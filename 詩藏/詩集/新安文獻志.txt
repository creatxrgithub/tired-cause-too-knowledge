

欽定四庫全書

集部八

新安文獻志

總集類

提要

【臣】等謹案新安文獻志一百卷明程敏政撰敏政字克勤休寧人幼以神童召試詔讀書翰林院中成化丙戌進士授編修歷官禮部右侍郎贈禮部尙書事迹具明史儒林傳是書乃采錄南北朝以後文章事迹之有闗於新安者其六十卷以上爲甲集皆本郡先達詩文略依眞徳秀文章正宗之例分類輯錄其六十一卷以下則皆先達行實不必盡出郡人所論撰分神迹道原忠孝儒碩勲賢風節才望吏治遺逸世徳寓公文苑材武列女方技十五目其中有應考訂者敏政復間以己意防核而附注之徵引繁博條理淹貫凡徽州一郡之典故薈萃極爲賅備遺文軼事咸得借以考見大凡故自明以來推爲鉅制其中小小蹖駮者如凡例稱朱子詩文錄其涉於新安者而通判泰州江君墓銘竟爾見遺又朱子所作其父松行狀松所作其父森行狀旣已並收而松韋齋集中有錄曾祖父詩後序一篇又復不錄皆不免於脫略然司馬光資治通鑑已稱抵牾不能自保是書卷帙繁重未可以稍有掛漏遂掩其搜輯之功也乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

新安文獻志先賢事略上明

程敏政撰齊

程郢州【茂】休寧篁墩人齊永元中爲郢州長史防蕭衍起兵襄陽分兵圍郢城與守將張衝協力拒守移書責衍反正詔以茂都督郢司二州軍事輔國將軍郢州刺史防援絕城降義不受梁官【篁墩本屬休寧後割歙】梁

程祕書【詧】郢州茂之子防能文以諸生選爲司徒左長史累遷散騎侍郎大同中爲祕書少監與栁惲齊名嘗作東天竺賦以自況爲文士所傳忠壯公靈洗其孫也

唐

吳侍禦【少微】歙人第進士中興初官至左臺監察禦史以文名有集五卷【見本傳】

程密州【諫】字仲幾忠壯公七世孫開元二十七年進士再選藍田尉累遷著作郎大理司直汾州巡官入爲衛尉卿京兆少尹終於密州刺史所涖有政績

許山人【宣平】歙人隱於城陽山李白嘗訪之相傳以爲仙【見本傳】

張正甫【友正】歙人有文見唐文粹

吳中捨【鞏】侍禦少微子開元中爲中書舍人以文行知名人爲攺故鄕石舌山爲鳯凰山蓮池爲鳯凰池

汪戶曹【萬於】字叔振歙人有詩名憲宗時爲江陵府戶曹參軍

方英【幹】字雄飛歙人遷桐廬以兔缺有司不與科名隱居鏡湖任情漁釣卒門人謚英先生有集十卷

汪極甫【極】歙人大順三年進士

程工書【巖】忠壯公十三世孫自七世祖大辧徙中山博野巖少事節度使王處直爲牙將嘗防三鎭兵敗朱溫破劉守光歷官成徳軍都知兵馬使銀靑光祿大夫檢校工部尙書兼禦史大夫上柱國封安定縣開國伯【見碑銘】

程祭酒【淘】字南金忠壯公十四世孫乾符中與兄澐起鄕兵拒黃巢保全州裏官至歙州都知兵馬使東密巖將兼馬金嶺防拓等事銀靑光祿大夫檢校國子祭酒兼侍禦史上柱國【見本傳】

程都統【宗楚】字子荊忠壯公十七世孫其先自歙遷徳興少事涇原幕府累官侍禦史懿宗朝涇原軍亂宗楚撫定之擢畱後僖宗初加節度使檢校刑部尙書黃巢亂扈從入蜀詔以左僕射鄭畋爲都統宗楚副之率諸道兵討賊中和元年四月大破巢眾收復京師戰沒贈司徒

南唐

鄭工書【延光】祁門人司徒傳之子從父靖冦以安州裏歷官保義軍押衙左先鋒第三部都知兵馬使銀靑光祿大夫檢校工部尙書兼禦史大夫上柱國宋

舒館直【雅】字子正歙人南唐保大間舉進士第一隨後主入宋爲祕閣校理預編文苑英華續通典校七經疏義別纂孝經論語正義歷官直昭文館【見本傳】

查侍禦【元方】尙書文徽長子南唐建州觀察判官宋旣下金陵盧絳據歙州傳檄至建元方斬其使及絳平太祖優奬之擢殿中侍禦史知泉州卒

張密學【秉】字孟節歙人太平興國五年舉進士第二歷度支員外郎知制誥以文名官至樞密直學士【見本傳】

謝諌議【泌】字宗源歙人太平興國五年進士歷官右諌議大夫判吏部銓以風節聞【見墓記】

洪比部【湛】字惟淸休寧人貫上元入試舉雍熙二年進士歷比部員外郎判三司知制誥爲王欽若所陰中謫化州卒有集十五卷【見本傳】

黃屯田【闕】歙人遷宣城官至屯田貟外郎

程文簡公【琳】字天球其先自休寧篁墩轉徙中山博野大中祥符四年進士官至鎭安軍節度使同平章事爲慶曆名臣贈太師中書令追封魏國公謚文簡圖像景靈宮仁宗題其碑曰旌勞有文集奏議六十卷【見碑銘】

聶內翰【冠卿】字長孺歙人咸平三年進士歷官翰林學士兼判昭文館以文名有蘄春集十卷河東集三十卷【見本傅】

曹山人【汝弼】字夢得休寧忠孝鄕人以經術徳義髙蹈州裏自號松蘿山人有詩曰海寧集

丘殿丞【濬】字道源黟人天聖五年進士官至殿中丞精太乙象數之學有詩一卷文集十五卷【見本傳】

孫郡推【闕】黟人慶曆六年進士授永州軍事推官以文名【見墓志】

程殿撰【師孟】字公辟歙人徙吳皇祐二年進士歷知洪福廣越四州爲時循吏加集賢殿修撰封廣平郡侯卒贈銀靑光祿大夫有詩集二十卷奏議十五卷【見本傳】

吳密學【溱】字濟叔歙人貫揚州入試舉景祐五年進士第一歷官著作郎歐陽公舉以自代遂知制誥官至樞密直學士贈禮部侍郎【見本傳】

王提刑【汝舟】字公濟婺源武口人皇祐五年進士仕終防州路提防刑獄歷十七任皆有治迹晚號雲溪翁有文百卷手校書萬餘卷【見本傳】

程太中【珦】字伯溫文簡公琳從弟居河南歷官太中大夫司農少卿上柱國封永年縣伯文彥博蘇頌言其淸節於朝給塟事

程純公【顥】字伯淳太中公長子嘉祐二年進士歷官監察禦史裏行以論新法罷元祐初起爲宗正寺丞未至卒謚曰純追封河南伯從祀宣聖廟庭元加封豫國公【見墓志】

程正公【頤】字正叔太中公次子元祐初防爲崇政殿說書以言者論罷黨籍編管涪州赦還卒謚曰正追封伊陽伯從祀宣聖廟庭元加封洛國公【見年譜】

洪丹陽【中孚】字思誠休寧黃石人元丰二年進士歷官龍圖閣待制封丹陽縣子崇宣間以風節聞贈少師有春秋解義二十卷【見碑銘】

汪靑溪【革】字信民歙人遷撫州宋紹聖四年省試第一人禦試第一甲進士及第文章雄古自號靑溪居士江西詩派推信民爲右

程都官【祁】字忠彥歙人遷浮梁景徳鎭舉進士官至都官員外郎著世譜三十卷程氏宗之【見本傳】

胡司業【伸】字彥時婺源考水人唐明經府君昌翼之裔紹聖四年進士歷官辟雍司業出知無爲軍與同邑汪藻齊名時人語曰江南二寶胡伸汪藻【見本傳】

淩待制【唐佐】字公弼休寧人元符三年進士歷官直徽猷閣南京畱守建炎初以節死贈待制有易解一卷【見本傳】

江石室【致一】字得之休寧石佛人師胡安定與陳東同上書論事有文集五十卷【見本傳】

汪直閣【若海】字東叟歙新平里人中武舉歷官直祕閣知江州受知張魏公以恢復自許贈太中大夫號城山【見行狀】

胡三山【舜陟】字汝明績溪人大觀三年上捨第歷官徽猷閣待制廣西經略使封績溪縣伯忤秦檜而死贈少師號三山老人有奏議文集論語義孔子編年詠古詩師律陣圖若干捲【見本傳】

汪公澤【存】婺源大畈人師呂廣問以私淑二程子之學學者號四友先生【見本傳】

羅彥濟【汝楫】歙呈坎後羅人政和二年進士歷官吏部尙書龍圖閣大學士封新安開國侯贈少師開府儀同三司有東山槁四十卷

程龍圖【瑀】字伯禹歙人遷浮梁程山政和六年上捨釋褐第一歷官龍圖閣學士封廣平郡侯以風節聞累贈金紫光祿大夫有論語說四卷集解十卷周禮義十卷尙書說一卷諌垣論疏奏議各四卷黃門忠告經筵講讀三朝對語各五卷資善堂口義二卷飽山集六十卷野叟談古兩漢索隱唐傳摘奇詩話雜誌各一編【見志銘】

汪龍溪【藻】字彥章婺源人遷徳興舉進士歷官顯謨閣學士封新安郡侯爲南渡詞臣稱首謫居永州卒贈端明殿學士有浮溪集六十卷【見志銘】

程北山【俱】字致道歙人遷開化北山舉進士試南宮第一廷試中甲科歷官徽猷閣待制封新安縣伯與汪龍溪對掌內外制爲南渡詞臣稱首累贈少師有北山小集四十卷麟臺故事五卷黙說三卷【見行狀】

朱奉使【弁】字少章婺源人官至直祕閣主管佑神觀使金不屈與洪皓同歸有聘防集四十二卷奏議一卷尙書直解一卷曲洧舊聞三卷續骫骳說一卷雜書一卷風月堂詩話一卷新鄭舊詩一卷南歸詩文一卷【見行狀】

胡制機【閎休】字良弼婺源淸華人汪直閣若海妹婿靖康中中武舉嶽飛制置京湖辟入幕爲主管機宜文字飛死閎休發憤不仕佯疾十年卒所著有勤王忠義集【見本傳】

朱獻靖公【松】字喬年奉使弁之從子遷建陽政和八年同上捨出身歷官吏部貟外郎兼史館校勘學者稱韋齋先生有集十二卷外集十卷元至正中追謚獻靖【見行狀】

朱逢年【擇】韋齋先生弟號玉瀾以詩名有集一卷金忠肅公【安節】字彥亨休寧下東人宣和六年進士歷官吏部尙書封休寧縣子史稱南渡後完名全節一人而已累贈少保謚忠肅有文集三十卷奏議十卷表疏一卷周易解【見家傳】

程章靖公【克俊】字元吁歙人徙浮梁宣和六年進士歷官參知政事封鄱陽郡侯贈資政殿大學士謚章靖有文集五十卷內外制集二十卷易通解十卷【見本傳】

程知軍【端中】伊川先生長子從南渡居池州子孫遷徽州嘗編伊川文集而序之歷官知六安軍事金人入境死其官

汪公弼【襄】績溪人宣和中太學登第除南陵主簿歷官宣教郎【見本傳】

陳漫翁【尙文】字質夫休寧陳村人與兄尙忠並防太學皆特科仕止簿尉尙文以杜鵑詩知名人號陳杜鵑

汪僉樞【勃】字彥及黟人紹興二年進士歷官僉書樞密院事封新安郡侯與秦檜不合罷追復龍圖閣學士【見墓志】

汪文定公【應辰】字聖錫婺源人徙廣信玉山紹興五年進士第一歷官端明殿學士封上饒郡侯爲時碩儒嘗舉朱子自代累贈少師謚文定有玉山集八十卷【見本傳】

汪正夫【若容】直閣若海之從弟紹興五年進士官至將作監丞有集三十卷【見墓志】弟若思字行夫紹興十二年進士歷官祕書丞

張衡州【惇頥】字養正婺源人紹興八年進士爲南劍州教授與韋齋友善邀與還徽而韋齋入閩嘗質其先業百畆歸無以爲食惇頥爲贖之防韋齋歿乃以書慰文公於喪次而歸其田陞倅宣城攝郡事有汰卒請給而噪者惇頥好諭之密疏誅倡亂者七人一郡肅然歷知舒衡二州致仕所著有韓栁文音辧編年諸書附祀文公家廟

查元章【籥】待制道之後累官太府少卿遷戶部侍郎以材諝聞

胡苕溪【仔】字原任待制舜陟之子仕知晉陵縣以詩名所著有漁隱叢話六十卷

程莊節公【叔達】黟南山人紹興十二年進士歷官華文閣直學士封新安郡侯以文名贈特進謚莊節有制艸論諌雜文共三十六卷【見墓志】

程士南【宏圖】龍圖瑀之從子紹興間入太學以气節顯登乾道二年進士司左帑特對五禮尢激切孝宗曰朕在東宮聞卿名一日論政府防士又曰程宏圖他日有事中原實國家得用人才爲司農丞卒

程從道【易】伊川先生之孫知軍端中之子以防入官桐廬縣令

汪莊靖公【大猷】字仲嘉婺源人徙鄞紹興十五年進士以風節聞歷官敷文閣直學士謚莊靖所著有適齋存槁備忘訓鑑等書【見本傳】

李鐘山【繒】字參仲婺源人號鐘山所著有論語西銘解義山窗業書及詩文等集朱子尊稱之【見行狀】

朱文公【熹】字元晦更字仲晦韋齋先生子紹興十八年進士歷官煥章閣待制侍講封婺源縣男以僞學黨褫職卒謚曰文累贈太師追封徽國公從祀先聖廟庭元攺封齊國公今不行【見行狀】

程文簡公【大昌】字泰之休寧防里人紹興二十一年進士歷官龍圖閣學士封新安郡公爲時碩儒贈特進謚文簡所著有文集及禹貢論五十二篇演繁露六卷攷古編易老通言易原雍錄四書各十卷北邊備對六卷書譜二十卷【見碑銘】

吳文肅公【儆】字益恭休寧上山人少與兄國錄俯有名太學時人語曰眉山三蘇江東二吳中紹興二十七年進士師張南軒歷廣南西路安撫謚文肅有竹洲集三十卷【見行狀】

方堂溪【有開】字躬明歙人隆興元年進士授南丰尉擢國子錄歲饑輪對切中時遷司農丞又獻屯田大計知和州提舉淮西茶鹽兼三司事除轉運判官兼廬帥措置屯營增加塍埂人服其能有詩十卷奏議五卷屯田詳議三卷

朱工侍【晞顏】字子淵休寧城北人隆興二年進士官至工部侍郎封休寧縣男所歷有治勣贈宣奉大夫【見行狀】

羅郢州【頌】字端規尙書汝楫第四子以防入官歷知郢州所著曰狷庵集【見墓志】

羅鄂州【願】字端良尙書汝楫第五子乾道二年進士官終知鄂州所著有新安誌十卷爾雅翼三十二卷鄂州小集五卷文公亟稱之論文者以爲南渡後第一人【見家傳】

羅蘄倅【頎】尙書汝楫第六子以防入官至蘄州通判初議娶汪氏將作監丞若容女驟纒痼疾監丞請別議頎不可曰如此將安歸邪卒成禮夙恙亦愈人咸髙之

程蒙齋【端蒙】字正思歙人遷徳興新建師朱子所著有小學字訓學者稱蒙齋先生【見墓表】

程克庵【洵】字允夫婺源環溪人朱子內弟仕爲吉州錄事參軍號克庵所著有尊徳性齋集十卷【見本傳】

滕溪齋【璘】字徳粹婺源人與弟珙俱師朱子仕至主管官誥院閩浙帥司參議官所爲文曰溪齋類槁學者稱溪齋先生【見墓志】

李季子【季札】鐘山先生繒之子從學文公見語錄汪栁塘【莘】字叔耕休寧西門人師朱子自號方壺居士所著曰栁塘集【見本傳】

程傅之【先】休寧陪郭人團練使全之子與子永奇俱從學朱子所著曰東隱集【見墓表】

祝和父【穆】歙人初名丙朱子內侄因從學家建陽編方輿勝覽七十卷

程次卿【永奇】東隱先生傅之子號格齋父子著述多燬於兵燹惟格齋集及朱子往還書札間存【見墓志】

王雙溪【炎】字晦叔提刑汝舟從曾孫乾道五年進士累官至軍器監封婺源縣男爲時碩儒所著有讀易筆記尙書傳行世又有禮記論語孝經老子解春秋衍義及象數稽疑禹貢辧考工記鄕飲酒儀諸經考疑編年通紀紀年提要天對解韓栁辧證傷寒論總曰雙溪類槁【見本傳】

程尊己【實之】字士華歙人遷徳興博洽工文嘗從學朱子累舉不第自號尊巳翁子淳淳祐四年進士衢州法曹

汪理丞【羲榮】字煥之樞密勃之孫乾道五年進士歷官大理丞

方鑑軒【恬】字元養二字仲退歙人初築室茅田號師古林試禮部第一教授荊門丁母憂服除周必大李燾程大昌交薦之方議除京官徑詣部授太平州教官歸朝廷嘉其靜退除太學博士其學貫串經史務爲可用有正論十篇機策三篇人傳誦之

汪伯遊【泳】休寧旌城人乾道五年進士歷湖口主簿知蒲圻縣有聲提轄貨務主將作監簿言王者仁政必自均力役始遷大理丞臨安府獄有觀望不能決者輙繳送棘廷泳言如此則天獄反爲京府一院乞下臨安自後無得繳送從之歷知泰湖處三州以中奉大夫致仕封休寧縣男贈通議大夫泳晚居吳中以其田之半與諸弟且置田百畆於歙以膳先塋給宗族

程惠正公【卓】字從元文簡公大昌之從子淳熙十一年南宮第一賜進士歷官同知樞密院事封新安郡侯爲時名臣贈特進資政殿大學士謚正惠有奏議文集二十卷【見行狀】

汪李頓【雄圖】字思逺中奉大夫泳族弟淳十一年進士博學彊記以明經講授所居石田據平坡植李四方學者築室其傍號李頓先生歷峽州建昌軍教授所著曰李頓集

吳基仲【垕】文肅公從子爲學有源委私淑考亭之說𨿽黨事起篤好不移與程若庸範彌發友善所著曰自勝齋集

汪煥章【文振】字子泉休寧資村人淳十一年進士第八人調黃州教授知荊門長林縣首擊豪猾知永丰縣舉荒政振民知臺州召爲吏部郎斥韓侂冑開邊事遷司農少卿提防浙西福建刑獄活囚徒四百人進直煥章閣主管衝佑觀卒

金野仙【良之】字彥隆忠肅公族孫以防爲奉新尉一旦棄之相傳以爲仙【見本傳】

汪恕齋【綱】字仲舉樞密勃之曽孫以任入官淳熙十四年中銓試歷官寶謨閣待制帥越十年爲循吏稱首進戶部侍郎卒贈宣奉大夫所著有恕齋集左帑志漫存錄【見本傳】

朱黙齋【權】字聖輿休寧首村人淳十四年進士歷官知惠州以材局聞有訥言十篇末議四篇黙齋文集二十卷【見行狀】

許環山【文蔚】字衡甫休寧東閤人紹元年進士防居貧苦學從遊東萊晦庵爲文詞皆根源道義積平生筆耕所儲倒槖買田百畆爲義莊以贍宗族申省立約爲悠久計官止著作郎【見墓志】

朱知軍【申】黙齋權之從子紹熈六年進士歷官知無爲軍嘗刻道命錄

汪太初【楚材】又字南老煥章文振從兄弟紹熈元年進士師朱子仕至承直郎廣東運司幹官

程端明【珌】字懷古休寧汊口人紹熈四年進士官至端明殿學士封新安郡侯爲名詞臣贈特進少師號洺水遺民有洺水集六十卷內制類槁十卷外制類槁二十卷【見行狀】

羅府教【似臣】尙書汝楫孫紹熈四年進士樓參政鑰美其文有家法張尙書伯垓入詞掖薦自代以安慶教授致仕

汪司法【知言】歙人祖希旦大觀初進士官直祕閣知言領鄕書嘉定中爲蘄州司法參軍

汪康範【晫】字處微績溪人爲時碩儒西山眞公嘗以逸民論薦不果卒邑令及三老士人防於學宮私謚曰康範先生徳祐元年特贈通直郎所編有曽子十二篇子思子九篇詩文曰環谷存槁【見墓志】

呂左史【午】字伯可歙巖寺人嘉定四年進士官至右文殿修撰封歙縣男立朝以風節聞贈華文閣學士所著曰竹坡類槁【見本傳】

程監丞【源】伊川先生孫嘉定十七年用伊川防授將仕郎籍田令攺太社令進將作監丞通判江州以朝奉郎致仕

程通直【淮】監丞源之弟防補將仕郎初調揚子尉用尙書李性傳侍郎杜範等薦歷通直郎知興國軍永興縣

程文淸公【元鳯】字申甫歙槐塘人紹定二年進士歷官少傅右丞相兼樞宻使封吉國公以觀文殿大學士致仕贈少師相理度兩朝爲時碩輔謚文淸有訥齋文集經筵講議奏槁及內外制總若干捲【見家傳】

方秋崖【嶽】字巨山祁門人紹定五年進士甲科第七人仕終吏部郎官數忤史嵩之賈似道所著有秋崖小槁及重修南北史一百一十卷宗維訓錄十卷【見夲傳】

汪提刑【應元】字尹卿歙稠墅人紹定五年進士歷官直祕閣兩浙提刑【見墓志】

陳志問【慶勉】尙文之族紹定五年進士知蒲圻縣終福州通判【見本傳】

程盤隱【介】婺源人詩文曰盤隱集

汪世顯【應晦】歙人遷廣信紹定五年進士

趙吟嘯【戣】字成徳休寧龍源人器識英邁三請漕貢試南宮不利遂隱居徜徉池園以自娛號其詩文曰吟嘯

江主敬【宋符】字景章石室先生孫鄕貢兩魁授本府學正

朱敬之【在】文公先生第三子防補承務郎歷官工部侍郎封建安郡侯侍經筵日講文公四書因言人主學問之要理宗曰先卿中庸序言之甚詳朕讀之不釋手恨不與之同時也在因奏閔損以下九人並封一字公獨曾參封郕侯盍與閔損並封揚雄劇秦美新乃列之從祀乞毀其像國家有程顥程頥又有張載得孔孟以來不傳之緒得從祀夫子廟庭斯文幸甚上嘉納之卒贈銀靑光祿大夫

孫楚望【吳防】休寧雷溪人遷六安端平二年進士監無爲軍昆山鎭尋避地寓南徐淳祐初歷淮東西運幹制幹知髙郵溧陽二縣開慶初充沿江制參知常州罷領建昌軍仙都觀卒吳防詩文不尙綺靡當世利病莫不練核

胡經諭【麟】歙人嘉熈中爲本學經諭

汪山泉【儀鳯】字翔甫歙人嘉熈丁酉漕試第一薦授隆興司戶仕終江東撫幹號山泉有山泉類槁四十二卷程文六卷【見墓志】

錢融堂【時】字子是歙汝溪人遷淳安蜀阜師楊慈湖爲時碩儒仕終史館檢閱所著有周易釋傳尙書演義學詩管見春秋大防四書管見兩漢筆記蜀阜集冠昏記百行冠冕集學者稱融堂先生【見本傳】

汪秀山【若楫】字作舟休寧藏溪人歷官宣城縣尹以詩名咸淳間爲紫陽書院山長嘗作秋吟亭有秀山文集十卷

金子潛【文剛】忠肅公之孫防補將仕郎潭州司戶師眞西山官至直龍圖閣【見墓志】

朱子明【鑑】文公孫以防入官歷奉直大夫湖廣總領方烏山【澄孫】歙人遷開化

許山屋【月卿】字宋士婺源許昌人師魏鶴山淳祐四年進士官至江西運幹號山屋嘗進百官箴以諌宋亡服斬衰不出五年卒所著曰山屋集【見行狀】

程伯茂【森】黟南山人莊節公從子淳祐七年進士歷官宣教郎通判撫州秩滿攺衢州未赴卒

汪紫原【立信】字誠甫婺源大畈人遷安丰淳祐七年進士歷官端明殿學士沿江制置使江淮招討使宋亡以節死贈少傅【見遺事記】

程南窻【洙】端明珌之族弟淳祐十年進士授貴池簿景定初攺上元徳祐乙亥建康守將以城降元洙不屈以死所著曰南窻槁

胡定庵【升】制機閎休曾孫淳祐十二年進士仕爲史館編校忤丁大全謫居卒所著有四書增釋及丁巳雜槁【見遺事】

程山窻【元嶽】字逺甫文淸公從弟寶祐元年進士歷官工部侍郎封歙縣男以風節聞所著曰山窻集【見本傳】

程武魁【鳴鳯】字朝陽祁門善和人寶祐元年武舉第一歷官知南雄州號梧岡所著有讀史發微三十卷【見本傳】

陸曉山【夢發】字太初歙人寶祐四年進士歷官太府寺丞徳祐中死其官贈朝請大夫遺文曰烏衣集圻南集又有別集曰曉山吟槁【見墓表】

汪常簿【復】字晞顏婺源浮沙人景定三年進士歷官太常簿通判揚州號溪陽宋亡不仕【見本傳】

兪艮軒【君選】婺源人景定三年進士仕至揚州司理參軍宋亡不仕

程月巖【紹魁】歙人遷貴溪程源仕爲象山書院山長爲時碩儒宋亡不仕學者稱月巖先生【見墓表】

程述翁【時登】字登庸歙人遷樂平梅巖宋太學生爲時碩儒入元不仕所著有易學啟蒙歷象贅語詩傳遂意禮記補疏深衣翼孔子世系圖春秋集傳太極圖說通書西銘補疏參同契語近思錄律呂新書贅述過庭訓易軒開卷甲子續纂大學本末圖中庸中和說伊洛淵源續錄臣鑑錄處士傳讀書防意錄萬卷贅槁感興詩講義古詩訂義八陣圖解文章源委洎陽錄諸書學者稱述翁先生【見行述】

胡玉齋【方平】婺源梅田人從學董介軒沈毅齋以易名家所著有易啟蒙通釋【見本傳】

汪所性【深】歙人遷鄱陽與胡玉齋友善嘗著易占例範求邇【啟】字彌發休寧博村人從學沈毅齋家資鉅萬不樂仕創風月亭以講學自娛理宗徵不起賜號風月處士所著有雞肋謾錄管錐雜誌井觀雜說

江明徳【潤身】婺源旃坑人咸淳元年進士授廬州梁縣尉號事天師北山何先生【見墓志】

程徽庵【若庸】字達原端明珌之從子咸淳四年進士師沈毅齋歷官武夷書院山長別號勿齋所著有性理字訓講義百篇及太極圖說近思錄注【見本傳】

吳麐坡【山】字鎭國休寧江潭人仕終宣州通判工詩詞吳蘭臯【錫疇】字元倫基仲之子年四歲而孤刻志於學慕徐稚茅容之爲人伯氏破其產或教之訟謝曰貧窶命也二祖以孝友名家吾兄弟訟寧不辱其先乎聞者賢之師程若庸咸淳間南康守葉閭防爲白鹿洞書院堂長不赴所居藝蘭以自況有蘭臯集

程繼孫【述祖】文淸公仲子防授揚州制置司幹辦公事入元不仕

胡梅巖【次焱】字濟鼎明經裔孫咸淳四年進士歷官貴池縣尉宋亡微服還山以易教授從者常百許人晚更號余學【見本傳】

汪竹牖【韶】字東美一名薦黟人咸淳四年進士

江天多【心宇】字虛白明徳之子著杜詩章防六卷江古修【靁】字天澤明徳族侄咸淳七年進士授蘭溪縣主簿晚號陶陶翁有文集虛谷序稱之【見附傳】

吳古梅【龍翰】字式賢歙向果人曽大父昶宇叔夏師朱丁龍翰咸淳甲子亞鄕貢後用薦授編校國史院實錄院文字至元丙子鄕校請充教授尋棄去有詩十六卷雜著文二百餘篇

朱深源【浚】文公曽孫歷官右文殿修撰吏部侍郎宋亡仰藥死浦城詹必照拜文公祠堂詩云有孫抱道修淸節不負朝廷不愧天

吳友梅【資深】字逢原文肅公曽孫嘗上竹洲集於朝授國史編校入元江東道聘充南軒書院山長不赴自卜地曰全歸庵所著詩曰友梅集索笑集

吳義夫【浩】蘭臯次子號直軒博學工詩篤意理學所著有大學口義

汪紫巖【宗臣】四友先生族孫師宗老梅磵私淑沈毅齋咸淳中兩中亞選入元不仕別防所甞著書曰世乘窺斑詩文曰紫巖集【見行狀】

胡遜齋【敏翁】明經裔孫所著有史評世多傳誦

程國諭【徹】字通甫南窻洙之子仕爲國學諭號申齋孫艮山【嵩】字元京休寧埜山人宋太學生入元不仕有艮山集【見本傳】

孫爽山【巖】字次臯艮山之弟所著曰爽山集

胡雙湖【一桂】字廷芳玉齋方平之子宋鄕貢進士入元不仕爲時碩儒所著有易本義附錄纂疏本義啟防翼傳詩傳附錄纂疏十七史纂人倫事鑑歷代編年諸書學者稱雙湖先生【見附傳】

程前村【直方】字道大婺源龍陂人爲時碩儒尢精邵子之學與傅立友所著有續集易啟防易傳四聖一心觀易堂隨筆書蔡傳辧疑學詩筆記春秋諸傳考正春秋旁通及前村吟捲【見家傳】

江雪矼【愷】字伯幾明徳族孫師許山屋誓不仕元山屋甚愛之妻以子

汪古逸【炎昶】字懋逺紫巖宗臣族孫師江雪矼誓不仕元所著有四書纂疏及古逸民詩集【見行狀】

吳達齋【應紫】休寧黃原人年十六領鄕薦陞上捨國諭左史呂午奇其才以女妻之宋亡不仕嘗有詩云自甘白屋爲間叟敢說靑雲有故人子冕仕爲饒州路醫學教授

滕星崖【螵】字仲復婺源人誓不仕元隱居教授以終【見本傳】

元

陳弗齋【宜孫】字行可休寧文昌坊人宋開慶元年進士歷官常州學教授元初之亂授知休寧縣事有安輯功歷通州判官【見行狀】

方虛谷【回】字萬里歙人宋景定三年進士歷官知建徳府元初攺授建徳路總管兼府尹所著有碧流集桐江集又有讀易釋疑易中正攷皇極經世攷古今攷歷象攷衣裳攷玉攷先覺年譜瀛奎律髓名僧詩話諸書【見本傳】

汪杏山【夢斗】字以南康範先生子號杏山宋景定辛酉魁江東漕試授江東【闕】咸淳間轉史館編校元初用尙書謝昌言等薦授徽州路學教授甞受檄考郡縣儒人爲定籍所著詩文曰雲間集北遊集

程荀軒【龍】字舜兪前村先生從子宋咸淳元年進士歷嚴州推官元初攺授永嘉縣尹累官以同知徽州路總管府事致仕追封新安郡伯所著有尙書毛詩二傳釋疑禮記春秋辧正及弄丸余說三分易圖詩文曰歸田錄【見家傳】

曹齋【涇】字淸父屯田矩之裔休寧人遷歙之葉有宋咸淳四年進士擢昌化縣主簿元初爲紫陽書院山長所著有講義四卷文槁儷槁書藳【闕】共五卷又有服膺錄讀書記雜作管見三場管見過庭錄課【闕】雜記曹氏家錄古文選【見本傳】

鮑子壽【闕】歙棠樾人宋江東漕解第一世號慈孝鮑家仕元爲寶慶州學教授【見遺事記】

程和民【一防】休寧率口人仕至教諭號西堂

鮑魯齋【雲龍】字景翔歙人所著有天原發微五卷又有大月令筮艸研幾書【見本傳】

程文憲公【文海】字鉅夫休寧閔口人遷郢州遷建昌歷官翰林學士承防爲時名臣贈大司徒追封楚國公謚文憲號雪樓有文集四十五卷【見碑銘】

劉曉窻【光】字元輝歙人防孤力學授徒五十餘年郡守許楫深敬之請主鄕邑文學行省差充寧國路學正不赴喜爲詩有曉窻吟槁

江順徳【濬】雪矼之弟嘗編新安之詩曰徽風

江石卿【砢】雪矼族弟號巢枝書室詩長於五言有古瓢詩丸一卷虛谷序稱之族侄珂字名卿號艸塘亦能詩

汪昻甫【雲龍】李頓先生族曾孫至元中【闕】取臺州有功用承節郎同知徽州路休寧縣事以廉能聞舉爲浙東道巡鹽官捕磔姦猖盜賊屏息論功當遷尋棄官歸不復仕治命勿修二氏道場以污名節

程桂巖【恕】字以忠休寧富溪人與方虛谷汪紫巖爲詩友

趙可齋【象元】字長卿吟嘯戣之從孫元平江南徽旣下鄰邑有持兵未服者將加屠戮象元盡發私藏詣軍門請而屠戮不行由是貳令休寧遷婺源丞攺信州司獄以疾辭授杭州仁和令未至卒

黃國諭【應旂】祁門人元初爲祁門學教諭陞國子學諭江賔暘【光啟】明徳之孫號雲山族叔定宇號山月亦能詩

程濳夫【文淵】文憲公從弟仕爲咸陽尹號玉泉

葉梅嶠【朱】字孔陽一字宗晦休寧人有詩集曹齋序朱松所【燾】字壽國侍郎晞顏之孫

楊初庵【復】歙人

程斗山【以南】字南仲休寧千秋南鄕人有詩集虛谷序許古淸【闔】休寧人

唐筠軒【元】字長孺歙人仕終徽州路學教授所著有易傳義大意十卷見聞錄二十帙詩文五十卷【見墓志】

胡存庵【初翁】字成性婺源栢田人別號敬存有集曰存庵吟槁

戴晉翁【闕】婺源桂巖人與弟煟烱皆有至性篤學父卒同廬墓三年煟嘗著歷代人臣正邪鑑二百卷世號三戴

程敬所【子敬】字和一山窗元嶽之孫性嗜學凡先世文翰及諸經史悉有節略嘗編事文摘奇一集貫云石學士爲題敬所二字

王栗裏【霖】祁門人仕爲本路站副使

兪心逺【臯】婺源人師鼎峯趙良鈞良鈞宗室舉進士教授廣徳軍宋亡不仕臯所著有春秋釋義一守良鈞之說吳艸廬序之

汪璜隱【蘊玉】字孚尹栁塘先生族孫

汪稱隱【闕】栁塘先生族孫仕終建康府判號退密老人

汪子相【闕】祁門人嘗著祁閶志

程二敷【榮秀闕】齋先生五世孫師許山屋延祐中用學士鄧文原薦授明道書院山長歷官江浙儒學提舉所著有諸經子史記錄【見墓志】

鄭仲賢【闕】歙長【闕】人仕終江西廉訪司經歷以子濳貴贈禮部尙書追封滎陽郡侯【見墓志】

朱敬輿【闕】休寧【闕】人有經【闕】倪道川嘗師之吳和叔【禮】休寧城南人爲江浙行省令史調江西行省掾轉靜江路經歷至正庚寅除廉州推官時【闕】臨郡兵起禮獨署事團練義卒保障廉州以功陞欽州總管海南海北道元帥守欽州所著曰野航集

洪杏庭【焱祖】字濳夫歙人仕終遂昌縣主簿所著有杏庭摘槁別有續新安誌十卷爾雅翼音注三十二卷【見序事】

汪石田【紹奇】字正心知縣雲龍之子仕爲紹慶路學教授所著有姚江集及汪氏淵源錄十卷

吳淵甫【先登】休寧人號松岡

孫芝田【國瑞】字君玉一字溫玉休寧艸市人

查徳宇【儀韶】休寧人

汪仲暹【曙】婺源人遷舒

王太古【埜翁】雙溪先生之族爲時碩儒尢精於易嘗注易號行易廣吳艸廬亟稱之【見墓志】

陳定宇【櫟】字壽翁福倅志問之族孫初師鄕先生黃常甫常甫出於婺源滕氏私淑朱子爲時碩儒延祐甲寅中浙江鄕試遂不復仕所著有四書發明書傳纂疏禮記集義又有論孟口義書解折讀易編讀詩記六典撮要三傳節注及通略等書別號東阜學者稱定宇先生【見墓志】

胡雲峯【炳文】字仲虎明經裔孫仕爲明經書院山長調蘭溪州學正不赴與陳定宇先生同時倡明理學爲時碩儒所著有周易本義通釋及四書通又有大學指掌圖四書辧疑五經防意純正防求爾雅韻語雲峯筆記講義二百篇文集二十卷學者稱雲峯先生後有言其學行於朝者賜謚曰文通【見本傳】

程畏齋【端禮】字敬叔歙人【闕】

蒙卿學宗朱子歷教六郡爲時碩儒官終臺州路學教授所著讀書日程三卷詔頒行爲學制詩文有畏齋集十卷

程積齋【端學】字時叔畏齋之弟至治四年進士與兄齊名大小程官終太常博士所著春秋本義三傳辧疑春秋或問共六十卷多擴前賢所未發

王菟庵【儀】字仲履雙溪先生之族延祐甲寅鄕貢進士授本州學正轉池州教授有集汪文節公序

程伸叔【逢午】徽庵若庸從子仕終海鹽州教授所著有中庸講義【見墓志】

鄭貞白【千齡】字耆卿歙雙橋人官至泉州錄事學者私謚貞白【見行狀】

汪文節公【澤民】字叔志婺源浮溪人遷宣城延祐五年進士歷官禮部尙書死於忠贈江浙行省左丞追封譙郡公謚文節所著有巢深燕山宛陵三槁【見碑銘】

許仲鵬【飛】山屋先生之子所著詩文曰小山集

汪尙志【莊】栁塘先生族曽孫號履尙以詩鳴

王伯恂【詵】婺源範溪人領至正甲申鄕薦用薦爲翰林編修辭不就授瑞安州學正丁艱服闋調池州元末以節死【見墓志】

王彥恂【永年】伯恂從弟

金伯明【若愚】忠肅公之族師陳定宇

鄭師山【玉】字子美貞白先生子學徒築室居之名師山因以爲號至正末徵爲翰林待制不赴戊戌歲以節死所著有周易大傳附注程朱易契春秋傳闕疑詩文曰餘力槁【見行狀】

程黟南【文】字以文婺源篛嶺人起奎章閣生歷禮部員外郎至正末以節死所著有蚊雷小槁師意集黟南生集【見本傳】

方鑑泉【伯鑑】字徳新婺源平盈人

吳亨壽【觀望】休寧大溪人篤尙考亭之學著潮說夏小正辧閏月定四時成歲講義皆擴前人所未發

程林隱【復心】字子見黟南先生族孫居髙安師朱子從孫洪範爲時碩儒所著有四書章圖纂釋二十卷授徽州路學教授致仕學者稱林隱先生【見本傳】

倪道川【士毅】字仲休寧倪幹人師陳定宇所著有四書輯釋學者稱道川先生【見墓志】

汪又善【九成】婺源人師胡雲峯爲宗文書院山長吳伯章【程】婺源人所著有四書音義朱風林更其名曰四書經傳釋文

馬敬齋【肅】字叔敬婺源人以儒醫名虞掲二公亟稱之初爲三山路醫學教授陞江西醫學提舉有詩曰竹莊吟槁

王伯武【偁】雙溪先生六世孫師胡雲峯號絕壑居士所著書曰惇敍圖天象考坤象考格物編凡二十餘帙兵燹後多不存【見本傳】

周石泉【原誠】字彥明歙人號澹如居士所著有春秋王正月辧先天圖太極圖河圖洛書論

汪拱辰【午】休寧城北人

呂安貞【諒】休寧水南人子磐字公大洪武十七年舉孝廉授建昌知縣

張子經【文在】婺源人詩蘊借閒雅隠居溪東自號紫陽山樵

程仲江【漢】婺源人號樗庵逸人

蔣雲巖【師文】歙人有詩一卷

汪以質【斌】紫巖從孫有詩曰云坡集其記元季亂離間事曰壬辰槁

兪水村【師魯】字惟道艮軒之族仕終松江府知事著易春秋注說【見行狀】

趙雲心【若惺】歙人

仇松逸【自堅】歙王充人祖大都爲徽州路總管府達嚕噶齊有惠政因居歙大都又名【闕】猶臺哈布哈自稱達兼善阿爾斯蘭哈雅自稱貫子素也松逸以薦舉爲揚州路學錄

胡石丘【孟成】師族祖雲峯自號石丘生遇亂不屈死汪路教【防鳯】婺源符村人伯防先生之子至正元年鄕貢進士授衢州學正轉采石長仕終州照磨著星源續志

程正齋【養全】字子正歙人遷徳興南溪至正二年進士歷鉛山州判死於忠所著曰白粥齋槁【見行實】

汪竹友【琮】字公玉四友先生七世孫

吳克敏【訥】總管禮之子至正末爲建徳路判官兼義兵萬戶死於忠有詩集五卷【見本傳】

胡彥良【公畱】雲峯之族領至正甲申鄕書除旌徳縣學教諭

謝章甫【俊民】祁門人所著詩曰寓意槁

鮑伯原【深】子壽之曾孫至正末爲師山書院山長程雲樓【樞】字伯機茍軒從子

方誠甫【叔誠】歙人

汪自明【俊徳】直閣若海之裔從學鄭師山師山死節以孤托之

胡虛中【虛中】存庵之子

國朝

朱風林【升】字允升休寧回溪人遷歙石門元鄕貢進士池州路學正入國朝授翰林侍講學士有帷幄之功別號隆隠所著有易書詩周官儀禮禮記論語孟子大學中庸孝經小學旁注名數醫家書之類皆有記錄【見家傳】

詹承防【書】字同文一名金賜名同婺源人至正中舉茂才異等爲郴州路學正遇亂因家黃州陳友諒以爲翰林學士承防兼禦史入國朝歷官翰林學士承防兼吏部尙書卒所著有海涓集天衢吟嘯集【見本傳】

陳實卿【光】定宇先生從子文學該博人以書廚目之趙東山【汸】字子常可齋之子師黃楚望爲時碩儒元末起鄕兵輔元帥汪同保鄕井授承務郎江南行樞密院都事國初召修元史不願仕而歸所著有春秋集傳十五卷屬辭八卷左氏傳補注十卷師說三卷詩文曰東山集學者稱東山先生【見行狀】

汪素隠【周】字子文婺源大畈人居璜源師宗老古逸洪武癸亥詔求儒士有以明經舉者遂往戍西安道卒所著有愚齋集李一初序

汪環谷【克寛】字徳輔又字仲裕祁門桃墅人師胡雲峯及吳可堂仲迂元泰定丙寅鄕貢進士爲時碩儒國初召修元史不願仕而歸所著有春秋經傳附錄纂疏左傳分紀春秋諸傳提要易程朱傳義音考詩集傳音義防通禮經補逸周禮類要綱目凡例考異六書本義環谷集學者稱環谷先生【見行狀】

汪東湖【徳鈞】字叔達四友先生七世孫有詩一卷尙書文節公序之

汪叔善【徳慶】東湖從弟號見山

程邦民【國儒】歙人遷徳興程村至正十一年進士授余姚州判官攝紹興錄事元季兵興以招諭功陞行省管勾浙東樞密舉爲都事屢以謀卻敵進經歷至正十九年七月天兵下衢州執送金陵安置天界寺自經爲僕者覺免已而聞子仲鏡喪慟哭曰儒不顧身者以鏡代養也鏡死二親疇依乎數月授內省都事歲餘除南昌知府兵革之際撫摩備至旣而坐事被逮暴卒年四十二民撫屍而哭者踵接祠於東湖書院國儒早與劉基楊維禎軰俱負盛名有雪崖集

汪蓉峯【叡】字仲魯四友先生八世孫師族祖古逸及黃楚望元末與弟同起鄕兵保州裏入國朝以字行授安慶稅令召爲左春坊左司直郎號貞一道人所著曰蓉峯集【見行狀】

鄭樗庵【潛】字彥昭經歷紹之子由內臺掾歷官太子正字監察禦史福建行省員外郎海北道廉訪副使泉州路總管入國朝以故官起除寶應縣主簿陞潞州同知洪武十年致仕卒所著有白沙槁樗庵集【見序事】弟晦字子明嘗編朝野詩選八卷

朱子範【模】休寧苦竹人師陳定宇及三山余載癸卯應貢授來安縣主簿時兵戈之餘民無百戶建言並入淸流縣從之攺授六安州判秩滿再任洪武三年有胡五軰糾眾爲逆躬親捕之遇害事聞朝廷擒其賊首及黨與二百餘人皆伏誅有白沙行槁二卷

葉茂齋【保翁】字宗茂以字行休寧星洲人從學余復卿至正末與汪同協謀起兵禦冦國初授婺源知州陞饒州知府坐事免所著詩文曰茂齋集【見序事】

唐白雲【桂芳】字仲實以字行筠軒元之子師洪濳夫自歙城徙槐塘仕爲南雄路學正國初攝紫陽書院山長所著有武夷小槁【見行狀】

姚廷用【璉】又字叔器歙漁梁人元至正中以文學舉爲池州路學正累授太平路學教授江西行省平章新濟辟爲幕屬陞理問所知事嘗獻十防於參政董孟起尋以病免號云一懶翁國初與唐仲實同迎蹕於街口被顧問事見五倫書

兪子茂【茂】一名榮休寧溪西人早歲讀書授徒通兵法元末從元帥汪同輯寧鄕邑入國朝從取婺源搗嚴陵授樞密院判官及靖三衢定徳興克樂平江西諸郡以次收服還守南昌擊鄱陽平章貢授武徳將軍守禦永新正千戶茂修城池興廟學刻陳定宇三傳通略李一初文集以示學者

程徳堅【彌壽】祁門善和人國初從下江西有功授行樞密分院都事捍禦景徳鎭辭歸召不起遁之淮西終於家有詩曰仁和遺槁

任本立【原】休寧萬安人父鼐築精舍於富川之上延汪環谷主師席原與弟序皆受學焉環谷著春秋纂疏綱目考異原序皆預其事旣又從學趙東山學成防天兵下徽州原出佐軍實從捍禦歷官至昭武將軍雄峯翼管軍萬戶卒弟序代之從鎭明越及閩中坐事廢兄弟皆有詩文集

吳季實【國英】歙鳯凰山人富而嗜書從學汪環谷一時名公巨儒師友略盡至正末以薦爲長洲縣學教諭歷寧國建平二學號蓬軒

金元忠【居敬】休寧縣陽幹人師朱風林趙東山風林經傳旁注東山春秋屬辭居敬校正之力居多

詹以南【烜】婺源廬坑人師趙東山屢預鄕薦值元季之亂歸隠築靑山白雲庵於龍川東洪武初用海寧令杜嶽薦授海寧學教諭有詩集子庭芳洪武間仕爲戶科都給事中

舒道原【頔】績溪人洪武初舉明經爲臺州學正

吳季揚【顯】休寧古墪人與兄彬皆定宇先生之甥就從之學並有文名

金伯明【夢巖】休寧人

陳此山【天廸】歙石門人號此山翁博學好古與黃後圃齋名

汪徳懋【天應】以字行休寧萬安人師汪環谷趙東山王士積【善慶】歙北隅人號秋齋元季徙歙南環溪有吟槁曰秋齋野趣

範緝齋【再】字續卿求邇先生族孫又號耕隠洪武中知縣周徳成有惠政爲民所誣系再走南京白其寃詔詰問再三應對毅然遂釋徳成載與俱歸有詩曰耕隠槁

鮑尙褧【熲】山長深之子從學張子經鄭彥昭洪武初以薦起歷官翰林修撰承直郎同知制誥兼國史院編修官出同知耀州卒【見行狀】

黃後圃【樞】字子運休寧古林人從學趙東山朱風林洪武初被徵以左躄免隠居教授嘗與二弟權機分產悉以祖屋讓之自取後之隙地以居鄕人號後圃先生有遺槁曰後圃存集

吳石溪【舜舉】字士源歙石潭人洪武初以耆儒舉授本府教授有詩曰石溪吟槁

吳漢臣【買】又字之翰休寧溪口人洪武初屢舉以病辭自號約溪

鄭以孝【忠】師山族孫洪武中以薦爲歙學訓導號溪西漁隠

朱禮侍【同】字大同小字外生學士升之子洪武中舉明經爲本郡教授修新安誌進之朝庚申舉人才召爲吏部司封貟外郎於五年二月以覃恩陞禮部侍郎後坐事廢有文集曰覆瓿槁【見附傳】

詹宮保【徽】承防同之子洪武中歷官左僉都禦史進左都禦史兼吏部尙書以公勤復其家二十五年冬加太子少保後坐事廢然大誥稱其剛斷嫉惡不容姦僞子紱爲太子洗馬攺尙寶司丞【見附傳】

範平仲【準】緝齋族子居漢口從學朱風林趙東山汪蓉峯洪武十一年以明經舉爲本縣學訓導擢陜西吳堡知縣秩滿陞工部主事死於官自號病懶所著有虀甕槁繆槁悉白槁何陋軒槁西遊率槁準與禮部侍郎朱同中軍都督府斷事程子靜同庚同師同業同仕而死亦同亦可怪也

曹東白【遷】字從善歙人防從父宦遊鄱陽師覃懷尙正叔洪武二十五年以明經舉授本府學訓導陞遼府審理永樂初致仕卒

呂徳昭【旭】左史午之族洪武四年以明經舉授本府學訓導陞延安府延長縣學教諭有東籬吟槁

孫思傑【英】休寧城南人洪武十四年應秀才舉授縣學訓導以字行陞江西試僉事分司九江裁減久之召試授福州懷安縣丞後謫河南偃師縣主簿卒於官有松蘿吟槁

汪養晦【洗】字彥暉栁塘之族遷漢口從學朱風林趙東山有遺槁一編

倪明善【尙徳】道川先生之子早從父學卒業朱風林趙東山洪武初有司以明經舉死不願仕

倪思敬【尙誼】明善之弟與兄同學東山所著春秋集傳未成尙誼爲校定成書嘗出紹從叔士仁求代戍潁川未行死

趙彥全【頊】東山從子洪武初以明經舉縣學訓導陞河南柘城教諭

程明逺【用晦】正惠公之族洪武初有司以明經舉不就所著曰淸隠槁

程子元【憶】桂巖之孫所著詩曰泉石齋槁

金舜欽【舜欽】績溪人

程汝器【昆】休寧橫水塘人師朱風林趙東山洪武初以明經授黟縣學訓導以本縣知縣晉之用薦授金華浦江縣調山東壽張縣永樂三年應求賢舉陞蘄州知州以疾卒有覆瓿集

韓樵墅【廉】字仲廉婺源人家貧好學能詩文兼工翰墨時人目爲三絕

曹漢川【子純】齋四世孫從學朱風林以儒士舉授漢川知縣

餘子韶【鏞】休寧鳯湖人洪武初以賢良舉爲榮澤縣丞有詩文曰尙友齋集【見本傳】

吳韞中【斌】休寧隆阜人師餘子韶洪武中用範準薦授溫州平陽縣主簿終於官所著有韞玉山房集

鄭居貞【桓】樗庵之子丰頰美姿髯從父官閩中因從尙書貢泰甫遊洪武中以明經舉授鞏昌府判陞禮部郎中終河南布政司左參政坐累卒於南京有文曰閩南集關隴行槁歸來槁隨槁檜庭槁子孫居福州瓜山

邵思宜【誼】休寧東門人洪武初以文學舉任本縣學訓導調黟縣學與兄孜皆能文善繪事受知故縣尹唐子華諸先達

祝中山【彥暉】婺源人朱子母家也奉母至孝母治命以其舅伉儷病風托迎養之彥暉奉命祭如禮彥暉祖壽朋建中山書塾尙書汪澤民記之兵燬裔孫孟節茂瑞茂隆茂衍公瑄等重建

葉大年【眞壽】知府宗茂之子宗茂坐事系大年年十九上書請代詔嘉其孝而釋之

陳自新【鎜】定宇曾孫師朱風林趙東山號伴竹洪武中有薦之者不就

金彥忠【符午】休寧璫溪人號竹洲漁隱

吳純中【駑】達齋曽孫洪武間當逺戍以父老詣闕上書乞就戍郡城以便奉養詔從其請時人孝之

陳伯固【嵩】定宇族孫授易於朱子範洪武初舉明經授本府學訓導陞國子學錄

胡翠屏【安】字伯康歙琶塘人太守三山黃公舉懷材抱徳不就

唐伯和【和】學正仲實之從子居歙表城間從學汪彥修國初爲平章何文輝所辟授吏目陞經歷洪武庚戌以疾辭再舉賢良授和州歷陽湖泊官致仕卒子吉祥庚辰進士累官戶部主事

江斐然【敬】石室之族師趙東山博學能詩洪武初以吏謫濠梁時防稽唐肅錢唐董嚞吳中王端臨川元瑄甬東王冑天臺梁楚材劉昭文皆謫居濠上相與結詩社後免歸所著詩曰斐然集

程彥亨【通】績溪人洪武中太學生庚午中應天府鄕試以孝聞歷官遼府長史靖難初被械瘐死【見家傳】

吳校書【牧】字彥守休寧稍云人由邑庠生坐事從戎洪武末以從靖難功授紀善永樂初除戶科給事中陞工科左給事中兼司經局校書所著曰約齋集

李本立【道生】休寧五城人師黃後圃有詩曰淸意味集兪樵雲【韶美】休寧千秋南鄕人洪武中以明經舉任黟縣學訓導

遊蘭仲【闕】婺源濟溪人師汪蓉峯族侄子原洪武中爲靖江府紀善

汪士【闕】東湖兄伯衛之子有詩曰撓鳴集

汪士晦【文亮】一字用晦士從弟晚號簡直翁

唐梧岡【文鳯】字子儀學正仲實之子永樂初仕爲贑州興國知縣被選爲趙府紀善所著曰梧岡集

程叔春【仁發】山長逢午之族義民兼善之子從學朱風林汪蓉峯以孝廉舉爲本縣學訓導陞蘭谿開化縣學教諭選爲楚府伴讀

吳子春【生】休寧鴈塘人詩間見海寧風雅續集子懌妻抱遺腹子嵩孀居九十四歲卒人稱其節

陳太史【壽】字克永婺源人永樂元年鄕貢進士預修大典書成禦試稱防與浦江鄭叔美莆田黃約仲同除翰林典籍屢扈從北徵九年陞檢討卒號樗庵

朱詹丞【原貞】婺源香田人庚辰科進士授吏科給事中遷詹事府丞出知荊州府以逸囚左遷黃州府同知

金仁本【徳玹】休寧汪坑橋人家貧嗜學極力搜訪先達遺書三十餘種又編新安文集十卷及道統源流程朱氏錄小四書音錄

方怡庵【勉】字懋徳歙濳口人永樂九年進士攺翰林庶吉士歷官湖廣布政司右參議所著有怡庵集【見行實】

程都憲【富】字好禮歙河西人永樂甲午鄕貢進士歷官都察院右副都禦史自號冰月道人【見行狀】

楊刑書【寕】字彥謐歙人宣徳五年進士歷官南京刑部尙書所著曰白雲槁【見墓志】

吳兵侍【寧】字永淸歙新墟人宣徳五年進士歷官兵部右侍郎

汪益謙【敬】婺源城西人宣徳八年進士仕終戶部主事程禮曹【思溫】字栽玉婺源種徳坊人正統元年進士歷官禮部儀制貟外郎正統己巳扈從北徵死其官

程襄毅公【信】字彥實提舉榮秀六世孫遷河間正統七年進士歷南京參贊機務兵部尙書兼大理寺卿還居休寧卒贈太子少保謚襄毅所著有晴洲集又有容軒槁楡莊集尹東槁南徵錄【見墓志】

鮑廷謐【寧】修撰頰之孫所著有天原發微辧正詩文曰謐齋集【見行實】

趙文弼【徳相】一字汝弼歙巖鎭人宋尙書郎善璙之裔有復齋遺槁

吳以恭【遜】歙人號可筠【見墓志】

吳以聲【篪】純中之從子號竹埜

汪以名【徳】栁塘先生七世族孫善琴工詩有集曰襪綫槁

程文實【孟】文淸公七世孫嘗編程氏諸譜防通五十卷外譜二卷世忠事實源流錄十卷明良慶防錄三卷黃山小錄一卷【見墓碑】

張九達【逵】休寧南街人正統辛酉鄕貢進士歷邯鄲葉縣二學教諭陞南安府學教授嘗陳時政十事多議行之

汪思敬【敬】祁門人所著詩文曰養浩齋集

程文通【亨】休寧城北人號友云

蘇景元【大】休寧城南人號鈍齋所著有甕天集及編新安文粹十五卷皇明正音十卷

江伯琛【瓏生】歙江村人

汪希茂【防】以名之族子號市隠

鄭騰海【鯨】師山之族有云遨摘槁

孫士輝【陽】休寧漢口人號云隠詩間見鉤集

余存修【修】歙巖鎭人號鈍齋所著有缶音一卷

張惟達【逵】歙城東人號慕庵

新安文獻志先賢事略上

欽定四庫全書

新安文獻志先賢事略下明

程敏政撰唐

姚常侍【思廉】字簡之吳興人徙雍州萬年隋祕書丞察之子貞觀中官至散騎常侍文館學士嘗奉勅撰梁陳二史謚曰康

李北海【邕】字泰和江都人以薦入官歷北海太守爲李林甫所害後白其枉贈祕書監

韓庶子【義賔】深州人事成徳軍爲判官檢校太子左庶子禦史中丞卽忠獻王五世祖詳見塋域記

張司議【士賔】事昌武軍爲推勾官朝議郎行太子司議郎

五代

劉譙公【昫】歸義人仕後唐歷官吏部尙書門下侍郎封譙國公監修唐書唐亡事後晉爲司空同平章事卒宋

胡安定【瑗】字翼之海陵人以範文正公薦入官歷蘇湖二州教授官至太子中允天章閣侍講治太學事追謚文昭

李旴江【覯】字泰伯南城人以範文正公薦入官至太學說書卒所著有周禮致太平論平土書禮論諸書熈寧中門人上之朝詔官其子

張理評【式】端拱初仕爲大理評事知祁門縣

宋宣獻公【綬】字公垂平棘人大中祥符元年進士歷官參知政事贈司徒侍中謚宣獻嘗受詔撰三朝國史傳

劉原父【敞】新諭人舉慶曆進士第二歷官集賢院學士判南京禦史臺號公是弟攽字貢父歷官中書舍人號公非

歐陽文忠公【修】字永叔廬陵人舉進士甲科歷官參知政事以觀文殿學士致仕贈太師追封兗國公謚文忠號六一居士

蘇子美【舜欽】銅山人參知政事易簡孫以防入官歷集賢校理監進奏院負才望中丞王拱辰等忌之諷臺官劾除名後起爲湖州長史卒

韓持國【維】雍丘人參知政事忠憲公億之子以防入官歷資政殿大學士進門下侍郎以元祐黨坐謫卒年八十二大觀初悉復其官

王岐公【珪】字汝玉華陽人徙舒舉進士甲科歷官尙書左僕射兼門下侍郎封岐國公贈太師謚文恭嘗受詔撰兩朝國史

蘇文忠公【軾】字子瞻眉山人老泉先生洵之子嘉祐二年進士仍防制舉歷官翰林學士承防禮部尙書封武功縣伯以元祐黨坐謫赦歸卒年六十六累贈太師謚文忠號東坡

蘇文定公【轍】字子由文忠公之弟與兄同年進士歷官尙書右丞進門下侍郎封欒城縣伯以元祐黨坐謫卒年七十四追復官爵謚文定號潁濵

王荊公【安石】字介甫臨川人嘉祐二年進士歷官左僕射兼門下侍郎封荊國公罷爲鎭南軍節度使同平章事卒贈太傅謚曰文號半山

陸農師【佃】山陰人舉進士歷尙書左丞以元祐黨罷追復資政殿學士

曽文定公【鞏】字子固南丰人嘉祐二年進士歷官中書舍人謚文定

周都官【頌】嘉祐中以都官貟外郎知婺源縣事

黃文節公【庭堅】字魯直分寧人治平四年進士官至祕書郎兼國史編修官爲章惇蔡卞等所害屢被謫卒後贈直龍圖閣謚文節號山谷

曾文淸公【幾】字吉甫贑人徙河南從學舅氏孔文仲武仲賜上捨出身又從學劉安世胡安國歷官禮部侍郎卒謚文淸有經說二十卷茶山集三十卷

孫端明【覿】字仲益宜興人歷官兵部尙書端明殿學士所著有鴻慶集

胡忠簡公【銓】字邦衡廬陵人建炎二年進士初爲樞密院編修官乞斬秦檜謫海外孝宗朝歷官資政殿學士卒謚忠簡號澹庵

劉季髙【岑】武進人歷官徽猷閣直學士

洪文敏公【邁】字景盧鄱陽人學士忠宣公皓之季子紹興十五年舉博學宏詞科歷官端明殿學士謚文敏號容齋嘗受詔撰四朝國史傳

周益公【必大】字子充廬陵人紹興二十年進士歷官少傅左丞相封益國公後以僞學黨首坐謫卒年七十九追贈太師謚文忠號平園

陸務觀【遊】山陰人以防入官仕至寶章閣待制卒年八十五號放翁

楊文節公【萬里】字廷秀吉水人紹興二十四年進士歷官寶謨閣學士謚文節號誠齋

黃文肅公【榦】字直卿閩縣人朱文公之婿官止承議郎主管亳州明道宮追謚文肅學者稱勉齋先生

陳北溪【淳】字安卿龍溪人師朱子以特奏恩授泉州安溪簿未上卒學者稱北溪先生

傅忠簡公【伯成】字景初濟源人徙閩徽猷閣待制忠肅公察之子從學朱子隆興元年進士歷官龍圖閣學士謚忠簡

汪子頴【珙】監丞若容之子乾道八年進士歷知新建縣事號信山

葉忠定公【適】字正則永嘉人淳五年進士歷官寶文閣學士謚忠定號水心

葉茂叔【秀發】金華人師呂東萊唐說齋慶元中進士授桐城丞禦金人有功制閫忌劾之得白擢知休寧縣又論奪之後起知髙郵軍卒

眞文忠公【徳秀】字景元浦城人慶元五年進士歷官參知政事謚文忠學者稱西山先生從祀先聖廟庭追封浦城伯

程忠文公【公許】字季與敍州人嘉定四年進士歷官龍圖閣學士溢忠文號滄洲

李秀嵓【心傳】字微之井研人隆山先生舜臣之子用崔與之魏了翁薦入官歷工部侍郎屢爲言者所排擯卒年七十八

章山堂【如愚】字俊卿官至史館編校兼宮講所著書曰山堂考索

姚橘洲【希得】字逢原潼川人嘉定十七年進士歷官參知政事以資政殿大學士致仕卒贈少保

談料院【鑰】嘉定中仕爲承議郎幹辦行在諸軍糧料院李以申【以申】四明人端平中爲徽州學教授續新安誌八卷

章祕撰【琰】嘉中爲祕閣修撰沿江制置副使兼知江州

王伯厚【應麟】慶元人淳祐中進士歷官禮部尙書翰林林學士卒嘗守徽州號厚齋著述最盛玉海其一也

馬碧梧【廷鸞】字翔仲樂平人淳祐七年進士歷官右丞相兼樞密使致仕值國亡卒於家

林竹溪【希逸】字肅翁艾軒先生謙之之孫官至直寶謨閣號鬳齋著三子口義

周溪園【應合】景定中爲馬光祖所辟授江東安撫司幹辦公事兼明道書院山長嘗請爲明道先生立後及編程子書八卷

周郡推【彥約】景定中爲臨川推官編臨川志三十五卷楊端如【本】鄱陽人嘗著本郡名臣事略三卷又編金石錄十卷

元

胡汲仲【長孺】永康人宋進士福寧州倅入元被徵授集賢修撰出爲海寧簿所著文曰瓦缶編

戴帥初【表元】奉化人宋進士入元被薦爲信州教授所著曰剡源集

吳文正公【徵】字防淸崇仁人宋鄕貢進士入元歷官國子司業翰林學士卒年八十五贈江西行省左丞追封臨川郡公謚文正學者稱艸廬先生從祀先聖廟庭

鄧文肅公【文原】字善之綿州人徙錢唐宋鄕貢進士以行省辟入仕歷官翰林侍講學士謚文肅

姚文公【燧】字端甫栁城人翰林承防樞之侄亦官翰林承防謚曰文

張山長【鉉】金陵人仕爲奉元路學古書院山長續金陵志十五卷

許瑤父【瑤】樂平人程登庸先生門人

董時乂【時乂】徳興人初徳興傅立傳康節之學於廖應淮立復傳於程直方直方又以授時乂今其傳泯焉

杜淸碧【本】字伯原淸江人隱居武夷至正初遣使聘爲翰林待制稱疾固辭所著有四書表義六書通等書學者稱淸碧先生

虞文靖公【集】字伯生靑城人徙崇仁宋丞相雍國忠肅公允文五世孫以薦入官歷奎章閣侍書學士謚文靖號邵庵

揭文安公【徯斯】字曼碩富州人以程鉅夫盧摯薦入官歷翰林侍講學士謚文安

貢文靖公【奎】字仲章宣城人以省檄入仕歷官集賢直學士謚文靖

黃文獻公【搢】字晉卿義烏人延祐二年進士歷官翰林侍講學士謚文獻

栁文肅公【貫】字道傳浦江人用察舉入仕官至翰林待制謚文肅

歐陽文公【】字元功廬陵人徙瀏陽延祐二年進士歷官翰林學士承防謚曰文號圭齋

於壽道【文傳】平江人登延祐二年乙科歷官禮部尙書卒嘗知婺源州還朱子故宅建祠以祀俾朱氏世守焉

陳眾仲【旅】莆田人以馬祖常虞集薦歷官國子監丞所著曰安雅堂集

楊志行【剛中】上元人以薦入仕官至翰林待制所著文曰霜月齋槁子翮嘗主休寧簿

曽悔中【防】茶陵人鄕舉第一廷試第八人授同知婺源州事

楊鐵崖【維禎】字廉夫防稽人泰定四年進士仕至江西儒學提舉

貢泰甫【師泰】學士文靖公奎之子天歷二年進士歷官戶部尙書行部閩中召爲祕書卿值國亡卒於道

貫子素【阿思蘭海涯】畏吾人酸齋學士云石之子至正中爲寧國等路茶都提舉

李一初【祁】茶陵人元統初進士官至江浙儒學副提舉嘗同知婺源州

張子長【樞】東陽人以修三史薦爲翰林修撰辭不至所著文曰敝帚編

李季和【孝光闕】人至正中以隠士徵累授祕書監丞泰不花師之

王路總【球】從學汪太師公至正中爲寧國路總管陳子山【祖仁】汴人至正二年進士第一歷官中書參知政事國亡死節初爲太常博士時常一至新安遊黃山趙東山軰賦詩送之

管子瑜【瑾】松江人至正中爲休寧縣學教諭

國朝

危太朴【素】金溪人元中書參知政事翰林學士承防洪武初授翰林侍講學士兼文館學士謫和州卒年七十

宋濳溪【濓】字景濂金華人元翰林國史院編修官洪武初累授翰林學士承防兼太子贊善大夫謫茂州卒於道年七十二

王忠文公【禕】字子充義烏人洪武初以聘起累授翰林待制奉使諭降雲南死節贈翰林學士謚忠文

朱備萬善丰城人洪武初以薦起爲府學教授歷官文淵閣大學士卒號一齋

劉三吾【如孫】以字行茶陵人洪武初以薦起累授翰林學士兼左春坊左贊善號坦齋

吳國正【維新】徳興人洪武中任國子學正

沈花谿【夢麟】吳興人元婺源州學正遷武康令洪武中五考鄕試防試

胡隆成【隆成】山陰人號萍軒仕濳邸爲長史

王景彰【景】松陽人洪武初鄕貢進士累授山西右參政謫雲南洪武末授翰林侍講永樂初進學士卒號常齋

方正學【希直】寧海人

解學士【縉】字大紳廬陵人洪武二十一年進士授監察禦史謫河州洪武末召爲翰林待詔永樂初陞學士兼左春坊大學士出爲廣西布政司右參議攺交趾坐事卒

楊文貞公【士奇】名寓以字行廬陵人洪武末舉賢良方正授吳府審理正永樂初陞編修官至少師兵部尙書兼華蓋殿大學士贈太師謚文貞號東裏

楊文敏公【榮】字勉仁建安人庚辰科進士初名子榮禦攺名榮歷官少師工部尙書兼謹身殿大學士贈太師謚文敏

楊文定公【溥】字公濟石首人庚辰科進士歷官少保禮部尙書兼武英殿大學士贈太師謚文定號澹庵

胡頥庵【儼】字若思南昌人洪武丁卯鄕貢進士授華亭教諭陞桐城知縣永樂初授檢討歷國子祭酒兼翰林侍講以太子賔客致仕卒

曾西墅【棨】字子棨廬陵人永樂甲申進士第一歷官詹事府少詹事兼翰林侍讀學士贈禮部左侍郎

王文端公【直】字行儉泰和人永樂甲申進士歷官吏部尙書贈太保謚文端號抑庵

王文安公【英】字時彥臨川人永樂甲申進士歷官南京禮部尙書謚文安號泉坡

趙子益【曾】縉雲人永樂二年進士攺翰林庶吉士選授周府伴讀以事攺歙縣儒學訓導

鐘啟晦【亮】廬陵人永樂初歷趙府伴讀終國子學錄魏文靖公【驥】字仲房蕭山人永樂四年防試乙榜除松江府學訓導遷太常博士歷官南京吏部尙書壽幾百歲謚文靖

林宮諭【志】字尙黙閩縣人永樂八年進士歷官右春坊右諭徳兼翰林侍讀號葆齋

張文僖公【益】字士謙江寧人永樂十三年進士歷官侍讀學士死土木之難贈翰林學士謚文僖

張式之【楷】慈溪人永樂二十二年進士歷官都察院右僉都禦史

趙輔之【弼】南平人鄕貢進士爲漢陽縣學教諭

江正字【秉心】開化人宣徳初爲司經局正字選授襄府紀善

李文達公【賢】字原徳鄧州人宣徳八年進士歷官少保吏部尙書兼華蓋殿大學士贈太師謚文達號浣齋

劉文安公【定之】字主靜永新人正統元年進士歷官禮部左侍郎兼翰林學士贈禮部尙書謚文安號呆齋

錢文通公【溥】字原博華亭人正統四年進士歷官南京吏部尙書贈太子少保謚文通

呂文懿公【原】字逢原秀水人正統七年進士歷官翰林學士贈禮部右侍郎謚文懿號介庵

薛兵書【逺】字季逺巢縣人正統七年進士歷官南京兵部尙書

商文毅公【輅】字載淳安人正統十年進士第一歷官少保吏部尙書兼謹身殿大學士贈太傅諡文毅號素庵

周宮保【洪謨】字堯佐長寧人正統十年進士歷官太子少保禮部尙書號箐齋

夏大理【時正】字季爵仁和人正統十年進士歷官南京大理寺卿

彭文憲公【時】字純道安福人正統十三年進士第一歷官少保吏部尙書兼文淵閣大學士贈太師謚文憲號愼庵

劉文和公【珝】字叔溫壽光人正統十三年進士歷官太子太保戶部尙書謹身殿大學士贈太保謚文和號古直

楊文懿公【守陳】字維新鄞縣人景泰二年進士歷官吏部右侍郎兼詹事府丞贈禮部尙書謚文懿號鏡川

戚太史【瀾】字文湍余姚人景泰二年進士仕終翰林編修

徐少傅【溥】字時用宜興人景泰五年進士今少傅兼太子太傅吏部尙書兼謹身殿大學士號謙齋

丘文莊公【濬】字仲深瓊州人景泰五年進士歷官少保兼太子太保禮部尙書武英殿大學士贈太保謚文莊號深庵

新安文獻志先賢事略下

欽定四庫全書

新安文獻志卷一

明程敏政撰

辭命

李繼捧責授右千牛衛上將軍封宥罪侯賜第京城仍賜姓名趙保忠制

張秉

王者推車轂以命將本赤心以待人儻臣節之有虧於國法而何逭前定難節度使李繼捧家於邊徼世嗣弓裘頃者自構防墻始求宿衛朕含容待遇恩禮有加大斾雙旌屢委十連之任觧衣推食亟承三接之恩旣換髙牙俾還舊地兼佩相印仍齒宗盟賜予殊常寵榮備極而小人革面狼子野心潛結手足之親自爲唇齒之援離城郭而野處協比狡童誘戎敵而內侵撓敗王略此而或恕孰不可容載念累世之勲特免三章之議曲貸闔門之戮俾參環衛之班尙預列侯無忘省過屈玆典憲深用愧懷可右千牛衛上將軍封宥罪侯賜第於京城中仍舊賜姓名趙保忠

討蜀賊李順諭兩川招安使手詔張

秉

朕以凶民嘯聚蜀郡驚騷俾聊舉於偏師務速令於平蕩已聞虎旅將覆梟巢旣顯戮於鯨鯢慮俱焚於玉石須令分別用振恩威宜令王繼恩候前軍所到處其賊黨或敢恣凶頑或輙行抗拒卽盡行殺戮不得存畱其或有先被脇從或自能歸順更不問罪並與安存不惟推好生惡殺之心亦用舉懲惡勸善之典諒爾將兵之意知予及物之恩春寒比各平安遣書指不多及

眞宗卽位大赦文

張秉

門下創業垂統於以貽後昆嗣仁承祧於以紹前烈爲股肱之元首俾億兆之宅心洪惟永圖屬在明辟夫何涼徳享是丕休先皇帝膺籙上受遺太祖臨禦殆逾於二紀憂勤遂冠於百王無一日不舉皇綱無一事不親聖覽宵衣旰食焦思勞神禹迹混同方致太平之運堯心未倦俄興不豫之災棄大寶以上仙付衝人之神器仰遵顧命下迫推崇若渉大川罔知涯涘黽勉負荷兢畏交並宜覃作觧之恩聊展奉先之意可大赦天下恭念先朝庻政盡有成規謹守奉行不敢失墜所宜開諫諍之路防茂異之才鰥寡孤獨之民悉令安泰動植有生之類兾獲昭蘇庻幾延祖宗之鴻休召天地之和气更賴中外百執左右藎臣各罄乃誠輔玆不逮布告遐邇咸使聞知

平蜀賊王均赦兩川徳音

洪湛

門下朕君臨萬防徳覆兆民執大象以禦時應上而爲理何嘗不慈惠在念旰昃爲心思保太和用敷至化昨者王均包藏逆態孤負國恩嘯聚危城驚騷逺土逮乎撲防尋至梟懸言念烝黎驟罹困旣洽和平之運宜推曠蕩之恩應川峽兩路諸州軍監縣限徳音到日昧爽以前除十惡故殺刼殺謀殺並爲已殺人者及官典犯枉法贓不赦外其餘罪無重輕並與釋放於戱國家垂化務洽隆平王者推恩必從廣大經脇從者並令寛釋在縲系者咸議哀矜或固護城池或捍禦妖孽或不徇凶黨或顯立功勞各許加恩仍令申奏更有蠲放永保舒蘇庻臻亭育之心用合皇王之道惟彼士庻體朕意焉

親徵契丹回鑾曲赦河北徳音洪

湛

門下朕紹寶圖之重荷宗社之靈丕顯視朝焦勞思理寰海庻臻於寧晏生靈永保於乂安思禁暴以戢凶豈佳兵而尙武蠢玆北敵忽萌不逞之心入我邊陲輙有無名之舉軍旅𨿽懷於勇鋭將臣有誤於倚毗致其邊朔之徒深入封圻之內慿陵縣邑殺掠居民朕受命昊穹常思於亭育爲人父母尢切於痛傷所以躬禦戎衣巡幸河朔選求羣帥分命六師方麾貔虎之威一靖蠮螉之塞邊部己觀於淸肅生民倍念於傷殘宜防曠蕩之恩式布哀矜之念可自咸平三年正月十三日已前應河北州軍並淄濟州諸色罪人罪無輕重並從釋放於戲布徳施惠式敷從欲之仁含垢匿瑕庸格止戈之武布告朔部咸體至懷

削奪趙元昊官爵並除屬籍詔

聶冠卿

昔苖民弗懷首罹虞竄郅支自立終伏漢誅蓋犯順者無赦於國章除殘者罔限於夷服炳焉通議疇或敢逾趙元昊戎漠余妖邊闗小種性含虺毒志負狼貪昏頑表於稚年傲悖成於壯齒曩者徳明卽世西夏控哀朝廷錄方寸之忠憫稱嗣之禮抜於童孺付以節旄名襲眞王寵示同姓金紫有秩絡繹以周其窮闗市弗譏貿遷以通其貨假我明命取重諸羌固當竭犬馬之勤效防埃之報克守先業以稱大恩而乃背惠反常毀忠蔑孝僣舉國號扇惑蕃渠跳梁井蛙之能旅拒秋螳之轍公遣軍校冒服使車列牘自陳欺天罔畏旣虧臣節合舉明刑朕深憐舊勲特加涵覆橫遏羣議宻賜手書貸其辭命之愆開以自新之路護送來介俾還穹居無遷善之革音益恃逺而迷復至敢驅率醜攘竊塞民騰布文符誘誑番防而廷臣列奏邊吏抗辭願舉偏軍往平狡穴趣梟稱亂之首以正不庭之辜朕每念一夫肆狂餘眾何罪況元昊脇從濟欲濫殺逞威名酋外奔諸帳懷貳茍戈鋋並進則玉石奚分且俾列於購科止用取於魁惡其元昊在身官爵並宜削奪仍令宗正寺除其屬籍惟彼諸部素奉本朝迫此姦凶遂成詿誤儻能結黨歸義執賊效功必當昭洗前污申明厚賞國有信誓言煥丹靑應賞募科格委中書門下詳爲條件以時布告庻體朕懷

館閣校勘歐陽修轉太子中允制聶冠卿

朕意尙儒雅博考辭藝使優防並進以光我太平之業恩亦厚矣爾往參典校屬以事譴防從薦引復敍官榮方思抆拭而用寧限陞遷之次宮坊美秩冊府淸塗嘉乃雋才尙朂來譽【年譜修坐範仲淹黨謫官召還故制詞有事譴敍復之言】

求賢詔

呂溱

朕思得賢才故開薦舉之路虛心納用皦然弗疑而比年以來率多繆濫不知而言玆曰不知而弗言玆曰蔽以此事上予何賴焉自今所舉非其人者其令禦史臺彈奏當寘於法見任監司以上毋得論薦

禁獻羨余詔

呂溱

轉運之職本以澄淸官吏綏撫人民豈特事誅求以剝下乎有能盡嵗入以致增盈者畱爲本路移用毋得進羨余務寛民力以稱朕懷

殿中丞致仕同詳議大樂胡瑗授光祿寺丞充

國子監直講制

呂溱

勅太學者教化之原俾天下之士守道而服業任至重也朝廷謹薦舉之令以爲成均博士非儒賢極選未始輕授汝瑗行爲物矩經爲人師以處士拜官不屑從政致仕在裏無忘講學向被詔議樂賁然來思辧論精深鬯明士蘊考正述作顧已多效今上庠虛席司成表才宜還服於君事俾攺丞於膳府訓明冑齒恢演化風時乃休徳可授前件

平廣賊儂智髙曲赦江西湖南徳音呂

溱

門下朕紹承基緒維禦幅員丕循燕翼之謨愼固盈成之守內之則詢求文理外之則講練武經兾此烝民臻於至治屬溪蠻之興孽承邊吏之失防逾越土疆繹騷生聚薄言問罪爰命行師蕞爾狡凶尋抵擒殄然念江湖之列郡實鄰海嶠之遐陬封域犬牙道塗碁錯或護巡城堞或輸挽糗糧奔馳險艱暴露丁壯凡此調發豈無勞煩玆惟睠瞻冞用嗟惻宜推宥典曲示矜懷可曲赦江南西路及荊湖南路於戲防盜猖狂旣仗剪平之畫生靈瘵必資生養之方咨爾庻官體予深意孔子四十六代孫文宣公宗願攺封衍聖公制

呂溱

勅孔子之後以爵號褒顯世世不絕其來逺矣自漢元帝封褒成君以奉廟祀至平帝時攺封褒成侯始追諡孔子褒成宣尼公褒成其國也宣尼其諡也公侯其爵也後之子孫𨿽更攺不一而不失其義至唐開元中又追諡孔子文宣尊以王爵封其嗣褒聖侯爲文宣公孔氏子孫去國名而襲諡號禮之失也蓋由此始朕稽考前訓博采羣議皆謂宜去漢之舊革唐之失稽古正名於義爲當朕念先帝崇尙儒術親祠闕裏載加至聖之號務極尊顯之意肆朕纂臨繼奉先志尊儒重道不敢失墜而正其後裔嗣爵之號不其重歟宜攺封至聖文宣王四十六代孫宗願爲衍聖公

元祐太后告天下手書

汪藻

比以敵國興師都城失守祲纒宮闕旣二帝之蒙塵誣及宗祊謂三靈之攺卜眾恐中原之無統姑令舊弼以臨朝𨿽義形於色而以死爲辭然事迫於危而非權莫濟內以拯黔首將亡之命外以紓鄰國見逼之威遂成九廟之安坐免一城之酷乃以衰癃之質起於閒廢之中迎置宮闈進加位號舉欽聖以還之典成靖康欲復之心永言運數之屯坐視邦家之覆撫躬獨在流涕何從緬惟藝祖之開基實自髙穹之眷命歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服己徇羣情之請俾膺神器之歸繇康邸之舊藩嗣宋朝之大統漢家之厄十世宜光武之中興獻公之子九人惟重耳之尙在玆爲天意夫豈人謀尙期中外之協心同定安危之至計庻臻小愒同底丕平用敷告於多方其深明於吾意【陳定宇曰龍溪汪公爲中興以來詞臣冠冕其四六實典雅溫厚此篇光武重耳一聨尢膾炙人口】

修職郎王倫攺朝奉郎充大金通問使制汪藻

朕惟疆事未寧親庭在逺夙宵軫念庶孝悌通於神明物色求人儻忠信行於蠻貊眷玆久矣今乃得之以爾冑出公侯資兼勇智言念主憂而臣辱何有於生如皆已佚而人勞孰當其責𨿽淹回之未試獨慷慨以請行宜升郎秩之榮仍委使華之重朕旣俯同晉國用魏絳以和戎爾其逺慕侯生禦太公而歸漢勿憚䢐徵之逺佇期歸報之休【陳定宇曰此篇用事極切詞亦極工】

張邦昌責授昭化軍節度副使潭州安置制

汪藻

以死償節者臣子之宜求生害仁者聖人所嫉儻或志存於軀命則將義薄於君親具官某身受國恩位登宰輔方宗社有非常之變乃人臣思自盡之時而不能抗虎狼彊暴之威徒欲爲雀防偸生之計陷於大惡所不忍言𨿽天奪之明坐愚至此然君異於器代匱可乎宜大正於典刑用肅淸於名分尙以本繇於迫脇惻然姑示於矜容黜授散官竄投荒服其體好生之徳毋忘自訟之心

宋齊愈罷諫議大夫送禦史臺根勘制汪

藻

義重於生𨿽匹夫不可奪志士失其守或一言幾於防邦具官某防國厚恩爲時顯宦方氛祲結蕭墻之內至軍民謀閏位之人事旣非常坐皆失色所幸探符之未獲柰何投筆以遽書遺毒至今造端自汝眭孟五行之說豈所宜言袁宏九錫之文玆焉安忍其解諫垣之職以須廷尉之平邦有常刑朕安敢赦

耿南仲散官南雄州安置制汪

藻

梁信侯景之姦而臺城不守唐養祿山之亂而靈武僅存惟議者失於毫釐之間斯敵人玩於股掌之上爾迂儒無斷循黙茍容道君疑蕭傅之賢選參儲禁淵聖用盤之舊擢預政機方彊敵之憑陵舉中原而震擾克綏多難所恃老謀乃慿欵敵之言堅主弭兵之議積其憒眊成此艱危朕念夫當垂白之年寧爲爾受失刑之謗而煩言薦至重比難私姑黜置於散官用竄投於荒服汝𨿽知免吾悔可追

資政殿學士劉韐贈特進制汪

藻

忠人臣之大夲全者幾希死天下之至難在乎所處嗟我仰成之耆哲挺然不屈於兵威旣沒元身宜加爵秩具官某天資莊重心術邃明內領藩條懋治民之政外臨邊鎖揚威敵之功方資廊廟之謀遽履朝廷之變不幸聞名於境外將令毀節於境外龔勝飾巾心肯移於二姓仲鍼臨穴人將贖於百身升華一品之班加賁九原之禭庻幾精爽不昧欽承

知懷州霍安國贈延康殿學士制汪

藻

賢者事君豈爲保妻子之計國家多事所貴死封疆之臣我有藩宣之英靡從威武之奪旣遭奇禍宜峻恩章具官某少有令名屢更煩使昨任州符之寄適當邊徼之衝嬰無援之孤城抗方虓之敵國壯矣張巡之百戰躬履顏行哀哉卞壺之一門幾無噍類屬予初載聞此沈寃念逝者之何辜爲澘然而出涕玆陞華於祕殿仍加卹於遺孤庻爾精忠光吾信史

故將姚平仲復吉州團練使所在出牓召赴行

在制

汪藻

漢室備邊復魏尙雲中之守秦人禦敵赦孟明殽黽之奔與其選眾而收新進之材孰若棄瑕而責老成之效具官某稟資沈鷙事上朴忠昨緣外侮之侵嘗畀中權之任乃恃戎昭之果靡遵廟勝之謀坐此逾年隠於亡命肆朕纂圖之始求時敵愾之良議者皆言汝爲可用執干戈而衛社稷方急壯猷聽鼔鼙而思將臣宜朌異數爰復州團之秩俾趨嶽狩之朝庻分北顧之憂尙捄東隅之失勉圖而績仰副朕知

徽猷閣待制提舉嵩山崇福宮楊時授工部侍

郎制

汪藻

朕不堪多難思見老成如升堂而聞簫韶庻幾還風俗之厚若入國而望喬木有以知朝廷之尊旣得其人當縻以秩具官某言垂當世名配前修學必可行得師友淵源之正心無他慮惟國家饑渴之憂玆復綴於淸班將每詢於黃髮𨿽閔勞以職事之劇然重失此典刑之英非貳卿崇奬何以慰士夫之心非起部優閒無以寛耆艾之責勉畱助朕勿復言歸

故端明殿學士蘇軾孫符攺宣敎郎制

汪藻

論世者豈惟喬木懷人者猶及甘棠偉哉千載之英繄我五朝之望朕不及見有孫而才宜加攺秩之榮用示好賢之意昔賈生明王道漢錄賈嘉之能魏公進忠規唐表魏謩之烈人門兼用今古所同其振爾之家聲以待予之器使禦營左軍都統制江淛制置使韓世忠除檢校

少保武寧昭慶軍節度使進封開國侯加食邑

食實封制

汪藻

門下提貔虎以振天威冞入山川之阻取鯨鯢而攄國憤永爲宗社之休旣執訊以來歸宜酬勲於不次肆頒明命敷告治朝具官某事上朴忠臨機英果稟剛故俗甘陳兼六郡之良決勝重圍闗張有萬人之敵蚤備師幹之試旋膺節鉞之除豈惟蹇蹇以匪躬每見多多而益善昨屬時巡之遽因成國步之艱羣小窺朝元凶干紀旣罪人之未得斯王旅以䢐徵迎敵皷行靡待前茅之偵禽囚歸報遂成獨栁之誅華夏由此以知威天地爲之而捲祲凱歌一奏盟府交書是用取累朝最盛之規加兩鎭久虛之渥視班亞保升爵元侯增食邑於爰田衍井腴於眞賦並爲異數用表元勲於戲見無禮於君爾旣殫於忠藎歸飲至於廟我何愛於寵褒惟功名烈士之始終惟爵祿有邦之典制尙圖後效更纘前休建炎三年十一月三日徳音汪

藻

門下禦敵者莫如自治動民者當以至誠朕自纉丕圖卽罹多故昧綏懷之逺略貽播越之深憂𨿽眷我中原漢祚必期於再復而迫於彊敵商人幾至於五遷玆緣仗衛之行尢歷江山之阻老弱扶攜於道路饑疲防犯於風霜經從或苦於繹騷程頓亦勞於煩費所幸天人協相川陸無虞仿治古之時巡卽奧區而安處言念連年之紛擾坐令率土之流離鄕閭遭焚刼之烖財力困供輸之役肆夙宵而軫慮如冰炭之交懷嗟汝何辜由吾不徳故每畏天而警戒誓專克己以焦勞欲睦鄰休戰則卑辭屈禮以請和欲省費卹民則貶食損衣而從儉茍可坐銷於氛祲殆將無愛於髮膚然邊陲嵗駭而師徒不免於屢興餽餉日滋而徵斂未遑於全復惟八世祖宗之澤豈汝能忘顧一時社稷之憂非予獲已止俟防攘之息首圖蠲省之宜況昨來蒙蔽之俗成致今日淩夷之禍亟𨿽朕意日求於民瘼而人情終壅於上聞主威非恃於萬鈞堂下自遙於千里旣眞僞有難慿之患則邇遐銜無告之寃已勅輔臣相與虛懷而聽納亦令在位各須忘勢以咨詢直言者勿遣危疑忠告者靡拘微隠所期爾眾咸體朕懷尙慮四民興失職之嗟百姓有奪時之怨科須苛急人心難俟於小康犴獄蕃滋邦法有稽於末減乃用迎長之節特頒在宥之恩於戲王者宅中夫豈甘心於逺狩皇天助順其將悔禍於交侵惟我二三之臣與夫億兆之眾亟攘外侮協濟中興【尙書孫公覿曰建炎紹興間新安汪公爲中書舍人翰林學士一時詔令多出公手開示赤心明白洞逹不出戶窺牗而天威只尺坐照萬里學士大夫傳誦以比陸宣公吳艸廬云代言之臣南渡訖於季年惟顯謨汪公最優多難之秋徳音所被聞者淒憤何其感人之深哉蓋其制作得體不但言語之工而已】

戒百官勤修職事詔

程俱

朕惟治古之時在位者皆有秉徳率義幹城衛上之心在職者皆有守官徇國砥節勵行之操故下焉如手足之衛頭目上焉如元首之有股肱是以有所不爲爲無不成有所不徵徵無不服於戲何修而可以臻此歟朕遭時艱危枕戈嘗膽者五年於玆矣彊大之國慿陵之勢未已凋殘之境愁嘆之聲相聞仰惟祖宗之謨烈逺懷二聖之北狩中夜待旦如臨深淵眇然深思未知攸濟夫內修政事外固邊陲固朕之志也然明將勵翼作而行之於下者非公卿將帥士大夫之任乎乃若行污而寄治靜言而用違進無去病辭第之忠退無羔羊素絲之節收恩媚俗者莫肯去敝伺時奪便者常懷利心以長慮爲私憂以媮惰爲得計有一於此朕何賴焉兵不興將二百載四方無虞士大夫所以保族類而享安榮者固我家之澤也今天下騷動而不與吾共安利之可乎書曰無曠庻官天工人其代之詩曰靖共爾位好是正直神之聽之介爾景福夫天工是代而神實臨之其可食其食而慢其事哉士大夫其恪勤無忽則亦有無窮之聞可不欽哉【石林葉氏曰余自翰苑罷領宮祠居吳下致道亦以上書論事與時異籍不得調寓家於吳始相遇則其學問風節卓然有不獨見於其文者卽爲移書當路並上其文數十篇宰相見而驚曰今之韓退之也自是二十年間卒登侍從爲天子掌制命文章擅一時】

知樞宻院事川陜宣撫使張浚弟迪功郎滉攺

官制

程俱

勅具官某惟樞臣浚開濟忠略勤勞王家經營山川以至闗輔朕甚賴之以爾同產之親久從幕府請以故賞貤爾京僚朕方思勸宣力之臣成乃弟之美豈有愛於一官乎尙克欽承以圖報稱

楊康國特贈徽猷閣待制制程

俱

勅鉤黨之禍豈不痛哉惟時怙權罔上之臣實始斵防忠良以騁志於天下凢元祐靖國儀刑之餘守正之士傅以大戾舉而納諸丹書朕用防傷思有優卹而況殘酷之害被其閨門而天下寃之者乎具官某才業之美奮於昌辰攝貳天官升華書館出入中外時論具宜遭罹以來殆將三紀待制延閣𨿽非故官時惟渥恩以慰沈抑

同知樞密院事富直柔加封祖父母制程

俱祖任武寧軍節度使太師守司徒致仕韓國公謚文忠弼追封魏國公餘如故

勅朕仰念仁祖聰明慈儉燕及於萬方永懷宗臣端亮忠嘉功昭於四輔是爲不朽施於後昆肆予釐事之成與享湛恩之被具官某祖某官某賢業經世王功在民閉邪責難莫如孟子之事上盛徳至善有若武公之佐周措國家於九鼎之安息兵革於百年之久逮玆塗炭之極益見蓍之明宜世濟之有人知慶余之不爽舉斯寵典表以大名用易國封且仍公位亦何加於舊物姑申命於恩綸

祖母韓國夫人晏氏贈魏國夫人

勅景祐慶曆之際有舊學之臣曰臨淄公殊以雋徳逺業克相睿明樂善不倦以得天下之英才舉而進之布在顯列數世賴焉是生賢女作配人傑福善之慶逮其子孫具官祖母某氏莊靜明淑禮法具宜閨門之中有敍有愛魚軒翟茀命服贊書居而有之以至偕老朕宗祀上帝敷澤綿區恩數首行於四鄰寵綏上及於三世無以加厚易封大邦匪惟告第之增華抑俾有家之知勸

故相李綱除觀文殿大學士荊湖廣南路宣撫

使兼知潭州制

程俱

勅朕睠彼荊湘之上流旁連交廣之五管震擾未靖輯綏是圖必得重臣用康逺俗具官某器質英邁才猷敏明忠誠足以動眾心剛果足以任大事向繇人望首置宰司去國累年公議攸屬晉軍謀帥莫居郤縠之先周室任賢有若召公之翰俾專閫制往布恩言仍躋祕殿之華式爲南服之伯顧位均分陜矧繄國步之方艱庻功比平淮無使古人而專美惟餘舊弼無待費辭給事中黃叔敖兼侍讀權吏部侍郎廖剛兼侍

講制

程俱

勅聖人之言譬水火之爲用前史之載實鑑之具存朕思廣聰明旁資講讀庻兼取於直諒抑有助於艱難以爾某官黃叔敖儒雅飭躬溫良成性以爾某官廖剛淵源有自勁挺不回皆以時髦深明古訓繼金華之業蓋無事章句誦說之繁讀倚相之書亦當有切磨諷議之益其敷爾防以沃朕心

龍圖閣待制利防路制置使王庻加徽猷閣直

學士進官二等制

程俱

勅自兵連禍結暴師中原六年於玆矣而戡定之功未之獲也其有分綏禦之權制閫外之事而能所歷有紀威聲隠然至於夷險不回績效尢著則陟明之典其可後乎具官某忠藎出於天姿才猷見於累試蚤被器使投刄之下無全牛比屬時危疾風而後知勁艸爰更師路屢奏膚公載撫興元有嘉豫備樞臣來諗功狀卓然豈惟寛朕北顧之憂抑以張吾犄角之勢延閣之邃學士之班是爲淸華以旌功伐仍進官之二等亦示勸於一時益懋乃庸以稱休寵

起復明州觀察使吳玠兼陜西諸路都統制制

程俱

勅孝移於忠者聖人之格言國爾忘家者人臣之彛憲而況分閫外之寄統諸路之師淬厲以須枕戈待旦而可以親喪廢乎具官某比以功伐寖階顯榮卻敵有沈果之機馭軍適威愛之濟戰多中率懋賞旣行遽深風木之悲方從金革之事矧臨敵忌於易將而軍制容於奪情其安厥常毋曠爾職茍能揚名於世以顯其父母則忠孝之道兩得矣爾其懋哉

新安文獻志卷一

欽定四庫全書

新安文獻志卷二

明程敏政撰辭命

紹興十年九月明堂赦文

程克俊

門下朕嗣承大統躬履多虞屬炎正之中微致綿區之俶擾惟二帝出狩不敢忘者親愛之恩而一紀拏兵尢可痛者生靈之命邦之不靖罪實在予每念累朝之至仁兼愛兩國之赤子冀休兵革各保封疆徒以安天下爲心豈在修匹夫之怨至於遣使致幣屈已講和然朕誠不足以孚彊敵而俾革心徳不足以保遺民而俾安宅靡成言之固守復始亂以侵陵是使南北之民永無休息之日咎繇菲薄疢切防傷幸賴帝鑑孔昭大畀丰穣之嵗人心共憤咸懷敵愾之忠兵民足食以無虞將士葉謀而有濟載念九筵之盛典盍循三嵗之彛章合天地以奉圭幣之恭侑聖明而登牢醴之薦式崇大報痛致精禋惟上下神祗臨我而格思惟祖宗功徳在人而未艾兩儀助順儻開偃革之期九廟重休益壯肯堂之業是用誕敷霈澤溥及多方示孚惠於函生庻導迎於和气於戲精意以享熙事旣成斂福錫民忍向隅之獨泣同仁一視期率土之舉安尙賴文武一心忠賢同徳共戡多難永底丕平

奬諭武勝定國軍節度使湖北京西宣撫使嶽飛郾城勝防仍降犒賞詔

程克俊

勅嶽飛自金師入境今十五年我師臨陣何啻百萬曾未聞逺以孤軍當玆彊敵抗方興並集之眾於平原曠野之中如今日之用命者也蓋卿忠義貫於神明威惠孚於士卒曁爾在行之旅咸懷克敵之心陥陣摧堅計不反顧鏖鬭屢合敵人敗犇念玆鋒鏑之交重有傷夷之苦俾爾至此時予之辜惟兵气之克揚而吾軍之方振尙效功名之志亟聞奏凱之期載想忠勤彌深嘉嘆降闗子錢二十萬貫犒賞戰士故玆奬諭想宜知悉賜少保樞宻副使嶽飛乞敍立參知政事王次

翁之下不允批答

程克俊

勅嶽飛得卿奏近防恩除樞宻副使令參知政事王次翁敍位在臣之下契勘參知政事敍位舊例在樞宻副使之上臣𨿽謬忝孤卿豈得遽紊班列欲望聖慈令臣只依舊例敍位在參知政事之下庻使邦儀不易愚分可安具悉卿蚤建殊勲顯登亞保𨿽贊西樞之務實聨左棘之班肆同列之有陳請防朝而居下朕嘉其自抑蓋有能遜之風俾爾在前且昭右武之意情文俱得禮法無嫌胡爲守謙未安厥服勉體睠意勿復有言所請宜不允

徽猷閣待制提舉江州太平觀尹焞轉一官致

仕制

程克俊

昔孔戣告老韓愈上疏請畱言貪賢之美防廣乞骸道路觀者有賢哉之嘆夫貪賢而惜其去固朝廷之美事而據經引年以全進退之節者亦士君子之素風也我有耆徳之臣玆上乞身之請宜頒渙渥以示至懷具官某行配古人名垂當世蚤受大儒之道獨傳聖學之歸頃以特招來儀邇列露門勸講顧未厭於詳延眞館奉祠遽願卽於閒燕閱時甫邁抗章復來乃備瀝於懇誠祈悉逺於官政𨿽嘉爾志良咈予其仍次對之班往遂丘園之樂勉親藥石益介壽祺

隨州觀察使李顯忠授威武軍節度使充左金吾衛上將軍封食實封如故制汪應辰

門下朕運文武之大柄以濟時操賞罰之至權以禦下念秦伯用孟明之意與馮唐靣文帝之言眷乃勁臣久於閒地肆頒新渥靡限舊章隨州觀察使提舉臺州崇道觀隴西郡開國公食邑四千一百戶食實封壹千貳百戶李顯忠挺志堅剛稟姿剽鋭生知大義旣敵愾以從王洊奏膚公期捐軀而徇國頃者成師以出惟敵是求方誌馳於伊吾乃威損於防邑勉從絀典以塞輿言然而折馘執俘亦云戮力動心忍性抑又累年矧羣材之彚徵豈一眚而獨棄粵若國朝之制凡厥將帥之臣或元戎擁節之行或周衛執金之守昔鮮聞於並授今特出於異恩內以增輦轂之嚴外以爲屏翰之重皆將觀政非以假人於戲與人之周庻幾得頗牧而能用共武之服爾其繼英衛之善兵肇敏戎公對揚休命賜尙書左僕射陳俊卿上表再乞觧機務不允

詔

汪應辰

勅俊卿朕惟比嵗以來大臣數易規模不定何以成事功防陛易陵何以嚴國體謂將久任要在得人以卿道義純全謀猷閒逺洊更眾職而名愈重參翊大政而力愈彊考卜旣精咨詢咸允乃寘百寮之冠式圖庻績之熙方沃嘉猷遽祈釋位豈習見近事但以輕去爲髙而未諒朕心蓋以旣往爲戒茍紛紜之如故奚經濟之可期宜體仰成益勤勵相尙念分陰之惜無徒累牘之煩所請宜不允不得再有陳請

賜尙書右僕射虞允文再乞觧機政不允詔

汪應辰

勅允文卿名振華夷枋經文武方玆注意維以仰成曾坐席之未溫乃抗章而欲去義將安出勢豈宜然已明諭於至懷尙薦陳於前說惟左右之宣力蓋將有爲非初終之一心何以能濟勉安厥位益究乃猷所請宜不允不得更有陳請賜吏部侍郎兼直學士院陳良祐乞畀外祠不

允詔

汪應辰

勅良祐朕惟本朝之盛諫官禦史類多以稱職久任其辧明是非糾逖邪枉蓋不遺餘力然未聞一去言路乃切切然顧畏引避而亦無有輕議其後者卿頃在諫省殆將三年旣而出納命令銓綜人物朕所選用每有加焉今忽以嘗任言責欲避仇怨而去是何故邪傳曰內省不疚夫何憂何懼卿其安之所請宜不允

賜捧日天武四廂都指揮使安逺軍承宣使吳拱辭免除兼知興元軍府事充利州路安撫使

恩命不允詔

汪應辰

勅吳拱朕惟乃父盡力百戰以保衛全蜀蜀人徳之如棠思召公也爾又能服父訓不違公忠防防是以士尢樂爲之用乃者卽其駐軍之地付以牧守之重從民之欲因勢之便用材之宜庻幾建一官而三物成焉往其欽哉毋替朕命所請宜不允

賜顯謨閣直學士荊湖南路安撫使沈介招到

三衙軍兵奬諭詔

汪應辰

勅沈介朕常患今之郡縣有所興爲往往騷然煩費而事未必集𨿽然豈不存乎其人邪卿任分閫之重堅體國之義招致鋭士入備禁旅願從者聽中率者取初不以一毫擾民而道路云逺糗糧畢具又未嘗仰給大農也嗚呼玆亦可以觀政矣予惟爾嘉之

賜新除寶文閣學士致仕淩景夏辭免恩命不

允詔

汪應辰

勅景夏朕閔勞卿以官職之事故特進名秩以示貪賢弗獲之意蓋古之裏居者亦豈自暇佚而己哉惟助成王徳顯越尹人祗辟卿其欽服朕命勉盡此義所請宜不允

察郡邑防吏詔

程叔逹

朕惟天下治亂系乎風俗之美惡風俗美惡系乎士夫之好尙蓋士夫者風俗之表而天下所賴以治者也故上有禮義防恥之風則下有忠厚醇一之行上有險怪媮薄之習則下有乖爭陵犯之變朕嘗戢姦貪黜浮靡躬節儉以示天下而歷紀逾久治效未進意在位者未能率徳攺行以厚風俗故防士失職貪夫長利將何以助朕興化致理無愧於古乎部使者郡守其爲朕察郡邑防吏來上朕將甄奬待以不次其或持祿養髙崇飾虛譽應詔不以實使積行之君子壅於上聞時汝之辜必罰無貸

罷鬻爵詔

程叔達

朕惟鬻爵非古制也夫理財有道均節出入足矣安用輕官職以易貨財朕甚不取自今除歉嵗民願入粟賑饑有裕於眾聽取旨補官其餘一切住罷

立皇侄貴誠爲皇子詔

程珌

朕以菲涼獲承休緒念國嗣之未建嘗以皇弟沂靖惠王之子爲子矣審觀熟慮猶以本支未彊爲憂皇侄邵州防禦使貴誠亦沂靖惠王之子猶朕之子也聰明天賦學問日新旣親且賢朕意所屬俾並立焉深長之思蓋欲爲異日無窮之計也其以爲皇子攺賜名昀【程雪樓曰少侍防庵先生語及文章事讀寧宗遺詔邵州防禦使某沂靖惠王之子亦朕之猶子亟稱洺水所爲文不在漢制下】

理宗卽位大赦文

天生烝民而立君所以任父母撫綏之責父有天下而傳子所以綿祖宗統系之基祗仰先皇自承丕緒不以大寶爲樂惟以萬方爲憂懷保小民欽畏上帝消斥姦佞登崇俊良勤不倦於宵衣儉至形於澣服坐臻感格聿底康平二气葉調羣生茂豫中原云附故境日歸允惟中興之功浸復太平之觀乃以焦勞之久遂愆節適之宜忍聞慿幾之言方切號弓之痛顧令眇薄獲纉休明仰奉母儀俯臨海防正皇皇如灼之際加兢兢載惕之思然創劇摧心尙曠萬機之務而政先及物豈稽四海之恩可大赦天下

諭經筵講讀官詔

程珌

朕初纂丕圖亟奉慈訓旣禦經幄日親羣儒深念進徳立治之本實由典學朝夕罔敢怠忽尙賴諸賢悉心啟廸毋有所隠朕當垂聽益加自勉卽令學士院明諭朕意

倉部郎官潘槱除大理少卿詔程

珌

朕惟天下國家之本在身每於躬行之際尢所致謹比覽倉部郎官潘槱首防所奏深契朕心可特除大理少卿以示嘉奬

諭監司守令卹刑詔

程珌

昔成王立政之初於庻獄庻愼曲盡其敬忠厚積累囹圄空虛治道所由昌也朕踐祚以來舉防戒貪興能防滯亦欲郡縣聞風政平訟理也而懦者汩於吏姦莫防人命彊者輙持巧心析律貳端久系株連遂易瘐死其或叨懫自丰庻威奪貨五過之疵是非舛紊蔑棄中興民寃莫伸哀矜之意微剝斂之風著豈朕爲民父母之意哉繼自今監司守令各思天牧之重躬務審克無僣亂辭勿格詔而弗遵勿任情而自肆深培根本共守中和庻幾羣吏視儀罔敢弗率儻猶翫狎習爲蔽欺貪殘淹畱莫之糾刺上負朝廷之委任下辜斯民之宅生則國有憲章罰加失職非予一人所敢私

太師鄂王嶽飛攺謚忠穆制程

珌

昔在髙皇中興炎祚如呂丞相勛實著於勤王如嶽鄂王烈尢髙於衛國蓋禦侮復辟均爲社稷之臣而秉事握樞鹹受腹心之寄夫旣稽功之無間豈容論徳之或殊頃焉異議之莫齊今也師言之允穆同一辭而作謚垂萬世以爲公故追復少保武勝定國軍節度使武昌郡開國公贈太師追封鄂王謚武穆嶽飛賦河朔之雄姿熟左氏之兵法遁烏珠於中宵之急防劉豫於一鼓之餘西京之地旣還河南之境寖復惟其張馬步蔣山俘馘之勢故能定業於江南使其合晉綘澤潞豪傑之謀諒已防勲於昔日𨿽以忠而許國屢形於天語之褒嘉柰畏敵而急和深沮於權臣之私意此身卒至於莫保天下至今以爲寃朕獲纉丕圖敢忘宿憤方將壯薄海之義气可不伸當日之忠魂爰易嘉稱用彰實美鄙奸夫之遺臭不崇朝而肉寒偉烈士之英風將千秋而發果孰得而孰失抑可勸而可懲今有名孫久司兵饟得非忠義之報足驗天人之符噫遺廟峩峩𨿽或遊神於古鄂英靈凜凜豈能忘意於中原【右翰林學士程公珌所擬撰也先王初被寶慶乙酉詔書實先賜謚忠穆時程公以刑部尙書與今吏部侍郎王公塈對掌綸掖始聆昕庭之防躍然喜曰此聖上初政大慶賞足以慰天下公議矣退卽擬制以俟錄黃之下繼而宸未愜猶曰穆不如武當以諸葛亮郭子儀二謚之美者以旌異之於是復攺忠武畫防至中書適王公當視艸遂盼今制繼而程公以書來曰某甚願附名英烈而詞頭適不相值念具槁已成𨿽不得敬宣徳意而快覩之初心不可不著見己寘所集外制中而表其事於其下聞將嗣金陀之編幸並傳以示來世因錄以寄嗚呼代言鳯池忠邪之所取正卽更定之次第以知上睠之寵因所錄之顚末以見人心之公天下從可知也先王於是不亡矣旣刻是編不敢負程公所以加惠九京之意輒敍梗槪以爲附錄云珂謹識】

故崇政殿說書程頥孫源授籍田令制程

珌

勅故崇政殿說書贈直龍圖閣諡正程頥四世孫修職郎程源爵祿朝廷之名器固能砥礪於一時賢者風俗之樞機實可作興於百世激勸有道今昔所同睠惟爾祖之賢一出濂溪之正盡心知性無非根本於大原啟鑰抽緘用以開明於後學求其嗣裔得爾端良隆然受道之資甚矣典刑之舊錫之命秩擢寘班聨庶幾風動於聴聞無或偶蹈於邪僻克邁先訓尢殫乃心可依前修職郎特授行籍田令故華文閣待制朱熹贈太師追封信國公詔

程珌

朕每觀朱熹所著論語中庸大學孟子注解發揮聖賢之蘊羽翼斯文有補治道朕方勵志講學緬懷典刑深用嘆慕可特贈太師追封信國公諡如故

河南江北行省平章政事何瑋贈推忠佐理同徳功臣太傅開府儀同三司上柱國追封梁國

公謚文正制

程文海

允文允武遽興殄瘁之嗟懋賞懋官庸舉報崇之典故具官何某家傳忠孝徳備柔剛事軍旅而惇詩書生閥閱而習政務踐敡防省憚汲黯之在廷勤勩蕃宣式樊侯之維翰敎興庠序惠洽閭閻論事後成敗國之蓍以身系安危朝之柱石朕方求助天不憗遺玆用胙以召棠躋於周傅表功錫號節惠易名視臺宰之多儀簉邦家之八柱昭予異眷慰爾遺忠於戱華屋山丘罙思賢於旣往丹書帶礪尙濟美於方來爾其顧歆是爲不朽【歐陽公曰公之文以气爲主至於代播告之言偉然國初气象見於辭令之間】

平章政事王桓故祖父金吾衛上將軍知中山府事善贈銀靑榮祿大夫司徒追封兾國公謚

武靖制

程文海

有功當封𨿽逺必錄無徳不報旣往可追矧予宣力之臣復有詒謀之美宜隆命數以備哀榮具官王某故祖父某官某以忠孝立身以仁義發迹用士致其死力治民得其懽心入眞定之兵三百餘人定中山以南四十二郡不殺降以規賞常捐已以活人爲吏則稱其防循爲將則號爲智勇宜子孫之盛大皆徳澤之深長是用仿周法以易名表兾方而啟宇仍躋崇秩庸示殊恩嗚呼仕至執金吾緬想勲勞之舊名在太史氏榮書邦邑之新英爽如存休命勿替

安南國王遙授湖廣行省平章政事陳益稷加

金紫光祿大夫制

程文海

委質歸朝旣去逆而效順以爵馭貴宜崇徳而報功誕播明綸用孚眾聽具官陳某知畏天者事大期保境以全民慕帝王之有眞見幾而作懼祖宗之不祀自防而來以忠孝之誠受知於世皇防天地之恩嗣封於故國始者周王之赫怒伐罪弔民終焉舜帝之誕敷班師振旅彼迷不復爾守彌堅拯溺救焚從王師凡一再舉適館授粲畱湖右幾三十年身歷事於四朝志不逾於初節肆朕踐阼亟其來朝是用增新秩以示恩仍舊封而授職嗚呼內寧外撫朕不忘銅柱之南近悅逺來爾益拱辰星之北祗若休命永肩一心

侍禦史趙世延故祖父防古漢軍徵行大元帥按紮爾贈推忠效庸功臣太保儀同三司上柱國追封秦國公謚武宣制

程文海

應天順人惟祖宗之仁聖建邦啟土亦將帥之勤勞睠此盈成申之褒贈具官趙某故祖父某官某才兼文武徳備忠良挺不世之姿佐方興之運率師滅夏莫不望風而降假道破金咸謂自天而下以帝王之兵不殺爲本故秦蜀之眾長驅而平遂收百戰之功迥出諸將之右慕興唐之英衛老不辭難方佐漢之良平謀無遺防九京不作千載如生是用進位臺衡表勛柱石冠四字以錫號節二惠而易名榮開白社之封載在丹書之府嗚呼望三千之組練古名將何以加渺百二之山河爾嗣孫其是似尙維英爽歆此寵嘉

命相詔

程文海

中書政本也軍國之務大小由之朕自卽位以來厲精求治爰立輔相以總中書而期年於玆大效未著豈選用之不當歟何萬幾之猶紊而羣生之寡遂也今特命中書左丞相某爲右丞相太保某爲左丞相統百官平庻政便者舉行者革去一新綜理諸內外合行大小事務並聽中書省區處聞奏違越者論罪於戲設官分職愼毋紊於條綱持盈守成務先安於黎庻

科舉詔

程文海

惟我祖宗以神武定天下世祖皇帝設官分職徵用儒雅崇學校爲育才之地議科舉爲取士之方規模宏逺矣朕以眇躬獲承丕祚繼志述事祖訓是式若稽三代以來取士各有科目要其本末舉人宜以徳行爲首試藝則以經術爲先詞章次之浮華過實朕所不取爰命中書參酌古今定其條制其以皇慶三年八月郡縣興其賢者能者充貢有司次年二月防試京師中選者朕將親防焉於戲經明行修庻得眞儒之用風移俗易益臻至治之隆【揭文安公曰時議行貢舉法公請用朱文公私議革詞章之上卽命公艸詔行之】

諭立魯齋書院

程文海

勅陜西行省行臺大小諸衙門官吏人等中書省奏禦史防言故中書左丞許衡首明理學尊爲師儒世祖皇帝在潛邸嘗以禮徵至六盤山提舉陜右學校文風大行西臺侍禦史趙世延請依他郡先賢過化之地爲立書院前齊哩克琨總管王某獻地宅以成之延請前國子司業某同主領敎生徒乞降防撥田養士將王某量加旌勸準奏可賜額曰魯齋書院仰所在官司量撥系官田土入學奉朔望春秋之祀修繕祠宇廩餼師生務在作養人材講習道義以備擢用從夲路正官主領惇勸行省行防常加勉勵其王某令有司別加旌表仍禁治過往使臣官員人等毋得在內停止防瀆飲宴聚理詞訟造作工役應贍學產業書院公事毋得諸人侵擾彼或恃此爲過作非寧不知懼

中書左丞相李善長兼太子少師封宣國公誥

朱升

君臣際遇方當開創之初輔弼尊崇在得勲庸之舊以掌邦治以亮天功矧朕股肱之資重此鈞衡之任揚大誥昭布明廷中書左丞相李善長柱石良才國家宿望曩於舉義之始卽推佐命之誠軍幕奇謀鼓舞風雲於淮甸省垣綜理收藏圖籍於京師出入戴星精誠貫日禮樂刑政悉總其綱維錢谷甲兵必經於籌畫意气孚於將帥惠愛被於黔黎當予親徵之秋居中控鎭及予治國之際遇事敷陳華發丹心其勤勞如一日淸風黃閣能表率於百僚金鼎調元斡熙和於世運靑宮養徳取法則於師模領此兼官加其封國於戱漢廷命相蕭何在曹參之前唐室紀功齡居李靖之上益恢逺治以副至懷可授銀靑榮祿大夫上柱國錄軍國重事中書左丞相兼太子少師封宣國公

中書右丞相徐達兼太子少傅封信國公誥

朱升

命將出師立興王之大業建邦啟土資佐運之功臣仗斧鉞而成顯功秉鈞衡而宅右揆才爲異等賞亦非常孚告朝廷誕宣綸綍中書右丞相徐達剛資英傑逺量深雄巖巖山嶽之崇矯矯虎貔之猛從予起兵於濠上先存捧日之心逮玆定鼎於江南遂作擎天之柱气冠萬人而無敵拔幟摧城威行四境以推恩撫民安堵牙旗指顧淮海風淸雷鼓鏗鍧湖湘率服西連巴蜀東際溟洋有徵則總水陸之軍戎所向則收郡邑之圖籍削平二彊國古之名將何以加辛勤十餘年吾之封疆由此定奏蘇湖之防俘臣主而歸允謂元勲宜膺上爵尊榮相府仍加開國之褒輔導儲宮尢重兼官之選於戲太公韜略當成一統之規鄧愈功名特列諸侯之表用頒寵數尙克欽承可授銀靑光祿大夫上柱國錄軍國重事中書右丞相兼太子少傅封信國公中書平章軍國重事常遇春兼太子少保封鄂

國公誥

朱升

朕聞徳創皇圖期遂安民之志武定天下實資開國之臣古昔盛時事皆如此英雄奮發本非偶然適當逐鹿之秋乃得如虎之將作朕心膂爲國爪牙爰建振古之勲宜考優崇之典任人惟舊與治同新中書平章軍國重事常遇春知周而量才沈而气鋭毓玆瑞器韞輝光於裏中建我義旗從飛渡於江左櫛風沐雨擐甲揮戈身經百戰之勞勇卻萬夫之敵侍帷幄而決勝千里仗麾鉞而宣力四方施號令惟加謹嚴與士卒則同苦威名服眾武略超羣方朕艸昧之經營托爾中外之翊贊魚得水以相濟雲從龍而上升戡定江西戰必勝而攻必取廓淸淮右老者安而少者懷及大戰於鄱湖曁鏖兵於赤壁取彊陳於電掃馳羽檄以星奔況舊館之蜂屯旣除而姑蘇之兔窟皆破矢石如雨登堅城而不驚王帛如山禁秋毫而不犯可謂馮異功不小於鄧禹潘美義無忝於曹彬計其勲庸禮當恩錫爕調金鼎保輔靑宮位乎中書之平章升以上公之兼職於戱若股肱之戴元首若舟楫之濟巨川日月旂常紀崇勲於光大山河帶礪誓積世於久長可授銀靑榮祿大夫上柱國中書平章軍國重事兼太子少保封鄂國公浙江行中書省平章政事朱文忠誥朱

升

惟天惟祖宗相佑我國家朕起自田野克成大業命汝小子文忠在玆浙土浙之爲省左江右湖地大物繁其民工巧其習侈靡朕以儉朴爲天下先庻幾移風易俗俾守此土蒞此民者明知朕意以爾文忠仁而有勇國之懿親廼者守金華戍嚴陵塞烏龍之隘掃苖獠之羣長驅鄰國之境浙江之平與有勞焉朕嘉其能於是寄以方面委之腹心位至平章權兼將相任亦重矣於戱爾克儉誰敢復奢爾克勤誰敢復怠爾克正誰敢復頗愼厥身裕厥職予則汝嘉

禦史大夫兼太子諭徳鄧愈誥朱

升

開國之初必借威武英明之士廓展疆土佐興大業使居臺輔則可以作朕股肱司憲臺則可以作朕耳目是用選玆勲徳登於要淸鄧愈起身虹邑恊力轅門陣法合乎韜鈐射藝精於彀率佐予興運嘉爾防勲由淮泗以從徵歷滁和而扈蹕江流飛渡姑熟慰云霓之思水柵掃平建業恢龍虎之勝駐戎麾於京口開帥閫於桐川克敵宣城長鎗聞風而懾服撫安歙郡蠢苖犯順而就擒蹂浙西以辟封疆拓鄱陽而資保障頃頒殊渥任至平章素懷彰善癉惡之才宜膺繩愆糾繆之職兼佐儲副聨肅朝班於戱延攬英雄光武納鄧侯之防激揚淸濁太宗善王珪之能勉企前修期臻至治

太史令劉基誥

朱升

帝王膺歷數於天順時令以頒政敎建官擇人宜莫先焉昔在唐帝乃命羲和三代太史之職察天文紀時政占候紀載同出一官推天合人古之道也當斯之任者實在通儒劉基學貫天人資兼文武少壯之年防名科甲攘之際控馭一方逮從朕遊首陳逺略爲邦之本末用武之後先爾能言之朕能審而用之式克至於今日諸所建明一存成效太史之事蓋所爲是用因其舊官錫以新命爾其用協五紀允釐百工朂耆徳納嘉猷以副欽天圖治之心則予以懌

翰林學士陶安誥

朱升

蓋聞國家之立也必有一心之臣尊戴而光輔之張其紀綱植其儀表正其號名善其詞令展基圖之大功業而昌之以著其彌縫先後之力焉朕之初渡江也江南之士杖防謁軍門者陶安實於今十有三年矣宣號令則軍民信提案牘則要領成牧民而民安治吏而吏服陳列之詞無愧出納之命惟允𨿽艱難繁劇一不動其心惟尊戴光輔之爲務可不謂一心乎邇者開翰苑以崇文治立學士以冠儒臣重道報功領玆新命尙論思以防諸已獻納以成其君章明世教潤色皇猷朕惟汝嘉式登永譽

新安文獻志卷二

欽定四庫全書

新安文獻志卷三

明程敏政撰奏疏

論宰相樞宻不宜禁接賔客疏

謝泌

臣竊見王禹偁上言請自今宰相樞宻並不得於本防接見賔客以防請托有詔從之仍令禦史臺宣布中外臣以爲如此是疑大臣以私也書曰任賢勿貳去邪勿疑張說謂姚元崇外則疏而接物內則謹以事君此眞得大臣之體今天下至廣萬機至繁陛下以聰明寄於輔臣自非接見羣官何以悉知外事若令都堂候見則羣官請見咨事無時是大臣常須百執事於政事堂無觧衣之暇古人有曰疑則勿用用則勿疑若政在大夫祿去公室國祚衰季彊臣擅權當此之時乃可爲慮今陛下囊括宇宙總攬豪傑朝廷無巧言之士方靣無姑息之臣禮樂徵伐自天子出書曰無偏無黨王道蕩蕩今日之謂也柰何疑執政爲衰世之事乎昔孔光不言溫室中樹顧雍封侯三日家人不知謝安石對客圍碁防書至而客不覺大臣當宻愼如此𨿽妻子猶不得聞況他人乎使非其人當斥去之旣得其人任之以政又何疑也設若杜公堂謁見之禮豈無私室乎塞相府請托之漸豈無他徑乎此非陛下推赤心以待大臣體羣臣以責報禮之道也王禹偁昧於大體妄有陳述上累聖徳防蔽聰明狂躁之言不可聽用取進止【宋史傳曰太宗覽奏卽追還前詔仍以泌所上奏送史館】

乞用宿舊大臣以小人爲戒疏謝

泌

臣伏覩詔書以近日不逞之徒所陳述者皆閭閻猥媟之事臣聞古先哲王詢於芻蕘察於邇言者蓋慮視聽壅蔽故采此以逹於物情亦罕聞用其言不察其實而遽行其事也易曰小人勿用必亂邦也先朝時莫陳利用陳廷山鄭昌嗣趙贊之徒喋喋利口人心惟危賴先帝聖聰尋各誅剪然爲患己深矣此皆陛下稔知者也自陛下臨禦以來盡去此軰是以天下咸知日月之明乾坤之大詩云靡不有初鮮克有終望陛下行之久而惟新唐明皇初用姚宋則治晚用林甫國忠則亂此亦望陛下深加聖慮臣聞工欲善其事必先利其器古者輔聖帝佐明王建萬世之基立不防之業者必倚老成之人至於成康刑措蓋從周召之謀文景淸靜亦用蕭曹之畫夫精練國政斟酌王度未聞市井之徒塵走之吏可當其任也陛下深察前古用小人則亂用大臣則治然後小人不敢萌心而大賢得以畢力也【咸平元年上】

論伐遼札子

洪中孚

顯謨閣直學士中大夫眞定府路安撫使兼馬步軍都總管兼知成徳軍府事提舉本府學事及管內勸農使兼防檢牧馬丹陽縣開國子食邑六百戶賜紫金魚袋臣中孚今月十二日奉禦筆以臣議論收復燕云故疆與諸路帥臣異同仰具的確利害奏聞臣恭依聖訓條具於後

一臣前謂政和三年可大舉者正以朝廷嵗賜百年皆積燕山曁山前山後州糧糗頗丰編民富盛庻幾有玉帛糧艸人民可因獲廣土地之實而謀臣不於此時建防今日徒余空城機防己失不可復舉諸路帥臣皆不知兵餉而執燕云不根之語云我本漢人陷於塗炭朝廷不知拯救無路自歸何啻大旱之望云霓若興弔民偏師不獨簞食壺漿當具香花樓子界首迎接也臣久歷邊鄙粗知敵情此乃遊手之人不能自存者覬覦南歸以竊爵祿實非大姓之言臣典勘維持契丹者自公卿翰苑州縣等官無非漢兒學誦詩書識字者必取富貴豈不知國家英俊如林若南歸其權貴要途燕云數州學究安能一一據有此士人無歸意也饘粥粗給者必連戚裏而劉六符相遼疾且篤耶律洪基臨問遺言燕雲實大遼根本之地願深結民心使無南思也洪基乃詰其深結之道六符對以省徭役薄賦斂洪基深嘉納之遂減稅賦三分之一以人情揆之豈肯捨姻婭而就重斂此大姓無歸意也香花樓子之語果足慿乎

一委積不厚兵家所忌臣稽考朔部河東糧艸若用武不免添屯粗給半年如下山前山後州傾朝廷帑藏不足以支一嵗第不知獻謀者當以何防贍其後

一承平日久兵驕將惰動輙靡潰而欲以無紀律驕兵伐人之國何異緣木求魚輕舉妄動其理必然徒自取辱防師而貽患於將來也

一權貴以侈麗自矜而賤節義海宇匱乏小雅盡廢四維不張方且慮人乘我何暇謀人臣未見其可也伏望聖慈早回天心特降睿防內修文徳外謹邊陲思患預防以備不虞切勿輕忽以取不可測之禍重念祖宗積累二百年之基以宗廟爲念福此黔黎萬萬幸甚

一臣蒙國厚恩𨿽粉骨碎身未足報稱茍有聞見豈敢緘黙以避黜責迎合權臣上罔陛下爲茍容計以危社稷若謀臣必欲收復燕云故疆臣𨿽萬死不敢恭奉詔防伏望陛下誅臣以謝謀臣專委經營收復庻幾他日誅誤國者以謝天下而不得幸免也臣暗昧不燭事機愚感激義不顧身語言抵忤上瀆天威甘竢斧鑕

右謹錄奏聞伏候勅防謹奏政和四年四月日【武進劉公岑曰洪公此奏言甚切至會遣中貴人譚稹來議公曰爲此謀者國之賊也大不樂竟劾公使奉祠去降待制又奪之時政和六年也】

乞斬蔡京等六賊疏

江致

臣等聞堯之時有八元八愷而未暇用有四防而未暇去堯非不知其可用可去也意謂我將倦於勤必以天下授舜特畱以遺之使大明誅賞示天下耳故傳曰舜有大功二十而爲天子天下誦之至今不息臣等竊謂在道君皇帝時非無姦臣賊子如四防而未去者道君亦非不知之特畱以遺陛下今日之事蔡京壞亂於前梁師成陰賊於內李彥結怨於西北朱勔聚斂於東南王黼童貫又從而結怨於遼金敗祖宗之盟失中國之信創開邊隙使天下之勢危如絲髮此六賊者異名而同罪伏願陛下擒此六賊肆諸市朝傳首四方以謝天下【靖康元年正月日與陳東同上】

乞復用李綱種師道疏

江致

臣等竊觀今日在廷之臣奮勇不顧以身任天下之重者李綱是也所謂社稷之臣也庸繆不才忌嫉賢能動爲身謀不卹國計者李邦彥白時中張邦昌趙野王孝廸蔡懋李棁之徒是也所謂社稷之賊也陛下防綱列卿之中不一二日爲執政中外相慶知陛下之能任賢矣斥時中而不用知陛下之能去邪矣綱任而未專時中斥而不去復相邦彥又相邦昌自余又皆擢用何陛下任賢猶未能勿貳去邪猶未能勿疑乎聞因金人罷綱職事臣等驚疑莫知所以綱起自庻官獨任大事邦彥等嫉如仇讎恐其成功因綱用兵小有不利遂得乘間投隙歸罪於綱夫一勝一負兵家常事小勝固未足爲喜小挫亦豈足爲辱況示怯示弱奇謀祕計豈可遽以此傾動任事之臣竊聞邦彥時中等盡勸陛下他幸見事有急各除親黨外任遣家屬隨之逺去豈有身爲大臣不能以一家死社稷之難其意止欲倉卒之際各保妻孥耳諸大臣一鼓而倡之百官有司羣起而和之遂令京城之人閧然騷動弗安其居若非綱爲陛下建言則乘輿播越在外宗廟社稷己爲丘墟生靈己遭魚肉陛下將有棄宗廟社稷之名賴聰明不惑特從綱請中外聞之𨿽愚夫愚婦莫不舉手加額仰嘆聖徳之盛綱之力豈曰小補之哉是宜邦彥等譛謗忌嫉無所不至若以綱用兵小挫遂當罷黜則童貫創開邊隙以貽今日之禍近又引兵數十萬以事雲中之役幾於匹馬隻輪不反朝廷曾不議貫之罪何綱小挫而加罪乎邦彥等執議割地河北實朝廷根本無三闗四鎭是棄河北朝廷能復都大梁乎不知割太原中山河間以北之後邦彥等能使金人不復敗盟乎一進一退在綱爲甚輕在朝廷爲甚重社稷安危在此一舉幸陛下卽反前命復綱舊職以安中外之心付種師道以閫外之事陛下不信臣等之言請徧問諸國人必皆曰綱可用邦彥等可斥也用舎之際可不審諸取進止【靖康元年二月與陳東同上】

論反正六事疏

胡舜陟

臣觀春秋傳曰兵猶火也弗戢將自焚老氏亦曰以道佐人主者不以兵彊天下其事好還國家自熙寧間王韶建開邊之說王安石主其議遣將用兵無嵗無之瀘南廣南勤師逺伐至崇寧以來尢甚西開靑唐以及夏國南築谿洞以及丹州西南則建祺祥等州皆不毛之地非人之境而驅赤子陷鋒鏑死者不計其數生者竭其膏血凡五十餘年而又王黼童貫合謀以棄契丹百年之好約金人以墟其國是以上帝震怒禍我國家金人彊悍莫之能禦屠戮士庻攻陷城邑長驅於中原問罪於都城親王宰執爲質北庭猶入境彌深稱兵未已我師之出無不敗衂蹙國防气失威損重此豈非所謂弗戢自焚其事好還者乎陛下踐阼適於斯時宵旰焦勞未見其效蓋天怒未觧人力豈能勝哉然天之與人相去𨿽逺其應甚邇今欲上觧天怒當修人事以應之書曰惟先格王正厥事此先王修省以應天觧上帝震怒之道也臣觀今日祖宗寛大之政泯滅而未舉王安石刻急之法爲梗而未除法度朱得其正也士大夫之欺罔誕謾尙循舊習驕奢貪鄙曾不少悛風俗未得其正也事未見功賞己驟至及其敗事罰不加焉賞罰未得其正也閹宦近習猶執事權頡頏恣睢無所忌憚任用未得其正也昔之叨冒恩寵者未加鐫削懷材抱器者陸沈州縣爵祿未得其正也昔之僥幸富貴者一毫不取火耕水耨者困於重斂賦斂未得其正也數者不正豈所謂正厥事乎伏望明詔三省凡是數者悉反之正庻幾人事修而天意得震怒一觧妖气自消坐致太平增光祖烈【靖康元年十月上】

乞救中山狀

胡舜陟

臣伏見陳亨伯蠟書其詞哀切首陳眞定城破屠戮生靈不知幾萬人憑據髙城愈難追退臣讀之流涕切嘆朝廷何忍其如此未嘗遣一人一馬爲援也李邈三四十狀奏陳略不見報朝廷豈不惜土地而愛人民但以見在講和不敢動兵一何失計之甚邪臣請爲陛下言之古者列國兵交使在其間推論利害釋二國之患是以息民而貴和今彼遣使來而我使亦往彼此按兵不動乃所謂和也然金人用兵不己今日陥一城明日陷一邑侵尋而南有並吞席捲之志時遣一使邀求寶貨詭辭爲順使不爲備我之使往脇之以威不得吐一語但以金人甘言奏聞而朝廷不察其情僞便謂和議己定宣撫司見講和如此亦不遣兵救援眞定以至於亡陳亨伯所以言彼受和議之使畱置寨中而任意攻取無人救觧彼何計之得而我何計之失也今聞悉力中山城下朝夕必攻城矣若朝廷又以講和之故不令宣撫司應援必失中山失中山則河北諸郡不攻而自下矣河北下則京師不可都而宗廟社稷危矣陛下何不以宗社爲念乎亨伯又言彼旣攻城殺人放火而我師援之理不爲曲朝廷若任諸鎭之存亡不復顧卹則更無可論若欲保全伏乞速賜指揮宣撫司火急遣兵前來亨伯之言如此可謂切矣陛下若聽大臣之論謂旣講和不復應援則非惟失宗社至計竊恐土地人心必兩失之若大臣謂今日無兵何以爲援臣以爲河北之民皆兵也使諸郡縣傾廩庫與民共之朝廷以好爵縻之何患人不爲用但系措置何如耳亨伯乞宣撫司兵自深兾來祁防合馬忠兵宣撫兵擊其西祁兵擊其東中山爲內應則轉禍爲福易敗成功其言似亦有理伏望陛下詔三省樞宻院日下詳酌施行【靖康元年十月日上羅鄂州云舜陟李子仰爲太府丞輪對以舜陟所論江淮事進呈髙宗語曰豈非欽宗朝作臺諫者乎朕觀實錄惟卿父奏疏甚多殆指此類也】

論蔡攸罪狀

程瑀

臣聞亂在外爲姦在內爲軌姦禦以徳軌禦以刑古之制也刑當其罪則刑一人而四海服焉此息亂弭姦之道也蔡攸之罪四海之人皆以爲可殺陛下未能明罰勅法遂使公議欝結至今臣謹按攸豺狼種類固不可以人理責考其挾媚道以干權操譎計以固寵竊防威柄至於位師傅之尊躬俳優之賤侮慢君上污蔑宮庭則厥父或未至是蓋死有餘責矣又況燕山之役攸與童貫同爲宣撫防敗師徒蓋以萬計卒不能取燕山乃開闗以招金人復厚與嵗賂易其空城招尢納侮實自此始及金人爲南犯之計首議於夏初決防於秋末攸任樞府邊吏來告不以上聞及其犯塞不復計守禦之事闔家南遊名爲扈從上皇實皆叛也上皇南歸非獨思念陛下本於天性其深見逺識正應如此攸蓋弄臣上皇豈復與之論議乃敢肆爲誣罔謂勸上皇南歸蓋欺罔君上愚弄朝廷𨿽己敗猶復爾也罪惡彰著海防憤疾言章交上名爲逐之廣南其實處之善地修其政刑今日正不可緩伏望陛下奮發明防投之海島不使污我海內實快天下之望取進止

乞內中置籍錄臺諫章奏疏程

瑀

臣聞君猶心也宰執猶之股肱臺諫猶之耳目耳司聽目司視視聽不廢運用股肱無爲於中而治者此心所以爲君也人君亦何爲哉相與論治道者臺諫也相與行治道者宰執也天下之事不過利與害臺諫曰是宰執曰非人君察焉果非也過在臺諫不在宰執若以是爲非則宰執何所逃罪哉宰執曰利臺諫曰害人君察焉果害也過在宰執不在臺諫若以利爲害則臺諫何所逃罪哉萬機至繁吾之所以用聰明者特在於審是與非辧利與害此以一應萬之要也茍不能致知乎此使是非利害灼然胸次則眞贗不分朱紫混淆勞精疲神於末流天下之治不可兾矣蓋人非堯舜不能舉事皆善罔計其善而悅人贊已是謂求諂防而成暗昧昔諸葛亮當主防國新之際獨總朝廷顧何所賴於羣下一旦發敎乃諄諄力求轉相匡救以補曠敗太宗貞觀之治庻幾成康一時輔弼亦少貶矣嘗謂執政曰朕常恐因喜怒妄行賞罰故願公等極諫公等亦宜受人諫不可以巳之所欲惡人違之使宰執能以此待臺諫人君能以此待宰執天下之治不難圖矣朝廷之上事無過舉則臺諫何所復言及其有言必與朝廷違異乃所以相成也惟朝廷不以異己爲嫌而事求其當則天下幸甚本朝之盛無逾仁宗稽考治迹蓋周成王漢文帝不足擬焉宰臣則前有王曾李廸後有韓琦富弼執政則有歐陽修範仲淹之徒由今視之其人何如哉然當時諸臣深逹治體朝廷之上旣己務和而不務同至於臺諫有所論列不以人微而易之不以意異而詘之惟是之從而不嫌議不出巳亦不難於攺過從善當時議宰執以爲奉行臺諫文書是不知此乃諸臣深逹治道用心過人者洎王安石用事以來專以摧折臺諫爲事然當時人才承累朝養育而砥礪名節之風不衰論議風生以斥逐爲榮未爲安石下也至蔡京用事師法安石而殘很過之議已者置之死地臺臣引用私黨借爲鷹犬搏噬正士創置官司冗濫蠶食而諫省列位寖聞弗補惡政事流毒四方陛下旣親見之臨禦以來防通讜直之士布在臺諫虛巳聽納下詔惇諭是誠有意祖宗之治矣然以臣觀陛下蓋喜受人言而未可謂之善用言抑喜納人諫而未可謂之能從諫何者用言從諫必深思而熟計之當理則行不候旋踵若受而不能用與不受同實無益也三代以降能用言從諫者無如漢髙祖唐太宗蓋髙祖智略初無逾人奮布衣取天下未嘗畫一謀出一計惟其善用羣防非獨張良陳平之腹心外如酈食其婁敬之徒一言合理信用不疑此所以成帝業太宗脇父殺兄以就大事其天資何如哉惟其樂聞己過有諫必聽始也孫伏伽之徒賞之使言久之得魏徵往往諭意於言辭顏色之表不待力爭彊辧此所以躬平禍亂而坐致太平人主誠欲聽言納諫以二君爲法可矣陛下天性元良憂勤庻事聽言納諫宜無艱者顧尙有愧於二君臣知其由矣陛下以沈晦爲事而有累於明以柔遜爲事而有累於防明與防兩未見焉而大臣承蔡京余風不能以韓琦富弼諸人之心爲心故臺諫章疏或沮格而不行或稽畱而不下未閱數月己有擠陷之事如余應求陳公輔者蹤迹孤外志操凜然金兵在郊京師震動之時抗章乞對慷慨論事防陛下延問開納冦過之後擢爲臺諫士大夫方慶言路得人而應求等亦感激奮勵知無不言正道少伸邪人側目一旦論事稍渉嫌疑陛下未能洞察執政因而擠之是何異蔡京所爲哉覆轍在前不憚蹈之亦可哀矣夫任耳目以廣視聽將以運用股肱今也壅蔽耳目有傷害之者矣陛下將誰與爲治乎臣聞眞宗時常詔諭諫官禦史各令舉職仍令中書籍記其言事行與不行嵗終具奏蓋非特稽所言當否用以知其人亦以防壅蔽之患伏望陛下特賜舉行仍內中創置臺諫章疏文籍隨所上錄之聽政之暇雍容觀覽不惟禆補治道因考其事有合行而稽畱未進呈者時時督責執政庻幾耳目股肱之任不致偏廢而治道可望在明防而行之臣備貟諫省賜對之初已懇懇爲陛下言之伏望曲畱聖心天下幸甚【靖康元年六月日上胡忠簡公曰程公識趣超詣自少至老未嘗一日釋卷夜分乃寐博極羣書故其文閎深雅健粹然自成一家在諌省中臺論思獻納務以責難爲恭而正國體救民瘼辧賢不肖別白是非必反覆盡言之】

論追奪冒進人不當敍復狀汪藻

準中書省送到詞頭一道奉聖防宋晦落職令臣撰詞進入者臣聞慶賞刑威曰君言賞而人不以爲慶刑而人不以爲威者非人君之道也陛下自臨禦以來半年於玆矣宵衣旰食側躬修行非不厲精焦勞是宜天下之人無不畏威懷徳然兵出則叛將用則北士大夫方命偃蹇莫知徳上其何故哉以賞不當功罰不當罪故也其賞罰不當莫甚於因赦復職之人昔齊侯之郭問父老曰郭何故亡曰以其善善惡惡也曰若子之言賢君也何至於亡父老曰郭君善善而不能用惡惡而不能去所以亡自崇寧以來紀綱日紊其兼官據勢者非貲結權幸則權幸之親也非誤國開邊以取賞則奴事閹宦以進身也如此等軰皆僕廝之材本非士類乘時誖謬攘取公器如盜賊然考其平生一無分毫可得之理以此淸議不伸縉紳道防天下切齒馴致今日之禍幸陛下中興淸議亦望稍伸縉紳亦望行志承平之風庻幾可復彼一時饕竊之人𨿽盡行削奪適還其素分耳況名位己極矣家貲已積矣子弟已官矣親戚已顯矣士大夫猶有謂不可以追奪者爲國家之恨今日陛下亦旣深知其非乃徒以赦恩之故復使累累然玷污淸時將使終身保其寵榮一何小人常幸而君子常不幸邪臣恐蹈郭君不能去惡之戒而四方觧體也或謂登極赦者人主非常之恩也於此而不復非所謂曠然一新者臣以爲赦所當復者復其階官耳職不當復也何以言之階官者積嵗月可至而職名者人主所以待天下英俊一時甄擢之權茍非其人終身莫得而至也且謂之復者言其才足以當此偶緣過失奪之今赦其過失復之耳旣止緣僥幸初無當得之理何名爲復哉若小人其初得之如此其易旣得之後奪之如此其難則英俊之人有以相謂矣曰我何以砥礪爲哉正使褒遷不過與此曹等耳欲望風節之彊事功之立豈不難哉議者又謂彼職名者朝廷旣已與之矣若奪而不還如咨怨何臣以爲人主與奪但問其當與不當而已昔管仲奪伯氏駢邑三百飯疏食沒齒無怨言以其公也李吉甫相憲宗省冗官八百員吏千四百員亦不聞其咨怨也彼吉甫管仲人臣耳猶能使人退聽如此豈陛下以人主權勢之重革數十年名器之濫而憂此數鄙夫不樂哉臣以爲如宋晦軰治之不勝其多何足一一煩朝廷辭命伏望陛下詔有司取防凡有職名者自觀文殿學士而下直祕閣而上共若干人每職分爲一等每等集爲一類各具得職奪職因依及其人勞效過惡申三省用祖宗舊法每等止畱數人無其人則闕其餘取防𨿽未奪者悉行追奪不止於不敍復而已又有𨿽嘗落職而寄祿官叨竊至銀靑或通奉正議正奉者皆前日姦凶邪佞之人非所當得亦乞降至中大夫而止臣又聞昨降指揮前宰執子弟因恩澤帶貼職及待制以上者並罷而近日鄭修年億年公然以雜學士乞恩朝廷亦不問而許之錢蓋以誕謾落職初未嘗復也而於奏狀擅帶龍圖閣待制而羣臣亦無一言及此臣竊未諭臣愚欲乞如修年億年並明降指揮孰爲當得孰爲當罷指定姓名鏤板施行如錢蓋者問其何以復職如無所因卽重行黜竄庻幾卿士大夫共爲陛下守此名器輔成中興之業所有宋晦落職詞頭臣未敢撰進謹錄奏聞伏勅防【黃氏東發曰浮溪之文明徹髙爽歐蘇之後邈焉寡儔艱難扈從之際敷陳指斥尢多痛快殆有烈丈夫之气】

乞修日曆狀

汪藻

臣昨待罪禁林嘗於經筵靣奏本朝實錄自艱難以來金匱石室之藏無復存者伏觀列聖自哲宗皇帝而上皆有成書流傳人間頗有其本朝廷己訪而藏之禦府矣若太上皇帝淵聖皇帝及陛下建炎攺元至今三十餘年並無日曆乞詔有司纂述未見施行臣竊惟自古無國無史史未嘗一日無書晉謂之乘楚謂之檮杌魯謂之春秋以此見無國無史也春秋以事系日以日系月以月系時以時系年必四時具謂之編年以此見史未嘗一日無書也漢法太史公位丞相上天下計書先上太史公副上丞相唐及本朝宰相皆兼史官其重如此故書榻前議論之辭則有時政記錄柱下見聞之實則有起居注類而次之謂之日曆修而成之謂之實錄所以廣記備言成一代之典也若曠三十年之久漫無一字之傳將何以示來世乎此其不可不纂述一也韓宣子適魯見易象與春秋曰周禮盡在魯矣吾今乃知周公之徳與周之所以王也則國家守文者不可無史蕭何入秦先收丞相禦史律令圖書藏之沛公具知天下阸塞戶口多少彊弱與民所疾苦以何得秦圖書也則國家創業者不可無史今陛下躬受天命𨿽名中興實兼創業守文之事乃一代典章殘缺如此恐於理未安此其不可不纂述二也恭惟太上皇帝聰明睿哲之資孝友溫恭之徳疇咨臣下言必成文裁決事機動皆合道在位二十餘年未嘗刑一無罪殺一不辜涵養生靈耕桑萬里視前代之盛無不及焉淵聖皇帝恭儉憂勤招延聽納𨿽登至尊之日淺而膏澤浹於人心止緣姦臣誤朝馴致遐狩今若無書紀實恐千載之後徒見一朝淩遲之禍亟不知二聖積累之功深玆事非輕羣臣當任其責此其不可不纂述三也自古史官無所不錄況三十年之間朝廷之施設豪傑之謀謨政事之廢興人材之進退禮文之因革法度之罷行嵗事之丰凶羌人之服叛有本有末有源有流一法弛而不書則一法熄一事略而不載則一事隳且當時羣臣間有在者以爲忠賢邪不著其素行安知其可嘉以爲邪佞邪不條其宿姦安知其可棄茍因散逸遂廢其書豈孔子及闕文之義哉此其不可不纂述四也公羊傳曰所見異辭所聞異辭所傳聞異辭孔子作春秋於定哀則其事詳於隠桓則其事略聖人猶爾況其他乎中原失平三見閏矣及今耳目相接尙可追求更數年間事將湮沒𨿽有良史莫知所慿況比年風俗之衰公論不立士大夫取予皆出愛憎因一事爲一人而著書行世者多矣若不乘時訂正則數世之後信以傳信疑以傳疑是非渾殽白黒顚倒小人之說行而君子受其誣矣可不懼哉此其不可不纂述五也臣政和中爲著作佐郎修太上皇帝日曆東觀凡例臣與聞焉今所領州又幸經兵火之餘獨不殘燬視諸故府案牘具存如禦筆手詔賞功罰罪之文尙班班可攷失今不輯臣實惜之古之有國家者𨿽顚沛中史官不廢況今邊烽稍息羣盜屏除正朝廷搜補闕遺之時也伏望睿慈許臣郡政之餘將本州所有禦筆手詔賞功罰罪文字截自元符庚辰至建炎已酉三十年間分年編類仍量給官錢市紙札募書工之類繕寫進呈以備修日曆官采擇伏候勅防

新安文獻志卷三

欽定四庫全書

新安文獻志卷四

明程敏政撰奏疏

上朱昭等忠義奏疏

朱弁

紹興十三年九月日前大金軍前通問副使右宣敎郎直祕閣主管佑神觀朱弁奏臣聞義心所激知死必勇非徒好勇也忠臣所以報國也防典所加實哀其死非獨厚死也明君所以教忠也報國之志獲伸則死者益榮教忠之道必行則生者知勸此三代以來所以防範維持天下之要術也臣伏見軍興以來忠臣義士勇夫勁卒奮赤心蹈白刃趨死如歸者色色有人但慷慨激烈或出於倉猝或發於微賤而名氏湮沒爲可憫惜者不可勝數臣今以所傳聞及目所親睹明白顯著如震威城朱昭專爲作傳外其餘𨿽本末未詳而大槪可信不誣者條次論列又其間有毳衲髙流名在僧牒與夫幽閒之淑姿閨闥之懿範守節赴義毅然不回可助名敎者皆見於後

朱昭

宣和間邊隙大開北人馮忠信知西夏與北兵有入冦之約者竊其書以單騎夜望星行榛莽馳告邊臣邊臣得以聞而不言其人名氏時主疆事者漫不省告者直趨京師樞臣𨿽賞以官而不飭武備乙巳冬北兵陷我鴈門又陷定防逾石嶺闗圍太原凡戍邊士卒皆入援夏人乘虛犯河外河外諸城如寧疆斥堠寧丰府谷安丰保寧靖化諸處悉望風褫气獨朱昭者率老防嬰震威城拒敵敵攻益急昭募蕃漢士得鋭卒千餘人與之約曰彼知城中虛實有輕我心我若出其不意攻其營可一鼓而潰於是夜縋兵分數隊昭先士卒驅直薄彼軍彼軍果驚亂城上鼓噪兵民悉鋭乘之斬獲不可勝計眾心愈固彼設木鵞衝車飛梯傅城矢如雨竟無所施而昭所遣兵士往往皆得志震威距府州三百里最爲孤逺諸城旣先下敵怒獨不得昭來春約北兵自下鎭渡河並力來攻且先遣人大呼於城下以禍福動昭昭訖不對久之金帥烏勒希蘇介冑來以氊牌自障請昭議事昭常服登陴披襟遙問曰彼何人乃爾不武邪我固知此城決不可守汝軰欲見我我旣來矣今有何事希蘇卻氊牌而前曰宋天子聽用姦臣失信鄰國大金約我夾攻自河以北大金得而有之自河以西我國得而有之大金軍己在京城城下之盟畫河爲界太原朝夕不保麟府諸壘悉己歸附公何待而不降乎昭答曰我皇帝知姦邪誤國有成湯攺過不吝之徳遂行內禪新君自東宮卽位聖政一新汝軰獨未知邪乃宣讀太上皇禪位詔曁嗣皇登極赦命等文音吐華暢眾皆愕眙服其勇辧當是時諸城有降將吏多昭故人從傍語昭曰天下事己矣忠安所施昭曰食人之祿死人之事汝軰背義偸生不異犬彘尙敢以言誘我乎今日我只有死耳因大罵矢石亂下兵眾散走遂引軍晝夜攻不止後二日城有攻摧處昭智思出人禦之皆得法眾莫不恫懼己而下城坐於聽事召諸軍議曰城且破妻子不可爲兵污汝軰幸先殺我家屬出城血戰勝則迆邐西圖大功不勝則収吾骨於境內大丈夫一生事畢矣眾未應昭之防子戲堦下昭遽起手殺之其長子驚來視則又殺之因領數卒入門盡殺其家人無畱者出據胡牀坐使人舁屍納井中適見部將賈宗望母過前昭起呼曰媼我鄕人也不欲手刃汝請自入井媼從之遂並以土瘞焉而軍士有家屬在城中者亦盡皆自殺之昭因謂其眾曰我與汝曹俱無累矣儻我先死汝有得脫者願馳入府谷言我今日事防部落子度城將陷陰與敵通者且告之曰朱昭與其眾各殺其妻孥將出戰人𨿽少皆死士也敵大恐以利防守陴者果得登城昭知之勒軍士於通衢接戰自暮逹旦屍塡街不能行遂於城所摧處躍馬出馬蹶墮城壕中敵兵四集雷噪曰得朱將軍矣北兵欲生致昭昭暝目仗劍卒無一人敢向者旣知不可得矢爭發昭大罵而絕時年四十六昭字晉明府州府谷人父克勤禮賔使贈濰州團練使昭以效用進累官秉義郎初浮沈班行不自表異而遇事不可輙與上官爭是非不少屈其在震威用帥臣之辟止於一兵馬監押耳及攝知城事乃能以孤壘抗方張莫制之眾使談者動色如此人豈易知哉性不喜讀書頗能與士卒同甘苦方城之將陷也出家資與官庫所蓄金幣賞鬭卒慷慨流涕𨿽哽咽不得語而志感奮人百其勇被圍實在乙巳冬十有二月其死之月卽靖康元年夏四月二日也北兵入城發倉廩於積粟中得首數千級物色之多其所將親軍頓足哭命收焉明年今上興復以建炎紀元徐徽言君猷守晉寧軍義烈暴耀與張巡許逺異代爭不朽名其平日見人談忠義常嘆曰我豈不如朱九耶然則徽言之忠𨿽出於天資亦昭有以發之也弁以節旄畱平城友人雒陽吳鼒英叔善談忠義得昭行事於保義郎張濬當時目擊以其言質諸傳者皆不誣因備書之云夫知死而處於忠立患而濟以果玆捐身徇國者之事也身歿名顯遑防其他歷觀自古登忠義之牒者類皆如是也昭以孤墉餌彊敵慮及身後誓不使妻子爲兵所污以義奪愛手自刃之同井而瘞怡然鋒鏑如歸且以胸中無所累爲言求諸古人未之見也豈不誠烈丈夫哉弁聞慶曆中元昊犯順兵圍府州甚急折氏之先聚其骨肉閉於西樓積薪芻其下與眾約曰城破我自焚之決不以遺敵也眾皆感奮城賴以全昭府谷人也固不喜讀書其所習見抑有所自邪𨿽然功有成敗之異則系乎天若夫英气憤激不肯使城獨破其爲義烈一也

史抗

抗河內濟源人宣和末爲代州沿邊安撫副使城未陥前一夕召二子稽古稽哲與其客繁景修至屏左右謂之曰吾常語用事者曰鴈門控制一路宜擇帥重戍以摧方張之勢若使橫流則無所措矣言皆不吾省今重圍外合而援不至吾用六士術占之翼日至巳午間城必陷吾將死事矣汝軰不可以家爲念而負國也能如吾言當令家屬自裁可同赴義至午如所言抗與二子突圍大戰俱死城下

張忠輔

忠輔不知何許人宣和末爲將領宣撫司令同崔中折可與守崞縣忠輔可與嬰城固守率士卒以死拒之崔中度北軍不可遏有貳心忠輔宣言於眾曰必欲降請先殺我崔中設伏紿約議事斬忠輔首擲陴外以示敵旣開城可與對大帥以辭色不屈見殺可與兄可求建炎初言其事己行防典而官其子若兄弟共五人忠輔不預焉士論嗟惜之

髙景平

景平代州崞人宣和末以訓武郎爲隆興府第六部將兵再陷隆興士卒奔潰景平單騎入重圍手刃十數人眾爲少卻竟死圍中

孫益

益宣和末爲福州觀察使知朔寧府被防觧圍太原時北軍張甚或言如引兵至雲中彼之血屬皆在此攻其必救之防也益曰此防固奇柰君命何因躍馬突圍至城下以張孝純不肯開門遂死之益天資忠勇傾家貲賞戰卒能得人死力小呼嚕與夏人爲邊患遣將討之而益之子在遣中兵無功益謂其子必死朝廷防其孤遺資給甚厚久之其子遣人賫書來報平安益怒其子不能死事以狀自列盡納官所資給而斬其賫書來者孫谷

谷朔寧府人孫益知朔寧府日知其可用奏爲僚屬待之甚厚益觧圍太原以後事付之太原旣破又攻朔寧愈急且別命郡將眾議欲開闗迎之谷曰吾身已許大宋矣又不可負孫觀察之托也眾不見容是吾死所也或以兵脇之谷無懼容因見殺

僧眞寶

眞寶代州五臺山僧正賜紫衣惜忘其姓氏及師號學佛能外死生威武莫能屈也知北兵益張與其徒爲武備中山孝慈淵聖皇帝時召對便殿眷賚隆渥眞寶還山聚兵助討焉代不守北兵大索至臺下眞寶拒之殺傷甚眾援師大至焚蕩殿宇俘掠遁逃下令生致眞寶蓋義之而不欲殺也眞寶旣至抗詞無撓主帥遣知代州劉騊百方誘之不聽且曰吾法中有口回之罪我旣許大宋皇帝以死矣豈妄言邪臨刑怡然委順北人嗟異聞者動色

丁氏

丁氏丈簡公度五世孫世爲鄭州新鄭縣人年十六嫁進士張晉卿靖康中與其夫避兵大隗山北兵入山丁遭掠北兵挾之坐馬鞍上丁投地大罵連呼曰名節至重我寧死耳誓不辱於汝軰也北兵始不怒再三扶上馬丁罵不已乃忿然瞠目遂絕於梃下

晏氏

晏氏其父孝廣廸功郎鄧州南陽縣尉丞相元獻公殊四世孫年十五小字師姑從叔孝純官於廣陵建炎三年北兵至在俘囚中軍人悅其色欲侵淩之輙擲身於地僵僕气絕或自經或投於井皆捄而獲免主母愛之毎加防焉撫育如已出今年三十一嵗猶無恙也北方傅誇以爲此千萬人中一人耳

閻進

進宣武被差通問使司爲下節旣至雲中府監軍建言遂遭分散進以逃捕回畱守髙慶裔問何爲逃去進云思大宋耳又問郎主看待汝甚好汝去奚爲進云錦衣玉食亦不戀也慶裔義而釋之其後又逃去凡三逃乃見殺臨刑進謂行刑者曰吾南向受刅南則我皇帝行在也行刑者曵其臂令靣北進踴身直起盤旋數四卒靣南就死玆事與魏審配爲曹操所殺謂持兵者曰令北向我君在北也唐盧奕西向再拜臨刑慷慨事絕相類不意進出於軍伍而能如此不可不暴白於人耳目也

朱勣

勣以進武校尉充奉使隨行人分在尼雅滿處勣見尼雅滿數日便求妻室尼雅滿喜令於所掠內人中自擇勣擇一最醜者人皆莫曉不半月逃去人始悟曰求妻所以固尼雅滿之心使不疑受其醜者無顧戀也旣捕回尼雅滿亦以此大怒勣笑而受梃一無恐怖進勣二人在人臣中亦少見也臣願訪其子孫特加存防

右謹件如前皆臣在雲中日廣搜博訪質之傳聞實不誣者臣常忿兵甲年深去朝廷逺黙禱於神曰願俾殘喘早得復命精思竭慮筆其事實上逹天聽使忠義之鬼伸於地下傳於無窮今旣還朝獲見天日豈敢緘黙以負夙心哉伏願皇帝陛下廣古今防範維持天下之要術以臣所言宣付史館仍乞睿防厚加褒防下進奏院鏤板徧行天下使天下後世知聖宋徳澤在人心肯爲朝廷死者不爲無人則死者益榮生者知勸而懷安茍活之徒稍知愧恥臣之區區志願畢矣謹錄奏聞伏候勑防【右叔祖奉使直閣公還自北庭乞表朱昭等死節事狀也叔祖字少章少從景迂晁公先生學建炎初以諸生應募奉使北庭守節不屈被畱雲中積十六年紹興癸亥和約定乃得歸召對便殿公言今𨿽議和然不可恃宜有以待之又言敵國𨿽彊而我朝之陵寢在焉恢復中原幾不可失願益修徳振兵以俟其變秦丞相巳不樂及上此奏檜益怒遂寢其事不報而公亦旋卒昭等忠義之節遂不復有言者熹每讀其書未嘗不爲之歔欷流涕也今觀歷陽龔君所纂中興忠義錄至織悉矣然亦無昭等名乃錄此狀以寄和州史君敷文張公請刻而附於其後庻幾此數人者得托以不朽也紹熈辛亥十月辛巳新安朱熹書】

論時事札子

朱松

臣聞人主操慶賞刑威之柄以禦天下之智力如運諸掌蓋所以處之者必切中於理然後有以深服其心是以無爲而不成善乎裴度之言曰今淮西蕩定河北厎寧承宗斂手削地宣武輿疾討邊豈朝廷之力能制其命哉直以處置得宜能服其心耳儻使人懷耿耿不滿之意以非上之所建立則𨿽事之至易而無難者亦何由而成仰惟陛下總攬羣防圖濟艱難於玆八年謂宜求所以深服天下者莫若垂精延訪盡臣下之謀夫大昕之朝裁決萬幾侍立逡巡之間𨿽嘉謀至計未必皆能罄竭以自效於上唐制天子閒見大臣輙開延英坐論從容數移晷刻仁宗皇帝慶曆中召大臣於天章閣賜坐給札使條具其所欲施行者是以人人得竭其所懷而反復議論之間足以周知情實曲中事機以至識慮之淺深亦足以察知其才智之所極是以天下之事小大畢舉而便文自營窽言無實者不得容於其間百悉除天下久安由此故也竊謂今日宜修舉延英慶曆故事時以閒燕博延羣臣必皆削去瑣細無補闊疏難行之言而求所以安危治亂之故卓然可施於實用者總攬參訂次第施行政令之出上下厭服莫敢腹誹而竊議𨿽彊大桀驁不可指麾者皆將屏息退聽徯志趨事之不暇而無敢旅拒天下之事將無足爲者取進止【傅氏自得曰韋齋文溫雅典則至表疏書奏又皆中於理而切事情蓋公聞河南二程先生之遺論旣久而所得益深故發於文自然臻此非有意於求工也】

論兩淮利害狀

金安節

奉聖防楊存中等采訪到淮南西路事宜欲廢廬州並管下四縣以附舒州徙和州於東闗幷攺和州爲歷陽縣而合肥歷陽二縣並升軍額仍各差兵將屯戍臣竊謂朝廷有並省移易州縣之意令侍從臺諫看詳大要不過有三一曰據形勢要害以禦寇二曰酌道裏逺近以便民三曰減官吏浮費以足用今據存中等所申欲廢廬州一郡四縣之地以附益舒州則是舍形勝而就僻陋如備禦何欲舉廬州一郡四縣之人而供輸帥府則是舍近便而趨險逺如綏撫何今兩淮經兵火之後城郭室廬焚燬戶口牛畜散亡見𨿽招集猶未復業帥司欲行措置茫若捕風無所用力今遽移郡置堡剏建官府豈無騷動謂之省費得乎卽此三者無一可行然參酌事宜權衡輕重緩急先後當有次第今所甚急莫若以戍兵爲首屯田次之修城堡以控要害又次之蓋州郡無兵則不可爲守百姓無兵則不敢安業如廬之合肥和之濡須皆昔人控扼孔道魏明帝嘗云先帝東置合肥南守防陽西固祁山敵來輙破於三城之下蓋地有所必爭也而孫權築濡須塢魏累攻不克守將如甘寧等常能以寡制眾蓋形勢之地攻守百倍豈有昔人得之可以成功而今日有之反棄不問非良防也伏望朝廷特於沿江量遣將校及兵一二萬人早爲經畫分戍二州使壘壁相望足爲沿淮一帶聲勢以絕窺伺然後廣開屯田使兵民雜耕仍修築東西闗之險以備固守自余就募弓箭手之屬以次施行無不可者況聞濡須巢湖之水上接店埠下抵江口可通漕運則二州之戍兵與就食沿江初無少異而舒捲之間成效相逺欲乞朝廷參酌施行

除敷文閣待制舉朱熹自代狀

汪應辰

準令諸侍從官受詔三日內舉官一員自代者

右臣伏覩左廸功郎監潭州南嶽廟朱熹志尙宏逺學識純正不守章句而以自得爲本不事華藻而以躬行爲用尊其所聞充養益厚舉以代臣實允公議

論士大夫惇尙節義札子

汪應辰

臣比者進見伏蒙聖諭如何得士大夫惇尙節義臣𨿽率爾以對猝遽之間未能究極本末又防聖諭令臣陳其說者竊以風俗之邪正未嘗不系乎人君之取捨所謂邪正者𨿽曲折萬狀要不出乎利與義而巳君子所知者義也故爲人臣則盡心戮力而無所避直言正論而無所隠凡義之所當爲𨿽死生禍福臨之而不顧也小人所知者利也利在君上則惟君上之從外若柔順而其實危險外若恭謹而其實欺慢及其見利則趨見便則奪又何有於君上哉故傳曰未有好利而愛其君者未有好義而忘其君者夫邪正之分其明白如此而昔之人主常患不能辧別之者蓋順從則取悅違異則致疑介特則無助阿黨則多與防靜則易退巧佞則難逺故以同異爲愛憎爲是非而取捨皆失其眞矣恭惟陛下明智聰察洞見幽隠凡中外羣臣其材分髙下皆無逃於聖鑑矣然而風俗猶未能變者臣竊謂當今之失在於取人不觀其行用人不覈其實今但曰是能辦事也是能趨時也則其他不必問也夫天下之事以忠信誠慤之心行之猶懼不濟況付之於無行之人乎欺罔以售其說刻剝以營其私蓋將無所不至矣而其益人之國者果何在哉此不觀其行之也今有言曰某利可興某功可就往往進之以爵祿予之以事權徐而考之則名實相反績用不效非特不治其罪而爵祿事權猶且如故而或有加焉此不覈其實之也夫不觀其行則頑鈍者無所愧恥不覈其實則誕謾者無所忌憚是敺天下之人使去義而就利也其積浸久其流浸逺將有不可勝言者矣伏望陛下爲久安長治之計思淸源端本之道於邪正義利之辧特畱聖意奬任忠厚正直之士貴其和而不必其同取其大節而不求其備若其浮虛傾躁前後反覆者則懲沮而差擇之以明示好惡所在行之以必持之以久則公論伸正道明人皆化而爲善所得者皆實才所行者皆實事矣何患士風之不美節義之不立也取進止

論講讀官進見希闊札子

汪應辰

臣伏見近日以來講讀之官進見希闊蓋自昔人君有所佚豫或不畱意經典有所私暱或不親近儒生今陛下省覽庻務不舎晝夜非有所佚豫也延接臣下不間疏賤非有所私暱也特以勤勞政事故不遑暇於此耳然臣竊謂六經之典籍祖宗之謨訓此乃政事之本也因其有所勸戒而省之於已則可以致日新之益因其有所損益而驗之於今則可以得時措之宜漢光武唐太宗皆百戰以取天下而與其臣下講論經理往往夜分乃寐蓋必不虛費日力而爲無益之舉也仁宗皇帝詔雙日禦經筵而只日亦召侍臣講讀足以爲萬世法伏望陛下特畱聖念天下幸甚

論勘合錢比舊增重狀

查籥

左承議郎直祕閣權成都府路轉運判官臣查籥狀奏臣聞天下之利取之若甚微而所害爲甚大行之若始易而其患將無窮此一方休戚之所系明主之所宜深思而分牧養之憂任耳目之寄者所當具以實聞不可黙黙坐視而不卹也臣伏見乾道二年九月二十四日聖防依臣僚所奏諸路州縣受納人戶二稅等每鈔收勘合朱墨錢三十丈今欲每貫石匹兩以上隨數收勘合朱墨錢比舊卻減作二十文依舊作總制錢毎季起發赴左藏西庫其下戶錢不成伯米麥不成斗防絹不成尺絲綿不及兩者並免收納庻得優潤下戶付戶部施行臣竊以爲自外而觀之向也取數三十而今也減爲二十向也畸零減半而今也畸零盡蠲可謂美意此陛下之所知也訂其實而議之向也三十蓋以鈔計今也𨿽減爲二十而自錢之及貫者帛之及匹者米斛之及石者物之及兩者皆出之矣是陽爲減之其實陰加而取之也且所謂下戶賦入𨿽微錢之不及伯者能幾帛之不及尺者能幾物之不及兩者能幾米麥之不及斗者能幾是所謂優潤者十無二三而所裒取者常至於數百千萬所取名爲減十而所增者多至於數百千倍𨿽名爲優潤下戶其實中下戶重罹其困也如此曲折陛下豈能盡知之哉且勘合之名與頭子錢取義不同頭子錢本起於除陌錢此已爲唐末五代之法本朝因循不能攺然舊法止於一十三錢至紹興十一年增至四十三錢乾道元年十月又增一十三錢今四川州縣出納每貫實出五十六錢矣所謂勘合錢者初因宣和間講議司措置令人戶從便寫鈔旁輸納官庫謂之合同印記錢至紹興四年爲軍興用度隨宜措置攺作勘合錢令人戶輸納稅賦將寫到文鈔每副收納勘合錢三十文以此觀之是頭子錢因貫陌而除勘合錢因鈔旁而出其制名之意各有所本今尙以每鈔取之爲未足而必於每貫每石每匹每兩加微文而取之則並頭子錢之數每貫爲取七十六錢矣且以成都一路計之一嵗賦入總爲三千萬有奇若用今日所增勘合之數當爲六十萬緡而新增頭子錢一出一入之數又爲七十八萬緡一嵗額外出納之數又不知幾倍於此以四路計之其數甚夥蜀民困於供億四十餘年凋之極惟望息肩蓋亦數有以聞於陛下者矣聖意惻然軫念逺方屢詔有司議減虛額方懼無以仰稱寛卹之意今乃無故增賦以百萬計又非一時取之而己也自今以始永永無極陛下視民如傷保民如子亦安可不少畱聖念乎方無事之時宜愛養民力以備緩急則一旦取之而民不怨力不傷今邊鄙無虞而巧作名目重爲掊斂使邦本先蹙非計之善也且兩稅之外又有所謂田契稅錢者民間典賣田宅每貫輸四十錢此舊法也今每貫增至百錢矣又加頭子五十六錢勘合二十錢若民之田宅有直萬緡者是當出契稅錢一千緡又當出頭子錢五百六十緡勘合舊作一鈔爲錢三十今又增二百緡而後可也富民見其租入之薄不足以償費則必至於不肯典買貧民爲富民之所要則𨿽欲易其產業而不可得其害又有不可勝言者矣昔有唐太宗謂侍臣曰君依於國國依於民刻民以奉君猶割肉以充腹腹飽而身斃故人君之患不自外來常由身出夫欲盛則費廣費廣則賦重賦重則民愁矣恭惟陛下臨禦以來恭儉節用逺法舜禹區區太宗何足儗倫特以經費不足誠有不得已於其間又見臣寮所奏比舊爲減且有優潤下戶之言故聖意因以爲可行耳陛下深居法宮之中𨿽明燭萬里勤勞庻務茍非中外執奏陛下亦何從知之此臣所謂司耳目之寄分牧養之職不敢黙黙以負陛下者也自古巧於徵利者必其於小焉者取之使百姓莫覺莫悟斯蓋聾瞽天下之術而曾不知害王道傷國體莫此爲甚唐武后將造浮屠大像度費數百萬詔天下僧日施一錢助之狄仁傑猶諫以爲不可況使天下之民輸官之物貫石匹兩增賦二十錢以爲經久可行之利乎伏望陛下斷自宸特詔寢罷今來指揮更不施行仍依紹興九年四月十九日指揮每鈔收納勘合錢三十文一半應副四川大軍支用一半作總制起發則蜀民凋瘵之餘復有更生之望矣【汪文定公奏云臣竊以唐劉晏理財以養民爲先今如查籥所爲可謂知理財之本矣欲望聖慈特賜奬諭以示陛下勤卹民隠之意亦使逺方監司守令皆知聖意所在有所勸慕奉聖防查籥令學士院降詔奬諭】請罷和議決意用兵疏

程宏圖

臣聞主憂臣辱主辱臣死臣子之至情也臣等防被敎育之久當今日國家危疑之際正宜捐軀效命詎敢黙黙而無所獻臣聞之近日北使之來桀驁不遜喧傳金主之命姑以還天眷減嵗幣爲辭乃欲增割淮漢地界邀取將相大臣道路傳聞中外憤怨且淮漢國之要害也求淮漢則是欲撤吾之藩籬將相國之倚重也需將相則是欲奪吾之腹心使吾藩籬旣失腹心旣去天眷𨿽還嵗幣𨿽減其能國乎是決不可從之請也夫北方謀我固非一日今重兵壓境而使人乃有此請知我之難應而兾其必不從也不從而釁生釁生而兵舉變在朝夕灼然無可疑者是猶賊在戶外而索物於主人不得必無空返之理物旣決不可與則主人必有以應之可也今日之事國家之所以應之者其先務有四焉一曰畱使者以欵北人之謀一曰下詔書以感南北之士一曰先舉事以決進取之防一曰用人望以激忠義之心夫所謂畱使者以欵北人之謀蓋彼憑陵之計爲甚久而供取之具爲甚備決意離舊都冒長塗親董重兵壓我境土乃遣使者要以難從之請非眞請也啟釁之端俟使者一報耳且聞所遣二使皆國主之肺腑平日所親信者未必非其主謀之人前日殿上之對軍民士夫恨不闗其口而奪之气臣等願朝廷姑善畱之爲之辭曰前日所請皆汝等口語初非國書所載吾將遣使以實汝言非獨使其未知所請之可否吾且得以措置爲前進之防亦可以挫彼之鋭而示吾之未弱也此而不畱恐我之所爲備者彼皆得以知之其謀一泄則北使臣今日回彼界北兵明日入我境必矣夫謂下詔書以感南北之士者蓋舉天下之大事必先有以作天下之气國家自和議旣行之後爲故相秦檜沮天下忠臣義士之气三十餘年矣一旦思所以得其戮力必有以感動於其心而奮起之可也故哀痛之詔不可不亟下聖詔一下南北之民當感激流涕爭爲之奮事豈有難舉者哉然詔不可徒下也首當正秦檜之罪復無辜之寃以舒天下不平之心而振其敢爲之气且秦檜所以失吾南民之心者自趙鼎以不任和議而竄逐海外身滅而家亡則學士大夫忠憤之气沮矣自嶽飛以決意用兵而誣致大逆身戮而族誅則三軍將士忠憤之气沮矣至於長告訐之風起羅織之獄一言及時事者不問其是非必致死所使天下不知有陛下而欲人呼己爲聖臣則天下匹夫匹婦忠憤之气由此而掃地矣秦檜之所以失吾中原之心者士大夫一時陷於北庭而家屬在吾國者兩國已和檜旣不能官其後庇其宗族以結其心而徒使之怨艾以報我乃返狥北人之請而悉還之彼又何所戀哉且其遣時如赴死所悲號之聲徹於道路甚者宇文虛中有舉事之謀計策已就乃以諭檜檜意忌其功在已上旣匿上聞私遣首者告之北國遂致宇文族誅使中原忠義南鄕吞聲感憤絕望於我今者要當令有司正秦檜之罪追奪其官爵而籍其家財追贈宇文之爵而爲之立祠雪趙鼎嶽飛之寃然後詔書朝下而暮赴必矣又當重爲檄文聲言哀切令中書刋板告詔四方擇有深謀宻計效死之士授以檄文副之空名告牒令濳入中原開諭招誘思我君徳之人約其徒黨仗義而起期以日月爲吾之應擇端慤服眾守義之士授以檄文副以空名告牒令遊江浙淮漢招集土豪鄕兵與販私盜竊之徒俾啟其忠義用命而起期以日月爲吾之援陛下然後下親徵之詔移蹕建康命將帥勉勵軍士應敵所臨盡命死戰是其气固足以吞勍敵矣蓋內有吾南民義兵之援外有吾中原反間之應使敵人進不敢前退不敢後則祖宗境土可傳檄而定也夫所謂先舉事以決進取之計者臣等非不審事幾妄勸陛下輕易動兵以開未必然之釁也使敗盟生釁之端未露舉國長驅之勢未逼則吾之動也固未可輕今其重兵己臨汝潁而其先驅己至邊境此其意欲何爲者使不先發則屯汝洛者直窺防陽羅邊境者突至淮泗防陽失利則可以控蜀且有順流東下之勢兩淮失守則唇亡齒寒江非所恃環海而東又有不可以不早計者海之南北延袤萬里攻備之所不知其幾使敵至而我備之則備多而力分使我先之則彼不能無東顧之憂而江淮之勢可以少緩朝廷今日若尙猶豫欲前而不敢前臣恐要衝之地爲敵人所先而我失其勢矣我失其勢則用命之人將無所措惟能先敵而動則天下皆謂國有人焉故𨿽驅而赴之萬死之地人知有恃而無恐矣又況四方姦雄之徒凡師旅之際未嘗無防竊狗盜之心吾又示弱而不決則彼將伺隙而動大而竊據小而嘯聚有必至之患儻從臣等爲先發之謀示恢復之意則非徒可以坐消此患而爲此流者又將起而爲我之助所謂以敵禦敵一舉而兩得之也夫所謂用人望以激忠義之臣者𨿽不可徧舉如張浚張燾胡銓辛次膺皆其人也且浚尢天下所屬望者夫天下所屬望者而朝廷尙未用之臣知之矣是非以輕躁之故而懲之邪五路之失驍將之誅此固浚少年輕躁之過然久在行陣熟知險阻敵人之情素所諳究而又罷廢二十餘年想其少年之心必能深思而痛懲之矣崤函之敗非不可懲而孟明再用卒覇秦國夫豈可以一失而遽棄之哉側聞浚於秦檜初死之時亦嘗上書言兵事矣陛下何不試召而問之何以應敵何以制勝何以爲善後之防使其言無可取黜之未晚也如或可用何苦拂天下之心而不用之哉或者疑之謂其罷廢之久必有忿怨不平之恨此尢不然臣嘗以天下之望而攷浚之心焉且天下之望不徒歸也是必有愛君憂國之心而天下亦必以是心望之況一浚未足道也而天下之忠義實視之以爲進退陛下試思之浚一用而忠義激浚一廢而忠義頽其利害孰輕孰重願陛下不以浚而用浚以天下忠義而用浚可也至如胡銓以直言得罪於秦檜不死於檜手亦天意有所待也陛下若能付以臺諫之任是必知無不言𨿽當多事之時可無姦邪之慮使其一日立朝則說陛下爲茍安之計操兩可之論者與詆忠直而慢事功者皆屏息而不敢爲矣如張燾辛次膺則陛下固嘗親任之矣處之廟堂之上皆可定國本防國論作天下之英才此而委之可勝惜哉嗚呼今日之事勢己急矣然臣等又恐朝廷之上猶以彊弱不敵爲憂財用不足爲慮以臣觀之爲是說者是皆無謀以沮謀者也蓋兵之彊弱不以多寡曲直所在勝負系焉國家自講和之後聘問所往不爲不謹玉帛所遣不爲不厚今者北使請命方欲刈吾藩籬之地取吾腹心之臣不知吾何負於彼而敢有是哉中外聞者扼腕思奮今日之事直在我矣持直而往士气百倍束甲渡淮南北向應彼將索然自失𨿽有百萬之師無所用矣臣等因知彊弱之勢不足憂也國家自休兵以來故相秦檜務飾太平以著已功凡百司庻府莫不畢備南北艱虞豈無可以減罷者且以學校事言之養士之額員以千數公私一試費以萬計官吏廩祿嵗又不知其幾茍從一時之宜權省罷之未爲乏事然此特臣等所知者耳其他冗費豈無百倍於斯願俾有司枚舉條具凡非系軍民之急者不以大小一切罷去則民不加斂調發有餘臣等因知財用之乏不足慮也親徵之舉陛下何憚而不爲𨿽然臣等固知陛下必爲矣前日和親之議陛下豈得己哉徒以梓宮未還太后未返又恐北方肆其兵力致吾淵聖皇帝不安故勉爲此舉想陛下二十年間念七朝之陵寢思兩河之人民朝夕於懷不能暫置陛下豈不欲奮神武之威以雪父兄之恥第長慮卻顧未敢輕發今者陛下於父母兄弟之間生無所累死有餘怨以前日愛親之心發爲復讐之舉則何攻而不取何戰而不勝哉漢髙帝以義帝之故三軍縞素猶足以起義气而取天下況我國家雪先帝積年之憤其視髙帝尢易爲也今觀北使卻我嵗幣邀我兩淮其辭气很戾與向者殊此必有所恃而然也臣恐慿陵之患直旦暮耳此而不決則歘然驟至𨿽欲禦之已噬臍矣臣等願陛下行之以果守之以堅首畱北使亟下哀痛之詔促發渡淮之兵速召人望以慰天下之心中外向應士气激昻中興之功指日可冀然臣竊有私憂過計者不得不爲陛下言之大抵北人之情變詐百出吾與之和彼則以我爲弱取我無厭直欲坐困吾國一舉而有之我欲與戰彼則慮我有謀緩而不進以挫吾鋭逮其師老財竭又將變矣北人之情或和或變或緩或速安其所欲豈直嵗幣而己哉靖康之禍使者交馳而兵己扣城矣覆車之轍可不爲鑑臣等激於事勢之逼誠恐朝廷或墮其計異時倉卒𨿽悔何追故不避斧鉞之誅仰乾天聽願陛下以臣之防謀及二三大臣茍以爲決意行之誠天下蒼生之幸【鄱陽名臣事略曰宏圖紹興末以太學生上書言進取大計詔以其書刋入中興新語淳熙中北使來庭語及之詔宣索以進】

新安文獻志卷四

欽定四庫全書

新安文獻志卷五

明程敏政撰

奏疏

乞賜晉太尉陶桓公廟額狀朱

熹

據都昌縣稅戶董翌等狀伏覩夲軍牓示詢訪先賢事迹數中一項晉侍中太尉長沙陶桓公興建義旗康復帝室勤勞忠順以沒其身謹按圖經公始家鄱陽後徙潯陽見有遺迹在夲軍都昌縣界及有廟貌在本軍城內及都昌縣水旱禱禳皆有感應未委上件事迹是與不是確實且翌等系都昌縣居民縣境之南北的有陶威公廟二所其神聰明正直陰有所助廟貌建立年代深逺逐時居民商旅祈禱無不感應兼本廟邊臨匯澤大江水勢湍急綱運舟船往來祈禱風濤自然恬靜前後廟記聲述分明今來翌等不敢沒其實陳乞詳酌具錄陶威公靈應事迹保明奏聞乞加封號本軍所據前項狀述尋行下都昌縣勘防得董翌等所陳委是著實保明申軍及繳到江南劉羲仲所撰公贊曰晉太尉陶威公侃有大功於晉讀其書凜乎若見其倡義於武昌破石頭斬蘇峻何其壯也東坡蘇公嘗爲予言威公忠義之節橫秋霜而貫白日晉史書折翼事豈有是乎且就其說考之威公夢生八翼登天門九重登其八閽者以杖擊之墜地折左翼及握彊兵居上流濳有窺覦之志輒思折翼之祥自抑而止心之所寓者爲志神之所寓者爲夢何自而知其然哉至其書梅陶稱機神明鑑似魏武忠順勤勞似孔明豈不信哉魏武起徒步倡義兵非若威公威名之著也以漢徳之深磐石之固可折箠驅之以息天下之禍非若成帝削弱之資也董卓之亂未必大於蘇峻魏武之功未必過於威公保兗州以爲固挾天子以爲資其意安在則其托興復以爲名是乃窺漢之計也名莫大乎忠孝分莫大乎君臣若魏武無忠臣之節其所謂機神明鑑者姦雄耳威公豈其比哉始蘇峻之禍賊將害其子者馮鐡也馮鐡奔石勒爲戍將石勒畏威公之彊殺馮鐡石勒自以爲一時豪傑標置二劉之間俯視曹孟徳司馬仲達而气出其右顧畏威公如此威公沒距今幾千年所在廟祀之都昌縣南北廟爲尢盛廟屢廢而屢興由其有功徳於斯民者厚也又繳到近世撫州布衣吳澥所著辧論曰卓哉陶士行之獨立也方魏晉之際浮虛之俗揺蕩朝野一時聞人逹士名卿才大夫莫不陷於末流罔知攸濟惟士行深疾時慨然有作蓄其剛毅沈厚之气秉其忠慤正固之節以與流俗爭衡𨿽動而見尢所向白眼一入仕途荊棘萬狀而方寸耿耿者未始少渝終日自運百甓於竹頭木屑間纎悉經營𨿽一束之穟劬勞不怠當時名士觀之宜若老農俗吏無足比數而士行確然爲之不屑也卒能恢廓才猷立功立事以大庇斯民當晉室橫流之中迄爲厎柱自非明智獨立安能臻此哉然覽庾亮之傳應詹之書則疑侃有跋扈之心觀溫嶠之舉毛寶之謀則見侃有顧望之迹比至灑血成文登天折翼動可疑怪豈有是事哉此蓋行髙於人眾必忌之加以蘇峻之誅庾亮恥爲之屈旣士行溘先朝露後嗣零落而庾氏世總朝權其志一逞遂從而誣謗之耳秉史筆者旣有所畏何所求而不得哉是其旁見曲出乃所以證成其罪也然觀士行義旗旣建一麾東下子喪不臨直趨蔡洲一時勤王之師蔑有先者曁元勲克集實主盟而退然不有旋師歸藩旣坐擁八州據上流巳重泰山晉輕鴻毛移其宗社曾不反掌而臣節益修未始擅作威福以自封殖朝廷憚其勲名毎加疑備而士行泰然曾不少芥胸次及末年臥疾封府庫而登舟舉愆期而自代視去方伯之重不啻脫屣其臣節終始夷險無一可訾有晉二百年間卓然獨出不忠之迹果安在哉今舎其灼然之實而信其似是之虛豈可謂善觀史也哉嗟乎自古欲誣人而不得者必污以閨房之事以其難明故也今晉史欲誣士行而乃以夢寐之祥是其難明殆又甚於閨房哉然不知士行而實懷異志則如此夢寐之祥正合自知耳人安得而知之晉史以此待士行其智果不得與小兒等其說固不待攻而自破云本軍今檢準乾道重修令諸道釋神祠祈禱靈應宜加官爵封賜廟額者州具實申轉運司本司驗實具申及詳本縣繳到文字所以發明公之心迹尢爲明白有補名教理宜褒顯而公位登三事爵冠五等當時所以品節壽名者亦已稱其行事之實今據士民陳請欲乞朝廷詳酌特賜廟額以表忠義更不別賜爵號須至申聞者奏均減紹興府和買狀

朱熹

臣聞祖宗初立和預買法先支見錢後納防絹民間實賴其利至形於歌謡而當是時本路漕臣有私於越州者其吏復私於防稽故此郡縣所拋獨多其後請本之數遂爲嵗額錢不復支絹日益貴以至今日而白著之科反爲一州無窮之害故建炎元年太上皇帝登極赦書有曰和預買法本支實價訪聞官司立價甚低或髙擡他物價值準折或以無實虛劵充數甚者直至受納未支本錢不遵條限前期起催急於星火今來上供之類欲依祖宗法其和預買有前項違戾守今並轉運司並以違制論加二等仍委提刑司覺察每嵗於依限後一月內具有無違戾聞奏不以實聞與同罪則是太上皇帝再造之初聖慮之深固已及此矣兩聖相承於今五十餘年廹以軍國之須所資至廣卒未能有仰稱睿謨預支實價以復祖宗之舊者臣等竊思其次獨有擇其甚處如紹興府者少觧其倒垂之急爲庻幾爾然欲去紹興和買之害使無姦稍得均平而不先減其當日請本之額譬如負千鈞者背膂之力旣巳不堪乃不知減其所負之物但欲移而寘之懷袖亦必無益於事矣故臣等於此首陳減額之說而議者以爲有虧經費必不聽許臣等𨿽愚有以知其必不然也臣等仰觀陛下愛育黎元如親父母有以病告如切其身如頃年四川之虛額饒州之金徽州之絹汀州之銀靑陽星子之稅放免蠲除不可勝計而連年水旱施捨貸給何啻數十巨萬何獨於此知其爲害之甚而不出捐數萬匹者以紓之乎況近者已防聖恩減免天慶攢陵等處和買一千餘匹固已漸示救患除之端矣然通計之人戶所減每匹才及一尺有奇而坊本煎鹽坍江放生四色所放尙未除免則臣等所以望於陛下者不但如此而已臣等竊見浙西和買最重去處無如臨安府而其數才及八萬餘匹欲望聖慈將紹興府且依此例爲額蠲其餘數至於版曹經費或有所闕乞量撥內帑之蓄以補其數則聖澤下流人知徳意舊庻乎其可革矣

論恢復狀

吳儆

臣切惟陛下英略神武度越髙光粵自龍飛鋭志恢復憂勤宵旰十有七年考其成效邈未有期皆由前後將相之臣爲陛下建恢復之防者初未嘗知天下之大勢與天下之大計故其進也或失之太鋭其退也或失之太速進退遲速屢失事機馴至自沮以至於今間有言恢復者或笑爲疏狂或指爲迎合𨿽陛下十七年之鋭志未必不厭聞而輕議之臣本書生豈足以言恢復之防然臣嘗深究自古英雄所以爭天下混區宇之計試爲陛下陳之臣聞天下之大勢有二取天下之大計亦有二有紛紜未定之勢有立國相持之勢紛紜未定之勢利疾戰立國相持之勢宜緩圖利疾戰而緩圖則有養虎遺患之禍宜緩圖而疾戰則有防師自蹙之災自漢唐以來英雄之所以爭天下混區宇者𨿽所遭之時不同所成之功或異而其大計未有能易此二者國家靖康建炎之初紛紜未定之勢也紹興治定之後立國相持之勢也尼雅滿烏珠不能得志於靖康建炎之際而海陵乃欲大舉於紹興治定之後北人之計旣已失矣方海陵之就戮中原之勢幾至紛紜迨葛王之定位南北之勢復成立敵海陵就戮之初諸將不能度淮而發一矢葛王定位之後張浚虞允文乃欲長驅而定中原前日之計又已失矣今之議者不深究前日之失而審察天下之勢故持茍安之說者則惟欲保守江左爲欲速之計者則便謂中原可平臣願陛下考自古英雄所以取天下之勢而決一定之計公擇將相而久任之君臣相與日夜爲謀治兵積粟涵勇韜力以竢彼之勢若彼之勢寖以陵夷則以舟師出其東以蜀兵出其西且戰且守稍稍前進東自齊以圖晉西自隴以圖秦使之見可而進則得以爭利知難而退則可以固守爲祖逖譙梁戰守之計而無桓溫劉裕深入逺鬭之患則中原固在吾度內矣若彼之勢遽已壊亂則糾合諸路之兵水陸並進陛下身將重兵以天聲震之則一戎衣而天下可定若彼之勢未至陵夷未至壊亂則吾一兵一騎未可輕動然自夾攻燕云甲子行一周矣彼之陵夷之形已見壊亂之期可必惟陛下日夜圖之若厭迎合之論置中原於度外狥茍安之說姑爲保守之計臣聞有志於上而止於中有志於中下焉而已臣艸茅賤士非所宜言惟陛下幸赦其愚【錦溪洪氏揚祖曰至論也】

論大臣近臣狀

吳儆

臣聞爲天下國家者必有朝廷大臣亦必有左右貴近之臣二者其職不同而聖人所以待之之體亦異朝廷大臣當待之以誠而使之任天下之責左右貴近之臣當待之以恩而勿令預朝廷之事待之以誠旣盡矣而不能任天下之責則國家有公法不可得而廢待之以恩旣至矣而復預朝廷之事則天下有公論不可得而掩陛下聖學髙明博極今古其於前代帝王是非得失之迹固已歷覽而熟究之矣何待螻蟻之臣區區之言然臣之私憂過計欲望陛下更垂聖鑑深察事體凡所以待朝廷大臣者公擇其人而責之以天下之事其不能任責則國家有法惟陛下所施凡所以待左右貴近者髙其爵祿而勿令預朝廷之事則天下公論無得而非國家之法旣正則總攬權綱莫此爲大天下之論旣息則君臣之恩可以終全非惟盛世之美事亦左右貴近無窮之福臣艸茅之人不識忌諱然非恃陛下聖明亦安敢及此惟陛下赦其愚【朱子與南軒書曰吳儆者聞對語亦能不茍不易不易此等人才與溫良博厚之士世間不患無之所恨莫能總其所長而用之耳】

初開講筵札子

程珌

臣聞人主之學貴乎力行而已傅說之告髙宗曰非知之艱行之惟艱又曰王人求多聞時惟建事夫知而必貴於行聞而必見於事是豈徒知徒聞哉三代而來英君誼辟知以講學爲務者必以功業見於天下至若叔季之世豈無聰明之君惟其不務君人之大徳而好文章之小技至與臣下較工拙於一章一詠之間而紀綱淩遲政刑敗壊生民塗炭則未嘗一過而問焉夫如是則又何取於學哉我宋龍興聖聖相繼觀堯舜之用刑而深懲近代之宻网我藝祖豈徒學乎觀周公之無逸而重戒人主之自豫我仁皇豈徒學乎觀大禹之儉勤而力非人主之貪心我孝宗豈徒學乎先皇嗣統仰法明謨推其所學而見之躬行則敬天而愛民進賢而斥佞堲讒說容直言卹兵而省刑輕徭而減賦嚴將帥之選謹符節之擇用能三十一年之間方內乂安舊疆浸復卓然有中興復古之漸是皆學形於治而治本於學也恭惟皇帝陛下仰膺歷數丕紹基圖飛龍在天萬物咸覩旣能以講學爲先必當以躬行爲急凡經訓之垂史冊之載事之渉於事親者必反覆講明而躬行於寧神養志之間事之渉於進賢斥佞者必反覆講明而見於觀人察事之際事之渉於嚴監司牧守將帥之選者必反覆講明而見於博采公言之時凡事之闗於治體言之渉於教條必辧明審是而力行之若夫多聞以爲博多記以爲富無益也徒以惑聖志而煩聖聽耳夫如是則志慮堅定聰明益開措之政事功業日隆上有以稱先皇付托之意下有以報慈幃擁佑之恩上天眷休與宋無極宗社幸甚生靈幸甚【曹齋曰洛水文尊重局量大好處極髙乃其天才之不可及然亦有容易處】

論臣下當同心協議防

呂午

臣聞興起天下之治易和平士大夫之心難蓋士大夫之心乃治亂安危之所系也使其心和平無分彼此則念慮一務於治國言議必期於可行髙不沽激而爲茍異之空談卑不詭隨而爲茍同之腐說詞符於意事應於詞講明精詳規畫堅定上以是而出命下以是而奉行綱目牽聨臂指應順內與外相葉人與巳皆同心力旣齊朝夕申儆一日行之有一日之效一嵗行之有一嵗之功何至於皇皇而不可爲哉柰何人心不同有如其靣私見角立公道消亡此有謀焉未必非也方欲行之而彼之竊議己揺於其旁彼有言焉未必謬也方欲舉之而此之異議復梗於其後寧於誤國莫肯降心以相從寧於敗事莫肯屈意以協濟十羊九牧一國三公取捨旣難推行罔定前法淆於後令舊章訛於新制晨朝之說不保其莫夜之復爾今日之事不保其明日之皆然但聞議論之繁多不見施行之事實此嵗月所以虛度治功所以不立而微臣所以痛心疾首而不容已於言也方今外患未息國步方艱陛下宵旰靡遑虛懷無我兾一聞於至論宰輔寢食俱廢精竭神期共濟於艱難而士夫不能一心以維持國論戮力以共圖事功胸中各險於山川語下互生於矛防九重之聽之也罔知所適從四海之聞之也益加其皇惑事之小者尙不可望其有立功之大者何以望其有成臣恐楮幣稱提之以漸此平穏而可行者也又將以求快意而變矣和戰備守之相爲用此防防不可易者也又將以立偏見而揺矣當人才乏使之時欲從事於捨短取長之說未必不又以罔功爲言而易之當財用窘匱之時欲從事稽考措置之說未必不又以生事爲言而已之凡事如斯日復一日天下不復有可爲之事事功不復有可成之期豈不大可惜哉揆厥本原端由士大夫之心不能以和平是以議論之多不能以歸一也臣竊思之天下之事其始也不厭於多議其終也必貴於有以主其議始而議不多則無以反覆講明而求眞是之歸終而無所主則無以果防力行而期事功之濟是必羣工百執事聚而議於下陛下與二三大臣相與主其議於上不責其議之全利而無害惟擇其議之害少而利多見之也明行之也果不輕狥而漸變不乍爲而遽巳則其成也可候而其末也無憂矣商鞅不足道也猶能堅持示信之說以贊孝公而卒以彊秦範蠡未足多也猶能堅持驕吳之說以贊勾踐而卒以伯越孰謂以自有之天下乃泛泛而無所主以危廹之事勢乃悠悠而不早圖哉王猛之遣麻思也及暮而符己下出闗而郡縣皆巳被符韓滉之遣何士幹也歸家而薪米已羅門登舟而資裝器用無不周備安有使一人則遲畱而不果行舉一事則牽制而不能決者蓋上有定議則士大夫之心不容於不和平而天下之治不容於不興起矣一得之愚惟陛下裁之臣不勝惓惓

論權綱不可下移奏狀

呂午

臣聞有以收天下之大權必有以持天下之大權大權者人主所以奔走四方鼓舞羣動使之惟上所命而共起治功者也故可收而不可散可持而不可縱方其散也而知所以收之及其收也而又知所以持之則庻乎不至於縱而且不至於散矣臣恭惟陛下新政以來於今六年矣權之散者亦旣收之矣是宜天下之人舉承上命而無有所違天下之治悉如吾意而無有不舉然日復一日嵗復一嵗下肆玩侮上務姑息作之而不應倡之而不和文移往復非不可觀事功繆悠初無其實得非以大權𨿽收而未知持之以奔走鼓舞歟且國用莫切於財賦也今也非違法以橫取則有變公而爲私爾國事莫急於軍期也今也非傲令而不從則有具文以相應爾侵疆所當早復也其肯慷慨而任責者誰歟徒聞敵人據吾要害役吾人民耕種吾土田以爲長駐不退之資掠取吾財用以爲待時防攻之舉蓋向者以易我而致丰黃之敗今者將懲創而爲報復之謀此其爲患益可畏矣流民所當安集也其能多方以區處者誰歟徒聞淮民彊者噬弱眾者並寡無業可復而徘徊於防江諸郡之間其來日多而浸入於江東內郡之地蓋向者兵退則可歸今者軍畱則難返轉眼又是棗紅不容不爲逃生計矣欲諸閫同心以爲備也而相忌相傾者益甚緩急安能左右之相救欲總制通融以足軍也而相詆相戕者不已緩急安能彼此之相謀應天陷而兩淮頗失其藩籬江防空而內郡孰爲之門戶不容不守也而所以爲守者未必可恃不容不和也而所以爲和者未必可信守將不素擇而又有數易之患士卒不素附而又有不飽之憂蜀道泥攺弦易轍之圖而因仍於故常廟朝忘厝火積薪之念而玩愒於嵗月以自有之天下乃若有礙而難行以祖宗之境土乃當吾世而日蹙此無他有其權而未能持其權故欲舉其事而莫能成其事履霜不愼堅冰可憂是可以爲細故而不凜凜於此哉夫以臂使指乃可運動指大如股則難屈伸吾不持以臂使指之權而反使有指大如股之勢則人將難使動有拘牽事機鼎來何所倚仗𨿽然權固患於不能持而亦有所不難持持之如何在得其道而己方今朝廷淸明紀綱具在明聖當寧忠賢敷施夫豈有難使之人特貴有能使之道道之所在權之所由行也用捨必當而公是用捨得其道也賞罰必明而速是賞罰得其道也號令必審而信是號令得其道也措置必切而防是措置得其道也人有不平而聞於朝則明白而剖決之不至含糊而兩無是非則處之之道得矣下有窘廹而告於上則斟酌而急報之不至稽緩而漫無可否則應之之道得矣事事得其道則人人合其心權安有不行而事安有不成者乎臣故曰權不難持在得其道耳昔漢宣帝惟信賞必罰綜核名實是以上下相安莫有茍且光武惟總攬權綱明愼政體是以恢復前烈身致太平唐至憲宗時事岌岌而淮西蕩定河北厎寧承宗斂手削地韓輿疾討賊裴度以爲豈朝廷之力能制其命哉直以處置得宜能服其心耳夫所謂處置得宜者卽臣之所謂得其道也此三君者中興之賢主也不過有持權之道是以能致中興之功陛下天生聰明久親政事固將超軼乎三君之上而何待於微臣之說蓋當明主可言之時則不得不效明目張膽之忠也伏望陛下審思而力行之天下幸甚宗社幸甚

乞振紀綱防

程元鳳

臣聞善計天下者察紀綱紀綱之振弛天下之治忽判焉人主以一身立於羣臣庻民之上我如此其寡彼如此其眾舉天下之人環向靣內如身之使臂臂之使指繩繩然不敢紊何也有紀綱以維之也一日無是則勇者矜怯者懾彊者抗弱者離權謀者傑黠者暴鷙而很戾者皆將潰裂四出而不可制矣是故紀綱旣正天下以定亂其紀綱則滅亡繼之矣由古迄今未有捨紀綱而能治者聖人知其然常使紀綱之在天下有扶持無廢棄有振飭無縱弛而天下之勢常如泰山四維之安紀綱之闗系於國也大矣然紀綱不能自植立也必有植立之者朝廷紀綱之所自出也懷有我之私者或撓之百司庻府紀綱之所自張也昧匪躬之節者或壊之監司帥府郡縣之職紀綱之所自行也彊梁干紀貪濁冒法者或玩視之國之所恃者紀綱耳而彼固若此吾將何賴哉於是有臺諫焉臺諫者人主之所賴以植立紀綱者也避驄者止行進馬者落膽何其畏臺諫也非畏臺諫畏紀綱也言及乘輿則天子攺容事闗廊廟則宰相待罪何其重臺諫也非重臺諫重紀綱也蘇軾有曰姦臣之始以臺諫折之而有餘及其旣成以干戈取之而不足有天下國家者詎可一日使臺諫之體輕而人不知所畏邪茶惟皇帝陛下親擢言官主張公論未嘗以直言罪人間嘗奮發乾剛片紙斥逐其姦回險賊罪所當誅者固不容貸或語言過當心實忠忱者未嘗不隨加擢用天下莫不懼雷霆之威仰日月之明治體尊安國勢鞏固實於是乎基之邇日以來一二臺臣不得其言而去陛下未嘗罪之也逺近觀望良可駭怪白簡霜凝罪狀暴著縱有回防人誰不知自宜羞見吏民襆被宵遁今乃頑然無知舒徐候代反揭榜以禁臺章之傳紀綱安在乎職司耳目事許風聞掩耳盜鐘焉能欺眾自宜退思內省痛攺厥愆今乃公然彊辧巧肆詆訐欲以此爲鉗制臺諫之術紀綱安在乎紀綱陵遲何所不至識者爲之凜凜陛下不可不亟救之臣竊觀乾道八年禦史蕭之敏因言事及大臣除直祕閣司臬江東告詞有曰造膝之辭有犯無隠正人去國豈朕所欲哉孝宗皇帝愛惜正人褒寵其去如此所以爲扶植綱常之地也當時朝廷尊而亂萌遏中國盛而人心和豈無自而然也此陛下家法也臣願陛下以孝宗之待之敏者待二臣使天下曉然知陛下果不以言罪人則言路之气脈不壅國家之紀綱獲振昔之撓壞而玩視之者稍知所畏其於治體闗系非輕臣非爲二臣計爲紀綱計也如是而頑然無知公然彊辧者尙得以肆無忌憚臣當不避仇怨彈擊以聞【按淳祐九年臺官潘凱吳燧劾丞相鄭淸之鄭不悅遷二人官故上此奏】

論救災疏

程元鳳

臣聞救災有實政弭災有實徳修政可以救災而具文不足以安人心修徳可以弭災而虛文不足以回天心天心未回人心未安天下事勢不亦大可畏哉恭惟陛下克肖天徳丕纉鴻圖臨禦以來垂三十載日星風雷之變饑饉疫癘之災兵戎寇盜之警所以動聖心而駭羣聽者史不絕書今玆夏秋之交淫雨大作洪流沸湧閩浙江鄕同日而水浮骸蔽江哭聲震野田疇成砂礫之阜城郭變泥淖之塲華顚之氓目所未覩嗟夫比年以來民之死於饑死於疫死於兵者己不知其幾今又罹此大變何生民之重不幸也昔人有言自右無道之國水猶不冒城郭今也冒數十城漭焉爲壑非小變也陛下視民如傷遇災而懼爰飭有司急加賑防分命朝臣布宣徳意而發廩捐金蠲租緩賦救災之政亦旣舉行然果實政乎抑具文乎義廩之儲率多虛額無異唱量沙之籌運粟之往道阻且長殆類激西江之水官貪吏猾豈暇顧其驚魂之未還黃放白催已垂涎於生計之未復若是則仁政之行亦具文而已矣謂宜疾首痛心視弱猶已以生民之命爲重以帑庾之儲爲輕酌地裏逺近之宜爲錢米兼用之防所給錢米又當參用曾鞏之說一頓畀之勿使日伺升合之惠一頓得幾碩粟幾緡錢則漸可經理生業日伺升合之惠則勢不暇他圖鞏之說可行於今者也至於蠲閣之惠尢當示信急賦官吏匿而不行宜令監司鏤榜徧揭使閭閻之民無不周知或郡邑違令仍前督催則劾官黥吏必無輕貸庻幾實政修明實惠徧及流離蕩析之餘有救死扶傷之望矣𨿽然此政也所以救災者也茍實徳不修無以爲弭災之道則乖气日滋展轉致異非止目前之災而巳是故有九年之水無捐瘠之民固由善政之素講而洚水儆予惕然修省曷嘗一委之有司之事哉陛下但布溫詔有曰由朕不徳在爾何辜深用疚懷曷敢寧處所以反躬自責者至矣然訓諭𨿽詳而修省不力亦虛丈耳大抵災異之來必有攸召臣嘗觀漢五行志論陰陽調則水得其性且歷述董仲舒之言謂春秋大水之災皆陰气盛之所致是知水陰物也陰勝陽則水爲災气類感召焉可誣也以一心言之公爲陽私爲陰理爲陽欲爲陰以天下國家言之君子爲陽小人爲陰中國爲陽外藩爲陰陛下一心率由乎大公安行乎至理一毫私欲詎能間之或者妄議公私之講貫𨿽熟而私有時乎累公理欲之界限𨿽明而欲有時乎勝理姻婭躐班行之峻節麾寵恩澤之侯猥瑣授職或以中防而除姦憸遭彈或以宣諭而止公乎私乎瓊林之藏宜戒而內司田園幾與民以爭利露臺之費宜惜而精廬蠶食撥賜動以萬畝閹寺亟拜事或從其懇祈有司奉行訟或決於得防理乎欲乎倘不於此力加懲艾則私欲得以害公理非所以調陰陽弭災咎也謂宜反之聖心痛自警省如前數者之病根一旦豁然而克去使私欲屏絕公理昭融則陽明旣勝陰濁不行天下之事可以徐舉小人者君子之陰也宜遏絕之大姦投閒當防虎兕之出柙巨貪屏處當慮狐蜮之含沙憸朋佞儔之斥逐當杜蠅蚋之鑽罅如此則君子小人之陰陽調矣外藩者中國之陰也宜豫備之選將練兵必嚴攻戰之具設險據要必謹守禦之方儲財峙糧必思調度之防如此則中國外藩之陰陽調矣由一心而達之天下國家常使陰不得以勝陽此乃修徳之實弭災之本也陛下深思感召之由力求銷弭之道恐懼修省廩廩若危亡之迫乎其後可也昔漢三輔水凡殺四千餘人卒基王氏之禍唐河南北水溺死者二萬餘眾卒兆藩鎭之叛災異匪虛禍亂踵至漢唐覆轍可鑑也詎可謂小惠之施空言之布巳足以感動天人之心而遂恝然不加念慮也哉抑臣聞之財成輔相者人主之事均調燮理者大臣之責佐天子理陰陽遂萬物之宜陳平猶能言之況鴻儒對秉鈞衡名勝並列廊廟以賢臣輔聖主天下方延頸以望太平而災異薦臻莫不疑惑大抵人主之心與天爲一格君卽所以格天也二三大臣所以格君心者必有道矣獨怪夫公私理欲有時混淆未聞進正心誠意邪僻不入之說如純仁者任賢斥姦或不堅決未聞進欲理防邪正兩字之說如巗叟者財殫於無益之用未聞進厚一浮屠恐天下風靡之說如浩者恩防於親舊之私未聞進外戚有才何必襲唐人斜封之說如修者上殿不聞爭論而下殿反失和气內降不聞封還而但曰實如聖諭是以陛下之畏相不能勝大臣畏威之心大臣之規過不能成陛下攺過之美天變之來夫豈無所自哉交修之實意不足以致祥引咎之虛文無補於銷變悠悠愒日祗廢事耳臣願陛下明示訓飭俾圖事功共殫承弼之忱交盡和衷之義咸熈庻績協濟萬機勿以無益之彌文虛擲有用之嵗月君臣相勉天人交孚轉災爲祥尙可兾也詩曰如彼泉流無淪胥以敗惟陛下亟圖之臣不勝詞意廹切震栗悚懼之至

請罷詣西太乙宮疏

程元鳳

臣聞恭謝之禮國有彛典固當舉行然東西太乙同此神也連日款謁未免重復禮曰祭不欲數數則煩煩則不敬重復款謁不幾於煩而不敬乎未覩降福之祥適貽不敬之凟有損無益一也冬序漸寒人求安處指揮一降趣辦必嚴道塗之窄狹者必修寧無勞民動眾之擾閭閻之窒礙者必撤寧無驚老恐防之嗟祈福本以爲民民和神降之福怨嗟或起乖戾攸基有損無益二也陛下臨禦逾三十年不侈宮室不飾苑囿不事遊幸天下所共知也龍翔未幾而集慶集慶未幾而延祥土木繁興丹艧華麗或者已疑爲臨幸之漸所可信者聖心堅定於三十年之間必不轉移於三十年之後今禋祀禮成駕幸西宮𨿽以恭謝爲說然羽衛涖湖山之勝貔貅嚴郊坰之屯傳播四方但見遊幸之疑似安知款謁之本心是陛下三十餘年之誠心實徳一旦無以取信於天下而向之疑者果如其所疑矣所失豈小小哉有損無益三也傳曰君舉必書書而不法後嗣何觀日昨奎畫誕頒防長至日行資善冠禮正宜謹舉動以示觀法今也方備成人之禮乃覩西宮之行恐非所以示則子孫也何者三十年無所行幸不接於見聞而嚴警蹕於湖濵乃得於目擊人之情未必不狃於所覩而忽於所不見也可不慮乎有損無益四也以內地言之年谷幸登而枵腹未飽近寇甫息而瘡痍未瘳以邊陲言之蜀之竹隘𨿽復而忿兵未退淮之合肥𨿽防而哨騎尙畱加以窺防闖廣傳聞不一敵多狡謀巧於覘伺萬一行幸之語一傳寧不啟敵心而謂中國無諫臣乎有損無益五也夫天下事損益相半猶當審處無益有損何苦行之此臣所以痛心疾首爲陛下告也或謂仁廟嘗因旱魃爲虐禱雨於西太乙矣今日之行亦爲民也徽廟嘗因郊祀禮畢恭謝於中太乙矣今日之行亦舊典也臣竊以爲不然仁宗當盛暑蘊隆撤蓋逺禱故甘霖隨應逺近驩呼非今日恭謝比徽宗宣和間禮成恭謝徧詣陽徳醴泉凝祥上淸諸處在今日亦難以爲法今日所當取法者有中興之成憲在禋祀禮畢擇日詣景靈宮次日詣太乙宮此乾道以來一遵紹興之制而未之有攺也陛下率而行之無敢不防天心眷祐人情悅懌未嘗不協應今遽添此一事輿論籍籍咸謂陛下因比者總章祼享轉雨而晴喜動聖心遂有是命夫天道難諶禍福倚伏倘喜心一動而肆心乘之則一時降格之可喜安知無大可畏者繼之乎臣願陛下不棄芻言深入聖慮順天人之意察損益之宜復頒睿防亟寢詣西太乙宮指揮一照前來屢次恭謝體例施行則刻印銷印在俄頃間而敬天實意濳孚黙感非特天下歌頌外藩畏服而天命延洪將億萬斯年未艾也

新安文獻志卷五

欽定四庫全書

新安文獻志卷六

明程敏政撰奏疏

代範丞相【鐘】論時政十事疏方

嶽

臣老朽無堪待罪宰揆當務之急謂宜知無不爲非若言語侍從之臣專以論思獻納爲職業者也而臣玩愒無補仰負隆知過煩訓辭條列所見臣有以仰見陛下望治之切晷刻爲遲若稽仁皇開天章閣之時實同軌轍一念奮發可致隆平然臣觀慶曆中所謂宰執者曰範仲淹曰韓琦曰富弼此其經濟之略宜必素蘊於胸中方仁皇以太平責之數令條奏當時切務仲淹猶語人曰上用我至矣然事有先後非朝夕可能也況如臣者碌碌庸材忝當其位則其猝承天問憂恐謂何伏念月餘罔知攸措惟是一二同列敢不盡情茍愆和衷豈逃聖鑑每自忖度有犯無隱臣不如範直諒多聞臣不如似明允淳篤臣不如性傳寧不自知敢肆胸臆蓋嘗與三臣者講求祖宗立國之意其所以垂之數百年而端命上帝惠篤不忘者曰仁而已是則我國家之元气也國之元气補之則實瀉之則虛調之則通壅之則滯以今天下之勢譬之於人四體百骸其尫羸亦甚憊矣所以綿綿延延視昔自如者元气存焉耳當此之時以參苓養之而不足以野葛伐之而有餘臣如庸醫惟知畏謹察此證候姑亦徐徐意謂平常之劑𨿽不大快人意而亦不至於誤事瞑之藥投之是則可以立起而投之誤則有不可追之悔矣故惟神醫方敢用瞑而庸醫不若守平常此非臣之愚借之以自解免也實惟一綫之脈不容逞快以戕之耳自昔能富國彊兵使人主思其材而不置如裴延齡等輩者其算計見效豈不有可喜者哉然而胸膈一快而元气衰矣此非久生之道也惟仲淹惟琦惟弼其經綸輔相近世罕儔然皆不以聰明稱不以智術著惟能爲國家防養元气故無赫赫之績而慶曆之治盛世莫加焉至如王安石呂惠卿夫豈無才而能以丰亨豫大悅上心者不知財聚而民散兵彊而本弱於是慶曆之元气至熙丰而傷至紹聖而索矣臣老且耄𨿽識見淺陋而閱事亦多實不敢爲新奇可喜之談以聳動一時之觀聽而已謹列其大者十條惟聖明采擇

一曰正人心臣竊惟人主正心蓋老生之常談迂儒之腐說也臣𨿽愚暗夫豈不知然而司馬光所謂歷觀古今之行事竭盡平生思慮質諸聖賢之格言治亂安危存亡之道舉在於是不可移易者也臣是以敢爲陛下誦之夫人之心至虛至明至神至靈舉天下之事事物物森然紛至乎吾前者以此心照之了無遁形而以物欲汩之以人僞乘之則虛者窒明者昏神且靈者防矣於是乎邪與正倒置於是乎公與私逆施於是乎君子與小人疊勝而終負然則治亂安危豈不自是出歟陛下以道宅心他無嗜好萬幾聽防神動天隨而臣猶以平常陳熟之言塵滓聰聽蓋以大臣無他職業惟在格君此而不陳事孰爲大臣願陛下以天之心爲心罔有間防戒愼不睹恐懼不聞惟日兢兢終始惟一危微之際實非他人所能用力惟陛下畱神【貼黃臣觀前代土木玩好女謁宦寺皆足以蠱人主治心之學聖明在上一無此事臣所陳不過庸庸之論拳拳之忠耳】

二曰定國本臣歷觀前代人主諱言儲嗣其臣𨿽有逺慮莫敢白髮其端至我仁皇乃有昌言其事者聖度容受廣大如天國史書之爲盛徳此仁皇之聖所以爲度越千古也伏惟陛下春秋富盛無疆維休前星之祥未爲遲暮而中間羣臣已有以宗廟社稷之計爲言者宮闈教育磐石維城慶澤延洪根本深固此陛下之聖所以爲同符仁皇也然則何以臣言爲哉實以身爲宰輔乃不能言羣臣之所已言則是首防懼禍有負宗社伏惟陛下以天下之大慮行天下之大公揆之聖心自有眞廟時故事在其若事已久逺歲月悠悠則叔孫通所謂天下之本柰何以天下爲戱者不可謂過計也惟取之廣擇之精而防之果天下幸甚臣不勝昧死

三曰別人材臣聞司馬光有言徳勝才爲君子才勝徳爲小人自古小人之爲天下患豈其庸愚不肖無所用於斯世者哉如其無所用也時君世主亦安肯傾心向之惟其所爲實快人意以之治財則直有錢流地上之富以之治獄則眞有察見秋毫之明刻核之能防不如志故人主倚之集事未免回視君子爲無能爲矣天下之治所以眾君子成之而不足一小人敗之而有餘者職此之由也何者君子𨿽眾其道易孤小人𨿽寡其勢易蔓善乎蘇軾之言曰君子猶嘉禾也封植之甚難小人猶惡艸也不種而生去之復蕃歷觀前代之君未嘗不欲近君子而君子常疎未嘗不欲逺小人而小人常宻其故可觀矣書曰繼自今立政其勿以憸人又曰時則勿有間之惟是以其所可喜者忘其所可憂者則小人乘間而入矣陛下黜陟惟允好惡旣明區以別之固已在天運神化中臣猶願加聖心焉

四曰謹王言臣聞王言作命在三代爲訓誥在漢唐爲制詔其所以鼓舞天下者不輕用也漢人有言曰爲治不在多言顧力行何如耳故古之稱人君者曰恭黙思道曰躬行元黙未嘗事爲之訓每每丁寧蓋恐輕褻王言習常爲玩則人君所以鼓天下之動者有時而爲空言矣伏惟陛下天縱之聖聰明冠倫渙發巽申動中事防播告不匿洋洋聖謨而臣區區之愚妄有意見切以爲勞神於翰墨之間者不若儲神於淵聽疲精於訓飭之嚴者不若聚精於靜觀陛下望治之深曽不遑暇厲精更始亦旣有年而所下禦筆史不絕書傳之方來足爲總覈然而聖心澄穆慮有所分天何言哉四時行焉百物生焉臣願陛下法天以恭已而已所貴天下頌王言爲大而不敢玩王言爲常則心之精微一有所發莫不聳然丕應矣

五曰節邦用臣切惟聖心所甚憂今日所甚急者得非攷圖數貢以東南一隅之賦入而用度過於全盛之時乎今日之東南亦非祖宗之東南矣而兵食之費十倍於昔吏祿之費百倍於昔只此二事已難支吾若公若私眞可哀痛民力困憊幾不自聊財非天雨鬼輸則所能幹運者君子之所蹙頞而不忍爲也故刮之兩稅而農民窮刮之鹽防而商賈窮刮之牙帖而州縣窮田裏蕭條所在愁嘆則夫生財之說固識治者之所不敢道也國貧甚矣而孔子曰不患貧而患不安聚斂之臣惟知富國不知民有不安其生者且將去爲盜賊矣財聚於上民散於下爲國者亦何利於此無已則有節用而已仁皇慶曆之盛先自宮禁裁損一切用度至於聖躬奉給亦令罷供於是詔張方平等議減浮費此陛下家法也陛下克已恭儉聖徳彰聞而悠悠之言或以爲琳館一墻無慮數鉅萬如此等可節者恐亦不但一事也臣愚謂宜如慶曆故事於兩省官選才敏之士據國用歲計之數通其有無一切裁減條具節目三省公共斟酌而奏行之冗費旣除經用自足其與巧取以妄用者相萬也【貼黃臣竊見所在州郡或獻羨余在於朝廷所補無幾其實掊克之吏有慊於中姑取九牛一毛以塞眾議朝廷何苦乃爲姦貪受此名哉臣愚欲乞立爲科條務令禁止】

六曰計軍賞臣嘗謂自兵農之分而列營坐食仰給縣官於是乎國用屈而軍愈貧軍籍單而國愈困悉力供億不贍饑寒平時怨咨緩急何恃是知養兵貴精不貴雜用兵貴少不貴多前代用兵寡者常勝昆陽之戰才六千人而卻王尋百萬之師淝水之戰才二三萬人而破苻堅百萬之眾是非以少勝也以精勝也今內外兵籍不下七十餘萬不可謂少矣然而手藝者十之一占破者十之一虛籍者十之二老弱者十之三此其大較耳是七十萬之兵不得七八萬人之用無怪乎愈增而愈少常戰而常負也坐坊賣餅亦謂軍人此固韓愈所嘆今之吹竹彈絲描金畫翠之類要不可以言兵矣而諸閫也三衙也其所以樹旌旄羅弓矢夾道而疾趨者必皆偉岸雄桀可以言兵而徒以供出入輿衛爲塞塗之從者耳臣願陛下赫然奮威嚴飭諸將絕其手藝者收其占破者核其虛籍者處其老弱者則於此七十萬之中便可得四五十萬兵矣古人以一當十今固未敢望但得以一當一亦不至枉費錢糧不然則但務增多耗民耗國政使邊方安靜天下亦坐困矣

七曰徴士習臣聞風俗之厚薄上之人實爲之故士大夫不言風俗以風俗自士大夫出也西漢有一孔光張禹便能化其風俗爲柔防東漢有一李固杜喬便能化其風俗爲沽激𨿽沽激與防柔不同而其失一也今天下風俗亦矣知有利祿而不知有名節知有權勢而不知有義理蠅營狗茍惟得之趨推其受病之源蓋必有任其責者夫一念私意起於芽孽之防耳然而推是心以往則貪爵慕祿而寧負天子矣簡賢附勢而不卹淸議矣義利之界限可不謹哉而世之士大夫方且有爲吏商而舳艫相銜以壊朝廷之鈔法者方且有爲駔儈而市井交闗以虧朝廷之楮令者方且有爲城狐社鼠而漿酒藿肉嚢金櫃帛以漁獵朝廷之百姓者此士大夫心髓之病非鍼艾所能達藥石所能療也惟在陛下淸心寡欲以神化轉移之耳書曰不寶逺物則逺人格所寶惟賢則邇人安而況於躬行以厚風俗乎

八曰淸士塗臣惟今日東南一隅之天下其郡縣曹局不能當祖宗時十之二三而入仕之塗曰進士者十倍於昔曰特奏者二十倍於昔曰資防者數十倍於昔而所謂武舉所謂軍功所謂雜流者又不知幾百倍於昔矣縱使以祖宗全盛之天下猶且無以容之蘇軾當神宗時已有一官而三人共之之嘆而況今日乎是宜差注不行愈益浮競向猶曰賢愚同滯也今則惟賢者不免於壅滯向猶曰淸濁混淆也今則𨿽淸者不免於攀緣蓋有登科十餘年不能霑一日之祿而老死者有三年大比闔郡除校官外無可與考試者然則入仕之塗亦太不淸矣臣愚以爲自唐以來進士一科得人爲最盛此固未易輕議至於特奏止緣鄕貢遂列簮紳資蔭不限才愚盡居祿位較之進士不甚差殊充塞銓曹無闕可補如此等類盍思所以通變之乎臣觀孫沔之論磨勘遷轉歐陽修之論舉主攺官一則以但居三周不問賢不肖例遷一級爲非一則以舉主數足不問賢不肖便與攺官爲否儻以二臣之議下之有司更加討論惟務才實則公勤者有以自見而浮競者將不至甚僥幸矣【貼黃臣竊惟左戚婣聯從昔所重謂當富貴親厚之不煩以政茍惟不爾實費保全】

九曰結人心臣仰惟藝祖肇造區夏傳之數百年而屹然太山之安三代以來有道之長無如本朝之盛者非徒制度紀綱有以維持之也夫亦徳澤在人心淪肌浹髓有不可得而解者故其財以不聚爲富兵以不用爲威人以不作聰明爲賢祖宗相傳惟此一道蓋所謂得天下以仁守天下以仁者也王安石不知此故以開邊而失人心章惇蔡確之徒不知此故以殺士大夫而失人心是則熙丰之人心嘗怨矣而元祐收之靖康之人心嘗怨矣而紹興回之夫豈不甚可畏哉伏惟陛下逺覽古今克邁前聖治亂興衰之監其得之聖學者固已髙明而老臣愚忠無出於此意謂天下所欲惟陛下行之天下所惡惟陛下去之蓋天下之所欲者在安生天下之所惡者在失業未有好惡與天下同而人心離者書曰予臨兆民懍乎若朽索之馭六馬可不謹歟

十曰祈天命臣聞人君之所以祈天永命者非牲牷玉帛祝史薦辭之謂也非占算推測求之幽逺之謂也蓋天命不在天而在人則所謂祈天永命者要亦求之徳而已書曰常厥徳保厥位又曰惟吉凶不僭在人惟天降災祥在徳非於人事之外別有所謂天命也恭惟國家克相上帝申命用休天之所以顧諟者有加無已而卜祝之流傳訛聽舛妄言丙午丁未率與咎徵防逢不知禍福無門惟人所召陛下不可委之於數以爲厄運當然日監在玆峻命不易天人之際影響相符臣故以爲陛下舎已以稽眾則可以祈天命違欲以遵道則可以祈天命逺憸佞而親忠良則可以祈天命杜讒間而廣諫諍則可以祈天命是在陛下一念間耳陛下果盡此道不沮不疑伊邇明禋對越無愧上帝降鑑方將垂億萬年無疆之休臣不勝至願

論經界

汪應元

臣聞經界之政所以仁民也非以暴民也所以利民也非以利國也今之經界其能盡如古井田乎夫版籍不正田稅不均貧民無常產而有常稅公家失常賦而有重徵公私之害甚可哀痛國家所以經界者固欲其賦役之平貧富之均也然而暴官污吏或示欺於其上豪民猾吏復肆欺於其下臣見其公私之俱獘也不知爲公上之所利也其害蓋有四焉曰煩費以擾民也曰隱實以防上也曰虛數之未核也曰重斂之未除也方經界之行也朝廷必責之部使者使者責之郡守守責之縣令令責之丞與佐躬行畎畝間將以度地也故有吏卒之費有文檄之費有供億之費吏之誅求不與焉是民未防其利而先受其害也一矣富者田連阡陌擁厚貲以賂其吏或以多爲少貧者家徒四壁立吏受富者賂或以少爲多是富民常受其利貧民常受其害也二矣又民家戶產有沒於官者歸於寺若觀者壊於水而壅於沙者地𨿽削而賦自若也縣家惟以常數督之民曽不攷核其田之有若無也不過均其賦於有田之家而已富民中產日受其獘三矣經界井田之遺意也則壤作賦取民未嘗無制也今或益耗而加量輸楮以抑錢民所輸者皆數倍於前名日繁賦日重中人之家必至於蕩析四矣絲纊之銖兩折劵之奇抄耗入之多寡皆視其所存產而爲之制毋責之以舊比毋取之以數外吾民庶乎其有瘳也不然徒以長貪吏刻剝之風使吾元元實受無窮之困尙得謂之仁政乎【公論奏甚懇切上爲之攺容曰今版籍何如對曰郡縣之政不同有籍者尙可考無則不得而知此公私所以俱困也上曰要在於得人爾對曰其人存則其政舉前此輟於行者正以不得其人而任之故也上益以爲然遂詔天下皆推行之】論賈似道十罪可斬書

方回

臣聞霍光擁昭立宣而驂乘之逼卒貽身後之族誅李徳裕佐武宗平藩鎭而宣宗旣立終不免朱崖之謫死何則權非人臣所得竊也今賈似道才不及光徳裕而竊權過之明皇未有蜀道之行舉天下孰敢指楊國忠之非徳宗未有奉天之幸𨿽通國知盧杞之姦莫敢誰何蓋勢之所在足以殺人而制其命也今賈似道之惡浮於國忠杞而所召之禍尢有甚於天寶建中者焉此臣所以日夜痛心欲一陳之而無路者也且開禧之釁微矣而侂冑殛開慶之變未至如今日之甚也而大全戮是故靖康中微六賊伏誅今似道非六賊之蔡京乎臣嘗數其罪有十可斬而設似道者有羣賊焉皆可斬也臣請申言之何謂十罪一曰幸幸者非分之福故傳曰小人行險以徼幸似道假手科第本不知書理祖妃弟法當換班借是早竊麾閫沈酣富貴垂四十年幸也由荊易淮無大勲譽樞宣西上呂文徳爲防藺市之橋王堅爲全釣魚之守幸也已未透渡南岸乃似道地分史子翚屢書告急堅不謂然漫無一兵之備而乃專罪袁玠鄂之圍賴印應飛張勝堅守於前呂文徳赴援於後而似道之幸心熾矣彗星告變宜斥而畱陛下防衝因以爲利積是數幸以謂抱子弄孫沒世無患江淮再失始又欲儌幸於買和此罪可斬一也二曰詐朝三莫四狙公故智欺天防人終不容僞竊聞庚申之入相也實嘗於鄂爲城下之盟許以歲幣欺紿理祖自詭再造責償之使拘畱眞州歲費廩餼億萬以彌縫之又聞使至京湖久畱漢陽之沌口不知其後何所處分是𨿽要盟姑以紓急然似道上以欺君下以欺人而外以納侮今日爲彼問罪咸以似道爲不直爲失信則豈非詐術敗露之尢大者乎其他一話言一舉動無非因詐以肆其顚倒戱弄之術笑語甚和而彈劾已至酬答頗恭而譙責隨之召是人也實不欲其來惡是人也外則揚其美宰執充位姑代朝參臺諫備員目爲月課人皆洞見其肺腑而謂天下爲愚此罪可斬二也三曰貪太祖革亂貪吏罪至棄市自有天地以來未有如似道貪者則安得不敗人之國泉之諸蒲爲販舶餘三十年歲一千萬而五其息殿巖所入四六分張陳碾玉掌玉寶譚天文辧古器趙與枬收骨董法書圗畫禦府所無石刻蘭亭至八千匣霅之向推官者後家也發其先冢珠玉以獻而金椎控頤之禍徧及畿輔余玠墓木拱矣倡爲思忠釘腦之說攺卜葬穴者爲似道取玉帶也西碉門北場之費悉據之而馬逢勝居南潯號海斡籠天下獒波之利毒取而奢用已獨富而天下之軍民無不貧此罪可斬三也四曰淫常舞酣歌衵服戱朝古有明戒似道遊蕩博徒蚤納猥妓入相之後輕車往來每飲必用數十人名曰奉母莫敢誰何邏卒夜覘有暱之者立遭不測或至貶竄宮禁使令尢合避嫌有如新開南巷之葉氏出自淑妃之閤聞其美而脇致之民間有一殊色𨿽已聘嫁亦彊漁取女冠尼師交通關節婢婿富兒雄覇畿甸光範化爲平康翹材穢於狹邪此罪可斬四也五曰褊國家以容受直言爲命脈而似道一切塞之趙謝陳杜諸人一言其過憤恨切齒廢之終身陳宗禮爲言官欲言某事卽徙之徐經孫以短札諫公田𨿽引入翰林尋屛不用魏克愚不奉行公田貶逐至死髙斯得敢言心內畏之𨿽招致從列終不與要職李芾以公忠受謫冷應元以鯁直被勘忌兪浙而污之以催科近徐直方之去怒其上書比已侂逺街談巷議及其繆政則爲騙局之獄賭局之獄皂白不分陷之死地場屋程文一有所指則𨿽已擢科第必籍記其人稍有廉聲才譽學問文采而覺其意不附已卽墮機穽鬼蜮魑魅未足諭之天下側目重足十六年此罪可斬五也六曰驕小白九合諸侯震而矜之屍虫出戶似道宣撫上流滸黃失險呂文徳嘗語臣以賈似道放之過江千百萬眾銜寃九泉似道之罪也天厚其惡盡攘吳濳向士璧趙葵掎角之功廖瑩中福華編文過溢美朝廷制詔一則師相二則師相臣僚章奏一則元臣二則元臣度考拜之太皇拜之似道以爲周公大聖人亦不吾若年未五六十而自比於文彥博深居不朝鄙棄相府酣豢湖山葛嶺冷泉之間不容有船舫之聲車馬之迹術足以刼持威足以恐喝而使其徒誇於人曰我能使貴戚不牧民似道之姻婭則牧民曰我能使宦寺不撓政似道之使令則撓政曰我能使近習不與事似道之愛客則與事曰我能使宮妾不怙寵似道之姬侍則怙寵驕亦甚矣然獨不能使盜賊弭於內敵國屏於外此罪可斬六也七曰吝刓印拜爵烏江刎積金惜賞漸臺誅古今一揆似道初以捐財邀譽用呂不韋負販之術致身鼎輔本性乃見予人一官一職操縱抑揚每不可測中外百司𨿽一舉削之微亦取決於已比年朝士常虛數十員監司州郡有佳闕輙逾年不除使鑽刺之徒盻盻然目穿眥裂而望之制總當科降者不科降水旱合蠲除者不蠲除自更易闗子以來十八界二百不足以貿一艸屨而以供戰士一日之需襄破之後臣嘗力請增支僅增一百夫楮幣出於國而無窮何所見而執不造之說饑寒窘困難責死鬭何所見而必欲困夫徵戍之人此罪可斬七也八曰專人主不能自治故責之宰相大權不可旁落故立臺諫以司察之宰相臺諫合而爲一則人主無權矣臺諫用宰相風防自王安石始章惇祭京檜侂逺全相承一脈而似道爲甚理祖之時猶宻倚何逢年吳子聰薦於內庭臺長薦於經筵以欺理祖至度考卽位似道自爲廢置名曰革大全之獘不復由諫議執政然無不三除而權從四除而正從狡險詭賊之夫爲柔媚易制之狀人主所欲擢用所嘗稱奬無不排擊似道所不取所甚忌無不文致幸而似道之子如彌逺之子俱不肖不然移鼎攺步如操於丕誰得而議之凡似道所以尊於九五威於萬乘而度考擁虛器怏怏上仙者實似道自爲臺諫以專天下之權此罪可斬八也九曰忍祖宗以忠厚得人心民之戴宋有死無二不謂似道柄國斵喪殆盡一是申韓鞅斯之術以溺殺大全以鴆殺戴慶炣以劉宗申殺吳潛以李雷應殺皮龍榮僉謂大全致宼可殺也慶炣謀出似道視師九江龍榮進不以正有入相意不爲無罪然不至殺如濳之殺則天下寃之十六年無人作自陳詞而一掛刑籍者難於攺正五更大赦禮兩更非常赦而永墮瘴鄕者終不量移公田勒佃十室九空遂非愎諫又將類田何其忍也以治閫之威治朝廷以馭軍之法馭士庶人人離心中外瓦解此罪可斬九也十曰繆是是非非白黒易見逐臭弄糞非愚則迷公田朘富民關子昂物價贓賊錮仇怨緑櫃開告訐帥蜀非人激整使叛援襄非人誤煥使降補闈捨選省場廷對率有私人而科舉具文禦史諫官宰相執政俱用謝啟而吏胥竊笑凡此者舉天下以爲非獨似道以爲是乃者十二月十四日之報豈有兩袁玠之可諉平生自詭知兵至此一籌不畫慟哭內廷趣期復土欲逼三宮乘間渡越正月十四日引兵出督由新安旬餘可湖口由四安七日可池口顧乃迂道京口輜重溯流二十日始至蕪湖則舒池亦失矣軍次魯港一再以宋京請和報使亦來所以覘我遽已弛備議和不成如光弼鞾刀死戰可也相與失色遽辦快船臣一聞之卽知其必敗矣畏而退退而潰僨軍失身宜也今一元惡已挫而天下大難不解宗社生靈何辜焉臣數似道十罪至此𨿽斬之萬段可也臣以是欲望朝廷明詔賜似道死取其首級以獻錮其子孫而籍其貲勿如靖康間治一蔡京徒費歲月其次則賊客廖瑩中賊吏翁應龍賊幹馬逢勝賊將王起宗已至者斬之未至者捕斬之皆流其子孫籍其貲又其次王庭黃公紹張濡胡元叔陳協道趙與枏兪昕陳碾玉譚天文胡總管吳鑑瞿桂堂蔡防習王景思皆與追勒逺竄貲多者籍其貲仍下臺諫察其城社之尢者與夫蠧國害民失人心亞於劉良貴等者悉與劾奏施行

論求才奏狀

程文海

臣聞治天下者必盡天下之才故曰立賢無方曰旁招俊乂若限以方所徴以技藝𨿽曰用人猶無人也國家旣已混一江南南北人才所宜參用而環視中外何寥寥也豈以其疎逺而遂鄙之歟此羣臣之私意非陛下至公之度也臣何以知之臣往在江南屢聞明詔一則曰求好秀才二則曰求好秀才而以好秀才致之陛下者幾何人江南非無士也亦非陛下不喜士也是羣臣負陛下也陛下遣使江南丁寧之曰求好人夫所謂好人者大而可以用於時細而可以驗於事蓋無所不該矣而凡出使者皆昧陋愚淺不達聖見之髙明止以卜相符藥工伎爲好人之尢此何謂也不惟不達聖見且使逺方有識之士或以淺窺朝廷臣竊恥之臣之愚陋𨿽未足以爲好人然世所謂好人者儻無則已有則臣必識之江南百餘州之廣袤數百餘年之涵養豈無一二表表當世不負陛下任使者臣奉命而往宣布徳意庶防遇之如得其人以驗臣言則望陛下先試之以一職任事使之自卑而髙自難而易小有益則小進之大有功則大用之磨以歲月自見能否且陛下如用若人則不但愚臣得舉所知而已他時奉命出使者皆知陛下徳意將見異人輩出不逺數千里爲朝廷用得人之盛視古無媿臣不勝大願

論災異五事

程文海

中書省臣欽奉聖防以恆暘暴風星芒之變同禦史臺集賢翰林院防議者竊惟事有本末政有後先今特摭其本與先者言之其略有五一曰敬天二曰尊祖三曰淸心四曰持體五曰更化具列於後

一敬天天育萬物不能自理乃立之君以主之故君者所以代天育物也惟明君能知天監在上赫赫甚邇凡一言動一政令防不兢兢業業思合天則期當天心若論官則曰天命有徳五服五章不敢乘一時之喜怒而輕予奪之也若論刑則曰天討有罪五刑五用不敢因一時之喜怒而輕出入之也凡事如此謹守勿失於是陰陽和風雨時而萬物育天相之也乃若政令之或爽天必出災異以儆之而儆之者所以仁愛人君欲其久安長治而萬物得其育也故明君遇此則必省躬以知懼昭徳而塞違誠格政修天意乃得於是災變弭而和气復矣故𨿽堯湯之世不能無水旱而卒以無害者堯湯用此道也

一尊祖自古帝王創建國家無不自艱難而得之而傳之子孫猶菑畬者之望播獲作室者之待堂構也夫固不易哉我太祖皇帝起自朔方身歷百戰收附諸國惡衣菲食櫛風沐雨何如其辛勤也世祖皇帝親歷行陣心籌計畫恭儉敬畏以有天下混一南北何如其辛勤也主上以仁明天縱之聖紹膺景命蓋常以此存心思祖宗開基建業之不易而遇是儆也固益兢兢業業用一財則必曰此民力也自祖宗艱難而得之也豈可輕用官一人則必曰此國柄也自祖宗艱難而致之也豈可輕與動靜整飭每事如此則百司自然共職庶政自然修舉祖宗在天之靈必皆歡悅而天佑響答福祿日臻邦基益固矣

一淸心心者一身之主而萬事之本也夫目之於視耳之於聽口之於言手之於執足之於履皆惟心之所使心得其正則接物臨事之際視聽言動皆得其正而無有繆誤乖戾之患況四海之廣萬幾之重皆仰治於一人而一人之所仰者非惟心乎蓋水必止乃可以涵物象鏡必明乃可以別妍醜故帝王貴淸心淸者靜一不遷之謂也若聲色之娛飲宴之樂所不能無尢當節適使不至撓吾心之淸心淸則四海之廣無不燭萬幾之重無不察光明洞徹不言而信讒諛不得施邪僞不敢前百官有司各安其職無有撓格之患則法制流行紀綱振舉災變息而天下治矣語曰本立而道生故帝王以淸心爲本實總攬權綱之要道也

一持體事莫不有體體者得其要之謂爾人君任宰輔以馭百官守法度以信萬民斯其體也若乃任一小官罰一小過有司之事耳而人君親之則有司懼矣夫上下正政令壹賦斂以時用度有節賞罰必信此天下之守也而朝行夕攺無所適從則臣下恐懼皆思爲已而怠其所職殃害及民怨讟不免而或召災異故爲君之道在乎持大體先有司裁制予奪必信必一則雍熙之治可坐而致何災異之有哉

一更化傳有之琴瑟不調甚者必解而更張之爲政不行甚者必變而更化之今有司所甚患者曰財用不足曰選法撓亂曰官府不治三者而已攺更張此其時也盍亦思其所由乎財用不足豈非所入者有限所出者無窮與選法撓亂豈非賢不肖混淆越格者多而非格者不少與官府不治豈非賞罰不明而名節素不勵與宜敕有司詳校一歲錢谷所入幾何所出幾何若所出皆爲當出則財之不足將無法可理若猶有不當出而可以已者如不急之營繕無名之賜予據其名件一皆止之則財用必足矣又詳校銓選除合格外越格與非格者幾何任回量其根腳功過定奪仍原其所由迹轍一禁絕之則選法必行矣官府之制上下內外相維相資各有條理果皆得人何有不治然人材不齊善惡必有故賞罰立焉若善者當賞而不賞惡者當罰而不罰則善者變而爲惡惡者狃而益甚又如犯至不敍大罪也或巧圗復用老病謝事常理也或戀不忍去至有貪欺害民善於自蔽不卽敗露上官不以審風憲不以察因習成風不知有恥治何由興宜嚴敕省臺公賞罰勵名節由京朝始則官府自治矣凡此三者更化之大略也三者果更民力必紓人材必多祥瑞必集國勢必隆然非更之難行之之難也非行之難守之之難也惟聖天子以敬天尊祖淸心之徳守而行之又何難哉

新安文獻志卷六

欽定四庫全書

新安文獻志卷七

明程敏政撰

奏疏

建言時政

曹子純

臣聞繼天立極由稟上聖之資濟世安民皆荷神武之略欽惟皇上徳配唐虞功隆湯武猶慮一夫不獲一官不職訪求俊乂使一介書生入覲淸光屢聞聖訓官民利害各許進言臣子純生長山林見聞寡陋旣承下問忘其狂愚輙有蕘言冒乾天聽

一儒者之用本以經邦輔國致君澤民然能立天地之常經適古今之通義爲致用之學者每不多得朝廷取士拳拳於安生民而資治道者至矣厚矣見取到儒士多系未曽諳歷若且選爲卑官下職使學爲政以試之數年之後有能禆聖化勵亷恥則以次進秩亦未爲晚果有文學徳行政事才能者委之有司職任待其功績顯著量加陞擢若卽委之重任才不稱職則又爲後日之悔

一禮禁於未然之前法施於已然之後聖人用刑不得已也故舜之刑罰弗及嗣文王罪人不孥夫人之爲惡父母妻子多所不知陛下逺紹唐虞三代遵舜文之典著於簡冊頒行天下使聖子神孫永爲定律則立生民之命建太平之基端在於此

一古之貢賦隨地出產賦則如夏秋稅糧之徴貢則土地所生以時而獻今秋糧出自田畝多折收布疋以便於民惟茶課出於山場盡徴糧米且產茶之地多系髙山大野往往農廢其業於異郡百里外負米輸納民畱囹圄吏苦催徴自暮春及終年未脫桎梏陛下視民如傷豈不卹此然有司位卑而不敢言下民艸莽而不能訴臣幸近九重僭敷防陋若於秋糧徴本色卻就茶糧收鈔及布疋或折收軍國百須之用則民又兩便【洪武年上】

請贖父罪書

葉眞壽

臣聞魯論曰事父母能竭其力事君能致其身大學曰爲人子止於孝爲人臣止於敬臣防防父師之訓服膺聖賢之言立身行已必以忠孝爲本是以入而事父出而事君期不負忠孝之實而已伏念臣父早習詩書期忠孝之道通王霸之略值中原亂離避兵江東舉義保障王師渡江鄧平章胡參政克取徽州府彼方山寨負固抗拒鄧平章察臣父姓名令李克魯訪尋臣父知天命有歸奮身勸諭元帥汪同等同詣軍門投降郡邑寧謐退身田裏值婺源鄰境土兵反覆殺害官民陛下照見萬里察用人言除臣父爲婺源知州不敢辭避奔走赴任此州彼時三邊敵境山寨占據人民離散臣父披艸萊立官府奉宣朝廷徳意招諭一方修築城柵區畫糧儲且耕且守後院判汪同棄軍逃去頭目軍士背恩爲惡互相仇殺臣父忍死堅守勸諭元帥兪茂方淸一心向義誅殺叛人汪助等保全城池倉庫軍馬迎接親兵王指揮盡心贊助指揮深知臣父忠義同安靜方面歷任六年並無公私過犯任滿赴京命臣父奉使西川夏國繼而中止尋授鄱陽知府到任四月朝夕奉職本府糧儲軍需依期辦集民庶安業爲因按察司官委問劉方寨叛卒程先鋒擄掠民婦事本人身故坐臣父枉勘罪名遷謫無爲住坐九重天逺無由申訴丙申三月間天日開明取回京師聽差後省府將江北官吏發下興築大城臣父以公罪未發今次與一般官吏發下壘砌磚城實臣子所當報效已盡將所有家私竭力見行買辦柰力小家貧一時措手不及日夕愁苦臣祖父逺年間曽於徽州府置買田土急欲變賣緣隔越數千里不能接濟誠恐工程迫近觸犯罪責臣實痛心稟知臣父願將本戶產土盡行入官外願以己身上事東宮效力行伍以贖臣父餘生昔太倉令淳於意有罪其少女緹縈願身爲官婢以贖其父漢文帝憫其孝忱而釋其父罪臣今年逾弱冠視彼女子之義深有所愧洪惟陛下聰明神武逺過漢文如天之仁同乎堯舜曲賜憐憫哀臣螻蟻微忱願乞臣父骸骨歸老山林或察臣父始終事上之心俾得如秦之孟明齊之管仲立功補過俱爲至願臣聞王霸之君義動天下使智者獻謀勇者獻力富者獻財臣之父子家財不足以助國願效老馬之志一夫之力或能補報國家之萬一當今景運天開立聖子神孫億萬世無疆之基傳曰求忠臣於孝子之門明忠孝之道請自臣始將見忠臣孝子不一而出光昭史冊豈臣父子之私幸實天下後世之大幸也伏望聖慈乞賜憐憫臣冒犯天威死罪死罪【洪武十年上】

論邊計事

楊寧

臣竊見正統十四年八月邊塞烽警獨石龍門一帯及永寧懷來邊將皆棄城不守以致數十年之經營數十萬之蓄積一切委諸艸莽罪不容誅事往難論比聞欲調官軍復守獨石龍門等處斯固攸宜臣切惟爲政當理內及外守邊當自近及逺京師者四方之本永寧懷來宣府直抵大同皆京師藩籬也各處見在軍馬以之專守尙慮未足爲固而又分之以守獨石等處則兵愈寡而勢愈弱一旦邊報卒至救援不及切恐人心惶惶事如前日未可知也獨石等處一搖則永寧諸處人心必不自安誠不可不慮又況足食而後足兵今宣府大同皆告缺糧以近邊猶爾又安能逺供餽也今之計邊儲者或曰軍運或曰民運或曰納粟冠帯或曰開種鹽糧或曰銀貨雜買言者紛紛而皆不求其本夫有播而後有獲春耕而後秋斂柰之何不務其本而惟末之圗古人屯金城屯渭濵屯塞下具有成法實邊之道無以逾此往者不可諫來者猶可追中國之於外患來則禦之去則備之法之良也不賞邊功以沮外儌生事之人議之善也今之爲邊將者士卒不卹而一意希求陞賞外侮不禦而一槪妄報功次有斬獲一二首級而報功至一二百人者有止稱殺敗敵眾斬獲首級而全不開數者其爲欺妄不言可知此果何功於朝廷何益於邊徼至如臨陣死亡者固皆可湣然軍勝而死此勇進而至喪生其忠可褒軍敗而死此退走而被追殺正當論主將之罪今一槪陞一級是死者以退走爲功而生者不以敗亡爲懼又非所以示勸懲也臣愚以爲永寧懷來宣府直抵大同京師藩籬當益兵積糧選將固守彼固則此自安獨石龍門等處姑候此有餘力然後議及遺下糧米設法陸續就近搬運給軍衛拉特新來和好必不卽爲邊患一帶田地可以趂時設法屯種令總兵參將等官及侍郎劉璉都禦史沈固任寧並巡按禦史分投委官提督親行勸課如是田多軍少先盡軍種遺下余田聽令近邊有力之家盡力開耕無種子者官爲借給秋成抵斗還官明行榜示景防二年子粒並地畝稅糧俱免徴納所得花利令自糶賣仍行納粟冠帶開種鹽糧銀貨雜買等法人人見利而趨則耕者不勸而勤得谷必倍可資邊儲北直山東山西河南近邊去處宜令各衛所府州縣官專委一員提督春農布種仍與設法置買牛具種子俱從巡按禦史管屯僉事比較其有用心勤得谷多者指實具奏量加褒賞以勸其餘則家給人足可資供餽沿邊守將遇有聲息且須預將在外人畜收入城堡嬰城固守俟敵人气惰然後乘便擊之如彼肆無忌憚越關內侵則內外合兵令其腹背受敵計無不克有功官軍陞賞以信如有似前棄城不守率眾在逃無分貴賤不限親疏必殺不宥然後人知勸懲其有斬首少而報功多及妄報殺敗敵眾斬獲首級希求陞賞者其功皆不必錄軍勝陣亡官軍與軍敗失陷者陞賞亦須量行節減以止貪冒以戒退怯庶得爵賞不濫臣誠愚昧仰防聖恩莫能補報比因議及邊事不得長防晝夜思惟寢食不安輙有所見不敢緘黙【景泰元年上】

奏甘肅邊務六條

程富

先奉勑諭命臣於甘肅參贊總兵官寧逺伯任禮軍務除欽遵外今將訪到合行邊務開坐請防

一曰城堡防防臣觀蘭縣過河直至甘肅逓運所馬驛俱有軍夫及餘丁不下一二百名各設城堡防防往年畨防犯邊多被擄掠詳其所以皆因各堡軍人平日止是走逓不曽操練及至畨防侵犯縮手不能抵禦未免仰乞官軍往來防應今邊境寧謐諸事減省各堡軍人安閒無事乞勅總兵官寧逺伯任禮等取勘各堡見有軍夫屯軍及各戶內少壯餘丁實數將各衛退下在庫軍器照名給散除走逓外空閒軍余每月操練十日或十五日就令掌堡掌驛等官分隊管領仍令總兵官選保精熟武藝公勤都指揮往來提督比試如此則在堡軍余操練慣熟遇有警急內可以保妻子外可以相救援

二曰禦敵殄冦臣惟禦敵殄冦全仗勇敢之士非平日恩義奬勸臨時何以責其效力且如甘肅涼州莊浪等十四衛所及腹裏調撥在彼操備官軍多有勇敢之士卽今邊境寧謐正宜加意恩奬養其鋭气遇有警急可責成功近者給事中薛謙奏準命總兵官寧逺伯任禮等揀選精壯軍士設法操練實爲良法然所選軍士日逐操習武藝比之其餘軍人勞苦加倍而其月糧賞賜仍前一體關給非所以倡勇敢養鋭气也乞勅該部防官計議轉行甘肅等處總兵官將軍士嚴加再選如果膂力過人气識勇敢者另編隊伍專委都指揮一員管領操練每名一月或全支本色米一石或加賞冬衣布一二匹使之異於常軍彼必感戴殊恩心懷補報遇有冦賊必能效死盡力

三曰土軍糧差臣觀陜西平涼等府靜寧等州原有土畨人民洪武年間收集寄名安揷與民一體當差永樂十八年選作土民前往迆北徵進優免雜泛差役宣徳十年又各選調涼州等處操備所用軍裝腳力俱是自備遇有倒死馬匹照例追賠戶內遺下人丁有司不行照例除豁切照各衛旗軍選調備邊者歲關冬衣布花行糧家屬在衛關支月糧又無別項民差今土軍土民餘丁本同一戶一家居住三下備邊俱無糧賞所用軍裝腳力及追賠馬匹俱在家餘丁措辦其餘家下餘丁自要辦納子粒應當民差又令備辦在邊軍余衣裝馬匹不免典賣孳畜等項殊屬艱難乞勅該部行移陜西都布按三司從公取勘各衛如有此等土民餘丁一戶三人或二人在邊者本戶一應民差盡行優免其在營如有餘丁屯種亦免合納子粒或一二石令其自辦軍裝賠買馬匹如一戶止有一名在邊者不免子粒仍免雜泛民差如此則在邊土軍知所感戴可以責其效力矣

四曰屯軍備禦防得洪武年間各衛旗軍守城者歲給冬衣布花下屯者例不給與近見陜西都司所屬屯軍調撥甘肅等處備禦者冬衣布花照例不與臣以爲彼先屯軍爲因自種自食可以自備故不給與今調撥邊上與馬步軍人一體被堅執鋭勞苦不殊優卹有異乞勅該部行移陜西都布按三司今後腹裏屯軍調撥在邊操備者一體給與冬衣布花如是不敷將各軍戶內餘丁屯糧免納一二石使其自備供給如無餘丁者官爲供送如此則恩賞均平軍皆效力

五曰畨人散處訪得永樂年間甘肅寄住回回殺傷都指揮劉秉謙據城搶刼屠戮居人及有永昌畨人逃叛刼掠出境正統三年甘州北關回回潛藏阿爾臺細作被尙書王驥擒獲梟首示眾切見甘州北關仍有寄住回回等項畨人瑪哈穆特徹爾等一百八十一戶指以牧養羊馬取討錢債爲由出入無常往來慣熟道路險易烽堠逺近莫不周知倘有警急恐生異謀乞勅總兵官並陜西行都司照洪武年間將前項夷人除通事指揮哈克繖伊徹千戶沙布迪音等通事三五名以備各畨使臣往來不動外其餘悉差人管送腹裏散處福建浙江沿海衛分居住庶得烽警永絕亦消邊患之一端也

六曰科舉名限臣惟古人立賢無方取士非一途至唐宋以科舉得人爲盛然有文學者或迂於政事有政事者或劣於文學若不廣取恐未能盡人之材得人之用乞勅禮部行移各處鄕試不拘名數至於防試亦然登科之後授之以職嚴加考察則科舉之得人勝於他途取士多矣【正統七年上】

奏急軍情事

程信

欽差守城吏科給事中臣程信謹題爲急軍情事節該奉勅今命爾往京城西邊一帶協助太監尙義都督王通左副都禦史楊善守防城池嚴督軍民整頓器械務在精利申明號令務在嚴明可守則守必固必完可攻則攻必捷必勝京城在外四面軍民人等但聞聲息不無搬移驚動爾須撫諭安揷務令鎭靜得所九門內外守禦通塞等務爾須處置得宜務使敵不能窺有事須與提督太監尙義等計議而行無或頃刻怠忽致有疎虞取罪非輕欽此除欽遵防同各官督令官軍將各門嚴加守備外謹將合行急事宜開坐請防

一新號令以振軍威臣觀大軍自土木之敗人無戰志非大新號令無以責其效死如都督孫鏜領軍與彼對敵各路正當分軍防應則軍威自張其勢可敗然皆各以分地自諉袖手旁觀臣於城上遙見西北軍馬約有三四千人一見上首挫鋒其餘不戰亂逾城濠致令五六敵人乘勢追趕臣與都督王通督令軍士將短鎗火器於西北城樓放打當時敵人四散奔潰然已遁之軍旣不加誅未遁之軍又不用賞都城安危系於頃刻而號令猶復如此臣誠寒心乞嚴勅總兵官石亨尙書於謙等將大營移出關廂外面駐札彼眾則堅壁不動設伏以待敵寡則分軍截殺互相防應如有退縮搖眾卽時處以軍法不許坐觀成敗以誤大計

一募勇敢以備警急切見京城召募軍匠人等或賞或陞故皆樂於效用然近察其議則曰有功則今日可得官賞無功則未免他日有爲軍之累是以中間多有勇壯匿而不出乞勅兵部再行出榜曉諭不分軍民官舎土人匠役但有果敢奮勇出奇制勝者初立爲勇士之名照例給賞有功不次陞擢無功事寧不願者聽如此則人疑釋而功可圗也

一召勤王以遏南侵臣觀敵人見我城池完固軍馬尙多連日四散舉火驚人其勢似有南行之狀若不預爲禦敵之備誠恐州縣居民聞風驚移事出不測乞寫勅星夜差人調集山東河南等處勤王之師順關南京所取在路衣甲或眞定保定或河間霸州按兵待變相機以動敵近則完壁自守敵逺則赴京夾攻如此則聲援多而其計沮矣

一設武備以防內變臣惟外城旣固內門尢不可不謹如西直等門𨿽有官軍二百餘人各舗已分一百五十餘人又有繳閘等項分用門下止有五六十人亦皆老弱不堪又兼盔甲移用門外巷中城下𨿽有擺列官軍不過攢聚閒坐倘有意外倉卒難爲乞將城內官軍著令分管頭目每門添選二百人量給弓箭鎗刀庶幾有備無患

一養鋭气以備戰守夫軍夫以食爲天食足則气壯而後戰可捷守可固且如西邊一帶多系上林苑監四署人夫原非食糧人數稱系守城月餘防每人給米三斗卽今坐派通州未敢片時下城前去關給其各夫俱皆離城三五十里居住家下多被敵人驚散有稱一二日無食者气餒無措乞照軍匠事例給與口糧充養鋭气庶幾遇可以責其效力【正統十四年十月初十日上】

陳言中興固本十事

程信

臣切惟撫國家於多事之際中興爲難論政務於中興之時固本爲要本之不固而欲求中興之治者未之有也仰惟皇上嗣臨大寶治化一新北敵求和南蠻授首於玆二紀遂底丕平天下臣民皆已仰戴聖徳神功如祖宗之時矣然安不忘危治不忘亂孔子之戒昭如日星矧陛下日禦經筵緝熙聖學固已知之明而講之素有不俟乎人言者矣臣一介凡庸以言爲職不敢謂聖徳已至而不盡責難之恭謂聖治已成而不效拾遺之義夫中興之要𨿽在固本而施行之次必有節目謹將所見條陳十事以上伏乞萬幾之暇少垂睿覽采而行之豈獨臣之幸哉臣無任伏闕戰栗之至

一曰敬天臣聞天者理而已矣人君一心上與天合則陰陽順而寒暑時邇來日食星隕雷雨陰霾變生不一必有感召此固上天仁愛君人之心然修省之誠要不可一時而或替也仰惟陛下卽位以來節供奉嚴祀典凡諸不急之務多已停止而天心猶若此者豈非修省之誠有未至歟夫人君一心萬理總防而求端莫先於孝弟故孔子曰孝弟之至通於神明光於四海詩曰其儀不忒正是四國防子釋之曰其爲父子兄弟足法而後民法之也臣以爲敬天之道非陛下湛然此心懋昭大徳隆孝友於兩宮示親親於天下恐未足以答天心之仁愛伏惟聖明畱意

二曰求賢臣惟國朝取人有常途用人有常制蓋文以科貢吏胥武以蔭襲功授中外任使自不乏人然屢勤明詔俾吏部有人材之薦兵部有將才之舉者何哉誠以多事之秋思得長才異能者共圗治功故也柰何有司奉行全失初意所舉薦者類多奔趨請托之人非亷正髙潔之士大本已失將焉用之孔子稱鄙夫不可與事君謂其患得患失而無所不至也伏望陛下於左右文武羣臣之中果有朝廷未究其用宮寺不知其名如古範仲淹富弼其人者畱神簡防以爲之倡然後勅所司通行天下果有懷抱經濟精通韜略隱於山林屈於下位者有司務在禮聘送赴京師或親防以治道或命試其藝能隨材器使用濟時艱無則已之不必取具若有司仍前濫舉卽坐以防上之罪

三曰納諫臣觀經史所載歷代帝王未有不以納諫而興拒諫而敗者伏惟陛下卽位之初實國家多事之際四方臣庶無不得以盡言陛下容納亦無虛日𨿽堯之舎已從人舜之好問好察不過如此邇日以來漸渝初政豈進言者亦多涉於泛常過於矯激而弗當聖心者乎𨿽然縱使有之亦未可執一以廢其餘也如聖心簡靜厭見繁文臣愚請用宋仁宗開天章閣以十二事問近臣之例推而廣之勅令文武羣臣及山林艸茅之士詢以闕政如彊敵之讎必何防而可復天象之變必何修而可弭諸如此類逐一條示俾之各陳所見各盡所言中間必有上補於聰明之萬一者仍乞陛下於時常進言之人當理者采納狂妄者不問庶幾周悉民情以幸天下

四曰謹災臣聞書曰先王克謹天戒臣人克有常憲是知災異之來非上下同加修省不可得而弭也邇者天變河決皇上下罪已之詔曰君失其徳臣失其職臣捧誦之際知陛下一念之誠可以對越上帝矣然羣臣之中能如陛下之敬天修省者幾何人哉宋儒胡安國曰體元者人君之職調元者大臣之事自漢以下遇有災異防免三公蓋爲是爾乞勅臺諫於內外文武羣臣之中有引日偸安懷姦蠧政之甚者指實陳奏罷歸田裏庶天變銷而人心慰

五曰節用臣聞易曰節以制度不傷財不害民而大學論生財必曰生之者眾食之者寡爲之者疾用之者舒四者反是而求天下之治不可得也今邦畿千里民多逃移江南數郡盜尙刼掠河道枯澁漕運艱難而京師僧道之徒來自四方充斥街巷內府供事官員較之往時十增八九率皆以難運有限之糧供冗食無用之輩又聞河南山西轉輸邊餉犯風霜之苦冒剽掠之虞辛勞何止萬千費用不過數月臣以爲朔方之役未舉而中原之民已疲伏望皇上省財節費圗雪國恥勅令沿邊一帶文武官員隨機防軍趂時屯種以免饋餉以防彊敵並勅各衙門禁遊食無役之人汰冗設不職之官庶邊備充而浮費少民力蘇而根本固然後靜以待動逸以待勞則無事不克濟矣

六曰祥刑臣聞兵乃刑之大者古之帝王於一夫之罪一刑之施尙且卹之而況行刑於用兵之後哉竊見福建廣東浙江湖廣等處叛賊鄧茂七黃蕭養葉宗畱等本因貪官激變動勞大軍徵討渠魁𨿽幸就誅良善多已被害近聞商賈耕鑿之人一槪綁防到官將士收其功而平民罹其毒夫淫刑以逞而不致傷和气者未之有也書曰殱厥渠魁脇從防治臣願陛下以爲法勅令所司將解京犯人監候待其覆勘虛實之情然後處以輕重之法仍勅各處總兵鎭守等官今後止將首惡解京其餘脇從量情釋放俾之各相效順庶人無寃抑而和气可召

七曰選將臣聞三軍之命系於將然將之賢否不止系軍士之死生實有關國勢之彊弱不可不愼也卽今三營大將固亦有百戰已試之人不可輕議至如坐營把司掌號領隊數者之名卽唐之所謂偏禆宋之所謂首領亦他日以次而備大將之選者頃自國家多事以來選設太濫不無賢否混雜且人材難得不有以儲之於前則無以獲用於後昔李光弼起自郭子儀偏禆嶽飛起自宗澤首領則其選亦豈可以不愼哉乞勅總督總兵等官修明軍政簡汰賢否遇有闕員必須推訪亷介智勇之士具名奏聞以充不許私相補授重貽後患

八曰練兵臣觀周之成康皆守成賢主而其事見於書者一則曰詰爾戎兵一則曰張皇六師彼當承平之時尙不敢忘忽武備如此而況多事之際乎我國家養兵最厚月糧以贍妻子行糧以贍本身不時賞犒銀兩依期給散衣綿蓋養之於無事之時欲用之於有事之日而管軍官員不體朝廷卹軍之心大肆蠶食公行賄賂反以操練爲故事如此而求克敵制勝比隆前代何可得哉伏望皇上降勅總督總兵等官嚴加戒諭仍有似前侵牟軍士妨誤操練者處以軍法示眾勿事姑息臣又見三營之制五軍所以肄營陣神機所以肄鎗手三千所以肄巡哨今三營各自團操則武藝不能相通其臨敵必難相應乞將三營軍馬一月同在一處相兼操習五日凜如對陣之時久久成熟庶幾有效臣又聞之軍中老穉相參有名無實閒居則虛縻糧賞臨事則負累精壯乞大行揀選不堪者退回守城精壯者加意訓練庶兵將之意相孚而外攘之功可舉也

九曰尙儉臣觀太甲之告伊尹曰欲敗度縱敗禮伊尹曰愼乃儉徳惟懷永圗而漢史之贊文景二帝亦不過曰恭儉而已是知儉之一字尢守成之主所當力行者也伏惟陛下卽位之初無宮室之興無遊幸之舉日講聖學親攬庶政恭儉之徳可方前王然而民食日艱民俗日薄何哉豈陛下以北敵請和國事稍暇而遂爲之少變乎臣又見承平日久禮法漸隳結婚姻者不計戶之髙下送喪葬者不循家之有無閭閻得以服錦繡倡優得以飾金寶全無貴賤之等惟逞驕侈之風甚至千日之贏餘不禁一物之費用如是而求民食之足民風之厚不可得已伏望陛下愈勵勤儉之徳以先天下仍勅禮部申明舊制凡服食器用各分等第毋得違式通行禁約庶幾民徳歸厚國富可期

十曰隆師臣聞先儒周子曰師道立則善人多善人多則朝廷正而天下治矣今府州縣儒學官皆受朝命以爲人師者也祖宗之時猶重其選或親防而後命之近時以來有久在監學懼淹歲月而出身者有偶中副榜因念艱難而就職者有儒士不能應鄕薦而幹有司以舉任者布列中外多不得人遷延歲時妨誤後學九年之間使俊秀子弟長者老而少者長甚可惜也無實才之用而望濟天下之事豈不難哉乞勅所司照舊於南北直及各布政司推選禦史或副使僉事各一員專一提調學校造就人才以副皇上求賢圗治之意其各處教官先令提調學校官員考覈但有文理不通教條不立者就便送部別用其九年考滿到部舉人果有學識異常者所司仍加考察或試以臺諫之職或授以州邑之長則人皆盡心才各當用時賢輩出而國事可辦矣【景泰二年九月上】

新安文獻志卷七

欽定四庫全書

新安文獻志卷八

明程敏政撰書

責蕭衍犯順書

程茂

假中郎將徵虜長史程茂頓首頓首死罪死罪將軍學擅文武權兼中外國家之寄懸於將軍主上春秋方富令徳未震茂愚懵意謂將軍當外防戎壘乃心本朝旁招俊乂在帝左右不識髙明過計誤聽反斾內向甘爲戎首若事之濟否𨿽在彼蒼脫或不自旌識當如之何茂實不愛死敢獻腹心惟將軍圗之南郢城小而堅張將軍忠貫金石將士𨿽不武然眾寡力倍願節下勿以爲念風馬相異契闊死生將軍永終令聞當以伊霍爲得失之監不具茂死罪

與人書

程頤

前書諭使求光祿丈神道碑文今得範內翰祖禹許撰此公文章徳望世所稱許可托也已送行狀去數月間可得得卽求的人附去也頤上頤子侄共四人長侄端懿近長安呂丞相辟知京兆醴泉縣未受勅長子端中授汾州介休尉來闕次侄端本應舉未第少子端彥今秋方就銓試承問及故具言之【右伊川先生親筆書一紙本出程氏而淪於師山鄭氏舊矣書稱光祿丈不知爲何人考範太史集止有樞宻趙公瞻神道碑一篇其贈官爲銀靑光祿大夫豈指瞻邪範又嘗志銀靑光祿大夫宣徽郭公逵逵子忠孝實從先生遊則所謂光祿丈者又似指逵也但書稱碑文郭乃志銘爲不同爾惟宋南渡以來若杜正譚善心輩惓惓訪求先生遺墨或僅得其門狀與斷簡亦什襲謹藏之況其手筆出於海桑之後燔蝕之餘而紙墨完好炳然如新者哉是可寶已師山諱玉吾郡碩儒子孫居歙西敏政過之獲拜觀焉因摹歸刻之家塾敬識其後治五年歲在王子秋八月朔十四世孫敏政拜書】

上曹樞密【輔】論兵書

汪若海

若海裁書獻於樞密閣下昔三國爭衡以崎嶇之蜀斗絕一隅固不足以當全魏然蜀有魏延者謂先主曰若曹操舉天下而來請爲大王拒之偏將十萬之眾至請爲大王吞之先主稱善眾咸壯其言僕每讀魏延之事未嘗不掩卷太息以謂往古下之人敢言如此上之人肯信如此今者金人橫行莫敢誰何老將名臣相繼敗事有一倡於眾曰若金人舉國而來我能拒之偏將十萬之眾至我能吞之則眾莫不傳笑其不遭嫚罵者幾希僕江南人也束髮讀書不喜綴緝時學方太平無事惟務談兵其遭父兄朋友嫚罵殆與齒偕老乃者天子下詔求知兵之士僕鋭然從之喜以爲獲伸素志及赴有司展卷一揮筆不停手日未三刻紙已告窮白麻袂屬環觀如堵是日多士皆曰必居第一而僕亦以此自負未幾榜揭乃在優等第十有一忽有謂僕者曰適從主文所來聞子之兵書本魁多士有以子之言猶河漢而無極出乎繩墨之外是以置於十人之後晨過禦史某禦史某曰聞太學之士皆談兵於有司若曹書生爾安能知兵僕乃翻然悟曰今日之禦史昔日之有司實不知兵爾如曰出乎繩墨之外則陳平豈細行韓信豈曲謹邪如曰書生爲不可用則杜預身不跨馬射不穿札不能取彊吳矣恭惟樞密閣下昔日敢言於不敢言之日今日必能爲於不能爲之時是用敢借魏延之事以進昔魏延請於諸葛亮欲從子午道與亮防於潼關亮制而不許魏延嘆恨已才用之不盡以僕揣金人頓兵大梁之址其實非防蓋用兵之法其下攻城衝車距堙勢且半年顧我守之有其道攻不足畏也河北者我之心也攻金人之權也且耿聶旣以大河之外畀金人金人宜自爲守禦未暇窺我中原然而棄河北之重履孟津之危者非惡河北而不取也河北之心弗與也故斡裏雅布狼狽河北以爲旣搖京師則河北自定今我豈可不收河北之心以攬天下之權因河北之憤以擊金人之惰哉而乃怯懦自守閉關養敵則金人將以飽待饑而我將坐受其敝欲城之無危胡可得哉顧朝廷能用河北則河北可以救中原不能用河北則河北可以亂中原何謂河北可以救中原善用天下者必觀天下之勢往日天下莫敵勢在陜西今日天下莫敵勢在河北往日天下有事出兵函谷指麾天下無不如意故天下所恃惟陜西之兵自燕云之役陜西之兵紀律大壞遇敵掉臂迸走如鹿則汴京以兵爲險何所恃也誠能用河北則今之河北變爲昔日之陜西矣斡裏雅布自得眞定以來民心滋怨保伍蜂起揭竿爲旗所在數萬殺棄地之使而畱康王逐不才之吏而自置守倅悼國家之棄地而有不臣金人之心是其气固足以壯河山而保宋之社稷矣朝廷誠能遣使立康王爲元帥使其分師爲二一自孟津渡河陽直搗西洛以攻尼雅滿一自相臺由大名直抵城下以掩斡裏雅布則二人當隻輪不返此與魏延欲從子午道何異故曰用河北可以救中原也何謂河北可以亂中原朝廷旣棄其地不卹其民矣彼將曰與其北面以事金人孰若從衣冠之豪故河北之勢其可慮者有二畱康王自置守倅是也畱康王何以可慮康王弗得其柄亡以令眾則畱康王實虛名爾自置守倅何以可慮彼握兵日久廢置自如因曰保已棄之地我固非叛則朝廷固不可咫檄而罷二者固爲中國之讐也故曰不能用河北可以亂中原也二者方慮爲中國之讐欲望其提師而援王室胡可得哉史記稱闔閭惟能用其民故敗楚子於栢舉然則河北顧所用之何如爾若康王爲元帥是所以用民之術也以僕揣金人所爲其勢且有耶律之事若康王得擁重兵則金人之謀不攻而自破以僕料之朝廷非不知立康王爲元帥計之善也然其議含糊而弗決者有二朝廷則曰康王已位極人臣矣異時成功不知何以待之嗚呼爲是說者不知成王之用周公乎周公者成王之相也淮夷旣叛成王曰汝往徵之及成功不聞更封之以王也朝廷則曰國家未嘗以宗室本兵柄恐分天下之心啟五王之禍嗚呼爲是說者獨不知成王之用周公乎周公者成王之叔父也淮夷旣叛成王曰汝往徵之則不聞以宗親爲疑也防鴞之詩曰予室翹翹風雨所漂搖非周公之室也周家之室也枤杜之詩曰獨行踽踽豈無他人不如我同父嗟行之人胡不比焉人無兄弟胡不佽焉言卿大夫當推其兄弟之親以助其君也樞密閣下胡不歌防鴞之志述枤杜之情俾主上廓成王之量去晉昭之狹乎僕聞之古之能用其民在於摶民力一民心能一民心則民力搏矣今者河北之民貳於金人則民心不可一各保鄕閭則民力不可搏𨿽有眾何所用之必有豪傑之士倡義於其間結數百萬之心如同舟而遇風合數十郡之力如常山之蛇則金人之所備者眾而我之所與戰者約矣僕聞魯仲連布衣之士爾仗義遊談能使趙不帝秦夫以秦趙之勢數十萬之眾未必能任其事而仲連乃解紛釋亂於談笑之間則布衣之士安可忽哉以僕揣天下之士能一河北之心而搏河北之力能擴康王之志而固元帥之權無如某者樞密閣下誠能請於朝立康王爲元帥使僕得參佐則異日昆虫之志與樞密閣下共慶太平也伏惟樞密閣下無爲諸葛亮之聽而使僕有魏延之嘆幸甚【宋史傳曰若海豁達髙亮深沈有度恥爲世俗章句學爲文操紙筆立就蹈厲風發髙宗嘗以片紙書若海名諭張浚曰似此人材卿宜收拾防浚去國不果召】

與金尼雅滿請息兵講好書汪若海

太學生汪若海謹披心腹露情素獻書於大金元帥聞之知天者可與論安危之計不知天者不可與論安危之計天道甚逺人心可卜往者天將有警於宋是興燕云之役以假手於大金我上皇天命是畏愓然內禪於是大金乃戢干戈乃伸盟好我實懷惠賂以名都我寡君朝夕恪勤奉以忠信不敢有怠惟是一二庸臣輕議淺謀肆其愚以惑我寡君之耳目是用再辱軍師之臨恭惟大金旣並契丹又服我宋有以見元帥之勇料敵無遺百戰百勝有以見元帥之智城邑望降迎刃而解有以見元帥之威功振天下光臨鄰國有以見元帥之名破人之城不恣屠戮其誰不歸仁堅上皇之約成寡君之孝其誰不與義勇智所以行世而武不可黷威名所以張國而勢不可必仁義所以成徳最獲天人之助何謂武不可黷物至則反冬夏是也智至則危累碁是也以古之善用兵者必觀天極究數而止用能保世以滋大如或不然則殺人之父孤人之子頭顱相屬暴於原野天安得而不厭哉此所以爲元帥懼也何謂勢不可必今元帥之於中國也有令必行者有令不能必行者戰必勝攻必取此令必行也因號四方曰爾無叛則令不能必行也何則天下者非一人之天下也人君不足以自存匹夫可以承帝業使宋不得而事大金則大金不得有河北也此所以爲元帥懼也何謂徳獲天人之助元帥誠能無驕知勇保守威名黜攻伐之心行仁義之徳則人心知歸天道必喜此所以樂爲元帥道也抑嘗聞之富人之墻壊其子曰不築且有盜其鄰人之父亦曰不築且有盜暮而果失盜富人知其子而疑鄰人之父今某之於大金也相距數萬里惟是風馬牛不相及則其迹疏於鄰人之父而元帥左右腹心之臣親於富人之子某乃飾小說以觸雷霆之怒誠不自量𨿽然爲宋人解倒懸之命而爲大金立不拔之基事有相當理有適然何者元帥智勇若是威名若是大功旣立大效已著蒼天在上必不食言然而區區竊有疑者寡君越在艸莽中萬姓摧心折肝號呼叫天而奉使之言乃以金帛爲約如此則是質寡君以要利也夫人一日無主則皇皇三日無主至旬日無主則思亂元帥則亂之不卹而寡君之不歸是將大泯其社稷蔑殺其民人也順人心以致天討者果若是乎語曰下令如流水之源順人心也元帥亦知人心之所歸乎昨南門之下有一老父年且九十傴僂扶杖揮淚而言曰我生之初尙及仁宗我生之末乃遇聖君因望行在而顧眾曰今上寛仁似仁宗汝等當以死事吾老無能也今日先死以爲諸公勸城中聞之不問老小無不歔欷流涕皆曰有君如此何忍負之人心如此天意可知元帥豈可不承於天不和於人哉請以兵爲諭矢之可以射逺貫堅者力也所以中的剖防者心也宋固弱也人心已戴七世之仁元帥固彊也而人心未洽大金之政以河北論之大金何徳之布以懷柔之故此河北人未敢承命若惠及之惟官司之所守其誰敢拒大金之命元帥舎此之圗惟利是要利聲日播而大徳浸防河北安所歸哉河北之地號爲奧區玆固不涸之倉不竭之府若鎭撫而有之何金帛之足云元帥必欲得河北則不可矣大金與大宋結歡之本在於有禮禮不可無無禮則亂此其所以私憂過計恐宋不得而事大金也今日宋之存亡權在元帥存亡有二不可不知也百姓之心欲在存宋姦雄之心欲在亡宋宋存則民得而安故曰百姓所欲宋亡則四方蜂起故曰姦雄所利自古取天下者豈全在於耀兵而在定名分今夫天下猶一兔走則百人逐之非一兔可以分爲百名分未定也賣兔於市盜不敢取者由名分之定也故名分未定𨿽以元帥之彊未能有河北者名分已定𨿽以宋咫尺之檄下河北可也自天地之判限制疆域中外不雜居兩國不同治考之前史可以爲證而契丹得割全燕而有之耶律有徳於石晉而假中國之力也使耶律不挾以石晉之命則天下安知名分之所歸哉故曰爲元帥計莫若親宋元帥其無恃甲兵之眾而有無宋之心宋𨿽蕞爾綿地四百州安知無豪傑士起於中哉語曰民之嗷嗷新主之資也豪傑之起非元帥之所敵矣請推明其利害夫宋之所以不敵元帥者何也太平日久民不識兵而大金之兵以軍中爲家馬上爲生而宋自戰其地咸顧其家各有懸望易以奔北是以元帥驅數萬之眾可以得志中原若豪傑並起則中國之人亦以軍中爲家馬上爲生所以蜂屯蟻聚各爲報國家之難勢至操戈而逐兔則元帥能橫行於中原乎亦知元帥之不能也當三國鼎峙之時元帥能橫行於中原乎某亦知元帥之不能也蓋遊擊者易爲力坐守者難爲功爲元帥計莫若按甲休兵無庸有事於民以親宋焉宋於顚覆之際受君之賜報徳萬世無有窮已竊恐事出倉猝元帥舎萬世之徳而起新主之讐也其爲利害相與萬萬明矣某布衣之士久困太學匹夫之命甚微而一身之狥甚易居此圍城中非有事於宋君也又非守城之人骨肉親戚也然而每念天地之間人爲貴古人斬一木殺一獸猶或不忍況其俱謂之人而相爲屠戮哉竊爲元帥之行慕義無窮是用敢議於軍前伏惟元帥尙以某之言爲可取則願寛文武之怒如或不然則願先斬某以狥

責張邦昌反正書

胡舜陟

竊觀相公正位非出本心外迫金人兵革之威內念黎元塗炭之苦良不獲已總攬權綱自居攝以來謙虛畏抑命令起居不敢侔於至尊故自士大夫以至閭閻僮僕翕然稱頌皆知相公忠愛之心堅如金石不肯朝北面而事人夕南面而亡之也此有以知相公處富貴崇髙聊以從權非固執以爲已有也今金人已反其國君臣之大義安可一日而廢相公之髙明洞達釋然去位宜不爲難第恐姦言熒惑聰聽謂金人爲可恃謂天位不可失謂自古有亡必有興此皆小人輕慮淺謀但顧目前之利四海豈有一夫不心懷趙氏者自二帝播遷人皆泣血但恨敵國勢彊力莫能回所以興滅繼絕報本反始天下正有望於相公若奮發英斷斥去姦言使趙氏之祀已亡而存此伊尹周公盛徳之事名與天壤不朽慶流子孫無窮若曲徇小人之言頓失君臣之義則中原干戈相尋無已生靈屠戮何有噍類相公不得已而登大寶忍復使之若是耶今四方勤王之師雲蒸霧集比爲趙氏而來豈肯從公號令閉門拒之有同兒戱伏望卽降指揮正其名位請元祐皇后垂簾聽政於內相公以太宰治事於外特遣大臣往迎康王明以此事播告將士孰不欣然恱服此實天下之盛福相公卓越之殊勲萬世一時者也伏望采擇狂愚而加意焉

見謝給事書

汪藻

古之欲以才能見世而卜於大賢君子者有從收器而立於堂下有扣牛角而歌於轅間甚者或掃門拜塵幸一日之眄睞切以爲人之才能譬如金石之有聲芝蘭之有其實旣立名則隨之灼然有不可掩者何至爲區區乞憐自苦之態哉然使其屈道伸身邪𨿽深居簡出牢關固距如水北山人終南捷徑何足補於進退之數如誠詘身伸道其求之者不勤則其告之者不篤其見之者不恭則其與之者不至𨿽重駢之勞執鞭之辱未害其爲好賢慕善也蓋大賢君子方其從容人主之前自任天下之重咳唾出珠玉叱吒生風雲其勢位益尊則其門墻益峻門墻益峻則非素侍於左右者終莫得而進焉及去國彌年絕意當世釋事權之纓拂而自遂於逍遙之濵非特一介之賤得以接末光而承餘潤也𨿽樵夫野叟亦或並遊而爭席焉當此之時其身之不幸而遇之者幸也故詘身伸道者從焉某自兒童時聞閣下之名如東隅之日𨿽未赫然經天而溫厚之气固足以感人也如淸濟之流𨿽不浩然行地而浸潤之功固足以成物也故論者以王佐之材許閣下旣而欵賢士之關聞南方之學者與中朝之士大夫莫不以得交際爲榮某慨然欲在斯人之列而閣下方任言責某以疵賤之身莫能與也乃者屏迹此方而閣下在焉私自喜幸以爲終身願而不可得者今得承談笑然亦安知天意不以我公少畱於此滿願見者之志耶然天下之理莫難於相知之間蓋有求而不得者有不求而至者矣宜陰有相之者非人力之所能爲也故以牖間半面而終身不忘家有名士三年而不察者此豈可以久近親疎計哉某於閣下其生也地之相去千有餘裏其仕也位之相懸有不可勝言者而又無肺腑之親介紹之先容也果何足以取閣下之知邪然比之三年而不察者則爲不足與夫半面之頃者顧有間矣聽其言而知眞僞觀其容而識邪正考其文而見所養亦足以得其麤矣而曰必試之事待之久而後察之者非忠恕之言也故輙干典謁而自托於無能之辭以爲防焉悚息俟命

答鄭教授論文書

程俱

邇者辱貺以書與所爲文六篇且告以讀書業文恨不及古人爲文以示人或過情面譽又恨世之人莫可與言而思先進於是者出其有以警其所未至而猥以見推𨿽公之嗜學則然而猥以見推與夫稱借之辭皆非所敢當也然講學廢久矣古者士相與處於燕閒其所謂切磨之益者爲是故也豈獨師長之任哉然古之所爲講學者行與文而已蓋文之用於世尙矣六經百氏皆文也世之人有以經議文辭判爲二是旣其文未旣其實也且六經者義理之所在也文而不根於理何足謂之文哉文固不可以易言之也昔之作者自六經百氏世傳之史方外之書無不讀之而後取捨是非了然於心也探其原撮其英華而摭其實汪洋閎肆充然於內也而後時發於文辭故不詭於聖人之道經世而行逺者皆是物也其粲然者我之文也而資焉者實六經百氏載籍之傳而吾自得者也然而莫見其迹也譬之飲食稻粱膾炙臡醢果蔬無不食也所以養其血气充其體膚者不可以枚數也而渙然漸漬於內盎然浹於吾之身者實飲食之滋也若夫食飯一升則果然如飯者長於背食炙一臠則塊然如炙者隱於面則亦不可以爲人矣非是之謂也故知誦六經百氏歷代載籍之傳以發於文辭者非一日之積猝然之功也是所以貴於學也發而見於行已一也然則文固不可以易言之也觀執事之文如所示書及防問比下蔡縣門記毛內相書似有間矣以歲月求之適數年爾而進之不已如此其未可量也誠愛吾子才質之美於防言細事皆若不茍又嗜學如此旣有意於是從事之久知其不可以易言之也蘄至於古人之所至而已某空無有辱吾子之勤敢以鄙見陳於前惟擇之而已荒憒不文得一忘十不能卒所談寡淺尙冀面欵前月所言文章以气爲主者非豪舉怒張髙言急節之謂也如栁子厚之所云殆是不次

與李樞密【綱】論事書

程俱

某竊以天下多事取人之路𨿽不可不廣然亦當使君子小人各當其位不可以艱難多故而遂逆施倒植也何謂各當其位常使君子使人小人使於人君子治人小人治於人則𨿽市井屠販之人雞鳴狗盜之伎與夫羣盜大猾雜處並進而無害也況今與漢髙祖時不同漢髙祖起匹夫方與豪傑競逐爭天下所用將才防士爾不如今立國有天下二百年所謂聖智之法適治之具具在主上紹業垂統正當與賢能內維持紀綱外攘備宼敵𨿽艱難之時不可失體統也又況漢髙所取皆實名將之才世亂無所用適在市井屠販中爾非取市井屠販之才而假以名位也至叔孫通所進羣盜亦皆善戰而已不使之經體贊治謀國牧人也蕭曹𨿽出刀筆吏亦賢相之才也世亂無所用適在刀筆吏中爾觀其所立識大謀逺又有公天下之心持身以恭謹佐治以淸靜有後世名相碩儒之所愧嘆而莫及者不可一槪論也某竊憂當國任事之賢急於事業廣於搜羅不究古人之所以而操其所謂不遺市井屠販與夫使貪使過之說而思之不至取之不精也事業誠不可緩矣若使君子小人不當其位則適足敗事而已蓋數十年來以凶很犯上無所顧忌者爲敢爲以刻薄貪躁誇誕不遜者爲智謀以居家則持吏短長爲姦利以致富爲吏則禦下如束濕任喜怒以騁私者爲才豪以伺顏色於眉睫之間射權利於角逐之防者爲機警若此類者𨿽小有才可以使於人而不可居師表一方之任可以治於人而不可當承流宣化之地可使效一官營一事而不可使牧養小民又況過此任乎蓋使之當一州一州不安當一路一路不安不惟不安又不服天下之人不安不服而求事功之立豈可得也不然極其凶躁之心射利之術則亦至於亂亡而已矣天下赤子罹兵革離亂之餘若又引此曹以臨其上使依勢倚法以肆其毒斯亦不仁之甚矣譬如以薘爲柱以狼牧羊有傾壓傷殘而已蓋無辜也此區區嫠不卹緯之心所以彊聒而深憂者也願明公無忽淺鄙之思茍以爲是一爲明主精言之亦天下之幸也

上趙樞密【鼎】論恢復書

朱松

某未嘗有一日灑掃之勞於門下然聽於下風閣下論天下士可以與於斯文者無聞之名氏必在數中以此久欲攟摭平昔骫骳之文因介紹以防見於下執事復念自勝冠以來妄嘗有意於古人爲已之學回視少作之可愧者𨿽無揚雄篆刻之工而有其悔誠不願以此自見於當世而況君相憂勞於廟堂之上方總攬羣防率勵眾志以圗恢復尢不當器人於篇什語言之間是以區區所欲效於執事之前者又無因見焉日者天子擢閣下本兵柄又以四路之地東抵河華西包巴蜀外連隴阪南盡荊漢延袤數千里使閣下以一節防諸將節度其進退自太守部刺史有所黜陟遂行不請權任憂責可謂重矣或謂閣下負四海之望當在廟堂調防根本某獨以爲不然頃者宥宻之臣襲其家學進誤國之計謂秦蜀襄沔之得失不足爲吾輕重是以漠然置於度外以至今賴宗廟社稷發寤聖心絀其說不用夫金人保三秦而分兵亟肄以疲我其意未嘗一日而不在東南使不幸而秦蜀之郊有蟻漏可乘之隙則東南將無措足之地尙何中原之可議也哉使閣下敉寧反側綏輯泮渙拊循士大夫東向以揚祖宗之盛徳遺烈則中興之功猶可以歲月冀此某所以𨿽有受知門下之幸方以天下之大勢爲憂而不敢致私怨於逺其所依歸也區區管見懷不能已敢不以告於下執事夫身去朝廷而任事於外外有垂涎側目之人危機交急間不容息內則率勵士大夫各率其職以奔命於邊鄙是以其勢不可以不專其權不可以不重權重而勢專者人主之所甚惡而間言易入人惟無所欲也人皆求得其所欲而勢有所不獲則失職者眾而讒慝滋多積眾口之讒以投易入之間此天下之危機仁人志士之所深患也君子於此必求同心一徳之助使在人主之側啟迪聰明以善其心而無妨功害能之意是以功成而國家可保詩曰侯誰在矣張仲孝友吉甫徵伐四方而在王所者如張仲以調防於其中夫是以能展四體以徇國而無後患裴度以太原之師討鎭人元稹之徒沮梗於其中是以巨猾逋誅終不能有所立方鋒鏑交於原野而以事機之防有望於朝廷在人主之左右者小有不合於其心則嚬笑俯仰顧盼惟阿之間亦足以敗吾事固不在於堅持力爭然後足以快其私也爲閣下計凡今廷臣有如張仲可爲同心一徳之助者顯言於上而厚結其意必求有利於國家而無忌乎吾之成功然後吾無內顧之憂而得以悉意於疆埸之事今日之慮孰急於此其次莫若宏徳義殖忠信以折窮詐極凶之人世常患儒者之言迂緩而不切於事至觀羊祜陸抗處傾側擾攘之勢而雍容拱揖乃有三代王佐之餘風然後知先王所以得志於天下者必可行於後世而無難古之君子處敵國相傾之間覆人之軍不足以爲武隳人之城不足以爲彊惟能秉天下之大義以優柔浸漬乎斯民之心使其欲釋我而不可夫誰與吾敵降及後世以茍爲道凡可以譎敵而得志者𨿽犯天下之不韙而獲須防之安亦泰然爲之秦以區區虎狼之彊號爲無敵於天下纊息未定而子孫爲戮由此故也是以後之君子於羊陸之事竊有取焉北兵自覆京師橫行中原飲馬於江海之澨猶徜徉四方歉然有所不滿之意𨿽拓防耶律之暴不極於此矣善觀天下之勢者必因吾之所短以求出於敵人之所不能爲今日計謂宜按羊陸之規務宏綏禦之略毋必屑屑於功首俘獲之間要使淪陷之民知吾所以從事於兵革者凡以欲拔吾於塗炭而非以爲利使其咆哮吞噬之勢不得逞而索然以憊將不折而自亡是謂日計不足歲計之有餘不可忽也抑又聞之矯枉者必過於直君子之於道求中焉而已矣茍有意於矯是亦未免乎私也往者西帥之失正坐自詭大功之必成是以自今觀之不能無誇大之過今若懲旣往之失過自貶損恐精彩銷伏而士气不振君子之向慕於是人也惟恐其無成功是以不勝過計之憂閣下幸畱聽或有取一二焉【朱文公曰皇考吏部公文汪洋放肆不見涯涘如川之方至而奔騰蹙沓渾灝流轉頃刻萬變不可名狀人亦少能及之然公未嘗以是而自喜一日喟然觀而嘆日是則昌矣如去道愈逺何則又發憤折節益取六經諸史百氏之書伏而讀之以求天下國家興亡理亂之變與夫一時君子所以應時合變先後本末之序期於有以發爲論議措之事業如賈長沙陸宣公之爲者】

答張定夫【戒】書

汪應辰

防頒示舊作四篇至言奧防皆自得之後學之所未聞幸甚幸甚然其間鄙拙之見猶有不能無疑者敢試言之以求教於執事聞之聖人之教有小學有大學若周官所謂六蓻來書所謂胡安定教人以吏事知兵與水利象數等事者小學也若中庸大學之所謂者大學也學無大小之分小學蓋所以爲大學也孔子曰溫故而知新可以爲師矣又曰下學而上達知我者其天乎使局於一技而無知新上達之功則不免於藝成而下致逺而泥矣後世學者髙談微妙而濶略名數度越繩墨蕩然無所執守枵然不適於用若此者非特不知小學亦非所以爲大學也以刑名法術名其家以章句訓詁傳其徒陋而無法博而寡要若此者非特不知大學亦非所以爲小學也以此論之學無小大之分知其一則萬事畢否則兩失之矣自秦漢而下至二程先生始能發明微言使學者知夲末不二體用一源而聖人之書始可得而讀其有功於道甚大來教以謂荀揚王韓固非其比此可以爲定論也而猶謂其道則是也其教人者非也竊謂學者學此教者教此而已不應於道之外又別有以教人也沈涵漸漬渙然冰釋怡然理順則𨿽不責之重禁之切而人自歸於善矣彼其詐僞者非也以此治經以此讀書以此作文何不可之有彼其自處於卑陋者亦非也胡安定之學晚進不能知其詳抑其止於此乎或又有所謂知新上達之功乎此則未敢以輕論也

與朱元晦書一

汪應辰

防以延平先生銘文見屬自顧不腆何足以發明道學之懿所幸元晦論次皆已詳備庶幾有所證爾福唐久旱奔走祈請殊未霑足朝夕廩廩不知所措柰何柰何有以教督良幸魏公再往淮上其意必有不可得而聞者第合堂同席一東一西不知如此做得否令人念念不已竊聞元晦他日必再到延年儻因而下顧莫大之幸

二

丞相云嘗作書相招又以堂帖促行蓋自得上已手帖後寂無嗣音不知君子之行止如何朝夕勤仰夏暑雨恭惟徳履禔福元晦當一來似無可疑若旣到之後或有未安又在我矣要之自處旣盡然後可無愧於道也願以此道爲準不必過爲疑慮疎拙最亡補猶覬未罪去間或得瞻見於此以展發所欲言爾

新安文獻志卷八

欽定四庫全書

新安文獻志卷九

明程敏政撰書

答程成甫書

朱熹

熹服膺二先生之教有年矣𨿽幸得誦其詩讀其書然猶以未得識其子孫爲恨玆乃辱書欣感無量且承敍述世次行治之詳使得聞之又嘆大賢之後中間流落不偶至於如此甚者遂至淪陷隔絕而無聞獨幸賢者於此乃能守其門戶而不失其問學之傳猶足以自慰也今郡博士又能屈致以爲學校之重其所以望於賢者豈不欲其服先生之服誦先生之言行先生之行以警動其學者而勉勵之哉荷意之勤敢申其說以致區區之意惟左右者念之

與程允夫書

朱熹

往年誤欲作文近年頗覺非力所及遂已罷去不復畱情其間頗覺省事講學近見延平李先生始略窺門戶而疾病乘之未知終得從事於斯否爾大槪此事以涵養本原爲先講論經防特以輔此而已向來泛濫出入無所適從名爲學問而實何有亦可笑爾示諭蘇程之學愚意二家之說不可同日而語黃門議論所守僅賢其兄以爲顏子以來一人而已恐未然頃因讀孟子見其所說到要處便差了養气一章尢無倫理觀此想淵源來歷不甚深也正防建陽舊有本近來久不曽見俟病少間當爲尋問也然此書精深難窺測要其本原則不出六經語孟且熟讀語孟以程門諸公之說求之涵泳其間當自有得然後此等文字可循次而及方見好處如今不須雜博卻不濟事無收拾也若果於此有味則世間一種無要文字皆是妄言綺語自無功夫防得矣近集諸公孟子說爲一書已就稾又爲詩集傳方了國風小雅二書皆頗可觀或有益於初學恨不令吾弟見之又恨相去稍逺不能得吾弟來相助成之也【程君允夫文公先生之內弟也嘗爲著尊徳性齋銘者家問諄諄尢極忠愛君子片言只辭皆足觀感如此夫虞集敬書紫陽朱夫子於程氏爲彌甥允夫其內弟也此帖辭意質直親愛彌篤世之人同气且不相卹況其疎者哉觀者亦可自反矣鄕後學汪澤民敬書】

與汪伯虞書

朱熹

正月十一日同郡朱熹頓首復書伯虞茂才鄕丈執事熹之外家於門下有姻防之好而執事文人行也久客閩中未獲一見獨幸從親故間講聞聲譽之美差以自慰玆承不鄙逺致長書禮意旣隆而所以稱道期許之者又過其實熹不敢當也示諭尙書金公名堂之意俾得贊一詞焉幸甚幸甚金公亦先友也熹頃歲嘗獲拜之臨安俯仰十有七年矣三復來誨若復得望見其衣冠而聞其謦欬者甚矣金公之厚於執事而所以相告者之切而當也邕州使君往見張荊州呂著作皆稱其才今讀記文又有以見其所存者益恨未得一聽議論之餘也顧二公之意所以望於執事皆非他人所能與獨在明者精擇而力行之爾況如熹之淺陋其又將何以辱其禮命之勤哉加以拙疎乍親吏事公私倥傯日不暇給尢覺荒澁不能一吐胸中所欲言者因風敬謝先辱旦夕儻得脫此羈馽歸臥田間呻吟之暇乃當有以報執事爾惠墨甚富且未有以報此間石刻各往一通幸視之未有承晤之日正惟進徳自重慰此願言不宣

答汪太初書

朱熹

四月八日同郡朱熹頓首復書汪君太初茂材足下熹於足下𨿽得幸同土壤而自先世流落閩中以故少得從故里之賢人君子遊顧其心未嘗一日而忘父母之邦也屬隨宦牒來官廬阜同郡諸生間有肯相過者而足下乃以手書先之三復誨諭喜幸無窮又承示以文編益欽徳學之盛而恨其未得少奉從容也然間嘗竊病近世學者不知聖門實學之根本次第而溺於老佛之說無致知之功無力行之實而常妄意天地萬物人倫日用之外別有一物空靈妙不可測度其心懸懸然惟儌幸於一見此物以爲極致而視天地萬物本然之理人倫日用當然之事皆以爲是非要妙特可以姑存而無害云爾蓋天下之士不志於學則泛然無所執持而徇於物欲幸而知志於學則未有不惰於此者也熹之病此久矣而未知所以反之蓋嘗深爲康胡二君言之而復敢以爲左右之獻不識髙明以爲然否抑嘗聞之學之雜者似博其約者似陋惟先博而後約然後能不流於雜而不揜於陋也故中庸明善居誠身之前而大學誠意在格物之後此聖賢之言可考者然也足下其試思之未卽防晤惟進學自愛爲禱

答程泰之書

朱熹

熹昨聞禹貢之書已有成編轉借累年乃得其全猶恨繪事易差間有難考究處近乃得溫陵印本披圗按說如指諸掌幸甚幸甚此書之傳爲有益於學者但頃在南康兩年其地宜在彭蠡九江東陵敷淺原之間而考其山川形勢之實殊不相應因考諸說疑晁氏九江東陵之說以爲洞庭巴陵者爲可信蓋江流自澧而東卽至洞庭而巴陵又在洞庭之東也若謂九江卽今江州之地卽其下少東便合彭蠡之口不應言至東陵然後東迆北防於匯也晁氏所論敷淺原者亦有理而未盡蓋詳經文敷淺原合是衡山東北一支盡處疑卽今廬阜但無明文可考爾徳安縣敷陽山在廬山之西南故謂之敷陽非以其地卽爲敷淺原也若如舊說正以敷陽爲敷淺原則此山甚小又非山脈盡處若遂如晁氏之說以爲江入海處則合是今京口所過之水又不但九江而已也若以衡山東北盡處而言卽爲廬阜無疑蓋自岷山東南至衡山又自衡山東北而至此則九江之原出於此三山之北者皆合於洞庭而注於岷江故自衡山而至此者必過九江也此以地勢考之妄謂如此不審參以他書其合否又如何但著書者多是臆度未必身到足歷故其說亦難盡據未必如今目見之親切著明爾閣下向者固嘗經行而畱意之久記覽之富其必有以質之故敢輙獻所疑伏惟有以教之幸也

答滕徳粹書

朱熹

僕與足下𨿽幸獲同土壤而自先世已去鄕井中間才得一歸掃丘墓省族姻今又二十餘年以故於鄕裏後來之秀少所接識計其不相存錄亦已久矣而昆仲方獨惠然枉書道說過盛非所敢當然所論爲學之意則正區區所望於鄕人者甚幸甚幸夫學者患不知其所歸趣與其所以蔽害之者是以徘徊岐路而不能得所從入今足下旣知程氏之學不異於孔孟之傳而讀其書矣又知科舉之奪志佛老之殊歸皆不足事則亦循是而定取舎焉爾復何疑而千里以問於僕之不能邪意者於其所欲去者旣未能脫然於胸中所欲就者又雜然並進而不無貪多欲速之意是以𨿽知其然而未免於茫然無得之嘆爾足下誠若有志則願暫置於彼而致精於此取其一書自首而尾日之所玩不使過一二章心念躬行若不知復有他書者如是終篇而後更受業焉則漸涵之久心定理明而將有以自得之矣論語一書聖門親切之訓程氏之所以教尢以爲先足下不以愚言爲不信則願自此書始因風寓謝他未暇及昆仲書無異指故不復別致幸察

答汪叔耕書

朱熹

十月二十三日熹叩首啟叔耕茂材鄕友辱書並示詩文論說甚富三復不置足以見鄕道之勤衛道之切而所以用力於詞章者又若是其博而篤也顧惟衰晚於道旣無所聞不足以堪見予之意而少日麤親筆研終不能窺作者藩籬且自覺其初無補於身世遂用絕意棄去不爲今數十年矣又無以知所論之中否而上下其說也然私竊計之鄕道之勤衛道之切不若求其所謂道者而修之於已之爲本用力於文詞不若窮經觀史以求義理而措諸事業之爲實也蓋人有是身則其秉彛之則初不在外與其鄕往於人孰若反求諸已與其以口舌馳說而欲其得行於世孰若得之於己而一聽其用捨於天邪至於文詞一小技爾以言乎邇則不足以治已以言乎逺則無以治人是亦何所與於人心之存亡世道之隆替而校其利害勤懇反復至於連篇累牘而不厭邪足下志尙髙逺才气明決過人逺甚而所以學者未足以副其天資之美熹竊惜之又念其所以見予之厚而不忍忘也不敢不盡其愚足下試一思之果能捨其舊而新是圗則其操存探討之方固自有次第矣請繼今以言人還姑此爲報向寒千萬以時爲親自愛不宣

與祝直淸書

朱熹

熹頓首直淸賢表解元昨還裏中屢獲請見撫存教誨恩愛甚厚別來切記尊候萬福熹侍旁幸適不足煩逺念屏迹閉門讀書有可樂者恨莫與之同爾近視太叔翁發至論孟訓釋防得程氏之理透徹涵泳其間多有好處頗合鄙意內疑惑未敢據所見俟榮旋討論且畱之恨此中前輩寥寥幸得古田林擇之邀至家館教塾埜二人其見明切近得湖南張魏公子欽夫者一二文字觀所見正當盡有發明欲往見相與講釋所疑而千有餘年道學不明士之陋於耳聞目見無以知道入徳其識趣往往如此然世衰道防邪說肆行而莫之禁士夫心術安得而不日趨於壞大抵爲學是自己分上事孟子謂歸而求之有餘師是也附去二程先生語錄詳備可觀但患人之不讀亦須積累涵泳由之而熟脫然自有知處人能勉勵學古人著工夫把做一件事深思力行不患不到聖賢之域兩年來集得孟子說稾成或有益於初學後當錄一本去末由相見千萬保愛老母道意閣中郎侄一一佳勝奉狀不宣

答程傅之書

朱熹

熹與足下爲同郡人然彼此未相識面而足下以書先之此意厚矣夫佛老之言不得以道名足下之說是也至於吾之所謂道與其所以求之之方則足下之言有略而未究其蘊者無從面講臨風悵然異時因來有以見語千萬甚望過此則有非衰拙之所敢知者不知所以報也【乂答傳之子次卿書示諭存心之說此固爲學之本然來諭又有所謂有是事必有是理者不知又何從而察之邪若如所謂當應事然後思是事之理當接物然後思是物之理則恐思之不豫而無所及若豫講之則又陷於所謂出位而思念慮紛擾之病竊意用力之久必有說以處此矣幸明告我得以反復之】

答孫吉甫書

朱熹

徳粹之來逺辱惠書𨿽未識面然足以知賢者之志矣所諭气質過剛未能自克而欲求其所以轉移變化之道夫知其所偏而欲勝之在吾日用之間屢省而痛懲之爾故周子有自易其惡自至其中之說是豈他人所得而與於其間哉然此亦或有說焉不明於理而徒欲救其偏亦恐矯枉之過而反失中也故古人之學𨿽莫急於自修而讀書講學之功有所不廢蓋不如是無以見夫道體之全而審其是非邪正之端也未由相見幸且勉力

答汪防之書

朱熹

所寄大學愧煩刋刻防語尢見畱意千聖相傳門戶路徑不過如此前世儒者未嘗熟讀而深求其意故所以爲學者不知出此而墮於記誦文詞之末其好髙者又轉而入於老子釋氏之門此道之所以不明不行而人才少風俗衰也但今𨿽幸略窺大防然循其序而實用力焉亦恨未能到得古人地位所以每欲推之以語同志而求其輔仁之助於今乃得吾防之於中表間豈不幸甚更願益深考之而實從事焉使其次第功程日有可見之驗則其進步自不能已矣

答汪次山書

朱熹

別楮誨諭良荷不鄙已托徳和弟布曲折矣千萬千萬周禮文字此所無有令郎今幾何年矣他經何所不治而必爲此何哉大凡治經之法且先熟讀正經次則參考注疏至於禮樂制度名數注疏得之尢多不知令郎曽如此下工夫否若資質大段警悟亦須著下三年工夫於此自然精熟貫穿何待他求彼學成而名顯者豈必皆有異書乎今人欲速每事必求一捷徑不肯安心循序下實工夫爲此所誤一事不成者多矣不可不自悟也愚陋無所知於此嘗究心焉頗見利病如此敢以布聞稱塞厚意他不能有益於左右徒以爲愧爾【吾宗與朱子世聨姻婭此二帖眷誼繾綣溢乎辭表四友堂記已遂其請而明經之訓所獲多矣正大詳盡眞足爲百世師法覽者尙興起焉從叔仲禹家藏此本逾二百年什襲以傳者百世可也至正戊子十月丙戌後學汪澤民謹識二帖謂此與求作四友堂記帖也】

答詹帥【體仁】請罷諸書鋟梓書

朱熹

熹向防下諭欲見諸經鄙說初意淺陋不足薦聞但謂庶幾因此可以求教故卽寫呈不敢自匿然亦自知其間必有乖繆以失聖賢本指誤學者眼目處故嘗布懇乞勿示人區區此意非但爲一時謙遜之美而已也不謂誠意不積不能動人今辱垂諭乃聞已遂刋刻聞之惘然繼以驚懼向若預知遣人鈔錄之意已出於此則其不敢承命固已久矣見事之晚𨿽悔莫追竊惟此事利害如前所陳所系已不細矣又況賤迹方以虛聲橫遭口語玷黜之禍上及前賢爲熹之計政使深自晦匿尙恐未能免禍今侍郎丈乃以見愛之深衛道之切不暇以消息盈虛之理推之至於刻畫其書流布逺近若將以是與之較彊弱爭勝負者熹恐其未能有補於世教而適以重不敏之罪且於門下亦或未免分朋樹黨之譏蓋未論東京禁錮白馬淸流之禍而近世程伯禹洪慶善之事亦可鑑矣豈可遽謂今之君子不能爲前日之一徳大臣耶況所說經固有嫌於時事而不能避忌者指爲訕上而加以刑誅亦何不可乎去歲建昌學官偶爲刻舊作感興詩遂爲諸生注釋以爲謗讟而納之臺諌此教官者幾與林子方俱被論列此尢近事之明鏡𨿽若無足畏避然亦何苦而直觸此姦慝之鋒耶欲布愚懇便乞寢罷其事又恐已興工役用過官錢不可自已熹今有公狀申使府欲望書押入案收索焚毀其已用過工費仍乞示下實數熹𨿽貧破產還納所不辭也如其不然此輩決不但已一身目前利害初不足道正恐以是反爲此道無窮之害爾切乞更入思慮不憚速攺千萬幸甚徳慶刋本重防序引之賜尢以悚仄此書比今本所爭不多但切處多不滿人意爾序中所用善學聖賢之語極有意味但今日紛紛本非爲程氏發但承望風防視其人之所在而攻之爾若此人稍尙淸虛則並攻老子幸修齋戒則兼詆釋迦曽讀三經字說則攻王氏曽讀權書衡論則斥三蘇怒室色市彼亦何嘗有定論而可與之較是非曲直哉但不察此而欲力與之爭則必反以激成其勢而益堅其說或遂眞爲道學之害亦不爲難此尢不可不慮爾【附與楊教授書熹忝爲長吏於此而使同官用學錢糧刻己所著之書內則有朋友之譙責外則有世俗之譏嘲𨿽非本心豈容自辧又況孤危之蹤無故常招唇吻今乃自作此事使不相說者得以爲的而射之不惟其啾喧呫囁使人厭聞甚或緝以成罪亦非難事正如頃年魏安行刻程尙書論語乃至坐贓論此不逺之鑑近聞婺源有人刻熹西銘等說方且移書毀之書行未幾遽自爲此彼之聞者豈不怪笑其被毀者豈不怨怒此又使熹重得罪於鄕黨宗族而執事者反謂其謬爲謙遜不情之語其不相察亦甚矣愚意廹切不得不力懇於左右幸辱矜照一言罷之所己刻者熹請得以私錢奉贖毀去而其已置之版卻得面議別刻一書以成仁者開廣道術之意自不失爲善事不審尊意以爲何如】

復表兄朱元晦編修書

程洵

洵拜覆至孝編修表兄坐前洵去歲在祁門奉起居狀初不知表伯母恭人之訃旣歸拜所賜教乃聞鐘此酷罰驚呼失聲不能自已惟淑徳懿範表儀閨閫奄棄榮養孰不驚嘆矧中表子侄姻親契分之厚者其悼惻之情宜何如耶伏惟天性之重於孝敬嬰此大故悲慟柰何來書言家世南來八人今無存者讀之使人感嘆不已洵不肖常恨之生也後不逮事王父嘗見祖母及先君爲言朱程二家昔日中外往來之好鄕閭莫及自先表伯赴官閩中遭時多故因家於建於是骨肉始有南北之異自玆暌間垂五十年中間人事變遷如霧如電有不可勝言者今兩家所存當時之人惟祖母幸無恙每爲洵言此未嘗不流涕太息也祖母八十四矣視聽幸不甚衰飲啖亦健但屢經憂患子孫未有以少慰其意者前日聞表伯母之喪感涕不已蓋人暮年值此逆境其傷今思昔之情固宜倍於他人也今歲不欲逺出侍下以劉丞堅相挽不得已復爲此來二月初到此初欲此月末略歸偶劉丞檄出建寧鞫獄須其歸乃告次第尙在閏月末也來書見教委曲詳盡皆至當之論敢不服膺又防寄以程氏遺書大慰所望蓋洵前此所見惟建陽舊刻必明集河南夫子書及大全語錄此數者顚倒錯繆大全爲甚今兄所編𨿽中間尙有闕疑者然大略已有條不紊矣兄之有功於程氏甚大而洵拜兄所賜甚厚也洵本欲辦少奠禮以表區區偶劉丞行速姑寓此紙托附便至余俟中夏還家當奉狀襄事聞在去冬計已畢矣路逺不能助執紼申一慟之哀何悵恨如之四月二十日表弟洵拜覆

上周益公書

程洵

洵新安書生也少時不自料妄有意於祿仕因業進士求之授經之暇則取所謂時文者囁嚅誦習而學焉然非其好也間獨取河南程氏眉山蘇氏之書讀之則心開目明聳然增敬恍然若與數先生者對於卷中而親聞謦欵也久之今祕閣修撰朱公自七閩還一見以爲可教因勉使成就朱公於洵外兄也其見愛甚篤而所以啟迪之者亦甚力然洵天分自卑凡所辛苦而僅有之者終不足以進於聖賢之域而所謂進士業者又益荒唐自志士言之棄去不復爲而一意學問可也而洵忍窮不固又不能然蓋行年五十而後以累舉得一官主衡之衡陽簿抗塵走俗人莫知者防故奉常屬劉侯自常州移守衡洵以縣吏見劉侯見其容貌枯槁無所象似命坐問曰子所遺吾書自爲之耶抑倩人也洵對曰自爲之也劉侯頷之他日又召與語乃大異之曰子吾黨也自是每趨府議公事竟往往延入便齋相與講所疑上自聖賢精義致用之要下至古今屬辭比事之防無所不及風晨月夕杯酒流行則又更倡疊和以寫其樂不以屬吏遇也洵何足以辱侯之知如此無乃亦以朱公故耶居二年侯得請奉祠去洵亦解官北歸聲聞遂不相接洵詣流內銓閱缺牓適此州錄事乏人卽自占署意將復從侯於此也又明年乃聞侯以疾不起洵棲遲田間亦五易寒暑而後造官嗟侯之不復見爲之戚然以悲移日而不能止屬者側聞明公被命移鎭上章力辭將弭節裏中待報則又躍然以喜夫以天子之宰位貌尊重號禮絕百僚而參軍古所謂居百僚底者貴賤懸絕如此蹤迹何由輙聞於鈞聽而洵心獨喜者非特一世宗工三朝元老得以瞻望儀型慰平生敬慕之心抑聞朱劉二君子皆明公異時屈輩行與之交者斯文之統盟善類之宗主於是乎在而洵也乃以薄宦故獲從門下士竊聞議論風防之一二豈不甚幸也哉豈非甚可喜也哉今其來也非事造請抑其志固有所在也洵早好爲文而才气卑弱不能自拔於流俗無足爲明公言者顧宿昔之心掃除未盡輙復繕寫一通以獻伏惟明公功業之盛旣追蹤韓富而道徳文章之妙亦儷美程蘇燕居之暇試一觀焉就使無取亦足以見其窮不易業老猶能學也干冒鈞嚴以愧以懼【莆田方氏直孺序曰克庵文簡而深粹而雅優遊恬淡而無畢露之華蓋其淵源之出有自來矣】

辭晦庵朱侍講書

汪莘

莘讀史至有國家者釁敵讎隙生於父子兄弟之間未嘗不爲之傷心以至流涕也曰嗟乎父子兄弟天倫之最切者也其休戚之淺深慘舒之大小每與天地鬼神相爲感動而況人乎側覩今日之事有可爲傷心者矣往者不可追來者猶可爲也先生勸講經筵實居師保之職前日責在大臣今日責分先生矣財不待先生而富兵不待先生而彊惟主上父子之間諸公所不能濟者待先生而濟先生道大而徳粹才髙而義精其必有以處此惜乎非莘之所得聞也𨿽然徐徐乎其爲主上感動之實而汲汲乎其爲泰安之居恐不可得而遂也憚於爲父子深愛之本而利於爲體貌臣工之末以是爲治未有能久者也莘生平聞先生之風慕悅之父母如也尊敬之神明如也想象願見而不獲者凡二十年具有本末以二十年尊敬慕悅想象之心幸而一旦天與獲見之便豈欲以背時之言撓其親而慢其神哉誠以言行素髙者流俗所忌向用頗隆則窺伺滋甚自頃諸人以道學爲口實牙相磨吻相鼔加之時事多艱則名節難全端倪多變則機防易失今日之事先生建明稍緩切恐言者已伺其後是非特不能爲天下學道者之地亦不能爲後世學道者之地矣主上發明詔設優賞以待言者莘志不在焉大不能丫莘性命小不能救莘饑寒所爲來上封事拳拳惟以主上父子之間爲務非敢輕也始爲之疑而終爲之不必疑始爲之畏而終於無可畏躊躇四顧而慮之甚周其言之甚明其施之必效諸公視之以爲背時之論莫有能舉而行之者是以徘徊京都日夜待先生至不同流俗不避權要建明於羣昏之中鼓動於皆醉之際言眾人之所不敢言辧眾人之所不能辧然後先生素履之志可不諭而孚經綸之業可次第而舉莘所上封事所論主上父子間與夫民窮吏污之獘旣己獻諸先生矣先生嘗諭之曰所論過宮事甚好當說與諸公今治行西歸敢復以告此所謂先生事也先生責也於莘何有哉冒瀆師嚴無任激切恐懼之至

見張南軒先生書

王炎

炎聞少事長賤事貴不肖事賢有願見之心不可有亟見之意外不失人內不失已然後其道兩盡是故學者謹之三揖而進一辭而退古人於去就之際有義以權之禮以爲節也炎防而學學而仕非爲道也而出於爲貧是故浮沈於下位不敢求當世君子之知而敷文劉公惠然顧之眾人之中引而進之炎之所以事劉公者有公事而無私請劉公亦察其粗能安於分義也而以不肖之名聞於下執事執事者以劉公之言爲信以炎爲可教也亦引而進之炎於是踴躍一來其意以爲學問而非敢有他求也炎嘗聞學聖人之道若顏子曽子則見而知之若孟子則聞而知之孟子之後道之正統絕而不傳由漢以來士非不學而所以學者不以章句而以言語文章章句之學膠於陳言而不知古人之用心其以言語文章爲重者亦未能入聖人之門而窺見其奧也今世論道學之傳學者往往曰自孟子之後漢有揚氏唐有韓氏然揚子以言語求道韓子以文章求道惟以言語求道故爲法言曰吾以擬論語也爲太曰吾以準易也無西子之美而效其嚬亦增其醜而已矣惟以文章求道故爲之說曰易奇詩葩盤誥聲牙而春秋謹嚴與莊騷太史一槪論之六經之防晦矣且言語非不可以求道而道則非言文章非不可以求道而道則非文何者不落其華不探其實也炎之所謂學者不過舉子事業云爾言語之辧也文章之工也而其技極矣道則未之有見也夫易始於伏羲明於文王書始於堯舜詩始於商周而春秋筆削於夫子方其未有易書詩春秋也而禹臯陶伊周之徒其學何從得之數君子者爲聖爲賢靜而正心誠意動而開物成務天下之故不能其所見之明成敗死生不能搖其所立之固也則其學固有超乎言語文章之外而得之心傳黙授者炎反而求之心索之以思茫然其未有得也故願見先生而請益焉炎以爲學道者其始必有所傳而其終有以自得之有所傳者學之方而自得之者其至也孟子之學傳於子思子思傳之曽子曽子則親見聖人而師之一貫之妙夫子不以語門弟子𨿽賜之逹不與也而獨以告曽子曽子曰惟一惟之外曽不容聲而門人問焉乃以忠恕語之忠恕非一也非一則曷爲語之忠恕非一而可以入道故也子思之所傳者忠恕爾曰中庸曰至誠子思有以自得之孟子之所傳者中庸爾曰盡心曰養性孟子有以自得之故曰自得之則居之安資之深取之逢其原而自得實難其入有門則其初不可無傳也蓋自孟子之後道之正統絕而不傳二程先生鳴道於伊洛之間則道之正統絕而復傳今世語伊洛之學者非無其人然其下者不見於踐履其髙者未免於差也夫不見於踐履則言逺而防近似達而實蔽而不免於差則將以明道適以害道而已矣先生之學其傳之也得其宗其行也力其守也篤其自信也堅此今世學者之指南也語曰君子食無求飽居無求安敏於事愼於言就有道而正焉夫學者於其所見毫釐有所必計懼其差也故必卽有道者正之況未有所見者而可無以發其聵聵乎炎爲舉子時廹於伏臘之不給甘防之無以奉親也而假館於他人之門得學之功十三及出而爲吏𨿽不敢一日捨學而嬉然有公家之事食其食亦不敢茍也而得學之功十一今將挈其孥以歸杜門卻掃於歙山之陽早作夜寐以求增益其所未能防勵其所不逮是故願一見先生以發藥其愚夫櫽括多枉木不然則直良醫多病夫不然則不瘳聖賢之門來者無絕法也先生以爲可教而教之則幸矣論十篇以爲贄固以占其是非也詩曰髙山仰止景行行止先生之道四海之所尊仰也詩曰中心藏之何日忘之先生肯賜之教誨之言炎不敢不奉以周旋也干冒臺嚴不勝悚懼

與朱元晦先生論諒闇中開講書

王炎

炎近讀邸報伏見八月八日指揮增置講讀官且於中旬擇日開講夫始初淸明崇尙儒學以輔聖徳此固帝王之盛美然擇日開講則炎竊有疑焉且三年之喪三代之達禮也二十七日而公除後世之權制也其意蓋曰軍國之務不可以不躬自聽斷則公除而涖政亦勢有不得已焉爾服釋於外哀存於內則禮之節文𨿽變而禮之情實未泯也古禮不復可見其詳矣記曰斬衰惟而不對齊衰對而不言大功言而不議夫大功之視衰麻其情有降殺故服有等差而記又謂大功廢業又曰大功誦可也可以誦不可以議大功且然況衰麻之至戚乎居喪未葬讀喪禮旣葬讀祭禮左右講讀之官以備顧問喪祭之禮欲得其詳每事問焉可也一日萬幾不得已而親事於法宮之中聽斷有疑時以訪焉可也大行至尊壽皇梓宮在殯復土未有定期而開講於淸閒之燕炎爲是有疑焉三代之禮固無所考漢唐之事亦不足證未審祖宗典故有是乎炎晚生何足以議禮然待制鄕邦之先進後學宗之且處經幄之長炎爲是有請焉乞賜垂教以開釋所疑幸甚【世傳雙溪與朱文公不合未見所出考雙溪集有與文公論諒闇開講事文公集無答書豈卽謂此耶】

答友人論讀尙書書

程實之

前輩謂讀書要識聖賢气象某謂讀尙書亦當識唐虞三代气象唐虞君臣交相儆戒夏商以後則多臣戒君爾禹臯戒君儆於未然辭亦不費夏商以後則事形而後正救之如太甲髙宗肜日旅獒等篇且反覆詳至不憚辭費矣啟與扈戰於甘以天子之尊統六師與一彊諸侯對敵前此未聞也湯之伐夏自湯誓湯誥外未嘗數桀之惡且有慙徳武王伐紂則有泰誓牧誓武成凡五篇歷歷陳布惟恐紂惡不白已心不明略無回護意矣伊尹諫太甲不從而放之前此無是也使無尹之志則去鬻拳無幾然太甲天資力量逺過成王太甲悔悟尹遂可以告歸周公則讒疑交起𨿽風雷彰徳之餘宅中圗大之後不敢去國又切切挽召公同心輔佐用力何其艱也堯以大物授舜舜以大物授禹此豈細事而天下怗然無異辭盤庚以圯於耿而遷國本欲安利萬民而臣民讙嘩至勤三篇訓諭而僅濟然盤庚猶可也周之區處商民自大誥以後畢命以前藥石之飲食之一以爲龍蛇一以爲赤子更三紀之久君臣共以爲國家至大至重之事幸而訖於無虞視堯舜區處苖頑又何其甚暇而甚勞也精一執中無俟皇極之煩言欽卹明刑何至呂刑之騰口降是而魯秦二誓見取於經而王迹熄霸圗兆矣世變有隆污風俗有厚薄故應如此引而伸之觸類而長之讀書者其可茍乎哉

新安文獻志卷九

欽定四庫全書

新安文獻志卷十

明程敏政撰書

與史丞相【彌逺】書

程珌

近日淮北之事明公亦盡知之乎舟車焚燒輜重覆沒三軍積粟反以資宼精甲利器更爲敵用此前史所記殷浩山桑之敗也而今日又甚焉乃者壽陽之役叛兵執賣主將官軍民兵互相屠害或投降或潰歸逃亡紛紜百里不絕隻輪尺鐡不反淮南紹興器用至是殱焉今兩淮騷動勢搖長江矣而公議籍籍以爲朝廷尙多壅蔽凡所奏請沮抑不下嗚呼此爲何時而猶有如議者之云云乎四月二十五日大星如甕墜於建康六月四日黒气圍日日沒乃散天之示變不小矣天變見於上人心離於下而朝廷不知往古危亡之監復有甚於此者乎明公忠義奮發對越三靈而左右壅蔽其聰明陷明公於萬世之罪人者明公不知也今天下利害所當施置罷行者人皆能言之所患者在於其言未必上聞聞之未必下行爾是故不暇縷數其事獨願斥去左右屏徹壅蔽四方章奏卽爲敷陳將帥之有功者以公議賞之不可以無關節而不行至於逗𨖻不進懷姦誤國專事苞苴今悉敗露者則以公議僇之不可以有關節而輙已公天下之身受天下之言無偏聽無私暱如此則上下流通人心思奮易禍爲福亦反掌爾如是而猶無成焉則明公忠義之心亦有辭於天下矣前日之誤明公者固已無及今日顧堪再誤邪世之士大夫號爲彊有力者以官爵之故無敢吐气而其下者又懼罪而不言區區愚惷憂國愛君之心昧冒爲言者先焉惟明公重圗之【按此書謂淮北之事如前史所記殷浩山桑之敗壽陽之役叛兵執賣主將兩淮騷動勢揺長江者考宋史寶慶三年六月楚州忠義李福作亂逐制置副使姚翀八月盱眙忠義張惠執知軍事彭降金蓋指此也吾郡虛谷方公每謂端明比於彌逺與廢立之事而此書乃公斥其非且謂左右陷明公爲萬世之罪人與前日之誤明公者固已無及今日顧堪再誤等語其言凜然如斧鉞無一毫阿私之意是豈乘時儌利而不顧大義者哉又考史明年端明出知建寧府則其邪正向背之迹亦有不可掩者蓋寧宗立理宗爲皇子詔書實端明所艸理宗卽位首擢端明爲講官故虛谷疑之而宋史據之誠有如靜修之所謂無邊受屈者矣虛谷又嘗著宋季諸臣小傳東山趙先生辟之以爲出於忿嫉則其所以書端明者豈足深據哉】

蒲圻回葉殿院論錢防書陳慶勉

竊見近年稱提有以日增一文爲說者有以月申陌百爲說者有以易十九界防爲說者有以鑄當十錢爲說者何其如是之紛紛也就其中而優劣之惟鑄錢之說爲近蓋自作俑於易楮而貽禍於折陌前人一誤後人再誤四十餘年之間言楮而不言錢此錢所以日耗而楮所以日輕也何以言之今日之錢莫甚於防出之禁鉟銷次之藏錢又次之藏之錢猶在也特出之無術爾若鉟銷之家一郡一邑有之一市一鎭有之工於此食於此者不知其幾日夜造作無非耗錢以爲器以東南一監鑄之而東南百千萬家銷之鑄之者日計不足銷之者月計有餘端平間逹來犯邊兩淮鐵錢如山如阜今經防年而耗於冶者殆盡以此知鉟銷之爲害也不淺矣而防出又甚焉且浙西之錢泄於浙東至浙東而泄於海矣江東之錢泄於江西江西之錢泄於福建至福建而泄於海矣湖北之錢泄於湖南湖南之錢泄於東廣至東廣而泄於海矣防出之不禁而漏巵之難塞錢之耗莫甚於此慶勉前二年仕東廣見民間之交易𨿽千緡無非錢官司之輸給𨿽萬緡無非錢故嘗以爲天下之楮偏聚於江浙而所以救江浙之楮者當提之以錢天下之錢偏聚於二廣而所以斡二廣之錢者當疏之以楮其說嘗敷陳而獻之先生矣是時東廣大交一緡易錢三百今不知易錢防何矣僕去年至下鄂見大交一緡易錢二百五十今年至上嶽見大交一緡易錢一百八十聞之湖南下至一百五十他非見聞所親者不敢言也然湖陰一路大率不過爲陌二百文而已夫以二三年之間自三百而下至二百自二百而下至百五十是豈稱提之說上不申明而下不奉行也哉然左之而民不信右之而民不信蓋無一官以專其事朝行而暮不守前倡而後不和其信愈失其楮愈輕故嘗以爲今日之稱提不可均於一說惟當剏置一官以新天下之耳目重之以責委之以權任之以久俾之朝夕以思之日夜以訪之某路當行出錢之說某路當申藏錢之禁某路當用錢防中半之說隨其病而用其方因其俗而爲之術錢於何而泄必思所以戢其泄錢於何而銷必思所以禁其銷由是而推之某處錢監可復某處銅坑可采搜天下之銅錫以雜鑄爲當二當三當五之大錢凡沿海之諸郡許用大錢而不許用小錢許用新錢而不許用舊錢蓋南番之寶者小錢爾而大錢彼所不寶也所寶者國家銀銅之錢爾而銅錫之錢彼所不寶也以彼所寶者斡之於內郡以彼所不寶者用之於沿海重爲賞罰以嚴其禁多爲防閒以遏其泄又由是而推之淮之淮交湖之湖交與吾十七界小交皆當有所區處蓋今十七界小交之陌多者十三四文少者十一二文舉淮湘之間未有越於此者人見淮交湖交名曰一貫而其陌日下則孰不逆料如川引之一文者乎以川引視淮交湖交又得不以淮交湖交而逆料十七界之至此乎凡牽倒今日十七界交者皆淮交湖交之名以一貫者取之也人見十七界小交亦名曰一貫而其陌日下孰不逆料其將至如淮交湖交之十二三文者乎以淮交湖交視十七界防子又得不以十七界而逆料十八界之至此乎凡牽倒今日十八界交者皆十七界之名以一貫者取之也其名不正其體無別譬彼泉流淪胥以敗義況十七界之破碎補掇者民以故紙視之而京城之內陽收陰用抑以行使以是交易物價烏得而不重乎物價一重無復可輕楮價一輕無復可重故今導楮之輕導物之重者又皆自其損防之不收不毀者始也今之計莫若陰以十七界之損者撩以爲紙而造爲十八界之二百三百五百以二百三百五百而總計之十七界之防三貫可以造爲十八界小防一貫以十八界小防一貫可以收十七界五貫如是則十七界三萬可以攺造而陰收五萬十七界三十萬可以攺造而陰收五十萬特在乎一轉造間爾若一二年之間轉造殆盡而行於民間者一色十八界防如淮防如湖防如十七界新造小防並皆廢去如是則小而二百者十八界防也大而一貫者十八界防也體統歸一而令可行明白洞達而民不惑吾之楮旣無如是之多端而吾之錢新者不泄於海舊者不毀於工而新舊之錢又俱不藏於戚裏府第富民巨駔之家錢可以濟楮則楮亦可以溢陌行之以久守之以堅楮之气脈日有勃勃然浸長之意則凡所以蘇民生而壽國脈者盡在是也及今不圗逮其大壞極而後救之則無及矣惟先生於論思之暇及之【陳定宇曰說利害亦明白】

答汪帥卿【綱】書

錢時

某竊以四陽用壯東郊事興恭惟判府安撫提刑龍圗大卿尊鄕丈望隆方面化浹畿封對越神天臺候動止萬福某仰惟執事恢宏碩大之譽炳燿當時林下幽人不敢扳援疇昔以庶幾其一盼素分則然也去年春小兒槱辱與之進所以盼睞者甚厚歸來父子相與言𨿽極感藏終不敢僣通姓名以爲禮孰謂謙徳之光特灑珍汗走使介數百里問路窮山深谷中入下裏捨首崇先契髙卓然且以古道相期謀風俗根柢於愚且賤者自非道心洞照一毫勢分之念不畱於胸中不及此尙論古人容或有之但施之不才豈所宜辱伊川義學之建使人起敬起嘆士習澆訛甚矣沈防顚倒日入於污險而不自知視古昔聖賢幾若異類此若嬰兒受病藥至卽服妄死妄生懸於醫手嬰兒本何罪也某每謂力足以及一鄕者有以善一鄕及一邑者有以善一邑隨力所及推而廣之亦或救正其萬分然而有力者念不到此也殖已崇私束於蝸角一身之外隔處藩籬何暇閔鄕人之不爲君子而思所以拯防之哉某切切爲之痛心而莫能如之何敬聞髙論如癢得搔四海同風此其發軔敢不端拜只贊爲吾鄕莫大之幸邪孔子曰工欲善其事必先利其器執事舉之見屬殆過聽矣某气質凡下一無所堪支離俗學龎雜半世老境侵尋始稍知用力之地惟恐已分不了有負此生安敢遽爲人師邪今家事已付兒曹從容山谷間方與唳鶴吟猿共此朝暮處之英俊之上以解蔽去惑爲已任非惟不敢正自不能是以惕然莫知所承不暇顧方命之爲罪也𨿽然執事斯舉關系風俗不細天地間防當有任其責者惟不以某之出處系事之舉措則幸甚某又辱臺諭令子侄輩一人與令嗣同處執事不以某爲愚陋且並信其家之子弟而采錄之益難荷矣心非木石如何可忘但子侄輩素不諳處館之事其間气未老者固難浪出而可出者則未免牽制爲是頗難其人小兒槱旦夕過慈溪敬令晉拜面陳懇矣謹燻沐襞箋仰酬先辱莫究謝悰千萬瞻望惟切拳拳執事昭代偉人行當大用以福天下俗間長語某不敢贅區區並乞尊照

與賈平章【似道】書

汪立信

今天下之勢十去八九而君臣宴安不以爲虞夫天之不假易也從古已然此誠上下交修以迓續天命之幾重惜分陰以趨事赴工之日也而乃酣歌深宮嘯傲湖山玩歲愒日緩急倒施卿士師師非度百姓郁怨非上以求仰當天心俯遂民物拱揖指揮而折衝萬里者不亦難乎爲今日之計其防有三夫內郡何事乎多兵宜盡出之江幹以實外禦算兵帳見兵可七十餘萬人老弱柔脆十分汰二爲選兵五十餘萬人而沿江之守則不過七千里若距百里而屯屯有守將十屯爲府府有總督其尢要害處輙參倍其兵無事則泛舟長淮往來遊徼有事則東西齊防戰守並用刁鬥相聞餽餉不絕互相應援以爲聨絡之固選宗室親王忠良有幹用大臣立爲統制分東西二府以涖任得其人率然之勢此上防也久拘聘使無益於我徒使敵得以爲辭請禮而歸之許輸歲幣以緩師期不二三年邊劇稍休藩垣稍固生兵日增可戰可守此中防也二防果不得行則天敗我也若銜璧輿櫬之禮則請備以俟【按史似道得書大怒中以危法廢斥之後元兵大舉入侵立信卒於髙郵伯顏得其二防嘆息曰宋有是人有是言哉使果用我安得至此乎有無名子詩曰厚我藩籬長彼貪不然銜璧小邦男廟堂從諫眞如轉竟用先生防第三】

上謝疊山先生書

胡一桂

二月六日新安學生前鄕貢進士胡一桂謹燻沐裁書百拜獻於提刑殿講疊山先生閣下某嘗讀周元公易通有曰天地間至尊者道至貴者徳至難得者人人而至難得者道徳有於身而已夫所謂道徳者何也其綱有三其倫有五原於天品節於聖人通行於千萬世由乎此則安不由乎此則危由乎此則爲諸夏爲人不由乎此則爲蠻貊爲禽獸斷斷乎其不可易之論也然嘗怪夫自開辟以來宇宙不知其幾變而所謂道徳疑若與之而俱變者防防之表蓋有天焉每於其交際之間必生一二傑特瑰偉之士以身任道徳之寄把握扶植於不壞不滅之地夫天旣以道徳重寄付托於其身謂宜愛之防之俾得優遊適志以順乎其天顧乃不然或使之憂患困苦直至殺身而後僅可以成仁或拂亂其所爲使之饑寒流落瀕於萬死而不得死棲棲焉寄隻影於遐陬僻壤間而時俗富貴洋洋得志切齒唾罵以爲至愚至癡不通時變自陷於困窮所謂可憐不足卹者若是而望其把握扶植此道徳於不壊不滅之地眞不啻如一髮引千鈞之難何哉蓋不然天地間萬形皆有獘惟理獨不朽宇宙間固有囿於气數之不得不然者而所謂道徳之理則實未嘗一息可變茍非其人亦不能以自行是以必於人是托然人品有不一有盜名欺世者有慕名矯拂者有不能忍於饑寒而流涎於富貴者有牢關固拒於其始而卒喪其節者有自度其才足以應世而姑守窮約者有其初無力以自奮忽乘機而遽起者若是者皆不足以任道徳之寄往往天亦嘗厭棄於此是以付托一二人於斯世必使之憂患困苦殺身以成仁必拂亂其所爲饑寒流落瀕於萬死而不得死如精金百錬曽不變其所守仁以爲已任死而後已者亦以其身不足愛而道徳之爲可愛且將以愧天下之曽儋人爵食人祿者若此者是眞可以任道徳之寄昌黎韓子所謂千萬世一人周子所謂道徳有其身者是也遊目八荒思得大人君子道徳有於其身者爲之依歸則舎先生之外其誰哉恭惟先生抱三光五嶽之正气負三綱五常之重任涉世於彊仕之年秉操於立朝之日一時權姦如虎豹九關磨牙搖毒而浩然之气至大至剛以直養而無害曽不爲之撓屈居常抱膝林泉朗誦先生大雅之章想見人豪而云泥懸絕無階趨拜玆者恭聞蟄神龍於九淵翔鳯凰於千仭儉徳自持而爵祿不足以移髙尙自立而王侯不足以屈斯文倚爲命脈衣冠賴以綱維義夫節婦得所標表以益堅亂臣賊子有所觀望而羞愧道徳之興廢關系於先生之一身而把握扶植之責甚重而匪輕也故昔也危言危行人不得以議其訐今也危行言孫人亦莫得以議其脂韋梅福之於炎劉淵明之於司馬時不同而處亦異也嗚呼天地猶有憾粹乎先生之行終不能疵日月猶有蝕昭乎先生之心終不能蔽雷霆猶有伏烈哉先生之气終不能遏此眞所謂道徳有於身而千萬世一人也稍有志於道徳之士敢不承下風而望餘光哉某安定防宗古歙士族五六歲而讀父書十八而登名天府年少气鋭粗亦爲有志於當世者夫何天池之翼未展而回溪之翅已垂孟明之舟未焚而郟鄏之鼎已易事蓋有大謬不然者我之爲我亦無復有志於斯世矣且比年以來天疾其軀神奪其聽庸人孺子莫或肯半指屈中夜以思黙然領防意者造物仁愛之深故欲使爲無聞之人專心致志於學行乎仁義之途遊乎道徳之源無迷其途無絕其源而已乎環視其家圗書滿屋而紫陽夫子之易門庭幸而獲入獨謂本義提綱振領而節目未詳於是又取語錄而附之纂集諸說間贅已意至若卦象之異同文言之疑義自漢儒以來千有餘年未能有灼知其說者某一旦若有陰相而黙啟之於是作爲卦象圗說又作爲疑文言辧卦體之未有圗也而圗之十翼之未有論也而論之啟防本義有大功於天下後世而人莫知也又表而出之凡此者豈謂絺章繪句以爲能記事纂言以爲多哉亦以明經乃儒者事況大之爲天地幽之爲鬼神明之爲君臣治亂別之爲賢姦進退於以立三才之道於以順性命之理於以盡事物之情通天下之故莫不畢備於易於此乎有得焉亦庶乎身心收斂不至外馳而所謂至尊之道至貴之徳亦由是以不失焉爾書成而鄕之老師宿儒亦或爲之許可某亦自慶歲月之不虛度矣今海內以先生爲道徳之宗主人物之權衡某是以不逺千里往拜函文塵滓視聽求片言以爲之黼黻倘儌先生之髙名令譽傳之無窮施之罔極某何幸吾易何幸惟先生進而予之實惟門士之至願干冒師嚴下情不勝戰栗俟命之至答方虛谷問天原發防書一鮑雲龍

來諭謂冬至子半前半月屬舊歲後半月屬新歲夜半子時前四刻屬今日後四刻屬明日因衍爲武龜蛇二物之說而以朔易對防防爲非遂舉朔方朔漠朔黨朔雪皆指朔之一字爲北方之一而未嘗分西北爲朔東作南訛西成與朔易止是一義而未嘗分朔易爲二先生之言偉矣愚謂不然以地理方所言之則指北方曰朔方足矣以包涵義理爲言則不容不變文以名之曰朔易也故堯典三方皆曰東西南而獨於此不言北而言朔易一不同也三方皆言平秩而獨此一方言平在二不同也蔡九峯解朔之一字謂萬物至此死而復蘇猶月之晦而有朔旣明其有二義矣又解易之一字謂冬月歲事已畢除舊布新所當攺易之事亦明其有二義也以至月令所言數將幾終歲且更始程子亦曰北方終其陰而始其陽其分朔易二字爲二義尢明白有防有防釋者謂幹貞一徳而防防二焉謂防當爲北防當爲中正與朔易相爲對待者也此正固兩義蛇兩物人身兩腎皆有得於北方朔易之象焉不可誣也因是推之坎北方卦也亦有兩義焉其在先天圗本一坤而在北爾幹以九二之奇下交於坤六二之耦於是成坎之象兩合爲一一又分兩奇耦耦奇生生化化變爲十百千萬之不齊者皆不能逃乎坎精之兩矣淵乎防哉

二

來諭不滿二百餘字而天地之機剖矣因記兒時嘗侍東裏葉公知天者也問乘槎之事謂水從海逆流入天河循環天地中皆水也水溢無去處則柰何公笑而不答有友從旁代對謂海有沃焦石水至一吸而幹海有尾閭穴水至一泄而盡愚曰吸與泄有限而水無窮亦未之信也及閱隋志謂陽精炎熾入水則竭百川歸注足以相補故旱不減而浸不溢此說固善又遺气而說未瑩至子方子之言一出不取沃焦尾閭而取日眾聵俱醒眞名言也足以破千載之惑矣愚猶有水與气之說附於後以求印證焉葛洪釋渾天曰地居天內天大而地小表裏有水天地各乘气而浮此以水與气並言也何承天曰天形正圎而水居其半地中髙外卑水周其下日東出暘谷西入蒙汜亦曰咸池四方皆水故云四海朱子曰日月出水乃升於天其西下又入於水此專以水言也初不言日能涸水水從何歸虞聳曰天形穹窿如雞子羃其際周接四海之表浮於元气之上譬如覆奩於水而奩不沒气充其中也張子曰虛空卽气減一尺地則有一尺气但人自不見爾又曰气之散於太虛猶冰之疑釋於水邵子曰其形也有涯其气也無涯程叔子曰有气莫非天岐伯對黃帝問曰大气舉之皆以气言者也愚謂言水不言气水從何生言水與气而不言日二者何從消長合而論之水也气也日也三者相爲循環於無窮此天地之所以爲天地也故曰天依形地附气邵子之言當矣水不涸於沃焦尾閭而涸於天之日先生之言卓矣蓋日圎鏡千里無幽不破升天則萬物焦入海則萬水涸水不涸則盈而溢易至泛濫涸而不生則气與水俱竭天何以包地而運轉不窮愚以意爲之說曰天包地外所以浮之者气也所以浮是气者水也气與水合生生不窮所以能浮天地而升降之者也夫天一生水神爲气主神動气隨气爲水母气聚則水生所以呵气而成潤今雲蒸霧滃則水珠流出山川出云則時雨以降是其證也故天地陰陽二气日夜流轉日夜燻蒸氤氳相感自有許多气亦自有許多水生气則生水生水則助气气與水未嘗相離使水溢而無日從地下以涸之則陰气日盛而陽气日防有日以助之則扶陽抑陰而水不能爲天地間之沴矣然日爲火而常明月爲水而有盈虧者隨日以爲之進退也驗之潮汐可見易曰明入地中明夷日從地下轉也天在水中爲需浮之以水也故日一升而在天之陰气無不散所以爲晝日一入而地下之水气無不消所以爲夜是日也者所以下抑陰上扶陽以與天地相爲長久者歟

代胡安國通吳艸廬求明經書院記書

胡炳文

九月十五日新安後學胡澱再拜奉書司業艸廬先生師席是日也文公先生始生之日昔臧榮緒用庚子日拜五經是爲夫子始生之日婺源文公父母邦禮以義起黎明釋菜竣事復再拜而作是書惟先生其鑑之澱切謂六經者聖人明天下萬世之大經以經天下萬世者也其體全體其用大用六經未作六經之理在天地化育中在聖賢事業中六經旣作天地萬物之蘊聖賢之心之事業又在六經中三代以上經未全而經之道行秦火而後經不全而經之道彌破至寶元明道間安定先生始教人明經學然後爲士者稍知經有體有用旣而明於伊洛大明於我新安經非不明也然學者淪於舊習非絕類離倫以爲髙則以希世取寵而安於卑於是經學始若無用於天下近年科舉未興學晉帖誦晚唐詩筆迹聲气稍似之哆然以士自名謾不知經學爲何事某新安晚出於道未有通曉然自我明經翁以來十四世矣經學之晦也不能不朝夕爲已憂輙不自畫創書院扁曰明經三年始潰於成告於有司又三年始從所請延明師膳養講肄日以爲常近來者傳科詔新班第一場明經書院題扁若逆知天意而爲之者天相斯文其在玆乎然非大手筆記恐無以詔方來傳永逺也仰惟先生道髙而器宏經明而文古監學坐臯比天下士皆想慕其風采及幡然而歸又莫不欽仰其徳義易講所傳僅一二如以闔辟往來爲神物分合之妙明經如此眞可謂明經也記我明經微先生其誰歸欲望師慈特揮名筆闡明六經全體大用之妙俾學士有所覺悟一掃舊習可以繼絕學可以開太平經遂不爲無用於天下其所關豈淺淺哉創造緣由並上梁文謹用拜呈侑書以幣深虞輶凟惟師慈其采納焉

答髙巖起論潮書

吳觀望

至元十八年秋八月十有八日足下觀潮浙江亭有詩明日書以遺予若致疑於逆流之水有可詰者吁其可詰也耶其不可詰也耶予不得而知也然朱子注騷謂潮以月加子午之時一日而再至則亦未嘗無說敢卽是試爲足下誦所聞焉蓋坎者月之體月者水之精月與水一而已矣在天爲月在地爲水天有陰陽太少而月爲太陰地有剛柔太少而水爲太柔古人以方諸取水於月其气類固相感也而況夫子午之位乃陰陽之始於其所始而月加焉則陰與陽感而陰以升陰與陰遇而陰以盛水陰類也當其所加之時湧而逆上從其類也月一晝夜幾一加午故潮一日再生月一日退天十三度十九分度之七故潮日遲於一日所以初三之潮晝遲而入十八之夜十八之潮夜遲而入初三之晝也一月之間生明生魄潮一再盛焉生明之潮則自前月二十六長水謂之起信歷晦朔至月三日謂之大信初四潮勢漸殺謂之落信歷上至月十日謂之小信生魄之潮則自十一始長歷望至十八而盛自十九始殺歷下二十五而衰其起落大小之信亦如之天下之至信者莫如潮生落盛衰各有時刻故潮得以信言也月於一月之間漸遲而縮一日潮於兩信之內漸遲而縮兩潮秋月最明秋潮最盛亦其理然也又嘗卽易考之坎爲月魄離爲月魂震生明也兌上也幹望卦也巽生魄也艮下也坤晦卦也生明之盛非無故而盛也坤一索而得長男故盛過兌少而往則衰矣生魄之盛亦非無故而盛也幹一索而得長女故盛過艮少而往則衰矣驗之於月參之於卦潮之理其殆庶幾乎或曰誠如是則陽之盛莫如幹陰之盛莫如坤潮不於是焉大而顧大於震明巽魄何耶曰玆又先天後天之說也不本諸先天無以見造化之全體不參諸後天無以見造化之妙用先天之卦體也乾坤離坎位於四正震巽艮兌位於四維而月之周天實配之後天之卦用也退幹於西北退坤於西南父母老而不用而長男代父長女代母居東南生長之方天地間萬物萬事咸於此乎權輿故其爲气也莫盛焉而潮之大信實配之月配其體則陽爲明陰爲魄而乾坤當望晦之位乃陰陽之極也潮配其用則長爲盛少爲衰而震巽當大信之候乃陰陽之長也夫如是則其不乾坤而震巽也有由矣或又曰亦何以知其必取於卦耶曰以納甲家知之納甲者如生明之月昏出於庚震則納庚生魄之月晨見於辛巽則納辛之類是也陰陽者流用之率驗則月與卦相爲用也審矣潮而有取於月也不亦有取於卦乎哉或又曰月之說然耶則潮之爲候亦宜月半以前由防漸大月半以後由大漸防以象夫三五而盈三五而虧可也今乃於明魄之生兩盛焉何哉曰明魄之盛固已如前所云矣然月一月一周天而一日之內則一加子一加午者也潮於月加子午之時一日再至故亦於月生明魄之日一月而再盛焉月之一潮之再若不相似而實相感召非深於理者未易以語此或又曰子所論浙江潮也他江亦有潮其遲速不同何與曰潮之生必生於月出之海浙江之去海爲近故其至也如時他江所去有逺近故所至有遲速爾或又曰古今言潮者必推浙江亦謂銀山雪屋有頭數丈此爲異爾他江之潮第如湧水復與此不同何與曰浙江去潮生處近掀天沃日之勢方盛而不可遏赭山龕山橫鎖江口頓然斂寛就窄其勢必至於衝激奔射也他江去潮生處逺逺則必殺故但湧水而已又何疑焉管蠡如此未知其與先儒合否也不敢自以爲是亦不敢出以語人旣承下教豈可虛辱倚韻賡呈並著斯說防足下無以發予之彊言尙相與訂正之幸甚

上蘇參政【天爵】書

趙汸

汸生窮山下邑賦性愚拙自其修於身者猶扞格不勝是懼於四方事蓋不待言是以當科詔屢頒羣材彚進之秋而終不敢持不足之資以僥幸於一得蓋羽短者蜚近足蹇者步遲理勢則然非由矯飾而閣下一見乃獨憫其沈淪欲進諸俊選之場以增益其所未至噫閣下之心豈徒爲汸發哉計天下之賢者閣下莫不皆欲其出爲世用不賢者閣下莫不皆欲進而教之顧小子不當厚意推閣下之用心收效於天下可也是以姑蘇舟中侍坐時嘗以郡邑學校廢弛爲言而使命亟來言不及究故敢申其說以獻閣下幸一覽焉竊聞天下之患莫大乎士大夫廢學而民不知義使士大夫皆知學而民知義則學道愛人之政舉而尊君親上之俗成政舉則漁奪椎剝之風息俗成則倍畔崩離之禍無自而生其得失蓋甚明也三代盛時教民養士之法達於天下皆由內及外相爲終始涖官從政悉取諸其成材而用之其或上下不相應和聼其散漫四出而欲一旦收其人以充任使恃其心以爲垣墉者蓋未之有也國家混一天下許文正公首開成均之教以輔成治世之隆列聖責成具有明法故𨿽小有廢墜易爲興舉郡邑無逺近大小廟學具修先賢歷履民間義塾列爲學官者不可勝計亦云盛矣乃獨教養無法師弟子去畱不常其甚者大抵與市井聚徒相類材徳之成否何由可見田租廩粟蠧蝕於庸人鄙夫之手往往傅防生員姓名連簡累牘以待稽考姦民更相刼持所在金穀狼籍殊甚前代欲聚士而教者嘗患無以食之我世祖皇帝定制郡邑長吏不得擅用一錢獨在學校者捐以與士無所愛惜其恩徳甚厚而士終不被其惠眞可爲長太息者矣其失在生員無定額選補考察升貢無通法爲教官者又皆循資而來故長吏得以好惡爲緩急風紀之司亦無從而察其實矣大抵下之於上不從其令而從其意今貨物粟米之政督責嚴宻間不容隧而育材興化之方謾不知省西方祕宻之教行乎王公大人之上禱祈禳祝朋呼膜拜家自爲俗人自爲法者又紛然於卿大夫之間道宮佛宇所在增盛支流旁出與居民雜處不可勝言而所謂先王之道人倫之教者天下郡邑之間湮防泯廢如此欲士大夫皆知學而民知義難矣竊謂爲今之計當從朝廷定爲條畫使郡縣長吏擇民間子弟之可教者大學小學隨所在參酌爲額其流官子孫皆補郡學生員鄕貢罷歸願入學者聽之數多則均諸書院及廩食有餘之處大小學職由科目入官更采前代優崇之意陞其品秩均賜印章使得以成官府嚴簿籍治田糧行賞罰其專任訓迪則士大夫之老於其鄕者有官而需次者山林奧學者皆得爲之然必使諸生求其道徳經藝可爲一鄕一邑師表者長吏卑辭厚禮以延致之身率學者而敬事之以盡古者公卿大夫隆師取友之田租寡少者許於官田添給或從義民捐輸其所以爲教者則以國學成規爲準又取前代法本經外益以吉凶二禮律令書算皆許兼習其敏學修行恬靜有守者則長吏加禮貎以表異之縣間歲校其優者貢於郡其不與者得推擇爲縣吏甚不率教者屏之郡三歲試其中等者與鄕貢之士偕行赴省不與者得擇爲郡吏自行省罷歸者卽郡學講業以俟再貢自鄕舉者亦須試於郡而後遣以革凡庸輕妄玩擾場屋之獘凡郡邑校試只以經義對策合爲一場長吏親臨糊名謄錄而後考諸經各取一句爲題則非通全經者不敢幸中經題臨試各擬十數以上使一人射而取之揭以示眾則請托不行凡部使者至學諸生皆得贊名只謁間取一二觀其所業以勉勵之假托占籍者去之如此則爲士者防教養之實在官者獲師友之益然後可以塞債吏冒儒之路廣賢才進身之途回斯民向道之心一四海未同之俗而又必察之於幾防持之以悠久使善人日多而世鮮乏材之嘆民風漸美而人懷尊上之心庶幾學校之設不等於具文者矣夫先王恐斯民之易散而難聚易分而難合也故養以井田教以學校而因其法以維持之收其賢者能者而共理之使中外逺近均齊方正精神徧攝喘息貫通天地之間共爲一體卜年𨿽近終必過之今土宇廣大亙古莫儔蓋有前代帝王之所願見而不得者旣以畫地爲限揭其品彚之名以分異之而親疎貴賤崇卑勞佚之殊益懸絕矣惟教民育士無間邇遐茍以濶於事情不爲修舉則所以一道徳同風俗起斯民之視聽而結其心者果何在乎今聖天子求治如不及旣選賢守令以嘉惠疲民則興學育材移風易俗此其時也閣下以人材世道爲已任志念所存見乎辭色故敢忘其僣妄竊述是說以獻焉法先王鄕校之實成許公未究之心以贊國朝治教之美於無窮非閣下尙誰望哉京學之盛必有成法亦可推之天下否汸居家養親讀書冀有少進以無負於門墻惟靜修先生曹學士虞先生碑文無由一見爾干冒淸崇不勝悚息

答倪仲先生論中庸輯釋書

趙汸

汸屢讀中庸輯釋纂錄儒先精義大略不遺良不易矣思欲罄竭愚慮少副謙徳之萬一而涵泳所聞未之有得袁氏所錄吳先生諸說多宗程子其異同之故亦非一再省覽所能驟決也是以𨿽欲妄有指陳而自知其非未敢輙竟其說嘗觀朱子自序有曰沈潛反復蓋亦有年一旦恍然似有以得其要領者此蓋語人以其先難之故後得之由使毋以易心求之也旣曰恍然又曰似有則有非指要綱領四字所能發明者矣夫是之謂知徳夫是之謂知道而知言其效也其曰然後乃敢防眾說而折其則可見前是殆有所未暇焉蓋其於明善誠身眞修實踐如行者之赴家其至可期饑者之得食其飽可必至夫一旦豁然貫通之日而後眾說之同異得失折之於此無一不得其衷焉非揣摩比較從事於行墨者所可同年而語也區區自謂如汸等軰資質之凡近心思之麤淺茍不能於爲已爲人之際一刀兩段發憤刋落然後實求反已親切之訓以致其下學上達之功而徒爾朝繙暮閱口誦手鈔則是終身無由知至畢世不能意誠而釋迦達摩果賢於孔孟矣若夫先生志意之誠確工力之專勤而虛已擇善無間物我其所存所就豈晚學所能與知但近日前輩著述殆類夫借僕鋪面張君錦繡者恐不足爲先生道爾仰戴親愛之厚常切愧嘆深懼有負所期故敢傾倒其胸臆之私其是其非尙幸明有以教之是所願也

新安文獻志卷十

欽定四庫全書

新安文獻志卷十一

明程敏政撰記

歙州披云亭記

張友正

處髙明所以蕩陰滯臨顯敞所以窮逺睇故有嶽峙九層雲峩百里極功以壯址殫山木於崇構者人力也今則排層空架重峯髙岀星漢之上坐馳寰區之表者天造也州之陽漸乎水水之陰攢乎山山有佛寺而廻廊翼旋飛閣云褰萬家井邑在我宇下實一方之勝防也柱史魏公將命駕遊焉公徘徊賞味情有餘致恆美其中峯聳絕靈气紛郁乃竦勁防躍輕屐縋蔓梯崖徑造其巓焉髙哉曠乎果天下之絕境也乃命鏟巉巖夷翳薈心匠宻構亭形虛無而賔客莫之窺也然後跨峻谷掖修木疊石爲趺無尋丈之地其崇卑廣袤與斷朴杇塗之節稱焉峩峩絕頂一上千仞未幾營之屹而冠焉屬東風敷和春物爛山公乃敞層軒披晴空憑九霄以髙視周八極而遐觀塊如眾山杯分百川籠吳楚之封境領江湖之气象有足廓虛懷而攄曠抱矣眺覽未旣壺觴云舉瞽史陳藝笙簧合奏仁風洋洋下裏同觀而吳哇褭空楚舞驕春隨天籟以逺去暎花林而半出迎之者有若子喬方平弄玉飛瓊相與樂羣仙於上淸自公之暇理於玆撫傷夷懷流離流離旋矣傷夷痊矣而猶阜俗康民之志慊如也今市囂在耳村煙在目可以亷風俗之趣尙省農桑之丰耗況又暢四肢攄七情神王气全宣爲太和自當渟源普洽上下交澤況有襦袴謡乎公問俗之來四序分矣蓮府將復星軒莫畱人之情也步武所及有一物契於素懷者𨿽細必錄況目經心攝獲千古之遺勝者愛而不書得毋寤寐思之乎然歙人被公之仁化也深思異日攀公之轅不及則必瞻此亭也友正家在此山之下獲遊此亭之上思刋績輒課庸詞若筳扣鐘而蠡挹海蓬勃之音溟茫之波可得而希也又玆峯之髙棲天宇上簉云族朝薈蔚而暮氤氳亭無處所晴景一照夐焉標空今建名披云義在玆也其潤浥寺宇輝華郡郭增東南之巨麗者無終極乎貞元壬午夏四月大火南次之七日記【見文苑英華𨿽未脫駢儷體然序事整防亦一時佳制】

浯溪三絕堂記

孫適

永州祁陽縣南浯溪之北有奇石焉元次山頌唐中興顏魯公書世名三絕次山去道州卽家溪上作亭二峯垂三百年碑缺亭圯吏於縣者莫能興皇祐五年平樂齊君術始來爲令期月稱治行視其亭閔然惜之乃作堂以防其文又復東西峯亭二公之迹江山之觀洗然復新觴寮宷以落之而屬予爲記夫魯公之方元子之介文翰之勁發於其心至者莫不慕焉傳而習之周於天下豈貴其人而珍其粕哉然不心其中而徒迹其外吾未見其得也齊君所以振飾誇耀風動來者其志不亦美哉東厓之嶺次山甞銘右堂頌之左皇甫湜詩文漫不明濬而新之傍有徐彥若題石水發其光洞鑑百里因並列之以示觀者皇祐六年三月一日記

婺源新開防渠記

王汝舟

婺源爲邑居山溪之間邑中岡阜蟠薄相倚如掬掌焉縣治所當其中而地勢東北極髙夏秋水潦暴集貫縣墻而西嵗嵗補其缺終不可以久完非獨民居墊圯而府庫狴犴多在東序直墻所缺處庫無穿窬狴無囚特天幸爾紹聖戊寅三月宣徳劉全美來治縣事問邑人莫不患此皆以爲無如之何乃行視得葉家防者在縣之防隅可以通東北之水然議者疑以爲髙而不可通或以爲其下有石而不可鑿至欲沮之則以爲民居不能無所害而全美決不卹此遂塹以爲渠隨地勢之髙下而淺深之淺則甓而爲露渠深則甃而爲晦渠不浹日而成無費於公而不擾於私眾水自東北趨溪無壊墻之患民獲安處無墊圮之虞陳年之一旦革去人始休然以獲無窮之利全美辭學治行爲時聞人將推其所蘊以見於世或者以謂邑之利害蓋有大於此豈足爲全美道哉予曰不然天下之事能大者固可以兼小未有小不治而能大者也全美之不忍於此則其大者將繼今以觀焉邑人欲記其事故爲之書是年五月攺元元符八月二十一日朝請郎前知防州軍州事兼管內勸農事提舉南安軍南雄州兵甲司公事借紫王汝舟記

雙應堂記

淩唐佐

歙之休寜有夏俅載道者夙有至性其母曹氏衣冠之後嫠居時二十有八俅方幼而曹氏自誓守志享年七十有一以令終俅以早孤無昆弟思欲朝夕從事於窀穸之側遂於大觀元年九月初吉卽其居之後圃而之旣克乃栽花植竹構堂於其旁以致其生存之孝三年春於墓之後生瑞竹一根其節自十以下則駢而爲一以上則岐而爲二交枝對葉有足嘉者明年四月又於墓前東南隅開雙頭芍藥一枝政和攺元又於其本復生一枝於是鄕人士君子樂道人之善者間遊其堂以爲邑居爲善者勸此固休寜之盛而前所未有也載道之祖母於予爲祖姑乃繪二瑞屬予名其堂且記其孝感之實予因以雙應目之而爲之言曰昔人有七子之母猶不能安其室而公卿士流在戚而有嘉容與囓臂不歸廬墓生子者多矣今君之妣以君防然之孤能確守其義而君又厝丘墓於其居制兆域於其圃以示思親不忘之意其賢於人逺矣天道𨿽逺應人甚邇孝之所感如筍冬生木連理者其應非一今君篤於親而艸木薦瑞蓋有召而然也君其勉之予將見君髙門廣路貽子孫之慶者自此始矣政和元年六月十五日朝散郎權發遣提舉江南東路常平公事淩唐佐公弼撰

婺源縣淸風堂記

汪藻

婺源去州二百餘里皆取道山間攀緣不可舟車之地當四方之窮非人物都防土著之民且十萬寡求而易足多負豪使气爭爲長雄難於彈治故吏之宰於婺源者往往畏避隠去如探湯然蒙被惡聲旣久而不衰然邑有溪山之秀足以登臨有魚稻之珍足以宴樂平嵗無過客使者廚傳之勞足以安佚其人實聰明亷武好義而尙施茍幸而得平有終身不肯違法者故至而悉其風土者亦樂而安之崇寜三年叔孫元功之爲政也胸中涇渭甚明旣來而得民所以易治之意則略除煩苛一鎭之以淸靜蓋未幾月而數百年之陋坐失於談笑之間於是昔之吏俗朋黨投隙抵巇爲鑿穴首防者旣已化而爲心膂股肱而椎埋摽輕武斷鄕裏爲奔蜂乳虎者亦從而爲嬰兒處女元功多民之洗濯刮磨果可以與治也乃築燕居之堂而以淸風名之予聞而嘆曰天下之物蓋無不可化者然其所以化非深於理者不與焉今夫徜徉於萬物之表而人得之以除煩解暑者惟淸風爲然是故至人之所禦隠君子之所賞騷人才大夫之所樂政足樂也如使不善爲政者結意於繩墨之端置民於牛羊之地物我俱矣乃始絲棼而禽狝之政之愈勞而愈熾而其於治日益逺矣尙能知淸風所以滌煩解慍之理而與民同快適之樂哉惟元功才有餘而不區區俗務之是營徒以從容無爲使斯民灑然以新釋然以喜而元功亦將鴻漸於此而羽儀於天朝也宜其所得淸風爲尢多且吾邑雅多秀民安知無儒者作穆如之頌歌詠吾子以配斯堂之永久者元功博古靜深君子也觀其命名之意足以知其爲人

永州栁先生祠堂記

汪藻

先生以永貞元年冬自尙書郎出爲邵州刺史道貶永州司馬至元和九年十二月詔追赴都復出爲栁州刺史蓋先生居零陵者十年至今言先生者必曰零陵言零陵者亦必曰先生零陵去長安四千餘里極南窮陋之區也而先生辱居之零陵徒以先生居之之故遂名聞天下先生謂之不幸可也而零陵獨非幸歟先生始居龍興寺西序之下間坐法華西亭見西山愛之命僕夫過瀟水翦薙榛蕪捜奇選勝自放於山水之間入冉溪二三里得其尢絕者家焉因結茅樹蔬爲沼沚臺榭目曰愚溪而刻八愚詩於溪石之上其謂之鈷鉧潭西小丘小石潭者循愚溪而出也其謂之南澗朝陽巖袁家渴蕪江百家瀨者溯瀟水而上也皆在愚溪數里間爲先生杖屨徜徉之地惟黃溪爲最逺去郡城七十餘里遊者未甞到則豈先生好奇如謝康樂伐木開徑窮山水之趣而亦逰之不數邪紹興十四年予來零陵距先生三百餘年求先生遺迹如愚溪鈷鉧潭南澗朝陽巖之類皆在獨龍興寺並先生故居曰愚堂愚亭者已湮蕪不可復識八愚詩石亦訪之無有黃溪則爲峒獠侵耕嶝危徑塞無自而入郡人指髙山寺曰此法華亭故處而龍興者今太平寺西瞰大江者是也其果然歟周衰言文章之盛者莫如漢唐賈誼馳騁於孝文之初時漢興才三十餘年爾其談治道述騷辭已追還三代之風如此自是踵相躡有之末而至於劉向揚雄益精深不可及去古未逺故也唐承貞觀開元習治之餘以文章顯者如陳子昂蕭頴士李邕燕許之徒固不爲無人東漢以來猥並之气未除也至元和始粹然一返於正其所以臻此者非先生及昌黎韓公之力歟故以唐三百年世所推尊者曰韓栁而已豈非盛哉先生𨿽坐貞元黨與劉夢得同夢得防昌時猶尊顯於朝先生未及爲時君所省而遽沒於元和之世事業遂不大見於時可深惜哉然零陵一泉石一艸木經先生品題者莫不爲後世所慕想見其風流而先生之文載集中凡瓌奇絕特者皆居零陵時所作則予所謂幸不幸者豈不然哉零陵人祠先生於學於愚溪之上更郡守不知其幾而莫之敢廢顧未有求其遺迹而紀之者予於是采先生之集與劉夢得之詩可見者書而置之祠中附零陵圖志之末庶幾來者有考焉

廣徳軍範文正公祠堂記

汪藻

孟子之言气曰至大至剛以直養而無害則塞乎天地之間夫直之爲言大公至正之道也以大公至正之道固守而力行之不爲富貴貧賤威武之所揺奪𨿽乘田委吏之卑亦必盡吾誠充吾職卒而至於立國家定社稷安邊境伏羌戎其功烈與日月爭光而精神折衝萬里之外謂之气塞乎天地之間可也後世見古人功名之盛以爲類出於偶然不知早正素定於胸中者未甞無所從來而其銘鼎彜書竹帛者非一日之積也文正範公未第時已慨然有天下之志不以死生禍福動其心逮遭明天子有爲於時其立朝如史魚汲黯其憂國如賈誼劉向其守邊如馬伏波羊叔子𨿽庸人孺子莫不知之獨筮仕之初有卓然大過人者國史失其傳故不得而不紀也公以進士釋褐爲廣徳軍司理參軍日抱具獄與太守爭是非數以盛怒臨公公未甞少撓歸必訃其往復辧論之語於屏上比去至字無所容貧止一馬鬻馬徒步而歸非明於所養者能如是乎獄官有亭以公名之者舊矣公卒二十年而髙郵孫覺莘老爲廣徳軍始以詩志公之事而刻之亭中又六十九年丹陽洪興祖慶善來守讀莘老之詩而慕之初廣徳人未知學公得名士三人爲之師於是郡人之擢進士第者相繼於是慶善乃求公遺像繪而置之學宮使學者世祀之而屬予記其事嗚呼公之盛徳豈待文而後傳而藻亦豈記公者哉昔段秀實盡忠於唐世徒以爲一時奮取功名之人而不知居官必有可書之事栁宗元爲摭其實上之史官今所以知段太尉逸事者宗元發之也秀實固不足以擬公而予幸從慶善得公之詳與夫徵夏無且董生爲無所愧安知後世不采此以補史官之闕乎然慶善爲政而首及公可謂知所本矣柔亦不茹剛亦不吐文正公有焉好賢如緇衣慶善有焉其可以不書

殖齋記

汪藻

予少時喜之壠上與知田者語其始過焉苗之芃芃然者若孺子之起而欲立也其再過焉稼之薿薿然者若成人之願而欲進也其三過焉穡之肅肅然者若壯夫之材而欲試也於是予三過而三有得焉曰嗟乎物化之速也如是哉其天時地利之得乎農者曰吾於此致力焉進乎天時地利矣吾自土膏之作未甞食頃捨田而嬉於孺子也懼其僕日再視焉於成人也懼其汨日三視焉於壯夫也懼其揺日五視焉天時有雨暘雨之過也能腐之暘之過也能槁之吾而節之以畎澮之盈虛地利有肥瘠肥之過也能淫之瘠之過也能耗之吾而時之以菑畬之深淺於是乎有稂莠之傷螟蠈之災吾諰諰然防之甚於盜賊之操戈入吾室也故吾常得歲焉良農之耕其獲三勤也常農之耕其獲半怠也吾力田於玆數世矣而未嘗知水毀木饑火旱之變汪子聞而嘆曰善哉吾聞力田而得學者日新之道焉閔子馬曰學殖也豈欺予哉長興周如愚辟便坐於其居之旁而求名於予蓋有志於學者故予篆其楣曰殖齋而並書其說以告之【黃氏東發曰此說本劉向說苑以苖諭徳文極委蛇】

梁新安太守任公祠堂記

羅願

任彥升在南朝以學問文章與沈約齊名而行義過之尢樂題品人物有許郭之鑑凡經甄藻必致聞達故當時士友所宗號曰任君與漢三君爲比其見推仰如此聞其風者猶復慨然興慕況吾州常辱鎭臨遺愛在焉徳政之思何時而斁城北四十里有溪舊號昉溪其旁有村號昉村實皆以公得名公梁天監中出守新安常因行春愛富資水累日不返卽此地也事見圖經與夫故老所傳而乃以名斥之此何理哉昔郢州有亭名曰浩然鄭誠易之曰孟亭商山有驛名陽城元稹易之曰避賢驛是特心所歸重故不忍斥其名爾荊人之思羊祜也屋室皆以門稱且易戶曹爲辭曹則𨿽嫌名猶避之如彥升者實吾州之羊祜也以昉名地有愧荊人多矣唐大中九年刺史盧公始攺是溪曰任公溪村曰任公村鄕閭習熟其舊未能盡革介其間有精舍尙號昉寺寺之建莫詳其始中廢日久國朝祥符初僧如泰請於州卽舊址起廢以承舊額元丰元年縣移文命易之掲號任公遵大中之教也其後相繼增葺寺寖以興爲屋數百楹其前爲飛閣尢雄凡所以隆其師安其徒者種種悉備顧獨未知爲公祠其有待於後人邪初公之爲始興捐俸以活饑人而境無流民給資以濟孕婦而俗無棄子圭賦五取其一餘悉蠲貸政績固巳異矣其守是邦計不減始興時而淸省之政僅有傳者然觀其寢調香之擾捐采蜜之利父老八十以上遣掾屬訪寒溫至於曵杖徒行詞訟就決於途慈祥之風藹然可想比其亡也止余桃花米二十斛且戒家人毋以新安物還都嗚呼何其賢哉吾州之人百世祠之不爲過也本傳稱嘗立祠城南無復存矣誠能卽此遺躅追而復之少慰邦人之思不亦善乎他日以諷主僧行廸領可惟謹歸而相視得屋於法堂之右恢拓除治稍加丹艧爲公像置其中夙夕奉之且議歲時致亨可嘉也已嘗觀甘棠三章實美召伯之詩思其所茇所憩所說戒以勿伐勿敗勿拜蓋懷想若人思其甘棠今此地亦云公舊遊而肖像儼然如侍燕坐如接誨語典型所寄不猶愈於蔽芾之木乎先是行廸與其仲行遵議欲書公事迹置之寺庭使訪古者有考焉居士許君徳準贊成其事且願施金刻石因與教授兪君舜凱求文於予許之旣而祠成乃爲論著本末以爲之記庻後人益知嚴奉永永不懈若夫斥小而大革敝以新內外繕修之功僧子忠爲最推原所自不可略也忠之後靜方繼之至行進而大成焉進與廸遵受業於方視忠爲祖云

飽山閣記

程俱

吾宗伯防世家浮梁浮梁山水之勝名番陽紹興七年伯防以提舉太平觀歸裏中二年矣始治第室龍潭之上以據山水之防捨之東有山曰洞靈番水出焉行三里爲龍潭釀而爲渠暎帶左右琤琮演迆宛轉成趣淺有蓀芷深有蒲荷茂林丰艸防翳靃靡作亭其上名曰漫吾躊躇四顧百里之內奇秀巘間見層出而伯防猶以爲未足也又爲閣東偏以盡登覧之勝而名曰飽山以書抵予道其詳屬予爲之記予方抱末疾心志雕耗未能也其後伯防書來必以飽山爲言予惟伯防少長防學上庠壯而仕於朝廷方其形疲於道路之阻修衣於京汴之塵土心勞於聲利之畏途也夣想龍潭之上而邈在千里之外其於故鄕山林之勝猶饑渇之於飲食未嘗須防忘也今以辭劇就閒之故得徜徉食息於其間不離廣廈之間幾席之上俯而觀仰而聽所以快心滿意說耳目而還舊觀者從容自得於指顧之間宜其樂而不厭也𨿽然朝廷之士入而不能出山林之士往而不能返其於失中道而囿於物等爾伯防少年力學自奮方大比兩學三捨郡國賔興之士而褎然爲第一取榮名登顯仕如拾地芥伯防非無意於世者也進而用於朝廷區區常有納忠陳善愛君許國之心又非恝然如秦人視越人之肥瘠況上方勵精甞膽專任兼聽修庻政整六師將以復大烈而成中興蓋求賢用吉士之時也如伯防其能久而自放於山林乎浮梁饒屬邑也饒歙開化諸程系皆出黃墩陳安西將軍司空忠壯公之後予與伯防生同姓系同出仕同朝志同道初職道山後以給事中中書舍人對局東西省又同僚也以伯防之質厚端諒予之蠢愚狷介其質性疑若異趣抑臭味同也故樂爲之記因以見其出處之槪焉

婺源義役記

李繒

淳熈七年春二月玉山周侯來宰邑事甫浹日繒因間見周侯謂繒曰婺源素防最劇之名吏部岀榜梁間逾歲時熟視不敢睥睨豈不以賦役繁重爲病乎若賦則窠條俱在以無爲有費於供億固可憚若役則健險之辭是非變惑不尢可憚乎異時剛決之吏猶或引避矧如巽懦衰遲自詭過誤𨿽悔何追今神明耗於訴牒始之不圖將何以終國家良法美意具在何者爲便嗚呼三代而上比閭族黨之間時雍之化比屋可封載於詩書使人羨慕今也不然兄弟親戚匪顧情義相爲敵讎推求其原悉起於役尙气喜鬭計析先後告訐有亡破產蕩屋甚於流離顚踣漫不自省固有在役而訟役滿而訟不休自數十年來議者紛然旣無定議於是有爲義役之說者所謂因不義而義之名始立子一鄕之望者也盍取其說詔其父兄子弟擇其中而行之請從子始繒謝不敏因不辭而承其事繒所居之裏合士民十有六人相與視其戶口賦稅之多寡與夫事力之劇易裒金與谷聚田百畝量其租入召募一夫募者樂就爲要約三十有九條遇田有登耗則較量多寡以禆益之募無闕事自是歳秋七月始人情翕然無復乖易𨿽悍吏之來東西叫囂南北隳突昔之嘩然而駭者不過募人起而應之士者安於士農者安於農熈熈而樂恂恂而和其效之易見如此遂上其事於縣縣聞於州與常平司又二年繒因事至縣室周侯復曰縣有六鄕總五十都自吾告子之行是役也他都事吾亦以是告之柰何气習不齊難以一律吾冀其速成也未欲因其俗欲求其如二都立約之善不可得也𨿽然自始之爲此也大要主於息爭而巳自吾之至斯邑水旱饑饉之相因事之叢至防來不可勝計向使訟後不巳吾將日不暇給抵牾過差其能免乎吾去此將有日末途之艱不如始至之猶可爲也益有懼焉天下之事固有百歳成之而不足一日壊之而有餘何獨於此而疑之然此非法也推上之令致之民而巳惡知數年之後不有暴眊貪防之人喜於作爲以是𨿽便於民庻而不利於官吏一切之政趣辦爲先其能免於不沮斁乎有桀黠嚚頑之民茍於目前以彊陵弱靳銖兩斗斛之入致募者之不至伺隙偵罅紛爭肆起其能免於不沮壊乎昔人謂難與慮始可與樂成吾懼成未易樂也幸吾子告戒彼都之人曉之以利害禍福所在無使如吾之所慮者而終守之庻有益乎繒退而書之以爲第二都義役莊記周侯名師淸官爲通直郎云淳熈九年十一月谷旦鐘山園翁李繒記

新安文獻志卷十一

欽定四庫全書

新安文獻志卷十二

明程敏政撰記

名堂室記

朱熹

紫陽山在徽州城南五里甞有隠君子居焉今其上有老子祠先君子故家婺源少而學於郡學因往逰而樂之旣來閩中思之獨不置故甞以紫陽書堂者刻其印章蓋其意未甞一日而忘歸也旣而卒不能歸將沒始命其孤熹來居漳溪之上今三十年矣貧病茍活旣不能反其鄕又不能大其門閭以奉先祀然不敢忘先君子之志敬以印章所刻榜其所居之防事庶幾所謂樂樂其所自生禮不忘其本者後世猶有考焉先君又毎自病其卞急害道尉尢溪時甞取古人佩韋之義榜其防事東偏之室曰韋齋以燕處而讀書焉延平羅公仲素先生實記之而沙陽曹君令徳又爲之銘官署中更盜火無復遺迹近嵗熹之友石君子重知縣事始復榜焉且刻記銘於石以示後來熹惟先君子之志不可以不傳於家而熹之躁迫滋甚尢不可以忘先人之戒則又取而揭之於寢以自鞭防且示子孫蓋防事寢堂家之正處今皆以先君子之命命之嗚呼熹豈敢不夙興夜寢陟降在玆無或不防以忝先訓晦庵者燕居之所也熹生十有四年而先君子棄諸孤遺命來學於借溪胡公先生艸堂屛山二劉先生三先生飲食教誨之皆無不至而屏山獨甞字而祝之曰木晦於根春容曄敷人晦於身神明內腴後事延平李公先生先生所以教熹者蓋不異乎三先生之說而其所謂晦者則猶屏山之志也熹惟不能踐修服行是以顚沛今乃以是名堂以示不敢忘諸先生之教且志吾晦而自今以始請得復從事於斯焉堂旁兩夾室暇日黙坐讀書其間名其左曰敬齋右曰義齋蓋熹甞讀易而得其兩言曰敬以直內義以方外以爲爲學之要無以易此而未知其所以用力之方也及讀中庸見其所論修道之教而必以戒愼恐懼爲始然後得夫所以持敬之本又讀大學見其所論明徳之序而必以格物致知爲先然後得夫所以明義之端旣而觀夫二者之功一動一靜交相爲用又有合乎周子太極之論然後又知天下之理幽明鉅細逺近淺深無不貫乎一者樂而玩之固足以終吾身而不厭又何暇夫外慕哉因以敬義云者名吾二齋且歷敍所以名夫堂室之意以見熹之所以受命於父師與其區區講學之所逮聞者如此書之屋壁出入觀省以自詔云

婺源縣學藏書閣記

朱熹

道之在天下其實原於天命之性而行於君臣父子兄弟夫婦朋友之間其文則出於聖人之手而在於易書詩禮樂春秋孔孟氏之籍本末相須人言相發皆不可以一日而廢焉者也蓋天理民彜自然之物則其大倫大法之所在固有不依文字而立者然古之聖人欲明是道於天下而垂之萬世則其精微曲折之際非托於文字亦不能以自傳也故自伏羲以降列聖繼作至於孔子然後所以垂世立教之具粲然大備天下後世之人自非生知之聖則必由是以窮其理然後知有所至而力行以終之固未有飽食安坐無所修爲而忽然知之兀然得之者也故傅說之告髙宗曰學於古訓乃有獲而孔子之教人亦曰好古敏以求之是則君子所以爲學致道之方其亦可知也已然自秦漢以來士之所求乎書者類以記誦剽掠爲功而不及乎窮理修身之要其過之者則遂絕學捐書而相與馳騖乎荒虛浮誕之域蓋二者之蔽不同而於古人之意則胥失之矣嗚呼道之所以不明不行其不以此與婺源學宮講堂之上有重屋焉榜曰藏書而未有以藏莆田林侯虙知縣事始出其所寶太帝神筆石經若干捲以塡之而又益廣市書凡千四百餘卷列庋其上俾肄業者得以講教而誦習焉熹故邑人也而客於閩玆以事歸而拜於其學則林侯已去而仕於朝矣學者猶指其書以相語感嘆久之一旦遂相率而踵門謂熹盍記其事且曰比年以來鄕人子弟願學者眾而病未知所以學也子誠未忘先人之國獨不能因是而一言以曉之哉熹起對曰必欲記賢大夫之績以詔後學垂方來則有邑之先生君子在熹無所辱命顧父兄子弟之言又熹之所不忍違者其敢不敬而諾諸於是竊記所聞如此以告鄕人之願學者使知讀書求道之不可已而盡心焉以善其身齊其家而及於鄕達之天下傳之後世且以信林侯之徳於無窮也是爲記云淳熙三年丙申夏六月甲戌朔旦邑人朱熹記

婺源縣學三先生祠記

朱熹

淳熙八年春三月婺源大夫周侯始作周程三先生祠堂於其縣之學而使人以書來謂熹曰子故吾邑之人也蓋甞有聞於先生之學而旣祠之南康矣且濓溪故宅豫章宜春之祠又吾子之所記也其亦爲我言之熹惟三先生之道則髙矣美矣然此婺源者非其鄕也非其寓也非其所甞逰宦之邦也且國之祀典未有秩焉而祀之於禮何依而於義何所當乎則具以告且謝不敢後數月周侯又與邑之處士李君繒及其學官弟子數十人皆以書來曰惟濓溪夫子之書性諸天誠諸已而合乎前聖授受之統又得河南二程先生以傳之而其流遂及於天下非有爵賞之勸刑辟之威而天下學士靡然鄕之十數年來𨿽非其鄕非其寓非其逰宦之國又非有秩祀之文而所在學官爭爲祠堂以致其尊奉之意蓋非敢以是間乎命祀也亦曰肖其道徳之容使學者日夕瞻望而興起焉爾且吾邑之人所以得聞三先生之言者子之先君子與有力焉今祠亦旣成矣子安得而不爲之言乎抑先生之學其始終本末之趣願吾子之悉陳之庶乎其有發也熹發書愀然曰明府之教諸君之言其命熹以記者熹不敢復辭矣乃先生之學則熹之愚懼不足以言之也𨿽然諸君獨不觀諸濓溪之圖與其書乎𨿽其簡古淵深未易窺測然其大指則不過語諸學者講學致思以窮天地萬物之理而勝其私以復焉其施則善始於家而達之天下其具則復古禮變今樂政以養民而刑以肅之也是乃所謂伊尹之志顏子之學而程氏傳之以覺斯人者而亦豈有以外乎諸君日用之間哉顧獨未之察爾今幸以賢大夫之力旣得以日見先生之貌象而瞻仰之則曷若遂讀其書求其指以反諸身而力行之乎已而遂著其事與其辭如此以爲記以爲學者由是而用力焉則庶幾乎三先生之心不墜於地而於吾先子之志賢大夫之意亦可以無負矣諸君其亦勉之哉祠在講堂北壁下濓溪先生南鄕坐明道先生伊川先生東西鄕以侑焉周侯名師淸玉山人好學有文而甞仕於朝矣其爲此邦寛以撫民禮以待士而所以教誨之者又如此非今之爲吏者所能及也秋八月癸丑縣人朱熹記

休寜縣新安道院記

朱熹

休寜大夫信安祝侯汝玉以書來曰休寜之爲邑𨿽有難治之名而吾之爲之已再嵗矣始也不能不以人言爲慮中乃意其不然而今則遂有以信其果不然也蓋其封域實鄣山之左麓而浙江出焉山峭厲而水淸激故稟其气食其土以有生者其情性習尙不能不過剛而喜鬭然而君子則務以其剛爲髙行奇節而尢以不義爲羞故其俗難以力服而易以理勝茍吾之所爲者出於公論之所是則𨿽或拂於其私而卒不敢以爲非也以是吾之始至蓋不能無不說者而今則驩然無與爲異吾甞困於事之不勝其繁而今則廓然無事之可爲也吾將更葺防事之東參采賔佐屬詠之什而榜之以新安道院子能爲我記之則後之君子益知所以爲治而無吾始者之慮矣予惟汝玉之爲此可以見其政之成民之服而官曹之無事矣然道之得名正以人所共由之路而非無事之謂也夫以汝玉之始至坐於堂皇之上則左簿書右法律日夜苦心勞力而不得休其或少暇則又不免衝寒風冒烈日以出入乎阡陌之中而不敢怠凡所以勸民之善而懲其惡興民之利而除其害者非有道以行之則何以致今日之無事哉顧其名此乃若專取於今日之無事而反病前日之勤事爲非道其無乃出於老子浮屠之謂而汝玉未之思邪抑甞計之天下之事𨿽有動靜勞逸之殊而所謂道者則無彼此精粗之間汝玉之學固有以知此矣彼其所以喜於政成之無事而不避異學之淫名豈非朝夕之間猶欲從容於此以深思前日之已行而益求其所未至卒以究夫無彼此精粗之間者而大發於功名事業之間乎予故邦人且汝玉予舊也樂其意爲書本末以示來者使於此邦之俗賢宰之志尙有考云淳熙戊申八月甲申朱熹記

通州三賢堂記

程大昌

三代以後取士之法大抵略於行而詳於言至唐極矣而猶許其兼采譽望𨿽詢聽不無失實亦時時以請屬撓法而陸贄梁肅王起輩凡所選薦後皆行副其言不愧古昔以是知法無偏有人焉與之通之則皆適於全也予同年進士蔣元肅知足以周於事材足以達其學淳熙十年知通州嵗當大比而考閱無所旋葺佗屋以試喟然嘆曰此豈禮士防微之道與於是先之以富庶申之以教養旣克登濟則斥贏財相爽塏爲屋逾百楹以待異時大比之用走書告予具道所以且曰吾此營建有外乎試而創意者焉或能與試法相扶翊也此邦之彥有張次山者守道不曲徇用包孝肅薦爲邑宰擢京西轉運判官坐與程明道邵康節同好惡得罪則其賢不問可知矣徽廟初政諫官陳瑩中任徳翁因排擊權臣洊遭陷責是州風迹猶凜凜也夫陳任天下敬仰而張君在通亦陳任也揚子云曰學行之上也言之次也則夫專以學聞者非子云所上也此三人者之於學非茍知之亦允蹈之古謂有道有徳生則可師歿則可祭者正其人與於是卽試堂西偏別建祠宇肖三像而敬禮之書其扁曰三賢豈見者有慨於其心邪士之以學發身者所至而是通之人其出而仕也與他方之人來而寓者不知幾何其輩而三人者獨見禮異則實將執徳抑言而與士立則也夫行逺莫若文幸焉識之覬此意長白也予曰善哉公之立橅也鄕舉裏選後世不復可行而有司鑑裁不及行實法則紛然無可救者出乎試事而於進士選中表三賢踐履以風厲之是用鄕舉裏選之實而責夫人於發科決防之後也科第始自漢世而聖門亦有之髙下常相形焉公孫董仲舒俱以大儒爲賢科舉首而萬世公論不以漢相加諸江都之相之上者天爵固髙於人爵也通之秀民其勉之哉元肅名雝莆田人

淳安縣社壇記

羅願

士有出於五帝之世而見祀於今禮有隆於三代之時而不廢於後此不惟其人可尊其誼之所該至深逺矣蓋自去古旣邈五帝之臣其傳者無幾而髙陽氏之土正有虞氏之稷官世獨相與社而稷之見於展禽史墨之說其禮壇而不屋腥而不熟有俎豆而無杯器又皆商周之舊典上下數千年嗣王不敢有所變豈可以不知其故哉先王之治本於誠惟能致知以通之故其遇事無精粗表裏之異知土谷者民情之所重而社與稷實司焉則自丘民以上隨其所在封而事之天子以建諸侯而諸侯以有其國君民之情如此其同也以其生有平土殖谷之能灼知其精神死不泯滅屬之以雨暘寒燠之事無不得其所欲天人之際又如此其不異也因其沐浴齋宿登降薦徹者有爲人下之道則從而訓民以爲事君之法因其水旱有變置之說而諸侯之不職者亦不得免焉則等而施之以爲馭臣之法一嵗之間春以出火秋以卜稼冬以息老有屬民讀法之事有用救變之事其或不得已而用民於兵小則受脤而行師大則釁主而出境有功獻於是有罪戮於是如家人父子之出告反面而從事於其庭非以是爲希濶之典而行之也重民之居而敬其食故其俗生厚而不遷明命有功者而祀之故其民端慤而不惑因物之常而寓其教訓故令行禁止而風俗成民日見上之親已而所施又無悖乎四時之序是以其上易爲而其神易福也嗚呼古之求社與稷者其詳如此非固欲神之而已蓋知至意誠無精粗表裏之異則散於事者可以知其政而寓於政者可以觀其禮此所以爲不二也後世與民相接者至簡矣惟其治財聽訟施於官府者然後以爲政初非殽於社而降之若是者神固無與也裏中之社喧囂而醉飽惟其習儀蕆事存於有司者然後以爲禮雞鳴而行事未明而瘞若是者民亦不知也且夫耳目之不接而欲變化其心術已不可得況所謂出火之早晚與來嵗五種之宜否所息之物所救之變則其說旣古矣兵農已分而師祭者遷矣是後世之求社與稷者甚略也然據其存於今日者而尙論其故則其人蓋五帝之佐而其禮乃三代之舊生人之類所以得相収至今者賴其力爲多而前世祀禮之僅存者此而已故猶相與守之而學者猶樂道之云爾長樂陳君曄來爲淳安縣方是時議者以社稷壇壝多不葺詔長吏修築守防月檢察之君於是卽縣西二里故所謂社稷者並風雷雨師之壝更伐石治之且爲屋者三以待事築墻七百尺而外閉之淳熙七年二月上戊旣成而祭請記於願願爲之言曰夫壇壝之費可能也長吏始至親謁而視之使者行部察修飭不如儀者此又甲令之所有也令明著之而吏或不務何哉彼其心私以爲迂逺於事情況欲推古誼以合之民事以稱國家命祀之意乎有以知其難也君之五世從祖樞宻直學士以經行名當世始爲仙居令過社稷孔子廟必下而趨故君因上之命而知奔走其事願𨿽不識君然聞其聽訟平恕修學校治橋道溝渠又勸大戶出田爲義役類有意於民者因爲推考古者社稷之誼以今之良有司將有取乎此也【齋曹成日鄂州此記引據精博晦庵見而服之以爲一集之冠】

陶令祠堂記

羅願

淵明之爲縣八十餘日爾然稱陶彭澤用縣配其姓以傳縣亦世世祀之味斯人風防非假雕飾直取諸胸臆便自宏逺語有之曰恭近禮儉近仁信近情人生相與正在情實中三季以前共由斯道不知有心口表裏之異故在已者無愧在人者不勞世逺道微俗旣流遁士亦不深得教意凡出眞情者一皆掩仰覆防察其意本欲求全乃更入於不情不知人情所宜有者饑食渴飲勞憊欲息在有形者均所不免倘直以此指表見於外非必明教所禁而爲此委曲者自吝心未遣爾易之彖天地萬物皆以其情見而禮經大順之世然後人不愛其情乃知情之閟爲日已久又自東漢之末矯枉旣過正始以來始尙通曠本欲稍反情實然以此相矜末流之愈不勝其僞叫號裸袒便足以欺世傾身障簏猶爲名士若淵明生百代之後獨頽然任實𨿽淸風髙節邈然難嗣而言論所表萹什所寄率書生之素業或老農之常務仕不曰行志聊資三徑而已去不曰爲髙情在駿奔而已饑則乞食醉則遣客不借琴以爲雅故無弦亦可不因酒以爲達故把菊自足眞風所播直掃晉魏澆習甞有詩云羲農去我久滿世少復眞汲汲魯中叟彌縫使其淳嗚呼自頃諸人祖莊生餘論皆言淳漓朴散繄周孔禮訓使然孰知魯叟爲此將以淳之邪蓋淵明之志及此則其處已審矣在縣日淺事𨿽不具見然初不以家累自隨送一力助其子而慈祥繾綣之意與視儼等不殊只此一語便可祀之百世迹其求邑𨿽指公田爲酒之利然來去以秋冬仲月非播植之時而傳遽有種秫之數又督郵小兒𨿽不束帶向之固自未害不必遽用是日法去畱也此爲未深知淵明者祠屋象設久益願兄端翔爲縣始新之而命願爲記兄爲人無機事其仕進常委分爲淵明之縣心益向慕之蓋將希風昔人而未能也官今爲奉議郎名頡字端翔云【朱文公與劉子澄書云他時李文奏議與羅鄂州小集皆願附名其後然亦只能作題跋無力做得大文字也社記朴拙粗疏不成文字不知端良以爲何如渠文字細宻有經緯可愛】

竹洲記

吳儆

子吳子儆自永寜郡丞終更造朝以淳熙戊戌四月日蒙恩賜對儆言朝廷所以備北邊者甚至而於南邊經久之備容有未盡明日有防擢守邕管且令疾驅赴戌儆復言儆有父年且八十以儆爲命南邊之事顧豈少如儆者惟朝廷幸哀儆事親之日短而事君之日長也願得散地以便養親宰臣以其事白上上方以達孝治天下爲之惻然攺畀祠祿儆自弱冠宦學流浪餘三十年率間一二嵗乃一歸家故新安之南六十里有田百畆有宅一區僅如古井田之民自祖父而上凡七世皆安耕稼守丘墓無乘危涉險折腰忍恥匍匐趨走之勞至儆與兄益章始棄祖父之業失其身於場屋之間益章筮仕爲太學官不幸早世儆凡三仕州縣皆不偶不惟不偶且重得罪以爲親憂用是思欲自屏於無人之境藏其身於庸陋寡過之地漸復祖父之業以安吾親之心至是始以無庸叨冒優恩月俸錢三萬米五斛量入而約用之可以育雞豚燕春秋乃卽舊居稍稍葺治居之前有洲廣可數畝舊有竹千餘个因其地勢窪而坎者爲四小沼種菊數百本周其上深其一沼以畜魚鱉之屬備不時之羞其三以植荷花菱芡取象江村之景且登其實以佐觴豆旣又乘地之髙附竹之陰爲二小亭其一面溪溪之上有山山多松杉櫧樟之屬蔥蔚蒨茂貫四時而不變尢老人之所樂而數休焉以流憇名之其一曰靜香以其前有竹後有荷花用杜子羙風揺翠篠娟娟靜雨浥紅蕖冉冉香之句爲名亭之南爲堂三間環以巖桂萬年枝及諸後雕難老之木東西二室爲洞牖使子弟之未勝耕者讀書其中堂之北視上庠鑪亭之制爲小齋堂名仁壽謂其幸生堯舜之時得奉吾親長見太平如擊壤之民也齋名靜觀取明道先生詩萬物靜觀皆自得四時佳興與人同之意是中有大佳處惟天下之靜者能見之靜香之東有杉甚直而秀其枝下垂如倚蓋可數人容膝其下因名之曰直節庵蓋木之類至眾而至直者莫如杉蘇少翁直節堂以杉名也庵之西有梅舊爲灌木所蔽枝榦拳曲苔莓附之與防稽之古梅無異蓋梅之隠者老而甚臒如山澤之儒其下平夷可羅胡牀十餘然胡牀於意行適至非便乃斷木如鼓之狀可踞而坐者十輩列於其下冬仰其花夏休其陰渴想其味不施棟宇而梅之美具得俛仰之間因名之曰梅隠庵庵之西種桃李盧橘楊梅之屬遲之數年可以饋賔客及鄰里桃蹊之外借地於鄰復得一畝許雜種戎葵枸杞四時之蔬地黃荊芥閒居適用之物庵之西開小徑旁貫竹間夾徑植蘭蕙數百本周其上與地相宜頗茂循徑而南有隄如荒城髙出氛埃旁臨曠野溪流其下潺潺然與風疾徐登之令人心目俱豁復據隄爲二亭曰遐觀曰風雩於以見天空地大萬物並育之趣栁子厚謂凡遊觀之美奧如也豁如也是洲蕞爾之地而髙下曲折幽曠隠見殆具體而防者時具壺觴奉老人及致老人之所狎者徜徉其中遇夜及風雨乃歸老人𨿽不飲酒然見人痛飲則爲之抵掌笑樂佐其酣適間爲小詞道其閒適之意與景物之過乎前者使童稚輩歌之以侑酒噫能使予忘貧賤安農圃而無復四方之志者匪斯洲之樂也歟

尊己堂記

吳儆

新安汪伯舉作堂於所居之西與其弟伯虞伯言藏修遊息於其間靜深簡潔悅可人意彈琴讀書怡怡然不知身之在闤闠中也故尙書金公過而樂焉以尊己名之僕甞從公問所以命名之意公爲僕言士大夫多失其身者皆不知所以自重之故夫天爵義榮已所有也可常尊也人爵勢榮得失在命予奪在人不可常也士大夫喪其可常之尊而無以自重且無以取重於人也乃切切然借夫不可常尊者以華其身得之則榮不自勝失之則憂莫能堪甚至於汨喪亷恥惟其得之揚揚然峩其冠髙其蓋良自適也世俗之人亦從而尊榮之莫知反而思其所從得之爲可恥也孟子謂墦間之祭醉飽者歸而驕其妻妾其妻妾方羞且泣也而彼施施未之知也尙書公以直節敢言事知大體事光堯太上皇帝爲殿中侍禦史排擊權臣之黨爲所斥不用者二十年後事今上皇帝歷給事中禮部尙書復以徧忤權貴竟不至大用然公之道徳益尊名益重其所自得與所自立蓋本於能尊其已者伯舉兄弟孝友人無間言伯虞𨿽應進士舉預鄕書於得失出處之際甚雍容異時出仕於時庶幾不失其身者尙無忘公所以名堂之意【朱文公曰往者張荊州呂著作皆稱吳邕州之才今讀此文有以見其所存矣】

相公橋記

吳儆

淳熙七年秋九月尙書郎曹侯來守新安嵗大旱廩無餘積民無宿藏人心皇皇莫知所以爲計侯講求古今救災之政其宜於俗便於民者力行之厪厪焉無所不用其至旣又以其餘閒求其凡可以利人者郡之境多山山多澗谷水貫其間脈絡如織斷崖絕壑間出通道侯謂橋梁不修昔人以爲刺史之過乃出私帑屬富民梁其險絕之塗而安夫人之所甚病有將仕郎程仔者甞下其谷之直以助侯救災之令爲二石橋於休寧歙邑之境上相公湖之側旣成求記於某某甞病今之爲郡者侈遊觀自娯樂飾廚傳稱過客而吾民之不卹不惟不卹之而已又竭其膏血而甘之固無譏也至於寛厚慈惠號長者顧多優遊迂濶務姑息事文具豪民猾吏得志以逞而善良貧弱之民實受其病侯貴公子也其爲郡不事遊觀飾廚傳而知所以惠其民不爲姑息文具而知所以爲政故令之而民必從爲之而事必集其大者旣見於救災而其小者猶及於此是可書也某居閒且貧其勢不能利人其力無以佐利人之事獨以文施或可以勸來者乃不辭而爲之書侯名耜字仲本故節使開府公之子橋之成以八年十月相公湖者南陳驍將程忠壯公起家之地裏俗相傳以名其湖以湖名橋塗之人爲侯祝也程仔者其家世傳爲忠壯公之裔能捨其所愛以承侯之志爲利人之事於其祖起家之地其賢於倚財爲不善者多矣

衡州杜黃二先生祠堂記

程洵

衡陽在湘中爲佳郡然近城無名山可登覽獨城南數里有山曰花光坡陀曼延竹樹茂宻中有浮屠精舍依山臨壑蕭然絕俗淳熙甲辰洵始造官卽往遊焉寺僧導予由寺後俛穿薈翳陟山之巓倚笻東南望則雲濤彩翠曠然與天相際而所謂耒陽縣者蓋可彷佛意求於空蒙杳靄之間也地有廢亭遺址僅存僧言是爲思杜亭問所以得名則曰往時郡將有慕少陵杜公之爲人者謂耒陽公墓在焉欲一至其所酹而弔之不可得因卽此爲亭以致望思之意然亭頽圯久矣莫有嗣爲之者因相與太息久之後二年臨江劉侯始來典州事暇日復登焉慨然有意興起之且求諸圖記則又知玆山昔豫章黃公南遷時所甞遊也黃公以詩名天下而句法悉本杜公其制行亦略相似方其亡恙時固已神交千載使沒而有知安知其不以气類相從於溟漠邪於是捐緡錢俾寺主僧普涇卽亭舊址建堂舉杜公祀而以黃公配焉旣又命洵記之洵曰湖嶺自古爲遷臣逐客與夫懷材抱道而鬰不得施者羈遊之地衡陽又其舟車往來之防自唐以來過焉而徘徊登覽於此者不知其幾何人往往十九湮滅無聞而二公獨能使後世追思慨慕如此夫豈特其詞章言語之妙有以起之蓋其所立於世固有風節存焉是以若此巍巍而使人不能忘也杜公遭時多故流落饑寒終身不偶而一飯未甞忘君黃公防金匱石室書不肯少屈董狐之筆卒見擠權臣坐鉤黨死不悔二公風節不同於事而同於忠其俱爲人思慕不能忘宜哉孟子曰誦其詩讀其書不知其人可乎是以論其世也是尙友也劉侯生今之世而尙友於千百嵗之前其志節抑又可見然堂未成而侯去郡卒成侯之志者涇也涇𨿽浮屠氏而喜詩其能成侯之志也固宜侯名淸之字子澄云【周益公曰允夫詩文議論平正辭气和粹】

新安文獻志卷十二

欽定四庫全書

新安文獻志卷十三

明程敏政撰記

景呂堂記

滕璘

吾弟徳璋始仕爲旌徳縣主簿聞前輩中丞呂公誨甞爲此官意忻然慕之旣考諸傳記求公之行事翫於心而思體之於身矣又卽聽事之東昔人所爲大鼇軒者稍加葺治更其扁曰景呂朝夕居處以致髙山景行之思且爲詩以自述當世知名之士和而賦之者盈編矣甞以書要予記之始未暇他日省親至其邑升其堂誦其詩而有感焉因語之曰學必以聖賢爲師而聖賢言行散在方冊泛觀博覽或者習焉而不察惟有所感觸而興起者其慕之必力其得之必深是固秉彜之自然而不可泯滅者也且吾弟徳章弱冠入上庠幾二十年乃歸其羣居講學涉獵經史所聞於前言往行之美亦旣多矣豈無慨然於中而思踐其迹者乎筮仕之初一居中丞所甞居之官而踴躍如是夫豈有所勉彊而然哉抑予觀中丞公曆仕三朝徧居言職其於國家之大典禮大謀議茍有所疑必直言之𨿽黜不悔以至一事之或非一官之或曠亦不肯但已忠肝義膽有死無二此固非常人之所能彷佛若乃抗論荊舒於登用之始而逆陳其禍患之必至則又所謂知逺之近知風之自知微之顯者是𨿽司馬文正猶服其先見而自以爲不及焉嗚呼公之識慮操行焯焯如是吾意其中之所養必非一日之積當其貳令於一邑之時其治民主於愛利而疾姦暴大抵槪以公平有如溫公之所志者宜必有可傳於世徳章勾稽之暇試一訪之亦足以是則是效而求無愧於今日名堂之意矣升髙自下陟遐自邇毋徒慕其名髙其節而反忽乎其初也徳章曰然因書以爲記徳章名珙淳熙丁未進士云紹熙攺元九月壬子從政郎新鄂州儒學教授滕璘記【滕徳章寄此冊來求景呂堂詩子謂後學宗慕前輩表其遺迹固爲羙事然黙而識之求其所以至於彼者而勉焉可也何以詩爲哉至於傳之遠久使人不忘則徳粹之記諸公之詩皆足以垂後矣亦無待於子言也乃書其後而歸之紹熙辛亥十月戊寅朱熹仲晦父題】

醉經堂記

王炎

士志學必志乎道六經載道之器也聖人詔天下與後世者甚厚也故志乎道者其學自經始而今之學非古之學也士方未得志時取聖人經伏而讀之蓋心乎富貴利達也師弟子之所討論訓詁之所解釋與夫出以爲新意者例皆求諸其言而以爲議論文章升於鄕試於禮部防於庭幸而在選眾必指之曰是通經者也而其人亦以是自居吁吾不知夫聖人作經其果爲後世求富貴利達者設歟不然則以言語求經是守古人之糟粕也必於言語之外索焉然後爲有得矣古人之得志不防不得志不戚蓋進有以行是道退則以善其身能於經有得者也而今之富貴利達者未必能是其窮而在下者未必不能是以窮達論學術君子不與也吾里程君彥信隠居以自晦故非亟於利達者其人明白簡易不見圭角不立町畦以其行於身者率子弟故其子弟多良而又篤以學儲書於堂榜之曰醉經屬記之以識其意炎曰是不可不記甞聞聖人之經其法簡以嚴其文約以典故學焉而易知其言淵而防其味淡而不可厭故易知而難窮習之不熟思之不精切磋琢磨之不久藏修遊息之不誠經之味無能涵泳啜嚌也予知程君訓子弟於學者有本故願爲之記因並書其爲學之方以告其子弟而於富貴利達在所不論非禁其爲彼而彊其爲此也熟於經而有得於道祿在其中矣

飛翼樓記

汪綱

越之爲都距今二千年遺宮故苑漫不可考獨飛翼樓範蠡所築雄據西山之顚樓𨿽不存邦人猶有能指其處者中間易以爲亭曰望海曰五桂旣而亭與桂俱廢復爲望海寶慶丁亥六月予帥越至是六年矣望日大風雨屋瓦飛墮亭防壓焉遂撤而新之爲樓三楹於其上復飛翼之舊而樓之下則仍望海之名萬壑千巖四顧無際雲濤煙浪渺渺愁予使登斯樓者撫覇業之餘基思臥薪之雄槪感憤激烈以毋忘昔人復仇之義庶幾乎鴟夷子之風尙有嗣餘響於千百世者予老矣無能爲役姑識嵗月云

遊金華三洞記

程珌

出藍溪門行可十餘里至上中下三洞下洞石壁卓立水深三尺人仰臥舟中羣僕岸立用竹竿箭入丈餘乃登岸仰視石門去人面僅四五寸舉火燭四壁壁有題名皆五代國初人不見風日墨迹如新中有搗藥臼臼闊可三尺有泉正滴其中終嵗不滿旁有仙人田丘陌井井有耕犁迹又有仙人衣如折疊羅帛洞中有蝙蝠大如鴉白如玉正類坡仙所記碧落洞中蝙蝠觀已乃出洞約闊十丈許此下洞也中洞有水簾飛涎濺沫有石壺深不可測足稍不謹則墮其中幸有石天窻光燭其處此中洞也上洞亦有石天窻其石如亂雲如堆卵石崩裂欲落人皆不敢仰視然亦亙古至今終不落也中有洞房側身乃可入上有玉女端坐如觀音纓絡具備觀音之前有泉蜜甘能愈疾人旣飲復筥挈以歸時偕行者八人其七不敢登畏其險也聊記之以示未逰者

徽州新城記

羅似臣

徽於江東爲支郡而在唐已爲大州顧今之封域皆唐舊也其地接於杭睦宣饒四出無不通其州治卽山爲城因谿爲隍而谿山又爲天下勝處中興實爲輔郡四朝涵育生齒日繁地利日辟人力日至而谿山日以益勝獨城未加其舊過者陋之宣和中睦冦旣平城遷於谿北防盧公宗原爲守因民弗便請還舊城而舊城已不足恃有防予費更築期年而後成甎文隠起凡百餘言垂戒後人其慮深矣承平旣久人習於無事積習生玩雨摧潦齧補治不時蹊隧交橫舊功湮圮失今不治後計愈艱天臺宋侯濟下車未幾整飭綱條郡以無事周視榛蕪起廢剔蠧莫此爲急廼防羣計檢漏罅節浮費旬儲月積浸有端緒明年鳩工聚材版築以興選於州得甞軍中習知其事者二人命僚佐分督之始於嘉定庚辰之春二月成於其秋九月爲城五百三十丈有奇疊石爲址髙於其舊其因山爲險者無所攺辟繕飾前人之未備又八十餘丈雉堞屬連翚飛炳煥形勢增重往來駭矚南逼谿地峻斗落一遇霖漲馳波湧冽嵗受推擠築隄捍固凡兩級聮亙修堰逾於舊城列植桃柳木芙蓉春葩秋卉穠纎間發水光山色左右映帶足以助邦人逰覽之娯城凡六門門有樓皆撤而新之勞餞賔館加葺者四稱其爲互輔之佳勝凡木石瓦甓之材匠夫工食之費縻錢以緡計者四萬五千米以石計者二千四百而役使不勤一民科斂不及六邑銖分用度不以諉上斯亦難矣夫諸侯之於天子有蕃翰屛毗之義古者國無大小皆有城衞其民者固所以衞其上也徽爲內地而宻邇王室其民之休戚利害於本根所系爲不輕而城又非可一日而猝具則當閒暇之時爲備豫不虞之計亦勢之不容已者役大則難興費重則難繼規模前定經畫不勞以數月之間而復百年之舊觀人樂其成誦勤贊美於此役也可以觀政矣似臣昔者竊聞之中書公之鎭宛陵也首飭備禦崇墉屹立纎塵不驚邦人至今徳之侯中書公之季子選於朝而來也材識通敏蒞政臨民皆有稟法百廢修舉靡勞弗宣徽擊柝聞於宛陵安車迎養東睇敬亭慨然念舊則侯之屬意於斯城也有自來矣至是雄峙相望甲乙江左故並書之以侈二邦之盛事云嘉定十三年十一月旦日文林郎監行在省倉下界羅似臣記

休寜縣修學記

方嶽

學校與井田並古未有去井田而爲學者也故自五家之比鱗屬而午貫之於是乎家有塾黨有庠術有序此非古所謂鄕校歟族有師州有長鄕有老此非古所謂鄕先生歟士生其時出則相耦於同井之田入則相友於同門之學蓋知父吾父子吾子老吾老幼吾幼而巳然而堯舜禹湯文武之道具是焉井田壞學校廢士之嬴糧外遊者無方而專門名家之學興大師眾至千餘人其不違父母捨墳墓而去者幾希而人心始漓故漢之號爲儒者其下爲桓榮之稽古其髙爲鄭康成孔安國之訓詁又髙爲董仲舒之明陰陽而止爾三代之所以一道徳同風俗者不在是國朝學校之盛布滿郡邑𨿽田不井授而欲士之不去其鄕以爲學則猶古也休寜壯縣其道經訓以相傳習者率甞最吾州異時校官有望府溟涬然第之者蓋錫山陳公之茂尉邑時爲之也於今百有六年矣厥棟維摧厥甓維頽瞻言宮庭士顙有泚嵗時釋菜僅僅無落事而已內相程公之歸裏也一大葺之言言新宮迥殊舊日是嵗嶽起家入掌故道休陽聞公之言曰是鄕校也吾長於斯學於斯而可諉吾父兄子弟爲聞士之謂公者曰是鄕先生也學如此其行也仕如此其亨也而可忘吾父兄子弟爲然則公之興校𨿽防井田其猶井田意歟邑大夫吳君遂與凡有職於學者交謁更進而屬記於嶽辭不可則諗於眾曰聖有大訓言忠信行篤敬𨿽蠻貊之邦行矣言不忠信行不篤敬𨿽州裏行乎哉然而行於蠻貊者易行於州裏者難獨何與州裏得之於其常蠻貊得之於其暫暫者易勉而常者難持也士固有冠冕佩玉天下之通貴而不爲鄕士大夫所齒者矣月旦之評其可畏如此故士之所以修其身者愈近則愈難事容可以欺天下而不可以欺婦子也夫子之所以聖不過鄕黨一書而所謂治國平天下者無餘蘊矣諸君能耕而遜畔則畎畝而伊周能行而後長則道塗而顏冉奚必曰稽訓詁以爲博明陰陽以爲髙而後謂之學哉是則鄕先生所望於鄕校之意也皆曰惟敢不夙夜敬戒以無忘公之徳公名珌字懷古先皇朝翰林學士今爲端明殿學士提舉嵩山崇福宮云嘉熙五年祁門方嶽記【陳定宇曰秋崖亦近年之髙才時文議論防皆好】

新安建石梁記

錢時

新安之麓絕流爲梁瀦爲淵其來尙矣中罹蕩圯邦人士輒不利障以木輒利時不能陰陽家言甞歷星源過祁山皆西流入番江余諸邑東入浙問之三老各三百六十灘石林立勢斗下尢險絕者立檣以識逾三十尺是新安地最髙環城三面可揭渉勢然也辟之於人不爲淺澁爲澄涵气象則自衍裕梁之利也固宜然立柵磽磧之上而聚石其中霖潦暴豪何能鐘固嵗一葺或間嵗大葺科役民伍覃害不細況木之障水猶絺障風迸漏穿泄艸艸而已嘉定十七年秋著作都官袁公甫解郡符且東歸慨念利興而害不除非便必大錮石爲不朽計乃可於是籍緡錢萬五千聞於上紹定二年將指庾臺始克議玆役推官趙希愬董之得閩工甚精鑿山料材彚別三品直而方者曰眉石層壘繩整嚴邊幅也狹而長首方而末削若釘若斧者曰算石斜透中通互穿鏁也其磊塊不可尺度者曰囊石補漏罅實要腹大抵魁傑輪囷有力勢梯轉而下桴浮而來機運而登皆極巧便眉算疊用左右篷捲凡十有八層而後周內固外圓不鬭於水斗門東瀉不怒其流闊三丈髙半之橫亙可二十倍越四年九月竣事先是時過郡趙屬之記辭未獲招之往觀焉太守謝公采伯且來同觀班坐於梁澄潭浸碧顧而嘆曰賢使者之澤也與梁俱不朽記何辭時曰噫公自庾臺司臬事連大歉連大發廩以民命爲己任九州四十三縣有父母慈往年羣偸嘯閩中嘯江右今年嘯常山咸薄我屬部不敢犯四鄰眞若防之利水又方崇儒學明大道爲觀風第一急務岌然頽波厎柱也獨斯梁之云乎𨿽然邦之人涵公澤則無涯矣遂書之紹定四年十有二月旣望郡人錢時記

三潭記

錢時

淳安之西百里有三潭焉在崇岡僻嶠極深處源出昱嶺至是始折而東瀉瀑垂斗絕瀦而爲潭連三垂瀑而三潭髙下相比上者可一畝居中者尢大而其下則差小旁皆崖石圓拱口収而腹衍如釜勢束乎兩山之間傾注澒洞聲振林麓路臨其上撼撼欲浮然而寒碧淵澄波紋不動聞之故老甞有輪麻縷垂石下測之者盡一輪莫竟其底中潭之涯則小山孤起有古祠出蒼煙老木間下有巖穴容數十輩水益東出淙淙亂石中流去道左片石側立過者颼颼聞松風聲曰響石又數十百步兩崖對峙如堵墻水流其間宛若門闕中過上多怪石其揱然作手形者曰僊人掌三潭之別源當合富流漿二水之衝有石柱尢奇方廣三丈許從澗底挺然拔起者幾七十尋上下相直不偏倚蟠松壽蔓夭喬纒糾嗚呼異哉三潭之名予兒時則甞聞之至若石柱乃得之創見斯二者天地之奇觀自開辟以至於今未之有攺生長此鄕往往寂無知者因念深山大澤瑰偉絕特之勝名不登於載籍不爲髙人勝士所題詠埋沒不聞於世如是者何限天拆此祕使吾一遊目焉殆不偶然也後七年有善水墨者因追其髣髴令作兩圖懸之壁間且爲文以記𨿽然非玩物也聊以志所感云

昭勲崇徳閣記

程源

恭惟皇帝陛下躬上聖之資誕膺駿命嗣守鴻圖尊賢尙功勵志求治固已緝熙十三朝之令緒培植億萬載之丕基矣屬時社稷尊安海宇淸晏慨艱難之積累思左右之勤勞永惟寜考在禦甞有崇顯配享勲臣之防經始未成乃寶慶元年八月申命奉常闡基建閣自趙韓王普而下二十有四人悉登繪而表異之親灑宸翰寵以隆名曰昭勲崇徳之閣云章炳耀下飾萬物臣等整襟肅容端拜聳觀切謂羣公先正遭遇聖時濟業於平定之初圖義於惟幾之日決防於危疑之頃扶景運而致中興輔潛徳而定大計曰文曰武咸有丕績可謂協明良之防矣貂纓儼飾烝從祫侑可謂極始終之榮矣至若視功載於奕葉崇傑閣於頌臺具昭盛典以示永臧斯千古之曠儀一人之厚錫也陛下欽承先志邃宇聿新扁揭昭回輝映層漢猗歟漢之麒麟唐之淩煙其舊義無所取意比玆典禮恩重事殊豈惟元勲故老精爽飛動潛孚於蠁之中而嗣臣志士修名砥節亦莫不思奮於激勸之下龍吟虎嘯事業益閎乾淸坤夷邦家永輯其自今日始臣等猥以譾薄欽厥攸司幸際明時目擊盛舉防奉奎翰刻之翠瑉敢稽首拜手恭書於下用對揚丕顯休命謹記

韓忠獻王趙普

周武惠王曹彬

衛國文惠公薛居正代國元懿公石熙載鄭武惠王潘美

祁國文靖公李沆

魏國文正公王旦

隴西忠武王李繼隆沂國文正公王曾

許國文靖公呂夷簡冀國武穆公曹瑋

魏忠獻王韓琦

魯國宣靖公曾公亮韓國文忠公富弼

溫國文正公司馬光儀國文定公韓忠彥秦國忠穆公呂頤浩丰國忠簡公趙鼎

蘄忠武王韓世忠

循忠烈王張浚

魯國文恭公陳康伯越忠定王史浩

郕國文定公葛邲

福忠定王趙汝愚

遊雪矼記

汪炎昶

江伯幾於所居一里許陽昕山之南值層崖飛瀑買而有之其源出他山石罅西流至是始合噴薄懸激而下數十百尺聲潨然色如縞雪崖上聳焉孱顏砑然空硿乃廽爲平矼貯澗瀑矼與瀑相輔爲奇不假疏鑿其婦翁山屋先生許公取歐陽子雪矼語名之自是日一至焉至則樂而不能去旁皆土山而多石因薙榛莽而奇自出最奇者曰倚天拔出陽昕山頂數丈若鬼神所剖劂下有石室可一二人石室傍石如臺如幾可琴可棋又有峭壁彎環香蓀族生其上有斷石臨岸竅穴潛透泉激爲風翏翏然從竅出皆出雪矼右一峯甚秀特卽絕頂爲池冒以芙蕖謂與泰華相亞以少華名之在雪矼左前卓艸閣衝陶隠居所居也凡詩友之來遊者皆自谷口徑懸崖而上名緣云徑有石印鶴指爪迹者名鶴碥有泉先雨而溢者名作雨泉下有石潭曰衝漭窺之深黑蓋雪矼之瀑至是而匯也巨石枕潭爲栁磯磯後有半塢繚而深有田疇竹樹樹外列悠山內疊蒼屏南者石耳北者芙蓉諸峯傑出環峙淸晝登雪矼而望咸若畫然皆若拱翔乎雪矼而雪矼特爲最於是屋於西趾曰樂此之堂日奉其族父衝陶君從諸昆弟友朋遨逰其間蓋皆有樂乎此也向非子則此景莫顯人得而樂之乎然自開辟而有此今幾年子先人居是凡幾世何獨未有知者山林泉石不遇者之所樂也子之先聮仕版貢禮闈志汲汲在行道所遭之時異也至元癸巳秋里人汪炎昶屢從諸君子逰慨然有感以爲景之獲遇於人而人之樂乎此者率皆未遇於世者也輒記之

遊龍潭記

汪炎昶

龍潭在婺源城東百里山澗僻處頗稱有靈異距予所寓館五里而近主人亦趣尙髙潔以其地有懸崖飛瀑之勝約予同逰予亦欣然欲往旣有期日而雨弗輟予試黙禱於龍其感與否固未必也至是晨雨疏逗已乃大霽遂同遊凡八人入其境夾澗石爲崿風景忽殊左崖間時見瀑布奇甚凡垂如簾者一爲三折及直而懸者又各一少前山益峻峭閴寂摸捫蘿蔦揭厲漣漪蓋深涉乎虎豹蛇虺之域予疑巳逼靈境主人曰未也又前及里許逾澗循其石崖靑壁逕崩崖裂石下復逾澗左入潭在大石峯距絕壁下石掬兩股爲崖瀑自其後乘髙怒噴直下數十尺逺望如出穴中雹狂雨很淙淙不絕而其細者空蒙霏微如薄霧潭砑而吸之周廻可二百餘步揺光蕩緑莫測其深自是始流平地爲澗潭上陰幽黯黑風與水气合而爲淸悚人肌骨聞其上復有小潭亦龍所窟水自石門入而注焉逕迂險不可上但徘徊潭側久之而退忽微雨卽止回憇山家小飲殊無雨意旣歸而雨大作澗水暴溢意者龍以其靈𨿽著玆土而窟於窮僻未托文墨以大顯故以是彰其相予之禱而有異乎予𨿽弗藻於文然其事頗異不可泯遂爲之記【趙東山曰古逸先生於文章得昔人用意深處毎指其律度繩削以示人而戒毋輕作其自爲文奇而有法】

新安文獻志卷十三

欽定四庫全書

新安文獻志卷十四

明程敏政撰記

徽州重建紫陽書院記

方回

紫陽山去古歙郡之南門五里而近故待制侍講贈太師徽國文公先生郡人也合山與人稱曰紫陽夫子若洙泗先聖然此書院之所以作而名之曰紫陽也始郡守上饒韓公補作書院在南門之外倚山瞰溪陟其門朱榜金書折旋過風泉云壑軒拜夫子祠趨而橫入左右齋廡中而肄講爲明明徳堂前爲書樓後爲宸奎閣而其上又爲披云之閣閣之後最穹爲大成殿更六政而後大備紀有文刻有圖傳於世至元十三年丙子冬去始作時三十有一年矣鎭帥設險固圉撤城外凡屋爲柵郡檄俾遷於南門之內江東道院實古郡學遺址也諸生綿蕝妥靈明年建祠於道院西爲外門十五年按察使者至謀諸總府以書院地與古郡學地兩易以溪山偉觀爲明明徳堂而書其額得前進士汪君一龍曹君涇爲之師前貢士許君豫立爲學正相與撙縮租入以其年冬經始興復得經歷趙君仲璋與今治中汪君元龍白總府皆捐貲率同僚爲助而士亦醵錢相役平窪亢卑據亥揖防爲先聖廟前門後殿各三楹而從祀之廡各倍之講堂東西齋廡之數視廟制而在其西又西偏增舊重屋爲三以大其門又別爲小重屋三面水西以仿披云之舊服具器備以十七年仲春丁祭告成於是諸生相與言曰昔之書院向挾紫陽山於其左今之書院若廟若祠若堂皆南向得紫陽山之正學者俯而讀仰而瞻由是以想夫子之步趨謦欬將必有得其正傳者庸詎知書院之遷非風气之所宜乎然回聞之土有廣狹勢有向背棟宇有隆殺儀文有盈縮皆物也有不物者焉先聖有言殷因於夏禮所損益可知也周因於殷禮所損益可知也其或繼周者𨿽百世可知也尙忠質文建寅丑子可以隨世損益曰綱曰常百千世一也則何損益之有古之祀也以屍以主而後世肖形以像之古之坐也以席以幾而後世髙座以華之古功臣與食於大烝而後世享先聖也以其門弟子及賢者侑之漢孔廟不出闕里許天下建原廟自唐貞觀始唐釋奠惟侑顏子加以孟子自宋元丰始宋初止有四書院詔郡縣皆立學自慶曆中始近世所至有廟學書院而又升曾思之侑自濓溪至東萊俱列祀而又無不專爲之祠益從今尙損與古違世也抑所謂𨿽百世可知者能從而損益之否乎回甞陟古兗之郛觀魯之泰山與洙泗之水而識孔林之所在漢髙祖引天下兵至而聞弦歌之聲魯恭王欲壊其宅而得科斗之書卒全防之歷世無恙歙今魯也紫陽今洙泗也夫子之教百世千世與紫陽不朽士欲與之俱不朽者其亦有道矣文足徵也獻足徵也五典五禮六徳六行待其人然後行天地之常經古今一日也至元十八年八月望日郡人方回記

釣臺書院淸風堂記

方回

淸風堂者桐廬郡釣臺書院之講堂也凡郡縣學講堂曰明倫者多矣而此獨曰淸風者何也孟子曰伯夷聖之淸者也又曰聞伯夷之風者頑夫亷懦夫有立志子陵先生其庶乎伯夷之淸風者乎伯夷父孤竹君武王父西伯子陵西都老儒光武南陽宗室均北面事人者也故等夷爾商無紂武王不得有天下太公望焉得而封於齊周公旦焉得而封於魯漢無莽光武不得有天下鄧禹可平世文學掾區區侯霸而可三公乎萬乘之主乘其時權也一介之士守其志經也伯夷寜殺身以成仁欲明萬世君臣之倫者也子陵不屈道以伸身欲明萬世朋友之倫者也一爲龍逢比干一爲巢父許由無以時易志無以權廢經望旦裂土禹霸秉鈞心有所不安則不爲之而豈有意於淸其風以聳動乎天下後世之觀聽者哉首陽之山富春之瀨淸風不殊萬世永賴皆所以明人倫也初作堂爲是名者前郡守趙與歷捐私帑重建堂者郡人山長駱正大方文豹而前郡守方回爲之記

廣平府重建成信侯殿記

方回

托孤之難未若立孤之難也幼而長之宗祏危而安之托孤固難死而生之血食絕而續之立孤尢難周成王十三踐阼姬旦攝政四國流言七年而復子明辟此所謂幼而長之以安宗祏之危難矣哉夏羿浞之變後緡方娠自竇而逃一成一旅遺臣靡立少康不失舊物此所謂死而生之以續夫血食之絕不亦難之尢難者乎是故漢霍光擁佑昭帝保養幼主謂之托孤功爲大不如丙吉張賀有恩於宣帝垂死而生可謂之立孤徳爲大今廣平府故洺州肥鄕縣春秋時立趙孤近世封成信侯程姓嬰諱之裏也周簡王之三年晉景公時屠岸賈攻殺趙同趙括趙氏盡矣而趙武者趙朔之庶子也侯與公孫杵臼謀而藏之後祁奚韓厥言於景公復立趙武史記晉趙世家春秋內外傳劉道原通鑑外紀所書不同然成季之勲宣孟之勤若一發懸千鈞迄至於今有社稷不墜者誰之力歟肥鄕之程侯也則肥鄕之人祀之又豈止一鄕一國之善士歟厥後江南侯有廟甚盛曰祚徳封爵又不止此而肥鄕如故南北異也侯之後世居肥鄕程君玉欲新侯廟不果蔣君思爲玉養子繼父志一新之穹殿四楹雕飾完備元貞初元季秋鳩工期年落成用中統楮幣爲錢百五十萬有奇其里人省郎王君英永記其事夫食人之祿存亡繼絕忠臣也程侯宜書爲人之後肯乃堂構孝子也蔣君思亦宜得書是爲記

橫舟亭記

曹涇

吳君叔震旣新厥居其西爲燕賔之堂軒窗髙明廊廡修敞中以花畦見方廣亦足名樂事賞心矣旣又得閒地於兩廡之外構一亭焉髙與廡平廣與堂侔上閣如蓬旁防如唇如舟之制丹靑飾之卽而飲如風止浪恬帆収櫂歇相勞苦以樂也憑以睡如湖舫意行次於林園停篙徙倚花繁栁緑鶯蝶嫵媚翫以忘歸不知日之將暮也其自西堂乍入竦而視之則又如龍驤萬斛與岸俱閒漁郎去來鳬鷗上下自爲景情而主人若無所事乃命之曰橫舟而謂涇宜爲之記則應之曰韋蘇州冦萊公之詩意也蘇州之事未暇論萊公澶淵之役君子有以見素定之略焉夫水之有舟濟險也而橫之觀變乎哉天下之理擬而後動至而後應然後整暇舒肆迄潰於成莘之伊尹隆中之諸葛是也不三聘不三顧寜有躬耕髙臥爾其不然者有憫窮徼幸之心陋之爲儀秦鄙之爲光禹甚者如林甫國忠輩或浮游飄揺窺切瑣細禦人於蒲葦洲渚之間以茍朝夕或冒利乘險甞試而前風濤卒起人已兩敗魚腹厭之竟爲世笑然後思擬而後動至而後應者不如是疏且易也叔震於是所志逺矣上方崇儒興學明詔天下郡國以茂異來上寜得無意乎疾驅者誰喚渡方急願戒櫂郎解維遄發曹涇記【洪潛夫曰曹淸甫文典古】

南陽諸葛忠武侯祠亭記

程文海

楚有才尙矣至於丞相忠武侯遂爲古今冠冕南陽書院所以名所以祀者書院成六十年而敝部使者廣平程某來新之內外完好祠亦補舊而加飾焉行省都事冠氏楊君處恭又卽祠前築臺爲屋江夏尹滑臺趙君仁協謀並力於是亟成翼然華邃其髙山景行之意蓋惓惓也夫孔明不可作矣觀其﨑嶇一隅所就不酬所願自太平之時之臣視之曾何足芥其襟府而君輩神交意悟有爲平原執鞭之想有志事功之士固非流俗所能並哉𨿽然甞試言之使孔明生當建武中元事固未易可知使徳顧不至三其亦終於躬耕而已蓋古之君子未甞無志於天下然亦不以所遇而制吾身之重輕此孔明所以不可及已旣與南陽耆舊慨嘆之餘因俾刻之石使學者知所勉且無忘楊君之美趙君之勤大徳七年某月某日記【道園虞氏曰宋之將亡士習卑陋以時文相尙病其陳腐則以奇險相髙江西尢甚識者病之初內附時公在朝以平易正大振文風作士气變險怪爲靑天白日之舒徐易腐爛爲名山大川之浩蕩今代古文之盛實自公倡之】

崇陽縣重建乖崖祠記

程文海

愛其人以及其所經從所遊處彌逺而親久而益不忘故覩河洛而思禹見甘棠如見召伯焉此一念之眞也乖崖張公有遺愛於崇陽邑人祠之至今嗚呼可感也巳按公之終更而去也民思之生祠公於所建美美亭春秋祭祀不絕紹聖中移置淨剎院紹興復於美美隆興二年邑令陶楙以北峯亭亦公遺迹乃徙焉而命梵安浮屠主祠事郡誌云爾今郡別駕白雲翁介其父老言曰美美舊有公祠前令新亭而祠廢大徳庚子邑長攺建社壝於亭前因復立之勒石於祠夫一念之不忘則窮天地亙萬世而猶存初不系祠之有無也居而惟恐其久去而猶忌其復來彼亦人也何以得此於人哉有民社者可以鑑矣仁人心也吾以此心彼獨無是心乎所謂一念之眞也有民社者又可以勉矣此吾所以重有感於斯也因書以遺白雲翁使刻之

靑田書院記

程文海

道不系於地也然由迹以知其事防事以見其人使後之學者有所觀慕感發則地亦若與焉者此靑田書院之所爲作也謹按陸氏居靑田至象山文安公時已十世不異防先代復其賦表其閭文安公兄弟又以道徳師表當世而靑田陸氏聞天下中更冦燬星分瓦解陸氏先祠亦不能屋矣至元二十三年廣平程某以侍禦史將防江南過金溪顧瞻遺址閔然興懷鄕之耆舊咸請復其家且建三陸先生祠遂以語郡郡下之縣縣無其人文書茍且大徳五年公諸孫如山慨然謀諸賢士大夫且懷牒郡庭以爲請眾咸義之爲助其費適縣令尹張居懌政績方茂有志斯文欣然自以爲功乃卽義居故址創屋數十間春秋有祠講肄有堂廡門室房略備扁曰靑田書院而請某爲記某蓋甞冀其成而今始克成可喜也抑可嘆也傳曰堯舜之道孝弟而已使家皆陸氏人皆文安弟昆治民者豈復勞其心哉亦旣不然而於風厲示效之方又藐然曾不訾省是不亦可嘆巳乎美哉張令君能知所先務也懿哉賢士大夫能助其子孫繼志也大哉公之道徳久而彌章也公與徽國朱文公生同時仕同朝學同志其不同者立言有丰儉之殊是以今之知學之士知文公者甚眾而知公者甚鮮知不知非道之所計然以義居數千指若此不幸遇患又若此行道之人猶念之況大賢之裏居政教之所急而可藐焉略不訾省若此乎此無他不知之過某𨿽未足以知公抑甞知學公甞有云就使吾不識字要當爲天地間堂堂正正大丈夫今家之子孫與其裏之秀民勞於作樂於成庶幾藏修息遊於永久其亦奚所見乎必有所慕矣然慕其人不若師其心居其居不若履其道不然名存實廢室邇人遐適足以來無窮之慨嘆而已然則父兄師友可弗念與是役也以七月二日建十月成明年三月記

此君軒記

程文海

古之爵五等而有土有民者曰君非有土有民而蒙是號必其徳有可尙者也人而能是亦希矣竹物也而何以得此稱於子猷哉竹之徳固可尙心虛而神淸貫四時而不攺也晉人尙雅趣頗以不事事爲淸虛吁比徳於竹者如斯而已乎吾至官借宅於人而植竹於西軒之外復借子猷所以號竹者名吾軒吁吾軒借於人也軒之名借於人也皆非吾所自有也獨所以如竹者非可借於人而意子猷或未知之然則子猷之君此君亦借爾借歟非歟是未可知也吾將問之此君至元三十一年五月五日記

孝友堂記

汪曙

王君京祥家城南與予爲同郡而京祥之先本汪姓育於外氏故姓亦隨之則固與予同宗其仲子璏從予遊將十年出入起居必偕其於學敏且篤而又最相信愛能文善書徳度溫裕予中道得璏甚善故在交遊最宻且厚如璏者不一二人蓋所謂同道而同心者也京祥年且六十其母氏亦幾九十而京祥之孝不衰嵗時上壽稱慶必率子婦羅拜極其歡心朝夕定省寒暑溫淸必躬必愼至於衣服之裁制飲食之滋味又必極稱愜調齊而後已居常有言曰人子於親生不能盡愛敬以致養徒佼佼然悲號孺慕於旣逝無益也故其奉母而樂鄕鄰皆嘆羨之其二子奉其二親亦如京祥之於母伯子瑛乾父之蠱勤勤焉靡敢暇逸家事一不以煩京祥璏之得從容問學以有成立者則瑛有以資之也曙因暇日題其堂曰孝友且爲之言曰人子於父母而孝於兄弟而友固天性也然先王教民而必首之以孝友以八刑糾民而不孝不弟者先焉其在於書詩以孝友見稱者又不過君陳張仲輩數人而已何也豈非孝友𨿽出天性而气昏欲熾不能不失其良心乎然先王𨿽欲不教之行而糾以刑作書作詩者𨿽欲不稱道詠歌以彰其人之善不可得已今京祥父子孝友如此予烏得不爲書之也世衰道微行窳俗隳徳色耰鋤誶語箕帚防墻紾臂可嘆可悲克孝克友萬或有一而上莫聞知淑慝靡分而士君子又莫肯奬勵紀述而形之歌詩其何以覺斯民之蚩蚩而示勸戒於無期哉吾聞孝弟之徳至於通神明光四海至和薫蒸又必生祥下瑞延慶奕葉他日固當於王氏見之予𨿽才謝昌黎公尙能作詩以詠王氏附之董生行後

遊鐘山記

胡炳文

江以南形勝無如升鐘山又升最勝處予至升首過上元謁明道先生祠禮畢卽度闗遊山夾路松陰亙八九里淸風時來寒濤吼空斯須寂然如故路左入半山先是謝太傅園池荊公宅之捐爲寺至今祠公與傳法沙門等出行三四里又入一寺麗視半山百倍龕鎪壁繪光彩奪目詭狀萬千兩廡級石而升四五十丈始至寶公塔塔邊有軒名木末履舄之下天籟徐鳴浮嵐防翠可俯而挹下有羲之墨池投以小石逺聞聲出叢葦間徑陿荒蕪遊客罕至獨拜塔者累累不絕長老云寶公巢生而人朱氏取而子之後成佛凡禱水旱疾疫如響語多不經由塔後循山而左過安石讀書所山石犖確忽敞平原修篁老檜萬緑相扶風鳴交加猶作當時吚唔聲又行數里休於觀音亭其傍八功徳泉有聲鏘然汩汩至亭下則囦然以涵或謂病者飲此立瘳眾皆飲予以無疾不飲遂回塔後攀松升磴六七里至山椒鉅石人立予登石以坐鳳臺鷺洲渺不知在何許但覺繚白縈靑隠見煙霧間城中數萬家樓閣如畫其閒曠無人處六朝故宮也北視揚子江頭一舟如葉行移時不咫浪楫風帆想數十里遙矣盤龍踞虎亙以長江其險也如此黃旗紫蓋王气猶有時而終令人淒然久之下山至七佛庵白雲淒潤囂不來一僧噓石鑪灰防須眉如雪一僧蓬跣崖邊拾松子以歸語容質木絕不與前寺僧類聞其下有猛公庵子文廟山水稍奇麗率爲事神若佛者家焉予不復往欲訪猿鶴山堂莫得其處遂朗吟小山招隠循故道禦天風而下兩袂如飛半山僧迎於門欲設子供予力辭亟入闗復至明道精舍少憩而歸因唶唶曰升自紫髯翁以來幾興衰矣眼前花艸無復當時光景伯子春風千載猶將見之至若熙寜相業非不焯焯然炫人耳目迄不如主上元簿者得祠於學何哉欣慨交集遂記之同遊者王士晦黃元卿茅安上饒林畔

徽州鄕賢祠記

胡炳文

歙婺源爲子朱子闕裏亦旣有專祠矣州學鄕賢祠復並祀二程夫子者何孔子之先宋人孟子魯公族河南實吾新安黃墩忠壯公後也忠壯公字靈洗仕梁陳贈鎭西將軍開府儀同三司有功徳於民配大享南史有傳宋號世忠廟封忠烈王新安誌敍先達居第一謹按程叔子撰純公行狀河南之程出自中山博野又按歐陽公撰程文簡公父冀國公碑銘中山博野之程出自靈洗文簡公諱琳與太中公珦爲兄弟如此則新安爲河南所出何疑哉或曰朱子自書新安程子不書者何蓋由新安而建寜一世而近故書由新安而河南凡二十餘世中間遷徙不常故程子不書然程子可不書新安紀新安之人物而不書程子是譜宋之後而不書孔子系魯公族而不書孟子非缺典歟近有爲道統之說者曰聖賢之生天地气化相爲循環冀在北岐周在西魯在東舂陵新安在南夫斯道絕續天也自北而南疊生聖賢以續道統之傳非偶然也方今程子之學行天下四海之外遐陬僻壤猶有學其學者況玆大好山水乃其云之泰山河之昆侖也哉此鄕賢祠之所由作也詩不云乎維嶽降神生甫及申吾新安以之又不云乎髙山仰止景行行止吾新安之士當以之祠成於泰定甲子發其議者州學賔前兩貢諸生京學諭艸庭程公鼎新主之者提學官太守史奉議光祖記之者胡炳文書之者王儀皆州人也【禮部爲崇祀先賢事祠祭淸吏司案呈禮科抄出直徽州府休寜縣知縣歐陽旦等奏前事通政司官於奉天門奏奉聖防禮部知道欽此欽遵查得先該保定府博野縣知縣裴泰奏稱二程先生之先博野人舊有祠堂春秋次丁日致祭緣無明文恐不能久本部巳經覆奏聽從祭祀去後今知縣歐陽旦奏稱二程先生系本府應祀梁將軍忠壯公程靈洗子孫後遷博野再遷河南伊川子孫復業休寜俱有可考縣學舊有企徳堂東祀名宦宋丞相呂大防等西祀鄕賢唐禦史中丞程澐等今量加修完中堂專祀二程乞照博野縣例致祭一節看得二程先生乃程澐族屬之孫不當僣先世之祖合就檄行該縣另選空地建二程祠名宦鄕賢仍於舊處如無空地宜卽見今處所建名宦鄕賢祠與二程相並毎嵗仲春仲秋措辦祭物隨宜致祭成化十九年八月初四日】

平川樓記

王儀

平川朱伯時父號也又以名其樓伯時族大且蕃聚居若城邑非他無樓也登焉以望則南甍北棟逼塞近乎前欲求膚寸之隙少放其目而不可得夫如是尙何取於樓哉惟伯時負山而居據其爽塏固已廓然謝湫隘挹髙明而是樓也又傑出乎所居之表自堂而視其後隆隆相延皆山也自樓而步其左右綿綿如大塗不知其爲山也故一登樓而心曠神豫恍然得所未見焉伯時屢與予徙倚其上而亦毎爲之忘去記之請其可辭乎夫天下莫不有川也東南之川常不峻激而平然一過於平則土必厚淵必深野必夷望必逺艸木必茂生齒必繁故凡川之平爲貴今伯時之裏淵多魚野多稼居人成聚百年之木參天而視其川爲最平伯時取以自號固已獨防其防又爲是樓以極眺望使一方之勝不下衽席而盡得之川之外雲山煙靄淡與天際如臥吳山而對西興如倚平山欄檻望江南空蒙一視飛鳥去來曾何計地上之丘陵險阻也復以自號者而名其樓誰曰不宜方昔之未有斯樓也則比屋之樓廬若在若伏若偃若投吾獨逺覽而莫或與爭是知處物不可以不平而自處不可以不髙處物不平則物有憾於巳自處不髙則巳無異於物伯時旣以川之平處物矣於樓也又見其自處矣此眾人所以不及也茍以吾說爲無戾於道則有不法川而平不賴樓而髙者伯時能進乎此宜別有勝賞在豈惟是記哉

碧環亭記

王儀

凡狀山川艸木天宇煙雲之色而寄興於悠逺者多曰碧夫碧與靑相似而不同均是物也近視之則靑逺視之則碧秋物多碧气淸而視逺也董君直卿作亭於溪園之上扁曰碧環內之苔蘿竹樹外之雲山煙水極目四周籠以天宇千品萬彚混爲一碧而是亭也宛然處其中跬步戶庭而寄興甚逺客毎爲予道其勝如此董君予故人也乘興過之見不暇揖卽握手造亭上則日向暮煙檣盡泊沙鳥已歸俄而漁火出沒道側洲尾蒼茫晻靄無所寓吾目矣夜何其而酒半起憑欄臨絕岸茫如虛空大星璀璨影落潭底風露淸寒廹人不知身世竟在何許返垂箔更燭極歡乃罷因謂坐客世間好景何限役於聲利權勢之場者不知也其或厭卑濁而務超逺則又絕羣離類去而放於江湖之外二者相視有間矣而皆未免於有欲也必其無欲則彼眾人之所役固不足爲吾病𨿽江湖之放浪亦可以無去莊生云樞始得其環中而以應無窮自謂足以齊物矣而猶有應也若董君之悠然弄是環也又且何應哉昔秦隴山澤間有散人焉碧瞳而緑發輕舉而不老世皆以爲異無他由其飲食呼吸寢處躪借不離乎山澤淸淑秀潤之气灌澈骨髓與之俱化而不自知也使予捐絕世故與君遊於是久將不爲異人乎客皆大笑絕倒主人悠然若有防於其意請書而記之

晉新安太守程公墓志

程逢午

徽之程氏自新安太守元譚始晉元帝興江左太守由襄州刺史守新安郡及代百姓遮畱不得發詔褒嘉之賜第於新安之歙縣子孫家焉其墓在州之西十里今名雙石前蓋指墓前二石人也有地廣袤可容數萬人先端明少師甞掌其丘域至孫曾四世矣大徳丁酉九月裔孫深甫沿檄故鄕因得過家上冢與族黨親戚欵接甚歡以其年十二月十七日回途至太守墓拜掃焉顧瞻徘徊僅有二石人出土半體餘地已寸耕而畦種之矣問之乃屬別姓因思程氏爲新安望族蕃衍盛大家有詩書世傳簮笏其散處諸郡者亦多貴顯夫以積世封植之久子孫千億之多一旦蕓夫蕘子負荷鋤耒縱橫其間行路之人且爲嗟悼爲其後裔者忍此至哉旣抵郡之明日訪逢午精舍語以其故而白之府公率枝下子孫期以二十六日防墓所詰朝風雪大作不憚衝寒集里社父老指畫疆界復還舊物屬近墓子孫崧主之收地所入嵗時展省世世無替蓋根本固則枝葉茂而枝葉之茂者亦足以庇其本根祖徳深厚實子孫悠久之基而爲子孫者容可昧所自來不以丘墓爲念哉尊祖故敬宗敬宗故睦族深甫可爲能盡其道矣亦其天性仁厚知所重而不敢忽也因記其事以貽後來峕閏月己未朔裔孫紫陽書院山長逢午百拜謹書於明明徳堂之西捨

遊黃山記

汪澤民

黃山在宣歙境雄鎭東南山之陽逾百里爲歙郡治其北三十里爲太平縣又北抵宣治所二百四十里不當通都大邑舟車之走集而遊者罕至今年四月九日予始得遊焉山西之麓田土廣衍曰蕉村蓮峯丹碧峭拔攢蹙若植圭若側弁若列戈矛若芙蓉菡萏之初開雲煙晴雨晨夕萬狀繇蕉村南道二十五里至湯嶺上仰視羣峯猶在霄漢間岡阜蟠結鑿石開逕嵁巖欹危瀑布聲訇磕如雷怪石林立半壁飛泉灑巾袂當新暑淒然如秋又十里憩祥符寺寺前淙流走萬石間山皆直松名杉蕂絡莎被蓊薆蘢茸有靈泉自硃砂峯來依巖通二小池上池瑩澈廣可七尺深半之毫髮可鑑泉出石底累累如貫珠不絕气馝馞若湯酌之甘芳蓋非他硫黃泉比也明日遂試浴垢旋流出纎塵不畱令人心境淸廓气爽體舒相傳沈屙者澡雪立差理或然也寺有南唐碑初名靈泉院宋祥符中攺今額又龍池距寺左三里許奔流噴薄瀉石潭中亭午照燭五色璀璨誠靈物所居夜聞啼禽聲甚異若歌若答節奏疾徐名山樂鳥下山咸無有行寺旁近見數峯淩空僧指曰天都芙蓉硃砂峯其尢髙者天都峯也上多名藥采者裹糧以上三日達峯頂予心甚欲遊而鳥道如綫不可乃止凡再宿寺中還至蕉村之三日行三十里遊翠微寺古松修篁石澗橫道僧橋焉覆之屋以息遊者淸冷靜邃已隔塵雜予爲榜曰翼然至寺庭有井泉僧言此麻衣師卓錫處泉亦淸美不溢不涸一峯卓然獨秀直峙東南隅曰翠微峯其條支回互寺居盤中故諸峯俱隠不見明發行十五里過白沙嶺往往攀崖壁牽蘿蔓或小木貼巖若棧而度幾不容武旁臨絕壑惴惴焉不敢俯而窺又七里至絕頂頂平廣倍尋方據石少休時山雨倐霽气象澂潔環視數百里岡巒墟落歷歷可數九華緣翠若蓮開陸蕉村向所見峯皆平挹座間俄頃白雲滃起遙山近嶺如出沒海濤僅餘絕頂槎溯天漢中倐又斂藏如掃如是者三可謂奇觀矣日暮才抵寺亦信宿焉又二日從村北十里登僊源觀至元中新安吳萬竹習靜玆壤甞衍易宛陵誇詡其勝予贈詩還山今竹存而吳逝已久林阜周宻南列翠峯練形引年者固其所哉旣還憩吾宗公仲雲松樓越十日逾興嶺而南所謂三十六峯者駢列舒張橫絕天表眾岫疊嶺效奇獻秀盡在一覽行田疇竟廼登橫嶺陟小丘道左竹杉陰森中小徑縈紆才屋數間一僧奇龎近八十煮茗進果自言結構力田閒則持經翫空歷二十閏矣外營艸亭往來休焉庳陋且壊予將攺築亭之右丈餘南峯翔舞近乎前北隴奔躍駐乎後左右翼如景益淸名之曰芙蓉亭而未暇也循巖曲折抵白龍潭巨石谽谺洶湧衝激深不可測嵗旱民謁欵雨立至又度板橋有小庵食淡苦修數輩居焉甞有逃空谷者出奇方療人疾頗眾旣亡瘞浮圖中予特徵夫山水環繞自爲奧區於髙峯之下田興嶺抵此四十五里人迹遼邈可屛塵事遂宿焉聴泉而去凡道途爲裏若干皆樵牧負販者隠度云然非有堠以步而計也世稱黃帝與浮丘容成於此山上升攺名黃山江浙諸大山所分以出其廣袤形勝若是奇蹤詭狀固不必盡究然非神人列僊不能稱其居𨿽未暇徧而選勝搜奇余可槪見矣昔大徳戊戌嵗得玆山圖經神思飛越而因循皓首甫幸一至至又弗克久畱而去毎登山時率宿雲收雨紫翠如沐山下之人皆以爲山川英靈有相之者予亦竊自喜回思在南安之日造南原山禱雨龍湫跣揭亂石急流中腰絙梯藤登懸崖上而復下至潭所其巖險視玆行爲甚是故樂淸賞以酬宿昔忘躋攀之勤而不知髙深之爲懼也予當謝事與二三友結宇讀書以畢餘生較之充詘於聲利而不知止足者不尢愈乎時至元再元之六年庚辰嵗也

堪老園記

汪澤民

古之爲士幼而學彊而仕迨夫致政得謝則歸老於其鄕而有養也夫如是豈不堪者乎澤民七世祖龍溪先生當政和中以奇才偉器發聞詞林適憸人居相位繇符寶郎出通判宣州甞題官舍末章云生涯未辧亦堪老四世而至大父宛溪翁中年頗治亭臺花木榜其圃曰堪老惟古者養老之禮隆待士之恩至虞之燕夏之饗殷之食周人兼用之蓋其服食起居與凡動作無不待於養也夫老矣有以養之則堪矣後世斯禮廢仕於四方者膂力旣愆土思益切無田以給伏臘無屋以除風雨人人爲之不堪具官牽位者或有之我祖世淸白方彊仕已興堪老之詠不計生涯之有無也宛溪翁祖徳是程采其語名其圃超然充詘隕獲之表其視紛華何如哉澤民幸不墜詩書之緒茍祿逾三十年今獲謝事而歸負郭洲上隙地僅若干步樊小圃擬構艸亭雙流宛宛洲介其中四絕囂塵俯瞰淸泚南攬文脊之秀北瞻敬亭之雲閒則擕孫子渡小舟縱杖屨汲泉瀹茗擷蔬引觴祛俗慮於人間延眞趣於物外其中誠不能肖前人而生涯寡薄則又過之然亦忘其堪與否矣作堪老園記至正六年丙戌嵗春三月朔新安汪澤民記

新安文獻志卷十四

欽定四庫全書

新安文獻志卷十五

明程敏政撰記

小金山記

鄭玉

予年十七八時東遊京口登多景樓望金山在揚子江心矻然爲中流砥柱念欲一躋其巓酌中泉以適平生樂事竟坐他事不果去今蓋七八年乃得小金山之名而有觸焉者新安江自率山發源東流三百里至淳安縣未至縣之十里江心倚南少西玆山在焉東北江面十餘丈西南僅僅一澗環之如帶大旱或可揭四時非舟楫不能渡古樹蕭然出煙蒼水黃間石色崚嶒苔蘚如繡上有佛寺舊極壯麗嵗久寖就頽圯僧徒星散今無有存者惟敗屋數椽而玆山之景無攺也濟岸而南攀援至山腰爲石洞者三穹然如夏屋大可二三十人坐中半之小十數人余又有一巖嵚嵌特甚如浮屠氏所塑觀音像坐石東望西洲溪分兩派居民廬舍櫛比鱗輳黃花翠竹果木桑麻之屬蓊鬰蔥蒨無所不有傍一石出灘瀨中如龜形溯流而上號龜石灘西去錦沙村才一二里燕石巖相對峙若樓閣飛簾出臨水上蓋一縣山川之勝聚集於此百里間無與之敵者嗟夫山之爲物一卷石之多也其大小固不足論至於景物之多寡勝槪之優劣亦有不得不論者玆山所少中一泉爾至於巖洞之幽錦沙燕石之勝西洲龜石之奇金山所無有也試約兩山之靈相與可否將伯仲之而忘其大小矣乎予居西一捨近有山出水中曰岑山者气象大與玆山比甞欲以是名之而未果也今乃爲其先焉予將歸而題之曰小焦山云

耕讀堂記

鄭玉

鮑生深築室於所居之前爲委積之所暇則歌其中名以耕讀請記於予予未有以記也客有疑鮑生者問於予曰耕田農夫野人之事讀書士君子之所以爲學也鮑君欲比而同之不亦難乎予曰噫子之言謬矣夫古之時一夫受田百畝無不耕之士家有塾黨有庠術有序無不學之人秦廢井田開阡陌焚詩書坑學士先王之道滅矣漢興𨿽致隆平之治卒不能以復淳古之風而士農分矣於是從事於學者則不知稼穡之艱難從事於農者則不知禮義之所從出後世有能晝耕夜讀以盡人道之常者人至以爲異而稱之其去古道益逺矣鮑生從予遊麤知好古人之道故能耕田以養其親讀書以修其身使比屋之人皆如鮑生皆盡耕田之力皆有讀書之功則人情自厚風俗自淳𨿽復三代之制不難矣子何疑焉鮑生進曰先生斯言非記乎請書而刻之屋壁

富登釣臺記

鄭玉

歙南山水最勝浙江出焉由浙源百餘里至縣境曰富登渡一石巍然出江上勢欲飛入江中予過吳虎臣數往來其處毎一登臨或坐或釣輒徘徊不能去人因名鄭公釣臺石淮閫余公廷心篆妙天下聞予之有是石也大書鄭公釣臺四字以爲寄至正十有六年秋八月予以被詔辭還畱虎臣所始取余公所書刻之臺前而記其所以得名之故鐫諸石後里人鮑葉爲予結艸堂其側虎臣字道威葉字君茂是月辛未記

拄笏軒記

程文

崌山之陽篛嶺之谷我程氏世居之餘五百年矣其土膏沃其泉潔淸羣山周回風气綿宻俗尙雅素不浮不俚無金玉錦繡之儲無髙牙大纛之貴無魚鹽商賈之利居者安田裏遊者輕四海說者以爲有先公忠壯之遺風焉嵗在戊寅夏五月伯兄宸卿因所居之左廡辟以爲軒以領谷中之勝丹靑不施雕斲不加虛敞髙明優遊有餘仰觀西山俯瞰方施左岡右陵昻靑伏翠如拱如揖窅然而深者鱗潛郁然而茂者羽翥樵歌起於煙際農人語於竹外朝陽東升檐影在水夕月西照花陰入簾雲霞之鮮明風雨之杳晦四時景物之變皆輸奇納秀於幾席之上而是軒又勝於谷中矣文以其靣西山也援王徽之故事請名其軒曰拄笏之軒兄曰吾聞笏者公卿大夫士所執以事君者也我無其位而有其名柰何文曰名可有也位不必有也況兄而有公卿大夫士之位則將執笏以事君矣西山𨿽美可得而坐對乎昔者徽之之爲桓沖參軍也問之以府事不知也問之以吏事不知也但曰西山朝來致有爽气爾夫西山爽气何預人事而徽之好之寜曠其職而不顧則其逸邁卓絕之懷必有超乎是間者而區區騎曹適足以爲一身之累衝蓋不識也百世之下得古人於百世之上猶能想望其風采況兄之先君子甌寜公固甞拄笏於是矣名軒之義豈虛語哉𨿽然笏忽也使人毋忽忘也兄旦夕斯軒之上覽山川風气之如彼思故家舊俗之如此其益修詩書之業以教子若孫以無忘先君子之徳乎兄曰善哉言乎吾其敢忘遂書以爲拄笏軒記是嵗爲至元之四年七月甲午十八弟文謹記【陳氏基序日以文客京師介然自持不茍務造請居窮守約人所不能堪而未甞一日不鑽研六藝防繹百家湔滌割磨與古爲徒蓋性能而好之之篤如此非直事剽竊衒華藻以馳騖聲勢而已予甞評其文如泰山之松气淩靑雲天風夜驚萬籟並作側耳而聴猶季札適魯而聞雅奏莆田陳公眾仲以文章名家亦以吾言爲然】

遂閒堂記

程文

濟南並東海爲郡有崇山巨浸其人惇厚濶達而多大節自伏生以經術開教俗尙文儒蓋自古稱之矣若我濵國張文忠公之爲人也道行於朝廷思所以尊主庇民者將盡其心力之所能言能爲而不顧一有不樂則拂衣而去之入山林伏巖穴讀古人之書以詠歌聖賢之道若將終身焉此其志也故於至治之末由禮部尙書爲中書參議而歸養也構堂於華不注鵲山之南趵泉之北扁之曰遂閒日婆娑焉以謂世無巢由無以見唐虞之盛天子至遣使者六輩徵之而不起也君子謂公於是乎能遂其閒矣及文皇卽位發政施仁與民更始首詔以公爲西臺禦史中丞當是時西土饑民乃大疫公傷之卽日奉詔就道比至闗流殍滿野公發私裝且行且賑闗中之民望公嗷嗷若赤子之望母也公設方略請諸朝大發錢粟躬自撫循餓者粥之病者藥之死者棺之涕泣勞徠窮日夜不息郡縣如之闗中之民獲蘇而公竟以憂勤捐世矣君子又以悲公之不得以遂其閒也後十有八年文識公之子著作郎引惟逺於京師因得讀公之文辭考見其行事惟逺謂遂閒堂未有記請追作之於乎小子後生何足以知公而記公之堂哉然竊聞之古之聖賢未甞一日而忘天下也公豈求閒者哉必也聖明端拱於上賢公卿百執事率職於下四方無枹鼓之虞黎民有養生喪死之賴熙熙洽洽以入於無爲之治而後閒可冀也然而遂不遂天也使世之君子無憂天下之心則巳如有憂天下之心𨿽欲閒得乎公之勲業在朝廷文章在簡冊徳澤在子孫所以傳不朽而昭無窮者豈在夫堂之有記與否然還而觀之當公之時與公上下倚富貴而挾聲勢髙門大第今之存者有幾而公之堂翼然園池亭榭花果竹樹之植無異也燦然而春榮蔚然而秋實鳥鳴在岑魚躍於淵猶前日也鄕人登之而加敬賔客過之而下馬琴書圖翫之襲陳俎豆醆斚之序行嘯歌遊衍如公在時也於是可以觀世徳則堂之記亦不可無也文恨不識公而幸識公之子又得以文辭托名斯堂何玆其幸若曰鄙拙不讓罪其可辭乎年月日記

玩齋記

程文

國子司業貢君居京師僦屋仁壽坊之北委巷之中治二小室一以肅賔客一以爲燕休之所室前有地方丈種葵菊雜花數十本插葦以樊之墻外嘉樹一株蒼翠布防小椿樹二離立若相持掩映天光望之如畫正與室對禽鳥之聲如落空谷野興橫集不知其爲闤闠也室中惟甎牀木榻幾研揭伏羲先天六十四卦圓圖於壁虛其中之方以示環中之妙而河圖洛書周子太極諸圖悉列而陳之經籍之外無他長物命阮甥文鋭肄業其間而時其灑掃焉君歸自太學則屛冠卻佩圓冠矩屨襃衣緩帶焚香黙坐流觀四壁悠然見古聖王開物成務之功後賢垂世立教之意察陰陽動靜消息之機以驗夫民生日用進退存亡之道於以洗心而澄慮或樂風日啟南牕俯幽花望嘉樹又足以遊目而騁懷偪仄而不拘優遊而有餘自以爲廣庭大第名園奧區無以逾也思所以名其室適新安程文過而見之以君之好讀易也請名曰玩齋而告之曰君知玩之說乎有玩物以爲悅者有玩世以爲髙者玩物以爲悅志之荒也玩世以爲髙行之亢也君豈爲是哉易有聖人之道四焉曰象曰辭曰變曰占辭以著象故玩辭而觀象占以決變故觀變而玩占玩者觀之詳此吾夫子所以韋編三絕五十而後學易也果能此道矣天地之化吾則成之日月之照吾則明之四時之運吾則乘之萬物之夥吾則寜之防之爲鬼神顯之爲水火雷風山澤吾則因而仍之前千萬年而不見其始之合後千萬年而不見其終之離吾則將而迎之凡天下之可喜可愕可憂可樂死生夭壽富貴貧賤窮達失得萬變交乎前而莫吾攖也若然者馭六气跨八極駕風鞭霆睨視宇宙望之也邇卽之也逺與道委蛇物莫能害抑亦玩物之巨黠玩世之雄夫也哉貢君曰子毋多言吾姑與子論易因自號玩齋生云

山雨樓記

程文

葉村之山最秀拔者爲飛來峯民居其下者仰而視之不能得其全也惟洪君節夫居北山之麓能得其全而屋又東向飛來在其右出戶始見之節夫以爲憾乃卽左廡之隙因髙面勢爲小樓三間以與玆峯對於是飛來攢靑蹙翠排云禦風踴躍奮迅自天而下若鳥窺巢而馬赴廐也其旁諸山羽翼玆峯亦皆搜奇抉怪以自納而無隠也樓𨿽小而勝甲於一方矣置圖書幾研供張諸物其中客至則相與縱目以嬉然而客之至者或一餉而去或一日二日以至旬日期月而去予獨館於是者一年朝陽夕陰四時之化百物之變花艸竹木之狀煙霞雪月之態可喜可愕舉集於目𨿽予之所遇欣戚不同而玆峯之傾倒於予亦云至矣甞欲記其大端揭諸樓壁含意未發久而失之他日以語鄭隠君隠君曰吾甞臥斯樓矣見白雲生於山阿飄風泠然時雨驟至瀟瀟涔涔過予樓而東也吾甚樂之以爲斯樓之壯觀無逾山雨者欲名之曰山雨之樓而未甞以語節夫文乃嘆曰古人有言人之所遊觀其所見我之所遊觀其所變若隠君善觀變哉因山雨之過目名斯樓於不朽澤物之心宏矣髙世之志逺矣示人之意防矣舞雩之風北牕之臥同一機也後之登斯樓者庶幾有取於斯遂書以遺節夫定爲山雨樓記

永思亭記

朱升

休寜陪郭程君和卿與其從父饒州路銅冶場提領貴老立亭祖墓之傍題曰永思以享其先又置膳塋之田定合族之約俾後人世守之求記於升升從和卿得其譜云凡新安之程皆出晉太守元譚太守當永嘉末有徳政賜第郡之黃墩家焉至梁將軍忠壯公靈洗起鄕兵拒侯景廟食於鄕子孫始盛至唐禦史中丞都使公澐復以鄕兵拒黃巢其中子南節領軍保永寜遂居邑之陪郭南節之後曰宋開州團練使全與金人戰死池州子先誓守墓不仕晚問道於考亭號東隠先生三子曰永正宋帶禦器械分居杭睦曰永奇從遊考亭號格齋曰永彰鄕貢進士兩派並顯於休寜所謂陪郭程氏者也初伊川子端彥從南渡居池州團練爲池州統制遂相通譜端彥六世孫祉休寜尉居邑之小東門而格齋元孫六三無嗣祉從子榮秀實繼之官至江淛儒學提舉貴老之父也鄕貢五世孫隆當國初下江南徽有兵變欲屠其民隆冒白刃說止之授本縣尉生永盈庫副使忠甫和卿之父也自南節至和卿凡十六世墳墓眾多不可無修謁之規子孫蕃碩不可無統萃之處故和卿與貴老協議以爲此亭而後嵗時之間奠獻可施昭穆可敍亦誠可謂永言孝思者矣然詩言孝思必繼之曰維則使前人可則而後人不求以則之豈得謂之孝故程氏之先若太守之於晉忠壯之於梁都使之於唐團練之於宋縣尉之於國朝皆克世其靖亂活民之功功之可則者也東隠格齋之於考亭提舉之於伊川皆私淑其窮理盡性之學學之可則者也程氏後人登斯亭也進而享焉瞻祖烈以遐思退而飲焉懼已徳之弗類必也處爲良士出爲良臣則庶幾乎永思之名之爲稱情也哉貴老名文貴和卿名峴山皆讀書尙義而貴老之兄福孫和卿之從弟子社子華樂助財力尢多且勞事宜附書至正八年嵗戊子春正月晦日鄕貢進士邑人朱升記

共學齋記

趙汸

後王降徳之道不明士君子能反諸身以爲學者千百年來大略三變以復於古而異端不與焉處污濁之世不忍自同於凡民而又患夫資之不足也於是有佩韋佩以矯偏運甓枕圓以警惰晝有所爲夜必焚香質於神明念慮善惡之萌必察焉而各以其物識之以觀其消長蓋動心忍性不如是不足以有立於時則自知也亦明矣於是有君子者出主忠孝以飾其躬以匹夫而立師道使在三之義赫然白於天下後有作者不敢忘焉其視專一善名一行則又逺矣於是又有君子者出以其得於天而成諸已者本經訓以淑斯人使先傳後倦之教下學上達之防復明於世蓋秦漢以來學術多矣至是始歸於大中可謂明體逹用矣自其教行髙明特達之士翕然歸之然其間善學者乃復因其性之所近端居黙識以極夫反已致曲之功而後傳之無獘則君子之學夫豈易言也哉汸學於古人而未之能進竊懼夫气昏力薄不足以厎於成乃題山居讀書精舍之西室曰共學與同志者居而勉焉噫人固與庶物並生者也茍無以反之則情識利害之間將無以自別矧學不至於知至而意誠其气機之竊發者毎起於芒忽而天理之存焉者寡矣彼憤悱堅制髙邁卓絕以自拔於凡行者亦何可少乎易曰智崇禮卑智崇效天禮卑法地聖賢之言無二致也羣居終日而義有不出於此者何足道哉乃書之以爲共學齋記【虞邵庵曰反巳仄古切至】

月潭八景記

趙汸

由屯溪遡流西南入張公山二百里盡浙江之源水皆自髙注下湍流浚急灘淺者可揭也當山水奇防處輙匯爲蛟龍窟宅自浮游至龍深以潭名且十數而月潭最奇潭上兩山相揖如牛飲於溪其鼻皆巨石夾溪對峙如門其南有山諸小水來防離立參拱故潭形正圓其深不可測也毎春夏溪流大漲束於石門湧而復墜則震蕩回潏聲振天地勢摧山嶽水之所入深若歸虛汨之所出旋如車輪使人目心掉不可端視其水落波平則淺深一碧瑩澈無瑕鳥飛魚躍於溪光山色間皆悠然自適夾溪多白沙翠竹販舟漁艇往來其間如畫圖然而雪天尢爲淸絕此月潭之大都也朱君伯初父世居潭上心獨有樂於是乃閣其南曰臨淸亭其北涯曰觀瀾造小舟置筆牀茶竈其中曰釣雪其取於是潭者備矣其於遊觀之樂至矣潭之北曰平林竹樹防宻有隠君子居之平林東五里有古叢林曰星洲寺毎與客艤舟其下意適則澹然忘歸南七里有顏公山相傳昔有隠者於此僊去君暇則杖屨獨遊遊輙數日而還蓋君之所好樂者如此而廓然無累於其中又如此是故其神不勞其形不衰優遊無爲若將終其身而不厭也於是好事者卽潭之景物曰月潭曰石門曰臨淸閣曰觀瀾亭曰釣雪舟曰平林小隠曰星洲寺曰顏公山爲詩凡八詠以貺君而屬汸記之汸蓋未之暇也至正十七年夏五月始來遊於潭上而切有感焉時郡邑屢經兵火水村山郭名鄕甲第髙臺別墅凡昔之以紛華盛麗相誇詡者莫不化爲丘墟瓦礫荒田野艸則人與物之變滅相尋者多矣惟君與是八景俱無恙也然則君之不以此易彼也宜哉吾聞之智士無思慮之變則不樂察士無淩誶之辧則不樂錢財不積則貪者憂權勢不重則誇者悲皆囿於物者也豈惟囿哉舟已敗矣而乘風破浪者方新車已覆矣而夙駕疾驅者未已乃若有物使之然然則世之人終不以彼而易此宜也蓋於是重有感焉遂爲之記使後之人知月潭八景之顯於時實自君始【虞邵庵曰篇末之論切時中理】

櫟軒記

趙汸

鄭之恆僑居黟水之南烏聊之北題其隙宇曰櫟軒其言曰櫟不材木也無所可用是以能終其天年吾聞之莊生云居無何大夫士爲詩文以釋其名軒之義者甚眾言人人殊鄭之恆不懌以其間日之犂陽山中見支離無謂而問焉曰吾以櫟名軒而人鮮能諭吾志者言之輙異何也支離無謂曰子無惑乎人言之異也世之所重者材也而子獨以不材稱材之所貴者用也而子獨以無用全子無惑乎人言之異也𨿽然生之有壽夭豈材不材之謂哉深山之楩柟豫章閱千百年未有過而問者道旁之樗櫟未拱把而夭於斧斤其所托者不同也夫櫟之不材猶樗也櫟以社而存猶樗之以神也社有變置而舉或廢之則樗與櫟豈能自全邪謂不材之木獨能終其天年非莊氏意也彼莊子者悲夫世俗之士以材爲累不若不材者之無用也故爲是不得已之言又悲夫不材者亦有時而不得免也將自處於材不材之間然材不材之間似是而非猶未免乎累也則夫可以害生者豈惟材哉邦君之於國也聖哲之於名也皆累也彼且欲魯侯灑心去欲而遊於無人之野使仲尼辭交遊去弟子而逃於大澤其憂患乎一世者豈有涯哉嗟夫亂世多害智愚賢不肖俱困而莫知除其憂此夫人所深悲而非爲一已之私也子之不材自處豈其意邪曰然則莊氏昔所謂者非邪支離無謂曰莊子固甞言之矣其所保者與眾異也且子亦甞聞所謂物之初者乎遊於物之初則不物於物不物於物者益之而不加益損之而不加損天地蘧廬也古今一息也死生夜旦也虎兕無所措其爪甲兵無所容其刃無傷於物而物亦莫能傷也是豈材不材之論哉𨿽然爲櫟有道卽子之居行子之志使董梧無所用其助而捨者爭席則材不材皆不爲子累矣又何卹乎人之言鄭之恆矍然而起釋然而悟曰善哉進於道矣𨿽然吾於櫟有取焉請書是說於軒中以爲記

新安文獻志卷十五

欽定四庫全書

新安文獻志卷十六

明程敏政撰

記

華川書捨記

趙汸

婺州義烏縣有澤曰華川王君子充書捨在其上同門友宋君景濓歷敍上世以來爲文者之失得而卒歸於聖人以爲記辧博精詣殆不可加矣至正十一年冬汸與子充相見於錢塘子充又俾汸申其說旣不得終辭則以復曰聖人之文非一家之言也昔者成周盛時帝王制作大備其載諸方冊以垂軌當世者謂之經若韓宣子適魯所見其類矣詩采諸民間防書辭命職在史氏未甞使學者執筆習爲之也吾夫子順先王詩書六藝以設教而學文之訓門人識之亦曰考觀聖賢成法以盡其職分所當爲者而已蓋自一身以達天下彌綸益著而非外求由小學以厎大成品節愈嚴而無二本成徳達材之眾率由於斯而徒以文學稱者非聖人意也是故夫子甞刪詩定書贊易修春秋以爲萬世明法而必曰述而不作曰吾從周則豈以言出於口者謂之文哉戰國爭彊道術分裂則一家之言興而異端起矣自玆以來吏治不足繼以武功而爲國者始思息民以黃老經義未明流爲箋疏而反身者惟知洗心於釋梵由是馬班崔蔡之倫以文名家淩厲縱橫浩不可遏而先王經世之術防矣賈誼董仲舒掇拾於殘闕而莫之行諸葛孔明範希文鞠躬盡力而未足以有明也舂陵河南大儒繼作然後二帝三王所相傳授者始煥然於時闗中張子因之崇執禮之教精思以致道修辭而斷事以一鄕而準天下考三代以示方來卓哉學者之楷模矣迨新安朱子繼周程之緒大明經訓以覺斯人而浙河以東若呂薛二鄭氏取周公舊章離析錯綜如示諸掌學者於斯得窺見聖人制作之盛焉然當是時陸子靜氏起於臨川以其得於心者行乎家邦充然自足而諸君子之志荒矣薛鄭防歸於朱子而呂氏則無間然陳君舉薛之徒也乃自以書請益於陸氏此又論先哲於鄕土者所宜愼思而明辧也況夫有志於斯文者乎子充早受業於同郡學士黃公黃公之見於文章者嶽靜淵澄不大聲色固非欲以言語文字名世而子充明經潔行卓越不羣因鄕先生精神念慮所存以端述作之本原極古人之能事必有徵矣則𨿽俯仰一室而所以系吾徒之望者何可量哉浙東多文獻故家他邦莫及昔予甞欲往遊而未能異時考徳防文之樂捨華川奚適乎至正十一年十有一月辛未日南至新安趙汸謹記

萬川家塾記

汪克寛

古之教者家有塾非家有塾也二十五家爲閭閭同一巷巷首有門門側之堂謂之塾仕焉而已者教於是爲朝夕出入恆受教於塾而其所以爲教者皆因性教民而內諸至善之域禮鎔樂冶以成其徳以達其材敬敏任恆則閭裏書之孝友睦婣則族師書之士生斯時不待舎去桑梓而有學有師其人材之盛風俗之美非後世所能及也井田旣廢裏閭無學士常輕去鄕土而事逺遊行之修窳無所於考教之者以訓詁爲賢學之者以葩藻爲功非惟無以淑其人而且斵喪人之本然之性矣近代以來濓洛諸儒先繼出吾邦紫陽夫子集厥大成揭晦防之日月開千古之盲聾於是六合之廣四海之外家誦其書人攻其學而吾邦儒風之丕振俊彥之輩出號稱東南鄒魯遐邇宗焉比年矛防搶攘列城兵燹學者逃難解散非惟裏閭廢學而郡邑學宮悉爲丘墟此家塾之所爲作也予宗友徳懋久從予遊而有得者世居休寜之萬川慨庠序之不興而士習日靡乃以所聞於予者居家教授集親族閭裏之子弟若干人旦夕修讀以自勗亦古者家塾教民之遺意也遂名其堂曰萬川家塾請予書其額而並記之予曰人性之初渾然純粹無間古今果能養正以希聖功則成已成物厥效叵量豈特無負於予而實有光於紫陽夫子之闕裏矣尙勉之哉

棲雲軒記

汪叡

自予再來郡城馬生良徳稱輙館予於城東新構之軒病臥若素安焉生請軒名應曰棲雲生又請記則又應曰吾老且病忘乎軒矣奚記焉𨿽然病者吾身也身吾身者初未病也且吾胡爲而來也又胡爲而止也亦甞觀諸云乎何思何爲浮游太虛薄日月而翳光景雨下土而澤萬物迨其歸而棲也倐焉斂藏不見蹤迹孰使然哉靜無而動有者也今生逍遙乎人世隨隙地而構斯軒岡阜環列靜安有常澗泉細流淸泠自在與人若相得也吾之來而遊乎是而止乎是與生夙相契也云乎天遊人乎云臥吾何知也吾何爲也而亦無不知且爲也況吾與生是非利害相忘久矣靡存於中靡形於外而又奚記焉徳稱黙識吾言命其友書於軒中以爲記

石假山記

朱模

新安山水天下之奇觀也休寜當其中一州淸淑之气於是焉鐘故視他邑爲最勝其民雅馴其俗簡易官於此土者無爭辧文書之繁而有登晀嬉遊之樂其解而去也往往得書最籍稱能官故凡宦遊於東南者皆以吾徽爲樂土而尢有取於休寧也壬辰以來則兵革之事作矣自井邑以至於山谷間蕩然無復民居而生理殆將泯焉爲民上者𨿽有山川之勝豈能樂之哉越七年今錢侯來長是邑慨然以民物爲己任扶傷救絕修廢舉墜汲汲焉遑遑焉不敢少暇又明年政孚俗還境內向治謂侯可以適意於山水之樂矣侯曾不以是而廢民事也於頽基敗址間得石假山以十數列而置諸庭中鑿石爲池注泉灌木外爲扶欄以障之復取所藏雲山圖懸諸堂上公退則鳴琴讀書其中憑防則石峯累乎吾前升堂則雲山出沒乎吾後若不知松蘿之爲近黃山之爲逺也邑之士民相與樂侯之化旣賦以頌美之術有記侯之事者乃以命模予惟休寜之民當其盛時不樂其所有者而求其所似者以爲樂計其一時園池亭榭之勝賔客壺觴之盛將無以加於此已而散若驚塵去若飄風是山也得如銅駞石馬淒涼於荊棘中者不已幸乎況謂其登君子之堂一厠迹於琴書几案間朝吟而暮詠之視夫前日賔客壺觴之盛者相去逺矣嗟夫一物之微而盛衰興廢相率於無窮則夫休寧之民喪亡困苦之極安知天不以仁侯惠吾民而復興其治於今日乎出塗炭而登衽席者將不止於一物之得其所而已是則吾民之望而亦侯之所樂聞者於是乎書

遊釣石記

唐桂芳

去年冬予訪周彥明於靈山時予患病痏不良於行不得遊方塢所謂茅三間者今年春鄭希貢偕彥明陳自新鄭以孝彊予遊茅三間又未識釣石之爲勝翌曉芒屨踏雨沙逕瑟瑟絕無泥滓彥明命女奴挈榼酒請飲釣石以別予始獲據石上而諸君相次列坐其髙十數丈其濶如髙之二其色黝黑其制甚方如印然而不刓如臺然而不頗不倚嗚呼天造地設鐘英於是久矣柰何郁而弗彰也荊榛艸莽樵夫牧防日相過焉而不顧一旦幸遇吾徒笑歌徙倚而托迹文字間用貺於世者則石之遇合固有時哉畫之者以孝侍而從者程氏子若淵購是石者鮑尙防因其好可以想見其爲人蓋予友云

遊石照記

舒頔

績溪之東涉湍瀨逾坡陀山行五六里巨石嵌立崖谷間巉然而髙瑩然而明光洞然鑑人毛髮爲一邑勝槪騷客逸士慕奇尙寂不憚防涉資以遊觀者必於是卽焉山回路轉荊榛翳如﨑嶇榮確苔蘚積如藤蘿交絡澗泉涓如直下一亭少憩行客抵北行數十步老屋數椽峯巒夾聳午不見日蘭若以石照得名良有以也世傳自李唐來已有之三二衲子居其中逺塵俗處荒僻林木蓊蔚禽語相答如聞鈞天之音非性空悟寂超然物外不能一朝居也住持曰悟心者頗聰明事修飾時春雨倐霽予與客徘徊其上顧而慨曰自有天地卽有此石光明瑩潔妍媸必鑑類性空與幽深閴絕塵俗不染類悟寂與俾飡粥趺坐存想其所以爲石所以光明者何一旦豁然了悟澂澈本原向之積翳亦稍辟矣原夫至頑者石猶明明燭物吾心匪石本來之光明未昧奚爲而弗若愼思篤行含光測防豈石能照我吾心亦能照石悟心弗答俄而天風泠然聲振萬壑芒芴若幻化而升寥廓也洪武四年龍集辛亥夏五月舒頔道原書

雙節堂記

朱同

雙節者何馬可道夫婦俱死於節也堂者何子所構以祠其親也其俱死於節者何可道受元命宰新安之休邑彊圉作噩國朝兵至欲禦則無兵欲避則不可乃擕家求援鄰郡兵繼至被擒不屈而死配亦義不受辱而俱死焉國君死社稷大夫死眾士死制今可道不死於官而死於他所其謂之雙節何死於官者理之經也知其徒死無補而欲求援以爲後圖者斯事之權也圖不遂志經不濟權而後死焉始知夫前之不死者爲公家計而非爲身謀也然則人之不死於官者亦假是以借口可乎曰使後就擒而不死則李陵衛律之罪不可掩矣惟其不屈而死然後可得而知也臣子於君父之難茍有可以救之者鄙猥污下之不辭不求名之彰而惟其心之盡是以事之迹𨿽不同要其心則同歸於忠而已殷之三仁是也可道之先何定西王某之後也子爲誰徳稱其字良其名也春秋祭祀以時思之人子之常事也其以雙節名堂何良以其考妣俱死於節義史未有傳世未有聞恐卒泯滅而無以暴白於後也故因祭於堂而以是名之旣名堂矣而又記之何曰言之無文行之不逺故必求當世能文之士記而傳之以取信於後也夫揚名於後世以顯父母孝子之事也堂之地何新安烏聊山之麓也記之者誰里人朱同也

西溪漁隠記

唐文鳳

新安之爲郡據兩浙上游而練溪環繞郡城溯其源分爲派者三一始於揚之水經硃砂崖匯於績之油潭直瀉如練而抵於城東一濫觴於篛嶺流爲昉溪瀦爲釣潭而任公釣臺在焉縈紆曲折橫於沙溪而過城之北一湧於湯泉之池迆邐注爲曹阮二溪淵澂於昌堨潄石漾沙道石門嶺聚爲龍王潭蕩潏於城西門三派合流平衍淳是爲西溪土人謂之河西碎月之灘導其前披云之峯矗其右漁梁橫截於下雉堞峙立於上此西溪之勝槪也而巴永升氏世居之永升爲人性識聰敏雅好山水而眈於畫甞得李唐所寫溪景裝潢成捲題曰西溪漁隠徵予記之予考李唐爲馬逺師其畫蒼古渾朴無纎巧態迹簡而意淡蓋名筆也永升固宜心其法造其妙以進於髙明之域而西溪之景則天然之畫有不待毫素可知矣風晨月夕駕一葉之舟靑篛緑蓑筆牀茶竈舉以自隨或吮墨以畫或鼓枻而歌天壤之間有此眞樂而爲永升得之其托於漁豈暫隠乎抑終隠乎予以爲人才之生也以有用之才置之不用之地不可方今文明至治之世有起渭濵有召嚴灘而爲國家之用豈徒若志和魯望之老於煙波者而後爲可尙哉然則吾永升其得終隠西溪歟

遊問政山記

方勉

問政歙佳山也脈原黟山委蛇蜿蜒不啻若瓜莖蘿蔓然筍蔬瓜果四時疊生味勝他出是故唐於刺史爲從兄掌書記築室其間號曰問政山房而聶眞人謝諫議咸殯山房之側今老子居卽山房故址也往時華表碑碣樓臺殿廡穹乎嶄然金碧照耀四方賔客曁邑人士登遊玆山者莫不憩息於斯然而山光物象於春爲最予自郡庠濫竽京國垂二十四載矣未及一與同志弔古搜奇甚貽典山靈者之羞宣徳甲寅春三月郡儒數輩擕琴載酒約赴玆山予喜從之旣至風景明淑花卉爛然逕嶺縈紆鳥音雜奏仰睇天都諸峯髙插北霄俯瞰紫陽余麓橫絕南港徘徊泛觀諸山諸水分屛布練交暎睫下所謂達人大觀卽此可信噫嘻嵗不常春日不再晨防別歡悲常情皆爾矧予家艱服闋入覲有期他日歸田必加老於今矣又安知復得與諸子握手爲歡於是否乎故抽毫紀勝系詩一章以酢同遊髙意幷需和云

晴洲記

程信

晴洲予別號也始予以宣徳八年入河間學爲諸生見詩之釋洲者曰水中可居之地竊以謂河間郡城四靣皆瀛冰環之故郡名瀛海而國家承平民庻蕃禧又與昔人晴日甞少之嘆異因欲以晴洲自號往來於心焉旣而得隙地於城東磵河之旁爲村莊一區以便遊釣先人塟處實在磵南金沙嶺之原故甞爲家園十景其一曰晴洲釣月亦指此云後八年舉進士得奉使便道展先壠於徽之休寜暇日從鄕之父老憩芝山之麓涉紋溪之洲其時風日暄美鷗鷺翔集洲上之景大勝河間顧而樂之恍然有懷土之思始以爲若此地者可以當晴洲之名矣三十年來荏苒嵗月覊絆於官守屢乞骸骨歸故鄕而聖情優容所請不遂邇者乃受詔贊機務於南都間積俸金易故尙書李公所居淸溪地地上有塘塘有洲焉栁竹交防荷芰霏香因構亭其間宴坐之際儼然晴洲之勝不知磵河之在北紋溪之在南也噫予以然之身隨時隨地而瞻霽景於太平全盛之日晴洲之號豈可黯然不之白乎況休寜祖鄕也長兒敏政命家人伐茅結廬爲吾投老之計且徧求名勝詩賦詠而歌之裝潢成捲馳以寄壽予得之甚喜因記其始末以見志焉成化八年秋八月望日晴洲釣者書

環佩重來軒記

鮑寜

士有生於數百載之上而手澤存於數百載之下者𨿽盛徳之致然亦其子孫之克肖而善承也予於程氏所謂環佩重來者竊有感焉程氏世居歙西槐塘其先世有曰文淸公者當宋寶祐間相理宗治天下進退以道有琴一張篆其上曰環佩出處必與偕焉無何公卽世環佩亦流落田野間幾二百年其五世孫彥美氏始復得之摩挲拂拭手澤尙新且加以重來二字慶其復也而彥美之孫孟念手澤之來也弗易遂構一軒爲珍襲之所徵言以記之予聞禮之言曰君子致樂以治心又曰禮樂不可斯須去身又曰君子無故玉不去身行則有環佩之聲然則琴之爲物其君子治心之具乎名琴以環佩者𨿽以聲之淸越其亦樂之不可去身者乎噫環佩之琴文淸公之琴也昔公顯名天下凡物之經公品題者莫不爲後世重而況是琴者哉公之隠顯琴之隠顯也琴之存亡手澤之存亡也當公之爲相也輔時君以澤萬民而是琴之聲則鳴乎廊廟融融乎春陽之和穆穆乎南風之薫有阜財解慍之情焉及其解政而歸也笑傲林泉起居自適而是琴之聲又鳴乎丘壑洋洋乎其無方巍巍乎其可仰有髙山流水之興焉繼而人亡物變𨿽其不幸而流落山林田野之間亦其幸不至於爛亡而爲子孫之所得昔而往今而復气數之所寓夫豈偶然哉孟也旣得之又珍襲之重整金徽時鼓二三操淸防沕穆神人以和其可以振文淸公之遺響歟其可以顯文淸公之盛徳歟若然則文淸公可謂有賢子孫矣異時靑氊出色其有在於玆歟故予於是琴之來復不特慶文淸公之手澤猶存又有以嘉孟之克肖而善承也於是乎書

新安文獻志卷十六

欽定四庫全書

新安文獻志卷十七

明程敏政撰序

冬日洛下登樓宴序

吳少防

僕抱書劍河洛嵗月多矣曷甞不憶林宗想元禮慨然今古追思盛徳有太原莊生雄才特達信而好事招奬英奇亦千載一時也取示文翰不孤風景置防酒命羣公列坐層樓觀望天地煙霞咫尺左右娯賔山水淒淸縱橫在目其時旣晚其日將闌度北牖之涼風下南湍之白日攬物增思遊子多懷乃眷斯文期乎不墜云爾【見姚鉉所編唐文粹𨿽其文體未變六朝之習然簡健悲壯可喜】

爾雅注疏序

舒雅

夫爾雅者先儒授教之術後進索隠之方誠傳注之濫觴爲經籍之樞要者也夫混元辟而三才肇位聖人作而六藝斯興本乎發徳於衷將以納民於善洎夫醇醨旣異步驟不同一物多名系方俗之語片言殊訓滯今古之情將使後生若爲鑽研繇是聖賢間出訓詁遞陳周公倡之於前子夏和之於後虫魚艸木爰自爾以昭彰禮樂詩書盡由斯而紛郁然又時經戰國運歷挾書傳授之徒寖防發揮之道斯寡諸篇所釋世罕得聞惟漢終軍獨深其道豹鼠旣辧斯文遂隆其後相傳乃可詳悉其爲注者則有犍爲文學劉歆樊光李巡孫炎𨿽各名家猶未詳備惟東晉郭景純用心幾二十年注解方畢甚得六經之防頗詳百物之形學者祖焉最爲稱首其爲義疏者則俗間有孫炎髙璉皆淺近俗儒不經師匠今旣奉勅校定考案其事必以經籍爲宗理義所銓則以景純爲主𨿽復研精覃思尙慮學淺意疏謹與尙書駕部員外郎直祕閣臣杜鎬尙書都官員外郎祕閣校理臣舒雅太常博士直集賢院臣李維諸王府侍講太常博士兼國子監直講臣孫奭殿中丞臣李慕淸大理寺丞國子監直講臣王渙大理評事國子監直講臣崔偓佺前知洺州永年縣事臣劉士元等共相討論爲之疏釋𨿽上遵睿防共竭於顓防而下示將來尙慙於疏略謹序【按本傳宋初編文苑英華校史記前後漢書修續通典校定周禮公羊谷梁傳疏及別纂孝經論語正義校七經疏義雅必預焉此篇在本集中題云代學士邢昺作】

春秋指南序

汪藻

六經惟春秋爲仲尼作聖人見其所志之書也學而不明乎是非何以爲人治而不明乎刑賞何以爲國此書之所以作而爲萬世法也𨿽曰以匹夫而行天子事有所謂婉而成章者然其褒貶一出乎天下是非之公豈故爲殊絕甚髙之論使後人有不可及之嘆哉不知班固何所授之立爲弟子退而異言之說開後世諸儒相詬病之端使當時誠有異同不應復云防夏之徒不能贊一辭也孟子云孔子百餘年於書武成詩云漢莫不疑之至春秋則曰詩亡然後春秋作孔子成春秋而亂臣賊子懼知我者春秋罪我者春秋而已未甞片言置疑於其間也彼亂臣賊子者豈曉然知道理之人哉一見春秋而知懼焉非懼聖人之書也懼天下是非之公也自三傳興而聖人之經始不勝其煩好異者曰聖人之言窅然幽深必有不可以近情常理度者當冥思而力探之於是枝葉蕃滋無所不至人人務其已說之勝而莫知求至當之歸乃至子而以父學爲非弟子而以師說爲愚況其他哉則春秋不明三傳亂之也本朝自熙寜以來學者廢春秋不用數十年間篤學而好之者蓋不爲無人然一時章分句析之學勝故𨿽春秋亦穿鑿破碎而不見聖人之渾全政和間予過山陽吳園先生張公在焉先生謂予曰學春秋而不編年無以學爲也吾甞以諸國縱橫列而類見之聖人之意了然矣當令子見吾書予未及受而先生亡未幾先生之書盛行於士大夫間因得伏而讀之曰嗟乎聖人之意豈逺人哉曲學蔽之爾先生閉戶讀書二十餘年其見於世者固已碩大光明而所出裁一二而已則求聖人之心而得之者豈獨此書哉𨿽然以此書考之先生之志亦可以槪見矣

漢儒授經圖序

程俱

古者尊師而重道自天子至於庶人故孔安國授經昭帝死爲之服桓榮傅明帝於東宮及卽尊位幸其第至裏門下車擁經而前蓋其嚴如此漢興諸儒以經誼專門教授故學者必有師承源流派別皆可推考歷東漢二晉以迄有唐余風猶有存者然其間大儒間出不專以一經章句授諸生如王通行道於河汾之間韓愈抗顏於元和之際故從之學者其於行已成務作爲文章皆足以名世而垂後如魏徴王珪李翺皇甫湜之徒是也陋哉夏侯勝之言也曰士病經術不明經術茍明取靑紫如俯拾地芥爾夫所貴於學者豈專爲是哉而勝以利誘諸生何也西漢之俗固已尙通達而急進取矣又使士專爲利而學學而仕仕而顯則不過容悅患失之人而已如張禹以經爲帝師位丞相而被佞臣之目後世議者至以謂西漢之亡以張禹谷永亦號博通諸經然因災異之對枉公議以阿王氏二人者皆成帝所取決有識所企望而當漢之所以存亡之機者也然且不顧方懷姦而狥利豈其志本在於靑紫故邪抑天資然也後世君子一志於靑紫者眾求師務學者寡學者亦無所師承此予所以常恨生之晚也方祖宗隆盛之時如孫明復胡翼之以經術楊文公歐陽文忠公以學問文章爲一時宗師學者有所折衷而問業焉亦云盛矣予病臥裏中讀西漢儒林傳觀其師弟子授受之嚴所謂源流派別皆可推考竊有感焉且浮屠氏自釋迦文佛傳心法與夫講解之宗至於今將二千年而源派譜牒如數一二下至醫巫祝卜百工之技莫不有所師如吾儒師承之道乃今蔑焉所謂學官師弟子如適相遇於塗爾蓋可嘆也則其事業之不競語言之不工名節之不立無足怪者因以漢儒授經爲圖以想見漢興之風範云【石林葉氏曰北山文精確深逺議論皆本仁義而經緯錯綜之際則左丘明班孟堅之用意也】

西漢詔令序

程俱

右西漢詔令四百一章舊傳西漢文類所載尙多闊略吳郡林徳祖虙實始采括傳志參之本紀凡斷章析簡掇之無遺方薈蕞在紙未遑詮錄間以示予予因取其具槁以世次先後自髙祖至平帝人別爲篇又差考嵗月纂而成書且序次其末曰古之盛王與道爲一故其酬酢之間裏言遺事皆足以爲萬世法是以事爲春秋言爲尙書而書之所傳自唐虞夏商周上下千數百載間其存則今之五十八篇而已由秦漢以來置學官弟子誦說研究至有白首沒身莫能詣其極者大哉王言蓋聖人之坊表也自五十八篇而後起衰周至五代之末又千數百載間其爲詔令溫醇簡盡而猶時有三代之遺法者惟西漢爲然其進退美惡不以溢言沒其實其申飭訓戒皆至誠明白節緩而思深至叢脞大壞之餘其施置𨿽已不合古道當人心然猶陳義懇到雍容而不廹此其一代之文流風未泯顧猶不可及又況文實兼盛哉昔者文中子以聖人之重自任乃始斷自七制之主列爲四範以續典謨訓誥誓命之文然其書世不傳莫得而述故備載如彼徳祖以學行名搢紳方將以文辭爲時用方今昭回之章絲綸之美固已冠絕中古陋漢唐而莫稱是書也𨿽未能比唐虞夏商周之隆庶其或者亦足爲王言之斧藻尙書之鼓吹云

侑坐元龜序

程俱

治亂之端率常隠於尋常杪忽之間初若不足畏向者積而致之至於不可禦善惡皆然治亂因之觀秦漢以來享國歷世惟唐最長而中絕於孽後敗亂於艷妃陵夷於宦官衰弱於藩鎭所經之變不一未有不生於所忽而積於至防以至於大壞而不可復振者使禍福之來甞如山摧川潰霆震而至則𨿽至愚孰不知所避就惟其隠於尋常杪忽之間初若不足畏向者故蹈覆轍而不知常相踵也方天下初定魏徴勸太宗以行仁義以致太平者如封倫輩往往笑而排之惟太宗能用其言行於寢食起居造次顚沛之間卒以致貞觀之治然求其若爲仁若爲義者則未易彰彰論之豈非其積微故其成速邪及明皇在位久當盈成丰豫之時春秋旣髙方且寵一婦人進一小人退一正士逍遙遊宴姑以樂其當年意必以爲是豈足以傷生害治又況亂天下者乎卒之百敝隨生搶攘悖謬至於構釁干戈陷西京焚九廟四海橫潰而卒至於衰微此何故也豈非生於所忽而積於至防以厎於是哉唐之治亂善惡之大致較然明白者前哲論之備矣予獨取其治亂善惡之萌而禍亂之所由生足以爲世戒者裒而爲書名之曰侑坐元龜云

賀方回詩集序

程俱

鑑湖遺老詩凡四百七十二篇其五字八句詩鍜錬出入古今爲集中第一其餘大抵名家作也予少讀唐實錄與防稽石刻見賀季眞棄官本末方開元天寶之交天下號無事文學士見貴重季眞出入禁省冠道山友儲副極當世華寵然一旦不顧爲千秋觀道士使人望之超然如雲漢過秦望行剡川未甞不悠然遐想也季眞去後四百二十載建中辛巳嵗始識其孫方回五湖上蓋鑑湖遺老也方回落落有才具觀其詩可以知其人中間罷錢官及通守兩郡輙謝病去爲祠嶽吏又一旦掛衣冠客吳下窮達𨿽不同其勇退樂閒故有鑑湖餘味然予謂方回之爲人蓋有不可解者方回少時俠气蓋一座馳馬走狗飲酒如長鯨然遇空無有時俛首北窗下作牛毛小楷雌黃不去手反如寒苦一書生方回儀觀甚偉如羽人劍客然戲爲長短句皆雍容妙麗極幽閒恩怨之情方回忼慨多感激其言理財治劇之方亹亹有緒似非無意於世者然遇軒裳角逐之防常如怯夫處女予以爲不可解者此也予奇窮骯髒可憎方回多交遊乃獨以集副授予曰子好直美惡無溢言爲我評而序之此亦豈不可解之一端邪

送日者蘇君序

朱松

小雅之詩曰天之生我我辰安在說者謂所值嵗時日月星辰六物之吉凶然則推步人生時之所值以占其貴賤壽夭自周以來有之矣後世卜筮訾相地理之學多著於世而六物之語時斑斑見於簡冊自賈誼王充皆有祿命之語詳其防殆與說詩者之意合呂才𨿽著論痛詆其誣可以救一時湛溺之獘而天人之精防才不及也然以其學焯然名世者蓋鮮至唐殿中侍禦史李虛中始以超詣精奧之思盡發其祕其說見於韓退之之墓志曰以人之始生年月日所值日辰支幹斟酌其人壽夭貴賤百不失一二今之嘩世邀利之徒皆祖述其書而未聞有窺其闗節機牙者蓋其爲技兼五行星歷家之學旣以日時推其分至气節之淺深以步日月五星之所次又以其五行之生死旺相淸濁愛惡參稽錯徵銖稱寸較以處其所賦之賢否厚薄是以其言汪洋虛無而不可執持間有不合則曰是時豈植表下漏之所定乎此所以視諸家之技尢難見其工也近世士大夫束書不學而汲汲趨合於世惟恐不及故此技多售而其言亦往往而合吾常悼其然而不能救太息而已福唐蘇生以技來見因以所識十餘人之嵗時評之蓋十得八九吾意挾他術也而窮其說則皆有理與吾所聞於古者不甚相逺也豈偶然邪不然韓退之所稱何以過然吾方將營百畆之田躬耕於深山長谷之中共爲子職以求其志視一世富貴何啻浮雲之過目而生乃謂我且進爲於世旣嘆其有學而多中念斯言之將不驗也故識以遺之生名黻病目視不逾尺以故不能馳騁其技於四方云

伊川先生文集後序

程端中

右伊川先生文八卷政和二年壬辰七月孤端中序曰道之在天下民日用之聖人慮後世不足以知之載之六經丁寜教告纖悉具備宜若人見而知之然自秦漢以下泯沒無傳惟伊川先生以出類之才獨立乎百世之後天下學者士大夫翕然宗師之聖人之道蔽曀千四百年至先生而復明昔之論者謂孟子之功可同於禹以其辧異端辟邪說也當是時去聖人未逺異端之害教也未深豈若後世沈深固結𨿽豪傑之士亦無以自脫先生獨能如醉之醒如夢之覺其功豈不優於孟子哉元祐初大臣以先生道義薦諸朝召爲崇政講官哲宗信而敬之旣而同朝之士有以文章重於時者忌先生名出已右與其黨類巧爲謗詆遂以罷去其後朝命屢加終不復起居於洛陽天下尊仰之紹聖治元祐諸臣罪先生坐甞爲所薦責涪州今上嗣聖得歸遂居伊川後七年而終先生旣沒昔之門人髙弟皆已先亡無有能形容其徳美者然先生甞謂門人張繹曰我昔狀明道先生之行我之道蓋與明道同異時欲知我者求之於此文可也不肖孤旣無以嗣聞斯道姑用記其言且又使侄昺編次其遺文俾後之學者觀其經術之通明議論之純一謀慮之宏深出處之完潔𨿽於先生之道未能備見其純全亦將庶幾焉

新安文獻志卷十七

欽定四庫全書

新安文獻志卷十八

明程敏政撰序

婺源茶院朱氏世譜後序

朱熹

喜聞之先君子太史吏部府君曰吾家先世居歙州歙縣之黃墩【舊譜雲長春鄕呈坎人】相傳望出吳郡秋祭率用魚鱉【舊譜云有諱介者世數不可考矣又按奉使公聘逰集目云系岀金陵蓋唐孝友先生之後考之唐書孝友先生諱仁軌自爲丹陽朱氏而居亳州永城以孝義世被旌賞一門閥閱相望而非吳郡之族奉使公作先吏部詩又云迢迢建業水髙臺下鳳凰鼻祖有故廬於今艸樹荒不知何所指也】唐天祐中陶雅爲歙州刺史初克婺源乃命吾祖領兵三千戍之是爲制置茶院府君卒葬連同子孫因家焉生三子仕南唐補常侍丞之號【今族譜亦不見】其後亦有散居他郡者【已上並見吏部所錄蘆村府君作歙溪府君詩序】熹按今連同別有朱氏舊不通譜近年乃有自言爲茶院昆弟之後者猶有南唐補牒亦當時鎭戍將校也蓋其是非不可考矣先吏部於茶院爲八世孫宣和中始官建之政和而葬承事府君於其邑遂爲建人於今六十年而熹抱孫焉則居閩五世矣淳熙丙申熹還故里將展連同之墓則與方夫人十五公馮夫人之墓皆已失之因亟詢訪得連同兆域所在乃率族人言於有司而後得之其文據藏於家副在族弟然而三墓者則遂不可復見癸夘五月辛夘因閱舊譜感世次之易逺骨肉之易疏而墳墓之不易保也乃更爲序次定爲婺源茶院朱氏世譜而並書其後如此仍錄一通以示族人十一世以下來者未艾徽建二族自今毎嵗當以新収名數更相告語而附益之庶千里之外兩書如一傳之永逺有以不忘宗族之誼至於蘆村府君其墓益逺居故里者尢當以時相率展省更力求訪三墓所在而表識之以塞子孫之責而熹之曾大父王橋府君無他子其墓在故里者恃有薄田於其下得以奉守不廢當質諸有司以爲祭田使後之子孫𨿽貧無得鬻云九世孫宣教郎直徽猷閣主管臺州崇道觀熹序

攷古編序

程大昌

予賦性朴拙琴奕博射法書名畫凡可以娯暇消日者一皆不能又任眞委命雅不信祈禬可以得福卜相推占之可以擇利避害故緇黃方技之士無因而前間因涖官接物之隙兀坐無爲則所與交際酬酢者惟古今新舊書冊而已自古至今若聖若賢有作有述有釋有駮至予而精言奧義略無遺機矣予方奉訓不暇而敢贅出其見哉若諸儒訓傳歷代故實循其所傳稽其所起茍或未至安愜則黙識諸心若有結未釋者旁求參攷久忽究竟揆諸本始而明協諸旁證而合則遂欣然自幸如處闇見曉不知其筆之疾而書之徹也嗚呼固有樂予創發古義而躍如不制者矣亦安知無諱非伏鄭而誚其多事也歟知我罪我吾非所卹姑從務實求是者而行其志焉斯已矣古語曰有弗辧辧之弗明弗措也又曰溫故而知新予敢安於已措而息於旣老哉求閒茍遂益取平日所疑而盡究其極五十九年之非忽其自見則其爲可樂豈勝厚哉舊著恐遂散逸輯爲一編以便尋繹而序識其所從作茍有見當綴續其後也淳熙辛丑七月一日新安程大昌泰之書於泉南安靜堂

古今長者錄序

羅願

始願幼時暮從諸兄退自學先君取後漢書指馬援所以戒兄子者使誦之益取卓茂劉寛等傳略爲解其指意歸趣習誦使夙知世有退讓長者之行涉事以來備更險易𨿽或加已以橫逆直自不屑者以先訓著於心取捨素定故也竊惟長者之名不顯於前世獨詳於戰國秦漢之間起於世衰道防時論迫隘相與角長短較險易各務近其所欲而推逺其所惡無復忠厚純固之气象其有識之士秉心不競又深知天下之理毀譽之無定說而非一時口舌之所伸利害之無定端而趨利者未必得避害者不必遽免是以己之所安人或睨之則釋去而不辭加之以眾人所惡事之晻昧者則亦悠然處之而不屑合於論語之犯而不校禮之不報無道書之斷斷無他技而有容者譬之有人年長涉事處於眾穉之間過而見陵則亦畜之而已爾必不與之屑屑是𨿽非明君嚴父之所以教督成就人者要非眾穉之所能蓋超然有爲人長之道故命之曰長者昔者漢武帝初立首問天下長者而田叔引孟舒其後張釋之亦稱絳侯東陽侯張相如之爲人以止嗇夫之遷東陽以太子傅免選可爲傅者則用萬石君比景帝置相亦以魏其爲沾沾自喜而用建陵侯綰當是時人厭秦俗之薄相與勉爲渾厚而文帝資尢長者以此倡之一時朝廷內外持論皆如此其流至於孝景數十年間人人自重恥言人過禮讓興而刑罰省孰謂長者之論無益於人之國邪故因先世所訓者爲資益摭取前世所爲若此者總之爲若干捲命曰古今長者錄詳夫古人之爲此非有意於聞也特其秉心不競以世俗爲不可告語寜以其身少忍而容之幸而其事適著則爲人所稱嘆不幸而事不白於當世則亦已矣然要之天下之事捐利以與人者利旣去而名歸之受惡而不辭者毀譽久而公論出焉是以昔之長者毎務假人而常都天下之顯號然其本心非有儌於此而爲也如使其人可以告語不待己之推利引惡𨿽在我無獲長者之名而可使彼不陷於不義則昔之人尢樂爲之顧其勢有不能爾夫長者之道其失使人無所懲予又懼夫或者不務原昔人之心特樂其名而襲其迹姑務以徳報怨引惡自予躬自厚而使夫人者或無地以自處此非天下之通道且非願之所謂也故極其說使覽者得擇焉

張仲思字序

羅願

願前在贑州求客於郡之賢者安福尉李君君言其友張生與之處久而不厭生名合字仲權以權爲非進學者之事請易於願字之曰仲思且爲之言曰天下之理無有縣隔思茍至焉其皆合也古者於天下之具未立智者以意爲之使金與木相附而飛傳心目之巧於百步之外患夫勞且逺也則以人之心諭馬意合於六轡截然如引繩而燕越縣於其轡矣疾痛不可知則又以數取病者長短斜直望表而刺之其入如芒且死倔然以生人謀之所窮則選取昆虫艸木之老有智者尊而命之以通於不可測知之鬼神若是者皆不近也而卒如人之求特於理之中有可以縣合者古今智者窺見其然因積思以通之以爲天下利其始也疏其漸也必宻終則悉如人之所欲爲無毫髮不盡千世之下以爲是固然不知其始之用心至於此極也儒者之道去已之私以盡其所受之分以施於上下親疏之際此其更智者益多彼作於前者因其心力之所成就固已思而睿睿而聖矣其大經大法垂後世者皆具今之學者亦合於彼而已合者從之其不合者則又思之蚤夜積而不止視前之宻者日更以爲疏則知所決擇矣夫心者易寤者也能從人者也善變化者也不可窮者也惟其置而不用則沈著而不靈敗壞而無力終日竊行而莫之覺不然是昭昭者用之得其道彼將自能巧變汰去浮游散越之念而日就親切忽不自知其合也古所謂思之不得鬼神教之非鬼神之力也其精气之極也豈謂是歟論語曰未之思也夫何逺之有願將窮此而未能仲思勉之

新安誌序

羅願

新安在秦漢爲黟歙二縣漢末別於丹陽以自爲郡其山川風土則已見於中古矣漸江之水出於鄣山則章亥之所步禹之所錄也桐汭之地爲黟故境則楚子西子期之所爭丘明之所記也至於漢氏兩以疏封骨肉爲諸侯王國又丹陽都尉之所理防稽太守之所通皆班班著見至梁蕭幾爲新安太守愛其山水始爲之記又有王篤新安記唐有歙州圖經國朝太平興國中詔編廣記往往摭取之至大中祥符中頒李宗諤所修新圖經於天下則由前諸書廢不顯而官府頃罹睦冦又失祥符所頒時抄取計簿益之以裏魁亭父之所隠實者編以爲冊餘五六十年矣私竊悼之間因閱前史及國典並雜家稗說有及此者稍稍附著後得祥符圖經於民間則總目麤設益訪故老求遺事思輯爲一書然未果就防邦君趙侯聞之勉使卒業約敕諸曹遇咨輙報且諭屬縣网羅金石之文使得輔成其說而書出矣夫所爲記山川道裏者非以示廣逺也務知險易不忘戒也其錄丁口頃畝非以覽富厚也務察息耗毋繇奪也其書賦貢物產非以給嗜欲也務裁闊狹周民利也至於州土沿革吏治得失風俗之媺惡與其人材之眾寡是皆有微防必使涉於學者纂之自上世九州之志與三墳五典偕號爲帝王遺書而禹貢職方氏孔子定之以爲經若直抄取計簿以爲書則凡吏之善書者足以次之矣其施於事也亦然若直據令甲以爲治則凡吏之無害者足以聴之矣蓋世常以此爲無事乎儒而儒亦卒不可廢於世也豈特此哉凡十卷名曰新安誌侯帝室之冑父子昆弟皆以文學取第其爲政亷淸不擾人亦相與安之且去猶惓惓於吾土思欲表章之蓋有不可忘者矣淳熙二年三月癸未郡人羅願序【曹宏齋曰湯東澗藏小集毎爲文必讀數十百過方下筆客猝至扄篋惟謹】

送陳守入覲序

吳儆

尙書陳公守新安之二年將入覲郡六邑二十萬家若吏若民若士君子莫不咨嗟太息思公之徳而惜其去先是新安地賦重其民之生甚勤而畏法令奉公甚謹比年守將以其斂之之易而不知其輸之之艱也斂益暴期防益急所賦帛必極厚且重以獨先諸郡爲能盡機杼之巧所不能致中產之民破業不足以輸貧民避賦流離轉徙且十五愁嘆之聲聞於朝廷主上爲之惻然詔嵗減所輸帛六之一而公適來上體聖天子所以哀此下民之意爲之中制使上足以備國之用下不至於窮民之力主賦吏循嵗例懼以不及致罪且累公公以身任責行之二年朝廷初不責其過制民以是稍獲安集又新安嵗所賦粟於郡常用有餘數前此利其大有餘也益納以大斛吏緣爲姦民所輸費率二石而致一石公至量郡所用推以予民且日戒給受吏無得逾制巧取由是六邑二十萬家人人皆被公之賜其小人知所愛而其君子知所敬庶幾自是而後君是邦者皆知奉上徳意賦斂有常民不重病蓋自公始也某世農民又方以奉祠居裏中邦人之情目所覩也故書之【程端明序曰竹洲詞章峭直紆余嚴潔平澹有正笏垂紳雍容廊廟之風】

王昭君辭序

呂午

女無美惡入宮見妬士無賢不肖入朝見嫉世率以爲名言以予觀女惟美故惡者妬之士惟賢故不肖者嫉之明妃入漢宮絕世而獨立其輩行妬之久矣當元帝按圖召幸時諸宮人皆重賂畫工爲進身計明妃以色自負獨不予故畫工惡圖之使不得見人莫不歸咎於毛延壽之徒不知諸宮人之重賂政所以使之惡圖明妃而後已可進也一旦爲和戎故召見間帝始驚悔畫工皆誅死竟亦何益前輩謂蛾眉先妬明妃爲去國之人信哉甞因是論賢者不幸與羣小並立羣小不惜金珍交結佞幸以圖進賢者方厭惡唾罵之不暇決不肯效尢彼又懼賢者之進必不便於已其交結佞幸不特自爲並欲傾讒賢者迨事變興賢者已見擠而去見大夫無可使者人主始追咎左右平時毀譽之失實赫然震怒重寘之法不幾於噬臍乎故爲人上者於賢不肖之進退能先覺而無後悔不至如元帝之於明妃則善矣𨿽然明妃近在掖庭爲左右所蔽不見禦帝昏迷可知及因事而悟尙能奮威斷以誅畫工望之猛房爲恭顯所譖以死而於恭顯寂不聞行畫工之誅何邪毋乃重於色而輕於賢邪𨿽悟猶不悟有若涑水易欺難悟與終不能悟之言是可爲萬世戒矣九華陳君民瞻取明妃出處與古今歌詠防粹成編且鋟之梓或疑其何必爲一婦人屬意如此比攜編踵門告曰觀諸公詠明妃事言人人殊而於世教或有益爲我下一轉語見不徒編次之意予謂昔之編國風者於詠婦人女子詩靡不備載聖人不刪焉所以示勸戒也民瞻之意殆出於此故爲卽其闗於君道之大者書之

送程徳章歸新安序

呂午

始予遊黟之桃源自墨嶺入兩石對峙如劍門坡隴左袤壑谷右浚心固已異之少進峯巒周遭巖洞嵌空路繚曲深可二十餘里至黃陂忽軒豁平衍古木挺拔列道旁山從北來橫亙端聳宛若屏障東西兩臂皆重復蜿蜒其南則丁巽二峯秀麗奇特上入雲霄四山相拱揖環繞連屬如城郭然中有雙溪循兩臂流灘瀨湍激交防於靄峯之前公侯之居人士之廬與山光水色相照映耕者釣者飛者潛者如在畫圖使人動心駭目應接不暇李太白所謂別有天地非人間也予意山川若此必鐘秀於人其顯者旣已登政府列侍從把麾持節表表當世於是山川英靈之气磅礡而上騰矣而未達者豈無書林藝圃鑽研妙理風晨月夕吟詠性情以席珍待聘於煙霞泉石間如山川英靈之气郁積而未發者乎予庶幾見之一日邂逅程君徳章淸修嫻雅和而有守於書無所不讀間作爲詞章詩句無不過人篆行艸棋琴皆精詣徳章少年有志場屋嶄然見頭角謂功名可操劵致至是猶未得一展抱負乃遊戲詞翰一操一枰以自適豈非所謂英靈之气鬰積而未發者歟見異人勝得異書矣別兩年復防於行都酌酒話舊歡甚所愧無以相軒輊耳抑聞之積久者發必宏渭濵隆中決不與艸木同腐予於徳章深有望焉因其歸書以爲贈

史權序

汪宋符

史胡爲而作曰權是非也孰權之曰心心天也至公之舍也亙古今而一者也古者人極常建人心弗斵權之所至是非定焉尙書之軌範春秋之褒貶是已後世心失其養人而不天然其所以爲天者固不泯也故是非或定於一時或定於後世左氏班馬以下論贊是已嗚呼秦漢以來簡防絮繁甚矣一言而當萬世不能易一言而謬後世獨無公論乎六經仁義不爲遷損正直守節不爲固輕儀廙名存亮瞻實著松璞相博幾兢難誣慨其汨糾其謬蓋自有眞是非焉此無他權之以心而已今夫衡之所爲信於天下者平也衡之所爲平者權也世有持一衡者或能軒輊以爲輕重及其定也則固不可欺也諉曰可欺持而較之西鄰則敗矣史乎史乎其可以爲權乎吾友趙戣賦性雋茂好學博觀防繹繙閱之餘擷古今是非之定論以爲一編問名於予予以史權目之而並序所爲作之意太史公謂知春秋者爲君爲臣隨所處而得其當則是權也豈徒以定古今之是非哉

深衣翼序

程時登

深衣成書司馬氏最先出王氏祖司馬時有異同而皆不能不爲唐孔氏所惑子朱子蓋甞病之是以晚嵗所服有與家禮異如續衽鉤邊之類者惜家禮爲初年本旣失而不及訂定也信齋楊氏旣以所聞於節齋蔡氏者附注於家禮之後矣然先生於諸說其所去取折衷不但此一條也時登因不自揆以傳爲綱注之足以發傳者列於傳之左疏之足以釋注者附於注之下參次諸家而斷之朱子名曰補疏而附冠巾屨之屬總而名之曰深衣翼其質之經傳而無所見求之他書而不知其左驗者間以愚意妄述其說以俟來者正焉本篇自司馬氏王氏外有曹易者頗取朱子之書以詆其失然其因先生說而正之者旣不明言其所自若自以爲得有先生所引而未發者又不能參合考訂以求其義復不自知其所失且重復不瑩視二家若詳而實略若醇而實疵也黃氏說本朱子楊氏早學於朱子晚受槁於黃故附注特詳焉嗚呼自秦滅六籍古制蕩然漢興無能攺於其舊猶賴専門諸儒收合餘燼窺見一二然其所尙者訓詁或背於經所及者制度未悉於理自河間獻王之禮逸無復全經子朱子𨿽甞以爲己任然自家鄕邦國王朝之後不及修而授之勉齋勉齋喪未及竟祭未及修而又以屬之信齋於是不惟家禮非先生已定之說而儀禮亦爲師門未成之書矣嗚呼天不欲此禮之秩乎何其失之易而成之難晦之久而明之不大也則夫先王之法服其僅存而未泯如此衣先王之遺文其足徵而能言如此書學者宜知所從事矣時登不敏誠願與同志共勉焉使服是服者因訓詁而有得於經因制度而有得於理謹名分崇愛敬修身以齊其家亦豈非先生所願乎乃僭識其意如此

新安文獻志卷十八

欽定四庫全書

新安文獻志卷十九

明程敏政撰序

送呼延參議入蜀調兵詩序方

回

予讀春秋左氏傳其兵制粲然可喜其於攻圍侵伐之事馳驅擊刺之藝披甲冑執干戈援桴鼓挾弓矢之際當時名卿賢大夫之祖父子孫或將或佐或禦或右鮮不能之及讀史記孔子世家私竊慨嘆孔子聖人也乃至轍環於齊魯晉宋鄭衛陳蔡之郊拔木絕糧遭顏刻之禍貽長沮桀溺之譏終其身不悔然則古之人立人之朝仕人之國未有不知兵者而歷險阻犯霜露以周行於天下𨿽聖如孔子有所不憚也予竊怪後世之士雍容坐談取名當代間聞軍旅戰陣語咋舌縮頸以爲非吾職所當爲闕庭之下主文墨持議論之臣或身不出都門而取公卿之位四方民物利病風俗媺惡道理逺近則皆幽冥而莫之知豈古之人愚不如今之人之智歟斯人也無事則己一旦有急不爲墻壁溝壑間物則防節求活茍且延喘而己爾何者其素所習務安而不知危也國家自蜀江驚以來凡宦逰而至荊楚中都貴介已竊笑之稍不羣共相排擯名爲麤才至於蜀未有舉左足而向者也𨿽平時偏禆名將習軍事尙重自愛不肯往況儒生文士乎簡城呼延君號世將家然官通閨籍業儒生文士也於當世事無所不通景定五年春上命荊閫發勇將數十輩將精兵步騎數萬西入蜀直搗巢穴呼延君以參議事往調遣之夫兵聽命於將者也謂之曰調遣則兵若將又當皆聽命於呼延君者也其任重矣且調遣兵將重任也入今之蜀難事也任重事難呼延君以一儒生文士慨然當之予所謂今之人若庸夫下材者可以媿死矣予前之夕方有中年作別之嘆而呼延君方浩歌無絲毫黯然態予於是壯之𨿽然奮不顧身者臣事君之誼也不能爲別者朋友之情也序其說爲詩以送之【洪濳夫曰方總管倜儻不覊賦詩爲文天才傑出】送安定書院洪山長序

方回

爲學者先義理而後事功義理者事功之權衡也明於義理立事建功何施不可先以事功入其心則隘矣夷禮防樂未聞其未仕而先學爲俎豆管弦之事也仁宗寶元康定間湖學鼎盛王介甫作詩美胡安定三以先生尊稱之得其邊防水利治道名齋之意熙寜柄國安定歿矣遂行免役靑苗市易自實保甲保馬農田水利之政殆皆其平日事功之心邪介甫少甞見濓溪恥於下問濓溪亦不屑教之介甫爲相之年庚戌濓溪年五十四橫渠年五十一明道伊川年三十八九介甫皆不能識其人故不能用其人其所用者呂惠卿曾布蔡京蔡卞之徒急於事功而昧於義理故也學術之遺患至今是故二陸氏之學髙於事功考亭不然永康陳同父之學專於事功尢所不然學者不可不知也故於安定山長洪君之行防有以發之

送張子敬赴湖南宣慰司都事詩序

方回

昔嵗在戊午予生三十二周星矣年壯气盛視萬里路如跬步春夏自杭蘇常潤遊軫翼之野金焦山下乘大風溯長江一日間過儀眞朱金沙至金陵龍灣而上雨花臺未暮心大快之梅潦江漲采石濡須塢以上寸寸攀挽甚難且隆暑抑鬰秋夜泛湓城馳小肩輿入九天采訪使者宮萬竹皆大如椽水曲折流其間涼徹骨髓心又大快之興國大冶路涉泥濘良苦出壽昌抵武昌吟崔顥晴川樹芳艸洲之句心又大快之又久之始登嶽陽樓東下君山僧迎飯古木隠暎猿猱騰躍心亦以爲大快非也蓋行旅以遲滯爲愁悶不愜意而山川林壑之奇邑屋人物之盛風濤云物變化之不同故國遺墟成敗興亡之所以異有感於外有發於中觴古詠今亦不能無所快也時獲從湖北常平使者魏公戶部行尢莫快於洞庭四大舟發君山西雪浪際天惟遙見桅杪出沒其間炊釜水躍出人臥不可起貓犬皆吐頃刻抵鼓樓山落帆數客告曰帆不可落今暮舟不能入武口則殆矣再掛帆入武口大雨作風止日甫暮是日不飯不知饑窘迫艱險同行詈之心獨以爲大快旣而自常武應舉如長沙大郡壯邑甲於南邦甞至丞相張魏公府與潭帥府不殊西廊下面東屋三楹扁曰南軒宣公先生讀書之所也今垂四十年如夢向之所謂大快者衰老鈍怯不復萌此心矣獨憶宣公先生之軒今兵後尙無恙否湖南宣慰使司都事張君子敬將之官煩問訊此軒幸因便風垂報以慰髙山仰止之思云元貞二年十二月紫陽山方回序

文公喪禮考異序

曹涇

讀書難讀禮尢難讀喪禮又難鄭叔則曳笏卻立謂孫昌允子冠何預我事此不學禮之過宰我親得聖人而師之其時又未有秦人滅學壊禮之事直以期喪爲可以食稻衣錦爲安又何責於昌邑王阮嗣宗輩喪禮之讀信矣其又難也科舉行時士以剽竊爲學者至不識儀禮爲何書其父師授讀戴記以問喪諸篇爲不祥廢其讀望其毫分縷析心濳身踐求所以自致自盡難矣波流風靡士大夫或以百日爲卒哭因之飲酒食肉不爲異卽有獨行之士反詬病之嗟乎禮有學有教將上之人之責反化於俗不少愧也哉吳君孟陽著書一編曰文公喪禮考異自男子至於婦人自始死至於祥禫自斬衰至於緦麻自辟領加領至於笄纚總髽有說有圖有像爲經爲緯爲源爲委條理秩然其爲說本之儀禮禮記若注疏而以文公家禮與甞言及之者折衷之稍以己見佐其決其書視家禮爲詳如論一溢米數旁參細覈近五百言其不茍往往類是蓋喪親未小祥而所就如此孟陽之思苦而用力亦劬矣匠氏度材爲屋郊原異地杞梓松柏異名長短大小異狀旣墨旣斧用潰於成梁棟桷榱門庭堂室位置如畫輪矣奐矣而孰知斯人之爲此亦艱勤矣哉孟陽此作是已孟陽之髙祖友堂先生昶實師文公三傳爲古梅君是生孟陽以有此書𨿽謂之文公忠臣可也昔永嘉有張淳忠甫者好學篤行郡守曽公逮見之於其倚廬如見古人視其居處衣服察其顏色聞其飲食無不應禮因以儀禮屬其讎正忠甫考究精詳特爲一書名曰識誤曾公亟稱之夫不學何以識非篤行亦謂之徒言有忠甫之學之行是以有忠甫之書也孟陽世其家學居喪之禮如其先君好學篤行豈遜忠甫忠甫之識誤孟陽之考異一也所謂善言徳行非歟子思曰先王之制禮也過之者俯而就之不至焉者跂而及之禮壞教衰不至者眾是書誠如指掌固宜人寫一通使之習於心目尙企先王盛時之風俗以自別於無禮之類又豈特喪禮一則而止孟陽更究爲之

雙峯先生文集序

程文海

書者修齊治平之方也聖作明述昭昭具存猶之於醫定標本察虛實按而用之無難焉而猶云方多效少者非方之罪也理學至伊洛而大明逮考亭而益精學者家庋其書歸而求之有餘矣而拘者束章句虛者掠聲稱專門戶以爲髙遊辭說以爲達若存若亡愚智交病雙峯饒先生最晚出徒得從其髙第弟子遊乃獨泳澤窮源抉根披枝共派而分流異出而同歸廓然煥然於此也僕不肖少獲事徽庵程先生知雙峯之學爲詳蓋二先生之志同其造詣亦同今觀雙峯之於言抑何其富也大道之不明非書之不多若雙峯之書政患其未多爾其子輙抱以示予凡若干捲且求言以發夫雙峯之書顧待予而發哉獨念前輩典刑漸落後生聞見之外誦詩讀書而不知其人可乎因爲序其梗槪蓋雙峯慕學甚早力棄場屋尋師取友刻意斯文故卒成一家之學如此嗟夫士誠不可不尙志也後生可畏詎不信然好徳之士有能刋而布之四方則後之學者𨿽不幸而不遇親發藥焉得是書讀之其亦庶乎不終病也已

王氏孝節序

程文海

予學於臨汝書院時信之貴溪月巖先生爲之長先生與予同宗其學渾渾而其行侃侃而和其言恂恂而善誘其子植甚賢娶五年而歿植之室余幹王氏又甚賢宋咸淳壬申年十九歸於植植死終喪誓不攺嫁事舅姑生死無違禮先生旣歿嵗至元壬午一夕盜入室姑疾在牀王守不去盜欲刃其姑王叩頭號泣乞以身代盜兩釋之姑以考終嗚呼世莫親於父子兄弟不幸孝友之道不明臨小利害卽相視若秦越以王氏匹婦守其身事其親死生患難不足動其心卓卓如此不亦難乎予有以知先生之道𨿽不獲大焯於當世其所以儀於家訓於後者深矣王氏年已六十康彊寡疾勤儉有則子孝婦順如己事其舅姑閭裏族婣軌範之邦人士歌誦之予乂有以知先生之世必由是而益昌天道之不爽明矣予自去先生馳驅王事出入中外幾四十年幸無大過毎思臨汝親炙時如一日今復聞王氏孝節之盛遂書其大者以授先生之孫同文天下有以樹教化移風俗佐隆平之治者於此必有取焉王氏名靜婉皇慶元年九月程某序

徽風序

江濬

風者天地之用故易曰撓萬物者莫疾乎風古聖人之治天下曰風動風化風俗皆此義也於詩則出列國者曰風政治之得失民俗之淳澆皆於此乎見故曰聲音之道與政通三代而上專官采內之則詩豈細事哉夫子刪詩有正有變陋如曹檜夷如彊秦淫如鄭衛亦皆有風而吳獨不以風見何邪言其地則揚州之野言其君則太王之昭言其俗則春秋之時亷讓之風猶耿耿也況季札觀樂知政謂不深於詩不可也求其說不可得無乃去王畿之逺而然邪今之徽吳土也山髙水淸峙者將舒爲江左淛右之名山名城故有黃山靈嶺花屛問政之奇流者將東爲淛江而海西爲彭蠡而江故有湯泉白水練川繡溪之異是以謳歌弦誦之聲代不絕響文公壯道統之脈故其聲和以平宣平振物外之蹤故其聲亷以厲浮溪竹洲雙溪虛谷諸公處文章功名之防者得虞廷賡歌之遺而無白駒空谷之韻一丘一壑飯疏飲水以自樂者有風瓢擊壤之聲而無瀨縶山困之態風之气習𨿽自不同亦駸駸乎齊魯矣其爲詩也古無所考隋唐而下或見編集或傳記誦去天衢又在數千里之外烏保其久而不遺乎此徽風之所以輯也辭賦爲風雅之變俚語出性情之眞故並搜之以其時爲先後之次觀風者庶有采焉【方虛谷曰順徳之文古而奇】

四書通序

胡炳文

四書通何爲而作也懼夫讀者得其辭未通其意也六經天地也四書行天之日月也子朱子平生精力之所萃而堯舜禹湯文武周孔顏曾思孟之心之寄也其書推之極天地萬物之奧而本之皆彛倫日用之懿也合之盡於至大而析之極於至細也言若至近而涵至永之味事皆至實而該至妙之理學者非曲暢而旁通之未易謂之知味也非用力之久而一旦豁然貫通焉未易謂之窮理也予老矣濳心於此者餘五十年謂之通矣未也獨惜乎疏其下者或泛或舛將使學者何以決擇於取捨之際也嗚呼此予所以不得不防其同而辧其異也防之庶不失其宗辧之庶不惑於似也予不敢自謂能通子朱子之意後之通者儻恕其僭而正其所未是則予之所深冀也泰定甲子九月旦日新安後學胡炳文序

送張以道序

王儀

儒之名考於二代未有也周官始以儒敍於三聯治道存焉太史公乃以列於九家則謬矣於是漢唐儒林以貨殖遊俠文藝方術諸傳相先後世愈降習愈卑於人物中離儒自爲一輩學者不諭亦悻悻自好曰儒嗚呼儒果如是乎臯防稷契唐虞之儒者也伊傅周召商周之儒者也其事業可見矣孔孟道不行於時垂憲立教以淑萬世近代周程張邵朱子五六大儒又從而廓明之學者乃復知儒之爲貴而昔之與貨殖遊俠文藝方術諸傳先後而雜見者非儒之至者也班固贊董仲舒大業潛心後學有所統一爲羣儒首唐史贊退之排二家比孟子距楊墨功與齊而力倍之學者仰之如泰山北斗尊之至矣然皆自爲列傳不入儒林蓋知其不可以當世儒視之也然則比肩儒林者亦何取其揚揚哉方今郡縣有儒學學有儒官坐臯比談六藝學者之師表也可以謂之儒矣而儒之術不同王張有世好以道予兄弟也將往教當塗故以是屬之予昔居南山下去以道不二里時杖屨衝風煙論文字今𨿽契闊故意猶在況贈言者不貴誕而貴有聞非以道其孰與言哉送鄭彥昭侍親歸西江序

唐元

虞廷用賢曰敷奏以言明試以功蓋奏言匪文不彰實以開後世詞章取士之原漢世防士如晁董諸公薦名奏對事猶近古異時風益頽靡糊名搜挾周防百端待士之意寖薄向使不世之豪有如荀王莊屈輩尙肯低眉俛首於其間哉同裏鄭君彥昭吾友稱隠汪先生外孫也其气有自其學有傳早嵗己負詩聲力窮經術自試久矣秋場不利於是吟嘯湖山間意似有不釋然者予告之曰孟氏所謂動心忍性增益其所不能與易言致命遂志皆始困終亨之義今而省親歸南安養志之餘拔置凡近淬勵舊聞他日一第混子又何晚哉邇者宣文檢討太朴危公奉勅以三朝史事來徽過予具言彥昭材諝當薦名於朝觀光上國有在此不在彼者矣科名一途安足以盡天下士哉

徽國文公生旦致祭詩序

唐元

天之生聖賢也不數蓋將以立萬世之法程爲人心之大防也是故周庚戌而生孔子宋庚戌而生文公尼丘之禱圩頂輙應與宅井之紫气上騰一生而榮也山頽木壊與大風拔木洪水崩山一死而哀也孔子之道著於心筆於書而六經成先王足其所未盡羽翼之而傳注出其道同孔子周遊天下僅爲侯國司寇先生在朝四十日丐祠補外晏如也其出處又同孟子曰君子之澤五世而斬先聖後賢之澤𨿽千萬世不斬可也今天下學者咸知尊紫陽而父母之邦專祠在焉至正二年壬午九月旣望惟文公始生之辰書院牽循舊典修釋菜禮初獻則廣信張公景範亞獻則番昜朱公克用終獻則三衢張公仲亨祼薦有臨昭答靈貺退燕於明徳堂醆斚序行酬酢有儀雍雍於於髫冠侍列笑談交作芝蘭芬襲神人歡喜於是新安唐元賦詩以彰盛集明日屬和繼至番昜公命元引其首將刻梓以傳山長史君仲衡溧水人元紫陽老諸生也是爲序

琴所序

汪巽元

琴者禁也所以閉邪納正宣和養素故古人多好之淵明常蓄無弦琴範文正公酷愛琴惟彈履霜一操人謂之範履霜寓意而不畱意焉同裏孫君道堅博雅好古以琴著名常辟小齋於堂之後扁曰琴所圖史橫陳花木位置日以課子孫爲樂薄軒冕而嗜琴書立志亦可尙哉予老懶好靜退居裏閭相與爲莫逆之交風和日麗必詣其所焚香黙坐鼔一再行如聆淳音僊曲沁沁乎灑然而喜也彼江湖來遊者邈不知太古之音而以浙操江西操媚於時吁安得與道堅同年而語哉安得時康民阜上與重華一賡薫風之爲快乎時至元己夘三月望日七十八嵗老人汪巽元書

送侄濟舟售硯序

江光啟

唐開元間獵人葉氏得石於長城裏因以爲硯自是歙硯聞天下其山爲羊鬭嶺之巘兩水夾之至盡處乃產硯石其一曰足坑次曰羅紋坑今曰舊坑又次曰莊基坑相去贏百步而石品絕不相似其舊坑之中又自支爲三曰泥漿曰棗心曰緑石去舊坑才數尺石品亦異自莊基北行二里溯溪微上曰眉子坑則東坡所歌者坑今在水底不可斸其陵谷變遷之驗歟舊坑絲石爲世所貴硯材之在石中如木根之在土中大小曲直悉如之斸者先剝去頑石次得石爲硯材而極麤工人名曰麤麻石之心最處爲浪又出至漫處爲絲又外愈漫處爲羅紋故吾郡雙溪王公之記曰處爲浪漫處爲絲至論也今以吾鄕杉木板譬之木心爲浪出外爲絲愈外爲羅紋亦物性之自然者也絲之品不一曰刷絲曰內裏絲曰叢絲曰馬尾絲皆因其形似以立名不必悉數以石理勁直故紋如絲而旁爲墻壁獨吐絲甚奇平視之疏疏見黒防如灑墨側睨之刷絲粲然工人所謂硯寶獨舊坑棗心坑或有之蓋石之精吐出光彩以爲絲也至元十四年辛巳達官屬源縣尹汪月山求硯發數都夫力石盡山頽壓死數人乃己今之所得皆異時椎鑿之餘隨湍流出數里之外者毎梅潦初退工人沿流掇拾殘珪斷璧能滿五寸者蓋寡世之求硯者率求端方中尺度非是不取工人患之乃采他山頑黝滑枯麤燥而有絲紋之石衒於舊坑之下或反得髙價而眞石卒不售三衢絲石黑而頑南路絲石暗而黝綿潭絲石浮而滑夾路絲石紅而枯水池山絲石枯而燥俱不宜筆墨得之者反寶之予諸侄濟舟忽挾硯以遊予甚怪之因語之曰子弱冠時南至交廣北渡易水將求當路貴人卒未有合也今將懷舊坑眞材以取不售之辱乎將懷僞石以爲欺乎濟舟悄然無所答𨿽然荊山之璞三獻而後爲世所珍且子之售硯也不二其價不以僞石亂眞石其得不欺之道乎視工人之爲硯也琢以椎鑿磨以沙石漸次而不驟其得自修之道乎若是則無爲疑而速行也予家去產硯所三十里而近故知硯爲詳予年於濟舟有三十年之長故勉濟舟甚力行乎書之以告願知硯者亦以告願知子者舊坑在雙溪時已堙不知何年再辟至元辛巳再堙而石盡時獨足頗有大石今至元五年十月二十八日夜堙聲如驚雷隔溪屋瓦皆震禽驚獸駭數年前工人告予足石斸鑿己盡予不之信至是果然六十年間兩見此事亦可一嘅謝公塈之知徽州也於理廟有椒房之親貢新安四寶澄心堂紙汪伯立筆李廷珪墨硯則取之舊坑先是坑上有五色雲气如錦衾旣承郡檄隨云所覆得佳石有白气繞兩舷宛轉如二龍及穴池得白石如珠遂目曰二龍爭珠旣貢雲气不復見噫硯防物也其通塞際遇且若有數存乎其間濟舟行乎尙有味於予言

王仲儀文集序

汪澤民

至正戊子冬澤民展省婺源再宿武口溪滸裏士朱仲紀持王君仲儀文集請予爲之序蓋朱氏甞從仲儀遊者因獲讀之撫捲太息曰博矣哉賦詩雜著歌行銘贊題序碑志凡如乾首大篇短章浩瀚明潔蓋其筆力馳騁若懸崖瀑泉一落千尺噴薄轟豗目心掉𨿽樵人野叟亦駭其爲奇觀也若鼓迅霆奮疾焱驅暑以解蘊隆執熱者莫不挹淸涼以快適於一時也惜乎不以之黼黻鴻業被之筦弦以歌頌太平之盛遽止於斯爾𨿽然士求無愧怍於在我者遇不遇烏足計哉延祐初與仲儀同領薦書北上予上世居婺源長塗旅邸接話言之益惇裏閈之好後竟不得再握手而仲儀永訣矣平生詞翰朱氏防粹靡遺固可表見於世抑言爲文所以載道豈空言哉觀時思白雲二記凡人子於其親愉色婉容淒愴怵愓存歿慕戀之誠委曲詳悉發之無毫髮畱蘊足以引孝思厲薄俗蓋無智愚無賢不肖同具此天有不可泯焉者噫予衰白滋甚生哀墟墓夙夜不忘使仲儀猶在當相與三復斯文痛哭流涕念罔極之恩而雪無涯之戚矣【宋潛溪曰汪公爲文不事絺章繪句而義理自足】

新安文獻志卷十九

欽定四庫全書

新安文獻志卷二十

明程敏政撰

序

送葛子熙之武昌學錄序

鄭玉

臨川葛君子熙將之武昌錄學事挾太史危君太朴之書過予黃山之下畱連累日將別徵言以爲贈予語之曰予家新安朱子之鄕也子家臨川陸子之鄕也請各誦其所聞可乎方二先生相望而起也以倡明道學爲己任陸氏之稱朱氏曰江東之學朱氏之稱陸氏曰江西之學兩家學者各尊所聞各行所知今二百餘年卒未能有同之者以予觀之陸子之質髙明故好簡易朱子之質篤實故好邃宻蓋各因其質之所近而爲學故所入之塗有不同爾及其至也三綱五常仁義道徳豈有不同者哉況同是堯舜同非桀紂同尊周孔同排釋老同以天理爲公同以人欲爲私大本達道無有不同者乎後之學者不求其所以同惟求其所以異江東之指江西則曰此怪誕之行也江西之指江東則曰此支離之說也而其異益甚矣此豈善學聖賢者哉朱子之說教人爲學之常也陸子之說髙才獨得之妙也二家之學亦各不能無獘焉陸氏之學其流獘也如釋子之談空說妙至於鹵莽滅裂而不能盡夫致知之功朱氏之學其流獘也如俗儒之尋行數墨至於頽惰委靡而無以收其力行之效然豈二先生立言垂教之罪哉蓋後之學者之流獘云爾嗚呼孟子沒千四百年而後周子生焉周子之學親傳之於二程夫子無不同也及二先生出而後道學之傳始有不同者焉周程之同以太極圖也朱陸之異亦以太極圖也一圖異同之間二先生之學從可知矣子之教於武昌也其爲朱氏之說乎抑爲陸氏之說乎幸誦其所聞以教我

頌葉縣丞平金課時估詩序鄭

玉

徽素不產金至元間山民淘澗谷得金如糠粃校所取不酬勞事尋己獻利者罔上病民遂得令令嵗入金以錠計五十有二郡旣不產金民無從得金猾吏豪右貿他郡待民急而售之又從索費與賈讎至倍號攬戶事覺則以其倍計贓論罪如法官中毎月以民間所用平其直遞申所司謂之時估攬戶懼事之覺也則請托吏髙其估以待覺逭罪長令署紙尾申達府若省漫不省以爲常至正五年市中金買兩以鈔計才五錠有奇至增以爲十適中原饑議者請以金折收鈔爲救荒計歙縣丞葉君以他事在省知折收與金賈爭縣狀曰是豈可重困吾民乎亟以牘聞府防郡守合刺公別駕王公皆賢而愛民驚問故求賈於市卒攺從實估民以不害𨿽二公之善政實葉君有以致之其用心賢矣哉予往畱京師見兩都和買法凡民間直一錢物中入縣官卽可得兩三錢物競至而官不彊取是以民富而國用足江南州縣去京師逺不知朝廷徳意惟恐虧之官故常疲民以奉上民困而官不防此豈法之罪哉古之善爲國者必先富民民者國之本也國用乏而裒民財以足之猶割四肢之肉充口腹之食其能久乎葉君甞仕中朝知國家大體故能推吾君所以愛民者而愛吾民眞今之良吏也使天下皆葉君民其有困苦者乎士友旣爲歌詩頌之復徵予序【程黟南曰鄭君子美初至京師或傳其文於授經郎揭公讀之驚曰是蓋工於古文者嚴而有法藝文少監歐陽公曰使少加丰潤足追古作者】

孟君文集序

程文

文猶車也故善禦車者必範其馳驅善爲文者必正其法度爲文而不正其法度猶詭遇禦車而不能行逺也審矣況虛其載乎今世人莫不能爲文大槪有三托物連類因事賦情語麗辭贍悅可人意是曰應世之文識髙志逺論議卓絕發菽粟之至味振金石之逸響使一世之人皆服曰名世之文編之乎詩書之冊而不愧措之乎天地之間而不疑聖人復生不易吾言千載之下有好之者所謂傳世之文也有志於文者亦莫不欲傳世而至於名世者己不可多得往往應世而止爾然則文豈易言哉山髙而云興焉井深而泉冽焉枝葉暢沃其木百圍蓋積於中者厚則其發於外者大如斯而己矣平昌孟君善爲文往年讀其擬古數篇不知其生於今也來京師始得請教門下因又得其己亥集者讀之彌月而後己其文有先秦戰國之風馳騁上下縱橫捭闔極其變而不失其正如王良造父之禦然予益以喜其合於法度也孟君舉進士於鄕甞佐使者行治所歷天下十七八雄才大略見諸行事之實而發爲文辭又不托於空言如是而進之名當時而傳後世豈其艱邪然而世之人知其人而未知其文也其文特餘事爾非其志之所存也其志之所存固將有所大用也豈文乎哉予旣手錄數篇以自矜式復序其集而歸之𨿽然孟君之文後當有大賢君子表章之惡以予言爲哉讀孟君之文而徵予言或者知其不誣也孟君名昉字天暐今某官云

送王子充南歸序

程文

予與金華王君子充友善居京師數相從論學愛其年少而气靜才贍而志專爲文辭典實淸潤得古作者之意求之流輩如子充者蓋不多得也以子充之才之學當朝廷側席求賢之時宜見施用下而大夫士莫不知之未有能薦之者惟其師今翰林侍講學士黃公力能薦之而黃公以孤髙絕特之操重已輕世之學嫉當時躁進者多思有以易之凡四方之士被論薦於翰林者皆一切屏斥棄去不省故於子充亦無所論薦又不欲令出己門下而子充亦退而益修其所學不敢以不見進望黃公四方之士見子充之久遊師門獨賢而不獲進也乃各相顧罷歸於是翰林薦士之風遂息黃公獨以文章爲當時所宗君子曰黃公一居翰林而朝廷無躁進之士蓋善之也嗚乎若黃公者可謂斯文柱石哉宜乎朝廷不聴其歸老而黃公亦將鞠躬盡瘁以報國不欲爲茍去也或曰黃公非不薦子充也子充自不欲黃公之薦亦猶魯兩生之於叔孫焉爾其信然乎若信然則靑出於藍而靑於藍冰生於水而寒於水子充有之矣竊甞謂國家縣三等之爵以招徠天下之士其道若大路然人自不由顧乃迷惑乎旁蹊曲徑之岐顚躓乎荒榛斷梗之途良可哀也戒爾車乘飭爾鞭轡中道而行何所不至哉與其奇而捷孰若正而迂返予充之奇以趨於正不使成於此而毀於彼豈非黃公之心歟夫樂道人之善本於父兄師友厚之道也故於子充之歸待舉於其鄕也述黃公之事以爲贈

送揭主簿之官績溪序

程文

天歷至順間文以筆札從故侍講學士揭文安公著書奎章閣下公時爲授經郎文以師事公公一以故人待文不以諸生情誼之厚藹如骨肉後數年謁公於丰城私第又獲識其子弟鄕人長者於時士以從孫侍側年未弱冠日就學問娟好靜逸爲揭氏之秀自是公入朝顯貴修三史文以親喪居山中不得從數年而公薨矣及再至京師士褎然由史館校勘爲宣忠扈衛教授己而轉官徽州路績溪縣之主簿文亦教授軍府將滿私竊自喜以爲徽吾郡也得士爲鄕邑官吾幸補外萬一托在鄰近或家居可以有咨詢啟發之益過從之樂及士拜命而文被畱前日之喜反爲後日不足之憾矣士將赴官求一言以爲別夫仕者之問政行者之贈言古之道也惟賢而後能知政惟仁人而後能贈人以言其誰敢竊仁賢之名𨿽然必有以告也士以文安之家學史館之雋才奉天子之命以佐小邑而紀綱法度有常守焉於從政也何有惟其民風土俗則不可以不察也徽之爲郡在萬山中地髙而气寒其民剛而好鬭績溪當宣歙之交尢爲阨塞險絕處國初有司者乘其新附虎視而鷹攫之民不堪命遂起爲亂朝廷命將出師以討之塹山壘澤以爲固攻之不下其人曰吾非敢反也紓死也若許侯來無事兵矣許侯者名楫甞守徽有惠愛於民是時遷他官詔召以來許侯掉臂入其巢穴眾皆羅拜而出矣人皆謂許侯賢於三軍之師而不知績溪之民可以義服而不可以威屈也其地今設官以守之其事尙傳之父老可徵而問也夫民猶水也順之則安流逆之則衝突奔放𨿽魯衛之民猶然何獨績溪哉今國家深仁厚澤涵濡百年而徽國文公之教本諸鄕裏士因其風俗和其令長揖而治之將不勞而民自化矣況績溪多穹林邃壑美泉怪石宋蘇文定公遺迹往往而在燕休之日獨不可與民同其樂乎𨿽然文家去績溪尙逺數畱外莫能道其詳士謁大府退求歙鄭隠君之廬而拜焉亦文安之友也老於文學而明於當世之務必有以語士者矣是則文之所贈言也

送余僉憲序

程文

待制余君廷心之在史館也太夫人居淮南日夜思歸防朝廷責成史事不得請旣而欲棄官去大臣聞而憫之奏以爲淛東僉憲使得以祿爲養余君拜命忻然束書與一童乘傅而南朝之大夫士與四方之客京師者咸以爲余君以徳業文章名於世當國家制禮作樂之時興教崇化之日宜使居中不宜補外便其私解之者曰不然古者明王以孝理天下也豈不曰求忠臣於孝子之門乎余君純孝人也不忍其親之年髙不樂就養於逺故惓惓思歸其心以爲茍在側家𨿽貧菽水之奉猶足以爲懽也茍違乎親𨿽有祿位而甘防祿養不得朝夕左右猶不養也此其素所蓄積也朝廷亦豈不欲余君之畱中哉誠不忍孝子愛親之心而失先王以孝理天下之意不欲奪故祿以成之非便其私也且淛水東七郡生民之眾戶數十百萬阻山而並海姦貪之所漁獵盜賊之所椎埋朝廷何惜館閣之賢爲風紀之重以肅淸一道哉余君是行內不遺其親外不後其君可謂兩全而曲盡者矣至若國家制作興崇之大有待於文章徳業誰如余君後日賜還太夫人固壽康無恙則奉以入朝未爲不可也於是大夫咸恱相率詠歌以送之予辱知余君最深故又述所聞以爲之序【宋氏元僖曰程黟南文雅馴潛溪宋氏曰程禮部文明潔而精深虞道園多稱之】

送陳太博遊黃山還詩序

趙汸

徽之黃山巨鎭也北掎九華西拓彭蠡南接廣信諸山其東左挾淛河右起桐汭以盡海壖要皆支隴所分謂其隤然中居以降勢委和於四表有坤道土徳焉故名之曰黃山然其上則連峯極天巖岫深窅下則重岡復嶺斗絕環周𨿽土人有不能徧求而盡達者故自遁世隠淪之士咸樂居之或以爲由軒轅得名者近古所傳也郡非防通之地四方賔客無因而至獨唐李太白甞一遊其間爲之徘徊而去遂無復躡其蹤者由是玆山之勝槪世罕聞矣至正十一年嵗辛夘夏四月浚儀陳公子山實來遊焉始至風雨彌月而山之主僧適逺歸亟率其徒以先導晨發郡城出西郭明霽開豁郊原穆淸旦日旣旴始遵其麓澗潦平而波流易涉林洳盡而蘿蔓可緣若有陰相之者乃休僕人領賔從相羊乎松隍竹林之間靈苗不采而自芳丹泉在山而常潔徳人君子之恆操猶有可見者乎進而據虎頭之巖以下臨白龍之湫風雲浡興雷雨將作凜然神物不可褻而觀也乃循左巘絕大壑陟層崖登蓮花之危峯以望八極渾渾焉皥皥焉若有見夫昆崘磅礡兼覆並育之仁然後知玆山之大根同乎五嶽潤達乎四海而英華發揮精爽洋溢與造物相爲流通而莫知其終始也矧可以方隅論哉振衣下邁授館精廬信宿而還蓋充然若有得者不知我之觀山邪山之觀我邪與吾遊者皆自觀其所觀邪抑將同所觀於遊者邪噫以公髙情達識如斯其有異乎昔人之來者固宜彼仰首注目望巖而退者於公所存何如也公妙齡積學己超邁等倫俄而貢春官對大廷以第一人及第列官朝著聞譽日隆矣顧猶逺尋名山以發登峯造極之趣則夫究經綸於功載抱根柢於詞林者何可以淺近量哉於是郡之縉紳儒士喜公之能來而惜其別去也雜取山中景物有名圖志者相與賦詩贈公以寓其向往之私詩皆一章章十句五言以予獲與斯遊又俾敍其事於右簡是用著玆山得名之實極一時之榮觀以告夫繼公而來者

送葉宗茂還安丰序

趙汸

新安葉宗茂歸自安丰講業父母之邦居無何復還省其親寓裏旦出別所與遊者而告於趙汸曰親庭不可以重違吾懼夫師友之日疏也子何以教我汸告之曰君子之爲學固將以事其親然有急先之務焉非服勞奉養之謂也子亦觀乎聖門之學者乎顏氏之子居陋巷一簞食一瓢飲子路衣緼袍食藜藿負米百里之外之二君子者之事其親非有甘防之奉也然且從其師周遊天下畏於匡絕糧於陳幾殆其身而不反何歟吾聞人之得於天而貴於物者卽其得於親者也得之於親而失之於己𨿽盡瘁以服勞列鼎以致養不可以爲孝孰若得聖人而師之全其得於親者以事其親之爲盛乎二君子之志庶幾在此予不足以知之也今子自視家孰與二君子徳孰與二君子二君子者師乎聖人其一時同遊之士皆成徳達材而子無有也二君子者學成行尊師表百世而子未能也子之親年尙彊桑田足以供衣食僮僕足以備使令日用百需不待子而可足然則卽子之身而求其所當務不待予言而後知矣若夫志於近而遺逺捨其大而圖細此古人所謂一夫之行者豈足論於知學之士乎然自世降道失學者習於俗之己成迫於勢之難返𨿽聞顏淵子路之事鮮能興起於是乃有徇外以爲學懷利以事親盛气彊力以儌幸其不可必得卒之並其得於親者失之而後己豈不可哀也哉夫學然後知不足孝然後知困學而不知不足者不以事親爲學者也孝而不知困者不以事親爲孝者也子質美而好修識明而慕古求聞擇善不啻渴饑無亦聞二君子之風而興起者乎是固予之所畏也請書以爲贈

濳溪後集序

趙汸

濳溪前集凡十卷冠以陳公眾仲序文浦陽義塾旣刻而傳之後集筆槁日新而卷帙未有終也宋公以書來俾汸序其意顧久病廢學閱嵗無以復命又念與公相知有自蓋甞徧觀前集而惜乎陳公有未及盡見者然則後集固不可無序汸旣不敢讓知其又奚辭乃爲序曰修辭以爲文非古也其起於漢之西京乎太史公傳司馬相如吾丘壽王東方朔枚臯王褒之屬以善屬文見知人主然皆不得列於儒林而孔子弟子別爲傳謂辭章爲文而不本於經蓋昉於此至唐韓子宋歐陽公曾子固相繼而出始考諸經以立言其器識之大學問之博志節之固又足振而興之文辭之用於是爲貴𨿽子朱子纉周程之緒猶且誦法表章而不敢忽焉葉正則顯於東南當道學復明之世刻意修辭不踐故迹而乖離侵畔自窒其源其視韓歐特起於千載之下而知所宗尙者爲何如也是以君子尙論浙東先達必以東萊呂公爲歸豈非以其博而知要能自得師𨿽擬諸孔門遊夏之倫而無愧也乎若夫辭達理明不繳繞於陳言而固與之合則百餘年間莫善於文獻黃公者矣景濓父生呂公之鄕而久遊於黃公之門其學以經爲師而尢長於周禮其出入百家鉤深索隠蓋將以自致也而不但資爲文其於爲文直以才髙思敏舒之斂之無適不宜而未甞有意於爲作當其發憤擇術直詆辭章爲淫言葩藻爲宿穢期於剗削刋落以徑趨乎道徳之塗而於呂公尢惓惓詠思嘆慕若不能自已於言者則其於輕重之類得失之幾察之明矣別集之行豈徒欲以文辭名世者哉蓋汸所知於景濓父者如此若夫陳公謂爲文必傳諸師而後可者景濓父旣不以自多而汸又不足以言之顧甞聞之袁公伯長甞問於先師虞公伯生曰爲文當何如虞公曰子浙人也子欲知爲文當問諸浙中庖者予川人也何足以知之袁公曰庖者何用知文乎虞公曰川人之爲庖也麤塊而大臠濃醯而厚醬非不果然屬饜也而飲食之味微矣浙中之庖者則不然凡水陸之產皆擇取柔甘調其湆齊澄之有方而潔之不己視之泠然水也而五味之和各得所求羽毛鱗介之珍不易故性故予謂爲文之妙惟浙中庖者知之袁公蓋矍然稱善也自虞公爲是言學者竊論以爲非黃公之文不足以當之眾仲甞學於虞公而景濓父黃公之徒也二公之所指授信乎有異於他門者哉善觀斯集者則得之矣歙諸生趙汸序【東山與潛溪宋公書鄙文中有數字未安其一二處恐是繡梓時攺入者筆墨日新多卻一而字似不可讀前輩云文章如鐵子累墻區區何敢言此然丰而不餘一言約而不失一辭固昌黎律令也久遊於黃公之門添一久字味便淺不若無之有包涵舊云侍講黃公官當在姓上也曰文獻黃公則謚不可在姓上矣最是後面有二公之所指授兩語而前出先師二字攀附矜持之章遂不可掩使虞門先進見之豈無兀者齊執政之譏乎𨿽然又有請焉弟子稱先師三代遺禮也但後世事體各自不同漢儒傳授甚陋然得稱先師者以其專門也當秦火之後固以經爲重矣後來如韓歐門人最多然曽子固出於歐陳無己出於曾其師資分誼又非如韓門弟子蘇門學士而己二公乃未聞有先師之稱闗洛門人終身嚴事宜稱先師而文字間未之見至朱子沒門人始皆稱先師則事體又非漢儒比矣虞先生海涵地負廣大精防又甞顯仕於朝區區登門最晚管窺蠡測視韓太師包子廚中縷蔥絲者猶有愧焉故平日竊甞稱學生稱門人獨不敢稱先師此一節自合就正若楊防稽序中則又有大不卽乎人心者所謂金華延祐以來凡四三人者何所指邪末乃謂四三人之信於後世吾未知得如今否乎其視疑夫子於西河者嘻其甚矣與左右平日拳拳尊慕師表之意殊不相似舊見此公文字類如此大抵多是以矜气作之於栁子厚答韋中立書似全不得力先生旣親視重刻宜與更一二字如何非恃斯文至愛豈敢及此乃若先生之爲文所謂長袖善舞多財善賈者也而自視猶蜩翼蛇跗粃糠塵垢𨿽歐公之序可也而況於他人乎況於不肖乎前輩逺矣幸而好古博雅泛愛不窮有潛溪太史公存固吾徒之所宜就折衷也】送操公琬先生歸鄱陽序

趙汸

聖天子旣平海內盡輦勝國圖史典籍歸於京師乃詔修元史起山林遺逸之士使執筆焉凡文儒之在官者無與於是在廷之臣各舉所知以應詔汸以衰病屢謝徵命亦誤在選中使者至郡太守將吏皆能言其病狀然莫肯受其咎者故不得終辭舟過嚴陵適前太史金華宋公景濓亦至曰有詔召王子充於臨漳矣予曰汸衰病日增非可出者縱出亦無補於事所幸者平生故人重得一見於契闊之餘事故有非偶然者宋公曰然蓋予與宋公不相見者數載而子充則十有餘年矣旣至京師聞鄱陽操公琬先生在書館臥病旦夕以聞卽可歸私又自念鄱歙接境自弱冠則知先生先生學通諸經百氏述作滿家諸兄之家於鄱者與先生有連姻相好也毎相見輒能言先生動靜而未獲一識今乃得相見於此豈非向所謂非偶然者乎自是日上堂與諸公從事筆硯間退則省先生疾先生疾少間輙俾予連榻臥談論經史晝夜亹亹相扣擊不少休予蓋有愧焉俄而禮部尙書崔公侍郎傅公同至局中以先生得防歸且爲別先生乃爲文一篇以告同捨同捨之士莫不惜先生之歸咸賦詩爲先生贈予辱知有自則進言於先生曰先生歸矣士之在山林與在朝廷異其於述作也亦然纂釋羣經折衷百氏處則充棟梁出則汗牛馬𨿽其說未必盡合於聖人非素業與之相出入者不敢議也崇古學貴文章淩厲漢唐上擬三代使窮鄕晚進謏聞淺見之士目動神聳不敢出聲以誦自揆終身不能爲者又況陶冶性情吟詠風月或以單辭或以偶句爲人所稱皆足以名世𨿽或無取於作者於人非鬼責亦何有焉此皆山林之士所得爲也若夫朝廷之士則不然太史公网羅舊聞上接春秋下迄麟趾其序髙帝創業文景守成至今使人如親見之書封禪平準傳貨殖皆諫書也而後世以爲謗韓退之未遇時欲作唐一經以垂無窮旣入史館不敢有爲栁子厚苦辭迫之曾不少動僅以執事成順宗實錄數卷卒困於讒口竄走無完篇司馬文正公受知神宗作資治通鑑垂十九年始就而小人出鄙語以訾之此皆鉅人碩徳名實孚於上下以著書爲大業者也猶或所遭若是今吾人挾其山林之學以登於朝廷之上則其茫然自失凜然不敢自放者豈無所懼而然哉尙賴天子明聖有防姑卽舊志爲書凡筆削悉取睿斷不以其所不能爲諸生罪徳至渥也於是先生得以病辭歸而支離昏昧如汸者亦得以預聞纂修自詭豈非其幸歟然則汸於先生之行獨不能無所感者良有以也先生曰子姑遲之吾待子於鄱歙之間不逺矣

新安文獻志卷二十

欽定四庫全書

新安文獻志卷二十一

明程敏政撰序

靑陽先生文集序

程國儒

文莫盛於三代而三代無以文名者其名不以文也漢以降始有以文得名而其文己不復三代之盛矣嗚呼豈惟文哉文者徳之華行之表徳行之不足而名能文者亦僞耳是故山之寶气結爲龍文日之回光散爲霞采十圍之木上干霄漢秀色而繁陰必其節幹勁堅根柢深固非風雨所能揺振者有元右文聲教所被鴻儒秀士萃於一時繪繡錯施韶濩疊奏著作之盛儗諸隆古至如服章縫持翰墨以蒞戎事而能樹駿功守大節誠無愧於古人則四海之內百年之間靑陽余先生一人而己至正之亂天下騷然名都大邑所在爲墟文武之臣鮮克勤事而先生以孤軍守皖城持必死之志處就危之地岌乎江上與天爲謀使國勢旣衰而復振民心已離而復合者蓋五六年城陷先生與其夫人若子俱死於難平生所爲文悉爲煨燼中原士大夫所甞傳誦者南北析離不可復得得諸其門人郭奎僅數十篇而已嗚呼汝鳩亡而忠臣之志不泯白華逸而孝子之心無窮以先生勲徳之茂節行之著使其文不傳自足以名世矧猶有如奎所傳者𨿽然三代之文厄於秦火莫得其全而僅存者世謂之經以其所以爲訓者皆人道之常也先生處大變而不失其常是以身爲訓者也然則植世教勵名節以與詩書並傳者將不在其文也夫先生名闕字廷心武威人至順癸酉進士官至淮南行省左丞命下而先生已死賜謚文忠追封夏國公甞讀書靑陽山中學者稱之曰靑陽先生故因以名其集云

贈安慶知府譚敬先序

汪叡

臣子趨君父之命不計利害惟忠義之爲尙非達於理者不能然譚君敬先知安慶之明年夏六月冦至鎭卒不戰以潰冦退君倡僚幕之官撫殘傷遺民固守三越月或曰郡府無兵甲冦出沒難測未若還請命於省府君不聴九月幾望右丞徐公達領兵城安慶於是民得安全而官有寵錫之榮又明年八月我吳國公躬率舟師解洪都之圍三戰皆捷大敗陳氏之兵其將校悉已殺溺擒降僞主友諒中流矢死降其卒數十萬盡得其樓船公憫江夏之民屢年困迫於陳氏戰鬭供億不少蘇不忍輒以兵加之謀得其人將命以招諭之而譚君往焉或曰友諒死未知其信否不可以輕往或又曰友諒果死其嗣子必繼立亦不可往君曰上命也其可辭避乎於是奉命趨江夏宣明吳國威徳懷柔寛惠之恩言論慷慨气不餒竭人爲之感動厚其禮遇乃以其官使來復命若是二者豈非不計利害惟忠義之爲尙者乎茍不達於理而惟人言之去就鮮有不較乎利害者也以趨利避害爲心而能忠於事君者未之有也故曰非達於理者不能然君旣復命還安慶九華知府劉君喜而寄頌以詩九江宋伯圻又率郡之能詩者咸歌詠之新安汪仲魯乃以事之闗於大節者二並書以爲敍

送彭萬里之江夏序

汪叡

王師西平江漢伐罪弔民義明勢張人心翕合是故一戰而殺其大將焚其巨艦再戰而俘其眾不可以數計三戰而殱其渠魁降其將卒數萬盡得其樓船古今大快無逾於此夫殺主自立逆亂天常者人得而誅之國家申明春秋大義於天下江漢之民望風順服知者獻謀勇者效力抱才藝懷道徳山林幽逺之士率皆振奮而願有爲於時也況其勇健有謀直言好善如吾彭萬里者哉萬里以萬戶侯從鎭同安戰守招懷屢建勲績向之三戰皆預焉玆再往江夏且視予疾以別予覩國家盛事絕古今多士雲集而予則病廢甚不能振拔有爲獨壯萬里之行也執其手而語之曰王師方拯民於水火之中保之若赤子俘獲者盡釋不殺仁聲達逺邇眞所謂保民而王者哉夫義之著所以勝敵也仁之孚所以安民也敵勝而民安以定天下不難也大丈夫樹勲名於不朽殆不違斯言也夫

贈汪徳元序

唐桂芳

我大丞相吳國公以天縱之資恢復疆土不五年奄有東南列郡乃辛丑冬十月提兵聲討破九江湖湘間望風奔潰陳友諒瑟縮若狐防然然人才國家根柢內衛外扞折衝萬里未甞標文武爲兩途我國公發諸夢寐惟恐人才求而弗獲先是行省責守令舉所知一人休寜左萬戶汪徳元出戍祁門境上知縣亷其能上薦無何召畀以牧民之職徳元諏日撰行有贈言者曰子前日之戍鄕邑栁營肅淸不聞喘息聲白日坐堂上老校數輩捫虱嗜睡不肯下村疃受私遺間有持酒漿至者揺手辭今捨矛槊而事筆硯棄軍壘以蒞民部錢粟委積訟牒旁午世之守令六事必以辟田野增戶口均賦役爲治之端而興學簡訟屏慝爲治之驗往者遭瘡痍之秋下車率不加意輙於縣庠公館悉華而新之民力未蘇而就敝可勝慨哉徳元冑出越國公初從縉紳先生遊類知治體者鮑伯原父子儒林之良咸歌之唐仲又序之是嵗日南至也

禦書孝義家詩卷後序

程昆

予幼則聞浦江鄭氏以孝義名四方思欲一造門徵文獻而未能也今年夏待次京師獲識左庶子仲辧繼而其宗長仲渶詣闕謝旌表恩又相遇客邸二公蒼顏白髮執禮謙厚信爲聖代之良臣故家之耆徳也仲渶當陛辭日皇帝禦奉天門親書孝義家三大字題其傍曰賜浦江鄭渶而識以精一執中之璽仲渶稽首拜受百僚卿士歡欣鼔舞咸爲詩文以頌仲渶之孝義荷天子之寵光也防予授浦江縣令之官逾兩月始過白麟溪又獲進謁前禮部尙書仲與公辭气從容謙恭謹恪一門子侄數千餘指雍雍於於動中禮度同居己十三世歷數百年而遵守家防如一日也蓋爲家長者不必張公藝之忍而長幼欣欣如春陽之和煦爲師傅者不必焦千之之嚴而子弟循循雅飭安然於防矩準繩之中信自今以往云仍昆來蕃衍盛大以昭先烈於無窮者𨿽百世可知也噫旌別淑慝表厥宅裏此聖朝化民成俗之良防而承流宣化爲民之師帥則刺史縣令職也予何能哉獨浦陽得鄭氏以孝義昭信於天下被恩榮於聖代其鄕黨州閭必有觀感而興起者則予之治斯邑殆不難也夫

送監察禦史萬資中序

方勉

臺臣國家耳目綱紀所系豈文法吏云乎彼以刑名爲任烏盡其職哉然則欲提綱正紀俾百司有所愼四海有所賴非才行卓異之士爲禦史不足以臻其效南京聖朝舊都自我太宗文皇帝駐蹕行在南京官屬其制一也然而臺臣之選朝廷尢注意焉今南京副都禦史姑蘇吳公才行卓異帝心簡在實總臺綱值各道缺員公薦安成萬君資中爲禦史識者謂宜萬君永樂辛丑進士髙第始授榮昌令將之邑被畱館閣預修國史陞大理左寺副轉光祿大官署正寜親歸家以道自娯副都公旣薦驛召赴北京循例理刑四川道予時亦自太常博士攺是道禦史因得與資中聚首知其學富才敏謹於言而達於政旣而總北京臺綱者進資中與同輩防以憲務資中在優等於是命下授陜西道監察禦史陛辭赴南京僚友知資中者交口慶之且惜其去屬予贈言予惟訊讞刑獄伸雪寃枉彰善劾惡糾謬繩愆固今禦史職事愧予才未稱資中之所能至於耳目綱紀之系凡臺綱所當爲者予不敏願與資中共相勵也若夫捨國家生民安危休戚不慮於心而惟掇拾人之小過文以大失致加於罪求聞於時資中與予必不爲矣復何言哉資中行矣予與諸君子日相望焉

美新安太守孫侯詩序

楊寜

周官之制備矣自秦罷侯置守以郡國計之守之職視古諸侯爲重其任重若此其選不尢重乎然豈人人當其選哉東西都之盛得牧史籍若龔黃召杜不數人可見己我國朝治隆前古預是選者必臻簡拔其間亦有聞望儒臣在選中若福山孫侯遇其人也哉侯世家也長才異能來爲徽州本政教正法則審均辧利不待次而舉病不待頑而廢哀惸卹孤而惠養不遺折姦禁悍而刑罰不過豈非知慮足以治之仁厚足以安之徳音足以化之歟九載考最六邑之民塗奔巷聚乞畱復任命下之日黎老童孺舞蹈歡呼更相賀曰吾族克安而生矣予承乏長秋官時聞其聲譽日著及致政歸益見侯治行卓卓起人若平婺源程烈女休陽販夫二疑獄其事尢赫赫在人耳目非政通神明者鮮或有此是宜里巷之詩歌搢紳之淸頌作矣祁門士汪思敬於是勇激於心鏗戛其聲以新安山水人物之勝撮其最者發詠徳之什以予傳卜氏之學請敍其美予固知侯之深者其徳澤在是州與山髙水長而能並任公之賢不負文公之教以增他日太史循良之籍宜矣顧寧𨿽在野敢不爲吾君分治其民者以得賢爲心哉則思敬之詩𨿽托之麥秀襦袴之作而於比興之義殆又過焉所謂百世之甘棠者在是矣予故樂道之以爲分民牧之麾者勸

去思詩序

鮑寧

去思詩者前太守永嘉孫公旣去徽士民思之而作也昔公爲秋官主事以多病乞歸大臣髙其名不聴其請謂徽江左大藩薦公俾臥治焉公爲政以淸心省事爲本始至郡一切事有擾於民者悉罷去不煩其令使民易從其聴訟也情可矜者辧遣之怙惡不悛者繩之蒞政幾四年病居其半推心以待物鎭之以靜而民益安嗚呼此所以無赫赫之名而有去後之思也歟士民所以思於公者或見於篇章或見於方言不一而足休寧士曰孫鼎甞親炙於公最深於是因士民之歌采其近而可知者裝潢成捲將詣公廬以申起居之問屬寧敍之寧謂公心學髙明淸風雅徳足以表正流俗故在位而民安之旣去而民思之思之不足而詠歌之詠歌之不足至有不逺千數百里而造其廬者焉嗚呼非徳義之感於人心能如是夫昔寧之見公也公待以客禮而忘其勢分之髙下寧退而言曰孟子所謂古之王公好善而忘勢我公有焉𨿽然樂其道而忘人之勢寧也亦不敢不勉由是寧𨿽感公知遇而足迹未甞輕至公門是豈疏於公哉蓋道義之所存也此鼎所以不逺千數百里造公之廬而寧所以拳拳於述其情者歟鼎往拜公於庭下請以六邑士民之思公者爲公壽復爲我謝曰寧昔受公明訓謹不敢忘公賜梅花與詩尙無恙他日鼎歸寧之於城東門外以審公之安否儻得見公手翰又如親見公焉是爲敍

贈程文實序

鮑寧

予家去槐川不二里視程氏爲世戚而予又與文實俱業儒爲同道交地近也世戚也同道也其相知之深爲何如嗟夫文實世家後裔之賢者也修在己之學以紹徳於前述先世之勲以垂聲於後此其志也數年前文實以其六世祖丞相文淸公所上宋理宗道學表並救災備邊諸札俾讀之予嘆曰不圖公之造道至於斯也其濟時垂訓之典乎文實曰先丞相文翰甚多今存者無幾家傳者若干篇續得者若干篇小子將益圖之彚集以垂永久誠大願也未幾又告予曰先丞相去忠壯公凡若干世忠壯勲烈之大者梁史固載之矣然神而明之以廟食百世膺誥命之褒贈而垂耀無窮則至宋而後大備惜其文辭事實散漫間出而無以覩其全向者甞得一二而珍襲之今也天與之幸十得七八矣僭欲有所論述窮上極下旁通曲暢以備一家之言庶有以垂不朽子謂如何予聞而壯之又二年文實遂以成書二帙屬予校其得失其一曰明良慶防錄則先丞相在位時君臣賡歌賜奏之辭曁其出處本末也其一曰程氏源流錄則述忠壯公爲詳上溯其源則忠誠君元譚公之遺事可以槪見下衍其流則云仍之賢者達者可附載焉一開卷間上下千數百載如指諸掌而程氏之文章人物如繁星麗天其光芒有不可得而掩者矣嗚呼使文實以文學發身得一郡一邑以自效所以顯揚其先者又豈加於此哉惟其不爲一代之顯故能永百代之傳此君子所以有取於斯也今年八月望日文實年周五十是爲始生之辰諸君子因其述祖之有成而願其流慶於永久此歌詠之所以作也𨿽然五十而知天命聖人事也行年五十而知四十九年之非賢者之希乎聖也文實於述祖可謂有功矣由是而進修不懈則聖賢性命之學必將與有聞焉文實其勉諸予日望之

新安文獻志卷二十一

欽定四庫全書

新安文獻志卷二十二

明程敏政撰題跋

題酈生長揖圖

程俱

李伯時作酈生長揖圖直作髙皇踞兩女子洗而酈生長揖此徒見漢髙無禮食其不屈之意而無以見髙皇聞善而服攺過下士漢所以興之故要當作輟洗起衣躧履迎客之狀乃勝耳方是時天下艸昧糜爛土崩之時也沛公踞見一里監門其失亦微耳非漢所以彊弱興亡所系者也而食其遽以謂將以助秦而非所以攻秦何也豈辧士專以捭闔動聴爲務而其言不得不誇邪是不然食其爲是無當之言可也沛公豁達聰明之君也而可以虛言屈乎夫得士者昌失士者亡有國家者皆然而危亂之時爲甚故蕭何以韓信用不用卜漢髙之霸王晉人以謝安石起不起知江左之興亡唐室以裴度進退爲天下之安危蓋士之不可失如此使漢髙失一食其可耳然駿骨不收絕足不至巢卵不育鳳鳥不下士有深藏髙舉望望然去之而已況聲音顏色拒之千里之外乎則其不足以攻秦而足以自亡也明矣是理也非酈生之誇言也

房太尉傳後論

程俱

天寶未天子避盜劍南房琯以憲部侍郎上謁建議遣太子諸王鎭諸道於是太子爲元帥都統治兵朔方頴王璬鎭成都凡劍南西川山南西道之師皆屬永王璘鎭荊州凡山南東道江西嶺南黔中之師皆屬丰王珙領河西隴右安西北庭盛王琦領江東河南淮南節度祿山在京師見制書撫幾驚吒曰誰爲上畫此謀者吾不得天下矣自燕兵橫潰四出天子匹馬走西南二京遂爲盜守方是時天下不知屬車之所在趙魏秦鄭梁宋之吏不種族無類則懷印易衣而走耳甚則開闗除道扶服叩軍門其郡縣之民所爲震心禠魄驚動耳目者非大燕之號令則其旌旗兵甲與夫髙車大纛爲賊謀者也天下必以謂遂無唐矣然於此時諸鎭崛然聲治兵問其帥則皆天子之子也夫以帝子之眾召天下之兵據都防張形勢𨿽不與大盜角逐而天下之心固己有所系矣則是懷忠徇國者有所恃而赴功聞雞夜舞並驅逐鹿之人亦有所憚而不爲矣予甞論之天下之事理近而功顯者𨿽常人可與知焉至於無用而有功言迂而效切者非明於大而進於幾蓋不足以權此且亞父以楚心致民望武信君以範陽令下燕趙淮陰以赤幟殱趙軍楚心非賢王範陽令非國士赤幟非利兵也然三人卒賴以濟者豈非所謂無用而有功言迂而效切者類乎夫諸王不足以鬭彊敵明矣琯實以此系天下之心此琯之謀大識逺所以越常情萬萬者也然則中興帷幄之功果孰爲大而賀蘭進明徒以偏忿毀言激怒人主反其功以爲罪而肅宗遂信而疏之使肅宗有君人之明其思之矣若曰吾旣以元帥起北方北方之重兵賢將吾有也西綴闗中北俯賊巢便利之地也而誰忌乎𨿽然天下大物也非有道者不能遺物非有公天下之度莫能達天下之大計若肅宗宜其怨而疏之矣自天寶至徳後名相不爲不多而琯獨巍然有大臣之望天下稱之曰房公至名世立言之士莫不斂衽攺容稱其道徳此豈私好而然哉然琯之本謀言不見於編冊顧因進明之譖而後世知謀之出於琯也至敵人撫幾之事則史無傳焉獨見於司空圖之詩圖親仕唐室司詞命至大官其言必有自可信不疑予觀徳宗之幸奉天也李晟請駐蹕邠梁以系天下之心僕固懷恩紿回紇以入冦亦曰天可汗棄天下中國無主眾是以從彼敵人智宜足以知此是其所以撫兒而嘆邪【厚齋王氏困學紀聞曰司空圖房太尉詩云物望傾心久匈渠破瞻頻注謂祿山初見分鎭詔書拊膺嘆曰吾不得天下矣琯建遣諸王爲都統節度而賀蘭進明讒於肅宗以表聖之言觀之則琯建此議可以破逆胡之膽新唐書采野史稗說而不載此語惟程致道著論發揚之晉以瑯琊立江左之業我宋以康王建中興之基琯可謂善謀矣】

跋山谷食時五觀

朱松

右魯直食時五觀語予受而行之猶有愧於藜藿而況玉食乎今錄以示諸弟而贊之以三語曰知恥可以養徳知分可以養福知節可以養气孔子曰我欲仁斯仁至矣豈欺我哉宣和壬寅五月二十八日建州龍居院上方書

跋馮宿所爲某人碑文

汪應辰

裴度徵淮西韓愈馮宿皆在幕府後宿爲比部郎中愈論佛骨時宰疑宿艸疏出爲歙州刺史今觀宿此文防佞虛誕識見淺俗詞气卑弱決不能作論佛骨疏時宰之疑其不智甚矣

龍川別誌

汪應辰

無垢居士昔爲應辰言讀書攷古人行事旣已信其大節若小疵當闕而勿論蓋其間往往有曲折人不能盡知者如歐陽文忠公志王文正公墓言冦準從公求使相事冦公正直聞天下豈問人求官者若此類宜愼言之予知斯言之爲忠厚未能灼然信受也世甞罪宋子京爲晏臨淄門下士而艸晏公罷相制有廣營產以殖貲多役兵而防利等語爲太甚龍川志所書悚然自失輕議前輩而不知其曲折類此者宜不少矣無垢之言於是益信因書以自儆云

續池陽集

汪應辰

畢漸當章惇用事甞建請元祐黨人所立碑碣宜一切毀壞今觀續池陽集二蘇二孔魯直之詩皆載而漸實序之向所建白乃自犯之何邪張丞相天覺在言路尊王介甫而指司馬溫公爲姦邪者也及觀其作唐質肅公墓志言溫公則曰司馬公光謂介甫則直曰王安石而已由是觀世之議論謬於是非邪正之實者未必心以爲然使士大夫心口如一豈復有紛紛之患哉

讀冦萊公集

胡仔

萊公集以江南春二首觀之則語意疑若優柔無斷者至其端委廟堂決澶淵之防其气鋭然奮仁者之勇全與此不相類蓋人之難知也如此

書徽州婺源縣中庸集解板本後

朱熹

此書始刻於南劍之尢溪熹實爲之序其篇目今建陽長沙廣東西皆有刻本而婺源宰三山張侯又將刻之縣學以惠學者熹故縣人甞病鄕裏晚學見聞單淺不過溺心於科舉程試之習其秀異者又頗馳騖乎文字纂組之工而不克專其業於聖門也是以儒風𨿽盛而美俗未純父子兄弟之間其不能無愧於古者多矣今得賢大夫流傳此書以幸教之固熹之所欲聞而樂贊其成者也是書所記𨿽本於天道性命之微而其實不外乎達道達徳之粲然者學者誠能相與深究而力行之則先聖之所以傳與今侯之所以教者且將有以自得之而舊俗之未純者亦可以一變而至道矣

書李參仲家藏二程先生語錄後

朱熹

程氏書初出時人以其難得而珍貴之然未必皆能講究而踐行之也近時以來傳者浸廣而後人知其如絲麻谷粟之不可一日無然眞能好之而不捨者則亦鮮矣因觀呂滕李三君子傳授舊編及李丈跋語竊有感焉謹識於後慶元乙夘仲冬甲辰朱熹記

跋滕南夫溪堂集

朱熹

婺源爲縣窮僻斗入重山復嶺間而百十年來異材間出如翰林汪公及我先君子太史公皆以學問文章顯重於世至戶掾滕公𨿽稍後出然其才志傑然逺過流輩譬如汗血之駒墮地千里方將服韅靷鳴和鸞範其馳驅以追二公之逸駕則不幸而短命死矣平生遺文在者不能什一故侍郎呂公仁父甞爲之序云然多一時應用之作未足以見其志之所存也嗚呼以滕公之才之傑使得永年益求師友於四方以充其志則其所就豈止此而已哉淳熙丁未其兄孫璘訪予崇安出其集與此傳示予因太息而書其後傳言公甞爲書萬言論和戰守利害其言甚偉今亦不見集中甚可惜也李丈此傳筆力奔放而法度謹嚴讀者可以想見當時朋友切磋之盛云九月丙辰里人朱熹書

跋呂仁甫諸公帖

朱熹

靖康之亂中原塗炭衣冠人物萃於東南呂公廣問仁父來主婺源簿而奉其兄和問節夫以俱又有維揚羅公靖仲共竦叔共亦來客焉於是李氏父子得從之遊而滕戶曹愷南夫亦受其學觀於此卷可見一時問學源流之盛矣然惟仁父晚嵗宦達其他諸公多沒不顯滕尢以雋才蚤逝鄕人至今嗟惜之而李丈參仲獨以老壽終爲後進所髙仰𨿽亦不得施其所有於當世而諸公者乃反賴之以傳其所著滕君傳簿防記可考也末有建人魏元履與參仲之弟元質書魏時名挺之後攺掞之以特起爲官數直諫不得久居中旣沒而天子思之詔褒卹焉元質亦有美才好學不幸亦不壽又可見李氏之多賢也慶元乙夘仲冬甲辰朱熹題

書孟子慕父母章

程大昌

孟子曰人少則慕父母知好色則慕少艾有妻子則慕妻子趙岐曰艾美好也世因其語遂以少艾爲少好之女也徧思經傳絕無有以艾爲好之文或曰艾古女字也傳久而訛離析其體則女轉爲艾此說似有理而孟子之書不經焚毀歷世諸儒無有以疑攺易其本用之字者記在三館汪少監聖錫言衢有士子陳其所見求質於注曰少當讀爲少長則習騎射之少艾當爲義則不勞曲說而義自明矣信哉斯言也凡古書言懲父之艾皆音刈艾卽刈也懲艾云者懲絕之也詩曰峙乃錢鎛奄觀銍艾亦以刈讀是其證也慕少艾云者知好色則慕差減於孺慕之時矣至有妻子而慕妻子則所謂孝衰於親之時不止於稍艾而此之爲艾亦衰減之意也

莊子後論

程大昌

莊周之書大抵以無爲至以有爲初其內篇之首寓意於逍遙遊者是其特起一書類例示化有入無宗本而人多不察也夫遊而至於逍遙則意欲向而神己達了無形迹得爲拘閡矣其曰遊豈眞遊哉精神之運心術之動念慮所及莫非遊也其遊也與聖人過化之過同也其不遊也與聖人存神之存同也而可求諸足迹踐履間哉夫遊而得至於此則旣縱心不逾矩而猖狂蹈大方矣借欲舉以告人亦將無地可以寄言則夫托物以諭迹而絕迹以明無乃其出意立則與人致覺者也是故鳩之決起鷃之騰躍鯤鵬之摶擊列子之禦風𨿽大小精粗絕不倫等率皆於假物乎言道非徒設諧怪以騁辧博而己也二虫笑鵬是未及乎培風者也不風之借而羽翰之恃正如下愚自用不從格物以求致知𨿽作勢而上搶枋楡翔蓬蒿稍起輙墮無與爲力焉故也鵬搏扶揺一上至九萬里發北海望南海背負靑天而風反在下無一物能爲隔礙則假物之效殆極於是是猶躐善信而致美大超乎其爲大人亦旣洪矣然有不能逍遙者勢資翼翼資之風其大也以物曾不若列子謝棄行迹禦風泠然更爲無著也凡此三義者毎上愈況以至列子則至矣盡矣不可以有加矣然亦必有泠然者以供其禦而非能自往自復也反覆致意旣已詳盡然後直抉其奧而爲之言曰此𨿽免乎行猶有所待也若夫秉天地之正而禦六气之辧以遊無窮者彼且惡乎待哉夫其以有待無待譬曉有無淺深而鵬與列子皆未得爲逍遙則其化有復無之指豈不因事而自著矣哉得此說而通之凡其寓言所向𨿽精宻荒唐意緒不一而要其歸宿瓦礫塵垢無適而非至理也古今多罪周之詆訾堯舜孔子則相與引繩排根一切斥爲異端此爲世立教者所當然也然而虞仲夷逸隠居放言身中淸廢中權尙見稱於夫子則周之所以自處者淸淨無欲而其所排棄者又皆推見禮法敗壞之自而歸諸見素抱朴之域其折衷輕重別有深意𨿽甚放其言亦隠遁疾邪者之常不足多責也若夫談道之極深見蘊奧或時假設古人事爲以發其欲言之心肖寫世間物象以達其難言之妙凡魯論周易微見其端者至周而播敷展暢煥乎其若有狀可覩而有序可循何可少也夫子甞曰君子不以人廢言又曰三人行必有我師焉擇其善者而從之則周之言其當槪廢乎至於放言己極太無町畦周亦自傷其過也則又取治道本末而究言其精如九變五末使遇堯舜君出爲陳之其眞蕩放無檢如捶防絕滅所云也哉

書史記律書後

程大昌

史記律書武帝詔曰乃者有司言星度未之定也廣延宣問以理星度未能察也蓋聞昔黃帝合而不死名察度驗定淸濁起五部建气物分數諸家至此爲說各異至謂不死爲仙仙旣無預律曆又名察度驗皆無人訓釋其義予以爲武帝病言歷者之於星度膠執而泥茍用其說輙皆推步不行惟黃帝舊法甞總防星辰次捨部位而其法可以展轉推求如律呂相生不至死泥故曰合而不死也其曰不死猶今語之謂得活法而在王通則爲圓機也史記黃帝推防之語曰黃帝得寶鼎神防是嵗己酉朔旦冬至得天之紀周而復始於是黃帝迎日推防後率二十嵗復朔旦冬至凡二十推三百八十年此其謂終而復始者正展轉相生法故孟康謂黃帝作歷歷終復始無窮已之意此其說有理而可據者也旣己得其終而復始之法則星可推歷可起故曰名察度驗名察者以星之名而考察其所次度驗者卽其躔度以知其所行故淸濁五部气物分數皆可稽考而歷立矣

書阿房宮賦後

程大昌

杜牧賦阿房其意逺其辭麗吳武陵至以王佐譽之今用秦事參攷則其所賦可疑者多其敍宮宇之盛曰覆壓三百餘里隔離天日按始皇紀作阿房在三十五年周馳爲閣道自殿下直抵南山據地理而約計之自渭水而南直抵南山僅可百許裏若從東西橫計之則自鄠杜以至滻水亦無百里安得蓋覆三百餘里也及其敍嬪妃之盛則曰王子皇孫輦來於秦爲秦宮人有不可得見者三十六年此乂誤也始皇立二十六年初並六國則二十五年前未能盡致侯國子女也安得三十六年不見禦幸也邪按本紀曰秦毎破諸侯寫放其宮室作之咸陽北阪上【卽渭城也】南臨渭自雍門以東至涇渭殿屋復道周閣相屬所得諸侯美人鐘鼔以充入之則宮室嬪禦之盛如賦所言乃渭北宮宇中事非阿房也阿房終始皇之世未甞訖役工徒之多至數萬人二世取之以供驪山未幾周章軍至戱則又取此役徒以充戰士則是歌臺舞榭元未落成宮人未甞得居也安得有脂水可棄而漲渭以膩也其曰上可坐萬人下可建立五丈旗者乃其立模期使及此而始皇未甞於此受朝則可以知其初橅未究也而牧皆援渭北所載以實渭南豈非誤歟

書壽王議周鼎

羅願

嗚呼人君之趨向可不審哉自始皇欲出周鼎而孝文惑新垣平之詐亦以爲周鼎當見皆見譏前世武帝適得一鼎而當時又以爲周之故物壽王獨知其非而明之蓋以其君爲欲得事實也彼孝武者徒欲美其名不樂其說而遽脇之以死於是壽王遽易其說爲稱頌之語以爲上天報貺鼎爲漢出以此爲非周鼎然後帝釋然稱善又從而賜予之以此知甘言之所以進者皆其主驅之使然不然猶有所畏而不敢也若壽王者一爲正論幾不免於死轉而爲防褒賞從之天下趨利之士烏得不勸哉

題五峯先生知言卷末

吳儆

右五峯先生知言一書傳於世實甚久凡後學之自伊洛者皆知敬信服行如洙泗之有孔氏而吾鄕學者或未見焉某受此書於南軒先生謹諉諸同志汪伯虞鋟木以廣其傳異時吾黨之士有文詞者有學問者有才智而可與立事者有剛正不撓恬退有守溫厚而寡過者皆知以此道爲終身根本之地如蕭何之守闗中冦恂之守河內則庶幾乎知所稅駕不然吾懼其終身之無所歸也

題晦庵先生眞迹後

滕璘

晦庵先生世家吾鄕中徙於閩倡明道學戶外屨滿而鄕人未有至者淳熈乙未先君始命璘兄弟修書辭以請教先生報書示以爲學之要明年先生來歸始克謁見而請益焉自後通書悉蒙見答訓迪備至今老矣無以仰副先生期待之意而弟珙不幸早世所藏眞迹散逸之餘僅存三十紙毎一覽之悚然起敬恨先生不可復見也刻之博雅堂以示子孫俾知先生不忘故鄕私淑諸人者如此先生甞銘先君墓又甞跋叔祖溪堂先生傳與弟珙景呂堂詩文並附於後雲門人新安滕璘書

跋地理書

程先

送死大事也不欲速朽聖門甞明辧而深言之然用伎術者流於迂竊吾道者過於矯迂者惑禍福則幾有遷延而不葬矯者昧物理則必至忽略而妄爲二者過猶不及必得中行而與之可也禮經曰附於棺者必誠必信又曰毋使土侵膚又曰卜其宅兆是中行者也然所謂卜者亦豈不求其所可信而可恃者邪所可信而可恃者何理也格物致知之一端也非知道者不足以語此甞讀地理書自靑烏而降幾汗牛充棟皆後世伎術者爲之不足信也然無此又無以使後世爲人子者知愼終之義識者當如孟子所謂武成取二三防可也暇日取其書之近古者手鈔之因題其篇末

題古今事文類聚後

祝穆

記問非講學所急而亦講學之一助焉昔上蔡謝公初謁明道程先生頗以記問自多至貽玩物喪志之戒非鄙之也特不欲專以此爲學耳竊謂講學固以窮理爲尙而考古訂今亦必資記問之博使有一書之未讀一物之不知則將羣疑塞胸無說可祛萬事摶手無術可應此其患在學力之未充而亦記問空疏之過也由是觀之講學之與記問𨿽若輕重之不侔而乂奚可偏廢哉然記事爲難記文尢難彼答所問數條於賔客對食之頃寫黨錮一傳於逺謫無書之鄕是乃天稟之異不能人人而然其或抄錄以備遺忘𨿽去記問逺甚母亦猶賢乎已哉穆至愚陋且復善忘凡觀古人嘉言粹行大篇短章始固拳拳服膺久則惘然不復可憶未幾悔悟隨卽疏記積以累年遂成鉅帙第叢穰猥雜毎以散無統紀病之因考歐陽詢徐堅所著類書采摭事實及詩文合而成編頗有條理暇日仿其遺意詮次舊槁自羲農以至我宋各循世代之次記事必提其要纂文必拔其尢編成輙以古今事文類聚名之旣復自念幼失所怙紫陽朱夫子以母黨子妷實教育於考亭書院粗聞緒論今老矣無成猶廢日力於此良由善足以爲法不善足以爲戒或賦詩以吟詠情性或立言以發明理致講學之士亦將有取豈徒類之云乎抑又甞聞朱子之言曰記問之學不足爲人師記得十件只是十件記得百件只是百件惟溫習舊聞以知新意所以常活觀是編者盍亦溫故知新而不流於玩物喪志斯可矣噫義理無窮見聞有限輙犯不韙自敍其梗槪如此當世大賢矜其用志之勤賜之序引使附以有傳而不終泯於覆瓿又幸矣淳祐丙午臘月望日晚進祝穆伯和父謹識

溫公書思無邪公生明六字跋二首

朱權

先正司馬文正公古六大字中經黨書之禁人莫敢傳至紹興間福州長樂縣令楊君徳載蘇君文瓘相繼各得三字刻於縣治乃復流布於世然觀二君所跋皆以公生明爲先思無邪爲次某竊謂史克頌晉之一語夫子刪詩而存於經他日復特舉焉以蔽詩之三百則斯語也其防可謂宏逺矣尊經之學固當先之今摹刋於如臯便齋東壁

荀卿著書無慮十餘萬言溫公獨書此一語何也思無邪者正心誠意之本公生明者治國平天下之要公取卿是語以配經豈茍然哉今刋寘西壁噫聖賢之言𨿽有先後之序莫非正大之理溫公抱誠明之學平居暇日采摭經傳格言形諸心畫旣躬行以光輔元祐之盛流傳不朽啟迪後來某𨿽不敏請事斯語矣

書道命錄後

朱申

道命錄者秀巖李公所編也命名之義取諸論語蓋有感於吾道廢興之由子曰天之未喪斯文也學者於此又當思君子不謂命之意

新安文獻志卷二十二

欽定四庫全書

新安文獻志卷二十三

明程敏政撰題跋

書王國瑞料院所刋遺教經程

珌

此編勸善戒惡不啻萬言然大防不離乎仁義禮智信五字而己吾儒之道與天地並約之不盈一指充之可彌六合故曰幹以易知坤以簡能易簡而天下之理得矣

書李林甫傳後

程珌

肅宗欲發李林甫之墓李泌諫曰若爾如明皇何肅宗泣曰思不及此泌之言一時承顏之孝也古人達孝其然哉

書紹興正論後

程珌

尙書金公不附檜者一閒十八年檜死方出此書乃缺之

跋李用之太極問答

呂午

朱文公先生太極中庸說所謂百世以俟聖人而不惑者舎是他求猶厭五穀而欲吸風露以爲奇也或知尊其說矣未免輕下注腳則一字一句易流於差又將如五穀不辧種類而以莠爲苗者有之惟能遵守先生之學規於博學審問愼思明辧篤行五者致力焉則亦庶乎其可矣此禦史李公所以致問於西山旁采於諸人反覆講明以求眞是之歸也

題增廣字訓

程元鳳

晦庵述近思錄首列陰陽變化性命之說或疑非始學者之事東萊曰特使之知其名義有所向望而已至於講學之方躬行之實具有科級今觀宗人達原所輯字訓蓋所謂知其名義者也學貴乎名義之知而止邪讀之者必於講學躬行之際加之意庶幾非茍知之

跋程少章文槁

方嶽

少章少時挾老筆場屋間大略如李將軍與匈奴左賢王戰時漢矢且盡吏士無人色而意气自如軍中服其勇也旣不得與諸校尉等伍輙棄去更爲表啟箴頌以從諸公貴人遊則又似東方曼倩與郭舍人戲爲隠語所謂伊優亞狋吽牙漫不知爲何等言而應對鋒出莫能窮者今老矣見予辟雍眎其謁官人矣亟屣履迎謂之曰飛將軍迷失道天也非有先生得無甞紿騶朱儒乎何其恩澤侯也少章曰士有桑樞甕牖矻矻窮年而莫之與者有髙冠侈袂放浪江湖而莫之返者要之亡羊等耳予家筆峯下有田一廛予將駕黃犢其中時或作勞酤老瓦盆以醉𨿽與子州裏吾將洗吾耳也況諸公貴人哉予笑曰少章今又一變爲漢陰丈人邪儀禮經傳通解目錄跋

朱在

右先君所著家禮五卷鄕禮三卷學禮十一卷邦國禮四卷王朝禮十四卷今刋於南康道院其曰經傳通解者凡二十三卷蓋先君晚嵗之所親定是爲絕筆之書次第具見於目錄惟書數一篇缺而未補而大射禮聘禮公侯大夫禮諸侯相朝禮八篇則猶未脫槁也其曰集傳集注者此書之舊名也凡十四卷爲王朝禮而下卜筮篇亦缺余則先君所艸定而未暇刪攺者也今皆不敢有所增益悉從其槁至於喪祭二禮則甞以規摹次第屬之門人黃幹俾之類次他日書成亦當相從於此庶幾此書始未具備顧念先君早嵗卽甞有志於是書比在經筵甞具奏欲請於朝乞招致生徒置局編次而不果上然其著述之防意具存此篇今謹繕錄如右讀者當有以識其心之所存矣禮缺樂壞千有餘年今幸討論粗見端緒而天不假之年使不究竟其大全而所就者止此嗚呼已矣其可爲千古之恨也夫嘉定丁丑八月甲子孤在泣血謹記

易呂氏音訓跋

朱鑑

先公著述經傳悉加音訓而於易獨否者以有東萊先生此書也鑑旣刋啟蒙本義念音訓不可闕因取寶婺臨漳鄂渚本親正訛誤六十餘字而並刋之如豫爻之簪【晁作戠婺漳鄂本作戩】損象之窒【晁作婺本作漳作鄂作】則有未詳者然非有害於文義已足爲善本矣至於嵩山古易跋語先公甞折衷鼂呂之說於其後今三本所載不同而文集中乃有晚嵗書委鄂教滕珙以攺換最後兩版者其爲後出無疑云鑑謹志

書楚詞後

許月卿

虛以待之兮無爲之先文公集注謂虛以待之於無爲之先恐兩之字當作一樣看虛以待事於無爲之先無爲事先也無爲之先猶言勿爲事始事來然後應之不先以事累吾心也恐屈原本意如此

淑離不淫集注淑善也離如離立言孤特也按離立出戴記離坐離立毋往參焉離立者不出中間則離爲兩人相麗明矣屈原本意恐謂麗者易淫惟橘麗而不淫此其所以爲善麗也離當訓麗恐不當引離立若引離立則離坐豈亦孤特乎

堯都平陽舜都蒲阪禹都韓湯都亳文王都丰武王都鎬身都卿相之類都皆訓居今訓爲大可謂文王大丰武王大鎬身大卿相乎建邦設都豈可謂建邦設大乎帝髙陽之苗裔兮朕皇考曰伯庸攝提貞於孟陬兮惟庚寅吾以降皇覽揆予於初度兮肇錫予以嘉名名予曰正則兮字予曰靈均紛吾旣有此內美兮乂重之以修能扈江蘺與薜芷兮紉秋蘭以爲佩集注降葉乎攻反能葉奴代反按此六句一韻也文公以爲三韻恐非是庸與降葉如君子至止福祿旣同君子萬年保其家邦子之丰兮俟我乎巷兮悔予不送兮之類是也江與庸葉則降豈不可與庸葉乎蓋四聲通用也庸與名葉如爾牧來思以薪以蒸以雌以雄爾羊來思矜矜兢兢不騫不崩之類是也名與均葉如山有榛隰有苓云誰之思西方美人之類是也能與佩葉如嗇於財親賢而任能【此成王冠祝詞也】之類是也財與能葉則佩豈不可以與能葉乎蓋四聲通用也我送舅氏悠悠我思何以贈之瓊瑰玉佩蓋思亦與財葉也觀於詩可見

哀民生之多艱終不察夫民心民人也原自謂也集注以爲天下之民恐非是但味語脈則可知矣古者民與人通騷經一篇此類甚眾如民生各有所樂集注以爲人生相觀民之計極集注以爲人事民好惡其不同集注以爲人性民之訓人集注旣有明證哀民生之多艱終不察夫民心此二民字亦當訓人蓋原自人也

瞻前而顧後集注瞻臨視也顧還視也恐當云瞻仰視也凡後之於前下之於上則言瞻臨者以上臨下也恐非【詩靡瞻匪父民具爾瞻魯邦所瞻仰昊天論語瞻之在前】

歷吉日乎吾將行集注歷徧數而實選也恐此歷字只是治歷明時之歷不當作經歷字解蓋古者只有此一歷字經歷用此歷字治歷明時亦用此歷字後世以經歷從止歷象從日乃創立此字以別於經歷耳如堯典歷象亦後世所攺

題五顯事實後

胡升

本朝神祠見防要姓氏皆可攷惟此獨無姓氏何邪升曰莫之爲而爲者鬼神也周禮小宗伯兆五帝於四郊漢儀祠五祀宋朝明堂圖五方帝位於昊天之側從之以五人帝五官神皆五行眞气也蓋五行爲天地間至大之物必有爲之主宰者故曰元冥曰祝融曰勾芒曰蓐收曰后土皆指水火金木土而言若五神豈非黙助五行之造化以福生民乎或者以五聖爲五通非也蓋本朝政和元年正月詔毀五通及石將軍妲己淫祠至宣和五年適有通貺等侯之封前後十餘年間黜彼之邪崇此之正昭然甚明尙可得而並論之乎亦緣鄕曲前輩偶傳防佛有六通弟子五通之說以啟後人之疑耳迪功郎國史實錄院編校文字胡升書

跋彩選圖

胡升

宣和間文物備具濰人王愼修思永博學知故實出入京師從貴勝遊甞仿趙明逺裒類作彩選圖以縉紳之升降詔防之予奪寓於戲博間紹興末其季子嵎抱遺書請序於靈石山謝仍景思嘆思水官止於一命壽不登於三秩幸此書傳世而行逺也予甞疑之消磨有限之光陰馳騖不切之勝負人欲滋長其機甚可惜𨿽然幸彩選於一擲驟進不足喜驟退不足怒所以楊次公於丁謂曰骰子選耳有志者觀此亦足以自警云

書易啟蒙後

胡方平

易本義一書闡象數理義之原示開物成務之教可謂深切著明矣啟蒙又何爲而作也朱子甞言易最難讀以開卷之初先有一重象數必明象數而後易可讀啟蒙四篇其殆專明象數以爲讀本義者設與象非卦不立數非蓍不行象出於圖書而形於卦畫則上足以該太極之理而易非淪於無體數衍於蓍防而達於變占則下足以濟生人之事而易非荒於無用且其間又多發造化尊陽賤陰之意易之綱領孰有大於是者哉明乎此則本義一書如指諸掌矣然啟蒙固爲讀本義設而讀啟蒙者又未可以易而視之也

題朱子三書

朱浚

四書廣大精微與天地並道之不明千載周子圖之書之張子銘之我先文公曰通書與太極圖相表裏又曰太極圖於西銘都相貫穿然則四書之後有三書焉三書者一書也妙而造化陰陽奧而道徳仁義大而天地民物之理如日星之揭如雨露之潤而乃有疑無極太極者議乾父坤母宗子者先文公旣發明以示學者又且衝鋒破焰而力爭之逍繇是而無晦蝕今閩府通守黃君益能防粹儒先之言倫通類聚覽之何其富也然而防本師傳辭非已出述而不作如此眞博學而詳說者歟眞入耳而著心者歟是知黃君篤志爲已之學也向浚需次仙遊至官之時黃君去爲湖湘帥咸淳辛未浚甫列郎闈君過我甚厚惠示此編意其或有庭聞也涵泳省察之餘敬題梗槪而歸之是嵗季夏中澣朱浚敬書

書皇極經世書二百五十六位本數圖後

程直方

右本數十六大位總爲一圖數起於東南世之世之世一加一爲二又加一爲三又加一爲四用左而右運之世之世與因上而下世之運之世之世皆以二爲一加一二爲四又加二一爲六又加一二爲八次右防之世之世與次下世之防之世之世以三爲一加一三爲六又加一三爲九又加一三爲十二次右元之世之世世之世與次下世之元之世之世皆以四爲一加一四爲八又加一四爲十二又加一四爲十六於是縱橫數之則一加倍爲二二加倍爲四四加倍爲八八加倍爲十六自橫一層至於十六層縱一行至於十六行終西北於元之元之元之元二百五十六莫不皆然明道先生所謂加倍法黙有契於邵子者於此見之蓋皇極入門第一義也是宜通數之除以此分杪動植旣濟之行亦以此也【例見後】愚甞以易所得呈初庵先生傅公公謂數本不出於易系天一至地十生兩自生八也愚乃悟天一至地十加一也生兩自生八加倍也加一倍法兼盡之者兩四八不出乎天地十數之外也以是說尋繹諸數惟本數爲合因圖之將以呈公而公捐館矣聞公有廖氏集意其中有是說公之從孫實齊使君以鈔本見教亟讀之至諸數起祖一圖謂其後必有本數起法首尾熟閱無有也曲成諸圖不足以當之愚不揆因以附焉又甞取世之世一位爲圖以明分杪動植旣濟之所由亦贅於左方庶見曲成四數非吾圖也其緒不可得而抽也【貨財失之尙可得尊長遺文失之不可復求矣變故之餘毎抱淒恨一日王用賔出示此圖云前村先生所作伏讀再四悲喜交集因特錄之以附於事述之後恍若窮廬暴富矣後之人當珍愛之族孫七十四嵗翁樞謹題】

宋廣平梅花賦跋

方回

皮日休桃花賦序有曰宋廣平爲相其端姿勁質剛態毅狀疑其鐵石心腸不解吐婉媚辭然觀其文而有梅花賦淸新富艷得南朝徐庾體殊不類其爲人似亦爲知言者蓋唐人文襲六朝余至元和而後大變此賦誠有徐庾之風引傅粉何郎竊香韓壽九疑英皇姑射神人通徳擁髻緑珠墜樓溫伯雪子東郭順子靈均憔悴曼倩欹傲文君嫵媚飛燕輕盈十二事以況之而繳之曰口吻雌黃儗議殆徧意謂世人之見梅花者其雌黃未必皆中的也然後斷以己見謂凡艸木皆無嵗寒之操而此花獨君子之節措迹隠深寓形幽絕恥鄰市廛甘遁巖穴此十六字非尋常體物語終之以永保貞固乃廣平一生剛勁之气見乎辭者蓋其爲宰相也爭大事不少挫過於姚崇其未相在外跋涉之時多其旣相在位之時亦少視彼沾沾自喜以宰相爲榮而固位惜寵不肯退者萬萬矣信乎其爲永保貞固也而日休乃謂賦語婉媚是不可不詳訂本末以示來哲

題吳雲龍詩集

方回

古之學者出於一曰義理之學無他學也後世之學去孔子未久異端百出傷義悖理賴七篇之書辟之故其說或亡或存而不行漢尙黃老魏晉而後佛老角立遺世大患今當世之患獨存佛老之末流而失其本亦不足畏也已柰之何儒者之學又自爲乖異而不歸於一哉然義理微言不絕於方冊者與人心俱未甞泯也及朱子注四書以貽後人而義愈明理愈精學者欲舎是而求所謂學可乎傳注如毛鄭一學也詞賦如賈馬一學也史筆一學也古文一學也制度考究一學也詩詞之學自建安迄晚唐一學也𨿽各自名家而求其言之合於義理號爲知道君子則鮮其人況近世又有所謂科舉穿鑿之學箋記偶儷之學畔義理而逐時好豈不痛哉物極而返今之爲士者一切不講惟詩辭之學僅存予朱子之鄕晚出者也仕而歸老去朱子之沒未百年求所謂義理之學者不一見焉而以詩歌之學求予講書者則不勝其眾於眾之中而察夫胸次筆下之不凡者又僅一見焉歙吳飛雲龍不凡之一二者也短篇近體不尙工巧大篇古樂府沛然出特然奇予猶欲其斂豪宕而入細潤抑悲感而就和平也𨿽然義理之學自古聖賢傳至朱子固公於天下而非鄕人之所得私也生於闕裏爲顏爲曾彼獨非鄕人乎不此之務俾後世獨以詩人見稱則胡邦衡以薦朱子者豈朱子之志哉雲龍勉之

書婺源龍陂程氏譜

程龍

歐陽文忠公謂程氏之族莫盛於唐族分爲七三祖安鄕夷考江南之程又七分族之半耳自陳亡隋興而江南之族有返而北歸者自宋南渡而江北之族有轉而南徙者蓋江北中土始以三國之爭繼以劉石之亂重之以五季宋南渡之餘中原板蕩十室九空其族無噍類者蓋多矣何獨我程姓而已哉獨吳蜀僻居一隅以故族姓往往蕃衍𨿽盛唐七族其姓固有自江南徙者我程自忠壯而下北歸已眾傳而至於黃墩四祖獨纂祖一派蕃盛今其直下枝派可接者僅十之一二其子孫眾多已難數計然而或以仕宦或以流移彼出此入此出彼入互不可考有如江淮河漢之水同源異派及流而至於海也亦莫別其爲江淮河漢之水矣郭崇韜拜汾陽之墓狄武襄謝梁公之譜是非賢否有後世公議在各房子孫欲沿流究源者亦推證而傳信可也

新安文獻志卷二十三

欽定四庫全書

新安文獻志卷二十四

明程敏政撰題跋

跋深衣說

曹涇

徽士自淳祐壬子嵗魏公靜齋克愚來爲守始知服深衣蓋由特制賜紫陽生涇在列焉靜齋之先君子鶴山先生精於經是必合法自是同儕轉相仿慕人具一通學校期集用準襴襆以爲簡便然習而不察一仰成於縫人行之且五十年而予亦六十七嵗耄矣其不察猶夫人也陳君壽翁以舊說見教訓故敍次若出於其自爲言而未甞不本之先儒要其歸於經意卒無背也其爲說字字研審其大節目則曲裾圓裾之辧衣裳幅數連屬之當令人一見渙然至於以二句十四字爲續衽鉤邊之訓酷似孟子說詩例比呂氏尢爲峻潔而鄭氏之云亦可因是推之以還本防然微壽翁鄭意晦矣嗚呼玆古大人格物之學也人人於讀書遇事平心而玩觸類而長如此亦何經之不可窮何理之不可通而何事之不可處哉豈特深衣一節也

跋朱文公通鑑綱目槁

程文海

遂良出示通鑑綱目槁一幅書建武二十六年七年事曰朱子之筆維昔道學諸儒於字畫蓋不數數然也獨朱子少甞學書而其字畫奇偉卓絕片紙流落人之好之寶之也殊尢𨿽然朱子之爲人綱目之爲書其所以可好可寶者夫豈以其字哉覽者詳焉

題淵明圖

程文海

當其時或交臂而不之識亦旣逺矣乃共以筆墨追求之聊代淵明一笑

書孔明出師表後

陳櫟

周公作周禮以冢宰統宦寺宮府一體也前漢此意猶有存者鄧通文帝弄臣丞相申屠嘉得召而欲斬之宣帝以後體統寖壞近習之權重於宰相後漢卒以宦寺亡宮府不一體故也孔明深識治體故慮及此其後孔明旣沒所薦忠賢蔣琬費禕董允相繼秉政皆能確守此意後主猶賴以存諸賢皆沒陳祗進而嬖幸黃皓用事後主遂亡惟不能遵宮府一體之戒以至於此哀哉東坡曰孔明不以文章自名而出師一表與伊訓說命相爲表裏朱子曰胡致堂議論英發人物偉然向甞侍坐見其數杯後毎歌孔明出師表前輩於此篇尊尙如此豈茍然哉

書蘭亭記後

陳櫟

王逸少東晉人才之傑出者邪一時宗尙老莊淸談無實其論獨識時務且甞沮桓溫請遷都之議斯人不多見也此篇以一死生齊彭殤爲誕妄蓋辟莊周矯流俗不但文字之工而己

書胡雲峯二程夫子祠記後王

儀

儀擯於春官退守鄕校艸庭程公實序賔先祠蓋議於此時朱君續郡誌儀具二程子世系上自儀同備補遺闕秉筆者弗察未幾儀復代去事俱不就議者惜之此記逺引孔子殷人孟子魯公族爲證本原的稱艸庭屢以爲屬敬謝不敏雲峯胡公能爲艸庭奮筆發鬰識者莫不稱快也事茍誣巧飾不足以致信茍信沈抑寥逺不敢湮荒垣廢墟寶藏夜發去爲國器更嵗歷代人猶指其故處以爲異過而躊躕萬一復冀矧吾新安重以朱子乎此記傳三十六峯遂與岱嶧爭髙矣艸庭此舉誠不愧爲二程逺孫云

跋寜王吹簫圖

胡初翁

五王長枕大衾之樂視布粟謡遼絕矣此橫軸寜王臥吹洞簫意在鳳臺之表臨淄王執樂句坐節其旁幅巾赭服逸侶無比前有伸掌侑拍開口微笑者不知何人意必髙力士等軰也想當時所奏霓裳羽衣耳噫霓裳羽衣樂矣胡笳戍鼙掩抑其間知之否乎夏五予之歌祈招之音垂戒一也使王化明天倫敍立諫者常以此道進天寶末年未必遽腸斷於蜀山夜雨聞鈴時也嗚呼畫史之寄意勤矣然非但握乾符者之規茅檐荊樹下盍思之盍思之

書春秋色鑑錄後

程文

古之以女色敗國亡家而殺其身者多矣後世猶有樂其禍而不悟者何哉蓋男女人之大欲欲動情勝而不知以禮防之若決江河而放之陸莫之能禦矣昔太史公作史記載景帝諸王深僻事纎悉具備或疑君子知禮何庸觀此小人肆情適長其非心先儒謂與孔子刪詩同意太史公蓋憤世嫉邪而不能已者許君少淵取左氏傳凡女禍類爲一編而各論注其下以爲世戒名曰春秋色鑑錄亦太史氏之心哉嗚呼有文王之化則漢廣之男行露之女自能無思犯禮況春秋之世乎讀是編者其亦有感矣

書河南上程氏宜振錄後

程文

右宜振錄若干捲凡天下之程姓咸在焉曰不然也是特河南之一派焉耳河南有二程夫子此其後歟曰未也河南夫子冑出中山中山之冑出自新安之黃墩實忠壯公之裔陳末播遷而北者也河南有上程聚蓋古程國伯休父所受封也衣冠世守彌久益盛元魏時以兩河大族徙實雲中又以官徙沙漠子孫散處諸郡皆謂河南此其雲中之派而彥明所修譜也然則黃墩之族何自曰自伯休父東晉司馬氏同遷江南有爲新安太守而遂家焉江南有程氏自此始新安爲河南之小宗而二程又新安之小宗上程固河南之大宗而雲中又上程之小宗也文以家譜考之由忠壯而上十有五世而與河南之譜通河南而上望出廣平嗟乎譜書之不行於世久矣譜也者所以示一本也定親疏維逺近惇孝敬莫近於譜而士大夫家往往忽之而不講或講之而不甚急何哉是使子孫相率而爲塗人也程氏受姓以來枝分蔓衍南宗北族誠有若風馬牛者一旦合堂同席而坐𨿽百世之下四海之逺猶曰吾宗人也情誼之厚藹然如一家豈非以譜之可尋邪若汾陽之拜墓梁公之辭像子騫之華冑杜固之異族此皆譜之不明而昧夫一本之義者也昔者聖人作易自太極生兩儀兩儀而四象四象而八卦散而爲六十有四播而爲四千九十有六以至於不可窮卽末而求同愈逺而愈大茍要其本不同焉者寡矣是故乾坤震巽有不同而同出於四象陰陽太少有不同而同出於兩儀兩儀同出於太極今彥明與文在程氏子孫之中亦猶二卦之在四千九十六中也四千九十六卦同出一太極則文與彥明族人之身其初同出於一人𨿽防譜可知而況譜之足徵乎故文𨿽不敢自附於彥明而彥明亦無得而外文者其本一也彥明旣爲宜振錄又譜旁親外戚之在服者又將博求天下之凡爲程氏子孫世次將防爲大譜俾譜無不系之族族無不傳之譜彥明之用心厚矣庶幾明夫一本之義者國家承平己久文教大張民徳日趨於厚有好事者必來取法則譜書之行當自彥明始不獨爲吾宗喜又將爲天下賢士大夫望也

書韓文鈔目錄後

程文

或曰子於韓文止取此十篇何也予曰先之也先讀乎此而有得焉而後可以及其全也韓文無選然眉山公謂唐無文章惟李願歸盤谷序宜無以尙之故取以爲卷首其送文暢師序則原道之作也送王秀才又以見求道之方於溫處士則君子待時而樂於進揚少尹則賢者知止而安於退盛山十二詩則士大夫處患難而不失其常者也是皆韓公有徳之言觸於中而發於外有不能自已者非執筆而學爲如是之文也至若燕喜亭記孔子廟碑則序事有體獲麟解精而約鱷魚文正而辧世言孔子作春秋文成而麟至麟靈物也韓公之文乃能訓鱷魚之暴而去之則亦文章之極功也歟故竊以爲先讀乎此而有得焉而後可以及其全也非選焉則止乎此也於是徳臨請讀韓文予手書十篇以畀之又懼其貪多而有或者之疑也故識其說於目之下黟南生云

題四書集注音義

吳程

凡經注內所分句讀皆得之前輩講明非敢臆決如卷首大學序中定讀不學爲句蓋以先君子松坡府君編集先祖潛齋遺槁有曰昔受學於毅齋沈先生謂章句初本下無焉字時有誤連作一句讀者朱子笑曰上旣明言大學之教民非俊秀不預矣而謂無不學其學邪遂增一焉字使析其學以下屬下句又曰無不學是說小學以來事其學焉者則專言大學矣諸如此類若悉以所聞載之編中繁瑣已甚姑舉其一端於此云至正三年癸未蒲節徽婺源吳程謹識

跋曾子子思子

兪師賢

孔子之道曾子得之而爲大學曾子之防子思述之而爲中庸道統之傳於焉攸系而漢志所載子思二十三篇曾子十八篇今皆不存後世乃間取大小二戴禮文相傳防要非本書也然二子之嘉言善行雜出於傳記寥寥千載未有能裒而集之表而出之者新安汪康範先生與晦庵朱子生同時學同道肥遁丘園篤志師古乃始搜羅彚萃以成二書藏於家塾迨其孫夢斗始獻諸朝而未克頒行於天下今其五世孫疇蓋將鋟梓廣傳以昭先世之濳徳使後學得以稽夫道之正而不惑於世儒之陋其用心公且溥矣方今朝廷表章聖學二子光被綸綍載建上公加謚宗述是編之行將與大學中庸相爲表裏其於治道豈小補云儒林郎松江府判官兪師魯敍

書性理字訓後

朱升

晦庵門人程正思字訓三十條勿齋增廣之爲六門百八十三條今增善字補以防齋之訓凡百八十四條徳業盡性心正四條訓有未妥僭易數字餘皆元文程敬叔讀書日程八嵗未入小學教之讀此甚善但此書四字成言其語旣簡約而題目多涉命性其理又幽深若非根據出處本義而旁取世俗事物以開諭之未見其有益也試以開卷太極之訓言之孔子贊易曰易有太極是生兩儀兩儀生四象四象生八卦今訓太極之字當原乎此其曰至理渾然沖漠無眹者理行乎事物之中如身體之脈理如枝榦之紋理徹上徹下無不至到所謂至理也脈理紋理皆不一也而皆必有統防之處今以八卦觀之乾兌二卦同生於太陽之象也離震二卦同生於少陰之象也巽坎二卦同生於少陽之象也艮坤二卦同生於太陰之象也又以四象觀之太陽少陰同生於陽儀也少陽太陰同生於陰儀也八卦四象各有統防旣如此矣則兩儀豈無統防哉故孔子指其統防者而名之曰太極極者屋之脊棟中正髙上眾材之所冓合者也太者大大之謂也太極者大大髙上統防之稱而已易書之儀之象之卦兩而四四而八以至於無窮由本而末由原而流皆所謂至理也太極者至理之渾然者也渾然云者如水之渾濁然人之視之不見其中之所有蓋理之統防其胚胎融聚者固如此也泉之未發曰衝沙地曠逺曰漠眹者目未開而有其罅隙也曰衝曰漠曰無眹皆以形容其渾然者也其曰造化樞紐品彚根柢者气一噓而萬物盈所謂造也气一吸而萬物虛所謂化也气之造物化物猶戶之一闔一辟也究而言之則闔辟在乎樞樞必寄乎容樞之紐易之儀象卦者造化也所謂太極者其樞紐也物之異類曰品物之同類曰彚萬物並生於兩間而有同類異類者如花葉之在枝榦或同或異也究而言之則枝榦本於根根必附乎命根之柢易之儀象卦者品彚也所謂太極者其根柢也玩諸易以釋太極之本義本義旣得則後世儒者所稱述可一見而決若異端之所言者固不足論也凡讀聖賢之書皆當如此攷究令字字有著落非特此書也故舉此一條以見例云

新安文獻志卷二十四

欽定四庫全書

新安文獻志卷二十五

明程敏政撰題跋

書所編李文公集篇目後

趙汸

李文公集十有八卷凡百有四篇江浙行省參政趙郡蘇公所藏本某旣從公傳冩復總其篇目如上始汸見歐陽公論文每稱韓李其讀幽懷賦恨不得與之同時上下其議論而老泉蘇公亦謂李文其味黯然以深其光油然以幽自是每欲求其集觀之不可得所得者文苑英華中數篇而巳旣又見豫章黃公謂皇祖實錄文如女有正色又子朱子論復性書𨿽病滅情之旨出於釋氏而亦善其有如此思慮益以不覩全集爲憾至是乃請於公而得之甚慰也公名翺字習之中進士第元和間爲史館修撰防言旣以武功定海內當革敝事復髙祖太宗舊制用文徳興太平不然恐大功之後逸欲易生因條上政本六事憲宗不能用後遷禮部郎中面折宰相李逢吉過失移病去雅好推轂賢士韓文公嘗有書與之云於賢者汲汲惟公與不材爾其復書以爲韓公𨿽好士惟甚有文章兼附已者無所愛惜或不能然則不肯薦拔與已不同又嘗以書責裴晉公居相位道不行忍恥內愧不能引退其於師友及知己厚者骨鯁無諱忌如此則視逢吉輩何所憚而唐史乃言由不得顯仕怫郁無所發麵斥逢吉旣斥之又自懼而去其言抵牾非事實甚明昔人謂韓公於學莫如文章於徳莫如好直而習之文行庶幾似焉則以韓謚名而韓李並稱可無愧矣參政公將刻梓以廣其傳於學者故汸竊著其爲人大略且非排史氏之妄以明歐陽公爲知言云

跋東坡尺牘後

趙汸

宋禮部尙書贈太師東坡蘇公忠義貫日月名聲塞宇宙蓋千載一人也妙齡登髙科思以文學經濟如賈太傅陸宣公中歳偃蹇不偶畱心佛乘交友禪伯如白樂天柳子厚晚節播遷嶺海遂欲陰學長年超然遐舉如安期生梅子眞此公平生學術三變見於手筆書防者具有本末也若夫文章妙天下特其餘事傳周易尙書解論語亦博洽之餘爾要非志气所存然公嘗有曰膠西多古君子使蓋公眞往來其間軾何足以見之與答陸子厚書所論黃黃髙人之意適同噫內聖外王之道不明而豪傑之士不能忘情於方外者如此然則世人所求於公者殆其粃糠土苴耳至正己丑秋過倪氏黟川寓居敬書此於其所觀東坡尺牘後

題羅鄂州小集目錄後

趙汸

右鄕先逹宋朝奉郎權發遣鄂州軍州事羅公文五卷權通判鄂州軍州事臨江劉公淸之所編次公與劉公同官於鄂公旣卒官劉公因以是編刻寘郡齋於公平生所著不能十一故題曰小集其藏於家者餘五十卷不幸一再傳而中絕遂俱亡矣惟新安誌爾雅翼二書吾郡嘗刻諸梓此小集者郡人亦嘗再刻之故家有其書兵火後板本旣弗存三書皆不易得矣汸避地還藏書多防失求小集於友人又得鄕先生陳公櫟所傳本而正其疑繆顧二家本皆前缺篇目乃爲錄如上宋南渡後士大夫經術政理無媿東都惟文辭若與世俱降者𨿽能言之士參立角出各名一家髙文大冊照耀先後而慶曆元祐之風軌邈不可追矣公之爲學自三代制作名物帝王經世之迹古今治忽之變下逮艸木虫魚之隠賾博考精思靡不淹貫起歐陽王曾氏上接漢秦求其合作而斟酌劑量之故其爲文質厚中正而節度謹嚴本人情該物理關世敎而未有無所爲而爲者使天假之年恢廓光大見諸設施議論風防自本朝而達天下則韓歐諸子所以彌綸昭代者赫然復見於當時夫豈至於防落僅存如今所傳而已然則劉公旣深哀之而朱子每見其文輙推讓之比聞其卽世而嘆惜之者其不以斯歟公早歳嘗以防授京官矣考滿歸卽請祠旣第進士得縣矣復請祠越五載乃起倅贑州旣滿歸又七年乃得郡其於進退取捨之際如此志之所存何可量也而天固嗇之則當世君子所以重爲公惜者豈惟以其文哉𨿽然公之於文則有道矣公嘗論儒者之學去己之私以盡其所受之分以施於上下親疏之際前聖有作大經大法皆具今之學者亦求合於彼而已其有不合者積思以通之汰去浮游防越之念而日就親切忽不自知其合矣嗚呼昔之以文名家者蓋未及此也以公學於古人而反求諸己者類得其要如此於文辭其有不合乎讀公之文者試以此言思之公諱願字端良號存齋劉公字子澄後鄂州卒一百八十一年甲午歳十一月日南至趙汸書

跋謝翺冬靑樹後引

趙汸

予爲兒童時嘗見文字一篇記楊璉眞伽發宋諸陵將建塔錢塘舊大內越中有義士夜募諸少年別求遺骸盡易其所暴露者後𨿽取去與牛馬骨雜瘞塔中悉非眞龍所蛻矣其義士與作傳人皆不著名氏自馬相而下題其後者十數公亦隠其名所敍述卻甚詳且言是夕事幾覺有逾垣折足者然予後遊錢塘問於父老乃無人能言其事或云是塔凡三經雷震最後乃焚其金裹浮圖尖之若瓠壷者使皆無名氏遺骸何以能動天如此予無以應之張孟堅所注謝臯羽爲唐玨玉濳作冬靑樹引蓋是暗記此事向所聞義士者豈卽玨邪然注中或言是王修竹又何人也此大奇事非季布劇孟之徒不能辧數十年間豈無族人子孫能言其事者乎孟兼更博訪好事君子儻得其實宜詳注謝詩以傳儻能一過越中訪問南山陲求得植冬靑故處封域而表掲之且記其事於郡乘又一大奇事也毋徒曰疑以傳疑而巳

書春秋附錄後

金居敬

春秋趙氏集傳十五卷屬辭十五卷左氏傳補注十卷師說三卷皆居敬所校定始資中黃先生以六經復古之說設敎九江嘗謂近代大儒繼出而後朱子四書之敎大行然周易春秋二經實夫子手筆聖人精神心術所存必盡得其不傳之旨然後孔門之敎乃備每患二經學者各以才識所及求之茍非其人𨿽問弗答其所告語亦皆引而不發姑使自思是以及門之士鮮能信從領防者而當世君子亦莫克知之惟臨川吳文正公獨敬異焉趙先生始就外傳受四書卽多疑問師答以初學毋過求意殊不釋夜歸別室取朱子大全集語類等書讀之如是者數年覺所疑漸解慨然有負笈四方之意乃往九江見黃先生稟學焉盡得其所舉六經疑義千餘條以歸所輯春秋師說蓋始於此嘗往淳安質諸敎授夏公夏公殊不謂然乃爲言其先君子安正先生爲學本末甚悉久之先生復念黃先生髙年平生精力所到一旦不傳可惜也復如九江黃公乃授以學春秋之要居二歳請受易得口授六十四卦卦辭大義後夏公敎授洪都先生再往見焉夏公問易象春秋書法如何先生以所聞對夏公猶以枉用心力爲戒特出其夏氏先天易書曰此羲易一大象也又曰吾先人遺書當悉付子矣先生敬起謝之然於二經舊說訪求考索未嘗少後也遂如臨川見學士雍郡虞公公與黃先生有世契一見首問黃公起居先生間日爲言黃先生著書大意與夏公所以不然者時江西憲私試請題虞公卽擬策問江右先賢名節文章經學及朱陸二氏立敎所以異同先生識其意卽其對卒言劉侍讀有功聖經及舉朱子去短集長之說虞公大善之授館於家以所藏書資其玩索袁公誠夫吳文正公髙第弟子也集其師說爲四書日錄義多與朱子異求先生校正其書先生悉擿其新意極論得失爲說數萬言袁公多所更定至論春秋則確守師說不變先生亦以所得未完非口舌可辧自是絕不與人談嘗以爲春秋名家數十求其論筆削有據依無出陳氏右者遂合杜氏考之悉悟傳注得失之由而後筆削義例觸類貫通縱橫錯綜各有條理此左氏傳補注所由作也旣歸故山始集諸家說有合於經者爲春秋傳又恐學者梏於舊聞因陋就簡於交互之義未能遽悉乃離經析義分爲八類辧而釋之名曰春秋屬辭蓋集傳以明聖人經世之志屬辭乃詳著筆削之權二書相爲表裏而春秋本防煥然復明然後知六經失傳之旨未嘗不可更通黃先生有志而未就者庶可以無憾惜乎書成而黃先生與諸公皆謝世久矣𨿽然習舊主常𨿽賢者不能自免黃先生力排眾說創爲復古之論使人思而得之其見卓矣使非先生早有立志公聽並觀濳思黙識自任不回則亦豈能卒就其業也哉當先生避地古朗山時居敬與妻侄倪尙誼實從山在星溪上游髙寒深阻人迹幾絕故𨿽疾病隠約而覃思之功日益超詣有不自知其所以然者因得竊聞纂述之意與先難後獲之由乃備述其說於末簡庶有志是經者毋忽焉其夏氏先天易說先生嘗以質諸虞公虞公復以得於前輩者授之於是遂契先天內外之旨而後天上下經卦序未易知也嘗得廬陵蕭漢中氏易說以八卦分體論上下經所由分與序卦之意如示指掌然上無徵於羲皇成卦之序下無考於三聖彖象之辭則猶有未然者及春秋本旨旣明乃悟文王據羲皇之圖以爲後天卦序采夏商之易以成一代之經蓋與孔子因魯史作春秋無異然後知黃先生所謂周易春秋經旨廢失之由有相似者蓋如此故以思古吟等篇及行狀附於師說之後庶幾方來學者有所感發云爾

書先子臨晦庵夫子書尊徳性齋銘後贈曹子

純

朱同

右考亭朱夫子爲程允夫書齋銘一紙先子所臨黓困惇之冬予友曹子純解館告歸因以是貽之而書其所以然於左嗚呼此吾晦庵之精義而先子之手筆也予奚敢輕以畀人哉先子以斯道授人蓋不爲不多而稟姿英敏超邁頴悟者亦不少矣晚歳始遇子純貌質而言訥內明而外晦人視之魯者也至其隆師親友之誠好學踐履之篤則有非他人所能及者是以先子甚喜得人於暮年而亦甚期其厎於成也業未卒道未傳而先子已捐館矣僕𨿽不敏奚可不推原過庭遺訓爲子純正告乎列聖傳心宣尼集厥大成三千之徒參以魯傳子思中庸之書原乎曾子其曰尊徳性致廣大極髙明者存心之要而道問學盡精微道中庸者致知力行之事也濂洛之學至吾考亭而集厥大成捜尋防剔防元統宗幾無餘蘊然其知知仁行勇彊之說與夫知及仁守期月之守顏子服膺者不能脗合諸如此類𨿽矯時獘而於經文本旨不無遺憾焉此陸氏之論所以不能同歸而先子每爲之長太息也此扁此銘發明蘊奧啟廸後人者尙復奚加使子靜復生亦當斂衽先子所以臨摹傳久之意夫豈徒以筆墨畦徑之故而僕以是授子純者亦豈以爲常情瓊琚之報也哉

跋李忠定公遺墨

唐文鳳

右故宋相李忠定公畣李提刑帳緑亭詩而其後裔今承事郎知吳縣事曰煥者之所藏也潢飾成捲請某言識之弗敢以無文爲解因詩之所及防而歸焉其云昔我列中著識君自南方蓋公自政和間由進士累官起居郎兼國史編修宣和初言水災責監沙縣稅則時論可知矣靖康初除右丞親徵行營使責授保靜軍節度副使髙宗卽位首召爲相時北兵南牧在廷之臣爭爲割地請和之說公獨不然以必守中原必還二聖爲計而髙宗畏懦恇怯正不勝邪由是讒間蠭起公在位甫七十五日罷爲觀文殿學士提舉洞霄宮再謫鄂州居住移澧州論責單州團練副使移萬安軍次瓊州放還自便此帳緑亭所由作邪其云蒼官儼成列靑史立欲僵則公𨿽托興松竹而媮安非所志故開新帳緑克嫓舊藂香又不以貴賤得防貳其心亦可知矣方其宴安之時在常人之情孰不私便其身圖而公乃有立國嘆邾小仰關畏秦彊之言於戲愛君憂國之心公蓋不忍忘於一飯使思陵能用其言則中原必復二帝必還不共戴天之讐必報夫豈使大業偏安於海陬而爲茍活之計哉誦公之詩求公之心忠義猶凜凜不待讀樂毅書賈誼策而後掩卷太息也其稱提刑院判者宋制諸路提防刑獄公事以朝臣充而六院有判皆得轉對故例爲察官之選卽詩而觀則其人才故非泛泛者卒章翺翔將壇之意所以擬之亦所以自慨之也且公之書別見鳳墅續法帖中爲世所稱重而此幅體勢剛方韻度深穩如檜柏崢嶸气淩霜雪公之心畫於是乎著至若公之始末具信史固不待贅然公歿不數年國勢日蹙以至社屋而此紙獨存於三百年後筆墨如新不失爲李氏故物豈非天相忠良而有以詒其後人乎則凡後之閱是捲者又當感奮思慕爲臣盡忠爲子盡孝砥礪名節以不忝前人毋徒視爲寶玩而已也

跋唐人臨鐘繇戎路帖

唐文鳳

魏鐘元常以能書擅名當世專備於七體而尢善行押其眞楷瀟防飄逸若宣示諸帖皆二王所祖今觀戎路帖蓋元常在軍報防而書其用筆意气雄豪淩厲有奬率三軍之志齊郡張士行謂有一段鐵馬金戈气亦可謂善言者矣趙魏公謂眞唐人所鉤臨無疑卷中題名若鄭明徳陸友仁諸先輩皆先君子白雲先生友也洪武己卯春予有薦舉之命來京得衡山賀彥昭同選赴任又同舟累日出示此卷故跋而歸之俛仰古今不覺三嘆

跋山水畫

唐文鳳

自史皇作畫創制立法下逮秦漢間淳朴未防古質尙存唐以下則人文日滋新巧雜出所謂上古之畫迹簡而意澹中古之畫細宻而精防也至唐王潑墨輩出掃去筆墨町畦乃發新意隨賦形迹略加防染不待經營而神防天然自成一家矣宋李唐得其不傳之妙爲馬逺父子師及逺又出新意極簡澹之趣號馬半邊今此幅得李唐法世人以肉眼觀之則無足取也若以道眼觀之則形不足而意有餘矣贑庠廣文王濳齋俾予鑑定故書是說以歸之

跋羅尙書手帖

方勉

右南宋尙書羅公汝楫手帖一幅逺孫以中示子求跋予以公所書國事証之史冊知其爲紹興十二年帖於今垂三百載矣嗚呼非孝思祖徳者能存之乎予自幼景範邑中先輩顯名前代者公其一焉每惜史氏論其附時相主和議今觀此帖對家人言亦拳拳在國則知公動靜不忘乎君忠藎蓋可想見大抵宋患重在金師帖云得北書以某日內送太后及徽宗太后梓宮來差某人迎及使金者回皆關國體要其曰別無新事不足言也信矣又謂凡與彥和相識者據以中謂彥和公弟也則此書其與彥和邪當時卿大夫致政皆求奉祠帖謂奉祠之請莫且已否豈彥和欲公奉祠故云然哉按史載紹興十二年秋七月公爲諫議首論胡銓及趙鼎王庶等四人使公早請奉祠則無是矣然則彥和亦賢弟歟爲其後者當珍襲之毋忽

新安文獻志卷二十五

欽定四庫全書

新安文獻志卷二十六

明程敏政撰議

詩議

程大昌

三代以下儒者孰不談經而獨尊信漢說者意其近古或有所本也若夫古語之可以證經者逺在六經未作之前而經文之在古簡者親預聖人援証之數則其審的可據豈不愈於或有師承者哉而世人茍循習傳之舊無能以其所當據而格其所不當據是敢於違古背聖人而不敢於是正漢儒也嗚呼此詩議之所爲作也

一

詩有南雅頌無國風其曰國風者非古也夫子嘗曰雅頌各得其所又曰人而不爲周南召南未嘗有言國風者予於是疑此時無國風之名然猶恐夫子偶不及之未敢遽自主執也左氏記季札觀樂歷敍周南召南小雅大雅頌凡其名稱與今無異至列敍諸國自邶至豳其類凡十有三率皆單紀國土無今國風品目也當季札觀樂時未有夫子而詩名有無與今論語所舉悉同吾是以知古固如此非夫子偶於國風有遺也蓋南雅頌樂名也若今樂曲之在某宮者也南有周召頌有周魯商本其所從得而還以系其國土也二雅獨無所系以其純當周世無用標別也均之爲雅音類旣同又自別爲大小則聲度必有丰殺防肉亦如十二律然旣有大呂又有小呂也若夫邶衛王鄭齊魏唐秦陳檜曹豳此十三國者詩皆可采而聲不入樂則直以徒詩著之本土故季札所見與夫周工所歌單舉國名更無附語知本無國風也

二

春秋戰國以來諸侯卿大夫士賦詩道志者凡詩雜取無擇至考其入樂則自邶至豳無一詩在數享之用鹿鳴鄕飲酒之笙由庚鵲巢射之奏騶虞采蘋諸如此類未有或出南雅之外者然後知南雅頌之爲樂詩而諸國之爲徒詩也鼔鐘之詩曰以雅以南以籥不僭季札觀樂有舞象箾南籥者詳而推之南籥二南之籥也箾雅也象舞頌之維淸也其在當時親見古樂者凡舉雅頌率參以南其後文王世子又有所謂胥鼔南者則南之爲樂古矣詩更秦火簡編殘缺學者不能自求之古但從世傳訓故第第相受於是剏命古來所無者以爲國風參匹雅頌而文王南樂遂包統於國風部彚之內𨿽有卓見亦莫敢出眾疑議也杜預之釋左氏亦知南籥當爲文樂矣不勝習傳之久無敢正指以爲二南也劉炫之釋鼔鐘𨿽疑雅南之南當爲二南亦不敢自信惟能微出疑見而曰南如周南之意而巳夫諸儒旣不敢主二南以爲南而詩及左氏𨿽皆明載南樂絕不知其節奏爲何音何類其贊頌爲何世何主惟鉤命決之書敍載四夷凡樂適有名南者鄭氏因遂采取以傅防其數孔頴逹輩率皆因襲其說凡六經之文有及於南者皆指南夷南樂以應塞古制甚無理也且夫周備古樂如韶夏濩武各取一代極盛者用之何有文王象舞而獨采夷樂以配此其謬誤不待辧而白也假設其時欲以廣取爲備乃四夷之樂獨取其一何名爲備反覆討防凡諸儒之所謂南者揆之人情則無理質之古典則無據至於箾之舞象籥之奏南凡季札之所親見者明言其爲文王之詩茍是南也而非二南之南則六經夫子凡其謂南者果何所指邪此予所以敢違諸儒之說而防以爲樂也

三

周之燕祭自云韶等類兼采異代以外其當代之樂惟南雅頌三者隨事配用諸序序所爲作具言其以大抵皆入律可奏也淸廟之詩凡三十一其不指言祭祀者八而皆作之於廟也至於商十二詩其存者五皆配聲以祀知非徒詩也魯之頌𨿽不皆於祀乎用之而其始作也固巳得請爲頌矣其節奏必皆依頌成聲故得齒於商周而無嫌也語曰夫子自衛反魯然後樂正雅頌各得其所夫雅頌得所於樂正之後非樂而何子謂伯魚曰汝爲周南召南矣乎爲之爲言有作之義旣曰作則翕純皦繹有器有聲非但歌詠而巳夫在樂爲作樂在南爲鼓南質之論語則如三年不爲樂之爲吾以是合而言之知二南二雅三頌之爲樂無疑也

四

南雅頌以所配之樂名邶至豳以所從得之地名史官本其實聖人因其故未嘗少少加損也夫子自衛反魯然後樂正雅頌各得其所其曰得所者復其故列云爾旣曰復其故列則非夫子創爲此名也季札觀魯在襄之二十九年夫子反魯在哀之十一年卻而數之六經之作上距季札無慮六十餘年詩之布於南於雅於頌於諸國前乎夫子其有定目也久矣則不待夫子旣出而創以名之也學者求聖人太深曰六經以軌萬世其各命之名必也有美有惡或抑或揚不徒然也重以先儒贅添國風一名參錯其間四詩之目萬世不敢輕議又從而例其義曰一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明也四者立而大小髙下之辧起從其辧而推之有不勝其駁者矣頌愈於雅康宣其減魯僖乎雅加於風則二南其不若幽厲矣先儒亦自覺其非又從而支離其說曰風有變風雅有變雅不皆美也夫同名風雅中分正變是明以璠璵命之而曰其中實雜碔砆不知何以名爲也且其釋雅曰雅者正也則雅宜無不正矣巳而覺其詩有文武焉有幽厲焉則又自正而變爲政自政而變爲大小廢興其自相矛盾類如此又有大不然者東周之王位號以世𨿽齊威晉文其力足以無上而頫首歸尊稱之曰王不敢少變信如先儒所傳實有國風而風又非王者總統列國之稱則夫子間黍離於衛鄭其遂以天王之尊下伍列國矣累百世儒者至此不敢極辧蓋皆心知其不然而無說以爲歸宿故寜置之不談而巳此皆始於信四詩而分美惡故𨿽甚善傅防者愈鑿而愈不通也且詩書同經夫子刪定詩有南雅頌猶書之有典謨訓誥誓命也誥之與命謨之與訓體同名異世未有以優劣言者其意若曰是特其名云爾若其善惡得失自有本實不待辭費故也是故秦穆之誓上同湯武文侯之命參配傅說世無議者正惟不於名耳而至於詩之品目獨譊譊焉是非謂之不知類也乎

五

國風之名漢人盛言之而挈著篇首則自毛氏始戴記遷史凡援說國風或引爲自己所見或托以夫子所言蓋皆防並前傳不足多辧載嘗防求其元則左氏荀況氏旣云爾矣曰風有采蘩采蘋曰風之所以爲風者取是以文之也是時去孔子不逺已有若言矣左氏之非丘明前輩多疑之其最不掩者有曰虞不臘矣世未更秦未有臘名是不獨不與夫子同時亦恐世數相去差逺矣又況其托說於君子曰者乃明出左氏臆見故如指采蘩采蘋爲風援引頌文而冠商魯其上皆春秋以後語非如季札所列是其魯府古藏本眞也豈可槪徇世傳疑其授諸夫子也哉荀況之出𨿽附近夫子其源流乃出子弓子弓者古云仲弓也雍之所得旣非參賜之比而況之言又不純師也中庸率性子思親受之其家而成性存存克已復禮皆易論語中夫子筆舌所出也況乃槪曰人性本惡其善者僞也若以善爲非性則禮也道義也皆非天賦而自外來設使已欲已克本性已成元無此禮本無放失循何而復不蘊道義則本自無有亦何存之得存哉此其學術已明戾夫子不可信據矣猶有可諉曰傳授或偏見解不至至如唐虞象刑典謨旣嘗兩出又皆虞史所書亦帝舜本語而況直曰治古無象刑而有肉刑也夫六經明有其文者況猶忽忘以爲無有則訛詩爲風其可堅信以爲有所傳授乎

六

漢人贅目國風以參雅頌其源流正自況出也何以知其然也漢之詩師莫有出申公之先而其詩派亦無能與魯詩爲匹者申公之師則浮丘伯而浮丘伯者親況門人也髙後時浮丘伯嘗遊京師文帝時申生又以精詩爲博士卽劉歆所謂詩始萌牙者也漢詩自毛公以外得立學官者凡三家齊轅固事景帝始爲博士獨韓嬰在燕申生在魯最爲蚤出然終西都之世魯派之盛如王臧孔安國王式韋賢賢子元成嘗皆以詩顯名爲世所宗轅韓之學絕不能抗則漢世詩派大抵皆自況出也譬之水然源濁則流濁所受則然何怪乎況說之蔓衍於漢哉左氏之生在況先後則未易亟防然而創標風名以比雅頌則二子同於一誤也抑嘗深求其故則亦有自蓋札之言詩嘗曰其衛風乎又曰泱泱乎大風也哉是語也謂康叔太公之餘風形見於詩者若此其盛云耳左荀之在當時其必尊信札言而不防其所以言意札之謂風者與雅頌配對又防十三國者徒詩而無他名徒國而無附語遂並齊衛二詩槪取風名加配諸國於是乎風與雅頌遂有名稱與之相敵後儒因又加國其上而目曰國風毛氏正采國風之目分寘十三國卷首而作大序者又取司馬遷四始而擴大之遂明列其品曰風雅頌分爲四詩是謂四始詩之至也四始立而國風之體上則揜沒二南使其體不得自存又上則包並后稷平王使王業王位下齒侯國其失如此防求所始皆左荀二子誤認季札本意而巳此其誤之所起而可攷者如此然是說也予𨿽有見而去聖人絕逺乃欲以百世末學回數千載積久尊信之語於儒家俱無疑議之後多見其不知量也矣然其敢於自信者季札夫子格言遺訓交相證定非子而出臆說焉耳矣

七

周官之書先夫子有之其籥章所龡逸詩有豳雅豳頌而無豳風則又可以見成周之前無風而有詩雅頌正與季札所見名稱相應也大師比次詩之六義曰風也賦也比也興也雅也頌也列以爲六蓋類而暢之猶曰詩之各有其理者如此而巳耳鄭司農於此遂取季札衛風一語以實其說而曰國風者古固巳有如大師所掌也是鄭氏亦覺六經夫子無言詩之有風者而特並防六經以證夫風之有本耳故予得以防謂左荀之失起於誤認札語也且鄭不知此之六目特釋其義而未嘗以命其名也試言其類吉甫之贈申伯也自敍所著曰其詩孔碩其風肆好是正六義中取風以爲之義者也然而夫子釐雅頌以正其所而崧髙部彚自屬大雅足以見雅之體可以包風風之義不得抗雅其證甚明也

八

周禮籥章龡豳詩豳雅豳頌則豳疑於入樂矣然予嘗取周官凡嘗及樂者反覆推考以類證類然後知籥章之謂豳詩豳雅豳頌者非今七月等詩也蓋自大司樂以下詩之入樂者皆枚數其篇若名如九夏之王夏肆夏大射之騶虞貍首是其證也而未嘗有如籥章所龡槪舉詩雅頌三體無分其爲何篇何名者也夫旣於篇章無所主指固不可億其爲詩矣設如所云卽詩雅頌自是三類使一類但有一詩豈其不爲三詩乎今考諸豳爲詩凡七獨七月一篇與迎气祈祭相入至鴟鴞已下六篇皆明指周公居東時事旣與迎气祈祭絕不相類又無緣可混雅頌以爲名鄭氏必欲附防乃取七月而三分之曰此風也此雅也此頌也一詩而雜三體吾不敢臆防其然乎不也然獨質諸論語夫子以雅頌得所始爲樂正則雅頌混爲一詩其得爲正乎其旣不正豈不爲夫子之所刋削也乎且又有不通者用以入樂其全奏乎抑防章而龡乎使其全奏則一樂所舉凡三奪其倫籥章其失職矣使防章而取自應別七月而三奏之不應雜三體以爲一詩也鄭氏旣欲曲取七月以實籥章而籥章所龡詩也雅也頌也是巳鼎立爲三細而推之三者之中詩之名旣可以該括雅頌而七月一詩又域於諸儒所謂國風中若從籥章之舊而謂之詩則是於四始獨遺國風於是又舎籥章本文而自出已語獨攺豳詩以爲豳風而曰此詩卽籥章氏所龡者也此可以見其遷就無據之甚矣歐陽文忠公疑別有豳詩於今不存所謂理至之言不得不服者吾取以爲防也蓋古今事有偶相類者夫子聞韶於齊而齊亦有角招徵招釋者讀招如韶後世因其語而和之曰角招徵招是誠韶之遺音在齊者今去古日逺安知前人此說不有傳授亦未敢必謂其非也賴孟子載此詩本語曰畜君何尢又從而辧之曰畜君者好君也然後今世得以知其爲景公君臣相說之樂而非舜韶也今鄭氏以籥章所龡之豳詩雅頌適與豳同而遂取是三體於七月一詩則夫招同於韶且又在齊其亦可指以爲虞舜九成者矣天下事正不可如此牽合也

九

詩序世傳子夏爲之皆漢以後語本無古據學者疑其受諸聖人噤不敢議積世旣久諸儒之知折夫子者亦嘗覺其違異而致其辧矣予因參已意而極言之夫子嘗曰關睢樂而不淫哀而不傷是說也夫子非以言詩也或者魯大師摯之徒樂及關雎而夫子嘉其音節中度故曰𨿽樂矣而不及於淫𨿽哀矣而不至於傷皆從樂奏中言之非以敍列其詩之文義也亦猶賔牟賈語武而曰聲淫及商者謂有司失傳而聲音奪倫耳非謂武王之武實荒放無檢也今序誤認夫子論樂之指而謂關雎詩意實具夫樂淫哀傷也遂取其語而折之曰憂在進賢不淫其色哀窈窕思賢才而無傷善之心焉是關雎之義也其與夫子之語旣全不相似又考之關雎樂則有之殊無一語可以附著於淫哀傷也夫其本聖言而推之者尙破碎如此其他何可泥名失實而不敢加辧也歟至他序失當與詩語不應則有昭然不可掩者矣蕩之詩以蕩蕩上帝發語召旻之詩以旻天疾威發語蓋采詩者摘其首章要語以識篇第本無深義今序因其名篇以蕩乃曰天下蕩蕩無綱紀文章則與蕩蕩土帝了無附著於召旻又曰旻閔也閔天下無如召公之臣也不知旻天疾威有閔無臣之意乎凡此皆必不可通者而其他倒易時世舛誤本文者觸類有之又如絲衣之序引髙子曰以綴其下自是援引他師解詁以釋詩意決非古語世儒於其不通者則姑斂黙而闕疑焉大抵疑其傳授或出聖門焉耳然則不能明辧著序者之主名則𨿽博引曲諭深見古詩底蘊學者亦無敢主信也矣

十

謂序詩爲子夏者毛公鄭蕭統軰也謂子夏有不序詩之道三疑其爲漢儒附托者韓愈氏也詩之作托興而不言其所從興美刺𨿽有指著而不斥其爲何人子夏之生去詩亡甚逺安能臆度而補著之歟韓氏所謂知不及者至理也範曄之傳衛宏曰九江謝曼卿善毛詩宏從受學作毛詩序善得風雅之防於今傳於世而鄭作毛詩箋也其敍著傳授明審如此則今傳之序爲宏所作何疑哉然以子夏而較衛宏其上距古詩年歳逺近又大不侔旣子夏不得追述而宏何以能之曰曄固明言所序者毛傳耳則詩之古序非宏也古序之與宏序今混幷無別然有可攷者凡詩發序兩語如關雎后妃之徳也世人之謂小序者古序也兩語以外續而申之世謂大序者宏語也鄭之釋南陔曰子夏序詩篇義合編遭戰國至秦而南陔六詩亡毛公作傳各引其序冠之篇首故詩𨿽亡而義猶在也謂序出子夏失其傳矣至謂六詩發序兩語古嘗合編至毛公分冠者之在漢蓋親見也今六序兩語之下明言有義亡辭知其爲秦火以後見序而不見詩者所爲也毛公於詩第爲之傳不爲之序則其申釋先序辭義非宏而孰爲之也以鄭親見而證先秦故有之序以六序綴語而例三百五篇序語則古序宏序昭昭然白黒分矣

十一

宏之學出於謝曼卿曼卿之學出於毛公故凡宏序文大抵祖述毛傳以發意指今其書具在可覆視也若使宏序先毛而有則序文之下毛公亦應時有訓釋今惟鄭氏有之而毛無一語故知宏序必出毛后也鄭氏之於毛傳率別立箋語以與之別而釋序則否知純爲鄭語不俟表別也又況周自文武以後魯自定哀以前無貴賤朝野率皆有詩詩之或指時事或主時人則不可槪定其次可揆度者必因事乃作不虛發也今其續序之指事諭意也凡左傳國語所嘗登載則深切著明歷歷如見茍二書之所不言而古書又無明證則第能和附詩辭順暢其意未有一序而能指言其人其事也此又有以見序之所起非親生作詩之世目擊賦詩之事自可以審定不疑也然則曄謂續序之爲宏作眞實錄矣且夫詩之古序亦非一世一人之所能爲也采詩之官本其得於何地審其出於何人防其主於何事具有實狀致之大師上之國史國史於是采案所以綴辭其端而藏諸有司是以有發篇兩語而後世得以目爲古序也詩之時世上自周下迄春秋歷年且千百數若使非國史隨事記實則𨿽夫子之聖亦不得鑿空追爲之說也夫子之刪詩也擇其合道者存之其不合者去之刪采旣定取國史所記二語者合爲一篇而別著之如今書序之未經防裂者史記法言敍篇傳之同在一帙者其體制正相因也經秦而南陔六詩逸詩𨿽逸而序篇在毛公訓傳旣成欲其便於討求遂釐剟諸序各寘篇首而後衛宏得綴語以紀其實曰此六詩者有其義而亡其辭也此又其事情次比可得而言者然也

十二

予論二南國風旣與左荀漢儒大戾而世之信四子蓋略與夫子等若非卽四子之說而有以屈服之則予猶不能自信而能取信於人乎左荀漢儒其理若事旣詳辧之矣而予意所鄕欲求典刑來自夫子或如季札觀魯之類辧之而極其明措之而不可易乃有以立今信而釋前疑也世逺無古書可攷則不免試於毛傳乎求之求之旣久忽於析類標捲之間見其名稱略與札同而時有贅出者因從贅出者而刪削之其類例所列乃遂上與札語配合無間因得以確然自信曰季札所見品式其尙未磨而毛公之誤其尙可正也哉蓋自周南以及召南邶豳十三國小雅大雅頌此古詩之名品次第略見札語而亦毛傳防在篇卷者然也毛氏之標篇記捲也於二雅三頌每一更捲特曰某詩之什捲第若干而其或雅或頌則別出一簡列寘左方未嘗舉而加諸記捲之首也獨至於周南召南十三國者則皆枚數國名升而系諸各卷詩名之上如曰周南關雎傳第一邶柏舟傳第三而後別出國風一目布之左簡二體旣異而其書類例由此不能自相參合且多與札語抵牾矣以毛氏之所自標者而參較言之則二南十三國者之比雅頌旣皆長添國土於每卷之上矣以札語而較毛傳則二南十三國之左遂又贅添國風一名以巳例則自爲差戾眎札語則有所增溢蓋嘗詳而求之則知其所從差而正其所以誤削去國風二字而下周南召南與夫自邶至豳凡十三國名者補寘今毛氏國風部位則二南十三國二雅三頌皆列寘毛詩二字之下而標捲悉用詩名截然一貫無有殊異而三百十有一篇者與季札所見名稱位置色色相合矣其樂名之附國土者則周南召南周頌魯頌商頌同爲一類其徒詩之系國土者則十三國而無樂名又自一類其小大二雅不系國土獨志音調又自一類彼此參防悉無舛誤此予所以得循毛傳以正毛失而喜古則未冺者此也毛傳篇卷防裂難攷今取其本目著之於前而用予所意定者隨著之後茍信予說而卽此觀之不待求之毛傳固已昭昭可曉也

十三

孔子世家古詩三千餘篇及至孔子去其重取可施於禮義者三百五篇然而今詩之著序者顧三百一十一篇何也龔遂謂昌邑王曰大王誦詩三百五篇王式曰臣以三百五篇諫讖緯之書如樂緯詩緯尙書璿璣鈐其作於漢世者皆以三百五篇爲夫子刪采定數故長孫無忌輩推本其說知漢世毛學不行諸家不見詩序不知六詩亡失也然則先漢諸儒不獨不得古傳正說而宗之𨿽古序亦未之見也夫旣無古序以總測篇意則往往雜采他事比類以求歸宿如戰國之人相與賦詩然防章取義無通槪成說故班固總齊魯韓三家而折衷之曰申公之訓燕韓之傳或取春秋雜說咸非其本義也然則古序也者其詩之喉襟也歟毛氏之傳固未能悉勝三家要之有古序以該括章指故訓詁所及防一詩以歸一貫且不至於漫然無統河間獻王多識古書於三家之外特好其學至自卽其國立博士以敎與左氏傳偕行亦爲其源流本古故耳然終以不得立於天子學官故竟西都之世不能大顯積世旣久如左氏春秋周禮六官儒之好古者悉知本其所自特加尊尙而毛傳始得自振東都大儒如謝曼卿衛宏鄭眾賈逵鄭皆篤信傳習至爲推廣其教而萬世亦皆師承昔之三家乃遂不能與抗則古序之於毛公其助不小矣班固之傳毛也曰毛公之學自謂出於子夏則亦以古序之來不在秦後故以子夏名之云耳毛亦未必能得的傳而眞知其出於何人也若夫鄭直指古序以爲子夏則實因仍毛語無可疑也子夏之在聖門固嘗因言詩而得褒予矣曰起子者商也則漢世共信古序之所由出者必以此然子貢亦嘗因切磋琢磨而有防於夫子之意其曰賜也始可與言詩巳矣是亦夫子語也而獨以序歸之子夏其亦何所本哉

十四

古者陳詩以觀民風審樂以知時政詩若樂語言聲音耳而可用以察休戚得失者事情之本眞在焉故也如使采詩典樂之官稍有增損則𨿽季札師曠亦末以用其聰與智矣是故詩之作也其悲歡譏譽諷勸贈答旣一一著其本語矣至其所得之地與夫命地之名凡詩人之言旣巳出此史家寜捨國號以從之無肯少易夫其不失眞如此所以足爲稽據也及其裒輯旣成部居巳定聖人因焉定之以南者旣不雜雅其名雅者亦不參頌其不爲南雅頌而爲徒詩者亦各以國若地系之率仍其舊聖人豈容一毫加損哉知此說者其於詩無遺例矣故南一也而有周召以分陜命之也頌一也而有周商魯以時代別之也詩陳於夏而類著於豳周人因后稷先公賦詩之地也自七月以後多爲周公而作察其言往往刺朝廷之不知周公豳人所作詩也在盤庚時商巳爲殷且頌又有殷武今其頌乃皆爲商唐叔封唐在燮父時已爲晉矣至春秋時實始有詩今其目乃皆爲唐又其甚者三監之地自康叔得國時巳統於衛今其詩之在頃襄文武者乃復分而爲三曰衛凡此數者猝而視之若有深意徐而考實證類正從民言之便熟者紀之耳本無他意也後世事有類此者中國有事於異域惟漢人爲力故中國巳不爲漢而異域猶指中國爲漢唐人用事於西故羌人至今尙以中國爲唐從其稱謂熟者言之古今人情不甚相逺也王黍離諸篇旣徒詩而非樂不可以參之南雅頌故以詩合詩雜寘列國如冀州之在禹貢下同他州不必更加別異知於帝都之體無損也不獨此也木瓜美齊而列於衛猗嗟刺魯而系諸齊召穆之民勞衛武賔之初筵不附其國而在二雅推此類具言之若事爲之說則不勝其說而卒不能歸一也今一言以蔽曰本其所得之地而參貫彼此俱無疑礙故知其爲通而可據也且夫子嘗自言述而不作六經惟春秋疑於作而夏五郭公亦因故不攺乃至於詩特因其舊而去取焉其肯自己立程邪故因其所傳之樂而命之名本其所作之地而奠其列是所謂信以傳信也亦所謂述而不作也

十五

或曰衛宏之言南也曰化自北而南也今二南之詩有江沱漢汝而無齊衛晉則其以分地南北爲言不無據也曰十五國單出國名而周召獨綴南其下以漢人義類自相參較則旣不一律矣而謂其時化獨南被未能北及者意其當文王與紂之世也然而紂猶在上文王僅得以身受命而居西爲伯召公安得伯爵而稱之況又大統未集周𨿽有陜陜外未盡爲周周𨿽欲限陜而分治之召公亦於何地而施其督蒞邪又如甘棠之詩正是追詠遺徳疑其尙在召公國燕之後於是時也周之徳化旣已純被天下無復此疆爾界矣騶虞麟趾蓋其推而放諸四海無不準者豈復限隔何地而曰某方某國甫有某詩則宏之卽周召分地而奠南北者非篤論也周公居中王畿在焉故所得多后妃之詩召公在外地皆侯服則諸侯大夫士庶人皆有詩可采亦各隨其分地而紀系其實宏乃因其及后妃也而指爲王者之化因其在侯服也而命爲諸侯之風然則王化所被一何狹而不暢邪此皆不知南之爲樂故支離無宿耳

十六

或曰古語曰周道闕而關雎作又曰康後晏朝關雎作戒使南而果樂也安得純爲文王之樂也曰從作詩者言之固可命以爲作從奏樂言之其遂不得謂之作乎關雎文王固巳有之爲夫晏朝者之不能憲祖也遂取故樂奏之以申儆諷其曰作猶始作翕如之作則𨿽人更百世南更萬奏猶不失爲文樂也宏之序魚麗也固嘗枚數常棣列著文武內外之治是爲文武之詩矣至其正序常棣乃曰閔管蔡之失道故作常棣焉夫文武之時安知管蔡失道而預作一詩以待之邪左氏所說蓋曰厲王怨鄭欲引狄以討除之其於防墻外禦之義全與文武不類於是召穆公糾合周族歌文王所從燕樂兄弟者以感動王其於常棣言作蓋振作之作而非著作之作且又弔二叔而封同姓者明言周公爲之而宏之於二義皆迷失其本遂謂閔管蔡而著此詩此其爲誤豈不重復可笑哉茍疑夫關雎作於康後而非文王之南其以常棣之作於召穆公者例而言之斯釋然矣

十七

或曰子以徒詩不爲樂則籥章之於豳詩嘗並豳雅豳頌而比竹以龡矣則安得執爲徒詩也曰此不可億度也古來音韻節奏必皆自有律度如從今而讀雅頌等之其爲詩章焉孰適而當爲雅孰適而當爲頌也廼其在古必有的然不可汨亂者所謂雅頌各得其所者是也然則列國之詩其必自有徒詩而不堪入樂者不可彊以意測也或曰頌則有美無刺可以被之管弦矣雅之辭且具譏怨親出其時而可明播無忌歟曰此不可一槪言也若其隠辭寓意𨿽陳古刺今者詩之樂之皆無害也至其片言政乖民困不可於朝燕誦言則或時人私自調奏而朝廷不知亦不能絕也朝廷不知而國史得之錄以示後以見下情壅於上聞而因爲世戒是或自爲一理也歟其可悉用常情而度古事哉或曰季札所觀之詩其名若次皆與今同而獨無商魯一頌是魯𨿽有詩而不得其全豈得盡據札語而證定他詩邪曰此其所以古而可信也僖𨿽有頌未必敢與周頌並藏商頌𨿽賴周太師以存魯未必遂亟得之後經夫子鳩集刪次乃爲今詩則札之觀魯其不見宜也或曰詩序今與經文並置學官如是說行獨柰何曰不相悖也周餘黎民靡有孑遺崧髙維嶽峻極於天周民其果無餘乎崧嶽其果極天乎而聖人存之不廢蓋不以甚辭妨實理也詩而一語不附事實聖人在所不刪則序之發明於詩爲不少矣而又可廢乎記禮之書萬世通知漢儒所爲今其有理者亦偕古經列寘學官則於詩序乎何議

郊祀議上

王炎

郊祀國之重事也先王之禮猶可以考之於經而諸儒異論者經之所著不同也蓋其不同者有四郊丘之制也天帝之號也天地分合之異也春冬時日之差也郊丘之不同者有三周官謂之圜丘戴記謂之南郊又謂之泰壇鄭康成之說曰祀昊天於圜丘謂之禘祀五帝於南郊謂之郊而泰壇無說康成之言非也兆於南以就陽位於郊故謂之郊夫子嘗有是言矣王肅曰築丘以象天體是謂圜丘圜丘人所造也是謂泰壇兆於國南是謂南郊然則南郊也圜丘也泰壇也其名有三其實一也天帝之異有三曰昊天曰上帝曰五帝天洎五帝爲上帝孔安國之說也天爲昊天元天爲上帝五方之帝爲五帝鄭司農之說也孔鄭之說質之於經固巳不合而鄭康成則又曰昊天上帝者天皇大帝也五帝者始於靑帝靈威仰終於黒帝葉光紀也以緯亂經𨿽不辧可以知其無稽於徧覆無外故以天名主宰造化故以帝名在書言類於上帝而又言告於皇天在周官以爲禋祀昊天上帝知昊天上帝一而已矣是故詩書所載有皇天上帝之言有昊天上帝之言而周官始有五帝之名夫上帝至尊無二而有五帝何也上帝天帝也五帝五人帝也何以知之以周禮而知之掌次大旅上帝則張氊案朝日祀五帝則張次上帝在朝日之先五帝在朝日之下則五帝非天帝其證一也宗伯兆五帝於四郊四類四望亦如之郊兆於四類之先則五帝非天帝其證二也司服祀昊天上帝則大裘而冕祀五帝亦如之旣言上帝又言五帝則五帝非天帝其證三也呂不韋之月令嘗言五帝矣春則太皥夏則炎帝秋則少昊冬則顓帝夏秋之交則黃帝不以五帝爲天也魏相之奏亦詳言五帝矣太皥乘震炎帝乘離黃帝乘坤少昊乘兌顓帝乘坎亦不以五帝爲天也秦漢間言五帝者皆五人帝而已其說必有所從受也古之祭天者主於上帝其配以祖周公旣成洛邑用牲於郊牛二其一帝牛其一稷牛夫禮簡則嚴嚴則敬是故事天所以報本尊祖故以配天嚴敬之義也合上帝與五帝而謂之六天則近於誣矣天地分合之異先儒考於經者未審也春秋傳曰天子祭天諸侯祭土尊天而親地隆殺固有辧焉猶之宗子祭父支子不得祭父而可以祭母父尊故也天子祭天諸侯不得祭天而可以祭土天尊故也古之祭地者有社則又有大社大社謂之冢土未有北郊方丘之名也社祭土主陰气也祭帝於郊以定天位祀社於國以列地利而子思曰郊社之禮以事上帝明地不可與天相並尊天之義也周官論國之神位左祖右社此王社也澤中方丘此冢土也此古人所謂大社也書謂之冢土禮謂之方丘而戴記謂之泰圻圻則方矣其名有三其實亦一也至漢匡衡乃有南北郊之說則失先王尊天親地之意矣新莽始有天地合祭祖妣並配之說則失先王之意益甚矣𨿽然莽之說因周頌之言而失之也周官夏日至祀地於方丘冬日至祀天於圜丘則曰此天地分祀之證也夫春夏祈谷其詩爲噫嘻祈有二祭而所歌者噫嘻一詩秋冬報賽其詩爲丰年報有二祭而所歌者丰年一詩也昊天有成命之詩可歌以祭天豈不可歌以祭地乎以先王之行事質之武王東伐告於皇天后土矣告於皇天則類於上帝是也告於后土則宜於冢土是也是天地未嘗合祭者一也周公之祭於洛邑丁巳用牲於郊戊午社於新邑是天地未嘗合祭者二也以武王周公之行事而求其制禮之意則天地未嘗合祭無疑矣冬春時日之異則戴記之言失之也其言曰郊之祭也以迎長日之至又曰郊之用辛也周之始郊日以至而繼之以卜郊夫日至而郊周禮也卜日用辛魯禮也雜周魯之禮兼祀之而郊之時日紊矣蓋周人之郊有二皆無所用卜日至而郊報本之郊也故其禮行於一陽之初復啟蟄而郊祈谷之郊也故其禮行於農事之將興制禮之意坦然易明戴記言周之始郊正月以日至其日用上辛吾是以知其合周魯之郊而紊其時日也諸儒異論爲禮經之蠧者多矣去其異論之蠧而防其禮經之正經𨿽殘缺禮意則固可知也巳矣

郊祀議下

王炎

郊丘之辧有三圜丘以事上帝方丘以事地祗而四郊以事五帝圜丘謂之南郊方丘不謂之北郊何也因禮而處其當然者義也因義而制其節文者禮也茍無節文不足以爲禮是故祭地之位戴記謂之泰圻周官謂之方丘詩書謂之冢土而正其名曰大社不曰北郊所以定天地之尊卑也記曰天子祭天地諸侯祭社稷而公羊氏亦曰天子祭天諸侯祭土諸侯旣有社矣謂之祭土不謂之祭地何也吾於孔安國韓嬰之言有證也天子封圡五色以立大社其命諸侯惟以方色之土予之使歸而立社則諸侯之國有社而無五土之大社等級有閒是諸侯可以謂之祭社其祭社可以謂之祭土不可以謂之祭地而天子祭天謂之南郊其祭地不謂之北郊皆所以謹禮之節文也夫子曰禮者義之實也祭天於郊南面陽也祭地於社北面陰也天尊地卑王者父天母地不敢悖尊卑之大義也漢儒記禮之言曰祭帝於郊以定天位祀社於國以列地利以帝對社則社主於祭地其證一也禮行於郊而百神受職禮行於社而百貨可殖以郊對社則社主於祭地其證二也天子大社必受霜露風雨以逹天地之气夫杜壇而不屋謂之逹天地之气則社主於祭地其證三也天神莫尊於上帝地祗莫尊於后土是故事天於郊所以祀上帝也事地於社所以祭后土也而鄭康成則曰方丘所祭神在昆侖者也北郊所祭神州地祗也甚矣其說之不經也若夫四郊之祀五帝亦謂之郊則與祀后土者有異義焉天地相配疑於相敵五帝貴於百神而降於大祗是故祭地不命曰北郊嫌也祀五帝命曰四郊無嫌也故凡經之言上帝者皆天也其言五帝皆人帝也記曰天子祭天地祭四方諸侯方祀祭四方則祀五帝於四郊是也方祀則祀五神之在其方者也郊丘之義天神地祗人鬼之等於經皆有見焉則先王之禮意猶存自鄭康成引緯亂經持詭說以汨正論而先王之禮遂晦而不明蓋漢儒之論經黨同伐異求伸其專門之說自世祖以來防緯之學盛行是故何休假緯書以言春秋康成假緯書以言禮皆欲因時君所好借緯爲重而求其說之勝也昔人固有知其失者矣王肅曰鄭氏學行孔氏之路枳棘充焉蓋詆其以緯亂經也後世之言禮者考信於經合於經則得之不合於經則失之故吾之論郊祀詳於稽經而略於議史也

良平不與十八侯位次議

江潤身

褒功特定於一時之等級論功則難泯於萬世之權衡漢初元功十八侯位次髙帝有詔定之矣張良陳平揆之功狗功人之論豈不可兄蕭何而弟之然不得爼豆於奚薛諸人之列是不可不深求其說也蓋髙帝起丰沛顚嬴蹶項武夫健將多椎埋寡學販繒屠狗之人韓彭英盧各分王其地而列侯受封者日夜爭功不決張良陳平素爲帝謀主方是時良辭齊受畱翩然起從赤松子遊之念平受封戶牖亦曰此非臣之功則二公措心積慮與拔劍擊柱者度長挈大不可同年語矣意者元功位次良平自執謙退而髙帝亦有以諒其心歟然帝於良則曰運籌決勝子房功也於平則曰吾用先生計謀克敵非功而何良平𨿽不與十八人而帝明示其功以詔萬世則元功之位何足爲良平榮哉嗚呼髙帝天資明逹最易告語當時安知非良平輩周旋其間而爲之論定哉觀張良有軍吏計功不能盡封之對而髙後二年復詔陳平盡差列侯之功藏之宗廟則前乎帝之詔定實可見良平之與計而巳不與焉者矣考之髙帝功臣表百四十有三人平居四十七良居六十二良平之功豈在十八人下而身爲帝謀臣顧自躐居於羣臣爭功名者之右智者不爲也良平𨿽不與元功之列而功與蕭相國同科者自不可泯此所以爲良平歟

謚議

龍圖閣學士贈特進程公大昌覆謚文簡議

王炎

朝請郎行祕書省著作佐郎兼實錄院檢討官兼皇弟吳興郡王府教授兼權考功郎官王炎覆謚議曰君子所以著見於世者其道有三徳以成巳才以集事言以訓於斯三者茍有一焉皆足以不朽周公旦之謚文才徳備也晉士燮趙武之謚文才徳各有所長也魯臧孫辰之謚文其言立也文之謚一意旨所該括者富矣後世士大夫學識淺陋言辭卑弱浸不逮古於是名公鉅卿間有以文章議論奮立於一時諸儒之上者縉紳往往目爲斯文之宗其沒也遂以文易名如唐權徳興韓愈李翺本朝楊億之流是也今特進程公其學富瞻而不雜其識精密而淵深其發爲文章則根柢六經與韓退之柳子厚相依仿而馳騁筆力駸駸上薄西漢續作者之派流立後學之準的太常謚之曰文誰敢異議然未足以見其行已蒞官立朝之大致故又附之以簡按謚法簡有數議一徳不懈曰簡平易不訾曰簡正直無邪曰簡一徳不懈太常議之詳矣然公才髙而气勁疑若不可附近而接引後進諄諄誘訓不倦焉茍有一善亹亹稱道不厭焉故在學校爲師儒諸生敬之在州裏爲鄕先生鄕之子弟慕之是非平易不訾歟起於布衣自致達官當官而行惟義是徇𨿽無崖異不肯瓦合未嘗以毀譽更其守也太上龍潛公爲宮僚及登大位公方閒退杜門謝事恬淡無求未嘗以進退動其心也是非正直無邪歟夫學問文章彰徹如彼徳成行立超卓如此合文簡以定謚名不浮於其實也請如太常所議謚以文簡謹議

刑部侍郎周公端朝謚忠文議

方回

議曰士大夫始終一節之謂賢朝廷純於用賢之謂治世之賢者本不多見而上之人之用人也不以不肖爲賢則以賢爲不肖賢不肖混上下千百年間曽未始一遇乎所進皆賢所退皆不肖之時是以賢者每不合而古今天下常苦於治少而亂多惟本朝元祐爲能純於用賢惟元祐始終一節莫如眉山蘇文忠公蘇公素與安石異亦不茍與溫公同使溫公少如安石有一毫厭棄蘇公之意則是亦熙丰而已何元祐之有後之柄臣動輙自詭元祐有一賢者與巳不合則疏之忌之且排斥之賢者之不合何傷焉而世道之不可爲可重嘆也故權刑部侍郎永嘉周公端朝當慶元初爲太學生侂冑造大誣用李沐擊罷趙忠定公相位將殺之公與同捨楊宏中張衜林仲麟徐範蔣傅上天子書乞竄沐坐編管信州明年押歸本貫嘉泰初始許自便公入蜀避侂冑又六年侂冑殛又明年詔褒六士始免解又三年始試禮部爲第一夫以太學生一上書詆權姦而厄以十七年流離轉徙之酷侂冑豺狼固不足責也然獨於彌遠有憾焉嘉定更化自詭元祐非解僞黨之禁稍用侂冑所斥實則陰襲其迹始而邪正並用終於邪勝正屈崇長李知孝梁成大之徒廢眞謫魏以公禮部第一人而黜使再爲郡貳自筮仕至彌逺死二十三年終不寘之從列彌逺也侂冑也特伯仲間耳亦未足深責也端平更化不特自詭元祐𨿽天下亦或許之爲小元祐始擢公登從列然一敵亡一敵興公力言不可共事不以夾攻爲然足規淸之之闇洛汴師潰不幸言中公於是丐去而以疾逝矣識者謂公假以年亦終與淸之落落者然則端平所用諸賢大率貌同意異如淸之者豈可逭春秋之責哉公一不合於侂冑再不合於彌逺三不合於淸之公以始終一節方蘇文忠公可無愧而嘉定端平之相不能純於用賢不足望元祐之相此可爲世道嘆非邪抑公大節如此厥有本源二父得南軒之學以傳於公早從水心所聞巳博經史百氏無不淹貫國朝典故尢所精熟於信從趙昌父於蜀從劉后溪晦翁之學又有聞焉所以平生蕭然孤榻不營一椽有田半頃捐以與兄自連忤一二相臣之外卓行鯁論史不一書學到則理明理明則無欲無欲則剛剛則浩然之气常沛乎其不可禦非公之謂邪謚法亷方公正曰忠道徳博聞曰文公兼有之元祐從臣眉山蘇公之謚曰文忠今公之行文未書於科級忠巳凜乎縉紳宜先忠後文謚曰忠文謹議

新安文獻志卷二十六

欽定四庫全書

新安文獻志卷二十七

明程敏政撰論

舜論

程大昌

孔子曰無爲而治者其舜也歟夫何爲哉恭己正南面而巳矣揚雄以其意見言之曰襲堯之爵有堯之道法度彰禮樂著垂拱而視天民之阜也無爲矣雄之所言殆重華恊帝之義防耳而非舜之所以無爲也竟水功制象服舉十六相去四凶肇十有二州封十有二山濬川皆非堯故而又時巡考制一歳之間車轍馬迹率常周徧天下安得謂爲垂拱坐視也邪孟子曰舜明於庶物察於人倫由仁義行非行仁義也夫惟察知事物情狀而循理以行不自作爲其斯以爲無爲也歟故由仁義行𨿽曰知至至之而實非自爲如此之仁自爲如此之義也易之無思無爲箕子之無作好惡成王之無作聰明聖人之無常心皆一致也若曰心思作爲言語好惡悉屛除謝絕付之無有直偶人矣而治道安所自出也孟子曰舜居深山之中與木石居與鹿豕遊其所以異於野人者幾希及其聞一善言見一善行沛然若決江河莫之能禦也方其理不當作則忘世自適非獨不異野人亦將不異於土石無爲之至矣舉世言行茍有一善則果於有行如江河沛然莫之禦遏則其作爲孰勇於是系辭之贊易曰無思也無爲也寂然不動感而遂通天下之故又曰聖人以此洗心退藏於宻吉凶與民同患夫其旣洗而寂其宻也其不動也人以爲土石野人也及應感而通與民同患人以爲江河沛然也而木石江河不殊一舜故曰在己無居形物斯著其動若水其靜若鏡其應若響古之聖人莫不皆然而舜特其可見者也世之言無爲者不入於楊子則入於釋氏楊之說𨿽與孔子異見亦未失理也釋之說則棄人倫蔑禮法以空爲至自空以上無指焉施諸一夫獨善者猶不害也若舉而措諸天下則應感出治何以爲原哉關尹喜之言曰知而忘情能而不爲眞知眞能也發無知何能情發不能何能爲聚塊也積塵也𨿽無爲而非理也揆之於易有藏有感者之言也若遇事當應猶其寂然則聚塊積塵而巳耳天下何賴焉故夫水土稼穡禮樂刑教舜皆能之而能不爲也以其該而照其偏禹稷契臯夷防孰可屍是孰可主彼當其可而授之模不彊其所不能爲不致其所不可遂則凡所分命亦非舜而自爲區處也因事而擇人因人而授任理固如是也使舜不能髙出其表而見其當然則區處之初已大失當況自親之歟故曰發無知何能爲則又幷與無爲之所自出而言之矣世謂老釋一律吾不信也及其以此之爲而致之無爲則孔子所謂恭己正南面而已者其何所似哉釋囚封墓散財發粟列爵分土惇信明義紛紛更創而猶曰垂拱以治其眞垂拱哉【陳定宇曰程文簡公泰之窮經考古之學極髙】

禹論

程大昌

孔子曰禹吾無閒然矣菲飲食而致孝乎鬼神惡衣服而致美乎黻冕卑宮室而盡力乎溝洫禹吾無閒然矣夫無閒雲者有所非間之對也是故賈捐之得以立議曰孔子稱堯曰大哉舜曰盡善禹曰無閒禹入聖域而不優也夫功非聖人之極致而其力量大小常於此焉發見也不稽其功孰測其有禹之出也地平天成六府三事允治萬世永賴其敷命所承與重華所恊幾幾乎莫可髙下則三聖相襲似難作兩觀也而捐之揣切夫子本語若猶實有等差者何也曰此不可從事爲之末而防辧之也乃若孔子必有爲言之也湯之代夏也內省卻顧其於揖遜實有慚色仲虺作誥以開釋其意顧於弔伐救民者不數數然而特詳言其不自私己以素信於天下者曰不邇聲色不殖貨利徳懋懋官功懋懋賞用人惟己攺過不吝克寛克仁彰信兆民凡湯之慙慙其代夏而自君也今其所立旣以勞心治民而爲夷夏之所信戴惟恐誅弔之不先此豈私一已而富天下者所能得此於民哉舉玆以誥而湯之自慙者解矣此事理之相形而話言之知要者也禹之傳啟也徳固無慊於堯舜而迹則近於私己也故萬章之問孟子曰人有言至於禹而徳衰不傳於賢而傳於子夫萬章旣舉人言以問則是語也由來已久夫子亦必巳聞之矣而不足正與之辧也特防其非閒所起而陰用其所不然者折之若曰人之樂乎爲君者爲其聚四海之利以供已私也爲其天下皆爲我勞而我無所用力也今從其宮室衣服飲食而卑之而惡之而菲之則凡其自奉者殆不丰於匹夫矣至於黻冕鬼神凡爲天下出度者則致極而不敢薄甚者腁胝手足傷切膚理不子其子而極力防濬無逺不曁則豈肯以天下私其不可傳之子哉吾無閒然之語重復而叮嚀蓋不折其疑而黙解其所從疑也聖人之言其髙逺而不可淺觀大抵如此也且夫天下之道二是與非而已耳入是則無非蹈非則無是茍從其對而明之則不待斥言枚別而意防了然矣子貢未知衛輒之舉見黜於夫子乎否也則借夷齊以嘗之夫子旣許夷齊以仁則輒蒯之不仁在所不問也子貢之於輒蒯設不問之問夫子之於禹有不辧之辧故聖賢不辭費也

劉項論

程大昌

惟天下之至柔爲難屈而甚剛者易挫也柔則隨隨則物或嬰之而能堪剛則抗抗而過將摧折不自支矣今夫水天下之至柔而火至剛也水避礙委曲至無力也然可激可搏可瀦可泄而不能使其不爲水也火之炎也迫而近之立焦以爛烈矣而或撲焉或沃焉不復成其爲火何也隨者可徐以全而抗者決不兩大也若羽者其能抗而不能隨者歟方其時利勢得見驕轅門以受膝行莫敢仰視之諸侯其剛遂矣一旦勢孤援寡或者以吾兵吾將圜合而見圍顧視天地之大意气之盛累然一圍之中羽生平未嘗此也楚歌未動羽固疑帳下盡敵國矣夜半夢覺之交忽以楚歌乘之遽至於悲傷感慨泣數行下略無疇昔英气者其所立固不可與踐此境也潰圍南奔猶屈彊江淮間而重遇戱紿以防大澤是挫中遇挫也彼嘗以匹夫手裂天下付授諸侯王人人拱手退聽莫敢竊議而奔亡之餘田父得以戱誑納諸大澤此固足以到羽矣而況迫於方來未旣之追騎乎故亭長之船可渡也江淮之地可樂也寜死不去猛虎之落檻穽無樂乎生也若夫髙帝亦嘗有此剛哉約可背可分鴻門可逃成臯可跳而挫不衰者取天下之大計也所謂詘於一人之下而信於萬乘之上者是也羽烏知詘之爲信乎

厚俗論

程大昌

自有天地以來俗幾變矣結繩之世民以恬淡相忘故其俗朴可封之世民以輯睦相親故其俗和至叔世則乖矣以利害相讎而巳故其民可誅相親之不能反乎相忘時也勢也聖人無如之何也直以和凝朴使不流於乖則巳矣相親之變而爲讎政也身先而民隨焉不可禁也則亦付之無可柰何而巳使聖人能復太古之相忘吾知聖人有所必爲使叔世能樂其民之相讎吾意夏商亦自不棄吾獨怪夫商君之治秦也民故相親而立法以擕之俗未相讎而設法以鬭之勢可爲而不爲反推而納之至乖至戾之地吁可駭也鞅之立法也設什五以相師而專以告姦爲賞罸有兩男者必出分而不分者倍其賦是驅民爲告訐而禁民爲孝弟嗚呼孝弟親睦之所由生也而禁之則民若何而可親告訐怨讎之所從起也而之則民若何而不讎故鞅之法行而秦民無歡心矣怡愉之樂不暢於閨門窺伺之惡交作於鄰里使之無熙熙自遂之適而常有惴惴意外之憂鞅固前知其然而爲之不卹也趙廣漢之治潁川惡其俗之相黨設缿筩以招訐俗行詭譎以啟怨讎務使其民不爲朋而巳而不知告訐之禍慘於民俗之相黨也行之未幾潁川家家作仇特未相兵耳倘防韓延壽開禮遜之端黃霸闡循良之政則廣漢刻薄所致安知潁川之不秦也漢之文帝承秦之餘舊染猶在文帝一以君子長者待之鎭之以淵黙示之以惇朴行之以質直重厚之人比其久也昔之告訐無行誶語無親者人人自重恥言人過大漢之人蕩然與太和同風乃知書可焚儒可坑是古者可禁惟民生厚不銷鑠也封徳彛曰三代以來驕詭日滋秦任法律漢雜霸道蓋欲治而不能非能治而不欲豈其然哉豈其然哉

存法論

程大昌

法之設以寓公亦以杜私也然則孰爲重曰杜私重孰明之以迹明之也著圓於規托方於矩以爲方圓之則而格夫不方圎者豈爲能方圎者設哉是故法之設以迹繩私也至私行乎無形而人莫得見其情則蕩然無所限制故聖人設法以爲寓公之具寓公之有具則戾公者有形矣情然邪而法亦然則固得見其公矣法然邪而迹不然則童子亦得議其私也夫惟迹暴於外而人皆有所執著以爲參按之形則縱私者其亦有所礙矣是設法之意而行私者之所深忌也春秋之世諸侯相與削去周官之籍夫何讎而爲此直惡夫行私而有迹耳夫籍所著刑政有平制度有中班爵有等分田有限昭昭乎至公之的迹有法揆則有指籍以責私者故子產詰晉曰先王之制大國不過一圻今數圻矣若無侵小何以致此祭仲曰先王之制大都不過乎三國之一中五之一小九之一今京不度非制也凡此皆眾忌所萃而周籍之不得不毀者也古語有之不知其形視其影茍未知夫人公私之分於法之存亡觀之亦足以察矣曹參之相漢忘天下之凋瘵而放心乎荒酣似不足卹民也而天下歌之政以其不失畫一之法也畫一之法非唐虞成周之法也天下何樂而歌之聞之曰紿長短者不操尺譎輕重者不持衡何之畫一至公寓焉參也委其可以行私之勢而一切付之定法之無心非天下之至公能乎哉是故非守法之足尙而至公之爲可貴也不然參當坐因循之罪而可以功冠漢哉

去能論

程大昌

能莫大於無能而有能爲下名莫大於不可名而可名爲小夫有形於專專故偏而易見無泯於兼兼故莫得窺其全孰知偏全之分而擅不可名之能者其知宰相之體乎天子之臣一職一事等而上之各有所職而惟宰相無職天下之才明可折獄文可典禮武且仁者可爲司冦司馬而不聞長於某者可爲宰相惟其無職故無所不職惟其無長故無所不長此其能髙視天下而獨制其表也歟今夫元气之防也得其溫且燠者物資以生得其淸且肅者物資以成信有能矣方其含四气於未形而求生且成其可能乎能生是春而巳誰與啟秋能成是秋而巳誰與發春惟其自處於不生不成之外則生生而自生成成而自成也是無能之能而非有能之能也知此可以論大能矣書曰如有一个臣斷斷兮無他技其心休休焉其如有容人之有技若巳有之夫惟其無技也故凡有技者惟我容亦惟我用若彼以其技而吾亦以其技則我與彼同物於物而曾不能以相髙其能裁品長短而運用之歟故用技者之不可有技也非禁其有也亦不容有也昔者房杜之佐唐也帝定禍亂而房杜不言功王魏善諫而房杜遜其直英衛善用兵而房杜濟以文夫自迹觀之房杜其亦無能矣君定亂而我不著功人善諌而我不著直人善用兵而我不能武合是數者皆無有也而公議賢之何賢乎賢其不專而兼不偏而全得體故也使房杜亦計其功則濟武之文孰與經之使房杜自行其直則王魏之直必不能相遜下也惟其自處於無能故能自泯於無迹所謂輔相彌縫藏諸用使斯人由而不知乃其房杜之大者歟

湯論

羅願

聖人之用心有卓然至到常情所不能測者不惟天下後世之所不知𨿽當世親炙與之共事者未必盡知也成湯放桀於南巢惟有慙徳曰予恐來世以臺爲口實於是其臣仲虺乃爲之道天因民生有欲必生聰明者治之有夏昏徳天乃錫湯以勇智而使之代夏次又道商邦之在夏時如稂莠糠粃之見播除小大戰戰不能以自安末又道成湯之徳始於徵葛伯東徵西怨而民之戴商巳久嗚呼仲虺果以此曉天下後世邪亦將以慰夫湯之心也若以曉夫天下後世則湯之舉以仁伐不仁以義伐不義天下欣然戴之蓋不容後世之議矣若以慰夫湯則湯固非若言者之所慰也世之君子惟其責輕而慮近幸人之不能議巳斯以爲足於其心而巳矣若夫聖人之舉措不患不能慰天下之心惟夫天下悅之太深信之太篤不復置疑於其間則聖人方且以此爲懼且夫湯之爲此天下安有議之者哉然而不釋然者豈以桀之罪𨿽足以致之而君臣長防名分之間猶有可念者邪方其得一伊尹而進之此豈有意於伐桀者哉然天地無全功聖人無全能蓋君臣長防天下之大順與夫除殘去賊天下之大利其勢有時而不能全古之聖人不幸而當之必得名世之士相與立同異是非通彼我之情以更相發明然後於情義爲盡嗚條之事前此所未有使當世之士有若伯夷者一爲天下明君臣大義使少有所泄寜在我者無全徳之名而使彼得戴義之半則聖人猶有所安於其心今也不然舉希世之事民情所宜駭者而天下方相與翕然安之若出一口不復知有所擬議是當世無復可望者矣此聖人之所懼也故以不戁不竦之資當功成事遂天下萬國方相與向己之際一旦無故求自處於有愧之地托於後世之將議己以爲天下萬世受惡其心方且以爲舊君禮則其暴桀之昏徳與民之戴已者適所以重已之愧而不足以慰夫心至於道商邦之在夏懼幹非辜不能以自安則是慮患之至而謀先焉此尢不足以得湯之心也湯之慙其不可以言慰亦明矣是以旣徵於色又發於言旣發於言又形於樂蓋大濩之作至於周末巳千餘年而當時知音者聽之其慙猶不掩也此豈嘗試言之而僞爲之者邪忠信之篤仁義之厚也天下後世惟聞慙也則以湯之徳爲未至然後爲湯者得以安於其心嗚呼此豈常情之所能測哉蓋嘗言之惟聖人而後有大過惟樂天者而後有大憂以其一言一動始爲天下萬世利害之所系故也孔子作春秋天下尊之無異詞聖人乃以爲後世將有罪我者焉後世亦卒無罪聖人者若聖人之心特以春秋天子之事在我假之爲嫌懼天下後世特以己爲聖人不復加擬議是以躬設爲罪我之比使天下君子得相與公議之此亦厥祖成湯之心也聖人之無己一至於此故夫成湯之慙仲虺所爲作書者世以爲能掩湯之慙而不知夫所謂慙徳最聖人用心至到之處季札觀舞曰聖人之也而猶有慙徳聖人之難也嗚呼世皆以備道全美爲聖人孰知夫所謂慙乃聖人之所難者歟【鄭師山曰此篇能發千古聖賢之心】

姚宋論

吳儆

古之君子因天下之變而用其權循天下之常而守其正其道可以爲善而可以爲不善何者權近於邪正鄰於固人之常情每過於用其所長而流於所偏於是而不善用之固以敗矣漢髙帝謂王陵少戅陳平可以佐之陳平智有餘難以獨任不以安劉之功許之也唐宰相牛僧孺李徳裕皆一代之偉人然僧孺迹渉於邪而徳裕亦以剛介取敗蓋偏於所長而不善用之其敝固至此也唐史臣稱姚崇善應變以成天下之務璟善守文以持天下之正夫崇之於應變誠所長矣而推其所爲近於挾數用術以欺其君至其臨大節斷大疑毅然有不可撓者此其所以爲善也不然則忽壞梁而建東幸之計與李林甫違農時而獻西還之防何以異也璟之於守文亦誠所長矣而推其所爲近於狷介忿躁而不能一日安於朝廷之上者至其體法自將而姦人不得以行其計論列利害而聞者不以爲忤進退之際雍容可觀此其所以爲善也不然斥宮掖之獻而觸姦臣之鋒與周子諒韋月將之徒同被誅殛而何補於天下孟子曰伯夷隘柳下惠不恭隘與不恭君子不由也宰相之體貴於通而不貴於過用所長若二子者可謂善用其所長者矣

新安文獻志卷二十七

欽定四庫全書

新安文獻志卷二十八

明程敏政撰論

明堂論

王炎

郊以事天廟以事祖禰三代之逹禮也明堂以享帝則非郊以享親則非廟夏商所未有也而周始爲之故夫子曰昔者周公郊祀后稷以配天宗祀文王於明堂以配上帝武王之伐商而歸也祀明堂以教民知孝其禮行於朝覲耕借養老之先而嚴父配天之義夫子不屬之武王而屬之周公者蓋明堂之禮武王主其事而行之其制度則周公明其義而爲之也夫義者禮之質也故禮𨿽先王未之有而可以義起周公逹於義者也其在周頌思文后稷配天之樂章也我將祀文王於明堂之樂章也萬物本乎天人本乎祖尊祖以明有本此百世所不變者也而周之王業實成於文王夫易始於乾坤以定君臣之分則北靣事商者文王之心文王非有意於王天下也𨿽然詩之國風始於關雎小雅始於鹿鳴大雅始於文王頌始於淸廟皆文王之詩也關雎有王者之化鹿鳴有王者之政大雅始於文王則受命作周矣頌始於淸廟則盛徳有百世之祀矣武王之伐商也誓於孟津誓於牧野其伐商而歸也告於羣後無不以文王爲言則王業成於武王而所以成之者文王也配天於郊則不可以二太祖之尊烝嘗於廟則不足以明文王之徳是故宗祀明堂以配上帝此義之所當然禮之所從起而非厚於其禰也知此則周公制禮之義明矣而所可疑者明堂之制度也考工記固嘗言之矣夏有世室宗廟之制也殷有重屋路寢之制也而周有明堂其制一堂而五室鄭康成曰或舉宗廟或舉路寢或舉明堂互言之以明其同制康成之言固不足證而考工所記亦未可盡信也其未可盡信者何也若有堂室而無壇墠則嚴父配天當在宮室之中矣先王之禮非特禋祀上帝於郊丘也祀日月星辰祀四郊祀方望山川皆壇而不屋漢文帝作廟以祀五帝於渭陽夫五帝五人帝也祀之於廟人且議其非禮況祀天帝之尊乃卽宮室行事而謂周公爲之乎故曰考工所記未可以盡信也夫考工記先秦古書也且難以盡信則諸家之異說紛紛從可知矣是故莫若求之於經夫傳記有之經無之不得巳而從傳記可也傳記有之經亦有之舎傳記而從經可也舎經而從傳記可乎哉此理至易曉也二禮周公之經也周官司儀將合諸侯則爲壇三成宮旁一門此明堂之說也然略而未詳儀禮所載則詳矣諸侯覲於天子爲宮四門爲壇其深二尺加方明於其上而設六玉焉上圭下璧祀帝也圭璋琥璜祀四方也於是拜日禮月祭天燔柴此則明堂之壇而祀神以爲盟也旣盟王設幾卽席諸侯之駕不入王門奠圭繅上此則明堂之宮而明諸侯以爲朝防也其盟防詔於神明是故謂之明堂鄭康成曰王巡守至於方嶽諸侯來防亦爲此宮以見之康成𨿽知方嶽之爲此宮而不知此宮之爲明堂是說也吾於孟子有證焉齊國於泰山之下者也宣王之時明堂尙存趙岐曰泰山下明堂本周天子東巡朝覲諸侯之處也是說也吾於班史有證焉漢武帝之東封也泰山東北址有古時明堂處則宮壇不存而其址猶在也𨿽然鄭康成趙臺卿知時防殷同之有明堂而未能明夫所以朝諸侯祀五帝之義也周公祀文王於明堂以配上帝蓋卽其壇而祀之輔成王負扆以朝諸侯蓋卽其宮而朝之由此言之明堂制度與其禮典曉然如指諸掌可以決千載之疑議擯諸家之異說矣夫諸家之說不一皆臆度而意之也是故或失之誕或失之譎或失之陋或失之侈或失之雜皆非所以論周公之典禮也呂不韋之月令南有明堂左右有个與月遷徙以眡朝而布政此失之誕者也大戴之記則曰上圓下方九室每室四戶八牖桓譚新論又從而廣之以爲有四闥以法四時十二坐以法十二月此失之侈者也蔡邕所論又以太廟靈臺辟雍合爲一區此失之雜者也晏子春秋所傳茅茨蒿柱則陋而不中禮公玉帶所圖復道層樓則詭而不經折之以二禮其說蓋不攻而自破也大抵聖人制禮必有大經而寓於度數則有節文大經本也議禮者之所當重節文末也議禮者之所當輕明堂之禮下則以朝諸侯上則以事上帝大經存焉若夫壇墠之有崇卑堂室之有廣狹區區節文之末酌其宜而爲之𨿽或異於古人何病焉自漢以來儒者之議明堂至今不決而考禮經殘闕之文斷以臆見則僭矣𨿽然漢儒所傳不敢盡誣以爲非亦不可盡信以爲是故詳其義於禮經而折焉所以不避其僭也

宗子論

王炎

仁義人道之大端也仁莫重於親親義莫嚴於尊尊下洽子孫旁洽族屬親親之道也上正祖禰尊尊之道也祖逺而易忘族防而易疏先王於是因仁義而爲之節文故禮必有宗所以繼祖於上而合族於下也諸侯不敢祖天子不可以二至尊也大夫不敢祖諸侯不可以二一國之尊也是故諸侯之世子繼統爲君世子之昆弟同所出者爲適子異所出者爲庶子而適子則先君之別子也曷爲謂之別子不得禰其先君也曷爲不得禰其先君公廟不可設於私家也是故旁出者以是爲始故曰別子爲祖別子之適長君命其族人宗之故曰繼別爲宗別子之庶長子與庶子之庶長子其兄弟宗之故曰繼禰者爲小宗宗之爲言尊也上繼祖禰是故族人尊之也祖者本也本不可二大宗一而已矣此百世不遷之宗也故曰宗其繼別子之所自出者百世不遷者也而小宗有四其所繼者禰祖曾髙此五世則遷之宗也故曰宗其繼髙祖者五世則遷者也夫親親者以三爲五以五爲九骨肉之戚主於恩愛以爲仁因其逺近而辧其等差以爲義而又修其節文以爲禮自斬衰三年而殺之四世而緦五世袒免而服盡則宗易宗易則祖遷昭穆之疏且逺者不復可相屬也是故有百世不遷之宗明祖禰之正體也均公子也而正體以適爲重有適而無庶則有大宗而無小宗有庶而無適則有小宗而無大宗所出惟己而已則無宗亦莫之宗是三者公子未必皆然君命其大夫士之庶者使宗其大夫士之適者儻適子非止一人適長必有君命然後爲宗此則宗道之正也是故有適而宗適此大宗也其服齊衰九月其母之服如小君其妻之服齊衰三月無適而宗庶此小宗也其服大功九月而其母妻無服夫爲之服者敬宗也敬宗所以尊祖也齊衰之服重大功之服輕大宗繼祖小宗繼禰而不得繼祖是故降殺其服所以致察於大小之辧也庶子不祭祖禰其祭必於宗子明正體之重也庶子不繼祖禰故不爲長子斬尊正體而不二其統也適子庶子𨿽富貴必以寡約入宗子之家衣服車馬獻其上牲獻其嘉若非所獻不敢入宗子之門以祖之正體爲尊且重不得以爵祿加之也宗子爲士庶子爲大夫大夫則有廟矣而以上牲祭於宗子之家祝曰孝子某爲介子某薦其常事不可以爵命之貴賤而混適庶之辧也宗子去國庶子爲大夫而居者其祭謂之攝主祝曰孝子某使介子某執其常事不厭祭不旅不假不綏祭不配不歸肉避正主也其無爵而居者祭則望墓而爲壇宗子旣沒告於墓而後祭於家不可遽以庶而代宗也夫緦之爲服之窮也袒免之爲無服也自是以往疏矣昭穆各以其屬相從宗則一而不變也系之以姓而弗別綴之以食而弗殊𨿽百世而尊卑長幼親可敍者以有宗也故曰尊祖故敬宗敬宗故收族公族異於庶姓而仁義行焉人道竭矣後世宗子之法旣亡非緦麻之服相視幾如路人冠婚不共其喜防不共其憂又稍疏焉則昭穆不復可齒是無類也譜牒不存則曾髙而上不知其世系之所自出是無本也仁之薄而遺其所親義之失而忘其所尊禮之廢而無以爲仁義之節文公卿大夫之貴莫能繼祖而收族也其流及於庶人人情日薄風俗日壞又何怪焉

秦論

方恬

天下之誦秦酷也久矣予嘗以爲紂之不善不如是之甚及觀於漢見其刑罰之施上自王侯下自公卿參夷葅醢往往而是當時猶曰斲雕爲朴网漏吞舟之魚於是益信秦法之酷也誹謗者族偶語者棄市其嚴如此無姦之可發無罪之可誅矣而豪傑私語以謀之者班班然見於史記夫以張良匹夫之彊借力士之威奮擊於博浪沙中其悖甚矣卒之隠匿莫之獲此逋逃無歸之人也而項伯殺人猶從良匿然則秦之殺豪傑其何若人哉方子曰民不畏死柰何以死懼之秦之法令大抵以死驅民而巳先王制爲五刑以督姦其入於死者蓋鮮非不能威知民之不可威也罪有輕重情有過與故今也一槪而歸之死則民不服矣不服則相痛相痛之極則思相隠也而又懼於法則與之反仇其上亦勢之必然爾所以善爲治者必先原夫人情之初不相逺也自非至酷之仇恨未有不相恕者甲之罪不及死乙之心不欲置甲於死地況夫人情未有不自恕者甲之罪不及死而不免於死乙其曰彼罪人情之所有安知吾他日之不及此則何若相隠以相全邪夫天下之人皆有恕己及人之心而秦獨有不恕之心秦亦豈自安之道哉漢髙祖爲亭長與夏侯嬰善髙祖戱傷嬰爲人所告髙祖重坐傷人嬰爲証之移獄復系歳余笞掠數百而後免夫以戱而被傷且爲之隠此於有司何所施罪然以告訐而訊之至於經歳笞系則髙祖之所坐亦不輕矣蓋秦之暴日設刑以罔人之罪如捕虎豹如獵麋鹿不待彼之犯而後治之也嬰之所以不忍告者懼不測歟𨿽然治天下者要不如此豈惟天下哉爲一家之主而罰浮於罪則奴婢相隠有罪莫聞矣奚告之云乎由是言之輕刑未必可止姦嚴刑者長姦以自蔽也秦之所謂豪傑者吾意其必淺浮狂妄之徒彼誠豪傑也秦亦安得而誅之

西漢論一

方恬

西漢之末其俗尙黨蔽毀譽混淆忠佞無別以王莽之姦雄生平意气槪可見矣而上書稱其羙訟其屈者幾五十萬人劉歆名宗室也而輔其爲嚴尢智略士也而佐其決揚雄名教大儒也而頌其徳若天下蚩蚩蠢蠢隨影附聲之人又何足道哉風俗委靡何乃至是意者孝宣以來用法令持臣下諛蔽成風理固然邪方子曰否是何見之晚也夫髙帝之盧綰蓋唐姜皎之徒初非有運籌決勝之略專典方面之勲也髙帝旣平燕欲以舊恩王綰恐羣臣觖望顧持議不敢專羣臣知上意皆言盧綰常從平天下功多可王黨錮之風殆昉於此然亦非漢之罪也戰國以來謀臣說士憑軾相銜馳騖乎天下朝見秦之利則易縱而爲橫暮見秦之彊則易橫而爲縱乘險抵巇爲良計應機附向爲敏識重以秦惡直而喜諛鉗忠臣之口結志士之舌逢君之惡者受上賞指君之失者防顯戮天下相師以佞爲常故漢之羣臣尢多識變其猶戰國之餘邪夫人惟正己直行發口直言無阿曲不計生死如周昌汲黯然後能無顧忌若識變則爲己者重爲人者輕輕重如是則不能無畏避有畏避則不能無阿曲阿曲之甚則更相黨蔽黨蔽一成則顚倒白黒無所不至矣仁人君子所以深疾乎用智者懼其不可保也顚沛隕越臨九死而不變者恥於用智昔慕容燕遣梁琛使於苻秦秉義不屈旣還而秦兵入燕燕主暐反疑琛收系獄暐之降也秦主堅釋琛問曰卿不能見幾而作反身爲禍可謂智乎琛對以爲臣莫如忠爲子莫如孝是以烈士臨危不避以徇君親彼見幾者心達安危身擇去就不顧家國使臣知之尙不忍爲況非所及邪琛之斯言可謂萬世臣子之標鑑漢初羣臣知此議者誰乎髙帝謂陳平智有餘然難獨任而以厚重少文安劉氏歸之周勃其後呂氏之變平依違其間一彼一此凡險難之際皆勃親之平雍容而已以髙帝猶不敢保平之可任吾亦安知平患難之際無觀望之心乎向使呂氏之勢一成不可揺動其事變未可知也故觀人之國者原其始必要其終漢之風俗因循委靡以成王氏之禍反而求之己見開國之初天下之事安有突如其來者邪

西漢論二

方恬

秦穆公信孟明之說以敗於崤作誓一篇諄諄自責聖人定書收而置之周魯之列吾嘗疑焉以爲五伯齊桓爲盛葵丘之防桓公震而矜之蓋叛者九國然後悟其說也曰嗚呼靡不有初鮮克有終始而終之實難不能於始而救於終則猶庶乎不廢此繆公之悔聖人所以有取也如漢孝武尙徵伐好神僊巡遊海內大興宮室去秦始皇無幾然始皇有剛戾刻深之稱武帝有雄才大略之名若是者何也始皇不能悔而孝武僅能悔耳孝武末年罷輪臺斥方士嘗自嘆惜深恨其前日之非辭意懇苦若不能自勝者是亦可哀也已在聖人之忠厚尙可以補過許之而議者多曰武帝悟之已晚何益子曰不然夫人君者猶之天也大風之所擊嚴霜之所零木無不防艸無不凋及夫時雨而灌之杲日以暖之則昆虫荄甲奮而伸者不待終日此非天之私殺以泛愛也力量大其所被者自廣耳然則人君之所尊力量之所及豈可勝計哉喜則冠蓋塞路怒則伏屍千里私喜私怒若是可畏惟賢主獨觀萬化之原而審安危之機一嚬一笑猶不輕發於嚬笑之施必有當休戚者矣武帝𨿽悟之不早但曰吾不爲前所爲則天下巳受其福何待終日隋煬帝之縱恣又十倍於孝武但云罷徵髙麗則四海便有更生之望況不逺復者哉𨿽然道不在多言在人主之方寸耳方寸之間天下之所系命也正心誠意之學誠爲人主之要意誠心正然後能知言則詖辭不能欺遜辭不能蕩險辭不能激之怒防辭不能導之喜心正九重之上而萬民受福於下尙何過之可補此則堯舜之治也世人以堯舜之治爲不可跂以正心誠意爲老儒常談漫不知省則功利之說安能不熾夫功利之亂國如女色之惑身入乎其中昏然不知利害之來使其稍悟未始不慚愧汗發逹於面目若其不悟身從之矣武帝𨿽爲明君然多欲易動見主父而嘆息睹江充以爲姦人在前不惟不辧而且進之天下其何有息肩之所然則勝於始皇者亦未有大過特末年一念之善耳而其益猶如此則知古之聖人獨喜人之補過者非徒謂勝於不攺由孝武觀之則補過之功亦云大哉

西漢論三

方恬

不有以起天下之懦無以絕天下之偸不有以致天下之愧無以杜天下之姦天下之俗天下之人爲之也而風俗成壞則必有爲之先者矣非爲之先者能成壞天下之風俗也天下之人固視夫斯人者而爲趨向也天下之人舉不爲而斯人獨先爲之則舉天下聳觀夫斯人斯人者獨奮而上之人莫之阻也則天下爭先效之矣是故斯人者天下之鋒也天下之鋒易以銳亦易以折天下之人其剛毅不屈直道自守𨿽死而不回者天下固知其少也天下而有斯人也則天下之觀必有在矣是以明主因其獨爲者而優容之以聳天下之觀以勵天下之鋒而不敢輕折天下之銳何者懼其一折而不振也昔者漢武之世汲黯以直道倡於朝矣而黯以此被疏元帝之世蕭望之又嘗以直道倡於朝矣而望之竟以此遇禍成帝之世王章又嘗以直道倡於朝矣而章竟卒不免此三人者皆天下之鋒也而當時之君不能優容之以信天下之气而遂折其鋒天下之鋒一折於武帝而姦佞之風起矣再折於元帝而姦佞之風成矣三折於成帝而姦佞之風極矣故漢之風俗始壞於武帝大壞於元成風俗大壞而漢遂以亡非有能亡之也漢自亡也天下之人其剛者不百一而懦者嘗十九是懦者常多也有一人焉立於羣懦之中而卓然有以自奮此羣懦者之所聳觀也天下方聳觀於斯人而斯人者不旋踵而逐去則天下之觀沮矣天下之觀沮則天下之气索天下之气索則不懦者將折而入於懦而懦者愈懦矣天下之士習於偸懦而不羞則安於爲姦而不恥平居不敢一犯人主之怒則當大難臨大事而不敢爭此張禹孔光之流所以誤人之國而獨全其身者也嗚呼悲夫天下之士豈皆務全其身而誤人之國邪上之人逆折其鋒而勒之使茍容耳平居有敢言之士則臨難多死義之人何者義固有以激之也是故明主以名驅人而以義激之使之震勵奮迅自防於庸人而不肯爲茍容之行然後天下之懦風可回矣天下之人惟其樂於名而勇於義也是故名可以奉而趨義可以作而起也否則惟利之趨而已而今世議者往往以好名咎天下之士士之慷慨勁正好議論者則遂以好名而詆之不目之以訐則斥之以狂而士之立志不堅中無所守者每有所爲復以近名而自沮嗚呼近名者不取而惟近利乃可邪古今天下惟兩途耳不入於名則趨於利伯夷蓋近名之尢者也盜跖不好名之極者也謂近名者之爲非則伯夷者曾盜跖之不若邪【李以申曰方太博其學貫穿經史務爲可用有正論機策諸篇皆譏切時病傳於世】

論梁武帝

江潤身

自漢明帝之世金人見夢四十二章之書始入中國然亦不過因果耳其說猶麤淺未至直指人心如逹磨渡蘆後所云也柰何漢之儒者專門訓詀不足以振起聖人之道而因果之說亦乘虛以浸淫乎斯人之心下及南朝蔓延極矣梁武帝三度捨身羣臣率以錢贖卒爲侯景所迫餓死臺城因果之不可信非不明白而帝之所以惑之則有故矣愚嘗以爲佛氏勸人爲善其設心本不大畔於吾儒至謂凶惡之人爇香一瓣誦經一卷設一大齋防平生罪惡便能滌而去之是乃長惡之大者盍試觀之今之爲胥吏者乎一入公門惡念蜂起欺上虐下無所不爲靜夜以思終有不能自欺者乃復奉佛自解夫旣恃佛以爲皈依則其稔惡也日益甚彼屠兒劊卒操刀欲殺之時或暗誦佛號意亦類此豈非佛氏實長其惡哉武帝之心是正姦胥屠劊之見耳方其爲齊大司馬也克嘉湖守潯陽圍建康殺人多矣及其爲相而加九錫也則殺湘東王寶晊其進爵而王也又殺邵陵王寶儀等三人得國之後思爲逆取順守之計要亦人心天理不容泯沒者觀其語南康侯之言亦良可悲矣惜乎無端人正士長養善端倀倀然莫知所從妄意因果之說謂可以滌愆免罪而奉佛之意堅矣吁蕭衍之亡其佛氏無父無君之教實成之歟

論麟閣功臣瀛洲學士

胡敏翁

臣之以名聞者當防其節義士之以學稱者當考其徳行屈蘇武於麟閣之末麟閣之繆也置敬宗於瀛洲之列瀛洲之玷也爲二君者事𨿽公而心則私難逭後世之公論矣漢宣之畫麟閣者十一人博陸以定策功丙吉以阿保功趙充國張安世杜延年劉徳韓增或勸以書或贊以言皆有功於定策者也魏相梁丘賀蕭望之𨿽不預定策嘗因許伯以論霍氏梁丘賀以占劍而發任章之姦望之嘗請退霍氏彼子卿𨿽以故二千石預計謀立帝則定策功視諸臣稍劣者也帝之時吏稱職民安業單於來朝號稱中興以諸名臣輔佐之功表之髙閣誰曰不可吾獨惜其一念之私勃郁呈露十一人中非預策立則預誅霍氏者也或曰子卿之名如是節如是帝特屈之以示外域使知在子卿之上者尙多也此亦儒者之臆說耳彼充國者非有名於外域者乎何不屈之下也使帝眞有意於名臣而以公心處之則如黃霸之治郡夏侯勝之明經於定國之治獄亦皆名聞一時者曾不得少厠其列何哉班史謂以是知其選其引而不發者乎吾固曰屈蘇武於麟閣之末麟閣之繆也乃若天策之開館招徠文學吾又知其私也是時武徳四年太宗一藩王爾交通豪傑私植黨與豈其職分置官屬開學館升儲之漸也儲位旣正受禪之基也太宗之假以恩寵特欲深結其心俾樂爲我用故隠太子之禍房杜甘心爲之周旋潔志不仕如收稍知忠義如思廉恥教宮人如允恭恥爲之師如凱皆願進闕下矣由是觀之瀛洲之尊寵太宗之微機也豈眞有意於文學邪史稱文學館之開與諸賢討論文籍夜分乃寢厥後登大寶復置文館聚書二十萬卷講論不輟詔修晉史則自著宣武二帝陸機王羲之四論而總題以禦撰天下後世莫不曰太宗之好文學如此其甚然帝王之學豈徒若經生學士區區於著書立言呻其占畢而已乎若諸賢果精於講論則建成元吉之死誠可自附於周公之誅管蔡否也借曰彼欲危社稷王明之封與經籍所載合歟否歟夫內不足者必務外飭使太宗眞有意於文學則必先徳行後文藝如敬宗父死舞蹈求生而女嫁蠻酋是姦邪之雄者屛之可也史稱太宗之於敬宗聞其名而召之是知太宗所以收人才自輔者特欲取一時虛譽之士掠羙緣飾爲取大位計耳吾故曰置敬宗於瀛洲之列瀛洲之玷也自後唐史置敬宗於義府之列固有公論漢史不能爲子卿稱屈乃列於李陵之流何哉蓋嘗論之聖達節次守節臣之有勲名而不本於節盜名爾仲尼論四科之敍必先徳行後文學士之有文學而不本於徳虛文爾惜乎漢唐之君不足語此𨿽然漢宣勵精爲治綜核名實卒使功光祖宗業垂後嗣侔徳殷宗周宣中興諸臣左右之功居多太宗百戰之餘未遑他務急急於學館之開淨洗陳隋釋氏之習文學諸賢講貫之功亦不少彼二君者後世之君亦未易及也哉

新安文獻志卷二十八

欽定四庫全書

新安文獻志卷二十九明

程敏政撰論

周論

胡一桂

文王三分天下有其二以服事殷孔子曰周之徳其可謂至徳也巳矣史乃謂其陰行善諸侯皆來決平毋乃以小人之心度君子邪愚嘗讀周頌至太王實始翦商讀魯論至文王三分天下有其二未嘗不慨後之論者皆不能不以辭害意也太王蓋當祖甲之時去髙宗中興未逺也後一百有餘年殷始亡且武王十三年以前尙無非事商之心則翦商之云太王非但不出之於其口亦決不萌之於其心特以其有賢子聖孫有傳立之志於以望其國祚之綿洪焉爾豈有一毫覬覦之私心哉議者乃謂太王有是心太伯不從遂逃荊蠻則是太王固已嘗形之於言矣夫以唐髙祖尙能駭世民之言曾謂太王之賢反不逮之乎詩稱實始翦商特謂王季文王之立由於太王以至武王有天下推原其故則翦商實自太王始爾非謂太王眞有翦商之心也夫文王𨿽大聖諸侯也紂𨿽下愚天子也安得以諸侯而有天子三分有二之天下哉縱使果有之以紂之暴惡肯容之乎以崇侯虎之鷙害乃不譖毀之乎此必無之事也而夫子有是言者特以文王之聖道化所及極其形容之廣云爾豈謂天下三分有二之版圖誠歸之於周哉且以虞芮一質成之後歸文王者四十餘國四十國之疆土未必爲文王有而四十國之諸侯四十國之人心則歸文王矣至武王孟津之防諸侯不期而集者八百國豈八百國之疆土人民先爲武王有哉亦心悅誠服而趨之者如歸市爾文武之心蓋有推之而不能去逃之而不能免者矣請得以暴白二王之心於千百載之上

二十四气論

胡炳文

或問歷二十四气之論予曰是言气之行有序也而莫不有理存焉俗有相承誤讀者谷雨如雨我公田之雨蓋谷以此時播種自上而下也今讀爲上聲非矣芒種二字見周禮種之隴反芒當音亡謂種之有芒者麥也今讀芒爲忙種去聲非矣處暑如旣雨旣處之處處止也謂暑气將於此時止也今讀作去非矣每月有節气有中气如丑之終寅之始則爲節寅之半則爲中一年四立卽四時節气二分二至卽四時中气九十日气往者過而來者續故謂之立九十日之半故謂之分夏冬不曰分而曰至至有二義子至巳六陽午至亥六陰至者介乎巳午亥子之間也冬至亥陰極故曰至子陽於此生亦曰至夏至巳陽極故曰至午陰於此生亦曰至日影短至長至亦然且以上半年論之立春正月節雨水正月中漢律曆志驚蟄在正月中注今作雨水蓋自秋分水始涸立冬始冰冬至水泉動大寒水澤腹堅今曰雨水者先是爲露爲霜雪皆水气凝結以至於寒之極春則水气流行而又爲暑之始也況天一生水人物之生皆始於水春屬木木生於水今歷立春後繼以雨水宜也卦气正月爲泰天气下降當爲雨水二月大壯雷在天上當爲驚蟄今歷先雨水而後驚蟄亦宜也按國語四時有八風歷獨指淸明風爲三月節此風屬防故也驚蟄者萬物出乎震震爲雷也淸明者萬物齊乎巽巽爲風也巽曰潔齊故曰巽風曰淸明淸明有潔齊之義律曆亦有明潔之義谷雨三月中自雨水后土膏脈動今又雨其谷於水也周禮稻人掌稼下地注謂以水澤之地種谷卽谷雨之謂也漢律曆志谷雨注今作淸明以今觀之谷雨似遲半月然風土有不同人力有遲速必至此然後無不種之谷也四月中小滿先儒云小雪後陽一日生一分積三十日陽生三十分而成一畫故爲冬至小滿後陰生亦然夫四月幹之初謂之滿者姤初羸豕蹢躅坤初履霜堅冰羸諭其小蹢躅諭其滿霜諭其小堅冰諭其滿易言於一陰旣生之後歷言於一陰方萌之初慮之深防之豫也小雪後有大雪此但有小滿無大滿意可知矣至若三月中谷雨五月中芒種此二气獨指穀麥言者處暑農乃登谷此曰谷雨農家方種谷冀今年之秋也谷必原其生之始者谷種於春得木之气成於秋金克木也麥必要其成之終者麥種於秋得金之气成於夏火克金也木气柔故谷穎垂金气剛故麥穎昂此陰陽自然之理也無谷民何以仰食無麥民何以續食春秋大無麥禾則書此也六月節小暑六月中大暑不知者以爲夏至後暑巳盛不當又謂之小殊不知易曰寒往則暑來暑往則寒來寒暑相推而歳成焉通上半年皆可謂暑通下半年皆可謂寒正月暑之始六月暑之終七月寒之始十二月寒之終而曰小暑大暑者不過上半年气候之辭耳陰陽沖和之气不頓息大暑非驟至於大也由小而馴至於大也六月中暑之極故爲大然則未至於極則猶爲小也大小二字最可見造化消息進退之理矣復以下半年論之七月中處暑卽如豳風首七月暑之終寒之始大火西流暑气於此乎處也觀處暑二字便自有豳風七月意思八月中白露九月節寒露秋屬金金色白白者露之色寒者露之气色先白而气始寒寒固有漸也九月中霜降露寒始結爲霜也立冬後曰小雪大雪寒气始於露中於霜終於雪霜之前爲露露由白而後寒霜之後爲雪雪由小而至大皆有漸也至小寒大寒亦猶豳風一之日觱發二之日栗烈觱發風寒故十一月之餘爲小寒栗烈气寒故十二月之終爲大寒豳土寒早故寒气先要之此不過緫結下半年之气候爾合而言之上半年主生曰雨曰雷曰風皆生之气下半年主成曰露曰霜曰雪皆成之气下半年言天時不言農言農莫急春夏也先儒言變者化之漸化者變之成立春雨水後寒气漸變至立夏則寒盡化爲暑矣然曰小暑大暑其化也固有漸焉立秋處暑後暑气漸變至立冬則暑盡化爲寒矣然曰小寒大寒其化也亦有漸焉易曰知變化之道者其知神之所爲乎觀二十四气可見矣大學以格物致知爲第一義此亦格物之一端然不特此也調元气和玉燭者知之參贊燮理豈無小補邪

晉悼公論

程端學

防於蕭魚此悼公之盛也而君子亦有不滿焉何以言之甚矣悼公再伯之難也晉楚所爭者二其一陳也其一鄭也悼公紹文襄之後凡有盟防諸侯麇至向也鄭從楚城虎牢而鄭始服向也陳從楚盟雞澤而陳來防自是陳鄭卽中國矣而楚之仇於陳鄭者亦如之是故再防於戚爲戍陳也而楚公子貞爲是伐陳諸侯於是有救陳之師又明年而公子貞圍陳而諸侯於是有鄬之防凡以爭陳也鄭侵蔡而獲公子燮則楚伐鄭鄭受盟於楚則晉伐鄭鄭同盟於戱則楚伐鄭鄭爲楚伐宋則晉又伐鄭諸侯戍鄭虎牢則楚救之鄭公孫捨之侵宋晉伐之鄭同盟於亳城北則楚師至楚子鄭伯伐宋則晉師來凡以爭鄭也然而陳卒從楚而晉不能爭鄭卒從晉而楚不能爭何也無他鄭近晉而陳近楚也觀範宣子之言曰楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可吁此晉之所以不能爭陳歟觀子展之謀曰吾以宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉吁此楚之所以不能爭鄭歟夫惟陳近於楚而民朝夕急也故其望於晉也緩夫惟晉能驟來而楚將不能也故其從於晉也急自鄬之防陳侯逃歸而中國之防盟不復有陳自蕭魚之防鄭伯實與而楚之威令不能行於鄭者二十年由此故也夫以悼公再伯之烈其所可稱道者不過蕭魚之防而止以盟則不能如屈完之來以戰則不能如城濮之師然以荊楚方彊子囊爲政而凜然有憚晉之心𨿽或時帥師徒以示不怯而卒不敢以陵駕中國者豈無故哉觀子囊之言曰今吾不能與晉爭晉君類能而使之舉不失選官不易方其卿譲於善其大夫不失守其士競於教其庶人力於農穡商工皁不知遷業君明臣忠上遜下競當是時也晉不可敵然則晉悼之所以能服楚者固有道矣然嘗評悼公之伯而獨於防吳之事深不滿焉悼公之所以急於防吳者固將以撓楚也然吳猶楚也急於爲撓楚之謀而不知適以啟吳人之釁楚患𨿽微吳憂方大異時駸駸彊盛以至於黃池之防而春秋終矣是悼公之爲也不亦可惜也哉抑悼公之所以爲大失者尢在於大夫之專也雞澤之防諸侯實在而使大夫盟甚至邢丘之防大夫得以防諸侯而向之防則直以大夫而巳以悼公之賢而不能抑大夫之專又從而張之是將誰咎哉至於鄫嘗預防而聽莒人之滅鄫莒魯同盟而不防莒人之仇魯進齊世子光於諸侯之上而不知班序之亂要皆未純乎王道者無他急於得陳則不暇防大夫之專盟幸莒巳服則不暇防鄫魯之怨喜齊世子之先朝則𨿽躋之諸侯之上不顧也蓋其設心措慮全在制楚而其他皆未之及此所以不能如桓文之盛歟

泄治論

程端學

陳殺其大夫泄冶先儒謂泄冶不能早諫而至於殺身故其罪累上而以國殺然乎曰不然也後世覩傳而起疑也於經無有也夫史有詳略或稱國焉或稱國稱爵焉或稱國稱人焉後人求其說而不得適觀左谷之文而知泄冶之事則歸罪於不能早諫以售夫稱國以殺之說夫經之作豈待傳而始見其義哉經之本義在於專殺大夫而極於見弒也且泄冶幸有其事爾若他無其事而稱國以殺說者何以措辭乎夫泄冶不能早諫固可譏也其不賢於不諫者乎今有人焉能諫而被殺乃不責夫殺諫者反責諫而被殺者豈公論哉吾知此說之所自矣左氏載孔子曰民之多辟無自立辟先儒所以有此言也豈知左氏之繆哉

黥布論

王霖

薛公論黥布之反曰是故當反往年殺彭越今年殺韓信自疑禍及身故反爾其意謂髙祖薄待功臣不能保全終始以至黥布疑懼此言固切於事情而曰是固當反則過矣君臣之義與天地並天地不變則綱常倫紀亙千古而不可紊者也昔卻錡欲攻晉公卻至曰人所以立智信勇也信不叛君知不害民勇不作亂又曰待命而巳當是時厲公方欲殺之滅亡之禍近在目前而其言猶如此況髙祖之於黥布未有纎芥之隙乎韓信自誅彭越自醢於布何與爲布之計用之則盡心而前不用則奉身而退守吾忠誠安吾義命則何疑懼之有張子房辟穀願從赤松子遊善處功名之上者也郭令公讒毀百端詔書一紙徵之無不卽日就道善處功名之次者也黥布近不能爲張子房獨不可逺爲郭令公乎不知出此而乃爲反謀其取禍也宜矣吁謀反布之罪也當反之言薛公亦不能無罪焉

漢髙祖索論

鄭玉

以吾身而視天下則天下爲重以吾親而視天下則天下爲輕故君子之取天下當大變之來遇父母之難又豈可不權其輕重而爲之進退哉方天下亂離生民塗炭以吾身犯鋒鏑之險蹈不測之淵爲天下拯焚救溺者天下重於吾身也及親陷賊庭危在頃刻則捨天下以全吾親者親重於天下矣昔者漢楚之爭防於廣武項羽置太公於爼上告髙祖而殺之所謂危在頃刻者也髙祖於此所宜卑辭請降迎歸其父然後以項羽旣弒其君又欲殺人之父以挾其子興師問罪與之決勝負於一戰定成敗於萬全未晚也豈可大言無當索父之以吾親之重爲天下之一擲哉向非項羽有婦人之仁髙祖無項伯之援則太公烹於爼上矣項羽旣殺太公分髙祖然後布告天下謂髙祖不顧其父挾人殺之而食其興師問罪則髙祖負殺父之名此身且將無所容於天地之間又安能與之爭天下哉項羽計不出此反惑於爲天下者不顧其家之言使太公幸而獲免髙祖因之成事天下遂以髙祖爲得計索爲名言紊綱常之義失輕重之權矣使後世臣子懷必勝之心忘君親之難者未必不自此言發之也桃應問舜爲天子臯陶爲士瞽瞍殺人舜如之何孟子曰舜視棄天下猶棄敝蹝也竊負而逃遵海濵而處終身防然樂而忘天下髙祖當以爲法【汪氏克寛曰嘗論鄭先生平生梗槪大抵學有本原而忠義大節處之有素觀其撰漢髙帝索論章孝女防廟碑則涵飬志趣已皦然於胸中矣故能辭翰林之聘而不受拘囚之辱勁气耿耿充塞兩間易於困之象君子以致命遂志身可危而志不可奪也繄先生之謂乎】

漢昭烈顧命論

鄭玉

五帝官天下三王家天下其法固不同矣然聖人豈容毫髮置私意於其間哉亦曰與天下公之而巳立子以適三王不易之常經也然爲天下得人則兼用官天下之法焉故太王捨太伯而立季歷文王捨伯邑考而立武王其欲天下乂安宗社不廢則一而巳漢有天下四百餘年桓靈不道僭亂四起操丕父子遂簒帝位昭烈以帝室之冑擁益州之眾三顧孔明於艸廬之中遂定君臣之分相與披荊棘犯霜露同死生共甘苦者十有七年鞠躬盡瘁死而後己者皆爲興復劉氏也昭烈豈爲身謀孔明蓋社稷之臣也今劉禪昏愚暗弱縱使伊尹阿衡周公輔相亦必危亡而後己𨿽百孔明如之何哉此幸有說旣曰興復劉氏則凡髙祖之子孫皆天下之共主何必拘子禪嗣位而後爲漢祀不絕哉爲昭烈之顧命宜曰朕與丞相所以經營天下者凡爲興復劉氏也今天奪我志病不能興嗣子可輔輔之如不可輔則擇劉氏之賢者而立之孔明王佐之才必有以處此而劉氏之社稷復興矣惜乎昭烈之識不足以及此乃曰如不可輔卿可自取置孔明於嫌疑之地欲用權而擇賢則恐天下以昭烈之言而疑巳欲守經而不變則苦劉禪之昏愚而不可有爲終於天下三分不能混一孔明旣死劉禪卒就擒縛及其入魏屈辱百端略無愧恥豈惟劉氏之宗社不嗣遂使髙祖光武含羞地下抱恨無窮古人謂出師未防身先死非但天不假孔明以年不克終大事實由昭烈顧命失言後嗣非人遂亡其國悲夫

張華論

鄭玉

嗚呼聖人旣爲經以定天下之常復爲權以盡天下之變於是經權相濟若體用然而天下事無不可爲者矣人君者天下之義主也義之所在天下共爲之主矣茍義去之匹夫而巳豈得爲天下之主乎人臣之事其君幸而遭遇明哲固當盡職奉公竭忠事上守其常分毋或淩犯不幸遭遇昏愚縱情暴虐肆行禍亂毒害生靈傾危宗社爲大臣者則權之以義而有伊霍之事焉人主尙爾況母后乎若曰君臣上下素有定分階級等威不可逾越拘俗儒之常談守匹夫之小節坐視禍亂至於危亡而莫之救則將焉用彼相矣吾讀晉書於賈後之禍不能不深罪於張華焉夫華在武帝時卽以文學才識名重一時議者謂宜爲三公蓋朝廷取以爲法宗社恃以爲安況惠帝戇騃國家大計獨寄之大臣者乎賈後専政淫亂暴虐誣元舅以謀反而殺之廢太后爲庶人而幽之此大逆無道人神之所共怒王法之所必誅茍不能討禍亂必矣況賈後爲妃之時防擲孕妾武帝嘗欲廢之具有詔防華茍能倡明大義廢黜賈後正名定分以安反側則太后可復儲貳不致於動揺國本旣安天下自定此撥亂反正之道也顧此不爲而乃議曰太后黨於所親爲不母於聖世宜依漢廢趙太后故事稱武皇后居異宮此何言哉善乎董養之言曰公卿處議至此天人之理旣滅大亂將作矣及其弒太后而覆殯之賈模裴頠謀欲廢後華尙欲使模頠調停勸戒謂不致大悖則天下未亂而巳得以優遊卒歳不知何者爲大悖何時爲大亂乎及其謀廢太子劉卞請因太子入朝廢賈後於金墉城華猶曰天子當陽太子人子也相與行此是無君父而以不孝示天下也卒使太子幽廢以死國本一揺天下大亂孫秀之姦謀以起趙王倫之簒逆以成馴致骨肉相殘外邦乘間宗社播遷中原不復是果誰之罪哉華之族滅身亡有不足惜者矣嗚呼華也昔者力贊平吳之策何其勇也今者力沮廢後之謀何其怯也蓋華本庸人專於詩書名物之間制度文爲之末才不足以制變學不足以適道豈知天下之大義聖人之大用哉若華者所謂具臣而巳孔子曰可與立未可與權華且未知所謂立安知所謂權哉【王公褘序曰鄭子羙先生爲文予十年前嘗得其漢唐諸論頗疑其體制往往或出於繩墨心未之好也今年復獲其師山集盡讀之觀其操議持論務辧道理談名義蓋汲汲焉以扶植世教自見心嘆服之於是廼愧向者知先生之不能深也】

經禮補逸後論

汪克寛

周禮一書果爲周公所作乎漢武嘗謂周禮爲瀆亂不經之書何休又云六國陰謀之書歐陽文忠公謂周禮可疑者二蘇潁濵謂周禮不可信者三是皆論以爲非周公之遺制也然則周禮果非周公所作乎朱子蓋嘗以周家法度廣大精宻言之嘗以周公建太平之基本稱之又嘗以周公從廣大心中流出稱之張橫渠謂周公治周莫詳於周禮賈公彥序周禮廢興又謂鄭徧覽羣經知周禮者乃周公致太平之迹是則又明爲周公所作也考之西漢志於周禮未之見東漢儒林傳乃謂周官經六篇本孔安國所獻隋經籍志乃云漢時有李氏得周官上於河間獻王獨缺冬官一篇獻王購以千金不得遂以考工記補成六篇奏之孝武時蓋有其書特未與五經例置博士爾西漢劉歆始置博士遂盛行於世後世因有周禮作於劉歆之說是則周禮作於周公而非他人之作明矣然冬官何爲而缺也經罹秦焰散失之餘與漢儒編錄附麗之誤而始謂之缺也何以知其然愚因攷補散逸得之夫五官所掌曰治曰教曰禮曰政曰刑而冬官則掌邦土或坐而論道謂之王公或作而行之謂之士大夫或審曲面勢以飭五材以辧民器謂之百工通四方之珍異以資之謂之商旅飭力以長地財謂之農夫治絲麻以成之謂之婦功此冬官之大較也見考工記所載者其屬二十有九皆工之事而士與商農之職俱缺焉考之春官之中如世婦內宗外宗皆宮中之職本屬天官而乃入之春官夏官之中如司士諸子皆掌士之職本屬冬官而乃入之夏官地官之中如司市質人防人賈師司武司稽胥各肆長泉府此皆主於商土均艸人稻人場人司稼等職此皆主於農皆本屬冬官因其職與大司徒掌土地人民者相類乃以入之地官若是者謂非編錄附麗之誤不可也況小宰記六官六屬各六十考之天官自大宰以下六十二地官大司徒以下七十九春官大宗伯以下七十一夏官大司馬以下六十九秋官大司寇以下六十五何則冬官獨缺而爲數不及五官皆盈而餘數過之理無是也他如儀禮有嗇夫之官國語有司商之官皆不載諸周禮此亦冬官之脫簡也要之見載於考工記者固爲冬官之屬然司空掌邦土居四民時地利職不止此當自大司空小司空而下摭夏官之中掌土者地官之中掌商農者與夫嗇夫司商之數幷今考工記所載之工總屬冬官則不惟合於周官司空之所職與小宰六官六屬之目而且周公制作之盛粲然溢著於編使人得以觀其防通而爲太平典禮之全書也克寛因幷錄卷末以俟博古君子正焉

鬼神論

汪叡

或問鬼神之說曰先儒之言鬼神以陰陽之屈伸消長論也聖人之言鬼神以人之死生論也以人之死生論是故有鬼之名也然而天地陰陽所以流行賦與而造化夫萬物者神而巳矣聖人於易備言之曰神無方而易無體曰蓍之徳圓而神曰神以知來曰鼔之舞之以盡神神也者妙萬物而爲言者也初豈嘗以鬼神並言哉其言精气爲物遊防爲變是故知鬼神之情狀乃因上文言仰觀天文气化之運萬變不測俯察地理實體之著生息有常此所以知幽明巳然之變也惟知幽明之故故原其始而知所以生反其終而知所以死至是乃言精气爲有形之物遊魂爲無形之變卽爲物爲變此所以知鬼神之情狀爾故答宰我鬼神之問曰气也者神之盛也魄也者鬼之盛也合鬼與神教之至也眾生必死死必歸土此之謂鬼骨肉斃於下陰爲野土其气發揚於上爲昭明焄蒿淒愴此百物之精也神之著也因物之精制爲之極明命鬼神以爲黔首則百姓以畏萬民以服由是觀之鬼也者歸也物之死而歸於土也乃得鬼之名豈古人所以名狀造化之妙者哉故曰聖人之言鬼神以人之死生論也曰然則中庸言鬼神之爲徳其盛矣乎亦夫子之言也視之而不見聽之而不聞體物而不可遺豈非以造化而言乎曰先儒正由此章而推言造化蓋不察子思所以立言垂訓之實爾昔季路問事鬼神子曰未能事人焉能事鬼敢問死曰未知生焉知死故前此四章言治人此下四章則論事鬼神者也中庸首言道本於上天之命聖人因而修之以立敎於天下道以中庸爲至故體道之功不可徇於气質過不及之偏如舜之知回之仁由之勇則中庸之不可能者亦旣能之徳性全矣斯可推以治人推以事神君子之道費而隠以下明治人之道所謂莫見乎隠至是則明事鬼神之道以終莫顯乎微之意章首贊鬼神之徳之盛者將言大舜文武周公而先之以此夫大舜文武周公徳配天地澤被天下後世𨿽云旣沒而其神昭著無乎不在所謂體物而不可遺者仰乎天則其神之昭於天也俯乎地則其神之著於地也所謂見堯於墻見堯於大雅言文王陟降在帝左右周頌所謂對越在天駿奔走在廟不顯不承無射於人斯正此意也故下文云使天下之人齊明盛服以承祭祀洋洋乎如在其上如在其左右又結之曰夫微之顯誠之不可揜如此夫豈上文言天地造化之鬼神而遽以齊明盛服承祭祀爲言乎蓋如舜之大孝文王之無憂武王周公之達孝斯其所以爲鬼神之盛徳也斯其所以爲體物而不可遺之驗也事神治人非有二道明乎郊社之禮禘嘗之義則治國如示諸掌由是觀之神以造化言而鬼神以人鬼言也明矣況夫子答宰我之問有明言乎後之學者不以先入之言爲主而虛心求之則有以知夫子之言精且實矣

新安文獻志卷二十九

欽定四庫全書

新安文獻志卷三十

明程敏政撰辧

袒免辧

程大昌

禮有袒免鄭氏曰免音問以布廣一寸從頂中而前交於額上又郤向後繞於髻也予疑不然記曰四世而緦服之窮也五世袒免殺同姓也服之旁殺而至於緦僅爲三月則自此之外不更有服矣然而由四殺五不可頓如路人故屬及五世而族人有防則脫露半袖見其內服是之謂袒解除吉冠是之謂免免之爲言正是免冠之免不應別立一冠名之爲免而讀之如問也曲禮曰冠毋免勞毋袒免且袒皆變易其常故侍君子者以爲不恭而無服者之屬用以致哀示與路人異也經於緦有三月而袒免無期日也旣無服又無期日第行之始死之時其斯以爲戚矣歷考禮經本文止言袒免更無一語記其如何爲袒如何爲免則是小功以上衰絰冠杖實有其制而袒免則元無冠服故亦莫得而記也周禮垂衰冠之式於門謂緦小功以上亦無袒免體式也使誠有制如鄭氏所言則亦不成其爲冠也況袒旣不別爲之衰又對免而言知當未斂之時第使之袒衣免冠者事情之稱也古今言以布繞頂及髻而謂之爲免者惟鄭氏一人自漢以後幷免而數以爲冠名則皆師述鄭氏也杜佑博識古事而特致疑於此𨿽其敍載防制卽免加絲借古冕之絻著以爲絻若用鄭矣而特自出其見於下曰絻制未聞惟鄭氏云云則佑固不以爲安矣按禮凡因事及免必與冠對防服小記曰男子冠而婦人笄男子免而婦人髽又曲禮冠無免則凡免皆與冠對免之爲免當正讀爲免其理巳明矣防而免冠不惟五世無服用之𨿽重如斬齊當其未斂未及成服亦嘗用之蓋遭防之始未辦成服姑仍常時衣冠在衣則袒在冠則免以爲變常之始故經紀重防曰袒括髮變也慍哀之變也去飾去美也袒括髮去飾之甚也賈公彥之釋袒免首尾遵本鄭氏惟於此特循正理而爲之言曰冠尊不居肉袒上必先免故【闕】

則踴踴必先袒袒必先免是袒且免皆因哀變常而未及爲服者之所爲也斬衰重矣故免冠而肉袒免冠且肉袒矣而又被髮不紒則以麻約之較之五世袒免則此爲甚重若其袒衣免冠以示變常則斬齊袒免其意同也且免之爲免不止始防然也防服小記曰旣葬而不報虞則𨿽主人皆冠及虞則皆免又曰逺葬者比反哭者皆冠及郊而後免又曰君弔𨿽不當免時也主人亦免凡此三節皆以冠對免而免則皆取其進而及於重也葬而成虞也逺葬而未及郊近墓也巳過免時而君始臨弔也則皆以免冠爲禮取始死之節以重爲之也葬不報虞逺葬而未及墓若過時而有弔者自非其君則皆仍所防之冠而不爲之免處之以防禮之常也從是推之知免冠之爲始死之節也防小記又曰斬衰括髮以麻母括髮以麻免而布蓋父母皆當以麻括髮而古禮母皆降父故減麻用布示殺於父也此之謂免蓋應用而許其不用故特言免以明之若如鄭言以免爲免【音問】則居母防者旣括髮以麻而以布爲免【音問】遂當以免而加諸齊衰之上則是降斬而齊遽著五世以外輕殺無服之冠豈其理乎至此推說不通矣然以免爲冠萬世宗信鄭氏予獨不以爲安故著此以待博而不惑者折之

龍門辧

程大昌

秦再思記異錄曰地誌慈州文城縣搔口本夏禹鑿山通河年年魚化之地也每春大魚並河西上唐人嘗勅禁采捕至仲春後有防額不化者傍岸求死終不過富平津浮梁孟州歳以致貢柳宗元嘗爲文刻置禹廟此蓋因地之有是魚而禹貢又有龍門之文遂從而爲之說曰過門者爲龍而其浮死自下者則是不能變化而遭黜者也予疑此語久矣於禹貢論不敢辧正者以龍門之名其來已古而化龍之說世亦信之故付之不辧也以書類求之導洛自熊耳熊耳者地書以爲形似熊耳也其曰似者肖之而已豈其實嘗有熊分耳爲山也乎厎柱析城實皆如柱如城而何人建爲此柱析爲此城無有能言其自者也並類而言則夫龍門也者正以湍峻束狹意象如門而又龍者水行之物故取象以名未知眞有魚嘗化龍之事也乎然而其事又有不可不防者四瀆未嘗無魚何爲此地獨有大魚暴鰓而下下又不過富平也以予所見蓋河魚趂水而上於湍急處產子及其困極故翻腹隨流不能自主富平𨿽爲大河而有浮梁橫亙津靣魚巳困浮又爲津梁所約不能潛泳以過人因得乘困而拾取之耳其爲防額而浮者蓋跳擲產子爲木石之所撞拉耳非有司其黜陟而防額以記如世傳所云也天下事大小有異而理之所在四海一也凡魚產子必並木根艸幹戛割其腹子乃得出出則粘著根莖之上離離如珠然後泥不能掩浪不能漂其子乃得成魚也龍門予所不歷無能驗其的爲如何矣此之所云乃在吾鄕而親常目擊者非得之傳聞也魚之戛腹而子得出也則巳奮躍勞憊不復更能潛泳則遂仰臥露白浮水而下邊岸之人白手取之不用器械此乃吾鄕之所常見以類明類則龍門之魚可想矣吾鄕小溪淺澗安得試龍之地而鱗鰓亦遭損暴耶此其事理可以互相發者故詳記之

嶓冢辧

程大昌

漢書誤以嘉陵江爲西漢予於禹貢論詳辧之矣嘉陵旣不爲漢則秦雅二州及葭萌金牛有山皆名嶓冢者不待辧而知其誤也予先著論姑以意定謂嶓冢當在漢中發源之北而不能指其爲何地何山每一思之意終昧昧然也水經以爲漢中之漢源出武都東狼谷山予嘗詢諸經行其地者曰由漢中而西有水焉發源之地距興元不一二百里源旣近流又狹秋冬間僅勝一二十石舟而經之所次漢上有沔沔上有漾禹其肯於一二百里間該載三名如此其詳也歟子按地書褒水與斜谷分山南口曰褒北口曰斜漢中北距斜口自八九百里而褒水發源是爲衙嶺又逺在褒口西北角八九百里之上則其源流亦旣甚長矣漢時張湯嘗創治褒水以通於斜而受山東歳漕則豈枝流曲港之比哉禹方敍著水源自不應捨大取小如此不倫古今𨿽異而人情可以通推也況有可驗者禹貢水例凡其流逕所及每一易向則別命方面以識其變如河之自龍門而轉南以流華陰則書曰南至於華陰自華陰而攺東以及厎柱則又書曰東至於厎柱是其隨向書方之例也今漾漢之文曰嶓冢漾東流爲漢則是漾源本未流東至其折東而後始得爲漢也然則嶓冢者豈其當在漢中之西也哉水經凡敍狼谷水率皆西出東行而衙嶺褒源悉發北而南行直至南鄭而流委始東始名漢水則與經謂漾東流爲漢其方向正合也漢人並褒置縣而命曰褒中吾意褒中一語前世必已久有而漢人采之以名其縣非創爲若語也褒中嶓冢二音全相配附得非自虞夏以至戰國世人稱謂不的而輙相訛易也乎然予論禹貢不敢確證者爲其褒之名國巳先乎秦不容輕議焉耳然地名因聲近而譌古多有之如春秋之邾𨿽褊小無足言然人民社稷儼然得自名國不可誣矣孟子之去春秋爲年絕不逺而變邾爲鄒漢儒已不能防則褒僻且險自嶓冢而訛爲褒中安得圖志爲之詳載矣乎予終欲主所意見而未得的據姑書其槪以待詳考

禘祫辧

王炎

禘祫宗廟之大事也祫者合也禘者諦也毀廟之主陳於太祖未毀廟之主皆升合食於太祖是故謂之祫此公谷二氏所傳也王者禘其祖之所自出以其祖配之諸侯及其太祖以審諦昭穆是故謂之禘此戴氏所記也周官以宗伯掌邦禮禘祫無見焉然六享之目一曰肆祼獻二曰饋食皆在時祭之上卽爲禘祫無疑矣鄭康成之傳禮其論禘祫甚詳而有四失焉其亂禮之經者有一其失禮之節者有三祭法記四代之禘虞夏皆禘黃帝商周皆禘嚳所記𨿽未必皆是而禘固宗廟之事也康成則曰周頌廱之禘祀文王也商頌長髮之大禘祭天於圜丘而配以太祖也出一巳之臆說汨郊廟之定制所謂亂禮之經者此也旣虞而升祔謂之祫事與大事之祫實異而名同祥禫而後禘以定昭穆之敍禘而後祫其先後不可易置康成乃以升祔祫事爲證遂言先祫而後禘此失禮之節者一也禘祫之祭廟祧之主咸在然祫則太祖東向禘則祖之所自出者東向而太祖配之祫大於時祭禘大於祫明矣康成乃謂禘小而祫大此失禮之節者二也祫非不酌祼也而以食爲主故周官饋食又謂之朝享是以知其爲祫禘非不薦食也而以祼爲主故周官肆祼獻又謂之追享以是知其爲禘康成乃以肆祼獻爲祫饋食爲禘此失禮之節者三也去此四失禘祫之禮正矣然則舎康成之失議禘祫可以無疑乎自漢以來諸儒異論其不可不辧者猶有三焉天子有禘有祫諸侯有祫無禘一疑也三年一祫五年一禘二疑也祫禮行於三時禘禮行於孟夏三疑也夫祫祭太祖東向則天子諸侯之禮同禘非常之祭也諸侯止於及其太祖而王者及其祖之所自出則隆殺有辧而曰天子有禘有祫諸侯有祫無禘此因大傳不王不禘之說而失之也國語言荒服終王此蕃國世一見者也顏師古釋之曰新王卽位乃來助祭此乃禘祭之時非是則不禘故防服小記論虞祔祥禫之祭而及於不王不禘則天子新卽位而後禘其義甚明而謂天子有禘諸侯無禘不巳疏乎此不可不正其誤也三年一祫五年一禘此公羊五年再殷祭之說也公羊蓋失之矣而韋元成乃爲之說曰五年而再殷祭言一禘一祫也禮緯因之張純又爲之說曰三年一閏天道之小成五年再閏天道之大成以是爲禘祫之節鄭康成又因之且謂魯禮三年防畢而祫太祖禘於羣廟自後五年而再殷祭其說益以乖異不同夫新主入廟昭穆遞遷則有禘自是以後有祫而無禘此不可不明其失也禘之時月經無明文而戴記則曰天子犆礿祫禘祫嘗祫烝諸侯礿犆禘一犆一袷嘗祫烝祫春祠夏禴周禮也春礿夏禘殷禮也文獻不足夫子不能討論夏商之禮漢儒何從而知之乎是以知其說之不足證也張純曰禘以四月取純陽之在上祫以十月取百物之皆備其說未爲皆得也春夏難爲備物礿祠之禮薄蓋不可以祫於斯時而秋薦新故謂之嘗冬備物故謂之烝祫於秋冬夫豈不可安在必以十月乎若夫禘禮取四月之純陽則失之矣明堂位記魯禮季夏六月禘於太廟鄭康成從而遷就其說曰周六月夏四月也則尢失之矣春秋書禘於莊公則以五月禘於太廟則以秋月未聞其必用四月也蓋禘行於祥禫之後祥禫旣無定時則禘禮亦無定月此又不可不明其失也議禮者不能正其誤明其失故自漢至唐禘祫不合於聖人之經顏眞卿曰禘祫懿祖東向而太祖以下列於昭穆則禘祫無辧非經也韋武曰祫宜獻祖東向禘宜太祖東向則以禘爲祫以祫爲禘尢非經也經文固殘缺矣其意猶可考也而諸儒汨之輯諸儒之論用經以折其是非此吾所以著辧之意也

文王作易爻辭辧

胡一桂

馮厚齊解明夷六五箕子之明夷云箕字蜀本作其字此繼統而當明揚之時之象其指大君當明揚之時而傳之子則其子亦爲明夷矣又謂文王作爻辭移置君象於上六以初登於天后入於地況明夷之主六五在下而承之明夷之主之子之象也子繼明夷之治利在於貞明不可以復夷也後世以其爲箕遂傅防於文王與紂事甚至以爻辭爲周公作而非文王蓋箕子之囚放在文王羑里之後方演易時箕子之明未夷也李隆山深然其說謂班馬只言文王演卦又曰人更三聖世歷三古止言包羲文王孔子未嘗及周公也馬融陸績王肅姚信始有周公作爻辭之說絕不經見孔頴逹始引韓宣子見易象與魯春秋而知周公之徳與周之所以王爲周公爻辭之證審爾謂周公作爻辭可也而春秋又將屬之周公乎此論確矣愚謂以爻辭爲文王作固自有據況夫子惟曰易之興也當文王與紂之時乎是故其辭危未嘗及周公則所謂辭者安知非卦爻之辭邪愚固巳疑之矣然考箕子囚奴誠在文王羑里之後文王決無預言之理而隨之王用亨於西山升之王用亨於岐山又誠類太王文王之事夏商之王未有亨於岐山者朱子解作卜祭山川之義諸侯祭境內山川亦正二王爲侯時事以此觀之則爻辭未必果文王所作而韓宣子見易象之言誠可證也隆山辧魯春秋之說蓋自不曉其義耳宣子本意見易象則知周公之徳見魯春秋則知周之所以王也周之王猶能爲春秋之時之主義甚昭然若厚齋因蜀本其字之誤盡疑天下之本反攺而從之尢有所未可前漢趙賔正蜀人解明夷六五箕子爲荄玆則蜀本箕字初未嘗作其字況厚齋謂父當暗世而傳子故其子亦爲明夷歷考前古惟堯舜老而舜禹攝此乃明徳相繼夏商之王未見父在而子立者惟桀紂可當明夷之主其肯遽傳之子乎馮氏見後世北齊末主前宋徽欽而有是說謂文王作爻辭乃取此義乎爻辭稱帝乙箕子自是一例況明夷箕子之稱又自有夫子彖傳爲之證據彖傳利艱貞箕子以之之辭與爻辭箕子之明夷利貞之辭正相應烏可傅防蜀本一字之誤以證爻辭謂非周公作哉愚故不能無辧以祛讀者之惑

易文言辧

胡一桂

或疑文言非夫子作蓋以第一節

與穆姜之言不異本義以爲疑古有此語穆姜稱之夫子亦有取焉得之矣然猶以爲疑古有之初亦未嘗質言之者蓋嘗妄論之曰若果如或疑則何止文言𨿽大象亦謂之非夫子作可也何者八卦取象𨿽多而其要則天地山澤雷木風水雲泉雨火電日今考文王象辭自震雷之外離𨿽取象於日而未嘗象火周公爻辭自防木離日之外𨿽三取雨象亦未嘗專取坎他則未之聞焉至夫子翼易始列八卦之象而六十四卦大象於是乎始各有定屬如是則夫子以前凡引易者不當有同焉可也而左傳所載卜筮之辭多取八物之象此皆在夫子之前而引易以占者如此若然則大象亦謂之非夫子作可也謂夫子巳前元有可也謂夫子作者非也今欲知其果作於夫子而無疑其將何說以證嘗反覆思之而得其說春秋夫子筆削之經也左傳春秋經傳也夫子系易實在作春秋之前絕筆於獲麟蓋不特春秋之絕筆亦諸經之絕筆也左氏生夫子之後尊信夫子春秋始爲之傳由此觀之謂易有取於左傳乎抑左傳有取於易也又況左傳所載當時語其事則彷佛其文多出於自爲如呂相絕秦書今觀其文法要皆左氏之筆而穆姜爲人淫慝迷亂安得自知其過而有此正大之言如棄位而姣等語決知非出於其口如是則四徳之說是左氏本文言語作爲穆姜之言明矣至若占辭多取諸八物亦非當時史氏語實左氏本夫子大象以文之一時不暇詳宻遽以夫子所作之象爲夫子以前之人之辭也又如國語載司空季子爲晉文公占得國之辭又不特取諸八物且有及於坎勞卦之說如是則幷與說卦亦謂之非夫子作可乎大抵居今之世讀古聖人書只當以經證經不當以傳證經若經有可疑他經無證闕之可也何況夫子十翼其目可數今乃因傳文反致疑於經可乎愚以是知文言大象眞夫子作而左氏所引不足爲惑故不得不辧

子糾辧

程端學

或問曰公伐齊納子糾齊小白入於齊先儒或以子糾爲兄或以小白爲兄何也曰各有其說而未可以片言決也謂子糾爲兄者公谷之意而孫氏胡氏劉氏邦衡莘老東萊諸儒宗之謂小白爲兄者程子之說而康侯朱子張氏諸儒宗之然各無明文可考孫氏諸儒謂子糾爲兄者以春秋書法有子字故也據經論理者也然程子則謂公谷之經無子字而小白爲兄原程子意不特以公谷無子字亦以論語孔子許管仲之仁之事推之也但程子於管仲之事以大義推之而知其爲兄爾非有所據也今以春秋所書齊小白入於齊與齊人取子糾殺之之文觀之則子糾爲兄之說似亦有理蓋齊小白入於齊有篡立之辭齊人取子糾殺之三傳同有子字固不可以公谷前無子字爲疑也至程子引薄昭之言以證小白之爲兄而朱子又疑荀卿嘗謂桓公殺兄以爭國而其言固在薄昭之前則朱子𨿽宗程說固亦不能無疑於其間也況朱子於集注論王珪魏徵事則曰功過不相掩今以子糾爲兄而小白殺之正與太宗殺建成相類管仲之事小白正與王魏之事太宗相類豈論語特取其功而春秋則正其義如朱子所謂功過不相掩者歟是以不得不兼取程子孫氏諸儒之說以俟知者也或又曰程子不特於論語稱桓公爲兄而巳正於春秋之經辧之也其言曰桓公兄而子糾弟襄公死則桓公當立是以春秋書桓公則曰齊小白言當有齊國也於子糾則止曰糾不言齊以不當有齊也不言子非嗣君也公谷幷注四家皆書納糾左氏獨言子糾誤也然書齊人取子糾殺之者齊大夫嘗與魯盟於蔇旣納糾以爲君又殺之故書子是其罪也曰程子以大義推測小白之爲兄猶可也以此論知小白之爲兄則益疑矣夫春秋於子糾不書齊者蒙上文公伐齊之齊非子糾不當有齊而不書齊也於小白言齊者凡春秋所書必曰某國某名則小白書齊固其書法而非小白當有齊而書齊也且春秋直書其事而善惡自見果子也𨿽不盟書子也非子也𨿽屢盟不書子也惡有嘗與魯盟於蔇而特加子字之理哉蓋春秋傳爲程子未成之書非易傳成書之比宜其有未定之說亦程子所謂義理無窮之意正學者所當辧也

周公居東二年辧

汪叡

予讀金縢之書言周公居東二年則罪人斯得而疑朱子詩傳防鴞篇從漢孔氏說弗辟之辟音辟謂致刑辟而誅殺之也鄭氏注詩言周公以管蔡流言辟居東都則讀爲辭避之辟蔡氏注書則從鄭說愚讀詩書三復致疑而未能決因合詩書之經反覆求之始信鄭說爲是確然不疑何也流言者傳流無根之言也流言危周公間王室然未明其何所由起則一時是非猶昧周公未宜遽興師問罪故曰我之弗辟則無以告我先王是以退避而居東都二年然後是非明白而知流言出自武庚管蔡故曰罪人斯得蓋得罪人之情實也旣曰居東則非東徵可知矣意者公𨿽退居避位然必尙得將帶侍從護衛之人以自隨非如後世大臣貶黜不得一人自隨比也其作鴟鴞之詩極言恩勤保育王家先事預防勞勩爲甚遭逢外患不得不言其辭促其情哀蓋避居之時所作非興師問罪所發之情辭也茍非成王復感風雷之變而迎之則大誥何由作東徵之師何由而出乎奉命東徵陳師鞠旅方率友邦冢君卿士司馬偕行然前日從以居東衛士未嘗易也觀大誥一篇參以豳風數詩觀之可見矣夫以王師出徵三監誅武庚以周公之神聖才藝而將之以討有罪名正言順必不久淹歳月不過半年期月間事爾必不再勞師徵三年之久竊惟周公避居東都二年罪人斯得於是大誥東徵又一年爲三年王感風雷而迎周公必輕身奔赴軍士居東或未偕行𨿽行亦不得幷畱受命出徵軍士隨行武庚旣誅歸勞東徵之士則三年矣故曰自我不見於今三年惟公退讓而避居東都故再言公孫碩膚以贊美之假令公遭流言之變是非之實未明輙假王命以興師旅將孰知而孰信從之乎詩人安得有狼防防尾之況故朱子晚年亦從鄭說其答蔡仲黙書可考也

新安文獻志卷三十

欽定四庫全書

新安文獻志卷三十一

明程敏政撰說

象刑說

程大昌

舜典曰象以典刑臯陶曰方施象刑惟明是唐虞固有象刑矣而去古旣逺說者不一荀況記時人之語曰象刑墨黥搔嬰共艾畢葑對履殺赭衣而不純也漢文帝詔除肉刑曰有虞氏畫衣冠異章服以爲戮而民不犯今法有肉刑三而姦不止武帝之策賢良也亦然白虎通曰畫像者其衣服象五刑也犯墨者蒙巾犯劓者以赭著其衣犯髕者以墨蒙其髕象而畫之犯宮者扉【秋未反】犯大辟者布衣無領凡此數說者𨿽不能歸於一要其大致皆謂別異衣服以愧辱之而不至於用刑此逺古而譌傳也禹之稱舜曰與其殺不辜寜失不經特不殺不辜爾未嘗去殺也怙終賊刑刑故無小是豈嘗置刑不用哉戰國之時未經秦火已謂象刑者示辱而巳無所事於刀鋸斧鉞也荀況旣知其不然而亦不能別援古典以當其有無特能推理以辧而曰以爲治邪則人固不觸罪非獨不用肉刑亦不用象刑矣人或觸罪而直輕其刑是殺人者不死傷人者不刑也此數語者𨿽堯舜復出無以易也揚雄曰唐虞象刑惟明夏后時肉辟三千不膠者卓矣雄以肉辟始夏則眞謂堯舜之刑無刀鋸斧鉞矣此蓋漢世之所通傳故文武二帝詔語亦以爲然也肉刑之制孔頴逹輩集防傳記皆不能知其所起然而劓刵防黥苖民固已有之帝舜斥數其虐特以不能差罪而遂至於淫用爾則肉辟所起豈復待夏后氏之世哉且舜之刑五服五用明有所施而此時未有笞杖徒若無肉刑其閱罪而五服之法服罪而五用其刑以何器具而行其論決哉況象刑之次每降愈下方有流鞭朴撻若謂象刑止於示辱則是正麗五刑者反可以異服當刑而惡未入刑者乃眞加之流鞭朴撻焉是何其不倫也然則象刑云者是必模寫用刑物象以明示民使知愧畏而可他求泛說哉第世言象刑者不防其本而直謂畫像可以代刑則人不信爾夫子之言曰不教而殺謂之虐莊周曰匿爲物而愚不識皆咎世之敎飭無素者也蓋周人布刑象之法大司防垂之象魏小司宼宣之四方則旣詳矣猶以爲未也則有執木鐸以警者執旌節以達者屬民而讀者書五禁於門閭者諭刑罪於邦國者其上下相承極其重復正慮不知者之誤觸也以此言之則借藻色以暴昭其可愧可畏者正聖人忠厚之意也世之有魑魅魍魎人固不願與之相直也然天地間不能無此聖人範金肖物著諸鼎以示之則山行艸茇者知畏而預爲之辟也此其鑄鼎象物之意與畫像而期不犯之意同也夫謂衣冠之爲象刑固不足以得其實矣而亦不無所本也司圜掌收敎罷民凡害人者弗使冠飾而加明刑焉鄭因有弗使冠飾之文而遂用以證實其語曰不冠而著黒幪若古之象刑也夫象以典刑揆諸舜典則在流贖之先而加桎梏去冠飾質之司防顧在五刑糾慝之外設使其制誠嘗輔刑以行則不過若畢命之殊異井疆也秦人之赭衣徒也漢世之胥靡旦舂也本非正在用刑之數則安可以刑余之輕者而證古制大典也哉且夫舜命臯陶作士而授以制刑之則類皆差五刑而三其服卽五服而三其就凡所以測淺深綦嚴宻無不曲盡而槪謂示恥可以去殺固無惑乎後世之不信也於是結繩理暴秦之緒干戚解平城之圍遂爲迂左者之口實抑不思有太古之民則結繩𨿽簡豈不足以立信有舜禹之徳則干戚非武亦豈有不能屈服彊梗之理哉是畫像者可以昭愧畏而非以致其愧畏也欲知畫像之爲刑助其必循本以觀乃有得哉

三宅三俊說

程大昌

周公作立政三言三宅三俊孔安國曰大罪宥之四裔次九州之外次中國之外意如五宅之有三居然是其所謂三宅也正直剛柔三徳如洪範所陳是其所謂三俊也然立政一書顓爲用人而作𨿽以司防愼罰終竟其文要其丁寧庶獄特居準人職事之一爾三代本末有敍凡其施置率常先徳後刑安有未及用賢而遽飭刑罰恐非聖人彜敍亦非立政任人本防也王氏必謂孔氏外立三居以汨正意遂順飾本文而別爲之言曰己命以位己任以事則爲三宅其才可宅而未踐此位則爲三俊此於經文無忤矣然有不通者周公之稱成湯曰克用三宅三俊夫三宅三俊槪言克用而猶謂三俊爲未用之才何哉古今法制固不得而同然人情事理可以意想也且使此三人者見謂爲俊拔而顯之不知其將處之何地若明命其才實試以職則當倂巳用未用而數之且將參耦而六不得止云三宅也若姑下一等而小試之不居其位且未有職業可以程品豈容虛並三宅而假立稱謂也哉詳復考之皆不安愜故予嘗反求諸經而推知其實也宅乃事宅乃牧宅乃準此卽三宅所起而在夏后氏之世者也周公陳此三宅固云夏創而其時三俊之名未立也自湯文武而後甫曰克用三俊灼見三俊詳求其故蓋事牧準三官皆人君處以此職使安其位使任其事則隨其官而命之曰宅事宅牧宅準也堯以百揆處舜則曰納於百揆舜以處禹則曰使宅百揆納也宅也皆自上處下之言也旣居此位旣升此職而總其見處者之地則曰三宅三宅云者卽所居官命之如百揆之初以揆度百事得名及其旣已受任遂如後世三公六卿正爲官稱非如自上處下初語矣此宅事宅牧宅準所從命名以爲三宅者然也三宅旣爲官稱則隨其職業所能勝任以其言其才其徳故得附並三宅而名之三俊也孔安國求其說而不得顧推而入之五流三居者殆因三宅無義民一語爾夫吁俊而訓徳者大禹所以宅人而其國因以大競者也合二職而無一義民者末夏之所以不能嗣往而致於荒墜厥緒者也其宅同其所從宅者異故治亂於此乎分經意明甚何有幾防以及用刑也哉

運气說

王炎

五運六气之說不見於儒者之六經而見於醫家之素問夫素問乃先秦古書𨿽未必皆黃帝岐伯之言然秦火以前春秋戰國之際有如和緩秦越人軰𨿽甚精於醫其察天地陰陽五行之用未能若是精宻也則其言𨿽不盡出於黃帝岐伯其防亦必有所從受矣且夫寒暑燥濕風火者天之陰陽三陰三陽上奉之木火土金水火者地之陰陽生長化收藏下應之而五運行於其間卽五行之化气也天數中於五戊居之地數中於六巳居之戊巳土也化气必以五六故甲巳化土而居於其首土生金故乙庚次之金生水故丙辛次之水生木故丁壬次之木生火故戊巳次之此化气之敍也地之三陰三陽亦五行爾而火獨有二五行之妙理也蓋木王於東火王於南金王於西水王於北而土王於四維戊附於戍而在幹已附於辰而在巽而未之對衝在丑故辰戌丑未寄王之位也未在西南其卦爲坤其時爲長夏以其處四時之中呂氏月令謂之中央土此土正王之位也春木生火秋金生水冬水生木而夏火制金生气絕矣惟土王於西南然後以火生土以土生金四時之敍循環不窮然火方王於午土遽王於未則火气必耗故君火以名其气溫而未熱相火以位與太陰同處未申之間奉君令以行暑气於是火不耗於土不屈於金故丙盛則庚伏此火所以獨分君相之位也天气始於甲地气始於子子甲相合命曰歳立曰行四周而爲一紀天以六爲節故气以六期而爲一備地以五爲制故運以五歳而爲一周運統一歳於四時之表气分六位於一歳之中風雨燥濕寒暑其應有候其至有期然用以占焉往往不效非素問之無驗用其說者知常而不知變故也凡物理有常必有變𨿽天地之運動往來消息盈虛可以逆其必然者常也若其變則無所不至可知而不可必也嘗試卽其常而言之五太之運是爲太過其至先時五少之運是爲不及其至後時惟平气則不疾不徐其至以時其大略如此火運上臨少陰水運上臨太陽木運上臨厥陰金運上臨陽明土運上臨太陰謂之天符木運臨卯火運臨午金運臨酉水運臨子土運臨四維謂之歳防五太與在泉气同謂之同天符五少與在泉气同謂之同气防若是者其气和土運上見厥陰火運上見太陽謂之天刑運水運上見少陽金運上見厥陰謂之運刑天若是者其气乖此皆五運之常也主气各居一步厥陰主初少陰少陽次之太陰陽明又次之太陽主中六位不遷客气與歳推移子歳太陽之水爲初醜歳厥陰之木爲初疊相往來而少陽之爲初气乃在太陰之後半歳以前司天主之半歳以後在泉主之其大略如此若其情則有相得與不相得其位則有順有逆相得者木火相臨火土相臨之類也不相得者金木相臨水火相臨之類也父臨子則順木居少陽之位是已反此則寒水居金位斯逆矣君臨臣則順君火居少陽之位是已反此則相火居君火之位斯逆矣此皆六气之常也及論其變則有正有邪而又有變有勝有復有郁有發有淫有承當時而行者正也非時而行者邪也當時而行其過則爲變非時而行其至則爲勝其救則爲復抑而不伸則爲鬱鬱而怒起則爲發陵其所勝則爲淫極而必反則爲承假如大角之化爲啟拆而變爲摧拉太徵之化爲暄燠而變爲炎烈正化之爲變者然也少角木气不足淸勝而熱復少徵火气不足寒勝而雨復邪化之爲復者然也寒甚而無陽焰是爲火郁熱甚而無淒淸是爲金郁抑而不伸者然也水郁而發則爲冰雹土郁而發則爲飄驟郁而怒起者然也風淫所勝則克太陰熱淫所勝則克陽明陵其所勝者然也相火之下水气承之濕土之下風气承之極則有反者然也然摧拉之變不應普天悉皆大風炎烈之變不應薄海悉皆燔灼淸風之勝不應宇宙無不明潔雨气之復不應山澤無不蒸溽郁也發也淫也承也其理皆然凡此者其應非有候其至非有期是以可知而不可必也其應非有候則有不時而應者矣其至非有時則有卒然而至者矣是故千里之逺其變相似者有之百里之近其變不同者亦有之卽其時當其處隨其變而占焉則吉凶可知況素問所以論天地之气化者將以觀其變而救民之疾也夫大而天地小而人之一身五行之气皆在焉天地之气有常無變則人亦和平而無災天地之气變而失常則疾癘之所從出也是故木气勝則肝以實病脾以虛病火气勝則心以實病肺以虛病此醫者所能致察儒者不得其詳也至於官天地理陰陽順五行使冬無愆陽夏無伏陰春無淒風秋無苦雨和平之气行於兩間國無水旱之災民無妖孽之疾此儒者所當致察醫宗未必能知也素問亦略言之矣五行之精是爲五緯與運气相應有歳星有畏星以此察其行之逆順而占其吉凶然必曰徳者福之過者罸之則是運气之和平而爲休祥有徳者召之也運气之乖戾而爲疾有過者致之也𨿽然其說略而未詳吾儒之經則詳矣洪範九疇始於五行中於皇極終於五福六極聖人建極於上以順五行之用是以天下之民有五福而無六極有五福皆可以康寜矣無六極皆免於疾病矣此其道固有行乎運气之外者是謂大順成周之時嘗見之由庚之詩作而陰陽得由其道華黍之詩作而四時不失其和由儀之詩作而萬物各得其宜此建皇極順五行使民有五福而無六極之驗也是故素問方伎之書洪範則聖人經世之大法也知有素問不知有洪範方伎之流也知有洪範不知有素問儒者何病焉

卦變論說

王炎

卦變之說謂乾坤爲父母而姤復爲少父母六畫成卦凡一陽五陰皆自復變一陰五陽皆自姤變二陽四陰皆自臨變二陰四陽皆自遁變三陽三陰皆自泰變三陰三陽皆自否變其說不聞於先儒而言於邵氏至漢上朱氏從之且乾坤爲父母其交則爲三男三女復卦上坤下震震乃乾一索而得男姤卦上干下巽巽乃坤一索而得女若復姤爲小父母則姤有乾復有坤乾坤反系復姤所生而震巽二卦亦非出於乾坤不知從何而來且夫子彖易嘗言剛柔之變惟賁尢詳曰柔來而文剛分剛上而文柔諸家卽曰賁自泰來蓋祖邵氏說也然賁上艮下離坤體得乾一剛而成艮是謂柔來而文剛剛柔相反出於乾坤之變夫子之言如此未聞其言泰變爲賁也且雜卦首曰乾剛坤柔自乾坤生六子則剛柔相雜故六十四卦其剛皆出於幹其柔皆出於坤剛來下柔爲隨柔進上行爲晉剛來而不窮柔得位乎外而上同爲渙皆剛柔之變也且隨上兌而下震初上二爻不變則爲乾坤變則坤之初居上而爲兌乾之上居初而成震故曰剛來而下柔晉上離而下坤離卦在上六五以柔而居君位故曰柔進於上行渙上巽而下坎坎得乾之剛而爲中爻今居二而得中是謂來而不窮防得坤之一柔而爲初爻今居四而附五是謂柔得位而上同然則凡卦二陰二陽變爲臨遁三陰三陽變爲泰否夫子未嘗言而邵氏之徒言之諸家皆從其說此吾所未曉也朱子發用卦變以解經至無妄而力主其說且曰無妄上干下震若震一爻其剛自幹來則上卦未嘗損幹一剛是卦四體二柔自臨遁而變明矣然詳觀夫子之言於隨於渙皆曰剛來則是上卦一剛來而爲初二兩爻於無妄獨曰剛自外來加一外字則其初未嘗損上卦之一剛也蓋大畜上艮下乾則一剛在外反爲無妄則艮變爲震或謂大畜一剛在內自外來者自大畜而來也序卦先無妄後大畜謂大畜剛上自無妄而變可也謂無妄剛自外來由大畜而變於序先後不合殊不知序卦先無妄而後大畜雜卦又先大畜而後無妄謂剛自外來由大畜而變何不可之有其說亦未盡蓋無妄儲貳之卦上干爲父下震爲長子不損幹之一剛所以見其父道之全震爲長子初有一剛實自幹而得之故夫子加外字以別之也況反對自與變卦不同子發以反對爲變卦則尢失之蓋邵氏之學長於占筮文王之演易不專於占筮也靜而正心誠意動而開物成務易皆具焉惟以占筮論之則古人如管輅郭璞關朗之徒足以盡易之道矣不特邵氏也讀易者舎夫子所巳言求夫子所未言恐非聖人意也卦變之說存而勿論斯可矣

命侄名字淸寜說

程卓

史記蕭曹之相漢曰載其淸淨民以寜一夫安民之理若非無所事事者可爲也然寜一之效淸淨實致之淸淨之原則一規一隨未嘗有所紛更作爲而然也天下之理亦行其所無事而巳猶之於物風波駭則魚鼈擾於水网羅宻則羽翰擾於山擾之而求安之可乎是理也以之治身則作徳而日休心廣而體胖以之臨民則執簡以禦繁居靜以制動安靖和平之福自然隨所至而收其功故名來侄曰以寜而以務淸字之汝其誦詩讀書以養其心親師取友以輔其學此心虛一而能靜則觸事簡易以自安曰寜曰淸其功用顧不兩得歟尙其勉之嘉定己卯孟夏書於怡山閣

相者說

江靁

漢髙帝初爲亭長嘗告歸之田有老父過請飲因相呂后及孝惠帝魯元公主皆大貴老父去髙帝適從旁捨來追及老父老父曰鄕者夫人兒子皆以君君相貴不可言髙帝乃謝曰誠如父言不敢忘徳唐太宗方四歳有書生謁髙祖曰公在相法貴人也然必有貴子及見太宗曰龍鳳之姿天日之表其年幾冠必能濟世安民書生辭去髙祖使人追殺之星水遺民曰古今爲不肖不義之事求非望之福而卒至於大敗者未有不因夫佞人之遊辭有以激發而作成之也婦人之塗澤而立於門𨿽有誨淫之心未能必人之我卽也惟其過者寓目一人焉三數人焉乃至無一而不睥睨焉然後自以爲天下之至妍而羞惡之心蕩然矣童子之戱遇長者訶斥之得不竦然而止惟見者助之笑陽誇其能而授之方彼童子喜其誇而益逞也於是顚蹶不可制至於敗靣折支防身而終不悟何也彼皆有作成之者不自知其防於敗也天下將亂人人有殺人自立之心而茍得妄想之徒又從而爲虛誕之說人人而湯武之此不肖不義之事所以蠭起天下所以大亂也髙帝之老父太宗之書生相二帝皆驗史冊書以爲神由是觀之當時欲爲髙帝太宗之所爲者不知其幾人也能爲老父書生之言者又不知其幾人也彼老父書生之言偶驗於二帝爾安知其不以是告他人哉以是告他人而不驗者固多矣告他人而作成其不肖不義之心以防於旤敗者又多矣匹夫狂言使天下受其亂罪可勝誅哉然則髙祖使人追殺之是也髙帝以爲徳非也或曰史稱髙祖之欲追殺之懼其語泄爾子曰髙祖之意則私其行事則是也如以爲徳乃女子小人歆慕富貴之心也髙帝嘗逰咸陽縱觀太息曰大丈夫當如此矣此其气吞秦皇量眇天下蓋何如人顧徳匹夫偶然之虛譽無是理也然則史固有不足盡信者哉

三十六宮圖說

朱升

按邵子此詩取先天八卦圓圖指其緘要景象而示人以履運處身之道也邵子平日所以爲教妙在一動一靜之間詩之天根月窟正指此也所謂天根者指坤震二卦之間而言坤震之間陰旣極矣微陽將生將生之微陽天所生之根也所謂月窟者指乾巽二卦之間而言乾巽之間陽旣極矣微陰將生將生之微陰月所出之窟也陰陽一元气非有二也動而陽靜而陰更相禪代無有窮己天之寒暑時之晝夜人之呼吸物之榮枯其著者也方其動而陽也非全無陰陽漸盛則陰漸微及其靜而陰也非全無陽陰漸盛則陽漸微盛之極者消則微之極者息矣知此則知坤震之間乃幹之靜專旣極而動直之初也故曰天根幹防之間乃坤之靜翕旣極而動辟之初也故曰月窟凡艸木之甲坼必先根而後萌坤震之間在圖之下方其象厚地之下天包地外地下有天凡根之所著愈深則萌之所發者愈暢天根之名所以立也月之魄受日之光其無光處月之本體也乾巽之間在圖之上方其象中天之上月望而午盈極而虧而月之本體無光者始微出於此月窟之名所以立也气機闔辟流行不息而人物生焉气之流行其陰陽消長固不齊人物囿乎其中其純駁美惡豈能齊乎以吾身而處乎人物之中必也下極乎動靜之間如足之躡天根上極乎動靜之間如手之探月窟眞有見乎气機之消息流行者而後人物之生所以不齊者可得而諭矣見之明體之熟則其所以撫世酬物者必有其道矣所謂三十六宮指八卦之畫爲言剛畫奇一爲一宮柔畫耦二爲二宮八卦二十四畫共三十六宮陽宮十二陰宮二十四三十六宮不皆春也以耳目聰明之身而探月窟躡天根知物識人而灼見其不齊也而以無所系累之閒心來往乎其間翫對待之象以施泛應之用畫之對則皆一奇一耦也卦之對則皆三陽三陰也如是則泛而應曲而當三十六宮陽宮不暑陰宮不寒無適而非春也天根月窟三十六宮易之象也知物識人閒來往都是春則其占也此邵子胸中之全易而凡學者所當以爲己易者也昔人於此詩遇字逢字翫而未審誤以六十四卦圖復姤二卦言之或又有偏泥於歸根內丹之說者是以本指未徹愚故詳之以附於易旁注前圖之後云

八卦納甲圖說

朱升

按自甲至癸者十日之名也日有十而卦以八以八納十故乾坤二卦始終包羅之而納甲乙壬癸之四日甲壬陽日幹納之乙癸陰日坤納之也其間六日三男納其陽三女納其陰六子之卦各得乾坤之一畫者也又艮納丙兌納丁者气之方行者也少男女納之猶日之未午歳之方夏時也震納庚巽納辛者質之已凝者也長男女納之猶日之過午歳之旣秋時也坎離中男女納戊巳於正中有不待言者矣易家納甲意本如此其見於經則蠱之先甲後甲巽之先庚後庚與革之已日乃孚而巳世言易卦納甲本於參同契今以其書考之則以月之明魄多少取象於卦畫而以所見方位爲所納之甲二者皆非也夫旣以干三畫純陽爲望以坤三畫純陰爲晦則其明魄消長當以五夜當一畫若是則震當爲初五夜之月而非生明兌當爲初十夜之月而非上也望後巽艮準此此月之明魄旣與所言卦畫不類矣又地之方位甲庚相對旣以望夕之月爲幹而出甲則初生之月不見於庚矣上下之昏旦同見於南方之中亦初無上見丁下見丙之異也大抵月之行天一歳十二月間其昏出見之地夜夜推移不襲其位惟有春秋二分黃道與赤道相踏又須气朔分齊則其朔望朏魄出見乃有定位可指而不可以言納甲之理也參同契乃是整齊一歳一月一日之造化以明吾身之造化姑借易以言之大槪約略取象云爾而非以說易也

醫說贈徐子眞

趙汸

醫之爲術古之君子類皆能之以爲養生事親慈幼之切務非可漫焉諉諸人者是以百家眾技莫得而先焉況人之有身肌膚之防筋骸之束元气之藏神明之谷經之所起脈之所止營衛周流屈伸聚防與天地比運气靡常土風殊理五臟六腑勝負衰旺死生疾病之所以然皆儒者格物致知之目所當必防未有然於一身之內而得爲大儒君子者也去古旣逺由百家眾技而上率以空言相師而不旣其實惟醫則利害得失決於旦暮間甚逺不過旬日非可以文辭隠蔽故學者鮮焉於是判爲專門而世俗養生事親慈幼之際亦惟他人是托其不能無憾者眾矣宋之盛時嘗命文臣知其說者取前代方劑雜民間所獻遴選而愼存以極謹審之道業斯術者賴焉柰何庸人謬爲增損一以溫平和解掩其所不知而終無益於治療之效漢長沙太守之書觀證察脈以知病之所在而湯劑施焉其道最爲精當而近世以來遂爲絕學間有剽聞一二曾未得其要領而防湧泄率意妄施戕生人於掌股間而目不瞵其流獘豈有涯哉故凡儒者所當爲而不知講則世俗之士將起爲之其禍有不可勝言者不獨醫也河南處士郭公子和嘗以其修己治經之餘取張氏書精意研覃補其闕略子朱子爲敍以表章之沙隨程公可久亦有論著今傳者罕矣四海旣一河間劉氏東垣李氏之說始行東南其遺書未嘗防布者猶數十種有志者由是以遡長沙之學而有得焉可以養生可以事親可以及人庶幾古者大儒君子之能事不遂冺於方來巳乎𨿽然醫仁術也其體甚大其理甚微其用物也猥而雜其取效也近而著非通乎天地之化辧乎事物之賾者不足以成其能也非貫乎方論之博極其心思之至者不足以致其用也蓋必有明敏之資躬質厚之行而又反諸身以求古人格物致知之所必防者而用力焉使其心靜而理明志堅而神定然後聖神功巧脈病證治之說可以意防金石艸木形色气味之性可以類推而又博濟而匪私善施而不伐庶幾醫道復古者乎予嘗重有慨於斯切意通都大邑或有其人而未之見聞浙東朱公彥修親得河間東垣之傳於其師每欲一從之遊亦因循未暇也至正己丑冬來錢塘臥病進士臨川葛元哲書捨君時爲行省掾以長沙法親煮藥飲予且曰予書佐盧叔原善論醫當使爲子發藥旣而叔原至按脈處方乃東垣治內傷法也藥三進而病愈予歸山中每思叔原不忘辛卯十月予復來而叔原方給事公府少暇日則指徐君子貞相識因造其家得觀李氏諸書嘆其用力之久客中感疾屢從子貞得藥如鑰透簧湯沃雪又喜其取效之速聞朱公昔遊防府子貞之先君子愛慕之因遣子受其說又知其學爲有傳書肆老人陳思復爲予言子貞之父孝於親養生送死不墮流俗尢篤友誼則其過庭之間所以爲學問之本者必有道矣蓋是數者皆非今世方技家所能備而子貞兼有之且年甚富气甚淸讀書論文日進因之以成其能致其用使得於己者可及於人續於前不絕於後其事甚偉而乃優遊獨善使其道闇然而不章予蓋深惜之故具以平昔所見爲子貞言子貞倘因予言而有感其必善施博濟不失父師之意有以副交遊之望乎

原

易原一【河圖洛書】

程大昌

夫子之言易曰河出圖洛出書聖人則之是易於圖書固所兼法周人寶藏河圖孔子嘆河不出圖是河圖也者古盛世實有之非後世傅防也孔安國曰龍馬出河伏犧則其文以畫八卦謂之河圖又曰天與禹洛出書神龜負文出列於背有數至九禹因而第之以成九類劉歆乃曰伏犧氏受河圖則而畫之八卦是也禹治水賜雒書法而陳之洪範是也又敍洪範曰自五行至六極凡六十五字洛書本文也夫安國之謂文者數著乎象而錯綜可觀焉爾非謂後世文籍之文也歆謂洛書有字則全與孔異矣夫二子在漢皆號精博而違異如此予於是疑此時圖書巳自不存故各出意想而終無定證也然劉歆專佐符命正使漢家祕藏有之歆何以不得而見此不可曉也鄭康成則直曰河圖有九篇洛書有六篇說者謂其本諸緯書緯書者哀平間實始有之非古也不可據也而其誤有可以理證者典籍之字生於卦畫卦畫之智發於圖書易謂書契取夬爲象是八卦已重而文字始生也若圖書始出而篇章巳具則夫子謂書契取夬者誤矣此自可以意曉也特不知漢未逺古二圖尙皆茫昧而陳摶之徒生二千年後何從得之然而九位者三列數之旁正縱橫無有不爲十五故劉牧李泰伯悉謂非人智能僞爲也劉李之言近也而幹鑿度本出漢世其書多言河圖曰太一取之以行九宮四正四維皆十五也夫太一非所論也其所謂四正四維環拱一五無往而不爲十五卽此圖也然則昔之作爲幹鑿度者實嘗親見是圖矣其書言七八之象九六之變皆以十五爲宿蓋於圖乎得之也幹鑿度也者世儒多引之以明易指者矣而鄭康成之論大衍以十日十二辰二十八宿爲五十亦自幹鑿度出也晉張湛傳列子至七變爲九曰此章全是周易幹鑿度則漢魏以降凡言易老者皆巳宗而用之非後世托爲也然則圖書也者幹鑿度實能得之而孔劉反不得見何邪所可言者其四維四正皆爲十五正符陳摶所傳則其來巳古若可信爾且說易者莫古於系辭矣而系辭之言圖書正與天地變化天象吉凶同在聖人法效之數也則謂以數發智者信而可證也謂有字有書者妄也天何言哉而況造字成書明與世接乎

二【重卦非文玉】

程大昌

揚子云曰易始八卦而文王六十四非也世之有杵臼書契也蓋取諸益夬而益夬乃重卦也如曰卦至文王乃始重爻爲六則杵臼書契豈其至周始具也邪夫子言易曰十有八變而成卦夫卦之一爻卽蓍之三變也十有八變則六爻矣策之立也以三百六十者爲總也而夫三十六者之得爲二百一十六二十四者之得爲百四十有四皆六其爻而四乘之也則易之在策也巳重爻而六矣豈待周邪周官之紀三易也其經卦皆八其別皆六十四連山夏也歸藏商也夏商之世八卦固巳別爲六十有四矣夏商二易卦名時見諸先秦之書其名則皆周名也此又可以見夫八卦之爲八八巳在夏商之前矣夫易也者前世必皆略有其辭特未備爾至文王周公相繼補足而後卦爻之辭始備故岐山箕子遂皆列名於其間有以見周人能裨闕而增成焉爾不曰爻之三者至周而始六也其書之以周名也猶言至周而成也蓋豳之七月其正朔率皆用夏而序詩者又巳明言其爲后稷先公之詩則是未有成周先有此詩矣今其系之於豳乃遂戴周爲名者識其入經之世也周易之系於周正此類揚氏因其名之冠周也而遂以文王名之其不審哉

三【聖人不專用占】

程大昌

易之尊蓍也直爲其神可以代易而聖人得以洗心受成也洪範之斷大謀也凡己意之與國論直不自主而皆取決於龜筮夫其槁骨枯莖果可信仗以及此乎蓋聖人尊易而因以及蓍蓍尊而後易尊也易之經秦而得不焚者竟以此若求其本則是以蓍爲導而使人向易焉爾若其卜筮則未嘗全以主信也古之聖人之猷爲悉可考矣舜之命禹也禹請枚卜舜蔽巳志以言曰朕志先定鬼神其依龜筮協從卜不習吉豈其專以蓍定邪周公之穆卜國事也令龜之辭謂許則歸而竢命以待其愈不許則屏璧與珪以爲不神亦不以不遂所請而信疾之不愈也然則聖人之於人事卜筮其先後固大有序矣易之爲書不爲卜筮設然而無蓍以出卦象則臨事不知卦之所擇故卜筮爲用易之要也若聖人立教之道則常置仁義於陰陽剛柔之間不專取成乎卦象如曰師徵丈人吉非丈人而屬弟子則不吉矣碩果不食一象也而君子以之得輿小人以之剝廬防此類推之則卦同而人事異其禍福不專從卦也故善補過者終以無咎而悔亡者乃遂往無不利也與

性原

程永奇

自孟子言性善而荀子言性惡揚雄言性善惡混韓文公言性有三品學者疑焉至橫渠張子分天地之性气質之性而後諸子之說始定性善者天地之性也余則所謂气質者也然嘗疑之張子所謂气質之性形而後有則天地之性乃未受生以前天理之流行者故又以爲極本窮源之性又以爲萬物一源如此則可謂之命而不可謂之性矣程子有人生而靜已上不容說之語又於好學論言性本而後言形生疑若天地之性指命而言命固善矣於人性果何預乎曰張程之論非此之謂也蓋自其理而言之不雜乎气質而爲言則是天地賦予萬物之本然者而寓乎气質之中也故其言曰善反之則天地之性存焉蓋謂天地之性未嘗離乎气質之中其以天地爲言特指其純粹之善乃天地賦予之本然爾曰形而後有气質之性其所以有善惡之不同何也曰气有偏正則所受之理隨而偏正气有昏明則所賦之理隨而昏明木之气盛則金之气衰故仁常多而義常少金之气盛則木之气衰故義常多而仁常少若此者气質之性有善惡也曰旣言气質之性有善惡則不復有天地之性矣子思子又有未發之中何也曰性固爲气質所雜矣然方其未發中心湛然物欲不生則气𨿽偏而理自正气𨿽昏而理自明气𨿽有贏乏而理則無勝負及其感物而動則或气動而理隨之或理動而气挾之由是至善之理聽命於气善惡由之而判矣此未發之前天地之性純粹至善而子思子之所謂中也記曰人生而靜天之性也程子曰其本也眞而靜其未發也五性具焉則理固無寂感而靜則其本也動則有萬變之不同焉愚嘗以是而質之先師矣曰未發之前气不用事所以有善而無惡至哉言乎

新安文獻志卷三十一

欽定四庫全書

新安文獻志卷三十二

明程敏政撰考

岐陽石鼓文考

程大昌

元和志曰石鼔文在鳳翔府天興縣南二十里石形如鼓其數盈十蓋紀周宣王田獵之事卽史籕之迹也貞觀中吏部侍郎蘇勉紀其事云虞禇歐陽共稱古妙𨿽歳久訛缺遺迹尙有可觀紀地理者不存記錄尢爲可惜案志此言則世人知有岐鼔者自唐而始蘇勉歐陽虞禇四子實爲之先隋以前未聞也故歐文忠𨿽甚重其筆畫謂非史籕不能爲而深疑其奇古如此自周至隋數千百載何以無人采錄邪開元以後張懷瓘韋應物韓退之直云宣王之鼓也然詳考其語實皆臆度以言無有明著其說得諸何書傳諸何人者宜乎歐公之不信也若夫竇臮張懷瓘所著則特詳矣臮之言曰岐州雍城南有周宣王獵碣十枚並作鼓形上有篆文今見打本石尋毀失懷瓘書斷曰甄丰定六書二曰奇字卽史籕體與古文小異其迹有石鼓文存焉蓋諷宣王畋獵之作也不知二子此語亦皆臆度言之邪或亦嘗有所本也歐文忠曰十鼔之文可見者四百六十五字不可識者過半卽韓歌所謂牧童敲火牛礪角年深豈免有闕訛者也就其文之可曉者言之有曰我車旣攻我馬旣同者車攻語也有曰其魚維何維鱮及鯉何以貫之維楊及栁則兼記田漁也凡此數語之可讀者又蘇文忠所謂眾星錯落僅名斗者也夫其語旣與車攻詩合而其所紀田漁又與車攻相似且其字體又爲大篆而籕又宣王之史也合此數者若皆可以歸諸宣王則無怪乎說者云然矣然古事有可參例者五子之歌卽大禹貽後之訓伊尹之三風十愆又皆成湯之本語也此乃世臣子孫舉揚先訓以明祖述之自爾則古語偶同車攻安得便云宣詩也惟其字正作籕體似爲可證而大篆未必創於史籕古書又有可考也捨此二說則無所執據以名宣鼓矣如予所見則謂此鼓不爲宣鼓而當爲成王之鼓也左氏昭四年椒舉言於楚子曰成有岐陽之搜杜預曰成王歸自奄大搜於岐山之陽杜預之爲若言也𨿽不云搜岐之有遺鼔而謂成搜之在岐陽者卽石鼔所奠之地也然則鼔記田漁其殆成王之田之漁也歟宣王固嘗出鎬而東獵矣其地自屬東都故曰四牡龎龎駕言䢐東䢐東云者以方言之則是自鎬出洛也岐在丰西三百餘里安得更云䢐東也則鼓辭不爲車攻之辭亦巳明矣鼔辭旣不爲車攻之辭則何據而云宣王之鼔也今去古逺事之出於傳疑者不敢不存其舊等之其爲可疑焉且從所據之明者而主之猶愈於泛漫臆度也故予謂椒舉之言旣能明記岐搜爲成王之搜則其不能明記此搜之有鼔𨿽爲不備若較之唐語絕無的據而專用籕體定爲宣王之物者其說差有本祖也古田狩與後世不同名爲從田其實閱武其事則登獸數獲其意則致眾而耀武故武王初集大統因伐獸而陳天命以鎭撫在防之諸侯已遂識之於策者所以揚威傳逺使來今共見焉爾也此古今講武識事之深意也然則岐陽之記搜也以鼓武成之記事也以策以防以鼔其物𨿽異而托物傳逺則一意也

祭天金人考

程大昌

匈奴傳曰霍去病出隴西過焉耆千餘里得匈奴祭天金人師古曰作金人以爲天神之主而祭之卽佛像是其遺法也按今世佛像不問範金捏土采繪而其象通作黃色則皆本鑄金也武帝旣得此像遂收而祠諸甘泉以其得自休屠分地之內故系之休屠也漢志謂馮翊云陽有休屠祭天金人是也云陽縣者甘泉宮地也休屠巳降而爲渾邪王所殺武帝嘉其向巳遂並與金象而尊之旣巳祠諸甘泉又取休屠王列之典祠而名之以爲路徑神焉日防者休屠王太子也武帝以其父故而寵養之賜姓曰金則又本之金象也已而日防之母死帝畫其象於甘泉而題之曰休屠王閼氏夫惟寶其象祠其父姓其子繪其母直皆以其來降而尊異之也自此以外史無他聞焉班固漢人也具著其實首尾如此之詳至曹魏時孟康注釋漢志始曰匈奴祭天處在云陽縣甘泉山下秦奪其地後徙其像於休屠右地而又爲去病所獲也自此說旣出而晉史隋史亦皆據信入之正史予以世次先後考之未敢遂以爲然也杜佑曰冒以秦二世元年自立擊走月氏則是秦二世巳前月氏之地未爲匈奴所有休屠未得主典其地安能徙像以寘而不爲月氏所卻也則謂避秦而徙休屠右地者理之必不可者也則孟康之語顯爲無據不待多求矣若夫金像之所自來則於史有考而非避秦以徙之謂也張騫傳曰月氏者燉煌祈連間小國也燉煌沙州也祈連天山也本皆月氏地沙州天山之間有城焉名爲昭武昭武者卽佛之號釋迦棄其家而從佛之地月氏旣爲匈奴所破則遂防竄乎蔥嶺之西爲十餘國凡冠昭武爲姓者皆塞種也塞卽釋聲之訛者也此地興崇釋敎而月氏國焉故金象遂在其地而爲去病所得用何說以爲主執而云自秦地徙之月氏也後明帝夢人飛行殿庭項有日月光巳而舉以問人傅毅曰西域有神其名曰佛陛下所夢其是乎世人信佛者多因飾爲之說曰佛之靈能於其敎未行中國見夢於帝而感悟之此誤也金象旣巳入漢而渾邪休屠數萬之眾又已徙入塞內亦有入在長安者凡此數萬之人皆月氏故種其間奉佛者必多而又以金象爲之宗主則中國人爲其所咻者又多故其語可以轉而上聞明帝先已知之故遂因聞生想而形之於夢此亦樂廣之謂因者也金象未得以前無人嘗作此夢則又樂廣謂未嘗有人夢乘車入防穴者是也茍云其敎未傳而其神自見則傅毅中國人也何由而知飛行挾日月者其神嘗名爲佛邪

罘罳考

程大昌

前世載罘罳之制凡五出鄭康成引漢闕以明古屛而謂其上刻爲雲气虫獸者是禮疏屛天子之廟飾也鄭之釋曰屛謂之樹今浮思也刻之爲雲气虫獸如今闕上之爲矣此其一也顏師古正本鄭說兼屛闕言之而於闕閣加詳漢書文帝七年未央宮東闕罘罳災顏釋曰罘罳謂連屛曲閣也以覆重刻垣墉之處其形罘罳一曰屛也罘音浮此其二也漢人釋罘爲復釋罳爲思𨿽無其制而特附之義曰臣朝君至罘罳下而復思至王莽斸去漢陵之罘罳曰使人無復思漢此其三也崔豹古今注依鄭義而不能審知其詳遂析以爲二闕自闕罘罳自罘罳其言曰漢西京罘罳合板爲之亦築土爲之詳豹之意以築土者爲闕以合板者爲屛也至其釋闕又曰其上皆丹堊其下皆畫雲气僊靈奇禽異獸以昭示四方此其四也唐蘇鶚謂爲网戶其演義之言曰罘罳字象形罘浮也罳絲也謂織絲之文輕疎浮虛之貌蓋宮殿窻戶之間网也此其五也凡此五者𨿽參差不齊而其制其義互相發明皆不可廢罘罳云者刻鏤物象著之板上取其疏通連綴之狀而罘罳然故曰浮思也以此刻鏤施於廟屛則其屛爲疏屛施諸宮禁之門則爲某門罘罳而其在屛則爲某屛罘罳覆諸宮寢闕閣之上則爲某闕之罘罳非其別有一物元無附著而獨名罘罳也至其不用合板鏤刻而結网代之以蒙冒戶牖使虫雀不得穿入則別立絲网凡此數者𨿽施寘之地不同而罘罳之所以爲罘罳則未始或異也鄭康成所引雲气虫獸刻鏤以明古之疏屛者蓋本其所見漢制爲之言而予於先秦有考也宋玉之語曰髙堂邃宇檻層軒曾臺累榭臨髙山网戶朱綴刻方連此之謂网戶者時𨿽未以罘罳名之而實罘罳之制也釋者曰織网於戶上以朱色綴之又刻鏤橫木爲文章連於上使之方好此誤也网戶朱綴刻方連者以木爲戶其上刻爲方文互相連綴朱其色也网其狀也若眞謂此戶以网不以木則其下文何以云刻也以网戶綴刻之語而想象其制則罘罳形狀如在目前矣宋玉之謂网綴漢人以爲罘罳其義一也世有一事絕相類者夕郎入拜之門名爲靑取其門扉之上刻爲交以靑塗之見王后傳注故以爲名稱謂旣熟後人不綴門闥單言靑世亦知其爲禁中之門此正遺屛闕不言而獨取罘罳爲稱義例同也然鄭能指漢闕以明古屏而不能明指屛闕之上何者之爲罘罳故崔豹不能曉解而析以爲二顏師古亦不敢堅決兩著而兼存之所以起議者之疑也且豹謂合板爲之則是可以刻綴而應罘罳之義矣若謂築土所成直繪物象其上安得有輕疎罘罳之象乎況文帝時東闕罘罳嘗災矣若果畫諸實土之上火安得而災之也於是乃知顏師古謂爲連屛曲閣以覆垣墉者其說可據也崔豹曰闕亦名觀謂其上可以觀覧則是顏謂闕之有閣者審而可信闕旣有閣則戶牖之有罘罳其制又已明矣杜甫曰毀廟天飛雨焚宮夜徹明罘罳朝共落棆桷夜同傾正與漢闕之災罘罳者相應也蘇鶚引子虛賦罘网彌山因證罘當爲网且引文宗甘露之變出殿北門裂斷罘罳而去又引溫庭筠補陳武帝書曰罘罳晝捲閶闔夜開遂斷謂古來罘罳皆爲网此誤以唐制一偏而臆度古事者也杜寶大業雜記幹陽殿南軒垂以朱絲网絡下不至地七尺以防飛鳥則眞寘网於牖而可捲可裂也此唐制之所因也非古來屛闕刻鏤之制也唐𨿽借古罘罳語以名网戶然罘罳二字因其借諭而形狀益以著明也【朱子曰程泰之演繁露議論多可取如辧罘罳之類是】

周禮考

王炎

周官六典周公經治之法也秦人舉竹簡以畀炎火漢興諸儒拾於煨燼之餘藏於巖穴之間其書已亡而幸存漢旣除挾書之律武帝時六典始出帝不以爲善作十論七難以排之藏於祕府不立於學官其書𨿽存如亡夫天下之治不可無法猶之爲圓必以規爲方必以矩爲平直必以準繩六典之書備焉武帝之志欲馳騖於規矩準繩之外𨿽四代之書且以爲朴學而弗好其於周禮何有立論排之宜矣東都諸儒知有周禮而其說不同以爲戰國陰謀之書者何休也以爲周公致太平之迹者鄭康成也六官所掌綱正而目舉井井有條而詆之以爲戰國之陰謀休謬矣而康成以爲致太平之迹其說亦未然也治法至太平大備而所以致太平者不專系於法之詳也周公輔政管蔡流言不安於朝而之東都及鴟鴞之詩作金縢之書啟然後成王逆公以歸旣歸之後伐管蔡作洛邑遷殷民管蔡旣平殷民旣遷洛邑旣成公則歸政於成王矣當歸政之時成王蒞政之初淮夷猶未定也而況公未歸政管蔡未平殷民未遷洛邑未成𨿽有六典安得盡舉而行之成王卽政巡侯甸伐淮夷中外無事還歸在丰作周官之書以戒飭卿士大夫則周公之經制蓋施行於此時吾是以知六典之法至太平而後備非用六典能致太平也夫爲治有定法天下無定時時異則法異𨿽堯舜禹相受以道法亦不能無損益也分畫九州堯之制也至舜則析爲十有二州分命羲和堯之制也至夏則羲和合爲一官聖人察人情觀世變立法經治𨿽不可變亦不可泥古此周公之意也而讀周禮者至今不能無疑王畿不可以方千里也五服不可以分爲九也三等之國不可斥之以爲五也井田之制積同爲成積丘爲縣都鄙內外不容異制也或者見其可疑則曰周禮非周公之全書蓋漢儒以意易之者多矣漢儒之言周禮誠不能無失然亦不敢遽變其意也考之於經見其可疑舉而歸罪於漢儒豈得爲至論哉且夫禹之五服服五百里各指一靣言之故東西相距而爲五千周之九服方五百里則以其方廣言之東西相距其地亦止於五千又何斥大封域之有且梁州之地職方所無周公豈不能復先王之故土而治之然而不在封域之內者務廣徳不務廣地可知矣言其斥大封域而爲九服考之不詳之故也周之洛邑𨿽曰天地之中北近大河東西長而南北狹不可以規方千里然溫在今之河北下陽在今之河東皆畿內地不以河爲限也若曰洛在河南不能規方千里則商人之都在河北涯邦畿千里何以見於商頌則言千里王畿之非實者亦考之不詳之故也井田之法凡九夫爲井皆以成田言之溝洫道塗不與焉內而鄕遂外而縣都其法一也然在鄕遂則自一井積之方十里爲成又自一成積之方百里爲同所以言鄕遂授田之數也在家邑則自一井積而爲邑爲丘爲甸四甸爲縣四縣爲都所以定公卿之采地也鄭康成不察內之成同外之邑都皆自一井積之見其廣狹不同而以爲井田異制又爲之說曰一甸之地旁加一里以爲成一都之地旁加十里而爲同此康成之誤有以汨經之文而遂與先王井地之制不應內外異法此又考之不詳之過也若夫三等之國分爲五等則周公之意蓋逆慮世變而求有以制之也唐虞之世天下號爲萬國然彊則肆弱則屈敵則爭於是疊相兼並至周之初宇內不過千八百國則向之萬國社稷丘墟十七八矣周公於是欲分而爲五等自公以下所食之地少附庸之國多欲其以大比小以小事大庶幾可以小大相維然必建邦國之時方定其地初非取先王已制之國盡從而更張之也蓋周公𨿽定六官之制亦度時措之宜而行之蓋有定其制而未行者矣亦有己行之後世隨時而變者矣定鼎郟鄏謂之建國以爲民極然成康未嘗都洛幽王之敗周始東徙此所謂定其制而未行者三等之國分爲五等法𨿽立而未行亦此意也五刑之罪二千五百穆王變爲祥刑凡三千條穆王去成王未逺也然不用周公之法呂刑一書夫子蓋有取焉此所謂後世隨時而變者也若曰徙封數大國則諸侯盡擾司徙之制言封國不言徙國以封爲徙此又考之不詳之過也𨿽然前軰之所疑者吾固推經意而辧之矣周禮猶有可疑者先儒蓋未之疑也祀昊天上帝則服大裘而冕祀五帝亦如之且祀昊天於南至服裘爲宜祀黃帝於季夏盛暑之月而亦服裘可乎王搢大圭又執鎭圭以朝日以考工記考之大圭其長三尺抒上葵首鄭康成謂玉方一寸其重一斤若圭三尺其博二寸有半其厚四分則其重殆三十斤而王能搢之乎王乘玉輅建太常維者六人服皆衮冕夫衮冕王與上公之服也維太常者徒行車後乃亦衣龍衮與王同服不幾於尊卑無辧乎太宰六官之長也其屬六十而內小臣寺人九嬪世婦女禦之職皆與焉以天子之政卿而宦寺宮妾悉爲之屬不巳防乎天官旣有世婦春官又有世婦且曰每宮卿二人謂之婦則不得以爲卿鄭康成乃曰如漢有長秋亦以士人居之夫士人爲卿則又不得謂之婦矣且王后六宮而天子六卿若宮有二卿則卿十有二人何其數之多邪周禮一書今學者所傳康成之訓釋也則康成可謂有功於周禮矣𨿽然六官之制度以康成而傳亦以康成而晦蓋康成之於經一則以緯說汨之一則以臆說汨之是以周公之典其意不得不晦也周公之典旣晦是以學者不得不疑也前軰之所疑者不揆其僭而釋之吾之所疑則世未有辧之者後必有能辧之者矣故表其說以待來者考正焉

可言集考

方回

可言集前後二十卷金華魯齋王公柏字防之之所著也魯齋祖師愈嘗登龜山之門後與朱張呂三先生交仕至中奉大夫直煥章閣爲幹淳名卿文公銘墓父澣師呂亦逮事朱仕至朝奉郎主管建昌軍僊都觀魯齋年十五喪父初自號長嘯紹定己丑年三十三矣始棄科舉之學見防堂劉公炎端平甲午以長嘯爲非持敬之道攺號魯齋乙未見船山楊公與立始聞北山何公基之名而見焉基勉齋黃公髙弟遂北靣師之平生著述精確峻潔鑽研文公諸書良苦足爲勉齋嫡孫無忝也咸淳甲戌九月九日卒年七十八此集專以評詩故曰可言前集七卷一二三卷取文公文集語錄等所論三百五篇之所以作及詩之教之體之學而及於騷四五六七卷取文公所論漢以來至宋及題跋近世諸公詩後集十三卷各專一類而論其詩者二十三人曰濓溪橫渠龜山羅豫章李延平徐逸平胡文定致堂五峯朱韋齋劉屛山潘黙成呂紫防曾文淸文公宣公成公黃谷城黃勉齋程蒙齋徐毅齋劉篁防劉漫塘附見者五人曰劉靜春曾景建趙昌父方伯謨李果齋其第十三卷

專取漢唐山夫人房中樂然則其立論可謂嚴矣文公成公於思無邪各爲一說前軰謂之未了公案詩三百一言以蔽之曰思無邪自古及今皆謂作詩者思無邪文公獨不謂然論語集注謂凡詩之言善者可以感發人之善心惡者可以懲創人之逸志觀此固已謂詩之言有善有惡作詩之人不皆思無邪矣猶未也文集第七十卷

讀東萊詩記乃有云孔子之稱思無邪也以爲詩三百篇勸善懲惡𨿽其要歸無不出於正然未有若此言之約而盡者爾非以作詩之人所思皆無邪也今考東萊所說見桑中詩後謂詩人以無邪之思作之學者當以無邪之思讀之文公則辧之曰彼𨿽以有邪之思作之而我以無邪之思讀之二公之說不同如此又雅鄭二字文公謂桑中溱洧卽是鄭聲衛樂二雅乃雅也成公謂桑中溱洧亦是雅聲彼桑間濮上已放之矣予嘗詳錄二先生異說於思無邪章今魯齋但紀文公之說而不紀成公之說𨿽引成公讀詩記所說十有三條而桑中詩後一條不錄無乃疑文公之說謂今之三百五篇非盡夫子之三百五篇乎秦法嚴宻詩豈獨全竊意刪去之詩容有存於里巷浮薄之口漢儒病其亡逸槪謂古詩取以足數小序又文以他辭而後儒不敢議欲削去淫奔之詩三十有一以合聖人放淫之大訓予晚進未敢據從竊謂桑中溱洧非淫奔者自爲之詩彼淫奔者有此事而旁觀之人有羞惡之心故形爲歌詠以刺譏醜譬若今鄙俚如賺如令連篇累牘形容狹邪之語無所不至豈淫者自爲之乎旁觀者爲之也文公以淫奔之詩出於淫奔者之口故不惟不信小序而大序止乎禮義之言亦致疑焉蓋謂桑中溱洧等作未嘗止乎禮義也予妄意以爲采詩觀風詩亦史也鄭衛之淫風盛矣其國豈無君子與好事者察見其人情狀故從而歌詠之其所以歌詠之蓋將以揚其惡𨿽近乎戲狎而實亦足以爲戒也文公以爲淫奔者自爲是詩則其人亦至不肖太無恥矣惡人之尢也聖人何錄焉成公謂詩雅樂也祭祀朝聘之所用也桑間濮上之音鄭衛之樂也世俗之所用也桑中溱洧諸篇作於周道之衰𨿽已煩趣猶止於中聲孔子嘗欲放鄭聲豈有刪詩示萬世乃收鄭聲以備六藝乎此說不爲無理而文公則謂鄭風衛風若干篇卽是鄭衛大雅小雅若干篇卽是雅二南正風房中之樂也二雅之正朝廷之樂也商周之頌宗廟之樂也變雅無施於事變特里巷之歌謠爾必曰三百篇皆祭祀朝聘之所用則未知桑中溱洧之屬當以薦何等之鬼神接何等之賔客邪此二說者內翰尙書王公應麟與予屢次商略之矣作詩不皆思無邪文公糾成公之說也因是遂辧雅鄭二字而及於三百篇或用爲樂或不用爲樂三節不同所以謂之未了公案學者不可不細考也予考十家所評詩話始於胡苕溪博也終於王魯齋約也欲學詩者觀是足矣

中星考

陳櫟

堯典中星與月令中星候之必於正南午位則同而其象以星宿不同所以不同之由有四焉曰古略而後漸詳一也堯典以中气月令以昏旦而不專以中气二也歳差三也昏刻之難定四也周天三百六十五度四分度之一其形之圓如彈丸其覆地之形如覆盂其旋繞也如轉轂天半覆地上半包地下二十八宿亦半隠半見隨天而旋焉天左旋一日繞地一周而過一度日亦左旋一日繞地一周而比天爲不及一度積一期三百六十五日四分日之一而日與天防故占天者於節气初昏之時候某星中於正午之位以審作歷之差否古今一律特詳略不同爾不必拘於南靣聽治視時授事之說今術家欲辧方位必先定子午鍼以爲準亦其遺法中星無刻無之特白日不見他時無準惟於節气初昏之時候之正午爲便爾是故中星二字始見於孔傳歷象日月星辰之下前此未見也堯典候中星之法歷一月而中星移次歷三月而中星移方地之四方一定不易而天之四象十二次二十八宿運轉不停惟春分星鳥南星昴西星虛北星火東天星與地位合春而夏則鳥轉而西火轉而南虛轉而東昴轉而北矣所謂中星移方者如此仿此而推他皆可見堯典中星惟虛昴以二十八宿言星鳥取四象星火取十二次互相備也子午卯酉四正之位四星勻停降而求之月令又降而求之漢晉志三統元嘉等歷分至中星不皆相對聞之先覺曰堯卽位於甲辰其二十一年爲甲子甲子冬至日在虛一度而昏昴中盛矣哉此天地間貞元防合之運曠數千載而一遇者也月令視堯典則漸詳矣其果精宻與否未可知也堯惟舉四仲初昏之中星月令則十二月備舉之堯典中星舉四象十二次月令專舉二十八宿且患井斗度濶而別舉弧建以審細求之堯典惟求之初昏月令則並求之旦而必考日行所在以見中星去日逺近之度焉朱子嘗曰天無體只二十八宿便是天體以是知中星之轉移卽天體之轉移也定一歳之運實本於日之行度春秋分百度冬夏至一百一十八度率一气差三度分至之相距必六度故增減每十八度此法之由來必已久矣堯典𨿽略然賔出日餞納日夏至致日行之惟謹且星鳥星火星昴必冠之以日中日永日短焉非求日之所在以定中星乎月令四仲月中星春昏弧中夏昏亢中秋昏牽牛中冬昏東壁中鄭氏曰呂令與堯典異舉月本也漢志亦引月令章句謂中星當中而不中或不當中而中進在節初自然契合且又有一證三統歷後晉志冬至中星皆在奎度宋元嘉歷方退至壁八度爾豈有呂令時仲冬已昏壁中而漢晉乃反在奎之理月令仲冬惟舉月本也此所以昏東壁中也然唐孔氏曰月令十二月日之所在或舉月初或舉月末皆據大略不細與歷齊同其昏明中星亦皆如此昏明中星在一月之內有中者皆得載之二十八宿其星體有廣狹相去有逺近或月節月中之日昏明之時前星已過於午後星未至正南又星有明暗見有早晚明者昏早見而旦晚沒暗者昏晚見而旦早沒所以昏明星不可正依歷法但舉大略爾長樂陳氏亦曰月令中星或舉朔气或舉中气互見也以此二家說言之則月令中星亦未可斷以爲盡舉月本也兼之歳差之說尢所當知而經解家之所鮮知漢唐二孔皆不及此至三山林氏朱子蔡氏始引差法以論經蓋天度於零分而有餘歳日於零分而不足天度常平運而舒日道常內轉而縮天漸差而西歳漸差而東此歳差之由古歷簡易未立差法但隨時遷攺以合其變至東晉虞喜宋祖衝之隋張冑始用差法率五十年退一度何承天倍之爲百年皇極歷酌二家中數爲七十五年𨿽近之未精宻也唐李淳風不主差法一行力辧其非謂自周迄春秋季日已差八度漢四百餘年日亦差五度矣今又參之大衍歷及近世景祐新書又謂八十三年日差一度近年敍防天歷者又謂今不及六十年輙差一度𨿽歳差年數難以一說定之而歳之必差可知矣又況古今昏刻又自不同日長至六十刻短至四十刻古也後乃謂日未出二刻半而明日旣入二刻半而昏一刻之間中星常過三度半彊而昏明之刻乃爭五度使分至之日或天气有陰晴明晦之殊則星之出沒必有遲速難準之異乃欲拘拘以辧千古中星同異難矣哉且是說也一行常慮之矣其說曰何承天以月蝕衡步日所在又驗以中星漏刻不定漢世課昏明中星爲法已淺今候夜半星以求日衡𨿽近於宻而水有淸濁壺有增減或積塵所壅則漏有遲莫臣等頻夜候中星而前後相差或至三度愚讀唐書至此未嘗不喟然嘆曰嗟乎以昏難而求之夜半夜半有刻漏可憑若可定矣而又病於水也壺也積塵也以至於三度之差夫三度之差幾一刻之差也歷家用心至此亦良苦矣歷家有曆書有渾儀且世掌天官從事專且久而候中星之難尙如此今吾儕謹據諸解諸史而以方寸之天想象圓穹之天乃欲定千古中星之同異信難矣哉革卦之大象傳曰君子以治歷明時歷之必不容不革尙矣唐二百九十年曆凡八攺近世率二三十年曆必一攺惟不免於差也是以不免攺革以與天合使古歷可膠固守之則何取於治歷何足以明時哉由是言之則呂令上距堯時幾二千年仲冬日自虛宿而退至斗中星自昴宿而退至璧無怪也其不同而不能不異不特難辧亦不必辧也抑又有感焉堯甲子歳冬至日在虛一度昏昴中歷三代秦漢唐迄今日愈益退今大徳乙巳距堯甲子三千六百四十有二年而冬至日在箕昏營室中日在虛退至箕凡渉五宿中星自昴退至室亦渉六宿以歳差中數七十五年差一度約之則二萬餘年後冬至中星始又退至昴宿而與堯時合矣而誰其見之論至此豈不曰俯仰終宇宙哉豈可不遐思而永慨也哉

周正考

趙汸

春秋𨿽修史爲經猶存其大體謂始年爲元年歳首爲春一月爲正月加王於正皆從史文傳獨釋王正月者見國史所書乃時王正朔月爲周月則時亦周時孔氏謂月攺則春移是也後於僖公五年春記正月辛亥朔日南至昭十七年夏六月記太史曰在此月也日過分而未至當夏四月是謂孟夏又記梓愼曰火出於夏爲三月於商爲四月於周爲五月皆以周人攺時攺月春夏秋冬之序則循周正分至啟閉之候則仍夏時其經書冬十月雨雪春正月無冰二月無冰及冬十月隕霜殺菽之類皆爲記災可知矣汲冢竹書有周月解亦曰夏數得天百王所同商以建丑爲正亦越我周作正以垂三統至於敬授民時巡狩烝享猶自夏焉其言損益之意甚明經書春烝春狩夏搜以此蓋三正之義備矣而近代說者往往不然夫以左氏去聖人未逺終春秋二百四十二年以及戰國之際中國無攺物之變魯未滅亡傳於當時正朔豈容有差而猶或有爲異論者何也蓋嘗考之曰殷周不攺月者據商書言元祀十有二月而秦人以十月爲歳首曰夏時冠周月者則疑建子非春而孔子嘗欲行夏之時也按太史公記三代革命於殷曰攺正朔於周曰制正朔於秦曰攺年始蓋正謂正月朔謂月朔何氏公羊注曰夏以斗建寅之月爲正平旦爲朔殷以斗建丑之月爲正雞鳴爲朔周以斗建子之月爲正夜半爲朔是也殷周卽所攺之月爲歳首故曰攺正朔曰制正朔秦卽十月爲歳首而別用夏時數月故曰攺年始其言之已詳漢書律曆志據三統歷商十二月乙丑朔旦冬至卽書伊訓篇太甲元年十有二月乙丑朔伊尹祀於先王以冬至越茀行事其所引書辭有序皆與僞孔氏書伊訓篇語意不合且言日不言朔又不言卽位則事在卽位後矣凡新君卽位必先朝廟見祖而後正君臣之禮今卽位後未逾月復祠於先王以嗣王見祖此何禮也曁三祀十有二月朔奉嗣王歸於亳是日宜見祖而不見又何也所謂古文尙書者掇拾傅防不合不經蓋如此說者乃欲按之以證殷周不攺月可乎又言後九十五歳十二月甲申朔旦冬至無餘分春秋歷周文王四十二年十二月丁丑朔旦冬至後八歳爲武王伐紂克殷之歳二月己丑晦大寒閏月庚寅朔三月二日庚申驚蟄周公攝政五年正月丁巳朔旦冬至禮記孟獻子亦曰正月日至七月日至其說皆與傳合夫冬至在商之十二月在周之正月大寒在周之二月驚蟄在三月夏至在七月而太初歷其在立冬小雪則曰於夏爲十月商爲十一月周爲十二月唐人大衍歷追算春秋冬至亦皆在正月孰謂殷周不攺月乎陳寵曰陽气始萌有蘭射幹蕓荔之應天以爲正周以爲春陽气上通雉雊雞乳地以爲正殷以爲春陽气已至天地已交萬物皆正蟄虫始振人以爲正夏以爲春蓋天施於子地化於丑人生於寅三陽𨿽有微著三正皆可言春此亦歷家相承之說所謂夏數得天以其最適四時之中爾孰謂建子非春乎乃若夫子答顏子爲邦之問則與作春秋事異蓋春秋卽當代之書以治當代之臣子不當易周時以惑民聽爲邦爲後王立法故舉四代禮樂而酌其中夫固各有攸當也如使周不攺時則何必曰行夏之時使夫子果欲用夏變周則亦何以責諸侯之無王議桓文而斥吳楚哉何氏哀十四年傳注曰河陽冬言狩獲麟春言狩者蓋據魯變周之春以爲冬去周之正而行夏之時以行夏之時說春秋蓋昉於此然何氏固以建子爲周之春但疑春不當言狩而妄爲之辭至程子門人劉質夫則曰周正月非春也假天時以立義爾則遂疑建子不當言春此胡氏夏時冠周月之說所從出也先儒見孟子謂春秋天子之事而述作之防無傳惟斟酌四代禮樂爲百王大法遂以爲作春秋本意在此故番昜吳仲迂曰若從胡傳則是周本行夏時而以子月爲冬孔子反不行夏時而以子月爲春矣何氏之失又異於此故子朱子以謂恐聖人制作不如是之紛更煩擾錯亂無章也薛氏又謂魯歷攺冬爲春而陳氏用其說於後傳曰以夏時冠周月魯史也是蓋知春秋攺周時爲不順而又移其過於魯爾然謂魯有歷實劉歆之誤按律曆志言劉向所總有黃帝顓頊夏殷周曆及魯歷爲六歷自周昭王以下無世次故據周公伯禽以下爲紀自煬公至緡公冬至殷曆每後一日則由歷家假魯君世次逆推周正交朔之合否因號魯歷非魯人所自爲明矣宋書禮志又言六歷皆無推日食法但有考課防宻而已是豈當代所嘗用者哉劉歆惑於襄哀傳文遂謂魯有司曆而杜氏因之謬矣然說者亦自病夏時周月不當並存故直謂春秋以夏正數月又疑若是則古者大事必在歳首隠公不當以寅月卽位其進退無據如此固不足深辧而惑者猶以爲千古不決之疑則以詩書周禮論語孟子所言時月不能皆合故也夫三正通於民俗久矣春秋本侯國史記書王正以表大順與頒朔告朔爲一體其所書事有當系月者有當系時者與他經不同詩本歌謡又多言民事故或用夏正以便文通俗書乃王朝史官記言之體或書月則不書時或書時則不書月況僞孔注二十五篇決非眞古書其有合有否皆不可論於春秋周禮所書正月正歳皆夏正也諸官制職掌實循二代而損益之其著時月者又多民事與巡狩烝享自夏者同故仍夏時以存故典見因革蓋非赴告防書定爲一代之制者皆得通言之則又不可論於春秋矣若論語言莫春亦如詩書言春夏皆通民俗之恆辭也不可據以爲周不攺時孟子言七八月之間旱十一月徒杠成十二月輿梁成在左傳後則周攺月猶自若竹書又記晉曲沃莊伯之十一年十一月魯隠公之元年正月也竹書乃後人用夏正追錄舊史故與春秋不同然亦未嘗輙以夏正亂春秋之時月也蓋殷周攺時月與所損益只是一理如尙齒之由貴徳而貴富而貴親親迎之由庭而堂而戶大事之由昏而日中而日出之類皆是疊進法所以順天道通世變在當時自不爲異故孔子以爲百世可知非徒曰以易人之觀聽而巳彼秦人以三代爲不足法旣不足以知之而後之蔽於今而不知古者亦不足以言之也自啖趙而後學者往往習攻左氏而王周正月爲甚以其尢害於經特詳著焉

通鑑綱目凡例考異

汪克寛

克寛謹按綱目凡例與綱目之書皆子朱子手筆褒善貶惡明著義例悉用春秋書法一字不茍然學者鈔錄書肆傳刋久而漏誤者多尹氏發明乃或曲爲之說噫朱子論春秋變例謂門人曰此烏可信聖人作春秋正欲示萬世不易之法今乃忽用此說以誅人末幾又用此說以賞人使天下後世皆求之而莫識其意是乃後世弄法舞文之吏之所爲也曾謂大中至正之道乃如此乎竊詳此言則綱目之與凡例時或異同皆鈔錄傳刋之失也況尹氏所紀綱目如秦王遷太后誤作秦人隋主堅弒介公闡誤作殺慕容敗死作貶死徵士陶濳作處士之類訛舛尢甚克寛自幼受讀嘗有所疑而未敢決其必然今僭躐謹摭刋本綱目與子朱子凡例相戾者敬錄如左以俟有識者考焉

歳年例曰正統於橫行之下朱書國號謚號君名年號建國僭國朱注國名謚號姓名年號列國朱注國名簒賊及不成君亦朱注國名【克寛按朱書朱注刋本當用白字今坊本目行上甲子字仍用白字則行下大書分注元用朱字者亦當易以白字○又篇首威烈王名凡例於正統君名下注曰如雲午今刋本細注亦當比帝奕例大書】名號例曰秦漢稱帝注曰其曰上者當時臣子之辭今不用惟注中或因舊文【今刊本唐中宗書上觀燈於市裏宗書上躬耕興慶宮側上芟麥苑中上復幸左藏肅宗書上朝太上皇於西內代宗書上如陜州上還長安上幸章敬寺徳宗書上生日不受獻穆宗書上畋驪山文宗書上有疾武宗書上受法籙懿宗書上歷拜十六陵僖宗書上奔鳳翔昭宗書上更名上祀圜丘上如石門鎭皆不書帝】卽位例曰凡僭國始稱帝者曰某號姓名稱皇帝注云魏王曹丕宋王劉裕梁王朱晃之類【今刋本惟曹丕書姓宋王裕梁王晃皆不書姓】凡始稱王者繼世曰嗣【今刋本書魏王曹操卒太子丕立不曰嗣】復號曰某國復稱王注曰如西秦之類【今刋本晉武帝太元十年書乞伏國仁稱單於注云是爲西秦十三年書西秦王乞伏國仁卒而不書西秦復稱王疑脫簡也】攺元例曰關義理待失者以前爲正而注所攺於下注曰章武三年五月後主卽位攺元建興而通鑑於目錄舉要自是年之首卽稱建興凡若此類非惟失其事實而於君臣父子之敎所害尢大故今正之【今刋本癸卯章武三年書後主建興元年而不數章武之年然唐中宗景龍四年六月睿宗卽位是年仍書四年而分注睿宗景云元年至次年書睿宗皇帝景云二年則建興元年疑誤】尊立例曰立太子曰立子某爲皇太子注曰漢文帝立景帝爲太子但云子啟中年以後封王諸子始有稱皇子者後遂稱之今按封立之命出於天子不應自謂其子爲皇子只從文帝初例【今刋本漢順帝建康元年書立皇子炳爲太子唐太宗貞觀二十一年書立皇子明爲曹王宗開元二年書立皇子嗣眞爲鄫王代宗大歷十四年書立皇子五人爲王皇弟二人爲王誤加皇字】非正統因事特書者去皇號【今刋本宋武帝永初元年立子義符爲皇太子亦誤加皇字穆宗長慶二年立景王湛爲太子又誤去皇字】崩塟例曰秦漢以後王侯死皆曰卒注曰薨乃臣子之辭不當施之國史也【今刋本唐武宗防昌二年書昭義節度使劉從諫薨僖宗乾符元年書同平章事劉瞻薨皆誤作薨】謚非生者之稱而通鑑以謚加於薨卒之上亦非是今亦正之然非賢者則虛美之稱亦無所取故不復注【今刋本梁文惠公狄仁傑梁文獻公姚崇許文憲公蘓頲廣平文貞公宋璟武穆王李光弼文簡公楊綰汾陽忠武王郭子儀西平忠武王李晟北平莊武王馬燧南康忠武王韋臯邠宣公杜黃裳晉文忠公裴度皆書謚】無統之君稱王公者曰某王公某薨注曰上無天子故得因其臣子之辭【今刋本宋魏之間書秦王乞伏熾磐卒武都王楊卒涼王蒙遜卒五季之間書吳越武肅王錢鏐卒吳越文穆王錢元瓘卒楚文昭王希範卒吳越忠獻王佐卒皆不書薨】凡正統之君廢爲王公而死者書卒【今刋本唐髙祖武徳二年酅公薨不書卒】簒賊例曰君出走而弒之曰某君出走某弒之注淖齒之類又僭國無統則曰某國某人弒某君某【今刋本書齊君地出走其相淖齒殺之又書周郭烕舉兵反遂殺其主承佑而尹起莘發明皆曲爲之說愚按秦二世隋煬亦皆驕暴無道而仍書弒又如外域臣下殺其君長且以弒書此必傳誤】凡以毒弒者加進毒字而不地注曰霍顯又加使醫字【今刋本但書曰大將軍光妻顯弒皇后許氏而不書使醫進毒恐漏】簒國隨事異文注曰封其故君則曰廢而不曰奉【今刋本唐昭宣帝天祐四年書梁王全忠稱皇帝奉唐帝爲濟陰王不書廢】巡行例曰凡正統巡行郡國曰帝如某官府第宅曰幸學校曰臨曰視【今刋本唐髙祖武徳七年書帝詣國子學太宗貞觀十四年書詣國子監髙宗調露元年永淳元年宗開元十年皆書幸東都僖宗中和元年書幸成都皆與凡例不同】封拜例曰凡宦者封爵皆加宦者字【今刋本唐宗開元元年以髙力士爲右監門將軍知內侍省事分注宦官之盛自此始而不書宦者字】凡殊禮皆書注曰王莽加號九錫之屬王莽是自爲之以自爲書【今刋本加安漢公莽號宰衡升宰衡諸侯王上加安漢公莽九錫並不書自愚按簒賊例注曰王莽董卓曹操等自其得政遷官建國皆依範史直以自爲自立書之今董卓曹操司馬昭等遷官殊禮皆稱自惟王莽不書自蓋漏誤爾】徵伐例曰僭名號曰稱注曰周列國稱王【今刋本周顯王三十五年書齊魏相王四十四年書秦初稱王四十六年書韓燕稱王注曰時諸侯皆稱王趙武靈王獨不肯令國人謂己曰君而赧王十七年下注趙惠文王元年則趙亦稱王矣然不書趙稱王疑漏】

新安文獻志卷三十二

欽定四庫全書

新安文獻志卷三十三

明程敏政撰雜著

建康攻守防

張惇頤

晉蔡謨曰時有否泰道有屈伸暴逆之冦𨿽終滅亡方其彊盛皆詘而避之要終歸於大濟而已爲今之計莫若養威以俟時王羲之亦曰以區區江左營綜如此天下寒心久矣中興之業政以道勝寛和爲本力爭武功非所當作二人者能言之而不得行之行之而足以安江南者孫權一人爾陸瑁嘗勸權曰九域盤互之時率須深根固本愛力惜費陸遜亦嘗勸權施徳緩刑寛賦息調權報之曰發調者蓋謂天下未定事以濟眾若徒守江東修崇寛政兵自足用何以多爲顧坐自守可陋爾以此知權之志未嘗不在於天下然以傳考之亦未嘗肯求逞於中原曹公來侵則破之拒之而已治艦立塢築堤遏湖作塗塘明烽燧始終所以備魏者至矣及移牋於曹公曰足下不死孤不得安則權固未嘗得志也嘉禾中因蜀伐魏一攻淮南聞明帝東行遽卽斂避諸將之攻樊城司馬懿救之亦引軍亟退自後觀之謂之怯可也而權不以爲恥豈非天下之勢旣未有可投之隙與其力而取敗不若退守而待時也邪史稱權繼父兄之業有臣以爲腹心股肱牙爪兵不妄動故戰少敗而江南安此權之所以爲治也及嗣主立諸葛恪爲政首侵邊以怒敵東興之戰幸捷顧不能持勝復違眾大舉一敗塗地恪旣喪驅而孫氏之業因以衰焉則權之兵不動利害果何如也其後孫皓用諸將計數侵晉鄙陸抗曰茍無其時𨿽復大聖亦宜養威自保不可輕動今不務力農富國審官任能明黜陟愼刑罰訓諸司以徳拊百姓以仁而聽諸將狥名窮兵黷武動費萬計士卒凋敝冦不爲衰而我已大病矣夫爭帝王之資而昧十百之利此人臣之姦便非國家之良防也抗之言兼有陸瑁陸遜蔡謨王羲之論而皓不知用此其所以亡也東晉自庾亮經營徵伐皆不能有成謝安父子乘苻堅頃敗之餘圗之如恐不及至於渡河入鄴訖無尺寸之得宋文自恃富彊加兵元魏檀道濟再行無功諸將以此繼敗而北遂至步梁武遭魏世之亂陳慶之以數千兵入洛而嵩髙之襲防至殱盡及貪河南之地納叛將棄睦鄰而身國顚覆陳宣帝辟土宇於北齊旋失淮泗於後周𨿽以桓溫劉裕之才度越歷代諸將而溫伐苻健慕容暐皆防成而敗裕平南燕滅姚秦亦旣得而失則六朝用兵攻伐之防可槪見矣

記山海經

朱熹

浙江出三天子都在其東【按地理誌浙江出新安黟縣南蠻中東入縣今錢塘浙江是也黟卽歙也浙音折】在閩西北入海余曁南【余曁縣屬防稽爲永興縣】廬江出三天子都入江彭澤西【彭澤今彭蠡也卽尋陽彭澤縣】一曰天子鄣右出山海經第十三卷

按山海經惟此數卷所記頗得古今山川形勢之實而無荒誕譎怪之詞然諸經皆莫之考而其他捲謬悠之說則往往誦而傳之𨿽陶公不免也此數語者又爲得今江浙形勢之實但經中浙字漢志注中作淛蓋字之誤石林巳嘗辧之注中蠻中字羅端良所著歙浦志乃作率山未知孰是廬江得名不知何義其入江處西有大山亦以廬名說者便謂卽是三天子都此固非是然其名之相因則似不無說也都一作鄣亦未詳其孰是但廬江出丹陽郡陵陽縣而其旁縣有以鄣名者則疑作鄣爲是也予嘗讀山海諸篇記諸異物飛走之類多雲東向或云東首皆爲一定而不易之形疑本依圗畫而爲之非實紀載此處有此物也古人有圗畫之學如九歌天問皆其類

漫記疫疾事

朱熹

俚俗相傳疫疾能傳染人有病此者鄰里防絕不通訊問甚者𨿽骨肉至親亦或委而去傷俗害理莫此爲甚或者惡其如此遂著書以曉之謂疫無傳染不須畏避其意善矣然其實不然是以聞者莫之信也予嘗以爲誣之以無染而不必避不若告之以𨿽有染而不當避也蓋曰無染而不須避者以利害言也曰𨿽染而不當避者以恩義言也告之以利害則彼之不避者信吾不染之無害而已不知恩義之爲重也一有染焉則吾說將不見信而彼之避也惟恐其不速矣告之以恩義則彼之不避者知恩義之爲重而不忍避也知恩義之爲重而不忍避則𨿽有染者亦知吾言之無所欺而信此理之不可違矣抑染與不染似亦系乎人心之邪正气體之虛實不可一槪論也吾外大父祝公少時鄰里有全家病疫者人莫敢親公爲煮粥藥日走其家徧飲病者而後歸劉賔之官永嘉時郡中大疫賔之日徧走視親爲診脈候其寒溫人與藥餌訖事而去不復盥手人以爲難後皆無恙云

演繁露三事

程大昌

古謂日輪規環千里特言其周廣當然者爾而無有言其如何其圓者也沈括取銀圜爲諭曰月如銀圜本自無光日耀之乃有光其圓非圓乃月與日相望其光全爾及其闕也亦非眞闕乃日光之所不及爾此諭最爲精審予已詳著之矣淳熙丙申三月予爲少蓬太史局言朔日已時日食西北隅食至一分半而復已而日行加巳呼臺官卽道山下以盆貯油對日景候之時旣及已云忽驟起少選云退則日輪西北角微有虧闕約其所欠殆不及一分蓋食已而復非不及一分半也其年某人使金自北而回正當食時其行適及河北自北望之則日輪虧及十分之二是太史之言固不能精亦不全謬也予因此之見益知沈括銀圜之說確與之合也臨安距河北則向南二千餘里矣日食西北人在東南故從東南見之闕處全少是以十其分而闕僅及一也至於人在河北日並東南故其食處多見而遂十分虧二以此見日輪正圓可驗也此如東京所鑄渾儀今在臨安淸臺則於西北兩柱移低兩寸以順天勢其防迹尙在可驗南北異地於以準望天度則臨安與汴京自是不同也

前史有得古骸者其脛與齒比常人特大世遂命爲佛骨曰非佛骨則安得有齒如許之大耶此固難以口舌辧矣然自佛入中國以來惟傅奕不肯茍隨嘗見佛牙獨曰此金剛石爾非佛牙也金剛石至堅惟羚羊角可以擊之試以角扣而牙遂碎裂則時人謂爲佛牙者豈眞佛牙也哉至其長大倍常則實可駭已而不當駭爲眞異也戊申七月十六日因讀左氏文公十一年曆敍鄋瞞種族首尾甚詳杜預曰防風之後漆姓也防風也者卽禹之所戮謂身廣九畝其長三丈骨節專車者也春秋之謂鄋瞞者卽防風種也僑如爲魯所獲緣斯爲宋所獲滎如爲齊所獲簡如爲衛所獲鄋瞞之族自此遂絕後世中國不復有如此長人也此四人者惟緣斯於行爲祖而他皆兄弟魯得僑如埋其首於魯郭門齊得簡如亦埋其首於周首之北門杜預曰骨節非常恐後世怪之故詳記其處也當鄋瞞之族尙存長身之種世傳而世有之自防風以至僑如骨節皆大不減殺也夫其世世傳種如此偉大而不聞常有靈怪可以異乎常人則夫俗傳大脛之號爲佛骨者安知外國中不有一種人物自爾越異而好佛者遂加誇飾名之以佛也哉左氏詳記埋骨之異以示後世正防此類而王莽時有長人巨無霸其長盈丈其大十圍漢末臨洮亦見長人長亦逾丈史漢所記甚明則𨿽後世亦時有人物如許長大安得見其長大而遂尊信以爲眞佛也然因左氏語而詳求之乃知鄋瞞之族亦大有異榮如者焚如之弟也榮如以魯桓十六年死焚如至宣公十五年在計其年當一百三歳矣而其當生之年尙未在數未論形骨大抵其年壽如此後世亦自罕比也以此言之則古人之異今人者不止一事堯舜文武之年皆後世所無而彭祖之壽云登八百季札在吳幾與春秋相爲終始此皆後世之所無也顏之推曰海邊人不信有木大如魚山中人不信有魚大如木信哉

隋志宋齊之間天子宴私著白髙防士庻以烏太子在上省則防以烏紗在永福省則白紗隨時以白幍通慶弔之服國子生亦服白紗巾晉著白接竇蘋酒譜曰接防巾也南齊垣崇祖守壽春著白紗防肩輿上城今人必以爲怪古未以白色爲忌也郭林宗遇雨墊巾李賢注云周遷輿服雜事曰巾以葛爲之形如幍本居士野人所服魏武造幍其巾乃廢今國子學生服焉以白紗爲之是其制皆不忌白也樂府白紵歌曰質如輕雲色如銀制以爲袍余作巾袍以先驅巾拂塵吳兢樂府要解舊史白紵吳地所出則誠今之白紵列子所謂阿錫而西子之舞所謂白紵紛紛鶴翎亂者是也今世人麗妝必不肯以白紵爲衣古今之變不同如此唐六典天子服有白紗防其下服如裙襦韈皆以白眎朝聽訟燕見賔客皆以進禦則猶存古制也然其下注云亦用烏紗則知古制𨿽存未必肯用多以烏紗代之則習見忌白久矣世傳明皇幸蜀圗山谷間老叟出望駕或著白巾釋者曰服諸葛武侯此不知古人不忌白也

新安誌敍義民

羅願

夫名之所謂君子者豈有常哉義之所在焉而巳巳誠向義則人操名以從之一爲不義則人操名以去之而世之學士大夫得此名者常多以其講學明而趨操定宜不防於不義爲足以當此然其間固有操名而去之者甚可懼也至於閭閻之人先王之所以望之者有不若學士大夫之詳然不敢忽也自霸者齊桓之徒民猶勉於爲善與其爲善於鄕不如爲善於裏與其爲善於裏不如爲善於家是以匹夫有善可得而選至漢氏猶有孝弟力田之科而鄕縣三老率眾爲善與縣令丞尉以事相敎後世爲治益簡吏與民益疏凡吏之所施設者皆非教民之具必待其刲肝股致祥異幸而吏又以爲意然後得與於表閭賜帛之寵至於謹身彊力率妻子治田桑以奉事其親聨其兄弟而睦其族黨者上之所望於下在此矣而有司以其無顯異不復言大率老死而無聞是所勸者不可常而可常者勸有所不及也夫兔罝小星之人所以見錄於二南萬世傳誦者特以其施之中林無人之中而不忘敬則以爲好徳知賤之服役於貴而不敢肆則以爲知命如是而巳爾豈若後世之云者哉然民生後世循性而動乃亦有自然過絕於人者𨿽不必合中道要其心主於爲義以此知十室之邑必有忠信而人之性善可以爲堯舜信矣誠令世之長民者視人以三代之民而敎之以三代之物察之以三代之法其不以古之民自爲者則寡矣自黃芮以孝書唐史其後篤行之民因事偶見者僅數人類而錄之毋使其無傳焉

新安誌敍仙釋

羅願

學者多疑於鬼神然言有物又云世無仙特有隠君子至漢劉向乃取古之隠者務光彭祖老耼楚狂接輿之屬皆論以爲列仙豈古之仙者不欲自異而特欲以出處之迹眾所知者見於世邪君子之於仁固靜而壽其靜者疑於隠其壽者世則以爲仙特所從名之異爾要以盡人之性則气志昌大而神不散越有決不與萬物俱泯沒者此在吾術中矣考之前世傳此者皆祖黃帝老子至秦猶以博士領其方而號其人爲列仙之儒明猶有所本非若後世誇者之傳也由漢以後又有浮屠氏之說乃更以一死生爲務其道要使人決擇以發明其固有則死之與生惟其所遇而無損益乎其眞是以蕩然肆志無怵惕乎胸中又豈所謂朝聞道夕死可矣者非邪自唐書始列神秀於傳至國朝景徳中詔纂其源流爲景徳傳燈錄此其人皆著見於世不可揜矣若吾州許宣平之操眞古所謂隠君子者人特以其後裔爲嘗有見之者而著之仙自餘二家學者並及醫卜皆以次列之覽者擇焉而已矣

性理字訓

程端蒙

天理流行賦予萬物是之謂命人所稟受莫非至善是之謂性主於吾身統乎性情是之謂心感物而動斯性之欲是之謂情爲性之質剛柔彊弱善惡分焉是之謂才心之所之趨向期必皆由是焉是之謂志爲木之神在人則愛之理其發則惻隠之情是之謂仁爲金之神在人則宜之理其發則羞惡之情是之謂義爲火之神在人則防之理其發則辭遜之情是之謂禮爲水之神在人則別之理其發則是非之情是之謂智人倫事物當然之理是之謂道行此之道有得於心是之謂徳眞實無妄是之謂誠循物無違是之謂信發巳自盡是之謂忠推己及物是之謂恕無所偏倚是之謂中發必中節是之謂和主一無適是之謂敬始終不二是之謂一善事父母是之謂孝善事兄長是之謂悌天命流行自然之理人所稟受五性具焉是曰天理人性感物不能無欲耳目鼻口斯欲之動是曰人欲無爲而爲天理所宜是之謂誼有爲而爲人欲之私是之謂利純粹無妄天理之名是之謂善凶暴無道不善之名是之謂惡物我兼照擴然無私是之謂公蔽於有我不能大公是之謂私凡此字訓搜輯舊聞嗟爾小子敬之戒之克循其名深惟其義以逹於長以防於學審問明辧精思篤行孜孜勉焉聖賢可致【朱子曰小學字訓甚佳言語𨿽不多卻是一部大爾雅】

錄所聞晦庵先生語

李道生

先生遊鐘山書院見書籍中有釋氏書因而掲看先君問其中有所得否曰幸然無所得吾儒廣大精微本末備具不必他求

一心具萬理能存心而後可以窮理

讀書著意玩味方見得義理從文字中逬出

讀書閒暇且靜坐庶幾心平气和可以思索義理防文字當防大意又防句語中何字是切要孟子謂仁義禮智根於心只根字甚有意如此用心義理自出人只一心識得此心使無走作𨿽不加防閒此心常在問存心曰存心不在紙上寫底且體認自家心是何物聖賢說得極分曉孟子恐後人不識又說四端於此尢好玩索

再問存心曰非是別將事物存心孔子曰居處防執事敬與人忠便是存心之法說話說得不是便莫說做事覺得不是便莫做亦是存心之法

大學在明明徳一句當常常提撕能如此便有進步處蓋其原自此發見人只一心爲本存得此心於事物方知有脈絡貫通處

問明明徳曰人皆有个明處但爲物欲所蔽剔撥去了只就明處漸明將去然須致知格物方有進步處識得本來是甚麼物

問程子謂致知節目如何曰如此理防也未可須存得此心卻逐節子思索自然有个覺處如諺所謂冷灰裏豆爆

學者解論語多是硬說須習熟然後有个入頭處問道之以徳齊之以禮曰資質好底便化不好的須立个制度敎人在裏面件件是禮後世專用以刑然不用刑亦無此理但聖人先以徳禮到合用處亦不容巳有恥且格只將格字做至字防至是眞个有到處如王假有廟格於上帝之格如選善逺罪眞个是逺罪有勉彊做底便是不至

問聖人十年工夫曰不須理防這个且理防志於學能志學許多科級須著還我

問下學上逹聖人恐不自下學中來曰不要說髙了聖人髙後學者如何企及越說得聖人低越有意思十五志學一章全在志於學上當思自家是志於學與否學是學个甚如此存心念念不放自然有所得也三十而立謂把捉得定世間事物皆揺動我不得如富貴威武貧賤是也不惑謂識得這个道理合東便東合西便西了然於中知天命便是不惑到知處是知其所以然如事親必孝事君必忠之類耳順是不思而得如臨事迎刅而解自然中節不待思索所欲不逾矩是不勉而中

孟子曰求其放心而已矣當於未放之前防如何巳放之後防如何復得了又防是如何作三節防後自然習熟此心不至於放

惻隠羞惡辭讓是非情也仁義禮智性也心統性情者也端緒也因情之發露而後性之本然者可得而見說仁只防孺子將入井時尢好體認

義是个毅然說話如利刀著物

四端本諸人心皆因所寓而後發見

問萬物皆備於我曰未當如此須從孟子見梁惠王防起卻漸漸進步如防論語豈可只理防吾道一以貫之一句須先自學而篇漸漸浸灌到純熟處其間義理卻自然出中必有庸庸必有中能防此而後可以發諸運用

聰察便是知彊毅便是勇

天之運轉不窮所以爲天行健

天有春夏秋冬地有金木水火人有仁義禮智皆以四者相爲用也

問伊川見人靜坐如何便嘆其善學曰這卻是一个總要處

問滿腔子是惻隠之心曰此身軀殻謂之腔子能於此身知有痛便見於應接方知有个是與不是

爲气血所使者只是客气惟於性理說話涵泳自然臨事有別處

進取得失之念放輕卻將聖賢格言處研窮考防若悠悠地似做不做如捕風捉影有甚長進今日是這个人明日也是這个人

論方士

程先

自方士之說興風雨雷霆皆曰有術可致其尢者竊禮經巫祝禬禜之事以自文儒者不能辟也則又曰雷者天之號令匹夫豈能號召哉彼又竊吾儒之說以自文曰人爲萬物靈與天地並可以知鬼神之情狀可以贊天地之化育雷霆特其小者爾儒者愈不能辟之必有眞儒者曰飌師雨師載在祀典非有社稷者不得祭司巫太祝列之周官非居是官者不得爲而左道惑眾司冦之誅不可逭也如是庶可以服其心而救末流之獘也夫

朱文公易簀私識

祝穆

穆觀近嵗所編文公朱先生年譜其書易簀時事頗有疑誤恐不容無辧蓋先生以建炎庚戌生以慶元庚申三月薨於考亭所居之正寢是歳春先生故宅之前其山絕頂有數百年合抱之木一株勢幹雲霄一旦忽爲巨風所拔夏六月溪流大漲素所未有宅前之岸爲洪濤捲去數百尺則所謂木稼山頽大賢之厄其關於造化盛衰之運固如此今年譜所書則謂是日大風抜木洪流崩岸二異並見於易簀一日之間則其事近怪能無駭聽竊謂不若攺是日爲是歳則可紀實矣至於先生疾革則惟仲子監酒公侍而季子侍郎公時方調官中都先生首索紙筆作季子書與之訣別次作勉齋黃公書【先生之壻】又其次欲作退守範公書【先生侄壻】則手弱不復能運筆亟命仲子代書尙力疾塗竄一二字且拳拳皆以編輯禮書爲囑才扶就枕奄然而逝今年譜所書乃謂先作黃範二書而後作季子書則其事失倫何以垂範昔第五倫視兄子及已子且不能無別曾謂先生治命而顚倒其親疏之序乎切謂行狀所紀先後巳得其實固不當復爲異同也愚以幼孤先生念其外家子數育於家墊方易簀時實與童子執燭之列追念當時所見恍然如昨日事謂宜刋正而年譜摹板乃建安書院掌之僭嘗以此二疑白之富沙知郡實齋王公許以更定而未果輙私識之庶幾吾黨之士尙有考焉

新安文獻志卷三十三

欽定四庫全書

新安文獻志卷三十四

明程敏政撰雜著

使金錄

程卓

嘉定四年九月二十八日有防以朝郎尙書刑部貟外郎程卓假朝請大夫試工部尙書淸化郡開國侯食邑一千戶食實封一百戶賜紫金魚袋充賀金國正旦國信使忠州防禦使知大宗正事趙師嵒假昭信軍承宣使左武衛上將軍天水縣開國伯食邑七百戶充賀金國正旦國信副使

十一月五日癸丑陛辭

十一日巳未出國門

二十四日壬申至盱眙軍

二十五日癸酉遣盱眙軍客將往泗州探問先排巳至二十七日乙亥再問接伴使副繼至

二十八日丙子遣掌儀髙宗愈等過淮傳銜繼同北書表張震亨先排書表完顏速傳接伴使副名銜至盱眙燕館使太中大夫尙書戶部郎中李希道副廣威將軍東上閤門副使富察信從舊禮立飲書表三杯而去二十九日丁丑三節官屬先絕淮裝載禮物忽雨作接伴使副至津亭卓等具冠裳登舟乘馬入亭內望拜如常儀次與希道信對揖升中庭酒三行退分位少憇三節官屬與左先排完顏速右先排完顏南海互參使副各上馬對揖並行入泗州驛講私覿正泛送之禮傳示安止二更卽登車微雪夜行六十里

三十日戊寅晴早頓臨淮縣驛卽行八十里至靑陽鎭已二更

十二月一日已邜霜晴早頓虹縣沿汴河行八十里至靈璧縣驛宿至中途虞姬墓在道左護軍千戶及先排等羣騎獵於曠野淺艸中時獲獐兔夜行六十里雪微作

二日庚辰早頓靜安鎭驛雪已白六十里至宿州永丰驛在州治之側左有司司右有司獄司自此數問車夫以金國用兵事或言有詔書敵兵巳退或言猶未退但是多用僉軍把阸其言不一所至車夫等又備言官司科斂頻仍民間貧乏父子兄弟因僉軍久不見靣詞語怨嗟夜行四十五里

三日辛巳晴早頓蘄澤鎭四十五里至栁子鎭宿西望卽鳯凰山遇北使數車南上乃賀本朝正旦使也夜行六十里

四日壬午陰早頓永城縣七十里至防亭鎭宿寒甚將晚雪作夜行四十五里

五日癸未早頓谷熟縣四十五里至南京今攺爲歸徳州未入城過雷萬春墓環以小橋榜曰忠勇雷公之墓八陽熈門至睢陽驛左有隆興寺乃髙宗皇帝卽位之所夜行六十里

六日甲申晴早頓寧陵縣入永寧驛今攺爲長寧六十里至拱州宿今攺爲睢州夜行六十里

七日乙酉晴早頓雍丘縣今攺爲杞縣六十里至陳畱縣宿過空桑及伊尹村村人多伊姓墓在空桑北一里許有磚堠刻云湯相伊公之墓相傳墓左右生棘皆直如矢縣驛甚壯云是張邦昌故居有畱侯廟第王原叔諸家考子房所封乃彭城畱城非陳畱也自宋武下教修復時其失久矣夜行四十五里

八日丙戌晴黎明至東京門外卓等率三節官屬皆朝服同接伴李希道等並馬入安利門過儲祥宮入賓曜門過大相國寺寺榜乃太宗禦書路南轉有市井差盛耄稚聚觀或以手加額宿防通館

九日丁亥晴在館接伴遣書表張震亨借私覿正泛送至眞定之數照例從之傳得北人二十九日詔書其中云爰自山西及於畿甸掠奪人畜憑陵室廬中都西京路及淸滄州今年稅賦並行減免其承應人自言敵兵方略退約春初大相打打言戰也

十日戊子晴賜酒果及宴內使閤門只候唐古元佐押宴中奉大夫沁南軍節度使兼懷州管內觀察使提舉河防常平倉事護軍彭城郡開國侯食邑一千戶食實封一百戶劉思誼卓等巳時過位行禮受酒果赴宴如常儀夜行四十五里暴風大作飛沙蔽空

十一日已丑陰風益甚車多獘漸葺以前至郭橋鎭早頓四十五里至陽武縣宿夜行三十五里

十二日庚寅晴早頓延津縣卽舊酸棗縣也三十里至黃河先過一小河亦有小橋其黃河浮橋名天漢橋用九十六巨舟一舟十碇每六舟一鋪有人居守設幙次於其側伺欲從例下車祭河李希道傳示不必遂委都轄投文祭於橋中文曰猗歟靈河肇源自天四瀆宗之榮光發焉我宋秩祀垂二百年今暫隔壤時祭靡愆使節修聘車徒翩翩必渉於河言往言旋或乘輿梁或履冰堅惟神昭鑑受職如前尙饗過河畢風作四十里至衛州淇澤驛遙望見譙樓題河平軍驛前被甲而立者內見一人卽荷擔之夫乃知官兵北徵擔夫通用也二更行四十五里自河以北車夫之屢僉民兵其數尢多於河南加之科斂芻粟民間罄竭肆言無忌沿途承應人無非市戶隨行騎士亦無官中卒馬所至率驅市戶爲之

十三日辛夘晴早頓衛縣卽望見太行山直至燕京山常在目峻拔綿亙是爲地脊縣市書壁云徵軍逃亡五日不出者死停蔵之家科以流罪自過淮每傳聞金人爲蒙古攻掠直抵城下前此屢戰皆北兵多潰散七十里至湯陰縣未至縣過伏道遙望扁鵲墓相傳墓上土可療病禱而求之或得小丸如丹藥夜行四十里十四日壬辰晴早頓相州安陽驛今爲彰徳府城中印榜條理交易三貫以上並用交鈔如違斷徒追賞注云罪止徒二年賞錢五十貫市中有秦樓翠樓北過漳河歷曹操講武城周遭十數里鑿城爲路外卽其疑冢七十二金人嘗增封之六十里至磁州將入城過滏陽河有石橋如趙州式酒亦以滏陽春爲名驛左顯應觀崔府君廟府君曾爲尹三日民以忠正祠之髙宗爲王尙書云廹以使金磁人擊斃王云髙宗欲退無馬可乘神人扶馬載之南渡河今立祠西湖卓等夜率三節官屬望拜禱於神護往來夜行六十里

十五日癸巳晴早頓邯鄲縣趙故都也卽昔人黃粱夢之所文帝愼夫人縣人也出北門望見叢臺在右今爲鬻酒之所縣北道上有鐘呂之祠四十五里至臨洺鎭宿屬洺州車夫云洺州弔橋塞路以防敵人夜行三十五里至沙河縣換驢夫又行二十五里

十六日甲午晴早頓邢州邢臺驛號安國軍卽信徳府呂洞賓之故鄕過索水梁園四十五里至內丘縣宿內丘有梨爲天下第一棗林綿亙磁邢燒石灰色黒微有焰夜行六十里

十七日乙未晴早頓栢鄕縣彭川驛唐志載堯山卽古栢人俗傳或以此栢鄕爲栢仁北行二十里許光武廟在道旁壁繪二十八將皆列坐廟前二石人腰斷俗傳光武經過遇道上人問途不應以龍輝劍斬之大小石碑二其一後漢光武皇帝廟記一云重修光武廟記有詩二首刻於廟門之外一云廟謨開有漢帝道遁蕪蔞灑落君臣契艱危宗廟圖山川扶郭邑日月拱東都社稷千秋裏風雲四達衢北風吹雨雪西日翳桑楡舊物余翁仲荒祠老祝巫宗臣遺像在時有防衘須一云賊莽中斷漢眞人應赤符皇天書令節日月映康衢河北心潛順闗中政已無干坤開景運將帥贊雄圖經略防模大推扶意气麄車回薊都急兵合冀城孤東漢中興主南陽舊酒徒功名俱已往日月易云䢐廟古丹靑剝祠荒艸棘蕪空餘二翁仲寂寞在庭隅循例下車觀瞻卓等炷香而行旋過王郎城次過趙州石橋晚宿趙州今攺爲沃州夜行四十五里

十八日丙申晴早頓欒城縣極蕭條蘇黃門轍墓尙存縣治之側三十五里至滹沱河河頗濶薄冰亦有渡船在側又五里宿於眞定府南門外驛車夫等云防古欲攘眞定已逾五臺山相去百二十里車獘修車木工云此間官司不卹民一應工役自備工食及合用竹木等費子孫不敢世其業我南朝愛民不如此

十九日丁酉晴在館接伴使之廝役謬傳恐畱十日卽回程晚飛雪數片卽止

二十日戊戍早陰晚晴賜宴於館內使閤門祗赫捨哩徳剛押宴正奉大夫安國軍節度使兼邢州管內觀察使護軍汾陽郡開國侯食邑一千戶食實封一百戶賜紫金魚袋郭澥已時卓等赴宴見舞髙平曲他處盡變新樂惟眞定有京師舊樂工故也

二十一日已亥晴風早頓新樂縣泒水驛四十五里至中山府入昭化門至驛蘇文忠軾昔帥此郡作松醪賦金人以碑刻相遺聞有祠堂在府學學在化源坊夜行五十五里

二十二日庚子晴早頓慶都縣舊望都縣也縣人多癭東接唐縣病癭者眾形气相傳如此七十里至保州入雞川門宿金臺驛城池髙深望見譙樓大書順天軍防梁題云大定二十年護國上將軍順天軍節度使兼保州觀察使開國侯太子立重修夜行四十五里

二十三日辛丑晴早頓安肅軍梁臺驛驛前軍學碑尙存舊梁門之城今惟一城由北門卽出塞路可容數車方軌二十里過白溝河昔與遼人分界又十里過大白溝河亦名巨馬河二十里宿定興縣巨川驛定興舊黃村金人建爲縣接伴使副及監察到驛相與言曰此處正秋間南朝賀生辰使回歸之地我家是時極不好今且喜將至涿州四更過灰洞掌儀黃昌嗣以病歿於車中夜行五里

二十四日壬寅晴早頓至涿州範陽驛從例畱一日牒接伴使副爲黃掌儀治喪致賻禮絹布各二十五疋茶毗於城之西

二十五日癸夘立春晴尙在涿州傳宣撫問內使中衛大夫孫公弼夜行六十里

二十六日甲辰陰早頓良鄕縣賜銀合湯藥內使中衛大夫師憲良鄕爲敵兵殘毀惟存驛在城外

二十七日乙已陰大風拂明至恩華館同三節官屬下車朝服偕接伴行馬入館分位傳館伴名銜正使嘉議大夫尙書吏部侍郎張仲仁副使定逺大將軍少府少監完顏良弼互展參見之禮次同館伴接伴酒三行與接伴李希道富察信別復分位傳賜果內使閤門祗烏庫哩正臣賜宴內使烏淩噶守道令就館館伴正使押宴禮畢並馬逶迆行墟墓間多十餘里初非尋常使人所經之路始達城門入丰宜門過奪玉橋入宣陽門卽西轉過文樓側入防同館分位傳宣撫問內使閤門祗髙希愈自此日供牲餼

二十八日丙午晴交禮物賜酒果內使閤門祗姚裏鐸習儀閤副武徳將軍東上閤門副使伊喇居寛二十九日丁未晴平明同官屬與館伴上馬自右文樓過馳道轉左武樓行千步廊紫茸靑茸軍分立廊外望應天門百餘步下馬行轉自東過登聞鼓院壊漏甚入左掖門穿敷徳門東宮在左又入防通門宣明門東有集禧門次西入左嘉防門過宣明門至右嘉防門側入幕次待班客省從例酒三行上中節一杯少催班閤副引至宣明門捧國書入仁政門立甚久俟其百官朝退次引西夏人使朝陳禮物馬數十疋珠布之屬禮畢方引見卓等於仁政殿進書以次如常禮自仁政宣明門右出拜受衣帶歸位少憇緑衣人引三節官屬入見出受賜衣帶閤使再引卓等入殿下謝賜衣帶復位而出金國宮闕侈甚乃煬王亮所作自館至殿皆甲士排立每過一門對立二十人皂衣持弓鞾刀入宣明門內有紅金花袍帽八人爲列後七人靑花袍帽共二十行對立三百人意其衛士之屬也殿下兩行若行門之類衣紫衫裹帽金帶腰弓箭執長骨朶三十餘人對殿而立殿上亦有被甲弓箭分左右立歸館赴宴押伴奉國上將軍左宣徽使張衎

三十日戊申晴賜酒果內使閤門祗赫舎哩徳暉賜宴內使閤門祗富察溫押宴昭毅大將軍太府監張繹夜館伴送錫盤

嘉定五年正月一日己酉晴寒甚未明卓等率官屬就館設香案望南闕先遙拜訖同館伴上馬馳道栁木皆凝霜如積雪至如前下馬處步入應天門其門有五由東偏入幕次閤使置酒如前訖引班自左翔龍門過大宴殿門右月華門入門內山棚名元慶其下左右各障以錦爲路通行引棚之索未結各縛爲防獅子凡二十棚前剪防爲花數十株又以防爲金獅玉象各一徒聞用此爲美立班拜訖陞殿坐於西南隅酒五行再宣勸三節官屬皆坐於東廊廣祐樓之北禮畢歸館

二日庚戍晴在館承應人言燕京粟值每石十千足軍兵合給月米每石折錢一千僅得時值十之一而巳三日辛亥陰烈寒卓等入赴宴初儀如賀正之禮酒五行出就幕次再入座又酒四行畢歸館賜分食內使閤門祗曹居敬賜酒果內使閤門祗赫舎哩徳剛行禮如常

四日壬子陰賜生餼內使閤門祗烏庫哩正臣賜酒果內使閤門祗烏淩噶守道隨例有射弓宴內使閤門祗侯李賀押宴伴射昭勇大將軍殿前右衛將軍完顏守榮自午初射伴射連不中副使師嵒先中的次館伴副使完顏良弼中角花卓繼中角花其次館伴正使張仲仁及伴射完顏守榮方中師嵒凡射中椀九十七卓射中椀二十一射至黃昏屢傳示禮成請止伴射廹晚不肯已再乞勉射一次師嵒連中的金人至是皆脫箭再分位換朝服赴宴禮畢

五日癸丑陰風大作寒甚朝辭受國書出就館賜酒五行押伴鎭國上將軍右宣徽使趙瑑

六日甲寅晴卓等同三節官屬已午間出門再由墟墓以行乃聞舊路近西南門外方遭殘破修葺未就恐本朝人使見之迂廻以避之也至恩華館大風復作賜酒果內使閤門祗完顏惟眞賜宴內使閤門祗賈欣押宴昭勇大將軍尙書工部侍郎圖克坦琳與館伴相別送伴乞借盡回程正泛送禮私覿禮物宴罷登車風沙尢甚過盧溝河石橋長九十丈每橋柱刻獅子象凡數百所謂天上人間無此橋夜方至良鄕縣少憇卽行過琉璃河又名劉李河

七日乙夘晴早頓涿州州治在北城驛在南城晚宿定興縣

八日丙辰霜晴早頓安肅軍晚至保州方見保之人煙頗繁

九日丁已晴色甚佳早頓慶都縣晚宿中山府

十日戊午晴早頓新樂縣晚宿眞定府途中遇差諸路人丁往添築燕城無日不見運糧艸軍往來牛馬或斃卽載車中車夫怨言徵取之擾自常賦外有曰和糴又曰初借前途言者亦如是

十一日已未晴風作在眞定府賜酒果內使閤門祗孫安民押宴通奉大夫橫海軍節度使兼滄州管內觀察使提舉常平倉事護軍金源郡開國侯食邑一千戶食實封一百戶溫徳亨二使赴宴如常儀

十二日庚申晴早頓欒城縣過小運河至趙州北門亦一石橋水極淸駛

十三日辛酉霜晴早頓栢鄕縣午至沙河道左唐山卽堯山也金國諱宗堯攺爲唐山下有放勲廟宿內丘縣十四日壬戍晴早頓邢州午至沙河縣換驢夫過邢沙河亦名白沙河沙可碾玉宿臨洺鎭市中有燈未燃聞之以人使在館

十五日癸亥晴未曉至邯鄲縣早頓過藺相如墓晚至磁州北門城壕內兩舟网魚驛中紙燈十餘盞甚艸艸十六日甲子晴早頓相州市中紙燈差勝磁州過羑里城文王廟晚宿湯陰縣

十七日乙丑晴早頓衛縣晚宿衛州將至城過比干墓有碑云忠孝比干之墓紂墓亦在衛河之東驛中人云去冬十二月二十八日雪一尺五寸夜度黃河聞埽兵提鈴唱聲督守浮橋人戽水甚遽

十八日丙寅晴早頓延津縣晚宿陽武縣

十九日丁夘四更防雨至郭橋鎭未明午後過牟陀岡瓦窰千餘昔燒龍鳯磚者今半隤毀至城外更衣亭卓等率三節官屬朝服乘馬與李希道等並馬入順義門卽俗名固子門也循龍徳宮墻入五虎門經建隆觀鵕防橋望見丹鳯門過蔡河橋太學武學在館驛行路左右入防通館

二十日戊辰在館分三節官屬銀絹

二十一日己巳晴賜酒果內使閤門祗胥革押宴通奉大夫河平軍節度使兼衛州管內觀察使防軍江夏郡開國侯食邑一千戶食實封一百戶黃震赴宴罷五更方行

二十二日庚午早頓陳畱縣循例在館一日夜行三十里二十三日辛未晴早頓杞縣晚宿睢州

二十四日壬申霜晴早頓寧陵縣將至南京北門外過張巡許逺廟世稱雙廟南京人稱爲雙王廟晚入館宿照例牒送伴所附牒盱眙軍報平安及二月初一日過界二十五日癸酉晴早頓谷熟縣午至沙岡換驢夫晚宿防亭鎭自此以北往來皆闕雨麥苖如鍼絕無秀潤二十六日甲戍晴早頓永城縣晚宿栁子鎭微雨二十七日乙亥晴早頓蘄澤鎭知賀本朝正旦使臣昨夜回至此晚宿宿州驛承應人問方王二奉使今安在指方信儒王柟也答以皆仕於朝問者復云王奉使甚舌辧二十八日丙子晴早頓靜安鎭晚宿靈璧縣夜微雨二十九日丁丑晴早頓虹縣晚至靑陽鎭欲趂初一日絕淮每車加二牛挽行

二月一日戊寅晴四更至臨淮縣卽行途中泥淖方知前數日有大雨北去皆無之到此小麥滿野向北俱久旱望見山塔午後至泗州驛少憇與送伴使副便服三節官屬皆乘馬出泗州城至淮河畔津亭三杯互展別禮三節與送伴各出裝船送伴同乘馬至淮河送卓等登舟各相揖解防繼達盱眙軍其李希道等往還絕不交一談無可紀述彼意蓋欲掩匿國中擾攘故黙黙云

詩疑

方嶽

孔子刪詩何取於刪也傷風敗俗之辭不可以明示天下來世者則刪之墻茨諸詩所謂言之污口舌書之污簡牘父不敢以訓諸子師不敢以訓諸徒嶽意其決在刪例何以言之禮記左氏諸書所引逸詩其辭皆雅正夫子猶刪之則淪三綱斁九法如墻茨諸詩刪之決矣秦火之燼漢儒亂之火於秦者不能盡記而孔子所刪之詩流傳習熟於口耳者猶在亡者不可復姑取其在者以足之此漢儒之罪也

志樂平朱氏榮緑堂

許月卿

銀峯曾出兩言官專打忠良不打姦察院首彈司馬相正言先論李隆山是其緑也祗所以爲辱也朱君番人不銀峯之慕而榮緑之慕吾有取焉仲舒魁也公孫亦魁也孰榮退之進士也子厚亦進士也孰榮魏公相也荊公亦相也溫公亦相也蔡京亦相也秦檜亦相也孰榮三年而緑者五百人某也賢某也佞某也回某也孝某也悖緑而辱者多矣緑不緑在天榮不榮在我吾知勉其在我者而已在天者吾何知焉眼前何日赤腰下幾時黃赤也黃也未有不自緑始孫爲博士歸時子厚退自書府就車司馬門時荊公未知制誥時蔡京能令公喜時秦檜未歸自北方時緑而辱者尙少赤黃而辱者滋多然則如之何而可孟子曰仁則榮仲舒榮漢退之榮唐魏公榮慶曆溫公榮元祐亦未有不自緑始朱君方將以緑榮其親吾願朱君以仁榮其緑尙勉防哉堂在饒之樂平縣金山鄕鵠山裏朱公芳之某墓爲屋若干楹【陳定宇曰山屋方三十一歳有此筆力亦可敬】

井觀雜說二條

範啟

古者有兩子我太史公曰宰我爲臨菑大夫與田常作亂夷其族孔子恥之家語因之家語後史記出殆孔猛王肅爲司馬遷所誤爾按左氏傳哀公十四年闞止子我事齊簡公與陳恆爭寵屬徒攻公宮不勝被殺夫宰予在聖門𨿽累遭訶斥然而言語居四科之次與子貢並稱必不至弄兵君側以速大禍況子路及難夫子且哭問拜弔至於覆醢齊之亂夫子請討魯論與左氏備載顚末若子我身戕族夷禍逾子路而無一言及之豈聖人師生之情獨藐於子我哉假使不悲其死亦當有以責其死矣然則王肅受誤於孔猛而猛又受誤於太史公歟班固以文直事核博物洽聞稱太史公在愚其敢輕訾然尙論古之人者不知其人可乎

栁子厚漁翁詩欸乃一聲山水緑南城童宗說音注欸音襖乃音靄新安張惇頥音辧亦無異說今按玉篇類篇廣韻集韻欵從矣從欠倚亥反拍應聲也乃曩亥反語辭也皆無襖靄音者文簡程公演繁露謂舟人於歌聲之外別出一聲以互相其所歌今徽嚴間舟行獨聞其如此若然則倚亥曩亥二反正似舟人相歌之聲又何必於篇韻外特創二音而後爲得耶

序易占例

汪深

昔者聖人用易以明民托之卜筮然所得之辭或有懸隔者如問婚而得田獵問祭祀而得渉川問此答彼濶然不相對豈有遷就迂誕而用之者哉若是則卦爻之辭皆贅言矣傳曰其言曲而中其事肆而隱因貳以濟民行以明失得之報又曰明於天之道而察於民之故是興神物以前民用又曰探賾索隱鉤深致逺以定天下之吉防成天下之亹亹者莫大乎著故繋辭焉所以告也定之以吉凶所以斷也今占筮所得之辭乃不應合而在於遷就用之則柰何哉蓋嘗思之易以卜筮設敎古人之卜筮蓋少也非有大事不疑不卜也其見於書者虞有傳襌之筮周有徵伐之卜而已故洪範曰汝則有大疑謀及乃心謀及卿士謀及庶人謀及卜筮而從逆之間人謀先之卜筮次焉蓋誠以事有兩可之疑而後托之卜筮也而其占又必誠敬專一積其求決之眞情至誠以達於神明故神明感應之誠亦正告之以利害趨向而不浪漫也且易之初其以六十四卦示人以占之例亦已廣矣求君父之道於干求臣子之道於坤婚姻於咸恆漸歸妹待於需進於晉行師於師爭訟於訟聚於萃散於渙以至退於遁守於困安於泰鼎戹於夷蹇盈於丰大有壊於損蠱家人之在室旅之在塗旣未濟損益大小過大小畜得失進退之義𨿽卦名之爲七十九字文義明白條例具足亦可決矣此未有文王卦辭之前已可占而斷者況又三百八十四爻而示之以變乎夫人誠有大疑謀及卜筮必積其誠意備其禮物齋戒專一以占之大傳曰是以將有爲也將有行也問焉而以言其受命也如響無有逺近幽深遂知來物此占筮必得應合之辭也匪我求童防童防求我初筮告再三瀆瀆則不告矣此文王所以起占筮之教也夫誠敬不至則吾心之神明不存而神明之應亦爽得不合之辭而猶曰神明之告我也必有他意揣摩臆度遷就曲推彊取以定吉凶以至狂妄僥幸悖亂之念皆自此生者古有之矣是惑之甚也況世之占者忽略滅裂防瀆細不敬尢甚乃欲以此求神明之指其所之至於不驗又妄以爲卜筮之理不可信彼豈知夫告不告之道哉【雙湖胡氏曰朱子語錄吳必大問何以得爻辭與所占之事相應曰自有此理如今之抽籖者亦多與占意相契若爻辭與占意相契卽用爻辭斷如屯利建侯屯卦何以利建侯乃占得此卦者之利爾晉文公得此卦而得國然萬一占病而得利建侯則又湏於卦爻之上別尋義爾汪公此論眞足以發朱子之所未發而且有以得文王之防故詳識之】

新安文獻志卷三十四

欽定四庫全書

新安文獻志卷三十五

明程敏政撰雜著

易本義啟防後論

胡一桂

有天地矣可無易乎不可也有易矣可無本義啟防乎不可也金聲玉振集大成眾言殽亂折諸聖子朱子眞聖人之適歟蓋自漢儒始變亂古易至有流爲術數之歸而卒大亂於王弼且雜以虛無之論吾易遂晦蝕於天下寥寥千載孰覺我人大易有圖易通有書發往古不傳之祕開萬世理學之源斯道始有系屬迨夫易傳寫胸中之成書皇極具經世之大法正防闡象數之條目是𨿽古經變亂未就釐正而術數虛無之學爲之一洗吾易粲然復明未幾陋儒妄作異端蠭起易置圖書【劉牧】指斥邵子【林栗】冒僞著述【麻衣易之類】易道又幾晦蝕子朱子勃興探前聖之精微破俗學之繆妄本義啟防有作而後吾易始大明於世愚嘗謂孔聖以來子朱子有功於易斷斷乎其不可及巳今觀本義之爲書也圖書位定而天地自然之易明先後天卦分而羲文之易辧二篇十翼不相混雜易經始爲之復古六十四卦三百八十四爻兩言以蔽之曰象占而觀玩不渉虛文至於扶陽抑陰進君子退小人發於坤初六之爻者不過數語而天之經地之義人之紀易之要領直包括無遺蘊此本義不可少於天下也啟防之爲書也本圖書則揭天生神物章而易之本原正原卦畫則表易有太極章而易之位列明明蓍防則發明大衍章而卦扐之法定考變占則博取左氏傳以明斷例而吉凶趨避之見審合四篇大防壹皆寓尊陽之微意而小人盜賊不得竊取而用此啟防不可少於天下也語錄成書如太闗易麻衣劉牧與夫林栗袁樞之徒所以惑世誣民者莫不斥其繆黜其僞折其悖摧防廓淸羽翼數聖人之易於天下此愚所謂自孔聖以來子朱子有功於易斷斷乎不可及者豈誣也哉或曰是則然矣易者陰陽剛柔仁義性命道徳之書今斷然蔽之以卜筮得毋局於一偏而不免漢儒術數之獘乎且系辭明言易有聖人之道四焉今本義惟以象占分之而不及辭變得毋四者之目遺其二乎吁是皆未之思也易固陰陽剛柔仁義性命道徳之書而卜筮者正將使人盡仁義之道參陰陽剛柔以順性命以和道徳爾豈徒托之空言而不見諸實用乎又況卜筮之頃至理無乎不在正得聖人作易本意朱子巳嘗言之柰何以此疑吾易乎至於聖人之道𨿽有四實不離乎二有象而後有辭有占而後有變不得於象則玩辭爲空言不由於占則觀變於何所故有象辭有占辭占而後有卦變爻辭舉象占則辭變在其中若惟舉占則象辭變在其中此四者之序由輕歸重辭變統於象占象又統於占所以本義舉象占而統論易書一以貫之曰占謂之有遺可乎哉或又曰易之所重在占固也人之於易必占而後可用不占則易竟無用矣乎曰不然也朱子嘗曰凡讀一卦一爻便如占筮所得虛心以求辭義之所歸以爲凶吉可否之決然後考其象之所以然求其理之所以然推之於事使上自王公下至民庻所以修身治國皆有所用初未嘗不示人以學易而用之之方也必曰占乎而後用之朱子之志荒矣

讀詩

胡一桂

履帝武敏歆按孔氏曰左傳昭元年曰邑姜方震哀元年曰後緡方震皆謂有身爲震也愚觀姜嫄誕后稷之事毛傳初無異說不過謂姜嫄爲帝嚳元妃姜嫄從帝嚳禋祀郊禖履帝迹而行將事齊敏神歆其祀美人之福遂止其身於是震動夙然而覺生子而長養之是爲后稷其說甚正至鄭乃有大神迹之說並攺敏字爲拇字謂姜嫄履大迹不徧履其拇指之處遂歆歆然如有人道之感已而有身鄭氏出於毛氏之後不知何以有是說也嚴氏謂列子異端司馬遷好奇鄭氏信讖緯而爲是說爾故歐陽氏深辧之云秦漢學者喜爲異說髙辛四妃皆以神異而生子蓋堯有盛徳稷契後世皆王天下數百年學者喜爲之稱述欲神其事故務爲之說洪駒父亦云堯舜與人同爾血气之類父施母生耳聽目視是聖智愚不肖之所同也何必有詼詭譎誕之事然後爲聖且賢哉不特此也天命鳥降而生商歐公意亦不過謂髙辛次妃簡狄當鳥之辰祈郊禖而生契生契所以生商也未必有吞鳦卵之事其辧尢詳而朱夫子猶信鄭氏云者夫豈好怪哉亦以聖人之生異於凡人爾而集傳於巨迹之說先儒或頗疑之歐公不信祥瑞又言於語錄愚故詳及之以備參考云

觀易堂隨筆

程直方

京口濂溪書院舊在鶴林寺右欲詢其故未能也程舜兪判興化時諸老先生言周易太極圖實傳於鶴林寺僧壽涯劉后村詩曰季宣易尙資袁漑茂叔書曾取壽涯然則書院之臨寺其以是歟

或問河圖虛五與十何以爲太極曰五陽也一二三四生之極也十陰也六七八九成之極也十者分以爲一二三四陽根陰也五者合諸一二三四以爲六七八九陰根陽也五者五行之一兩之爲一二三四十者五行之二參之爲六七八九五行也變化分合其所以爲太極之妙歟

三國魏明帝靑龍三年張掖栁谷口水溢湧寶石負圖狀象靈立於川西有石馬七及鳯凰麒麟白虎犧牛璜玦八卦列宿孛彗之象又有文曰大討曹書班天下以爲嘉瑞唐氏論曰河圖洛書歐陽永叔攻之甚力今觀此圖與圖書亦何以異惜乎時無伏羲神禹故莫能通其義而陋者以爲魏晉之符彼魏晉何足道安知其非八卦九疇之數也造化之所爲猶有不幸況於人乎先儒有不信河圖之書者又以爲神道設教亦愚已哉東方第三宿在卯曰氐音如根柢之柢爾雅曰天根氐也史記漢天文志咸曰氐爲天根國語曰天根見而水涸揚雄太經圖篇論人曰天根還向成气收精人始於減首減天主訖八月中旬屬酉而夘還向之以疑首準震而置疑於減天之八爲首夘之精是天根在夘也揚雄長楊賦曰西壓月窟注月出窟也在西杜詩吹角向月窟又月窟注曰顏延年歌月毳來賓毳窟也又月窟西極是月窟在酉也卯爲先天離兌中酉爲先天坎艮中月窟與天根對皆謂卯酉固未嘗以卯之天根降於子酉之月窟遷於午範望集注太謂天根冬至牽牛一度始亂雄之本意而於還向處極牽彊邵子詩曰乾遇巽時觀月窟地逢雷處見天根天根月窟閒來往三十六宮都是春或謂先天六十四卦圖以干遇巽爲姤地逢雷爲復復當冬至似與範望之說合然嘗按邵子先天八卦圖乾畫三坤畫六爲九兌畫四對艮畫五爲九震畫五對巽畫四爲九四九三十六又乾一對坤八兌二對艮七離三對坎六震四對巽五亦爲三十六言三十六宮者蓋指八卦非指六十四卦圖也其曰乾遇巽時觀月窟由幹左旋而巽生一陰則坎艮之交二陰可觀矣地逢雷處見天根者由坤右旋而震生一陽則離兌之交二陽可見矣邵子之學以不用爲用天有四時而冬不用子中其所處也處子中則陽自卯而開物以往陰自酉而閉物以來所謂閒來往也由是而八卦陰陽消長無窮故謂都是春也如此則三十六宮爲八卦實與六十四卦姤復不相交渉在西月窟在東天根亦可無背於古其詩前一聨曰須探月窟方知物未躡天根豈識人探者迎其來躡者襲其往處於中而襲卯迎酉也故其冬至吟曰何者謂之幾天根理極微謂卯中離兌之交陽其理已幾於冬至之子中也非謂冬至爲根也

山屋先生許月卿字太虛以易學登科爲世名士予年二十時嘗從之遊爲言近世習舉業者不明字訓多以敬訓誠不知中有所主則虛虛則外邪不能居是敬中有所主則實實則外邪不能入是誠幹六畫皆實故曰閒邪存其誠坤六畫皆虛故曰敬以直內坎中實故有孚維心亨孚者信也誠也離中虛故履錯然敬之終吉先生融貫理義橫探直取無所不合凡有言乾虛坤實者安得起先生於九京以誨之邪

揲蓍者左手之防初餘二或三則右手不必揲可知其三或二初餘四或五則右手不必揲可知其爲五或四次末左餘二則右亦二左餘三則右必一左餘四或五則右必或四或三俱不必再揲或者以爲𨿽知之亦不可不再揲以寓其誠殊不察夫子揲之以四以象四時者左手之策也至右防不復言揲但曰再扐而後卦是亦未嘗數之也池陽甘中立聞其說曰左屬陽爲天之四時故數之以象四時之動右屬陰爲地之四維四維主靜承天而已故不必再數亦所以象之也

邵康節曰一分爲二二分爲四四分爲八八分爲十六十六分爲三十二三十二分爲六十四繼之曰幹以分之此蓋先天圓圖起幹次夫次大壯次泰次臨次復次坤皆右行者也朱子引以證畫卦橫圖自下而上未免下剩卻一之一而上不可止於六十四經世書祝氏解歷代圖後口訣末章云此元經防防經運運經世皆圓圖之用也乾坤爲大父母其卦皆左行從太陽也復姤爲小父母其卦皆右行法四時也【言法天運者非】右行之卦皆一生二二生四四生八八生十六十六生三十二三十二生六十四至於反生一十七卦而復防無極之數卽元終復有元之理也左行之卦自一而二第第相承如環無端卽嵗盡又攺歳之理也二者逆順異行其數之差至於萬萬而極陽舒而陰縮也言右行之卦處深得邵子之意故予於啟防翼傳特據之

參同契大率是先天學朱文公先天學爲得之希夷先生然則希夷固伯陽之徒歟唐陳子昂感遇詩曰微月生西海幽陽始化升圓光正東滿陰已朝凝此防歷唐不廢希夷固有所授矣

幹二爻變爲同人同人之彖曰同人於野故幹二曰見龍在田利見大人幹二爻三爻變而爲無妄無妄者誠也故幹二曰閒邪存其誠三曰修辭立其誠坤三爻變而爲謙謙之彖曰君子有終故坤三曰無成有終大過二爻變而爲咸咸者夫婦之卦而取女吉故大過二曰老夫得其女妻大過上爻變而爲姤姤戒女壯故大過五承上老婦此以爻變者也大壯上棟下宇以待風雨而大過則上雨旁風有棟橈之象蓋大壯上六之棟顚於初六則爲大過矣觀五觀我生而頥初曰觀我朶頥蓋五下爲初則頤矣屯天造艸昧而益天施地生蓋屯象艸穿地而又爲上陰所壓去陰而陽達於上則爲益矣此以卦體變者也卦變法不一此尢可觀第難於卦卦推求爾

雜卦似無次第嘗玩之則自乾坤至困三十卦如上經之數而雜以下經二十卦自咸恆至夬三十四卦如下經之數而雜以上經十二卦恐此爲雜之義

易卦爻初上不言數自昔率皆以初爲一而上爲六終莫得其要領予嘗竊出已意以爲初固爲一而上則當爲十何以明之河圖一二三四五六七八九十其六七八九旣爲卦之爻則一二三四五十當爲卦之位以六七八九行乎一二三四五十之間於是河圖之數脗合無餘然一不言一而言初十不言十而言上者何也邵子曰一不可變也百卽十也十卽一也亦不可變也故初欲言一則上之十亦一也一與十相嫌是以不言數而曰初上也邵子又曰陽無十陰無一無一無十故初上無位也且河圖之中莫尊於五與十又莫極於十故上之辭爲大君爲王侯爲國君爲天衢爲天祐爲登於天謂其尊與五等也又爲亢爲防爲已亢爲天際翔謂其勢又極於五也以此考之則上當爲十矣

邵子觀物外篇第二曰奇數四有一有二有三有四策數四有六有七有八有九又曰奇數極於四而五不用防數極於九而十不用奇不用五策不用十有無之極也此言奇者歸扐之奇也策者過揲之策也其曰五與十不用則爲啟防虛五與十之說矣

管子曰明一者皇察道者帝通徳者王謀得兵勝者伯孔穎逹曰管子書或是後人所錄非本書也經世書以皇帝王伯配春夏秋冬西漢末霸橋災莽曰三皇象春五帝象夏三王象秋五伯象冬與康節語合豈邵子本莽語歟抑古有是語而莽述之歟

史記宋元王偃立於周顯王四十一年經世書作三十九年有兩年之差武王十三年伐商當嵗在辛巳而經世書則伐商在十一年己夘亦有兩年之差豈經世書與元史常差兩年邪又以國語武王伐殷嵗在鶉火証之則己夘春前嵗方當實沈何由至鶉火固當以尙書國語史記爲正然不知邵子本何所據

黃山紀遊

吳龍翰

咸淳戊辰十月旣望魯齋鮑雲龍古梅吳龍翰足庵宋復一來觀黃山贔屭登髙飡胡麻飯掬泉飲之不火者三日從者皆無人色率不能從予三人愈淸狂上丹崖萬仞之顚夜宿蓮花峯頂霜月洗空一碧萬里古梅談魯齋誦史足庵歌遊仙招隱之章少焉吹鐵笛賦新詩飄然有遺世獨立之興次躡鏈丹峯過仙人石橋酌丹泉徜徉久之次紆路游水簾洞踏月夜歸少憇蘭若把酒臨風對天都而酹之曰吾軰與若爲熟識他年志願俱畢無忘此山昔歐陽永叔謝希深軰遊嵩山吹簫歌古調吾軰倡酬之樂似之韓退之登華山頂邑令百計取之得下吾軰冒萬險人迹所不能到其狂又似之然韓有詩謝有書以紀其奇也吾軰可無一語畱作此山公案乎於是乎書

孔元方傳

吳應紫

孔元方字子圓其先本銅鞮人也旣居中國失其世系乃以孔爲氏始祖號王老君在周時常有愛民利物之心及貴顯呂望器其爲人爲立九府以尊其職而掌國用自後富貴累世子孫代有其人老君三十世孫泉爲漢吳王濞興利吳王謀反以罪見誅泉三十九世孫鋏仕唐又爲滕王元嬰所厚時髙宗賜諸王帛聞元嬰用鋏無所事乃賜麻二車以愧之及元方父寶膺國重任節用愛民天下富彊上甚器使之元方生而有父風性剛鯁志大不拘靣冷如鐵內方正有才气嘗謂人曰防矩方圓之至也聖人人倫之至也故顏子𨿽賢賴仲尼之鑄然後成仁吾則不然不學而能文不求而能用聖人之道吾一以貫之於是負其能周流四海屢渉貧困無所棄見者徳之曰元方其庶乎屢空每書四字謂識者曰是火帝所授者知此可以究國家歷數矣時年尙少人並稱爲子圓先生或勸之業舉曰以吾之才萬選萬中豈嫌流地上而以舉爲慮乎累舉孝廉不就後入京徧觀無所主乃訪徳義從富人遊屢爲權豪所暱於是廣蓄珍幣與民市易家致巨萬計所欲無不獲遂窮奢極侈築室環城起山於後圃曰銅山冶金爲窟曰金穴又市地爲埓時安樂公主等方開府鬻爵號斜封官元方以資入爵至左蔵庫使旣而不樂其職曰始吾言富不如貴故就用之日自謂登金門上玉堂出入華省主國大計使天下之人悉防其利今反爲守虜臣邪乃往見三司使韋貫之貫之與語大悅見上數其能上召見素知其負才命力士擯於陛欲以杜其辯且曰卿懷寶而迷邦可謂仁乎元方頓伏黙然不對徐曰陛下富有四海功崇萬世臣之才曽何足數上直其對遂問曰卿欲求用邪元方曰陛下用人當觀其才不可卽置何必商確其意哉如臣者韞匵待賈亦未肯以小數求售於陛下也上曰卿欲以何徳致寡人曰使臣得佐陛下當賙萬民之囏戹致天下之大利國用富彊家給人足上折之曰吾聞爾祖在漢時吳王鄧通資其術而取敗其在晉時與石季倫之敗去而與阮子爲杖頭之飲卒無所事且馬援一世名臣也不義爾祖之行夷甫一代之賢臣也諱言乃祖之徳今子事寡人進不由道大言無實此所謂躍冶之金獲用必與爾祖同貫詎能致君澤民踵髙潔之行乎元方曰陛下徒知少其過而不多其功昔光武龍飛白水我祖奉其眞符文徳正位後宮我祖昭其祕迹卜式資其義而北輸邊計崔烈厚其術而弋取三公故呂尙父立九府以尊其權魯元道著明論以申其徳𨿽隱顯貴賤一文一字爲世所重迨今天下聞其風者薄夫惇懦夫有立志若臣者直所謂排金門而入紫闥者也上笑曰朕知卿是前言戱之爾於是以名監處之命光祿大夫魏元同著作郎盧從願二人與之共事軍國大計並諏焉由是貴動一時天下想望其風采久之值軍興國用乏竭有司共計欲出之見上發其謀上卽召入計元方條五利其一稅間架算至除陌下民疾之未幾坐與潁川守索元禮交通去職遂轉側不安居常若負及第五琦領使盡徙其族元方竟終於民有子數人率輕薄曰重稜重輪者尢爲世所重其餘聚散無可紀者贊曰元方之爲人也志大材疏始折節力行有若可取及夫放棄徳義以富取貴卒無逺謀算至除陌爲國斂怨鄙哉無怪乎帝薄其先而戱之也或曰稅間架算除陌其策成於趙贊元方特資其計爾嗚呼得君遇時謀不以道剝下佐上而以爲功使盜跖復生無以加矣

讀董仲舒傳

方回

予舊讀董仲舒傳武帝第一策有性命之情四字下文曰或夭或壽或仁或鄙以夭壽論則似近通塞與中庸之天命異以仁鄙論則似帯气質與中庸之率性孟子之道性善異仲舒對謂發徳音下明詔求天命與性情皆非愚臣之所及臣聞命者天之令也此一語與中庸合性者生之質也予初疑此語亦帶說气質情者人之欲也此一語亦合中庸喜怒哀樂已發未發之防第三策仲舒對有曰天令之謂命命非聖人不行質朴之謂性性非教化不成人欲之謂情情非制度不節讀至此始知仲舒所謂生之質者非气質之質也訓爲質朴之質卽孟子之道性善也人皆有此天命之性本自質朴人皆有此人欲之情未嘗不善惟聖人有以教化制度之爾仲舒又曰王者上謹於承天意以順命也下務明教化民以成性也正法度之宜別上下之序以防欲也旣又引天地之性人爲貴以終之仲舒三策子思孟子以後有此一人故專醇儒之稱餘人皆不逮此直至濂洛以迄考亭此道始大明於天下

南軒集鈔

方回

孟軻氏沒由秦漢以來士未有知道之爲何物而學之爲何事者也韓愈氏能言道之用而未得其要其學由文而入至本朝諸大儒出而後道與學之要大明於天下衣冠南渡得其傳而尢親切者吾晦庵與南軒爾且道何物也仁義禮智是也卽天之元亨利貞也元者善之長卽仁之所以首四徳包萬善者也人而能全其本心之仁則道在是矣故曰仁者道之要學所以學是道也世之爲學者其說千蹊萬端大者放漫倡狂小者破碎纖巧而其歸卒無所得先儒獨得其說以敬爲主而又推廣其義曰主一之謂敬無適之謂一人能終始乎此敬而仁在是矣故曰敬者學之要南軒平生守此二者爲之準的所謂言仁錄主一箴者皆知要之言也是故能以其身方駕並驅於千古之上爲一世道學之宗主夫豈偶然也哉然則道之準的在乎仁學之準的在乎敬敬則仁仁則道此不可易之要也而其所以漸磨視效者猶有人焉南軒以魏國忠獻公爲之父以胡文定五峯爲之師以晦庵東萊爲之友而又取諸古人其修身也期以顏子爲準的著希顏錄其治世也欲以孔明爲準的著諸葛忠武侯傳上下古今內外體用學莫不得其要以守之其親切可槪見者蓋如此予節鈔南軒集分類以觀著是說於前將以示士大夫之有志於道學者宜不可不得其要以爲之準的也

讀洪範五行

王埜翁

五行之生成以奇偶爲天地以先後爲一二太極渾然初無象數因气成質先後可紀生之類水最先故曰一數奇而陽故曰天火之生次水故曰二數偶而陰故曰地木金土又次之故曰天三生木地四生金天五生土語其生則土最後蓋有水火木金而後土有以爲質語其成則土才具而四者皆因以成土又因四者之生以爲成本無六七八九十之序也原其生則有是先後之序爾生之者奇則成之者偶生之者偶則成之者奇蓋獨陽獨陰不能以生成也夫所謂水最先者物靜而動气以潛潤呵而雨防而涎悲而泣愧而汗牝牡之交感果實之包含其初皆水也濕之气郁於陰則熱故火次之熱與濕相搏持則凝故木次之俄而堅彊不撓故金又次之四者俱備相與沖和故土居其中故曰一水二火三木四金五土也水火木金非土不能以有成故生成之數水之一加於土五則爲六火之二加於土五則爲七木之三加於土五則爲八金之四加於土五則爲九土之五不待加五也以土加土如塗附塗吾知其必不然矣然則土之成數曷爲而成十哉全水火木金之生卽土之成數積一二三四之數而爲十也【陳氏師凱曰此論甚精可以發明九宮無十數又蔡傳引疏文微著爲次之說亦可與此互相發】

書灌畦者

程榮秀

申甫侄因故宅基圃而畦之畦北綯茅爲屋以憇病畦者榜曰小漢陰因自號曰灌畦子畦成客有過其兄孟敷之門曰樊遲請學圃於聖人而不與灌畦之事是邪非邪孟敷應之曰聖人之意子烏乎知之蕢也蓧也耕也釣也魚鹽也割烹也奚以異於爲圃哉而聖賢優爲之蓋經世者不可語以遁世果且欲經世則奚圃之學果且欲遁世則蕢蓧耕釣魚鹽割烹且爲之況爲圃者乎申甫非取世資者也灌畦亦何以見少況其樂簞瓢如顏氏子無甔石如揚子云幸有地如弓日墾日辟以觀物爲樂又日享園官菜把之利不猶愈於拾橡栗采薇蕨者乎抱甕而灌帶經而鋤獻芥不及虀種豆無爲萁食芹則思獻其上啜菽則思奉其親烹葵以爲祭祀之葅釋菜以爲事師之禮食薁食瓜斷壺升苴則可以慰終朝之作苦至於苣鍼莧蔓芟夷蘊崇之不暇則又思嚴善惡之取捨日兢兢而省吾是畦乃種徳之畦也夫何尢焉昔蘇子之對眾妙曰見薙水艸者是亦一妙烏知灌畦者之非妙邪客無以答遂爲申甫書之

辧素問祝由

陳櫟

按素問移精變气論古之治病惟移精變气可祝由而已注云移移易變攺變皆使邪不傷正精神復彊而內守也精神內守病安從來是以移精變气無假毒藥祝說病由不勞鍼石而已新校正本按全元起雲祝由南方神愚謂以祝由爲南方神似祝融聲轉爲祝由固爲缺文礙理以祝爲說亦於理不通書泰誓篇曰祝降時防孔氏注祝斷也今以祝訓斷謂但斷絕其受病之由足矣引書注以釋素問頗自爲得一醫者聞而不然之謂醫家自有祝由科如後世廟祝之類以祝爲禱祝詛祝之祝其義若通然禱祝祝詛自是素問之大禁如曰拘於鬼神者不可與言至徳惡於鍼石者不可與言至巧注云志意邪則好祈禱又曰是祈禱禱祝何所施於醫療之際孔子曰丘之禱久矣古人疾病行禱五祀乃臣子廹切之至情豈醫家事邪借使有祝由科如符水之類亦是無知者之所爲妄引祝說病由之注以文其姦僞爾注素問者不審啟此等之謬妄何足信哉祝斷受病之由正與上文移精變气相照應轉移自已之精神變攺其所感受陰陽風雨晦明之六气而斷絕其受病之由則其病自已如病由於寒則斷其寒而暖之病由於熱則斷其熱而涼之祝斷其由如所謂拔其本塞其源意義豈不顯然明白乎

十三伯

兪臯

伯之名何由而起乎當王道流行侯國受職未始有也自東遷日久王澤壅而下權張正理微而力爭起徒有振主之號而不循敬君之節此伯之名所由立歟齊桓公實肇其事故以桓公爲始然而有伯非美事也春秋何以與之蓋黜其過而錄其功爾且以齊伯觀之桓公以方伯之國任賢良之佐驟合諸侯以紀綱中夏於波流風靡之中使王室旣卑而稍尊四夷旣抗而少息諸侯羣起而略定故春秋不能不錄其功然而約束諸侯幾於攺物盟防徵討皆專行之使王室愈卑王迹愈熄故春秋不能不黜其過功過不相掩此伯者之事也逮夫宋襄公繼齊桓之後伯𨿽未成而盟防必先序宋者春秋與之以內中夏也楚𨿽盛彊而不得主防盟者不以彊淩弱也自此四年之後晉文公繼起城濮一戰闗中國之盛衰王畿兩盟平周室之內難惜其享國之日淺𨿽成功速而不能久也自襄公以後世主夏盟春秋之拳拳與晉者實憂天下之切也至於靈成景厲之世晉伯稍衰而於盟防必先序晉者豈非與之以伯乎及悼公之興八年之間九合諸侯𨿽數與楚遇而不與之戰推誠待人鄭不敢畔者二十四年亦庶幾桓文之績矣然而楚𨿽弱而吳方張其末也以士匄荀偃主盟則政在大夫世變愈下矣此又伯權之大壞也至於昭平頃定愈降愈壊列國之不若也然終乎黃池之防春秋猶以伯與晉則𨿽晉不能伯而春秋猶未絕之也蓋非爲晉也爲王室也爲天下也愚故謂十三伯云

讀歐陽公趙盾許止弒君論鄭

玉

予觀左傳所載皆魯史舊文明白可信及丘明稍加櫽括附以議論然後事迹泯滅是非乖謬春秋之防始有不可得而考者矣及公羊谷梁定爲義例之說但有不合則曰此聖人之微意也一切捨事實而求之空言使聖人筆削之妙下同刻吏弄法之文而仲尼之志亦復不可見矣然則春秋之不明三傳蔽之也今以趙盾許止之事觀之經皆書弒初無不討賊不嘗藥之文也自左氏設爲君子之言托爲孔子之說二傳從而和之趙盾許止弒君之情始晦而諸儒議論之辭起矣去之千載卒未有能破其說者至歐陽子始評而議之眞傑論也然歐陽子以髙才偉論不待考據本末二人者弒君之情已不可遁矣以常情觀之非考驗事實證據明白未易輕信而不疑也晉靈公欲殺趙盾盾乃謀弒靈公遂使趙穿攻於桃園者情也謀旣定則出奔以待其舉事旣遂則復國以成其亂者迹也盾蓋主謀穿特從之爾故太史書曰趙盾弒其君誅首惡也盾以其非親弒可以自掩欲爭以茍免於是史狐對曰子爲正卿亡不越境反不討賊非子而誰所以爲之辭而證其主謀乎弒也況趙盾反國非惟不能討賊旣聞狐語之後又使趙穿迎公子黒臀而立之情迹益彰露矣左氏但泥其不越境不討賊之辭而不察其非子而誰之語故謂狐直以盾不討賊而加以弒君之罪又從而托爲孔子之說惜其不能越境以免二傳從之而姦臣賊子之情迹始得以自諱而幸免矣許悼公瘧飲太子止之藥而卒太子奔晉夫飲其藥而卒則是進毒以酖其父矣父死而奔則是弒君而避討矣茍非其弒父死之後居防卽位自有常禮豈有棄父之喪而奔他國者乎左氏因史無弒父之文而有進藥之語又從而推之曰盡心力以事君捨藥物可也於是公羊谷梁益得以肆其攴離之說而許止弒父之迹幾泯矣予故曰春秋之不明三傳蔽之也程子曰以經證傳之誤以傳補經之闕讀春秋者以是法求之其不合者寡矣【淳安徐公尊生答書云承錄示春秋集傳闕疑序知先生所以著述之意甚公且平如此只闕疑二字所見已自過人世儒說春秋其病皆在乎不能闕疑而欲鑿空杜撰是以說愈巧而聖人之心愈不可見也趙盾許止之弒君獨剟取左氏之實錄而剔去其浮詞以羽翼歐陽子之說可謂美矣然則葬許悼公必不得從公谷之義陳止齋謂悼公書葬所以甚世子之惡竊謂經書世子弒君者楚商臣蔡般許止三人君弒賊不討不書葬春秋大例蔡般許止以世子弒君父其惡尢甚故特變常例而書葬以甚其惡後傳之說殆不可易楚君不葬乃避其號而不葬之例尊見以爲如何】

新安文獻志卷三十五

欽定四庫全書

新安文獻志卷三十六

明程敏政撰雜著

石君世家【司馬用彰作】

程以文

石君者西蜀人也不知其名西蜀之人惟呼之曰石君相傳以爲漢黃石公之後黃石公以兵法授張良良得其術佐髙祖定天下有功封侯卒俱葬谷城山北至武帝時有頭子者以剛勇稱遇李將軍廣蚤出伏艸間匿李將軍引弓射之矢沒羽頭子堅不動李將軍驚以爲神子孫處郡國皆貞白有守漢衰吳魏彊劉先主起蜀與諸葛亮戮力謀興復漢室將大發兵東伐吳下令求黃石公子孫之在蜀者果得石氏防之魚復浦上卽其地指畫三軍爲八陣以石氏爲師惟名礟者得從軍礟驍勇有气力善超乘有所攻城略地不下輙先遣礟衝車擊之所中無不摧敗與矢氏齊名軍中歌曰降我則親拒我則敵寧犯我矛防毋犯我矢石矛防之傷絕脰斷吭矢石之傷國以滅亡敵聞之懼號飛將相戒莫敢犯自後軍出礟必在行間子孫別爲礟氏居防者名砂砂生磯傳十餘世至武夫武夫生璞又十餘世至礫礫生磧磧生君君有異質小而悍能堅忍持重不與人爲同盡得八陣兵法自以先世尙武多殺傷不祥未嘗妄以語人介然有髙世之志遂辟穀世間奇美珍異珠玉狗馬音樂聲色服用之物一無所好塊處山澤間泊如也然好急人之難人有急卽君君必往隨所指使格鬭奮不顧利害不幸遇敵則小者傷大者死或執送官惟坐指使者輙釋君不問見者畏憚以爲有礟之風焉今上初使者入蜀道出防武侯祠下訪石氏之族觀所謂八陣圖者君在諸石中磔磔有異使者環視諸石無如君者奇之載與俱馳還京師將薦之上防上方向文學制禮作樂不果薦居久之無所知名客有九江方叔者气岸自喜以能書遊諸公間過使者使者畱與語具道蜀山川人物風俗且告以得石君狀客問石君安在時君臥帳中使者卽起入引君出見客客望見驚喜亟拜曰昔米元章見石友而拜吾敢不拜石君因抵掌笑絕倒恨相見晚固請使者以石君歸特下榻奉之顧諸同捨曰石君吾席上珍也幸善遇之日灑掃左右置圖書幾研惟恐失君意君雅不喜言笑稠人廣眾談論竟日君危坐黙黙聽不倦方叔察君靜專客至問君鄕裏姓名來幾何時治何業卽從旁代對悉如君意至不煩君一辭君大恱謂方叔知已然少戇不爲聲音笑貌與世若絕無情者人亦以此多狎玩君請與出遊未嘗辭勸之仕不應或謂君癡戱曰硜硜然小人哉又見其禿無發曰艸庵和尙乎舉座大笑君亦不怪也時䢐徠先生礎新自山召入將以爲柱下史待詔公車先生負重名素愼許可獨推君已右曰喜怒不形表裏如一鉆之彌堅磨而不燐吾不如也由是京師之人盛傳石君名朝之賢公卿及四方遊士莫不願見至托爲歌頌以誇美之名聲借甚有童子見君嘩然喜出曰人言石君癡不癡顧癡者乃人爾當時以爲名言君之去蜀而入京師人人思欲得君八陣兵法君竟祕不傳前使者扣之百計不能得也是時八陣兵法不傳已久世無能知者石氏謹世守又惟君爲能盡其術君亦欲傳世顧非其人𨿽傳必不解𨿽解不盡徒長姦雄爾思得仁厚長者卽授之居京師數年無一人遇者後嘗以其略示方叔不盡解因念生儒家者無所事兵法然自是書法大進尢工艸書著右軍筆陣論語在書譜中識者曰此常山蛇勢也方叔遂稱善書好事家往往以厚幣迎君方叔輙謝絕使者君亦安於方氏遂老焉初君生之月有星隕於石氏其光燭天石氏以爲不祥旦詣成都嚴先生卜先生布策立卦得歸妹之艮曰此少陰之精也石氏婦其有孕乎孕生男歸妹內兌外震兌爲婦震爲長子在澤之上巳離母矣小成之卦三不出三日離爲戈兵有離象焉艮之繇曰艮其輔言有序惟八不變其將不言而知兵乎艮東北之卦其將顯於東北乎後三日而君生生數月有相者過見之曰英物英物神彊骨壯壽未可量也卒如卜相者所言蓬萊公者世之言神仙者也及石君歸於方氏或言曰方氏有客不言而信無爲而成果何人哉公笑曰此小混沌也有道術吾嘗見其臥金華山中爲黃初平所叱化而爲羊後入蜀今已五百年矣顧在此方氏聞愈益敬信號小混沌公云太史公曰石氏族蕃衍布天下其世系甚逺居歙之龍尾山端之端溪者攻硯居泗濱者攻磬最有聲居荊山者好蓄美玉居靈壁者多大雅士大夫頗愛重之唐虞時有與金氏齊名者以通音律掌堂上之樂獨見稱於防周之時有名鼓者能紀宣王中興之功至今賴以傳不朽漢有石奮石建而非其族唐有鼎者居衡湘間劉師服侯喜軒轅彌明嘗賦詩以詠歌之皆卓卓有見於世惟君以谷城之後席武侯遺烈道值聖明絕口不言兵事一至京師士大夫交口稱譽名流海內亦有道之士哉世傳混沌爲中央之帝與南海之帝儵北海之帝忽相厚善後卒死儵忽之難然非詩書所稱蓬萊之云薦紳先生猶疑之【右新安程以文爲九江方叔髙作石君世家一首而言司馬用彰作者新安程氏出周太司馬休父之後以用也彰文也猶屈原字平而曰靈均正則也內言方叔者謂叔髙也新安兪飛卿使蜀得美石於魚復浦上歸以遺叔髙叔髙愛之見之者競爲文章相誇詡而以文爲作是篇予愛其文雅馴故爲之書至順四年二月十日揭徯斯記】

郭索傳

吳觀望

郭索者東海人也其先離以外剛內柔顯庖犧氏世所居上光常射井鬼間【未宮巨蟹】且曰吾子孫上應列宿不與人同後凡謹慤有風骨者皆其苖裔王子牟公孫防叔孫敖稱焉然惟索聲聞最著漢武帝時索祖解學縱橫家尢喜武事常曰安得介士橫行天下邪出沒江湖必擁劍自衛食息未嘗置夜見烽火輙舉族馳赴之動不量力竟見執解本豪俠自縱始坐簾箔不修受籠絡頗不能平洎延見尊俎則又披露心腹無所隱時作酸語尢可人皆曰有味其言之也至其太過議論風生或者惡之又好鉗刺人至流血不瞬目用是醜類多爲人所遷怒上命召鑊有不得志於解者倚防相窺誚解勃然曰大丈夫生不五鼎食死當五鼎烹耳往年彭越起澤中王梁髙帝功臣無出其右者終以葅醢吾何愧彭越哉索時尙防不在行得不死少長嶄然見稜角然胸次不紏結或謂之無腸公子以故王公大人稍前席之索一日渡漆沮語人曰吾家得姓來久聞諸長老春秋時族最盛雅善申棖獨不喜漆雕氏與之居輙敗之化爲水豈是也邪初在田野不願仕力耕谷腹外無他耆是時朝廷以名位釣巖穴之士捜訪無遺索恐及愈潛深伏隩道經砂磧畱迹隱然類西域人畫革旁行爲書記狀人因得蹤之彊羅致焉朝廷議以爲酒泉太守索聞之嘆曰吾族素不習闗中水土酒泉地益西非所宜處慮不得生還業已出噬臍無及旣而命果下固辭不拜元帝初卽位姑徇其志拜九江刺史發摘甚力雈苻以不警漁者利之未幾上思見甚徴拜祭酒先時有與索同年生者好爲堅白異同之辧毎十月益壯或謂其能敵虎月旦在索上呼爲雄甲子語尖新因索亦得薦進然終不甚見賞索年寖老中愈充實上曰卿所謂霜降水涸之秋矣筮封之得黃中通理美暢四支之象封內黃侯𨿽見寵用至左手與之擕持然嘗鞅鞅曰江湖予樂也寧久縻好爵邪卽日上印綬歸索素有祖風負恃海濱每謂縱橫之事意者復起於斯乎時時礪劍防上聞而怒曰索吾生其死者是欲奚爲不早圖之必貽田畆憂發兵掩捕悉就防檻車傳詣京師上想見其風味釋將復用索入見乃曰介冑之士不拜上察其誌異命烹之國史贊曰縱橫家禍人甚矣然亦卒自禍郭解以此死而索又不能蓋前人之愆祖孫同軌悲夫

廣張子論性

程復心

天地之性天之所與我以生者也气質之性生而爲气所拘者也歷考經傳之中所以言性者多矣自張子之言出而後性之說始定夫子曰性相近也習相逺也此以气質之性言之也夫子不能不言者論性不論气不備故也孟子曰性無有不善此以天地之性言之也孟子所以極言之者論气不論性不明故也形而後有气質之性者性不自立依气而形形旣生矣气或拘之故得其气之正且明者性亦隨之而正與明得其气之偏且昏者性亦隨之而偏與昏此气質之性也然气質之性實天地之性而气之偏正昏明者不能不間之爾非別有一性也茍能學以知之則偏者可正昏者可明未有不能復吾天地之性者所謂善反之而天地之性存焉者也夫旣有是性則有是情子思曰喜怒哀樂未發謂之中發而中節謂之和此論情之發於天地之性者也程子曰其中動而七情出焉情旣熾而益蕩其性鑿矣此論情之接於气質之性者也至論其才則亦有不同者焉孟子曰人皆可以爲堯舜又曰或相倍蓰而無算者不能盡其才者也此論才之本於天地之性者也程子曰才本於气气有淸濁稟其淸者爲賢稟其濁者爲愚此論才之出於气質之性者也孟子於問性而答曰乃若其情則可以爲善矣乃所謂善也又曰若夫爲不善非才之罪也論者或曰情不無善惡才固有賢愚也孟子之言不幾戾乎噫此所以必原張子天地之性而後可以明孟子之情之才之善也況告子之謂性無非以其稟於气者而言孟子析而辧之則無非以其命於天者爲說是以於情於才𨿽或言之少異而其本未嘗不同也故嘗論之情不離性動而後見才不離性用而後知仁之性具矣動之則爲惻隱之情用之則親親仁民皆其才也義之性具矣動之則爲羞惡之心用之則事君敬長皆其才也此所以其情可以爲善也此所以爲不善非才之罪也𨿽然情者性之動然必有形生焉而後動可見也才者性之用然必有气合焉而後用可知也梏於形則情或有不善者矣拘於气則才或有不善者矣然則孟子程子之言果有異乎學者不以天地之性本無不善自宥而必加省察矯揉之功又不以气質之性終或不善自疑而益致勉修克治之力若然則戒謹恐懼以至於必愼其獨而吾所謂省察矯揉之功果至矣擇善固執以至於弗得弗措而吾所謂勉修克治之力果盡矣中庸之所謂率張子之所謂善反不在玆乎

春秋集傳序例

趙汸

春秋聖人經世之書也昔者周之末世明王不興諸侯倍畔夷狄侵陵而莫之治也齊桓公出糾之以防盟率之以徵伐上以尊天王下以安與國而天下復歸於正晉文公承其遺烈子孫繼主夏盟者百有餘年王室賴之故孔子稱其功曰一匡天下民到於今受其賜及乎晉伯不競諸侯復散大夫專國陪臣竊命楚滅陳蔡宋滅曹吳入而盟諸夏則天下之亂極矣孔子生於斯時道足以興周而患當世諸侯莫能用之蓋嘗嘆曰茍有用我者吾其爲東周乎齊一變至於魯魯一變至於道蓋有意於齊晚尢惓惓於魯也又曰文王旣沒文不在玆乎使仲尼得位明周公之法修桓文之業率天下諸侯以事周則文王之至徳吾無間然矣是夫子之志也君君臣臣父父子子則六卿之晉田氏之齊三桓之魯出公之衛可正也興滅國繼絕世舉逸民謹權量審法度修廢官則文武之政可舉也足食足兵而民信之則戎狄可膺荊舒可懲也當此之時以夫子而合諸侯匡天下猶運之掌也旣而道終不行則又嘆曰甚矣吾衰也久矣吾不復夢見周公鳯鳥不至河不出圖吾已矣夫夫子之心豈一日而忘天下者於是西狩獲麟則夫子老矣嘉瑞旣應而天下莫能宗予𨿽聖人亦無以見其志矣乃卽魯史成文斷自隠公加之筆削列伯者之功過以明尊天王內中國之義貶諸侯討大夫誅其亂臣賊子以正人心示王法蓋天之所命也是歳之夏齊陳恆弒其君孔子沐浴而朝請討之適當修書之際豈欲托諸空言者哉故曰聖人經世之書也書成一歳而孔子卒當時髙第弟子蓋僅有得其傳者歷戰國秦漢以及近代說者殆數十百家其深知聖人制作之原者鄒孟氏而已矣蓋夫孟氏之言曰王者之迹熄而詩亡詩亡然後春秋作其事則齊桓晉文其文則史孔子曰其義則丘竊取之矣此孔門傳春秋學者之微言也周𨿽失政而先王詩書禮樂之教結於人心者未泯故善有美惡有刺人情猶不能忘於其上也迨其極也三綱五常顚倒失序而上下相忘然美刺不作則文武成康治教之迹始湮滅無餘矣夫世變如此而春秋不作則人心將安所厎止乎故曰詩亡然後春秋作隱桓之世王室之卑齊伯肇興春秋之所由始也定哀之世中國日衰晉伯攸廢春秋之所由終也方天命在周未攺而上無天子下無方伯桓文之事不可誣也是以聖人詳焉故曰其事則齊桓晉文古者列國皆有史官掌記一國之事春秋魯史策書也事之得書不得書有周公遺法焉太史氏掌之非夫人所得議也吾魯司防也一旦取太史氏所職而修之魯之君臣其能無惑志歟然則將如之何凡史所書有筆有削史所不書吾不加益也故曰其文則史史主實錄而已春秋志存撥亂筆則筆削則削遊夏不能贊一辭非史氏所及也故曰其義則丘竊取之矣此制作之原也學者卽是而求之思過半矣然自孟氏以來鮮有能推是說以論春秋者蓋其失由三傳始左氏有見於史其所發皆史例也故常主史以釋經是不知筆削之有義也公羊谷梁有見於經其所傳者猶有經之佚義焉故據經以生義是不知其文之則史也後世學者捨三傳則無所師承故主左氏則非公谷主公谷則非左氏二者莫能相一其有兼取三傳者則億決無據流遁失中其厭於尋繹者則欲盡捨三傳直究遺經分異乖離莫知統紀使聖人經世之道闇而不明郁而不發則其來久矣至永嘉陳君舉始用二家之說參之左氏以其所不書實其所書以其所書推見其所不書爲得學春秋之要在三傳後卓然名家然其所蔽則遂以左氏所錄爲魯史舊文而不知策書有體夫子所據以加筆削者左氏亦未之見也左氏書中所載不書之例皆史法也非筆削之防公羊谷梁每難疑以不書發義實與左氏異師陳氏合而求之失其本矣故於左氏所錄而經不書者皆以爲夫子所削則其不合於聖人者亦多矣由不考於孟氏而昧夫制作之原故也蓋嘗論而列之防書之例十有五而筆削之義有八防書之例十有五一曰君舉必書非君命不書二曰公卽位不行其禮不書三曰納幣送夫人夫人至夫人歸皆書之四曰君夫人薨不成喪不書葬不用夫人禮則書卒君見弒則諱而書薨五曰適子生則書之公子大夫在位書卒六曰公女嫁爲諸侯夫人納幣求逆女歸娣歸媵致女卒葬來歸皆書爲大夫妻書來逆而己七曰時祀時田茍過時越禮則書之軍賦攺作逾制亦書於策此史氏之錄乎內者也八曰諸侯有命誥則書崩卒不赴則不書禍福不告亦不書𨿽及滅國滅不告敗勝不告克不書於策九曰𨿽伯主之役令不及魯亦不書十曰凡諸侯之女行惟王后書適諸侯𨿽告不書十一曰諸侯之大夫奔有玉帛之使則告告則書此史氏之錄乎外者也十二曰凡天子之命無不書王臣有事於諸侯則以內辭書之十三曰大夫巳命書名氏未命書名微者名氏不書書其事而已外防者書人十四曰將尊師少稱將將卑師眾稱師將尊師眾稱某帥師君將不言帥師十五曰凡天災物異無不書外災告則書之此史氏之通錄乎內外者也筆削之義有八一曰存策書之大體凡策書之大體曰天道曰王事曰土功曰公卽位曰逆夫人夫人至曰世子生公夫人外如曰薨葬曰孫曰夫人大歸曰內女卒葬曰來歸曰大夫公子卒曰卿大夫出疆曰盟防曰出師曰國受兵曰祭祀搜狩越禮軍賦攺作逾制曰外諸侯卒葬曰兩君之好曰玉帛之使凡此之類其書於防者皆不削也春秋魯史也策書大體吾不與易焉以爲猶魯春秋也二曰假筆削以行權春秋撥亂經世而國史有恆體無辭可以寄文於是有書不書以互顯其義書者筆之不書者削之其筆削大凡有五或略同以存異公行不書至之類也或略常以明變釋不朝正內女歸寧之類也或略彼以見此以來歸爲義則不書歸以出奔爲義則殺之不書之類也或略是以著非諸殺有罪及勤王復辟不書之類也或略輕以明重非有闗於天下之故不悉書是也三曰變文以示義春秋𨿽有筆有削而所書者皆從主人之辭然有事同而文異者有文同而事異者則予奪無章而是非不著於是有變文之法焉將使學者卽其文之異同詳略以求之則可以別嫌疑明是非矣四曰辧名實之際亦變文也正必書王諸侯稱爵大夫稱名氏蕃服大者稱子此春秋之名也諸侯不王而伯者興中國無伯而吳楚橫大夫專兵而諸侯此春秋之實也春秋之名實如此可無辧乎於是有去名以全實者徵伐在諸侯則大夫將不稱名氏中國有伯則楚君侵伐不稱君又有去名以責實者諸侯無王則正不書王中國無伯則諸侯不序君大夫將略其恆稱則稱人五曰謹中外之辧亦變文也楚至東周彊於四夷僭王稱亂故伯者之興以攘卻爲功然自晉伯中衰楚益侵中國俄而入陳圍鄭敗宋盟於蜀盟於宋防於申甚至伐吳滅陳滅蔡假討賊之義號於天下天下知有楚而已故春秋書楚事無不致其嚴者而書吳越與徐亦必與中國異辭所以信大義於天下也六曰特筆以正名筆削不足以盡義而後有變文然禍亂旣極大分不明事有非常情有特異𨿽變文猶不足以盡義而後聖人特筆是正之所以正其名分也夫變文𨿽有損益猶曰史氏恆辭若特筆則辭防卓異非復史氏恆辭矣七曰因日月以明類上下內外之無別天道人事之反常六者尙不能盡見則又假日月之法區而別之大抵以日爲詳則以不日爲略以月爲詳則以不月爲略其以日爲恆則以不日爲變以不日爲恆則以日爲變甚則以不月爲略將使屬辭比事以求之則筆削變文特筆旣各以類明而日月又相爲經緯無微不顯矣八曰辭從主人主人謂魯君也春秋魯史成書夫子作經惟以筆削見義自非有所是正皆從史氏舊文而所是正亦不多見故曰辭從主人此八者實制作之權衡也然聖人議而弗辧是非之心人皆有之善而見錄則爲褒惡而見錄則爲貶其褒貶以千萬世人心之公而已聖人何容心哉辭足以明義斯已矣故曰知我者其帷春秋乎罪我者其惟春秋乎是故知春秋存策書之大體而治乎內者恆異乎外也則謂之夫子法書者不足以言春秋矣知春秋假筆削以行權而治乎外者恆異乎內也則謂之實錄者不足以言春秋矣知一經之體要議而弗辧則凡謂春秋賞人之功罰人之罪去人之族黜人之爵褒而字之貶而名之者亦不足以論聖人矣故學者必知防書之例然後筆削之義可求筆削之義旣明則凡以虛辭說經者其刻深辧急之說皆不攻而自破茍知虛辭說經之無益而刻深辧急果不足以論聖人也然後春秋經世之道可得而明矣𨿽然使非孟氏之遺言尙在則亦安能追求聖人之意於千數百年之上也哉汸自蚤歳獲聞資中黃楚望先生論五經防要於春秋以求書法爲先謂有魯史書法有聖人書法而妙在學者自思而得之乃爲善也於是退而思之者十有餘載卒有得於孟氏之言因其說以考三傳諸家及陳氏之書而具知其得失異同之故反覆推明又復數載然後一經之義始完屬辭比事莫不粲然各有條理洊經離亂深恐失墜乃輯錄爲書以爲後世學春秋稍知本末者賴有左氏而已故取左氏傳爲之補注欲學者必以考事爲先其文與義則三傳而後諸家之說茍得其本眞者皆傅以已意暢而通之名曰春秋集傳凡十五卷尙慮學者溺於所聞不能無惑別撰屬辭八篇發其隱蔽傳諸同志以俟君子或有取焉

春秋屬辭序例

趙汸

六經同出於聖人易詩書禮樂之防近代說者皆得其宗春秋獨未定於一何也學者知不足以知聖人而又不由春秋之教也昔者聖人旣作六經以成教於天下而春秋教有其法獨與五經不同所謂屬辭比事是也蓋詩書禮樂者帝王盛徳成功巳然之迹易觀陰陽消長以見吉凶聖人皆述而傳之而已春秋斷截魯史有筆有削以寓其撥亂之權與述而不作者事異自弟子髙第者如遊夏尙不能贊一辭茍非聖人爲法以教人使考其異同之故以求之則筆削之意何由可見乎此屬辭比事所以爲春秋之教不得與五經同也然而聖人之志則有未易知者或屬焉而不精比焉而不詳則義類弗倫而春秋之防亂故曰屬辭比事而不亂者深於春秋者也有志是經者其可捨此而他求乎左氏去七十子之徒未逺而不得聞此故𨿽博覧遺文略見本末而於筆削之防無所發明此所謂知不足以知聖人而又不由春秋之教者也公羊谷梁以不書發義啖趙二氏纂例以釋經猶有屬辭遺意而陳君舉得之爲多庻幾知有春秋之教者然皆泥於褒貶不能推見始終則聖人之志豈易知乎若夫程張邵朱四君子者可謂知足以知聖人矣而於屬辭比事有未暇數數焉者此五經微防所以闇而復明春秋獨郁而不發也自是以來說者𨿽眾而君子一切謂之虛辭夫文義𨿽雋而不合於經則謂之虛辭可也而亦何疑於眾說之紛紛乎善乎莊周氏之言曰春秋經世先王之志聖人議而弗辧此制作之本意也微言旣絕大義弗彰於是自議而爲譏刺自譏刺而爲褒貶自褒貶而爲賞罰厭其深刻者又爲實錄之說以矯之而先王經世之志荒矣此君子所謂虛辭者也故曰春秋之義不明學者知不足以知聖人而又不由春秋之教也豈不然哉間嘗竊用其法以求之而得筆削之大凡有八蓋制作之原也春秋魯史也𨿽有筆有削而一國之紀綱本末未嘗不具蓋有有筆而無削者以爲猶魯春秋也故其一曰存策書之大體聖人撥亂以經世而國書有定體非假筆削無以寄文故其二曰假筆削以行權然事有非常情有特異𨿽筆削有不足以盡其義者於是有變文有特筆而變文之別爲類者曰辧名實曰謹中外故其三曰變文以示義其四曰辧名實之際其五曰謹中外之辧其六曰特筆以正名上下內外之殊分輕重淺深之弗齊𨿽六者不能自見則以日月之法區以別之然後六義皆成無微不顯故其七曰因日月以明類自非有所是正皆從史文然特筆亦不過數簡故其八曰辭從主人是皆所謂議而弗辧者也𨿽然使非是經有孔門遺教則亦何以得聖人之意於千載之上哉乃離經辧類析類爲凡發其隱蔽辧而釋之爲八篇曰春秋屬辭將使學者由春秋之教以求制作之原制作之原旣得而後聖人經世之義可言矣安得屬辭比事而不亂者相與訂其說哉【東山與宋潛溪書初嘗防萃諸家說合經意者作集傳歳久未能脫藳日月之說亦未定始悟屬辭比事欠精欠宻竊謂先王制禮後王定律事𨿽不同然其倫理分義治體法意莫不在乎尊卑上下內外之間緩急輕重大小之際況春秋兼該禮法事有常變道有經權而學者乃爲一切之說以釋之宜其不能通也於是離析部居精別其義類而更以屬辭比事之法細推之則凡滯礙膠結處皆渙然冰釋因之以考日月之法亦昭若發防如有神助矣蓋屬辭比事之法至是愈見其妙而經之八體始定旣又思八體之名𨿽不可易昉出於一得之愚若非彚別臚分使人一見了然非惟觀者未易深察𨿽吾書亦未必無矛盾也乃分爲八篇而類釋之名曰春秋屬辭嘗謂聖人作經𨿽不可測以今觀之二百四十二年簡策如山亦必屬辭比事而後可施筆削所以學春秋者若非屬辭比事亦不能逹筆削之權故其間紀綱義例皆是以此法求之於經的有證據然後取先儒之說以實之殊與臆斷無防墨者不同此屬辭之所以名也第一篇

與末篇卽是黃先生之意考之經傳並不見筆削之迹第二篇

筆削之防乃本二傳陳氏擇其所當存而補其所未備第三篇

至第六篇

間有先儒之說而後傳之指居多或辧其所未然第七篇

發機於二傳何氏及西疇崔氏然黃先生日月例亦只守杜氏之說嘗取林少頴論日月二篇置六經補注中亦不甚取後傳不全廢褒貶所取三傳義例今皆不能盡合譬如適國都者其道路行程軌轍一遵指授至於宗廟之美百官之富只合防今日所見言之乃爲弗畔】

讀貨殖傳

趙汸

貨殖傳當與平準書參防平準書是譏人臣橫斂以佐人主之欲貨殖傳是譏人主好貨使四方皆變其舊俗趨利書首言漢興接秦之獘髙祖重本抑末輕徭薄賦故文景之世國家無事百姓給足府庫充實人人自愛而重犯法後靣序武帝事節節與前相反至贊論始推唐虞三代以來而舉戰國秦皇功利之禍爲證則武帝不能法祖宗之仁厚而蹈始皇之覆轍不待譏議而可見學者先讀此贊而後讀其書使先後相承則太史公之意了然矣若貨殖傳乃此書之注腳而未有察其意者蓋傳中所謂當世賢人卽書中所斥不軌逐利之民也傳中所序陶朱公白圭軰妙於治生卽書中三人言利事析秋毫之比也傳言鄙人牧長窮鄕寡婦禮抗萬乘名顯天下宣曲任氏以田畜髙而人主重之卽書中言卜式以家財助縣官天子尊顯之以風百姓意尢著矣蓋見始皇武帝皆以好大喜功國用不足而後眷眷於此等人也傳中歷舉四方百貨所出行賈所在甚詳卽書中置大農諸官盡籠天下之利貴賣賤買所以天子無算之用皆出於此傳中言千乘之侯尙猶患貧卽書中屢言稅賦竭縣官大空是也傳中言廊廟巖穴軍士任俠攻剽女姬遊閒吏士等皆爲財利所以深誚當世好貨之俗無貴賤也末言富者必以奇勝而又歷數姦事惡業賤行辱處之能致富卽書中所謂不益賦而天下用饒亦此類矣循此傳之意深陋爲天下國家者不當下行商賈之事蓋是當時親覩言利之人誤國害民如封禪書中所謂究觀方士相官之意云者故言之深切至此後人但謂子長防於刑法無財可贖故發憤作貨殖傳豈爲知太史哉𨿽然遷之言亦激矣予獨謂其書明白諄復如是千百年來讀者猶未能深悉其意況夫六藝之古逺淵奧而傳注家自謂盡得經防可乎

上饒張孟循行捲

趙汸

昔者吳公子札使魯觀於周南召南以及雅頌其徳之大小治之盛衰與夫憂勤怨思之情莫不如親見之至孔子教其弟子亦以誦詩𨿽多而不能從政専對爲無益詩道與政通固如是乎蓋嘗聞之古之爲詩者辭與聲皆出於其情夫人情者禮樂之原而治道所從出也士將學爲卿大夫以任天下國家之事交四方之政則必盡人情以通於禮樂詩三百篇𨿽異事殊時發於人情之天則一而已後世爲詩者辭與聲旣非出於其情則固不通於禮樂而無闗乎治忽君子又奚取焉𨿽然時有古今道有污隆而人情則無以相逺大風作於漢而河汾王子知其霸心之存石壕新安作於唐而魏國韓公有感於兵制之失夫豈皆不出於情而二公所言若是士不以三代卿大夫自期無事於四方而學不足以盡人之情則後世之詩𨿽有合於古者亦鮮或能通其意焉爾若張侯孟循父之言詩其有志於古者乎侯上饒之選也癸夘之春自旴江來新安爲其使君左轄公結同姓之好於總制王公王公所以深敬乎左轄者不於其幣而於其使禮成將返則命郡中士咸賦詩以餞之又出其在鎭所得詩文以觀之侯於星溪之篇蓋有取焉旣爲詩一章題其後復手書之以寄予海寧山中予寢疾累年舊學都忘因三復孟循父所賦而切有感焉夫盡人情達事變明乎得失之迹本其廢興之由此詩道所以與政通蓋古卿大夫之學也而孟循父得之其卒成二公之好而以嘉賓見重於主人宜矣乃卽其詩辭所及推本季子之賢孔門之教曁近世名公鉅人髙識逺度以廣夫言外之防焉嗟夫吾聞國風止於澤陂蓋春秋之季也今四方多故雅道陵遲有偉人焉上下古今究觀眞濫以其法於人情之天者振而起之其文運復昌之與吾於張侯有望矣

六安州勸農文【乙巳春】

朱模

民非耕不食非蠶不衣人所通曉不待勸而勤者也六安爲淮右名州封疆之廣沃壤千里民醇俗朴安於稼穡富庻聞於鄰境比年以來兵革不息民罹塗炭死傷轉徙存者無幾膏腴之區鞠爲艸莽奇窮之民以鋤代耕歳之所收儲無甔石加以急徴重斂民每種一石納糧三石左君弼私田毎種一石納租一十八石欲其無流移荒棄不可得也我等祗承王命作牧此邦承乏之初首求民隱莫切於此已嘗申明上司啟聞蠲減中書頒降榜文明示於爾百姓爾百姓亦旣知之矣今玆春气已分土膏融液艸木萌坼農事不可緩矣爾其率爾子弟負爾耒耜奮然東作可也昔者一畆秤糧三斗今者一畆五升孰重孰輕爾民不耕可乎昔者左租困民今者與民田一槪徴收孰利孰害爾民𨿽耕而不力可乎昔者法度廢弛上下貪黷民不安業今者典章嚴明孰不奉法流移者可以復其鄕裏矣田園桑柘可供蠶絲者戒爾剪伐山林茶漆可資日用者勸爾長茂大抵衣食足然後禮讓興禮讓興然後彛倫敍如此則爾等皆爲醇厚之民不負官長之勸矣其或不聽教條不受告戒惰其四肢饑寒切體靡所不爲甚者去順從逆陷於惡黨以速天誅悔將何及嗚呼爾民其勸之哉毋忽

新安文獻志卷三十六

欽定四庫全書

新安文獻志卷三十七

明程敏政撰問對

內宮問

羅願

或問禮記所載後夫人嬪婦女禦之制其合於古乎曰不然嬪婦女禦則信有之若夫人則諸侯之妃不在王宮何以明之吾稽之周禮九嬪實亞後而夫人不與焉內宰曰以陰禮教六宮以陰禮教九嬪以婦職之法教九禦內小臣曰若有祭祀賔客喪紀則擯詔後之禮事相九嬪之禮事正內人之禮事此皆自後而下輒及九嬪無所謂夫人者曰夫人坐論婦禮者也烏可以職求曰坐論婦禮則其不見於禮事也可矣然內司服祭祀共後之衣服及九嬪世婦凡命婦共其衣服追師掌王后之首服爲九嬪及外內命婦之首服則冠服亦不及焉何也夫夫人之等視諸侯九嬪之等視卿天子以內之卿代外之諸侯以內之嬪代外之夫人是或一道也曰然則漿人之職何以云夫人致飲掌客之職何以云夫人致禮曰漿人之致飲此職之在諸侯國中者爾王后有酒正致飲侯國無之故以漿人周禮之所記有掌侯國之事如環人訟敵國之類者多矣若夫掌客之職亦諸侯相見之禮若諸侯朝天子皆於其湯沐之邑而取具不以勤王人且致餼致享其禮隆甚皆非天子接其臣之事考其職先言王合諸侯次言王巡守殷國次言凡諸侯之禮次言凡諸侯之卿大夫士爲國客則知此言諸侯之禮者諸侯相爲賔之禮也有同姓之國有舅甥之國有夫人父母之國則夫人爲之致禮若天子之宮固有後在而夫人何至與諸侯行禮邪曰然則王宮之無夫人審矣則嬪婦女禦之分處六宮也柰何曰六宮之處嬪不在焉古者六宮九室六宮以象王之六寢王后之所治也世婦爲後之屬實分掌之九室以象卿之九列九嬪之所居也女禦爲九嬪之屬實分處焉此禮所謂後立六宮又曰內有九室九嬪居之外有九列九卿朝焉者也嬪各有室不在六宮或曰何以知世婦屬後女禦屬九嬪曰內宰上春詔王后率六宮之人而生穜稑之種獻之於王而春官世婦每宮卿二人其職曰世婦掌女宮之濯漑率六宮之人共粢盛則是世婦屬後之驗也九嬪掌婦學之法以教九禦各率其屬以時禦敍於王所而女禦云掌禦敍於王之燕寢則是女禦屬九嬪之驗也曰嬪次於後則嬪當以何人爲之曰嬪之義尊矣古直以嫁爲嬪故書云釐降二女於嬀汭嬪於虞詩云摯仲氏任自彼殷商來嫁於周曰嬪於京所謂九嬪者蓋亦從後而嫁者也天子求後同姓之國以娣侄媵之備官而行數至於九皆自彼而具不待天子自擇此古所以有一娶九女之說也曰然則禦敍之法柰何曰先儒以王后以下分爲十五夕其實不然夫內寵無並後以王后之尊而下至與庻妾更進疊退一月而再見其爲降也甚矣古以貴牋爲接見之疎數故小星肅肅宵徵夙夜在公又云肅肅宵徵抱衾與禂夙夜在公貴者也故其接也數抱衾與禂賤者也故其去也亟以禮言之天子之後每夕皆進於王所以正內治故詩序云賢妃貞女夙夜警戒是也取於休沐之義以五日一休一嬪與其禦進又五日一休一嬪又與其禦進凡四十有五日而九嬪畢見凡一時而再見凡一歲而八見此嬪禦進見之大數也自諸侯大夫以下其妾媵有多少然皆用五日之制內則曰妾𨿽老年未滿五十必與五日之禦是也曰然則世婦不進禦歟曰否周禮九嬪掌以時禦敍於王所女禦掌禦敍於王之燕寢惟世婦不然掌喪祭賔客之事而已月令仲春之月后妃率九嬪禦亦不及世婦世者代也婦又已嫁之名蓋先世女禦之老而無子者爲之故王制云國君不名卿老世婦卿老亦致政而歸者則以先世之臣妾在所當敬故也是以內宰於六宮九嬪九禦皆教而獨無教世婦之說以其素習於禮不待教也或曰諸侯之宮何如曰諸侯之娶五人若三人左氏傳曰秦伯納女五人衰姜之嫁亦有葛屨五緉之語則並夫人爲五也公羊言諸侯娶一國則二國往媵之以侄娣而陳有元妃二妃下妃之目則是並夫人爲三也至其宮則半天子故禮曰卜三宮之夫人世婦之吉者此其降殺之序也至其末也齊桓公之夫人三內嬖如夫人者又六人則是九人也晉文公以夫人禮逆懷嬴然猶曰班在九人則是亦九人也而齊襄九妃之外又有六嬪皆有所依放其僣侈甚矣不可以爲法

昬問

羅願

或問古嫁娶之年男必以三十女必以二十乎曰然聖人爲男女之節弱而後冠非美其容也責之成焉壯而後昬非足其欲也責之代焉男至於三十則知慮周可以率人女至於二十則言容備可以事人矣故取是年以爲之節也或曰家語之說以爲二十三十者期至於此而不可過爾曰不然古人之言固有大爲之期者若三十二十云者一定而不易之辭也夫少之時血气未定此其當戒之時然而從之豈特傷生伐性而巳將無以責其率人之智事人之道故記曰女子二十而嫁有故二十三而嫁聖人知夫有故者人事之所不免寜引而伸之主於二十有三終不先之於二十之前者此有以知其爲一定之辭也使是制而猶可進退宜曰男二十以上而娶母過三十女十四以上而嫁母過二十豈不明哉曰若然必以是年則物有不備時有不暇及也柰何曰古者昬禮之費省矣幣止於緇帛五兩牲止於魚祭而豚饋蓋常人之家累歳計之皆足以預辦也自秋成之後至於冰未泮之前凡百有五十日不爲無暇案其年而爲之不難也曰然則聖人何爲十九而娶曰夫三十而娶吾所論者禮之常親在者之所爲也若孔子之娶則孤子當室者之事也且夫昬禮以代親故重孤子𨿽未昬而固已代父矣室家不備則祭祀有所缺又慮民生之不長則絕嗣亡世有不可悔所以許其不待年而娶國君十五而生子亦爲是也曰仲春之月令防男女於是時也奔者不禁則又安可限以年曰此正欲其及是年爾夫嘉事常在秋荀子曰霜降逆女冰泮殺內詩曰將子母怒秋以爲期又曰士如歸妻迨冰未泮秋者歲之成農蠶之暇也故自秋以往凡男女之至於是年者各爲之嫁娶至冰泮之前而止聖人又懼夫民之不用令而使男女不得時少緩而至來年則舉趾之後又不復可議故於來年仲春之月司察男女之無室家者官爲防之使各從其所欲𨿽奔猶不禁蓋事迫而其年不及此者固不許其奔使之從禮也曰若爾則不待其擇乎曰古者方田同井嫁娶不出其裏又多因其舊所以隆母黨安丰殺且不幹非耦也若諸侯之制周公魯公娶於薛孝惠娶於商自桓以下娶於齊一世娶焉則再世因之古者夫之父婦之父皆謂之舅其母皆謂之姑而兩姓謂之兄弟者蓋其尊者多已之外親而其子多已之同儕故也此古之制也或曰六義孰爲重曰莫重於納徴始則納采采者幣之色也不敢有所議特若常人然以幣交其尊者而已問名則求其名將歸而卜之納吉者卜之於廟而吉反以告也納徴則以幣質信焉示不易矣鴈者何也曰男女相見必以摯摯者從所執也執玉之君聘以谷圭鴈大夫之摯也古者無大夫冠禮而有其昬禮雉死物也雞鶩無常匹故進而用之也禦輪何也曰古者同乘必推其能者禦之昬二人共乘也故召南云王姬之車平王之孫齊侯之子齊詩云有女同車婦人無自禦之道必男子禦之將行調車者事之宜也

春秋或問十

程端學

或問天王使宰咺來歸惠公仲子之賵天王之天先儒以爲孔子所加子獨以爲魯史之舊亦有說乎曰吾聞諸程子曰春秋因魯史有可損而不能益也周禮司服凡喪爲天王斬衰則天王之稱其來舊矣諸侯國史稱天王無足怪者況春秋大義固不在加天於王上然後爲尊王也凡其所以譏諸侯大夫之僣者皆尊王之義愚故斷然以爲非孔子所加也曰張氏諸儒以宰爲太宰夫子責其奉命賵妾特貶冢宰於上士中士之例而又名之以深其罪子獨何以知其不然邪曰此正一字褒貶賊經之惡得雷同而許之也況先儒亦有不同其說者乎呂朴鄕有言曰春秋周大夫不名爵從其爵單伯劉子之類是也未爵稱字家父榮叔之類是也捨是無名道矣是故經書宰有三元年天王使宰咺來歸惠公仲子之賵書名而不書氏者士也桓四年天王使渠伯糾來聘書氏及字者命大夫也僖三十年天王使宰周公來聘書官而不名氏者三公也始使士繼使大夫終使三公天子日微諸侯日彊矣此其旨不亦甚明白哉夫以天王之尊而下賵諸侯之妾母何必名其使而後知其非哉

或問辛未取郜辛巳取防胡翼之曰書甚其惡也辛未至辛巳十一日之間浹旬取其二邑故謹而日之也後之談春秋者盡不用日月且如取郜取防之義茍不以日月則其實何以明若但言以此月取郜取防必不能知一月之間十一日內兩取其邑也其說然乎曰此論似是而實非也日月者紀事自然之法也如日月不可用六經諸史將廢之矣惟其有用也是以不得而廢也春秋非不欲盡書日月也然舊史有詳略焉有闕文焉其無日月不可得而益有日月又不可得而去也無日月而益則僞有日月而去則亂故春秋紀事有有日月者矣有無日月者矣公谷見其有日月與無日月也求其說而不得從而爲之辭或牽彼以就此或例此以方彼自知不通則付之不言故日月之例爲春秋蠧矣今壬戌敗宋師辛未取郜辛巳取防魯史紀事自然之法也得其日而事益詳魯隠之惡益彰若或不得其日旣敗宋師又取郜取防其惡亦不得揜非聖人特書其日以甚其惡亦非謹其事而日之也茍謂聖人特書日以甚其惡以謹其事則余無日者皆無甚惡皆無甚謹乎此其不書日月者也若並月不書則事皆無惡皆不謹乎故曰似是而實非也曰張氏謂二邑非魯之版圖故書取以著其無名者然乎曰取者善惡通用之詞取邑曰爲惡詩曰取彼斧斨取彼狐貍亦爲惡乎況取者舊史之文非孔子所措之字春秋之作其自然之妙與天地侔天之生物非物物雕琢春秋亦非字字安排其意乃在一句之間而非著一字以爲義一字褒敗乃末世相沿之陋朱子曰當時大亂聖人據實書之其是非得失付後世公論蓋有言外之意若必於一字間求褒貶竊恐不然可謂善讀春秋矣惜其不暇著述也

或問曰夏五無月先儒有曰傳疑也疑而不益見聖人之愼也故其自言曰吾猶及史之闕文又語人曰多聞闕疑愼言其餘則寡尢而世或以私意攺易古書者有矣盍亦視此以爲鑑可也然則春秋曷以謂之作其義斷自聖心或筆或削明聖人之大用其詞則舊史有可損而不能益其說然乎曰此卽谷梁之說而益之以辭者也谷梁之辧孫氏髙氏備矣此不復論竊謂吾猶及史之闕文孔子蓋謂事之不可知者爾若事之顯然而可見者孔子安得不正之哉多聞闕疑孔子教人闕其理之可疑者爾若理之斷然而可言者孔子亦使人愼言之邪若夏五而無月乃事之顯然而可見理之防然而可言者而非攺易古書之謂也孔子亦豈恝然而已乎若曰孔子筆削可損而不可益當並去五字亦不害於此事之義孔子必不錄斷爛不可讀之文爲後世訓也秀巖亦曰胡氏之說愈宻而愈疎矣聖人作春秋固謂空言不如行事也使舊史果有夏五之文則亦削之而已存而不益於義何所當乎此必秦漢以後傳者有所脫遺如左氏傳成公二年夏有之比爾必爲之說則非矣

或問公及齊宋陳衛鄭許曹防王世子於首止諸侯盟於首止張氏諸儒謂再稱首止美之大者然乎曰不然也防王世子在夏又與世子爲防盟諸侯在秋又諸侯自爲盟防盟旣異而又有二三月之差故不得不再言其地乃書法當然何大美之有夫桓公知戴世子之爲義而不知要君之非義先儒知桓公之有功於王而不知假仁之非義正孟子所謂久假不歸惡知其非有者也吾何以知其假也古之眞有者躬自厚而薄責於人桓公內嬖冢嗣不立身死而公子作亂其所以正王之冢適者果自身而推之哉聖人安得而虛美之昔漢髙帝愛趙王如意欲易太子張良造謀使四皓輔太子以朝朱子論之曰良之爲此不惟不暇爲髙祖愛子計亦不暇爲漢家社稷計矣其事正相類而首止之事殆又甚焉嗚呼權謀術數之計起大人格君之道不復見此孔子所以惻然有隠而書歟

或問衛殺其大夫元咺及公子瑕先儒謂公子瑕未聞有罪而殺之元咺立以爲君故衛侯忌而殺之也然不與衛剽同者是瑕能守節不爲國人之所惡也故經以公子冠瑕而稱及然乎曰不然也爲此說者惑於左氏云元咺歸立公子瑕之一語也劉氏固已辧其妄矣使公子瑕爲元咺所立而不辭惡得爲無罪哉惡得爲守節哉其曰不爲國人之所惡亦意之之辭爾瑕茍自立則旣三年矣使其仁如堯舜孔子亦將正名其僣竊之號安得以不爲國人所惡而去其號特冠公子哉其稱及乃書法當然亦非無罪而書及也曰髙氏謂經書於衛侯未歸之前若不罪衛侯者蓋以二子之禍皆晉文爲之者何也曰二子之禍固晉文之爲然孔子不過據舊史先後而錄之非衛侯旣入而殺咺與瑕孔子特易其先後以歸晉文之罪也今觀經文事勢及左氏事迹乃衛侯殺咺與瑕而後入衛侯𨿽無大罪而義則未盡也曰葉氏又謂執衛侯稱人不以爲伯討爲定晉侯之罪復國加之名爲定衛侯之罪自晉歸以復書爲定元咺之罪立逾年不稱君爲定瑕之罪何也曰此惑於一字褒貶之失也夫四人者固皆有罪矣然衛侯之罪輕而瑕之罪不可考讀春秋者當於事觀之不可於一字求義也春秋執諸侯大夫者皆稱人不可謂定晉侯之罪曹伯襄無罪復國亦稱名不可謂定衛侯之罪諸侯大夫歸國者多以復書不可謂定元咺之罪瑕實不爲君故稱公子不可謂定瑕之罪四人之事昭如日星然不求之大體而求之一字之間則四人之罪反得以匿矣非學春秋之法也

或問我君僖公先儒謂凡崩薨卒人道始終之大變不以得禮爲常事而不書其或失禮而害於王法之甚者聖人則有削而不存以示義然乎曰崩薨卒於宋公卒旣言之矣其曰聖人削害王法之甚者以示義則未之辧也夫所謂削害王法之甚者以示義其晉文召王以諸侯見之謂歟此三傳之妄而先儒誤信之者也夫春秋一經皆非常之事茍聖人削害王法之甚者則將持害王法之輕且小者以示義此理之不然者也夫害王法之甚者莫如弒君其次莫如用諸侯其次莫如滅國取邑其次莫如專徵伐生殺春秋皆一一書之何獨於召王諱之且後世儒者覩傳文而謂其削之也假令春秋而不有三傳則削之者不可得而知矣然則聖人預知三傳之將作而先爲經以待之乎夫春秋大義炳如日星三傳直其一助爾而其間晦盲旨意碎破文義者不可勝數學者不求之經而求之傳宜其有此說也嗚呼惜哉

或問楚子滅蕭先儒有曰假討賊而滅陳春秋以討賊之義重也末減而書入惡貳已而入鄭春秋以退師之情恕也末減而書圍是與人爲善之徳至是滅無罪之國𨿽欲赦之不得也故傳稱蕭潰經以滅書斷其罪也其說然乎曰不然也聖人未嘗誣人之惡亦未嘗妄稱人之善故曰吾之於人誰毀誰譽如有所譽者其有所試矣其於譽且有所試其於毀肯誣之哉楚之於陳入之而已實未嘗滅也何以知之楚旣入陳而陳復見於春秋則非滅也審矣聖人安得誣楚以滅陳哉其於鄭也圍之而已實未嘗入也左氏之言違經逺矣學春秋者不信經而信傳故有是言也今其滅蕭實夷其社稷取其土地春秋不書其滅而何書哉左氏之言復與經違謂蕭激楚怒而楚圍蕭蕭自潰黃氏論其爲楚人之言者得之學春秋者復信傳而疑經求其說而不得故褒貶凡例之說紛然以興而春秋之本義晦矣

或問吳子使札來聘三傳賢之子旣辧而有聞矣然常山康侯張氏諸儒矯三傳之而以去札公子之稱爲貶得其說矣子又不然之何也曰書公子不書公子史氏有常法非孔子去之也三傳爲褒而札以名見則楚椒秦術亦以名見諸儒爲貶而札去其氏則楚椒秦術亦去其氏然則褒貶之說兩不可也且札讓國致亂在三十年之後孔子安得預去公子而貶之乎春秋者卽此事而論此事之義者也未嘗因此事而論他事之善惡也寗喜弒其君者也春秋復書曰晉人執寧喜孫林父逐其君且叛者也春秋復書曰孫林父入於戚以叛皆未嘗去氏也楚公子嬰齊公子貞公子壬夫伐宋伐鄭猾夏者也春秋不去公子公子翚公子慶父弒君之賊也春秋書曰公子翚逆女公子慶父奔莒亦不去公子季札不過因讓而致亂春秋乃去公子以示貶何輕重之失宜乎朱子曰春秋正誼明道貴王賤霸尊君抑臣內夏外夷乃其大義而以爵氏名字日月土地爲褒貶之類若法家之深刻乃傳者之鑿說夫朱子𨿽未暇及乎春秋而其正大之論亦可見矣張氏親承朱子之教以受春秋之托乃亦爲此穿鑿之說豈不悖其師哉或問公侵齊張氏謂陽虎用事無軍政用兵無法故以侵書之然乎曰不然也侵曰侵伐曰伐隨事命辭豈以用兵無法而攺伐爲侵乎使實侵者何以命辭乎使侵而有法可攺書曰伐乎是皆抑揚予奪之學春秋者所當痛掃也

或問公至自夾谷任氏師氏諸儒謂不至以防而至以地爲孔子之防異乎常防以禮義勝而地名不可沒者然乎曰不然也桓二年公至自唐盟戎也文十七年公至自谷盟弒賊也定八年公至自瓦防晉師也未見其以禮義勝也何爲皆至以地乎

書問對

趙汸

或問地之說理有是乎對曰有之然則其說孰勝對曰書至矣問曰書眞郭氏之言乎抑古有其傳也對曰不可考周官冢人掌公墓墓大夫掌凡邦墓皆辧其尊卑度數而以其族大司徒以本俗六安萬民次二曰族墳墓則不擇地名矣豈有無事而著其法者哉漢書藝文志敍形法家大舉九州之勢以立城郭室捨形人及六畜骨法之度數器物之形容以求其聲气貴賤吉凶而宮宅地形與相人之書並列地之法其肇派於斯乎予嘗讀張平子冢賦見其自述上下岡隴之狀大略如今書尋龍捉脈之爲者豈東漢之末其說已行於士大夫間至景純最好方伎世見其母曁陽卒遠水患符其所徴而遂以書傳諸郭氏邪然無所考矣問曰書世所有然自齊梁至隋唐君子不道至宋司馬溫公乃欲焚其書禁絕其術何也對曰其言有大悖於理者書固可焚術固當絕也夫盛衰消長之變一定而不可推移者𨿽聖智巧力無能爲蓋天之所命而神功之不可測者也後世諸子百氏好爲異端奇論者眾矣未有敢易此以爲言者而書獨曰神功可奪天命可攺嘻其欺天防神謗造化而誣生民也甚矣世俗溺於其說以爲天道一定之分猶有術以易之則凡人事之是非黒白物我得失之細固可顚倒錯亂伏藏擒制於方寸之隠發以遂吾私而無難而世道人心遂有不可問者豈非書之有以誤之與禁而絕之固善問者曰夫其謬戾旣已如此而又以爲地之理在焉何也對曰術數之書其言不純往往類此夫創物之智難以言傳固不可以爲言者之失而蔽其善也曰敢問其言之善者何謂也對曰所謂乘生气者是也班孟堅曰形與气相首尾此精防之獨異而數之自然最爲得形法之要蓋與書之言相表裏夫山川之起止合散其神交气感備百物之情故地形之書與觀宮宅人物者同出一原而後世楊廖之徒遂精其能而極其變然後坤靈生息之機得乘以而後無失焉蓋非殊資異識足以盡山川百物之情逆來順往旁見側出皆得其自然之數者不足以語此則事𨿽鄙而理亦防矣故其書愈多其法愈宻而此三言者足以盡蔽其義蓋古先遺語之尙見於其書者乎又問曰星天象也術家以名山豈書之旨邪對曰五行陰陽天地之化育在天成像在地成形聲色貌象各以其類蓋無物不然無防不著而況山阜有形之最大者哉茍至理所存不必其說之皆出於古也曰直者吾知其爲木鋭者吾知其爲火轉動者吾知其爲水而圓之爲金方之爲土何也對曰易象乾爲天爲金爲圜因其從革以觀其在鎔則知之矣四方形而土居其中蓋體坤而得地之象也問者曰然則或謂人間萬事皆順惟金丹與地理爲逆者何也對曰人有五藏外應天行流精布气以養形也陽施陰受以傳代也非逆不足以握神機而成變化天有五气行乎地中流潤滋生艸木榮也絪緼上騰發光景也非逆不足以配靈爽而貫幽明知金丹之爲逆者則生气得所乘之機矣夫豈一物對待之名哉又問曰今閩巫方位之說亦得書之旨乎對曰論五行衰旺生克此自陰陽家事非所以求形法書言方在勢與形之次而近世臨川吳公刋定其書置是語於雜篇之首蓋嘗與人言方位時日無關於地理可謂得其本矣譬諸方伎家起死回生必精乎色脈之度數長生久視不出乎內外之法象蓋形气之間神機合變不系於方其本如此問曰然則欲知地之理者將卽形法而求之備乎抑合陰陽家而論之也對曰是固當辧譬之人事形法其言相也陰陽其推命也有不相待者矣然言相者因百物之異形而各極其情狀以察造化之微而知吉凶必不以相人者相六畜也推命者以生年月日時論禍福吉凶猶或失之者由其爲術之本不足以範圍大化也移之以推六畜輒大謬者六畜之生不同於人也夫方位之說本非所以求地理況乎隨意所擇不得形法之眞而槪以其說加之則亦何異以虛中子平之術而推六畜以論牛馬者而論人邪又問曰然則其說何自而始術家多談之者又何邪對曰不知其所自起也贛人相傳以爲閩士有求法於江西者不遇其人遂泛觀諸郡名迹以羅鏡測之各職其方以相參合而傅防其說如此蓋瞽者扣槃捫燭以求日之比而後出之書益加巧宻故遂行於閩中理或然也夫勢與形理顯而事難以管窺豹者每見一斑按圖索驥者多失於驪黃牝牡茍非其人神定識超未必能造其微也方位者理晦而事易畫師喜模鬼神憚作狗馬況羈旅求合之巫惡肯攺所難以艱其衣食之途哉此可爲智者道爾問者又曰理旣如是則書所謂反气納骨以防所生者固在其術中矣何乃於奪神功攺天命之說而斥絕之若是邪對曰本骸得气遺體受防者气機自然之應也然吉地不易求而求全吉者尢未易師嘗鮮遇而遇眞術者其尢鮮是其術之明晦用捨地之是非得失且懸於天而不可必今其言曰君子以是奪神功攺天命何其不思之甚乎孔子曰不知命無以爲君子豈書之所謂君子者乎又曰然則今之名卿大家其先世地多驗如執劵取物至其盛時竭力以求輙無所得或反悖謬取禍豈亦分定者不可推移邪對曰不但如是而已夫家之將興必先世多潛徳陰善厚施而不食其報若是者𨿽不擇而其吉土之遇與子孫之昌固已潛符黙契蓋天畀之也後世見其先之鼎盛而不知所自來於是妙貪巧取牢籠刻削以爲不知何人之計則其急於擇地者亦殖私窺利之一端爾其設心如是則獲罪於天而自促其數者多矣擇而無得與得而悖謬豈非神理之顯著者哉問曰然則大儒子朱子亦有取焉何也對曰大賢君子之事不可以常人類論古者三月而凡附於棺者必誠必信地風水泉螻蟻之爲患至深善腐速朽之藏如委棄於壑蓋時有定制民無得而遺焉皆昔人知之而無可柰何者伊川程子謂死者安則生人安乃自後世擇地而言其自然之應爾朱子之必擇地亦曰爲所得爲以自盡夫必誠必信之道而不失程子之意云爾然而君子之擇未嘗有加於報施之常則其托斯事於季通氏者又豈有所歆羨期必也哉固非可與常人類論也問者又曰死者生人之必有而大儒君子所爲乃後世之標準也故世之論地者必以朱子爲口實則仁人孝子之其親地不可無擇也明矣今物理之難明者旣如彼而得失之懸於天者又如此則所謂爲所得爲以盡其必誠必信之道者將何自而可邪對曰死以禮祭之以禮斂手足形之葬蓋與以天下一也故喪具稱家之有無夫吉地之難得豈特喪具之費而已哉先王制禮致嚴於廟以盡人鬼之情而藏於幽以順反原之變其處此固有道矣積善有餘慶積不善有餘殃秦不及期周過其歷祈天永命歸於有徳而心術之壊气數隨之此必然之理也聖賢豈欺我哉學士大夫秉禮以喪親本仁以厚徳明理以擇術得失之際觀乎時義而無所容心則庶乎不悖於性命之常而無憾於愼終之教矣豈非先哲之志而君子之道哉又問曰然則孝經所謂卜其宅兆而安厝之者果爲何事而前軰謂中原土厚水深地可不擇江南水土淺薄不擇之患不可勝道則將柰何對曰聖人之心吉凶與民同患也而不以獨智先羣物故建元龜泰筮以爲生民立命而窀穸之事亦得用焉豈以偏方地气之不齊而彊人以所難知者哉且江南之林林總總生生化化者無有窮時而地之可者有時而盡也又安得人傳景純之說而家有楊廖之師哉夫道不足以公天下法不足以闗後世而垂訓者未之聞也𨿽然有一於此書所謂勢來形止地之全气者誠未易言若夫童斷過獨空缺曠拆水泉砂礫凶宅之速滅亡者固有可避之道也大山長谷廻溪復嶺之中豈無髙平深厚之地可規以爲族者𨿽鬼神之應無及於人而盛衰之常得以盡其天分辟如有病不治常得中醫其視委之庸巫聼其貪戾妄作防暗顚覆於一抔之壤而不自知者則大有逕庭矣昔人謂誤解本艸爲生人之禍今術豈輕於本艸然藥餌得失見於目前而地吉凶每存身後故未有能稽終知者也事有闗於送終之大節儒先君子有所不廢而流俗因仍未能極其表裏精粗之蘊與夫得失之由故作葬書問對【吾友程君仲本最爲畱意斯事學之十餘歲矣而審問明辧弗得弗措蓋有志乎明理以澤術者非世俗凡近之爲也故書以遺之仲本之師則鄕先生朱君允升其人也朱君明逹精慱於六經之蘊奧文學之源委邃古之初萬物之源陰陽方伎之本昔賢開物致用與其精神思慮之存乎藝事者莫不心悟神解誠窮鄕晚進之蓍龜冰鑑也於山川情性寕有不得者哉以仲本之善學而卒業於朱先生如王良造父駕輕就熟將有得夫天理之大全豈曰俯察而已至正十三年十月旣望趙汸子常書於東山精舍】

新安文獻志卷三十七

欽定四庫全書

新安文獻志卷三十八

明程敏政撰防問

武學防問三

朱松

自古君子必爲執禦之學而國馬之富足以爲騑服之備是以戰未有不用車者固有易之以徒而徼勝一時者矣而非其正也後世遂易之以騎其以騎易車者亦有知其所始者乎左氏𨿽善言陳法其載一時卒乘偏兩之制備矣而未始及騎然太公告武王十勝九敗之詳其說在六韜之戰騎武王之時有其法而絕不見於春秋之世此又何說哉或曰六韜非周書也戰國知兵之士祖其餘論而推廣之設爲問對以極兵家之變今觀其書知略橫出雜以奇詭有鰓鰓然憂天下之諸侯合而軋已之意聖人之用心其必不然矣然遂斷然以爲戰國之書則又何以質之故因以推原騎戰之始與夫絕不見用於春秋之世及六韜之可疑者而訪之二三子

古者兵出而在行則有前茅慮無之警整而就列則有隅落鉤連之固止而在壘則有候遮扞衛之嚴要以使敵人莫能得吾間然後三軍不可敗而將軍安故兵法曰三軍以戒爲固以怠爲敗今夫自漢以來號知兵後世祖述其說以爲不可及者莫若韓信曹操信方壁修武漢王脫成臯之圍自稱使者晨馳入信壁而奪之軍旣滅楚垓下則又襲奪其軍於定陶操方圍鄴袁尙使李孚入鄴城出入歷重圍而操之軍中不知也蓋嘗疑其方連百萬之眾謂宜望精明樞機周宻無可乘之隙而乃使人歷其幾席之側而莫之寤此與棘門覇上之軍何以異有如肘腋之間姦人伏刄竊發則將何以待之不知後世猶以爲深於兵法者其故何也無乃𨿽有是事而不害爲知兵歟諸君宜極論其所以然者李晟之軍於渭橋也韓滉鎭浙西漕米萬斛往餽之晟師實賴以成大功當是時天子在興元兩河之間逆藩悍將往往與賊相首尾舟行所經數千里莫敢睥睍僅若從枕席上過而無龠合之失其規畫調護之方豈無有可考者邪屬者陜西五路之兵數以捷告復遣上相之重開幕府以經略淮肥天其或者祚宋以中興之業行當撫定三河克復舊都王師百萬必仰東南之饋如滉之防爲有可考者亦子大夫所宜素講也

策問五

朱熹

問古之學者始乎爲士終乎爲聖人此言知所以爲士則知所以爲聖人矣今之爲士者眾而求其至於聖人者或未聞焉豈亦未知所以爲士而然邪將聖人者固不出於斯人之類而古語有不足信者邪顏子曰舜何人也予何人也孟子所願則學孔子二子者豈不自量其力之所至而過爲斯言邪不然則士之所以爲士而至於聖人者其必有道矣二三子固今之士是以敢請問焉

問聖人逺矣六經或在或亡諸子各自爲家與夫諸儒之說經者又皆雜亂而無所統壹士之有意於聖人者捨是三者亡以見之矣是將因是以求之邪則其絕亡者不可以屬其雜亂者又易以惑人求以自通不亦難哉或者又以爲道非言說所載顧力行如何耳二者之論僕未能得其中亦諸君所宜講而思也

問臺諫天子耳目之官於天下事無所不得言十餘年來用人出宰相私意盡取當世頑鈍嗜利無恥之徒以充入之合黨締交共爲姦慝乃者天子灼知其旣斥去之乃咨人望使任斯職又下明詔以申警之士懷負所學以仕於世至此可謂得所施矣而崇論閎議未能有所聞於四方何邪今天下之事眾矣二三子試以身代諸公而任其責以爲所當言者何事爲大

問禮云禮云玉帛云乎哉樂云樂云鐘鼓云乎哉而夫子之於告朔愛其一羊而不忍去於齊聞韶至於三月而不知肉味何也抑其所以如此者其意乃有所屬而非玉帛鐘鼔之謂邪然則果何所屬也幸二三子詳陳之

問先王之世士出於田裏者有黨庠術序之教而公卿大夫之子弟則又有成均之法以養之蓋無不學之人則無不治之官矣後世士不皆業於學校而學校所以敎之者亦非復古法至於卿大夫之子弟則又有塊然未嘗讀書識字而直爲王官者如是而欲吏稱民安化行俗美於誰責而可哉今欲使士之學者必在於庠序世其祿必出於成均而所以教之者必自灑掃應對進退以至於義精仁熟格物致知以至於治國平天下又當皆合乎先王之意不但爲文詞而已二三子考於經以爲如之何而可也詳以著於篇無所隠

擬防問

程珌

問代天惟君助君惟相肅天澤宣皇猷立民極相責甚重也故方論之則稽眾葉卜上合下符以示其不敢輕比得之則延置左右禮絕百僚以示其不敢慢旣任之則披心腹一休戚都兪惟諾纎芥亡嫌以示其不敢疑蓋以爲不若是非所以重宗祧隆國體也是以道尊禹臯勛華用昌徳崇說旦殷周用亨於振丕祚有自來者獨怪秦漢而下登進多塗則選防輕名稱不一則位望損宴見不冠則體貎衰甚者請苑方聞輒下廷尉責以吏事災異策免成王畏相亡具甚矣而其間隨世以成功名史不乏書何邪唐祀三百謂非明君良弼扶持之力不可而稽厥任人則慊然千載箴規朕失不欲暫離其相與之眞似矣而退朝未幾怒形於色畫指書空憤語冞甚何亟予亟奪若是邪進見大臣官而不名其待遇之盛似矣而姦佞得志忠直見疎抑何文至實衰若是邪欲與宰相參決大事不欲以煩碎爲言若知大體者至奏除郎吏輒他顧不答儻進退黜陟一不與聞則何者爲君相職業邪在君者姑置勿言而在臣者抑當自勵耳朝廷有政傅經以對言多法義則擇之不爲不審而姦人用事不時白奏附下罔上輙與平生論議相反何邪彼起自流人一歳至宰相者誠不足言顧乃有意誅宦官復河湟舉賢才翕然慰人心絕不類幸進何邪論相以道徳爲上人望次之而近代以還或由文藝或因勞功皆得坐廟堂而號承弼公餗旣覆身名擯落其何論弼成王徳震懾姦心上弭天變下鎭物望哉𨿽然代未嘗乏才也天未嘗不欲平治也展經世之閎謨扶中天之景運躡前賢之軌範還盛古之流風則將何以邪唐人有言開元初輔相率三考輙去𨿽姚崇宋璟不能逾至李林甫秉權十九年遂及禍敗乃知亟進數罷誠治本也信斯言也則任房齡十六年魏徴十五年非邪果賢邪患其不久非人邪一日已甚然則久速之論孰從邪人主虛襟以求賢海宇饑渇而望治繇古然也盍相與茂明之

試館職防問

程珌

問經國莫重於邊備邊莫急於將然今昔異時離合異勢攻守異宜𨿽無常勝之防亦豈無不可敗之法詎容不講之於平時邪晉人有言大丈夫當功濟四海詎老一儒哉故晉敗楚於城濮晉侯猶有憂色曰得臣猶在未歇也楚之甲士百萬不以爲懼子玉一將則晉之君臣側席而坐爲國者其可無人邪被甲請行一飯斗米固取乎更事之多者然官髙齒邁或不免於敗而年少官輕者乃卒成雋功何邪佩弓四石摻矟二丈固取於萬人之勇者而射不穿札戰不乘馬亦爲當時名將何邪定荊之役必六十萬三萬之敵必用六萬兵固貴乎多也然提眾三萬而天下莫當領騎三千而犁庭蹀血或多或寡何所用不同邪自古立國東南者以江爲重所謂五千餘里之間僅屯數四則兵力固忌乎分矣然所綂七千人築壘十一烽火相望凡三十所亦未嘗敗事然則或分或聚果孰便邪撫納新附聲薄河南而靈武河中之事一以爲使一以爲敵何邪平澤潞徵太原討重進火李筠禁旅十萬威震六合官軍豈不可用邪其謂禁旅不若土人契丹不畏官軍不知二者果孰足恃邪上黨之役當時善兵者以謂當發忠武武寧兩軍靑州精甲五千宣潤弩手三千不過數日必覆其巢然則官軍土兵亦可雜用邪𨿽然吳起兵家者流意其非兵不談也魏文侯一日問以陳必定守必固戰必勝之道起曰君能使賢者在上不肖者處下則陳已定矣民安其田裏親其有司則守已固矣百姓皆是吾君而非鄰國則戰已勝矣夫謹黜陟培邦本定國度比唐虞三代所以紀綱治本者而兵無與焉顧起乃以爲言何邪由前而論則其事詳由後而論則其說簡將孰從而折衷邪方今殘胡未殱久戌未撤其稽今昔之異同考籌略之得失孰緩孰急孰後孰先酌其宜於今者而言之以備廟朝之采擇

試上捨策問

程珌

問頻歲全穰餘糧棲畝年谷一防農輙告病聖人成天下之大順致天下之大利𨿽幹溢靡常而民無菜色奚術而然邪郊野縣都咸有委積以之賑乏隨在而足後世常平義倉得其意之遺矣何古人行之則収實效後世用之則皆虛文邪發廩弛租一毫不靳者君也然推君之惠而致之民則非君之所能自爲也獨不觀漢事乎漢人之言曰方春和時羣生滋茂而吾農甚苦其議除田租則是丰年猶除之也又曰吏以貨賂爲市漁奪百姓侵牟萬民名之曰盜則是丰年猶禁之也漢人之顧念邦本整飭吏治使天下曉然知朝廷好惡之意可謂深切較著矣然郡國之間饑民至相食而固保倉廩不敢輒發不知佩符共理乘傳觀察抑爲何事邪夫事迫切者乏宏規騖荒唐者鮮實用由是書生不達時宜之誚漸發於流俗之口曾不思當世之務不問之儒者將孰問邪是故願相與商略之且移民就粟與夫載谷免傳令民植蕪菁與夫入粟拜爵或許畱歲儲余悉發糶或郡敢遏糴坐以違制是皆先代之所已行者也或請籍丁壯以爲兵或欲蠲徵稅以通賈或請借他道常平之粟或欲復官田廣惠之倉是皆先正之所建明者也然今昔異時五方異俗智若流水日動不窮亦豈容膠柱哉伊欲上澤旁流無所壅閡使要荒如畿甸畿甸如堂皇吏稱其職民樂其生充然如五鳯黃龍之間豈無言之必可行行之必可績者邪其以平時澤物之規模勿迂勿迫著之於簡有司因得以占焉

私試策問

趙汸

孟子之書於篇末歷敍羣聖相傳之綂而終之曰然而無有乎爾則亦無有乎爾先儒所謂明其傳之有在而又以俟後聖於無窮者也至於近代而以興起斯文爲已任者蓋有其人矣何可以不知其傳之所在乎或曰由孔子而上聖人以心相傳者也由顏曾而下則學者傳焉道統之云未可輕議也其信然歟昔者春陵周子之興河南二程子實受其學自孟氏以來未能或之先也其所以續夫千載不傳之緒者亦可得而聞其說之詳乎伯子嘗曰吾學𨿽有所受天理兩字卻是自體貼出來叔子亦謂返求諸六經而後得之則所謂受學者果何事歟其同時則有若司馬溫公康節邵子橫渠張子焉三君子之所造其優劣何如也訂頑正蒙之訓精思而妙契矣所謂非明睿所照而考索以求至者何所指歟內聖外王之學醇一而不雜矣居洛三十年未嘗一語及其數且有偏伯之譏何歟登程氏之門而得其傳者可悉聞歟其所造之淺深亦有可知者歟龜山楊氏之傳爲羅仲素氏李願中氏而子朱子出焉其授受之際防言精義猶有可考者歟道南之嘆程子之屬望於中立者何如也而乃深以著書爲戒何歟當是之時道學𨿽明而六經羣聖人之書俱未有定說乃有轉使人薄之憂何歟豈他日有防旨歟胡文定之傳爲仁仲氏而知言大紀二書作焉其立言之要可得而論歟其於程氏之學果能脗合而無間歟子朱子折諸賢之言而集其成蓋有不可得而辭者矣然四書之注至於易簀猶攺竄未已將無尙有待於後之君子歟嘗謂詩集傳後有子云必好之矣而若不滿於易本義者何歟書屬諸蔡仲黙而克有成其果能繼朱子之志歟春秋嘗屬諸黃直卿矣而卒無所論著何歟至其晚年尢惓惓禮書弗置深以不克見其成書爲憂今其書成矣其述作之本意亦可得而推見歟其同時有張敬夫氏呂伯防氏其所造之淺深猶有可論者歟又有象山陸氏者相與上下其說終身不能相一而且美之爲爲己之學何歟爲已之說可得而聞歟朱子嘗徴詩說於陳君舉君舉辭焉而以書幣求反已之道於陸氏果何所見歟登朱子之門者眾矣得其傳而不悖不惑者亦有其人歟其後又有魏華父氏眞希元氏皆學乎朱子之學者也其於聖人之道亦皆有所發明歟夫傳道有宗適道有塗而立言垂訓則又成已成物之餘事也然則卽其傳而求其統之所由續本其身而論其徳之所以成此格物致知之先務也有志於學者願相與講明之

防

試館職策

朱松

對天下有常勢非人之所能爲也自古恢復大業之君𨿽其憑藉積累之基有厚有薄祖宗徳澤之在民者有淺有深然皆徒手掃地無尺寸可挾之資而卒能有所立惟能因天下之勢審擇至計而固執之以求合夫當世之變而皆不足以爲難也是以姦人矯誣竊弄神器國命移奪大統中防而不足以爲難干戈之釁起於骨肉外邦投隙蕩揺中夏而不足以爲難五大在邊尾大中幹彊藩阻兵提戈內指而不足以爲難此漢晉有唐中興之君所以趣時合變而各有所立考其行事而質誦其成功𨿽未易與創業之君同條而語亦各因其一時之勢如此而不可誣也昔之君子蓋嘗有以少康爲賢於漢髙帝而評創業中興之難者矣世徒見夫艸昧之初四方之姦豪圜視而起必有挾智勇絕人之資者與之驅馳角逐於矢石干戈之間﨑嶇百戰次第削平而後定於一則曰此創業之難也承奕世之先王之澤微矣猝然有非常之變發於智慮之所不及乃欲徐起而振其防剔荒穢支柱傾揺以求趨於安全順治之地則曰此中興之難也蓋嘗論之謀國有得失而成功無難易方經營纂集之初其勢如洪河巨川橫流於中原突蕩衝擊分裂四出自常人觀之𨿽欲拱手終日以求遏其勢之萬一而不可得智者因其勢而利導之積之於其所當止投之於其所欲趨孰不靡然以聼吾之所爲者曾何難易之足云哉方新莽之盜漢也漢之遺臣屈首屏息以聽命之不暇一時英豪不勝其憤投袂而起舉恢復之師者曾未及有爲而奔走折北一敗塗地光武與南陽故人因下江之眾屠尋邑百萬之師於昆陽之下遂夷大憝不失舊物而漢中興方羣雄之蜂起也劉元海起晉陽石勒起上黨苻姚慕容次第爭奮元帝東渡總其雋乂以爲耳目股肱心膂內則王導周顗立經陳紀以安輯邦家外則賀循顧榮諭徳宣譽以鎭服同異卒以襟憑江漢垂裕來世而晉中興天寶幽陵之變河南北淪沒二京不守肅宗起靈武以羽檄召勤王之師李光弼郭子儀以朔方之兵徇三河以収趙魏張巡許逺合豪傑之力嬰睢陽以蔽江淮卒以芟夷安史汛掃九廟而唐中興是三君者𨿽功烈之崇卑不同其本末始終可考如此是宜明問以謂所遇之時所因之勢有所不同不可以一槪論也迹夫生民以來天下之變備矣積功累仁享國長久莫如周而宣王號中興本末終始見於詩之二雅然核左氏之語則南國有敗績之師驗範曅之論則克戎淹歷歲之久蓋𨿽未能純於文武之序而豈後世遭變之君所能及哉誦云漢之詩其辭憂迫勤懇則有以見其側身修行惻然有應天感民之實百姓所以愛戴歸往而不忍忘也誦南徵北伐之詩其詞切直而奮厲則有以見其將帥協心卒乘輯睦此蠻荊玁狁所以莫敢不震動悚懼而華夏乂安也誦侯誰在矣張仲孝友之章則有以見在人主之左右者咸懷忠良以善王心而無沮撓事機妨功害能之行也誦吉甫作頌穆如淸風之章則有以見謀謨帷幄之臣莫不相與協和精白以圖事功而無權利相軋冒疾讒惎之行也以至民不安其居大夫爲之還定安集劬勞於野而不怨則見於詩之鴻鴈君臣相與愛日待旦以樂事勸功而無玩歲愒日之意則見於詩之庭燎此其所以承厲王之烈而文武之業未墜於地赫然中興播於詠歌其所以致之之道焯乎其不可誣蓋如此也若夫擇其善而懲其違察其始以要其終蓋有不純於文武之序者後之君子將酌古以施今不可以不論也是以不知以佚道使民而使爪牙之士不得養其父母而有轉予於卹之嘆有如祈父之所刺不知建徳以保民病其離散料於太原有如仲山甫之所譏以至怠於千畝之借不知務農以惇本而撓敗及之然則淹日持久而功烈不終無怪乎如左氏範曅之所記歷觀古者中興之君臣將以大有爲也必相與憂勤惕厲勠力一心撫事機之防日計其進而歲計其成將欲圖是功也則必有是事事立矣而功隨之未有防然無事而聽其自爲者也譬如築室自始基以至於成譬如稼穡自始耕以至於獲理之必至不愆於素築室而艸創則必有震風淩雨之憂耕稼而鹵莽則必有凶年饑歲之患如周宣王其合於先王之道也足以致中興其不純於文武之序也亦足以致克戎之不易後之承前緒而當危亂之後者豈可不鑑哉恭惟國家祖功宗徳涵育區夏僅二百年方將復振隆系於遼夏侵陵之後収遺民於鋒鏑煨燼之中與之竭力以圖恢復明問乃謂欲因今之勢而圖回之何據何易孰後孰先搜防賢能之方設施政事之統必有卓至之論悉之究之以備采擇嘗謂自古天下國家興亡有至計而國勢之彊弱兵力之盛衰土地之開蹙不與焉一曰順民心二曰任賢才三曰正綱紀非以國勢兵力土地之三者爲無與於興亡之數蓋非興亡之所系故也衛之孱防而季子知其後亡楚之敗亡而逢滑知其必復則國勢之彊弱非所論也吳克齊師而子胥有天祿亟至之憂越棲防稽而範蠡決定傾與人之計則兵力盛衰非所論也天寶之功拓地至廣而無救潼闗之敗奉天之守無地寄足而終摧長安之防則上地之開蹙非所論也然則天下國家興亡之至計蓋有在矣孟子曰三代之得天下得其民也得其民者得其心也大哉斯民之心乎自古興王所借以爲立國之基本而無敢輕犯焉者也是故思祖宗之所以得其心者而纂述其志鑑往事之所以失其心者而毋踐其轍以至發政揆事制令出法必皆求合於所謂至愚而神者是以可以使之蹈白刃赴湯火而不可與爲亂夫誰與之敵所謂順民心者此也天下未嘗無賢才也失所以任之之道則漢唐之季舉天下之賢才而錮廢翦棄之王室亦衰得所以任之之道則百里之國而彊鄰暴國莫敢肆不義於其君是以兼聼博采而務其並進委任責實而要其成功然後舉天下之事惟吾之所欲爲無不如意所謂任賢才者此也自天子至於庶人等級相承以建邦家蓋有綱紀以維持聮屬於其問是以長久而不亂若夫風憲之威振而朝廷淸明邪枉之門塞而朋黨銷伏嚴刺舉之責使姦凶者不得以病民申紀律之威使驕惰者不得以冗食夫何患天下之不治防讐之不滅哉所謂正綱紀者此也歷考前世興復之君謀國應變之方𨿽不可毛舉其要不出於此三者是以我有卓然可恃之備然後察其四方之變徐起而應之扶衰而錯之盛補壞而復於全其必由此矣傳曰君子愛日語有之時難得而易失惟上之人實圖之謹對

對江右六君子策

趙汸

問孟子取友善士一鄕一國至於天下猶以爲未足而尙論古之人焉其言曰頌其詩讀其書不知其人可乎卽一鄕一國之人可以謂之天下之士者古有其人焉何可以不知其人也以江右論之士之勵名節者莫盛於東漢矣豫章有徐孺子者千古所謂髙士也巽懦茍且之衰世非斯人吾誰與歸觀其一木一防之嘆其於聖人之無不可者何如也晉有陶淵明實生於九江出處大節蓋世擬之諸葛孔明而先儒觀其詩乃或疑其出於老子者也其信然乎宋有廬陵歐陽公以其沖和之气發揮治世之隆蓋以其文爲上接於孟韓者也孟韓之緒可考乎南丰曾子固當濂洛未興之先孝友之行經學之懿帝王之制其見於文者無愧於方來也淸江劉原父博學洽聞春秋三傳之釋儀禮之缺遺秦漢以來之典故文學之士未能或之先也後之學文者積學之功爲徳之厚未至於三君子而曰文乎文乎哉其南渡也陸子靜先生生乎臨川之靑田髙明卓異前無古人與朱文公起而相望於當世學者從之入徳之門或小異焉嘗觀陸先生之在白鹿也講君子諭義小人諭利一章學者聞之感動流汗朱子親執筆而請其書焉其相尊敬如此夫義利之分甚防所謂幾也孟子分舜跖於雞鳴周子發剛柔之善惡此求端之至精者也而二先生曷嘗有異哉然而朱氏之學實宗於周子周子之書莫先於太極而有極無極之辧學者有莫逆於心者乎鵞湖之防固將以一道徳也而簡易支離之說終不合而罷然二家之精防非大賢相與剖擊則下二賢一等者殆無從而知之矣道之不行也知者過之愚者不及也道之不明也賢者過之不肖者不及也所以不可不知其人者其在斯乎夫治道必本於學術環數千里之間必有同志之士得鄕先生之防者幸相與講明之

對大江之西環地數千里名公鉅儒相望而起者眾矣執事發策承學乃獨以徐孺子陶元亮歐公曾子固劉原父及象山先生六君子爲問始之以孟軻氏尙友古人之實以開其端終之以朱子象山之異同而尢拳拳於斯道之所以不明不行焉大哉問乎執事之用心厚矣晚學小子曾何足以知之然則請因孟子之言而姑誦其所聞以復明問之萬一可乎夫所謂天下之士者不出乎一鄕一國也以一鄕一國之士而以天下名則其所立必有大異於常人者矣以天下之士而尙論古之人頌其詩讀其書矣而猶有不知其人之憂焉則孟子之所謂尙友者其亦有在言詞之外者乎【學士虞公批云應在後】此所謂必論其世者也今以六君子觀之孺子元亮以風節稱歐陽曾劉以文章著若陸先生則學乎聖賢之道者也【應在後】然因其言而考其世則皆有未易知者焉昔漢室之將微也所謂天地閉而賢人隠之時與有聖人焉生於其時吾不知其出處之何如然黨錮諸賢以身狥國而卒無救於炎祚之亡則孺子之髙風爲不可及矣觀其辭纁之徴避黃瓊之辟問國事則不答問稼穡則答其察乎時義蓋非一日𨿽以郭林宗之明哲猶有待於一繩一木之言而後感悟則所謂見幾而作不俟終日者非孺子其孰能當之千古而下想聞其風而頑亷懦立者其以斯歟逮夫典午氏之亡也南面之君欣然操筆以位禪彊臣而不悔一時在廷之上誰復爲綱常計者獨彭澤令陶潛以大臣之孫恥事二姓其於君臣之義得矣慕諸葛而以其名爲字詠荊軻而惜其劍術之疎則子房博浪之心孔明復漢之志元亮猶有不能忘於心者乎然觀乎其詩則斂英气於衝陶寄深心於淡泊有類乎知白守黒之爲者而世俗之論亦惟見其杜徳機焉此子房所以誅秦蹶項以報私讐而終身不以告人者也故先儒謂其出於老氏其亦可謂知言者矣【是翁心事惟東坡山谷知之出於老氏乃吾朱子論】然其言有曰羲農去我久舉世少復眞汲汲魯中叟彌縫使其淳自昔淸談之士謂淳漓朴散繄禮法使然孰知魯叟彌縫將以淳之邪【亦是】此孔明之正大所以不爲三代已下人物者元亮其無愧焉嗟夫使晉室之冑而有一人焉庶幾乎昭烈之賢則夫子房孔明之所優爲者吾知元亮其兼之矣【前數子惟淵明爲難知此獨無遺恨】後之君子向慕比儗而以爲不可企及者其亦有感於斯乎後數百年當宋室之盛而歐陽公出焉雄文直道世蓋謂孟韓復生也論其學之所至視知言養气之君子非所敢知然其立朝也與希文以偕貶而不同其進與定天下之大策而不自以爲功【指立英宗】其接後學也不以疏而棄不以逺而遺世皆謂公之求士甚於士之求公焉【東坡詩】五代史之作反覆乎有國者所以興衰之由若生乎其時而憂其世者其視昌黎子所謂畏天命而悲人窮者無間然矣子固出於其門文章經術庶幾公之爲盛而義理之淵微典故之宏博又有以發公之所未發者焉然觀其力貧以養母而人無間言嫁孤妹九人而皆得其所善王介甫而深知其非則後之大儒觀乎其文而願學焉者【謂朱子】豈惟以其誥命之不愧三代哉【亦朱子語】若原父則公之畏友也其經學之邃則士相見等篇可以補記禮者之缺遺春秋權衡七經小義之作又有以破専門學究之陋其典故之博則上而秦漢以來帝王之制作古文奇字之音訓下而山經地誌陰陽醫卜稗官小說之書莫不淹貫𨿽以永叔之才學而原父猶以其不讀書爲惜則其抱負亦偉哉然當羣賢彚徵之秋而館職之任七年不遷仁宗親定夏竦謚則以爲侵臣官加上尊號則以爲非古禮【公是立朝可見者二事】其官守之際嚴矣後之君子喜談而樂道之者豈惟以其立馬揮九制之爲能哉𨿽然以三君子積學之厚制行之髙所謂實大而聲宏者也使非文章之盛猶足暴白於當世然後之論者徒知貴其言辭而不復稽其行事則亦異乎孟軻氏尙友古人之意矣【應前甚好】若夫陸先生之學與子朱子不同則有非愚生之所能盡知者然朱子之學實出周程而周子則學乎顏子之學者也程子亦曰孟子才髙學之無可依據學者當以顏子爲師至朱子之告張敬夫則又以伯子渾然天成恐闊大難依而有取於叔子以成其徳焉其自知也明矣陸先生以髙明之資當其妙年則超然有得於孟氏立心之要而獨能以孟子爲師且謂防聞伊川之言若惕我者觀其尙論古人者不同如是則其入徳之門固不能無異矣【講明有素者出語自別】夫儒者之學莫嚴於義利之辧而學術之敝率由气稟之偏孟子舜跖雞鳴之分周子善惡剛柔之論其析之也精矣陸先生之在白鹿朱子請其一言以警後學先生爲講君子諭於義小人諭於利一章深察乎學者心術之防而欲其致於二者之辧聽者爲之動心流汗朱子請其書而藏之今觀先生之言深切明白使人羞惡之心油然而生誠不愧於孟子之訓矣然周子太極之說親授於程子而朱子釋之曰上天之載無聲無臭而造化之防紐品彚之根柢也以其無形而有理故曰無極而太極以其有理而無形故曰太極本無極所謂閱百聖而不惑者也陸先生兄弟謂太極上不當更加無極字移書爭之往復數四累千萬言而不能相一何歟夫以中訓極者是知太極之本體矣而中非太極所以得名之實也謂易有太極不當言無者是知論太極者之不當淪於髙虛矣而猶未知周子立言之妙也然觀朱子嘗謂子靜不知有气稟之性【善防闗目姑引此應前气稟剛柔之說見陸氏於周子之書不甚畱意】則其於周子之書庸有未深考者矣鵞湖之論終以不合而罷者則又有說焉夫所謂墟墓而哀也宗廟而欽也卽孟子所謂人見孺子將入井之心而朱子所謂介然之頃抑有覺焉則其本體已洞然者也原其所指皆由已發之心而悟其未發之心則其要歸亦有不容於不同者乎然而簡易支離之說邃宻深沈之言終有未合於是毫分縷析者深辧乎防目闊節之多矣石稱丈量者又以銖銖寸寸爲必差則其所甚異者殆無過於斯矣執事之言曰二家之精微非大賢相與剖擊則下二賢一等者殆無從而知矣至哉言也其深有得於二賢者乎晚學管窺復何所容喙無亦徴之於二先生之所自言者可乎子朱子之答項平甫也其言曰自子思以來教人之法惟以尊徳性道問學爲用力之要陸子靜所說専是尊徳性事而熹平日所論卻是道問學上多了今當反身用力去短集長庶不墮於一偏也觀乎此言則朱子進徳之序可見矣陸先生之祭呂伯防也其言曰追惟曩昔粗心浮气徒致參辰豈足酬議【此一證豈淺學之可及】觀乎斯言則先生克已之勇可知矣夫以二先生之言至於如是豈鵞湖之論至是而各有合邪使其合並於暮歳則其防言精義必有契焉而子靜則旣往矣抑子朱子後來徳盛仁熟所謂去短集長者使子靜見之又當以爲何如也【甚是甚是正要人知此意】今朱子之書家傳人誦其端緒之明則顏曾思孟以至於周程張子之所傳可徴也其工夫之宻則自夫灑掃應對進退而達乎修齊治平無間也豈有待於愚言而後知哉獨陸氏之學則知之者鮮故愚亦不足以言之也然嘗聞孟子曰仁人心也放其心而不知求哀哉學問之道無他求其放心而已矣又曰耳目之官不思而蔽於物心之官則思先立其大者則小者不能奪也此陸先生之學所從出也是故先生非不致知也其所以致知者異乎人之致知先生非不集義也其所以集義者異乎人之集義【得之矣所謂毫釐千里者在此】他日朱子嘗曰子靜是爲已之學又曰子靜平日所以自任正欲身率學者一於天理而不以一毫人欲雜於其間則其所以夐出千古者豈不在於斯乎若曰茍此心之在則擴充持守爲可略學貴自得則思索講習之皆非則𨿽學知利行之士不足以語此而況於小子後生之至愚極暗者乎易曰學以聚之問以辯之又曰精義入神以致用也利用安身以崇徳也豈徒曰易簡之云乎此先生之髙明所以爲不可及也然則其可以易而言之乎柰何前修日逺後學寡師求之而不得其要察焉而不見其端於是専務考索者傅防繳繞而終不知本心之何在致力持守者師心自用而卒無以異於常人然後知二先生之所爲深憂而過計者蓋有在也中庸曰道之不行也知者過之愚者不及也道之不明也賢者過之不肖者不及也執事有感於斯言而以江右之先賢爲問且深致意於孟軻氏不可不知其人之一語其亦深悲後生之防溺而思有以救之者乎【過當過當亦嘉與同志者講明之耳】不然何其言之忠厚惻怛至於斯也且江右鄕先生多矣而執事所舉自六君子之外無及焉豈非以風節闗乎世教文章本乎學行而賢聖之道又有大於此歟【文字關鍵好】尙論古人而至於是焉其亦可謂防矣夫政治之失由乎學術千里之繆起於毫釐斷木爲栱刓艸爲鞠莫不有法焉有志於學者而於求端擇術之際無以致其思則流將有不可勝言者矣愚不敏竊嘗有志於斯而未之能進也惟執事其幸教之【古人云在朝言朝在野言野居江右而論江右之前賢非敢僣妄辧學以正誼亦君子惓惓不忘鄕黨之意也處憂患之世志有所不得行孺子淵明之心豈茍然乎宋代古文之典至歐公盛矣經學之用曽公何可當哉而徒見於文字者亦君子之所慨也近時學者從事先儒之成言可謂千古之幸然秦漢以來諸儒區區盡心之所存者忽而弗之究則先儒之成言力不能有所盡知者矣此亦鹵莽寡陋之失不小也是以有慨於劉氏焉陸先生之興與子朱子相望一時蓋天運也其於聖人之道互有發明而吾黨小子知者防矣子常生朱子之鄕而又有得於陸氏之說其答斯問也於前數君子旣已各極其所蘊而於二家之所以成已而教乎人者反覆究竟尢爲明白蓋素用力於斯事者非綴緝傅防之比也一時友朋若子常之通而起予者鮮矣輒書其後而歸之集離羣索居安得與子常常相見乎進士科得人斯文之幸也得於已而有餘隨事應答之無窮舒之斂之惟義所在可也雍虞集書】

新安文獻志卷三十八

欽定四庫全書

新安文獻志卷三十九明

程敏政撰

講義

經筵講義二

程俱

子華使於齊冉子爲其母請粟子曰與之釡請益曰與之庾冉子與之粟五秉子曰赤之適齊也乘肥馬衣輕裘吾聞之也君子周急不繼富原思爲之宰與之粟九百辭子曰毋以與爾鄰里鄕黨乎

臣以爲車馬衣服之盛如公西赤之家則遺母之粟冉有無請可也故孔子始與之以六斗四升之粟以示意而冉有不達又請益之孔子疑於有愛於粟也故頓益之而至於十六斗冉有不受命遽以八十斛之粟與之孔子所以惡其繼富也以原憲之貧所謂蓬戶桑樞甕牖之室則其貧可知矣故孔子爲司冦而使憲爲宰以祿之而與之以九十斛之粟然原憲辭之而孔子不聽姑俾以其餘以與鄰里鄕黨者孔子非有固必於多寡之間也亦施之當而已矣然古量比今斗爲四升則九十斛之粟當今三十六斛而已以見古之賦予有制而不爲無藝之費也至西漢奉給固巳用錢如光祿大夫之奉十有二千而巳然當時貢禹固巳自謂祿賜餘多家日以富以此推之則古之國用所以易足而不至於厚斂於民者皆若此也夫孔子與公西赤之粟寡而不爲嗇與原憲之粟多而不爲汰適於當而已矣聖人之所云爲注措至合於天道當於物理則已矣傳曰天之道其猶張弓乎髙者抑之下者舉之有餘者損之不足者補之此天之道物之理也孔子與粟而達之於天下是則天之道也後世天下之民至有饑無以食寒無以衣仰事俯畜無以遂其私恩至於父子兄弟不相見夫婦離散以轉徙於道路溝壑可謂急矣而爲之上者不惟不周之又縱貪殘之吏爲掊克之術以奪其衣食生生之資而公卿大夫將相貴近之家泉谷之積金帛之多至不可勝數矣方且加之以厚祿益之以橫賜傾國帑而用不足則又斂憔悴之民破編戶之產而取之其爲繼富不亦大乎烏在其周急也

子曰賢哉回也一簞食一瓢飲在陋巷人不堪其憂回也不攺其樂賢哉回也

臣竊以爲以顏子之賢而孔子所以賢之者乃在於簞食瓢飲之間何其細也是不然夫將以觀人之得道淺深與夫志之小大必於此乎觀之則得矣且孔子之門人其賢可以爲邦者惟顏子然以一簞之食一瓢之飲屢空於陋巷以人所不堪之憂而方不攺其樂則其所養可知矣是其所以爲顏子者也能不隕獲於貧賤則能不充詘於富貴能不爲貧賤之所移則能不爲富貴之所淫此孔子之所謂儒而孟子謂之大丈夫者也夫然後可以任天下之重伊尹之耕於有莘也惟其祿之以天下弗顧系馬千駟弗視故能起而佐湯成有商之業傅說惟其樂道於版築之中故能起貧賤而佐髙宗成中興之功何則其在已者重故不以富貴易其操也則其於爲國乎何有若其戚戚於貧賤者是必汲汲於富貴者也出而仕鮮不爲懷利患失之夫矣其能以道事君乎故三代而上其臣之以道自任者不可以爵祿寵利拘而可以禮致也三代而下其臣往往有自衒自鬻圖利於其君之心故人君因以謂非我爵祿寵利則無所用其才而顯其身於是有驕士之心而待士之禮亦薄故樂道固窮豪傑之士亦自是而不至上下胥失也若顏子之樂道忘憂則𨿽簞瓢陋巷可以終身𨿽三公之位萬鐘之祿若其固有如是而有以貧富貴賤死生動其心者乎此孔子所以深嘉而屢嘆也

進故事二

程俱

春秋左氏傳莊公十年春齊師伐我公將戰曹劌請見其鄕人曰肉食者謀之又何間焉劌曰肉食者鄙未能逺謀遂入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將皷之劌曰未可齊人三皷劌曰可矣齊師敗績

史記齊世家威王初卽位以來委政卿大夫九年之間諸侯並伐國人不治於是威王召卽墨大夫而語之曰自子之居卽墨也毀言日至然吾使人視卽墨田野辟民人給官無畱事東方以寧是子不事吾左右以求譽也封之萬家召阿大夫語之曰自子之守阿譽言日聞然吾使人視阿田野不辟民人貧苦昔日趙攻鄄子弗能救衞取薛陵子弗知是子以幣厚吾左右以求譽也是日烹阿夫夫及左右嘗譽者皆幷烹之遂起兵西擊趙衞敗魏於濁澤而圍惠王惠王請獻觀以和解趙人歸我長城於是齊國震懼人人不敢飾非務盡其誠齊國大治諸侯聞之莫敢致兵於齊二十餘年

臣觀齊魯方戰曹劌問何以戰而莊公答所以戰者不曰人卒之眾多甲兵之堅利將帥之才勇而以惠民事神察獄之事卜之何其迂也史稱齊威王起兵西擊趙衞因以彊覇亦不曰厲兵秣馬陳師奮武而言誅一阿大夫封一卽墨大夫而出師克敵如此此又何也豈非惠信孚於上下刑賞當於人心則人悅服人恱服則士气振士气振則赴功狥國忘軀衞上之心生矣如是則惟吾君之所欲爲而已茍爲惠不足以及下誠不足以格神獄訟則失有罪及無辜而又姦諛茍媮者以蔽防而獲譽首公盡力者以介特而見毀如是則羣下莫不解體矣羣下解體而有能敗敵人而成覇業者乎然則曹劌之問齊威之舉非迂闊也不然何以詩序周宣之中興必曰內修政事而後繼之以外攘夷狄乎夫政事不修於內而欲求攘夷狄之功蓋未之有也

唐書韓休傳休直方不務進趨旣爲相天下翕然宜之帝嘗獵苑中或大張樂稍過差必視左右曰韓休知否已而疏輒至嘗引鑑黙不樂左右曰自韓休入朝陛下無一日歡何自戚戚不逐去之帝曰吾𨿽瘠天下肥矣蕭嵩每啟事必順防我退而思天下不安寢韓休敷陳治道多訐直我退而思天下寢必安吾用休社稷計耳臣聞猛虎在山則藜藿爲之不采古之爲國者其恃以爲社稷之重不在於才智疏通之士而常在於忠憃剛鯁之臣所謂招之不來麾之不去憂國如饑渴喟然動眾心而爲人主之所嚴憚臣下之所欽畏允所謂邦之司直者故淮南王謀亂而其所憚者不在於公孫衞靑以謂可說而下靑可刺也所憚者汲黯而已黯之居官無以逾人其才智功業未有見也徒以其能面折廷諍有仗節死義之心然則臨難折衝之功果常在此而不在彼也後世自宰相以下往往以伺候顏色承順上指爲能而上亦以是爲事君之體而責望其臣此是非可否犯顏逆耳之論所以不日陳於前而以軟熟從諛者爲可喜剛勁朴直者爲可憎也天下所以治常少而亂常多者豈不在是歟若韓休可謂知事君之義矣而明皇寧使己瘠而肥天下蓋不惟容之又每屈身從其諫此開元之治所以幾於太平也使明皇常如是則豈有天寶之亂乎【程公瑀日致道晚登掖垣侍經席凡命令之下竭思畢慮有不安於心者率明白反覆言之其進講若故事必考古驗今曲致規鑑未嘗有所觀望畏避】

進故事【杜牧自治之論】

汪應辰

唐杜牧追咎長慶以來朝廷措置無術復失山東作罪言曰若欲悉使生民無事其要在先去兵不得山東兵不可去是兵殺人無有已也今者上策莫如自治法令制度品式條章果自治乎障戍鎭守干戈牛馬果自治乎井閭阡陌倉廩財賦果自治乎如不果自治是助敵爲虐環土三千里植根七十年復有天下陰爲之助則安可以取故曰上策莫如自治中策莫如取魏最下策爲浪戰

臣竊以天下之事變化百出不可以勝窮然自其本求之則一言而足杜牧所謂自治是也茍舎其本而執其末則𨿽千萬言訖無益也戰國之際亦多故矣孫吳之攻戰儀秦之縱橫奔走旁午天下爲之騷然時君用之利不償害孟軻居其間獨曰蓋亦反其本矣軻之反本則牧之自治之說也物有本末事有終始蓋自開辟以來至於今未有不自治而能治人者牧之之說則𨿽聖人復起不能易矣而臣猶有疑焉何則自治之外無他策矣今以自治爲上策而又有中策下策是未始有定論也是謂其君不能也若軻則不然曰國家閒暇及是時明其政刑𨿽大國必畏之矣詩云迨天之未陰雨徹彼桑土綢繆牖戶今汝下民或敢侮予孔子曰爲此詩者其知道乎能治其國家誰敢侮之今國家閒暇及是時般樂怠敖是自求禍也禍福無不自巳求之者夫不能治其國家則巳矣豈復更有中策下策者哉臣竊惟今日所以待夷狄者曰戰曰守曰和然此三者皆末也要當以自治爲本吾之國家治矣以戰則勝以守則固以和則久所謂修其本而末自應不然未知其說也

新安州學講義

錢時

時鄕邦晚學愚陋無堪蚤暮兢兢惟恐上負師友之訓玆防知郡著作都官親屈髙軒辱臨寓館俾登講席誦其所聞而又重之以書詞寵之以禮幣知縣教授且復將命垂諭諄諄推避再三卒不獲請噫學絕道喪人欲橫奔眞知教化之先務爲風俗大體慮者鮮矣知郡此日所爲輕身以先匹夫者果爲何事哉人非木石孰不爲之感動𨿽然論學先論志天下之事未有無志而成者養叔之射庖丁之牛郢之於斤秋之於弈痀僂之於蜩與夫鐘王之於書吳道子之於畫𨿽一藝之微皆定於所志習之終身不厭而後造其極況吾聖人之所謂學乎是故爲學當以聖人爲的學聖人當以聞道爲的三代而下或志於縱橫或志於刑名或志於富彊或志於虛無異端邪說紛紛千流萬而卒爲名教之罪人若是者非無志也不先立乎其大者而志非所志也志乎志乎豈淺中狹量枉已狥人者所可萬分一乎有所嗜好卽不足以言志有所系累卽不足以言志有所拘隨有所貪戀卽不足以言志有茍焉自恕之念不足以言志有自詭自欺之念不足以言志有剽輕浮動之念不足以言志有藩籬物我之念不足以言志無深固不防弗得弗措之見而有營求卜度揣摩較計之念不足以言志或隕獲於貧賤或充詘於富貴或回撓於憂患變故或變亂於生死禍福皆不足以言志孔子聖人也自常情言之曰天縱曰生知宜若迥出天外不可梯接者及觀其所自敍三十而立矣不至於不惑不止也四十不惑矣不至於知天命不止也五十知天命矣不至於耳順不止也六十耳順矣不至於從心所欲不逾矩不止也然沿流而遡其源所以首途發軔不過曰吾十有五志於學而已大哉志乎𨿽聖人從心所欲不逾矩之妙由此而始況學聖人者乎是故學聖人以聞道爲的聞道以立志爲先此志一立金石可化水火可蹈況天爵良貴我所自有全體渾然匪由外鑠而有不可得者乎世之人富貴利達一切難必之事往往決志求之晝夜憂勞莫知所止至於此事不煩措畫不費經營一念之回八通四辟出險阻而由大路脫荊棘而居廣居所謂素其位而行無入而不自得者乃或甘心暴棄而不知求亦惑矣孔門髙弟獨顏氏子最善學者其言曰舜何人也予何人也有爲者亦若是時不敏略明顏氏之學上答知郡之命而決定終身大志以發其端焉幸不鄙而肻教之

顏淵問仁子曰克已復禮爲仁一日克已復禮天下歸仁焉爲仁由已而由人乎哉顏淵曰請問其目子曰非禮勿視非禮勿聽非禮勿言非禮勿動顏淵曰回𨿽不敏請事斯語矣

洙泗問仁隨問而答縱橫參錯初無異防然其地步各有淺深而所以教之者不容於躐等至此一章明白洞達精詳的切此先聖特以語顏氏子歟仁人心也此心卽仁虛明渾融本無虧闕爲意所動始失其所以爲仁爲物所遷始失其所以爲仁爲習所移始失其所以爲仁爲欲所縱始失其所以爲仁狂迷顚倒醉生夢死昏昏憒憒日用而不知皆已私爲之窟宅非本心然也先聖曰攺而止又曰過以攺除夫所謂用力於仁者果安所用其力哉用力於克已而己如月之明云翳之卽昏如水之淸泥滓之卽渾雲散天空淵澄海淨則其本淸本明者固自無恙禮者天則之不可逾者也一逾此則無非已私有一毫已私卽不足以爲禮有一毫非禮卽不足以爲仁先聖於此不曰克已爲仁而曰克己復禮爲仁非於禮之外而別有所謂仁也曰復禮爲仁者所以明復禮之卽仁也大哉禮乎分而爲天地者此也轉而爲陰陽者此也變而爲四時者此也列而爲鬼神者此也此卽本心之妙卽所謂仁也克已卽復禮矣復禮卽爲仁矣夫以天地之廣大陰陽之闔辟四時之運行鬼神之變化而此禮實爲之則一日克已豁然淸明道心大同範圍無外謂之天下歸仁良不爲過然而此事斷斷在我實非他人所能致力古訓每曰自彊曰自修曰自成曰自牧曰自昭明徳皆由已之謂若不由已其見必不決其進必不勇其發必不果其行必不力必搖於外誘必亂於意見必動於浮論虛說攴離纏繞必不能斷割故態惡習必不能掃除倀倀然中無定守而欲倚人言爲之主宰必不能特達先聖旣以克已答顏淵之問遂斷斷曰爲仁由已又斷斷曰而由人乎哉所以截外馳之路使之彷徨四顧略無倚仗而斬截決裂一斷諸已也一斷諸已直心而用無所回撓安得受制於外物也哉顏子至此聞言不疑卽求就實工夫而請問其目其爲問也密矣人之日用應酬萬端舉不外乎視聽言動之四者名四實一無非天則非禮則勿是之謂克𨿽然不特接於目而後爲視也暗室屋漏一念邪而不正之色巳雜然乎在目知其非禮隨卽泯然則視無所蔽矣不特接於耳而後爲聽也暗室屋漏一念之妄而不正之聲已嘩然乎在耳知其非禮隨卽泯然則聽無所蔽矣以至於言以至於動不特宣之於口發之於事而後見也念慮隱微之地大明澄照微過則攺則言動無所蔽矣克已工夫全在一勿字上行之而熟守之而純變化虛明略無所累則𨿽縱目而視縱耳而聽肆口而言隨感而動安往而非仁哉顏子方皇皇然欲從末由發鑽堅仰髙之嘆一聞斯語如旅而歸請事之言其應如響是以有不善未嘗不知知之未嘗復行不遷怒不貳過以至三月不違無往而非事斯語之時矣故曰顏氏之子其殆庶幾乎

斛峯書院講義

程若庸

斛峯李尙書戊辰冬寄所得山先生全集立軒黃大夫己巳夏初寄所刋新書院講篇且有地逺不得屈至吾徽庵之悵怏若庸因述所聞以酬盛心

道

山先生楊文靖公曰古之學者以聖人爲師其學有不至故其徳有差焉人見聖人之難爲也故凡學者以聖人爲可至則必以爲狂而竊笑之夫聖人固未易至若捨聖人而學是將何所取則乎以聖人爲師猶學射而立的然的立於彼然後射者可視之而求中其不中則在人而已不立之的以何爲凖又嘗語羅公仲素云今之學者只爲不知爲學之方又不知學成要何用此事大體須是曾著力來方知不易夫學者學聖賢之所爲也欲爲聖賢之所爲須是學聖賢所得之道若只要博古通今爲文章作忠信願慤不爲非義之士而已則古來如此等人不少然以爲聞道則不可且如東漢之衰處士逸人與夫名節之士有聞當世者多矣觀其作處責以古聖賢之道則略無毫髮彷佛相似何也以彼於道初無所聞故也今時學者平居則曰吾當爲古人之所爲才有一事到手便措置不得蓋其所學以博古通今爲文章或志於忠信願慤不爲非義而已而不知須是聞道故應如此由是觀之學而不聞道猶不學也言道易知道之體用難言道之體用易知道之全體妙用難道者何陰陽五行萬物萬事之理初非有出於陰陽五行萬物萬事之外者以形器爲道而不知其有沖漠無朕之體者非也以空虛爲道而不知其有闔辟無窮之用者非也知其體之無朕而不知其彌綸六合無毫釐之空缺知其用之無窮而不知其貫通千古無頃刻之間斷則其體之全用之妙亦有知之而未盡焉者矣或聞而知之或見而知之其知之而盡焉者乎【聞知見知乃專言之知知與行相須乃偏言之知】生而知之不思而得安而行之不勉而中者聖人也學而知之思焉而無不得利而行之勉焉而無不中者賢人也皆知之而盡焉者也學者之學無他亦學乎聖賢所知之道而已學乎聖賢所知之道無他主敬以立其本窮理以致其知反躬以踐其實而已矣窮理以致其知反躬以踐其實大學明明徳之功夫也主敬以立其本則又小學之功夫而大學之所以成始而成終焉者也程朱子以來誰不知由小學而進於大學然少而習焉壯而勉焉老𨿽或知之往往未能盡焉何也文靖之言曰以身體之以心驗之從容黙防於幽閒靜一之中而超然自得於書言象意之表此讀書之法也不以此爲法而徒於章句訓詁文墨議論之是尙則其於主敬也不過曰有整齊嚴肅而無怠惰縱肆斯可矣其於窮理也不過曰有誦讀記問而無疏脫遺忘斯可矣其於反躬也不過曰有忠信願慤而無私僞邪慝斯可矣嗚呼是豈知聖賢之學斯道之全體妙用有不但如是而巳者乎聖賢之學斯道之全體妙用其何以言之道爲太極造化之樞紐萬物統體一太極也心爲太極品彚之根柢一物各統體一太極也萬化之流行由於元亨利貞之四徳者天地之全體妙用也有人心之全體而後天地之全體始於是而立焉人心之全體少有或虧則天地之全體不能以自立矣有人心之妙用而後天地之妙用始於是而行焉人心之妙用少有或戾則天地之妙用不能以自行矣此參天地贊化育所以不可一日而無聖賢之道學聖賢之道者不以一身一家一時一世之心爲心而以彌綸六合貫通千古之心爲心不以一身一家一時一世之道爲道而以彌綸六合貫通千古之道爲道則此心爲此道之統宗防元渾乎大徳之惇化此道爲此心之泛應曲當脈乎小徳之川流其於主敬也必將如對日星如臨淵谷靜而無靜動而無動仰不愧於天俯不怍於人而彌綸六合貫通千古之心在其中矣其於窮理也必將探賾索隠鉤深致逺究事物之準則推造化之本原致廣大而盡精防極髙明而道中庸而彌綸六合貫通千古之道在其中矣其於反躬也必將以無欲爲一以無息爲誠以日新爲徳以富有爲業以一民一物不被其澤爲己任以天下後世不傳此道爲巳憂而此心此道之全體妙用皆在其中矣張子所謂爲天地立心爲生民立命爲往聖繼絕學爲來世開太平子思所謂建諸天地而不悖質諸鬼神而無疑百世以俟聖人而不惑曾子所謂置之而塞天地溥之而橫四海施諸後世而無朝夕是皆吾分之所當爲而吾力之所能爲者文靖所謂以聖人爲師猶學射而立的者此也所謂學聖賢之所爲必欲聞聖賢所得之道者此也自非體之以身從容黙防而有深功驗之以心超然自得而有餘味者能之乎程子曰莫說道將第一等遜與別人且做第二等才如此說便是自棄𨿽與不能居仁由義者差等不同其自小一也言學便以道爲志言人便以聖爲志是志也坐春立雪之時身體心驗之舊矣道南之教寧不以是爲先務乎由山豫章而延平逮吾朱子大成集焉推其說以教天下後世至明且備若庸嘗取其後集所答劉季章書畫爲四等之圖其一等曰聖賢之學其二等曰行義名節之學其三等曰詞章之學其四等曰科舉之學有剽竊架漏而不入等者有志於第二等而未能篤實者有志於第一等而不能無過不及之偏者有在二三四等中不安於小成而能勇進於一等者大抵三四等識趣不髙奪其舊習𨿽有甚難而其不變亦自不足爲世輕重惟第二等資質稍髙一生謹畏循規守矩向仁慕義不爲不力惜其不知向上更有聖賢之學切於身心而爲事業之根本者焉今之收拾人才推廣聖賢學問血脈正須著力救防此一等人而不可與其下二等槪而視之也若夫聖賢之學無他始由此以爲士終卽此以爲聖人始由此以修身終卽此以平天下旣知此道是天地間自然之理又知此學是吾人本分之事旣能眞知而篤信之則其趨向自然正當其志气自然勇決其功夫次第必能向上尋覓不待他人勸率而自不能已矣不幸而或不遇於世亦必有以自樂而無所怨悔焉嗚呼此所謂聞道之士也此所謂聖賢之學也文靖曰學而不聞道猶不學也若庸亦曰創書院而不講明此道與無書院等爾立軒大夫寧不喟然【立軒名去疾】或問彌綸六合貫通千古者道也聖賢之體是道而欲其彌綸六合貫通千古其可泛然言之而無一定之義乎曰以此心言莫若一誠字誠者五常百行之根柢也以此理言莫若一中字中者應事接物之準則也對而言則此心此理不可偏廢單而言則心不外乎此理理不外乎此心誠可以兼中中亦可以兼誠堯舜禹湯言中誠固在其中中庸通書言誠中亦不在其外朱子謂理只是一个理舉著全無欠缺且如說著誠則都在誠上說著仁則都在仁上說著忠恕則都在忠恕上只是這个道理血脈自然貫通其此之謂歟【陳定宇曰學朱子之學而精到似程勿齋者甚少此公才質鈍只見勤其文字頗絮煩然學問精到絮煩得好】集慶路江東書院講義

程端禮

端禮竊聞之朱子曰爲學之道莫先於窮理窮理之要必在於讀書讀書之法莫貴乎循序而致精而致精之本則又在於居敬而持志此不易之理也其門人與私淑之徒防粹朱子平日之訓而節取其要定爲讀書法六條曰循序漸進曰熟讀精思曰虛心涵泳曰切己體察曰著緊用力曰居敬持志且所謂循序漸進者朱子曰以二書言之則通一書而後及一書以一書言之篇章字句首尾次第亦各有序而不可亂也量力所至而謹守之字求其訓句索其旨未得乎前則不敢求乎後未通乎此則不敢志乎彼如是則志定理明而無疎易陵躐之患矣若奔程趂限一向防看了則看猶不看也近方覺此病痛不是小事元來道學不明不是上靣欠工夫乃是下靣無根腳其循序漸進之說如此所謂熟讀精思者朱子曰荀子說誦數以貫之見得古人誦書亦記徧數乃知橫渠教人讀書必須成誦眞道學第一義徧數已足而未成誦必欲成誦徧數未足𨿽巳成誦必滿徧數但百徧時自是彊五十徧時二百徧時自是彊一百徧時今所以記不得說不去心下若存若忘皆是不精不熟之患今人所以不如古人處只爭這些子學者觀書讀得正文記得注解成誦精熟注中訓釋文意事物名件發明相穿紐處一一認得如自巳做出來底一般方能玩味反覆向上有通透處若不如此只是虛設議論非爲已之學也其熟讀精思之說如此所謂虛心涵泳者朱子曰莊子說吾與之虛而委蛇旣虛了又要隨他曲折去讀書須是虛心方得聖賢說一字是一字自家只平著心去秤停他都使不得一毫杜撰學者看文字不必自立說只記前賢與諸家說便了今人讀書多是心下先有个意思了卻將聖賢言語夾湊他底意思其有不合便穿鑿之使合其虛心涵泳之說如此所謂切已體察者朱子曰入道之門是將這个已身入那道理中去漸漸相親與已爲一而今人道在這里自家在外元不相干學者讀書須要將聖賢言語體之於身如克已復禮如出門如見大賔等事須就自家身上體覆我實能克已復禮主敬行恕否件件如此方有益其切已體察之說如此所謂著緊用力者朱子曰寛著期限緊著課程爲學要剛毅果決悠悠不濟事且如發憤忘食樂以忘憂是甚麼精神甚麼筋骨今之學者全不曾發憤直要抖擻精神如救火治病然如撐上水船一篙不可放緩其著緊用力之說如此所謂居敬持志者朱子曰程先生云涵養須用敬進學則在致知此最精要方無事時敬以自持凡心不可放入無何有之鄕須是收斂在此及應事時敬於應事讀書時敬於讀書便自然該貫動靜心無不在今學者說書多是撚合來說卻不詳密活熟此病不是說書上病乃是心上病蓋心不專靜純一故思慮不精明須要養得虛明專靜使道理從裏靣流出方好其居敬持志之說如此愚按此六條者乃朱子教人讀書之要故其誨學者告君上舉不出此而自謂其爲平日艱難已試之效者也竊嘗論之自孔子有博學於文約之以禮亦可以弗畔矣夫之訓以顏子之善學其贊孔子循循善誘亦不過曰博我以文約我以禮而已是孔子之教顏子之學不越乎博文約禮二事豈非以學者舎是無以爲用力之地歟蓋盈天地間萬物萬事莫非文也其文出於聖人之手而存之於書者載道爲尢顯故觀孔子責子路何必讀書然後爲學之語可爲深戒豈非讀書爲博文之大而急者歟朱子曰約禮則只是這些子博文各有次序當以大而急者爲先蓋謂是也然則博文豈可不以讀書爲先而讀書又豈可不守朱子之法朱子平日教人千言萬語總而言之不越乎此六條而六條者總而言之又不越乎熟讀精思切已體察之兩條蓋熟讀精思卽博文之功而切已體察卽約禮之事然則欲學顏子之學者豈可不由是而求之哉今幸其說具存學者讀書能循是六者以實用其力則何道之不可進何聖賢之不可爲使朱子復生身登其門耳聞其誨未必若是之詳且要也學者可不自知其幸歟世之讀書其怠忽間斷者固不足論其終日勤勞貪多務廣終身無得者蓋以讀之不知法故也惟精廬初建端禮荒陋匪材夫豈其任承乏之初敢以朱子讀書法首與同志講之期相與確守焉以求共學之益使他日義精仁熟賢才輩出則朱子之訓不爲虛語精廬不爲虛設顧不美歟

經義【論】

工執藝事以諌

程卓

理無往而不在故言無微而可略夫一物一事之微皆至理所寓不可以其微而忽之也惟聖人切於求言而廣於開諌平日之所資以講防切磨者𨿽近而求諸公卿之間逺而訪諸百執事之列猶以爲未足故𨿽百工之賤技藝之末俾各以所見而進言於上誠以藝之至精則見之至妙而至理所通初無間於至微也徵所謂工執藝事以諫之意夫守之以世謂之工而聖人之於天下固不以人廢言也蓋理有所見則其至畢者皆其至髙心有所得則其至微者皆其至妙故良弓之子習於爲箕良冶之子習於爲裘彼其爲之者非一日之故而傳之者非一手之力𨿽其至卑至微要不爲無見無得也故夫天下之事有王公大人不能言之而卑藝末技能別之者烹鮮細事也而治國者取之植木細事也而牧民者得之誠以理本無間而至精者不茍也今夫資政治之得失於朝廷公卿之間搜四方之民隱於邦鄙百執事之逺彼言責官守者非不能以有言也蒙瞽之微得以誦其上而小民之賤得以矢其箴彼士民之防逺者亦非不能以有言也而古之聖人必求之於百工之賤豈非工各有藝藝各有理而至理所在則治道之所資者邪吾觀泠州鳩之於景王而謂匱財罷民是樂工得以有言也醫和之於趙文子而論六气五聲是醫工得以有言也丹楹刻桷匠慶言於魯莊飲酒非時宰夫言於晉平凡是數者以匹夫而憂天下以末藝而關風俗得非工極於至精則理造於至妙不可忽歟詩曰采葑采菲無以下體葑菲且不可以下體棄人言其可以賤而棄之哉當仲康之時羲和廢職而天戒莫察辰不集房而不先期以告瞽奏鼓嗇夫馳而猶罔聞知其罪不容誅矣先王之時每歲謹孟春之始設遒人之官使官師相規以興於上而百工之賤猶得執藝事以言其失蓋恐天威之來而省已修徳之不逮也吾觀堯典之書於天人之際至備一篇數百言而命羲和之說居其半誠以所職至大而所關至重不可慢也而仲康之時羲和之職廢弛若此其緘黙不言之罪反有愧於古所謂百工之職侯安得不正典刑而徵之哉嗚呼世降愈下不惟羲和之職廢於仲康之時而後世所謂百工者其罪不可逭矣蓋後世之工違制越雅極其巧僞於藝事之末非惟無以箴上之缺遺而反有以滋其僞冕弁毀而錦繡禦籩豆廢而盤盂用大韶大夏之器不陳而鄭衛繼作管磬柷敔之制不傳而箜篌疊奏大抵制爲邪僻縱欲滋僞以啟人君之私而益其惑況敢望其執藝事以諫哉吾於是深有感於上世之百工非後世藝事之得比而先王求言之廣爲不可及也夫【傅公伯成云公純靜無他好惟潛心經術遂冠南宮四方學子一經師承其所得必粹其文必有體制可觀】聖人道出乎一【荀子儒效篇如是則可謂聖人矣此其道出乎一曷謂一曰執

神而固神固之謂聖人】

方嶽

聖人之爲斯世也天而巳矣【破有含蓄天字是道出乎一】夫茍至於天【粘上天字】則至神而無迹【神則無方之可指○張子正防一故神兩故化】至化而難名【化則無形之可名○天字化字是一篇主意】蓋有物物而不物於物者【能物萬物而不物於萬物○用前輩語】故凡天下之事變其森乎吾前者千岐萬轍而未艾也【言事物之不一卽後靣自其變者觀之則其分殊意】而吾方與之交戰於酬酢之境【交戰是不一】而相應接於爭馳競逐之中【爭馳競逐是不一】則吾心亦擾擾矣【旣與之交戰與之爭馳競逐心安得而不擾擾擾擾便是不出於一○膠膠擾擾字出荀子】以吾心之擾擾者【粘上文○以吾不一之心】而應天下之無窮【應天下不一之事物】則人者勝而天者微而烏乎化【語老○應主意天字化字】是何也【喚下文】天下之事自其變者觀之則其分殊【事物之不一】自其不變者觀之則其理一【吾心之至一○用東坡赤壁賦文法○程子云理一分殊】至於一則所謂殊者化矣【應主意化字】蓋道之所在一則眞二則變一則純二則雜【用前輩語】聖人之一其聖人之天乎【語老○應破題天字】荀卿子曰聖人道出乎一一者何也【便從一字說起】一元之气渾淪磅礡於天地間【先說天之一】其滋而萌【三五歷紀蒙鴻滋萌】其芽而甲【易觧卦百果艸木皆甲坼】其生而息【張橫渠云物之初生气日至而滋息】其榮而悴【萬物榮於夏而悴於秋】何啻什百千億之不齊也【言萬物之不一】使天而無以應之邪則造物之功防乎息矣【無以應之則是無化】使天而求以應之邪則物矣而非化迹矣而非妙也【求以應之則不能化○以上一段以天之一比聖心之一】天下之理一而萬萬而一者也【周子通書是萬爲一一實萬分萬一各正】然則聖人之一其聖人之天乎【應冒頭結處○假合得好】故動而無靜靜而無動物也動而無動靜而無靜化也【周子通書動而無靜靜而無動物也動而無動靜而無靜神也物則不通神妙萬物】天則一矣一則化矣【好議論】而何事物之能累【化則神妙萬物】是何也【喚下文】人惟此心耳天下惟此道耳【有此心則有此道】心外無道【道在心】外心而求之者非也【反說】故凡事物在吾道中太倉一稊米耳【設譬○萬物卽吾道中之一物】何事乎紛紛爲也【何必與萬物爭馳競逐】虛靜之天雲气出沒【天爲雲气之所出沒○與下句比並】靈明之府塵土障固【如心爲物欲之所掩蔽○如此便是心不一了】則一而二二而三而天下始多事矣【何以一天下之萬物○老子一生二二生三三生萬物】聖人之爲天下也【以下數句說聖人之道是學韓原道文法】其具則禮樂刑政典章文物其倫則君臣父子夫婦昆弟朋友其教則仁義禮樂孝慈友悌其位則宗廟朝廷州閭鄕黨其所酬酢其所經綸蓋有萬之不齊【應前萬字亦應冒頭千歧萬轍而未艾也】而聖人者以一心而普萬物【程子雲天地之常以其心普萬物而無心聖人之常以其心順萬物而無情】虛靈無際沖漠無朕【程子語】貫通混融意慮不作澄然其靜洞然其空一而已矣【四句形容心之一處】嗚呼玆其所以爲聖人之天乎【應冒頭繳處】舜禹之精一【書大禹謨】湯尹之一徳【商書】吾夫子之一貫【論語】皆天也【應主意天字】則凡不出於一者不足以言道【反說道出於一字不一則不足謂之道】寂然非靜感通非動【易系辭】一干道之變化而已【易乾卦】所謂一者固自若也而或者膠膠擾擾與天下相馳於萬物之中相將役於物之不暇而道安在哉【荀天論聖人淸其天君正其天官云云則天地官而萬物役矣】申韓以刑名而慘此一莊老以虛無而眇此一蘇秦張儀以縱橫而亂此一而天下始紛紛矣【應原題紛紛字紛紛便是不一了】荀卿子其知道乎【引本出處】而君子猶不能無憾焉何也【略貶荀子】吾道之一【說一字之原】在易爲元在書爲極而在中庸則爲誠【以上三句亦是關洛諸儒議論】一者誠而已矣【周子通書聖誠而已矣】誠則靜虛動直靜虛則明明則通動直則公公則溥明通公溥其庶乎【同上】而曰執神而固【見題注】則非所謂覺【朱文公云此心之靈其覺於理者道心也其覺於欲者人心也】則非所謂無意【語子絕四毋意毋必毋固毋我】則非所謂心之精神是謂聖【此句出孔叢子而陸象山與朱文公辧無極二字取此一句○批云筆力老蒼可逼前輩其議論得之通書其主意本之西銘】

聖王制禦常道如何

許月卿

治外之道而律諸古儒者之意逺矣夫乍臣乍叛外邦之常本不足爲中國輕重也自昔聖人之所以處之者恃吾有一定之規於其來則薄其懲於其去則固其守於其慕義則姑惟以禮羈縻之操縱闔辟其權在我曷嘗舎是以爲制禦之道哉後世不知出此動有外邦難制之憂而外求爲控禦之術倚戰者威或至於黷恃守者備或至於疏而屈已以爲和者恩又失於防在我者無常道往往隨時而爲之遷就不知古人制禦之道不如是也此班孟堅之贊匈奴歷敍漢家制禦之失深有感於聖王之常道也歟聖王制禦常道如何請釋其說甚矣待外邦之不可無常道也無常道而待外邦則方其彊也冀其不吾撓必屈體以徇其欲逮其弱也幸其不吾敵必窮兵以快其忿至其當敵情去來靡定之時則又玩歲愒日借口於備守之一說上之朝思夕惟下之獻謀奏慮其所以爲控制駕禦之策皆不出於斯三者而不知適所以爲自獘耳於國家乎何補然則外邦不可得而制禦之乎吁天下之事惟常者可以應變彼𨿽變詐不勝而吾惟以常待之則其去也吾得以釋然無後日之虞而其來也亦不能以得志於我制禦之規隱然素具卒之國勢尊安外變消弭何莫非常道之功用哉其視夫用威者徒逞於干戈相尋之際守備者求詳於邊愼固之間和親者又不過金繒賂遺行李往來求之末後寧不大有間邪吾以是知聖王以不制制之乃所以爲深制以不禦禦之乃所以爲深禦歟昔盛時太原薄伐盡境而還此來則禦之常也豈若後世禽獲獸狝犂庭掃穴之謂乎采薇遣戍止衛中國此去則備之常也豈若後世戈朽鈇鈍老師費財之謂乎四方君長執其寶玉咸造以展覲禮館次處之國門之外此接之以禮之常也豈若後世防之以子女玉帛要之以盟誓質約之謂乎乃知備禦綏懷之三者誠先王待境外一定之謀歷萬代而下不容易也柰何漢世則不然蓋自髙帝以來平城之衂未防嫚書之辱繼至含垢忍恥亦旣太甚傳至文帝𨿽知積粟務農守邊備塞然斥堠望烽火將吏披甲冑悠悠歲月其可久乎至於孝武一不勝其忿則命將出師震威沙漠若足以雪前人之恥而士馬失亡海內虛耗竟何如哉逮夫淸渭之朝屈膝詟首奉珍來賀宜思何道以待之而宣帝君臣方且待以殊禮客而不臣是何待外邦之乖如此邪故終漢之世其備禦綏懷之道胥失之矣宜乎孟堅有感於此其傳匈奴也旣敍其約誓攻守之非宜而終則言來懲去備覊縻不絕爲聖王常道乃昔人之所常行而漢人終不復用寧不爲之深憾而重其思古之意歟𨿽然有苖逆命急於䢐徵可也而伯益贊禹乃曰惟徳動天無逺弗屆淮夷旣平晏然弛備可也而吉甫作歌且曰矢其文徳洽此四國西旅獻獒謂不必深拒可也而召公作誥必曰明王愼徳四夷咸賔不以區區外邦彊弱叛服爲輕重而每以修徳爲言先王之所謂常道者毋乃在此而不在彼歟使孟堅而果知此則推原古人待外邦之道宜無大於此者矣何修析其言曾不出備禦綏懷之事而已哉劉珖所謂班固之言詳而未盡良有以歟【此篇出宋論會省解之作也】

新安文獻志卷三十九

欽定四庫全書

新安文獻志卷四十

明程敏政撰檄

與僕射鄭畋告諸鎭討黃巢檄

程宗楚

夫屯亨有數否泰相防如日月之蔽虧似陰陽之愆伏是以漢朝方盛則莽卓肆其姦凶夏道未衰而羿澆騁其殘酷不無僭越尋亦誅夷妖孽之生古今難免代有忠貞之士力爲匡復之謀我國家應五運以乘幹躡三王之垂統綿區飲化西宇歸仁十八帝之鴻猷銘於神鼎三百年之睿澤播在人謠加以政尙寛刑無枉濫翼翼勤行於王道孜孜務卹於生靈足可傳寶祚於無窮禦瑤圖於不朽近歲螟蝗作害旱暵延災因令無賴之徒遽起亂常之暴𨿽加討逐猶肆猖狂艸賊黃巢奴僕下才豺狼醜類寒耕熱耨不厲力於田疇媮食靡衣務偸生於剽奪結連凶黨驅迫平人始擾害於裏閭遂侵陵於郡邑屬以藩臣不武戎士貪財徒加討逐之名竟作遷延之役致令滋蔓累有邀求聖上愛育情深含道廣指萬方而罪已用百姓以爲心假以節旄委之藩鎭冀其悛革免困疲羸而殊無犬馬之誠但恣虫蛇之毒防劉我徵鎭覆沒我京都淩辱我衣冠屠殘我士庶視人命有同於艸芥謂大寶易取如奕棋而乃竊據宮闈僞稱名號爛羊頭而拜爵續狗尾以命官燕巢幕以誇安魚在鼎而猶戱殊不知五侯拗怒期分項羽之屍四冢旣成待葬蚩尢之骨猶復廣侵田宅濫蓄貨財比溪壑以難盈類烏鳶而縱攫茫茫赤縣僅同甌駱之鄕惴惴黔黎若在狴牢之內人神共怒行路傷心畋謬領藩垣榮兼將相每枕戈而待旦常泣血以忘飱誓與義士忠臣共剪狐鳴狗盜近承詔命防合諸軍皇帝親禦六師卽離三蜀霜戈萬隊鐵馬千羣雕虎嘯以風生應龍驤而雲起淮南髙相公防關東諸道百萬雄師計以夏初防於關內畋與宗楚曁同盟秦州節度使仇公遇鄜延節度使李孝昌夏州節度使拓防思恭等已驅組練大集關畿爭麾壠上之蛇矛待掃關中之蟻聚而吐蕃黨項以久濡皇化深憤國讐願以沙漠之軍共獻蕩平之防此際華戎合勢藩鎭連衡旌旗煥爛於雲霞劍防晶熒於霜雪莫不持繩待試賈勇爭先思垂竹帛之功誓雪朝廷之恥矧玆殘孽不足殄除況諸道世受國恩身縻好爵皆貯興邦之略咸傾致主之誠自函洛造氛鑾輿避狄莫不指銅駝而眥裂望玉壘以魂消聞此勤王固宜投袂更希憤激速殄冦讐永圖社稷之勲以報君親之徳迎鑾反正豈不休哉【廣明元年三月甲子】

爲晉王李存勗諭邢洺衛博諸州討朱溫檄

程巖

王室遇屯七廟被陵夷之酷昊天不弔萬民罹塗炭之災必有英主奮庸忠臣仗順斬長鯨而淸四海靖祅祲以泰三靈予位忝維城任當分閫念玆顚覆詎可晏安故仗桓文輔合之規問羿浞凶狂之罪逆溫碭山庸巢孽余凶當僖宗奔播之初先大王掃平之際束身泥首請命牙門苞藏姦詐之心惟示婦人之態先大王俯憐窮鳥曲爲開懷特發表章請帥梁汴才出葦蒲之澤便居茅社之尊殊不感恩遽行猜忍我國家祚隆周漢迹盛伊唐二十聖之鎡基三百年之文物外則五侯九伯內則百辟千官或代襲簮纓或門傳忠孝皆遭毒害永抱沈寃且鎭定兩藩國家巨鎭冀安民而保族咸屈節以稱藩逆溫惟仗陰謀專行不義欲全吞噬先據屬州趙州特發使車來求援助予情惟蕩冦義切親仁躬率賦輿赴玆盟約賊將王景仁將兵十萬屯據栢鄕遂驅三鎭之師授以七擒之略鸛鵞才列梟獍大奔易如走阪之丸勢若燎原之火僵屍僕地流血成川組甲雕戈皆投艸莾謀夫猛將盡作俘囚羣凶旣快於天誅大憝須垂於鬼錄今則選搜兵甲簡練車徒乘勝長驅翦除元惡凡爾衛博邢洺之眾感恩懷義之人乃祖乃孫爲聖唐赤子豈狥虎狼之黨遂忘覆載之恩益以封豕長蛇慿陵薦食無方逃難遂被脇從空嘗膽以銜寃竟無門而雪憤旣聞告防想所慰懷今義旅䢐徵止於招撫昔耿純焚廬而向順蕭何舉族以從軍皆審興亡能圖富貴殊勲茂業翼子貽孫轉禍見機決在今日若能詣轅門而效順開城堡以迎降長官則攺補官資百姓則優加賞賜所經詿誤更不推窮三鎭諸軍巳申嚴令不得焚燒廬舎剽掠馬牛但仰所在生靈各安耕織予恭行天伐罪止元凶已外歸明一切不問凡爾士眾咸諒予懷【天祐八年正月】

代嶽制使飛移河南郡縣討劉豫檄

胡閎休

契勘劉豫竊據汴都僭稱僞號舊防任使累黍臺臣是宜圖報國家執節效死乃敢背棄君父無夭而行以祖宗涵養之恩翻爲仇怨昧臣子忠貞之義甘作渠魁紫色余分擬亂正統想其靣目何以臨人方且妄圖襄漢之行欲窺川蜀之路專犯不韙自速誅夷我聖朝厄運已銷中興在卽天時旣順人意悉諧所在皆賈勇之夫思共快不平之忿今王師已盡壓淮泗東過海沂驛騎交馳羽檄疊至故我得兼收南陽智謀之士提大河忠孝之人仗義以行乘時而動金洋之兵出其西荊湖之師繼其後𨿽同心一徳足以吞彼圉之梟羣然三令五申豈忍殘吾宋之赤子爾應防沒州縣官吏兵民等元非本意諒皆脇從屈於賊威歸逃無路我今奉辭伐罪拯溺蘇枯惟務輯安秋毫無犯儻能開門納欵肉袒迎降或願倒戈以前驅或列壺漿而在道自應悉仍舊章不攺職業盡除苛政咸用漢條如或執迷不悟甘爲叛人嗾跖犬以吠堯詈獵師而哭虎議當躬行天罰迅掃凶頑禍並宗親辱及父祖掛今日之逆黨遺千載之惡名順逆二途蚤宜擇處兵戈旣逼𨿽悔何追謹連黃牓在前各令知悉【紹興六年二月日○按胡制機閎休在嶽王幕下最久凡表奏軍書多出閎休此檄與金陀稡編所載小異】

表【箋奏附】

代幷州長史張仁亶進九鼎銘表

吳【缺】

臣聞鼎者夏后氏作羣牧貢金逺方圖物備諸山澤以禦魑魅厥後嗣徳昏亂鼎遷於商夏之寶也杞不足徴殷旣有之又終失之周之休明神寶不墜百代可繼伏惟陛下光大而當之若乃崇貴之器金玉之鼎鎔首山發睢上列太廟序明堂克明靈命以奉上帝非愚臣所敢議臣聞禮之興也始諸飲食故先王之制曰舉九鼎蓋筠藥淳熬澄瀦膏餌禦九州之美順四時之和臣所以徵繕北金敢貢新鼎夫有器必有名臣竊見九州同乃述九號夫永昌天中所以基皇周也長安及岐所以紀靈瑞也武興建都所以光帝閈也禮曰觀禪云云所以美升中也少陽載靑所以冀儲徳也東原底平所以廣封植也江都淮海所以肆朝宗也江陵作鎭所以制荊蠻也成都奧區所以通珍貢也夫此九者誠不足揄衍鴻休昭振方統庶覩者美其所稱知有由作微臣朽老不達有慙歌頌厪八命之寵章負中軍之重任匪躬厥獻伏表流汗其九鼎銘謹敢列上遣某官某奉鼎以聞

謝罷符寶郎通判宣州表

汪藻

眾惡必察宜卽嚴誅罪疑惟輕止從薄責衮衮誤登於臺省漂漂復返於江湖伏念臣家世故寒材能極陋竊慕古人之力學偶陪多士以進身編蠧簡之十年最爲椎鈍鸞臺之一月俄致顚隮繇非才冒處於必爭故公論不容而交擊猥煩簡札有玷簮紳尙依魚稻之鄕獲近枌楡之壤若非洪造豈有餘生玆蓋伏遇皇帝陛下博采智能防觀情實謂虛船觸舟而褊心不怒𨿽若無他然彊弩射市而薄命先遭莫非自取姑捐稍廩使活妻孥臣敢不仰佩訓懲俯深循省日嬰簿領甘爲俗吏之沈迷坐置銘詩誓復平生之玷缺

謝進書特授左中大夫表

汪藻

臣某言伏奉告命以臣再修到元符庚辰所編詔旨等特授臣左中大夫者國史補亡𨿽日勤於采獲君恩馭幸乃歲冒於遷除矧方抱於遺弓忍獨榮於載筆上還不獲退省爲憂恭以太上皇帝聖學髙明天資仁厚承熈洽百年之後享安榮兩紀之餘凡今言動之所傳視古詩書而無愧祗緣誤國之相繼循致陟方而不還旣海隅皆服於堯喪宜柱下一新於漢注夙防垂付適幸纂成豈謂皇帝陛下明發有懷兼收罔棄嗟夏時之旣失於杞莫稽幸商頌之復全以那爲首特懋存書之賞猥霑承學之臣敢不仰奉殊私俯殫緜力裒中朝副墨之要俟良史殺靑之求穆王禦駿以來歸已孤此望孔子感麟而有作尙見其人

謝封新安郡侯表

汪藻

臣某言準告命伏防聖恩以宗祀赦文授臣新安郡開國侯加食邑三百戶者禮洽中天慶覃外服猥奉十行之詔就加五等之封伏念臣積冒恩私浸逾分願昨投閒於異縣防起廢於偏城久客還家方憇南飛之鵲通侯授印忽成左顧之𨿽滲漉以惟均何遭逄之獨異玆蓋伏遇皇帝陛下調和萬類藩餙羣工屬宣室之受釐罄寰區而蒙福臣適臨本郡仍胙鄕州宋人洴澼以得封望胡及此漢將銀黃而誇裏榮乃過之寵旣逮於子孫忠敢移於生死

泉州到任謝表

汪藻

恭承休命就易名藩去父母之邦接淅敢同於他國問蠻夷之俗褰帷如在於中州責重捫心恩深隕涕伏念臣昨從祠館叨領守符素號迂疏無問馬及羊之智乃蒙安便得維桑與梓之州二年而勞力勞心一身而畏首畏尾力祈罷免反冒遷除𨿽賣劍買牛老猶堪於渤海然舉頭見日身益逺於長安玆蓋伏遇皇帝陛下總覈百工照臨萬國眷方隅之瀕海須師帥之得人故遣近臣往綏遐俗況今閩徼莫盛泉山旣旁接書文之同當尢懲獄市之擾臣敢不仰遵寛大俯厲衰殘講求百粵之宜參諸禹貢奉上三年之計對以春秋

秀州謝上表

程俱

準勅除臣直祕閣權發遣秀州軍州事臣巳於今月十五日到任上訖初布條綱具宣徳意所憂綿薄莫副使令伏念臣防而奇孤長益頑鈍上書論事空懷報國之心竊祿代耕每盡守官之義掛名邪籍爲世僇人晚陪英俊之躔浸冒典章之選再遊東觀愧劉郎之復來三至南宮知馮生之已老遭時之變振古未聞窮獨餘生憂憤不死臥家請急投劾丐歸敢於臲卼不安之時而當綿蕞艸創之事旣遂顓愚之守復瞻天日之中喜不自勝死無所恨顧惟敝邑實介大邦徵賦之入有經而不時之須沓至盜賊之憂方熾而卽戎之備未修念僨驕凋敝之餘莫若利其銜勒而匱竭瘡痍之後又當事於撫摩靖言以思寧免於咎收此桑楡之景終繄覆載之仁此蓋伏遇皇帝陛下嘗膽濟時厲精圖治辟至公之路方因任於羣材念無競維人故兼收於片善致玆疵賤亦不棄遺臣敢不行其所知施於有政使公綽爲趙魏之老於用或優而陽城躬撫字之勞自知甚拙惟當竭力少謝素餐

除徽猷閣待制謝表

程俱

臣某言伏奉告命授臣依前左朝奉大夫充徽猷閣待制差遣餘如故臣尋具奏辭免準尙書省札子奉聖旨不允臣已望闕祗受訖者竊祿眞祠久慙素食升華延閣復玷淸班仰戴聖恩俯慙非據伏念臣才非康濟性實戇迂仕則慕君不自量其愚賤學思爲已期無玷於操修不敢枉尺以直尋率常進寸而退尺名書邪籍知芹獻之巳疏力盡陳編愧管窺之時見晚逄睿哲驟辱奬知拯之水火之中召自漁樵之野冠蓬山之眾俊巳媿無堪陟鳳閣之華資深知不稱仍持末學入侍淸光塵飛何益於泰山螢照難施於赫日曽微補報自取譴訶庇身俾托於殊庭就食卽安於故里感恩念咎卻掃杜門想魏闕以馳神臥漳濱而永嘆何圖洪造曲記孤蹤不遺簮履之餘復置論思之列懇辭不遂成命莫回昔張敞以罪廢屛居卒見收於後效劉毅𨿽年耆偏疾亦不棄於公朝顧臣何人有此厚幸此蓋伏遇皇帝陛下乾坤侔大日月並明沛然雨露之施渙若風雷之發春生秋肅莫非成物之仁賞慶刑威咸出至公之造求賢用吉士方逺迹於周王嘉善矜不能每同符於古訓市骨冀來於駔駿采葑無間於卑微有如愞愚弗忍遐棄臣敢不永思報稱仰服恩榮顧𨿽顚沛之間無忘素守茍有捐糜之防敢愛餘生臣無任

謝轉一官致仕賜對衣金帶鞍馬表

金安節

仕合引年亟上還於官政恩深優老重蕃錫於寵章伏念臣名玷儒科迹塵官簿夙際中天之運首蒙太上之知一去臺綱七更歲閏和歸來之賦將了餘生哦覊宦之詩已如隔世迄更張於大化遄收召於孤蹤曾靡賢勞更陞法從矧英主大有爲之日實能臣勉出力之時而臣晼晚凋齡婆娑余防𨿽耿耿之尙在顧畨畨之益愆爰布腹心願丐骸骨謝事而猶加以職辭榮而反陟其官逮進謝於明廷復倂叨於殊錫俾耀服乘之餙歸爲閭裏之榮臣𨿽老丘樊敢忘魏闕長舉頭於聖日冀沒齒於恩波帝所歸來莫續鈞天之夢田間息偃尙賡擊壤之歌

遺表

汪大猷

引經告老粗適餘齡養疾防生倐遺聖世夙諭有涯之理敢輸垂絕之言伏念臣素守朴忠謹傳淸白思陵防士由延賞而踵世科孝廟應期自冗僚而登朝籍驟膺睿簡屢玷親除郎省麟臺安有服勤之譽經帷鶴禁初何勸講之功進職秋官濫居銓部代匱六卿之長坐叨五使之華深懼滿盈力祈閒防班聮次對暫安祠館之居詔趣起家疊擁泉麾之命峻西淸而寓直畀南紀以分符偶督捕之有愆致謫居之寖久皇恩洪施稍刋丹籍之名慈極寵光盡復靑氊之舊桑楡旣迫蒲柳先零爰稽陳力之文冒遂乞骸之請年逾五袠仕歷四朝頒茗劑於上方錫餼羊於鄕國聳聞未央宮之慶又叨大學士之除荷寵疏之沓來徒撫躬而增愧俄有采薪之疾遂懷過隙之嗟定數莫逃遺忠未泯伏願皇帝陛下憲章列聖兢業萬機收英俊以圖治功奬忠誼以作士气問安侍膳崇孝養以有加圖大宅中鞏丕基於不防葆頥閒燕衝毓粹和臣期逼蓋棺志存結艸魂遊岱嶽將先朝露之晞目斷神京徒枉明時之戀

辭免江東運副奏狀

朱熹

右熹見任主管西京嵩山崇福宮忽於今月九日準尙書省札子奉聖旨朱熹除江東轉運副使塡見闕不候受告疾速之任任滿前來奏事熹聞命震驚不知所措伏念熹空疎無取疾病早衰入仕四十餘年止是循常竊祿本無奇節可以逾人徒以屢蒙恩私橫加除用間有非其分之所當得非其力之所能堪者不得不控辭以干朝聽而傳聞不察指目多端獨荷壽皇天日之照臨許全素守又辱聖主云章之藻餙誤借寵褒遂得偸安裏閭畢願香火在於愚分已極叨逾不謂聖恩記憐遂加任使仰惟始初淸明之日正是賢智馳騖之秋顧𨿽殘廢之餘豈不願效尺寸實以積衰旣久百恙交攻心勩形疲視昏聽重竊自揣度決然不堪一路耳目之寄若不祈哀丐免必致自取顚隮兼熹祖鄕徽州正屬本路見有墳墓宗族田產在婺源竊慮在法亦合回避欲望朝廷洞照本末曲爲敷奏特與追寢新命令熹復還故官庶防少安愚賤之迹則熹不勝千萬幸甚

落職罷宮祠謝表

朱熹

臣熹言臣前任祕閣修撰提舉南京鴻慶宮今年五月十三日已該滿罷至二十七日伏準尙書省慶元二年十一月札子節文臣寮論臣罪惡乞賜睿斷褫職罷祠奉聖旨依臣已於當日謝恩祗受訖者罪多擢發分甘兩觀之誅量極包荒姑示片言之貶逮復尋於白簡始知麗於丹書鐫延閣論撰之名輟眞祠香火之奉玆爲輕典允賴洪私捧戴奚勝感藏曷諭伏念臣艸茅賤品江海孤生蚤値明時已誤三朝之眷奬晚逄興運復叨上聖之深知召自藩維擢參帷幄略無可紀足稱所蒙曁逺去於朝行卽永歸於農畝然猶賦之秩祿使庇身於卜祝之間寘在淸流容厠迹於圖書之府所宜恭恪或逭悔尢乃弗謹於彛章致自投於寛网果煩臺劾盡發陰私上瀆宸嚴交駭聞聽凡厥大譴大訶之目已皆不忠不孝之科至於眾惡之交歸亦乃羣情之共棄而臣憒眊初罔聞知及此省循甫深疑懼豈謂乾坤之造獨回日月之光略首從之常規旣俾但書於薄罰稽眚終之明訓儻許卒遂其餘生是宜衰涕之易零已覺大恩之難報此蓋伏遇皇帝陛下堯仁廣覆舜哲周知謂表正於萬邦已極忠邪之判則曲全於一物未傷黜陟之公遂使防頑獲逃竄殛臣敢不涵濡聖澤刻厲愚𨿽補過以修身無及桑楡之暮景然在家而憂國未忘葵藿之初心

落祕閣修撰依前官謝表

朱熹

臣熹言臣昨於慶元三年正月二十七日準尙書省札子節文臣寮奏臣罪惡乞與褫職罷祠奉聖旨依札臣照防臣卽於當日望闕謝恩解罷職名仍奉表稱謝去訖今於某月某日復準都進奏院逓到某月某日告命一道付臣落祕閣修撰依前官者彈文上徹已幸免於嚴誅詔墨下頒復寵加於明訓閱時旣久祗命惟新感極涕零懼深首隕伏念臣艸茅賤士章句腐儒惟知僞學之傳豈適明時之用頃叨任使已屢奏於罔功旋卽便安復未能於寡過致煩重劾盡掎宿愆謂其習魔外之妖言履市防之污行有母而嘗小人之食可驗恩衰爲臣而髙不事之心足明禮闕以至私故人之財而納其尼女規學官之地而攺爲僧坊諒皆考覈以非誣政使竄投而奚憾不虞恩貸乃誤保全第令少避於淸班尙許仍居於防秩憗璽書之來下恍歲律之還周視要囚詎止於旬時蓋存遷就逮數惡難從於末減猶聽省循口誦以還心銘敢墜此蓋伏遇皇帝陛下仁兼覆載明極照臨作福作威總大權而在已曰賢曰佞付公論於得人謂罰刑固足以懲姦而播告豈容於匿指式敷顯號徧警具寮臣敢不深省昨非細尋今是年齡晼晚𨿽悲後效之無期肝膽輪囷尙喜孤忠之有在誓堅死守覬答生成

靖州謝賜歷日表

朱晞顏

魚符攝守念正逺於天顏鳳歷明時適肇新於歲首恭頒正朔丕變蠻風恭惟皇帝陛下繼聖凝資法天行化在璣衡而取則解琴瑟以更張協气周流天連珠而合璧華風逺曁民奠枕以安盂豈惟邊儌之心歸已覺丰年之气應臣暫承寄委職在承宣化國之日舒長敢忽民時之授諸福之物畢至益知國祚之昌

靜江府謝賜手詔墨本表

朱晞顏

云漢爲章於天豈特堯言之誕布皇極其訓惟帝固將洛畫以同藏凡預聽聞悉知砥礪恭惟皇帝陛下光膺大寶規恢逺圖道術作新於人才云爲不徒於文具振茍簡誕謾之俗張禮義廉恥之維聰明睿知足以有臨方躬行於當寧號令文章煥焉可述宜風動於寰區臣仰服訓詞詎忘奮厲炳然聖作如瞻咫尺之天威逖爾蠻方敢不咨詢於民瘼

鄂州到任謝表

羅願

奏事之官幸天威之密邇承恩易守驚地望之過優徒積感蔵未知報稱伏念臣早緣世緒叨奉官箴自憐斷斷之愚第有惓惓之志玆輙行於雙劍蒙攺畀於一麾張敞漢世之能臣初淹閒郡西華孔門之髙弟僅願小邦深愧往賢驟當劇使眷荊州之內壤推鄂渚之上流星萃使華云屯禁旅武昌夏口傳誇三國之地形漢廣江沱均被二南之風化矧皇明之所曁兼歲事之旣升士馬飽騰稻魚丰賤惟是五方之雜錯或假幷容加以四野之平寛更宜勸相非夙懷於長慮曷少副於鴻私恭惟皇帝陛下盛徳日新至仁天覆不以內外重輕而略千里之寄不以國家閒暇而忘一日之虞益求循茂之才同遵法度之治豈期緜薄亦與選除臣當恭聽訓詞明宣徳意遐不謂矣永堅愛上之忠心誠求之當得字人之術

進易解表

王炎

韋編淵永非淺識之能通斧扆天髙覬邇言之致察妄陳末學上瀆聖聰竊以道載於經易爲之祖馬圖示象犧畫成文首開天地之祕藏微顯帝王之妙用六爻以變乃分西伯之二篇八索旣除疊有東家之十翼發揮不隱垂示無窮幽至於行乎鬼神顯足以措諸事業遭秦虐政僅爲卜筮之書在漢諸儒未達乾坤之蘊末流浸甚本旨俱亡𨿽竭心思各持臆見京孟失之譎詭是生讖緯之端王韓矯以淸虛偏雜老莊之說紛紛如是泯泯至今欲扶正學以示人亦有儒先之名世然系辭精矣可信而翻疑且互體昭然當詳而反略或說明而義淺或語約而理偏通於數者不及玩辭釋其辭者又迷立象自出新意乃捭闔以爲奇兼拾舊聞復攴離而多鑿微臣何者獨學無師念先人老死於窮閻以經術竊傳於諸子因斯憤悱晚益鑽研味微言於六十四卦之中望先聖於數千百年之上參之眾說折良難斷以已私顓門何取閱朝華之易謝嘆春木之方芚卦有畫則其象具存象有意則非辭莫達是謂以蠡而測海烏能得兔而忘蹄幸世道之交興逄聖明之有造微如爝火何禆日出之輪動以震風亦發地鳴之籟玆蓋伏遇皇帝陛下體幹精粹用賁文明比附得民鼎新凝命恱親有道率由豫順之和接下思恭務盡謙光之美升羣賢而交泰育萬物以由頥節不傷財旅無畱獄飭法於丰亨之後除戎於萃聚之時善皆出於中孚動不聞於小過以成大有之盛而消未濟之憂行三聖之所傳莫非自得笑九師之甚陋安用多談尙蘄盛徳之日新不恃成能之天縱亹亹政機之少暇孜孜經幄之多聞旣知矣而重知故聖焉而益聖仰望虎生而文煥學兼極於髙明俯惟馬老則智專見終慚於精博第大道或存於稊稗而先民亦采於蒭蕘成篇頗極於辛勤敷奏覬塵於乙覽持周璞而過鄭賈本自堪嗤用燕說而談郢書或能偶中

新安文獻志卷四十

欽定四庫全書

新安文獻志卷四十一

明程敏政撰

表【箋奏附】

代峽州守臣謝賜歷日表

汪雄圖

統正朔於一王式彰無外執玉帛者萬國疇敢不祗課端自於淸臺頒靡遺於逺服望虎閽而拜賜啟鳳捲以遵行恭惟陛下建極福民對時育物如舜之齊七政辰克撫凝嗣禹而敍九疇紀爰協用定郟鄏之鼎而歷逾周卜分羲和之宅而命謹堯咨歲八千爲一春爲一秋各從其類期三百有六旬有六日皆聚此書欲令承流宣化之臣咸究作事厚生之本寵形寶軸輝動山城敢不嘉與黔黎恪循淸問歲月日時無易邦家用慶於平康水火金木惟修土谷益勤於勸課

代賀平吳曦表

程珌

殘寇浸平方講內修之政狂童忽橫輙幹自殄之誅宗社葉休人神共快臣仰思列聖積累之盛實基萬世延洪之休率土承有截之風含生知向內之義疇謂元惡敢包禍心忘公朝亭育之恩隕私門忠孝之緒三靈憤怒九牧囂騰果在須臾悉就摧剪玆蓋恭遇皇帝陛下聖武不殺至仁好生𨿽神戈不至於坤維而皇靈如赫於天際仍俾脇從之類咸染蕩滌之恩灑然污染之區熈若淸寧之地臣肅將明指幸防熈辰此日槁街已正鯨鯢之戮他年渭上更來氈毳之朝

南康軍到任謝表

方嶽

戍期偶縮請從置散之宜詔旨弗兪並下趣行之令聿臨邦域已布教條臣嘗按輿圖歷觀郡國非不枵然大也莫若廬山之髙其斯宜若小然徒得臣熹而重故凡五老之山水妙天下正以四書之義理在人心雙朱輪奚所道哉一白鹿足爲重矣何俗吏念不到此使是邦爲之薾焉而臣少不如人晚未聞道必恭敬梓無亦曰互鄕之童於樂采芹要曽是文學之掾夫何憂患未遂瞻儀於今十八稔而與世風波終以二千石而識山靣目幸哉承學主此藏書玆蓋恭遇皇帝陛下表章六經厲精庶政意儒先所至猶庶幾鄒魯之遺凡防式之垂皆發揮河洛之祕以故頓增於地望諒惟簡在於天心乃者慨拊髀而思之蓋有不旋踵而屏去使承其乏見謂非材臣敢不師仰仁賢奉行寛大豈曰前車覆後車戒固無健決之能將使懦夫立貪夫廉則有典刑之在【洪潛夫曰方吏部气貌淸古音如鐘詩文與四六不同古律令以意爲之語或天出】

代趙直閣【範】謝父忠肅公賜諡表方

嶽

星霜代謝未忘沒世之忠云漢昭回遄舉易名之典感恩之渥有涕其滂伏念臣先臣某起自諸生久膺繁使誓欲捐縻於昭代實繇遭際於先皇凡閫外制將軍曽防掣肘儻舟中爲敵國安所容身以故十年無遊騎之盜邊四境謂老羆之當道乃莫返長沙之舍已懷鵩賦之憂至今登峴山之巓或墮羊碑之淚痛營屯於細栁共屍祝於亢桑於赫旌題聿嚴廟貌木其拱矣尙興當饋之思諡而誄之肆及漏泉之澤此蓋恭遇皇帝陛下厲精新政拊髀舊臣永惟華衮之褒榮甚淩煙之畫臣教忠之言在耳移孝之志塡膺北過涿鹿而西空同常負前茅之恨生走仲達而死諸葛尙邀橫艸之知代太府趙寺丞【葵】辭免恩命表方

嶽

提師西援偶退賊於孤城賜詔東來驟進丞於外府𨿽懋賞者國家之典然盡忠者臣子之常何有勞能先承奬賚臣曽防他技實起諸生間嘗聞儒先長者之緒餘亦羞與武夫健將而等伍迫於師友其義在三憤此彊鄰有死無二廼者敵窺淮甸兵震江流切憂丙枕之莫遑況復庚牌之甚遽譬之奉漏甕而沃焦釜敢姑徐徐恨不殪封豕而斬長蛇至今鬱鬱所幸文城之雪夜大驚淝水之風聲迄解重圍盡奔羣眾此蓋將士三軍之力與夫守臣百戰之功臣則奚爲而冒斯寵伏望聖慈深念君臣之誼殆將父子之間幹蠱者職分之當然能家者勲勞之焉取亟賜轉圜之聴毋抱反汗之嫌代範丞相【鐘】罷政謝表

方嶽

嗟維大耋宜咈巖瞻嘖有煩言尙均祠秩淸峻紫宸之直光華白髮之歸恩與天同涕其雨若伏念臣頃承乏使遂誤登庸老世故而三折肱何敢試瞑之藥陳治安而六太息詎能施髖髀之斤揆衰殘則罔然祈退閒之久矣念奏牘未多於造膝而控情幾至於犯顏諒猶簡在聖心奚以解於物論風其漂女甚槁籜之易危淸斯濁纓固滄浪之自取人言不恕帝力何加而乃盡掩疵瑕曲成終始上丞相之印不從冊免之規置散吏之員更假禁嚴之寵洪惟涵育自愧冥頑玆蓋伏遇皇帝陛下仁及股肱事存體貌知臣山林淸苦之素恐亦無他念臣嵗時荏苒之間失於不勇用矜衰朽但與歸休臣來日無多大恩難報逾七望八旣佚老於幸民咸五登三惟祝釐於聖世

禦札訓諭知舉以下謝表

方嶽

思皇多士俾呈甲乙之科遐不作人誕布丁寧之訓昭回云漢飛躍天淵臣等洪惟國家有道之長進士得人爲盛崇雅正黜浮誕率繇鑑裁之精先器識後藝文豈但度程之合故以忠厚之論則有若臣軾以混成之賦則有若臣曾蓋有司旣擇於名儒宜貢部不孤於隆指豈伊臣等可稱上心此蓋恭遇皇帝陛下思格丕平敷求哲乂方政化更而賢路辟遹觀厥成欲俊良登而治具張無競維烈用勤肆筆申飭持衡臣等敢不仰揆宸旁搜眾彥鑿鑿乎如谷粟之用斯謂實材炳炳焉若日星之垂敢忘明詔

進百官箴表

許月卿

臣月卿言伏以一飯不忘夙抱少陵之志六箴具列逺慙徳裕之勲敢以愚徹幹睿聽惟周武建萬邦之極有辛甲獻百官之箴安不自安聖而益聖憂國愛君父之念謂吾獨知全軀保妻子之臣慮不及此故東西兩漢之盛舎楊崔數子而誰仰視虞箴僅堪僕命魏晉以降文章可知言𨿽尊主而庇民意則狥華而逐末於修辭立誠之學類欠實工視正君定國之言殆爲虛語本源旣淺气象自卑並與古韻而失之其於文體何如也作者馳聲之不乏胡爲嗣響之獨難正坐摹規爲圓擬矩爲方不知自源而流由本而末宜世道之不古顧民彛之幸存臣孤寒惓惓忠愛臣於君子於父難忘懇惻之天史爲書瞽爲詩莫匪箴規之地念庶人之可諫矧英主之兼容輙爾芻言庶防芹獻玆蓋恭遇皇帝陛下舜聰四達湯徳又新退而銘於幾焉席而銘於端焉持以小心之翼翼立則見於前也輿則見於衡也凜然大訓之明明未嘗一善之遐遺蓋欲庶僚之交輔恢洪聖徳興起治功臣幸際昌期冒陳宿蘊諫行言聽俾膏澤之下於民君明臣良惟時防以康厥事可傳於後永孚於休【洪杏庭曰山屋肆意爲文章不可繩墨獨所進百官箴髙古粹密惻然有愛君之心】

賜武舉第一謝恩表

程鳴鳳

臣鳴鳳上言伏蒙聖恩賜臣等聞喜宴於禮部貢院謹奉表稱謝者集英唱等仰瞻離照之輝聞喜賜筵旋拜需云之宴仰承優渥俯極懽愉伏念臣等蚤以詩書淹於場屋假途黃石剽餘論以求伸賜策丹墀偶彊言而見取猥叨列仍忝鹿鳴挈彼控地之蹤畀以登天之路榮矣甚矣恩斯勤斯玆蓋伏遇皇帝陛下淸問如堯好言若禹謂飲食以將厚意匪侈外觀俾忠嘉然後盡心使知內省致玆駑蹇例受寵光臣等敢不誓殫小忠力酬大造頭顱已換豈徒溫飽之恩心口自期庶竭防埃之報

進曾祖【儆】竹洲文集表

吳資深

裒輯陳編悵祖風之悠邈遭逄聖世希宸渥之褒揚進瀆闕庭退忘鄙野臣竊以唐宗覩故笏猶思魏徵之賢孝廟序遺文誕錫蘇軾之謚或睠求於數世或褒表於再傳伊人之懷惟道所在臣伏念臣曽祖臣儆生而坎志則激昻抱膝長吟以伊呂而自許著書垂世非孔孟則不談才狹垓紘气吞羆虎請終軍之組視表餌之策非防寢淮南之謀於社稷之臣爲近挺若偉節著於當時載觀幹淳之間實號人物之盛朱熹鳴於古歙張栻顯於長沙浙左二呂之典刑江西兩陸之標致靡不相友咸與齊聲故在膠庠則其行尊歷州縣則其用顯府臺論薦交章公車旒扆嘆嘉興思當寧𨿽懷才之甚逺竟賫志以莫施然禮樂彬彬尙多河汾之弟子而日月炳炳猶存屈氏之離騷儻待時而獲彰庶流芳之不泯恭惟皇帝陛下綱維治統寤寐英賢聞鉅鹿良將之名思得復用讀上林子虛之賦恨不同時蓋嘗振發潛光褒錄往哲凡曰先臣之雅舊皆防諡典之徽稱忍令太陽之華尙遺枯骨獨使九泉之恨空結營魂臣隕涕澘然緘書惕若敢冀燕閒之賜覽特昭鴻霈以易名起地下之修文死猶可作效身後之結艸義其敢忘臣所繕寫曾祖臣儆文集總爲一十冊謹囊封隨表上進以聞

讓官表

鄭玉

臣聞髙祖開漢不屈四皓之心光武中興終全子陵之志夫所謂隱士者或因忿世疾邪或欲廉頑立懦故以恬退爲事髙尙爲風未必皆有康濟之才經綸之學也從昔賢聖之君所以特加寵異者蓋欲養成廉恥激厲風俗爲天下勸耳臣防以樗櫟之資深愛山林之趣躬耕壠畝畱情著述初無過人之才忘世之意也玆者伏遇皇帝陛下以天地爲心億兆爲念求賢不及從諫如流謂臣遁迹丘園特賜尊酒束帛以翰林待制召臣聞命恐悚神識飛揚循墻扣天趨避無所臣竊惟邇年以來士大夫貪得患失尸位素飱廉恥日喪風俗日壞養成今日之禍以致盜賊蠭起生民塗炭遂使陛下宵衣旰食憂形辭色累下哀痛之詔布寛大之恩而天下猶未定也今臣復蹈前轍貪冒恩榮不知退避豈惟負陛下知人之明抑亦有妨朝廷進賢之路非臣所以報陛下亦非陛下所以望於臣也蓋臣學問之淺深徳量之大小非他人之所能知而臣自知之所謂吾斯之未信者豈敢炫石爲玉以自欺其心哉然酒與帛天下所以奉陛下者陛下得以私與人臣不敢辭也名與器祖宗所以遺陛下使與天下之賢者共之陛下不得私與人臣不敢受也伏望天慈特賜兪允收回恩命容臣以布衣赴闕入覲淸光攄其一得之愚以爲防埃之助然後退處山林詠歌堯舜以樂太平實臣至幸也而使者坐驛有司臨門迫臣就道必欲令臣親詣辭免臣累更憂患素抱羸疾道路勞役至於海上復感風痺不能前進謹奉表以聞

乙巳年千秋節賀牋

朱模

五百年有王者興適當今日千萬歲願聖人壽茂對昌辰天地協祥臣民交慶【中賀】繼天立極斂福錫民應禱而生彌誕神光之室乘時而起肇基王气之都是皆天眷之所隆夫豈人謀之可致故十載克成乎大業而四方益闡於丕圖江漢旣已朝宗閩廣固宜職貢余浙正須秉麾而順邊淮豈待仗鉞而從蓋將北定乎中原抑宜入承乎正統一人有慶萬福攸同某等逺牧虎藩遙瞻象魏莫克對紫宸而拜益深抱丹悃之誠航海梯山重譯悉圗於王防普天率土三呼咸比於華封

洪武戊申賀卽位表【此下三篇代鎭徽劉總制作】

陳光

開億萬年之洪基丕昭幹運履九五爻之尊位茂對泰交海宇同風人民胥慶欽惟皇帝陛下由舜仁義兼堯武文好生格上天之心創業溥聖人之智駐蹕江左黔黎先被於來蘇直指中原黃圗卽覩於無外肇登大寶俯徇輿情臣猥以凡才忝司戎寄爵位有守莫陪冠冕之聨班虎拜惟寅遙慶車書之混一

賀中宮箋

陳光

帝同幹運兼資內治之功後恊坤儀茂正中宮之位九重有慶四海騰歡恭惟中宮殿下稽時爲春自天作配柔嘉維則式歌正始之音溥博無疆特著順承之徳膺臨軒而發冊專主壼以齊家光啟椒房益綿瓜瓞臣忝司外鎭阻奉中朝覩日月齊光之辰曷勝鼇忭衍壽富多男之慶長迓鴻禧

賀東宮牋

陳光

正月維新茂建震宮之長前星增耀肇開泰運之隆一人元良萬方歡慶恭惟皇太子殿下式膺儲貳宻領撫監整鶴駕而有嚴大符民望聴雞聲而問寢上悅天顏邦本崇磐石之安皇圗益維城之固臣忝鎭練水莫造筍班職守是拘惟仰日月重熈之運頌歌有永逺同海嶽戴徳之誠

乞恩歸老奏

程信

兵部尙書兼大理寺卿臣程信謹題爲乞恩歸老事切惟古者天變垂象爲大臣者或上賜策免或自劾罷歸載在史書以明示戒玆者彗星爲災聖情憂懼正君臣交修之日而犬馬之心非不自念仰承天地之恩圗效防埃之報柰何老病侵尋有加於往昔才識短淺無補於聖明邇來言官以禦史方漢與臣爭坐造言傳誣交章論列俱防聖鑑孔昭臣不更析但其言臣妨賢一事誠爲至當臣巳三防懇乞休致聖慈眷勉至於再三感恩撫躬不能自己況近世以來士風委靡公議混淆致災之由或出於此使臣不知去就之機猶致是非之辧則巳渉於固位保祿之嫌益非皇上弭災消變之意是以不避罪愆披露悃𨿽皇上詔防以大臣輕去爲卹以人才難得爲念自臣觀之凡今列職庶位有愛君上惜國體能不爲人頥指气使者皆可用也何惜臣一人而不上念天變下卹人言矧臣犬馬之齒巳迫衰朽風濕之疾動逾嵗年眼目昏花精神減少家居之時一惟凝坐趨朝之際必借人扶力已殫於一身心徒存乎報主理宜懇乞骸骨歸老田園伏望皇上憐臣情將臣放歸閒住以答上天之譴以完老病之軀且以見朝廷於大臣全進退之禮防始終之恩出於前古萬萬也臣不勝激切懇祈之至

南京參贊機務謝恩奏

程信

南京參贊機務兵部尙書兼大理寺卿臣程信謹題爲謝恩事先奉勅諭命臣南京參贊機務兼理部事臣巳於成化六年十一月二十八日至南京防同守備太監安寧李秉唐愼成國公朱儀等到任管事訖臣本一介書生仰荷累朝知遇𨿽數叨於任使曽無補於聖明往者濫督王師出徵蠻徼因犯瘴癘之毒寢成痿痺之軀荷防皇上俯從廷議起臣於在告之餘特下綸音授臣以機宜之任夫南京乃祖宗根本之地而參贊實古者畱後之臣必得老成之人庶副保釐之寄如臣駑鈍豈克勝堪旣免其入謝於朝以逭奔趨之苦復賜之璽書而往以重機務之權加之面諭叮嚀恩賚優厚顧才弗稱撫已深慚竊念唐韓以末疾而憲宗特命肩輿護軍宋富弼以足疾而神宗特許子扶入對微臣才劣實愧先賢聖主恩深有加前代臣敢不益堅素節固守愚忠操理兵戎恪遵聖訓潛消防變綏輯邦畿務收微效於防埃仰答大恩於天地逺瞻楓陛更獻蕘言伏望皇上興文事修武備永垂宗社之規親君子逺小人協副天人之願臣不勝惓惓感恩激切之至

新安文獻志卷四十一

欽定四庫全書

新安文獻志卷四十二

明程敏政撰啟

賀李右丞綱啟

汪藻

伏審恭被防書進居丞弼精忠貫日正二儀傾側之中凜气橫秋揮萬騎笑談之頃國須賢立天爲時生恭以某官厚徳鎭浮英材經逺得文武弛張之樞要獨運胸中明古今治亂之淵源不專紙上爰自踐揚之始每勤獻納之忠老成尙有於典刑天下想聞其風采昨屬彊鄰之擾上貽當寧之憂夕烽旣徹於甘泉淸蹕將逰於汾水惟公夙夜與國存亡挺身六品之卑抗議九重之邃畱家誓死鑱血書詞銷大變於胚胎轉危機於呼吸洎干戈之指闕授桴鼔以登陴義動三軍人皆奮死威行萬里敵巳請盟身𨿽九殞以一生國則崇朝而再造旣名髙而眾媢乃讒就而身危士訟公寃亟舉幡而集闕下帝從民望令免冑而見國人洊經艱難益見奇偉方主上淸明之今日實邦家希濶之昌期欲眾賢同建於事功非雅望孰爲之師表將萬世維持之是賴何一時康濟之足言某久托餘光欣聞盛事𨿽無緣進旅退旅陪賓客之後塵豈不能大書特書續山林之野史巖廊多暇嵗律方春願精寢寐之調用副蒼生之望【陳定宇曰李公公忠文武碩徳全材靖康之難極力扶持建炎之初沮於讒口太學生陳東詣闕乞罷汪黃用李綱士民不期而集闕下者數萬未幾有此除浮溪以啟賀之事詞俱妙】

徽州到任謝執政啟

汪藻

誤膺明詔擢領偏城地接行朝蓋今日股肱之郡世聨編籍乃平生父母之邦起廢恩深叨榮愧甚蓋念某一從去國十見周星投迹異州誰復過門而問字疲精斷簡徒知仰屋以著書敢圖三錫之餘乃假一麾之便遵途浹日入境班春城郭重來疑千載去家之鶴交遊半在或一時同隊之魚退省憫然曷爲臻此惟蟠木離奇之爲器自大鈞坱軋以無垠玆蓋伏遇某官間世眞儒中興名相坐籌帷幄收四方人物之英端委廟堂復萬里輿圖之舊俯憐衰朽久遂退藏爰力挽於江湖俾再臨於民社尋童子釣遊之處𨿽就榛蕪望先人丘墓之墟已寛夢寐幸士思之粗慰宜民瘼之深求某敢不專務撫循仰分憂顧褰帷問俗姑榮衣錦之歸上印還家終冀揮金之樂【黃氏東發曰城郭交遊一聨此瀟灑出塵之語】

賀韓樞密【肖冑】啟

汪藻

伏審光膺詔冊進陟機廷旣廊廟之得人知朝廷之能國恭以某官淸名借甚雅望巋然四世五公門閥獨髙於天下十事九律計謀有補於國家徧揚淸近之班深結聖神之眷回翔滋久僉屬實勞惟豪傑之士無待而興難稽經濟況公侯之家必復其始果被簡求某蚤辱誤知欣聞休命屬拘攣於印紱阻趨造於門墻暑令淸微政塗丰暇冀愼鼎茵之節永爲宗社之休

賀張韓嶽三帥加樞密使副啟汪

藻

伏審誕告明廷延登近弼運籌決勝久分疆場之憂當軸處中遂正廟堂之位折衝𨿽舊注意惟新恭以某官稟气雄剛受材英特任心膂爪牙之寄積旂常鼎鼐之勲惟文武以兼資故君臣而黙契昨屬羽書之急親煩幕府之行軍容一陳士气百倍殄萬里慿陵之敵安兩淮震擾之民累嵗賢勞蟣虱幾生於甲冑一朝醲賞貂蟬果出於兜鍪某早托餘光欣聞異數偶左符之拘綴阻東閣之進趨暑气方新政塗多暇冀愼寢饔之節用承旒扆之休【金陀稡編云三帥之拜以啟賀者甚眾惟汪公蟣虱貂蟬一聨人亟稱之】

賀毛察院啟

汪藻

伏審親奉詔除進居言責開眾正之路立太平之基結知方深有識相慶朝廷以數聞直聲爲盛治之世君子以得行已志爲光亨之時然下或依違而不能充上所求上或忌諱而不能窮下所學嵗月忽焉已至功烈如此其卑求一舉而兩全曠百年而幾見若處盡言之朝而參風憲之任當正色之地而得人材之英舉世所推非公誰可恭惟某官閣下性合天道材周世資經術自爲名家文章不隨人後傑立千百輩上一時爭慕於風流漂泊十五年間萬口皆爲之嘆息起自江湖之逺歸從鵷鷺之遊廣廷才望於淸光卽日立登於要路付柱後惠文之事觀胸中云夢之奇蓋嘗聞議論之崢嶸知能救風俗之頽靡當令藜藿之不采無致玉石之俱焚張膽明目於數步之間收功立名於萬世之後𨿽行藏豈不在我恐彈擊非以處公行被褒嘉別躋禁近某離羣甫爾聞問欣然知公道之得人𨿽懦夫而增气春律晼晚臺綱靜深願爲淸望以自持當有神明之陰相

復待制謝宰執啟

程俱

毀瓦畫墁久竊眞祠之祿簪筆持橐再塵法從之班誤膺綸綍之恩仰愧陶鎔之賜伏念某生而孤蹇老益鈍頑操心也危每謹樞機之發臨事而懼不逾繩墨之間洎忝備於論思益勉圖於報塞斷斷之愚曷有區區之意已疎省咎空山驚五年於過隙噓枯寒谷與萬木以皆春怵惕靡寧帡幪有在此蓋伏遇僕射相公忠嘉致主勲略濟時八柄詔王畢協至公之道百工熈績率由亮采之功旣樂善以達人每棄瑕而觀過致玆拙戇亦預甄收病馬已疲豈有騰驤之意老樗無用庶全擁腫之生過此巳還未知所措

賀程待制【邁】知溫州啟

朱松

伏審甫趨召節亟拜綸恩延對西淸𨿽竭嘉猷之告偃藩東道重違榮養之求諒惟物望之僉諧豈獨私悰之欣屬恭惟某官材髙國棟望重耆英踐履純明凜奉身之一節風猷彊濟歷盡瘁之百爲越從記注之嚴出總委輸之寄被恩言於三錫素簡淸衷席峻望以九遷待周華貫丐便親輿之養就分帥閫之符俘大海之鯨鯢出遺民於塗炭果膺號召益見推明陟降殊庭副仄席輟飱之嘆藩宣外服有擊鮮戱防之歡度少愒於名邦卽進嬰於密務某門防下列鄕黨晚生鑿枘不謀了無心於經世斗升自役方茍祿以逮親謬蒙收錄之恩因有攀援之意陰虯自躍儻密防於風雲朽木難雕或蒸成於芝菌永言欣懌莫罄敷宣

與趙經乾啟

汪應辰

伏審旣被辟書卽奉兪防轅門增重桂嶺有輝伏惟某官蔚以卿材生於公族信厚皆如麟趾夙著淸芬弦歌焉用牛刀亟登最課屬南邦之開鎭虛右席以招賢錐之處於囊中昔已知其特異羅而置之幕下今豈待於先容姑借佐戎之謀實爲儲帥之地應辰失徳云久竊祿於玆將承謦欬之音更托帡幪之庇其爲忻忭豈易敷陳

與李提刑啟

汪應辰

伏審欽奉詔書洊持憲節先聲云洎輿論交欣恭惟提刑敷文識慮精明才猷宏博仙李之根逺矣世徳彌芳棠棣之萼粲然相門未艾視彼黃閣實吾靑氊而乃俯就外官坐成遺老郡守監司之寄幾徧歷於四方門生故吏之餘或先登於要路矧玆防峽亦辱使軺庶獄糾紛幸平反之無害疲民凋瘵賴賑卹之有方茍種徳之可爲豈屈身之足問顧惟懶拙久幸依承玆復同寅庶幾防益枉誨音之良厚知眷意之特隆感愧之懷敷陳罔旣

上虞宣撫【允文】啟

汪應辰

伏以經武鬥樞之庭宣風井絡之野安危所寄內外惟均注意特隆具瞻胥慶恭惟宣撫樞密知院受才閎博蘊徳純全以孝爲事君之忠以仁爲救物之勇我戰則克蓋傳心於聖門匪夷所思獨取必於天理經畫世故調和政幾無施不宜有本如是𨿽舉身而逺引亟承命以遄歸惟蜀僻在一隅惟帝明見萬里當寧太息命公往釐靡憚暑行之勤以寛旰食之慮制勝堂上卽坐收於全功拜相軍中當復見於盛事益沛爲霖之潤永扶置器之安某拙疎無庸知照有素免於罪戾悉繄庇冒之然奉以周旋玆復趨承之幸其爲欣忭實倍等夷

還鄕謝人惠書啟

朱熹

逺勤車蓋巳欣獲奉於淸標寵被函書復喜與聞於雅趣苐慙衰陋莫稱揄揚𨿽請誦其所聞蓋嘗自竭尙敬修其可願式副深期過是以還未知所報

代賀張魏公除樞密使督軍啟吳

儆

光膺策命進長樞臣兼太公九伯之徵督安石諸軍之事士气百倍輿論一新某官命世奇才應期碩輔盡防諸將威名素震於邊郵再造皇家勲烈獨髙於今古屬太上兼南北之變而宗臣更內外之除二紀山林益系四方之望同時將相獨遺一老之尊蓋天心有悔禍之期畱人傑爲興王之用果亟還於湖海畀專付於江淮人心恃爲長城國勢重於大呂將成功於不世復出命於非常防羣後以䢐徵當無待七旬之格至太原而薄伐期立成六月之功某頃守畱司深虞邊鎖頗丰府庫以備師徒逮玆幕府之開乃在海隅之逺莫預功名之防徒深傾屬之私羽檄交馳籌帷良勩願謹饔飱之節永孚家國之休

與桂帥張南軒先生啟

吳儆

大纛髙牙想制閫威容之盛屬鞬戎服望轅門兵衛之嚴欣悸交懷夙宵假寐某官淵源聖學師表儒林惟有之是以似之太戊贊於伊陟在賢者識其大者孔子傳之孟軻凡開物成務之殊功皆養气存誠之餘事用能濟於艱難之日而雍容於進退之間𨿽素位而行不願乎外然當今之世舎我其誰徒以交廣要衝朝廷最逺蠻貊賴威懷之略兵民須鎭撫之宜官守恃逺而或媮邊防循習而或弛久資輿望肅付戎昭宅南交秩南訛時重羲和之命覺斯民以斯道況當堯舜之時我公其歸天子有詔某州縣下列庠序陳人章句誦習之𨿽勤塵埃奔走之亦久退不能爲一身之計進不能取當世之資嗟壯志之幾何已鄰衰境抗塵容之若此敢意榮途顧以罪戾之餘宜置蠻荒之表故𨿽逺戍敢嘆遐遺不圖流落之餘獲托照臨之下以身受察引領自歸𨿽仰視墮水之鳶不堪上騖幸南飛繞樹之鵲未嘆無枝

謝洪徽州適撰休寧縣學記並書啟

吳儆

木鐸振文已新羣聼銀鉤備法更偉遐觀凡與承學之流實佩宣風之賜竊以十室之間必有學蓋黨庠塾序之遺凡學之立皆可書實魯頌頖宮之意茍學之不講則徳之不修而言之不文亦行之不逺惟休寧右儒之化自潁川筮仕之初載新黌宇之卑用振文風之陋衡湘爲進士皆以子厚爲師齊魯言春秋悉本胡母之說積二紀漸摩之久號一時人物之蕃伐石冶金未有無窮之托思人愛樹空懷勿翦之心豈期名世之賢乃假陋邦之守爰摳衣而願紀蒙泚筆以頒成炳若丹靑旣不渝於悠久冩之琬琰當有補於將來恭惟某官道徳髙古人言語妙天下聲蜚實茂豈碌碌瑣瑣餘子之爲事信辭嚴得是是非非聖人之意坐令窮僻寶此瑰奇奉以周旋敢怠書紳之戒更相告語庶消弭筆之風

謝辛大卿【防安】啟

羅願

受察公朝本由推轂防恩列郡亦旣懷章退省孱庸惟深盛荷伏念某頃爲別駕得近行臺表於屬吏之中期以古人之事萬乘之器乃取蟠木以爲容千石之鐘至爲寸筳而發響遂關淵聽旋被明揚揆以生平知我莫如於鮑子聞之道路逢人更說於項斯意朝廷諸公之賢多門墻一日之雅儻非慿借曷有超逾玆蓋伏遇某官文武兼資公忠自許胸次九流之不雜目中萬馬之皆空見輙開心不假趦趄囁嚅之請稱之極口率皆沈著痛快之詞褒衮甚榮夢刀旣葉季布河東之召譽偶出於一人袁安楚郡之除選第因於三府至如羇迹全賴公言慙非共理之良曷稱同升之誼某敢不勤宣上意毋負已知薦長史而稱宰相之才事無近比期國士而用眾人之報人謂斯何抱此愚心要之晚節

回通判劉寺簿【子澄】啟

羅願

登門甚寵夙依君子之光儀得郡鼎來首見故人之姓字況以一時之雅望攝行千里之化權方托交承預深欣忭恭惟某官行無瑕玷學有本原表喬木於百年蓋遵故物器蟠木於萬乘非假先容頃前說於詩書遂入司於禮樂玆屈題輿之寄不辭越爼之勞度今日之事爲力求其故旣後來之善繼兆足以行儻非其人恐孤此意顧歷官何算執事所知屬恭對於天顏荷晉遷於地望武昌夏口人知三國之戰爭漢廣江沱古有二南之風化皆吾人之所誦與聖世之宜先幸嘗交伯仲之間況其寄吏民之上方資警誨小效施爲益招耒耜之民庶當有補稍弛錐刀之利玆固無難嵗序崢嶸風威栗烈祈謹衛生之節卽諧請益之私贊詠之悰敷宣罔旣

登第後謝舅汪公【仲和】啟

王炎

才知丁字詎能起於儒家濫玷乙科實借輝於母黨未及造門而謝遽勤飛翰之頒靜言思之得罪多矣重念炎天資陋甚生計蕭然無負郭五十畝之收烏能糊口𨿽插架三萬軸之富何足謀身自傷偃蹇之蹤敢有飛鳴之望偶緣天幸獲厠時髦玆蓋伏遇舅長學探根源識精藻鑑謂生子必過其父固誤深知然非舅安有此甥亦由余庇炎敢不銘心自勵銜徳無忘題進士科名已覺儌榮於此日成外家宅相敢期振迹於他時過此以還未知攸措

代張帥撰除直閣謝宰執啟朱

權

邊庭息警曽微服逺之功內閣陞華亟被陟明之典辭榮靡獲拜命自慚顧惟叨忝之優知有遭逢之幸伏念某材拘近用識昧通方偶際遇於明時洊馳驅於煩使乘軺而逾五嶺曷著能名授鉞而總十連復叨重寄蓋自虎符之始合遽聞羽檄之交馳潢池弄兵靑海傳箭𨿽守邊兆釁之有自而制閫任責以何辭詟之以誅討之威開之以懷徠之意粗能集事茍逭乏興溫綸顯播於漢庭異寵就加於堯閣循墻退避莫回天聼之髙望闕祗承未覺日邊之逺靖言儌冒端有夤緣玆蓋恭遇某官公議權衡盛時冠冕振平章之道治具畢張居董正之司人材允賴致斯茂渥下逮微勞某敢不仰戴恩榮力圖報效撫綏殊俗毋求赫赫之功告語後人尙守平平之防

上刑部李尙書啟

朱權

召以十行躋於八座元戎治最久說禮樂而惇詩書司寇位尊乃詰姦慝而刑暴亂正人居要善類交欣恭惟某官偉識際天宏猷經世材雄梁棟克勝任於明堂器重璠璵雅凝珍於淸廟早由人望親結主知獻納於日月之間持荷地禁步武於星辰之上聽履班髙自分帥閫之嚴兼領制垣之重雅歌投壺折衝萬里綸巾羽扇指麾三軍上促衮衣之歸公秉介圭之覲從容賜對宻勿告猷擇乎人材景周公之立政張其綱紀契揚子之法言見幾察微而消患於未形深防預備而保治於已定此皆濟時之上計無非愛君之至言猶北斗之在天旣司喉舌之要率東方而居左卽拜股肱之良顯冊非賖奮庸可必伏念某黟山窮學璧水陳人兩舉而玷儒科粗償力學之苦六考之爲邑掾茍逭曠官之虞曩以一介而負丞嘗叨二天之巨庇與義檄於告行之際賜谷札於報書之間深感隆私敢忘髙義玆獲聆於盛事喜倍切於卑悰拾級西階阻莫陪於簪履曵裾東閣願終托於陶鈞頌詠惟深敷宣曷旣

與錢教授啟

朱權

振藻上庠舊識文章之宗伯哦松下邑玆逢賢道之師儒諒同舎之不遺幸爲寮之有托將趨丈席敢貢尺緘恭惟教授大中學探藝源行髙人表瑰詞華國鏘擲地之金聲淸節冠倫聳參天之黛色早蜚英於學省巍擢第於宸廷來遊鵝墨之邦姑庀鱣堂之教靑芹在泮豈久駐於談經紅藥翻堦卽迅登於掌誥某迀疎末學蹭蹬畸人予不負丞而丞負予以爲不勝其任也我匪求防而防求我方就有道而正焉祈向之私敷揄莫罄

賀趙徽州啟

程珌

曉朝丹闕嘗隨冠劍之塵春入黃山近望旌旗之影方念拂縑而自贄顧防蜚翰以相先有懷恭梓之言寧免負芒之愧某官家承懿學天予長才惟能沈浸於古今是用發揮於事業早膺妙簡亟造周行雞舌含香僉共期於得路虎符分竹乃自請於爲州惟是新安今爲屏輔洞深云紫昔賢嘗慕於空仙人悴煙靑近嵗不知其生聚自聽顯除之命咸興來暮之歌今者卜日開牙諏辰布政澄光拖練頓淸門外之溪喜色映人更好城頭之栁某無從望履徒切搖旌與田野之氓𨿽切傾於善狀選郡國之表諒難久於偏州贊頌惟勤形容莫旣回五城黃制幹【雷利】賀生啟程元鳯

尋盟洛社驚蓬門六矢之垂寄興郢歌辱梅驛一枝之貺如咸之感佩謙之光恭惟某官羅星斗胸抉云漢手非絲非竹宛然五十弦之鏘如松如椿侈以八千嵗之祝揆情則過仞意良勤崖約一箋莫敵黃絹幼婦之作珍藏十襲頓增白髮老人之華

周禮得舉謝啟

方嶽

聖天子新治平之政飭士習者再三鄕大夫登賢能之書推禮經於第一凜有盧前之愧喜無牛後之嘲何徳堪之爲幸多矣試嘗謂士生堯舜之世誰不欲身致晁董之科矧惟琴瑟之更張豈復笙竽之雜襲風飛雷厲漢札十行地辟天開唐文一變乃酌計偕之願聿回儒學之心於然而來卓乎其傑猶共逐中原之鹿人人自謂得之至獨爲前列之區區只有慚耳顧如某者僅若而人結髮從諸公之逰切攷太平之典束書有四方之志願爲君子之儒𨿽極知文舉之才疏未易詆洛陽之年少一燈夜雪兩載秋風思昔故家起魚龍而沐日翳我季父猶雕鶚之在天寥乎相業之無傳幸而書種之不絕賈予餘勇與眾先登孰云揚粃之前或嘆穿楊之巧邑有故事人多誦言謂疇昔當甲午之元嘗魁北斗以春秋無己亥之誤遄冠南宮意其气數之循環有此功名之故的玆蓋伏遇某官蜀文翁之教化今韓愈之聲光抉云漢分天章涵浸詩書之澤呈瑯玕叫閶闔濃薰翰墨之香言觀才屈宋而道羲皇將使家臯防而人稷契玉我文明之治鏘然熈治之朝有嘉燕凝不知螽躍迄致遼東之獻亦空冀北之羣某敢不連抜茅之徵乘破竹之勢鳥之鷙累百數而不如鶚巳先雌伏之卑鯤之大幾千里而化爲鵬遄借乘風之便丹衷所屬尺牘奚殫

代賀袁大監【甫】啟

方嶽

恭審渙發綸函晉陞繕監帝曰玆惟師匠入防金匱之書時則有若儒宗無負玉墀之對夫以海內寡二之學蚤收天下第一之科十年而到鳳池竊以爲晚五工之居雉正其謂斯何獨喜端人之登可爲淸朝而賀恭惟某官緒守挈齋之訓親得慈湖之傳吾之心卽周孔之心曽何求於紙上所謂道非堯舜之道不以陳於王前方其發諸詞章初無意於科目九萬里而風在下奚計修程三千字而日未斜特其餘事出用於世欲行所言第觀使指之將明夫豈儒效之迂濶乘軺而講荒政溺由已溺饑由已饑駐車而談聖經仁者謂仁智者謂智洪惟箕翼之魁宿端是靑齊之福星蓋其所懷之春或者不言而化人皆憚汲黯此聲在江之東上不見賈生有詔自天而下若曰咸五登三欲帝萬世卿其襲六爲七作宋一經不然營繕之勞曷究彌綸之蘊某不量其戇敢誦所聞竊惟古之共工皆有關於世變如制度之先朴將風俗之再淳作大匠箴而獻諸朝尙何容喙讀梓人傳而知爲相所願畱情

代賀趙大資【葵】啟

方嶽

恭審誕播制函峻班書殿眞儒無敵於天下帝其寛北顧之憂此屬巳在吾目中時則有東歸之喜於皇王佐允穆宗工恭惟某官識際天人勲在社稷蜚聲轇轕於五緯有管夷吾則何患爲著書羽翼乎六經皆孔安國所未到者惟其平生不爲紙上之學以故倉卒能吐胸中之奇屬烽燧之障天鼔貔貅而略地顧何負於漢賊折尺箠而笞之所未下者聊城不遺鏃而歸我方爲宗國無窮之計盡復寧人有指之疆誓將挽九河以洗氛埃詎曰畫一江而限南北皇靈斯赫儒效豈虛言觀疇昔之所成奚至今日而未相翳股肱之寄在忠力當攄坐論之謨然道徳之威成安彊正賴折衝之略特異優崇之典陞華禁邃之庭增重麟符眡儀防閣詞掖下絲綸之制蓋一命再命三命而益恭太常兼鐘鼎之銘其大書特書屢書而未已丕視功載厥有彜章靈夏未服而韓相行共倚雕戈之重貝州旣平而潞公入遄觀幾舄之還某嘉與斯人鋪張偉績藏在盟府夫誰曰彭越之同功訊之司宗抑豈比汾陽之異姓式徯介圭之覲具隆巖石之瞻聞邊吏之戒余氛洗甲兵而不用謂中國之相司馬讀制冊而可知仰斗之私與江俱下

代賀髙運使啟

方嶽

伏審輟自鵷墀誕分虎節引星辰於碧落有開蜀道之天將禮樂之皇華不逺長安之日竊窺帝意深有廟謨若曰當寧思古名臣其維武侯爲時王佐每讀出師之表無慙伊訓之書𨿽吳魏自裂而三分豈漢賊可岐而兩立艸廬所蘊竹簡莫傳蓋臥龍之蟄匪徒然翳流馬之運其小者乃睠西土而凜有遺迹寛予北顧者詎無若人幸今天道之好還大快人情之共憤何止扼吭而拊其背已焚老上之庭恨不食肉而寢其皮爰戮防風之骨然滅夏之未幾方鄰敵之可憂試嘗以唐書與五代史而攷之其見於中國亦三百年而余矣旣懷殘而相防防肆欲之無厭如使馳突於封域之間奚啻鼾睡於臥榻之側吾恐患方深耳見謂一秦之復生公其起而圖之縱無百參而何缺若然則朝家之委寄夫豈惟使者之將輸聞之縉紳偉哉綸綍恭惟某官道山蓬萊之胸次楚澤云夢之筆端當其排閶闔而呈瑯玕信已跨昆侖而餐沆瀣廼煩視艸出董飛芻意者復周土宇而興六月之師其必張漢天聲而決千里之勝飽吾貔虎取彼鯨鯢折尺箠而笞之不畱敵以遺君父無隻輪之返者迄安邊而立功名使鼎湖弓劍之藏與渭上衣冠之廟王气開而天地辟邊塵靖而河洛淸則多多益辦之勛皆陳陳相因之助以使誦言於諸葛不復比數於蕭何某布所聞匪爲之佞逢此盛舉未嘗不嘆曰江左之有夷吾遲之幾何將亦相戒以中國之相司馬惟抵掌而談天下之事敢折腰而及吾身之私其若翹瞻莫殫忻頌

新安文獻志卷四十二

欽定四庫全書

新安文獻志卷四十三

明程敏政撰啟

代謝陞啟

方嶽

伏以十室必有忠信錦制何功一字嚴於春秋衮褒甚寵不圖今日復見古風每觀世道之波流竊嘆人情之瀾倒一雕挾兔則必子公帝成之書五羊易牛猥曰孔融通家之契勢利之合習俗所同故天下無公是非惟視緘縢之巨力𨿽常情有私好惡難絕綈袍之故人矧如蟣虱之官旁乏蚍蜉之援未及識荊之半靣且微蟠木之先容儻然取之猗歟盛矣顧某碌碌徒抱區區蓋嘗從諸老以遊未甘爲俗吏之事簿書耳獄訟耳固已在七不堪之間保障乎繭絲乎直付之六太息而已曾何材諝而有聲稱豈聞堂下之言遂取溝中之斷剡馳雄墨紳佩雌黃月明而烏鵲依豈待繞枝之三匝水擊而鯤鵬化是爲運海於一飛此蓋恭遇某官如古人之特達而急於賢慨公道之寂寥而立於獨恥脇肩而進者寧取呂毉山人以爲髙市駿骨以先之不緣諫議書信而後予恭惟盛徳有激懦某敢不自慶所遭勉思其至一經品題便作佳士敢辱巳知毋失名譽善事上官不爲私謝第持家訓仰報師門

兩易邵武軍謝廟堂啟

方嶽

同舟遇風其敢視人之溺鄰國爲壑不虞按吏之遙脫非覆幬以如天誰與轉移而易地某知自矣請具陳之伏念某窮且益堅愚而自用當汲黯之妄發不能爲性命而忍湏臾𨿽李廣之數奇未嘗以屈辱而遽摧沮故知有是非不知有利害毋得罪防獨寧得罪髙明平生所爲每坐如此會守廬山之荒壘正臨匯澤之重湖飛揚舳艫惟餫舟之湊集隳突闤闠甚羣盜之歗呼每挺刃以駭吾民至殺人而屍諸市可爲太息莫敢孰何豈圖雄覇之風乃見淸平之世此而不戢亂亦非難痛繩治之眞是驅龍蛇而搏虎豹稍懲艾矣幸無舞鰍鱔而號狐貍獨有湖廣之綱梢敢據康廬之石閘薄人於險竟致漂淪吁天何辜有來赴愬然則爲之長者得不追而杖之夫奚桀黠吏之單辭已觸權貴人之盛怒冠𨿽敝不以苴履人謂斯何水之激可使在山慮不及此其所謂之體統實可駭於文移縱自臥上牀使客臥下牀未除豪气然君處北海寡人處南海胡渉吾疆驟騰劾奏之章重費並包之度此蓋伏遇某官以皇極容受以大明照臨謂爾湖廣謂我江東了然漢地理之志劾此鄰邦劾彼朝士岌乎唐藩鎭之憂於其不得巳之中示以聊復爾之意蔽自宻運薄言對移失一老兵得一老兵似無傷於毫髮待以國士報以國士敢敬布其腹心尙念某艸茅之習固然萍梗之蹤方定若曰統臨之部本無界限之分恐郡國難而朝廷處之亦難旣江東可則福建奚其不可畏首畏尾吾身餘幾誰雲天地之寛何簑何笠爾牧來思孰與山林之密敢因摧謝並以懇祈【按湖廣綱卒過南康肆虐居民公榜之湖閫賈似道劾公無體統朝廷爲易郡然南康不湖閫實似道之橫云】

謝吳侍郎舉著述科啟

汪儀鳯

持囊簮筆薦揚匪輕弄翰操觚典麗過許不由媒介之請可謂特達之知嘗聞春秋褒貶之公定於一字遊夏文學之取列在四科蓋簡厥修簡厥不修者激勸之微機而觀所主觀所爲主者考覈之要法揆以宗臣十科之建參諸冢宰八柄之司𨿽索駿未必按圖然存羊尙能愛禮況夫著述至重尢非疏淺所宜必有本本原原殫洽之胸始擅表表偉偉雄巨之手傳作毛穎猶議類俳經續孔麟或譏失僭顧惟庸妄曷副品題伏念某出言無甘刻志徒苦習場屋之破碎安得風行之漣漪事筆硯之雕鎪頗識霜降之涯涘每嘆潄芳無潤幾回結栁送窮間於飲墨之餘嘗效抽黃之對自慚骫骳竊鄙喧啾過防蒸菌以出芝陡覺引蘿而附栢以端凝而旌其資稟以敏贍而勵其詞章調八音於啞鐘粲八珍於陋簋若爲稱塞但切淩兢此蓋恭遇某官秀孕於臺望髙乎斗論思密勿龍墀引聽履之星師表尊嚴鶴禁導重離之日爲善類立繩準爲人材開罏錘雅在防茅遂叨采菲某敢不激昂自力增益未能仰佩淑私擷文章之小技俯殫誓報守節誼之大閒皈倚之忱鋪棻其防

與曹徽州啟

許月卿

趣裝曹參巳歌來暮受防許子敢缺恭先【云云】旣激西江以蘇涸轍之鱗盍運南溟以展垂天之翼可以久則久可以速則速時止時行莫之致而致莫之爲而爲有義有命丹墀眷渥雄閣任隆親水地之侯仍木天之閣以昔繡衣之霜凜爲今皂蓋之春溫惟花屏山練帶水之奇遭焚林田竭澤漁之後欲回生意必得眞亷彼貴職之卿囊帛匱金而已矣此名世之士淵珠山玉如是哉歡迎西嶼之儒英快覩東嘉之文獻唐之壯郡今則漏巵守令牧民不損猶應言損水旱仍嵗有聞更不以聞旣無思溺猶已之心安得遺利在民之意傳捨而又傳捨富州那復富州近因三準金銀之闗殊覺十室繭絲之苦折帛久例忽增一斤茶租鑿空驟盈五百他可以類推矣其何以堪此哉拯溺救焚帝遣慈祥之父母興滯補獘公行寛大之詔書民其瘳乎人所欲也因念歙黟之地舊爲財利之區近觀婺女之範公逺考盤洲之文恵凡而相業一自吾州典舉今年尙憶細侯之竹馬運籌他日卻觀諸葛之木牛駕熟路之輕車添新安之故事某三秋蕭葛千里嬋姢風西淮交承托云仍之久地寒東野覆庇謝天幸之多

補中謝魏守【克愚】啟一

汪復

伏以侯邦貢士莫能決勝於蘭宮帝學儲賢偶獲叨升於槐市𨿽抱中眉之愧幸乘奮翼之機復取靑氊咸由洪造切謂成均才之囿擷其秀而藝其苗君子邦之基南有杞而北有李是以累朝之化疊崇造士之科或頒湖學教條或立辟雍選法奎畫灑聖賢之贊瑉刻昭垂王綸演忠孝之言玉音誕布栽培有道潤澤無窮學校自數年來議論爲一時重排云閶闔爭臺諫之是非披腹瑯玕與廟堂之可否恢恢公道凜凜淸飈蓋禮義亷恥之維旣張而徳行道藝之教素熟不負所學是隠然有益於邦家所好非名豈蕞爾爭雄於祿仕必有囊中之穎方堪館下之生如某者材劣穿楊命窮嗜歜世系分龍溪之泒素親經訓以當菑畬嚴君登虎榜之名亦由賢闗而紆簮笏慨念箕裘末緒益研屋壁遺編幸因二千石之作成遂偕十五名而充賦固嘗志其大者徒嗟竽瑟之非抑又思其次焉自嘆虀鹽之分眷此日圜橋之試惟吾邦中的之多敬義夾持𨿽淵源於朱子詩書宗主端倚仗於黃堂恭惟某官某秀毓岷峨淸涵江漢鶴山正印接周程諸老之傳龍首名家有晁董公孫之對聲猷借甚地望巍然白水黃山暫屈堯階之步武朱轓皂蓋首崇魯泮之涵容聚五魁於奎宿之臨掲一邦爲天下之最肆令魯鈍兩入鈞陶某敢不乘此梯階益加砥礪鞭駑爲驥附鳯攀龍圈守約之紅喜見父名而起敬解校優之褐願霑師訓以成功過此以還未知所措

二

江愷

言念申泮水之頌夙列諸生誦豳風之詩冒魁多士過厪拂拭自愧荒唐伏念某簮紱家聲菑畬經訓匪有江淹之筆夣防稍異於羣兒濫入許劭之鄕評長獲承於諸老遂滋狂妄輙昧揣量癡守壁中科斗之書期對殿上龍蛇之影僅有一籌之失嘗射目而中其眉謂收再戰之功將抗吭而奪之气事出不料機每難逢蒼狗浮雲斯湏攺變黃雞白日荏苒推遷倐過彊仕之年竟入無聞之境抱遺經而浩嘆撫流運以興悲承家箕裘與世竽瑟舊傳不之藥期以取封今擅屠龍之能竟成無用未甘終棄猶復沈思嘗聞前太史之官奏奎星防二十年而不見自信吾夫子之心如皦日曆千萬世而常明誕告萬方飛龍利見思皇多士屈蠖求伸方快大旱望霓之心又作宻雲不雨之嘆政懷抑鬱乃值作興突入詞鋒筆陣之場叵深伎癢喚回桂花桃浪之夣又覺情傷然成吾黨小子之斐然亦事是邦大夫之賢者玆蓋恭遇某官地靈佳麗天產英豪僑寓芝山屈臨星渚有宋處士仲光之淸徳追漢宰相弱翁之風猷彈單父之琴宣流徳化興文翁之學主領儒宗化洽一同政成三異由知兵而知國因鑄金以鑄人久矣花城植盈門之桃李玆焉藥籠求醫國之參苓於敝帚而享以千金使駑馬而價增十倍驚人盛事咸觀接翅於鴈行及我嘉賓並羨受徒之馬帳𨿽云畫地爲餅不可療饑亦是空谷聞音孰能無喜某敢不益加淬礪無負甄陶江總妙文章旣幸受知於今日魏徴勸仁義尙備選舉於他時

迓鄧僉事【文原】啟

江愷

言念月令云夏錄斷簿囚刑官爲秋潛消酷暑恭聞叱馭敬迓鳴騶伏惟繡使相公先生產自蜀珍傳於曼系髙才碩學昭代宗師欲廣廈屋而寒士大庇以歡顏儒臺出典說古戰場而日色不迷於過眼文陣縱觀矧思河洛之水功聖朝新崇於廟貌而續岣嶁之碑字明公獨被於綸言上已識爲行之祕書人亦望其坐而論道必居淸切不負文章是何露冕以行春尙未結絇而侍禁爲騫有節操忠信而稱長者亦彪爲聰明康彊以號老成夙有家聲允孚邦憲故舉平反之責爰屬慈恵之師已見澄淸晏若全閩之嶠又煩諏度來此大江之東綽著外庸趣歸中直某在士林久叨於宏庇瞻使節冀覩於末光惟往秋聞分篆以出司已計日揚旌之入境固知望白玉署而少卻是必爲朱徽公而一來無何問俗遽輟於軒車乃訊校文有資於衡鑑未見善人得見君子尙切私心惟可大受不可小知斯爲慰望秖飲吳郡水恨挽鄧公之不來幸種都花還在劉郎之去後神靈訶殿南斗亦避文星嶺嶠炎蒸西山致有爽气讙傳騎竹亟起扶藜集衿佩以羣趨撤襜帷而快覩修辭以贄事小夫竿牘之爲恭仰首以瞻見大巫神气而已索人爲嗤防鬼更揶揄夣筆江淹頓焉才思盡矣笑人鄧禹爲爾聲气寂然惟是彊顏倘防流盼其諸悃愊罔究敷陳

謝徐則山增紫陽月廩啟

曹涇

伏以梁炊夣斷可能糊口於四方芹水春回不待折腰而五斗見聞爲竦被受知慙恭惟路教翰學淸气玉山太宗楳埜魏公之笏故在還乃祖風子防之文最佳源於外氏九萬鯤鵬而天路一防鶴以璜宮舂容講篇深抉先儒之防縱橫筆陣盡降餘子之心方鼎新蘋故以尊明倫之瞻亟養老欽賢以奉揚庭之意事闗風教光照雲山已分蕉鹿之成空忽似轍魚之得沫接也以禮受之矣寧湏通乞米之書無所用心難矣哉尙堪爲炳燭之學是名稱塞敢昧皈依

謝唐長孺和元日十詩啟

曹涇

伏以不類而詩巳分曹墻之短倚歌而和忽驚唐律之工況侑專書具陳世契賜誠出於望表感固溢於情涯恭惟某官遙冑比陽髙流練水六典家學尊翁之臞似梅大雅宗風仙人之謫姓李認自渥窪之種知爲梁棟之材閃倐萍云逡巡角弁別三日刮目相待故非吳下之防讀萬卷下筆有神一似少陵之甫慨此江空而嵗晚居然色正以芒寒尙念吾衰猶爲父黨飛鴻之遺泥爪往迹𨿽陳驊驑之起霜蹄修程自駛何許得永元之賦於焉灑賡載之題泉不擇地而流諒同遊戱玉乃無脛而至奚以稱防旣昭佩嵗寒之古心且穏挹天葩之奇馥十重斯襲萬謝爲宜某不恨數奇頗憐才盡無靑玉南金之報姑循駢儷之遺有風泉云壑之逢定究輪囷之蘊

賀胡雲峯先生歸教星源啟胡初翁

恭審命頒省闥位正儒宮芹泮生香獨爲守禮義之國杏壇振響奚必去父母之邦龍象筵開鳶魚機變竊以天下道爲最大渙若日星古人學必有師巋然山斗矧表儀乎學校尢闗系於綱常能百川回彊瀾韓愈始無慚於博士徒淸夜動春酌鄭防亦奚取於廣文就玆去取之是在左右也恭惟某官气涵剛大學造本源夏云多奇峯舒捲滿懷之樂意秋月照寒水光芒千古之道心洛下林泉日惟玩易城南燈火夜尙讀書伯魚常自適於過庭淵明每不輕於出岫屬者錦屛轉曉繡斧行秋謂紫陽夫子之鄕豈無遺老仰安定先生之裔喜有聞孫敬攀孔席之春風希沛周庠之化雨狐貍號鰍鱔舞宮墻方厄於羣陰虎鳯躍蛟龍翔宇宙劃流於正气六籍天開而地辟諸生霧滃以云蒸觀聽維新氛埃一洗然而尙有管蠡之見以陳琴瑟之間非曰大言不無過計泛觀人物厭耆舊如家雞但喜功名視教化如芻狗欲惇末俗先籍多人丕宣宗防之精微盡掃異端之凡陋蓋天理之昭終古不朽而人心之放有時而收大學中庸發知行之厎蘊經義治事全體用之工夫遡周程有繼往聖之功會朱陸而成一家之懿非特掲斯文之日月庶幾回太古之乾坤作新之餘指顧可俟此日周公仲尼之道咸使北方以推尊他時齡如晦之勲端自河汾而選出願堅晚節式副輿情某徒有斐狂不知諱避少也未聞大道粗加鞭辟近裏之功長而懶逐浮名惟抱周流憂世之志節逢振鐸殊重彈冠欣虎座之有宗顧蠅鳴之敢後他人不如同姓公無苜蓿盤之吟得賢能立太平將促薇花省之召其諸依向防旣敷宣

上陳定宇先生啟

金夢巖

伏以學必有師本傳道而解惑賢則希聖思入室而升堂蓋將欲溯性理之源流豈徒專習科舉之事業玉必琢而成器木須揉而中輪物且如斯人胡不爾竊有請也能勿誨乎恭惟某人學究天人名薫宇宙二帝三王之道融會於心一聖九賢之書貫通其防學不厭而教不倦折中矩而周中規衍濟南伏生之年地行不老髙少室山人之價天爵自榮昔嘗取重於鄕闈後乃宏開於家塾廣納四方之學子樂育天下之英才著述流行施君子之教雨薫陶漸染偃小人之徳風如某者𨿽以至愚亦幸私淑切瞻山斗恨藥石之未承每對燈牕喜詩書之竊誦秋風槐棘托交髙第之二三浙水舟篷共講斯文之萬一亟欲拜於丈席庶少見於寸誠羈絆百端稽遲數月輙抱競辰之課上滓耀星之芒疾在膏肓藥惟求於瞑心同蹊徑第有賴於開通生我者父成我者師敢冀傳於心法博我以文約我以禮尙勉竭於吾才眷戀之懷敷宣罔旣謹奉啟事恭詣席下以陳伏惟尊慈俯垂鑑納

謝掲學士撰陳定宇先生墓銘啟【代先生子明卿作】

倪士毅

伏以學師朱子先美未彰文配韓公丰碑有耀存亡均感逺邇鹹稱竊聞心無古今迹有隠顯故𨿽心乎古學豈能使今人之悉知蓋由迹本隠居正湏待顯者之提掇況在深山之寒士尢資名世之鉅儒伯牙皷琴非鐘子期之聽而孰察左思作賦必皇甫謐之序而始傳固宜奏流水之音因可貴洛陽之紙斯僅長於一技尢不泯於千年矧惟先子之存實竭終身之力耕經獵史人皆推後進之範模著書立言志欲作先儒之羽翼𨿽已流傳而刋布孰能特達而品題恐嘉禾稊稗之同生則美玉碔砆其曷辧旣歿世不無遺恨在嗣子未獲良圖遂集同門博詢志墓【此下元作僉謂才能若昌黎伯旣善爲銘且聞嚴毅類眉山翁不輕著筆其師朱敬輿攺云】僉謂蘇長公之在宋不輕泛於銘文又謂栁公權之居唐尢貴重其書字【此文亦掲公書之故用此事】是惟具美獨在我公【此下元作乃越千里以忱求果挽萬鈞而慨許朱敬輿攺】乃憑良友之逺行特走京師而懇請此蓋伏遇監丞學士曼碩先生西江泒逺北斗望隆一字衮褒燦若分輝於五緯片言鼎重粹乎致意於諸經【此下朱敬輿添四句】抉云漢以成章驅波濤而入筆遂托萬鈞之力特榮一介之微不諛匪劉義之敢譏無愧豈蔡邕之可比推其餘潤表此新阡足發幽光永傳不朽某恭承嘉惠無忝所生逝者欣然端可慰還家之鶴謝誠率爾譬如存告朔之羊徒知伏楮以懷慙未果詣門而展敬其爲感佩莫究敷陳

答樞判汪公【同】請主商山義學啟

趙汸

伏以學由義建興文右武之時士以禮羅折簡捐書之日靖惟寡陋過欲稱揚恭惟某官雅望人歸雄資天賦持節有光於晝繡鎭重三吳過家無間於春暉堂髙四友拯鄕邦於旣溺慨學校之久隳當傷痍汩亂思重敍於彛偸況板蕩劻勷旣克全於我裏事有至難而濟之若易時非所急而斷以弗疑招學士於駭散之餘爰中國而受室求亡書於煨燼之末𨿽一卷而立師謂晦庵夫子之述作幸存而紫源先生之風猷不逺當及典刑之未墜庶幾文獻之足徴茍至徳要言能恪遵於先正則良才善俗庶可見於淸時豈期束帛之將不棄遺簮之舊自非髙誼孰念陳人某朴學無成半生多難疾病空餘於皮骨亂離久廢於簡編慚始隗以何堪念依劉之有自受飱反璧敢逃越雪之譏充棟汗牛奚取郢書之謬尙圖良晤以究欲言

上梁文

秋崖新居上梁文

方嶽

折腰五斗米未寒鷗鷺之盟蓋頭一把茅聊作魚之主浩然小築雅矣倦逰秋崖老子本自犂鋤誤親筆硯朋友相過而問字勸趨文石之班君王頗說其能詩每與儒臣之選正爾防書於冊府誰令贊畫於軍門如彼同僚可羞噲伍退而問捨孰與仲多引歸袖而拂天星擕束書而臥云壑百十年相公碑下久矣寂寥數月間工部眼前忽焉突兀山林有味花栁無私鐘山之英艸堂之靈當識秋崖此意太虛爲室明月爲燭未問康廬主人咨爾工師聽予謡頌

拋梁東朝暮祈山望眼中霜韭雪菘供夜話磚鑪石鼎煮春風

拋梁西彌勒同龕石路低自挹長庚吟皓月曾經太乙照靑藜

拋梁南白石尖如白玉簮小小浣花工部屋粼粼吹緑相公潭

拋梁北正與乃翁松檟直山雪行鞭竹子孫溪煙破蕾梅消息

拋梁上心與太虛同一樣良辰樂事不難並明月淸風無盡藏

拋梁下不用風亭連月榭行春布襪厎湏忙耕雨烏犍盡堪借

伏願上梁之後靑山無恙白日舒長早韭晚菘不欠園官菜把左花右竹兼添工部艸堂牛衣之暖難防蟻甕之春易熟物外乾坤廣大胸中星斗光芒

樂斯拋磚文

江愷

伏以矼上之雪飛六月旣因以爲遁迹之區艸頭之露隕一朝豈可無藏骸之所非云早計實是長圖雪矼主人賦性甚疏遭時不偶冉其老矣尙嗟爲魚而蠧書若將終焉甚欲效蠶而成繭治亦進亂亦進元無濟世之才歌於斯哭於斯盡了浮生之事土規三尺磚卷一蓬生無益人宜自取不食之地死便埋我更何煩荷鍤之夫旣非是天啟滕公佳城亦何用自爲司馬石槨鬼以其歸之謂誰能分晨暝燕雀蝙蝠之是非葬也者藏之云曾何計上下烏鳶螻蟻之予奪爰舉拋磚勝典式煩振木長歌

東晹昕山頂彩霞濃曉日初升開萬象山城佳气鬰蔥蔥

西華蓋蒼屏迆邐低屈曲盤旋儀彩鳯回頭自理羽毛齊

南銀河瀉瀑落潺湲驚起翔鸞衝碧落望中防翮影

北門外峯回防馬匹固知曾亦到階除石上畱痕深足迹

上出嶂穿心山展樣莫將微倚便爲偏後有好峯來擁仗

下明堂盡自容車馬他日歸來展墓人或有紆金拖紫者

右伏願拋磚之後神爲守防人自平安落木無邊長江不盡坐閱天機之自然前山可數後騎勿驅固知此老之未死眷焉玆土𨿽百嵗之後復化鶴以來歸樂哉斯丘盡暇日之間必領客而吟嘯或表貞曜先生之墓且哦石湖處士之詩

徽州府儒學大成殿上梁文唐

元

伏以夏曰校殷曰序周曰庠司徒掌邦之教夷之淸恵之和尹之任孔子爲聖之時巍巍號帝王之師浩浩配天地之大睠玆新安藩屛之國是爲文公父母之鄕宗廟百官大備其籩豆有踐之禮宮墻數仞凜壓於風雨震淩之秋南渡始創經二百年前守增修又三四老惟聲教漸被於承平之日適事會將迎於起僕之機齧蠧掃除良工踴躍恭惟嘉議賢侯太守作民師帥爲國蓍樂育遊歌學子遂菁莪之詠躬先勸相篙師來楠梓之材勇猛承當非常事業載惟廣文靜逺博士甫裏苗裔東吳儒英掣電奔霆立諾不停於頃刻揮金如土成功豈讓於他人光前絕後繼於浮溪舎舊圖新書於樂石執斧者右執鋸者左方勤指使之勞如鳥斯革如翚斯飛甚使觀瞻之侈合榱桷棟梁而山積兼冶陶瓴甓以云屯儼臨七十子於前楹逺續三千嵗之正統蓋文王旣沒寧不在玆乎自生民以來實所未有也匪兕何貶於吾道鳯兮宜復於東周斯人庶知鄒魯之風來者不忘河洛之績昭昭乎王者之服衮冕有嚴潭潭乎聖人之居溪山巨鎭間架旁增於殿陛規模逺獻於伻圖玉振金聲拱竢大成之雅奏春祠秋享只言惟徳之馨香蓍策司祥虹梁肇舉黙助神明之力式聞輪奐之歌拋梁東赫日當天聖教同鷹爪水分趨歙浦花屛山逺護儒宮

拋梁西檐牙上與鬥杓齊郭東門外瞻奇顙鄕黨篇中記執圭

拋梁南香火専祠祀晦庵濓洛眞傳元的的紫陽髙聳尙潭潭

拋梁北九五乾剛奠皇極車書混一古來無禮樂薰陶民作則

拋梁上萬里靑天堪仰望文昌芒色正分明永屬聖師尊素王

拋梁下孰使乾坤長不夜道心炳煥如日星文運流行貫華夏

右伏願上梁之後經學通明士志髙上眞知實踐由仁義以正人心立孝移忠卑功利而崇王道體認賢侯之勸學懷思郡博之輸貲罔極恩深追慕綏來動和之妙化行俗美丕變風聲气習之殊侯度增榮賢良輩出兆民賴而一人有慶大道行而天下爲公

明經書院上梁文

戴晉翁

伏以聖經如行天之日月亙萬古以光明書堂辟勝地之山川來羣英而教育此大學也豈小補哉蓋吾儒之一脈自羲農來而斯文之元气與天地並或異端或百家眾技匪仁義正大之塗如功利如記誦詞章乏道徳深長之味恐入於彼出於此合揣其本澄其源九流儒之最髙其書用之不獘取之不竭萬物理之最大惟經綂之有宗會之有原浚昆侖之河而流長垂中天之極而星拱子史集皆其餘耳後今昔何以加諸稽古聖賢之傳上下三千餘載惟玆文獻之盛本支四五百年初中大唐取士之科已掃西漢專門之習功名幾葉必有先也道義深根惟其有之亦旣茂詩書之林益將麗朋友之澤當天下之混一車同軌書同文行同倫宜學者之眾多家有塾黨有庠術有序爰從兩山之間剏此亦豈六藝之外求之往哲有待於來今春花湏斂於秋實天光半畝源頭之活水自來云出太虛雨後之靑山更好倘皆明胡氏體用之學眞不負文公父母之邦立志要髙窮理要密要屏除客气要収斂放心要通今而不流要博古而不腐要以醇古慤實之風而鎭浮薄要自髙明正大之域而入奧深要知之行之不在多言要始是終是常如一日必如是明經之志幸有此讀書之人惟我提學知州朝列野水橫舟巨川作楫朝行三十載如今皂蓋朱轓人物六一翁獨未蒼顏白髮極知簿書期會之末無如禮樂教化之深一念惟在斯民眞是拊我畜我顧我復我大書以集羣彥於焉飲之食之教之誨之而我書堂主人安國材猷傳家詩禮大丈夫肯爲尋常事業新精舍能立悠久規模誠心自捐於膏田扁額不忘於鼻祖尊經爲尙諸子百家之不書義學宏開一株五桂之齊美訓養無逺無近經營必躬必親渉其流探其原采其實咀其膏傳李氏讀書之脈中爲堂旁爲齋髙爲亭深爲室仿武夷築室之規溪演迆以奫澄山回環而秀防千萬間廣廈能容多士第一等好事肯讓他人方當雲集於靑衿相與日研於黃卷豈獨抱遺經而究終始俱期繼絕學而開太平气象一新歌聲六偉

東拓開芳躅舊家風理義我心四書裏乾坤元气六經中

西湏認明經是本題歷歷羣書探閫奧明明萬象問端倪

南六經實學匪虛談知仁勇湏行者一天地人可立爲三

北六經畢竟先周易至前梅放悟先天水厎月圓參太極

上詩文爲末經爲尙周程道統接千齡李杜文章光萬丈

下玉歸磨琢金歸冶造極其如古聖賢明經方是眞儒者

伏願上梁之後人材日富道化春長集深衣大帶以徐趨言準防行規矩明經義諸子之急務小榱桷大棟梁収學問之奇功而歸一原提文章之正印以貽萬世於以彰六經四書有用之學於以佐萬國一綂無窮之基【書院經至正壬辰兵火國朝成化庚子雲峯八世孫鄕貢進士睿重建】

新安文獻志卷四十三

欽定四庫全書

新安文獻志卷四十四

明程敏政撰碑

信州二堂碑

汪藻

宣和二年十月盜發靑溪入睦入歙入杭蹂十州之地間以兵圍信不克天子爲出禁旅付大臣討平之初靑溪民阻山爲暴吏不時制浸劇部使者不以聞益放兵無所忌至攻府寺略人民由是東南皆警時守州令邑者疆比壤連無一人奉尺書爲朝廷言者獨信州王君曰賊興篁竹間不旬日其鋒如此勢非可以朝夕破者今不百里俯吾境萬一不戒如吾民何卽斥金帛募士增陴浚隍修戰鬭具按蹊隧所通者二十餘所悉以兵戍之用通守王侯策起其屬髙志臨付以軍政條便宜章十餘上且以計策告當路之用事及城守者十二月賊覆浙東軍張甚頃之焚婺源開化屢以兵偪信知有備引去正月攻江山常山殘之於是繚信境數百里皆爲賊區君居其中部勒諸將益嚴與王髙二侯戮力締謀屯韓巖以扞開化屯館頭以扞常山屯竹巘以扞江山率深溝固壘日揚兵境上爲不可測者獨栁家都不爲備匿精甲數里間志臨以親兵僕旗皷踵其後賊果虞三戍之眾不敢犯二月旣入衢則皷行宼栁家都營險峙粻益敺人爲兵欲必舉信初以偏師嘗我克之已而盡銳攻號十萬志臨出奇兵鏖擊賊大敗防營去追奔數十里焚蕩俘馘至不可勝計防其僞綂軍以獻因分其兵爲三一自韓巖復開化一自館頭復常山一自栁家都復江山長驅迅捲遂復衢州賊之在他境者皆望風遁去東南以平於是天子下詔曰信州守斬虜有功其進職若官殊等通守舜舉亦禆贊之良也增秩次之而以志臨爲衢州君與王侯旣相與侈上之賜而喜釋於守城之勞也乃築室二曰示喜曰後樂而書其本末來請某曰天下之事所貴於智者以審於禍福成敗之機而圗其大者區區一時勝負之功不足議也方盜奮於承平百年之餘民不知兵吏不知守獨君察於幾微慨然以書抵在位者或非笑或怒且排妒之卒之無一不如君策及情見勢屈而向之爲吏者方狃於故常曰吾知謹簿書期會而已吾書生也何以兵爲選愞譸張爭爲完軀保妻子之計視刈其民如艸菅然而無以善之曾未有奉一州六縣無秋毫之失歸報天子如君者而余顧以爲區區一時勝負之功者誠以信於江南爲四塞地使狺然吞噬之心西揺撫南闚建北擾宣饒則𨿽磨以嵗月未能遽下也惟信以方千里之地屹然於橫流奔沸之中扼其吭笞其背使气奪力殫不能尺寸進卒殲其眾當是時並江循海三路三十餘州皆堅壁淸野倚君爲重則君之建立爲何如哉是宜天子差功第賞書君令甲而信州之名一日暴於天下則斯堂之以喜樂名者君與信人果得而私哉君通經術長於吏治所至皆可紀始君之至州無十日之贏旣二年而鏹腐粒陳以之賞功募士調兵食皆出於此可謂爲政知所先後而非偶然立功者可歌也巳乃作歌曰惟帝奠治以天爲區藐彼南服大江之隅八聖休養狃於丕平有不能訓嘯呼以驚奮厥蝡敢仇王師帝顧在列孰予往笞矯矯禁旅統之公侯春禡於野旋師麥秋囚獻刑得第勲策勞孰固吾圉予其汝褒在列咸啟信爲偏城曰守臣愈實能弭兵惟昔首孽眾爲不聞曰此猘者吾疆懼紛乃理隍壁乃裒選鋒爰按走集嚴兵待攻賊屢闖境引師環之一遇鏖擊崩奔不支坐以支堞扼其三方鄰國仰首如川得防帝曰愈哉惟汝予力錫之命書光寵而國愈拜稽首敢揚王休乃作華屋睇山俯流君在斯堂寄適雲杪裏民戶歌雜以嬉笑君在斯堂賓客粥粥間於憂虞起舞相屬民祝君壽長爲父師母或去我阽於墊危士曰君材維試之仂如何此州私我賢伯凡厥本末載之民謡來者是式君將在朝我爲頌詩繄史之訂匪民之私天子之慶【按愈婺源人舜舉祁門人見後傳】

太傅廬陵謝文靖公碑

程俱

太元八年秋秦苻堅舉國來寇眾號百萬八月度淮十月陷壽春又陷項城聲揺京師甲子詔以徵討都督石冠軍將軍輔國將軍琰等帥師距之而衛將軍徵討大都督謝公實總其事乙亥師及秦人戰於肥水大破之堅脫身走十一月庚子詔公勞旋師於金城車駕遂幸金城錫燕詔尙書亟論功封賞焉十二月庚午大赦天下初堅之來寇也軍勢張甚上下懍懍不自保大臣老於軍旅如宣穆桓太尉亦岌然有左衽之憂方是時無疆艱卹實大投於公身而公泊然泰定若無事時徐而內輯外禦搜軍謀帥若石畫然於是人始有固志蓋倚之如泰山用能以八萬之師殄百萬之冦如石投寧近威逺繄公之休昔祁奚內舉其子而不聞髙世之勲蕭何舉宗從軍蓋以杜疑間之萌未有一舉三親而不自以爲嫌一門三帥而人不忌其泰談笑之下變危卽安者公之功徳莫大焉公諱安字安石陳國陽夏人曾祖諱某某官祖諱某某官父諱裒故太常卿公生而穎異年四嵗時桓宣穆見而嘆曰此兒風神秀徹後當不減王東海總角沈曠宏敏遂有當世重名全才毓徳器益以大時世道屯塞國家多故公樂道丘壑悠然有終焉之志司徒府揚州刺史再辟朝廷以佐著作尙書郎瑯琊王友吏部郎四徴皆不就士大夫嘆曰安石不起當如蒼生何久之幡然有經世意蓋於是年餘四十矣防大司馬桓溫請爲司馬尋爲吳興太守靜一無所事去而人思之徴拜侍中選吏部尙書咸安末入受顧命遷尙書僕射領吏部加後將軍總闗中書事又領揚州刺史詔以甲仗百人入殿上始親萬機進中書監驃騎將軍錄尙書事辭驃騎將軍錄尙書事頃之加司徒侍中都督揚豫徐兗靑五州幽州之燕國諸軍事假節拜衛將軍開府儀同三司封建昌縣公苻堅敗進拜太保公遂欲平一華夏乃上疏曰自運遭陽九二帝北狩文華之區委於敵國故宗廟宮室丘墟百年前日苻堅送死邊陲狼狽奔越今玆哀嘂請命天其或者將以一天下降休於國家臣請竭駑末帥師北徵湏經置略定臣則乞骸還東誓畢素志於是詔以公爲大都督揚州江荊司豫徐兗靑冀幽並梁益雍涼十五州諸軍事假黃鉞餘如故置從事中郎二人公辭太保縣公詔不聽十年夏四月公北徵戊午上餞公於西池八月公遇疾手疏請旋師且以龍驤將軍朱序進據洛陽前鋒都督謝屯彭沛伺間一舉詔遣侍中慰勞還公京師疾遂篤丁酉公薨於位享年六十六訃聞上震悼臨於朝堂三日賜東園祕器朝服襲衣錢百萬布千疋贈太傅謚曰文靖粵某甲子塟公於某郡縣某原制加殊禮又錄肥水之勲更封廬陵郡公旣窆門生故吏若干人相與泣而言曰公之名徳垂天下後世如日星決不沒則是隧道之碑無刻可也然否則無以慰人思惟公性體道奧不迎不隨出處之際動與理會方其棲遲東土未始出其緒餘而天下固已延首托命於公及在朝廷獨以盛徳逺度坐鎭危疑上以弼亮一人下以咸和萬民惟深惟幾濟物成務王者之佐蔑以加焉自海西公廢桓溫逆節萌起及髙平因山同軌畢至溫來赴塟大陳兵新亭以公與王文度朝之大臣將殺二公遂遷鼎使召公等文度惶駭流汗不知所出公旣見溫神色不變從容就席徐語溫曰某聞諸侯有道守在四鄰明公何湏壁後置人耶溫茫然不能測則大笑曰正自不得不爾不敢加害王室以寧竊嘗議之夫气足以藐天下然後可以任天下气足以藐一國然後足以任一國公起隠約一旦處端揆身負大器而不爲重執天下安危之幾臨死生禍福之變而不栗功全邦社而無喜色彼其气誠足以藐之道大故也其視舉天下措諸安何異有力者之視一羽哉某旣揆公之大節敍次如此又系之以銘云公夫人劉氏明識賢行爲世婦則有子曰瑤官至瑯琊王友早卒曰琰爲徵北將軍望蔡公孫若干人銘曰

皇有重器惟神惟幾有隉孰定有傾孰持必有元佐力能負之其力維何非賁育獲包以洪度鎭以鴻徳手挈二枋在所措畫釋而置之泊若無適顯允謝公實維其人天祚晉徳錫之大臣公在東山世挽莫來幡然赴之不迓不違因理王度不吳不屍有暴如溫有冦如堅處之談笑大沮以顚覃覃鎬京延首思復六合垂一斯人無祿公初北徵鎭於新城釋權去位盡室以行湏此略定逝言東山有巖東山斯人所瞻西州之門有仡其墉斯人永懷有敉公功公功匪居惟徳之餘東山或夷徳風不渝【按金陵志謝太傅墓前有白碑無字相傳以爲勲髙難名也北山此文豈擬而作之者耶】

休寧顏公山碑

羅頌

顏公山在休寧爲著九域志及新安誌皆云昔有顏公嘗隠於此後乘風而去因是得名山有瀑泉流出山之東曲折而爲溪故又謂之顏溪溪之畔居民多故又謂之顏溪村山气寒花晚而雪早視平地常較一月憑髙以望可見黃山而其所延袤南接婺源界此其大槪也舊雲山在縣南九十里今才去縣五十里地之逺非可縮而近正使指故縣而言所增亦無幾考之殊不合又舊云上有池方圓五畝多鯉魚今山行十五里則爲山之半又稍前則四旁隆起而其窊處有平地無類五畝許有龍池二在焉各不過尋丈竊意凡窊處舊皆蓄湖水後人堙之而僅爲二池其旁有餘地若欲畱一庵基以有所待蓋此山多風自是而上愈髙愈淒緊故謀始者不能捨是而他求也抑嘗考禮經所載凡山川出雲雨見怪物皆曰神是山之髙且大宜必有神矣特以顏公棲迹人人敬愛之用防其山之有神而但知有公遂以至於今公旣灑然潔淸故來遊者未嘗攜脯醢而有禱於龍者義不擊鮮於山中牛奔馬走一稍不謹則相驚以蛇虺之變其最異者龍本以行雨爲職用力勞今乃有不忍其血食者凡諸鄕來請水先白公遇其請於外池迎而置之其鄕則用牲如其常鄕之人飲食無禁及其請於內池迎而置之其鄕則以麫代牲人無敢茹葷奉之之禮殊而皆以得雨計龍池嗜欲非公莫能知則所以從事舊矣但當公之時人知其爲鯉未知其爲龍後人旣別之以二池故龍之意顯而公之道益尊又凡田裏之人或得子差暮輙夫婦黙禱公往往賜之兆朕比其應則曰公實使然問之羣兒中以顏爲小字者所在有之公之博大而能泛應又如此山舊無公像建炎庚戌嵗浮屠人慧圓來結庵則曰顏公云者猶言逺公志公爾非必指其姓於是塑其像如泗州僧伽之像而其稱謂亦如世之所以尊僧伽者道之所在誠無僊釋之間而野史失其名或者終以爲恨慧圓持律嚴甚金部郎髙郵吳幵素重之爲以全眞名其庵嵗在戊寅圓坐脫如宗繼之眾人賞其質直凡殿及鐘樓皆其所爲今年過七十不少衰昔圓之無恙也邑之士有吳師禮者嘗寓其庵以肄業而登第數年來朱權寓焉亦登第於是權之侄申及其從侄況效其叔之爲者申以丁未嵗入太學況以己酉秋預鹿鳴因相與稱公之徳予謂數君旣名族乃能安苦澹精思文字間山初不卽人人有志而後卽此山也志立而事成公何預焉𨿽然藐姑射之神人其陶鑄當世固有足大者士之權輿正在一科第公果成就之何假多力耶子旣因權之請爲作碑且爲詩以美公有龍之徳俾好事者歌之曰

顏公至人以天爲宗有淵有湖豢此羣龍嗟龍之徳與公實同在人能人在虫能虫上下八極從公西東公示厭世忽然乘風龍今異池精神則通嵗時遊戱作此年丰曰誰命之必歸於公勉之學列匪其力農立志讀書卽此山中烝然而來尙其或逢

歙黃墩程忠壯公廟碑

羅願

壯士之出身用武以立功顯名於時者世常有之然能使其鄕百世思之者鮮矣中古以來相矜以權利有嚙臂而去其親爲間而焚其孥臨陣而欺其友茍取一切不願所厚其威則伸於敵矣而不見信於族黨其位則列於朝矣而不見譽於州裏激揚人主之前矜視同列得志富貴矣而不可以見故鄕之父老先世之丘墓往往官畱止不能復還使其子孫爲覊人於四方數世之後燕秦楚越矣而況能使其鄕百世思之者哉若吾州程公則不然公諱靈洗始梁侯景之亂公以布衣起義奉太守蕭隠以捍州裏元帝因命以郡事以故此邦之人得免於亂陳髙祖名號旣著公晚而後屈猶及爲佐命上將當時論其功烈固以定配髙祖之廟而鄕人追思其義亦相與祠之不防今距州三十里有地名黃墩者墓與宅在焉宅旣匯爲湖其淸可鑑時有巨魚出防漁者莫敢取相傳天气淸晏往往見宮室其下云又卽其墓旁爲壇而祀之如是古矣水旱必求求必應比近祈報常八十餘社於是有方氏者以爲古之祭用壇降及後世肖像以棲神設牀以安像非棟宇無以拒旁風上雨之入故自郊社之外古百辟卿士在今者例皆廟事矧神出三代後乃獨用古之壇無益於實若廟而嚴之庶於時爲稱乃以某年月爲屋若干楹嗚呼吾乃今知有功烈者之不防也古之見祭於人者當時則祀過則捨之梁陳氏之去今六百餘年矣其恩及我者耳與目不接矣不接則宜懈以廢然益相與崇奉以壇爲未足昉於此乎立廟是非其道有可懷者乎由此觀之𨿽百世可知也於是方氏之進士曰必東因願所善張師顏以請乃爲之詩曰

士生立朝終始於鄕一有可稱沒而不防有用其力勤於衛上鐘鳴魏氏以從大饗有厚其黨而薄其躬燕齊相率社彼欒公赳赳儀同義烈兩出節扞父邦功書帝室於穆髙廟龍姿日容冠劍侑旁儼如在宮其在於鄕壇壝是飭羔豚毋薄亦人之力偉哉如公神明之特優遊祀典進退血食載祀六百物有廢興慨思昔賢廟食是矜古今異時器非豆登虛設壇陛榛莽易陵隨時稱物亦神所憑乃作新廟邦人所瞻物久則替我久益嚴坎其擊鼓黃牢之下牲升於堂樂作於廡以齊以肅以拜以俯我公比鄰公我父母追惟平生勿忘吾土時節請帝以相風雨配食一代有污曁隆不如鄕人與其始終始吾莫原終則未巳銘詩於石維廟之始

鄂州張烈女祠堂碑

羅願

嘉祐三年春正月甲申有詔封江夏民妻張氏爲旌徳縣君表其墓曰烈女勑州縣致奠且賜其家酒帛謹按張氏鄂州江夏縣人嫁爲民妻裏中少年有謝師乞者過其家欲通之脇以白刃張氏大罵曰庸奴我寧死豈從汝耶師乞割其咽未卽死猶捽師乞以告事聞有是命後百餘年願來爲州訪問故所表烈女處中更兵火吏民無知者距城東十里有黃鶴山州人之葬者多在焉嵗時拜掃必至所謂勝緣僧捨者乃與通判劉君謀立祠其中以稱明詔之遺意夫男女之際聖人嚴之尊其冠婚而定其配偶限其內外而別其氏出粲然有倫不相淩越斯人之所以範乎禮義中國之所以貴於外邦率是道也亂之生也起於逸居之小人誘於耳目不勝血气捨其良心而慢其遺體甚則侵尋於非禮如夜行之犯露有不能勝則易愛爲忍至於殺人以求之譬如當晝狂走抵株枿而蹈水火禮不能止法不能禁禍多倡於陽而成於陰以失身喪偶亂倫滅類亦何可勝數而婦人女子乃有能明一定之分不倍其夫不辱其親身可危而志不可折者是豈不系於其人也哉夫殺身成仁捨生取義此學者之志而大丈夫之事也顧家人女子乃能之用心如日月厲操如霜雪信如寒暑之不遷堅如金石之不化故以匹婦之微而齒於封君之貴生百代之後而擬於上世之烈處窮閻之下而揚於天子之庭其家有賜其位有奠其藏有表精神凜凜人益可敬而彼一時狂子固巳戮之有司淫昏之魄泯漠不靈夷考其初則生相邇也死相踵也然或榮如升於天或辱如墜於淵系於念慮操捨之間爾𨿽然是女者非特以一時能死爲諒也彼其平居服從君上之教而安受父母之訓動靜専一中志定矣故𨿽遇倉卒之際而不亂夫鄂通逵之州江漢防焉周之興也此方之男女先被其化其詩曰南有喬木不可休息漢有遊女不可求思漢之廣矣不可泳思江之永矣不可方思蓋女𨿽閒暇而使人退聽不敢存覬覦之念男𨿽感悅而隨卽自克以能復思慮之正故系之周南是女𨿽不幸遭變然能自潔淸不屈於彊暴亦又出於風詩江漢之域惜其不得如漢女之從容而徒爲召南貞信之頌是可嘆也自頃嵗以來五民僑處爲吏者思擇令典以示民深維國家每三嵗常詔有司崇古丘墓而顯孝子順孫貞婦此祠之設一動而二義附焉使方來之人過而問其故察彼柔弱之質猶能以禮自終況爲男子何忍觸情縱欲自棄於不義而婦人女子觀而化者思彼當事之變獨爲其所難則凡平居修飭毋失身於茍賤乃事之易者皆可以自警云爾【鄭師山曰予觀張烈女廟碑及陶令祠堂記理嚴辭暢讀之如登軒陛而聞鐘呂之音】

開化龍山顯祐廟碑

方澄孫

程之先有大功於趙國朝聖聖神神傳緒無極究厥所元微夫人力不及是於是廟於絳爵誠信侯自元丰始有曰靈洗者仕梁爲相國謚忠壯墓祠於歙邦人神之於是廟於黃墩賜號世忠自嘉定始淳祐二年七月詔衢州開化縣立程巖將之廟於龍山額曰顯祐從其邦人之請也按程譜曰巖將諱旭字明甫國初人誠信忠壯之裔嘗出畋而遇虎騎以歸呼家人語之曰吾死當爲明神後塟龍山嵗適苦旱見夢父老曰吾爲祈於帝得防矣厥明早雨嵗以大熟自是鄕有困厄必禱於墓疫癘而飲土以愈冦盜而見旗以捕蝗飛而倐滅苗槁而後蘇此其靈響之大略也聞諸典禮有功於民則祀能捍患禦災則祀謂忠臣烈士也自淫巫史之說起蜿蜒虺蜴之微皆加以像設豕蹄巵酒之奉率寄之禍福詭異誣聖浮怪失經朝家徒以民故影響附會隨其建請而加封崇焉於是禮典龎而民志亂矣若神之世牒有功於開國之先神之英靈肇迹於建國之時與國同一气脈則爲國捍患禦災於以迓續民命萬年無疆列聖在天克有九有之師神其與饗之巍然廟食三方相望豈他祀比哉都顯號極封品其誰曰不宜乃爲祀神之歌以侑牲爼焉其詞曰

猗鼻祖兮造皇基微一孩兮蘊而毓之歷千餘年兮始大分玉葉兮金枝宋靈徳兮在天伯休父兮裔亦綿血食兮宜與饗況軒冕兮蟬聨偉爾孫兮特起捋虎頭兮鞭虎之尾虎逝焉兮安歸儼英烈兮巳不死顧力重兮遊帝居請於帝兮願爲國郛匪郛國兮民實司命凶禍沴災兮其蘇塊土兮扁倉神旗指兮蚩尢遁藏癘鬼兮避三舍何憂畏兮旱蝗渺晉絳兮誰封六龍移禦兮東南爲宮祖拱扈兮蹕所孫率職兮焉從歙衢兮近屍巋防廟兮雄峙與國兮同休永相我民兮自今以始

新安文獻志卷四十四

欽定四庫全書

新安文獻志卷四十五明

程敏政撰

碑

婺源朱塘晦庵亭祠堂碑

許月卿

孔子廟終漢世不岀闕裏婺源朱文公之闕裏也上卽位之十有八年始以公從祀孔子則天下皆得祀況婺源乎二十有三年滕和叔以書來曰先君從遊於朱塘之上鉦兄弟子侄旣防文公昨夢之語作晦翁亭又立祠其西爲屋若干楹文公南鄕坐先父溪齋先生告院君季父蒙齋先生合肥君東西鄕以侑焉秋九月庚申告成將徹田聘士以掌扄鑰庶幾仲丁之祀勿替引之謹伐石請書其事月卿發書嘆曰不亦善乎今佛老之宮神怪之祠布滿宇內而吾黨之於儒先頌其詩讀其書顧不得朝夕望其儀型以自振厲則玆舉也不亦善乎嘗考之二滕公近聞於朱子者曰孟子道性善言必稱堯舜人性無不善則無不可爲堯舜者要不可以一鄕之善士爲足也嗚呼祠宇崇崇像設嚴嚴恍然當時師友之函丈也學者可以自勉矣立志以定其本居敬以持其志窮理以致其知反躬以踐其實𨿽地之相逺世之相後如防一堂況世若此其未逺居若此其近哉𨿽然爲己爲人界限之大者也漢唐之儒以聞道之難而學無本近世之儒以聞道之易而學無實竊道徳性命之說以爲嘩眾取寵之資俗日以益薄治日以益卑職此之故歟嘉定以來士大夫専以朱氏之學爲仕途防徑二滕公當是時退然如未嘗升紫陽之堂者人爲之莞而莫或顧之也陵陽李文惠公持節江東旁收朱門記錄答問之語得之如獲拱璧待其人以殊禮溪齋獨不以儌利焉聞其風者鄙夫寛薄夫厚矣溪齋諱璘字徳粹蒙齋諱珙字徳章壽不兄若也月卿旣善玆舉不敢以固陋辭遂書其事如左又爲迎饗送神樂章以遺之其詞曰

遊子悲兮故鄕駕予行兮朱塘山深兮水靜荷華澹其自芳昔吾夢兮斯境羌一笑兮徜徉宜爲亭兮水上以領略兮風光去之兮幾何季子子兮肯堂亭旣峙兮翼翼廟載作兮崇崇蕙殽烝兮蘭借寒泉碧兮秋菊薌以奉兮以嘗以拜兮以饗誰配之兮二滕儼師友兮弟兄超忽兮來八荒髣髴兮紛語降若起兮吾思惠我兮光明對越兮屋漏保之兮無疆扶宏綱兮勿之墜萬子孫兮餘慶

晉新安太守程公墓碑

方回

東晉元帝肇興江左在位六載三攺元建武一大興四永昌一初以周玘爲防稽都尉顧榮爲豫章都尉分兵定東土新定東陽信安等六郡旣平以鎭東軍謀襄州刺史程公諱元譚爲假持節新安太守大興二年己夘也良二千石民愛懷之受代請畱竟不得去卒於郡永昌元年壬午也墓在今郡城西十里驛路之旁歙之程氏自此始墓前有防石人至今無恙土人因名其地曰雙石程氏自黃唐三代迄於漢魏世有名人蕃衍碩大而居於洺水者最盛故天下之程皆出於廣平歙之程氏號黃墩程自洺水徙東晉而後歙程氏又獨盛於天下蕭梁時有儀同忠壯公靈洗以武勲顯南史有傳太守十三世孫也至唐有檢校禦史中丞都使公澐檢校祭酒巖將公淘兄弟八房愈盛碩茂又忠壯公十三世孫也都使巗將兩房居休寧汊口都使房又十世而端明殿學士贈少師珌爲嘉定寶慶名詞臣有洺水集行於世嘗按古迹得太守雙石之墓獲視之四世矣大徳攺元丁酉秋巗將房十三世孫深甫歸自北方汛掃汊口先塋上及忠壯墓而太守雙石之墓卒難物色或者僞爲契劵相貿易矣訪求久之風雨不輟冬十二月十有七日始至其地求墓道弗能得越十日賴毗鄰父老於深雪中微得其處又十日過其處見浮土覆雙石上麥苗芃芃然深甫以金幣贖之乃防集親賓剗除耕植自晉壬午至今戊戌一千三百三十七年晉新安賢太守神道始復歸於程氏噫嘻豈不偉哉雙石旣歸而深甫宗人崧克紹銳意樹表作祠且給守冢者食極其心力用成深甫之志抑嘗思之古之葬者藏而巳矣自有棺槨以來一抔之土愈富貴者愈不能保其藏曲阜孔林以聖人而後能久吾歙𨿽小有古墓四回之先方氏仙翁墓在歙之東鄕後割爲睦邑在今淳安縣學前自漢至今忠烈廟汪王墓在今郡北七里云嵐橋自隋唐迄今然皆不若程氏有晉太守墓又有梁忠壯公墓居古迹之二而深甫於玆不惟能克復其先墓又能輯睦其宗而禮遇之凡程姓者不問其爲閣學邁之後尙書大昌之後丞相元鳯之後一切與進飲食教誨無疎逺卑賤之分則何其用心之篤實忠厚至此極也哉是皆可書以爲後來爲人裔孫者之勸故特爲之書

洛西書院碑

程文海

洛水出京兆讙舉山東流至熊耳禹導之又東至今河南永寧之長淵相傳卽出書之地地居洛邑之西故又爲洛西韓嶽烏喙明月金門諸峯列其前嶕峣鹿迹鳯翼諸峯擁其後國初賈尙書損之辛徴君願元員外好問楊轉運奐陳參議賡兄弟姚少傅樞諸儒皆講學其間下邽庸齋薛先生繼至風教大行誦之聲交於州裏孝友之行被乎芻牧諸老旣謝薛公云沒學者倀倀莫知攸歸公之冡嗣翰林直學士友諒思纘前志式承遺則割嵗入之奇仿書院之制爰建義塾用廸教事乃經乃營甫涉寒暑上則先聖先師堂陛有崇像設有嚴下則師承有養講肄有序學者彬彬粲然復興又購司馬氏獨樂園故址創五賢堂以祀伊洛諸儒以廣教養之所延祐元年春國子監以聞陟義塾爲洛西書院五賢堂爲伊洛精舎書院置山長一人領之秋九月以從集賢大學士陳顥之請詔翰林學士承防劉賡書其額以賜於是山川澄鮮日星浮動紳佩翔舞稚耋嗟嘆若神之文始出熊耳之源載滌若諸儒先復生而親炙之噫上之化下其易如此然自三代以來庠序學校之制不廢後世又推其意爲之書院精舎教養之術備矣而學者濶疎聖人之道寖逺寖微何哉人情役於所利風俗變乎所尙有非聖人莫能制者皇上踐阼赫然發憤誕修聖人之政廣厲學官之路將俾闕裏之俗達於海表矧河洛奧區乎薛氏之舉忠孝兼之矣初薛公以郡教授爲檢察使督衞輝河南餉遷轉運使尋謝病講學洛西中統中王文統用事以平陽太原宣撫使召不起以河南提舉學校官印綬卽家授之亦不拜著易中庸解皇極經世圗聖賢心學編諸書以終友諒居官幾五十年所至興學崇教以致其治嘗請升周程諸儒從祀孔子旣建書院精舎又構禹廟長淵之上以箕子配薛氏之學可識巳書院之成摭洪範語名其堂曰彛訓東西序四齋曰好徳遵道敍倫明義尊洛書所自出也嗚呼是五者聖人所以建皇極參天地立民命學於斯者可徒以決科射防爲學哉友諒旣多上賜屬刻辭於詞臣某謹作詩曰

遵彼洛汭瞻言禹迹洋洋其淵其沚湜湜九源旣滌九法攸錫於皇時命作我民極惟極之建哲王所務惟建之艱惟斁之懼譬彼流水必東其注湮之汨之洪流四騖神禹不作仲尼素王轍環天下我心憂傷孟氏無言予墨予楊倬矣周程爛兮景光我皇聿興天地與侔時夏輅殷樂虞冕周有洛之西羣儒所遊翼翼薛公其音孔休人逺言存誰纉誰嗣詞林之老天子之史爰抗儒宮於洛之裏教之食之烝我髦士大臣上言天子命之其名孔嘉惟其稱之彼愚彼頑此砭訂之永恊於極神其聽之

婺源州新建韋齋先生専祠

江濬

朱文公於婺源猶孔子之於魯也孔子沒而異端熾經籍熄道之不明不行甚矣然孔之宅在魯壞之而不壞者唐虞夏商周之道統寓焉千五百載而下吾朱子得有所據著書立言以惠後學帝王之道由是以明國初左丞魯齋許公首得四書而表敬之朱子之道學由是大明延祐初聖天子崇尙經術以鄕舉裏選取士壹是以朱子爲宗於是二帝三王之道靡所不明靡所不行朱子之功大矣前吏部韋齋先生於文公爲父於鄕土爲師夫何文公沒未百年祖壠之鄕都者夫人得而侵之韋齋故宅在婺源燬於火析爲民舎幸以韋齋之名其井者不攺不眢淵乎其甘文公之子孫歷告有司州裏不以道脈興念更四政而不克復士君子之心爲何如今知州幹侯文傳下車公牒交至公稽首曰某承朱子之學辱來是邦朱子先廬祖壠之當復其何敢不肅且聞宋太守韓公補建書院於紫陽前江東道按察使盧公摯前縣尹汪公元圭建書院於婺源俱事文公以専祠尙淹韋齋於羣祀子不先父食禮得無歉乎乃集諸老覈韋齋之故址議韋齋以専祠聞風服義願歸舊疆者不令而行汪君景周以前令尹之孫起鄕祠之念慨捐巳帑資以遷復故地從其履爲步若干鳩工搆祠庭室門廡楹若干買田以給祠事爲畝若干經始於元統甲戌月日告成於乙亥月日其爲祠也北枕州市南面重岡周其垣以屬於門盡官地以拓其衢升斯庭也眺仰之間川流山峙鳶飛魚躍無非道體之昭著書院祖壠相繼以復一總諸祠偉矣惟邦君幹侯得奉宣之要務汪君景周襲故武之當爲道所以明所以行又如此文公而神遊乎鄕土寧不爲之憮然邪漢文翁卓爲循史傳首者起學宮招子弟除更徭爾今幹侯爲州吏民畏服甫及期年治績巳著而憔悴之民所望於侯者又寧止於此哉刻石篆記固有大手筆在然見而知者未若吾徒之悉大道之行故老雕謝後死者何幸身親見之不揆昏髦僣述輿誦以爲口碑云

婺源三梧鎭汪端公祠堂碑汪澤民

婺源芙蓉嶺之東麓古有三梧鎭鎭立汪端公祠公歙著姓越國公十三世孫也唐季公父以兵馬使守婺源公其次子分戍三梧逆巢肄虐所在爲盜區公以勲臣子膽勇過人練兵擊賊捍禦掩捕莫敢闖境眾賴以安自中和迄景福歷官銀靑光祿大夫檢校太子賔客兼禦史大夫上柱國旣沒鎭人追思不忘構祠報祀署曰端公從官稱也凡兵戎雨暘疵癘之虞被祉免焉宋至和中歐陽文忠公行部欵謁有感植雙杉志之繕葺惟謹鄕先達王公汝舟王公炎江公事天皆有記澤民之先環珠使君於公爲兄居五鎭兄弟墓俱在大田昭穆有譜甚詳至正戊子冬展墓防宗道三梧憇鱅溪峯巒列秀岡阜四合縈以流泉衍以膏壤族處丰裕文獻可徴祠當巖險之口負坎面離萃奇畜靈敬饗宣延宜矣公裔孫神秀寄迹浮屠氏取資於醫孜孜根本倡出緡錢偕族之人新之明年己丑十月工告畢工棟宇深廣靈棲允寧眾割田若干畝以奉烝嘗而某夙夜董役效勞徳本具石徴記田之區畔勒諸石後用垂永久澤民羣從子姓也曷敢以無文讓乎先王之制祭法有五公能捍大患以死勤事功徳在民鄕裏祠之子孫保之宜在祀典惜乎當時無能陳其忠烈錫命爵號闕焉顧位卑職微不能信旣往之堙塞材薄辭鄙復無以發不朽之幽濳祗自恧焉爾𨿽然歷唐迄宋遺黎遐壤悉歸職方其聞家顯冑承續不延者有之我汪氏詩書忠孝文武勲庸彰灼簡牒非前人積累之厚安能致慶若此噫嘻嗣孫繼今以往尙思克肖克勵克光克昌廟食百世馮馮翼翼其可以無憾也夫謹述興修之由系之以詩並刻之具家乘者不書其辭曰

姿英烈兮不諐賈吾勇兮無前時孔艱兮兵相挻折衝捜捕兮枌楡以全流矢墜兮奮威怒沒爲神兮靈益著幽防一理兮永垂休祜枝葉碩茂兮安樂我土五嶺聳兮鴉峯迎表獨立兮新廟成彼淫祠兮何福之憑公精忠兮報則未盈鳯笙兮鼉鼓蕙殽兮椒醑文運昌兮偃武靈馨徳兮終古

歙潛口張許二將軍廟碑

程文

徽州治萬山中地气髙寒其神多靈去歙西三十里曰潛口有張許二將軍祠莫知其建立所始居民數百家依神以爲安水旱疾疫患難之不期出入謀望必禱焉無不響應每以嵗三月二十八日羣集祠下割牲瀝酒張樂薦獻以娛神用答天貺父老相傳其來久矣至正十一年夏紅巾賊犯郡縣大肆焚掠祠亦隨燬明年賊平逃匿山谷之民咸歸復業營葺垣屋復建祠故址以棲神事之如初潛口之山川本之黃山盤礡深秀張許二將軍又唐世忠臣守睢陽以抗安史之兵誓死猶爲厲以擊賊其英風義气凜凜如在宜其流行天地血食萬世豈獨睢陽有雙廟哉韓文公稱其以千百就盡之卒戰百萬日滋之師蔽遮江淮則江淮以南屍而祝之亦其所也況徽歙地靈神所慿借民所歸向祭則受福有必然者祠之復建也某人出錢以倡之裏中子弟起而和之常乞靈於神而客京師者某人率其黨共歸財以助之祠成視舊壯麗有加蔣嶽伯申述其事請記予素服神之烈又喜歙人事神之勤故爲書之因系以樂神之祠三章俾井鑱諸石其詞曰坎坎鼓潛山下云爲車輪風爲馬兩兩霞旌啟前路神之來兮誰敢侮潛之水鐘鏜鏜瓶香照幾鑪吹香蕙殽蘭借奠桂漿精意翕合神顧享鐘皷希絲管奏山川深奇耀華構我民事神無間舊神無我遺錫我福壽黟橫岡重修汪王廟碑

汪克寛

古者盛徳必百世祀有功於民恆在祭法矧禦災捍患能福其民者乎忠烈汪王當隋之亂以布衣倡義募集驍勇扞禦一方曁唐髙祖削平區宇遣使送欵朝廷嘉之授以方牧封之越國是時四海鼎沸羣雄蜂起防數州之土竊名字者不可勝計爭地爭城晝夜戰鬭斬艾蒼生若薙艸菅然惟王保有六州奉隋正朔以待眞主俾其境內之民得逭鋒鏑如處承平之世邦人追思其義在在立廟祀之不忘水旱疫癘有禱輙應蓋七百年於此矣自宋迨我朝申錫王爵徽號八字崇於海瀆恩秩寖隆蓋王之功徳在民者無窮故民報之亦遐久而不怠也黟縣橫岡故有廟嵗久隤圯至正四年甲申春二月里人程儀鳯兄弟捐貲攺作秋七月落成堂寢門廡爲屋一十六楹棟宇麗丹漆輝耀肖像尊嚴軒牖疎達復構四楹於廟之西偏命祝史某居之以職燻修之役儀鳯割田十畝俾某世食其入而繕葺其廟宇焉十年庚寅夏四月儀鳯請予文勒諸麗牲之碑乃敍其嵗月而系以迎饗送神之詩厥田疆畝列之碑陰詩曰桃源之山兮黟之水民思神徳兮萬世無巳廟成奕奕兮有寢有堂觚稜翚飛兮丹碧焜煌神之來兮驂兩蚪旌旗若云兮靈風蕭颼黍稷馨兮芼蘋牲牢肥腯兮沈齊淸醇福我壽我兮俾耆而艾五風十雨兮物無疵癘我民報祀兮彌勤被神之澤兮光無垠【環谷又爲越國公論曰仁足以救生民之死而義有所不爲此事之至難而不可以兩全者也白起破趙兵於長平坑降卒四十萬又前後殺敵四十五萬其殺人若艾艸菅然王莽以外戚受封新都遂竊國柄視棄君如土梗弁髦而因以斃之他日賜劍杜郵傳首宛城天道好還無毫髮爽後之誖仁違義可爲永鑑矣隋大業之亂天下豪傑並起各爲長雄互相吞噬殺戮無虛日惟越國汪公集果毅保州裏遂兼歙宣杭睦婺饒六州之地救生民於塗炭逮天下旣定奉表於唐髙祖賜詔褒嘉命爲方牧保全始終子侄顯榮蓋其仁足以救生民之死而義有所不爲者也予獨怪唐臣編史比於王薄張金稱輩以賊名之竊考髙祖起兵太原旣巳私幸晉陽宮人又殺畱守取長安陽尊代王侑而假禪受之禮其與宇文化及王世充李軌劉武周薛舉梁師都之流直五十步笑百步耳不省巳過而以惡名加之他人亦獨何哉歐陽公唐書及司馬公資治通鑑並因舊史本文未之有攺善乎吾邦朱子著通鑑綱目凡例凡起兵以義曰起兵其起𨿽不義而所與敵者不得以盜賊名之則曰兵起故隋末白瑜婆王薄之類人微而事未成則書曰兵起凡建國立號者皆書起兵蓋深惡秦隋之暴謂人人得而誅之故唐漢之初書法不異乃立論之至公也惜乎越國公之始末史不立傳是以綱目不獲特書以表之耳予故辧而論之以告後之修史者當以綱目爲法】

新安文獻志卷四十五

欽定四庫全書

新安文獻志卷四十六

明程敏政撰祭文

祭河瀆文

汪藻

惟神以海爲宗主百谷也霧雹風雷气停蓄也曰雨曰暘相民欲也鞭笞羣龍起潛伏也方春敷榮俟嘉沐也胡爲陰陽戾盈縮也冰澌旣融潮未復也戢然千艘尾銜屬也聖人中天世司牧也一夫阻饑爲嚬顣也貔貅萬屯懼枵腹也神寧忍予倦揮沃也虛呵起難費升匊也詔恩臨祠奉牲玉也尙驅云師貺霑足也繄邦是圗匪私瀆也

陸宣公祠堂祭文

程俱

維建炎三年嵗次己酉十一月乙巳朔二十一日乙丑具位程某謹以淸酌果殽之奠恭薦於唐丞相陸宣公之祠嗚呼在唐中微再僨再起至於徳宗四海瘡痏休之養之手撫摩之猶恐不濟胡寧賊之而割而贅而浚而膏腹心內離手足外搖蹠盭不治上下無交一夫奮呼魚服以跳公丁此時爲國親臣亂之未生也固巳察齊公之將病亂之旣生也則又起虢君於旣昏方其安危之機間不容穟倉皇莫振憂辱孔熾而其所陳未嘗從權譎而廢仁義然直而不訐剛而能濟據正而不遷陳古而不泥至於料敵之情揣事之隠鉤深中防物莫能遁允所謂足以謀王體而斷國論者矣而其王佐之才之學蓋施之未之盡也某也不佞忝玆守符實公故鄕裏旣蕪始掲公像爲此世模英風凜然過者必趨仰髙山其安放豈斯世之可誣蓋事有曠百世而相感者豈爲公而欷歔尙饗

五國城奉送徽宗梓宮文

朱弁

臣等猥以凡庸誤蒙選擇茂林丰艸被雨露於當年絕黨殊鄰犯風霜於將老節上之旄旣落口中之舌徒存嘆馬角之未生魂銷雪窖攀龍髯而莫逮淚灑冰天【朱文公曰太上讀奉送大行文感涕詔官公親屬五人如故事別賜吳興田五頃】

代鄭徳與祭山先生文

朱松

道防千載聖逺言湮矧曰國家莫善其身三川之郊篤生至人公甫筮仕摳衣其門聖有遺訓俗學所霾手搴層雲日星昭回六十餘年學者有師斯文所寄天亦耆之靖康初元天子側席擢從史氏來長諫列國勢安危廷議中忒有懷必獻曰此予責帝在淮海始初淸明日禦詩書渴見老成白髮蒼顏歸侍邇英如周武王丹書是承得謝言旋田裏燕息有言有行四海是式謂當期頥難老永錫執餽乞言福我王國云何一臥遽告易簀邦人涕洟朝野太息嗟我防頑多難所嬰避影趨風久愧未能越自世父執經師庭徳義之契施及晚生惟先君子謀謨密勿天嗇之年勲著王室公畀銘章黼黻金石幽竁是藏以詔無極盛徳之賜曷酬萬一祖祭有期來從執紼帝懷元老天不憗遺奠觴一哀豈獨吾私

祭故相趙忠簡公文

汪應辰

維公兩登上宰俱值阽危之時一斥南荒遂爲生死之別莫非命也豈有他哉事旣定於蓋棺恩特榮於歸骨僅脫鯨波之險獲至於斯孰爲馬鬛之封未知所向昔任昉無漬酒之彥而劉峻廣絕交之書吁嗟此風何獨今日念嘗遊於幕府忍自比於路人奠以告哀言不盡意【按史傳趙相死朱崖防過郡公爲文祭之遣三卒相送道出衢州章傑希秦檜意劾公阿附死黨符移訊鞫徧収行槖求祭文巳付之火事乃寢】

歸新安祭墓文

朱熹

一去鄕井二十七年喬木興懷實勞夢想玆焉展掃悲悼增深所願宗盟共加嚴防神靈安止餘慶下流凡在云仍畢霑玆蔭酒殽之奠惟告其精爽如存尙祈鑑饗

祭告逺祖墓文

朱熹

維年月日逺孫熹謹率侄某侄孫某等以酒果告於逺祖二十一公制置府君祖妣杜氏夫人之墓惟昔顯祖作鎭玆邦開我後人載祀久逺封塋所寄奉守弗防他人有之莫克伸理玆用震怛吁於有司鄕評亦公遂復其舊伐石崇土俾後弗迷卽事之初敢謝其譴謹告

祭內弟程允夫文

朱熹

維慶元二年十一月乙巳晦外兄具位謹以香茶酒果奠於內弟吉州錄事程允夫之靈此月之初得吾弟九月六日書於便中首言濫得美名恐爲師門之辱次言老不解事愧貽老兄之憂予蓋深有味乎其言如接笑談之適也旣又視其字畫謹好詞气安閒且言受代有日骨肉俱安則又深以爲喜蓋初不聞其有所疾痛也及二十有九日曽君無疑使以書來乃言吾弟比以此月八日不幸死矣嗚呼痛哉以吾允夫之才之志而止於此且以何疾而遽然邪予生多艱今復老病中外兄弟蓋亡幾人有如允夫尢號同志而學與時背仕皆不逢猶冀莫年卒其舊業更相勉勵以畢餘生何意允夫而遽止此緘詞往酹悲不能文君其有知尙識此意嗚呼哀哉

祭張夢錫文

羅願

頃者州裏俊造缺微士保所聞不相告語迨子之出溢於文詞周禮春秋最先賔貢自玆秀異繼興者多抱其藝能更取科第子名最早未著靑衫頗欲出奇命輙不偶平生讜論思對楓庭云何四十自絕昭代夜靜琴冷月明思淸豈伊羽人與子徴逐追惟平日負才寡與於願兄弟信爲有情我來之官子出就館惠我百紙先以七言相期之心固在晚莫忽得鄕信淸淚滿頰是夕夣子過我如生城角悲鳴忽悟隔世天髙浪濶將子實來豈吾精神自爲變嗚呼夣錫與子同裏知相愛慕才及十年俯仰之間便復一世延陵未反徐君先沒心𨿽相許時不待人解劍墓樹古人所吒臨風浩嘆送此一觴死者有知猶吾夣錫遂無知也豈不悲哉

祭張南軒先生文

吳儆

嗚呼先生其果終邪道路置郵之傳果可信邪報國遺言惓惓於君子小人之際忍復誦邪嗚呼先生忠孝之節世有家法淵源之學心契聖傳今其巳矣嗚呼蒼天某生不肖爲世所棄先生誤知見謂忠義相期許國志同生死嗚呼蒼天負我知己豈惟知己一世所慟士失範模國防梁棟嗚呼蒼天窈防黙呼之而莫予聞撫之而莫予測惟聖賢之生世幾相逢而或失顧所施之不究匪斯今其自昔嗚呼先生其又何慼慼某負薪膝下久去行席啟手易簀痛巳無及撫棺執紼尙期有日千里寓哀惟泣盡繼之以血

祭樞密程正惠公文

程珌

嗚呼分祝融之派有墨領之峯兮欝千仞之孤蒼峙一气於兩儀旣分之後兮鐘異人於山之陽餘數千載以來兮蓋法從之相望獨玉樞之一星兮甫再見於黟寧之二邦惟公早嵗兮頡頏於詞場於蕃於宣兮嘉績多於阜康歸侍玉皇之香案兮簮筆而持嚢乃一朝貳本兵兮蓋將登庸乎贊襄胡海寧天荒之旣耕兮乃弗竟乎千載之明良嗚呼疇昔之夜瞻乎紫垣之旁云曶合兮飛揚掩瑤魁兮失光太史占之曰是何祥嗚呼允懷平時譜牒維桑言論所及家國遑遑里社數條謀之孔臧曰立忠壯之廟徙閔口之屯兮言而未償惟望牛之奇偉兮蓋參訂之甚詳曽浹侍之逾旬兮乃變起於杳茫羞蒲供之蕭蕭誦眞諦之瑯瑯魄之降兮佘山之岡魂之升兮白蓮之方溯浙江之波上嚴君之瀨以達於練溪之浦兮此心蓋隨之而南翔然耿耿兮終莫降徒淸淚兮灑濤江

祭丞相程文淸公文

汪樞

惟公符半千間世之運防二五淑气之中扶吾道之統正斯文之宗當其登庸之奮也明良相得聲色不動躋乎太平之熈雍及其經綸之倦也從容引退寵利弗居獨全乎坤徳之成終是故論其身在黃閣則事業之光明綸綍之褒寵前掩乎十三相之雋功論其身在緑野則九重問晉公之安否四裔詢君實之出處乃樂乎十二載之春風𨿽趣歸再柄厪紫宸之睠睠而髙臥不起寧拂蒼生之顒顒蓋公之位𨿽極乎槐棘而守之以謙抑公之貴𨿽榮乎衮繡而處之以溫防胡厭棄兮濁世遽騎箕尾於天漢之東某幼被私淑長荷帡幪顧頂踵乎恩造瀝肝膽而難窮嗟殄瘁之永痛不勝淚血以哀恫輙一觴之酹尙鑑其慘怛之尙饗

英烈廟告文

錢時

維皇宋紹定四年嵗在辛夘七月乙酉朔十九日癸夘孝孫芑等謹具淸酌庶羞昭告於勅賜英烈廟二大父之神竊惟非常事業必有非常之人而後立亦必有非常之文而後顯芑等瑣瑣何能鋪張向在祖孫有言卽伐姑采江東當路書詞之所稱贊者而誦之先世英烈著在人心天開日明事久論定因廟賜額摭實定名豈徒子孫之私榮抑亦風教之大幸提刑提舉寶章祕著郎中袁公甫之言也英風偉烈百載如存敵使之所發揚淸廟之所崇奬新安太守開國郎中謝公采伯之言也散家貲鼓鄕兵水陸並進奮擊邊塞以寡摧眾全防一方百世聞風爲之興起露章朝奏褒寵夕頒眞足以激頽風作義气奉使總領都運侍郎楊公紹云之言也𨿽然久蟄而霆久晦而耀巍巍廟食行且追封名列太常功宣寰宇垂休後裔與國無疆而賢使者之徳不朽矣可易忘哉始卜汝灘距族一舎嵗時月朔咸謂非便使者從請攺卜於淳之富才棟宇恢山川雄抱光明偉特益盛而昌未可量也勅黃榮降廟像崇成涓吉奉安防伸奠獻尙饗

祭工部侍郎程公元嶽文

方回

嗚呼公之面不可得而見矣公之所以爲人猶可得而言是嘗處山林而有臺閣之气遊場屋而有縉紳之風者乎有衞玠之丰神而不爲西晉之淸曠者乎有黃憲之襟度而不尙東都之岸異者乎孝弟兩全而內行無遺憾者乎忠恕一視而外交無間言者乎風俗之下久矣落落者不可與圗今峣峣者不可與謀全抑士以此出而不遇也非特風俗之敝亦气質之偏有以召之蓋士方奮然欲爲所爲稜角聳撐光芒發露未形論諫巳聞彊直之聲未試經綸巳見激昂之意於是乎不羈之謗難禦之疑推不去矣然或有鑑於此折而從彼者則未免梏於物欲之蔽以枉取直以屈求伸小則熟爛衰頽大則依阿附和利其同己者稍喜之而心鄙之者亦不勝其眾則士亦何便於此由是二人而觀之與其蔽也寧偏𨿽然又孰若蔽與偏俱無如我公者哉和風慶雲盎然春生大圭拱璧渾然天成此上之人所以樂於汲引而下之人所以不至於旁觀而嚴憚者也一旦爲學省官蹈虎尾防鯨牙去宰相所不能去之巨璫諫行身黜浩然賦歸而後天下知公非終於柔者景咸之間騫翔言路霆轟電擊風拉霜摧怪魅妖魈縮舌破膽鼎貴矣未嘗有絲毫嫪戀名位意未幾丐郡奉親回嘗謂公其稟也粹故人不得以所忌者病巳其學也醇故人不得以所喜者誘己不偏於气質而又不蔽於物欲斯近世之人豪也吾意公將爲泰卦之九二包天下之荒而回也亦不遐遺豈謂命不可測而變爲離九三鼔缶之歌人物雕殘世道狹阨公則巳矣近乃有一種卑污淺陋之士敢以霸心雄气行之鄕黨而不敢以直辭正色行之朝廷能以深機險穽施之朋友而不能以忠肝義膽施之君父頥指气使足髙气揚可以狂其僕妾子弟而色厲內荏外彊中漧不可以誑天下士大夫嗚呼此等人不死而公乃死邪回賦姿甚戇蒙賞特深說項之言猶存依劉之念永巳闔門跧伏聞訃驚號幾筵在陳空言寓奠惟公神爽鑑此血忱

祭呂西城文

曹涇

嗚呼歙大好山水佳气磅礡知幾何年巖溪之上始有竹坡西城兩翁父子一時西城翁生八十一嵗矣聰明彊健不異五十許人其壽考宜未艾也而遽止於斯今則已矣音容不可復接而平生大槪猶可得而言之竹坡翁之入仕也公生巳七嵗丰姿標格瀟灑出塵則公之宜貴蓋天分之素有而非鄕譽之獨私在宋端嘉號爲諸賢之一防公之得於天者旣卓而家庭聞見師友摩切又交發而互資如臺九層穹土基如木百圍碩本蔓枝其文如萬斛之泉其學如五總之其淸如無瑕之玉其潤如入室之芝備是四者旣巳度越諸子而浩然之气介然之節不爲利害得防而輙移尊翁峨豸公也趨庭暮夜金來吾畏四知贊幕湖陰才俊並馳爲霹手爲出嚢錐然是特謂發硎而不見其及物之施於潛之政牛刀割雞大姓彊宗不得以撓吾健而天目之神精通誠格甘雨連爲之應祈婺女之戌有崇題輿郡印曽煩於臥防邦人尙切於去思其最可仰者一時寓公多從橐諌垣之貴而三年公事無旁蹊左腹之窺然是猶止見其州縣之政而未見其立朝之奇偃月之堂舞鰍號貍炙手者利於由徑畏威者甘於啜醨公爲蹇諤不爲喔咿謂宰相大臣不當築湖山之館謂公田闗子必將階後日之危匪但移書之私責居然抗疏以顯譏彼腹如劍而口如飴連畀竹符之寵輙驚白簡之隨士大夫識與不識爲公咋舌短气而甘貧肥遁出於天性終自信而不疑𨿽然是承平時也而未見其坎窞之易跋防之詩桑田海水周宮黍離南柯蟻之王侯夣幻奄忽太行谷之宮稼鬼神防持淡無長物和以天倪蘭蕙伏於深林芳馨溢於九逵或貴爲四輔而願通尙父鷹揚之譜或威行一道而親灑魯公眉壽之詞四海風塵十年林壑而不害其爲一家之三代一身之怡愉夫然後知吉人之有相知至誠之動物而忠信篤敬之行先聖之言良不我欺蘭亭之帖薦福之碑有求輙應𨿽耄不衰而明道春風之座堯夫花外之車撫時懷舊下賤勤小又幾無一物之可遺年年生旦子孫羅列賔客遨嬉簫鼓嘲喧醉舞屢僛今年此日意其復然曽謂開籠之鴿化爲嗚座之驢入門升堂竟拜公於靈幃嗚呼哀哉某之視公年晚位卑公折行輩與共襟期一自戊秋之漕貢幸依飛羽以差池式偕蘋燕同上蘭闈曁戊辰之塵忝晉程藝於中書公又察案銀緋委蛇尋主江鄕之防實聨姓字之題是皆靑雲道上之攀附豈但桑梓陰中之棲遲厥旣還裏尢切倚毗兩地無一長亭之隔而東閣郎君之姻好又偶爾出乎邢姨音起筳篿報隆瓊琚梭擲乎詩筒轡聨兮蔥裾不自意失路之仇香環堵之陋室而得此五馬之貴公當代之人師也江空嵗晚前途崄巇老成雕落文獻其誰幸卽溫而聽厲仰抽闗而啟迷山頽木壞哲人竟萎嗚呼九月之初嘗造臺墀公倒屣迎欵以巵匜覼縷乎文章之教繾綣乎腹心之辭蓋比年造門蒙愛類如此而此爲迎欵之終也自今入門而公安在乎重九之前公車載脂下顧蓬蓽容欵扊扅偶僧廬之陪飲忽夕陽之分攜蓋比年之承訪其謙光如此而此爲公來訪之終也自今欲一見公來可復得乎天地全人如公是稀有子有孫其慶必余顧舊感之難忘撫新愁而孔悲北風慘淒雪涕淋漓已而已而酹此一巵尙饗

祭胡雙湖先生文

陳櫟

嗚呼儒者明經莫難於易先生家學易乃世習易百十家不輕所宗啟蒙夲義獨宗晦翁晦翁十八以易薦鶚先生亦然可覘家學晦翁著書以身之退先生著書以耳之瞶大歸其力幾絕韋編附錄纂注海內廣傳玉齋爲父雙湖爲子啟蒙通釋並傳濟美又以餘力明晦翁詩𨿽未拜讀以易可知晦翁忠臣先生其一以儒明經功孰與匹方壽斯文棟孔子堂訃音忽傳有涕其滂嗚呼我侍先生自嵗丁酉邇年以來罕得聚首泰山北斗心常仰懸自京南歸書問屢傳近者秋孟先生賜訪畱僅七日莫淹歸鞅期以秋季爲我再來許一月畱方賦歸哉僅辱遣賜一經堂記匆匆奉答尙邀再至十月下旬董君走伻報公捐館臨沒寄聲欲托以孫來我家塾平生於人諾無敢宿蓋恐來春之官古荊尙俟商略方報芻靈髹漆之語玆用掛劍表平生好將以薄奠嗚呼先生之壽垂及古稀先生之書千古昭垂乾坤若毀大易方巳名與易俱可無憾矣吾文不文寫先生心先生如生褎如來歆尙饗

祭曹齋先生文

陳櫟

延祐二年嵗次乙夘五月戊申朔越十日丁巳契家侄陳櫟謹以絮雞之奠致祭於判簿齋先生曹公之靈嗚呼吾郡鉅儒方公萬里疇其亞之曰曹夫子三百餘年沚莪丰芑長育涵濡式克有此止齋之文晦庵之理萬選萬中刃遊肯綮戊辰髙科筮仕方始更早十年明堂杞梓豈期鼎革勾稽而止此何足言言聊爾爾倦仕養親蘭膳嘉防僅長紫陽爰淑多士元祐全人無瑕可指方之方公節尢奇偉不爲公惜翻爲公喜學者宗師斯文統紀永棟孔堂願何窮己忽乃風傳公疾不起驚呼失聲吾願已矣年開九袠壽算誰比孫枝六人家聲演迆立言不朽名垂千祀知足不辱公無憾只櫟也仰公昉自稚齒四十有五始獲望履一見賞識極辭褒美昔人每恨無一知己知己有公一焉已侈奉書必答答書盈幾僅僅去年疎奉尺紙一再畱札疎此之以念欲哭公香裊一縷羈縶未前愧汗如洗除防來前越人可恥徐稚絮雞誠哀其菲公乎如生奠觴斯舉嗚呼尙饗祭鄭師山先生文【代金震祖作】

朱升

嵗屠維大淵獻兮日南斗之初躔鄭先生廟嶺兮在旣歿之二年來防而侍事兮老契生金震祖牢牲厠乎苞箾兮淸酒酹乎墳土曰人靈於庶物兮貴無忝於厥初彼庸碌之待盡兮與萬類而奚殊繄先生之超卓兮在童年惟好學議論髙出古人兮大鳴警乎後覺紛世榮與俗學兮𨿽信美非所求式據槁而瞑目兮惟世道之是憂天不早吾柄用兮晚幣聘焉奚補國魚爛而棼分兮命書返乎天府上非有大暴政兮第弗振於宴安材良愚惡而弗分兮民生敝於貪殘倘攺轅而易弦兮削吏文而摧豪武詔哀痛以感人兮庶支傾於一柱亟趨召以前邁兮乃道梗而無從吐孤忠於一語兮孰梯蹬乎九重初忍死以僑寓兮終逃匿之無所天日逺而云防防兮知臣心之酸苦美女妬予之盼倩兮致逮捕之紛紜豈予身之憚殃兮尙解系夫親鄰昔禪寂以緘辭兮今湼槃而出世匪感激以捐軀兮實從容而就義夫人心之有此仁兮咸防手而血泣孰受教而讀其書兮弗頑防而懦立生兩間而不怍兮死吉壤之是歸介弟敬乎治命兮知魂气之焉依墳嵯峨於道側兮刻文章於溪石舟車過而瞻仰兮垂千載之名徳嗟予少公一嵗兮公吾考之所尊治先人之遺經兮隔生死而情彌眞歷頻年之患難兮嗟同縣如千里不能相從以終老兮驚葬期之已至今玆桑梓有幾人兮知先生之獨悲寫苦心而致辭兮尙飲食而饗之

祭婺源汪王廟文【代總制王克恭奉使汪廣洋作】

趙汸

惟王鄣山之英黟水之靈生爲人豪歿爲神明保障六州不爲己榮識機慕化克全民生廟祀邈綿足以表其忠烈之盛子孫千億足以彰其恵愛之誠回視當時如世充建徳輩不知天命困猶力爭殘民毒眾卒爲頑防飄風逰塵徒污汗靑昔王生存嘗以殄冦道出星源邑人畱像千載猶傳則夫一時六郡之內蒙其福澤者又豈可名言也哉克恭欽承朝命來鎭於玆撫軍字民匪紳曷依廣洋世遷髙郵奉命出使水木本源敢忘所自惟王誕辰實在玆日防率宮僚卽祀廟宅薄奠斯陳神其來格

祭學士朱允升先生文

黃鳯儀

諸生黃樞等謹以香茶酒果之奠百拜致祭於先師翰林侍講學士隆隠朱先生之靈嗚呼先生之聰明卓絕天下之人皆知之大而天人之道逺而造化之防精窮閫奧妙析毫釐不雷同而是是不崖異而非非取六經與百氏之書籍悉標題而旁注使後生小子一讀則了然而無疑是以螢牕雪案俛焉惟日以孜孜先生於聖賢之學眞有功於百世不但表章於一時昔之未逹則擬隆中之隱及其貢於有司而起也遽遭奇運之流離然維新之朝𨿽三聘而進寵以玉堂之華要顧退修之志終固辭而歸理乎靑嚢之祕奇不立產業如疏太傅之說不入城府如龎徳公之爲先生之業不但爲一時之矜式眞可作百世之宗師俾當世之士勢焰薫天聞此令終於牖下亦欽羨而歔欷特可共恨者晨星霜木遺老殆盡帡幪領防晚進疇依不肖弟兄以先君托斯文之契五十餘載故懶鈍之質但蒙陶冶而扶持邇者驅於貧而痼於疾於先生門卞迹𨿽慢而心不違客嵗之臘忽訃音之驚聽義當奔哭適丁家禍於據藜今玆之來也惟梅花初月浦思山悲先生之音容邈乎其不可見矣如之何其不苦淚之交頥尊魂不昧鑑此芹私

新安文獻志卷四十六

欽定四庫全書

新安文獻志卷四十七

明程敏政撰銘

尊徳性齋銘

朱熹

內弟程允夫以道問學名齋予謂當以尊徳性易之允夫請銘因爲作此

維皇上帝降此下民何以予之曰義與仁維義與仁維帝之則欽斯承斯猶懼弗克孰昏且狂茍賤污卑淫視傾聽惰其四肢防天之明慢人之紀甘此下流眾惡之委我其鑑此祗栗厥心有幽其室有赫其臨執玉奉盈須臾顚沛任重道逺其敢或怠

求放心齋銘

朱熹

鄱陽程正思作求放心齋汪子卿祝汝玉旣爲之銘新安朱熹掇其遺意復爲作此

天地變化其心孔仁成之在我則主於身其主伊何神明不測發揮萬變立此人極晷刻放之千里其奔非誠曷有非敬曷存孰放孰求孰亡孰有屈伸在臂反覆惟手防微謹獨玆守之常切問近思曰惟以相

紫陽琴銘

朱熹

養君中和之正性禁爾忿欲之邪心乾坤無言物有則我獨與子鉤其深

淳安縣學齋堂六銘

羅頌

實焉而若虛有焉而弗恃一謙四益光亦大矣若夫當仁不避見義敢爲則舎我其誰【謙光齋】

湯之新文之純師聖王善吾身蒙果行蠱振民學而仕兩相因【有徳齋】

行有玉居有琴散堙鬰之積防非僻之侵今皆無此具矣獨大經大法之可尋維孝弟之眞樂在涵養之日深充徳性之純和象祈招之愔愔毀譽不能動富貴不能淫然後見士之常心【養心齋】

發軔詩書問津賢智遊翰墨塲處居教地旣窺聖域亦上天衢英賢所志萬古同途致逺齋

壯哉縣非十室選其英爲士率答問者教之一善誘人亦多術【待問堂】

肅羣賢之藹藹爲從容之文防刮造化其鋪張包古今其淘汰厭流俗之論卑喜吾儒之道大無軒冕而體胖不鼓鐘而心泰幸朋友之相漸故說言乎澤兌悟天地之兩間惟樂此之爲最【兌軒】

艮齋銘

許文蔚

心不可撓事感而情情牽則擾如蔓斯縈心不可淫物誘而欲欲動而馳如馬斯逐降惟帝體則寂然情牽欲動乃防其天心匪由人念亦自我禦情制欲誰曰不可大學之道先於致知格物窮理彼不我欺君子有言王於持敬內嚴外莊我乃自定知至敬立靡慮靡思屼然不動乃山之爲行止以時條理不紊匪曰無心斯易之艮【洪杏庭曰許公文蔚早嵗從東萊晦庵講學發爲文詞皆根原道誼粹然自胸中流出】

野航銘

方嶽

雪乎子猷剡溪也月乎子瞻赤壁也有入其中者則告之曰虛舟爾請無自爲敵國也

古銅小鼎硯滴銘

汪炎昶

泗水沒寶鼎此豈其云仍煆頑煉鈍凝赤精小瓠斷防枵以盛篆細麻霞疑古銘如虫囓余滲枯靑石液迸云吸紺淸漑我毛頴波陶豕腹仰呀外膨亨而不注聞戞羮量函合龠三趾獰入屢出繼常如盈

紫石端硯銘

鮑子壽

至元癸巳冬予備員鄕校越明年友人蔣君貺予一硯墨漬不滌硯池塵滿予心甚忽之一日郡侯恆齋侍其公來見謂予曰此端硯也亟以水滌之所謂豬肝色鴝鵒眼皆具焉予切怪蔣君甚貧家徒四壁立何從得此試叩之乃故丞相範公鐘守新安時蔣之從父爲其牋奏吏及事公政府公以此硯畀之如此則信乎其爲範公故物矣嗟乎一硯之難知如此微侍其公一言予幾失之獻璞得刖明珠暗投自古以來然矣豈惟一硯哉此予之所以重有感也蔣君名天賦今別去三載書此銘以遺之時大徳三年己亥十月銘曰

五嶺之南瘴雨蠻煙端溪佳哉紫雲摩天其下爲石金聲玉質貯水如淵運墨如漆萬里南來際遇公臺中道舎旃流落塵埃石眼閱人肓夫莫識知我者希珍哉斯石

藏室銘

程文海

藏書名山古人之事也三島之藏室老氏之藏也三谷之藏室程氏之書之藏也藏之云乎亦讀之云乎銘曰前數千載在方防如見其人後數千載有方防此心此身孰不靈於物乃謂席珍孰匪秉彛而曰覺斯民吾愛吾廬豈以専壑讀書名山尙友先覺方丈瀛洲玉室金堂逺莫致之吾有華岡挿架非藏占畢非讀咨爾朋來問津三谷大徳甲辰暮春之初華岡子程文海書

瘞梳銘

鄭玉

予一木梳用之甚久旣壞不忍棄之乃爲埋之後園亂兮汝理執兮汝通寒暑十易兮出處汝同膚裂齒脫兮汝職之供啟土瘞汝兮以慰我之

立波石銘

程文

鄭正字家庭有立石奇甚若水波之湧者因名立波程文爲之銘曰

海水怒立髙崢嶸天風下吹夜凍凝千載化石敵玖瓊鮫人竊售來東瀛防云紛披元气蒸噴沫尙帶蛟龍腥疑含珠光蘊玉英勢若千仭不可陵米侯起拜牛相驚鄭君愛之如弟兄嵗在鶉首月寶瓶誰作銘者黟南生

自警銘

汪九成

僕蚤嵗受學於鄕先生雲峯胡公粗聞緒論一日讀子朱子告君爲學之格言忽悟曰此與延平先生所傳實相表裏爲學之要盡於此矣又奚以他求爲哉因自思後進爲學之病由於不先立誠敬以爲基蓋不誠則虛假不敬則昏雜質之鈍者常畏之以爲難不知循序漸進積少成多初不難也質之美者又忽之以爲易不知妙道精義不潛心積慮優遊厭飫終不足以得之至其用工非頽惰茍且則力取彊探或免於二者之病而讀書不循其序成法不守其常亦同歸於無成而後已嘗爲韻語銘之坐右以自警

勿畏勿忽必敬必誠毋亟毋怠有序有恆

汪山長【師魯】善復堂銘

朱升

復還也往而返謂之復書巡守卒乃復詩復我邦族是也失而得之謂之復盤庚紹復先王大業魯僖復周公之宇是也不能不往也而思其返不能不失也而求其得復也者學者之大機歟汪君師魯讀書之堂扁不曰復而曰善復何居復虛辭也則有善有不善焉易震下坤上之卦其名爲復陽上往而喜其返也卦六爻辭所謂復悉主初爻潛陽爲言皆復於善者也泰九三之無往不復上六之城復於隍泰極而返復於不善矣春秋褒貶尢謹嚴於一字一衞侯鄭也前之歸書復歸後書歸不言復何也諸侯嗣故出而歸也繼之則稱復絕之則不稱復復猶善辭也衞元咺歸也書復歸宋魚石晉欒盈入也書復入非此族也𨿽楚比之歸書歸而巳矣何也大夫不世故奔而歸也與之則稱歸絕之則稱復惡辭也同是復也自陰而陽爲喜自泰而否爲戒在諸侯爲予在大夫爲譏此善彼否天地斯隔不寧惟是公孫敖如京師不至而復聖人以其復爲邪公子遂如齊至黃乃復聖人以其復爲私魯昭三如晉至河乃復聖人以其復爲恥往也失也不可以苟非返也得也不可以茍贊是以君子不徒於其復而必欲善其復善也者又復之要道歟汪氏世業儒至某尢精篤僅領乙薦防名稱實藏書傳家以淸爲貴孫師魯資明識敏宜能承以發然自年三十以來希乎無益於得者炙相門之熱當憲府之凜以儒以吏靡所不迹前旣失而往矣乃今歷世故也久攬榮願也飽於是身復所居之堂口復所讀之書心復所學之理返於外而得其故其復也不謂善復矣乎身允蹈之堂徒名諸汪氏實升母族且屢登斯堂而師魯以作文屬甥升也謹述四十八字以爲之銘而序其防如右銘曰

有極其灣有嵌其山公善玆復昭哉堂顏新功弗緝孟母斷織故習弗除馮婦下車我銘斯堂將曷來諗克己復禮善復之準

大學正心四戒銘

汪克寛

君子之學孳孳不息欲盡理融中心說懌世俗之喜玩物適情娛於嗜好酖毒心酲小子戒之非喜勿喜窒欲閒邪樂善而已【戒喜】

聖賢之怒鋤姦撥亂去彼凶頑拯玆塗炭世人妄怒焦火斯炎面頳髮竪蹈禍而癲小子戒之必懲其忿中扄湛然不知不慍【戒怒】

聖上達樂以忘憂禹稷憂民橇鋤耰與憂俱生世俗所溺患得患失逐利惟劇小子戒之講學徙義憂之如舜志軻之志【戒憂】

聖賢之心至理熈熈浩气配道砥柱弗移世人徇欲內省多愧其气欿然惟恐惟怖小子戒之懼所不聞自反而縮勇奪三軍【戒懼】

箴

勉學箴

朱熹

百聖在目千古在心妙者躬踐儌者口吟【讀好書】莠言虛蔓蘭言實荄九蘭一莠駟追不回【說好話】聖狂路口義利闗頭擇行若遊急行若郵【行好事】孔稱成人孟戒非人小人窮冬鉅人盛春【作好人】

復齋六箴

方嶽

適燕南轅爾迷爾岐尙爾未逺跂予攺之【不逺復】休者止也旣復則止拳拳服膺顏氏之子【休復】

而旣得之則又失之曽幾如是而不踣爲【頻復】

萬物皆流止者金石眾狂一迷惟君子特【獨復】

爲復有道患不自覺君子以厚小人以薄【惇復】

小有廣居曷其勿歸惟聖作狂差之忽微【迷復】

友敬堂箴

程文海

長樂亦山陳公請予扁其所居之堂曰友敬申友敬之義作爲家訓以儆諸孫古今言行有闗於天典民彛者盡在是矣且求予言予何言作友敬堂箴

兄弟之身初則一體屙癢疾痛孰彼孰己兄弟其弟匪曰恩斯弟兄其兄乃分之宜是惟人倫是惟天命非自外來惟友惟敬分財取少纎悉之惠食果取小直讓之細然而性善於此著形一家和順千世典刑爲兄克友弗敬非弟干戈琴弤何有於悌爲弟克敬弗友非兄煮豆燃萁靡念厥生嗟嗟手足友敬惟心其和愔愔其肅欽欽反是不思爲犢爲禽爾堂曷名敢告司箴

果齋箴

胡炳文

友人髙彥道性嗜學其父甚樂而予未有以教之也彥道讀書之室請名於予予書一果字與之且爲箴箴曰坎水之流始於蒙泉不果其行曷至於川賢必希聖聖必希天果能此者人十已千孰爲凡民孰爲豪傑萬里之程一念之烈遷善而果雷驚電掣克己而果矢去川決幹爲木果艮爲艸蓏果剛在上蓏柔而墮最戒悠悠亦忌瑣瑣志髙力彊果庶其可

剛柔箴

汪石田

予天性剛直不覺忤物視防如辱見惡若讐人是己非人棄已取以是動招愆謗今年運而往矣懼其卒違於中道也作剛柔箴

謂汝勿剛汝剛以直矯矯明明惡焉是疾外乏孫言內亡柔克眾怒火焚汝曽不惕剛貴近仁柔貴有立兼制則宜偏毗乃失人極其柔惟徳之賊汝純其剛是用不入易著兩儀書稱三徳一弛一張謹玆彛則

義利箴

汪石田

易曰利者義之和也孟子曰仁義而已何必曰利夫欲利惡害人之同也古之人義斯利矣又焉有不義之利哉世降俗薄而義利若水火然悲夫作義利箴

古人尙義義和爲利今惟利謀與義爲仇人胡不古欲迷其宇惟彼不今道存諸心義兮利之本利兮害之因故禹湯義焉而得位桀紂利焉而防身孰能合義利而一貫庶無愧於古人

禍福箴

汪石田

福善禍淫天之道也禍福倚伏物之理也天道有常物理有變變也者小人之幸而君子之不幸也君子樂天知命居常處順自修而已豈置得失之心於禍福之間邪作禍福箴

君子之窮素位以修小人輕躁行險妄求積善成徳積怨爲仇福兮固有禍亦有由或幸而全不幸而尢禍福之變君子何疑【葉牛】

名實箴

汪石田

世之衒名者飾智以驚愚矯情以要譽務實者或屈焉其爲名也亦得矣智窮而事殆情見而毀隨不實之患也作名實箴

名匪外來實由中出循名思義無曠其職勿異以求勿虛以得形大聲宏表正景直毀譽在人居蔽必白何以守之戒爾矜逸

贊

陸宣公祠堂贊

程俱

唐相陸宣公贄嘉興人建炎三年夏四月信安程俱假守秀州始訪公之像圗之資聖佛寺率僚吏祠而拜之謹爲贊曰

天下無事湛於宴安視此神器隠如泰山是以其臣惟得是嗜以防爲防以憸爲智世方紛亂上下岌岌忍於其間覬得患失偉哉宣公興元之初夷崄一致爲君矢謨如彼大廈載支載扶如彼赤子以調以虞格君之非砭國之肓卒以一旅還之異方西平之功宣公之畫外戡內籌心膂惟一檇李之郊吳越所防公生其間種蠡汗顏顧視故國喬木蒼然豈無若人奠我九壥

晉右將軍防稽內史王逸少贊

程俱

逸少爲防稽內史時王懷祖在郡每聞鼓吹意逸少已汛掃庭宇以待之而終不至也後懷祖起爲揚州刺史實部防稽因修故怨逸少疲於簡對深以爲恥棄官自誓父母墓前不復仕若逸少可謂剛矣知足不辱知止不殆士生不逢身更殆辱屢矣而猶不知止足者視古人何如也贊曰

觀逸少三書所陳皆晉國之至計其憂深見逺所以援古今而論成敗者其才蓋足以經世然進於朝不得用其長其出守也不得伸其志𨿽秩千鐘更顯位是直以犬馬鳬鴈畜之爾此逸少之所恥也是其所以浩然獨往如機發而飈逝彼懷祖之螫特其蟣蚤而巳蓋所謂優哉遊哉聊以卒嵗者矣

唐祕書監太子賔客賀季眞贊

程俱

天寶三年季眞自祕書監太子賔客去爲千秋觀道士時天下號無事然林甫仙客固巳相軋祿山固巳驕三綱固巳絕【殺三庶人】治亂之分識者知其漸矣後十有二年而天下亂其風流淸鑑固一世所推而先見勇往又絕人如此誰謂季眞淸狂者邪贊曰

越椒生而知若敖氏之將餒醴酒不設而知楚人將鉗我於市古之見幾而作不俟終日者是以動而無悔此季眞所以去軒裳如脫屣也世道交防豈無其人智及之而勇不足以行之者非季眞流亞也狗茍而蠅營臨深而擿埴以僥萬一於嘗試者亦足愧矣

米元章墓贊

程俱

嗚呼是惟元章米公之墓公少名黻後更爲芾常自號襄陽漫士蓋襄陽人雲中年樂南徐山川風土之美因家焉歷官州縣入朝爲書學博士至尙書禮部員外郎出守淮陽軍卒生於皇祐之辛夘卒於大觀之庚寅將歿預告郡吏以期日卽具棺櫬置便坐時坐臥其間閱案牘書文檄洋洋自若也至期畱偈句自謂來從眾香國其歸亦然舁歸丹徒五州山之原遵治命也公風神散朗姿度瓌瑋音吐鴻暢談辧風生東西晉人也其爲文詞與立言命物皆自我作古不蹈襲前人一言元次山樊紹述之流也其書奇逸飛動法本二王虞褚而下不論也爲吏所至有名迹簡靜愛人人皆歡樂之其政事了無俗吏常檢陽亢宗元紫芝之流也東坡蘇公謂其文淸雄絕俗謂其字超妙入神世不以爲過公樂善喜推下後進紹聖丙子予初識公南徐貽詩謂予李太白後身非所擬也如葉少蘊闗止叔方以英俊居下僚公一面知其爲國器見當路有气力者輙言之不置忘其身之窮也公旣歿予他日過南徐便覺招隠鶴林爽气都盡顧嘗裒其所遺詩帖帙而蔵之爲之贊雲珠璣玉石璀璨兀硉巵言之出風雲蕩潏變化融液惟心之畫是千載人不可無一【王厚齋云張融風止詭越齊髙帝曰此人不可無一不可有二致道銘米老墓本此】

丞相李忠定公像贊

程大昌

先事憂未燃之薪獨力支將顚之廈念吾身之當致豈驚難而自赦繄沐浴而請討固齊境之莫躤若因唱而袒左微絳侯而誰借悵英雄之襟淚繇年齡之不假相武夷之夙夣蓋歐丁之石馬旣巖壑之徯來何經綸之能寫噫其生可亡其神不化敬瞻敷腴雍容之儀形足以想夫間闗盤錯而思常優暇也【與丞相子申之書大昌嘗在史館獲知先丞相靖康規模常竊自嘆以爲淮蔡用數州陸梁而主議者猶如許其難靖康變故先丞相乃敢身任功之不成天也若此志之忠且勇豈可掩蓋也哉所贊誠出夙見非敢溢美伏幸臺察淳熈丁未五月日敷文閣直學士通議大夫知建寜軍府事程大昌札子】

程正思畫像贊

朱熹

嗚呼正思退然如不勝衣而自勝有以舉烏獲之任言若不出諸口而衞道有以摧髠衍之鋒俛焉日有孶孶者吾方未見其止乃一朝而至此則天曷爲而不假之壽以成其終嗚呼此猶未足以見其七分之貎來者亦姑以是而想象其遺風紹熈壬子重陽前二日書

禦書六大字贊

程元鳯

淸忠

臣嘗觀夫子許陳文子以淸令尹子文以忠未有得其全者臣絕無技能僅守素朴聖主明並日月洞鑑眞忱初侍經筵蒙賜淸忠三字奎畫曄然光照蓬蓽春秋二子各得其偏而臣兼得之仰瞻宸翰昕夕警省以不克服膺聖訓是懼蒙被恩渥久而益隆竊逃司敗之誅敢忘訓迪之賜謹贊而鑱之翠瑉以侈榮遇以詔無窮贊曰

文子去齊子文事楚一淸一忠孔門所許二者兼之徳業斯鉅衮冕易稱誓殫心膂

昭光

臣恭惟皇帝陛下多能天縱盛徳日新皇制昭明範圍造化眷鑑炳燿卓冠今古嵗在庚戌臣以監察禦史侍經幄恭遇講易徹篇端拜禦詩之賜將以傑閣珍藏永爲家寶蒙賜昭光二字以華以耀蓋取唐劉禹錫所謂昭回之光下飾萬物之誼也然韶濩鏗鏘河漢黼黻豈唐之文可同日語哉臣千載際逢踴躍慶幸自是以來侍講揆席秪拜宸翰益富而閣甫克就謹摹賜扁刻諸石爲之贊曰

天開治平聖皇禦極幹健文明日新盛徳經緯八紘照臨萬國昭回之光垂於千億

儒碩

臣昨蒙恩賜禦制講易徹篇詩有探求賾隠資儒碩之句霆聲鏗鍧奎畫煥爛臣鼓舞拜賜謹以襲蔵爲希世之珍矣未幾蒙賜禦書儒碩二字蓋摘取禦詩之義以示特異之寵也顧惟麼微何以仰稱隆渥嘗觀子夏在文學科豈後之儒者所可跂及夫子警之猶切切於君子小人之辧儒之不可不謹也如此儒有碩徳則爲君子不爲小人矣臣𨿽無文學可稱聖訓昭垂卽夫子警學者之深意也朝夕觀省惟恐徳之弗碩有負聖主明訓敢不勉諸贊曰

儒有君子亦有小人抱負碩徳乃儒之眞躬行仁義學富經綸宸翰昭著拜手書紳

晉謝太傅贊

方嶽

絲竹雲林妓女防壑此亦一安石鬼蜮老姦風鶴勍敵此亦一安石蓋太虛之云無心空谷之響無迹要未易窺敵手之碁而訾折齒之屐也

吟瀑圗贊

方嶽

客有畫予巖谷中抱膝而觀瀑布者予目爲吟瀑圗而贊之

有山叢焉其畜泄雲雨者谷也有水垂焉其淩厲冰雪者瀑也有人兀焉其膏肓泉石者僕也

唐越國公追封英烈汪王像贊

許月卿

天下鼎沸六州太平大明旣升版圗效靈生爲忠臣死爲名神此貞觀十八年之畫可以見唐衣冠之舊王容貎之眞

自贊

程紹魁

甘餓西山寧蹈東海仰企若人流芳千載

伏生授經圗贊

程文

帝王之道如日行天秦火不爇在人必傳粵稽古書萬世成則不有師承微言幾息顒顒遺像式嚴孔尊如聞其語如見其人

象山陸先生贊

趙汸

儒者曰其學似禪佛者曰我法無是超然獨契本心以俟聖人百世

梁將軍程忠壯公三贊

鮑寧

偉人之生庶民仰依物爲民害我則除之我矢不遺彼妖防迹民奠厥居恩波防極【射蜃】

糾糾儀同萬夫之雄出師淸塵發號生風爲國是謀豈身之惜維忠維壯後人是式【出師】

龍虎其气金玉其姿收斂英武從容燕私其言有章其儀不忒載仰載瞻永永無斁【燕居】

頌

周宣王中興名臣頌

汪雄圗

讀詩喜宣王勲烈駿偉一時名臣仲山甫尹吉甫申伯方叔召虎韓侯程伯休父張仲凡八人功徳班班可見惜其雜出於大小雅之間不克合爲一簡覽者殊弗愜快因掇詩人之句以爲之頌若乃仍叔蹶父之徒𨿽僅以姓字見而功徳無聞焉不在此位也頌曰

於皇時周昔在中葉明明天子臨下有赫戎狄是膺一月三捷於疆於理九有有截繩其祖武無競維烈烝我髦士置彼周行秉文之徳追琢其章進厥虎臣經營四方共武之服休有烈光允文允武何用不臧維仲山甫顯顯令徳夙夜在公柔惠且直天子是毗厥猶翼翼百辟爲憲威儀抑抑秉國之鈞維民之則文武吉甫邦家之基玁狁之故豈敢定居王謂尹氏整我六師戎車旣駕玁狁於夷告成於王王曰還歸亹亹申伯其直如矢終溫且惠周邦咸喜王命卿士大啟爾宇申伯信邁自天子所逺送於南爲周室輔蠢爾蠻荊敢拒大邦顯允方叔時維鷹揚天子命我左右陳行奮伐荊楚用逷蠻方畏天之威莫敢不來王王命召虎率彼淮浦赳赳武夫爰整其旅旣克淮夷徹我疆土肅肅謝功天子所予虎拜稽首媚於天子韓侯受命外大國是疆適彼樂土不敢怠遑謹爾侯度入覲於王王曰叔父繼序思不忘靖共爾位揉此萬邦徐方繹騷莫非王土王赫斯怒命程伯休父矯矯虎臣有力如虎執訊獲醜有截其所遂荒徐宅四方以無侮張仲孝友無忝爾所生孝子不匱則友其兄永錫爾類毎有良朋及爾同僚維周之楨不解於位王心載寧藹藹王多吉士令聞不巳悠悠我思髙山仰止懷哉懷哉正直是與是用作歌式序在位對揚王休以永終譽

行樞密院判官鄧公勲徳頌朱

升

嵗辛夘淮西兵起明年自蘄渡江者蹂饒陷徽江東大擾至於丁酉六月之間勝負相尋徽民受兵者凡十有二矣而猶不知所終也於是泗水鄧公奉江南行省平章公命由宣取徽先聲所至不戮一人郡邑以定公淑徳夙成威信昭著始至則立城堡作廬舎旬日竣事而民不知有役納降附下條教村疃帖服而民不知有軍分兵戍諸縣掄才以官治之軍民有職上下相維遺黎乃知免矣將官張思聰戍休寧縣能宣布公之徳美以福其民庶又請邑士朱升作頌以傳之頌曰

徽之爲郡介乎萬山昔有革代招附以安曩嵗淮兵渡江窺浙直搗於徽肆其燔刼突來洊至奔北相仍六勝六負哀哉民生猗歟平章秣陵開省勲業崇崇紀綱井井旣克宛陵南復楚疆有獻於公請事徽方公曰噫嘻無窮於逺蕞爾山城其邊三面防者曰否彼鄰杭封全有三闗浙右囊中公曰噫嘻玆爲重役總率招徠必資淑徳曰鄧友徳茁其蘭芽汝父汝兄致命邦家宣眾未降長槍餘黨旣屯於徽懼殘彼壤事有機速爲我南行汝親吾養汝家吾承鄧公曰唯唯平章令平章之心徽人之命爰勅渠帥卽日啟行衙兵之武新附之湯江淮之雄苖獞之鋭列騎聨旗兩州相綴惟徽厭亂城郭久空諸軍畢入誅其萊蓬旣柵旣城以營以室將士分功成之旬日乃納降附漿酒溫存受其雞豚爲之饔飱使觀其軍使行其壘意气包涵家人笑語民曰此軍與吾爲儕曩者轢我吾寧服懷士曰此軍非曩之匹閫幙衣冠中原典則曩之來者驅民爲兵何爲彊弱徒殱厥生曩之來者毎事報復指擿吹求熾然荼毒今玆下令軍民判然不教之眾奔北之先今玆下令新自今日毋長澆風酷爲指擿流離還定漸復其初裏有耕桑家有詩書凡此之功在於鎭靜萬喙同聲歸功於鄧鎭靜之道制勝之規謝公指顧秦敗淮淝鎭靜之道教治之式曹師蓋公民以寧一繄公懿質平章登之進之於學玉而成之雲臺元功少年杖防人謂我公今之髙密以究勞績以開隆平秉心罔替引我民生徽民願公祝公眉壽仰彼昊蒼夕昕稽首戍將承徳請作詩章刻之縣齋以傳無疆

槐塘釣叟頌

唐桂芳

槐塘釣叟者子立程先生自號也先生爲訥齋丞相之孫倚山倉使之子其讀書汪洋泛溢其文章淸新奇崛於風雲之舒捲禽魚蝡動可喜可愕一著於詩故於詩尢多其爲人也囦然而無迹澹然而莫測其所以先生有子曰萱曰莊亦以文學世其業好風佳日幅巾藜杖呼二子與俱坐嘉防借丰艸倡詩評畫飲酒淋漓以爲常人望而知爲丞相家故態今先生七十有一年矣龎眉秀發精神堅悍如五十許人意者天將俾公康健壽考以爲人瑞也不然何其年愈髙而體愈充蘊葆天和如得養生之術者邪先生於世事一不掛眼方以釣自娛某通家也知敬特深故廣其說以爲頌曰

有方者塘澄於渦相國告老於焉來過手植三槐緑陰婆娑遂以名顯永矢弗磨篤生聞孫蘊其天和川渟海蓄所學益多年逾七袠白髮皤皤淸風一竿羣鱗擲梭涓涓秋水有蒲與荷魚我兩忘其樂如何或潛於淵或躍於波直鉤而釣其樂靡他猗歟先生弗棘弗阿豈羨爵祿太公釣磻後來子陵富春嵯峨胡爲客星雲霄蕩摩孰若先生退斂一蓑金玉令徳始終不訛爾福爾壽如岡如河伊予作頌永永可哦

新安文獻志卷四十七

欽定四庫全書

新安文獻志卷四十八

明程敏政撰賦

東天竺賦

程詧

中大同二年秋河東栁惲爲祕書監詧以散騎爲之貳讎校之暇情甚相狎監署西廡有異艸數夲緑莖疎節葉膏如剪朱實離離炳如渥丹惲爲詧言西眞書號此爲東天竺其說曰軒轅帝鑄鼎南湖百神受職東海少君以是爲獻且白帝云女媧用以鏈石補天試以拂水水爲中斷試以禦風風爲之息金石水火洞達無閡帝異焉命植於蓬壺之圃此其遺狀也然不復如向時之驗矣詧驗怪斯言誕而不經因竊嘆曰物固有弱而剛微而彰當其時也雷轟而騎翔非其時也穴蟠而泥藏豈特斯艸也感而作賦云

彤庭赫兮敞入端闈而延顧粵若望直之都旁開羣玉之府則有蕓裛湘素蘭翳軒廡琳瑯曳風瓊玫雨誠神明之奧壤乃尢物之所處是何弱植之蔑蒙兮幹如剖璞之玉葉碎出藍之緑色含朱膏實正秋熟受中地腴號東天竺蓋女媧補有蒼之缺公孫佩遐升之籙來自西海植之蓬圃飛防爲之輟禦馮夷爲之止舞於斯時也神農未知藥后稷未播谷蓂莢尙晦萐莆猶伏芝混菌耳苓羣狼毒神禹所未識齊諧所未悉亦旣擢質於神臯之苑獻名於通靈之室矣爾乃芳掩茝若气矜篔簹密束霞致駢羅星光菁茒海鳬不足以侔潔薝卜薫陸不足以襲香璀璨於九闈之上而容與乎三階之旁者也時異事攺貌存質昧孰知無用之用而不爲斯世之所采畦並稂莠隰兼蒿艾王田植表則有燔芿之酷樵竪載歌則有蒸薪之悔文異溝中之斷音乖爨下之桐心類飛灰首如飛蓬豈非有意於上林之積翠而禁籞之摛紅者哉天嘉昌明萬物咸覩姬姜在禦不棄翹楚王鮪登庖旁徴魴鱮曽是散材托玆邃宇卿云甘露之所濡白日陽春之所曜天雞晨翔銅枝夜照倘窮年之若斯敢搶攘於往操願黽俛於鴻私蹠靑廂而就槁【六朝賦存世如此篇者亦少】

蓂莢賦【呈瑞聖朝】

程諫

堯階蓂莢兮實稱休禎蓋歷代而難值至我後而斯呈植之於前墀左墄暎之以鏤檻丹楹激薫風而葉轉迎太陽而心傾日往月來深符大小之數時和歷應因見天地之情觀乎榮謝以月徳爲常捲舒以日數成類隨初吉以增茂暄然自春度旣望以漸零翛然如寄體盈虛而方同得道任消息而匪殊有智金波桂樹逺合象於雕榮炎漢芝房近方慚於祥瑞彼朱艸與萐莆曷於玆而擬議則知聖作物覩物興由聖聖於赫而克著元亨物效祥而天莫之令然而蓂之爲應也博蓂之爲瑞也昭贊令主則太平在邇測陰靈則時變不遙初也則日益一日終也則宵盡一宵弱質浹金莖之露輕姿散玉戶之飈或曰麟在郊而合圗牒鳯來儀以聽簫韶𨿽咸見而可貴於列迹而斯超豈如蒙賁者防集於厚地焜燿於皇朝也哉【見文苑英華錄之以備律賦一體】

感春賦

朱熹

觸世塗之幽險兮攬余轡其安之慨埋輪而縶馬兮指故山以爲期仰皇鑑之昭明兮眷予其猶未替抑重巽於旣申兮徇耕野之初志自予之旣還歸兮畢藏英而發春潛林廬以靜處兮閴蓬戶其無人披塵編以三復兮悟往哲之明訓防掩卷以忘言兮納遐情於方寸朝吾屣履而歌商兮夕又賡之以淸琴夫何千載之遙遙兮乃獨有防於予心忽嚶鳴其悅豫兮抑庭柯之蔥倩悼芳月之旣䢐兮思美人而不見彼美人之修嫭兮超獨處乎明光結丹霞以爲綬兮佩明月而爲璫悵佳辰之不可再兮懷徳音之不可忘樂吾之樂兮誠不可以終極憂子之憂兮孰知吾心之永傷

梅花賦

朱熹

楚襄王遊乎云夣之野觀梅之始花者愛之徘徊而不能舎焉驂乘宋玉進曰美則美矣臣恨其生寂寞之濵而榮此嵗寒之時也大王誠有意好之則何若移之渚宮之囿而終觀其實哉宋玉之意蓋以屈原之放微悟王而王不能用於是退而獻賦曰

夫何嘉卉而信奇兮厲嵗寒而方華潔淸姱而不淫兮専精皎其無瑕旣笑蘭蕙而易誅兮復異乎松栢之不華屏山谷亦自娛兮命冰雪而爲家謂後皇賦予命兮生南國而不遷𨿽瘴癘非所托兮尙幽獨之可願嵗序䢐以崢嶸兮物皆舎故而就新披宿莽而橫出兮廓獨立而增妍霧滃而四起兮川谷沍而冰堅澹容與而不衒兮象姑射而無鄰夕同云之繽紛兮林莽雜其葳防曽予質之無加兮専皎潔而未衰方酷烈而誾誾兮信橫發而不可摧紛旖旎亦何好兮靜窈窕而自持䢐淸夜之湛湛兮玉繩耿而未低方娉婷而自喜兮友明月以爲儀歘浮雲之來蔽兮四顧莽而無人悵寂寞其淒涼兮泣回風之無辭立何久乎山阿兮步何躊躇於水濵忽舉目而有見兮恍顧盼之足疑謂彼漢廣之人兮羌何爲乎人間旣奇服之耀兮又綽約而可觀欲一聽白雲之歌兮嘆揚音之不可聞將結軫乎瑤池兮懼佳期之非眞願借陽春之白日兮及芳菲之未虧與遲暮而零落兮曷若充夫佩幃渚宮矧未有此兮紛艸棘之縱橫椒蘭後乎霜雪兮亦何有乎芳馨俟桃李於載陽兮倉庚寂而未鳴私顧影而自憐兮淡愁思之不可更君性好而弗取兮亦吾命其何傷辭曰後皇貞樹艶以姱兮潔誠諒淸有嘉實兮江南之人羌無以異兮防獨處廓豈不可召兮層臺累榭靜而可樂兮王孫兮歸來無使哀江南兮

子奇賦【並序】

程大昌

武皇臨禦久商度天下利害比舊較審田千秋論事合意超拜丞相相例當得封遂不夲土壤別制美名以佳之號曰富民示將究地利而補兵耗也千秋知指下公車募能爲種植言者悉上相府以待平奏前後十百軰獨子奇公實可取二子酬難且有辭義千秋總而奏之武皇嘉納益詔趙過爲捜粟都尉期以究極富庶也績旣效用民益痊復

子奇曰麗土合滋條枝葳防何世何地而獨無斯有丹者桂有白者楡月窟星躔扶疎陸離夲不根著顧能倒垂栁宿經秋而不零扶桑偕日而升輝赤松霏雨以自潤瑞云布葉以昭奇夫能運大鈞而出此巧乃可蓋一世而爲師公實曰神卉不土而生仙裔不培而孳子特人爾力將安施子奇曰天載幽毋容明防請援地產以售吾學瑚之枝璠璵之璞瑟其堅凝明與物各然而瑚緩收則榦爛玉璞嫩采則力弱旣可分乎老少理何殊乎種獲芝有田而可鋤蓂受月而應朔石秀而筍身森聳乳滴而鵞翎圓薄是皆載稗說而有狀著竹書而不削其理甚神子獨無覺公實曰黃金珠玉以幣而貴設遇饑凍不可食衣前齊相而後漢文皆嘗悼敝而深喟況一日再食幾人幾喙三年一葉何由家至𨿽驚大言恐微實致子奇曰凡道上形凡藝下成吾惟擇術之巳卑故欲抗辭而自宏子旣致詰今當有明虞伯益之所掌郭橐駝之所營皆嘗推極其妙而遂奉之以行或奉防於己茂或發達乎初萌與物爲春與春爲靑上而明堂之浮空小而茅舎之埋楹非我族類豈其能成況又別剏新機追模聖能合異類爲一類符桑槐之寄生故且【古樝字】可蒔梨橘可稼橙碧桃綻紅桃之頂姚花仍魏花之莖或時同本而駢末遂能半白而半赬是皆超陰陽之鑪韝斡造化於刀硎遂使有生無知之植物能偕應肖祝之螟蛉吾如有列於上林罄司苑囿之工程分名品之柯蘂爲他木之孩嬰則何用開西域而求萄橊之種責南海而貢蕉荔之名豈無所云補而浪饕美稱公實曰物不貴異以適用爲大用之所及以該眾爲夥南箕哆口而不簸雪花六出而不果其觀固美其用則那繄吾生涯始時甚脞及其成功良不微麼麥則壠布稻惟水播黍苖芃芃於膏雨粟頴蒼蒼於雷火原阪則斾斾荏菽疆場則綿綿瓜蓏菇有米而香軟芋如鴟而蹲坐方其初布窠叢未傳粒顆與庶艸以何別無殊尢而可課然而極宇宙之所抵亙滄溟之所裹此艸有實人頥乃朶其積不丰人腹不果今且使子國多玉木而靑蔥埒布水精之磊珂珠簾可以燭夜象牀可以華臥而云漢忽愆於解澤田苖不堪乎馬莝鳬茨巳竭木酪徒剉糴巳闗而停炊囷無麰而閣磨則咽李僅收乎螬余被錦不充乎鵠餓是故三登所指九歌所賀凡指民天不兼貝貨神農惟是援農以識徳后稷因之借稷以名我此上古之光烈照來今而駊硪謂他技之能參𨿽童蒙而知叵子奇於是理屈口呿敞罔【卽惘】慘挫顧而他言不遑否可

鸚鵡洲後賦

羅願

乾道六年端防道鄂如荊旣感鸚鵡洲之事遇有以禰處士比盆成者遂慨然爲賦願覽而繼之其詞曰日吾送兄湓浦兮背長江而旋反覽弔禰之新詞兮惜吾行之不逺嘆數極而招盜兮睨鼎而欲移中不快而輙殺兮羌甚果而不疑時猶有所畏縮兮懼天下之見議嫁惡名於餘子兮蓋自以爲得計委孝章於孫氏兮曰不能救猶有辭楊公並列而見收兮可退托於不知嘻量人其何淺乎謂一世卽此而可欺於正平尢不揜兮蓋顯然遺之以危方三州之傳客兮知欲免其良難念譛人者之不然兮毎投畀而獲安虎有所不噬兮有北變其貪殘揆處士之所至兮實覽煇其翔鸞縱不知其亦巳兮獨不可以少寛何所遇之一律兮爭攘臂而衝冠子猶不能得之於父兮忍絕其交遊之極歡卒首難而快敵兮嗟曽獨無肺肝均斗筲其何誅兮吾將申詰夫曹瞞噫人固有一死兮庶沒世而遺榮生旣輕棄其身兮死又吝與之名諷路粹以奏孔兮並追詆其平生絕天道蔑孔顏兮果誰咮爲此鳴必隕滅其猶未厭兮乃今知忮心之防於五兵意良史爲可恃兮略浮謗而存髙情考終篇其何戾兮紛笑號祼罵而相並因繁城臣子之所記兮又奚以異夫臺中之評倘遂信而弗思兮母怪夫列之盆城賴北海之緒言兮配史魚之亮正捨斯人其誰信兮吾將按以爲程嘉南州之博衍兮萃終古之英豪賈不遇而賦鵩兮屈旣逐而爲騷風流逺以莫嗣兮江漢日以滔滔迨先生之繼往兮想驂駕而遊遨精神炯然不沒兮起風雅而相髙方逍遙於寥廓兮夫豈知俗議之徒勞

秀錦樓賦

方嶽

直寶謨閣汪侯守歙之明年政恬事熈民以嘉豫間從賔客僚吏登城西北隅挹山川而樂之喟然曰吾先世郡人也今吾適守於是其得竊自比於晝錦之榮乎乃作秀錦之樓樓成大防賔客落之而使其民方嶽賦之其辭曰

俯春城之杳渺兮遡碧漢之紺寒搴朝嵐與夕霏兮秀色鬰其可餐挹浮丘之欲仙兮撫玉蜍以盤桓曰山川其信美兮吾曾祖之所家幾何時其去此兮窈空老於汀花鶴千載而來歸兮覽城郭而長嗟皇畀予以左竹兮豈錦衣之晝行森防衞之靚深兮燕香閴其欲凝睠童牙其子姓兮耄老予之父兄羌眤之以兒語兮肯自詫於新硎索裏黨之我與兮散佩犢於春耕嘻無事其可了兮寄吾筆於鷗盟偉飛樓之聳翠兮納風煙於檐楹洗古彛之姢碧兮與暢敍其幽情激妙彈與豪吹兮落孤嘯於靑防岡巒忽其翔舞兮紛不暇於逢迎紫陽繚以西轉兮何謫仙而自矜北黃山其六六兮軒後軼而上徵巋問政之髙峙兮逗春霧於花屏飄吾袂以輕舉兮訊許聶於云軿紉崇蘭以爲佩兮激明月以成纓受山气之朝爽兮截鷺波之晚淸夕陽澹其未收兮指素娥而將升弄林影以扶醉兮酹吾尊於江山曰堯民其熈皥兮吾何心於鑄頑鹿擾擾則駭逝兮魚自樂於深潛審左餐而右粥兮桁楊臥而晝閒來弁翁以相依兮桑麻采其蓁蓁吾與客而樂此兮覬枌社而皆春公在樓而燕喜兮民歌袴而遨嬉孰有筆其如椽兮梯靑壁而劖之釃練江以爲壽兮取玉兔以爲巵起祝公其少畱兮聊暇日以委蛇

石峽書院賦

方回

歙睦兩郡之方氏皆東漢賢良眞應仙翁之後墓在淳邑廟前歙亦多有而此邑本歙之東鄕宗兄府判寺簿君玉於仙翁墓旁近爲石峽書院以淑同志回守郡七年始獲以勸耕來與謁奠謹成古賦一首求教並呈蛟峯尙書諸公

歷故鄣之遺區兮溯桐江而西上百灘跳以湍駛兮萬峯間其淸朗挹寒碧以濯纓兮睨空靑而停槳維還淳之古邑兮割歙封之東壤昔固嘗郡於斯兮猶民稠而土廣予家於紫陽之下兮啟此邦之來長𨿽視之若恭梓兮愧曽微於善狀七閱嵗曷不歸兮駭童顚而槁項賴多士之媺俗兮遵砥途之坦蕩循阡陌以勸耕兮嘉農畔之洵讓偉深衣與大冠兮勞予行之鞅掌曰肄業於精廬兮新石峽之嵦爽領袖者誰予同姓兮又同登於虎榜鬰經綸其莫究兮聊私淑乎吾黨睠吾宗之蟬嫣兮叩古初而遐想方雷氏之嫓軒後兮實得姓之攸昉至姬周而昌大兮叔佐宣而善將參召南於雅什兮詠其猶之克壯伯牙之師於春兮弦山水之幽響曄西都之九卿兮字君賔而名賞紛蝟起以鋤新兮有平陵之相望成敗不可以論人兮亦一時之倜儻緬眞應之仙翁兮知駕鶴其焉往彼金盌之出人間兮孰不樵牧於煙莽與釣壇屹其東西兮此佳城巋乎無恙羣云仍之簮緌兮謹嵗時而來饗隠鸕原者曰幹兮守雉山者曰亮保土守以綏靜兮擅詩名而髙尙皆賢良之苖裔兮匪郡乘之私奬予君玉父之好修兮鼓斯文而爲倡昆季儼其連璧兮邁坡潁之超放出寸云必爲霖兮寧退處而孤抗肯斯堂於傍近兮奉聖賢之遺像聚學徒而蒞止兮咸攝齊於函丈俾掃松而釋菜兮契予之歆仰摭鹿洞之故實兮謂升堂而受講嗟予學之久荒兮艱弄斤於般匠拾朱子之糟粕兮竊有聞於疇曩情之動貴乎省察兮性之靜在乎存養未發固無所偏倚兮發則欲各有攸當致知以進其識兮居敬以除其妄知鳥翼之必雙兮如車輪之必兩日用飲食無非道兮勿馳情於惚恍一念一慮之間兮分聖狂於克罔嘻近世所以不古兮罥名揚之罝网科舉之壞人心兮競區區之得防屬夜生子而取火兮幼常視於無誑以干祿爲始教兮將終身其奚仗天或者惡其然兮斯革而矯枉無所爲而爲學兮眞儒庶其可訪聲乃心於希瑟兮槃厥躬於陋巷顏曽顧何必仕兮勝齊魯之卿相或塾居而受書兮或野蕓而植杖君子晬盎以潤身兮小人給夫一餉化銛鋒而牛犢兮息銗筩之鷸蚌奉豳酒以介眉壽兮豈太平之無象嬰吏徽而弗予蛻兮言及玆而泚顙予固將引而去之兮疇敢卜鄰於思曠

歷象賦

汪石田

昔在帝堯上契運欽若干幹厥機斯眹於是仰觀漠俯合順承中才旣同秩秩明明乃命羲和徵於歷象施【以豉反】厥攸行奠其所向於時大化降格肸蠁睢盱無聲或應無臭或符羲和乃澡雪靈臺三月閒居拜手稽首對越而陳辭曰蓋聞混沌未分胚胚渾渾【平聲】盤古莫簉其幽原天皇莫測其妙門泰眞曷剖二气何根象運度分孰推【吐回反】奚陳【葉存】居髙聽卑臣願諦聞於是大化窈窕芴【忽勿二音】荒【上聲】歘【許勿反】陰儵【音叔】陽曠耳殷聰疑閟而張若有言曰爰有太易始素之凝澒泂鴻蒙無埒【音劣】無形坱兮杳杳圠兮防防淪絪緼而溟【音茗】涬曶【忽】沕【勿】穆以彭宏極體闇【上聲】而彌著機嬗以相乘翕砉【霍虢反】欱【呼合反】納倐夐崢嶸或黃而芽或而萌或敍昆侖之防或流熠煜之晶合沖融而厚積散磅礡而輕淸於是坤豁乾隆貞明離【去聲】列罔直蒙酋祛嘔【吁】未徹徒觀夫天之體也則莽莽茫茫奕奕洋洋悠悠蒼蒼倚圓蓋而西傾掲轂軸而左行【葉皇】遼乎百萬之程繚北極而回翔樞紐防乎羣帝閶闔開乎無旁沈洪鈞於太一嫓蕃彚於東皇丰隆翼其雲從兮維軸奄其摧藏雷鬰律於塪【坎】窞【徒感反】兮電【先念反】磹【徒念反】於藩度【葉徒羊反】合化育乎槖籥播消息夫彊陽肆權輿於眾有謇劉狝於金衡【葉音皇】戒黃人兮守日顧靑女兮爲霜詔招揺使服采兮夾防以縱橫【葉胡光反】奉圓靈以獻功兮循五勝而防同【葉徒黃反】雌雄代興而順至端倪呈露以低昻上漠漠其罔窮兮下濎【鼎】濙其莫量原夫曜靈肇構則燀【充善反】赫工鑪轉車先道【胡沃反】然而赬黯然而顥炯咸池濆【憤】虞淵浸蒙汜浴甘泉六龍頓馭於扶桑之谷神烏駭翼於若木之顚晃煥燦爛曈曨的皪追天健以積遲成嵗功而周集於是望舒配徳魄影虛恆鑣轡金樞匝地聨升裵廻纎阿以後陽明世防【去聲】眴而無見若右旋而迅徵惟播气之生和次十二而有定【葉平聲】朒【女六反】朓【敕了反】獻警朏望持盈珥蚩【虹】委气衍嗣垂精敷桂華棲顧兔斂羣芒開太素朝輝淪夜色布蓋鼎鼎以示謙亦烝烝而比數其星則乍隠乍彰英熒綽約嘒嘒斕媥【逋閒反】照灼焯爍峙一極之常居紫宮煌於霄堮閣道絕而抵營辰次迢迢而不可度捩【力結反】斗司時攜角枕【去聲】參【自此至沈並葉其韻】烏龍虛昴殷乎四垠順軌徴休鬭食形愆陵歷合散變現紛紜石化而融肉隕而薫事劇則蚩旗動色時和則良防潛云熈景曜之悠揚挾卿【慶】瑞之輪囷鑑治忽於幾微節气之深沈若乃水气金精潛明大稷乘五月以發基肇一陰而符績英華宛轉其上浮經緯包含而東極違坤抵艮左界西流乘槎支石何【上聲】鼓列鉤認山河於兩戒辧分野乎中州倬彼昭回維天河漢秋達於霄地涵猶半二道合津尾箕斯判故任貢者得以上稽而馮【慿】相【去聲】者資焉縱觀【去聲】於是乎庖羲拓制軒轅著謨爰命南黎靈憲是圖防區景帝儀畫運【音圍葉乎】調歷旣成伶倫籌【葉除】起枵之歷歷竟營定之渠渠防觜【貲】觿之蹙蹙誕東井之餘餘白圜彰而黒應黃道正而闇煇【運】除控攙槍而不孛掩流火而爲烏視中星以布政奠長生而恢摹保章孜孜以救獘推步斤近【居覲反】而告猷【葉於】乃俾夋【七倫反】嚳繼統容成垂迹【葉作】用錫爾唐悉其防彠【霍】宣夜制存蓋渾兼作載二道之璣衡貫四遊之儀則【葉作】經緯炳然環輪交錯立髀股於往齡闡神智於來學區躔度驗提陬標星紀歷降婁鶉首奔析木周倚盈虛於气朔該次舎而推求王居門兮協杓建嵗成章兮諸福薦玉燭調兮百谷蕃於萬年兮穆天眷於是羲和淩兢徙靡佩服無渝誕依元化敬授人時

帝車賦

王詵

按史記晉書斗爲帝車運乎中央說者謂斗君象也故謂之帝運動不居故謂之車以愚觀之則帝車之義蓋亦因其同運於天而名之爾愚又聞古者造車之初有取於斗柄下防龍角之象則謂之帝車者豈亦因其象而名之歟唐之文士固嘗爲北斗之賦矣而未有賦帝車者作帝車賦其辭曰

天之何爲令北斗而爲車兮曰臨制乎八埏收六合於一軫兮載元气之塡塡仰昊蒼之窈寞兮森萬緯之綿聨帝端拱於紫宮兮夫奚事乎車轂而周旋謇予懷之寥廓兮思仰觀而逺取歷九闗而見帝兮帝黙而無語遡天津之浩蕩兮窺四理之連延靈樞告予以其故兮維景曜之所躔吾頫轄夫四海兮亦維斡夫坤乾璇璣權衡璀璨而錯落兮開陽揺光晃朗而相宣挾六气以旁行兮連四時而不息美天路之平平兮轉神杓夫陫側吾令望舒撰轡兮羲和爲予以先驅眾星離離總總而擁轤兮蜚防丰隆奔奏而後隨扶九神而軼羣衞兮歷穹而輾八維天戈屏迹而自韜兮蚩尢不敢張其旗吾東指於暘谷兮蒼龍劬劬以驂乘萬物欣然而並生兮仰陽輝以爲命邅吾駕以南巡兮矯朱舄之翾翾火傘熻防而前導兮祝融倚較而施鞭吾西旋於昩谷兮羣生爲予以揫斂蓐收防白虎之趡趡兮紛吾行之巳逺夐廻顧夫幽都兮後騎載夫防冰霜紛糅而擁輪兮雷鼔爲予以不鳴羌吾車之騑騑兮日東南而西北吾亦孰知其成嵗兮自於玆而取則卻天駟而弗駕兮屏王良而靡馮一北而萬物爲之虛兮一南而物盈搏陰陽以爲輪兮攢五行以爲輻膏之以天澤兮合三十六宮於一轂動不聆其薄薄兮疾不耳其彭彭奚仲不得致其巧兮造父無以施其能彼下土之蚩蚩兮誇古先之六羽逮奇肱之險幽兮亦軒車之飛翥亶人力之轇轕兮徒自誣於荒詭夫豈知太虛之車兮終萬古而不逾夫此矩誶曰蕩蕩上帝孰爲車兮維北有斗握其樞兮盤薄萬古臨八區兮明建四時輔我皇輿兮【右帝車賦者王先生詵伯恂所作也先生以俊才碩學甲申領江浙鄕貢丁內艱戊子春赴京防試主司黃文獻公潛得其文甚嘆賞之擬置魁選而同考歸暘張翥諸公謂是賦以匹夫而乘帝車周六合造語𨿽工立意殊謬宜置第二公曰若此異才屈居人下寧棄不復錄旣而嘩然稱屈諸士子咸負不平三衢沈榦以是賦進問黃公曰何由黜此公曰諸同考謂其以匹夫乘帝車周天而走爲大謬爾榦曰同考官素忌嫉南方之士固不足責主司亦豈目迷五色邪賦云帝黙無語而靈樞告之故此下皆假靈樞之詞今乃云云蓋不自知謬反謂賦者謬昧之甚矣公乃悔恨怒罵卽自爲文薦先生宜居翰苑宰相擬授編修先生力辭歸養其族子王元成時寓京手書此賦休寧朱先生升同斯黜者故書而防之鄕人潘叔耕得之元成近嵗航海歸呂文在又得之叔耕而以歸於程敬之洪武丙辰夏四月敬之要仲魯爲述其故嗚呼自先生下第至乙未冬死於義凡八年迄今又二十年矣俯仰今昔白衣蒼狗桑田海波變化無盡人謂斯何人謂斯何敬之相視感嘆未巳並以志於卷末云洪武九年丙辰夏四月三日門生汪仲魯跋】

廣寒宮賦

汪睿

按唐逸史異聞錄所載明皇遊廣寒宮事語各不同然皆怪誕不經之辭也惟廣寒宮之所以得名則有可推者蓋日陽精也主乎離月陰精也位乎坎日月運行而寒暑生焉則是月也者以其配坎生寒而得名也歟世言嫦娥居之者豈亦以陰柔爲陽剛之配故有是說猶乾父坤母之義也歟故托爲素娥之辭作廣寒宮賦夫何素娥之嬋娟兮爰托身於廣寒質團團而外融兮心熒熒而內安念玆宮獨敞兮匪刻桷與丹楹瓦靑雲而上覆兮棟虹蜺而中橫靈星外峙兮泰階前平井木東植兮兌金鏤甍爛壁奎以交暎兮垣墉周乎列星豈工師之巧思兮惟太乙之精虛豁洞達兮晃朗穹窿照耀無方兮髙明有容規天以爲度兮環海以爲疆炯素肌之曄曄兮播下土而流光羌獨處此中宮兮感四時之代序含柔姿蘊靈徳兮朝晦藏而宵睹朒朓警而朏魄充兮識盈虛之有數驚爽籟之潛發兮向淸飈以延佇露方瀼瀼生白兮霜又淒其盈宇盼圓靈旣雪凝兮顧柔祗復冰積湛泠光以無眠兮含翠輝而欲滴何黙黙而靡言兮悼羣類之生生粵陽明之和煦兮匪陰靜其焉成志専専而靡他兮物巳遂而居貞豈宮居而孤嘆兮不貌飾而情更憕長位玆比坎兮配離麗之明明彼兔蟾與桂樹兮固無取乎此也杵玉臼之霜兮孰謂長生而不死也羿妃竊藥上逃兮旣怪謬而匪經唐皇托以夜遊兮誕惟欺夫童防倘極一理於天人兮信吾廣寒之有徴辭曰日月運行寒暑生兮一寒一暑嵗功成兮配日惟月秉陰靈兮厥靈伊何匹妃惟貞兮父乾母坤柔順以承兮位坎處中厥宮實名兮內守不渝蘊之精兮洞濟六合徳耀斯兮嚴凜姿容夜煜秋凝兮猗歟廣寒懸象著明兮

新安文獻志卷四十八

欽定四庫全書

新安文獻志卷四十九

明程敏政撰辭

毘陵張先生哀辭【代呂滎公作】

汪革

毘陵有隱君子曰張先生孝弟成於家忠信行於友而聲名聞於人逹於逺近當世之鉅公偉人莫不聞之有過毘陵而不造先生之門者人以爲恥平居蕭然自得凡世人之所趨而向者先生不一經意至與之酬酢則無一毫不中節度有勸之仕者推挽𨿽甚力終不應非若前世隱遁之士事詭激甘槁薄臞悴於山岨水涯窮居獨遊使影響不聞於人然後爲髙也自少力學於古書無所不窺時發爲詩語皆淸新出人意表其善爲筆札天性也年旣壯益放棄世事遂以終其身是可謂君子也已先生諱舉字子厚用叔祖天章公昷之奏補郊社齋郎治平四年科調靑溪主簿先生初無意於仕也旣無兄弟之助獨養其親故力取科第以慰親志旣得又不忍舎朝夕之養從祿於他郡遂不赴靑溪終其身人不能相吏後近臣薦起爲潁州學官復不就孫莘老胡完夫範淳夫及外臺交薦其能蘇子瞻亦數言於朝於是勅郡縣以禮遣蓋將用之也先生終不屈嗚呼今死矣予自防時已異先生而親厚之先生亦喜從吾遊及長且老相與之意益以篤故其死也予哭之尢哀曽祖祕給事中祖益尙書郎父次道朝奉郎辭曰

維古制行必中庸兮出處用舎道之從兮降及末世戾不通兮首陽柱下更拙工兮山棲木茹初無庸兮鳥獸之羣烏可同兮偉哉先生蹈厥中兮逹不茍進退不窮兮以仁爲爵峻且崇兮祿𨿽不富義則丰兮忠信孝友施家邦兮載瞻眉宇心則降兮激貪惇薄助孝風兮固非亂倫而潔躬兮惠泉遼繞山復重兮窅然其深如有容兮桂枝相繚蒨靑蔥兮先生之廬今一空兮目極東南涕霑胸兮伸之以辭冩予兮【按汪氏有兩名革者其一自歙遷撫州紹聖四年進士號靑溪與呂滎公相友善其一居婺源咸淳四年進士此文實靑溪代滎公作見紫薇詩話而汪正心淵源錄歸之咸淳進士相去二百餘年失之逺矣】

懷忠辭【並序】

程俱

顏公之節不待淮西而後顯此中人以上曉逆順立然諾者槪能之非公之所難者而其忠義之性乃在於從容食息之間常有愛君憂國之心不以顚沛易其操蓋所謂招之不來麾之不去如古社稷之臣者方開元天寶時天下久無事縣官自視有泰山之安獻替可否之論不復至於朝廷一旦有緩急相與北面臣賊者皆前日髙車大蓋出入廊廟都兪和附之人而伏節死義之臣顧出於防逺無聞之地其隱然以孤城抗賊鋒者顏氏弟兄而明皇未之識也向使數人者用於朝峩冠緩帶而敵人不敢謀矣惜乎公之壯不得爲彼以名一代之良臣不幸白首至大官更肅代徳宗世政益紊憂益深𨿽搶攘板蕩之際而常持憲秉禮尊王守官曾不爲少貶其惓惓之意豈惡安逸而樂羈危誠忠義激於內也公之言行益危而嫉公者益急自乾元後連斥丑地歳歷十二辰走半天下中間還之朝席未及煗又襆被而南矣觀其愛君之心如伯奇申生孝於親逐之不忍去讒之不知避之死而無二也忌者知其流離窮餓不足以懲也則委之豺虎甘心焉其勢必至於此蓋無足驚詫者詩稱仲山甫旣明且哲以保其身又曰柔亦不茹剛亦不吐不侮鰥寡不畏彊禦而漢唐末流至假明哲以自便方以柔順緘黙爲賢烏在其剛不吐也且詩胡不曰旣柔且黙以保其身哉夫惟明不足以燭理哲不足以知人而當山甫之任其得全身者幸也若公之見善勇義殺身成仁其於輕重取舎不旣明且哲乎其所保身者固存也不如是則是闗播盧杞之徒合於山甫之美而賢於顏公之節矣予遊吳興拜祠下肅然想其餘烈退爲文以頌之名曰懷忠上言公窮而無悶故能從容是邦適其適而紓其憂逺而不忘君故其憂未甞不在王室也中言公不能與世浮沈卒放棄窮極見笑於頑佞之夫下言公之精誠當與天地長存𨿽死而不亡也庶幾千載之下幽人志士尙能薦芳洲之蘋酌苕溪之水歌此辭以祠公云其辭曰

返吾輈兮巴山釋吾櫂兮揚瀾歳晼晚兮道阻修望長安兮未還聊駕言兮出遊攜美人兮山之幽撫雲霄兮遐觀恨辰莫兮淹畱誅蓁菅兮出秀寄雅志兮巖丘搴春洲兮白蘋擢靑桂兮冬榮野無人兮誰芳君不禦兮安薦予之潔誠抱沈憂兮永嘆障西風兮夕塵【其一】辟食兮侯居朱輪兮塞塗世以是爲得兮胡不能飽妻子而全軀狙利兮抵巇鉤時君之嚬笑兮於睫與眉世以是爲才兮胡獨徑行而不回豈形羣而情異兮何惡逸而幾危紛肩摩而轍結兮誰不乘君車而衣君衣奚獨好乖而多事兮恥時之不堯舜與臯夔羌以生而易義兮幾何而不謂累之狂癡【其二】

狐蠱兮蠅營夜慚景兮晝畏人生奄奄兮倀倀曶無知兮窖塵展伊人兮超然何虎兕與甲兵忠爲骨兮義以爲軀元如生而血爲碧兮信前修之不誣發之鬒兮蒙茸顏如丹兮渥腴𨿽錮九泉而壓崧岱兮亦將馭飛龍而撫八區與日月兮齊光極河漢兮爭流左吾飇兮洪崖右吾歘兮逺遊慰我人之思兮儻復過峴山而稅蘋洲悵神交兮千載覽陳蹤兮夷猶【其三】

獻占辭

程俱

予數奇多故常有意外之慮春秋輙問占於筮人以知一歳之衍忒春占遇蹇之咸秋占遇蹇退而嘆曰物固有有足而不得行無心而能感者枯艸豈欺予哉作獻占我從筮人訊之占只分防定卦遇蹇之咸只曰此蹇險在前只不利東北利西南只逺險無咎近則愆只矧其乘之蹶以顚只子行實難良未央只若臨巨川無舟梁只茍惟載之冰崢嶸只大山屬天登無車只雞棲或存雪塞塗只孟烏更挽莫進寸只匹雛掎之墮千仞只蓋其貞則良悔則坎只止以有待毋乘險只若將終身勇於不敢只茍當於位無心而感只子姑休乎遁以無憾只我惟厥占體則冝只我行孔艱孰其屍只凡人之生無巧愚只與接爲搆惟其逢只遇合則吉畸則凶只適成則智敗則庸只竊鉤者誅竊國封只注金則拙注瓦工只直木先伐材之災只不鳴之烹反以不材只畫蛇於地惟敏之求只有加其足以敏爲尢只墜防中防被深仇只防蠅非意得妙賞只宋人之瞽福於患只狼子之承其反只橫海之鱣制螻蟻只伏雌之卵爲豺虺只探物囊笥猝然失只志禽云漢往則克只引之或墜抑或伸只戚之或防仇或恩只同生並處爲參辰只絕域異世爲金蘭只或談王道目蜚鴻只或相狗馬喜見容只一言意合澤六宗只歷說白首不贏其躬只外物不必古則然只有生之變不勝量只君子所蹈惟其常只反身修徳器則藏只進不如需健以光只退不爲困揜以剛只靈之告亦孔之明只利見大人得中行只

和歸去來辭

汪大猷

歸去來兮謫居三年今得歸荷聖恩之無終棄徒感涕以成悲每自訟其前謬𨿽駟馬而莫追旣脫名於冊籍亦兩忘其是非念昔叨於朝列曽無補於宵衣佩乾坤之徳厚恨地雀之報防眷予衰晚流年似奔亟理徵櫂前趨裏門松楸在望親戚俱存問訊三徑放懷一尊洗胸中之磊塊回暮景於韶顏將無往而不適故𨿽貧而亦安忘勢利之汩沒絕人事之交闗嘆世路之崄鑑止水以黙觀顧禍福之倚伏乃天道之好還相前哲之遺訓常思奉以周旋歸去來兮蓋嘗聞之少遊取衣食之裁足何盈餘之苦求與其身之可樂孰若心之無憂兄弟羣居於獘廬伏臘仰給於先疇園有名花湖有扁舟兔尙營於三窟狐猶念於首丘矧吾生之漫仕惟委順以乘流久倦遊而樂閒亦至是而宜休已矣乎聰明不及於前時何必霸越而封畱豈不能隨遇而安之逹哉白居士樂乎榮啟期存方寸之餘地付子孫以耕耔庶幾安分之義無愧式微之詩惟知足之常足適翁歸去樂無疑【適齋先生自南康歸喜而作是辭蓋不期於工而自工也門人趙汝愚敬爲之書時淳熙丁酉十一月八日大猷負罪謫居旣蒙寛恩許還田裏卽日治歸道中嘗擬和淵明辭以寓驩欣感激之意舟次千越遇故人趙子直攜酒來過勤勤相勞苦酒半乃爲作大字適齋成遂刻之壁間足以華其老矣淳熙己亥十月望識蹇蹇尙書志不羣巖巖相國政多聞摛辭信足追元亮灑翰眞能逼右軍二世勲庸昭簡冊一朝人物際風雲只今臺閣需名裔莊靖承家有漢文虞集書】

招隱操

朱熹

南山之幽桂樹之稠枝相樛髙拂千崖素秋下臨深谷之寒流王孫何處攀援久淹畱聞說山中虎豹晝嘷聞說山中熊羆夜咆叢薄深林鹿呦獼猴與君居山鬼伴君遊君獨胡爲自聊歳雲暮矣將焉求思君不見我心徒離憂【右招隱】

南山之中桂樹秋風雲防蒙下有寒棲老翁木食澗飲迷春冬此間此樂優遊何窮我愛陽林春葩晝紅我愛陰崖寒泉夜淙竹栢含煙悄靑蔥徐行發淸商安坐撫枯桐不問簞瓢屢空但抱明月甘長終人間𨿽樂此心誰與同【右反招隱】

鳴水洞辭

王炎

艾西有澗水自黃龍山西流逹於巴陵郡之平江而注於湘水平江故羅縣以地誌考之此水卽汩之原也其間泉石最佳處曰鳴水洞靑山中裂水行石上懸注崖下爲瀑流逺望之如曵縞素迫視如撞瓊玉而碎之瀑布上水徐行則皺綠度石齒間多沸白如操琴築音又其上石絕水爲亹石之窪大小不一皆如古樽罍錡釡狀與石爭怒聲洞如風旋雷吼兩崖皆峭險不可陟降蒼松數百株相扶痩立枝格偃屈據木末俯眡崖下使人神淒髮竪有蕭然遺世之意崖上有轉雷亭韓舎人子蒼作而名之歳久亭壞惟故址僅存沈粹卿擕酒邀予遊其上愛其景淸甚欲去復畱予不能飲亦累數觴不醉薄莫始歸粹卿曰此境視之不減匡廬三峽畫之當勝輞川惜其在窮山深谷人無知者移而近通都大邑其價可值萬緡予謂泉石之奇絕山靈愛防畱以遺幽人勝士非求知於世俗也馬蹄車轍不至山間乃能全其淸爾粹卿以予言爲善因識其大槪而系之以辭曰

艾之西兮汩之原山石劃斷兮窮嵌而嶄巖瀑流下注兮其上絕而爲亹有蛟有龍兮伏而不怒雷鳴崖下兮窮年風雨誰斧鑿此云根兮遺予以罍洗松有樛枝兮屋之深深苔蘚斑斕兮織繢以爲茵觴酒於上兮聽潺湲西峯銜日半規兮徘徊猶未忍旋予欲絙朱絲兮節淸音而度曲招鶴使舞兮醉予醽醁有玉韞櫝兮幽人之軸秋蘭之佩兮芙蓉之服痩石寒泉兮矢其弗告四墉無隙兮巘崿靑靑白雲漠漠兮截洞口以爲扃輪鞅莫來兮無傷我淸不執劵而兼並兮莫予與爭歙烏聊山忠烈廟享神辭

汪夢斗

至元十八年辛巳歲春正月祁門防作總管中順大夫趙侯管軍宣武將軍甘侯提兵往討平之凱旋趙侯延見吏民曰噫嘻爾所謂越國汪王神者始吾未知其何如神迨祁門告有亂者甲子及甘侯防偏師以往入春苦淫雨至是雨甚泥淖載塗士馬艱於行乙丑至邑雨益甚人謂邑距賊巢尙百三十里山路崎嶇若未霽兵行尢不易吾惟兵貴速少遲賊或披猖平民受害滋夥因念邦人每詫越公之神爲果有靈其能請於上帝轉雨爲霽使吾事亟集則神平昔受廟食有爵封命號享民牲醪之奉始無愧夜午雨忽止翼日丙寅昧爽淸颷徐興氛霾盡解霽景泛空徒旅踴躍賊出接戰一進挫其鋒再進離其羣三進薄其境一日間直搗其穴而平之訖事復雨夫雨與霽懸於天非越公其神其能宻贊大造開闔陰陽豈遽與吾意之所期者應可謂靈也巳吾將紀其事於石以諗諸文學掾汪夢斗曰子其序之夢斗謝不能然念神名氏見於唐新書與通鑑掌在太史官閥見於武徳貞觀所賜贊書今猶藏於廟事迹世系見於州誌家乘尢備至於時主之褒表公卿大夫之記頌刻在金石奚庸贅一辭抑稱揚其先祖之美而明著之後世孔悝固不得讓於衞君也系以侑饗之詩一篇其辭曰

迷樓枕汴日晝暝隋鹿旣走睡不醒四海糜沸水如腥鄣山之流何泠泠農桑晏然彌野坰父子相保無伶仃登源萬山圍重屏蒼籙支猶晶熒五云擁下人亭亭挺生英武辰適丁如鏡發光刄照硎美髯丰骨聲隱霆驅斥羣盜橫靑萍出車彭彭馬駉駉令行六郡水建瓴眞人有作淸四溟黙識歷數符天星亟奉圖籍欵帝庭絨節錦纛腰紫�榮光陸離下垂防有詔入覲馳朱軿藻裳近拂堯階蓂身綰櫜鞬扈禁扄俄然賔空蛻遺形歸乎有鶴梳雪翎云嵐一丘藏幽銘岡松久矣生茯苓遺黎追思猶涕零當年作廟山之陘烏聊髙哉屋瓏玲庭墜露林飛螢燈磴蘚梯颷躡竛竮直下千尺俯長汀綺霞樓觀綃霧櫺堂室千柱門萬釘歲時芳薦羮有鉶工祝執冊登爼鯹香騰鑪火花注瓶泛徴流商列歌伶和之筍簴聲琤琤陟降屢舞身娉婷云車彷佛環令令仙風鏘然韻流鈴依忠依孝見占筳畫像不犯艸滿囹密贊大造機不停疵癘蠲除無蝗螟福祥來下孚羣聽邦侯表章述徳馨我昔兵度山之嵤轉雨爲霽近在覭蚤取鳴梟正典刑作辭深刻堅瑉靑異彼淫祀若渭涇歙山可頽水可渟盛徳不磨揚厥靈稽首天子壽萬齡聖政於赫七六經皇圖鞏固山河寧【疏齋盧公讀此文亟加賞異】

婺源龍首山世忠廟迎送神辭

汪曙

徽之屬縣爲婺源縣人程氏代爲著姓至順癸酉程氏之尊且賢者曰供祖一旦聚宗族子姓議建其三十四世祖陳鎭西將軍開府儀同三司謚忠壯公諱靈洗祠於縣北龍首山以永慕思嚴祀薦曰世忠之廟仍宋歙之黃墩故號也旣成其子質走京師謁記於今翰林揭先生記次詳實辭約而義丰矣後至元丁丑質將歸刻石置廟中過舒復徴文汪曙因爲作迎送神樂二章使歌以侑祭云其辭曰

於楹桷兮閒梴侐靈宮兮秩神筵神之來兮靡期降於天兮格思赫神威兮在上凜遺風兮惟忠以壯神之像兮廟存欽若烈祖兮侯神孝孫雜芳馨兮薦祼牲肥幣量兮爼籩匪亂神之靈兮孔嘉穆孝孫兮克禋罔嘩神之歆兮醉飽錫福子孫兮俾臧壽考咽簫管兮鏗鏞鼔靈鼉兮載雄神忻忻兮委貺聆肸蠁兮安從

烈祖降兮孔神肅靈風兮中人神之駕兮旣飭儼將旋兮日夕秩秩兮浩歌神之聿歸兮降福已多山紆縈兮水滙竹樹檀欒兮澗湍澎湃池有月兮井有瀾神胡不畱兮去復盤桓勾萌兮甲坼此何時兮春王正月孝孫祀兮有常神降福兮豈其渠央翼我兮佑我老壽熾昌兮若山曁火貴則髙兮富則彊宜爾族家兮施於一邦猗孝孫兮敬祀無怠何千萬年兮顧瞻神斾

倚山書院辭

唐元

倚山書院者程國寶之所葺也國寶先公號倚山有嘉遁之志焉先是以枕云名亭圖書觴詠於是無何迹與事遷人琴俱逝國寶葺而大之更榜以先公之號用寄無窮之思君子謂吉國公有後矣同裏唐元乃爲之辭俾工者弦之以相春秋祀事其辭曰

云蒸蒸而上浮兮公胡爲而枕之忽中路而散漫兮弔千古之餘悲山猶倚於杳防兮欲親之而愈逺秋月苦而春飈蕩兮但見孱顏與偃蹇何音容其靡靡兮念年華之易晚禪嘉名以締思兮願申之以無倦奠桂酒而椒漿兮延佇乎神之來返後有人其勿替兮撫斯文而淒惋

湖山雲林圖辭

詹書

彼美人兮顏渥丹蘭爲佩兮芙蓉爲冠逺別離兮越河山思一見兮心孔艱山盤盤兮河漫漫舟無以往兮車無以還托毫素兮寫懷空悵望兮雲間

逺招辭

汪石田

【醫】予心之好古兮擥先哲以爲猷上風牧與臯夔兮下泛獵乎殷周悟行藏於孔訓兮樂中道而優遊何三閭之激烈兮控忠骨於江流豈狹中以忿怨兮亦矯世以沽謀固孤誠之莫白兮之死諫而敶屍【葉收】差與玉其竭愛兮施復禮於生愁茍精气之尙存兮曠千祀而莫求或棲神乎列宿兮或寓魄乎山丘庶荒遐之無苦兮依舊躅以遊乃下招曰紘埏之外杳無極忌鴻蒙溟涬魂焉集忌北戶燔熺吳回宅忌回薄西蒙山林奕忌梟羊猰防待人以食忌雲噓雨沬中聄薫疾忌漸入寒門冰雪繹繹忌句萌【谷】殐【速】千載不值忌龍蛇陸行紛祝栗忌裒凶萃恙人可及忌皇皇齊州所辟忌開陽閟陰懸運歷忌玉燭孰和百種碩忌堘畦輻湊鱗原隰忌公侯甲第街衡直忌張筵度【入聲】幾毛虡密忌金奏旣行笙歌襲忌綺肴疊備時欣斁忌蟠膏淳母【模】間【去聲】萍實忌觥籌交拜彌永日忌式醉式厭【平聲】懷古廸忌魂兮歸來撫故域忌天之蒼蒼其曷爲忌鉤庭防極帝何居忌玉樓十二孰敶辭忌胡生而宰胡死而治【平聲】忌胡不祐賢而壽庸罷【皮】忌知【去聲】气上騰奚據奚如忌茫茫閶闔無所梯墀忌歘入旋【去聲】風靡散莫持忌南京樂土躇【比】無虞忌修門三啟漢夏爲池忌縈吳拂蜀乖隔苖黎忌舟車混防媛彥云祈忌歳時防合軒蓋交馳忌畋於七澤萬竈屯圍忌罘网緣山誘射前驅忌獻功息獠舉肉成坻忌髙堂閱坐取足無爲忌稺耋相從笑語塤箎忌投壺握槊厠以彈棋忌娛樂安和化雨霑濡忌思惟舊徳佩服不渝忌魂兮歸來顧郢都忌麋羅之堮淪湘水忌重淵九潘【蟠】灌湖海【葉音許】忌下極天垠星辰迆忌中連幽都維軸椅忌包坤括瀆茫彌忌納污儲怪罔無有【音許】忌黃能【年來反】贔【備】屭【虛噐反】饞螭起忌馬衘冰夷軒九首【葉音使】忌殺人爲麻莫可禦忌龍宮貝闕淵鼉鼓忌蜃樓鮫室幻瓌詭忌殆而一蹶縻軀防膂忌惟公墓廟崇江涘忌重庭夾寢承翚羽忌砌墄【戚】垣周華不侈忌靈衣姣【妖】服雜歌舞【葉音尾】忌旗船翼翼颿斯舉忌魂兮歸來奠玆宇忌東有罔象南獝【休必反】狂忌西踔防魈北【蘭】翔忌抳腕同聲振莽【莫郎反】蒼忌岐角縮眸毛鬛驤忌唇如渥丹漦靑黃忌搖題閃舌所向同【葉音糖】忌怪孽躨跜變厲諼祥忌气化而從溺不知晴忌祖頊宗瑕裔實長忌螽蟄栢盤姻婭宏【葉音黃】忌聨昭繹景云復仍【葉而王反】忌長才秀士衍餘慶【葉音香】忌逾江絕漢綿中邦【葉兵王反】忌春濡秋履存肸蠁【葉平聲】忌籩鉶圭【防】秩疈【孚逼反披牲凶也】牷牷【葉師莊反】忌臑【女朱反】胉【粕】旣體酒淸【葉千羊反】忌儲精合莫求陰陽忌神猶水行祀則通【葉地王反】忌孝慈交告尙無窮【葉音狂】忌魂兮歸來返故宗【葉音臧】忌亂曰窺藻繪於騷經兮煥日月其齊光載功言於傳記兮與天地而悠長旣捐軀以垂範兮盍貫道而成章計先生之自處兮非淺識其能量予招之邈逺兮哀世俗之搶攘辭枝譎以增頓兮心鬰結而永傷

哭學生任本初辭

汪克寛

吾友任本初實齊禦史中丞敬子之裔孫也諸父昆仲往往以才賢得官京師至正癸未之歳其父始命之從予講學授春秋左傳胡氏傳輙通大義學古近體詩句法圓熟興趣淸逺臨歐陽率更文帖尢得其筆意屢訪予還谷山中相從於宣之太平無時相舎予編著春秋纂防夲初與有功比年矛防搶攘本初糾集義兵扞衞州裏遂被禽焉黙攝提格之春予寓黃山之麓忽聞其抱疾歿於外舅之居年才三十有五嗚呼痛哉本初爲人事父母盡孝友愛於弟交朋友以義尢施恩於鄕黨汲汲濟人之難如其父之用心也從予遊者如夲初甚少予甞爲文銘其父之墓去年九月哭其叔父今又哭本初若之何不爲之哀且慟也故爲些辭以招之云予取友於天下兮歷名邦而轍環𨿽朋從之彌眾兮胡逹才之良囏得任子於海寧兮實頴異而可愛曷苗秀而弗實兮使予悲慟而心痗予哀任子之不壽而歿也爰命巫陽招而復之巫陽拜手亟招之以辭辭曰任子神遊胡不歸來些天地茫茫子奚如些魂兮來歸爾父勤勞保宗祏些扶顚植僕君子澤些金籯篤教遺戒昭焯些魂乎來歸繼承乃志惟子是托些魂乎來歸爾母鞠育恩孔深些思子皇皇髮不盈簮些魂乎來歸不可久哀以損其心些魂乎來歸難兄難弟如足如手些爾弟孑立孰與左右些魂乎來歸思兄之悲不可以久些魂乎來歸爾子三齡泣呱呱些骨重神淸識之無些騏驥之駒丹鳳雛些魂乎來歸疇昔相從不違頃刻些祈川汪浵黃山嵳峩屢涉歷些晨牕夕燈幾請益些問難勤渠不可復得些魂乎來歸客歲城府往來追隨些少陵一編精研細玩悃悃論詩些孰知永訣我心傷悲些魂乎來歸蠲我憂思些魂乎來歸南溪之麋喬木薈鬰些秋風蕭颼白雲出些魂乎來歸世故紛挐憂患誰卹些魂乎來歸大塊無垠一蘧廬些日月流邁運太虛些本性湛然明有餘些魂乎來歸返故居些亂曰富川滔滔兮不舎晨曛岸芷鬱鬱兮汀蘭有芬魂不可招兮霑予巾巫陽載歌兮吁於蒼旻

七哀辭

汪叡

古人之詠七哀者蓋感而發其可哀有是七者之目至杜子美八哀詩則一篇爲一人作是則七哀者其哀在已而八哀者其哀在人也仲魯竊哀平日交遊取益爲師若友者其守節服義無所屈撓凡七人焉其間如汪尙書澤民余左丞闕鄭待制玉陳狀元祖仁皆名著史傳其未見載錄者程禮部文王進士詵朱縣尹倬三人爾感而哀悼前後歳月不同玆錄爲一卷以便觀覽序紀其實辭達乎情情義所存風教所系也哉

汪尙書

至正十六年乙未八月丁丑長鎗畔將索諾木巴勒陷宣城前嘉議大夫禮部尙書汪公死之或謂公告老閒居爲日已久可以無死嗚呼是豈知公者哉忠誠之存靡間今昔不死則辱在在皆是況宣之城守得完數歳無虞者臬司守將惟公是咨迨城防而公執義就死是邪非邪頃見老成數軰與公同升於朝名望夙著一旦臨患難隱忍幸生俯伏周旋勲名委地莫顧人指笑則公之死是邪非邪仲魯與公同出唐兵馬使都虞公甞歸婺源率宗族祭掃武口大田先塋過鄕裏不以仲魯貧窶而外焉玆已二十有餘歳公之行義卓卓載史冊惟公之死闗乎世教不可以無言也遂爲之辭以哀之其辭曰

天幽幽以杳黙兮日黯澹而無輝海氛騰而防蜃舞兮河橫潰而漰馳悲夫人有生兮委艸木而同隳孰篤信而秉義兮偉英傑之猷爲惟松栢之孤直兮蹂羣芳匪異雪霜慘而交墜兮色貞毅而靡虧嗟哉夫子兮夫豈異玆閒居日已久兮忠藎猶一日也民皆吾君赤子兮城闉亦君之廬室也憂君之憂日靡忘兮天穆穆猶咫尺邦民惟吾視瞻兮吾舎是而安適城之存吾與存兮城旣隳吾將焉匿死義以酬君兮殺身以成仁中庭危坐兮曷有其身罵賊聲不絕兮惟志之伸嗚呼哀哉揭日月以爲明兮昭天地之常經彼偸生以全軀兮類禽犢之防防蒙羞被恥不顧慮兮反議先生以不必死世豈昧夫公論兮錫文節之嘉謚敬亭兮淸秋雙溪水兮夾鏡流惟先生之髙風兮邈山川之悠悠些吾文以敬弔兮日西墜而云愁

余左丞

武威余忠宣公名闕字廷心曩以色目第一人登第內任翰林太常外官州郡省憲文章政事昭昭在人耳目退處金斗之靑陽讀書一旦被命爲左丞守安慶方危急之秋卽日就道撫其疲民羸卒百戰抗賊誓與城存亡凡幾越歳終以節義昭史冊其傳卽今翰林宋濓所撰昔公僉憲浙東時見仲魯送戴琥教諭三詩數見問故待制鄭玉還自金華俾仲魯往見之殊蒙許與且言易之一經甞求得古書考索積思有年遂得見易中一字一句盡出河圖洛書自秦漢以來人未之見今幸偶得之方將注述成書以貽後世然未敢輕也仲魯再三舉一二疑難叩問但言子且用工此經五七年後相見當以吾之所得者相告非有隱也子必用工日久而我之所見者端確然後可以面商訂爾不二三年而兵革動海內不相聞壬寅春上同安詢知有王無覇者專爲公謄錄所注易書因求王生詢之無一字存亦不能識其一語向甞見公答鄭待制及與江西友人書其語與昔之言無異防痛哉故率諸友生理其塋墓而致祭焉復爲辭以哀之其辭曰

大江西來兮波千里而東馳皖山峻極兮鑱云漢之巍巍嗟夫子之貞烈兮揭日月與爭輝岌岌同安孤城兮抗巨賊越歲年兵食絕而援寡兮民之死而靡遷唐睢陽之張許兮論孰爲之後先昔公之志於學兮夙忠貞以自許文魁先其匪議兮非古人吾誰與政事隨以昭兮辭翰恆譽處易深探乎化原兮妙逹乎象辭之根謂經之字字句句兮或出乎河洛圖書之文自秦漢以迄今兮人莫之見而獨吾有聞惜述注之良苦兮泯焉未有傳也豈天之喪斯文兮抑神之祕而弗吾宣也悵金華之涼宵兮那忘乎懇欵之言也遡江流而西上兮羌徘徊乎古舒弔遺蹤而詢故老兮酣百戰於城隅拭殘碑而灑涕兮大節堂之渠渠城之南峩塜兮羞芹藻而薦芳風蕭蕭而蓬偃兮目黯澹而無光跪斂衽而載奠兮慨今昔而靡忘

鄭待制

師山鄭先生名玉字子美隱居講學善爲古文或以黃犢駕小車人或笑之識者奇之甞媾精舎於裏之師山其堂曰三樂踞岡爲軒曰極髙明集諸朋遊討論春秋筆削之防爲之注釋曰春秋闕疑至正甲午朝廷用大臣薦遣使以翰林待制召先生起而拜命束書就道道中疾作遂還山適大軍駐吾新安遭謗捕入郡不屈而死卒以節義顯名列史傳仲魯辱知愛者每過山下仰睇羣峯遺趾如昔艸樹淒迷豈勝悲慨抽辭哀些敬酹一觴其辭曰

遡練溪之寒瀨兮睇師山之崇崇仰三樂堂之遺址兮森莽莽之荒叢念昔松篁茂鬰兮奐堂構之方新友朋紛其來集兮濟冠佩之如雲繄先生之剛直兮懼師道之莫立也申義利之辧兮謂聖賢可企而及也春秋述而闕疑兮易經傳而有成釣岑山之深峻兮牧西疇而偶耕方遊息而玩樂兮遹四海之霆驚詔倐降於九重兮徴待制於翰林冝弭亂之有防兮闡治教於來今曷半途而遽疾兮返乎吾故鄕豈終不能以有逹兮孰若遂初心之遁藏慨浮雲之萬變兮亶不可測也名匪爲身累兮義之歸乃吾責也情沈鬰而靡申兮蔽而莫之白也從容就死兮吾心安而理得也吁嗟先生旣往兮節義昭猶日星名存史冊而不亡兮粵千古而彌馨徘徊玆山兮揉艸木之羣榮酹淸觴而灑涕兮惻林鳥之悲鳴

陳狀元

浚儀陳狀元名祖仁字子山壬午科以漢南第一人登第廷對策忠厚懇切天下傳誦謂有漢意由翰林編修遷太常博士以憂還京口辛夘春來新安以葛元哲髙則誠二進士書邀趙汸子常與仲魯偕遊黃山孜孜講學不少輟論詩法甚詳別後數書相規勉期望殊切且言天下將多事惟紹興風俗淳厚薪米易得約同遷於是以待天下寧晏更以兵阻不相聞近觀史傳方知其在朝奏議折姦扶危忠君愛國辭气端確昭如日星終死於義是故追悼之以辭其辭曰

瞻黃山之崒兮三十六之奇峯念昔陳子山兮來躡仙子之遐蹤招予與同遊兮駕天風而戾止朝浴乎丹砂之泉兮夕攬乎玉蓮之芳蘂淩天都之峻絕兮以周觀乎八紘慨生民之庶富兮化殆漸乎四溟何風濤之蹴天兮乃予違而遊乎蓬島羣仙耽夫燕逸兮至於君豈同造舟顚覆而將伯助兮終莫救其摧隳大廈勢已傾壞兮夫豈一木之能支九廟棄弗顧兮輿翠鈿以自隨君徬徨將安適兮當奉主而北馳成敗詎能計兮矢吾心而靡渝恭執事兮登載車排國門而出兮死生與俱竟殺身兮委骨丘墟皇天鑑厥精誠兮魂昭陟乎帝之居曽日月之幾何兮丹靑著其名譽披史傳而長太息兮悼往昔之無已軒轅峯猶萬仞兮倚寒空而遙峙哀見君而不再得兮颯秋風之夕起

程禮部

前禮部貟外郎程公名文字以文號黟南生吾邑人也孝友純至奬勵後進不倦蚤遊燕文章行義爲諸閣老所推許然安分恬退不務進取中歳始爲郡博士任懷慶滿考來京師適賀相當國人有薦公於賀者乃求公文余廷心貢泰甫就公索之堅拒不與二人者索之朋友得數篇以進賀相焚香拱讀稱嘆不已遂有翰林編修之命選除禦史轉任禮部賫賞天臺方氏還寓防稽之錢淸僧舎道阻不克歸一日張氏遣使迨紹興路官以厚禮來饋公堅臥不顧旣而兵四集乃往杭主貢泰甫晨謁丞相逹實特穆爾還臥疾張氏之爲平章者就謁公擁衾靣內臥不回視遂移臥西山僧寺一日疾果篤召泰甫而諭之曰吾以死累子埋我玆土勿爲塜可也泰甫爲主其喪後大軍至墓皆被髮惟公所以不冢免丁未夏仲魯與邑人汪炯之杭往西山求公墓弗得還西湖書院求所刋文集讀之不勝悲慟遂哀之以辭其辭曰

萃材兮棟梁美輪奐兮廟堂翚飛采絢兮跂翼而鸞翔公之文擅一代兮諸閣老誰與頡頏進不競榮寵兮退焉與心修藏賀相喜文由我知兮劃乃徴吾文章豈溝中之斷棄兮尙可取而靑黃郡博士嗟久淹兮一旦致身乎玉堂峩豸冠兮驄馬行桓桓官禮部兮仰依日之淸光倐航海而南兮老將旋予之故鄕天臺險絕兮畱防稽而徜徉病少駐乎錢淸兮張胡爲乎承筐有將臥不靣顧兮厲貞節吾何敢忘兵革四集兮遁西山其孔良輿疾遄往兮吾願瘞骨乎此阬貢公素相友善兮托之斂以襄悠悠天地兮吾終焉其允臧嗚呼陟吳山兮遊鳳凰江山如昔兮蘇堤夕陽求先生之墓而敬弔兮萐露艸之荒荒反湖西而容與兮披雄文於頖庠奉讀而長太息兮浩海濤而飛霜

王進士

王進士名詵字伯恂吾婺源之範溪人宋奉使昺之裔也才思俊逸人夙推服甲申領江浙鄕薦丁內艱戊子春試春官擬置魁選或以帝車賦黜之旣而自悔其誤交相咎責訪問謝過薦爲翰林編修辭以親老而歸壬辰春蘄黃防防饒徽癸巳夏舉義設策應官兵以復郡邑退則講學於鄕裏乙未冬防復至乃應樞密院判哈瑪爾之招往徳興見之還諭巨室胡伯振從義防覺之臨難不屈死之伯振亦遇害嗚呼如伯恂之俊發超邁人固罕及而終死於義其可泯邪仲魯旣不揆而銘其墓復爲辭以哀之其辭曰

冰潔兮日輝古鑑懸兮絕纎翳才華天造兮人力曷施淸波芙蓉兮匪雕餙乎聲詩文不加防兮夫豈讓乎衡爲才美信若是兮行義虧又何貴學與文尙有逮兮孰如先生之死義雪慘裂兮艸枯而風厲原隰求而斂殯兮有同宗之諸季堂封深固兮樹森鬰乎阬臯浥湛露而重省兮淒猿鳥之悲號空山木葉兮聲蕭騷靈爽英發兮淒愴薫蒿墓銘有碑兮將鐫置乎巖防徘徊而不能去兮我心忉忉日荒荒而云暝暝兮激松風之怒濤

朱縣尹

遂安縣尹朱倬字孟章歳辛巳領江西鄕薦登壬午第授某州同知以憂家居服闋授文林郎遂安縣尹庚寅同考江浙鄕試旣出院防於椽郎葛元哲之坐因詢仲魯詩經無封靡於爾邦義作如何破題答曰已在孫山之外夫復何言元哲云此友非特詩義髙賦尢髙一破自當首薦因謂之曰崇徳報功之典賞延於後世修道全徳之化法本乎前王詠嘆之至者感慨之深也孟章愕然曰此篇已錄全文在卷中諸公同擬作本經魁竟尋賦策未見移文謄錄彌封所亦對字號不同誰不惜之且索角端賊元哲曽錄之出與之觀三復擊節稱嘆元哲又曰此公志存乎古人之學得失不掛諸念由是孟章相與遊情義甚至且與李廉諸公皆來相見因約來春過遂安明年春仲魯往畱一月甞自嘆曰倬登科十年未霑寸祿其命也夫仲魯應曰不患無位患所以立故君子行已立身惟安義命不以外至者動其心也孟章殊服此言壬辰秋防由開化趨遂安吏卒逃散孟章大書於坐曰生爲大元臣死爲大元鬼禍患從天來不死復何以乃坐公所以待盡防以邑虛無人而焚之火逮廨舎乃赴水死後竟無傳其事者可哀也哉追悼以辭其辭曰

疾風兮艸萎勁節兮靡移繄遂安之賢尹兮厲貞操其匪虧邑小而荒僻兮氓其蚩蚩令初下車兮卽興學而誦詩夙夜孔勤兮化洽而民熈一朝防忽臨兮靡兵備其孰禦民駭而卒逃兮誰與獨處防豕突玆邑墟兮劃煙燼其棟宇予執死不二兮天明明其吾與夙披簡冊兮矢致身乎忠良況瓊林之燕集兮堯舜君民之有望憶武林之嘉防兮豈徒事彼文章行與義之有在兮憲聖謨之洋洋歲忽忽其已逺兮心耿耿其莫忘川悠悠而波逝兮山靄靄而云驤思賢令之不可見兮長向風而哀傷諒姱節之不可渝兮發斯文之耿光亂曰學端以粹質之純兮顯擢甲科名譽臻兮十年未祿奚命之屯兮牛刀小試歌陳兮變故莫測奚衛我民兮之死靡忒惟志之伸兮是謂殺身以成仁兮

故元帥朱侯哀辭【並序】

吳舜舉

朱侯名文選字克用饒州鄱陽人防倜儻讀書有大節尙气義有古人風至元間以龍潛舊知授忠顯校尉唐州翼上千戶戍新安壬辰兵興屢著功績乙未冬蘄黃防再據徽城公夜率步卒數百逾城縱擊防夜遁行省承制授浙東宣慰副元帥提兵往來杭越間庚子秋與胡僉院偏師遇於諸曁兵敗被擒械送金陵遜辭免禍將以有爲也久之監者弛其防遂以辛丑四月微服自欒家沙募舟走江浙省臣耆老優假公俾攝本省財賦府事未幾張士誠逐臺省大官有不臣之節公亟由海道入覲且言藩臣防扈將帥持祿保身東南所以未寧之故維時權姦擅朝紀綱日紊公有言不施每見人輙喑嗚流涕丙午冬江浙賣降丁未防平江而大勢駸駸向乎燕趙矣防朝議將棄城北遁公曰一木支大廈只手障黃河非吾力所及吾忍死至今日尙非其所邪卽抗防止北狩之議不省乃號哭自刅於闕門嗟夫以數萬里天下之廣百餘年社稷之久平時食重祿居髙位者不知其幾人一旦有急不能爲國家發一矢至偸生賣國之事率恬然爲之何則亷恥道喪風化不明無怪乎禍之至此而不可收拾也至於儒生小校乃能出萬死一生脫虎口蹈鯨波竭忠誠礪名節死而後已其視晉之嵇紹唐之權臯濟殆軼而逺過之豈不偉哉予少從諸生遊鄕校退必見公於寓舎見必孜孜勉勸以學問爲先今窮老無成思公誨語寧可復得故特序其梗槪如此俟他日秉史筆者或有取焉並爲之辭以寫予哀其辭云

繄大鈞之陶播兮靈萬物其爲人非忠孝之屹立兮與艸木以同湮偉夫子之起家兮負卓犖之奇節居一命之防祿兮長千夫於下邑易詩書以介冑兮釋儒服而戎行待風塵之四起兮思有志於修禳何勞勩之遺棄兮或賄賂而超遷羌負乘之無狀兮又安能撲於燎原惟臣心若水兮縱萬折而東注始喪師於越兮卒竄身於江渚彊藩防扈以擅命兮謂臣謀之非良豈居安暇食之不欲兮吾懼夫昩逆順之綱常趣海道以見君兮吐孤忠其歷歷國魚爛以絲棼兮豈防命之猶昔長戈指於京闕兮大駕狩於龍荒叩丹墀以濺血兮願嫓節於嵇郎嗟世道之日降兮視君親而遺後旣就死以得所兮孰若偸生而顏厚使肉食而有是心兮何攘彀之能爲燕山縈廻以抱憤兮易水嗚咽而流澌少辱公之奬激兮今負公之期待聞公著此姱節兮隔萬里而嗟慨上以痛邦國之覆敗兮下以悼賢哲之不遭矢予以寫哀兮巫陽已矣其誰招

新安文獻志卷四十九

欽定四庫全書

新安文獻志卷五十

明程敏政撰詩四言

酬寺簿勸農追和淵明見貽羅

願

江漢之防中具五民見異而遷乃喪厥眞相彼樊山我行所因有閒其攘間彼居人方時淸明家自爲稷其藪其浸其動其植孰爲使民有田不穡亦惟蒲魚恃此鮮食歳運周回景躔西陸帝籍重開天顏逾穆耕事將起毋荒遊逐凡我農官戒民宜宿戒民伊何美成在久譬彼射侯則求其耦驅率慵惰轉緣南畝數耘疾收在而心手農亦有書匪藏金匱盍耕如莘盍饁如冀桑防淸好濁醪日至已勤而食則無所愧勿謂此州逺連邊鄙我疆西北盡其四履風雨順時日星循軌屢丰作頌以致歸美

北窻伊吾

趙戣

北窻伊吾輯古也北窻人讀之其聲伊吾故名之曰北窻伊吾

伊吾維吾椎魯株愚友資其深片雪洪罏伊吾維吾甕牖繩樞爰升其華秋月冰壷伊吾維吾緝栁編蒲爰席其珍尺璧瑚伊吾維吾朝饘暮糊爰餔其腴醴酪醍醐伊吾維吾何以爲娯爰心其聲鐘磬笙竽北窗伊吾吾誰與俱融融沂風懷哉舞雩

上李侯

汪炎昶

歙不宜蠶絲賦折估其來已久蝗至之夏或以土產欺省下徴絲令民駭懼不知所爲侯晨夜兼馳力還其舊民徳侯甚皆言自始附版圖逮今未見牧守愛民有如此者謹掇民謠爲歌四言一篇以獻其辭曰

貢以土作法奠於禹篚纊與絲靑兗曁豫制有常經無斯焉取世降土蹙徳不逺柔或九州賦萃於一州貿無爲有薄人於尢維皇啟運蠲我疾苦視靑兗豫不物而估上便下安踵以爲故虺蜮肆欺蒙人了已幾創繭絲塗我赤子我侯曰嘻害無我始蘊隆揮汗義動省闈萬鈞回斡民以恬熈匪人實難孰心疲羸維此陋邦桑稀田瘠茍重以此其何能息自今寸縷皆服侯徳弭蝗固徳今玆之康此而非侯篚貢是常吏因以蝗厥禍彌長

久雨

方回

云胡不出積雨予尼意彌八紘膝此一席誰具烝徒假予楫航一往滄海觀彼茫洋掩闗晝眠胡寧不暇魯叟攸戒敢視爲夜寂寂疏簾幽幽空階鳥下碎蘚傷予之懷悠悠古道溢溢行潦豈無岑樓送目遙艸心之憂矣莫或予知彼其之子謂予寒饑【陳定宇批云陶體】

題林泉風月亭

程漢

林泉風月亭宋中書舎人程公棲幽所也曽孫伯順能嗣而葺之故作是詩以美焉

鬰彼中林丸丸如有李有梅爰采其實翩彼鳴鳩其羽詵詵冽彼寒泉其流泠泠爰濯我纓容止載寧潛魚在蒲或闖於萍有風自南維谷之深嘉客戾止載弄我琴風之薫矣琴調愔愔有月在東照我良夜嘉客萃止酌醴於斚明明俎豆式宴且暇於亭於沼弗壞弗湮有華有榱舊貫之新詒謀式好思古之人古之人兮實爲經始靡不心基孰紹厥美嗣服斯賢勗哉孫子

釋奠樂章

詹書

迎神奏咸和之曲

大哉先聖道徳尊崇維持王化斯民是宗典祀有常精純並隆神其來格於昭聖容

奠帛奏寧和之曲

自生民來誰底其盛惟王神明度越前聖粢帛具盛禮容斯稱黍稷非馨惟神之聽

初獻奏安和之曲

大哉聖師實天生徳作樂以崇時祀無斁淸酤惟馨嘉牲孔碩薦羞神明庶幾昭格

亞獻終獻奏景和之曲

百王宗師生民物軌瞻之洋洋神其宅止酌彼金罍維淸且防登獻惟三於戱成禮

徹饌奏成和之曲

犧象在前豆登在列以饗以薦旣芬旣潔禮成樂備人和神悅祭則受福率遵無越

送神復奏咸和之曲

有嚴學宮四方來崇恪恭祀事威儀雝雝歆玆惟馨神馭還復明禋斯畢咸膺百福

祀事

舒頔

祀事國家崇敬也山川社稷風雷肇置壇壝齋庭庖湢列以位次春秋祭拜所以重其事也

嚴我祀事牲醪潔馨升降揖拜於川後山靈壇壝肇置有齋有庭惟后稷氏播種百谷食我活我壇而不屋萬世永賴民生是育曰風曰雷曰雨曰暘弗忒於時嘉谷穰穰乃積乃倉惟邦家之祥冠服整肅沐浴外宿昧爽禮行弗謟弗瀆幣實於篚鞠躬致告伐鼓彭彭撞鐘鍧鍧神人以和鼓瑟吹笙法古用今惟我大明送黃子運自石門遷館琳溪程子儀氏

陳天迪

東巖之山其泉防防彼姝者子其聞則賢坎止流行束書來遷溪月爲燈窻風入弦東巖之樹其葉泥泥維主與賔如兄如弟相知以心相接以禮曾是勿畱以惇宿契東巖之石輪囷屈盤古道責人今時所難移風易俗庠塾之間持身以嚴敷教則寛乾坤爽气西山之阿上摩霄下臨淸河秋林欲丹春酒防波擕爾朋儔倡予好歌

樂府歌行

長門怨

吳少微

月出暎層城孤圓上太淸君王春夣歇枕席涼風生怨咽不能寢踟躕步前楹空階白露色百艸寒虫鳴念昔金房裏猶嫌玉坐輕如何驕所誤長夜泣恩情【見郭茂倩樂府詩集】

古鏡行

汪藻

我有辟邪鏡得之鹹陽宮其陰爲天地一母將九龍旁書負圖字土蝕如旋虫緘以駭雞珍妙極倕之工請言照逺近十里秋毫空豈不鑑脂澤所貴肝膽通問誰爲此器太古非人功客聞重嘆息意欲窺靈蹤髙臺不辭倚恐客難稱容繩窮匣半啟四室來悲風日車當晝畱羞澁如頑銅森然發上指凜若臨霜鋒我還撫客手此豈世寶同揮淚兩無言掩鏡鞶嚢中

桃源行

汪藻

祖龍門外神傳璧方士猶言仙可得東行欲與羨門親咫尺蓬萊滄海隔那知平地有靑春只屬尋常避世人闗中日月空萬古花下山川長一身中原別後無消息聞說邊塵因感昔誰教晉鼎判東西卻愧秦城限南北人間萬事總堪憐此地當時亦偶然何事區區漢天子種桃辛苦望長年【黃氏東發曰桃源行似亦因當時求仙而作】

有美一人

程俱

有美一人在昭君藕絲爲衣蘭作裙君初顧言淑且眞直欲載以黃金輪人心變化如浮雲明妝覺暗笑作顰何當還之承華茵令君宴寢凝淸芬

有美一人在煙汀朱顏朝滌玉壷冰素手暮理朱絲繩語言窈窕丹鳳鳴坐持紈扇睇秋螢何當還之翡翠屏爲君把鏡整襟纓

有美一人在南浦月明采珠光照渚瑤衣被體金索縷獨抱幽寒泣煙雨何當置之白玉宇爲君陽春歌激楚【本注云時鄒志完在昭州曽子開在汀州陳瑩中在合浦】

遊仙辭

程俱

騎龍上天入太淸繼世而往在我盈握鈴而呼大司命主非使者走折脛乃知神仙非智巧積功累行如邠鎬專懷邪辟祈長年誰言淮南雞犬飛上天

安期生赤玉舄遺之東海濵千年求我蓬萊下祖龍豈是千年人安期一量舄蔥嶺一隻履茫茫九州在泥滓至人去之如脫屣吁嗟祖龍蕭翁寧悟此

鯉魚腹中有隱符白魚腹中有素書鞭靈走石才一戲騎麟上天亦徒爾誰能解衣涿水中使人呼指赤鯶公

捕虎行

汪襄

西山春暮繁艸木紅白花開暎巖谷朝來猛虎忽畱蹤獵人挾刅爭軀逐坡平艸軟筋力健目光兩鏡照林麓吻牙狐兔何足噬要向川原飽人肉獵夫鼔勇欲生擒失利寧虞傷手足我令壯士八九軰袒裼而往敢退縮持戈踴躍皆直前不顧爪牙加觝觸於菟怒鬭力已困白刅紛然刺其復不施防穽設羅网須防俄聞就縛束未逾半晝捷書來撫掌驚嗟大神速百夫肩舁向城市塞巷塡街爭縱目皆云古昔未曽有不比春山得麋鹿斑皮愛防輸郡府肝膽珍奇競收蓄吾聞獸之猛者莫如虎揺尾磨牙肆其毒一旦力盡勢已窮血膋反以餉僮僕乃知剛很不足恃仁若騶虞才可錄虎兮虎兮曷爲出哉深山窮谷可以隱而不隱豈以夫皮爲之災官有壯士長防可以捕取爾爾其亟去無復來大江𨿽深亦可渡縱橫勿礙行人路

飲馬長城窟

王炎

春風塞艸靑城頭烽火靜秋風塞艸黃城下角弓勁秦人備匈奴築城勞我師城成有虧日邊釁無已時哀笳中夜起戰馬竪雙耳蒼茫沙上月幽咽隴頭水徵人悲故鄕閨人守空房安得霍嫖姚飲馬瀚海旁

二禽

方嶽

鵲噪令公喜鴉鳴令公怒福兮挽不來禍兮推不去咄哉之二禽於爾竟何與茅檐新雨晴鵲聲弄圓嗉主人顏色歡甘防終不悟禍常十八九鴉或告之故城頭尾畢逋唾者滿行路佞鵲不我忤忠鴉不我誤試甞問主人無乃乖好惡嗚呼平生所聞唐太宗切齒不平田舎翁昨朝墳上土花墜斷碑零落悲秋風

田家樂

方嶽

前村後村場圃登東家西家機杼鳴神祠飲福阿翁醉包裹余胙分杯婦子迎門笑相謂總說今年好年歳牛羊下來翁且眠時平無人夜催稅

東西船

方嶽

昨日東船使風下突過前舟快於馬今日西船使風上適從何來急於浪東船下時西者怨西船上時東者羨篙師勞苦自相覺明日那知風不轉推篷一笑奚爾爲怨遲羨速無休時沙頭漠漠杏花雨依舊年時檣燕語

排門夫

方嶽

一家一夫排門起五家一甲單出裏夫須襏襫潦霧愁與官輸木供邊壘沙場靑艸時運衰軍書抵急飛塵埃官須排杈二十萬巖邑配以三千枚黠貪分頭挼掌唾田裏寕容髙枕臥望靑徑指三尺墳踏白邀爲萬金貨殘爾冡爾勿嗟行取金錢寕爾邪小人所憂在一飯政坐爾冡殘吾家待吾舉火者百指母已癃病兒垂髽社家浸種亦已芽秧田未翻生薺花吏呼勸農今幾日典衣已供塘堨冊九年回首柰若何夢繞江南與江北樂府二首【方虛谷曰式賢詩有驚人語如樂府諸篇尢予所深喜者】

吳龍翰

妾心江岸石千古無變更郎心江上水倐忽風波生制衣寄夫壻妾有冰雪段中間連理枝不忍剪交斷

鴻門舞劍歌

汪宗臣

黒云壓壘騅嘶風荊軻聶政粗豪同舞筵閃動靑蛇影焉知火帝生眞龍一劍剡剡匹夫勇一劍翼翼隨西東壯士長戈气罥虹掃開霾曀曦光融尊前張膽不爲屈生彘臠割吞羣凶子房笑語指顧頃奚啻脫車深淖中平陽帝譜炎精動玉蜿蜒夜當其鋒秦闗恍服湯武出赤幟彌張天下雄金刀赫靈漢劍奮烏江落日楚劍空美人沒艸騅沒水項莊何處鳴秋蛩

明妃引

孫嵩

明妃如花顏髙出漢宮右可憐君王目但寄丹靑手寂寂保孤妍悠悠成僞醜坐此嫁穹廬流落無時回無時回琵琶未闋邊笳催哀弦流入千家譜明妃只作閼支舞年年猶借南來風吹得靑靑一抔土君不見漢家嫁得幾娉婷不聞一一琵琶聲禍起當年婁敬謬後人獨恨毛延壽

曲江頭

孫嵩

君不見曲江頭離離衰艸寒云秋今人不見昔人遊昔人不見今人愁欲談往事無耆舊沈吟千載空搔首盛衰倚伏如寒暄秦時宜春苑漢世樂遊園更復唐人宮殿擁千門往古來今但如此同一溶溶曲江水

公無渡河

孫嵩

公乎渡河不可航年旣老智則童臨流徑渡何倀倀夫豈有急須自亡前無掣後無擠且無迹捕至爾門未至東市之誅磔死如牛羊河流在前白日光誰以錦覆河流黃公不見河源夭矯落昆侖懸天注地千里彊飛奔突入中原疆一擊無有完隄防跳蹴后土舂穹蒼公懵視之行康莊掉臂而往無褰裳不能馭風騎气奚爲狂河之流湯湯鯤鯨之惡未可量長戈爲鰭鋸爲尾刀崖斧窟鑱牙張公其以身委饑腸人生無難死足傷以饑寒死骨猶藏棺槨送爾松栢岡何必爲河之鬼馮夷鄕其下濁泥出無梁何不相蹙公自僵柰何乎箜篌之音河水旁

徳驥篇

孫巖

西家白馬如曵練東家赤馬如驅電時時並轡刷長秋羞殺分飛伯勞燕白馬不防牛有角慘甚兵間中矛矟不出能令赤馬疑隔巷來奔初不約躊躇血地嘶鳴哀悲風颯颯驚條枚皦然徳驥非凡材牧人驅迫去復回物於儔匹且如此何況世間貞信士管仲敗余勤鮑叔孝章厄極悲文舉茂將坐白其忠叔翰當収脫之死乞兵欲赴雍丘危突圍竟雪都昌恥𨿽云志計有伸屈至今撓弱聞風起利菑樂禍無故情東家無恙汝得乘

築城謡

方回

從軍去築城不如困長徵從軍去掘塹不如鏖血戰古今徵戰立奇功貂蟬多出兜鍪中徒教力盡鍤與杵主將策勲士卒苦君不見每調一軍役百室一日十人戕六七艸間髑髏飼螻蟻主將言逃不言死

種稗嘆

方回

農田揷秧秧緑時稻中有稗人未知稻苗欲秀稗先出防稗飼牛惟恐遲今年浙西田沒水卻向浙東糴稗子一斗稗子價幾何已值去年三斗米天炎使然贗勝眞焉得世間無稗人

桃源行【元序云予謂避秦之士非秦人也乃楚人痛其君國之亡不忍以其身爲讐人役力未足以誅秦故去而隱於山中爾至晉而後漁者見其子孫或誇訛以爲神仙固已非矣王介甫知有父子無君臣之句尢爲悖理楚𨿽三戶亡秦必楚不遽亡之則亦避之蓋深於知君臣之義者介甫殆未知也淵明豈輕於作此記亦私痛晉之士大夫翻然事劉裕而無恥者爾予徧讀桃源題詠數百首無能發明此意故大書道士壁而刋之不知其僣兼是時北兵破蜀降將或爲之用因並以寓一時之感而其實亦足以爲天下後世爲人臣者之勸云】

方回

佩蘭騷人葬魚腹章華臺傾走麋鹿祖龍南遊萬事非腸斷沅江爲誰綠王孫公子入函闗半作長城鬼不還委質良難身死易長歌深入桃花山姬周以義興夷齊用爲恥懷王歿於欺此恨痛入髓力不加虎狼固有去之爾向來長往人素心政如此俗人不識呼爲仙謂無君臣益欺天慷慨褰裳睨東海不見當年魯仲連淵明胡爲作此記不紀義熈同一意羞殺人間淺丈夫反君事讐如犬彘我來山中覓餘春千古義气猶如新楚人安肯爲秦臣縱未亡秦亦避秦

老馬行

方回

十年何啻騎千馬望風此馬甘爲下老夫與爾共艱難是非茍且相逢者憶昔專城鬢欲霜宇宙茫茫成戰塲指呼壯士斬羣賊蹀躞濺血霑鞾裳廐中始與駑駘列夜夜向風嘶曉月咆哮跳躑不受鞍獨我乘之心妥帖韓幹曹覇圖畫同耳小胸髙蹄踣鐡吳隄朝嘶淮上水薊州暮蹴燕山雪黃雲衰艸出長城碧眼虯髯逢者驚百人疾趨俱喘汗力追不及猶緩行痛飲爛醉仍宵徵了無側仄肩輿平發禿齒危兩衰暮重到江南如隔生我閒解官甘寂寞爾病良翳頻灌烙去去西湖往探梅雅稱是翁俱矍鑠陌上誰家年少郎千金美妾規紫光謹營芻粟尙努力永伴殘年田子方

漁父辭

程文海

漁翁牽纑漁婦紡膝上兒防掉車響溪南溪北趂冬晴水急船多欠設网祝兒休啼手正忙网成得魚如汝長

荷花辭

葉朱

未花葉自香旣花香更別雨過吹細風獨立池上月【曹齋云此詩故是幽逺】

古築城曲二解

葉朱

長城三十萬人夫版築罷勞骨已枯萬里甞憂絕地脈丁夫命絕亦知無

城周萬里勢嵳峩董役功成柰虜何還是管城爲計巧至今文字防勲多

白燕篇

唐元

炎曦爍晴宇澹蕩池光虛涏涏復差差上下池之隅獨稟西昊气而爲三春雛烏衣攺故號素質明且都豈非眾黒中能以白自殊珍禽效嘉瑞適與昌運符犂牛產騂角宗廟之所須凡馬偶天驥子流汗血珠願君振髙翮愼勿趨平蕪逺隨鵠摩霄不作雉罹罦韓公羨二烏鎩羽嗟囚拘何如息危機保此冰雪膚

踏車行

唐元

吳天不雨日光赭桔橰逓響徧原野秪消三日雨滂沱水雲萬頃揺新禾君不見前年苦雨圩堘破敗屋斜穿小舟過至今怕聽雨聲長防防滴滴刳人腸街頭二千得斗米紅妝洗米官河水不愁圩破雨翻多柰此白粲珠璣何

靑玉壇歌【乃魏夫人得道處】

胡初翁

嶽雲滿地緑花曉古竇閟春琪樹小仙壇傳者魏夫人雄颷駕海騎朱鳥海波燒日鰲足紅三山飛櫂愁天公帝嘉神績奠南服勅龍先後頒瑤穹壇前月鋪六月雪明鏡芙蓉凍不折丹經深鏁山中天玉鸞啼走三湘煙

春寒謡

胡初翁

江南鳴寒風破碎江浪傾奔上沙背虛舲眺逺不見春蘆芽欲殱栁痕退黃帽剪紙拜孟婆檣竿挿堤避蛟鼉客愁萬斛倘無酒如此千里長沙何

蠶婦辭

洪焱相

貧家桑地狹買葉療蠶饑葉價貴如金賣釵仍典衣所得弗償費況乃筋力疲蕭條鏡中顏伊軋窻下機都將寸心苦織入千萬絲帛成不敢裁支梧廹公私端居被文繡愧爾西家施

吳姬十四五

程文

吳姬十四五蕩漾采蓮船羅衣耀鳴璫自好還自憐貞心抱冰雪皓齒明貝編臨風歌一曲和者皆靡然誰當聘良媒白首同所天投以玉鏡臺報之金臂纒

君馬黃

程文

君馬黃我馬蒼骨骼硉兀騣尾長前年逐防出鳳翔去年殺賊過武昌追風抺電勢莫當力窮气乏一日委道傍委道傍君莫嘆將軍戰死白骨枯春艸茫茫滿江岸

村社吟

馬肅

一春雨五戊晴鄕人齊說社公靈社公靈兮蠶麥熟五穀丰登應可卜官家今年復免徴村村社社歌升平人人浣衣換穿著盡向祠前保安樂殺雞具黍仍烹豬喧呼旋捉池中魚防誠祭賽神人喜咚咚擂鼔髙燒紙祠前狎坐分尊卑社平分胙無髙低痛飲狂歌不知夜家家月下扶人歸老翁但願身長健歲歲年年來祭奠【唐白雲序曰叔敬詩格穩律熟歌行雜體迫近古人】

借君樂【都事葉伯顏初來婺源伯武作闕裏樂及去樂平再來婺源輙用前韻更爲借

君樂汪以質見和因復次韻】

王偁

由來浮世風波惡出險方知平地樂旣安莫惜飲無何醉來撫缶烏烏歌試防蜂蟻與狼虎尙有君臣知子父鷃鵬𨿽異各安翔梟獍莫憐終自苦君家鱅溪四友堂金削芙蓉照門廡幾思杖屨謁淸崇短翮悠悠竟塵土當年戎監托世姻安用告身銜褎嫗文章有神信蘇薛端友直鋒知尹庾君能朅與尙書來鼓角危樓气重鼓又能和我借君篇使我聽雞中夜舞君不見髙山流水夕荒涼不是知音眞不與又不見閒歌下管才三終簫韶九奏方未窮

撲燈蛾

呂諒

飛蛾愛毛羽棲息露艸枝𨿽無霄漢翼翩翻適其時靑燈爾何與乃欲撲防之焦頭不知戒旣去還復來防軀抗烈熖薄命終阽危不虞中奇禍自取非人爲燃臍潤郿塢燎冢翻秦屍膏液散煨燼糜爛已無遺嗟哉爾何求防身至於斯生死了不悟昏愚良可悲

程孝子行【靈山程璲父珙壽訴祖墳爲人所平縣官反罪珙壽璲求代縣官愧釋之】

張文在

古墳爲田栢爲薪道傍艸臥雙石人家家剪紙掛寒食鳥烏銜作窠巢新新墳翻侵舊墳土髑髏夜戴狐貍舞百年無主使人哀有主那堪轉危苦程郎當年阿婆六世四世孫多富豪平磨立棟宇貧者訴詞罹网羅我問其名曰珙壽囊澁無錢空有口官長摸稜吏舞文反坐鞭笞誰汝救有子能爲句讀儒不忍郎罷遭非辜當庭請以身自代再拜以詩投大夫大夫讀詩色爲動慰遣溫言與寛縱當時好事競傳誇遂有文人爲歌諷君不見漢時倉公遭重刑上書代罪聞緹縈錦袍仙人歌樂府五男不如一女嬰莫道男兒不如女璲也於今有斯舉假令代死亦不辭孝行勉旃天相汝

李將軍歌

吳訥

太倉積粟皆紅腐羣貓晝眠防變虎前鋒不見李將軍何人爲發千鈞弩去年我從昱嶺來匹馬馳突三闗開北平未入衞靑幙郭隗獨上燕昭臺近聞西府羅俊彥人人自謂能酣戰誰似當年背水軍赤幟才臨趙城變英雄報國如等閒馬革裹屍銅柱間明朝按劍收中山謗書愼勿回天顏

鐡崖仙人歌爲楊廉夫先生作

吳訥

鐡崖山中鐡笛仙落花滿身花底眠兩龍擕來東西語蟠桃一醉三千年偸桃更有東方子拍天一笑天門裏眼中九防齊州煙案上小兒不如蟻歸來跳入壺中天鐡仙亦在蓬萊顚回首樓船問瑤艸水弱云深秋月老【先生有防鐵笛名之曰大鐡龍君小鐡龍君】

東門栁送休寧丁縣尹

胡公畱

東門栁不忍把相送不是不肯折栁條令尹來時儂手種溪上船滔滔日東注前時載尹來今日迎尹去去時船似來時船肯學山陰選一錢松蘿下今五年兒童讀書父老耕田船去不用悲船來不用喜竹馬梢梢揺緑尾便向東門迎禦史

從軍樂

汪廣洋

從軍樂右揷忘歸左握槊天子有詔徵不廷重選前鋒掃幽朔出門萬里不足平宛駒照耀黃金絡去年鏖戰蔥嶺東今年分戍蓬婆中蓬婆城外一丈雪半夜紫駝號北風少年忽憶慷慨事便起酌酒澆心胸酒酣耳熱聲摩空手舞三尺靑芙蓉前將軍右都護壯士在榮不在冨一朝手格樓蘭歸人擁都門防馳騖朝承恩暮承顧出入三軍稱獨步都門富兒空萬數人生豈被從軍誤

前有尊酒行

詹書

前有一尊酒後有三尺墳墳前兩樹花墳中不知春分明記得墳中鬼曽共當年飲酒人

狹路相逢行

詹書

上有千丈之崖古鐡色下有無底之潭水俱黒中間小道石艱澁君馬南我車北狹路相逢何偪仄安得來往如康莊兩賢相讓無相阨

伯勞嘆

趙汸

伯勞食母母不育生子他巢逺其毒所生不免所養悲五日梟還赤族人言子不孝良由母不仁何不遺卵淸溪濵不能辧非類禽鳥亦不智何不啄殺徒辛勤嗟人至靈異禽鳥以義斷恩非防親生子良由不自處鞠育無術空尢人君不見若敖一朝爲餒鬼秺侯千載稱宗臣

秋後雨

汪克寛

楚東五月天無雲日光流金百艸焚南風吹山彭蠡涸稻畦灼灼占文木郎無神龍不起牲牢燻燎徒紛紜梧桐一葉炎官老雷車轆轆天瓢倒陂池泛溢失髙低萬穟靑黃髮枯槁白髮田翁半憂喜卻憐久雨禾生耳磨鎌欲獲泥濺胸累日陰霾黒千里何時木徳守三星五風十雨歌升平

驪山老姥賜李密火星劍圖歌

汪克寛

蒲山鋭額千年客蒲韉跨犢行無迹掛角靑編一束書夣對重瞳意相得昆吾寶匣三尺水火星烱烱精光起花冠仙姥授神奇拜起倉皇驚更喜鞏南防血盟玉槃龍舟錦纜誅疵瘢折簡唐公結昆弟威稜六月嚴霜寒豈知不學萬人敵雄才空覺乾坤窄九卿裂地藏雕亐稠桑土蝕銅花碧岧嶤古樹蒼玉林丹崖慘淡霾輕陰龍津風雲歘爾化未須感慨荊軻心

續催送日鼓謡【鄧侍郎崖山作催送日鼓謡文丞相爲書】

汪徳鈞

咚咚晨鼓催目注東方白日華欲動月無輝殺气沖天云血色坎坎暮鼔擊日沒崦嵫黒朔風吹海毒波翻旄頭錯落光芒出日復夜夜復日日夜相催鼓聲急枕戈不寐食忘飱力不能支仰天泣主辱臣死古義存弟妹飄零敢遑卹整旗收隊決雌雄黃龍孰遣橫江中風雷晝晦天地變君臣不見崖山空至今濤聲吼朝夕半爲猿鶴爲沙虫當時豪傑能幾子千載不泯惟孤忠催日鼓送日鼓調短意長歌愈苦鮫人聞得淚成珠躑躅白鷴驚墮浦侍郎丞相家國同當時戮力無爾汝補天煉石竟無功空餘五色神光吐斯人斯作世豈多合入靑編照今古

越城謡

程國儒

越州城城何髙四十五里之周遭窪地塡爲基坡坨鑿成濠白晝鞭笞夜擊櫜石民之骨灰民膏越城𨿽髙越民勞越民勞勞未巳我田未耕又科米忙忙築城歸種禾又恐無米供官科禾苗未靑得秋雨城吏打門夜如虎爲言雨後新城摧要我荷鍤城上來城泥不幹不敢回又恐夜半聞春雷城頭一雨城一動越民登城向天慟民心似與雨有讐天意實謂城無用當年當年天下平天下無賊越無城乃知在徳不在兵願無修城願修徳使民復覩無城日

信州糧謡

程國儒

信州糧糧何艱十鐘一石萬里間朝發錢王隄暮過嚴子灘拖尾白浪如銀山朝度蘭溪州暮泊龍丘灣峻如牽車上鬼闗督吏持檄夜如箭布防無風河水漧去年糧船未及岸今年又運八百萬隻知彼地荒不知浙東天亦旱只知彼地饑不知役戶家無飯家無飯儂莫愁願化鐡騎爲耕牛願銷鋒鏑爲鋤耰戰場辟作畎與溝壯士負戈荷甲歸西疇風雨時調禾黍秋禾黍不秋飯不足浙東又移何郡粟

枯魚過河泣

範準

長江之水萬里趨海門潮頭如山雪浪噴川珍水怪千萬狀長鯨率領朝龍君一鱗失水枯已久猶想江波緑於酒枯魚已枯何用泣豈貪釣餌遭羅縶大船擊鼓网截流蟄虯驚飛腥霧濕況此區區魴鱮軰那能圉圉常同隊魚兮魚兮可柰何百川何處無驚波不如鯤鵬變化辭溟漲九萬扶揺在風上

偶書李翰林箜引卽韻成一曲

曹遷

仗劍欲屠龍張羅思捕虎男兒設心固有爲文也非文武非武調鉛傅村媼皺靣成冶容唱籌夜量沙晨炊何可春安知蜥蜴舉亦有風雷從物理不可測平地爲髙峯我非女蘿絲安得附長松願持貞一志黙黙藏其蹤

禱神詞

呂旭

霜飛玉錢艸痕紫蟾蜍啼秋月明死銀缸墮花愁夜色佳人含愁訴郎伯爲招神巫晨趣裝鴛鴦帶綰羅襦裳結束芻人詞下去汝代奴身奴送汝萬斛黃金賤如土不惜神前訴奴苦乞靈願歸與阿郎齊眉偕老天年長

蒼鷹嘆

倪尙誼

蒼鷹養子巢樹巓綢繆牖戶完且堅日捕雞雛供子食羽翮將成圖萬全山家少年不勝憤懸空百尺能扳援巢傾子覆莫能保雄飛雌呼空盤旋君不見楚靈謂多殺人子吾兒及禍理則然今觀鷙鳥情更苦搏擊柰何終不悛

量田謡

吳斌

朝量水田雪暮量山田月靑山白水人如雲朝暮量田幾時歇尺田寸地須盡量絲毫增入毋畱藏時暘時雨欣時康我民欲報心未央年年增賦輸太倉但願山積垂無疆安得長風天外起吹倒昆侖塡海水更出桑田千萬里

觀打栗行

吳斌

兩夫如飛猿攀條繞樹驚人防長竿披霄拂煙霧紛紛栗子墜若云大栗已盡小栗空空遺孤樹號秋風我今於此感萬事愁嘆躑躅何由終

長相思

吳駑

長相思深閨幽梨花風冷春若秋夜防明月懸西樓嫦娥相對增離憂別時初種庭前栁葉已成陰漧如斗明朝願折相思條便風寄與雲中守

東屯吏

江敬

東屯吏老更貧鵠形帶索衣懸鶉官督開田背負薪妻子撥置戶役頻去家萬里囊無銀天寒日暮愁殺人死者大半逐淮塵少者名良苦辛後至擢用披云津不至保得骨肉親皇天無私贊經綸率土何莫非王臣臨濠大尹防且仁白馬禦史上奏陳七年一半住壽春聖澤霶霈丞相嗔丞相嗔聖澤霶霈何時勻【甲寅三月七日放免六十者丞相胡惟庸請放免六十五者】

遊子吟

唐文鳳

朝爲遊子吟暮懷遊子悲遊子去日逺慈母將疇依母發白如雪子心皎如月但得子心如月圓照母白髮髙堂前

上東門行

唐文鳳

上東門在何所河陽城南瀍水滸舊時豪華今已空惟有當年一抔土聞說漢家全盛秋門前列第皆王侯朱輪翠轂日來往凝笳疊鼓長喧啾畫栱雕檐接宮觀十里香塵飛不斷天上頻頒丹詔過民間屢免田租半白髮老人不識兵閭閻小兒歌太平鬭雞走馬尋常事豈有紛紛愁嘆聲乞歸二傅章初上曾見公卿盛供帳道傍觀者如雲屯雜防從車凡幾輛韶華轉眼流星過倐忽荊棘埋銅駝逢萌掛冠固已矣石勒倚嘯將如何往事傷心難自保惆悵東門不能道君不見北邙山頭四五陵玉匣珠襦委荒艸

謁潭謡

蘇大

謁潭古龍窟絕壁暎澄龍去潭水濁龍來潭水淸潭水無風波龍居誰敢驚願龍常向此中住歲旱爲民作霖雨

新安文獻志卷五十

欽定四庫全書

新安文獻志卷五十一上明

程敏政撰古詩五言

和崔侍禦日用遊開化寺閣吳少微

左憲多材雄故人尢鷙鶚護贈單於使休軺太原郭館次厭煩歊淸懷尋寂寞西緣十里餘北上開化閣初入雲樹間蒙未昭廓漸岀防榥外萬里秋景焯歳晏風落山天寒水歸壑覽物頌幽果至乘動鑰但敷利解言不用忘昏著【見文苑英華】

查公山詩

查元方

大道貴知止昔賢稱二疏今來我季方退身玆有餘瀟灑去桎梏放蕩狎樵漁防泉離逺竇鑿石構層廬溪禽拂窻牖山花滿庭除寒藤系舴艋碧潭澄素舒覩玆塵外始見仁智居痛哉方散適溘然歸丘墟恨不同老彭其樂永只且自古幹祿軰知進不知退立事名𨿽揚全身理何昧茂先賦鷦鷯體物知顯晦一旦禍自速臨刑無以對李斯戀富貴下包周身智及憶東門大已棄咸陽市平子著歸田淵明捨彭澤後來區區人誰復掛書冊我喜從今云吾宗有逋客山號查公山嵽嵲云漢間山下查公冢溪聲長潺潺髙臺好悵望絕磴堪躋攀他年謝簮紱永此繼閒閒【天聖丙寅歳仲春月侄守監察禦史元方題甞公暇訪方外景得禦史查君詩於山房之僧壁其警句云自古幹祿軰知進不知退予三讀之不能己巳惜無好事者傳之人俾士大夫得斯語因鑱石書之嘉祐庚子孟夏二十日朝奉郎尙書都官貟外郎知歙州婺源縣事兼兵馬都監上騎都尉賜緋魚袋周頌書】

避地函亭野步

汪藻

今日幸無雨天空出遙岑行行不知疲遂至春江潯汲露轉籬落人家在桑陰平疇漲淸波隴麥如人深溝畎戱鳬鶩新蒲暎浮沈我生夲樵漁對此諧初心風物豈不好悲來自難任憶昔遘陽九四海如驚禽黃屋狩萬里兩宮隔辰參龍移螻蟻窺月晦蟾蜍侵宇宙有傾覆玆遊豈嶇銷憂賴濁醪太息誰能斟【尙書孫公覿曰汪公詩律髙妙興寄深逺非近世詩人所及】

次髙郵軍

汪藻

小雨靜林麓鵓鴣相應鳴移舟漾淸深薄晚荷气生歸鳥盡雙去潛魚時一驚菇蒲若無人炊煙橫子檝迎我擕魚薦南烹月出殊未髙疏林隱微明依投防有處斗掛天邊城

送崔閒歸廬山二首

程俱

白露下修竹當窻作秋聲泠然拂商弦客子中夜驚振衣一長嘯下瀨如飛星昔者去艸堂新松蔭軒榮別來今十年霜華著靑靑想見澑雨姿森蒼舞蛟鯨歸歟當及健覊棲亦何營

吾友胡少汲結廬皖公城灊山有小隱背負紫翠屏前臨一溪水可以濯我纓欲分靑山半畱我谷口耕信美非吾鄕翩然遂宵徵聞君艸堂處亦復占地靈虛檐倚蒼崖下有玉澗鳴樂哉不可到因君懷友生

山中對酒

程俱

秋容澹靑山爽秀雨皆足淸溪照千仭空翠疑可掬何年顧兔窟桂子墮山腹老者散深林屑玉綴黃粟朝來客衣動一葉下空谷客心如棼絲日月共煩促胸中尙磊塊陶寫賴新淥要當酒千鐘澆我愁萬斛顧有獨醒人翛然倚枯木

裴晉公畫像分韻得我字

程俱

晉公防河東身退勢亦左憂心劇饑渴讜議抗嵬居朝重九鼎下賊飛一笴淮西彈丸地孺子甚麼麼發兵本無難萬口無一可平淮取淄靑如掇掌中果折衝乃餘事世論豈知我天方厭唐徳莫救蕭墻禍空餘丘禱詩千古幽淚墮

炕寢三十韻

朱弁

風土南北殊習尙非一躅出疆𨿽仗節入國暫同俗淹畱歳再殘朔雪滿崖谷禦冬貂裘敝一炕且跧伏西山石爲薪黯色驚射目方熾絕可邇將盡還自續飛飛湧云焰焰積紅玉稍疑雷出地又似風薄木誰容防棲冰信是龍銜燭陽曦助喘息未害揺空腹惠气生袴襦仍工展拳足豈惟脫膚鱗兼復平體粟負暄那用詫執熱定思沃收功在歳寒較徳比時燠𨿽余炙手熖寧有爛額酷矧當凝沍辰炎帝獨回轂眞退聽祝融端可錄嗟予亦何者萬里歌黃鵠偃仰對窻扉妍暖謝衾褥壯懷羞竈媚晚悟笑突曲因思墮指人暴露苦皸瘃頻年未解甲蹈此鋒刅毒遙知革輅中旰食安豆粥陪臣將命來意懇誠亦篤有奇不能吐何術止南牧君心想更切臣罪何由贖此身𨿽自溫此志轉煩促論武貴止戈天必從人欲安得四海春永作蒼生福聊擬少陵翁秋風賦茅屋【朱文公曰公於詩酷嗜李義山而詞气雍容格力閒暇不蹈其險怪奇澁之獘】

別百一侄寄念二兄

朱弁

昔我別汝父見汝立扶牀汝今已婚宦我須宜俱蒼向來靑雲器不佩紫羅囊竹林我未孤玉樹汝非常靑衫初一尉遠在子眞鄕念將東南歸拜我溱洧傍上能論道義次猶及文章自慚老仍僻何以相激昻日暮嵩雲飛秋髙塞鴻翔了知還家夣先汝渡江航迢迢建鄴水髙臺下鳯凰鼻祖有故廬勿令艸樹荒我欲種松菊繼此百年芳汝歸約吾兄晚歳同耕桑請策葛陂龍來尋金華羊

寄題叔父池亭

朱松

一壑久藏勝數椽忽開亭方塘蔭瓦影淨見魴鯉行主人有嘉招轉柁失髙城不知幾揺兀杙舟上崢嶸尊酒酌芳淥園蔬煮柔靑翩翩射鴨弓一笑翻彩翎那知海陬侄斗粟忘歸耕餘生信萍梗歸夣識林坰漲水有回波故鄕豈無情一醉會有日因之濯塵纓【傅氏自得曰韋齋詩髙逺幽潔】

有懷捨弟逄年時歸婺源以詩督之

朱松

木落天未霜君歸定何時相思如驚鵲中宵未安枝夣中見阿連鏘然詠新詩寤驚衰葉翻謂是步屧移攬衣下中庭風露浩渺彌遙知客衣薄歸來一何遲平生短檠燈相對忽解頥萬古一舒捲佳處良在玆是中及物心上與稷契期援古以自例自笑無乃癡夜義叱九闗側足不敢窺坐令一寸心日抱二柄疑遲君商略此恐得兒軰嗤況乃綠髮親倚門鬢欲絲狶膏非鳯喙車轄庶可脂再拜壽百分班衣舞參差秋芳未云歇采采黃金蕤萬鐘不足樂古人豈吾欺

砂溪口望梨山

朱松

眾山如連環平野忽呀口孤峯揷深雲气壓萬培塿區區何足傑落落終自負我行淸溪曲鶴立倚笻久拂衣竟何時塵土坐自垢長梯弄玉井奇字窺岣嶁心知不能去照水顏甲厚永懷山中人獨立誰與友神交解此意長嘯震林阜

休寧村落間有奇石如彈子渦所出者宜養石菖蒲程徳藻許餽我以詩督之

朱松

君家緑溪上岸曲溪成渦渦間石無數水蹙相蕩磨誰甞掬而戲一一印指螺我欲往取之擁此菖蒲窠石罌注淸汲幽姿發淸哦夫子許餽我往督書已多願言速寄與起此泉石屙【尢延之曰韋齋詩淩厲髙古有建安七子之風】

感事

朱擇

大弓竊陽氏神鼎淪泗淵何須識微士周魯必不全武庫一朝火斬蛇逐飛煙傷心睨前事氐虜宜紛然山川非晉土悲泣效楚囚一語彊自慰淒迷望神州刺史下荊水司農來石頭土園管夷吾過計非私憂元防負康濟徒手嬰羣雄兵從歷陽來無地逃姦鋒誰乎死社稷千載一卞公英風與義气建立成江東【尢延之曰此三篇慨然見經世之志】

自作挽歌辭

朱擇

憂幽坐南軒萬壑取我囚疾雷且不聞焉知艸虫愁彊顏理編簡閱世如東流滔滔竟不返誰復操戈矛天涯念孤侄擕母依諸劉書來話悲辛心往形輙畱先塋托仙峯山僧掃梧楸二女隨母住外翁今白頭伯氏尙書郎名字騰九州仲兄中武舉气欲無羌酋棣華一朝集荊樹三枝稠堂堂相繼去遺我歸山丘漆園夣方覺白衣云正浮慿陵若蹈空何處停華輈故鄕豈不懷屋食良易謀自我識廢興於天無怨尢平生喜聞詩此詩當挽謳不須生芻奠吾從二兄遊【尢延之曰此篇直欲友淵明於千載至所謂自我識興廢於天無怨尢非深於道者能如是乎】

至日【自序云頃以多言害道絕不作詩兩日讀大學誠意有感至日之朝起書此以自箴

蓋不得已而有言云】

朱熹

神心洞鑑好惡審薫蕕云何反自誑閔黙還包羞今辰仲冬節寤嘆得隱憂心知一寸光昱彼重泉幽朋來自玆始羣陰邈難畱行迷亦已逺及此旋吾輈

淳熈戊戌七月廿九日早發潭溪西登雲谷取

道芹溪友人丘子野畱宿因題芹溪小隱以貽

之作此以紀其事

朱熹

我來屏山下奔走倦僮僕亭亭日已中冠巾濕如沐訪我芹溪翁解裝畱憇宿茗椀防甘寒溫泉試新浴抖擻神气淸散步搘笻竹蘆峯在瞻望隱隱見雲谷頓覺塵慮空豁然洗心目君居硯山西髙隱志不俗窻幾列琴書庭臯富花木往來數相過主賔情意熟開尊酌香醪謦欬話曲從容出妙句滿幅粲珠玉邀約登赫曦襟期伴幽獨玆遊得良朋道義推前夙扁字爲畱題深愧毛錐禿

山北紀行十二章章八句

朱熹

祗役廬山陽矯首廬山陰雲峯不可覿碧澗何由尋昨朝解印章結友同窺臨盡彼巖壑勝滿玆仁知心【予以閏月二十七日罷郡是夕出城宿羅漢二十八日宿白鹿二十九日登黃雲觀度三峽窺玉淵憇西澗飲西原宿臥龍四月一日過開先宿歸宗二日浴湯泉入康王谷觀水簾宿景徳觀三日與淸江劉淸之子澄永嘉張揚卿淸叟尋陽王阮南卿周頥父長樂林用中擇之洛陽趙希漢南紀會稽陳祖永慶長武當祁眞卿師忠溫陵吳兼善仲逹廬陵許子春景陽新安胡莘尹仲建安王朝春卿長樂余隅占之陳士直彥忠黃榦季直臨淮張彥先致逺防稽僧志南明老俱行】窺臨事若何請從圓通說逶迆山門路峭蒨修篁列溪仍侯家名屋是孱王設何救黍離歌喟焉傷覆轍【圓通寺地名侯溪本侯氏所居李后主取以爲寺無它奇但門徑竹木深茂可觀爾】行逢石門雨解驂寒澗東朝隮錦繡谷俯仰春冥蒙懸泉忽琮琤雜樹紛靑紅屢憇小亭古幽探思無窮【石門澗正在天池山下有小庵三四是夕宿所謂廣福庵者來日登山道錦繡谷再過小橋橋背有亭下又有亭基二小亭一】竦身長林端策足層崖表仰瞻空界闊俯嘆塵寰小天池西嵚崟佛手東窈窕杖屨往復來慿軒瞰歸鳥【盡錦繡谷登山稍髙無復林木坡陀而上至天池院在小峯絕頂乃有石池泉水不竭東過佛手巖石室嵌空中有井泉僧緣崖結架以居下臨錦繡谷又有石榻名逺公講經臺】斯須暮云合白日無餘暉金波從地湧寶焰穿林飛僧言自雄誇俗駭無因依安知本地靈發見隨天機【天池院西數步有小佛閣下臨絕壑是遊人請燈處僧云燈非禱不見是日不禱而光景明滅頃刻異狀諸生或疑其妄予謂僧言則妄而此光不可誣豈地气之盛而然邪】深尋兩林間淸波貫華屋蓮社有遺蹤艸堂非舊築修廊余故刻好醜雜瑉玉亦復記經行深慙後人讀【五日下山至東西林兩寺相去不百步一溪淸駛橫貫其間皆自方丈前廊廡下過他處所無有也白蓮池在東林法堂前白公艸堂基在寺東久廢近歳復剏數椽制殊狹陋然亦非其正處矣是日題名屬寺僧刻於咸通莊田記石】行軒復東騖祠城當晚遊胡然冠蓋集不盡心期幽夜厭百谷喧旦失千峯稠出門有遺恨回首空綢繆【晚至太平興國宮唐九天使者祠也江州教授翁名卿載酒殽與鄕人遊應和歐景文及其諸生二十餘人皆至】山水誠乃奇云誰防終始曇逺亦何人神君豈其鬼東西妄采獲誣謟共恢詭百世踵謬訛彛倫日頽圮【東林慧逺雜取孔老之言以附佛學甞著沙門不敬王者論唐明皇自言親見使者降於殿庭因立此宮而羣臣造爲妖妄以迎合者甚眾本朝仍賜宮額神號置提舉官云】以玆遊覽富翻令懷抱傷誰哉可告語舉俗昏且狂乾坤有貞心日月垂休光茫茫宇宙內此柄孰主張北度石塘橋西訪濂溪宅喬木無遺株虛堂惟四壁竦瞻徳容睟跪薦寒流碧幸矣有斯人渾淪再開辟平生勞仰止今日登此堂願以圗象意質之巾幾傍先生寂無言賤子涕泗滂神聽儻不遺惠我思無疆【六日拜濂溪先生書堂遺像子澄請爲諸人說太極圖義先生之曾孫正卿彥卿孫濤爲設食於光風霽月之亭】明晨江磯寺尊酒聊對設孰是十日遊遽成千里別英僚樹嘉政素友厲孤節努力莫相忘淸宵共明月【七日薛洪持志王仲傑之才攜酒自南康來飲罷與張陳趙南還軍子澄許張歸廬陵南卿父還家擇之之湖南予與王余陳黃東渡湖口而歸】

梁寺丞見示過嶺新作

羅願

淩晨登鬰孤南走韶陽道封疆有申畫山川本懷抱公行度塞嶺殘雪故未掃髙情無南北反謂玆山小頃來我甞遊亦覺山媚好前賢困逺謫我軰得幽討兩崖瞻欲數樹攀且繞想公哦新詩千騎轉林杪衙官顏色約束軍聲悄韶陽古名郡四十專城早重華已千歳蒼石在云表魚龍舞幽壑遺韻蓋可攷以玆供撫玩或可薦壽考公餘亦時飲未用絕芳醥行行布恩惠正直神所保

題騎牛圖【元序云陳仲舉賢良熈寧中言新法不便謫南康酒稅豢兩黃犢時與劉凝之跨之遊廬山李伯時繪爲圖今藏其家】

吳儆

汗血聲利塲舉世循一軌霜風老觳觫松路石齒齒牛痩僕夫疲累累山谷裏兩翁非病狂顧獨不取彼牛背有佳處未可語俗子夷齊向千載凜凜有生气試問齊景公烏用馬千駟

早起

吳儆

積雨霽窮秋柴扄立淸曉溪光照煙岫未覺秋容老溪邊烏臼林他日沒飛鳥濃緑半枯枝殷紅亂衰艸揺落想騷人洞庭風嫋嫋

劉寺簿暇日出郊按視貢院安養院漏澤園南教場飯於花藥寺用韋蘇州韻賦詩

程洵

史君抱孤韻勝日成獨遊聊循七里郭一賞千林秋射圃旣徘徊澤宮重咨疇孰生病我療孰死骨我收遐觀興未窮小憇山更幽昔人事登覽不憚道裏悠而我縛防官抗塵苦淹畱何當奉杖屨崇論排田騶【王防溪曰允夫詩文理勝而詞采附之淘鏈櫽括俱不茍作】

與孫自修祝和甫讀宛陵山谷詩

程永奇

孫君出宛陵梅詩獨不喜祝黃世通家於此更訾毀暇日扣我門相與求正始敢述過庭聞用告二三子節拍貴詳緩言語戒浮靡無因內金盤遂厭古罍洗無惑變徴聲雅樂成逆耳譬如學書人牽率宗二朱一觀繇羲帖棄走卻千里九方相神駿肯與驪黃齒紛紛稗官說而昧洙泗理世事難具陳豈必在文士不鼓無成虧吾欲師昭氏【按孫自修寧國人從學朱子有語錄祝和甫名穆文公內侄其先世從黃公魯直遊見遺事】

村行

王炎

靑山護村落暗水通溝池人行禾黍間漫漫迷所之里社壓新醪擊鮮賽叢祠田父相勞苦雨暘無失時龍骨掛屋角秋熟可預期行行度岡澗泉石多幽奇防風發淸籟好鳥吟髙枝此中有佳趣豈無幽人知去住兩不可空吟招隱詩

秋懷柬陳巽叔徐伯老三首王

炎

西風脫數葉木末秋有聲團扇內篋中肅肅庭戶淸公退頗無事解衣坐東榮本乏霄漢心未斷丘壑情日月不肯畱奪我雙鬢靑陳編堪解頥涼夜親短檠

涼風挾秋回蒲栁靑欲黃桂樹枝相樛采采含幽芳淸香美無瑕坐憂露爲霜志士有所懷後時多慨慷西南天漢流蟋蟀鳴露艸黃鵠垂其翼坐防歳年老寸陰輕尺璧進徳恨不早百圍飽風霜蹭蹬何足道

白鹿洞

方嶽

玆山信雄深鐘上雲雨防吾紫陽翁幾何不豪取有來靑牛車肯作白鹿主詩書衣被之一變至鄒魯唐虞際淳熈此道日方午澗聲撼皇墳山翠濕章甫紛其四方人防此共談麈嶽也互鄕童屨二不及戶卻後七十年空堂凜遺矩四書在乾坤六老自今古昭回云漢光不隔天尺五厥惟貂續難愼勿小吾土

田制

方嶽

井田變阡陌萬世以罪秦商君信苛刻不過民自民漢名反秦火當與三代鄰今年田欲方明年田欲均寧知古井田不爲賦稅湮百畝官所予無甚富與貧從來經界法要使風俗淳豈爲橫江网竭不遺一鱗乃知三代時官與民爲春秦民自生生官不與笑顰孰云漢田制顧不如秦仁秦姑置勿問漢已掎摭狺誰其起鄒叟重與畢戰陳

武康澄道寺前溪上觀魚

錢時

山溪淸徹底暎日浮修鱗人間湯鼎烹見此一掬春倚杖爲欣然長淮浩無垠寄語溪上翁可以觀吾仁

璜源宗人玨壽慶樓

吳浩

吾宗培世徳盛事裒一門仰顏有壽母俛目見子孫平生靑雲器威鳳宜孤騫脫然舎榮爵回車息深村服勤養堂中身已大父尊戲防時趨庭奉輿日渉園所至疇接武顧見貽厥繁今年結髙樓長少數慿軒羣星環婺女列象如可捫云傍檐楹飛山鄰窻幾蹲往來烏鵲喜廻互竹木蕃良辰風日佳容與同芳樽循陔度雅樂淸響聞天閽男兒貴恢豁樓記聆緒言谷共里人飽書從寒士繙善源深復深河流出昆侖吾頌殊未艾來更瑤琨

秋懷五首

孫嵩

秋虫日以喧秋樹日以疏君聽艸根蛩泣弔風中梧壯士秋懷涕及此淸霜初

從來感秋人一例皆楚聲吾聞古燕趙慷慨多不平惜哉宋玉辭不使荊軻聽

何處秋聲多竹外聲歷歷淒切不禁寒蕭蕭舊時碧此中白髮愁餉與秋風客

疇昔旅江湖夜夜南飛鴈山園柿栗秋出戶望河漢袛今寒鴈時中夕起三嘆

黃山秋雕鎪風露洗崖防行行聽淸猿處處采靈藥秋云老石牀已後十年約

冬夜雜興五首

孫嵩

今晨霜露肅愛此羣山秋芳菲者何樹乃是丹楓稠艸花無名字正類黃菊幽一笻步澗阿聊復舒我眸鴈聲一何髙闗山愁林間有橡栗歳晚行可收

牧童與樵叟共載牛背歸我無薪蒸計南山松櫟稀寒風昨日至須用葺我扉破扉故可葺何以完我衣人生有定分勿怪生理防

鐘聲煙外寺報我明朝霜籬落暝雀驚原野昏鵶翔杖策歸茅茨偶一歌慨慷千載有我軰感念行斜陽齋中乃無紙柿葉平籬根稍取書防畫帶此朝露痕識字有何補隨爾憂患繁姓名縱不記適有古意存惜哉結繩後事始於乾坤先生晚始悟無術鳩田園

秋晚種麰麥覆塊靑茸茸玆物乃畏濕溝作棋道通江南地力瘠百谷勞農工秔稌蓄堘上麰麥藏溝中從今防蹂嚙早晚觀麥叢須縱牛羊食勿信東坡翁吾詩乃農譜亦著江南風【方虛谷曰元京詩有近陶者有似二謝者有似元次山孟東野者淸勁枯淡整嚴幽遠五言古體如秋懷感興及冬初雜興諸作近世詩人所不能爲不謂吾州近有此人持是以見朱文公可無愧矣】

去冬過石潭上時吳義夫同行欣然謂予曰詩境甚佳今日再遊有作將寄義夫

孫巖

長潭有令姿山緑納空洞軒軒吳武陵曽此接飛鞚殷勤顧我笑詩材不勝用重來春事深物采尢錯綜褚小彊懷大秀異肯受控沈吟日已昃十彀才一中故人抱才藻眾象入嘲弄卽今溫水館匡坐教弦誦嗟哉實前語束葦代杗棟明當寄東風煙水發淸夢

畱武林

孫巖

訪客城南隅故第何其雄曲池猶瀁漭土山尙巃嵸頗聞此中人易姓良怱怱往時恩澤侯意气幹晴虹樂曲播秦城衣制聞漢宮恨不逢季倫詎肯交毛公斥地西鄰去伐木南山空百楹一傳舎顧極當年工悠悠感成敗何獨操鏝翁

徳藝有貴賤

孫巖

調弓遣猿悲削鐻奪神造伊人天分髙甘以一事老柰何握寸頴特自矜粉藻沈約僅如奴子建何足道率爾爲一快公論日杲杲徳藝有貴賤君子廓懷抱

冬至寓建陽作

胡一桂

繡日添漢宮書云紀晉觀山家獨奚爲剛腸占易彖幽人意欣然起坐視晴漢大化回初陽漫漫今已旦川泳有遊魚雲飛見翔鴈滯畱本何心永懷發孤嘆誠哉利攸往觀辭思過半

次韻補栁子八愚詩【元序云同郡胡君敬存賦八愚詩以補栁集之亡意謂子厚以愚觸罪遭謫其放情丘壑𨿽若自得然於去鄕懷士之思殆有不能免者予則以爲子厚固誠愚矣而於愚溪一序卒能大悟其愚良由得是泉石以澡雪其胸襟故也因次韻以寄意云】

汪炎昶

嗜幽獵奇閟身忌落天涯光吸泛霞瀨淸弄浸月陂襟懷屢蕩滌性情漸愉怡孱顏謝往惑晃朗還澄思【右愚溪】故丘墮蒼茫得玆賴居人竹氛淨媚曉蘚迹緑染春藤蘿設野幕猿鳥卜近鄰豈不愜吾愚彌使懷所親【右愚丘】撞玉鏘斷石濺珠懸穉松色資耳目淨聲辟塵土空靜窺發奇趣飽飲生異容詎知愚所樂適與智者同【右愚泉】何以施吾愚溝泉甃苔石渦溢分冷池呀注晴碧箕潁計已失滄浪逺難卽敢慕洗耳翁聊爲濯纓客【右愚溝】愚泉我所愛防此須其來但因防窪勢不以智巧開鷗馴如故知魚浮了無猜感激平生懷與爾同徘徊【右愚池】海仙憐憨癡相嬉幻蓬島池懸孤影直云增危勢好鶴盤意欲下樹滋色難老春風愼披拂勿俾生凡艸【右愚島】晨興气澄穆池影涵幽堂泉從松下來潄齒生微香內揣澹無得外檢倐已忘卽此冥其愚樂如還故鄕【右愚堂】拂翳藤裊風灑燥松助雨幽抱逼池光妙趣味禽語愚豈異曩日憂惟絕浮慕當有來者知泉石良可撫【右愚亭胡敬存得古逸先生補栁集八愚詩賦寄少陵在天不可叫惟天物色歸罝羅孤燈閉門鑿混沌古硯破蘚流江河士立兩間貴不朽文著千載來方多深知努力輕逺道下乘如此追風何】

書興二首

汪炎昶

時時溪上行或與幽人遇手把一編書共倚崖邊樹鷺近始暫飛魚驚卻重聚佳景不待求足熟自知處稚子愛相隨似亦耽幽趣

興逼不暇臥躡屐鳴雞先裛袂碧氛潤襲襟爽槪繁噫餒出故气咽甘潄新泉骨痩易酸楚體虛覺輕便樵子隔嶺見寧謂吾非仙手持白羽扇笑坐靑崖巓【汪氏徳慶曰古逸詩語苦而意深形離而神貫未能脫山林之气象者所處之地然也】

東城

滕塛

東城有髙樓峩峩冠城闕我來屬昏暮見此初上月遙天羅江山極目如霽雪江山秀如此豈不生豪傑臨風一髙歌逹曙何由歇

新安文獻志卷五十一上

欽定四庫全書

新安文獻志卷五十一下明

程敏政撰古詩五言

遊石頭城

方回

臥龍起艸廬扶漢有餘忠欲結紫髯客共追黃星公一言根本定萬里氛翳空指此爲虎踞長嘯吞西風夫豈樊吾圃以虞他人攻烏林逸元惡入蜀愴途窮汝亦趙佗軰區區帝江東吾意本謂何劍佩殊不同後來矯防人借口欺盲聾九折劍閣棧一泥函闗封盜賊柄幹將姦雄非英雄老我弔古癖徘徊梵王宮城壊遺甃泯江徙孤岸穹中原芳艸外戰塵春蒙蒙酒盡欲下山目極斜陽紅

訪臨川楊仲權於天慶

方回

隱居何所爲性懶絕造請駕言東城東恍兮異人境修廊寂無聲未忍殘竹影獨言味澹徐步入深令秋光照虛庭拱揖冠服整中有專气翁學道晚箕潁誠極語謝餙幾動意潛領煮茶雜椒榝案酒粲梨梬悅神良防稀遺物閒情永休官陶元亮遁世陸修靜異代復同調霞外玆可騁研幽挹髙致探妙發遐省何言壺中天心逺塵自辟【音丙】

人生如流丸

方回

人生如流丸冉冉不肯住艸變鶗鴂鳴花零蝴蝶去去去無柰何一飯三起步鬢緑密已稀紅顏新忽故往悔杳莫追前瞻未悟破鏡忽偶圓墮甑寧足顧方池疎雨餘歷歷見鳥度沈吟髙樹間聊用寫心素

問田夫

劉光

淸晨出柴扉偶遇耕田夫爲問爾田間近曽得雨無田夫欣欣言旱勢早已蘇昨午云四合一雨半日余髙下粗沾漑芃然藹菑畬老夫聞此言欣懌當何如【方虛谷曰此詩絕好元輝學陶故於此體短篇尢佳】

冬日

葉朱

寒冬飛暖雨此固未肯晴狂風忽伸威日影舒微明平林聲怒號落葉堆空庭三兩鴈南翔嘹唳云邊鳴幽人抱膝吟騷屑百感生隆冬極寒沍艸木傷雕零枯根與禿榦中有春意萌丈夫暫憔悴試推造化情

贈黃山性宗上人

王儀

嵳峩丹砂峯攢巒秀如簇陰崖吐靈泉峭壁灑飛瀑下有軒轅祠渠渠隱林麓云房更蕭疏蘭芷薦芳馥別來近十年一見慰心曲詎知當亂余共剪西窻燭策策山雨鳴幽幽人獨宿明發歸去來後會豈云卜

蓺圃

唐元

小園僅百步花竹蓺兩行垂垂結夏實蕭蕭吹晝涼盆池曉更靜照我須鬢長復有靑靑蒲風至互低昻人生百歳中弱艸棲螢光亮無貞堅節何以禦雪霜逹人豈求名進善貴自彊用世茍不能退居固其常

舊種竹數十生筍已滿園今年筍更繁穿鄰垣山童斸煙雨便欲供朝餐獨不忍饞口保此靑瑯玕物微志則逺當異今日觀平生遲暮心與爾同歳寒

種莧甲已坼苦菜行亦秀耰鋤不憚勤常恐地力痩旦旦望其長灌漑那敢後墻頭有蓬蒿不種而自茂此意定如何爲爾吟淸晝【筠軒以所作問虛谷虛谷讀此三詩極加嘆賞】

黟山絕妙翫不忍去

唐元

輿夫老苦鈍足蠒肩亦頳堅坐我不忍趨走便且輕後乘幸勿亟前有黟山迎平生所未識目駭而心驚委蛇出異態婉娩含深情長虯掛碧落巨怪浮溟瀛冠冕或儼立甲冑何縱橫未吟先恍怳欲畫難經營邑連壤最沃俗美人不爭意有隱君子依阻仍深耕遺世了榮辱避俗變姓名尋之不可見晤言誰與傾

九月二十七日元與潛夫伯初小飲市樓季文後至酒酣慷慨懷舊情不能已

唐元

飲酒豈不佳所貴得其儔良朋旣已定上我鄰家樓樓髙極四望萬室如鱗稠紫陽接前榮屋西揖浮丘郭索來數軰縱橫類戈矛復有筥中魚果核亦易求淸言領道要諧謔非所投感舊屢惻愴論交重綢繆雲間有雙鳥意气橫九州豈同鶩與雞爭食而包羞紛紛黃落中靑山無悔尢

送秋

胡初翁

西風無時休忽忽逼秋老庭前兩蒼木眾綠不自保一夜霜露寒翻翻覆百艸寒柯竟不移古意靜愈好天機在永貞君勿恨枯槁

問政山

洪焱相

行窮白雲塢步入靑松林飛花去人間好鳥鳴春陰黃冠雅好客防茗澹衝襟灑之幽蘭芬弄以淸泉音懷哉媚丹竈諒矣輕華簮當年聶仙子出處知何心徘徊揚州鶴悵望故山岑仙遊不可問古墓蓬蒿深

寓捨偶得

洪焱相

吏卒各已休獨步風林下雨餘堤艸靑亦放庭前馬隔水叫黃鸝千山暗初夏非無可樂資孰是同情者【宋潛溪序云新安爲江東一大郡自昔多文學之士及吏部朱公兄弟以詩倡於建炎紹興間作者益盛先生之生𨿽後朱公百餘年甞及接鄊之諸老故發之於詩和而不怨平而不激嚴而不刻雅而不凡庶幾忠厚惻怛有三百篇之遺意者】

寄友

汪莊

覺來一悵望幽興知有期炊煙出深竹暮雨鳴淸池翩翩歸林翮澹澹遙山姿行吟偶成詠奉以寄所思未足道平素聊慰別經時

題墨竹

王永年

泛泛湘水春依依渭川曲勝地不再逢於焉見叢緑碧干冒餘煙晴梢媚涼旭恍然碧雲中可玩不可掬人間白日靜風定層漪淥此君信佳人悟悅何由足

病起有懷貝徳堅

程文

日日倚髙樓遙望西溪山山深艸樹長煙雲何綿蠻中有千歳松修柯出雲間鳯凰翔其顚好鳥鳴仙人紫霞裾招我碧玉環浩歌激林谷玉貎安且閒問之不我言無乃吳防鸞褰裳欲從之山險道路難黙坐自嘆息歳晏雕朱顏

送曹元逹歸休寧兼呈汪府君

程文

曹生家多書老屋松蘿下短墻圍翠竹窻戶極瀟灑屏間古篆鐘鼎雜罍斝風傳屋角花苔翳墻頭瓦開軒納空曠西北見平野市人競錐利俗士虛假那知縣城中有此幽獨者三年西湖上一笑手重把淸詩富才學浩若驚湍瀉過我便告歸情親意難捨山林有眞樂榮顯付土苴思邁墳典孤詠到風雅惟有退密翁時時來下馬

葛孝女廟詩【原序云撫州金谿縣民葛祐唐寶歷間開銀冶鉛絕賦不給官責其額遂破家又不給祐無子惟二女不忍其父受搒掠之苦俱躍入冶中焚死化爲銀事聞詔罷金谿銀賦邑人哀而徳之祠之佛捨國初以獻利者言復興諸冶而金谿以二女事得不興乃

爲作新廟邑士危太朴徵予詩賦此】

程文

天地不生寶鐘英二女人投身烈火中化爲雙白銀白銀獻天子天子驚未已下詔罷銀徴父亦脫於理人言葛家禍葛女非禎祥不見金谿祠歳時鼓龎龎遂令千載下感嘆千載上噫彼防利人乃是丈夫相𨿽然丈夫相曾不如女兒珠玉徒自焚金谿有常祠

張孝子詩【元序云孝子名寶歙南世家也其父甞遇賊刼持將殺之寶走抱父頓足大哭曰此吾父也願殺我賊心動遂貰其父寶時僅五歲今年秋予識之鮑仲淵家爲言其事

如此因賦是詩】

周原誠

亂離歳已久惡類暴如虎殺人如剖瓜寧復念人父哀哉五歳兒黃髮猶旅旅大孝忘其身大痛誰遺汝村墟絕行人汝父無死所不有動地號燐血灑荒土汝啼非汝聲汝聲天地心天地爲慘慘汝賊空林林賊心久爲鐡至是鐡分裂平生梟獍懷黯淡動慚色刃擲父子全歸衣笑相牽賊徒重唶唶旣去還相憐如何里巷賢此事忘流傳我爲賦新詩庶用振人紀老大長兒孫有父或弗事視彼五歳兒再拜當愧死

新婚別

吳訥

大旗東南來甲馬一千匹郎佩虎頭牌妾織龍須蓆懸箭孔雀屏揚鞭復何適朝辭廣武軍暮赴河陽役河陽有髙臺莫作望鄕客行行事良謀逺慰烽火夕

陪師西徵

汪廣洋

朝發庾公樓【辛丑年秋克九江】夕扣滕王閣【壬子年春入豫章】長歌奮激烈淸風蕩寥廓張帆江水秋伐鼔闗月落予亦將逺遊明當造黃鶴【將伐湖廣故預期之按廣洋字朝宗髙郵人少從余闕學通詩書遊寓太平乙未歳上渡江首召諸儒廣洋入見與語大悅畱幕下爲元帥府令史行樞密院掾史江南行省提控丁酉除照磨兼知諸全州事己亥置正軍都諫司擢都諌官辛丑遷江南行省都事陞郎中甲辰立中書省攺右司郎中尋知驍騎衛指揮使司事平章常遇春下贑州命廣洋參軍事贑州平遂命守之尋陞江西參政洪武元年大將軍徐逹平山東開省治欲得無明持重者往安輯之以廣洋可任乃命陶安爲江西參政調廣洋山東行省至卽撫納新附民庶安之冬十二月召爲中書參政明年復出爲陜西參政三年丞相李善長病上以中書無官召廣洋爲左丞時楊憲以山西參政先被召入爲右丞廣洋至憲惡其位軋已每事多專決廣洋畏之不與較憲猶不以爲慊欲逐去之嗾侍禦史劉炳等奏廣洋奉母不如禮上初未之知令還髙郵憲恐其復入又教炳奏遷之海南上覺憲姦乃復召廣洋還憲坐是誅冬十一月大封功臣廣洋封忠勤伯誥曰朕觀往古俊傑之士能識眞主於艸昧之初效勞於多難之際終成功業可謂賢知者也漢之張子房諸葛亮獨能當之朕提師渡江入姑孰中書右丞汪廣洋同諸儒來謁就職從徵剸繁治劇屢獻忠謀驅馳多難先見之哲可方古人今天下已定爾應封爵特加爾開國翊運守正文臣資善大夫防軍忠勤伯食祿三百六十石於乎爾尙益堅初志克茂忠貞訓爾子孫以光永世四年正月善長以老辭位乃拜廣洋爲右丞相以參政胡惟庸爲左丞相六年正月左遷廣東行省參政逾年召爲左禦史大夫十年復拜右丞相加特進榮祿大夫右柱國知軍國事上遇之特厚嘗有疾在告賜勑勞問廣洋與胡惟庸同相惟庸所爲多不法久之禦史中丞徐節言前誠意伯劉基遇毒死廣洋宜知狀上問廣洋廣洋對以無是事上頗聞基方病時惟庸挾醫往因飲以毒藥乃責廣洋不能爲國效忠貶居海南舟次太平復遣勅切責遂死於道廣洋善篆大書尢工歌詩爲人寛和自守與姦同處而不能去蓋其相才不足云又按廣洋休寧旌城人遷居髙郵洪武初甞奉使婺源有祭始祖越國公廟文見甲集苐四十六卷】

落日汴隄上

汪廣洋

落日汴隄上奄忽浮雲馳艸樹徧原野茫茫天四垂上有鳥嚶嚶下有冢累累世故念衰絕焉知埋者誰孤隋昔撫運恃安忘險危乃以耳目私遂令骨肉疲骨肉日已疲耳目日以虧平陸變滄海中途歌黍離持此鬰衝襟涕下莫能揮

張氏白石山房

詹書

浦江有名山白石如積雪玉气亙中天龍湫無六月於玆隱君子結屋依翠防讀書日平樹防泉風滿衣誰謂野鶴姿從心自飲啄一落樊籠間淸夢繞巖壑豈不念白石好鏈五色紋獻之補天子歸臥山中云

分題送陳子山博士遊黃山趙

汸

浮丘說詩罷丹成忽爲仙荒祠托靈谷瓦缶薦寒泉紛紜秦漢間嘉遁良獨賢大雅久不聞支詞瀆眞詮期君發幽隱重以靑瑤鐫【右浮丘祠】

軒後初制作倥侗閔烝黎畫野定疆理無爲異標枝荒山有遺碣彷佛存蛟螭述得豈倚相論書陋秦斯期君刋往牒稽首陳貞辭【右軒轅碑】

絕澗下深黒寒泉瀉巖隈中有玉蜿蜒不知何年來隱顯與道俱泊然息風雷石林絢金碧洞府皆樓臺善保至陽徳春霖徧九垓【右白龍潭】

空巖防方地丹泉何氤氳炎火孰張設蒸泛春溫防瀹得深潤浮游灌靈根外逹美陽休內融反胚渾翩然披紫綺五色明朝暾【右硃砂泉】

巖居觀物化掩卷獨無思空洞鐍重扄閟此孔壁遺朋來二三千窈渺彊吾詩商聲出金石艸樹生涼颸過門有佳客共賞雩風辭【右彊歌洞】

贈唐宗魯

趙汸

驚颷振原野艸樹日已疏客子懷故林哀鴻云外呼九土人相食煙塵暗長途骨肉一分散東甌定勾吳側身無津梁飛夢輕重湖荊璞時未珍所貴璉與瑚棠溪古云利百錬不受誣憂患啟明哲艱貞奮良圖熠熠艸上螢靑靑澗中蒲已感秋日短復悲冬夜䢐陽光燭幽昧陰壑羣生蘇歸舟泛春濤一觴酹伍胥【汪蓉峯曰東山詩因感發而形之詠歌𨿽不專乎是然長篇短哦一字不茍】

贈別程仲本舅

汪徳鈞

亭臯天地秋亂葉隨風委南窻見修竹翠色正相倚幽懷忽不愜獨念寡儔侶豈無同心親所恨不同裏良晨接淸歡辭義出心髓峩峩孤桐意未奏已盈耳相逢幸未晚結好昉於此別緒倐已紛重來定何許歳晏霜雪多君子愼趨履古道諒不諼相期在終始

雜賦三首

汪叡

我遊會稽嶺復登秦望山天髙海濤寂日落空雲閒三山何許鮑腥動函闗回車探禹穴千古髙防岏有客來昆侖抱璞將何適熠熠含輝光櫝韞夜生白荊舒人莫知舉世珍燕石所以魯仲尼待價靡欣慼嘉橘生南服累累黃金姿碧葉霜不悴貞心終自持渭濵釣魚叟西伯夢見之西伯今寂寞野處徒傷悲

貧女鏡

鄭潛

靑銅古鸞鏡翡翠光團團誤落貧女家苦爲塵所漫良冶出新制明月雙螭蟠方諸失精彩嬌娥媚膏蘭郎君重顏色開奩時一防古鏡坐棄擲掩輝獨長嘆豈無磨淬工不受貧女幹含精照秋水顦顇生波瀾

晝熱喜雨

鄭潛

亭午暑方劇震雷起西山涼風灑然至疏雨髙齋閒庭葉緑光潤荔枝朱實殷農耘喜且歌樵采行當還蹇予謝邊事情在山水間明當理煙艇濯髮滄江灣

芙蓉照秋水

朱模

芙蓉照秋水靜夜何姢姢繁霜未披拂緑葉殊鮮妍植根荊棘叢過者誰復憐我有明璫佩采采與之聨永言力道徳奔走相周旋古道日綿邈頗遭世慮牽嘯歌南山下把酒西風前

雲山樓詩【元序云鄭天駭以萬戶侯出殿於陔口陔口則歙睦衝要津也溯流而上懸灘狼石九十餘里而爲歙順流以下灘舒石妥水益淵洄二百七十里許而爲睦君搆樓其間山巍然髙且大白雲往來勢欲飛動扁曰雲山諸公題品浸以聨軸殆未悉君意者遭時暌離棄家迂逺又沈鬰武官方謹守疆場譏察服言不得引去第歌雲山蒼蒼以希潤自期殆神交千載之上而招羊裘翁者意或在是況君與中丞伯庸世戚其山水瑰奇之觀有自來也矣】

唐桂芳

將軍構髙樓贔屭向溪口好山千萬重浩浩白雲走朝云防檐阿暮云宿窻牖云去山獨存顏色靑而黝老校揷弓刀危立縛卯酉過客肅容儀目逆爲之久豈無書生狂棄繻竟不取紫髯眞將軍武帳暎疏栁時時上樓頭文气蕩南斗平生陳三洲翰墨不停手爲君記雲山聲價等歐九而我彊題詩兩鬢禿於帚何時許相從鄰家夜賒酒鯉魚活欲飛前灘収敝笱

送湯生執中

唐桂芳

薄暮云已收微寒雨還作居人念睽離戚戚意不樂何時竹屋眠共防燈花落

登余姚龍泉寺讀王荊公詩刻

姚璉

佛屋出林表盤盤躡雲級偶因一日閒頓覺百憂失秋深气尙淸黃霧翳原隰海光素練揺山色靑如濕修竹含令姿對客弄蕭瑟癡龍臥不起歳歳自盤屈爭墩復何如愛泉亦成癖區區靑苖術終古一嘆息百年幾攜手邂逅娯永日酒酣發浩歌煙霞入吟筆

漁樵興

任原

臨水事网罟入山勞斧斤日夕給妻子溫飽復何云自慚故鄕別羈離餘幾春井邑翳桑梓江湖靄煙氛期君舊山業時讀招隱文未能脫戎服徒爾勞空言

白槿花

舒頔

素質不自媚開花向秋前澹然超羣芳不與春爭妍涼夜弄淸影縞衣照嬋姢佳人分寂寞零落祗自憐鮮鮮碧雲樹皎皎萬玉懸朝開暮還落物理乃自然嗤彼擁腫木徒爾全天年

乙夘冬自陜回至中牟夜與牛車同行故題驛

亭

範再

我行中牟道夜並牛車行何人問牛喘鞭撻勢伶仃更罹下苦犢兒隨母鳴車夫爲我言我家懷慶城來此數百里執役難具名流囚與軍裝日夜不少停黃昏伴牛臥飯牛到天明漢月皎千里風霜淒十程牛死急應官欲哭還吞聲白刅尙可蹈蒼天終無情我家有老父日暮還力耕無糧可充饑無衣堪蔽形行人聞此言泣下如雨傾我亦徵途間垂老重飄零何時息干戈時康歌太平

吳子芳楓林牧隱

黃樞

露晞春艸細林逺靑楓長中有沮溺徒結廬先隴傍於焉可耕稼自牧牛與羊搢腰笛竹短揷笠山花香犢飽夕言歸濯足澗月涼喟彼塵世人馬蹄終日忙橫眠緑艸嫩肯羨金鞍光老農願卜鄰持鞭白雲鄕招我金華仙與爾參翺翔

松蘿谷

範準

尋幽興未涯窈窕入深谷長松生晝寒香蘿蔓春緑綿綿石上葛冉冉巖下菊樵子時相逢和歌自成曲吾將從杖屨題詩滿靑竹

北遊

吳斌

靑山千里來龍奔出平野逶迆作都城黃河走其下借問宿遷人在昔何爲者云此生重瞳虎鬭天所假自矜蓋世心坑秦覇區夏鴻門逸眞龍烏江防騅馬至今哀怨聲喑嗚海中瀉

朝隨大車行暮傍大車宿野曠秋艸黃寒天四垂緑席地臥霜月仰空若華屋星河爛珠衾終夕爲我覆憂懷不能寐長夜炯明燭遊子在逺鄕淸吟漫成曲

植檜詩【原序云河南政府有古檜十有四株蒼翠特立有古君子之操焉其一勢日偃側吾懼其久而益欹也乃啟其土而扶植之遂與之俱正矣噫孰謂人心之偏而不可正邪詩

以詠之】

鄭桓

鬰鬰堂前檜淸陰庇長廊靈根蟠厚地直干淩穹蒼雨露相沬濡雲气時飛揚如何一欹側眾中不成行爾性本孤直胡爲若徬徨得非失培護毋乃風雨傷一朝爲扶植老气猶昻藏矯矯虯龍逸翩翩鸞鳳翔物性尙可治人心寧自戕淩霄聳髙節歳寒矢弗忘大哉棟梁具期爾薦明堂

翩翩紫鳳雛贈方希直赴漢中教授

鄭桓

翩翩紫鳳雛羽翮備五彩徘徊千仞翔餘音散江海於焉覽徳輝濟濟鏘環佩天門何嵳峩羣仙久相待晨沭晞朝陽夜息飲沆瀣如何復西飛去去秦闗外岐山諒匪遙啄食良自愛終當巢阿閣庶以鳴昭代

題徐怡顏風亭月觀【風亭月觀劉宋僕射徐湛之所作怡顏其裔孫也】

兪韶美

風亭三兩間月觀百餘尺初豈事遊觀曽不費民力五馬旣南渡銅駝委荊棘正朔歸江東倔彊紛漠北長淮連靑齊沃壤化疆埸秉鉞司外閫歷歷著聲迹下車撫遺民挽弓抗彊敵至今元嘉政赫赫猶昨日南國召伯棠峴山羊公石千秋復萬嵗民心耿懷徳

訪鄒公寨【原序云衣錦鄕郎團大坑山故宋奉禦鄒公澤丞相文公天祥營寨於此累石爲寨門隘塞三層至今猶存是時二公募義勤王開都督行府禡旗之際天色晦暝一夕雷去其牌額府字只畱都督行三字識者知宋之不競也未幾爲元兵所由是比行矣】

唐文鳳

險隘郎團裏迢逓大坑山可憐興王地不在深谷間平生文丞相報主一寸丹同行鄒奉禦總戎石爲闗禡旗召義勇朔風吹雪寒天心厭瀆亂國步遭艱難元兵威破竹列郡無一完居然就執縛北上何當還日月𨿽云䢐天地應更寛安能著此憤血淚不可幹汗靑忠臣傳千載永弗刋我來訪遺迹故壘云漫漫

艸心堂爲金君【玹賜】賦

吳寧

懿哉東野氏一語崇孝思允懷慈母恩撫躬日孜孜母徳比春暉寸艸身相期春暉一駘蕩品彚咸熈熈寸艸𨿽有心欲報將安爲念玆不成寐詠言以爲詩金君海寧彥有親髮如絲稽古得佳句感激情無涯揭扁固可嘉爲養須及時

安慶謁忠宣余公祠

程信

艤舟江上城永懷古才傑空祠余斷碑摩挲檢遺烈憶當敵運衰土地合分裂孤臣獨遑遑乃以死自決要拯三綱頽豈徒一身防當時賣國者何忍自污蔑我皇撫中原嘉此累臣節廟食無窮時彞倫固長掲再拜起徬徨江流尙嗚咽疑有忠魂遊千古應不滅

風林書屋爲學士朱允升先生曽孫賦

鮑寧

雲山何迢逓石門自幽深伊昔有君子髙名良足欽讀書萬卷余灼見千古心避世聊自樂棲遲隱巖陰防當明主出鳳向朝陽吟阿衡起莘野傳說施甘霖功成一朝退淸風來舊林云何未百年此道難追尋賴有賢孫子可比雙南金肯堂復肯搆欣言嗣徽音嗟我夲舊人有懷未盍簮爲君歌一曲視古猶視今

效陶儲體二首

汪敬

斜光在髙樹歸鳥何喧喧池月漸東上參差林影偏掃花坐晚涼濁醪對靑山淸風松下來白雲巖際還心知不可見此意誰與言

龍蛇未變化所至難測識寶劍泥土中不辧風雲色念此出門去忽見髙飛翼野人荷蓧來行行重嘆息爲言東鄰士著書在幽側獨抱蒼生憂思欲獻狂直悵望君門深躑躅忘寢食

客淸溪寄蘇景元

程亨

浮雲不可系故人常相違江漢萬古心爲君增噓唏煙樹暗南國風花摧夕暉長吟出幽壑明月流淸輝潮回東海水春老北山薇相思不相見側身鴻鴈飛

新安文獻志卷五十一下

欽定四庫全書

新安文獻志卷五十二明

程敏政撰

古詩七言

過吳明叟新居

汪藻

誰開大屋沈沈者門外垂楊拂車馬主人四十持節歸髙臥緑陰啼鳥下防防一徑傍花入忽有淸池照深夏魚吹落日知鏡淨荷受防風防珠瀉夫君少有湖海气欲騎長鯨無地跨故將能事驚世人坐向云端差萬瓦稍培幽桂出窻底時放靑山來竹罅人言此興極不淺天遣公忙那肯赦要須便作輞川圖他日思歸聊對畫阻風雨辟邪渡寄王仲成

汪藻

渡頭急雨鳴森木木杪顚風飛大屋沒腰寒水稻生芽滿眼靑泥車折軸山行值雨舟值風窮愁日日煩天公不如歸臥澗壑底世事一掃春花空別君兩年重此別喜君胸次渾冰雪擬將身作賈胡畱無柰事如空鳥防挽我不回君怒嗔交情把玩轉淸新相隨百里還相見只有西山似故人

北固懷古

程俱

阿瞞長驅壓吾壘飲馬長江投馬箠英雄秪數大耳兒彷佛芒碭赤龍子幄中況有南陽客布衣躬耕無甔石當時鼎足計未成聊出一奇空赤壁人隨流水去不還臥羊頑石畱空山如今畱石亦煨燼山與長江相對閒

焦山

程俱

龍伯不解事投竿牽大鼇逆流直上三萬里怒捲渤澥秋風潮適當長江入海處贔屭擲此雙岧嶤一山正臨聲利窟來檣去櫓紛艚一山獨與世疎闊突據幽險盤雲濤飛仙播蕩去不返止有一翁身姓焦至今金玉作山骨艸木堅勁無夭條爾來寂寞幾千歳稍見遊子來山椒吁嗟一與人境接世故擾擾如牛毛安得誇娥還著鼇背上因之置我三山髙

秀峯遊戲效李長吉體

程俱

玉龍衝碧縈山脊蜿蜿踏龍上穹碧神奇鬼巧鑱髙靑露壓春煙染山色舉頭便足千里遊太湖萬頃涵天白剪霞噀霧濕靑紅錦楣花礎明淸空松聲拂枕破幽夢冰輪逗滑寒曈曨殿角連珠掛星斗透冷飛光射疏牖古香飄桂夜陰陰雲樓報曉生銅吼摧頽羈客靑山人悠悠九土飛紅塵眼前歷歷千古意琴臺不見吳宮春

題睢陽雙廟

朱松

幽陵遊騎殘中原列城束手天子奔天畱巨孽毒梁宋賊壘環堞如雲屯防波滔天不可遏塞以束薪何足論力慿孤墉阻其怒不爾薦食無黎元堂堂許張勇且仁指揮羸卒气愈振上書行在論賊勢想見憤色吞妖氛人間貧賤容力避只有一死由來均二公就此得處所至今日月名爭新遺祠突兀岸淸洛英气凜冽橫穹旻尙聞餘蔭福玆土天假威柄酬忠勤布衣尙懸千古淚肉食宜鑑當年因焚香再拜三嘆息九原可作從斯人答林康民見和梅花詩

朱松

寒崦人家碧溪尾一樹江梅臥淸泚仙姿不受凡眼污風斂天香瘴煙裏向來休沐偶無事誰從我遊二三子彎碕曲徑一擕手凍雀驚飛亂英委班荊勸客小延佇酌酒賦詩相料理多情入骨憐風味依倚橫斜嚼冰蘂至今淸夢掛殘月彊作短歌傳素齒韻髙常恨句難稱賴有君詩淸且美天涯歳晚感鄕物歸歟何時路千里枕樓一笛雪漫空回首江臯淚如洗【朱文公曰皇考吏部公詩初不事雕餙而天然秀發格韻閒暇超然有出塵之趣】

用東坡武昌寒溪韻

朱擇

漫郎古邑埋蒿萊五栁合抱何人栽浯溪未作天寶頌爽气已壓南昌梅蘇公鄭公先後到一時玉立髙崔嵬扁舟載酒渡江水千山軟翠昏樓臺窪尊抔飲追太古云荒石老無紛埃歸來玉樹念赤壁側身西望銀濤堆英辭傑句相震發尙記野鳥窺空罍只今卻數未百載虫篆想見畱巖隈中原石田多荊棘淮北城壘生莓苔公乎天與濟世具曷不手引梟鸞開空遺筆力配元祐頓覺紙上千軍摧禁中頗牧知在卽號令前日頒風雷丹靑元向大羽出貂蟬要自兜鍪來數公文字𨿽絕勝莫使變作離騷哀

題江國錄先生石室

陳尙文

海寧邑屋千山環幽人更愛山中山山城已逺人煙寒江君石室深防岏聞君十載棲長安焉能斂翼縈巖巒臥龍要自南陽蟠東山不爲擕紅顏邇來側身天地間不如一室中寛閒探書禹穴萬卷完養成霧豹非一斑素琴無弦心自彈泰山髙髙水潺潺山中閴兮誰往還云無心兮抱幽闗靑山白雲足爲侶無心胡爲戀君宇冷君衣裳潤君礎人間歳月易今古傅說一去不可佇蒼梧何如出飛雨不崇朝兮蘇九土

題祝生晝

朱熹

裴侯愛畫老成癖歳晚倦遊家四壁隨身只有萬疊山祕不示人私自惜俗人教防亦不識我獨婆娑三嘆息問君何處得此奇和璧隋珠未爲敵答云衢州老祝翁胸次自有陰陽工峙山融川取世界咳雲唾雨呼雷風昨來邂逅衢城東定交鬥酒歡無窮自言妙處容我識爲我掃此須防中爾時聞名今識靣回首十年齊掣電裴侯已死我亦衰祗君𨿽老身猶健眼明骨輕髮不變筆下江山轉蔥蒨爲君多織機中練更約無事重相見贈機仲景仁【自序云讀機仲景仁別後詩語及詩傳綱目復用前韻】

朱熹

道有黙識無言傳向來誤矣空談天只今斷簡窺蠧蝕似向追蠡防虫旋始知古人有妙處未遽秦谷隨飛煙終然世累苦妨奪下帷發憤那容專一心正爾思鵠至兩手欲救驚頭燃書空且復罷咄咄屢舞豈暇陪僊僊【自注兩年罷詩止酒故云】功名況乃身外事我馬硉兀甘回鞭解頥果值得水井【自注謂詩傳】鑑古亦防朝宗川【自注謂綱目】兩公知我不罪我便可築室分林泉十年燈下一夜話閒日共賦舂容篇

弔禰正平【原序云蜀人韓毅伯遊武昌作詩弔禰正平專詆黃祖祖不足責其言蓋有爲而發也昔孟子謂盆成括小有才而未聞大道則足以自殺其軀正平未免坐此就東京人物論之郭林宗徐孺子黃叔度之樊墻正平未能窺也乃書數語述此意】

王炎

曹瞞忍殺楊徳祖不敢復害禰正平區區黃祖雀防軰乃以嬉笑生五兵才𨿽可愛亦可忌人間險過羊腸地不鋤驕气禍之媒祖也不仁衡未智黃鶴樓前江水平鸚鵡洲邊春艸靑慿君酹酒弔孤冢古來賢哲非貪生處士一死泰山重文舉一死鴻毛輕

遊金焦二山

程卓

揚子長江天際來中流有山何壯哉深根盤礡千萬丈寸土不受雙崔嵬金山屹據上流險四靣佛屋相環回來帆去漿別艫舳住僧過客煩追陪排空傑閣揖滄海海山亂防浮纎埃龍潭別聳石峯巧時立野鶴慵毰毸堂頭回首指遺像坡公印老畱靑煤其人已去詩向在唱酬風月相徘徊再三瞻敬下山去縹緲又入雲濤堆焦山一望只十里舟師駕櫓如奔雷行行滉蕩呼吸頃系纜犖確登山隈山中僧少竹木古痩根迸石穿莓苔幽姿野態隨步出勝處往往多樓臺洪崖路轉尋瘞鶴幾年浪打風雨摧遺銘破碎石剝落摩挲細讀心眸開同行韻遠興未盡飛仙亭上傾樽罍酒酣我爲發奇絕厎須方外求蓬萊

題祁門嶽王廟

方嶽

神京膏壤成戰場三精霧塞天地光啼鼯笑紛披猖中分宇宙慨以慷誰其與者淪綱常受計於人扼我吭王心凜凜天蒼蒼以次束縛歸朝堂自南自北諾已償焉用鄰國爲胥戕爲讐報讐胡不臧至今淮塹爲河隍每觀王傳心摧傷怒髮爲立膽爲張皇畀予邑於祁閶聞王有像西山岡欲往從之潔予觴簡書之言不我遑今日去此何敢忘牲肥酒香時日良金戈鐡馬山茫茫

觀漁

方嶽

林光漏日煙霏濕鸕鷀族立春沙碧湘竿擊水雪花飛鸕鷀沒入春溪肥銀刀撥剌爭三窟烏兔追亡健於鶻搜淵剔藪無噍類餘勇未厭心突兀十十五五斜陽邊聽呼名字方趨前吐魚筠籃不下咽手捽碎勞爾還嗚呼奇哉子漁子塞上將軍那得爾

送童子盧觀國試玉堂

方嶽

長亭栁色鵞兒黃花事欲動春風香佩觽徑趨白玉堂淋漓翰墨孤鳳翔黒頭相公紫微郎金貂玉魚垂兩璫攜立螭陛穿鵷行至尊龍飛禦明光催班賜見淸蹕長天顏喜動絺繡裳官花綾織云錦章殿前拜舞籍奉常跨馬入省繙縑緗讀書晝靜珠瑯瑯風日不到蓬山傍文字零亂冰雪腸要令汗竹俱流芳子豈不見晏與揚銅根鐡榦森秋霜萬牛挽之供棟梁

諭俗

方嶽

稻壓田堘穡頭重蛟蛇糾蟠扶不動得霜欲老晴下鎌捲野秋云堆作隴昨日糴米如糴珠頓落半價多年無賣刀買牛正不惡一字入官妨爾樂不如阿婆殺雞賽田神阿翁買酒邀田鄰三杯徑醉客歸去茅檐曝背溫如春

竹溪爲旌城汪伯溱賦

程介

先生溪上種修竹呼吸溪光餐竹緑自應不用此君醫冰雪之胸元不俗我欲相從竹溪中已辧靑蓑黃篾蓬臥聽肅肅搖淸風一洗滿懷塵土空祗愁一夕風雷起變化飛龍葛陂水淩雲去去固無心莫忘溪頭舞煙雨

閱浯溪集用山谷韻

趙戣

花間小閣臨淸溪緑窻坐閱三吾碑【謂浯溪唐臺峿亭也】恍如登髙俯絕壑倚杖松陰挽兔絲幽尋勝賞客思奇一聲欸乃誰家兒【三吾碑後有欸乃歌】浯溪暎帶湘東西碧山曽防漫郎棲銀鉤玉筯苔蘚古神剜天畫非人爲憶昔儲皇披輿圖白衣山人稱帝師汾營老將智勇俱陰霾四塞天戈揮至今老石勵庸懦野水亦解扶顚危【唐臺碑云石二十餘丈泛泛若在水上】後來弔古者爲誰涪翁淸響車攻詩當時寡和孤白雪我故欲尾春風辭恨不挿羽西南飛山前更著小艇隨夜防忽夢訪遺址月色慘淡猿聲悲【劉后村云趙君歌行中悲憤慨慷苦硬老辣者乃似盧仝劉義】

送硯與吳元眞廣文

兪君選

揷天萬仞芙蓉峯茫茫積翠連靑空中有千年蒼玉骨山奇水怪秀所鐘斷崖絕壁不可到虎豹守護煙蘿封一朝良工奪天造云斤月斧磨玲瓏踏天下割碧雲髓往往霹靂驚蛇龍冰蠶吐絲織新就羅文光瑩浮靑銅人間何處用此物造化欲付文章公先生早晚運椽筆判花視艸蓬萊宮手揮五色補天漏放開白日消陰虹坐令萬物無疵癘盡從筆底生春風此時濃墨書大字正須巨石相追從願公收拾此至寶相伴他年參化工

嘲賈似道

汪宗臣

賈秋壑魏公爵臺州鬼【俗呼臺州人爲臺鬼】揚州鶴气盈色驕逞才略欺天罔人無愧怍帷幄不能籌金湯弗能作費盡世間鐡鑄此一大錯【唐未羅紹威云聚六州鐵鑄此大錯】闗子形模賈字同【闗子上印文與賈字相同】生兒徳祐紀元中甚慚嬰杵【程嬰杵臼】心莽卓【王莽董卓】十可斬書【方虛谷奏其罪十可斬】眞諤諤鑼聲三下東江頭【太平江鑼三下諸軍解散】鐡鞭一揮南海角【後貶廣南途中受押者鐡鞭而死】假賈僞魏至於斯嗚呼似道道奚若宋亡感激忠義多遺臭如君梟獍惡【梟食父獍食毋】

畫猿【猿叫驛在施州以多猿而名】

孫嵩

客子平生三峽遊靑猿樹樹懸髙秋歸來落筆成天趣中傳蜀月巴云意如何猿叫驛邊時只欠行人唱竹枝

戲嘲二子

孫嵩

攻爲樂府作吟盡樂府題不曉張籍與王建筆端欲攬風淒淒大半閒愁生浪語十九他人無與汝擊轅撫缶何如聲柰此瀾翻兩吻鳴

曉行遇獵

孫巖

捜山炬火縱橫飛百獸猝起驚且馳出明入暗眼光亂彊者或脫弱者悲兒郎洶洶山精匿殺气隨風撼松櫟宋防韓獹不盡縱齧索騰陵求赴敵淸霜屢降艸莽衰相與卽禽眞汝時跳坡驀澗殊未已扶桑東面推紅曦大矟將軍山下住摧頽略記衘枚路觀汝角逐心悠悠風梟旌斾何時休

觀漁行

孫巖

霜降平湖鑑羣象中有黃魚幾一丈漁師早已中豪家今旦連舟布新网東西南北三重圍圍形漸縮如小池孟獲身窮呂布窘尙許性命延斯須舊與鱒魴同出入何暇悲憐禍相及日斜瘡甚上平沙兩岸居人如堵立腥風吹水雲賣魚沽酒賽湖神醉來預唱江南春

相士兪方塘

江愷

方塘之鑑形可識方諸之鑑心始得相形何如更論心以貎取人當有失君不見虞皇項籍兩重瞳成湯曹交皆九尺

暑夜聞松聲

汪炎昶

老松葉間風所藏露气引風風正彊吹云去作何處雨餘力猶能爲此涼來從月裏覺愈爽助以溪聲聽更長椎牀撫幾喜欲絕赤日杲杲升扶桑

韓蘄王湖上騎驢圖爲王孫葉葉賦

方回

取日虞淵戰臨平鼓起金山麾伏兵旣不畫此背嵬軍陣形國容貂蟬佩蔥珩軍容金甲馬朱纓又不畫此生靣眞儀刑昔王不肯專樞庭淸涼居士以自名散遣萬騎還屯營獨控長耳遊林坰林間坐石樵叟爭不無醉尉呵夜行孰識朱門抗旄旌王孫妙年萬事輕欲蹈箕潁遺浮榮龔侯淡墨勝丹靑作此防橋風雪徵龍變不測人中英諦觀豈是寒書生丈夫出處吾能評不可長劍卽短檠得時用世身名亨否哉履道幽人貞葉葉用意何崢嶸大司馬侃孫淵明

過五嶺短歌五首

方回

平生所聞芙蓉嶺上如攀天下入井老乃來遊殊不然褰裳頃刻升絕頂南逾大度鷓鴣啼北度居庸朔風冷客行到此例淒酸我已恍惚夢中景視險如夷兮要深省君不見芙蓉一嶺今已過我但慢行君柰何【右芙蓉嶺】千鈞巨石百十萬亂峙橫堆塞山澗故令流水作嗚咽行人厭聞猶喜矙芙蓉非花鏡非鏡無可充君耳目玩第一嶺望二三嶺蜿蜒似作長蛇緩努力向前兮不須嘆君不見老夫足跟半天下臨危豈是趦趄者【右對鏡嶺】客謂老夫今老矣胡爲尙落空山裏千艱萬難百不平上嶺下嶺不自已此嶺第三未爲險獸心之人險於此乾坤一紀戰旗紅偶脫亂離身不死流可無行兮坎卽止君不見羊化爲石鬭卽休兩角蝸爭何所求【右羊鬭嶺】第四嶺頭分兩邑相背無情水流急浙河東下彭蠡西到海終須合爲一海東聞有沃焦石萬國之水不供吸世故人心千百岐有生必死終無迹焉用皇皇兮仍汲汲君不見塔嶺之塔焉在哉不如有酒傾金罍【右塔嶺】混沌何年分宇宙天地日月常如舊如舊之中卻常新一防何曽受塵垢誰鑿此山爲防徑爭利奔名足馳驟新嶺終無可舊時燠不加肥寒不痩行人自無兮百年壽君不見嶺頭日日吹徵塵剰有新人無舊人【右新嶺】溫公墓碑老杏圖詩【原序云司馬文正公之也勅命蘇文忠公爲文表其墓至尊親書其額曰淸忠粹徳之碑未幾僕於羣憸之口嗚呼邦國殄瘁固基於紹聖哉而斷碑之罅隨有杏生焉盤屈蓋偃擁其龜趺若非偶然者金皇統間夏邑王令及墓僧建嗣修復老杏迄今二百餘年矣而無恙白雲翁家與之鄰益用封植繪而爲圖皇慶之元翁以平章政事預國論議畱京師乃出是圖及修復之碑以視廣平程某序之遂爲詩曰】

程文海

吾聞精誠可以貫金石誰謂艸木眞無情君防穹龜涑水上老杏布濩數百齡風枝雨葉擁幢蓋陰森若有神物憑涑水先生三代士靑春行天和且平問學深探古人賾徳化直與元气並蘇公雄文照四海比較當世誰重輕丰碑俯仰謾興廢百僕不奪二老名由來宋祠圮中葉已在紹聖非崇寧夏臺大夫獨好事異國肯與扶顚傾古祠香火今幾載大字深刻羅軒屏何人卜居占此土白雲老子今疑丞摩挲往事起惆悵表顯更爲圖丹靑乃知天地崇至誠陳根斷石猶寵靈此心豈有古今異遺迹試向天人徴

送王義父還黃陂重建河南書院

程文海

少年匹馬遊淮浦雙鳳亭前憶同譜黃陂老尉有佳兒伊洛洸洋接東魯黃州精舎久寂寥河南故號無今古江漢奔渾想源委宇宙褰開見防矩惟有中書白雲老幾度扁舟爲凝竚思賢撫迹意無極忼慨伊誰辟榛莽郡人好事王義父手擲千金如糞土去年赴調來京師邂逅乃與中書語願公早歸白雲下防我崢嶸抗新宇我有良田二百畝永與諸生共勤苦京師聞者皆嘆息磊落新篇慰羈旅期君努力成此志坐爲江山發蒙瞽文光夜挿翼軫寒聖道春融天地溥待君業就當識之盛事千年照淮楚

送鄭子美入黃山讀書

王儀

三十六峯天下無雲彩磨刷煙花敷靈秀中蓄物產殊靑琳瑤碧紅珊瑚丹泉陰湧崖不枯一浴能已瘍痱膚異人間見仙佛徒或傳笙鶴來天都所未見者當代儒鄭子特立奇丈夫山英馳移風掃途文豹夾轂莵前驅兼乘載書從以奴入山期作三年劬出山致用禆唐虞夫豈慕彼山澤臒嗟爾陋學守一隅決策用舎差智愚謂已狡獪賢聖迂非子傑出牢鍵樞頽波徹底歸淪鋪古人凜凜開前模匡廬長白道不孤明年尋子鞭痩驢荒蹊絕澗窮縈紆子長眉靑我白須防頭談道相擕扶好事畫入黃山圖

長歌贈王子敬

王儀

君不見三尺利劍冠嵳峩儒服擾擾何其多豈知東方有一士芙蓉爲佩衣薜蘿又不見珠衱翠翹顏玉嫮不刺繡文長倚戶豈知空谷有佳人三角髫鬟羞粉污東方之士天與窮獨立四海心無同空谷佳人命尢薄淒風吹破秋云幕平生相聞不相見九度寄書靑鳥倦偶然防合向空中卻似雲開覩天面蒼龍爲駕靑蜺旗緑鳳驂舞前長離回眸電掣一萬里奄忽上下東西馳自古畸人多晦迹只處人羣人不識長歌送子山悄然歷亂春愁芳艸積

送張子經遊吳宛陵並寄仲退郡博

王儀

吳中勝賞幽探徧歸來音雜吳音半翻囊神怪驚倒人截得赤烏龍一叚東遊三十六峯東宛溪春水流靑銅艸生太白醉眠處山列謝公窻影中江湖廟廊誰在許白髮故人應識汝遙知燕坐書滿牀雞下五更連夜語敬亭山與浮雲齊諸賢日日窮攀躋抽琴試聽緑水曲黃鸝晝寂靑猿啼

先生命題追和古栢行

許古淸

防府羈懷悲病栢更尋廟栢摩牲石惠陵遺恨國三分丞相英姿身八尺伊人𨿽往寸心在大義未伸千載惜月暗叢祠鬼火靑霜寒蘚樹龍鱗白巴江滔滔日夜東荊榛蕭瑟永安宮虎蛇行陣頑不動魚水際防俱成空老皮暗泣英雄雨香葉尙鼓旌旗風乃知扶持殆天意未必呵護勤神功侯生合作明堂棟侯沒猶爲雪山重魏宮晉殿總銷沈楚舞巴歌代迎送悠悠華表愁歸鶴黯黯蒼梧棲老鳳猶恐風霆撼石根臥龍奮起當天用【吟社司盟黎芳洲廷瑞批云和者百餘人此卷韻妥意貫結語亦奇殊不易得】

憲使聞蛩有作邀賦

唐元

蛩吟蛩吟促機杼念爾愁牽千萬緒如何也遣逹官聞月影郵亭自來去啾啾喞喞艸根多幾家機杼空長梭短襦不掩脛骨冷瘠土禾低饑柰何皇華使者行原隰斟酌民情寛賦籍感時撫物一淒然豈比寒生操翰墨蛩吟𨿽小入豳風曽識東山赤舄公直須制禮扶明主明朝且聽隨車雨

次韻黃總管十一月望月蝕唐

元

天門虎豹猛莫當二十八宿森其傍妖蟇輪囷怒腰彊敢負膽气吞蟾光山城霜冷夜未央髙人起視懷感傷月中老桂千丈長古人老矣遙相望吳剛斫桂月窟藏曷不斧彼妖蟇亡天人受職鳴琳瑯樞機萬象分低昻誅蟇投畀無何鄕專車骨粉令風揚月行九道邦家昌天育不復求醫王

臨平書懷時汪謙甫同舟入杭秋試

唐元

臨平寺前煙水昏鐘聲隱隱揺山門篙師系纜古松下坐對月色波中翻年光盡付旅瑣瑣西風防動菇蒲根居人燈火自喧雜稍憶學語吾家孫秋田已獲粳米白浮蛆老甕山妻溫一錢不直客氊冷出門大類三家村平生心友喜在眼襟期稍許中宵論誰憐老气尙耿耿跛鼈彊逐南溟鯤

寄周師李

許飛

仙人昔著宮錦袍乘月夜泛金陵舠仙人一去何寂寞三百年來無此樂黃樓月明披羽衣遊人吹笛樓前歸解鞍共醉明月下此樂近來誰繼者衝山涼月夜來新肺肝冰雪秋無塵先生短衣帶席防踏歌童子前村道前村道傍行人稀前村竹樹燈火防過門期見周公子乘興直來興盡己先生本是髙陽徒夜深猛飲何處酤直欲一吸西江無

行客吟

汪莊

行客夜投尙元館殘雪半消石橋斷蹇驢載客二更歸夢不到家寒夜短落月在地人己行帶月來往聞車聲

贈程剛中

王永年

剛中信多奇吹簫更淸絕有時來往踞山中窅窅淸聲云外發山人不識共觀之何許神仙弄明月蒼龍出海吟寒云紫鳳淩風下丹闕君家博士眞可人十年結屋松花春請君夜半發逸響妙語灑灑開天眞我生所嗜尢奇僻塞耳不聞箏與笛興來開卷爲君歌繞屋松篁撼金石人生浩蕩誰能識美人欲望終無極何時擕酒弔蘇仙赤壁磯頭翫秋色

題洪舜民詩卷

程文

洪生生長黃山下日日見山如見畫笑拈禿筆防蒼茫老樹孤煙入平野人言洪生匪師授妙趣神機天所假前身羊祐曾識環不是詩人須畫者眾中爭傳一二紙已覺黃金未當價如何作吏廢此事破防紅塵靣如赭古來意欲不求似誤防成蠅亦堪吒炎天梅蘂雪中蕉牝牡驪黃定非馬我家山房最幽絕修竹當門花覆瓦果能弄筆起淸風十幅鵞溪待君寫

題齊叔良飲馬圖

程文

昔年飲馬長城窟白艸翻風皂雕沒健兒十歳手足鮮騰上雕鞍橫馳突祗今馬長骨亦髙健兒束髮頰上毛猶得朱衣爲廐吏木盆盛水慰前勞

耕讀堂爲鮑伯原賦

張文在

我家藏書數千卷頭白讀之猶未徧況無負郭二頃田夜半飯牛歌參禪西鄰老翁家更貧鋤頭犁耙隨秋春常恨半行不曽讀欲記姓名須倩人二者天公不輕予自昔幾人兼得取有書可讀又躬耕谷口南陽才比數鮑君風神秀紫髯多田也復多牙籖髙堂牓之以耕讀寤寐千載師陶潛陶公心事羲皇上歸來但喜桑麻長周王傳與山海經懷此良辰伴孤往黃山崔嵬有佳气鮑君長保山林味莫學掛書牛角帶經鋤秪爲一朝資富貴

破紅巾

吳訥

君不見蘄黃兒紛紛白馬張紅旗去年防湖北今年防淮西遂令深山之民皆帶甲四海澒洞含瘡痍堆金積玉亦何有略地攻城徒爾爲又不見黃連寨左帶溪山右淮海天兵如日照雪霜百萬紅巾一朝敗親王按劍定中原丞相分兵救吳防邊人不識韓將軍極口爭誇鐡元帥八座東開昱嶺闗羣偸欲度愁躋攀奇兵間道絕歸路可憐白骨髙如山桂林老臣再徴起坐鎭西垣幾千里昨聞餘黨犯其鋒血作龍沙半江水南方猺獠勇莫當自謂效義收蘄黃賊徒一見驚喪膽堅壁不出知天亡諸君力盡在此舉巢穴不平防爲虎相期麟閣畫丹靑卻憶虞廷舞干羽【揚鐡崖曰克敏謁予七者寮出其所爲詩予奇其人適垣府相臣招致名士講及三闗之事克敏慨然有擊楫中流之志未幾遂統士防諸軍於昱闗予聞而益奇之其才勇忠義實得於天性則知向所爲詩皆華國之餘耳】

贈邵思善

吳訥

有客有客靑門生六月訪我新安城手把溪藤白如雪坐石防山苦炎熱揮毫戱寫兩株松滿坐颯颯生秋風髙枝屈曲古釵碧老樹剝落莓苔蝕寒霧斜披虎豹毛元气淋漓神鬼號下有山童相對語赤腳披簔立煙雨丹靑自昔稱郭熈筆力似欲爭絕奇嗟哉此松澗之曲知子一見神意足於今豈無梁棟材未遇匠石吁可哀

黃山采藥圖爲汪山人賦【童中州序朱大同畫】

方誠甫

汪翁黃山人酷愛黃山好結廬自昔依黃山慣向黃山事幽討昨夜東風吹雨晴連峯曉張云錦屏石林旭日靜掩映茒屋疏煙深杳防開門見山動山癖急理平生上山屐薜蘿衣裳烏角巾逺觸林巒蒼翠滴小橋細路彎復碕抱琴童子長相隨松間或共木客語石上每與仙人期擷芳掇秀滿筐得山鬼驚呼猿鶴戚寸長九節菖蒲靑斗大千年茯苓赤歸來月色澹庭戶細搗霜聲杵杵傾觴對月樂未央富貴浮雲奚足數何人好事寫作圖使我展翫增嗟呼投簮便欲歸華嶽未必黃山獨可居

奉簡樵水黃先生

詹書

黃鵠山頭云滿樹黃鵠山下風生渚髙人獨立天地間手把幽蘭灑春雨憶昔天門金榜開談王說霸稱奇才淸名倐忽響中外迅雷海上隨潮來奎壁文光射箕尾照耀衡湘數千里笑騎曉月拂天星散落明珠滿秋水天風吹作簫韶聲五色雲中鳳孤起鳳兮鳳兮云漢章豈弟君子不可忘我欲薦之太古雪酌以酒梅花傍

送夏通守考績

詹書

大別山前十載前夏君與我居相連夜衝風雨嶽陽去嵗寒共被同官船將軍不受徴賢檄怒气如雲劍光赤與君脫卻虎口還呼酒江樓喜何極一朝君往吳芮城我畱江漢多離情乃翁相對頭緫白向我涕泗時縱橫老天垂顧復相見祿養旴江遂君願人間萬事一枰棋歳月驚心去如電棠陰有政瓜有期天光下照朝龍墀銓曹己揮上考筆徽民再立遺思碑長幹橋下潮水長梅雨蒲風未晴朗嗟予老矣最難別愛爾玉鏡懸秋爽黃堂佐郡如昔時得戱防衣歌壽祺應念老翁懷故里廬山西南多紫芝

訪弟長沙霍元瞻雪夜爲作秋山圖

詹書

我愛霍元瞻淸標如玉雪蒼松立石崖白鶴鳴海月痩馬衝寒冰在須日暮去訪元瞻居髙堂中夜燒長燭爲我寫出秋山圖墨池水凍筆如槊使我見之喜且愕雲气忽從衡嶽來雨聲似向瀟湘落二客蘭舟泊逺沙一个茅亭在陰壑感君厚意不可量我欲酬爾明珠璫賈傅祠前相別去掛在鵠山靑艸堂

古箭渡夜談贈金元忠

趙汸

相逢歳晚詩更誦燔盡枯槎談愈縱短茨低覆結冰花寒壓溪云不成夢竹帛煙消黔首愚紫芝一曲老商於坑外竟逃眞學士浮丘雅頌濟南書

楊行宻疑冢

趙汸

荒郊石羊眠不起枯冢累累各相似海陵寃骨無人收豈有兒孫來擘紙幾堆空土效曹瞞百戰江南帝徐李龍山突兀表忠祠至今老父思錢氏

讀阮嗣宗詩

趙汸

明月照北林孤鴻有哀音攬衣起坐彈鳴琴憂思徘徊獨傷心可憐堂上生荊杞空自繁華粲桃李種瓜寂寞靑門外采薇悵望西山趾芒碭雲歸大澤空後五百歳無英雄途窮慟哭誰知者沈湎狂言元自公

贈呂仲善之北平搜訪遺事趙

汸

龍庭返騎如飛煙眞人端拱收中原北平圖籍載連舸掛一漏萬無完篇星芒夜見躔奎宿山川千載還淸淑國書不使外廷傳翰林靑簡空如玉監殷監夏思前車詔起羣儒當疾書皇家制作貴傳信未許太史徴無且舊事遺文更搜訪典籍幽燕借君往五車上送見書成一代興亡如指掌

題道士張湛然彈琴詩卷

汪克寛

嶧山白桐千年枝金星爛爛蛇蚹皮文光七軫水蒼玉冰弦細繞吳蠶絲丹山云暖鳳凰語露艸寒蛩訴秋雨娥英泣灑湖筠斑遷客相逢話羈旅翠巖懸瀑鏘瓊瑤春霆霹靂轟層霄瞥波細鱗遊蕩漾擘空輕絮飛飄颻仙林唳鶴驚離別老龍湫底吟寒月海門送上子胥潮澎湃奔騰捲晴雪羽人瀟灑顏如仙馮虛來往黃山顚古音淨洗箏笛耳何須更濯丹砂泉

濠梁行奉制賦送太師韓國公還鄕

汪叡

龍飛濠梁起淮甸肇基金陵酣百戰誅陳夷張安東南北定中原疾如電秉旄仗鉞淸朔方拱手垂衣正南靣泰山若礪海涵天黃河如帶江澄練聲威逺布銷兵戎海隅西極咸趨風不用漢兵三十萬大宛馬萃天閒中聖皇文徳被海宇天產英傑開勲庸中山開平奮武烈內輔太師韓國公太師始由刀筆舉羣雄紛爭識眞主麾之不去情愈親日獻訏謨闡丕緒不矜不伐仁者心克儉克勤前哲矩平生讐怨那報酬諸將勞能誰毀譽百司庶務無稽畱剸繁治劇還優遊聖皇推誠重委托太師悉力宣王休漢比蕭曹豈異績唐槪房杜稱嘉猷光輔功成請身退錫爵頒養先公侯白髮朝天喜彊健彤庭從容頻錫宴一朝鄕裏錦衣榮千載勲名靑史見太師恭愼人罕侔聖皇顯佑誰能先舊基甲第新淩雲內府金錢表深眷明庭盛典須詠歌漫從館閣徴文獻

石行爲貢尙書賦

鄭潛

尙書階前有石流落江湖舊曽識當時從者惜余貲今日移來乃神力初防尙爾混泥沙熟視灑然供拂拭黒云風斷湧峨眉紫气霞開見靈璧終朝靜坐無燐緇扣之則應聲相隨梅花防防上烏幾栁絲綿綿縈硯池湘沙驚落孤鴈鶩東海躍出生蛟螭千年誰鑿混沌竅半夜誤擊瑚枝人生遇合還如是尙書感慨親畱記姱容麗質豈髙人錯節蟠根知利器坡仙空作仇池夢愚翁信遂移山誌爲公歌此石行颯颯霜風動寒翠

和吳生【維新】

唐桂芳

老來懶吐驚人語水落寒天露沙渚蚤年枉費餖飣功謾把紅花嫓靑蘂後山景慕雙井黃平生袖有知見香而今吾道付弦絕可憐歲月空茫茫庭前葉響雨三尺枯樹蕭蕭含凍濕忽傳新句落蠻箋使我起坐三太息要知胸次空中樓八風不礙橫江秋紛紛英雄起南北每爲咄咄生閒愁昨夜如盤月未落街頭美酒堪作樂何須苦羨返舟人如此敲門亦不惡【朱大同曰唐仲實詩淸新流麗格律髙古】

見鄕人程大

任原

少年防馬辭鄕邑落魄天涯幾秋色三山昨遇故鄕人不見姓名應不識布衣拂卻江海塵相防感嘆念情親靑春作客無逺近白髮從軍多苦辛以玆失路誰相顧我向東畱子南去歸夢不離滄海云邊愁逺絓靑楓樹楓樹家林隔海天百年聚散一茫然簮纓故舊應誰在萍梗江湖祗自憐臨岐執袂思傾倒明朝又別闗山道心隨斷鴈向斜陽愁對離憂醉芳艸【虛舟王公偁曰本立白首從戎故辭調多悲苦】

思傑孫兄制籜冠見惠聞有作詩來者無不與

因謝之而再有請也

黃樞

孫郎不惜湘竹春霜刀剪雪仍裁筠鍼紉火揉自常巧作冠專贈能詩人淸風翛然入我鬢制度簡古無纎塵斑斑輕才掩鶴髮肅肅冷欲生龍鱗佳名千載說劉氏陋彼聚鷸災其身烏紗白紵雅相稱欲報愧乏瓊琚珍南薫長養萬竿玉掇拾錦褓盈筐新敝予攺造煩妙手絕纓一笑儒生貧

題黃石汪茂卿溪山小隱捲朱

同

漸江天際來如絲逶迆下繞孫王祠兩岸靑山如走馬勢與江水俱馳下疏煙逺近見村墟茅屋竹籬皆入畫汪君家居溪上村雲煙水石供晨昏田園歳入了官賦足迹不到王侯門溪魚入市充盤飱啄黍有雞穽有豚論文痛飲醉方已髙朋滿座無空尊秋風蕭蕭歳雲暮奔走誰能免公務乾坤如許恨身多何況持家立門戶冩畫題詩良獨苦夢魂想象無由睹我欲作詩奉明主直挽髙風返淳古四海蒼生各安堵

無腳雞【山行見田家伏雌無腳鼓翼而行詢之晨牝也戒其家烹之賦此紀異】

範準

羣雞唱罷山月落一雞峩冠卻無腳腷腷膊膊轉雌聲乃與雄鷄相對鳴有翎飛不髙無足胡能行徒爲牝晨禍家庭羽毛之孽何由生气淫運乖非祥禎徳輝之鳥翔千仭安肯下食共爾相喧爭

秦銷兵

呂旭

掃平六國嬴秦彊盡以四海爲封疆焚書欲止世俗議銷兵誓使英雄藏刻嚴法令銷兵器靑萍結緑無逃避不知世有夘金刀光芒未露全鋒鋭咸陽宮火三月紅夘金躍冶初陶鎔神器於斯百煉就智勇忠義爲鐔鋒當時三傑與磨拭不嗜殺人天下一項籍才能敵萬人摧鋒卻向烏江泣秦知銷兵致太平不施仁政蘇蒼生但持法律酷刑戮反使黔黎知用兵鮑魚風腥祖龍死兵戈又向蕭墻起千年帝業付炎劉十二金人夕陽裏

挽余廷心

余鏞

陰霾夜吞小衡嶽天柱峯摧將星落俄驚赤幟環城郭坐見蒼生犯鋒鍔將軍急呼父老言食君祿厚居城專吾當力戰死報國爾軰何計能生全壯士聞言皆感泣願輔將軍雪忠臆大江浪湧風鳴悲白日光磨天動色開門突陣憤莫當熊跑虎躩敢敵彊三軍命逐鼔聲絕千里血染春風香將軍當代文章伯力挽乾坤寸心赤當時閶闔排靑雲今日污泥見奇璧手書大節思殺身片言效死數萬人嗚呼天下眞將軍睢陽遺廟同千春家叔東湖詩集庚子春毀於刼火傷悼記之

汪士

東湖逸韻諧康樂妙句何甞假雕斸淸波曉日出芙蓉華嶽秋風送雕鶚捜奇下瞰馮夷淵明月照夜驪珠圓邇來變亂凡幾載傷今感昔逾千篇神物豈嗔譏諷切六丁下取雷電裂秦坑滿地禍正深楚燎蟠空漢爲竭吾翁此際神愈怡胸藏兵甲知者稀七縱七擒有遊刃百發百中無停機時出靑藜照夜白詩瓢又泛浮鱅碧我甞撫捲悼遺珠公獨慊然不自惜況今世事紛吹毛不平志气猶雄豪蜃樓噓市勢岌嶪蝸角野戰聲嗷嘈杜陵己逺坡仙死千古吟魂呼不起不將佳句振頽波他日何從采詩史

金陵送別捲

吳收

新秋雨過生微涼金風飄飄吹客裳逺遊客子家曹縣有妹多年不相見東平侍郎是妹家千里尋訪來京華昔日靑春今白髮諸甥長大階前列畫堂綺席羅酒漿玉盤鮮鱠堆瓊霜恍然相對如夢寐歡若更生見眞意相逢幾何又相別忍聽祖帳歌聲發分手沙頭還故鄕離情浩浩江波長

題李營丘枯木圖

唐文鳳

營丘枯木天下無筆端造化何榮枯想當磅礡欲畫際天爲助興神爲驅鄧林己化防風骨滄海乍出珊瑚株良材何異䢐徠產大用不值明堂需自憐形質赦斤斧豈嘆薪防供樵蘇萬牛回首力未許獨匠指顧心難圖空遺偃蹇蔽村野白石鑿鑿泉嗚嗚枯梢似掛痩蛇影亂葉恍茁乖龍須我生本是山澤叟隱居林樾同凡夫昂霄聳壑日在望號雨呼風時與俱只今廊廟重締構楩楠杞梓當貯儲按圖工師倘所取意營目盼增嗟吁池陽種田歌贈撫州仰千戶程

亨

甲兵洗淨西江壖荷鋤來種池陽田轅門楊栁春寂寂照野禾黍秋芊芊細糧早送輸官船無事三軍同晏眠閒向湖邊收徵馬收獲已竟牛羊下功髙早襲千戶侯豈是尋常種田者晨煙吹起笛聲淸依稀風景臨川城朝窮東阡暮南畝一卷兵書不離手兵農起伏應時明古來將帥君知否君知否金印腰間大如斗

新安文獻志卷五十二

欽定四庫全書

新安文獻志卷五十三

明程敏政撰律詩五言

題壁

許宣平

隱居三十載築室南山巓靜夜翫明月閒朝飲碧泉樵人歌壠上谷鳥戲巖前樂矣不知老都忘甲子年【郡誌云宣平歙人景云衝隠於城陽山時負薪入城擔上掛花瓢及曲竹杖醉歸獨吟訪之多不見惟壁有詩云云好事者題之於洛陽同華傳捨間李白見之曰此仙人詩也乃自宣州遊新安累訪不遇題其庵云我吟傳捨詩來訪眞人居煙嶺迷髙迹雲林隔太虛窺庭但蕭索倚杖空躊躇應化遼天鶴歸當千載余然此作不見太白集中殆逸詩邪○羅鄂州曰州南數里有岸特髙號浣沙阜隔溪對龍井山望城陽不逺相傳李太白訪許宣平徘徊岸上甚久以白詩考之嘗稱金華五百灘之勝而思爲新安之遊又嘗自洄溪十六渡至黃山湯池下則吾土山川勝槪頗巳寄於逸想其贈許宣平之詩沈汾述以爲傳當不虛也】

白雲溪

吳鞏

山徑入修篁深林蔽日光夏云生嶂逺瀑水引溪長秀迹逢皆勝淸芬坐轉涼遙看玉尊夕歸路醉中忘

晚眺

汪於

杖策倚柴門泉聲隔岸聞夕陽諸嶺出晴雪萬山分靜對豺狼窟幽觀鹿豕羣今宵寒月近東北掃浮雲

新秋獨夜寄戴叔倫

方幹

遙夜獨不臥寂寥庭戶中河明五陵上月滿九門東萬里親朋散故園滄海空歸懷正南望此夕起秋風

送沛縣司馬丞

舉酒一相觀逢春聊盡歡羈遊故交少逺別後期難路上野花發雨中靑艸寒悠悠兩鄕夢小沛與長安

早發洞庭

長天接廣澤二气共含秋舉目無平地何心戀直鉤孤鐘鳴大岸片月落中流卻憶鴟夷子當時此泛舟

送姚合員外赴金州

受詔從華省開旗發帝州野煙新驛曙殘照古山秋樹勢連巴沒江聲入楚流惟應行化後吟句上雲樓

旅次錢唐

此處似鄕國堪爲朝夕吟雲藏吳相廟樹引越山禽潮落海人散鐘遲秋寺深我來無舊識誰見寂寥心【方虛谷曰此詩中四句不書題目一吟卽知其爲錢唐也】

省試麥壠多秀色詩

汪極

南陌生岐穗農家樂事多塍畦交茂緑苖實際淸和日布玲瓏影風翻浩蕩波來牟知帝力含哺有衢歌

寄披雲峯誠上人

曹汝弼

院髙窮木盛野極靜無言險路通巖頂香泉出石根微風飄磬韻幽鳥啄苔防常記相畱夜秋堂共聽猿【舒公雄曰汝弼詩體致髙逺有王右丞孟處士之風】

贈披雲峯嶽長老

禪外掩松林閒眠度嵗陰雨侵香篆澁苔長屐防深水在銅瓶冷雲歸玉磬沈前山有靈藥時防杖藜尋【方虛谷曰此詩幽而有味】

黃山湯泉

淩唐佐

一道出遙岑潺湲古到今雪天聲瀉玉月夜影揺金歳旱施功大民情被澤深浮容與軒帝仙迹可追尋

巳酉亂後寄常州使君侄

汪藻

汾水遊仍逺瑤池宴未歸航遷新廟主矢及近臣衣塞馬窺天塹邊烽斷日畿百年淮海地回首復成非春到花仍笑時危特自哀平城隆準去瓜步佛貍來地下皆寃肉人間半刧灰只今衰淚眼那得向君開【方虛谷曰此詩本老杜亦惟老杜多有此等詩庾信賦哀江南皆知此意】

過臨平二首

一別九霄路風煙長滿衣巳成身老大無復世輕肥天濶鳥雙下山寒人獨歸曉來何似雨春水半巖扉睡起涼生岸鉤簾坐小窗麥風能起柁梅雨不鳴江往事心長折歸途影自雙依然蒲栁地人老故先降

客懷

朱弁

兵气常時見客懷何日開形骸病自瘦鬢髮老相催巳負秦庭哭終期漢節回風雷識我意一雨洗氛埃

戰伐

戰伐何年定悲愁是處同黃雲縈晚塞白露下秋空魚躍深波月烏啼落葉風誰知渡江夢一夜繞行宮

十七夜對月

病骨怯風露愁懷厭甲兵人居絕域久月向此宵明輪仄初經漢光分半隱城遲遲不肯下應識異鄕情【元遺山曰人謂少章此詩似微升古塞外而末章尢爲凜絕必有能辧者】

春晚五言寄夢得

朱松

美景足可惜殘春尢不堪晚英余燕蹴熟顆墜鶯含歳月蓬雙鬢生涯粟一甔惟思對公瑾把酒話江南

夏夜極涼

朱擇

素簡久辭夜淸風先戒秋稻深羣蛤吠艸暗一螢流舌在殊無計心空尙有求按圖尋分野楚尾見吾州

尢溪縣

橋外茅茨好相過問酒錢李花今若此白髮自茫然落日云千步春風雪一川明朝記來處石澗響濺濺

送祝澤之表兄還鄕

朱熹

首夏何來此淸秋卻復歸應緣心未快豈是世相違落日空書館涼風淨客衣功名須努力別淚莫頻揮

對月思故山夜景

沈沈秋夜永涼月滿荊扉露凝餘彩川明澄素暉中林竹樹暎疏星河漢稀此夕情無限故園何日歸

晚步

吳儆

水靜偏明眼山髙不受塵晴沙棲白鳥野渡集歸人問字誰持酒行歌有負薪娟娟孤月影獨覺向人新

弋陽道中

積雨今朝霽東臯晚日紅人家深蔽樹野水闊浮空久客仍行役靑春巳過中嶺頭凝望處腸斷白雲東【呂左史每誦此詩】

題大安壁

朱晞顏

萬里同爲客秋悲未易禁萍蓬鄕國夢松竹歳寒心霜葉靑紅亂雲山紫翠深何時錦屏下樽酒話塵襟

煙波閣

小立煙波上江湖興未忘敗梧風舞葉寒菊露滋香目逐去云斷愁隨流水長蒓鱸秋正好飛棹訪滄浪

次韻劉通判嶽陽樓見懷

羅願

魚龍掀舞後渺莽記空庭地帶三苖濶山傳二女靈客懷光水月詩筆妙丹靑少作揚雄悔惟思艸一經

東山小隱自況

程先

小隱東山下翛然逺市防聽泉驚水籥掃徑惜苔錢病骨知將雨憂懷願有年丘園賁衰老束帛幾戔戔

通山縣寄朱元晦

汪大猷

碧澗環山麓髙低滿百家途窮疏騎气縣古聽蜂衙書倩雲中鴈歌煩水底蛙陽和不擇地隨分得春花

聞考亭先師之訃時黨禁方嚴

程永奇

忽聞摧岱嶽吾黨更何依斂枕看炊黍登樓送落暉祥麟傷史筆山鳥怪儒衣此道終難絕他年有是非

屯溪訪故人

主人溪上宅烏幾屢曾凴山直西南向田分上下層池鮮烹錦鯉塘果致靑菱此去重陽近遙岑共一登

淸化寓居

王炎

委巷何深僻僑居大寂寥古墻行絡石喬木上淩霄賦就貧難逐詩成隱莫招固窮吾軰事心地且消揺

方壺別墅

汪楚材

面面軒窓好溪山不待招淸風修竹徑細雨緑荷橋地僻人煙少天恢景象饒襟懷無一事終老樂簞瓢

次韻晚春夾溪閒行

汪晫

出郭知春晚陰陰緑滿川小橋橫臲卼斜栁拂淪漣風急低雙燕林幽噪一防酴醿破香蘂孤絕殿羣妍

重陽

方嶽

古岸維舟夜蕭蕭秋葉丹野煙連竹暗江雨灑燈寒亦喜重陽健誰知行路難吾親應念我更把菊花看

道中連雨

老屋村舂急歸鵶半暝煙斷崖畱宿雨野水沒春田昨夢山須記幽情鳥不傳也知晴更好艸木巳爭妍塵蝕貂裘敝吾生柰爾何雷聲春蟄怒山意暮寒多窮不彈長鋏歸應負短蓑自知機事淺或可共鷗波

寄魯山兄

搖落山城暮行行返照邊亂蟬鳴古栁獨鶴下遙川秋事無多日寒花又一年故應深夜雨重憶對牀眠【方虛谷曰秋崖不江西不晚唐自成一家】

雨中見花

趙戣

細雨斂輕塵枝間態度新春疑天雨寶寒怯地鋪裀葉底含羞女闌邊倚醉人休將脂粉涴一一是天眞

悼鶴

乘化歸遼海雙籠一不開墜翎畱片雪遺迹印荒苔月朗憐孤唳琴閒憶共來瘞銘爲琢石雞鶩不須猜

藍溪道中

緑窈雨初歇淸和日正長乳禽穿薄靄弱蔓上頽墻村市筍廚美田家麰餌香老翁扶杖出小立看移秧【劉后村云趙君詩五七言亦宗晚唐然超脫不爲句律所縛】

晚霽

錢時

斑駁天穿漏驚奔浪疊空山畱宿雨碧雲受夕陽紅蠶麥闗時務鶯花怯老翁乾坤方寸地今古一絲風

白際嶺下卽目

汪若楫

白際摩天秀秋光滿蓼汀山呈金字面田畫井文形夜出螢相照更闌雞可聽杉松柯不攺防染四時靑

秋晚懷友

程洙

長亭一尊酒猶記別時斟碧艸思前夢黃花見此心闗河秋北望天地日西沈遙想山中桂何人月下吟

雨晴

溪雨生流水山晴出白雲花來風逐逐泥遣燕紛紛客路猶千里春光巳一分歸從都下者相遇說新聞

春望

吳錫疇

春事今如此憑髙興未闌半簾疏雨過一院落花閒艸色迷幽徑禽聲出晚山東風能育物不攺鬢毛斑【呂竹坡云此五言之佳者】

讀史

汪韶

南北幾離合江山一古今秋風駞臥棘春雨燕巢林家國興亡夢英雄勝敗心九疑呼不起愁絕暮云深【劉后村云感時傷事有足悲慨】

吳越歸秋晚

吳龍翰

湖海歸來晚園荒菊幾叢秋山吟骨瘦霜葉醉顏紅弔影寒溪上懷人落月中靑燈滋味永不用哭途窮【程文靖公曰式賢詩句老意新如此詩及山色攢心事江流咽世情皆咀之雋永殊非茍作】

山家

吳資深

誅茅傍翠微生理盡丰肥刳竹引泉入開池疊石圍春常生酒甕塵不上蓑衣了自無榮辱從何較是非

金陵鳳凰臺

汪宗臣

龍虎勢稱雄鳳凰臺望濃潮翻江漢轉地扼楚淮衝平野頻烽火孤城半稑穜丹楹傍蕭寺塵扆識髙宗

稼穡

稼穡病多雨蕪菁種待晴壘空驚燕去池淨襯鷗明野碓鳴秋杵風檐響夜箏山中涼意早蚊蚋巳無聲

行都餞歳

孫嵩

挿架餘殘歷挑燈憶故鄕年光蛇赴壑羇旅鴈隨陽禁闕迎儺鼓鄰街祭竈香英雄須自力容易鬢毛蒼

臨安錢武肅廟

吳越歸旗纛風雲助鼓鼙錦防山樹徧弩射海潮低龍鳳城蔥鬰牛羊墓慘淒古祠存故里秋艸廡東西

倦客

倦客江湖返書生畎畞思古來惟卽墨世上幾仇池八表煙霾隔三春艸木衰交遊消息斷存沒杳難知

和元京兄賦蘋花

孫巖

一春觀物眼紅紫厭繽紛此水浮明玉何人剪白雲惠風遊漢女吉日禮湘君地僻應無是畱花混藻芹

兵後績溪道中

古道緣流水寒郊帶斷煙稀疏鵶種麥羞澀女耕田人事休兵後秋懷落木前小蘇遺翰墨今古一山川【虛谷云休兵落木之句非近人晚進所能到】

陳監丞用韻見贈亦和以謝

肅肅東方老依人可計年名言傾蓋後古意結繩前君戶仍多轍予琴故一弦不應昌歜味置在眾肴先

九日呈戴兄

一別三十載而今近講堂蕭條同甲子彊健又重陽茰菊數杯酒煙雲千仞岡偶然爲此夢寧復次公狂【虛谷云類陳后山】

秋懷

汪炎昶

劇暑逢添閏微涼忽值秋年爭飛鳥疾云共此生浮多難仍懷古他鄕獨倚樓可能天下慮政有一身憂

香嚴院

犖確疲幽徑扶持仗瘦笻斷崖何處路細雨隔山鐘猿竊垂巖果僧樵臥澗松人言深僻處別更有靈蹤

溪村

滕塛

獨步溪村午時時一二家緑波浮錦鴨翠艸防黃花釣石臨溪古連山繞徑斜幽人吟未極西日散平沙

陸君實哀挽

方回

亙古無斯事於今有若人龍綃同把手鮫室共沈身蹈海言能踐憂天志不伸曽微一壞土魚腹瘞君臣

晚望滸墅

太湖晚山雨白鳥去古冢多無後荒祠或有靈異峯攙石骨逺樹聳人形兵革巳蘇息廢田蒲稗靑

初夏二首

近午初微暑侵晨尙薄寒暗窓蠶績響危棟燕泥幹問價纎絺貴尋盟舊扇完野人言麥熟出郭好同看茂密逾千樹深幽僅一家新蟬初脫殻稚菊始分椏潤气靑陰石晴光白濕沙晚涼督園叟添竹引籬瓜

江漲

暑雪西南下愁霖日夜傾髙城人避水古廟吏祈晴沙鳥依庭宿漁船入市行老夫隱幾意可但憫吾生

答陳壽翁

曹涇

共此松蘿防蹇予萍梗身幾年傳妙句今日見斯人防俗典刑老藏山文字新定交如擇主貞子倘周臣

伍子胥廟

鮑子壽

百世子胥廟猶存寂寞中鞭屍生快怨抉眼死遺忠故國古今夢怒濤朝夕風登臨一長嘯斜日海門紅送程君防學正歸潯陽

程文海

五老催歸客天寒道路長殘冬渉易水幾日到潯陽學見吾宗盛身隨聖道昌未應嗟晚達松菊近柴桑【道園虞氏曰雪樓詩沖淡悠逺】

鳳凰臺

趙象賢

秪有髙臺在鳳兮何所之瑞存吳國志妙是李侯詩江勢連天闊云陰過檻遲徘徊空睇竚安得見來儀

秋行

葉朱

秋晚天風勁寒云著翠微松須霜後老菜甲雨中肥雙鷺忽飛下一僧何處歸野翁無世慮對境更忘機【虛谷批此詩云絕妙】

憩昭孝庵

朱燾

結得精廬小中涵不盡淸竹穿墻罅出艸滿瓦溝生聞鵲有佳意對蟬無殺聲只來閒半日多少道人情

苕溪晚泊

程以南

一笑苕溪上微茫駐日曛鷺沙行个字魚水呷圓紋晚色三家市秋容幾樹云行藏知有分莫誦北山文

登曬蓑臺

曬蓑臺子上載酒共躋攀竟日何妨醉看云終是閒千絲平岸栁一發別州山頗亦闗鄕念春深未得還【方虛谷曰鬥山筆力勁健無近人綺靡風】

九日擕長兒登譙樓

唐元

火後靑山近風前烏防斜淸溪回晚櫂古木認吾家斷飲萸空紫禁寒菊未花憑虛云滿袖一一數歸鵶節令欺人老親朋鳥散餘獨擕靈壽杖誤讀褚公書木落秋容出沙寒鴈影初扶持有兒子白髮喜相如

次韻程以文黃山星橋末章屬仲安

今日題橋者燕山耐朔風寄書逢驛使詢路介樵翁村酒添泉白林曛曬屋紅浮丘不可見笙鶴度崆峒悠悠俯云影浩浩吹天風解佩此溪女負苓何處翁焙出茶芽紫義來魚眼紅山家慣延客何必羨崆峒

蒼頭初得小犬

稚犬從何得蒼頭買近鄰畏寒初離母學吠稍驚人警盜期猶逺分餐喚易頻因知推艮象並感諫獒臣

舟中卽事

胡初翁

江白元無月山涼總是秋何人許分席中夜尙行舟沙鳥鳴煙際天河下水頭平生得奇觀大半在滄洲

雷塘

汪稱隠

雷塘千載恨弔古重淒然歌舞神州破巡遊霸業偏愁雲迷古墓寒月照荒田楊栁隋堤緑年年系客船

思歸

汪石田

記得秋吟下披蓑坐釣磯竹風敲石磴梅月印柴扉回首云千疊歸心電一飛郊墟秋色老江上憶魚肥

題汪古逸詩集後

汪澤民

歙有淸吟士篇題古逸民雲沙方自貴珠玉不言貧桂樹歌招隱桃源亂避秦山川以形勝名姓豈沈淪

西湖春晚

汪莊

四載西湖別三春南浦邊鷺歸林色破鳬沒水痕圓坐潤云生席逥遲風逆船同遊又同約隔日卜晴天

齊雲巖

度迥復登危依山一徑微洞寒龍正蟄崖暝鶻初歸探水雲生屐捫蘿露濕衣層巖去天近織女夜鳴機

次韻方叔髙

程文

玉堂今夜雪偏照小窓明夢繞三江水愁連百雉城寄書防未逹投筆自憐生分作升堂拜無違同捨盟

回溪道中

客路三尺雪如行瓊田中煙火閟墟落乾坤見淸空晃朗川上日飄蕭林際風南山有猛虎思欲控雕弓

鮑仲安南軒【此詩載黟南集中近世誤傳爲倪尙徳之作】

逺客冬歸日南軒晚眺時山依黃帝井地接紫陽祠古剎畱唐畫遺阡失晉碑桑籃與金釧先澤少人知【本注云二物鮑氏先世所藏】

山家引泉

呂諒

空巖架修竹髙下勢相連懶汲門前水遙通屋後泉蘚痕流石髓山翠入廚煙飲我塵中客心淸若露蟬

紫極宮用劉曉窗韻

蔣師文

塵外逢仙客丹房笑語新藥靈砂戀母松老茯成人孤鶴籠飛羽雙龍偃怒鱗老君元不老亦有鬢如銀

晚立

白鷺飛來急人家水滿塘客懷多潦艸春事到農桑風雨連今夕山川非故鄕牧童吹籜葉音韻亦悠揚

和羅松岡山居韻

我愛山居好楓林紅似花鶴能陪坐客犬不離貧家吟借敲冰紙閒分煮雪茶村深民俗古同防及緦麻

次蘭坡弟見寄韻

不是無兄弟君能同急難性無箕釜迫夢入艸池寛漸老猶擕硯相思怕倚防寄來書一紙反復幾回看

觀潮

汪斌

胥魂鞭海蜃怒气捲風埃浪滚晴天雪聲轟午夜雷吳兒爭岸捷商舶駕空來江靜三山暝憑髙首屢回

經故郊臺

厭煩尋路僻偶爾入荒村古禮存遺迹圜丘儼至尊松風悲閴寂江月照黃昏餘恨無今古行人欲斷魂

次韻李毓之憲郎

程養全

佳遊白石巖飲馬百花潭道路經蒼莽衣裾濕翠藍雨餘春水活煙暝暮林慚獨有弦歌化時聞奏雅南

曉渡柏溪策應海東之萬戶吳訥

睡起東窓白蕭蕭戰馬鳴旌旗開宿霧鼔角送殘更是處煙塵暗何時宇宙淸此行須努力奏凱入山城

泊舟黃鶴樓下與伯京先生別

登髙賦鸚鵡不放酒杯停城入漢江黒樓吞荊樹靑乾坤事爭戰南北感漂零去路萬餘里明朝過洞庭忠勤樓諸老夜直予時守省作詩二章寄之

汪廣洋

西掖延秋爽髙樓倚太淸玉繩當座轉銀漢近人明上相思經濟諸公任老成不知前席夜曽語及蒼生耿耿眾星白漫漫長夜寒萬方猶用武一榻豈容安零露霑琴席髙梧下井防永懷何以托詩罷動猗蘭

送院判兪子茂進兵番昜

江東風日晴把酒送君行好慰三千士將收七十城煙花催疊鼓云騎擁連營山越人爭喜殊方自此淸

送黎蘭谷遊永州

詹書

舟子開帆日天風吹雪時闗河歲將晏荊楚客何之水接三苗國云迷二女祠經過逢北鴈應有寄來詩

寄方壺道人

海上神仙館天邊處士星臥云歌酒徳對雨注茶經石洞龍噓气松巢鶴墜翎都將金玉句一一寫空靑

觀輿圖有感五首

趙汸

朝雨茅濕披圖嘆禹功山河一掌上宇宙九疇中水性惟趨下民生本易窮胼胝豈無事大智與天通四履應難辧三河尙可尋功推城濮雋澤想召陵深問鼎猶懷惡投龜肯易心向無微管嘆孰憶到於今轍巳還諸夏居猶憶九夷難求伐木處尙想饋豚時夾谷眞成謗中牟不易知惟存刪述事赫赫起周衰皓首陳王道時君孰可當艱難思稷契容易托齊梁越豈資冠冕秦方用虎狼空聞歸大老不復見鷹揚雒邑空南渡東都亦北轅巳符前五閏空憶後三元分合巧相似短長難等倫海東天所祐一統世中原【世謂漢唐宋爲後三代】

和唐宰山行

汪克寛

山縣千峯疊閭閻雜崄夷雨香魚潑刺風軟燕差池郭外耕夫耦桑中稚子嬉弦歌聲教逺民俗變澆漓

寄伸觀弟

汪叡

雨作晚天黒衡茅獨坐時雷車隨電發螢火上窗遲虛室寂無我至言當告誰恆陽寒气早那得不相思

過湞陽峽

鄭潛

淸絕湞陽峽秋過客思驚風篁疑列防煙樹似屯營水毒人多瘴山輝石有英峒猺何日息猶自滯官兵

連江舟行

篷窗觀物化幽興亦無涯翠篠抽黃籜靑林蔓白花蝸涎光暗石虫蛻聚浮槎小憩防崖瀑淸風試煮茶【程黟南曰彥昭詩蓋駸駸乎格髙律熟而入於精者】

雪夜讀杜詩

朱模

十年鄕國亂幾卷杜陵詩閉戶挑燈夜深山積雪時紫陽誇入蜀雙井喜居防岐路終何適吾將有所思【張外史伯雨雲朱子範詩有虞掲遺響】

宿羊舌城

舒蓼皆侯國春秋用甲兵晚炊投野店日落弔荒城古渡漁燈滅陰房鬼火明愁來不成寐欹枕對雞鳴

過太湖

唐桂芳

向晚推篷看羣山隱約靑篙工排蟻勢野飯雜魚鮏水闊疑無地天低剰見星吳音相爾汝聊復慰飄零

送楊曾之浙東

佳麗金陵地蕭然爾獨居門無私客謁座有諫官書淸切登臺久光華入幙初浙東勞逺役民瘼問何如

題景徳鎭東山寺

程彌壽

招提在何許緩步更髙登行盡石頭路適逢林下僧巖泉飛瀑布寶剎聳觚稜掃壁題詩處重遊記昔曽

懷趙四知巳

任原

久客滯南閩招尋賴故人孤琴淸水月一劍舊風塵樹色愁看暮鶯聲醉度春淸音亭下路看竹莫辭貧

虹

舒頔

防蝀東方見光分五彩殊彎弓射地軸懸玦示寰區變見陰陽理昭回山水隅環天萬丈勢收斂在須臾

秋日

吳舜舉

覽物悲揺落傷時厭亂離二毛潘嶽賦三峽杜陵詩壁潤蝸行字窗晴蟢吐絲物情還自適人事苦難期

夜坐

歳月來無限詩書妙不傳徒勞充棟宇巳是昧蹄筌歷歷千年上悠悠百聖前靑燈最知我相對兩悠然

晚步

程用晦

晚來弦誦輟搘杖步村墟川水從橫出人家髙下居艸生侵徑狹葉發補林疏不覺歸途暝行天月一梳

春園

鶯聲如喚客散防步林隈感物知春意題詩試老才土萌鞭筍出石觸樹根回籍地坐來久襟裳濕翠苔翚陽書院【梅州同知績溪程燧所立燧臺州錄判相之子宋丞相元鳯從曾孫】

余舜欽

猶憶升平日頻來錄判村竹林連古巷文字見諸孫壯觀三槐業淸幽獨樂園淒然遭防亂相對兩忘言

次韻方希直教授二首

鄭諒

闕下知名久相逢值暮春才華曾動主議論每過人漢水元通蜀臺山亦近閩何時江海上尊酒話西秦爲問天臺客何時別艸堂千巖空劍气萬卷有虹光爲政慚吾拙摛辭屬子良方思歌伐木深負詠甘棠

秋日書懷

胡安

江海投荒久山林引興長題詩楓葉下把酒菊花香嵐翠山霑雨林紅葉受霜塵纓須一濯無處覓滄浪

晚步

唐和

晚步東郊外平林日已收豆苗和艸綠芋葉壅泥稠牧子爭歸路田翁不裹頭但言夫事急邊報幾時休

魯港

唐文鳳

魯港停舟處相逢故老談河魚時潑剌江燕又呢喃帶雨張帆腹臨風拂劍鐔百年董狐筆憤死木綿庵

送祭酒李先生致仕歸安成二首

楊寧

白髮老司成精忠當代名一朝謝官去六館淸風生諸士懷宿徳斯文仰耆英東門不得送悵望有餘情祭酒辭榮祿諸生爲乞恩人心古難結師道今逾尊徳愛不可泯文名寧獨存淸風髙萬古能使薄夫惇

酬蘇景元

汪敬

逺市幽棲處髙閒寄野情雨苔粘屐齒風竹亂書聲鳥逐雲歸樹花迎日上楹知君愛靜逸心巳薄浮名江樓晚眺懷姑蘇朱孝常

蘇景元

殊鄕嘆行役登覽亦淒其落日家千里故人天一涯渚煙漁父艇江樹水神祠逺道交遊少憑誰寄所思

春日富春山中

鳥啼煙樹春風暖墮遊塵割蜜蜂隨甕移花蝶趂人閒邀鄰叟話坐愛野苔新山蕨鮮堪煮吟余自拾薪

嚴州晚泊

汪防

東館維舟日微風浪乍生渚云低斷岸煙栁暗孤城僮僕酤村酒舟人話水程故鄕飛鳥外翹首不勝情

題吳思顯靜齋

孫陽

世路多喧雜書齋靜處安半窗松影淨一徑菊花寒把筆聞啼鳥看山獨倚闌寸心無外慕何處恐驚湍

新安文獻志卷五十三

欽定四庫全書

新安文獻志卷五十四

明程敏政撰律詩七言

題睦州郡中千峯榭

方幹

豈知平地似天臺朱戶深沈別徑開曵響露蟬穿樹去斜行沙鳥向池來窗中早月當琴榻墻上秋山入酒杯何事此中如世外應緣羊祜是仙才【唐音注雄飛詩有警句孫洽稱之云其秀也仙蘂於常華其鳴也靈鼉於眾響】

贈錢塘湖上唐處士

我愛君家似洞庭衝灣潑岸夜濤聲蟾蜍影裏淸吟苦舴艋舟中白髮生常共酒杯爲伴侶復聞紗防見公卿莫言舉世無知巳自有孤云識此情

楊亭言事

重疊山前對酒樽騰騰兀兀度朝昏平明疏磬白雲寺遙夜孤砧紅葉村去鳥豈知煙樹逺驚魚應覺露荷翻旅人寄食逢黃菊每見北辰思故園

環溪亭爲睦州守呂郎中賦

爲是仙才登望處風光便似武陵春閒花半落猶迷蝶白鳥雙飛不避人樹影興余侵枕簟荷香坐久著衣巾暫來此地非多日明主那容借冦恂

答楊劉二內翰見寄之作

舒雅

淸貴無過近侍臣多情猶憶舊交親金蓮燭下裁詩句麟角峯前寄隱淪和气忽飄燕谷暖好風隨起謝庭春緘藏便是山家寶畱與兒孫世不貧【楊大年詩云緑發郎潛不記年卻尋丹竈味靈篇華陰學霧還成市彭澤橫琴豈要弦曉案祗因飡沆瀣夜灘誰見弄潺湲須知吏隱金門客待乞刀圭作地仙劉子儀詩云石渠仙署久離羣抗迹丹臺世絕倫揚子不甘嘲尙白漆園終許自全眞紫煙深處鸞雙舞朱髓成來鳥共伸若向雲中見雞犬可能渾忘姓劉人○按宋史舒雅恬於榮宦因舒州靈仙觀有勝迹請以職方員外掌觀事優遊山水吟詠自樂時人美之】

寄任從事

曹汝弼

才名宦況與誰傳士庻爭誇繼昔賢詩就楚蘭歌白雪幕從賔府入紅蓮云奇遣吏開山閣茶好畱僧煮石泉宴罷沙堤步苔蘚小園輕氅似眞仙

寄茅山友人

丘濬

鳴鳳相邀覽徳輝松蘿從此與心違孤峯萬仭月正照古屋數間人未歸欲助唐虞開有道深慚巢許勸忘機明朝又引輕帆去紫術年年空自肥

送防州通判周茂叔對移永州

程師孟

移官逺過耒陽西好景重重合盡題永水自然勝贛水浯溪應不讓濓溪沙頭候吏瞻旗腳境上鄕人待馬蹄曾是忠賢流落處至今蘭芷尙萋萋

秦少遊題郡中蓬萊閣次其韻

半天鐘鼓宴崢嶸早晚陰晴景旋生湖暖水香春載酒月寒云白夜聞笙金鼇破海頭爭出玉鷺排煙陣自橫我是蓬萊東道主倚欄長占日初明

寄謝無逸

汪革

問訊江南謝康樂溪堂春木想扶疏髙談何日看揮麈安步從來可當車但得丹霞訪龎老何須狗監薦相如新年更勵於陵操妻子同鋤五畝蔬【見紫薇詩話】

次韻向君受感秋二首

汪藻

且欲相隨苜蓿盤不須多問沐猴冠菊花有意浮杯酒桐葉無聲下井欄千里江山漁笛晚十年燈火客氊寒男兒幾許功名事華發催人不少寛【胡苕溪云彥章此詩漁笛客氊一聨山谷體也】

向侯拄笏意千里肯爲俗彈頭上冠何日盛之靑闥妙語付以烏絲欄日邊人去鴈行斷江上秋髙楓葉寒向來叔度倘公是一見使我窮愁寛【方虛谷曰自山谷續老杜之脈凡江西皆得爲此奇調汪彥章與呂居仁同軰行悉得傳授自後始盛行晚唐而髙致絕焉】

止戈堂爲閩帥顯謨程公賦

千里閩山驛騎飛天書趣解海邊圍異軍方逐蒼頭起元帥徐將白羽揮翻就鐃歌春舉酒收還烽火夜開扉向來萬事闗兵气都作風光坐上歸【桐江詩話雲程進道紹興初帥閩中殄滅諸防以武庫爲止戈堂一時諸公題詠甚多彥章此詩最爲絕唱】

醉別季髙侍郎

疇昔追隨翰墨場功名今日愧劉郎英姿合上淩煙閣巧譖曾遭偃月堂雙槳又承淸夜去一尊聊發少年狂歸來卻共燈花語騎省看成滿鏡霜

用韻招許主簿

程俱

風騷無復見黃初尙想應劉載後車病骨不知緣底瘦愁眉時得爲君舒動人春色來隨燕入眼溪流靜見魚秪有此中多好句可來茅閣試凴虛

次韻鄭大夫半隱亭

脫屣歸來稅兩轓信知塵世有蕭閒幽亭似近郎官谷捷徑知非少室山歲月優遊眞得計風埃顦顇獨何顏園林日渉仍多趣坐看雲飛鳥倦還

張敏叔得請謝事欽仰髙躅謹成口號

富貴紛紛有底難乘時如探槖中丸髙人不啻曇華見晚節誰爲趙璧完且喜芝蘭俱秀發不嫌松桂愈淸寒他年側席思耆舊矍鑠猶能一據鞍

題云館二星集後【李任道編錄濟陽公文章與僕鄙制合爲一集且以云館二星名之僕何人也乃使與公抗衡獨不慮公是非者紛紜於異日乎因作詩題於集後俾知吾心者不吾過也庚申六月丙辰江東朱弁書】

朱弁

絕域山川飽所經客蓬歳晚任飄零詞源未得窺三峽使節何容比二星蘿蔦施松慚弱質蒹葭倚玉怪殊形齊名李杜吾安敢千載公言有汗靑【元遺山曰濟陽公謂宇文叔通叔通受官而少章以死自守恥用叔通見比故此詩以不敢齊名自托至於書年爲庚申與稱江東朱弁者蓋亦有深意云】

贈範直夫

朱松

將軍競病詩成處南浦春歸蘭玉叢漸減心情身老大久乖談笑路西東鄕闗落日蒼茫外尊酒寒花寂歷中且與寓公同放曠浩歌相屬倚秋風【朱文公曰先公之防奉遷於武夷寂歷山中峯僧捨之北蓋公之詩嘗有尊酒寒花寂歷中之句嗚呼此豈其防耶】

九日與客語慨然有廬山之興

朱擇

九日黃花笑白頭分將牢落付林丘半川暝色聊償夢別嶺秋聲旋寄愁江國經年成浪語匡廬入手是眞休未能免俗須登陟睨視元龍百尺樓

三山次潘靜之升書記韻

客路那知歲月長掀髯一笑苾蒭房且傾徐邈聖賢酒不問陳登上下牀云影翻空迷海嶠秋聲隨夢到江鄕明朝各聽船窗雨猶憶枯碁戰寺廊【方虛谷曰逢年詩格髙峭惜乎不多】送正字胡丈【紹興九年應辰自正字與外任同捨載酒郊外畱題壁間且分韻賦詩爲別自後禁网寖宻無敢以詩送行者今二十有二年應辰以流落之餘再入冊府而正字胡丈得請歸建安於是同捨始復用故事分韻賦詩】

汪應辰

先生髙臥武夷巓一旦趨朝豈偶然報國自期如皎日歸田曽不待來年懷鉛共嘆揚雄老鞭馬今輸祖逖先冊府風流久寥落送行今復有詩篇

題樂天居士詩集後時謫居廬山

汪大猷

居士當年謫九江髙懷往往寓篇章多言世上風波惡不似閒中气味長千載聲名𨿽莫及一時蹤迹偶相望若容俗駕追遺矩待看南山結艸堂

引年得請和答致政陳昭逺學士

朱熹

一气無私物自槃放臣偏荷主恩寛方慚妄竊老夫號詎敢重簮愽士冠身退未妨閒養病年丰何幸暫偸安新篇似許參同社願刺仙舟上釣灘【自注云賈生鵩賦大鈞播物史記作大専槃物索隱云専讀作鈞槃猶轉也與播同】

闌干苜蓿久空槃未覺淸羸帶眼寛老去光華姦黨籍向來羞辱侍臣冠極知此道無終古且喜閒身得暫安漢祚中天那可料明年太歲又涒灘【自注云建隆庚申距今巳未二百四十年矣嘗記年十歲時先君慨然顧語熹曰太祖受命至今百八十年矣嘆息久之銘佩先訓於今甲子又復一周而衰病零落無以少塞臣子之責因和此詩並記其語以示兒軰爲之防然感涕云】

和劉叔通懷遊子蒙韻

扣角聽君悲復悲壯心未巳欲何之交遊半落丘山外離別偏傷老大時尙喜淵潛容賈誼不須日飲教袁絲病餘我更無憀賴勉與同懷一賦詩【自注云予素不能作唐律和韻尢非所長年來追逐殊覺牽彊子服乃令更爲手寫此三詩者不知欲以何用晨起書罷欲記月方覺是庚申開基節日此亦難逢之防感嘆久之】

送邕州吳使君

羅願

題輿才赴日邊程便擁油幢鎭列城地望素髙唐五管人才今似漢三明時淸市駿非無意歲晏逢花好寄聲太學英名湖海气此行持論要平平

次韻楚覺先見贈

奏事何能補帝聰流年早巳付天公舊聞雙劍淪波底忽有三刀入夢中首出詩文爲我賀多慚憂樂與人同如君孝友天應報飛鶴那應久在籠

送楊文父還醴陵

程洵

君家江西我江東相望𨿽逺聲气同一行作吏湖湘上數靣深交談笑中君思松竹行色動我困簿領蜚塵防他時登髙倘有賦莫忘江頭回鴈峯

過分水嶺

相與振衣千仭岡浩歌莫惜且徜徉風來閩徼不知逺山接吳天如許長裘敝且將云作氅囊羞猶可墨爲莊眼明更向西南望依約家林傍夕陽

懷朱晦庵先生

汪莘

道在羲皇孰斷金至人出處合天心靑山白雲有生路流水落花無足音世外太古日色靜洞中一片春風深自憐晚軰服膺久亦許杖屨來相尋

閒居書懷

程先

灰卻丹心剖棘藩市居寧覺市聲喧夢中幽趣官槐國塵外髙蹤吏漆園懶取硯山供祕玩且封文冢陳言尋常恰類君平肆問卜時時有過門

和費樞密登卞忠貞公墓

程珌

底用荒村訪野墳靑編相對儼如存當年但識淸談樂今日方知節槪尊千載腐儒空弔古幾章冷語自銷魂便當僇力淸河洛一洗新亭舊淚痕

遊翠眉用蘇黃門舊韻【先塋在焉】汪晫

黛拂蛾眉兩月彎虛亭著與小三間吾翁先見如樗裏此老遺思比峴山千仞逺峯和我瘦一庭芳艸伴春閒登臨涕落當年事不見仙人玉雪顏【元張公純仁云康範詩典雅和平無晚宋气習】

和嶽王廟壁上韻【祁閶西一捨有庵曰東松紹興初嶽鄂王提兵經吾郡西上士卒秋毫無犯夜宿人門外足不敢一越限內嘗憩是庵畱題】

呂午

當年惟說嶽家軍紀律森嚴孰與鄰師過家家皆按堵功成處處可鐫瑉威名千古更無敵詞翰數行俱絕塵擬取中原報明主亦勞余刃到黃巾

陪吳總侍集硯山用趙端明送行韻

方嶽

煙波畫出暮江天著我蘆花明月船官滿只稱前進士路貧休問小行年一歸巳後陶元亮眾論寧無班孟堅不負登臨重九約過江猶及菊花前

正月二十二夜迅雷大雨牛庵一巨松有物拏攫而上自本至末爪痕宛然

蟄龍怒欲起春霆並挾虯髯上杳防老色干云鱗甲動蒼皮枯雹爪痕腥物方神變誰能測山不髙深亦有靈誰與防持詩墨在略無風雨損吾亭

次韻武侯廟

汪應晦

武侯遺廟自丹靑霸業銷磨但故城北魏中分盟血在南陽三顧夙心明君臣際防宜興漢吳蜀相資失借荊獨致瓣香思祀典西山回首暮云生

次韻朱塘【自序云淳祐二年春王正月丁巳許月卿過滕二子曰子嘗遊朱塘乎曰未也曰淳熈之三年朱文公歸故鄕遊朱塘山深水靜荷花其間慨然曰是吾夢遊所也此誰之土於是先大夫拱而進曰先業也先冢在此文公曰是宜爲亭以領山水子取幅紙吾爲若書以告同志者共成之先大夫雅謹畏時又少四顧無褚筆則巳異時爲鈆鈞言常以爲恨試與子遊乎遂如朱塘歸相與爲詩秋八月亭成郡丞祕書郎書其扁曰晦翁亭滕子以詩來有

畱之者冬十月詩成月卿用韻亦賦】

許月卿

遊子從來悲故鄕歸來襟袖正蘭芳夢魂飛去雲濤逺杖防閒行秋水光可是月中曽到此安知身後卻餘香紫陽弟子多賢子卜築新亭是肯堂

宣城倅館

吳山

一年荒宿敬亭嵐世路如今亦頗諳鴉帶夕陽來舍北鴈傳秋信到江南王曾素志非溫飽毛義防名爲防甘料得倚門凝望切東風何日擁歸驂

春日

吳錫疇

韶光大半去匆匆幾許幽情遞不通燕未成家寒食雨人如中酒落花風一窗艸逆濓溪老五畝園私涑水翁無賦招魂難獨笑且排春句答春工【予嘗於何人卷中見左史公稱說著梅花定說君之句不知其竹洲後人也意王愷之瑚扶疏二尺美止此矣比吳君過予崖下出其寶則三四尺六七株如燕未成家寒食雨人如中酒落花風者尙多也子其祕之毋使豆粥韭虀爲帳下兒所賣彼愷軰那得與君爭長寶祐甲寅十月旣望秋崖方嶽拜手】

對燈詠感

竛竮瘦影伴孤燈兩鬢蕭然失舊靑豪在尙堪論劍術骨凡何用泥丹經半生蹤迹如春燕少日交遊類曙星閒拂桐絲寫幽意洋洋不爲有人聽

遣懷雜賦

孫嵩

宇宙迂疏一布衣謀身畢竟是邪非能知道義丘山重定看榮華艸芥微世事悠悠蝴蝶夢人情擾擾桔橰機英雄不是違流俗白雪陽春和自稀

春日武康遊望過孟東野故居

殘靄初收半在沙一川芳艸趂溪斜羣峯古意汪芒國廢地詩情正曜家天末淒迷浮野色栁邊駘蕩受春華更擕尊酒看修竹不爲前坡得意花

湣嘆

救地扶天力不支猶爲落落怪男兒泥中龍逝江神駭波際鯨枯海若悲恨入煙雲連漢縣魂隨霜雪薄燕垂可憐傲兀南冠在吟盡關山慟絕詩

金庭觀王右軍祠

孫巖

罷郡歸來三畝宅化爲琳宇入層雲樓亡莫辧藏書地池在如親洗墨人特援憂勤規太傅不將恢復許中軍世間何物無澌盡英榘千秋萬古新

出越城舟行乙夜紆道以避過兵

擾擾紅巾起艸間舊遊何地不凋殘歸囊薄有桃花米行路如經竹節灘戰馬東來橫殺气扁舟北去解憂端曲肱便結須臾夢栁暗黟川把釣竿【方虛谷曰長孫君嵩元京詩淸勁苦淡如其爲人小孫君巖次臯子未之識忽袖詩訪於武林亦淸勁苦淡如其兄】

南山

汪炎昶

宣平隱處今始過煙霞城郭路幾何野渡誰浮夕陽艇空山尙響樵人歌石壇荒涼疊苔蘚谷鳥啁哳深松蘿何當更值買酒至一笑使我朱顏酡

冬至

艸艸歡娯共一觴葭灰昨夜煦初陽民貧絕喜冬猶暖客倦翻嫌日漸長造化不停聊闔辟人情自此隔炎涼欲占歳稔渾無雪兒詫晴雲曉色黃

聞笛

荒村犬吠人猶行驚烏亂啼山月明南鄰搗碪適復罷何處吹笛秋更淸疑含白龍堆外怨恨不黃鶴樓中聽螢飛露下百艸濕倚風激烈思平生【趙東山曰古逸先生詩微婉遒勁亦時出於悲壯激烈】

讀四明尊堯集

方回

大道行天如日月羣兒簸弄竟何如自悲責沈曾爲學安得尊堯更有書義膽輪囷千古在神州攻戰百年餘誣辭逆像今俱巳猶恐忠賢恨未祛

重遊鳳凰臺

重扶瘦影上荒臺萬里秋陰凝不開天地未休貔虎戰江山敢望鳳凰來是非易判元嘉事今古難逢太白才尊酒闌詩思亂夕陽吹角不勝哀

溪閣呈陸太初

臨水看山日百回等閒收拾有詩才老松於我幾年長啼鳥無名何處來病發漸應雕翠葆衰蹤那復夢金臺鷫鸘未敝猶堪典聊挽秋花薦酒杯

贈郭澹溪

赫日燒空暍欲死詩來如向雪中看古罍出土銅聲盡明月浮空貝影寒江海豈無鷗作社頭顱安得鶡爲冠防須棄置人間事同向秋風覓釣竿

初夏書事

平生萬事鳥飛空緑鬢蒼顏俛仰中醉若山頽無舊侶坐如泥塑有新功詩成不覺窗移日心定何煩扇引風結网小蛛恣來往忘機應亦識衰翁【賢良阮公秀實亟取此詩】次韻休寧程君圉來訪【君先公伯祥秋崖先生之至交也乙夘冬同飲於秋崖夜至曉】

秋崖勁筆敵黃陳贄捲當年許望塵十載江湖春鴈斷萬山煙雨石羊新餘生敢忘尊前話先正曾同席上賔今日相逢兩家子可無努力繼前人

賦歸

汪夢斗

身到嬴秦古塞垣茫茫禹迹故皆存近來粵客通南貨舊日燕人祭北門治極漢唐猶駁雜功侔禹稷有根源紀綱法度於何是歸醉牀頭老瓦盆

贄王僉事可與自號濯纓亭主

曹涇

行行六馬轡如濡襟佩雲從得範模天下同知宗孔氏江東今復見夷吾無邊秋色吟肩痩有腳春陽道味腴眼底新安至淸水不知聊可濯纓無

平山

鮑子壽

平岡橫亙北城頭一上靑防目數州吳岫南從京口出蜀江東赴海門流香銷后土花如夢煙鎖雷塘艸亦愁惟有依然淮泗水年年吹浪到瓜洲

松聲

千丈森森磥砢生風來巖壑韻琮琤耳根一洗俗塵淨木末時聞天籟鳴洶洶銀濤朝拍岸蕭蕭鐵馬夜還營山中宰相殷勤聽說與傍人笑絕纓【方虛谷曰子壽學有淵源詩亦枯淡勁瘦】

夏日緑繞堂小酌

程一防

解組歸來得自如晝長人靜艸堂虛壺中有酒且防客囊裏無金不賣書林徑艸深稀過馬荷池水響乍跳魚妨賢屍祿吾何敢一任侯門笑索居

送王景開長官

程文海

楊栁陰陰燕子春東風萬里動遊塵還將碧澗紅泉夢又送靑原白鷺人子在有才須逺器吾衰無計乞閒身南歸若見沙鷗伴莫道遲回忘卜鄰

吳山感興一

汪雲龍

江湖淸濁自天開鴻鴈鳧鷖與往來黃道星辰環太乙紫雲宮殿隱蓬萊瓊臺漸起纎兒嘆玉斝初經阿母猜九域圖書今一統百年耆舊獨余哀

二

山回禁禦入雲長無復陳兵翼兩廂千石金鐘埋古道萬年珠樹落秋霜龍文又徙陽人聚鳥篆誰堪軹道傍百郡煙塵渾漠漠一江波浪自茫茫

三

化人宮室被層阿碧瓦髙低若湧波翠石文章書日月寶珠光焰燭山河天花墜地黃龍現貝葉翻經白馬防誰謂一無超眾有只今塵土重來過

郊飲

查儀韶

橊巳著花紅欲然酒餘休更讀騷篇繇書契後翻多事渉患難來非少年天滿四檐空翠外詩生兩岸嫩涼邊小風吹盡闌干雨防得斜陽在釣船

答胡敬存

相望荒煙竹樹村無由觴詠寄微醺天應只共古今月人自難同上下云曉色又隨香樹逺秋聲偏怯旅窗聞老來欲述農桑譜畱與蘭臺志藝文

題吳氏雙淸道院雲山樓次韻

程榮秀

幾疊雲山防小樓四圍芳樹碧煙浮逺峯當戶偏宜雨髙木臨風獨耐秋華表有時歸白鶴函關拂曉度靑牛從龍自有諸公在晦迹何妨老一丘

題富山汪王廟

胡炳文

虯髯人出鹿歸唐多少英雄失故鄕昔日六州曾捲土此邦千載尙尊王髙陵夜雨鳴弓劍原廟春風潔豆觴燈火萬家元夕後誰憐狐兔滿連昌

落梅

程端禮

臘後寒花始覺稠又驚香玉曉來收飛飛苦恨東風急片片愁隨野水流有客開尊移別樹何人吹笛在髙樓方當桃李爭妍日宜爾孤芳不肯防

聽鄒云樵鼓琴

王儀

鄒子相逢鬢巳絲援琴爲我蕩幽思一源獨用神嘗王萬籟俱鳴手不知冰合忽將輕騎渡天虛直共羽人期盡除智巧靈機發燭斷淸寒坐轉危

淸明日病起不能出漸喜勿藥

唐元

尙憶兒時矜節物挿花臨水弄扁舟題詩多愛白塔寺把酒還尋芳艸洲零落舊交時鳥散蹉跎急景大江流年過四十愁兼病始悟人生萬事浮

送汪謙父教諭長洲

千里遊吳今又歸山中春近蕨芽肥侯芭最擅諸生業萊子空懸五色衣玉冰溪聊待賈追風天馬可容鞿曽邀弄檝荷云浦不待淸秋鴈影飛

天平山

天平山裏唐朝寺蘋藻重來薦範公夾道松陰常帶暝傍巖池影只函空石排甲士云千竈藤走文蛇地百弓心與義田同不死年年防防舞秋風

秋日山居自厚堂和韻

胡初翁

小廬髙結翠微邊面面晴嵐一灑然鷗社相忘聊永日鶴田𨿽少亦丰年推窗對竹何由俗繞屋栽桃不爲仙千古淵明是知巳眼中風物可斜川

題雪景

奇絕楊家老契丹解將白入艸間蹇驢退步迷橫彴野鶴尋巢誤別山倚杖地連天共逺呼舟吾與汝俱還故林祗在江云北手拂生綃一解顏

論詩次戴庭芳韻

大雅荊榛久見侵黍離旣降可傷心戲拈花艸工何益力探根源意自深春水緑肥分眾泒秋風黃落表髙林何時話到忘言處坐聽霜空猿嘯音

平山堂

汪稱隠

西去休城十里餘肯堂新搆故人居門扉曉白天平入屛障雲橫畫不如日落秋風生幾杖雨晴空翠濕琴書何須更說維揚勝大好溪山照屋廬

舟次嘉禾

洪焱祖

昨宵雨急爭過堰今日風顚俱泊船前途難料每若此遊子相顧空淒然挽弓翻勝一丁字佩印何如二頃田笠澤鱸魚洞庭橘誰家酒樓新挿天

春晴行園

新歳以來晴旦稀鵲聲忽報金烏飛煙光染深艸色紺雪水融入花根肥懸弧在昔端有志抱甕如今甘息機多情蜂蝶想自得先我到此遊芳菲

禹穴

汪石田

司馬子長尋禹穴荒苔長閟越山腰龍蛇萬里連滄海鸞鳳千年下赤霄雲佩日珪文字古白銀靑玉鬼神遙悠悠徳業江河外蘋藻臨風恨寂寥

客居

客子江臯艸木長斷籬荒徑入牛羊沙頭戍鼓纏秋色樓外徵帆送夕陽勝日襟懷愁自撥故園親友病誰彊南州城下山騰笑多見餘生似漫郎

閒居

汪澤民

門外溪山到亦慵窗前隙壤步苔封中藏花艸春環堵仰視雲霄碧九重今雨不來從止酒古心誰防獨支笻平泉木石知何處踏雪飛鴻暫寄蹤

次楊掾韻

程文

地罏火冷夜深深風雪殘燈伴苦吟歳似壑蛇遮更速事如蕉鹿杳難尋百年塵世須開口一酌貪泉可易心重關西楊伯起名成不受二毛侵

簡秋碧孔林管勾

莫怪微官寄豆籩聖人宮廟喜周旋長林樹影風煙合壊壁書光日月懸文物一時推掌故世家千載重儒先殷勤好看壇前杏坐對春風理素弦

將赴旌徳先寄劉明府粹中

花落花開春巳秋感時傷事自多愁蜃噓海市浮人馬鵲架河橋度女牛湘水使還云作伴石渠人老雪盈頭稍聞許邵持時論卻喜虞卿老故丘

與蜀阜僧立同遊鑑湖

盤石爲堤防短籬畫船深鎖少人知垂楊著水靑靑發逺樹迎人旋旋移滿野農耕春事急隔林僧語日光遲晚風忽捲殘云盡四靣湖山翠掃眉

自述

方伯鑑

抱琴聊復問田廬野性偏宜水竹居茅屋春風三尺雪少年心事五車書故家簪笏嗟猶在用世文章愧不如擬向淸秋尋舊約海天空闊鴈行疏

吳氏春雨亭【吳長者寧之歙鳳凰山虞伯生學士作銘逹兼善尙書篆額其子

季實復作亭於墓之側以展孝思】

周原誠

蕭蕭餘韻亭前樹灑灑芳原溪上村虛憶漢庭推長者難憑楚客賦招魂忠臣巨筆蛟龍奮太史文章虎豹蹲孝子此心渾未巳百花香處濺啼痕

挽余廷心元帥

呂諒

百戰殘民力巳疲將軍未遣壯心違城依楚水無兵援目斷燕山有鴈飛但願斫頭成大節焉能屈膝解重圍睢陽死後舒州繼況是中原大布衣

上巳病目寄葉伯謙汪子敬程漢

病目昏花坐不禁他鄕節序倦招尋吾伊讀處聲相接爾汝談邊意巳深每覺文章眞小技情知道徳負初心洛濵禊飲遺風在何處登臨費百金

梅崖吳先生寄詩次韻

蔣師文

截蒲未肯效溫舒生意相闗艸不除鏡裏雪霜難諱老酒邊風月豈仇予每因母病占羲卦不爲家貧典漢書自笑平生談性命一圖猶未究潛虛

和可堂余先生池樓詩韻

浮生莫說四並難興入林泉萬慮寛象奕偸閒同橘隱蟻窠榮貴等槐安樓髙人在空中語池近天從鏡裏看幾夜闌干吟弄處微風不動月團團

借韻寄太古王先生

故人相望隔燕齊恨不雲山一夜低別後雨蘋供采澗老來風絮想沾泥書言社稷何時上詩在松蘿到處題記得避炎山後屋殘更吟伴鬼神啼

題潛山雙廟

楓木陰濃日轉廊兩公心事寄睢陽生同歳月呼兄弟死有江淮奉帝王簡墨尙畱肝膽在篆煙那敵姓名香後來人物如公少時事難言重可傷

釣臺次韻

兪師賢

漢官威儀如舊日先生羊裘釣澤中東都名節從此始雲臺功烈何能同寒流殘照見天末危石脫木驚秋窮惜哉登臨迫行役負此千載桐江風

記先祖嘉議公遺事【先祖諱懸爲新安監郡有惠政卒於歙嘗歳旱禱黃山及汪王祠而雨又建亷訪公署及新陳塘寺以祈親壽遺迹尙存】

仇自堅

歙州山水似桐鄕先子神遊歳月長烏府落成存舊柏黃山遺愛說甘棠名題梵宇祈親壽文刻叢祠禱歳穰百世圖經公論在巳聞名字入循良

送潘和仲南丰巡檢

胡孟成

潘郎不見巳三年薊北行吟行軰傳緑綬近懸都使印畫旗先擁上江船時平下馬還裁檄春暖收衙自注王霸莫論尊孟子瓣香先爲拜鄕賢

鄭待制席上同劉伯溫都事燕叔義憲史諸公

賦承天觀東軒詩

吳訥

孤客憑危正惘然江南春盡落花天海門黒送千艘雨城郭靑炊萬竈煙燒藥金罏猶伏火射潮鐵箭久離伍員白馬今何在幾度荒臺野鹿眠

次韻程子元閨怨

自從銷瘦畏多讒懶上紅樓望翠巖九轉織成紅錦字防畨啼濕絳綃衫嫁時羅帶同心綰別後金釵十字緘安得化爲檣上燕春來秋去逐徵帆

客錢塘有懷東山趙子常【時徵師山鄭先生】

小閣疏簾晝影移憑闌多是獨吟時夕陽關樹髙低畫殘雪江梅逺近詩潭底又聞龍劍化隴頭應怪鶴書遲何時鄕裏囂塵散來傍淸流理釣絲

聞朱隱君宦賜號澄節處士汪蘊五

北郭幽偏是鶴山一軒髙臥白雲關先生道出羲皇上處士名標晉宋間尊爼風流無俗客琴書和樂足怡顏天邊一札驚猿鶴只恐公今未得閒

次韻寄汪彥貞

汪俊徳

五年一笑亂離過托迹林泉意若何花外不聞供奉曲山中時聽采薇歌枕云漱石塵緣少弄月吟風逸興多稍待雨晴閒暇日防當扶防到巖阿

雜興

謝俊民

雲林得計促歸畊爲圃爲農了此生車戽水深連夜雨采樵風亂隔林聲土冝菽粟勤芟艸園有瓜蔬早架棚日永華胥驚夢破不堪羣唱午雞鳴

次韻汪徳輔

庸人擾擾自紛爭世事如棋乍落枰襲破臨淄烹酈子僞遊雲夢墮陳平誅秦蹙項亦何有眞楚假齊俱不成一局始終都若是老夫端坐看輸贏

釣臺次韻

胡虛中

巳幸六龍在天上勇辭諫議歸山中懦夫立志固有自處士盜名原不同云寒山淸嚴瀨古潮生鶻沒吳天窮回思韓歆死直諫客星始信眞髙風

新安文獻志卷五十四

欽定四庫全書

新安文獻志卷五十五上明

程敏政撰律詩七言

過徽州別魏府尹

汪廣洋

與君擕手鳳池東題徧春階芍藥紅況復雲山千里別豈知風雨一尊同少陵老去憂多病王粲年來喜事戎二十五灘煙水急幾時歸櫂月明中

使歙諭番昜

五嶺蒼蒼劍插天肩輿髙下似乘船殘年止有二十日沽酒豈無三百錢野碓暝舂喧急水山樵寒雨隔孤煙秪慙將命恆馳逐安得雄才配馬遷

過河陰觀楚漢遺壘

廣武山前望虎牢淡煙衰艸沒城臯鴻溝豈限長江險楚壘何如漢壁髙此日登臨悲鳥道當時南北混鯨濤河陰老樹森幢蓋猶似鑾輿駐白旄

康山觀兵

樓船兩翼挾艨艟垂老觀兵膽亦雄炮火震天飛霹靂剛風立海走丰隆重瞳首寄龍泉下獨眼屍歸馬革中戰罷神威猶震怒蒼涼落日貫長虹

登步雲樓

詹書

百尺丹梯接紫微層層金碧炫晴暉眼觀下界云生足人語半天風滿衣酒醒客猶招鶴舞詩狂我欲跨鯨歸休將鐵笛吹淸夜月滿防幹星斗稀

送徐復初海道知事

東運樓船白粲多紫髯英气有誰過礟車雲起天垂野母風來雪湧波海上神仙見徐福關中父老識蕭何幕賔不盡長才用早晚薇垣響佩珂

秋夜書懷簡李希吉

江臯秋水明晚霞江城秋滿詩人家雙杵隔墻夜敲月一燈向壁寒生花烏鵲驚風繞紅樹紫蟹帶霜行白沙淸虛之府入幽夢醒看河漢思乘槎

題定子靜艸堂

艸堂正在匡廬山山陰綠玉相對閒雲從雙劍峯前下潮到小孤江上還茶煙滿室寫墨竹花雨一簾觀白鷴誰似南宮能篆古爲君髙置軒窗間

贈汪仲魯

趙汸

短話長言總勿疑相交動是隔年期坐來竹雨初晴夜看到松云欲盡時雪後孤芳誰復惜空中靈響妙難思山花滿眼春將半莫厭從容步屧遲

贈曹元達子

故人別我今幾秋見爾難禁雙淚流一家寄食悲南國千騎擁麾雄北州轉戰不知何處在相逢未擬此生休淸門生理依諸舅長大廢書吾漫憂

省朱文公官坑祖墓

攢簇千峯一嶂開乾坤間气此胚胎百靈受職環眞宅五緯回光拱夜臺魯國共悲祠廟毀閩關不見子孫來干戈未息諸生老獨抱遺書詠七哀

和先巨山翁登嶽陽樓詩韻汪

周

雕防十二屹層空誰架危樓土宇中漫浪微蹤悲老馬登臨衰目羨歸鴻三江去櫂飛晴雪二澤徵帆掛晚風安得羽翰生兩臂回頭歷歷大江東

楂山書堂

汪克寛

楂山岡上長松樹曾見仙翁舊隱居種竹閒畱云作塢灌花斜引水通渠娯親壽酒朝開宴教子寒燈夜讀書回首風流陳迹冷摩挲殘墨淚霑裾

次韻寄來碩

汪徳慶

林下三間屋當巢嶺雲溪雨送波濤夢回塵世風光別眼底秋山气勢髙千里關河思稅駕三年冰雪苦持旄知君不作鴟夷計長日焚香坐讀騷

次欒秉徳韻

程國儒

傷心世事淚潺潺巳付餘生作等閒羝乳尙能持漢節雞鳴那得出秦關黃花時候多新酒緑樹門庭是故山日夜思親頭盡白何人爲賦大刀環【至正十九年明兵圍衢城城防國儒以都事被執過新安賦此詩至京不屈安置天界寺以絳自經爲僕者救免無何聞子仲鏡防哭曰天其奪予志乎儒之不顧身者以冇鏡代養也鏡巳死二親疇依數月召授內省都事歳余除洪都太守期年政成坐事被系因述平生出處自盡民知非辜撫屍而哭者肩摩踵接遂附徐孺子墓側祠於東湖書院先師堂有雪崖文集藏於家】

過方山近城田疇蔚然喜而有感

鄭潛

西峽渡舟潮水平籃輿歸路午風淸河流合處總入海山勢方時才近城緑野熈熈民樂土紅巾擾擾將偸生觀風問俗慚吾事深谷何時遂耦耕

次韻皆山樓韻

朱模

試從此處登樓看天下新安山最多一塢回環盤谷宅亂峯髙下洞庭波巖花逐防飛紅雨雲气成羣散白鵞共說瑯邪山水似未知歐老意如何

送張總管赴番昜

近聞使節向番昜巳報前軍到武昌好過黃州問蘇老曾遊赤壁訪周郎一時人物皆陳迹三國英雄此戰場舉酒煩君酹江月匡廬秋色晚蒼蒼

程仲庸遊京口畱金山

唐桂芳

我正無心懶似云那堪奔走污緇塵飛花岸栁偏畱客吹浪江豚忽拜人玉帶暫拋煩轉語楞伽曾寫悟前身異時好說金山寺小小漁舟喚渡頻

送鄭士恆往江西

洪都昔號雄西土畫省新開列上臺鄭老每從工部飲烏公何待石生媒斷雲將雨侵書幌明月隨風落酒杯山獠洞庭皆入貢海船日日候潮來

漁梁結屋

姚璉

石梁之上姚家荘隔溪指防云蒼蒼飛樓傑閣說華第翠竹老梅惟我堂新丰雞犬歸未得韋曲桑麻如許長三間茅屋投老計擕兒擬拜龎公牀

符溪凱旋馬上作

兪茂

夜來一雨洗囂塵陡覺江山气象新巖谷巳平蒼鼠穴溪橋喜見古梅春挈壺歡迓民連野防馬歸來雪滿身此地重過又三載謾畱詩句托靑瑉【云陽李祁序云新安兪公鎭禾川之三年威惠孚洽四方諸寨以次削平獨有曰符溪者旣服復叛反覆變詐百端終不可化公一夕駐馬龍溪橋令諸軍蓐食聽命逮二鼔乃指示所向方黎明至寨門外分布士卒破寨悉擒之縛其渠魁誅黨惡數十人余平民附寨而居者縱遣還捨豬羊雞犬悉令認辧給還民大欣悅爭持酒物來獻公又一無所取慰諭而遣之凡二日處置事定乃歸俘馘在前鉦鼔在後觀者羅拜舉手以謂積年凶惡之防一旦授首非公之才智未易了此公旣還府賔佐咸集公獨畱儒學士十數人列燭張宴至夜分乃罷坐中口占馬上所得詩於是眾賔咸和至次日乃緝成捲僕忝預席末不得以老病辭乃從眾賔之後而和之曰溪橋石路不生塵幕下初聞號令新士卒銜枚衝夜雪將軍橫槊賦陽春已擒渠惡從梟首未死麼麼許乞身徳意久孚威力著愧無椽筆紀蒼瑉又和曰城西車馬蹴輕塵夾道咸瞻喜气新笳鼓閙歸銀燭夜笑談傾倒玉壺春知君自是文章手愧我空餘老病身多謝口占詩句好肯拋良玉引凡瑉意淺語拙如老婦舞柘枝不自覺醜然亦以調髙韻阻難以追逐又如陽春白雪和者良寡僕故欲別作一卷請諸君各以巳意賦之不必步韻或選或律或長短句任意所到庶足以盡諸君之才且於兪公之行事亦得以鋪張盛大而無拘牽局促之患也】

懷鄕友汪彥才【此詩誤刻林鴻鳴盛集中詩所稱萬安松蘿皆休寧地名也】

任原

浮雲聚散幾悲歡久客懷安憶萬安門對西山朝气爽城臨東海暮潮寒身隨斷鴈兼秋逺夢入疏砧向夜闌爲問松蘿舊遊好別來風月共誰看

送舒從事還南海

老逢離別倍傷情一騎臨秋復逺行客路驚心孤鴈影家林入夢斷猿聲朱崖落日天低海銅柱雲寒雨過城翻憶舊遊多感慨獨嗟書劍誤儒生

丁酉冬與楊季成宿邑南田家夜次趙子常韻

呈徐縣丞張總管

金居敬

擁被依鑪話夜分山城更防喜初聞客懷茅舍靑燈伴詩思秋空白鴈羣冷掾官曹閒似水將軍車從宻如雲東湖孺子文章伯旦暮移尊獨向君

賦靜庵

吳顯

收斂江湖萬里身歸來林下岸綸巾從前歳月方知謬自此光陰始是眞止所常觀虛白室行邊不踏軟紅塵野人亦得煙霞趣布襪靑鞋願卜鄰

書師山先生所題黃山崖石後

鮑熲

蒼崖百尺與云齊徵士重來爲品題姓字一時通漢史文章千載並浯溪春深莫遣莓苔沒日暖應添紫翠迷猶憶匡廬當日事短檠山雨五更雞

和商山書院諸公韻

汪天應

覆雨翻雲巳十春恨無詩酒對芳晨秦彊再世終歸漢周弱何人共戍申邊境旋聞烽火息南風喜見稻花新爲霖更得成丰歳願作陶唐擊壤民

過周流寺

王善慶

云埋殿閣周流寺春水衝撞復到山僧衲掛枝庭樹老禪牀搘石洞雲閒久無山鬼吹燈火時有淵龍防法壇我亦長歌來徙倚滿襟淸思隔塵寰

洪武庚申五月四日謹身殿災肆赦

範冉

金雞銜詔五門開聖澤汪洋徧九垓梁獄不羈天下士漢庭還网世間才傅巖弼亮資霖雨沛上英雄起艸萊郡國想今寛賦斂乾坤和气一時回

賀金彥晦遷居避暑

黃樞

隔水移家不借車野航安穩載琴書靑山歷歷迎人慣翠樹團團繞屋疏盤谷有誰爭子所斜川亦自愛吾廬行看花蕚相輝暎依舊連云列第居

寄淳安徐大年

吳舜舉

歙南山去一百里秋盡春來信不聞昔日登樓同聽雨今年幽谷飽看云管寧豈是遼東客伯樂曾空冀北羣安得俗塵長撥置挾書林下共朝曛

讀文丞相指南錄一

素手殘棋豈易談一支大廈巳難堪死灰無焰資炎土磁石貞心托指南閩粵九重天再辟燕云一死志猶甘人間竊祿偸生者未抵南柯一夢酣

二

西北神州久陸沈東南王气半淪陰諸公戀戀湖山樂此老拳拳社稷心烈日秋霜存壯節海云江月助行吟捐軀報國元無悔可是前朝俗化深

亂後述懷

吳賈

籃輿傲兀飽看山舊隱重來蕙帳寒囊重正緣詩艸富杯長那覺燭花殘悠悠今古知心少擾擾風塵防面難縱有故園春信在可憐無驛寄平安

上巳日苦雨寄汪彥暉

朱同

三月三日苦泥濘春遊無計令人愁雲低暮色近垂地風捲濤聲遙撼樓靑天白日定何所急電轟雷方未休最憐桃李花開處雨橫風狂不自由

送李孟善禦史謫戍遼東

詹徽

丹墀分袂出長安疾貶遼東去路難金佩暫辭雙鳳闕玉驄應過九龍灘沙邊鴈度家音少嶺外猿啼戍月寒孤負十年窓下志挈書擕劍與誰看

紫陽觀席上作

曹遷

紫陽山中神仙家靑山繞屋生煙霞枯林風過落黃葉寒菊雨餘開白花只雞鬥酒自可樂千駟萬鐘何足誇興防擕手過橋去斜日稻田飛亂鴉

和唐胡明經詩韻二首【明經名昌翼本唐諸王孫避地婺源考水胡氏

因從其姓𨿽舉明經義不仕梁終隱於家】

呂旭

西出長安避戰塵誰知龍種異常人移根仙李雲霄逺奕葉猗蘭雨露新曠野驚弓無折羽滄溟脫网有遺鱗甘爲商皓終辭漢不作燕丹久質秦

萬事榮枯夢一場百年歳月去堂堂鶴歸華表人寰異鹿走關中霸業亡保障未能依尹鐸宗支誰復認丹陽棄將軒冕身終隱博得山林興不忘

程普屯【瑞昌縣本古赤烏鎭吳將程普屯兵於此以應周瑜一日有羣烏飛集軍中占之以爲祥瑞翌日果得赤壁之捷遂攺赤烏爲瑞昌縣】孫

英

赤烏古鎭江之濆云是程普三軍屯羣烏飛鳴祥瑞應二龍爭戰雌雄分天便東風旗鼓進火烈北船人馬焚只今過客悲前事目送寒鵶殘照昏

過南陽臥龍岡謁武侯廟

千古南陽艸樹荒行人猶說臥龍岡國歸蜀主三分定才過曹丕十倍彊羽扇綸巾勞想象木牛流馬恨遺忘英雄事業垂成日忍見營星墮夜光

雲溪萬松嶺程內翰墓

汪洗

內相遺蹤何處尋萬松靑鎖郁森森兩行翁仲標黃壤十丈穹碑倚翠岑雪案几人燈火志冰巖千古歳寒心淸風不斷雲溪上冠劍空遺艸木深

和彥珍韻

程用晦

閒來遙憶隱君鄕門擁荒山帶夕陽苔暈旋添蒼徑滑松陰時轉北窗涼髙懷君軼朱仁軌癡性予慚顧長康何日相從陪夜話石鑪湯沸紫茸香

和松明火韻

程億

蒼虯誰取赤心然女緯男經夜不眠處士謫居離絕壑大夫功滿上淩煙千年琥珀憑誰得一防靈光可自全不照綺羅筵上客分輝田舍及漁船

送方伯潤蘿山讀書

余鏞

一上蘿山數千仞學如九轉煉還丹且將圓木驚宵枕莫厭斷虀供晝餐松葉亂雲孤嶂暝杏花疏雨小窗寒樂羊莫起思家念更誤佳人機杼難

泗洲

鄭桓

行盡淮東始見山孤城雉堞面層巒隋人罷幸余荒苑漢將成功有廢壇落日波濤來洶湧髙秋鼓角動悲酸北來倦客偏懷古對酒狂歌彊自歡

題野航捲

邵誼

楓業荻花秋气淸扁舟不受波濤驚一聲櫂歌日欲晚半榻竹影風初生幽人落落雲霄志小窗悠悠江漢情夜防酒醒萬籟寂似向沙頭弄月明

見山堂

胡安

家住龍山山下村誅茅卜築傍云根呼兒耕罷勤書防對客哦成共酒尊紅雨過簾花結子緑云垂地竹添孫靜觀自得悠然趣何用區區隱鹿門

洪氏節婦【姑婦孫媳孀者三】

唐和

苦行相聨世罕論弔生傷死倍銷魂百年貞節惟三婦半世孤孀在一門燈火絲麻終白髮憂愁風雨共黃昏不緣鉅筆標名姓誰識洪家孝義村

赴遼府紀善次諸公見贈韻程

通

忠孝男兒合兩圖每回回首自踟躇王來海上初開國親在江南久倚閭宣力可能勞汗馬報恩全未及慈烏曵裾終夜空長嘆似覺中心半負初

雨後

李道生

山中曉起喜新晴杖屨尋詩獨自行幾樹好花春盡發滿溪流水夜來生遊絲拂地應千尺啼鳥喚人時一聲趂暖田家曝蠶種朝朝節候是淸明

和李大尹韻

兪韶美

積雨彌漫漲逺天客窗惟覺恨綿綿巳添野色供春望更長灘聲攪夜眠繞屋斷雲常黯黯投林歸鳥自翩翩漁郎罷釣才相過爲報新潮到石田

石耳山絕頂

遊蘭仲

石耳山頭望大荒海門紅日上扶桑山連吳越雲濤洶水接荊揚地脈長春樹抹煙迷近逺晴虹分字入蒼茫蓬萊咫尺無由到獨立東風理鬢霜

東園卽事

汪又亮

小圃臨山效采薇閒中足迹往來稀垣髙拍晝花香冗地暖先春菜甲肥流水壁間通石罅淸風門外掃漁磯乾坤俛仰情何限孤鳥殘云巳倦飛

三松軒【序云昔陶靖節撫孤松崔藍田哦二松杜工部種四松秦始皇封五松鄭處士號七松其愛松均矣何其所取之多寡不倫邪璜溪吳彬富成剏一軒號三松豈欲酌其多寡而爲之中制邪然古稱槐三木假山亦三率取徴其後之昌且賢也富成之三松將有慕於是邪富成世居商山由其祖師隆遷璜溪蓋碩宗也詩以諗之】程仁發

衝霄龍骨雨苔斑鼎峙蒼然伯仲間勢傲雪霜堅晚節恥隨紅紫鬭芳顏王家徳防槐當戶蘇氏名髙木假山欲向主人詢藝圃淸風蕭颯動柴關

湘浯圖

方勉

湘中景物最淸奇邂逅披圖慰逺思云慘蒼梧虞舜廟崖髙浯水次山碑苔花蝕刻人爭寶竹淚成斑世共悲千里江山歸咫尺風光觸目總堪詩

酬贈防將張公惠劍

轅門大冶藹祥光並鐵花鎔百錬剛虹見晴空歸匕首蛟藏秋水鑄幹將金鐶雪柄誇新制寶鞘絨絳盡巧妝帶霧持來意何厚從教官道絕豺狼

歙學歳寒亭次宋蘇文定公韻

楊寜

幾樹蒼松倚翠屛小亭因得歳寒名月來遙見海蛟出風度靜聞天籟生飽歷冰霜心不攺髙鄰庠序景逾淸閒來獨據胡牀坐一曲陽春愧繼聲

送汪司倉熛赴官泉州

除書新領向閩中建業相逢話轉蓬別處一尊浮大白到時三歳理陳紅道傍荔熟香塵起海上風來瘴霧空逺大屬君君莫負舊家原近紫陽翁

求太守永嘉孫公寫梅【正統甲子】程

信

文采風流世所難更將春意發毫端平生自保冰霜操近日誰登翰墨壇肯許官曹臨鏡寫絕勝江路倚篷看與公篤好無他意只爲貞心耐歳寒

出巫峽寄宗伯姚大章同年【景泰乙亥】

入峽猶登兩月程一灘過處一更生愁聞澗樹黃鸝語夢憶彤庭仗馬鳴險易只應堅素守行藏寧敢負同盟相思並入巴江水不盡滔滔萬里情

東巡回渡遼河

夷部曾傳自契丹漢疆今巳盡三韓喜功不話封侯易直道何憂行路難塞上塵飛驚馬到斗南云淨看鵬摶提兵再駐遼河上白艸霜風歳又闌

南徵過武昌【成化丁亥】

月滿秋江霜滿天提兵夜上武昌船山川依舊環千里戰伐空餘史一編霸主賦詩雄異代仙人乘鶴去何年吟余起視靑萍劍一道晴虹貫斗邊

夜雨

趙徳相

黃昏燈火雨瀟瀟愁緒無端結未消方寸地寛防宇宙一枝巢穩借鷦鷯城頭鼔角驚殘夢江上風雷送逺潮蕩蕩恩波流四海深慚華蕚自蕭條

滕王閣

吳遜

一葉扁舟掛晚風崢嶸樓閣畫圖中天連彭蠡三湘碧日射匡廬五老紅壓座文章誰再續動人歌舞亦成空浦雲山雨仍朝暮撫景防題興不窮

賀張士峻造屋

吳箎

舊家城市厭澆漓林下經營百世基山擁翠屛遙對牖泉鳴玉竇細通池春風座上常防客夜雨燈前自課兒從此鶴汀無限好杖藜來往更無期

秋吟得趣捲爲藏溪汪彥度題

危亭翼翼碧溪濵每向秋來得趣眞風露九霄淸到骨水天一色淨無塵斜陽樵擔穿紅樹明月漁歌起白蘋何日重來同徙倚一尊還待菊花辰

題赤壁圖

汪徳

鯨吞蛟鬭決雌雄千里飛艎一炬紅霸業盡歸煙燼裏江聲長在月明中峩峩赤壁涵朝日浩浩滄波颺晚風古往今來幾多恨披圖吟處思無窮

唐子華小景

唐侯宰邑甚淸閒公退揮毫便寫山共詫聲名滿天下豈知圖畫徧人間云連古木迷靑嶂月照寒蘆漾碧灣殘墨斷縑誰解惜艸堂披玩自怡顏

黃山

程孟

秀出層穹翠欲隤棲霞宿霧似蓬萊松揺陰壑生靈籟泉噴深潭吼怒雷峯頂煙銷丹竈冷崖前風暖碧桃開五云深處羣仙集白鶴靑鸞定往來

野興

汪敬

澗壑穿幽路仄欹梅花關外水通陂背人好鳥啼深竹抱子驚猿過別枝雨歇黃流新漲急云交靑壁亂峯移釣絲不掛非熊夢一任長虹百尺垂

淮陰侯

許身良犬失熊羆百戰功成亦自危智數如君難免戮英雄自古易生疑眞王印在風雲散大將臺荒艸樹悲莫恨當時蕭相國幾人回首見幾遲

壽藏爲汪思敬題

蘇景元

楂山風景似仙源流水桃花繞壽園固穴不燒銅作槨窮泉還鑿石爲門志銘鐫就畱年月松柏栽成遺子孫誰謂賢愚同一致个中別是一干坤

寄書坊劉剡

女媧補後見神功千里相思寄便鴻斷簡殘編無日了淸尊明月幾時同坐間有客常談項天上何人復薦雄一度登樓一惆悵小山秋冷桂叢叢

奉和尙書程公徵南獻捷

鐃吹歌成紀武功一輪紅日照丹風雷震處狼山碎巢穴空時虎旅雄九伐嘉謀今秉鉞七擒英略再聞風劍南梟獍咸歸化從此無憂到聖躬

一掃鮏羴似燎毛捷書頻奏詔頻褒漢兵總跨新降馬蠻血從殷舊戰袍旗影夜翻瀘水淨劍光寒射雪山髙當今天子多神武況有元臣熟豹韜

環佩重來軒【宋丞相程公元鳳居歙槐塘有琴曰環佩亡去巳久六世孫文實復

購得之爲軒以藏加扁重來二字】

江瓏生

丞相宮墻何處尋老槐紆繞翠沈沈鈞衡巳輔當時政環佩猶傳奕世音六葉喜聞歸舊物千鈞何足詫遺金南薫古意人知少好在云仍繼此心

萬山西爽軒望黃山

張逵

奇峯六六競防岏向晚憑闌最好看秀出楚吳千里迥翠摩星月九霄寒古潭雷迅蒼龍起仙洞云深白鶴還何日捫蘿登絕頂擬從軒後覓金丹

蘿山淸隱爲汪世祥題

孫陽

小築茅堂傍翠微花畦蔬圃澹相宜看耕每到龎公宅對酒惟吟楚客詞春暖藥苗穿土早天寒雞唱出林遲松風蘿月長如昨肯信功名鬢易絲

新安文獻志卷五十五上

欽定四庫全書

新安文獻志卷五十五下明

程敏政撰排律五言

山中寄吳蟠十韻

方幹

莫問終休否林中事巳成盤飱憐火種歳計付刀耕掬水皆花气聽松似雨聲書空翹足臥避險側身行果傍閒軒落蒲連濕岸生禪僧知見理妻子笑無名更擬教詩苦何曾待酒淸石溪魚不大月樹鵲多驚砌下連樵路窗間見縣城雲山任重疊難隔故交情

龜山上方

汪藻

度險逢幽處憑髙寫壯懷連甍棲絕壁孤塔表長淮地本吳封接山今禹迹階潮聲從殷寺竹影自翻堦木杪朱欄出城防雪浪埋乾坤迷枉渚霧雨泄陰崖丹葉經寒在滄洲向晚佳魚龍宵聽唄猿鳥晝窺齋月滿蠙珠實霜淸磬石諧僧盂收栢子樵徑掃松釵左宦書無鴈南烹菜有鮭風煙欺短髮雲水信殘骸竟作何鄕老虛慚素尙乖江湖今在眼歸合辦靑鞋

予以年事漸髙气海不能熱生暖冷旅中又無藥物遂用火攻之防灼艾凡二百壯吟呻之際

得詩二十韻

朱弁

不作漳濵臥年侵血气衰據鞍思少壯攬鏡嘆淸羸有病方求艾無營莫問耆心知出下防理勝遇中醫陽燧神逾速銅仙術盡施論功鄙炮制取穴辧毫釐火帝恩光異炎宮績用奇書螢比差似珠蟻迫方知忖物嗟炮鼈觀形笑灼龜煙微初炙手气烈漸鑽皮閉目書徒展支頭枕屢移發狂還自哂賈勇僅能支宋鷁追風日吳牛喘月時忠言勞緩頰善謔爲開眉鏈气工夫逺燒丹歳月遲衛生防後患伐性釋前疑展轉那成夢呻吟且當詩因心念民瘼出位嘆身卑欲巳七年病當從百世師保身將保徳未可廢箴規

九日與數客登善福院之絕頂晚飲茗飲閣子

以病先歸賦十二韻

朱擇

風日迫佳節一川秋意昏臨髙分石磴卻立數煙村楚制隨云物蠻花照酒痕龍山嗟未久藍水想空存鴻鴈頻收淚茱萸幾斷魂拍肩尋熟路登閣喚余尊鐘梵規繩闊親朋笑語溫加籩擕海嶠聞笛憶鄕園夢記南柯守兵看左角奔詩凡羞晉宋發短任乾坤汝軰禪心起今生道眼渾不知東嶂外灔灔湧金盆

紹興辛亥歳遷居星洲述懷朱

權

別墅今爲宅芳洲古號星一溪縈似帯羣岫列如屛繚繞蟠龍勢回旋翥鳳形紫峯鐘美瑞秀麓炳神靈峻嶺通山去寒潭對剎渟髙巖雙傑出斜谷獨深扄鷗鷺遵幽渚牛羊散逺汀春花紛外野秋月可中庭築室歌鴻鴈謀鄰詠鶺鴒來居猶未久補獘不遑寧愛竹畱新筍看松養伏苓采山收美茹釣水得鮮鯖檠短親諸子窗明勘六經桂香思璧水槐影記楓庭事業姑藏器功名防發鉶豈無牙父志當遇子期聽雕鶚須逢運驊驑豈戀坰秪今時合待拄笏謾名亭

乙亥避地橫槎山中

汪宗臣

仙槎移到此杳杳白雲根石乳漏崖響山腰界雨昏徑幽盤過險橋斷渉驚渾百匝回峯曲數家臨水村芋瓜靑繞屋桑柘緑當門鶻突兒迎客龍鐘叟抱孫澗舂分注沼田獲半樊園地僻衣巾古人稀耕鑿溫尙懷文杏館且擬小桃源嶺外風波別揺頭勿復言

酬趙隱君還予詩藳之作因來韻增至二十四用栁子厚同劉院長言懷事詩例也

孫巖

度徳宜滕長論交墮魯臯淒涼當歳晚瀟灑見時髦常恐詩無證空知調欲髙扶疏才社櫟變化豈胥濤濶略三冬學增多一字褒大篇參往籙異事詫吾曹昔嗜梁臺選仍耽郢士騷長歌落澗谷中夜駭猿猱攻苦鵜濡翼求朋鹿食蒿家無彥在鄕失呂溫豪擊拊當誰聽荒蕪尙自薅英英善和栁皎皎義熙陶步驟才難至圖回首屢搔較深搜石髓務潔取溪毛推激吾非黨譏訶物得逃辭連盤谷稼想到武陵桃朝逮虞淵暗宵幾鶡旦嗷含愁全庾賦寓樂間莊濠不謂塵明鏡何殊贈佩刀音書無鴈往時序迫蟬號嵇向諸人逺周雷再世遭未應求善賈孰不飲醇醪並席葭依玉淸言輠炙膏斯期方緬邈北望寸心勞

詠友人竹

汪炎昶

拂云何日種瀟灑傍茅堂翠重煙分渭痕幹淚染湘塹鞭枝倒發徑篠筍斜行地根相絡莖髙籜漸長山僧冬覓種鄰叟夏偸涼泛戶陰開闔掀風勢簸揚杖侵鑑瘦玉爪刮聚浮霜禽踏枝毿屋松添影壓墻簫韶如不棄或可佐宮商

贈云屋瑞上人【俗姓姚舊殿前指揮使】方

回

名緇今巳絕見汝忽驚神昔日陪三衛多年防九宸漫從雞幘報長與蠧編親漢幄垂前箸秦關痛隻輪驟驚淪寶玉何惜褫冠巾往事憐蝸國餘生脫鴈臣片雲聊作屋死樹自觀身空鉢寧無食枵囊別有珍跣行千里近凍臥八寒春像喜圖佳士名虛徹貴人論詩色涇渭逺俗意參辰餘子一時盡髙流百世新公能追慧逺吾或可遺民剃櫛𨿽殊相澄江月共眞

呂氏灃溪八景圖

程文

盡道灃溪好灃溪景若何重樓上雲水比屋入煙蘿長笑天風迥淸吟地籟和水深陂窈窕路曲嶺嵬峩鳳舞風中羽龍騰雨後梭近堤鳴牧笛遙野辧農蓑紅亞桃欹竹靑披栁防荷松云迷後塢梅月澹前坡綆汲垂虹井機舂浴鷺渦廟燈山鬼伏橋鼓社神呵返照懸紅樹奔泉響玉珂吾伊碧窗讀欸乃紫崖歌冠佩才華盛鄕鄰禮數那人喧朝集市仙過夜飛柯山勢遙通蜀川流近走番丹霞接方丈白鳥向新羅俗美民偏樂官淸政不苛馬嘶行旅道鶯語碩人薖風物千年勝標題八景訛請擕靈運屐暇日數來過

豫章南樓

汪廣洋

適意緣淸景馳思屬早秋眷焉臨勝地暫爾憩南樓楚岫雲中出章江樹杪流涼蟬泛聲響細艸沒歸愁鼔角三邊壯襜幃五月畱誰知放歌者脈脈寄滄洲

送蔡參政入蜀

詹書

東吳霖雨佐西蜀將星明水落黃牛廟雲開白帝城邦交修玉帛賔禮防簪纓陸賈無裝贈揚雄有賦名詞源流峽水詩筆發天聲卭竹臨風看巴船載雪行錦官談舊俗金節促歸程聖主龍顏望慈親白髮生鳯池邀閣老馬首出郊迎

寄吳朝錫

小樓殘燭短冠佩候晨鐘紫陌嘶羣驥丹霄駕六龍朝回尋藥裹病起寫書封歳月驚華發松楸動慘容春云懷去友夜雨夢歸農淮海經年別何時得爾從

聞吳繼新寫正覽畢作詩迎之

唐桂芳

吳郎久不見悵望隔江村辛苦頭將白編摩眼易昏蕉心含雨潤柿葉纈霜繁智永瞠諸後羲之本一門未應梁上得偏向枕中存防磔臨池墨戈波漏屋痕縈縈蛛結网裊裊蠒繅盆白練書裙好黃麻艸詔尊首濡無醉魄筆諌有忠魂安得三千幅煩君恣意繙

排律七言

許員外新陽別墅

方幹

蘭汀橘島暎亭臺不是經心卽手栽滿閣白雲隨雨去一池寒月逐潮來小松出屋和巢長新徑通橋避筍開栁葉風中欹枕臥荷花香裏釣魚回園中認藥分靈艸檐下攀枝落野梅莫恣髙情求逸興須防急詔用賢才若因螢火終殘捲便把漁歌送幾杯多謝郢中賢太守常時談笑許趨陪

李侍禦上盧別業

滿目庭臺嘉木繁燕蟬吟語不爲喧晝潮勢急吞諸島暑雨聲回露半村直爲援毫方掩卷常因按曲便開尊若將明月爲儔侶應把淸風遺子孫繡羽驚弓離果上紅鱗見餌出蒲根尋君未要先題竹且櫂漁舟入大門

問政山畱題

黃田

千尋練帶新安水萬仞花屛問政山自少雲霞居物外不多塵土到人間壺懸仙島吞丹罷椀浸星宮沈水閒寶籙篋垂金縷帶綘囊絳鎖玉連環靜張棋勢鋪還打黙考仙經補又刪牀並葛鞋雙兔伏窗橫檉幾老龍跧溪童乞火朝敲竹山鬼聽琴夜撼艸暗碧潭思句曲松昏紫气度函關龜成淺甲毛猶緑鶴化幽翎頂更殷阮洞神仙分藥去蔡家兄弟寄書還黃精苖倒眠靑鹿紅杏枝低掛白鷴容易煎茶供客用辛勤栽果與猿攀常尋靈穴通三島擬過流沙化百蠻新隱漸開侵月窟舊林猶恍枕沙灣手疏俗禮慵非傲肘防靈方臂不慳海上使頻靑鳥黯篋中藏久白驢頑笻枝健拄菖蒲節筍櫛髙簮越帽斑花气薰心香馥馥澗聲泠耳響潺潺髙墳自掩浮生骨短晷難窮不死顏早晚重逢蕭塢客願隨芝蓋出塵寰【羅鄂州誌載詩史云歙州問政山聶師道眞人所居常有人渉險攀蘿至絕壁於巖下嵌空處見詩一首𨿽苔蘚昏蝕文尙可辧卽此篇也】

登淩歊臺

程俱

淩歊正在塵歊外四起雲山翠欲浮丹檻昔時空勝事錦袍何處想靈遊鼇分一島來平野鯨吸長江帯兩州手抉飛雲天作幕坐侵寒露月垂鉤向來時有千巖夢對此渾銷萬古愁醉目歸鴻天際沒地髙空濶更宜秋監邑八公卽席索賦武功詩吳

訥

搴旗南破犬羊羣威武聲名到處聞能以奇兵攻必取不憂彊賊聚還分煙村古渡新酣戰昱嶺重關舊防勲幾度彎弓動明月三回舞劍斷行雲經營河北思劉秀割據湖南笑馬殷今日休陽誰克復傍人爭道八將軍題休邑程士原率濵亭

呂旭

仙翁亭構今何在肯構憐君復舊橅在昔故基仍勝絕於今喬木尙榮敷翰林題扁輝聨璧朝野畱詩耿貫珠五栁孤松彭澤裏黃鸝白鷺輞川圖溪毛落雨靑絲長石發凝煙翠錦鋪晴日漾波鳧對浴涼風吹樹鳥相呼笑談欵欵畱賔客燕處怡怡樂友於琴響嶧桐調鳳尾簾疏湘竹捲鰕須何時緩防從幽討莫惜郫筒滿眼沽題醫士朱士良紫陽讀書卷唐文鳳

流水淙淙撼石梁紫陽當戶挹嵐光何殊講習居長白自說流傳屬太倉藥品君臣儲滿籠書籖今古積連牀螢囊照眼能供讀龍化爲人欲問方坐愛茅檐隨月色病思橘井湧泉香良醫良相眞何異好拯生民濟世康

新安文獻志卷五十五下

欽定四庫全書

新安文獻志卷五十六

明程敏政撰絕句五言

無題

許宣平

負薪朝出賣酤酒日西歸借問家何處穿雲入翠微

北窗

汪藻

睡起無一事怡然盼庭柯緑陰微缺處最得南颸多

繡谷亭

西山屬黃岡相錯宛如繡倚杖立幽亭歸鴻沒煙岫

書壽昌驛

程俱

歳暮白日速風髙黃葉稀歸心與寒鴈一夜向南飛

懷劉園

朱松

一與劉園別春風到海隅墻陰艸爭緑畱得屐痕無

五言

散防橋南路春容最好時夢回花滿眼猶恐是辛夷

書趙園壁

朱擇

夜月閩杯淺春風楚制輕故鄕空費夢來此聽溪聲劉徳明宴集祝第以夏云多奇峯爲韻賦詩戲

成五絕

朱熹

出山幾何時歸來便長夏端居心不怡散防長林下爲客厭城市還家辭世紛朝昏何所見但有四山云閉門事幽討歳月忽巳多客來無可問與君共弦歌幹時本巳懶胸次況亡奇若問中林趣婆娑秪自知炎蒸不可柰雲气滿前峯向夕風吹盡微聞逺寺鐘

和人感秋韻八首

程先

短景迫山陽愁多尙覺長一聲蘆葉響萬里塞云黃【秋日】徵魂猶未返素魄爲誰明夢入蕭關去西鄰絡緯鳴【秋月】疾風防枯楠天作破瓦色古殿無飛塵過者見瑟瑟【秋風】金瘡怯秋气謫戍未終更滴滴思鄕淚飛空作雨聲【秋雨】憶昔遊吳甸新知結項容松江楓落後貌得洞庭峯【秋山】奔湍激哀玉動影漾寒金八月西興浪千年伍子心【秋水】上下靑銅炯中間著我宜曾將根斸斷怪石似玻瓈【秋云】多情門外艸與我共飄零腐化猶相戀將衣防作螢【秋艸】

自南齋晚歸二首

王炎

返照南山腳西風古渡頭破煙雙鷺晚抱葉一蟬秋溪涼魚撥撥山靜鳥飛飛艸笠兒驅犢荊釵女浣衣

秋崖

方嶽

鑿空爲此名忽巳落眾口聊結一間茅承當作崖叟

山徑

一徑淨於秋山中夜來雨倚松不知還幽禽妙言語

隔墻梅

寂寂度年光堅貞玉雪香冶容誰氏子終日傍垂楊

萱

憶被萊子服種汝奉髙堂汝自忘憂爾吾憂未易忘

杏

馬令園中本移來村墅中太官今卻獻黃帕不來封

詠史二十二首

趙戣

聖徳光天下歳功成閏餘百篇推帝典一半是農書【唐堯】遁迹陶漁久論功納麓多巳傳精一語更作勅天歌【虞舜】地巳還三壤彛方次九疇基圖天與子典則我貽謀【夏禹】罪巳桑林六仁心祝网三隻應寛代虐何事徳懷慚【商湯】大邑周新造曾孫武始王伯夷方馬諫尙父巳鷹揚【周武】萬世家爲國長城山作圍試憑驪岫望秦鹿幾年肥【秦始皇】

眞主乘昌運假王恢雋功如何亡賴子失笑未央宮【漢髙祖】

意豁髙皇似雄才大敵摧萬方瞻日角列宿粲雲臺【漢光武】

橫槊眞名將燃萁亦忍人大君時有命雅意俗還淳【魏文帝】

犬噬憂方重羊車意轉深可憐司馬國又屬問蟆人【晉武帝】

馬浮𨿽是防牛繼亦殊聞昔者車書共天乎南北分【晉元帝】

巳拓三秦地寧無幾月畱登城聊北望老淚不勝流【宋武帝】

戡難功何補欺孤計巳深盡饒摧導玉那解賤黃金【齊髙祖】

玉陛尊梁帝金園號志公聞經同泰寺索蜜淨居宮【梁武帝】

淸淨方貽笑荘嚴更捨身基圖𨿽肇始識趣只庸人【陳武帝】

猛上臨光殿生擒歸命侯師心無學術與子失貽謀【隋文帝】

唐室恢新造秦王有大功一人居比極太子在東宮【唐髙祖】

未必黃明在終令醜口亡難教疎网漏不直敗氊藏【後梁太祖】

刺心眞有志批頰更何爲試問唐新主何如亞子時【後唐荘宗】

尊以父皇帝賂之十六州終無噉飯所誰不石郎羞【後晉髙祖】

不假契丹力踼翻麥飯盂試看龍衮畔還有雀兒無【後漢髙祖】

坤輿聊底定鼎祚又更新五代無眞主世宗差可人【後周太祖】

晚步卽事

錢時

晚行叢竹下羣雀忽驚飛一笑爲回首拈花上翠微

治菊

菊本秋風盛芟除勿厭難寒煙衰艸地正要得花看

安溪午睡

禾黍秋將近溪山日自長午窗千嶂雨幽夢一簾香

開窗

汪若楫

艸色侵書緑依山多得陰月髙猿掛樹驚起夜棲禽

半山寺

汪宗臣

往事空求佛當年誤買鄰悠悠思防犢煙雨暗松筠

衝陶山中

侵牀緑意多過牖松花落艸堂一編詩送客不下閣

還鄧覺民詩卷

孫嵩

南山竹可笛北山桐可琴得如聽松風中有太古音

閱秦紀二首

初逃揕未亡又遇朴無傷如何博浪禍更使副車當泰嶽聊逃雨湘山偶阻風伐樹仍封樹元無罪與功

邵康節

眞隱由中土行窩賞太平生無皺眉事單爲杜防聲

山間

孫巖

谷鳥鳴聲滑山云變態新淸渠不沒脛亦有浣紗人

武林絕句二首

繽紛迎酒伎宛轉賣花聲偶似承平世擕書試鳳城比屋單衣日名城冷食天居人多上冢逺客未歸田

秋晚園中二首

籬落圍秋色株梢罥晚暉菊花供麯盡桐葉飼魚稀風葉相仍下家童未埽除綿聨封蟄戶殘缺帯虫書

竹徑

汪炎昶

竹陰淸入骨消得此閒行不待鋤蒼蘚頻來徑自成

晚春客愁四絕

方回

江外蘆芽老城中栁絮飛春風猶幾日誰與濯徵衣春老魚苖動江肥雪水來大孤山下路何日泛舟回思歸歸未得悔醉醉還頻不料湓江上題詩送晚春十載干戈後辛勤蒔牡丹豈知身是客借與別人看

出城

久病欣初愈長忙愛暫閒出城因送客沿路得看山渡江至儀眞口占四首

汪夢斗

風冷知日落水寛得天多金陵懷古句絕唱是西河寒波白似面逺岫劣於眉江上無多作淮南正要詩事以詩書立國惟仁義昌當年衣帯水元不管興亡風順帆心飽潮平櫂未收擁書人自臥一息到眞州

新徑

江砢

便可行松影尢宜坐竹風鄰家呼酒近來往水聲中

小澗

悠悠浮竹影細細響松根千丈寒光逺如蛇曲度村

晚行

樹暗催歸鷺村遙認渡牛夕陽收欲盡防杖過荒洲

新竹

忍口畱墻筍柔枝散薄陰晚來擕短杖便有歳寒心

夏末雨後

雨气侵衣潤林花照酒新塵無一防斜日淡隨人

夜雪初霽

枕上聲初斷開窗玉作林浮雲歸巳盡明月掛天心

早夏思家

緑樹鶯呼夢渾疑在故園家人占鵲喜筍巳出籬繁

昭君怨

萬里勞邊算堪嗟孤冢靑君王何不悟咫尺是宮庭【方虛谷云石卿詩他人千言斂以數語十步而近折旋二三能簡又能委曲一奇也古瓢詩律皆气勁律嚴又一奇也】

早起

唐元

出郭星垂野穿林露濕裘風髙猶過鴈月黑有行舟

五言

鏤巧太湖石舁來動百枝蒼黃識新主臺榭總相宜

夜坐偶成因憶吳防舊遊

書燈鏖永夜推枕卽窗明卻喜還家夢經旬不到城

班姬題扇

婉孌儒家女淒涼團扇詩情知辭輦日花唾笑成癡

可湘

胡初翁

石罅瀉蒼乳泠泠玉泉淸我纓本無塵戲濯秋月明

杭州黃鶴山亭

汪荘

山亭度晚秋寢衣覆新凍松子落虛檐幽聲入殘夢

灘行五首

汪廣洋

花底住鳴鞭曉行灘上船上流風較穩百尺不須牽上峽灘水急下峽灘水淸鄰船夜相語兩日到嚴陵聞道沙溪酒春來如蜜香買將千百斛取醉到東陽灘上水平沙梭舟蕩落花吳儂不相識對面浣春紗三百六十灘相逢相見灣舟師憐逺客數問幾時還

過吳城山

夜過吳城下不眠閒倚窗遡流雙櫓健揺月下西江

鄰翁

趙汸

世亂人心薄年荒虎迹多鄰翁近相戒日暮少經過

山居雜興

鄭濳

墻頭桑椹落樹上春鳩鳴獨立衡門晚滿川雲气生

題績溪石鏡山

曹遷

石鏡照姦惡火焚光不磨丈夫心地險莫向此中過【相傳黃巢過此照見猴形縱火焚之不晦】

奉題友章程先生文堂二詠呂旭

飛龍何蜿蜒積翠光欲滴金烏浴扶桑影射半山赤【右飛龍曉日】

輕雲翳西峯釀作晚來雨涼風吹不開絲絲墮銀縷【右西峯暮雨】

書所見二首

朱原貞

雨過千峯淨泉飛萬壑鳴溪流崖下險人杖樹邊行樹大環居靜山昻曲徑低花飄風逐北橋正水流西

夷齊

蘇景元

一死須臾事西山直到今紛紛肉食者誰識采薇心

絕句六言

泊舟儀眞江上連日風雨

程俱

洶洶風號萬竅防防雨暗長江午夢歸尋三徑南山恰對書窗

折山道中二首

朱擇

云暖网橫危磴日沈舟泊平沙欸乃一聲歸去炊煙遙起蘆花

牛臥黃茅岡厎鷺歸紅葉村邊可是太平無象溪橋醉舞華顚

萬州湖灘六言

查籥

滿目暮山平逺一池云錦淸酣忽有鐘聲林際直疑夢到江南

舒嘯

王炎

幽人獨坐空谷最愛夜深月明云外一聲長嘯四山木偃風生

答慈湖先生

錢時

籬下黃花燦燦庭前新月娟娟獨立西風無語一行鴈字書天

演雅

汪韶

布谷不耕不穡巧婦無褐無衣提壺不可挹酒絡緯寧來貿絲

蜾蠃堯舜父子鴻鴈魯衛弟兄鬭蟻滕薛爭長狎鷗晉鄭尋盟【劉后村嘗稱此二絕】

新秋池上曉望

汪宗臣

淨植香來水北殘蟬聲度橋東淸沚金鱗漾緑夕陽白鷺翻紅

六言二首

汪炎昶

撼竹露喧余滴度荷風挾微香醉袂拂開云影釣絲牽動潭光

暮雨帯雲淒澀歸時不脫漁蓑鄰犬誤疑客至數聲吠出煙蘿

卽事呈龔子敬二首

唐元

彈冠而仕巳老刺船以嬉若人文字稗官野史冠童舞雩暮春

未聞一飯三矢尙可鬥酒百篇摘頷到無可白著書何有於

山行

汪廣洋

溪光靜如白練山色碧似朝霞最是一春好處雨晴人采新茶

防會淸堂

勝日大開東閣臨池旋取鮮鱗只爲梅花合醉不須風雨畱人

學書

趙汸

玩物謹防防志遊藝貴後依仁但可時時適意不須咄咄逼人

山中

鄭濳

春雪白如鶴翥晚山靑若龍蟠髙軒有客拄笏神武何人掛冠

對月

陳鎜

意倦愛眠髙枕量慳怕飲深杯夜靜不須閉戶放教明月歸來

吳華六言

江敬

春水深浮鴨緑曉山髙聳螺靑散子魚濳荇穴抱琴人往蕪汀

門掩蒼苔緑竹路通白磜靑山幾處蟬鳴日永坐看林鵶暮還

絕句七言

君不來

方幹

逺路東西欲問誰寒來無處寄寒衣去時初種庭前樹樹巳勝巢人未歸

東陽道中作

百花香气傍人行花厎垂鞭日易曛野火不知寒食節穿林轉壑自燒云

夜防鄭氏昆季林亭

捲簾圓月照方塘坐久尊前竹又霜白犬吠風吹鴈起猶能一一旋成行

陳州寺中聞太守肄射作

丘濬

殿宇閒聞燕雀鳴虛庭盡日少人行孤吟獨坐情何限時喜風傳中鵠聲【吟窗雜錄云道源年十歳在陳州聞太守寺中肄射賦此太守大異之】

春日和呂本中

汪革

宴坐黌堂一事無居官蕭散似相如偶違濁酒風前約不見繁英雨後疏【見紫薇詩話】

題靜江府枕流亭

胡舜陟

平生壯志在燕然投老南徵未息肩鼷鼠發機端可笑暫休戎馬弄潺湲

宿鄼侯鎭一

汪藻

當時踏月此長亭鬢似河堤栁色靑今日重來堤樹老一簪華發戴寒星

二

微涼初破候虫秋露艸螢光巳不流搔首與誰論往事星河無語下城頭

雜興一

晨起翛然曵杖行一簾疏雨作秋淸老來歳月能多少看得栽花結子成

二

燕子年年入戶飛向人無是亦無非來春彊健還相見送汝將雛又一歸

相如

詞气縱橫亦壯夫低回功業獨何如可憐封禪遺忠意魂魄應須愧史魚

三峯艸堂

程俱

庭前雙梧一畝陰禪房蕭森花木深淸霜葉落空山響夢覺寒窗松月林

得叔問書報栁元禮許寄鶴

海上胎禽雪翅翎故人千里念巖扃崇蘭館近仙音塢爲子新添放鶴亭

數日江上頗有春色偶成遣興

逺樹參差數防煙目窮天際水黏天背人葉葉風帆去應有鴟夷萬里船

筍

朱松

春風吹起籜龍兒戢戢滿山人未知急喚蒼頭斸煙雨明朝吹作碧參差【曽氏端伯曰朱吏部喬年儒學決科刻苦爲詩紹興初綦處厚爲翰林學士每哦其詩最愛此絕蓋前人有筍詩曰急忙喫著不可遲一夜南風變成竹喬年防化乃爾精巧處厚力薦於朝後爲尙書郎】

冬幹

陌上冬幹泣老農天畱甘雨付春工阿香急試雷霆手莫放人間有臥龍

南浦

茍祿勞生不爲身彊顏來此算徵人莫將朝市輕分別等是低回一閧塵

洗兒【卽文公也】

行年巳合識頭顱舊學屠龍意轉疎有子添丁助徵戍肯令辛苦更冠儒

延平道中

朱擇

一溪春漲午晴初日透波光緑浸裾卻憶孤山山下路石橋淸澈看義魚

舟次黿湖阻水因由董山一

山雨疏疏心又驚起瞻天色斗微明他年一枕江關夢知憶篷窗此夜聲

二

一川黃濁瀉昆侖苦恨南溪不盡吞三老亦知行意速時時揷竹記沙痕

杼峯

汪勃

夏后峯前思盛業魯公亭畔憶孤忠吳興勝地東南防震澤嵎山在眼中

程倅春行

汪若容

緑楊芳艸正畱連急雨催詩濕錦韀野老不知行樂意背人無語自耕田

苕溪漁隱【見詩人玉屑】

胡仔

溪邊短短長長栁波上來來去去船鷗鳥近人渾不畏一雙飛下鏡中天

二

秋云漠漠煙蒼蒼蓮花初白蓮葉黃釣船盡日來往處南村北村秔稻香

三

捲起綸竿撇釣歸短篷斜掩宿漁磯日髙春睡無人喚繚亂楊花繞夢飛

曉步

李繒

曉步閒隨蛺蝶行村南村北雨新晴山花野艸自幽意布谷一聲春水生

送徳和弟歸婺源一

朱熹

十捨辛勤逐熱來琴書曾未拂塵埃秋風何事催歸興步出閩山黃葉堆

二

十年寂寞抱遺經聖路悠悠不計程誤子南來卻空去但將迂論送長徵

贈內弟程允夫【見紫陽遺文】

外家人物有吾子我乃平生見未嘗文字只今多可喜江湖他日莫相忘

二

故家歸來雲樹長向來辛苦夢家鄕行藏正爾未堅決又見春風登俊良

三

我憶當年諸老翁經綸事業久參同只今零落三星曉未厭棲遲一畝宮

寄江文卿劉叔通

我窮初不爲能詩笑殺吹竽濫得癡莫向人前浪分雪世間眞僞有誰知【自注云僕不能詩往年爲澹庵胡公以此論薦平生僥幸多類此】

冬近

程大昌

世間剝復每相乘此理幾幾喚得譍萬木凍僵梅有信黃河冰合气如蒸

息齋

羅願

世間誰號最閒忙彊健收身意自涼春去掃花時汲井客來剪韭旋炊粱

寓郡城夜熱不可寐

吳儆

澹月微云對倚樓無聲河漢自西流髙城忽起梅花弄散作晴空萬里秋【呂竹坡云此篇詞意淸新而豪气勃勃不可遏宜與坡杜相周旋】

白竹橋

程洵

向來過此日流金今日重來雪滿林輕棄簞瓢貪斗粟區區奔走媿初心

題耕隱捲

程永奇

山下巢云夢亦淸隴頭耕雨緑蓑輕時人共指龎居士爲借農書一到城

晚浴溪上

王炎

山腳艸深樵徑沒溪頭水落石梁髙一川風露無人占古栁蟬處處號

郊外見梅

四山有雪未全融蓓蕾梢頭茁小紅也欲索花同一笑蒼顏羞澀見春風

二

故園疏竹閉柴闗手植孤根在竹間別後疏枝無恙否寂寥風月冷溪山

聞蟬

緑陰遮日忽鳴蟬墮地殘紅色未蔫兩岸垂楊低蘸水夢魂時到故溪邊

丰年謡

稻如馬尾覆溝塍桑柘陰中一犬鳴收獲登場便無事輸租人不到州城

子陵祠下作

汪義榮

四皓逃秦終翼惠伯夷避紂亦歸文先生豈是忘君者最有維持漢鼎勲

宿平江寺

汪儀鳳

行盡江東又復西連天汀艸淡煙迷回頭悵望家何處云外靑山一抹低

題丰城驛

過盡長亭復短亭修途隨處月同行明朝買得扁舟去兩岸蘆花夾櫓聲

絕句

金良之

秧鍼刺水麥鋒齊漠漠平沙白鷺飛莫道春光巳歸去淸香猶有野薔薇

陳時柏

程珌

陳未亡時柏巳蒼風來歷歷說興亡世臣元不如喬木閱盡中原幾戰場

早入

紫薇浥露翠條深捷捷靈烏振好音全似冰巖亭上坐四屛煙靄奏春禽

立春都堂受誓祭九宮壇

方嶽

輦路春融雪未幹雞人初唱五更寒瓊幡第一畨花信吹上東皇太一壇

農謡

問捨求田計未成一蓑鋤月每含情春山樹暖鶯相覓曉隴雨晴人獨耕

淸明日舟次吳門

篷窗恰受夕陽明楊栁梨花半月程老去不知寒食近一篙煙水載春行

聞雪

黃塵沒馬長安道殘酒初醒雪打窗客子慣眠蘆葦防夢成孤槳渉寒江

梅花

竹繞疏籬水繞村一枝無語更黃昏暗香似識騷人意月淡無風自入門

和人淵明采菊圖

趙戣

淵明爲米腰慵折送酒人來卻彊顏今日東籬重采菊只應醒眼對南山

與客步月坐澗中石上

錢時

林逼山深一罅天臨流趺坐月娟娟此時妙防誰能領繞石瑯瑯走澗泉

登天寧塔象山先生舊嘗題名其上

孤塔危闌倚碧空山川城郭一襟風象山遺墨今何許老木蕭蕭夕照紅

無題

臨池緑樹陰陰合入竹黃花顆顆新世外別無安樂國寰中眞有太平人

江東報英烈擬封二字侯【錢氏兄弟曰嶨觷宋南渡起鄕兵禦金烏珠於嚴州以功立廟賜額曰英烈】

烽塵明越連焦土海道溫臺暫翠華西遡濤江謀守國不知豪傑起山家

記花頭巡檢及孝女鄕【花頭巡檢先君紀之詳矣孝女鄕孝女騎虎以救親今山巖下有孝女石卽其處也鄕之得名以此然則南鄕舊名忠鄕梅坑舊名女坑俱當仍舊不可攺也吾鄕有此二事宜廟而徳之以表勵風俗因成一絕道予所志云】

花頭巡檢罵賊死蓬首女兒騎虎號安得邦人百世祀巍巍忠孝比顏曹

夜坐

汪若楫

罏煨榾杌煙容冷酒瀉茅柴春色輕夜坐不眠人悄悄梅梢隨月繞窗行

久雨

連連春雨幾黃昏溪岸人家水近門借問人家水曽落竹林枝上看泥痕

門前松棚

突兀山邊屋數間每嫌斜照上闌干當門只得添松蓋未到秋來夜巳寒

秋

萬木驚秋各自殘蛩聲扶砌訴新寒西風不是吹黃落要放靑山與客看

新安文獻志卷五十六

欽定四庫全書

新安文獻志卷五十七

明程敏政撰絕句七言

吟蛩

許月卿

吟蛩不管興亡事舞蝶那分夢覺身別浦連檣歸逺客髙山小徑過樵人

白雪

白雪家家拆蠶箔淸風習習入秧苗半開猶蘂花情逺久雨初晴鳥弄嬌

朗湖道中

屋下種花檐露滿窻前疊石岫云生春風不解分疆界本自無心卻有情

首夏

首夏淸和似夷惠心情熈洽卽唐虞竹梢巧送月到牖荷葉亂迎風入湖

金陵懷古

汪元嶽

勝地尙存龍虎气荒臺巳失鳯凰蹤六朝文物山川古霸業終歸指顧中

觀黃山仙人藥臼

程立信

藥臼空遺千載名丹成人向九天行我來欲覓刀圭劑只聽寒泉佩玉聲

題荊公讀書堂

吳資深

六籍紛紛盡可奴翻騰字說乃菑畬可知山半靑燈夜只讀商君一卷書

孫武

汪韶

爲憂玩色軍實故假陳兵去二姫卻恨此機深莫悟後人不諫受西施【劉后村云汪君示予行捲篇篇有意如評孫子斬二姫爲防微庶乎今昔人所未道者】

林和靖墓

吳錫疇

遺槁曽無封禪文鶴歸何處認孤墳淸風千載梅花共說著梅花定說君【呂左史云此七言之奇者】

送春

惆悵春歸自不禁日長門巷靜沈沈應知不止爲花地沃沃桑麻雨露深

山中雜言

小小柴門傍竹開幽深不慣有人來頗嫌老鶴無情思啄損庭前一徑苔【方虛谷曰蘭臯詩淡靜幽深有賈浪仙之風】

登金陵鐘山絕頂

吳龍翰

萬仭鐘山著屐登中原今隔幾崚增自憐不及天邊鴈嵗逐春風到八陵

艸堂

蒼煙落日艸堂深淺淺寒侵白玉簪等客不來童睡去自揺修竹和新吟【方虛谷云式賢嗜奇學博如此絕尢予所深喜者】

十一月宿於潛

汪宗臣

蜂迷蜜甕術絲香蟻泛花甆碧玉漿縣僻人稀寒日晚古松樛翠出危墻

燕鴈

秋來春去鴈賓熟秋去春來燕子忙寒暑自分人事信不須禽類互炎涼

晚望

野岸松杉暝色沈漁翁收釣碧潭深衝云防防鷺飛疾何處呼牛尙逺林

春信

程徹

蕭條冬事堂堂去拍塞韶光防防開明月淸風遮不斷暗音時入夢中來

紫陽夜坐

孫嵩

一夜燈前白紵單沈吟有此夏初寒露零若與人相語松杪瀟瀟下石壇

偶作

更勿窮通算此生文章白付誰評淒涼例薄佳人命邂逅多成子名

書雨

陰谷幽林熱似焚阿香鳴鼓驟殷殷天公作雨須防事用得東山一片雲

歸途旅思

虛市斜陽早掩門蕭條州縣抵深村殘梅與客迎新嵗明月隨人作上元

姑蘇元夕

茂苑長洲滿地春吳兒歌舞逐時新風流百巧花燈手猶是夫差國里人

初歸

孫巖

湖蹤海迹一飛蓬千里常隨莽蕩風今日抵家籬犬噪不知身是主人翁

樹陰

春去空山啼乳鶯鶯邊老樹幕新靑一瓢掛此坐終日卽是蘇家擇勝亭

溪上

溪翁生計獨熈然新買南鄰舴艋船日載鸕鷀三十尾魚爲租入水爲田【方虛谷云此絕類陳后山不具眼者不識也】

寓齋

環中風物有誰爭卽日詩情取次生云倦竟依檐際宿雉馴時下竹根行

過往嵗避地之所屋毀人遷汪炎昶

依舊蒼苔小徑斜當時從此入山家心疑謬誤還疑是雨濕棠梨一樹花

晦庵先生遺墨【予先世凡兩娶朱氏一韋齋從姑一晦庵從妹至先大父僅存先生四帖今幸存其二於吾宗感而有賦】

久逺知誰更解珍卽今猶見墨如新難懷白璧歸秦國尙喜烏號屬楚人

又

待制詩章雕玉雪郎中筆陣布雲霞獨於妙迹畱遺恨澗石嵯峨疊蘚花【待制呂廣問郎中淩唐佐皆靖康時人二公所贈先世詩今皆有石刻存焉】

湖堤雨中夜歸

方回

夜雨昏昏欲雪天數家燈火北山前鄕心認作桑麻路忽有湖船奏管弦

行宮西門

翠華東幸締和盟從此君王罷北徵宿衛周廬無處所野人畦菜傍宮城

舟行靑溪道中入歙一

乘時盜賊起風塵戰血苔痕幾度春古廟僅能存大樹荒山猶自少行人

二

刺桐花發艸如藍欲卸綿袍剪薴衫一夜春霜忽如雪江南天气不宜蠶

跋張明府獨樂園圗一

熈寧相住半山寺元祐人宗獨樂園早起庵中釣魚手未應宣靖失中原

二

獨樂人聞新法新定應翻作獨愁人墓碑一僕黨碑立已覺園花埋戰塵

題許宣平南山故居【自注云李白來訪許宣平於紫陽山下過渡得破船有老翁在問宣平家老翁指船篙賦詩曰面前一竿竹便是許公家卽宣平也二仙相遇甚奇】

一庵依舊翠微中身在蓬萊第幾宮羽衛夜歸人不識滿山松檜響淸風

新晴

女伴新晴喜曬衣老人閒步覽春暉隔籬一樹桃花發初見今年粉蝶飛

崇徳道中

汪夢斗

忽憶西窻晝掩扉卻緣殘照水邊歸杜陵防府坡南海都似西窻此夕暉

有感

驅馳萬里且歸休三十餘年只漫遊巳死舒何叫不起霜松雪桂一山秋【徽學近年惟舒公璘何公坦大有功於學夢斗在學時松桂甚茂今聞剪伐矣】

通倅陳弗齋部運歸自河南曹涇

風月平分本是閒一車畱汴獨間關了將官事歸來喜識得宣和萬嵗山

蔣山八功徳水

鮑子壽

功徳河沙七寶池可如甘露降三危鐘山一滴曹溪水好及蕭郎索蜜時

維揚懷古

江北江南水一涯迷樓結綺兩堪悲雷塘艸緑人安在曽見黃奴坐井時

汪忠卿禦史梅庵

程文海

家住新安生虎林繡衣風節老梅心客來若問封侯事笑指庵前月色深

夏夜

汪雲龍

銀溪乍生秋入座火輪初墜月侵廊荷風翕翕傳綃扇竹露蕭蕭下石牀

江南

趙象賢

鷗波萬里與天浮煙樹微茫接幾州底是客懷愁絕處瀟騷風雨倚江樓

偶題

杯羮瓶粟苦無多剪爪侵膚可柰何老矣未成檮杌史歸歟不爲扊扅歌

登徽城譙樓

江光啟

夕陽猶戀最髙樓天角銀蟾欲滿鉤曲曲防幹渾倚徧故園松菊幾分秋

曉村

葉朱

曉天風露冷颼颼山下人家景絕幽略彴影橫門外水繞籬開徧碧牽牛

幽居

朱燾

衡茅松底漫爲家竹引香泉瀹瑞茶落莫秋容誰管領一堤霜蓼自紅花

見方虛谷後自述

程以南

淸吟空想離騷國至理難窮太極圗知有老人圯下履恨無鴻寶枕中書

鴈不傳書

吳先登

牧羝北海堅持節射鴈上林那得書但使子卿歸漢國從教使者誑單於

山房偶書

孫國瑞

山深露重涼如許落木蕭蕭積煙渚西風愼莫剪芭蕉畱與幽人聽秋雨

題雲巖耕讀卷

程榮秀

侵曉耕田夜讀書白雲深處結茅廬紅塵不到蒼崕畔自有漁樵問起居

贈言星易汪巖川

王儀

六籍分明易有神能逃烈火度嬴秦說鈴傲幾欺童稚不似成都賣卜人

黟川雜詠

唐元

翠瑤爲壁住人家一夜山前聽亂蛙莫怪客衾涼似水淙淙飛澗隔窻紗

題陳生明皇洗馬圗

五龍毛骨代間無逺市邊城入帝都珍重君王賞神駿內家別有洗兒圗

玉山道中

胡初翁

靑山歷歷響舂聲十里秋云一望平倦客小支笻竹痩霜風煙艸路縱橫

夜歸舟中

江上歸舟暮色蒼市樓燈暎逺波光樓中風蕩歌云去不涴漁家月下榔

藤溪古祠

汪稱隠

蒼松老檜鎖寒煙古廟荒涼野水邊門掩苔痕香火冷石幡竿上嘯饑鳶

長沙定王臺

鄭紹

當年米博長安土寧得負米歸長安王去何之母誰望夜深明月荒臺寒

題孫萬戶蘇武圗

羝羊不乳嵗時深萬里歸來鬢雪侵麟閣千年今不見丹靑誰解寫丹心

途中聞鷓鴣杜宇聲一絕

深藏古木鷓鴣鳴響裂靑山杜宇聲歸去路遙行不得二禽相答正關情

題孫甥子恭孝友堂

吳禮

我愛孫郎好弟兄若翁𨿽死亦如生春風堂上慈顏喜日日開簾看紫荊

歌風臺

洪焱祖

可是歌風念故鄕匹夫萬乘豈尋常不知身後閨門禍只道無人守四方

汴學

朝元競詫新宮麗相國猶存古寺雄壁水枯荷人不到石經零落臥秋風

縣防獨坐

瑞山花發雜靑紅案牘全稀犴獄空數片閒雲窺吏散飛來庭下舞輕風

題古城石壁【上有汪王廟】

汪澤民

煬帝南遊四海兵石門憑險待時平至今萬嵗山頭廟猶有居民說古城

休寧縣斷崖

汪莊

靑山欲盡兩崖開白鳥飛邊一水逥逺聽歌聲何處發荒煙落日釣船來

拒霜花下野鴨圗

花入霜天織女機緑肥紅膩寫芳菲一鳬花底多幽思立盡秋光不自飛

舟中和韻

雙槳輕風送小舟倚篷延佇散離愁來牛去馬江村路紅樹人家是越州

看花

王詵

隨步看花花正開今朝零落滿蒼苔不須苦恨三更雨嵗嵗春風去又來

登師山一

鄭玉

城上鐘聲度逺溪扶桑破曙海云低披衣欲起還欹枕山下晨雞四面啼

二

山前村落亂髙低云意糢糊逺近迷萬疊峯巒如畫展黃山恰在小樓西

覆船山樵歌五首

行客初登半嶺間石門深鎖路逥環若將泉水論髙下應是東南第一山【右小石門】

路入黃茅劍斷蛇疏籬石磡野人家山深地冷春難老五月巖前見落花【右童家磡】

巨靈斵斷此崔嵬好事題名幾度來不用碧紗籠石上但令風雨長莓苔【右斷巖】

歷盡崎嶇上碧岑髙山飛瀑似鳴琴何須水樂尋幽洞自有巖前太古音【右響泉】

常憶當年武肅王金婆店裏月華光山中十月桃應熟未薦仙人不敢嘗【右金婆店】

休寧道中一

程文

雨霽浮嵐翠欲迷村村垣屋樹髙低山深路險難騎馬借得芒鞋過小溪

二

小火原頭燒麥芒收殘菜子挿新秧健兒趂得溪流漲一夜乘槎到富陽

題王淸夫東雨閣

閣上畱題百卷詩王郎與客讀多時好風吹送東來雨濕透靑衫總不知

題潘和仲桃溪圗後

故人家住桃溪上我住桃溪西復西何日穿雲度溪水碧桃花裏聽鶯啼

有感

白頭郎吏泣江邊故里丘墟未足憐腸斷梨花寒食雨金魚墩上雪林阡

江陰吳士明花園一

馬肅

松風微動涼生座竹雨初收靑近人日日憑軒舉春酒不知朝市馬蹄塵

二

虛亭面面壁玲瓏庭下游魚白間紅久坐不知香霧濕竹防幹外藕花風

讀檀道濟傳

汪午

啟釁眞由白面生北來誰禦佛貍兵始知誤聽讒人口壊卻防邊萬里城

丁亥題店壁

汪斌

渡水歸樵憇栁磯滿山紅樹暎斜暉誰知不是眞圗畫卻悟前汀白鷺飛

題栁溪

程養全

堤栁扶疏溪水淸緑陰消得杖藜行幽懷只許沙鷗覺時向磯頭管送迎

題韓幹畫太宗馬並禦跋

當年承詔畫權奇奎畫昭回聖語垂不是九重深眷注箭瘡辛苦有誰知

小像自題

汪琮

行年六十貌崚嶒解事丹靑爲寫成今日相看俱未老他年應遜我爲兄

黃山虎頭巖

鮑深

巨石砑類虎蹲野羊山犬半銷魂遊人不怕巖前路直踞於菟進一尊

祥符寺

森然古木覆苔陰四顧蒼山一徑深六月長廊不知暑飛泉終日響潮音

餞畢公大還山

朱升

楊枝裊娜酒旗揺人去人來朱雀橋老我送君人送我遲遲幾許意難消

夜過叢山關

汪廣洋

山黒怕聞猿嘯哀關門魚鑰報重開健兒把燭更深立爭道前年使客來

山行一

前村後村溪水涸大樹小樹梅花開一雙野鶴避人去四壁雲山傍馬來

二

曽聞東掖郎官說七郡好山如米多松風吹衣水流急疑在王宮谷裏過

席中用趙子常詩韻贈魯志敏

白髮近如春艸生可恨十年成厎名雞鳴抜劍背燈舞風雨艸堂銷客情

柬朱伯徽

紫陽山下朱徴士白髮近來垂滿肩淸晨拄杖出門去爲斸昌陽求引年

中條山

平沙漠漠艸蕭蕭一劍寧論萬里遙猶愧未償山水願暮衝寒雨過中條

題枯枝寒禽

詹書

王母宴歸西海上空畱靑鳥羽參差黃雲苦竹江南雪獨主寒條嵗晚時

題水殿納涼圗

湖上防幹百尺臺臺邊水殿倚雲開紅橋人隔荷花語玉盌金盤進雪來

舟過黃陵廟

黃陵廟下倚船窻水淺沙平屬玉雙山外斷雲寒日晚半篷寒雪下湘江

題李白醉飲圗

百川鯨吸散淸狂豈但文章萬丈光最是有功唐社稷眼中先識郭汾陽

詠蟋蟀

趙汸

赤趐晶熒何處歸秋來淸響傍庭闈莫言微物無情思風虎雲龍共一機【先生年十二時從胡井表學於家塾賦此詩胡大驚異賦乳燕詩以答之云他年髙拂雲霄上莫負當時乳哺恩】

山間雜題

月色入簾看欲盡泉聲坐久聽如無枯松結得新篁伴同上寒窻作畫圗

山居

髙枝密葉一時空倚杖沈吟落木中亂後山居無紀歷偶來林下見西風

讀宋人文

六經明晦總關天白首窮經讀斷編石介不生王令死荒郊古冢鬼談

和葉宗茂題壁韻

汪徳鈞

華山一枕白雲髙三峽扁舟駕怒濤出處自由人取舎聰明偏任世間勞

次韻題王仲肅書房畫壁

鄭潛

野石層層立翠螺幽篁蒼樹晚煙多夢回渾作江南看滿壁秋聲落磵阿

建南九曲櫂歌

櫂歌聲逺幔亭空千載滄洲興味同今日紫陽山下客他年人喚采芝翁

舒城廬江道中

朱模

田間農婦騎秧馬林下齋僧擊木魚試把一聫閒課吏詩成能就馬前書

六安山中

五十蹉跎六十翁暫拋筆硯領兵戎臨邊收盡逃亡卒馬上能開一石弓

訪程九萬不過

葉保翁

曉發松蘿醉未醒不辭騎馬到林坰道人何處尋龍去閒卻一樓山色靑

遣懷

繁昌縣前白楊樹隨處柴門逐水開可是夜深風露冷流螢一个度江來

寄錢公濬

程彌壽

小樓獨倚聽潺湲林木陰濃白晝閒他日共君何處飲舉杯相對九華山

贈同舟從軍林生

任原

靑天無盡碧波長百尺雲帆掛夕陽海路音書何處寄北風徵鴈不成行

九賢詠【至元丙子李世逹之亂萬戶富珠哩敬下令屠歙休諸邑歙人丘龍友等率父老詣軍門言亂者非百姓意請全活之以廣弔伐之仁萬戶許之遂承制以龍友知徽州婺源人汪元龍佐之歙人鄭安知歙休寧人陳宜孫知休寧趙象元程隆佐之元龍弟元圭知婺源祁門人方貢孫知祁門程克柔佐之蓋諸公有惠於鄕邦甚大因各賦一詩】

金夢巖

陰谷難回艸木春一言能廣好生仁百年桑梓無鋒鏑知是公爲首倡人【右同知徽州事丘公龍友】

越國聞孫眾所宗力修文徳化兵鋒天如不爲吾邦計一日安能得二龍【右徽州路治中汪公元龍】

四野悲歌不忍聞直將仁義動三軍至今來往沙溪土猶有人傳鄭令君【右知歙縣事鄭公安】

生民塗炭世多虞保聚功深與眾殊坐遣一方成按堵弗齋元不是迂儒【右知休寧縣事陳公宜孫】

請命轅門事可徴爲民寧復計金繒花封細讀題名記只有先生不負丞【右休寧丞趙公象元】

一尉能安百里民熈熈耕鑿幾回春往來共指黃墩廟忠壯云仍世有人【右休寧縣尉程公隆】

漠漠風塵靖一鄕書聲重起晦翁堂試評海內瘡痍郡誰似元方與季方【右知婺源縣事汪公元圭】

聞君家世出秋崖鄕邑鳴琴眾所諧徳政況當兵燹後甘棠終古系民懷【右知祁門縣事方公貢孫】

肯憚區區薄領煩左持文牘右櫜鞬民安盜戢君能事不愧當年武狀元【右祁門縣簿程公克柔】

四皓圗

舒頔

局面何曽肯放閒看來著著是機關當時汨沒知何限幸爾圍棋不出山

偶成

燕子穿花帶雨飛杜鵑聲苦勸人歸靜觀世事何時了小吏敲門逼戰衣

月夜與曰欽朱先生坐艸齋範冉

艸屋儲書傍竹低屋東野艸與墻齊夜深閉戶放月入不耐莎雞竹外啼

題小畫畱別韓文忠二尹

範準

夜來夢到吳塘路月冷霜寒白鴈啼今日題詩看畫處隔江山色是淮西

苦熱一

曹遷

樹影團團久不移日當亭午更遲遲不知酷暑還多少到得秋風葉落時

二

六合炎炎暑气浮火雲如水向西流南風不解人間慍只在君王殿閣頭

途中卽事

呂旭

怪栁類人懸怒癭好花笑客逞嬌容小橋路轉淸溪曲水滿山槽碓自舂

過汝寧府

孫英

鵞鴨池邊春艸靑居人云是蔡州城當時雪夜擒元濟消得裴公一戰兵

題秋江獨釣圗

孤舟蕩漾出江幹秋水涵空緑樹寒更盡水源尋絕境莫教徵稅及漁竿

洪武癸亥春以公事出防寧北境一

鄭桓

達納城邊春水生百花原上骨縱橫荒郊露宿不成寐一夜大風吹到明

二

解鞍夜宿索歡川漠漠平沙祗見天睡覺忽驚風露冷仰看斗柄巳西旋

三

北出長城古塞邊荒松落日少人煙隔河又是河西地過得燉煌是酒泉

四

雲山髙聳入靑雲下有黃河一帶分粉堞數家髙作塞黃羊千百動成羣

五

沙蔥野韭隨時采蘆酒黃牛取次嘗萬里驅馳關塞外忽驚風物憶江鄕

六

山下荒城古防州唐家當日此防秋英雄巳矣空形勝惟見黃河水自流

七

黃河岸上雪山前駝馬如雲記昔年部落一從星散後卻抄民籍學耕田

八

荒原人家今少存好田俱是官軍屯前山遙見黒城子渴飲不知河水渾

題子陵釣臺

吳生

富貴都歸一釣竿髙風嬴得古今看雲臺冠冕須防事不及羊裘耐嵗寒

漢將射獵

方勉

將軍意气自豪雄驍騎翩翩入塞中頑石向來猶沒矢肯教眞虎匿荒叢

梅花

花香未入離騷譜實熟堪調商鼎中用舎在天無預己不須回首問東風

鳯池四景一

程思溫

玉殿分行曉侍班退朝花底佩鳯池春暖多淸暇自把龍涎試博山

二

峩冠天上紫薇郎染翰朝朝侍玉皇賜得香羅輕疊雪西淸閒坐午風涼

三

金井梧桐落葉稀傳宣初罷出彤闈玉堂學士多相識共載雕鞍馬上歸

四

滕六飛花舞朔風絲綸閣下繡簾櫳玉堂半醉宮壼酒坐擁金鑪獸炭紅

聞鴈憶弟百戶佲防別海州程信

夜下江城每並歸日長沙渚更相依一從嘹唳雲霄後南北隨時各自飛

天津遇滕自明都憲一

天津橋上水雲橫紅蓼灘頭暫駐兵行盡人家無犬吠卻從海口看潮生

二

王師萬里下蠶叢旗轉天津快午風忽遇舊遊中執法暫同杯酒話徵東

虎圗

汪徳

腥風凜凜出山阿吮血磨牙柰爾何力困有時遭急縛畫堂常見寢皮多

武帝馬圗

吳箎

相如歌頌𨿽無敵汲黯忠言未可輕若使武皇能早悟龍駒不在渥窪生

十八學士登瀛圗

附鳯攀龍幾俊英一時遭遇若登瀛不知獻納論思際曽亦陳詩到鶺鴒

江右平冦捲和韻爲致政都憲程公賦一

蘇景元

繡衣持斧不辭艱獨領孤軍入萬山生防渠魁破巢穴萌芽不遣一人還

二

雲收霧捲見神奇賊死民安在片時嬴得童謡滿江右南徵從此罷王師

三

解下兜鍪位上卿月明京國萬方淸君王奠枕無邊慮爭和鐃歌頌太平

四

繡袍年久汗痕斑曽領偏師碎鐵山功遂名成乞歸去松楸千樹古城闗

新安文獻志卷五十七

欽定四庫全書

新安文獻志卷五十八

明程敏政撰詩雜體

龍尾硯同毛隨彥時聫句

程俱

歙水淸以駛歙山文且堅【程】誰將玉斧琢制此月樣圎想當結繩後要使鳥迹傳雕鎪見骨格豈與瓦礫全【毛】坡陀百氏圃澄九經淵墨海不復見柯巖那可肩星稀涵緯象眉緑生春妍【程】規模異鎔鐵濡冩殊懷鈆正當秋兔頴發此霜松煙【毛】一從毛楮遊幾作虫魚箋徴辭想妃子搵首懷張顚寧同李生瘞聊續胡公鐫【程】常疑老蚌殻浸潤生膏涎【毛】堅逾鵞池鑄質謝銅臺埏紛紛況多僞渴雀同梔鞭【程】琳防隠多水十年寄所宣池光斂墨色雲气開毫聨翔鸞及垂露逸勢徒飛鶱【毛】誰云過珪璧或用磨戈鋋吾今欲焚棄負耒歸園田【程】

泛舟鑑湖同趙來叔趙叔問聨句

春風卷三江雨雹暗秦望今晨風日佳逺目聊一放【致道】人情暫愉悅天宇亦淸曠逝將一葉舟逺破萬里浪【叔問】澄陂撥寒醅疊巘展新障【致道】飄揺過餘芳容與矚孤漾【叔問】停雲冒山巓新緑浮天上枯腸吐輕黃欹峯抹晴漲逺水沒輕鷗羇禽變圓吭鑑湖淸可啜蕺菜柔堪餉【來叔】時當防禊及路指蘭亭向豈無謫仙杯聊舉剡溪榜【叔問】吟箋灑余研茶竈發新煬徜徉寫幽憂蕭爽絕纎坱年華自繁穠世故足淒愴【致道】弔古意𨿽遐感時心自亮【來叔】雄濤折東南舊牒分覇王梅梁寄遺靈禹迹疑可訪星分九土毛帶挽百川洚胼胝識神姦玉帛來崛彊規模至今存形勢亦云壯【致道】膽嘗信焦思金範徒審象當年浣紗人絳縷起窮巷姑胥失層臺榛棘繞靑嶂彼姝者誰子婉孌固難忘撫事卽元終古可懲創【叔問】永懷文靖公造廈得良匠平生滄海志顧豈矜岫幌笑談遣諸兒百萬皆膽喪晚節終自完流言亦何妄安知彼天遊中有無盡藏【致道】觸目發長謡懷人獨惆悵【來叔】入木想八分登山知幾兩風流四明客投老志蓬閬熊殊夢間鴝鵒比狂尙殷勤覽陳迹忼慨有餘怏【致道】云雷正經綸兵甲相磨蕩虎貔驅七萃鵞鸛張兩廣帥維丞相度餉倚晉公滉足食佇流錢宣恩同挾纊顧慙巳麼麼安處官冗長短拙更何禆恩私誠謬降猶能樂閒適深恐遭譴讓【叔問】故應方虎間不乏亷藺將祕計走閼氏奇功收跳蕩無煩秦庭哭坐使楚軍張何當濯龍津歸擁雲臺仗官儀見炎靈王气蓋芒碭專車戮防風掩骸收魯項【致道】祿山終自焚僕固胡能誑【來叔】雍容兩宮還娛樂天下養弁防肅鳬趨花深度雞唱【叔問】馬牛縱山林弓矢戢櫜韔【致道】錢鏄待丰盈壼簞更勞貺周室巳再安漢業欣重剏【來叔】返予綿上耕酌我兵廚釀【致道】昻昻妙髙叟辭藻舎人樣方爲東山起朝論深倚仗金昆固神秀獨立起輩行深嚴職右府折中歸至當伊予最畸孤艱阨隨所傍幾驚虎尾履分委魚腹偶然還一處巳幸神所相矧復陪淸遊快飲吸長江【叔問】深慚抗塵容豈敢窺雅量文衡久巳持宗盟從此亢騄驥政騰驤駑駘徒頡頏雄筆掃千軍榮光髙萬丈淸朝尊陛亷羣枉窒戶向偉節素推髙嘉言行更讜定應謝逋客終冀寛俗狀常貧固吾道共約稅歸鞅【來叔】中興百六掾麟趾豈神況便飽經史婉畫一正所仰勤劬照藜靑豪俊嗤帳絳如何艱危中骯髒容跌宕軒裳欲吹虀文字堪覆醤數奇豈無雙妄發坐小憃逍遙漆園荘澹泊竹林向重來縛塵纓夜鶴空蕙帳防防子云嘲未免王戎逷【致道】翻思京國遊幾作楡枋搶無聊每過君攄豁資直諒朝野時歡娛金石日擊撞月遷惟佞幸朝奏坐誣謗寢薪積憂思把酒亦愴悢斯須失和平占奏天棓狂瀾翻四溟覆簣安得抗顚防今幾年失喜問無恙【叔問】豈期愕鯨波復此言輕颺【來叔】談追正始音句續郢中唱【致道】融金無畱礦探珠驚老蚌【來叔】更須月團團迨此春盎盎還擕玉色醪共理黃蔑舫【致道】淸文韻韶濩雅好羅觚鬯振衣躡崇山一濯惠風暢【來叔】

秀山霜晴晚眺與趙賓暘黃惟月聨句【秀山在嚴陵郡城之內子城之東舊有亭曰秀亭今毀範希文所謂烏龍如岱馬目如崧嚴子陵所釣之瀨沈休文所賦淺深見底之江顧未嘗與亭俱毀也回官寓買屋其下七年矣丁丑之冬趙與東賓暘相約聨句僅酬倡靑字四十韻而止近又賦栢梁體九十韻絕影極趣囊括未盡辛巳十一月二十七日賓暘適至黃應蟾惟月授小學於塾三人各擕稚子挈繩牀命酒至暮雪後霜晴送目無極東望則錢塘防稽通扶桑暘谷之波西望則歙鄱萬山出逾隴蜀抵日落之處南則衢婺接甌閩北則江淮而中原無際此山在天地之內不能一拳而吾儕在此山之上亦太虛之一粟爾然神遊者意逺趣適者興深以此而寄於言非可腐之艸木比也乃以回兩日前屋字古詩爲韻回首倡焉秉燭繼之各聳肩索筆書數十聨禁鼓趣歸明日再集又明日復集而一百八十韻成用昌黎郾城夜宿體而用韻多於城南竹金泉玉之聨者三十庸豈非一時之逸槪乎賓暘惟月暫來倐往故回之聫頗加多長兒存心亦獻數十句惟村酒僅數行野蔬不盈掬一聨可取而以其儉也不以入篇然則秀亭可毀也而山川之不可毀者常存自古有形者無不可毀而文之不可毀者常存前乎是詠詩於此山此亭者眾矣而今莫之存也亭不存山存而吾儕於是乎有是詩要是詩之久其存其毀非回之所得知也將以紀一時意興之所偶至則不容不姑存之也時至元十八年嘉平朔旦方回萬里謹序】

方回

一峯何崢嶸萬象悉匍匐心包元气並影立太空獨【回】遙瞻極幹端俯瞰際坤軸飄飄淩雲身杳杳送鴻目【與東】揮袖裨八風開襟吞百瀆醒脾咽醇淸滌髓蕩痼俗【應蟾】斗摘紫垣杓日攀黃道轂川令夷若奔林訶魍魈伏【回】螺蚌視三神杯盎閱四隩參旗摩右肩昆苑踏左足【東】營營蟻磨旋戢戢蜂房簇羶爼饜前臑詩瓢慳半菽【蟾】歷測尊盧年桴窮沃焦谷疇非浮防漚吾亦寄粒粟【回】气形孰融結髙深誰濬矗媧皇不能補共工多事觸【東】飛思騰虛遨殫精馳迥矚浩浩蔑垠涯渾渾曷邊幅【蟾】百刻倐汐潮九行逓朏朒逹觀等鵬鷦殊趨殽燕蝠【回】仙馭鞭虯螭神駕軌驪騄寰中無遁照像外有燭【東】推尋制字蒼究考畫卦宓萬變旣日滋百靈遂宵哭【蟾】某氏馬錫三何人鼇釣六厎所眞蓬瀛是間自濠濮【回】佳辰每難值奇賞詎嫌數逹士多放曠拘儒例踧蹜【東】味同僑札交臭異智輔族稽首禮初梅掀髯叫余菊【蟾】節屇小大寒嵗得中下熟野禮講蠟迎侲朋閱儺逐【回】皴膚剝枯蘚痩發立凍木靑鍼抽麥麰絳粒茁櫻薁【東】烏龍特嵳峩白鴈幾灣洑霞譙抹微綃煙市皺輕縠【蟾】畫嶂屛橫縱字溪篆直曲蘭非灌能馨栢豈撼可禿【回】長岡修蛇馳短阜矮鼈縮一塔聳錐頴千畦界棋局【東】冷祠逃鼪鼯荒冢嚇鴟鵩汲窟僕桔橰獲埸眠碌碡【蟾】橡實翻籜瘦筍萌認鞭斸莽啼潛鉤輈籬嚼偃觳觫【回】樵肩瘡長鑱獵臂袒偏裻相勞聲阿邪力作響蓬撲【蟾】聞磬認禪窻指旛窺佛屋邃森逾二林美秀將三竺【回】籠影夜龕燈板聲曉堂粥匪經陸老學孰識陳尊宿【蟾】兵比休虎屯盜俱就鯨戮耨鎛衍新畬燧亭隳舊築【回】連營釋鞞琫四野競畚梮別墅喧榼壺圜扉靜敲朴【東】今各有緼袍昔俱無防蓄駸駸熈運開沓沓壯觀復【回】閭閻一燼空棟宇萬礎續貨防富鮑鱐米市積穜稑【東】登臨恣夷猶生息賴亭毒掃陰開晚晴破沍作春燠【回】磽疇蹙紋涸澮開瓦卜昏聲沸羣鵶暮色隠孤鶩【東】店遙旅叱驢隴隔穉喚犢鴂謡音哳嘲僂荷步彳亍【回】浦漵出漁艇碕磧泊商舳僧包側肩挑奚囊俯腰束【東】防舎荒吠狺投林倦翔速驛蹄雷鏗鍧野燎星熠煜【蟾】警棚報咚咚棲塒呼喌喌相與忘是非足堪了昏旭【回】矧玆瑞六霙預云宜百谷狐兔各深藏蝻蝝靡遺育【回】潛魚未撥剌駭獸或躑躅倒影巳巓崖余淩尙丘麓【東】宿孽芽嫩黃流澌醖嬌緑聨拳一舂鋤格磔雙屬玉【蟾】搯苗攬奇辛擘蕾嗅幽馥蟄戶咸伺霆燒痕漸矜曝【回】審觀寒向防追念暑嘗酷涼旣免炮燖溫又救皸瘃【回】大化有乘除勝殘無斷屬是邦信巍巍厥聞久昱昱【東】淮海分揚州鬥牛躔北陸秦漢防稽吳隋唐新定睦【回】戶歌楚人騷家佩桐君錄入籠盡參芝盈室肯薋菉【東】輝鳯逺媒翳祥麟哂童牿棟材茂椅桐躍冶乳鏐鋈【蟾】賢守宋廣平興君劉文叔徴隠屈黈旒哀惸極膏沐【回】緬懷解劍耕遐想負薪鬻咳唾變興亡咄嗟異榮辱【東】蕘夫被儒衣耕叟辟家塾道味調漆膠誼聲協敔柷【蟾】嚴範盛烝甞軒萊恪屍祝勃興畏後生朋來樂私淑【回】駢肩長裾曵比屋短檠讀髙科接踵武雅徳棻被服【東】委巷致聘旌徒步公餗車引太僕騶馬給上林蓿【回】豈惟供爪牙固將倚心腹文華淩屈宋武略邁頗牧【東】袁絲卻腐閹丙吉雪寃獄差毫別同和立界辧剛欲【蟾】逹汝嫓稷臯退吾儕綺角中焉斂韜略外也滅表襮【回】村詁訂荄箕俚授折都郁四經審鉤三秀攻珞琭【回】處士傲貂紳俠徒競雞踘裏閭劇華腴官府務涵霂【蟾】喝雉投彩瓊落雕捷鳴骲髙貲軼陶朱雄辧騁張祿【東】美釀壓郫筒大烹椎獠犦舞殘金鳯欹歌緩翠蛾蹙【回】千樓向笛吹萬室陶巾漉余尊霑皂殘炙飫童僕【東】遐徵罕賫糧酗寢或枕麯間嘗極備無一是恥嘑蹴【回】金彩剪勝幡沙囊篆符籙秋棗溲防膏冬稻熬狼臅【蟾】城市𨿽馮扶郊野尙軒嚳四時務鋤耰千村鳴杼柚【東】顆粒本牛衣絲縷出蠶防防商何羨閩藥市勿詫蜀【回】盛年念疇昔微夢怳忽倐巳知壯心違未覺老顏恧【東】久黏簿書黐幸脫簮冕梏得與麋鹿羣敢兼熊魚欲【回】席珍非待聘有玉謾韞匵防心同子綦徐步效顏歜【東】一麾斷鵷班百舉閱餼告仙忝眞應宗詩愧英屬【回】親故焮妖災怨讐騰謗讟字防窘空空省躬危毣毣【回】卑飛類鷦鷃逸步謝驊驌庶幾便幘幍焉能事鞲絭【東】雙洪洶奔濤孤泒澁凝瀑窻徒聚雪螢袍未釋銀鵠【蟾】之子虞一夔伊人鄭七穆三足分鼎鐺兩鋒交箭鏃【回】防埴冀良陶糲防就精鑿誠難角妙染繆許啐余莤【蟾】狂吟動千字豪飲輙百斛墨淡立兒研杯遲走童趣【東】自倚大戶寛豈畏險韻復膽癢生芒稜唾圎洗塵醭【回】登山石同憇臨流泉共匊被褐敵裘綺羹藜勝粱肉【東】磚罏煎茱茶瓦豆飣茈菔園無迂叟花亭有醉翁蔌【回】防疏摘塵柄莎軟敷狨褥藤陰皆帷幬松韻卽笻築【蟾】逸興春空云耐交嵗寒竹山腴嘬糟貍海異吮醬鱟【東】黎斑屑鷓鴣端眼濯鸜鵒書窮蕭衍評奕妙王粲覆【回】生平嗜好迂我軰友誼篤矢詩一賡酬言志雙啟沃【回】析理精洛伊談史究溫涑望之眞堂堂毛遂豈碌碌【東】虞初九百篇方朔三千牘酸醎糅鹽梅杗桷裁棫朴【回】論文如有競見義每相朂燕樂思鹿鳴切磋慕淇澳【東】公直性所鐘辛勤起常夙枿佞請尙方抨妖官硩簇【回】扣閽幡屢舉寓直被曽襆剛腸挫未衰勁气老彌肅【東】百粵轉沅湘九河交濟濼魂驚舞波帆力弱掀淖輻【回】道異十獲禽理難百中鵠晞顏寧如愚尙老且緣督【回】浮榮等槐蟻往事付蕉鹿樂天心自怡知命頞奚顣【東】於野同人亨勿藥無妄福攀附聨瀛登廣胖適沂浴【回】寄興本眞率成章仍丰縟時能一來遊傾篋買醽醁【回】

續龍爪石壁題句【克敏以元義兵萬戶守昱關與天兵再戰不利退守紮溪題怪石落花一聫於石壁遂自剄永嘉孔從善爲足成之】吳

訥

萬里西風起馬蹄金戈回日塞云低未爲豫讓先亡趙欲效田單獨報齊怪石有痕龍巳去落花無主鳥空啼至今天與英雄恨嗚咽泉聲下紮溪

欲雪與唐肅馬貫王亷柯理聨句

朱升

落木號千嶂【允升】重云幕四郊野寒風未息【肅】江沍水全交滕六欣催駕【貫】蜚亷怒拂旓窮陰蟠地軸【允升】急蔌奏仙匏擬絞天潢練【肅】將搜月杵膠棟鴟蹲若待【貫】街犬喜爭跑玉蘂期春放【允升】綃梭夜拋巧思裁六出【肅】重想壓千梢訪戴先尋櫂【允升】禽吳巳彀弰思營梁客賦【貫】言畏黨姫嘲地有遺蝗懼【肅】天無縱鶻嗃坎深終見滿堆聚定成包霰漸鳴侵箔【允升】煙多散濕庖枯腸須沃酒【肅】噤齒不勝殽火盡僧顱縮【貫】囊空僕喙呶霸驢袍預襲【亷】藍馬鐙頻敲鼎爲團茶滌【理】詩愁凍筆鈔僵眠方自傲【肅】罷獵竟誰教竹佇翻銀鳯【亷】松占偃素蛟晚來應可俟【貫】虛白暎書巢【允升】

二十八舎歌示錢尉【星名】

程俱

山川不舎騂與角亢鼻孤豚殊不惡委身投筆事氐羗何異天球薦房闥人心如面各不同蛇頭蠍尾吾安容脂韋肯效箕帚態抜劍撞斗眞才雄少年食牛有餘气大笑文章幾女工立談寧與子虛比危冠欲入明光宮功成築室依故丘作書重壁垂千秋宸奎一札呼不起閉門老死如黔婁迹來養生如養胃未羨昴精刀筆吏疲神畢慮子所訶鳳觜鸞膠誰汝試曽參忘心身亦空身如丘井心如風君言作解皆魔鬼蒲桞松筠同盡耳三星在霤能幾許張拳且擊關南鼓遊龍作禦云生翼軫地蓋天從莫逆

酬林祖徳

建旟撫方面簪筆登云衢除書無虛日念子何躊躇滿堂羅經史問字無停車平明戶外屨接迹叩所需定坐爲詳說從周述唐虞執經退食罷貝梵頗捲舒破魔無堅壘解髻皆明珠危弦寡知音寂寞空居諸成詩逺相寄尺鯉來東吳收之巾十襲永好不可渝開緘嘆奇決巳作東歸圗閉蕃著空舎誰辧公車書

用簡齋韻

方嶽

建旗凜大將負弩紛前驅除此兩不能鋤荷則有餘滿畦老松韭貧猶未饑虛平生錯料事不到齊王竽定無相擕人嵗晚誰與娛執杯手欲風雪侵貂防破顏劃孤嘯鬰屈終不舒危坐發深省寧若巾柴車成敗未可知蕪我瓜芋區收身黃觳心迹何裕如開口不言錢未害書生迂閉戶聊課詩政與俗士疏

和韻

程先

金縷聽佳唱山鑪裊細香石縈泉欲咽野大日偏長絲過蛛封巧巢成燕避涼竹君閒可欵蘭友味相忘匏系終歸魯瓜形曷相商土田聊自給漁釣且迷陽革故符誰應迍邅瑟自張木枝巳拳曲小大詎堪量

夏日珠溪賦

方嶽

金穀巳塵土珠履如飄風石崇與平原癡處正爾同絲毫掛世网空錮南山銅竹窻理殘書久巳不諱窮匏尊吾秋人許訪靑蓮宮土甘蔬亦香小摘云蒙蒙革革有鳴禽畱我幽花叢木屑落飛談煙霏晚蔥瓏

冷泉亭

方回

金鞍驟紫陌詎識林下勝石苔爲誰碧我輩坐乃稱絲毫無愧容照此冷泉鏡竹樹亦如我不與春色競匏尊未用酌一見百慮醒土囊發饕風無波此終定革履漢臣心恐未敵玆瑩木杪夜月孤庶其許相暎

走筆次星崖先生訪道不遇韻

汪徳鈞

金篆淡寒日石狀臥荒煙絲鞋踏露冷竹戶扄垂枅匏瓢懸空室土硎絡余甎革履君勿說木葉零階前仲嘉被檄來吳按吏用非所長旣足嘆息而或者妄相見窺議益足笑云戲作十二辰歌

程俱

驅驥搏防難爲功不如置之牛皁中平生暴虎笑馮婦豈向兔腳分雌雄龍山從事盛徳士逹觀巳悟蛇憐風馬曹五斗眞如寄羊仲三徑終當同羣猴憎猿坐殊趣甕中醯雞無逺度從渠狗曲誚王生欲辧龍豬復誰語讀十二辰詩卷掇其餘作此朱

熹

夜聞空簞齧饑防曉駕羸牛耕廢圃時方虎圈聽豪誇舊業兔園嗟莽鹵君看蟄龍臥三冬頭角不與蛇爭雄毀車殺馬罷馳逐烹羊酤酒聊從容手種猴桃垂架緑養得鵾雞鳴角角客來犬吠催煮茶不用東家買豬肉戲爲十二屬體詩贈汪萬里呂

旭

鼷防渴飲淸河流吳牛寒喘明月秋蝸角國分戰蠻觸至今人嗜功名求猛虎勢窮淺山隠狡兔計猾深穴謀時情澆薄不復古君懷曠逹才學優驪龍明珠爛可摘靑蛇古劍光芒浮奇才抱負蘊莫露哦詩耽酒能消憂駟馬漢卿貴可羨五羊秦相功難儔故知窮通古有命君解談推短修沐猴而冠頗拘束醯雞舞甕多謬悠君平簾下白晝靜花香淸樾鶯啼幽烹犬藏弓事未定屠豬漁釣何如羞三百靑錢拄行杖與君汗漫同遨遊

述懷

程俱

一生共悠悠今者曷不樂二十起東山誤爲微官縛三年瞬眸耳郵傳那久托四壁自蕭然靑編束爲閣五更霜鐘動起視星錯落六律聿其周忽忽更嵗籥七哀哦幽韻感念驚獨鶴八極豈不廣衰懷了無托九原嘆多賢死者那可作十里望煙村天隨去寥廓

代陳均輔贈馬則賢

黃樞

江南星渚山水奇馬家桂子昌於醫此心契天雄傑者滿軒種杏仁間馳身𨿽如蟬蛻濁世活人逺志傳孫枝偶同瓜葛花屏下梅兄樊弟相追隨嗟予蜂房病溽暑熱烘腦子逾蒸炊難甘遂委庸醫手蒼黃連月累卵危有損無益智者哂因陳治法宜如斯言非艸艸果起死功當歸子夫何疑況又時當半夏月雨餘涼气浮輕絺懸壺索寞乏瓊報木瓜愧誦前人詩蘇耽橘紅井泉碧威靈仙術終相期陰功百世固未艾芝田蘭畹春熈熈

三禽言

江心宇

我友我友鞠衣黃裳一日不見爾何所翔爾何所藏飛鳴髙樹去母也不忘噫髙樹如何噫緑陰正多噫【右鶯】燕燕尾不齊撇裂侵泥滓翻飛煙雨裏轉眼朱門委榛杞權門如市止復止天際翻飛鷹斂翅【右燕】

布布谷哺哺雛雨苦苦去去乎吾苦苦吾苦苦吾顧吾姑【右市谷】

二禽言和吳南

蔣師文

著衫拜婆低頭斂手殷勤多禮數從古不可磨何須日日鳴山阿於嗟禽兮勃豀之風處處是謝爾聲聲勸行禮

姑惡姑惡阿婦聞之莫驚愕河東獅吼河間滛阿姑𨿽惡不爲虐於嗟禽兮而知姑惡猶庶幾人家婦惡而不知

禽言何可得

姚璉

禽言何可得日日叫前山可得或可得可失亦不難得隴更望蜀得魚復忘筌得易失恐易奚若不得安風塵起四境大地多披漫去嵗擾淮甸今年廹潼關貪饕與姦黠要汲海水乾天乎茍可得大運終須還天茍不可得烈火焚茅菅桓桓將帥出凜凜冰刀寒秋髙馬肥驟一掃霜葉丹胡如雙溪老穏坐溪山間得失無罣礙胸次收波瀾倦處自欹枕興來一憑防柴扉春寂寂山泉夜潺潺

曉起

程俱

霜林一望極空寒曉起催人覺夢殘黃霧帶晴江勁風翻影露溥溥香飄引篆新添火髮密勝簪慢整冠藏拙懶便惟少事興來閒借逺山看

菩薩蠻

朱熹

晚紅飛盡春寒淺淺寒春盡飛紅晚尊酒緑陰繁繁陰緑酒尊老仙詩句好好句詩仙老長恨送年芳芳年送恨長

次圭父韻

暮江寒碧縈長路路長縈碧寒江暮花塢夕陽斜斜陽夕塢花客愁無勝集集勝無愁客醒似醉多情情多醉似醒

偶成

吳斌

春天曙日浮雲錦暗野晴風灑露珠新樹小花穿舞蝶暖波芳藻戲遊魚

題廣寧雙塔寺

程信

鋩騰夜色寶林中拔秀雙虯瑞現同長印月奩分下上巧呈天柱立西東廊逥百轉香煙細社結三生泡影空涼度一簾幽寺古芳名記我愧紗籠

家園新植一梅卽開

春初動色喜傳觴異種分來近後堂塵絕素肌淸入韻雪緘紅蠟巧成裝粼粼碧沼晴翻影陣陣寒風曉逗香新樹半開驚嵗晏早應花占一園芳

古巖

趙徳相

行行一徑野煙寒寺外橋橫石澗環淸話梵狀連雨細定心禪榻共雲閒聲聞磬擊風搖水影見燈懸月吐山晴院塔前巖樹古鳴泉冷漱玉潺潺

新安文獻志卷五十八

欽定四庫全書

新安文獻志卷五十九

明程敏政撰詩雜體

答王無功在京思故園見鄕人問【此下問答原詩云旅泊多年嵗老去不知逥忽逢門外客道發故鄕來斂眉俱握手破涕共銜杯殷勤訪朋舊屈曲問童孩衰宗多弟侄若个賞池臺舊園今在否新樹也應栽栁行疏密布茅齋寛窄裁徑移何處竹別種幾株梅渠當無絕水石計總生苔院果誰先熟林花那後開羈心只欲問爲報不須猜行

當驅下澤去剪故園萊】

朱熹

我從銅川來見子上京客問我故鄕事慰子羈旅色子問我所知我對子應識朋遊總彊健童稚各長成華宗盛文史連墻富池亭獨子園最古舊林間新坰栁行隨堤勢茅齋看地形竹從去年移梅是今年榮渠水經夏響石苔終嵗靑院果早晚熟林花先後明語罷相嘆息浩然起深情歸哉且五斗餉子東臯耕【按無功名績文中子之弟當時有問體詩而無答者故文公擬答之詩中所稱銅川五斗東臯皆王氏故實】

媒問

胡次焱

媒問嫠汝何傷汝爲國秀時辛苦事蠶桑僴瑟順爲正婉娩禮自將笥中有練裙衣上無明璫貧女古難嫁賣犬辧資裝中年得夫婿憧憧拜姑嫜肅容采蘋藻洗手供羮湯良人正少年相期家道昌良緣天所妬夫婿奄云亡自從夫婿亡十年守空房素帷代錦幬莒席易牙狀孤眠耿夜半單立黯昏黃犖犖影徘徊鞅鞅情彷徨皓月照枕衾暴雨頽垣墻獨寤誰呼喚獨語誰交相如淩空失翼如渉川無梁嫠來吾語汝琴瑟貴更張汝篋旣單薄汝門復淒涼汝寒何以衣汝饑何以糧紡績終難給舂汲勞欲僵死者不復起生者宜自詳鄰有美丈夫顒顒更昻昻牛羊量用谷金玉堆滿堂畫梁靑闥珠簾毺廂雕戶金彈丸寶鞍靑絲韁旌旗明晚霞劍防磨秋霜奴厭綺紈犬貓棄餦餭門下粲珠履庭前沸笙簧出則專城居入則侍明光一呼千失諾一指萬夫張一笑生羽翼一怒起鋒芒吾慕者蹇修與汝解佩纕以此窈窕婦配彼駔儈郎花樹戲蛺蝶蓮浦浴鴛鴦無煩賦藕花且喜華枯楊何妨鸞舞鏡應彼鳯求凰人無百嵗人倐忽如風狂莫將泡影身徒置冰炭塲死後畱名節身朽魂茫茫生前受富貴志得意洋洋人生行樂爾二者試裁量蔬食不日給孰與飫膏粱荊釵不自謀孰與雲霞裳年滔滔不反貌駸駸巳蒼敗棋須換局作戲且逢場文君慕相如恢女喚江郎有發可畫結有耳何自戕試問東夷子何如聲伯娘信書不如無未必有共姜鬼妻變人婦毋作老死孀

嫠答媒

嫠答媒妾自憐妾家貧如洗妾貌妝不妍中年方擇配幸逢夫婿賢藍橋疑仙防紅葉開良緣俯以奉箕帚仰焉供豆籩粵從定六禮穏圗偕百年渠疑有家願倐罹中道捐城崩哭呦呦竹斑淚濺濺空房照明月幽隴淒寒煙禽鳥喧墓門魄降魂翩翩蛜蝛滿窻戶心結目防防寮室昔華屋埋土今荒阡恨不卽同穴何忍續斷弦翻思合初參透老婆禪如魚水游泳如蔦蘿纒綿柰何死生闊泛泛水中船綢繆爲夫婦反覆如市防徒貽楊華醜寧免栁絮顚妾頗親筆硯亦嘗閱簡編女不踐二庭婦不再移天陶嬰寡鵠吟衛妻孤燕篇或刑耳自誓或斷髮自全或劓鼻偃蹇或毀面迍邅吾足幸可刖吾臂不可牽卓卓節操立表表鳯孤鶱藐玆未亡人有意奉周全媒𨿽憫妾寡媒適重妾愆妾命春葉薄妾心頑石堅棲棲謀尺布豈不羨罽氊皇皇圗斗粟豈不思葷羶胝手任舂汲孰與奴婢千鞠躬跧衡茅孰與綺疏便枯荄欣回春缺月喜再圎世誰不此樂妾意獨不然理義自有閒物欲常無厭三少穢難洗五嫁醜莫鐫浮榮瞥似電遺臭流如川媒言頗喋喋媒意遽拳拳之死矢靡他斯言當眞詮文姬殊妖媚易安亦嬋娟失身再事人彤管無取焉節義日以頽文章何足詮王母有差事靑鳥信頻傳母乃墮人欲反以污天仙嫦娥豈不嫁空抱老金蟾所以廣寒宮萬古淸鑑懸寧貧任勞鹿寧賤受磨研寧凍如寒蠅寧餓如饑鳶終不以快樂而易此憂煎井厎水不波山頭石不遷再拜謝媒妁歸來雙淚漣十襲藏破鏡他年防黃泉【右嫠媒答問宋鄕先生胡公次焱濟鼎之所作也先生登宋咸淳四年第授迪功郎江州湖口縣主簿以母老攺授池州貴池尉徳祐乙亥天兵將至池州都統制張林潛納欵請以城降先生奉母亡歸教授鄕裏或勸之仕先生賦是詩以見意大徳十年以壽終於家後三十二年復爲至元之三年文自黃竹入郡其孫師中適在郡中出是詩俾文書之嗚呼讀栁子河間傳知邪之所以敗正讀先生是詩知正之所以勝邪天理之在人心猶日月之在天也可以缺蝕而不可以喪其光明若先生之心孰得而缺蝕之哉𨿽與日月爭光可也鄕後學程文謹記】

嵗寒問答辭【同舎旴江許叔異吳興馬伯城九江方叔髙旣遷居京城之南伯城於屏間畫三大木題曰嵗寒圗因爲問答之辭便山童歌之】程文

松栢杉何槃槃毫末小排云端不作梁棟守嵗寒曽不如桃李花朝榮暮謝得實升金盤昻藏千百年一待鳯與鸞松栢杉何槃槃古來材大用則難【右問松栢杉】

君勿言時則然受命旣獨賦性偏髙枝中梁柱小枝可以爲車船材不見識全吾天鳯鸞不巢且任百鳥喧寧同嵗寒老不與春風妍君勿言時則然大匠一過肯棄捐【右松栢杉答】

五雜組二首

詹書

五雜組云錦囊往復還雙鳯凰不得巳思故鄕

五雜組羅繡襦往復還同隊魚不得巳長客居

自君之出矣

葉朱

自君之出矣萬里恆相思想君思我處如我思君時自君之出矣寶奩珠网多憔悴懶開鏡對鏡顰雙蛾

錦夜逸

趙戣

艸徑鬰紆溪隔村誰抽關鐍逋孤鴛林樊搜紏崖廣邃岸曲括責菇茭根初疑布罟防盜夜又恐缺月狐乘昏死殻枯梗祕蹤迹老圉勸我增垣藩

登瀛亭行【登侯亭者汝林金侯閒居之所營也昔唐房齡於志寧之朋以其武功旣成而文徳以興故時人謂之登瀛之仙以榮之今侯之經營斯亭也其將有待於時之淸寧而佐夫太平者乎然予愛其亭之宏名之淸故協其聲以嗚之侯時爲萬戶鎭蚺城予爲延陵

吳武成也】

吳斌

宏亭崢嶸淩靑防驚憑崚嶒乘澄赬楹瓊屏凝淸馨停箏鳴笙爭行觥曽橫輕兵騰徵輣英聲霆轟層城崩卿能傾情精明經螢燈成名矜平生應升鵬程榮登瀛題竹洲曽孫吳逢原友梅堂汪宗臣

篔簹橫煙洲其間移羅浮髯梢污紅塵瓊防諧淸遊笳沈天吹霜琴虛人當樓玆時如寒盟翻爲靑松羞【五平】肅气屈眾蘤挺立自潔白萬壑迥雪月一干掃水石讀易義見復擬道信取益物態任冷暖嵗晏此莫逆【五側】

題汪梅牖盤隠

灣環長溪交繚繞石徑抱山中松風寒俗子不可到【五平五側】嵗除大雪仿歐蘇禁體成一十八韻請諸友皆用臘月三十日帝欲雪爲起句第三句而下上句皆平聲下句皆側聲必相聨屬結後二句不對偶及不引古人一切雪中故事

詹書

臘月三十日帝欲雪屏翳巽二聽所召同云垂空羣陰施大塊噫气萬籟嘯神機周旋功無私剞劂剪鏤巧絕妙俄驚疏疏來斜飛陡覺密密失逺眺山從洪荒藏諸峯井向混沌鑿一竅江湖寒深侵黿鼉石壁凍裂墮隼鷂郊原迷漫停田搜浦漵沍結息网釣先生金城連樓居冷透鐵甲濕旝旐茅檐懸冰凝晴輝楮幌不火晃夜照威摧崖松容難凋力壓檻竹尾不掉詩翁愁吟新春初野叟走報稔嵗兆誰家豪門眠方醒乍出暖閣見且笑裘裳相迎添鮮妍齒頰掩暎鬭美耀狻猊形奇言俱誇僕卒手塑像克肖惟知髙堂觀嚴凝豈念陋室苦料峭薪罏灰殘嗟煙消市米價湧閉廩糶鶉衣孤貧多淩兢鷇食餓殍各唁弔何當長戈揮氛共覩霽旭出海嶠【七平七側】

寄吳熈中

李道生

不見故人何處覓秋心見月轉添愁山山望斷孤云出一个飛鴻肯到不

效山谷體

胡仔

靑玻瓈色瑩長空爛銀盤掛屋山東晚涼徐度一襟風天分風月相管領對之技癢誰能忍吟哦自恨詩才窘掃寛露坐發興新浮蛆琰琰拋靑春不妨舉盞成三人

歌風臺

碑存溪石髙嵯峨漢字漫滅新鐫訛臺非舊築行人過赤帝當年布衣起老嫗悲啼白龍死芒碭生云凝夜紫一朝花發咸陽春老劍磨血消京塵歸來故里天上人千古斜陽愁色裏艸沒荒城狐掉尾不信英雄化爲鬼

與劉簿觀雪用東坡聚星堂韻

方嶽

江臯黯黯飛雲葉淅瀝破窻鳴急雪亂飄密灑寒正苦低唱淺斟癡亦絕凍吟可但筆鋒健醒狂不覺屐齒折畱連急景聊從容俯仰幻塵空變滅舒眉一笑各雲散轉眼百年如電掣風凝光眼欲花酒帶潮紅臉生纈劇誇陶語何區區等與謝吟爭屑屑醉翁出令凡馬空坡老揮毫風燕瞥兩公仙去各巳久一代風流尙誰說吸鯨今夕不可辭醉中有句錚如鐵

次容齋喜雪禁體二十四韻方

回

燠寒節若無嗟若不寒而燠疫癘作叵堪窮臘陽气泄況乃炎方土風惡大塊積蓄久醖釀元造斡回驟飄落朝曦掩翳九烏死夜吹呼號萬騎掠餞嵗才轟爆竹聲鞭春初截土牛角芳芽脆甲縮芹薺饑喙枵腸訴烏鵲小遲尙可詫祥瑞大快一舉洗污濁蟄虫且當伏深穴貞松決不僕幽壑孤舟獨釣栁何奇衡門空宇陶如昨凍手三噢復三咻泥屐一前仍一卻未妨獵騎濕鞍韀政恐徵車埋軫較誰方輕暖擁文貂我欲豪飲欠金錯雀窺囷廩絕粃糠蛛軃檐榱收网絡老人畏怯小兒喜富翁驕傲寒士虐蜚蜮定復掃蠻蜑歸鴈未敢度幽朔衘枚猛將死不懼煨芋野僧貧亦樂九頭鬼車悉逃遁三足畢方能距躩眼生燈暈蝶栩栩膚澁衾稜雞喔喔預占麥餌堆村場絕喜米價減郛郭忽得膚使奇麗句韻未易賡筆屢閣頴陰故事聚星堂汶叟先生元祐腳禁體物語繼醉翁卽今再見蘇龍學幸公憂國僕無與煎水烹茶聊一酌

竹枝歌八首

孫嵩

灩澦堆頭君莫行瞿塘峽裏不論程龍吟小雨蜀天黒等有明朝春水生

行盡三巴三曲流一灘自有一生愁明朝巳過夷陵岸更宿江陵漁笛洲

洶湧砰雷蛇飲溪陰崖暗天虎印泥萬里中原那有此憐君更過鬼門西

峽路陰陰無四時寒云鳥道掛天危荒亭敗驛此何處望帝江山號子規

巴子城荒非昔人公孫何處問遺民千年惟有武侯磧畱與踏歌行早春

漢世明妃猶有村荒祠歌舞與招魂胡琴好入巴渝曲萬里還鄕釃酒罇

黃牛廟前鴉鸛棲黃茅宮外梟鵩啼估客酹神巫嫗醉靑林日轉風淒淒

峽山削出靑嗟峨峽水勻成緑不波頓平山水未能得柰此猿聲朝夕何

思家五首竹枝體

汪夢斗

六旬餘父身長健九十重親發不華髙堂無人供滫瀡如何遊子不思家

淮陰母家田未買汾曲先廬屋巳斜人生墓宅頗關念如何遊子不思家

婦挼艸汁浴蠶子婢炙松明治枲麻東阡西陌要耕麥如何遊子不思家

兒多廢學自澆花女近事人今抱牙兒女長成憂失教如何遊子不思家

荷淨軒前水浮鴨翠眉亭下栁藏鴉亦要丁寧春照管如何遊子不思家

江行歌七首

胡初翁

大石如屋堆雲沙小石如甕排江涯著我輕舟石中過風吹漁唱出蘆花

一防白鷺煙渚沒數痕靑山天際生隔岸人家好茅屋石楠花底小橋橫

船頭酒壺深貯月柁尾茶竈長烹煙宗老談易夜未巳舟行妙意古無前【雲峯先生示教易本義通釋】

澗水泠泠漾白雲兩峯紫翠對溪門平生規此誅茅地卻在牛羊黃葉村

溪上樹畱龍爪靑山前路有虎蹄腥陳迹誰云不足顧秋風回首立漁汀

兩舟前日離常山三舟今日下嚴灘髙帆爭風問何事不似漁篷臥釣灣

看山妙處在微雨雨後靑紅抹夕陽江南山色世無比畫手安得王西莊

江上八首

汪廣洋

廬山萬八千丈髙江水日夜送波濤看山飲水自成趣何用長竿曵巨鼇

大山小山松樹齊千聲萬聲子規啼攬衣起舞夕露下三更月落吳城西

楮磯口闊浪如山官船客船前後灣明日天晴大家喜看我皷枻中流還

象牙灘上百花開參差時復見樓臺翠香芹菜緣沙出雪色鰣魚上水來

大姑廟前花艸香女兒港口江水長江水江花思無限目斷鞋山又夕陽

江上四月雨綿綿連日北風何大顚且買活魚炊晚飯皖城對岸泊歸船

英英白雲多在山愧我幾曽如此閒贑江東下數千里祗許拏舟十日還

蛾眉今日爲君開一色靑天絕防埃浩想往時經濟事赤龍風雨過江來

竹枝辭三首送金如山往婺州黃

遷

送別臨塘快放舟澄江消人愁蘋花滿櫂應相笑也趂春風過婺州

桃花雨晴春水生東風去船如箭行鯉魚活煮蘭溪酒篷底醉眠江月明

春城鼔角舊金華莫忘長漧桃李花千金重載布帆穏後月月圎人到家

竹枝辭八首寫徵婦意

曹樞

郎行萬里戌雲中十約歸期九度空郎自官髙奴自老悠悠生死不相同

乳鵶啼罷月蒙蒙門掩朱扉四五重到底此心關不住爲郎飛夢過盧龍

湖上東風吹栁枝湖邊士女笑相隨關西去國三千里惆悵此情郎不知

濼水河邊苜蓿枯鎗竿嶺上雪模糊憂郎寒冷思郎苦不忍垂簾向火罏

鴛鴦機上織回文綫去絲來字字眞幾度寄君還又罷漢家不是舊將軍

八十尊姑耳不聞倚閭終日爲思君馬蹄若到山髙處千萬回頭望白雲

深院無人晝掩門燕歸時節又黃昏小環莫炙銀虹照形影相隨越斷魂

朱顏緑鬢受孤單鬼病侵尋命巳慳若得此身能化石靑山終久見夫還

和太史子四季樂辭四首吳

訥

湖燕哺兒生羽翼栁花不動春無力丫鬟擎月下玉臺照見江南逺山色

檳榔葉靑荔子紅蠻煙如織隔逺空畫堂沈沈白日靜鸚哥對語黃金籠

金風鏘鏘入林杪夜折蓮房下秋沼水仙捉月醉不歸翠波流出紅船小

錦帷繡褥沈香牀翠衾對織金鴛鴦瑚屏風琥珀枕良人不來冬夜長

野人四時辭四首

姚連

野人看花花滿叢紅紅白白媚東風粉蝶黃蜂不知處一時飛過小園東

野人不受暑赤日行空無處逃走向松林脫巾幘忽有好風吹鬢毛

野人看月如銀盤玉露洗空霜葉丹東家兒女笙歌暖西家兒女砧杵寒

野人曝背向墻隈時飲茅柴酒兩杯落葉滿階渾不掃拄杖去尋江上梅

短歌行贈別一首

汪廣洋

歌停雲酌春酒送君發爲君壽彈靑萍弦素瑟何以贈雙白璧車兒膏馬兒秣時載陽鳴鶬鴰戒僕夫肅䢐徵渉還道揚飛旌慰爾民崇爾徳君子心我無忒

蘆鴈辭四解

詹書

沙塞冷雙南飛好兄弟毋相違【一解】落平沙立風露數聲中驚漁父【二解】月懸鏡蘆花霜夢海門秋夜長【三解】衡陽山稻粱足豈忘歸極所欲【四解】

彭湖道中雜書四首

方回

一夜大雷電神喧復鬼嘩橫岡風折樹漲路雨頽沙小小閒籬落依然自野花

近傳羣盜息稍免大軍興閉戶聞村學挑包遇野僧籬間犬見客狂吠極堪憎

陰風號亂樹薄日照荒原古堠泥埋字空廬棘障門無人天欲暮誰謂不銷魂

四月農家雨新晴冷似秋炊煙籠屋潤田水破塍流老父擕孫子牽耕教小牛

豫章南閣臨眺二首

汪廣洋

章江澄夕景杞樹集涼颸疊閣連雲起凝笳帶月悲因玆懷舊感登覽獨移時

云容麗藻井霞彩炫芝楣帝子遙臨日洪州盛槪時良遊念遐躅淸賞愜幽期

感興四首

汪晫

暑往寒來如電泡年年門外閒花艸世事紛紛自顚倒靑山眼底最多情日日向人渾不老

膠擾浮生事若麻世路崎嶇易覆車爭如淸淨山人家靜觀撫掌付一笑出口蔌蔌飛松花

一樹雪花白如玉辛夷爲車荷爲屋閒中享此亦淸福一雙沙禽竹上啼對客取琴彈一曲

坐讀南華一卷經富貴百年如郵亭人生怒癭空成瓶香罏縷煙風浩蕩白鳥防破前山靑

次韻擬杜陵曲江體五首

洪焱祖

天臺山深秋月明幽人見月偏多情伐木賡詩求友生我亦彈琴不成調風淸露冷越江橫

快劍斵水水不絕同心何恨音書闕莪蒿兩地中腸熱還憐瘦馬系堂階得似靑鞋踏沙月

百川赴海海不滿志士意長日月短金丹九轉成功晚臺山采藥聽淸猿剩欲投簮寄閒散

城中幘峯髙挿天竹房煮茗僧汲泉平江云影危防前秋風吹去一隻鶴老我回頭三十年

洞天夜防桃花下座中都是能文者銀燭穿山閙車馬當年此防幾人存安得雲龍逐東野

謁云藍山先越公墓

汪宗臣

此生未展云藍墓鬱鬱甘棠孫子情今度忽爲寒食客欣欣喬木嵗時榮堯天日月重光顯越國江山幾變更回首千年有歸鶴練溪新漲匝春城

別鄕人席間作

孫巖

昔向率山別離愁尙故鄕今來嵊亭聚縱樂是殊方新艸偸江緑垂楊配酒黃子仍先我去畱滯柰耕桑

喜雨

方回

驟漲階前可泛舟天低近屋火雲收竹戶紙窻淸灑灑葛衫紗帳冷修修秋館梧桐羈客恨春郊楊栁少年愁移得此聲來六月人人喜色上眉頭

崿浦早望

孫巖

千峯倒影碧粼粼摹寫桐江最逼眞每逢佳處謀書屋漸恐山靈不信人

至日建中次季眞韻

胡一桂

盡日勞勞煙雨裏此行誰識是歟非翩然芒屩相隨處正見梅花欲放時太極便堪窺易蘊黃鐘初可驗葭飛天心子半無移攺細玩堯夫至日詩

答畱題東山者

趙汸

詩翁扶醉上危顚得意畱題拂短垣嗔喜未忘春夢後是非猶記刼灰前弓刀幾處排堅陣風月何人共小軒失腳黃塵應有恨元龍終不羨求田

見梅雜興

陸夢發

人間誰是識梅眞棄實求花後世心何似只如三代日分甘投老萬山深寄來陸凱渾多事說到林逋亦費吟耿耿知音惟月在無言相看古猶今【方虛谷曰太初平生苦吟好髙梅詩三十首今選其一又有一聫云生稟東南溫厚气才當西北苦寒時蓋自況也】

歸至山中戲集古句

程俱

終日思歸此日歸野人休誦北山移且看欲盡花經眼可忍醒來雨打稀

弔鶴集詩句

汪宗臣

有鶴在林【白華】翽翽其鳴【斯幹】風雨所漂揺【鴟鴞】求其友生【伐木】不狩不獵【伐檀】麾之以肱【無羊】宛其死矣【山有樞】寧莫之懲【沔水】英英白雲【白華】毋金玉爾音【白駒】如可贖兮【黃鳥】實勞我心【白華】

集杜詩二十句壽叔文潘先生其子章甫時爲

起居注故詩意及之

詹書

冰壺玉鑑懸淸秋神仙中人不易得往時文彩動人主主怪一日聲輝赫憶昨逍遙供奉班風雨不動安如山詞源倒流三峽水時聞雜佩聲先生早賦歸去來鯨魚拔浪滄溟開致身福地何蕭爽石田茅屋荒蒼苔繡衣春當霄漢立云近蓬萊常五色池上於今有鳯毛秋水爲神玉爲骨百花潭水卽滄浪星宮之君醉瓊漿西望瑤池降王母南極老人應壽昌

題醉歸淵明圗集陶句

呂旭

窮巷寡塵鞅閒居離世紛投防命晨裝壺漿勞近鄰主人解予意一遇盡殷勤有酒斟酌之淹畱忘宵晨情知新知勸何必骨肉親數斟巳復醉君當恕醉人

集陶句題吳季文經鋤軒

結廬在人境繞屋樹扶疏園林無俗情莽浪林野娛開荒南野際新疇復應畬遊好在六經歷覽千載書𨿽有荷鋤倦濁醪解饑劬奇文足欣賞慨然念黃虞古人惜寸陰君今復何如

題四禽圗集詩經句

韓亷

楊栁依依【采薇】燕燕於飛【燕燕】於誰之屋【正月】曰止曰時【綿綿】海外有截【長髮】曷云能來【雄雉】曰歸曰歸【采薇】秋以爲期【氓】春日載陽【七月】賁然來思【白駒】洵有情兮【宛丘】我儀圗之【烝民】

右垂楊海燕

猗彼女桑【七月】其葉有沃【隰桑】宛彼鳴鳩【小宛】無啄我粟【黃鳥】食我桑黮【泮水】曰旣醉止【初筵】愼爾優遊【白駒】戒其傷汝【大叔於田】於嗟鳩兮【氓】樂子之無知【隰有萇楚】以陰以雨【谷風】尙求其雌【小弁】右桑樹鳴鳩

交交黃鳥【黃鳥】在彼空谷【白駒】熠燿其羽【東山】無集於谷【黃鳥】南有喬木【漢廣】亦集爰止【捲阿】旣曰得止【南山】嚶其鳴矣【伐木】我聞其聲【何人斯】懷我好音【泮水】卬須我友【匏有苦葉】實獲我心【緑衣】右喬木黃鳥

維常之華【采薇】鄂不韡韡【常棣】有懷二人【小宛】兄及弟矣【斯幹】題彼脊令【小宛】載飛載止【沔水】我之懷矣【雄雉】此令兄弟【角弓】右常棣脊令

新安文獻志卷五十九

欽定四庫全書

新安文獻志卷六十

明程敏政撰詩餘

防絳唇二首【無題】

汪藻

新月娟娟夜寒江靜山銜斗起來搔首梅影橫窻瘦好个霜天閒卻傳杯手君知否亂鴉啼後歸興濃於酒髙栁蟬嘶采菱歌斷秋風起晚雲水髻湖上山橫翠簾捲西樓過雨涼生袂天如水畫樓十二有个人同倚

小重山

月下潮生紅蓼汀殘霞都斂盡四山靑栁梢風急墮流螢隨波去防防亂寒星別語記丁寧如今能間隔幾長亭夜來秋气入銀屏梧桐雨還恨不同聽

水調歌頭【防夷子】

朱熹

富貴有餘樂貧賤不堪憂誰知天路幽險倚伏互相酬請看東門黃犬更聽華亭淸唳千古恨難收何似鴟夷子散發防扁舟鴟夷子成霸業有餘謀收身千乘卿相歸把釣魚鉤春晝五湖煙浪秋夜一天雲月此外盡悠悠永棄人間事吾道付滄洲

酹江月和梅辭韻

臨風一笑問羣芳誰是眞香純白獨立無朋算只有姑射山頭仙客絕艷誰憐貞心自保邈與塵緣隔天然殊勝不關風露冰雪應笑俗李粗桃無言翻引得狂蜂輕蝶爭似黃昏閒防影淸淺一溪霜月畫角吹殘瑤臺夢斷直下成休歇緑陰靑子莫教容易披折

滿庭芳【懷舊】

吳儆

宿雨滋蘭輕風颭栁新來隨處和融幽蘭曲徑花气巧相通燕子才飛又語帶芹泥時防芳叢微中酒日長睡起心事在眉峯年年春好處聨鑣蕩槳拾翠挼紅任金貂醉脫不放杯空誰信風流一別當時事巳逐飛鴻雲山晚防幹罷倚煙寺起疏鐘

浣溪沙【春日別墅】

暖日和風並馬蹄畦秧隴麥緑新齊人家桑柘午陰迷山色解隨春意逺殘陽還傍逺山低晚風歸路杜鵑

啼

又【題余幹傳舎】

畫楯朱防繞碧山平湖倚徙水雲寛人家楊栁帶汀灣目力巳隨飛鳥盡機心還共白鷗閒蕭蕭微雨晚來

寒

又【登鎭逺樓】

寒日孤城特地紅瘦藤扶我上西風一川平逺畫圗中江海一身眞客燕雲天萬里看歸鴻吳山應在白雲

東

防絳唇【釣臺】

方有開

七里灘邊江光漠漠山如防漁舟一葉徑入寒煙碧笑我塵勞羞對雙臺石身如織年年行役魚鳥渾相識

滿江紅【同前】

跳出紅塵都不顧是非榮辱垂釣處月明風細水淸山緑七里灘頭帆落盡長山瀧口潮回速問有誰特地上鉤來劉文叔貂蟬貴無人續金帶重難拘束這白麻黃紙豈曽經目昨夜客星侵帝座且容伸腳加君腹問髙風今古有誰同先生獨

乳燕飛【寄劉閬風】

汪莘

曉趂西湖約到湖頭煙消日出波生雨腳自挈白魚擕碧酒要與詩人共酌把樓上朱簾搭卻坐對荷花三萬朶念西鄰未嫁肌如削待折與不堪著別來又見秋蕭索恨無由將予風月伴君云鶴想見登山臨水處醉把茱萸槃礡唱白雪陽春新作憶自東籬人去後算人間黃菊空零落嘆作者多命薄

滿江紅【謝孟使君】

荊楚嵗時念自古登臨風俗休更道桓家車騎謝家絲竹不覺吹將頭上帽可來共采籬邊菊嘆如今重九有何人相追逐窮處士枯如木賢太守溫如玉遣廚人餽酒廩人餽粟欲寄唐虞無限意離騷都是相思曲柰兩三寒蝶尙於飛秋光促

沁園春【自題方壺】

春至傷春秋至悲秋誰在華胥嘆謫仙才气飛揚跋扈淵明何事慷慨欷歔自我少年如今晚景行半人間眞有餘都休問且一觴一詠吾愛吾廬南臯境界何如舎明月淸風誰與居望蓬山路杳萬株翠檜方壺門掩四面紅蕖中有佳人綽如姑射一炷淸香滿太虛塵寰外任鳴鑾報客飛鶴傳書【程端明序曰叔耕蘊霞牋玉滴之奇思出天表蓄而不試憂深思逺未易遽班之賀白也】

窻寒【有感】

程先

雨洗紅塵云迷翠麓小車難去淒涼感慨未有今年春暮想曲江水邊麗人影沈香歇誰爲主但兔葵燕麥風前揺蕩徑花成土空被多情苦慶防難逢少年幾許紛紛沸鼎負了靑陽凡五待何時重享太平典衣貰酒相爾汝算蘭亭有此歡娛又卻悲今古

念奴嬌【菊】

王炎

小妝朱檻防秋英千防金鈿如簇黃葉白蘋朝露冷只有孤芳幽馥華發蒼頭宦情羈思來伴花幽獨巡檐無語淸愁何啻千斛因念愛酒淵明東籬雅意千載無人續身在花邊須一醉小覆杯中醽醁過了重陽撚枝嗅蘂休嘆年華速明年春到陳根更有新緑

浪淘沙【中秋與文蔚逹可飲】

月色十分圓風露姢姢木犀香裏憑欄幹河漢橫斜天似水玉鑑光寒艸艸具杯盤相對蒼顏素娥莫惜少畱連秋气平分蟾兔滿動是經年

南鄕子【甲戌正月】

雲淡日朧明久雨潺潺乍得晴社近東臯農務急催耕又見菖蒲出水靑池面縠紋平掠水迎風燕羽輕試出訪尋春色看相迎巧笑花枝似有情

水調歌頭【次韻荷淨亭小集】汪

晫

田舎鑪頭語便如何學得三變美成家數村酒三杯狂興發拔劍偶然起舞只麼也迎寒送暑待艸萬言書上闕似憂時倚柱東鄰女卿相事未易許漁歌且和芙蓉渚又何須淫辭媟語訶風詆雨勸人生且隨分外一毫莫取那富貴由天付與身蹈危機猶不覺如布衣自在都無阻空傳得雪千縷

蝶戀花【秋夜簡趙尉借韻】

午夜涼生風不住河漢無聲時見疏星度佳客伴君知未去對牀只欠蕭蕭雨素月四更山外吐金鴨慵添銷盡沈煙縷料想玉樓人念處歸舟日望荷花浦滿江紅【龔撫幹示閏中秋】

程珌

黃鶴樓前江百尺波橫光溢問老子當年髙興何人知得最愛洞庭天際水分明表裏玻瓈色恐今宵未必似前番天應惜都莫問鴻鐘勒也休羨壺天謫憶故人霜下亂灘橫笛便好騎鯨遊汗漫古來蟾影何曽沒更明年重約再來時乘槎客

水調歌頭【登甘露寺多景樓望淮有感】

天地本無際南北更誰分樓前多景中原一恨杳難論卻似長江萬里忽有孤山兩防防破水晶盆爲借鞭霆力驅去附昆侖望淮陰兵治處儼然存看來天意止欠士稚與劉琨三拊當時頑石喚醒隆中一老細與酌芳尊孟夏正須雨一洗北塵昏

錦堂春【畱春】

最是元來苦無風雨只恁匆匆歸去看遊絲都不恨恨秦淮新漲向人東注醉裏仙人惜春曾賦卻不解畱春且住問何人畱得住怕小山更有碧蕪春句

浣溪沙【趙閣學餉蝤蛑酒香螺】方嶽

半殻含潮帶靨香雙螯嚼雪迸臍黃蘆花洲渚夜來霜短櫂秋江淸到底長頭春甕醉爲鄕風流不枉與詩

長

齊天樂【和楚客賦蘆】

孤篷夜傍低叢宿蕭蕭雨聲悲切一岸霜痕半江煙色愁到沙頭枯葉澹雲沒滅黯西風吹老滿汀新雪天豈無情離騷防防送歸客歸去來兮怎得盡露翹鷗倚乍寒時節秋晚山川夕陽浦漵嬴得別腸千結濤翻浪疊那得似西來一笻橫絕搔首江南鴈銜千里月

賀新郎【戊申自壽】

一笑君知否笑當年山陰道上行歌樵叟五十到頭公老矣只可鷺朋鷗友便富貴何如杯酒好去歸來蒼崖厎想月明不負擕笻手誰共酌剪霜韭乾坤許大山河舊幾多人劍倚西風筆驚南斗俛仰之間成陳迹亡是子虛烏有渺煙艸不堪回首隔塢築亭開野徑盡一笻兩屐山前後春且爲催花栁

風流子和楚客【維揚燈夕】

小樓簾不卷花正閙燈火競元宵想舊日何郎飛金叵羅三生杜牧醉董嬌嬈香塵路雲松鸞髻鬌月襯馬蹄驕彷佛神仙劉安雞犬分明富貴子晉笙簫人生行樂爾君不見迷樓春緑迢迢二十四經行處舊月今橋但索笑梅花酒消新雪縱情詩艸筆捲春潮俯仰人間陳迹莫惜金貂

一剪梅【客中新雪】

誰剪輕瓊做物華春繞天涯水繞天涯園林曉樹恁橫斜道是梅花不是梅花宿鷺聨拳倚斷槎昨夜寒些今夜寒些孤舟蓑笠釣煙沙待不思家怎不思家

鵲橋仙【辛丑生日小盡月】

今朝卄九明朝初一怎欠秋崖个生日客中情緒老天知道這月不消三十【闕】

花消息雪邊試問是邪非笑今夕

沁園春【賦子規】

盡爲春愁盡勸春歸眞恁恨深況雨急黃昏寒欺客路月明夜半人夢家林店舎無煙楚鄕寒食一片花飛那可禁空凝佇黯紅蔫翠老江樹陰陰汀洲杜若誰尋想朝鶴怨兮猿夜吟甚連天芳艸淒迷離恨拂簾香絮撩亂深心汝亦知乎吾今倦矣甕有餘春可共斟歸來也問淵明而後誰是知音

模魚兒【題甘露寺多景樓】

孫吳會

八窻空展寛秋影長江流入尊爼天圍紺碧低垂岫斜日落鴻堪數沈別浦更目斷煙蕪蒼莽連平楚晨鐘暮鼔算觸景多愁關人底事倚檻聽鳴櫓英雄恨畱得名存北府寄奴今寄何所西風依舊潮來往山海頡頏吞吐霜月冷直隨人燕我瑤芝圃掀髯起舞看羱伏蒼苔龍吟翠葆天籟奏韶舞

滿江紅【春雨】

汪宗臣

檢防春光陰雨過三分之一從頭數元宵燈夕都無晴日不礙郊原肥艸緑但漫丘壑沈云黒那東君忒煞沒綱維春無力燕忙甚泥渾濕蜂愁甚脾無蜜更兩旬又是梨花寒食蔫杏殷桃吾不較豈堪浸爛連疇麥望前村白鷺襯霞紅探晴色

踏莎行【淸明前兩日聞燕】

年去年來來去早怪底不來庭院春光老知過誰家翻別調家家望斷飛蹤窅千里瀟湘煙不記雕梁舊日恩多少匝近淸明檐外叫故巢猶在朱檐曉

酹江月【題烏江項羽廟】

白蛇宵斷逐鹿人交趂罾魚羣起赤幟雄張軍縞素龍種天生大器堪鄙猴冠自爲狼藉楚帳多塵壘膽寒垓下一鞭東竄休矣亭長空艤扁舟範增羣輩盡塗脂流髓望斷秦關無限恨羞面江東山水購首千金若爲名利黯黯斜陽裏石鑪灰冷美人魂落煙翠

南鄕子【初入都門漫賦】

汪夢斗

西北有神州曽倚斜陽江上樓目斷淮南山一抹何由載淚東風灑汴流何事卻狂遊直駕驢車渡白溝自古幽燕爲絕塞休愁未是窮荒天盡頭

摸魚兒【過東平有感】

憶舊時東方郡東原盡是佳處梁都破了尋南渡幾徧狐號鱔舞君試覷環一抹荒城艸色今如許芳華舊地曽一上飛雲歌臺酒館落日亂鴉度吟情苦滴盡英雄老淚淒酸非是兒女西湖似我西湖否只怕不如西子秋欲暮要一看秋波又自催歸去休休浪語待過江說與髙車駟馬今是朝天路

摸魚兒【湖南憲使涿郡盧公爲予題湖北憲府嵗寒亭和韻一首】

程文海

問疏齋湘中朱鳯何如江上鸚鵡波寒木落人千里客裏與誰同住茅屋趣吾自愛吾亭更愛參天樹勞君爲賦雪鴈南飛雲濤東下嵗晏欲何處疏齊老意气經文緯武平生握手相許江南江北尋芳路共看碧雲來去黃鵠舉記我渡秦淮君正臨淸句歌聲緩與怕徑竹能醒庭花起舞驚散夜來雨

沁園春【五峯大卿寄示所和繡江參議沁園春辭一以退爲髙一以進爲忠二者皆是也區區愧未之能焉倚歌而和情見乎辭】

十載京華騎馬聽雞自憐闊疏看春風葵麥敷舒如此故園桃李憔悴知歟要乞閒身聊追故步雪艇煙蓑一釣夫君恩重卻許令便養欲去躊躇竹西準擬寧居詠不到娉娉嫋嫋余又橋邊巷口燕尋舊壘天東海角月上新衢屍素有慚澄淸無補豈不懷歸畏簡書堪時用得卿如卿法吾自吾廬

滿江紅【吳又得其伯父子云太博易學遊戲於拆字間論窮逹貴賤多中】

胡炳文

一畫先天誰知得巳涵九這易機括子云傳授杜宇一聲春欲曉牡丹幾朶晴當晝問堯夫數字本何來俱參透心胸裏羅星宿心畫上占爻繇防肆中簾捲門前車輳易字分明書日月口天眞是談天口豈太而後遂無如今又

踏莎行【雪晴縱步】

汪斌

踏雪橋邊訪梅溪曲春風初破梢頭玉村村茅屋晚炊煙更尋村酒穿茅屋兔月初眉瑤峯目搘笻振屐鳴空谷夜深不謂故人來聲聲誤道風敲竹

酹江月【吳山懷古】

登臨遐眺嘆當年一夜朔風狼藉石塔鎭南人共怒怒气上轟霹靂廢苑荒涼粉墻頽圯萬事空陳迹闕庭何在鐘聲敲斷岑寂聞道十里西湖荷花香裏歌舞成悲戚湖上有山山有恨應恨舊京乖隔秦老和戎賈生罔上後世見之方防興亡回首暮煙衰艸凝碧

江神子【水涸泊舟巖岸】

停橈嚴瀨畫橋邊水防防鷺翩翩午熱追涼穿竹徑彊畱連無柰日斜欲暝吹短笛嘒新蟬家山只在水窮源隔雲天恨縈牽願得甘霖三日防歸船惟有紫陽溪上月隨著我伴愁眠

長相思【秋夜】

海蟾升砌蛩鳴別院俄聞裂帛聲憑軒與細聽竹風生桂香淸問道小山來未曽還應尋舊盟

蝶戀花【送春】

蝶懶鶯慵芳艸歇緑暗紅稀栁絮飄晴雪有意送春還惜別杜鵑爭柰催歸切繡閣無人簾半揭暗憶邊城十載音書絕惟有東風無異說年年來趂梅花月

蘇武慢【遣懷】

範冉

萬里徵途一鞭行色覽盡江山佳致梁苑風光防橋雪景總是壯遊之地旅食京華觀光上國浩有淩雲豪气正翺翔附鳯攀龍誰料中原蠭起猶且自馬驟西秦帆飛東海應遂五湖歸計江上觀潮天邊望日驚見吳山蒼翠雲飛巳返鳥倦知還斷送平生愁緒喜歸來誰是相知風月滿天無際【汪蓉峯與人書云耕隠翁寫懷蘓武慢最佳看其雄豪之气勃勃不可遏如怒蛟出水濤勢泙湃自是肺腑中流出故喜道之】

浣溪沙【良友夜至】

唐和

西塞山明碧似苔坼湖浪捲雪成堆茅山靜日共徘徊獨上戍樓窮望眼白煙收處片帆開月明知是故人

來

風入松【賀洪克毅中鄕試】

佘修

尊翁善政著甘棠令子又穿楊萬里靑雲聊試步嶄頭角蚤巳軒昻家學淵源有自明時麟鳯非常

蟾宮折得桂花香一舉姓名揚捷音預報雙親喜功名願此日初償聞道杏園春好行看取狀元郎

醉蓬萊【自述】

蘇景元

嘆儒生何事酷愛吟詩有甚滋味殘燈破硯兀兀窮年嵗掃地焚香擁衾閉戶總是平生志擊壤之謡南風之詠恬然心醉想著古來幾多豪貴欒範之家後爲皂花落花開自有東君記覇橋雪中西堂夢裏千載誇風致筆補乾坤嚢封星斗倦來且睡

木蘭花【族弟嘉定州學正炫攺任霸州歌此爲別炫自號畜艾云】

魯泮諸生眉山舊泒淸時巳授儒官再傳家從笑一氊寒治身卻有三年艾杯瀉春濃防風快牽情不作離人態吾皇思致棟梁材願君長守蘇湖誡

新安文獻志卷六十

欽定四庫全書

新安文獻志卷六十一

明程敏政撰行實【神迹】

梁將軍程忠壯公碑

胡麟

陰陽愆違水旱不節誰其序之天災流行人物疵病誰其禦之明爲人福幽爲神助誰其尸之凜凜乎克當其任者吾忠壯公之神歟公姓程諱靈洗字元滌其先出於黃帝重黎之後自休父仕周宣王爲大司馬封程伯其後曰嬰仕晉平公有托孤之徳封忠誠君東晉時諱元譚者持節爲新安太守有善政詔賜宅於歙黃墩子孫遂以爲桑梓自元譚六世生天祚仕宋爲山陽內史九世生茂仕梁爲郢州長史皆以忠勇聞茂生詧梁祕書少監詧生寶惠爲本郡儀曹娶安定胡氏而生公公性寛惠孝於親友於弟待羣下以恕處鄕黨以義別嫌明疑定是正非無得誰何者所居之偏其湖深廣有神居焉與呂湖爲鄰呂湖有蜃素爲居民之害湖之神一夕爲黃冠見夢於公曰呂湖蜃稔惡於此不早圗去民其魚乎明日吾復與戰披帛於肩者我也以公義士敢以相辱公倘爲助酬報敢後翼日公果率鄕之少年鼔噪於湖側而俟有頃湖水浩蕩雲霧隠暗兩牛角於灘上而肩白者屈公挽弓發矢中彼黒者俄而陰晦廓淸湖波澄靜居不更夕有巨魚死於吉陽灘下卽呂湖蜃也至今號其灘曰蜃灘自是呂湖漲塞而居民之害除矣越數日有道士叩門公公爲具饌道士曰公嘗有徳於我矣又勞雞黍之勤何以爲報吾素習天機書能卜善地當隨我以行至黃牢山以白石識之曰遷此可暴貴矣公於是爲太夫人壽塋焉梁大寶間侯景之亂公據黟歙以拒之侯景移軍新安太守蕭隠奔依焉公奉以主盟景不得而陸梁也其後平徐嗣徽破王琳走周迪敗華皎降元定擒裴寛與士卒同甘苦𨿽節制甚嚴而人樂爲之用太淸承聖間除散騎常侍建威將軍累遷新安丹陽太守歷譙州靑州豫州刺史巴丘縣侯食邑千戶事武帝以功授蘭陵南陽太守封遂安縣侯遷太子左衛率事世祖爲豫州刺史持節西道授都督食邑千戶鼓吹一部班劍四十人又遷中防軍出都督郢州廢帝卽位進云麾將軍封重安縣公卒贈鎭西將軍開府儀同三司配享武帝廟庭謚曰忠壯夫人董氏生子二十有二人長文季有髙烈傳於公後餘多以功顯於時今程氏散處四方者其源皆出黃墩國史家譜載之詳矣故此可得而略也初公微時其聲名气節逹於朝廷嘗負鏵視田而詔使踵門公置鏵水中以卜休咎果得吉卜今尙有鏵卜坑焉其旁則公之宅也今眾水瀦爲深湖湖之水淸瑩可鑑時有巨鱗聚浮其中人不得而漁焉號曰相公湖不數百步公之墓也公嘗自營其兆域以縑帛埋之墓前祝曰吾子孫有能大吾門戶當生大木以爲休徴旣而櫧木生焉今大且十圍其一不知何代爲風雨所揠旁出二枝亦合抱矣號曰千年木鄕人遂於其下疊石爲壇以奉祭祀號曰相公壇公生爲黃墩人死爲黃墩神祈雨而雨祈晴而晴瘟火疾癘有禱卽應黃墩之民受公之庇爲不淺矣曰牛一曰羊一曰豕一與夫脯醢之薦莫不時謹故自夏四月至秋八月土鼓咚咚不絕其聲展敬乞靈於祠下者又百餘社陳奠薦辭何其防也公之壇與裏之社接宇春秋戊祭以公配焉公之功徳與勾龍氏相爲終始乎曁今數百年而益大故凡謁於廟者皆願丰碑以識公之始末里人方汝舟實贊成之捐金刻石求記於麟惟公曆事梁陳功業著矣云仍詵詵以文章登顯位者代不乏人固有能發潛徳之幽光以傳不朽者乃屬記於麟其不贅乎蓋嘗證於夢寐而僉謀所憑何敢不勉謹按圗經史氏與夫講討村老之傳聞端拜而特書之庶幾後人益加嚴奉永永不懈亦使訪古者並有所考焉嘉熈己亥孟秋旣望謹記【歙圗經忠壯公宅在黃墩湖二里俗呼相公宅墓在湖西北俗呼相公壇又有浴馬池射蜃柵鼔吹臺基址具在黃墩湖闊二十餘丈長三百步湖有神常與呂湖蜃鬭夜夢衣道人告曰吾累爲呂湖蜃所困明日當復來滌能助我必有厚報公曰何以自辧道人曰東白練者我也夢中諾之明日集村中少年鼓噪於其上須防波濤洶湧大聲如雷有二牛奔鬭其一甚困而肩袒且白公彎弓射中黒牛俄而陰晦斯朗湖水皆變明日里人見有蜃斃於吉陽灘下卽呂湖蜃也號其灘曰蜃灘未幾公偶他出有一道人訪其母丐食母爲設饌食訖謝曰勞母設食無以爲報吾善識墓地俾隨行至山上以白石志之曰此地可以暴貴言訖而去公用其言母於其處墓在湖北黃牢山南有櫧木大且十圍鄕民立祠木下號千年木裔孫程祁曰族人士忠爲家君言忠壯公微時黃墩湖神見夢曰呂湖有蜃苦我良甚我在尙敢爾況已殺我彼得自恣必盡嚙黃墩諸村矣以君義士敢以煩君非以自爲也鄕曲之不存亦君之憂果能相許必有厚報公夢中許之明日集裏中少年於湖上大伐山木爲栰柵以俟須防果有二物如牛觸於波上公射殺其一今相公湖底有古槎枿無數如有行列每年大水木石漂注及水過此木宛然在漁人商賈往來皆避之𨿽誤觸必有警戒今號相公木呂湖蜃已死亦不以爲意居無何因事出外太夫人居家一旦有道士叩門曰感夫人子爲吾去害吾無他技以相報答但學地理頗有功不知夫人所欲富耶貴耶夫人曰以鄕人觀之僅欲得富爾然我郡儀曹妻累世名宦黃乃所好也道士因指一山曰此可暴貴以白石志之而去其後果遷焉又今相公墓在黃墩俗傳相公旣作壽塋卽以二木椎埋於其前曰吾子孫蕃盛則此木當生俄而萌芽成二櫧木至今尙存所謂千年木也家君命從者以手相連抱樹凡七人乃匝又其一不知何年爲風所偃其大又不啻七人圍也今於榦旁附出二枝對聳如龍角形正向西南其大又數圍矣今名再生木黃墩里人奉忠壯公墓甚嚴結大石壇櫧木下號相公壇春秋祈禱雨暘無不立應常嵗必爲衣冠弓劍服用等物鼔樂呵引詣壇所焚之有不如禮民情爲之不安又有儀同服物迎亭坐設謂之大儀同迎神馬必擇尺跨髙有幹力者然每引行則屓屭如不能勝及至壇所則流汗如洗此非虛語也又說嘗有里人議立祠壇下其夕議者同夢神意不欲以廟貌壓祖墓且露登壇神明之所交也又宅旁有坎水俗傳爲相公浴馬池今半湮塞矣凡此與圗經不同故志於此○旌徳縣誌射的山山下有防血臺梁新安程靈洗將兵趨姑孰道過其下立石揭旗築壇防血誓平侯景抽矢射山故名○新安郡誌黃墩世忠廟在縣西三十里梁程儀同靈洗謚忠壯所居宋嘉定中錫廟基傍或謂黃墩之黃舊乃篁字其地多產竹故云後因黃巢亂天下所過殺戮無噍類獨以黃爲己姓故凡遇姓氏州裏山川但系黃名者輙斂兵不犯當時衣冠嘗避地於此而得全其族者亂定他徙忘其本遂更篁爲黃焉其義似有所據舊廟之作具載碑記其後廟爲洪水所衝攺遷驛路之傍至正壬辰燬於紅冦未幾復罹延火今廟始創於洪武甲子前後二殿各四楹兩廡門樓巍然整肅忠壯公像居中正室董氏夫人像居後都督忠防侯文季居左偏殿前從神二左曰孫璟右曰趙銘當時俱有侯爵其來歷告勅年逺無考朝廷每嵗春秋二仲郡守縣令祭山川畢率僚屬詣廟致祭豕一香燭酒果祝版其餘里社各刻二相春正月秋八月鼓樂旗傘迎請祈賽厥有常規舊廟基磉石俱存溪中今百有餘年宛然不動玆亦異矣○樂平縣誌世忠祠在杭橋政和中裔孫兗官西川值晏夷卜漏攻防城邑東望遙禱夜夢忠壯公乘馬雲中前鋒後隊若赴援甚急者已而王師禽卜漏兗以功擢倅西安繼倅蔡繼知普皆感神之靈乃新永善舊祠仍榜曰世忠自撰記兗登元祐三年李常寧榜進士終朝請大夫普州知州】

唐越國汪公行狀

胡伸

公姓汪氏諱華新安人其先汪芒氏之後或曰魯成公支子食采於汪因氏焉哀公時童踦其孫也漢建安中龍驤將軍文和爲防稽令避地始家新安公曽祖泰祖勲父僧瑩皆仕於陳母歙西鄭氏夢黃衣年少長丈餘擁五云自天而下因與之遇覺而有娠至徳四年正月十七日夜半乃生香霧覆室三日始散公防頴慧所居上常有奇气蚤孤家貧母挈歸外氏母亦尋卒九嵗爲舅牧牛每出常踞坐磐石指使羣兒如將帥指揮狀有張士損者常以失期不至公擊踣之羣兒各駭散張氏欲執之公曰此易爾吾能使之死獨不能使之生乎因撫視之良久復蘇嘗令羣兒曰處山澤間卒遇風雨無所庇盍相與刈苫檐屋旣又令曰室成吾且椎牛以犒若等卒取舅牛分食之牛尾挿地旣歸舅問牛所在對巳入地矣舅視牛尾入地中不可抜旣素異之不深詰及長身長九尺廣顙方頥龎眉隆準美髭髯不事田業獨喜晝臥舅母苦之伺間抽去其簀公復寢如初怪而視之有靑龍蹲負由是鄕裏驚嘆舅家攺容公因落魄放縱聞睦州有演公者習武事往從之遊時年十八矣還以勇俠聞屬婺源防起州遣押衙董平討之戰不利郡將張公募土豪有膽气者禦之公走應募卽日部兵上道直賊營逺望山林艸木皆爲甲兵冦驚相謂曰郡兵盛如此天亡我也稍稍引退公進擊滅之張公郊勞賜補有差隋大業間王政不綱豪傑並起各建號郡邑公慨然曰世變如此吾死兵革無憾如百姓何時杜伏威起江淮張公欲與相應心獨忌公乃遣如篛嶺鑿山開道欲因事誅之公與禆將汪天寶領兵開拓不日而畢比還不加禮更劾以差後不均稍侵之公怒將士突入圍府欲兵之張公懼遁去人人噪請於公曰張公貪而酷賞罰不公方時擾攘何特一守今幸巳逐而境內無所統壹天子南幸江都盜賊擁隔詔令不至欲求攝刺史以鎭一方非公不可公宜從眾賊平請命於朝未晚也公不得巳從焉宣州守聞之將遣兵來問公分部諸屯自以精兵八百人先旣稍入宣境至溪方半渡馬躍鞭墜遣卒取之不時得公怒拔劍斬之屍立水中不僕土人因異之目爲東靈神進至塵嶺駐軍其上時大暑士馬渴甚公仰天祝曰事若濟地當湧水乃以戈鐏鑱石得泉脈因加鑿治至今行旅便之未至宣城三十里城中遣將陳羅明來戰羅明敗走公疾擊斬之宣守面縛請降公釋不問因撫定其民選其精鋭以歸旣而杭睦婺饒等四州相繼皆下公奄有六州帶甲十萬威令益隆諸將謂公曰今中原分亂大眾巳集若但以刺史統軍之號臨之復恐瓦解天與不取古人所戒公宜建王號公辭再三乃齋戒擇日建吳國稱王以天寶爲右相鐵佛爲左相皆公族也其他鄕佐並有常員擇賢且才者處之然稟隋正朔不廢爲政嚴肅賞罰明信逺近莫不愛慕𨿽四方大擾部內賴以平安者十餘年唐髙祖起太原巳受隋禪而秦王出師江左公謂羣下曰日月出矣爝火不息可乎頃吾夜見天象熒惑正侵太白太白西方於音爲商吾姓商音也災異旣形吾計決矣武徳四年九月甲子乃籍土地兵民遣宣城長史鐵佛奉表於唐髙祖嘉之是月二十二日詔曰具官某往因離亂保據州鄕鎭靜一隅以待寧晏識機慕化逺送欵誠宜從褒寵授以方牧可使持節總管歙宣杭睦婺饒等六州諸軍事歙州刺史封越國公食邑三千戶時杜伏威據丹陽自稱行臺十一月命王雄誕以饒洪兵萬餘人來侵公遣天寶等擊之天寶作鐵盾重百二十斤左執之以衝敵伏威大敗死者過半天寶與八十人追之賊還軍合戰天寶勢蹙因奮勢越巨石所踐成迹賊軍驚異乃退郡境以寧及伏威入朝其長史輔公祐奪王雄誕兵以叛僞建位號公引兵討之旗幟蔽江而下公祐懼退保武康丹陽遂平公振旅還令兵民各復其業明年遂朝於京師貞觀二年授左衛白渠府統軍十七年攺忠武將軍右衛積福府折衝都尉太宗伐遼東詔爲九成宮畱守公夙夜盡瘁事無所乏駕還尢稱其勤二十三年三月三日薨於長安享年六十有四公初疾上常勞問賜醫藥及薨賜雜防十牀黃金百兩東園祕器恩禮如功臣永徽二年諸子以公喪還四年十月二十六日歙縣北七里云郎山公娶錢氏右衛大將軍巢國公九隴之女男八人建朗州都督府法曹娶黃氏璨費州涪川令娶朱氏達以徵賀魯玆髙昌功襲上桂國越國公娶葛氏廣娶陸氏遜娶金氏皆左衛府飛騎尉逵薛王府戶曹娶王氏爽岐王府法曹娶閔氏俊鄭王府參軍娶羅氏諸孫皆仕於朝率以忠勤世其家先是公名世華後避太宗諱去上字公初起兵未獲立城之所乃引弓逺射矢所墜適當形勝遂城之今績溪登源是也後人因以立廟廣塹營壘存焉故宅距廟才一水鄕人不忍蓻鋤其處子孫環居之因曰汪村而郡人自公入朝卽生爲立祠沒益嚴奉水旱必禱今烏聊山廟是也自唐刺史薛邕範傳正吳圓陶雅之屬皆有增葺及章聖東封始載國朝祀典其後褒爵益崇事具有司獨取公所起始末傳後世謹狀【汪王廟考實○王諱行狀云王諱世華避唐太宗諱去上字按初封告在武徳中無所謂世字𨿽秦王威望素隆然王以稱孤之餘方爲國屈不應於此時諱諸王二名而預爲之避也考一時歸唐者如王世充李世勣皆無所省世勣在貞觀時猶復如故至髙宗初卽位有司請攺官制中有治字者以避上名髙宗以貞觀時不諱先帝二字詔之有司奏曰先帝二名禮不偏諱上旣單名臣子不合指斥以此知未嘗偏諱也後攺民部與昏葉等字及世勣之爲勣皆在髙宗時諱親之典安有當貞觀時爲人主則不諱而在武徳時才爲藩王人反爲避哉然今相傳云王有二弟世英世榮或曰初實二名旣貴自欲從省要不爲唐諱設也○姓氏氏族之書皆以汪姓出汪罔氏亦曰汪芒孔子所謂漆姓守封嵎之山者在虞夏商爲汪防氏於周爲長狄於春秋時爲大人又海外西山經有汪野李善以爲汪氏國在西海外然則汪罔其氏而汪野其國也顧所居距中國遼逺而哀公時魯乃有汪踦者以死齊難爲聖人所褒故內翰汪公志其宗人司城墓推姓所起亦先本汪防又采或說云汪姬姓也魯成公支子食采於汪因氏焉汪罔之汪見於傳記而姬姓之汪特出於今裏中所傳故內翰兩存之竊嘗以汪罔之人世皆長大號十倍僬僥氏在春秋間蓋嘗至矣兄第四人各適一國以死其適魯者曰僑如魯之亞卿以名其子而太史又志其葬以爲異也然則所謂汪防之後者何從而容於魯乎借令在魯巳傳數世其質尙當與常人異孔子之答吳客何至近捨本國之汪而逺稱封嵎之長狄大人以爲證耶春秋正義亦引蘓氏云國語稱大人者屛居夷狄不在中國由此觀之謂汪氏爲諸侯之裔似稍近人情至俗所傳譜自成公以下有一世某二世某云者仍其舊而言也○州望行狀稱漢建安三年龍驤將軍文和爲防稽令因世亂避地家於新安文和之名他書無所見沈約宋書雲龍驤將軍晉武帝始以王濬居之然則自濬之前安得有此官也近世臨川鄧名世作姓氏辧證言王始居新安故望出新安今黟歙之人十姓九汪皆王后也又云陳稷州刺史汪綱陳亡自歙州徙河間故又有河間汪氏按綱之由新安徙旣在陳時則汪氏之居此舊矣豈得言自王始乎太平興國中有爲王廟記者言王乃隋將寶歡之族子或謂陳隋以上始處此耶本之龍驤則荒逺就王爲說則簡陋俱未適中故內翰至此略而不言若以新安之族由王而望始著則可爾○境土行狀所載王事出於故老所傳凡有初起假奇怪以動人者不暇決擇然其本末猶得以相見承議汪公所作傳特爲整潔至王師正刪略太甚師正他郡人不深爲稽考務欲每事貶損如言兵則云得數千人言地則云據郡以守夫以數千人守一列郡而遽建號𨿽妄庸不爲也方隋亡時蠭起之將不可勝數其以姓名載於唐新書本紀之首者四十有八人王之名在十數人之中此非小弱也功濟六州之民而心識天命所在亦豈可忽哉史之所書𨿽略然資治通鑑載王據黟歙等五州有眾一萬則與行狀及汪傳所書略相類矣唐之命王以六州蓋因其所有就畀以節不然王特以一州內附唐何所利復割他郡附益之哉然云五州猶有未合者蓋通鑑特載於歸附之日豈疆埸之設一彼一此在當時存者五州歟抑欲言據黟歙外復有五州故略其文歟較其實則所謂六州者蓋皆嘗有之不可掩也至於兵之多寡則據一時籍獻之數容有罷歸者通鑑及新書又言王甲兵甚鋭夫以鋭兵而數至一萬則餘卒固不止此矣豈若師正之云者哉○治所新安郡治自昔屢遷今治歙縣烏聊山之西則實始於王烏聊者郡之形勝自漢建安之亂縣人毛甘以萬戶守之逮王之起復屯其上後因遷治其旁云而行狀及傳乃言王初起時以箭所下處立城指績溪縣東之祠爲其故處按今績溪𨿽有故城而圗經載隋閒皇十一年州治黟大業中爲郡治休寧義寧中治歙縣之烏聊山義寧所治非王孰始之其城於績溪當是艸創營壘其後卒遷今治爾此王所規畫故表之○納欵願甞以王廟食此邦逾五百年而民愛敬之久而愈新者不惟能出雲雨禦災厲亦由其起不失正道始終出於靖民故天下方亂則以身蔽六州之人及其粗定聞眞王而遂歸之事合天心爲天所相是以生享其祚而沒食其土以能悠久然則不闘一民不煩一旅間關自托於唐者乃王之大節本意不可以不白也今武徳告命具存所以褒表者其語明甚而舊書本紀不著歸唐月日新紀𨿽於武徳四年九月甲子書降至列傳杜伏威遣王雄誕來伐又不著其巳受唐命反更追書稱王時事遂使覽者徒見紀傳所書皆在四年因指爲一事意王負固累嵗而伏威雄誕以天子之命來討力窮勢蹙至是始降爾則與告命所謂逺送欵誠者豈不相戾耶蓋雄誕來伐𨿽亦以此年然王送唐欵實先之所謂九月甲子者月九日也告命以此月二十二日下則欵之至唐與其封拜皆不出九月中而雄誕之來乃在是冬謹按資治通鑑王遣使歸唐載於九月而雄誕來伐別載於十一月則是歸唐之後巳受封拜而伏威雄誕自以私意伐之爾是時伏威之於唐未爲純臣王之歸唐也必思以忠自列恥因之以成事故籍其土地兵民遣使間道越伏威之境以歸之天子意伏威之黨相與竊議疾王歸唐之事不出於己因襲之以爲已功此淮陰擊巳降之類初不害王之先識也若夫王之屈於伏威𨿽出於不得巳然彼方以行臺自名而雄誕實左右之吾爲唐行臺屈爾肯遽出其下哉說者又以雄誕旣戰之後唐室以其前後功亦除歙州總管管歙睦衢三州疑若右雄誕者不知唐於此時亦未能全制東南來者斯受之爾王旣以六州自歸則因以六州畀王逮伏威自以行臺而襲王爲己功唐亦不得而郤也此正淮陰之事也豈天子亦欲見王而爲之遣代耶故未幾遂朝於京師嘗試考王歸附之初髙祖以大國重使見處與其一時褒崇之語及貞觀之間典宿衛者二十年太宗逺伐委之筦鑰非夙嘉其節而深信其心何以及此告命所表𨿽漢甲令稱忠殆不若此之明也不考此而云云豈不誤哉○官閥王入唐除左衛白渠府統軍及忠武將軍行右衛積福府折衝都尉及九宮畱守按六典左右衛有諸曹及親勲翊五府及武安武成等五十府所謂白渠積福蓋五十府之列也始武徳初依開皇舊名置驃騎將軍以掌府衛七年攺爲統軍後又采隋折衝之名攺統軍爲折衝都尉然則統軍及折衝一官也忠武將軍者與冠軍云麾等凡十將軍謂之散號將軍以爲加官其有職事則髙者爲守卑者爲行此於官帶行字者忠武正四品上折衝乃統軍所攺統軍正四品下故也然自始封國公則巳在一品矣九成宮守亦環衛官○夫人行狀及傳皆云夫人錢氏唐功臣九隴之女按九隴家世𨿽本東南人然以新舊書考之自其父在陳時爲隋所沒入爲故九隴事唐公以善騎射常置左右則錢氏當隋初巳在太原兩家方微不應渉千里而聘若王入唐始婚則王以隋開皇六年生至武徳五年年三十有七矣中間稱王十餘嵗亦不應未有配偶又丞相汪公云王以六州興未幾挈八子歸諸朝天子嘉其忠封越國公命諸子班環衛則王未入朝之先巳有八子矣計錢夫人之前容有夫人逸其姓氏者以其時考之當如是不敢臆斷也諸子名位旣大抵出於入朝一時恩命則歷官皆不當止此而王之冑嗣亦將不止於八今自歙及杭睦間往往祀所謂汪九郎者云王之防子豈錢氏之出歟抑在八子之中而其羣從相與爲次第故至九歟當以待知者○廟貌汪臺符廟記稱貞觀二十三年父老請建祠堂於防事之西大歷十年刺史薛邕遷於烏聊東峯元和三年刺史範傳正又遷於南阜卽今廟是也中和四年刺史吳圓克荷防應復新棟宇按今烏聊山之祠相傳云邕嘗以王功徳奏聞奉勑立廟然必於山者則以王初起嘗駐兵其上故也山起州之東北而極於南所謂東峯者今人別謂之東山所謂南阜者卽此山之最髙處今人呼爲廟山薛邕者蒲州汾陰人髙宗相元超之曽孫有宰相望爲吏部侍郎典選大歷九年五月乙酉坐事貶歙州刺史範傳正鄧州順陽人自比部員外郎出爲刺史尋歷蘇湖皆以政事修理聞舊史在良吏傳中吳圎之名不見於史今歙縣士人汪徳符藏其所補十將鄭稹兩牒乃光啟元年三年所給也圓中和四年在郡明年攺元光啟其褒稹詞略云登陴將匝於星禦侮頗勞於蚤夜當是時秦彥逐宣歙觀察使竇潏而陳晟逐睦州刺史韋諸四封方擾捍禦之事蓋無嵗無之所謂防應者必嘗控王以求助而感其陰相也圎任使檢校右散騎常侍兼禦史大夫○碑記汪臺符記唐末所作時楊行宻有江淮其將陶雅實守此郡記所稱僖皇嵗庚子盜起曹南者黃巢也淮王農公者王則行宻嘗封淮南王而公則其子渥也司空潯陽公者雅也行宻以景福二年八月取歙州逐唐刺史裴樞自池州召雅旣修廟又嘗崇王墓而垣之復立石人石獸之屬雅在郡凡二十餘年龍集壬戌者昭宗天復二年也自始至蓋十年矣臺符本郡人好學力耕號有霸才宋齊丘忌而殺之江南野史有傳○從祀今所在王廟有二武士介而兵立於門首土人謂之毛甘將軍汪節將軍毛甘者歙縣人漢建安之亂率眾保烏聊爲吳將賀齊所破因此置新都郡事見吳志汪節者績溪人唐神防將軍家在大徽村其母嘗避瘧於村西福田寺外感於金剛神巳而生節及壯有神力長安東渭橋石獸重千斤節獨徙置之又能負石碾碾上以木架牀設玆樂一部曲終略無難色徳宗甚加寵異事見太平廣記記所引歙州圗經今不復載矣二人與王𨿽異世民間特以有功及材武故而祀之又廟中有繪宣城長史淮安長史云者或曰卽王二佐天寶鐵佛入唐所得官○右考實之文先是郡太守郟公精意在民禱王必應政成欲傳廣其威靈得告命於官府得詩文於金石復訪求遺事於是州之人士及耆老王實輩各致所聞旣巳詮次願於公辱禮闈知己之分竊從假觀之亦欲一出意見而卷帙旣定方亟於攻木不敢有所動揺獨念王歸唐大節自我先侯及丞相內翰兩汪公今致政尙書金公皆有翰墨力爲發明輙復考其欵附月日與王雄誕戰伐先後可以益信前說說始萌牙又旁訂凡語及王者十一事以備采擇考實辧疑先侯詩語也故本之乾道五年九月朔州民羅願述】

新安文獻志卷六十一

欽定四庫全書

新安文獻志卷六十二上明

程敏政撰行實【道原】

陳書程忠壯公【靈洗】傳

姚思亷

程靈洗字滌新安海寧人也少以勇力聞步行日二百餘里便騎善游梁末海寧黟歙等縣及鄱陽宣城郡界多盜賊近縣苦之靈洗素爲鄕裏所畏伏前後守長恆使召募少年逐捕刼盜侯景之亂靈洗聚徒據黟歙以拒景景軍據有新安太守湘西鄕侯蕭隠奔依靈洗靈洗奉以主盟梁元帝於荊州承制又遣使間道奏表劉神茂自東陽建義拒賊靈洗攻下新安與神茂相應元帝授持節通直散騎常侍都督新安郡諸軍事云麾將軍譙州刺史資領新安太守封巴丘縣侯邑五百戶神茂爲景所破景偏帥呂子榮進攻新安靈洗退保黟歙及景敗子榮退走靈洗復據新安進軍建徳擒賊帥趙桑幹以功持節散騎常侍都督靑冀二州諸軍事靑州刺史增邑並前一千戶將軍太守如故仍令靈洗率所部下揚州助王僧辯鎭防遷吳興太守未行僧辯命靈洗從侯瑱西援荊州荊州防還都髙祖誅僧辯靈洗率行所領來援其徒力戰於石頭西門軍不利遣使招諭久之乃降髙祖深義之紹泰元年授使持節信武將軍蘭陵太守常侍如故助防京口及平徐嗣徽靈洗有功除南丹陽太守封遂安縣侯增邑並前一千五百戶仍鎭采石隨周文育西討王琳於沌口敗績爲琳所拘明年與侯安都等來歸兼丹陽尹出爲髙唐太原二郡太守仍鎭蘭陵遷太子左衛率髙祖崩王琳前軍東下靈洗於南陵破之虜其兵士並獲靑龍十餘乘以功授持節都督南豫州緣江諸軍事信武將軍南豫州刺史侯瑱等敗王琳於柵口靈洗乘勝逐北據有魯山徴爲衛士將軍餘如故天嘉四年周迪重冦臨川以靈洗爲都督自鄱陽別道擊之迪又走山谷間五年遷中防軍常侍如故出爲使持節都督郢巴武三州諸軍事宣毅將軍郢州刺史廢帝卽位進號云麾將軍華皎之反也遣使招誘靈洗靈洗斬皎使以狀聞朝廷深嘉其忠增其守備給鼓吹一部因推心待之使其子文季領水軍助防是時周遣其將長胡公拓防定率步騎二萬助皎攻圍靈洗靈洗嬰城固守及皎退乃出軍躡定定不獲濟江以其眾降因進攻周沔州克之擒其刺史裴寛以功進號安西將軍攺封重安縣公增邑並前二千戶靈洗性嚴急禦下甚苛刻士卒有小罪必以軍法誅之造次之間便加捶撻而號令分明與士卒同甘苦眾亦以此依附性好播植躬勤耕稼至於水陸所宜刈獲早晚𨿽老農不能及也伎妾無遊手並督之紡績至於散用貲財亦弗儉吝光大二年卒於州時年五十五贈鎭西將軍開府儀同三司謚曰忠壯大建四年詔配享髙祖廟庭子文季孫向見後傳

唐桂府長史程【文英】神道碑李

邕

觀厥品目異等業尙獻臣天與才名神福壽考而中畱官序小往代艱位不極乎多能績未宣其利用戢駿翮韜良工悲聲起於絕弦泣涕形於抱玉自傷楚老豈獨公明而巳哉公諱文英字某廣宗新安人也其先出自顓頊重黎之後周之休父入爲司馬漢之不識擢居衛尉至若昱輔魏主嬰立趙孤捧日以納忠殺身以明節精誠發於寤寐義烈冠於人倫宜其貽謀克家寵光形國業與時並名與功偕者也五代祖向府君陳襲重安侯隋蕭縣宰四代祖育府君隋車騎將軍曽祖皆府君隋涿郡主簿大父府君皇朝安陽令考大辧府君泗水六合二縣宰撰東徵記兩卷藏之祕省莫不托宿元徳從事老成典學積於蓬山能賦秀於詞苑府君令始家則光有國庠博通全經悉數賢行孝曰曽子文似相如下筆不休遣言無擇陳平長者把臂每多田蘇好仁引繩相重解褐徐城尉始筮仕也旋應五臣升第遷宋城轉櫟陽簿王畿政重帝告事先握札雲飛聴訟風靡載擢萬年長安二赤縣尉撙銜禦黠夙駕承天驚睹若神應對猶響績奏擢左臺監察禦史仁克寛文無害恥爲紏劾雅欲優閒朝廷許之轉詹事府司直歷城門郎長社武進朝邑曲沃好畤云陽宰六縣皆代工開化順時布和愼簡裏胥周省條簿其淸水鑑其坦砥平從心術以外形隨手妙以旁發人樂新政俗勸古風載遷魏州司馬靜守憲矩審諭寀寮官師有章人吏不黷屬後族黜免徹嗣姻連奏引諌書醜詆宰輔選其頗僻正其姦贓志士寒心朋家質首左遷府君饒州焉謫子昕崖州捨城尉俄轉府君桂府洎島夷幹誅天師問罪憑險流毒送死阻兵昕乃不俟檄徴自赴銳陣挺身而當矢石面而覆冦讎馬旋泥中人走巖下憤气𨿽作救兵莫臨劍交於胸戈達於掖其命則殞其目不瞑嗚呼爭首謂忠供用謂勇倉卒歸盡零落無成有感路人湣悼慈父沈悲生疾積痛傷年猿堪斷腸鳥可銜木人非命也天何問焉以開元十六年十月五日奄䢐化於官舍以某年月日反葬於某原舊塋禮也夫人廣宗潘氏封某縣君卽銀州刺史寶勣之息女柔慈孔嘉貞淑丕訓是佐君子宜偕永年桃李早零松栢同附子皓曜曦等並才彥惟有名教克開優遊翰墨之場造次仁義之域宅憂殆滅追孝有望匍匐昭親哀迷紀石邕以披顏友道列坐詞人談笑未終存沒相訣情也有慟涕之無從𨿽不工於文將達於意其詞曰

曽源積兮流彌長髙闈慶兮齡亦昌命不泰兮時未將何寵祿之中否徒政理之孔臧坐疎屬之嬰累重愛子之飛章遭一門兮二謫備周嵗兮兩喪寄永懷兮身後惟沒代兮名揚【按李邕此碑作於開元十六年而林寶所著姓纂在憲宗元和之際相距百有餘年爾不見此碑碑稱重安侯向卽忠壯之孫向生育育生皆皆生生大辧而姓纂乃謂大辧居中山𨿽言五世祖忠壯而不知其所從出其疏脫如此鄭夾漈謂寶不自知其姓之所從來其不深考無足怪者宋太宗厭館閣所貯六朝曁唐人文集浩瀚無統命學士宋白等選爲一千卷賜名文苑英華其間所取李邕之文甚多而此碑在焉下至仁宗至和初上距太宗之朝蓋不過七八十年而歐陽公作先文簡公父冀國公碑止據姓纂不見此碑又下至哲宗紹聖間上距太宗之朝亦僅餘百年而宗人都官祁撰程氏世譜三十卷其定著中山譜亦止據姓纂不見此碑𨿽曰文苑英華在當時卷帙太多人所難致編選未精人所厭觀然歐陽公辧博考索之功亦容有如劉原甫之所少者彼其定著歐陽氏譜與唐世系表本出一手而自相矛盾則亦何有於他人哉至於祁之世譜上下千有餘年凡程氏之見於載籍者錯綜而附麗之事靡或遺而文足以發其辧博考索之功要以爲難顧乃妄爲忠壯五世孫名以著於譜而忠壯五世孫名載於邕碑而未亡者反不之見則其餘所定著又可知矣獨以此碑沈埋閟伏數百年當其本朝如林寶者號通姓氏之學而不及見當宋之時如歐陽公者以譜牒名家而不及見如都官祁者定著一宗信譜果於必傳而不及見沿至於今上距此碑世愈逺而言愈湮如敏政孤陋本無所知而乃於館閣之下獲見於繙閱之頃是豈獨文章之顯晦固自有時而家世之眞贗遂由此決謂非一宗之大幸不可也謹拜手而識之其餘曲折巳辧譜圖下者玆不贅】舊唐書程節度【日華】本傳

劉昫

程日華定州安喜人本單名華【新書云徳宗以其有功賜名曰日華】父元皓事安祿山爲帳下將頗稱勇力史思明時爲定州刺史【有辧在後】華少事本軍爲張孝忠牙將初李寶臣授恆州節度吞削藩鄰有恆冀深趙易定滄徳等八州寶臣旣卒惟嶽拒朝命以圖繼襲寶臣部將張孝忠以定州歸國授成徳軍節度使令與朱淊討惟嶽及惟嶽誅朝廷以恆冀授王武俊深趙授康日知易定滄授張孝忠分爲三帥時惟嶽將李固烈守滄州孝忠令華詣固烈交郡固烈將歸眞定悉取滄州府藏累乘而還軍人怒殺固烈皆奪其財相與詣華曰李使君貪鄙而死軍州請押牙權領不獲巳從之孝忠因版授華知滄州事【新書云孝忠以日華寛厚遂假以刺史】未幾朱淊合武俊謀叛滄定往來艱阻二盜疊欲取滄州多遣人遊說又加兵攻圍華俱不聴從乘城自固久之錄事參軍李宇爲華謀曰使君受圍累年張尙書不能致援論功獻捷須至中山所謂勞而無功者也請爲足下至京師自以一州爲使華卽遣之宇入關備陳華當二盜之吻疲於矢石徳宗深嘉之拜華禦史中丞滄州刺史復置橫海軍以華爲使尋加工部尙書禦史大夫賜名日華仍嵗給義武軍糧餉數萬自是別爲一使孝忠惟有易定二州而巳武俊遣人說華歸巳華曰相公欲敝邑仍舊恆州且借騎二百以抗賊俟道路通卽從命武俊喜卽以二百騎助之華乃畱其馬遣人皆還武俊怒其背約又以朱淊方攻圍慮爲所有而止及武俊歸國河朔無事日華卽遣所畱馬還武俊別陳珍幣謝過武俊歡然而釋貞元四年卒贈兵部尙書子懷直習河朔事父卒自知畱後事朝廷嘉父之忠起復授檢校工部尙書兼禦史大夫升橫海軍爲節度以懷直爲畱後又於弓髙縣置景州管東光景城二縣以爲屬郡【新書云懷直入朝願析東光景城置景州且請刺史河朔刺史不廷授幾三十年帝嘉其忠以徐申爲滄州刺史升橫海爲節度】累加至檢校尙書右僕射五年落起復正授節度觀察使【新書云懷直來朝寵遇逾等賜大第宮女】懷直荒於畋獵數日方還不卹軍政軍士不勝寒餒其帳下將從父兄懷信因眾怒閉門不內懷直因來朝覲貞元九年也徳宗優容之依前檢校右僕射兼龍武統軍【新書云更以防王爲節度使擢懷信畱後】賜安業里甲第妓女一人【按懷直入朝者三新書以此賜爲第二度自請入朝時事】旣而懷信死懷直子執恭知畱後事【新書云懷信子】乃遣懷直歸滄州十六年卒年四十九廢朝一日贈揚州大都督執恭代襲父位朝廷因而授之【新書云元和元年拜節度使累進檢校兵部尙書封邢國公】元和六年入朝憲宗禮遇遣之加尙書左僕射常夢滄州衙門樓額悉帖權字遂奏請攺名權十三年淮西賊平藩方惕息權以父子世襲如三鎭事例心不自安乃請入朝十三年至京師表辭戎帥因命華州刺史鄭權代之以靖安裏私第側狹賜地二十畝令廣其居尋遷檢校司空邠州刺史邠寧節度使十四年十一月卒贈司徒權兄弟子侄在朝列宿衛者三十餘人【按宋都官宗人祁據元和姓纂及唐書爲兩譜謂大辧爲中山房謂元皓爲滄州房敏政少讀之則巳疑大辧之孫皓與此元皓者當爲一人蓋定州卽古中山郡而元皓之子日華特仕於滄爾其實家定州安喜未可全舉其族以歸之滄也其後考唐代宗徳宗實錄於日華小傳曰父皓爲定州刺史始居定州於史朝義小傳曰朝義旣死其僞署定州刺史程元勝等悉舉其地以降乃知皓與元皓果一人而修史者不審徒見定州有兩程刺史遂誤以元勝之事移屬於皓而又更其名爲元皓也迹是觀之舉八州之鐵不足以鑄其錯矣所最幸者新舊史於日華本傳俱曰元皓於朝義本傳俱曰元勝有若天誘其而不泯其迹以爲後人尋疑勘誤之地使其攺而從一則豈可以復正哉左傳田恆與闞止爭政田恆殺之而闞止實字子我太史公作孔子弟子列傳遂言宰予與田恆作亂夷其族孔子恥之使非後賢因事考言以訂太史公之失則宰予防惡名於千載之上不可雪矣元皓之事何以異此敏政因定著家譜而爲之說非獨以幸一宗亦使當著作者因之而有警也程都官祁橫海程氏譜贊唐自天寶之亂遂失河朔政令刑賞不出於北郊之日久矣橫海軍區區以滄景二城嬰橫賊之鋒吐忠赤報國家曽無秋毫自私意累聖寵光不與他鎭等盛矣於是有忠壯公之遺風焉贊曰橫海作鎭四侯一心龍旂和輅式昭徳音介圭入覲歸節王府肆爾孫姓聫翩簮組】

唐定州別駕程君【士庸】墓志銘韓義賔

君諱士庸字仲謙定州安喜人也系髙陽而綿緒氏列國以興家自玆以降世際明徳故能髙姻美爵歷秦漢而載盛崇基累構跨魏晉而逾顯髙祖皓定州刺史曽祖日華橫海軍使祖懷直歸誠王皇考權邢國公或分土主戎威率數郡或陪武只命康惠四方君含璋以挺生稟和以凝气弱不好弄早擅夙成語黙之機師心則逺孝弟之至卽性載深道希四科文贍百氏好賢之性得諸緇衣惡惡之心求之巷伯加以神姿恢岸望之儼然雅气貞夷聴言則厲賁秀丘園有聲邦黨固已墻防數仞器逾萬頃者矣齒壯知名州辟主簿治未浹辰民謡已著允可謂舉契惟良功成共洽者也義武節度尙書王公綏蒞雄藩雅君令問下車之始辟君掌書記云今日之事猶李彊之收君平望便降意成孤敢言爾其取重於時多類此也遂以價重見珍轉定州別駕君乃道徳齊刑威彊卹寡千里移風四民樂業民頌政成君之力也王公嘗從容眾中謝君而言曰海沂之亷首自王祥邦國不空今復相賴因言是公此州管夷吾也廊廟之才若置之周行則張茂先之流矣而道消當年運潛初九惜哉及王公赴難京師君亦養性丘蓽慕七子之優遊事三徑以嘉遁前言往行必得之於閭門溫恭孝友亦穆之於宗黨宜延百壽木鐸烝民而福應宜黙寢疾彌畱春秋七十有八以中和元年十月廿二日卒於慈仁裏宅遺文後事作範當時子巖孫秀等粵以其年十二月朔日遷窆於博野先塋惟君愼終追逺之風緯文經武之略信可以方衡四公齊驅萬石矣門生邢仁等悲云亡以澘目軫遺愛以荼心敬刋泉石用昭徳音敢作銘曰

同源濬起分流逺扇周王修和程侯利建自玆以降官姻世緬於穆我君含中作彥義惟誕性孝以立身識周先覺學廣前聞貞心潔玉秀气貫雲龍潛或躍蠖屈載伸時惟聲恥運逾道消反躬紛靄養志蘅臯孺心逺慕鼓腹長謡育川比量望月齊髙紛綸倚伏防昧遭隨謂仁者壽曽不憗遺泉宮一設壠路恆悲貞徽有篆永思無虧成徳軍節度判官朝議郎檢校太子左庶子兼禦史中丞賜紫金魚袋韓義賔撰並書篆天祐二年秋八月望日男義武軍節度都知兵馬使銀靑光祿大夫檢校工部尙書兼禦史大夫使持節易州諸軍事易州刺史輕車都尉安定縣開國伯食邑七百戶巖壻成徳軍節度內中門樞密使特進檢校太保使持節冀州諸軍事冀州刺史團練守捉等使上柱國夏陽郡開國公食邑二千一百戶梁公孺重立石【按此志出趙明誠金石續錄考明誠與都官祁實同時而明誠集此錄數千卷在當時最名博雅祁不相聞乃用他書雜定宗譜而無取於是錄失之矣予得此志而據以訂祁譜之大失者有三志云君諱士庸定州安喜人髙祖皓定州刺史曽祖日華橫海軍使祖懷直歸誠王皇考權邢國公而末云子巖孫秀秀卽文簡太中兩房之所自出者也是足以證秀𨿽出於皓而非荊杞之子等而上之又足以證皓卽元皓而非元勝以禆唐錄又足以證權父懷直而非懷信以佐舊史然此志在明誠錄中考其防語實不以其文爲足傳亦不以其事爲可采特以其間字與今異者三十有四姑存之爾然有關於吾宗則甚大故歐陽公集古錄防尾恆曰集此非以備玩好其間往往足以訂史之闕殆謂是與考新舊史程氏兄弟子侄在朝列宿衛者三十餘人而士庸乃仕於鄕祿秩微甚竊意邢國公開府滄州賜第關中子孫必多官爵必顯而士庸者豈支子或庶孽受命北歸以奉塋墓而守桑梓者與又文簡太中兩房並起中山遷河南舉自署其籍曰博野而此志雲家定州安喜而葬博野先塋考歷代志博野或屬定州或屬深州程氏大族在當時必有贍塋之田析居之子故安喜之後無聞而博野之後反盛也與載考唐季定州屬義武軍節度王處存之所治也深州屬成徳軍節度王鎔之所治也是時兩軍輯睦鄰境無虞其下之人各得以保丘壠結姻媾故志後書士庸之壻梁公孺乃成徳軍內中門樞宻使而子巖則義武軍都知兵馬使也公孺之名間見於史而歐陽公集古錄載其碑且云樞宻使本唐內侍之職其後藩鎭僣置於此見之巖之名亦一見於史後梁乾化元年云晉王李存朂使大將周徳威防成徳將王徳明義武將程巖合兵攻劉守光如此而巳志稱韓義賔撰並書篆者義賔乃丞相魏公五世祖實事成徳軍爲判官魏公家集有修復塋域記考其時與事亦正與此合志尾稱某年月日重立石者蓋此本志銘士庸歿時已瘞之壙中其後子婿並顯乃復樹之墓上也考巖之爵位應得贈典而此不書或另有石刻或附載碑陰蓋未可知而今則不可考矣又按史有兩程巖一事義武爲兵馬使卽碑所見者一事宣武爲進奏使其歷仕年月相逺恐觀者不審因訂著之】大唐義武軍節度都知兵馬使銀靑光祿大夫檢校工部尙書兼禦史大夫使持節易州諸軍事易州刺史上柱國安定縣開國伯食邑九百

戶程公【巖】勲徳碑頌

張士賔

於戲君非臣無以化化臣非君無以贊贊惟天正明命不絕有唐篤畀純臣以靖國難克蕩民沴將厎於成我太原王敬統舊服惠周於下下罔不格乃天祐紀元甲戌春正月用都知兵馬使程公出復大命元元以貞集大和也先是賊溫遘亂朋毒中夏力政血刑覆忠良殖姦宄蒸人側側不貳率乃戮王越在東土受制宇下克懷弗寧逷在王室誕宣我化靡由爾凶惟公敷聞帝庭奉若元命帝曰休哉正侯良哉厥使可持節易州諸軍事易州刺史封安定縣開國伯食邑九百戶表獻臣也越玆元惡明肆虐羣大侮王度擅殺無人薄三川威五長搢紳菅菅不自卽乃工王執在厲階罔怫只命命我亞旅咨我近藩端卹遺人人思反徳式載無欲歸於本朝朝廷嘉茂功錫丕命授公檢校工部尙書兼禦史大夫詔曰懿爾巖哉審奉天成保乂邦土是用司國樞威懾姦回政革風俗是用總朝憲公固讓不獲祗奉天之明命維時羣盜嘯聚於野公文招徠武殄暴暴服如化人諟不虞廬廬旅旅以宴以處士馴業農力穡工就務商通貨四者各正爾事日用乃蕃逾年羣吏更告天雨淫降澒湧沚岸波積如阜奔灌乃雉骨恐爲魚其日固久公聚人行水度力陳工啟元導流事若天造層城巘巘居人坦坦庶徳合於無疆嵗庚午冬十一月溫益逞凶自汴襲趙殍軼殫寶防劉暴骨公乃贊王輯睦爾鄰推功於晉凡事得請命焉由是屯於髙邑鏖於柏鄕執忠奮威罔敢加害振旅還定王用嘉享時夏大旱滌滌甫田百谷如焚人曰祈土龍公曰非旱備乃貶躬之食勤人之瘼靡神不宗崇朝而雨秋河朔大饑易有年也壬申春二月賊臣守光戎性貪蔑厚厲其人與溫濟惡爰以其黨伺間來冦放兵流毒延於齊民民用賫咨涕洟吁公公曰不戢乃暴負乃人爰請於王合從晉趙會王師於易水之上恭行罰也獨夫惴惴天用勦焉乃破祁關下涿鹿二竪偕遁執其大醜馘於軍門惇奉王誅保和人極甲戌之春燕冦底平疆埸安靖或曰厚賦人公防人篤焉封政不賦乃聳善抑惡發滯刋佚蕆惠昭利六教旣備孳孳盡心於是奏記於王王奨之又訪於趙趙崇之請諧六州允奉於晉賊不我制公用哆然由是匹夫匹婦蕩伏艸莽越踐公境宣服公威惕惕瞿瞿攝進成序若公在首上集下望申命用良易人熈熈嗜化益休是嵗冬惟晉承制錫命我王用胙白茅副以金鉞昭崇武功允正師長進公銀靑光祿大夫上柱國陪武主戎總經外政參酌彛典敬揚王休繄公徳載於人人以蕃殖翼贊方伯翦除大凶聖咨爾賢神被乃祿其惟有終防哉易中耆老師錫言曰姦臣反常疊冦東土人用慘黷殆無指告維公牧我有邦天眷爾下爾有君臣公正爾有父子公保爾有災厲公奠爾有稼穡公成維公疇依易大圯也賡曰昭茂徳崇丰碑阜成於文庶永於世克建藥石勗揚頌聲頌曰

維君配天維臣配君蟜蟜我公爲君虎臣翼襄霸府奄有世勲大盜嚚嚚荒我東鄙孔塡不夷元元靡恃易人恃公乃有父子洚水湯湯我沴載懲旱魃炎炎我年載登我用有孚爾無不承維公之徳浹於爾眾維公之勲朝野攸重貞石峩峩永以垂頌推勾官朝散郎行太子司議郎張士賔撰並篆【按此碑見唐朝類苑考其事與金石錄所載別駕府君志尾具銜相合且中有懿爾巖哉之語尢足爲證謹錄以附別駕志後而考其詳以諗觀者云都知兵馬使在唐與押衙先鋒爲節度使將校之職皆其所自置其序進官位如銀靑之階柱國之勲縣伯之爵尙書大夫之貼職則皆請於朝而後命之大約如今之總戎自選其坐營把司之類而指揮千百戶之官則非有朝命不得擅進也持節諸軍亦謂之建節自藩鎭専制之後多以其將校分典之蓋義武所領易定兩州此時爲節度使王處直卽碑所稱太原王也趙王乃王鎔爲成徳節度使領鎭冀深趙四州賊溫卽梁王朱溫起宣武節度使簒唐稱帝燕冦乃燕王劉守光爲幽州節度使領幽薊諸州晉乃晉王李存勗爲河東節度使領澤潞諸州天祐唐哀帝年號此時梁已簒唐攺元乾化矣惟河東及成徳義武三鎭猶奉唐正朔朱子綱目予之可考也史幹寧三年朱溫遣兵攻定州節度使王郜奔河東兵馬使王處直力戰拒之溫不能克反表爲處直求節鉞詔以處直爲節度畱後故碑稱賊溫搆亂朋毒中夏王越在東土受制宇下而碑又稱公敷聞帝庭奉若元命帝曰休哉正侯良哉厥使則處直之爲畱後實遣公入奏於朝而得之初不系溫之請也自天復元年以後溫取河中殺王珂又取河東沁澤等州遂舉兵大梁逼帝如鳯翔取華州還攻晉陽未幾進圍鳯翔取鄜坊挾帝還長安殺宰相崔遷洛陽竟弒帝太子卽位是爲哀帝故碑稱越玆元惡明肆虐羣大侮王度擅殺無人薄三州威五長縉紳菅菅不自卽乃工者也碑稱王勢在厲階防怫只命命我亞旅咨我近藩歸於本朝朝廷嘉茂功者意必處直嘗訪扵公因遣公入覲故有尙書大夫之命所謂亞旅近藩皆指公而言蓋兵馬使乃節度將校故謂之亞旅義武節度治定州公分守易州故謂之近藩也天祐四年溫簒唐攺元開平而碑不著者意方鎭隔越不得其詳且惡溫故削之而特以天祐紀元與晉趙合兵則其志可知也庚午乃天祐七年卽梁開平四年是年溫遣兵攻成徳軍處直與鎔共推存朂爲盟主以拒之明年梁將王景仁進軍柏鄕存朂自將東下處直遣將將兵五千以從至趙州與晉將周徳威合屯於髙邑相拒逾月遂薄柏鄕破梁軍河朔大震故碑稱溫益逞凶自汴襲趙殍軼殫寶防劉暴骨公乃贊王輯睦爾鄰推功於晉屯髙邑鏖柏鄕執忠奮威罔敢加害者也史稱處直遣將而不著其名以碑証之卽公也史稱是嵗劉守光僣稱燕帝出兵冦易定存朂及鎔合兵救之晉將周徳威與趙將王徳明義武將程巖會於易水攻燕祁溝關下之圍涿州守將劉知溫降梁王救之大敗走還晉遂克幽州執守光誅之鎔乃與處直共推晉王爲尙書令置行臺故碑稱賊臣守光與溫濟惡伺間來冦公請於王合從晉趙會王師於易水之上破祁關下涿鹿二竪偕遁執其大醜馘於軍門請偕六州允奉於晉証之於史無不合者公在此時與周徳威王徳明共事以拒梁燕其功名蓋已不小而獨一見其名於史余無聞焉則史之闕略可知也嗚呼唐之季世方鎭擅兵蓋偃然不復知有君臣之義上下之分而義武一軍地狹人微獨依晉以自立而公適當其時贊輔其主帥以尊主復讎爲志觀碑之所載首以君臣爲言而溫與守光則聲之爲賊凜然天經地義之不可僣而公又扵浚剝殺戮之餘養民救荒不遺餘力論一時之純臣良將公蓋有焉此易之人所爲感之而有勲徳之頌歟然則斯碑也實足以備史之闕而不當以防詞例視之矣敏政於公實同所出故不敢以一家之私文爲嫌而論著其大者如此】

宋宜春縣令追封冀國程公【元白】神道碑

歐陽修

上卽位之十有六年今鎭安軍節度使檢校太師同中書門下平章事程公自三司使吏部侍郎爲參知政事乃詔有司寵其祖考於是贈其皇考故袁州宜春縣令爲太子少師公在政事遷尙書左丞又贈太子太師其爲資政殿大學士工部尙書又贈太師中書令其爲宣徽北院使武昌軍節度使又贈兼尙書令其爲武勝軍節度使同中書門下平章事追封定國公徙鎭鎭安又追封冀國公惟冀國公諱元白字某少舉明經仕不得志退居於家畜徳不施貽其後世而相國太師實爲之子初以文學舉進士髙第歷館閣掌制命儁徳偉望顯於朝廷遂以中丞執國之憲尹正京邑有聲蜀都乃由三司入與大政公亦自太常博士累贈兵部侍郎遂遷太師中書尙書令位皆一品有國定冀以啟其封𨿽發不自躬而其施益逺晦於一時而顯於百世蓋夫享於身者有時而止施於後者其耀無窮表於其鄕以勸爲善可謂仁人之利溥矣惟程氏之先自重黎歷夏商周而程伯休父始見於詩書其後世逺而分至唐定世族而程氏之望分爲七中山之程蓋出於魏安鄕侯昱之後也公世爲中山博野人曾祖諱諲祖諱新贈太師祖妣齊氏吳國夫人考諱贊明贈太師中書令妣吳氏秦國夫人當唐末五代天下亂於兵程氏再世不仕後唐長興三年公之皇考以神童舉官至太子贊善大夫宋興天下一於今百年而程氏亦再顯太平興國初公之從祖羽佐太宗自晉王卽皇帝位爲文明殿學士官至兵部侍郎今相國太師出入將相爲時名臣子孫蕃昌世族昭著推其所自來者逺矣初公與其仲父象明同舉春秋皆中第是時從祖以給事中知開封府召公及象明謂曰吾新被寵天子待罪於此不欲子弟並登科選使其自擇去就公因讓其從父自引去從祖頗賢之後累舉不中從祖謂曰由我困汝退而使人察公無悔色由是大嗟異之以爲不可及太平興國五年遂以明經中第爲防州贛縣尉蔡州上蔡主簿袁州宜春令所至皆有惠愛公事母至孝與其兄弟怡怡爲鄕裏所稱而仕宦不求名譽爲贛縣尉七年不代旣罷宜春遂不復仕退居於蔡州淳化三年七月甲子以疾卒於家享年四十有九以天聖十年十一月甲子葬於鄭州管城縣馬亭鄕之北田村夫人楚氏追封晉國夫人子男五人長曰瓘官至太常博士次曰瑗曰琬皆早卒次曰琳相國太師也次曰琰國子博士女一人適某人諸孫九人銘曰

逺矣程侯顓頊之苗始自重黎歷夏商周惟伯休父聲詩孔昭世不絕聞盛於有唐程分爲七三祖安鄕廣平中山以曁濟陽中山之程出自靈洗實昱裔孫仕於陳季陳滅散亡播而北遷公世中山爲博野人道徳家潛孝悌邦聞不耀自躬以貽後昆惟後有人將相文武有國寵章嗣其考祖定冀之封實開土宇程世其隆公多孫子有畜其源發而孰禦刻銘髙原以示來者

宋故文明殿學士尙書兵部侍郎贈太子少師

程公【羽】世錄

程大昌

五代祖秀生二子長卽吾之髙祖也次俶贈少府少監生公諱羽字衝逺通經書之學擅詞章之業防舉進士黜於禮部皆侍郎張允知貢舉公每下第輙詣門獻文謝不敏允心媿重之天福中允復知貢舉公遂登乙科調鄆州陽谷縣尉秩滿易帥孫公辟觀察支使攺華商支使府罷授河中府虞鄕京兆府醴泉成都府新都三縣令選東銓引見於崇政殿太祖以久次有勞特遷祕書省著作郎知興州未逾年權山南府太宗潛淵判開封府太祖妙簡時髦備賔僚之選宰相趙公普凡三進朝臣名不可上意一旦太祖謂趙相曰吾自得之矣昔者縣令授著作郎程羽在何處可召來除判官時與權官賈琰同幕也太宗承幹纂緒升離繼照雲龍胥會千載一時超授給事中權知開封府並州不稟正朔太宗將興問罪之師且以坤維逺服借人鎭撫非公才不可倚出知益州陛辭面諭曰此行非大事不久當召卿至任防二載召還授禮部侍郎文明殿學士以宗伯之任選羣材時謂得人上益知遇之護從北狩歸感疾甚累拜章求致政不遂所請郊祀恩攺兵部侍郎終於位太宗聞訃驚悼曰方將大用贈禮部尙書累贈太子少師生一男希振終於虞部員外郎希振生三男長適終於右班殿直次遹終於黃州黃陂縣令次道無祿而卒遹生三男長珦見任殿中丞次璠見任贊善大夫次琉未仕道一男瑜汝州龍興令監解州安邑鹽池公以耆艾之徳逢熈洽之運寵遇隆重才望烜赫而不登三事弼輔萬幾命矣夫先是公自醴泉移新都屬國都新定川蜀所在盜起入劍門塗梗不可進棄官東歸俄而令下有司有不之任官謫嶺表永不錄敍公卽時奔赴交代以親老有退居志端居醴泉私第晨夕潔養恬素爲樂無何鎭將使酒淩公公慷慨發憤受代詣闕遂遇太宗拔擢登翊王府斯亦命歟平生所著文稿未嘗編綴門戶零替嫡嗣繼亡篋笥弗收散落殆盡前嵗從弟珦寄公五七言詩一軸廿六首云偶得於他所吾因略敍夫宗派世家附於貽範集云

大宋勅賜故推誠保徳守正翊戴功臣鎭安軍節度陳州管內觀察處置等使開府儀同三司檢校太師同中書門下平章事判陳州軍州事上柱國廣平郡開國公食邑七千四百戶食實封二千一百戶贈太師中書令兼尙書令謚文

簡程公【琳】神道碑

歐陽修

惟文簡公旣葬之二年其子嗣隆泣而言於朝曰先臣幸得備位將相官階品皆第一爵勲皆第二請得立碑如令於是天子曰噫惟爾父琳有勞於我國家予其可忘乃大書曰旌勞之碑遣中貴人卽賜其家曰以此名爾碑又詔史臣修曰汝爲之銘臣修與文簡公故往來知其人又嘗志其墓又嘗述其世徳於冀公太師之碑得其世次官封功行最詳乃不敢辭惟公字天球姓程氏曽祖諱新贈太師曽祖妣吳國夫人齊氏祖諱贊明贈太師中書令妣秦國夫人吳氏考諱元白袁州宜春令贈太師中書令兼尙書令冀國公妣晉國夫人楚氏公舉大中祥符四年服勤辭學髙第試祕書省校書郎泰寧軍節度推官攺著作佐郎知並州壽陽縣祕書丞監左藏庫天禧中召選文學履行召試直集賢院今天子卽位遷太常博士三司戶部判官會修眞宗實錄而起居注闕命公追修大中祥符八年已後書成遂修起居注遷祠部員外郎提舉諸司庫務以本官知制誥同判吏部流內銓契丹嘗遣使賀上卽位命公迓之使者妄有所言公折以理遂屈服其後又遣使賀天聖五年乾元節天子思公前嘗折其使乃以公爲館伴使使者累言契丹見中國使者坐殿上位次髙而中國見契丹使者位下當遷議者以爲小故可許𨿽天子亦將許之公爭以謂契丹所以與中國好者守先帝約也一切宜用故事若許其小將啟其大天子是之乃止嵗中遷右諫議大夫權禦史中丞丞相張文節公少所稱許而最知公方除中丞文節當執筆喜曰不辱吾筆矣明年拜樞密直學士知益州公性方重寡言笑凡所處畫常先慮謹備所以條目巨細甚悉至臨事簡嚴僚吏莫能窺其際嘗夜張燈會五門大集州民而城中火起吏如公教不以白而隨卽救止終宴民去始稍知火監軍得告者言軍謀變懼而入白公笑曰豈有是哉監軍惶惑不敢去公曰軍中動靜吾自知之茍有謀者不能隠也巳而卒無事其他多類此蜀妖人自名李冰神子署官屬吏卒以恐蜀人公捕斬之而謗者言公妄殺人蜀且亂天子遣人馳視之使者還言蜀人便公政方安樂而除妖人所以止亂由是天子益知公賢召爲給事中知開封府前爲府者苦其治劇或不滿嵗罷不然被謗譏或以事去獨公居數嵗久而治益精明盜訟稀少獄屢空詔書數下褒美遷工部侍郎龍圖閣學士守禦史中丞久之天子思其治召爲翰林學士復知開封府明年爲三司使不恱茍利不貪近功時議者患民稅多目吏得爲姦欲除其名而合爲一公以謂合而沒其名一時之便後有興利之臣必復增之是重困民也議者莫能奪其於出入尢謹禁中時有所取未嘗肯予宦官怒言陛下𨿽有所欲物在程某何可得公曰臣所以爲陛下惜爾天子以爲然累遷吏部侍郎景祐四年以本官參知政事遷尙書左丞公益自信不疑宰相有所欲私輙眾折之其語至今士大夫能道也初範仲淹以言事忤大臣貶饒州已而上悔悟欲復用之稍徙知潤州而惡仲淹者遽誣以事語入上怒亟命置之嶺南自仲淹貶而朋黨之論起朝士牽連出語及仲淹者皆指爲黨人公獨爲上開說上意解而後已是時元昊叛河西朝廷多故公在政事補益尢多而小人僥幸皆不便遂以事中之坐貶爲光祿卿知潁州已而徙知靑州又徙大名府居一嵗中遷戶部吏部二侍郎尙書左丞資政殿學士北京建遂以爲畱守宦者皇甫繼明方用事主治行宮務廣制度以市恩公爲裁抑之與繼明章交上天子遣一禦史往視之還直公天子爲罷繼明獨委公以建都事公自知政事以論議不私見嫉被貶斥巳稍復見用遂與繼明爭曲直由是益不妄合於世𨿽不復大用而契丹方遣使數有所求兵誅元昊未克西北宿重兵公於是時天子常委以河北陜西之重畱守北京凡四年遷工部尙書資政殿大學士河北安撫使慶曆六年拜武昌軍節度使陜西安撫使知永興軍府事明年加宣徽北院使鄜延路經略使馬步軍都部署判延州仍兼陜西安撫使皇祐元年加同中書門下平章事畱守北京其於二方威惠信著尢知敵國情僞山川險易行師制勝之要其在延州夏人數百驅畜產至界上請降言契丹兵至衙頭矣國且亂願自歸公曰契丹兵至元昊帳下當舉國取之豈容有來降者乎聞夏人方捕叛族此其是乎不然誘我也拒而不受已而夏人果以兵數萬臨界上公戒諸堡塞無得數出兵夏人以爲有備引去自此不復窺邊公於河北最久民愛之爲立生祠明年攺武勝軍節度使猶在北京又攺鎭安軍節度使在鎭四年猶上書鎭安一郡爾不足以自效願復守邊書未報得疾以至和三年閏三月七日己丑薨於陳州之正寢享年六十有九天子輟視朝二日贈中書令謚曰文簡以嘉祐二年九月十八日葬河南府伊闕縣神陰鄕張畱裏明年祫享太廟推恩加贈公太師尙書令公累階至開府儀同三司勲上柱國開國廣平郡爵公封戶七千四百而實封二千一百賜號推誠保徳守正翊戴功臣娶陳氏封衛國夫人子男四人曰嗣隆太常博士嗣弼殿中丞嗣恭太常博士嗣先大理寺丞女五人皆適良族謹按程氏之先出自重黎至休父爲周司馬國於程其後子孫遂以爲氏自秦漢以來世有其人程氏必顯而各以其所居著姓後世因之至唐尢盛號稱中山程氏者皆祖魏安鄕侯昱公中山博野人也世有積徳至公始大顯聞臣修以謂古者功徳之臣進受國寵退而銘於器物非獨私其後世所以不忘君命示國有人而詩人又播其事聲於詠歌以揚無窮今去古逺爲制不同而猶有幽堂之石隧道之碑以紀徳昭勲而又幸防天子書而名之其所以照臨程氏恩厚寵榮出古逺甚而臣又得刻銘其下銘臣職也懼不能稱銘曰程以國氏世逺支分因居著姓各以其人公世中山在昔有聞充大自公厥聲以振乃秉國鈞乃授將鉞出入其勤險夷一節帝曰噫嘻予有勞臣何以旌之有爛其文惟此勞臣實予同徳憂國在心匪勞以力二方有事諸將無功俾我舊老不遑居中間息近藩庶休厥躬有請未報奄云其終歿而後巳玆可謂忠惟帝之褒其言甚簡銘以述之萬世丕顯

自撰墓志

程珦

程姓珦名伯溫字姓源世系詳於家牒故不復書曽王父尙書兵部侍郎贈太子少師諱羽曽王母淸河太君張氏襄陵太君賈氏王父尙書虞部員外郎諱希振王母髙宻縣君崔氏考贈司空諱遹妣追封趙國太夫人張氏冀國太夫人張氏予性質顓防學術淺陋不能自奮以嗣先世天聖中仁宗皇帝念及祖宗舊臣例錄子孫一人補郊社齋郎歷黃州黃陂吉州廬陵二縣尉潤州觀察支使由按察官論薦攺大理寺丞知防州興國縣又知徐州沛縣監在京西染院知鳯磁漢三州事熈寧中厭於職事丐就閒局得管勾西京嵩山崇福宮嵗滿再任遂請致仕官自大理寺丞十三遷至太中大夫勲自騎都尉至上柱國爵永年縣開國伯食邑戶九百娶侯氏贈尙書比部員外郎道濟之長女封壽安縣君先三十八年卒追封上谷郡君男六人長應昌次天錫皆幼亡次顥承議郎宗正寺丞先卒次頥今爲通直郎次韓奴蠻奴皆夭女四人長姿嬌幼亡次適奉禮郎席延年次馮兒幼亡次適都官郎中李正臣孫男五人長端懿蔡州汝陽縣主簿監西京酒次端中治進士業次端輔早亡次端本治進士業次端彥郊社齋郎孫女七人長適宣義郎李偲次適假承務郎朱純之次適安定席彥正次未嫁而卒次爲李偲繼室次適淸河張敷次幼亡曽孫男六人昂昪昺易旻曅曽孫女一人元祐五年庚午春正月十三日己卯以疾終於正寢【先居暖室旣得疾命遷正寢】享年八十五越二月孟夏庚戌望葬於伊川先塋之次上谷郡君祔焉予歷官十二任享祿六十年但知亷愼寛和孜孜夙夜無勲勞可以報國無異政可以及民始終得免瑕謫爲幸多矣葬日切不用干求時賢制撰銘志旣無事實可紀不免虛辭溢美徒累不徳爾只用此文刻於石向壁安置若或少違遺命是不以爲有知也【先公太中年七十則自爲墓志及書戒命於後後十五年終壽子孫奉命不敢違惟就其闕處加所遷官爵晚生諸孫及享年之數終葬時日而巳醇徳懿行宜傳後世者皆莫敢志著之家牒孤頥泣血書】

新安文獻志卷六十二上

欽定四庫全書

新安文獻志卷六十二下明

程敏政撰行實【道原】

程伯淳墓志銘

韓維

伯淳姓程氏諱顥其先有爲周大司馬者曰喬伯封於程後遂以爲氏髙祖贈太子少師諱羽有功太宗朝賜第室京師居再世遷河南今爲河南人先生生而秀爽異於常兒才數嵗誦詩書彊記絕人故戶部侍郎彭公季長一見異之遂許妻以女舉進士中第調京兆府鄠縣主簿有石佛像浮屠嵗傳佛首放光則逺近男女晝夜集會觀不止爲縣者畏其神莫敢禁先生始至詰其徒曰吾聞石像嵗現光有諸曰然戒之曰光現必先告我我當取其首視之自是不復有光矣府境大水諸縣倉卒興役皆狼狽失措置惟先生所治飲食苃捨無一不具時暑甚役人病多死獨鄠人無死者監司欲薦之問其所欲先生答以薦士當以才之所堪不當問所欲避親嫌移江寧上元縣主簿田稅不均比他邑尢甚先生爲令畫法民不知擾而稅遂均會令罷攝邑事牒訴日不減三二百數先生處之不閱月民訟遂簡江南俗種稻賴塘陂以漑盛夏塘潰計非千夫不能塞故事當言之府稟之監司然後計功調役先生曰比如是苗槁矣救民獲罪所不辭也遽發民塞之嵗則大穰仁宗升遐遺制官吏成服三日除三日旦知府事王贄率郡官將釋服先生進曰請盡今日贄怒不從先生曰公自除之某非至夜不敢釋一府視君亦莫敢除移澤州晉城縣令民以事至庭下者必教之以事父兄奉長上之道暇則親至諸鄕校召父老與之語兒童讀書者爲正其章句置師不善則易之初俗甚野不知爲學後數年服儒衣冠者遂眾鄕裏逺近爲伍保使之力役相助患難相防姦僞無所容孤防老疾者責親黨使無失所行旅出於其途者疾病皆有所養三年盜無剽刼民無鬭死者河東路財賦不充官有科買則物價騰踴嵗爲民患先生度所須使富家預儲其物定價而出之富家不失息而鄕民所費比舊才十二三鄕縣庫有雜納錢數百千常借以補助民力部使者至則告以此錢令自用而不敢私使者諒君之誠亦不問先時民憚差役鄕鄰往往爲讎先生盡得民產厚薄按籍而命之莫有辭者義勇常以農隙講事然但文具而已先生至晉城民遂爲精兵用薦者攺著作佐郎尋以禦史中丞呂公晦叔薦授太子中允權監察禦史裏行神宗素聞先生名陛對之日從容咨訪比二三見遂期以顯用前後進說大要以正心窒欲求賢育材爲先嘗言人主當防未萌之欲神宗俯身拱手曰當爲卿戒之時王荊公爲宰相多所措置先生每進見必爲上陳君道以至誠仁愛爲本不當及功利又極陳治道神宗曰此堯舜之事朕何敢當先生愀然曰陛下有此言非天下之福也章數十上論輔臣不同心小臣與大計賣祠部牒靑苗取息提舉官多非其人命出不由門下興利之臣日進尙徳之風寖衰荊公𨿽與先生異論而嘗目君以忠信言旣數不用懇求外補神宗猶重其去上章及面請至十數不許遂闔門待罪差權發遣西京路提防刑獄復上章曰臣言是願行之如其妄當賜顯黜請罪而獲遷失刑賞矣攺差簽書鎭寧軍節度判官事河淸卒法不他役時中貴人程昉爲外都水怙勢淩轢欲盡取諸埽兵治二股河先生拒以法昉請於朝命以八百人與之天方大寒眾不勝役潰而歸城吏來報一府相視畏昉不敢納先生曰此逃死自歸休三日而復役曹村決先生方防小吳埽知州軍事劉渙以急告先生夜馳至州謂渙曰曹村決京師可虞臣子之分身可塞亦爲之請盡以廂兵見付事或未集公當率禁兵繼之徑走埽下諭士卒曰朝廷養爾曹正爲緩急爾知曹村決則注京師乎吾與爾以身捍之眾皆感激自效決口將合先生謂眾曰得彼木橫流入口吾事濟矣語已木遂橫眾以爲至誠所致郊祀霈恩先生曰吾罪滌可以去矣遂求監臨得西京洛河竹木務薦者言君未嘗敍年勞遷秩特攺太常丞其後彗星見有詔求直言先生極論時政語甚切直還朝差知扶溝縣事廣濟河出縣境瀕河姦民不治生業專以脇取舟人物爲事嵗必焚舟數十以立威先生始至捕一人使列其黨得數十輩不復根治舊惡分地而處之使以挽舟爲業且察姦不變者自是焚舟之患遂絕畿縣民苦稅重嵗常以赦獲蠲免然良農輸稅率以時而稽故獲免者皆頑民先生與之約前獲免者後必如期而足於是惠澤始均司農建言天下輸役錢戶凡四等而畿內獨止三請給第四先生力陳不可諸邑賴以皆免水災民饑先生請發粟貸之鄰邑亦請司農怒遣使閱實而鄰邑令遽自陳谷且登可無貸使至謂先生曰盍亦自陳先生請貸不已遂得谷六千石饑者以濟司農益怒視貸籍而所賦不等檄縣杖主吏先生言濟饑當以口而不當以戶之髙下且令實爲之非吏罪乃巳內侍都知王中正行按保甲所至官吏多見慢辱諸邑供帳競務華潔以悅其意主吏以請先生曰吾邑貧安能效他邑且取於民法所禁令有故靑帳可用之先生在邑嵗余中正往來境上卒不入有犯竊盜者先生謂曰汝能攺行吾薄汝過盜叩首願自新後數月復穿窬捕吏及門盜告其妻曰吾與太丞約不復爲盜今何面目見之遂自縊官制行攺奉議郎朝廷遣官括牧地民田當沒者千頃往往持累世劵契自明詔攺稅作租許賣易如私田民乃服先生以爲不可括也官至謂先生曰民願服而君不許何也先生曰民徒知今日不加賦而不知後日增租奪田則失業死矣因爲言使者當以仁厚爲心不可便已以害人官感動謝曰寧受責不敢違公命遂去之他邑鄰邑民犯盜系縣獄而逸更赦猶以特防罷先生邑事邑人詣開封及司農丐畱者以千數先生之去縣不使人知老穉追及境上攀挽號哭不肯去以親老求析資便養得監汝州酒稅今上嗣位覃恩攺承議郎召爲宗正寺丞未行以疾卒元丰八年六月十五日也享年五十有四士大夫識與不識莫不傷弔以朝廷失賢者爲恨父珦大中大夫致仕時年八十母侯氏壽安縣君妻彭氏仁和縣君皆先君以卒五子三早卒曰端懿蔡州汝陽縣主簿曰端本舉進士四女三夭一適假承務郎朱純之卜得卒之嵗十月乙酉葬於伊川之先塋先生於書無所不讀自浮屠老子荘列莫不思索究極以知其義而卒歸於吾聖人之道其持已淸峻若不可及而與人甚恕而溫論治道卓乎至於無能名而應世接物莫不曲盡其宜茍善於君矣爵祿可捨也茍利於民矣法禁不避也自元丰以來論賢士大夫宜在天子左右者君必與焉先生之罷扶溝貧無以家至頴昌而寓止焉大夫以淸徳退居弟頥正叔樂道不仕先生與正叔朝夕就養無違志閨門之內雍肅如禮家無儋石之儲而愉愉也予方守頴昌遂得從先生遊先生不以老耄棄我周旋啟告所以爲益良厚故於其亡也哭之加哀而銘不以辭銘曰

善乎孟軻之言義命也蓋不知義不足以立命不知命不足以存義先生居官不問內外大小率所言所事一出於正𨿽貴勢豪力不爲少變嗚呼其處義命可謂兼之矣【按朱子編伊洛淵源錄云明道志文韓維持國撰孫永曼叔書韓氏家集因亂而亡然程氏家譜實載此篇今祕閣所載亦有此集豈朱子一時訪求之未盡與】

明道先生墓表

程頤

先生名顥字伯淳葬於伊川潞國太師題其墓曰明道先生弟頥序其所以而刻之石曰周公沒聖人之道不行孟軻死聖人之學不傳道不行百世無善治學不傳千載無眞儒𨿽無善治士得以明乎善治之道以淑其人以傳諸後無眞儒則天下貿貿焉莫知所之人欲肆而天理滅矣先生生千四百年之後得不傳之學於遺經志將以斯道覺斯人天不憗遺哲人早世鄕人士大夫相與議曰道之不明也久矣先生出倡聖學以示人辧異端辟邪說開歷代之沈迷聖人之道得先生而後明爲功大矣於是乎師采眾議而爲稱以表其墓學者之於道知所向然後見斯人之爲功知所至然後知斯名之稱情山可移谷可堙明道之名亙萬世而長存勒石路旁以詔後人元丰乙丑十月戊子書【按朱子刪節此文以入孟子後注小有不同讀者詳之】

伊川先生年譜

朱熹

先生名頥字正叔明道先生之弟也【明道生於明道元年壬申伊川生於明道二年癸酉】幼有髙識非禮不動【見語錄】年十四五與明道同受學於舂陵周茂叔先生【見哲宗徽宗實錄】皇祐二年年十八上書闕下勸仁宗以王道爲心生靈爲念黜世俗之論期非常之功且乞召對面陳所學不報閒遊太學時海陵胡翼之先生方主教導嘗以顏子所好何學論試諸生得先生所試大驚卽延見處以學職【見文集】呂希哲原明與先生鄰齋首以師禮事焉旣而四方之士從遊者日益眾【見呂氏童蒙訓】舉進士嘉祐四年廷試報罷遂不復試太中公屢當得任子恩輙推與族人【見涪陵記義錄】治平熈寧間近臣屢薦自以爲學不足不願仕也【見文集又按呂申公家傳云公判太學命數博士卽先生之居惇請爲太學正先生固辭公卽命駕過之又雜記治平三年九月公知蔡州將行言曰伏見南省進士程頥年三十有四特立之操出羣之姿嘉祐四年已與殿試自後絕意進取往來太學諸生願得以爲師臣方領國子監親往惇請卒不能屈臣嘗與之語洞明經術通古今治亂之要實有經世濟物之才非同拘士曲儒徒有偏長使在朝廷必爲國器伏望特以不次旌用明道行狀云神宗嘗使推擇人材先生擇人材薦數十人以父表弟張載曁弟頥爲首稱】元丰八年哲宗嗣位門下侍郎司馬公光尙書左丞呂公公著及西京畱守韓公絳上其行義於朝【見哲宗徽宗實錄按溫公集與呂申公同薦札子臣等竊見河南進士程頥力學好古家貧守節言必忠信動遵禮義年逾五十不求仕進眞儒者之髙蹈聖世之逸民伏望特加召命擢以不次足以矜式士類禆益風化又按胡文定公文集云是時諫官朱光庭又言頥道徳純備學問淵博材資勁正有中立不倚之風識慮明徹至知防其神之妙言行相顧而無擇仁義在躬而不矜若用斯人俾當勸講必能輔養聖徳啟導天聴一正君心爲天下福又謂頥究先王之蘊達當世之務乃天民之先覺皇代之眞儒俾之日侍經筵足以發揚聖訓兼掌學教足以丕變斯文又祖宗時起陳搏種放髙風素節聞扵天下顧頥之賢搏放未必能過頥之道則有搏放所不及知者觀其所學眞得聖人之傳致知力行非一日之積有經天緯地之才有制禮作樂之具乞訪問其至言正論所以平治天下之道又謂頥以言乎道則貫徹三才而無一毫之爲間以言乎徳則並包眾美而無一善之或遺以言乎學則博通古今而無一物之不知以言乎才則開物成務而無一理之不總是以聖人之道至此而傳況當天子進學之初若俾眞儒得專經席豈不盛哉】十一月丁巳授汝州團練推官西京國子監教授【見實錄】先生再辭尋召赴闕元祐元年三月至京師【王巖叟奏云伏見程頥學極聖人之精微行全君子之純粹早與其兄顥俱以徳名顯扵時陛下復起頥而用之頥趨召以來待詔闕下四方俊乂莫不翹首向風以觀朝廷所以待之者如何處之者當否而將議焉則陛下此舉系天下之心臣願陛下加所以待之之禮擇所以處之之方而使髙賢得爲陛下盡其用則所得不獨頥一人而已四海潛光隠徳之士皆將相招而爲朝廷出矣】除宣徳郎祕書省校書郎先生辭曰祖宗時布衣被召自有故事今臣未得入見未敢祗命【王巖叟奏云臣伏聞聖恩特除程頥京官仍與校書郎足以見陛下優禮髙賢而使天下之人歸心於盛徳也然臣區區之誠尙有以爲陛下言者願陛下一召見之試以一言問爲國之要陛下至明遂可自觀其人臣以頥抱道養徳之日久而潛神積慮之功深靜而閱天下之義理者多必有嘉言以新聖化此臣所以區區而進願然非爲頥也欲成陛下之美耳陛下一見而後命之以官則頥當之而無愧陛下與之而不悔授受之間兩得之矣】於是召對太皇太後面諭將以爲崇政殿說書先生辭不獲始受西監之命且上奏論經筵三事其一以上富於春秋輔養爲急宜選賢徳以備講官因使陪侍宿直陳說道義所以涵養气質薫陶徳性其二請上左右內侍之人皆選老成厚重之士不使侈靡之物淺俗之言接於耳目仍置經筵祗應內臣十人使伺上在宮中動息以語講官其或小有違失得以隨事規諫其三請令講官坐講以養人主尊儒重道之心寅畏祗懼之徳而曰若言可行敢不就職如不可用願聴其辭【札子三道見文集又按劉忠肅公文集有章疏論先生辭卑居尊未被命而先論事爲非是蓋不知先生出處語黙之際其義固已精矣】旣而命下以通直郎充崇政殿說書【見實錄】先生再辭而後受命四月例以暑熱罷講先生奏言輔導少主不宜疎略如此乞令講官以六參日上殿問起居因得從容納誨以輔上徳【見文集】五月差同孫覺顧臨及國子監長貳看詳國子監條制【見實錄】先生所定大槪以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下制尊賢堂以延天下道徳之士鐫解額以去利誘省繁文以專委任勵行檢以厚風教及置待賔吏師齋立觀光法如是者亦數十條【見文集舊實錄云禮部尙書胡宗愈謂先帝聚士以學教人以經三捨科條固巳精宻宜一切仍舊因是深詆先生謂不宜使在朝廷】六月上疏太皇太后言今日至大至急爲宗社生靈長久之計惟是輔養上徳而輔養之道非徒渉書史覽古今而已要使跬步不離正人乃可以涵養薫陶成就聖徳今間日一講解釋數行爲益旣少又自四月罷講直至中秋不接儒臣殆非古人旦夕承弼之意請俟初秋卽令講官輪日入侍陳說義理仍選臣僚家十一二嵗子弟三人侍上習業且以邇英迫隘暑熱恐於上體非宜而講日宰臣史官皆入使上不得舒泰恱懌請自今一月再講於崇政殿然後宰臣史官入侍餘日講於延和殿則後楹垂簾而太皇太后時一臨之不惟省察主上進業其於君徳未必無補且使講官欲有所言易以上達所系尢大又講讀官例兼他職請亦罷之使得積誠意以感上心皆不報八月差兼判登聞鼓院先生引前說入談道徳出領訴訟非用人之體再辭不受【見文集楊時曰仕道與仕祿不同常夷甫以布衣入朝神宗欲優其祿令兼數局如鼓院染院之類夷甫一切受之及伊川先生爲講官朝廷亦欲使兼官職則固辭蓋前日所以不仕者爲道也則今日之仕須其官足以行道乃可受不然是茍祿也然後世道學不明君子辭受取舍人鮮知之故常公之受人不以爲非而先生之辭人亦不以爲是也】二年又上疏論延和講讀垂簾事且乞時召講官至簾前問上進學次第又奏邇英暑熱乞就崇政延和殿或他寛涼處講讀給事中顧臨以殿上講讀爲不可有防修展邇英閣先生復上疏以爲修展邇英則臣所請遂矣然祖宗以來並是殿上坐講自仁宗始就邇英而講官立侍蓋從一時之便耳非若臨之意也今臨之意不過以尊君爲說而不知尊君之道若以其言爲是則誤主上見知臣職當輔導不得不辧先生在經筵每當進講必宿齋豫戒潛思存誠冀以感動上意【見文集】而其爲說常於文義之外反復推明歸之人主一日當講顏子不攺其樂章門人或疑此章非有人君事也將何以爲說及講旣畢文義乃復言曰陋巷之士仁義在躬忘其貧賤人主崇髙奉養備極茍不知學安能不爲富貴所移且顏子王佐之才也而簞食瓢飲季氏魯國之蠧也而富於周公魯君用捨如此非後世之監乎聞者嘆服【見胡氏論語詳說】而哲宗亦嘗首肯之【見文集】不知者或誚其委曲已甚先生曰不於此盡心竭力而於何所乎上或服藥卽日就醫官問起居【見語錄】然入侍之際容貌極荘時文潞公以太師平章軍國重事或侍立終日不懈也上𨿽諭以少休不去也人或以問先生曰君之嚴視潞公之恭孰爲得失先生曰潞公四朝大臣事幼主不得不恭吾以布衣職輔導亦不敢不自重也【見邵氏聞見錄】嘗聞上在宮中起行潄水必避螻蟻因請之曰有是乎上曰然誠恐傷之爾先生曰願陛下推此心以及四海則天下幸甚【見語錄】一日講罷未退上忽起憑檻戲折柳枝先生進曰方春發生不可無故摧折上不恱【見馬永卿所編劉諌議語錄且云溫公聞之亦不恱或云恐無此事】所講書有容字中人以黃覆之曰上藩邸嫌名也先生講罷進言曰人主之勢不患不尊患臣下尊之過甚而驕心生爾此皆近習輩養成之不可以不戒請自今舊名皆勿復避【見語錄】時神宗之喪未除而百官以冬至表賀先生言節序變遷時思方切請攺賀爲慰及除喪有司又將以開樂置宴先生又奏請罷宴曰除喪而用吉禮則因事用樂可矣今特設宴是喜之也【見文集】嘗聞後苑以金制水桶問之曰崇慶宮物也先生曰若上所禦則吾不敢不諫在職累月不言祿吏亦弗致旣而諸公知之俾戶部特給焉又不爲妻求邑封或問之先生曰某起於艸萊三辭不獲而後受命今日乃爲妻求封乎【見語錄】經筵承受張茂則嘗招諸講官啜茶觀畫先生曰吾平生不啜茶亦不識畫竟不往【見山語錄或云恐無此事】文潞公嘗與呂範諸公入侍經筵聞先生講說退相與嘆曰眞侍講也一時人士歸其門者甚盛而先生亦以天下自任論議褒貶無所顧避由是同朝之士有以文章名世者疾之如讎與其黨類巧爲謗詆【見山語錄王公系年錄呂申公家傳及先生之子端中所撰集序又按蘇軾奏狀亦自云臣素疾程某之姦未嘗假以辭色又按侍禦史呂淘言明堂降赦臣寮稱賀訖而兩省官欲往奠司馬光是時程頥言曰子於是日哭則不歌豈可賀赦才了卻往弔喪坐客有難之曰子於是日哭則不歌卽不言歌則不哭今巳賀赦了卻往弔喪扵禮無害蘇軾遂以鄙語戲程頥眾皆大笑結怨之端蓋自此始又語錄云國忌行香伊川令供素饌子瞻詰之曰正叔不好佛胡爲食素先生曰禮居喪不飲酒不食肉忌日喪之餘也子瞻令具肉食曰爲劉氏者左袒扵是範醇夫輩食素秦黃輩食肉又鮮於綽傳信錄云舊例行香齋筵兩制以上及臺諌官破蔬饌然以粗糲遂輪爲食會皆用肉食矣元祐初崇政殿說書程正叔以食肉爲非是議爲素食眾多不從一日門人範醇夫當排食遂具蔬饌內翰蘇子瞻因以鄙語戲正叔正叔門人朱公掞輩銜之遂立敵矣是後蔬饌亦不行又語錄云時呂申公爲相凡事有疑必質於伊川進退人才二蘇疑伊川有力故極詆之又曰朝廷欲以遊酢爲某官蘇右丞沮止毀及伊川宰相蘇子容曰公未可如此頌觀過其門者無不肅也又按劉諫議盡言集亦有異論劉非蘇黨蓋不相知耳】一日赴講會上瘡疹不坐已累日先生退詣宰臣問上不禦殿知否曰不知先生曰二聖臨朝上不禦殿太皇不當獨坐且人主有疾而大臣不知可乎翌日宰臣以先生言奏請問疾由是大臣亦多不恱而諫議大夫孔文仲因奏先生污下憸巧素無鄕行經筵陳說僣橫忘分徧謁貴臣歷造臺諫騰口間亂以償恩讎致市井目爲五鬼之魁請放還田裏以示典刑八月差管勾西京國子監【見舊實錄又文仲傳載呂申公之言曰文仲爲蘇軾所誘脇論事皆用軾意又呂申公家傳亦載其與呂大防劉摰王存同駁文仲所論朱光庭事語甚激切且云文仲本以伉直稱然蠢不曉事爲浮薄輩所使以害忠良晚乃自知爲小人所紿憤欝嘔血而死按舊錄固多妄然此類不爲無據新錄皆刪之失其實矣又範太史家傳云元祐九年奏曰臣伏見元祐之初陛下召程頥對便殿自布衣除崇政殿說書天下之士皆謂得人實爲希闊之美事而未及嵗余卽以人言罷之頥之經術行誼天下共知司馬光呂公著皆與頥相交二十餘年然後舉之此二人非爲欺罔以誤聖聰也頥在經筵切扵皇帝陛下進學故其言說語常繁多艸茅之人一旦入朝與人相接不爲關防未習朝廷事體而言者謂頥大佞大邪貪黷請求奔走交結又謂頥欲以故舊傾大臣以意气役臺諫其言皆誣罔非實也蓋當時臺官王巖叟朱光庭賈易皆素推伏頥之經行故不知者指以爲頥黨陛下愼擇經筵之官如頥之賢乃足以輔導聖學至如臣輩叨備講職實非敢望也臣久欲爲頥一言懷之累年猶豫不果使頥受誣罔之謗扵公正之朝臣每思之不無愧也今臣已乞去職若復召頥勸講必有補聖明臣𨿽老在外無所憾矣】先生旣就職再上奏乞歸田裏曰臣本布衣因說書得朝官今以罪罷則所授官不當得三年又請皆不報乃乞致仕至再又不報五年正月丁太中公憂去官七年服除除直祕閣判西京國子監【王公系年錄云元祐七年三月四日延和奏事三省進士程頥服除欲與館職判檢院簾中以其不靖令只與西監遂除直祕閣判西京國子監初頥在經筵歸其門者甚盛而蘇軾在翰林亦多附之者遂有洛黨蜀黨之論二黨道不同互相非毀頥竟爲蜀黨所擠今又適軾弟轍執政才進稟便云但恐不肯靜簾中主其說故頥不復得召】先生再辭極論儒者進退之道【見文集】而監察禦史董惇逸奏以爲有怨望輕躁語五月攺授管勾崇福宮【見舊錄】未拜以疾尋醫元祐九年哲宗初親政申祕閣西監之命先生再辭不就【見文集】紹聖間以黨論放歸田裏四年十一月送涪州編管【見實錄】門人謝良佐曰是行也良佐知之乃族子公孫與邢恕之爲爾先生曰族子至愚不足責故人情厚不敢疑孟子旣知天焉用尢臧氏【見語錄】元符二年正月易傳成而序之三年正月徽宗卽位移峽州四月以赦復宣徳郎任便居住【制見曲阜集】還洛【記善錄云先生歸自涪州气象容色髭髮皆勝平昔】十月復通直郎權西京國子監先生旣受命卽謁告欲遷延爲尋醫計旣而供職門人尹焞深疑之先生曰上初卽位首被大恩不如是則何以仰承徳意然吾之不能仕蓋巳決矣受一月之俸焉然後惟吾所欲爾【見文集語錄又劉忠肅公家私記云此除乃李邦直範彛叟之意】建中靖國二年五月追所復官依舊致仕【前此未嘗致仕而云依舊致仕疑西監供職未久卽嘗致仕也未詳】崇寧二年四月言者論其本因姦黨論薦得官𨿽嘗明正罪罰而敍復過優【巳追所復官又云敍復過優亦未詳】今復著書非毀朝政於是有防追毀出身以來文字其所著書令監司覺察【語錄云範致虛言程某以邪說詖行惑亂眾聴而尹焞張繹爲之羽翼事下河南府體究盡逐學徒復黨籍】先生於是遷居龍門之南止四方學者曰尊所聞行所知可矣不必及吾門也【見語錄】五年復宣議郎致仕【見實錄】時易傳成書巳久學者莫得傳授或以爲請先生曰自量精力未衰尙顗有少進耳其後寢疾始以授尹焞張繹【尹焞曰先生踐履盡易其作傳只是因而寫成熟讀玩味卽可見矣又云先生平生用意惟在易傳求先生之學者觀此足矣語錄之類出扵學者所記所見有淺深故所記有工拙蓋未能無失也見語錄】大觀元年九月庚午卒於家年七十有五【見實錄】於疾革門人進曰先生平日所學正今日要用先生力疾微視曰道著用便不是其人未出寢門而先生沒【見語錄一作門人郭忠孝尹子云非也忠孝自黨事起不與先生往來及卒亦不致奠】初明道先生嘗謂先生曰異日能使尊嚴師道者吾弟也若接引後學隨人材而成就之則予不得讓焉【見語錄侯仲良曰朱公掞見明道扵汝州逾月而歸語人曰光庭在春風中坐了一月遊定夫楊中立來見伊川一日先生坐而瞑目二子立侍不敢去久之先生乃顧曰二子猶在此乎日暮矣始就捨二子者退則門外雪深尺餘矣其嚴厲如此晚年接學者乃更平易蓋其學巳到至處但於聖人气象差少從容爾明道則已從容惜其蚤死不及用也使及用扵元祐則不至扵有今日事矣】先生旣沒昔之門人髙弟多已先亡無有能形容其徳美者然先生嘗謂張繹曰我昔狀明道先生之行我之道蓋與明道同異時欲知我者求之於此文可也【見集序尹焞曰先生之學本於至誠其扵言動事爲之間處之有常疏通簡易不爲矯異不爲狷介寛猛合宜荘重有體或說匍匐以弔喪誦孝經以追薦皆無此事衣𨿽防素冠襟必整食𨿽簡儉蔬飯必潔太中年老左右致養無違以家事自任悉力營辦細事必親贍給內外親族八十餘口又曰先生扵書無所不讀扵事無所不能謝良佐曰伊川才大以之處大事必不動聲色指顧而集矣或曰人謂伊川守正則盡通變不足子之言若是何也謝子曰陜右錢以鐵舊矣有議更以銅者巳而會所鑄子不輸母謂無利也遂止伊川先生聞之曰此乃國家之大利也利多費省私鑄者眾費多利少盜鑄者息民不敢盜鑄則權歸公上非國家之大利乎又有議增解鹽之直者伊川曰價平則鹽易泄人人得食無積而不售者嵗入必倍矣增價則反是已而果然司馬溫公旣相薦伊川而起之伊川曰將累人矣使韓富當國時吾猶可以有行也及溫公大變熈丰復祖宗之舊伊川曰役法當計論未可輕攺也公不然之旣攺數年紛紛不能定由是觀之亦可以見其梗槪矣按朱子云伊川年譜取證他書不能保無繆誤而宋季秀嵓李公心傳嘗輯道命錄一書中有考異數段深有裨於年譜謹附著之元城劉公門人馬永卿記劉公之言有云一日講罷未退上忽起憑檻折柳枝有老儒進曰方春萬物發生不可無故戕折上擲去色甚不平溫公聞之不恱今按先生以元年三月除說書四月二日方再具辭免繼卽以暑熱罷講計先生入侍不過一再又且以四月上旬非所謂方春發生之時若以爲二年春講時事則元年之秋溫公已薨矣尙安得聞而不恱且劉公之學自不妄語始不應如此疎誕未知永卿誤記之乎抑劉公扵所惡而辟焉不暇審也此書久行扵世年譜亦誤以爲據而但扵注文疑其不然今不可不詳辧年譜又載文仲劾疏有云騰口間亂以快恩讎致市井目爲五鬼之魁今李丙丁未錄中有文仲全章乃無此語考張商英紹聖初章疏則謂五鬼者乃指歐陽棐畢仲遊楊國寶邵防及先生謂受命扵呂希純通傳機密報復恩怨呂居仁記劉諫議劾先生章疏亦有之疑申公在相位時文仲未應出此語譜或誤也年譜又引舊實錄稱禮部尙書胡宗愈詆先生今按宗愈自中丞執政其除禮部乃在罷政出守還朝之後先生去職久矣譜因實錄而誤也年譜又云範致虛言先生以邪說詖行惑亂眾聴而尹焞張繹爲之羽翼事下河南府體究盡逐學徒復黨籍李文簡長編云致虛此時不在言路譜因語錄載之而誤今按致虛之兄致明以崇寧二年四月七日除殿中侍禦史以八月十四日罷則此奏乃致明所上語錄誤以爲致虛也秀嵓李心傳識伊川孫暘補官勅黃行在尙書吏部準尙書左選關準紹興十年四月二十九日勅中書門下省尙書省送到吏部狀承都省付下遂安軍奏右承直郎桐廬縣令程易申故祖贈朝請大夫直龍圖閣程頥系元祐黨籍承都省指揮特與本家恩澤一名本家自被上件恩澤卽未曽陳乞今有堂弟暘系故叔端彥之子見今白身欲乞將上件恩澤奏補堂弟暘扵文資內安排又緣元降指揮內卽無與補是何名目之文所有元得一資眞本札子粘連在前合申取朝廷指揮伏指揮仍連眞本札子一道四月二十九日奉聖防程暘與補將仕郎其繳到札子令尙書省毀抹今來本人依上件指揮合行補官奉勅補將仕郎伊川孫暘授將仕郎勅牒尙書省牒程暘本貫開封府祥符縣施孝鄕近善裏五世祖爲戶曽祖珦故任太中大夫祖頥故任崇政殿說書累贈朝請大夫直龍圖閣父端彥故任從政郎所生母史氏年六十自身年三十一牒奉勅程暘宜補充將仕郎牒至準勅故牒紹興十年五月四日錄用伊川子孫詔防勅三省同奉聖防伊川先生紹明道學爲宋儒宗𨿽屢經褒崇而世祿弗及未稱崇奨儒先之意令尙書省訪求其後特與錄用嘉定十七年正月一日伊川四世孫源授迪功郎制勅故左通直郎崇政殿說書贈朝請大夫直龍圖閣謚正公程頥四世孫程源朕惟道徳性命之防具載魯論孟氏之書關洛諸儒講明益備柰何頃嵗各欲專門遂致邇來橫生邪說朕所以悉賜先儒之謚並及張呂之儔曲阜來歸旣尊崇扵孔氏元日發制復訪後扵伊川觀之年髙廩而奉祀源方彊仕遂命以官庶防感發人心推明道統俾務躬行之實無爲邪說之歸爾其懋哉朕意深矣可特授迪功郎嘉定十七年六月三日先是靖康之難先生諸孫避兵流寓池州先生二子長端中知六安軍次端彥其嫡也以太中公任入官仕至從政郎會州司戶參軍紹興褒錄黨人端彥之子暘仕爲迪功郎江州徳化縣丞暘之子謙之不仕及是詔下提舉江東茶鹽兼知池州史定之招兩位子孫審驗有觀之者居長年七十四矣次謙之子源乃先生四世嫡孫定之尋以其譜系上於朝四月五日詔補觀之不理選限登仕郎差充池州州學學賔令本州扵上供錢內月支三十千米二石俾奉祭源令赴吏部銓量申省吏部銓量源年三十九無疾病六月三日詔補源迪功郎云秀嵓李心傳識修職郎程源授籍田令制勅修職郎程源爵祿朝廷之名器固能砥礪扵一時賢者風俗之樞機實可作興扵百世激勸有道今昔所同睠惟爾祖之賢一出濓溪之正盡心知性無非根本扵大原啟鑰抽緘用以開明扵後學求其嗣裔得爾端良隆然受道之資甚矣典刑之舊錫之命秩擢寘班聫庶防風動於懿聞無或顚防於邪僻克邁先訓尢殫乃心可依前修職郎行籍田令行太社令程源攺官制勅宣徳郎行太社令程源外服之臣倘或召對則𨿽選調亦更京秩有位於朝者乃獨不然防其一二尢異而特奨之所以厲羣工也爾源大儒之後業履溫純昕朝入告通達詳明其越去試銜擢躋宣徳官簿寖華矣書曰敷納以言明試以功尙克懋哉可特攺宣教郎依舊行太社令將作監丞程源轉朝奉郎致仕制勅宣教郎將作監丞程源公侯之子孫必欲復其始爾正公諸孫溫良質厚克紹家聲故起之布衣縻之好爵蓋欲光昭令徳振起遺風俾天下後世知儒先之有後也歷官未久遽沒其世天乎人乎良可嘅矣特轉七品名在員郎庶防可以延賞裕後奉先養親尢有賴焉匪直慰爾九原之思抑亦見國家念儒先之意無厭斁如此爾其欽哉可特轉朝奉郎致仕侍郎兼給事中鐘震行薦伊川四世孫淮札子定子等僣有申控仰乾鈞聴定子等頃者恭覩駕臨監學斥荊舒從祀陟饗五先生明示天下學者以趨向之正竊見伊川正公嫡孫程淮嗣守家訓承親兄源錄用初調揚子尉曹待闕日久偶被衝辟池守常平使者具薦剡乞加旌擢已防鈞判未卽施行緣其兄源官宣教郎嘗丞繕監不幸早世門戶之責淮實任之旣得一官未霑寸祿欲望鈞慈參酌池守所詳特賜陶鑄一近次差遣庶不虛公朝尊禮儒先崇尙正學之美意定子等不勝戰栗俟命之至右謹具申呈伏鈞防淳祐二年闕月闕日尙書髙定子李性傳侍郎杜範程公許札子程淮補官之始系左司吳淵擬筆備坐其兄程源元錄用補官指揮札下池州從實契勘保明申奏以聞後據池州主者江東提舉兼知池州王伯大行下本廂官集鄰審實照得程淮委系伊川正公四世次嫡長孫五世承事謙之之親次子添差江州通判程監丞源之親弟結罪保明申上得防程淮特與補將仕郎豫章程澥識爲明道立後申請承直郎差充江南東路安徽使司幹辦公事兼明道書院山長周應合申照會書院爲明道先生程純公立也固將有以壽其道脈亦當思所以壽其家脈今純公之後所至未見其人而伊川先生正公之子孫在池陽爲稍眾擬欲從關府行下池州委請通判教授於伊川先生子孫中自十五至三十嵗遴選其資質可以進學者五人並禮送書院養而教之觀其有立別議區處庶防爲子孫者崇徳象賢足以嗣續先世之舊而家脈與道脈俱壽矣更合取自指揮奉鈞判行池州回申伊川四世孫淮回申札子通直郎新差知興國軍永興縣主管勸農公事兼軍正伊陽伯四世嫡長孫程淮札子照得明道先生子二人而端懿居長孫四人而昻居長曽孫六人其後不復可考淮本位伊川先生亦二子四孫曽孫八人元孫十二人仍孫見止十人來孫見止四人可以遷繼明道者實難其選獨節之之子濤濤之子偃孫乃伊川一气之正脈可爲明道後節之與克家爲兄弟若空一代而以偃孫爲克家之孫扵法亦通然不可使節之之無後也今莫若全以節之一位三世爲明道先生嫡孫昻繼命節之爲明道曽孫濤爲明道元孫偃孫爲明道來孫則明道先生之後世世有人節之乃伊川長子知軍端中第三子通判晠之第五子扵通判本位卽不相妨𨿽非禮之正而合乎禮之權可以仰稱繼絕之盛徳戶部看詳指定伊川先生次子通判第五子節之一位三世移繼純公之後按禮援法實爲允當奉聖防依札付池州姚希得再爲明道立繼榜先是往嵗朝廷曽札池州選擇伊川五世孫曰偃孫者爲明道後前政馬觀文以是邦明道書堂在焉迎就教育並其母曽館之官宇月給有差未及兩載而偃孫亡曽母無依先賢弗嗣委爲可念景定三年據學官申遂再行下池州訪問別無本宗嫡嗣可以昭穆遂牒郡庠及書院擇同族而可教者保明申據續申選到程掌儀必貴兄程子材男慶老年方十嵗生質厚重家世詩書可爲明道之後於是擇日行釋菜之禮告於純公之祠立爲偃孫之子命名幼學俾職掌祠就學扵其叔父程掌儀旬有課程講學不廢其祖母曽就同奉養使不失祖孫相依之義倘天祐斯文教養至扵成立先賢無或廢祀庶有補扵世教云一行禮幣費用及每月教養廩給具於下方祖母曽氏送五百貫十七界爲衣被之用掌祠程幼學送五百貫十七界置衣服生父程子材送一千貫土絹四疋建康府月支三百貫十七界米兩石一半付程掌儀收支爲曽母日逐供給之用一半樁之書堂爲曽母衣服等用明道書堂每日供折錢月支四十五貫十七界米七斗五升撥過程掌儀家爲幼學日食之用程掌儀必貴任教導之責書院月餽束脯五十貫十七界米五斗景定四年三月闕日寶章閣學士通議大夫刑部尙書沿江制置使兼江東安撫使主管行宮畱守司公事知建康軍府事兼權淮西總領郪縣開國伯食邑三百戶賜紫金魚袋姚闕押闕周山長應合程孫墓記程孫墓在建康府淸涼寺後山之麓蓋明道先生程純公五世孫也諱偃孫本伊川先生五世孫寓居池州應合爲明道書院山長日請於帥府將求伊川之後人教養選擇以繼明道之後裕齋馬公移文池州尋訪太守定齋陳公謀之闔族參之公舉禮送偃孫來應玆選偃孫年方十七自幼而孤以貧失學有母六袠無以爲養定齋惻然爲具衣冠而資送之旣至建康山長率堂長以下告於純公命之爲五世孫以掌祠事請於府月廩四百千米四石以養其母貼占官屋以妥其居給綿絹以完其衣定課程以勉其學委堂長胡淳講書程立本任訓導如已子以時察其學之進否專畱書院薰陶气質惟休澣日歸省其母非休日不許出其後張山長顯注意尢篤蓋其監丰儲倉門日嘗納札廟堂力言此事方冀偃孫之成立以嗣家學而偃孫忽以疾終寔景定二年三月也應合適歸自池陽乃與胡山長立本謀具喪斂且請於府偃孫𨿽死而母無所依仍以偃孫存日所得之餐錢養其母終其身秋八月應合與翁山長泳謀治葬藏得地於淸涼寺後山左右環抱面挹江淮咸曰吉壌委講書李朴任其事應合泳率諸士友縞素臨送更議爲偃孫立繼未得其人姑俟他日云吳艸廬題程氏譜大程先生仕金陵宋淳熈間祀於學旣而有專祠旣而有書院猶以爲未也乃立五世孫奉祠事再期而殤又以名幼學者承五世孫後先生爲往聖繼絕學而諸君子爲先生繼絕世亦云厚矣嗚呼曽是足以報罔極之恩哉二百年來家藏程子之書人誦程子之言口說沸溢咸謂洛學盛行嗚呼果有一人能明斯道者乎然則世之巳絕而復續也若可幸道之巳續而又絕也寧不重可嘆矣夫】

新安文獻志卷六十二下

欽定四庫全書

新安文獻志卷六十三

明程敏政撰行實【道原】

先君【森】行狀

朱松

公諱森字良材姓朱氏世家歙州之黃墩七世祖天祐中以陶雅之命總卒三千戍婺源邑民賴以安因家焉曽祖甫祖振父絢皆不仕公少務學科舉旣廢不復事進取旣冠而孤他日嵗時子姓爲壽舉先訓戒飭諸子諄諄以忠孝和友爲本且曰吾家業儒積徳五世後當有顯者當勉勵謹飭以無墜先世之業已而嗚咽流涕以奉養日短爲終身之憂胸中衝澹視世之榮利泊然若不足以干其心者家人生產未嘗掛齒子松遊鄕校時時小得失無所欣戚家旣素單久而益急或勸事生業曰外物浮雲爾無庸有爲也使子賢𨿽不榮於我足不然適重爲後日驕縱之資爾獨見松從賢師友遊則喜見言色其篤於道義而鄙外浮榮蓋天資云晚讀內典深解義諦時時爲歌詩恍然有超世之志與人交無賢否皆得其懽心然中白黒了然人莫能名其爲通與介也以某年月日卒於建州政和之官舍享年若干娶程氏三男松舉進士迪功郎初尉則政和也次檉次橰二女未適人以某年月日寓葬於政和防國院之側謹狀【右先大父贈承事郎府君行狀先君太史吏部贈通議大夫君所撰也當時旣以請銘扵政和主簿盧君防未及礱石而羣盜蠭起文書散逸扵今僅存半槁不可復刻矣熹竊惟念吾家自歙入閩而府君始葬扵此不可使後之子孫不知其時世嵗月與其所以積徳垂慶開祐後人之深意敬立石表刻狀下方於墓左先世墳廬在婺源者及祖妣孺人以下別葬所在亦具刻於碑陰使來者有考焉盧君字師予老儒博學淸謹有馴行定宅者弋陪金生字然亦亷節士頗通方外之學姓字皆見先集云慶元五年十有二月甲子孝孫朝奉大夫致仕熹謹記】

宋史館吏部贈通議大夫朱公【松】神道碑

周必大

祖宗時擇儒學爲館職自館職擇侍從由侍從擇輔相所謂儒學者明仁義禮樂通古今治亂其議論可與謀慮大事決疑定防文章特一事耳治平中歐陽文忠公在政府奏疏如此尋命宰執各薦士其效見於元祐之際髙宗方內修外攘首置祕書省以儲人才他有司治事日不暇給獨館職涵養從容要路闕必由此選國朝盛舉乃復見之新安朱公蓋其一也公諱松字喬年世家婺源曽祖振妣汪氏祖絢妣汪氏父森常曰吾家五世積徳業儒當有顯者後贈承事郎妣孺人程氏公生以紹聖四年兒時出語驚人未冠力學繇郡庠貢京師文體淸新恥於蹈襲政和八年上捨登第以廸功郎調建州政和尉丁父憂服除再調南劍州尢溪尉監泉州石井鎭詩名聞四方他文渾涵流轉惟意所適然謂扵道爲逺益取經子史傳考其興衰治亂欲應時合變見之事業又因師友浦城蕭顗子荘劍浦羅從彥仲素而得山楊文靖公河洛學問之要拳拳服膺每疑卞急害道取佩韋之名齋自警在尢溪聞靖康北狩大慟防絕自是奔走卑冗假祿養親無仕進意紹興初監察禦史胡世撫諭入閩公袖書告之曰今不自荊襄赴興元結夏人控引五路東向爭中原則當幸金陵固守荊淮柰何局促一方徒費日月竟將何爲世將奇其才歸薦於朝會前執政謝公克家守泉南亦露章薦公學問不宜滯管庫遂召試館職防問中興難易公乞順人心任賢才正綱紀累數千言辧論精博髙宗嘉賞除祕書省正字四年二月進左從政郎趙忠簡公以元樞都督諸路軍馬約公入幕公以親疾辭尋丁母憂七年服闋上已進都金陵九月再召對公勸上抗志髙明垂精延訪求經逺持久計遂言中興之君惟光武身濟大業可以爲法元帝肅宗志趣卑近宜以爲戒上明日對輔臣稱善且謂光武無可議肅宗𨿽優於元帝然虧人子之行於其終爲可恨也特攺左宣教郎除校書郎是時呂祉代劉光世統軍淮西酈瓊擁眾叛去廟論欲斂兩淮戍兵衛行都公率同列疏言不可防金人疑劉豫得叛兵不可制執而廢之當路不能乘機會乃亟還臨安八年三月遷著作佐郎禦史中丞常同薦公可任大事四月復賜對公言國論不過兩端進取者失之疎玩愒者失之媮惟自治觀釁爲上防願陛下並進忠賢修明紀律革姑息振國勢中興可卜也上恱擢尙書度支員外郎兼史館校勘刋修蔡卞所攺哲宗實錄公用力爲多歷司勲及吏部員外郎史職如故實錄成遷左奉議郎磨勘轉承議郎趙忠簡公罷相秦忠獻公當國決意講和公與史官胡珵淩景夏常明範如圭合奏陛下以梓宮母兄天屬未歸不憚屈已求和曽不思項羽置太公俎上邀髙祖髙祖知其詐日夜思所以蹙羽者彼兵疲勢窮太公自歸此今日鑑也秦方惡公異議參知政事李荘簡公又力援公屬金使再至許歸河南地公請用漢制命廷臣雜議又言二三大將握重兵將有尾大之患請復武舉儲將帥選驍勇補周衛擇守帥壯藩維興太學明大倫以倡節義規模大率類此秦滋不樂諷言者論公懷異自賢出知饒州十年春也未上請主管臺州崇道觀和議俄變秦蒼黃不知所措有郎官代作自解之奏曰伊尹告成湯徳無常師主善爲師臣前贊議和今請北伐是皆主善爲師如其不濟則陳力就列不能者止當遵孔聖之訓秦大喜擢郎官爲右史而不暇問所引皆誤也是時祕書省寓法慧寺大書於門云周任爲孔聖太甲作成湯秦大怒疑出於館職相繼汰去而引用其黨公遂不可出矣祠滿再任命下而卒十三年三月辛亥也享年四十有七公性孝友於朋友重然諾不以死生窮達易其志誘進後學揚人之善凡邪佞猥瑣鄙而逺之沒一甲子秦斃異時名士抑遏竄逐者悉起爲大官獨公無年識者惜之其將終也手書與所善胡憲原仲劉勉之致中劉子翚彥衝屬其子熹使往受業其後遂以奧學髙文推重當世今上聞其名以待制侍講禁中累贈公通議大夫初公卒之明年葬建寧府崇安縣五夫裏西塔山勢頗卑下乃卜慶元某年某月某日還葬武夷鄕上梅裏寂歷山中峯僧捨之北公嘗賦詩有鄕關落日蒼茫外尊酒寒花寂歷中之句玆其防乎待制以某先太師與公爲同年進士故來請銘公娶同郡祝氏處士確之女贈碩人事姑孝謹待內外姻親和順得其懽心後公二十七年卒別葬建陽縣崇泰裏後山鋪東寒泉塢一男熹也女嫁瀏陽丞劉子翔早世孫男三長塾已亡次埜將仕郎次在承務郎女三人修職郎劉學古廸功郎黃干進士範元裕其婿也曽孫男五人鉅鈞鑑鐸銍女九人長適文林郎趙師夏餘未字公平生所爲文有韋齋集十二卷行扵世外集十卷藏於家吏部侍郎徐度自言少多與前輩遊迨識公及張戒定夫始得爲文之法欲爲公集序未及成而文士傅自得實爲之謂公詩髙潔幽逺其文溫婉典裁非溢美也公母弟橰亦負軼才不肯俯仰於世有詩數十篇髙逺近道號玉瀾集云銘曰

信道惟人窮理以書合而一之乃曰通儒表表朱公邁往於初師友淵源名實允孚蘭臺史觀卿材是儲有昌其言有宏厥模人𨿽我抑豈無後圖髙皇更化羣賢畢趨公則逝矣賫志弗紓幸哉有子播獲菑畬追爵黃散肇營新墟掲以銘章永鎭趺

宋故朝奉大夫華文閣待制贈寶謨閣直學士通議大夫謚文朱先生行狀黃

榦

曽祖絢故不仕妣汪氏

祖森故贈承事郎妣程氏贈孺人父松故任左承議郎守尙書吏部員外郎兼史館校勘累贈通議大夫妣孺人祝氏贈碩人

本貫徽州府婺源縣永平鄕松巖裏

先生姓朱氏諱熹字仲晦父朱氏爲婺源著姓以儒名家世有偉人吏部公以不附和議去國文章行義爲學者師號韋齋先生因仕入閩至先生始寓建之崇安五夫裏今居建陽考亭先生以建炎四年九月十五日午時生南劍尢溪寓捨幼頴悟荘重能言韋齋指示曰此天也問曰天之上何物韋齋異之就傅授以孝經一閱封之題其上曰不若是非人也嘗從羣兒戲沙上獨端坐以指畫沙視之八卦也少長厲志聖賢之學年十八貢於鄕中紹興十八年進士第以左廸功郎主泉州同安簿涖職勤敏郡縣長吏事倚以決職兼學事選邑之秀民充弟子員日與講說聖賢修已治人之道年方逾冠聞者巳知學之有師而尊慕之歷四考罷歸以奉親講學爲急二十八年請奉祠監潭州南嶽廟明年詔赴行在言路有托抑奔競以沮之者遂以疾辭孝宗卽位詔求直言因上封事其略言陛下毓徳之初親禦簡防不過諷誦文辭吟詠情性又頗畱意老子釋氏之書記誦詞藻非所以探淵源而出治道虛無寂滅非所以貫本末而立大中帝王之學必先格物致知以極夫事物之變使義理所存纎悉畢照則自然意誠心正而可以應天下之務次言今日之計不過修政事備邊陲然計不時定者講和之說疑之也今南北朝有並驅中原之勢則不可和也明矣願疇咨大臣總攬羣防閉關絕約任賢使能立紀綱厲風俗使吾修政卹民之外了然無一毫可恃爲遷延中已之資而不敢懷頃刻自安之意更相激厲以圖事功數年之外志定气飽國富兵彊徐起而圖之中原故地不爲吾有而將焉往次言監司者守令之綱朝廷者監司之本欲斯民之得其所本原之地亦在朝廷而已明年攺元隆興復召辭不許卽入對其一言平治之效所以未著由不講大學之道而溺心於淺近虛無之過其二言今日所當爲者非戰無以復讎非守無以制勝末言古先聖王長治久安之道其本不在乎威彊而在乎徳業其任不在乎邊境而在乎朝廷其具不在乎兵食而在乎紀綱三札所陳不出封事之意而加剴切焉除武學博士待次乾道攺元促就職旣至以時相方主和議請監南嶽廟以歸三年差充樞宻院編修官力辭先生嘗兩進絕和議抑佞幸之戒言旣不行𨿽擢用狎至不敢就尋丁內艱六年復召以未終喪辭七年旣免喪復召以祿不及養辭有防安貧守道亷退可嘉特攺令入官主管臺州崇道觀先生以攺秩畀祠皆進賢賞功優老報勤之典今無故驟得之於義未安再辭淳熈元年又再辭上意愈堅始拜命攺宣教郎奉祠二年除祕書郎先生以攺官之命正以嘉其亷退今乃冒進擢之寵是左右望而罔市利力辭會有言虛名之士不可用者從其請主管武夷山衝佑觀五年差發遣南康軍事辭者四始之任先生自同安歸奉祠家居幾二十年間關貧困不以屬心涵養充積理明義精見之行事者益霈然矣至郡懇惻愛民如已隠憂興利除害惟恐不及值不雨講求荒政凡請扵朝或至三四不得請不巳選官吏授以方略俾視境內具知荒歉分數戶口多寡蓄積虛實通商勸分多所全活其施設次第人爭傳錄以爲法先生視民如傷至姦豪侵擾細民撓法害政者懲之不少貸訪白鹿洞書院遺址奏復其舊每休沐輙一至諸生質疑問難誨誘不倦又求栗裏陶靖節之居西澗劉屯田之墓孝子熊仁瞻之閭旌顯之猶以不得悉行其志爲恨明年詔監司郡守條具民間利病遂上疏言天下之大務莫大於卹民卹民之本又在人君正心術以立紀綱今日民間特以稅重爲苦正緣二稅之入朝廷盡取供軍而州縣無復贏餘則不免二稅之外別作名色巧取扵民惟有選將吏覈兵籍可以節軍實開廣屯田可以益軍儲練習民兵可以益邊備今日將帥之選率皆膏粱子弟廝役凡流所得差遣爲費不貲到軍之日惟望裒斂刻剝以償債負總餽餉之任者亦皆倚負幽陰交通貨賂其所驅催東南數十州之脂膏骨髓名爲供軍而輦載以輸權幸之門者不可數計然則欲討軍實以紓民力必盡反前之所爲授將印委利權一出扵朝廷公議則可以絕請托之私而刻剝之風可革又擇老成忠實者使領屯田之事則可以漸省列屯坐食之兵稍損州郡供軍之數軍籍旣覈屯田旣成兵民旣練然後可以禁其苛斂責其寛卹庶幾窮困之民得保生業無復流移漂蕩之患矣然其本在於正心術以立紀綱蓋天下紀綱不能自立必人主之心術公平正大無偏黨反側之私然後紀綱有所系而立君心不能自正必親賢臣逺小人講明義理之歸閉塞私邪之路然後乃可得而正今宰相臺省師傅賔友諫諍之臣皆失其職陛下所與親宻謀議者不過一二近習之臣此一二小人者上則蠱惑陛下心志使陛下不信先王大道而恱扵功利之卑說不樂荘士讜言而安扵私之鄙態下則招集士大夫嗜利無恥者文武彚分各入其門所喜則陰爲引援擢寘淸顯所惡則宻行訾毀公肆擠排交通貨賂則所盜者皆陛下之財命卿置將則所竊者皆陛下之柄陛下所謂宰相師傅賔友諫諍之臣或反出入其門墻承望其風防勢成威立中外靡然使陛下之號令黜陟不復出扵朝廷而出於此一二人之門名爲陛下之獨斷而實此一二人者陰執其柄蓋其壊非獨壊陛下之紀綱乃並與陛下所以立紀綱者而壊之則民安可得而卹財安可得而理軍政何自而修土宇何自而復宗廟之讎恥又何時而可雪邪詔以修舉荒政民無流殍除直祕閣凡三辭會浙東大饑易提舉浙東常平茶鹽事卽日就道且乞奏事之任言陛下嘗選建英豪任以政事不幸其間不能盡得其人不復廣求賢哲而姑取軟熟易制之人以充位於是左右私褻使令之賤始得以奉燕閒備驅使而宰相之權日輕又慮其勢有所偏而因重以壅已也則時聴外廷之論將以陰察此輩之過犯而操切之陛下旣未能循天理公聖心以正朝廷之大體則固巳失其本矣又欲兼聴士大夫之公言以爲駕馭之術則士大夫之進見有時而近習之從容無間士大夫之禮貌旣荘而難親其議論又苦而難入近習便嬖側媚之態旣足以蠱心志其胥史狡獪之術又足以聰明此其生熟甘苦旣有所分恐陛下未及施駕馭之術而先墮其數中矣使陛下徳業日隳綱紀日壊邪佞充塞貨賂公行兵愁民怨盜賊間作災異數見饑饉薦臻羣小相挺人人皆得滿其所欲惟有陛下了無所得而國家顧乃獨受其獘先生所對奏札凡七其一二皆自書以防宣泄後五札亦無非一時捄荒之急者先生所居之鄕每嵗春夏之交豪戶閉糶牟利細民發廩彊奪動相賊殺先生嘗帥鄕人置社倉賑貸之米價不登人得安業至是乞推行如崇安縣故事前期執政使人諭且勿言先生因念主上未有鄙薄儒生之意而大臣先爲此言不可及對卒言之上委曲訪問悉從其請先生初拜命卽移書他郡募米商蠲其徵及至客舟之米巳輻湊復以入奏荒政數事推廣條上日與僚屬寓公鉤訪民隠按行所部窮山長谷靡不到拊問存卹所活不可勝計每出皆乘單車屏徒從所歷𨿽廣而人不知郡縣官吏憚其風采至有自引去者先生猶以徒費大農數十萬緡無以全活一道饑民自劾又以前後奏請多見抑卻幸而從者又率稽緩後時蝗旱相仍不勝憂憤復奏言爲今之計獨有斷自聖心沛然發號責躬求言君臣相戒痛自省攺其次惟有盡出內庫之錢以供大禮之費爲收糴之本無得催理舊欠依條檢放稅租沙汰被災路分州軍監司守臣之無狀者遴選賢能責以荒政庶防下結人心消其乘時作亂之意不然臣恐所憂者不止扵餓殍而在扵盜賊防其害者不止於官吏而上及於國家也九年以賑濟有勞進直徽猷閣辭知臺州唐仲友與時相王淮同裏爲姻家遷江西提刑未行先生行部訟者紛然得其姦贓僞造楮幣等事劾之奏上淮匿不以聞論愈力章至十上事下紹興府鞫之獄具情得乃奪其新命授先生先生以爲是蹊田而奪之牛辭不拜尋令兩易江東辭及辭職名具言仲友𨿽寢新命巳具之獄竟釋不治則是所按不實難以復霑恩賞並不許授職名再辭新任且乞奉祠言所劾贓吏黨與眾多大者宰制斡旋扵上小者馳騖經營扵下若其加害扵臣不遺餘力則逺至師友淵源之所自亦復無故橫肆觝排時從臣有奉時相意上疏毀程氏之學以陰詆先生者故有是言十年差主管臺州崇道觀先生守南康使浙東始得行其所學已試之效卓然而卒不果用退奉崇道雲臺鴻慶之祠者五年海內學者尊信益眾十四年除提防江西刑獄公事待次以疾辭不許遂拜命十五年促奏事又以疾辭不許遂行又以疾請奉祠者再淮罷相遂力疾入奏言近年以來刑獄不當甚至涉於人倫風化之重者有司議刑亦從流宥之法則天理民彛防何不至於泯滅又言州郡獄官注擬及提刑司管催經總制錢與江西諸州科罰之獘末篇乃言陛下卽位二十有七年而因循荏苒無尺寸之效可以仰酬聖志嘗反覆思之無乃燕居退處之時虛明應物之地天理有未純人欲有未盡是以爲善不能充其量除惡不能去其根一念之頃公私邪正是非得失之機交戰其中體貌大臣非不厚而便嬖側媚得以深被腹心之寄寤寐豪英非不切而柔邪庸繆得以久竊廊廟之權非不樂聞公議正論而有時不容非不深堲讒說殄行而未免誤聴非不欲報復陵廟讎恥而不免畏怯茍安非不欲愛養生靈財力而未免嘆息愁怨凡若此類不一而足願陛下自今以往一念之頃必謹察之此爲天理邪爲人欲邪果天理也敬以充之不使少有壅閼果人欲也敬以克之不使少有凝滯至於言語動作之間用人處事之際無不以是裁之則聖心洞然無一毫之私欲得以介其間而天下之事將惟陛下之所欲爲矣是行也有要之扵路以正心誠意爲上所厭聞戒以勿言者先生曰吾平生所學只此四字豈可回防而欺吾君乎及奏上未嘗不稱善曰久不見卿浙東之事朕自知之今當處卿淸要不復勞卿州縣除兵部郎官以足疾丐祠本部侍郎林栗前數日與先生論易西銘不合至是遣部吏抱印迫以供職先生以疾告遂疏先生欺慢時上意方向先生欲易以他部郎時相竟請授以前江西之命仍舊職名先生行且辭曰論者謂臣事君無禮罪當誅戮豈可復任外臺耳目之寄章再上除直寶文閣主管西京嵩山崇福宮栗亦罷辭職名不許轉朝奉郎未逾月再召先生受職名辭召命以爲遷官進職皆爲許其閒退方竊難進易退之褒復爲彈冠結綬之計則其爲世觀笑不但往來屑屑之譏又促召再辭遂具封事投匭以進曰今天下大勢如人有重病內自心腹外達四支無一毛一髮不受病者臣不暇言且以天下之大本與今日之急務言之大本者陛下之心急務則輔翼太子選任大臣振舉綱維變化風俗愛養民力修明軍政六者是也古先聖王兢兢業業持守此心𨿽在紛華波動之中幽獨得肆之地而所以精之一之克之復之如對神明如臨淵谷猶恐隠微之間或有差失而不自知是以建師保之官列諫諍之職凡飲食酒漿衣服次捨器用財賄與夫宦官宮妾之政無一不領扵冢宰使左右前後一動一靜無不制以有司之法而無纎芥之隙瞬息之頃得以隱其毫髮之私陛下之所以精一克復而持守其心果有如此之功乎所以修身齊家而正其左右果有如此之效乎宮省事禁臣固不得知然爵賞之濫貨賂之流閭巷竊言不勝借借則陛下所以修之家者恐未有以及古之聖王也至於左右便嬖之私恩遇過當往者淵覿說抃之徒勢熖燻灼今已無可言矣然臣之愚以爲此輩但當使之守門傳命供掃除之役不當假借崇長使得逞邪媚作淫巧於內以蕩上心立門庭招權勢於外以累聖政臣竊聞之道路諸將差除多出此人之手陛下竭生靈膏血以奉軍旅而將帥巧奪其糧賜行貨賂扵近習以圖進用出入禁闥腹心之臣外交將帥共爲欺蔽以至此而陛下不悟反寵暱之以爲我之私人至使宰相不得議其制置之得失給諫不得論其除授之是非則陛下所以正其左右者未能及古之聖王又明矣至於輔翼太子則自王十朋陳良翰之後能稱其職者蓋已鮮矣又時使邪佞儇薄闒冗庸妄之輩或得參錯其間所謂講讀亦姑以應文備數而未聞有箴規之效至於從容朝夕陪侍遊燕者又不過使臣宦者數輩而巳夫立太子而不置師傅賔客則無以發其隆師親友尊徳樂義之心獨使臣宦者得侍左右則無以防其戲慢媟狎奇袤雜進之害宜討論前典置師傅賔客之官罷去使臣宦者而使詹事庶子各復其職至於選任大臣則以陛下之聰明豈不知天下之事必得剛明公正之人而後可任哉其所以常不得如此之人而反容鄙夫竊位者直以一念之間未能撤其私邪之蔽而燕私之好便嬖之流不能盡由於法度若用剛明公正之人爲輔相則必妨吾之事害吾之人而不得肆是以選掄之際常先排擯此等寘之度外而後取凡疲懦軟熟平日不敢直言正色之人而揣摩之又於其中得其至庸極陋決可保其不至於有所妨者然後舉而加之於位是以除書未出而中外巳逆知其決非天下第一流矣至於振肅紀綱變化風俗則今日宮省之間禁密之地而天下不公之道不正之人顧乃得以窟穴盤據於其間陛下目見耳聞無非不公不正之事則其所以燻蒸銷鑠使陛下好善之心不著疾惡之意不深其害已有不可勝言者及其作姦犯法則陛下又未能深割私愛而付諸外廷之議論以有司之法是以紀綱不能無所撓敗紀綱不正於上風俗頽獘於下其爲患之日久矣大率習爲軟美之態依阿之言惟其私意所在則千塗萬轍經營計較必得而後巳甚者以金珠爲脯醢以契劵爲詩文宰相可啗則啗宰相近習可通則通近習惟得之求無復亷恥一有剛毅正直守道循理之士出乎其間則羣譏眾排指爲道學而加以矯激之罪十數年來以此二字禁錮在下之賢人君子復如崇宣之間所謂元祐學術者排擯詆辱必使無所容其身而後巳嗚呼此豈治世之事而尙忍復言之哉至於愛養民力修明軍政則自虞允文之爲相也盡取版曹嵗入窠名之必可指擬者號爲嵗終羨余之數而輸之內帑顧以其有名無實積累掛欠空載簿籍不可催理者撥還版曹以爲內帑之積將以備他日用兵進取不時之需然自是以來二十餘年內帑嵗入不知幾何而認爲私貯典以私人宰相不得以式貢均節其出入版曹不得以簿書勾考其在亡其日銷月耗以奉燕私之費者蓋不知其幾何矣曷嘗聞其能用此錢以修戰守之備如太祖之言哉徒使版曹經費闕乏督趣日峻又造爲比較監司郡守殿最之法中外承風競爲苛急此民力之所以重困也諸將之求進也必先掊尅士卒以殖私財然後自結扵陛下之私人而祈以姓名達於陛下之貴將貴將得其姓名付之軍中使自什伍以上節次保明稱其材武堪任然後具奏爲牘而言之陛下但見其等級推先案牘具備誠以爲公薦而可以得人矣豈知其諧價輸錢已若晚唐之債帥哉凡此六事皆不可緩而本在於陛下一心一心正則六事無不正一有私欲介乎其間則𨿽欲憊精勞力以求正夫六事者亦將徒爲文具而天下之事愈至於不可爲矣疏入夜漏下七刻上已就寢亟起秉燭讀之終篇明日除主管太乙宮兼崇政殿說書時上巳有倦勤之意蓋將爲燕翼之謀會執政有指道學爲邪气者力辭新命除祕閣修撰仍奉外祠先生當孝宗朝陛對者三上封事者三其初固以講學窮理爲出治之大原其後則直指天理人欲之分精一克復之義其初固以當世急務一二爲言其後封事之上則心術宮禁時政風俗披肝瀝膽極其忠鯁蓋所望於君父愈深而其言愈切故於封事之末有曰日月逾邁如川之流一往而不復不惟臣之蒼顏白髮巳迫遲暮而竊仰天顏亦覺非昔時矣忠誠懇惻至今讀者猶爲之涕下先生進疏𨿽切孝宗亦開懷容納武博編摩祕省郎曹之除蓋將引以自近守南康持浙東江西之節又知其不可彊畱而授之至是復有經帷之命先生之盡忠孝宗之受盡言亦未爲不遇也然先生進言皆痛詆大臣近習孝宗之眷愈厚而嫉者愈深是以不能一日安其身於朝廷之上而孝宗內禪矣光宗卽位再辭職名仍舊直寶文閣降詔奨諭除江東轉運副使以疾辭者再覃恩轉朝散郎賜緋衣銀魚攺知漳州又再以疾辭不許紹熈元年之任奏除屬縣無名之賦七百萬減經總制錢四百萬加意學校教誘諸生又以習俗未知禮采古喪葬嫁娶之儀掲以示之釋氏之教南方爲盛男女聚僧廬爲傳經會女不嫁者私爲庵捨以居悉爲之禁俗大變郡有故迪功郎髙登忤秦檜貶死爲奏請昭雪褒其直會朝論欲行泉漳汀三州經界先生遂疏其事上之且言必可行之說三將必至於不能行之說一蓋謂經界法行大爲民利而占田隠稅侵漁貧弱者所不便寓公豪右果爲異議明年屬有嗣子之喪再請奉祠除祕閣修撰主管南京鴻慶宮辭者再詔論撰之職以寵名儒乃拜命除荊湖南路轉運副使再辭漳州經界竟報罷遂以前言經界可行自劾三年再以疾辭又數月差知靜江府廣南西路經略安撫辭四年又辭主管南京鴻慶宮未幾差知潭州荊湖南路安撫力辭五年再辭有防長沙巨屏得賢爲重會洞獠擾屬郡遂拜命赴鎭至則遣人論以禍福皆降之申教令嚴武備戢姦吏抑豪民湖湘士子素知學日伺公退則請質所疑爲之講說不倦四方學者畢至又以南康漳州所申攺正釋奠儀式爲請錄故死節五人爲之立廟孝宗升遐先生哀慟不自勝又聞上以疾不能執喪中外洶洶益憂懼遂申省乞歸田裏又艸封事極言父子天性不應以小嫌廢彛倫言頗切直會今上卽位不果上上在潛邸聞先生名每恨不得先生爲本宮講官至是首召奏事先生行且辭除煥章閣待制侍講辭不許又再辭且言陛下嗣位之初方將一新庶政所宜愛惜名器若使幸門一開其豈可復塞至於博延儒臣專意講學將求所以深得親懽者爲建極導民之本思所以大振朝綱者爲防微慮逺之圖顧問之臣實資輔養用人或繆所系非輕蓋先生在道聞南內朝禮尙闕近習已有用事者故預有是言又不許及入對首言乃者天運艱難國有大咎太皇太后躬定大防陛下寅紹丕圖可謂處之以權而庶幾不失其正矣然不能無疑於逆順名實之際禍亂之本又巳伏於防防之中竊爲陛下憂之尙猶有可諉者亦曰陛下之心前日未嘗有求位之計今日未嘗忘思親之懷此則道心微妙之全體天理髮用之本然所以行權而不失其正之根本也轉禍爲福易危爲安亦豈可捨此而他求哉充未嘗求位之心則可以盡負罪引慝之誠充未嘗忘親之心則可以致溫淸定省之禮始終不越乎此而大倫正大本立矣次言爲學莫先於窮理窮理必在於讀書讀書之法莫貴於循序而致精致精之本又在扵居敬而持志旣對面辭待制侍講不許翌日又辭待制乞攺說書差遣上手札卿經術淵源正資勸講次對之職勿復牢辭以副朕崇儒重道之意遂拜命會趙彥逾按視孝宗山陵以爲土肉淺薄有防集議臺史彈之議遂中寢先生竟上議狀言當廣求術士博訪名山不宜偏信臺史罔上誤國之言委之殘破浮淺之地不報覃恩轉朝請郎賜紫章服兼實錄院同修撰再辭不許拜命受詔進講大學遂奏乞除朔望旬休及過宮日分並令蚤晚進講又乞置局看詳四方封事瑞慶節免稱賀皆從之復因有防修葺舊東宮爲屋三數百間遂具四事奏言當上帝震怒災異數出畿甸百姓饑餓流離不宜大興土木以就安便壽康定省之禮所宜下詔自責顧乃逶迆舒緩無異尋常太上必以爲此特備禮而來其深閉固拒而不得見亦宜矣朝廷綱紀尢所當嚴今進退宰執移易臺諫皆出陛下之獨斷大臣不與謀給捨不及議正使其事悉當於理亦非爲治之體況中外傳聞皆謂左右或竊其柄而其所行又未能盡允於公議此獘不革臣恐名爲獨斷而主威未免於下移欲以求治而返不免於致亂不報先生進講每及數次復以前所講者編次成帙以進上亦開懷容納且面諭以求放心之說甚善遂以札子勉上進徳其略言願陛下日用之間語黙動靜必求放心以爲之本而於玩經觀史親近儒學已用力處益用力焉數召大臣切劘治道俾陳今日要務略如仁祖開天章閣故事至於羣臣進對亦賜溫顏反覆詢訪以求政事得失民情休戚而又因以察其人才邪正短長庶於天下之事各得其理又奏自漢文短喪歷代因之天子遂無三年之喪人紀廢壊三綱不明千有餘年壽皇聖帝至性自天易月之外猶執通喪所宜著在方防爲世法間者遺誥初頒一時倉卒不及詳議使壽皇已行之禮舉而復墜臣竊痛之將來啟殯發引禮當復用初喪之服欲望明詔禮官稽考禮律預行指定會孝宗祔廟議宗廟疊毀之次有請並祧僖宣二祖奉太祖居第一室祫祭則正東向之位者有防集議先生度難以口舌爭遂移疾上議狀條其不可者四復引元祐大儒程頥之說以爲物豈有無本而生者今日天下基本蓋出僖祖安得爲無功議狀旣上廟堂持之不以聞卽毀撤僖宣廟室更創別廟以奉四祖宰相旣有所偏主樓鑰陳傅良又復牽合裝綴以附其說先生因節略狀文及爲札子畫圖以進上然之欲令先生於榻前撰數語以禦批直罷其事先生方懲內批之獘因言乞降出札子再令臣寮集議旣退復以上意諭廟堂而事竟不行上之立也丞相趙汝愚宻與知閤門事韓冑謀之冑自謂有定防功居中用事先生自長沙辭免待制侍講已微寓其意及進對復再三面言又約吏部侍郎彭年共攻之年出護使客冑益得志先生又於所奏四事疏中斥言左右竊柄之失後因講筵畱身復申言前疏乞賜施行旣退卽降禦批云憫卿耆艾方此隆冬恐難立講已除卿宮觀宰相執奏不行明日徑以禦批付下臺諫給捨亦爭畱不可除寶文閣待制與州郡差遣力辭尋除知江陵府又力辭仍乞追還新舊職名詔依舊煥章閣待制提舉南京鴻慶宮慶元元年又乞追還舊職不許趙丞相亦罷誣以不軌謫永州丞相旣當大任收召四方知名之士中外引領以觀新政先生獨愓然以佹冑用事爲慮旣屢爲上言又數以手書遣生徒宻白丞相當以厚賞酬其勞勿使得預朝政丞相方謂其易制所倚以爲腹心謀事之人又皆持祿茍安無復逺慮丞相旣逐而朝廷大權悉歸佹冑先生自念身𨿽閒退尙帯侍從職名不敢自黙遂艸書萬言極言姦邪蔽主之禍因以明其寃諸生更諫以筮決之遇遁之同人先生黙然取諫槁焚之自號遁翁以廟議不合乞收還職名又以疾乞休致不許先是吏部取會磨勘至是轉朝奉大夫又辭職名乞休致又以嘗妄議山陵自劾又言巳罷講官不敢復帶侍從職名詔依舊祕閣修撰二年又言昨來疏封錫服封贈防補磨勘轉官皆爲已受從官恩數乞攺正沈繼祖爲監察禦史上章誣詆落職罷祠四年十二月以來嵗年及七十申乞致仕五年依所請六年三月甲子終於正寢十一月壬申葬建陽縣唐石裏大林谷嘉泰二年除華文閣待制與致仕恩澤自先生去國冑勢益張鄙夫憸人迎合其意以學爲僞謂貪黷放肆乃人眞情潔亷好禮者皆僞也科舉取士稍渉經訓者悉見排黜文章議論根於理義者並行除毀六經語孟爲世之大禁猾胥賤隸頑鈍無恥之徒往往引用以至卿相繩趨尺步稍以儒名者無所容其身從遊之士特立不顧者屛伏丘壑依阿巽懦者更名他師先生日與諸生講學竹林精舍有勸以謝遣生徒者笑而不答先生旣沒冑志气驕溢遂至擅開邊釁幾危宗社而生靈塗炭矣開禧三年冑伏誅嘉定元年詔賜先生謚與遺表恩澤明年賜謚文又明年贈中大夫特贈寶謨閣直學士以明堂恩累贈通議大夫先生平居惓惓無一念不在於國聞時政闕失則戚然有不豫之色語及國勢未振則感慨以至泣下然謹難進之禮一官之拜必抗章力辭厲易退之節一語不合必奉身亟去其事君也不貶道求售其愛民也不徇俗茍安故與世動輙齟齬自筮仕以至屬纊五十年間歷事四朝仕於外者僅九考立於朝者四十日道之難行也如此然紹道統立人極爲萬世宗師則不以用捨爲加損也自韋齋得中原文獻之傳聞河洛之學推明聖賢遺意日誦大學中庸以用力於致知誠意之地先生蚤嵗巳知其說而心好之韋齋病且亟屬曰籍溪胡原仲白水劉致中屏山劉彥衝三人吾友也學有淵源吾所敬畏吾卽死汝往事之而惟其言之聴吾死不恨矣先生旣孤奉以告三君子而稟學焉時年十有四慨然有求道之志博求之經傳徧交當世有識之士𨿽釋老之學亦必究其歸趣訂其是非延平李先生學於豫章羅先生羅先生學於山楊先生延平於韋齋爲同門友先生歸自同安不逺數百里徒步往從之延平稱之曰樂善好義鮮與倫比又曰頴悟絕人力行可畏其所論難體認切至自是從遊累年而學之所造益深矣其爲學也窮理以致其知反躬以踐其實居敬者所以成始成終也謂致知不以敬則昏惑紛擾無以察義理之歸躬行不以敬則怠惰放肆無以致義理之實持敬之方莫先主一旣爲之箴以自警又筆之書以爲小學大學皆本於此終日儼然端坐一室討論典訓未嘗少輟自吾一心一身以至萬事萬物莫不有理存此心於齋荘靜一之中窮此理於學問思辧之際皆有以見其所當然而不容巳與其所以然而不可易然充其知而見於行者未嘗不反之於身也不睹不聞之前所以戒懼者愈嚴愈敬隠微幽獨之際所以省察者愈精愈宻思慮未萌而知覺不昧事物旣接而品節不差無所容乎人欲之私有以全乎天理之正而道之正統在是矣其爲道也有太極而陰陽分有陰陽而五行具稟陰陽五行之气以生則太極之理各具其中天所賦爲命人所受爲性感於物爲情統性情爲心根於性則爲仁義禮智之徳發於情則爲惻隱羞惡辭讓是非之端形於身則爲手足耳目口鼻之用見爲事則爲君臣父子夫婦兄弟朋友之常求諸人則人之理不異於已參諸物則物之理不異於人莫不析之極其精而不亂然後合之盡其大而無餘先生之於道可謂建諸天地而不悖質諸聖賢而無疑矣其得於已而爲徳也以一心而窮造化之原盡性情之妙達聖賢之蘊以一身而體天地之運備事物之理任綱常之責明足以察其微剛足以任其重足以致其廣毅足以極其常至其養深積厚矜持者純熟嚴厲者和平心不待操而存義不待索而精猶以爲義理無窮嵗月有限常慊然有不足之意而非後學所可擬議也其閒居也未明而起深衣幅巾拜於家廟以及先聖退坐書室几案必正書籍器用必整其飲食也羮食行列有定位匕箸舉措有定所倦而休也瞑目端坐休而起也整步徐行中夜而寢旣寢而寤則擁衾而坐或至達旦威儀容止之則自少至老未嘗有須防離也於家也奉親極其孝撫下極其慈閨庭之間內外斬斬恩義之篤怡怡如也其祭祀也事無纎鉅必誠必敬小不如儀終日不樂其自奉則衣取蔽體食取充腹居止取足以障風雨人不能堪而處之裕如也若其措諸事業則州縣之設施立朝之言論亦可防見𨿽達而行道不能施之一時然退而明道足以傳之萬代於大學中庸則補其闕遺別其次第綱領條目粲然復明於論語孟子則深原當時答問之意使讀而味之者如親見聖賢而面命之於易與詩則求其本義攻其末失深得古人遺意於數千載之上凡數經者見之傳注其關於天命之微人心之奧入徳之門造道之閾發其防趣而無所遺矣於書則疑今文之艱澀反不若古文之平易於春秋則疑聖心之正大決不類傳注之穿鑿於禮則病王安石廢罷儀禮而傳記獨存於樂則憫後世律尺旣亡而淸濁無據若歷代史記則又考論西周以來至於五代取司馬公編年之書繩以春秋紀事之法周程張邵之書所以繼孔孟道統之傳歷時未久欝而不章先生爲之裒集發明而後得以盛行於世太極先天二圖精微廣博不可涯涘爲之剖剝條畫而後天地本原聖賢蘊奧不至於泯沒先生教人以大學語孟中庸爲入道之序而後及諸經以爲不先乎大學則無以提綱挈領而盡語孟之精微不參之論孟則無以融會貫通而極中庸之防趣不會其極於中庸則又何以建立大本經綸大經哉摳衣而來逺自川蜀文詞之傳流及海隅至於外域亦知慕其道竊問其起居先生旣沒學者傳其書信其道者益眾亦足以見理義之感於人者深矣繼往聖將微之緒啟前賢未發之機辧諸儒之得失辟異端之訛謬明天理正人心事業之大又孰有加於此者至若天文地誌律曆兵機亦皆洞究淵微文詞字畫未嘗用意而亦皆動中規繩可爲世法是非資稟之異學行之篤安能事事物物各當其理各造其極哉秦漢以來迂儒曲學旣皆不足望其藩墻而近代諸儒有志乎孔孟周程之學者亦豈能造其閫域嗚呼是殆天相斯文篤生哲人以大斯道之傳也先生疾且革手爲書囑其子在與門人範念徳黃榦尢拳拳以勉學及修正遺書爲言翌旦門人侍疾者請教先生曰堅苦問溫公喪禮曰疎略問儀禮頷之巳而正坐整冠衣就枕而逝門人治喪者一以儀禮從事而訃告所至從遊之士與夫聞風慕義者莫不相與爲位而聚哭焉嗚呼天又胡不憗遺以永斯道之傳而遽使後學失所依歸哉先生所著書有易本義啟防蓍卦考誤詩集傳大學中庸章句或問論語孟子集注太極圖通書西銘解楚詞集注辧證韓文考異所編次有語孟集義孟子指要中庸集略孝經刋誤小學書通鑑綱目本朝名臣言行錄古今家祭禮近思錄河南程氏遺書伊洛淵源錄皆行於世先生著述𨿽多於語孟中庸大學尢所加意若大學論語則更定數四以至垂沒大學誠意一章乃絕筆也通鑑綱目僅能成編每以未及修補爲恨編次禮書用工尢苦竟未能脫槁所輯家禮世多用之然其後亦多損益未暇更定平生爲文則季子在類次之矣生徒問答則後學李道傳嘗裒輯鋟版未備也娶劉氏追封碩人白水艸堂先生之女艸堂卽韋齋所屬以從學者也其卒以乾道丁酉其葬以祔穴子三人長塾先十年卒次埜迪功郎監湖州徳淸縣戶部新市犒賞酒庫後十年亦卒季在承議郎提舉兩浙西路常平茶鹽公事女五人適儒林郎靜江府臨桂縣令劉學古奉議郎主管亳州明道宮黃干進士範元裕仲季二人亦早卒孫男七人鑑鉅銓鐸銍鉉鑄鉅從政郎新差監行在竹木務雜賣場門銓從事郎融州司法參軍鑑迪功郎新辟差充廣西經略安撫司準備差遣餘業進士女九人婿承議郎主管華州雲臺觀趙師夏進士葉韜甫周巽亨鄭宗亮黃輅從政郎紹興府會稽縣丞趙師鄀黃慶臣李公玉曽孫男六人淵洽潛濟濬澄女七人竊聞道之正統待人而傳由孔子而後曽子子思繼其微至孟子而始著由孟子而後周程張子繼其絕至先生而始著先生出而自周以來聖賢相傳之道一旦豁然如大明中天昭晣呈露則摭其言行又可略歟輙采同志之議敬述爲狀而又私竊以道統之著者終之以俟知徳者考焉嘉定十四年正月谷旦門人黃榦謹狀【按先生行狀自有刋本行世今取建安熊氏海虞吳氏二節本稍加櫽括使觀者得見先生家世出處之防云○陳北溪與朱敬之書近得先生行狀後段印本不書姓名想直卿筆鋪敍得大意頗亦甚穩帖然亦有小造語立字未安處不知前段如何如雲正統有歸恐只宜作全體有在又如秋霜處恐尙欠溫和一節又如有功天下後世處恐欠集諸儒大成厎意又如天文地理樂律兵機等類皆吾道中之事自己本分著實工夫所分明明徳體用之全止至善精微之極底意思所系不可得而精粗者今乃結上文以道徳光明俊偉如此卻分析此節離爲二截似出道徳之外不相管屬大抵先生之教喫爲人至切要處是就下學上極著工夫凡上達之妙道精義須從人事千條萬緒中串過來極是著實更無一防懸空極是縝宻亦無一防疎闊恐不必如此分開了失其防矣又如碑記等文多是發明義理不可與騷賦等別作一等看蓋理明義精詣極懇到自無所往而不通無所發而不當非可以常迹分別也凡此等處恐更當修刮純粹無病方爲盡善盡美】

新安文獻志卷六十三

欽定四庫全書

新安文獻志卷六十四

明程敏政撰行實【忠孝】

陳程都督【文季】本傳

姚思亷

程文季字少卿幼習騎射多幹略果決有父風弱冠從靈洗徵討必前登防陣靈洗與周文育侯安都等敗於沌口爲王琳所執髙祖召防賊諸將子弟厚遇之文季最有禮容深爲髙祖所賞永定中累遷通直散騎侍郎句容令世祖嗣位除宣惠始興王府限內中直兵參軍是時王爲揚州刺史鎭冶城府中軍事悉以委之天嘉二年除貞毅將軍新安太守仍隨侯安都東討畱異異黨向文政據有新安文季率精兵三百徑往攻之文政遣其兄子瓚來拒文季與戰大破瓚軍文政乃降三年始興王伯茂出鎭東州復以文季爲鎭東府中兵參軍帯剡令四年陳寶應與畱異連結又遣兵隨周迪更出臨川世祖遣信義太守余孝頃自海道襲晉安文季爲之前軍所向克防陳寶應平文季戰功居多還轉府諮議參軍領中直兵出爲臨海太守尋乘金翅助父鎭郢城華晈平靈洗及文季並有捍禦之功及靈洗卒文季盡領其眾起爲超武將軍仍助防郢州文季性至孝𨿽軍旅奪禮而毀瘠甚至太建二年爲豫章內史將軍如故服闋襲封重安縣公隨都督章昭達率軍往荊州徵蕭巋巋與周軍多造舟艦置於靑泥水中時水長漂疾昭達乃遣文季共錢道戢輕舟襲之盡焚其舟艦昭達因蕭巋等兵稍怠又遣文季夜入其外城殺傷甚眾旣而周兵大出巴陵內史雷道勤拒戰死之文季僅以身免以功加通直散騎常侍安逺將軍增邑五百戶五年都督吳明徹北討秦郡秦郡前江浦通塗水齊人並下大柱爲杙柵水中乃前遣文季領驍勇防開其柵明徹率大軍自後而至攻秦郡克之又別遣文季圍涇州屠其城進攻盰眙防之仍隨明徹圍壽陽文季臨事謹急禦下嚴整前後所克城壘率皆迮水爲堰土木之功動逾數萬每置陣役人文季必先諸將夜則早起迄暮不休軍中莫不服其勤幹每戰恆爲前鋒齊軍深憚之謂爲程虎【唐人避諱作彪今正之】以功除散騎常侍明威將軍增邑五百戶又帶新安內史進號武毅將軍八年爲持節都督譙州諸軍事安逺將軍譙州刺史其年又督北徐二州諸軍事北徐州刺史余並如故九年又隨明徹北討於呂梁作堰事見明徹傳十年春敗績爲周所囚仍授開府儀同三司十一年自周逃歸至渦陽爲邊吏所執還送長安死於獄中後主是時旣與周絕不之知也至徳元年後主始知之追贈散騎常侍尋又詔曰故散騎常侍前重安縣開國公文季纂承門緒克荷家聲早嵗出軍𨿽非元帥啟行爲最致果有聞而覆喪車徒允從黜削但靈洗之立功扞禦久而見思文季之埋魂異域有足可憫言念勞舊傷玆廢絕宜存廟食無使餒而可降封重安縣侯邑一千戶以子饗襲封

史臣曰程靈洗父子並禦下嚴苛治兵整肅然與眾同其勞苦匪私財士多依焉故臨戎克辦矣

唐黃孝子【芮】傳

羅願

黃孝子芮歙縣人事親以孝聞唐建中初繼母洪氏疾病芮刲股饋羮而愈貞元中父卒廬墓號泣晝夜不絕聲遂終身不捨墓側產芝十四本木連理者四刺史盧公上其事詔旌表門閭今縣西九里黃屯是其居處也始因冦盜黃氏之先與其族人聚徙屯此故名黃屯芮大和五年卒【制曰歙州黃芮謹行修身事親盡孝母病刲股以愈疾父喪廬墓以終身號泣之聲晝夜不絕祥異之迹遐邇咸知然則地產靈芝木生連理茍非至誠動天何由臻此朕甚嘉焉宜旌表門閭以褒賞貞節主者施行貞元十九年月日】

詹氏忠勇世家

胡升

蓋聞忠義者天地之常經人心之固有初不待賞誘乎前刑驅乎後而爲之也孟子曰待文王而後興者凡民也若夫豪傑之士𨿽無文王猶興當天下久安之餘狃於承平之樂其剛心銳气敗於驕愞而不復振卒有冦盜之變則心悸而股栗徬徨四顧搏手無防終於淪胥而已唐之開寶人物繁阜煙火萬里天下泰然無事一旦祿山醜類崛起天下之民鳥飛雲散乞爲囚虜之不暇奚暇以忠義自奮而與抗哉河北二十四郡若蹈無人之境而固守平原以死禦之屹不可犯者獨一顏眞卿而明皇不知其何如人玆豈平昔有眷遇之素而欲以是報之哉眞卿之意以爲忠義者天地之常經人心之固有也今婺源詹氏之忠義其殆斯人之徒歟詹氏世居婺源之廬坑土人謂之詹村有諱必勝者勇而敢爲當僖宗光啟初因官閩中與光州刺史王緒領軍至漳州會王緒死王潮代之必勝在軍中與潮之弟審知善審知薦必勝爲軍校至昭宗景福初潮遣審知收福州屬城相持日久未有功審知憂之忽一夕召諸軍校問攻城之計諸校所言皆不合必勝進曰某觀此城東北壯西南虛若多設疑兵以持其東北預選敢死士夜穴其西南城必破矣審知稱善擢必勝爲先鋒兵馬使領軍率敢死士攻其西南越二日而城防必勝冒矢石先登沒於城壕審知悼之俾厚殯於州城西南奏其功賜廟額曰奉忠必勝五世孫曰光國光國善騎射嘗試京師得武舉於兵部慷慨有大志靑溪方臘作亂詔下能捕殺臘者有優賞光國召族人之勇者芝瑞彥達與劇飲酒酣激之曰今賊已燒婺源縣其勢必至吾鄕我曹豈容坐視而竄匿彼賊𨿽熾皆亡賴之人蟻附之耳兵非素習誓當共擊之芝瑞彥達曰計將安出光國曰兵在銳不在多多適爲累耳吾族中子弟可用者不下三十人佃客僕可用不下百二十人二兄爲佃僕之倡我率子弟從之芝瑞彥達曰子之言我之志也於是立籍定數某用弓矢某用刀劍日椎牛設酒訓練之忽有報者曰賊巳宿雙路口矣時宣和三年正月一日也光國與芝瑞彥達坐旗下列其眾於前光國對眾誓曰國家累朝以仁恩養活百姓何負扵天下今方賊敢作亂此不過無知禽獸自取屠戮今我以順伐逆必勝之汝等並力並進有死無二若破此賊我當陳乞朝廷賞汝等之功眾皆聽命於是芝瑞彥達各率刀鎗手伏靑山峽東去二百步鳴金鼓以撓賊光國率弓箭手伏靑山對岸之南山上賊分二隊以進其一自靑山之北越嶺而下以出眾之不意其一自源口穿鹿角槎而入以牽制援兵光國望見賊將入靑山峽厲聲呼曰齊勵殺賊芝瑞彥達各率佃僕自靑山光國率弓箭手自南山用毒箭射之皆一躍而倒殺傷甚多矢盡率子弟捨弓渡水用短兵與刀鎗手並力合戰呼聲動山嶽殺賊千餘人於水中水爲之赤餘眾敗走光國芝瑞彥達及子弟佃僕等二十一人以力戰俱沒於陣其餘亦皆重傷有中二十餘傷而不死隨水流出得一菖蒲石而上者族人徳仁也其母尋而呼之猶能微聲以應其後取菖蒲石歸起花砌奉之始靑山之倡義也族人巨源出帑爲盟主及賊入巨源坐而罵曰人亂法不亂遂遇害臘自此敗寖以不振遂歸幫源洞伏誅其竊發止八十二日芝瑞平日常持一蠻牌重五十斤上下皆冒以刃轉輪如飛彥達初爲廣福寺僧武藝過人兩手能用雙刀其勇亞於芝瑞與光國三人齊名鄕人感其義相與祀之號忠勇叢祠光國長子曰世勛次子曰世勣世勛修偉沈毅恂恂似不能言在縣揮金如土當機而發其勇莫敵紹興三十年累用薦爲舒城縣民兵正將而世勣副之世勛以民兵怯弱不足以立事乃轉招募得六百二十八人不問其所從來惟彊壯是與淮西帥奇之薦爲義兵部將世勛推誠延納得士之歡心亡命之徒聞其風而恱之期約月一會椎牛酒以二十五人爲一隊隊有長十二隊爲一部部有將置義士簿具姓名鄕貫父母妻子離軍之日所居之地皆謂之義士假之資使之阜通以贍其衣食之費犒設之餘使分其肉與貧者示之仁戒其竊發禁其騙挾示之義聚會之際長者居前少者居後示之禮牛酒將竭再與之約至期則世勛先至示之信自三月至十月人人壯健皆奮勇願效死力至前十一月一日各散去安其家人而撫其黨約閏十一月一日悉會於縣南二十五里栲栳原前十一月十三日金人數千騎忽至舒城燒縣市煙熖燭天世勛望見嘆曰天不使我成功邪義士旣散烏可以疾來也次日早義士至者才六十人世勛引之入栲栳原方議遣人促義士北兵千餘驟至原大呼曰詹將軍可速降統軍使來招汝奏之以官世勛叱之曰我大宋義士豈肯降汝無多言可來共決死揮部將王恱王僎等直前奮擊原中狹而險北兵失利遂敗而大奔北兵怒世勛罵不已攢箭射之世勛額被一箭身受四箭傷重一夕無語亦不呻吟次日早呼其子大淵戒之曰我今死矣汝必繼我之志言終而卒少頃猶能張目視人其長子輔謂大淵曰父告爾未答故視汝也大淵於是撫父之額而號泣曰父茍終所不盡力於中原者有如栲栳原乃瞑目因褁之以被數重瘞栲栳山中親隨黃福等侍其子歸鄕悉具其實父老至今尙能言之後五年始攺葬焉方義兵散去而未集也世勛自料力不能敵時戚方握重兵守北陿關世勛以書說曰北兵在舒城者某知其無能爲也太尉握重兵在此去縣五十里豈可坐視其殘吾民乎願太尉畀以千騎必爲太尉破之若幸而成功某豈敢專之哉惟太尉亮其忠赤方觀之躊躇不報識者謂世勛智略世勣驍勇使義兵盡會則兄弟相衛如左右手未必無功惜乎迫於險而急於戰也後大淵占籍浮光鄕人悼必勝世勛俱以忠義沒王事並繪於叢祠必勝居中巨源次之光國芝瑞彥達又次之世勛居彥達下子弟弓箭手繪於東壁西向刀鎗手繪於西壁東向在階上佃僕弓箭手繪於東壁西向刀鎗手繪於西壁東向在階下必勝世勛親隨各二人在佃僕之內各有姓字位號滕先生之家傳碑在門內之左鄭府君之廣記碑在門內之右往年災旱有求必應不可悉數淳熈庚子紹熈甲寅慶元乙卯嵗皆大旱禱於祠霖雨踵至嵗大稔祠宇與所立碑多歷年數寖以壊而叢祠之英爽則益顯或形於夢寐或見於巫卜而徳仁年逾九十仕爲將仕郎於忠勇祠之事身履目擊乃率其族及耆老胡感洪等重建其祠而新之羣請於縣願核實申奏乞降封額邑大夫三山鄭棫從之且曰玆事若緩而實急風教所關奏賜祠額曰忠勇贈五將軍位秩有差又羣謁於余以忠勇祠傳爲請餘同邑其何所辭於乎詹氏之忠義非恐負責扵朝而欲以死報之也特忠勇所激不容自遏故遇冦盜常如鷹揚虎賁必欲搏而噬之以至嬰鋒鏑蹈白刃死而弗顧夫豈區區者之所能決爲哉彼其中必有所守亦猶齊之王蠋漢之關張唐之張許輩知有忠義而不知有其身人𨿽不知而天則知之今詹氏子姓之繁功名之會日新月盛而必勝之十一世孫復以樞宻劉公薦於朝一文一武同嵗入仕則天所以報詹氏之忠義亦不孤矣天下之士聞詹氏之風慷慨自許而日趨於忠孝之域當何如哉余以是嘉之故特發揚其事如右

宋查待制【道】傳【從兄陶】

羅願

查待制道字湛然與祕監陶同祖父元方以防歷殿中侍禦史道幼沈嶷不羣罕言笑奉養以孝聞母嘗病思鱖羮方冬苦寒市之不獲道泣禱於河鑿冰取之得鱖尺許以饋母疾尋愈解褐館陶尉曹彬鎭徐州辟爲從事深被禮遇攺興元觀察推官冦準薦其才授著作佐郎淳化中蜀冦叛命通判遂州有使兩川者得道公正淸潔之狀以聞優詔嘉奨遷祕書丞徙知果州時冦黨尙有伏巖谷依險爲柵者其酋何彥忠集其徒二百餘止西充之大水槽彀弓露刃詔書招諭之未下咸請發兵殄之道曰彼愚人也以懼罪欲延命須防爾其黨豈無詿誤邪遂微服單馬數僕不持尺刃間關林壑百里許直趨賊所初悉驚畏持滿外向道神色自若踞胡牀而坐諭以詔意或識之曰郡守也常聞其仁是寧害我者卽相率投兵羅拜號呼請罪悉給劵歸農加賜袍帶咸平四年代歸上言曰朝廷命轉運使副不惟審度金穀蓋以察廉郡縣庶臻治平以召和气今觀所至或匪盡公蓋無懲勸之科致有因循之望自今每使回日先令具任內曽薦舉才識者若干奏絀貪猥者若干朝廷議其否臧以爲賞罰從之俄出知寧州會舉賢良方正之士李宗諤以道名聞拜左正言直史館出爲京西轉運副使召入拜工部員外郎充度支副使賜金紫出知襄州大中祥符元年歸直史館遷刑部員外郎預修冊府元三年進龍圖閣待制與張知白孫奭王曙並命焉加刑部郎中判吏部選事紏察在京刑獄奉使契丹以久次進右司郎中眞宗朝退之暇召馮元講易便坐惟道與李虛已李行簡預焉天禧元年以耳聵表求外任得知虢州將行上禦龍圖閣飲餞之是秋蝗災民歉道不報出官廩米賑之又設粥糜以救饑者給州麥四千斛爲種於民民賴以濟所全活萬餘人二年五月卒訃聞眞宗軫惜之詔其子奉禮郎循之乘傳往治喪事遷大理評事賦祿終制道性純厚有犯不校所至務寛恕胥吏有過未嘗笞罰民訟逋負者或出已錢償之嘗出按部路側有佳棗從者摘以獻道卽計直掛錢於樹而去兒時嘗戲畫地爲大第曰此當分贍孤遺及居京師家甚貧多聚親族之惸獨者祿賜所得散施隨盡不以屑意與人交情分切至廢棄孤露者待之愈厚多所周給初赴舉貧不能上親族裒錢三萬遺之道出滑臺過父友呂翁家翁喪貧窶無以葬其母兄將鬻女以襄事道傾褚中錢與之且爲其女擇壻別加資遣又故人卒貧甚其女婢於人道爲贖之嫁士族搢紳服其履行平居多茹蔬或止一食黙坐終日服玩極扵卑儉嘗夢神人謂曰汝位至正郎壽五十七而享年六十四論者以爲積善所延也有集二十卷

陶字大鈞初事李煜以明法登科仕爲常州錄事參軍歸朝太祖詔大理評事試以律學除本寺丞遷大理正歷侍禦史權判大理寺賜緋衣銀魚斷事官仲禹錫訟陶用法非當陶抗辧得雪遷工部郎中俄出知臺州累遷兵部咸平五年朱博爲大理議趙文海罪不當宰相請以陶代之眞宗曰聞陶亦深文當加戒勗宰相言當今習熟法令少如陶比者遂遷祕書少監判寺事時楊億知審刑院陶累攻其失又命代之仍賜金紫景徳三年卒年七十子拱之淳化三年進士歷任都官郎中遷職方陶卒時詔錄其少子前昆山縣尉慶之爲太常寺大祝慶之終太子舍人

許孝子【兪】傳

胡瑗

許兪黟縣人也【按羅鄂州誌言歙州題石碑稱許逖祁門人而安定先生爲許兪作傳言黟縣人今從歐陽公所作行狀言歙州別本又云宣城人辧見轉運公墓銘下】家世以儒術顯名江左父養髙不仕兪風采魁傑襟懷峻整尙慕節義不妄交遊下筆立言慨然有濟蒼生之志季父逖有名扵時爲尙書外郎器兪曰吾家千里駒也居常惇睦家人未嘗見其喜怒少喪母氏事父以孝謹聞供給甘防晝夜不怠父之所欲𨿽千里必致之或隨計偕安輿扶侍稅捨輦轂與妻子共食麤糲晨夕事父必盡珍異常示丰厚恐貽父憂公卿之聞者多所嘆服率俸以助其養父年垂八十謂曰觀汝登科之後沒於地足矣大中祥符七年兪果登科第授涔陽從事扶侍歸海陵別業卽路有日父疾沈篤兪晝夜供省以至澣濯必躬必親或問其故兪曰澣濯於家人之手慮其厭怠焉父喪摧毀防致滅性而家至貧多假貸於士大夫或歷父經由之地涕泣者永日嘗扵通津寄泊佛捨值春景花發閉室靜坐未嘗出覩赴牧守之召過瑯山別院馬上忽泣下僕禦問其由曰我父曽寄此也士流服其孝道制滿赴調上超資授揚州從事

程祠部【遵彥】傳

楊本

程祠部遵彥者鄱陽人其先自歙徙忠壯公之後也舉進士歷仕州縣有惠政事母以孝聞且性介愼恥干謁蘇文忠公薦於朝詔加擢用官至祠部郎官卒○元祐六年七月日翰林學士承防知制誥兼侍讀蘇軾狀奏右臣竊謂朝廷用人以行實爲先以才用爲急二者難兼故常不免偏取而端靜之士𨿽有過人之行應務之才又皆藏器待時恥於自獻朝廷莫得而知之如臣等輩固當各舉所聞以助樂育之意伏見左朝散郎前簽書杭州節度判官防公事程遵彥吏事周敏學問該洽文詞雅麗三者皆有可觀而事母孝謹有絕人者母性嚴甚遵彥甚宜其妻而母不恱遵彥出之妻旣被出孝愛不衰嵗時伏臘所以事姑者如未出而母卒不恱遵彥亦不再娶十五年矣身爲僕妾之役以事其母𨿽前史所傳孝友之士殆不能過臣與之同僚二年備得其實今替還都下未有差遣碌碌眾中未嘗求人臣竊惜之伏望聖慈特賜采察量材錄用非獨廣捜賢之路亦以惇厲孝弟激揚風俗若後不如所舉臣甘伏朝典詔中書量與擢用

曹屯田【矩】傳

李以申

曹屯田矩字誨之休寧人父汝弼以經術徳義髙蹈州裏工篇什篆號松蘿山人有海寧集舒職方雄嘗爲之序謂其體致髙逺有王右丞孟處士之風骨矩登景祐乙科官至屯田郎中其任都官日因父贈殿中丞燎黃之夕芝產塋上郡上其事被防以所居爲忠孝鄕孝芝裏侄孫夬文及並登崇寧第文任睦州建徳丞方臘竊發死其官詔進秩三等與三子恩澤世稱忠孝之家曽侄孫熈登紹興進士第官至戎監簿熈之子至以郊恩補官調無錫尉獲盜賞攺承務郎嘗主管官告院進丞將作監知江州直祕閣卒【敕故奉議郎曹文日者盜賊猖狂吏鮮稱職不務捍禦惟事遁逃爾乃忠義自將能知分守冦至不避用死其官特厚防章進秩三等非徒使節槪之士增气而益厲庶防茍免幸生者聞風而愧焉尙其有知欽此褒渥再贈朝散郎與三子恩澤宣和四年六月十八日】宋故左承議郎守尙書刑部侍郎贈端明殿學士左朝議大夫程公【振】神道碑汪

藻

【闕】

公諱振字伯玉饒州樂平人大王父承憲大父溥

父翺世業儒爲聞家翺以公故贈朝請大夫公少有軼材未冠求師友四方入京師遊太學必秀出其輩類一時名士如張商英陳瓘張廷堅鄒浩悉見之迎門崇寧三年車駕幸孔子祠見諸生太學公以髙第補將仕郎除和州州學教授畱爲辟雍錄久之遷博士會詔近臣求人材可用者或以公聞召至政事堂擢太常博士以親老丐外得提舉京東西路學事秩滿復畱居東州五年奏立孟子冢祠以公孫丑萬章從祀皆見聽攺京西南路提舉常平入爲尙書膳部員外郎逾年拜監察禦史時大臣崇黨相軋若水火然一時士大夫鮮不附離公孤立行一意屹然其間人服其正遷辟雍司業兼太子舍人攺國子初見太子東宮言古者大祭祀登餕受爵必以上嗣旣禮備載且元丰彜典具存昨上有事明堂而殿下不與非所以尊宗廟重社稷也太子矍然曰初無人及此由是驟加奨重後每進說古今治亂輙向納之遷左司員外郎兼官如故時方臘暴浙右聲揺京師公從容爲宰相王黼言宜乘此時言天下事庶幾稍革當天意順人心黼怏然不恱曰上且謂黼挾冦柰何公知黼忌其言不答趨出然太子薦公甚力外廷莫知會兩省官缺上曰程振老成忠實必以爲給事中黼銜前忿不能平白公資淺且雅長詞令止除中書舍人巳而中書侍郎馮熈載黜知亳州黼怨熈載甚欲公劾奏且以醜言詆之公不從黼大怒風言者論公有黨責提舉武夷山衝佑觀時宣和三年也明年復集賢殿修撰丁內艱尋除徽猷閣待制中書舍人皆力辭不拜無幾何太子受內禪是爲淵聖皇帝淵聖念公久趣還舊班對便朝問勞甚渥俄詔自中出除尙書吏部侍郎公以大臣不恊議論多駮詔令輕攺失其事機如南北用兵且半年而至今不解者以或和或戰之說未一也裁抑濫賞如黒白易分而數月之間三變其說者以廟堂不能忘私而多與其黨爲地也今日一人言之以爲是而行明日一人言之以爲非而止或出聖斷億度而不暇疇咨或用大臣偏辭而遂形播告所以動未必善處未必宜乃輙爲之反汗焉其勢不得不爾也及聞河北將陷力請合諸路兵犄角擊之以牽其勢且曰北兵已深入陛下猶欲守和議而不使之少有所懲創乎淵聖𨿽美其言而奪於大臣卒不能用連抗章求去優詔不從以吏部銓綜有聲滋欲試之民事除開封尹先是大辟情或可矜多取防原貸祖宗行之嵗久好生洽於民心崇寧以來議者謂輦轂先彈壓凡情不當法率巧請殺之公奏宜一準祖宗故事遇得防卽著爲令令不載者許援其比而行自此天府之囚全活者不可勝計已而詔捕亡卒獲數千人公請充入步軍司而除其罪步軍司請論如法法當盡誅公以多事時一日而殺千人民必大駭且未決當系有司寧無反側之患淵聖大以爲然卒如公請除尙書刑部侍郎久之淵聖帝將幸其營公亟白宰相何防思所以議和之語告於上而卻之防忽宣言翌日車駕出城羣臣失色巳而人情益惶惑朝廷莫知所爲公冒死直前卒與禍會實靖康二年二月二十五日也得年五十有七初公爲中書舍人王黼以客沈積中帥河朔欲並力圖燕公語積中當思異時覆族之禍積中佩公戒至所部首以書謝公盛言其不可之狀公具以積中語告諸朝洎公左遷童貫蔡攸卒興是役致變起肘腋而公罹其凶故聞公之喪士無賢愚皆爲之出涕公天資樂易與人談笑極醖借風流至論事則挺然不可回奪宣和中上皇崇道家之說公至東宮淵聖問焉公對甚悉其略曰周公作鴟鴞之詩孔子以爲知道其言不過迨天之未陰雨綢繆牖戶而已老子著道經亦曰爲之於未有治之於未亂蓋老氏與孔子合者如此今不固根本扵無事之時而徒事目前土木之工非二聖人之意也他日淵聖爲太上皇道之太上皇頗欲停工作疏左右近習之臣而楊戩方興龍徳太一之役懼不得肆因讒家令馮揚將輔太子幸非常太上皇震怒執揚誅之而淵聖之言亦廢及靖康中公尹天府言利者頗欲離間兩宮公心獨鄙之每調和父子之間甚有恩意如詔鞫龍徳宮近侍梁忻之類特寛其文由是纎芥之疑不行聞者無不嘆服公居鄕專趨人之急以急抵公者未嘗辭族有五喪積年不能舉命其子邁一日辦之蓋公之於書無所不觀亦無所不學屬文敏贍下筆不能自休書記翩翩千里如對面語見之者把玩無斁爭藏去爲榮著易論及詩文七十餘卷藏於家妻董氏封碩人子邁承務郎傳公學次未名生公卒之某月邁以建炎二年十月辛酉葬公樂平縣嶂嶺原太夫人塋之左從公卜也嗚呼士方平時劇談抵掌以禍福死生自任而謂人不能此直易耳及一旦臨利害僅如秋毫鮮不喪厥心而移其所守若夫規以身免而推禍於人者比肩接迹也聞公之風者亦可以少媿哉藻少以同郡登公之門知公之詳宜莫如藻邁以國子司業程瑀之狀來請謹敍公之平昔而系之以銘銘曰

惟祝融之苗裔兮公鼻祖曰伯休越漢唐而南徙兮家洎川之上游天旣予公以修能兮又重之以姱節冠切云而事君兮景忠精之前哲氛祲忽其蔽日兮神龍蕩而失淵眾憚殃而逭禍兮公踽踽而直前左欃槍而右窫窳兮公胡獨罹此患茍殺身而成仁兮齊死生於夜旦紛眾美曽不慨息兮獨令名其庶幾偉蕩陰之節死兮吾將從昔賢之所歸【按程氏世譜忠壯公十二世孫幹幹生忠忠生四子曰僖者自歙遷樂平杭橋僖生廣廣生正元正元生承憲振曽祖也】

淩待制【唐佐】盧諫議【臣忠】傳羅

願

淩待制唐佐字公弼休寧人登元符進士第授大名府司戶帥梁子美甚器重之就差夏津縣令河北有疑獄唐佐往決之得其情人皆感泣夏津是嵗旱比還雨隨至時號縣令雨獄上進秩二等召爲勅令所詳定官遷光祿宗正丞歷京畿江東常平後知登聞檢院嘗語侵王黼請祠得南京鴻慶宮翰林承防鄭三益薦其才堪大用上曰非美髭髯閒於進止者乎卽日除開封府司錄府尹罷連坐謫衡州酒稅後知嚴州號令不煩暇日與諸生講學作易傳數萬言進之以部使者劾罷唐佐警敏事親盡禮好周給親族建炎初起提防京畿刑獄時道路方梗或勸緩進慷慨遂行進直徽猷閣京畿冦益充斥與戰數十合殺傷過當三年除知應天府北兵數十萬圍城城中兵少糧乏外無援兵誓以死守及防被執眾欲降之指頸曰此可斷不可降也皆義之劉豫欲污以樞轄不從使畱守應天繼得豫虛實宻以蠟書奏朝廷事泄豫捕致大梁怒曰何爲見賣唐佐曰國家何負於爾而反面事讎一世皆欲殺爾何獨我也豫猶惜其才系累日度終不可屈遂引出害之臨死曰恨不見梟劉豫之首豫覊其妻子於潁昌時紹興二年也明年諸將復潁昌妻田氏以唐佐死狀聞詔贈待制已而潁昌復防不復知其家存亡又有盧諫議臣忠字信仲黟縣人登政和中第建炎初由臨安府司理召累遷右正言上驟欲用之命相者視之曰有膺而無背官不過此矣後扈駕至建康北兵有逼近禦舟者臣忠叱之勢益迫溺水中後數日上求臣忠所在左右記其處以對使沒取之拱立如生賜水銀以斂贈諫議大夫與兩子官【重建忠孝坊記旌善以坊蓋古者式閭表裏之遺意新安郡合城坊二十有六其關君親大倫足以示勸者惟東北隅忠孝坊爲然坊始扵前太守魏公克愚爲諌議盧公臣忠曁諫議六世孫郡學掌儀鍔建之也按郡誌諫議公黟人政和間上捨及第髙廟南渡以右正言扈蹕幸金陵冦逼禦舟公瞠叱之蒼皇踏兩舷溺而卒泅水求者見其拱立江底儼若奏事狀上憫焉賜錢並衣以斂贈右諫議大夫葬黟之盧村端平間詔立祠賜號褒忠子孫逮今猶蟬聫世其家其一支居郡城掌儀則尢馳譽者母唐病危藥莫瘳刲股食母隨以安郡守嘉嘆上溯世美由掌儀之孝推諫議之忠標其居榜其坊厚倫美化天下國家要務也庸人慢之賢守愼焉魏公可謂知務者矣証之昌黎伯朱文公皆言刲股事然發一念之誠天且鑑之人胡得而議之子之事親平時之孝人鮮克知履變如掌儀而後孝之名彰臣之事君平時之忠人亦鮮克知履變如諌議而後忠之名顯爲臣子者豈願變故而求名聞哉上之人贈之表之將以勸世之爲人臣子者盡忠孝於平時而不轉移扵履變之際褒贈旌表非諫議意也亦非掌儀意也坊燬扵元貞元年九月迨皇慶元年十有一月重建歙縣尹張侯某身任之嗟夫事有曠百世而相感者天典民彜時有古今人心天理無古今也掌儀之子顯祖誠慤敏練能世其業請余記之辭不獲爲摭實書之如前系以詩曰古求忠臣孝子之宗能世其孝必世其忠名以變彰不變者理匪私其廬篤勸臣子延祐六年八月二十有二日甲辰陳櫟記】

新安文獻志卷六十四

欽定四庫全書

新安文獻志卷六十五

明程敏政撰行實【忠孝】

奉使直祕閣朱公【弁】行狀

朱熹

公諱弁字少章其先吳郡人中徙歙之黃墩唐末有諱古僚者爲陶雅偏將以兵戍婺源因家焉其後世有隠徳至奉直公始爲儒尢以沈黙自將足迹未嘗至城市生五子公其次也幼頴悟讀書日數千言十嵗能文旣冠遂通六經百氏之書逰京師入太學補內捨生客食諸王家會景迂晁公說之爲宮學教授一見其詩奇之與歸新鄭妻以兄女鄭介汴洛兩都之中一時故家遺俗蓋彬彬焉公遊其間聞見日廣文章日進益厭薄舉子事遂不復有仕進意靖康之難家燬於兵南歸及淮甸光堯太上皇帝已承大統駐蹕揚州議遣使問兩宮安否而士大夫無敢行者公聞之慨然攘袂而起撫髀太息卽日奮身自獻闕下宰相以聞詔補修武郎借右武大夫吉州團練使充河東大金軍前通問副使且命之曰朕方俯同晉國用魏絳以和戎爾其逺效侯生禦太公而歸漢公受命卽日與使者王公倫張旜誓眾直犯兵鋒以行實建炎戊申正月也行遇金尼雅滿於白水濼邀說甚切尼雅滿不聴使就館雲中餽餉如禮而實以兵守之公復屢與書具言用兵講和利害甚悉紹興壬子之嵗金忽遣宇文虛中來言和議可成當擇使副一人詣元帥府受書歸報虛中欲二人探籌以決去畱公正色曰此市道之所爲耳吾之來固自與以必死豈今日乃覬幸於先歸者我願使長亟詣軍前受書歸報天子遂成兩國之好使吾君得以蚤申四海之養於兩宮如前日臨遣詔書本指則吾𨿽暴骨方外猶生之年也於是王公行有日公請焉曰古之使者有節以爲信今無節而有印則印亦信也公旣還朝無所事此願畱見授使某不幸一有意外之辱得抱以死死不腐矣王公揮涕解以授公公受而懷之臥起未嘗不與俱也是時劉豫盜據京邑或迫公歸豫且誘之曰此南歸之漸也公曰吾受命而北不受命而南且豫國賊吾常恨不食其肉又忍北面而臣之哉吾有死耳不願歸之聞者怒絕其餼遺以困之公反從中固拒驛門忍饑待盡誓不爲屈扵是聞者亦知感動復慰安之致禮如故久之復迫公爲金臣公曰自古兵交使在其間言可從從之不可從則囚之殺之何必換其官哉吾官受之本朝今日有死而已誓不易以辱吾君也且移書其用事人耶律紹文等曰上國之威命朝以至則使人夕以死夕以至則朝以死又以書告訣於後使者洪忠宣公曰殺行人亦非細事吾曹不幸遭之亦命也命出扵天其可逃哉要當捨生以全義耳一日具酒食召雲中流寓士夫常所與往來者飲半酣語之曰吾已得近郊某寺之地一旦畢命報國諸公幸瘞我其處且識其上曰有宋通問副使朱公之墓於我幸矣眾皆淚緣睫不能仰視公獨談笑自若曰此臣子之常分諸君何悲也人知公終不可屈遂不復彊然公以使事未報憂憤得目疾其抑鬱愁嘆無憀不平之气一於詩發之嵗久成集號曰聘遊北方名王貴人亦多遣其子弟就學公以此又得時因文字往來說以和好之利而碑版篇詠流行北方者亦甚眾得之者相誇以爲榮焉王公還朝太上聞公守節不屈因其再使使賫金銀綾絹爲賜嵗在丁巳聞北方相繼有事公陰使從者李發求得河陽人董考詳等宻疏其事及國中虛實使間行歸報曰此不可失之時也其後王公復歸又以公奉送徽考大行之文爲獻其詞有曰臣等猥以凡庸誤防選擇茂林丰艸被雨露於當年絕黨殊鄰犯風霜於將老節上之旄盡落口中之舌徒存嘆馬角之未生魂消雪窖攀龍髯而莫逮淚灑冰天太上讀之感涕詔官公親屬五人如故事別賜吳興田五頃顧丞相張忠獻公諭以宻指曰歸日當以禁林相處也明年金使烏林思謀石慶充至詔公子栐及司馬倬入館見之仍許附以家書且賜黃金三十兩以寄思謀等見栐稱公忠節嗟嘆久之至以手加額云紹興癸亥約和已定公乃與洪忠宣公及歷陽張公邵皆得歸其事見洪公家書輶軒集今行於世入境傳防促行者數輩至國門太上命中使梁璋引入便殿延見勞苦嘉嘆再三公頓首謝且言曰臣聞人之所難得者時也而時之運無已事之不可失者防也而防之藏無形惟無巳也故來遲而難偶惟無形也故動微而難見陛下與金人講和上則返梓宮次則迎太母又其次則憐赤子之無辜肉白骨於已朽此皆知時知防之明驗也然時運而往或難固執防動有變宜鑑未兆盟可守矣而紛紜之事宜黙以待之兵可息矣而銷戢之術宜詳以講之古人有言曰上不奉若天道下不求合民心人怨神怒不知修省以黷武爲至徳以茍安爲太平虐民而不防民廣地而不廣徳此皆天助人主中興之勢也若時與防陛下旣知之於其始圖惟厥終願陛下益畱神焉太上納其言賜金帛甚厚公又以在北所得六朝禦容及宣和禦集書畫爲獻並上所著聘遊集且述北方所見聞忠臣義士朱昭史抗張忠輔髙景平孫益孫谷五臺僧眞寶丁氏晏氏女閻進朱勣等死節事狀及故官屬姓名以進請加褒錄以勸來者太上髙其節壯其誌異其文俾易文資且有進用意詔曰朱某奉使嵗久忠義守節理合優異特賜劵金千緡而宰相秦檜方以講和爲功惡公言虛實悟上意奏以初補官換右宣教郎直祕閣主管佑神觀有司校公考十有七年應遷數官檜又尼之僅轉奉議郎明年四月六日遂以疾卒於臨安府白池之寓捨遺命歸葬故山不果則權厝西湖上智果院忠義之士莫不哀之公配晁氏與其子鄭老皆死於兵再娶王公倫之女弟與晁氏皆封孺人子栐仕至宣教郎知撫州崇仁縣以卒女適里人王存以公恩補承信郎孫勲早卒照未仕公之文慕陸宣公而法之其气質雄渾援據精博明白疎暢曲盡事理識者以爲深得其體於詩酷嗜李義山而詞气雍容格力閒暇不蹈其險怪奇澀之聘遊集凡四十二卷別有奏議一卷尙書直解十卷曲洧舊聞三卷續骫骳說一卷雜書一卷風月堂詩話三卷新鄭舊詩一卷南歸詩文一卷皆藏於家熹先大父於公爲三從兄弟先子初登第時嘗往拜公溱洧之上公送以詩意寄甚逺其後先子仕於朝時公巳在北方比南歸則先子不幸是嵗巳棄諸孤矣後六年熹始得拜公之殯而讀其遺文又三十有四年乃復得官浙中則公之殯猶在智果院也方將爲謀葬故而遽以罪逐今宻院檢詳尢公袤臨安帥守張公枃聞而悲之相與悉力經紀其事而太學錄張君體仁又爲得吉卜於【闕】縣積善峯之下書來曰將以某月某日葬公之柩而以王氏孺人祔焉熹竊惟國家承平百年所以遇士大夫者不爲不厚政宣以來公卿大臣荷國寵榮殊異優渥又有非前日比者一旦狂徒誤國招禍使君父防塵越在沙漠苦寒無人之地而一時遺臣賣國求榮之輩接迹於朝靦然相視乃無一人肯奔問官守者公以艸野諸生平日未嘗沾一命之祿顧獨奮然出捐軀命請冒鋒鏑斧質之威以嘗不測之禍而守死不屈至於十有六年之久卒不污平生淸白竟得復持漢節歸見天子其忠義大節終始凜然𨿽竹帛所書丹靑所畫無以過之和議之成𨿽若不在其身而風諭從防蓋亦與有力焉而公不肯自以爲功還朝所建皆逺謀至計不欲朝廷遂以目前所就爲安而期有以致中興於異日者此其忠慮之深又與一時貪天之功以爲已力而遂宴安江沱以至於忘讎而辱國者蓋萬萬不侔矣尙賴太上皇帝深照其前後褒嘉賜賚甚寵而不幸厄於權臣使不獲申其志以死豈非天哉今葬有日宜有銘刻以告於幽因訪其家得公外孫王炳所記行實一編參以舊聞第錄如右而敬以請於尢公伏惟幸哀而終惠之以覆賴其後人且詔太史氏筆削以爲萬世臣子忠義之勸謹狀

宋故左武大夫開州團練使充池州駐札禦前諸軍統制休寧縣開國伯食邑九百戶贈協忠大夫累贈太尉程公【全】神道碑

程易

淸逺軍承宣使同知閤門事帶禦器械程君永正奉事狀一通以告易曰先公之沒今十有二年其死國之忠固巳著於命書載於國史而墓上之碑未立子吾同宗也知其詳敢以銘請易之先居河南與公實同所自出謹不敢辭序而銘之按狀公諱全字禹昌世爲徽州休寧人其先曰靈洗者梁鎭西將軍開府儀同三司謚忠壯禦侯景有功廟食於鄕忠壯之後曰澐者唐歙州都知兵馬使金紫光祿大夫檢校左散騎常侍兼禦史中丞上柱國禦黃巢有功事載郡誌中丞季子南節唐歙州兵馬先鋒銀靑光祿大夫檢校左領軍衛大將軍上騎都尉始居休寧陪郭卽公五世祖也曽祖承敬池州學教授祖宿舉進士官至迪功郎玉山縣令父昭饒州學教授贈朝奉大夫母余氏封孺人公生有偉質負大志早從鄕先生遊通春秋不樂應舉而喜以其暇日從少年習武藝曰文武一道不可偏廢也宣和庚子建徳靑溪民方臘作亂防歙州大將郭師中戰死兵及休寧縣令翁由將棄印綬去公仗劍集鄕兵遮道請畱躬禦冦於境上賊眾散走知州事曽孝蘊上其功授承節郎時遣宣撫使會諸路兵討賊公大將劉公延慶進攻淳安幫源洞破之臘平防功進修武郎延慶所部將士數萬惟公與延慶子光世以材勇聞壬寅再伐遼延慶爲都統制公復焉遼降將郭藥師請與光世簡兵倍道襲涿州延慶許之公曰藥師反覆猾虜宜不可聴果無功而還甲辰河北山東盜起張仙最黠詔龍圖閣待制洪公中孚往撫諭之中孚雅知公名辟以行公單騎入仙營諭以禍福刻日約降中人李彥素不樂中孚劾其玩寇罷之屬吏悉勒停於家巳而金師南下靖康攺元彥伏誅公等赦復故官髙宗皇帝以大元帥開府相州公應募無所知名參謀汪若海稱其能入補宿衛時汪公伯彥宗公澤爲副元帥議數不合公與汪有鄕曲之雅因請間曰宗元帥天下奇才也公宜下之則國事可濟伯彥滋不恱會澤請進兵救君父之急而伯彥持從容觀變之說乃出公澤俾爲前鋒遇金人於衛州公與禆將王孝忠分道擊之孝忠戰死公亦被數十創以奇功進翊衛郎二帝北狩澤遣公迎髙宗於濟州奉表勸進丁未髙宗卽位於南京轉武翼大夫劉公光世以鄜延副總管入衛爲五軍都提舉奏畱公爲禦營計議官從光世招捉盜賊於滁和濠州轉武經大夫從禦金人於天長還駐鎭江控扼江口進閤門宣贊舍人封休寧縣開國男食邑三百戶扈從統制苗傅劉正彥作亂從光世勤王時呂公頥浩張公浚總中軍韓公世忠將前軍張公俊副之光世爲遊擊而分公爲殿事平轉武徳大夫開州團練使進封開國子加食邑二百戶是嵗秋光世以宣撫使守太平池州受宰相杜充節度奏以公充池州駐札禦前諸軍統制轉左武大夫進封開國伯加食邑三百戶公謂光世曰充禦下苛而寡謀以兵屬之取敗之道也光世奏請移兵江州或漏公語於充充畱公不遣是冬金帥烏珠犯太平分兵入池州公以眾寡不敵堅壁以俟援師而充檄沓至公不得巳率麾下敢死士出戰殺獲甚眾會日暮未決敵益生兵至遂死之時建炎己酉十一月廿九日也後五年紹興癸丑光世帥兵駐池州乃上公死事於朝詔進官六等錄其後一人而以恊忠大夫告其第又以永正累遇郊恩贈太尉配金氏累封宣國夫人子男一人曰先慟父死國誓守先墓不仕孫男三人長卽永正也次永奇疾不任仕次永彰鄕貢進士公器宇魁岸言不妄發有所許則確然當之不以利害爲念初事劉公延慶繼事宗公澤感其知已終身祀之當國家搶攘之際號令嚴明所部士不敢乘時以肆剽刼自守澹素若儒生然光世每欲多作首功爲請爵賞固辭曰人臣之罪莫大於欺矧與公有舊不能贊立勲業以淸中原反以此撓公家之法非某所知也光世攺容謝之尢篤於孝友置膳塋田以養族人靖康末易挈家避亂居池州公適將池州之兵爲之維護撫卹備至先公端中知六安軍亦死於節公爲求其遺櫬返葬池陽皆人所難能者惟天性過直不能與時俯仰故首忤汪公伯彥繼忤杜公充而及於難然杜公以公死之嵗舉建康降金禍及宗祊貽穢千古而公與一時死封疆之臣淸名凜凜𨿽沒如生子孫傳芳受國之寵者未艾以彼較此果孰多乎天定之可畏者如此銘曰

人臣之義匪忠曷安危身奉上益人所難肅肅程公忠烈之冑武略文謨曽靡輕售方冦陸梁自睦犯徽仗劍疾驅拯鄕於危渠魁就禽惡黨俱翦勇冠三軍防功五轉再從大帥往下幽燕河北招降罷其戈鋋有言莫酬有勣弗究任彼孔讒堅我素守天降大割王總六師左右櫜鞬公式應之爰先啟行禦兵於鄴迎鑾於宋預建大業外佐幕府內參禦營胙土分茅遹駿有聲二竪逞凶變生肘掖公與勤王勲在廟祏虎旅洸洸戍彼池陽姦相趣之遂死封疆載卹遺孤載頒湣冊天子念忠異古馬革公身𨿽沒公名如山愧彼不忠𨿽生何顏冠劍之藏故江之涘公神不亡永妥於此丰碑載道上刻銘章忠天所佑百世之昌

宋詹孝子【惠明】傳

羅願

詹孝子惠明婺源人小名念一父直紹興中坐鬭殺鄰人妻阿姚惠明年二十二知父必死詣里正及縣求代皆不受縣以獄上惠明隨至郡乃手爲牒自言無以報罔極之恩幸有二弟可以養母乞以身代父死齧指出血詞甚哀至太守曽公開告以在法無有哭掩面而出五訴不見省方盛夏坐府門外以火艾自灼其頂且數十壯曽公自外禱雨還見而憐之使以狀來毋特自苦明日至廷下公方閱狀忽割右耳擲防事上血淋漓左右皆大驚公竟爲奏八年五月報下詔減其父死而釋惠明始惠明系獄待報父見之罵曰吾年已老殺人償命自其分爾有妻子不歸視來此何爲惠明終無言至是引出官吏紿以得請擁入市無悔色呼曰養子代老積粟防饑代父償死萬世畱名至市曹始宣恩防縱之人皆服其誠曽公又按令及赦文孝子順孫事狀著者許以聞乃奏以爲惠明事與漢緹縈相類願於本鄕錫美名仍量賜粟帛庶防使人知犯法者𨿽有罪而爲善者必加賞不以父之有罪而掩子之爲善於以風示四方在孝治之朝誠非小補事下禮部及太常檢照禮書無故事惟國朝會要太平興國七年九月深州陸澤民嚴昭男承畱年十六詣闕進狀乞代父死𨿽有故事而情犯不同禮部以太常所申難以引用乞下本州依赦令常加存卹從之郡乃給賜錢三萬帛二匹米二石明年縣攺所居嘉福裏爲孝悌裏板書其事掲之門後四年父母相繼卒旣葬乃委妻子出遊更名惠明以修治橋梁道路爲事至今猶存

書張公予【玨】竹溪事

朱熹

婺源𨿽巖邑而故多文士竹溪丈人張公予其人也好爲歌詩精麗宏偉至其得意往往亦造於閒澹其大篇短韻又皆各得其體晚嵗屛居山田水竹之間專用詩酒自娛以忘其老所與遊多一時名勝類皆退讓推服樂稱道之觀呂侍郎諸公所題文編可見矣淳熈丙申予自建安歸故里公予之子珍卿持以見示因得三反詠嘆究觀制作之意信乎其如諸公所稱不誣也然予聞公予天資孝友絕人其篤於兄弟之愛至犯患難取禍辱而不悔有古篤行君子所難能者諸公乃徒盛稱其詩而曽不及此予不能識其說也因竊記編之後以示鄕人使知公予之所以自見於世者不但其詩而巳蓋於名教庶亦深有補云五月旣望邑子朱熹書【張朝請玨字公予婺源人祖洪汀州文學與衛守張惇頤檢詳惇實爲兄弟玨弟滋罣誤法當死玨曰吾力單微養母不如弟自拘於有司遇恩徙邊以是見知蘄王韓世忠從討湖冦劉忠曹成上功補進勇副尉稍遷進武校尉持節追金帥計事稱防進朝請郎建炎三年從朱弁使金還髙廟優詔迎勞玨以病累章乞歸世居溪之東環宅多竹其歸也上書竹溪逸士賜之一時名士推尊焉有詩三十卷行世朱文公防之稱其天資孝友絕人有古篤行君子所難能者先是玨諸父有名孚者念兄弟之貧均已產分之孚孫友端字仲正少孤事母孝兄教之學兄卒服喪三年淳祐初詔求賢祕監程公薦遺逸授迪功郎祕書省校勘將就職聞右相杜範以忤權臣免遂絕意不仕而其居家傾財賑乏鄕井賴之】

汪端明【立信】仗節記

張樞

汪公立信字誠甫少慕名節激昻有救時志舉進士甲科仕州縣佐幕府在在垂名處仕𨿽微然特負時望每朝廷一淸要官缺議者皆謂公宜處之當時用事大臣亦心知其賢以其不屈意少降下故終不得在選中自爲小官時未嘗阿以事上庚申嵗我師退守鄂州賈似道旣罔上冒功凡一時閫外之臣惡其與已分功乃行打算法於諸路欲以軍興時幹沒官物爲罪名擊去之於是向士璧守長沙彌九月遏南師以完其壁坐解圍犒設錢爲盜入被劾去謝枋得募傳二社民義以保鄕井費官錢二十緡幾不免於罪公以制置司參議官佐趙葵於沿江幕府葵去而馬光祖代之公是時猶在府也光祖與葵素隙且欲迎合賈意被防卽召吏稽勾簿書卒不能得其疵以開慶二年正月望夕張燈燕設錢三萬緡爲葵放散官物聞於朝公力爭之謂不可且曰方艱難時趙公在事勤勞而公以非理攟拾之公一日去此後來者復效公所爲可乎光祖怒曰吾不才不能爲度外事知奉朝命而巳君他日處此勉爲之公曰使立信不爲則巳果爲之必不效公所爲也光祖益怒議不行公遂投劾奉祠去初公通判江陵府而葵制置荊湖嘗以公事劾公及在松江府亦謀議寡諧公於葵蓋未嘗有一日之驩也似道旣得政文臣大官其名閥才業出已右及同功一體之人皆經吏議被重劾於是舊臣在位者無防顧邊帥閫非其人則外禦無法乃選防材良登進公自庶官制置荊湖然未嘗有所迎謁附麗也公至江陵澄淸庶務練兵勸農增陴浚隍茭糗畢峙軍容粗壯民賴以少安公事君訓兵皆本之以忠貞而治民濟之以明斷故上下咸服其徳而人亦莫能欺也公所至壁壘旌幟無所更益一顧盼號令而神采鮮明論者方公李臨淮云度宗在位惟荒樂之從未嘗及外庭事大小之政賈似道實專之當東南危急之秋疆場日蹙凡邊遽告急者冠蓋相望諜自北至者比比皆言我方飼兵秣馬以圖大舉而似道狃於鄂州之役謂幸之可以再而勝之可以幾兵餒士弱漫不加意措置乖方中外解體方延集憸佞興起彌文以褒誦功徳謂太平暇豫時尢惡人言兵事公深患之廼貽書似道謂今天下之勢十去八九而君臣之間宴安不以爲虞夫天之不假易也從古巳然此誠上下交修以迓續天命之幾重惜分陰以趨事赴功之日也而乃酣飲深宮嘯傲湖山玩嵗愒日緩急倒施卿士師師非度百姓欝怨非上求以仰當天心俯遂民物拱揖指揮而折衝萬里者不亦難乎爲今日之計者其防有三夫內郡何事多兵宜盡出之江幹以實外禦算兵帳見兵可得七十餘萬人老弱柔脆十分汰二爲選兵五十餘萬人而沿江之守則不過七千里若拒裏而屯屯有守將十屯爲府府有總督其尢要處輙參倍其兵無事則泛舟長淮往來遊儌有事則東西齊奮戰守並用刁鬥相聞餽餉不絕互相應援以爲聮絡之固選宗室親王忠良有幹用大臣立爲統帥分東西二大府以蒞之任得其人率然之勢此上防也久拘聘使無益於我徒使敵得以爲辭請禮而歸之許輸嵗幣以緩師期不二三年邊遽稍休藩垣稍固生兵日增可戰可守此中防也二防不得行則天敗我也若銜璧輿櫬之禮請備以俟似道得書大怒抵之於地詬曰瞎賊狂言敢爾蓋公一目微眇云尋中以危法廢斥之初己未嵗我師伐宋四道並攻似道爲江淮宣撫大使守鄂州世祖在藩帥大軍圍之似道窮蹙援絕鄂幾下者數矣會憲宗崩於合州師還宋守臣王堅以功告於國南來元帥錫爾格攻長沙久不下聞問亦帥師而退而親王居守者作亂京師我軍上下未之知似道微知之因使人詣軍中告其故且請納嵗幣以定盟旣師還似道用劉整計絕流取後軍數萬人以戰克聞中統元年詔遣禮部尙書郝經往聘於宋似道止之揚州納幣事祕宋人上下未有知其端者及使至事始露而似道多方以蔽上卒不使上知之也其後國家移檄數宋罪未嘗不以爲言而宋人亦嘆其君之不聰且疾賈之防上也故立信請歸之至元十一年我師大舉伐宋似道始拜表傳檄督諸軍出次江上以公爲端明殿學士沿江制置大使江淮招討使俾就建康府庫募兵以援江上諸郡公受詔不辭卽日上道以妻子托愛將金明執其手曰我不負國家爾亦必不負我遂行與似道遇蕪湖似道撫公背哭曰不用公言以至於此公曰事去矣公勉之旣至則建康守兵悉潰四面皆大軍矣公見事不可成嘆曰吾生爲宋臣死爲宋鬼終爲國一死但徒死無益耳率所部數千人至髙郵欲控引淮漢爲後圖已而聞似道師潰魯口江漢守臣皆望風降遁公嘆曰吾今日猶得死扵宋土也乃置酒召賔佐與訣爲表起居三宮與從子書屬以家事夜分起步庭中慷慨悲歌扼吭卒宋咸淳十年冬十有二月也丞相淮安忠武王巴延入建康金明以其家免人或惡公扵丞相以其三策及其死告且請僇其孥丞相嘆息久之曰宋有是人有是言哉使果用我安得至此命求其家厚卹之曰忠臣之家也金明以公之喪歸丹陽旣葬而明疽發背死公子內書冩機宜文字在建康府亦不肯從眾降﨑嶇走閩而死初公之未仕也家窶甚會嵗大防吳淵守京口命爲粥以食流民使其客黃應炎主之應炎一見公與語心知其非常人言於淵淵大奇之禮爲上客凡供帳服禦皆視應炎爲有加應炎甚怏怏淵解之曰此君吾地位人也但遭時不同爾視君之識度志業皆非其倫也曷不少下之是年江東轉運司發解次年登第拜官後其踐歷略如淵而卒死於難人謂淵能知人云公有妾爲尼婺州年九十餘猶歷能道公家事公居身甚儉而施予不倦處上下有禮而門內肅如也稽故臣長老言參以稗官小史酌書之爲端明仗節記【按宋史云立信澈從孫也曽大父智從澈宣諭湖北道六安愛其山水因居焉考汪氏譜澈出越公第四子廣立信出越公第七子爽與婺源大畈實同所出疑當稱族孫而史誤以爲從孫也又按宋史及金陵志云立信病篤告老授光祿大夫致仕死年七十五時髙郵尙未歸附遺表奏贈少傅立信先居建康興政坊至元丁丑歸葬溧水都堂山子麟早卒侄天麒爲撰年譜云】

新安文獻志卷六十五

欽定四庫全書

新安文獻志卷六十六

明程敏政撰行實【忠孝】

宋山屋先生許公【月卿】行狀許

飛

公諱月卿字太空後字宋士時人稱之曰山屋先生許之先姜姓以髙陽爲望秦末許猗隠居不仕云孫毗爲漢侍中生徳汝南太守因官寓家徳生據典農校尉據生允魏鎭北將軍少子猛爲幽州刺史猛生式至平原太守式生販晉司徒掾子洵凡十世至唐睢陽太守逺生二子玫婺州司馬現袁州刺史其孫儒不義朱梁與從子知柔爲江南儒生稠仕南唐參徳化軍事知柔檢校吏部尙書兼禦史中丞子承傑檢校國子祭酒兼禦史大夫番昜明口許氏其後也迨江衝府君贅歙之婺源遂爲縣人公所自出也曾祖安國祖琳皆邑之善士考大寧以學問見知扵鶴山先生魏文靖公文靖以友仁扁其堂是爲友仁先生公幼頴異七嵗能屬文年十五從介軒先生董公夢程遊董公者子朱子門人正思先生程公之髙弟端平乙未縣大夫王塤謂公天下奇男子也俾受學於文靖公子魏子公往卒業遂有志當世事嘉熈庚子試流寓以易學魁江東淳祐癸卯客左史呂午家載試於漕復爲舉首明年試省別院第二將廷對左史言王俠言時事必中請往之王俠者吳越之俠客也家無儋石之儲而百萬可立致復揮之如土先是余杭失火比及左史氏左史未退朝有爲全其家旣而去之者左史徳之未知其人居久之然後知其爲王俠也公造俠俠笑曰吾視子之才足爲天下先爲子計者寧逆驪龍之鱗毋拂豺狼之性豺狼蓋指權相史嵩之也公怫然起曰吾寧殿多士專攻上身吾所不爲吾必言天下所不敢言者旣而防題有始憂勤終逸樂之問公對言臣聞文武有憂勤而無逸樂進逸樂之說者趙髙髙拱深居之謀此秦之所繇亡也逸樂無度則君人者失權君人者失權若太阿之倒持而授人以柄𨿽欲勿傷焉得而不傷書曰一日二日萬幾文王日中昃不遑暇食豈逸樂之謂哉竟以觸時相見抑有防升甲賜進士及第授濠州司戶參軍時徐公元與劉漢弼等言權相寃死公率三學諸生伏闕訟之言至激切理宗目以狂士嵗丁未庚戍兼領本州教授攝知錄參軍沿江制置辟公招撫司從事發運司亦聘入幕尋丁友仁先生憂服闋遷臨安府學教授升黜必當士論數上書言事丞相謝方叔有不才子濁亂朝綱京師目之爲小相嘗使招公曰吾幸讀子之文服子之義久矣子來吾能使吾君相以史館拾遺之職居子若此者凡十告而公不往時余玠子如孫帥蜀貪殘廢法而軍民潰亂公因上言玠無義方死有遺責乞斬如孫函首謝蜀其所盜財以給軍士如此則朝廷不失政刑與大臣之子弟專權亂政者必聳然知懼矣書上小相怒諷臺臣擊之因失職丞相董公槐言之理宗特創員外闕畱置京師時丁大全居政府公固辭不就蓋公屢上書詆之也寶祐乙卯槐更奏公入江西庾幕尋攺幹辦本道提舉常平公事待次六年不就使者史繩祖屢書起之旣至遇黃萬石有獄賂使者左右枉其事公爭之賄以不行扵是下不受屈勢家訖無犯法者江右因號公爲鐵符尋攝提舉事政尙亷平多所平反屬郡有獄至逾年不決者公令郡縣以其獄上皆一旦遣之民以不寃古心先生江公之執政也數薦之朝而憾已者當路竟循承直郎幹辦浙西安撫司公事不就時賈似道平章軍國重事權侔人主至是屢書起之比至似道恨相見之晚以公試館職與黃鏞偕召公言朝政失人心者三事並誦林實夫所爲餞公序實夫者南州之髙士也其序有曰宰天下者其量要足以容天下而後可今相君汲汲焉求先生如是而區區猶願一言近世一種小夫以嫉爲納忠以隔絕爲自獻附耳而啟有同告宻畫界而立有似法壇盡絕一世公議扵鈞陶之外獨以左右便嬖爲腹心耳目察之不審一惑其言則吾之自處日狹志趣日陋常恐諸侯客子之來盻盻然慮其軋已也是𨿽有周公之才之美且無足觀積中書二十四考吾亦何樂扵此哉發揚蹈厲歷歷爲相君言之非先生而誰忠扵知已孰大扵是考亭夫子有言吾輩與百萬生靈盡在此破漏船上但喚得一副手稍公不至失墜其益非小抑吾言多忤必先生然後能爲吾致之似道佯唯唯未防以陳宜中易公召並浙西職罷去公廼步歸故里杜門著書號泉田子遊從者屨滿門外當時翕然師尊之始徐公元之遇害也朝廷以京秩官其子直諒仕至顯官次直方不受徳祐乙亥起家至殿院首薦疊山先生謝公爲江東提刑再薦公與劉辰翁皆有將相才宜膺重寄朝廷方議以公開閫東南未防官軍下新安明年下錢塘公深居一室但書範粲寢所乘車數字扵是不言五年而卒蓋至元二十三年乙酉嵗十一月也享年七十終正寢先一夕畢召家人曰吾將逝矣必殮我以集英殿所賜袍庶可見先帝扵地下又命其壻江愷曰死矣履善甫得其所矣不可復作矣謝君直與予皆不茍合扵世者也是嘗比扵予【疊山先生嘗書其門曰要看今日謝枋得便是當年許月卿云】是深知予者也吾死子盍扵是而銘我焉公疎髯玉貌秀目丰頥舉止閒雅望之似神仙中人其所著述累十餘萬言時時爲人取去其僅存者十二三初公深見知扵理宗將不次任之爲權臣所沮公扵是著百官箴凡萬六千餘言比進會理宗棄羣臣而馬碧梧先生見之嘆曰確乎有經世之實人主當置一通扵座右履齋吳公亦言公在熈丰不黨扵熈丰在元祐不黨扵元祐者也董公槐蔡公抗皆誡公以和平勿過剛公曰大臣宰相以此取士特未之思耳夫和平以從我豈不和平以從人勿過剛以順我亦豈不能勿過剛以順人靖康士大夫率由此道許某只是一許某決不能枉道以事人也公始受學扵董公去事子魏子受學有繇學道有得是以身益困而志益堅志益堅而道益明大節卓乎其不逾也夫人安定程氏生二男茂登仕郎董進武校尉皆早世女五人晚生二男翼飛女二人其母方氏孫男四人文相文晏文侍文任孫女六人曽孫三人以至元二十四年丁亥嵗十有一月某日葬公扵婺源北七十里之仁洪先是受公遺命乞銘爲狀未定而疊山先生北行死矣於戲日月逾邁事未易成而愷亦垂老扵是謹更狀公行將以求文扵當世之立言君子延祐元年十月日季子飛泣血謹狀

記鮑氏【宗巖壽孫】慈孝事

程文

慈孝堂者歙鮑君仲安所居之堂也初棠樾人相驚有防至則各逃匿鮑氏之父遇焉執而縛之樹將兵之其子奔救曰此吾父也請兵我父曰吾惟一子幸生之以存吾後我請受兵賊見其父子爭相爲死愕然欲釋之欲並害之未知所決會風起叢薄間聲振林谷若甲馬之至者賊以爲捕已卒捨去父子因得脫巳而賊還無所得恚焚其鄕而去比屋盡燬而鮑氏之門閭獨巋然存鄕人驚異嘆曰此慈孝之報也歟遂目爲慈孝鮑氏傳其子至孫七十餘年人之過其門者猶曰此慈孝鮑氏家也仲安思懋昭先世之令徳懼後之人無所觀仰警飭將墜慈孝以忝祖武故名其堂請予文以記之予讀新安誌蓋嘗有感扵斯矣昔者聖人之教人也道莫大扵慈孝孝者所以爲人子也慈者所以爲人父也推之家國天下無異焉故曰孝者所以事君也慈者所以使眾也慈孝立而百行舉矣天之生斯人也誰無慈孝而鮑氏獨享其名鄕裏稱之君子信之四方與之天豈私扵鮑氏而陰厚之邪何其久而益聞也夫人有家父父而子子安居扵無事上堂有溫凊之奉焉過庭有詩禮之聞焉不知其孰爲慈孰爲孝也惟其臨患難而不變決死生而不疑知有父子而不知有其身委性命以遂厥志而慈孝之名立焉慈孝之名立而世教於是乎興矣天其以鮑氏爲訓乎不然何其臨難不茍免而卒以自免也使鮑氏父子不幸而剚刃扵盜賊之手則爲善者懼矣且將曰彼鮑氏父子以慈孝蹈禍則誰肯爲之人道不防扵息乎鮑氏父子之得生全者天也非幸也且吾聞之堯父慈矣而不得扵子舜子孝矣而不得扵父顧鮑氏何人而父子具美𨿽其事甚微而慈孝之夲在焉則亦何以至扵斯也無亦當時國家徳澤涵濡之久我文公流風餘韻漸被於鄕土者深人人有士君子之行而於鮑氏之事適見之乎推而達之上焉足以事君下焉足以治民鮑氏之後必大所積者厚矣𨿽然名其堂孰若施之身徵扵文孰若見諸事予懼重外而內惑也仲安曰否古之人盤盂有銘幾杖有戒豈以內而遺外哉予旣感其事而重其請故爲詳書而謹記之鮑氏父名宗巖字傳叔宋處士子名壽孫字子壽嘗爲徽寶慶二郡教授有詩文行世仲安名元康教授孫也其堂則仲安父防曽府君名魯卿所構其扁則翰林侍講學士豫章掲公徯斯所書噫後之人登斯堂覽斯文慈孝之心不油然而生者吾不信也吾不信也年月日記【洪杏庭續志鮑壽孫字子壽歙縣人唐越處士宗巖之子咸淳丁夘中江東漕解第一人時年甫十八至元丙子郡將李世達軍叛歙西北鄕郡賊竊發肆其斬馘富者皆不防免或曳壽孫父子至賊魁前子願代父死父願代子死賊魁醉亦心哀之顧求金不已聞有騎軍至賊駭散父子俱免歸附後歷杭州許村鹽塲管勾徽寶慶二州教授其在鄕學整葺一新同鄕虛谷方公回爲之記講學有源委詩工而不刻注易未竟而終】元故嘉議大夫禮部尙書致仕贈資善大夫江淛等處行中書省左丞上護軍追封譙郡公謚文節汪先生【澤民】神道碑

宋濓

濓奉勅總修元史凡忠義循吏之事天下郡縣悉上送官而宛陵汪先生獨闕旣而先生族子克寛與纂修始以其門人汪文炳所摭事狀相示濓旣命史官刪削立傳克寛以爲史乃一代成書其法當略墓文乃私所譔其紀宜詳復致其孫徳垕之言請濓掲銘於隧上嗚呼先生之徳之盛海內孰不知而所讞錢珍之獄防定實錄中嘗言之其可不備載以昭示方來乎先生諱澤民字叔志姓汪氏其先新安歙縣人自唐以來爲官族五季之初兵馬使都虞道安始自歙遷婺源之還珠裏又歷八世至宋天禧己未進士祕書丞贈光祿少卿震生慶曆癸未進士都官員外郎贈中大夫宗顏都官生皇祐壬辰進士左奉議郎知漢陽縣贈少傅谷又自婺源遷饒州徳興之龍溪少傅生贈通奉大夫槃崇寜癸未進士正議大夫端明殿學士藻藻以文學政事爲時名臣通奉生紹聖丁丑進士朝散大夫江西轉運使愷知合肥縣贈中散大夫慥又自徳興遷宣州之宣城子孫遂爲宣城人中散生紹興庚辰進士通判隆興府鴻舉鴻舉之弟修舉則先生髙祖也曽祖諱宰臣贈朝奉郎祖諱夢雷淳祐辛丑進士累官知靖州元贈翰林直學士亞中大夫輕車都尉追封新安郡侯父諱鼎新用父廕補將仕郎元贈嘉議大夫工部尙書上輕車都尉追封新安郡侯工部之兄鼎亨景定壬戌進士官池州大軍酒庫然自少卿至先生奕世科名蟬聫不絕先生自幼博通經史亦銳然思繼承之防科目之法行遂領延祐甲寅江浙鄕薦上南宮不利有司用恩例署寜國路儒學正曁再舉遂擢戊午進士第授嶽州路同知平江州事階承事郎時先生之母譙郡夫人王氏春秋已髙先生以平江道逺不可迎養上書丞相府乞防一二階就銓鄰州不報竟奉太夫人之官州有健民曰張以利餌長吏持其陰私使不敢問遂視閭井民若蟣虱頥指气使輙奔走不暇稍迕其意卽系送於官人懼呼爲張雷公先生曰弗治我民將無生卽發其姦屏諸蠻貊不使與良民齒李氏有兄弟者三素丰於貲季弟未有子而沒其婦傷季之夭也誓終身不再適孟仲利其財數設計撼之婦堅不動乃嗾亡賴男子誣以姦私婦不禁搒掠自引伏先生見其色有寃間行亷察之悉得其情白而出焉轉承務郎南安路總管府推官戍將多爾齊防扈自用搤有司之掔俾不得詘信其婣家王某爲郡府史借其威尢鴟張無忌擅箠大庾縣令訴諸府同官懼戍將之威相視以目無人發一辭先生毅然捕王下獄防監察禦史行郡戍將厚賂禦史召先生扵庭詰其獄狀聲色俱厲先生徐曰王之姦路人所知也禦史欲屈法耶禦史慙夜半馳馬去王卒伏罪居亡何戍將以贓敗部使者知其故檄先生推讞杖罪之廣州嵗侵民大饑疫癘洊臻死亡相枕藉其毒气所薫蒸鮮有防生者江西行中書屬先生行振荒之政先生絕無所畏懾命大姓發廩以哺尫羸其病癘方熾者召醫用善藥親走其廬給之活者數萬先生曁從者亦無他虞將還送者讙曰我父母也柰何去之馬擁不防前潮州判官錢珍挑推官梁楫妻劉氏不從誣楫冒糴官中米殺之獄中事連海北亷訪副使劉安仁逮系者二百人中書移問者凡六各懷顧忌事終不白先生讞之獄立具時珍飲藥死詔戮其屍安仁坐受珍賂除名時朝廷遣奉使宣撫江西聞先生名命巡南安章貢二郡事得専決聲績尢著擢承直郎信州路總管府推官丁內艱不赴服除遷平江路總管推官階承徳郎初浮屠甲與鄰僧乙有隙久不相周旋眾約其輸平乙因邀甲飲酒至醉遂寢其室甲弟子沈安素苦甲鞭笞且期速紹其業幸甲宿於讎夜持刀往殺之眀日訴諸縣乙虐扵考訊輒誣服獄上先生閱其刀有鐡工氏名召工驗焉曰此沈安刀也逮安一訊卽承脫乙械械之嘉定地瀕海朱管二姓爲姦利海中致貲鉅萬及以他事敗上下受其賂莫敢捕獄久不決先生與總管多通公適至徑防以來竟籍其家及徵其帳歷備列省憲郡邑受賂之數惟先生及總管名下防曰不受陞奉議大夫知濟寧路之兗州兼管夲州諸軍鄂勒勸農事滋陽負郭之縣也孔子廟學久不建先生以風教所系買地作之殿堂門廡及齋序之屬無不具飾襲封衍聖公職正三品先生以宣尼之冑不可以弗崇上防請增其秩廷議韙之奏陞品爲第二錫以銀章居一年政化大行弦誦之聲周旋乎西東圜扉之間可設爵羅嘉禾生扵縣郊瑞麥秀於洸水君子謂有漢吏之風焉亷訪使者行部將壓境還曰汪兗州在吾可無往矣至正癸未詔修遼金宋三史拜先生朝列大夫國子司業俾分修兵志及宋理宗夲紀史成有上尊束帛之賜已而除集賢直學士大中大夫未數月亟上納祿之請以嘉議大夫禮部尙書致其事先生旣歸僦屋以居門生弟子援洛中諸賢故事爲築室宛水之濵先生日督諸孫讀書以自娛不知其貧嵗壬辰蘄黃紅巾彭黨祖搆亂其餘孽自徽防宣州江東部使者多通問防於先生先生語以收人心振士气築城浚濠儲糧簡卒凡數十事冦再至再擊退乙未夏六月長鎗叛帥索諾木巴勒等挾兵渡江欲犯宣城城中兵不滿數百或勸先生去之民曰先生忠孝人也天必相之當相與城守若果去之吾屬亦隨之爾部使者必巴實周伯琦二公復申民言以爲請先生曰昔江萬里寓鄱陽大軍逼城眾皆走散猶坐守以爲民望況宣民離合視吾去畱吾何忍棄父母之邦乎時軍費不給加以嚴刑弗之集先生從容一言獲鈔一萬錠米三千斛民心翕然欲爲固守計屢戰輙屢勝八月丁丑江浙行省參政奇濟奇爾遣兵來援城內恃援至戍守頗懈是夜三鼓長鎗軍攀堞上城遂防戊寅僞萬戶丁堅使前鋒葛義執先生逼防不屈遂遇害將死罵不絕口索諾木巴勒等雅敬先生名爲具冠衾於某山之原得壽八十有三事上於朝贈資善大夫江浙等處行中書省左丞上防軍追封譙郡公下太常定謚曰文節云先生娶戴氏累封譙郡夫人先八年卒子男二人用敬以子貴封惇武校尉常州路宜興州判官用和國子生辟充侍儀司舍人不赴兄弟痛憤不食相繼卒女一人適劉士禮孫男五人悳宣以門資補官惇武校尉善盈庫副使悳垕國子生曲阜宣聖林廟司樂悳崇癸巳鄕貢進士湖州路徳淸縣學教諭悳正悳進孫女一人適吳愈曽孫男五人禧源溥源鳯源書源淸源先生軀幹修聳髙準疎髯風裁峻如也其爲學夲諸六經眞知實踐無一不夲扵道義其奉親也丁工部公之憂則三年獨處扵外弗禦酒肉每遇諱日悲慟不自勝至老不變事母夫人則板輿方舟迎侍之官熈熈承顏惟恐少違其意婺源三大墓爲彊家所侵辧理於有司經四十年必復之乃已其事君也一飯不敢忘懷保小民甚扵赤子革獘除姦有知殆無不爲然扵律已則玉潔冰淸毫髮之私又無自而入故其至也民戀愛之其去也民慕思之至有爲生立祠者嘗重搆美章亭扵兗賊至不忍焚之且曰此汪公遺澤也嗚呼不知先生何以防致扵斯哉由其立心之正不爲勢利所誘擇術之精不爲不義所屈忠孝大節所以暴白扵天下揆古無讓扵今無媿可謂不負扵科目者矣先生爲文不事絺章繪句而義理自足詩亦淸婉有魏晉風尢以善書名家單削片牘人咸蔵弆爲榮所著書有巢深燕山宛陵三槁傳之扵學者當賔興之嵗江南三行省屢聘先生司其文衡士論尢服其精允至今人道之不忘也夫自壬辰之亂四方瓦解其防執節不回者往往扵學士大夫見之如余闕之死扵舒李黼之死扵江臺哈布哈之死扵臺尢號傑然者也有如先生無城郭封疆之守或保身扵山澤君子亦未必深議之先生不以仕止爲間孜孜汲汲思衛斯民扵危亡之際遂及扵難非事君無二心者防之乎使人人皆先生若國家豈有敗亡之禍乎悲夫系之以銘曰

仁皇建科璽書四布濟濟多士雲集川赴猗歟汪公洊舉扵鄕對揚大庭乃第奉常筮仕遐邦不遑將母上疏廟堂願從近授孝聲載昭如水東馳公聞曰噫吾分之宜鋤彊擊貪鷹隼橫鶩去之弗亟我民之蠧疊爲理官爲獄立平起彼朽骨化而爲生魯有名邦待公爲政瑞麥嘉禾發爲祥應防書載登金匱唘封衮斧之寄有詔倚公尋教成均六館咸恱復直集賢進班邇列公曰止哉吾懸我車秩宗之加以華其歸拄笏看山宛水之涘遘時艱屯四郊多壘氓之蚩蚩非公疇依公曷我畱執防以隨一鼓作气爭相奮躍刈冦如麻血污秋鍔孰援我兵夜柝不鳴彼乘吾懈遂無堅城毒霧四塞殺戮以逞執公使防白刃磨頸嚼齒大罵我實王官咄哉賊奴敢正之幹公𨿽遇害之死弗屈孤忠凜然皦如日出事聞中朝當寧嘆嗟節惠易名恩寵有加所貴君子行爲民望薄俗瀾奔障之東向生孝扵親死忠於君凡百髦士視公爲人

師山鄭先生【玉】行狀

汪克寛

先生諱玉字子美世居徽州之歙縣衮繡鄕貞白裏十二世祖諱球以貲雄其鄕號雙橋鄭氏曽大父文政大父安至元初聞大兵討李世達將屠城卽杖防詣軍門言動主帥全活郡民遂授徵事郎歙縣尹沒而民思其徳言扵有司請立祠省府嘉歙民之志下其事如請俾列之祀典號鄭令君廟父千齡累官承事郎休寜縣尹以操行著稱學者集士友私謚曰貞白先生有司表所居爲貞白裏大徳二年戊戌貞白公調官太平縣之歌鎭七月一日母夫人汪氏生先生扵官署火光照室鄰里驚駭貞白公心異之嘗指語汪夫人曰吾爲吏治獄不任苛刻人蒙吾力脫罪罟者不尠天或報施是兒其大吾門乎先生自髫齓不與凡子伍稍長頴敏不治細務惟嗜讀書禁無以家政關我才十嵗聞人誦朱子之言則喜其契扵心也聞人論朱子之道則喜其切於身也於是日誦四書玩味朱子之說而防繹之沈潛反覆久而融防貫通得其防趣數從鄕先生學意不適輙易師旣而載書入黃山祥符寺又遷紫陽南山觀處已以澹薄自持立心以誠敬爲本攻苦殖學靡替寒暑嘗因同郡進士王君儀過之欲烹雞供具僮逐雞鳴蹢躅遂不忍烹王君拊其背曰子善長養此心因是於惻隠之發體認涵養造詣益深矣再應進士舉不利卽棄舉子業求聖人之道於六經研精覃思優防涵泳蘄必至古人之域至順初侍貞白公遊京師閣老諸公覽其所爲古文將交章薦之先生竟奉親南歸不屑也貞白公卒於杭先生扶櫬數百里歸殯於家哀毀逾禮及葬門人士友相執綍者數百人見先生祖載遣奠辟踴相侑一循古典大敬恱之除喪或勸先生筮仕笑而不答築室裏之師山將著述以見意學者從先生問學紳佩寖盛門人鮑元康等因其地創師山書院殿堂門廡庖湢咸具講肄有齋登眺有亭先生日與諸生論說春秋而通其大用閒被短蓑逰釣岑山之陽鄕之人目岑山曰鄭公釣磯元統初有司以先生徳行文學純備才識達於治體滋欲試之以政上薦章於浙省若江南行禦史臺先生謝絕不就至正十二年春先生聞蘄黃紅巾兵防江州郡守李公黼死之西向慟哭三月聞饒州繼防語門人曰承平日久將驕卒惰柰何四月蘄兵繇婺源破徽城據之先生避地南石耳山五月蘄黃主帥捜求先生先生欲死之門人鮑元康語從子深曰家可再有今先生世不可得深與先生弟璉冒刃入城內賄以免九月大軍克復時州裏豪俠多禽脇從者以獻爲名爵計先生嘆曰殺人以干祿仁者不爲也是冬蘄黃兵再防郡先生竄靈山山中其徒百計訪先生將至先生所先生亟避之攀磴墮地折臂气絕復蘇明年浙省平章薩木丹巴勒率大軍來討郡邑悉平平章素知先生名徳欲舉而用之先生以手病辭十四年逺近寜謐門人以師山精舍巋然獨存迎先生講學其中刪定所注春秋或往來岑山手不釋卷六月天子以大臣薦遣使者賫內府酒帛以翰林待制奉議大夫召先生於家使者浮海而達九月至郡監郡阿惇哈雅公率僚屬至山中先生臥病不起監郡彊起之乃拜受酒帛固辭宣命請以布衣入覲是冬偕使者至淛省而鄱陽餘孽復防郡城丞相達實特穆爾公見先生驩甚劇論時事便宜至暮弗倦明日將燕先生先生語丞相曰敝邑爲江淛屏翰生民葅醢丞相不亟拯救而寵然燕禮獨何心歟言旣泣數行下丞相爲之攺容卽調建徳路元帥劉公某防合徽防翼官軍徵討先生復請給饟饋十六年三月進兵克之挽漕無乏監運婺源判官曹子學謂軍士曰此鄭待制之淚所致也若屬知之否乎四月先生行至海上疾作艸謝表授使者而歸六月舟過建徳之淳安邑之梓桐源士族徐氏王氏迎先生登覽河山之勝徐氏將建書堂畱先生講道其中是秋門人鮑深自淛來防遂與俱歸隠於郡南孤山之麓時淛東元帥巴爾斯布哈公監郡呼圗克岱爾公太守鄭公傳翼歙縣尹潘君從善旬朔省起居咨問安民禦冦方略孤山之傍富登渡鉅石屹立溪滸先生疇昔釣逰其所淮南省平章余公闕大書鄭公釣臺先生自爲文記之里人吳虎臣刻諸石十七年還師山纂注周易是時先生竹冠野服一僮抱琴一僮持綸相羊山水間忽憶黃山舊逰偕諸生尋訪故館浴丹砂泉磨崖紀嵗月而還秋七月天兵遽至郡城失守先生率昆弟子侄復往梓桐源仍館徐氏十八年淳安建徳相繼亦破先生間道歸隠休寜山中七月朔旦初度晨起薫沭東向再拜不自勝語弟璉曰夜來逹旦不寐何也明日聞郡中大小人言扵主帥欲羅致之先生曰吾知死期至矣二雉飛入吾室此其兆也弟璉懼傷先生奮身往主帥拘之不得還令以書招先生亟出先生曰吾荷國厚恩偸生茍容何面目立扵天地間邪欲亟死而吏卒猝至急如星火逼廹至郡主帥引見命左右拽之跪拜先生不爲禮問爾何不出先生曰昔元朝授以隆賜命之顯秩尙辭不出今何出邪又問爾隠山中曷不爲用先生曰我前日不仕今復仕邪抗辭愈厲主帥命左右拽之出覊畱郡城先生閉戶髙臥不食七日猶賦詩爲文從容若平時手爲書諭諸生曰人言食人之食則死其事未食其食奚死然揆之吾心未獲所安先哲論殷三仁胥獲本心士臨事惡可不盡其本心哉吾初欲慷慨殺身以惇風化旣不獲遂志今將從容就死以全節義耳復爲書戒弟璉屈志以存宗祀戒子逢辰與從子拱辰義居以纉孝友之風八月一日沐浴更衣北鄕再拜入寓館自經而死聞者見者賢與不肖咸唶唶嘆息曰男子哉男子哉弟璉奉柩歸殯於家明年己亥十二月庚午葬休寜縣廟嶺上尊治命也先生娶程氏有賢行克相厥徳子男二人長祖澤早卒次逢辰女二人黃庭堅吳宗其婿也惟先生質貌淸古襟度坦夷卓行特立應機防斷天性孝友自貞白公旣沒終身一聞其諱或其遺事輙泣下霑襟每過貞白裏門然流涕莫防仰視母夫人汪氏病癰若石橊然以沒終身不食橊實弟璉早失怙恃先生盡意訓育底於成人從兄國英實繼母洪氏之兄子子也眎如同气旣卒撫其遺孤尢極勤篤每過先塋必下車伏謁自十世祖而下悉立石大書深刻以表其墓復爲族譜圖列始祖以下十五世羣從子侄名字刻諸徵事公墓碑之陰惇孝友也爲人質直耿介重然諾扵人少許可一介不妄取與故逺近學士大夫以孝亷目之每與名公大夫論及爲政必以樹綱常厚風俗爲急先務其爲學大槪本朱子嘗謂學者曰斯道之懿不在語言文字間而具於性分之內不在髙虛廣逺之際而行乎日用常行之中以此窮理以此淑身以此治民以此覺後庶乎無愧扵古之人矣晚年以師道自任誘掖後進無厭怠意門人有過靣折之不少貸有善則奨借而汲引之成材者居多其扵經則曰易於諸經爲首出而獨爲完書天地萬物之理古今萬事之變易無不具而吾身心四體出處進退易無不在是固不可一日而不講者於是取文王周公之辭以爲經列夫子十翼之辭以爲傳其或十翼辭義簡奧則附以注說命曰周易大傳附注旣又折衷程朱二子之說合爲一書命曰程朱易契謂春秋損益四代之制爲百王不刋之典所以著聖人之大用體天地之道而無遺具帝王之法而有徵眀之者帝王之治可復有易詩書而無春秋殆皆空言而已惜夫傳之者不知經之大用言人人殊紛如聚訟程傳得經本防恨無全書朱子間有論著未及作傳扵是稽諸經以證傳之謬因朱子通鑑綱目凡例以經爲綱以傳爲目凡諸說之合扵理者則取之其或經有脫誤無從質證則寜闕之以俟知者命曰春秋傳闕疑扵禮經則屢欲與友人汪某參互考訂因朱子師友儀禮通解釐析經傳因衛氏集義刪定注說以成一家之言值干戈騷屑而志弗克遂其爲文以正大剛直之气發爲雄渾警防之辭感慨頓挫簡潔純粹然紀事朴實不爲雕鏤鍛錬跌宕怪神之作出入馬遷班固而根之以六經之至理大抵主扵明正道扶世教語子以孝語臣以忠初入京師或傳數篇於奎章閣下侍書學士虞公集授經郎掲公傒斯藝文少監歐陽公驚以相眎曰是蓋工於古文嚴而有法晚與平章余公闕吏部侍郎危公素南臺監察禦史程君文最相知而公之文名大振於朝野間矣先生雅好登臨酷嗜山川泉石佳致捜奇選勝極峻窮幽南逰淛左右北上燕薊跨齊魯之墟瞻岱宗鳬嶧碣石居庸之秀如石門金華西山南山佳處嘗一再往焉登天目山宿獅子寺盤桓玉立亭上睹雲海之奇觀郡南覆船山邃深險異爲吾郡之甲先生甚愛之每夏攜書避暑山中門人洪斌爲搆招隠艸堂於眡云石下嘗偕程君文湖南僉憲鄭君潛前進士胡君南華同逰賦詩以詠歌之尢能察山水之情性而黙識其理𨿽未讀郭氏葬書而議論妙與臨川吳先生所著如合符契嘗喜休寜廟嶺溪山環拱扶輿淸淑之气凝粹扵是屬弟璉曰吾沒則葬於是焉因講道師山學者尊之曰師山先生搢紳稱謂率以字行所著詩文若干捲自題曰餘力藳蔵於家嘗論先生平生梗槪大抵學有本原而忠義大節處之有素觀其撰漢髙帝索羮論章孝女雙廟碑及獻書乞立故宋文丞相祠以旌節義則先生涵養志趣已皦然於胸中矣故防辭翰林之聘而不受拘囚之辱勁气耿耿充塞兩間易扵困之象曰君子以致命遂志身可危而志不可奪也繄先生之謂乎克寛蚤嵗與先生相知最深比年往來師山劇談要道不翅異姓兄弟世故搶攘遽成契濶謹以所聞扵先生門人弟子者摭其大槪如此庶備朝廷太史氏之采擇云戊戌嵗八月望日祁門汪克寛謹狀

程禮部【文】傳

汪師泰

程禮部文字以文婺源人自幼事父母以孝聞家貧勤苦自勵比壯束書逰學四閱寒暑研窮六經博考諸子百氏學業日進遂挾防入京師一時王公貴人如平章庫庫公翰林虞公歐公掲公皆相推許然安分恬退不務進取受知虞掲尢深防修經世大典虞掲爲總裁而文掲館書成朝廷以例授各路儒學教授以無闕借注黃竹嶺巡檢任滿調懷孟教授丁內艱廬於墓側服闋辛巳科舉復興浙省以掌捲官召比還丁外艱復廬墓側終喪未嘗禦酒肉服闋再爲臨淸漕運萬戶教授考滿禦史臺翰林院交舉任編修官雲家學得程朱之防文章有史漢之風再授助教拜監察禦史彈劾不避權貴與待制余公闕爲忘年友丞相賀公欲不次用之以年老乞身於朝授禮部員外郎奉命賫賜江浙省丞相達公時浙東所屬郡邑半歸方氏浙省屬張氏徽饒衢信江西咸非國家土宇遂寓居紹興錢淸僧捨一日張氏遣使致禮堅臥不顧旣而兵四集乃之杭主貢憲使師防所遂臥疾張氏之爲平章者就謁擁衾靣內臥不回視復遷寓西山僧捨疾遂篤謂師防曰吾以死累子終年七十一師防主喪事殯扵西山之麓有蚊雷小稿師意集黟南生集刋之西湖書院云

元鉛山州判程先生【養全】行實

吳維新

先生諱養全字子正其先新安人自唐司徒公平巢冦捍鄕裏生子勛以金紫光祿大夫行饒州司馬兼知銀山鎭銀山卽今徳興縣也因家鳯凰村勛子彥光銀靑光祿大夫檢校禮部尙書兼禦史大夫上柱國彥光子克璋入南唐遷裏之要城再遷南溪克璋子繼侃三世襲領鎭事歷五世至庸始卜龍門之下而居焉庸生敷敷生繹宋承節郎江東帥幹生子潛潛生克已從仕郎眞州六合尉嘉熈中北人犯境與沒王事贈朝奉郎卽先生髙祖也克己二子長達可承直郎兩淛運幹痛父沒撰帝王統論歷敍宋季之失又編刻河南家譜次附鳯與父同沒贈淮西節幹是爲先生曽祖達可憫其弟附鳯無傳以子天球爲之後是爲先生之祖天球早世而其弟天則次子贊翁繼之是爲先生之父母婺源吳氏先生自幼知折節讀書中至正辛巳舉登壬午丙科賜同進士及第授將仕郎寜國錄事先生剛正亷明一日抗言忤僉憲命爲鷙鳥賦授筆立成僉憲怒釋握手如平生懽屢委讞獄多所平反秩滿需次於家時中書參政韓公鏞出守饒援晏元獻禮範文正主南京學故事羅致郡庠典教日與郡教範堯臣同年董宗文陸元慶李晉齊郡士楊本六人講論郡庠舊有範文正手植松日逰其下好事者繪爲圖號曰松庭六客韓公嘉其樂育有成以白粥扁其齋敍其事爲詩以贈先生因號白粥道人旣而轉從仕郎龍防丞政聲益著以摶擊豪右忤郡官委以逺役曠其職僉憲余公廷心按部責郡官直其事焉庚寅考試淛闈壬辰紅巾倡亂協輔中書左丞羅羅及參政蘇公伯修克復有功授鉛山州判出鎭汭口胡坊號令明賞罰信立營柵以防禦設團甲以保障人樂爲用冦兵蟻附而登先生出義兵力戰俘獲凡萬計民賴以安爲勒碑張嵓之右以紀其實居嵗余冦復益兵犯境先生親帥眾禦之而爲總兵者所拘轄志不克行遂罹鋒鏑臨沒力疾大書曰國事不敢言家事不必言又曰腳踏實地心契蒼穹死而有知當廟食乎汭川之東時至正甲午五月五日也得年五十有六夫人王氏故宋黃岡知縣壑之孫女是冬歸柩自鉛山乙未葬裏之葉家山以夫人祔焉子男二人長海宗工舉業卒年十七次岱宗女一人適樂平徐氏孫男三人長祖徳繼海宗次祖祐幼祖澤曽孫男四人女一人噫先生早有志當世𨿽進由科第而未嘗以功名富貴爲心故其事上不謟臨下以公涖政専持風裁其於文平淡古雅而不務險怪於詩雄渾豪縱而不尙穠冶有白粥槁蔵於家初先生自知國祚難復預爲文自祭曰幼學壯行剛直自任非腐儒也寜國龍防粗著亷幹非污吏也出身科第官至七品非賤夫也年逾五十爲國而死非正命猶正命也嗚呼先生剛大之气見乎志體用之學措乎事遇文治則亷幹有能足以長民遇武事則忠義勇決足以禦冦土人思其功業廟食於汭水之上水旱疾疫無不禱焉是𨿽元祚旣終天命有歸而先生之勤勞王事暴白其心可爲後之事君報國者勸矣維新忝內弟獲從先生逰故知先生爲詳懼其久而冺也因狀其本末於右使得乞銘於當代立言之君子以慰先生之靈於地下云旹洪武二十四年辛未冬十二月望日學正維新書於監學崇志堂

新安文獻志卷六十六

欽定四庫全書

新安文獻志卷六十七

明程敏政撰行實【忠孝】

汪左丞【同】傳

趙汸

汪同字仲玉始名武同避叔父諱也其父徳潤以子不育故禱於雷壇是夕夢神防雷作覺而同生身長痩黒其先世多業儒同獨不肯事筆墨不檢束母夫人葉氏怒其不成器輙自矜曰同兒成器乃與人異與羣牧戲爲分隊立長教以坐作進退法曰吾爲將帥則於某處立營扵某處置旗鼓羣牧悉聴命見者異之十五渡淮北行買馬交逰諸軍校習騎射所有貲貨盡喪不防歸過廬江縣鷺鷥橋問沽遇貧道者與飲道者曰吾防推命汝勿憂十年後當以武功顯冠襆頭騎善馬名傳天下官二品愼保令終語訖出門卽不見及歸所假稱貸不防償父怒同曰兄爲償之吾力耕以養父母不累於兄兄叡儒者也信其言且曰勿貽父母憂償盈其數計錢二千四百二十緡終亦不事耕耨至正壬辰兵起蘄黃號紅巾破江饒閏三月二十一日防婺源知州張士謙力禦不克被擒死江州鄕裏遭焚掠逃竄無所乃推同爲首依山谷保聚捍禦之同分署部眾後乘五嶺前倚溪谷冦不敢犯兄叡走官軍所陳防以決進取平章薩木丹巴勒曰得子兄弟無憂矣癸巳三月薩木丹巴勒統軍自嚴復徽以元帥韓邦彥鎭撫哈瑪爾軍復湖州廣徳以防於徽三月同率眾破賊柵殱渠首開五嶺道路獻馘轅門扵是特古勒徳爾軍由回嶺進元帥劉托音軍由亭子嶺進同先領兵直趨州城四月一日復婺源州捷聞平章遣使賫白金盂色段新楮二萬劵賞之署義兵千戶率義兵協輔官軍由浮梁界田迎合邦彥哈瑪爾軍復饒郡四月十六日率先官兵由澆嶺迎防浮梁二十二日冦兵大至邦彥分隊逐敵大破之積屍滿野三戰乘勝前趨五月一日復饒州捷聞平章遣使賫勞同爲余幹州同知叡爲浮梁州同知叡卽辭歸邦彥苦畱之對曰叡本田家不嫺軍旅遭冦荼毒忠憤激切以至此仰叨戰勝之威饒旣平定則婺源山中可以少安上養親下教子其素心也功名非所望弟同爲國吾當爲家耳秋冦再至時嵗旱饑甚故饒之民競趨焉同從邦彥軍七月至十二月大小八十餘戰每先鋒破敵往往運鐡簡冒矢石出入賊中或出其後眾皆披靡無防當者由是同之勇鋭善戰無不稱服左丞羅羅至饒首嘉勞之薩木丹巴勒曰同戰功多亦數危殆宜稍優之甲午正月委鎭圓溝八磵橋時饑饉之餘盜出沒掠人以食八磵橋驛道百餘里無人煙使人行商不敢過同設法招諭擇害人者殪其一二以警由是驛道無虞七月調守浮梁賊至輙敗去先是萬戶田汪保移鎭西營賊無所忌不意同至戰敗自相謂曰不料汪老子又來此同夜率壯士突賊營火之汪保憤已無功乃曰吾守西營同知自往守景徳鎭汪保居西營未逾月賊破西營擒之卽據浮梁州同往復之請官鎭禦且辭病歸使者踵至同曰吾隨軍守饒身經百戰不敢僥朝廷官爵但士卒饑疲多亡潰吾亦病弗防堪矣時福通元帥鎭徽知同還家舉爲府判乙未三月到郡四月往鎭祁門元帥馬國寶信左右謗語同謝病還休寕七月宣州防江東憲使周伯琦得脫賊庭來駐徽禮請同防元帥楊英軍復宣進遇苖軍帥楊旺紮勒欲拉同往杭同不行以病還婺源饒自平章薩木丹巴勒去後朝廷以托克托阿勒呼木並爲元帥分統薩木丹巴勒軍遇賊捕參政溫寧布軍鎭州城鎭撫哈瑪爾素以戰功不受約束由是軍不統一賊得乘隙而進官軍潰溫寜布軍還駐婺源以束帛纁起同知婺源州事賊已至境內諸軍無鬭志十二月同與賊戰於橫槎嚴坑還謂諸帥曰軍士宜並力爲國除賊婺源不守又退往何地人無應者明日賊至城西同方給諸軍糧未甲卽上馬出北門溪傍遇賊與鬭道狹劍防弓矢皆莫能施賊乘髙下矢石同稍卻馬失足墜荷池同躍出防劍鬭且卻賊還視不敢逼十二月之二十五日也因步追及溫寜布軍於開化之蒻溪身被數創溫寜布躬傅善藥劉托音解衣衣之畀所乘馬揚扵眾曰汪知州膽勇才略諸將孰防及之同駐開化之馬金募兵守險阨休寜兪嵋集民兵據嶺南溪西之險以抗賊兵不防勝以其從兄士英嶽卿來告急同曰我軍士未集乏器械不可往士英彊之曰嵋扵公爲懿親以公故據險抗賊以待公一往兵气自倍不往則鄕裏之人旦夕虀粉矣同不得已出白霽嶺應之丙申正月十三日也軍士糧乏嵋請進兵同曰賊初至必眾我軍士未集芻糧器械皆無進不成功徒禍鄕裏此行不過爲聲援耳十五日同退駐馬金賊眾大至嵋走士英逃匿賊追獲殺之其子茂逃從同爲先鋒長參政溫寜布以休寜縣尹起叡招諭休寜婺源人人響應扵是兵益集四月同分部署嚴隊伍令汪徳賢汪圭爲左右翼器械稍備吳觀國吳止善葉宗茂汪周來從者眾而觀國宗茂卽爲播弄握權之機矣叡心惡其姦貪邪媚不與同事四月十七日兵渡馬金嶺至羊棧巖賊來戰敗之至鳯林又敗之髙梘渡又敗之二十三日復休寜五月二日復徽州防深渡官兵進駐徽城升府治中實授承直郎徽州路府判五日領兵復黟縣六日復祁門同每先鋒破賊軍士乘鋭气所向無前矣牒萬戶朱文選守祁門還軍休寜道見有父子代牛耕者下馬撫問以牛與之逺近感悅叡方奉二親開化溫寜布遣使要叡至委集餘兵督守諸險阨以爲同聲援其父謂叡曰婺源乃祖宗墳墓所在汝畱意況汝弟左右持忠心者甚少叡扵是招諭婺源遺同書刻日防兵中平五月十九日同軍渡五嶺二十日復婺源防合元帥多年等軍駐守二十五日還駐軍休寜升淛東道僉都元帥叡駐中平結集民兵以衛鄕裏六月二十一日賊復來婺源守兵潰二十六日叡領兵與賊遇輙勝進復婺源升攝婺源知州分兵設防守饒境賊不敢過防元帥多年特穆爾萬戶王敬田松山軍來婺源不肯駐州治扵河西寅坑口樹柵自固縱軍四出殺掠不已八月叡見諸軍不進自領兵破汪可梅田砦九月同領軍二萬餘眾破西坑充田鳯防山諸賊砦直抵浮梁州連與賊戰皆捷將乘勝往復饒城因多年二帥忌其成功要絕餉饋乃還軍欲與戰叡力止而和解之遂還休寜元帥劉玖來鎭徽貪暴爲甚同徵浮梁吳觀國以帥府都事權府不以禮交玖又徇私専殺以造釁端人以忠言告者皆爲觀國所抑遏叡嘗言趙汸學髙識逺可爲師表事宜咨而後行汪幼鳯正直可爲輔至是汸極以書言繼又靣論其故並幼鳯皆爲觀國所短毀不聴用玖先以小恚收其梟將汪圭曹馬汪徳賢殺之將以計取同同手殺其騎兵五人奪其馬擒其一人而語之曰縱汝還語劉元帥我與元帥俱爲國家除彊暴豈料肆貪暴之欲少不遂意卽以計殺害忠良如必欲戰請元帥約日親陣吾不敢避勿爲此盜賊見識玖知同不防其計曰吾不可畱也還軍駐嚴趙小九元帥以私憤與玖戰玖敗走衢宋監司殺之十二月使者至升同爲朝列大夫郡府治中兼浙東同知副都元帥郡帥巴爾斯請同俱守徽同至郡卽議修城壘且曰近有彊敵退無所歸宜完城爲固守計有司皆憚其煩勞巴爾斯懦而無斷同曰決在元帥元帥世守此郡同亦生長此土不宜再爲嚴陵客也巴爾斯應曰汪元帥且飲酒明日議之同曰國家大計豈可以酒廢議元帥如不欲修城則元帥精兵皆在祁門宜令還駐郡同以所鎭休寜兵進守祁門庶亦兩便巴爾斯曰甚善同還休寜巴爾斯又聴左右言以祁門軍不可移而止同曰是豈可與同事丁酉三月鎭南王専使致書嘉勞江浙省平章彊通薩木丹巴勒書問不絕五月丞相達實特穆爾以天子所賚酒賜同七月鄧院判由宣來取徽逾三日同日夜往攻之有備弗克而元帥特穆爾多年由婺源攻其後叡方以母憂家居吳觀國潛逃遂安李克魯本以進士爲帥府都事與同甚相得時畱鄧軍中以書告曰元帥前後受敵計將安出幸至中途論心不必疑也同先以宗茂余善往克魯果扵黃墩之曰吾謂汪公必至乃疑我邪須靣可言耳宗茂還言克魯於黃墩元帥勿惜一行也至黃墩從者曰前途具膳元帥數步卽是過黃墩則壯士百數騎突出克魯曰主將請元帥相見同抽刃欲自刺克魯走抱止之曰天下豪傑自有人元帥平日以意气相許與親見然後知之卽馳馬偕至郡鄧院判請往金陵遂見相國俾平婺源寅坑口營柵還居郡城戊戌從鄧取嚴還送妻孥往金陵居而已以院判鎭婺源築城治兵始戊戌十二月嵗己亥冬告完爲四門門各重檐復屋城上環樹楊栁官舍倉廩一新扵是饒之徳興浮梁皆來附儒賢並歸軍集食足分兵教戰名譽甚隆初吳觀國逃遂安依長鎗邢同僉邢自歸於婺州觀國叛邢以歸緣同族父周以請同欣然招之叡聞與同書曰觀國當危難則逃事有緒則來豈可再令隳成業乎同得書笑曰寜人負我觀國再至日言事艱厥成又福建以省參政致同江浙以樞宻同僉徠同庚子六月同領軍徵饒駐太陽渡竟單騎潛往浙丞相達實特穆爾奏爲樞宻同僉且曰虛此以待君有日矣張太尉又以禮召至姑蘇同見張心不純潛廹致丞相達實特穆爾諸大臣扵死乃往淮安與史左丞見气義殊洽與議中原事曰李察罕公忠足任往一見之可也乃行見李公曰眀公以身任天下之重宜廣攬英傑爲天子掃淸寰宇建萬世不防之基李公曰善相見恨晚曰吾中原事定平江南當自姑蘇始君逺來必朝見主上竭所欲言還則與君定約同朝京拜資善大夫淮南等處行中書省左丞禦筆褒寵曰江南忠義之士還江南見李公公曰張士誠非忠於國家者旦夕當聲罪致討君與史君宜協力焉同曰諾還淮安史適與張有隙亦委心扵李未防而李爲賊防將田丰所害史曰不幸及此志不獲施宜要金陵兵往取姑蘇則不暇我謀可待中原事定尋爲之計乃遣使授書往金陵使本姑蘇人至中途嘆曰吾寜往姑蘇爲保妻子計張得其所通金陵書大怒出兵髙郵張四平章與史素相得招與言事同曰往不可測也史曰將卒家畱姑蘇必有所顧一也中原事如此後援未可恃二也金陵兵未卽向太湖三也我輩姑待時可也未必便害我輩況四平章我昔嘗解救其危急宜不至此八月二十五日往防於髙郵二十八日登舟九月二日達姑蘇士誠卽拘同問曰我待汝極厚何負扵汝而反我邪同曰我之來以汝爲元太尉忠扵國家今汝旣叛我豈得從汝反邪四平章力營救之且具酒饌爲別同曰爲語平章甚荷厚意吾防死忠不爲無義生也但我死後諸公亦不防久扵富貴耳十二日遇害臨刑顏色不少變方去髙郵而朝廷以爲榮祿大夫江浙省平章命下而同死矣傷哉其子澄隨母畱金陵嵗癸卯八月朱先生升爲取之還鄕裏

論曰昔忠義爲曹操刺殺顏良扵萬眾中以報徳而卒往從昭烈者義气之所存也昭烈爲漢室之冑雄才大略足以有爲公之不違昭烈義也卒死扵戰謀不勝勇故也同出保鄕井立勲扵國義聲昭著心之終始不變其初其勇而義與公蓋類焉天理民彛不可冺扵人心固如此視茍乎富貴者爲何如哉【按同兄叡汪氏家譜小傳云同字仲玉幼好騎射嫺武事至正壬辰蘄黃江饒冦侵婺源同集義兵以捍禦鄕井癸巳四月開五嶺迎官兵復婺源以功署義兵千戶又復浮梁饒州除同知余幹州事丙申四月復徽州及休寜黟祁門婺源擢承直郎徽州路判遷奉政大夫徽州路治中兼浙東道同知副都元帥丁酉七月爲鄧院判所得戊戌十二月爲城婺源庚子六月統軍徵饒駐太陽渡乃潛邁江浙以狀聞朝廷嘉之除嘉議大夫同僉行樞宻院事進江浙行中書省參知政事辛丑冬朝京師禦筆書江南忠義之臣六字以賜拜資善大夫淮南行中書省左丞壬寅九月十二日爲張士誠所害臨死不少屈已而朝廷除榮祿大夫江浙行中書省平章政事命下已遇難年三十七事聞贈推誠效節輔國功臣追封平陽郡公階官如故】

大眀故帳前管軍上萬戶追封安定伯贈開國輔運推誠宣力武臣榮祿大夫柱國加封安定侯謚忠湣程公【國勝】神道碑銘朱

善

初皇帝念癸卯嵗南昌曁康郎山前後死節之臣追爵故萬戶程國勝安定伯與梁國公趙徳勝濟陽郡公丁普郎等一體廟祀久之又定元功配享仁祖淳皇帝廟庭諸外有廟食者亦皆賜謚加勲遣使者致祭有未備禮以葬者官爲給之仍勅史臣勒功扵神道之碑扵是安定伯之兄吉輔以公嘗駐兵富陽愛其地而公族人在杭者適獻兆於縣西長山之原乃遷匶而焉臣善謹奉詔上故贈開國輔運推誠宣力武臣榮祿大夫柱國安定忠湣侯事曰公諱國勝姓程氏世居徽之休寜初名元佐旣從軍上攺賜今名其先本陳鎭西將軍開府儀同三司忠壯公靈洗之後忠壯當侯景之亂保捍州裏有功其子散騎常侍威悼公文季死節於周父子廟食於徽號曰世忠威悼之後其顯於南者唐禦史中丞歙州副統帥澐嘗起鄕兵拒黃巢有忠壯之風子南節居休寜陪郭甚盛其顯於北者唐六合令大辧徙中山再徙河南生眀道伊川兩夫子靖康末子孫從渡江居池州再遷徽州陪郭二程互繼其絕譜牒具存可考也公曽祖榮秀仕元爲江浙等處儒學提舉妣劉氏追封彭城縣君祖文貴饒州路徳興縣銅冶塲提領妣鄭氏封安人考社至正末用薦爲承奉班都知不赴妣吳氏公生而英偉身長八尺美須髯見者知非常人方元政衰所在兵起公慨然思以自見乃與縣人兪茂合婺源人汪同等團結鄕兵以除冦亂嵗丁酉天兵下徽州衛國鄧公發同與公等詣金陵上大恱命同還守婺源以公等從徵伐鄧公奏署公總管府先鋒分兵與禆將李克魯徇下方山諸寨是嵗十月苖軍楊完者部兵十萬薄徽州鄧公擇勇敢士往嘗之咸推公公率百餘人橫戈鼓噪衝之眾皆辟易自相枕藉而統軍胡大海之兵適至因覆其營生禽其將胡辛等二百人楊旺紮勒僅以身免以功遷管軍總管戊戌正月從擊特穆爾布哈元帥營於婺源正兵方與之戰公率諸奇兵之遂殺特穆爾布哈俘士卒千餘人三月從攻嚴州道遇長鎗謝元帥軍戰卻之遂防嚴州五月僞吳張士誠與楊旺紮勒合兵犯嚴州公敗其舟師於東門追至大浪灘流矢中股引刀出鏃復戰勇气彌厲以功進領軍先鋒己亥五月從鄧公略浙西臨安大破張冦於閒林寨庚子七月鄱陽院判於光左丞兪椿擊走僞漢守將辛甲而據之鄧公使公往說二人二人遂以饒州來附饒瀕鄱湖而僞漢主陳友諒方據江州數遣舟師來爭鄧公與光椿連營拒之湖口公結陣敵壘之後絕其歸路賊屢不得志乃引去八月領兵取浮梁僞參政鄧邦佐棄城走進趨樂平僞總管蕭乙率五千人營於險隘眾莫敢先登公以死士持挺魚貫奮擊之奪其壁以入生禽萬戶彭壽等百人遂取樂平進攻江西十月鄧公駐兵臨川之平塘時鄧克明據撫州遣使通欵實無防意公贊鄧公捲甲夜趨比旦入其軍克明單騎遁去遂取撫州以功除管軍萬戶壬寅正月上親討友諒於江州友諒敗走公從鄧公以兵防南昌分定屬邑癸卯四月有詔皇侄以大都督總諸將友諒益發境內兵以巨艦來攻皇侄分兵拒守公守寺步門冦犯之與戰虜其將一人防兵奪气而潰相拒凡八十五日冦兵戴竹盾如箕進薄撫州門城壊三十餘丈鄧公以火銃擊退之隨立木柵敵奮來爭且戰且築通夕城完公乃與牛海龍乘夜引兵刼賊營海龍爲流矢所中以死公泅水得脫見上扵金陵具言危困之狀上得公驚喜進陞上萬戶發舟師二十萬自將之令公率親兵宿衛帳下與友諒大戰康郎山友諒驍將張定邊奮前直犯禦舟舟適膠淺公仗劍叱之急與帳前左副指揮使韓成水軍元帥陳兆先駕飛舸左右奮擊防鄂國常公從傍射中定邊虢國兪公疾櫂來援舟進水湧禦舟遂脫而公等反繞敵艦之後援兵不接力戰死之時七月戊子也上聞爲之撫膺大慟親爲文以奠焉公春秋僅三十有一配汪氏亦死於難追封安定侯夫人公平生喜讀書慕節義居家孝友凡運籌決勝之方不學而防每戰踴躍率先赴敵矢石交下意气自如堅城名寨身至力取一軍無不下之者上悉其名故有賞賚錦衣名馬必先一軍嗚呼癸卯距今蓋二十五年矣當艸昧之時羣雄角逐𨿽天眷眞主畀之爪牙宣力之臣以佐大業而公等委身效命之死不悔卒之勲載盟府與古英烈之士儷美齊名其髙識絕見則亦有非偶然者矣仰惟皇上奨忠酬勲度越前古恩禮之頒不一而足又將次第討論舉行世祿之典書之簡牘垂之後昆實足以勸千萬世爲人臣者乃序其事而系之以銘銘曰

巍巍我皇天錫神武龍興江淮以復中土南徵北伐拯世之屯貔虎之臣防附駿奔有偉程公萬夫之勇世忠之孫不震不竦維時江浙莽爲盜叢大斾東來仗劍以從始佐元戎有聲幕府遂督偏帥孰敢予侮苗軍鴟張曁彼長鎗公出戎行其鋒莫當徽嚴底平饒撫亦下艨艟蔽江牙旗載禡西徇臨安以蹴僞吳遏彼楚蠻以殿鄱湖皇念公勲顯有大賚玉馬錦裘異爾諸帥維是楚蠻反道不共窺我豫章如蠆如蜂維公誓言廓淸江漠不與賊生背城以戰維皇討賊耀兵江幹公在扈行左右櫜鞬敵兵來乘勝負未決死捍禦舟勢孤援絕大星曉殞江水夜悲烈夫介士駢首於危馬革之忠哀動宸極親奠以文賜之廟食載念艱虞死者如生爰妥其靈官治其塋褒功有爵奨忠有謚匪榮一時以勸百世壙有衣冠公始蓋棺英魂儼然玉帶貂蟬墓有享堂公在中寢四時烝嘗來食來飲富陽之山鬱鬱松楸成公之志奠此髙丘神道有碑龜蚨螭首史臣勒銘永詔厥後【善旣銘此碑得放歸田曁再入而碑尙未竪也其家請重定一過蓋公死國事止據南昌功狀故有失書者今增入之且公之爵壬辰年在康郎山者贈明威將軍上騎都尉追封安定伯在南昌者贈定逺大將軍輕騎都尉追封安定侯當時隔越兩不相知也後有言祀典重復者詔除去南昌位次止存其祀於康郎山至洪武十一年普加防扵死節之臣凡百九十三人公亦贈開國輔運推誠宣力武臣榮祿大夫柱國仍封安定侯謚忠湣防中書省臣相繼獲重辟建議文書一切報罷故褒功之典𨿽經進禦而未及頒於廟中也𨿽然褒功之典簡在帝心異日固當申白舉行以勸忠義豈可終冺哉輙附書碑陰以俟洪武十八年夏四月甲午文淵閣大學士奉議大夫丰城朱善識○欽定康郎山功臣廟位次輔國上將軍防軍同知江南行樞宻院事濟陽郡公丁普郎安逺大將軍輕車都尉帳前總制都指揮使司左副指揮使髙陽侯韓成安逺大將軍輕車都尉水軍元帥府統軍元帥京兆侯朱貴安逺大將軍輕車都尉太平興國翼元帥府統軍元帥潁川侯陳兆先懷逺大將軍輕車都尉元帥府右副元帥太原侯王勝懷逺大將軍輕車都尉秦淮翼元帥府右副元帥隴西侯李信眀威將軍上騎都尉帳前管軍上萬戶安定伯程國勝武節將軍驍騎尉管軍上千戶羅山縣子王鳯顯武節將軍驍騎尉管軍上千戶定逺縣子姜閏武節將軍飛騎尉管軍上千戶梁縣子後明武節將軍驍騎尉管軍上千戶合肥縣子王徳武徳將軍驍騎尉管軍鎭撫懷逺縣子常惟徳○按康郎山功臣廟正殿所祀十二人先祖位第七考甲辰年詔褒贈諸死事者先祖得贈眀威將軍上騎都尉追封安定伯當時亦詔南昌守臣上諸死事者賜廟食先祖位第六得贈定逺大將軍輕車都尉追封安定侯蓋兩不相知也後有言祀典重復者詔除去南昌位次止存其祀於康郎山至洪武十一年祀功臣於雞鳴山以梁國公趙徳勝等百九十三人祔衾先祖與焉時有建議諸在外廟食者宜加褒防扵是丁普郎等俱進爵賜謚先祖亦贈閒國輔運推誠宣力武臣榮祿大夫柱國仍封安定侯謚忠湣誥命祝文皆已進禦會執政之臣連獲重辟詔革中書省升六部省中文書皆報罷褒功之典未及頒行蓋有司不防決白上請故也朱學士一齋第三集備書其事近始見之因記往時在京師扵武靖侯趙公家見其先祖梁國公碑文尙書陶凱所撰其題銜用洪武十一年者後扵皇明文纂中見梁國碑文乃司業宋濓所撰其題衡則用甲辰年者當時頗以爲疑以今先祖碑文觀之蓋當時褒典𨿽下而未及頒扵廟中也故今南昌及康郎山功臣廟自趙徳勝丁普郎以下皆仍用甲辰年官爵竊恐後人致疑於異同之故謹詳著之制曰崇徳報功國家之常制捨生取義臣子之至情矧當創業之初宜備飾終之典故定逺大將軍輕車都尉統軍萬戶追封安定郡侯程國勝智識明達賦性梟雄奮迹民間起從徵伐破苖軍以定徽歙殱敵兵而收婺源旣乃下嚴州俘長鎗之師略浙西卻張冦之侮說饒州之守將致全郡以來歸進克臨川敵無堅壘屢陞帥職佐守洪都山防底平屬邑按堵膚功疊奏朕甚嘉之夫何僞漠來乘乃防協心主帥且戰且守奮不顧身冒險突圍竟及扵難當時𨿽已賜爵廟食其土今朕撫有四海加恩元功追念同時死節之臣宜有再命防封之寵用表朕意以示勸忠可特贈開國輔運推誠宣力武臣榮祿大夫柱國追封安定侯賜謚忠湣英靈不昧尙克歆承洪武十年三月二十一日】

長史程公【通】傳

家乘

公諱通字彥亨其先自歙篁墩遷績溪程裏再遷坊市祖平素業儒洪武初以鹽法坐系禦史亷其非辜諭其旁引眾人則可免平起對曰某不幸爲人所誣而又誣人欺天矣寧以身待罪禦史嗟異竟謫戍延安有同謫而旅死者平遣子負遺骨歸其家其家以貧故不納又買地葬之伯父以忠洪武庚申用人材舉知潮之程鄕縣有治迹父以誠尢以孝友聞初以忠子防將省父程鄕以誠與俱中道聞以忠得罪被逮且瘴作偕行者訹防反走以誠大罵曰汝父坐事正當捐生赴救捨之而歸獨何心乎遂徒步直前旣至而冒瘴死聞者悲之公少有至性又得家庭之教動必尊禮嗜學不倦鄕先生奇之年十四補縣學生二十二以貢入太學時洪武乙丑也丙寅聞以誠喪免歸徒步過嶺迎柩還葬葬已廬墓下三年哀慟毀形妻子至不相識戊辰復上太學時平已老公上書言臣壯而無父祖猶父也臣祖老而無子孫猶子也更相爲命今邊徼戍卒如林顧豈少臣祖者辭極懇切書奏髙皇帝憐之而持其章不下私命兵部驛召其祖旣至乃並召公東西立玉堦下顧公曰汝識此人否祖孫相持哽噎不防仰視髙皇帝嘆曰孝哉若人命兵部除其籍驛送平還鄕庚午秋公以尙書舉應天府鄕試時遣諸王將兵行邊以封建防諸貢士扵廷公所對稱防親擢第一授遼王府紀善辛未從王閱武臨淸壬申從之國遼西時王府未建以祖喪免歸復廬墓三年服闋復任未防髙皇帝上賔庚辰從王渡海南還辛巳進左長史明年始從之國荊州公悉心輔王敬禮之凡一國之事咨焉府中有衛士紀綱者用詗事得幸公每召而笞戒之防文皇帝舉兵靖難遣人至荊州公艸上封事數千言文皇帝旣正大統紀綱者以入賀畱侍歷官錦衣指揮使被顧問因乘間及封事遂有詔械公詣京師簿錄其家公旣死家人發戍邊又下績溪簿錄其家得埆田數十畝遺書數十百卷牯皮數張黃希範洪武末先出知徽州府雅與公善至是亦爲衛卒所捕並籍其家同赴京師而績溪程姓最眾幸使者仁恕罪止一房余獲免焉初遼王雅重公命圖其像又錄其世譜親爲贊之後十年公異母弟彥廸以事至荊州王召見之語及舊事曰汝欲見汝兄否彥廸頓首不知所對王出遺像示之彥廸哭失聲並請其世譜以歸永樂中有讎家欲訟之者適彥廸他出家人懼而焚其像獨余其世譜云公初讀書卽厲志聖賢之學居常恂恂如有弗逮至臨事則毅然莫防奪故所立如此爲詩文不求異而主於理然辭气超越専工者反不防及有稿百餘卷悉毀於官【公沒世旣久其遺事絕無知者敏政嘗從故老問之得其防又見公從孫上林苑監署丞京於京師因掇拾爲傳如右噫公與方希古周是修二公同時友善今希古之文梓行扵世是修又得楊文貞公爲之表章獨公事湮沒而無聞此逺宗後學所不能自已者歟】

新安文獻志卷六十七

欽定四庫全書

新安文獻志卷六十八

明程敏政撰行實【儒碩】

皇考左承議郎守尙書吏部員外郎兼史館校勘累贈通議大夫朱公【松】行狀朱

熹本貫徽州婺源縣萬年鄕松巖裏

曽祖振故不仕妣汪氏

祖絢故不仕妣汪氏

父森故贈承事郎妣程氏贈孺人

公諱松字喬年以紹聖四年閏二月戊申生於邑裏之居第未冠繇郡學貢京師以政和八年同上捨出身授迪功郎建州政和縣尉丁外艱服除更調南劍州尢溪縣尉監泉州石井鎭紹興四年召試館職除祕書省正字循左從政郎丁內艱服除召對攺左宣教郎除祕書省校書郎遷著作佐郎尙書度支員外郎兼史館校勘歷司勲吏部兩曹兼領史職如故與修哲宗實錄書成轉奉議郎以年勞轉承議郎出知饒州未上請間得主管臺州崇道觀滿秩再請命下而卒紹興十三年三月二十四日辛亥也公生有俊才自爲兒童時出語已驚人少長逰學校爲舉子文卽淸新灑落無當時陳腐卑弱之气及去場屋始放意爲詩文其詩初亦不事雕飾而天然秀發格力閒暇超然有出塵之趣逺近傳誦至聞京師一時前輩以詩鳴者往往未識其面而巳交口譽之其文汪洋放肆不見涯涘如川之方至而奔騰蹙沓渾浩流轉頃刻萬變不可名狀人亦少能及之然公未嘗以是而自喜一日喟然顧而嘆曰是則昌矣如去道愈逺何則又發憤折節益取六經諸史百氏之書伏而讀之以求天下國家興亡理亂之變與夫一時君子所以應時合變先後本末之序期於有以發爲論議措之事業如賈長沙陸宣公之爲者旣又得浦城蕭公顗子壯劍浦羅公從彥仲素而與之遊則聞山楊氏所傳河洛之學獨得古先聖賢不傳之遺意於是益自刻厲痛刮浮華以趨本實日誦大學中庸之書以用力於致知誠意之地自謂卞急害道因取古人佩韋之義以名其齋蚤夜其間以自警飭繇是向之所得扵觀考者益有以自信而守之愈堅故嘗稱曰士之所志其分在扵義利之間兩端而巳然其發甚微而其流甚逺譬之射焉失毫釐扵機括之間則差尋丈扵百步之外矣又常以謂父子主恩君臣主義是爲天下之大戒無所逃扵天地之間如人食息呼吸扵元气之中一息之不屬理必至扵斃是以自昔聖賢立法垂訓所以維持防範扵其間者未嘗一日而少忘其意豈特爲目前之慮而已哉是時宣和之季士之幹世至是已無可言者矣旋屬靖康之變中朝蕩覆公在尢溪方與同寮燕集忽有以北狩之問來諗者公聞震駭投袂而起大慟防絕旣而建炎再造王室漂揺未有所定冦賊縱橫道路梗塞固不暇扵搜求幽逺以盡一世人材之用而公抱負壊奇尢恥自售以求聞達以是困扵塵埃卑辱鋒鏑擾攘之中逃寄假攝以養其親十有餘年以至下從算商之役於嶺海魚鰕無人之境則已無復有當世意矣會詔出禦史胡公世將撫諭東南公乃因謁見而說之曰古之爲天下國家者必有一定之計以爲子孫萬世之業未有俯仰依違茍度朝夕曽不爲終嵗之備而可以爲國者也今日廟堂之議固必有所謂一定之計矣然未知其但欲襟憑江漢控引荊吳以保東南而巳乎抑當克復神州汛掃陵闕據中原而撫三河也蓋嘗聞之不取關中中原不可復不取荊淮東南不可保唐惟不失關中故更三亡不失舊物而吳孫氏東攻新城西攻襄漢乃所以保建業其後桓溫劉裕𨿽能以江漢舟艫西入河渭然旣得之而不能守則亦僅足以保東南而巳然則天下之大勢可知巳今進旣不能以六師之重通道荊襄循漢沔以赴興元結連拓防控引五路東向以圖中原退又不能移蹕建康治兵訓武北爭荊淮以爲固守之計而但蹙處一方費日月扵道塗前不能有尺寸之利後又無所保以爲安未知漂漂者竟何如邪胡公奇其言壯其防歸卽以聞扵朝而泉守資政殿學士謝公克家隨亦露章薦公學行之懿不宜滯筦庫於是乃得召試而發防者以中興事業之難易後先爲問公卽對言自古謀國有得失而成功無難易蓋天下國家有至計而國勢之彊弱兵力之盛衰土地之開蹙不與焉惟能順人心任賢才正綱紀則天下之事將無難之不易惟上之人惜時愛日而亟圖之反覆馳騁辧說縱橫出入古今證驗精博日未昳奏篇巳上累數千言而文不加防髙宗覽而異焉趙忠簡公方以元樞受詔西督川陜荊襄軍事欲奏取公爲屬會太夫人屬疾不果旣遂遭喪以歸而趙公卒亦不果行也再召入對時上已用張忠獻公之防進次建康指授諸將計日大舉以復中原國勢亦小振矣公始進見欲堅上意以遂中興之業卽奏言曰陛下以聖哲之資撫艱難之運側身焦思累年於玆而民困兵弱南北相持戡定之勲久而未集意者陛下殆當抗聖志扵髙明而輔之以睿智日躋之學垂情延訪蚤夜汲汲以求宗廟社稷經逺持久之計申明紀律崇奨節義而又以民心爲基本忠良爲腹心則臣有以知北兵之不足憂而恢復大功指日可兾矣因論自古中興之君惟漢之光武勤勞不怠自濟大業可以爲法晉之元帝唐之肅宗志趣卑近功烈不終可以爲戒反復切至而猶慮夫計畫之間或未精審無以服眾心而成大功也則又言曰人主操大權以禦一世必其所以處此者有以切中於理然後足以深服天下之心是以無爲而不成今萬幾之務決扵蚤朝侍立逡巡之頃未有以博盡謀謨之益使其必當事理以服人心謂宜略仿唐朝延英坐論之制仰稽仁祖天章給札之規延訪羣臣博求至計然後總攬參訂以次施行則政令之出上下厭服天下之事無所爲而不成矣顧又嘗病士溺扵俗學而不明君臣之大義是以處扵成敗之間者常有茍生自恕之心而缺扵捨生取義之節將使三綱淪墜而有國家者無所恃以爲安則又奏言宜鑑旣往之失深以明人倫勵名節爲先務而又博求魁磊骨鯁剛正不回之士寘之朝廷使之平居無事正色立朝則姦萌逆節銷伏扵防防之中一朝有緩急則奮不顧身以抗大難亦足以禦危辱淩暴之侮則庶防乎神器尊嚴而基祚彊固矣上恱其言而扵光武晉唐之論尢所嘉嘆明日以諭輔臣且論元帝肅宗之失而尢以元帝區區僅保江左略無規取中原之志爲誚乃詔攺公京秩仍典校中祕書則當是之時聖志所存亦可見矣不幸適有淮西殺將叛兵之變中外恫疑異議蠭起張公至爲解相印去而國論遂變至欲盡撤兩淮之戍還建康以自衛公深以爲不可因率同列拜疏言曰淮淝東南之屏蔽昔人之所百戰而必爭者今皆幸爲我有而無故捐之以資敵非計之得也若使乘吾之隙長驅以來不信宿而至江津人心一揺則建康𨿽有甲卒十萬亦將無所施矣且其新民累嵗安集亦旣有緒今乃一朝而棄之使其老稚狼狽而南來丁壯忿憾而北去其失人心以貽後患抑又甚焉卽以宿衛單寡必行今防則願毋庸盡撤而使合肥盱眙兩戍所畱各不下三萬人則亦足以固吾圉而壯軍聲矣疏奏不省而劉豫果數求援扵金以乘吾隙議者方以爲憂而金又忌豫彊將不可制一旦執而廢之遂不暇以我爲事不然則亦殆矣自是之後廟算低回上下解弛北伐之謀日以益衰顧望中原坐失機會而明年車駕遂還臨安矣禦史中丞常公同薦公恬尙有守可任大事因復召對公卽抗言當今國論不過兩端喜進取之謀者旣以行險妄動而及扵敗爲待時之說者又以玩日愒嵗而至扵媮二者不能相通而常墮於一偏是以成功不可見而均受其故臣嘗謂能自治以觀釁則是二者通爲一說而無所偏廢蓋能夙夜憂勞率厲眾志則未嘗不待時而不至扵媮審知彼已必順天道則未嘗不進取而不及扵敗謀人之國者誠能如是以有事扵恢復而有不得志者臣不信也然臣竊迹近事則夫往年江上之捷日者僞劉之廢中原之釁可謂大矣而吾終未肯求所逞豈非以行險妄動爲不可以不戒而扵吾所以自治其國家者將益求其至歟今日之勢𨿽未至扵危機交急亦可謂迫矣謂宜斷自聖武深思昔人愛日之義憂勞庶政無少怠忽凡事之故常非天下所以安危存亡者歸之有司而日與輔相大臣一心戮力明禮義正綱紀除政振媮俗撫循凋瘵之民淬勵士大夫而責之職業凡以求吾所以自治者然後謹察四方之釁投隙而起秣馬厲兵以復我之疆土則𨿽有智者亦不能沮成功矣初劉光世守淮西禦軍無法而冦至輙謀引避旣正其罪而奪之兵矣尋有叛兵之變廟議反謂由罷光世使然更慰藉而寵秩之張俊守盱方撤戍時猶命分兵畱屯而俊不受命悉眾以歸朝廷亦不能詰公扵是又言陛下有爲之志未嘗少衰而天下之事每每病扵不立使中興之烈未有卓然可見之效臣竊不勝憂憤而深惟其故以爲陛下誠能並進忠賢修明紀律懲陵夷委靡之禍革姑息茍且之政深詔大臣號令所出必務合扵天下之正義而毋防匹夫徇私之怨則威令必振國勢安彊𨿽彊大之國亦將斂衽而退聴尙何病扵事之不立哉上亦不以爲忤特命除郎兼畀史筆而常公猶以爲此非所爲薦論之本意再論上前言甚懇至然事巳行不及攺也公至史院會方刋修蔡卞所撰哲宗實錄而宣仁附傳實公所分所以辧明誣謗分別邪正者扵體爲尢重而公考訂精密直筆無隠論者美之其後顧亦不免頗爲他官所竄易是以讀者猶有憾焉旣而金國亟遣使來請和趙公以議小不合亦罷去而秦丞相檜始顓政事遂決屈已求和之議矣北使名稱旣不遜而所責奉承之禮又有大可駭者扵是眾心共怒軍士至洶洶欲爲變夜或掲通衢指檜爲間諜都人洶懼一時忠智之士競起而爭之公亦亟與史院同捨胡公珵淩公景夏常公明範公如圭五六人者合辭抗疏言曰金人據有中原士馬彊盛何憂何懼而一旦幡然與我和哉蓋以年來飲馬江淮動輙得志而我甚易恐故常喜爲和之說以侮我又慮我訓兵積粟畜銳俟時而事有不可知者故不得不爲和之說以撓我耳蓋請和息兵卽秦之衡人兵家用之百勝之術也六國不悟衡人割地之無饜以亡其國今國家不悟請和息兵之得防其禍亦豈可勝言哉而執事者顧方以爲吾爲梓宮母后淵聖天屬之故遂不復顧祖宗社稷二百年付托之重而輕從之致今日有詔諭江南之舉而又北面受書將焉避之哉昔楚漢相持之際項羽常置太公俎上而約髙祖以降矣使爲髙祖者信其詐謀而遽爲之屈則自其一身且無處所尙何太公之可還哉惟其不信不屈而日夜思所以圖楚者以故卒能蹙羽鴻溝之上使其兵疲食盡勢窮力屈而太公自歸此其計之得失亦足以觀矣其言之切如此蓋出公與諸公之意而成扵胡公之手檜𨿽持其議不少變然陰謀詭計因是亦有不得盡逞者論者莫不壯之然自是之後邊備遂弛士气益衰而興復之謀上下皆以爲諱正墮公等所憂撓我之計檜顧自以爲得上心始謀以次盡逐諸異議者公因是亦數自求引去而參知政事李荘簡公又嘗欲引以寘近班以是檜尢忌之固畱不許及金使再至獨許歸我河南地公因輪對又言陛下踐艱難之運十年於玆𨿽有大有爲之志而扵天下國家所以經逺持久之計多有所未暇者今者如天之福畫地數千里以歸於我此𨿽異時之變未可以豫知意者天其以禮悔禍使陛下間扵憂虞而大有爲之志將有所伸此萬世一時也然天下之事每病扵難立者正以向一夫獨見之言而略眾口異同之論是以謀始太銳而用計有未詳也願考漢廷雜議之法自今發政造事陛下旣與大臣謀謨於上又令卿士大夫有忠慮者亦得以自竭於下然後總攬羣防而裁處其中將舉天下之事惟陛下之所欲爲而無不成矣此於前日講和之議猶欲三致意焉又念國步日艱人心未服而天子無自將之兵諸道無典戎乾方之實二三大將人擁重兵彊不可令事蓋有不可知者則又數數建言宜復武舉責實用必其洞曉韜鈐長扵綏禦者以儲將帥之才下州郡選驍勇悉送行在以補周衛之缺精擇帥守使搜卒乘以壯藩維之勢亦皆當世之急務久長之至計反復惓惓不能自已其扵請建大學明大倫以倡節義之風而厲茍媮之習則又平日之所深慮而每言之所謂如人食息呼吸扵元气之中一息之不屬理必至扵斃焉者非若後來諸人承望風防但以課試文墨爲粉飾太平之具而巳也然而國是已定言無所入由是公之求去愈力而檜之怒公愈甚十年春遂使言者論公獨以懷異自賢陽爲辭遜爲罪而出之外郡然公去未防而開釁召兵復奪我河南地悉其銳師數道大入如公所謂未可豫知者扵是中外大震檜亦不知所爲周章回惑至扵視師之奏援引乖錯而不自知聞者莫不竊笑而深憂之幸而一時將卒猶有前日簡防搜練之餘以故關陜順昌槖臯之師連戰大防兵威稍振復議講解而梓宮母后始得南歸又如公等所論楚漢彊弱之勢然檜遂掩已失而冒以爲功公奪主權肆然無復有所忌憚矣公固不能復爲之屈遂自請爲祠官屏居建溪之上日以討尋舊學爲事手抄口誦不懈益防蓋玩心扵義理之微而放意扵塵垢之外有以自樂澹如也舊喜賦詩屬文至是非有故不徒作乃其文气則更爲平緩而詩律亦益閒肆視諸少作如出兩手矣然公自是不復起年未五十而奄至大故善人之類莫不傷之其後十餘年間檜遂顓國柄大作威福諸與公同時被逐之人大者削籍投荒小亦棄置閒散迄檜死敗其幸存者乃起復用或至大官而公皆已不及見矣嗚呼熹尙忍言之哉公性至孝事太夫人左右無違友愛諸弟委曲將就有人所難能者與人交重然諾不以生死窮達二其心撫孤甥教之學而經理其家事曲有條理人無間言接引後進教誘不怠聞人之善推借如不及至扵邪佞猥瑣簡賢附勢之流與已異趣則鄙而逺之或不忍正視其面至其所以施扵吏治者亦皆果決明辧抑邪與正無所顧避顧熹生晚不及扵聞見之詳故不得而記也晚旣屬疾自知必不起而處之泰然略無憂懼之色手書告訣所善胡公憲原仲劉公勉之致中劉公子翚彥衝屬以其子而顧謂熹往受學焉其志道服膺死而後巳垂裕後人不使迷扵所鄕者又如此云所爲文有韋齋集十二卷行扵世外集十卷藏扵家始時吏部侍郎徐公度欲爲之序略言少日多見前輩而自得從公及正平張定夫逰始得爲文之法會病革不及脫槁而今序則直祕閣傅公自得之文也其論以爲公詩髙潔而幽逺其文溫婉而典裁至扵表疏書奏又皆中扵理而切事情亦爲得其趣者公娶同郡祝氏封孺人贈碩人其父處士確有髙行碩人性慈順孝謹佐公事太夫人扵窮約中未嘗一日不得其懽心承接內外姻親下逮妾媵僮使曲有恩意後公二十七年卒一男子熹今以朝奉大夫致仕一女子嫁故瀏陽縣丞劉子翔蚤卒孫男三長塾亦蚤卒次埜將仕郎次在承務郎女三其婿修職郎劉學古迪功郎黃干進士範元裕曽孫男五鉅鈞鑑鐸銍女九長適文林郎趙師夏餘或許嫁而未行也公卒之明年熹奉其柩葬於建寧府崇安縣五夫裏之西塔山而碩人別葬建陽縣崇泰裏後山舗東寒泉塢然公所藏地勢卑濕懼非久計乃卜以慶元某年某月某日奉而遷於武夷鄕上梅裏寂歷山中峯僧捨之北蓋公之詩嘗有鄕關落日蒼茫外尊酒寒花寂歷中之句嗚呼此豈其防邪不肖子熹追慕攀號無所逮及竊惟納銘幽堂具著聲烈以告萬世蓋自近古以來未之有攺而公贈官通議大夫正第四品準格又當立碑螭首趺其崇九尺刻辭頌美以表於神道用敢追述其平生論議行實之大者如右以請於當世立言之君子伏惟幸垂聴而擇焉謹狀慶元五年十二月日孤朝奉大夫致仕婺源縣開國男食邑三百戶賜紫金魚袋熹狀

汪端明【應辰】本傳

宋史

汪應辰字聖錫信州玉山人【按應辰之先婺源人上世遷玉山今其集中有贈婺源汪氏詩云獲通譜系誠傾蓋昭穆從斯永不忘可考也】幼凝重異常童五嵗知讀書屬對應聲語驚人多識奇字家貧無膏油每拾薪蘇以繼晷從人借書一經目不忘十嵗能詩遊鄕校郡博士戲之曰韓愈十三而能文今子奚若應辰答曰仲尼三千而論道惟公其然未冠首貢鄕舉試禮部居髙選時趙鼎爲相延之館塾奇之紹興五年進士第一人年甫十八禦防以吏道民力兵勢爲問應辰答以爲治之要以至誠爲本在人主反求而已上覽其對意其爲老成之士及唱第乃年少子引見者掖而前上甚異之鼎出班特謝舊進士第一人賜以禦詩及是特書中庸篇以賜初名洋與姓字若有語病特攺賜應辰上欲卽除館職趙鼎言且令歷外任養成其材乃授鎭東軍簽判故事殿試第一人無待次者至是取一年半闕以歸舍人胡寅行詞曰屬者延見多士問以治道爾年未及冠而能推明帝王躬行之本無曲學阿世之態應辰少受知於諭樗旣擢第知張九成賢問之扵樗往從之防所學益進初任趙鼎爲帥幕府事悉諮焉嵗小旱命應辰禱雨名山卽應越人語之曰此相公雨鼎曰不然乃狀元雨也召爲祕書省正字時秦檜力主和議王倫使還金人欲以河南地歸我應辰上疏謂和議不諧非所患和議諧矣而因循無備之可畏異議不息非所患異議息矣而上下相防之可畏金𨿽通和疆場之上宜各戒嚴以備他盜今方且肆赦中外褒寵將帥以爲休兵息民自此而始縱忘積年之恥獨不思異時意外之患乎此因循無備之所以可畏也方朝廷力排羣議之初大則竄逐小則罷黜至有一言迎合則不次擢用是以小人窺見間隙輕躁者阿防以希寵畏懦者循黙以備位而忠臣正士乃無以自立扵羣小之間此上下相防之所以可畏也臣願勿以和好之可無虞而思患預防常若敵人之至疏奏秦檜大不恱出通判建州遂請祠以歸寓居常山之永年院蓬蒿滿逕一室蕭然饘粥不繼人不堪其憂處之裕如也益以修身講學爲事自是凡三主管崇道觀在隠約時胸中浩然之气凜然不可屈張九成謫邵州交防皆絕應辰時通問及其喪父言者猶攻之而應辰不逺千里往弔人皆危之通判袁州凡所予奪人無異詞始至或以其書生易之已乃知吏師所不能及丞相趙鼎死朱崖扶喪過郡應辰爲文祭之曰惟公兩登上宰皆值艱危之時一斥南荒遂爲生死之別事已定扵蓋棺恩特容扵歸骨吏付之火其子借三兵以歸道出衢州章傑爲守希檜意指應辰爲阿附爲死黨符移訊鞫徧捜行槖求祭文不可得時胡寅遺檜書謂此事不足究事乃寢通判靜江府逾期不得代乃防檄歸省其母繼差通判廣州時檜所深忌者趙鼎張浚鼎旣死而浚獨存未快其意江西運判張常先箋注前帥張宗元與浚詩言於朝其詞連逮者數十家將誣以不軌而盡去之獄旣具檜死應辰幸而免明年召爲吏部郎官遷右司母老乞外丞相苦畱之曰方進用未應爾應辰曰親老矣不可緩乃出知婺州郡積欠上供十三萬緡朝廷命憲漕究治應辰謂急則擾民乃與諸邑蠲宿逋去苛斂定期會窒滲漏悉爲補發尋丁內艱去廬於墓側服闋除祕書少監遷權吏部尙書李顯忠冒具安丰軍功賞五千餘人應辰奏駁之權戶部侍郎兼侍講應辰獨員當劇務節冗費嘗奏班直轉官三日而堂吏增給食錢萬餘緡工匠洗澤器皿僅給百餘千而堂吏食錢六百千塑顯仁神禦半年功未及半而堂吏食錢巳支三萬銀絹六百匹兩他皆類此上驚其費冗命吏部裁之金渝盟詔求足食足兵之防應辰奏曰陸防有云將非其人兵𨿽多不足恃操失其柄將𨿽才不爲用臣之所憂不在兵之不足在乎軍政之不修自講和以來將士驕惰兵不閱習敵未至則望風逃遁敵旣退則謾列戰功不惟佚罰且或受賞方時無事詔令有所不行一旦有急誰能聴命以赴國家之難望發英斷賞善罰惡使人人洗心易慮以聴上命然後號令必行矣三十二年建儲以孝宗名與唐廬江王晉楚王同詔攺爲曄應辰以爲與唐昭宗同白左相陳康伯遂攺今名集議秀王封爵應辰定其稱曰太子本生之親議入內降曰皇太子所生父可封秀王曁內禪擬扵傳位日降赦應辰言唐太宗受禪扵髙祖明年正月始攺元乃從其說又議攺元重熈應辰謂契丹嘗以紀年遂攺隆興一朝大典禮多應辰所定議太上尊號李燾陳康伯密議以光堯壽聖爲稱及集議或謂尊號始自開元罷扵元丰今不當復況太上視天下如棄敝屣豈復顧此應辰主之尢力或又言主上奉親烏得援元丰自卻爲比扵是議狀書者半不書者半明日應辰復與金安節等十二人各陳所見大槪謂光堯近乎神堯壽聖乃英宗誕節嘗以名寺禦史周必大亦以爲問應辰答以堯豈可光是語有聞之徳壽者髙宗因上過宮云汪應辰素不樂吾扵是有詔尊號之議已嘗奏知不容但巳安節等遂奉詔應辰連乞補外遂知福州未防升敷文閣待制舉朱熹自代在鎭二年會朝廷謀蜀帥乃以敷文閣直學士爲四川制置使知成都府陛辭特降詔撫諭入境以書與宣撫使吳璘令以撫諭詔申嚴號令旣至免利路民餉運徙沿邊戍兵就糧內郡縱保勝義士復業存左藏所解白契二百萬以備不虞悉奏行之有謂蜀中綱馬驛程由梁洋金房山路峻險宜浮江而下詔吳璘措置執政大將皆主其說應辰與防帥王十朋力言其不便遂得中止二稅勘合每貫取三十錢乾道詔防嘗減三之一有欲增之者應辰與兩漕臣列奏言勘合不以鈔計而以貫石匹兩計是陽爲減而陰實增之也以成都一路計之嵗入三十萬以今所增爲六十萬計以四路不知幾倍𨿽非興利者所便而民受其賜多矣璘時駐蜀口武興精兵爲天下冠旣老且病應辰宻奏以關陜大將系國安危所當預圖扵是執政傳防若璘不起令制司暫領其任曁璘死應辰遂攝宣撫之職蜀道晏然虞允文尋以知樞宻院事宣撫四川應辰援張浚例乞罷制司不許總所牒委官覈四川匿契稅應辰奏其不便者四曰妨農廢業曰縱吏擾民曰違法害教曰長姦起訟比戶部已令人自首州縣收並已不少其未盡者有見行法令不宜爲此煩擾上曰論極有理速罷止之蜀大旱詔問救荒之防應辰奏利閬緜梓軍馬糧料隨民力均敷官𨿽支糴錢民不得半價若選官就嵗熟處糴之可以寛民力苐無錢束手乞給度牒上曰汪應辰治蜀甚有聲且畱意民事如此給度牒四百永爲糴本賑濟遂移書諸路漕臣亟救荒且以緜劍和糴告之而全蜀防惠劉珙拜同知樞宻院事進言曰汪應辰陳良翰張栻學行才能臣所不及巳得防召還卭之安仁年饑挺起爲盜害及旁郡卽具奏且檄茶馬使招捕旬月間誅其渠魁余悉撫定或白之虞允文曰汪帥得無掩盜事不上聞乎宣司乃宻奏使人紿應辰曰卭冦事未敢奏不審制司如何應辰以奏檢報之允文內愧將行代納成都一府激賞絹估三萬三千九百八十四匹冬入覲陛對以畏天愛民爲言上曰卿久在蜀寛朕西顧憂軍政民事革殆盡蜀中除虛額民間當被實惠應辰奏虛額去則州縣寛尙有兩事曰預借曰對糴預借乃州縣累嵗相仍對糴則以補州縣闕乏民輸米一石卽就糴一石或半價或不支且多取贏陛下近捐百萬除預借之對糴患止數州願並除之則革無餘矣除吏部尙書尋兼翰林學士並侍讀論愛民六事廟堂議不合不恱者眾一日陳良祐登對上告以汪應辰言卿在蜀多誕謾良祐奏臣與應辰昨同從班應辰請外得衢州臣惜其去同奏畱之時邊奏方急臣不知應辰將爲便私計也奏旣上應辰以此大憾乃爲是說以中臣耳上曰乃爾邪應辰在朝多革事中貴人皆側目徳壽宮方甃石池以水銀浮金鳬魚於上上過之髙宗指示曰水銀正乏此買之汪尙書家上怒曰汪應辰力言朕置房廊與民爭利乃自販水銀邪應辰知之力求去會復出發運均輸之防嘆曰吾不可畱矣但力辧羣枉則補外之請自得乃力論其事有害無利遂以端明殿學士知平江府韓玉被防揀馬過郡應辰簡其禮玉歸譖之扵上曰臣所過州縣未有若平江之不治者上怪之平江米綱至有折閱事上連貶秩力疾請祠自是臥家不起矣以淳熈三年二月卒於家應辰接物溫遜遇事特立不回流落嶺嶠十有七年檜死始還朝剛方正直敢言不避少從呂居仁胡安國防張栻呂祖謙深器許之告以造道之方嘗釋克已之私如用兵克敵易懲忿窒欲書剛制於酒懲窒剛制皆克勝義可不常省察乎其義理之精如此好賢樂善出扵天性尢篤友愛嘗以先疇遜其兄衢𨿽無屋可居不顧也子逵繼登進士第仕至吏部尙書端明殿學士宋故龍圖閣學士宣奉大夫致仕新安郡開國公食邑二千一百戶食實封一百戶贈特進程

公【大昌】神道碑

周必大

故吏部尙書程公以龍圖閣學士就第逾年而卒其子準等持兵部侍郎楊公大灋所狀行實屬必大以銘予與公同年進士數嘗同僚厚我莫如公知公莫如我其何敢辭恭惟孝宗皇帝聖學髙妙厲精政事尢有知人之明惟公曆兩省六曹以該洽直諒見知相與論道統評政體在廷少比公亦忘身徇國思爲朝廷植悠久之計其在外則心乎愛民長慮卻顧未嘗便文自營士大夫皆以不大用爲恨及事壽康皇帝興念舊僚疊加恩禮而左右乏裏言公亦老矣無意仕進得謝於家盡發所蘊著書立言啟迪後生蓋其自幼至老禨祥卜祝無所信玩好技藝無所嗜惟通經評史考古驗今一事未詳一理未窮弗措也其始終大槪如此若乃爵裏議論則可一二數公諱大昌字泰之按程氏其先出自重黎周有休父封扵程地在關中子孫散居西北有開府儀同三司靈洗者效節蕭梁著功扵陳封忠壯公南史以爲新安海寧人卽今徽州休寧也厥後或北歸或遂畱故公爲休寧人曽祖晟娶洪氏祖士彥娶金氏父畎累贈正奉大夫妣淑人陳氏世積善尙義孜孜教子至公頴悟殊常兒十嵗能爲文紹興癸亥重立太學年甫冠矣一試卽預選學官爭爲延譽二十一年登進士第以左迪功郎主吳縣簿丁正奉憂服除獻文扵朝宰府奇之二十六年除太平州教授明年召爲太學正三十年詔館職必試乃除初召朱熈載等再召劉儀鳯等皆辭上命宰執擇人不許辭以公應召仍諭上防遂除祕書省正字攺左宣教郎三十二年六月孝宗受禪擢著作佐郎初政銳意事功命令四出貴近或預宻議公因輪對及之尋命百官條事公又極言漢石顯知元帝信已先請夜開宮門之詔他日故投夜還稱詔啟關或言顯矯制帝笑以前詔示之自是顯眞矯制人不復言國朝命令必由三省防此也請自今被禦前直降文書皆申省審奏乃得行以合祖宗之規以防石顯之姦又論去嵗海陵王南侵無一士死守而兵將至今防勲未已惟李寶捷膠西虞允文戰采石實不世之功今寶罷兵允文守防此公論所爲不平也上韙其言三皇子就傅遴選擇官僚九月以公爲尙書駕部員外郎兼恭王府贊讀又兼兵部郎官隆興元年兼慶王府直講十二月丁母憂乾道二年春服闋召爲考功員外郎六月復兼恭邸贊讀八月遷國子司業三年十二月兼權禮部侍郎一時文柄舉屬公其成就人才不可計凡今老師宿儒多公門生也五年正月兼權直學士院宣對選徳殿上曰朕治道不進如何公知上志在恢復迎合者多卽奏陛下勤儉過古帝王金朝旣通和民不知兵不可謂無效但當求賢納諫使政事日修則大有爲之業在其中不必用迎合之言求奇防以幸速成又言淮上築城太多緩急何人可守臣謂設險莫如練卒練卒則在選將上深然之後數日再召對上曰卿前言朕儉是也獨病風俗太奢用度不足今早與大臣議立法以止之公奏居室衣服吉凶之禮皆有著令要在上之人持久以化之耳上又問卿更有何事爲朕言之公曰事有大小有先後今四方獄案必經聖覽大臣因是亦困省閱何暇議大事急先務乎往陛下嘗增左右司爲四員若漸復減員分以委之中書之務淸矣後數年迄如公言八月除直龍圖閣江東轉運副使蓋公求試民事故以鄕部寵之公引嫌攺浙東提防刑獄越帥多大僚適嵗丰酒稅溢額漕臺不敢問乘公攝帥遣其屬挾朝命括羨財且將增額公力拒之曰某寧罪去不可增也越人迄今徳公七年復徙江東運副詔勿引嫌公猶不自安逾年乞祠就徙江西路公曰可以興利除害行吾志矣九年嵗儉出錢十餘萬緡代輸贑吉臨江南安四郡五等夏稅折帛遏饑民爲盜之原又遷吉州造船塲扵臺治以省費革凡吉舊欠皆捐之淸江縣有破坑桐塘兩堰防江四十里防田千三百七十頃民居陸地又三百頃堰壊四十年嵗罹水患公力復其舊又奏漕臣遇代積累欠數病州縣乞行蠲削淳熈元年冬詔可凡乾道七年八年諸路欠稅賦丁役及他錢物並除之由公一言上恩及天下矣嵗滿再任進告不下宰執問其故上曰程大昌職事修舉自合加職乃陞祕閣修撰二年四月召爲祕書少監九月兼權中書舍人六合塔僧以鎭潮爲功求內降給賜所置田產仍免科徭公奏二稅外和預買折帛正額外科借皆科也保正長身丁雜役皆徭也僧寺旣違法置田復移科徭扵民柰何許之況自紹興二十二年修塔之後潮果不齧岸乎禦前置忠銳忠武軍以浙西路鈐轄李師古兼統制帶禦器械戚世明兼訓練援例增請給公執不可其命俱寢俄兼崇政殿說書三年四月除權刑部侍郎升侍講五月兼國子祭酒公言辟以止辟未聞縱有罪爲仁也今四方讞獄例擬貸死臣謂有司當守法人主察其可貸則貸之如此則法伸乎下仁歸乎上矣上以爲然舊法宰執初除轉防皆有給使減半其後太尉使相三少而上往往取防視樞宻使都官用例浸失法意公請自侍從而執政自執政而相則爲初除法當全與余爲轉防皆減其半遂爲定制上知公特立不避怨滋欲用之四年八月兼給事中江陵統制官率逢原縱部曲毆百姓守帥辛棄疾謂曲在軍人坐徙豫章公極論不可上曰朕治軍民一體逢原已削兩官降本軍副將矣康與之在紹興時以詼諧進後坐事長流廣南至是有與爲地刋除舊犯還其資歷公封還勅黃上喜曰待遷擢卿其益盡心毋避忌十月落權字五年正月同知禮部貢舉禦制原道辧尋易名三教論獨公與聞之六月進吏部右選侍郎兼同修國史舊小使臣注令尉若監鎭兼煙火者驗老病而巳公以其親民面令讀律且詰其大指不通者輙罷遣八月兼權尙書六年夏正除權吏部尙書公遇事啟請知無不言如論軍中彊壯子弟及西北伉健之人不可輕聴離軍禁衛不以膂力進今率三年輙補外官用違所長宜畱寘三衙又欲酌紹興舊制命諸軍挽彊資稍示勸誘又請究歸正僞冒裁減添差以寛州郡面奏堂白累萬餘言會舉行中外疊更之制公力請郡是冬除敷文閣直學士知泉州陛辭上諭曰凡有見悉奏來自南渡後泉爲臺信建昌邵武四郡代輸銀二萬四千兩諸縣並緣苛斂預借公條便民事具言本末有司持之未下明年首爲民代輸一年且乞禁絕後日預借又蠲前嵗秋苗之未輸者八年春汀賊沈師作亂詔並剿其徒公請罪止渠魁赦其脇從仍許徒中相糺可使亡命解散不然數州挺亂是堅其附賊也宰相然公言奏行之是冬沈師獨與死黨竄伏漳州山谷間距城百餘里州有左翼軍戍將蕭統領者捲甲赴之逮夜力疲搏賊不勝死焉閩中大震漕檄左翼統制裴師武出兵師武置司左泉謂帥符未下不敢擅與公手書趣之曰事急矣有如帥責君可持吾書自解又取前得釋脇從之防散榜以間其黨師武至漳郡情頓安捕獲諜者十餘曹櫝藏兵器謀刻日縱火爲賊內應微公先事從權趣師武行漳且屠矣太守劉立義郡人今左司郎中鄭公顯馳書謝公曰城邑獲全公之賜也終更提舉江州太平興國宮十三年秋起知建寧府十四年復提舉南京鴻慶宮自公爲郎首侍壽康扵王邸多所宏益其後間謁東宮必欵語移時嘗用家人禮許見今上及公主親取寶器酌酒飲公受禪之初與宮僚一等推恩紹熈元年加寶文閣直學士起知明州示將復用遽以祠歸四年起進龍圖閣直學士明年請老進本閣學士致仕皆非常典也慶元攺元十一月甲申以疾不起享年七十三積官宣奉大夫爵新安郡開國公食邑二千一百戶食實封一百戶贈特進公自宦逰去鄕裏樂吳興溪山之勝而卜居焉晚得安吉縣梅谿鄕邸閣山規營塋域未成而卒淑人陳氏公母之從兄女生百日值方臘亂父母攜匿谷中祝曰兒若貴勿啼自是悄然旣長歸公事舅姑以孝聞生諸子躬自鞠育公嗜書未嘗省家事賔祭孔時淑人力也年七十六遭公喪謂諸子曰吾得從而父足矣病不服藥後公四十七日安然而逝遂合葬焉二年四月辛酉也四男準朝散郎新通判太平州本早世阜朝奉郎知上元縣覃宣教郎新浙西茶鹽司幹辦公事三女長適承直郎監行在文思院都門鄭汝止次適奉議郎新知湖州武康縣丁大聲季蚤亡孫三人端復登仕郎端節端履以遺澤補官女三人公有文集若干捲別著禹貢論五十二篇辧江河淮濟漢弱水黒水甚詳凡諸儒舎經泥傳注失禹本指者一皆正之又爲山川地理圖端明殿學士汪公應辰博洽重許可讀之大嘆服謂不可及公在講筵遂以進禦天語嘉奨今行扵世別有演繁露六卷攷古編易老通言易原雍錄四書各十卷北邊備對六卷書譜二十卷取五十八篇互相發明篇爲一論抉隠正譌尢有功扵學者嗚呼若公可謂博學篤志者矣銘曰

浩浩萬古孰知其津擾擾萬生孰致其身偉歟程公絕類離倫气以直養業以勤精士之指南國之寶臣其在兩禁昌言復君使於四方仁心庇民胡不弼諧迄其經綸歸而著書極道之眞旣沒言立庶幾不泯自歙而湖肇自於今有式新阡尙考斯銘

新安文獻志卷六十八

欽定四庫全書

新安文獻志卷六十九

明程敏政撰行實【儒碩】

宋故朝散郎知邕州軍州兼管內勸農營田事兼廣南西路安撫都監提舉欽亷等州盜賊公事沿邊溪峒都巡檢事兼提防買馬事竹洲先

生吳公【儆】行狀

程卓

曽祖師政妣程氏

祖俊妣汪氏繼妣魏氏

父舜選故任奉議郎賜緋魚袋妣金氏封安人

公初諱偁避秀園諱攺曰儆字益恭吳其姓也吳自泰伯以國得姓其子孫散四方譜牒不可攷獨居歙之休寧者最盛公之髙曽世以長者稱薄取而厚施視糴之貴平其價以出之施及旁郡全活者甚眾至奉議公襲徳彌厚一夕與夫人金氏坐月下有二星飛入懷眾異之曰其吳氏種徳之徵有子之祥乎已而宣和之甲辰果生國錄公俯乙已十二月之朔又生公公生而頴悟日誦千餘言十嵗屬文巳能道老生宿儒之所不能道弱冠與國錄公遊太學時四方之英俊萃焉月與角筆墨短長輙居首選儕輩相與嘆服爲之語曰眉山三蘇江東二吳以上捨髙選登紹興二十七年進士第調明州鄞縣尉三十二年遇恩陞修職郎隆興元年獲彊盜攺承事郎二年差充婺州教授不赴乾道二年差知饒州安仁縣四年轉宣教郎七年丁母艱服闋淳熈元年轉奉議郎通判邕州五年任滿轉承議郎被召上殿除知州兼廣西四路安撫都監提舉欽亷等州盜賊公事沿邊溪洞都巡檢使兼提防買馬事親老匄祠主管臺州崇道觀六年轉朝奉郎七年轉朝散郎差知泰州匄祠復主管臺州崇道觀十年致其仕以淳熈十年二月二十七日卒享年五十有九公天資雄渾學該體用髙逺而不爲迂切近而不爲陋上下數千年間世變升降制度因革燦然若指諸掌而能劑量之以道出入諸子百家天官稗說靡不洞究而能折之以聖人之經故其發爲文辭涵蓄演瀁嚴潔淵奧每一引筆若飄風驟雨不可止遏旁觀駭立悚汗而公初未嘗屑意也公英邁慷慨忠義激烈𨿽窮居厄處抱膝長吟常以社稷安危爲已任方隆興天子銳意北向效奇獻防者無算公獨憮然曰是碌碌者釣取爵位耳烏足與語大計使吾得當一面提精兵數萬必擒頡利以報天子蓋公平日之志也當時宗工鉅卿如晦庵朱公南軒張公東萊呂公龍川陳公梭山陸公石湖範公止齋陳公及知名之士數十人皆與公友善公之倅邕也南軒以書告晦庵曰吳益恭忠義果斷緩急可仗未見其匹及歸自邕而得對也南軒書孔子之剛曽子之勇南方之彊三章以諗別旣而又以書相勞扵中都曰益恭才气事業烏可掩抑對揚忠言必當上意至龍川則反復太息徧告於東萊與石天民曰此君蹉跎日以老矣今玆得對或有遇合之理其爲一時名公所慕重蓋如此初公未第爲太學錄時天子厲精以邏卒亷察中外一日且至膠庠公曰此曹挾小忠簸弄耳今闖足至此異時六館之士以非所宜言與大不敬論報豈不上累聖朝執而笞之曰國有令汝無故烏得輙入卒噤受笞去不復至蓋公之風裁峻整臨機果決已見扵爲布衣時得第尉鄞鄞並海盜出沒鬼神不可蹤迹間來掠民家輙去朝廷𨿽宿將重兵不能禁公潛布耳目盜所至輙知之單馬徑造捕者隨至盜驚謂神卒有先登被創者公解駝裘以衣之親與傅藥士卒皆感慨爭奮願空賊以報及宰安仁安仁舊號冷邑公至則肅吏厚民薄徵緩賦異時負販少有至者公立爲會市會之日官無徵斂市不二價約束明肅商賈四集皆得所欲以歸扵是井邑饒富江東壯縣或愧焉時嵗大旱公度民將艱食預約一縣戶口所需米若干令富民儲蓄以備境內賴以不饑會旁境饑民百十爲羣攫食偸活惡少年乘之爲盜勢駸駸且犯境州人以爲憂遣兵數百戍之或有勸公避者公奮然曰吾爲令顧委命若等是謂艸間求活吾寧與賊死況不必死乎籍丁壯閱之公馳馬橫槊其間聲勢張甚有無賴子襲旁邑所爲者法外出新意殺之以令盜聞之皆恐懼縮頸不敢犯事已自劾不報然不便者從而媒蘗之以是坐累數年公嘗言扵孝宗皇帝曰盜賊弄兵驚陛下之赤子甚至阻山澤殺吏士遣大將發重兵而不能定皆由帥憲守令罷軟不任職治之不早以至滋蔓難圖仁哉斯言使安仁非公盜滋蔓矣法吏乃反以爲公罪此識者所甚痛也曁通判邕州沿邊溪洞蠻獠少不得意則反側南軒張公經略廣右有疑事悉以咨公寘郵筒往來籌畫日至再至三公曲爲之盡畢就條理郡闕守檄攝郡事有自杞蠻者勢彊盛服屬化外諸國至羈縻州境上其人皆長大勇悍善鬭嵗數千人至橫山市馬日益橫忽其酋必程持國書來爭論淳熈三年蠻人與其官兵相殺傷因及十餘事以干正爲年號州人大恐公嚴兵庭見之其詞色驕甚公責以汝國本小小聚落只因朝廷許汝市馬嵗得銀帛二十餘萬今三十年矣汝國以此富彊役屬諸蠻若忘朝廷厚恩邪輙敢妄有邀求吾當聞諸朝絕汝買馬之路又以不用本朝年號且犯廟諱詰之酋遂屈服有田州下閉洞首領淩謐以掠良民與化外諸國爲市人易金一兩伎藝者倍之每嵗上邊買馬遣丁夫除驛道輙爲掠去公屢委所屬追問謐不伏以兵擒之梟首扵市逺近稱快又有安平州酋長李棫蔵匿逃逋窺伺叵測累年帥憲不能治州有虞兵逸去公大書尺紙示棫如期而來且惶懼遣使以書幣請罪公責而釋之還其書幣棫嘆往時太守率以賄遷公淸如冰吾敢慢乎扵是兩江五十餘洞告戒部落無有犯者且曰吾寧貧窮毋犯吳公畱邕三年績效不可殫紀南軒露薦於朝得防赴都堂審察去之日若士若民若吏若兵合數千人遮道流涕奔告諸臺借畱公陛對首論恢復天下之大勢有二天下之大計亦有二有紛紜未定之勢有立國相持之勢紛紜未定之勢利疾戰立國相持之勢宜緩圖方海陵卽世中原之勢幾至紛紜諸將反不能渡淮而發一矢及葛王定位南北之勢復成勍敵張浚虞允文乃欲長驅以定中原進退緩急皆兩失之此功業所以未建今之議者不察持茍安之說者欲保守江左爲欲速之計者便謂中原可平臣未嘗不痛惜扵斯也臣願陛下治兵積粟涵勇韜力十年生聚十年教訓乃以舟師出其東蜀兵出其西且戰且守稍稍前進東自齊以圖晉西自隴以圖秦爲祖逖譙梁戰守之謀而無桓溫劉裕深入逺鬭之患防逢其適糾合諸侯之兵而以武臨之一戎衣而天下定矣若彼此勢鈞而力敵𨿽一兵一騎不可輕動聞者始知公規略宏逺區畫精宻平日慷慨自許非孟浪叫呼者也使公獲展其志應敵著數各隨局面如環無端功業可量也哉及論自杞蠻二廣官吏與治賊之方皆切中事機孝宗皇帝嘉奨欲除公禦史適邕又闕守上以馬政爲憂復以邕管屬公時奉議公巳八十公曰吾奉親以往乎親且老離井裏以戚吾親非孝也上方以孝治天下其念我乎力請上爲惻然予祠已而思之擢知泰州復以親老請祠公孝友出扵天性常視奉議公嚬笑以爲欣戚所居之前有洲廣數畆舊種竹蒼翠可愛奉議公樂之扵是結廬其上環以秋冬不凋之木日奉觴酒怡愉其中又以餘閒與從遊之朋窮經論史攷徳訂業四方之士聞之負笈而至嵗數百人居不足以容或相率結茅其傍因號爲竹洲先生公分齋肄業如安定湖學之法以教之士由以成材者有方公恬首春官汪公義端首臚傳其他簮佩滿州縣言有章行有操官有業問有學未有不自竹洲之門者公之沒也奉議公巳九十呼其子然流涕曰子之事親也生有養死有葬今吾先而祖以死有餘恨矣汝其毋忘乃父之志以事而祖又曰汝其知所以立身立家乎忠孝者百行之本也恭儉者百行之端也其了然扵死生之故有釋老所不能及者娶金氏封宜人後公六年卒以紹熈元年四月某日合葬於績溪縣髙車原男四人載宣教郎簽書髙郵軍判官防公事圻塈坰女一人適奉議郎知袁州萬載縣事王僎孫十一人鎬鉉錫鎭錞鑑銓鐔鏞銘錡曰鑑出繼國錄公長子垕之後曰銓出繼國錄公次子塾之後孫女二人長適承議郎知江州瑞昌縣事韓埜卿次幼未行卓扵公同裏閈先伯父文簡尙書與公同肄業而公之季子坰又從予遊故知公之出處頗詳嘗論公之才足以佐理天下而身不得居卿相之位公之气足以從事中原而身不得任鈇鉞之寄公之節足以揮斥姦慝而不得綱維國之風憲公之文足以光昭云漢而不得黼藻國之綸綍公之命固有所制矣然孝盡扵親道信扵友名尊扵身識與不識皆知公爲一世偉人公之所以不朽孰得而制哉公嘗作尊巳堂記謂天爵義榮已所有也可常尊也人爵勢榮得失在命不可常也士大夫喪其可常之尊乃借夫不可常尊者以華其身得則喜失則悲甚而茍得至扵忘恥是何異乞墦間之祭醉飽而歸其妻妾方羞且泣而施施焉未之知也晦庵朱公見而喜曰往者張荊州呂著作皆稱吳邕州之才今讀其記文又可見其所存然則雲霧晦防日月之光景常新公之存固有用捨得喪不得易者有文集三十卷行扵世或謂其峻潔類賈長沙雄麗類蘇內翰風騷類柳柳州世必有能辧者不待予言也公歿旣有年其孫鉉入都門涕泣謂予曰先祖言行久未編次將遂湮墜敢稽首以請予辭不敢鉉之請愈力因防書其大節以備太史氏采錄云謹狀嘉定十五年十一月日通奉大夫同知樞宻院事休寧縣開國伯食邑九百戶食實封一百戶程卓狀

程君正思【端防】墓表

朱熹

士患不知學知學矣而知所擇之爲難能擇矣而勇足以行內不顧扵已私外不牽扵俗習此又難也嗚呼若鄱陽程君端防正思者其所謂知所擇而能行之者歟乃不及一試而又無年以死使人不得見其徳業之所成就是可哀已正思天資端慤自幼巳知自好稍長卽能博求師友以自開益遂以詞藝名薦書旣乃見予扵婺源聞諸老先生所以教人之大指遂慨然發憤以求道修身爲已任討論探索功力兼人𨿽其精微或未究極而其固守力行之功則已過人逺矣始時名下之字同扵周程至是亟請其父而更焉其居家事親能開義理扵幾微之際多所感悟而不失其驩心喪母葬祭推本古經以正流俗之繆鄕人多以爲法其在太學儕輩類趨時好不復知有聖賢之學正思擇其可告語者因事推誠誨誘不倦從而化者亦頗眾然其爲人剛介不茍合聞人講學議政有所未安輙造門辧質或移書譬曉必極其是非可否之分而後已會大臣有樂豪縱而賤名檢者見修飭卽以邪气目之而又言扵上曰是屬且能亡人之國扵是學官承其風防因課試發防直以王程蘇氏之學爲問蓋將以其向背爲取捨對者靡然無敢正言其失正思獨奮筆抗論無所依違而所以分別邪正之間輕重淺深又皆中理𨿽竟以是無所合而歸然其抑邪與正之助亦多矣旣歸卽以病不起紹熈二年十一月一日也享年四十九聞者莫不哀之方疾革時手書來曰端防死不恨恨不克終養而卒業扵門耳然已無可言願先生自愛蚤就羣書以竢來哲世不我知天豈亦不我知也哉予雅意正思任道勇而用志專必能卒究精微之蘊以廣斯道之傳者遽讀其書不覺失聲流涕旣而視其筆迹謹好如常日又知其明扵死生之際如此爲之痛惜而又不能平也明年正思之父將葬正思扵其鄕之曹公塢使其二弟端臨端本狀其事以來請所以表其墓者予按其言正思曽祖宏祖汝能皆有鄕行父易今以修職郎致仕母兪氏妻王氏生一男師聖一女適同縣董淸而他則與予所聞者皆不異又觀其言正思自少謹信異常兒大父將沒知其可托以一老婢諉焉正思時年十四五涕泣受命護視勤懇十有六年始終無少懈至是屬疾𨿽病尊親臨之必冠巾乃敢見將卒悉屏婦女戶外戒治喪無用浮屠法所以告二弟朋友皆人倫大法所系不雜他語是皆宜書因並前所論者書之使碣墓上後之君子庶有考焉紹熈三年秋九月乙亥新安朱熹述

程知錄【洵】傳

汪師泰

程知錄洵字允夫婺源人父鼎朱韋齋先生內弟少孤與山門人羅仲素蕭子荘數公從韋齋學於閩韋齋贈以六言皆事親修身爲學之要鼎拜受其言益自樹立博覽經史尢好讀左氏傳爲文輙效其體不能屈意舉子尺度以故不利場屋韋齋嘗有舅家今三世筆耕未逢秋之嘆家故貧至鼎益困中嵗奉親徙居窮山間自號韓溪翁晦庵先生表其墓洵初以詩文求教文公公答書曰如欲爲文章士而已自應不在他人後如果有意古人之學則所示猶未得其門嘗以道問學名齋文公易其扁曰尊徳性因爲作銘其他往復問答累數十書載於大全集者僅十三書耳初任衡陽簿士友雲集登其門者如出文公之門再調廬陵錄參與新使君不恊臺章有吉州知錄程洵亦在僞學之流之語洵與文公書曰濫得美名恐爲師門之辱公答曰今日方見吾弟行止分明又云滕珙兄弟謂與吾弟爲中表因其有志宜善誘之鄕裏少知此學得從事者眾漸以成風亦非細事洵沒文公祭文雲中外兄弟蓋亡防人有如允夫尢號同志學與時背仕皆不逢猶計暮年更相勉勵卒其舊業以畢餘生何意允夫之才學而遽止此邪有克庵尊徳性齋集十卷周益公序之曰平正和粹楊誠齋愛之謂如寶玉大弓云其後有名樗字文伯韓溪翁之裔孫也謁文公於精舍求爲學之要復往見南軒先生討論至極復親炙董公叔重相與問難遂畱學一年歸文公語曰學問之道無他求其放心而巳由是篤意家學不事舉子業裏有訟不決者爲開道理𨿽頑嚚亦感悟丙午嵗歉鄰境有椎牛刼廩因爲嘯聚樗挺然入羣從容撫諭眾解散去其家學淵源素知扵人如此年五十作原化論深達性命之理纂集先賢格言若干捲晚號翠林逸民【朱子與程允夫書示諭爲學之意此正克已功夫所當用力然猶是至粗淺處若不痛加懲窒非惟無以仰窺聖賢閫域恐亦無以自立扵州裏之間矣此甚可懼不可視爲常事而緩扵檢制也上蔡之言警切至到眞當朝夕提撕然論其細微則區區所愧亦巳多矣尙何以爲賢者觀省之助乎今當彼此各致其功庶異時相見無所愧扵今日之言耳觀書或有可疑因便疏示閒時冩得便可旋寄徳和處此中時有便人往還也所論向來解紛之意固是如此然亦平日持已不嚴故擇交不審而責善之道又有所不至故其末流之至扵如此此當深自悔責而速攺之詳味來辭似未有此意恐更當反復鄙言毋以前說自恕也所要文字正冗未暇致思齋銘亦已忘記又無艸本要不必爾但得識之扵心而見諸行事則爲有以發扵愚言矣祠閣二記皆不成文字但欲略見此義理故不得而辭來諭云云非所望扵親友間也近思錄成尙未寄到到卽附去中庸無人寫得只有一本不敢逺寄且亦未定不欲廣傳也定性書解在別紙亦勿示人爲佳雲谷記已寫寄李文矣○熹頓首昨還裏中煩踏雪出山以遂一見之歡爲意甚勤且賦詩以屬之𨿽知不足以當盛意至扵意格超邁程度精當𨿽諸老先生猶撫手降嘆況某尙未足以盡窺一二其敢有妄議乎想從者甚眾卽日新正所覆多佳某前日發縣中崎嶇道路者六日乃扺城府勞薾可知旦夕亦須西去余不足言獨念相去之逺不得時時執手一笑爲樂耳更有少事欲與吾弟言之前日匆匆不暇及此某聞先師屏翁及諸大人先生皆言作詩須從陶柳門庭中來乃佳耳蓋不如是不足以發衝澹蕭散之趣不免扵塵埃局促無由到古人佳處也如選詩及韋蘇州詩亦不可以不熟讀近世詩人如陳簡齋絕佳吳興有本可致也張巨山愈衝澹但世不甚喜耳後旬當錄寄一讀胸中所欲言者無他大要亦不過如此更須熟觀語孟等書以探其本區區所禱如此而已初八日三鼓作此不宣某頓首上允夫賢弟○昨來疑義久不奉報然後來長進又見得前說之是非也每與吾弟講論覺得吾弟明敏防文字不費力見得道理容易分明但似少卻玩味踐履功夫故此道理𨿽看得相似分明卻與自家身心無干渉所以滋味不長久才過了便休反不如遲鈍之人多費功夫方看得出者意思卻久逺此是本原上一大病非一詞一義之失也記得向在髙沙因吾弟說覺得如此講論都無个歸宿處曽奉答云講了便將來踐履卽有歸宿此語似有味更告思之艸此爲報不能多及余惟力學○王雙溪程允夫集序予與程君允夫居同邑學同術允夫在輩流中借借有聲而予出處差池未之識也及隨牒宦遊始邂逅於廬陵見其說經史論古今亹亹令人樂之不厭扵是始恨相識之晚允夫亦爲予傾倒底裏過扵舊交予自淸江秩滿入中都爲博士久不聞向因詢鄕人之來者則允夫已捐館捨矣又四年予始來歸其婿黃君昭逺集允夫所著詩文屬序予讀之終編大抵理勝而詞采附之淘鏈櫽括俱不茍作蓋允夫早名薦書晚綴仕籍素所蘊蓄不獲見扵事業而惟寓扵其文故所成就如此此足畱不朽計扵地下無憾矣昔者先友竹溪居士張公公予嘗爲予言爲文猶之善釀稻秫必時麯糵必齊水泉必香投扵一器旣熟去其糟粕沈濁在下精華在上其色澄淸其气芬郁其味醇防此良醖也惟文亦然讀允夫之文者當以是觀之】朝奉大夫賜紫金魚袋致仕滕公【璘】墓志銘

眞徳秀

乾道淳熈間子朱子倡道南方海內學士至者雲集新安滕公徳粹時甚少與弟徳章奉其尊君之命以書自通而謁教焉子朱子復之曰夫學者患不知其歸趨與其所以蔽害之者是以徘徊岐路而不知所從入今足下旣知程氏之學不異乎孔孟之傳而讀其書矣又知科舉之奪志佛老之殊歸皆不足事則亦循是而定取捨焉耳復何疑而問於僕邪意者扵其所欲去者未能脫然於胸中所欲就者又雜焉並進不無貪多欲速之意是以𨿽知其然而未免有茫然無得之嘆耳足下誠有志則願暫置扵彼而致精扵此取其一書自首至尾日之所玩不使過一二章心念躬行若不知復有他書如是終篇而更受業焉漸涵之久心定理明將有以自得之矣論語一書聖門親切之訓程氏之教尢以是爲先足下不以愚言爲不信則願自此書始後數年子朱子自寓裏來歸始以弟子禮見於是得大學中庸章句而熟復焉旣而往仕四明又教之以親仁擇善爲講學修身之助且曰楊敬仲呂子約沈叔晦袁和叔此四人者皆子所宜從遊者也居數年子朱子扵潭溪之上畱止四旬問辧彌篤蓋公扵師友淵源所漸如此故終身踐行不離名教之域至其用之而弗究則君子以爲有命焉公名璘徳粹字也世家徽之婺源考諱洙贈中奉大夫其徳善族系見於子朱子之銘公少篤學誦書至丁夜弗倦薦舉於鄕入太學淳熈八年中南宮第四人對防又中乙科以恩陞首甲調鄞縣尉教授鄂州居中奉及母令人胡氏憂服除調四川制置司幹官用舉主更選知紹興府嵊縣簽書慶元府節度判官主管官告院奉仙都祠通判隆興府淛東福建帥司參議官尋得請致仕公早親有道明於義利取捨之分自其初第當得教官顧俯就一尉人謂塗轍差失公獨以近次便養爲喜𨿽箠楚塵埃間弗防也今丞相將以掌故處公議未決時韓侂冑陰操國柄或勸公一見宜可得公曰彼以僞學誣一世儒宗以邪黨錮天下善士恨位卑不能爲萬言書疏其罪顧可謁之以干進乎卒請入蜀及自蜀還有欲引之班列者君終不爲侂冑詘復固辭故事禮部殿試有一在髙選鮮復作縣旣作縣鮮不爲職事官公獨從吏部選取郡從事以去其後倅貳大府矣不求爲州而求佐帥幙其在三山也帥雅知公將奏俾因任公曰吾年至宜去可復戀鬥粟貽俗子譏至其涖官行事則又有足稱者爲尉時嘗奉檄覈富室之訟賂遺交至卒不能毫髮污有彊盜剽海濵宻院下其名俾迹捕公旣獲其六矣或謂賞格不滿數盍益諸公顰蹙曰防人大僇而以徼賞安乎至獲造僞劵者應格當賞亦不請也在制府以誠實不欺事其長議多見從後帥嚴且急公與同僚約每白事逢帥之怒則姑斂退以待威少霽復白事多施行在剡適嵗饑民告病甚常平使者發粟賑廩之公極意奉行多所全活使者薦於朝有曰慈祥之政惠及田裏亷潔之操推重縉紳邑人以爲實錄及參議閩中有以利啖守帥而更鬻鹽舊法者亭戶舟人皆失業怨聲嘈嘈公白帥弗盡從後帥至復力言卒還其舊乃已公旣從子朱子得爲學大防異時至永嘉又從故中書舍人陳公傅良問左氏要義陳公告語甚悉大略謂左氏本依經爲傳縱橫上下旁行溢出皆所以解駁經義非自爲書且告以六經之義兢業爲本公佩服焉其他與當世知名士更切磨不勝紀自少嗜學老而弗衰在蜀得官書數千卷載與俱東益求平生所未見卽溪東爲堂貯之命曰博雅燕居無事蚤莫繙閱間及浮屠老子稗官小說惟意所適竹間爲亭扁以淸心風日恬暢輙挾冊相羊其間自謂如魚縱壑鳥脫籠樂不勝旣年八十以朝奉大夫致仕賜紫金魚袋考終於家實紹定二年六月丁巳其所爲文曰溪齋類槁若干捲夫人陳氏有淑行先卒贈宜人子某防漕貢士早世某某今某官某業進士女適進士吳去智孫三人某某某女二人公篤厚亷直自其所性與徳章同防師門旣先後收科則以世業盡遜二季之未仕者居鄕不以利自營不以私事撓官府在官時裒州郡所餽別貯之及歸裏悉班諸親故之貧者一簮弗以自畱族婣有喪勸其早治葬毋溺陰陽家說不能舉者助其貲垂沒教諸子守忠孝以奉天道其可謂俛焉孳孳斃而後巳者矣自淳熈後義理之學日明然士多假竊形似簸弄筆舌間弗身踐也公初爲論語說子朱子善之因謂爲學以變化气質爲功而不在扵多立說公爲然自是不敢輕論著終其身嗚呼觀子朱子之所以教與滕公之所以學則士之有志於道者當知用力之地矣公之葬以六月庚申裏曰瑞亭地曰井塢後五載予爲之銘銘曰

維古之學必貴躬履世習浸訛乃事口耳辧河說鈴紛焉四起回眡其人則或可恥猗歟滕公克佩師指不嘩於言而勉諸已我銘其藏以詔學子

東隠程先生【先】墓表

方回

先生之歿餘百年矣其五世孫圉從回遊一日以狀乞表墓回素景先生名且狀出吾宗老秋崖公疑不必贅然狀法詳刻石難表其大者以示後於禮爲宜先生諱先字傳之程姓徽州休寧人所居曰陪郭所祖曰梁將軍忠壯公邑大族具團練公碑文團練者先生考也先生之行大者有三初團練公以偏師禦金人於池州死國難當錄其嗣先生哀痛固讓不受廬墓三年有異端其孝也失生自以出伊洛後爲學務躬行不事占畢隠居東山旣老猶請益不已聞晦庵夫子爲世儒宗以掃墓還婺源擔簦見之夫子示以聖學大要時先生年巳七十餘不能從遣其子侍入閩夫子稱之其學也先生痛父死節以衣冠窆焉念當時無義士還其櫬乃立司徒廟於家山司徒者梁茅勝嘗糾義士五人竊忠臣王琳之喪於陳而葬之故先生感激爲此其義也余行事見狀者自當行世玆不得詳先生三子曰永正字長卿淸逺軍承宣使同知閤門事帶禦器械曰永奇卽從晦庵夫子學者語錄所謂程次卿也曰永彰字季卿鄕貢進士孫三人曰瑜將仕郎曰璋太學掌書曰琬宣義郎曽孫三人曰元不仕曰仔奉議郎曰茂臨安府磨勘司主押官孫四人曰梧曰檜曰楨曰梓楨字伯祥與回同客秋崖之門故知先生然不及拜徳容聆緒言顧伯祥亦已下世圉乃能惓惓於先徳可謂賢子孫矣

友堂吳先生【昶】小傳

家乘

先生諱昶字叔夏其先居歙之富饒徙堨田又還居向杲少刻志爲學通五經時羅鄂州端良洪內翰景廬程尙書泰之皆負重名當世先生悉與之友文名借甚淳熈丙申文公朱子以掃墓歸婺源先生幡然悟俗學之陋率先執經館下獲聞伊洛至論久之僞學黨作弟子多更名他師而先生志益堅徒步走寒泉精舍就正所學得文公心印文公深嘉之書翰往來不輟待之與滕徳粹徳章程允文相等安貧守道意薄進取以薦徴爲郡校書弗就先生嘗請得文公親筆四書注槀以歸終身守其師說造詣愈深泰之著雍錄禹貢圖演繁露諸書皆先生爲之折以嘉定已卯八月十五日卒葬向杲市北先生自號友堂學者稱友堂先生所著有易論及書說八十卷史評七卷詩文五十卷孫豫能守祖訓爲堂曰延芬儲書萬卷以待學者復取豳七月詩義築場圃禾稼間自號場圃居士豫子龍翰字式賢咸淳甲子鄕貢用薦授迪功郎國史實錄院編校文字以親老辭歸爲堂曰躋壽日以娛親爲樂至元初鄕校諸生請充教授又爲臨容書院山長以詩名一時而行尢髙古居喪不用浮屠法一遵古制好施予數葬無後之喪鄰人歿亦蔬食三日自號古梅有詩十六卷王厚齋劉后村及秋崖虛谷二方公皆亟稱之龍翰子霞舉字孟陽號黙室益究心家學所著有易管見六十卷筮易七卷太潛虛圖說十卷又有文公家禮考異一編齋曹公序稱之以爲文公忠臣當與張正甫儀禮識誤並行雲

格齋先生程君【永奇】墓志銘葉秀發

秀發起謫籍受命知徽之休寧聞休寧有格齋先生程君正學篤行思友其人以自輔而君不幸前一月去世矣君之弟鄕貢進士永彰適來行都奉所狀事行以君子瑜之意請銘其墓秀發鄙陋何足以知君然以不及見爲恨則誼有不可辭者君諱永奇字次卿其先與河南程氏同出梁將軍忠壯公靈洗之後君曽祖諱昭以儒起家爲饒州軍學教授贈朝奉大夫妣兪氏贈令人祖諱全建炎初積武功至開州團練使池州統制封休寧縣開國伯死於忠贈太尉妣金氏贈宣國夫人父諱先以長子恩累贈履正大夫妣劉氏贈恭人初履正公慟父死國誓守墓不仕刻意問學愛君淵頴有受道之資親督課之君亦厲志扵諸經子史悉含英咀華而卒以反躬實踐爲事文公先生省墓婺源履正公挈君往拜請受教焉因令君侍歸建安問難究詰所造益邃逾年而歸文公手書持敬明義之說百餘言勉之君歸遂以敬義名其堂邑人子弟從者雲集而郡縣大夫有稽古禮文之事悉來咨訪一言之下罔不敬服江西制閫請爲白鹿洞書院山長浙東帥專書幣聘爲塾師皆辭不赴履正公晚得痺疾君孝養備至務適其歡長兄永正以門功居臨安歷官帶禦器械淸逺軍承宣使君恆以國恥未雪勉之盡瘁以嗣世烈又用伊川先生宗會法以合族人舉行呂氏鄕約而凡冠昏喪祭悉用朱氏禮鄕族化之僞學難作君去隠邑之東山值文公訃至合同志者設位慟哭曰吾道已矣或傳其挽章於有司被系數月乃免君扵經傳玩索有疑誤者必謹識之晚嵗訂其大義所系者爲六經疑義二十卷四書疑義十卷又以明道定性書伊川好學論當與太極圖說西銘並行各爲之注釋一卷文公語類出於眾手純駁不一自加詮擇爲朱子語粹十卷中和之說文公蓋有遺憾爲集其語爲中和考三卷君以大學工夫始於格物自號格齋所著詩文曰格齋槁四十卷君年七十有一以嘉定十四年十二月五日終於正寢疾革前一日沐浴正衣冠而坐門人交入問疾久之曰吾不能多言呼紙筆至大書一敬字曰守此足矣君配查氏賢孝慈淑與君比徳子一人瑜也亦能劬書以世其學君墓在邑東三里許程家原嗚呼聖學之晦千五百年矣二程夫子始昌明之至文公先生與南軒東萊兩先生鼎峙而起號集大成𨿽更黨禍而有志之士終不自沮若格齋先生豈非特立不羣者哉秀發執經東萊之門嘗與聞先正之緒論而嘆同志者之不可復作也敬序其事而銘之銘曰

詞華相矜惟士之陋虛無相髙惟士之謬猗君之生所稟旣秀持敬明義得於師授刋彼詞華不懼世垢黜彼虛無不爲道疚廓然此心六合宇宙其體具矣而用弗究也噫【敬義齋銘新安程君次卿從學晦庵夫子於考亭夫子告以持敬明義之說君受教焉且請以敬義名堂兼名其齋將出入顧瞻而示警也夫子善之又爲書敬義堂三大字中更黨事不復出而授徒於家抱道以老若君扵敬義之說可謂篤信力行者矣間因汪君叔耕求予銘予聞河汾王氏有言君子之學歿身而巳豈以老壯爲前卻哉予不及識君然竊聞其人甚久爲銘以相之銘曰惟坤六二其徳直方君子體之爲道有常內而立心曰直是貴惟敬則直不偏以陂外而制事曰方是宜惟義則方各當其施曰敬伊何惟主乎一凜然自持神明在側日義伊何惟理是循利害之私罔汨其眞靜而存養中則有主動而酬酢莫不中矩大哉敬乎一心之坊至哉義乎萬事之綱敬義交持不二不忒表裏洞然上達天徳昔有哲王師保是詢丹書有訓西面以陳敬與怠分義與欲對一長一消禍福斯在怠心之萌闒焉沈昏欲心之熾蕩兮狂奔惟此二端敗徳之賊必壯乃猷如敵斯克怠欲旣泯敬義斯存直方以大恊徳於坤一念少差眡此齋扁嚴師在前永詔無倦嘉定三年嵗次庚午夏六月朔浦城眞徳秀書】

王大監【炎】傳

胡升

王大監炎字晦叔婺源武口人自幼篤學登乾道五年進士第調明州司法參軍丁母憂再調鄂州崇陽簿時南軒先生張公帥江陵聞而器之檄於幕府議論相得秩滿授潭州教授以教養爲已責提學蘇詡補一學職炎辧之不從蘇怒欲易教武岡炎遂投劾出關諸生捲齋乞畱不獲大帥李椿親出關挽之並車而回蘇悟乃以特立有守薦用舉主攺秩宰嶽之臨湘邑在蘆葦中蕭條特甚賦出無名會朝廷下蠲減之令條陳宿得防嵗減二千八百餘緡邑賴以寛通判臨江軍三攝郡政庭無畱訟除太學博士遷祕書郎著作佐郎兼實錄院檢討官陞著作郎兼考功郎吳興郡王府教授又兼侍左郎官又兼禮部員外郎除軍器少監主管武夷山衝佑觀起知饒州尋與部使者不合去攺知湖州湖甲浙右素號難理炎不畏彊禦邸第貴介有撓政者炎注於牘曰汝爲天子親亂天子法炎爲天子臣正天子法浙右人多誦之竟以謗罷再奉祠積官至中奉大夫軍器監賜金紫嘉定十一年卒於家年八十一所居有雙溪築亭寄興以白樂天自比所著書有讀易筆記尙書傳禮記論語孝經老子解春秋衍義象數稽疑禹貢辧考工記鄕飲酒儀諸經考疑編年通紀紀年提要天對解韓柳辧證傷寒論總曰雙溪類槁初著易解未竟病革夜分祝天願須臾無死以成書卒如其言【按文公集與黃直卿書有僞學之章前此劉元秀力薦王炎作察官之語今考雙溪傳及家集雙溪未嘗作察官也豈別一王炎世以其名姓之同而誤歸之雙溪邪審爾則受誣甚矣】

新安文獻志卷六十九

欽定四庫全書

新安文獻志卷七十

明程敏政撰行實【儒碩】

許著作【文蔚】墓志銘

程振

士林之論以公有不可學者三焉權勢人之所趨也方權臣擅柄之日詣其門者立登丞弼公惡其爲人至不造銓部富貴人之所欲也公以小宰梁公薦有掌故之命矣乃五年臥家不以姓名自達張參政開督府辟公爲屬公力辭避且極言調發之非貧賤人之所惡也自壯至老布衣蔬食一室蕭然疎幃敗席有野人之所不堪者五十年官學之積委諸槖中居乏寸椽耕無尺地而經理曽不及焉蓋公之學一出於誠壯從諸公逰晚而授學者一言一行悉以不欺爲主故凡出公之門者質而不華誠而不僞厚而不薄望而知其爲公之徒也嘉定紀元公始赴調五年差戶部架閣十月除國子錄又十月三日除國子博士逾年攺京秩遷太學博士六年十月除祕書郎兼荘文府教授七年九月除著作佐郎兼權兵部郎官八年正月除祕書丞五月除著作郎兼職如故某年某月寢疾某日終於官舍子植求銘嗟夫碑郭有道吾何媿乎公嘗有言國之彊弱在元气元气之盛衰在風俗風俗之振作在立表表立朝廷之上影從四海之間表立矣而風隨僕之吾其如天何公諱文蔚字衡甫新安休寧縣人銘曰

大閒耽耽皇極巖巖天下泰山萬邦所瞻毋曰聵聵幸有表在惜哉嵗防訾黃不再【邇者朝廷命部使者徧歷郡邑召山林儒士修輯各郡誌書以備史館編錄實盛典也尙因得盡會吾諸先達扵建初僧捨朝夕講論伏覩舊志具述吾先世祖兵部公講學之原出仕之詳著作之粹贍族之仁昭昭可考下懷不勝欣忭竊思祖徳弗彰子孫之罪扵是謄錄事迹以廣其傳後之覽者必將興感而效慕也因贅簡末以記嵗月永樂戊戍季秋十九世孫尙拜書】

宋錢融堂【時】本傳

宋史

揚簡門人錢時字予是淳安人幼奇偉不羣讀書不爲世儒之習以易冠漕司旣而絕意科舉究明理學江東提刑袁甫作象山書院招主講席學者興起政事多所禆益郡守及紹興守皆厚禮延請開講郡庠其學大抵發明人心論議宏偉指擿痛決聞者皆有得焉丞相喬行簡知其賢特薦之朝且曰時夙負才識尢通世務田裏之休戚利病當世之是非得失莫不詳究而熟知之不但通詩書守陳言而巳授祕閣校勘詔守臣以時所著書來上未幾出佐浙東倉幕太史李心傳奏召史館檢閱轉對敷陳剴切皆聖賢之精微旋以國史宏綱未畢求去授江東帥屬歸其書有周易釋傳尙書演義學詩管見春秋大防四書管見兩漢筆記蜀阜集冠昏記百行冠冕集寶祐間守李鏞祠於學【錢母墓記是爲有宋大理寺丞錢公隠之母夫人墓夫人羽林上將軍之妻昭化軍節度使靖宣公之眾婦吳越文穆王之孫婦也寺丞迎官新安因家汝溪葬夫人小溝上距寺丞墓可三十步中罹兵火嵗逺地殊則未免陵夷村童之手痛可傷恨幸接壌皆親故可語以情紹定六年癸已二月有二日時領侄輩禦辛茹素正兆域明禁界遷路墓外逾文明日戊寅社載封之崇四尺立墓額焉夫人四世孫嶨觷建炎間提鄕兵迎敵烏珠於桐江之牛山江東部使者袁公甫偉而祠之聞於上前年賜廟額英烈將褒封矣夫人實新安始祖妣因循泯泯淪扵荒莽謂子孫何哉乃爲之記建寺丞墓道門勒石其下寺丞墓之右嘗埋所乘白馬有丘隆然可指今鄕人皆曰白馬墓云七世孫時敬書】宋故朝奉大夫直龍圖閣金公【文剛】墓志銘

林希逸

淳祐甲辰予初識公於朝中一見如素交居無何公去省鑰守淸江予解翰直守莆陽予番昜人公歸裏徽與番鄰書疏無虛月後十年予屏居余幹聞公以浙西庾使卒又五年其子以狀謁銘覽之愴然曰此吾友金子潛也如之何勿銘公出名從家言動有家法初補長沙民曹受知西山眞文忠公以攝邑釐籍書賑饑具方略也自此爲文忠門人再調常州法曹攝李掾暴守囚劇盜株連數十家公言按驗無狀守欲彊伏之力爭不巳守怒移公徵官公處之怡然主湖南帳司用薦者五人知奉新縣金人至淮流民突入境肆殺奪公鉤致其桀數人語之曰若屬欲得食邪抑將爲亂邪皆曰願公活我公使互相保識乃籍其姓名凡戶六千口六萬分爲三轄析三十六部轄以邑士部以其黨耕者販者別處之怙暴者入赤籍窮悴者庸大家立約束數條事在令前不問俄有異謀者公以計誅之百里帖然徐請於大閫因屯田遣其歸具舟楫糗糧甚厚且戒之曰爾毋生事煩疆吏大閫不汝赦也其人感公至意扶攜涕泣而去臺閫上其事擢倅興國軍邑父老乞畱漕以聞朝廷許之秩滿除帑轄公建言庫有名物與籍異請覈會其實使某羨某耗具明庶宿可革從之監進奏院以薦書讞奏諸道紛來從前漫莫考具日月籍之至今爲定法監三省樞宻院門輪對陳備敵理財二防其言曰餉素積則師無饑兵素練則戰不怯將帥閒居當如在戰場險要必備當如塞漏穴又曰邸第右戚有常俸而非時泛賚撥降營造當損閹尹寺人有常廩而非時錫犒希恱求得當抑百司胥吏俸銀二衣倍扵執事當省又條上封樁十朝廷皆是之出知臨江軍冦余糴貴公取西山長沙規約視土風事宜增損行之憲車以治績聞其間有曰綏字閭閻討求荒政推行有法曲盡其心人以爲實錄郡有賑民倉積久防廢公節縮補增至餘七千石俄而帥漕總三司各糴於郡石五萬至十萬公以書爭曰嵗入苗斛才七春夏積潦請之倉臺求之巨室僅僅無轉徙糴𨿽國計民爲本可撥乎帥譙公欲黥吏公曰守可汰吏可黥民食不可奪諸司不能屈逓減過半民徳公牛車擔負爭先應令及以風聞去父老泣送逾十數捨奉崇道祠起知建昌軍又辭癸丑除知撫州再辭攺常徳府論者曰近之舍而逺是卽可以觀所守矣乙卯以太府丞召陛對言人才最急選用必以心術聞望爲先又論守藏之臣任宜久毋以計日望遷之官與長子孫之利遷右曹郎官丁已提舉浙西常平茶鹽義倉時鹺計久上銳欲革之程丞相曰必欲得其人非金某不可公至推尋仍習窠罅日夜忘饑渇去冗員刷例鹽本無逺近必面給之言扵朝曰鹽以虛籍相授諸場皆然其或久隠而不言則某有罪言之則罪者不止某與其急於追求不若寛以求足許之明年課入羨數倍亭民竈戶得所熙然不待迫而辦最聞褒遷將作監再畱陞直寶謨閣然公以勞苦致疾矣俄有防兼攝餫事苦辭攺知太平州以疾請老進直龍圖閣終於倉臺正寢晨興具疏旣手書家事纎悉與夫斂葬之具沐浴整衣冠焚香坐而逝時寶祐六年十月十七日也享年七十有一階止朝奉大夫公荘重修潔燕居如肅賔涖官嚴而明求民利病如嗜欲事無大小必爲久逺計居鄕門外事不入耳𨿽以才見用而趣學甚深日誦西山先生心經閒居守書案不置初魁銓闈有勸以復世科者曰等是靑衫皆可行志何以競進爲慕文正範公義田與其季英徳史君文郁約共爲之英徳卒其子大鏞市田百畝以先公喜曰汝父不死矣及來淛右以俸賜三萬緡益之又爲祭田春秋祀事皆有式字其弟文煇之孤如子嵗儉下廩直周其鄕貧者貸之其平生鄕善卒如是卜築近郊曰東山古木修篁往來成趣嘗曰他日埋我必於是景定四年十月十二日淸孫奉治命窆焉曽祖裕贈通議大夫祖安節紹興名灋從贈少保謚忠肅公節惠之命公所請也父侃朝請大夫通判揚州世居休寧孝芝裏公名文剛三娶魯氏程氏鐘氏一子將仕郎淸孫也銘曰

仕之初師眞儒誦至老西山書饑民活流民定入有言出有政齮齕易挽汲難白髮召終身閒使𨿽勞止蠅誤庾則褒騎鯨去歿所瘞生所遊東山下銘斯丘

宋象山書院山長月巖先生程公【紹開】墓表

方回

嘉熈戊戌昭武賴公棟以戴經魁省闈其文天下誦焉上饒程公及甫師事之得其傳年二十九庚子貢於鄕淳祐壬子再貢爲首寶祐丙辰伏闕上書萬言重臣不可一日無權臣不可一日有權臣指丁大全也未防入太學時大全在政府倚宦竪肆凶虐嗾禦史翁夢弼吳衍論竄六士陳宜中等大全以沈翥爲腹心方大猷爲耳目猥以章應雷爲援而舉之開慶已未大全相之二年私周震炎魁天下應雷甲科第三人士論切齒大全嘗令翥以幣致公毅然謝絕自六士逐卽家食不出大全斥六士返翥大猷放嶺海震炎應雷奪恩數公欲歸齋而丁外艱越三年升上舎長存心齋咸淳丁卯元日郊前序率諸生表請幸學蓋賈似道柄國以小惠蠱多士耳公曰幸學可也請幸以覬恩不可也辭不預拜表列尋又辭推恩前序以譖於祭酒雷宜中召公譙責問故公不屈拂袖竟歸傾二十齋之士餞關外明年戊辰中龍飛榜乙科授從仕郎當注職官僅取增差臨汝教兼掌書堂兩攝東西倅賑荒埋胔竭力助郡政再調寧海軍節推母訟子不孝尹欲寘重辟公令子百拜未半母心悔子之如初徳祐乙亥以承直郎禮兵部架閣扞鄕郡公之再自太學歸也以布衣長象山書堂至是再爲之逮已卯三爲之至元庚辰十二月六日以疾卒生嘉定壬申年六十九公諱紹開其先五代時自歙遷信貴溪至公凡十四世曽大父惟幾大父光祖父自彊迪功郎致仕娶翁氏子男三人楷鳯飛植植先公四年卒女二人婿鄭中陳近仁初丙子象山書堂災公畢力再造士嘉乃績丐與山長袁公甫並祠平生授徒於家自爲道一書堂楷兄弟增廣之楷今爲書堂山長鳯飛徳安府儒學教授孫男七人皆向學孫女三人以癸未二月丙午葬於故居之鼎山坐乾面巽公生夢得此地卜居三十餘年就爲佳城公歿之十四年癸已楷與紫陽方回遇於武林以回先人嘉定甲戍上舎亦嘗爲存心長且歙人請銘公墓回惻然感傷思近時人才衰少世事敗壊之故幹淳以後無重臣逺全道及再相之舊學皆權臣抱實學者受誣負重名者招忌死黨阿附者致大位無一善可書大節一二可書者乃皆出扵寒士下僚如此而欲國不僨不可得也公未仕時所立已卓旣仕坐視權臣覆餗迄如公丙辰之言𨿽大書特書足不朽度公方且哀痛扵九泉之下亦豈忍聞哉公學贊朱陸超然有得扵言語之外家塾之額曰道一志可知已第回少公十五嵗豈敢銘公敬爲墓表敍其行實系以詞曰丁以威脇防吾庋賈以利啖輪吾柅屈而從之早仕而已寧見道而艮背寧取義而賁趾人有生孰不死不可滅亷與恥【程鼎實贈言凡冬大雪來嵗必大熟松脂入地久而成茯苓爲琥珀是何也陽气閉藏而不發泄則地力厚而生物也茂木之滋液於華葉者未甚遂則灌注本根凝爲靈藥異寶理固宜也世之賢人君子可以大用而不獲盡其用其有餘不竭之澤流衍扵後往往如此月巖先生程公明戴氏禮貢於鄕選於上庠褎然爲多士先志行淸峻嚴恪不茍合不輕進而溫乎四海爲春之意行乎萬仞磔卓之間嗚呼使公而展所蘊名公卿也而被其澤者防千萬人然而嵚崎歷落年餘五十乃擢乙科官至京府元僚而止逾一紀始以康寧壽考終嗚呼乾坤龍亢龍戰之會鮮有不傷三百年雨露膏澤之物煜然春榮一旦槁如秋後之園林蓋天運使然柳子所謂咸宜韓子所謂薄功而厚饗豈皆非邪公歸田山中而家日以肥子孫繁碩且賢公沒之後悉爲當路所禮起家以仕此非公之所畱者乎予公門人也識公二子矣世孫鼎實教授海陵官滿而人士誦之不渝不墜其學不忝其世徳此非公之所畱者乎嗚呼天之生賢人君子也以爲民也公抱賢人君子之器百不及一二試今二子諸孫俱有位方日進而日升一命以上可賜扵民小大多寡分數不同爾公不獲大用扵昔若子若孫以之小試扵今焉此賢人君子之冑所以繼先志而天之所以生賢人君子之心也其毋曰位不足以行其毋曰時不可以行夫今昔殊時而今之民猶昔之民天豈遂亡之哉斯言也昔嘗聞於公而非迂也鼎實尙以斯言諗扵父兄大徳八年六月二十有二日臨川門人吳澂書於淮東儀眞寓捨】

宋故辟雍造士程公先生【時登】行狀

許瑤

先生諱時登字登庸饒之樂平人姓程氏程氏族望東南者皆出梁鎭西將軍忠壯公靈洗蓋與河南之宗共泒歙饒接境其族居宦學四方者尢眾而吾樂平梅巖一族夙以詩書孝謹聞宋淳熈間有職都巡諱綸者與其弟濯纓府君諱元度兄弟友睦有稱扵時濯纓扵先生爲曽祖考易軒府君諱夢予從慈湖先生受業學究淵微根極體要气和行方名列副貢先生其長子也母洪氏先生生有異稟彊學博聞年十三易軒府君命從師爲義理之學鄰邑徳興槃澗董先生銖得考亭夫子之傳其鄕鄰有程正則先生亦私淑考亭之學易軒以禮延致之俾先生終始從之遊捜幽抉微鉤深牖明博極經傳之奧探賾性命之原斟酌羣言條分縷析守約務實以一其歸如是蓋十餘年而先生之學底於成咸淳甲戍邊境大震防江諸郡被兵遂混江東九路之士而試扵饒師生偕隨計吏及榜掲先生褎然舉首程公素剛方狷介於從學者不少借以顏色先生每曲意婉從左右就養有隠無犯明年登上庠朝列舉扵鄕得封其父母初階遂扵吏部領給誥以遂榮親之志又明年而宋鼎移矣先生歸杜門卻掃四方之士云合景從擔簦負篋百里而至戶外之屨常滿於時江南新附諸郡縣學博士官多缺員故國士有譽望者省府常檄以攝教事其有意進趨者莫不奔走焉先生獨不肯屑就專務精思力踐上溯濓洛之原稽經博古啟迪來遊之士講貫切琢淬礪刮劘俾之從容涵泳以求通貫之功操存持養以收任重之效扵是大有所成就至延祐科興門人李晉首以先生之學拔萃鄕閭曁五年丁已李燦復踵貢擢上第自是終始諸科饒之士如彭圭朱坦鄒成操琬許道溥皆登門授業者若黃常許憲輩亦私淑而與有聞焉者也先生之道𨿽不行扵身而殘膏賸馥沾丐扵人亦眾矣先生教人類以孝敬篤實爲先不務葩華以釣名聲其扵周易則確守程朱傳義而不惑於虛之論書則備讀諸家而求其疏通知逺之實詩則要性情之發而驗其興觀羣怨之機禮則審於節文度數之宜而略其繁文縟節之末樂則考扵蔡氏之書而求夫聲气之元春秋則厭夫括例之拘而直探聖人筆削之防歷代史籍亦莫不究興衰治亂之由而品其人才之髙下考制度沿革之詳而覈其設施之當否著大學本末圖說自堯卽位甲辰迄周顯徳已未貫穿經史於綱條之內著中庸中和說集朱子論述答問之語審未發已發之機而探索性情體用之全太極圖通書西銘則錯綜爲之互解諸葛武侯八陣圖則剖析而爲之通釋他著述如周易啟防輯錄律呂新書贅述臣鑑圖孔子世系圖深衣翼感興詩講議古詩訂義閏法贅語文章源委等書不一又所著碑銘序記詩詞哀誄雜著名述翁槁者三十卷六經義若干篇藏扵家先生天性至孝二親沒後言及必流涕欷歔年近八旬猶著述翁說以視子孫惠朋友拳拳焉期以交戒其語率鑿鑿眞實非若世之自好者詡詡誇誕以自媚說也平居恂恂雅飭然資性勁特豪邁遇事剛果與學徒講議剖析如流纚纚終日無倦容處兄弟怡怡愉愉待子侄毅以方州閭鄕黨長少貴賤接之各適其宜故得人之歡心方壯嵗舊國貴卿大夫士皆知已莫不愛敬推重曁北來宦遊至饒者聞名亦皆欽慕景仰焉生宋淳祐已酉二月沒以大歷戊辰十二月葬裏之桑田古峯嶺娶寗氏繼劉氏俱早卒子二人長雋先卒次傑孫男四人慈元慈明慈選似孫曽孫男四人泰壯毅正葬之逾年子孫以門人李粲狀請銘於竹村先生馬公端臨其銘曰易開三畫史著千年涵而揉之我覃我研書事悉且該矣而門人操琬更以先生言行輯而爲傳尢詳詎意兵火之後故家凋落遺書往牒爲飛埃毅以手澤之浸微而典刑之無考將無以垂休光昭來裔而及門之士存者無幾涕泣語瑤曰曾大父言行子宜有述家藏銘志旣失不可得若不及今掇拾補綴恐遂耗忘荒落丈獻無徴則爲之後者責將焉辭瑤旣辭不敏則又念瑤登先生之門也最後時先生已病足出入以二童輿致三日始一承顏𨿽防誨誘諄諄語移日不休然服勤日淺豈能窺測先生之蘊奧猶望孔子之門墻未入其宮者焉能語其宗廟百官之美也哉獨幸扵先生之宗夙有姻連祖母於先生爲從侄女先君子程出也過庭之際嘗道外家遺事故知其家世淵源而扵先生宏範懿徳亦竊知其粗略用不敢以蕪陋辭嗚呼先生少年髙貢蜚聲監學當其時靑紫可俯拾也柰何運去物攺竟尼壯圖旣乃韜涵道徳闡明經籍作爲文章其書載屋俾後世士類云蒸俱得以聞聖賢下學上達之要學者修已治人之方成人有徳小子有造居者借是以涵和毓粹道積厥躬出者得是以舒翹揚英澤及乎人則先生之道亦不可謂不行扵時矣太上立徳其次立言先生於斯二者其無讓乎顧瑤也何足以知之尙賴同門之士相與討論訂定庶無遺缺俾得借手乞言於當世立言君子以光昭先生之道徳垂於不朽斯道幸甚斯文幸甚嵗丁已七月朔門人許瑤謹述

胡玉齋【方平】傳【子一桂】

汪師泰

胡玉齋方平婺源人曽伯祖昴政和間由辟雍第嘗與朱韋齋有同邑同年之好曽祖溢紹興初復繼世科因伯氏交扵韋齋獲聞河洛之論而朱子則世好也方平早受易於介軒董夢程繼師毅齋沈貴瑤沈實介軒上客而介軒乃盤澗從子得其家傳者盤澗受易扵朱子之門最久方平研精易防沈潛反覆二十餘年嘗因文公易本義及啟防注通釋一書又外易四卷考象求卦明數推占又有易余問記其言曰本義闡象數理義之原示開物成務之教朱子言易開卷之初先有一重象數而後易可讀啟防四篇其殆明象數以爲讀本義而設者與象非卦不立數非蓍不行象出扵圖書而形扵卦畫則上足以演太極之理而易非淪扵無體數衍扵蓍防而達扵變占則下足以濟生人之事而易非荒扵無用其間又多發造化尊陽抑陰之意易之要領孰大扵是明乎此則本義一書如指諸掌也長子一桂字庭芳生而頴悟好讀書尢精扵易景定甲子年十八領鄕薦試禮部不第退而講學得朱氏源委之正嘗入閩博訪諸名士以求文公緒論建安熊禾去非方讀書武夷山中與之上下議論歸則裒集諸家之說疏朱子之言爲易本義附錄纂疏本義啟防翼傳其言曰易爲卜筮作也辭以象著占以變推故象有未明則占有未瑩是故易道有四象爲要易學有四占爲難朱子啟防本義專主卜筮本義又專以象占示訓蓋皆引而不發待學者自悟爾去非曰更得詩書春秋周禮儀禮一如易纂以復六經之舊豈非文公所望扵吾輩者乎一桂又爲詩傳附錄纂疏十七史纂人倫事鑑歷代編年諸書並行於世一桂居之前有二小湖自號雙湖居士逺近師之號雙湖先生

程山長【若庸】傳

洪焱祖

程山長若庸字達原宋端明殿學士珌之從侄咸淳四年陳文龍榜進士從學雙峯饒先生魯又師事毅齋沈先生貴珤得聞朱子之學淳祐丁未爲湖州安定書院山長庚戍馮此山去疾剏臨汝書院於撫州聘若庸爲山長置田宅居之咸淳戊辰爲福建武夷書院山長若庸累主師席及門之士最盛在新安號勿齋學者稱勿齋先生如範奕金洙吳錫疇皆其髙弟在撫州號徽庵以寓不忘桑梓之意學者稱徽庵先生如吳澄程鉅夫皆其髙弟所著有性理字訓講義百篇及太極圖說近思錄注行於世【臨川吳氏書孟子曰欲貴者人之同心也人人有貴扵已者弗思耳此第一節

言人皆欲外物之貴而不知有在我之貴也人之所貴者非良貴也趙孟之所貴趙孟能賤之此第二節

言外物之貴不足貴也詩云旣醉以酒旣飽以徳言飽乎仁義也所以不願人之膏粱之味也令聞廣譽施扵身所以不願人之文繡也此第三節

言人能有在我之貴則自不願外物之貴也願卽上文所謂欲也愚嘗聞之曰欲與思皆心之用也外有所慕者謂之欲內有所省者謂之思是欲者用心向外而思者用心向內也大凡人之有所慕扵外者必其已之無是物也若已有是物則亦無所慕扵外矣孟子此章當分爲三節而觀之其第一節

言人皆欲外物之貴而不知有在我之貴也第二節

言外物之貴不足貴也第三節

言人能知在我之貴則自不願乎外物之貴也內外界限截乎甚嚴孟子言之所以如是其深切者正以當世防溺之深故耳嗚呼孟子之時防溺之深者吾不暇論也居今之世爲今之儒自其丱角讀書惟曰吾爲應舉之文以取科第之貴而已一旦得官則自謂所學旣效而平生之志願遂一身之能事畢矣其間見識之頗明趨向之頗正者能幾何人哉蓋愚嘗求一人焉以與之共學而不可得也是以私淑扵經而無所師獨學扵家而無所友今先生乃推夫子與進互鄕之心而曉之以義理愚也防讀三數不覺惻然有契扵心者焉思欲有言而不知所以爲言也聊誦所聞如此蓋將演其義而未暇修其辭也外有私錄二集乃平日自警之辭孝經定本一編又取他書之言孝者爲外傳十篇而編次未畢皇極經世續書一編蓋以先天六十四卦分配一元之數其後復推古今治亂相禪之由若書與春秋則嘗欲集諸家之善爲一家之解以補先儒之未及而方發其端未及竟也姑以秦誓一篇隠公一年二年艸稿爲獻以求有道之正蓋多未定之見固有巳覺其非而未暇詮正者幸先生察其所以而終教之】

前村程先生【直方】傳

董時又

先生諱直方字道大號前村新安婺源人也幼失怙能自勵讀書嘗十年不下樓務精道徳性命之學通諸經尢深於易左圖右史揮斥八極之外蓋無書不讀無物不格嘗一出至京口訪耆徳參究講貫歸辟書室扁曰觀易堂與初庵傅先生立爲莫逆交盡得邵氏不傳之祕自鰲轉江空以來閱世云壑不染指世味之鼎司徒畱無極欲盡取其書入燕不許明年而無極斬於都市科目未興前十載嘗以張才叔書義兩篇與徐某讀曰十年後當以此自娛至延祐甲寅而科目聿興凡省院臺憲行部至婺源者必訪問求見或延至學宮執禮受教廖氏集元四卷聲譜仍祝子涇之舊所葉不合康節先生去譜三板增入本數圖及世之世起數圖算攺謬誤爲三卷曰續集平生著述易則有程氏啟防翼傳四聖一心觀易堂隨筆書則有蔡傳辧疑詩則有學詩筆記春秋則有諸傳考正春秋旁通及前村吟捲虛谷方公亟稱其爲人其歿也友人程雲樓爲文弔之曰大易之學自伊川翁七分傳作而理始明自康節翁經世書出而數始備先生傍花隨柳之餘駕風鞭霆之暇於是翼啟防以探其理之賾續以索其數之隠是先生於理數之學重有功也先生生淳祐辛亥之正月歿扵泰定乙丑之前正月享年七十有五有四子焉時乂屬在戚末嘗登先生之門而悉傳其所著之書故述其平生以附邵氏書後

新安文獻志卷七十

欽定四庫全書

新安文獻志卷七十一

明程敏政撰行實【儒碩】

汪古逸先生【炎昶】行狀

趙汸

先生姓汪氏諱炎昶字懋逺自號古逸民學者稱爲古逸先生曽祖衝祖天衢父季安世居新安之婺源新安汪氏繇唐越國公華始顯大中間有道安者自歙州兵馬使充婺源鎭都虞生銀靑光祿大夫檢校太子賔客兼禦史大夫上柱國濆柱國初自婺源鎭將徙三吳鎭因家於上逰十里大畈今大畈汪氏皆其後也先生幼有奇志然短於記誦常以堅苦自勵至忘寢食遂於書無所不讀鉤深探賾洞極淵奧𨿽素號博學者蔑能加也其學淵源六經得程朱性理之要於言意之表取朱子論語孟子大學中庸四書采擇羣書發揮微防每有得則疏之不汲汲於成書長身修髯衣冠甚偉動靜語黙進退之間超然不隨流俗巧利鄙詐之士聞其風而意消見之者莫不怳然如有所失也宋太學生孫公嵩元京國亡歸隱海寜山中杜門賦詠鍛苦鏈枯淒斷淪絕以寄其沒世無涯之悲先生早從孫公遊亦善爲詩遂絕意當世婺源有江君凱伯幾者許公月卿之客也許公者宋名進士國亡歸隠婺源山中制齊衰服之以居奇江君歸以其女故江君亦不求仕而獨與先生防江氏所居號雪矼有澗泉林木之勝日與先生徜徉其間賦詩飲酒上下古今抵掌劇談以相娯樂世或比之古者山澤列仙之儔以爲非今之士也然先生𨿽老矣猶不廢講學時海寧有陳壽翁先生方居家著書甞請先生所注四書觀之先生與陳公初不相識卽盡送其書陳公所且告之曰平生無他技能惟不防疾忌醫是其所長千萬不必致疑於直言也時先生言近七十猶求益不厭如此陳公每誦其言以勵登門之士先生教人必使循序而進去華務實勿狥虛名於古文章得昔人用意深處每指其律度繩削以示人而戒毋輕作其自爲文奇而有法詩微婉遒勁亦時出於悲壯激烈云先生早喪父事母孝每先事周旋常恐少失母出一言奉之惟謹家常不足於食然自視無可爲者教授之餘未嘗有所計度或反關不出動十數年然時節必力致美物珍膳以奉其親𨿽老不怠太夫人年登九十若忘家之貧也至元戊寅夏四月先生寢疾呼其子淮琛使具疏食菜羮旣設整冠起坐稍進飯啜羮置筯謂淮琛曰事死如事生祭不必丰羮飯之謂也言訖反席正身斂手晏然而逝是月二十四日也得年七十八嵗娶江氏子男三淮琛照乘爲弟禹玉後棠金蚤卒女適詹某孫男三藥樹琪樹芳樹先生卒時皆幼所注四書集疏未脫槁詩文多散逸不存淮琛嘗刻詩五卷於家同郡方公萬里見先生所爲詩輒嘆曰不意吾州復有此人巴西鄧公善之與孫公有世契憲江東日行部休寧求孫公已捐館因得先生所作賦一篇及他文曰此栁子厚之筆也又有傳先生詩數十篇至江西者蜀郡虞公伯生見而嘆曰此豪傑之士也山林中乃有名作若是者乎其爲名流所稱如此新安自朱子後儒學之盛稱天下號東南鄒魯宋亡老儒猶數十人其學一以朱子爲宗其議論風防皆足以師表後來其文采詞華皆足以焜煌一世國初汸祖令星源長卿貳自許公而次如胡公濟鼎吳公遁翁者無不得而友之而滕公山臞方爲主簿故家承平時所藏諸公文翰最多汸嘗撫捲慨然以生晚不見前輩爲恨及從先生遊然後知先進之士所以不可及者其立身行已流風遺韻莫不皆有所自云先生之沒從孫叡與淮琛來謂汸宜狀先生行汸謝曰嘗聞錄賢者必詳其所終今窀穸之事猶未有期也幸而克襄其何敢辭後十九年叡始克買地於同裏黃荊山髙路之源奉先生柩窆焉而以書來告其事則淮琛之死已逾一年矣嗚呼以汸之不肖其能知先生所蘊而稱述之邪若先生卓然上友千古則有不待學者之言而有不亡者矣姑錄其梗槪如此後有君子尙克表章之

元故江浙等處儒學提舉程公【榮秀】墓志銘

陳祖仁

公諱榮秀字孟敷姓程氏世爲徽州休寧人程之先有梁將軍忠壯公靈洗以忠勲賜廟食遂爲一郡著姓子孫散處南北若河南二夫子亦其裔焉忠壯十四世孫澐唐季爲歙州都知兵馬使子南節自歙黃墩徙休寧陪郭五世孫全宋季爲開州團練使駐池州時伊川先生子端彥避亂州中因相通譜全生先先生永奇又徙邑之小東門永奇生瑜仕爲將仕郎瑜生仔仔生伯祥伯祥生圉公所後父也端彥仕爲防州司戶參軍生江州徳化丞暘暘生徽州直學謙之與永奇同師考亭謙之生將作監丞源源生宣州倅振孫振孫生志學公所生父也公旣貴贈所後父爲奉訓大夫中書左司員外郎飛騎尉追封休寧縣男所後母鄭氏爲榮陽縣君公生而願慤不凡有至性事所後父如生已自永奇從學朱文公子孫以詩書世其業蓋仔從竹洲吳公伯祥從秋崖方公圉從虛谷方公皆知名一時而公亦以童子遊虛谷之門宋之迄籙也虛谷以睦州內附將致公仕版公心薄之力辭去從婺源山屋許公受周易許公奇之學成而歸以講授爲事每自謂伊洛之後從遊考亭非程朱之書蓋不之好也延祐中學士鄧公文原持憲江東亷其名以教官舉授建康路明道書院山長公爲教率先行義後課試尢不規規於錢谷有餘卽以整濓洛之書正譌補缺梓本多完學者翕然服其教以累考合格升平江路儒學錄再調嘉興路儒學教授所教一如建康而於風勵學者尢力蓋於二邦請部使者復新範文正公陸宣公之祠訂正其遺書裒集其祀典爲景行錄以傳旣而以內艱歸治喪不用浮屠法又以朱氏禮出文公旣沒之後中多未定之論復取文公言行之有涉於禮者爲翼禮以傳服闋除饒之徳興簿未赴江浙行省以遺逸薦於朝授江浙儒學副提舉蒞教之日芝產於庭當是時吳興趙公裕實貫公方以詞翰妙天下往來浙中公獨不一詣之且語學者曰儒者經史中自有樂地不願汝曹之崇此葩藻也久之提舉闕員以薦進補而公自以年邁乞身舉婺源胡一桂四明程端禮以自代遂得致仕云公之爲學一以治心爲主所至必掲四箴及敬齋箴於壁以自警居家接物動師古人服食寢處悉有常度論當世事利病鑿然可以有爲而位不逮徳識者惜之諸經子史悉有記錄朱黃所勘動數百卷多發儒先所未發詩章文字絕不經意然興到有作亦渾厚可傳専工者反不能及屬纊之際神气不亂正襟危坐命筆書謹禮守法四字付子弟而逝春秋七十一嵗至順四年十月八日也娶劉氏克相君子封彭城縣君子男一人曰文貴今饒州路徳興縣銅冶場提領以卒之年奉公邑東程家源久未有銘之者文貴乃以狀托邑士趙君汸來屬予嗚呼若公可謂通經學古之士而無忝其所生者矣銘之爲宜銘曰

嵩山巖巖四方所瞻於赫兩賢靈秀攸兼閩海洋洋眾流所匯匪鴻一儒孰顯其晦有美程公學優行醇發迹於嵩私淑於閩分誨三庠總教諸路有來諸生一尊榘度明體適用宜大厥施孰其尼之乃止於斯膴膴髙原獻兆孔吉水擁山環永固室彼其之子式此墓門惟朱之徒惟程之孫

王太古【埜翁】墓志銘

方回

新安郡婺源王氏其先太原王也吾友埜翁字太古唐巢冦之亂逺祖自歙黃墩徙縣之武溪修撰愈提刑汝舟大監炎皆此派大監與朱文公冰炭然書解盛行徙上寒徙桐川五世祖字顯道富而好施識架閣汲古周公正妻以女汲古果登第髙祖某曽祖某祖某字季武號松川先生好義輕財年九十無疾卒父某娶周氏汲古曽孫女年五十卒再娶董氏太古幼好孫吳說不屑於學弱冠大悟閱經史子集攷制度歷數工詞章詩學韓昌黎晚嗜易許公月卿吳公覺異之先儒論易陽實陰虛太古注獨謂天气運地形停陽虛陰實似以迹言自爲一家之說與當世無甚合者而堅執其說終身不變許公月卿嘗爲之序如浙東從按察胡公紹開遊介之江東見禦史中丞吳公曼卿或謂中丞已進其易然終亦不果行年十七喪母號絕年二十八遊郡之黃山館於蔣氏跨其所愛白騾斃銘而瘞之主賔忘言足迹徧東南江浙省處以鎭江學正謂此職數十年亦不至執政棄弗顧而歸大徳二年戊戌徙上章半舎許扁曰行易廣從學者甚夥嘗登上章嶺欲亭之曰東望舊居西顧新廬酌酒賦詩挾易自娛足矣明年脾疾赴栁城齊侯英之招授其子易數月又明年庚子秋疾大作八月生孫以祖孫同庚子名曰後庚謂侍疾者曰後庚旣來先庚可去卒年六十一閠八月十四日也逾月後庚亦卒娶同郡兪氏孺人先四年卒年六十子祖念出自胡氏弟可翁女弟恭嫁郡士兪騰龍孫女防賔庚池卜辛丑十月某日於上寒與孺人同穴祖念攜行狀至武林回刪其繁銘之祖念年甫三十一文雅雍容太古家訓於斯見之銘曰嗚呼太古身今心古止爾終古【王幼鳯續志云王太古號太古】【遺民隱居教授書無不讀必推本始尢潛心易學以其所自得之說述而集之見易篇極卦畫像數之所以然】【而皆本於河圖洛書自然之法象其言曰嘗觀於易意契杳茫見九宮宗五四象數藏參互錯綜離合縱橫濕】【燥艸木逆相制形以觸萬彚蔑往不通則知伏羲畫卦河圖自放漧先下重奇太陽金生艮坤出水數六太陽】【爲詳故天多於南川澤注旁昆侖亥地地厚朔方離震少陰木之子巽坎厥父火少陽故大明未徹陰解雷行】【陽破涼風月孕西光是曰先天爲易鉅綱又見洛書出十數五五位得合生成族聚金火變至涼秋炎夏周易】【儗之男女當柄父母以老遁於野坎降離生中气遂執子午左兄司木春生陽初右姊秉金秋殺陰未是取巽】【以陰萌恆隨雷兌以重剛不違父艮累則坤徳嫓中土對峙寅申食水寢火消息五行四序順布是曰後天洛】【書爲祖何漢孔臆說豕亥魚魯二劉附和交肆慢悔綿歷千五百嵗有如日月弗覩我𨿽顓防獨不諭於洛龜】【河馬於是詘眾說復本文作見易防聖言證今質古沿委遡原一逆一順體用彪分方圖斜竪同易戶門不顧】【鬼責人非爲易雪寃雜誌墻屋語妙詞繁爰總厥防以詔後昆亦足自娛樂何必後世子云其自序如此旣卽】【圖書而詳論人所以取則而畫卦作範之故復攷證洛書已兆於神禹已前且援列禦防子華子幹鑿度與黃】【庭經之辭以證劉長民九爲圖之說而復明辧孔安國劉向父子班固僞關氏易相承立說之非又有周易分】【注主於明象以考變占其言曰傳曰易者象也象者像也聖人立象以盡意說易而不以象捕風逐影者也先】【儒取象拘於說卦殊不知說卦出河內女子所獻與僞秦誓並傳得失相半先師文公曰易本爲筮作其言皆依象數以斷占吉防愚今放諸經爲儀象卦爻取用例象數大略可知其取象有取用一畫之儀者有取用二畫之象者有取三畫之卦及互體積體覆體者有取六爻之位者傳曰變動不居周流六虛上下無常剛柔相易不可爲典要惟變所適此互體積體覆體所由寓也觸類而長於易煥然又曰彖辭爻辭各有象占有象無占占顯於象有占無象象顯於占通變而觀可也其書旣成頗自重時詔命有山林著述者有司具書聞故本府以先生所注易進朝廷付翰林院國史院校勘其時尙程朱易說皆駭所聞見吳艸廬先生方爲冑監師見而說之故所注易纂言多采其說休寧朱端叔先生曰王先生之學可謂前無古人者矣兵革後𨿽子孫亦不能知其說】

定宇陳先生【櫟】墓志銘

掲傒斯

聖人之學至於新安子朱子廣大悉備朱子旣沒天下學士羣起著書一得一失各立門戶爭奇取異附防繳繞使朱子之說翳然以昏然朱子沒五十有三年而陳先生櫟生於新安生三嵗祖母吳夫人口授孝經論語聞輒成誦五嵗入小學卽涉獵經史七嵗通進士業十五爲人師二十三而宋亾科舉廢慨然發憤聖人之學涵濡玩索廢寢忘食貫穿古今网羅百氏以有功於聖人莫盛於朱子懼諸家之說亂朱子本眞乃著四書發明書傳纂防禮記集義等書餘數十萬言其畔朱子者刋而去之其微辭隱義引而伸之其所未備補而益之於是朱子之學煥然以明方是時惟江西吳先生澄以經學自任善著書獨稱陳先生有功朱子凡江東人來受學者盡送而歸之陳先生然吳先生多居通都大邑又數登用於朝天下學者四靣而歸之故其學逺而彰尊而明陳先生居萬山間與木石爲伍不出門戶動數十年故其學必待其書之行天下乃能知之及其行也亦莫之禦先生可謂豪傑之士矣先生字壽翁其所居堂曰定宇之堂其自稱曰東阜老人唐之季其先有諱禧者自桐廬辟地新安居休寧之西三十里藤溪之上世多通人顯士今姓其裏曰陳村云曽大父諱伯仝大父諱慶大父諱源長以春秋教授先生孝友剛正動中禮度不以勢合不以利交四方來學諄諄善誘延祐賔興有司逼廹就試旣與貢當赴春官稱疾固辭其學大抵以朱子爲歸其所嚴事曰黃常甫先生所與防曰方公回曹公涇以元統三年甲戌二月十有四日年八十三卒後五日配朱氏七十九亦卒皆無疾其卒也卽初昏之月又以是月癸未合所居之後先塋朱氏有賢行家政無鉅細皆身理之不以勤先生先生得専力於學亦其配之助也子男二照勲孫男三埜圻基勲圻先卒女一嫁程怡曽孫男一鎜明年其孤以其父之執汪君炎昶所爲狀介其門人朱粲請銘銘曰

先生之學旣博而約先生之行旣専而靜不爲利疚不爲名髙杜門空山與道逰遨其書孔富其後孔茂八袠非壽與天地久

胡雲峯【炳文】傳

汪幼鳯

胡雲峯炳文字仲虎婺源人父斗元傳易學於前進士朱洪範日玩一爻七日通玩一卦周而復始授徒五十年嘗謂幹専言善性也坤兼言善不善性情也幹之善世吾無及已坤之積善吾庶幾勉之自號勉齋卒門人兪洪等私諡曰孝善先生炳文幼嗜學年十二夜讀不輟父母恐其成疾欲止之乃以衣蔽窻隙終夜黙誦旣長篤志朱子之學上遡伊洛凡諸子百氏陰陽醫卜星曆術數靡不推究四方學者雲集嘗爲信州道一書院山長其族子澱爲建明經書院以館四方來學之士炳文歸署山長爲課試以訓諸生成材者多再調蘭溪州學正不赴卒炳文集諸說參正作易本義通釋而於朱子所注四書用力尢深余幹饒魯之學本出於朱子而其爲說多與朱子抵牾炳文深正其非作四書通凡辭異而理同者合而一之辭同而意殊者析而辧之往往發其未盡之蘊於性理三書朱子啟防易五贊皆有通釋行世春秋嘗爲集解禮書皆有纂述自以更易未定門人亦有得其槁者又有大學指掌圖四書辧疑五經防意純正防求爾雅韻語雲峯筆記講議二百篇文集二十卷東南學者因其所自號稱雲峯先生

畏齋程先生【端禮】墓志銘黃

溍

先生諱端禮字敬叔姓程氏其先逺有世序而譜牒莫詳所可見者漢有海西令曾唐有太子左衛率府冑曹參軍其自番易徙家於鄞則自冑曹之大父珍始故今爲慶元之鄞縣人【按忠壯十二世孫纂纂四世孫煜煜生承恭承恭生公曽公曽生珍珍六世孫良弼生振父振父生在孫在孫生立立之子卽畏齋兄弟也作志者見公曾之名誤以漢海西令曽歸之上下懸絕舛之甚矣】歷五代至宋仕者恆弗絕曽祖振父承務郎平江府百萬倉司門祖在孫通直郎知平江府常熟縣事父立鄕貢進士入皇朝贈從仕郎郊祀署丞母王氏曹氏並封宜人先生則徐氏出也初用舉者爲廣徳之建平池之建徳兩縣儒學教諭歷信之稼軒建康之江東兩書院山長用累考及格上名中書授鉛山州儒學學正秩滿遂以將仕佐郎臺州路儒學教授致仕其在建平興舉廢墜諸生之貧者必周給之縣尹王君起宗率僚吏聽其論說且築室赤巖上命其子楚鼇受學焉楚鼇後出入臺閣卒爲時之名人繼王君爲其縣者復倡好事之家爲買書萬卷覆以傑閣永康胡先生長孺記之其在建徳增學捨以居其徒盡復民所占田其始至也有田三百畝比受代而去有田一千畝稼軒前賢遺迹多爲人所據悉按其籍奪而歸之江東新畀院額臺府令有司選辟以闡教事學者翕然知所宗仰文宗在潛邸遣近侍子弟來學賜以金幣牢醴禮遇甚至於鉛山則新其廟學豪家築屋侵入宮墻久莫能正先生白於部使者命毀其屋乃懼而請以腴田二十畝易之鵞湖書院之旁有道觀先生偶至其處有驢跑堂前隙地驅去復來先生黙卜之曰地下果有物驢當復至已而驢果來跑益力乃訪觀主求發之得石碣十餘刻羣賢像乃爲作羣賢堂先是平章政事趙魯公及王禦史理嘗舉先生可教國子趙禦史承禧舉先生可提舉儒學俱不報先生歸後郡守王侯允恭踵門禮請先生爲學者師帥閫及旁郡講行鄕飲酒禮皆俟先生討論而後定郡故有宋丞相史越王所置義廩以助仕族儒流昬喪之不給自先生爲之督視貧者始實受其惠先生素所厚一二逹官魁士相繼凋謝先生若有所不樂一日拏舟逰東湖諸生載酒追及之飲於中流酒半酣指所卜地曰若豈知我之歸於斯不久也邪學問之道具在聖經賢傳讀之有法吾嘗述之矣眞知實踐則存乎其人懋之哉諸生爲之黙然各奉觴爲壽而歸自是多以病不出久之病加劇客有將上京師者過而言別相與論宋季事娓娓不倦旣正冠送客顏色忽變痰气作醫者以丹劑進先生卻之曰不敢服也目巳瞑頭微偏門人樂良進曰先生頭容稍偏矣復張目端坐而逝至正五年夏六月甲子也享年七十有五以六年正月縣東陽堂鄕之陶嶴娶潘氏潘爲建平望族先生主教事時慕其賢而以女歸之卒因於建平至是奉遷而合祔焉子男一人衍女四人孫男一人循理女三人蓋宋季之士率務以記誦辭章爲資身取寵之具而言道學者亦莫盛於此時四明之學祖陸氏而宗楊袁其言朱子之學者自黃氏震史氏防鄕始繼朱子之學者自晏氏淵大陽先生枋小陽先生岊以至於史氏而先生承之黃氏主於躬行而史氏務明體以逹用先生素有志於當世惜其仕不大顯故平生蘊蓄未克究於設施而私淑諸人者不爲無功於名敎也故禮部郎中韓公居仁嘗學於小陽先生其仕於先生之鄕與先生論議無不脗合行省數聘先生較文鄕闈先生以爲國朝設科初意専取朱子貢舉私議今多違之若往宜不合力辭不赴其源流本末可槪見也先生色莊而气夷善誘學者使之日攺月化而仲氏太史公端學動有師法學者以其剛明尢嚴憚之人以比河南程氏兩夫子云先生所著有讀書日程若干捲國子監旣頒於郡縣學使以爲學法中書復以聞而申敕之使遵行焉詩文有畏齋集若干捲藏於家先生後二年門人徐仁文等若干相與議持宣文閣授經郎危素之狀來謁銘溍幸嘗辱交於先生徴於狀無不合乃並以平昔所知者論次而銘之銘曰大道孔夷聖賢同趍政龎俗裂師異指殊眞儒有作乃發其蔀先生之傳厥有端緒靡亟靡徐蹈夫大中居之以寛休休有容視其所履制於學法四方訓之著於令甲志局於位厥施未丰惟其教思垂於無窮門人謁辭論撰遺徳畀於方來永有矜式

積齋程君【端學】墓志銘

歐陽

程君時叔旣卒之二十年子徐來請其墓銘君端學其諱時叔其字號積齋程氏系出廣平唐以來家鄱陽君先世有府君諱珍自鄱陽遷四明之鄞其孫仕爲唐文林郎衛率府冑曹參軍杜工部有詩送程率府歸四明是也至宋代有聞人曽祖振父承務郎平江府百萬倉司門妣佘氏祖在孫通直郎知平江府常熟縣事妣卓氏父立年十八爲鄕貢五經都魁內附後當道累薦入仕不就今以子貴贈從仕郎郊祀署丞妣王氏曹氏並封宜人至治癸亥予以鳩玆宰淛省聘爲秋闈試官第二場四靈賦本房得一卷愛其詞气髙迥擬寘選中覆考官謂非賦體欲黜之予爭之力且曰其人賦場如此經義必髙手畫三不成字號督掌捲官對號參索取其本經觀之至則偉然老成筆也主司是予言乃與選予黙識是捲及拆號同列秦郵龔璛子敬素知君姓名謂予曰此四明處士程敬叔先生之弟時叔也微君言幾失此佳士明年君防試中髙等榜名傳至江南予自喜鄕者之識鑑不冬烘矣此予始得吾時叔於程文者也防定乙丑予以武攸宰被召爲國子博士時叔已擢爲國子助教上日與同僚史駉孫車甫以門生禮見駉亦予所得士也予辭之不獲禮畢然後同升教席旁觀者韙之予自是托交時叔見其心與貎俱古文與行俱卓防國學攺積分例爲升齋等第助予議甚多諸生講授稍暇卽以所作春秋本義就予討論蓋君之精神心術盡萃是書朝夕刪攺不已寢食爲廢嘗語之曰昔者杜元凱有左傳癖君有春秋癖邪未幾車甫以劬書致疾卒君亦頗頗臒瘁多病予每以是諷之其勤勩自若此予繼得吾時叔於學行者也後至元丙子予以國子祭酒謁告南歸假道於筠君爲筠州幕長卒巳二年矣筠州之長貮僚佐及邦之士友來見予者予必詢時叔咸謂君爲政亷靜而明逹初至吏以爲儒者恐不習吏事君熟於章程暢於事宜已而老吏健胥拱手以服太守僧嘉訥甚賢凡事取決於君及沒素服哭之慟仰天呼曰正人云亡吾何恃乎卽日移文告老而去夫能使長官眎其存亡爲去畱君之能官亦可知矣此予末得吾時叔於吏治者也宋幹淳間朱陸之學並出四明學者多宗陸氏惟黃氏震史氏防卿獨宗朱氏君與伯氏端禮敬叔師史先生盡得朱子明體逹用之指於是二難自爲師友平居一舉動必合禮法時人以其方嚴剛正以二程目之敬叔發明朱子之法有讀書工程若干捲國子監取其書頒示四方郡縣教官以式學者後中書以聞復申飭之君先與裏中同志孫君友仁慨念春秋在諸經中獨未有歸一之說徧索前代說春秋者凡百三十家折異同續作春秋記由是沈潛防繹二十餘年乃作春秋本義三十卷三傳辧疑二十卷或問十卷以經筵官申請有司取其書鋟梓傳世君早嵗不屑爲舉子業朋友力勸之就試及再戰再捷素習者不能過之防試經義策冠場試官爲驚嘆白於宰相曰此卷非三十年學問不能成使舉子得挾書入場屋寸晷之下未必能作請置通榜第一後格於舊制以冠南士置第二名初調僊居縣丞未行尋攺授國子助敎時隱士張臨愼與爲司業君與助教王瓉在中與張論文不合當道入張言君與瓉未及考卽注代平章烏公素聞二公有學傳諭天官特視考論升轉君與瓉偕予從仕郎翰林國史院編修官君在翰林論撰每爲學士雍郡虞公伯生所推服中書選考隨處鄕試號稱得人國子生賀據徳李哲嘗親受經於君後皆爲南宮第一人君長筠幕未久朝廷擬爲太常博士命將下終於位今以子貴贈奉訓大夫禮部郎中飛騎尉追封鄞縣男娶余氏宋參政珍之曽孫先卒贈宜人進封鄞縣君繼周氏宋進士應龍之孫女封防人進封縣君子男四人復以廕數調爲江淛行省理問所知事次徐由翰林從事發身太史院校書郎遷奉禮郎選爲中書東曹掾從太師丞相軍徐擢禮部主事攺刑部戶部主事升中書檢校官拜監察禦史升本臺都事以才諝稱於時次賚國子生能文章冑館有聲蚤世次衛林州書院山長女一適同裏樂旭孫男四人孚國學生式鄞縣敎諭謙誠曽孫二人祖伊俱幼君生以前至元十五年戊寅五月丁未卒以元統二年甲戌十一月癸夘年五十有七以次年閏十二月乙酉於邑之陽堂鄕太白裏之原余氏自靑山遷合焉君壽不滿徳位不酬能餘慶所被在其後人爲宜然予兩知貢舉兩考防試又嘗屢考國學公試及大都各行省鄕試得士亡慮數百人其間爲名公卿立事功者不少然求通經學古之士如吾時叔者甚難其人焉得之難故察之審言之詳也歟銘曰

生於鄞沒於筠儒之醇吏之循抱魯麟至終身嗚呼我元之獻民百世之端人素王氏之忠臣

故海鹽州敎授程君【逢午】墓志銘

鄧文原

大徳七年新安程君信叔卒後六年而其子願學畱京師以狀來請曰先人力學勵行生不獲展用於時歿而無紀述以貽不朽非所以承先志且重不孝罪惟先生哀而賜之銘按程氏世居廣平東晉時有諱元譚者爲鎭東軍謀湘州刺史出守新安因家焉至十三世孫靈洗仕梁有功沒諡忠壯公廟食其土又十三世孫澐仕唐爲檢校禦史中丞居休寧之汊口於君爲十二世祖君之父諱自得隱徳不耀母兪氏生子五人君於次居中幼頴悟喜讀書長習舉子業探索理奧薙芟浮靡魁儒碩彥多折輩行與交宋寶祐咸淳中兩舉進士不第識者爲誚有司而君泊然不以得失爲慍喜務學益精深至元丙子文軌混一杜門以詩書敎子不復有祿仕意元貞丙申郡侯以君薦之行省遂版授紫陽書院山長紫陽朱先生之鄕君生猶及接識諸老習聞緒論朝訂暮考得其指歸旣至則爲諸生防繹中庸輯爲講義三卷凡十八閱月而成書郡以其文可傳命書院鋟梓其說本之朱先生而言外不傳之妙則心得之也秩滿授海鹽州儒學敎授未赴以疾卒享年六十有七君諱逢午信叔其字娶兪氏再娶吳氏男二人長卽願學次幼學也女三人始予客錢塘李君公略以照磨居省幕信叔館公略所予時時過公略則見信叔手書不輟與之論議古今上下纚纚可聽予嘗曰今之任師道者得如信叔其庶幾乎公略亦每爲予稱其賢今君與公略相繼死而予志其墓悲夫願學痛其父連蹇以卒常思奮迅以亢宗信叔爲不亡矣墓在休寧縣和睦鄕上山林祖墓之傍以大徳戊申正月七日銘曰

嗚呼信叔士孳孳以徇名子不競也或矯矯以立異子常厥性也窮丹鉛以皓首傷哉命也銘貞石以詔方來尙子孫之慶也

倪仲先生【士毅】攺志

趙汸

新安有賢行君子曰倪仲先生以其學敎授於黟二十有三年旣沒而家貧不能逾四年乃克返於休寧故里赤丘之原地下濕欲更諸爽塏力未能也黟人思先生之徳久而不忘門人汪志道其弟存心相與謀曰先生設敎吾邑遂畱家焉蓋所謂沒而可祭於社者吾裏西北黃坑有善地請攺先生於此以系邑人之思可乎其孤聞之謙不敢當又二年爲至正十四年冬十有二月邑令永嘉周侯希濓赴官饒州道過汪氏之居聞其言而嘆美之曰吾於此得以知先生之賢且以弟子之地而其師義無不可者卽日命志道存心以己意爲書授先生家又命諸孤急諏日營而後去於是遂以今年己未正月癸酉攺先生於黟南坑佘思塢之原從黟人之志也先生守身制行不爲名髙而事親至孝接物以誠非其人不交非其有不取非仁義道徳之說嘗論定於郡先師朱子者不以敎人凡污茍賤之事不接於身利害得失揣摩計較之辭不掛於口𨿽大寒暑未嘗一日輟其業以嬉終其身人不見疾言遽色是故黟人信其言而尊其行旣沒而復思之倪氏世家休寧至先生而益貧無以爲生居常授徒以養黟人汪君泰初聞其賢而敬禮之築室下阜裏中請先生奉二親來居躬率子弟爲邑人問學焉志道存心皆其子也先生諱士毅仲其字曽祖機祖文虎考良弼皆以文學敎授其師曰陳壽翁先生亦休寧人所注書曰四書輯釋閩坊購其初槁刻之嘗別爲纂釋之例甚精書未脫槁又將以次及他經皆未就而卒其卒以戊子嵗四月九日年四十有六娶吳氏子男四人尙防尙徳尙誼尙禮尙防後汪氏尙誼爲從父士安子女嫁徐顯孫男銓女幼始先生居父喪未終而感疾不起又三年而太夫人與吳氏相繼卒故黟人尢哀之之日凡爲先生之賔友與門生弟子皆切感黟人之知義周侯之樂善而先生身敎之道益彰也旣乃謀買石刻文墓次以汸自幼爲先生所知又號爲能知先生者則授筆焉汸閱戰國秦漢以來大道旣隱而忠信孝友惇厚士未嘗無也聖學復明於近代士始以知道爲宗久之又失其傳而學者益以空言自蔽由是髙節卓行鮮復見稱於時則民僞滋而世變極矣若吾仲者何可得哉姑因志攺略著其爲人如此使君子有所考焉

程敎授【復心】傳

汪幼鳯

程敎授復心字子見婺源人號林隱性敏悟惇厚自幼嗜書師朱文公從孫洪範而友雲峯胡炳文中年益篤學力行嘗取文公四書集注防黃氏輔氏眾說而折之分章爲圖間附己意積三十餘年始成名曰四書章圖及取語錄諸書辧證同異增損詳略著纂釋二十卷髮明濓洛諸儒未盡之防有功後學元至大戊申浙江儒學提舉司言於行省皇慶癸醜行省進於朝翰林史院考訂其書率皆稱贊學士趙孟頫請置諸館閣闡明大典而平章李道復難之乃議於江南諸路敎授中擢用復心年將六十以親老固辭特授徽州路儒學敎授致仕給半俸終其身名士大夫如方回程鉅夫王約元明善鄧文原虞集楊載範徳機諸公俱有制作盛稱之至元六年庚辰十二月十八日卒壽八十四學者稱林隱先生【江浙行省繳申程復心四書章圖咨文皇帝聖防諭江浙等處行中書省據江浙等處儒學提舉司申據杭州路儒學申據耆宿儒人趙與虎等狀呈切見徽州路婺源州儒人程復心生同朱子之鄕早佩先儒之訓嘗取大學中庸章句及論語孟子集注分章析義各布爲圖又於纂疏語錄諸書辧證同異增損詳略著纂釋二十餘卷髮明修齊治平要防彪分臚列粲然可觀誠有補於後學似此著書之功良可嘉尙呈乞照詳得此卑學今將本人所著文字繳連前去申乞照詳施行得此又準松江府知事邵從仕牒呈切見徽州路老儒程復心年將六袠學貫四書樂道安貧久擅老成之譽修身謹行端爲茂異之才本儒生居朱文公故里曽將文公四書分章爲圖開析言意本末終始精粗畢備粲然可觀又取纂疏語錄等書防訂異同增損詳略編注纂釋二十餘卷凡用工二三十年始成全書其間如大學言心而不言性中庸言性而不言心論語専言仁孟子専言義等語皆發明濓洛諸儒未盡之蘊誠有功於後學前建徳路總管方虛谷及前浙東海右道亷訪副使臧魯山先生俱有序跋深加贊賞本儒苦心著書才徳俱美不求仕進若不舉明豈不有負朝廷崇儒重道之意如防準保備申上司依例優加擢用庶免遺材準此考校得程復心所著四書發明蘊奧開悟學者用意精覈誠有可嘉今將程復心所著文字繳連前去申乞照驗事得此本省今將程復心所著文字隨咨前去咨請照詳施行】

王伯武先生傳

汪幼鳯

王伯武名偁號絕儕早嵗穎悟師事胡云炳文考明譜系作惇敍圖其族兄懋伯以八世祖墓地久爲富家產莫能復伯父以己田易而歸之博極羣書凡天文曆法象數江河海島山經地誌源委次第今古州郡地域疆理之異同禮樂名物度數之詳略三代漢唐歷代制度儀文旦夕討論圖像具列義疏備陳折以先儒之論而發其所未詳補其所未備積之旣久卷帙繁夥約之則以關於天者曰天象考麗於地者坤象考於朱子儀禮經傳通釋分類精究考論端緒而次集之傍至於陰陽醫藥百家眾技莫不悉載凡廿余冊總題之曰格物編壬辰皆毀於兵休寧朱升素號該博凡制度疑難不通者必戒其徒記之曰將以問伯武其推尊於當時者如此弟與字仲全自號容安散人刻厲淸苦身踐力到卒有所就鄕裏稱爲二難

新安文獻志卷七十一

欽定四庫全書

新安文獻志卷七十二

明程敏政撰行實【儒碩】

東山趙先生【汸】行狀

詹烜

先生諱汸字子常姓趙氏其先隴西人唐中和間有諱思者避地新安海寧之龍源裏八世孫曰安慶時方冦亂率義民勦平之事聞授西隅總管安慶生光祖爲宋京庠學官嵗大防出廩賙貧提刑汪文振嘗銘其墓二子次曰大振淮東漕司總管大振二子長夢營將仕郎夢營二子長彌孝浦江稅官彌孝子象元號可齋才識超異元平江南徽旣下鄰邑有持兵未服者將加屠戮可齋盡發私藏詣軍門請而屠戮不行由是貮令休寧遷婺源丞攺授信州司獄以疾辭旣而朝京授杭州仁和令未至卒於揚州二子幼曰克明號松莊孝友惇厚鄕稱善人實先生之考也娶同邑汪氏生五男二女先生最幼初夫人夢飛鳥自齊雲巖來集於懷覺有娠明年延祐六年己未三月癸亥先生生焉資稟卓絕自孩抱聞讀書輒能成誦及就外傅讀朱子四書疑難不一師告以初學毋過求意輒不釋夜歸取文公大全集語錄等書繙閱五皷始休由是有悟遂厲志聖賢之學不事舉子業少長徧詣郡之師儒遂有負笈四方之思鬻恆產以爲裹糧執防之具親友或議其非弗顧聞九江黃楚望先生杜門著述嵗丁丑往拜之先生窮經以積思自悟爲主故其教人引而不發使其自思一再登門乃得授六經疑義千餘條以歸辛巳秋復往畱二嵗得口授六十四卦義與學春秋之要過嚴陵請益於夏先生大之問易象春秋書法如何先生以所聞於黃先生者對夏先生嘆以徒費心力爲戒因出示其家傳先天易書曰此羲易一大象也繼如杭謁黃文獻公於官署公以師道自居不少借辭色及誦所進書大異之待以殊禮甲申失怙卒喪謁翰林虞公於臨川授館於家一嵗其所上書曰聖賢之道大矣學者可不知其要乎嘗聞之吾之至尊至貴舉天下之物不足以加之者此心是也吾之至親至切舉天下之學不足以先之者求放心之謂也然非眞有所見無以爲日用常行之地非眞有所得無以爲造詣歸宿之極所謂爲學之要者庶幾在此此汸之所以日夜憂懼以求聞乎先覺之訓而未之有得者也然汸之幼也聞江西有吳先生焉行修道立爲世表儀而成已誨人深悲空言之無益及觀閣下所爲行狀而知先生爲學之方矣伏惟閣下察其有志以其所得於先生者而賜敎焉俾於入徳之門不致迷其所趨而天之所以與我至尊至貴可以反身而有得則閣下之賜大矣時江西憲試請題虞公擬策問江右先賢及朱陸二氏立敎所以異同具對卒言劉侍讀有功聖經至論朱陸二子入徳之門尢爲精切詳備末乃舉朱子曰子靜所說専是尊徳性而熹平日所論卻是道問學上多了今當反身用力去短集長庶不墮於一偏也又舉陸子曰追惟曩昔粗心浮气徒致參辰豈足酬議以二說爲證使其合並於暮嵗微言精義必有契焉子靜則已往矣虞公評其後曰予常生朱子之鄕而得陸氏之說於二家之所以成已敎人反覆究竟明白蓋素用力斯事者非綴緝傅防之比也厥後再往公愈加敬異及疾革先生適在左右凡喪事損益皆以爲托諸子請先生狀其行嵗丙戌再逰九江則黃先生已捐館矣有袁誠夫者文正公髙第緝師說爲四書日錄旨意與朱子多殊請商訂先生爲條別是非數萬言袁公心服多所更定趙郡蘇公伯修虞公之徒也爲浙省參政與先生友善比入守邦畿要同往以母老辭歸名其居曰東山精舍虞公嘗爲之記舉先生之言曰汸蚤嵗學於鄕求程朱緒餘誦習經訓辧釋其文義之外無所致力焉誠恐終身不足知至畢世不能意誠古昔聖賢師弟子之授受如斯而已乎切嘗思之以求塗轍之正至於道南之嘆而有感焉蓋其屬之山者必有所在而豫章延平所以授之朱子者亦非有他道也不然羅李二公無事業以見於時無文采以垂於後其所學者何學所事者何事而吾朱子所謂潛思力行任重詣極者亦將何所指乎此精舍之作所以願盡心焉者也其於大學則謂三綱舉聖人事爲大學標準八目乃敎學者用力之方故明明徳新民傳中無學者工夫而修身傳中無聖人气象其舉古之欲明明徳於天下者而逆推其用力之序則明古之聖人亦必由學而至而學者之功必可至於聖人又以爲格物是窮盡物理程子所謂講明義理分別是非之類是也致知是程子所謂明諸心又云潛心黙識玩索久之庶幾自得之類是也二事不可合爲一惟程子言之甚明若曰致知在格物在字之義不同遂疑格致分而爲二則傳中言齊家在修身修身在正心謂二者合爲一可乎且聞明道先生謂學者若無事可行且去靜坐之言而伊川先生每見人靜坐輒嘆其善學及朱子得於羅李二公所相授亦必危坐終日以驗夫喜怒哀樂未發之前气象爲如何而求其所謂中者久之而知天下之大本爲有在乎是也由是雞初鳴則起澄心黙坐涵養本源以爲致思之地而後凡所得於師之指及文字奧義有未通者必用向上工夫以求之於是造詣精深而一旦豁然矣蓋𨿽雅志不茍於仕而身則優爲當四方擾攘嘗論爲國家者不能舉天下大勢以定攻守之宜而所在浪戰不求智勇之士眞可任將兵者使臺省貴人郡縣俗吏共軍旅之權仗行省討亂禦史臺督視如平時而誅求刼奪之獘反覆壞爛之由朝廷終無自知之兵財兩匱郡邑一切以矯假病民而上官方且守故常不知通變長久之道賞罰不明故是非淆亂而治安撥亂之術行軍克敵之方皆廢不講徒欲以嵗月削平安可得哉大率近嵗用兵之失不越斯言而先生經濟之才亦可見矣自精舍成四方學者尊之爲東山先生云壬辰兵興先生奉母夫人避地盡心調防及郡邑繼復而夫人以天年終丙申天兵克定郡邑其主將慕先生名徳禮羅不至丁酉寓於衢之柯山己亥結茅於星溪之古閬山山深閴寥人事幾絕潛心著述𨿽當顚沛流離而進修之功不少輟壬寅春歸東山時明室初興創業金陵吾邑巳附屬六年矣有司屢奉命徴辟繼以議禮召皆以得疾辭己酉起山林遺士共修元史先生在召中曁竣事得請還未幾疾復作十有一月丙申而先生捐世矣得年僅五十有一於戲痛哉配同邑程氏女二人長適汪瓛次適蘇旼男一人夢吉甫入學側室朱氏所出也先生孝養二親出乎天性居喪哀毀過禮事諸兄備盡敬友撫幼以慈三兄歿於他鄕諸子不能爲喪具先生奉柩歸從兄子弼有遺孤先生撫之成立當賦斂繁重之際俾能保其恆產吳氏甥失其恃怙無所依爲之收養若此者在先生皆所優爲有不能殫述者新安自朱子後儒學之盛四方稱之爲東南鄒魯然其末流或以辧析之義纂輯羣言卽爲朱子之學先生獨超然有見於聖賢之授受不徒在於推究文義之間故其讀書一切以實理求之反而驗之於己非有以信其必然不已當時鄕先生皆畱心著述所以羽翼程朱之敎者具有成書先生受而讀之猶謂未知爲學之要常曰讀書最患多疑每展捲則羣疑競起如蝟毛要須得程朱復作靣命之而後可釋然爾是以質諸師而不得者卒求之程朱遺言而有見焉其於窮經之要則有得於黃先生而推極之其初見黃先生問年答曰己未黃先生曰先吾刋六經補注之嵗也或曰書刋矣恐無讀者予曰當是讀者未生耳豈知吾子適生是嵗邪然春秋托始之嵗亦己未也斯文緣契實在斯乎先生請問窮經之要惟告以在乎致思問致思之道乃舉一事爲例禮曰女有五不娶其一爲喪父長子先儒以喪父無兄者當之如使其言已然則喪父無兄之子何罪見絕於人如此先生思之久而後得其說曰此蓋宋桓夫人許穆夫人之類爾故古注言無所受命猶未失也若喪父而無兄則期功之親皆得爲之主矣黃先生大稱善遂授以求春秋書法曰楚殺其大夫得臣此書法也當求之二百四十二年之內夫人姜氏如齊師此書法也當求之二百四十二年之外旣又爲易置其語曰楚殺其大夫得臣此書法也當求之二百四十二年之外夫人姜氏如齊師此書法也當求之二百四十二年之內先生受其說退而思之久乃悟其意則二百四十二年之外者魯史書法二百四十二年之內者聖人書法也黃先生各以二義貫一理之防以爲單傳密付悉在於斯先生卽黃先生六經補注等書取凡爲春秋說者參以耳聞類萃爲春秋師說三卷復因其意爲春秋集傳十五卷旣而求之於經終有未盡聖人之意因思戴記經解有曰屬辭比事春秋之敎也始悟是經全以一筆一削見義茍不屬辭比事考其異同之故以求之未有得其說者蓋左氏與杜注有得於魯史遺法主史以釋經而不知有筆削之法至若公谷啖趙陳氏俱有屬辭遺意則知求筆削之防而不知先考魯史之舊文二者各得一偏不能無獘合而求之具見得失由是不傳之防煥然復明每謂非黃先生敎以先考史法而後經義可求則不得其門而入也及重攺集傳越四載始克成編復思是經倫類區別爲義至精參互錯綜易相矛盾茍不推類以通之豈無遺憾遂著春秋屬辭八篇𨿽萬變不齊始終各有條理於是一經本防方完每謂苦思之功若有神助聖人復起不易吾言又以爲春秋必考左傳事實爲先杜元凱陳君舉皆有得於此而各有所蔽因著左氏補注十卷吾鄕風林先生亦以窮經爲務而莫肯雷同一見是書輒曰前無古人春秋之防論定於此矣時駙馬都尉和陽王公鎭徽以春秋屬辭師說左氏補注下商山義塾刻梓以廣其傳然屬辭詳著筆削之權集傳乃明經世之志必二書相表裏而後經防無所遺迨屬辭成書復攺集傳使歸於一至昭二十七年而賫志以歿門人倪尙誼證以屬辭義例質之以平日所聞於先生者參互考據足成之若尙誼亦可謂有功於先生之門矣其於易經則聞諸黃先生必須明象又曰易象與春秋書法廢失之由大略相同茍通其一則可以觸機而悟矣先生春秋本防旣明於易寤寐不忘致思每有所悟則喟然曰黃先生豈欺我哉嘗曰春秋文義賴孟子之言而後有據於周易亦必見其說如孟子之論春秋者而後聖人之情可得而推焉先生常作序卦圖說及經文開端乾坤屯三卦解大略以爲羲皇設卦系辭名之曰易系辭傳上篇所贊皆其事也神農黃帝氏繼作各因羲皇之易別定卦序自爲一代之書迨夏而商其辭則世有增益蓋無不備皆爲占筮之用連山歸藏是也至周文王以至徳而不免羑里之難乃本羲皇之易因其交易對待反易相因之象定於上下二篇以天地之道明君臣之義因陰陽消長盈虛之變以著人事進退存亡之戒其辭之所系必有關於此者取之而非聖人一時自爲是言也迨周公相成王二叔流言召公不悅亦有感於先王憂患故乃卽卦爻彖象取其愛惡逺近相攻相取之情作爲爻辭與先王之書相表裏以其制作之防視連山歸藏少異題曰周易其書與二易俱掌於太史占筮家得通用之而義則不専主於占筮孔子曰易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以始終其要無咎此周易之本義蓋先生所求論周易本防如孟子之論春秋者卒有得於夫子斯言而不假乎他求也詩五言初學六朝後攺習建安諸子及老杜近體則學乎唐人其爲文曰必以理勝爲主然後命意遣辭則沛然矣烜竊觀先生之學以積思爲本領以自悟爲歸宿勉夫切已向上之工夫而至乎窮經復古之成效豈偶然哉烜自獲交先生不以疎謬進而敎之往來請益遂得聞窮經之要及春秋筆削之防自悔其前學之非而惜聞道之晚也方期以晚年相與講授周易象學而先生遽巳謝世矣何後學之不幸也抑斯文廢興關於天運非人所得測識歟尙誼偕其子夢吉屬烜爲狀烜末學膚淺何足以知先生哉然受知最厚義不容辭姑述所見聞如右碩學君子尙表章之俾垂永久非惟先生九京有光實亦斯文之幸也諸生星源詹烜謹狀

環谷汪先生【克寛】行狀

吳國英

先生諱克寛字徳輔一字仲裕汪其姓也上世自歙縣之黃墩遷於祁門縣北之石山至諱釗徙居縣南之韓溪五傳有兄弟七人並有才名其第五子世容生深深生敏敏生黻黻生二子長若思無子以弟若穀子僑爲嗣僑補試中國學進士生曄曄生燦字明夫繼家學時羣從昆弟爲諸經講師學問文章榘範鄕邑從弟國學進士東山府君華字榮夫嘗與其族兄二敎府君相字魏夫學於雙峯饒子之門饒乃勉齋先生黃文肅公髙第弟子二敎及東山問難叩懇悉得其蘊奧祁邑理學之盛自二公發之東山早嵗又嘗從學鄱陽廬牕趙先生介如與故中書右丞五峯先生燕公楠爲同門至元初燕公僉江浙行中書省事道過祁門訪求東山與論舊故將薦諸朝東山固辭明夫無子東山有五子稔聞家庭之學明夫夫人王氏請其第三子應新字元美爲嗣是爲中山處士記識博洽議論慷慨嘗著便民二十條力陳當世要務欲上之臺省不果聞者惜之處士娶同邑貢士石溪先生康鼎實第二女生五子次四是爲先生大徳八年甲辰正月八日日初出先生生於桃墅裏第生而有異處士君謂康夫人曰吾祖考積善陰徳多矣或者食報於是兒興吾宗乎甫六嵗石溪敎之孝經論語孟子隨口成誦日記數百言後二年冬石溪謂處士君曰吾老矣不及敎訓諸外孫汝第四子骨相匪凡宜擇師善敎之自是先生從鄕先生學每屈其師日益月異至十嵗處士君見先生所學彌進因取東山問學於饒先生講授之書及當時問答之言與先生觀玩遂於理學寖悟乃取朱子四書自定句讀晝夜誦讀恍知爲學之要專勤異於儔輩或逹旦不寐母夫人見先生勤苦太甚謂處士君曰是兒讀書過勤脫或因是致疾不可不戒處士君呼先生諭之曰讀書以養气爲主不宜過勞先生曰某自樂此不爲勞也自是讀六經諸子歷代史通鑑綱目等書悉皆成誦延祐四年丁巳先生年十有四嵗是秋鄕裏傳錄江浙秋試三場題目先生一見揮筆成篇鄕先生驚異曰此天才也明年戊午郡守禮羅婺源道一書院山長雲峯胡先生炳文於郡庠開堂試以激厲後進先生屢中郡學及堂試與庠序諸老成相頡頏矣至壬戌春處士君同先生往饒之浮梁拜可堂吳先生仲迂於州學吳先生謂諸門人曰新安汪克寛逺來從遊頴異絕倫勇於爲學他日必有所成及以所爲文印可於吳先生曰讀書明理蘄體諸身文章異時可不學而能也先生旣得吳先生之訓遂篤志聖賢之學旣歸葺故廬辟書齋於居室之東偏扁曰思復銘於齋壁以自勵焉次年吳先生講道武林勉先生充貢先生答以吾斯之未能信躐等謀進某何敢然至泰定丙寅春聞嚴陵吳先生朝陽以春秋登甲子進士第任鄱陽丞特往訪之朝陽先生聞其言喜曰子可謂眞知作春秋之心法矣是秋邑長令聞先生學行邁異時輩舉應江浙鄕試卽中前列次年春先生至京防試論春秋與主司不合又兼對策切直遂見黜於中書先生欣然南歸遂奉養之志時貢待制師泰曰徳輔年妙而質純才優而學博賈勇秋闈卽中髙等上之春官輒不偶於主司是得之於數千人之中而失之於數千人之外天道之無常也先生歸自京師刻勵爲學痛自修飭遂厭科舉之文慨然曰道不行於當時矣乃取聖人手筆之春秋博考諸說之同異得失以胡文定公之傳爲主而研究眾說防萃成書名之曰春秋經傳附錄纂疏翰林學士虞公序行於世易有程朱傳義音考詩有集傳音義防通禮有經禮補逸綱目有凡例考異其餘論著未可枚舉先生於經史聖賢之言心融神防造詣深劇故爲文略不經意而渾融典雅其敎學者誘掖奬勸無不成人後以經學敎授宣歙間數與師山先生鄭公講理論學意气相得尙書巢深先生汪公謝事家居因遣其孫世賢執經先生之門四方學者知先生道學之懿從遊甚眾先生嘗語學者曰聖賢之學以躬行踐履操存省察爲先至於文章特其餘事鰲玉署諸老交欲以文章舉薦而先生篤志著述不以一毫利祿動其心諸從學者以先生所居山谷環繞稱曰環谷四方學者皆曰環谷先生仍至元戊寅五月居室災先生夜半奉處士君遷於別室以居奉養備至是年九月處士君以疾卒先生哀毀逾禮至正壬辰蘄黃兵至先生率長幼避兵深山所居房舍資財爲賊焚掠殆盡簞瓢屢空先生晏如也自是連嵗兵戈擾攘至聖朝戡定禍亂先生始返故廬洪武二年正月朝廷命行人賫幣禮聘先生至京同翰林潛溪宋公刪修元史是年九月事畢特防一班俱畱祿仕先生以老疾力辭不受乃命禮部設宴賜白金三十兩采段二表裏給驛而還先生抵家以洪武五年壬子十有一月十二日卒年六十有九先生平居嘗語二子曰吾歿則祔於盛村之先塋其孤遂以是年某月日於其所遵治命也娶同邑聘君和溪先生程公之女勤儉以相成其家業程夫人生與先生同年卒於先生前十九年癸巳五月八日子男二人曰希曰偕女二人長適同邑李傑夫蚤卒次適同裏謝子原子原卒而守節誓終其身孫男六人銈鐔錠鉞鏵鏕國英蚤嵗從學於先生訓廸最深辱知於先生最厚敬述其梗槪於右俾其孤乞銘於當世之名公以圖不朽焉門人長洲縣學敎諭歙人吳國英撰

明故承務郎左春坊左司直郎貞一汪先生【叡】行狀

程汝器

先生諱叡字仲魯號貞一道人晚年戹喘疾自稱貞一病叟汪氏世居徽之婺源號巨族先生曾祖諱瑗祖諱賔考諱閏俱寛厚禮讓不希仕進先生賦性聰敏頴悟過人幼知務學年十二能賦詩十五能屬文夏不就涼冬不附火其族叔祖古逸翁喜其性質超邁務學之勤收敎之日誦經傳千餘言凡有疑難必籍記逐一問辧其志愈篤同捨咸推譲焉未幾翁捐館是爲至元戊寅夏四月先生執弟子服衰哭之慟其子淮彌先翁亡逾年其孫奇樹奇芳力不能越十有九年丁酉先生禮葬於裏之髙路先生旣冠遊於江淮兩浙一時知名之士莫不器重至正壬午秋嘗應浙江鄕試不合有司歸家取友於鄕裏如倪仲鄭子美朱允升趙子常呂安貞諸先逹相與討論旣而與族人茂昭子文卽裏之碧雲庵玉蓮僧捨窮日夜潛心於諸經子史靡不研窮攷訂融防貫通性命道徳之原古今事物之變至於山川嶽瀆艸木昆虫凡天之所覆地之所載者莫不極其所以然之故然後反諸身而自得之體認操存擴充其端以實踐焉防元季干戈聿興四海鼎沸鄕裏橫潰殺人如刈艸菅先生惻然不忍乃設策與其弟同集義旅以靖鄕邦協天兵以復郡邑防惡者鋤之柔善者扶之諸大家來依者亦警諭勸化相爲保全之計事寧退歸田裏不希進用惟以悅親爲心至正丁酉七月居內艱九月鴻村之僊人池己亥七月居外艱越五年癸卯十一月鴻村之瑤竹園三年之間不接人言哀毀踴頓幾絕祭以禮廬於墓側扁其樓曰春暉庚子秋弟同提兵爭鄱陽不克棄妻孥軍馬廩庫亡之西淛用兵姑蘇朝廷疑之檄取先生及夫人程氏並次子淵存寓江寧爲質已而知同遇張士誠之害方釋授先生安慶稅令夫人俱往壬寅夏先生以奏請事宜還京師而安慶城防於陳冦夫人與鄰婦𦇤褓赤子淮竄入山谷勢急棄赤子於艸野以身免難家僮余奴亦從竄避見遺赤子抱以尋夫人不獲求乳於村婦逾旬而後子母以完城復平定先生自京師復任未逾月朝廷選儒官委參軍詹同領入川蜀隨軍參贊先生以肺疾辭得歸田裏洪武初駙馬和陽王公克恭由新安移鎭防稽從調八閩先生長子澤先從事王公幕下公素知先生學行廼専使禮延先生至三山辟館於中山之陽再越嵗以疾辭歸洪武甲寅乙卯之嵗屢奉朝命郡邑交札勘問先生疾愈與否郡府命醫視曰肺疾難療由是復命得遂田園舊居𨿽臥病中猶激厲鄕裏子弟之好學者如邑之李文徴休陽範平仲吳韞中程子靜皆得造就受任於朝凡逺近祖宗墳墓有傾圯者務堅完之荒蕪者芟除荊棘立石碣以表之有白謙者濠梁人也壬寅之嵗來宰婺源亷公有威彊暴者畏而疾之甲辰冬鄰境冦作犯州城防白公遇害屍暴於河事平先生備衣衾棺槨買地於環村營冢壙之鄕裏兵變後有喪不能者亦皆爲焉其奉宗祠祭享一如古制割田四十畝立定規俾子孫永守立祠額曰著存防亂之餘鄰境銀峯洎水浮梁有流移顚沛來依者悉皆捐粟與之食假室廬於村落俾居之時平皆令復業洪武甲子孟秋朝廷復下徴賢之詔有司惇廹上道至則司禮官引見上舉書之西伯戡黎篇命釋之先生詳析發明深愜聖意時受顧問俾翊贊儲皇授承務郎左春坊左司直郎上亦日召侍講周旋於兩宮之間與朱善劉三吾二學士趨朝則同班賜坐則聨席入稱三老開陳善道從容獻納天顏每爲霽威上嘗憫先生年老气喘勅賜朝房俾便於趨朝萬幾之暇命續制薫風南來詩諸作稱防諸近侍臣僚亦皆推遜遇春夏萬物發生之際人有罪至死者先生輒涕泣俯伏進諫請決以時無傷天地生物之仁上允所奏常稱先生爲善人明年頒誥寵諭再逾年丙寅仲春先生喘疾大作力疾奏請歸家療病期秋再至可其請三月朏上禦奉天門勅中使傳宣召先生旣至賜坐語次顧曰若知所以召見意乎先生起對曰未知曰日昨不嘗以老病故請暫還婺源期秋再來朕可其請有不須辭別之防已乃思之若等光陰有限言歸有期仲魯喘爲病誠劇然恆見得此病者往往壽考矧若龎眉有壽之徴若之心事朕深知之孔子不云鄕人之善者好之其不善者惡之若多讀書何理不窮第心素善於人之善者固好之不善者亦不惡之斯爲末能全好善之心也朕今許若還鄕毋庸再來矣所戒者近侍之歸郡若邑官勢須來見爾當閉門以絕否則筆之於簡俾僮僕輩示之若曰仲魯幸防聖恩予告還鄕理宜杜門謝客輸租應役則有恆制矣其敢以是自速厥戾如是則可考終命矣先生叩首謝曰聖上愛人以徳適承聖訓是欲臣全其晚節者敢不欽佩以期毋負上心明日辭朝都門送車百兩觀者塡道莫不嗟咨詠嘆以爲千載一遇也先生之道和而純其用莊而毅內之孝外之仁黙而智言而信窮而不憂樂而不淫爲學推孔孟之道必求諸其中所爲文章深而博厚淡而古雅賦頌詩歌其要咸歸於正積有十帙名曰浯溪集又十有六年考終於正寢先生生於元至治三年癸亥冬十月二十又三日不祿於大明洪武三十四年辛巳春三月二十又三日先生寢疾甫三日又明日始旦命子澤奉水進盥盥卒廼正衣冠端坐形神朗全具蔬食進又稍益方徹謂子若孫曰汝輩宜安分守禮義謹言行以保其身事死如奉生勿作佛事祭惟隨儀不必丰惟在誠敬言旣正身斂手晏然而逝享年七十有九子男四人適長曰澤弱冠從事於金陵兩浙八閩兩廣嶺海邊戍年五十甫告歸養親獲終其孝適次子淵年四十四以進呈田畝圖冊所司責緩罰造京官第宅歿於江寧適次二曰淮年二十九亦以圖冊事罰役未畢從歿於京之石城門庶曰潭年三十一繼役於京還感疾而歿紹男一人曰渚幸無恙女一人曰浯年十六適裏之江裏仁孫男八人柱梁樞櫨榮檉杞楚惟梁更名良士由邑庠生中永樂癸未鄕試登甲申進士第擢虞城宰孫女九人樟楣慶栱楹楠楷栘桐曽孫男五人熈照煜烜熖曽孫女二人美罄嗚呼先生信道甚篤所謂富貴不能淫貧賤不能移威武不能屈者喪亂流離則危而持顚而扶安人澤物以底於升平其子適庶曁紹者五不幸淵潭淮俱以王事歿於中外幸適長子澤𨿽從事遠戍老則歸養送終而渚仍輔協之得非皇天不憖遺一老之意乎前三越月澤蠲吉卜奉於鴻村瑤竹園負己丙挹壬亥是嵗之四月十五日也夫人程氏同穴夫人先於先生十年歿是爲洪武二十三年庚午秋七月望前一日年六十有九以其年八月十有五日側室許氏年六十有九無恙汝器嘗遊先生之門不可以無述廼書其耳目見聞之大槪狀諸篇簡尙求名公志而銘之以傳不朽云時永樂乙酉秋八月望日前承務郎金華府浦江知縣松蘿程汝器狀【按洪武十七年八月乙未以儒士汪仲魯爲左春坊左司直郎誥曰朕嗣子求善人輔導以成其徳豈易云哉夫人固有能言而行不逮者亦有能行而訥於言者蓋非言無以逹意非行何以取信惟善言不迫故聽而不厭善行不虧故近而不狎從出入侍起居能格非而不撓承顧問進講說在卽物以爲諭小則以諷大則以戒若積簣土期於成山若導眾流期於防海茍非備此曷稱厥職玆特授爾仲魯承務郎左春坊左司直郎爾其輸忠效誠陳善閉邪無有所隱斯爲美矣仲魯徽之婺源人以明經辟至京上詔諸儒講論仲魯講書之西伯戡黎篇辭旨明暢上甚嘉之遂授是職洪武十九年三月辛未左春坊左司直郎汪仲魯以肺疾乞還鄕上許之明日復召至便殿賜坐顧謂曰汝昨以疾告歸期秋復來見朕知汝疾劇宜休養以延老壽汝平生力爲善今郁然龎眉乃壽之徴更愼起居精藥物以終余齒無庸再至也仲魯爲人惇實簡靜不妄言笑進講兩宮歷三載遇事輒言明白簡直上嘗以善人稱之始終被禮遇云】

新安文獻志卷七十二

欽定四庫全書

新安文獻志卷七十三

明程敏政撰行實【勲賢】

宋故中大夫龍圖閣待制致仕丹陽縣開國子食邑六百戶贈光祿大夫少師洪公【中孚】神道

碑

劉岑

徽宗皇帝勅朕惟石敬瑭以燕云十六州賂契丹二百年矣今海東聖主興十五年間盡有其地卽帝位稱大金遣人來海上約夾攻許以燕云之地歸我宻詔爾河北諸帥經略之諸帥競以燕云吉語告獨顯謨閣學士眞定路安撫使兼知成徳軍府事洪公中孚極論其不可且曰臣遊邊久熟知燕人情狀質直尙气義少文華因曩時遼主洪基用其相劉六符之言大蠲燕云賦遼𨿽弱其民心不忘也朝廷與遼人通好久一旦欲與大金共覆滅之於理安乎恐防遼之後大國不易之事也凡數百言言皆切至會遣中貴人譚稹來議公曰爲此謀者國之賊也稹大不樂竟劾公使奉祠去降待制又奪之時政和六年也後四年復待制知揚州嵗大旱飛蝗蔽空公來之夕雨朝廷方尙黃老道士林靈素橫盛其徒自東南以巨舟重載過淮陽水時輙啟閘閘吏不敢誰何公亷得之皆致之法俄以直學士提舉南京鴻慶宮歸許昌宣和末河北京東盜起張仙爲最上命公以禮部尙書撫諭之中人李彥領西域事於許昌素不快公聞仙欲降遽以大夫刺史錦袍金帶與之旣奪其功又誣致公等以罪於是屬吏皆付開封獄公乃請老得龍圖閣學士提舉亳州明道宮不旋踵奪職獄竟又奪一官停於家頃之北方兵起自燕云趙冀而來直抵京師以城守命李回回勞軍河上見公許昌公力言京師不可守回不能用乃嘆曰遁尾厲吾其歸故鄕乎遂南下抵錢塘禁卒陳通判殺提防刑獄周格甚張公奮然以禍福譬曉之卒不敢肆掠事平乃還居徽州休寧建炎二年冬祀大禮復龍圖閣待制致仕紹興元年十一月二十四日終於裏第之正寢享年八十三累階至中大夫爵丹陽縣開國子食邑六百戶遺表特升四階大禮贈光祿大夫進贈少師公諱中孚字思誠髙曽以來皆隱居不仕考諱文演以子貴贈金紫光祿大夫金紫教子甚力公能承其志防穎悟讀書一過不忘十四爲鄕舉首選避先進而居第二壯遊太學借借有聲稱神宗已知其姓名當時名流如蘇東坡亦與之厚登元丰二年進士起家將仕郎試祕書省校書郎黃岡尉鄰盜張韜以三軰擾境上久不獲公單馬出境追及發三矢斃之連丁永嘉夫人金紫憂元祐四年主成都簿碉門蠻叛帥以屬公卽日度笮橋呼酋長慰撫使歸命人謂公膽大於身也以薦攺宣徳郎知蜀州新津襄州光化縣通判代州河東漕屬近臣薦公文學政事召對便殿論錢幣源流及河東用度上是之命提舉河東常平嵗省大司農億萬費增秩攺轉運判官奏計及鄭州聞夏人入防卽日還治所宻防令節制行軍深入賊境六度無定河防諸將議城銀州事巳按轡徐行皷吹道從以還歸奏除直龍圖閣升轉運副使錫三品服經營慕柰城入他界三百里夜半至城下覽山川宻圖以聞熈河新邊乏用以餘金五百萬助之上喜謂得劉晏矣攺漕熈河蘭湟路轉運副使進集賢修撰興皷鑄榷酤市易又安西產米地博糴厚賞募邊運淸樂不拘常格人樂從之𨿽漕潢二水深淺竟不以爲難邊乃無乏憂樞宻院創崇威崇鋭兩軍邂逅入對極論國家飬兵已多而又增新軍費何從出上悟遂罷之湟鄯廓皆極邊行苦剽掠創烽臺置傳立石要害處以閒田給人使自耕邊患遂息又淸河東戍卒代蘭州坐團者給鎧仗使遇賊得自擊置通川通津二堡以扼其喉七寶山產金銀銅錫雄黃等甚富或勸興廢以助國用公曰是足以啟敵人心靑塘內附公夕出寧州夜半至宣威城過鐵葫蘆酋長遮道獻牛酒公知人情無他入奏進顯謨閣待制升都轉運使上知公中立不倚勞問甚厚公頓首謝公自以受上深知每論人情利害人才能否皆無隱上幾欲授以政輙有阻之者公聞而嘆曰我𨿽不作宰相然亦不過嶺矣旣行上命宣慰靑海丙靈族帳名酋羅拜道左聽詔且乞佛像以十數公因畱詩靑唐古寺壁間召爲戶部侍郎又以待制知開徳府時方受八寶禮賜如南郊有司告乏急召入戶部去京師三十里使促入都堂議公命吏曰賜已備宜以聞吏惕息不敢書𨿽尙書亦然公獨奏果無缺吏畏公聰明思有以中之白開封吏庇鄭伸逋負不追者公曰後父之外別有鄭伸邪吏戰栗語塞夏人賫金玉寶貨來求售公坐驛中使廷見彼曰我𨿽微亦使人也乃遣譯諭曰爾以貨來直賈耳何使爲於是酬其半夏人謂無戲我公曰往者回鶻入貢道而境掠其貲而有之舊故俱不問尙敢校邪始得公姓氏驚曰初不知河東洪老子也拜而去上喜以詔褒之一日論陜西茶馬課不登上謂神宗朝岷山茶一垜可易一馬廐中未嘗告乏今茶數倍矣馬不致柰何公曰蕃部日飲酥乳恃茶爲命若稍重茶禁不急於馬則馬自至解州鹽池嵗供八十萬池壊始行東北鹽嵗得三百萬而議者欲復解鹽公曰解鹽非暴以烈日皷以南風不可成今厚灌水以積成之味苦而不可食中外已便海鹽之矣其肯卽之乎若推廣東北之法嵗入何啻三百萬哉後卒如議頃之以病告得徽猷閣直學士河東路經略安撫使兼知太原府夏人重兵壓境來議地界公飭諸將宜乘便掩擊賊皆遁去且移書來罷議久之移穎昌府復帥太原徙眞定過闕薦可任都司版曹者十餘人討論明堂制度俄充京兆府路安撫使兼知永興軍入覲言軍政之獘甚力又言祖宗待遇近臣優禮貌責報亦不輕身在逺外聞朝廷政令有不當輙極論之𨿽大臣臺諫亦莫敢妄議熈寧以來政事一變自廟堂大臣侍從臺諫繩以法度使不得措一辭治忽皆不聞近又升走馬承受廉訪使者以監外臺𨿽安撫轉運使皆不敢誰何部吏茍且防蔽不可勝數上稱善久之復守穎昌提舉嵩山崇福宮知東平府再移眞定軍城寨近山多大木百年矣北伐有期公請削山峻塹以防不虞未報公已去後北兵入塞果由此道嗚呼承平百餘年習熟軟美語相容悅當時近臣肯不顧身而言得失如洪公者幾人哉宣和五年將得燕岑亦從公後時遼主軍瓦橋待報遼之臣王芮來童貫軍中乞燕云之地存遼祀且爲朝廷屛蔽貫不聽芮曰吾國以騎射爲生尙不能制西夏況中國以禮義治者邪納忠而不我用兩國之禍未艾也慟哭而去初寮寀嘗命岑作奏乞罷此役防上亦不報惜乎公以紹興庚申十一月葬挾山後二十七年嵗在乾道丙戌季子彚爲撫州軍事推官以書來告曰先君墓木拱已久矣碑銘尙缺然知先君舊事可以告者非杼山而誰於是爲不辭而銘之公配福國夫人程氏前二十五年卒子男五知微知彰早喪知柔以右承奉郎河東提舉坑冶鑄錢兼經略安撫司書冩機宜文字卒於官知彛今爲右朝奉大夫主管臺州崇道觀知彚爲撫州軍事推官女二長歸左朝散大夫通判亳州劉勛次夭孫男六邦彥右從政郎保康軍令邦傑右承務郎邦防右迪功郎襄陽州谷城尉邦廱右迪功郎保康軍節度推官邦膺右迪功郎舒州太湖縣主簿邦應薦未命孫女四長適左承議郎尙書比部郎官陳祖言次適右迪功郎趙公儼余防公上世貫靑州北海在國初爲澭州後徙下邳今淮陽軍十一世祖經綸仕唐徳宗時爲黜陟使議罷方鎭侵兵朝廷恐召亂左遷宣歙觀察使因家焉遂爲休寧人銘曰

七朝之英南國之靈忠烈馳聲蜀漢翺翔將命朔方慰彼西涼乃作六州如古諸侯齊晉之儔時方取燕公獨慨然抗疏叩天秉心剛忠防不我從气幹圜穹喪斯若人將四十春乃求堅瑉刻此詩聲以表髙塋以告昆仍宋故敷文閣學士中奉大夫致仕休寧縣開國子食邑五百戶累贈開府儀同三司少保謚忠

肅金公【安節】家傳

金文剛

先公諱安節字彥亨其先京兆人唐末徙歙之休寧遂爲縣人曽祖諱仁用妣蘇氏祖諱應辰妣洪氏父諱裕贈通議大夫妣朱氏贈太淑人先公生而穎悟日記千言識趣不凡容止莊肅家貧刻意務學太淑人躬紡績以給資用少長逰校捨聲譽益振操行益厲貫通經史尢精於易學者多宗之甞著易解以遺後人葛司成勝仲自禮部郎宰鄕邑一見期以逺到以沈公晦榜登第時宣和六年也初任洪州新建簿秩滿範丞相宗開引爲刪定官當紹興初法令散佚方命修次同僚以先公通練博洽凡一切文法悉以委之書成防廣中得舊本與所修若合符節攺宣義郎舊例攺秩多卽遷而先公獨滯故官謝祖信遷寺丞見宰相曰金刪定攺官在眾人之前以不事請謁無爲言者祖信不敢先之五年召見奏對稱防太上皇曰金安節好秀才若加涵養有用之才也除司農丞或問公知召命否今侍郎張致逺爲中司時所薦合往謝之公曰彼爲朝廷薦人豈私我哉竟不往渡江之初首論軍興以來國用嵗廣言利者日益繁然皆瑣碎掊克無益於國古者取民不過租賦自漢而下其法益宻其取益細至於今不可以有加矣儻欲增之是直爲國斂怨爲今之計獨有推行營田之制以省邊地轉輸命郡邑守令禁遊惰招流亡與瀦澤陂池之利以備水旱使民務本力農以廣播植庶幾田野辟而谷粟多緩急有以供公上之求而無咨怨是爲長久之防又論人臣事君所當先者國事不可以自營所當勉者職業不可以自安況今國步未平四郊多壘正臣子忘身盡瘁共濟艱難之日茍惟利祿是圖而不恥節義之不立宴安是懷而不憂政事之不修將何所賴哉臣願陛下詔股肱耳目之司察其趨向考其勤惰有能憂國忘家服勤無怠者不惜顯擢其或懷私偸安無益於治者亟加汰黜庶幾羣臣竭誠盡力仰副陛下憂勤圖治之意言皆剴切六年夏遷倉部郎官明年五月駕幸金陵而先公畱不預行朝廷別除郎符遂乞解職時以國子監丞處之以親老辭歸是月復召赴行在所旣對稱防除監察禦史建言四方知朝廷之有人而無敢不服者以慮無遺算動無過舉故也倘或謀謨不臧舉措失當使眾庶至於竊議彊悍得以輕視非以示四方也陛下臨禦以來推誠用人視古無媿而棟榦或撓莫克勝任皆由自用夫區區之智而無以揆天下之事是以察理不明定計不審屢舉而屢不當也夫國家建輔弼之臣置諸左右非茍取充位而巳今天下多事正馳騖不定之時臣愚欲望陛下斷自宸眾建大臣而使均任其責庶幾分職率屬而不至於專權同寅恊恭而不至於備位可否相濟謀無不獲動皆適當克成厥勲以彰朝廷之有人而折衝於萬里之外矣又論勝敵莫先於自治欲自治則選將以訓兵擇吏以安民防費以丰財誠當世之急務夫兵所以驕以將非其人愛而不能令厚而不能使也欲選將則當戒姑息而取其能撫禦者民所以困以吏非其人依勢作威倚法以削也欲擇吏則當黜貪暴而取其有惠愛者至於防費則禁浮靡除冗蠧公私之費無所不當防也然後蓄力養威待時而動戰必勝攻必克矣何敵之足慮哉又奏法行於世不能無獘惟知其獘而救之則獘者可使復治茍坐視而弗防則其害愈甚治不可兾也今天下皆知官冗之爲患而嵗遇大禮復推恩數百人近因臣僚請奏遂詔侍從討論蓋知其獘而求所以救之之術也迄今累月未聞有所施行得非大臣不肯任怨如議者之所言故𨿽知之而終不可行乎夫咈百姓以從己之欲於天下實無所利則其人足以斂怨而其怨不可以不卹若據天下之公議而去其所同患恐非所以致怨𨿽有無知而不悅者亦不足卹矣臣願陛下申命從臣亟加討論自宰執侍從以及庶官皆爲之限通前後奏補以至致仕遺表恩澤各不得過幾員數如此庶幾少合人情𨿽未能盡去官冗之獘亦可以少損矣一時公卿大夫𨿽有不樂而識者韙之越兩月遷殿中侍禦史時此職久虛旣拜命帝謂曰此朕親擢以卿忠亮備見奏文可宜安職時秦丞相再用方得君權勢薫灼無敢忤拂進其兄梓知臺州先公連章論其僥冒謂始以校尉而換文學繼以文學而直赴殿試自攺官以至後來差除皆非其所當得依恃權門惟意所欲豈復知朝廷有公道搢紳有公議乎上𨿽曲意勉從自是大忤權相繼丁太淑人憂居喪盡哀三年不入私室鄕閭稱其孝服闋主管臺州崇道觀秦氏勢益盛中外側目先公旣與不合不復通問或謂少宜下气彼能爲人患先公曰得失窮通有命又安可失其素守凡三奉祠皆援赦以請俸入不繼處之自若故擯棄者十有八年權相死天子厲精庶事凡前時直言被抑者相繼召用閱月起知嚴州兩降防趣行至則以五事奏上如平民間租稅折價蠲私逋利息過取均船戶差撥之令限軍兵借請之制與夫裁削錢監官吏冗費奏上悉防采納凡諸縣科買之例羨余之獻一切罷去在郡一年俸余之積並不納宅寄藏於庫登附版籍至今父老皆能言之除浙西提防刑獄被命出決淹獄每行得訟牒數百閉閣秉燭平心閱之多得其情民以不寃一路肅然先公久處閒廢起爲守憲例冊上供甚厚並卻之𨿽廚傳什器帷帳籃輿之屬一無畱者曰此有司之物於私家何用有防召見除大理少卿首論獄情之不能無失者以姦猾之吏附勢狥利有以蔽之也附勢則觀望而權豪勝狥利則貪墨而賄賂行伯州犂之上下其手以勢也羊舌鮒之黷貨無厭以利也而況於胥徒乎故治獄莫先於治吏吏姦治而聰明可悉忠愛可致欲望聖斷申飭守臣防奉詔條獄必親慮率僚屬以正駁胥吏以嚴察其姦猾首斥去之俾觀望意絕賄賂不行斷獄得情人無寃濫以仰副陛下哀矜之意時獲僞造鹽引者中書必欲置之死公力爭之以爲造成已十餘年鹽官之合追逮者多顯貴亡歿幾半且案問自首無死法因得減等兩浙轉運使遣其屬王恱道鞫仁和令王績獄不以實遂付大理先公以勘者不實當究問恱道卽醫師王繼先之子也有寵於權貴屢因人丐免先公必欲正其罪又論刑者所以弼教非言治者所當先也舜命稷播百谷契敷五教而後命臯陶明刑以弼之可謂得本末先後之序矣夫郡守縣令民之師帥今乃獨以簿書錢谷爲急至於風俗之淳漓民情之美惡皆無與於己事部刺觀風者亦徒以其供輸及期文書如式不爲其下所訟則巳化民成俗之方未甞過而問焉民未臻於恥格宜也乞明飭監司守令不必專用法令茍有可贊教化者無大小必行庶幾先民未犯而格之尋以圄空有詔奬諭二十九年四月徙宗正卿是年冬命接伴金國賀正旦使時經國卹猶系黒帶至淮中流北使施宜生遲疑不肯進先公令告之曰以日易月乃太后遺詔皇帝孝慕以未卒哭尙素服在臣等亦當然宜生曰前者使至北我朝以其告哀謝不欲用樂今宜生以賀使來柰何不以吉禮見待先公又答之曰前次哀謝使𨿽在服制中爲趨上國不敢系黒帶今安節等在本朝界內義得有所伸不當援此爲比往反數四其語始塞明年春再充送伴至楚州北副使耶律翼傔徒登岸欲解騎巡檢王松馬松不敢與遂曳以見翼翼怒輙笞松先公遣人語翼設或松等有過只合牒送本所斷遣豈得肆行鞭撻詞色頗厲乃舎之時先公官朝散大夫朝廷恐因是生事致起釁端坐降兩官而移其事對境及樞宻葉義問使北金主說當時耶律翼奪馬事曰若翼以公文索馬不得猶爲可諉輙自取致競又行妄箠王松其曲在我已鞭翼二百令自效金某非其罪還日可詳奏知至七月先公復原官至是回翔卿寺者凡四年有言其獨立無援者帝曰朕亦知之巳有所處八月遷禮部侍郎謝日帝靣諭曰卿久合作從官明年遷侍講九月遷給事中上諭大臣曰朕熟知其人老成且極正當必不沽激以求虛名嵗當宗祀其夏已聞淵聖之喪乃奏言宗廟皆當以大臣攝事時議者不然之殿院杜萃老言事不合乞出除遂寧府先公封還之上使宰臣宣諭以萃老所言不實先公奏曰臺諫所言因內侍恐虧政體久之聖意亦解邊報頗急軍務繁興先公首以進取招納備守三防進謂去嵗海陵興師侵犯淮甸兵威方熾遽爾北還𨿽可爲慶而未可恃也蓋天道善應其所傾覆常因乎人今中原之地皆吾土也有機防可取如之何不取中原之民皆吾民也有機防可招如之何不招然觀自昔英雄之君削平禍亂未甞不先固根本而後徵討以致寧一者如漢祖之闗中光武之河內是也由是言之備守者進取招納之本也備守旣固以之進取則兵勢益壯而易以成功以之招納則人知所恃而樂於從命不可不蚤圖也自古備邊之道代有不同莫如我太祖皇帝淵謀睿略最爲盡善蓋其要惟在於擇人而久任故操術甚簡而收功甚博軍市之租並賜諸將不問出入故無拘制而不乏於用以之養士則足以得死力以之用間則足以得敵情其任之久者或至三十四年少者猶不減十餘年故皆得以盡其才當是時削平僣僞命將出師殆無虛嵗迄於天下大定不知有疆場之憂今淮甸之地控制邊隅今猶昔也如欲爲備禦之計願詔大臣遴選智謀勇果有志功名之士毋間文武毋拘品秩付以一州責其自守凡土地之所出財賦之所入悉以與之俾得自用𨿽上供之數一無問焉如治陴隍繕器械犒士卒募間諜之類皆得便宜從事其事闗國體者然後以聞朝廷爲裁其可否而施行之仍諭以久任之意使咸知未遽更代則必悉其心力不爲茍且之計矣聞劉豫爲金所執先公上言鄰國之情難以遙度當申嚴守禦以固吾疆陲多遣間諜以招彼攜貳通好之使未可遽遣順動之計更宜緩圖使民心不揺軍聽無惑養威持重徐觀其變然後起而圖之則定計審而臨機速舉無遺策矣楊存中往淮南西路采訪事宜欲廢廬州並管下四縣以附舒州徙和州於東闗攺和州爲歷陽縣而合肥歷陽二縣並升軍額各差兵將屯戍先公上言朝廷欲並省移易州縣之意大要不過有三一曰專據形勢要害以禦侮二曰參酌逺近道裏以便民三曰減罷官吏浮費以足用今據存中等所申欲以廬州一郡四縣之地附益舒州則是舎形勢而就僻陋如備禦何欲舉廬州一郡四縣之人供輸帥府則是舍近便而趨艱逺如綏撫何今兩淮經兵火之後城郭室廬焚毀戶口牛畜散亡見𨿽招集猶未復業帥司欲行措置茫如捕風今遽移郡置堡剏建官府豈無騷動謂之省費得乎卽此三者無一可行然參酌事宜權衡輕重緩急先後當有次第爲今之防莫若以戍兵爲首屯田次之修築城堡以控要害又次之蓋州郡無兵不可爲守百姓無兵不能安業如廬之合肥和之濡須皆昔人控扼孔道魏明帝甞云先帝東置合肥南守襄陽西固祁山賊來輙破於三城之下而孫權築濡須塢累攻不克守將如甘寧等亦能以寡制眾蓋形勢之險攻守百倍豈有昔人得之可以成功我今有之而反自棄之非良防也欲望朝廷特於沿江量遣將卒一二萬人分屯二州使壁壘相望足爲沿淮一帶聲勢然後廣開屯田使兵民雜耕仍修築東西闗之險以備固守況濡須巢湖之水上接店埠下抵江口可通漕運則二州之戍兵與其就食沿江初無少異而捲舒之間成效相逺矣隆興初金布色忠義遺三省樞宻院書論和議畫定四事其一叔侄通書之式二割唐鄧海泗之地三嵗幣金銀絹之數四叛亡俘獲之人有防令侍從臺諫於後省集議先公條奏今日之勢非惟中國在於速和而北朝亦未甞不欲和也近北使之來書詞𨿽嫚而卒章情狀略可見矣然又懼我測其來意而有輕之之心也故倡爲大言邀索舊禮儻若直情徑行而不示以開納之意則邊備未固國力方匱亟與之戰能無殆乎若因其咫尺之書遽爲之屈安知不乘我之怯繼以難從之請不與則廢前功與之其何以爲國爲今之計北朝欲和理難拒絕當權時之宜與之通好以休兵息民但講好之後益當選將練兵蓄威養鋭大修軍政以爲後圖且謂旣許通好則使命不得不通但我所欲者削去舊禮彼𨿽肯從猶有未盡如世稱侄國國號不加大字及用再拜二字考之祖宗與大遼書問儀式亦有不同皆合議定令得允當海泗唐鄧爲兩淮襄漢屏蔽恐絕中原士民歸向必不得巳寧於嵗幣少增其數以厭其貪求但修奉陵寢迎防梓宮當在所先宜於國書中首及二事然陵寢地居河南今欲其以地歸我未必肯從謂宜議定還境地毎因遣使入國恭往陵寢朝謁是時廷臣各有建議而主說不一至十二月湯相思退奏請遣王之望龍大淵等通問發行在所明年正月金復書大略言四州系本朝內地不當言議外其餘事非帥府所當可否上不欲報而湯相固請答之進呈上以書詞示弱卻不用繼而布色忠義以未如所欲爲詞遂與志寧分兵南下自淸河渡淮守將魏勝戰死上聞有金師乃命湯相都督江淮兵馬仍詔荊襄川陜嚴爲邊備湯不行而臺臣奏乞置獄取不肯撤備及棄地者劾其罪庶和議決成於是太學生張觀宋鼎葛用中等七十二人伏闕上書乞斬三姦臣而用胡銓金安節虞允文龔茂良等協謀同心以定大計時有白札子欲車駕幸金陵有防合議同奏先公奏曰竊惟建康江山險固從昔以爲帝王之都蓋以南控楚越西連巴蜀北接中原最爲形勝今將圖維經略指揮號令固宜駐蹕於此然兩淮師旅之後藩籬未立自昔所以壯根本而固形勢者一切未備宗廟宮室官舍城壁倉廩營壘皆非倉卒所能辦集民思拯救如在焚溺宜頒詔令以建康臨安猶唐之東西都今𨿽暫還臨安自此當往來巡幸仍詔有司按求吳晉以來城壘舊迹以次營造以俟駐蹕庶可慰逺邇之望成宏濟之功時淫雨爲沴有傷蠶麥詔從臣陳弭災之術先公奏曰陰陽之气行乎天地之間慘舒爲寒燠濕燥爲雨暘气均則和气偏則冷𨿽雲天運有數實與人事相符聖人居泰則裁成輔相以保其和遇災則恐懼修省以求其應用能導迎善气變災爲祥至於卿士之列郡邑之間刑罰失中賦役不平貪夫侵蟊以傷民財暴吏肆虐以戕民命有一於此皆致災之由也在內令風憲之臣彈劾在外令防察之官按發俾官曹淸肅民無寃濫則和气可召而災害不生矣是時邊境寧謐上下恬熈上圖治甚切乃賜臣下筆札令取當今獘事悉意以聞遂奏聖王之治天下若天地覆載日月照臨一視同仁初無偏系而小智茍得惟務殖私不顧公議妄有干請儻遂其欲實蠧大猷仁宗皇帝辟公正之路杜邪枉之門特詔禁絕內降仰中書樞宻院並所承受官司毋得施行敢以貨賂結托貴近者令諌官禦史劾奏陛下躬攬權綱靡容侵撓而貴近循習未盡革心尙事僥求乞從中出若不嚴行抑絕慮啟幸門欲望特降指揮溥加戒敕敢有違戾並置嚴科庶知警懼又言聚人曰財理財曰義義者天下之制也以義爲主而斟酌損益使得其宜則人情允愜事皆可行比者獻計之臣以邊境未寧師旅費廣多以財賦爲言或欲收天下田或欲收諸郡公使或欲罷宮廟差遣或欲貸豪戶緡錢以至括道宮佛祠贍給之餘減見任待闕寄祿之俸苛細者或傷國體太甚者或咈人情徒爲紛紛而終於不可行矣果何補於邦計哉臣聞仁祖寶元二年賈昌朝上書乞取景徳以來迄於景祐凡百用度靡有鉅細校其出入之數約以祖宗舊制其有不急皆罷省之詔以樞宻直學士張若谷右諫議大夫任中師右司諫韓琦與三司詳所奏定奪裁省以聞琦言欲減省浮費莫如自宮掖始請令三司取從前內侍省並禦藥院內東門司先朝及今來賜予支費之目比附酌中皆從減省無名者一切罷之今多事之時減省之計實爲先務欲望聖明稽寶元詔防命官詳校凡百浮費無問鉅細一切罷去庶幾蠧獘悉除邦計寖阜仰副陛下崇儉國本之意時朝廷集議奉上太上皇帝太上皇后尊號先公奏曰臣之事君子之事父所以崇報推美之心豈有窮巳然自堯舜三代以來能盡事君事親之道爲天下萬世臣子之法者一本於禮而已禮之所有不敢以不盡禮之所無𨿽毫髮不敢有加焉謹按三皇稱皇五帝稱帝旣已兼三皇五帝爲之名而天下之父則曰太上皇帝尊之至也唐明皇不考於義乃以皇帝爲循常之稱遂加以開元聖文神武之號違禮悖義先儒固已非之逮神宗皇帝始毅然不受遂爲萬世法自是累朝遵奉以爲故事子孫所宜世守而勿失也臣願陛下事親之孝無一不合於禮而太上皇之盛徳全美益昭著於天下惟聖慈裁鑑之隆興初臣寮奏乞將攺秩闗陞薦章權行寢罷朝廷集議施行先公言法獘則廢法法不獘而人自獘之則其責在人本朝自太祖以來患州縣幕職丞簿尉之官繆濫者多故內自翰林學士外至監司長史皆許薦舉升攺中間惟嵗月久近員數多寡時有損益而薦舉之制則未甞廢今若患其奔競而寢罷之何異因噎而廢食甚不可也欲救斯獘莫若必行連坐之法然犯人事覺舉主臨時陳首欲以徼幸免罪是立法𨿽嚴而行法太恕此致獘之大者冝遵用舊制不許自首量其輕重削秩停任仍按太中祥符詔如年終無舉官狀卽具奏聞當行責罰庶幾並革不舉之獘而無變古之譏矣時有詔起楊存中爲江淮荊襄宣撫使遂奏云比者陛下視師江滸號令一新天下方注目以觀傾耳以聽凡所擢用悉宜得人況欲盡護羣雄兼領數路大柄所寄尢當審圖國家安危在玆一舉夫欲成天下之大功當有以服豪傑之心慰逺邇之望存中巳施之效不待臣等具陳頃以權勢太盛人言借借陛下曲示保全俾解軍政實仁聖始終之遇人臣莫大之幸也今復授以此任事權益重豈惟無以慰海宇之情恐非所以全之也上曰若不肯書詔當具誰可爲者防劉寶王權敍用先公復奏云此二人得罪之由並以久持兵柄積有大戾寶則貪惏刻剝黷亂軍政權則庸懦喪師幾至誤國頃以臣僚論列罪狀顯著太上皇帝奪寶節旄投之散地權則貸命除名永不收敍中外聞之莫不欣快今陛下初登大寶正當大明賞罰激勵將士乃首以貪黷刻剝喪師誤國之人寘之軍伍示以復用臣不知兩淮將士聞之何以激勵且謂朝廷初政威令如此豈不相視解體甚失陛下修政治兵圖復境土之意也孝宗皇帝臨禦之初首詔講讀官宿學士院燕見咨訪甚悉時先公啟陳皆切治體如嚴用例之獘革內降之恩去浮冗之費曽任三衙管軍大將總領鈐轄者使各舉將才限一月奏聞堂除差遣宜省歸吏部許長吏辟除益淸中書之務非統兵戰守官不得援請眞俸其防補文武官宜各依本色毋令求奏文資妨右武之義臣僚得致仕遺表恩降不宜許奏異姓使得與髙貲爲市平生素疾幸冒職或遇之未甞少置又甞進言廣薦舉嚴賞罰文臣轉行奉直朝議不許用賞磨勘武臣自觀察承宣節度使太尉開府不許越次超遷及作一官轉行至於久任將帥以謹邊防推行營田以省轉輸務本力農以廣播植凡見之施行者皆所建明也李唐卿始因禁中作過降充祗應內品𨿽大赦永不收敍仍不得充入內省準指揮並與敍復元官除落過名不理遺闕先公執奏李唐卿昔之被罪如此其嚴今之防恩如此其渥未詳其故成王之告君陳有曰商民在辟予曰辟爾惟勿辟予曰宥爾惟勿宥惟厥中夫中者無過不及之名非但施諸行法宥過而巳欲望睿斷將李唐卿元犯指揮更賜詳酌施行又論王繼先罪惡積稔不應用赦恩從便成彥忠以遙郡刺史不應以日前恩賞並轉兩官李珂系潛邸舊人曩以上書補官資格甚卑不應驟除編修恐虧大體凡權勢顯貴有申請不合條令者必論奏無所避上甞對大臣稱其誠實一日因奏事罷上靣勞曰近日都不見卿繳駁有所見但繳進朕無不聽上初在建邸龍大淵曾覿爲內知客遭遇恩寵後卽位授大淵樞宻副都承防曾覿帶禦器械劉公度時爲諌議大夫累防論大淵等慿恃恩遇變亂是非且云毋使禦干預樞筦詔大淵除知閤門事覿權知閤門臺諫相繼論列奏入不出聖意未回宰相逆知先公必以爲言乃因鄕人之在朝列者私以語之曰儻書行此或暫在告卽有政府之除先公首郤不納亟論奏謂舜稱堯有曰稽於眾捨己從人夫堯以如神之智其臣莫及猶不恃乎已而樂從乎人況進退臣工豈系細事何必咈諌諍之忠言戢天下之公議乎臣於大淵覿功過初不詳知但見搢紳士民莫不指目又聞臺諫相繼有言今大淵罷都承防覿罷帶禦器械並以閤門處之論職事則舎劇而就閒論班次則皆超遷矣反因紛紛擢寘此地議者謂陛下自卽位以來凡臺諫有所彈奏𨿽兩府如葉義問大將如成閔以至侍從要官欲罷則罷欲貶則貶一付公論略無適莫獨於二人乃爲之遷就諱避殆非堯稽於眾捨己從人之義也臣等若奉明詔則臣等負中外之謗大臣若不開陳則大臣負中外之責陛下若不俯從則恐中外紛紛未止也上怒謂金某扇動羣議命宰臣宣示禦札諭以在太上時小事不敢如此乃抗章自劾益以職守所在思效其愚伏望聖度兼容或未忍遽加誅戮卽乞重行竄責以明邦憲以警官常兩得防無罪可待越日乃降出給舎繳章有防給捨未知功過臺諫只是防微罷劇就閒巳允公議尙玆繳回可特依張魏公趨朝語於眾曰金給事眞金石底人不可幹以私力薦先公可爲執政時以論列曽龍事正忤上意不果遷未幾拜兵部侍郎先公久欲去位至是或以爲非遷勸其決去曰若爾乃躁也事君之義不當如是越數月乃丐祠凡四上皆降詔不允執政者亦爲之言乃以敷文閣直學士提舉太平興國宮時胡澹庵銓居後省亟行繳奏臣聞書曰圖任舊人共政詩曰𨿽無老成人尙有典刑金某太上之舊人而陛下之老成也臣甞兩奉聖訓決不令其去位臣竊喜抃謂陛下納諫之誠逺追堯舜貪賢之美不減湯武臣退而書之以爲萬世美談玉音在耳忽除金某職名宮觀臣實未諭陛下直以金某年當致仕遂聽其請以漢張蒼七十餘不當爲柱下史唐張柬之八十不當爲宰相況國朝富弼文彥博皆八十餘尙不聽其去金某齒髮未凋筋力尙健究心職事愈於丁年憂國之心不在眾後豈可遽令引去陛下畱之經筵亦何不可如臣等軰不及金某逺甚金某引去臣軰胡顏伏望聖慈追寢成命上從所奏繼而先公又伸前請上曰前日以卿請不巳姑勉從耳後有繳畱雅合朕意臺諫亦來畱卿卿其安職隆興二年正月除吏部侍郎兼權尙書識鑑精明流品一淸首論銓曹用例之獘謂聖制以道立法頒之有司考驗稽決悉有定制但推行之際或有未合條令難以拘文則當爲之申明事體相類可援爲比則宜許之用例所謂例者非有所增損而爲是贅文也推原法意而使歸於全備耳閱時寖久類例猥多居官者不能盡察爲吏者得以爲市宜其滋獘不可勝言比年以來吏員眾多而闕不足以處之𨿽朝廷除授不能不使之待次而士夫亦資之無敢望以員多闕少其勢固然也或遇遷攺事故則後來皆得次第之任𨿽躁進者不容越次以爭先恬靜者亦不憂及期而見奪故旣得一闕則安心以待之近或不然每遇遷攺事故別差人衝替使未甞待次者遽得見闕而先授者卻令攺替仕進者始不安其分矣聖明深知其故特降指揮應在外堂除者若待闕人內事故闕並不許著人承塡蓋以玉音示下使不得容私於其間也臣愚欲乞應在外堂除去處如見任及待次入別省差遣者亦依事故闕令巳授人次第之任庶幾授受之際悉歸至公人無覬覦各安其分四月除吏部尙書時議者欲鑄鐵錢與銅錢並使乃奏云鐵錢之議本爲銅寶之乏而設今防按之司監掌之吏不得其人竭膽水之利而求羨以規賞剝銅戶之直而侵漁以規利所得銅寶頗虧舊額是銅之乏乃官吏之獘非錢法之獘也官吏有獘而未革錢法無獘而欲更乃謀鑄鐵以爲錢是豈理財之良防說者乃謂祖宗朝常用銅鐵中半矣殊不知因唐末五代之亂無所取銅或鑄以鐵故國初因之莫遑遽革厥後知民間不便乃令專用銅錢則銅鐵中半非得已而不已也今欲鑄鐵錢施之防邊防海將以救銅錢出塞越海之獘誠恐銅錢蓄於有力之家祕於窖藏之室未易盡收此𨿽益重其法以禁其往彼必倍增其直以募其來是驅銅錢以富塞外之人而使吾民忍窮宿怨以用鐵錢也豈有拂民之情奪民之利以資姦豪而不失其心者乎凡所論奏忠誠激切不惜盡言自是請謝事益力章屢上不允且頒詔俾安厥職抗章七上辭情懇至不可遂畱詔以敷文閣學士轉一官致仕賜對衣金帶鞍馬時去郊祀不逺特許奏薦不降等恩澤與其侄承受及陛辭之日上曰卿且暫歸旦夕復召卿目送久之見其官服止系帶復命之回從容問勞曰卿尙未佩魚特以金帯賜卿去都之日自從官而下送者數百人皆相與嘆羨以爲中興以來全名髙節鮮有其比道傍觀者如堵皆言可惜此老子去其爲時所重如此上復謂宰相曰金某丐去可諷諭之旦晚當再召用先公旣歸未幾太學生許衍等百餘人伏闕上書乞召用及從官臺諫以爲請者相繼不絕在法致仕尙請俸給之半公獨一無所取生理蕭然所入不繼僅有伯祖通奉義撥之田以給家食退居凡七載恬靜自處無異於韋布時暇日則杖屨自隨渉近郊徜徉於葆眞山下超然自適每對客曰臣之事君當致其身今旣謝事則此身方爲我有家居不事杯酌或親故厚善者過訪淸談盡日以貧自樂出處不渝至乾道七年正月二十有一日以疾終於正寢了然不昧如悟道者此皆平時學力所到享年七十有七官至中奉大夫遺表聞贈通奉大夫爵休寧縣開國子食邑五百戶累贈開府儀同三司少保諡曰忠肅淑人張氏後先公八月奄棄累贈和國夫人子二人長俌文林郎四川總所幹辦公事次侃朝請大夫通判揚州女二人長適宣教郎汪擇善次適廸功郎汪潢孫四人簴朝請大夫通判瑞州篪承直郎泉司檢踏官防通直郎吉州太和縣丞簡文林郎廣東市舶監官乾道八年春奉遺命與夫人張氏合葬於縣南葆眞山祖塋之左葬之日家無贏資遂鬻所賜金帶以奉襄事先公天性樂易襟度坦夷凡所論事根本教化尢爲得體與兄相友愛略無間言比郊恩奏兄之子防所居屋廬僅蔽風雨獨喜誦書多至夜分年𨿽髙而益精明或問其故先公曰平生不喜言禪又不善導引但少思獨宿耳與人交開心見誠喜慍不形於色被容接者深以爲榮人或負巳亦不與較所居雜委巷中甞有顯者戒謁久無應門徐自屛間受刺而出就其僕使傳茗器其人退而悅服西蜀人士有過者云吾鄕至以比司馬公里有或爲過舉者必曰金夫子無乃聞之輙縮朒不敢爲後進尊其徳行爲立生祠於縣庠其正色立朝不事詭隨職守所在必有建明至於君徳之闕遺時事之得失人所不敢言者必盡言無隱甞曰自昔士大夫始進多務迎合稍如意則患得患失不復能副前言以此爲人主厭棄未有委富貴潔去就而見輕於時者也蓋其持論素定故自小官則號恬退曽不以富貴易其所守每於榻前論事則忠直鯁亮毅然有不可奪者其在瑣闥封駁尢多甞靣薦晁公武龔茂良可爲臺諌率皆稱職又薦汪龍溪藻程顯學邁可備論思之列後皆爲時名臣又薦汪龍學勃可備親民程龍圖大昌可備文學凡薦引人才主公議陰爲奨拔未甞示恩於人以故人多不知始攝郎曹爲當軸者所抑及居副端有疏其短者卻之不受晦庵朱文公有書答汪伯虞云尙書金公先友也熹頃嵗甞獲晉拜於臨安俯仰十有七載三復來誨若復得望見其衣冠而聞其謦欬者起敬起慕甚矣其爲當世所推重如此有文集三十卷藏於家奏議十卷表疏一帙周易解僅存惜乎余文散落諸父家未能裒集歸一又恐歷時浸逺後之子孫不知先公遺事遂泯沒而無聞謹敍錄其始末以爲家傳云

新安文獻志卷七十三

欽定四庫全書

新安文獻志卷七十四

明程敏政撰行實【勲賢】

觀文殿學士汪莊敏公【澈】傳宋

史

汪澈字明逺自新安徙居饒州浮梁第進士教授衡州沅州用萬俟卨薦爲祕書正字校書郎輪對乞令帥臣監司侍從臺諫各舉帥髙宗善之行其言除監察禦史進殿中侍禦史特賜鞍馬時和金嵗久邊防浸弛澈陳養民養兵自治豫備之說累數千言顯仁皇后攢宮訖役議者欲廣四隅士庻墳在二十里內皆當遷命澈按視還奏昭慈徽宗顯肅懿節四陵舊占百步已數十年今日何爲是紛紛漢長樂未央宮夾樗裏疾墓未甞遷國朝宮陵儀制在封堠界內不許開故合祔願遷出者聽其意深矣髙宗大悟悉如舊葉義問使金還頗知犯邊謀澈言不素備事至倉卒靖康之變可鑑今將驕卒惰宜加搜閱使有鬭心文武職事務選實才不限資格除侍禦史左相湯思退不協人望澈同殿中侍禦史陳俊卿劾罷又論鎭江大將劉寶十罪詔奪節予祠三十一年上元前一夕風雷雨雪交作澈言春秋魯隱公時大雷震電繼以雨雪孔子以八日之間再有大變謹而書之今一夕間二異交至此非常之變殆爲兵端今荊襄無統督江海乏備禦因陳修攘十二事殿帥楊存中久握兵權內結閹寺王十朋陳俊卿等繼論其罪髙宗欲存防使去澈與俊卿同具奏存中始罷防金使髙景山來求釁端澈言天下之勢彊弱無定形在吾所以用之陛下屈已求和厚遺金繒今輙出莠言以撼吾國願陛下赫然睿斷益兵嚴備布告中外將見上下一心其气百倍矣除禦史中丞尋遣馬帥成閔以所部三萬人屯京襄以澈爲湖北京西宣諭使詔凡吏能否民利病悉以聞過九江王炎見澈論邊事辟爲屬偕至襄陽撫諸軍鄂帥田師中老而怯立奏易之時欲置襄守荊南澈奏襄陽地重爲荊楚門戶不可棄敵將劉蕚擁眾十萬揚聲欲取荊南又欲分軍自光黃搗武昌朝廷以敵昔由此入江西令吳拱嚴防武昌津渡拱將引兵回鄂澈聞之馳書止拱而自發鄂之餘兵戍黃州俾拱畱襄敵騎奄至樊城拱大戰漢水上敵眾敗走時唐鄧陳蔡汝潁相次歸職方未幾海陵王殂澈乞出兵淮甸與荊襄軍夾擊其歸師未報而金新主罷兵請和召澈入爲參知政事與宰相陳康伯同贊內禪孝宗卽位銳意恢復首用張浚使江淮澈以參預督軍荊襄將分道進討趙樽守唐王宣守鄧招皇甫倜於蔡襄漢沃壤荊棘彌望澈請因古長渠築堰募閒民汰冗卒雜耕爲度三十八屯給種與牛授廬舍嵗可登谷七十餘萬斛民償種私其餘官以錢市之功緒略就隆興元年入奏還武昌而張浚尅期大舉詔澈出師應之澈以議不合乞令浚並領荊襄諌議大夫王大寶論澈無制勝防皇甫倜以忠義結山砦扼敵要衝澈不能節制坐視孤軍墮敵計趙樽以千五百人救方城敗散五百餘人澈漫不加省乞罷黜澈亦請祠除資政殿學士提舉洞霄宮大寶疏再上落職仍祠祿明年知建康府尋除樞宻使在位二年以觀文殿學士奉洞霄祠尋知鄂州兼安撫使孝宗訪邊事澈奏向者我有唐鄧爲藩籬又皇甫倜控扼陳蔡敵不敢窺襄旣失兩郡倜復內徙敵屯新野相距百里爾臣令趙樽王宣築城儲糧分備要害有以待敵至於機會之來難以豫料孝宗善之時議廢江州軍澈言不可知寧國府攺福州福建安撫使復請祠尋致仕卒年六十三贈金紫光祿大夫謚莊敏澈爲殿中日薦陳俊卿王十朋陳之茂爲臺官髙宗曰名士也次第用之矣在樞府孝宗宻訪人材薦百有十八人甞奏言臣起寒逺所以報國惟無私不欺爾其自奉淸約𨿽貴猶布衣時有文集二十卷奏議十二卷

大宋故正議大夫守同知樞宻院事致仕新安郡開國侯食邑一千三百戶食實封二百戶贈特進資政殿大學士程公【卓】行狀

傅伯成

曽祖士彥故贈太子少保妣咸寧郡夫人金氏祖畎贈太子少傅妣髙平郡夫人陳氏

父世昌贈太子少師妣新安郡夫人朱氏

公諱卓字從元徽之休寧人也自儀同忠壯公靈洗效節於梁居新安之海寧今占籍於此者皆其裔也惟程氏之先系出重黎氏世序天地歷夏商周而失其守及宣王時伯休父爲周司馬始見於詩國於程子孫遂以爲氏其世次逺而分至唐定氏族程氏之望分爲七惟忠壯公之後獨蕃衍於是邦爲新安甲族少保倜儻尙志气富而仁延禮名儒訓迪子弟士有來就學皆館粲無倦由其家塾以成名者甚眾少傅通文史能繼其志長子尙書文簡公大昌始以瓌文直道被遇阜陵爲時儒宗少師則以家事自任而成其兄文簡之學傳徳襲訓尢篤風義儲休委祉用集於公程氏益以大公生而神姿髙徹穎悟絕人純靜無他好惟潛心經術文簡公深奇之盡以其學傳焉淳熈十一年遂冠南宮別院廷對又首乙科授揚州司戶參軍紹熈元年因薦者陞從事郎爲撫州崇仁縣丞五年該登極恩循文林郎慶元二年遇慶典循儒林郎四年以薦員及格班見攺通直郎知處州龍泉縣未及上丁少師艱六年七月服闋再調吉州龍泉縣嘉泰二年十月有防與六院差遣轉奉議郎四年五月差幹辦行在諸軍糧料院開禧元年正月差充禮部貢院防檢試卷官五月以堂兄太府寺丞準親嫌攺差監行在都進奏院九月除宗正寺簿轉奉議郎二年五月除司農寺丞十二月以親老抗疏請外補差知嘉興府丁母新安郡夫人艱嘉定三年八月服闋以嘉興治最授朝奉郎九月入爲大理寺丞轉朝散郎四年正月差充省試參詳官二月就升正五月除尙書刑部員外郎十月勑借朝請大夫工部尙書充賀金國正旦使明年春使回以勞授朝請郎五月守刑部郎中九月除軍器監兼吏部右司郎官賜六品服六年四月遷權太府少卿八月以言者去國七年三月差主管建寧府武夷山衝佑觀轉朝奉大夫十二月起知泉州轉朝散大夫九年六月就除福建路提防刑獄公事兼知泉州十年二月還司三月兼權福州十一月除直祕閣知福州主管福建路安撫司公事轉朝請大夫十二年七月召赴行在奏事十二月除祕書少監越十有三日除起居郎十三年正月兼國史院編修官實錄院檢討官五月差充殿試詳定官六月講經筵終篇以修注推恩特授朝議大夫七月進玉牒以公甞稽宗籍授中奉大夫十月除權工部侍郎陞同修國史實錄院同修撰賜三品服轉中大夫十四年四月兼權吏部侍郎六月以進書恩特授太中大夫八月除給事中賜對衣金帶十一月以禋禮告成封休寧縣開國男食邑三百戶十五年三月該寶璽恩授通議大夫進封休寧縣開國子加食邑三百戶四月進寶禮成授通議大夫九月拜同知樞宻院事進封休寧縣開國伯加食邑四百戶食實封一百戶十六年四月公以疾在告六月五日疾稍間出赴朝參退朝疾復作二十三日遂革上奏乞納祿有防轉正議大夫守同知樞宻院事致仕進封新安郡開國侯加食邑四百戶食實封一百戶越一日公薨於正寢享年七十有一遺表聞上震怛輟視朝一日降中使防其家賜東園祕器龍腦水銀以殮銀絹一千匹兩以不願勅葬加賜五百匹兩贈特進資政殿大學士官其後六人公儀觀秀偉凝重如山宇量宏裕喜慍不形於色人莫能窺其際自爲諸生時識者巳期有公輔之器天分素髙加篤學力行本之以誠養之以厚守之以正以是立身以是事君以是治民出入中外幾五十年名節全瑩終始如一日𨿽致身兩地未爲不遇惜在位日淺未竟其功業然平生所立亦可以無愧矣初試民漕掾時楊帥都丞鄭公興商馭寮吏甚嚴幕下有傾險者專言人過以取恱帥甞以一二事質諸公公曰卓所知者職而已他無庸知帥慍曰君亦黨乎色頗厲公終不爲動始察其忱更加禮異焉詆誣者反以獲罪人服其忠厚淮上衍沃民多儲蓄巨胥獻計會其數而徵其稅其利甚博至許互告則盡籍所積以充賞民苦其擾命公往蒞之公曰民積粟以備凶荒也亦足以寛公家之憂且彼嵗旣輸租矣又未常販鬻今徵之何名哉帥悟曰微戶曹不聞此言胥幾誤我詰其欺置之法邦人甚徳之崇仁江右巖邑民尙珥筆有無賴宗子挾羣不逞專持縣事橫甚邑人側目公執而械之獄痛懲之隨從者皆抵罪凶猾始戢漕使吳公獵委公攝邑事首以教育爲急時至學宮與諸生講明義理禮耆舊奬防雋異以風厲之縣有楊田茭陂省莊屯田計二萬八千餘石嵗輸於郡然民戶所入於縣者十不一二每移他邑代解邑以重困公條陳其害申於外臺縷析上聞罷之公私以爲便泉江有遇害而失其身首莫知孰殺之者公燕坐黙思恍若有所見曰只尋親人呼其妻詰之曰汝知而夫平日與何人惡婦沈吟久之曰昔常與伯父因競墳土有恨乃執其人遣吏搜其家得衲衣一持示其妻妻一見號泣曰此卽手所制與夫者也復詰其人何從得此始駭服遂正其獄甫書初考卽有別院之命始莫識其所自己乃知參政袁公說友所薦公與之素昧亦無與爲地者時人咸服至公且頌其得人時誠齋楊公萬里聞之爲賦詩有拜了除書卻問媒之句蓋紀實也公始登朝慷慨欲捄時獘以宗正簿輪對首論諸州公帑妄費謂祖宗之制於諸州軍公用須出於給賜之恩然各有等差之辧故人心有所厎止而不敢逾越今之公使名曰分往往罄中人十家之產不足以供一饋之需極細民終身之奉不足以當一燕之費互送將迎無有限極民生益困國本益壊蓋制之無節則用之無藝此必然之理也乞取防諸州軍公使錢之數隨其所臨大小以定其所用多寡要以一嵗之內至於若干數而止諸路監司大率準此立爲定則異時交替以數來上於是而加考覈焉庻無過取過用之獘矣又論馬政之獘曰馬者兵之本也臣昨備數諸軍糧料院防計一嵗所收之數僅足以備補是嵗斃損之半則一嵗所失可謂多矣臣又甞以前此數年考之大抵嵗收常少所損常多數年之後馬必甚闕豈非軍政之大害乎夫以民養兵以兵養馬官給芻粟而馬之充腹常不足甚至有以馬養人之譏臣欲乞責內外主帥盡牧養之方稽其損耗防其減尅而嚴其責罰上深然之檇李輔郡公以推擇出守剖決如流莫不切中其情然終歸平恕或僞爲倅防印紙與姦民爲市以充契劵之用流布旣廣吏因事覺視爲奇貨謂無眞僞當歷加追驗則所得可禆郡計不少公曰此不過僞造者罪耳若一一驗之編民並擾吾以安民爲先利非所急也乃諭民有誤買者許自陳立與換印陳者畢集一郡晏然尋以內艱解郡公之在憲部也論胥吏之獘曰有官府則有胥吏不可闕也亦不可冗也吏數愈多則民蠧愈甚民蠧愈甚則官府無由而淸獄訟無由而平民生無由而日趨於厚也欲申飭諸道檢照條令隨州縣大小以定吏額私名罷吏一切逐去庻幾胥徒簡少文書省暇政平民樂不爲無補詔有司頒行郡邑加遵守焉未久北方玉帛復通人情危疑無敢往者公獨請行且以覘中原事機節使判宗趙公師喦偕往焉公威容端肅專對明辧遂爲之加禮歸奏略曰臣竊觀鄰國以徒威立國故其所自恃者勢而其所不足者理是理旣失勢亦隨之此渙散陵弱之漸可預覘於今日自其兵言之韃靼據有偏方非能地大力彊有加於昔日也而頻仍侵掠莫克誰何倉惶周章摶手無防乃盡遷民兵不遺老弱傾其國以捍禦之怨讟繁興潰裂四出乃下令曰潰兵五日不出者死徒掲墻壁潰者如故方且日夕惴惴南向淸野惟恐本朝之兵乘危搗虛腹背受敵此其兵不足恃者也又自其民觀之螟蝗水旱連嵗爲虐昨幸小稔軍旅之興又復橫取無藝常賦之外曰和糴曰和借財竭力殫咨嗟滿路乖气召戾自冬渉春數月不雨今河南粟直旣倍常時燕山之直萬錢石粟饑民嗷嗷舉無生意怏怏然歸咎其上其民心之不足恃又如此顧乃飭虛僞以欺人事形迹以示外使事往還異時率以州縣之吏奔走服役今也騎士取之鄕民甲兵取之市戶糧食因其自備弓刀亦其自隨諸如此類自謂可以惑人而其中枵然巳不可掩於斯人之口徒威之失今巳如此他時後患未知所終臣欲乞陛下制人以已禦逺以近明政教以立治厚徳澤以及物使義積而邦本愈彊思深而人心愈固選擇將帥訓練軍伍修車馬備器械徐起而收之齊人歸疆宣王復土其在玆乎上恱褒勞殊渥自是始議止絕嵗幣正敵國之名不復與通大義始明矣公爲戎監上言古之善將者非臨戰而後計遇敵而始謀也求兵法於往古考地理於圖志以啟迪心思發明機變何謂兵法摧堅破銳搗虛擊實其政也有方深溝髙壘雉堞相望其守也有防舳艫蔽江鐵馬風馳其用之也有宜諸如此類皆平日所當講明者也何謂地理兩軍相接必知某處可以倍道可以設伏某處可以斷後可以橫衝取糧有地防師有所諸如此類又皆平日所當講明者也今之將帥其果能盡知此乎臣愚欲乞陛下嚴諭逺近軍帥凡列衛之間防江之眾自偏禆以上各使條具方略圖畫形勢以滌其昏而開其明以發其防而動其機不責其文詞而惟考其智略審擇裒類上之樞府擇可行者頒下分屯去處俾互相告語閱時旣多見聞日廣胸中之甲兵帷幄之籌畫實足以爲異日規恢之地時上方向用期贊中興有忌嫉者橫興萋菲畀祠廩未幾起鎭溫陵凡積年滯訟不決者一經裁斷莫不恱服公深思便民之防可經久者一曰減免上供銀數二曰發泄境內楮幣大略謂本州舊有銀坑而防綿絹帛非本州所出朝廷以有無相通撥臺信邵武建昌四州軍合解上供銀令泉州代納卻令四州軍以所產防綿絹帛折價還泉州支散官兵自泉州銀坑閉廢銀價日增比之舊價十增其七四州所收絹帛遇歉猶有減放又逐嵗拖欠動輙數萬欲乞將本州代納上供銀一半科取民間買防綿絹帛支散官兵一半將四州軍應副防綿絹帛之數令自賣起發庻幾泉民稍紓先是淳熈間文簡公守泉日具奏未行公申前說而加委曲焉政路甚以爲然事下都司沮止之議者惜焉越四年大卿宋公鈞知泉本公之說告於上時公持從槖事竟以濟其忠信惻怛篤於愛民終始不倦蓋如此至論楮幣則謂本州田少土瘠逐年全籍廣米接濟計一嵗收糴之費爲錢百四五十萬緡錢防中半而廣南未承朝廷指揮行使官防以致本州防子積而不散乞札下廣東經略將合解上供窠名錢銀收買販米官防全綱起發札下本州告示人戶各以錢防中半收糴其防子賫回廣中就官兌錢或白金充上供銀錢之數庻幾本州楮幣其來𨿽多而轉流廣郡不至積滯期年政成民以大和謡詠四起於是士祠公於學商賈父老祠公於衢緇黃之流祠公於梵剎尙書楊公炳侍郎李公訦皆先朝耆徳寓是邦敬服公曰古君子也閩適謀帥上念無以易公者就拜閫寄公控辭甚力朝廷不許公以民害之大者莫甚於盜亦莫甚於吏鉏姦剔蠧滌蕩而振刷之稅籍始明獄訟無滯郡圄所禁總十二縣之事止十有五人公乃新學校括學糧增養士之員及論三山海防所以難制者以兵將皆不習海道之險欲擇選綂領及所用巡兵使之朝夕閱習長於水戰則盜之長技無所施矣上念公久勞於外有詔趣覲公辭不獲命入對論舊將不可專恃虛籍不可徒費蓋富貴旣足則壯銳銷鑠不若防諸偏禆下列志气盛彊必求自見至若尺籍伍符核實未盡或有敗衂及差出病傷之類不以實聞所破之劵主將掩而有之虛費類皆如此要當委自總所更加考核使供軍無虛破之獘士卒有可用之實此內修外攘之急務也又言泉貨泄於外邦銷爲器用法禁不能止不急救之中國之銅日少上曰然豈止於少殆將至於無矣公欲以鐵銅錫三者合而成錢如往者夾錫鐵銅錢之類外邦得之則爲無用小民銷之不可爲器如此則重者反輕法不嚴而獘止上皆嘉納之不一嵗進貳冬官時將帥多事尅剝士卒貧困公極論之以爲將之所恃在兵兵之所恃在食今者掊尅日滋士心寖失請給朘削幹利取贏恩施於上怨起於下自今支散請給不宜屬之軍將總所則委屬官州郡則委通判令彈壓之則上恩可達而士气稍紓矣公毎因經筵進讀必寓獻贊規切時事言州郡不可輕畀必試其事無容但拘資格又謂三邊之勢兩淮爲最要上防河水多淺秋冬可渉恃水爲險者淮之東也依山爲險者淮之西也防守之計在乎兵將得人又以近來州郡稅賦折納大爲民患藝祖有折納違制之論孝宗有無食貨兼取之說乞明示州郡俾之遵守又言今之兵冗當嚴考核以革虛名無實之獘官冗當裁遙領不釐務曁琳館之虛員費冗當節迎送修造與夫添給妄用又言援例廢法實開僥幸之門是致賞罰無章私情勝而公道泯宜守成憲凡公所敷陳皆切中時病深當上心及居東臺封駁之任抑僥幸振綱紀惜名器凡所爭執皆闗大體有臺臣論事專狥賄賂旣從黜罰而上恩寛大復畀職名公駁之言貪夫狥財以辱言路而置不問政刑安在上知公果可大用也故𨿽自以年邁疊上封章丐祠而聖眷方勤不允未幾進貳本兵天下想聞其風采公膺重任夙夜經心職思其憂形於言色猶念新疆𨿽拓於版圖其費無藝歸附尙煩於籠絡其志難量邊面故老相繼淪亡孰可倚仗捍城宿將凋喪無幾孰備驅馳加之逃亡不補而尺籍多虛將帥刻剝而士卒怨忌必將搜練軍實奬防人才警飭營屯申明紀律凡三邊之險易虛實諸將之勇怯能否糧儲之丰耗城池之修圯甲兵之利鈍科條邊鎖靡不備周而所謂宏謀大略沈機祕防闗於國體輕重鄰敵利害日與廟堂講明議論宻贊廟謨人莫預聞毎以先皇倚注之深欲自竭仰酬隆眷百慮嬰懷積成煩悶上憂之甚欲遣中貴問疾增損狀公力辭遂止少愈入謝上目公有喜色玉音問勞聞卿近少違和幸已平復宜厚自調防公再拜稱謝退朝卽自力治事疾復作國醫視之巳不可爲矣其薨也士林相弔諸公哭之慟公爲人篤厚平實表裏洞然不爲機械持身甚嚴待人以恕𨿽年徳位望俱髙而接物謙抑賢愚貴賤皆與之均禮自防篤孝與敬少師遇子弟素嚴公先意承志惟恐順適不至𨿽雅性嗜書不樂俗務然東西惟命勞冗靡辭必挾冊以往學不廢程家無闕事人以爲難恩隆族黨逺近數百口雍穆無間言與人交終始不變樂賙人之急解衣推食𨿽重費無所靳故舊亡歿贈防其終經理其家纎粟備至凡鄕邦利病視之不啻猶已如折帛輸錢朝廷舊則毎匹六貫五百而休歙二縣田賦旣重民獨不堪歙縣向巳蠲減惟休寧未有援例奏陳者公在宥府適臣僚論奏公力語廟堂敷奏事方下戶部值公薨背逾年特從所申本縣嵗蠲諸錢一萬五千緡折帛毎匹裁減二貫由是鄕邑感公遺徳相率立祠宇以寓無窮之報公平居不喜言人過寸長片善表揚汲引不遺餘力因公所薦進知名甚眾自奉極約旣貴膳羞服用無逾寒素裏第仍故居僅創一樓貯圖畫一堂燕坐而已嘗言富貴在天非人力可求分有之則聽其自來無之則信其自去至於居官之道尢當以廉勤爲本予平生所以省憂患得便宜者此爾公初第而歸四方學子不逺千里執經席下一經師承其所得必粹其文必有體制可觀門人多逹者如右史吳公格則與公偕顯於朝余登桂籍預鄕舉升列賢闗者接武駸駸殆莫勝數師友淵源特盛於江左奏議文集共二十卷蔵於家公娶齊安郡夫人朱氏謹靖賢淑事舅姑至孝禮無違者從公宦逰勤儉撙節以需賔饋延禮師儒未嘗少爲私奉先公二十年卒子男一人以思從事郎監西京中嶽廟以哀疚中山行卜兆域犯風濕得疾後公十有一月卒轉宣議郎致仕女二人長適朝奉郎賜緋魚袋姚元廸廷魁穎之子也防未適人皆先卒孫男一人剛中前修職郎監西京中嶽廟今承遺澤換授承務郎孫女二人長早亡次適從事郎新寧國府旌徳縣尉巡捕私茶鹽礬兼催江綱來剛中將以是年十二月十一日葬公於歙縣長壽鄕龍歸裏龍山之原千里走介馳書謂伯成曰先大父雅與公善敢以行實爲不朽托伯成辭不敢當然竊謂公以儒起家以勤膴仕歷四十餘年迄登宥府外不爲表暴顯著之迹而斷斷無他休休有容有古大臣之風齋心服勤於燕閒之間而民自得於畊桑隴畝之上使公未薨則措施成就詎止此哉伯成泉人也公守是邦嘗獲防公之門而且蒙公之眷相知最深其立身行已足以儀型當世而一話一言又可垂法將來至於慈祥愷悌之政鄕人歌詠成編棠陰蔽芾之恩遺愛於今未泯也敬摭公言行之實書以畀其子孫以俟立言之君子謹狀寶慶元年四月日顯謨閣學士正奉大夫致仕傅伯成狀

新安文獻志卷七十四

欽定四庫全書

新安文獻志卷七十五

明程敏政撰行實【勲賢】

宋特進少保觀文殿大學士致仕新安郡開國公食邑八千九百戶食實封三千三百戶贈少師謚文淸程公【元鳯】家傳

程述祖

曽祖諱大圭贈太師魏國公妣謝氏贈魏國夫人祖諱正贈太師齊國公妣方氏贈齊國夫人考諱放贈太師魯國公妣吳氏贈魯國夫人先公諱元鳯字申甫姓程氏系出重黎氏後伯休父爲周宣王大司馬魏有昱吳有普皆以勲勞聞至晉諱元譚者守郡有功徳於民詔賜田宅於歙因家焉梁有諱靈洗者積官開府儀同三司謚忠壯子孫蕃衍散處四方獨先公一畱舊鄕故世爲歙人髙曽皆潛徳不耀齊公輕財樂施以行義著鄕閭魯公博學彊記工詞賦遊場屋不偶謝去因自號拙庵居士吳夫人臨蓐里人夢所居屋上煙霧靉叇光怪異常所見或語魯公曰君世修積必生異人先公天資穎悟甫脫𦇤褓端重如成人弱冠畢通六經紹定初元以詩亞於鄕書明年上春宮時傳天庠士夜夢登天者見天門劃開上掲金書龍鳯文采四大字曁省闈掲曉程松龍第一先公居第二袁文焴第三趙采第四時人歆羨謂造物之防任有在五月賜對集英主司憚其直抑置三等授江陵文學掾至官未幾卽捧檄衡文鄂渚居上客次甫離位迎同僚而上客次屋遽僕閫帥大參別公聞之曰卽此可知他日逺到秩滿以邊賞循文林郎端平初元八月差充江南西路轉運司幹辦公事中捧臺檄主文淸江滿歸道丁母魯國夫人憂水漿不入口者累日哀毀骨立淳祐初元服闋除主管禮兵部架閣文字十月除太學正以祖諱辭攺國子錄轉宣教郎丁魯國公憂哀毀加於魯國夫人在疚時五年二月服闋七月除太學博士八月除宗學博士以詩禮二經疊講授榮王府王傾心敬待毎侍上必稱其賢以講二經徹章轉二階十一月輪對以天運人事剝復往來之機辧論甚悉略曰臣聞天之剝而復以陽足勝陰也治之復而剝以陰足幹陽也剛決陽也柔懦陰也宣明陽也壅蔽陰也忠直陽也回邪陰也端人正士陽也宦官女子陰也陛下能扶其所謂陽抑其所謂陰則一云爲一舉措必以法天爲心而天下之治自剝而復自復而泰矣臣請詳言所謂法天者主器之位不可虛也輔弼之職不可闕也君子小人之辧不可不嚴也內修外攘之策不可不謹也凡此皆天道也皆人君所當法者也陛下豈不知此爲當今之急務哉然天下延頸而望猶未有以副其顒顒之思而反憂世運之日趨於剝何也或者得以妄議陛下容受有餘而施行未力髙明𨿽不可及而剛決或有未至此秉陽之徳不能不累於陰也忠愛之意蓋拳拳焉理宗覽之曰言盡而防逺有古遺直風由是鋭意向用六年冬除祕書丞兼權刑部郎官七年春兼權右司郎官暫兼禮部郎官丁丑除著作郎仍權右司郎官復當輪對嵗適苦旱遂先期積忱以天心君心奏防指陳時病尢激切懇至理宗嘉其忠藎皆和顏受之然於時不無少忤累章丐外七月差知饒州暫兼冶事訪民疾苦爲政平實如修毀堞以植侯邦之蕃屏置義阡以易習俗之火葬者皆班班可考九年三月除江淮荊浙福建廣南路都大提防坑冶鑄錢公事冶司嵗有冬夏帳銀蓋以備使者供張之需先公不受悉舉以補郡積年諸色窠名之欠五月以年勞轉朝請郎除右曹郎官首拜二疏其一條陳實學實政國本人才吏治民生財計兵威六事次言版籍不明稅賦失陷諸事理宗攺容曰久不聞卿議論今得此奏愈覺精神由是進用意益堅八月差充殿試覆考官方逢辰黃大任皆出衡鑑下再兼右司郎官十一月乙酉除監察禦史兼崇政殿說書一再辭不允丞相鄭淸之不任事時興池邊蹲不去之譏前臺官潘凱吳燧合章論列鄭不悅遷二豸二豸不拜命卽拂袖去先公上防極論之略云公論國之元气也元气流暢則四體康彊元气壅塞則百骸受病陛下聖度天寛超越千古危言激論靡不包涵一二臺臣倐入驟出或者疑焉萬一果因言事之失實遂與美遷而斥去臣竊爲陛下惜之夫艸茅激烈猶賴優容臺臣盡言亦其職分以言逐人非盛世所宜有臣願陛下思元气之所系當使之流暢毋使之壅塞宗社幸甚上意猶未遽回復上疏申之言人主以一身立於羣臣庶民之上以有紀綱維之也一日無是則滅亡繼之由古迄今未有捨紀綱而能治者邇來一二臺臣不得其言而去陛下未嘗罪所論者逺近觀望良可駭怪白簡霜凝罪狀暴著縱有回防人誰不知自宜羞見吏民襆被宵遁今乃頑然無知舒徐候代反掲榜禁臺章之傳紀綱安在乎職司耳目事許風聞掩耳盜鐘焉能欺眾自宜退思內省痛攺厥愆今乃公然彊辧巧肆詆訐欲以此爲鉗制臺諌之術紀綱安在乎紀綱陵遲何所不至臣竊觀乾道八年禦史蕭之敏因言事及大臣除直祕閣司臬江東告詞有曰造膝之辭有犯無隠正人去國豈朕所欲哉孝宗皇帝愛惜正人褒寵其去如此此陛下家法臣願陛下以孝宗之待之敏者待二臣則言路之气脈不壅國家之紀綱獲振其於治體關系非輕如是而頑然無知公然彊辧者尙得以肆無忌憚臣當不避讎怨彈撃以聞由是二豸皆獲収召疏傳四方人士撃節稱嘆曰此所謂朝陽之鳴無愧古人矣十一年今上初臨資善首上疏乞選端方純謹之士增輔導翊贊之員用重厚篤實之人供給事使令之役庶幾出入起居無有不正動靜語黙無有不善不徒曰講讀充員句讀勤習而已二月磨勘轉朝請郎四月進講周易終篇轉朝奉大夫繼以進髙孝兩朝日曆防要轉兩階時理宗穆卜季秋蕆事明堂先公卽祈天以實不以文上疏曰臣聞禮有本有文無本不立無文不行何謂夲誠意正心修身齊家以至治國平天下是也何謂文典章制度鐘鼔籩豆以至登防俯仰之節是也二者要不可以偏廢然與其本不足而文有餘不若文不足而本有餘臣請得言其本上帝臨汝毋貮爾心人主一念之微無往而非天也縱肆之念或萌於燕私之時敬畏之心或間於逸樂之際則嗜欲得以干其防便嬖得以投其隙而意未誠心未正事天之本有愧矣陟防厥士日監在玆人主一言爲之間無往而非天也好惡之端或不察於嚬笑之末內外之辧或不謹於防閒之嚴則號令易屑於細微請謁難窒於蹊隧而身未修家未齊事天之本有愧矣推而至於治國平天下無非承天意以從事而非人主之所私也招徠三聘未能回考槃之歌斥去一鳴適以沮幹旄之告吁俊尊帝豈其然乎椎肌剝髓州縣肆無藝之徵刋木運材畿甸興無益之役惠民奉天豈其然乎剖符名郡率多恩澤之侯振武淸班聮陞姻婭之士天命有徳豈其然乎丹書屢掛猥叨麾節之榮彈墨未漧尋賦祠庭之祿天討有罪豈其然乎一紀綱之未振一政事之未醇一施設之未當皆非所以盡治國平天下之道而事天之本有愧矣臣願陛下穆然而思惕然而省汲汲然而反求戒懼於不睹不聞之地敬畏於立政立事之時不以私而害公不以欲而勝理方其靜也中心無爲以守至正及其動也發號施令罔有不臧則禮之大本於是乎在豈專在乎文哉又上防言邊備疏略當思患豫防申儆軍實以起積玩之勢繼又上疏言刑獄泛濫鞫訊慘酷囚禁淹延報應稽滯四獘十月理宗親灑奎章以昭光淸忠儒碩六大字下賜縉紳榮之十二年正月除右正言兼侍講吁免且乞避祖諱防不允權以右補闕繋銜先公感理宗知遇思血忱以報首疏帝王格心之學次論革士大夫之風俗當革士大夫之心術至於論文獘論邊儲論人才論民心論儲將帥救災異皆莫不空臆盡言余晦以從父天錫恃理宗舊邸恩攀援以進越次守京畿憑怙上恩任意妄作三學叩閽上書言狀捲堂而去司業蔡抗袖札白堂請罷淸議沸騰先公亟艸奏數晦罪劾之奏上除晦大理少卿蔡宗正少卿先公率全臺拜疏乞畱蔡而黜晦以安士心尋奉防蔡仍兼司業晦與郡三學諸生始還十月除殿中侍禦史仍兼侍講辭不允時防古二王爭立朝野皆有敵去而舞之心而臺諌自吳潘之去皆依阿取容先公因進講孟子入則無法家拂士出則無敵國外患國非其國之語卽艸爲疏以奏謂今之法家拂士不可謂之有今之敵國外患不可謂之無而通上下皆不知有畏心人心之所畏者理願堅聖心之畏以警動內外之畏未幾京城災復上疏力陳致災之原數事乞輟土木無益之役以濟暴露野處之民移緇流泛濫之恩以給顚沛憔悴之眾務行寛大之政固結億兆之心則轉危爲安易禍爲福天下亦尙可爲也寶祐初元進講孟子徹章轉朝議大夫尋差防試禮闈六月四疏丐祠不允八月累疏丐外不允先公復拜疏直敍久居言責無補防埃恐妨賢路理宗再三勉畱而當揆復將防副以札云上眷甚至幸望少畱九月陞兼侍讀甲午除侍禦史兼職依舊累辭不允首上疏乞取法孝宗八事末謂人君之學非知之艱行之惟艱又言薦賢報國前輩盛心久蘊此志猶懼以爲近名臣念此而不言無時而可遂歷取當時才望政績彰著者陳昉方嶽等廿餘人力薦於榻前後皆卓卓能植立爲時名人先公蒞職言路首尾凡四載先後凡百奏知無不言言無不盡皆足以扶是非之公嚴正邪之限純實明暢的中時疾不立異取名不讎私快已故所彈撃人皆心服而無怨言其在經帷色溫气和尢善開導所講孟子禮記春秋三書據經以析理因事以輔治言約義明尢有功於緝熈之學二年四月乙丑除尙書吏部侍郎兼中書舍人兼同修國史實錄院同修撰仍兼侍讀亟艸辭奏出闕俟命防詔不允宰執面奉玉音差官宣諭入門供職朝臣將防至先公復艸辭奏乞照前請畀祠廩詔不允不得再有陳請將防者洊至具言理宗委重之意始勉就職嘗進讀罷因奏外間日來洶洶言宮禁備衛甚嚴上曰宮庭比有妖氛奏曰陛下目撃之乎上曰朕不見宮人輩見之奏曰妖由人興虎豹九關何自而入陛下鎭之以靜不必張皇宮禁系天下聽聞一語之出百語之訛可不審諸上曰極是六月以磨勘轉中奉大夫九月有事明堂充執綏官上問禋祀儀文中興後視祖宗時何如先公奏曰祖宗時承平日久儀文大備大駕鹵簿凡二萬六千人法駕減三之一小駕減其半可見儀文之盛中興之初艸創未遑紹興十二年始造玉輅明年又造金象革木四輅鹵簿僅一萬一千二百二十二人儀文差略然祖宗敬天之實則有在於儀文之外者上首肯之西太一宮在錢塘門二里而近實據湖山之防佞臣久啟車駕遊幸而無名因明禋恭謝倐頒防防日欵謁先公亟艸疏以奏曰陛下臨禦逾三十年不事遊幸天下所共知也𨿽以恭謝爲說然羽衛蒞湖山之勝貔貅嚴郊坰之屯傳播四方但見遊幸之疑似安知欵謁之本心是陛下三十餘年之誠心實徳一旦無以取信於天下所失豈小小哉以內地言之年糓幸登而枵腹未飽近防甫息而瘡痍未瘳以邊陲言之蜀之竹隘𨿽復而忿兵未退淮之合肥𨿽防而哨騎尙畱加以窺襄闖廣傳聞不一敵多狡謀巧於覘伺萬一行幸之語一傳寧不啟戎心而謂中國無諫臣乎輿論借借咸謂陛下因比者總章祼享轉雨而晴喜動聖心遂有是命夫天道難諶禍福倚伏倘喜心一動而肆心乘之則一時防格之可嘉安知無大可畏者繼之尋奉防寢其行十一月三奏丐祠詔不允復面申請理宗曰卿畱一日則有一日論思之益何屢以去爲言朕所未諭三年春除權工部尙書辭不允繼於經筵造膝力奏乞放還山林理宗曰未可見方賴卿毗贊何可言去理宗察先公求去之志堅決禦札與臺長雲程某議論篤實心事純明獨立無朋不阿不激朕察之熟矣抗疏再三力求引去比於經幄洊控忱辭朕念班行寥落人望無多已勉畱之卿宜轉諭同列俾知朕意先公𨿽感激上眷而去志未釋未幾復五上奏恪申歸田之請六月丙子依前中奉大夫特授端明殿學士同簽書樞宻院事先公以祈退得進非其素心一再懇辭愈力批答不允時蜀氛孔熾邊禍復萌義難固辭謝表所謂矧邊氛之未靖正軍實之當嚴必戶牖綢繆而爲陰雨之防必維楫備具而圖大川之涉道其實也冬蜀境與沅靖交急朝廷欲擇重臣開督上疏乞用徐敏子易蜀帥用向士璧爲鎭撫呂文徳上沅靖庶幾能成犄角之勢悉從其言史嵩之得罪公議忽進職名與致仕先公慮人疑朝廷將再収用不肯書黃謂宜因其辭免特從其請庶可以釋天下之疑中條陳財計五事量劑曲當尢爲理宗嘆賞八月乙丑依前端明殿學士除簽書樞宻院事兼權防知政事三上免牘批答不允於時矩堂董公槐以人望當國先公悉心協贊中外無異論四年三奏乞祠或與補外不允四月除防知政事吁免不允先公感上知遇深厚謂歸美報上莫急於丰培根本故以仁厚爲第一義七月拜右丞相兼樞宻使進封新安郡開國公提舉國史實錄院監修國史日曆提舉編修國朝防要提舉編修玉牒提舉編修敕令提舉編修經武要略三上表懇辭不允至形天筆勉諭云親政以來命相凡幾俱多弗績豈但害於其國抑亦累於其身𨿽悔何追往事可鑑卿淸忠素著潔白無瑕當言責非仁義不陳處政地於輔相有補爰置諸右以濟多艱雅宜開誠布公相與修內攘外痛革蠧獘儀圖駿功先公𨿽感激上知然猶懼不勝任且拜且辭周回累日而後治事首摘時政之最急八事條陳以奏一曰正心二曰待臣三曰進賢四曰愛民五曰備邊六曰守法七曰謹微八曰審令略云臣聞人主天下之主人主一心又人主之主也所主不正則外邪交攻治亂安危於此乎判古之聖人知其然故中心無爲以守至正惟恐斯須不正投隙而來者紛如也臣願陛下持心以敬畏處心以安靜養心以寡欲則淸明在躬志气如神上而延洪天命下而固結人心近而示法子孫逺而垂則萬世皆陛下一心基之矣書曰任賢勿貮中庸曰敬大臣體羣臣此帝王待臣之要道也後世則不然決擇不審任用不專如醫方察脈而雜然投劑肘欲畫圓而掣之以爲方蓄縮畏謹則議其無所長展布設施則疑其有所爲卒之終日救過不暇而天下事亦無一可人意者此固其庸庸碌碌無以啟人主之信心而人主亦何便於此哉臣願陛下思元首股肱之一體接之以禮待之以誠如其非才以禮退之勿彊其所不能如其果賢以心委之勿間之以疑貮勿外厚而內薄勿陰奪而陽予如此則君臣相與之義盡矣自古未有不信仁賢而能國者今也班行寥落殆若晨星臨事須才動憂乏使豈人才獨嗇於此時哉防十得五實爲確論臣願陛下旁捜博采兼蓄並用長於心計者使治賦優於韜略者使籌邊徳履溫純者不疑其遲鈍論議慷慨者不惡其矯激取其長略其短錄其功忘其過寸長片善咸得展布則意气招徠精神翕聚勢之弱者可使彊權之輕者可使重矣民爲邦本本固邦寧未有民生憔悴而國勢尊安者今邊鄙之民流離奔竄𨿽嘗蠲租武夫憸人反肆苛徵之毒內地之民愁恨嘆息當加撫摩貪官虐吏豈念饑寒之苦臣願陛下嚴飭制閫監司擇其貪黷無狀者條列奏聞痛與鐫斥去稂莠所以長禾稼驅狐貍所以蕃雞鶩仁政之行莫此爲急國家之財耗於兵者十常七八然伍符尺籍虛額尙多老弱疲癃未聞攺刺以器甲則朽鈍以武藝則鹵莽以訓習則文具爲其將帥者又從而掊尅科斂之無藝平時且不聊生緩急安能效死是眞可凜凜也臣願陛下嚴飭諸閫覈實軍籍招收彊壯精其器械程其技能而又痛懲貪將之誅求庶乎士能用命可以禦敵祖宗之法昭如日星廢法用例爲獘滋甚而廢法之大者莫如貴戚之臨民然分符之初貪庸弗績者猶不逃於吏議今非惟人莫敢議之而反欲議人矣願陛下遵祖宗之法凡貴戚之貪暴者庸謬者悉賦以祠廩使之坐享富貴其有才而溫良有徳而通暢者間𨿽遴畀以郡符必使內外臺得以公廉察之權庶幾知有所憚而不至傍勢作威戕賊根本古者侍禦僕從罔匪正人蓋無微而不謹也漢唐以來徒知防近之可親不知操柄之旁落不謹其微流禍斯慘陛下英明果斷禦之有法然道路之傳猶謂蹊徑未能盡窒扳緣鑽刺之習未能盡無微之不謹著將柰何臣願陛下警之以禍福之機訓之以保全之道謹微自守勿與外交無罅可投趨者自止非特國家之福亦近習之福也君之號令不可不謹陛下一札十行無非軍國大務至於小小武職亦勤內批或謂已失之防而小吏省札緇黃敕牒亦勤宣諭取索陛下之用宰臣將責之經綸之務乎抑使之爲是瑣者乎臣願陛下示天威之尊嚴絕小人之玩防其於事體大有闗繋奉禦筆云朕之命相正欲仰成旣得其人何所不可覽奏防哉乃言惟服尙期勵翼其克有勲先公在揆席毎事皆存大體不務紛更以駭觀聽不事矯激以求誇耀惟欲上下相安於無事時敵久蘊窺伺之志前董相當國嘗自請身督蜀師曁次年秋蜀報轉亟荊閫以光棗之警告桂閫以諸蠻之警告理宗宵旰焦勞怛焉不寧先公自念身任大寄豈當以敵國遺君父憂退而討論險要設施方略調兵擇將峙糧築堡或面對詳陳或手奏潛告莫不纎悉畢舉處置得宜故荊有荊門之防蜀有苦竹之防嘉定之防襄漢之防余碎不勝紀乃若修復沿邊城築𨿽由一時分閫得人然憂邊思職未嘗頃刻置念敵國狡焉思啟封疆之志已非一日幸賴廟謨深逺臣謀畢獻足以挫其气折其萌迨夫還政未再嵗而生民之禍有不可勝言者矣史院修髙孝光寧四朝國史久未就先公奏乞專任尢焴領其事五年春書成上進轉金紫光祿大夫六月五奏乞祠詔不允初先公之守饒也丁大全爲浮梁令小有才爲當路所稱然爲人憸黠刻薄先公心薄之而素性寛涵未嘗輙形於言旣登政路大全時在栢臺上疏力詆董相罷之至移臺牒速其行意欲借是以相撼搖賴理宗眷愛深厚且爰立之初不敢遽動未幾大全由諌垣登宥府勢位相軋自怙以其術得君志溢气驕好淩駕人至與同列爭事交臂於中書堂觀聽爲駭先公覩其所爲益彊悖知難與共政而其議論間朶頥鼎席之意累露理宗𨿽宻察其機狡然小人易進難退惟思亟去以避之十月五疏丏祠理宗親書勉畱有云薦省來章足覘雅志一身之計綽有餘矣萬幾之務誰與共之決當畱行勿復有請先公去意𨿽久決然感理宗眷畱終始不渝未敢遽然捨去復彊勉就列六年春又五疏匄祠理宗諭畱益至有云諉之以疾則卿气體方剛酬酢有餘裕慮其不善後則卿表裏純一何瑕可指決不容於勇退宜悉付於忘言爲朕勉畱深所望也四月逾月不雨力以爕調失職引咎上疏力乞解機政上詔畱數四復有云朕以十三相而得卿卿不二年而捨朕豈人情哉自是不敢疏辭但引先朝宰臣趙雄奏曰頃嵗宰相罕有善罷大者竄小者逐願及宸眷未衰畀以藩服使天下知宰輔中亦有保全者孝宗皇帝感其言而從之臣之才力𨿽不逮雄陛下聖明視孝宗若合符節是用洊瀝愚頻瀆天聼然臒羸多疾不敢如雄求畀藩服但得解罷而去從事藥裹實拜君父保全之賜由是天聼爲動知先公去意已決除觀文殿大學士判福州福建安撫使內帑出金器精縑薫茗殽核以寵其歸蓋理宗自端平以來寘相凡十三進退純全者自範遊後僅先公一人而已得政才兩年朝無異議民無疾呼𨿽外視之精采若不快人意譬如服參苓之劑丰培滋養其於元气所益多矣四上奏歸閩鉞上亦閔勞先公七月依前職提舉臨安府洞霄宮任便居住退居兩年惟以書史自娛世間嗜玩無足以動其心幅巾藜杖逍遙田野間行道見之初不知其爲宰輔居第簡朴門外田數畆躬課家僮自耘耔示子孫以穡事之艱毎遇舊交故屬踵門從容延欵或談論竟日一語及時事異同必咨嗟審問憂見顏色蓋身𨿽江湖而心實宗社也理宗念公逾篤凡生旦宣賜銀幣未嘗少替始終眷遇如此詎意大全柄國蔽天聰明任私滅公醜正黨邪釀成鄂渚偸渡之警內阻外訌上心怛焉不寧首頒天詔問計策先公卽手疏収人心重賞罰及團結民兵數事以奏理宗親書一再褒嘉最後云覽卿所條邊計備見忠懇助朕憂勤便當防酌施行嗣有所見陸續以聞次年八月壬寅詔依舊職判平江府兼淮浙發運大使四上免章不允凡三頒奎札勉諭至謂某以八十餘老猶爲朕出撫七閩卿六十乃以老病言過矣幸無遐心以副延佇先公知上意堅確不容牢辭遂勉一出至郡訪求民瘼稽核餫事首務行寛大少蘓疲瘵手疏乞增糴減數前牧希求望外防賞取六邑籍版紛更之號修明局嵗增觧農寺米五萬石以無爲有獵取美名曁農寺索償則移補塞責先公惻然慮後來者長此不已吳民愈不堪命疏豁除之先公以糴事數足而郡政粗修累疏丏歸詔不允十月拜特進依前觀文殿大學士充醴泉觀使兼侍讀疊騰免牘天使馳奎札諭防復上疏懇辭防特給假兩月三年六月詔疾速赴闕復三拜疏控辭防特依所乞免兼侍讀宸翰褒諭云卿奧學重徳簡在朕心延佇肯來庶資啟沃累詔趣發辭則如初陳情旣眞髙節難挽勉遂雅志俾奉外祠少須康彊嗣有光寵景定五年五月再任醴泉觀使咸淳初元以今上登極防進少保三年拜少傅右丞相兼樞宻使進封吉國公辭牘方上而臺臣論列之疏下矣防依舊觀文殿大學士充醴泉觀使六月四拜奏乞致仕不許四年四月罷醴泉觀使逾年驟感寒疾遂致其事防依所乞守少保觀文殿大學士致仕時五年三月也自同簽樞宻院事以後除拜極防加食邑至八千九百戶食實封三千三百戶階官回授者五丙申薨於正寢距生慶元六年十二月甲申享年七十遺奏聞上震悼輟視朝兩日特贈少師謚曰文淸前妣吳氏先公二十七年卒贈周國夫人繼妣汪氏先公八年卒贈漢國夫人男三人像祖故朝奉郎直祕閣知處州軍州兼管內勸農營田事先公七年卒述祖承奉郎待銓崇祖承奉郎待銓並與江東漕選女一人適奉議郎通判隆興軍府事兼管內勸農營田事羅鼐孫男二人梓承奉郎待銓與兩浙漕選桂尙防孫女二人長適將仕郎吳克紹次未行述祖等將以咸淳七年十月忍死奉柩葬於歙西古城闗丟所居十里而近遵治命也公朝特差修職郎汪儀鳯防葬事如舊典禮先公气貌衝粹襟度寛夷不爲町畦峭塹待人遇物春風藹如然胸中涇渭甚嚴短長輕重寸量銖較猶黒白鑿鑿乎不可亂平居退然一儒者言若不出諸口及臨決大事𨿽千條萬目紛錯於前審義之得毅然自任如山嶽之不可移旣成則了無矜伐色其於兵也非所素練當邊疆繹騷審計熟慮動中事機𨿽老將宿校所不及中保任一二將帥尢脗合眾心其於財也率裁以義遇調度繁興紓匱支乏桑劉之所縮手而處置裕如也援引天下賢俊𨿽采奇防萃惟恐遺才而人不知所從來至有終身不識面者尢愛惜公朝名器故姻戚交友無一人敢萌意外希求者門𨿽無我而限界肅然一恩舊子未學制干謁求貮令先公謝之曰除受須由資格其人再三請不置且以先世爲言公曰先大夫疇昔以某粗知恬退故相薦今所求似躐次豈先大夫意哉矧以國家官爵報私恩某所不敢也其人𨿽不滿意而去然未嘗不心服其公前任言責所嘗論列後居政地見其可用未嘗忘薦防毎曰前日之彈劾成其才也今日之擢用盡其才也以故多致通顯一郡守舊名在白簡廢錮累年一日至闕自陳以先公輔政瑟縮不敢進朝行語其故且教其來謁一見卽問其出處守方起謝先公曰吾豈敢以一眚而棄人幸無疑守感不能言然出涕尋得郡去守亦知自新焉其胸中洞達不滯於物如此重惟早嵗奮迹韋布無尺寸援蒙理宗不世之知任言責歷禁途至登庸鼎揆三十餘年眷遇委任彌久而彌篤朝野曽無間言中值憸人擅朝翩然如防鴻之舉𨿽於報國之忠未克殫竭然於見幾之智亦可謂無遺矣恭遇先皇更化聖上嗣政天下淸明一旦不幸物論倐興幾至求全之毀向非天朝力扶公道察其心迹無他則未必得爲太平幸民全而歸之也初薨之日堂奠之文曰幸而邪正之不相掩亦不幸而出處之適相值當時指爲名言云自號訥齋居士有訥齋文集經筵講義奏槁制文詩記凡若干捲嗚呼痛哉尙忍言之哉重念述祖等不肖不學智不足以揚前光文不足以發潛徳謹瀝血以序始終大略行事如前百拜乞言於當世之大君子尙惟仁慈興惻哀其忱懇詮次而賜之狀俾得借手告於太史氏豈非不肖孤之幸願儻九原有知必與增榮感焉咸淳七年月日孤子述祖等泣血百拜謹書【右文淸公家傳後有鄕先生唐子儀防語公凡兩入相前沮於丁大全後扼於賈似道公子述祖爲此傳盛言大全而不及似道止雲臺臣論列者是時似道方柄國政故也唐先生防語亦未深考恐讀者致疑於此故表而出之】

大元勅賜故翰林學士承防贈光祿大夫大司徒柱國追封楚國公謚文憲程公【鉅夫】神道碑

銘

危素

延祐五年七月丙子翰林學士承防光祿大夫知制誥兼修國史程公薨於建昌裏第泰定二年贈光祿大夫大司徒柱國追封楚國公謚文憲至正十九年四月甲子丞相太平以公事世祖皇帝盡臣道宜賜神道碑銘有防命臣素撰文臣雍書丹臣伯琦篆額臣素謹按故翰林侍講學士臣徯斯所具行狀及聞諸故老言而序次之公諱文海避武宗皇帝禦名以字行曰鉅夫姓程氏其先周成康之際始國於程子孫因以爲姓宣王中興有賢佐曰伯休父春秋時有趙氏忠臣曰嬰西晉循吏曰元譚爲廣平太守持節新安因家焉其後自歙遷休寧至公髙祖宥興徙居郢之京山曽祖子明又避兵武昌卒葬其境皇贈集賢侍讀學士中奉大夫防軍追封楚郡公謚安僖妣姚氏追封楚郡夫人祖徳秀自武昌東上彭蠡寓龍興吳城山宋擢宣義郎防淮西壽春二帥府事皇贈資善大夫中書左丞上防軍追封楚郡公謚簡懿妣李氏追封楚郡夫人父翔卿朝列大夫管軍總管累贈光祿大夫大司徒柱國追封楚國公謚孝肅母李氏累追封楚國夫人公生宋淳祐九年四月十七日生而目光如炬識者異之宗老若庸爲撫州臨汝書院山長公與翰林學士吳澄從之講學徳祐元年季父飛卿以軍器監知建昌軍事公侍孝肅公奉大母李夫人就養未數日我師至城下建昌內附至元十三年從季父朝於開平遂畱宿衛授以宣武將軍管軍千戶十五年十一月九日召見香殿世祖問宋何以亡對曰孟子有言三代之得失天下也以仁不仁宋非不仁權臣賈似道誤之也問似道何如人對曰當其爲邊臣是一似道也及爲相又一似道也天顏甚悅命給筆札書其辭卽禦前以銀盆漬墨書二十餘幅以進深稱上防問今何官且諭近臣曰斯人相貌應貴聽其言聰明有識人也諭公曰國政得失朝臣邪正卿爲朕悉言之公頓首謝曰臣疏逺儒生蒙被知遇敢不竭駑鈍以報明年授應奉翰林文字朝列大夫又明年進修撰又明年陞中順大夫祕書少監防遷集賢直學士中議大夫兼祕書少監條陳五事一曰取防江南士籍二曰通南北之選三曰置考功歷四曰置貪贓籍五曰給江南官吏俸祿皆采行之二十年加翰林直學士同領防同館事二十三年攺集賢直學士進階少中大夫入見首請興建國學又上疏曰臣聞治天下必用天下之才故曰旁招俊乂又曰立賢無方若限以方所徴以技藝𨿽曰用人猶無人也國家旣已混一南北南北人才視同一體若有所偏主有所遐棄此羣臣之故計非陛下至公之心也明詔屢下一則曰求賢二則曰求賢而能以賢才致之陛下者幾人出使者止以卜相符藥工技爲賢才此何謂也且使有識之士得以淺窺朝廷臣竊恥之未幾復上疏曰國家自平江南內外百司皆防用南人惟禦史臺按察司獨不防用臣不知其說也南北人情風俗不同若欲諳悉各處利害須防用各處之人況江南歸附已十餘年而偏逺險惡之處盜賊時時竊發𨿽由官吏貪殘所激亦由臺憲按問失職致然按察司官名爲巡察其實未嘗徧歷止於安靜之地遷延翺翔至於偏逺之處曠數年未嘗一到小民被官吏苛虐無所控訴激而爲盜官吏反欲並緣虜掠民之被害何可勝言行臺按察司之設正欲察訪利病中丞察使以下並宜公選南方耆徳淸望之人與北方官員講論區畫庶幾諳悉江南事體周知逺人情僞內臺中丞至監察禦史亦宜防用南官以備采訪事下中書集議集賢大學士阿嚕威薩裏等請如程文海所言遂拜嘉議大夫侍禦史行禦史臺事仍詔求賢江南初詔令皆用國字至是特命以漢字書之世祖素聞趙孟適葉李名宻諭必致此二人又薦趙孟頫萬一鶚余恁張伯淳淩時中胡夢魁包鑄曽衝子孔洙等二十餘人皆立登淸要之職還都宮門已閉叩閽暮見世祖聞之喜甚不覺起立曰程秀才來矣陳民間利病五事超授集賢學士仍居行臺時宰相僧格顓政中外岌岌二十六年公復入朝奏防曰天子之職莫大於擇相宰相之職莫大於進賢茍不以進賢爲急而以殖貨爲心非爲上爲徳爲下爲民之意也漢文帝以決獄錢糓問丞相陳平對曰決獄責廷尉錢糓責治粟內史宰相上佐天子理陰陽下遂萬物之宜外鎭撫四夷內親附百姓今尙書省惟以鉤考錢谷剝害生民爲務所委任者率皆貪饕徼利之徒四方盜賊竊發良以此也臣竊以爲淸尙書之政損行省之權罷言利之官行防民之典於國爲便僧格怒覊畱京師不遣凡六請加害世祖察其忠臣不允巳而僧格敗世咸服公之敢言公還行臺二十九年召公與胡只遹姚燧王惲雷膺陳天祥楊恭懿髙凝陳儼趙居信十人赴闕賜對三十年授正議大夫福建閩海道肅政廉訪使悉召諸吏諭之曰治人之道由自治始若等能不並緣爲姦則貪污將自戢矣有違吾言必懲無恕上下爲之肅然刺舉屬吏尢加之意不以微罪棄人於是相率攺過爲善大徳四年遷江南湖北道首治行省平章家奴爲民害者民大悅嵗防以周嵗廩祿賑之八年召爲翰林學士知制誥同修國史明年加商議中書省事集議恆暘暴風之變公承詔上言五事其目曰敬天尊祖淸心持體更化皆切中時病十一年授山南江北道肅政廉訪使復畱爲學士加正奉大夫至大二年銓選湖廣行省明年復持節山南又明年仁宗卽位召公與李謙尙文等十有六人赴闕賜對便殿移浙東海右道防拜翰林學士承防資善大夫知制誥兼修國史皇慶二年大旱以桑林六事自責應詔忤宰相意翌日勅中使持上尊勞之曰中書集議惟卿言甚當後臨事其極言無隠議行貢舉法公請以朱文公貢舉私議損益行之經學當祖程朱傳注文詞宜革宋金宿獘此詔實公所艸進階榮祿大夫屢乞歸田不許延祐二年得末疾勅近臣撫問勞之曰卿先朝舊臣素稱忠直宜彊飯善自調攝以副朕心官其子大本郊祀署令以便養請去益堅明年得防南還加光祿大夫賜上尊麗錦勅朝臣祖道文明門外行省有司常加存問年七十薨薨之明年正月庚申葬南城縣可封鄕繞堆大磐山之陽娶徐氏先卒追封楚國夫人繼兪氏封楚國夫人先公四月卒子男五人大年承徳郎撫州路金谿縣尹兼勸農事卒贈奉直大夫江西等處儒學提舉飛騎尉建昌縣男大光卒大本奉直大夫祕書監著作郎卒大來大觀將仕佐郎建昌路南源務稅課使司提領女四人長早卒次適國子生聶公晉次適饒林防適江某孫男十三人世昌奉直大夫揚州路崇明州知州兼勸農事世臣進義副尉武岡路武岡縣主簿世延國子生世忠世京應奉翰林文字承務郎同知制誥兼國史院編修官世良世師世郢世徳世宏世祿世哲世濟女若干人曽孫男十八人嗣光嗣英嗣祿嗣乂嗣原國子生嗣逺嗣淳嗣眞嗣徳嗣晉嗣珹嗣肅嗣陽嗣良嗣畏嗣嗣賢嗣應女若干人孫位育琮璘瑄公博聞彊識靡不研究居家庭以孝聞待宗族親戚朋友曲盡禮意救人急難捐帑發廩無吝色嘗曰士生天地間當以濟人利物爲心柰何瑣以自厚一身爲哉及臨大事決大義凜然不可奪世祖賜地一區於安貞門俾居之公題其室曰逺齋取易所謂逺多譽之防至元中立尙書省以公爲防知政事又命爲禦史中丞皆固辭不就至大中特贈謚父母畀大年官仁宗毎呼程雪樓而不名蓋郢有白雪樓公嘗取以自號示不忘其本云勅待詔畫其像儒臣制贊錫賚無虛嵗賜歸之後猶命詞臣譔世徳之碑其遭遇亦云盛矣公在朝以平易正大之學振文風作士气詞章議論爲海內所宗尙者四十年累朝實錄詔制典冊紀功銘徳之碑多出公定撰有文集四十五卷尢善大字每接後學才藝之士嘆賞奬進或爲之築館授室有終身畱客門下不去者所薦士後多爲名臣建昌城西十有五里曰麻源第三谷晉謝靈運遺迹在焉公作山房藏書閒則防賔客燕遊其間或幅巾藜杖獨行田野與樵夫野叟相問答縣小吏馳馬值公城門怒詬公守城卒擒吏送公府公命釋之人服公之容徳云臣素昔備官史館論著公事今乃顯被明命非直發公之潛徳亦使天下後世知我聖祖得人之盛嗚呼懿哉謹拜手稽首而爲之銘銘曰

混一之盛若稽至元大帝禦極俊乂飛鶱諤諤程公蚤起南服宿衛禁廷眷遇彌篤令聞令譽館閣廻翔敷陳時政用戒苞桑皇有萬方莫非臣妾立賢無方庶政斯協臺府穹崇冠於江東往貮執法亟蘇瘝痌共驩在朝星馳入奏指佞觸衺讒言洊構克知灼見維帝聖明繡衣持斧憲度肅淸召還詞林爲國蓍蔡桑林之事引古進戒從容奉身歸老丘園百辟祖餞錫賚便蕃碧澗紅泉公所遊衍魚鳥相忘放懷髙逺偘偘正色功在四朝贈謚之腆式勸臣僚可封之鄕大磐之墓子孫來瞻春雨霜露樹碑神道制命廷臣金石不朽永昭皇仁

新安文獻志卷七十五

欽定四庫全書

新安文獻志卷七十六

明程敏政撰行實【勲賢】

朱學士【升】傳

朱同

朱升字允升休寧人後徙居歙防師鄕貢進士陳櫟剖撃問難多所發明櫟深器之至正癸未聞資中黃楚望講道湓浦偕趙汸子常往從遊明年春歸講學郡城紫陽祠始作書旁注是年秋登鄕進士第丁內艱後四年戊子省授池州路儒學正庚寅始之官學之田嵗入富於他學而官吏蠧食之弟子員日僅一飯教養無方師生解體升始至則舉吳文正公澄防牛之諭防出入整齋廚去宿獘晨興講授以身示法江南北學者雲集明年淮甸兵起又明年壬辰秩滿南歸而蘄黃之兵至徽矣自是連嵗勝負相尋而所居僻在窮山𨿽避兵奔竄往往閉戶著述不輟越五年丁酉大兵下徽被防召見於潛邸冬辭歸明年梅花初月樓成宸翰書字賜焉嗣後連嵗被徴受命旣就道不辭比至見上有所訪問後亦不彊畱也吳元年丁未授翰林侍講學士中順大夫知制誥同修國史次年聖上肇登大寶攺元洪武車駕幸汴得告歸省丘墓冬末再行尋以年髙得請致政而歸明年庚戌冬十二月以疾終年七十二自防爲學卽以列聖傳心爲主踐履致用爲工上窮道體幽探元化謂聖人精義入神之功或寄於百家眾技之末是以一事一物莫不旁捜曲探沿流溯源謂濓洛旣興考亭繼作而道學大明於世然後學者往往循途守轍不復致思其已明者旣不求其眞知而未明者遂謂卒不可知豈前賢所深望於後人者哉加以詞華浮靡之習蕩其中科舉利祿之心誘於外是以聖學明而實晦飄流忘返慨然思所以救之於是考六書之源究制作之始以得名言之義味箋注之防以暢指趣之歸而聖賢之心見於方冊者始可得而見然後傍參之以傳注之文究極乎濓洛之說熟玩乎其所已明而深究乎其所未明嘗曰先儒傳注之意所以求經之明也而近世舉業往往混誦經注旣不能體味乎傳注而反斷裂其經文使之血脈不通首尾不應知味樂學何所自乎於是始作諸旁注離而觀之則逐字爲訓合而誦之則文義成章綱提目舉一覽可知其有訓而未類疑而未安者必窮研極慮不合乎聖經不止也嘗曰旁注之作也知其麤者以爲小學訓詁之入門悟其妙者知爲研精造道之要法平生之所以有得於聖經之蘊者以此此學道之大防也於易則有以見夫河圖洛書之異也而原則同先天後天之殊也而實則一序卦之說則本乎吳澄之卦統以總其綱表章乎蕭漢中之說以極其趣他如四卦從中起之故方圓往來逆順之妙蓍七卦八之實迹用九用六之防機卦象神奇卦變之定法貞悔元吉之大義三陳九卦之要防諸如此類有得於前聖之心者旁注不足以盡其蘊則又列於前圖以表之而千古不釋之疑於是乎定於書則蔡沈受命作傳惜其成於朱熹旣沒之後門人語錄未萃之前是以猶有未備者乃防考諸說以折其成書傳緝補其缺而正其僞又直約之曰書傳補正以翼之而朱蔡之防於是乎備他如禮經大祀未審春秋書法未明三聖執中之本防孔門求仁之要義中庸知仁勇之統尊徳性道問學之說孟氏存心養气之異用風人詩章之體音韻之說諸如此類皆涵泳玩索有得乎聖賢之防者其異也非立異以要名其同也非雷同而茍合今不能悉錄平生處已以儉待物以仁防以濟鄕鄰巽以處患難犯而不校寛而有容是以遐邇宗師小大咸服然天性剛直不肯茍同以其出自公心人受其責者亦未嘗怨也自防學至於捐館六十年間𨿽出處不常未嘗一日釋卷編錄考索日益月加動成卷帙所注書有易書詩周官儀禮禮記論語孟子大學中庸孝經小學旁注讀老子孫子亦爲旁注他如小四書小學名數醫家諸書之奧義葬書之說皆有紀錄玆不盡載其在國朝有所擬議隨卽廢毀無存制誥表箋前後文槁若干捲俱藏於家【吳元年丁未授翰林侍講學士制朕聞洙泗集羣聖之大成新安爲文公之闕裏先後相望斯文盛昌況新安之有人與前賢而同氏允爲博古通今之士耆年碩望之英是宜備顧問於內庭參宻命於翰苑惟玆華要用寵師儒朱升趨鏘禮法之場超卓傳注之表羣經獨得其趣諸子莫遁其情綱羅百家馳騁千古自其潛心積慮至於皓首蒼顏用功勤矣朕開基以來嵗毎徴聘戔戔束帛爲矜式於國中靑靑子矜來英才於館下議禮作樂郊廟所資修已及人國家所尙擢登玉署侍講彤閱鳯池兼掌於絲綸麟史仍防於筆削天地交泰有資贊翊之功云漢昭回共致文明之治可授翰林侍講學士中順大夫知制誥同修國史○吳元年七月乙亥先是命選道童俊秀者充樂舞生至是始集上禦防門召學士朱升領樂舞生入見設雅樂閱試之上親撃石磬命升辧識五音升以宮音爲徴音上曰何乃以宮作徴邪起居注熊鼎對曰八音之中石最難和故書曰於予撃石柎石百獸率舞上曰石聲固難和然樂以人聲爲主人聲和則八音和矣因命樂生登歌一曲上復嘆曰古者作樂以和民聲格神人而與天地同其和近世儒者鮮知音律之學欲樂和顧不難邪升等對曰樂音不在外求實在人君一心君心和則天地之气亦和天地之气和則樂亦無不和矣上深然之○十一月壬辰以翰林侍講學士朱升年老免朝謁○洪武元年二月定宗廟時享之禮翰林侍講學士朱升待制詹同等奏按禮古者禴祠烝嘗四時之祭三祭皆合享於祖廟祭於各廟者惟春焉然自漢而下廟皆同堂異室則又四時皆合祭矣今四廟時享亦宜仿近制合祭於第一廟庶適禮之中無煩瀆也上命春特祭餘三時合祭○洪武元年三月辛未朔命翰林官修女戒謂學士朱升等曰治天下者修身爲本正家爲先正家之道始於謹夫婦后妃𨿽母儀天下然不可使預政事至於嬪嬙之屬不過備職事侍中櫛若寵之太過以驕恣犯分上下失序觀歷代宮閫政由內出鮮有不爲禍亂者也夫內嬖惑人甚於鴆毒惟賢明之主能察之於未然其他未有不爲所惑者卿等爲我纂述女戒及古賢妃之事可爲法者使後世子孫知所持守○洪武元年三月戊戌翰林學士朱升以年老乞致仕許之升字允升徽之休寜人師同郡陳櫟博洽羣書隠居石門王師下徽州被召見數承顧問及上卽位授今官至是以老致仕歸石門後終於家所著有易詩書周官儀禮禮記四書孝經小學旁注注解及書傳補正輯注傳於世○洪武十五年二月丙寅陞吏部司封員外郎朱同爲禮部試侍郎同翰林學士升之子也○洪武十六年十二月賜禮部侍郎朱同等襲衣】

詹承防【同】傳

王景

詹承防同字同文徽之新安人少頴悟好學元奎章學士虞集見之曰才子也以其弟槃之子妻之舉茂才異等爲郴州路儒學正遇亂因家黃州陳友諒以爲翰林學士承防兼禦史嵗甲辰王師下武昌同見上上厚待之還京授國子博士遷考功郎起居注翰林待制洪武元年轉直學士二年遷侍讀學士四年陞吏部尙書六年七月爲學士承防兼吏部尙書七年五月命致仕勅曰朕起布衣提三尺劍總率六師以拯民艱延攬羣英以圖至治凡二紀於玆曩者親徵武昌下城之日爾同以文章之美從朕同遊厥後任以國子博士起居注翰林學士皆舉其職及長吏部辧人才之賢否審職任之輕重咸得其宜今年𨿽已邁猶輸誠效謀究無少怠可謂賢也已朕不忍卿以衰耄之年服趨走之勞特命以翰林學士承防致仕爾惟欽哉【丙午年四月庚寅上嘗命有司訪求古今書籍藏之祕府以資覧閱因謂侍臣詹同曰三皇五帝之書不盡傳於世故後世鮮知其行事漢武帝購求遺書而六經始出唐虞三代之治始可得而見武帝雄才大略後世罕及至表章六經聞闡聖賢之學又有功於後世吾毎於宮中無事輙取孔子之言觀之如節用而愛人使民以時眞治國之良規孔子之言誠萬世之師也○吳元年四月壬子上諭起居注詹同等曰國史貴乎直筆是非善惡皆當書之昔唐太宗觀史𨿽失大體然命直書建成之事是欲以公天下也予平日言行可紀之事是非善惡汝等皆當明白直書不宜隠諱使後世觀之不失其實○洪武二年二月壬辰詔以直學士詹同爲侍讀學士○上與侍臣論待大臣之禮禦史中丞劉基言於上曰古者公卿有罪盤水加劍詣請室自裁未嘗鄙辱之存待大臣之體也時侍讀學士詹同侍坐因取大戴禮及賈誼防以進且曰古者刑不上大夫所以勵廉恥而君臣之防義兩盡也上深然之○三月戊申上謂翰林侍讀學士詹同曰古人爲文章或以明道徳或以通當世之務如典謨之言皆明白易知無深怪險僻之語至如諸葛孔明出師表亦何嘗雕刻爲文而誠意溢出至今使人誦之自然忠義感激近世之士不究道徳之本不達當世之務文辭𨿽艱深而意實淺近卽使過於相如揚雄何禆實用自今翰林爲文但取通道理明世務者無事浮藻○洪武六年正月上謂儒臣詹同曰朕嘗思聲色乃伐性之斧斤易以溺人一有溺焉則禍敗隨之故其爲害甚於鴆毒朕觀前代人君以此敗亡者不少蓋爲君居天下之尊享四海之富靡曼之色窈窕之聲何求而不得茍不知逺之則小人乘間納其淫邪不爲迷惑者幾人焉況創業垂統之君爲子孫之所承式尢不可以不謹同對曰不邇聲色昔成湯所以能垂裕後昆陛下此言乃端本澄源之道誠萬世子孫之法也○洪武六年四月丙辰以詹同爲翰林學士承防仍兼吏部尙書○九月壬寅翰林學士承防兼吏部尙書詹同等言自上起兵渡江以來徵討平定之迹禮樂治道之詳𨿽有紀載而未成書乞編日曆藏之金匱傳於後世上從其請命同與侍講學士宋濓爲總裁官侍講學士樂韶鳯爲催纂官禮部員外郎吳伯宗儒士朱右趙壎徐一夔孫作徐尊生同纂修鄕貢士黃昶國子生陳益暘等謄冩○洪武七年五月丙寅朔修大明日曆成自上起兵臨濠至卽位六年癸丑冬十二月凡徵伐次第禮樂沿革刑政設施羣臣功過四夷朝貢之類莫不具載合一百卷承防詹同侍講學士宋濓率諸儒上進命藏之金匱其副藏於祕書監濓等又言於上日曆藏之天府人欲見之有不可得臣請如唐太宗貞觀政要分類更輯聖政爲書以傳於天下後世上從之於是分爲四十類自敬天至制蠻夷釐爲五卷總四萬五千五百餘言名曰皇明寶訓自是以後凡有聖政史官日紀錄之隨類增入○戊午上謂翰林學士承防詹同曰大祀旣終獻方行分獻禮於禮未當卿等其議之於是同與學士宋濓議以上行初獻禮奠玉帛將畢卽分獻官行初獻禮亞獻終獻皆如之上從其議又謂古人祭用香燭皆所以導達陰陽以接神明初無上香之禮遂命凡祭祀罷上香○洪武十六年十二月賜僉都禦史詹徽等襲衣○洪武十七年正月以左僉都禦史詹徽爲左都禦史○洪武十九年七月上以左都禦史詹徽在職公勤詔有司復其家○洪武二十三年十月以太子洗馬詹紱爲尙寶司丞紱左都禦史兼吏部尙書徽之子也○洪武二十五年十二月以詹徽爲太子少保兼吏部尙書○大誥都察院詹徽刑部掌部事唐鐸二人者異同下人所事亦異同徽剛斷嫉惡不容姦僞所役之吏發蓬面垢容愁肌痩不異覊囚蓋不得肆其貪有若是其鐸始友及臣至今三十四載其人交不知變色絕不出惡聲徳有餘而才少不足屢被小人相累陷極刑者二三朕深知其徳宥而弗罪以眷其徳也今姦人小人不然徽剛則謗訕滿朝鐸重厚無疵其姦人小人反謂懦而無爲一切行移計稟皆舞文弄法以愚之賄賂公行鐸無柰何嗚呼聰明決斷者以爲非淵泉其徳海容其物以爲愚人心之不古有此邪】

資徳大夫南京刑部尙書楊公【寜】墓碑銘

彭時

天順戊寅十一月二十一日南京刑部尙書歙縣楊公卒於家又明年庚辰其弟宜之子埏防試來京請於予曰先伯父歷仕於朝幾三十年功名事業著於中外惟是墓隧之碑宜有文以詔後世而缺焉敢以爲請儻畀一言庶幾其不朽也言旣因授予狀按狀公諱寧字彥謐姓楊氏世爲錢塘人髙祖世隆元教授曽祖本仁祖源俱隠徳弗耀父諱升有文學行誼卒官徽州府學教授因畱家焉公生而穎異甫三嵗祖父引至膝下口授以詩卽應口成誦八嵗能通大學語孟十一而能屬文十八卽以春秋魁永樂丁酉京闈鄕試兩赴防試中乙榜不就宣徳庚戌林震榜第二甲進士第一人尋詔歸進學壬子赴召明年授刑部主事讞獄明恕蔚有時名正統乙未麓川宣慰思任發反防虐鄰境朝廷命將徵之簡文臣有才識者隨徵公其首也師次麓川境賊遣人欵軍門約防主將欲許之眾莫不喜公獨進曰不可兵未加而敵防是必詐以誘我也許之懼有後悔弗聽又曰必欲許之請嚴兵以備不虞又弗聽固請不已眾謂公迂檄令督運於金齒不旬月賊眾奄至士卒多陷焉比還京將兵者率以失機被譴公獨以勞被褒賞特陞郎中嵗辛酉大舉伐麓川總督軍務兵部尙書王公驥知公料敵之審也仍以公行師入境王公指授諸將進取方略以公督戰乃渡江攻上江賊砦賊矢石如雨公奮不顧身督戰益力士卒咸用命遂克之又進攻杉木籠山賊柵險拒守公曰賊狃於前勝當多方以誤之使不暇並力乃可圖王公用其言令諸將各視形便以進諸道俱奮連破七砦斬陶孟鼒等餘賊奔潰遂乘勢賊巢圍之賊以死守晝夜攻戰不息因乘風舉火煙焰漲天賊不知所爲死鋒鏑及墮崖溺水不知其數師還上親宴勞於奉天門賜公白金楮幣拜刑部右侍郎壬戌丁母袁夫人憂甲子奉命防贊雲南軍務至則練兵伍督屯耕興利去害不以私撓而於懷撫逺人尢盡心焉先是有頭目防項者嘗效力隨徵公於是請置隴川宣撫司以防項爲宣撫用旌其義民夷悅服有言騰衝險要宜城之以控制蠻夷者上命公往城或謂公其地險惡多瘴非時冒之輒死盍徐圖之公曰我知奉命而已遑防其他卽往相地度工計財費勉勵將士使效力越四旬有五日而畢工因建學捨選生徒訓令務學以變夷風自爲文刻石紀其事人敬服焉先是麓川賊首逸於緬至是公以城完民且效順謀所以致賊計乃簡鋭師若將有所向者先遣使奉詞責緬緬人懼哀求出賊自效卒誅大憝函其首以獻自是朝廷無南顧之憂丙寅侍郎侯璡代公還朝丁夘曁戊辰春上以淸明謁祭三陵俱命公畱守未幾閩浙廣東艸防竊發師徵未寧江右宻邇三境懼有侵軼患朝廷命公巡撫公至按視郡縣當賊衝者增修城垣立排柵以斷要路團集鄕兵訓以武藝賊有侵軼者輙擊斬之以故賊聞風畏避不敢犯公於是時益鎭以簡靜暇則徧歷諸郡宣上徳達下情崇奬學校詢求民瘼而弛張之逺近畏慕景泰初還京奏對稱防有金織文綺羊酒之賜明日拜禮部尙書與毘陵胡公協心政務濟寛以嚴人謂得體後二年以病足艱於步履調南京刑部示優禮也其在刑部凡五六年斷獄一用寛恕民以不寃蒙贈曽祖祖父俱尙書曽祖妣妣俱夫人天順攺元致仕家居逾年以疾卒春秋五十有九訃聞朝廷遣官賜祭營葬以是年十二月十六日葬於一都之金山下配曹氏封夫人無子子宜之次子埒如已出側室吳子二人長堣以公平南功授徽州衛世襲副千戶次城女一人俱防公天資孝友年方十四適其父教授先生承詔預修永樂大典公隨侍至京旣而父遘疾且卒公於侍湯藥備棺殮無不致謹扶柩歸葬於錢塘不憚險逺及第進士歸母夫人在堂朝夕侍飬謹甚防其弟宜領鄕薦而公亦被召乃謂弟曰母之所生惟我與爾今俱出而仕何恃以爲養邪弟感其言養母以壽終乃仕公友愛其弟無間始終待鄕黨朋友一以信義事上以忠蒞政以勤臨民馭眾嚴不刻寛不縱所至有惠於人而性識機警才器宏偉處事務存大體眾中出言淸辧有條聽者忘倦故識與不識無不稱道其爲人而慕仰之其學博覧經史尢長於春秋自少卽馳名場屋所作諸文有白雲稿臥云稿藏於家公弟宜舉進士拜監察禦史今爲廣東按察副使其子埏景防癸酉鄕貢士科第蟬聮實公啟之而埏又知爲公不朽計可謂不負所教已銘曰

緜緜楊宗世徳逺而再仕於外不大厥施委祉儲祥而公傑出磊落其才沈厚其質乃雋賢科乃官郎署乃愼乃勤乃馳淸譽滇南徼外蠻冦縱橫再徵以師而公在行協力贊謀妖氛斯滅終鎭以靜逺人慕悅岌岌江右與冦爲鄰天子慮微命公撫巡公於爲政春生秋殺民以不恐亦懷其徳累玆勞勤正位六卿鴻聲駿望洋溢二京歸日幾何而遽長逝壽𨿽弗延名鮮與儷金山之麓髙墳峩峩銘以昭之百世不磨

大明故資徳大夫正治上卿南京致仕兵部尙書兼大理寺卿贈太子少保謚襄毅程公【信】墓

志銘

劉翊

成化己亥秋九月二十有七日南京致仕兵部尙書兼大理寺卿休寧程公卒於正寢有司以訃聞詔贈太子少保謚襄毅遣官諭祭營葬朝紳咸曰公一代人豪而今已矣可惜𨿽然朝廷於其生加以穹秩於其休褒以璽書於其沒優以防典且有象賢之子昌大其業是公𨿽死猶不死可謂無遺憾矣旣而其子敏政慟謂予曰先生交先君子三十餘年僕又曽聆先生一日之教玆墓中志銘敢以爲托乃志曰公諱信字彥實世居徽之休寧其先聞臣大儒載在簡策可考髙祖諱調元至正末用薦者起爲承奉班都知不赴曽祖諱吉輔兩世妣皆吳氏祖諱社壽國朝洪武中謫居河間考諱晟俱以公貴贈兵部尙書兼大理卿祖妣汪氏妣張氏俱贈夫人公以易經中正統辛酉順天府鄕試明年第進士授吏科給事中已已英廟北徵公偕廷臣上防諌止不報已而師潰土木敵遂南侵京師戒嚴命公守西城上言五事曰新號令以振軍威募勇敢以備警急召勤王以遏南侵設武備以防內變養鋭气以備戰守皆見采納焉敵人先自西山一帶進薄都城都督孫鏜禦之失利乞領眾入城公堅持不可躬督諸軍自城上以火鎗礟石鼓噪爲鏜援敵引去景泰紀元命公充副使持節冊封華陽王妃凡王府有餽遺悉卻之歸陞左給事中辛未九月英廟還自迆北居南宮公復上中興固本十事曰敬天求賢納諫謹災節用詳刑選將練兵尙儉隆師而敬天一事則當時天象屢變請景防帝隆孝友之實以答天心之仁愛聞者壯之壬申陞山東右防政總理遼東邊餉巡撫都禦史奏倉官吏卒盜糧石以上者死乃造新斛視舊加二寸付公公立碎而火之曰使彼眞盜死不足卹今故爲此斛置人於死地豈情也哉遼卒至今能道其事防以憂去轉四川分巡所至問民疾苦松潘夷人作亂公偕侍郎羅綺進攻破其黒虎諸寨天順丁丑英廟復辟公奉表入賀時方錄景泰間上言之人遂畱公爲太僕卿遼東巡撫缺員陞公都察院左僉都禦史賜敕以行守將海寧伯董興姻聮曹欽公一切裁之以正又造戰車創義倉行贖罪法設月輪簿凡百號令一新建州衛有董山潛結朝鮮公使土官佟成授以成算往廉之得朝鮮授董山中樞院使制書以還公疏曰乘其未發急遣二使問之可伐其謀朝廷乃命一給事往朝鮮一錦衣譯者往建州兩國初不肯承出制書示之咸相顧愕然各貢馬謝罪諜報孛來聚眾欲入防公自率師巡邊營於境外者凡三月得風濕之疾自此始都指揮夏霖事多不法與董興相結納僉事胡鼎按其罪四十公以狀聞詔中官及錦衣郭指揮逮霖而籍之不意中途受賂乃奏虛實相半都禦史防深因並劾公輕聽胡僉事言調南京太僕少卿刑部缺堂上官廷臣言非公不可召陞右侍郎尋以憂還河間今上皇帝卽位起復公於兵部又轉左成化丁亥四川貴州山都掌蠻據大壩山箐之險叛服不常陞公尙書提督軍務與襄城伯李瑾統畨漢兵討之公至永寧自督大軍入金鵞池又分四路兵期防於大壩將士依公方略用神銃勁弩攻賊賊不能支連破二十餘寨獲銅鼓數十斬首五千級生擒二千餘賊復走入深洞公命軍士以土石窒其門以兵圍之月餘賊死洞中臭聞十餘里又陰察九姓土獠之附於賊者還師撲之未一載都掌悉平又布置衙門邊事以定凱旋進兼大理卿有白金防幣襲衣之賜前此公營大壩凡兩月淫雨不時瘴癘薦興舊恙復作至是四上疏請老俱不允辛夘春上以雨雪不降求言公上言兵事可更張者四兵獘可伸理者五詔下所司執政者難之未幾三邊有事悉如公所料南京缺防贊機務大臣廷臣交章薦公爲宜上允所請公至南京適彗出軒轅乃與六卿合議復上言興利除害三十餘事多見諸行他若汰貪縱循舊典可書者尙多在南京防贊巳四載復疏乞休上重違公志賜勅還鄕有疾若去體其勿久安於家之語明年公還休寧裏第又四年謝世距其生則永樂丁酉閏五月十六日得壽六十有三葬邑東南南山之原配林氏累封夫人子男三長卽敏政成化丙戌進士及第授翰林編修累陞左春坊諭徳學行爲時所嘉次敏徳太學生次敏行邑庠生早卒女一許聘忠義前衛指揮子淩雲漢孫男三壎圻塏女三俱防嗚呼公儀觀魁偉性資剛果六籍百子無不涉獵爲詩文略不經意而雄渾可傳事親孝少時嘗力耕以養居憂廬墓側有芝產之瑞教子弟嚴而有方待內外親族恩義兼盡遇故人子矜卹振防惟恐不及凡百玩物一不以掛目爲諌官知無不言言必達大體而嫉惡太甚佐兩藩及法司必以敬正輔長官不隠忍坐視以爲賢掌兩京兵政及徵伐俱有成績又能任怨南京守臣或欲預錢糓詞訟公曰守備機務所以謹非常若此乃有司之事也斷不可預論者以爲得體徵川貴時詔以便宜之權付公公自發兵至凱旋不爵一人不殺一人同事者以爲言公曰刑賞人主之大柄懼閫外事不集而假之人若幸而事集又竊弄之豈人臣之道也論者又曰此古名臣之心名臣之言可以爲後世法若今敏政輩巍科膴仕能昌大其業安知天之報公不在此邪晚號晴洲釣者有晴洲集若干藏於家銘曰於惟襄毅晉臣之系宋儒之裔豪傑其才剛大其气於昭襄毅科第髙登祿位馴致兵刑聿司畱後是寄果哉襄毅眾方棼棼我獨易易不數言間能決大議偉哉襄毅車轍所至吾民獲利威震蠻夷名揚當世無憂襄毅文事武備有人承繼誕昌前烈引而弗替無憾襄毅善始令終皇恩特異歸於南山垂休千祀

新安文獻志卷七十六

欽定四庫全書

新安文獻志卷七十七

明程敏政撰行實【風節】

宋諫議謝公【泌】墓記

周叔虎

叔虎來新安之初年嘗遊問政山於興道觀之左見有墓焉區落僅在而表識不存諏知觀事駱如石曰國初謝諌議也求其詳而不可得問其子孫則曰久無人至觀舊有遺田數十畆爲黃冠香火費故嵗時祭奠觀中不敢缺嗟夫諫議官至四品不卑矣且死未甚久也湮泯無聞殆中經大兵毀蕩又世次渙散以至於斯歟後二年偶得羅使君新安事實而讀之則諌議行狀班班籍中反復敬觀其髙風峻節乃如許因舉本末於太守趙寺丞師端是可不以其狀鑱之堅瑉植之墓左以發其幽光於幾墜哉歙宰孫評事涇傍贊之曰請任其事於是據依事實而勒諌議行狀於興道觀焉嗚呼昔東坡敍王元之畫像贊之曰想其餘風遺烈願爲執鞭而不可得諫議當時議論從容有禮差似元之不然則我太宗盛徳而諫議以直被稱奬庶幾汲長孺流輩此又似東坡擬王元之事也有人於此而澤及五世彼蒼誠不可詰若夫尙賢崇徳無間今昔則情之所鐘正在我輩書而勒之亦揚善之意也嘉定乙亥秋七月望日泗人周叔虎謹書

謝諫議傳

羅願

謝諫議泌字宗源歙縣人自言晉太傅安二十七世孫少好學有志操賈黃中一見奇之謂人曰此子才器不羣異日當顯名於時登進士第知龍州淸川綿州彰明縣三遷殿中丞代還獻所著文二十篇古今類要三十卷召試中書以本官直史館賜緋時言事者眾詔閤門非涉僥望乃許受泌抗疏陳其不可又乞依唐分經史子集爲四庫人掌其一太宗嘉之遂以泌兼知集庫淳化中王禹偁請羣官謁宰相須朝罷於政事堂樞密使於都堂皆同時接見以防請托泌以爲若此是疑大臣以私也夫以萬機屬任輔臣非接見賔客何以究知外事若止都堂候見而咨之曽無解衣之暇古人云疑則勿用用則勿疑設若杜公堂謁見之禮豈無私室塞相府請托之漸豈無他徑上覽疏嘉嘆從之仍以疏送史館防修正殿泌以爲不當施采繪亟命代以丹堊且奬其忠藎拜左司諌賜金紫並賜錢三十萬嘗對便殿上稱其狂直敢言泌奏曰陛下從諌如流故臣得以自竭昔唐末有孟昌圖者朝上諌疏暮不知所在詩人鄭谷爲詩閔之前代如此安得不亂上動容久之後爲虞部員外郎兼侍禦史知雜事上元觀燈特預召自是爲例未幾爲三司鹽鐵副使時外舅魏羽爲使以親嫌換度支副使眞宗卽位攺主客郎中知虢州在郡上疏以爲致太平無出姚崇所獻明皇十事臣記雍熈末年趙普嘗以此獻先帝深以爲然俄命普入相尋普病北兵擾邊未及施行今北兵已息繼遷請命正是行此十事致太平之日至於省不急之務削煩苛之政不用小人不與奔競之流以官爵開直言之路此皆致太平之術陛下十行其八九矣又繼遷小有不防不足深責平城之事至弱也漢祖行之以安天下近代石晉用景延廣之言以絕和致天下橫流豈得爲彊聞其所貪嗜者禽色利欲漢祖明皇所用之計正可以弭其心又自古輔佐聖明建萬世之業立不防之策者未有不由宿舊大臣未聞市井之徒塵走之吏能爲之也願陛下察此則纎人不敢萌心大賢得以畢力矣防奏上頗嘉嘆後知福州代還民刻石於所經之橋名曰去思泌名知人少許可平生薦士曽不過數人後皆至卿相毎欲發薦牘必設几案置章其上望闕再拜曰老臣又爲陛下得一人王文正公旦卽其所薦也知襄州日鄧城令張逸有善政縣去州十餘里泌暇日小車從數吏渡漢水至鄧城界以觀風謡或載酒邀逸野飲吟嘯終日而去薦逸官至樞宻直學士爲時名臣西祀還授泌右諌議大夫判吏部銓盥沐巾褐端坐而終身不欹側時年六十三歸葬鄕裏錄其子衍爲太常寺奉禮郎衒爲將作監主簿

汪推官【汲】傳【子奕襄】

羅願

汪宣徳汲字子遷績溪人年二十登嘉祐中進士第嘗爲慈溪令徳門鄕河塞數十年爲防導漑廢田數千頃民歌且祠之以太平州推官鞫贊善大夫陳知規獄方暑繋者百餘多病疾汲解釋浣浴飲食之訊得其情知規復官繋者出爲佛齋以報性潔防與物無忤而政稱彊明卒於元丰中子奕字公偉時方復詞賦取士奕尙少試太學卽爲其第三人與弟襄相繼登第友愛尢篤爲東流令有書生以妄言繋獄憲使欲寘之極典奕以爲狂疾奏上果貸死使者以書謝曰微君吾幾陷失入襄字公弼少從兄遊上庠商河常瓌號知名見之驚喜與定交仕爲南陵主簿太守翟汝文引爲兵曹薦其文史足用詞有古風書遺朝士言不喜爲宣城守而喜識汪主簿始襄在太學有詔擇內捨生爲使臣學教諭以教諸小內侍大司成汪澥以襄名聞時梁師成爲提領方貴寵見襄頗禮憚防襄以內捨三試不中當退舍師成從容言於上有防特免襄自陳願得退舍不可以襄故亂學校法上使小內侍從襄學者押赴內捨竟不就及登第後師成欲薦以爲館職襄自言處學校久方欲試吏州縣不願在冊府師成覺其有嫌逺意寖怒語人曰彼耆儒也詎敢浼之至是秩將滿有內侍爲走馬承受過縣劾不時賑濟令佐皆停官被鞫或言師成有力焉後攺宣教郎押白金詣契丹用其國權衡虧其半契丹怒同行皆股栗襄徐辧竟得直嘗作弔陶朱西子賦興寄髙逺而奕子安世襄子安行皆登第安世資端厚教後進有法宦不遂卒安行篤行義能官爲金華宰

王修撰【愈】傳

洪焱祖

王修撰愈字原道初名悰婺源人少敏悟年十四試於國學以腐艸化爲螢賦擅場冠多士後登第仕所至著善政令建昌嵗饑民聚爲盜立法賑濟所活數萬人諸司取防以功列薦於朝徽宗命中書籍姓名政和二年任滿造朝賜對垂拱殿稱防禦筆攺賜今名命知信州賜銀緋奏乞回授父汝平有防王愈父子並賜銀緋後不許援例宣和二年十月睦防俶擾東南陷杭睦歙處婺衢等州卽乘勝犯信愈奏用鉛山宰王舜舉監鑄錢髙至臨同治兵事賊攻城不得志稍退屯栁家都至臨率鋭士銜枚火其營賊狼狽走愈縱兵鏖撃大敗之縛其僞統兵賊遁去上降詔嘉奬除祕閣修撰賜金紫愈奏疏極言憲臣張苑閩帥韓玘等縱賊之罪時王黼當國舊與愈有隙掩其功攺知嚴州上尋悟使還信州愈至築二室於城隅扁以示喜後樂摘詔中語也內翰龍溪汪公藻爲之記四年王黼猶媢前功乃諷禦史撃愈張苑輔以羅織坐是竄逐髙宗中興呂公頥浩首以愈爲薦盡還舊秩紹興二年起知無爲軍半載以老上印綬歸六年卒有文集若干捲【焱祖按大監王公炎序文謂信州之功當羅端良修新安誌時公之子孫不以告端良遂略而不書求之國史徽宗帝紀於公破賊一事不書方臘傳中首敗於信一節亦不書蓋王黼用事於內固媢公之功童貫總兵於外又欲自專其功史臣固無得而書也新鄕貢進士王儀曰事固有晦昧於當時而暴白於後世者天理不可誣也宣和迄今百八十載郡誌一再修而信州之功終不可泯後之覧者知天定之可恃慨忠義之難磨亦名教一助云○靖康元年九月一日徽州免舉進士臣汪存謹昧死百拜上書皇帝陛下臣聞良弓可以得髙鳥良狗可以得狡兔此𨿽古人常談深有比況乃者北師深入四方洶洶尙賴皇武折衝樽爼致其請和然要我金幣欲我土地欲割河北之三鎭春秋城下之盟其屈辱亦不過如此然則選將帥繕甲兵正時務之所急者士有志謀而無忠義則不足以與有守有忠義而無智謀則不足以與應變惟兩者兼備然後爲全能切見朝散大夫充祕閣修撰前知信州臣王愈於宣和二年睦賊肆凶屠焚郡邑首自浙東一搶而杭衢無全城次窺江左而徽爲炎燼信居江浙之交顧視四隅皆有防盜愈於是時躬先僚屬丁寧訓諭痛切效死又令邑之豪右傾倒廩廥募民之勇悍者使之披堅執鋭以自保衛塹山爲阻依水爲池賊之屢至觸藩自退是以千里耄倪咸賴生全朝廷念其功多進加爵秩方慰輿望乃以屬吏訐其微纇斥逐遐裔昨蒙防貸復歸田裏岸巾杖屨怡然自適曽不以得失毫髮系於胸中此其所養有大過人者矣況其忠義智謀彰彰著人耳目所不可掩者如前所謂乎側聞樞宻元帥以上將軍印親整六師城彼朔方意曰復我河內故壤歸我皇弟肅王天神地只祖功宗徳宋興二百餘年威靈昭格堂堂大陣兵出逾時卽日凱旋燕喜受祉在此一舉天山三箭未足道也而汾晉左右正當兵衝邊防最爲國家大計不可不深思熟慮敢問今日之事如何安集使無侵犯如何備禦使足財用如何訓練使士卒足以應倉卒之變如何繕治使器械足以劇犀利之美又能備知山川之險要風雲之妖祥其威武彈壓能服士卒之心堅壁淸野可不戰而屈人之兵臣意愈忠義智謀足以及此陛下試舉而用之置之邊庭略其所短委之不疑不惟汾朔一方陛下可以安枕無憂將見天下之士各奮其勇爲陛下爪牙如周宣王中興可以復形容六月北伐之篇於靖康初紀然後知艸讎儒生言有可采者祁奚論薦舉其慮有三曰茅曰親曰偏臣於愈𨿽無是三者念臣與之同裏閈知其人爲尢詳當陛下求言之始故敢爲陛下言之如以言官論列其過有不可恕使魏尙無辜不能見雪於馮唐陛下仁愛周物可不以文帝爲念哉干冒天聽誠惶誠恐百拜謹言○朱大同續志王舜舉字伯兪祁門人登紹聖進士第仕至信州通判時靑溪洞方臘反侵州公伏兵大破之追至衢州冦平入覲授朝請大夫直祕閣賜銀五百兩絹五百匹以旌其功尋除江東提刑卒贈太中大夫○按汪龍溪信州二堂碑云舜舉與愈並有禦盜城守之功故附見焉】

黃侍禦【葆光】傳

洪邁

黃侍禦葆光字元暉黟縣人少孤刻意於學年十六居太學有聲四試禮部不第縣欲以應八行科辭不就從使髙麗補將仕郎以銓試優等賜進士出身調齊州司理閱獄囚枝蔓者一夕遣數百人通判以爲疑視牘無不當者上其事進秩修職郎政和三年召除太學博士又以薦者賜對攺秩除校書郎後爲左司諫以言事忤蔡京徙符寶郎七年除侍禦史言常平法壞及乞推陜西監司赴所部燕之禁頒之諸路郊祭百官饔餼用羊數萬屠割烹煎鮏羴淋瀝請並支食錢以稱嚴防之意北方歸明人李良嗣撰北夷錄平夷書大臣主之擢祕書丞葆光論良嗣犯罪亡命蘄於免死旣妄撰平夷符書以干進萬一語泄致生嫌隙又良嗣私問骨肉消息不絕此其心亦未易量自祖宗至今納疆土擕族帳來歸者不過崇以虛名厚以廩祿置散地羈縻之未聞養之華省因列五害以防微爲戒條三省樞宻院吏非元丰舊制者其大獘有十革之省費月數萬因請更中外引例破條及無條制直陳乞者令各守成憲又言君尊臣卑剛健者君之徳而其道不可屈柔順者臣之常而其分不可抗引洪範威福剛柔之說以爲威福之柄在我和而順者克之以柔彊而弗助者克之以剛用剛克則沈潛之於內所以制姦慝用柔克則發見之於外所以昭忠信先王所以操利勢馭人羣而莫敢攖者以此徽宗令左丞讀其奏於殿中以示大臣知兗州方邵輙至國門求赴堂稟議葆光奏請重竄之上悅面諭曰未嘗有人敢言此者又論崇寧後增置兼局之費有百令蔡京裁定京乃陽請一切廢罷士論借借上疑不可行葆光言如禮制局詳議官七員檢討官十有六員制造局文武官三十餘員豈無可裁定稱上意者他日因雨澤愆期奏對言君臣同心相濟然後可以寅亮爕理今師臣蔡京開僭擬之路負委任之意啟防扈之心太宰鄭居中少宰余深皆依違畏避此所謂天气下而地气不應者章入不報京陰中以事移卿寺未拜謫昭州安置宣和二年令自便防以職方員外郎召未至復主管江州太平觀其謝上表云言之未盡悔也何追四年知處州州經冦攘前此民賃官地居者至是豪右增直彊請葆光至悉按治如舊輸賦閱囚毎事經意爲建學請監書閱二嵗除直祕閣再任疾將革聞蔡京罷喜動顏色沒之夕家未有繪象索之民間得百餘本葆光尙气節喜推挽後進開口論事無所隠諱博涉經史又尙理趣素惡積財俸余以賙親舊爲嫁女奉喪家無所餘郡人斂賻五十萬子由中卻而不受相與述其勤事感疾之狀訴於朝得官一子

靑溪汪先生【革】傳

周彥約

先生名革字信民臨川人【先生本越國公之後自歙遷臨川】性孝友家貧好學三舉於鄕紹聖四年試禮部第一甲科常以爲科舉壞平生志气分教長沙帥張公蕓叟待以異禮從而受學丁外艱同寮醵金爲賻辭不受令家人毋持官下一物行見其妻所置錫水壺愀然曰以是污我投之江中及爲宿州教授滎陽呂公希哲見之以比黃憲茅容與其孫本中琢磨尢莫逆傍溪築室取少陵移居詩扁靑溪堂蔡氏當國欲得知名士附巳以周王宮教召不就曰吾異時不欲附名姦臣傳復爲楚州教官卒年四十生平深厚不伐無辭色可見稠眾中似不能言賙親友之急解衣推食無難色嘗謂人能咬菜根何事不可爲其學欲明善惡別是非張右史耒陳司諌瓘遊漢陽皆愛敬之及卒滎陽公哭之慟且銘其墓詩在江西泒有靑溪類槁論語直解行於世淳熈丙申太守趙公爲繪像於溪堂合祠於學弟萃字叔野篤學有守喜爲歌詩東萊諸呂氏豫章諸洪氏競稱之與二謝尢親厚取昌黎語名齋曰歸愚登建炎二年丙科歷洪州司理帥李公回趙公林皆禮以上客轉分宜丞禦史李宷宣諭江西至袁一見曰聞君賢徳久矣舉淸白第一卒年七十三有歸愚集侄孫大經字淳夫博學多聞嘗裒溪堂師友尺牘及著臨川耆舊傳人多稱之

宋左朝請大夫司農少卿主管臺州崇道觀汪

公【叔詹】行狀

汪若海

公諱叔詹字致道新安歙之平遼鄕新平里人曽祖承吉祖瀚皆以隠徳終考世基故任通直郎致仕賜緋魚袋累贈至右中大夫妣太令人鮑氏公少齡警悟博見彊志屬文無險易操筆立書未嘗起艸以故弱冠擅庠序聲崇寧四年防試鄱陽以第二人與計偕次年春登第授將仕郎防州防昌縣尉未上攺宣州州學教授秩滿轉從事郎移鄆州州學教授秩滿轉宣教郎朝廷行三舍法專用經術取士禁絕蘇黃之學公大好之竊玩其書故爲文雄邁不羣政和六年至京師求試詞學兼茂科考官第其文入優等宰相見之謂有蘇黃气懼變一時文體斥不預名拜南京惇宗院宗子博士成資罷宣和五年春有薦公文行者除太常博士是年冬始至京師供職轉奉議郎契丹大將軍郭藥師來降有寵命爲燕云招討使公奏防言夷狄之人狼子野心自昔臣畜而親暱之鮮有不爲患者獨不鑑梁侯景唐僕固懷恩之亂乎景以反虜歸梁意在逃死一旦猖獗遂陷臺城懷恩由蕃伍降唐爵極王侯自懷危疑卒至反叛今藥師契丹之叛人而我釁仇也寵之於內則荊軻之事可爲寒心用之於外則侯景懷恩之亂覆轍在前臣伏願陛下以渾邪爲奴婢賜從軍死者家如漢汲黯之言則天下之幸社稷之福也弗聽公以直忤宰相王黼黼風言官以他事彈公斥歸吏部左遷無爲軍廬江縣丞自供職至是甫十六日而罷有識者寃之公於是挈老穉歸隠新平中日以讀書爲事家無儋石之儲晏如也久之當塗蕪湖闕令外臺聞公名召攝令公辭請益堅勉彊就職爲政寛靜不鞭一人邑以大治居無何發運使盧宗原建議涸丹陽湖可得田數百萬頃朝廷從之役數郡民凡十餘萬人宗原因近幸進由中得請眾咎其誕無敢顯言者公獨奮然以爲非弗肯發民防役宗原大怒劾公非沮詔書大不防遣部從事霍蠡督縣役夫蠡至公弗遣介迓亦弗與相見蠡大怒直造令治不得已賔之謝蠡曰老病不能謁君君勿過也蠡咈然曰公爲太常博士矣何肯先謁我公拂衣起取印寘防事呼佐吏謹視印上官如此令不可爲也兼程走京師上書闕下言李白丹陽湖詩云湖與元气連風波浩難止陛下觀此詩則知湖之廣袤爲如何詎可以人力涸也今宗原欺陛下役久弗就死者必眾富人家產破什八九百姓無辜誠爲可憐宜亟罷以捄十萬眾書奏徽宗皇帝大寤禦批卽日寢役擢公提舉潼川府路常平等事實宣和七年春二月也公至潼川半載爲權右所疾復以章免先是東川民趨利售鹽井嵗久鹵竭課浸虧破家產償官猶不能足監繋終莫得脫公一切奏蠲其逋削去故籍民免監繋者數百家至今爲利潼川府戶曹牟邦彥廣安軍新明縣丞楊昺渠州鄰山縣尉陳陸皆姦黠弄法積取受百金以上他使者莫能按公悉劾罷貪吏斂迹公免去今太尉劉公錡任廉訪使者奏言公治狀顯著一路悅服宜蒙褒寵不當反賜罷黜不報淵聖皇帝卽位覃恩轉承議郎至京師與樞宻李綱書論時事綱稱於朝曰眞天下奇才也辟編修官供職數月有防李綱所辟官並罷罷十有三日金人圍京師公羈旅圍城中食屢絕未始介懷深以宗社爲憂僞楚立公之友或染僞命公力誡之弗從遂與之絕敵退迎上南京屢表勸進大元帥府命公權太常博士又命充徹幣官上卽位儀禮皆公艸定公勸汪伯彥薦李綱鄧肅潘良貴可大用上召綱爲相肅爲右正言良貴爲左司諫綱始至公謁之綱有輕汪伯彥黃濳善語公曰汪黃人望𨿽輕與主上同起艸昧未可間也相公宜委曲圖濟艱難不可與之爲矛盾綱弗納不幸公之友鄕受僞命者復以巧媚得權要交惡公於綱伯彥以故公浸不偶防朝廷議駐蹕維揚公謁宰執極言其不可狀皆弗以爲然公因說皇叔士防勸上駐蹕金陵公爲艸奏上覽奏大寤顧謂士防曰孰爲此奏士防以實對上宣諭曰只令汪叔詹艸詔進來詔艸中有姑畱金陵待二三年復還京都之語上塗去二三年字易云來春詔掲衢路交相賀宰執力勸上駐蹕維揚趣省吏収還詔書公度其必敗事遂拂衣歸隠除知太平州又除檢討官皆不就職用覃恩轉朝奉郎賜緋魚袋初淵聖卽位公該錫服乞回授乃考朝廷𨿽著令不許特從之至是始自受緋魚之賜主管舒州靈僊觀轉朝散郎繼丁乃考憂服闋主管臺州崇道觀轉左朝請郎起家知池州公自拂衣歸隠蹭蹬十載年幾六十始領一郡今大丞相陳公康伯提舉江東茶鹽與公同時在池陽公常言陳公風度凝逺必致大用其知人如此終更轉左朝奉大夫除知鄂州數月移知永州除權發遣荊湖北路轉運判官兼提舉本路營田公事兼京西路轉運提刑提舉茶鹽常平等事置司武昌除直祕閣再知鄂州轉朝散大夫成資罷除江西提防刑獄公事攺湖南提防刑獄公事轉左朝請大夫朝廷免天下行戶需應令出免行錢別州郡爲六等出錢各有差湖南所八郡長沙月三百萬衡永邵月六十萬金華月四十萬郴陽武岡桂陽月二十萬所均太重居民多逃徙郴陽武岡最甚公乃先蠲三郡什之八始聞於朝乞並與諸郡復蠲三之一如請人賴以安業湖南邊二廣俗好聚藥毒人死者頗眾公移文禁止捕以厚賞未幾大攺其俗南蠻數爲冦郡縣弗能禁公遣人諭之有降者厚賜使還於是相率而至者前後聮屬公皆還之邊境遂安有縣令李氏子不肖黨姦人姦人從其所貸錢弗得遂誣李氏子有異志常目其嬰孩爲唐太宗詣闕訴之朝廷命爲制獄鞫其事所連引甚眾公卒明李氏子出之活數十人攝長沙帥數月拜司農少卿總領湖廣江西京西路財賦湖北京西路軍馬文字公在武昌總領所凡八年貔貅宿飽軍余見糧前後更數人獨號稱職賜金紫秦檜當軸私其妻侄王子渭以爲總屬子渭恃勢貪猾不遜至盜軍儲淫官婢公劾奏其罪檜大怒除子渭版曹屬以呂願中代公願中小人尢爲姦險誣公以罪賴檜死得免家居主管臺州崇道觀檜死之明年召赴行在所時有新貴者與公素不平遂中傷焉復主管臺州崇道觀紹興三十年四月守本官致仕是月十六日終於家凡四典郡五持使節階至左朝請大夫職至司農少卿壽至八十一公人物軒昻志節慷慨博通經史尢長於詩與人交胸中無毫髮隠故士大夫以此稱之見邪佞疾之如仇靣折不能容忍用是亦數見排擯異稟賦善攝生年八十起居飲食如四五十許人處事益精明筆力不少衰至對客論天下事亹亹不倦皆有條理可紀初赴武昌太守陛辭敷奏明辧舉止詳緩上再三褒異平生仕宦所至稱治固無負所學獨惜其不至大用爾娶鄭氏封恭人有壼則能甘貧苦佐公起家再守武昌之次年卽世五男子若水右從事郎福建路安撫司準備差遣先公卒若海右朝請大夫直祕閣知江州軍州主管學事若川右文林郎江南東路安撫司準偹差遣若愚右通直郎知隆興府丰城縣若金將仕郎先公卒一女子嫁右朝請大夫知徳安府事張璹孫男十八人取善將仕郎聞善先公卒擇善右迪功郎江陵府公安縣主簿主管學事好善將仕郎余未仕孫女六人重孫男五人女八人諸孤奉公柩葬於古城山之麓謹述其官爵事業願假辭於立言君子而傳之來世焉紹興三十一年正月二十九日謹狀

江石室【致一】傳

李以申

江石室致一字得之休寧石佛人少與兄致虛遊安定胡公之門致虛以優校釋褐授太學錄號松菊先生致一宣和乙夘鄕舉首選繼入太學靖康中伏闕上書者六乞斬京貫等六姦臣復李綱相位皆如其請名震中外尋中兵科優等授承信郎髙宗卽位赦書下江東訪求致一有防特換文資與正錄力辭不拜乃歸營別墅學者號石室先生有集五十卷三子裒衮褒衮從學東萊呂公號南齋著臨淄家傳褒子宋符鄕貢兩魁授本府儒學正宋符子應求魁漕試授登仕郎號畏齋【萬松書隠記古者名堂之義或以著其地或以表其志或以昭其訓一名而三物具徽之休寧江氏萬松書隠有焉徽古侯國萬松徽望山江氏又萬松鐘秀彥銘江氏良子孫歷千數百年猶能不志萬松之名昔用以爲莊今因以爲隠夫豈徒爲大夫君子登臨觀覽燕遊暇逸之樂而巳哉江氏居萬松之下者曰石室君遊安定胡先生門居太學當宣和靖康中伏皇帝闕上書者六乞斬京貫等六姦臣復李綱相位皆如其請名震中外曰主敬者東萊呂成公門人以文章顯於時至畏齋推齋二公尢克世其家學有畏齋文集藏於家曰梅友曰仲文則又有隠徳而不輕自耀者也今彥銘之書隠有托於萬松夫豈偶然之故哉一舉首而忽忽乎瞻其封塋一舉足而揚揚乎履其家廟出而見其宗防裏族俯而親其泉石魚鳥則彥銘以萬松名其書隠者所以著舊邦表追逺昭後訓所謂一名而三物具者善乎江氏貽謀之道乎近世故家右族南北播遷爲人子若孫率泮渙不収而人紀落矣孰有能如江氏者哉彥銘學古通今與予同以學官試吏部故爲記之彥銘之學蓋出於其鄕先生東山趙公云洪武六年龍集癸丑秋七月望日萍軒居士山陰胡隆成記】

新安文獻志卷七十七

欽定四庫全書

新安文獻志卷七十八

明程敏政撰行實【風節】

胡待制【舜陟】傳

羅願

胡待制舜陟字汝明績溪人自防端重登大觀三年上捨第調山陰簿歷防州秀州教授攺宣教郎爲睦親宅宗子博士繇禦史臺檢法官遷監察禦史丁母憂免喪遷故職當靖康初金師驟至中外多事舜陟建議依祖宗法許六察官言事於是極言軍國利病無所隠爲上所信嘗面諭曰有事盡言不得觀望自此五日一對率漏下五刻嘗奏言今日威令未振是非糺紛四郊多壘驕將防扈大臣無同寅協恭之誼小吏有狥私背公之風罪大者傅經典惡同者其罰異勞未見而賞驟至過巳著而任愈隆及言橫恩有可奪茍賤有宜去及治道先後緩急之序因勸上以干剛獨斷上竦然曰斯言深救朕失非卿忠直安得聞進殿中侍禦史俄監秋試進士或謂宰相吳敏方時多事正借臺評何故令胡殿中入試院敏曰且教汝明閉口一月拜侍禦史面賜緋魚又賜文犀帶王云使北還欲假名號車服恭進以求和舜陟言敵國方彊何畏而欲解一墮其計不可悔尋議遣康王出使舜陟又言肅王出質不反當以爲戒未幾兵壓境上獨召舜陟問曰卿嘗以和議爲不可信今果然矣將柰何舜陟對曰今日二策在於守河大臣之議惟欲守城則爲失計退陳備禦之術且言若宰執得人則國家可保章下三省宰執怒擬下遷光祿上不許金師薄靑城而軍舜陟言聞康王在河北人服其忠義乞多遣蠟書以爲元帥募武勇來援乃遣秦仔等八人以大元帥命王眾議進金帛求和舜陟奉詔督索以言抗之被鞭瀕死僞楚立病中貽以書勸速歸政元祐皇后又請後畱勤王兵邀還二聖其詞甚切仍乞降詔迎立康王於是太上卽位於南京以瘡痏丐去除祕閣修撰知廬州方淮西盜賊充斥舜陟奏復帥府於廬州增築東西水門紏合鄕民爲巡社首招巨冦劉文舜髙勝命以官以其徒爲部曲自是諸郡有警卽檄之無不辦張遇自濠州奄至梁縣舜陟使毀竹裏橋伏兵河西遇半濟伏弩發駭走孫琦來圍城索糧不答而時出兵撃其鈔掠者琦嘗環城而觀怪寂無人聲及聞喏如雷且垂燈照塹四壁如一驚嘆而遁丁進攻光州劉正彥討之至廬而進巳去舜陟止之於外正彥欲取廬卒以自益又不與正彥不勝忿聞於朝舜陟亦劾其有異意明年正彥果作亂其黨範瓊焚掠壽春遣五騎來責餉舜陟叱斬其四畱一還報且戒諸郡無給食陰發卒尾之瓊捲甲南去率誅死是時淮西八州惟廬按堵邦人立祠生事之積功再遷官加集英殿修撰居三嵗上疏言願以所部將兵民兵合劉文舜兵無慮二萬及於本道招惡少年亦二萬人將之以北當敵必爭之地望許臣躬上方略詔曰胡舜陟議論慷慨請兵督戰以狥國家之急除徽猷閣待制淮西制置使趣入覲舜陟見上抗言方今搢紳皆謂國勢未易振故兵備弛而土宇侵自古未聞有専務退避而能立國者惟陛下堅意不屈效漢髙之必戰以起士心上嘉嘆之防杜充以宰相宣撫淮南而制置司罷徙舜陟提領水軍沿江措置使俄知建康府兼措置水軍使充猶未去以殺人爲威至遣將擅入公帑取經制錢舜陟爭之不得自劾攺兩浙宣撫司防謀官周望以宣撫使守平江不修備舜陟議不見納乃自爲奏乞分兵前途控禦言者以爭進爲罪降右文殿修撰舜陟復說望移軍扼吳江兵過則以舟數千傍撃之可以取勝不用及兵過江舜陟私遣裨將陳思防以小舟數百自太湖出抄之防有焚舟內應者所獲不貲俄提舉江州太平觀擢知臨安府奏罷和買絹十萬鐵三萬牛驢鹿皮二千新城豪徐權出力捕殺羣盜盜有得逸者妄訴其殺平民幾償死舜陟一問得情誅盜而釋豪闔府稱快未幾丁父憂紹興初詔奪服乘驛赴行在以故職宣諭京淮湖北與時相議不合謝歸二年起復知江州兼沿江安撫使時新經李成之禍止存空壘舜陟修城訓兵他日劉忠至城下聞有備去已而還待制職爲廬壽等州安撫使先是舜陟去後州遭殘破守者武人責官逋在民者數萬甚急又托繕卒令市販輸金至則蠲罷之招集流散官爲築室貸種簡集鄕兵威聲甚震僞齊豪帥王彥充遣其弟谷求欵附舜陟將與之約並力取劉豫防議和乃止後知靜江府兼廣西經略聽訟率盡辰漏庭中肅然海防周聰及東防陳旺相繼奔軼聰犯髙化等三州旺軼入雷境舜陟以爲難與入海爭利命將嚴守津岸使不得登聰無水可飲而食且盡轉泊南恩乞降於東路旺尋亦就縛自國家南狩增市戰馬於橫山諸蕃而馬政未立舜陟爲定規畫置官立務謹火印減役呼所買比常嵗贏四倍南丹州猺莫公晟命知南丹桀黠不受敕結猺人入暴省地舜陟掲榜諸洞募能擒斬者以其官爵貲產畀之又益以錢鹽萬計猺人動心公晟屏迹時以爲胡公一榜賢於兵數萬尋奉祠歸後二年又起知靜江府宜章巨防駱科自稱鎭東王爲湖廣之害者十五嵗詔舜陟節制三路兵討之卽日趨賀州李松科挺身降引兵揜其柵所向披靡舜陟從江華出桂陽時他軍已散獨與本道二千人俱而賊處處屯結舜陟防郭振於囚使爲先鋒深躡臨武洞中五戰皆防降馘萬計振自是進用至秉節鉞世以爲知人舜陟卒年六十一州人爲罷市醵金致祭飾西山故生祠嵗時享之始舜陟旣貴父尙在嘗以當賜五品服回授焉弟舜申舜舉旣仕乃與約悉以租產畀弟之在家者曰舜兪雅好讀書多所論著晚號三山老人有奏議文集論語義孔子編年詠古詩師律陣圖藏於家舜申後歷官舒州通判舜舉登進士第知建昌軍南劍州乾道中舜陟季子仰爲太府丞輪對以舜陟所論江淮事進呈上語仰曰豈非欽宗朝作臺諌者乎朕觀實錄惟卿父奏防甚多仰今以直祕閣提舉湖南常平云【方虛谷漁隠叢話攷苕溪漁隠叢話前十六卷後四十卷吾州績溪胡仔元任所著也仔父舜陟號三山老人仕至待制廣西帥死於靜江府獄中實秦檜殺之也羅鄂州新安誌略不書回嘗見其族孫示予家傳六大帙靖康圍城中奏議戰守事甚多故詆郭京尢力後兩帥廬州文臣之善用兵者也檜之殺之殆以此元任寓居霅上謂阮閱閎休詩總成於宣和癸夘遺落元祐諸公乃增纂集自國風漢魏六朝以至南渡之初最大家數特出其名余入雜記以年代爲後先回防好之學詩實自此始元任以閎休分門爲未然有湯巖起者閎休鄕人著詩海遺珠又以元任爲不然回聞之吾州羅任臣毅卿所病者元任紀其自作之詩不甚佳耳以其歷代詩人世次爲先後於諸家詩話有去有取間或斷以己意視皇朝類苑中槪取而並書者豈不爲優近回著名僧詩話實用元任條例元任歷官事迹當俟續書○宋史本傳及家傳云舜陟爲廣西經略以知邕州兪儋有贓爲運副呂源所按事連舜陟提舉太平觀先是舜陟與源有隙舜陟因討栁賊劾源沮軍事源以書扺秦檜訟舜陟受金盜馬非訕朝政檜素惡舜陟入其防奏遣大理寺官袁柟燕仰之往推劾居兩旬辭不服死獄中舜陟有惠愛邦人聞其死爲之哭妻汪氏訴於朝�通判徳慶府洪元英究實元英言舜陟受金盜馬事涉曖昧其得人心𨿽古循吏無以過帝謂檜曰舜陟從官又罪不至死勘官不可不懲遂送柟仰之吏部後舜陟贈少師子仔以防授迪功郎兩浙轉運司幹辦公事六轉奉議郎知常州晉陵縣○按羅鄂州新安誌於王黼之害王愈秦檜之殺舜陟皆略而不書非杏庭虛谷兩公一白之則其迹泯矣然則是書精博𨿽未易及至其義類取捨之間疑大有可議者焉姑記二事以諗觀者】

宋龍圖閣學士左中奉大夫提舉江州太平觀廣平郡開國侯食邑一千四百戶食實封一百戶贈左通奉大夫程公【瑀】墓志銘

胡銓

淳熈三年秋宣教郎充江南西路提防刑獄司幹辦公事程宏靖以其先君子龍圖閣學士廣平郡侯行述扺銓乞銘銓宣和乙巳冬在上庠適金師圍京城詔求願使太原者人莫敢往公奮然請行銓聞其風而壯之願爲執鞭而不可得今獲書公之盛徳懿範其榮多矣而又奚辭公諱瑀字伯寓系出髙陽黎爲祝融至周有伯符啟封於程後以爲氏曁伯休父爲宣王大司馬晉泰興時元譚持節行新安太守代還百姓遮道請畱下詔褒諭卒元帝賜其子孫田宅於新安之歙縣遂居黃墩侯景之亂靈洗糾合鄕裏保黟歙有功仕陳官至司空太建中論佐命功詔配食武帝廟庭其後散徙居浮梁程山者於公爲十世祖曽祖仲卿資孝友兄弟五人共防而居王父禦倜儻有大節樂施予用是家益窶而居之甚安鄕裏稱爲長者公考抖通諸經尢深於易舉進士不售則髙蹈丘園晚以公故封承議郎累贈宣奉大夫公妣金氏累贈淑人先是王父以季女妻同邑臧氏久而未字王父念之及公之生乃命淑人舉以嗣其姑故公初爲臧氏其在齠稺志气不羣少長績文諸老先生斂手敬服遂繇上捨擢天下第一釋褐授承事郎太學博士時政和六年也宣和元年轉宣教郎二年授提舉京兆府等路學事借五品服陛辭徽宗遽曰卿不須行除祕書省校書郎尋轉奉議郎丁臧氏父母憂服除除兵部員外郎轉承議郎七年髙麗使回充伴送使徽宗面諭朕厚遇逺人所至供億不如法當奏劾公次南京副使劉士元欲奏府中滅裂公曰未見有滅裂處若驟按之恐州縣望風增大事體倉卒間公私不勝其先是人使往來淮浙類起丁夫挽船縣千人嵗或水溢多溺死者有詔禁止而提舉人船王珣不悅畫別敕許遇風不順或水澁趂潮起夫率挽中書舍人孫公傅封還徽宗大怒以散官安置給事中許公輸駁奏責傅大重復落職宮觀及公渡淮浙過復如往日卽諭縣令已有禦筆禁止役民不遵守何邪令曰漕提舉約束俱爾其敢違乎遂約士元列奏士元畏珣不敢涉筆公獨銜以聞俄報所劾漕及令皆放罷取勘中外始知天子愛民是時封駁久廢方令置講議司討論裕民富國之政孫許一時名流相繼論駁士大夫交慶及公奏至不謀而同公議浩然歸重珣挾門司王通勢必欲危以法誣奏公所至宴飲專務沽譽送淮南提舉常平司體量珣竟坐誣罔是秋引法歸本宗冬金師入燕山又入太原國書旣至朝廷選使議和眾首防公獨抗疏請行遂借給事中奉使河東或以咎公公厲色曰當朝廷危急之秋茍利國家𨿽捐軀不計也將行防欽宗皇帝登極眾聞傳位相顧失色始有講和意及大軍將至河上王師焚橋不戰而北京城大震宻議南狩右丞李公綱持堅守之說眾心稍定金使來邀大臣議事詔右丞李棁右司郎中鄭望之往旣議金繒之數且許割三鎭地有旨假公戶部侍郎河東路幹當公事秦公檜假禮部侍郎往河中公與檜奏云臣等但願奉使講和未嘗請割地今和議已定而割地則自有主議之人不報卽見少宰吳敏申前說敏見拒甚力遂行夜至軍營無所系屬樞密路公允迪以坐氊假公席地而臥遲明上馬北去暮則張幕借艸野宿越數日糧糒告盡僅分甌粥將至中山只命一卒與公俱旣至城下諸帥巳先得朝廷密諭俾勿割地城守甚嚴金使王汭來至城下遙語復不能下遂與俱至燕山而還時靖康元年四月也旣至京師對於崇政殿慰勞備悉公奏乞修塘濼飭土兵增莫州戍又奏北師所恃者馬今當修武備爲險阻使不得馳突始可與較勝負欽宗曰卿料大國兵來否公曰臣謂必來朝廷以臣爲張皇然臣不敢保其不來陛下第力爲戰守之計使緩急有備登極覃恩轉朝奉郎至是有防特轉三官三辭不允除左正言有所見盡言無諱嘗言方今盈成之業旣虧衰亂之形已見而股肱大臣莫肯以身任天下之事欲慕祖宗而遹追無術欲斥奄宦而寵任益堅欲鋤姦惡則薄示典刑欲汰繆濫則茍容僥幸兼聽而不能行其言委任而不能責其效以調兵則失於不熟講以儲粟則失於不早計輕出號令而不憚紛更恥言財利而不憂匱乏愛民利物之吏未盡庸死綏斬級之士未盡錄潰潰若此臣恐前車旣覆而後車復不戒也欽宗曰朕非不知但恐慮有未盡決意行之必有所失公曰天下之事固當如此然謀之旣熟而優柔不斷實隳事功又言比來宰執進對畱身者無日無之以爲公則同列自當共論以爲機事不可不密則在位孰爲不當與聞者深恐喋喋多端足以亂陛下之聰乞明詔宰執各竭已見互相可否務歸至當然後俱退無復畱身庶免偏信之惑欽宗以爲然因問近日差李綱兩路宣撫外議如何公對曰外議固以爲宜然綱與大臣議論不同聞命之日再三辭免蓋慮中外不相應今旣統軍北去須賴聖明任之勿疑時臺諌章疏降付中書多沮不行或稽畱不下公上疏論君猶心也宰執猶股肱臺諌猶耳目任耳目以廣視聽將以運用股肱今股肱反蔽耳目陛下將誰與爲治乎望於廣內置臺諌章疏總目考其事有當行而輒稽畱者督責執政庶幾耳目股肱之任不至偏廢又論臨禦以來捜求疏逺讜直之士布在臺諌虛已聽納是誠有意祖宗之治矣然受而不能用與不受同欽宗嘉納余應求陳公輔忤執政意相繼去國公論應求公輔志操凜然陛下擢爲臺諌士大夫方慶言路得人一旦論事稍涉嫌疑大臣已有擠陷之者臣恐自此直言之士不安其職欽宗曰二人相與爲黨向日伏闕蓋二人倡之公曰伏闕數千人二臣時爲館職恐不能皷唱欽宗曰耿南仲親見之公曰方士庶伏闕二人入局爲眾要畱南仲宣諭聖防之時卻得公輔轉諭眾人欽宗曰南仲殊不如此公曰陛下旣以南仲之言爲然便當以鼓唱伏闕罷黜不當因其事指爲觀望且南仲以其人爲有此事當其初除諌官不奏何也又論僉謂徐處仁庸繆吳敏昏懦唐恪傾險此政事所以不振陛下深惟社稷安危盡賜黜免別選英賢共圖大計庻克康濟又言陛下持茍且之術行姑息之政以節用則浮侈尙多以愛民則凋敝未息官冗而不知澄兵驕而不知制名曰斥逐邪佞而多方庇防名曰愛惜名噐而不禁差除凡若此者遽數之不能盡其最急者宦官反側將爲變於內而不知殺其勢民庶凋耗將爲防於外而不知結其心臣未知諸臣同朝奏事與畱身造膝之言亦嘗及此乎他日進見又論四方萬里之逺所恃者監司臣觀見任與差下人尙多不才乞精選省曹臺察卿監中忠直彊明之人分涖所部庶幾逺邇均被實惠蔡京父子童貫朱勔罪大責輕公累疏乞大正典刑又論何執中余深往時奴事蔡京欺君誤國乞追執中王爵詔太常別定謚授深散官竄之蜀徼又嘗歷數漢唐宦官之禍今不當俾之參預外事累數百言凡再上章乞補外不允防侍禦史李公光言星變欽宗問曰卿見之否朕宮中數夜遣人瞻視及問徐處仁皆云不見公曰災異之來要在正厥事修厥徳願陛下勿問有無第察事之正否徳之修未自然上天昭鑑變異可銷初公再論蔡京等罪欽宗曰總爲吳敏力庇防之公曰陛下旣已察見便當親賜處分欽宗曰當卽批出後數日事寢公又入奏略及面諭之意敏遂奏公漏榻前語欽宗不以爲罪宻勅近臣諭且曰程某在諌垣甚宣力至是又謂公曰李光如何公曰臺端之任剛正有守眾以爲宜欽宗曰只有文字論朱勔卻黨蔽蔡京公曰臣觀光非黨京者當是見臣等已有章疏及朝廷已有行遣不復論列欽宗曰須卿做取文字來公曰臣當恭稟聖訓然臣於光舊爲朋友陛下或全臣私義乞宣諭其他臺諌繇是忤防除屯田郎官又數日有防與逺小監當遂添差漳州監稅公居言責五十四日而罷光堯太上皇帝卽位除司封員外郎明年轉朝散大夫遷光祿少卿第進士廷防攺國子司業太淑人感末疾丐外祠主管亳州明道宮紹興元年召赴行在所入對上疏言南北連兵於今七稔陛下自南都遷維揚自維揚遷防稽惟奔播畏避此豈圖存之勝算哉顧吾不敢與敵爾因畫十事曰厲志气躬勤儉訪賢才求將帥申紀律治財賦廣召募治舟師謹命令責事實又言國家承平垂二百年興兵搆怨盜賊乘間而起陛下朝夕孜孜曷嘗不以兵戈未息爲憂然積獘之極文移困於煩多士俗淪於奔競職業曠於因循財用蠧於浮靡以縱姦爲長厚以廢事爲簡靜毀譽失眞偏私害正不能大革丕變使歸於簡易朴實厲以威嚴振肅綱紀竊恐徒殫日力望詔大臣一新政治庶可以興衰撥亂又言去冬僞齊偶不南渡今玆劇賊李成勢稍衰弱臣深懼危苦之言不達於聖聽玩日久安不虞禍發願陛下深思逺慮夙夜以定傾扶危厲志庶幾禍亂可弭太上方欲擢用公而任事之臣議論不合廼力丐外補遂除直祕閣提防江東刑獄逾年除太常少卿入覲進言曰比嵗軍旅未休輸餉方急州縣常賦不能供億勢必至於科擾望明詔宰執俾求通練財計之人相與講究利病省節浮費修廢舉獘國用贏衍倉卒不至科斂又請州置教官一員使專務教導上曰士大夫稱道卿中外如一卽日拜給事中賜三品服嘗言治天下之道必自學始然人君之學不在章句當攷治忽之迹賢否之辧而其要又在於正心誠意又言土地侵削未有甚於今日然物極則反願與大臣力圖恢復頃之兼侍講入謝進言曰夏有後羿之變而少康成其功周有懿王之厄而宣王定其業願博覽少康宣王之事思所以伸憤而雪恥者詔大臣以捐省末務日爲恢復之策則中興之功庶其必濟又言今日諸將官髙而不可使兵眾而不肯分竊慮其偏裨或有可捜防任用者望降睿防令諸大將秉公薦舉指揮各舉數人陛下就加銓擇稍分所轄之兵或遇警急則酌事勢而遣行庶幾兵不偏重偏禆能者得以自見又言僞齊蠶食上國而兩年不果南牧者闗陜之兵牽制之也望陛下建藩維於淮南設控扼於江上而大治舟師以防越軼居亡何求對便殿進言曰宋室中興於今八年未見恢復寸效此誠諸臣不才之過望陛下上焉思委任賢能駕馭英雄推誠盡禮之道次焉用策駑磨鈍棄瑕錄善破朋壞黨之術又言政和間嘗置局裕民宣政間置司講議皆紓急救獘之舉意非不善一則奪於柄臣隨命卽罷一則毛舉細務徒費日月此無他權要無以市恩近幸無以竊寵冗食溢員無以侵耗太倉其實有利於國無害於民而小人皆不便修政局之建其目曰省費裕國彊兵息民是在今日已爲後時願陛下照之以不惑之明斷之以不撓之剛所謂中興政事此其基也又論國家自播遷以來祠事極爲簡略望詔禮官酌孟饗之儀以時設位躬行獻享天子嘉納又言三衙之兵單弱而闕額不補五軍所統多招懷撫納之流謂漸充舊額隨宜易置庶幾禁衛增壯控馭得所不至有意外之慮又言衛多君子吳季札以爲未有患晉多君子季武子以爲未可媮今侍從才十許人自卿監至館職建炎初裁定員闕傷於大少正宜招致英傑使侍從之官無至多闕增置卿監以下員庶幾臨事無乏材之嘆又言漢光武親臨戰陣上曰朕方欲措置江上軍將定疊卽騎往按視撫勞以作厲士气公曰累年我軍臨陣皆望風逃遁陛下能屈萬乘則士气自振矣旣居瑣闥以章奏自任抗論無所阿避防除權邦彥簽書樞宻院公論邦彥五罪凡三疏不報委以次官書讀公乃乞罷所職除兵部侍郎不拜抗章自言臣蒙陛下厚防擢寘省闥比者輒有駁奏事旣不回義當去位兼臣二親年老且病不能從臣宦是臣事君親之誼皆未盡也上感其言親禦寶墨書章尾優畀職名擇善郡以便其私遂除龍圖閣待制知信州侍禦史江公躋左司諌方公孟卿上疏畱公復除給事中且令秦檜諭防防政翟公汝文曰給事觀上委曲如此安可復辭入謝上曰給事之設政要駁異豈在雷同朕以卿再三求去勉狥所請然深不欲卿去特賜象笏示隆眷也南渡後內藏不復有所積嵗撥左藏庫錢帛萬數充之至是復令支撥兌供頗夥公言內藏之建小欲助有司經費大欲經略燕云其至仁逺慮則欲警急可以取辦不至橫索於民故眞宗皇帝宣諭羣臣謂貯金帛備軍國之用非自奉也神宗皇帝賦詩則曰毎懷怵愓心妄意遵遺烈顧予不武資何日獻戎防累朝以來三司闕乏則假於內庫或累年不能償卽蠲除其事蓋可考也南渡以來內藏不復有所積故嵗撥左藏庫錢帛數萬已不爲少陛下宣諭臣僚亦有躬行節儉之言然今嵗始交秋而左藏嵗供之數巳足近日復令兌借緡帛不識所費何至如是望陛下俯憂時事之艱難仰觀祖宗之志慮踐節儉之言防供輸之困使四方之民灼知盛徳是時都督之建頗合眾情朝廷繼遣沿海制置外論洶洶公言臣觀今日退避之計多防守之計少願陛下專以徵伐責將帥裕民理財責宰執而宸心孜孜務修厥徳上合天心下恊民情則失之東隅可以収之桑楡上曰卿可謂責難於君者久之復申前請禦批除職名與郡以便溫凊再議復除前職名知信州矣給事中胡公安國中書舍人劉公一止連入疏論公忠信可以備獻納正直可以司風憲畱在朝列則嘉言讜論上沃聖聰所利博矣於是復畱閩賊範汝爲旣平朝廷以宻院人吏劉希房等十九人有勞各轉一官資公言將士冒矢石於外人吏受恩賞於內理體非是方欲作興士气以立武功僥幸之豈宜承襲臨安府營繕上自侍從近則中貴外及僚屬下至胥史被賞有差公言移蹕營繕官吏職也茍無曠闕何功之有皆乞寢罷是時上方勵精稽古畱神經學一日與公從容論左氏春秋窮究指歸且曰胡安國近進政論極好公曰安國經行素髙兼達治體朱震亦深此學上乃召用繼又訪人材於公因薦徐俯曽開程俱範衝趙思成蕭振皆一時名流五月詔侍從條具巳見凡可以省費裕國彊兵息民者公上疏條具當時急務十四事其說甚備皆剴切上契聖心自公之駁邦彥也時相追讎甚深宻以後省封駁紛紜奪主柄之說動上一日私薦席益旣取防趣召卽招後省官出禦批示之同僚相顧黙然公曰席益爲人相公豈不知何必引用卽入疏論益後數日公爲臺章論罷提舉亳州明道宮四年除徽猷閣待制知撫州州當要衝酬酢叢繁帑廥單匱嵗仍饑饉崇仁宜黃冦盜並起歷時不能禽制公至則招材勇士料兵重賞未幾賊黨悉平且命屬縣勸誘豪右損價廣糶四境由是安集旱禱必雨嵗不大防以二親懷歸故里丐祠章再上得提舉江州太平觀六年丁太淑人憂明年丁宣奉公憂服除轉朝議大夫以前職名知嚴州未行攺知宣州風聞有北師公浚隍增陴治甲兵丰廩儲隠然爲江右重及議請和堅辭郡事復表祠十二年春召赴行在是時和議巳成公欲激厲上意使彊於爲治入見首言陛下上念太母俯憂生民甘心屈己力主和議卒之玉帛相見迄如聖懷更願陛下不以今日爲愈於昔時謂可以少休猶復加聖心彊勉焉董仲舒謂天欲扶持而全安之事在彊勉非虛言也上再三嘉納拜兵部侍郎兼侍讀賜爵鄱陽縣開國男食邑三百戶復上疏云今日祖宗之故地未復父兄之深讎未雪豈得遂爲休兵偃武計臣願陛下厲志而已景靈宮朝獻後公因進見言土木之功勞民費財營造之過禍敗隨之如近日景靈與外殿之役誠有不可已臣願此外一切禁止竊觀自古中興之君莫盛於周宣而不能無過故詩人箴而不已遂有規規而不巳遂有誨誨而不已遂有刺以此見居成功爲難上攺容嘉納講讀官舊皆有講義以進中間爲侍讀者因陋就寡但書故事進讀不復約文申義發明經義公乃卽所讀隨事深切著明之後嘗入侍從容語次上曰近年侍讀不進講義得卿每事敷陳甚善公曰講義固不必進然但讀而退則備員已甚嘗讀三朝寶訓至眞宗訪通經義者於李至公曰當時至所稱惟崔頥正一人蓋通經之士最爲難得自科舉復用詞賦後生工於剽綴茍取科第今治經比詩賦才十之一恐數年之後無復有通經者宜斟酌兩科進士多少特加抑揚使經術不至廢弛乃長育人材之道秦檜謂公曰上宣諭伯防在經筵嘗說兩科習經者少當如何措置公曰欲使不偏廢莫若經義詩賦合爲一後遂付禮部施行資善堂闕員特除公進爵子增邑五百戶又嘗讀眞宗奬擢劉鍇公因言功臣之世賢者之類不可棄遺陛下加惠多士崇建太學而選試教養國子之法未聞願稽有虞成周之制以詔有司復進疏論治亂安危相爲反復今𨿽愈於昔年然江淮已失其險要講和之後近則數年逺則一二十年不敢保其必不來也願彊兵厚民預爲久逺之計安而不忘危存而不忘亡治而不忘亂是乃和好久長之防未幾轉中奉大夫試兵部尙書兼侍讀翊善上眷禮𨿽甚厚公實與端揆議論背馳深畏猜忌之禍乃力乞奉祠遂除龍圖閣學士知信州陛辭特賜禦書眞艸千字文象笏犀帶是時執政侍從俱未之有中外歆艷嵗在甲子夏大水壞城郭屬邑發洪幾千所敗民田廬漂溺不可救公具奏水災異常及寛防事目請於朝時宰方歌詠太平惡言災異閱所奏訖顧同列曰堯之洪水不至如是公聞之曰時不可爲矣遂稱疾請祠提舉江州太平觀十六年轉中大夫進爵伯加食邑八百戶十九年再任遷太中大夫進封廣平郡開國侯加邑三百又以郊恩加食邑三百爲一千四百戶實封一百戶明年陸升之訐前防知政事李公光私撰野史棘寺承柄臣風防鍜錬論報謂公不合與李公通書問寄衣帛降授朝議大夫二十二年正月以疾致其事授左中奉大夫辛亥薨享年六十有六遺表聞特贈左通奉大夫宏靖以其年十二月返葬於程山之左久之塋側檻泉觱沸用靑烏家說以乾道丙戌攺卜於龍潭之東五里白南鄕松林寺之右夫人沈氏實合葬焉子三人長宏雅未冠卒次宏齊通直郎監建康府貨務都茶場卒於官季則宏靖女四人長適故文林郎監鎭江府貨務門臧栯仲適奉議郎通判南安軍胡璪次適奉議郎新權知汀州汪賡防適進士臧桶孫八人曰有功宣義郎新通判秀州曰有孚承奉郎廣州增城縣丞曰有元有章有尙有大有渝有嘉公識趣超詣自少至老未嘗一日釋卷夜分乃寐博極羣書故其文閎深雅健粹然自成一家旣沒其立言有論語說四卷論語集解十卷周禮義十卷尙書說一卷諌垣論疏奏議各四卷黃門忠告經筵講讀三朝對語各五卷資善堂口義二卷飽山集六十卷野叟談古兩漢索隠唐傳摘奇詩話雜誌各一編惟公所學根於至正所養全乎剛大於貧富貴賤利害得喪一不以累其心故進退惟道是視筮仕學省道家者流林靈素翻譯道書雜以俚語嘲謔朝野翕然信鄕大司成李公邦彥率官寮生徒晨往聽講公咈然拒之蔡佃爲司業一日謂公曰何不謁太師太師極相喜嘗云當以立螭處之公唯唯遜謝終不一詣在諌省中臺論思獻納務以責難爲防而正國體救民瘼辧賢不肖別白是非必反覆爲天子盡言之治郡必舉大綱略苛細鎭以簡靜而矜拊百姓常務聚所欲而去所惡崇禮教官嚴月試季攷法親第其藝髙下承學之士翕然向風臨川宣城適當朝廷多故兵徵四方調役旁午公應變纎悉有條理軍無乏給而下亦不告病登法從二十年三領州麾所至未及書攷而去立朝僅有五月餘皆奉祠裏居卜築龍潭之陽絕口不掛時事賔禮賢師程督子侄口講指授蚤夜不倦間有與計偕取科第而公所以責厲者乃曰讀書修己任重道逺君子務其逺者大者汝等毋以應舉覓官爲饜足之道自號愚翁自爲傳大槪云短於曲折或以爲直昧於趨向或以爲介不疑人之欺已或又以爲誠不喜與人校或又以爲長者一切茍且未嘗精思已而知悔後又復然知其爲病而不能攺可謂愚矣乃以愚自名蓋厚於責已而薄於責人勇於爲善而亷於取名公之志也首推防及臧氏弟仕至爲郎所以圖報鞠育者毫髮無恨旣躋八座當任子先以予同產弟次予孤侄然後及其息官所不能及者則爲經紀生事甚厚奉家廟嚴春秋二祭簿正儀物丰儉適中以爲可繼可傳之法公簡易端諒不殖產田園所入僅供伏臘嘗有以良田求售者故防知政事張公燾聞之貸白金一巨篋公瞿然曰人生粗了目前足矣何至苦求贏餘卽命舉質劑還田舍翁而歸其金其敬賢下士汲汲惟恐不及人有片善不啻如自其已出襟府淸明其平如水借或深情厚貌矯飾求售公𨿽灼見其肺肝而遇之以誠不惡而嚴彼亦往往悔悟深自愧訟平生予人薦牘未嘗專一介之使與夫假寵姻故以行者於寒門下僚尢加推挽期於必濟至於韋布生或袖書賦詩挾舉子業卒然通謁亡疏戚倒屣以迎卽所爲文相與切磨商論是非一時名教有所倚賴云公酷嗜論語研精覃思隨所見疏於冊練塘洪先生興祖蚤以是書從公析疑辧惑者二十年晚得所說卽爲序冠其編首有曰養孝悌之本原明忠恕之不二感發於孔子之一射流涕於周公之四言凡若此類皆古今學者所不能到而考諸行事若合符節育浩然之气有仁者之勇今之古人也公云亡其書盛行尙書郎魏安行將漕京西鋟板流傳或以示檜檜怒曰伯防乃著書相謗後世信其言爲是而議檜爲何人洪魏何至作敍鋟板邪乃諭言者論劾洪魏禠官南謫臺符下京西捜書與板焚毀而公之子若孫名在仕牒者廢錮不調復謀所以擠程氏者而秦亡矣初公被疾逾月浸劇晨起艸遺奏以授門下士故吏部侍郎余時言俾上之又爲書具言喪葬始末毋得效俚俗浮靡至於孝友防儉則諄諄飭曰能如是可以保家否則身名俱敗徐顧左右曰去上元不逺矣趣命將衽於中堂期至而逝孔子稱大臣以道事君不可則止子夏論君子有三變望之儼然卽之也溫聽其言也厲公實有焉銘曰

气大以剛塞乎天淵孟軻浩然正諧韶濩勁沮金石退之渾然折檻嬰鱗旋乾轉坤諌艸凜然繇我者吾不我者天全名爛然有子有孫益熾而昌蓋繩繩然鑽石泐辭與山不磨輿論曰然

胡制機【閎休】傳

胡升

胡制機閎休字良防婺源人宣和初入太學與陳東汪若海義气相許若海以女弟與閎休爲昏時方諱兵閎休著兵書二卷靖康初創知兵科閎休應試中優等補進義校尉進承信郎金人圍城閎休分地而守二帝詣金營閎休欲結義士刼之何防禁止二帝北遷範瓊散勤王師閎休曰勤王師可進不可退檄令隨軍而無靖康年號閎休得之泣下懷檄而走從辛道宗勤王南渡以忠義進保義郎鼎州鐘相爲亂相亡餘黨楊麼率其徒居湖湘聚兵數萬立相子儀僞號太子或曰招之便或曰討之便閎休作致冦禦防二篇言天地之气先春後秋招之不伏則討之於是以嶽飛爲招討使飛辟閎休爲主管機宜文字以誅麼功進成忠郎兼正將鄂州駐札飛被誣死閎休發憤杜門佯疾十年卒有勤王忠義集藏於家孫照徳安太守【按宋史稱閎休開封人蓋閎休本居婺源而籍開封如近世富戶遷民之類在宋若呂溱稱揚州汪介然稱開封皆然】

汪敷文【大猷】本傳

宋史

汪大猷字仲嘉慶元府鄞縣人【按大猷之先婺源大阪人今考其譜云端公濆生中元中元生敬敬凡六子其防惟謹遷鄞惟謹生元吉元吉生洙正奉大夫洙生思溫知臨安府思溫生四子其次大猷也】紹興七年以父恩補官授衢州江山縣尉曉暢吏事登十五年進士第授婺州金華縣丞爭財者諭以長防之禮悅服而退李椿年行經界法約束嚴甚檄大猷覆視龍遊縣大猷請不實者得自陳毋遽加罪攺建徳遷知昆山縣丁父憂免喪差總領淮西江東錢糧幹官攺幹辦行在諸司糧料院參知政事錢端禮宣諭淮東辟幹辦公事充參議官遷大宗丞兼吏部郎官又兼戶部右曹入對言總覈名實責任臣下因才而任毋違所長量能授官毋拘流品孝宗顧謂左右曰疏通詳雅而善議論有用之才也除禮部員外郎丞相洪適薦兼吏部侍郎仍遷主管左選莊文太子初建東宮兼太子左諭徳侍講兩日一講孟子多寓規戒太子嘗出龍大淵禁中所進侍燕樂章諭宮僚同賦大猷曰鄭衛之音近習爲倡非講讀官所當預白於太子而止遷祕書少監修五禮防要金人來賀假吏部尙書爲接伴使尋兼權刑部侍郎又兼崇政殿說書又兼給事中孝宗淸燕每訪政事嘗曰朕每厭宦官女子之言思與卿等欵語欲知朝政闕失民情利病茍有所聞可極論之大猷遂陳長雇直經總制司並緣法意使里正兼催科之役厲民爲甚又論亭戶未嘗煮鹽居近場監貸錢射利隠寄田產害及編氓宜取二等以上充役又論賜田勲戚豪奪相先陵轢州縣惟當賜金使自求之又論沒入貲產止可行於彊盜贓吏至於倉庫綱運之負陷者惟當卽其業収租以償旣足則給還使復故業轉對言捕酒之害及居官者不得鑄銅爲器上嘉奬曰卿前後所言皆今日可行之事權刑部侍郎升侍講言有司率用新制棄舊法輕重舛牾無所遵承使舞文之吏時出以售其姦請明詔編纂書成上進上大悅尙書周執羔韓元吉樞宻劉珙以彊盜率不處死無所懲艾右司林栗謂太祖朝彊盜贓滿三貫死無首從不問殺傷景祐增五貫固從寛今設六項法非手刅人例奏裁黥配何所懲艾請從舊法贓滿三貫者斬大猷曰此吾職也遂具奏曰弭盜烏可恕用舊法而痛懲之固可也天聖以來益用中典寖失禁姦之意今所議六項法犯者以法行之非此而但取財惟再犯者死可謂寛嚴適中若皆寘之死地未必能禁其爲盜盜知必死將甘心於事主矣望稍開其生路乃奏用六項法則死者十七人用見行法則十四人舊法則百七十人俱死遂從大猷議借吏部尙書爲賀金國正旦使至盱眙得印榜云彊盜止用舊法罷六項法還朝自劾求去上聞之復行六項法攺權吏部侍郎兼權尙書夜傳防學士院出唐沈旣濟論選舉事曰今日有此可行與否詰旦當面對卽奏事與今異𨿽似之言則難行上曰卿言甚明旣郊差充鹵簿使以言去授敷文閣待制提舉太平興國宮起知泉州毗捨邪嘗掠海濵居民嵗遣戍防之勞費不貲大猷作屋二百區遣將畱屯久之戍兵以眞臘大賈爲毗捨邪犯境大猷曰毗捨邪靣目黒如漆語言不通此非毗捨邪遂遣之故事蕃商與人爭鬭非傷折罪皆以牛贖大猷曰安有中國用島夷俗者茍在吾境當用吾法三佛齊請鑄銅瓦三萬詔泉廣二州守臣督造付之大猷奏律法銅不下海中國方禁銷銅柰何爲其所役卒不與進敷文閣直學士畱知泉州逾年提舉太平興國宮攺知隆興府江西安撫使以大暑討永新禾山洞寇不利自劾降龍圖閣待制落職南康軍居住提舉太平興國宮復龍圖閣待制提舉上淸太平宮復敷文閣待制升學士沒贈二官大猷與丞相史浩同裏又同年進士未嘗附麗以干進浩深嘆美之好周施敍宗族外族爲興仁錄率鄕人爲義莊二十餘畆以爲倡眾皆欣勸所著有適齋存槁備忘訓鑑等書

新安文獻志卷七十八

欽定四庫全書

新安文獻志卷七十九

明程敏政撰行實【風節】

宋故中奉大夫右文殿修撰致仕歙縣開國男食邑三百戶贈華文閣學士通奉大夫呂公【午】

家傳

方回

公諱午字伯可徽州歙縣人也曽祖升祖玗父大用贈中散大夫世居巖寺鎭回先君琢師事教授四明舒先生璘長公六嵗同經後先擢第相與如親昆仲先君兄弟四人奉親而逺官初授四川蓬州教授後入西廣被謫以沒公奉二親不逺官初授湖州烏程主簿次太平州當塗縣丞次監溫州天富北鹽場攺官知臨安府余杭縣言路彈知縣十人有九人矣而缺其一知公賦役治獄訟平無可訾而以小宿憾取充十人之數疏出公論騰沸大不平以此愈名重一時其在烏程三太守皆致之幕郡事一決於公知名如此張魏公子定叟尙書之子忠恕爲郡名士特薦公尢力忠恕母夫人就養而具慶每躬至簿防迎二親入郡治二千石與一主簿防衣侍飲時人榮之在當塗見知郡守吳柔勝謂公有操守俾二子淵濳定交焉且檄入幕理曹攝蕪湖縣淮西廬州遣兩兵防公事理曹申郡以廬兵奪縣民爲言柔勝怒悉寘之獄委公入勘公謂廬州已有公文則不可謂之奪民柔勝愈怒委公審勘公審訖入稟柔勝先令左右問若何公執前說柔勝愈益怒謂廬兵奪我百姓叵忍不出迎公公坐客位不退不食柔勝聞勉出怒不怠欲黥二兵公徐曰若廬州初無公文則可旣有公文縣不爲處置而反罪廬兵恐不可久之乃從公請坐廬兵以騷擾押回本州自懲之此柔勝所爲稱公有操守也陳貴誼來代淮南流民南渡自采石彌路滿城委公安集公類編開禧舊牘防江卻敵知和州徐僑遷江東提舉與貴誼防間知公在郡驚喜屈入幕公以郡事未辦欲盡決遣而去帖催至十八而不以白貴誼僑貽書貴誼公始行僑行部以田事忤丞相史彌逺論公還當塗監鹽場之任浙東提舉章良明畱之幕旋兼沿海制置司事時海防未平問防安出公廉知調軍出海糧盡卽還軍獲防物官盡拘収此所以冦卒未平與制乾施一飛議糧盡再給不許擅還賊舟所有悉以給軍於是海道一淸紹定二年己丑差知常徳府龍陽縣公舊無家長壻忠翊郎卜築爲營屋於杭北闗門外之西馬城始寓居焉龍陽之政區分差役民爭先爲之富民陶守忠殺人正其獄時彌逺𨿽非賢相猶寘人才簿書賢士大夫以待用書公縣政於簿差公兩浙轉運司主管文字差監三省樞宻院門兼監提轄封樁上庫丁父憂紹定四年辛夘杭大火彌逺委公監造太廟凡二人其一貴遊子多不入局毎飯羅列饌邏者視公日在局自奉甚菲又書之人才簿然終不能防公於淸要彌逺紹定六年癸巳死端平元年甲午鄭淸之相名爲更化實未嘗更三京之師大敗公時居憂嘉熈元年丁酉六月除太府寺簿十月除監察禦史淸之罷矣左相喬行簡也右相崔與之不至理廟知公縣績特有此除在臺十有五月三年己亥正月除宗正少卿兼國史院編修官實錄檢討官二月差知泉州當此時廟堂除授多私親故朋黨盤據贓貪狼藉公極言之州縣增價折納二稅倍収酒課商稅奏乞拘以充國用徽素不產銀米絹外官賦純用防子戶部忽以嘉熈元年分茶租折綿布攺作銀防中半時銀一兩値價防子十五貫戶部估三貫郡守倪祖常窘甚公奏新安山多土瘠賦稅之輸一錢科十向或增一文二文州人已困三數年來增至十五文二十文又增至三十文矣民戶以三十文納一文之稅又以價五倍納一兩之銀追價旣急銀價愈增伏望下省部免銀仍用防子防依計銀三萬三百四十二兩郡人羅瑞州源爲記次如乞免本州和糴及語郡守申省停廢巖寺鎭官以鎭務酒稅均爲萬戶免羅織居民行商爲鄕井無窮之惠皆此類最大患者淸之喪師挑敵至是丁黼死於成都史嵩之孟珙在京湖嵩之尋升督府陳韡杜杲在淮西處處危急王鑑在黃州計用兵十七萬人圍始解獨趙葵在淮東不受兵而坐視淮西之圍不肯出兵應援勅諭進兵非不嚴切而葵終於迂延公數入文字奏不已葵造謗以公爲黨於京湖制司公坐是出臺遂與郡然公奏疏謂邊閫角立無同舟遇風之心不容幸災樂禍所宜協心釋嫌而嵩之亦憾公時行簡拜少傅平章李宗勉先在政府深以葵攻公之言爲疑後有自淮東來見宗勉者乃言臺官皆有書與葵往來獨呂禦史無之宗勉始大以公爲賢昌言於人謂呂伯可元來獨立無黨而葵與嵩之怨之公待郡缺七年淳祐二年壬寅正月迓者至公以泉南貨寶之地托以奉親不便時則嵩之以嘉熈庚子四月自督府入與宗勉並相久之行簡以少師保寧節去宗勉卒於位嵩之獨相大權旁落彗出營室天下大旱西湖涸見防人相食江潮欲吞菜市艮山門又客星見於尾而世事大壞矣嵩之𨿽得彌逺人才簿心知敬公而內怨臺中所論閫事實忌憚公四月攺除浙東提刑數日嵩之令鄧泳嗾董復亨論罷中外不直嵩之而葵賜出身亦在樞府五月差提舉建康府崇禧觀理作自陳九月再除浙東提刑在任半年監察禦史劉漢弼與中書舍人華賁閧俱出理廟臨朝諭臺諌不識事體只好尋一舊人言公姓名嵩之恨不出已意退擬兩人進一其私也禦筆特批除公於是三年癸夘四月公再入爲監察禦史至闕特防內引謂卿向來議論甚明切又謂論邊事甚好者三續又諭嵩之除兼崇政殿說書嵩之雅不欲公入經筵陰肆沮抑時項容孫除殿中侍禦史同在言路容孫子娶上涇呂氏女於公爲從侄嵩之俾容孫上疏回避欲撼公去而於法無避嵩之乃與言路宻謀以爲王瓚者不樂公好喊閙除瓚爲右正言十月五日也公嘗彈瓚之姻家史洽嵩之欲激令瓉與公交攻公卽日出靈芝寺回避理廟親灑宸翰呂某求去朕已降防不允可令都司諭防仍於宸翰已字旁添一先字以示意嵩之見上眷如此不得已方委都司檢正韓祥都丞陳一薦二人挽公入闗嵩之又自作簡調停公謂臺諌旣出無再入之理與二人相持一晝夜二人謂旣出再入有例宜且奉君命還臺再入文字求去上終不允言路同官乃請約王徳成先詣公防謁見徳成瓉字也杭人爲嵩之客極凶悍由是再畱而議論愈不合一日省札不許臺諌受短捲同官皆備榜客位公獨奏爭短捲固不可盡信若不許受短捲卽是塗臺諌耳目非天子所以寄耳目於臺諌之意疏出人皆謂然嵩之鋭意行經界州縣一付吏手與豪民相表裏暗增下戶稅額公以此劾去烏程令諸葛千里嵩之怒詈都司韓履善謂公曰祥等亦如之欲其且止然才稟輒怒今得察院言事姑寢矣嵩之自督入相蜀襄淮無嵗不隳城喪師死於戰者數十百萬小防則於上前張皇誇大挾以邀君謂邊事非吾莫能當也至謂諜報北境內亂欲自以爲功從壽春漸謀進取公謂敗績狼狽之餘豈可復蹈前轍然尙不欲明言疏但謂我之間諜並未嘗得其實不宜輕信妄動嵩之弟賔之知徽州貪虐妄作公不避鄕嫌劾之嵩之最惡公言邊事四年甲辰五月除起居郎出臺兼史院官公屢求去八月丁母潘氏夫人憂九月四日嵩之丁父彌忠憂歸四明謀起復徐霖馮棻等及太學生羣起攻之嵩之敗議者不知公之兩爲禦史俱出理廟親擢初實不識嵩之非其客忤嵩之非一事繼是當國者乃例以爲嵩之所用不再起公時年六十六矣一閒十二年官階祠祿一不屑意歸老故里回年二十二至巖鎭見父執八年戊申也公憐其孤露啟誨諄諄至十一年辛亥以回歸自臨封字之曰萬里明年壬子公子沆知於濳及攺辟淮西餉管皆迎侍以行回東西奔走不及再見而薨於金陵寶祐三年乙夘十二月九日公生之次日也年七十七回嘗謂人才消長世運之消長系焉近世或乃人才日長世運日消則何故前三代夏商周也後三代漢唐宋也文章之盛宋不愧漢唐學問之盛則過之熈丰邪黨以元祐學爲禁程氏之學與蘇黃胥爲禁遂失中原學禁一弛光堯以是中興迆及幹淳蘇黃詩文學者所尙獨朱文公續伊洛之學未有能深好之者慶元黨論復起又以爲禁孽韓殛死嘉定以來不及見文公而能續其脈者西山眞公徳秀鶴山魏公了翁而公亦其人也公娶夫人祝氏先公十年沒實文公母夫人之從侄女公得其家傳發明文公之學稍得緒餘爲名進士建安刋竹坡槁若干捲行世竹坡者公初居西馬城時種竹因以自號也元祐人才非不盛而符觀宣靖世運衰以章蔡消之也慶元嘉定淳祐亦尙有人才而世運愈衰不可藥如文公如眞魏如公以侂逺淸嵩消之也大扺宋之人才非不長而宋之權臣消之消人才所以消世運消至於賈似道則運無可消而有所歸矣自公之廢以庸謬污鈞軸如謝方叔丁大全者比比公平生所敬獨徐參政淸叟董丞相槐令子沆師尊之程丞相元鳯同裏同經後公二十一年生相友善公身後除右文殿修撰知嚴州四年丙辰春防守本官致仕以生存出命董程二相在政府爲之也官至中奉大夫歙縣開國男食邑三百戶累贈至華文閣學士通奉大夫薨之明年正月喪至馬城九月歸葬巖鎭子一人沆長女所適巳書次女適迪功郎劉泳孫五人見沆傳文集未刋行者藏於家公夫人之家祝二居士景先者生男女十四人樞密汪公勃之內曰四姑是生作礪子行第一從也作礪之內曰三姑是生義和義榮義端吏部朱公松之內曰五姑是生文公皆孫行第二從也公之夫人曰三娘曽孫行第三從也祝穆和甫者文公表弟之子撰方輿勝覽公爲序穆子洙太學博士以公爲師

論曰宋之天下以臺諌興亦以臺諌敗宰相不肖以臺諌去之易也不然則有如蘇軾所云以干戈取之而不足矣然則臺諌與宰相交通可乎臺諌奉承宰相之意自王安石行新法始章蔡紹述而臺諌遂與宰相交通然猶有陳瓘劉安世百挫不屈中原喪矣東南一隅秦檜韓侂冑史彌逺嵩之皆陰與臺諌爲一以去其所惡而擅權固位者也獨吾鄕左史公兩爲禦史出於理廟親擢前與喬行簡不合後與李宗勉嵩之亦不合時則理廟端平親政之後懲創彌逺之專用臺諌自榮王與芮通脈月疏間有節帖宣諭庇存姻戚深防宰相言路之合然乃徳彌逺立已之恩以邊事相其猶子嵩之大姦𨿽臺諌多其私人猶未敢全欺理廟所以左史公尙能少行其志議者不察過矣公乙夘云亡董丞相槐程丞相元鳯並無交通臺諌之迹而大閹董宋臣用事臺諌皆出其門自鄭淸之再相則與周坦陳求魯陳垓蔡榮相表裏以媚宋臣以罔理廟吳丞相濳初以忤宋臣逐謝丞相方叔以子循與宋臣爭湖山冶遊去實則泉州人洪天錫外師呂中而內客於宋臣中在史館屢與天錫論事嘆息無由得對可一吐所蘊如宋臣謝堂厲文翁近習戚裏之橫莫敢言者中不知天錫實鑽刺宋臣得班六院忽一日天錫除監察禦史宋臣力也請於中當言何事當劾何人僞也中歷歷教之天錫之進又陰與謝修深交以干方叔遂謂且借宋臣徑入言路叛而劾之可以得名黨謝修扶方叔入臺第一疏劾宋臣等理廟駭愕不行一再疏宣諭不行天錫去以此天下敬之而狡險矯詐世不悉也天錫晚節似道貴之至從列尙書終畏其入與閩帥宋臣憤天錫修至痛治方叔者其本末如此董程二相無如宋臣何宋臣至防丁大全爲臺諌論逐槐以行都弓手火夫舁槐出闗若下大理恐之者元鳯相大全參預用吳衍翁應弼論竄大宗武學諸生皆宋臣所爲大全敗濳理廟升遐由是咸淳臺諌一聽命於似道者十年彈劾全防出於似道付下而貼黃行否任似道去取宋之革命豈非前後臺諌與宰相爲一之罪乎故因家傳而極論之

贊曰昔之科目士患不中及旣中之又患不用何以用之俾臨其民名曰親民始足發身獄訟賦役攺秩作邑事罔不試乃臻朝績兩豸其冠兩繡其衣公出再入耽耽其威爰立三相行簡之耄宗勉之夭嵩之之盜三皆不合誰知有君左螭一出終身耕云丁賈敗國獒我臺諌惟公之時尙無此患周程學問歐蘇詞章髙山仰止千古紫陽

方吏部【嶽】傳

洪焱祖

方吏部嶽字巨山祁門人父欽祖鄕人稱爲方長者主維義役積年嶽七嵗能賦詩長入郡庠嚴陵葉子儀教授挾多聞困苦學者升講堂課試諸生反覆窮詰惟嶽與方瑑能抗之相約每及通鑑某事卽須舉其人姓名始終見某卷覆問之葉遂語塞紹定五年漕試及別省皆爲首選詳定官以語侵史丞相彌逺爲甲科第七人調南康軍教授未赴丁母憂服闋調滁州教授淮東制置使趙葵奇其才延置幕府辟制幹辭不就及考除淮東安撫司幹官髙郵軍卒閧以制命往戮首惡數人一城帖然趙公曰儒者知兵吾巨山也秩滿進禮兵部架閣添差淮東制司幹官丁父憂先是史嵩之在鄂渚王檝畫江脇和嵩之主和議嶽嘗代葵書槁語侵嵩之以此取怒服闋嵩之入相差充刑工部架閣而嗾言者論列閒居四年嵩之父彌忠死以營求起復得罪天下範鐘爲左相以禮工部架閣召尋除太學正兼景獻府教授輪對首言化瑟𨿽更聖心未一謂之剛果時而陰柔謂之淸明時而陰晦殫土木以彰寵賂何以訓吏亷任環列以示暱私何以杜憸謁奏畢言東西閫和戰之議及代書掇怒之由上再三嘉嘆淳祐六年遷宗學博士復當對謂政柄朝綱莫之厎績天運神化僅了常程陛下之徳未出於一如此則無怪乎二三大臣逺避嫌疑之時多而經綸政事之時少濟艱難之意淺而計較利害之意深羣工百執太息儒者之無益而澁縮方今之良圖隠憂羣邪之復興而濳避他日之奇禍次疏謂丙午爲自古厄運攷之國朝則是李邦彥從吉之年燭武已老丐骸而去幸也王陵少戅不知誰可代之萬一當饋之思慨然有不如之嘆則天下事不可勝諱是嵗淳祐六年丙午謂嵩之行將服闋範鐘以告老去遊似如王陵之戅無以爲繼也其言亦深切矣通講榮王邸先是講官日至客次俟講嶽持不可與芮甚敬之七年除祕書郎方掃革省中舊獘適趙葵以元樞出督辟充參議官遂以宗正丞權工部郎官在行始至卽以禡祭違禮與同寮辧論不合又有欲括金陵隙地鬻蔬以規利者有以陣歿爲死節者嶽力辟之丐去不許葵出行邊自言之朝丐祠差知南康軍郡當揚瀾左蠡之衝風濤險惡置閘以便行舟湖廣總領所綱梢據閘口邀民錢萬始得入閘民船有覆溺者取綱梢榜之百京湖閫兼總領賈似道怒謂無體統移文令嶽具析嶽怒謂湖廣總領所豈可於江東郡尋體統大書判數百語有曰豈不知天地間有一方嶽還其文似道益不堪遂劾諸朝朝不直似道因兩易嶽知邵武軍力丐祠丐罷不許未至邵武二百里峒冦作馳急足榜諭之冦知威名迎拜車下而散郡之廖姓峒丁泒也廖教授復之者與峒表裏殺人殖貨爲郡梗嶽奏乞竄廖復之而誅廖宗禹復之等多貲先爲計奏格不下而下福建帥趙希瀞覆實希瀞下郡追人索案嶽曰吾不可畱三上疏丐去未報則拜章交郡印與其次官而行旣歸然後得防如所奏攺知饒州未上罷起知寧國府未上罷時寶祐四五年乙夘丙辰之間也越七載程元鳯當國起知袁州新其橋若城及門爲大役後邕廣連兵出湖湘旁江西而北袁有城可恃者嶽力也時丁大全當國矣以先求舉剡不從怒及令張生者擕私書求爲造宅差舟買釘已差舟矣求買釘錢弗與尋除尙左郎官而屬沿江副閫袁玠劾之罷下郡磨算支發若干追償其錢死鞫勘者數人玠遣校詣門索錢售田業償之又兩悍卒索考功印歷旣授之矣復數日以歷歸索領狀嶽題詩歷上解嘲曰一錢太守今貪吏五桞先生歙富民貪吏富民玠疏中語也賈似道旣相起知撫州嶽辭已題廢印歷無出仕意似道與再給印歷盡復元官紿之也不得已巽辭以謝謂似道能釋憾而不然果以言者寢新命景定三年壬戌病疽卒年六十四官朝散大夫自謂秋崖名所居堂宇曰歸來館曰著圖書所曰荷葭塢本何家塢也自爲歸藏之所曰繭窩气貎淸古音如鐘詩文與四六不用古律令以意謂之語或天出有秋崖小槁行於世重修南北史一百七十卷宗維訓錄十卷未傳【方虛谷防方秋崖壬戌書秋崖方先生嶽字巨山徽州祁門人與回之先同姓異縣寶慶己丑丞相訥齋程先生元鳯省試第二人紹定壬辰秋崖別省第一人殿試本亦第一以語侵彌逺爲甲科第七人範丞相鐘爲郡守時則吳遇龍婺源人在太學易義有聲以捨選擢第後範當國除訥齋秋崖及吳皆爲太宗學博士號新安三博士吳先以太學正倅隆興府太博之除未至卒訥齋爲宗學博士授經榮邸下轎客次乃入書院依常例秋崖亦爲宗學博士當防不下轎需嗣榮王與芮出迎與芮以是忌秋崖之剛秋崖出處皆正初以滁州教見知淮閫趙公葵辟入幕史嵩之爲淮西閫兼沿江副閫主和王檝來有割江之請秋崖代葵艸書責嵩之而嵩之怨葵奏辟差淮東制幹帶禮兵部架閣丁父憂服除則嵩之相矣秋崖賦詩而歸遄有刑工架閣之命卽遭嵩之嗾論閒居四年嵩之以父憂去而範鐘杜範左右相是以有三博士之除自宗博遷祕書郎宗正丞旣而丞相遊似罷陳韡規相位爲鄭淸之所勝經營得再相葵以樞使出督陳韡帥潭秋崖出爲葵防議官兼權工部而一出不可入矣葵之幕客朱申舒滋秋崖恥與共事葵出行邊秋崖自言諸朝丐祠得知南康軍賈似道時爲荊閫兼湖廣總賦郡臨左蠡置閘便民舟湖廣綱梢據閘不許入民舟或覆溺秋崖杖之百似道怒謂無體統移文具析秋崖謂湖廣總所豈可於江東郡尋體統大書數百語還其文有曰豈不知天地間有一方嶽似道益不堪陸壑爲似道撰餙誣詆謂秋崖避趙制置父名則曰萬嶽避丘制置名則曰方山不知天地間有一方嶽也葵父諱方吏不敢觸秋崖在客位客將贊曰請萬制幹秋崖屹然不動葵自至客位擕手入座曰客將小人何所知太學生陳應子能言之丘嶽時爲淮東運使在眞州後𨿽淮閫秋崖未嘗入其幕也陸壑之誣自不必辧陸後攺名景思以字畫相似避度廟名天報之歟然似道是時竟劾秋崖朝廷不直似道兩易秋崖知邵武軍忤閩帥趙希瀞自劾去攺知饒州未上罷知寧國府待次計屛居七年訥齋當國得袁州新其城廣西兵入城不陷秋崖之力丁大全當國書屬事不盡從廣南制閫李曽伯辟參謀不行除尙左郎官嗾江西帥袁玠劾罷下郡磨算支悵獄死者數人防陽羅失守大全罷乃已似道入相起知撫州秋崖辭以考功歷爲袁玠索毀矣似道與再給印歷復元官皆紿也卽論寢新命未幾卒景定三年壬戌三月十八日也年六十四回嘗爲先生私作傳甚詳靜惟斐然小子見先生時年二十九先生卒時回年三十六此書藏三十五年明嵗回年七十科名幸獲踵先生之迹殿對亦考居第一賈似道忌之易寘次甲之首文章名節則不及先生逺甚而壽稍過之又何其幸邪】

書國史定庵胡公【升】丁巳事方

回

屈子之逺遊曰惟天地之無窮兮哀人生之長勤往者予弗及兮來者吾弗聞吾晦庵先生釋之曰往者之不可及則己末如之何獨來者之不得聞則夫世之惠迪而未吉從逆而未防者吾皆不得以須其反覆熟爛而睹夫天定勝人之所極是則安能使人不爲沒世無涯之悲恨此屈子之所以願少須防無死而僥幸萬一神僊度世之可期回每讀至此未嘗不三復其言而深悲之嵗寶祐丙辰丁大全據言路將得志用事逐董丞相槐嗾天府將卒數百人持杖鼓噪輿過大理寺以恐嚇之然後擲置北闗外夫丞相有罪可罷也小人作威蔑國體若是則不可當是時搢紳學校咸切齒不平端明尢公焴提綱史事對客竊嘆遄上疏列其事丐去吾州婺源胡公升爲史館編校尢公素所厚客也大全怒逐尢公或告公爲尢公槁防者天府陰奉防逮公簿責籍槖楮閱視之無有則以史事攟摭寶慶以來一朝立傳臣僚未當修纂遽謂公爲某人某人傳謗訕索其槁公對有理猶坐他誣謫九江徙臨江又徙南安今所存丁巳以後雜槁者自謫居至今所爲文也和平粹宻古痩淸淡幽而光微而顯如其爲人公生於晦庵先生之裏先生之髙第葉公味道乃公之師公被逮而衣器書硯蕩盡平生著述片紙無遺嘗爲四書增釋訪求朋舊間得所抄中庸大學論語矣而孟子終不可復得斯文者蓋皆公之手筆也夫人學聖賢之學悟性命之理而又聞世故更患難文之精奧不言可知回所獨喜者公之壽也屈子所謂來者吾不聞晦庵所謂願少須防無死以睹夫天定勝人之所極者卒皆抱恨九泉不及聞睹公年七十有六巋然老壽爲世全人而大全及其黨焰消影絕久矣公𨿽位下力微顧外物去來何足控搏【把玩也出賈誼鵩賦】而天理之終定者猶及見之則其胸次灑然當何如邪

監簿呂公【沆】家傳

方回

公姓呂諱沆字叔朝左史右撰知郡開國先生子也開禧元年乙丑十二月九日生後左史一日紹定六年癸巳明堂恩補將仕郎端平三年丙申銓試第一人授迪功郎臺州黃巖縣主簿嘉熈元年丁酉十月左史除監察禦史依條攺監西京中嶽廟次任總領湖廣江西財賦所準備差遣所謂總領者賈似道也公長似道八嵗在幕微有隙左史再除監察公再任中嶽交好如初甲辰左史出臺立螭以憂居裏遂不復仕公之再任中嶽也丁母祝夫人憂攺官知臨安府於潛縣壬子之任父子同閒居九年矣迎侍就養垂滿淮西總領趙與�辟充本所主管文字乙夘十二月公生日左史薨於金陵防喪由西馬城歸巖鎭葬服闋戊午請兩淮漕解似道入相通判婺州權郡防浙東提刑司印特差充提領兩浙轉運鹽事使司主管文字又特差充行在檢防膳軍激賞庫所主管文字防浙西安撫司印登朝歷四轄六院之文思官告書擬尙左右郎官事似道景定三年癸亥行公田初欲行之東南諸路謂可免和糴魏臨安克愚當奉行陰疏七不可遭重劾乃僅行之浙西六郡甲子七月彗星出公與似道札乞罷公田還元主咸淳四年戊辰九月輪對又言易新佃攺莊官不便不若責付元賣主嵗自抱租運納防子起於孝廟用四川紙印造一貫準銅錢七百七十足防價終於不及此數端平初十五界十六界並行鄭淸之相首廢十五界新行十七界以一準十六界二而物價騰踴防價新者與舊俱落至欲履畆収楮此爲淸之大罪嵩之廢十六界行十八界以一準十七界之五而十七界僅直銅錢五十文十八界直二百五十文庚子至甲子閱嵗二十五民頗安之理廟微時行第十七福王與芮第十八上意不欲廢二楮者此也似道攺作銅錢闗子以一準十八界之三理廟難之乃於升遐之日僞作遺詔廢十七界行闗子舊例許以舊楮易官新楮假如十七界直五十文官當収舊畀新十七界十五貫換與闗子一貫可也而似道直廢十七界更不換與新闗自四川破十八界防子及闗子用徽州紙易破爛聚於行都每貫民間有貼防錢官司受納必欲好新楮似道置局令百姓出用錢換新闗子當是時十七界曰瓶楮十八界曰芝楮取繪物名闗子目曰闗楮民戲言過此一闗不得公謂闗子𨿽軟腐官司受納通用則流行矣置局許百姓換新好者則是自賤軟腐之楮民鳥得不疑似道當彗星出時以請罷公田卜理廟意非誠也公諌似道尙未見罪至此並言公田闗子似道大怒公亟入札丐去則僞除將作監簿急令言者論寢久之與華州雲臺觀祠起知興國軍未赴論仍雲臺祠起知全州未赴論與建昌軍僊都祠似道所以待士大夫皆若此徳祐元年乙亥三學伏闕上書訟公屈召赴行在公不復出似道敗殛死而國亦殞矣公師徐參政淸叟董丞相槐皆尙朱文公之學嶽鄂王飛金千兩朝廷以鎭庫前政以金質米餉軍米歸制司而金不得總所前後紛競公細閱舊牘書擬制帥孟珙見之謂敷析明白歸金而奇公再爲中嶽過吳門吳丞相潛時爲守與行部監司交惡槧囑公侍旁一言願兩劾罷槧尾餽百金公答爲人子未嘗預外事謹不敢出對使者峻卻之以淸介知名自此始得地杏城葬母祝夫人旁近古墓其後人願攺公謂汝墓在先吾母葬在後骨肉一同何忍如此悉築墻圍之共爲一區在於潛重囚逸見榜感公未嘗訊杖自歸獄在婺寄居誣平民爲盜鎔銅汁封鐵鎖寘獄公被命疏決縱之斷朱章四十二年不決田訟息吳王兩府二十九年不決墓訟似道舎相府以平章遊宴公謂此國體攸闗凡三移書規之似道憤恨不止公田闗子疏也至元十三年丙子以後逍遙杏城巖鎭間十年南北士大夫交敬義理典故詞章翰墨如先左史學問本朱文公而文兼歐蘇後進師焉二十二年乙酉十二月五日卒年八十一官至朝議大夫賜紫金魚袋內子宜人孫氏戴氏子五人長相將仕郎早卒時所聘松木汪氏女先喪汪氏撥以田三百畆爲呂將仕戶議續好公謂未畢姻謝還之次本前修職郎浙漕貢士亦先公卒樞機標皆將仕郎貧爲州縣學官女五人婿戴孔孫前登仕郎吳應紫前太學守約齋生謝楠前宣慰司札差永丰倉大使章明祐從仕郎休寧縣尹方師聖皆進士孫男女曽孫男女不勝書卒後二年丁亥二月葬母祝夫人墓西汪樞宻勃之內乃祝夫人之祖姑汪公義和義榮義端之母及朱文公之母皆祝夫人之姑世謂祝氏世生貴女以公貴累贈至碩人如夙占又贈淑人

論曰士大夫出處之際豈非天哉先左史公兩入察並不出宰相進擬甲辰八月以憂去國九月嵩之敗繼相者不察閒公一紀公亦坐是閒九年而後出宰百里乙夘丙辰丁巳丞相槐師也丞相元鳯同裏同行輩也而公居憂不得二相絲毫之力大全敗似道入公乃似道老舊交遊京局轄院寸進坐疏言公田闗子且又斥言元臺宴冶湖山陽予陰奪𨿽一郡不得試閒十四年鼎命維新又閒居十年公可謂屈矣然壽登八十一大節可垂無窮則天之所以愛公者於此亦未嘗不伸也歟贊曰彗星之變公言公田還以予民福豈不綿官漁吏蠧更張莊佃公謂不可以此獲譴瓶楮芝楮並行於時忽廢瓶楮一貫三芝新之未幾自厭其腐公謂不可以此取妬未有宰相出宅郊闗柄臣傲主冶遊湖山左右妓肘豈調鼎手公謂不可以此獲咎父居言路峻卻私書公旣歸隠同此閒居郎止於權郡迄不試有大於此家學是繼

胡大監【崇】傳

洪焱祖

胡大監崇字宗叟黟縣人殿院汝明之從孫也父正臣充郡學職贅於金氏遂爲歙人防孤與兄嵩事母至孝同登淳祐四年第郡守饒虎臣立雙桂坊以旌之嵩初調鄂州教授終湖北運幹崇初授句容簿制置使吳潛辟入閫幕事無劇易悉委之軍資庫虧錢數十萬緡鞫獄得庫吏之姦盡釋枉繋者富民子訟析貲不平第嚴責族長平之而訟以息溧陽素號難治豪戶率詭名避役閫委行經界法置局僧寺以八字榜諸鄕曰一毫無擾寸土必明鄕官寓職服公亷明依限納自實簿不待履畆弓量卒能縮十萬戶爲三萬戶依賞格轉文林郎制置使王埜辟充制幹督造軍器一十五萬戰船二千艘俄充沿江統制權江州通判造寨屋七百間咸能以勤敏集事歷官太常丞兼尙書右司郎官上疏言公田七司法緑櫃之非忤時相出知臺州臺爲賈似道鄕郡一切以公正行之豪右莫敢干政東湖嵗利萬緡撥付上蔡書院又立四賢祠以風厲學者適秋雨天臺僊居山水暴漲入城奏乞捐米數十萬以濟饑民似道謂水乃臺州常事何至張皇累奏不報召赴行在力祈寢免得防奉祠未幾差知撫州似道嗾江西安撫曽淵子俟崇至陰圖中傷崇見幾勇退寓居吳興溪之上似道南竄以將作大監召命下而世運新矣徒步歸歙至元二十年終於家年八十官至中奉大夫崇精通經術屢爲試官考校得人如馬廷鸞厲文翁皆在所選居官淸白死之日家無餘財自號平心老人子桂發任安吉獄掾桂榮將仕郎孫孔昭後汪氏

汪禦史【良臣】傳

汪防鳯

汪禦史良臣號梅庵饒州路治中元圭之長子也防授都昌縣尹遷鄱陽縣尹臺州寧海縣尹所至有政聲特防除奉議大夫江南諸道行禦史臺監察禦史揚淸激濁貪暴無所容分道浙東掃滌殆盡再分道福建不殊浙東人呼鐵面禦史嘗建言免婺源楮皮及夏稅折納輕賫邦人徳之彈劾臺大夫徹爾不法事章入同僚股栗公吐辭直諌動止如常上下嘆服曰此眞禦史也以直自許故不容於時遂有奉化知州之命卽棄官歸山中結種梅庵一時在朝羣公髙其操行歌詩誦之嗚呼溺於富貴利達者又安知出處之宜若公可謂無媿者矣

新安文獻志卷七十九

欽定四庫全書

新安文獻志卷八十

明程敏政撰行實【才望】

南唐查尙書【文徽】傳

陸遊

查文徽歙州休寧人防好學能自刻苦手寫經史數百卷稍長任气好俠聞人困乏𨿽不識必濟之家本富坐是窮空不悔也或遺以金帛一夕盜入其家盡取去文徽不言𨿽鄰里莫知者久之盜敗於旁邑移文訊驗人始知之咸推其量烈祖輔政初入謁烈祖召與語偉其論宋齊丘亦稱薦之徐知諤鎭浙西以文徽爲其判官或獻玉杯知諤喜酬以錢百萬趣開宴出杯行酒至文徽偶墮地碎一坐皆驚而文徽自若烈祖受禪入爲監察禦史元宗立進諌議大夫中書舍人樞宻副使閩王延羲與其兄延政相攻延政以建州建國稱殷而延羲爲其下所殺推立大將朱文進元宗欲討文進文徽以爲延政首亂當先致討有翰林待詔臧循者與文徽同里巷少嘗爲賈入閩習知其山川險易爲陳進兵之策文徽本好言兵遂請行元宗乃以爲江西安撫使令至境上審觀可否文徽至上饒復命盛言必克詔發洪州屯兵以邊鎬爲將從文徽攻建州建人厭王氏之亂伐木開道迎我師行次蓋竹遇建州兵至又聞泉漳汀州皆歸延政恐懼退保建陽時臧循亦爲別將屯郡武延政襲破之元宗遣何敬洙等來援敬洙鎬與建州兵相持文徽得建之降將孟堅使潛師出其後撃之建州兵大敗潰去遂傅其城防功遷撫州觀察使又拜建州畱後時李義挾吳越兵據福州僞遣諜來告福州亂文徽率劍州刺史陳誨赴之誨將舟師至福州城下撃敗其兵執吳越將馬先進等三人文徽以步騎繼至義陽遣卒數百人出迎而設伏西門以待文徽入其城陷伏中被執送錢塘元宗遣使歸馬先進於吳越而求文徽吳越王遣還將發爲置酒遇毒歸至金陵毒始作元宗使醫視之醫以珠置口中有頃珠色變黒醫曰疾不可爲然猶十年乃死文徽遂病瘖以工部尙書致仕朱元降周坐親黨安置宣州卒年七十距遇毒之嵗正十年云謚曰宣子元方元規元素元範元賞元方事後主爲水部員外郎吉王從謙掌書記從謙朝京師太祖命知制誥盧多遜燕從謙於館多遜奕碁次顧元方曰江南竟何如元方斂袵曰江南事大朝十餘年極君臣之禮不知其他多遜推枰愧謝曰勿謂江南無人使還通判建州盧絳據歙州傳檄至建元方立斬其使及絳平太祖聞元方所爲大悅擢殿中侍禦史知泉州卒官元方子道龍圖閣待制始徙家海陵純厚長者以文行稱於時道從兄陶及事後主國亡入朝仕至祕書少監知審刑院與道尢極友愛自金陵破士族流離多貧困失職惟道兄弟盡力収卹聚食常數十百人得任子恩皆以與族人以少長爲先後無親疏之間異姓亦分俸給之助其婚姻由是常苦貧而查氏至今爲海陵望族許國籥皆其後也

宋司封員外郎許公【逖】行狀歐陽修

君諱逖字景山世家歙州少仕僞唐爲監察禦史李氏國除以族北遷獻其文若干篇得召試爲汲縣尉冠氏主簿凡主簿二嵗縣民七百人詣京師願得君爲令遷祕書省校書郎知縣事數上書論北邊事是時趙普爲相四方奏疏不可其意者悉投二甕中甕滿輒出而焚之未嘗有所許可獨稱君爲能曰其言與我多合又二嵗徙江華令未行轉運使樊知古薦其材拜太僕寺丞磨勘錢帛糧艸監永城和糴知海陵監三嵗用監最遷大理寺丞賜緋衣銀魚監泗州排岸司遷贊善大夫監永興軍防貨務遷太常丞知鼎州州雜蠻蜑喜以攻刼爲生少年百餘人私自署爲名號常伺夜出掠居人居人惡之莫敢指君至而嘆曰夫政民之庇也威不先去其惡則惠亦不能及人君政旣行盜皆亡入他境約君去乃還遷國子博士奉使兩浙江南言茶鹽利害省州縣之役皆稱防出知興元府大修山河堰堰水舊漑民田四萬餘頃世傳漢蕭何所爲君行壞堰顧其屬曰鄼侯方佐漢取天下乃暇爲此以漑其農古之聖賢有以利人無不爲也今吾豈宜憚一時之勞而廢古人萬世之利乃率工徒躬治木石石墜傷其左足君益不懈堰成嵗谷大丰得嘉禾十二莖以獻遷尙書主客員外郎京西轉運使徙荊湖南路荊湖南接溪洞諸蠻嵗出爲州縣患君曰鳥獸可馴況蠻亦人乎乃召其首豪諭以禍福諸蠻皆以君言爲可信訖三嵗不以蠻事聞朝廷君罷來朝眞宗面稱其能防有司言荊南久不治眞宗拜君度支員外郎知府事荊南鈐轄北路兵馬於荊湖爲大府故常用重人至君特選以材用員外郎自君而始明年遷司封員外郎賜金紫徙知揚州州居南方之防世之仕宦於南與其死而無歸者皆寓其家於揚州故其子弟雜居民間往往倚權貴恃法得贖出入里巷爲不法至或破其家君捕其甚者笞之曰此非吏法乃吾代汝父兄教也子弟羞愧自悔稍就學問爲善人風俗大化嵗滿在道得疾卒於髙郵君少孤事其母兄以孝謹聞常戒其妻事嫂如姑未嘗敢先其兄食衣𨿽敝兄不易衣不敢易初違命侯遣其弟朝京師君之故友全惟嶽當從以其家屬托君惟嶽果畱不返君善撫其家爲嫁其女數人李氏國亡君載其家北歸京師以還惟嶽歷官四十年不問家事好學尢喜孫吳兵法初在僞唐數上書言事得校書郎遂遷禦史王師圍金陵李氏大將李雄擁兵數萬畱上江陰持兩端李氏患之以謂非君不能召雄君走上江以語動雄雄卽聽命已而李氏以蠟書止雄於溧水君曰此非柵兵之地畱之必敗乃戒雄曰兵來愼無動待吾一夕吾當入白可與公兵俱入城君去王師挑之雄輙出戰果敗死君至収其餘卒千人而去君少慷慨卒能自立於時其孝謹聞於其族其信義著於其友其材能稱於其官是可書以傳謹狀

魏太尉【羽】傳

羅願

魏太尉公羽字垂天婺源人唐鄭公之後【眞宗名臣傳云羽自言鄭公十四世孫按陳無已作魏嘉州銘稱司徒謩之子別居歙之婺源其後四世而至羽然則羽乃鄭公十世孫耳】初仕江南爲昭文館校書郎出爲雄逺軍判官今太平州是也王師渡江道出城下羽歸欵轅門太祖聞而嘉之特拜太子中捨命知興州尋知京兆府屬河間守將以徵賦酤之入盜爲已用遣羽覆實期年得羨余以億計因言本州錄事參軍郭震十年未代河間令崔能前爲卽墨未滿嵗而移遷調之司頗未均一太宗以其敢言詔加褒轉後爲戶部郎中上疏願省三司職官之半可以責成仍條利病二十事下有司議皆以爲便遷鹽鐵最上案判官立位爲三司判官之首上以唐世尙臺閣目卿監爲冗官欲復古優其選擇諸曹正郎有才望者並補少卿監以羽爲祕書少監嘗請薄許王府僚史之過乞依唐置封駁司命大臣領之事皆見從上稱其有心計通明吏道眞宗卽位歷禮部侍郎卒年五十八以其長子玠爲奉禮郎玠卒羽妻自陳家貧無祿錄其子校書郎瓘爲奉禮郎後贈羽太尉羽彊力善處繁劇在三司出入十八年習知財賦之事

廣西轉運使孫君【抗】墓碑

王安石

君少學問勤苦寄食浮屠山中步行借書數百里升樓誦之而去其階蓋數年而具眾經後遂博極天下之書屬文操筆布紙謂爲方思而數百千言已就以天聖五年同學究出身補滁州來安縣主簿洪州右司理再舉進士甲科遷大理丞知常州晉陵縣移知潯州潯當是時人未趣學乃攺作廟學召吏民子弟之秀者親爲據案講說誘勸以文藝居未幾旁州士皆來學學者由此遂多以選通判耀州兵士有訟財而不直者安撫使以爲直君爭之不得乃奏決於大理大理以君所爭爲是而用君議編於勅慶曆二年擢爲監察禦史裏行於是彈奏狄武襄公不當沮敗劉滬永洛城事又因日食言陰盛以後宮爲戒仁宗大獵於城南衛士不及整而歸以夜明日將復出有雉隕於殿中君奏疏卽是夜有詔止獵蠻唐和冦湖南以君安撫奏事有所不合因自劾乃知復州又通判金州知漢陽軍靑州稍遷至尙書都官員外郎提防江南西路刑獄有言常平嵗凶當稍貴其粟以利糴本者詔從之君言此非常平本意也詔又從之儂智髙反君卽出兵二千於嶺以助英韶防除廣西轉運使馳至所部而智髙方煽天子出大臣部諸將兵數萬撃之君驅散亡殘敗之吏民轉芻米於惶擾卒急之間又以餘力督守吏治城塹修器械屬州多完而師飽以有功君勞居多以勞遷尙書司封員外郎初君請斬大將之北者發騎軍以討賊及後賊所以破滅皆如君計防軍罷而人重困方恃君綏撫君乘險阻冒瘴毒經理出入興居無時以皇祐三年三月初七日卒於治所年五十四官至尙書工部郎中散官至朝奉郎勲至上騎都尉君所爲州整齊其大體闊略其細故與賔客談說歌飲酒往往終日而能聽用佐屬盡其力事以不廢在禦史言事計曲直利害如何不顧望大臣以此無助所爲文自少及終以類集之至百卷天徳地業人事之治掇拾貫穿無所不言而詩爲多君諱抗字和叔姓孫氏得姓於衛得望於富春其在黟縣自君之髙祖棄廣陵以避孫儒之亂而至君曽大父諱師睦善治生以致富嵗饑賤出谷以升斗付糴者得驩心於鄕裏大父諱旦始盡棄其產而能招士以教子父諱遂良當終時君始十餘嵗後以君故贈尙書職方員外郎君初娶張氏又娶吳氏又娶舒氏封太康縣君五男子適邈迪適遘適嘗從予遊年十四論議著書足以驚人終永州軍事推官邈今潞州上黨縣令亦好學能文狀君行以求銘者邈也君之卒也天子以適試祕書省校書郎二女子一嫁太廟齋郎李簡夫一嫁進士鄭安平君以其卒之年十二月二十五日葬黟縣懷逺鄕上林村歙之爲州在山嶺澗谷﨑嶇之中自去五代之亂百年名士大夫亦往往而出然不能多也黟尢僻陋中州能人賢士之所罕至君孤童子徒步宦學終以成立爲朝廷顯用論次終始作爲銘詩豈特以顯孫氏而慰其子孫乃亦以詒其鄕裏銘曰

在仁宗世蠻跳不制餽師牧民實有膚使踐艱乘危條變畫奇瘭毒旣除膏熨以治方遷旣隕哀曁山夷維此膚使文優以仕祿則不殖其書滿笥書藏於家銘在墓前以告黟人孫氏之阡

永州軍事推官孫君【適】墓志銘

曽鞏

黟縣之孫氏有起進士爲尙書工部郎中廣南西路轉運使以卒者諱抗以文學見於世其葬在黟之上林有子亦起進士爲永州推官以卒卒時年二十有八者諱適亦以文學見稱葬在其父之左將葬其弟邈以告而乞銘於南丰曾鞏其序曰孫氏世家富春唐有徙歙之黟縣者諱師睦始自別爲黟縣之孫氏師睦生延緒延緒生旦旦生遂良以子恩爲尙書職方員外郎職方生工部工部實生君君年十有四辭親學問江東已有聞於人往從臨川王安石受學安石稱之後主越州上虞簿去以父恩得永州父卒萬里奔喪致疾不忍廢事旣葬攜扶防老將就食淮南疾益革遂卒於池州大安鎭實至和二年始工部爲禦史不合而出及使南方僕且起遽卒君尢自力學行謂蘊而必發其在君又止此君於學問好言治亂得失之說不狃卑近於爲文以古爲歸不誇以浮𨿽素羸不廢書𨿽進不怠以止旣肆而通矣而不得極其至其銘曰

孫世來黟防身艱故爲世聞家始自工部工部孰有有書百篇永州之學自其父傳其果以力其敏以明內有其質外以華英再以不就其後當侈君不有子君多兄弟

吏部侍郎魏公【瓘】神道碑【代李尙書作】

黃廷堅

魏公諱瓘字用之三司使尙書禮部侍郎贈太尉諱羽之次子贈兵部尙書諱遂之孫贈禮部尙書諱昌之曽孫章聖皇帝以太尉任計臣十有八年有勞擢試公以吏事公防少以風力聞更中外任使其治威嚴請老去位家居教子弟以所聞壽七十有一以禮始終子縯等十有一人奉公之喪葬於壽春以公初室下蔡縣君繼室新安縣君兩刁氏祔焉翰林侍讀學士張瓌唐公旣銘其墓吳興陳舜兪令舉又狀公躬行吏治告於太史氏其後若干年公子綸以材擢守吉州思似其先人請作歌詩刻於墓隧謹按公之世出授氏於畢萬由漢兗州刺史衡以來三十九傳至公名士望人不絕史公能不替引之宜有金石勒無憾某兩娶司農卿諱琰之女司農於公母弟也惟公立朝蒙天子識防更守十二州五將使節事實皆可紀士大夫多傳之故以姻亞道公之美而無嫌其詩曰

維鉅鹿侯繇萬有魏昭獻桓簡功利長世文武開國師用賢智有興鄭公貞觀同功謩作司徒繩其祖風鋒鏑東指衣冠南犇太尉初筮起歙婺源陪臣仕主有庸有勲公守校書未冠試吏開封倉曹初無避畏象魏燒燈猝嗟視成內侍少公僚事擅徵公以書聞論罪請懲詔取付吏府中大驚公守循州不夷貊之除用人士俾調養之士不菽麥令無賦之卹刑邕桂遂領轉輸男女質沒蜑戶口租計免請纓中夏以蘇淮蔡江湖大河南北無有逺邇愛民卹國少常金魚持節畨禺吏畏淸肅民媮蒲魚塹海新城竇墉作瀦工十一萬公私告臞人言無戎公迄奏功遷諌大夫猶以誚公蠻掠五管盡鋭廣府汲者負戶五旬不去廣人堅壁用奇走賊謗者斂祍天子嘆息侍郎工曹學士集賢還公廣州予兵五千公調兵食佐王貔虎望公旌旗民得父母逃逋四歸稟給惸部吏封冢道無僵屍公作京尹政達巨室子弟臥家吏史不覿察獄色詞取諸懷中及其機祕隙不容風有嬰其芒齒牙爲猾飛語上聞放越待察訖無秋毫奉公如家天子休之寵賜勞嗟議塞商流道河六塔是非分廷詔公閱實歸報不可卒用初謀捐二百萬商河北流致師蠻荊公議撫納王師禦戎不交曲直奮其武功禽獸狝之終以公策廼子順來廣府任土荔子蔗霜餘歸執政修用嵗常有凶史沆告公包賄詔使按劾以凶卽罪荊州澶滑進官吏部爲開南陽持節安撫歸節請老杖藜角巾婆娑壽陽教子弄孫八公巖巖淮水繞宅風聲鶴唳燕禦賔客旣壽而臧可思不忘脫身風波委蛻於堂公之宴私左右書詩溫防好賢白首不衰庖丁之刀遇物恢恢餘地不試則有偶奇嗚呼鉅鹿誰之不如同功一體多執事樞公窺其處曾不容車印章累累天奪鬼瞰啟予手足公則無憾楚望霍丘其陰維淮作公寢宮無有壞隤墓門有詩來者詔之在予後之人其有能子亦有能孫聿修其似之【羅鄂州誌小魏太尉瓘字用之以防補校書郎爲開封府倉曹參軍防上元與內侍督作燈山而內侍誅索擾人瓘宻以狀聞詔爲杖內侍於省中監襄邑稅門人魏綱上章詆天書流海島瓘亦坐停官後知衡山縣衡山祠旁舊禁采伐而寺僧倚中貴人輙犯禁無敢問瓘捕送於州州將依違不爲決瓘防不巳卒扺以罪歷提防廣西刑獄轉運使溪洞婦人緣逋責沒邕州爲庸使者二千餘人悉還之劉鋹時舟船皆計口有稅而雷化廉髙竇五州獨未除瓘爲除其稅罷桞州無名之役四百人後以太常少卿知廣州廣素無城爲築城環之又防江東門鑿東西澳爲水閘及儂智髙入冦圍廣州五十日不能下朝廷以爲功時瓘方知越州特遷工部侍郎集賢院學士使復知廣州給禁卒五十得便宜從事代還紏察在京刑獄特議開六塔河而塞商湖北流瓘視之以爲不可其後決河卒不可塞而徳博之民大罹昏墊五溪蠻叛除龍圖閣直學士知荊南朝廷方議徵討瓘以爲五溪之險師行鳥道而諸將貪功生事非國家之利條三防招安爲上守禦次之攻守爲失不報後卒招安之以吏部侍郎致仕卒贈太尉年七十一子縯纁絳紘紳純絪綸紀紹綸以才擢守吉州紹字承之以父任爲將作監主簿嘗知虞城縣禁蒲博而盜止畱守下其法管當合流鎭嵗大饑度請報不及事乃先發廩後以聞旁近賴之通判絳州行州事新廟學具師徒士故沈浮俗聞檄縣諭出之講試以時紹與其屬過焉後以右朝散郎知嘉州自唐開元獻荔子而近世樂用朱崖所產久益微不給求而刑者眾嘉祐中有賢守哀之作二詩刻石以諷紹將行貴要多求者摹其石詩以報黠賈奪人鹽井更數守訟不決紹刑而還之爲人孝友和審不受私屬無子弟出入有吏能常有勞績合格而賞不及亦不自言紹聖初卒子汶】

程待制【節】傳【弟筠子鄰侄祁】

楊本

程待制節字信叔其先自歙遷浮梁登嘉祐六年進士第防負將略有志經綸熈寧中朝廷有事南方以單騎銜帥命諭諸蠻旣敵眾送欵上語苗時中曰程節未識其面眞奇才也遷廣西軍使帥桂府十三年甚得蠻情每詔書因任桂人交慶交趾入貢嘆曰天子使老成安我海國豈敢自乾天討初通西融道有本道錄置隆兌州有本州記又有竹溪集三十卷終寶文閣待制子鄰字欽之初節亡蠻蜑猖獗朝議欲世其功奪哀襲父麾鉞十餘年威名少不逮而恩有加終徽猷閣待制時人號大小待制節弟筠字徳林登嘉祐二年進士第與蘇軾兄弟同年𨿽在謫籍音問不絕知陳畱縣差戚裏執役其人泣訴於太后太后曰聞其人防吏吾可撓其政邪軾送其知眞州詩曰君爲赤縣有古風政聲直入明光宮爲戶部郎中卒有葆光集子祁字忠彥亦舉進士歷任都官員外郎著程氏世譜三十卷江南程氏多宗之節女洙通書傳能作唐體詩長適史迅迅死遺孤繼不育洙卽扺棄鈿珥盡所爲文槁焚之父母欲奪其志不可疾且革猶手爲書以謝夫族弟祁銘其墓曰卓行夫人○附蘇文忠公送程徳林赴眞州詩君爲縣令元丰中吏貪功利以病農君欲言之路無從移書諌臣以自通【諌臣蹇受之也】元丰天子爲攺容我時匹馬江西東問之逆旅言頗同老人愛君如劉寵小兒敬君如魯恭爾來明目達四聰収拾駔駿冀北空君爲赤令有古風政聲直入明光宮天廐如海養羣龍並収其子豈不公【君之子祁舉制防文學行義爲時所稱】白沙何必煩此翁

新安文獻志卷八十

欽定四庫全書

新安文獻志卷八十一

明程敏政撰行實【才望】

宋太中大夫行尙書刑部侍郎致仕上柱國歙縣開國伯食邑九百戶賜紫金魚袋兪公【獻卿】

墓志銘

劉敞

公諱獻卿字諫臣其先河間人晉永嘉之亂徙居黟歙公之父曰某贈工部尙書尙書之父曰某某之父曰某皆畜徳不仕慶詒其後尙書娶閔氏贈太原郡君實生二子長曰獻可官至某官天章閣待制其季則公公之初學師友其兄彊力敏防儒術自任其後遂相繼成進士名聞天下云拜壽州安丰尉臨事明察善鉤人情推顯至於隠故盜賊不敢發發之輙得人有告其師浮屠出遊者公揣其有姦使吏拘之而索其室得浮屠之屍一縣大驚以爲神轉昭州軍事推官陳進亂嶺南象州危甚吏民不自保其太守欲背城奔使公往防之公至爲說利害復教使堅壁治兵爲不可攻太守急聽其言得免誅賊亦不至官兵之在宜州公部昭民往輸之粟及事平議畱昭民伐山林以治官府曰後病矣不可以不示信請期三日許之民聞公得令知不久役皆勸功趣事事如其素陳進死上功第一賞未行丁尙書憂防畢轉大理寺丞爲本寺詳斷官選殿中丞知廬州愼縣又換杭州仁和縣丁母夫人憂服除攺太常博士知南雄州潮陽吏民不相能訟擊不決一郡恟恟徙公知潮州鐫其曲直潮陽又多水害公親相地勢築防金山百姓便之轉屯田員外郎大臣薦可爲執法歷兩院禦史領左軍巡使舉察稱職拜三司鹽鐵判官上初卽位公疏言民力不足其獘在取之太索用之太侈可減冗食及諸無益引先帝爲法累數百言天子嘉之罷諸衛兵及省浮屠老子祠醮公本謀也淮南二浙一嵗耗鹽十三萬尙書經費不足公往眎之至則條發舊獘以新法從事吏盡償所負又增五百萬石以兄爲鹽鐵副使攺開封府推官防陜西言兵食不足轉運使非其人朝議患之上亦重其選宰相數進擬無合意者召公問狀公不辭譲因入言之天子識公名曰是前使淮南者可其奏公至部三日得半年之儲終嵗餘二年之食𨿽一切變置然其百姓富者不病貧者不擾云涇原塞外武延川本羌地諸將欲功名請築堡鑿壕守之公奏以謂生事不可許巳而防果至殺掠吏士塞所鑿壕而去轉兵部員外郎遷京西召對言邊事薦某可將帥賜三品服以兄沒當塟求爲東南官攺福建召還判鹽鐵勾院轉刑部郎中居二年命直史館知荊南府進見言事上聽不倦喜曰卿不當往荊州卽日拜三司戶部副使歷度支鹽鐵三部轉右諫議大夫復出荊南滿嵗授集賢院學士知杭州發石作堤以扞江濤水不爲災召回判三班院及銀臺門下省出爲宣州元昊畔西邊大擾詔書問所欲施行公條上十餘事朝廷稱其知時務徙知應天府攺工部侍郎以疾請老天子優之以爲刑部侍郎致仕聞其居杭州卽皆徙兩子官吳中以便奉養慶曆五年四月十七日終於所居享年七十有六明年某月某日塟歙州某縣之某原從先人居夫人馮翊郡君錢氏柔淑知禮是配是宜子四人長希楚某官次希元進士及第早夭次希及希仲皆將作監主簿女三人長適祕書丞江杞其二未嫁公爲人髙明剛嚴論議立規矩似不能容物至典法持獄平易寛恕不肯妄有輕重其在京西錢丞相爲許州厚賔客之奉嵗費千萬執政素不悅又疑其有私公奏事至京師開其端問公公對無他世以公長者累階至太中大夫勲至上柱國爵至開國伯食邑至九百戶所與交遊同僚多歷兩府者而公獨不遂可謂命矣銘曰

兪之先世基徳相繼其大而章自公兄弟雍雍在家矯矯在官歷試以難富貴不愆忠而好謀天子是咨功濟西方國人不知辭老而休亦不逾矩其風孔髙以愧進取仲尼有言積善餘慶公實有子嗣武其盛【羅鄂州誌兪待制獻可字昌言歙縣人其先居河間晉永嘉之亂徙新安端拱初登第歷歸州軍事推官權領州事防李順反峽州官吏多棄城城中老防亦亡去獻可料州兵屯防江棚以遏奔者不能禁得亡命二人斬以徇眾乃定後以禦史中丞王嗣宗薦爲監察禦史建言天下所上瑞物不在圖牒者毋得以聞歷提防廣西刑獄初撫水蠻數內防獻可以爲前守吏姑息之過請發兵窮討之丁母憂特起爲轉運使卒平定之爲立互市築塞以扼其險自是蠻人不復犯邊推功官屬未嘗自言仁宗時擢龍圖閣待制權吏部流內銓子希甫希孟皆登第希甫終和州推官希孟皇祐中殿中侍禦史希孟孫正圖復登政和五年第】

尙書工部郎中充天章閣待制許公【元】墓志銘

歐陽修

公諱元字子春姓許氏宣州宣城人也【按歐公撰許公父司封行狀云許氏世家歙州今此乃云宣州蓋許氏本居歙而有別業在宣境子孫疊居之歐公制作毎欲互見以示其文之簡故云爾也】許氏世以孝謹稱鄕裏其父亡一子當官兄弟相讓久之曰吾弟材後必庇吾宗乃以公補郊社齋郎徙居海陵力耕以養其母調明州定海南劍州順昌縣尉泰州軍事推官戍兵千人自海上亡歸州守聞變不知所爲公爲詰其所以來二三人出前對公叱左右執之曰惑眾者此爾其餘何罪勞其徒而遣之遷鎭東軍節度推官知潤州丹陽縣縣有練湖決水一寸爲漕渠一尺故法盜決湖者罪比殺人防嵗大旱公請借湖水漑民田不待報決之州守遣吏按問公曰便民罪令可也竟不能詰由是漑民田萬餘頃嵗乃大丰再遷太子中舎監揚州博鹽和糴倉知泰州如臯縣所至民愛思之公爲吏喜修廢壞其術長於治財自元昊叛河西兵出久無功而天下勞獘三司使言公材以主貨公言先時賈人入粟塞下京師錢不足以償故錢償愈不足則粟入愈少而價愈髙是謂內外俱困請髙塞粟之價下南鹽以償之使東南去滯積而西北之粟盈曰此輕重之術也行之果便時京師粟少而江淮嵗漕不給三司使懼大臣以爲憂參知政事範仲淹謂獨公可辦乃以公爲江淮兩浙荊湖發運判官公曰以六路七十二州之粟不能足京師者吾不信也至卽治千艘浮江而上所過州縣畱三月食其餘悉發而州縣之廩逺近以次相補由是不數月京師足食旣而嘆曰此可爲於乏時然嵗漕不給者有司之職廢也乃考故事明約信令發斂轉徙至於風波逺近遲速賞罰皆有法凡江湖數千里外談笑治之不擾不勞而用以足公初以殿中丞爲判官巳而爲副爲使毎嵗終防計來朝天子必加恩禮特賜進士出身官至工部郎中天章閣待制凡在職十有三年巳而曰臣憊矣願乞臣一州天子顧代公者難其人其請至八九久之察其實病且老矣乃以知揚州居嵗余徙知越州公益病又徙泰州至州未視事以嘉祐二年四月某日卒於家享年六十有九曾祖諱稠池州錄事參軍祖諱防贈大理評事父諱逖尙書司封員外郎贈工部侍郎公娶馮氏封崇徳縣君先公卒子男二人長曰宗旦眞州揚子縣主簿次曰宗孟守將作監主簿女一人適太常寺太祝滕希雅先是江淮嵗漕京師者常六百萬石其後十餘嵗嵗益不充至公爲之嵗必六百萬而常餘百萬以備非常方其去職有勸公進爲羨餘者公曰吾豈聚斂者哉敢用此以希寵公爲人善談論與人交久而益篤於其家尢孝悌所得俸祿分給宗族無親疎之異其孤宗旦等以某年某月某日葬公於眞州揚子縣甘露鄕之某原其所與遊廬陵歐陽修志於其墓曰嗚呼爲天下者固常養材於無事之時蓋必有事然後材臣出自寶元慶曆以來兵動一方奔走從事於其間者皆號稱天下豪傑其智者出謀材者獻力訖不得少如其志而公遭此時用所長且久於其官故得卒就其業而成此名此其可以書矣乃爲之銘曰材難矣有蘊而不得其時時逄矣有用而不盡其施功難成而易毀𨿽明哲或不能以自知公材之敏兮用適其宜志方甚壯兮力則先衰行著於家而勞施於國永幽其閟兮銘以哀之

胡司業【伸】傳

羅願

胡司業伸字彥時防頴悟七嵗父課二兄偉伋爲莊周夢蝶詩伸亦隨作末云誰能分夢覺眞妄兩悠悠紹異之年十四隨兄遊學杭州月試輙先出又數爲之首教官命移席就察之問所用事對如響蘇文忠公爲太守聞之遣鞍馬召與語甚見嘆異登第試學官授潁州教授部使者列薦崇寧初召爲太學正進博士數嵗遷祕書丞著作佐郎與修神宗日曆及禮書除右正言數月以親嫌攺符寶郎遷辟廱司業後二嵗責監杭州樓店務繼知無爲軍時巢縣猾民有訴令者率斂錢數百千櫝蔵寘列肆中伸察所訴不實物色之得櫝與簿書具載所以餉吏者按致其罪慰謝令政尙慈恕民繪其像在學校久於名士多所甄引遭防亂遺槁存者尙二十萬言從弟侃字彥和始名侔登進士乙科嘗仕爲宰去官尋得直竟不復出凡數十年自號栁湖居士恬靜好書晚苦目疾猶使子孫誦而聽之將終自爲志積官至大夫【舊志云伸在太學與汪龍溪齊名時人爲之語曰江南二寶胡伸汪藻其爲時所重如此】

朝請大夫直祕閣汪公【若海】行狀

汪若容

公諱若海字東叟新安歙人生而岐嶷美姿挺特年十八遊京師入太學連送禮部靖康元年北兵至所過無堅城朝廷下詔求知兵者公鋭然應詔及赴有司日未三刻紙筆告窮牓揭遂居優等時朝廷巳遣耿聶割河北地畀敵其年冬再至京師公以爲河北國家重地當用河北以攬天下之權不可怯懦以自守閉闗養敵坐受其敝髙宗皇帝以康邸聚兵相臺公於是上書樞宻曹輔乞立康王爲大元帥擁兵鎭撫河北以掎金人之後則京城之圍自觧輔大喜卽以其書奏淵聖制可俾公爲參謀如髙宗所宰相何防執異議以道梗爲觧不果遣王城失守公述麟爲書以獻謂兩宮蒙塵義不茍生袖書抗尼雅滿乞存趙氏及異姓僣擬縋城而出觸干戈趨山東芒鞋裋褐謁髙宗於濟州首勸進以神器久虛異姓僣竊宜早登大寶以圖中興一日間三被訪問錫以衣服巾履甚寵補修職郎充帳前差使畱居帳下偶誤出中軍帳門再入則閽者以無號止之因而腹痛大病濵死遂不復再進扈從至南京髙宗皇帝登寶位大元帥府結局推恩攺承奉郎除江南經制使屬覃恩轉承事郎除監登聞鼓院五府交辟攺屬右府朝廷以張和公宣撫陜西議未決公曰天下者常山蛇勢也秦蜀爲首東南爲尾中原爲脊以東南之尾安能起天下之脊哉將圖恢復必在川陜袖所見見和公其書云云極談終日和公悚然欲言於上辟公自隨以親老辭繼論軍食忤執政意求補外通判沅州讒者乘間入言奪籍謫英州道出臨川時節制江夏軍馬李允文擁眾數十萬防扈不用朝命朝廷命招討使張俊屯江西其謀官湯東野與公有舊得公於路喜甚謂曰李允文懷反側非君莫能開其自新公卽馳往諭以成敗逆順示以朝廷威徳復設三防以動之辭防明暢允文大感悟卽舉軍東下公復爲書招其徒張用曹成李宏馬友同歸朝廷張用一見以其眾二十萬觧甲效順惟曹成疑貳有他志公移書責之成怒將殺公公夜宿王林軍帳以計得林軍印遂奪其眾五千人翌日曹成遂遁公遺李宏書使刺曹成以自歸宏得書圖成而力不勝復走長沙刺馬友羣盜觧散公遂以王林五千人歸招討使張俊俊乃班師凱旋軍容愈盛是時朝廷方分遣偏師出殄余防公以爲爲天下者當化盜賊爲我用不可失英雄爲國患因著平防防以獻朝廷悉用公防其後李宏爲劉忠所並死長沙劉忠爲韓世忠所破走劉豫曹成走廣而後降湖湘遂安公尋復承務郎監潭州南嶽廟除通判辰州紹興九年復三京預祗謁陵寢事還以前功旬月四遷至承議郎通判順昌府江淮失守兵集城下結壘滿野時太尉劉公錡甫至眾不滿三萬遣人丐援於朝無敢往者公毅然首途竟逹在所具述劉公明方略善用兵以偏師濟之必有成功朝廷從之敵果大敗去除淮北宣撫司機幕柘臯之役復以勞兩轉至朝散郎除通判洪州未上丁內艱服闋添差通判信州秩滿參湖北帥司議是年閱五轉至朝請大夫除知道州陛辭得對上曰卿許久不見一向安在除直祕閣攺知江州到官嵗餘丁司農公憂時方經略中原朝廷議起公防上流而公不幸死矣時紹興三十一年十一月五日也享年六十有一以其月二十八日葬於漁梁山妻碩人趙氏皇叔故循王士防之女子一人擇善朝散郎通判常州孫男五人女四人公豁達髙亮深沈有度自防不羣恥爲世俗章句學字書行艸自爲一家於文無所不能探紙筆立就初若不經意者比成章蹈厲風發膾炙萬口論兵幾防時事決河漢灼不足以當其豪且審也其麟書引獸合事羅百獸而尊麟使賣國叛君者讀之色愧其移羣盜書及平防防縱橫明辧聽者悅從比及攘定皆如素畫平時自許好奇偉倜儻慕魯仲連慷慨多大志慕馬文淵髙宗嘗以片紙書公名諭張和公曰似此人材卿宜収拾防和公去國不克召故相秦檜忌其才且潛邸舊屛逺不使得用用亦百不試一迨檜死乃獲再望淸光立談間亟分訓寵且曰是朕起兵時主簿蓋以光武遇馮異之意待公也迹其際防使久在列近所植立宜如何九江之政淸而恵比其去舉城相與泣呱呱不忍舎公與人交襟懷豁如無貴賤悉得其歡心賙急濟乏傾囷倒廩不憚也郊恩延賞首官其弟其輕施篤義行於家而施於人者如此謹撮其大槪以俟立言之君子云

宋故中奉大夫簽書樞宻院事兼權參知政事新安郡開國侯食邑一千五百戶食實封一百戶追復龍圖閣學士汪公【勃】墓志銘

葉適

乾道七年四月十二日簽書樞宻院事兼權參知政事汪公勃薨年八十四十月己酉葬防昌鄕蜀裏北莊村嘉定十三年曽孫綱以墓上之銘來請公字彥及徽州黟人年十八州薦士稱首試辟廱太學鋒鋭明敏同舎畏伏尊以宿舊垂三十年紹興三年省試饒州二年登進士第主嚴州建徳簿池州建徳丞京口制置防江安撫辟爲屬十三年除太常寺主簿髙宗厭戎馬久思壹休息旣定和親罷諸將兵而名士大夫皆謂父兄讎未報兵未當罷上患之擇艾質厚不與趙張同好惡者居紀綱地共持國論公自禦史防檢法官爲監察禦史奏事殿中上方書孝經公奏顯仁後歸孝之大也請刋石摹以賜羣臣諸生示天下子道又言新學初建科場適開萬方趨向於是乎在學者不粹然一出於孔氏而以専門曲學亂之可乎上曰此所以正人心詔有司凡私意臆說盡黜之大理少卿朱斐對上指寺爲詔獄公論斐不自知職業何事不學無識竟罷斐蔡攸家人至行在公曆陳靖康禍變臣子不忍聞上讀疏悲憤亟命臨安還之所貶州京子孫不用赦令內徙進侍禦史言陛下近以各郡土俗利害隨宜增損裕養民力其節目甚多給舎條上矣宜令監司依方鏤之徧下州縣使百姓戶曉而劾其稽違者由是上益以公爲知大體明治道擢授諫議大夫兼侍講押班趙轍慿寵作勢妄占人廬舎公奏斥之外上曰逐一內侍而其皆竦人知畏矣愈奇公可大用也遷禦史中丞十八年遂以端明殿學士副宻院事段拂罷兼攝東府事自秦檜得志惡同列偪已始廢序遷之制甫簽署或參知己遂去俄復竄調公上所屬任非檜引者每造前傾接兪咈在卽下殿目送必與檜鈞禮檜瞬息間諭意相縻嵗余未有以逞公顧檜忮忍欲有所建白答上恩遇常沮塞不得間則嘆息曰此豈伴食處哉及賜檜犀帶忽問樞宻有否使者言帶二一賜樞宻檜憮然曰上果厚注樞宻哉彌不平公亦慨然曰吾可以去矣卽告上陛下幸哀臣母老病得退就田裏上雅知公爲檜發也重慰藉以舊職食宮觀祿終檜在不敢動揺公者上力也檜死起知湖州防儉至骨不費公使一物內屏燭以撚代燎政以慈愛爲主勸兩訟勿爭詞致殷重其人感悅合掌結歡而散霅上相語莫激惱這佛將老上終始念公超秩三等制曰爲民借畱葉義問故人也有隠憾上章毀詆奪學士孝宗初特詔復與言者未巳命再格又詔復龍圖閣而公已薨遂追復焉蓋當檜亡後一時黨援剗薙焚沃不啻艸薨獨公老成重徳人無異詞𨿽爲義問排毀公薨後亦卒自悔恨而二宗眷眷於公如此嗟夫是非賢否之實豈終不可定哉汪氏望於黃陂世序甚逺然未有仕者公始贈曽祖昌齡太子少保祖惟立少傅父才貴太師在饒州也張琪兵突黟縣家遁潰不相知母舒氏防賊幾不脫防退邑落死走十三四而公奏名以歸長防各聚數里內無一亡失鄕人驚異曰是公素孝謹天殆活之旣貴封舒氏延康郡逮西府之養云贈其配曰祝氏髙平曰唐氏南昌皆郡夫人四子作礪湖北提刑作舟監行在都茶場作霖京西安撫司幹官作乂淸江丞孫十一人義和侍禦史義榮大理丞義端徽猷閣待制義質蘄春簿義的太學內舎生義路義處義方義實義善義準曽孫綱直祕閣浙東提刑紀贑縣丞統通判楚州綋監平江府贍軍庫絳知龍陽縣縝知永興縣綬知丰城縣繹通判安丰軍公誠篤欵盡自少至老不欺無妄尢簡朴安詳嘗行疇壠中農坐桑語爾汝如一人嵗防倒廩下其直巨姓皆曰樞宻尙減價我何敢求贏故市糴常平黟人亦以爲佛也公在時諸孫已取髙第後侍從相踵至綱三世卓然異材宜於內外善合一追述祖徳銷熄誣謾太史公所謂忠信行道以奉主上世家之流也不止銘墓而已銘曰

治古君臣與道合離卜用一相至公匪私舜命伯禹稷契參之夙夜匪懈國家是毗翼翼髙宗進臣以防交修防棄爾無尙同斷斷汪公輔君以忠臣豈不比曰君是從事往論移羣訕一聲𨿽與檜異難於自明惟兩聖人深照厥成始黜終復生寃死榮墳彼北莊其下靡刻蜀筍仍存翁仲猶黙碑銘新特綱也念徳碑堅有泐銘堅無忒【汪提刑作礪字必成黟縣人樞宻勃長子少有聲場屋預鄕薦入太學補氶務郎授浙西倉屬江右帥幕主管臨安府城北右廂乾道初元嵗歉朝廷錄救荒之功主奉常簿知桐川樞宻薨服除守延平防莆守引嫌被防兩易秩滿入對乞裒二十年間寛卹詔令爲一書冠以戒勅之辭俟監司守臣陛辭日各賜一本終更仍令以所行復於上而賞罰之又乞蠲興化三縣民丁米錢一萬四十餘緡除提舉湖南常平茶鹽就除提防湖北刑獄丐祠終於家年七十三居家必時制良藥以施病者市紙衾以施寒者又施棺収無以爲斂者居官亦然三子義和義榮義端爲弟作舟後侍禦義和字謙之知隆興新建縣時講荒政條畫備具視旱白府帥曰旱勢特甚已批放八分矣帥怒其専公執愈堅帥爲變容從之擢淳熈八年進士第治縣有聲堂審命倅紹興連丁內外艱服除守武岡毎大比附試於郡嵗貢一名公謂郡統溪洞民尙武健欲變其習莫若崇學校科舉乃請於朝竟得辟貢闈增貢員士子勒碑頌記秩滿除太常博士兼禮部郎官樞宻院檢詳館伴正旦使時慈福幾筵未徹使以樂請公折之曰國樂尙禁使人豈宜以此爲請使慙而止除右司郎中兼檢討玉牒除起居舎人繼除侍禦史兼侍講兩月卒子四人綱終戶部侍郎紀繼弟義的後終贛縣丞統吏部郎官浙東帥憲縝漢陽守寺丞義榮字煥之與弟義端同登乾道五年第提刑守桐川陛辭曲謝子侄俱叨賜第玉音褒諭云皆是卿子足見義方之訓知崇仁縣有豪猾武斷持縣短長令不敢出气乃籍其姓名姦猾望風知警遇旱究心荒政丁內外艱服除差江東機幕幹辦諸司審計知桂陽軍郡經蠻防焚掠之後城堞圯毀乃增築樓申畫逵道始以最聞除大理寺丞卒綬直寶章閣前知太平州嘗爲軍器監丞給事義端字充之弱冠廷對爲第三人祖樞宻及見之乾道五年也授奉國軍節度推官丁內艱服闋充南外宗學教授未赴除太學愽士遷樞宻院編修太常丞權吏部郎攺工部知溫州期年兩易嚴州主管衝佑觀起知秀州有形勢戶占田數千畆不輸官賦責其輸而返其田守池陽召對除侍左郎官紹熈四年除監察禦史攺除軍器監知舒州陛辭除起居舎人寧廟臨禦差充賀金國生辰使還言金爲韃所擾今和議𨿽未可違當宻爲自治待時之防除中書舎人兼侍講遷給事中除集英殿修撰知太平州攺寧國府進華文閣待制帥紹興公念此邦和買之重倍於他邦奏疏極言下戶科敷之擾與代輸和買並五等未納之稅除徽猷閣侍制丁母憂服闋起知婺州帥隆興皆丐祠知鄂州到官未幾以病卒年五十八有盤隠槁奏議蔵於家子紘登慶元龍飛第絳知興國軍繹知寧國府繪爲監簿】

新安文獻志卷八十一

欽定四庫全書

新安文獻志卷八十二

明程敏政撰行實【才望】

宋故華文閣直學士宣奉大夫致仕新安郡開國侯食邑一千一百戶贈特進程公【叔逹】墓志

銘

楊萬里

淳熈甲辰十月一日萬里旣除先太碩人之防又三日江西安撫使給事程公追騎躋門遺以書曰江西詩人淵林也祖於山谷先生泒於陳徐諸賢謂之詩社而社中多逸詩某嘗搜得之今刻棗以傳而序引缺焉非君其誰宜爲萬里辭不獲命旣呈似公公不以爲不可是時萬里未識公也自是書問還往益宻情益親厚後八年萬里將漕江東被防往上饒問囚過新安至休寧公遣人送酒相勞苦又遣其子鉉遮見於逆旅是時以使事有指欲見公而不敢也私念歸塗當償此願旣而山路﨑嵚難以再經拏舟東歸至今以不識公爲恨蓋萬里平生之舊相識而不相知者有矣未有不相識而相知者也不相識而相知者公一人而巳公旣沒萬里哭遣家僮弔焉今鉉又以兵部王公寅所狀公之行實來謁銘萬里慟哭曰巳矣世無此知我者矣銘其忍辭公姓程諱叔逹字元誠徽之黟縣人冑出重黎氏自伯休及嬰晉元譚守新安民徳之詔賜田宅於歙因家焉梁靈洗起兵拒侯景入陳以功封重安公謚忠壯迨今廟食至天旺始徙黟云曽祖宗顏以子顯謨閣直學士邁贈正議大夫祖逺以子楫之千載贈奉議郎父晉之以公贈太中大夫三世娶胡氏贈碩人太孺人碩人公少頴異伯父奇之令從樞宻巫公學方丱巳有俊聲年二十三第進士中書連除興國軍光化軍教授以薦攺宣教郎除湖州教授秩滿造朝海陵王將渝盟朝論二三公以書抵時宰陳公康伯請厲兵馬守淮漢募義軍遣間諜理財用陳大喜以爲足彊人意除通判臨安府府尹趙子防待下簡而亢公不爲屈趙謂有防諫風卽委以府事且屏後覘焉見公剖決如流遂大相知除知通州諸禦史薦爲臺主簿未三月遷監察禦史乾道二年二浙大饑孝宗皇帝憂之分遣郎官禦史行視振貸公當行臨安諸邑先自府始奏謂受粥之令及市而不及野請均之上大喜語執政曰誰肯爲朕盡心如此旣周視諸邑見上上迎勞曰卿振民良苦公條上便宜曰丰荒在天感格在人願益修省以召至和至如祖宗朝巳行之荒政若趙抃之防稽範純仁之襄邑斯二者可舉行也夫今日之急務願詔監司與帥臣察所部之官吏或罷耎不勝任者罷之或奉行不應書者罰之斯二者不可緩也上稱善除右正言見上首論君臣聽納詞防剴切時巳講和公言勿恃和以爲安必因和以爲備復言廣盜始平湘防復作蓋官於湖廣者或昏庸貪殘或遷客左官欲民得其所難矣謂宜精擇部使者以察郡守妙簡守臣以察縣令孰爲公防孰爲苛刻或辟置或罷絀至於一切科擾之政尢宜蠲損上卽召羣臣集議於禦史府選監司一人遂除張維廣西提防刑獄郴防李金叛公復奏請廣開赦宥招降之門速發旁近精鋭之師應時討定無使越軼二廣又言龔遂治渤海將鋤爲良民持兵爲盜賊此安之之防也張敞治膠東明設募賞令相斬捕此勝之之防也願下所司著定捕斬除罪之令潭帥劉公珙移書謂賴公建明表裏相應防遂平中書除吏非法公言法制所以維持國體也要當遵守於上則僥幸息於下夫不中銓者吏部不擬官法也未出階官者中書不除官亦法也今則將仕登仕除嶽祠之官矣非詞學上舎甲科者不注教官法也今則州文學亦除教官矣近有宜州文學髙衮者除襄陽教授考其爵裏乃一時借補亂法亦甚矣有防押歸本貫又言諸郎皆華選也近有爲丞十日而遽攝員者有監門數月而驟權郎者望詔執政自今必察才望優劣資格淺深時有爲淮漕者進死蝗公言日者廬州守臣張師顏奏蝗徧田野今乃防言蝗自斃罪其可逃又有以前從臣召還者請復免役錢公言身爲邇臣不以道徳寛大雅廣上惠乃導爲刻剝是不可不斥遷左司諫言民困於執役及和糴四獘上曰朕當遣使按察在諫省僅四閱月以母老且病四請外上再三畱之自今除官行事

必具事之本末人之閥閱【闕】

舊

制繳奏十一月召見賜【闕】

制詔甚得體公稱謝

【闕】

復坐曰事無巨細盡言公【闕】

選人除授超越上曰何也公【闕】

局請闕本以待選人資淺之有才者今旣歸銓部無以處之則徑【闕】事官願以京局諸闕仍舊歸朝廷公毎論諫上必嘉嘆卽施行之【闕】見論敬天愛民有志事功三事其論敬天曰臣承乏司宗纂修【闕】

得仰窺陛下盛徳如讀尙書而作敬天圖臣願陛下鑑圖而法文【闕】巳之心勿謂丰穰而怠憂勤勿謂平泰而防儆懼上曰朕自爲此圗【闕】覺有益毎遇水旱則必披圖修省常獲感格後再召見上顧左右【闕】示公曰人君享國久長皆由嚴防寅畏尢當以爲法公言陛下旣【闕】

戒又知所以法社稷生靈之幸復以親老請外上曰朕方用卿【闕】求去退而力【闕】

龍圗閣提【闕】

佑觀【闕】

運副使帥劉焞久病廢【闕】

與蠲租振贍人呼

舞曰非運使我等皆當【闕】

夲司緡錢助衡郴道永者凡一萬三千緡又代道州【闕】七千緡積逋大軍錢三萬八千緡又與總

領趙汝誼奏除【闕】

萬餘石民感實惠百千人相率詣安撫司請爲表乞借畱九年【闕】

除浙西提防刑獄餞者塞塗其後潭帥李公椿竟以民言上【闕】謀帥上命執政疏其人上指公名曰某也可近李

椿奏某甚【闕】

心八月除祕閣修撰知隆興府見上極論郴桂盜賊之由撫【闕】

任之宜消弭之防洎至洪以所部多盜申嚴同惡及他盜捕【闕】

郭外僧舎有防其徒來告公免其罪而犒之盡縛郡冦屍諸【闕】

有八而毎嵗之賦十逋二三蓋有民巳流徙而田實污萊者【闕】

污萊而業無主名者謂之逃閣公分遣縣官精敏者核其欺【闕】

年蠧【闕】一日蕩去州之材官曰親兵者千曰選中禁軍者亦【闕】曰朕方欲用卿尋以母憂去服除除直敷文閣知

池州時四年二月【闕】引嫌攺衢當路有不樂者遇官期至則輙以他人代凡五年至言者【闕】其非是始獲之官辭行首言陛下厲精圗治未嘗不欲大有爲然有志不可不養養志不可不審耗於事則易怠速於用則或沮願毋狃宴安毋急事功上指養志二字曰此言極嘉五月攺江西轉運副使十月攺江東鄕部也卽家拜命奉親之官邦人謂晝繡雲旣眡事有曰夲司耗米曰和糴本錢曰去秋苖錢曰宣城砦木錢皆蠲除之仍損【闕】贍宣之乏徽州雜徵有曰驛料豆錢者多取八十緡

卽奏蠲【闕】

絹銖兩昔輕而今重【闕】以益困有防十二萬匹減四之一【闕】

大哉聖王之仁一舉革

【闕】年之獘【闕】

月除浙【闕】

辭行上【闕】

欲畱卿未【闕】

庶子【闕】

問宰執【闕】

凡

例【闕】

不网羅【闕】

國【闕】天【闕】

府因言其【闕】

惠民

也而【闕】

受其獘用經之【闕】

多至加倍理訟獄【闕】負【闕】

羨余結權貴小則私【闕】

更當痛革

【闕】

爲朝廷賀尋兼【闕】

免去一日召見因言傳【闕】

心悅而天意得上曰亦聞【闕】

可喜漢唐之亡

皆緣嵗荒【闕】

謂人曰有君如此天下國【闕】

後至瑣闥或昏暮丙夜事之【闕】

卒營壘市居相半以故驕放公爲

之築室三百餘區聚居一營月廩時服給授惟時晝訓夕警無敢嘩遨復請州置準備將一員擇其久於履軍者以管轄之上以其法刻板下之百郡云吉之兵噪於牙門公以守臣與兵鈐不諴劾罷之掲賞禽賊皆伏誅軍政肅然一道惕息十二月進集英殿修撰因任公上體聖意下卹民隠其惜官蔵甚於家貨帥洪五年前後蠲除民賦爲緡錢二十三萬有奇爲米斛一十一萬有奇談者以爲多於王仲舒云十三年八月上一日忽宣論執政程叔達隆興之政甚美與進敷文閣待制再因任嵗或小不雨公毎禱雨舉室不茹葷感召如響部內連年有秋民歌之曰公來江西熟公去江西旱十四年引疾丐祠章繼上四月四日特轉一官提舉江州太平興國宮去之日如始至在官束脩之問近比宜受者積八千餘緡皆入公帑因任至再宜受禮物亦以犒軍旣歸宅旁治小圃曰西埜有堂二曰葵心曰秀野鑿池沼種花竹逍遙忘歸十六年二月太上皇帝登極轉一官以嘗爲東宮講官再轉兩官時舊學悉收召公獨以與執政隆興合符小忤壅不以聞奉祠四載引年納祿遂以顯謨閣待制致其仕今上皇帝卽位有詔撫問遣使賜銀奩藥茗詔有渇見之語公感泣拜賜慶元二年十月特除華文閣學士賜衣帶僉論始伸公年髙益健一日對客忽有不屑人間世之語得疾無苦惟日食寖減忽命左右扶掖端坐於正寢奄然而逝享年七十有八官宣奉大夫爵新安郡開國侯食邑一千一百戶遺表聞天子閔悼加贈特進娶黃氏封碩人先公五年卒子男四人鑄年十九預國子第二名薦早卒鉉朝請郎行將作監主簿錫承議郎知江州彭澤縣事鎬早夭女四人適進士黃汝崇奉議郎知潭州湘陰縣事黃榮通判臺州金防樞密汪公之孫義實皆前卒孫男源洵俱登仕郎女一人尙幼公天姿靜重逮事四朝守正不撓始終一節感孝宗睠厚日思報稱所論列封駮無少顧忌以故齟齬嘗因艸詔孝宗嘉賞顧左右問學士爲誰以他學士對公終不自言行巳敬事親孝和於族信於友撫姊妺甥侄盡愛婚防賙之必厚旣以先夫人志養不盡爲終天之戚復舉太中資產遺諸侄且官伯氏子慰下泉意族人病於鄕正之役則剖私田倡義役諸鄕效之其利甚博旣沒里人築堂肖像祠焉嗜學至老不釋卷六經諸史皆探根柢書法得急就體生平著述曰玉堂制艸曰玉堂備艸曰表牋曰論諫曰承華故實曰詩牋曰宏詞賦頌曰歌詩書啟記序雜文凡六十八卷蔵於家其自述出處大節則有四朝遺老傳公之未病前數夕忽有大星霣於庭家人大驚沒於慶元三年七月十四日葬於五年二月二十二日其鄕東亭其岡潭口銘曰溫溫程公日行維冬風行維東萬物有融毅毅程公玉立維嵩雪立維松眾正之宗旣介旣通不異不同邦之防龍氓之黃龔睠非不隆不詭其從不究其終洵乖其逢【森嘗謂譜牒重事也纂修之責刋誤爲先討論疏略而隨聲附和訛以傳訛則是誣其祖矣稽之顯學光祿墓文則曰忠壯子二十二人散居江浙名天旺者遷黟莊節之墓文冑出忠壯至天旺徙黟夫謂忠壯之後有天旺非也謂天旺爲遷黟之祖亦非也夫二閣老銘文實程龍學瑀楊待制萬里筆也大率志銘𨿽屬之名筆而纂述家世門閥則子孫之責耳考訂疎略豈秉筆者之誤乎】

宋故通議大夫守尙書工部侍郎致仕休寧縣開國男食邑三百戶贈宣奉大夫朱公【晞顏】行

狀

談鑰

曽祖【溫舒】故不仕曽祖妣程氏

祖【瑺】故不仕祖妣吳氏

父【逢時】故贈中大夫妣吳氏贈令人

公諱晞顏字子淵徽之休寧人先世積徳韜晦林墅中大起家履善尢自力毎曰功名富貴不必當吾身我後必有顯者俄感朱峯羽仙入夢巳而生公公生而秀異童丱能屬文才冠入國學鼓篋孫業益有聲閱嵗擢進士第時隆興二年也未注擬間聞中大防星夜奔赴號毀若不勝終制調荊門軍當陽尉當陽被邊小邑公協贊令長備禦慰存一境安輯湖北沌河彌漫數百里葭菼叢薈爲盜淵藪舟行所經無脫免者公請諸司乞治停蔵資給之家嚴防巡禁戢之法盜發地分據實以聞或掩匿許人越訴宣撫使王公炎韙之就檄公措置公復請舟之入沌者警司畫日時船隻申諸司及出沌申亦如之過期而不出者卽知其被盜應時防合掩捕又設方略擒賊首黨與駭遁其害遂絕至今猶循其規時韓立冑攝夷陵令監司有不樂者以訪聞置獄且誘承勘官以薦剡防文致其贓罪考掠無全膚韓遂誣服案成王公檄公錄問公視其爰書錢物皆非入巳經駁所鞫凡三日而獄平秩滿用薦者闗陞從政郎調靖州永平令靖介於夷獠永平爲附城號難治公撫以恩信皆得其驩嵗時熟界戶丁來縣庭踏歌擊鼓致謝郡人縱觀謂前此未有也民徳之生爲立祠淳熈元年舉員書考及格攺京秩知蘄州廣濟縣淮右民兵自罷兵後嵗調往合肥教閱貧弱者多狼狽道塗愁怨嗷嗷時王公希呂爲帥公以書力言利害乞就各州縣閱習緩急以保鄕井王公然其說以聞於朝四年秩滿通判閬州閬在蜀居四路之中經總制之屬嵗入緡錢幾百萬有司復責增羨民大困公稽入爲出酌三軍之中數力申總領所爲定額公私皆以爲便總領李公昌圖委公行眎邊儌公雅有四方之志欣然繇劍門入漢中歷岷鳯瞰秦隴覽山川之險要考秦漢魏蜀之遺迹道出武興爲吳公挺言之吳公嗟異曰西州無子儔者知成州馬琥得罪於憲使按其贓內一項爲錢萬八千緡時憲使得以粉牌直達四路事官吏側目觀望風指符合體究朝廷下興元帥司選淸彊官鞫之帥以委公公盡索劵歷攷驗其錢乃先期發往總所魚闗充糴本者收付甚明竟爲辧白李公與制帥議欲擇善郡奏辟公以母老力辭八年赴闕授知興國軍入對其一論士大夫誕謾之習相師成風今後有建議之人大言無效乞斷自英鑑如太宗朝除籍削任追納賜金使天下之人砥礪名節趨事赴功一論西南夷近時開邊釁者起於官吏或虧其互市之直豪民或侵其旁界之產以激其憤遂至解仇合黨而反讐於我又鎭寨官平日虐用土丁使其亡入以爲鄕導乞下制置與逐路監司嚴行禁約一論四川茶馬司於宕昌黎文等州市馬萬二千餘匹不應格者官旣不買又禁民間私售夫馬在官與蔵於民一也與其棄之化外孰若養之民間爲吾外廐邪乞聼軍民從便收買緩急可以獲用旣収夷人之心復與省地之利一論銅錢滲漏入南北二畨乞禁解鹽入界防邊不得用銅錢及有市舶去處亦止以鐵錢行用孝宗並嘉納之俄丁吳令人憂居防尢盡禮芝生二本於房服除差知靖州入對便殿首論通判貳郡守之權參議贊帥臣之事乞加選擇其老病貪懦無資者不得預玆選又論諸州鞫勘公事獄官必先具節欵以探守臣之意輕重髙下無復朝廷之法且獄官承勘不公自有簽防及司法可以疏駁州郡監司可以按發何必先具節欵乞行下諸路違者許監司按劾防諌彈奏又論襄漢之地在上防爲重所以通吳蜀爲一也境接唐鄧土野平曠漢江淺狹隆冬可渉而出戍軍馬如遇調發則聽鄂州都統節制襄陽逼近北界去鄂阻逺緩急俟其往回必不及事況鄂爲內地不必重軍襄陽極邊戍人單少宜移武昌大軍戍襄陽畱水軍控沔鄂以守則固他時進取之計何求而不得孝宗稱奬再三曰卿言極是且與公反覆論邊疆事體公具言始末因歷詆辛巳嵗謀臣戰將之失及論進取所當先糧食所當儲孝宗曰朕他時用兵亦只因糧耳非卿莫能爲朕用者公感殊遇復陳說數千言辭意激昻孝宗猶未進早膳也公退扈帶環閤迎於殿門謂公曰對揚合上意未有如公者行且大用矣翌日宰執奏事孝宗謂曰昨日朱某上殿議論極可采有才如此而棄之逺郡豈爲朕用人之意可別與一近闕差遣諸公以不素料錯愕莫對防廬陵擇守遂以易靖吉俗號珥筆訟牒紛委公處以簡靜裁以果達桀黠退屏獄犴衰息值嵗中歉公夙宵講究先事備豫明賞格以勸分示刑禁以戢盜前後三上奏得米數萬石賑給單弱禁止姦蠧人受實恵豪右無遏糴細民無流移明年嵗稔公又痛裁冗費輯材鳩工增修城郭攺築學舎民不知役士論尢歸之磨勘轉朝奉大夫廣右鹽法客鈔不行孝宗妙選帥漕往究利病於是以應公孟明領帥事除公轉運判官且趣令赴闕公入覲天語勞問數四且曰本欲畱卿西廣鹽防敝甚舎卿無能辧此可與應某共審實務令經久可行公謝曰臣駑鈍不足以仰副隆知不敢愛力孝宗爲動容公又上論西蜀事宜其略曰今所謂邊非唐所謂邊也唐爲邊患者止於雲南六詔故以益州爲襟喉之地便於經略而韋臯李徳裕髙駢軰皆居劍南若今日西蜀自我藝祖斷自聖謨畫大度河爲守夷人震慴天威二百年不犯塞逮今益以衰弱此其備不在成都也今之蜀正猶三國之蜀北與曹魏爲鄰諸葛亮防箕谷攻祁山出散闗圍陳倉出斜谷據武功五丈原與司馬懿對壘渭南未嘗一日安於益州而今之制置使乃居成都有終任未嘗至漢中者尙能爲陛下控扼險要規取中原邪今之六詔成都帥司之兵自可備禦欲乞移制置司於興元與荊鄂建節首尾相應興元漢髙帝所興之地褒斜谷正在其間昔魏延言於諸葛亮請精兵五千從褒中出循秦嶺而東不十日可到長安而公從斜谷來則一舉而咸陽以西可定正今日形勢也又論士大夫風俗逞私憾以相詆訐乞戒勅百官精白一意以奉公上被趣行之防兼程逾嶺遂上鹽奏其略曰臣入靜江界延問父老皆蹙額告臣以賣鈔之害謂鈔法初行靜江尙有富商數十家可招誘自乾道變法皆幹沒所有多轉徙湖湘其存者又破家蕩產矣府嵗發縣就賣之鹽爲宰者卽置酒招致上中戶勸誘認數實則視產稅多寡抑勒承買不從則以刑法脇之令先以砧基簿抵當入官旣得鈔請鹽又有川塗之程舟車之費磨以日月耗損不貲而受鈔未幾官催入納急於星火枷錮捶楚無所不至一二年來上中戶亦窮困爲下戶而官司嵗科不巳或三五籮或十數籮其力不能自往搬請必至低價轉售約所納之錢所折巳半矣又有荒廢之產賒抵在官或沈失或死亡官司不免勒鄰保認納一人之錢波及數十人人人愁怨巳不聊生防府尙爾諸郡豈復有商可勸誘邪夫變爲客鈔建議者徒以官搬科配有食貴鹽之害不若客鈔便民使朝廷貪愛民之美名而變其法自今觀之靜江官搬之前斤爲錢百變爲客鈔之後爲錢百三十矣尙何便民之有諸州守臣爲巧計者差衙前及出職吏人詭名客販公然官賣旣獲其利又得嵗計增給用度寛紆或乞免嵗計或乞放殘稅稱是自能撙節敢爲誕謾以希幸進建議之人更相容庇以爲鹽防之效凡所以爲州郡之備者悉以廢弛恐致蕭墻之禍噬臍無及陛下前以人言而變法今以人言而復舊何容心哉奏入有防令從長相度復舊法毋致再有科抑公於是朝夕講究通變之防或畫項條陳或每事指奏詳贍明白事悉施行法至今人安之由孝宗之剛明而公能力主其說也公以久去墳墓力上祠請有防令再任公守法益防涖事益精又一嵗除直祕閣京西轉運判官以初復鹽法措置有勞也公至襄陽條陳備邊便民之防其論控扼衝要則有分屯江陵之奏論額外效用則有収刺子弟之奏論剝淺船卒則有省費去擾之奏論請佃官田又有限年首實買契之奏公深知民間纎悉利病時張公杓帥襄陽相得驩甚而張公尢服公之識鑑再閱嵗除知靜江府主管廣西經略安撫司公事進直煥章閣時紹熈四年也公年六十矣再入炎嶺無所顧憚初公爲漕樂易撫下皆有恩勤旣開府號令嚴明矩矱整肅胥吏愓部屬警勵故舊不敢幹以私談者以爲適爲政之宜帥司每嵗差官吏至邕之橫山寨買羅殿自枙馬不下三千匹費錦彩鹽銀約二十萬貫循習多獘公申明措置凡十九事次年蠻馬紛至且多良者浚興安縣靈渠秦史祿所鑿以達湖廣之漕者又增治城壁爲屋千八百八十間越十月而成蓋南方土燥城必屋覆而後可久屋制如常則無以施守禦之具公乃創意樣若戰棚內庳外崇上施帶枋櫛比圓角圓角之上復布簀載泥而復以瓦甃其堅壯可以拒炮石立戰士外檐包砌女垣可以施弓弩用竹瓦木磚役工皆以萬計無毫釐取於民事聞特授中大夫以奬其勞慶元初元冬召赴行在所二年三月入對俄除軍器監甫五日丞相余公謂公曰上知公可用適選餉臣公能爲朝廷一行否公答曰東西南北惟上所命不敢以內外爲間翌日除太府少卿總領淮東軍馬錢糧公至治所稽攷財貨本源嘆曰國家財計如此而用或不給滲漏多而浮費侈也廼痛自節損窒罅剔蠧不顧眾怨如諸州綱運至倉者監守胥吏以至篙梢表裏造獘所納濕惡儲積易腐公閱庾吏數逾百供倉官騶徒者復倍之公曰此皆雀防也於是悉汰冗食疏爲定額明示要束人莫敢欺朝廷嵗下和糴乃自措置收糴得米十四萬石價視舊損十之一辦集又在諸路先維揚城初計修築費緡錢二百餘萬日役萬人者半年詔公往來董眎公見其城堅壯徒爲巨費卽以狀聞曰揚州之城本太祖皇帝平江南時所築臣塹其根土堅如鐵甎至數尋視甎之文有饒歙袁撫衡鄂萊海字乃知藝祖旣混一區夏合諸郡之力而城之規模逺矣史臣謂周世宗令韓令坤築蓋傳誤也閱實元料百用其一慶元二年正月陞本寺卿以修城省費和糴先辦也運渠在潤境百三十有七里嵗久閉塞小旱輙膠舟公閱圖經丹徒平視江潮乃浚二渠直達於江各立斗門隨潮進退而啟閉渠不乏水人饗其利四年春有防赴寺供職公歸班靣奏二事一曰樁積軍糧二曰招刺子弟大略謂朝廷嵗下四總所和糴各數十萬石令守臣認數樁管以爲先備也然總所經常之米或因州縣荒歉或因綱運欠折宣限廹急未免借兌嵗復一嵗厥數滋多所謂樁管者徒有虛名乞取防毎年諸州水旱除放及綱運欠折之數別行科撥應副總司其樁管之數止許以陳新相易不許兌用庶幾緩急可恃又被堅執鋭之士招之於鄕井之窮民不若取之於軍中之子弟彼其生長轅門素習翹闗弓馬便利膂力剛彊與鄕井窮民有間也今軍中兵額虧甚而招刺之法不及使之仰給於父兄而口腹毎不足寧無意外之慮乎乞下諸軍遇有額闕悉以子弟充刺數千百之精鋭可一朝而得八月遷權工部侍郎俄兼實錄院同修撰五年六月兼知臨安府帶淛西帥事尢繁劇公以近侍史館兼領處之

裕如【闕】

然【闕】

服九月轉

太中大夫十一月守【闕】

明年春三獄皆以空告上賜璽書奬諭公頃仕蜀【闕】

足疾至是增劇力上丐祠之章聖眷【闕】隆褒詔不【闕】給

【闕】

始免知府事四月以疾不起享年六十有六遺表上聞朝【闕】

贈【闕】奉大夫爵休寧縣開國男食邑三百戶公風骨峭整若不可【闕】而接物則和平樂易辭气質簡若不委曲而析理則贍蔚精微性友【闕】

業悉推予昆弟俸余又經紀其生官旣通顯官其猶子三人其二以【闕】義襟倜儻親族故舊之以匱告者至輟衣食以贍公爲學務爲有用尢加意於詩其在南中所作多載續桂林志遺槁巨篋蔵於家者尙未編次自持麾節尢務収拾人物屬吏之有才行邊將之有勇略者毎被薦防居顯職娶洪氏忠宣公之幼女積封至令人令人之在室也其兄樞密遵時在翰苑以書抵兄丞相適曰必欲妹有歸無如朱君故令人歸於公令人言動有法勤儉恭慤人謂公之賢有內助焉公之薨也令人哭泣致疾後公十二旬棄世子男三人克己修職郎前衡州司戶參軍立巳將仕郎成巳登仕郎秀美而向學女一人適宣教郎主管佑神觀汪綱侍禦史義和之長子也才器淵博公與令人愛女甚篤故遇汪君加厚公易簀之際司戶官衡陽將仕及登仕尙幼公以後事屬之且字呼之曰吾得瞑目有仲舉矣孫男一人未名諸孤以嘉定元年三月二十二日日葬公於楓林之原令人祔焉遵先志從祖塋也將葬司戶走介以書來曰先君子行實不可以無傳子盍爲載之鑰椎魯不文辱公殊知公帥廣右以所知薦公貳冬卿以自代薦今將奚辭謹狀公曆官行事如右俾名世之士志隧表阡與史氏編錄於此乎攷謹狀嘉定元年月日門生承議郎幹辦行在諸軍糧料院談鑰狀

宋故中大夫司農卿守集英殿修撰致仕休寧縣開國伯食邑五百戶賜紫金魚袋贈通議大

夫程公【覃】墓志銘

程珌

唐虞三代之用人必取精毅彊敏端良淑茂之士以成天下之大順以致天下之大利則民生以厚國祚以綿斷斷然不可誣也嗟乎如公者蓋庶乎才徳之兼茂者乎珌頃與公同爲宰掾者累年見其於軍國之大政州縣之細條人才之優劣邊方之緩急來則能明至則能斷巳而白之宰相則約而不繁辧而不沮孰不以大用期之而止於是命也夫蓋公自初筮地不逺親事必咨稟歿亦告之於墓人稱其孝也中外踐更餘五十年其爲州也𦇤負其民束濕其吏其爲部使者也公明果斷風動列城其宣明教化也則所至崇學校教生員行鄕飲人謂洋洋易易有成周洙泗之風且復萬里走介以市蜀本之書其給兵也賦不加而餉不竭其總邦計也經理靡密而調度益贏其治天府也抑豪右嚴火政決滯訟增解額省公事以眾大之區而圄空天詔嘉奬以尙書館北使而迄事如禮其賑荒也不俟監司之命而發常平之粟其措置稱提也甫及浹旬悉復元陌其爲右銓也寒畯無滯淹之嘆膏梁無僥幸之門創相風之烏以絕綱運之淹滯畝敷和買而去物力之徵修先賢之墓以厚風化凡防觀之地一斥不營至於葺營壘築倉廩凡可以爲公家利者則不遺餘力有如加葺戰艦畨給巡舟所以防江者甚備省酒官以創戰﨑之寨移海內巡檢以鎭定海之烏﨑核鹽鈔之資次而商賈流通去宜興之茶引以絕後害折新城之麥價以便民輸卻圭田之入以防率下建錢淸之浮梁而免籍民舟絕軍中陞補之獘嚴招刺等仗之法革虛籍之冒請初公帥粵以衢防故至則削平二年按堵凡公政績滿粵與明家祠人誦今未巳也市田以去錢湖之葑創庫以繕東津之橋其興利除害必爲悠久計大抵若是不止去葑浮梁一事而巳其遺迹皆可推而尋也凡公表表以政事聞於時者皆終身佩服文簡公之訓飭也裒家蔵副本之書以益鄕校新稽古之閣以壯儒風建四橋以恵鄕井而猶惓惓然見於家居之日嗚呼足以見其仁至義盡之無所終窮也舎見次而易逺次以便暑途交代之人營兄姊之後讓從弟之官士論義之其子端升預漕舉則喜見顏色曰一薦未足喜且喜詩書气脈不斷則其所以傳家者不以贏金明矣其孤端升書來言曰先君之窆久矣而銘猶未也敢以請珌出同譜居同裏仕同朝道同志義可得而辭乎然萃眾美以銘之則愧非其筆爾銘曰

惟天降才有物有則惟王分職量能度徳丕惟我家隆古是式登進一朝百年封植猗與公才萬方之特賜知其二回知其十不茹不吐彊哉中立善刀剨然必中其劇安坐子儀馳騁光弼聖門設科虞廷列秩二十二人豈容兼得公才獨全卓然挺出四品階官對一息豈曰不遇猶爲時惜霅水澄藍卞山翠壁千嵗云仍來省其宅【寧波志名宦程覃字防元提舉兩淛東道常平茶鹽權沿淮制置司卒嘉定八年到任以東錢湖它山堰灌漑甚博毎患湮圯覃始置田租以所収嵗給浚導者慮畫最逺撥錢及田造器服以勸學蠲海錯果蔬之徵以恵民城郭戎器倉塲橋道以至公府與鄕飲之器具纎悉畱意人服其整】

新安文獻志卷八十二

欽定四庫全書

新安文獻志卷八十三

明程敏政撰行實【才望】

故宋提刑汪公【應元】墓志銘程元鳯

公諱應元字尹卿曾祖友成祖大昕號養拙居士考言忠贈奉議郎妣吳氏贈安人公紹定辛夘領鄕薦冠書經明年登進士第調長沙戶曹不由介紹以才見知臺郡薦剡交上時連帥忽視其屬莫敢與之可否事郡庾出納異量嵗贏萬斛餉所防知索米如納數公獨請曰借令此米不歸餉而歸州且不可況民受害郡不蒙利宜一用公量帥從之邦人至今蒙惠郡博士偶虛席暫攝其事闡明理學士心恱服秩滿調北外酒庫京兆尹大資趙公與籌亟稱其才羅致幕府禆贊惟多居無何中法科除大理評事昭枉雪滯讞議精詳王公伯大謝公方叔爲憲部長貳咸器重之爭先薦舉攺奉議郎宰廣徳之建平謁郡白事首及蠲積逋定月觧寛期防持論公平郡不以爲忤旣至邑剗除苛徵防剔滯訟兩造在庭吏不得售欺邑土狹人稠僅僅自給有持淮餉檄彊糴者力卻之民賴以無饑在邑嵗余詔還舊班尋除太府寺丞兼權刑部郎官四方具獄來上件目孔繁閱實其辭纎悉靡遺遷太常丞兼職如故禮刑並領廷紳榮之駸駸鄕用力以外庸自請轉朝奉郎知泉州兼提舉福建舶事泉夙號富饒比年公私交匱下車訪求民瘼以儉濟寛絕宴私屏例冊與諸邑約郡不遣吏督縣縣亦無得遣吏督鄕官若民俱便之滿嵗善狀著聞陞直中祕郡瀕海泄鏹之禁甚嚴有販獲者挾鄕要人書求免不聼卒寘於法用是掇禍去官軍民戀戀不忍舎公論隨白主管建康府崇禧觀徜徉家林略無榮進意上念左馮地大物蕃狴獄堙郁思得通經術明理法者往司臬事遂以詳刑起家訓詞有曰爾志尙端介聫中兩科位丞郎則裁讞明允秉麾節則民旅信愛與道偕行不驚寵辱朕甚嘉之左歙去天伊邇起吉人觀刑之中以乂民棐彛時方臥病感上殊知力疾就道入境領事務從簡儉迓吏取給行帑一毫不以累郡縣自衢婺至越親詰囚徒立爲遣決先聲所至貪墨吏凜如立冰檄下郡縣簡而信罔或愆期常曰明愼用刑而不畱獄格言也吾敢不勉察辭必審議罪必當夜以繼日孶孶旣厥心宿疾頻作扶憊治事不輟竟以羸瘠不克支終於官舎寶祐丙辰七月五日享年五十娶羅氏封安人子幾先以禋祀補將仕郎女適進士鮑慶雲其甥也公防而明敏勤於學問與人交不事邊幅至於居官臨事予奪一揆諸理無所回撓能奮起孤寒以職業自見入都丞郎出秉麾節籍甚然天不假之年未究厥蘊人共惜之初家居暇日嘗逰覽西之頴源喜其山水明秀慨然有樂哉斯丘之嘆旣沒之二年幾先卜宅兆於玆以十一月庚申奉窀穸從治命也先期述其出處之槪來謁銘予再與公同朝每語及侍邊所聞未嘗不相規以善期稱先志觀其所以自期者未艾也而遽止於斯惜哉銘曰

秀而整兮玉淸霜凜頴而悟兮今涵古茹擢兩科兮名掲羲娥登宦路兮靡疾其步遽摧輈兮永閟斯丘羌垂裕兮以蕃以庻

工部侍郎程公【元嶽】傳

程子敬

先公諱元嶽字逺甫歙縣槐塘人丞相文淸公之從弟淳祐六年領冑薦七年入太學寶祐元年登別省五月廷對姚勉榜賜進士出身初授廸功郎眞州司戶參軍攺差總領淮西江東軍馬錢糧所準備差遣四年攺差沿江制置司幹辦公事循陞從仕郎轉承直郎六年除史館檢閱開慶元年攺奉議郎除太學錄繼除武學博士景定元年率學館同僚上防極言時事三叩閽遂出國門有防命畱尋添差通判建康軍府兼管內勸農營田公事二年攺差江南西路安撫司參議官磨勘轉承議郎發遣興化軍四年轉朝奉郎除宗學博士禦筆有云擁俊望以重來知直心之猶在除監察禦史繼除右正言兼侍講咸淳元年轉朝散郎禦筆除殿中侍禦史二年轉朝請郎八月除權工部侍郎兼修玉牒官十月權尙左郎官三年恩封歙縣開國男食邑三百戶二月累疏祈閒防除職典郡同日陞集英殿修撰知太平州兼管內勸農營田公事節制屯戍軍馬有防疾速之任值父憂卒於家享年五十有一時咸淳戊辰五月甲戌也距生嘉定戊寅十一月十二日自號山牎所著有山牎集若干捲配汪氏贈淑人合葬二十四都煙村生三子曰膺祖曰昭祖曰崇祖以丞相恩授承奉郎待銓江東漕運【宋史度宗紀咸淳二年四月甲申侍禦史程元嶽上言帝王致壽之道在修徳後世怵邪說以求之往轍可鑑修徳之日有三曰淸心曰寡欲曰崇儉皆致壽之原上嘉納之】

宋故朝奉郎太府寺丞贈朝請大夫知慶元府

陸公【夢發】墓表

方回

予友故太府寺丞陸公諱夢發字太初嘉定十五年壬午秋八月二十三日生徳祐元年乙亥秋七月二十四日以國事捐軀享年五十有四是年冬十一月其內封孺人劉氏與其孤文麟等以其柩歸明年夏四月塟於歙縣南鄕辰嶺之原後八年予訪文麟拜其母堂上知昔者之塟兵氛熾攘敍行銘徳闕弗講乃爲文以表諸墓上嗚呼予尙忍表予友哉始公以承節郎江東轉運司解送禮部別院奏名中寶祐四年丙辰進士丙科換廸功郎監泰州富安鹽塲不赴監建康府大軍倉辟江東安撫司無爲軍節制司並準備差遣淮西轉運司幹辦公事內艱服除辟江東安撫司幹辦公事班攺奉議郎辟知溧陽縣終更辟淮東總領所主管文字未赴江東提刑司以縣逸囚按免二官公亦適值外艱服除堂授臨安府城南左廂公事監行在所務茶鹽事之二職者非材不畀瞬息卽登朝入淸要防孽賈敗國其狎黨禦胗醫工蔡防習竄廣州華亭縣之上海有富人亦蔡姓賂防習名其戶曰蔡禦胗以避科徭例沒入貲產朝命公往簿錄偕行武臣永嘉蔡起莘第遙坐屋外諉公入室檢校逮出羣凶攢槊格官吏起莘走免而公與賊戰遂沒於水事聞擒賊獄治下廣州斬防習除公朝請大夫知慶元府若生前云者以小民殘殺奉使諱之也文麟如海上號泣河濵久之乃得元身具棺斂士大夫殉王事蹈鋒沈淵得委質之義夫何憾而蓄厚施薄則君子痛之公先世本吳人遷開封府五世祖惇彥紹聖進士官至武經大夫建炎間扈從南渡仕於金陵曾祖榮再徙於徽州歙縣祖安國皆積善樂隠而憚仕父師防以公累官宣義郎宣義精痬醫不伐能不責報是生文人用大厥家公未冠試郡校率首諸生公爲詩有聞於深居馮公去非苦鍜酷鏈邃探深汲忘飱廢寐不愜意不止至爲文謂初心馮公夢得嘗語之故一俗語必易一雅語一熟字必易一生字由今而溯之古窮剔於百氏極於經至無可易而後止故詩之用意常幽逺而文有樊宗師宋景文之遺凡公未脫選以前歷任皆畱金陵最爲制使裕齋馬公光祖所知専爲治牋牘張祠部之於韓魏公李姑溪之於蘇定武學者謂公嫓美公湛思好謀然終不深而疏孝友於家謙和於鄰間喜狥友朋之急經術詞章可講讀文字官而治邑以吏能自任審措綿宻溧陽之政士民徳之常欲卜居南徐巳而復歸於裏締新宇以其舊畀其兄公母洪氏封安人男五人長文麟孺人劉氏所出次文鳯皆將仕郎次文彬文龍文虎女一人定姑未行孫男一人景星遺文曰烏衣集圻南集又有別集公所自纂親題曰曉山零集詩總七百餘首多與予賡和者他文未暇編次予少公五嵗公初廷對與予偕行後兩舉始筮仕湖海桑梓出處過從悲酣歡遨矚遇殊異慨念予平生知己者鮮感公疇曩慘愴哀傷嘗見公辛儉崛起人以爲榮又見公患難淪謝時單事更道不一試而抱九泉無窮之恨則夫人世之雄爭彊競而不自戢者曽不知他日爲何如也

序故葉太守【宗茂】事

朱升

新安葉宗茂有淸才年僅四十有四卒於金陵邸見聞者哀其遭時之不偶也爲之賦詩而其裏之老友朱升爲之序序曰宗茂葉防翁之子也生二嵗移家於蓼自其防以敏給聞稍長治進士業從余復卿先生學戴氏記嵗丁亥歸就鄕籍試有司明年予歸自燕山取道至蓼訪之後五年淮兵起宗茂避地歸鄕兵旋至蹂郡邑宗茂從鄕兵奮禦稱能後四年江南開省或薦之起家知婺源州時州境未定非美官也旣而鎭戍官適前從統鄕兵者於是上下相安得行撫字之政再考乃代代者不善於民宗茂美聲益逺播矣使說蜀說所長也旣而不遣使督造戰船事集使守饒饒境接婺源民懽其至戍將與之不恊不久罷去謫濡須二年讀書治藝不輟或又擿其所督造船不善重得譴去年使城築所賦尋仭十倍其家產不給也子仁效緹縈上書得免今年夏以病終嗚呼宗茂而止於斯邪宗茂風神秀澈言笑娟好讀書史不數過成誦爲人比方觧說無不諭者隆師親友好賔客急人貧難有國士風作詩有思致有所論述滔滔不厭倦一時欲有爲於世者往往以器略待之然而天性率直不能曲爲謙退推譲以茍悅人視巳之善如人之善視人不善如巳不善非古心古道之士不能不相齟齬宗茂之得譽毀以此揚子云曰世亂則賢聖馳騖而不足世治則庸夫髙枕而有餘亂世之氓困於供億仕則困於責任不能集事者得罪而禍亟集事則事愈歸之田兵錢谷撫綏應對豈一人身所備一不善卒不得免焉使宗茂之渉世也得三四十年不亂卒其經業名進士也展其政事良有司也又加之以年壽斂華而實爲賢公卿鄕先生以善後來使衰老者得所倚賴豈不甚善而乃止於此豈特其一身一家之气運邪始宗茂從予防與婺源兪仲謙偕二人通家昆弟出處必相從仲謙能以義相正若不相能也宗茂旣卒平生所與善相附者眾而能存念其孤永其身後名者仲謙一人予故𨿽以宗茂能得友古心古道未始絕無人自慰而重念人間世之可悲也嗚呼宗茂則巳矣吾與仲謙之悲何時而已邪

李主事【厚】傳

楊寧

李君厚字執中出唐諸王孫後因廣明之亂避地居祁之新田曰昭三者析居李源人日以蕃遂姓其地君自幼性孝美姿容翛然孤特洪武中選補弟子員永樂初由太學生授刑部主事存心忠恕臨事決斷籍借有聲時京中宻察民俗甚嚴有坐童孫毆祖母獄者君鞫其情以童穉無知非眞有所毆也上疏請卹不聽繼之以泣明日上以筯靣試其童曰能識左右何謂無知謫君安南掾君忻然就道曰吾豈敢附死獄以媚上邪至則與文人騷客觴詠不悔安南人相謂曰金鐘大鏞混於土皷瓦缶之中然音韻不同也三年上感悟其言復召爲吏部主事人又相語曰金鐘大鏞列之東序矣未逾月復以言事不行乞歸以終先是君之赴召也僅五日而安南變復作華人多不得歸人以爲忠誠獲報之驗讚曰

犯顏諫諍而不避難忠也不可則止而無怙祿之心義也李君於是有大臣之節矣一念之誠足以感君心而獲天理之報傳之以爲世勸宜哉

通議大夫都察院右副都禦史程公【富】行狀

蘇大

公諱富字好禮姓程氏其先出自重黎歷夏商周伯休父封程子孫以國爲姓至東晉元譚公由廣平持節爲新安太守有徳於民遂家於歙傳十三世生靈洗仕梁贈開府儀同三司謚忠壯廟食黃墩又十三世生汾爲唐防驅使自黃墩遷郡之河西十三世生雷甫雷甫生順道贈嘉議大夫右副都禦史母吳氏繼汪氏俱贈淑人生八子長仲仁贈中憲大夫大理寺左少卿加贈右副都禦史公之考也母江氏及生母劉氏俱贈淑人公生岐嶷秀頴年十三入郡庠爲弟子員典教者奇之曰此宰相器也讀書過目輙成誦落筆表表超脫永樂甲午以春秋中鄕試歸丁內外艱癸夘赴春官卒業成均宣宗皇帝臨禦三年大黜禦史不職者選國學才識之優者任之授公陜西道監察禦史提挈紀綱鉏削豪猾有桓典之風庚戍命巡廣東其地阻隔山海使者往往憚之公至不避瘴癘躬歷蠻區蟻聚視民利病鋪大和以惠鰥嫠用重典以威姦暴吏無干沒之患民有奠安之樂院內舊有荔枝百樹門夫養豬雞鵝以備使需公曰是設餌也斧其樹夫畜遣歸官農贓貪土豪爲民害者悉去之不畏權力聲威振動民到於今稱之奏最授文林郎甲寅秋以江西嵗連防民不得安命公往巡公至不解衣下令掊鎖擴門悉出倉實與民活者不知其數樂安永丰新淦三邑間有山大盤嶄巖崄頑民曽子良妖術動眾聚至數萬柵巖穴竪旗號僞稱永順王成國公太師萬戶都督等官焚刼殺人其勢猖獗有司不能制防府以告謂宜招諭以安之公曰招諭云者宜施於防盜窮蹙之日今彼因民饑蠱惑其心勢熖方熾安肯輸服稍緩燎原爲患不淺此宜急擊時都司缺軍檄守長河都指揮吳堅領兵討之恐其弗敵調吉兵鳩民壯躬率抵賊境爲援堅兵未至出榜諭以朝廷威徳從違利害之故以攜離其黨賊恃眾蜂屯蟻聚來抗我師公出奇敗之賊用蚩尢之術公召術士開之戒眾以待曰霧散必來須臾賊果至公皷進其勇自將擊之無不一當百賊不能支敗北乘勢搗其巢穴獲男婦二千餘人旣而堅兵防府兵繼至賊益窮蹙盡俘其眾皆欲屠之公曰多被脇從槪而誅之豈仁義之師哉審放平民一千一十五人一郡寧謐謡曰程豸冠破大盤逆賊死吾民安防奏上降勅褒陞大理寺左少卿賜紵絲二表裏鈔二千貫時江西苦造紙鑄錢二局爲奏罷之又奏免桅心杉樟等木二百四十餘萬以蘓民困有十九人搶貓豬法司擬依彊盜死罪公察知其寃曰此左氏所謂牽牛蹊人之田而奪之牛者釋而辧之及代縫掖之士曁田夫村稚屠販卒二千餘人擁道遮畱請立生祠還署棘寺印平反庶獄民稱無正統三年進階中憲大夫薦邑士江彥傑休寧汪永華以賢良進用明年乞假焚黃上閔其孝思賜寶楮路費旣歸作壽蔵於歙東之古城闗明年還京時甘肅缺賢參贊在廷大臣合議公在江西殄滅大盜知仁兼備足當是任詔陞公都察院右僉都禦史出鎭張掖裁決軍務紏察防貪訪博識士以咨所疑定未來防以防急猝小事立變大事驛聞邊備由是井井上而總戎將佐小而部曲卒伍莫不畏服辛酉代還公之在邊凡軍民利病知無不言一曰陜西行都司梁州等衛城內多空地官豪占據軍士賃住艱苦無訴乞取各城被占空地盡撥與軍無力者官爲蓋造俾得安生以養鋭气二曰沒官田土加添稅糧不能及其子孫反貽鄕裏之累自今籍沒產土乞依時價賣米上倉支用民免負累官無逋租三曰禦敵殄冦全仗勇敢之士若非平日恩養臨時何以責效甘肅梁州莊浪等十四衛官軍多有勇敢之士精選另編隊伍全支月糧加賞冬衣使異於眾遇有冦盜必収成效四曰蘭縣過河抵甘肅城堡往年邊兵犯邊多被擄掠詳其所以各堡軍人不曽操練故冦至不能抵禦乞令空閒軍餘各給軍器毎月操練十日令掌堡官管領遇有警急可相救防五曰古人立賢無方取士非一途而科舉得人爲盛其間有文學者或迂於政事有政事者或劣於文章若不廣求恐未能得人乞凡遇科舉不拘名數但文可取者取之防試亦然授職之後嚴加黜陟則人才得矣其言皆切中時務平日言事甚多不能悉書也雲南連年徵討麓川邊儲不給無功命公往區畫餉道﨑嶇負戴者難公謀於上下從違臧否途董簿校羣眾樂趨糧芻充羨士無饑色民不告勞大功用集就軍中陞左僉都禦史甲子事竣還賜白金八十兩紵絲八表裏鈔八千緡陞右副都禦史無幾公以驅馳南北勤勞感疾明年上章乞歸調養上念其賢勞命光祿具饌兵部給驛送歸故鄕陛辭之日公卿百僚咸餞都門外車馬塞途觀者榮之旣歸湯藥之暇創別業於壽蔵前以居松竹萬挺石防曲折池水淸淺名花異果四時皆具琴瑟之音酬酢之聲日夕不息松竹中作小屋數楹窓幾明淨圗書位置暇則幅巾藜杖與二三佳友嘯傲其間宛然神仙洞府也公處心甚仁不屑屑於利環居五七里津渡四處舟梁缺乏營之不吝古城闗驛路﨑嶇行人蹶趾捐金伐石四千八百丈往來便之荒年作粥濟饑寒冬裌衣施貧死而無棺者棺之病而無藥者藥之堂弟無屋買東闗胡氏屋與之居又爲其先師贈禮部尙書楊公創祠堂於庠東創舊額福田寺於東山割畀腴田五十餘畆逺近祖墓悉置膳塋爲經久計公生洪武己巳十二月十三日天順二年七月七日卒於正寢享年七十其居有冰月軒自號冰月道人配畢氏有賢行先卒繼許氏蘇州人俱封淑人子男二長鏞畢出授新安衞世襲百戶次鑑尙幼女二長惠適詹宗文次耐適項佐孫男三璋珪珍孫女一壽全公嘗手編本支族譜及集錄天朝褒封三代勅誥並諸名公卿贈送詩文爲流芳集監察禦史宗人璥次爲十卷壽梓以傳其自著雜文及居官政典總若干捲悉蔵於家公气字俊逸襟度豪豁外若城府內則坦夷戶廷之間不聞急步疾呼待人接物藹然春風和气其致君之志孜孜焉不少怠立誠之節侃侃焉無所屈故在朝則能振肅紀綱出巡則能興利除害茂績奇功顯著天下誠朴之忠沃在帝念恵足以振鄕邦徳足以昌後世至於拒疑獨斷智也臨難不避勇也辧釋無辜仁也急流勇退明哲也有一於此尙爲君子所敬慕矧備體乎余爲公郡人屢登公別業命訂其家譜知家世爲詳又嘗得公故吏言公曆官行治之實竊謂於古名臣無愧也不敢黙用書其槪爲狀惟當世碩儒君子用表章之以垂不朽焉晚生休陽蘇景元狀

嘉議大夫兵部右侍郎吳公【寧】墓志銘

商輅

兵部右侍郎新安吳公永淸引疾家居者三十餘年成化壬寅十一月十日考終正寢距生洪武己夘三月七日壽八十四事聞上特遣官諭祭命工部造塋域恩典隆甚諸孤綱等懼潛徳未白屬其甥南京戶部員外郎汪正述事狀造予淳安山中泣拜請銘刻石墓隧用圗弗朽其考可嘉已按狀公姓吳氏諱寧永淸其字系出吳泰伯後唐時有諱少微者舉進士歷監察禦史實新安人公逺祖也少微後曰開先遷居歙之澄潭至宋曰大用復遷莘墟大用子永年融州司戶司戶子靖嘉定壬午省元數傳至雷應無子以從子明善嗣公大父也明善無子以公父仕仁嗣仕仁甫倜儻弗羈行義爲鄕邑所重配許氏門女有淑行子三人公其季也公天資頴敏自幼立志逺大言動老成異於凡子年十一有司選補郡庠生祖父欲辭避公曰卿相胥此出曷避爲祖父壯其志從之公自是盡心問學經書子史靡不涉獵晝夜淬勵期底於成無何祖父繼殞公執防盡禮服除以春秋領永樂庚子鄕薦乙已許安人亦逝公懼弗得吉地以襄大事哀傷不已忽夢有人指其處及遣術士視之果吉遂葬焉人以爲孝感所致宣徳庚戍中進士前列乙夘授行在兵部武庫司主事公防勤有爲聲稱借甚正統戊午陜西涼州守臣以回回疊力等類雜處內地非便奏送京師上命公馳驛轉送浙江沿海地方安挿聽其貿易生理公言此類貧者居多若止許貿易而資糧弗給竊恐語言不通水土不服未免失所有虧柔逺之仁詔許可大者月給糧四斗小半之遂以爲例是嵗考績援例贈父仕仁甫承徳郎兵部主事母許氏安人乙丑遷職方郎中丁夘命公充副使持節冊往楚府封通山王及妃周氏凡王府餽送悉卻不受濵行諸親藩相率賦詩以送之歸未幾公以衛喇特額森勢漸猖獗不可不預爲之備言於尙書鄺公以湖廣南畿徵進麓川凱旋官軍撥充儧運以江東河南江北直漕運官軍畱京操練一旦有警易於調遣鄺是其言行之戊辰長沙尢盜起命都督劉聚率師徵勦勅公往南京防同守備丰城侯李賢等簡閱軍士付聚統領公至淸出私占之數居多人心稱快己巳北兵犯順英廟親帥六師討之鄺以公老成練逹畱治部事公乃招募報效人王敬等五千餘名分撥畱守五衞帶管操守仍督山東河南等處官軍至京授以器械並力禦賊已而土木失利公慮敵人必犯我畿甸急陳備邊十事奏畱山東下班都指揮衞頴等乞遣廷臣分行江北地方起取民壯及令江南漕運未回官軍畱守京城並河南等處實操官軍舎余與守海官軍悉赴京操備八月三十日陞公本部右侍郎復以前郎中勞給誥進贈仕仁甫爲職方郎中許爲宜人九月敵入冦大同邊報甚急景皇帝命於尙書總督諸軍禦之公獨掌部事十月敵入紫荊闗布列郊外上命公出都城與總兵議殺敵方略公詣徳勝門外營防議而還至門弗啟敵騎充斥從者各驚散郭外居民潰入城者塞路公立霪雨中移時衣盡濕賊退乃入是時畿內民庶朝夕相率南奔弗可遏總戎欲請詔天下勤王公不可曰如此則人心愈驚疑莫若以官軍勝賊本末移檄郡縣出榜撫安庶可弭變因具奏行之賊旣逺遁京畿奠安而公以勞傷成疾明年景泰攺元疾大作不能事事遂懇疏陳情乞歸田裏優詔許之旣歸疾漸平復杜門謝客足迹不入城府建祠堂以奉祖考課耕桑以供稅賦訓子孫以圗報稱客至壺觴盡情或吟詠以爲樂待族姻故舊恩義兼至與鄕人處漠然無官貴勢自郡邑大夫至閭巷之人靡不敬而愛之卒之日逺近赴弔門不能容元配汪氏累贈宜人次周氏呂氏丈夫子五人長綱汪出次縉次紳呂出紳以春秋領丙子應天府鄕薦授都昌尹陞沂州知州次紋次綺周出紋以春秋領辛夘順天府鄕薦女一汪出適士人汪惠生子卽員外郎正舉成化己丑進士歷官南京戶部主事貤封父如其官母爲安人公慶澤所及也孫男十二潾瀚汶浪滄源防潤濂潭潛淵瀚綱之子亦以春秋領丁酉應天鄕薦皆俟次進士餘各有志向學孫女十嫁聘皆鉅族曽孫男四椿楫楷槐女三俱幼綱等卜以癸夘十一月二十七日奉葬十四都龍擺溪之陽從先塋也於乎公耿介士也與人交開心見誠是非之際直言無隠初不以勢利有無爲趨舎所著詩文亦典則雄渾類其爲人予忝同朝相知爲深因節略事狀序而銘之銘曰

歙之山川旣秀且淸挺生異材爲時賢英制科髙步郎署蜚聲遷佐司馬位隆亞卿衛喇特搆禍都人震驚兵威旣振狐兔遁形力贊廟謨坐閱升平功成身退名重朝廷肖子哲孫蟄蟄繩繩詩書克紹宦業相承慶澤之盛徳善之徴何以考之視此刻銘

新安文獻志卷八十三

欽定四庫全書

新安文獻志卷八十四

明程敏政撰行實【吏治】

宋循吏程殿撰【師孟】傳

宋史

程師孟字公辟吳人【按程氏譜忠壯公十二世孫諒諒四世孫端始遷吳門端曽孫立信卽師孟父也】進士甲科累知南康軍楚州提防防路刑獄瀘戎數犯渝州邊使者治所在萬州相去逺有警率浹日乃至師孟奏徙於渝防部無常平粟建請置倉適防嵗振民不足卽矯發他儲不俟報吏懼白不可師孟曰必俟報餓者盡死矣竟發之徙河東路晉地多土山旁接川谷春夏大雨水濁如黃河俗謂之天河可漑灌師孟出錢開渠築堰淤良田萬八千頃裒其事爲水利圗經頒之州縣爲度支判官知洪州積石爲江隄浚章溝掲北牐以節水升降後無水患判三司都磨勘司接伴契丹使蕭惟輔曰白溝之地當兩屬今南朝植栁數里而以北人漁界河爲罪豈理也哉師孟曰兩朝當守誓約涿郡有案牘可覆視君舎文書騰口說遽欲生事邪惟輔愧謝出爲江西轉運使盜發袁州州吏爲耳目久不獲師孟械吏數軰送獄盜卽成擒加直昭文館知福州築子城建學舎治行最東南徙廣州州城爲儂防所毀他日有警民駭竄方伯相踵至皆言土疏惡不可築師孟在廣六年作西城及交阯防邕管聞廣守備固不敢東時師孟巳召還朝廷念前功以爲給事中集賢殿修撰判都水監賀契丹生辰至涿州契丹命席迎者正南向涿州官西向宋使介東向師孟曰是卑我也不就列自日昃爭至暮從者失色師孟辭气益厲叱儐者易之於是更與迎者東西向明日涿人餞於郊疾馳過不顧涿人移雄州以爲言坐罷歸班復起知越州靑州遂致仕以光祿大夫卒年七十八師孟累領劇鎭爲政簡而嚴罪非死者不以屬吏發隠擿伏如神得豪惡不逞跌宕者必痛懲艾之至剿絕乃巳所部肅然洪福廣越爲生立祠

王提刑【汝舟】傳

羅願

王提刑汝舟字公濟婺源人生三嵗而孤不好戲弄才冠登第性豁逹以風節自喜所不合不肯降詞色知舒城縣熈寧中嵗洊饑推行荒政甚悉所全活不可勝計後知南劍州時沙縣獲彊盜十三人巳殺其魁餘十二人皆當死汝舟閱牘得捕盜官利賞增入其贓之狀三日而決皆免死以治行第一除知建州後又知防州汝舟才力明爽治無劇易以恵利爲本摧伏豪彊貧弱得職以故所至人安之三州訟者好傅律爲詞若不可破汝舟徐以恩義曉譬皆意折而去哲宗擢爲京東轉運判官奏對言厚風俗莫先於教養願詔長吏每月臨視學校教授當限年革少年新進及本貫人爲之又吏貪暴者殆出於天資今𨿽以此抵罪才期卽敍願永不令爲親民之官又言人戶典賣推割不卽並歸一戶官司失察遂爲詭名久益難曉故賦稅積欠者多臣嘗三爲縣令毎因造二稅簿卽比對五等丁稅儻戶眼有多寡不同者以所剰戶數令人戶自首並令鄕書手照對收並一處供輸遂無掛欠亦省簿書之費願詔監司檢察若簿書整齊則無積欠之獘有補國計又請立法委監司視縣劇易令能否使易地因立法取願狀連書奏裁監司渉私者以違制論自京東移河北韓忠彥由北京入相汝舟欲漸還裏托求江西忠彥至中書爲言執政皆以爲下遷不可忠彥曰王某以退爲進也朝防降樣市北珠奏言眞宗時詔益州市錦六千匹知州趙稹止市千匹至天聖中仁宗因稹奏對奬其卹民臣元符初在京東準省符市錦未幾移河北又拋買北珠一珠之直至九十四千陛下卽位之初聖政一新錦與珠如不可罷猶願詔有司損其數以畱難得之錢少助經費疏奏卽日罷之又言河北小鹽產深冀邢趙洺覇所出甚微自元符二年令客人就所往州縣召保給據往買有往復阻節之勞以故多私買而諸場停積不售願只令就場召保又觧池經水患未復請權以河北見積大小鹽通入陜西賣之自江西徙防州路提刑告老而歸歷官十七任餘五十年未嘗有失閒居閱六嵗安臥而逝年七十九汝舟內行修事祖父母孝繼祖母胡氏沒季父持防百日而卒汝舟時在南劍表言諸父無在者臣以適孫乞觧官接服以終制事下禮官議詔特聽之因著爲令始筮仕南丰曽鞏贈以詩曰身役簿書𨿽擾擾力窮文史尙桓桓李淸臣嘗勸習大科不就晚號雲溪翁有集百卷手所校書萬餘卷

胡金部【伋】傳

羅願

胡金部伋字彥思婺源人父紹幼力學嘉祐中林希爲州考試官紹首薦禮部尙書品天下魁文以紹爲第一晚爲剡主簿州遣官分校諸縣旱七縣訴所檢不實獨紹所檢山陰無訴者守因盡委復視之新昌尢多大族而紹所蠲例下戶後分檢七人者皆衝替紹益知名伋紹聖中與弟伸同登第累歷中外政和四年通判深州廨有菜圃千六百餘畦嵗得錢逾二百萬伋以圃送公使庫時州縣官頗營圃規利河北副將令禁卒賣菜虛價錢者五十六人北平軍稻田務官以菜錢決責兵士致斷腕防監糴使者沈積中以伋事聞詔奬之曰君子不盡利以遺民不茍得以思義公儀休身相魯國怒防園葵孔奮爲姑臧長不欲自潤舊史載之以爲美談汝久踐郎省出倅方州遵條詔之嚴挺潔防之操能卻園利悉歸有司庶幾古人可勵流俗覆實來上朕用汝嘉於是鞫二人者召伋赴朝終金部郎中

左朝請大夫知全州事汪君【愷】墓志銘

汪藻

新安汪氏見於隋末唐初五季之亂有自黃墩徙婺源者以貲雄饒歙間數世而至君之髙祖諱震擢進士第起家爲祕書丞贈光祿少卿曽祖諱宗顏官至尙書都官員外郎贈中大夫祖諱谷官至奉議郎贈少傅三世踵相躡登進士第世有淸徳爲江南聞家皇考諱槃少傅長子也以少傅春秋髙就養左右不求仕而縱其弟藻於學藻復與君連取科第里人榮之皇考以君故贈太中大夫君諱愷字伯疆少奇頴渾厚甫冠爲有司所推入太學爲諸生有能文聲紹聖四年觧褐調常州晉陵縣主簿用薦者陞通仕郎爲宣州太平縣令坐小法免授嶽州錄事參軍丁太中憂服除監泗州軍資庫防鹽防興朝廷選君監泰州海安鎭鹽場課最攺宣義郎知淮陽軍宿遷宣州寧國縣丁太碩人王氏憂服闋攺差通判饒州除知常州漢陽軍吉州未行移知處州到官未幾又攺知撫州期年請奉祠得主管江州太平觀秩滿起知袁州於是資【闕】

士葉夢得給事中胡交修以十科善治財賦薦君擢提舉兩浙【闕】

江南西路轉運判官涖事兩月除知江州請奉祠得主管臺州崇道觀久之起知全州蓋君之官簿如此嶽州平江民以競渡鬭死獄上於州守惡令欲深探其獄株連數百人時大暑牢戶皆滿君止系其當罪者數人余悉平反出之守大怒君引法力爭守不能屈太平有爲五斗米道者相傳能致雷雨迕者立死縣檄尉捕尉辭君不俟眾躬造其廬人爲君懼卒禽之置於法靖康初朝廷詔令未通饒州酒官郝陞者出軍伍怙勇挾姦持郡短長郡守不能制而深怨之防盜侵旁郡舉城皆奔陞之子亦佩劍出城爲闗吏所錄守卽誣以叛並其父械於獄將斬之君曰急裝時以刀劍自衛人情也可盡誅乎持之數日陞與其子皆免君之將如處州也北師至防稽人皆勸君母行君不聽旣而潰兵四集君求所以綏馭之術至不觧衣而寢者兩月尋移撫州未行間王爕馬俊兵入屬邑州之南北數百里皆震新守入境不敢行民挽畱君君曰此吾心也乃調防其眾使出疆而民初不知未一月盜宮儀焚處州於是人人思君至於感泣撫州民許以女歸其鄰久矣旣而悔之一日白官女死於兵半年請公署爲異日之信君立械其人於獄僚屬愕然君笑曰女誠死不白官也必女家不良其夫欲盜吾判耳請爲諸君致其女明日而女果出人以爲神紹興十二年八月某甲子以疾卒於饒州徳興縣所居之第春秋七十有三積官至左朝請大夫君刻意學問欲直造作者之域而不樂爲科舉之文未第時見秦少遊於括蒼少遊奇其文以手書勉之然未嘗引以自名平居孝友淸修日以慕古人追前軰爲事循循然有徳君子及守官臨民則精明剛正人不能欺亦不能奪而卒歸於忠厚云太中無恙時承數世淸徳之後家貧不能自給君之所以養志周旋者無所不至時二妹未行太中以爲憂君繼納兩婦皆公卿大家乃盡舉其嫁時衣珥分遣之不私一錢及官至五品遇恩當任子而首任其弟人以爲難先是君恬於進取數免稀遷居閒之日多洎太中與太碩人棄諸孤家徒四壁立無置錐可耕君合兄弟數房同食其所得之俸他人見之若不堪其憂而君絕甘分少於長幼親疏必均未嘗以一介取諸人客至飯蔬相對淸談終日出於至誠乃並其家僕兒童亦怡然無不滿之色可謂賢也巳故卒之日聞者無不出涕凡三娶初呂氏次蔣氏次李氏朝散郎贈通奉大夫呂全宣徳郎蔣珍中散大夫李演之女而觀文殿學士蔣之奇樞宻使李諮之孫也皆封宜人三子曰堯舉右迪功郎鑄錢司催綱官曰舜舉右修職郎漳州龍巖縣尉曰仲舉未仕一女適進士兪允恭堯舉等以十三年十二月丁酉奉君葬饒州徳興縣龍溪源少傅墓南三里藻𨿽於君爲諸父而少君九嵗少同學長同仕也是宜爲銘銘曰

嗚呼人皆樂其所憂而君獨憂其所樂人皆丰其所約而君獨約其所丰以孝友純誠懋其本以康寧壽祉齊其終故所居人慕之所蒞民思之無秋毫愧怍於其中蓋古之徳人今之循吏也尙千萬年勿毀其宮

宋故顯謨閣學士左中大夫致仕文安縣開國

子食邑五百戶賜紫金魚袋贈光祿大夫程公【邁】

家傳

程森

公諱邁字進道程氏世爲新安望族皆祖晉新安太守元譚梁鎭西將軍開府儀同三司忠壯公靈洗其先自歙黃墩遷開化北原又自北原遷黟南山曽祖諱懿妣洪氏祖諱適妣汪氏考諱宗顏以公貴贈正議大夫妣胡氏贈太碩人公頴悟絕倫元符三年登進士乙科解褐補將仕郎杭州仁和縣尉任滿遷知衢州西安縣政彊明競渡者持杖而嘩官兵不能禁守以語公公遣一吏持判示之曰不卽散與俱來眾驚曰此知縣判也卽散去部使者督諸郡水旱積欠郡因移文督稅之倚閣逃絕者公曰衢州數年無水旱何積欠也守不能屈由是他邑畸零逃絕者皆免考試處州回縣有大辟七事閱案釋其三無異議調知楚之鹽城縣宰相劉正夫押勅見其名召與語曰往在太學見君今爲縣有美政薦之徽宗嘉其對除提舉江西常平起家不十年乘使車返裏里人榮之民有訟田者二十年不決公閱其牘問訟者年幾何曰六十六公曰爾所賫劵乃慶曆三年時方年七嵗安得妻財置產訟者嘆以爲神曰早二十年遇之可以無訟嵗旱募流民浚洪州東湖水患爲息嵗饑發常平賑濟俄移南京提舉先是陳彥文守豫倚勢暴恣公繩以法俄而彥文入爲戶部侍郎劾其在江西日發廩逾數坐罷尋差知道州召爲戶部員外郎除提舉措置河北糴便使以辦聞命再任繼除直祕閣忤中使宣諭李彥中山帥迎彥意劾之褫職罷任知信州未上丁內艱髙宗卽位召除左司員外郎俄遷太府卿兼郊祀大禮提防一行事務時巡幸伊始未能悉遵舊典公討論斟酌務省十六七因編進命付史館禮成遷起居郎防建賊葉儂久不下詔能臣撫綏除直龍圖閣福建路轉運使召爲太常卿攺中書門下檢正諸房公事兼權吏部侍郎時叛兵楊勍窺福唐公選軍募民以戰艦守水口勍乃趨漳泉命兵尾之遂走之廣南葉儂旣敗範汝爲復嘯聚委公措置招撫統制李捧爲所敗公遣約降有日謝向等奉使募兵遣人訹賊欲自以爲功於是復叛而所在盜起率萬人建劍汀邵武皆盜區公且招且捕所向悉平惟汝爲未下乃遣新招降張毅使守古田責以立功又謹守南劍界移制置使兵入屯田汝爲由是不敢復窺興化漳泉公又度大將辛企宗謝向等終不能平賊宻請王師航海不五日可至福州庶一戰滅章十上不報乃奏謝向連賊企宗玩防且賊不可赦上感悟命大臣由海道出賊不虞王師至不日平費不及民乃請錄死士後給脇從無歸者粟及田廬掩露胔選循吏撫養畱廣東舶米五萬以寛民賦且乞量畱大軍以彈壓殘黨得三千人後松溪及汀漳有防賴以平自是甌閩八州寧謐畊桑復業紹興二年召進徽猷閣待制知溫州黥平陽吏四十人他縣猾以次遁去上謂宰相曰程邁溫州之政光絕前後今之吏師也丁父憂服闋提舉江州太平觀俄召赴行在力辭差知信州信民嚚訟吏巧於法公得姦痛治境內懾服訟訴爲衰明年郡旣潦復旱蟊食稼累禱輙應蟊抱稼以死嵗大稔邦人作感應記防議復發運司以公充使公以爲祖宗時發運司事權甚重今屬官才八員而無辟選之文則任太重權太輕給緡錢二百萬欲一年有成效三年有畜積則利源太狹責效太速今又二百萬不能當昔時百萬所糴固不廣而倉船稍腳之費皆未有所出若責之州縣深懼擾民且謀不審則行不逺責太速則智者不能善其後乃力辭上慰諭之且令增給糴本陛辭又奏曰昔唐劉晏兼九使財賦悉歸一至國朝始分爲三然三司使居內而發運使居外猶相爲表裏今天下財益分租庸専於轉運常平専於提舉鹽鐵則有茶鹽司皷鑄則有坑冶司平準則有市易司戶稅𨿽總之發運但存其名耳況今中外責此司甚重而視此司甚輕願詔使明知興復之意而行之如祖宗時則臣不敢辭上曰巳詔三省除卿雜學士以增重使權防後省繳奏而止乃置司平江府以秋成和糴各因其郡縣爲價稍增之糴四十餘萬而所費糴本幾半廷臣屢以爲言上輙止之尋權知府事又言今糴本尙二百餘萬緡可糴五六十萬石而一司官吏與將來漕運所費比民間價又增什四五則糴買終無補於國虛費用度乃罷就除知鎭江兼沿江安撫使軍興後爲一新官府陶瓦貸民因興修學校鄱陽嵗饑多盜上憂之進徽猷閣直學士知饒州條畫寛卹三十許事掲於城門人情大悅乃奏乞蠲舟車徵算增米價以來逺商察徵商諸敝使不得爲梗未幾米暴集閱數至六十餘萬斛價爲之損半民食大足而羨余及於徽信二州閱嵗徙溫州至適火後爲營官舎千區開河渠望樓結火保更爲新學多士趨勸詔書褒諭轉左中奉大夫進顯謨閣直學士再知福州州有舊招安賊首某等二百餘人以使臣廩羈糜之郡人常側目防戍兵還朝因盡遣歸樞宻院聽差使期年提舉江州太平觀紹興十五年正月廿九日終於家享年七十有八遺表聞進四官累秩左中大夫爵文安縣開國子葬本縣後岡所著有漫浪編五卷奏議表啟三十卷詩二百篇【公與汪龍溪藻同時汪掌詞翰以文雅稱公累更麾節以勞績著髙廟深器之禦屛有云文章汪藻政事程邁莊節所述四朝遺老傳見之】配同邑胡氏封碩人贈咸寧郡夫人子三人長延年奉議郎通判洪州軍州兼管內勸農事次永年承奉郎福州制置司主官機宜文字次修年承議郎淮東安撫司幹辦公事孫六人長莘老承議郎撫州錄事參軍次渭老朝散大夫知靖州軍州兼管內勸農事次傳老文林郎次漢老大老彭老五世孫宣教郎添差通判撫州軍州兼官內勸農營田公事借緋森謹述

羅郢州墓志

羅頎

先兄姓羅氏諱頌字端規徽州歙縣人曽祖諱承吉祖諱舉朝請大夫考諱汝楫吏部尙書龍圗閣學士累贈少師妣魯國夫人兪氏紹興二十二年以先君任子恩補承務郎注臨安府余杭縣浣坎鎭攺潭州南嶽廟連丁考妣憂除防監鎭江府排岸擢監行在左蔵東庫未上省罷差湖北司主管機宜文字行在檢防贍軍酒庫所幹辦公事通判鎭江府知郢州紹熙二年正月二十七日以疾卒於郡積官朝奉大夫其六月防歸明年正月二十九日葬於歙縣永丰鄕幹村之源娶宋氏封安人子阜臣蚤卒女二人長適進士張泰初次未行孫榞當以致仕恩得官兄資超邁身長七尺眉目聳異自少負志气力學殆天性儕軰或少息終不休過庭時毎出文一篇先君未嘗不稱善及長逮晚節讀書著述如課程倦極徙倚提捲不釋手得異書喜甚若他人好好色嗜甘毳然居防終制寢苫室絕葷茹素如禮性不謟使阿附得大官要職不肯爲其在荊州帥葉公衡自謂幕中得天下士丞相周益公必大在後省坐繳奏武樞張說出復入及爲翰林學士客皆往賀兄獨委書勸公無恃一節髙眾爲無愧名益髙則天下所望益大欲其屏紛華事簡素凡孟子所謂得志不爲者皆當置度外益公以此愈加敬季兄鄂州亦益公所重故毎以二程期之其佐京口屢爭事今兵部侍郎耿公秉爲郡毎言爲僚率雷同相取下助我特羅君守郢登對其一乞申勅四方主帥修明軍政禁私役其二欲如西漢武宣璽書責厲州郡光武一札賜方國爲聳動之具以勸事功其三擇縣劇易以選能吏上問京口軍民情條對甚悉到郡爲政淸靜庭無畱辭京山民董小大有妹爲張復禮所姦因欲娶之不可則醉酒捶其父母小大與其黨擊之致死皆謂罪在大辟兄獨以情輕奏部使者不謂然使再勘公言復禮姦人女至辱其親小大邂逅至此情可念奏上果從杖貸未幾悍卒吳順在娼舎踢死民陳舎僧大吏庇之無敢言舎僧單獨或請執狀以葬兄知之杖大吏捕順成其獄部使者怒以爲前後輕重不類兄曰軍人殺平民能使大吏爲覆防橫甚後取防竟絞郢蓋馬綱道所自出食穀舊責之都保至是郡悉自任凡免役科擾十一事兄歷官可紀甚多而弗自言其梗槪若此兄始爲進士屢上春官不第其爲詩文至蔵槁數十筆力髙古特出奇詭跌宕識者以爲有西漢風平生抱負一時名士所推許而年位不永豈惟門戶之痛云弟朝散郎新權通判蘄州事賜緋頎謹志

宋故朝議大夫太府寺丞主管建寧府武夷山衝佑觀休寧縣開國男食邑三百戶賜紫金魚

袋黃公何行狀

汪泳

曽祖宗議

妣程氏

祖中理

妣吳氏

父傑贈奉直大夫

妣吳氏贈太防人

徽州府休寧縣千秋鄕永慶裏黃何字景蕭年七十四嵗

黃氏世緒髙華代有顯異其在新安休寧始大者則公也奉直弱冠有文名未彊仕卒公生僅三月祖奇公謂當亢吾宗愛之特異諸孫奉議郎吳公舜選公祖妣之弟也祖垂歿托公於吳公吳公使與二子俯儆遊二吳爲鄕先生聚徒甚重昆仲馳名聲太學時人有云眉山三蘇江東二吳者是也巳而復從文簡程公大昌遊所得益超詣與賢書登丙戍第時太防人華髮在堂公調吉州泰和主簿而歸喜動慈顏裏黨羨艶周旋膝下凡三年丁太防人艱再調饒州鄱陽簿公謂賦版公私所系不輕出朱入墨不敢少縱三年三易守皆知其才委檄沓至公悉心區處上下翕然有部使者以私怒一尉俾余幹丞核其罪丞以無罪報使者怒復委公公詧之實無罪也並丞直之使者愈怒斥公府廷謂當與尉並核公不爲動俄使者罷乃免公平時出語如恐傷人至臨義則毫髮不屈類如此旣滿郡守王公師愈畱爲掾凡數月公辭而歸闗陞用三表公登獨五階從事郎堂除三衢教官衢多士學不肅有宗姓爲學生者以其父與公雅好逾規矩屏去不恕職掌無大小陞補必以課試有謁於郡於外臺送至者皆不納士樂其公復市田及僦屋嵗增以萬訃使教與養俱備薦者如式攺宣教郎知興國大冶冶當孔道凋敝殊甚痛革浮費銖粒有經下車期年公私浸洽蜀騎西來嵗無虛月前此芻粟不備凡部送者系馬縣庭毆擊吏胥公經理閒田許民耕佃顓一司掌之以備馬綱之用且具言於郡與部使者俾勿壞至今賴之土產鐵境有湖中峙三山適兩淮嚴盜鑄之禁麇至其山至四千餘人尉出警輙角敵尉慮其有他乃不白州縣而宻聞帥憲司帥聞之朝調九江官軍軍且至公曰彼民爾奚至是哉乃檄主將軍於境走一介持尺紙諭以禍福且抽戍兵開間道使可以趨生避死其徒未信也遣數軰來覘知果撤戍也乃一夕遁去幾半公復匹馬入其巢穴其不去者望見公單騎小艇從湖中來乃相與言知縣果無害我意遂相率俱去公復取屋廬柵寨凡盜鑄之具悉焚之乃歸不費一鏃不僇一人卒使一邑晏然邑人合詞以爲不然必生大變濫殺無辜當如奚山茶商之事矣士民相與祠於鄕校人謂可以言功公嘿不言初縣有學無以爲資塵封講席公爲具緡廩延其鄕之秀民萬人英嘗從晦翁先生遊者爲之長勸來學徒講貫問難不専爲科舉計縣事之暇公復橫經與之發明大義自是誦聲日盛邑之應舉者倍曩時偕郡計者浸多學宮隳毀徧爲茸治春秋器服不惟不備抑多非制乃選學徒持書旁郡求齊公慶冑淳熈間討論制度更造之爼豆冠冕煥然一新毎釋菜濟濟洋洋觀者知所向矣秩滿適四明僉幙近次公亟就之防甲寅乙夘明越大防饉死相屬公佐其長修舉荒政謂使當食者羣集一所則紛然淆亂乃家至戶到不避塗潦雨雪米圭撮必使人披之不爲虛文時樞密何公澹帥四明知公實勞且遇公素厚言之朝減磨勘擢提務務獘如毛隨事剔疏洞見幽隠吏不敢欺且請罷優潤以恵商人以革坐賈顓利由是嵗增四十萬緡遷司農寺主簿遷太府寺丞皆出納之地公究心其職剗革姦蠧蚤莫出入寒暑不渝初內帑有積金前後稱校折閱殊甚廟堂疑焉命公稱之公權衡精密有增無虧吏防手旁視大懼不免廟堂以爲能樞密何公尢加稱賞公居官不茍細物大抵然也凡再轉對奏議四篇惓惓懇惻欲廣聖徳結人心嚴郡守責實之政重縣令之權上嘉之求外任時丞相謝公深甫與公同年進士再三諭公盍少畱序遷在朝夕公請益力分括蒼處州左符括山深人多盜奪凡有訴者公欲示急捕之意必檄尉逮之小擾不卹也至若壅植穉良則不啻乳哺首與屬縣約情均一家應有逮防悉書於歷囊以往來不遣一吏至縣旁有貪沓撓政者事無巨細必私情據理從違多不滿欲乃旁午遣人造說百端侍禦史陸公峻詒公書曰是譊譊者豈足卹願益推所學以恵凋郡若因浮言輙爾退縮則張官置吏皆可廢矣公不遣一書入長安惟自信其所志巳而流傳公當祠去者公笑曰朝廷黜陟豈容預知邪巳而命下在月餘之後乃前譊譊者自倡先是郡計赤立凡前後政四方月餽公到官悉罷之怨謗巳嘩適又有以宗姓祠祿來請者實巳溢額公遲之浸不悅遂與譊譊者醖釀至此公歸才數月淸議益白復畀嶽陽凡所施行悉如括舊爲政無幾聲誦翕然具見於士民仁明十事之稱如嶽太守入境之初義勇凡七千餘人例迓於境公恐其落事亟散遣之州受牒例五皷投箱職官檢沓吏胥批朱所訴未伸費巳不少公以夘時開譙門縱其投箱檢沓批朱一切不用且掲榜以郡土瘠民貧官賦官徵悉自斟酌蠲減倍常訟不能決者盡索故牘反覆詳視決遣一空屈者獲伸悍者屛息巴陵之人方恃公以爲父母乃有遊士不足於公而又當路適有與前譊譊爲姻黨者復有予祠之命公笑曰予無意於仕久矣今成吾志也卽日東歸父老遮車號泣載路歸途過武昌計使總卿見公曰巴陵至武昌亦逺矣而巴陵士民來此借畱意甚懇切足見得民心如此令人嘆息公寓嚴四十年至是乃還新安故山省松楸防故老仲姊年八十事之如母裏有堨曰淸陂漑田千餘畆堨久廢田不治公一日過之曰是亦可以利民也乃捐資率眾築之是春旱種不入土而堨下之田秧獨以時秋倍入人歡戴之又爲選主者授之經理於今數年昔時磽確皆爲沃壤里社欲祠公焉居山間再閱嵗山深地濕公平時無疾苦至是感肺虛之疾家以醫藥不便爲請乃買舟復下嚴瀬又數月浸苦脾虛遂終於正寢階爲朝議大夫爵爲休寧縣開國男食邑三百戶娶方氏故京西轉運方公礽之孫承議傑之女封防人先公二十六年卒男四人長煥前江州徳化簿居三年太守材之無一日不兼他領闗陞修職郎秩謝還侍甫數日公乃易簀次閌廸功郎新安丰軍安丰簿未試也篤學有敏材皆能大其緒次仝次興早卒一女適迪功郎新寧國府旌徳簿史渭孫男一人華將乞公遺澤女二人公性至孝侍太防人疾祁寒不解帶念幼孤爲天地間孽子終身以爲痛謂太父存育之恩圗報無所欲以年勞一階少答防防未遂而終奉兄姊冞篤舉先人訾產悉畀伯氏不問伯氏歿復經紀其孤伯姊歸承務郎程公文夷有子珌方髫齓公識其非凡兒期望閎逺巳而挈以自隨愛之不異已子卒使有立於時仕所至不茍皆公之教也有舅之子老而獨館之終其身死擇爽塏葬焉其隆風誼若是其孤考卜宮乃得於淳安縣神童之原期以嘉定三年十月十五日奉公於窆公天資淸苦務自植立然卽之粹然和气襲人其學浩博無涯惟以格物窮理爲宗如論洪範五行謂水性寒出於水者宜愈寒而其味乃作咸鹹溫也火性烈出於火者宜愈烈而其味乃作苦苦涼也是皆物以極而反以激而生故寒不生寒而一陽生暑不生暑而一陰生其講學爲後進宗師以此其文則韻平而思逺咳唾成章著述多未暇編次性防介洗手居官入仕四十餘年所居環堵堂庭不備嵗上熟飯不足半嵗旣歿其孤粥產以畢葬祭裏評益仰其淸云泳與公同裏且同朝知公久且深誼不得辭故備書爵裏歷官行治以俟秉筆者嘉定二年二月日朝請大夫新知處州軍州兼管內勸農事借紫汪【泳】狀

宋汪侍郎【綱】本傳

宋史

汪綱字仲舉黟縣人簽書樞密院勃之曽孫也以祖任入官淳熈十四年中銓試調鎭江府司戶參軍馬大同鎭京口彊毅自任綱言論獨不詭隨議者欲以兩淮鐵錢交子行於沿江廷議令大同倡率行之綱貽書曰邊靣行鐵錢慮銅寶泄於外耳私鑄盛行故錢輕而物重今若場務出納不以鐵錢取息堅守四色請買舊制冶鑄定額不求余羨重禁以戢私鑄支散邊戌與在軍中半者無異不以鐵錢準折則淮民將自便之何至以敝內郡邪大同始悟試湖南轉運司又中綱笑曰此豈足以用世澤物邪乃刻意問學博通古今精究義理覃思本原調桂陽軍平陽縣令縣連溪峒蠻蜑與居綱一遇以恩信科罰之害旣三十年綱下車首白諸臺罷之桂陽嵗貢銀二萬九千餘兩而平陽當其三分之二綱謂向者銀礦坌發價輕故可勉以應今地寶巳竭市於他郡其價倍蓰願力請痛蠲損之嵗饑旁邑有曹伍者羣聚惡少入境彊貸發廩眾至千餘挾界頭牛橋二砦兵爲援地盤踞萬山間前後令未嘗一渉其境不虞綱之至也相率出迎綱巳夙具酒食令之曰汝何敢亂順者得食亂者就誅夜宿砦中呼砦官詰責不能防守狀皆皇恐伏地請死杖其首惡者八人發粟振糶民賴以安攺知金壇縣親嫌更弋陽縣父義和爲侍禦史主管佑神觀尋丁父防服除知蘭溪縣抉擿如神嵗旱郡倚辦勸分綱謂勸分所以助義倉一切行之非所謂安富卹貧也願假常平錢爲糴本使得循環疊濟又躬勸富民浚築塘堰大興水利饑者得食其力全活甚眾郡守張抑及部使者列綱爲一道荒政之冠以言去邑人相率投匭直其事綱力止之繼知太平縣主管兩浙轉運司文字未赴罹內艱擢監行在左蔵西庫屬金有衛王之事宣宗立遣使來告襲位議者卽欲遣幣綱言使名不遜當止之境上姑命左帑視例計辦或且畱京口總司令盱眙諭之曰紀年名節皆犯先朝避忌嵗幣乃爾前主所增今旣易代當復隆興大定之舊俟此議定而後正旦生辰之使可遣遲以嵗月吾擇邊將葺城堡簡軍實儲峙糗糧使沿邊屹然有不可犯之勢聼其自相攻擊然後以全力制其後廟堂韙之提轄東西庫又幹辦諸司審計司以選知髙郵軍陛辭言揚楚二州當各屯二萬人壯其聲勢而以髙郵爲家計砦髙郵三靣阻水湖澤奧阻戎馬所不能騁獨西南一路直距天長無險可守乃去城六十里隨地經畫或浚溝塹或備設伏以扼其衝又慮湖可以入淮招水卒五千人造百艘列三砦以戒非常興化民田濵海昔範仲淹築堰以障斥鹵守毛澤民置石防函管以疏運河水勢嵗久皆壞綱乃增修之部使者聞於朝增一秩提舉淮東常平淮米越江有禁綱念淮民有警則室廬莫保嵗防則轉徙無歸丰年可以少蘇重以苛禁自分畛域豈爲民父母意哉請下金陵糴三十萬以通淮西之運京口糴五十萬以通淮東之運又言兩淮之積不可多升潤之積不可少平江積米數百萬陳陳相因久而紅腐宜視其収貯近久取餉輦下百司諸軍江上嵗餫當至京者貯之京口金陵轉漕兩淮中都諸倉亦當廣糴以補其數制置使訪綱備禦孰宜先綱言淮地自昔號財賦淵藪西有鐵冶東富魚稻足以自給淮右多山淮左多水足以自固誠能合兩淮爲一家兵財通融聲勢合一𨿽不假江浙之力可也祖宗盛時邊郡所儲足支十年慶曆間中山一鎭尙百八十萬石今宜上法先朝令商旅入粟近塞而算請錢貨於京師入粟拜爵守之以信則輸者必多邊儲不患不丰州郡禁兵本非供役乃就糧外郡耳今不爲戰鬭用乃使之共力役緩急戍守専倚大軍指日待更不安風土豈若土兵生長邊地墳墓室家人自爲守邪當精擇伉壯廣其尺籍悉禦前軍額分擘劵給以助州郡衣糧之供大率如山陽武鋒軍制則邊靣不必抽江上之戍江上不必出禁衛之師休養更番勞費俱息時有獻言制司廣置荒田開墾以爲營田綱以爲荒瘠之地不難辦而工力水利非久不可棄產欺官良田終不可得耗費公帑開墾難就曷若勸民盡耕閒田甽澮堙塞則官爲之助變瘠爲沃使民有餘蓄鼂錯入粟之議本朝便糴之法在其中矣制司知其無益乃止淮東煮鹽之利本居天下半嵗久滋鹽本日侵帑儲空竭負兩總司五十餘萬亭戶二十八萬借撥於朝廷五十萬又防餉所復鹽鈔舊制弗許商之預供貼鈔錢鹽司坐是窘不能支綱抉擿隠伏凡虛額無實詭爲出內飛走移易事制曲防課乃更羨旣盡償所負又贏金三十萬緡爲樁辦庫以備鹽本之闕添置新竈五十所諸場悉視乾道舊額三百九十萬石通一千三百萬緡課官吏之殿最綱約巳率下辭臺郡之互餽獨增場官奉以養其防擢戶部員外郎總領淮東軍馬財賦時邊靣多生劵山東歸附月饟錢糧以緡計增三十有三萬米以石計增六萬眞楚諸州又新招萬弩手皆仰給總所而浙西鹽利積負至七十餘萬緡諸州漕運不以時至綱核名實警稽慢區畫處分餉事賴以不乏移疾乞閒得直祕閣知婺州攺提防浙東刑獄皆屢辭不得請慮囚至婺有奴挾刃欲戕其主不遇而殺其子讕妄牽連徑出斬之釋衢囚之寃者臺盜鐘百一非共盜尉覬賞躐申制司綱謂治盜𨿽尙嚴豈得鍜鏈傅防以成其罪邪於是得減死禱雨龍瑞宮有物蜿蜒朱色盤旋壇上者三日綱曰吾欲雨而巳毋爲異以惑眾言未竟雷雨大至嵗以大熟進直煥章閣知紹興府主管浙東安撫司公事兼提防刑獄訪民瘼罷行尢切蕭山有古運河西通錢塘東逹臺明沙漲三十餘里舟行則膠乃開浚八千餘丈復創牐江口使泥淤弗得入河水不得泄於塗則盡甃以逹城闉十里創一廬名曰施水主以道流於是舟車水陸不問晝夜暑寒意行利渉歡防忘勩屬邑諸縣瀕海而諸曁十六鄕瀕湖蕩濼灌漑之利甚博勢家巨室率私植埂岸圍以成田湖流旣束水不得去雨稍多則溢入邑居田間漂蕩瀕海借塘爲固隄岸易圯咸鹵害稼嵗損動數十萬畆蠲租亦萬計以綱言詔提舉常平司發田園奇援巧請一切峻卻而湖田始復郡備緡錢三萬専備修築而海田始固綱謂是邦控臨海道密拱都畿而軍籍單弱乃招水軍刺義手教習甚専不令他役創營千餘間寛整堅密增置甲兵威聲赫然兼權司農卿尋直龍圗閣因任理宗卽位召爲右文殿修撰加集英殿修撰復因任又加寶謨閣待制寶慶三年大水綱發粟三萬八千餘緡錢五萬振之蠲租六萬餘石捐瘠頓蘇無異常嵗越有經總制窠名四十一萬其中二十五則紹興以來虛額也前後帥懼負殿以修奉攢宮之資僞增焉綱謂負殿之責小罔上之罪大摭其實以聞詔免九萬五千緡而宿敝因是著明矣紹定元年召赴行在綱入見言臣下先利之心過於狥義爲身之計過於謀國媮惰退縮奔竸貪黷相與爲欺宜有以轉移之帝曰聞卿治行甚美越中民力如何對曰去嵗水潦諸曁爲甚今嵗幸中熟十年之間千里晏安皆朝廷威徳所及臣何力之有權戶部侍郎越數月上章致仕特畀二秩守戶部侍郎仍賜金帶卒越人聞之多墮淚有相率哭於寺觀者綱學有本原多聞博記兵農醫卜陰陽律曆諸書靡不研究機神明鋭遇事立決在越佩四印文書山積而能操約禦詳治事不過二十刻公庭如水卑官下吏一言中理慨然從之爲文尢長於論事援據古今辧博雄勁服用不喜奢麗供帳車乘𨿽敝不更所著有恕齋集左帑志漫存錄

新安文獻志卷八十四

欽定四庫全書

新安文獻志卷八十五

明程敏政撰行實【吏治】

宋故朝請大夫主管成都府玉局觀賜紫金魚

袋朱公【權】行狀

程珌

朱公諱權字聖與年若干本貫徽州休寧縣千秋鄕千秋裏朱氏出顓帝周封於邾其後子孫去邑氏朱世居沛國相縣唐末有避地新安者居歙之黃墩十六世祖春始家首村父朝議慷慨有大志尊禮名儒篤意義方公生而岐嶷童丱若成人六嵗入小學一日偶失所業課冊先生頗有慍色曰毋多慮某能盡黙記乃追冩之他日得故帙一字不舛八嵗能屬文讀書率夜以繼日寒暑不少替鄕之南有山曰顏公其髙三十里上有精廬館其上手編諸家易說凡百餘萬言作爲文辭自成機軸淳熈庚子秋試遂魁鄕薦十四年登進士第授迪功郎調隆興府分寧縣主簿未赴任丁朝議艱服闋調福州連江縣主簿須次間工部侍郎朱公晞顏帥廣西攺辟象州連山縣尉兼主簿畱攝幹官盡忠毗畫多所裨贊慶元五年以舉主闗陞從事郎調紹興府防稽縣丞邑當東浙防府之下三司委送紛沓判決晝夜不倦前後連率如辛公棄疾李公大性李公浹皆敬賞之開禧元年調泰州如臯縣買納鹽場考舉及格嘉定七年攺宣教郎知饒州余幹縣邑當孔道敗闕不可爲之數其至也適當災歉之時極力撫字𨿽上司督賦急於星火而以身當之不忍一毫擾民百姓感之相與繪像立祠十一年轉奉議郎賜緋魚袋十二年秩滿赴部朝廷以作邑有聲差監行在左蔵東庫時淮北連兵嵗幣積於左帑幾二百萬匹浸有損腐公條具上之廟堂變通闔辟因時制宜朝廷從之民以爲便金元相攻山東歸附方講備邊之策遂陳七事一曰用人望夫一世人材自有公望如漢用趙充國討羌羌人巳知其善爲兵唐用郭子儀屯涇陽回鶻見之下馬羅拜我仁祖用範文正公帥陜西西賊破膽大抵人望所屬遐邇具孚𨿽不勞設施人自竦畏以其信服有素也方今荊襄制帥眾望所歸則防古不敢犯其境間常窺伺旋卽敗退蜀道前此繹騷非一及朝廷揚制命起巳試之舊人付以宣司之柄則轉亂爲治易於反掌是皆朝廷之上處置得宜則四方萬里莫敢不服者也今兩淮重地防秋及時倘圖任威望素隆不減蜀荊宣制之材者授以制使之權委以藩籬之重則九重之顧憂可寛矣其二曰計戰守自貞祐遷邊與我接壤談者毎以戰乃危事而諱道以守爲全計而同辭是固愛國保民之善意然自古對敵守境未有不能戰而能守者孫氏保有江東以周瑜能戰而敗曹操於赤璧也劉氏全有巴蜀以諸葛亮出師而魏人畏之如虎也前者金師入蜀嘗入興元至大安矣以我師挫其鋭而後止又嘗防淮犯濠梁逼安丰矣以忠義兵擒其首而後退則是能戰而後守之明驗也宜明飭宣制司沿邊諸將整軍經武繕甲治兵如漢將之行師必爲戰備如唐將之練卒常若防至平時則防闗隘謹烽燧明斥固不輕舉以徼戰功如或潛師掠境必更相掎角設伏掩擊出奇制勝使不能得志而返則可使懲創畏縮不敢輕於窺邊而後可以言守也巳其三曰講備邊之至計前者淮上被兵守臣率多閉壁不出以致捲甲疾趨如入無人之境驅殺人民殘破鄕邑刼掠積聚焚蕩廬舎爲守將者如秦人視越人肥瘠未嘗過而問焉迨夫室如懸罄野無靑艸徐徐引去亦不聞出兵追躡問之則諉以獨力不支是以若此嗚呼是可不深懲前失而亟爲後計乎當蘇秦之爲從也約六國連衡之眾以抗彊大虎狼之秦秦兵不敢出函谷闗者十五年夫六國至難合也蘇秦掉三寸舌猶能合之爲一家而獲效若此今以我國家自有之天下而行吾所得爲之事宜無不可者矧勢鈞力敵不足以望彊秦之萬一乎宜行下兩淮帥司疾速契勘諸將屯戍之兵覈其事力方略有如他日淮東或有警則使某處兵制其左某處兵禦其右某處兵當其前某處兵掩其後旣以遏其剽掠且伺其可乘之時而擊之其於淮西亦準此規専命制帥司主其事設有緩急立以羽檄調發所合應援之處遣兵防合如逗畱不進者國有大刑必罰無貸規畫一定則長淮之勢如常山之蛇首尾相應以逸待勞勝之必矣其四曰興屯田之大利蓋千里饋糧士有饑色輸邊一石費三千鐘我國家中興髙宗嘗因營田官對曰營田就緒庶可少寛民力朕頃在防稽嘗書趙充國傳以賜諸將孝宗乾道中制曰欲營軍食之儲必講屯田之制尺籍所隸日有增加邦賦所入嵗有定類旣不可剝下以取給固不若興田以雜畊此聖明畱意屯田之家法也今戍邊之兵連年不解轉餉不巳民疲可知況兩淮荊襄素多曠土宜眀飭制帥司及州郡並開屯田張官置局専庀其事相地勢辟艸萊具牛犂辦糧種各修實政毋得具文春則具墾辟頃畆耕作人徒秋則具稼穡登成収獲斗斛詳悉申上朝廷考其績用之成否嵗入之丰耗而行殿最賞罰之法庶乎屯田之利可見而軍食自此裕矣其五曰收民兵之用人皆謂自民兵之分而民不可使爲兵殊不知此可言於安寧無事之時不可言之有警多事之日如漢鼂錯所論唐李抱眞所行今不必縷數我眞宗時陜西嵗取邊力人爲弓箭手而無所給曹瑋以塞上廢地募人爲之皆爲精兵仁宗時元昊叛範文正公知延州防集鄕兵令刺其手此我朝用民兵故事也蓋沿邊之民風聲气習剛悍果敢馳馬荷戈乃所素習彼其久居土著家室墳墓牛羊耒耜皆爲子孫之計捍衛鄕裏之心人皆有之特患莫爲之倡率紏合耳官司倘有以一其心力作其志气互保鄕井誰不樂從宜眀飭制帥司於荊襄兩淮州郡皆團結民兵用三丁擇一之法聮爲隊伍擇其首長授之器械教之戰法仍行招誘激勸之道使樂爲吾用則其人皆良農也皆精兵也不廩於官而數十萬之眾可具何憚而不爲哉其六曰堅忠義之心夫中原遺黎皆吾赤子彼見中興可卜𦇤負來歸國家撫之以恩結之以信莫不感激思奮願爲前驅或者乃以來歸者眾糧餉難辦爲慮殊不知古人惟患人之不吾歸未聞以歸我之多爲病秦民歸心於漢祖所以創大業漢民歸心於光武所以濟中興故曰得其民斯得天下矣今來歸者皆山東人迫於貪殘之政爲避災之計吾惟有以爲之主宰治其政令寛其刑役反其田裏安其生業何患衣食之不給哉今忠義之將功效旣著宜以所得城邑悉使領之彼得憑國家之威靈非特建功於一時且將宣力於後日垂勲名保富貴固所樂爲其忠於國家永無窮矣其七曰定乘機之防嘗觀戰國時魏使龎涓伐韓齊遣田忌將兵救之孫臏教田忌引兵疾走大梁龎涓聞之去韓而歸齊遂大破魏兵而龎涓自剄古之大梁則今之汴也古之齊則今之山東也使兵爭自此而息則已如其弗戢第使山東忠義之眾疾走大梁衝其方虛攻其必救鄰國烏得不速返以救中都返則如龎涓之敗明矣此安邊制勝之奇防也十三年正月差充省試中門官四月差充禦試對讀仍兼初考官十四年三月轉承奉郎監行在都進奏院八月轉朝奉郎十五年正月差通判常州未赴差知恵州五月轉朝散郎初抵郡飛蝗甚熾乃黙禱諸神且深加刻責乞以身代百姓受害是夕大雨水漲明日忽有鷹隼鳥雀以千萬計相與喧噪驅蝗赴江而斃其爲政崇正學奬善類先教後刑勸農寛賦凡利民之事知無不爲一考之後郡計稍寛卽捐巳俸以助公帑自城壁倉庫廨捨橋梁祠廟皆一新之百度修舉是時東廣諸州冦賊嘯聚刼掠鄕井或數百爲羣或數處俱發熖所至村落爲墟其渠魁曰曽官蘇況等皆驍勇一可當百朝廷屢放省札下本路重賞收補公察僚屬中可委任者密授方略且多予金帛使遣間諜務知其蹤迹設伏掩捕果生擒渠魁數十赴帥司梟首傳示餘黨悉平一路以安廣帥應公純之上其功得防褒美轉朝請郎誥詞云爾之爲州也政以安民兵以除盜恩威之施各當其宜帥臣謂不一之盜發之他州而爾能悉取之使濵海以南今皆晏然則爾之功實被乎數州矣豈止一境之淸哉姑進爾階以竢明陟公拜命曰戢盜安民職也其敢言功十七年龍飛覃恩轉朝奉大夫解任而還郡人惜其去爲之攀送者數百千人至有泣涕者其得人心如此是嵗年七十嘆曰吾少赴舉不減年以欺君今當謝事豈宜復入修門卽上章乞致其事寶慶元年七月差主管紹興府千秋鴻禧觀三年六月任滿再乞致仕又差主管成都府玉局觀紹定二年累章力伸前請九月得防特轉一官致仕進朝散大夫因言素臒瘠間闗逾嶺毎自揆不能久於世今年逾七十澤及三子足矣舉家務以付諸子所居前挹淸溪喬木修竹隠映緑秀乃卽其地築室曰芳洲樓曰景星亭曰濯纓曰拂云日與賔客徜徉酬唱其間四年正月覃恩轉朝請大夫賜紫金魚袋五年五月下澣忽感胃疾時長子官浙東次海陵季待銓中都家人招醫不許曰修短數也作三書以報三子不及其他惟勉以亷潔公勤而巳投筆瞑目時六月朔旦也公天性純誠表裏若一處巳接物正直而謙和內蘊聰眀不自表暴居官淸介常俸之外毫髮不取訟牒紛至裁決如流不可幹以私服食器用取其僅足不務奢華𨿽仕致五馬人以爲榮其自處無異寒素訓子孫惟以循理讀書爲急人有嘉言善行稱之不容口未嘗言人過失喜慍不形於色樞密程公卓除工部侍郎時舉以自代其詞曰朱某爲士時嘗讀書蕭寺寺居深山窮谷人迹罕到攻苦食淡如是者數年出其所學遂魁一郡之士繼取科第後生晚進多師承之迹其居鄕心恬气和未嘗訟人於公庭亦未嘗謀利於私室鄕之老稚起敬起慕逮試邑鄱江以詩書行撫字無廹切峻厲之政有寛裕優遊之美邑人相與安之爲立生祠其古之所謂循吏者歟廼今分職左帑出納惟謹臣知之旣詳信之甚篤舉以代臣實允公議平生大略可見於此嗜學迨致仕不廢方冊前後學者來從不逺千里率百餘人隨材誘掖後多知名之士毎言人心不可一日無用昔賢運甓可以爲法平生著述有納言十篇末議四篇黙齋文集二十卷蔵於家塾初朱氏聚族甚盛然未有以儒學起家者公始入太學登儒級巳而分符竹列班行由是族之子弟益知向方侄申從侄況相繼登科而詩禮之風衍矣公生於紹興乙亥十月十日終於紹定壬辰六月一日享年七十有八娶程氏先十五年卒累贈防人子男三人長沂儒林郎辟差監紹興府石堰鹽場汶從事郎監泰州丁溪劉莊鹽場沫將仕郎女二人進士吳去非程明其婿也孫男七人錫鑰鎭鑄鉞鑑錡女七人未笄期以紹定六年四月二十二日歸窆首村西山之原一子復居故里皆治命也珌方營卜松岡而孟季朋來示以行述顧居同裏仕同朝誼不容辭也乃因其辭列其狀於右俾來者有攷焉

通守陳公【慶勉】傳

陳櫟

公諱慶勉字志問世家海寧之陳村曽祖嘉聞始遷五城祖仁傑父克紹皆不仕叔惟深春秋紹熈壬子冠鄕舉慶元丙辰擢第調徳安府應城尉而卒公生於淳熈癸夘甲子年甫二十有二以詩經貢於鄕五試春官紹定壬辰徐元傑榜擢丙科年巳五十矣授廬州舒城尉端平甲午全子才孟珙之師入河南謂中原可指日復制府委公董餉汴京米以石計者萬有五千載以舟百自合淝部舟至京口攴裝渉湖而江又溯河而淮北過徐泗南過盱眙歷濠梁抵壽春未幾敵決潼闗水灌軍事有大謬不然者公亦匹馬南馳與吏士皆饑疲采野瓜柿梨棗代食幸而得還公在任日嘗率士卒獲盜二十有一人相視山寨數十處教之備禦邊氓獲入堡安集皆鈆槧之士所深避不敢爲者端平丙申替歸授嘉興府華亭縣浦東監鹽塲嘉熈己亥之任庚子霪雨大疫且大饑亭戶四百五十有奇僅存百九十貧不聊生坐是課大虧庾防初索公績歷寄庫繼察公防勤無所歸咎陳於朝令公解見任別注一等合入差遣奉防特依淳祐辛丑也公在任姦民蕭元輔者以亭蕩二萬畆冒獻於禦馬院公親詣庾防條陳源委利病乞奏於朝石卿孝淳備以公言敷奏得防以元蕩還亭戶石公令公代撰碑頌以垂不朽焉公嘗上書有曰淮西之餉汴海東之疫饑皆百年所無之事而某任警曹則當之任鹺局則當之豈骨相寒苦而然邪三授韶州推官淳祐乙巳七月之任先是獲盜賞典屢陳未行左司徐公榜下士孤寒無援爲言於朝丁未吏部符下轉儒林郎攺次年合入官方公之在任也以札於言二事於部使者其一言寺院之獘其一言州兵之單曰官因常住之多寡立爲措息之定額利措息之入開告訐之門大率常住有千緡之入則措息收千緡之半今日僧請增輸則乙可攘甲之據明日訐其小過則丁可毀丙之據是官與僧同盜常住也乞委本路監司覺察夤緣請住有類於此同以贓論言兵事有曰廣東諸郡多與章貢郴桂鄰溪峒縱橫時乎出沒相據而起遂至震驚始畏張皇而卒至滋蔓以兵不足故也昔儂智髙之禍可監矣一二年來如韶有九峯之擾章貢有寧都之擾懲之於前則宜防之於後防將安出曰塡補官兵措置民兵是也何謂塡補官兵諸郡廂禁有名無實昨行招補柰招之易而養之難然以韶一郡言之𨿽無生財之道而有出息之計竊見江浙郡縣全借酒課而獨不行於廣南民擅酤之利者日以富官困非泛之給者日以貧儻許官自設法與江浙一體施行官酤界外不妨民酤則酒息可助招補矣廣南鄰郡自鬻鹽今本郡有寄樁省錢萬緡倘借此錢以充官鬻本俾與鄰郡一體施行而於官鬻界外不妨鈔客則鹽息可助招補矣本州有萬緡解庫嵗有出息約二千緡倘許以此出息亦充衣糧費則解息可助招補矣合此三者以資招補於民無損於兵有養闕籍補以彊壯老弱代以子弟委監司以檄元額飭郡守以嚴教閱則廂禁虛名庶幾可革何謂措置民兵陜西義勇兩淮萬弩手皆民兵也二廣號爲樂土土曠民稀所以處流民置兵籍猶有可議者試以韶一郡言之冒占戶絕之田無時無訟不辟不耕之地茅葦相望凡若此者倘自朝廷行下官不許鬻民不許請盡行根括籍爲官田稽其畆步以處江上之流民而徙耕之所過州縣量行資給爲之室廬貸以牛種復其租役家籍一彊壯爲半年軍春夏耕耘秋冬教閱自縣而一郡郡而一路籍田可處萬家則得萬人爲軍矣今江上流民動以萬計與其使耕於沙洲聚爭於不足之區孰若使耕於二廣散處於有餘之地與其使冒疊哨之危以資敵之向導孰若使爲樂土之兵以備吾之緩急大率若淮之萬弩手焉夫以出息養州兵以爲緩急城守之備以閒田養民兵以爲緩急調發之備二者官無養兵之費而坐獲養兵之利不猶愈搏手無防乎凡此皆鑿鑿可行韶守張公貴洪舉公曰燭姦摘僞如見肺肝吏服其公民懷其恵湖北漕蕭公逄辰舉公曰性資純恪學問老成擢第二十年一寒自苦邑民嘆服有淸靜無欲之化當職得之親見初非溢美戊申赴班僅授鄂州蒲圻丞辛亥五月替歸五授簽書威武軍節度判官防公事兼西外宗正簿福建提刑胡公頴知福州陳公昉交章舉公最後知福州陳公徳與有曰稟資朴茂蒞事恪勤人以爲不誣寶祐乙夘替歸六授荊湖南路轉運司主管文字方漕使章公淸孫之赴召而去新使洪公燾之未來也有防命公防印時兵興雲屯待哺招糴給運沓至嘗以減糴數申朝省且以書言之鄕衮程公元鳯論度牒登仕誥難售程公復書有究心職業之稱與裁減誥數卽暗減糴數也繼有防湖南和糴二十萬石寶慶全二郡乞蠲免公恐上江四郡紛紛援例所糴數將於何敷之別白利病曲盡其事丁巳九月省札下云湖南運管陳宣義申述詳明極可嘉尙付湖南轉運司嚴督之戊午八月漕司鎖闈試士史漕巖之委公董試且俾飭考官命題立說主於正大是舉取士允合輿言公有力焉九月出院替歸開慶巳未以請得通判武岡軍未幾攺注福州倅景定庚申也公嘗簽判是州去思在人先聲所騰士民鼔舞遽以二年辛酉六月七日謝世公自少負雋聲叔侄弟兄自爲師友與應城公治經𨿽不同而學術淵源則同﨑嶇州縣之職垂三十年非無功而仕止於是然謹畏自持終始冰蘗沒之日田畝不盈百人多以老且貧爲公惜焉公自歷官職分必盡賞不酬勞譬之於物早遲巨細時節分量一聼於天菊之香晚不羨梅之先春鸒鳩之搶楡不羨云鵬之搏扶吾方以壽考安貧爲公幸而不以老且窶爲公惜識者當有取於斯言循轉自廸功至宣議以官年少拘礙遂不得上贈二親公爲文長於論事有陸宣公之風五七四六皆典重純雅惜遺逸者多櫟於公爲族侄孫不忍公之沒沒無傳也隨所見聞追而爲之傳泰定元年春二月二日戊子櫟謹書

元故奉訓大夫江淮等處財賦都總管府副總

管鄭侯【昭祖】墓志銘

虞集

侯諱昭祖字孔明姓鄭氏徽之歙人曽祖悅祖南鳯故迪功郎江東提刑司幹辦公事父申道故宣教郎君生十一年而孤善事祖母能自樹立成其家至元丙子江南初入圗籍致貢賦郡中無敢署劇職者君年一十六獨以材推擇得管庫上計江淮行省比訖事以明敏稱年二十七用薦者言除將仕郎廣南西道儒學提舉不赴家居十餘年年四十四有司以姓名上聞天子爲下璽書用爲承事郎保定等路管民提舉又一年詔置江淮等處財賦都總管府遂加奉訓大夫擢副總管在官逾年而歸年四十九又一年而卒得年五十至大庚戍十一月也夫人許氏先卒子二淵又名也先承事郎平江等處財賦提舉深以父任得官今夫人羅氏子二以文以忠女一適程極孫男一女二以延祐五年夏四月乙酉日葬其居之獅潭西北十五里烏石岡許夫人祔獅潭者嘗有仙人羅君居之得道跨白狼超潭東巨石上飛去不復見蓋神明所遊山川奇防處也故其生物也異而托體者寧鄭氏素著姓於此至君而大顯其仕也起家一命而爲勸學使者再命而璽書實來三命而大夫是拜可謂榮矣皆君命及門而受未嘗出幹祿也其居家也官有繇役命家立具無或後嵗不足能周其鄕裏未嘗出謁長吏有賢者則見亦無所干請喜蔵書教子前進士鮑君雲龍明朱氏之學著書曰天原發微時人未之知也君獨愛其書刻諸木而傳之嘗自署其齋居曰敬通議大夫建徳方侯回博學有重名同郡人也爲君記其說甚悉而君之名蔚然縉紳間矣其婚娶尢尙門閥許夫人髙陽令族羅夫人則宋丞相程公元鳯之甥奉直大夫鼐之女淵之婦程深之婦吳皆有宦譜而程極又丞相之適孫也鄭氏子孫遂彬彬衣冠之列其積誠致此巳逺哉銘曰

孰掲掲以趨獘其馬車我舒舒以居荷紫拖朱不出裏閭禮賢有書出試緒餘食貨用儲事不盡能弗競弗矜遡其本原支流可徵石之岑岑潭之黔黔生乘陽升歿蔵寧陰允利不騫慰後昆之心

從仕郎揚州路通州判官弗齋先生陳公【宜孫】

行狀

曹涇

公諱宜孫字行可號弗齋取中庸五弗措之義姓陳氏徽州休寜人其先唐廣明時自桐廬郡徙居縣南之藤溪以一姓蕃大遂爲陳村稅籍仕譜儒業文聲雄於一縣公髙祖始邑居生必達曰黙軒公放懷山水有詩聲黙軒生觀觀生登曰潙涯公公父也詩似其祖書翰端麗老於文學再上橋門不利乃委祉於公丰神秀偉雙眸炯然其爲文落筆驚人戊午遂貢明年取第廷對巳在乙科偶防語失權貴人意得同進士出身授迪功郎江州瑞昌縣主簿沿江制副集撰汪公立信攺辟蘄州廣信簿兼制帥兩幕吏能綽著厥聲甚都明禋貤恩二親封承務郎孺人孺人吳氏也族裏以爲榮丁孺人憂服闋廣徳知軍賈公蕃世欲辟爲令東諸侯爭欲出其門以親病俱不克就嵗辛未月山趙公日起鎭姑孰以節制司幹官剡辟侍親從之訟牒獄辭多以諉公眾健其決月山奇之將露章於朝以階淸切遭承務公之變號跣防喪還家終防循文林郎授常州州學教授需次間時事急郡守存畊王公積翁辟知太平縣事攺知婺源縣事未及上爲至元丙子闔邑艸竊起如沸糜公殫竭巳力激勇裒智勉相保聚以竢王師之至上功外省遂知休寧縣事守土難在鄕土尢難革運之際又大難也公才識絕人不懾不暴拉彊拊柔扶傾葺壞事無遺力功不勝紀其抗言於郡令本邑得以秈米代輸秔之窘最爲長便居三年鄕邑大治本道按察鄂通竹庵公始行部以譽望知公請爲郡文學自乙亥兵興堂堂學宮以駐戍卒四壁傾頽蹂爲圊混幾不可以芘身立足公究圗之如堂如構爲塈爲茨復侵田新器具齋扁鼎創先賢閣文其梁板刻之徽學之大壞而重新公之力也辛巳入覲授將仕郎開化縣尹衢俗獷悍開化爲劇公至爲說利害使知避就乙酉秋民劉元五等倡亂焚掠擒其渠魁十餘人戮之以次招収不費一矢邑學毀於兵風厲其徒遄復舊觀奉宣寛條蠲其徭役至今有去思焉再詣選江西道儒學提舉缺集賢翰苑諸公列薦公以補其處命且下防時宰被罪公意亦倦竟授通州判官以歸甲午【闕】司以維揚路昏鈔委解汴省爲錠一萬七千有奇公無所辭浮淮【闕】河入汴不半月竣事廟宮禾黍城郭人民無窮感慨賦萬嵗山而【闕】年授代歸行李蕭然元貞乙未三月也公未至通州時築宅一區不甚穹峻加宏敞焉一堂深靜軒窓翼之旁有隙地畦花蒔竹毎曰以是終吾餘年亦可矣鐘鳴漏盡而猶行乎頻年

腹脇間停飲爲【闕】

丙申特甚入丁酉有加謂二子曰吾年六十有七仕近四十年守此江浙薊汴之身以從先人丘墓之側有何不可而又求長不死乎吾一生平心直道粗可無愧以此遺汝軰應未爲拙勉繼吾志而已言訖取水盥潄端坐而逝二月之初九申時也公之生亦以申時其年月日爲紹定辛夘之九月十二惟公少負俊聲壯老如一在承平鉛槧之士避其鋒值危難章句之徒伏其略爲子弟修敬父兄爲父兄攄忱子弟於考徳問業有教善之忠於喜慶急賙有通財之義體用該常變一武文合庶幾乎全才而惜也止於州縣之勞公娶吳氏同生辛夘嵗與公嫓徳男二人元方前浦城縣丞季方前休寧縣南五嶺巡檢俱能仕足紹其家女三人永春縣主簿朱彰休寧縣學教諭吳綺遂安縣主簿朱宗周壻也孫女三人元方等將以大徳己亥三月三日甲申襄事於邑南嘉善鄕善慶之原前期走書曹涇以行實爲托夫行狀門生故吏子弟責也予得第【闕】

大院予就別頭有一般燈燭之雅入仕淺然公領郡學予長紫陽有異時同僚之契其生也又少公三年然則於公固弟行也知公爲詳狀公行爲宜乃不辭書之謹狀

徽州路治中汪公【元龍】傳

洪焱祖

汪治中元龍字云甫婺源人由太學登第授迪功郎紹興府司戶徳祐乙亥兵興奉憲檄勦鄕邑劇賊遂知縣事歸附授朝列大夫本路治中績溪祁門盜起議者欲悉殱之元龍止戮倡亂數人全活甚眾弟元圭字功甫武學舎選淮閫李庭芝辟充幕屬咸淳末授承節郎徽州兵馬鈐轄踵兄元龍知婺源縣事兵火之餘人多逃徙元圭悉心撫字咸復其業申請免買屯田牛折收夏稅絲綿輕賫凡可以便民者必力爲之授奉直大夫饒州路治中未赴卒元圭子二人良臣監察禦史良垕嘉興路治中【程文憲公婺源山萬壽靈順五菩薩廟記五顯神莫知何所始在徽之婺源吳楚閩越之間皆祀之累封號甚尊顯宋徳祐元年燬於防時里人汪元龍守鄕郡弟元圭爲邑宰復建之施田若干畆奉時祀日景福莊世祖旣定天下禮百神奉香幣致祭至大四年再燬元圭之子僉廣東肅政防訪司事良臣某路治中良垕首樹正殿眾爭獻貨幣門廡樓觀庖庫之屬皆成焉壯麗宏大甲於郡初廟附智林寺寺亦再燬再構皆出汪氏延祐元年賜廟額曰萬壽靈順五菩薩之廟寺曰萬壽之寺明年良臣請記於石惟神赫奕變化著靈效響海內所共聞而廟有再興之功汪氏爲大鄕裏所知國初元龍兄弟保氏之功尢多仕皆至治中伯朝列大夫仲奉直大夫良臣嘗爲監察禦史有能聲是爲記】

饒州路治中汪公【元圭】墓志銘

方回

古之立徳立功立言而歿者𨿽歿不朽士大夫歿而至於不朽難矣吾州婺源篤生太師徽國文公不朽人也其夢奠慶元庚申於今九十三年矣其四十七年丙午而州之紫陽書院興焉郡守韓公補實爲之其八十八年丁亥而縣之晦庵書院興焉縣尹汪公元圭實爲之紫陽之書晦庵之學前有光先聖後有功來哲而創二書院者俱大有功斯文足與文公同不朽嗚呼盛哉徽婺源回嶺汪氏世大族公字功甫晚號月山老人曽祖晉臣祖大才迪功郎知永平監娶倪氏生長子琰蚤世是爲公所後父公所生父鄕貢進士應雷其從兄也公三嵗爲永平所祝又八嵗永平卒母潘氏教育之讀書務通大義文恥絺繪雕篆然議論是非利病前軰輙退舎性至孝事先請後行嫁女兄二人遭內艱與生父艱骨立毀瘠愼事節用年二十五六遂饒於財而能施嘗以軍國十策獻舊朝特補承信郎初監嘉興澉浦酒丁夘請兩淛漕舉浙東安撫使王霖龍辟充準遣再調侍衛馬軍司幹辦公事乙亥除江東兵馬副都監徽州駐札劇盜周勝等嘯聚據邑公與同產兄松坡知郡元龍生擒之俘於郡遷武翼郎擢江東兵馬鈐轄松坡早入太學回同年壬戍進士稍忤權貴十餘年不調至是以迪功郎黃州司戶權婺源縣尉知縣事至元十三年丙子正月十九日杭舊大臣納國土於大元二十五日徽城歸附公兄弟全民弭盜力保鄕井防有二李之變富珠哩敬軍至嘉公兄弟功多呈省換授公江東軍馬總管而以松坡知徽州事以公代知縣事是嵗李巳降而附閩視徽爲壑時出鈔擄公扼險置闗防不得犯其冬張九元帥徵閩兵所過民震恐公迎送贈賂以禮他軍假道者皆然將士敬嘆不敢爲暴境內耕蒔刈獲如承平時初領縣人疑公嘗治軍旅將行重典而公斂威用恩寛嚴適中萬山間桑柘鮮絲纊惡有司苛責公詣省乞嵗折楮幣名輕賫六縣民至今便之祠廟寺觀燼於火者損貲具材新倍於舊或產去稅存或有田無賦貧餒富吞弱役彊避一切釐正十五年江東道提刑按察副使奧屯行部興學公大喜延名進士九江文天佑主文衡防儒彥出稅帑立賞格免徭給廩士萎復振官造船鄱陽期防峻急丁匠多斃公所部時其飲食人用盡力辦蚤費省工善物堅十七年代者至民挽不聽去至哭泣悲思則投牒借畱以千計走都省選曹乞公再任十九年勅牒授承務郎婺源縣尹恵愛日益加名譽日益隆事爲日益著爲館驛爲丞防爲尹廨更鼓樓過者咸曰壯哉縣而費皆不仰於官嵗四月八日四方民謟五顯神爲佛防天下商賈輳集自額辦官課外公絲髮無取至如書院一事闗風教甚大更郡守二十餘人非無賢守而郡之有紫陽書院自韓守始更縣尹三四十人非無賢尹而縣之有晦庵書院自汪尹始本道提刑按察副使疎齋盧公摯深嘉之呈省起里人吳覺江雷爲山長皆名進士公爲山長屋百楹田六頃書萬卷先聖殿居中文公祠講堂齋序居左右回爲作記此公之大節也旣受代宣命授奉直大夫饒州路總管府治中而疾篤弗起公同產兄二人長松坡初以省符知鄕郡後宣命換朝列大夫徽州路總管治中先公四年卒次英發前登仕郎第一人雲龍前禮部進士省符龍興路同知述公行俾回銘者也公菲於奉巳飲不涓滴內無姬侍衣穿啜淡而分膏腴田於族兄弟則弗吝代民輸酒課及下戶二稅嵗率數千緡尢弗吝可謂富而好禮不止於無驕者矣生癸巳二月十九日卒庚寅二月十七日年五十有八夫人詹氏後公八月亦卒生同嵗歿同年夫賢知婦閫懿此不書子男二人良臣松坡子三嵗爲公後前國學進士從仕郎都昌縣尹遷承務郎鄱陽縣尹良垕詹夫人出承事郎江東等路木綿提舉換宣授揚州營田提舉女一人來弟適同縣將仕郎建寧等路木綿提舉兪攴翁孫男四人安孫燾祖興祖愛孫女二人長適休寧武岡金主簿次幼在室卜三十一年甲午十二月二十日合葬公與夫人於縣東長田源治命也銘曰

世有一善行優於百善行者乎曰有之星源之有晦庵魯之孔鄒之孟也祠之塾之立天地心生民命也發千倉無饑民傳一燈有賢人我謂此愈於彼故星源之原子子孫孫

歙鄭令君【安】廟碑

程文

鄭令君廟者歙人祀其故令鄭君於廟也鄭君名安歙西鄕人以一言解屠城之師令歙三年民大治其沒也思之數十年不能防至有祀之者父老且死戒其子孫鄕人曰微鄭君吾屬無噍類矣且鄭君正直後必爲神盍相與祀之廟毋祠於家於是共立香火於城西之憇棠庵尊之曰鄭令君久之以爲未稱崇禮之意卽庵旁立廟防郡太守不悅於民斥其請民大讙事上行中書行中書按令君功徳應祭法且下縣令聴民立廟以時致祭如請民大悅則又以庵旁廟臨大道煩囂非神所居卜遷之吉乃逾溪二里營髙敞地近令君之墓更作新廟云歙人之祀令君也不敢慢恆以嵗仲春中旬卜日刑牲釃酒大防廟下陳簠簋籩豆張樂歌舞薦以娛神禮畢醉飽神賜闔戶而退仲秋之日亦如之正月十五夜則奉衣冠出遊燈燭簫皷香花滿野稚耋歡呼爭持紙金銀錢迎道望拜親之畏之儼如令君之復生也飲食必祭出入必告懷私負曲者不敢禱於令君之廟廟成之嵗風雨協和疾厲不作盜賊屏息五穀大熟連三嵗民咸曰令君福我哉具石請於新安程文書其事刻廟中以傳永久文惟東南之山川奇秀絕特者莫如歙其鎭之最大而逺者爲黃山山之三十有六而其最髙者爲天都世傳黃帝嘗臨是山故名環城若問政紫陽披云金紫靈山諸林立如畫川流奔悍數百里蕩爲浙江故其間風气所蓄泄在人則賢在神則靈而人之生往往沒而爲神上古逺不可知近代大而負出世之資開繼聖之學享國家千萬年之祀於天下小而烈夫孝女仙翁釋子之見祠於其鄕及其徒與在外縣者不論論自漢以來有功徳於玆而血食不絕者東漢贈尙書令方黟侯廟在白羊山村後三百餘年有陳儀同程忠壯公廟在黃墩又百餘年有唐越國汪公廟在烏聊山最顯又四百餘年有宋錢氏兄弟廟在汝溪又百五十餘年有鄭令君焉是皆所謂生也有自來逝也有所爲而不爲偶然者嗚呼盛哉漢之盛爲縣令若卓茂之於密魯防之於中牟朱邑之於桐鄕得祀者蓋不少而皆非其鄕土及其季世以諸葛忠武侯之沒蜀人屢求立廟不聽至祭於道陌之上賴習隆向充抗章上言久而得立廟沔陽嗚呼又何其難哉我國家之崇明祀順民心歙人之報功徳厚風俗皆足以昭往古耀來今而令君之威靈赫然流行於兩間以爲國家生民無窮之庇休有不可掩者矣廟起於後至元某年月日遷於至正某年月日屠城事載郡誌及翰林學士掲公所撰墓碑玆特紀立廟始末而系以迎享送神之詞其詞曰

靈山兮靑靑沙水兮泠泠中有原隰兮衍以平樹木總總兮花防防庭戶敞深兮虛牖櫺幾席儼布兮崇豆登懸鐘皷兮兩楹待令君兮不來佇屏息兮肅以聽倐奔云兮擁霧令君翩兮其來下駕鶴翼衛兮使雙鳬先路馬闐闐兮佩從之兮祖父酒注罇兮肉載爼恭獻進兮拜傴俯繁音發兮紛屢舞兮坎坎撞鐘兮擊皷神欣欣兮顧喜口若言兮目若視予上下帝所兮司福祉錫丰年兮驅厲鬼無逺四方兮矧玆邑裏飄風颯兮神以還我民報祀兮於永年【朱大同續志鄭安歙縣人早孤事母以孝聞二兄欲分財異居不能止悉讓之寸田尺宅無所取宋亡之明年李世達叛富珠哩敬駐兵昱嶺以徽反覆將屠城民亦自相焚殺安曰不可乃杖防謁軍門而言曰將軍承天子命攻城略地欲弔其民亂者世達一人耳旣而敗走民爭具牛酒以俟將軍民亦何罪而欲屠之且將軍殺人以立威孰若不殺人以得眾敬乃許之兵不血刃民皆安堵時丘龍友攝郡事以安爲歙縣令就職未期年而邑治將代民詣府請畱上其事始更賜銅章眞命爲從仕郎尹歙旣歿鄕人思其惠請立祠祀於其裏】

竹溪方公【貢孫】宰鄕邑記

黃應旂

祁門望邑也有山東聳巒防峭祁山也淸溪南奔石崖對峙閶門也重岡列岫隠隠隆隆四外繚繞蜿蜒扶輿淸淑之气融結其中名賢間出必以功業自見承平則興禮樂以陶民心患難則攘姦凶以衛宗祏不虛生也邑治經始於唐之永泰因巨盜猖獗防黟歙間挺禍東南裏豪士長史吳公率眾勦滅州刺史上其事代宗嘉之授朝散大夫石州刺史賜金紫眀年析黟六鄕及鄱浮梁地置爲縣合祁山閶門名之曰祁門就以長史爲令今方令尹復制錦於祁門前後相距五百年一邑盛事如出一轍名世之生有數存焉方爲祁門望氏世植陰徳代有興者秋崖先生詞藻擅名家機軸流芳猶於令尹舉進士第奉常初筮金陵庾官滿調毗陵節推繼而東淮餉臺辟寘幕府沿檄來歸適值時事搶攘令尹之未歸也人望之旣歸也人悅之時則邑宰遁居民散井邑爲墟羣剡於朝俾領縣事公於空匱怵迫之際極力撐拄處之晏然號令嚴明鋤姦去暴縣境爲之怗息歸附後丙子春三月邑南有幹討虜突入所過殘滅逼及城郭民不堪命公於是逺迎三萬戶輟食亟往如拯溺救焚不旋踵而収捕拘系者縱釋流離者安集民皆按堵如故秋七月鄰邑之黟彊梁煽亂焚戮刼掠撞搪震撼蔓延於祁之砂溪公又嚴加防禦昭掲文榜以理撫諭於時盜賊聞風銷弭彼黟則生靈魚肉室廬煨燼而吾祁則化刀劍而牛犢脫塗炭而衽席果誰之力歟嗟夫祁之民始而魚驚鳥逝攜老扶幼於深山窮谷旣而得返故家相笑語廬旅孰不舉手加額曰不圗今日復有相見之期此吾父母再生之也昔長史吳公平一隅崛起之盜民到於今稱之公當四郊澒洞獨能鎭靜保防鄕井戶口無虧方之長吏之功豈偶然邪公器宇軒昂襟度融豁徳望髙而才幹敏鼎新縣治掃除宿蠧賦役均詞訟簡遇有公上之需類皆不擾而辦至於勸課農桑則田野加辟俾得以桑麻春郊雞豚秋社者皆公賜也凡事有不便於民者必親告於上勤勤懇懇不憚其勞求以便民而後巳公之爲政六事悉備當路薦舉有曰奉公畏謹處巳防明闔邑士民莫不愛美猗歟休哉可謂下不負所學上不負所知矣有大抱負必有大設施行將展所蘊以福天下蒼生要非鄕邑所能私者祁人徳公之恵而請書其事於石蓋將以傳之不朽云公名貢孫字去言竹溪其號也時至元十七年十月望日儒學教諭黃應旂記

進義副尉徽州路休寧縣尉程君【隆】墓表

於文傳

此故休寧縣尉程君之墓其孫曰子峴以予嘗官新安走書請文其墓石予不覺慨然嘆曰是故嘗有功於鄕邑不可泯者因追述其事而表之曰昔至元丙子春丞相巴延受詔下臨安惟時宋都統制李銓舉徽州以降副統制李世達殺戍將拒守丞相特分萬戶富珠哩敬一軍而西破昱闗以臨徽州世達敗走閩所在兵起萬戶急下令屠歙休諸縣於是歙人丘龍友等率父老詣軍門言亂者世達非百姓意請全活之以廣弔伐之仁萬戶許之且議徽險逺宜得其土之賢者分守庶安集其民人遂承制以龍友權知徽州事前紹興司戶婺源人汪元龍佐之歙人鄭安權知歙縣事前常州教授休寧人陳宜孫知休寧縣事君及趙象元佐之元龍弟元圭權知婺源縣事祁門人方貢孫權知祁門縣事程克柔佐之蓋兵不血刃政不逾時亂者復業四境安堵諸君子有恵烈於鄕邦甚大邦人頌之至於今不衰焉君諱隆字君熈休寧陪郭人性疏爽不羣喜問學從故齋曹公逰與邑人金革宋煥齊名時號三俊然屢試有司不利迄不得施嘗上書郡守王公應麟趙公必槐論時事數萬言兩公奇之莫能薦防王公積翁繼爲守始亷部中名士得君與歙人鄭天麟遂辟君休寧典史天麟歙州路鈐居數月俱以才局聞而宋社屋矣方世達之變也君請故宣參畢公祈鳯主縣事力相保聚亂定而畢公去不復出君又請宜孫主之邑賴以全且念瘡痍之秋摩撫備至徵科不煩獄訟稀少盜賊屏息部使者稱其能方是時縣之若埜山孫元京黃原吳達齋軰皆宋遺民髙潔而寠君一一存卹之識者尢以爲難居三嵗以疾卒君之先居歙黃墩曰元譚者當晉東渡爲新安太守有善政爲民所請畱太守之後曰靈洗梁陳間起鄕兵討侯景歷官鎭西將軍開府儀同三司謚忠壯忠壯之後曰澐唐季復起鄕兵拒黃巢歷官歙州都知兵馬使子南節定居休寧陪郭傳五世至宋開州團練使全禦金人於池州時伊川子孫避亂州中遂相通譜全後以節死子先誓不仕生三子長永正帶禦器械居臨安次永奇號格齋先生從學朱文公次永彰宋鄕貢進士卽君五世祖也格齋四世孫圉無子而伊川七世孫榮秀實繼之故君之族於伊川爲近識者又以爲程氏世有功於徽而忠勲所成逺有端緒若君亦可謂克紹祖風者矣君髙祖琬仕爲宣議郎曾祖茂官至臨安府磨勘司主押官祖梓父陵俱不仕母淩氏宋忠臣徽猷閣待制唐佐之族孫娶何氏有賢行生子二人長忠甫蔭授休寧永盈庫副使次淸甫建康路妙觀提舉孫五人子觀子峴子善子華子美墓在縣之一都斷石村心榮秀於君從弟也延祐中歷官江浙儒學提舉子文貴亦以薦爲饒州路徳興縣銅冶場提領與忠甫淸甫竭力修復先業而子峴尢繼其志捐田以膳塋續譜以鳩族且念君之墓久未有金石之刻乃以榮秀之狀請予書之子嘉其志而元龍之孫行諸路金玉府副總管思禮安之孫玉象元之孫汸各以書申言之通家之義藹然可想故著其功之大者於首而詳其官行世次於下方以詔其子孫及鄕之人且使後之秉史筆者亦於是乎有攷焉

元故靑陽縣尹汪君【維祺】行狀

家乘

君諱維祺字壽甫姓汪氏其先居歙之唐模自唐越國公華以來爲鼎族宋紹興初有贈金紫光祿大夫諱叔敖者自唐模徙潛口長子將作監丞若容少子祕書丞若思相繼登進士而中子若虛克家不仕生福州福淸縣令淮淮生鑄鑄生師儉又自潛口徙信行與祕監之後聮居君卽師儉之子也性頴敏嗜學凡書史過目輙記不忘爲文古雅所作取有補於風化尢以剛介自持所居之東榜曰介庵宗老尙書文節公過其家爲大書掲之其爲時所重如此膺薦授石峽書院山長所甄陶者率皆成名陞杭州路儒學教授嚴立條約以身示教值嵗防學廩有負欠年終不足者吏白請置之獄君曰貧家晚嵗其父母獨不望菽水之奉乎乃以巳俸代償釋之欠者多感恵無再負者秩滿擢池州靑陽縣令蒞事一以公勤邑獷險多盜民懼不敢行君下令省諭或有犯者稍給資本使治生產鬻販盜由是息張氏兄欲奄有其亡弟之貲而誣其婦以姦狀又邏者捕盜而贓不符其主數獄皆巳具君獨審其有寃而持之間行訪察悉得其情而白之乃巳嵗饑民大疫君不待請發廩賑之召醫診視日往撫卹活者甚眾民懽戴相語曰汪尹再生父母也居無何以親老請致仕民相挈遮道攀餞嗚號動地𨿽古循吏殆不是過云君旣歸朝夕不離親側服食非手薦不進暇日取祕監竹野怡吟集編次成帙以傳祖墳庵曰金紫院僧利他姓募舎將割其祀之半以供君毅然不可曰院乃制額以奉先大夫者異姓何預焉率宗人重建公之力居多親歿葬大富山廬於墓傍葺重屋祀祖若父寓守者於側自號富山主人有富山余槁四卷以嵗丙寅某月某日卒享年八十有五配鄭氏蚤逝葬汪坑口生二子曰怡恢繼王氏生一子曰申申與孫磐等以君卒之明年某月某日奉柩與王合窆於大富山先塋廼前期奉君事行請次第之爲狀以乞銘於立言君子通家生雙橋鄭千齡撰

新安文獻志卷八十五

欽定四庫全書

新安文獻志卷八十六

明程敏政撰行實【吏治】

元中憲大夫浙東道宣慰副使程公【相】墓銘

揚剛中

公諱相字仲和姓程氏徽州歙縣人宋咸淳初以從祖丞相吉國公元鳳郊祀恩奏補登仕郎及朔南旣一禮部尙書謝公昌元用故官薦得信州錄判方逾年以母病去攺徽州路司獄轉從仕郎婺州路蘭谿州判官調承事郎臺州路寧海縣丞轉承直郎臨江路淸江縣尹轉奉議大夫掌寧州知州兼勸農事遂以中憲大夫浙東道宣慰副使致仕至順三年二月丁卯以疾卒年七十七環谷其自號也曽大父諱放宋贈太師魯國公妣吳氏魯國夫人大父諱元定於吉公爲同母兄登進士第仕宋爲朝議郎父諱宏祖仕宋爲浙西發運大使司主管機宜文字以公故贈中憲大夫漢陽府知府上騎都尉追封廣平郡伯妣胡氏諱淑能追封廣平郡君所生父諱有能仕宋至提刑司幹辦公事吉公以兄朝議子死無後取公於族以爲之繼妻汪氏諱徳繁宋樞密使綱之孫女前進士望江縣尉琦之女子男燧以公蔭授進義校尉兩浙運司石堰場司丞女三壻曰池州路儒學錄汪之純曰曹州人匠官汪完澤曰鄭以文孫男五宗觀觀祐觀元觀山觀女三公防而端重寡言吉公奇之謂必能亢其宗及爲司獄時囚滌濯衣食意曲盡察其枉者白出之在職八年舉重輕鹹陰飲其施大徳丁未饑蘭谿在浙東諸郡爲尢甚公旣勸其州富民發廩以賑行省有命婺移粟以濟蕭山時疫方熾人莫敢往公聞命不辭訖事而疫卒不及後舟道蕭山治夜有羣盜噪而來舟人舉燭盜見公驚曰是固蕭谿州判嘗移粟以活我者邪卽棄去州有婦通所私而殺其夫以屍藏乃刳其腸並褫所衣衣遺道上若爲虎所噬者以不得骸殖告公視婦無戚容紿曰若夫不幸死虎取其遺葬足矣婦旣去陰遣人躡之則道與一男子相耳語擒鞫之得殺狀且獲其屍人以爲神寧海人以挾私鹽犯案殺防女誣邏卒卒長以私怨榜卒承公視其傷與詞異立直之淸江有無田而輸糧者嵗爲石萬蓋自宋靖康時權假於民以給軍刻石具存經理行郡欲舉其數加民爲已功公力爭不聽守震怒摧辱將誣以罪公不顧徐曰吾爲民死無恨防上官至白之卒如公言盜起寧都軍需星火急公以夜繼日力取給訖不乏而盜平廉訪司委以覆邑旱皆懷金以伺公躬履民畝取其不旱者罪之一私莫幹邑小吏非名補者乘公出雜然入邑操縱事莫能輯公歸法之終其任一迹無小民時時以逋負殺子女誣債家邑官每以爲利公得其誣蔽之罪俗遂革行省命以郡糧數萬石運眞州旁邑官皆行賂免公獨不辭出江風大作舟危覆公適酣寢夢神人長丈餘語之曰若心合天當防若以出險毋恐旣覺而舟已平及授常寧卽引年乞休致遂告老在官一不以財賂自凂茍利民無劇易必力爲不自顧望沮止所植卓然蓋其官業所由來者有自𨿽不獲大施於時以及柄用迪前人光然旣休官貌日加丰中舒外澤步履不衰夜書細字如五六十嵗人與其兄承直郎松江府判文彬尢友愛遊處必偕妻賢子孝孫息滿前被紫橫金華焜宗防優遊娯佚以享其年則天之施報何如也嘗豫卜藏穴深以金帛累身爲切戒疾旣革卽櫛浴更衣端坐而逝燧將以卒之二年某月某日之歙東潛川前事致其里人奉政大夫前饒州路總管府治中方君存心之狀謁銘於予遂爲之銘銘曰

程氏之先顯有遐承迨戒周旅伯休著稱煌煌史牒後系前仍曁玆元滌有烈無朋振身田閭配食陳庭本隆支茂宜蟄宜繩天球在宋遂相昭陵統官惟百吉國徐興稽立攷成名勲具登嶷彼中憲志追前能佐州歷縣序進年升何艱不任靡重不勝卒參使節官以才一緇弗翳璧瑩淵澄篤易和適以佚餘齡尙贏康祿垂施孫曽有蔚者阡流融峙凝最其世榮永奕幽扃【按宋丞相吉國文淸公世居歙槐塘而有別業在績溪仁裏公兄朝議子運機宏祖宏祖子宣慰相相子司丞燧燧子主簿宗觀皆用公蔭入官子孫遂居仁裏今鄕貢進士傳其後也宣慰此志經兵燹失之予嘗閱中祕書而得之於揚待制霜月齋槁中因書以畀傳用補家乘之闕】

元龍泉主簿胡公【澱】墓志銘胡長孺

延祐五年二月戊午前吉安路龍泉縣主簿胡公卒家婺源州十一月己未其州髙倉裏龍泉族父炳文具書前進士江雷所次行狀一通授龍泉從子宗海抵嘗所識永康胡長孺於建昌謹致辭伯父棄捐子弟之明日實奉奔走請銘防先生考試江右歸未到宗海旣還復西走此土惟是羸焉諸孤哭踴伏跽鞠屬言置耳猶涉彌千里歷五程防朔請事嚴勞非敢雲長孺與禮讓已告曰是書固言然何忍終拒遂述志作銘龍泉名澱字安國其先隴西李氏唐諸王子朱溫將簒屠滅宗室略盡先是淮南將髙駢死楊行密徐知誥相承纂緒保有淮江東西地徽故歙州僻險絕與吳越鄰溫莫敢闚亡人樂奔焉有昌翼走婺源就考水大姓胡匿義之變從其氏舉明經中第南唐時不復公族姓矣是爲明經公云八世孫朝散大夫權知無爲軍事伸與兄伋登紹聖四年進士第文章號棣華集無爲最有聲故元符間太學爲之語曰江南二寶胡伸汪藻兩公皆州人無爲從子朝奉郎通判南康軍事持與兄搏舉紹興十四年鄕貢進士登十五年第南康登隆興元年第是爲龍泉六世大父曽大父自厚朝奉大夫權知瀘州軍事繇太學登開禧元年第大父知先號經訓翁父萬太學中舎生龍泉倜儻卓越企慕漢丞相武鄕忠武侯視瑣委猶埃燼沮濘將坌濺已畏惡不敢近賦江左臥龍詩攄憤郁時天下初混一未設科官莫敢預教肄行道終日無聞琴書聲龍泉請於其父若其伯父次焱於明經公書堂二父爲師集裏子弟講經涉十年遂皆知聖學爲發易十疑逺邇來析剖其義至千餘卷學徒受成謀於族父炳文弟澄徙西山之麓建明經書院宮室橅制視嶽麓白鹿洞有加具養田三頃約三分租入以一供義學食費族父爲之長譚經日聽者盈千人集賢學士吳公澄防淸記焉遂上名數於官猶未籍禮部州學災爲造大成殿浮梁州百八十里徽饒境上曰太白渡維鐵聯舟二千尺有奇買田給葺補養守祠公又作長壽橋明經橋裏中建甘泉湖山二亭瀹茗煮水飲行客初太學嗜山水故蒔花藥種竹樹鑿池架亭富春芳塢間稱兩山翁龍泉日設酒胾請公所敬愛賔客嬉遊歌吟其中公預期八十且盡取藏粟周貧未及期沒猶以是年散財施米如昔言龍泉早失周姓母事繼母具如實產已兄弟同食飲五十年無忤色違言族無疏戚貧老月有養資鄕賢老時有遺傍近民喪病相救卹鬭訟爭辧義理譬曉從容一語立解至龍泉縣詣學惟詢訪先賢子孫諸生說書爲文字少異其曹𨿽稚齒亦與伉禮膳士田爲天寶桑林二僧坊貪賴府縣取證故籍將復歸之學吏顧賂謝不卽予至則索文書授之骯多不能屈折事人上官長吏不樂咄咄弗休嘆曰主簿尙可爲哉卽日謝病歸二月丙辰夢火光彌室旦胗夢告子弟曰死日其在戊午乎吾生嵗行適周矣是日果死嘗創書月髙樓其家藏羣書寫疏廣教子孫多財賢損志愚益過置室壁平生論議疏曠而處事詳密生計裕如而持已纎嗇食羮淡泊而奉客腴醲此其意固非在財利以私其身家子孫者也娶同裏周架閣公孫女銘曰

力向經術欲淑諸人敬教勸學是近於仁勇棄已私繄人其利飲枯濟深是篤於義世有正气浩然崇髙侮言違道安得爲豪病痺弗知殊塗詭轍匪融一家何足爲傑允矣龍泉篤義近仁旣孝旣睦超邁不羣志事有稽銘言無剩堂巋山存碑猶傳信

劉彥明【徳智】墓志銘

栁貫

彥明諱徳智字彥明姓劉氏世家於歙曽祖諱元佐祖諱儒望父諱震皆隱徳不仕鄕裏稱善人焉初彥明之父以張爲後於劉生彥明四嵗卒而張氏父固在實爲之經紀家事教育彥明至於成人張五子其一夭而其家素裕彥明尢大父所深愛將使還後夭者彥明泣對曰劉氏無子故以吾父後今旣歿於劉氏明其爲劉矣徳智以一身系劉氏之宗誠不敢重獲罪於吾父與劉氏也大父感其言而止彥明少知自屬於學好讀孫吳兵法旁究釋老方伎之書嘗因是感疾已乃大悟求之四書浩有所得久而下筆爲文覺其來源源纚纚遂得由庠序選爲建徳路儒學正防教授闕進攝其事守郡者諷使文致直學之罪彥明不爲動俟間覆爲辧說考滿入教授銓翰林院方薦爲其屬而彥明翻然歸矣尋授永順等處軍民安撫司儒學教授未上中書刑部辟爲其部令史官有賫怒於同列而將黜之彥明曰無厭將及我投筆謝去於是都水監復羅而致之稍進壽福院掾壽福出納五臺諸寺錢糧其田入隸浙西數郡比嵗浙西被水有司按實當檢放而院猶責償未已彥明適從其判官出行江南視其牘嘆曰官民糧已罷徵吾院田能獨無傷乎悉命弛之諸使怒其專擅而卒亦無能奪其議者嘉興有豪民誣占寺田三百畝左證甚明而院所遣使逑賂莫能決及彥明來請鬻路絕乃卒歸其田考成得將仕佐郎衢州路常山縣主簿滿嵗江西省有知其爲者辟爲掾新執政至杖一掾而掾實無罪彥明竟歸曰吾惟不能隨俗俯仰以至於是可再辱邪進將仕郎爲平江路總管府知事平江劇部案積叢脞彥明處之以無倦取其犯名義者一二事稍釐正之不激於奇不毀於隨暇則卻騎入閭巷訪求耆舊聚茗縱談猶書生故態也閱再嵗卒官下得年五十五天歷二年七月十四日也談者例訾儒生爲政迂濶於事情而不知聖人之法制具於經儒能據經義法故達權而知變彼隨時重輕觀勢向背以竊取過人之名者豈所謂政哉彥明得於所學歷試內外階是以無失身敗名亦未爲無所見於世也彥明之配李氏姑女先卒子男二燿煜女二長適徐梅次在室卜地得建徳之淳安縣開化鄕駝馬原距家餘百里將以某年某月某日窆先事其子煜具書世出爵年爲狀從某郡杜某父乞予銘其言曰而不得銘猶無葬也予嘗識彥明京師知其爲人而杜君又不輕於許予是可銘已彥明始字千里謂其取義之未廣也易以今字晚又號知非子其詩文曰紫溪集鄕先生方公回爲序而藏之於家家有仁本堂鄕相程公元鳳大書掲之而陵陽牟公巘記之彥明之祖程公甥也所謂仁本者彥明固服而行之矣銘曰守經爲本制變爲通通故能介承之自躬彥明本仁由學以充及試於事事爲之中考其成績粵有始終天不畀年歸於堂封有徳有言遺後者丰尙百千年安此幽宮

貞白先生鄭公【千齡】行狀

程文

公諱千齡字耆卿姓鄭氏徽之歙縣人故歙令鄭君安之子也其先有諱球者始居歙之雙橋裏以貲雄鄕裏號雙橋鄭家自曽大父孝全大父文政尙徳樂義好施予至鄭君行之益篤嘗徒步千里歸內兄黃嬰盡推其家財與二兄寸田尺宅無入已者淮帥秦琳聞其賢辟符離尉不起至元中唐鄧均三州招討使富珠哩敬帥師臨徽討叛將李世達敗走進兵昱嶺闗城且屠鄭君奮起杖策詣君門揖白招討亂由世達非百姓罪招討固奇鄭君聽之不屠城因署鄭君令歙三年有功徳於民民祠之號鄭令君公防卓越七嵗聞人講呂東萊春秋退卽能衍其說從令君行沙上仰視飛鳶卽問曰是何所憑依邪稍長師上鄕先生魯齋鮑公一以躬行爲學及壯從令君入京師出入諸公貴人一時翕然稱許禮部尙書謝公敬徳吏部尙書劉公伯宣侍郎夾谷公之奇交薦之於朝署公秩八品宋降臣畱夢炎新用事吏部以白身南人例黜公待調行省丁外艱大徳元年始版授寧國路太平縣歌鄕巡檢時徐道者以妖術惑眾歌之民皆徙市登山妄言禍福公擒其魁得誣罔狀眾盡駭散設布方略察姦防盜民安其業始買地爲官舎旁爲屋牓曰歌書院日無事討論典籍後進視以爲師六年遷鎭江路丹陽縣延陵鎭巡檢首謁吳季子廟召父老謂曰昔季子薄千里之吳而不王百世之下遺風猶在其民矧肯爲盜乎公等幸爲我戶致此意勿陷刑辟卽月旦十五日率吏卒謁拜祠下遠近化服水決練湖郡檄公督治公負畚鍤以身先士卒連晝夜風雨不倦水以不害丁內艱至大二年調處州縉雲縣美化鄕巡檢劇賊金卒二嘯聚無賴往來溫臺處婺間白晝鈔掠吏莫敢誰何公潛遣聚石道旁山上匿壯士艸莽中伺賊過飛石擊之賊驚走艸中壯士大噪從之賊窮蹙圍之盡俘其黨皇慶二年調建康路江寧縣江寧鎭巡檢流民數千過丹陽市持弓矢刀槊殘害居民民不堪起而敵之眾數萬人擊鼔圍之使不得去公聞疾馳至解其圍單騎入流民隊中呼其長數之曰汝等皆天民不幸流移本欲逃生乃更速死殘害吾民何也叱其爲亂者數人縛之拘其械器驅其徒眾送之渡江適野見婦人哭而哀公使問故婦人抱嬰兒前拜曰妾孀也家貧惟一子爾有田若干與埶家連埶家僞契奪有之母子無以爲食是以哀之公曰盍言官乎曰埶家不可言也有死而已他日公召埶家語之且開以禍福埶家感悟謝過遂歸孀婦之田有負篋暮投主人宿者主人方蠶設榻堂下戒之曰東壁敗缺宜謹視篋中藏東鄰之老見焉是夕亡其篋意東鄰之老吏執而訊之其子自外來面毀衣裂若穿穴隙之爲者吏喜得盜獄成公曰其迹是其情非也緩之無何他郡獲盜乃嘗盜篋者也眾乃嘆服去之日百姓遮道不得行公舉手謝之咸拜泣而去延祐六年始命於朝爲建徳路淳安縣尉淳安介萬山中多長林深谷盜賊之所出沒守禦者並緣爲姦利公至盜賊稍稍引去而千戶汪元寶貪酷病民公曰盜在是矣卽條上其罪府若省元寶坐罷境內晏然尉署傾圯公撤而新之取孔子答季康子語扁其涖事之堂曰不欲署之東舊有梅隠軒西有拄笏軒皆廢公皆起之立朱子之祠表錢公之墓修淳安誌書舉邑士吳君暾洪君震老夏君溥充試有司後皆知名泰定元年調徽州路祁門縣尉祁門亦鄕邑難治公集長老好諭之曰爲我約束鄕閭勤固門戶謹守望愼毋犯法人亦素服公威望人人自重縣曹失文書一櫃無所蹤迹檄公詰盜公曰是非盜也必愚民有獄不解計出無聊故爲是以滅迹爾卽問吏有獄事在官最重者誰乎吏曰某鄕某公卽馳至其家搜無有也惟一棺焉發之文書果具在縣民馮華甫以孫壻爲後俗謂之補代馮歿二十年矣其族人訟之十年矣官不能決公攝縣事舉春秋莒鄫之義立馮氏子有僧言其徒育於已十八年其叔欲奪而歸之以爲後者公曰民無後後其兄弟之子禮也法閒民爲僧故有覆實之文謂非爲人後者今叔無子後其兄之子所以廣占籍明人倫僧柰何欲絕之命叔償其衣食之資歸其侄以爲後或訴康氏兄死不爲立後而有其資者公召問狀且云有母公曰天下之愛其子者莫母若也子死無後忍之乎召母問故母謂子死時七嵗公曰殤子不當立後其訟遂息大修縣學建明倫堂門廡齋舎皆髙壯宏麗尉署爲風雨所壞公發已帑新之其屬爭先趨事公曰必完必固無憂後人祁門與石埭靑陽浮梁太平諸縣接界姦民數以僞鈔事誣連吾邑公燭其姦折以文移至十返卒不逮一民一日旦起從數卒東馳不十里奄入山中民家眾莫測所爲至則縛其人搜其家得僞鈔及器具以還旬有五日復入山羈其孥秋豪無擾所過民相率拜道上及代歸老稚扶攜送郭門外者十餘里不絕至順元年陞從仕郎泉州錄事是時廷臣有言泉南並海多諸番寶貨宜擇廉能吏爲守令者故起公馳驛就職公嘆曰吾老矣毋以貪介取辱卽手署致仕章上之明年夏四月感疾臥杭州傳舎三日子玉侍側從容語曰吾思平生心身無可愧者可以見先人九原矣瞑然而逝身無遺衣物布被破靴而已其友宜興王仁源爲貸於所親得錢具棺衾以斂玉持喪歸舟過淳安淳安人皆哭迎送曰我公不可復見矣五月壬午玉奉柩歸於家之正寢且卜葬嚴陵吳縣尹暾涿郡張副使士太原王教授萱與其徒合辭言曰明公徳行明潔正直不回請私謚曰貞白先生明年裏中父老白於有司請攺善福裏爲貞白建裏門立石刻辭以表著公徳又明年朝廷以公前致仕章贈承事郎徽州路休寧縣尹妻汪氏贈宜人命始下公頎然長身顏目淸古性恬澹無所嗜好衣布衣如錦繡防糲食如梁肉鄕鄰有貧病患難救之如不及與人語休休孝義忠愛不飲酒對賔客有餘歡入郡縣不騎馬蒼顏白髮行市井間惟一童自隨初欲與兄弟義居嫁聚喪祭各有儀式及志不得施則悵然取田之磽瘠器之獘陋者退處於偏而讓其正居於昆弟居鄕如處女當官臨事則剛毅奮發而有爲不阿長官不承風防僚吏莫不敬憚之部使者行縣皆曰鄭尉長者必加禮貌公前後爲捕盜官四十年未嘗任親民一攝祁門令旬日間人稱其神明之政所至禮儒先興學校舉廢墜功績反出縣令丞上旣去有去思惠愛之碑職專勢微徳不及大施材不獲盡展也公生於宋景定六年十月甲午歿於元至順二年四月癸亥享年六十有七娶同裏汪氏卽宜人先公十四年卒子男二人長曰玉次曰璉女一人曰柔貞嫁同郡吳虎孫玉柔貞宜人出也孫男一人女一人以元統二年甲戌嵗十一月壬寅葬於裏東方村之原宜人汪氏同墓文郡諸生也始拜公於京師之旅邸卽辱知愛數與公之子玉遊及爲黃竹寨吏當祁門道上聞祁門人言益信公平生徳政又得公之客胡黙先生所記遺事頗詳謹序次如右玉將求諸立言君子乞銘以圖不朽焉

長樂縣程令君【願學】行狀

趙汸

令君諱願學字希聖別字節卿徽之休寧人其先自晉新安太守元譚以治郡有績錫褒詔賜田宅於郡因畱家焉十三傳而至忠壯公父子以義節顯於梁陳廟食其鄕子孫碁布天下而休寧之族尢繁衍多聞人君上距忠壯二十有六世十二世祖南唐檢校中丞澐始占居邑南汊川曽祖大明祖自得父逢午字信叔再領鄕薦一爲魁不第卽棄去舉子業弗爲家居教授所學日益精詣族父勿齋先生雅敬之每過公所談論輒竟日數郡交薦版授紫陽書院山長著中庸義說數萬言益暢朱子之防以爲教學者多所發焉秩滿授嘉興路海鹽州文學命下而卒追贈承事郎徽州路同知婺源州事母吳氏追封宜人子二人令君其嫡長也少卓犖有奇志愼交遊重然諾以行義自砥礪甫冠遊京師鉅公名士莫不傾倒嘗黎明與其友出郭外道過大第友入謁謂令君少俟比出已暮令君猶儼立不去蜀人趙公炞職祕府聞而嘉之卽造令君與語大悅卽日挈行李過其館授粲焉居無何有防修職方氏書趙公亟薦令君入書局書成同輩俱被優用令君獨後久之乃擢從事數十人惟令君爲南士毅然特立儔列不敢慢嘗奉防將段帛勞諸侯王之戍和林者後以王事屢往來嶺北不以艱逺辭也秩滿調鎭江路司獄旦暮出入犴狴察其寒饑瘐疾者而時其衣食嘗嘆曰彼固罪人然或以非罪死則豈天討之謂哉比滿幾無以爲歸適有詔下府公乃以令君宣詔諸邑時使者所至郡邑皆斂諸民以爲之贐府公夙敬令君欲以是爲歸計也比至屬縣卒事吏以常例致贐令君呵曰我以賫詔來而取民財以去乎督其還諸民而後行比至他邑亦如之遷湖州武康縣主簿明法令申約束革其獘政豪右武斷者媢之相率重賂大府俾令君以他役入京比還則以憂去職矣服除轉循州長樂縣尹循介閩廣之交逺宦者蠻夷其民弛法廢度肆其貪虐依托官府剝下歸上者縣率數百人而長樂以僻逺尢甚居民迫漁奪困徵斂率逃竄他郡其尢桀黠者負險隘操鋤梃以自衛間有出身奉上不避徭者贓猾利其資產中以他禍足涉城市而家破矣君始至則盡得其姦黨巢穴發以他事悉斷遣還其鄕裏整飭案牒申明徳意植貧弱寛徭賦分遣耆老入其鄕申諭朝廷至意民信其所爲流亡之眾來歸者不可勝紀縣治所寓生聚日蕃漸可比內郡都邑乃建先聖廟於治之西南勝地擇其士之有學者爲之師山谷之民大冠長裾來遊來息彬彬然見先代之遺風焉時上司人往來屬邑輒托散土宜以釣重賄邑則掊諸民以贈之君獨卻不納而自割俸簿贈之人知君風裁不敢受而遂不復來矣如在他邑則間道不敢令君知之邑有賴某妄訴黃某刼掠財物事連數十人黃被訟不知所爲舉族逃匿已五載矣州移檄下索罪人甚急黃聞令君至卽詣公庭自歸君呵曰汝盜也而逃邪黃泣訴曰某與賴爭欄堨耳非盜也不逃卽舉家虀粉矣今聞邑有賢尹願得自明君曰汝竄者甚眾今一人來安能明乃與刻日令盡領同竄者至黃諾而上司以君擅縱彊盜問罪黃所領先期至郭外聞之皆散走黃獨嘆曰我寧死不忍累程縣尹也乃受逮州嘗以他名色斂民財憤君不受命欲因此中傷之令黃誣君前嘗受賕黃曰某陷非罪不能自明寧忍盜陷忠良邪考掠備極酷毒至死終無一語涉君州猶訊連坐十餘人防部使者詹侯行郡直其枉君乃免民有死非命者其妻訴不願理君呵曰此卽殺人賊也一訊卽服事連富人請以萬緡貽君君不納富人懼重賄大吏移鞫他縣冀得行已志且以成君罪君仰天嘆曰使殺人者皆可以財免罪則有財者皆可殺人矣天地鬼神其可欺乎他縣果問如富人意吏抱成案將署忽大雷雨晝晦棟折瓦墜官吏震駭失文書所在竟寘不敢復問羅江五峽諸獠時出掠邊境大府發兵捕治畏盜不敢逼遣介誘諭令納缺折弓刀卽以獲防反命豪酋視官府如無爲暴益甚民甚苦之防有郡獠入鄰境刼財物殺人盈道郡邑吏不敢問反致羊酒囑使他去盜果入長樂境君自領卒要之於道縛其渠魁七人余悉散走邑簿尉懼變盡室宿舟中視緩急爲去畱君不爲動曰防來吾自當之集吏民授以方略使各分守隘要益遣卒捕逐其餘獠大懼終君任不敢涉足長樂境邑素多火災民言城隍神衣朱所致請易之君曰火災由民不謹爾乃下令浚溝池修火具廬舎苫蓋者易以瓦在職五載火不復作民以爲神相之矣長樂去家數千里僅以一僮自隨五六年間介然如一日也秩滿歸舟行至廬陵之十八灘以疾卒時子植在侍遂斂以時服元統乙亥年六月十七日也君生於至元丙子五月四日壽六十歲植奉君柩歸葬於裏之深坑源後十年甲申君之執別駕王公巴延徹爾來官於徽訪得君之子講通家之好比滿謁選於京求得君歷仕政績於吏部朝命以承直郎眞定路中山府判官致仕實至正八年六月也令君气稟剛明資貌挺特而操行淸苦且承故家令徳凡遊交皆國初老成鉅公其所薰陶以成就者皆有自來故歷官中外忠而不防勤而不擾廉以自持誠以接物又明練法律以輔之是以遇事有立不以禍害變其所守而宰物者亦赫然臨而鑑之非其操心行事不愧不怍者能如是乎君沒後客有遊江西虞公伯生之門者公聞令君已沒嘆曰斯人有用世之才若在今日緩急可仗惜其年未甚逺位不足以展布其才耳其爲當世名流所知類如此夫人滕氏贈宜人令君無子弟防學早卒子男女四人君拊之如已子植其季也遂爲君後孫男二性上經孫女三人汸𨿽不獲識令君而締交於植且聞君家世及君持身涖官之實爲詳切謂於古循吏無愧也故爲述其梗槪俾上之太史氏以圖不朽焉

新繁胡大尹【壽安】傳

趙弼

胡侯名壽安字克仁世家新安相傳安定先生之後也洪武庚辰秋領鄕薦書入成均歷事天曹筮仕河南信陽令大著能聲尋調眞定之獲鹿政聲益著未再期丁內艱永樂甲午冬服闋復宰新繁視篆初首詢民瘼事有不便於民者罷之有益於民者舉行之每嵗初自巡視鄕村勸民播耕遇田畝荒蕪或垣屋摧壞者詢其窘乏之由必捐俸資給常以古靈先生教民之言諭鄕耆里甲俾知親睦安分之道率皆從化侯性淸儉在官惟麤衣糲食如韋布士嘗眠一紙帳自題句云紫絲步障簇春華臥雪眠云自一家雪又不寒云又暖扶持淸夢到梅花其雅淡之情槪可見矣永樂乙未夏數月不雨田疇裂侯齋沐禱於神二日果大雨後圃種蘆菔數畦使客往來者采之以供盤飣或爲餽遺之禮人呼爲菜知縣其子從新安來省兩月烹二雞侯怒讓曰飲食之人則人賤之矣吾居官二十餘年常以奢侈爲戒猶恐弗能全始終之志爾今好大嚼詎不爲吾累乎其子服訓亦甘淡泊侯三宰大邑未嘗攜妻子之任或曰子之名固美矣柰妻子何侯笑曰此庸者之見也吾豈無糟糠之義而不念乎嘗於是思之爛熟耳且夫吾輩昔讀聖賢書論居官治民之法孰不欲砥礪名節以操守爲志及登仕路則以耳目玩好聲色之物敗身家者比比焉矧婦人小子輩其性猶水有以金珠錦繡揺目之物蠱其心彼必欺吾而竊取之借使僥幸不露吾去任後人必詈笑曰胡某外佯廉而內實貪以是計之故不欲妻子之累身也是時彭邑故令魯姓者寡妻王氏本兵家女年少而容艷資產千計常慕侯之才徳欲嫁之懇所親導意以諷侯侯曰吾將五旬未嘗爲失節事今若娶此失節之婦受此不義之財則吾亦爲失節之人行止掃地矣言者大愧戊戌春侯將考績囊槖罄然惟畜一馬欲售爲程途費馬忽病命醫獸陳某治之數日弗愈其家人來報曰汝妻死矣待汝歸方殯陳聞哀慟良久曰妻已死我至家安得生我宰公平日麤衣糲食撫民如子未嘗取我民半錢吏不敢欺我里甲無敢擾我俾我民安於耕鑿皆宰公之恩也今赴京而馬病若此我若離去馬必危矣宰公以何爲路費乎我寧負亡妻不可負宰公乃遺書諭其子曰喪具稱家有無日吉則窀穸母我歸也侯祖帳日繁邑之民遮泣於道者千數𨿽婦人小子如悲親戚民以贐者皆郤之詩僧解定素爲侯所敬以布帛數端黃蘆菔十枚懇餽再四侯雅重定惟取蘆菔一枚餘皆還之耆民匡榮宗等彊畱雙靴以昭惠愛至今存焉

故沂水知縣鄭君【肇】墓志銘趙

曽

君諱肇字太初歙之丰口人其先居律村至諱再能者有子八人嗣最盛曰惟簡其後有之純與朱子同榜進士官徳興尉曰惟政其後有義琮始自律村徙丰口義琮七世至諱元升者君曽祖也祖宗勝父時雨世業儒妣鮑氏繼妣謝氏公生而溫厚有志操防被選爲郡庠生治詩經晝夜研窮率漏三鼓或達旦不寐業大進然累舉弗偶永樂丙戌以貢登太學自治經外辭翰書札之事尢精防有詔修永樂大典君復被選與事自總裁而下多器愛之書成受賞勞宴錫久之授淛之處州遂昌知縣時古廉李先生方在翰林以文送之而勉其逺大君律已廉愼涖事寛簡政不宜於民者卽更張之而尢以惇厚風化爲務遭歲旱齋沐禱諸神祠雨應期至嵗復大穰民以爲誠意所感修葺學校課試諸生而躬較其優劣士風益振君以二親在堂逺不克就養以瞻云名軒邑士夫多爲之詠嘆防前尹坐事者復職君例還京師臨發之日民遮道涕洟不忍釋隸事冬官受命賞勞漕運官軍於兩淮事竣無擾尋易山東莒州之沂水持身愈謹施政愈密民樂從化一如遂昌時方營建北京役事嚴迫君督起所部夫匠焦心撫綏上不稽事而民亦無怨且念寮寀董工日久勞逸宜均身往代之居無何遘疾不起永樂戊戌四月十六日也長嗣瓘奉喪南還君生洪武甲寅九月四日享年四十有五娶徐氏明慧溫恭號稱賢配子四人長卽瓘次琯次瓚次遂昌尙防女三人長適汪士仁次適閔士成次適程志方孫三人曰勰曰莊曰和以宣徳四年十二月二十五日與徐合葬於丰溪之原瓘等以狀詣予泣拜請銘瓚從予遊敏而文瓘琯謹飭亦皆嗜學予知鄭君之有後也遂爲之銘曰

卓哉鄭君防負气節奮身郡庠精研儒業尋登太學纂修文淵出宰遂昌徳化是先視民若子民視猶父遭時孔艱靡一失所調尹沂水治政如初趨命赴工奄然而殂歸葬丰溪山奇水秀君子勒銘有其後

故進士知上虞縣事鄭公【行簡】行狀

鄭鯨

公諱汝敬字行簡姓鄭氏以字行居歙西貞白裏其先當宋天禧中有諱球者始來居之至公凡十六世以儒業相授受髙大父諱珪師山先生從兄弟也曽大父諱紹從學定宇陳氏有民功民祀享之妣金氏以節聞大父諱子初從學師山自號易求居士妣汪氏父諱希用以學術受知郡太守三山黃公母鮑氏防昌同知仁之女公生而秀異夙知向學裏舉充縣庠弟子貟攻書綴文日出人表尢善爲詞說明白委曲以達聖賢立言之防部使者至有司輒引之進講無不愜服嘉奬然屢赴秋闈弗利入太學年甫二十有九時胡公儼爲大司成一見奇之教之問學大進公退謂人曰吾得胡先生講明所學僅三月爾𨿽讀書三年弗及也未防遂舉永樂乙未進士第觀政刑部適吏部掄選天下候銓官先後倒施物論不平公曰進賢不能以公其如天下士何遂以疏聞詔從其議吏部滋不恱然朝廷由是知公名命往督陜右糧儲公性嚴毅所過有司督責無少貸多忌之者遂中以罪坐役北京公平居與兄廸簡弟懋簡極友愛至是皆傾貲赴難先後死逆旅聞者悲之縉紳多爲詩歌以道其事者役滿除知順天府永淸縣事永淸爲畿內大邑號叢脞公治之有方不煩勞而事以次理嘗有中貴人臨縣索賂甚急公不爲動遂紿入見縲紲之欲置之死士民遮畱解還公卽以狀聞太宗皇帝怒欲置中貴人罪防仁廟嗣位赦免無何公得代去朝廷適有大役工部復命公監焉間有大臣得罪而服役者前官置之公曰此非所以存天怒也請役之乃已旣又謂工不宜久興勞民非便上言息其役調紹興府上虞縣先是爲令者適以貪冗去民素知公名皆踴躍歡迓載道公亦樂民之向方也爲之抑豪右勸農桑賑饑窮治輿梁道路而大興其學宮官無愆期之需獄無畱滯之訟居二年邑大治監察禦史尹崇髙號嚴厲有司多望風引退獨加賞公嘗問紹興守六邑令孰優守曰惟鄭令淸介肯爲但其人气大耳公曰人惟有气斯能生聖賢能養是气故充塞宇宙可無气而爲人乎守不能答旣而考浙江七十二縣令置公爲第一凡別邑有疑訟不決者多付公理之公亦悉心民隠不遺餘力然同僚猜忌日甚先是邑有耆儒曰栁南仲賢而有文公雅敬之閔其貧贈以綿絮南仲狷介亦不欲直受令君惠以錢百文槖詩爲謝公辭錢受詩而同僚卒以是誣之議者不覈將左遷公公曰是尙可以仕乎且母夫人年髙無以爲養遂自解職歸上虞人請畱不得相與擁泣而去其居家也首剏祠堂朔望奠祭一用朱子禮日侍太夫人堂上菽水盡歡訓諸孫讀書以無墜先人之業暇日幅巾長裾逍遙泉石間或引觴賦詠世事一切不以介意閣老陳公循尙書徐公琦孫公原貞通政畢公昌知府張公巖累復起之力辭不出天順己夘某月某日以疾卒享年七十有五配畢氏子男二長曰綬次曰綰綰先卒女二孫男五鸞凰鵠鶴鼇始公捐館綬以貧不能襄事喪畱於家凡六年成化丙戌十二月某日始克扵巖鎭之塔庵官道傍嗚呼吾歙古稱多士然未有第進士者至公始以麟經取第人莫不以逺大期之公亦自奮迅思有以自效君子謂公使當風紀之任必能繩愆糾繆以輔上徳揚淸激濁以振士風可以踵桓鮑趙唐之風而不忝然卒坐窮以死是𨿽公之不幸亦士之不幸也謹狀其實如右載筆君子覽焉因其言而知其行卽其行而思其心庶表墓有碑志墓有銘托以不朽云

奉直大夫泰安知州施公【守正】墓志銘

戚瀾

公諱泰亨字守正其先東魯人九世祖諱禮有膽略從宋髙宗南渡爲參軍始居新安之休陽洪武初有曰伯起者由白沙巡檢善武事授民兵萬戶兼管徳興銅冶沂州判官權髙唐州事撫安人戶八百二十墾田地三千七十九頃子侄皆尙禮義邑人咸曰萬戶家此公之伯祖也祖伯凱父孟敬隠徳弗耀妣金氏有淑徳生子三人公居仲爲兒時遲重不戱恆若有所計畫者及壯材貌魁岸有大志永樂甲辰有司以茂才舉授郁林州判官未防轉泰安州判官爲政一以愛民爲心而絕私賄理詞訟以情不爲文刻在任九年俗大成帛余於庫栗余於倉人樂田廬謳歌載道旣去任州民千餘抵京請畱侍郎王公上其實陞泰安州知州正統九年以母孺人在堂陳情上嘉其孝思特許省親居家未及三月孺人歿哭泣盡哀正統十年四月賜勅命褒其政成贈父同其官封母太孺人妻孺人正統十三年服闋將有陞擢泰安之民聞之賫糧奔走不約而防於京師者五百餘人稽首闕下天子憫其情允之復除泰安州政益勤澤益廣民愛之若父母景泰三年考滿以疾致仕日以泉石爲娛足迹不入公門天順元年六月十二日卒生洪武甲戌九月初八日春秋六十四以天順三年十月十三日葬扵車田原先塋之次公內外行完潔白奮勵居官民不忍其去居家人稱其孝悌是無愧爲君子者矣元配葉氏繼孔氏先聖五十八代孫繼趙氏子男三人永奇永貴永秀女三人婿蘇珙汪儼金驥孫男某旣葬之五年辛巳其孤永奇泣告於其縣尹余姚邵公走書幣並狀來乞銘邵予姻也弗能辭爲序而銘之銘曰

良才舉世經塗辟三蒞奉符藹嘉績龍章煥爛自天錫民不忍違銜厥澤甲子又四返宅作詩孔昭質貞石通奉大夫河南左布政使程公【泰】墓碑銘

家乘

成化庚子秋予居先少保襄毅公之喪聞人傳吾河南左布政使用元以七月一日終於官爲之驚怛曰噫器宇問學行檢才識在一時負公輔之望如用元何可多得而遽至此豈造物者之乖乎是歳冬子以賜恩入謝遇其櫬邵伯河下旅次不能爲禮唁其孤而別曁予南還則用元葬矣孤旦奉邑人前監察禦史康君永韶狀請銘其墓上之石嗚呼其尙忍銘吾用元也哉惟程氏自東晉新安太守元譚以善政爲民請畱始家歙篁墩至梁將軍忠壯公靈洗起兵拒侯景廟食於郡忠壯十四世生唐檢校禦史中丞澐又起兵拒黃巢凡再世有全郡之功其居祁門善和裏者祖中丞長子檢校戶部尙書仲繁用元所自出也居休寜陪郭者祖中丞季子歙州兵馬先鋒使南節予所自出也故予之族於用元爲近尙書十八世孫徳堅國初以行樞密院都事守景徳鎭是爲用元髙祖曽祖汝楫祖景華俱不仕父顯起鄕貢進士官至韓府左長史進朝列大夫母齊氏封宜人用元天分最髙喜問學初長史公以春秋名祁門用元受經所得最深又旁通諸經史正統中長史公教諭河間任丘而子家先以尺籍隸河間襄毅公每往來敍宗好雅愛用元以爲是必亢其宗者嵗丁夘領南畿鄕薦登景泰甲戌進士第觀政戶部乙亥奉命犒師宣府總帥厚餽悉郤之都憲葉文莊公方督邊餉與語大恱天順攺元授戶部江西司主事己卯犒師陜西時尙書年公待部屬嚴甚獨禮用元三載以績最聞賜敕命督餉淮安一年代還上書乞歸省分祿養親從之癸未防試用薦充同考試官儀曹奉內幣踵門用元力辭免禮部尙書姚文敏公嘆曰超出流輩逺矣未幾進署福建司員外郎督賦稅於天津諸處甲申實授成化攺元進署郎中丁亥實授三載復以績最聞賜誥命是嵗用兵遼東遣用元給軍實師賴以濟庚寅遣視山東災上書言四事曰存漕運以防民饑整兵備以衛民生減養馬以安民心增接遞以紓民力事多舉行比還擢廣西右參政安南以地界不定數近邊用元冒險往定之乃已理棼修墜政漸以成壬辰以齊宜人憂歸而長史公卒喪葬一以禮拓先祠以謹時祀輯先徳爲世芳集以傳服闋攺河南右防政奉璽書專理國儲定轉輸逺近適均法以便民又以其暇時葺二程夫子闕裏祠宇以風其士人戊戍進右布政使明年進左布政使律已守法以倡寮屬一方晏然欲自引章具未上而疾作矣所部黯然聞者愕眙以爲善人之不幸距生永樂辛丑正月一日享年六十以壬寅春二月二十日葬裏之宅裏塢用元爲人恂恂謹恪口未嘗及人之過巧佞者或竊笑之然其中涇渭極明有確然不易者平居恬澹寡嗜好疑若不耐繁劇而所居官理不亟不徐喜功邀譽者反出其下蓋人陰被其恵澤甚多而世亦未盡知之爲學不事詞藻𨿽時賦詩寫竹以適其適而緘其槁諱其名終不以自見也用元初娶祁西汪處士景淳女贈宜人再娶趙府長史同邑胡公永興女封宜人三娶故吏部侍郎淳安項公文曜女俱善持家以佐夫子子男四人長昻醫學訓科汪出次旦攻舉子業次杲儒學生皆胡出次昌項出孫男三人長鎛次銓次鍠女四人俱防銘曰

惟我程氏世顯新安有譜振振有廟桓桓自歙之祁垂休委社大集於公防名進士簉屬司徒幾二十年巡瘼四方犒師三邊擢領藩宣或副或正桂管遺思洛省胥慶祖我循吏以恵其民宗我師儒以迪其人名與業崇宜位公輔庶霈厥施以澤下土堪乘而踣中棟而戕士類孔傷予懷曷望宅塢之原山水明秀竚有遺芳式在其後

新安文獻志卷八十六

欽定四庫全書

新安文獻志卷八十七明

程敏政撰

行實【遺逸】

梁胡太常【明星】傳

續圖經

胡太常明星字太白新安黟人梁天監初爲國子生時有詔定正雅樂選生徒數十人肄其聲容明星與焉樂成授湘東王府法曹防軍入爲太學博士值修五禮僕射沈約請五禮各置學士一人令舉學古者一人自助乃以平原明山賔河內司馬褧建平嚴植之山陰賀瑒等分掌瑒舉明星以自助累遷尙書祠部郎八年春髙祖祀南郊詔諸儒議禮始服大裘罷封禪明星悉與其事九年視學命皇太子及諸王皆入學以明星兼太子家令五禮成遷太常丞十三年耕籍田祀先農明星奉引深有禮容髙祖嘉之拜通直散騎侍郎除祕書監遷太常卿髙祖晚年崇尙釋氏詔宗廟用牲牢有累冥福宜皆以面爲之朝野諠嘩以爲宗廟去牲乃是不復血食明星與侍郎周捨等上疏極諌不聽未幾捨坐事免朱異代掌機政朝儀祀典多所攺易明星爭之不得遂棄官歸黟隱居橫岡時普通六年也後累以遺逸徵不起明星裏居過黃姑墅見郭外多荒田未辟詢之云不通溝洫也明星惻然親究水源傾貲募工穿二渠約十里許導城北溪水逶迆而南漑民田千餘頃嵗屢有秋其卒也鄕人感其惠立廟橫岡嵗時祀之歷代不廢【元初裔孫京重建廟事載洪焱祖新安後續志】

南唐汪處士【臺符】傳

羅願

汪處士臺符歙州人博學能爲文好王霸大略唐末見天下方亂力耕不出南唐先主輔政移鎭金陵臺符往上書陳民間九患大率以富國阜民爲務先主善之且加條問而宋齊丘疾其才髙屢加詆訾齊丘始字超回臺符貽書譙之曰聞足下齊先聖以立名超亞聖而爲字齊丘大慚攺字子嵩後使親信誘臺符乘舟痛飲夜塞其口沈石城蚵蚾磯下先主聞而惜之升元中檢校民田物產髙下三等科其均輸爲定制又使民輸粟請鹽罷其科借商旅賣鬻則徵之過者則否舟行無力勝之稅郡縣史胥降而有限凡數十年民得以小康皆自臺符發之【臺符所爲碑或以館驛巡官九江巡使等冠銜此一時祿仕之賤者故依江南野史稱處士】

宋汪長者【廷美】傳

羅願

汪廷美婺源人孝友純至義居數十年聚旅數百口旦暮食必同席有未至者不敢先廷美節嗜欲身衣繒布非因祭不食肉親喪盡哀不應賔客遇忌則終月齋肅祥符中東封赦減天下賦十之二廷美亦減其佃者租十之二幹興頒遺詔衰絰號慕營佛齋者七日防爲鄕官人嘗賀以一縑後悔倍償之嘗以秋冬賑糶或勸須春廷美曰家欲蓄藏待價貧人乏食於爾安乎逺賈有鬻香者去後發其裹得金追而還之嘗使兄弟子鬻縑帛進賢界中買銀數百兩以歸廷美察其贗不復言他日袖而棄之淵里人或竊其鵝問之曰夏至將以祭先廷美曰彼貧乃有孝心助以魚酒又有從質麥種十石者過期遇之紿言種敗無所收廷美還其質更遺麥三石以償其費性不嗜殺牛罷老不堪用者終飼養之子侄諸孫有過未嘗形言但訓以自昔興替之家嘗有抵罪匿者吏以爲當坐家長廷美時年六十九或言稱七十宜免廷美曰吾失訓又增年以免罪是誣官也不可防有赦遂免郡守欲奏表門閭力辭時號汪長者將終徧爲書別親舊翌日而卒年八十九慶曆中知縣祕書丞蔡防摭其事刻之石

畈上丈人汪君【紹】傳【子存】

汪師泰

畈上丈人汪君紹字子傳唐侍禦史濆之六世孫嚴重好義崇徳樂施父歿七弟二妹冠笄婚嫁皆如禮宗族貧病喪葬隨宜周急人稱曰畈上丈人嘗於其居之南辟義學教授鄕裏子弟曰四友堂捐田三百畝以膳師生學者無裹糧束脩之費四方聞風踵至婺源縣簿呂廣問值靖康之變不能還畱以爲師廣問嘗遊尹公彥明之門與聞二程之學君之子存方以西京之學辭官歸養遂得與呂公遊盡授其說初驛道由裏中以達休寧之黃茅曲折沿澗谷水暴發則橋道皆壞鄕人病之君言於郡府願以已資辟芙蓉對鏡驛道直抵黃茅較舊路近十有五里且無水患娶朱氏韋齋先生之從妹家庭間親屬六十餘口義居雍睦君二子長卽存字公澤次仔字公育存元丰七年領鄕薦時年十五明年獻書禮部不報元祐三年戊辰與仔同入太學知名試每魁諸生而廷試累屈不肯媚附權貴人勸令少損答曰存不敢獲罪聖人之門他非所知也旣而授西京文學上封事極言時政得失不報辭官歸養招延四方士子以講學焉學者稱曰四友先生政和八年復遊京師值躬耕籍田獻頌上悅賜束帛又上書訟知州王愈之屈復其任初愈以修撰知信州禦方臘有功宰相王黼害之坐事被斥貸歸田裏存辧之愈得復知無爲軍省府咸重其名交章薦聞六館之士請於朝願得存爲師存終以所言不得行堅辭歸胡伸狀其行略曰才气剛毅言行端恪其志弗獲施故深造自得眞儒林之豪傑後學之楷範也門人王炎贊其遺像曰學淹博而趣約識髙明而防微文雅健而有法行修潔而無疵生民之望後學之師其施不遐其蓄不貲道與時背志與願違九原不作吾誰與歸孫仝字仲協治周易政和五年入太學開府張公琮見而奇之妻以女靖康初金兵圍京師諸生乘城仝在其間倡上章任李綱以戰守事旣而隱避不居其功欽宗卽位上表與免解三試禮部志弗獲伸髙宗中興紹興郊祀許免解就殿試而仝見姦邪並進舊疆未復翻然歸老扁其讀書之所曰叢桂軒隱居教授與公育同居孝悌義讓孚於逺邇人稱曰叢桂先生【按四友先生私淑二程之學淵源可考而張公琮所作墓銘略不及之豈當時洛學之禁方嚴故不敢公誦之邪】

環溪翁程君【鼎】墓表

朱熹

環溪翁者先君子韋齋先生之內弟程君也諱鼎字復亨徽之婺源人少孤從先君子學於閩中因得講聞一時儒先長者之餘論而心悅之抄綴誦習晨夕不少懈先君子愛其勤敏於其歸書六言以贈之皆事親修身爲學之要君拜受其言以歸益自樹立務記覽爲詞章思所以大其門戶者然君爲人坦夷跌宕不事修飭好讀左氏書爲文輒效其體不能屈意用舉子尺度以故久不利場屋家故貧至君益困終嵗奉親徙居窮山中自號環溪翁山田數十畝環堵蕭然無以卒嵗而君處之泊如也晚益不得志因自放杯酒間酒酣諷左氏書雜以國風雅頌之篇聞者聳然傾聽俯仰疾徐之間頓挫抑揚如有節奏至於放臣孤子怨夫寡婦之詞又未嘗不三復感慨而出涕流漣也庸夫孺子從旁竊觀或笑侮之君謷然不以爲意蓋其中所抱負有不得騁者故托以自遣至他行事則其不合於理者固鮮矣乾道元年年五十九以疾卒後十年君夫人胡氏亦歿遂合葬於懷金鄕福臨裏兌泉之原蓋新安鄱陽信安諸程皆出梁鎭西將軍忠壯公靈洗其家婺源者又自歙之黃墩徙而來譜牒具在聞之先君子忠壯公葬黃墩以石爲封今尙在也君家自其大父翔始與鄕薦父著亦以郡學上舎嘗貢京師皆不幸早卒至君學益勤而其師友淵源所漸者益逺顧亦不逢以歿其世而有子曰洵好學而敏於文君奇愛之曰是足以成吾志矣旣又屢薦不第今乃以特恩授信州文學識者恨之然洵故嘗從熹論爲學大要意其所以成君之志者在此而不在彼也熹祖母君之姑因謂君叔父防從先君子在臨安時時見君來先君子或畱與飲君必盡醉而論說衮衮不能自休旣長歸鄕裏又得拜君而君辱教誨之則君益以老矣然得酒輒歌呼談噱意气猶不衰也今又三十餘年洵乃以書奉君學徒李繒之狀請表君墓慨念始終顧二父於今皆不可見而熹與洵孤露之餘亦俱老大乃流涕而書之蓋以重嘆君家之不遇又予潦倒無以副君疇昔之意而自悲也嗚呼尙勉之哉淳熙八年八月乙卯表侄宣教郎提舉江南西路常平茶鹽公事朱熹述【按朱子與程允夫書表叔不敢忘重煩督趣愧恐然此尙有少曲折異時得面論而後下手乃爲穏當觀此則朱子於母黨先徳愼重如此韋齋先生送程復亨序廣平程鼎字復亨謂予外兄從予遊於閩者二年予語以安逸憂患知之詳矣將歸省其母及其祖母其可以無言司徒文子問於子思曰親喪三年未葬則何服子思曰三年而未葬則服不除也故告之一曰葬吾舅而後加吉服夫子失魯司冦將之荊先之以子夏申之以冉有曰喪不欲其速貧古之君子以失位於諸侯曰喪喪不欲速貧若是其急也故告之二曰葺爾居以寧爾親蓬生麻中不扶自直植之榛莽則委靡然故告之三曰非爾父之類者勿親也江出岷山自荊之楚汪洋千里而至於海者大川三百小川三千以爲助也故告之四曰廣學問以資見聞宴安鴆毒不可懷也君子非獨惡懷安之敗名惡其敗性也故告之五曰勿懷安男子生則以桑弧蓬矢射天地四方示志也夫以不貲之軀豈浮沈鄕裏而名不稱故告之六曰無忘四方之志夫齊之善味者淄澠之合能辧之淄澠之合均是水也子歸矣他日執經而來問予能入於常流而不變其味乎尙能爲君辧之宣和辛丑嵗八月日】

鐘山先生李公【繒】行狀

程洵

先生諱繒字參仲姓李氏世新安婺源儒家也曽大父防大父居注皆隱居不仕父鏞始遊太學知名建炎初以累舉補官爲南康軍之建昌尉饒州司法防軍太平州軍事推官以沒先生推官公之長子也少頴悟讀書日千言詩易禮皆略成誦而尢精春秋左氏傳屬文敏甚自朝廷設元祐學術之禁士非王氏書不讀宣和禁稍弛而逺方人士狃於所習未盡變也婺源又居重山復嶺間見聞尢狹陋逮兵興四方云擾賢士大夫多避地其間於是有呂公兄弟曰和問曰廣問者和靖尹先生髙第傳伊洛致知篤敬之學又有兪公靖者亦裏儒先也多識前言往行其學出入坡洛之間先生與里人滕公愷悉從此五君子遊滕公長先生六嵗負才气不肯友不如已者獨器重先生目爲小友嘗將閩中所刻東坡先生文章號大全集者相與讀之嘆其編次無法眞贗相雜奮然取朱黃盡塗去不類者滕公見之驚曰子後生敢爾邪他日得蘇氏家傳本校之果皆非也益奇之乃出一編書示之曰好文而不知道空文也此書吾得之羅公皆河洛遺言公戒勿輕示人吾今日爲子發內府之祕矣先生受之以歸口誦心惟黙若有省間有所疑又從諸公質之於是學問日進復侍推官公官南康遊廬阜識隱君子祁公寛亦和靖學徒也聽其言多相契者然猶疑其未也出入釋老求之者數年知其說不出乎吾宗乃益自信遂厭科舉之習卜築雲山間爲隱居計名其山曰鐘山牓其室曰中林嘗曰兔罝武夫微賤之人而中林人所不見之地也以微賤之人處人所不見之地而能持之以謹齊之以徳則可以爲公侯之腹心然則人可怠於自修邪自是優遊涵養學益成行益尊鄕人宗慕之然先生讀書不務多爲訓說獨嘗著論語西銘解義山窓業書數篇而已有來學者隨其資誘之循循不倦其言曰敬者心之閒轡也心有不敬焉則馳矣敬而不已則明明則誠故學者致心之道敬爲要又曰禮義廉恥是謂四維勇於棄廉恥則勇於廢禮義一維茍絕四維皆滅理之相牽聯者也四維張其心康其身昌四維不張其心荒其身滅亡故學者持身之道知恥爲要又曰學者於道能致知以玩索之篤敬以涵養之久則見面盎背气象日別非聲音笑貌所能爲也又曰道有遠近學無止法近者道也逺者亦道也學者見其近而不見其逺遽止於見則陋矣惟於見處更加功夫進進不已自然所造深逺而其成也宏矣其發明後學大指類此雅好文詞旣老不衰嘗曰文者所以載道言之不文行之不逺而世儒或以文爲不足學非也顧其言於道何如耳每爲學者誦眉山之言曰物固有是理患不能知之知之患不能達之於口於手辭者達是而已矣以爲此最論文之妙故其爲文指事析理引物托諭要以達意所欲言者而詞采自然如風行水上如浮雲遊太空中姿態橫生可喜可愕晦庵先生常評之以爲筆力奔放而法度謹嚴學者所難及也至他所爲詩騷閎肆俊偉略皆稱是工書得顏蘇筆法人有得其簡牘者多珍藏之其爲人長不逾中人而貌古骨彊神觀粹淸言皆粲然成文聽者亡倦事推官公及繼母向夫人以孝聞友誨諸弟綺緘甚篤綺舉進士髙第嘗教授福建二郡士人多推稱之然與緘先卒諸子孤露先生扶植教養如已子男婚女嫁皆有成立蓋自推官公之歿先生主家事者二十年閨門肅穆生計日贍內外未嘗有間言也其接賔客奉祭祀節之以禮儉不及陋租賦之入常爲鄕裏先𨿽在林下而事邑大夫不廢桑梓恭敬之節親戚故舊或以緩急告往往爲之排難解紛而不受其報或譏其旣無求於世何苦爲是拘拘者先生曰若是烏知吾心夫以傲爲髙以放爲達以自私爲有守吾不爲也且禮與仁不可須臾去身況爲士可以去之乎郡守徐侯誼聞其風髙仰之馳使奉書幣迎致郡庠使諸生矜式焉先生不得已彊爲一行然亦竟不爲畱也嗚呼若先生者學該而守約志獨而愛周一介不以與人而不以爲嗇一介不以取諸人而不以爲矯其古之人歟古之人歟紹熙四年先生之年七十有七矣八月二十有六日以疾終於家屬纊之夕其言瑯然不亂於是人益知其所養果有過人者也娶同郡朱氏再娶董氏王氏子男三人汝極季札叔栩皆種學績文有家法女二人嫁迪功郎江州徳安縣尉王泰發進士王某孫男三人諸孤將以某年某月某日葬先生某鄕某原以書來告初先生之少也嘗從洵先君子學後洵復受業先生之門先君子之喪先生實狀其行以授晦庵朱公爲之銘今先生之喪諸孤以爲近而知先生者莫若洵逺而知先生者莫若朱公故復屬洵論次遺事將請於朱公洵自惟疇昔從先生遊時年未二十今行年六十二而於公亦已老矣嗟日月之逾邁悼前輩之凋零其可以文詞不工爲辭乎乃雪涕爲之書紹熙五年三月十三日門人修職郎吉州錄事參軍程洵狀【鐘山先生李公參仲之子季札奉其先君子行狀一通不逺數百里謁予於逺溪之上拜起垂泣而以銘墓爲請予之先世家婺源與公爲同縣人而客於建也久矣紹興庚午嵗予年二十餘始得一歸故鄕拜其墳墓宗族姻黨於是乃獲識公而聽其餘論心固已知其賢然是時年少新學未能有以叩也中年復歸而再見公然後從遊益親而公已營鐘山所住爲將老焉之計矣兩林之間渠淸沼深竹樹蒙密時命予與程弟允夫徜徉其間講論道義談說古今觴詠流行屢移晷刻間乃出其平生所爲文詞使予誦之則皆髙古奇崛而深厚嚴密如其爲人予以是心益敬公而自恨其不能久畱以日相與追逐於東阡西陌之間也旣別而歸書疏不絕其後數年聞公物故予以憂患疾病之不寧不能一往哭公而公之諸子不以爲罪更以不朽爲托至受其狀而讀之則又允夫之文也三復之餘公之聲容恍若相接永念故國人物然如公之賢寧可復得顧𨿽不敏其何敢有愛於言乎乃以病衰心力凋耗把筆欲下而神已不俱來矣遂無以塞季子之意而姑記其篇末如此以見允美之狀果無媿辭予𨿽有作亦不能有以加也滕珙所記足補狀闕大抵數十年來鄕人子弟多自好而善於文詞亦其師友淵源之有自也慶元元年十一月癸已冬至吳郡朱熹書於考亭所居淸邃閣】

汪居士【莘】傳

李以申

汪居士莘字叔耕休寧人自防不羈浸長卓犖有大志不肯降意場屋聲病之文乃退安丘園讀易自廣凡韜鈐之書釋老之典靡不究習屛居黃山稍遂髙蹈意嘉定間防下詔求言遂三叩天閽論天變人事民窮吏污之獘行師布陣之法不報慈湖楊公簡見其書曰眞愛君憂國之言也時朱子召赴經筵未至莘逆通書言財不待先生而富兵不待先生而彊惟主上父子之間諸公所不能濟者待先生而濟若憚於爲父子深愛之本而利於爲體貌臣工之末以是爲治未有能久者今日之事先生建明稍緩切恐言者已伺其後是非不能爲天下學道者之地亦恐不能爲後世學道者之地朱子深重之用其言西山眞公徳秀在直院日嘗欲其俯屈以訪諸賢其自重如此徐貳卿誼帥江東謂其履行素髙移檄本郡使備書史筆札抄錄著述欲以遺逸引薦於朝不果築室栁溪之上囿以方渠自號方壺居士每醉必浩歌賦詩以宣其郁積有栁塘詩詞傳於世【眞西山與汪叔耕小簡徳秀昨顓造行屛不獲晉陪餘論重深悵仰適辱寵惠五言絕句良用嘆服今直院曽侍郎祕書陳少監劉祭酒及館中三數士皆名好賢欲從者一枉訪之不知肯俯屈否更希示諭爲幸右謹具呈卽日徳秀札子奉上汪文學士座右王尙書應麟序集云文學士以逸民特招如老泉以歐公後山以坡公至於韓子蒼之流皆不繇科目進栁塘居士遇文公於慶元遇西山於嘉定而訖不遇豈二公不能爲歐蘇哉予觀西山帖欲居士俯屈以訪諸賢則其自重難進之節非招不往豈時俗佻巧馳騖於名場利區朶頤於爵標勢的者斯文金玉傳之不朽居士之遇榮矣慈湖朴實之訓實允蹈之掌書貴孫其猶咀其華而踐其實昔耕之而今獲矣重光協洽嵗仲秋月朔浚儀王應麟伯厚父書於歙郡齋】

康範汪處士【晫】墓志銘

呂午

淳祐四年夏午叨除柱史七月朔日鄕之處士江君處微父之子燾不憚炎暑數百里來訪於京懇懇致辭曰燾不天先君子棄諸孤八年矣昔者窀穸事嚴未克乞文納諸壙不孝之罪無以自贖今子秉史筆敢疾馳再拜求墓道之銘庶俾潛幽賴以不泯不則藏而不得記猶不葬也一念純孝令人感動詎可無以塞其請矧處微父之賢午稔聞習敬之其學術行誼足以坊範名教其典刑風流足以標表區宇此漢文苑逸民唐卓行孝友所傳之儔而所謂有道之士也國史且宜傳如之何不銘乃卽其門人所狀及午所知者敍之君名晫處微其字以紹興壬午嵗二月二十二日生少長風貌魁梧儀榘凝重已不類凡兒九嵗卽遭父喪哀慕如成人事母以孝聞尙逮事其大母羣從兄弟且同居承順篤睦家庭無閒言裏黨翕稱之從鄕先達直閣汪公文振學蔚有文聲力慕髙逺凡國制官民政俗靡不究期爲有用之學也慶元癸亥防其長兄暘以五舉得官竟不受以死君卽感傷無用世意至開禧丁卯猶覓舉闕下時方用兵事日復異慨然嘆曰是尙可求仕也歟哉不就舉而歸盡棄所業翛然不以名第介意嘉定壬申元妃胡氏亡手營一丘縣南五里許山如玉環因想唐人盤谷之趣結廬其中名曰環谷更作堂以靜觀扁之取明道程子萬物靜觀皆自得詩意自非疾忌無日不徜徉於斯君時年五十旣不事科舉卽取六經諸子旁及二氏之書研精覃思窮理盡性求所謂自得者安於貧約飯藿羮藜一飽欣有餘喜於修蒔望花隨栁四時吟不足處家尙雍肅曽無疾聲遽色奉先務嚴潔靡有慢心惰容墳墓之有侵伐必禁族姻之有慶弔必赴以孝悌婣睦訓家之子弟以忠信篤敬詔裏之後生急難相求者援之顚連無告者防之解無益之忿爭扶欲破之義役凡利可興害可除者無不盡其情由是徳意薰陶裏俗丕變人至不犯於有司誠心貫通水旱禱禳神亦無往而不格是豈僥幸於一日者哉年逾六十學益老道益充深有得於孟子養气之防復於先廬葺堂榜以善養而居之胸中之浩然者可想也給事袁公甫守徽日雅聞君名至紹定間持江東常平節一路大防君獨能爲鄕邑區畫勸分貧富得所袁公行部造門求見君以編氓固辭袁公嘆息而去更欲狀其事以聞諸朝君又謝不可防政眞文忠公徳秀亦久知君端平甲午祕監李公遇適宰是邑眞公屬求君言行之實將以名氏薦未及行而眞公薨人莫不爲君抱憾君則曰天知我厚矣李公之在邑也政有所不通事有所可疑多咨取於君至公退餘閒又未嘗不詩酒相倡酬也後君寢疾李公入問君咸無所屬賦如夢令一闋而逝時嘉熙丁酉四月二十有六日得年七十有六里人追哀而聚哭之李公率僚屬致祭文爲之誄稱君淸不絕物和不失已相與私諡曰康範處士咸以爲知言噫若處微父可不謂之有道之士乎汪氏爲吾州著姓派實本英濟王績溪則王所毓之地故支屬尢蕃大君之曽大父激三拔鄕薦以南廊恩授文學元丰間黃門蘇文定公爲邑宰與之遊甚相得娶古靈陳氏大父文中娶崔氏繼大梁孟氏該淳熙慶恩封孺人父三錫本伯氏安中季子祝氏所生文中命以爲嗣祝氏於徽國朱文公母夫人爲諸姑三錫娶葛氏繼滕氏章敏公曽孫女君滕出也旣生有淑質復得二三外家休光餘慶照映沾丐故其學行風節端確淳明如此君爲文多偉傑吟詩率成咳唾間平生著述有曽子子思子二卷爲全書他文未成集娶胡氏卽先葬環谷者至是奉君柩而合兆焉是爲良安鄕杭村之原時嘉熙己亥四月十一日也子男四人長開蚤世次卽燾也次防俱業儒學然亦蚤世女一人未及嫁而亡孫男二人寅啟午竊惟淸而不激和而不流昔張君岷以稱邵堯夫先生淸不絕物和不失已今李公遇以稱吾處微父稱吾處微父如稱堯夫夫誰曰不宜午祝氏之館甥也援是則於君家嘗有一日之雅今又獲讀君行編而知諸公之推許者若是其與荀淑戴良郭林宗輩之於黃叔度何以異使午得爲君傳亦必述李公之辭贊之今姑卽以爲銘銘曰

夷淸惠和俱聖之儔隘與不恭豈聖未優去就若殊望望由由聞風者興天地同流吾處微父淵乎其似淸不絕物和不失已將可比堯夫之不激不流亦上師夷惠之廉頑寛鄙故生也安貧樂道能康濟乎一身沒兮樹石表行垂範模於百世

吳益謙【自牧】墓志銘

呂午

新安文風尙矣至近世程文簡公大昌棣華二吳俯儆皆學博才髙文追古作得其傳者名太學冠南宮項背相望爲時聞人晦庵朱先生又以道學倡天下戶外之屨常滿吾鄕秀彥固有親炙之者而未多見豈以爲東家丘邪文公自韋齋徙居建徽在萬山中士安所習不慣負笈逺遊往往有聞而知之耳東閣許兵部文蔚在上庠刻意斯學爲司成葉公適所知以上舎解褐教授於家靜庵吳益謙實爲門人髙第益謙諱自牧世居歙溪南曽祖某祖某父某皆隱徳弗仕益謙幼敏悟受業鄕先生王令君便防鑑賞尙書金公安節亦以年稚文健未易量稱之後慕東閣之學盡棄其學從之遊年十四已有聲場屋稍長俯視輩行不肯徇流俗爲時文嘗取鄕薦三上春官輒不利益謙不以爲意退講究問辧益自信其所得作講義史評雜著數百篇皆有理趣執經來學嵗百餘人有預鄕書登蘭省者嚴陵詹駕阜民亦師東閣於益謙爲同門友洎來守新安首尋訪道舊興嘆處以學職四明李寺丞以制與其弟以申嘗先後爲郡博士咸知敬重由錄而正領防多士其文學淵源如此益謙事親孝居家儉謹以處身和以待人救災卹貧爲宗族裏防所信愛諸父將分異具載書益謙願受數少者比書上縣令疑其不均必致訟後竟無辭新安人士日盛嵗貢額極狹端平甲午科舉有詔益謙率士友告州申朝廷員得增二丙申頒履畝之令州委舉職議益謙奮筆乞減免尋獲旨住科此其行義大略自學問中來也益謙於所居號靜庵又創堂辟軒曰風月曰靑紫皆自爲記發明動靜之防浴沂之意格物之學爲時貴有識所稱許晚記可軒亦足軒以示訓家庭皆非茍作者益謙經史淹該旁通百氏嘗自營樂哉之丘於大富山窽奇偶二室以俟息焉又爲屋以寓守者扁曰伴遊且書其棺之簟曰斂手足形枕簟之安原始反終是爲達觀一日蚤作命子若孫來前曰爾曹立身行已之道平昔言之熟矣生死之理眞同夢幻吾將逝矣其以明年十月九日吉辰奉吾柩藏之母忽言訖而逝實嘉熙丁酉四月二十日也享年七十有七娶程氏先卒子男四人長起莘次起宗繼從叔後次起防起黃女四人適進士程誠進士胡希孟進士方子回進士謝炳孫男應辰業進士孫女五人適進士汪銓進士鮑鑑余尙防曽孫男仝壽詵詵未艾是必有能昌其學者矣起莘等從治命奉襄事前期具行實來求志銘每念益謙與其弟益欽俱以文行髙月旦評號溪南二吳某學晚無師獨二難一見以爲可語遂爲忘年友文場燈燭同之某偶先登旣而益欽以不克成卒今益謙又以不克成卒成不成何足計顧前輩零落殆盡後生莫見典刑感今懷昔爲之隕涕謹敍而爲銘銘曰

大溪之南爰伉其門大富之山聿新其墳師友淵源不墜斯文經訓菑畬貽厥後昆【曹齋溪南吳氏長虹先祠記歙西溪南吳氏故大家宋慶元嘉定間兩鄕貢馳聲甚都親昆季也季曰耨齋先生先十五年而貢貢之二十六年試南廊勅授文學未及銓注而卒得卜於所居之南二十里曰長虹葬焉踞坎挹午四望適停延袤可十畝佳山水也嵗嘉熙庚子厥孫景深翁祔焉去之六十六年爲元大徳乙巳曽孫君寶翁祔焉其配汪氏壽藏祔焉伊川左昭右穆之圖呂氏婺州明招山之例有相似者同裏贊之里人士誇之孫崧髙維申甫曰猶未也古不墓祭重廟祭卜兆之次繼以鬼饗始謂之備乃卽東偏築屋奉三塋之祠而曹涇爲之記涇聞之先賢莫爲於前其美弗彰莫爲於後其盛弗傳耨翁由科舉登名立門戶軔發軸折微有欠憾永宅協吉如相補除神靈安子孫盛慶事殆未有涯前之爲不可泯也維申用治命襄事孝思所拓如梯斯攀三世合並一堂揭妥今日之祠遂當與此山此水永相映帶後之爲何如哉昔徐甄氏之思亭余姚胡氏之存庵止爲父母或兼昆弟後山野處二公猶爲之嗟唶不容口使秉此筆當復何如而惜也涇之筆力弱也因系之以歌爲迎饗之侑曰魂來兮耨翁閶闔開兮詞鋒轅正南兮北風歸來長虹苟有以燾後兮寧其劬躬防來兮深翁槐花黃兮靑驄梁炊熟兮道窮歸來長虹視乃厥祖兮事將無同魂來兮寶翁早孤而立兮晚壽宜隆足見先人兮夜臺西束歸來長虹後百年兮徳耀依鴻亂曰水繞兮山重千載兮斯宮粢潔兮盛丰百祿兮來崇是爲記】

宋江西轉運幹辦公事程公【晞尹】墓志銘

方回

予守睦屈休寧程君克紹簿遂安尋爲眞代去不復仕蓋詩禮之學有自來今得汪君宗辰所述君先公行實觀之乃知子之賢父之教也公諱晞尹字聖任號隱莘居士少負大志若昔阿衡曽祖儼祖莘考嶸自忠壯公靈洗後世爲新安望姓家地名大富營去口十餘里故端明殿學士程公珌所居也端明器公以所親吳氏女妻之公性簡訥重然諾從師取友聞博見新舉動不凡早失怙偕內子事母孝事必稟命不擅食必親進不委婢媼疾必親嘗藥曉夜不解帶母飯乃飯母安乃安風木疚懷練祥猶慕姊嫁而貧生養死藏視甥如子完其一家中表能治生者貸不取贏疎且逺待而舉火者不一晚欲仿範文正爲義田而年與意違由家出口兩岸夾澗險阨迫窄寒病涉潦望洋椎鑿煆燒破折崔嵬去阻就夷頽穹益卑杠梁成輿馬通靡溺靡跌凡四世嵗不輟工權衡斗斛守髙曽舊物斂散平均無他人輕出重入之獘裏之爲富者責逋租息子倍本公惟徵定額久則毀券以其才足負荷斯世而名場齟齬授承節郎江西轉運司幹官壯心灰矣卽第之東刋山樊圃引流種樹亭榭潔雅與賔戚相觴詠借謝傅之東山名之微恙不起公生於嘉定八年乙亥卒於咸淳七年壬申壽五十有八徳祐元年乙亥槁殯於近裏之萬竹至元三十年癸巳攺於遂安龍耳峯之南公曽祖墓在龍耳之北孺人吳氏生受恩封先七年卒墓在龍耳之西子一人卽克紹與婦戴氏度公佳城二十餘年而後得卜妥靈三丘密邇誠孝所感豈偶然哉孫男三人淸正儀孟仲逾冠讀父書克家季尢岐嶷孫女一人及笄許嫁婺源回嶺汪氏銘曰

種徳爲根枝子葉孫采花食實若古桃源是爲積善之門【虛谷書云志銘共五百八十二字古文以簡爲貴簡則可以傳遠愧回所作未能簡耳書與篆額得名士爲佳仍須佳石則久而不回拜手】

汪常簿【復】傳

洪焱祖

汪常簿復字晞顏婺源人登景定三年第累遷監行在丰儲左倉朝議倒廩揚精鑿恩畿內卒諸倉患之復抗辭謂邊士勞苦精糲何擇畿內卒驕久矣今又啟之脫一日給麤惡若曹能安乎兵部侍郎吳革以白廟堂事遂寢初復之父嘗佐賈似道於鄂閫復已知名及賈專國宰相擬官見復姓名指之曰人望也見慕如此而復終不願附爲太學博士司業盧鉞問復朝議剏士籍何如復毅然曰天下多事矣軍民業業皆有離心可又爲此以失士心邪賈聞甚憾咸淳庚午除太常寺簿數月以臺論去仕至朝奉郎通判揚州至元甲申行臺訪求耆徳江東得九人以復爲首復潛使辭焉後部使者盧公摯至邑彊請見因勸以仕復愀然曰亡國之大夫猶踽踽爲世用公何取焉卒年六十八先是徳祐末家居兵至正坐不去兵欲執之子槱以刃拒一兵蔽左右負復以走眾遂殺槱丞相馬廷鸞以書唁曰能執幹弋衛父母世不乏童踦矣槱時年十四云【馬碧梧丞相回汪晞顏常簿書予十年與稚友所歷者何變邪夢邪幻邪念通前刼抱此防終咎塞兩儀末由自詭平生讀元次山化說自道徳爲嗜欲所化以至顏容爲風俗所化吾見其人矣吾聞其語矣自天地化爲鐡鑕以至烏鳶化爲君子吾聞其語矣未見其時也而乃今見之𨿽然吾見次山之所見而次山又未見吾之所見次山之說亦有不足信者謂朋友爲市利所化化爲市兒此語殊不足信何者某平生交遊影滅煙散而浮溪之上有前太常書價在門於是以次山之說爲不足信矣晞顏有野民之學表聖之節防安之知今遂爲天之逸民使減某當年非據之處爲執事今日則吾目矣何尢燻炬肴羞與訪問死生之幅粲然奪目將爲我賦十月之交以爲壽是何言與某偸生而不願生祈死而未得死者也最是造物畱此區區朝呻暮吟與二竪尋於無涯久已厭之矣亦旣不足當此但呼兒拜手占答祝以善藏珍題之緘而識之曰此某年某官父執之所貺非辛未壬申錦標玉軸者比也其何敢忘】

胡主簿【次焱】傳

洪焱祖

胡主簿次焱字濟鼎婺源人少孤家貧母氏策勵以學劬書不輟博覽彊識魁江東漕補在上庠公私試輒占髙等登第授迪功郎湖口縣主簿以道逺祿養非便攺授貴池縣尉旣任簽憲郡幕錄五縣囚人稱平允有鬼物愬毆死者獲伸於公徳祐乙亥微服歸鄕或以宦進招之賦媒問答詩以見志金華胡公長孺跋其詩曰宋疆於淮重兵在山陽盱眙合肥池岸江城惡渠隘淺荷戈不滿千人兵未及境都統制張林已納欵降附與異意輒收殺之當是時濟鼎爲附城縣尉貴池羸尫弓手數十百人勢不得獨嬰城家寒親耋無壯子弟供養伺張出迎托公事過東流縣作冢其道周書木爲表識曰貴池尉死葬此下用杜張猜疑令不相尋迹歸婺源以易教授鄕裏往來從學者常百許人昔人稱慷慨殺身易從容就義難濟鼎蓋從容就義者歟

紫巖先生汪公【宗臣】行狀

汪斌

公諱宗臣字公輔號紫巖唐端公十一代孫也曽大父諱夢弼號適安逸人晚年更號友鹿居士年十四父喪奮然自克務學愈力六中亞選補國學內捨免解屢試禮闈不第遂無仕進意乃遊江淮歷嵩岱走關洛以歸因賈茗於常不事產業紹定壬辰自荊溪息踵寧居於是辟東岡築亭上曰友鹿下曰侶魚娶兪氏生二子長曰居安次卽公之大父也諱居易卓犖有材幹科舉不利復修常之別業增至千五百餘戶於所居之東偏辟池建書堂延族巨儒梅澗先生訓導親族子弟扁曰信齋因以自號晚授迪功郎兩浙運司幹官未任而卒娶胡氏無子覓胡氏防弟爲嗣侍妾數人時氏生有尙父諱有聞號坦翁嘗以書見閫帥立信公合宗譜爲之畱欵給榜曉示復卜居於祖屋之左名睦肥堂子孫同居六世矣享年八十嵗娶江氏享年七十七嵗二男五女公其長也次曰季洲公生嘉熙己亥十月二日爲人端慤好讀書賦質𨿽鈍勵志自修防學於梅澗先生先生學於毅齋沈先生其學淵源實自考亭咸淳二年丁卯六年庚午兩中亞選遭宋末造引身不仕乃遊鄕校與海寧程運幹希尹父子交四十餘年無間自扁其遊息之所曰寓所命族侄孫炎昶作記因與虛谷方使君甚善公爲撰運干行狀請銘於方公回緘乞紫巖先生商略公爲刪攺三十餘字方公嘆伏父母有疾卽命醫檢方親制藥餌精誠所感服之良愈及卒哭之過哀三日而食一以禮自遵親友交相慰曉爰攷諸史籍著爲世乘窺斑一書辧論精明文思髙古雲峯胡先生定宇陳先生深嘆美之又集疇昔詩文爲四卷自序其始末以遺子孫泰定三年恩加父老錫以帛縷至順元年詔民間九十以上者有司無役其子孫故雲峯先生書中言公之耆年碩徳爲不可及其略曰老先生年將百嵗而有七十嵗之子五十嵗之孫曽孫年近三十且又見孫書聲滿家防衣五世祖見孫而及見孫之孫孫養祖而逮養祖之祖端爲吾新安盛事庚午九月十二日忽感疾至晚屏退家人命諸子親與沭浴振衣正冠居於牖下謂曰吾學不名家何功於世吾沒之後治喪則稱家有無切不可過禮不可作道佛二家齋醮亦莫爲陰陽拘忌汝等切不可違命視吾死爲無知也吾亥時當長往與親厚決別至是遂終焉壽髙九十有二嵗葬後村娶遊氏壬寅五月三十日生年八十六與府君同受恩帛後至乙亥又受表裏兩縑子孫得免戶役者十餘年歿於乙亥六月十七日壽髙九十有四嵗葬後村子男五人長曰勝娶遊氏次曰同能讀父書娶程氏三曰元垕時大三帥幹有常寓行在屢書覓而爲孫有詩名世勅授平江路教授娶相府謝氏今居昆山趙家莊四曰定娶遊氏五曰順繼六弟爲嗣乃父命也女來弟適裏中遊梅巖存徳孫男八人曰泰壽娶遊氏曰朋壽娶江氏曰眉壽娶遊氏曰祖壽娶兪氏曰柏壽娶江氏曰臨壽娶詹氏曰元壽娶程氏曰翼壽娶遊氏曽男孫十二人天褀天禧延安崧生修老儀生天全天貴漢老梧生皆公命名公歿後而震生魯生生焉實祖宗厚徳所致也斌防覩公之行實爲審謹敍其大槪以托立言之君子圖不朽云時至正八年嵗在戊子七月丙申侄孫斌謹狀

程義士【楚翁】傳

家乘

程義士楚翁婺源彰睦人忠壯公之後也性倜儻喜問學豪於詩嘗防請於湏溪湏溪稱其逸才必當名世徳祐末元兵入臨安江東列郡皆下楚翁憤憤散家貲陰結敢死士將復郡城因以舉事事泄被執搒掠幾死夜以金賂守者得脫去之鄱陽時碧梧馬丞相廷鸞隱居不仕楚翁往投之碧梧義其爲人遂客丞相所久之聞疊山謝提刑枋得在閩又去之閩客疊山所防時事稍定潛歸婺源人有虞之者復走閩凡十年間關險阻一寓於詩有黍離麥秀之感讀之令人涕下疊山被執北去楚翁倀倀無所依亦死逆旅中其所著述經兵燹後片紙隻字無復存者惜哉碧梧贈楚翁詩曰汗竹丹鉛側空花粉黛中尙懷丞相亮肯署大夫雄有客來今雨誇予邁古風幽情傾不竭碧雲東

新安文獻志卷八十七

欽定四庫全書

新安文獻志卷八十八

明程敏政撰行實【遺逸】

故宋逸民艸亭先生程公【徳萃】述

程文淵

自古介行之士或遭世變或不合於時必晦迹山林隱於巖穴富貴不以動其心寧沒齒而不怨嗚呼世降罕聞其人若吾艸亭先生其庶幾乎先生生宋之季居楚郢之墟再世雄於貲家蓄巨艘往來貿遷嵗靡虛曠產業綿亙儲積盈溢先生視之泊如一不介意惟悼世澤之微折節爲學從師取友不遠千里與宗人徽庵先生若庸同遊雙峯饒先生之門經史百氏洞徹微奧識趣超邁師友稱焉獨於科舉之學未嘗經於心口曰是義與利之辧爾間侍父避兵泛舟漢陽父沒逆旅喪葬盡禮從兄來居洪徽庵適長臨汝書院先生負笈往訪之益相切磋慨然以斯道自任期於力行以造乎極未幾炎祚告終兄子擁旌旄盱上先生乃挾仲子退居臨川長安鄕之池頭距城不百里樂其山水明秀峯岫環翠搆數椽以居父子日率僮奴畊鑿灌漑獲采以自給暇則幅巾杖履與田夫野叟雜坐隴畝互相問答登臨翺翔觴詠自適或談時事笑而不應士子來學謝以無聞諸侯交辟辭病不起剪茅作亭於室之右偃息估畢逺近式其儀範咸稱艸亭先生自號宋室逸民爲詩文多不畱槁逍遙林下壽七十餘以終嗚呼若先生者其古人之徒歟豈沒世而名不稱者邪先生之長子來承大宗世稱雪樓先生者也寵命𨿽不加於先生而先生隱徳益光大矣爵祿云乎哉先生諱徳萃系出新安忠壯公之裔前代疊有顯人祖宥興自新安休寧遷於郢之京山父子明卒於沔葬於鄂配嚴氏有賢行克相先生終著令名次子文渙讀書博聞行惇古誼自號愚莊至元大徳中再仕而歸不俯仰於時雪樓嘗曰吾弟愚莊眞愚也年七十五卒孫男六人曽孫若干人悉書於譜先生旣卒子孫奉柩返葬吳城後遷池頭所居之後士友表曰雪樓生父之墓雲從孫承務郎衡州路衡陽縣尹兼勸農事文淵拜述【按建昌之程自宣慰飛卿當宋季以城附元由是父子兄弟悉擁節旄至雪樓文憲公復大振之遂赫然爲一時之望先生獨當其時退居池頭自號宋室遺民視富貴若將凂焉髙風峻節邈不可及而傳宋史者乃不列之篤行隱逸中使與兩龔淵明爲伍非大闕歟考先生實與徽庵同事雙峯得考亭之學而益修明之其所立卓然如此故表而出之以諗觀者云】

知縣權州宣防畢公【祈鳯】墓志銘

方回

梧山先生畢公諱祈鳳字景韶以大徳四年庚子十一月十五日卒以宋嘉定十七年甲申閏八月五日生享年七十有七宋孝廟重武舉上三人及前名率數年可得邊郡公入武學閱禮齋卽升內舎咸淳元年乙丑省試第五人廷試亦第五賜紫袍金帶象笏進士及第授承節郎建康府駐札禦前諸軍都統司幹辧公事循修武郎公精通經學年十七亞鄕薦偶用七書遊右庠寶祐四年丙辰也公之先唐末自永州徙歙州歙縣再徙休寧千秋鄕碧溪族益大以姓名村三遷藤溪曽祖徳妣巴氏祖璘迪功郎妣楊氏父夢和學者稱晉齋先生舊臨安府學免解進士妣徐氏封孺人晉齋經賦兼通尢精春秋左氏當擢髙第不幸卒年四十六在公入學十年前而迪功壽八十五見公得雋橋門迪功知名當世郡太守縣令下車必字而問畢良之士大夫鄕父老兒童走卒無不知有畢良之陰行善事勇爲義舉掩疵揚美曲成後進平兩造兩劑之競代束矢鉤金至粥田弗吝用是鐘秀於公公初仕見知沿江制置使馬公光祖入其幕兼建康府學訓導欲厚其祿俾攝令溧陽固辭兩任六考制置使吳公革亦見知外射知澧州石門縣實榮登之八稔京湖四川宣撫大使朱公禩孫熟公才名屬幕客章公應子招公兼宣防權辰州俟至聞奏爲眞公以親老一再辭亥子之間李銓戌吾州虎哮狼噬公潛調柔銷其暴民艱食賴公無饑李銓納土北覲未還其部曲李世達挾其子爲變潰入閩艸竊乘間屠燬黟歙世宦髙貲禍慘甚公鎭以靜獨休寧無患婺源汪公元龍起知州事偕總管趙公謙挽公一出至欲攜具叩門公皆謝之慈闈早寡多病公夜必燃香告天願減算壽母侍藥次欲酒毉難之公恍惚若見神人誦詩有何惜一杯之句急進酒病立愈壽至九十有三而公年近從心茹哀幾毀列像事之每祭必慟公早師兩科杜公禾嘗肄業顏山佛廬嗜書如飴晚喜陶淵明詩教子及孫惟責之讀書而不責之仕諸公貴人屢請不許子元老與回筆硯交諸孫能詩時與回書論詩法取友待士良謹塾客陳君櫟十年不易一日出集英殿命服周視之尋衣一新道服呼諸孫夾侍出揖客而入若訣別者明日稍怯寒食少減夜半丑時語諸孫曰吾去矣恬然而逝子一人卽元老在杭聞訃徒跣奔喪回寄詩哭公謂與回同生丁亥乃進士官年今讀前進士鄕達曹公涇所爲行狀乃知公長回三嵗元老已得曹公狀似不必回贅爲志銘然不敢固卻公夫人汪氏長公三年今八十一賢淑康健女一人嫁將仕郎平江路長洲縣主簿汪次焱孫男五人昭祖祖正祖從祖壽祖曽孫女二人將以今大徳五年四月四日癸酉遵治命葬於其裏綺灘之源銘曰

相種將種世常有聞不如書種源源髙門家世奧學詩禮典墳集英甲科佐彼虎賁作縣守郡視如浮雲師表於家一子五孫旣皆能詩又各能文何必萬金以肥後昆

孫上舎【元京】傳

朱同

孫上舎嵩字元京埜山人貌怪奇趣尙幽潔以薦入太學宋亡歸隱海寧山中自號良山示不復仕杜門賦詠淒斷淪絕以寄其沒世無涯之悲時婺源有制幹許月卿先生者亦宋進士宋亡歸隱制齊衰服之以居月卿婿江凱及婺源人汪炎昶皆絕意當世俱從嵩遊其詩悲壯激烈讀者可知其爲人方回得嵩詩嘆曰持此以見朱文公可無愧矣嵩弟巖字次臯亦以詩名

滕星崖【塛】傳

汪幼鳯

滕星崖名塛字仲塞質貌淸古性度髙逺不事產業財有贏餘卽以濟窮困爲文不蹈襲古人自成一家艸書有晉人風度常命兄子舜夫求文丞相遺墨舜夫得所書過金陵驛詩以歸塛日懸於堂焚香拜泣又過西湖拜嶽將軍墓賦詩以伸其郁有相對含悲石翁仲老衰無淚落秋風之句其忠義蓋天性也黃文憲公溍志李君與廉云聞滕先生塛防朱陸之學而得其同與廉率朋徒往就講學其見重如此及卒王茂伯爲文祭之略云才髙明而不自有气剛大而不自屈片言隻字散在斯世殆家藏而人誦之在先生則土苴耳

學賔菊存鄭公【天麟】墓志銘陳宜孫

公諱天麟字徳甫自號菊存志隠也昔周宣王母弟友封於鄭子孫氏以國至漢髙密有鄭公鄕通徳門史冊尙之摭吾郡英濟王傳王少育舅鄭家則歙有鄭自隋唐始而長齡有鄭自友山始公曽大父拱辰曰此兒與吾同命之曰同公頎然魁碩事親以孝聞平居履正葆醇恂恂然裏閈有寛厚長者風不特同友山翁而已凡掞藻含章皆自洽博貫穿百氏出人曰此同鄭廣文也凡剖疑論事所諏定如契龜好客過門翔棲浹日無倦容人曰此同鄭當時也凡勸隄防精禱祀序長幼有儀賑貧乏有廩人曰此同鄭次公也嵗乙亥人訹兵戎農釋耒耜民色若菜公匍匐救助遐邇畢粟以故人無揺心徳之者萬喙郡侯寺丞王公積翁以其事聞累授職本路鈐階至武節謝曰吾安用此防本道提刑察使竹庵鄂通先生希魯初行部淬勉多士於耆俊尢重予時分教鄕校亟奉命禮公作賓公曰乃吾志矣益屏藂務覧名勝義方之外與騷人課以詩有小槁曰梅竹拾遺方將繼處士於松庭尋子眞於谷口俄嬰寒疾以果熟辭木自遣翛然而逝時年六十有七公以丁丑十二月四日生以癸未四月二十七日沒以已丑正月五日卜竁蓋歙縣中鵠鄕醴泉裏頴源也公娶汪氏男孟孫世儒借益大其家聲嘗踵書學預一選充永盈庫官娶汪氏女三人次男可孫娶鮑氏三男嶽出繼孫男二人紹曁孫女五人其孤以其先人之善予也願銘焉予思芹泮舊逰嘆菊存一生劬學而奮藝場屋僅三亞鄕書器其才而不柄於用其所安者天也銘曰

醴泉之裏澤渟兮同穎之源實茀芬兮巖窔夷龍連蜷兮松蒼菊晚防迡兮是惟徳甫之宅孔成孔安裕來昆兮

鮑魯齋【雲龍】傳

洪焱祖

鮑雲龍字景翔歙縣人幼嗜書至忘寢食義有未解卽家塞窓戶靜坐黙思比長博通經史易學尢精母病革夜半陟西山層顚焚香祝天願以身代母病尋愈從師閔俊甫試郡庠逾年積分格當陞職雲龍乞以讓其師郡博士嘉之遂同陞焉鄕試中亞選偕同裏鄭芭待試國庠將入棘闈鄭疾卒雲龍不就試傾貲防芭喪以歸聞者義之次舉乃領鄕薦已酉省試不利因絕意科場居鄕教授生徒潛心理學有天原發微若干捲行世又有大月令筮艸研幾未傳【方虛谷天原發微序大江之南紫陽山之北黃山之下有隱君子魯齋鮑公精於易學無書不觀妙年冠計偕選年七十一長回一嵗與回兄弟交終其身客於同裏廣西道儒學副提舉敬齋鄭公之家交友相得資之著書其書曰天原發微五卷二十五篇天果有原乎曰有所謂形而上之道也漢儒曰道之大原出於天如此則是先有天而後有道原本也宜當曰道者天之原而天之形象气數萬物道之末也器也公之書首太極陰陽未生先有此道故孔子曰太極陰陽旣生道在陰陽旣有天地道在天地旣有萬物道在萬物故朱子曰一物各具一太極次二曰動靜次三曰靜動人皆知對待流行之動靜而不知天與聖人主靜實爲動之君動靜自元起靜動自貞起故也後二篇明造化之鬼神非老釋之鬼神述造化之變化及學問之變化皆有功斯道往聖先賢前作後述搜獵防防以已見天原之微備矣是書也往復難問將十年敬齋梓其書行世回宿諾魯齋以序文序文成以今年十一月十七日日南至而魯齋前十日以疾不起家僅有一孫嗚呼痛哉牖下尙有一卷未刻敬齋爲竟其事回聞之輒增書魯齋生謝本末並就書敬齋樂善尙義之美能盡師友之義而回所書亦庶乎不負兄弟之義云魯齋名雲龍字景翔敬齋名昭祖字孔明與回皆古歙州歙縣人元貞二年丙申十二月十五日已酉裏友弟方回萬里序】

肯堂程公【心宇】墓志銘

曹涇

論文於科舉之時匪野則腐論人於世變之後匪庸則猾其以淸文得雋以吉人擅譽玆非所謂深林之蘭而嵗寒之松栢矣乎予於肯堂程公有感矣公天孕不凡落筆成文自然淸雅嵗乙卯戊午伯叔父連貢公與學聖公同生已亥者也有遺賢之嘆謾曰輸君一籌遂踵得之亦復奚憾遲之遲僅一入亞選又以陟屺之戚不成試太學命之不猶如此自是應舉之冗折而從俗經畬之世惟柔惟順副以儉勤公纂承之滋益謹丙子之夏冦稔於鄕再剽掠無懟焉戊寅而後科差特繁公費百出無靳焉采金之初自歙入升逾七百里力疾而往竣事乃回艱辛何可殫述則亦怡然順之迨甲申始有幹蠱之子入癸巳始畢尙平之債奄至甲辰撫漆園子無生之感稍以吟篇遣懷舊與親知往來賡倡至是成帙每曰世味熟矣吟自在詩以是學堯夫可也庚戍春晚始患痢入夏寖劇延醫禱神邈不見效猶欣然奮筆爲諸孫治姻書甚謹至六月二十九日晨起呼子孫至前曰吾今日脈絕矣申初據牀東向而坐須臾而化公於死生際了達如此得年七十有二生之年已亥八月十六日也公襟懷粹夷與物無競於仲氏定宇友於篤至其生也不諉以事極拊存之其歿也攜扶誨導其子孫至於有立無幾微徳色也平生喜談地理宅後踡園母夫人之葬旣諧僉論於經畬公卜兆凡三不惜重費卒用閔口築屋買田以具祠事贍守人旣備也又勇捐龍富已地以遷大父母塘坑之葬崇孝急義族黨誇之辛丑嵗得地頴源隸歙縣二十九都於至大已酉十二月庚申以潘夫人並遂合兆庚戍十一月十一日也築屋買田亦如閔口其地又巧與五世祖三山府君墓爲一山之隔樂哉斯丘祖考其安之矣謹按率溪之族派自黃墩遷於冶山念二府君始遷者也三世爲郡司馬諱詢四世爲公之祖諱勵勵生經畬公諱一麟公父也母夫人柯氏公諱心宇字天懷自號肯堂娶潘氏生以甲寅五月二十四日歿以甲辰八月二十二日男三人渴忠相孫男十人眉壽椿壽楡壽山壽箕壽趙壽延壽仁壽嵩壽昶壽銘曰

不偶於時公也有文不悖於時公亦有聞展也此墳其蟄璵璠是有餘芬有子有孫【按心宇五世祖惇臨在宋以殷碩行實重其鄕而族益繁有祠在栢山寺子孫本其功而不忘也惇臨四世孫夢闕嘗遵伊川先生之說立宗防齋序之而又銘心宇之墓蓋曹程世族齋鉅儒館於程氏最久也國朝正統中惇臨九世孫玩道和等倡立忠壯行祠以展宗防之禮治初十世孫鼐又合族人修復栢山故祠以重始遷之祀兩祠祭規悉用家禮參以時制而鼐之子曽編訂刻梓以傳蓋敬宗睦族之舉在諸程中多稱率口而其講授淵源亦有所自云治壬子仲秋一日曉起因閱率溪程氏世澤編題心宇志後如此路郭族人敏政書】

李隱君【森】墓志銘

掲徯斯

新安李宗奕以元統元年十月之望合葬其考妣於婺源之北泰紫橋之東至元二年宗奕至京師以書謁予銘其墓辭甚髙而意甚悲也屬予未暇明年春乃按其鄕先生胡公炳文所爲狀序而銘之君初諱辰祖後易名森字森髙其先世有諱徳鸞者始遷婺源之嚴田裏是爲唐徳宗七世孫曽大父諱玘宋紹定間嘗貢於鄕大父諱洪父諱霆發世以明經聞君事親孝事長弟喪祭賔客必盡禮遇下有常喜怒不妄施同居七百指無違言與族子弟言必及其祖父艱難之狀而申以讀書爲善之勸有善稱之有過訓之有慶弔必先焉國家治田賦濫或勸分之他戶寧受之不忍爲火起其鄰惟號泣求保先祠環祠皆火而祠獨不及乃徙居市市人夜風暑於門喧雜嘲笑見君皆肅然起意不便之又徙故宅之西近其母之墓居之蓋厚徳君子也以延祐五年十有二月十九日卒年四十一配兪氏諱辛字柔新其在室有巨室求婚輒不樂年三十四始歸李氏慈儉貞懿不尙珠玉華采服勤敬養謹身節用化行一家宗族稱其孝娣侄服其訓臧獲懷其惠夫婦相敬如賔其父母家在城北朝夕望禱祈二親之壽及居其喪哀毀如在室夫子旣歿反築故宅以居教二子宗奕宗慶皆爲士故於兪氏爲孝女於李氏爲賢婦天歷二年秋九月九日以疾卒年五十九時宗奕試藝錢唐還及門而母方屬纊竟不得一語而訣此宗奕終天之痛無涯之悲也胡先生曰易家人之彖稱嚴君象稱交相愛李君夫婦有焉夫以李君得修齊之道兪氏有內助之美宜能交相愛也李君早歿兪氏能教其二子以世其家非嚴而能之乎可謂知言矣銘曰

有唐諸孫有其文宅朱子之鄕爲盛族徳門夫義婦順貽於後昆百世其惇

處士鮑公【椿】行狀

鄭忠

公諱椿字壽夫歙之永丰鄕人也曽祖諱禕童祖諱子儀世以貲雄不樂仕迨宋末朝廷括富家以充軍實家減於初父諱璨從學魯齋鮑先生見義勇爲年十八九時聞宋靖康主和事心不平之恆以胡忠簡張忠獻爲山斗宋鼎旣移自放於山水間絕口不談世務郡中名士若許山屋汪古逸滕星厓江雪矼里人鄭貞白吳古梅咸推爲後進第一人邑宰鄭君安累薦之誓不仕公母亦出雙橋鄭氏公生九年而母亡鞠於祖母潘三年而潘亡繼母向杲吳氏也居七年而父疾作公奉湯藥日夕不離側及卒葬祭一遵禮度事繼母惟恐或缺母慈子孝人不知爲前子後母也居家勤儉而厚於賔客自奉麤糲樂施貧先業恐弗克負荷宗族恐不克惇睦終身忍讓有犯不校娶寒山方氏有兩子曰怡曰逺師未娶而亡妻亦繼卒五年三喪不堪其憂而公益力於善不輟有女不輕許配聞雙橋鄭勝徳賢贅於家公安其養嘗泣語之曰吾祖兄弟十五房子宏景定中任無爲軍教授子發子寵再世而絕子文子大子壽子震子衡子龍子麟子麒一世而絕惟吾祖子儀伯祖子肅兩房爾今吾兩子又亡何天禍吾族之慘邪子肅傳五世有孫十四人矣非擇賢而繼其何以振吾先業遂以弦侄之次子鎭傑篪侄之次子朋笈侄之次子神保鼎繼怡後由是三孫日侍公側樂甚不數年而旱荒繼作紅巾倡亂祖孫避兵瀕死者十七八年國朝龍興天下一而公七十矣步歸田園倡興水利告戒宗族守法奉公故村落之中無一人身犯徒配號爲良民公之力也先是公卜地於平園山葬妻方氏虛槨於左洪武九年丙辰七月十三日無疾而卒去所生大徳丁酉十月廿九日春秋八十擇以明年某月某日畢其事勝徳與鎭傑踵門請予狀其行予其婿之族子𨿽不及拜公而聞其徳善熟矣用敢摭述如右以爲求銘之張本云洪武十年嵗在丁巳十二月朔里人鄭忠狀【鮑屯鮑氏族譜序予家自遷沙溪始祖球三世祖闔五世祖元珍咸娶鮑屯鮑氏去今七世嵗訪死弔禮不墜先君令君與君玉鮑先生尢善國初先君尹歙薦君玉爲教諭予從魯齋鮑先生遊君玉與其弟已先在門下予以父執事之彼以世戚稱予爲叔一無所挾一日先師語君玉兄弟曰故老相傳鮑屯棠越並予丰口同自郡西門柰何厄於五季世系無傳焉君玉得其言旁詢博訪由叔牙爲齊桓公相功成九合業著一匡食邑於鮑世爲齊大夫鮑牽攄忠齊靈公而刖其足鮑牧見逐於悼公子孫散居於齊齊卽古靑州永嘉遷江南再遷於新安郡之西門隋廢郡爲州治於黟繼遷於郡西十五里牌大業中始以十五里牌爲墓卽今簾前墓再遷今居以姓名地曰鮑屯蓋屯卽聚也村亦聚也加邑爲邨如雲鮑村也其祖自安國始以下二十餘世墳墓生卒悉爲條注本圖之下用心密矣而或無所考據者寧缺之愼矣哉譜成請予序之予家十一世生卒葬娶尙或有缺況倍世者乎嘗見郡中大家程必祖忠壯汪必祖越國方必祖鑑湖吳必祖少微疑其太泛今直序鮑屯一枝疑其太拘因質於先師曰與其泛也寧拘嗚呼拘豈中道哉顧人力量如交一鄕一國天下之善士茍親親弗能及五服泛何益於事哉詳而味之卽盈科後進拘豈徒拘哉於是述父師之意以爲序夫又何辭延祐五年丙辰長至日里人鄭千齡序】南山處士戴君【杞】墓志銘

貢奎

士之卓然有志於成立者多出於憂患之餘有以見理之故其所行遂足以稱世茍能是豈待爵祿之貴然後以爲榮哉君諱杞子字南山姓戴氏其世有可攷者始居亳之譙國後徙袁之宜春至南唐保大間銀靑光祿大夫檢校國子祭酒監察禦史上柱國諱安遷徽之休寧邑由山鄕遂爲休寧人於君爲十四世祖曽祖諱一得建康府錄事防軍祖諱杼江東提舉司幹官考諱登庸妣吳氏君年二十而卒生以至元甲申卒以大徳癸卯葬於鄕之遐富源娶金氏卒之後三十有五日生子曰蘭金氏邑士桐岡公諱鳳之女爲徽世家歸戴氏二年而寡年二十有一抱其孤越三年舅姑相繼卒一室嬛然桐岡公挈其母子以來保抱鞠育稍長延名師教之經紀其家政無不至十三年而公卒諸舅氏撫愛猶已子金氏茹苦自厲盡出奩具買田於戴氏非旦夕謀蘭年十八歸故居克自樹立事叔父盡敬一日舅氏手君詩一編示之蘭得詩泣拜起哽咽不能讀泣不已請其師陳君櫟曰先人葬久未得銘先生狀其事乞銘當世以托榮焉孤也忍言之其可哀也夫君生而頴悟年十二能詩文事父母以孝極力奉甘防父晚嵗多疾君嘗藥於內幹蠱於外曲順其意嘗言二親未六十某方幾冠或者返哺之日尙長也其言豈謂止此乎孫男二人虎兕武康縣主簿程願學君之鄕人也以泰定丙寅春受其孤狀請銘於予予交金氏昆季陳君又予所取鄕進士義不得辭予聞杜祁公生於父卒之後朱文公學資外家其所成皆若是蘭能知所本以思榮其親庶幾有志者歟若夫爵祿之貴其來未量乃爲之銘銘曰碩果之義其中則全求本而木探源而泉吁嗟戴君綴祀復延後有昌者盍仿其先我銘諸幽以俟表阡

靑可墓表

陳櫟

葬書非惟無益於人乃深貽禍於人葬書非惟不靈於人亦未嘗靈於已郭景純以後之人迷於其說何其重不幸也景純忠於晉朝爲王惇所殺然初焉曷不逆善其祖父之葬地而庇子孫免斫頭之禍乎自卜葬地後竟淪歿於大江心自謀如此何靈於人使葬書果可信也葬師紛紛曽無興其家者不過棲棲人門以禍福怵人誘人肆爲欺誑而已葬也者藏也欲人之不得見也昔之賢者謂死不害於人擇不食之地而葬焉蓋欲擇無用不毛之地以不妨人之耕植未始欲擇吉地爲後人富貴利達計也愚人惑於葬師見某家富貴某家宦達必推其先某地出之此地遂有名於時名之以某美形盛之久必衰其衰也子孫挾此地以售於人貪者捐重資圖之圖之未得訟而廢者何限幸而得之奉以葬焉此有名之地遂如傳舎更代寄宿不保其家之久而不衰也衰則子孫又以售於人而後之寄宿者又來居於斯矣然後知不食之地果爲朽骨之永宅而有名之地不保其不爲貴勢所奪也葬有中道如楊王孫之祼固非矣過之者埋金自殉標所有以示盜或記之籍以示子孫又過爲計以防之子孫貧而自發者不少爲盜所發者尢多發之必鬻之未有不敗者敗者賣者必受禍夫始買者亦或遭誣厚葬之不特爲身禍其貽禍於人若此反不如祼葬之不及者爲無禍也昔之帝王厚葬莫如秦皇過於牢固極矣始不免項籍之發末不免求羊之焚薄葬莫如五季周太祖懲唐十八陵之無不發掘也遂紙衣瓦器以孰爲自全乎泥書以求福而不觀子孫之衰微而賣之以取禍與厚以自取發掘之禍者其爲愚蔽一也蘇文忠公詩有曰是處靑山可埋骨達哉言乎吾女兄適古墩吳氏其舅執敬公慕義好古君子也姊婿諱惟深字子靜與先姊同生於淳祐已酉三子長曰昌先卒次乳名冕定名彬不惟無力可圖風水亦雅不信風水葬其父母兄於所居之後山旣扳當世先生君子各爲志銘復諉母舅表其墓其家世之詳履行之懿志銘具矣今惟紀生歿之嵗月昌生於咸淳壬申歿於至大辛亥享年四十嵗子靜沒於延祐甲寅享年六十有六嵗泰定乙丑六月父子同穴先姊沒於泰定丙寅享年七十有八嵗昌以是年八月謝世墓冢相去一二尺許皆坐申向寅將取坡詩靑可二字扁小亭於旁先取溪濵白石砌其冢擇石之梢大而勻者成靑可二字於其上焉若稽古先賢之不信風水者夥矣章章者前有司馬文正公次有澹庵胡公繼有誠齋楊公胡楊二公之言比之司馬公尢爲深切著明楊公之說見於答朱侍講書答羅必先省幹書與春雨亭記閱其文集可知不假詳述愚尢於胡公之言有感焉胡公乞斬秦檜逺貶海外其配沒於家公書祝羅甥尙志令與子詠同擇地只於水北一帶家山取其土厚水深足矣世人未有不死死未有不何患無地九經十七史老舅皆涉獵並不說富貴由地俗儒不讀書不見古人議論溺於陰陽家說背孔孟之學戒之愼之若不從吾言勿踐吾門勿受吾教澹庵之於羅甥戒其泥風水尙恐其信風水不免危言痛鍼砭之豈如予之吳甥能自不信風水與予之定見脗合無間不待戒諭之費辭豈不加於澹庵之羅甥一等乎遂喜而爲之書第前之云云髙見遠識者寧幾人見而怒之者必多矣其愼無泛出之也哉

秋江黃君【一淸】墓志銘

黃溍

君姓黃氏諱一淸字淸夫徽之休寧人初李韓公以中書平章政事知貢舉溍用門生禮拜公里第君在焉別去二十有五年而君之子晉踵門泣且言君已沒持黃竹巡檢程君之狀以銘爲請按狀君曽大父拱大父振逺並能施惠其裏中見謂長者父元珪蚤卒母吳氏守節自誓內事舅姑外資諸子使爲學君亦痛自飭勵期無愧於古人年逾四十始遊京師久之無所知名洎李公以舊學相仁宗賢才彚進而君以母老不忍去母告之曰汝父夙有志四方而今已矣汝其忘之乎君乃幡然復入京師謁李公君古貌長身須髯如防寛衣髙冠容止簡率又作吳語左右多目笑之公望見大驚異卽下執其手延之上座時公門下皆名人顯士而君以布衣居其間恆與公亢禮坐客莫出其右隱然名動京師君以秋江自號而李公自號秋谷遺君詩有君釣秋江月我耕秋谷云逃名君笑我伴食我慚君之句朝野傳誦滿口內翰趙文敏公旣冩以爲圖且謂不宜使淸時有遺才力薦之當路諸公以君深於易通陰陽家言欲用爲杭州教授君笑曰吾以布衣締交相國榮孰大焉持此足以復吾親矣竟辭歸築山房摘李公詩語爲扁名以見志公欣然遣以錢助之宣徽王公奉使江東過君山房因圖其隠居十景以去其爲當世所重如此君嘗以母病吁天願減已年益母壽夜夢人語之曰有老嫗來當得藥明日果有老嫗來授以防蜜法而無從得蜜君往乞諸旁近村民家還遇虎君駭曰我死不足惜如母何虎熟視逡巡而去集賢大學士陳公言是家母爲節婦子爲孝子宜旌表以風四方事下有司署其家及裏門皆曰節孝國朝徽人得旌表者自君母子始其後君有母之喪走京師乞銘於閣學虞公以葬張蔡公時當國問士於韓公式以君對且要與俱詣公恨相見之晚卽欲擢寘館閣君以母辭公知不可奪則爲詩以送之終喪復至京師徧謝前爲銘及哀挽者趙魯公在中書素善君卒欲用之集賢亦舉君爲儒學提舉君嘆曰吾親在且不仕今尙須祿仕邪遂去入玉蓮山中媾精舎將老焉故人完顏君守贛奉幣馬迎致郡齋居嵗余俄思歸艤舟未發適值始生之日飲而歡抵暮疾作旦起奄然而逝至元三年八月九日也享年七十有五贛守爲具衣衾買棺以斂而二子從行者奉柩以還卜某年某月某日葬藍田山之原娶張氏前十三年卒子男五人曰俊淮安屯田副提舉亦已卒曰晉有家學今爲徽州教授曰紹爲仲氏一鶚後曰勝曰芳女二人長適行金玉總管府知事汪洪次適兪榮孫男五人女三人君性疎曠好客不厭處鄕鄰有恩不喜言人短而常推禍福成敗之幾開人爲善其在京師所主皆朝廷重臣每有所諮訪未嘗出一語人所薦士亦不以爲已徳累朝元老臺閣名公至於卑官下僚新進之士無不與之交其死也無不悲之溍竊觀昔人去就之際出者或未能無累於物處者或專務使影響昧昧不聞於人此二者皆過也若夫進不狥人退不絕物如君者蓋鮮矣而溍安足以知之姑摭狀所述爲之銘以紓其嗣人之哀思云爾銘曰

士之懷才難得者時逢時之來患莫已知亦旣有時又有知已胡有不爲而止於此處非吾介出非吾通自信不疑卒蹈厥中發揚在上其藏在下銘以昭之用慰來者

張隱君【桂】墓志銘

掲徯斯

宋南渡時有婺源張玨先生天下之孝友人也嘗有鄰人無故醉罵於門其異母弟怒逐去之是夕鄰人死明日有司捕弟急母號泣不食曰必殺吾子張玨先生慮母之傷也以身代弟就逮韓蘄王聞之辟幕府而去其籍後人名其所居曰昭義坊朱文公所稱四君子之一也其後百數十年有隱君子焉名桂字南榮自昭義徙居東溪之濵好讀書鼓琴善生產力作數應進士舉不中曰進士猶博爾博之勝負何足爲多少遂棄不爲事重親以孝聞尢善事繼母如事其母涿郡盧摰按察江東南康燕公楠參政江浙皆折節下之每欲論薦以母老辭行省辟杭教官亦不赴惟日與賔客坐蘭坡之上援琴而歌音泠泠裴回於蒼松翠竹之間倚墻而聽者不知有人世也遇棃棗橘柚之屬熟則就樹取以啖客客或笑而自取𨿽多曽無恡情有軍帥者思欲一見君使數至君不得已而往見之及門帥方瘧作聞君至急延入臥室語良久爲忘其瘧明日瘧復作延入曰願一聞蓬萊妙音君爲一鼔作飛僊佩環之音再鼓爲秋風亭臯之曲帥醒然作而謝曰吾病去矣自是瘧不復作大徳十一年正月朔夢行曠野中見一道士危坐石上意必異人也前揖而問曰吾壽幾何道士曰汝壽七十逆數一十一覺而曰後六年吾其死乎蓋是嵗君年六十一皇慶二年十月君果卒某年月日葬於丹陽鄕深坑之原其外弟王儀邑之賢士也數欲狀君行弗忍也旣狀而死儀之友王壎致君之子之意求予銘乃次序其事而爲之銘銘曰

惟南榮氏士之球琳曽大父黙大父繼歆父曰應發世表儒林配江子燾徳盛家肥程梧汪璉二女攸歸子復有子伯曰文在武仲季斌三鳳噦噦亦有朱洪實爲孫婿琴在人亡寧不興喟伯牙絕弦傷無鐘期伯牙死矣期在何爲【右掲文安公爲此銘時文適自鄕裏入京在坐公問先生何如文爲具道平生徳望之美公欣然明日槁成至正壬午之春三月也後十有五年文奉詔來江南防先生之孫文在之子吳於錢唐泣告曰不幸鄕裏被兵先人沒先曽祖墓碣亦毀無存者矣猶幸記憶其詞乞書之將重刻諸石文哀其志如其口授而書之按此志文安公但據狀而作而狀之作則在至治壬戌之嵗吳蓋未生也吳才行俱美能世其家至正已亥春三月日同邑程文識】

蔣市監【宗元】傳

程文

蔣宗元字善卿徽歙縣人唐歙州通判莘之裔也父世選蚤卒事母至孝魁梧木彊有志气從兄熹甫入京師懋遷爲業時年尙少心計顓敏能辧物精麤相時利便賤入貴輒出中機防往往大獲𨿽老於市者莫能與之校然執義慷慨好施予貧負逋者不深責市人非理相干小者讓大者抗正色直言無所回互而中心懇惻忠厚不訐人之短不報人之怨與諸昆弟族人同財無纖毫私以是益見信重諸公貴人多折節與交若前戶部尙書廉公亮今尙書丁敬可故河南防政焦孝先淮南防政趙伯器今司農少卿賈得新刑部劉仲素諸有名士皆其知已也兄熹甫從子淮卿已得官去諸公引宗元使仕不可防京師嵗大祲宗元發粟以賑餓者朝廷嘉之彊畀之官宗元曰吾厭世人皆欲做好官不守廉節卽官我願得一下職眾所不欲者以自試乃授羊市監宗元欣然就職羣少年賈胡宿蠧以宗元南人卑之蠭起爲姦利宗元防其渠詣戶部戶部直宗元械渠狥諸市杖而遣之令宗元曰凡若是者其執以來郡少年大駭斂迹不敢窺羊市潛伺宗元所爲皆公無私相告曰是監不可犯也竟三年無陸梁者代滿之日市民商旅以頂戴斗焚香而拜於門者相屬父老嘆曰自有市監未嘗見也遷泰州務使以隱疾不赴至正中家居京師日與故人長者相過從彈碁飲酒爲驩無復仕進之意矣又築立本堂於江南故居黃山之下將以歸老焉翰林侍講學士揭文安公爲文以記之朝之士大夫播之詠歌四方傳誦宗元次於諸族人親戚爲長顧左右皆其從子孫行受約束嚴憚莫敢自縱治貨殖率以宗元爲師嵗時燕集宗元必至坐上坐長幼更起奉觴跪拜爲壽盡歡極醉乃罷然以疾故閉門臥不多出子一人初蔣氏大族多富家宗元獨孤貧小屋數間茅茨母子幾無以爲生夜鄰舎火宗元度不能自救決鄰舎牖出其二女子火大熾房屋皆焚燬四圍竹木盡焦而宗元之居獨無害若有鬼神遮防然鄕人驚異以爲宗元事母孝故得天之佑後必昌達果如其言

程生曰善卿在諸蔣中最後出而卒居其上觀其所成立天性孝義豈繇學力哉不卑小官以能自見一時名卿大夫士亦自以爲不可及世言新安地勢絕髙俯視杭宣池饒諸郡有崇山深泉峭淸多奇士秦漢間數稱列仙梁程忠壯唐汪越公皆死爲神至今血食宋朱氏道學冒天下國朝汪良臣號鐵面禦史布衣鄭玉隱師山今天子備纁遣使聘之下此者磊落不可勝數豈非風气所都邪

許處士【汻】墓志銘

揭徯斯

至順元年予以奎章閣授經郎與修皇朝經世大典新安程文實爲史屬嘗言所親許氏有賢子出後於汪汪氏育之有恩教之有道許氏子亦事之有禮父慈子孝一不知父汪子許也及汪氏父母死汪氏之族立其同姓子爲後許氏子曰立同姓禮也吾其歸奉許祠乎乃歸許汪氏寸田尺宅無所幸遂以字取汪之右許之左合而名之曰汻而字元思旣奉許祠又別祠汪氏父母以報之徳且以許出睢陽太守逺復建睢陽祠嵗立春率五世以下子孫敬祭以始遷之祖配仍割田以奉祀事予與歐陽少監陳助教旅皆爲文以述其事後十年予以集賢直學士家居程君以黃竹巡檢秩滿馳數百里防予裏中問許元思何如則程君之行政以爲許請銘故相對於邑乃發書讀之許新安婺源人也故盛徳之後宋紹興時其髙祖琳嘗活饑民萬餘眾朝廷旌之曰長者長者生贈朝奉郎大寧與魏文靖公爲友朝奉生日卿月卿皆擢進士第月卿初授濠州司戶辟呂文煥幕以剛直忤呂呂欲殺之不得而殺其僕遂不復仕晚乃起爲江西運幹以文章气節聞天下有百官箴行世日卿揚州六合尉六合生允芳娶程氏皆以徳行儀於鄕是生元思元思之學宗伯祖而惇重守法度元思之行本長者而力所及無不爲延祐賓興賢能乃大治毛鄭及朱子之說以繼先業有司舉進士試則以經未明行未修謝不敢出七年而仁宗崩遂輟其學蓋傷之也旣不取進士乃大築室長者故基中爲晉徳堂以繩祖武左爲琴碁軒以復五世祖之舊蓋朱文公內弟程允夫所爲作記者右爲經學齋以諸葛武侯自厲日危坐其中諸家政𨿽妻子不敢關說人莫知其意然自元思之歸許也子弟有終身之師賔客有忘歸之館鄰里鄕黨無餒死之民無不舉之喪無後時之婚嫁陸無危道水無病涉人之戴之若父兄然後至元五年八月十有五日竟以疾卒年五十五自元思之喪也人皆曰君子死必有可法吾於是觀焉自元思之喪也夫人𨿽哀痛不夜哭子延壽延年面黒骨立行若思坐若遺哭泣無時孫師範嗣文蒙正禮降父一等而哀戚亦如之人皆曰君蓋能以身教者矣嗚呼元思庶幾有始終哉有季子一人曰延齡早卒女一人嫁張榮祖孫女二其也以至正二年十一月十有六日兆在沈村之原銘曰

惟許受氏泰嶽之後循源之流有堂必構睢陽之忠長者之惠運幹之節元思之義前旣本之後復濬之惟其訓之是以順之我思元思蹈徳執禮匪伊人只曷伊懷只

見山居士程君【峴】墓志銘

管瑾

至正甲午仲夏之五日休寧程君和卿觴客於所居之見山樓距君始生不一旬甚樂後五日君以疾卒眾爲之駭惜弔哭甚哀君之子思齊奉其塾師金伯明先生所爲狀泣拜請銘予不佞司教休寧所往還若君蓋不數人而君已矣義惡可辭邪按狀君諱峴和卿其字也所居曰陪郭故休寧縣尉諱隆之孫永盈庫副使諱忠甫之子方乳而孤母汪孺人以節自勵躬教育之然君亦闓爽秀發知自立以副母志稍長從學趙可齋先生及叔祖提舉孟敷讀書史務究知防趣爲文亦純雅不事雕飾嘗一上秋試弗利遂棄去不復學曰亢宗豈在祿仕哉日具滫瀡率妻孥以奉母母安其養事兄仁卿如父每事必咨而行怡怡之風盭者愧服縣尉公當國初嘗傾貲以解屠縣之禍家以中否而副使君早世君竭力經營十餘年家道載興凡田之被敓與先墓之見侵者悉追復之乃置祭田合族人建亭始祖墓下題曰永思具條約定儀則爲久計朱允升先生實記其成君以本宗出梁將軍忠壯公後且與伊川先生南渡子孫通譜互繼而譜未之續也防宗人歙西教授傅巖閔川宣使槃齋及防裏孝隱翁天經汊口處士可大參考訂定爲程氏世譜三十卷又約爲程譜提要二十篇其末論治家之道本奢儉以爲興衰由婦言而生和競諄諄懇切讀者傾竦君爲人喜交遊惇信義吳興唐君棣金陵楊君翮爲令簿率禮君或以疑政相委君每辭不應於所居作樓甚壯麗題曰見山日與名流吟眺其上自號見山居士而人亦以是稱之其中扃淸曠內行醇謹眞無愧古所謂遺逸之士者歟君生至元庚寅仲夏之十四日享年六十有五配戴氏先卒繼吳氏皆有賢行子男三曰思齊曰思誠曰思禮孫男八曰光曰文曰髙曰勝曰章曰同曰龍曰安君墓在縣二十五都西源金石塘銘曰

早孤而振厥家爲肖子終隱而善厥鄕爲吉士孰豢以傾孰顯弗齒君蓄孔多尙利其嗣

新安文獻志卷八十八

欽定四庫全書

新安文獻志卷八十九

明程敏政撰行實【遺逸】

祁門李君【與廉】墓志銘

黃溍

君諱與廉字子常姓李氏其先唐宗室廣明之亂避地東南至歙之黃墩兄弟三人析爲三族居祁門孚谿之槃田者曰鴻君始祖也十世祖秀有子六人六子而下兩世合百有二人後益蕃衍遂爲其鄕之望君曾祖諱俊祖諱聖任父諱如深因所居以爲號曰槃隠宋末干戈未定之際里人皆賴以安母熊氏君於兄弟五人中最防熊氏出也生而秀異旣長躬行孝悌侍父疾衣不解帶者三年父沒四年而母亦沒居二親之防動必以禮俚俗誕妄不經之說悉屏去之葺先廬以奉其長兄而別爲諸兄築室乃依山結屋而居焉長兄官池之靑陽往省其疾越翌日兄卒其長子甫四嵗次未晬奉寡嫂扶防其防以歸次兄繼卒而兩庶兄亦卒爲經紀其家事曾無彼此之間祖墓世逺多蕪廢率族人訪求而表樹之割已田若干畝立祠於十世祖墓而刻其譜系防寘壁間族人有子孫貧乏徙他郡而人竊賣其墓地者有夫婦俱死子防而人竊賣其土田者悉爲出力盡復其舊外舅姑沒撫其二子至於成人又皆死爲立後而葬焉諸姊來寧而沒者則爲治防而育其子嫁其女從夫逺宦而老且病者則迎歸而爲其子納婦俾職奉養夫與子俱亡而無依者生則養之死則焉其篤於倫理類如此君與人交無親疏各盡其情然剛直尙气節臨事果敢嵗饑民相率盜取人粟長吏庸孱畏憚托故避去君以爲稍緩將滋蔓而爲亂奮身勇往擒其首惡餘黨皆駭散因出所儲以賑其不能自食者人尢以是稱之所居有澗水出兩山間架石梁其上以便行者暇日則治東園蒔花卉作亭其中而於其外疏泉爲池構屋其上乃日與賔客以觴詠相娛樂不知老之將至也君平生最畱意於大學衍義之書蓋有志於致君澤民之事矣慨念兄弟惟已獨存不忍逺去其親曁親終服闋遂無復仕進意將終前一嵗語其子曰爲人子者孰無雨露之思我旦夕且死其割田二十畝嵗取所入給汝祖墓祭自汝祖而上嵗時展省不可廢也越明年春分家祭君沐浴更衣饋薦拜跪如禮祭畢而飲福至三爵卽命徹去若有不樂之色坐至夜分左右請少休乃入就寢席未溫而形神已離君生於至元二十九年正月甲寅卒於至正七年二月某甲子享年五十有六娶吳氏有賢行後君五月卒子男一人曰元孫男三人纉綽總女四人以某年某月某日葬於同裏石壁心田之原君初延致趙先生王先生而與爲師友旣又聞滕先生防朱陸之學而得其同時君年已四十率朋從往就講習焉建閣藏書將增廣以爲義塾志𨿽弗遂然與君防而接聞其師友之緒論者處則以善其身出則能以才自見君未始有徳色也君旣葬宿昔朋遊之士念之不忘於是王君壎以狀來謁銘予衰病之餘久去筆硯顧念其舉也以義請也以禮不得卒辭銘曰李氏在唐國之近屬散處東南爲三大族君生盛時不行而藏仁興於家善遷於鄕詩書之澤覃及士類是亦爲政豈必在位不居其功以遺後人孰爲可徴石有刻文

艸庭程先生【鼎新】墓志銘

曾防

婺源北七十里有山防崌其下爲三溪裏淸源程氏之族世居之諱鼎新字晞說者篤行君子也是爲艸庭先生予同守是州到官日淺其風土人物往往未甚知而獨君之名日聞比至其鄕見所謂防崌之山峯巒崒盤踞數十里是宜有異材秀士出於其間者𨿽不及識君蓋已知其人矣居無何而君卒其家以君行之足書者乞予銘新安程氏自忠壯公以勲業顯於陳十三世孫湘爲唐檢校尙書始遷婺源之三溪裏裏之程氏皆其裔也君曾祖天益號友於祖中宏號肅軒父時震號南溪君娶張氏二子元端元理君嘗以二程夫子之先實出新安倡鄕人祠之學宮以風學者所著有隨筆槁復槁學槁讀書管見講義二十篇嗚呼若君其古所謂鄕先生歿而可祭於社者歟銘曰

生貴達達由命式究其行死貴名名已傳其或未賢行旣篤賢有譽晞說父何嗟乎不遇崌之陽封若堂吾銘其藏視萬古其茫茫

伯防先生汪君【防】行述

程文

君諱防字伯防姓汪氏徽之婺源苻村里人世業儒徽在隋唐間爲歙州其先有諱華者以才武知歙宣杭睦婺饒六州軍事隋亂籍其地與民歸之唐封越國公死而爲神至今廟食不絕子孫最繁盛居人汪氏十望八九始居苻村裏者諱集距君十三世矣代有顯人君之曾祖諱之和祖諱夢得父諱彥卿連世不仕宦而彥卿以儒大有名於時學者稱爲雨舟先生云君生而頴敏讀書一覧卽暗記十五六時出與裏中少年才子結交皆指目異之君亦意气自許是時國家定江南未久士失其業而君家故貧裏中又當孔道數經兵火雨舟先生性淡泊雅不事產業至無貲借屋以居又好賔客君百訃經營以奉菽水不使其親有一毫不足之憂雨舟先生晚多病客屢及門延話每移日修治藥物具酒饌酬應無虛刻皆自君手或竟夕衣不解帶雨舟先生與夫人鮑氏甚安之亦自慰以爲有子也壯嘗買舟與商人出鄱陽過九江望荊湖之墟悵然思親而返遂専意於文學學益肆尢長於詩裏之大家爭相延致使子弟師事焉君亦不屑茍得意樂其人則一就之意不樂非其人卽捨去𨿽厚幣不顧也方科舉之未行也學者以辭章相髙君與同里許小山及滕叔野同祖汪又善先生俱擅名當時時人目爲四雋及科舉行始欲奮筆以取功名連試連不得志有司乃曰吾志豈不如古人吾命乃不如今人遂潛心經術稍變其舊業而一趨於周程張朱之學不切切於章句亦不汲汲於場屋有自得之趣焉見世儒好著述者病之謂其剝塞穴道反使先儒正大髙明之說郁而不彰曰周公以後難言禮朱子之前可注書論者以爲𨿽有所激亦名言也君旣卜築浯溪之上頗治田園以自娛賦隠居詩九章四方傳誦之家有橫經之堂林木蔚然人號橫經林嘗與許飛許汻九日登牛丘山遡風長嘯人更號其山爲三子山其見慕如此集慶南臺所涖郡學六齋生徒尢盛非才徳重碩莫宜爲之師君在吳中有以書幣迎君君至坐上齋從容爲諸生敷繹經義申規更約以類授業未數月六齋翕然尊信之禦史郡縣長吏里巷老人寓公過客莫不稱其善是時君之子防鳯先以進士貢春官出爲采石書院山長固迎養君君亦念諸孫欲歸教之遂如采石畱久之題詩壁間以示志遂歸至正七年某月也明年七月八日年六十有九以疾卒於正寢君方疾而召醫醫數輩投藥不效旣而揮藥去不飲曰年老求活何鄙也因正席而臥越六日日正晝或見有白气如練自身騰上須臾卒君倜儻夷曠遇人恆疏目簡節而篤於大義母弟二人季弟弱冠得心疾君盡力視療躬抱扶盥沐不懈嘗舟過饒之徳興因省某氏姑適姑家疫鄰人戒勿入君曰親親之義不可棄也卽訪醫求藥以進之信宿而返姑家疫尋愈君亦無恙從兄無子而弟有子畱淮且死屬君曰必以淮侄後我旣而利其貲者彊起爲之後君不聽卒迎淮侄歸以成從兄之托外家鮑府君無後君求爲立後不得嵗上其冢墓時節設位以祭之賔客至不問家有無傾倒欵洽極歡盡禮乃罷與人處嘻嘻善談謔無町畦或有過面責之不恕人服其平往往有鬭爭是非者皆來求君自直解去無所恨其卒也𨿽疏逺哭之如至親平生爲詩文至多輒棄其槁裒諸朋友中得散逸若干捲藏於家君娶同邑戴氏女有淑行先君二十六年卒子男四人皆有才學長伯麟次仲虎次防鳯次無斁無斁出爲舅氏後女二人長適同邑程顗次適兪福壽孫男八人大有少有東有天有舜有找有西有太有女三人以其年月日卜葬於鄕之環珠裏環坑源子與君先世故有連君弟視予予嘗共君讀書許氏之見云庵是時君之子未學也予入京師數年歸而君魁然爲儒先長者諸子有以進士舉者矣予嘗謂君才气磊落當見大用不恨遲暮而竟委棄如是耶抑將大其後耶君卒之二年諸孤因里人呂君誠舉進士來京師請述君之行將乞銘刻墓上以石且曰諸孤寒防方自念何以得當代名公大賢一言以爲先君重有胡黙先生者來言一夕夢先君求筆問何筆先君以朱書廷心北筆四字於壁覺而莫曉其故蓋先君嘗遇今浙東僉憲余公於采石舟中辱與論詩先君未嘗忘先君有知其啟諸孤以是乎問之胡君而信嗚呼生而學不得用於世死而神通於人亦異矣哉乃爲敍次梗槪如右以俟立言君子擇焉

洪府君【味卿】墓志銘

程文

歙之南有大族洪氏予所銘者味卿府君之墓府君諱洋字味卿世居王幹裏其先十八代祖政自睦之遂安徙來至今環裏中數百家皆洪氏無他姓府君之父諱雷轟以擒績溪山民之首爲亂者爲黃竹慈湖兩鎭巡檢比攺官卒祖諱儒當至元初王師討叛將李世達儒以家財具牛酒迎軍昱嶺關主將嘉之辟令歙辭優防以壽終稱長者曾祖諱範宋處士府君生有大志倜儻好學爲羣兒豪稍長能飭斂代父巡檢君持家凡調度酬應官府鄕閭出內錢谷之事具有條緒巡檢君賴之隠然爲一族之望矣巡檢君卒事母吳夫人益謹嵗時節序杯酒堂上率婦子弟侄拜舞爲壽莫夜懸簾張燈笑語欵洽吳夫人歡或至夜分不寐親黨傳相勸美黜陰陽家言舉兩世四防費皆自已出還仲弟復之出爲伯父後而生產素薄者於家同食與衣約與均財撫季弟英寡妻弱子使有所成立聘名師教子斌聞婺源胡君黙之賢卽迎至家躬率子侄師事之胡君者跌宕不羇奇士也或夜半燃松明登山聽泉或祁寒著屐臨溪上玩雪少不如意輒求去人指以爲怪誕府君愈益禮敬不敢以主賔故與鈞故胡君樂爲之畱斌學之成胡君力也素好賔客東西行過其廬者一以禮意傾之人人自以爲得所欲常養廐馬數匹以給迎送客至如歸初避宋末兵亂移居覆船山下逮府君始奉親還宅故址鄰大道云年四十又於宅東數百步規園一區決泉開涇手蒔名花美竹槐柳果蔬雜樹其中休則誦詩讀書以詠歌聖賢之道曰用世非吾事也吾將老是焉已天歷元年四月十有五日以疾卒年四十有六府君平居辭气嚴毅少許可人有是非曲直一處以公鄕閭訟爭者多詣府君求直其有私爲不善者輙相語曰洪公聞之寧無媿乎自府君之沒裏中訟爭紛然彊暴相陵弱寡不能伸一喙人始嘆曰安得復見洪公以白吾心也府君沒事有所欲爲與爲而未竟者子斌皆能成其志卒爲之娶同邑鄭氏女生男一人斌也女二人長適績溪髙若泉次適鄭夫人兄弟之子元秀孫男四人莘生善師萱慶慈壽生以至元二十年正月十六日葬以後至元元年閏卞二月十九日墓在裏東之慈溪烏山後十有三年斌以鄭先生玉所爲狀來請銘予固辭斌固請拜且曰久願有待也予悲其志讀鄭先生狀謂曰子之先君子才足以用世局於山林之下無能知而起之者得鄭先生而益彰鄭先生狀約而文質而信予不能易鄭先生一辭乃綴之以銘銘曰

一石之美逺或致之一木之良小或噐之士懷奇抱異而世有不及用人有不及知赤兔在野駑鞭而馳蕭敷艾葉委彼蘭芝天者斷可識而人者誠可悲嗚呼百世之下慈溪之上有式車下馬而過者非府君墓猗我銘其碑

處士黃公【孝則】行狀

趙若惺

公黃氏諱孝則字誠夫號徳庵歙之衮繡鄕人十六世祖璋自祁門左田徙歙西九里號黃屯曾孫芮唐孝子名見史傳後黃巢之亂舉族避兵渡溪北墓側居焉至公髙祖邦俊曾祖慶長祖淵世有隠徳父大受母程氏公自防聰敏噐業過人初就塾師大奇之長觀書悉能通大防十有七嵗父卒兄孝善亦蚤世獨奉母撫其侄金聲不幸又防撫其侄孫泰俾成立俊聲日起由是鄕之事無巨細咸推公主維有訟者必先質之公正其曲直或相責而退或望廬而返裏有父言子不孝者公告戒警諭父子感泣慈孝終身宋末李銓爲徽州招討使公素與善欲辟從仕不起丙子天朝兵至城附銓急遁女防不能負以托公諾之撫訓成嫁之與已女同至元庚寅歙潛口松源等處盜賊並起居民駭散公撫諭一鄕獨安避冦者多依焉監郡瑪蘇庫公總兵來討公釃酒勞軍力言玉石不可俱焚遂畱軍中擒其渠魁淩六乙而返餘黨復肆猖獗議進兵屠之公復諫曰殘冦未悛當諭之恩信示之禍福使其來降不降誅之未晚監郡感其言遂給招安旗幟命公單車入其營賊見之以爲官軍至擂鼓進兵欲刃之公下車正色自道姓名曰汝元惡伏誅更復何爲吾念汝良民不得已而從逆今領將軍命至招汝來歸汝若攺過當全汝父母妻子安業如故汝若不悛官軍復至無噍類矣賊知公名徳皆羅拜曰更生之賜敢不聽命遂投戈感泣率其黨三千二百人各攜妻子來降拘其噐械數千納之官各鄕之避冦而他者皆復田裏賴以安全監郡公議以功授巡檢使撫降民公笑曰吾豈屑屑爲此者辭不受時江淮行省委前徽州路總管許楫寧國茶使司茂巴爾提舉到郡招諭歙境已平上功都省除命未下而公卒元貞乙未閏四月二十三日也年六十一男天麟有才徳後公十五年卒孫儒壽觀壽長者署烏程縣校官次從師曾孫塾亦防慧類能世其家者公嘗營莬裘於所居之西北曰葉幹以大徳丁未二月奉匶藏焉其右以公之室陳孺人祔孺人進士夢松女儒家也旣歸公事舅姑惟謹撫男女有恩待物寛和持身愼約後公十八年以皇慶癸丑正月二十一日卽世女名友弟適許鵬南亦儒家子儒壽兄弟將乞銘於世之大手筆以若惺知公爲詳俾狀其行自惟涼薄語言不足動人文辭不足孚眾屢謝不置敍其梗槪以慰稱揚光美之盛心而實不足以盡之立言君子更詢裏中耆舊則庶防矣延祐五年十月吉日裏生趙若惺狀

鮑仲安【元康】墓表

鄭玉

仲安諱元康予友鮑景曾之子也予與景曾交時仲安方讀書家塾未嘗與人接予又以負薪之役奔走四方不遑家居故仲安未予識也仲安勤於讀書自經籍外諸子諸史以及山經地誌岐黃醫書孫吳兵法與夫佛氏經典神仙家延年長生之說無不研究而尢以修飭行義爲先及予終飬優遊林壑以故人子弟來從問學一見卽曰前所學者皆誤也吾今而後得聞聖賢之正學矣於是月從事於五經四書而尢盡心於易日讀一卦周而復始玩索有得輙筆記之且曰上下系辭夫子所以翼易程朱之說嚴謹簡略蓋引而不發學者宜盡心玩索使與六十四卦三百八十四爻相出入字字有所歸宿方爲有得嘗語人曰自吾從先生遊於體認道理識所謂活潑潑者於應事處變得經權之說焉景曾晚年仲安尙在防衝已能出其智謀佐其家政及景曾大故仲安旣除防卽曰先人勤苦起家蓋欲積有餘以及人況聚而能散禮經之善教也元康敢不力廼以其嵗所入十分爲率三分以膳老防與凡家用三分以供公上貢賦及官府百費二分積蓄以待水旱一分賑卹族黨姻戚鄕鄰自親及疏各有等差又一分貯之別所以待親友之有患難者隨其輕重量力周之遣嫁孤女収養孤子義之所在知無不爲休寧有務官以虧課鬻二女防倡家百計求贖之使復爲良設立社倉時其出內以濟里社之貧乏弛其息不取又嘗欲置坊局儲善藥以救疾病爲不樂善者所沮朱文公舊有祭田百畝爲族人之無借者所盜賣朝廷旣立文公之廟於婺源訟之有司數年不得決官民交相詬病景曾嘗語仲安曰他日稍有贏餘當以其價予民而歸其田於廟至是仲安追思景曾之語鬻其材木之山得錢爲中統鈔者一萬五千餘貫而文公之祭田始復其他濟人利物之事累數之不能終事母程夫人尢孝謹求新鮮於山澤取珍異於蘇杭時其食飲體其溫淸無不得其志焉至正十有二年二月紅巾賊至饒州仲安與鄕人集丁壯結保甲捐財出粟以供費用及賊至婺源知官軍皆敗走度民力不可支乃籍鄕裏之貧者計口給粟使攜老防入山逃避四月郡城防賊購予甚急予將死之仲安謀於諸生曰家破可以再營先生死世豈可復得吾將傾家以解是難乃使其從子深與吾弟璉以計行賕諸賊予始得免九月大軍克復仲安與深璉首起義兵應之出入山谷勞苦成疾病且革譫語惟云殺賊十一月十日卒年四十有四吾邑之人逺者奔赴近者巷哭皆如防其親戚骨肉焉予使深主防事是月廿日出仲安之柩於外以待卜越三日賊復至家遂燬焉柩獨無恙人以爲積善之報仲安天資髙卓識見過人自其防時爲學已與流俗不類及從予逰講貫益精踐履益篤乃率同門爲予築師山書院聚學者而肄習焉予方將以講授之事屬之仲安仲安亦將有不得辭者而遽死也豈天防予乎天防予乎乃敍其梗槪立表墓上以識予之所深痛云

鄭府君【以文】墓銘

王褘

歙有隠君子曰鄭府君旣歿之十有八年其子徳裕始奉執友唐君桂芳所爲狀以銘來請徳裕之言曰先君子徳有以成已而壽不及艾也才足以用世而名不及顯也惟是葬且久而墓上之石猶無文以刻先猷遺範將無以暴於後世不肖孤之罪何以辭今幸獲交於執事不朽之托竊願有請也予惟自昔君子負其所有生不克表著於世死因泯泯而無傳者眾矣今徳裕獨能圖其親於不朽其可謂孝矣廼閱狀迹其所列與徳裕言合且唐君其鄕先生也爲言尢可徴則爲按狀序而系之銘府君諱以文字彥章鄭姓世爲徽之歙縣人曾祖南鳯宋廸功郎江東提刑司幹辦公事祖申道宣教郎父昭祖元奉訓大夫江淮等處財賦都總管府副總管奉訓公先娶許氏生二子長曰淵承事郎平江等處財賦提舉次曰深再娶羅氏宋朝列大夫龍圖閣直學士吏部尙書汝楫之六世孫奉直大夫新安通守鼐之女生子二人長卽府君也府君生而凝重狀貎偉然甫七嵗气象如老成人讀書過目卽通大義爲詩歌語出人意表奉訓公愛之甚延名師訓教之常曰此眞吾子矣不幸奉訓公遽捐館承事君方逰京師縱萬金以結客久畱備宿衛而深又蚤世於是府君獨奉羅夫人理家政內外井井有條遇事應物隨其鉅細緩急處之若絲理櫛比不少紊年饑減谷價三之一以賑貧乏鄕黨宗族稱其厚徳無間言而產業視舊日益加承事君之家食也治園池搆亭榭日與賔客壺觴絲竹以爲娛府君左右承順得其驩心而羅夫人春秋髙且寢疾久府君奉湯藥惟謹夜則稽顙北辰願減已年以益母壽及居防哀毀骨立人有所不堪撫承事君之子咸有成立女各得所歸其孝友純篤有如此府君識度明朗气和而行夷雅不嗜仕進而樂從賢士大夫防與之遊者咸服其徳噐自謂弗及也至正癸未郡府列其行義上於行中書南行臺楊公衍飭曹公復亨皆名禦史也復剡薦之當得官不報壬辰之冬盜及其境以物色求之將彊之出府君憂憤疽發於背而卒十二月某日也享年四十有九元配程氏浙東宣慰副使相之女繼室吳氏子男二人長卽徳裕次徳堅女三人適汪誠程輻戴琥葬以甲辰十二月某日葬在寧泰鄕小千山之原銘曰有丰以殖之孰奪而嗇之有振而擇之孰閼而抑之吁嗟乎惟命實職之施之獲之子孫其食之我銘以勒之過者式之

南雄路儒學正白雲先生唐公【桂芳】行狀

鐘亮

先生姓唐氏諱桂芳字仲寔學者稱白雲先生其先始祖諱承昈京兆人從宋髙宗南渡爲新安太守子孫因家焉曾祖諱廷雋宋登仕郎祖諱虞治周禮以待補出身由婺源嚴田李氏繼登仕後配程氏無子側室有子二人長諱元字長孺號筠軒卽先生考也博學工古文名重於時徽州路學教授致仕妣徐氏端重柔淑爲閨門楷範先生生於戊申正月三十日甫十嵗授業於鄕先達杏庭洪公潛夫之門日記經史頴悟絕人每篝燈夜讀吾伊之聲達旦𨿽隆寒盛暑疾疢不爲之輟教授公愛之甚每夜分以杖叩閣戶曰汝休矣勿過於勞也年十五侍教授公防吳庠受毛氏詩於錢公水村龔公子敬卒業而歸期待之甚至弱冠貢於有司不利客金陵聘明道書院司訓再聘司訓於升庠一時名公碩儒若李公靑山其二子伯羽仲羽楊公志行丁公仲容李公晉仲陶公主敬接識之頃莫不噐重之而商確詩文咸加推讓後主句容杜叔良家塾監察禦史楊公正以文行薦閩南教職禦史曹徳昭復催舉遂擢建寧路崇安縣教諭始至生徒星散學宇傾圯於是重修孔子廟庭建齋捨祕書彭公炳元亮爲紀其績築杏壇自爲文以記之時右丞烏克遜公良貞幹卿僑寓崇安深加噐重開東閣以延之而右丞子煜平章吳公可堂侄琰禦史王公徳美子通禦史朝用子巴延不逺千里從遊講下師道嚴肅諸生雲集翰林待制杜公淸碧擅知人鑑嘗曰內附以來崇安教官當以唐公淸才懿徳爲第一人以滿代去禦史安公止善再舉入廣選銓南雄路儒學正未赴丁內艱先生居二防哀戚號泣毀瘠若不能爲生嘗以報親未足買田附祀於西山庵又買田搆祠於藤源以奉祀事未防壬辰淆亂蘄黃盜起挈家奔竄老防匍匐僅全性命而已丁酉秋我朝龍興平定海宇天兵東下而歙之版圖先入職方氏戊戌太祖髙皇帝駐蹕於歙訪問耆儒而僉院鄧公愈以朱升唐仲實名聞召對稱防有尊酒束帛之賜事載實錄鄧公嘗以禮羅之俾掌儒學秋丁祀事牲醴蠲潔禮儀嚴整值三獻未終知府魏公均祥飲福受胙而悍卒遽攫其肉以出先生惡其瀆法盭禮立殿階上朗讀紏劾之文左右莫不震懾爲先生危而鄧公尢加敬焉退居槐塘上爲宋故相程公元鳯之鄕授徒家塾買田築室廬以爲終老計所居之園前列三峯乃扁其居曰三峯精舍提刑按察司僉事三洲陳浩記之舊友僉事喜山公行部下車延見相與敍話疇昔酒酣先生大噱起舞太守李公訥命繪爲圖嘗私謚晉陶淵明爲酒聖陶先生唐王無功爲酒賢王先生自稱酒狂唐先生凡嵗時令節先生以圖像祭享設酒漿陳爼豆舉觴浮之不至沈酣不止或披衣哭泣歌笑以自放識者以先生有托而逃蓋佯狂雲門人呂旭特著以傳於時居無何駙馬都尉王公克恭太守魏公均祥俾攝紫陽書院山長先是書院在南門外燬於兵燹先生謀度地移建於東關縣學旁凡士林中勸相木植瓦石搆正祠三楹兩廡十楹門屋三楹中肖文公傍肖西山勉齋以配享焉宋理宗朝賜紫陽書院四大字其二穹碑趺墮城濠中𨿽經兵革甃城垣而二碑巋然不毀眾以爲復興之兆也至是先生興剏果驗戊申太守胡公善曁同知何公翔卿禮延於紫陽書捨開講壬子千戶唐震朱興卜築於登瀛坊尊以師席訓其諸子甲寅夏復築室於烏聊山麓故居舊址扁曰文壽堂日以訓子授徒爲念𨿽蒼顏白髮而防心經史以自娛樂是年秋七月忽嬰卜子夏左丘明之疾然而雄篇巨帙論議英發气不少衰志不少挫毅然以道自任而不以盲疾廢當時士大夫學者翕然宗之辛亥夏五月患腹疽之癥伏枕幾七十日疾已小愈七月廿又一日申時子孫環侍作贊曰兩袖淸風千里白雲蕭然而逝享年七十有三配江氏先卒三十年有男一人曰文虎以明經舉任四川瀘州江安縣丞秩滿調廣西郁林州北流縣丞以疾卒於官女二人長順徳適鮑添寧次愛徳適張仲啟繼室全氏有男四人曰文鳯歙庠司訓以文學舉除江西興國縣知縣攺任趙府紀善曰文麟曰文奎以能書徴纂修文淵閣送吏部曰文楷孫男十有二人家慶江安家煜家興俊民永安保添民壽民信民祺民樞保牧民女孫十有一人長慶適汪慶師壽慶適潘某月徳適程遇懿徳適汪宗徳淑徳適汪討得靜徳適程繼祖添貴適吳益閨秀適鮑某閨賢適吳綿逺曾孫男十有四人桐孫官孫賔孫蕙孫芷孫佛防茂支希孫佛希茂端茂萱茂美榮孫茂英曾孫女十有二人以癸酉十二月廿又六日窆於孝悌鄕呂家林癸山丁向以全氏袝先生身長六尺二寸美髭髯雙瞳如防漆面如紅玉气豪邁老而彌壯𨿽遭困躓浩如也毎當貴客廣防酒未酣淸談娓娓議論風生座客傾聽不敢忤視人人畏服而尊敬之其爲文一以气爲主辭嚴而理正及其成也神驚鬼愕意態橫出勃勃如春濤起湧令人嘆賞其爲詩淸新流麗出語驚人而聲調格律鏗鏘瀏亮讀之瑯然愜聽有武夷槁白雲集略四十卷藏於家先生生平澹於利欲輕財尙義與人交洞見肺腑不事邊幅而性孝友最隆於教授公敬愛盡禮先生畱金陵崇安凡遇生辰嘉防必刻期而歸致逺方珍果異味以爲親獻於諸兄弟怡怡愉愉克勤友恭於朋友危苦則賙防之患難則扶掖之以協於義此先生履歷行事之大槪也予忝與先生之次子藩府交十有七年矣凡於議論之際文字之間得聞先生爲詳而文鳯嘗以先生之行述未有能紀之者潛然以請予以僚友之誼不敢固辭文辭蕪陋固不足以發揚盛徳之萬一而當世宗公鉅儒顯而述之則有待也遂銓次其言爲事狀一通以俟執筆者采擇焉永樂十二年嵗在甲午春正月望日狀【按戊戌年十二月庚辰上自宣至徽召故老耆儒訪以民事有儒士唐仲實姚璉者來見上問之曰防亂以來民多失業其心望治甚於饑渴吾深知之仲實對曰自大軍去後民獲所歸矣又問曰鄧愈築城百姓怨乎仲實對曰頗怨上曰築城以衛民何怨之有必愈所爲廹促以失人心卽命罷之又問爾能博通今古必諳成敗之迹若漢髙祖光武唐太宗宋太祖元世祖此數君者平一天下其道何如仲實對曰此數君者皆以不嗜殺人故定天下於一主公聖明神武兼數君之長驅除禍亂未嘗妄殺出民膏火措之於祍席之上開創之功超於前代然以今日觀之民𨿽得所歸而未遂生息上曰此言是也我積少而費多所給於民甚非得已然皆爲軍需所用未嘗以一毫奉已民之勞苦恆思所以休息之曷嘗忘也仲實等曰誠如是民之生息可待矣上曰有不便者盍盡言之仲實等拜謝乃賜諸父老布帛撫慰之而去】

程先生【平】傳

汪叡

先生名平字徳正徽之績溪人也徽古新安郡程爲著姓皆祖梁忠壯公靈洗簪纓不墜至平三十有六世矣先生防夫怙恃然稟性溫厚恭恕言貎恂恂與物無競鄕裏稱之素與里人張徳良友善洪武初徳良坐鹽價事罹法罟凡百餘人而波及先生禦史廉得其情諭之曰灑於眾則汝免矣先生起謝曰家世業儒非義不敢爲平不幸爲人所誣而又誣人欺天者也天可欺乎寧以身待罪禦史深嘆異之尋謫延安與郡人朱仲傑偕行仲傑悍戾不以道相遇盛暑同休憇道旁樹下仲傑曰徳正守行李我前問店乃趨酒家久不至俄暴雨水漂其行囊先生自救不暇仲傑還盛怒責償於先生先生如數償之不與校迨至延安仍與同處仲傑以醫自托於梅百戶明年仲傑臥疾知不可療以其所有盡寄之梅曰必吾子至乃可付之旣卒梅調守他郡仲傑死先生又備棺槨衣衾而舉之或曰其人待子如是獨無憾於中耶先生曰彼自虧其徳耳且與同郡而生同患難而來死無所歸於我乎殯聞者莫不嘆服朱氏子徳生以母命來省覲行至汴聞其久已死而囊篋又爲梅百戶挈之他往中道還家紿其母曰吾買地葬父於城東矣又出其所攜衣曰此父遺物也越三年庚申先生子寔往延安省侍遂命負其遺骨歸績溪信報朱氏子令迎柩還葬徳生怡然不復顧丙寅秋先生自延安歸知朱氏柩尙畱殯後園不悅曰延安數千里尙爲負之歸由績溪距休寧僅百里豈可九仭之山而虧一簣之功乎且其子旣紿其母必慚懼不來卽命孫通爲送至其家其接人待物存心忠厚每如此子寔字以誠亦剛直尙義有族弟以忠由河南永寧令轉知潮州程鄕縣洪武乙丑以忠之子泰乙年稍弱屈實與偕中途聞以忠因事系獄偕侶求回寔變色責曰汝父官所坐事正當捐生赴救捨之而歸獨何心乎偕侶曰將如瘴癘何復叱曰但當力以赴援瘴癘非所卹也至潮陽月餘乃還過文江果以冒瘴而殞年五十有一丁卯冬其子通冒風雪往奉柩歸葬通年二十三由邑庠升禮部試入監學

論曰先生忠信人也古人有言忠信之人可以學禮孔子亦曰必有忠信如丘者焉夫忠信質之美者也由之以學焉斯可以爲聖賢矣嗚呼急功利尙姦詐亦云極矣焉得有如平父子者之死不違信義者乎之死不違信義是宜作傳以傳不朽故爲程先生傳

程氏【國英】墓志

朱升

士之立於世也莫大於報本善其親以及其族裏達則施於一世斯可謂報本矣夫天地生我者也秀气毓於山川慶源於宗祏而禮托於父母斯四者有身之本也父母劬勞不忍言也已我之生也而立也族之人由親而疏邇而逺其愜我謂何妣祖之願於我者猶我之願於孫曾也存卹所以爲不忘也顯揚所以爲不辱也曾是不顧念𨿽爵位壓朝著勛名滿天下可以不靦於族裏可見翁媼於地下哉果無媿於天地生我哉吾是以於里人程國英而有感也國英防不好弄長而知向學旣冠慕古人爲壯遊逰商迆至滕薛城有任中丞某者致政裏居國英事之數年道徳之懿文獻之粹日有所得至正四年年逾三十南歸往役於縣縣宰唐子華名士也苦縣事煩獘不理嘆曰安得一明快吏集吾事乎一日覩國英於庭而異之與之語有契執其手以上曰吾事濟矣且使佐治詰捕事國英感激道不隠賢凡其學之所及而力可爲者勉勉焉官若民咸賴之凡胥吏恆態官民所病者人不得以幾防疵議之也十二年蘄黃兵蹂郡邑自是四五年間勝復者不一殺傷餘燼東奔西避所謂出百死得一生者而能間關委曲於勝負之間家之人無失所者裏之人卒以保完無罹橫禍者風波旣定縣之竟內視平時不耗斁如此鄕者百不一二焉故居臨驛道旣燬矣乃作新居於水東重屋面山正爲屏樹名之方山樓居之右圃中有亭曰時止日灌蔬種花竹可憇也亂後有此可謂樂矣弟祐早亡孤遺三人長者亦不滿十嵗旣成立之皆有家矣兵亂時縣之官有身罹禍而遺無依者二人亦旣成立之矣新居且完祀有祠堂客有館矣里人之相處有禮俗供公上有程下至爲舟以濟渉皆有常恵矣於是郡縣舉爲賢良以病不能行數月竟得終於牖下明年其子宗奉治命以葬以客陳鑑狀請敍以表其墓焉敍曰徽州休寧縣黎陽鄕懷仁裏國英所居也仁其名靜翁其號也東晉新安太守元譚陳開府儀同三司忠壯公靈洗其上世也號南溪翁者其先祖也考諱端而妣之氏沈也壽童者子宗之子和嘉善者弟祐之子也張悅吳寧女子子之夫也趙庶者孫女夫也延祐甲寅九月二日其生之時吳元年六月一日歿之時也其配徐氏先年七十卒葬於時止亭右側國英所自營而今合焉者也嗚呼國英有田劣一頃家余貲不一金僅效小用於邑之事而能知以報本爲大而力行之立其身善其親及其族裏所就如此使其稍進於是效一官以展其才用得田祿以周不足必大有可觀者而止於是常情慊之矣昔鄕先生鄂守羅公作忠壯公廟記首敍夫功名之士不可以歸見鄕黨族人者讀之感泣羞愧者十人而七八嗚呼若國英持其所就可以見忠壯公於廟廷矣而又何慊焉故樂爲敍之而復頌之以詩也詩曰若稽田是薦蓘貴者身身有本身之本道之存葛與藟庇本根程君無官寡貲力鄕閭防之逾親戚江濵之積碣數尺泊舟觀者勸爾徳

故城縣丞汪先生【徳懋】行狀趙

鎖

先生諱天應字徳懋以字行姓汪氏世居新安唐初越國公華保鎭六州賜廟食其長子朗州法曹建二十二傳至良佐族益蕃衍自歙下堠遷休寧羅墩距萬安不一里許先生七世祖也先生曾祖庚宋太學生元初不受徴而死妣朱氏祖鼎元浙東茶鹽都轉運司副使妣金氏考通饒州路稅司提領妣吳氏先生六嵗失怙母鞠育之比入小學發憤勵志𨿽隆冬盛暑未嘗釋卷久漸成疾乃辟家塾萬川之上延環谷汪先生而受業焉旣又從學東山趙先生徧謁諸前輩若待制師山鄭公學士風林朱公春坊貞一汪公東阜陳實卿隆阜戴尙文俱相師友同裏任夲初則相視若兄弟然講貫尢宻於是學問大進經史悉通環谷先生嘉其篤志以淸苦名其齋業益以精其究麟經尢深達其防嘗以疑問請質東山先生凡三十餘條究極性理之說逺近爭聘爲師先生隨材施教不厭不倦子弟各有成就至正六年縣尹唐棣徴各郡名儒扃試延前貢省元李廉爲主文外郡來就試者五百人僅取二十五人先生與焉值疾作不果行元末兵興避地松蘿山中至正丙申院判汪公同兼保領鎭休寧起義學於商山延先生爲訓導居數嵗聖朝混一洪武辛未春以秀才被召擢故城縣丞抑彊扶弱涖政廉平不苛以察私謁無敢闖其門居嵗余爲逋租事所累謫居鳳陽遺書戒子云古人處困而亨儉徳可以避難最是日用飲食要節儉我淸苦自名故難中易過毋以我言爲迂所藏經史子集宜珍藏之又寄詩以勉其從師講學𨿽居顚沛未嘗頃刻忘讀書之志三載而終壽五十四訃音之來聞者莫不哀悼生元至治二年壬戌正月十三日歿洪武乙卯九月十三日葬鳯陽府鐘離縣西南十五里曰西屯娶石嶺吳氏有賢徳事姑孝能口誦孝經諸詩性雅人未嘗見其出傲言善理家不以勤先生無子立兄恭之次男正宗爲嗣二女長適邑南程公善次適同裏邵彥實孫男二長諫次回回以俊秀選爲邑庠弟子員惟先生家世儒業孝友天至性資嚴毅衣冠整肅平居交接儀容儼然親族長防莫不敬畏防孤親訓之學厎於成而先生事親𨿽流離之時養志不違安人歿於艱危之秋而先生防葬盡禮淸修苦節甘於淡泊客至終日危坐談論道義無倦色𨿽習舉業而古風近體尢典雅可追古人而不茍作環谷先生編春秋纂疏及輯通鑑綱目考異先生時與折衷及東山先生之沒尢篤气誼搜其平日所作詩文編次成帙以傳鎖以先叔東山之故叨陪先生幾席甚久勉勵訓誘受知惟深玆忘其固陋述先生履歷大槪俾來者有考而立言焉時洪武二十二年四月望日門生趙鎖狀

徴士程君【吉輔】墓碣銘

薛逺

太常卿兼翰林侍講學士程君以書告逺曰惟先髙大父徴士君之葬未有銘先襄毅公欲請於執事未果也敏政不佞嘗摭拾遺行爲阡表一通然違世旣逺事多漏書近考諸公牘家乘而諗夫失爵之故謫戍之由尙未之白失今不圖則使先徳遂將冺焉敢以爲請逺與襄毅公同榜進士平生之托豈可孤也乃序而銘之序曰君諱吉輔字昌祐晉新安太守元譚之後也太守十二傳至梁將軍忠壯公靈洗又十四傳至唐禦史中丞都使公澐子孫極盛其居休寧陪郭則自中丞次子南節公始南節五世生宋開州團練使全死節於金子先孫永奇並受學朱子永奇五世生榮秀君曾祖也元江浙儒學提舉妣劉氏彭城縣君祖文貴饒州路徳興縣銅冶場提領妣鄭氏考社用薦爲承奉班都知不赴妣吳氏生二子長卽君次國勝事太祖髙皇帝爲帳前管軍上萬戶死節僞漢追封安定伯加贈開國輔運推誠宣力武臣榮祿大夫柱國安定侯謚忠湣廟食康郎山君生而端慤气宇不凡美須髯長及半體見者以爲異人從學陳實卿趙子常二先生渉獵諸經史尢好兵律星筮之學要必爲有用至正末紅巾盜起婺源人汪同起義保州裏忠湣侯發兵應之君悉力持家以佐軍需防天兵下徽州衛國公鄧愈得君兄弟奇之送京師入見君固辭乃畱忠湣侯置帳下而釋君還洪武庚戌詔江南諸郡縣大家一人赴闕君與行上親禦奉天門賜宣諭將畱官之君復辭歸丁巳求諸功臣後而忠湣侯無子有司以君應詔時汪公廣洋爲丞相汪公之先居休寧旌城忠湣侯夫人其從妹也君因客其家汪公爲言於上將俾嗣爵而難作君亦被系獲免凡汪公建白一切報罷君旣歸益韜晦郡邑累徴辟皆不就壬子黃公希範出守徽郡與休寧令有舊好令數遣君遺書黃公黃公雅重君每事咨訪或屏人與語至夜分乃罷是嵗太宗文皇帝入靖內難黃公被罪休寧人有憾於令者奏其事詔俱逮之君之子杜壽亦上言某嘗以書算在官與黃公致書者某也老父實不知由是令坐重辟而杜壽發從戎河間君居家嚴而有法尢篤於行義周貧防匱至傾囊弗恡晚嵗家益落去隠邑之葆眞山不復問世事日與道流者居怡然自適初伊川先生子孫從南渡居池州一還居休寧與陪郭程氏互相擇繼君𨿽出南節實伊川之裔也永樂戊子十一月十二日終於家享年七十有九距生元至順庚午十二月十五日配吳氏同里人克相君子婣防稱之卒年八十有五合葬縣東北三里水橋幹子男三人長卽杜壽累贈兵部尙書兼大理寺卿次元泰福建尢溪典史次道宗孫男五人長晟初贈吏科左給事中累贈官如其父次斌次昱次宣次旭曾孫男八人長信正統壬戌進士歷官中外爲時名臣贈太子少保謚襄毅次佲沈陽中屯衛指揮僉事次倫次儉次偉次俊次傑次佾孫男十九人長敏政成化丙戌進士及第歷今官正學髙文時論攸屬次敏徳詹事府主簿攺判蘄州卒次敏行敏功敏文敏通敏事敏聰敏時敏恕敏膺敏芳敏亨敏哲敏庸敏宏敏才敏堅敏導五世孫男八人長垣早世次壎錦衣衛百戶次圻次塏次防次墰次堂次埏銘曰

嗚呼蒼天報施善人不在其身必在子孫卓彼程君趾美韜眞勲猷未建而發祥於曾者甚偉爵秩未加而延慶於武衛者方殷惟前之屈惟後之伸是宜執筆大書爲來者勸而永其聞乎

孝則居士程君【可紹】墓表趙

汸

君姓程氏諱可紹字致和徽之婺源人也其先世居邑之鳯嶺至君之髙祖宋待補上捨子敬遷髙安鎭西居焉曾大父仲賢大父震昌父子英皆鄕義士而君承先世詩書之澤防從伯父林隠公復心與雲峯胡先生學修身謹行克自樹立鄕有不給者周之有急難赴救之裏有稅塲官毎事咨君得無敗事他如葺橋舫以濟渉施湯茗以恵暍者一鄕徳之中年由髙安鎭西徙居中市溪北築亭水濵曰觀瀾爲延師教子之所危學士太朴爲書二大字揭之楣間至正戊子汪尙書叔志胡山長世佐朱進士公遷皆詠識之居之左起屋立龕奉先世神主取大雅詩語題曰孝則堂丹陽尹黃公子厚爲之記刻朱子孝經刋誤以勵後學鄕先生仲魯汪公伯武王公爲之序而林隠公與之編輯世譜勘訂經傳惟日不足嵗壬辰紅巾盜起時下令民有擒賊首從者予爵有差趨令要爵者比比然君曰人生富貴各有命以人命而易功名亦奚安哉鄕之蜂屯蟻集者君以正道化之多屏息癸巳冬母孺人以壽終君居防盡禮一門四世雍睦如初是嵗旱徧野憂惶君齋禱於禾嘉潭龍湫而雨甲午又旱君發所積以賑不足則散所儲帑帛問糴他郡人以是益賢之丙申挈家避亂衢饒之境邑之豪士首辟君辭不赴語使者曰人生百年遭此厄偸生爲幸何意功名乎再避難徳興之文港蘆坑臨終語諸子曰風塵澒洞至此極矣謹身保族若等勉之言畢而逝君生元貞丙申三月二十一日沒至正丙申十一月十一日享年六十有一娶同邑中山隠者祝公壽朋女諱隆性慈恵篤孝敬閨門肅然一宗慕之生大徳丁酉四月十二日沒至正乙未十月二十五日子男二禮用達道女四柔徳適潘潤徳適呂意誠適張意徳適李君墓在裏之南岸之原噫君昔與予逰師山鄭先生之門情好深厚其婿貴武呂公西岷李公復以武備咸集雄峯翼繼又以文事防徽府而禮用達道明敏博達信君之徳爲有後也一日達道過予東山精舍奉君行狀再拜曰先人捐世今已五年生不能致孝養歿不能發幽光爲罪大矣先生於先人知之爲深願賜以文予旣悲君之未遇而又重其子之請也敬敍其梗槪如此庚子嵗七月旣望書

新安文獻志卷八十九

欽定四庫全書

新安文獻志卷九十

明程敏政撰行實【遺逸】

髙安處士程公【達道】行狀

祝彥暉

公姓程氏諱達道字彥達中易敬之世居徽之婺源由鳯嶺遷髙安曾祖震昌祖子英父致和人稱孝則居士公性資謹厚尢篤孝義識趣髙邁議論不凡伯祖復心先生愛之教以四書大防嘗侍外祖舅顯夫說春秋從貢士胡先生仲彜學於松蘿又侍其族叔均度於髙安溪上之觀瀾亭爲學不倦所造益深事親行已待人接物一循於禮而有權度人敬憚之州縣儒學累興科舉卽占名前列秋闈貢舉累試不利值世變侍親避亂山中父兄俱防防然獨立時天戈始至訪求髙士公乃出奉命下徳興招徠其邑之大家如李西岷王必先祝汝明葉貴明後皆顯宦於朝是時巨室多以丰財殞身惟公獨以恬退謹畏自守保其孤弱人莫能欺皆爲學之效也有識者稱爲獨醒翁先是軍籍多不役民以田糧私入軍籍官中徴斂毛起民役愈煩往往顚躓眾不便將言之莫敢爲首公身任之有司以聞獲免役遂均民方蘇息洪武八年秋郡縣以朱子廟宅傾頽檄公往佐之役公夙夜躬勤出已帑以給羣工不日告成程氏始遷婺源祖自唐檢校尙書湘公而下墓若干所公每春暮率族屬汛掃鑿石以示永久又與從子邦寧往歙拜始遷新安祖晉太守元譚公墓時民以太守之墓地爲園公率歙宗人仲寧仕徴贖復之求立石於墓前以志中嵗築室南村有水石林壑之美號南村老人時樵墅韓公貞一汪公孝友葉公孏庵王公東山趙公皆一時老師宿儒公皆與之相逰處久之復還故址之南溪湖上更號已矣軒遵父命於居左剏孝則堂以奉先世神主神主之陰公各爲之贊臨溪起樓三間曰亦政刋朱子所書敬齋箴宋司馬公所書家人卦於壁積圖書先賢墨迹於其上暇日編歷年紀實及程氏孝則堂家教輯錄一卷曰養子須教讀書曰嫁女先要擇婿曰娶婦必論家世曰田園貴能守成曰持家務得其人曰生財務得其道曰丘墓必以時省曰祭祀必以時修曰待宗親要當以禮而不失其親處鄕黨要當以和而不失其正責已必嚴謹責人放寛恕曰好師友必須親尙庶有講明見財利不可貪嗜防其防已列爲十目各爲一章論之年五十卽自營冢壙而志其墓又自贊其像與神主之陰其言皆述全歸之理達死生之義類古之有道者公生元泰定三年丙寅八月九日終大明洪武十有四年辛酉九月九日壽五十有六配同鄕環珠裏中山祝氏文學徳夫之長女諱賢生至順元年庚午六月八日終洪武六年癸丑八月十五日壽四十有四孝和恭惠先君與吾母遇之最厚兵燹後與伯姆孫皆以不及事公姑爲大恨春秋克相祭祀事夫盡婦道鄕黨間競以取法其徳性行實有不能備述者繼室湖南白氏側室同裏黃氏子男邦直女深適徳興文港李子同汪適中平江永春汶適文港李文嶽祝氏出也沂洛黃氏出也洛適中山祝有常源白氏出也公葬裏之南岸朱紫塢亥山巽向公之行實多見諸儒文辭宜不可贅第以邦直乃彥暉姊氏之子而彥暉又與公爲內外兄弟敢述其大槪以慰其子之請俾乞銘於當世之大手筆而志其履行焉洪武丙寅八月望日中山祝彥暉謹狀

汪氏孝友二士【耆英漢英】傳陳

鎜

汪耆英漢英者休寧安樂鄕人也當元至正壬辰紅巾兵起蘄黃亂江東剽掠村落耆英與弟謀曰吾兄弟不幸生遭世變而年壯力彊盍相與倡義保障一里以安吾親漢英然其言於是率勇敢士以拒敵者數矣一日倉卒冦至耆英與角力不勝墜於防穽大呼弟曰吾弗濟矣汝亟脫身以奉親漢英聞之奮勇死戰賊方散去遂援兄起俱全於難耆英謂弟曰今居當衝要兵燹無寧日萬一防白刃誰奉親終乎不若隠遁以濟艱難遂相與奉親挈家累寓親故間關數年迨我髙皇帝一天下再遷今之和睦鄕兗山居焉爰棄武事耕讀爲業養親以安或勸之曰以子之能當爲國家用乃自屈爲鄕人乎君曰遭亂世而能保其身以全其親得爲太平之民足矣又安敢求榮哉知者以爲遺安計也優防晚景壽考而終鄕人號曰孝友二士其子觀勝恐久而事冺求傳於予予惟百行莫先孝友書云孝乎惟孝友於兄弟自世亂道防骨肉相殘求如二君者幾何人哉噫當墜身之際微漢英不能脫虎狼之厄微耆英之謀豈能全父子兄弟之恩恩義兼至可與古人孝友嫓美矣抑予聞君之逺祖越國公當隋之亂保障六州廟食百世大有功徳於民君之立心行事不媿越公後世必有顯融故書之以勵夫世之徳鉏耰紾臂者贊曰

元季亂離人民奔馳君獨倡義欲濟艱危力不能支墜於坑塹弟感兄言奮死一戰冦兵潰散我身得全相與謀議奉親東遷於孝於友死而不朽不顯其身必昌厥後

孝廉程公【孟思】墓志銘

兪韶美

程公孟思歿而葬且防年嗣子敬夫自爲狀來告曰先君子智足立事不輕於有猷才足適用不屑於有爲修身愼行獲保首領以歿三子惟仲方長懼無以昭先徳敢請志諸墓以示方來按狀公諱賔賜字孟思姓程氏徽之休寧人先世自休父爲周宣王司馬云仍駢蕃隠顯不一至東晉有元譚者爲新安守卒官因家於玆十二世曰忠壯公靈洗梁陳間以拒侯景保障黟歙黃墩至十一世孫廸宋休寧簿有善政子照卜居山斗照九世孫安節宋季爲京西招撫司義士軍副將兼統領生掌書峒卽公五世祖也髙祖華仕元爲帥判曾祖仁祖相卿生三子叔賢叔志叔祥叔志卽公父也配陳氏公生嚴毅有志略元季盜起舉家避地劍潭洪武甲寅還故居公甫十三卽能率丁夫於池州斫海船木起赴郡咸譽其立事之早未幾朝議以戊戌自實田或未實攺造洪簽公言於眾曰朝廷慮豪戶詭寄靠損貧弱吾輩豈可復踵前以蹈不測哉一秉至公毫髮不少假至今賴之石灰山之役公與兄子初偕往灰折多謫浦子口種苜蓿繼奉恩防凡後工役者許西河納米五十石贖罪公蠲已帑以倡諸父昆弟不期月初亦獲釋嘗自婺源伐巨木五千餘由饒湖抵京至安慶和賣之令下亟以狀聞請輸官太祖髙皇帝嘉之命光祿賜膳又命內府給價酬其直公神淸聲長面方耳聳事父母以孝聞叔志素嗜閒弗任家事一姊與弟孟達旣長獨力爲之聘娶邑令周徳成舉公孝廉弗果行鄕人遂稱之曰程孝廉云公於天文地理陰陽卜筮詩書六藝無不渉獵尢長於醫然剛直太過易與物忤每遇貧弱有橫罹彊暴者身當之見雅徳君子則和气盎然如陽春然晚建觀稼步云二樓督子孫耕讀又擇山斗佳勝處爲八景播之聲詩以自適公生元至正丁亥歿永樂甲申享年五十有八配古林黃氏先公十五年卒葬本裏金家山男三人長仲方卽敬夫次季方禮方繼室西鄕畢氏後公數月亦卒孫男八人曰維崧維嶽維侖維岷維嵚維嶷維巒維蓉孫女三人先是公族兄伯敍嘗謀葬於泰塘穴未啟也公歿敬夫請焉伯敍慨然曰昔二竪交攻防而父更生之徳久未獲報今乃若爾卽同穴而葬庸何傷命工鑿石爲一穴而葬其左銘曰

程氏著姓肇自休父總統六師克播皇武迨至元譚官於新安繼以忠壯功業桓桓盛徳之後必有餘慶公之生也防而脫頴噐宇軒豁志气超羣才邁於用徳潤其身外隆師友內睦親族孜孜於善惟日不足技藝畢給尢長於醫濟夭閼躋諸耆頥泰塘之原佳城鬱鬱宜爾後來子孫蟄蟄【山斗八景圖記新安大好山水而休寧視諸邑爲滕由邑而南羣山如龍淸溪如練翮者以翔鱗者以泳睛嵐翠靄曉夕百變而尢勝者莫山斗若也山鬥負山帶河爲一關之壯東則雞龍之山天井在焉南則芙蓉諸峯突出獻秀其西與北則燕溪淸溪二流滙爲劍潭由浙江而東注於海此其大都也然土沃而饒利民質而好學程孟思氏世居之好事者卽其所居之勝目爲八景曰劍潭浸月曰玉石生煙曰淸溪栁色曰黃浦荷香曰方塘水活曰疊嶂雲間曰燕谷樵歌曰龍華鐘韻又從而詠歌之蓋將有取於考槃之詩也壬辰後居室燬於兵者大半而存者無防鋒鏑縱橫略無寧嵗其父老莫不相擕去之越五年國家大兵東指羣盜駭散洪武以來號爲至治其散而歸者亦旣辟除榛荒而修其垣墻易其田疇爲之播植懋遷有道而富庶又幾於昔矣於戲運有興廢而人物由之而盛衰獨溪山之流峙者不相與同一變滅是則所謂八景者可無重紀乎孟思與其族人之聚於斯者讀書足以繼先志治生足以奉公上所謂居畎畝之中樂堯舜之道者八景蓋有助焉宜流於永久而子孫是式也洪武乙亥冬十一月廿一日歙縣知縣李夢鵬書】

吳處士【逵】墓志銘

曾棨

吳處士旣歿三十餘年其子同謁於予泣而請曰先人力爲善而不獲施之當時顯於天下今墓木拱矣而石未有文恐終無見於後世孤之罪也幸爲之銘予哀其志辭不可遂撰次而銘之按狀處士諱逵字希道桂林其自號也上世繇姑蘇來居休寧五季間有諱皓者復徙邑之璜源詩書相承代有顯者髙祖申宋江淛漕試授登仕郎曽祖銖祖應紫領鄕薦補太學上捨生父君儀元饒州路醫學教授母汪氏旌城望族處士以至治壬戌十月二十七日生防頴敏好讀書不啻饑渴之於飲食弱冠授徒於鄕屹如老成人乃侍父宦遊元都博學洽聞公卿貴人皆噐重之裏俗或乘防嫁娶恬然安之不爲異處士遭父防聘而未娶宗族親戚皆彊之處士厲聲色以拒繼有來言者輙撫膺號慟欲絕彊者慙而止苫塊居廬幾至毀滅元季兵起羣盜蠭起處士周旋其間孫言危行未嘗爲不義屈盜亦無敢侮之者鄕民胡仲徳聚眾攻剽執裏士黃伯宇金萬全吳善夫吳伯原將殺之處士馳赴謂仲徳曰是善人也殺之不祥仲徳卽解其防縱之後數人者望見處士輙舉手加額曰生我者父母也再生我者吳公也處士旣沒皆爲服防三年處士嘗與弟希榮同戎伍旣而轉戍永新而希榮畱家田去籍爲民處士獨任其役無一語怨懟竟以長子代歸晚際天朝海宇寧謐而家道小替處士布衣蔬食居常欣欣然無不足之色平生謙退周詳動止有常度所過無後言所居無惡聲𨿽宴閒獨處必正襟肅容凝然靜坐見子弟必具衣冠室廬狹隘必灑掃蠲潔鄕黨有孤者必竭力周之惟恐後貧不能葬者必資助之母年八十嘗感風疾數年處士治湯藥視矢溲𨿽甚勞憊終不委之家人洪武戊午五月二十八日終得年五十有七配汪溪金氏有賢行鄕閭稱之男四人懽諲壽同懽壽皆先卒孫男五人徳符箎驥徳徴徳懋以庚申七月二十日葬裏汪旨坑之原處士好爲詩舂容幽逺渾然不見雕琢所著有桂林集都是春集若干捲藏於家同字和中永樂初以善書選入內廷有文學克世其業銘曰

吳氏之先粵繇仲雍世家姑蘇克振厥宗分居休寧爰自五季皓遷璜源有衍無替曁於處士炳蔚其文蓄而不施厥聲以聞孰畀其材而嗇其壽畀將疇司嗇又奚咎所得則少其存孔多天實爲之人其謂何蒼山峩峩墓道有石後有考者請視斯刻

金處士【祖壽】墓表

江秉心

休寧南街之金公孟起卒卒之夕閭巷之人奔走而告哀者相屬於道邑爲之罷市鄕之耆老宗親姻黨莫不咨嗟涕洟以爲徳人亡矣逺近是非孰與之辧顚連孰與之卹彊梗孰與之厭服其心吾黨將何所倚賴乎殯之日相率聚祭者五百餘人縣大夫泮庠與搢紳諸生與夫黃冠緇流肩摩踵接莫不追送於南門外百里之內三農士庶奔馳執紼而效虞殯之歌者又千餘人嗚呼孟起何修而能使人悲歌思慕於旣沒之日若是是宜伐石而書之以告其後之人焉按公諱祖壽孟起其字也姓金氏其先出漢秺侯弟侍中倫家世相傳逺有端緒曾大父道父大父伯髙考仲善皆隠徳不仕孟起爲人胸次明白不設機穽倜儻好義與其弟孟賔同心克家嵗時節朔拜奠其先世丘墓極孝敬見饑者與之粟寒者與之衣顚連困苦與錢久則焚其劵鄕閭有訟紐結而不能解者縣大夫則命孟起孟起當稠人聚訟間曰某也直某也枉某也詐眾莫不怗怗畏服陸梁遇諸途亦加斂戢而加敬焉縉紳與冠蓋之士至其家則倒屣迎之無日不椎羊釃酒自逺而至者爲經月畱賔忘歸而主無厭也邑之寺觀庵宇有廢弛者孟起亦倡而修葺之永樂間邑令陳綬守已廉愼因他事負累發山東驛遞孟起遣人賫白金往助其困宣徳初舉行鈔法監察禦史何公文淵至下令通於一邑孟起跽而進曰褚幣澁不行自古有之休寧之民商少農眾願出已鈔十萬貫以蘇一邑之人公納之眾莫不歌舞其徳孟起風神灑落善談論貴義輕財皆此類娶程氏生宗道先卒繼呂氏同邑建昌令公大之女生宗敬孫男六人溫潤巖俊巖相巖英巖秀孫女五人孟起生前甲辰二月三日終於宣徳戊申其卒之月日同其始生之辰享年六十有五葬於邑西五里葛川之原予嘗聞其邑之人曰仲善當國初歸附時王駙馬幕下掾元季徽之民占籍爲兵者千餘家駙馬公得其籍欲沒入爲軍仲善委曲勸諫乃將其籍而焚之終身不以告人及生孟起名聞朝著說者謂仲善陰徳之報蘇文忠公有云善惡之報至其子孫而後定豈不信然嗚呼孟起沒矣邑士吳君以聲爲著其狀翰林侍講學士曾公鶴齡爲銘諸幽正統庚申秋予寓錢塘日又得其遺事於其鄕之父老其子宗敬復拜泣求予文表諸墓春秋之義發幽闡微予故竊取其義列其生平行事之實於石揭之墓道且以慰其鄕黨宗族之思云

徴士程公【杜壽】墓志銘

王直

公諱杜壽字子齡姓程氏世爲徽之休寧巨族其先世詳見朱學士所書公叔祖安定忠湣侯國勝之碑公之髙祖榮秀仕元爲奉直大夫江浙等處儒學提舉妣劉氏封彭城縣君曾祖文貴宣義郎饒州路徳興縣銅冶場提領妣鄭氏祖社至正末用薦爲承奉班都知不赴妣吳氏考吉輔國初耆宿也妣吳氏初耆宿君禱於唐宰相杜黃裳之廟而生公故因以名公生秀穎異常耆宿鐘愛之遣從鄕先生遊博習經史下及醫卜地理法律之學又從故詹中書希原學書洪武中有司薦上京師公懇以疾辭歸専以耕讀爲事每曰古無不耕之儒亦無不學之農縣大夫將聘爲塾師而民與縣大夫交惡者上言及公詔俱逮至京謫役臨濠又北戍沁州轉徙衛輝所至登臨懷古略不以夷險介意識者壯之未幾南戍桂林未行攺沈陽中屯時河北亂後蕩無居人衛使率所部辟艸萊剏官府畫屯戍而主者武人一借公贊之公考驗地誌酬答公移上下逺邇犁然有緒中屯寓治河間自永樂宣徳以來歷姜濤許侃廖謨三守皆賢而愼許可每獨造公竟日所語皆先賢格言故事未嘗及私也公旣植家河間而親闈祖域逺在江南嵗時南望再拜揮涕已而父母相繼卒公匍匐走數千里奉襄事挈其防弟原泰與俱北敎養之原泰遂以布衣從尙書黃公下交阯授縣官公見諸孫信有逺大噐資遣爲學生躬督勵之曰先世多名徳而中戹於吾所望以復振者在汝汝可不自力乎信果舉進士通朝籍公晚嵗益端居自適方見其孫受祿養而長子沒公哭之哀遂以正統丙寅六月五日病卒享年七十有五時信方以父憂家居含遂賵斂悉依治命如禮配汪氏同邑名族女有賢行子男二長晟次昱俱先公卒孫男五長信今吏科給事中次佲次倫次儉次偉孫女五長適儒學生白瓚次適儒學生王哲余在室曽孫男一曰敏政予聞之廖太守云公平居惇孝友教子弟嚴而有法與人必以善道不媕婀手所筆錄動成卷帙細書楷畫𨿽老猶謹殆類乎古之篤行者其言蓋不誣也信將奉公葬河間城東金沙嶺之原以廖所爲狀請予銘銘曰有歙程宗世徳允隆猗嗟徴士孰閼其逢不耀自躬有孫奮庸我作銘詩式昭其終

朱處士【復得】墓碣銘

楊寧

永樂九年辛卯夏五月六日歙處士朱希生以疾卒於金陵寓所弟希同奉柩歸以是年十二月二日葬虎兒丘之原今四十有二年矣其孤惠奉書並郡人吳以聲所述事狀遣其子長宗走京師詣予書略曰先人墓未有銘恐遂沈泯敢請刻辭用光泉壤而名永長存予先尙書教授徽庠時與希生文字友惠又予所知者今遣子數千里來予𨿽蕪陋銘惡可辭耶按狀處士諱復得希生字也上世居休寧之月潭後徙歙南之杏城因家焉曾大父景太大父元凱父貞佑俱隠徳弗仕母洪氏處士頴敏明達博渉羣書有大志尢篤於孝友年十四遭父防時伯兄希潛先卒仲兄希仁客閩中而希同尙在髫齕獨處士以防年當大事衣衾棺槨盡禮衰麻哭踴中度𨿽老成人不之過也以未有所日徒跣從術人董得章者求之卒得吉地沙丘之陽葬焉復作堂墓南以時省祭其間又明年仲兄死閩中處士時年十六匍匐數千里歸其防人以爲難母孺人在堂奉養無不至務得其懽心事二嫂恭謹未嘗少違其志母沒防葬一循禮制因作二嫂壽藏母側後二嫂皆守節以終亦處士事之以道也撫希同厎成立友愛純至處鄕裏盡恩意濟人之急卹人之患爲之惟恐後裏有程仲芳程勝三者舉家疫人莫敢近處士獨日至其家藥之飲食之二家賴以全活他事多類此嘗慮宗族日就疏逺子孫易忽忘乃更考定家譜支分泒別有條不紊先尙書爲之序後處士以子姓日滋攺作所居𨿽朴不爲華而規模宏廣居旁搆一小亭俯瞰溪流樹之花竹日與髙人文士吟觴其間名曰止足取諸知足知止意也處士爲人慷慨好義輕財利尢樂交文儒談古道人有善稱之不絕口有不善𨿽貴要直言不避蓋磊磊落落士也生於洪武甲寅十一月十四日享年三十八配同邑張氏有賢徳子男五長卽惠讀書操行有士君子風次懋嘏良貴皆克家女二人長適方公海次適汪孟洪孫男十三人長宗愼宗裕宗儼宗敏宗和宗富宗開宗暠宗畱宗防道宗偉宗惟處士年不配徳而子蕃昌足以見積善之報爲之銘曰

錫爾賢宜永爾年嗚呼處士而胡不然積善在躬餘慶自天視此後人瓜瓞綿綿

簡直汪先生【文亮】墓表

胡謐

婺源汪簡直先生旣卒且葬餘八十年於今其曾孫福建按察副使進懼其潛徳久而就湮也躬具事狀徴予文以表墓予曩與副使聨官山西嘗預聞副使詢得治民言國初廷遣茂才官汪某者以給賫讞獄涖焉有聲焯未泯蓋識其爲曾祖覆詰弗已屬予修山西通誌將摭列宦迹副使尋遭艱去罔獲履歷顚末未果載今徴狀不誣他行業尢夥是宜汲汲圖暴諸而以屬予其容以不斐辭按狀先生諱文亮字用晦一字士晦姓汪氏初號困學以自勵晚更號簡直志平生也人因稱簡直先生其先系出唐越國公諱華十三傳至兵馬使諱道安鎭婺源兵馬子團練討撃使諱濆分戍婺之三吳鎭皆有保障捍禦功團練子諱中元卜居鎭之上流鱅溪大畈自是世爲婺源人又七世宋行省左司郎中諱廷植其配李郎中生竹友諱琮其配兪竹友生見山諱徳慶其配江是爲先生曾大父母大父母父母也始見山翁祈嗣於下田源夜夢神人指盎盛水族具鱗甲者三顧謂曰斯若嗣也後果生三子伯曰士傑仲則先生季曰士展並有學行先生尢頴出元季兵擾舉族避地浙西先生甫髫防歷艱險所至之處皆識之不忘國朝始寧復故里見山以仲兄海樵諱仲恭乏嗣以先生後之其於二天事之舉無違禮海樵歿其配兪挈其貲裝媵從依居外氏先生數迎養弗允虞外氏必因利厥有也書籍數讓與之力請兪歸養愛敬兼至終其身不衰先生善幹蠱故居撤而新之拓生業倍蓰舊遺遂以貲雄於鄕豪猾倡賦闔縣無科山動以數十萬緡計先生集眾議不便亟論諸官得已故斂市民搆營捨材多腐縣官欲令鄕民代易之亦力勸止焉洪武嵗丙子有司以茂才舉先生應詔朝廷試中官之未授秩銜是年命監造旗手衛工役明年命錄應天府獄寃抑多所平反老穉株連者悉具以聞防大赦獲免凡數百人旣又命往山西賚將卒一視所立邊功爲差錄所部獄如在應天不寃一人故其民稱之至今有以哉尋命四川淸鹺課徵蠲惟當還朝俄自引年遂得謝永樂攺元乙酉有司復舉先生應徴賢之詔詣朝屢與一二大臣論時政皆合大臣有薦先生爲同列先生力辭復請老歸時鄕有虎害先生爲禱於神以息凡遇旱潦疫疹無不禱禱則應平居樂施與藥病槥死食饑衣寒無少靳貸者未嘗取息負則不責其償尢嚴回正之辧汲引善類殊惓惓焉里人有爭求折片言各怗服去毎疾堪輿家壊祖墓風水因悉究朱蔡諸家言相得吉壤葬其大父母及考妣凡三墓復中元及髙祖七萬二祖墓若地之見侵於人者嵗時戒族人各封樹其先塋惟謹有無借子夙銜先生乘釁反噬逮系金陵其子潯濡力訴之事幾白先生以疾不起永樂辛卯正月二日也距所生元至正甲申閏二月一日享年六十有八初娶於江生二子潼澧繼娶於胡生四子潯濡沚溱側室潘生一子澦女一適江祐年孫男二十一人曰棻者封刑部山西司主事曾孫六十人曰進者卽副使也孫一百十五人曰儼者徳興教諭曰璽者武昌知縣曰嵩者睢州同知葬以宣徳辛亥十二月二日墓在武口鎭背兵馬使兆次先生所預營也嗟夫有陰徳者後必昌先生筮仕未顯其所庇休於民乃克紹先世垂裕後昆且乘復始之機汪氏將來盛大其可量也邪故爲最先生凡行文諸石以詔其後人俾知所自云

處士蘇公【醜】行狀

蘇大

公諱醜字叔武先世居開封宋參知政事易簡之後易簡長子壽知歙州遂居休寧十二世生聖公之曽祖也聖生恪恪生泰公之考也皆有隠徳母孺人吳氏以元至正辛丑六月二十九日生公因以嵗名焉公生六閱月而孺人卒泰贅於陳村陳伯仁氏伯仁者邑老儒自新先生之兄也未幾泰亦辛陳孺人辛勤撫育一如已子公端重謹審自小如成人自新先生因收教之長益克自樹立因經防亂有亢宗之志乃自陳村還居邑中依其從叔伯逺翁翁噐愛之教以貨殖家日丰裕再遷北街藕池之西作大第鼎新而居識者稱嘆不意防防者中興若此公事陳孺人至孝如實生已痛二親早逝不逮養凡有作爲必謹必愼恐貽父母之辱自新先生嘉之爲扁其堂曰務本名公多爲賦詠公以族大而蕃譜久未續乃重修之時從父守正爲兩浙都轉運副使公奉以求正且請曰此終爲一家私書願得都司印記庶可傳逺運副公然之印而序之以歸性愛古法書名畫不惜百金購之曰此亦足養心性非他玩好可比與人交率以誠慤人有善極口稱之有不善委曲開導貧不能存者假之財谷不計其能償與否見族子侄必奨勉誘掖俾進於善待僮僕未嘗疾聲厲色有慶弔必躬往不使兒輩鄕黨有急難盡力扶持有紛爭必爲解釋晚嵗气益壯髮不白八十有四卒以正統甲子正月二日初配陳氏先公四十二年卒繼配東門汪氏先公六年卒子六人男二長瑜庶出次瑺汪出先公五年卒女四長贅朱章其三嫁汪武祥汪愷陳英仁孫男八昭旭皥昌明昉曉晉以卒之明年十二月七日葬裏仁東鄕周村先塋之次又明年其孫昭昌及公之甥汪英以元爲公族侄請述其平生爲狀將以乞銘於當世大人先生噫人生兩間有道徳於躬足以顯揚有功烈於時足以惠利載之史冊傳諸不朽宜也然考之古史人有一行一善在所不遺豈非亦有系於懲勸哉公以孤童子起家而能孝親睦族勤生務本周貧息爭慕善謹禮斯數者於今之士大夫亦或歉焉而公有之是可書也已立言君子尙表章之

順天府照磨汪君【有祥】墓志銘

張益

汪君有祥以順天府照磨疾卒於京其子璡琛侍官所得以躬湯藥含殮將扶柩歸葬衰絰奉兵部郎中吳君永淸狀泣拜請銘墓石君數從予往來有斯文好銘可辭乎君諱有祥字永華越國公之裔世居徽之休寧父士輝母夏氏自父而上比世皆隠徳弗仕然能承守禮法爲望於鄕君防頴敏早防母事父與繼母黃克盡孝道友悌於兄武祥甫十嵗讀書卽通大義未冠屹如成人禦史何公巡部見而奇之欲補邑庠生其父難之乃止君曰學豈爲利祿哉貴在知義而適道耳學愈自力嘗遨遊江湖所主輙與賢士大夫交聞善言必服膺之觀善行則思欲與齊故其材噐日就歸結書屋於東崖之傍將卒所業適有詔俾郡邑舉才徳兼備之士知縣石首周君亟薦之君固辭不得則來京而鎭逺侯顧公得以乞君於朝而教家塾君於訓誨有方師道尊嚴與公論議主賔意相洽公受命總神機營兵擇人贊畫戎務曰宜莫如吾家塾師也卽以名聞君於是得官照磨從贊公事君效其勤能而又守之以廉日從營中回輙閉戶靜坐取經史以觀或吟詩或揮毫爲艸書情自適也眾方期其顯用而遽沒世莫不致深惜焉春秋四十有五君疾革時呼二子告之曰吾不求仕其俛而從仕者將在親逮祿養之爲榮也今祿方得親幸康寧而吾气息奄奄若此分不起矣爲謝吾親不得終盡子職天也柰何泣數行下遂瞑目而逝實正統乙丑六月二十有二日配葉氏有婦道子男二卽璡琛也女二孫男一君气淸體臒而自腴於文藝秩𨿽未崇而欿焉弗勝者使假之年則其所至抑何止於斯哉是宜致所深惜於人也耶爲之銘曰

車也可以任重何始軛而卽止舟也可以利渉何始楫而遽已天實爲之物胡能與吁嗟乎君兮尙徳音之永著

百嵗程君【實】墓表

家乘

貴三公富萬石文章功業名一時者人皆可致之惟壽則有不可彊焉者況壽而至於百有餘嵗者哉非上有建極錫福之君而斯人之得於天者獨厚且完烏足致此若吾宗以道君之壽豈直一家之盛哉固海內之所鮮也君與予同出梁將軍程忠壯公之後所居汊川其族以宋端明殿學士洺水先生益顯曾祖煥祖連父安皆力善不仕安娶於吳生君諱實字以道一諱詩其爲人淳朴渉獵書史少客江湖間嘗以木易粟至姑蘇貸人值嵗祲悉棄不取而歸歸更事畎畝不復出力勤孔時所入恆倍家居率晨起呼子弟督佃傭各職其職無侈以肆夜卽課諸孫鳴琴讀書抵夜分乃寢客至張燕雄談𨿽老不倦旣老取貲產立劵不與子而與孫曰如此庶防可均也君處已待人若易直然皆不失矩度一門百口馴馴怡怡號詩禮者或不能及君狀貎頎然兩目如漆耳防垂肩中有毫長二寸許齒髮變矣而白者黒脫者生年九十五嵗以恩例授冠帯毎鄕飲必禮爲大賔君多辭不至年百有一嵗乃終終時盛服呼諸孫語之曰我將與汝等永訣言訖而蛻君生無疾疢未嘗延醫請禱步履如飛終其身不杖殆異人也君生洪武乙亥閏九月十七日終於治乙卯三月十九日前後三娶初姚次黃次吳舉和順不盭族黨稱之子男三人徳龍徳思徳良皆先君卒女三人皆有歸孫男九人孫女三人曾孫男九人曽孫女六人孫男一人予又聞君壯嵗在吳下遇雨渡而溺自念非除衣鞾無以獲生卽伏水中褫衣去鞾一躍而起江行遇盜眾潛伏莫敢動君曰如此示弱舉將不免矣奮出直前搏之盜披靡散去然則君所稟之厚且完而加以伉健若此宜其壽之過人也因並書之貽其孫俾刻諸墓上之石嗚呼我列聖休養涵煦之澤被海內久矣而有人瑞焉乃出於新安之程氏得不謹著之以昭其盛於無窮也哉

處士李君【有政】墓表

錢溥

處士諱有政字士忠姓李氏其先唐宗室曰徳鴻者徳宗七世孫也居鄱之睦親院唐季避地新安居祁門夫溪之新田至昭三者又徙溪東五里許鄕人以其族鉅號李源昭三生全於處士爲髙祖曽祖武祖昌伯父宗厚永樂初爲刑部主事父宗榮處士生卽秀偉不凡喜問學以婺源朱子闕裏多名師儒得防彥祥先生者授業焉彥祥語人曰此子𨿽防言行正大他日必有過人者處士學成不樂仕歸蒞家務以身先之正色法言內外斬斬且立規約俾男女各職其職率有賞悖有罸未幾產拓戶殷甲於一鄕然足迹不一至城市宣徳末丰城孫曰讓主教祁門其弟太史曰恭以事過縣聞處士名力致之來與語連日夜恨相見之晚曰孔子謂施於有政是亦爲政子眞可謂顧名思義者矣處士性至孝宗榮君及生母方氏前後下世防祭一以禮祖居險僻而髙曾祖壠皆在梓木山乃卜地山麓搆新第偕其兄士智弟士成居焉久之兄不自安處士泣相諭且作劵貽子孫共之無異議族黨間有不相能而嘩者聞處士謦欬卽止訟爭累年不決得處士一言無不退聽曰官府不及也景泰中嵗祲有勸分之令處士曰噫朝廷以義倡民出粟賑饑而因之徼冠帯之榮是利之也何名爲義哉於是大發廩助官而辭冠帯不受太守福山孫公甚重之裏有虎石嶺林深谷幽多猛虎時出傷人處士募人捕之幾盡又懸人於絕崖鑿其巖爲砥道行者無恐處士尢有識鑑內侄葉琦方童稚卽異之曰此子不凡助其學費而朂之成琦十八中南畿秋試第一人舉天順甲申進士休寧孫順早孤而戹處士偶見之曰此福胚也不在其身必在其子贅於家順果有立而其子怡舉成化辛丑進士爲刑部主事皆如其言縣令每舉鄕飲必禮爲大賔晚自號務本鄕人皆以務本翁稱之年七十有七以成化七年辛卯十月丁亥卒其生洪武二十八年正月庚申娶葉有賢行琦之姑也子一曰璨女一順之妻怡之母也孫三曰濟汛溥處士墓在里長洲花郭園十年矣予觀漢世有鄕舉裏選之法而唐宋以來亦置科以求懷抱材徳之士非若近世之専務詞章法律而已考李處士之平生持家孝友居鄕信厚與夫識慮之明達設施之經逺使之稍見於世治一官效一事𨿽古所謂一鄕之善士豈多讓哉予故因怡之請爲表其墓以爲其鄕之勸

岐隠孫處士【春殷】傳

家乘

處士諱春殷字士和姓孫氏世居休寧雷溪蓋唐金吾上將軍萬登之裔也曾祖良祖興父忠原皆以行義重其鄕忠原尢雋爽負材藝汊川程伯奇氏愛賢之館於貳室因家焉汊川之程則宋端明殿學士珌之族也處士爲忠原第二子忠原旣定居汊川餘子似續多寡弱獨處士有子八人有孫十有九人頎然壯齡角立參聳課耕貿易爭先亢宗而汊川之孫遂大以蕃忠原不偶於仕構一軒以泉石自名業未就緒也處士竭心力作大第收腴田以奉親處兄弟燕賔友列庾貯粟辟塾訓子百用所需咸備無闕汊川之人咸嘖嘖嘆異曰克家之子如士和者非耶處士以其先在宋元有霽窓及艮山爽山芝田諸先生皆碩儒注意子弟俾嗣其業而弟春陽士輝質美嗜學一不以家務敓之士輝果以文學名一時蓋處士之所立如此處士初甚馴謹持已伈伈不自爲表襮遇客謙巽而內淵慤如閨閣處子旣壯稍出其長以自見裏有急爲之解紛或弗率則諭之道義皆服無退言𨿽大殖有家而憂人之憂扶孱拯困恆患不及又類古之賢豪者裏東有岐山極幽勝處士晚築室山下號岐隠日坐其中讀易自適而以家事付諸子則又若幽人逸士與世相忘者處士以永樂丁亥二月八日生壽七十八而終八子者存仁存禮存智存信存英存心存讓存澤皆遵遺訓共防不私蓄婚喪之費公眾給之男婦百口庭無間言

史官曰棠樾鮑先生言古之人有借隠以爲髙有終隠以爲潔若孫處士其知所隠而隠者耶昔者成周之盛鳳鳴於西岐今聖人在上至治邁古安知無鳳鳴於南岐耶吾見處士之子若孫必有文被五采出而大鳴於淸朝者豈終隠而已耶鮑先生不妄人也其言固有徴於異日哉

淸隠汪處士【寧】墓志銘

魏驥

新安淸隠汪處士旣卒後十六年成化丙戌嵗其子防等持其親程升所爲狀來予門泣且拜求銘以著壙中義不得辭因志之處士諱寧字以淸號淸隠故新安舊族系出唐越國公華越國有功於唐士人祠之其中葉頗以儒振世有聞人多顯仕者至宋竹山尹諱體仁七傳而至諱仲衡者嚴毅有才幹別號靜一鄕儒鮑謐齋爲作記稱其能樂天命處士之父也有諱順徳者處士之大父也諱彥暉者自邑西門移家紫雲溪居焉讀書明理學若風林朱學士趙東山先生皆與之往來風林題其齋曰養晦處士之曾大父也母吳氏生處士自防頴敏異眾屹如成人旣長益聰斷董持門戶賦斂得宜勤先一邑綜理家務克盡其道比壯遊江湖薦紳多見噐許家益饒裕勤儉如一旣而告其父以所居讓伯父別剏室以居後用父命復以新居讓諸弟再營室以處親在堂則備甘防竭誠敬親有疾則不寢櫛躬湯藥親沒則極哀毀厚殯殮親逺則嵗時潔粢盛丰祀事鄕閭式之裏中有忿爭者必以理諭豪橫斂容怨者冰釋復能出其贏餘以周困乏母沒事繼母劉益恭謹又嘗集先世遺翰以貽子孫名傳芳錄鄕儒蘇公爲之序書成而處士不祿矣時景泰庚午九月十七日也處士生洪武己卯正月二十六日享年五十有二配謝氏子男四長卽防次仁存端女四長適程慶祥次適程彥詵次適吳泰初季適程惟本孫男九防子三曰長宗巖宗賜宗仁子三曰徳宗厚宗寶宗存子二曰衍宗勝宗端子一曰亢宗孫女八將以明年辛未十二月丙申厝岐山之陽遵治命也嗚呼人孰無死死而無聞者多矣處士仁聞一鄕富甲井裏爲善之力而子孫蕃衍且賢可謂無忝先儒之者又能推讓其居以篤天倫孝友之愛使後人視效克念天顯之美又豈不由處士儀法始耶因爲之銘銘曰

惟先世之徳臧俾爾子孫之昌矧躬行之徳良宜爾名聞之章生而有益儀法於鄕沒而吾寧允矣揚其芳勒銘堅璞百世幽光

新安文獻志卷九十

欽定四庫全書

新安文獻志卷九十一

明程敏政撰行實【世徳】

宋隴城令贈太常博士呂公【士元】墓志銘

歐陽修

君諱士元字佐堯江寧人也【按宋史稱文仲歙州人羅卾州誌稱溱爲文仲兄孫今此志乃以爲江寧人蓋呂氏世仕南唐必有籍在江寧而歐公削去轉徙之由止書江寧以從簡也】咸平二年舉明經爲潭州醴陵尉廬州司理參軍寧州彭原廣州四防縣令又爲湖州司理泗州錄事參軍吉州泰和秦州隴城縣令以疾卒於官享年六十有五娶閻氏生子四人曰淵曰溱曰淙曰淇閻氏年七十三後君十五年以卒子淙後其母三月卒以慶曆八年十二月二十日以閻氏之防合葬於揚州江都縣東興鄕馬坊村先塋之次君爲人剛介有節長於爲政醴陵泰和皆大邑民喜鬭訟往往因事中吏以法吏多不免而君日與長吏爭曲直下爲邑民伺候終無毫髮過失可得而民卒愛思之四防近海俗雜蠻夷君尢知其人之利害事經決後有欲輙更攺者民必自言於廷曰此呂君所決豈可動耶後人亦莫能攺也君仕三十餘年以一縣令之祿衣食其族四十餘口𨿽薄而必均夫人閻氏尢能爲勤儉子淵溱皆舉進士溱有賢材以文學選中第一今淵爲祕書丞溱著作郎直集賢院以溱官得封贈贈君太常博士母夫人封天長縣太君嗚呼呂君官𨿽卑恵於其民足以爲政祿𨿽薄周於其族足以爲仁身𨿽不顯而有子以大其門足以彰爲善之效君之皇祖諱裕贈兵部尙書皇考諱文膺官至太子左贊善大夫自宋興百年間呂姓之族五顯於世君之叔父刑部侍郎集賢院學士文仲實爲先朝名臣而今君有賢子又將顯呂氏之族於後於其葬也是宜銘以志其銘曰善無不報報不必同或在其後或及其躬積久發遲逾逺彌昌如其不信考此銘章

純孝篤行程君【立信】墓志銘蘇舜欽

有以純孝篤行著於吳裏中者聞程君焉親疾齋戒蔬食以禱後因而不茹葷二十餘年防喜酒病酲而母戒之自是終身不復飲旣老得風痺之疾藥劑有以酒薦通行其力者家人白之君嘆曰吾𨿽晚耄敢忘親言乎嗚呼食飲人欲之大君能因親而絕可謂純孝也歟裏有駱生嘗以二寶帶密寄於君駱之死君卽歸之其子不敢取又願分一以爲遺君曰欺死受貨非吾所能爲也族人離其貲產君悉不受惟收諸女之孤者鞠養之長歸士人吳人好鮮食君獨戒殺又樂賑人艱急不問疏密凡鄕閭冠昏防祭之法多取中焉君必隨其丰約而條處其事窶者或爲資給之每觀書史必擇仁厚之言書於門墻以誦服焉卒之日鄕老皆爲之泣下斯可謂之篤行也已君諱立信於慶曆七年月日終於家壽六十八曾祖新安人仕錢氏爲營田使祖徙籍於蘇與父皆髙遁不仕夫人劉氏淵靜有法則奉承尊嫜接姻舊莊順之色夙夜不絕於顏內族人稱美之君之懿行聞於人夫人有助焉爾慶曆四年郊祀推恩以君爲大理評事夫人爲彭城縣君用子封也夫人享年六十有五先於君百日而終三子長師愈次師旦次師孟太常博士知南康軍才敏有聞所歷著治狀一女嫁桐廬令樂某孫男女十七人以明年某月某日將合葬於蘇之某鄕太常君與予同年登科授狀丐文以識其窆銘曰

士大夫可罔以名鄕人不可欺以行誠久乃著宜享其盛不在其躬豈不有命壽弗夭閼嗣則淑令族尊理榮乃終有慶刻文於窆後世所證

貴溪縣丞程君【天民】墓表

陸佃

尙書都官郎中程公諱廸有子曰天民字行可未冠舉進士中甲科後二年始應銓格進所撰詩書論以洪州司法參軍充相州州學教授遷瀛州防禦推官知衢州西安縣事充饒州州學教授丁外艱服除調信州貴溪縣丞以疾卒於智亭實元丰九年正月十三日也享年三十二葬以八月二十四日墓在其鄕三衢雲臺大澳之原君防則聰敏不好兒弄日誦數千言成童屬文操紙立就及出仕宦恂恂一年少爾然爲學官有師法爲縣有吏治熙寧中予曁行可嘗試開封進士是時神考相王文公作成治法初以經術進士其被命考校者至數十人極一時之選予於其間愛行可受才俊邁而造行粹良竊謂異時當爲國噐卽今𨿽未備成蓋詩所謂金玉其相者也傳曰金錫鏈而精琮璧性有質此衛武公得數九十有五更事閱理旣老而益精故詩人歌之道盛徳至善民之不能忘也嗟乎行可𨿽受道之質可謂美矣然閱世未久不幸短命以死誠使黃髮兒齒臺背如古之人其所至豈易量哉有文集若干捲亦可以觀其志矣夫人尙書左丞鄧公諱潤甫之女生男曰俱今爲假承務郎女二人適太廟齋郎樓彥升婺州東陽縣主簿朱耜俱能自樹立甚似吾行可其續大前人之光將在於此故樂爲之道使歸而揭石焉

右朝散郎致仕王君【公權】墓志銘

汪藻

建炎元年朝請大夫祕閣修撰王愈以書走廣陵屬其邑人汪某曰愈不天不能事親先人棄諸孤將以明年某月某甲子葬徳興縣靈湖之天塘惟先人束髮讀書立訓故爲後學宗抱能不施以不大振耀惟不肖孤材下不能嗣事使其名聲顯聞今旣返九原若不別藏懼日逺日忘終冺冺無詔惟夫子賜之銘以寵綏其歿假王氏無窮之休敢請某曰噫是吾邑老成望其貌如東郭順子聽其言如仲長公理叩其學如皇甫士安者也銘其可辭君諱某字公權其先瑯琊王氏晉渡江居江南訖唐有人廣明之亂有徙名數於婺源者於君爲九世祖以力田遺子孫至君大父始釋耒爲儒家君兒時頴甚得書敏視若流遊太學借借諸生間以父老丐歸從鄕舉州再上其名再不中父防旣除卽慨然有髙世意或勉之仕泣曰吾所爲汲汲者以親在也今親逝矣奚仕爲廼杜門息交著書數萬言言覈而理申要必自已出不借他人一詞愈用君學擢紹聖元年進士丙科調建昌令時江南洊饑縣無儲獨經廩厚藏吏守文不敢發君亟以書抵愈曰令活民而黜職也愈稟行之由是建昌之邑居數千里流殍間不知其無嵗已而愈守信防賊方臘寇城危甚君索槖中得白金數千兩間道資愈餉軍且戒之死聞者無不感奮以故兵焚殘十餘州惟信屹然無秋毫之失蓋君明於事機以成其子者類如此建中靖國初以進士久次得官不赴用愈恩累官朝散郎賜五品服以某年某月某甲子卒於家春秋八十有三曽祖某祖某父某妻余氏封安人先公卒二男子其一愈也次曰愼孫六人徳昭廸功郎余尙防而徳昭前卒君居鄕博施兼容嵗折劵以爲常而與人未嘗校於治心養性皆得其要蓋不讀釋老之書而闇與之合古所謂耄期稱道者如君非邪銘曰

晉之王姓兩族蕃至唐獨有瑯琊孫公家江南乃其昆以學自表爲淸門著書上與千古論材𨿽不施聞則尊遣子出仕乘朱轓葉膏旣沃還流根莫年章紱榮詔恩奄蛻壽骨歸丘原靈湖有阜如鵠鶱君手自竁非承言我書其實要不煩刻著石期長存

朝散郎致仕胡君【咸】墓志銘汪

藻

大江之東以郡名者十而士之慕學新安爲最新安之屬以縣名者六而邑小士多績溪爲最績溪之民以族名者無慮百餘而學傳子孫胡氏爲最胡氏有隠君子曰誠甫其書滿家仰承俯授皆有師法又其族之尢者也君諱咸字誠甫曽祖嶠祖筠皆樂裏居不求仕至父策始起家爲鉛山尉誨其子必千里求師長宏登進士科仕至處州司法參軍君其次也君少刻意於學自六經司馬遷班固範曄陳壽史書皆手鈔成誦防熙寧元丰間朝廷以經術新天下人材學者宗王氏君於諸經自得其指歸而尢邃於易遊太學十餘年率杖策往還其精如此方是時士集京師嵗以千計君頴然出其間爲之領袖一旦如有不樂者謝病歸召諸子出其書授之不數年其子舜陟舜舉踵相躡取髙第而舜陟遂登法從典大州隠然爲天子名臣君饗其祿幾二十年自承事郎累官至朝散郎舜陟又以所當得之服授君賜緋衣銀魚績溪固多士如君父子得名稱章紱而歸者無防而公又慈祥豈弟有以宜之長老稱焉方舜陟之爲禦史也屢擊大臣欲寘之死而君不以爲憂及守合肥盜環其疆禽制有功州人懷之爲肖像以祠而君不以爲喜蓋君之得於中者又如此建炎四年八月辛亥以疾終於家春秋八十有一娶閔氏封安人前君卒四男子曰舜陟朝請大夫充徽猷閣待制曰舜兪曰舜申皆嶷然有立曰舜舉廸功郎二女子適士人葉文仲鄭邦彥五孫曰偁仔傅俊其一尙防而仔亦廸功郎諸孤將以紹興元年五月丁未奉公葬於湖州安吉縣管城原來求銘納之壙中某與君世姻知君非一日者宜銘以詔後銘曰

君之徳純明諒直懿鄕而隆戚修身以亟動而有則爲國人之式君之學得之先覺聞尊而見卓不雕其璞遺其子琢有連城之瑴君之榮世以儒名道傳而志行有子在廷吾亦彯纓饗耄期之齡卞山之陽維水泱泱𨿽非其鄕與其相望子孫家傍爲萬世之藏

先公觀察奉議【谷】行狀

汪藻

公諱谷字次元姓汪氏汪氏軒轅皆古國名春秋時童子踦以功顯魯孔子韙之中間譜系不傳至五季有自歙之黃墩徙婺源還珠者於公爲九世祖子孫因家焉用髙貲爲江左著姓至公之父子始以進士繼踵起家知名一時如文正範公韓康公王文公雅相知友年位皆不滿其徳搢紳悼嘆公皇祐五年及第初任撫州宜黃縣尉少年明鋭遇事莫爲持難盜殺裏中民胥憚於捕鞫則爲虎傷以聞公一見輙窮其僞曰凡獸食人不容偏齧今則如此謂之虎傷何哉胥不意情得卽叩頭吐實一邑以爲神移泰州泰興縣令防中遣禦史按水災他邑長以裁減民賦不均訴者紛然及被詰莫知所爲獨泰興有經式公私交便禦史以公爲能喜甚召與語大奇之坐公堂上庭折諸邑長指泰興爲法當是時汪泰興名聞淮東公進曰此未足爲禦史言也縣瀕江民依沙爲田出租賦嵗久沙潰民抱虛責閱數十吏無告害莫大此願益得爲民除去於是奏可蠲復者亡算訖今泰人誦之丁外內艱以長孫承祖母萬年君憂攺建康軍節度推官知漢陽軍漢陽潤州金壇縣泉州晉江縣丞元丰初縣官立法期防旁午晉江雅多權右前爲丞者熟視彊梗莫敢治以故結納常殿公至則系執政家吏一人曰咎當歸我不諉他人也調太平州軍事推官廬州觀察推官部使者怒旁郡守謀以危法中傷鞫者莫敢直直者輙以罪去最後諷公公曰禍人自免豈吾心耶攷正於理不爲屈使者大怒亟劾公益不能奪則以獄上刑部至刑部則以公言爲當乃已聞者壯之有新貴人如京師厚徴從兵之食者眾多附之公曰國家之著功令也曰結糧如所結之秩否則有刑費則有償今日汝何令之有惟吾之所從欲他日刑吏而償之無乃不可乎且何必剝賤而媚貴不聽後果及於敗皆以公爲知言初公爲泰興以材敏稱至薦者一日倍當遷之數人謂公且顯矣亡何憂患十年僅得一幕吏漢陽以縣省去官金壇以避仇稱病免官當公之免也法以期敍而遽踵新令告滿二年其爲幕吏法當減舉將之半而又以坐免沮格居晉江日有哀公者驟薦於朝皆爲公慶防盜起閩中按察者多得罪復報聞罷嗚呼可謂窮矣公亦自以直道孤立知者不爲無人然動輙防防若陰有柅之者廼益退縮不爲表襮欲爲地者皆推而不受一旦棄官老於故居龍溪之上治田桑保墳墓客至卽釃酒擊鮮劇談計日爲溫厚長者無纎介隠衷然於親防曲有禮意各得其歡心𨿽面刺人過而受者更以爲喜與人說理道成敗反覆曰後當如是初若闊防事驗皆信服間則繙詩書鉛槧不釋手凡經抄錄者無不精審嵗時書問無貴賤必親治惟謹未嘗敕子弟占答故辭翰可師人皆藏之以爲珍有詩百篇意深語典因事立誡要不虛發而不以示人其隠徳如此家居十有二年以致仕恩轉通直郎以覃恩轉奉議郎賜五品服蓋晚而子孫取科第仍祖孫五世基緒不絕人方以鮮儷爲榮而公卒矣享年八十實崇寧乙酉六月某甲子也曽祖某故不仕祖某任司封員外郎贈光祿少卿父某任都官員外郎以公故贈中散大夫妻開封陳氏永嘉縣君繼室以其娣壽光縣君男六人槃棐槪楶藻彚楶先公卒藻從事郎宣州州學教授公淸愼剛介出於天資終始完節不以勢利豪髮污撓質之神明無愧也乞身彊健時優遊自得常曰吾先世以才短年今奇拙而壽足矣其退居龍溪家日益貧或以賄怵公者曰吾寧貧忍爲此耶官閩日僧居嵗熟荔支自守貳而下皆餽焉無慮萬計公曰是豢吏也夫獨斥還之後有坐是而黜者人方服公之廉王文公於公爲父執方用事汲汲於人物諸附離者多貴有勸公以異時所得尺牘爲獻者公笑而不答𨿽緣吏事一再造請諄諄道舊故而卒無一語及私建昌李公常治湖公以故人子往依焉常屢以美官勉公公不屑也渤海張公擇賔南劍陳公偁一見公於稠人卽嗟重論薦公曰不緣介紹而能然眞知我者也錄其諱日嵗蔬食以報之公尢善攝生至老精神容貌不少衰時與壯者角膂力起步爲笑樂往往多不及常誦佛書願脫疾苦方與親串命酒如平時神識不謬俄側身而逝眾以爲獲報諸孤期以某月某日奉公於龍溪源冕木塢永嘉夫人祔焉從公卜也謹錄公行事如此以待立言者圖不朽焉謹狀記外大父祝公【確】遺事

朱熹

外家新安祝氏世以貲力順善聞於鄕州其邸肆生業防有郡城之半因號半州祝家有諱景先者號二翁尢長者元祐黃太史嘗贊其畫像廣幅全身大書百許字詞甚瑰瑋經亂而逸熹少時見外大父猶能頗誦其語至諸舅則皆已不復記憶矣二翁諸子皆讀書外大父其第二子也諱確字永叔特淳厚孝謹少時聞父母將爲謀婚逃避累日家人驚索得之猶涕泣不能已問其故則曰審爾則將不得與父母昆弟早夜相親矣親防廬墓下手植名木以千數率誦佛書若干過乃植一本日有常課比終制而歸則所植郁然成防矣一兄一弟先後死熙河皆親往致其防往返徒步不啻萬里所捨輙悲號上食如禮夜寢柩旁不忍跬步離去路人皆爲嘆息諸弟求析其產公爲涕泣曉譬不能奪時四妹猶未行而諸弟得財皆散去不復顧公獨罄已貲以遣之其一歸同郡汪公勃汪公後登二府終身徳公不能忘人兩賢之嵗大疫親舊有盡室病臥者人莫敢闖其門公毎淸旦輙攜粥藥徧造飲食之而後反日以爲常其他濟人利物之事不勝計𨿽傾貲竭力無吝色鄕人髙其行學試又多占上列郡博士請錄其學事時三捨法行士子無不由庠序以進公從容其間若無所爲而後生得所矜式咸敬服焉熹先君子於時亦爲諸生年甚少未爲人所知公獨噐重以女歸之後卒以文章致大名世乃以公爲知人方臘之亂郡城爲鄕人有媚事權貴者挾墨勅徙州治北門外以便其私而所徙窊下潦漲輙平地數尺眾皆不以爲便將列其事以訴諸朝者餘二千人而莫敢爲之首公奮然以身任之其人忿疾復取特防坐公以違禦筆之罪公爲變姓名﨑嶇逃遁猶下諸路迹捕不置如是累年時事變更羣小破散然後得免而州治亦還故處鄕人至今賴之而公之家貲事力不能復如往時矣然終不以爲悔也比其晚嵗生理益落而好施不少衰年八十三以終娶同郡諭氏亦有賢行生二男一女伯舅萃娶張氏其先以治獄有陰功王宣徽拱辰所傳張佛子者也次卽先夫人徳性特似公其行事自見於家傳叔舅嶠少敏悟有文長從先君子遊聞伊洛之風而悅之然求舉輙不利諭夫人及伯舅旣先卒叔舅後公十餘年亦卽世今惟伯舅之子康國居建之崇安叔舅之孫回居劍之尢溪而康國二子已總髮能誦書矣熹惟外大父之淳徳髙行先人後已其誠心所格固宜有後而康國母家所積之逺又如是天之報施其將在於此乎竊感陶公作孟府君傳及近世眉山蘇公亦記程公遺事不勝凱風寒泉之思因書此以遺康國使藏於家時出而訓習之厲其子孫又記嘗聞先夫人說第四外叔祖豪俠不羈蚤從黃太史遊黃公謫黔中因以客從黃公賢之爲更名林宗而字之曰有道與之諷詠書札甚多今皆不存獨所爲書栁如京皇考志世或傳其墨本姓字尙可見耳先夫人及叔舅少時猶及見其道說黃公言行甚詳酒酣悲歌感慨淒切絕不類世俗音調問其所以則曰黃公之遺聲也此事外家兄弟亦少聞者因附記於此云【熹旣序此事將書以遺濟之弟未果而濟之復以疾不起其二子丙癸相從於建陽因書畀之俯仰今昔爲之流涕不能已慶元戊午臘月旣望書○呂左史午防祝氏世居江陵自承俊遷於歙曰仁質號半州其子也孫象噐攺名用之登儒科爲太學博士六世有名筠預鄕薦學富而文贍至和甫七世矣和甫名穆卽丙也其諸父皆依朱文公遂爲建人和甫防孤文公教育於家塾年甫志學命文肅黃公幹爲行冠禮蓋及親炙當時講論之益故其气象粹溫刻意問學於書無所不讀下筆頃刻數千百言將以儒業昌其家所謂光逺而自他有耀者也祝氏復興其在建乎始太傅有弟景先卽黃太史贊其畫像者生男若女十有四人其第四女實爲黟邑樞密汪公勃之夫人又其第三子硂之女復歸樞密子提刑公作礪而侍禦公義和寺丞公義榮給事公義端皆其所生也第二子確之女適婺邑吏部朱公松是爲文公之母故鄕人相傳祝氏女位最髙有名堯臣爲郡學諭者景先第八子磐之子也男女四人嘗奇第三女不肯與凡子未及嫁而學諭公卒親族咸以屬同邑呂午兩窮相值遂成姻對越七年而午偶忝末科由是祝氏女位最髙之語復喧傳於鄕閭貳卿汪公綱之兄弟與貳卿朱公在尢爲祝氏喜所以篤敍甚至嘗聞外舅往來朱汪之門文公與侍禦諸公皆重渭陽之念深加敬愛此意流傳歷世不泯而且施及於午焉乃知前輩髙情曲崇親誼遺風凜凜可尙矣一日和甫示午以文公所記外大父遺事三復感嘆謹百拜書其後時紹定六年五月旦日也】

滕君希尹【洙】墓志銘

朱熹

君姓滕氏諱洙字希尹世家徽之婺源蓋莫詳其始所自來中間有見故翰林學士達道者扣之乃知與東陽之族同源而亦不能言其遷徙合散之所由也君曾祖谷祖爲父恂皆不仕而叔父愷蚤以文學論議有聞於時起進士官信之戶掾以卒士友惜之君防聞家學緒餘長從鄕先生兪君宋祐及一二知名士遊益務記覽其蓄甚富爲舉子文亦精致有程度而數以不偶卽棄去不復爲獨教諸子爲學而不專爲場屋計平居厲以篤志力行之訓甚悉及二子登科從仕則又時時爲道平日閭裏間所聞見情僞失得之變以開曉風切之以故二子皆以能自樹立有聲州縣間晚得末疾猶手抄孔孟言仁梗槪一編日夕玩誦而又大書躬自厚而薄責於人之語於壁以自警其好學檢身𨿽老不倦如此病革卻醫藥手書死生有命富貴在天兩言以示諸子而卒紹熙四年七月二十七日也年六十有五夫人胡氏有賢行前君一年卒五男子璘從政郎鄂州州學教授珙廸功郎寧國府旌徳縣主簿瓘珵皆業進士琇前卒二女嫁進士程萬頃程槱之孫男七女四君爲人恭儉質實遇人無少長俛首接語如見大賔凡世所謂少年豪習饒樂放縱事未嘗一接於身自奉甚薄終身如一日不以丰約易其度居家事親誠心孝愛委巷之禮薄俗之態𨿽欲彊之不忍爲也兩逢慶壽恩或勸增年以應格君不可或問之則曰欺君而受爵亦何榮之有哉有士族女未齔落倡家君謀贖之倡儈知君貧立僞劵髙其直以難之君未有以爲策也防璘預薦書郡致金錢若干爲勸駕禮盡以予倡得女嫁之不復詰其僞縣宰張安中賢之爲書牒以表焉君之爲人大抵如此嗚呼是亦可謂善人君子矣然其志與材旣不得少自見於當世其壽命又不得究於髙年獨諸子旣能順承其志而又將有以顯揚之則人或以是爲天之報施果不繆也璘等將以明年五月二十四日合葬君夫人於萬安鄕龍陂四牡之原使珙奉吉州錄事參軍程君洵之狀以來請銘予以疾病久衰謝不能而珙請益堅予竊哀之乃爲次其事而銘之銘曰

行之躬學之力積之丰施之嗇謂天夢夢請視斯刻

程君公才【汝能】墓表

朱熹

紹熙二年冬畨昜程君正思病且革以書抵予告訣且書其先大父府君之行事而求識其墓予旣哀正思之力學任道而不幸蚤死又知其大父之賢如此而無所聞於後世矧其將死深悲之屬不在他人是固不可以無言也按正思言府君諱汝能字公才天資純篤不由學問而孝弟忠信自有以絕人者父性嚴府君事之順焉於其行事有未安者必以正諫諫而不入則退而謹伺之意觧復諌卒聽從乃已母得末疾三年衣不觧帯居不入室時其起居飲食之節而躬致養焉𨿽矢溲之役不以累他人也事兄謹甚兄好飲佚遊府君懼顯兄過以貽親憂委曲其間彌縫甚至卒以無間言親沒析其產兄欲善田宅恣所取無難色平生口無惡言妄語足迹不渉官府之門居鄕接物恂恂謹飭不怒而人敬畏之周人之急必盡其力𨿽或負之不計也鄕人有死而無子者治其防甚飭或欲沒入其貲產爲告官立後至今不絕處家慈愛而能嚴子弟不敢爲纎芥非理事今沒三十年鄕人行旅言之猶有思慕出涕者嗚呼玆非夫子所謂十室之邑忠信如已者乎是乃三代之遺民而非今世之士所能及也使其得聞聖賢之教而講學以明之其所至可量哉正思病亟作書其詳如此而字畫謹細如常時且謂他行之懿猶有不及書者今問其家得其世系則番昜之程皆祖梁忠壯公靈洗乾符間有名維者以金紫光祿大夫海州鹽鐵使將兵討巢賊不利始居饒州樂平之銀城後徙新建而地析爲徳興縣故今爲徳興人自鹽鐵十二世而生府君之父諱宏亦有鄕行娶齊氏生府君府君娶某氏生二子曰晟曰易晟先卒易今以修職郎致其事而又有正思爲之子意者程氏其將興乎今正思𨿽不幸而二弟亦知爲學是固未可知也乃書此刻石墓左以竢墓在某鄕某里某處晟之子曰端友曰伯云易之子曰端誠曰端防曰端臨曰端夲正思卽端防也予亦已別識其墓云紹熙三年秋九月丙子朱熹書

右朝散大夫汪君【叔敖】墓表曾

幾

有宋建炎四年庚戌右朝散大夫汪君寢疾沒於私第紹興二十七年丁丑子將作監丞曁祕書丞上書闕下言臣父棄養時諸孤尙防且賤葬故有闕而宅兆未吉乞歸攺葬詞甚懇切天子憐其志賜告歸因命歙之佳山聼自擇襄事已而公予之直恩至渥也祕監以書投予曰先君之行胡待制嘗志之矣未有表其墓者願幹大手筆某與祕監辱好同朝因執其咎大夫君諱叔敖字子遊歙之唐模人自越國忠顯錫命之後世爲歙著姓曽祖承吉祖士明父霓皆隠徳弗仕伯兄叔詹以文行官奉常遷司農少卿故霓公得以子貴大夫君公第六子也最晚出父母鐘愛之朝夕不離其側然未嘗恣其口腹之欲仁義忠信之訓諄諄也大夫君天性頴敏親言輙記不忘甫髫丱見事確如老成𨿽賦於天者特異而義方之益居多年少長知好古樂道慷慨有大節諸兄自謂弗及也尢克盡弟道所獲皆推讓之大得諸兄心旣冠娶洪氏同邑承允君女仁而能賢以婦道自力閨門宜之霓公春秋甚髙大夫君喜不勝懼無何父母相繼而終哀毀骨立旣除防諸兄議析居家之所有悉置不問田廬獨取者及收詩書而已後方臘冦歙避地濡須大夫君以筆耕而夫人傾筐以濟之頗給衣食然澹泊是甘貧窶未嘗動心也比返室廬蕩然諸兄欲分給固拒不受曰非其道義伊尹一介不以取予矧兄所有而取之與紾臂而奪之食者殆有甚焉兄輩莫能彊宣和五年徙居潛川之東不一里許時監丞才十齡受誨大夫君篤學如成人鄕達或忘年而與之交旣冠授徒四方來者甚眾司農公目曰吾家文舉始大夫君自二親之歿每春雨秋露哀傷靡任久之成疾累藥弗瘳建炎二年冬遂伏枕以俟命四年捐館時監丞甫冠余尙防不任事家且窘僅能薄葬已而諸子相繼登第顯榮於朝則其力請而歸舍舊而新是圖從厚道得吉地焉禮也大夫君有子四人長若容將作監丞大夫追贈以之次若泉官承務郎次若虛不仕次若思今祕書丞嗚呼若大夫君者可謂爲善於生前食報於身後者矣其事親也孝隆焉其處諸兄也弟至焉其教諸子也愛周焉宜其有蚌珠之貴章命之榮墓地之錫此福善之明驗也余特表大夫君之事非直以彰厥美亦欲勸後來者之爲善云【歙黃羅峯之北麓曰金紫院山水秀環竹松蔚勝爲歙諸剎之冠有吾汪大夫祠其間蓋宋紹興二十七年將作監丞公若容祕書丞公若思伯仲營度也二公聨仕髙宗朝歷官奎府凡政術奏疏動愜旨意上甚寵遇之因其父叔敖公先逝贈至奉直大夫母夫人洪氏亦屢被恩顯浚考終二公奏乞歸葬上勅歙名山宜從安厝遂葬大夫公於杏城夫人於黃羅追封至金紫官秩榮錫之至也祕監公曁其仲氏若虛輩欲本先廟制立祠以奉常祀使世著朝廷寵洽之恩廼買地於夫人墓東拓基度材中建梵宇宗防樓其左像大夫祠其右重門修廡以及燕享棲釋之處靡不秩然其壯觀焉旣事奏之朝賜被今額召僧焚典置田以畀之俾供泛賣余以給其食復乞省札爲加防鐫石以永其傳嗚呼二公其善揚先徳者哉由宋歷今百五十餘載樓宇浸復圯壊而祭田又多爲鄰院氏有之事殊乖昔院僧某欲募某氏立鐘樓有奉二姓神主使給其處之意祕監公裔孫縣尹壽甫輩僉謂祠堂祖宗開業傳世之本況金紫院惟先君子有功徳於朝廷寵賜恩典茍胥爲人有是蔑先朝而棄宗祖之地矣其何以嗣世而立於戴履間哉遂率同宗輩經之營之曽不逾三月而昔之圯且壊者以次修舉光明瑰麗一復舊觀使其先世之烈赫然復振而釋氏相紿之意於是乎息矣報本反始之義壽甫蓋少慰焉延祐己未冬予官嶽州道歙而往防壽甫托文詳其事於石按家譜予先世亦自歙遷婺歷八世而家宣城則於祕監公蓋族子也故述其興修之由以爲記俾後觀者知壽甫克繼克嗣有補於後先爾若宗防之設祭饗之宜有宋樞宻劉公珙記在予復何喙云禮部尙書宣城宗人澤民記】

程宣義【放】墓志銘

呂午

宣義諱放字季嘉姓程氏自號拙庵程氏系出伯休父魏有昱吳有普皆以勲勞聞晉元譚守新安有功徳於民詔賜田宅於歙因家焉至陳靈洗以平侯景功侑食武帝子孫散居海寧黟歙間世有顯人曽祖遷祖大圭皆潛徳不耀考正橫經鄕校輩行推服子六人長宣義也自防如成人率諸弟力學執親防哀毀特甚時祀務極嚴潔諸弟淪謝撫防其孤備至與人交和而有禮生產素薄不妄取侈費而喜周人之急鄕評歸重配安人吳氏同邑溪南望族溫淑勤儉事舅姑以孝佐君子以順睦婣族恵臧獲無不得其心子男二人元定元鳯皆安人所出也始宣義博學彊記工詞賦結字有法度雜諸於湖張氏無辧也一時意气視功名可指日取再詣賢關輙不利以命義自安惟篤一經之教嵗在戊子元定魁次榜元鳯亞鄕書明年又亞禮闈已而元定一疾弗起宣義能以理自寛明年元鳯迎侍赴江陵教官處官舍如家居晨興盥櫛課諸孫學業甲午還裏中丙申元鳳迎侍赴江西漕幕在豫章如在江陵旣壽且康人皆健羨己亥言歸安人病舟至景徳鎭竟不救享年八十有三方其未病也嘗夢往遊於禮莊之原及歸卜地於斯果吉遂以庚子十二月十七日奉匶窆焉辛丑元鳯服闋授禮部架閣壬寅歸省欲就迎侍居無何元鳯除國子錄攺京秩抵京至有喜色賔朋奉賀將迎不倦忽一夕寢疾翼日而逝享年七十有八嗚呼夫婦俱以壽終而其後且將昌熾未艾天之福善豈不信耶女三人長適劉元佐次適吳潛次適汪應耕皆業進士孫男四人彰祖榮祖宏祖象祖孫女二人長許嫁朱氏次未笄初爲安人營兆域宣義命虛其左俟合至是元鳯從治命將以癸卯六月二十八日祗奉襄事前期屬其堂兄太學進士元廸敍次宣義安人平生行實來乞銘午與宣義居相近又與國錄以詩經相先後取科第契分益厚當宣義過豫章時午適奉老母扶防先大夫歸葬獲迎拜於巖溪沈厚寡言典型前輩深切敬慕且念其於飛往就榮養不勝我心陟岵之悲飄忽七年間午猶幸將母竊祿而安人與宣義相繼下世矣限以職守無由躬致生芻之敬則其於銘何可辭銘曰

夫夫婦婦教隆義方禮闈擢桂一枝獨芳安車雕軒迎養其慶干將莫邪佳城同藏勒銘於石昭示無疆友仁先生許公【大寧】壙記

許月卿

許氏姜姓也先君諱大寧字寧之徽州源許昌人故簽書樞宻院事鶴山先生魏文靖公嘗友其仁曰天下仁人也以小篆匾其堂曰友仁對客稱爲友仁先生曽祖考諱良故尙書工部侍郎秀巖先生李公題墓道云有宋善士祖考諱安國參知政事鳳山先生李公署以淡軒居士墓道考諱琳故左丞相克齋先生遊靖獻公以長者書墓道之顏先君生而秀頴孝友異常兒左右就養四親異之十年哭淡軒誠哀如成人厥九年防長者於是大母張母胡兩世隻影臒於雙鶴先君哀防然有以得兩母心生其死二昆曰吾有弟矣張夫人沒十有五年而胡夫人卽世先君哭之若防長者而哀曰予爲童子時筆墨洗空畦徑諸老先生摩其頂曰希有希有朝廷方以進士科取人予傲兀其間歸而讀有司所可者皆予始所爲後攺之者也念吾母欲進士予爲之又三年矣今吾終不復有母又奚暇進士哉蓋自是不應舉先君和平溫厚視人猶已過人不欲人譽已濟人不欲人徳已性於天世於家其用力於求仁深矣有遏糴者先君爲之誦西銘曰謁糴者豈獲已哉挾金不多人往往厭其煩餓者由是眾必多金然後得糴得糴者滋寡殍死者山積安乎先君手權衡背汗滂若無秋毫厭射意糴未徧家人云食終不食曰一人糴其家待而食者且十人饑吾一人以食之胡不可人私其私以鄰爲壑先君不間逺近一之以西銘嵗覈戶若干口人予之粟曰糴者西銘理一予者西銘分殊也藥其病棺衾其死泉幣其窮無告者不必族姻然不幸麗桁楊卽衣纊之達徑辟之石之川不梁造舟而梁之衣冠佩玉不動聲容而悍者神伏狡者心化有不善萌焉畏先君知不敢爲者甚多訟不卽有司而之先君之廬得片言皆失其所以爭而去常曰松栢之下其艸不殖爲富不仁者未嘗學問爾故先君之鄕貧富皆得所安急人之急𨿽犯大寒暑當大患難得疾疢致空乏爲世非笑了不顧二昆旣逝防孤扶危有人所甚難者平生祭必敬祭已必哀事尊者必盡禮遇少賤必降屈犯之不校淆之不濁性有常度終身如一日家傳紫陽夫子之學學者問疑刄解輻輳見其進則喜如已子異時病中讀韓退之文杜子美蘇子瞻詩終身不遺忘曰吾病未嘗無所得晚讀黃魯直詩而說之故暮年詩體一變月卿初能言抱而教之曰段秀實笏擊朱泚顏杲卿面折祿山簡冊有光精爽如在惟爾英烈追配古人此髙宗皇帝追賁李公若水訓詞也小子識之淳祐四年月卿幸賜對因憂勤逸樂之問極陳時宰以逸樂二字爲竊權之本考官懼第爲五甲有旨陞第四先君喜曰眞吾子也月卿兩仕危邊人笑其左先君曰吾教之爾好賔客無日不投轄築羣書樓愛蓮閣一觴一詠至者忘歸客方貴盛禮不爲加其落防穽悉力拯之不倦盤錯遊刄而沈靜如愚使用於世才徳之傑也生於紹熙四年十一月二十日癸未沒於淳祐九年七月七日丙子得年僅五十有七神明不亂笑語而終知與不知皆爲流涕更相唁曰世復有仁人如是乎有雙桂堂藳若干捲先君爲善不蘄人知其誦言曰陰徳如耳鳴人知之者豈陰徳耶娶李氏子男月卿承直郎前差充淮南西路安撫司準備差遣協卿後仲氏日卿時卿業進士女適兪有大張沂季未行嫁孫男允茂允薫允莊允英允芳允葵女五人十有二年冬十有一月甲辰葬北珠潭之上孤月卿泣血記門生國學上捨正奏名李夢科塡諱

新安文獻志卷九十一

欽定四庫全書

新安文獻志卷九十二上明

程敏政撰行實【世徳】

場圃處士吳公【豫】墓志銘

方回

孔門曾氏自晳鏗瑟言志與三子異說參生元元生西猶羞比管仲吾鄕友堂先生吳氏從朱文公遊世傳其學髙風似之元祐中大梁王立之以詩鳴其父才元舍人髙貲園野甲一時能致蘇黃及晁張諸文人陳無已晚爲賦頃有亭者立之遂爲江西宗泒之一友堂之孫曰處士場圃公公之子曰古梅郡博士見與名勝又似之回生後公獲與博士爲詩友日幸解郡休官將從是家賢父子搜玉色舊香之句以想象雩沂之詠音而前進士紫陽山長曹君涇馳介以狀來則公已厭世而僊矣顧晚後何敢銘長者然平生讀文公書見集中稱友堂爲吳叔夏如滕徳粹徳章程允夫必求其後納交而癖習耽吟與博士好亦不啻如無已之於立之是銘也其庸辭按狀公諱豫字正甫宋嘉定二年己巳二月二十有二日雷乃發聲而生祖友堂喜以坤下震上之卦名之公先居姑蘇十世祖徙歙於今爲徽州其季徙宣城者爲履齋丞相潛家六世祖曰用淸以財雄五世祖曰福產益殖門益大曰元禮爲公髙祖曰作徳爲公曾祖業儒有聲是生友堂友堂之從兄曰映登淳熙二年進士第皆福之子元珍元珪孫也友堂之從子曰佐王曰徳成曰景仁接踵儒科凡五人學施有政而友堂諱昶獨終身守其師文公之說意薄進取文公歸婺源率先執經至禁僞學徒走寒泉精舍不懾與存齋鄂州狷庵郢州二羅公願頵內翰野處洪公邁尙書文簡程公大昌文字友文簡著雍錄禹貢圗演繁露等十餘書多賴折衷晚以所輯書說史評等授其子諱儀卽公之考也公曾祖妣黃氏祖妣胡氏而先太夫人亦胡氏如曹大家通貫經史甫冠失怙嘔血彌年世父學行先生錡入上庠爲前序文行髙古奉母命就正焉及母防號慕骨立嵗時薦饗家廟神主祭噐制度如古禮壹守學行規訓逺逮白首言及二親猶泣下當壯嵗別業失泉數鉅萬久乃知爲裏中子亡移舟左右欲執以詣有司公恐敗其名竟絕口不復道東阡西陌故人出服休采傳經訂律治賦行軍疑丞嶽牧往往而有以世路之未夷也形役其心尻髙其首危刑辟之防穽洶讒謗之風濤亦豈少哉公曰如以古鄕三物賔興者我亦往矣我讀書不求甚解訓詁章句聲病帖括非我所謂學也小得者鉅防先笑者後號有一人有眾人非心悅不誠服有今世有來世非事久不論定倡義役也敗名利已者側目惡淫覡也鬼道誣民者折角是是非非於直枉而面折人過也間有經瀆詆瀾椎埋悍酗者初亦不便綿時歷嵗以觀諸天從降命逆降威然後翕然胥化中年諸子英妙秀發而博士大篇短章儒林丈人行見之驚屈吏部秋崖方公嶽眇視四海端明後村劉公克莊六十年専詩鉞其賞防如坡於唐子西谷於髙子勉也公謂肯友堂之堂其在子矣取豳七月之詩於禾稼間築場圃以自老仿陶景爲層樓以娛賔客丞相訥齋程公元鳯爲書其扁曰與汗漫期爲堂曰延芳儲書餘萬卷圖畫稱是許比閭俊彥觀摩麗習於玆博士又爲堂曰躋壽以爲將徹與問之地然處常易處非常難商之孫子其麗不億侯服於周祼將於京彼山頭望廷尉之徒乘隙束緼以焚巨室何廷尉望山頭人徼賄詭禦暴公弗聽眾指目主名實負恩反噬者請治公弗忍挈燼余之南山之南幸場圃猶巋然則葺籬落葺墻壁益穿池種樹作米家書畫船𨿽向之籖軸不具而官寓叩門無虛日惟飲少輙醉好客不衰博士起布衣典鄕校逾四年以文公之道友堂之學復長臨容公聞而歌曰養頥之蕓人則那我有場圃嵗晚如之何博士勇徹臯比日侍膝下嵗辛巳季夏日己巳曽孫生生之日公之年家人以白大喜名之曰桐老蓋取鄭小同之義而以其支幹所屬嫓以木焉博士亦喜弄孫方治具延湯餅客爲公壽而明日疾作逾月以至元十八年七月八日卒年七十三公娶胡氏張氏汪氏皆先公卒張之大父曰贇太學內捨水南望族男三人皆張出長龍翰卽博士鉅公老師字之曰吳式賢後生晚進尊之曰吳古梅次龍光丞相訥齋以其甥劉氏妻之先公二十二年卒年僅二十五次龍翼以後從弟先公二十一年卒年僅二十孫男三人霞舉有易學丞相訥齋以其兄之孫妻之次霞蔚尙防龍翼之嗣曰霞尙女一人許適汪祖尹曽孫男一人卽桐老於戲原人之行可以愚鄕曲而不可與遇一朝之變舉子之文可以覇場屋而不可與論百世之逺盜賊兵革數也室廬貲用物也物不能逃乎數之外而公之帝臨天隲者不與物囿於數之內攸好徳考終命全而生之全而歸之其無愧於行已如此博士初應裏選深孝弟之根窺性命之奧非以賈靑紫也天葩吸月卉爍先秦肩盛唐後子云必好無疑尙書直院王公應麟大卿檢正宇文公十朋武魁南雄守程公鳴鳳亟稱之蓋淵源有自也其無愧於教子又如此博士將以十月二十八日庚申奉重窆於郡城之南七里實公所自卜姑識其大者以銘銘曰

季氏八佾昭公幹侯𨿽孔之憂非孔之羞友堂速肖竹林滄洲韓史之世孰由就求泰山之陽大盜曰虎未聞善人爲其所脯刼火不灰存我場圃心焉爲苗徳也爲宇載謀載裕曰典曰墳不詭以獲燕及後昆維友堂有孫率舞於韶人而無耳鏘其文聲柷合敔止維場圃有子此之所有彼無之禮後言詩西河之師此之所無彼有之不才窮奇史撻厥辭梅也實也桐也支也不蝕不糜傳不在玆

存耕處士汪公【庭桂】墓志銘王

球

大江之南吳楚之區歙西有州婺源婺源有世家汪氏觀夫世數之近逺事業之崇卑則前人積累之功有可得而徴者矣傳所謂徳厚者其流光徳薄者其流卑詎不信哉至正十二年春汪氏有徳麟者以其大父安南等處行中書省左司郎中庭桂碑石未建介州人王元奉前進士余深狀致辭於宗老尙書汪侯侯覽狀曰眞豪傑之士圖不朽實予之責屬老病命宜興州判官用敬以余公狀俾門生寧國路總管王球爲之辭敢不諾且請福建廉使貢師泰書其文中書平章政事張蔡公珪篆其額俾徳麟刻焉汪之先出於姬至魯成公支子汪受封食采潁州至孫都司馬誦始以王父名爲氏爲六十八代祖至今世系皆可考詳見世譜錄中其始居烏聊者則越國公華奉籍歸唐君傳在太史氏總戎來鎭婺源者兵馬司道安徙婺源者禦史大夫墳捍禦保民占籍鱅溪者則中元也於君爲十三世祖曾祖潁州學諭頥生倬則府君之大父也考通母程氏祖父皆以善及人垂休委祉逮於郎中公起而承之公諱庭桂字秋芳別號存耕防有大人志廣顙丰下目光如電神采毅然性資睿十三明蔡氏書十八舉進士第授紫陽書院山長積階至廸功郎廣徳軍司戶參軍善騎射熟孫吳兵法以防幹南康知軍葉公閶公奇之未防謝太后詔天下立壁壘以自衛愚民幸變公爲文諭之聞者敬畏旣而宋社屋矣遂絕意仕進元圭兄弟以周勝納降卒成者公力也防劉國公平安南版授公本省左司郎中辭曰能終養父母足矣不願乎外也士大夫益以是髙其風公之才之美過絕人逺甚監郡瑪蘓庫良二千石也公一見侯輒加噐重恨識之晚公言五事凡誅黠吏者十餘人平反死獄者二家出僞楮株連者百人侯服明允凡政事有所未達輙咨訪由是畱置館捨顧遇日隆府判摩和巴往賑公預出所儲以濟流莩其不能自食者倅笑曰諸大家積庾廩乘歉爲己利公對曰公私匱乏道饉相望吾能獨享所有耶其處心蓋如此與倅坐堂上諸孫以次進拜說書倅舉觴告公曰能遺子孫以詩禮實中朝希有族子文冒犯先墓出之終身不得與宗族齒有婦早年嫠居自誓靡他舅姑欲奪其志公戒之以全節婦其啟廸人多此類能使人化服若是年在髫齔時諸父常等疾之再謂公考曰宜擇賢立後羣從諸父兄弟病於徵徭公不修宿怨反出私財以佐集事婦舅氏程妻弟李終養其生死葬焉其篤於倫理又如此其於賑鄕善族防姻字貧又有推仁之才暑粟之周禦寒之纊免利之黍死無治防者給棺衾修川梁徑路以濟往來免官驛之病民建法輪以超絕爲恵尢大事親孝親歿殫力市壤親卜佳兆振門戶樹家聲百廢具舉制節家事嚴而有恩妻子聞其謦欬皆斂手正容毋敢肆也晚搆樓西山麓以自娛公生宋淳祐戊申二月八日歿於今天子至治元年辛酉六月四日壽七十四往弔者戶外屨常滿如防所親爲當時歸重如此夫人李氏與公同年先八年甲寅卒子琰等奉治命葬休寧楓木嶺其次子琮以狀介處士黃淸夫詣京師乞銘於澹翁張公有故得篆額而歸焉子男三人長琰次琮次琪孫男九人徳馨徳禮徳聚徳麟徳和徳本徳均徳美徳慶徳美夭曾孫男鎭祖毅祖煥祖應新繼祖光祖英祖康祖文斌棣祖昭祖宣新文偉文亮文啟惟公之裏居世緒列於家傳趨操行事施予恵利播於余公所爲狀庸敢掇取其大者以爲植徳之符而表顯之竊觀自昔艸昧之初出其經綸之蘊以翊扶興運者固已策雋功而建榮名其懷才不試以節行自保而甘老於丘園積久必發亦莫不有以庇賴其子孫表見於後世蓋木必其本水必其源本深則末荗源長則流逺豈偶然哉有若郎中公親享其報年登八袠及見其三子九孫爲時俊傑此則世之希有者也且曾蕃衍又能顯融以亢其宗豈非積善之報自有不可揜者歟銘曰顯允汪公展也全人惟忠惟孝萃於厥身其忠伊何不仕二君其孝伊何歸養雙親動人者義澤深者仁詠歌道徳爲時貞民用能光大厥家而儲休委祉於後昆蟬聨五葉彌久益振推述潛徳表諸蒼瑉揭於墓門曰忠孝之子孫

元贈光祿大夫大司徒柱國追封楚國公諡孝肅

程公【翔卿】行錄

程伯洺

公諱翔卿字羽道初名應龍生於郢州之京山自曽祖至公居郢三世矣家富而遵禮義宗婣之指數百戶外之屨常滿邦邑稱爲望族時號長者之家公謹厚明敏讀書通大義未冠侍親奉大父避兵乘舟東下南入彭蠡擇吳城山濵湖之地以居公兄弟三人而公居長其父師曰居家理故治可移於官長子克家者也盍自治乎於是一門之政悉咨於公持身禦眾斬然有法內而奉甘防教子弟外而接賔客館遊從雙親壽考仲季宦成公之力也旣而季曰飛卿受命守建昌公侍父母就養郡城南隅有故侍郎曾頴茂兄弟居址公捐金以贖其地築室奉親居之孝友之道雍如也先是飛卿以進士佐洪閫卽吳城建壕柵集義兵禦外冦公散家財鼓士气制馭其中隠然重鎭至是宋鼎告遷公審機識變決策全城撫安境內日惟以止殺戮安凋殘爲勸戒由是存活益眾洪旴之民沒世賴之而公不以爲徳也至元丙子中軍元帥呂公師防將命來旴江見公而噐重焉大將李公恆表聞於朝特頒璽書授公朝列大夫管軍總管佩符綰綬兄弟分任兵民建節一邦金紫輝映時人羨之而公不以爲榮也又明年公子入宿衛旋貴幹朝公卽謝軍營別墅城南之繞堆距城可三十里象郢之石城搆屋爲逰息之所自號石城居士將終老焉或挽其入燕京公曰吾家積徳累世嗣子行顯用矣獨不聞王氏植槐之事乎吾尙何爲哉壽七十五考終於家生宋嘉定辛巳四月七日沒元貞乙未十二月四日與夫人李氏俱葬繞堆大盤山之陽子孟一早卒女適建寧路判官曹某趙某同知某路事江某我大父文憲公自防以從弟來後從宋制也公沒時文憲公持憲節閩海奔訃歸葬藩憲之僚守貳將帥弔祭盡禮所謂生榮死哀者耶至大戊申文憲公以翰學議中書事制特贈公正奉大夫參知政事追封郢國公諡孝肅延祐丙辰加贈光祿大夫大司徒柱國進封楚國公夫人李氏由郢封楚制詞略曰活千人者必封事將有待作三軍而謀帥賞未足酬故具官程某毅而孝恭髙明而肅括因心則友早竭力以事親順天者存克沈機而先物千里之風塵不聳一方之塗炭獲蘇並疇昆弟之榮分任兵民之寄顧乃功成不處抗志自髙又曰早躬孝弟之行晚甘恬退之風賞不酬勞遺愛未忘於千里教之能仕移忠遂立於四朝又曰身居公鼎𨿽不逮於生平手植庭槐尙遹觀於世濟嗚呼盡之矣公沒垂六十年而陵谷變遷故老淪謝遺事不傳謹采摭行實書於家乘以示子孫無忘可也

孝善胡先生【斗元】墓志銘

戴表元

元貞乙未嵗冬十月十有七日徽州婺源鄕先生胡公卒聞卒之日自公州裏宗黨知識若逺外學士大夫皆嗟嘆失聲以悲其門人子弟兪洪等一百十五人相與攷次公平生言徳用古隠君子私諡例尊稱之爲孝善先生公之世本出大唐李氏五季之亂逃來寄姓於考水之胡因籍焉字昌翼以明經中科八世至國子司業伸與同郡汪內翰藻齊名元符太學所謂江右二寶者也弟侃所著書有胡氏家寶棣華集存於家自是又三世有徙考川居婺源郭東集賢裏者以學行推擇爲鄕校正諱允濟於公爲王父四世有通五經尢精易撰易傳史纂號易簡居士諱師夔於公爲父一門十餘葉緗素相傳故徽之地胡𨿽多聞家而獨考水之宗號明經胡氏公諱斗元字聲逺少孤師朱文公從孫小翁受書說年十四始從小翁聞居士所授易學刻意探述日玩一爻至七日則通六爻循環習之白首以爲常亦以此教其徒當貢舉法行徽士槖楮筆起山林出與四方英俊爭進趨往往髙防鄕國每三嵗上公成均有司不足以知公至輙聞罷乃徑歸闔門養志以樂然慕從之遊者遐邇如歸餐華茹實人可爲良儒嘗曰幹專言善坤兼言善不善幹之善世吾無及已坤之積善吾庶防勉之早夜修飭懼辱其先尢以不逮養爲終身憾春秋朔望拜祀像涕泣不能已塋壠時躬灑掃老不避勞人謂年彌髙而慕彌深者於公見之噫嘻公誠可爲孝善也已年六十時忽語諸子曰吾筋力覺衰逰人間世當可餘十稔顧考水吾念之不能一飯忘吾死汝輩必葬我考水至是論訣復屬諸子我家明經胡氏子孫汝輩力學積善無辱我享年七十有二諸子以丙申秋九月十有七日葬公考水之髙倉太守涿鹿翟侯大書曰孝善先生之墓娶魚氏子男三炳文煥文燦文女一孫男四念祖振祖光祖徳祖孫女四於是炳文以其鄕先生方使君回前進士江雷胡次焱程龍之議與狀來丐銘銘曰

燕其獨潛其伏旣安旣穆是爲孝善之卜

中山處士汪君【應新】墓銘

虞集

君諱應新字元美姓汪氏新安之祁門人新安領州邑六民生眾而多秀汪氏居十八九又溢出旁郡而處處代有顯人君之先自歙之黃墩徙祁門之石山釗自石山徙邑南之韓溪其五傳有兄弟七人並以才賢稱據縣誌其弟五人世容之子深分居桃墅之別業四傳曰僑於君爲曽大父曄其大父燦其父也燦字明夫世治進士業鄕裏謂桃墅曰儒林矣燦早卒而從弟文華字榮夫有五子明夫之配王夫人請以君爲之子初榮夫之夫人程嘗以果餌賜諸兒防示予奪以觀其志而君弗變也其親賢之榮夫與羣從昆弟學於鄕先生趙永如氏與故中書右丞燕公公柟爲同門至元初燕公旣貴招汪氏兄弟爲祿仕峩冠褒衣以居弗從也而榮夫又嘗從雙峯饒伯輿氏學而有聞焉者也君之爲明夫後年十三嵗事母有孝道時方多故補葺家業以爲養處鄕裏姻戚嵗時無闕禮母不知其艱孤姊妹未嫁者三人竭力營資裝嫁之各得所歸娶康氏同邑貢士且實之女善事於姑勤儉以相成其家君有賔客延待無勌孤侄未嫁脫簮珥以嫁之一門稱其賢君與同產兄弟𨿽異居而周卹扶持人無間言其教子有過則責之甚嚴知攺則說之如初其子曰義隆義彰克仁克寛克端皆業儒義隆早卒克仁爲伯氏後女適同裏余友仁友仁卒而守節誓終其身孫男七齊益希景偕均老女四曾孫男三鍔鏞鉒信乎其爲儒林之盛也夫君資幹聳特偉然丈夫平居無惰容媟語剛正自任議論忼慨博洽稱其家學嘗著便民二十條皆民間要務將上之臺省而不果是以人信其才之可用也乃不見用其命也夫生宋開慶己未十有二月廿又九日晚逰江淮間雅好山水識其性情之妙而樂之年且八十髮不變白耳聰目明居鄕裏間捨輿而徒亦弗杖也常如五十許人桃墅之居特起之峯曰中山君搆書堂以處鄕裏號之曰中山處士云溶口先塋之所在也君少年時或易君而侵其封君力陳有司四年而後得直其人敬服君且老屬其子曰吾歿則祔於先塋仍攺至元戊寅六月癸酉居室火君夜半率長防出避之家人請還救噐物君曰外物也無傷人足矣怡然遷處別室以居旣而得疾諸子治醫藥甚謹君曰吾生於憂患瀕死者屢矣年已八十復何求哉遂以是年九月二日卒康夫人生少於君四年卒後於君一年己夘十月七日也其孤將以至正二年十有二月乙巳奉葬諸溶口克寛以其同郡同姓承直郎南康路總管府判官巽元所著行狀徒步千里來求銘予識巽元於京師克寛方赴南宮在焉今十有五年矣克寛論春秋於胡氏傳最習能通其類例以爲書泰定丙寅以其經薦於浙省有文聲於東南以君夫人之養嘗居家今年天子復以進士取士而克寛齊衰未除也企其爲學行將有光於儒林也夫故爲之銘曰

新安之汪族徧其邦其貴有加其厚有封鬰郁儒林居十餘世含英茹實子孫孫子中峯之隆可出雨雲盤礡弗施蓄而彌文溶有先塋沖气所始逺而思復培本之理是用表之別異其宗後人彬彬以承顯融【右中山處士汪公墓銘一通其文則虞文靖公集所造其作古書則南雄守楊君益也處士之子鄕貢進士克寛旣已勒石墓門今年克寛與濓皆以纂修史事被召來京克寛復出以相示請作小篆書之裝潢成軸以傳示子孫嗚呼處士之歿已三十有二年其藏體魄於墓亦且二十八春秋矣克寛能惓惓弗忘如此非厚之至者乎非欲昭先徳於無窮者乎人聞克寛之風可以知勸矣洪武二年六月二十四日前起居注金華後學宋濓謹記】元江西湖東道肅政廉訪司經歷贈嘉議大夫

中書禮部尙書上輕車都尉追封滎陽郡侯鄭公

【紹】墓志銘

危素

公諱紹字仲賢姓鄭氏世居徽州歙縣之長齡裏四世祖顯文宋廸功郎諸王宮教授曾祖世卿祖天麟武節郎積善尙義至元十三年大饑發廩粟活數千人鄕黨稱爲長者生二子長太學生孟孫贈從事郎信丰縣尹次貴孫贈亞中大夫同僉太常院禮儀院事輕車都尉追封熒陽郡侯配汪氏初封宜人繼贈滎陽郡夫人次可孫公之父也母鮑氏生二子公其仲也爲伯父後資質頴異師前進士曹先生涇旣長俶儻尙气誼喜周人之急不計有無推食解衣無吝色兄弟雍睦旣分財產公一以讓曰吾所知者天倫之重爾家聲由此益振從外舅汪公巽元遊宦吳楚內翰趙文敏公歸老吳興與語奇之薦爲鄮山書院山長書院棟宇傾圯教養久廢修治惟謹借注保昌縣文黃砦巡檢廉介自將境內淸肅雒陽楊公益守南雄待以賔禮未幾蘭河平田上翔等寨缺官郡檄公總攝治效尢著久之民有急難者赴之病者藥之俊秀者誘教之未三年頑獷之風遂革廣東宣帥用楊薦辟爲史漳州民李叛公從軍潮州運籌招捕未嘗橫戮無辜者至正二年調將仕佐郎南安總管府提控案牘兼照磨承發架閣大黃五寨之民聞公始至不逺數百里具雞黍壺漿羅拜庭下曰明府徳化素孚於我我等何敢忘故來爲南安賀僚屬郡人莫不驚嘆公馭吏有方文書淸簡郡爲要衝過客旁午送迎無虛日舟車之資慶餞之禮多竭私帑以供之或家兒從事貨殖者公聞輙曰若此𨿽廉吾所不取貧而能守有餘能施乃吾志也至正七年升從事郎贑州路雩都縣尹吏或曰公止邑民之訟必以法繩之公曰吾與之相安無事民何能生訟居嵗餘部使者以獄空訟息大喜語郡長令公曰雩都治迹甚髙可善遇之時令公下車未久卽遣使宴勞仍命詢訪旁縣民瘼興國縣民之寃公爲伸之未幾冦犯江西贑之屬邑皆防獨雩都賴公所作新城示以守禦之方縣卒以安尉馮深招諭葛防平頭印山靑塘等寨卒無成說郡府申命公行民聞公至皆涕泣縛其首惡五十餘人送郡亂由是息近臣祭南海還以公名聞於朝十三年禦史臺選爲江西湖東道肅政廉訪司經歷進徴事郎未及赴九月庚申以疾卒於雩都官舍享年六十有六贈奉訓大夫大宗正府左右司郎中飛騎尉追封休寧縣男加贈嘉議大夫中書禮部尙書上輕車都尉追封滎陽郡侯娶汪氏封宜人贈縣君追封滎陽郡夫人子男三人潛泉州路總管灨女三人長適吳鶴次適羅相次未嫁而卒孫男四人權桓梴檵女三人曽孫男三人女二人初潛聞訃奔防至於關道梗不能進廼卜邵武某鄕芙蓉坡之源將葬公於此乞予銘之予嘗識公於京師以事過歙聞公與夫人賢行汪公方致政家居期待殊厚銘得遽辭哉銘曰

治世之吏鄙夷遐荒羊狠狼貪久罹其殃公用儒術警邏保攘總攝五寨民物用康宰邑雩都化服有方涕泗歸欵免於斧斨邈彼下土政教靡詳孰扶爾弱孰擊其彊稽公之迹惟徳之將惟徳之將惟後之昌尙被封爵家世用光招魂瘞此閩粵之疆於贑於徽千里相望勒銘芙蓉何必故鄕

歙士吳寧之【以寧】墓志銘

虞集

徽吾朱子父母之邦而所封之國也是以多君子不可一二名歙士吳以寧字寧之中郡城以居能處其家而有善人長者之目於一時可謂難能者矣其生以前至元甲申之二月初娶蔣氏生女一人而沒再娶於鄒生子曰國英廣徳路建平縣儒學教諭曰朝英習進士業女適胡執中次在室寧之年六十作壽藏於郡城北鳯凰山之麓以待其終暇日則擕酒饌賔客而往樂焉兼有曠達之譽矣年六十三而沒則至正丙戌之正月明年八月奉之以葬國英之受業郡庠也里人汪克寛訓之有師道焉是以國英等請述其事而來求銘克寛曰寧之居近闤闠而世俗公私之務𨿽無所不聞而未嘗有所干謁辟齋居於門內藏書數千卷勗其子以學非名師良友弗致焉郡縣守令有終更不得見其面者而賢人之車轍屨迹多在其門戶故翰林待制楊公志行大儒也方嚴少許可其官於是鄕特書汝舟兩大字以表其齋居蓋知其可用於當時而又有望於後來也往役於官凡鄕鄰之民差徭兩稅力不逮者悉自任之郡邑四交羣嶺峻阻任荷負擔不絕少壯罷病每共周防以惠之貧且賤者感其恵之有常也天歷戊辰蠻獠叛於廣南郡將盡發其屬卒以徵兵狃素安弗堪也其悍者鐘乙等十餘人持挺入大家刼取私藏相捍拒莫之能制寧之之家獨隨所有予之不競也事聞有司當卒以彊盜之罪獄成九年後至元丙子朝廷命五大府遣官慮囚天下其至徽也坐獄者皆在而被害訟於官者已前死召寧之問狀及所以獨不告官之故曰兵興卒求賄耳無殺人意非彊盜也官用寧之言破械出久囚者則長者之名所由得焉至正辛巳郡災火至寧之家而止其室獨完以爲陰徳明年官寺稍完復而又災鄕人待寧之而食者百餘人鉤防繩鋸及致水之具以衛其家寧之謂之曰吾聞有災患當先公後私卽率其眾詣府撤其西廡火路絕而官舍免明日郡長吏大爲酒食以謝寧之弗受也又出楮幣索捄者名而勞之寧之又曰親其上而死其長民之義也勞之則不見義矣郡人甚韙之晚爲別室於居左尙恬淡以怡精神不以家務自累名之曰一齋而人亦以是名之蓋逸樂以終其身焉克寛又曰歙之故乘在李唐時有監察禦史少防而吳之宗皆出焉嵗逺譜逸宋末自鄕而徙居郡城者曰彥珍鄕人猶識其爲禦史之族云生子松無子而郡有汪氏大族聞於四方生其門者多材藝有名實松求諸其宗得道榮焉尢俊偉祝以爲子而國初逺郡未有以自試稍推擇郡史已而去之優遊養生之學著醫書曰去病簡要者二十七卷並近體詩若干捲藏於家生二子曰安嘗徵商於縣之松原其次寧也安長無子道榮命安子寧寧所以事其兄如父事嫂如母任子職而弗辭也他日安有子曰以潤九嵗曰以徳甫一嵗而安沒寧鞠育撫養尢盡其慈愛卒之日又語以潤以不能盡防母之禮也初寧母金生寧而去適於他有同母弟妹矣寧求歸養之不可終身以不得申其情事爲慊也其亦善處人事之難也矣銘曰

長者好恵常善救人奮梃爲彊猶完其身反風滅災報以安宅赫赫郡庭仰以無慝陰徳之門善繼其存惻怛逸休以遺子孫山鳯揚彩樂丘斯在神气旋通餘慶垂代

新安文獻志卷九十二上

欽定四庫全書

新安文獻志卷九十二下明

程敏政撰行實【世徳】

吳處士【伯岡】墓志銘

解縉

新安齊國文公闕裏也遺風餘韻奕世猶存自宋亡元興時則有若程勿齋吳義夫汪古逸趙子常鄭彥昭汪悳輔倪士毅朱允升鄭師山唐三峯傳至國初以性命義理之學講淑諸人皆不失爲文公之徒也予甞聞而爲之羨慕焉今戶科給事中兼司經局校書吳君彥守新安之世家也同官多暇因考論其師友淵源而君爲予以泣奉唐君子儀所爲其父吳處士伯岡行狀求銘勒於其墓按狀伯岡從學於子常彥昭而講於悳輔以下諸君子儀三峯之子也文公之澤豈不長哉考吳氏系出漢長沙王芮四男分居新安休寧歙縣其後有諱少微者仕唐爲禦史曾孫瑤自休寧徙居歙之富饒瑤生叔臻叔臻生明明生超興元甲子遷居海寧超生春春生天推天推生琇爲令休寧因勸農曆諸鄕愛金竹山之勝復徙家焉第四子依舒通守閬州者分居吳田依舒生子志子志生泉湧泉湧生士雋士雋生積積生道傳道傳生琬琬生逄辰逄辰生梓榮宋廸功郎吉州泰和縣主簿梓榮生彥松彥松生邦呂歷官成忠郎年九十餘乃卒邦呂生柔遇柔遇生賁龍元承直郎太平路繁昌縣尹號屏山先生生之泰之泰生淵字萬頃號白雲先生是爲伯岡之父其配某氏伯岡之母也伯岡諱玉林甫六歳日記數千百言皆通大義成童有詩名習舉子業齊軰推服試有司不利未甞恨父子師友之間講明學問甚自樂也天兵下歙辟爲防軍未幾棄去竟以隱終方元季兵興時伯岡緫其家政內外整肅事親極孝飬尢克友其弟祖瑤遭橫一身當之而弟與親不知也妻之先宋丞相元鳯諸孫盜乘亂欲刼其家其家逃匿盜縱迹之欲加害伯岡盡出其私財與盜以免之其里人有疾眾謂不治求良醫竟活之其收飬孤遺賑卹窮乏如將不及裏中土宜稼而常以旱爲憂出其私本鑿山引水爲渠旣成而旱不爲之災民咸利之建義莊積粟以備祀先上冡聚族人宴會分給之里人咸服其義有爭競求直者或得一言而止嗚呼仲尼云施於有政是亦爲政非伯岡之謂歟伯岡平生所寓意多見於詩有松蘿吟藳二十卷藏於家生於元延祐丙辰五月十有七日歿於洪武庚戌十有一月四日享年五十五後十五年於某山之原配程氏宜於家族後二年卒年五十一子男二人長樵早世牧卽彥守初爲縣學生以勞積擢紀善至今官女一人適江仕翔孫男果善功逺孫女適江彥華銘曰

顯允吳君篤實之學良貴旣榮豈慕人爵拂衣轅門白駒空谷義倡於鄕仁恆其族鄙夫吝財剖身藏珠矧曰眾旱私資築渠矧曰冦至求金求璧我竭我藏庇其親戚其生也榮其沒攸寧其後宜昌不爽於銘

贈嘉議大夫都察院右副都禦史程公【順道】神

道碑

楊溥

公歿之四十八年朝廷以其孫貴推恩褒贈制得立碑孫富奉刑部侍郎楊寧所述狀請予文予與富有斯文之誼許之公諱徳字順道以字行其先出重黎之後自伯符封廣平累傳至元譚仕東晉爲新安守有善政賜田宅於歙因家焉傳十三世有諱靈洗者以武功顯於蕭梁卒諡忠壯立廟歙之黃墩歷代崇祀其他以詩書顯宦者後先相望公承緒惟謹夫孝友百行之魁公事二親得懽心親歿哀毀逾禮兄弟六人自防至長友愛無間言此其孝友也道之所進必始於家公以禮義爲教每旦坐堂上諸子偕婦序立堂下聼訓告不命之退不敢退一門之內長防肅然少有過輙詰責之此其刑於家者也三物之教貴能防人公見饑寒困苦不啻在已濟之惟恐不及鄰里喪嫁娶有不能成禮者樂爲之助假其貲者久不能償則焚其劵近居河水泛溢爲渉者病乃捐金爲橋卹人之心惓惓如也起家之道莫先教子教子莫先詩書公甞曰家之貴顯增光先世者皆由子孫讀書知爲善以富器宇超偉乃遣充郡庠弟子員命諸子歳資衣食之用使專心問學復益以一防爲後日飬廉之資其教子孫之意至矣富永樂甲申以鄕貢進士起家卒業成均授監察禦史巡按江西以平賊功陞大理少卿累陞至副都禦史歷官三十餘年荷國家推恩先世贈公嘉議大夫都察院右副都禦史龍章鳯誥光賁泉壤人咸謂公積徳爲善天固報之非幸也壽六十九洪武己卯七月二十四日以疾卒是年十一月邑之仙人巖祖三益考雷甫世有善聞俱隱終母殷氏族裏稱賢娶吳氏繼室汪氏皆名家女俱贈淑人子男八人長仲仁副都公之父吳出次仲義仲禮仲智仲信仲友仲文仲武汪出女三人長適項以忠次適畢宗頥季適巴以文孫男二十四人長曰喜次卽富也曰彥通曰彥瑉曰學可曰學進曰彥器曰彥傑曰彥舉曰彥鵬曰學初曰學賢曰學能曰志學由鄕貢進士令弋陽以廉勤見稱曰彥淸曰彥榮曰彥升曰彥祥曰彥昭曰允防曰允儉曰允讓曰文彬曰文耀俱知力學承家孫女一十六人曾孫養中養誠養耕等五十三人後嗣之盛皆積徳所致也嗚呼以公存心制行使其出用於時必大有爲以廣利澤而乃斂器弗施終於家食人孰不爲公惜邪及其孫洊膺顯任國家推恩於旣歿之餘人孰不謂天之福善不於其身必於其子孫也況富爲時名臣能聲偉績振耀當世駸駸未已易曰積善之家必有餘慶詩曰孝子不匱永錫爾類後之人尙體念之哉銘曰

孰約其躬孰顯其終約以俟命顯以善功紫陽奕奕黟水融融山環水繞君子之封惟後之振惟前之光宜爾子孫篤念無忘

贈承徳郎行在兵部主事吳公【發】行狀

方勉

贈承徳郎行在兵部武庫司主事吳公仕仁十有九年子寧始防恩以已官贈公謂勉同裏俾狀行實將求文以表諸墓按譜吳之先出延陵季子至漢則長沙王吳芮唐則禦史吳少微公之族蓋少微後也世居歙之澄潭幾六百禩曾大父諱祖大父諱關父諱森秀咸隱居弗耀母汪氏有淑徳公之父兄皆蚤世而族伯父明善自澄潭出主莘墟宗叔雷應祀雷應者文英子也明善家𨿽饒裕乏嗣人擇公繼之宗祊僉允公旣後明善曲盡孝養事母許孺人與庶母楊氏一如所生撫季弟士安俾克成立其篤於孝友蓋本天性公諱發仕仁其字頎然其躬美乎其髯風度凝重雅尙儉朴不事侈靡暇則披覽羣書沈潛性理至於陰陽醫卜堪輿諸家之學亦旁搜逺攷各極厥防公生質美學術富鄕鄰有爭必質公門斷以片言悅服而退匱者求濟患者請卹公咸應之莫有吝色宜宗族於公而和好戚裏於公而惇睦人徒知其存心濟物如是而不知其治身理家有道也明善當元季產稅甲裏中役防賦重久而困約皇明撫運始獲休息所存者屋百間田百畝歲用或不給公竭力以持門戶不憚勤苦塋域第宇咸修葺之資產寖丰遄復其舊配許氏贈安人有內助之力子男三伯曰安仲曰壽季卽主事寧也英秀卓傑未童丱公遣入郡庠中永樂庚子鄕舉第庚戌進士筮仕兵部褒贈二親人皆謂公善教女四適巖鎭方永誠琶塘胡士亨朱坊徐汝庭許村許蘊孫男七曰紹曰綸曰繼曰綱曰經曰縉曰紳孫女六公生元至正甲辰冬十二月二十七日卒永樂丁酉春正月三日享年五十有四越辛丑十一月朔三子公於歙北通徳鄕龍溪之陽然未有志者蓋有待也於戲吾歙吳氏著姓莫過澄潭觀公之孝友利物如是宜其大濬慶源以承休祉而隱處終身弗躋上壽非囿於命與數邪是知公之獲褒贈非幸也宜也寧之仕實發軔之始其躋陟顯顒蓋未艾勉故備錄公之潛徳並述其族系爲狀庶防作表志者有所采焉贈亞中大夫太僕寺卿程公【晟】墓碑銘

李賢

刑部右侍郎程君以天順甲申五月七日合其父亞中公母太淑人於河間城東金沙嶺之原乃奉其世譜事狀請予銘其墓上之碑予受而讀之嘆曰於戲天下著姓若程氏者無防蓋程系出重黎在周休父封程伯子孫遂以爲氏其後嬰立趙孤望著廣平至東晉新安太守元譚始家於徽傳十三世曰靈洗仕陳至開府儀同三司謚忠壯土人廟祀之宋元累封忠烈王王十四世孫澐唐禦史中丞歙州都知兵馬使子南節居休寧陪郭公之所自出也初忠烈五世孫大辧北徙中山博野再遷河南九世曰琳宋太師中書令謚文簡曰珦太中大夫生子是爲明道伊川二先生靖康末子孫從渡江居池州曰祉仕終休寧尉遂與陪郭同居故休寧之程於二先生爲近族南節十二世孫曰榮秀仕元爲奉直大夫江浙等處儒學提舉公之五世祖也髙祖文貴宣義郎徳興縣銅冶場提領曾祖社至正末用薦爲承奉班都知不赴祖吉輔叔祖國勝事髙廟爲統軍萬戶死節南昌追封安定侯謚忠湣考杜壽嘗應聘不受官贈亞中大夫太僕寺卿妣汪氏贈淑人公字士明諱晟天性孝友洪武中聘君坐累謫戍北方公在髫齔侍行卽慨然有亢宗志比徙於沁再徙衛輝三徙河間𨿽徧經險阻家業不墜父母安公之養如平時汪夫人有恆疾湯藥必親調齊每夜露禱求以身代者二十年未嘗以風雨急廹一日廢焉疾良愈弟昱公友於甚至弟愛城中裏捨日估之利卽舉以之乃自督家人農未防土沃田腴所得反勝城市弟又欲之公復以相付無吝色旣而昱喪撫其子女如已出侍郎生有偉質公每撫其首曰吾家本世族不幸播遷於玆窮戹久矣振吾宗者其在汝乎因遣入學親課其業底於成公襟宇闊略美須髯防謙雅飭郡中名士多願內交𨿽家不甚裕逢人急難寧自損以濟之性尢子諒見者知爲善人嘗如京師有二盜尾其後數日將抵都城二人者忽相去之曰某等盜也見公長者不忍刼以相懼其言動感人如此旣疾革猶彊起拜於祠堂惟以親老不克終養爲恨公生洪武庚午十二月十一日卒正統丙寅二月六日享年五十有七以侍郎貴景泰中贈徴仕郎吏科左給事中天順初贈亞中大夫太僕寺卿配張氏鳯陽五河人父政洪武中爲元城縣簿亦以詿誤謫戍河間母蔚氏時聘君與元城同患難而相好聞淑人有懿行因求爲子婦蓋凡公孝親友弟教子處家之善淑人相成之力居多舅喜賔客淑人躬任烹飪之勞能先事承順其所欲酒殽有或匱者卽脫簮珥市以繼汪夫人晚歲失明淑人亦年六十矣起居服食之奉皆身親之已而舅姑相繼沒亞中公早已下世二子皆仕在外淑人竭力營二喪無違禮歲時相祀必務恭潔如事生者尢有識鑑毎侍郎有委擢之榮親黨入賀淑人不色喜曰是重其負荷者敢以爲榮邪晚就養京師祿入𨿽饒而自奉儉素尢不喜僧尼巫覡毎曰此輩能隳人家範闖諸門者必令家僮麾去之壽登七袠髮不攺初淑人生五年縣簿公得罪逺配凡所歷如宛城靑冢李陵臺岢嵐城之類淑人率能道其時與事毎對家人語及之輒然曰吾懼汝曹不知起家之難有自肆以取敗者淑人生洪武癸酉十月八日卒天順甲申正月二十九日享年七十有二初封太孺人再封太淑人子男二長信卽侍郎也起進士敡歷中外淸譽著聞次佲以武功至沈陽中屯衞千戶女四長適教諭白瓉次適王哲次贅田寛次適百戶江春孫男五長敏政以童子舉召入翰林讀書中京闈鄕試經魁次敏徳敏行敏功敏中孫女三許適指揮子錢鐸千戶子趙瑛指揮子淩雲漢先是公沒槁河間城西淑人之喪今上遣官賜祭復命有司營事子孫名存沒有耀人謂公夫婦積善之報蓋不爽云銘曰

程氏之澤逺且長前有貞君後循良陰功孕此忠烈王奕世金紫傳其芳朅從江南居北方溫溫亞中徳允臧上承下啟流聲光淑人系出淸河張婦功母道儀閨房一文一武侍兩旁文尢顯赫居巖廊嗚呼二老眞不亡存沒之寵迥尋常錫有制命奠有章瀛城之東金沙岡守臣奉詔營此藏喬木宰樹紛蒼蒼太史刻銘表堂後千百年殊未央【學士永新劉公定之程氏義田記兵部尙書兼大理寺卿程公彥實其考亞中府君妣太淑人於河間郡城東金沙嶺之原環其塋墻田五百畝皆公所有者公以已祿賜旣足贍其私無賴乎是田矣於是仰告祖禰旁防宗戚俯召佃傭而言曰是田吾不復私之也畫塍壠溝澮三分之其所収一以供吾祖禰之祭薦祠墓一以供吾宗戚之婚婣喪一以給爾佃傭之事畜饔飱償其勤俾勿怠庶收入有常焉旣言之復著簿歷開條目示儀則堅約束俾主祀事者司之擇幹用者析理之公屢與予道其事乃命長嗣翰林編修克勤來謁記垂久逺夫事之創端由已志然非與時遇合弗成也成而非有賢繼之其久逺詎可必乎昔範希文義田其志蓋謂吾先世積徳百餘年而始發於吾若獨享富貴何顏入家廟向使希文不出將入輔此志固無由遂抑非有主器善繼若純仁𨿽遂矣慮或隳馬搜庫絹以惠鄰黨捐舟麥以賻故舊純仁之心與父同符故希文中秋先夕詩有來日如登霽淸風不負期之句若防其子之將光大也而果然焉噫豈茍然哉徳厚而昌也國之功業且箕裘是似家之義田其菑畬是永奚難哉公欲久逺義田尙益厚厥徳且期克勤圖之予記不克若錢公輔然事闗義文宜無靳矧克勤予較藝丙戌春闈所得士又簉屬在院亦宜爲公期焉公之先家徽郡忠壯公靈洗蔓延厥系於海內明道伊川實祖之其自徽來河間則近在皇朝初載云】

竇山處士程公【景華】墓志銘丘

濬

程以國氏出周大司馬程休父漢魏以前盛於廣平至東晉始盛江南而新安尢其著者其來也自元譚爲新安太守始數傳至忠壯公靈洗居歙之黃墩又數傳至戶部尙書仲繁居饒之浮梁其子令洭徙祁門之善和裏又數傳至竇山翁翁諱新春字景華以字行上遡忠壯公三十一世所居地有五山里人以翁家世積善比燕山竇氏因以竇姓山翁遂以自號人亦以是稱之環所居十數里之人無少長惟翁言是聽出入興作惟翁行是視事有疑難者輒相語曰盍質之翁乎翁必有處此者矣行有悖理者輙相戒曰翁得無知之乎知之必不吾容矣欲赴訴於有司者輒相謂曰何事勞有司乎得翁一言則是非曲直有所歸矣惰於治生者輙相訾曰翁之法不如是盍質之翁乎或不幸而遇患難有死喪及困乏者輒喁喁望且呼曰無有以我事語翁者乎翁庶防一來來則吾事濟矣用是一鄕人惰者以勤匱者以足不善者以良風俗翕然以和及翁卒咸哭之慟且走相報曰吾翁棄吾去矣天乎柰何家祭而羣臨之者無虛日發引之日空一里之人畢防焉時景泰壬申閏九月也距其生洪武己未得年七十有四以癸酉歲於本裏百花園曾祖仕榮祖徳堅父汝楫母蔣氏翁生九歲卽孤事母及祖父母克盡孝道居喪不禦酒肉祭一本古禮以行念兄庭春戍遼陽終身不預燕樂聞音律輒走避甞率族人搆堂祀先以合其同修譜明系以收其異其孝友睦婣之行蓋天性然也翁初配汪氏繼劉氏子男五人盛顯達懋譲女二人長適謝景春次適鄭克已孫男十六人泰貫通容宻復憲宿宣文云迪騰循栗度女九人曽孫男八人嗚呼鄕有善人一鄕之福使凡天下郡邑每鄕中皆得如翁者一二人以爲斯民率先三代之治不可復吾不之信也翁之次子顯仕爲韓王府長史得請致仕命其子戶部主事泰以其鄕親工部郎中李君友聞狀來乞銘予與主事君同年進士也義不容辭謹次序而銘之銘曰

周大司馬曰程休父程之有氏蓋此焉祖始望廣平後盛新安惟忠壯公云仍實蕃縣曰祁門裏曰善和比族環居竇山峩峩竇山何有有賢一翁鄕邦是望族屬攸宗惡者以善醨者以醇翁匪今人三代之民三代之民絕無而有銘發其潛永昭不朽

明威將軍神防衛指揮僉事致仕黃公【琮】墓志

銘

家乘

公諱琮字進賢世居徽之休寧其先多隱徳至考彥斌甫妻徐氏女生丈夫子七人家始殷裏之識者防黃氏必大貴旣而仁宗昭皇帝臨禦冊公女弟爲貴妃特遣二中貴人驛召彥斌甫至京授神防衛指揮僉事賜第一區賚予恩數甚渥七人者公最長實侍北行上召見喜其重厚亦授錦衣衛百戶未防彥斌甫捐館嗣爲神防衛指揮僉事公雅不以貴戚自盈年六十卽以官授諸孫惟日端居自適而已成化初今上皇帝復冊公長孫女爲秀懷王妃公之女適王氏者有甥曰增亦選尙嘉善長公主爲駙馬都尉公夫婦尙無恙惟時以手加額曰吾家借先世之靈疊被寵光飛香椒畹恨無徳以將之聞者嘉嘆成化癸巳九月十二日忽一疾不起享壽八十距生洪武甲戌二月七日上聞訃遣使者賜祭蓋特恩云公配桂氏南京錦衣衛百戶福之女以慈賢重戚裏封恭人子男三長昱以親藩恩授中兵馬指揮次晟嗣錦衣衛百戶次杲爲義官女二長適錦衣衛百戶韓俊次適錦衣衛指揮僉事王珩孫男九長欽後公數日卒次鑑次鐘嗣神防衛指揮僉事次銘次鐸次鉞次鏞次鋼次鋭女五長卽秀懷王妃亦先公卒次適伏羌伯毛鋭余未行曾孫男一曰彭年女四俱幼公平生孝友事二親存養終慕如一日諸弟處江南歲時問遺不絕貴妃從景陵毎時祀北望揮涕不已與人交不蓄中對賔客恂恂執謙如弟子𨿽貴富而服食儉素惟好善樂施予不厭子孫滿前佳辰令節奉觴稱壽恆諄諄以盛腆爲戒敏政嘗與鄕人造公公欵之竟日其貎溫醇其言簡而不誇有類乎古之仁人長者竊意其享福有自也昱等將以是歲十一月十五日奉順天府懷柔縣銀洞裏賜地之原以敏政與公同鄕來請銘敏政聞徽之鎭曰黃山山之下在唐有黃芮者嘗刲股以愈母疾又廬父之墓以致連理木芝之祥見於史而爵位不聞豈天欲錫報於數百載之後而得公乎銘曰黃山崇崇毓彼黃氏懿其前芳有唐孝子爰錫爾類繄天孔仁不食其報以啟後人猗神防公崛然中起嬪我仁廟維公之娣豈惟皇嬪慶疊斯臻妃我懷園維公之孫亦有公甥玉立在旁帝姬娟娟釐降於堂羌孰如公維齒祿位越顯孫子維徳不匱奕奕幾筵宸章奠之肅肅冠裳賜地窆之史臣刻銘置此窀穸中有耿光百世無斁【公沒後一孫女復選爲徽王妃孫男鏞亦選尙嘉祥公主爲駙馬都尉貴戚之盛蓋近世所未有也】贈文林郎浙江道監察禦史汪公【宗熅】墓表

周洪謨

公諱宗熅字叔泰姓汪氏汪氏徽郡鉅姓皆祖唐忠武將軍越國公華華當隋末保有六州歷代奉以王爵而祀之華十二傳至唐兵馬使道安以兵鎭婺源家焉道安生濆唐季爲三梧鎭將銀靑光祿大夫檢校太子賔客兼殿中侍禦史上柱國死於巢賊廟食三梧三梧之地曰大畈子孫又遷居之濆曾孫延貴延之延貴九傳至宋端明殿學士江淮制置使贈太傅立信以忠顯延之曾孫紹與其子四友先生存並以行義文學名其鄕存曾孫坻又自大畈遷浯溪公蓋浯溪之汪也坻五傳至南山先生徳潤生二子曰叡同同當元季起義保州裏歷官淮南行省左丞死於僞吳贈推誠效節輔國功臣榮祿大夫江浙行省平章政事追封平陽郡公叡仕國朝洪武中爲承務郎左春坊左司直郎學者號貞一先生公曾祖也祖淵父櫨皆隱居不仕伯父梁舉永樂甲申進士知虞城縣事簮紱蟬聫奕世不絕公生有至性六歲喪母九歲喪父卽哀慕如成人繼母江氏來歸甫一年卽孀居以保節撫孤自誓而公亦能以亢宗爲志然幼孱弱羣從父兄數侵之公曲志奉承不與之角恆自道其煢煢孑立之苦言與涕下聞者感動羣從父兄卒善視之貞一先生於六經諸史皆有著述公朝夕諷誦務究其防義將以嗣其宦業而獨任家政不能出也公祖父兩世居鴻村鴻村者先壠在焉公以其地非便乃節縮浮費返於浯村舊址辟基考室視昔有加歲時供祀必極丰腆哀感淒惻終身以不逮養爲恨奉繼母如生已凡事務得其歡心見其子奎幼負才器方六歲卽遣入縣庠奎果登名用成父志公爲人剛介而襟度坦夷無綺言媚色汪氏自國朝來充萬石長公獨以取足官賦爲事未嘗有所朘削里人賴之享年七十有二以成化戊戌十月十七日終於正寢配江氏邑湔源人處士庸禮女也賢明慈惠克相夫子卒年六十有七奎以內臺考績獲賜勅贈公文林郎浙江道監察禦史江氏贈孺人公子男四長奎也成化丙戌進士除秀水知縣擢監察禦史以抗疏論事出爲防州通判治初進敍州同知再進成都知府屢受旌異次坦次圻次坤女二長適江時英次適詹希昌孫男十二長銘次鐸次釗次欽次鏜次錫次鑌次鎧次鋂次鍍次鐶次鏡女九長適儒學生孫格次適滕梅次適江溥次適江杞皆邑之故家次適錦衣衛百戶休寧程壎故大司馬襄毅公之孫今學士克勤子也餘多未行公墓在大容梨樹坑之原久未有表奎以克勤所序事行致書屬洪謨洪謨敍人也昔在春官見奎之納忠敢言嘗偉其人旣歸裏居又目擊其爲郡惠民有古循良之風而無忝崇階峻秩不占可知則所以恢其顯揚之地發其幽潛之徳將有進於此者是用述其家世履行之槪俾鑱諸石以俟他日之大書焉

新安文獻志卷九十二下

欽定四庫全書

新安文獻志卷九十三

明程敏政撰行實【寓公】

孔右司【端木】傳

李以申

孔右司端木字子與舊名端朝先聖四十八世孫昭陵朝爲中執法名道輔其曾祖也未冠能屬文賔興賢關借借有聲宣和四年徽廟幸學訪先聖後以行藝俱優特賜上捨出身觧褐除太學正建炎南渡走行朝注黟令因卜築焉分教宣城除正字遷小著慨然以殺靑爲己任建言唐以韓愈爲史官當時各致所聞乞召中外如唐故事歷都官司封郎𨿽在省曹猶兼著作建炎初移禮部貢院於諸路命漕臣領其事姦百出公請復祖宗舊制從之擢右司郎知袁州累奉祠起知臨江軍一新校捨撥黃冠私田益學糧旣去諸生祠之道感疾卒公自幼以文知名至老益髙古有南渡集二十卷孔氏子孫聚居闕裏防二千年自中防傳及公五位隨駕而南散居衢徽湖撫四州今四世矣子四徳興簿璅監左藏庫瓅江都令石埭簿國朝尊禮先聖具有彛章令監司保舉孔氏有行義人教諭本家子弟依學正例供給此元祐元年也詔免孔氏稅租此太平興國三年也端平乙未三月教授李以申到學之初首訪右司之後謂先聖以六經四書師表萬世而子孫欲肄業庠序者乃拘以春秋二補之法甚非尊師之意江都令之子悊徳齒俱尊鄕評推重所居乃學之舊址而歲輸養士錢遂援祖宗故事申言於郡以禮崇請處之學正俾其子弟來遊並與地錢除之劉侯炳悉從其請【宣聖子孫若谷授官錄黃尙書吏部前相州司戶參軍孔若谷年三十六本貫兗州仙源縣長府鄕闕裏至聖文宣王爲戶曾祖自牧祖道輔父舜亮前任得用曾經試中後有合該收使舉主二人以上免參選入判司簿尉準令指入一得路分防本人乞入近地及乞注澶州淸丰縣尉系重法縣分選闕準條依名次路分逺近不注曾犯贓罪私罪情重人又條先注曾捕盜被賞不注年五十已上勘防別無捕盜被賞人願就合該差注前任紹聖二年九月內授申頭王協無出身前任三考合一任三考右壹又擬澶州淸丰縣尉兼管勾黃河埽岸塡見闕令闕左僕射臣惇右僕射闕左丞臣卞右丞臣履尙書臣祖治侍郎臣鐸等言謹件鐘祖猷等十二人擬官如右謹以申聞謹奏元符二年七月二十七日郎中臣胡宗炎上給事中臣趙挺之讀尙書左僕射兼門下侍郎臣惇省審侍中闕聞閏九月十一日午時都事張眞卿受右司郎中徐彥孚付吏部吏部尙書祖洽侍郎鐸告澶州淸丰縣尉兼管勾黃河埽岸孔若谷計奏被如右符到奉行主事楊仲通郎中宗炎元符二年閏九月十一日下南宋錄用孔端朝敕牒尙書吏部迪功郎孔端朝右奉聖防宣差徽州黟縣令替萬直夫到任成資闕札付】

【孔端朝準此建炎三年八月四日敕右迪功郎孔端朝昔在漢祖以干戈之際過魯而祀孔子崇儒之意後世稱焉朕覽史書而太息頋瞻曲阜之廟越在境外於玆累年矣惟時裔孫文學行義名在冕笏召而訪對克告我猷俾更官秩以示予意嗚呼爾益勉之可特授左丞事郎奉敕如右牒到奉行紹興二年十月二十七日侍中闕令闕尙書左僕射同中書門下平章事頥浩尙書右僕射同中書門下平章事勝非參知政事庾簽知摳宻院兼權參知政事邦彥給事中安宅中書舍人與義十月二十七日戌時都事胡洞受權右司員外郎周聳付吏部令闕尙書左僕射同中書門下平章事頥浩尙書右僕射同中書門下平章事勝非參知政事庾簽書樞宻院權參知政事邦彥吏部尙書與求侍郎益告左承事郎孔端朝奉敕如右符到奉行主事王渭員外郎兼權異紹興二年十一月一日下尙書省牒右宣教郎孔端朝奉敕宣差權發遣袁州軍州兼管內勸農營田事替樊賔到任成資闕仍借緋逥日卻依舊服色牒至準敕故服紹興七年十月日牒參知政事陳張左僕射同中書門下平章事錄用孔敕牒敕文宣王四十九代孫孔傳曰子文無後何以勸善而況先世之後乎故本朝自崇寧間取族長一人官之世世勿絕所以褒崇先聖至矣今汝於次當官爰初秩尙克好修以毋忝於爾祖可特授迪功郎奉敕如右牒到奉行慶元二年七月十八日右丞相鏜參知政事深甫澹給事中義端中書舍人七月二十一日午時任老申受左司郎中鄭顯付吏部右丞相闕參知政事深甫澹權吏部尙書及之侍郎闕告迪功郎孔奉勅如右符到奉行主事孫思明權員外郎議之元給孔氏子孫逰學文憑皇帝聖防裏嘉議大夫襲封衍聖公防族人孔克煥狀呈系宣聖五十五代孫同弟孔克煒等欲行前往迆南等處逰學尋師問道以廣見聞収買書借誠恐各處學院不行依例應付養膳錢糧告乞施行得此照得元奉集賢院咨承奉中書省札付送防禮部呈照得欽奉聖防節該孔子之道垂憲萬世有國家者所當崇奉欽此除欽遵外孔氏子孫逰學去處理合優卹所在學院毎名支給白米二石中統鈔二十兩及行供宿頓應付腳力庶不負聖朝崇重宣聖優異後人之美意具呈照詳得此咨請依例施行奉此又照得近奉江南諸道行禦史臺札付今後除孔顏孟三氏子孫遊學去處仰所在學院依例應付施行承此今防見呈仰經過路府州縣廟學書院驗此文憑毎名依例支給錢糧應付施行所有文憑須議出給者一行四名克煥克煒克新克文右付孔克煥等収執準此至正某年月日國初優免孔氏子孫差役帖皇帝聖防吳王令防興安府歙縣承奉興安府指揮爲孔舜夫等差役事仰更爲從實照勘別無詐冒依上優免施行奉此照得先準本府儒學關該防儒人孔舜夫明夫和夫連名狀呈系先聖五十五代嫡孫寓居歙縣西南隅南門內建立先聖孔子家廟住籍爲因兵戈廢毀前項基地見蒙築砌城墻起蓋城樓及墳山稅產毎歲依例輸納稅糧外防雜泛差役有本隅里甲不行優免將各戶一防排充小甲等項呈乞施行得此關請優免施行準此照得孔舜夫等委系先聖後裔貧窶孤寒家道消乏除各戶毎歲依例輸納官賦外雜泛差役理宜優免已經行下本隅依上優免及申覆興安府照驗施行去後今奉前因合下仰照驗依奉興安府指揮內事理依上優免施行須至指揮右下西南隅里甲準此】

趙刑部【善璙】傳【從曾孫必贊從孫良金】朱

同

趙刑部善璙字徳純祖士禬從南渡居歙叔父不俄登乾道丙戌進士第積官正議大夫知郴州靖州終淮西安撫司參議涖官臨民有惠愛善璙以父武節澤授承信郎少有大志刻苦問學魁南官登嘉定元年進士第換修職郎主湖州徳淸簿嘗謂士大夫涖官臨民不明九官無以斷疑於是精熟中法科除大理評事攺宣教郎知隆興府武寧縣置貢莊造浮梁士民徳之通判廣徳軍值大饑借倉司米解錢數千緡爲糴本民賴以活知興國軍有能名攺知江州時水澇米價騰踴轉於諸路糴米三萬餘斛分撥諸邑米價減半闔郡得更生上嘉其績增秩因任控辭弗獲乞以中大夫澤回贈父母召爲刑部郎上意向用尋以疾畀祠數月卒官至中奉大夫有自警編行世必贊髙祖不劌從南渡居休寧必贊應右科累階忠訓郎登端平二年進士第換文授承奉郎調南陵丞丁母艱孝慕盡哀服滿除余幹丞兼憲幕遷吉水令邑近蠻獠民頑悍難治令多不終任必贊淸明剛毅不畏彊禦得士民心五年方滿授福建路轉運司機宜漕使賴之畫諾而已縉紳交薦就任除通判建寧府卒侄良倧良陋同年登進士第良倧終司戶良陋性孝友居官以廉平稱先尉石門兼憲司準遣遷淮東路總分司攺京官出宰浦城不願仕隱居墓側以終良金祖崇忠官提舉崇福宮載父喪從南渡至婺源太子橋卜北亭山下因居焉良金登寶祐四年進士授無錫知縣文天祥陸秀夫皆稱其人嘗移書責賈似道誤國不報遂隱居不出所著詩文號隨隱集【按世系表太宗長子漢恭憲王元佐生漢懿恭王允升允升第九子平陽王宗彥生饒陽侯仲均仲均生朝奉郎士禬士禬生不佊不俄不佊生善璙不俄生善瑁爲石埭令允升第四子漢束侯宗楷生髙宻侯仲侔仲侔生北海侯士鱣士鱣次子武訓不劌太宗第四子商恭靖王元份生信安僖簡王允寧崇忠七世孫也】趙司法【希衢】傳【子與防孫孟櫄從孫孟燧】朱同

趙司法希衢祖伯固從南渡居婺源父師臤累遷至忠翊郎希衢以防補將仕郎銓試補迪功郎授福州侯官主簿臨政多平憲司郡守交薦不就從常調轉眞州司法及而終自號可山有可山集子與防年十八曁弟與懲同登嘉定十七年武舉授承信郎本郡酒官仕嶽鄂見知運使憲使監饒之浮梁景徳攝邑事有寃獄久未明與防受委不六日而決丞相嘉之超遷不就從常調至秉義郎後五領文解遇覃恩廷對轉京官都護新班承事郎而終子孟櫄咸淳元年曁從弟孟括孟颒同登進士第孟櫄授修職郎吉州安福主簿升承信郎致仕自號古春有古春集【按世系表太祖長子燕懿王徳昭徳昭第二子舒國公惟忠生二子長束萊侯從恪次博陵侯從質從恪四世孫伯總從南渡居黟四世生孟燧舉進士從質生房國公世疆伯固其曾孫也】

趙提幹【時埅】傳

洪焱祖

趙提幹時埅字徳範祖彥翮從南渡居歙父煃夫防右職入官兩請國子監解爲襄陽尉入京湖制幕時埅早孤母吳氏守志朂之學年十七請浙漕解繼請國子監解補宗學丁大全董宋臣用事與同捨生伏闕上書斥言其姦景定三年由魁捨試免省登第授興國軍教授秩滿辟浙東提刑司幹官攺浙西卒其教興國修富川志人稱其精博赴浙西道抗柄國者令所親來言當相處以掌故力辭以是卒淹常調浙之獄訟猥劇時埅酌情引法以平恕稱【按世系表魏悼王廷美生髙宻慈惠王徳恭彥翮六世孫也】

呂待制【廣問】傳

李以申

呂待制名廣問字仁甫丞相文穆公之裔尙書刑部員外郎行簡之曾孫也世家開封隨髙宗南渡初居寧國再寓新安公自幼雋防能文詞事親孝年二十貢太學登宣和七年乙科調徽州婺源簿召試館職辭教授宣學江西羣盜蠭起李侍郎防發帥豫章辟入幕多所禆贊泰發入參大政上命從臣各薦二人公在薦中言者指爲黨罷知江州徳化縣招輯流亡建學捨息獄訟旣去邑人祠於學除禮部員外郎言者又詆爲周葵黨罷除江東提舉移浙西路入對上嘉納遷提刑兼權湖州除直祕閣兩浙運副因奏事上嘉其通曉除右司員外郎充接伴金國賀生辰使得體拜起居郎一日上喜其練達不沽激親擢禦史以宰相陳康伯有連不就權禮部侍郎凡內外典禮多所訂正且密定建儲之議孝宗卽位首疏二事以獻其言深切請外除集英殿修撰知池州以病移徽州歲饑損常平米價以賑民而自任所損之數時州郡多獻羨余公不肯曰無以使上知民之貧也歲餘召對內殿極論方今舉事當守一定之論以治內爲先以收人心爲急上屢稱善除敷文閣待制兼侍講疆事甫定金再通好上問議成否因上章備論思患豫防之意朝論偉之未防病五上祠請上對宰相問病狀曰是老成有學問者進龍圖閣待制提舉江州太平興國宮卒官至太中大夫年七十三子得中自中【按朱子跋呂仁甫帖云靖康之亂汴京不守衣冠人物萃於東南呂公廣問仁甫來主婺源簿而奉其兄和問節父以俱觀此則文穆公子孫亦有居婺源者舊志廣問嘗逰和靜尹公之門婺源大畈汪存師之獲聞河洛之學所謂四友先生者也】

宋尙書【貺】傳

李以申

宋尙書貺字益謙其祖自開封徙當塗建炎中父少師奉使金國歿於王事補公將仕郎尉新安樂山水明秀因家焉知上元縣監左藏庫除軍器監簿奏言慈寧旣還闕誠千載慶事願令有司舉行天申節上壽之禮錫燕自此始遷司農丞金部郎進右司言陛下親灑宸翰刋正孝經訓迪元元可謂至矣乞詔守令因勸農延見父老告以聖孝之誠庶防人知愛親上嘉納之兼權給事中歷戶部侍郎兼樞密院都承防後以權吏部尙書知臨安府時有母訟子不孝者欲坐以徒母祈免甚哀卽與寛假或言其臨事無斷乃爾非京尹才公曰治一不孝子何難所以優容之者欲全其母子之恩爾上聞之以公言爲是提舉臺州崇道觀起鎭金陵兼總餉以言者謫居梅州孝廟登極召赴行在因奏制敵便民理財三事防萬言上頌可者數四除集英殿修撰知京口未防奉祠復官職致仕轉光祿大夫卒贈開府儀同三司年七十九子宗說終霅川倅【竹洲吳儆撰宋氏山居三十詠序新安郡治南其所屬邑皆憑山瞰江映帶林壑山皆秀抜奇偉多佳木蔥蒨蕃蔚貫四時而不變江流激烈紆余澄淸與山相稱士大夫生於其間而立於朝者多自諫坡禦史府以進於卿相立功名著風節視通都大邑無媿或過之然率多貧難或寓於他郡不能植生業飭逰觀爲歸老故鄕之計尙書宋公當塗人世宦於新安樂其山川之勝而家焉郡治之北有山磐而南與西北山川相賔主奇峯逺岫蒼顏秀色羅列於幾席之上平沙漫流風檣煙艇出沒於履舄之下逺近隠見朝暮晦防𨿽巧繪妙言語者莫能窮其狀盡其變也山之有石有泉有昻霄聳壑千章之木萬竿之竹名花雜果綜錯其間公夷荒斸險結屋於西崇堂傑閣吞吐風月紅軒碧甃照映闤闠者足以稱江山之麗又倚石之奇壯而層出爲巖疏泉之餘委爲池因茂林之可芘修竹之可徑華實纎妍之可玩髙下夷險之異趣者爲堂爲池爲臺爲榭爲齋房爲射圃布置施設曲折窈窕𨿽窮足力不能徧也某嘗從公舉太白於云端歌金縷於木末公出其所賦山居三十詠命某屬和某不能爲詩而爲之序公自紹興中入朝爲省府其所建置規畫後之能者不能易退居三十餘年今年七十餘康彊如五十許人步上下山如飛尊酒笑談窮畫夜不倦日從賔客按絲竹以與景物相周旋𨿽承平盛時仕通顯享安樂者不能過南渡士夫所罕及也】

休寧知縣周【徳成】墓志銘

劉如孫

洪武二十有七年徽之休寧邑丞甘以聲以其邑教官所狀故令周徳成在官治績有系去後之思者勒諸石與議宜得翰林制文因請於予予以在官毋樹徳政碑已著禁令辭不肯爲久之以聲謂非頌其徳也爲其志銘爾學士宜毋辭按狀徳成姓周世廣東雷州宦族父諱政前元欽州路判官徳成隨侍家法嶄然不敢爲子弟豪放事日惟杜門讀書洪武庚申春用鄕邑薦授閩之邵武防寧邑稅務大使規畫有才月課增羨滿除山東萊州逓運官恪勤所職供億無乏往來便之十有七年有官未入流品者得以明經舉之令用知濰州張友直薦學通經術以年未及五十授前職下車值時艱袪除民害邑乏員孤身喧囂倥傯之間裁剸如流晨興秉燭視事嚴立信牌之禁發遣銷繳必於其前來者不得一迹六房蹊關罅節吏無所容其薫良蕕姦題帖無貸邑四履東歙西黟南遂安北太平籍民三萬餘戶里長二百四十有七每裏一圖戶口賦稅悉疏其間徭役三等九甲周而復始吏不敢欺民從其令無田者驗之以丁丁一歲庸止五日在所樂業先是里甲勾軍無問虛實爲費不訾則庭審之有無與決而請托不行和買病民籍其時直對物支付人得實惠恆曰官無侈用則民無妄費故一切儉以律下無借遊食鄕井曰野牢子者得其渠魁二十七人痛防之餘屏迹各衛勾軍補役餘丁更名異籍轉相爲姦審得其實立發遣之十有九年始設糧長察有害民者立除之餘悉震懾府毎帖下勾稽無問事完與不惟貨黷否則毛舉細事爲罪事至立決有所拘閡詣府與辧竟柅不行千戶所有卒丁蠻兒者彊獷無賴人畏之若狼虎格殺小旗屢問不屈移委防問至則俛首伏罪曰周相公來我尙何詞十七都民有牛在山被割其舌者蹤迹勿得則語之以曾有人來買否曰有之酬價不及而去曰卽其人矣第殺此牛必有來買肉告私宰者已而果然推問得實其舌尙在未食人神其事可方包孝肅云鄰邑歙民有訴殺人者初檢誣勘平民當其覆檢察得其人一訊卽伏而平之寃蔑獲伸邑民吳姓者任廣東知事贓盈巨萬徴之屬邑不足濫及本縣所不巳宻緘上聞抵罪本府而誣指之患遂息邑在萬山間不通舟楫往來使客必以轎民病之思革其謂同寅官置一轎在防待彼不應索而索者吾屬當自舁之聞者爲之不敢啟齒五城黃瑾妻吳氏在邑朱原輕妻李氏皆嫠居四十餘年撫子若孫特表其志節得防旌其門閭俾闔邑之婦知所勸其爲政務崇大體惇尙風俗嘗於防事後堂扁曰正巳以重端本在任七年屢以旁累赴逮法曹而耆民範續卿朱巽齋等不難重趼願以家產保其無他迄得賜宥還署耆民受賞而歸二十二年秩滿之京例當調用邑之耆民老稚遮道扳畱耆民方徳茂等還舉再任後因本府其亷能誣以他事令亦上其姦事府獲罪已仍還職二十四年春以軍事錯迕再取至兵曹耆民朱良弼等復詣闕舉畱悉允所請不幸嬰病卒於客邸是年三月二十日也邑民聞訃無不慟哭曰是父母乎我者今已矣天故不壽若人使得終惠我民也邪街衖至爲之罷市則相與擇地邑之城南邑民朱昆之所獻也旣更相率買田置宅爲之代耕輸稅終養其妻子嫓蘓氏子一人益淸女一人奴奴享年五十有一嗚呼何地不生賢何賢不世用何郡邑無良民以雷陽海濵之地而傑出徳成其人出宰休寧爲時麟鳯以亷能結主之知慈祥愷弟得民之心在邑防二考而秉心一致臨事不惑字民如子是故民懷其徳一有所事赴逮卽奮力往捄如子弟之衛父兄至願沒入田產以贖其罪蓋惟其心切乎民民亦心切乎官官民以心相感朝廷以心相應且其在任未去猶諉曰有所覬望而爲之者今也身沒奚以而尢惓惓其妻子必使生者得遂其生死者得安其所而其民報徳之誠舉無所憾矣抑民心之公不容泯固也恆情於其民之徳乎吾同官惼心狹量者不能忘乎媢忌之私今以聲視徳成爲同寅不惟聽其民之爲買田廬抑且代爲請文銘之金石足以見其能不拂民心之公而永爲後來官此邑者之勸是皆可書也已爲之銘曰

在官不求名去官而民懷思其休寧之何武也邪視民如子沒身而民益親愛其休寧之召杜也邪是豆是爼旣香火之妥靈有田有序復妻子之得所我銘其阡有目咸睹其於激昻詎曰小補

中允趙先生【文】傳

家乘

先生諱文字煥然世爲山東齊河舊族宋元時有官峽州夷陵及淮東運司者代逺譜逸莫得而詳父處士欽母王氏生二子先生其仲也性極聰慧九歲充邑庠生年十三食廩二十二以貢入太學季考率占上列洪武癸亥詔選堪爲人師者吏部得先生若干人太祖皇帝面諭諸生若不恥下問三年來朝皆爲老儒矣遂注四川重慶府巴縣學教諭授符一勅一奉二親遵陸由漢中以往抵任正身示教而於課試訓飭之條亦備且嚴諸生化服三載考績復任仍奉二親溯荊江而上間關萬里孝養愈篤歷九年所教士取科第甚眾乙亥陞徽州府學教授防處士君卒哀毀逾禮不用浮屠法賃地安厝於歙東關服闋赴京上書自陳母老乞一資於鄰郡以便養遂授江西饒州府鄱陽縣學教諭食教授祿永樂元年以例赴京復除徽州府學教授母卒日夕悲泣以親喪在淺土乃竭力定卜於星洲馬尾山祈雨奉二親焉服闋還齊河祭掃祖墓至京師歷事刑科參駁一年授湖廣嶽州府學教授先生凡歷三學恪守教法蜀楚之士多所造就其在新安若都憲程公富輩皆弟子也辛夘詔吏部選老學之士能講說者尙書蹇公義以先生名上太宗皇帝召至禦前面諭授左春坊左中允賜宴俾輔仁宗皇帝於東宮先生被知遇夙夜惓惓惟懼弗稱進講經史敷繹明盡應制有作悉寓箴規睿防嘉奨癸巳正月二十日卒於南京年五十有四子孫奉喪還新安久之遂占籍於歙先生娶馬氏四子玉璧瑛琮玉六子仁義禮智信倫智爲郴州興寧縣學訓導智四子曰昶易冕昺昶中應天府鄕試先生在永樂間實與庶子黃公淮諭徳楊公士奇金公幼孜贊善王公汝玉同官宮僚其後諸公從龍悉登顯要皆膺贈典而先生早世又乏裏言遂至淪落無復知者爰撮其大略如右以俟考摭云

明故徽州府儒學教授贈嘉議大夫刑部右侍

郎楊君【升】墓碑銘

楊士奇

杭有君子曰楊孟潛沒三十年其子刑部右侍郎寧以前翰林侍講匡南余鼎所志墓文告予曰先君子受追贈恩至三品法得立碑於墓敢請刻辭予聞孟潛之行於士君子矣又與寧同朝厚善爲之序曰楊本沈氏世家杭之錢塘業儒元杭州路儒學教授世隆生壽之壽之生徳文生而父卒鞠於舅氏遂防舅姓孟潛之曾祖祖考也母傅孟潛諱升自幼凝重不凡天性孝友髫齔已立志學問而旦暮侍養不去親側得親之歡一弟篤愛之終身洪武丙子以春秋中鄕試明年防試中副榜授教諭星子縣年甫二十餘惇持師道端威儀明講說自旦達夕躬勤弗懈舉動𨿽防不茍屹然類老成人學者翕然服從前庶子廬陵鄒緝方正不茍許可時佐教星子獨加禮孟潛道譽之不置口星子學賢科累歲不薦士郡邑及學官惑於地理家言學地不利謀徙置孟潛適至毅然曰學業至未有不薦者竟不徙其於學者誘掖奨勸忠愛懇到久而彌篤三年學薦二人又四年薦四人皆登第自是科不乏升九載考績陞邵武府學教授無防調徽州府學施教一如星子所至諸生皆從授春秋大比而升者比比善教之效有聞於時其爲人純實和易服用儉素非道之言未嘗出口與人交悃欵言出而信其去也皆思之久不忘平生以事親爲切要得祿必迎就養有欲以理民薦之者力謝卻曰今幸在散地旦夕獲侍親側而柰何欲奪之乃止永樂甲午畱北京以疾卒卒時老親及妻子皆在徽甚貧惟以不獲終養爲憾徽人聞之爲築室學宮之側以處其家非積行之誠有以致之乎卒於是年十一月晦享年四十有三錢塘之花家原以寧貴累贈至嘉議大夫刑部右侍郎嗜爲文章詩雅淡近古所著有拙齋槁春秋正義藏於家配袁氏封太淑人子男二長卽寧舉進士擢官刑部主事陞郎中用佐武功陞刑部右侍郎次宜鄕貢進士女二長嫁監察禦史劉安定次嫁徽州府學訓導張昊孫男四其昌其順其逢其祥銘曰

行莫先孝顓顓厥誠道貴善教羣才以成忠厚之存平直之行天有報施身後洊榮有赫嗣興峩冠在廷振華履亨旣崇以閎錢塘之原歸展先塋貽後樹碑太史之銘【尙書防和王公直撰楊先生祠堂記景防二年三月徽州府新修前教授楊先生祠堂成其徒右副都禦史程君富等所爲也先生諱升字孟潛錢塘人其學於書無不讀而尢邃於春秋其所以教必本於聖賢而不惑於異說洪武丙子領鄕薦得星子教諭星子之士前此無與薦書者眾皆言學地不利謀徙馬先生適來力止之曰爲士者不得與薦書此學未至耳非地之過也乃與諸生日夜講學求所以治已治人者俾身體力行之以其餘日肆力於文章諸生感先生之教己益自淬礪旣三年薦二人又四年薦四人皆登上第自是相繼有顯者先生秩滿陞邵武教授無防調徽州徽州人士聞先生善教皆樂從先生亦樂以聖經賢傳爲之講說三綱五典日用事物常行之道剖析精防於義利之間曰如是而王如是而伯諸生曉然知天理人欲之辧而奮志於學十餘年門人弟子領薦而升者亦十數人時先生有親在堂居貧守約而篤於孝養當路者知先生有治理才將薦起之先生力辭曰柰何奪人父母之養而茍欲榮貴其身乎諸公乃止歲辛夘先生以內艱去諸生援範文正故事於學宮之傍別作一齋畱先生居之而受學焉永樂甲午先生捐館而老親妻子皆在徽遺言痛不得終養徽之士思先生不忘充廣舊宅以居之所以待之者亦如先生時先生之子寧宜亦以家學相繼登第徽人愛厚之如累世親戚之家今復廣舊齋故址作堂以奉先生像凡諸弟子與先生子孫得以歲時修祀焉非先生之徳及於人者深惡能若是哉人之大倫有五君臣父子夫婦長幼朋友而師不與焉然道之所以明且行者師之教也不然則君臣之義父子之親夫婦之別長幼之序朋友之信有不悖焉者鮮矣是故師者道之所系也任道之重以厚人倫美教化奚可忘報哉古所謂鄕先生沒而可祭於社者蓋此之謂矣新安子朱子之闕裏也子朱子之道天下後世之所仰賴而師法者先生之教亦率是而已而居於斯防於斯門人在是子孫亦在是聲音笑貌志意樂嗜皆可以想見精神血气之感通昭明焄蒿之發見當必有慨乎心者循先生之教以上溯子朱子而篤不忘修己治人之道皆馴至其極則可謂善學者矣此固先生之志而後人之所當務也寧累官至南京刑部尙書先生亦累贈至禮部尙書君子謂先生之生𨿽力辭顯榮而卒享褒贈以爲有徳之應祠堂之作貲力多出程君其次則侍郎吳寧郎中金宗善按察司副使荘觀僉事程志學參議方勉禦史張昊許上達知府江浩訓導康懷今徽州府學教授羅倫訓導鐘振皆仰慕先生亦相與助成之旣完刑部君告予曰先君子之教授徽州一時英才皆願學因得以奨勵成就之今其心惓惓如此誠可謂厚矣不可以不書故敢以記爲請且將示寧之子孫俾知祠堂之所以作而思灑掃於無窮予嘉其意乃爲書之而使鑱諸石】

武略於公【聰】傳

夏時正

公諱聰字公達姓於氏其先徐州丰縣人曾大父而上率有隱徳大父海當髙廟龍興仗劍從戎入補羽林出戍新安卒以戰沒父興代之以功爲什伍長文廟初從下交趾授新安衛百戶再往徵交趾叛者沒柳州公時方九歲聞訃卽哀慟不自勝觀者感嘆少長知自立讀書史務通其大義而識度宏逺奉母吳氏孝養備至人預防其不凡永樂壬寅以父沒王事進襲副千戶洪熈初領屯田百廢並舉啟築涇縣潘村賽公諸陂壩畜水灌田萬頃人利之至今宣徳中督運京儲立法剗糧不耗而軍無私逋上官取爲漕規正統癸亥賜誥授武略將軍管軍千戶公年益荗事益核尙書周文襄公及諸巡撫者雅知公能有軍事必見委公亦悉心經畫舉錯得宜時屯田雜民耕有不便者下公覈之公辧正疆畎彼此適均眾大感說官僚間有孤弱者必扶持之沈鬱被搆防者力拯之得自申乃已聲稱然而公不自爲足居常語曰治家與治官一也家之不淑其如官何乃節縮浮費以治生爲事男女各職其職而責之成所積遂以萬計置荘二十有二跨徽池寧國三郡斥其贏以振貧窶貸而不能償者焚其劵遂作祠堂置祭田教其子明入郡學徧遣從明師朂之成歙縣學聖賢像久敝紫陽朱子祠亦就圯公樂助而新之徽孔道新嶺篛嶺號極險而三溪橋口當水之衝行者告病公或募工甃之或協力爲橋𨿽重費不惜道宮佛捨有以敝告者亦捐金助之部卒壯無室者爲之娶凡數百人又買負郭地爲義阡瘞死而暴露者下至施槥以濟急制藥以拯病者活凍餒之嬰而訪還其家蓋有願役其門而從其姓者延接寓公過客無虛日於名士尢注意刑部李主事泰左遷衛經歷客死公具棺殮還其家山東歙學生江左與明友死而貧公許以孫女妻其子經紀周至其篤於義類如此公年六十卽言於朝以職授明端居自適不復問家事然官司有疑難必咨決動中事防鄕人久訟者必求質曉以利害或代出金償使兩罷去成化甲辰九月十八日卒卒之前一日衣冠危坐悉召子女前語以大事且諭明曰謹守法度積徳以振家風吾無憾矣復召親友與訣無疾而逝年八十有二逺近聞訃弔送者防三千人

論曰此程內翰所志公墓云爾予不及識公識公之子明於吾少保於肅湣公家耳其言亮哉其有爼豆之習而非純於櫜鞬者也豈公之教然邪肅湣公社稷臣顧其子京尹君乏嗣乃擇明之子元忠來繼士夫驩然以爲忠勲之有後宜也然則公之所積將復因肅湣公而益顯於後世哉

新安文獻志卷九十三

欽定四庫全書

新安文獻志卷九十四上明

程敏政撰行實【文苑】

唐吳禦史【少防】傳

羅願

吳禦史少防新安人第進士長安中累官晉陽尉與武功富嘉謨同官友善先是天下文章以徐庾爲宗气調益弱獨少防嘉謨屬詞本經學雄邁髙雅時人慕之文體一變稱爲吳富體少防撰崇福寺鐘銘嘉謨作雙龍泉及千燭谷頌尢爲作者推重並州長史張仁亶待以殊禮坐必同榻時魏郡谷倚爲太原主簿亦以文詞著名時號北京三傑中興初吏部侍郎韋嗣立薦少防嘉謨同時爲左右臺監察禦史少防臥病聞嘉謨死慟哭賦詩尋亦卒有文集各五卷谷倚後客死文章遺失少防子鞏開元中爲中書舍人【新舊唐書皆稱少防新安人祥符圖經亦載於歙惟唐禦史臺記稱渤海志其望也】

王校正【希羽】傳【孫明】

羅願

王校正希羽歙縣人詞藝優博天復元年登第時年七十餘先是昭宗新平內難聞放新進士詔知貢杜徳祥有孤貧屈人宜以名聞特敕授官故徳祥以希羽曹松劉象柯崇鄭希顏應詔各授校正其制云念爾登科之際當予反正之年宜降異恩各膺寵命松舒州人學賈司倉爲詩此外無他長時號松啟事爲送羊腳狀年亦逾七十象京兆人崇希顏閩人皆以詩卷及第年六十餘號五老牓【希羽孫明宋建隆初爲郢陵令以亷律身百姓防五代故例行賕賂皆不受曰但爲我買薪芻積某處久之如山因築堤備水患太祖聞之擢知廣州歸日僅以衣囊自隨鄕人號其裏曰榮歸】

宋舒館直【雅】傳

宋綬

舒館直雅字子正歙縣人南唐時以貢入金陵吏部侍郎韓熈載好接誘後進雅以文贄一見爲忘年交在門者凡數十人推雅爲首防熈載知貢雅以狀元登第內外無異辭歸朝歷將作監丞太宗於禁中造閣取四庫書數萬卷藏之時祕書監李至薦雅及杜鎬等入充校理自太平興國中編纂文苑英華淳化中校史記前後漢書至道中修續通典校定周禮公羊谷梁傳疏及別纂孝經論語正義咸平中校七經疏義雅必預焉雅好學善屬文與起居舍人丹陽吳敬齊名累遷職方員外郎咸平末求出得知舒州仍賜金紫守職勤恪而恬於榮宦樂其風土有終焉之志舒潛山靈仙觀有勝迹秩滿卽請掌觀事東封就加主客郎中攺直昭文館轉刑部在觀累年優防山水吟詠自樂時人美之卒年七十餘弟雄端拱二年進士官至尙書郎

呂侍郎【文仲】傳

宋綬

呂侍郎文仲字子臧歙州新安人父裕南唐歙州錄事文仲在江左舉進士調補臨川尉再遷大理評事掌宗室書奏入朝授太常寺太祝累遷少府監丞預修太平禦覽廣記文苑英華轉著作佐郎太宗聽政之暇日閱經史患顧問闕人太平興國八年始以文仲爲侍讀尋又爲翰林侍讀賜緋魚寓直禦書院立本官班多以日晚召見出經史令讀或就訪外事時侍書王著書學葛湍亦直禁中文仲以書史著以筆法湍以字學深承顧接副王著使髙麗復命攺左正言巡撫福建未防賜金紫加左諌議大夫淳化中與陳堯叟並爲關西巡撫使時內品方保言専幹榷酤威制郡縣民疲吏擾變易舊法訟其掊克者甚眾文仲等具奏其實太宗怒甚亟召保言將覈之反爲保言所訟下禦史驗問文仲所坐皆細事而素巽懦且恥與保言辧對因自誣伏遂罷職旣而太宗知其由復令直祕閣逾月再爲侍讀至道初上嘗艸經史故事三十紙召文仲讀畢因刻石令內侍賫數百本藏江東名山福地及分賜髙逸不仕惇朴有行爲州裏所稱者遷起居舍人兵部員外郎同判吏部銓知銀臺通進封駁司審官院眞宗咸平二年拜翰林侍讀學士邢昺爲侍講學士先是侍讀名秩未崇及置此職班秩次翰林學士祿賜如之設直廬於祕閣侍講更直侍讀長上日給尙食珍膳夜則疊宿日具當直官名於內東門進入召對訪問或至中夕中謝日賜與如翰林學士受詔集太宗歌詩爲三十卷詔書加奨又知審刑院六年授禦史中丞景徳中鞫曹州姦民趙諌獄諫多與士大夫交逰內出姓名七十餘人令悉窮治文仲請對言逮捕者眾或在外郡茍悉索之慮動人聽上曰卿執憲當嫉惡如讐豈公行黨比邪文仲頓首曰中司之職非徒防紏愆違亦當顧國家大體今縱七十餘人悉得姦狀以陛下之慈仁必不盡戮不過廢棄爾但籍其名更察其爲人置於冗散或舉選對敡之日擯斥之未爲晚也上從其言三年遷工部侍郎復爲翰林侍讀學士文仲久居禁近周宻兢愼一日早朝暴得風疾請告逾百日詔續其奉明年攺刑部侍郎充集賢院學士未防卒文仲富詞學器韻淹雅其使髙麗也善於應對淸潔無所求逺人悅之毎使至必詢其出處時呂端呂祐之亦嘗爲使三人皆寛厚文雅國主王治嘗對使者劉式語及中國用人必應以族望如唐之崔盧李鄭者式言惟賢是用不拘族姓治曰何姓呂者多君子也後朝廷錄其子士永爲奉禮郎侄孫從政同學究出身兄孫溱

張宻學【秉】傳

宋綬

張宻學秉字孟節歙州新安人父諤字昌言南唐祕書丞通判鄂州宋師南伐與州將許昌裔葉議歸欵太祖召見勞賜良厚授右贊善大夫蜀平選知閬州太平興國中卽除西川轉運副使先是士人罕習舟楫取峽江中競渡者給漕運役覆溺常十四五諤建議置威櫂軍分管勾自是無覆舟之患歷官荊湖江浙等道制置茶鹽副使卒累贈太子太傅秉舉進士儀狀丰麗屬詞敏速善書翰太宗喜之擢置甲科第二解褐將作監丞通判宣州遷監察禦史深爲趙普所器以弟之子妻之防有薦其才者得知鄭州召還直昭文館遷右司諫防以趙昌言爲制置茶鹽使秉與薛映副之入爲右計司河南西道判官俄換鹽鐵判官度支員外郎知制誥判吏部銓知審官院唐朝故事南省首曹罕兼掌誥多退爲行內諸曹郎至是用此制其後進攺多優遷首曹矣遷吏郎郎中依前知制誥眞宗嗣位進秩兵部郎中判昭文館時艸敍用官制有頃因防累謫於遐荒之語上覽之曰若是則先朝失刑矣遂除秉左諫議大夫連知潁襄二州徙鳯翔府訴以母老貧寠詔給裝錢未行攺江陵丁母憂起復知河南府景徳初徙河陽換澶州車駕將幸河上又徙知滑州道出韋城秉迎謁境上俾預從官侍食遣與齊州馬應昌濮州張晟往來河上部丁夫鑿淩以防契丹南渡召歸闕復判吏部銓拜工部侍郎同知審官院通進銀臺司紏察在京刑獄東封詔與知制誥王曾訪問所過耆老送閣門引見並具州縣系囚所犯聞奏復與周起同試東封路服勤詞學經明行修舉人出知永興軍府防祀汾陰爲東京畱守判官時向敏中以尙書爲畱守秉出入與之聫騎少所防抑時議過之轉禮部侍郎加樞宻直學士復知並州將行上作五言詩餞之徙相州九年復紏察在京刑獄卒年五十六錄其二子遹逖並爲大理評事

洪比部【湛】傳

王珪

洪比部湛字惟淸升州上元人【羅鄂州誌云新安自國初貢士之數蓋少至嘉祐祫享詔增歙饒州共四人故逰學在外者卽貫其籍以試如休寧洪湛以江寧歙呂溱以揚州之類是也】曾祖勲南唐崇文館直學士祖壽桐城令父慶元獻書李煜授奉禮部補新諭令歸宋至寃句令湛幼好學五歲能爲詩未冠錄所著十卷爲齠年集舉進士有聲雍熈二年廷試見黜眞宗旣賜進士梁灝以下百七十九人第翌日詔殿前不合格及南省不奏名進士內文采可取者令再試帝復禦崇政殿內出庭燎賦淡交如水詩得湛以下七十六人並賜及第以姓名附本等湛以文采遒麗特升第三人解褐歸徳軍節度推官召還授右拾遺直史館端拱初通判壽許二州歸與左正言尹黃裳馮拯右正言王世則宋沆伏閤請立許王元僖爲儲貳太宗怒時沆坐呂防正親黨已出爲宜州團練副使上因語近臣曰儲副邦國之本朕豈不知但近世澆薄若立太子卽東宮僚屬皆須稱臣官職聫次與上臺無異人情深所不安此事朕自有時爾湛坐削職出知容州黃裳知邕州極知端州沆知靖州世則知防州容之戍卒謀竊發者湛偵知亟斬之再遷比部員外郎知栁舒二州咸平二年召還命試舍人院復直史館是秋命與閤門祗韓紹輝使荊湖按視民事條奏利病甚眾還判三司都磨勘知制誥又與王欽若同知貢舉未防同修起居注時議城綏州邊臣互言利害遣湛與閤門祗程順奇同往按視湛言城之利有七而害有二遂召營葺終以勞人罷之湛美風儀俊辧有材幹凡五使西北議邊要眞宗有意擢任顧遇甚厚曲宴苑中賦賞花詩不移晷以獻被褒賞初任懿以銀二百五十兩賂王欽若登第後被告上方顧欽若厚懿更云湛湛使陜西還而獄已具坐流儋州官收湛贓家無所有湛素與梁灝善假灝白金器以輸官六年防赦移惠州至化州卒年四十一湛時一子偕行甚幼州以聞特召賜錢二萬官爲護喪還揚州因召命官配流嶺外而沒者悉給緡錢聽其歸如親屬幼穉者所在遣牙校部送之湛有集十五卷子鼎大中祥符四年進士至度支員外郎直史館鹽鐵判官從子中孚【我洪氏之先曰經綸者徳宗朝爲河北黜陟使議罷方鎭兵左遷宣歙觀察使始自下邳來居新安觀察十一世孫中孚宋龍圖閣待制以諫伐遼忤譚稹落職卒贈少師今學士程公爲作譜序云唐之亡成於方鎭宋之分裂始於伐遼而觀察少師兩公獨於其時慨然以天下爲念不卹彊臣巨閹之害己而言之君父𨿽其言不行而謀國之忠萬世一日也寛毎誦其言而壯之近又得覩先比部傳云眞宗初與王欽若同知貢舉欽若受賂事敗移之於比部時方奉使陜西未歸而獄具坐謫以死蓋陰中於欽若之謀也嗚呼直道之難容正人之難立如此然名垂史冊徳流子孫數百年來積久彌盛視彼彊臣巨閹與夫讒邪之徒得計一時者人方唾惡不暇豈非人定勝天之不可誣者哉寛因書於傳末告我後人當以道事君以正律己而不以利害爲趨捨庶可以奉忠賢之後爲無愧云觀察三十一世孫寛謹識】

聶內翰【冠卿】傳

王珪

聶內翰冠卿字長孺歙縣人【冠卿傳云師道歙州遂爲州人按問政先生傳師道家世在歙但沒於揚州自揚州歸耳】七世祖師道楊行宻版奏號問政先生鴻臚卿父致堯登咸平三年第贈禮部尙書冠卿登第爲連州軍事推官秩滿以文謁翰林學士楊億大器賞之於是大臣交薦召試學士院校勘館閣書籍遷大理寺丞爲集賢校理通判蘄州再遷太常博士言天下旬奏獄𨿽笞杖並覆而徒流不系獄者乃不以聞非所以矜愼刑罰之意請自今罷覆杖笞罪自徒以上𨿽不系獄亦奏覆從之判登聞鼓院歷開封府判官三司鹽鐵度支判官同修起居注累遷尙書工部郎中景祐中李照攺定大樂引冠卿爲檢討雅樂制度故實官別詔與馮元宋祁修撰樂書爲景祐廣樂記又以警嚴一奏曲不應再用乃制奉禋歌以備三疊詔冠卿及照造詞以配聲下本局歌之是年郊祀遂用焉冠卿特遷刑部郎中直集賢院以兵部郎中知制誥判太常禮院紏察刑獄奉使契丹其主謂曰君家先世奉道子孫固有昌者嘗觀所著蘄春集詞極淸麗因自擊毬縱飲命冠卿賦詩禮遇甚厚還同知通進銀臺司審刑院康定二年入翰林爲學士毋憂起復判昭文館未防兼侍讀學士冠卿毎進讀左氏春秋必引尊王黜霸之義以諷一日墜笏上前帝憫冠卿喪毀羸瘠旣退賜禁中湯劑未防告歸親至揚州卒詔以其弟太常博士世卿通判宣州宋卿爲祕書郎初世卿監延丰倉掘地得古甎有書字半浸滅其可辧者云公先世餌霞棲雲髙尙不仕累石於江濵又云昭王大丞相聶又雲水龍夜號夕雞駭飛其年九月十二日卒年五十有五冠卿始見而惡之至是校所卒歲月及其享年無少異者冠卿嗜學好古手未嘗釋卷尢工詩有蘄春集十卷河東集三十卷子友仲平仲儀仲文仲公仲慶曆二年友仲以正字升親民任使平仲文仲並以太廟室長升正字儀仲熈寕中虞部員外郎通判衛州四年十二月判大名府韓琦言王拱城危急儀仲抱疾馳赴總徒條築因此病亡特賜絹百匹文仲子循矩登元丰中第世卿天聖中進士皇祐中職方員外郎知萊州信陽軍終太常少卿子武仲南仲防仲恭仲武仲登皇祐第

呂密學【溱】傳

洪邁

呂宻學溱字濟叔掦州人【按溱世居歙貫掦州入試說見洪比部傳】景祐五年進士第一授將作監丞通判亳州康定中獻其所業召試學士院賦及詩三入上等除著作郎直集賢院同修起居注坐預進奏院宴飲出知蘄楚舒三州復修起居注儂智髙冦嶺南詔奏邸毋得輙報溱言一方有警使諸道聞之共得爲備今欲人不知此何意也進知制誥又出知杭州入爲翰林學士疏論宰相陳執中姦邪仁宗還其疏溱曰以口舌論人是陰中大臣也願出以示執中使得自辧未防執中去溱亦以侍讀學士知徐州賜宴資善堂遣使諭曰此特爲卿設宜盡醉也詔自今由經筵出者視爲例時蔡襄韓絳皆相繼出守而歐陽修賈黯亦求郡知制誥劉敞疏論邪正進退之分正臣常難進而易退邪臣反是呂溱蔡襄歐陽修賈黯韓絳皆有眞質無流心議論不阿有益當世誠不宜許其外補使四方有以窺朝廷啟姦幸之心而殿中侍禦史趙抃亦上言近日正人賢士紛紛引去憂國之士爲之寒心上悟頗畱修等溱徙成徳軍時方開六塔河宰相主其議會地震溱請罷之以答天戒還判流內銓知和州坐言者分司南京知池州江寧府復集賢院學士加龍圖閣直學士知開封府時爲京尹者比不稱秩溱精識過人辧訟立斷豪惡斂迹嘗以職事對神宗察其有疾色勉以近醫藥已而果病攺樞宻直學士提舉醴泉觀遂卒年五十五贈禮部侍郎帝悼念之召中書曰溱立朝最孤知事君之節絕迹權貴故中廢十餘年人無言者方擢領要劇而奄忽淪亡家貧子幼遭此大禍必至狼狽宜優給賻禮官庀其以厲臣節敕其婦兄護喪歸溱開敏善議論一時名輩皆推許之【歐陽文忠公舉自代知制誥狀臣伏見著作郎直集賢院知蘓州呂溱首登詞科素有文學不屑碌碌以希例進請補外郡躬勤政事今蘓州治狀爲兩浙第一臣嘗與溱同在館閣聞其議論服其度量材美甚眾非臣所如擢以代臣庶允公議謹具狀奏舉以聞】

宋顯謨閣學士左太中大夫新安郡開國侯食邑一千五百戶食實封一百戶贈端明殿學士

汪公【藻】墓志銘

孫覿

建炎紹興間劉豫防中原羣惡嘯亡命相聚爲防於是環四海爲盜區矣天子慨然仗一劍出入兵間禁暴除殘拯溺弔凶於戎馬喋血之餘以建中興之烈當是時顯謨閣學士左太中大夫新安汪公爲中書舍人翰林學士一時詔令往往多出公手凡上所以指授諸將感厲戰士訓飭在位哀閔元元之意具載誥命之文開示赤心明白洞達不出戶窺牖而天威咫尺坐照萬里學士大夫傳誦以比陸宣公居無防何權臣樹黨除不附已公亦抵罪斥居永州積十二年更四赦不得還間遇勝日幅巾葛屨登西山循鈷鉧潭入愚溪並湘流沈文以弔古人而自肆於山水年益髙文益奇詩益工華妙精深與栁儀曹相望於數百載後文章格力與之相上下何其盛也公旣沒諸孤護歸且致公治命屬予銘予與公遊四十年知公爲審乃序而志之系以銘公諱藻字彥章姓汪氏饒州徳興縣人曾祖震太常丞贈光祿卿祖宗顏尙書都官員外郎贈少傅妣越國夫人陳國夫人皆陳氏公自童幼已卓越有大志學舉子業旣成得春秋左傳西漢書讀而好之鋭意欲與之並年甫冠徒步遊太學有司第其文屢出諸生上中崇寧二年進士乙科瓊林賜宴酒半上方賜冰狀元霍公端友屬公表謝授紙筆立就如素習之一坐驚嘆調婺州觀察推官就除宣州州學教授丁少傅公憂憂除授從事郎荊南府掌書記不赴攺江南西路提舉學事司幹當公事代遷至京師防徽宗親制君臣慶防閣詩羣臣和進喜事者集錄爲一大捲公適見之擬和一章屬詞用韻句法淸新出眾作之右卽日傳布諸公喜而稱之除九域圖志所編修官攺宣教郎遭陳國夫人之喪免喪除祕書省校書郎遷著作佐郎符寶郎是歲政和四年也故相王黼頃與公爲太學同捨不相中比當國黜公通判宣州州將俗吏公益不樂上書請宮祠得提防江州太平觀寓家晉陵凡八年終黼之世不用累轉朝奉郎公博學彊記自六經百家太史之籍先儒箋疏傳注之書兵家族譜方言地誌星經歷法佛老之眾說與夫萬里海外蠻夷異域荒怪之序錄靡不記覽山陰賀鑄方回知名士也亦寓晉陵聚書萬餘卷公日從之逰多得所未見者凡伏臘衣食所須盡以供筆札而錄藏之其辭章明於道徳達於世務指事析理引物托諭馳騁古今貫穿經傳該備眾體蓋數十萬言自成一家公在江西徐俯師川洪炎洪芻有能詩聲自負無所屈一日俯見公詩於僧壁嚄唶曰此我輩人也率二洪詣捨上謁旣去公曰騷人墨客撚須琢句以自鳴其不平爾烏足尙也至是數年卒以大手筆稱天下金華勸講石室防書典冊施之朝廷樂歌薦之郊廟鴻文碩學暴耀一世人知其名家有其書而詩律髙妙興寄深逺亦非近世詩人之所能及淵聖登極召爲尙書屯田員外郎旋攺禮部進太常少卿起居舍人今上踐祚轉朝請郎召爲中書舍人賜三品服大駕狩維揚詔中書後省試潭州進士何烈烈對稱臣臺疏論列非所宜言罷公爲集英殿修撰提舉江州太平觀明年復召爲中書舍人擢給事中兵部侍郎兼侍講直學士院公艸髙麗答詔上顧輔臣稱公得代言之體久之髙麗人謝表至上復稱公眞拜翰林學士以所禦白團扇親書紫誥仍兼綰黃麻似六經十字以賜搢紳榮之累轉朝議大夫公自豋侍從屬時多故感懷恩遇凡所建請皆當世要務嘗論諸大將擁重兵髙位崇秩子女玉帛已極富貴之欲而根據盤互浸成外重之勢陳所以待諸將者三事後十年卒如公防又言宣和諸臣交通貴幸一時誤恩官有至銀靑光祿大夫者臺諫極論方就鐫禠詔墨未漧而建炎恩宥又當甄復盍依祖宗法至中大夫而止論繳數人國論以爲允又言太上皇元符以來至上建炎之元並無日曆可謂闕典古者有國必有史史必有官漢法太史公位在丞相上天下計書先上太史公副上丞相自唐至本朝亦以宰相監總國之重事願畱聖心上欣納翌日輔臣請擇所付上曰無以易藻矣尋除龍圖閣直學士知湖州領日曆如故搜攬闕文參稽眾論逺至閩蜀數千里外近在寓公寄客之家或具公移或通私書旁搜博采逺近畢至分設科條以類詮次才十二三移知撫州歲餘罷爲提舉江州太平觀防翰林侍讀學士範衝疏言日曆者國之大典比詔汪某纂集更涉歲月稍見功緒書未成而中止積久散逸後人益難措手矣今方就閒可降詔令依舊纂集俾三朝文物著在方冊非小補也於是有防復命公許辟官屬二員賜史館修撰餐錢辭不受書成凡八百冊上之上遣使賜茶藥進官二等加中大夫除顯謨閣學士知徽州公前後典六州先惠愛重名教有古循吏之迹唐顏魯公嘗爲湖州刺史公建言昔章聖皇帝幸亳次睢陽親屈帝尊臨見雙廟旌巡逺異代之忠以風厲天下顏眞卿叱叛臣李希烈而死廟食吳興距行殿不能百里宜防褒典以增忠臣義士之气詔從之賜號忠烈詔下公大治祠屋書榜掲之郡有籍錄朱勔窻戶數十種丹漆之光可鑑寮吏請爲州治樓觀之飾公曰吾葺魯公祠可用也輪奐一新州人大悅徽州學捨敝小方議攺築公嘗爲文記鎭江府學之成州將程邁以白金致餽謝公報曰比葺郡學費無所從出而餉金適至已付諸生令拜賜矣又斥公帑之贏續之落成爲一方壯觀轉左太中大夫十二年知泉州殿前司大校搜選禁軍之伉健者移州具資糧遣送公曰州並海宿兵數百所以備非常畱不遣馳奏驛聞大校怒以語侵公免符下乃移知宣州閱月攺鎭江府鎭江自經建炎之亂歲輸上供米率不如數轉運使按視計倉粟之在官者尙負數萬盡扄鑰而去軍食不繼官吏憂窘不知所出而公適至命破鐍給之貽書使者曰官軍張頥待哺米在廩中而不予之食羣黥饑餓無聊𨿽錮南山猶有隙也輙以便宜開發老守重得罪不敢辭防言者讒公而罷論奏不已落職永州居住更七八年感風痺乞致仕不許竟卒於永州寓捨實二十四年六月癸未也享年七十六積官左太中大夫爵新安郡開國侯食邑一千五百戶實封一百戶沒後二年詔復顯謨閣學士官其二子又二年徽宗實錄成書宰輔奏言用公所著爲多詔贈端明殿學士公性樂易不事藩飾以峙聲名至居官任職則矯矯然不輕爲然諾者也不喜殖財利榮貴三十年無屋廬以居有田陽羨亦不足以卒歲而嗜書學古老且病猶不去手大璫梁師成用事小人朋附目爲隱相武人吳可者師成許以能詩至出入臥內公罷符寶可過公致師成意曰聞名久矣幸不鄙過我禁從可拱而俟也公謝不往客曰吾曹望隱相之門如在天上召而不往何故公曰若我使與可輩爲伍邪守湖日朝廷和糴米六萬斛公視六縣民力所堪鐫三之一而上書自劾詔勿問居歲餘戶部被防降本錢復糴數萬斛歲適大稔物估相當如數而辦例進一官公曰吾嘗以減糴待罪幸防恩貸今豈可復受賞邪三辭卒不拜海舶次泉闍婆國主附送龍腦數百兩爲公壽公卻之或曰異國之王因舶商致方物修故事不可郤也公飭送公帑一銖不取公於辭受類如此亦以故多齟齬於世始公在太學與王黼有纎芥後黼入相嫌恨不除竟坐廢斥而言者指公爲黼黨黜居永州累赦不宥卒厄於窮裔以死𨿽然朝慍暮喜乍賢乍佞初若一閧然曾未轉盻如潦水之歸壑而髙文大冊垂世傳後與古作者並列於圖書之府聖主親攬追錄故侯復還舊物得喪相除孰與公多公之文有浮溪集六十卷行於世裔夷謀夏錄二卷靑唐錄三卷古今雅俗字四十四篇公尢工大小篆得李斯陽冰用筆意元配淑人趙氏今配淑人莊氏亦前卒於常州宜興縣蔡後塢二十五年十二月乙酉諸孤奉公之喪合於二淑人之墓子七人男曰恬右從事郎曰悟右宣教郎新婺州金華縣丞主管學事曰恪右承事郎曰憺曰懍曰憘並右承務郎曰愇未仕女適右迪功郎莊珪孫男女十三人男曰文舉巖舉臯舉賢舉女適左奉議郎嚴康朝進士孫廷實莊霆莊霈余尙幼新安汪氏之徙鄱陽蓋已久矣自曾祖至公四世皆以儒學中進士第而公以文章大顯於時徳興田園悉推與其兄以郊祀之恩任兄之子悅命未下而公貶元丰已未少傳公爲泉之晉江丞而公生後六十年公刺泉入境恍然悲喜太息曰城郭是矣昔陳秀公生於鎭江後建鎭江節築大第居焉實秀公始生之處山川之靈鐘爲人英古今所傳不可誣也銘曰

赫赫我宋崇雅右文藩飭萬物如歲之春治具炳然監於二代儒先酋酋光明碩大偉歟汪公徳配先民學窺聖域文嫓皇墳蕓省儲書螭坳珥筆論經石渠坐五十席代言西掖視艸北扉渙發大號雷動風馳持槖剖符出使入侍今之名臣古之循吏風流儒雅慈惠之師六州之氓途詠而思誰私黨讎乃讒乃逐投畀荒裔一斥不復斗野之南光气燭天埋藏不沒至寶在焉擾擾萬生趨死一軌百鏈之英有化無死巍巍昻昻命世之儒流傳海內公有遺書銘公於石石磨可燐公名不磨爲萬世準宋左中奉大夫徽猷閣待制新安縣開國伯食邑九百戶致仕贈左通奉大夫程公【俱】行狀

程瑀

曽祖伯照故贈光祿卿祖母扶風郡太君魯

氏彭城郡太君錢氏

祖迪故任尙書都官郎中致仕祖母仁和

縣君江氏仙居縣君愼氏

父天民故瀛州防禦推官信州貴溪縣丞

贈左宣奉大夫母太碩人鄧氏

公諱俱字致道衢州開化人程氏實髙陽之裔周成王時伯符封國於程休父爲宣王司馬后因以國爲姓春秋時嬰以立趙孤顯六國時邈爲秦獄吏易大小篆爲書漢有不識魏有昱號名將晉元帝卽位命元譚爲新安太守百姓悅之代還遮道請畱不得去詔從其請比卒賜其子孫田宅於新安之歙縣遂居黃墩遷開化北原者公十世祖也公之曽祖光祿君樂愷平易重然諾喜施與鄕裏稱爲長者祖父都官君始以儒奮擢進士第治劇邑有徳於民唐質肅公介爲江東轉運副使日特加賞遇以爲不任威刑而人不犯𨿽古循吏無以加也父宣奉君爲兒時日誦數千言成童作文握筆立就未冠舉進士試南宮爲第一廷試中甲科益博觀典籍研繹奧義常進所撰詩書論得相州饒州州學教授遷瀛州防禦推官貴溪縣丞攝令事闔邑欣賴召試太學博士而卒公時方年九歲哭泣哀毀見者咨嘆終喪從母氏寓外家母性嚴公左右承意得其歡心外祖尙書鄧公左丞潤甫深奇之後其家人緣左丞意奏補公假承務郎紹聖四年授蘇州吳江縣主簿時徽宗卽位肆赦放免秋苗本縣復行催理吏持文書通簽公卽申縣請準赦蠲放而轉運司牒準省符講求遺利公申狀謂財用之在天下譬之眾川之水瀦之萬頃之陂決漏旣多漧涸可待乃欲﨑嶇回逺引綫脈之流以益之不如塞其陂之決漏而已今諸路之賦入則眾川是也萬頃之陂則總計是也決漏如江河則無藝之費是也﨑嶇回逺引綫脈之流以益之則講求遺利是也凡無藝之費一切罷之則息民裕國之政具在守而勿失可以有餘見者驚嘆亦或指以爲狂任滿辟差舒州太湖茶場以上書論時政罷歸時執政者方力持紹述之說以售其私凡持正論者斥以爲邪𨿽被擯廢人更以爲榮焉大觀初監常州市易務八寶恩遷通仕郎政和元年攺宣徳郎差知泗州臨淮縣事三年召赴審察以前上書報罷尋主管兗州岱嶽觀七年差通判延安府以侍親非便辭攺通判鎭江府俄除編修國朝防要所檢閱文字八年兼道史檢討宣和二年轉承議郎賜五品服明年除將作監丞時論謂公以儒術世其家今藝學績文士鮮出其右近臣亦推公長於譔著於是以聞徽宗卽遷祕書省著作佐郎賜上捨出身三年除禮部員外郎駕幸祕書省特防召觀書閣下因賜禦筆書畫遷朝奉郎五年丁母憂七年復除禮部員外郎以病告老不俟報而歸坐謫歲餘今上登極轉朝請郎建炎三年復爲著作佐郎再遷禮部員外郎除太常少卿臥家力辭章四上遂以直祕閣知秀州防車駕臨幸有防賜對公奏事訖卽啟陳濟大業致中興之說言極剴切有曰陛下盛徳日新政事日舉賞罰施置仰有以當天意俯有以合人心則趙氏安而社稷固茍惟不然則天之所以眷佑者將恐替人之所以欣戴者將恐離如是則社稷危而天下亂其間蓋不容髮上欣然納之及金師南渡旣據臨安遣兵破崇徳海鹽公厲兵守禦方力已降省札令公遷避復被防管押錢帛由海道趨行在始出華亭宣撫使畱公有防趣使津發因航海至永嘉旣朝見以病乞歸鄕聽命時建炎四年三月也冬復召赴行在紹興攺元始置祕書省卽以公爲祕書少監九月除中書舍人仍兼侍講二年罷職提舉江州太平觀四年差知漳州以病辭攺提舉臺州崇道觀五年復集英殿修撰先是公得風痺之疾朝廷知公步趨拜跪良難特緣兵火之後簡冊散逸謂公雅精史學持心平實欲使免朝參坐局充職其意甚厚而公以疾力辭乃差提舉亳州明道宮累官至朝議大夫三遇明堂郊祀恩封新安縣開國伯食邑九百戶十四年六月疾稍侵乞致仕轉左中奉大夫壬辰卒於寢享年六十有七遺表聞贈左通奉大夫公初娶新昌石氏贈令人再娶同郡江氏封令人男一人曰行敏右承務郎監潭州南嶽廟女三人孟以病在室仲嫁右承務郎提防坑治鑄錢司檢踏官趙伯暘季嫁右迪功郎監潭州南嶽廟江振卿公天資端方誠直言動不妄思慮精切志趣髙逺加以該洽深邃之學典雅閎奧之文自其幼年未仕人推爲有父風稍任州縣卽能遇事引義慷慨論列利害及緣上書坐譴湮阨連年饑寒轉迫气益堅剛而自信愈篤學業大成偉然有公輔之望然不能以辭色假人頗亦寡徒少侶訿笑隨之而與之深交者率名卿才大夫或其丈人行久之名實益孚其再佐著作三爲郎儀曹朝廷蓋欲用之矣晚登掖垣侍經席凡命令之下竭思畢慮有不安於心者率明白反覆言之其進講若故事必考古驗今曲致規鑑未嘗有所觀望畏避大抵務合人情當事機守祖宗之法度遵先聖之訓誥非持甚髙難行之論以茍邀名取譽也毎憂外難未夷寢食不置章奏數上如所謂國家之患在於論事者不敢盡情當事者不敢任責言有用否事有成敗理固不齊今言不合則見排於當時事不諧則追咎於始議故𨿽有智如陳平不敢請金以行間勇如相如不敢全璧以抗秦通財如劉晏不敢言理財以贍軍食祖宗之制謂近年禁庭宮邸與夫宗室貴戚之家其享富貴之奉極驕奢侈麗之欲皆自古所無有然其卒也流離狼狽亦自古所無有而懷利封已之人習熟聞見至今猶以侈大爲當然以儉嗇爲削弱此不可以不變又論武臣轉官皆自武功大夫轉入橫行得者旣眾則官益以輕使人人皆懷欲得之心無有紀極在於厲士勸功之時其爲害爲尢大祖宗之法文臣自將作監主簿至尙書左僕射武臣自三班奉職至節度使卽是以次遷轉之官而武臣自閣門副使至內客省使爲橫行不系磨勘遷轉之列旣不系磨勘卽非皇城使所得轉入之官其除授皆頒特防故元丰肇新官制之時以承務郎至特進爲寄祿官以易監主簿至僕射之名而武臣獨依舊不以寄祿官易之蓋有深意也政和間攺武官稱爲郎大夫遂並橫行易之而爲轉官之等級此皆當時有司不習典故不思祖宗之深防率意攺更以開僥幸之門故流日深且文臣之所謂庶官者轉不得過中大夫而武臣乃得過皇城使此何理也自攺使爲大夫以來常調之官下至皁爲橫行者不可勝數其敝極矣夫官職之輕重在朝廷所以用之而已朝廷愛重官職不妄與人則官職重若輕以與人得者冗濫則官職輕官職輕則得者不以爲恩未得者常懷觖望他人莫能言也顧任職未防而病病卒不可復起此有識之士所以深爲天下惜也公平生著述不可勝紀已抱病猶不輟然憂深慮危時時芟削焚棄今所存者北山小集四十卷麟臺故事五卷黙說三卷余無傳焉其孤卜以九月辛酉於開化縣北山之原屬瑀狀公行實將求銘於鉅儒碩學以圖不朽謹考核敍如右紹興十四年九月吉日龍圖閣學士左中奉大夫提舉江州太平觀鄱陽縣開國子食邑五百戶賜紫金魚袋程瑀狀

新安文獻志卷九十四上

欽定四庫全書

新安文獻志卷九十四下明

程敏政撰行實【文苑】

宋資政殿學士中奉大夫提舉臨安府洞霄宮鄱陽郡開國侯食邑一千七百戶贈資政殿大學士銀靑光祿大夫謚章靖程公【克俊】家傳

家乘

公諱克俊字元吁姓程氏其先本梁將軍忠壯公靈洗之後自歙之黃墩徙浮梁之景徳鎭曾祖諱居吉贈少保祖諱世顯贈少傅父諱逵贈太師母朱氏封和國夫人太師登政和二年進士不樂仕授徒裏中逺近來者至不能容乃建鄕校立宣聖祠朔望春秋奠謁習爲禮容相師成俗有易解十卷論孟解十卷五經解題二十卷學者號九龍先生公生而碩偉儀容俊彥太師賢而器之授以易學博極羣書綴文警防徽宗新捨法以經術取士公應詔入太學月餘試有司屢中殊選聲譽藹然出諸士右宣和六年防進士於庭擢居甲科批卷末雲實學該博士林傳以爲寵初調湖州理曹除興慶院敎授遷太學博士權太學正授紹慶軍節度判官攺勅令所刪定官除國子監丞尋授尙書駕部貟外郎歷工兵吏部司勲貟外郎丁外艱哀毀盡禮服闋大參沈公薦之召對極口論天下事宸聽嘉納之擢起居舍人兼左右司稱職拜起居郎中書舍人兼侍講權直學士院唐末五代之際淮有堰曰瓦梁百餘年來廢壊不存公奉防往視沿徐河而上物色之裏老得遺址於眞州東北防於滁又北至於濠入於和綿亙四州內可固圍外可禦鄰敵金湯之勢屹然凡堰之利病條奏甚悉上覽之知公爲有用也公侍經筵陳說古今要務退而未嘗與人言謹愼周宻類如此擢給事中直學士院時鄱學宮在城東中更兵燹或請於朝爲墓地有防可其奏公封遷制書學得不徙南渡以來大將怙恩僣賞旁午公不畏彊禦每每裁抑至於論舉減民租輕稅斂朝奏夕下凡國家之事利害纎悉知無不言專以柅僥幸詆權貴爲先中外憚之防金師與劉錡戰於順昌稍有懲艾遣蕭殷瞻求和公艸裁制書誓約明審金主讀其文以爲信不可渝是時朝廷大典詔冊號令皆出公手知紹興十二年貢舉考博學宏詞科得洪遵沈介洪適以所試制詞進讀上曰是洪皓子邪父在逺能自立此忠義報也遂以遵爲祕書省正字介適並爲敕令所刪定官自中興以來詞科登選卽入館自是科始上初在潛邸畱心載籍問安視膳之暇手不釋卷公兼資善堂翊善一以道徳文章輔承凡有詢問隨所剖析至如今古治亂之迹必反覆言之以相磨礱浸灌故學之功茂焉入翰林爲學士十三年冬拜端明殿學士簽書樞宻院事權參知政事同提舉編修玉牒所漢州布衣陳靖獻中興統論於朝公率同列五人薦靖請官之以來讜言詔補靖右迪功郎言者屢請復太學以養人才上以戎事未暇公曰東晉設學於鼎沸之中今兵漸息興學正其時也乃詔太學養士權於臨安府措置增展時母和國夫人七十有六矣紺發明眸就養二府公自政事退事奉承顏愉悅縉紳榮之欲置公相位前席曰朕得卿數人可致太平矣公以疾力辭機政章三上得防提舉臨安府洞霄宮逾年丁內艱執防盡禮詔賜嚴報院爲香火太上更化賔延故老屢詔起知建康數月攺知湖州未幾召赴行在奏事辭不獲旣至國門中貴傳宣延勞賜茶藥衣帶鞍馬登時引對內殿太上勞問久之公丐去上曰朕欲卿以身助朕翊日拜參知政事夙夜憂勤振舉朝綱中外翕然稱之數月以疾不能朝乃上章曰臣防厚恩待罪政事重有負薪之憂常恐負先朝無以報塞願乞骸骨上手札報曰卿暫以微恙遽露封章力祈祠館勉爲朕畱保養至和竚期勿藥屢遣大官致餐禦醫眕疾馹使臨問相踵公請辭不己乃拜資政殿學士仍提舉臨安府洞霄宮以歸公曰人生如吳蠶老當作繭乃自爲壽藏於和國夫人塋之溪陽逾年薨享年六十有九訃聞上震悼不己奉禦禮下寶石公抱經綸之才受知眞主勵相國家稱爲中興碩輔故其薨也士大夫聞之莫不嗟嘆公平居下士推轂後進剏立義莊以贍宗姻之貧乏者自顯位施恩裏外凡得入仕者二十二人公入仕不歷州縣凡二十九遷官至參知政事又凡八遷至中奉大夫贈官至銀靑光祿大夫職名至資政殿學士爵至鄱陽郡開國侯食邑至一千七百戶淳熈九年謚章靖有文集五十卷內外制集二十卷易通觧十卷公娶朱氏累封普寧郡夫人卒年六十有五和國夫人墓右子男六人湜承事郎浙西安撫使司幹辦公事早卒洸右朝奉郎通判潭州軍事濤右朝奉郎湖北路提舉司幹辦公事洧右宣敎郎秀州靑龍監稅淑沇俱承事郎未銓

左朝奉郎將作監丞汪公【若容】墓志銘

汪【闕】

公諱若容字正夫姓汪氏自越國忠顯錫命之後世爲徽歙著姓曾祖士明祖霓潛徳弗肯仕父叔敖累贈右朝散大夫公髫齡受訓篤學如成人伯父司農公目之爲吾家文舉登紹興五年進士第主興國軍永興簿臨事風生不擇劇易地產茶巨商榷磨妨民田莫敢誰何公繩其魁大均水利百姓歡從裏胥余恃髙貲毆平民匿其屍有鬼物赴訴獲伸於公人以爲神明攝令大冶孔道荒殘之餘勞來供億公私裕如調鄱陽學官以身表正師道然攺秩知嚴之淳安丞豪俠魯氏子殺人委壑吏受賂欲遷罪無辜公破其姦通縣詟伏考滿分敎西外宗邸轉朝奉郎知洪州事璽書召赴行省陛對見上極論士風委靡气節不立守備崇虛文無以禦外侮幾事不宻益長窺伺宅牧乏材根本藩籬俱可憂反覆數千言皆切中時病除將作監丞是冬金人侵淮甸憑瞰江滸京邑豪右洶洶爲避賊計公慨時危主憂未有守節自效之臣私獨爲念當輕一死以風厲顏行使人人致果讐敵如古義烈之士則恢復計日可待矣遂卒臨終書詞滿幅乃心國家事凜凜猶不死者得年五十有五實紹興三十一年辛巳十月二十五日也朝士痛愕公少艱苦撫諸弟事親純孝於書無所不讀手抄逾數千卷彊記博識諸老師所不能知叩之則口誦如流爲文澹洽典雅字字必闗名敎有集三十卷蔵於家公風神灑落望之如神與人交表裏眞誠無纎毫僞當官淸嚴如冰霜其惠愛在人所至得其慕悅性峻潔義所必爲𨿽萬夫不可奪總角時因寤寐記宿生事甚異未卒前一日齋宿祠庭復感異夢及其歿也殆若所謂形觧屍脫而超然出世者異哉配安人胡氏桂帥待制舜陟之女後公七月卒三子璜將仕郎珙玘方志學二女長適進士程叔愚次適承奉郎監新城稅羅�弟若虛若思與璜等以乾道元年七月二十五日奉仁舜鄕畱村栢山東原筮曰吉卜五年而後得擇之至也嗚呼隠痛尙忍言哉予防學於兄究觀遺迹蓋特立獨行較然不欺者而世不足以知之當從立言君子丐碣墓道備史氏稽采必有能發明求仁得仁之意者故銘其出處大槪告諸幽示無愧詞云銘曰

徳之全兮學之夥顧何輕兮去何果憤激憂時心磊砢立節堂堂惟我可夜夣雲遊交旖肅肅靈宮班右左乞以飛霞鳴佩儺溘埃風兮還故我松栢檀欒山紫邏骨閟於玆名防騀福其嗣人安以妥弟之銘兮肺肝墮【按宋紹興辛巳海陵王大舉入防國勢岌然當是時趙鼎貶竄張浚胡銓逺謫萬俟卨湯思退之黨猶眾公亦嘗有言矣身逺位下莫由自效忠憤所激扼腕以卒殆不忍見兵之衂國之亡而以身爲殉者邪嗚呼魯連之志屈原之忠公蓋慕之而史失書故人鮮知者可嘅也予讀此志因表出之俾觀者知公之所立不獨文學而己治丁巳秋九月下澣後學程敏政謹識】

鄂州太守存齋羅公【願】傳

曹涇

故鄂州太守存齋先生羅公卒之百三十五年爲至大戊申嵗其曾孫壻黃仲宣山長以公之曾侄孫前容州文學洪所具生年官歷卒之略來視使潤飾成篇待附家傳涇生晚不及識公然從鄕先生四方名鉅遊槪知之矣宋南渡後文字有先秦西漢風惟公一人幹淳間朱文公周益公視爲畏友淳安縣社壇記文公自謂不如謂公文有經緯又謂公文止此可惜邇嵗湯東澗公漢寶藏公小集每爲文必讀數十百過方下筆客猝至扄篋惟謹馬碧梧公廷鸞久在翰苑身至宰輔裏居之日訪問公小集願見不可得至從某轉求之然則存齋之所以不亡者有在矣羅氏之先在春秋爲小國防之宜城徙荊之枝江因以爲氏公之先五季時自豫章避地來歙遂爲徽州歙縣人七傳至尙書公爲大家尙書公公父也年十六上辟雍宋政和二年進士由大諌中丞遷吏部尙書贈少師六男子公爲第五人諱願字端良存齋其自號也防凝重寡言資特頴異甫七嵗能爲靑艸賦以壽父少長落筆萬言旣冠乃數月不妄下一語紹興二十五年防補承務郎授臨安府新城縣監稅連丁內外艱服闋監饒州景徳鎭稅有能名乾道元年監南嶽廟遂踵世科才望斗著授饒州鄱陽知縣不樂往主臺州崇道觀八年通判贑州遄攝州事冦攘甫定壹以政淸訟簡化美風俗爲務敎官劉淸之子和官事之暇時至學宮不爲倦煩縫掖生淑艾之功居多詳刑使者剡聞於朝謂公宜在淸要之選秩滿差知南劍州陛對第一札主於富民不爲浮文切中積獘孝廟大賞異曰卿磊落議論可采必副朕委任從臣亦交口薦之攺畀鄂州至郡上五事其一謂鄂爲古來用武之地城壁未立下流陽羅正系險要舊嘗築城僅存堆阜宜並議築不可憚費其二謂民饑以田質谷後日乃爲準折非法至於奪田還主宜立中制其三謂所收諸州配彊盜貸命之人久不問落頂冒實多滋長姦宄乞下有司戒敕諸郡少駐遣發且候問落申數其四謂重湖曠土舊佃每行包占官行新佃又欠存卹宜令標立界至官鈔明與指定庻得兩便其五謂民間所雇奴婢只憑客人販到半是誘略宜令遭誘略者自言於官官爲立賞追捕凡皆論病識源切證用劑一本儒術如古循良他所罷行可類推已貳車劉公淸之子澄學行端飭相與勸學劭農甚力所謂令修庭戶之間而民自得於湖山千里之外報政才期而公不少延矣淳熙十一年甲辰七月十三日也公生於紹興丙辰之三月得年僅四十九新安續志謂值旱立日中精禱致疾志公之猶子任臣毅臣所共訂也鄂人繪像靈竹寺孟宗泣竹處劉貳車爲刋小集於郡防還夫人吳氏卒明年公兄端規自鎭江請檄歸視窀穸陰陽家以西峯先壠之次爲擬族黨一辭謂公生而孝奉祖考其安樂之遂葬於是吳夫人祔四月六日也所著書有新安誌爾雅翼鄂州小集行世其與小集同類己抄而未刋者尙十之八九年逺事殊並爲亡是太息而止𨿽然豹斑鼎臠不必求盡姑從爾雅翼漫閱一則社壇記讀之百徧公胸次所貯何可量數筆底之文又可以人力企勉也哉公曾祖諱承吉贈承事郎祖諱舉贈朝議大夫父諱汝楫通奉大夫龍圖閣學士吏部尙書贈少師妣呂氏魏國夫人王氏楚國夫人余氏魯國夫人兄顥朝散郎吁承議郎俱通判福州頡奉議郎通判防州頌卽端規朝奉大夫知郢州有狷庵集刊布郢鄂二公齊名嘗聞家居講學時東西異窻鑽研各趣飯餘酒隙已晚未燈說書交鋒讙如辧訟旣定怡怡如初玆未可與上車不落之軰同日語也弟頎朝散大夫通判蘄州贈中散大夫子男四人縉臣孝臣欽臣皆早卒睦臣承直郎南康軍錄事參軍女三人其一適吳文肅公之子坰文肅竹洲先生也孫一人朴已上據文學公所具外從人旁搜足之來示於公官階所歷所止吳夫人封秩爲何孫曾實計若干俱欠登載不敢臆度念昔昌黎伯爲樊宗師志銘卽能似其語陳師錫序五代史王荊公顯譏之某何人敢操此筆無韓之似涉陳之庸血指汗顏眾知之矣仲宣幸是正之仲宣名宣子自號中山能詩爲虛谷方公所稱屢攝紫陽山長事二丈夫子世其家羅氏甥也某旣自詭爲傳亦並效顰爲之贊曰

彼貴一品或壽期頥負乘幸免誇不償嗤官止分符五十猶嗇公有不亡眾人不識逺而彌芬大也無垠存齋之存其惟斯文【方虛谷防羅鄂州爾雅翼宋興二百一十五年淳熙甲午新安存齋羅公願字端良次爾雅翼成又九十六年咸淳庚午浚儀王侯應麟爲守始刋布之回聞之先生君子南渡後文章有先秦西漢風惟羅鄂州一人甫七嵗能爲靑艸賦以壽其先尙書少長落筆萬言旣冠乃數月不妄下一語其精思如此以南劍州守陛辭孝廟大賞異俾易鄂州明年淳熙己巳卒今新安誌行於世與馬班等小集僅文之十一劉公淸之子澄所刋晦翁謂文有經緯嘗欲附名集後又謂羅端良止此可惜蓋年四十餘使老壽進未艾也爾雅翼者序見小集世未見其書回訪求得公之從孫裳手鈔副本三十二卷侯躬自校讐𨿽廋聞隠說其能知所自來可謂後世子云矣回切謂後世學者於天下書鑽研少而剽襲多靡勞餘力意義曉然古人有終身不能通者或開卷頃刻而得之道徳性命之類有三禮圖而陳祥道禮書爲博考論經傳艸木鳥獸虫魚則許瑾陸機張楫曹憲邢昺陸佃不如此翼之爲悉是書皆前代所無挾是以求爲儒易易哉𨿽然學陋俗壞承獘踵訛以無言道以气言性以知覺言仁以詐謀言智以反經言權以姑悉言恕以輪回言生死以祠廟言鬼神詖淫邪遁先儒辟之極其至而士之陥溺者猶不自知也以誤本艸爲世之害而不以誤注易爲世之大害識者患焉賢侯父子有徳吾州嘗以石螭直北門是將推所學陶天下俾本末精粗將無不一歸於是云】

宋端明殿學士宣奉大夫致仕新安郡開國侯食邑一千五百戶贈特進程公【珌】行狀

呂午

公諱珌字懷古世籍徽之休寧冑出重黎休父與嬰卓見經傳至晉元譚持節渡江守新安有功於民詔賜田宅於歙遂家焉有靈洗忠義自奮侑食武帝繼是蟬聨代有顯人爲新安著姓曾祖諱自誠裏中稱長者妣吳氏祖諱防亨彊記博識書法偪長蘇公妣姚氏考諱文夷故承務郎致仕累贈宣奉大夫妣黃氏繼黃氏俱贈淑人宣奉公少以文學稱蜚聲庠序公兒齒頴悟稍長卓犖有大志十嵗賦冰有莫言此物渾無用曾向滹沱渡漢兵之句識者謂必有立於世讀書日數千言弱冠與諸老防議論超卓每曰張公栻呂公祖謙人正學醇不壽不大天也紹熈四年登進士第時丞相趙公汝愚典舉春官一見公文曰天下奇才也擢魁多士有以道學疑者置夲經第二公論稱抑授迪功郎主臨安府昌化簿邑介萬山士風弗振公至篤意經理不啻父兄之於子弟由是捧鄕書預廷對者相望邑酤額重榷禁嚴有種秫者官必履畆而籍民以爲病公言於禦史奏蠲其額百里徳之凡訟久不決者投牒臺郡乞以委公能聲借甚公以明經擢第素工音律復試兼科秩垂滿丁外艱居防哀毀備至服除再欲試詞科丞相謝公深甫曰君廊廟材也何必是嘉泰紀元十一月除建康府敎授樞宻丘公崇畱守陪都於僚屬中重許可一見公遇以國士開禧二年六月丘公宣撫江淮辟公充準備差遣公處幙中凡所贊畫皆一時急先之務郭倪守維揚調民兵萬餘城守皆占民廬盛暑不釋疫癘大作公言兵未至何以苦居民如是遂白丘公卽釋之歸去者歡聲雷動居者炷香於門伺公出舉手加額曰此宣幹賜也八月陞充幹辦公事丘公尋開督府公有募兵之命循江而上所選皆精悍時金師南下傳言恟恟淮民多渡江公建四防以處之有故土者官給以糧令還本裏勇敢願爲軍者籍之無土著者給糧令散居各謀生計有馬牛出鬻者官出鏹爲市烙以火印俟兵退明春給復之毋令射利者容其姦凡區畫合宜者公之防居多嘉定二年二月以薦及格攺宣敎郎知臨安府富陽縣四年十月公始至代者以邑之豪猾姓字授公公緘而束之髙閣曰不願知其名也使聞而攺過足矣秩滿啟視則靡有一造庭者公先敎後政感人動物率若是六年曆二考余治狀彰著當路名公交薦幾三十疏七年二月除主管官誥院八年三月除宗正寺簿時旱甚公上言曰比年以來災異不一向也旱今也防侵軼春旣告旱夏必傷潦不惟此爾乃去嵗之秋月食望日食朔而又金星見晝鎭星失行太陰躔髙木星度下者非細變也其可不震惕如禍在朝夕哉臣願陛下剛健輝光日新其徳蠲苛賦以培國本去繁刑以壽國脈顯忠消佞以厲臣節言聽諫行以作士气一政令之設施必曰其事果合於天否乎一人才之黜陟必曰某人果當於天否乎天心何自知之當人心則當天心矣蓋轉移其象消弭其災非大有以飭厲之未見其可也尋輪當陛對上言曰臣聞覘人之國者不以其兵之彊國之富土地之廣而惟以風俗觀之西漢之末士大夫崇議論之美而乏經理之用儒者不畔六經之說而流爲虛文州縣有惠養之名而未有經久之政邊方無目前之警而有不可測之虞譬之蒲楫維舟容與安流一旦風濤未知所屆古之人君知天下之將有事也必陰求傑特之才儲之以爲他日之用蓋平居無犯顏敢諌之士則臨難無仗節死義之人漢之王陵周勃汲黯皆有三代之遺直至若公孫軰則如發防耳緩急何賴焉人才之生無間今昔上有所好中才激昻惟陛下重圖之寧宗溫顏開納六月除樞宻院編修官九月差校上捨試明禋公充讀冊官禮畢寧宗忽問宰臣曰頃讀冊文語音淸徹者爲誰宰臣以公對寧宗深器重之九年四月兼權右司郎官輪當陛對公上言臣聞天之道日運而無積聖人之治日新而不窮陛下更化之初甞登正士以革姦庸伸讜言以破防佞以祖宗之法而塞儌幸之門嚴責實之政而變欺誕之習風行雷動固巳月異而嵗不同矣然物以久而故人以久而玩誠能因已定之規模而加作新之功則黜陟所形而天下竦其好惡賞罰所及而天下震其威明搜遺防異以收徯屬之心聽言行諫以昭容受之實辟功名之塗而使人人有欣欣不自已之意示信必之權而使天下不敢萌茍且之風則治日隆徳日新𨿽至萬世無可也夫茍一切安於逸豫則彊者必弱智者必晦敢言者必緘黙有志者必退縮天下之治蓋未知其所終矣又曰臣聞自天地肇分以來有中國則有外邦由劉石迄元魏而後奄地之廣傳世之多未有若金國者肆我祖宗請和於金主復有蒙古連嵗搆兵岌岌之勢千鈞一髮矣然一敵亡一敵生而又中原姦豪與夫乘時奸夫變出須防患生盤糾風塵翕忽平定難期蓋中原腹心也吳蜀荊防四肢也腹心受病未有四肢獨安者其可不重勤聖慮哉甲子之夏辛棄疾甞謂臣言中國之兵不戰自潰者蓋自李顯忠符離之役始百年以來父以詔子子以授孫𨿽盡僇之不爲衰止惟當以禁旅列屯江上以壯國威至若渡淮迎敵左右應援則非沿邊土丁斷不可用蓋沿邊之人幼則走馬臂弓長則騎河爲盜其眎敵人素所狎易若夫通泰眞揚舒蘄濡湏之人則手便犂鋤膽驚鉦鼓與吳人一耳招之得其地又當各分其屯無雜官軍蓋一與之雜則日漸月染盡成棄甲之人不幸有警則彼此相持莫肯先進一有微功則彼此交奪反戈自戕豈暇向敵哉旣知屯之不可不分又當知軍勢之不可不壯淮之東西分爲二屯每屯必得二萬人乃能成軍淮東則於山陽淮西則於安丰擇依山或阻水之地而爲之屯令其老防悉歸其中使無反顧之慮然後新其將帥嚴其敎閱使勢合而气震固將有不戰而自屈者又爲臣言諜者師之耳目也兵之勝負與夫國之安危悉系焉而比年有司以銀數兩布數匹給之而欲使之捐軀深入探鄰國之動息豈理也哉於是出方尺之錦以示臣其上皆敵國兵騎之數屯戍之地與夫將帥之姓名旦指其錦而言曰此巳費四千緡矣又曰金之士馬尙若是其可易乎明年乙丑棄疾免歸又明年丙寅始出師百年教養之兵一日而潰百年葺治之器一日而散百年公私之蓋藏一日而空百年中原之人心一日而失鄧友龍敗朝廷以丘崇代之臣從丘崇至於淮甸目系橫潰爲之推尋其由無一而非棄疾預言於二年之先者所集民兵皆鋤犂之人拘畱維揚物故幾半臣言之崇一日而縱去者不啻萬人此蓋犯招兵不擇之忌也禁旅民兵混而不分爭泗攻壽相戕殆盡此蓋犯兵屯不分之忌也兵數單寡分布不敷人心旣寒望風爭竄此蓋犯軍勢不張之忌也十月晦夜金人以筏濟兵巳滿南岸而劉世顯等熟臥不知倉皇授甲一鼓大潰又犯諜不明之忌也丘崇經理曾未三月而鐵騎己渡淮矣夫往者之轍來者之鑑也覆而不鑑則又前轍耳今日之事固與前日大異向也一於謀人今焉專於自治九重之所宵旰廟堂之所經理無一日或忘也而臣區區之意竊謂邊方事宜誠難遙度伏願陛下詔諸將使之相度山川形勢覽觀丙寅覆轍上而川蜀中而防漢下而兩淮凡彼之所必攻而我之所當備酌其輕重量其緩急大綱細目俾各以所見條具來上朝廷爲斟酌而行之如其所欲爲而責其成功不及今無事之時使之得以盡所欲言一旦有故彼將曰某城朝廷所築也某兵朝廷所屯也某寨朝廷所修也某池朝廷所浚也力盡於不當爲之所而功遺於所當用之地非吾所與知也於是得以有辭矣昔之英主駕馭將帥或面詰或疏問使之空臆盡言因得以第其才能而占其成否皆若是也至若闗宗社之大計圗不世之偉功則固有李徳裕處回鶻之事而可以弭後患種世衡自任邊方之責而不以累朝廷此則未敢遽言也禮樂徵伐自天子出惟至神獨斷之十二月除祕書丞依舊兼權右司郎官公連嵗班朝屢求外補十年四月除江東運判畀節鄕部時以爲榮陛辭寧宗謂宰臣曰程珌豈可容其補外遂復以舊職畱公之處都曹也凡郡國獄讞之來上者必審克之每夜分不寐多所平反一時公論獨歸重焉六月丁內艱十二年九月服除或援舊比勉公以姓字通當軸公曰吾生平所守直道耳況今憂患之餘寧復干進哉十月除浙西提舉謝表有云平生疏朴旣懶趨驃騎之門咫尺寒溫亦罕至長安之第於此可以見公之心矣部民投牒旁午公隨至剖決靡有遁情逮建臺以激濁揚淸爲已任一道聳然公帑浮費節以制度以余積下屬郡增常平廩預備荒札治最上聞十三年十月瑞慶節公以畿內使者隨班稱壽寧宗惜其去復除祕書丞兼權右司郎官十四年正月除祕書省著作郎兼職如故六月除軍器少監兼職如故尋兼權侍立修注官八月除國子司業兼國史院編修官實錄院檢討官兼權直舍人院公以宿望掌敎成均命下之日六館之士咸以獲遂執經爲幸九月除起居舍人兼職如故十五年九月除權尙書吏部侍郎兼同修國史實錄院同修撰兼權中書舍人公持銓衡惟公惟平人不可幹以私𨿽軋以權勢亦不爲動但應之曰此銓法也十六年正月差知貢舉禮闈得人爲盛撤棘入見奏謝寧宗玉音再三褒奬十七年七月除守禮部侍郎兼直學士院薇垣史館兼職如故閏八月初三夜理宗卽位十月除兼侍讀講筵肇開公上言曰臣聞人主之學與儒生異與儲君亦異儒生之學在於釋訓詁儲君之學在於通大義至於人主之學則不然貴乎力行而己傅說之告髙宗曰非知之艱行之惟艱又曰王人求多聞時惟建事夫知而必見於行聞而必見於事是豈徒知徒聞哉三代而來英君誼辟知以講學爲務者其功業必見於天下至若叔季之世豈無聰明之君惟其不務人君之大徳而好文章之小技至與臣下較工拙於一觴一詠之間而紀綱陵遲政刑敗壊生民塗炭則未甞一過而問焉夫如是又何取於學哉我宋龍興聖聖相繼觀堯舜之用刑而深懲近代之宻网我藝祖豈徒學乎觀周公之無逸而重戒人主之自豫我仁皇豈徒學乎觀大禹之勤儉而力非人主之貪心我孝宗豈徒學乎先皇嗣統仰法明謨推其所學而見之躬行用能三十一年之間方內乂安舊疆浸復是皆學形於治而治本於學也恭惟陛下飛龍在天萬物咸覩旣能以講學爲先必能以躬行爲急凡經訓之垂史防之載事之渉於事親者必反覆講明而躬行於寧神養志之間事之渉於進賢斥佞者必反覆講明而見於觀人察士之際事之渉於嚴監司牧守將帥之選者必反覆講明而見於博采公言之時凡事之闗於治體渉於敎條必明辧審思而力行之若夫多聞以爲博多見以爲富無益也夫如是則智慮堅定聰明益開措之政事功業日隆上天眷休與宋無極玉音稱善者久之是月除權刑部尙書兼職並如故經筵進讀因呂防正論唐末命令出於輔臣公奏曰唐自天寶以後宗時天下之富盛不復畱意於治故舉天下事悉付李林甫徳宗付之盧杞穆宗付之李逢吉敬宗以後尢不足道狎近小人舉國以聽此唐祚所以衰也然唐虞三代何甞不任其臣但問其所任者得人與否爾上曰所陳極是又問太宗寶訓云治世少而亂世多君子少而小人多何也公奏曰先正有言自五帝立綱陳紀以來至於本朝凡四千餘年其間治平僅三四百年爾其餘非昏闇之時卽削弱之時非削弱之時卽危亡之時然治世所以少而亂世所以多者正緣君子少而小人多也然天未嘗一日不欲天下之平治也聖君出則君子多庸君出則小人多爾天顏大喜以爲極是極是又因進讀祖宗文章筆札捲畢公奏翰墨詞章固帝王之能事然堯舜之文具存二典寂寥數語無非治要至論書法則太宗之畱意詞翰實在僣國削平之後眞宗之鋭情文墨亦在澶淵卻敵之餘今日所甚急者民力未裕更當擇監司兵力未振更當選將帥士習未美更當明政刑區區翰墨詞章豈足爲陛下進上曰朕每聽卿所言最爲詳明寶慶攺元十月除試禮部尙書以身兼二制力辭西掖得請仍兼直學士院兼侍讀陞兼修國史實錄院修撰又因進讀太宗謂近臣曰方今四方所入財賦兩倍唐室公奏臣竊考淳化間乃天下極盛之時財賦之入一嵗止一千六百餘萬元丰增至五千萬然是時三百餘州也南渡以後二百州一嵗之賦乃六千餘萬比國初增五倍比元丰又增一倍矣然邊未撤警國用未裕取之以此百姓固知朝廷之不得巳也最是州縣之吏又從而取贏焉民困愈重矣要須時取其甚者而警飭之庻幾百姓其少瘳乎上深以爲然時因霪雨公奏雨與水皆陰類也外而敵國內而冦盜皆所當慮則所謂應天以實不以文陛下恐懼警省側身修行尢所當盡如玩幹而自彊玩咸而虛受玩頥而節飲玩損而窒欲以至法堯之求賢而吁於用鯀法舜之逹聰而深於惡讒法文王之憂勤而日昃不食法商宗之無逸而享國久長其見於政事者尢當加意今民貧極矣而州縣不卹兵貧亦極矣而將帥不卹要當謹簡監司以卹民嚴飭將帥以卹兵然後建重鎭以新觀聽擇老將以專節制益戰士以壯軍容厚犒賞以作士气使吾之根本益壯精神益彊則守可也和可也攻亦可也無往而不可焉易歉而丰化災爲祥特反掌耳而又何敵國冦盜之足慮邪且昏墊之災未有甚於堯之九年者而堯廷之上大綱小目日事整飭焦烈之害未有過於湯之七年者而有商君臣修其政刑儳然若不能以終日古人之畏天一日爲一日之功一嵗計一嵗之效君則斷斷行之天則斷斷應之天人相與之際防於影響上曰逾月住講不勝渴想今聞卿講論頓覺豁然二年正月上禦經筵命公再知貢舉八月兼權吏部尙書十月除翰林學士知制誥兼修玉牒官仍兼侍讀時翰苑自參政樓公鑰而後虛其選者二十有一年逮公拜命中外莫不榮之三年十一月因經筵進讀公偶爲風寒所侵上眷優隆賜湯液賜鬵火賜姜粥天使絡繹拊問人皆知上有柄用意而公知有忌者防有長子戚遂決意告歸力伸祠請上答詔不允挽畱甚力公請至於四五紹定紀元三月上不獲已從之除煥章閣學士知建寧府公以祈閒得郡殊非夲心遂再力辭上仍答詔不允公遂黽勉於行七月至郡奉行寛大崇化厚俗期相安於無事聽訟燭見隠微豪猾無得逞屬邑官賦不事苛迫時參政眞公徳秀家居以書逹公曰人稱三四十年來無此賢太守二年汀邵盜作諸臺以言論異同由是賊勢猖獗汀之寧化南劍之沙邑邵武之建寧光澤皆莽爲丘墟駸駸迫汀邵城治七閩繹騷十一月除公招捕使節制軍馬時建寧承平日久禁卒額𨿽千餘而罕知兵革調遣他郡則皆以城守爲辭公遂就本郡禁卒中選精悍者仍剏翼虎飛熊二軍招刺彊勇三千人擇土人知兵者訓練統率而前以紓二郡之急且用間諜離其徒黨使之自相屠戮捷奏日聞大酋二十納欵投降平定有期而閩漕懷舊恨忌公成功乃以坑降疑羣盜盜素服公威信不以爲然公念間從中起何以厎績於是屢上祠請且薦陳公韡以自代三年三月以煥章閣學士提舉隆興府玉隆萬壽宮公歸途經浦城眞公徳秀迓於逺郊謂公曰玉堂旣去一路失此賢師帥其將疇依乎公還故山日徜徉於泉石手不釋卷每以未老得閒爲樂四年二月時李知孝在諌坡以公守建日甞有私謁公弗從遂妄讒毀去職與祠公處之泰然端平紀元上親攬權綱厲精庻政知孝貶斥除公敷文閣學士提舉隆興府玉隆萬壽宮公上免牘答詔不允詔詞有曰屬躬攬於政權尢匪輕於名器卿夙儀禁近備罄忱恂玆注想於典刑肆亟攽於綸綍告詞又曰久不見生諒未究設施之蘊何以告我尙有資啟沃之忠蓋用公之意未艾也嘉熙紀元四月除知寧國府二年六月除知贑州公懇辭甚力上皆從之仍奉舊祠三年正月除寶文閣學士祠廩如故六月除知福州兼本路安撫公上免牘尋拜不允之詔然公倦於出再力伸祠請遂復以舊職奉祠淳祐紀元四月除龍圗閣學士奉祠仍舊公歸自建以寵榮爲懼故頻嵗以來納祿之數不知凡幾上每答詔不允詔詞有曰卿昨告老朕不欲彊卿一來姑畀祠廩玆又抗牘祈遂謝事甚非所以體朕也矧卿甞爲朕甘盤矣何至遽起掛冠神武之想乎其勿出此二年四月洊騰告老之章懇請愈切上方兪其請除端明殿學士依所乞致仕公累載告休一朝得遂喜形於色第以端殿殊恩詎容遽拜又上免牘上復詔答不允公遂拜命日以登臨自娛六月八日偶覺伏暑越宿已康復屏藥卻醫起居飲食對客笑言無異常時十有三日忽呼子曁孫列於前語之曰吾奮由儒素受知兩朝年幾八袠一無可憾所望者爾曹力學自修則吾𨿽亡猶生耳無一語及家事言己薨於正寢公生於隆興甲申八月二十日享年七十有九遺奏聞上恩贈特進與致仕遺表恩澤訃音之傳士大夫識與不識皆有斯文之嘆有洺水先生集六十卷內制類槁十卷外制類槁二十卷藏於家公生平以造就人才爲已任預薦進者登揆席防政機班法從居防諫皆爲當世名臣性衝澹無聲色奉每戒家人用無過侈服無過華至姻族閭裏貧不克振周之惟恐或後義方訓嚴諸子刻志問學平居暇日常謂其子曰吾他時終於牖下當斂以時服衣裳之外他無所事也厚古人所戒非徒無益適爲累耳爾曹識之淑人之斂黃白緇銖不內諸匶公娶金華王氏封淑人丞相文定公淮之長孫女生於相門不以富貴自驕簡靜端莊動由禮法先公一年卒實元年二月十一日也享年六十八子三人若水承事郎監鎭江府寄樁庫若曾承奉郎監兩浙轉運司造船場計置物料官俱先歿若愚宣義郎前饒州徳興縣丞孫男四人其載蚤亡其垕承奉郎監臨安府糧料院其深其仁並承務郎未銓曾孫二人通孫振孫曾孫女一人公之孤將以三年十一月三十日壬申窆公於休寧縣和睦鄕萬松山之原遵治命也蓋甞論賢哲之生气稟必異故見諸躬行發諸詞章措諸事業亦決非世俗所企及惟公天稟淸髙離倫絕類已見於齠齓賦冰時其持身介然有守挺然特立名流莫不欽敬競欲締交而後學有志之士則皆尊之仰之以爲範模於書無所不讀發而爲文自成機杼神韻絕出故落筆妙天下援引今昔博學之士不能究知其詞雅健精深追逮古作根本誼理扶植名敎有補於當世學者誇傳而爭誦之論奏皆剴切當上意𨿽經綸抱負不獲盡展於世而兩朝眷渥始終弗替凡此皆近世所罕見者午州裏晚生夙防公異知試邑余杭時公爲禮部尙書以防相舉故又於公爲門下士嵗在乙未孟冬午扶防先大夫歸方抵裏中未及伸致哀挽之請公首賜長篇以爲存歿之榮是豈可忘哉今公防事有日前期若愚書來曰先公生平出處相知深相予厚莫若子敢以行實一編丐定次將告諸太史氏以信今傳後午何敢以不韙辭謹具如右謹狀淳祐三年十月日門生朝議大夫行監察禦史呂午狀

新安文獻志卷九十四下

欽定四庫全書

新安文獻志卷九十五上明

程敏政撰行實【文苑】

江東撫幹通直郎致仕汪公【儀鳳】墓志銘

方回

歙汪氏自越國公以六州歸唐其後始大入宋𨿽仕隠相半而厚與薄取以徳自植者久愈益大公諱儀鳳字翔甫其先自績溪徙今爲徽州歙縣人徙之十二世爲公曾祖崇實鄕稱爲長者夫婦俱年八十五祖擇善父鵬舉承務郎資沈毅誠恪以儉勤審取與愈益大其家者也年八十二母鮑氏封孺人年八十五歷世植徳並詳見公所爲壙記蓋公祖禰三世而四人皆年近九十公之卒亦八十四公六嵗工文師靜庵吳公自牧治易公趨向旣正而承務公察公兄弟三人皆偉器又爲延師得丞相訥齋程公元鳯攺治詩訥齋居塾九年爲南省第二人躋顯仕公與二弟治鳯鳴鳯不更他師蓋深得其學云吾州詩大比舊不與選回先君師四明舒公璘禮部符許防觧自先君慶元乙夘始先君入上庠登第而左史竹坡呂公午與訥齋相後先然鄕額僅拘於一端平攺元甲午公俯就鬻爵以詩中江東漕薦嘉熙丁酉又爲漕試第一時四明安公劉有聲上庠以同經先內交永嘉陳公淳祖二曹公元發良朋同社結課誓將同登而戊戌榜公獨退舍竹坡時爲監察禦史因客畱公於科舉外講義理學蓋訥齋發其先而竹坡成其終公於是所聞粹矣所居旁近靈山之下有寺焉歸而爲李公擇山房讀書之計意將終老郡守貳魏公克愚龔公應之章公公權訪公山中佐築樓蔵書費山房成訥齋爲題其扁又爲亭泉上曰山泉而世因稱公爲山泉先生公𨿽身遁巖谷名震京師江東漕使趙公與弼合諸臺以遺逸剡聞謂當處以孫明復陳無巳魏元履官而僅與免觧公雅不欲逐舉子迫於二親出山又二年淮閫申前奏防賜文學出身免銓防注訥齋適當國喜且疑以爲嫌參政丁大全欲擠訥齋去而攘其位則僞力贊決而陰嗾張鎭繳論其意實不在公也公寶祐戊午景定辛酉又連與浙漕薦凡五上春官防有奏辧大全鎭誣蔑者玉音賜可授廸功郎隆興府司戶防軍攺辟壽春府下蔡縣主簿權淮西制司準備差遣秩滿差充淮東安撫司幹辦公事滁城上功以儒林郎循承直郎陞淮東制置司幹辦公事連丁內外艱服闋添差江東安撫司護視訥齋事候任滿與陞擢差遣公終不自陳丞相信庵趙公葵而下舉攺官狀五及格咸淳甲戌詣部班引廟堂議處以史館公謝不願攺通直郎致其事緋衣銀魚居裏終身嘗自稱老山居士若老於山不出云者丙子五月兵變盜起屠戮慘甚公之族斃於冦者十一人公言有司罪人皆得庚寅三月盜又起濳口焚四都巨室數十家羣黠於公前後獨不敢犯如黃巾迎拜鄭康成者則可知公之爲人矣回少公二十嵗洎休官甞同友人曹涇淸父以癸未訪公里第登西爽之樓對靈山吟嘯竟日不鄙辱賜和篇時公年七十有七又七年乃哭公其生開禧三年丁夘正月十六日卒以至元二十七年庚寅八月十日狀公行者吾淸父也言皆可信回聞朱子曰三代以上气數醇醲聖賢皆壽以下反是由是推之周室東遷以入春秋壽者鮮矣然其間有能審於取與之際薄取而厚與者亦必天之所甚佑而有不容不壽者焉其不壽非必皆疾癘短折之气爲之也劉子政紀弒亡之禍有數而經書殺其大夫者至不可勝數盈與謙之異也魯季孫行父季友子也僖十六年季友卒文六年行父用事始見於經文宣成皆十八年至防五年行父卒去季友七十六年行父當近百嵗其所以壽妾不帛馬不粟也鄭子產七穆之一子國子也防八年鄭侵蔡始見於傳昭二十年卒行事可考者四十四年曆事簡公定公聲公獻公亡慮八九十嵗其所以壽孔子稱之曰古之遺愛行已恭養民惠也齊晏平仲之父桓子防十七年卒平仲以知禮見於傳史記魯定公十年平仲卒言議可見者五十餘年亦當八九十歲其所以壽一狐裘三十年又納邑辭富也吳季札吳王壽夢少子兄諸樊欲立之季札讓國年可十五六哀十一年楚子期伐陳季札救陳退兵以爲子期名杜氏注襄十二年至今七十七年季札蓋九十餘其所以壽蓋以國與人大矣又能以名與人至於以劍掛人之墓則又無一物能累其心也嗚呼此四名卿者於春秋衰世諸人不得其壽之時獨能以壽永終則豈非薄取厚與之徳有以勝之歟惟今山泉之徳亦然科第可取也不可必取則巳之官爵可取也或畀之或奪之遊幕府通閨籍筋力未也可懸車則去之貨財可取也同气柝居田園瘠羸室廬卑器物圯欹我願受之入相出藩我資我師代匱翰墨言不及私乃若名髙當世尢士所願鉤取者也公識淵學詣幽討古汲旁行敷落急就凡將鼓籀鼎刻奇字廋辭聱牙格磔探入防儷語宗眞西山韻語尙劉潛夫散語慕江子逺妙年初務崛奇至晚節泯圭角削險就夷視後生奮觜距躐聲價恂恂退黙若罔聞知混迹於社叟裏老泥飲巷歌之間能以名譲人不取則尢近世人物所希有也其於族黨鄕鄰升平而變故歡娛而患難孤侄與師授防女與姻對出粟與下價市物與髙估澗吾與梁塗吾與甃疾與藥殣與槥寒與絮饑與飫索遊與資裝家世素必厚所與而公於時之旣異愈加厚無求不與也嗇於勢利而丰於慈惠輕於物欲而重於友弟不足於榮耀侈靡而有餘於恬澹潔淸行可以交神明則功足以奪造化也公素不飲酒善飯寡疾將卒之前一月稍力弱食減家人異之公自謂無所苦卻藥餌與醫者語必正冠焚香漸不粒食者旬餘忽一日令具湯沐盛服索紙書數十字乃口授孫濬紀載千二百四十三言而於末自書曰全而歸之原始反終乙夜熱气上出如炊掖坐間小咳咽而逝其不怛化如此平生著述充屋僅存山泉類槀四十二卷程文六卷傳世娶宋氏先公三十年卒子男女各一人秉陽郡庠生早卒前太學內捨發觧進士方【闕】飛其壻也孫男一人卽濬業儒好修曾孫男二人源淸源深承務公存日祖墓生雙竹識者謂文字之祥題詠盈庋公治命屢進二曾孫親爲說書雙竹之應其在斯乎山房書兵後失亡公重貲贖求復如故親校讎遺後人濬將以明年辛卯十一月四日奉公柩於永丰鄕後村之原回先君鄕舉捨選遺文賴公襲蔵至今且早相賞防銘敢辭銘曰

約以納博以施壽斯宜善則祥謙則福理若玆歙之原全厥歸觀刻辭

廬州梁縣尉事天先生江公【潤身】墓志銘

曹涇

故廬州梁縣尉事天先生江公旣之明年其子心宇以前進士山屋許公月卿乙酉嵗所爲行狀視曹涇使爲志銘涇望輕筆力弱慊弗敢任然知敬愛公舊矣憶春水鱗鬛之後先悼人世萍蓬之閃倐死生亦大胡得無言矧嘗渉筆存耕公之其可辭乎存耕公諱師防公考也自存耕公上遡蕭公十三世居徙官歷名諱已見存耕公銘內公諱潤身字明徳徽婺源人生而俊頴異常兒髫齓時嵗旦上元族裏歌呼羣飲長少畢出獨凝坐一室晝夜讀存耕公大奇之於書一覧卽觧暗誦不誤缺一字於文操筆立成據經引傳切中肯綮而繩墨具焉景定甲子以流寓領浙漕舉登乙丑第授廬州梁縣尉明年攝本職兼簿事自兵興淮爲次邊郡曹邑僚半出鶡弁或起卒伍豪民賈竪至以賄權公涖以公防不爲怯愞首黜掌戶胥數人無嘩者上司若郡委送駢來迎刄輙觧訟者至乞從公求直居數月平反大獄者三眾以爲神於是方議迎母攜家忽報制司辟某人直替卽以詩辭制置應山李公庭芝應山舊知公愕焉畱攝寶應主簿旋奏充瓜洲鎭官曰吾知子貧又防姑用資以筦庫毋見薄也朝防猶以及期而辟非格卻之再奏命下而公卒矣嗚呼俗吏文法淹天下士如此公貌古而岸峭直軒豁幅巾縫掖辭辧風生少或爲矯世之行喜靣折人當山屋公初第時甞戲取其緑袍服之己又曰是何足云孔明景略吾事耳晚乃不然恂恂怡怡如也居母夫人洪氏防哀毀過制防父一遵遺令以文公家禮從事事繼母龍氏盡禮遇二季巖囦愛而敎之不有私財嘗大書於屋壁曰天下無不是厎父母家人離必起於婦人於姻族不肯隨俗炎涼好奬後進謀人必忠未第前嘗伏闕上書諌三事其治兵條極言三衙諸閫廂禁營寨諸項利病欲以兩淮曠土內地荒田給遊民貸其資糧籍爲民兵然後以諸寨移之松江諸屯移之極邊以防閫經理京防以湖閫進守利路皆指切精的詩文少慕靚麗奇辭逸語衝齒頰出不休晚羞其爲一主以理壯嵗師陸子靜門人不嗛已而師北山何公基實勉齋黃文肅公髙弟而勉齋晦庵嫡傳也造詣益粹戊辰春自廬書示心宇曰吾十嵗見朱子祭張敬夫文心慕之癸巳得近思錄丙申得周程諸書旁求於張呂陸氏近始自信蔡氏程氏自太極圗而下之勉齋自四書而上之蔡謂四書梯階六經近思錄梯階四書勉齋不謂然吾今專守勉齋學又云佛氏勸人爲善本不大畔於儒至謂燃香誦經飯僧一防卽滌陰慝實無此理秖足長惡如胥吏軰爲欺爲虐何所不至每奉佛以自觧旣恃有此稔惡益甚屠兒劊卒操刀欲割必誦佛號亦此類也吾州佛寺半是黃巢時所建吾邑四月八日飯僧大防其重施者多出於椎埋之徒玆豈非佛氏實長其惡乎公之學問精博議論勁正大略如此旣第鋭志及物攺號民齋然事天云者自少及壯學者習知如誦王彥方司馬君實然旣卒門人三山林茂春應山祝櫸相與言曰必存養事天先生志也用之不究則亦曰天是所謂事天以終身者乎因以爲私謚公以己巳十月十六日卒於寶應心宇號跣奉柩浮淮絕江槁於無錫之湖埭實依從子一新寓居則庚午之五月二十一日也其返於鄕以甲午九月六日其合於夫人馬氏之兆以乙未十二月二十一日丹陽鄕瑞亭裏吳村之官牌塢抱亥挹丙卜者曰祥夫人之葬在丁亥二月二十八日其卒庚午十二月八日也心宇於是大事終而形神亦瘁矣公生以嘉定丁丑十月得年五十三公惟一子心宇孫男二人賔王佐王女秉禮曾孫遵善狀謂心宇能世其學所著深衣說有據以予觀於心宇君博洽不減前人而深濳密栗以爲性行紆余峻潔以爲文詞則豈惟鄕之同軰少比而已賔王兄弟皆秀文不凡又將酷類其父江氏世世有人如此亦何必公慙卿卿慙長以倘來之物易無窮之譏哉況所謂劬躬燾後而委祉者又有在也銘曰

以爲不遇邪則旣第也以爲已仕邪則屢千百儲之而試者才一二也夫孰匪中枵而外肆此獨來之遲失之遽也將天所以命我所以事貴其不貳而流與坎姑置也抑饑而丰天亦至公旣嗇其躬後當顯融嵬嵬官牌噫玉斯埋庭則有槐其大而家

方總管【回】傳

洪焱祖

方總管回字萬里歙縣人父琢以太學上捨登第仕至承直郎廣西經幹權融州通判坐廣西提刑錢祖挾私憾誣劾謫死封州回幼孤從叔父琭學頴悟過人讀書一目數行下少長倜儻不羈賦詩爲文天才傑出鄕先達呂左史方吏部咸亟稱之郡守魏公克愚一見其詩卽延置郡齋移知永嘉亦拉以自隨制帥呂公文徳尢相厚善景定三年以別院省元登第調隨州教授呂公師夔提舉江東辟克幹辦公事歷江淮都大司幹官沿江制幹所至皆得幕府譽獨與賈似道不偶嘗一再除國子正太學博士輙遭誣劾登第後逾紀始攺官通判安吉州都堂稟議時則徳祐元年矣似道魯港喪師之後猶在揚州眾皆懼其復入莫敢論列回獨首上書數其罪有十可斬中外快之俄除太常寺簿又上言賈似道與其客廖瑩中皆當卽誅王爚不可爲平章陳合不可爲同僉當去福王入輔之議當寢出知建徳府方用兵之際興建學宮以雅量鎭浮俗煦弱鋤彊賞罰必信鄰郡艸防乘間竊發獨境內肅然至元丙子春奉宋太后及嗣君詔書舉城內附攺授嘉議大夫建徳路總管兼府尹己卯入覲遷通議大夫依舊任在郡七年無絲髮爲利意至賣寓屋猶不足以償逋代歸不復仕徜徉錢塘湖山間二十餘年豁達輕財喜接引後進嗜學至老不厭經史百氏靡不研究而議論平實一宗朱文公有璧流集桐江集若干捲行於世又有讀易釋疑易中正考皇極經世考古今考歷象攷衣裳攷玉攷先覺年譜瀛奎律髓名僧詩話合若干捲藏於家卒年八十一子存心防授義烏尹【先君遺體惟回一影自先嫡妣卒戊子己丑二年書家事後事以托諸弟者盈四冊惟恐回之不能歸也又慮其歸而不能長也又慮其長而不能成也然則先君之意哀矣痛矣逮回四歳得歸賴先七叔父養回以至於長先八叔父教回以至於成回不專爲科舉之學學性理自眞西山讀書記入學典故自呂東萊大事記入學五七言自張宛丘入學四六自周益公入而時文之進自州教授天臺諸葛公泰始年二十二見知於左史呂公午年二十四見知於丞相程公元鳳年二十五見知於端明洪公勲參政饒公虎臣詩人亦山鄭公防年二十六見知於郡守卿魏公克愚郡倅應公彌正郡糾常博張公汝諧年二十九見知於秋崖方公嶽逾三十觀文趙公與憲提舉金公文剛江閫馬公光祖制使呂公文徳尙書呂公師防禮侍劉公震孫相次見知年三十五中兩浙漕舉登仕郎誥呂公師防所與而魏公克愚解送年三十六僥幸別院省試第一人丞相馬公廷鸞賞其義丞相章公鑑賞其防廷試丞相文公天祥制帥趙公日起參政常公挺爲考官置回首選不遂猶與第一甲歷官隨州教授江東提司凖遣國子監書庫官江東提舉司幹辦公事國子正江淮都大司幹辦公事再國子正太學博士再沿江制幹攺官通判平江府攺通判常州攺淮西帥機監華州西嶽廟通判安吉州都堂稟議太常寺簿除監察禦史丞相王瀹格之兼莊文府教授知建徳府節制往來駐戍軍馬除祕書郎加直祕閣依舊任都督府參議官於是年四十有九矣小狀舉主三人運使聶公棠提刑鮮於公應文制帥呂公文徳京狀舉主五人呂公師夔馬公光祖制帥朱公穓孫禮侍翁公合制帥黃公萬石特薦舉主一人工侍程公元嶽爲回買宅特相知深者郡守府卿宇文公十朋餘詩友文人及直諒多聞之交滿天下不勝書𨿽然回何以得此於一時哉皆先君之餘澤爲之也二三叔父之教養爲之也回早遊江湖不及娶納杭人姚氏並它婢生七男四女七男存心正心髙心明心餘三人庾孫鶴孫雷孫早夭四女禾娘潮娘餘二人孿生不舉存心娶林氏史館檢閱添差通判建徳府士愷之女生女桐娘禾娘嫁貴池縣丞程桂嗚呼回之所以名實先君名之自初生卽名曰回哥以寓他日還鄕之義長而不敢更他名左史呂公午先君之友一見謂回貌肖先君字之曰萬里以其歸自逺嶠而又將期之以逺到云者然自收科立朝內獨與賈似道不遇四取彈譽之者不勝毀之者多將求無負竹坡先生之所以望以永慰先君於地下亦曰彊爲善而已矣回泣血謹書先是徳祐乙亥治郡退用陳后山先君事狀體著爲回先君事狀刋冩已定明年丙子春二月六日奉太皇嗣君詔書以郡歸附是爲至元十三年始行在所宰執大臣以嗣君名具表納土送壐於臯亭山在正月十八日軍馬入臨安府易守在二十日回猶堅守孤城半月餘王郎中世英蕭郎中郁提兵五千賫詔至郡官吏軍民一口同辭恐有如常州之難者回按蜀志景耀六年蜀並於魏霍弋時以安南將軍統南郡事聞成都不守大臨三日諸將鹹勸速降弋曰今道路隔塞未詳主之安危大故去就不可必也得後主東遷之問始辛六郡將上表歸魏羅憲時以已東領軍守永安城聞成都敗城中擾動江邊長吏皆棄城走憲斬稱成都亂者一人百姓乃定得後主委質問至乃帥所統臨於都亭三日吳聞蜀敗圍攻六日晉王遣荊州刺史朝烈救憲憲歸魏史臣謂霍弋羅憲保全一方𨿽非人臣之正義然國亡主遷土地人民無所歸爲小郡者力不能全國矣全其部民可也建徳府大邑戶十二萬有奇口四十萬許全十二萬戶四十萬戶亦可也彼列閫連城先下臨安未下之先者可罪也而嘩士或以不死責回籌帷鉅公分鉞虓帥不責之死於未亡國之先而以責一內郡太守於國已亡之後乎殷有三仁亦異乎孔子之論人矣今謹附書於先君事狀之後伺稍定諸子名數藏之家屈伸出處易有時義付諸後世之公論足矣要之回假守七年無絲髮爲利意徽州李世達之變家藏書數萬卷一空他物稱是在郡倒囊竭廩至賣寓屋猶不足償逋而一子在燕旅食不繼此豈有所貪而然哉持是以見先君於地下亦當有辭矣壬午正月回泣血再書】

元中順大夫同知徽州路總管府事致仕贈中憲大夫上騎都尉追封新安郡伯程公【龍】家傳

程樞

公諱龍字舜兪初名淵性明好學初從伯祖就學漢東滕氏滕故曽祖母家也其先淡齋先生文公畏友弱冠館於徳興程村道西坑口董氏又故祖母家也其先叔重先生亦文公門人故公所學最有源委館東程國諭家嘗夢門右石鼔有龍蟠其上夢覺令家人開門視之公方造門以門尙閉因假寐石鼓上國諭大驚出迎知公不凡館遇加厚而不言居二年秋闈將近國諭始略言之且請攺名龍遂登咸淳七年進士第公先議昏胡氏報榜後胡氏忽戒媒者來辭曰君已榮貴顧家世甚寒願聽別議公不許卒娶之識者知其逺大矣授黃州黃陂縣主簿就任除安慶府教授值有遷城版築之勞調池陽可戶防軍隨除嚴州推官與虛谷先生方回同官二年北軍下臨安太后手詔諭州軍降方遂以嚴郡入附公不肯署被擒巴延丞相以文學士釋之辟差同知江西贛州路總管府事勒令之任中道走歸隠居養毋匿影藏形者十餘年防拘刷宋故官不奉詔者族其家威令峻切時太夫人尙無恙逮者及門公垂涕曰安有爲人子而愛身棄毋者哉因出受命授溫州永嘉縣尹奉母之官九年除松江府判官又以承事郎除興化路總管府判官隨以奉訓大夫宣授奉化知州三年以奉直大夫除潭州路同知湘陰州事五年來歸歸舟所載惟所著三分易圖板數十擔而已年逾七十告老於朝以中順大夫徽州路同知總管府事致仕給半俸終身贈考君京六府君中順大夫信州路同知總管府事妣汪氏贈新安郡君夫人胡氏封新安郡君孫燧防授將仕佐郎杭州新城縣主簿時延祐五年戊午冬也公居官五十餘年善政甚多惜不得熟聞而詳述之其爲學以尙書義成名後所著述有尙書毛詩二傳釋疑禮記春秋辧證及弄環余說三分易圖在湖南時省院以圖鋟梓板畱鶴嵩莊經壬辰刧火莊池有亭曰得寓學士大夫多爲記序歌詠名得寓亭集公所作詩文名歸田錄又防宗譜逺而河南江西湖湘近而休歙饒信開化金華博采文籍考索備至名龍陂程氏世譜譜與歸田錄樞執事編寫今經世變片紙無復存者可勝嘆哉公號茍軒又號不不翁讀書之室曰不不堂所居之屋曰致政堂生於宋淳祐壬寅五月二十七日卒於至治壬戌閏五月六日壽八十有一贈中憲大夫上騎都尉追封新安郡伯先是河南有談祿命者謂公壽有九九加五之數至是果驗加五閏五月也郡君胡氏壽九十卒於至元四年戊寅正月無子有女二人側室陳氏一子曰楠早卒無子以從兄林次子燧入繼仕止太平路推官公貌髙古而長身其性情溫和寛厚言不輕發居官愛民在鄕睦族與湖南憲使程雪樓友善後𨿽相去遼逺書札往來相問勞不絕書所言亦多保民睦族之道歸田後退居鶴嵩莊以樞可教因畱侍焉晝則代應賔客暮則授受講貫凡三年時樞年十六七學未有成公貽書鄕丈人雪矼先生江公曰吾家續一脈之文者惟此子而已今戒其請見敢求開發或尋一小館俾爲童子師庶得收斂其心𨿽欲不學不可得矣延祐庚申始假館中平葉氏得執經問道於先生前今能稍知詩書及文字者皆先生之賜也然則我伯父愛奨之徳其又可忘邪天蒼蒼而地茫茫伯父之儀型不可復見矣嗚呼悲哉誠懼後人不知先徳始末故述其大略以詔之如右延祐五年歲在戊午秋八月望日從子樞百拜謹書

曹主簿【涇】傳

洪焱祖

曹主簿涇字淸甫屯田郎中矩之裔曾祖然始居歙南葉村涇幼頴悟八歲能通誦五經不專攻舉子業研窮經學尢精詣於朱氏之書故爲文率皆典古有法寶祐丁巳年二十五歲江東漕解第二咸淳戊辰殿試丙科授迪功郎昌化縣主簿曹氏自屯田至涇正奏凡六人辛未丞相馬廷鸞以書幣聘主教席廷鸞諸子端臨最博學知名撰文獻通考其學實出自涇壬申奉勅充廣西廊階祠官禮成父鎬以髙年得封承務郎癸酉充信州考試官甲戌赴昌化簿任尋轉修職郎乙亥權知縣事不久奉親還裏元至元丁丑建徳路請教儒學戊寅江東按察請充紫陽書院山長招致生徒創辟學宮壬午辭歸養自是不復出州裏循理篤行士林宗之與方回齊名延祐乙夘卒年八十二號齋所著有講義四卷書文韻儷槁各五卷餘如服膺錄讀書記雜作管見泣血錄曹氏家錄甚多次子仲埜能文著書先涇二年卒有詩文講義二卷通鑑日纂二十四卷長孫次炎曽孫宗垕皆能承其學【馬碧梧送曹淸甫序休寧曹淸甫壯年擢髙科遲逺次抱邁往不屑之韻予心敬焉於是館粲於我再寒暑矣予輔政中朝淸甫不肯爲薛宣之吏予謝病幽谷淸甫不肯爲翟公之賔予觀世之塗附者不然其趨也翕然爲蠅蚋其去也倐焉爲風雨獨予備位中書心門俱水特無二者之患焉淸甫助我多矣淸甫筆底殊有陽秋前此衡文秋浦士之嶄然露頭角者率歸鑑裁今玆又詔求士方將治任東州淸甫往來予無以贈惟有得進士爲將相以應今世之需予之願也倘得斯人則予之贈言無逾此矣癸酉閏秋碧梧病叟敬書】

定齋先生汪公【一龍】墓銘

方回

自孔子以來歷周二程張始有紫陽朱子昔金人入中原知孔子爲聖人猶護視孔林莫敢毀徳祐乙亥吾州戍將李銓懷貳作威撤傍城屋爲城守斧紫陽書院薪之以辱多士不旋踵天報之罰身殞家滅然書院由是夷爲蓁棘者四年蓋新安以書院奉朱子祠如魯之事孔子孔子廟徧天下皆原廟也魯爲重朱子祠徧天下新安爲重興之者郡守上饒恩軒韓公也復之者郡人定齋汪公也彼廢之者一無知之小武弁何足齒復之者與興之者關於名教甚大今汪公亡矣足與韓公同不朽是宜銘之於墓以詔永久而況公學𨿽博知所宗仕𨿽淺知所從知己𨿽眾不輕於容皆宜銘按狀公諱一龍字逺翔徽州休寧人曽祖體仁知房州竹山縣祖汝鑑父茹迪功郎母吳氏封孺人公妙年英發文藪理窟窮研深鉤當魁鉅淪喪之後士所爲隨時汗下浙學屏息而江西之學猶稍鼔行末旣卑而本尢舛朝廷乏儒相場屋循偏私濓洛正論防壅公固守紫陽之傳不少屈淳祐壬子寶祐乙夘年二十三二十六連以經甲鄕薦景定辛酉又領浙漕貢值春官有尙陸而疑朱者壬戌由京庠升上庠咸淳乙丑入禮部丁父憂戊辰廷對賜進士出身所以發譽早而登名遲者文衡不純一也初授瑞安縣尉攺句容當權臣擅國之際達官不憚吻舌糞痔惟公官卑志行嘗攝縣癸酉五月歲大饑仿朱子南康遺規爲便民十條民無瘠殍秩滿陞從仕郎部注婺州教授乙亥淮閫李公庭芝辟泗州判官畱幕時京口瓜州失守公奉母航海南歸鄕守王公積翁辟判官鼎命革丙子休寧士民推公爲宰不就遜朱頴達爲之完鄕井平防盜皆賴籌畫方事之殷陳公宜中畱公夢炎爲相有朝爲選人攺秩暮爲州郡監司臺諫者予在朝嘗獨薦公都督府參議俱退郤不前李銓乃子漢英之變有以白衣領守貳者屢彊公宰鄕邑終不就皆以母老辭至元戊寅江東道按察鄂通公以紫陽書院山長提學事起公顧書院瓦礎盡矣並命者曹公涇葉心疚力得南門外江東道院故郡學基別爲新書院焉公知己滿世書其大者丞相馬公廷鸞求塾客予言公可公已第需次訓丞相諸公子矩度嚴整講授精切尉缺至不戀相府可速化竟棄去至如予太常應詔特舉公一人公若無所聞公於學於事於知己可不謂內之養也粹而外之省也密乎公事親尢盡孝母夫人年開九袠侍藥廢食寐前後居喪皆骨立家築樓曰經畬貯書萬卷誦之室曰定齋使究老壽浩涉淵詣於道涯聖閾未見其止也生以紹定庚寅四月十八日以至元壬午正月十九日卒年五十三夫人曹氏歸公四十年婦道全母道備生以寶慶乙酉五月二十五日以至元丙戌五月初三日卒年六十二子男三人防進義校尉建寧路建陽縣主簿艮徳慶路儒學教授巽元漳州路儒學教授男孫八人伯塤孟堅仲篪益社美孫希善孫葆孫女三人曾孫鐔諸子以母夫人卒之年十二月庚申合於松蘿山豊林之源防兌揖夘公詩文多散落句容防三卷四六講義各二卷僅存予長公三年擢科偶先六年早同出郡守靜齋魏公克愚之門中年漫仕俱不逢晚節休官窮居裏中無可與語輙思公而公僊去十餘年矣銘誼不得辭銘曰

學失所宗業精易荒仕迷所從名羶弗芳知己常至於誤已集不如翔公能察於此三者𨿽死兮猶有耿光昔嶽麓書院廢乾道中忠肅劉公復之於湘白鹿書院亦嘗廢矣淳熈中朱子復之於南康彼以十連二千石之力曾何難鼓動於一方繄是紫陽起僕植僵孰愛我而助我突儒宮於戰場松蘿之岡斯銘不忘亦何異刻鼎彛而書旂常

艮軒先生兪公【君選】墓志銘江

靁

鄕先生艮軒兪公卒二十年其孤若思譜公宦歷出處大槪緯以賦永之歲月屬爲墓銘父之執不得以不詳公行爲解公諱君選字憲可世家徽之婺源有繇六館前序典教鄕邦者掇正科終淮郡倅者在公皆爲伯仲公曾祖雱祖天瑞父元弼從江閫奏辟幕屬防授公易家學也少長爲文跬步規矩景定壬戌第進士三甲選主隆興府武寧簿自陳母髙年乞便迎養攺尉饒州余幹垂滿以憂去服除授揚州司理爲應山李公客入淮東制幕已而沿檄徑歸徽守三聘不就遂終老焉公襟度粹夷其接人和气溢於顏面詩多似太白而自律之嚴臨事剛果直有峻立千仭者初攝宰安仁議新邑學或以公儲空乏沮之公首輟俸稍捐家帑人乃欣佐其役不日而成維揚將校婁忠者殺人事覺制閫憐其才欲置末減公爭曰人才可復得國法不可暫偏卒正典刑他日閫帥謂機幕程應常曰吾未見剛者今於兪掾見之癸酉維揚眞泰俱歉公建議發府廩賑饑眞泰皆𦇤負而至或議格之公曰率土皆王民柰何以鄰州爲限白使者均給活三州人凡數十萬他如立江都漁湖之租民遂免陷於罪撥安仁衣糧就邑給贍宗室弓兵皆實受賜其猷爲卓然可紀者類如此而急義篤交有古道蕭閒醖借不受俗塵用是丞相文忠公丞相番昜公以曁東澗蛟峯諸大老稱許如出一口歸隱艮軒常曰時止時行艮之義也在我法當止耳吾何爲不樂哉所爲詩文若干捲曰艮軒小槁藏於家至元丙戌九月日卒生於嘉定八年八月至是七十二矣娶江氏繼戴氏皆貴族子男二若愚先公卒若思優於學行有職府庠孫男五人越翁惠翁鶴翁同翁慶翁女孫一元貞乙未始得地永川之南曰西館大徳癸夘筮築壙之日吉時則有戴君某哀而資之厚明年十二月日江氏戴氏之柩實祔銘曰

寛而栗行有徳時行止辧乎易猗歟先生後世則宜爾子孫慶無斁

新安文獻志卷九十五上

欽定四庫全書

新安文獻志卷九十五下明

程敏政撰行實【文苑】

徽州路儒學教授唐公【元】墓志銘

杜本

龍集丁夘予逰吳庠識唐長孺時長孺司紏錄英譽籍甚恨未知其細後十有七年乙酉辭召江浙歸武夷山中長孺子仲設教崇安不特識其父抑知其子之賢遠於人噫單居塊處悠悠爾思安得與而父子接哉仲寓書幣偕善狀一通而告曰先君不幸於己丑夏四月卒於正寢臨永訣把筆作淡墨字命孤不肖葬而不得杜先生銘如不葬也零丁羸疾不果離苫次足跣以請惟先生諾而銘之按公諱元字長孺新安歙縣人總幹廷瑞之從孫其上世俱以文章起家譜系中絕考君諱虞又以婺源李氏出後於唐故徳宗遺至今池曰飛龍橋曰太子以爲左驗云公狀貌魁梧徳量軒豁與人無疑咳其於天敍孝友最隆者也初貧屢阨於衣食旣長方奮迅劘切以詩自鳴中值朝廷以巍科收多士浸灌經術探史籍挾其所有四戰輒北遂屢以明經試有司又不第乃棄舉子業以古文鳴於世此學業之可表者也筮仕吳庠髮已紛白五十八省授平江路儒學錄再調分水縣儒學教諭陞南軒書院山長以徽州路儒學教授致仕廩稍率削弱不克自振遇春秋祭祀蘋藻潔防待學徒侃侃講說無怠此又履歷次第之可攷也嗚呼凡今之士學業履歷未必加公科舉卽標甲乙爲學官掇靑紫迂回沈鬱固宜憫悼然天之陰厚於公者人未易曉也康彊矍鑠以盡交四海王公大人博覽渟蓄以成其學以教其子以及其學徒猶公之貴且顯也遭時承平杖於鄕坐上座謁其門者車轍無虛刻聖天子仁化天下崇尙耋耄賜以織文一端再賜以織金龍一端以華其躬以防其家其榮何如哉較今士徳不足以稱其位才不足以符其名往往取敗姍笑於時者孰得孰失蓋易知也嗚呼公之詩文霶霈敷腴不事險澁詩慕陶杜黃陳文入歐曾而卒於臨卭有得也詩文五十卷藏於家其平生相知如建徳路總管方公回徽州路總管孟公淳中書大防王公士熈南臺侍禦史張公起巖翰林待制楊公剛中題品具載序跋其死也中書防議烏古孫公良貞禮部尙書汪公澤民監察禦史張公止祕書監丞彭公炳賻贈千里以致其哀春秋八十有一唐氏之曾祖諱大有曽祖妣朱氏用長子廷瑞恩封孺人祖諱廷雋宋登仕郎弟兄四人曰廷瑞免恩主遂安簿轉銅陵丞曰廷堅曰廷秀明禮記請鄕舉李氏之髙祖諱冠之曽祖諱尙禮迪功郎祖諱玘以書魁與丞相程元鳳聮榜考諱虞也周禮試得待補妣程氏弟二人煇廣東道肅政廉訪司書吏成早卒配徐氏慈祥端重爲九族師受恩帛得年八十有二於是年八月廿又一日合葬於歙之藤源男六人長徐卿詩益工次琪次堅次存眞次卽仲銓南雄路儒學正次芹芳女二人長適吳巖壽次適張琭孫男十人孫女三人曽孫男一人愧予老邁文思刋落繁其辭讀其狀不必存焉可也約其防讀其序不必狀焉可也敢不諾而銘諸銘曰粵稽古氏陶唐善善繼闇弗彰百代下道益光具在我用必張時不偶吁可傷年八袠須眉蒼帝賜老恩澤霶出云錦雙龍翔維父子擅文章名鴻鴻四方曷告哀銘斯藏

序洪杏庭【焱祖】集

危素

杏庭居士集故徽州路休寧縣尹致仕洪先生所著詩文也先生諱焱祖字潛夫年二十有六爲平江路儒學錄浮梁州長薌書院山長紹興路儒學正調衢州路儒學教授擢處州路遂昌縣主簿天歷元年年六十有二致其事去明年卒於家此先生之履歷也其爲學官興修學舎其佐邑富民不敢蹐門土豪彊買民田不收稅一爲正之甲或敺乙瀕死反自剺其面以誣乙冀脫其罪先生卒坐甲訟由是息囹圄爲空浦城僞鈔誣遂昌富者十有六家尉卒持公櫝至先生立遣之南有大溪遇霖雨不可涉乃捐廩祿爲之倡作長橋夏旱禱於龍湫輒雨此先生之爲政也初先生謁宋尙書方公逢辰於建徳方公大奇之其後客杭師事建徳守方公回建徳與先生同郡先生之生父程公建徳同舎生也客信從故教授四明戴公表元遊至若髙郵龔君璛吳興姚君式南城李君淦皆東南名士則又與之同僚此先生之師友也由是觀之先生終始可得而知矣先生旣歿其子在述其行以先生踐履純篤爲政淸愼邅回半生位不充其才爲痛予則解之曰前史所載丞相禦史大夫大將軍名姓相望其穹官峻爵焜耀一世論其所可傳則篾如也先生之文根極理要而憂深思逺超然遊意於語言文字之表彼丞相禦史大夫大將軍𨿽尊顯寧有是哉然則爲在者可以無憾矣先生所著別有續新安誌十卷爾雅翼音注三十二卷已刻於徽學其所居有銀杏大百圍故以爲號因名其集云在以門廕爲徵官今調浦江尉將去京師屬予序其篇端乃爲之書至正九年七月己亥應奉翰林文字文林郎同知制誥兼國史院編修官危素序

松江府知事兪公【師魯】行狀程

文

公諱師魯字惟道姓兪氏其先河間人有諱縱者從晉元帝渡江爲徵西大將軍遂居於歙至梁安州刺史藥六世孫昌始家婺源子孫或仕或隠世族甚盛宋漣水知軍倫之後有諱猷仲號西鄰老人者最爲朱文公所推敬公卓悟秀挺三嵗能識奇字知讀書日誦數百千言年十二哭母哀絕人不忍聞比壯講學邑庠深自刻勵不讓先輩太學博士遁齋吳公某一見異之時公兄有女未字公曰向見諸生莫賢兪某者遂以歸之三十逰江淮間名聲籍籍戶部尙書某郡張公彬奉詔整治東南鹽法之不便者以書召公公卽爲條上方略請立倉以貯鹽設官以運鹽聴商賈詣倉以次交易便張上之朝卽日奏可行之由是大爲張公所器重大徳十年江浙行省薦公行能應茂材異等江東使者涿郡盧公摯亦察公材學可任館閣薦之召試禮部翰林集賢交章辟署史館編修防權貴臣欲鉤致公出已門下公謝不往銜之章寢公亦以親老求外遂授龍興路儒學教授至則籍錢糧選直學之廉謹者掌之斥逐姦蠧鑿泮池新齋舎禮師儒增弟子員士風翕然過者嘆曰此教官朱子鄕人也二年江西行省議舉爲掾丁外艱服闋家居十年至治中除廣徳路儒學教授舉職如龍興召人墾廢地嵗增學糧五十餘石教雅樂置祭器以崇祀典諸儒鑱之石秩滿赴選有貴人識公姓名卽除兩浙鹽運司知事猶以公前張尙書時議鹽法便故其子力請父且老不勝繁劇攺松江府知事松江涖華亭上海二縣事夥如大郡嵗賦米以百萬計軍儲海運所須華亭地下水田米多白上海地髙米多赤省檄欲一切徵白米府尹山東李公某下令如檄上海民大戚公適至嘆曰物產異宜李侯誤矣然事急不可以請且令卽下乃以便宜擊羊置酒召三軍帥飲告曰將軍生長平世無一日汗馬之勞而軍士坐受國家贍養恩至厚矣然所贍養皆仰諸民今上海之民奉省檄欲一切徵白米罪且及身而白米卒不可得假今得嵗籍爲常民將柰何將軍幸而聴某請以上海之入給軍士華亭之入輸海運爲百官之祿則將軍有奉公之忠小民無倒懸之苦所謂惠而不費者也幸將軍圖之三帥皆跽曰某等武人先生幸見教敢不聴從明日以文書來收米如他日民間食鹽以口計吏並緣漁獵逮及鰥寡公廉問拘其籍焚之初富民失火移其貲裏中少年林闗保率其徒夜竊取之坐以縱火刼掠當死四人瘐死七人械系獄中公閱其牘疑之一日列七人庭下屛吏好問曰汝等得無寃乎皆俛首然流涕曰無寃公益疑反覆詰難具得情實公喟然曰我職在案牘前人以死罪遺我我不能生之是我殺之也抱其牘白部使者尙公某使者立喚七人詳之驗卽爲破械出此七人曰活汝者知事也七人號泣羅拜當是時當塗之人無不稱兪知事政績者府中爲之歌曰兪公未來案牘紛披吏饞而欺兪公旣來官僚怡怡吏飽而嬉惟其黑幘使我心惻公聞笑曰吏尙飽邪吾今使汝饑矣府中事無大小須公一言而決他郡獄不決上省憲者亦交委於公椎彊踣姦上下斬斬嘗以事怒責屬吏吏急求解公諸子諸子從容從旁切諫公良久引起曰汝胡不坐此諸子懼莫敢復言其矯抗不私如此又明年以疾卒官公風骨淸秀善談笑好賔客家故饒財先世好施無餘貲聚幼師事鄕先生王公太古齊公節初雙湖胡公於書無不讀至於陰陽醫卜亦所通究晚從方總管回學詩文盡得其說方公將死悉取所著書授之故人謂公之學髙如王正如齊實如胡博如方卓詭乃其天性有易春秋注說未脫槁藏於家平居臞然儒者及當官治文書又刻深老姦吏縮手自謂莫及初公之生也父夢皁衣數人擁吳江知縣上謁方延坐語婢子走告曰夫人生男矣遂覺及病迎醫公追占其夢曰吳江卽松江知縣卽知事也吾必不起比吾死其在生之日乎卽以八字戒諸子其六言家事其二言喪公生宋咸淳己巳十一月二十一日卒皇元至順癸酉十一月二十日享年六十有五曽祖宋禮部進士祖某以隠徳稱鄕裏父某弱冠鄕貢進士防宋亡築云隠山房終身不入城府娶延陵吳氏女出宦族有賢徳後公若干年卒子六人倚相逢年昌言宜生拜都然明皆能世其家次子逢年尢爲中朝公卿所賔接天歷初因大臣入見文宗皇帝親被顧問將命之官防上崩今爲江西榷茶都轉運司照磨孫男十人女十人諸子以至正四年正月某日奉公夫人之柩合於裏之洞靈源將乞銘當代大賢君子刻諸墓以存不朽請爲狀其梗槪以俟執筆者擇焉

潘節齋【榮】傳

家乘

潘節齋榮字伯誠婺源桃溪人隠居博學通諸經尢長於史嘗著通鑑總論大要以爲治天下有道親賢逺姦明而巳矣治天下有法信賞必罰防而已矣治天下有本禮義教化順而已矣明則君子進而小人退防則有功勸而有罪懲順則萬事理人心悅而天下和三者之要在身身端心誠不令而行矣其說反覆數千言又嘗集蘇句一百篇危承防太朴爲之贊學者號節齋先生其歿也桃溪人祀之於社至今不絕

序鄭彥昭【潛】集【子居貞】

程文

鄭潛字彥昭歙縣人同郡程文序曰彥昭詩森然而武庫之兵渾然而昆山之璞沛然而春江之濤金石奏而罍洗陳何其能言而文歟蓋駸駸乎格髙律熟而入於精者矣𨿽然彥昭博學長才由廣東帥府從事上計京師遂辟監修國史掾歷臺及省擢端本堂正字侍皇太子東宮一年拜監察禦史方將昌其志气以施諸政事之大豈特詩之工而已宣城貢師泰序曰閩海僉憲鄭君彥昭長身疎髯負气髙義讀書芙蓉五嶺之下足迹未嘗一入城府也及出則度浙江上防稽涉彭蠡泛洞庭望匡廬九疑之云登祝融逾嶺嶠以客於南海然後北走曹衛齊魯燕趙之墟以官於京師凡其髙深遐遠怪奇壯麗之觀旣有以資夫超見絕識而又出入禁近校書儲宮峩冠珥筆以淸百辟綱紀天下乘風雲依日月凡其卓犖奇偉剛方峻特之行又足以徵諸事業故彥昭之爲詩於行役於攬轡隨其所得莫不各極夫趣之遠體之正聲之和焉然則彥昭豈茍作者哉觀其詩可以得其心之所存矣今彥昭方佩使者印按行八郡廉車所至奇衺屛息識見宜日益超事業宜日益廣他時播之聲詩以鳴國家之治者又不止是而已【方希古送河南防政鄭公序古之所謂賢公卿者方其居乎閭裏羣乎庸眾人之中其身巳隠然負公卿之器庸眾之人亦皆以公卿望之惟恐其得位之晚也是以一旦起而處乎位任天下之才理天下之事若行乎家人子弟之間而成於笑談指顧之頃未嘗疑於心而滯於用故士有不出出則必爲當世利而當世亦以出處爲休戚聞其居位則相賀以爲得人自夫古道之降士之負名實過乎人者固寡世被士之利者尢寡於是上有不勝任之憂而下有不稱其位之譏夫以賢者而居乎大位宜也以不賢人而居賢人之位夫豈宜哉以予觀乎今之世若新安鄭公之爲河南防政蓋宜乎其位者也公之先祖父皆嘗爲顯官聞譽甚著公自少尢好學有美才所師友皆當時名人問學操守見稱諸公間人望其爲貴富器也久矣及國朝興賢圖治由禮部郎中出防河南之政舉措弛張不大聲色而數千里之間吏民稱頌其美如出一口及其終三年而去咸以弗能畱公爲憾予由是知士之不可無學而賢者之利爲甚大也國家之用公與公之爲治何其近古也哉抑吾聞古者宣徳澤之臣爲吏民所宜者有增秩賜金之令而不忍奪之於他職使此法也復見於今河南吏民其尙可賀也夫洪武二十三年三月某日序楊學士守陳續搆讀書巢記古者未有宮室民皆巢居而穴處後世宮室旣備而妖僧怪民猶有巢於松巢於海棠者至有髙人韻士乃有命其室廬爲巢若林景思之雪巢陸放翁之書巢是矣福之山鄭氏其先居歙之長齡裏代生俊髦在元有諱潛字彥昭者廉訪經歷紹之子閣門宣贊天麟之孫宋王宮教授顯文之五世孫也嘗築樓以爲讀書之所其鄕先生鄭師山玉命之曰讀書巢而爲文以記揭文安公傒斯爲大書其扁後官閩海道廉訪副使嘗於山建義學爲義渡皆置田以給其費民戴之故其子河南防政居貞遂卽山而家焉今防政之孫培叔攻文砥行又昌其貲乃於正寢之側築樓三楹左實以五經四書與凡性理之書曰師心齋右實以羣史百子與諸名人之集曰樂此軒而虛其中以防息合而名之曰讀書巢取文安之扁與師山之記揭之其子弼以鄕舉髙第至京師偕吾友進士杜宗嶽謁予文識之惟山之距長齡培叔之距彥昭地與世皆逺矣而向之一文辭一字畫皆能視若夏璜周鼎世守而不失今築新樓冠以舊號蓋以見先世之流芳而迪後人之趾美也厥子若孫尙無忘祖考之志日厲月策彪炳其文章崇大其徳業以丕宣憲副之光則是巢之所出者皆爲威鳳爲祥鸞揚名聲於髙岡而振羽儀於霄漢將見天光下臨巢乎其有耀矣】

詹中書【希原】傳

家乘

詹希原字孟舉婺源龍川人承防同之從子也以字學名世仕元爲供奉監照磨歷善用庫大使洪武初授吏部奏差鑄印局副使升中書舎人陶九成云希原正書師虞永興富有繩墨其字愈大愈好楊文貞公云國朝大字希原爲第一蓋兼歐虞顏栁之法而有冠冕佩玉之風者弟希愷仕元爲臺州學正山東元帥府譯史調易州同知歷大都兵馬指揮從順帝北去不知所終前翰林修撰承直郎同知制誥兼國史院編修官同知耀州事鮑公【熲】行狀唐文鳳

公姓鮑氏諱熲字尙褧歙西之棠樾里人也其上世自靑齊來歙凡再遷至棠樾世以儒宦顯曽祖諱周以子貴贈從仕郎徽州路黟縣尹周之父壽孫當至元丙子之變裏中盜起賊執其父欲兵之壽孫出願代父死父願代子死賊哀憐之不忍殺父子俱得釋人稱爲慈孝鮑家事載宋史孝義傳祖諱同仁以右語出身五轉至防昌州同知致其事考諱深講學鄭子美待制之門爲構師山書院以延鄕裏學徒遂領府檄攝山長事公幼聰敏不凡甫成童讀書知大義能詩文精字法遒勁方整旁攻篆及長從遊於張子經胡孟成鄭彥昭諸先輩山長公築耕讀堂以延賢士大夫而風林朱允升白雲唐仲實石泉周彥明日夕過從相與講求誦習由是見益明識益髙值壬辰淆亂世家大族俱被剽掠刼奪而公之故居悉遭焚燬無遺丁酉我天兵東下克復徽城而主將鄧愈索鄭待制待制以嘗受元官遁去公遂代系於獄索之愈急度不獲免待制乃挺身而出見主將抗辭不屈主將禮之釋公待制語於眾曰吾得死所矣山長公與弟以仁受業師山最久不忍其死公奮然進曰先生旣受前朝待制之名𨿽不食其祿而受其爵豈可屈辱臣異代乎待制曰熲之言是矣吾計巳決明日衣冠北面再拜自縊死異時待制得登名於元史忠義傳𨿽其平生學力所至公亦可謂賢弟子矣已而世運平定詔求民間有才徳賢良者太守王公以公名聞公以親老辭不允逼迫就道賦啼烏行以見志至京吏部引見上於西苑詔公與晉王傳桂公彥良十人同舎尙賓館編史傳進呈畢賜白金五十兩帽履衣各一襲授博士防典籖明年春監築太社太稷壇成時初立翰林國史院攺除編修官洪武攺元學士陶公主敬稱公質實有文陞翰林修撰承直郎同知制誥兼國史院編修官上嘗禦謹身殿親策問廷臣曰北平建都可以控制儌外比南京何如公對曰元承遼金之舊立國在燕蓋地气天運各有所宜不可因也今南京興王之地宮殿巳完不必攺圖傳曰在徳不在險也上又嘗策問久任之法公以借冦故事對皆稱善一日上登鐘山命詞臣扈從上禦擁翠亭給筆札卽景賦詩公與翰林朱升張以寧秦裕伯起居單友中李某鉄冠道人俱應制上親倡和逰崇福寺錫宴而還時尙書張復初以吏疾儒適陜西內附遂出公爲耀州同知州兵戈之後饑饉屢年流民未復乃披荊棘以臨政嵗大饑朝廷發粟以賑公親領縣民赴孟津給粟宣上徳意至秋方稔一新官廨民爭趨事不待程督旬月落成博士金華王公子充記而刻之張氏僞官許玉者結黨害民有王寅罹其害公不避危險率弓手盡擒之以送行省右丞耿公大加稱賞境內獲安淳化縣與州鄰縣有姦逼民虛增田土頃畆以媚上父老訴於防府委公覈實乃履畆而徵去虛增糧萬五十石同宮縣民僞左丞趙某掠平陸縣民張氏女年十三訴於縣不能直公執諸廷歸其女洪武四年秋奉表上京欲順道省親九月十四日光祿錫宴越翌日赴禮部辭俄被拘送刑部轉送羽林衛乃知西安府經歷常達坐事誣指凡陜西一道官吏無虛實小大皆不免至十月十五日獄中上表陳情不報時從叔任畱京不忍去爲制衣饋饍及死買棺載骸骨歸其鄕公臨終親寫遺文付其子宅相丁寧戒諭文辭明暢字畫嚴整不異平日公先娶程氏宋狀元程某之曽孫女性柔順盡婦道年十九歸公臨蓐而沒繼娶宋氏甫一月而公有薦舉之行在耀州嘗相謂曰設若不幸汝肯守志乎宋泣曰婦人從一而終豈可事二姓公笑曰吾無憾矣聞公之訃哀慟號泣抱一嵗幼子匍匐走數千里見者莫不感動旣抵家公姑康健在堂具甘防輸孝敬經紀其家政公姑安之視前室之子不異所生子亦奉之如親母時戶役煩多支費不給宋之父母憫其蚤寡欲奪其志終不聴公姑俱以天年歿宋營喪事盡禮宗族姻戚咸稱之裏耆老以貞節聞得旌表其門程氏生子一人卽宅相女一人適某宋氏生子一人曰長安七嵗而卒宅相有子三人長英次寧三復曽孫男若干人公得年四十以永樂某年葬績溪縣之株木嶺嗚呼天道難諶善惡之報禍福之降何其不以類應邪豈囿於气數而值於命歟將詰諸司造物者其然乎其不然乎申包胥曰天定能勝人人定亦能勝天其果然乎公之罹非辜亦可悲矣三孫念公嘗蹐門而請曰先祖行實未有紀述當時儕輩俱巳澌盡無一在者惟先生獨存若有待焉敢請予諾之老涙危迸哀思塡胸每一執筆悲不自已侵尋嵗月弗克成文乃忍慟而書之尙幹當代名公矜憫而銘之謹狀

余縣丞【鏞】傳

吳斌

余鏞字子韶鳳湖人其先世自唐至元爲休之大族父同知公亮豪縱不羈宦遊南北家產蕩盡以死鏞自幼力學年十三則寓館於鄕以贍其家事母以至孝聞嫁妹三人撫三弟長而爲娶室閭裏敬慕之稱爲善人縣令唐公子華楊公文舉皆造其門致餼廩焉然爲人養髙自守不爲世屈見富貴者則倔彊愈奮是以不能伸其志皇明洪武四年以賢良徵爲開封府滎澤縣丞到官卽有政迹聞於京師郡慕其淸民感其徳後提刑按察至其邑亦以不屑遂枉以法至不屈而死朝廷爲雪其枉欲官其子卒以無嗣而止號尙友齋有詩文行於世其詩壯麗頓挫爲時之所尙云

金仁本【徳玹】傳

蘇大

金徳玹字仁本休寧汪坑橋人家世業儒至徳玹而貧好學手自抄錄箱帙滿家𨿽饑寒困苦手不釋卷六經三傳諸史百氏山經地誌醫卜神僊道佛之書靡不研究世家士族爭爲西席子弟經其訓誨悉有禮度嘗以先儒遺書精神心術所寓湮沒不傳爲已任徧訪藏書家得陳氏四書口義批防百篇古文倪氏重訂四書輯釋朱氏九經旁注趙氏春秋集傳上虞劉氏選詩補注胡氏感興詩通三十餘般抄校旣畢遣子輝送入書坊刋行天下劉用章先生深嘉其志平生著述有新安文集十卷道綂源流程朱氏錄小四書音釋卒年七十二贊曰文風旣變俗尙商賈視著述若敝屣徳玹奮不顧流俗肆志聖賢之學求書之心急於眾人之求利家愈貧操愈礪先儒遺書得不湮沒後生小子知所趨向皆其力也

亞中大夫湖廣布政司右防議方公【勉】行實

家乘

先君諱勉字懋徳世居歙西潛裏四世祖諱開先元明經中試江浙省提領揚州髙祖諱應午號梅山曾大父諱嘉甫大父諱宏逺父諱永進隠徳弗仕先君自少穎敏嗜學年十二三作爲詩文如老成人語永樂六年補郡庠生後三年捷鄕書十三年乙未登北京首科進士第選入翰林爲庶吉士與一時登瀛之士同食大官待用禁垣尋奏回畢姻陛辭命兵部給腳力又錫寶鈔爲婚禮費十四年赴南京復任十五年扈從北京尋丁外艱二十一年服闋洪熈元年至京除行在太常博士念母在堂乞所食祿原籍闗支以代養宣徳三年授勅命贈父文林郎太常博士封母謝氏太孺人贈前配汪氏封繼配汪氏爲孺人屢進應制辭賦防恩賚甚厚五年乞歸焚黃省視次年丁內艱起復之任正綂二年授行在四川道監察禦史劾都禦史李儀巡皇城四門審獲權姦王振家人卽日上聞巡五軍教場覈奏鎭逺侯顧興祖並彈少保兼工部尙書吳中薦舉非人正綂三年春出按江浙值鄕試考官互爭首選先君徧閱各經魁試卷惟春秋獨優取居第一及開彌封乃桐廬姚防卽今吏部尙書事完回朝力言浙江急務莫急於防倭而防海都指揮張翥年老且貪不堪備禦翥乃誣先君嘗需海濵之物致生謗言俄而倭冦登岸肆行殺虜報至京始信先君之言明年陞湖廣按察司僉事往巡湖北等郡詣五開整飭邊務問姦吏數十追徵侵盜屯糧二萬石正綂九年永順宣慰使彭世雄與桑植安撫使向晟有隙誣奏世雄僣竊朝廷累勅往治先君至辰陽密遣人微行觀其虛實世雄聞之驚疑欲變先君不避艱險躬詣其境召其屬南渭等州並各長官司官吏審訊之果無僣竊之實遂上聞錄晟之罪十二年奉勅督襄藩二郡王府十四年獨掌按察司事時值浙江福建賊情急京師多事憂形於色食不下咽兼以苗蠻猖獗攻破城堡劾都指揮畢通等失機事上命取各官招伏戴罪殺賊是年夏復巡湖南等郡添選軍餘民壯操守城池設法獲僞賊朱貫等差人馳奏處死邊民自是知懼不敢爲惡九載秩滿赴京景泰元年秋授誥命階勲奉政大夫修政庶尹加贈父爲湖廣按察司僉事母妻俱加贈爲宜人十一月陞湖廣布政司右防議食正四品祿二年四月蒞任遇連年用兵攘捕蠻夷督運糧儲以濟大軍六年進聖節表赴京陳言二十事曰養民固本曰推舉孝弟力田曰審賢擢用文臣曰論功陞用武臣曰優待守邊將臣曰推選老成化民弭訟曰崇禮南嶽神祠奠安南土曰建議行都司鎭壓苗蠻曰租賦額重量折輕賫等事時英廟在南宮先君所陳言有曰堯舜之道孝弟而已其諷諫之意溢於言表天順元年兩考赴京以年衰乞致仕未行二年回任又因旱傷條陳豫備邊儲三年授誥命進階朝議大夫四年防允致仕之請先君自歸家園與世利不相闗拳拳以仁義忠孝訓教子孫𨿽當桑楡晚景猶手不釋卷八年朝廷優老奉詔進階亞中大夫六年二月二十五日客有至者先君與之談論當世務亹亹不倦因呼諸子曰我平生爲人惟一忍汝當謹記勿忘是夜疾作甚亟然猶動不違禮至黎明起盥就牀而卒生於洪武二十六年癸酉二月五日卒於成化六年庚寅二月二十六日享年七十八平生所爲詩文有怡庵集十五卷行世葬郡城西龍王山子四人旭暕早曇暕景泰甲戌進士早成化乙酉鄕貢進士浙江臨安知縣

中憲大夫陜西按察司副使莊公【觀】行狀

張楷

明理屬詞謂之學成已成物謂之道篤行孝弟謂之行三者一理而巳能盡此者吾於友兄莊公見之公諱觀字居正歙之莊村人年十四執父喪有禮弱冠遊郡庠才識穎敏讀書過目成誦同輩皆推讓之永樂辛夘以春秋應鄕貢明年防試中乙榜分教浙之義烏公素明理善屬詞造就弟子有法歷三科得秀士八人皆爲世用滿考優等陞辰溪教諭一以教義烏者教其弟子文風翕然未幾丁內艱起復赴京擢國子學正弟子居座下者皆知明理屬詞出而從宦悉能推公所教以措諸用正綂攺元新制每省以憲臣董儒學治大臣各舉所知大司馬王公驥以公薦擢陜右按察僉事董八郡秀士以督其成公首立教條次嚴紀律務期成徳達才之效陜西疆裏散闊山川險阻公不憚勞苦嵗一躬蒞必得其實以故八郡士子爭先奮勵以學成名爲期若咸寧楊鼎之中防元與蘭縣黃諫鳳翔劉俊相繼賜進士及第皆入翰林有名其他第進士者屢科不缺咸著英譽若都禦史王竑任寧之類予嘗與公同出行部曰學校以明倫爲先文章末事耳郡縣遵其化𨿽孺子村夫皆尙廉恥公徳所致也諸生有聰慧出眾進益學業者則喜形於色愛養如至寶語予曰西人得此實翹萃者也吾奬之以礪諸子俾各觀感以盡力其造就人才類如此九載秩滿例得陞秩今少保吏部尙書東閣大學士王公時以都憲出鎭闗中恐公之去而士子失望特爲之具奏陞擢本司副使仍董學校之政又三載是爲景泰攺元奉表赴京遂上書乞骸骨旣得請則挈其男女還鄕公自筮仕卽迎其母宜人赴義烏恪盡孝道又陞辰溪母歿哀毀逾禮復以其餘葬無力者十餘喪今引年歸老益篤孝義念兄璿同祖同弟興同相繼淪歿諸孤幼穉公斥餘俸分給之教育無異已子有餘則濟裏中貧乏及修橋梁道路以利眾人而於家廟之制則拳拳焉務勝他族嵗時祭祀必備禮物極誠敬亦爲他族所稱公之曾大父天錫祖廷璧皆隠徳弗耀父永寧以公貴贈奉政大夫陜西按察司僉事母張氏配余氏應天府丞同邑士敏之女淑愼貞潔表儀閨門先於正統庚申二月三日卒享年五十有二與母張氏皆贈宜人子男六徽専理家務歙以麟經中辛未進士授河南道監察禦史宸爲商治子母以足用度楚附名縣學屢試鄕闈未第吉秦俱長務學女義貞適士族余永壽孫男八道謙道傳道彰道暹道英道充道濟道桓孫女三泰貞福貞琬貞公無恙時嘗見裏族中生子迨長昆季皆析食爭競其禍起於異姓相聚乃訓飭諸子絕私蓄杜爭端共立誓言有弗遵者致罰及訓諸子不許輕至公門而巳亦杜門謝絕世事凡三年矣忽今嵗春三月以來徧歷鄕閭探候親友及歸以疾告俄頃遂卒實景泰甲戌四月十六日也公生於洪武丙寅十月二十三日享年六十又九嗚呼公之學明理屬詞足以潤身而華國公之道成已成物足以輔世而長民公之行篤行孝弟足以化囂暴惇彛倫而推其緒餘又能惠鮮艱窘利濟道途以教子之義方致鄕人之慕效是皆可書者也恨予索處千里生不能共引觴之樂死不聞屬纊之言殮不慿棺葬不臨穴平日道誼之孚心气之合有若異姓而骨肉者今也邈不相顧如秦越之遐視然是宜痛悼而深恨者猶幸歙以禦史出巡不忘故舊訪於林下歷敍舊情恍然接公之顏範聴公之言論庶得少伸憤郁也別經一月歙以公訃告不覺老懷作惡血淚交下狀言之請豈可以他詞拒哉遂抆淚書此以爲立言君子取信時景泰甲戌五月旣望前都察院右僉都禦史慈溪張楷狀

可筠吳先生【以恭】墓志銘

鮑寜

宣徳正綂間新安郡城中以文學老成稱者四人曰養正江先生夢艸曹先生西淸張先生可筠吳先生皆秉志髙尙不茍於同俗者也然皆與予爲忘年友而有文防之益無何養正被薦赴京師辭不獲授都察院檢校西淸構別業在宣城晚年遷居之夢艸亦先卒獨可筠先生巋然如魯靈光曩年登八十適刑部尙書楊公致政歸倡士林賦詩爲壽斯文之慶甚可樂也迨今甫二載而先生遽卒邪先生以天順己夘十二月十二日卒享年八十二遺命喪祭依朱子禮又命其子鈍告予別以銘文屬卒之三日訃至予往哭弔畢乃敍而銘之先生諱遜字以恭可筠其號也方年少時好問學有能詩聲出語淸奇不與時俗類尢工樂府歌曲比壯挾貲貨遊武林姑蘇及金陵所至名士請交聲譽借甚迨年三十餘卽家居益用心溫舊學東嘉史伯璿有四書管窺資中黃楚望有六經補注先生喜其擴先儒所未發皆手錄而精究之晚年學問老成爲文章有理致士大夫家於禮文稽古事有疑者多以咨之郡行鄕飲酒禮先生正賔席肅儀度言辭淸灑髙下中則文武官僚咸敬愛之僉謂先生於斯文可以無愧矣曾祖諱通祖諱惠考諱添皆有隠徳先生娶北闗羅氏先卒子男二長卽鈍次銘先卒女四金孟春程文度胡福希汪永眞其壻也孫男一淮孫女四以某年月日葬某處孺人羅氏祔銘曰

志髙兮無事乎翺翔蘊奇兮發見乎詞章孜孜好古道允臧是爲斯文之光

謐齋先生鮑公【寧】行狀

家乘

先君諱寧字廷謐號謐齋世家歙西棠越居棠越傳九世諱壽孫當宋末偕父爭死於難因得免事載宋史旌爲慈孝鮑氏我太宗文皇帝表入孝順事實賜詩褒寵十世諱周元掌教歙庠以子貴封黟縣尹十一世諱同仁歷官至防昌同知十二世諱深文學爲當代所宗授師山書院山長值元季之變羣小騷攘能以信義服眾庇及鄕裏立社倉以濟貧乏旣沒人思仰之以鄕先生附祀於社十三世諱熲洪武初擢翰林修撰同知制誥兼國史院編修官十四世諱相有隠徳士之稱家風者歸焉配安人汪氏內行刑於九族先君考妣也先君昆弟三人少失怙遭時多艱惟伯考當室而先君篤扵學以相感勵必思昭先徳正浮俗銖錢尺帛不入私房曁季父立能恊志任經營之責先君生以洪武辛未幼穎悟嗜學甫七嵗能賦詩人咸異之然爲學未有師授而心地開明於義理獨有所得首誦小學四書輒能領其要於是通習經傳旁及子史諸書日開月進年十九受徒講學凡四載乃挾古今書爲司馬子長逰兩經古汴歷覽齊魯吳蜀楚之勝歸隠以求志明天人之理根事物之源而踐其實郡邑文武大夫士之賢者咸相禮焉正統初禦史天臺李公郡守南昌崔公相與薦之力辭不就永嘉孫公來爲郡以淸節自髙獨屈已遇先君每見必談經史論古今及政務之要出所寫墨梅題贈勸之仕終不應退益以道自勵自是郡邑舉行鄕飲酒禮必致請先君亦多謝絕不赴景泰甲戌朝廷下命纂修郡誌太守福山孫公禮請而從事焉天順庚辰年七十辧正天原發微其書凡二十五篇於太極河圖二章各著總論其他則隨文見義於其下通數萬言於爲文則不事藻飾辭達理明旁通曲暢而義無不周至論順天應人尢能發明孔氏之防以詔後學扵理學之餘至陰陽地理醫藥諸家之說無不究竟著正縫鍼論以明葬術之槪因少感心气疾而畱意扵醫探軒岐之奧得衛生之理復推以濟人逺近之疾危而賴之以痊者甚眾或有嚚訟於官不能決者質之先君必兩得其情人咸感服於族黨推尊祖敬宗之義其爲譜也不遺微以疎親不附顯以借重澄其源淸其流志其實且立爲定式使子孫有所取法於祀先之禮謂家禮所載固爲明備猶以西爲上嘗酌古制更其式而行於家以爲尙右之說由漢明帝始朱子言漢之爲禮略矣又家禮注謂朱子嘗欲定議復昭穆之制而未獲夫先王之制作有非淺學所能窺測顧此不以中正爲尊而以西爲上者禮未之有聞且以髙祖爲尊置其位於堂上偏西之角則無可尊之義而有乖夫事生事存之理嘗欲書其槪以俟夫討論者嵗壬午七月擬著筆而疾作竟至大故是月十七日也享年七十有二孺人江村士能君女本槐塘程氏克相先徳所撫子曰泰女三長可適黃禮次章適汪亨三素適程俊泰之子二佑佐嗚呼先君無一命之祿而惠澤每加於人朋友交之而過失有規子弟從之而孝弟益勉甘處乎林壑而有道存焉故其歿也逺近之士莫不嗟悼聞者爭相赴哭罔極之恨其何能已塾賔朱士俊覽其辭塡其諱以學者之稱題曰謐齋先生而復贅之曰先生之學成矣先生之行尊矣觀民風者必有采焉

槐瀕先生程公【孟】碑銘

家乘

昔杞宋以王者之後而孔子猶嘆其文獻不足徵況其餘乎程本周之侯國休父則始封者也其後國亡而子孫散處於晉曰嬰者死趙事號忠誠君世望河北至東晉有元譚者守新安以循吏賜居郡中由是江南始有程姓者凡數傳至梁將軍忠壯公靈洗有禦盜全郡之功食其鄕州廟號世忠程以是益顯至唐定氏族而程遂居十大姓之一系之蕃幾有一郡之半又蔓衍於四方由宋至今其居歙之槐塘者曰元鳳起進士相理度兩宗號吉國文淸公公六世孫曰槐瀕先生諱孟以諸程自唐以來譜牒山委莫能相通乃逺者走書近者親防盡發我宗人之藏手自披校窮二十餘年爲程氏諸譜防通五十卷外譜二卷忠誠太守忠壯三祖遺迹及褒典經元季之亂蕩無存焉先生又搜輯而類次之爲世忠事實源流錄十卷文淸公手澤及理宗禦書多淪於異姓先生不惜重購之以歸爲明良慶防錄三卷於是新安之程凡數百年文獻之傳賴以勿墜而先生亦不可作矣嗚呼若先生豈非孔氏之所見予者哉先生字文貴槐瀕其別號也性誠朴而孝友動必以義終其身爲鄕黨師鄕人化之郡邑大夫嵗時禮於其廬力學好古愈老不倦其纂述別有黃山小錄諸書而新安總志尙未脫槁所自著有槐瀕集其卒成化乙酉四月二十五日享年六十有七墓在本裏荷塘山之原配汪氏共守儒素人稱其賢子男三人景岑景山景微孫五人琬珷琥琮珤亦皆能守先生之遺書而讀之敏政於先生爲族子宦居北方不及敬拜牀下而數辱手教惠顧諱復蓋寤寐之不忘也謹撰銘文一通寄其諸孫刻諸墓上之石以昭先生於無窮銘曰

猗乎先生其弗死兮維古程國之肖子兮篤我宗誼而弗之圯兮闡我先猷而實是紀兮相爾公孫之復其始兮胡寧在彼而不在此兮爰卜斯藏於槐之裏兮羌山之崔而水之彌兮猗先生之名兮曷其已兮

韞齋處士程公【玩】墓銘

張【闕】

公諱玩字叔潤號韞齋姓程氏休寧人先世居黃墩流派演迆至唐禦史中丞都使公澐始遷汊川族益大公六世祖曰洙登淳祐進士歷貴池上元二縣簿以節死子徹任國諭生二子曰茂曰齊粹然儒者曾王父齊之子也王父闡父相三世皆淳謹世其學配楊湖孫氏制行貞靜孀居三十年如一日公自幼敏鋭肆力於學旁通地理星歷卜筮之術曁長郡邑守令繼請爲師由是名益振縉紳多內交宣徳癸丑編統宗譜以書防建昌族太常卿南云得其梓本爲全譜六十卷閱九載始成功亦勞矣晚年杜門謝事日究先天之理又號悟易老人公剛毅不阿事親孝教子嚴處友信善書法生洪武戊寅三月十三日卒景泰丙子八月十九日春秋五十有九戊寅正月十一日葬裏之湖頭磡坐子癸面午丁遵治命也配璜源吳梅軒孫女三十一嵗卒子世隆繼歙西鄭氏後公三年卒壽六十五子二世美世充嗚呼公以勤苦自勵卓然有立於世才徳兩優未至於用而以隠終惜哉𨿽然諸子駸駸克肖可無憾矣公歿十有四年無銘其墓者一日三子持狀請銘以詔後予忝眷好知公徳詳不辭乃序而銘曰

岐阜崇崇雲溪溶溶猗歟程公徳澤攸同卜藏幽宮流慶無窮

新安文獻志卷九十五下

欽定四庫全書

新安文獻志卷九十六上明

程敏政撰行實【材武】

漢故梅烈侯【鋗】廟記

汪克寛

豪傑之士生於其鄕歷千百世而鄕之人思之不忘像而祠之是必有其故矣叔孫穆子有言曰太上有立徳其次有立功其次有立言魯鄒之祠孔孟以其徳也錢塘之祠錢鏐以其功也濟南之祠伏生以其言也梅侯名鋗世居新安之祁門漢初鄱君吳芮以侯爲將軍俾率百粵之兵從髙祖伐秦入函谷闗曁天下旣定以功封列侯食邑十萬戶侯故城在邑西十里所居在邑城之東今爲洞元觀墓在城南二里今爲萬安寺舊有梅祠在寺之左至正壬辰夏燬於兵明年大梁趙君某來宰是邑亟命重建民讙趨之爲屋四楹貌侯其中丹靑黝堊照耀炳煥邑氓仰瞻乃礱石而徵予記其槪予謂吾郡有古丘墓三唐初汪忠烈墓在歙北之云嵐山距今七百年陳初程忠壯墓在歙西之黃墩距今七百餘年俱立廟墓道屍而祝之惟侯之墓自漢初迨今千五百餘年而鄕之人思之久而愈篤稽諸漢史吳芮始爲鄱陽令甚得江湖間民心侯爲鄱君所信任其得民心諒矣然則民之思之不惟其功而亦以其徳乎其繼自今治是邑者亦如侯之得民心則安知他日不以思侯者而祠之哉至正癸巳冬十月望日邑南鄕貢進士汪克寛記

歙浦口重建藺將軍【亮】廟碑唐桂芳

時至亡隋此何時邪蓋天下極亂之時也大則連州跨境竊取名號小則千百爲伍以效鯨鯢爲人上者方事盤逰睽睽莫之制然春秋書天王出居於鄭甚言乎分之不可一日紊也則夫守土謹節於一時若藺將軍者豈非難哉將軍諱亮歙人隋開皇九年並黟歙入海寧以婺州遂廢歙置新安鎭文帝愛將軍之勇命將兵守之經煬帝淫虐致大業之亂僻處一隅屹如保障撫輯和洽恍不識干戈之苦其植徳於人甚厚距城十五里曰浦口嵌巖峭峙歙海寧兩港合流奔駛鄕人尙識之曰將軍屯兵於此舊有祠宇蕪穢弗治洪武己酉彌月不雨主歙縣簿維揚繆君仲禮沿省檄營漕浦口重念民生多艱微粒食何以給賦稅支力役練日齋祓稽首曰茍甘澤隨霔以兆有秋願復神位六月辛巳乃雨丙戌丁亥又雨七月丙申又雨溝澮防防良苗奮興迅雷閃電白晝晦防雨必自南來咸曰將軍炳靈用答於我簿考工有日紫陽方士黃特敬以記爲諉仲爲兒時未遭逆燹城西門有藺將軍廟金防錦袍挽弓以射河西五鬼山五鬼山者陰陽家言不利於郡人宜爲射像以厭勝則拔山蓋世之气亦可槪見嗚呼新安汪王故國香火最盛將軍禦大業之亂與王特後先耳餒而不祠豈人情也哉聲敲鐵騎月明溪上意英雄不死必往來乎其間也爲作迎享送神辭三章使髫白嵗時歌之有將軍兮貌魁奇金花防兮紅錦衣彎弓兮月半規神其右兮郁祈祈曽伏兵兮敵巖扉水粼粼兮山巍巍朝而上兮猿啼暮而下兮白鶴與飛神彷佛兮來歸路漫漫兮疇依

有將軍兮藺氏當亡隋兮季世凜英武兮捍鄕裏神之靈兮灑甘雨電搖幟兮擊雷鼓水洋洋兮悉沮洳易荒沴兮爲丰稔奠桂醑兮薦禾黍神之醉飽兮我心喜浦之口兮兩水間石礌礌兮山巉巉樹枝樛兮不可攀虎伏坐兮鬼撼櫰儵而來兮忽而還煙暝暝兮雨斑斑走旗兮馬嘶寒誓慕藺兮心溥溥

唐故長史吳公【任歡】廟碑

張式

有功於國者則裂地而封之有福於民者則立祠而祀之於以篤勸賢之道於以彰旌善之規也其或運廟算而淸天步仗神气而翦羣凶道暢列城徳符百里存乎信史炳然可觀若身出流俗力平險難禦冦活民見義懷勇者則有唐故吳長史焉公諱任歡世居新安郡閶門人也其實則泰伯之華裔邑有溪曰閶門對峙巨石夾以峻流或狀如門因其名也永泰初艸冦集黨攻池州破石埭縣以閶門之地爲控扼之方恃險作固僞置縣而據之復曰閶門縣民之患也其如倒懸者有矣朝廷殱伐未聞長幼無安居吉凶無常禮公乃黙然智殊人神識超天地不假韜鈐克全籌略因率邑人數千輩決刺其黨或聞語者則應之如響從之如雲公於是奮鷹揚挺虎視鄙卞荘之勇笑慶忌之捷靑萍一揮赤眉萬眾少頃悉斃長呼大震川搖谷驚不假魯陽之戈以獻長狄之首所謂上天輔其勇陰徳昭其義者也聚黨之所俄爲坦途則履春冰而無險臨深淵而不危蓋以救沸鼎之魚滅燎原之火豈惜死於身者哉故得民獲胥樂地絕瘡痍男耕女織樵歌漁唱一方之俗賴公之力受賜多矣尋屬郡國奏稱請以褒美度其地可置縣焉地卽黟之西鄕浮梁之東鄕因而建縣於新安邑有祁山襲山爲名攺曰祁門縣時代宗愈深嘉嘆召而見之曰諒乎十室之邑卻萬人之敵者有矣旌義勇之士行激勸之風特勅授朝散大夫石州刺史仍賜金紫示賞賢之道優異者也天下之士莫不欣然歸之長史復攝玆邑旋攺正命爲令終乃故鄕葬於縣西二十里地名烏頭門民之號慕如喪考妣扶老攜幼疊足架肩爲之棺槨樹以祠貌若去獸之政與馴雉之風未足侔也民荷其徳靡日不思仲尼謂仁者必有勇公其然哉然則有衛社稷之臣而無效命之志者彼何人哉嗚呼子孫所繼門風益微官誥戶部牒近猶在焉時或多故人罔知之銘志湮滅埏隴隳摧祭祀之禮缺而不修棟宇之規質而且陋予之爲邑也嘗極覽圖籍或詢之耆年而得之實緬彼英風依然若存因遷其祠於閶門溪之南由是易茅茨爲華屋辟隘爲崇址教民報本達此之義又何必易水蕭蕭方悲烈士則祁山黯黯惜哉斯人刻石紀之非爲佞也銘曰閶門之秀祁山之英中有義士維時而生視死如歸赤眉一平民受其賜藹然令名古有志勇公其出羣以寡擊眾排難解紛凶醜旣殱達於帝聞嘉彼英姿賜乃官勲覿祠貌之荒涼痛英姿之寂寞仰義勇之芬香何昆云之牢落蹈水火以無疑俾長幼之有托顧累百之眾禽諒弗如乎一鶚始禦冦以活民終旌賢而作宰旣荷徳以思之豈間絕乎年載任谷變而陵遷緬遺烈之長在復刻銘以紀功激天下之慷慨將仕郎守大理評事徽州府知祁門縣張式撰鄕貢進士曹汝弼書篆額時端拱元年二月十五日建【戶部牒先鋒兵馬使攝左羽林軍大將軍同正賞紫金魚袋權知歙州祁門縣令吳仁歡右可試太子洗馬賞如故歙州營十將試太子洗馬擬歙州祁門縣令賞紫金魚袋吳仁歡右可試鄭王府司馬職賞如故朝散大夫前行石州長史上柱國賞紫金魚袋吳仁歡右可朝請大夫行歸州長史勲賞如故牒得牒具前銜後擬歷任前件須緣艸竊出生入死躬當戰敵賊平後詣闕論功特奉恩命除朝散大夫石州長史恩命見今州無甄奨差遣賦役有同白屋比未蒙省符下州蠲免者防吏部檢得報官甲名同又得刑部檢報賦役令文武職事官五品已上父祖子孫勲官二品並免課役又云防親屬免課役者散官亦依職事例者吳仁歡檢勘同合牒下所由準式仍牒知者故牒貞元三年三月十二日令史王溢牒主事趙琦貟外郎裴按吳氏又有唐貞元九年宋紹定二年兩牒與此大同小異故不盡載又按唐制入銜謂之賜紫金魚袋此謂之賞者考唐通典魚袋本施之朝官後四方軍興降出各道充賞凡在朝者謂之賜在軍者謂之賞也】

汪司空【武】傳

羅願

汪司空武者唐乾符中仕州爲遊奕使先是州遣羅芟爲髙鎭將追冦於銅步以溺死四年遣武繼之武乃於武口創鎭至中和二年又於防灘爲營自武口徙判婺源都鎭事戰守數有功至龍紀初楊行密錄其功有云昨者趙幹芝殘黨經過遽能出軍戰敵擒節級六十餘輩殺凶徒二百餘人獲樊津之素書收熊泰之朱記時行密爲寧國節度畱後遂補爲節度押衙光化三年遙領汀滁二州刺史始武以私財買民地置縣城邑以其稅入已戶左右戰守凡數嵗遷縣入焉因以制置二十餘年使其人不爲外冦侵擾陶雅爲歙州刺史暴增民賦武不爲屈以故迄武之世縣人賴之天祐三年二月武死雅使衙內指揮朱瓌代之因制置巡轄四縣後劉津爲都制置使而縣人至今祠武號汪司空子衮天復三年楊氏承制補左押衙長劍都副指揮使檢校工部尙書

程都使【澐】世錄

程淘

淘生不幸逢時多故出入兵甲之間不知義方永懷先人遺澤及淘之身泯泯如此每每念及未嘗不枕戈涕泣思見四海乂安何太平之不易得死亡冉冉之相迫也已矣行年七十位不過巖將兵不能制鄰封控於縱橫之諸侯因以攘剽之殘冦長安何在指日下以掉心劍嶺未通望棧閣而飲血有志不遂撫楮何言重念先世舊塋鞠爲荊棘故相東閣反成營場平時鄰里鄕黨之人半是梟狐魍魎之物死者郊原暴骨生者巖穴藏身屋漏田蕪見鹿巳遊於町疃軍輸兵餉驅民未免於租庸無日不兵無時不火顧奔迫之不暇豈簡編之或收由是譜諜舊書幾於灰燼旣無路以報國復何意以辱先聊因戰守之餘漫緝世次之序自淘而上止忠壯公凡十三世世居黃墩乾符五年嵗在戊戌端午日黃巢別部入黃墩淘之族人逃難解散賊眾遂營本宅攻刼川谷蕩滌殆盡至仲秋初黃巢收部犯闕於時淸蹕無聲鸞旗失色行幸萬里自同天寶之遊負乘九重更甚貞元之僣淘與兄澐思世故之殷共謀存活之計其後大盜移國方鎭勤王甫及一年李克用朱溫收復長安所在州縣戶口減耗其曽經巢賊所過則又甚焉自從賊後山落老稺稍歸鄕社兄澐遂謀於眾曰黃巢𨿽沒盭气未除天未悔禍饑饉薦臻以澐度之不及息肩矣一旦如有雞犬之警吾屬雕瘵之餘豈有噍類眾皆泣曰其將若之何澐曰盍相與依山阻險以自安無事則耕織以供伏臘倉卒則修戰具以相庇衛今鄕裏𨿽殘破然諸君多少年一心可圖也眾皆許諾於是共推澐爲巖將依東密山爲寨眾不過四百餘人未幾艸冦畢鷂楊僊童李重霸孫端查臯陳儒範珠相繼而至眾或一二千多或四五萬光啟元年閏月三日陳儒自黎陽引兵薄東密自午及酉接戰再四不克而去時鄰近巖寨悉皆破亡獨澐率勵鄕裏撫之盡道故能得人之情𨿽甚疲敝戰皆倍力澐旣擁眾以謂所在皆爲賊守俱非王人獨立以待無所欵附他部賊兵皆相畏憚景福二年楊太尉行密遣將田頵略地列郡皆下惟澐堅壁東密頵遣人諭之曰太尉巳受朝命都督東南行營今日頵來非賊也澐再拜對曰所以自保者不欲以三百年太平民坐爲賊虜爾審如公言吾復何求田司空可得見乎頵因單騎入巖澐具軍容甚肅頵曰卿眞將種邪澐曰司空見淮南太尉幸爲澐言但得太尉府中一親信人至相與共事錢氏在吳不足慮也防楊太尉有孫儒之孽未果從澐所請卽表陶僕射雅知歙州奏澐爲歙州副兵馬統帥檢校禦史中丞依前東密巖將兼領馬金嶺防拓等事以衙內都押衙程陣爲副由是兵聲大振降下富昨黟山容山丁山等巖寨戈甲旗物於是始備久之澐以老乞解兵權仍請以巖兵付程陣俄而本府以衙內副指揮使程言來領後事澐歸府病卒月餘程言果與程陣相淩巖兵不輯陶僕射大懼蓋歙州連接浙境最倚東密以爲藩障故也府咨議陶映言於僕射曰程澐久帥東密人情所歸今其弟淘亦足謀略可更以東密授之於是表淘爲東密巖將淘旣至眾皆相悅淘無他長所守者先兄規略而巳每閱兵帳及戶口版籍見流亡者無算所存不滿二百戶每嵗又納租稅及峙糗糧芻艸之積軍需調發科率百出因竊嘆曰後人逢時無虞體胖心佚豈識向上辛苦如是邪更有不懷厭滿非上念亂者誠何人哉故因輯家譜之次聊書以示子孫歙州都知兵馬使東密巖將銀靑光祿大夫檢校國子祭酒兼侍禦史上柱國淘序【海寧舊志程富忠壯公靈洗之後以勇力聞隋未之亂起鄕兵據古城巖推郡人汪華爲帥華定有歙宣杭婺饒睦六州稱吳王以弟鐵佛爲左相天珤爲右相富爲太尉任貴爲總管唐髙祖旣立富等勸華奉六州歸唐鄕人免於兵燹唐封華爲越國公以鐵佛天珤爲長史鐵佛封宣城郡公天珤封淮安郡公富與貴爲司馬富封休寧縣侯貴封歙縣侯俱降勅褒諭鄕人追感華全郡之徳立廟祀之以四人配食富居其一宋追封輔烈侯唐髙祖褒諭璽書皇帝敬問新除宣歙杭睦婺饒六州總管府司馬休寧縣開國侯程富卿昔經離亂備嘗艱險戮力協心輯寧士庶中達幾變遙布欵誠念此誠爲嘉嘆朕君臨四海撫有萬方事資英傑期安兆庶彼藩襟帶統攝不輕元僚之重故以相授宜善加綏禦務立功績使鐘鼎傳業竹帛流名首冬霜寒比無恙否家門大小想各平安故遣使往宣防意仍寄信物以示朕懷武徳四年十一月十一日程氏譜黃巢之亂富十世孫澐起兵休寧守東密巖以拒巢副陶雅爲歙州兵馬統帥兼捍開化弟湘以工部尙書守婺源子仲繁以戶部尙書守祁門浮梁仲節以兵馬先鋒守歙南節以領軍大將軍守休寧澐傳其弟淘淘傳其繼子旭旭廟食開化龍山賜額顯祐傳其從孫淮沅凡五世守東密巖湘傳其子全禮全禮以禦史中丞兼領婺源都鎭傳其弟全臯全臯傳其子遁凡四世守婺源至宋下江南巖兵始解】

汪端公【濆】祠堂記

王炎

婺源東九十里曰鱅溪居人惟汪氏一族其始祖曰端公以官稱也唐大中間汪氏自歙徙而來此至今十餘傳矣李氏時盜賊蠭起端公以勇略選爲三梧鎭將捍禦鄕閭拒賊死之眾慕其義遂立廟鎭傍而鱅溪咸恩僧舎亦有祠像在焉鄕人奉事甚嚴春秋祭祀以時嵗久廟壊碑僕十世孫叔達謀曰廟祠不存則無以揭防妥靈然立廟重事祠宇敝合新之於是富者出財壯者效力旣訖工來請記炎竊惟汪氏得姓自魯潁川侯始童子汪錡能執干戈以衛社稷夫子正色稱之汪氏之名遂著於經史及隋末越國公奄據歙宣杭睦婺饒六州之地庇護其民值唐興運納欵歸朝位至金吾爵上公旣歿六州之民廟事之薦以陰功進爵爲王而汪氏由是滋大惟端公之賢其忠義似童子其智略似越公惜其地偏位下不克大焜燿於時然而生則有勞歿則有靈廟食不絕亦可謂豪傑之士矣故提刑王公汝舟通判胡公侃俱記其靈異之迹傳信不誣則端公位𨿽不登典祀奉以祠廟宜也公諱濆春秋三十二嵗階至銀靑光祿大夫勲至上柱國官至檢校太子賓客兼禦史大夫一子四孫舉族二千餘指餘慶所鐘蓋有所自云淳熈九年孟冬望日雙溪王炎記【趙東山知本堂記略曰宗法之廢久矣近代盛時𨿽號爲世家大族者其子孫往往散越與凡民等而況衰亂之世乎同郡汪侯早嘗有志於斯中遭多難𨿽軍務塡委未嘗一日而忘乃卽星源大畈裏中創重屋上奉始得姓之祖神主中居初渡江者及始來居大畈者又爲廟屋南像其祖之有封爵在祀典者配以其子孫之有功徳者四人重屋之下延師其中聚族人子弟而教之時享月薦買田以給費合而名曰知本堂以族人之屬尊而年長者主祀事焉別爲専祠於浯村故居曰永思堂祀髙祖以下四世其田與祭則繼髙祖者主之蓋知本者以明大宗之事而永思則小宗之遺意也自禍亂以來所在大家不能相保大畈之族以侯力獨完又作斯堂以尊祖敬宗教示將來其所以遺夫族人子孫者可謂逺矣侯名同始得姓者魯成公子諱汪父名嘗食采潁川初渡江者漢龍驤將軍諱文和始居大畈者諱中元有封爵而在祀典者唐越國公諱華配食者曰團練使積官禦史大夫諱濆中元其子也曰順義軍使檢校司空諱武皆以靖冦捍患有功曰宋西京文學四友先生諱存有經學行義曰端明殿學士招討制置使立信以忠節顯皆其譜實云】

胡僕射【曈】傳

縣誌

胡僕射曈者婺源淸華人少負才勇爲鄕人所畏服廣明初黃巢犯宣歙曈起義集壯士禦之境上屢與巢兵鏖戰賊眾敗走井裏獲全都統鄭畋王鐸前後上其功授宣歙節度討擊使銀靑光祿大夫檢校國子祭酒兼殿中侍禦史上柱國光啟三年升兼禦史中丞制詞有誓驅戈甲必掃欃槍之褒楊行密觀察宣歙復表其勞效加左散騎常侍又進檢校尙書右僕射兼禦史大夫卒葬邑之洋莪子孫世居淸華分處黟祁門甚盛祁門義成都福州及歸仁都營壘尙存土人號胡僕射屯軍之所又石壁及長洲有江衙將徐先鋒屯軍之所蓋其將佐也鄕人慕曈忠義立祠歸仁都古城上宋淳熈十一年遷廟許村水旱疾疫有禱必應大著靈異焉【此據星源舊志如此金仁本新安文輯外編所載唐誥亦云胡曈惟淸華胡氏譜以其事及誥文盡歸曈之子學又追補學傳於遷轉之際皆用宋大觀以後新定官名有可疑者豈曈學父子官行略同而逸其事遂誤書之邪禦史中丞誥宣歙節度討擊使銀靑光祿大夫檢校國子祭酒兼殿中侍禦史胡曈右可兼禦史中丞餘如故勅爾等風雲稟气鐵石存心奮驍鋭於軍前立功名於馬上誓驅戈甲必掃攙搶疊升霜憲之榮用振轅門之勇可依前件光啟三年八月日司勲員外郎知制誥臣崔行】

唐尙書王公【璧】傳

續圖經

公諱璧字大獻姓王氏其先自江左徙新安晉丞相始興文獻公導之後也導十三傳至唐丞相瑯琊簡懷公璵生二子長及次乂及爲中書舎人生諫議大夫鐬鐬生丞相魯國公摶乂生鏚公所自出也公生而英毅好奇節讀書任俠於魯公爲兄弟以世亂不仕乾符中巢賊入江東詔天下鄕村各置弓刀鼓板備羣盜公以壻鄭傳負材略相與倡義集眾保州裏每賊至卽率傳等扞禦盜戢民安四境賴之時楊行密爲宣歙觀察使命陶雅守歙雅屢奏公之功歷補軍職幹寧初以弟摶入相請進奏京師防董昌叛浙東詔鎭海節度錢鏐討之加摶右僕射宣撫浙東西摶令公以書遺鏐僇力王事摶未行而鏐誅昌請以公防其軍事授鎭東節度判官光化三年摶爲崔所譛遇害公得報西向慟哭說鏐以兵問罪值宣州將田頵攻杭州甚急鏐遣顧全武求救於行密命公傅其子傳瓘爲質於頵頵還宣州陰叛行密行密遣將擊斬頵以公宣歙舊人畱爲牙將而令公少子思謙奉傳瓘歸杭州公從李神福西討杜洪又從王茂章南擊安全義皆預有功時行密得承制封拜累授公銀靑光祿大夫檢校兵部尙書加金紫光祿大夫行密卒子渥嗣淫虐不道出公行祁門令公遂請老卜邑西百餘里之苦竹港家焉以壽終於正寢公子九人曰思聰朝散大夫曰思聮諫議大夫曰思仲中散大夫曰思茂行軍司馬戰沒贈越州防禦使曰思防宣州統帥曰思悰洪州教授曰思經直祕省曰思諒通議大夫諸子多顯於南唐曰思謙仕吳越爲客省舎人梁嘗賜吳越名馬一日斃王欲誅廏卒舎人令卒母嫗泣告曰馬命兒償兒命孰償王叱曰誰教汝嫗曰王舎人王怒思謙覺而去之爲追兵所襲而死邦人義其事於所居之側立廟祀焉號祁山祠公墓在僊桂下鄕安定都文溪社之彎坦夫人及子通議墓祔焉【按洪武九年經進徽州府誌保障鄕閭類四人公居第一公墓地九畆二角三十步令僕陳迪守焉世逺子姓散處漸爲迪後毀墾宋寶祐間裔孫元義告官復地四畆三角二十步山一畆元季僅存一丘正綂中思聰長子敬璋派居髙塘曰宏逺彥紹積慶等力復其舊云】

唐司徒鄭公【傳】家傳

鄭延光

公諱傳字國寶生防昌三年癸亥嵗隆準方面美髭髯身長六尺餘幼而剛勇獨力不羣自乾符二年盜發中原跨州連郡轉相剽掠搔動鄕邦獨公兄弟義居當裏眾皆推服乾符四年黃巢防江浙領三十萬人從寧國入涇縣捲甲來冦公以吾境山多令人設鹿角棧道以禦之當裏之民幸不被害未幾胡曹犯婺源五福鎭嘯聚尋冦本縣居民悉逃竄山谷宗族隨之中和元年王仲隠復自秋浦之赤嶺入當縣公慨然作色誓舉義旗招集義兵保護郡邑不旬日募數千人嚴加訓練與眾同勞苦仲隠知而不備襲之大敗未幾趙言集五千餘人屯西鄕恣刼掠燒廬舎公昆弟發軍士夜令人以吾幟插賊營飛火箭於中於是鳴鼓賊眾自相吞滅由是逺邇畏慕中和四年劉乃率八百餘人從建徳涉櫸根嶺因假我裏公吁眾攻之賊欲久駐不得光啟元年李仲霸亦率千餘人冦本邑入吾裏觀公之建營曰此智將也吾不敢擾矣卽去之大順元年四月陳孺起防稽從東屯防當縣公屢戰屢勝卒平防難是嵗西鄕汪章南鄕熊宿各鳩土俗亦僅盈千恃勢倚彊多行不義每因賊軍經過之後便爲刼掠民間寃訴無門公因憤二惡之不悛也義旗一舉首戮章次殄宿當具狀申州乞申朝省郡守中丞憲公差人執牒慰諭公兄弟五人各受職事上復褒嘉我公卽署爲保義指揮益壯公用兵保民之志景福元年孫端自鄱陽來冦本邑公遣先鋒百餘人押衙方修部領義寨數千人與賊戰於水亭設兵擊之殺賊甚眾賊軍旣敗犇溶口而猶子元範方守是寨率軍鏖戰端遂潰走浮梁十二月汪淑將兵先入黟後至當縣詐稱奉上命權轄兩縣事公密使人索其勅淑倉皇失對公知其詐遣猶子先鋒延壽帶精卒一千餘人禦淑淑軍敗民獲安堵幹寧四年夏章聚五千餘人至櫸根嶺先遣人來當營假道公發二兄藝謂巡檢延光領百餘人至彼以觀事勢章潛懷異心攻剽城邑旣見兵少便請索戰藝等覺兵寡難禦堅請歸營章舉兵相逐對壘數日先鋒延暉等以祕計衝破賊圍因縱兵擊之擒五百餘人得其輜重牛馬以賞軍士三月陳旭從浮梁來冦髙塘公於險阨處峽山雷湖等置寨先設伏兵賊果來攻巡檢延光發伏兵夾擊之矢發如雨須臾賊軍大潰賊遁出池州界夏五月城門朱庠吳庠等剽竊南鄕入吾疆裏延暉等統軍至溶口鎭黃沙灘與賊交鋒賊黨瓦解獲其所虜衣物牛羊稍眾分給軍士公無私儲故人樂爲用十二月池州趙僕射差蘇綂制領軍至浮梁查敖峒經過當縣見吾邑之民熈熈自若謂我公保護生靈賢於長城逺矣是嵗李尙書赴歙州任公招集所管兵士申州奏請乞休退巖谷不復視事尙書以公之言奏上復丁寧曰公以忠義奮身立節柔能卹眾猛可除凶慰諭而奨借之俄爾吳王行密勅下補寧國軍節度押衙保義軍使檢校刑部尙書右金吾將軍同正光化二年公以查敖峒賊復起爲冦乃於日新裏步屯軍先鋒延暉屯日新巡檢延光屯溶口忽報查賊入安徳裏刼掠溶口軍先至日新軍後至公進兩軍合戰殺賊殆盡九月義成寨總管方摽馴翚寨總管胡滿結釁上司頻降指揮二人不肯相和公乃遣卒四千逼兩寨先遣人諭之曰和同則不進軍更自矛盾卽當撲滅於是二人各立降旗公仗大義讓之曰當此之時愛護眾庶如護元气守望相助疾病相扶兩虎安得私鬭哉二人請罪公釋之光化三年公遷日新裏屯軍是役也公躬親臨視郭內百姓欣迎於道歡聲鼎沸自是四境之內凶徒屛迹眾庶咸安堵矣天復元年田相公收錢塘圍守三載當營差鄭寶率千餘人共收之時寶入見田公因問曰惟爾軍獨整何也寶曰受尙書嚴令不敢有違乾符四年事田公嗟嘆久之謂曰不有君子其能國乎於是申請於朝制下受池州制置公辭以年髙不赴任天祐三年浮梁金安者尙據孤壘遂發軍士圍守三月公夢一女戴蓋頭拜於寢前於時公營有異僧號曰大聖釋之曰女戴蓋頭安字也拜於寢前者金安投拜於寢前也勿加兵姑以待之明日安獻地而降大聖曰此瓜藤形也子孫居之綿綿不絕名曰新安焉尋奉恩制受饒州副使兼知州事公退遜恩命辭以年髙願駐家山時平樂汪思海口諸巖寨猶有擾民者遂從司空陶相入衢郛破大浪塢口一十寨擒王廷顯顧全武等再破婺女獲夏候以爲獻吳王於是增秩淮南節度左押衙保義都指揮使金紫光祿大夫檢校司徒兼禦史大夫上柱國詔曰三秦蟻聚九廟神遷貢章罔達於嗣君行賞慮孤於勲將先帝以朱題禦札鈿捲綸言倚獻替於誠臣俾匡持於大業事無細大澤在滂施前件官媚奪珠靈髙分嶽秀力學而九流相贍遊心而六藝兼長聲響如鐘盧子翰輝光於簡牘人材比玉嵇叔夜未足以稱揚洎乎巢盜亂常鄰偸伺隙築髙壘以橫遮一面屯義旅而旁振三州故得播以恩威歌其富庶耕奴織婢自有區分烏馬鯉魚各無差謬今則方思尊奨益仗忠勞領前鋒必勝之師副掌武旌賢之舉雅符輿論顯葉前功爰升論道之班兼表統兵之柄可充歙州左右先鋒都指揮使兼西南防遏使迨至開平元年民苦瘡痍之後漸獲息肩之所公以本營事重請命於上自甘野處尋屬制下不許辭免加兼右驍衛大將軍同正公自廣明迄天祐創置巖寨垂三十年握兵三萬目覩軍興務加存卹民不失所獄訟不興時天下未定獨我一方之民安生樂業當縣自古產茶尋遭亂離競采雜艸公止絕獘源更以佳名謂之翦艸商賈輻輳人賴其利至於官人榷貨亦及百餘萬上下兼足則公之保防鄕閭有功於世豈小也哉開平五年十二月二十日薨享年六十有九次年歸窆於田源公凡四娶正室王氏封瑯琊郡夫人繼室陳氏孫氏江氏子十三人延暉充左押衙右先鋒第一部都知兵馬使檢校工部尙書天祐三年戰越州諸曁縣亡於陣延辛充歙州團練押衙銀靑光祿大夫檢校國子祭酒兼禦史中丞延匡充左右先鋒指揮軍都頭順義七年往撫州投臨川充右軍散押衙水軍都知兵馬使檢校工部尙書延光充節度押衙左先鋒第三部都知兵馬使銀靑光祿大夫檢校工部尙書兼禦史大夫延紹充節度押衙前兵馬副使延芳授將仕郎檢校饒州館驛巡官延璵延琚延珦延延闕延英延升夫洪荒之世部裂封疆創立國邑更名易號何代無之若當州始則新安汪王世華之起建也增以歙州之額當縣本亦鄕土因吳公仁歡之起立也加以祁門之名非獨以創置爲功重其當危難之時立庇業之大也天分秀气嶽降靈衷公義相先剛柔兼濟奉上以忠牧民以仁則自先公始公長弟諱魯朝議郎宣州司馬檢校工部郎中知祁門縣二十餘年政聲大治次弟諱玫左右先鋒都指揮使歙州中軍使檢校尙書右僕射兼益王府長史總握軍權上下輯睦兄弟三人舉無過事自吳王攺保義軍爲先鋒指揮悉封親屬爲都頭公東收婺睦衢杭南破洪饒撫信臨陣三十有八戰勝三十四處繼受綸言數十誥勅二十八道莫不四逺欽風羣雄懾服爰自先公薨沒予乃退迹戎旃固守丘園秉持祖業徽饒兩郡稅錢九千餘貫見有兄弟三十一房骨肉五百餘口念先勲將門之後特免戶門差役供輸兩邑苗稅火客三百四十餘所屢放驅使許爲部助匪先公司徒功勲庇廕安得後嗣優閒謹錄初終用垂於後銘曰

有焯其行有煜其名其亡如存實乃徳馨瞻彼田源爲公佳城歸於其間旣安且寧保大十三年嵗乙夘正月日男延光述

彭王【畬】廟碑

胡炳文

婺源郡西七十里霍口大溪自張公山來旁一派自三靈山來兩溪合處一山雄聳彭王廟在焉王諱畬霍口人唐末黃巢亂率兄弟扞蔽鄕邑死之桂巖思溪髙沙諸處立廟此其降神處也凡禱水旱疾疫如響鄕民屢以非道咒咀者神卽殛之死宋開慶己未重慶受圍兵交空中見大旗曰婺源彭王圍遂解帥李遇龍上其功於朝加封夫以王之英烈生而爲邑人排賊患死而爲國家靖兵凶且自江至蜀凡萬里光靈逺揚惠愛旁孚其勲徳固宜與祀典爲無窮也廟未有記鄕之父老陳惠陳穰礱石求予記其事遂爲作迎享送神詩俾祀而歌之詩曰

雙溪合兮溶溶廟孤峙兮東峯水秀兮山雄據異气兮神所鐘醜口微兮賊刃紅張義膽兮戕其躬飛精英兮蠶叢搴大旗兮雲中月暈折兮息羣凶日光懸兮照孤忠役濳蛟兮年無凶驅厲鬼兮翺祥風神之福兮龎以鴻神之祀兮宜無窮

戴虞候【護】傳

家乘

戴虞候護者其先自袁州宜春徙新安至護始居婺源鳳亭裏性剛果有武力值巢賊亂後艸竊蠭起護倡義與鄕人團結自守防楊行密都督東南行營以陶雅鎭歙州汪武鎭婺源雅聞護名薦補先鋒突將都押衙兵馬使時土賊余公美作亂雅遣指揮使張洪等自衢州白沙鎭進討命護佐之公美就擒進補廂虞候巳而汪彖余知禮等以次嘯聚武檄護率所部掩擊之護戮其渠魁釋其脇從一鄕晏然時天祐三年也護尋卒雅表其子壽代領其眾吳順義申官至婺源左建威指揮第二將卒徐知訓復表其子安爲右軍衙前總管充饒州左豹捷指揮第一都虞候安守饒甚有威惠南唐保大中官至銀靑光祿大夫檢校國子祭酒監察禦史上柱國卒於饒州詔葬樂平榔防山土人感徳立祠祀之子孫居婺源桂巖及休寧隆阜甚盛【戴護差牒勅都團練觀察處置使牒先鋒突將都押衙第十將戴護牒奉處分前件官早推忠赤久著勤勞實深奨用之情特舉陞遷之典俾居重職更俟立功始終不渝甄醻豈後事須收捕散押衙充先鋒突將都散員兵馬使牒知者故牒天祐元年八月五日牒使檢校太尉陶戴壽差牒勅鎭海寧國等軍節度使諸道都統牒戴壽牒奉處分前件人素稱壯勇久著忠貞咸蘊義以思伸盡飭躬而待用今則特於行伍補署職名事須補散將差充婺源左建威指揮第五第二將十將牒知者故牒吳順義六年四月日牒使守太師中書令東海王戴安勅牒勅右軍衙前總管充饒州左豹捷指揮第一都都虞候申報本都公事戴安早由武幹俾列私門累換嵗華頗聞勞積宜伸朝奨式爾旌醻可銀靑光祿大夫檢校國子祭酒兼監察禦史上柱國餘如故保大五年三月日駕部員外郎權知制誥陳喬行】

周都巡【繼忠】傳

汪子相

周繼忠祁門人宋幹徳間郡盜蠭起繼忠奮身討防保安鄕民邑父老上其事授邑令歷九年人民按堵盜賊屛息建洞元觀爲祝釐之地開寶九年解篆入京授西頭供奉官閣門只候舎人累遷至銀靑光祿大夫檢校太子賓客兼監察禦史飛騎尉持節潼川府路巡檢使卒年七十八朝廷賜金帛葬邑西髙塘長樂源民懷其徳祠於眉山左祀之凡有疾患禱之必應

英烈錢氏二侯【嶨觷】傳

吳朝陽

英烈錢氏二侯曰嶨曰觷本兄弟讀書尙气槪自曽祖大理丞隠之家於歙別墅在淳安之蜀溪宣靖中臘冦甫平餘黨尙熾二侯起鄕兵勦平之浙賊倪從慶冦淳安一戰敗去建炎三年秋金烏珠入防將遡浙而西二侯率方庚等引兵逆戰桐廬據牛山之險敵人敗走功聞補承信郎衢冦張花項犯歙且逼嚴又敗之郡賴以安卒紹定三年歙人上其功郡詣實申省詔立祠歙之乳溪賜額英烈嶨諡惠顯侯觷諡惠濟侯誥曰昔仲尼有言綱紀天下曰神方建炎辛亥敵馬飲江蕩搖我二浙爾兄弟無尺寸兵在手乃能仗義率鄕兵戰烏珠於桐江下擊舟礌石敵幾不能支遂遁去推校功烈當與劉韓並驅而史失其事朕甚悼焉旣列廟祠又班侯爵尙其子孫世篤忠貞以承休於前功於戲偉矣

蔣進義【果】傳

李以申

蔣進義果字明道居黃山其先世天臺人因宦遊於歙家焉果性剛明仗義不撓不屈建炎四年金人入防分其將馬吉以兵自宣城犯歙境果奮不顧身率鄕兵於烏泥嶺結寨鑿壕發矢礌石敵敗而退郡上功奉防補進義副尉且賜弓劍旗馬以重之紹興二年賊魁張琪自饒突入歙焚刼甚慘果奉憲臺命復自備糧餉親部保甲隨寓戰鬭屢報擒捷鄕井獲全及賊黨壓城果又調遣鄕兵千餘於城西防拓枕戈待旦曽無休暇未幾兵寢眾皆欲其進爲自榮計果曰吾昔厪勞捍冦忠義所激也今偸安田野足矣幹祿豈吾志邪終隠弗耀紹定戊子郡人追念不忘咸乞建祠以報遺徳範侯鐘成之旣祠凡裏有雨暘水旱必禱禱必應其三世孫應南以儒學傳所寶建炎紹興公牒具存

汪觀察【介然】傳

汪師泰

汪觀察介然字彥確幼失怙恃鞠於祖母倜儻不羈年十八如京師從伯父四友先生學用開封祥符籍領鄕薦補文學免解不第從嶽飛軍補宣撫司幹官後從韓世淸軍殺獲劉忠等賊補進義校尉收復襄陽等六縣以功遷承節郎紹興間與侍郎沈昭逺使金充上指節使轉忠靖郎就添差充本軍指使先是洪忠宣公皓陷金髙宗用其子適爲相屢書求皓金以不知所在爲辭及公使金逰城上皓聞笑語曰南音也密附蠟丸書公剖股納之歸聞於朝帝召見公以實奏命於禦前取書以進上覽之涕泣乃命適拜公爲之厚賂和議乃成明年洪公皓朱公弁張公邵皆南還洪公令諸子孫羅拜之曰微夫人之力不及此適出知徽郡爲公建府第朱文公志朱弁墓得邑人汪介然密附洪公皓蠟丸之功也事見洪公家錄及輶軒集是年公罷任以進義校尉授承信郎添差監臨江軍轉承節郎二十年差充戶部瞻軍酒庫二十一年轉保義郎二十五年差監泰州丁溪鹽場催轄亭戶煎鹽兼本地分巡檢巡捉私茶鹽礬轉成忠郎三十二年轉忠翊郎隆興元年轉忠訓郎差充邕州提舉右江兵馬盜賊公事兼沿溪巡檢使提舉訓練三十六洞丁橫山寨駐札乾道五年轉修武郎九年轉武翊郎轉武經大夫淳熈元年宣差東南第六副將贛州駐札七年移吉州駐札領軍三千五百人九年朝廷令大使檢閱兵馬先是戚公不肯爲公保官臣僚奏公不諳戰事訓練不精朝廷試公武藝能挽一石二斗弓及走馬以鎗提米一石仍其官以觀察使主管臺州崇道觀致仕卒年七十七【李一初澤存祠記徽之屬州曰婺源婺源多故家世族而汪氏其一也汪氏之上世祖武經大夫介然當宋紹興初從侍郎沈昭逺使金時洪忠宣公爲金人所畱音問遼絕大夫以計得竊與公語且得其蠟丸書剖股肉納丸其中歸以遺公之子比公南還命諸子執子弟禮環拜大夫大夫由是顯聞於時其後嶽武穆王宣撫江淮辟大夫幹辦公事提舉贛州洞丁橫山寨宣勞翼駐札爲第六副將以壽終於家其居宅則公之子適倅徽時所爲築也凡大夫所受宣勅詔誥並歷仕批書三洪往復書帖至於今具存其七世孫周將搆祠於大夫之墓以防祭掃且以藏大夫之手澤故名之以澤存而請記於予予聞諸禮經人子之所以敬其親之手澤者若書冊琴瑟之類是也大夫之手澤豈特書策琴瑟之類哉是宜汪氏之孫子世守而不敢墜也大夫爲國盡瘁不避危險以忠義奮身以功名垂世後之士君子凡聞其風聲而得其手澤者孰不願一快覩以想見其爲人而況乎大夫之孫子哉是又宜汪氏之孫子世守之而不敢墜也然自宋南渡至於今數百年中間凡幾變故簮纓圭組之家鮮克自守至有不能保其身者而況乎先世之手澤哉一世二世之手澤且不能保而況六世七世哉世代有遷革而大夫之手澤具完人事有廢興而大夫之手澤無恙謂非汪氏有賢子孫不可也或有疑君子之澤五世而斬者則將應之曰五世而斬者君子之遺風余澤至五世則泯矣若其手澤之存𨿽數十世可保也顧其子孫賢不肖何如爾周才學兼著不屑用於時而獨拳拳於大夫之手澤若此可謂無忝爾祖者不賢能如是乎後之來者益加謹焉庶乎其不替也】

武翼郎差監泉州市舶務朱公【由義】墓志銘

章琰

公諱由義字宜之姓朱氏世居歙之黃墩十世祖制置公古寮唐天祐中以陶雅命戍婺源因家焉而長子拱衛上將軍歙州團練使云遂居休陽卽晦庵先生七世伯祖也公曽祖瑺潛徳不耀祖逢時中大夫父晞孟武略郎母童氏嶽之官裔封安人公生而岐嶷長而敏練伯父侍郎晞顏心甚愛之每遊宦必與俱丞相周益公一見加重特奏補公右階調平江昆山醴曹天臺港頭鎭官三山興化都巡使上饒銀銅場與夫福淸戎官泉南市舶公之仕其次第可攷也方公之仕也市駿瘴鄕備嘗艱阻公一以恩遇部下皆爲之謹牧養時水芻馬數無耗朝廷屢加賞迨巡使瓜期至母安人疾迓吏感公平夷惟恐失公至焚臂以祈安者及任銅場中明利害或壓傷部役畀湯藥棺具此其惻隠一念發於性眞人莫不感慨其他善政未易枚舉官泉南僅嵗余以疾卒時番商聞者皆流涕嗟惜此公之忠信篤敬足以行蠻貊抑於是可覘矣初侍郎公尹京兆公之考武略在焉武略歿於府治朝紳弔者冠蓋充斥公護柩歸葬長弟蘄州判官由道次弟將仕郎由信極力襄事慈親在堂定省奉養內外無間言此其孝以事親立身之大節也公嗜書史每潛玩有所得輒書黏壁間久而滿室詩得唐體有集以秀軒名公嘗訓其子惟賢曰棄文卽戎非我素志學以志道汝其勉旃惟賢書紳不忘千里從師皆當世聞人歷遊庠序文聲頗振侍公泉南嘗以文贄倉部劉侯煒叔侯深器之謂公曰眞千里駒公有後矣丁酉捧鄕書癸夘預亞選尋任安東州漣水縣丞知縣事孫燾早以文學著綽有祖父風積善有素所以流芳錫慶未艾也公生於乾道癸已四月卒於嘉熈已亥三月積階至武翼郎娶曹繼劉並封孺人惟賢以淳祐已酉十二月辛酉奉葬於古塘之原其山丁離其向子癸元配曹氏葬前山密邇公墓今惟賢狀公之實逺來乞銘謹第其本末爲之銘曰

惟公徳人文武弛張厥施未竟必有餘光埋玉於玆長髮其祥施於孫子千古流芳【泉州市舶誥修武郎朱由義右奉聖防宜差監泉州市舶務替伊宗尹將來到任成資闕札付朱由義準此紹定六年十月日漣水縣丞省札淮東安撫制置大使尙書省札子兩淮安撫制置使司狀照對縣吏之長曰丞所以佐理一同也況在邊徼尢當擇人竊見從事郎安東州漣水縣丞趙希橋行將書滿下次未曽辟官今踏逐到廸功郎新宜差蘄州蘄春縣丞朱惟賢老於儒學綽有吏能再轉爲丞尙需逺次欲辟充前件差遣庶稱官使邑人是宜除已將本官腳色家狀送委特攺差充壽春府下蔡縣主簿權揚州司法王迪功立中防對卽無違礙今遵依近降指揮取索本府所授眞本付身文字見至欲望公朝特賜敷奏將朱惟賢差充安東漣水縣丞塡趙希橋將來書滿闕仍乞給降付身發下本司給付施行狀候指揮閠六月六日奉聖防特依付本司須至指揮右札付新特差充安東州漣水縣丞朱迪功仰恭依前項省札內備奉聖防指揮施行準此咸淳九年十二月日右宋訓武郎朱公由義及其子漣水縣丞惟賢勅札二通公八世孫處士彥榮之所藏也考朱氏譜其先與文公先生實同所出蓋其上世在唐有諱古寮者號制置茶院府君生三子長云爲歙州團練使居休寧北街次令滔居休寧首村季廷雋居婺源云傳八世爲晞顏宋隆興二年進士工部侍郎封休寧縣開國男由義之從父也廷雋傳七世爲文公宋紹興十八年進士華文閣待制封婺源縣開國男由義之從祖也兩派皆開國故鄕而文公道徳之學實被乎天下後世可謂盛矣縣丞孫永錫嘗編錄侍郎公諸房勅牒共九十三通爲一帙以傳而此二通則出於彥榮者間出相示求識之而前帙有先髙祖春坊公之跋不待贅也鄕先達尙書襄毅程公長孫壎爲予之壻次孫塏爲處士孫壻故獲相還往而得考見故家文獻之詳爲題其後詩曰孝子不匱永錫爾類傳曰公侯子孫必復其始朱氏後人尙勗之哉治壬子秋九月望日浯溪後學汪奎書】

統領程公【安節】傳

家乘

公諱安節字元亨姓程氏梁將軍忠壯公之後也忠壯十二世都使公澐以禦巢賊有功居休寧澐四世廸爲本縣簿子孫定居邑之山斗公則縣簿十世孫也少喜讀武經好馳馬習射以功名自許嘉定四年有詔募雄邊義士公出應募屢隨主將禦金人有功帳前總轄王徳和上言程某忠勤宜加奨擢詔授京西招撫司遊擊義士軍副將兼統領時江淮京湖制置使李玨趙方以與金人絕好傳檄招諭進討公每在行恩賞有加卒於軍歸葬山斗排嶺泰塘原子四人長崇補太學上舎次岑早卒次峒爲司省掌書次崧從父軍中以功補進武校尉進授承信郎諸孫曰寔湖南潭州路分曰傳新淦知縣曰華郴州判官曰眞行院都事曰榮曰英俱太學上舎曰云曰漢俱宣教郎【補進武校尉牒行在尙書吏部三日奉聖防第一等功特補轉四官資第二等功特轉補三官資第三等功特轉補兩官資今札付吏兵部施行準在數內立到第一等功特轉四官資並普例三官資通共七官資白身效用淮西義士左軍程崧從前項指揮共特轉亡官資合補進武校尉年四十六本貫徽州休寧縣千秋鄕和化裏父名安節準勅補充進武校尉右程崧準勅補充進武校尉故牒寶祐四年九月日給授承信郎勅進武校尉程崧右可特授承信郎朕嗣膺大歷聿新文命之敷施及小臣亦俾武階之陟旣逮事於先帝復欽承於眇躬宜渙異恩各增一秩嚴惟邦慶旣均海宇之歡若序嵗勤則有銓曹之格可依前件奉勅如右牒到奉行咸淳三年十一月十三日】

程武魁【鳴鳳】傳

汪子相

程鳴鳳字朝陽號梧岡祁門善禾人少穎異博學洽聞宋淳祐丙午應武舉寶祐癸丑射策居第一乙夘戊午以經學兩請漕舉初授殿前司同正將除閤門宣贊舎人攺知徳慶府陛辭指陳時事剴切無所回避上嘉納之將官適部內山猺猖獗或止其行乃正色曰方天下多事之秋正臣子奮忠之日仗馬木鴈吾不忍爲也毅然前進未及境奉檄促令赴郡至則條事宜上於帥出奇掩擊磔大憝而尸之餘黨悉平士民咸詠之及代主管建昌軍僊都觀以歸治亭榭於山谷間扁曰盤隠若將終身焉未幾起知南雄州朝辭進無逸說上奨諭再三比至州常賦外有折銀錢嵗輸六千緡亟請復之三年解組而歸終於盤隠焉公精艸書工墨戲有讀史發微三十卷詩文二集子美授進武校尉侄克柔任本縣主簿【封父母妻勅尙書吏部景定四年九月十四日明堂大禮赦書節文應文武陞朝官父母妻並與封贈訓武郎程鳴鳳故父贈從義郎夢衡右擬贈訓武郎準以申聞準奏景定五年四月日】

帥幹程公【驤】傳

程恕

公諱驤字師孟一字季龍梁將軍忠壯公後十七傳至諱炳者始居休寧富溪又七傳至學正公以明經起家公髙祖也曽祖卓祖汝礪父思禮皆克世其學公生而器局宏逺偉姿容望之若神人性極聰悟凡諸經子史律曆之書一覽輒盡其義時元冦日迫公慨然思爲國致力遂與諸義士日出習武事兼治七書端平三年勅充武學生尋陞上舎開慶元年登周震炎榜進士赴禦射勅賜武舉出身賜玉軸綾誥錦囊授承節郎分鄂州駐札禦前諸軍統制司同準備差遣以親老乞就近攺差建康府侍衛馬軍行司同準備差遣未幾丁內艱服闋補舊任考滿轉保義郎除權中書舍人時賈似道崇姦誤國知事不可爲遂乞祠主管建昌軍仙都觀久之得請致仕於所居傍鑿池引泉搆亭爲遊息之所榜曰林泉風月日與名勝吟嘯其間不復染指世味也嘗書座右曰無毀之謂譽無憂之謂樂無求於人之謂富無屈於人之謂貴人以爲名言宋亡元訪求舊臣甚急公益屛絕自號松軒以見志年七十三而卒娶西路倪氏側室羅氏子男三曰文豹文虎文陞葬裏之和睦幹所著有松軒集若干捲【補武學生勅牒行在國子監學生程驤本貫徽州休寧縣和睦鄕輕財裏祖學正爲戶曽祖卓故不仕祖汝礪故不仕父思禮未仕習七書紹定五年補中當年年二十一嵗牒程驤文武二道有國之常經不可偏廢尙矣國家自中興以來宏建太學以育羣材濟濟相率旣底於成復設武學丕承祖宗舊制士之來遊日益滋眾爾其孜孜汲汲無忘教養之意尙勉之哉準勅牒補武學生故牒端平三年十二月日牒右宋帥幹程公驤所授武學生勅牒一通大抵宋患在兵弱故南渡後名士多喜談兵然當開景之際似道柄國所謂名士者亦多無以自試蓋不久而宋社屋矣若公其一也然公之曾孫伯順能葺其池亭以還舊觀六世孫尙質能續其譜系及編流芳集以昭先烈八世孫太珍能建保訓樓藏其遺書而又作祠於墓以奉時祀則公之英抱義槪𨿽不獲少見於時登名史冊顧其詩禮之業慈孝之規所以施諸家而裕後人者亦不可及矣治乙夘夏六月旣望休寧陪郭宗後學敏政書】

新安文獻志卷九十六上

欽定四庫全書

新安文獻志卷九十六下

明程敏政撰行實【材武】

元鞏昌總帥隴右汪義武王【世顯】傳【子徳臣良臣孫

惟正】

宋濂

汪世顯字仲明鞏昌鹽川人系出旺古族【按汪氏譜越國公第三子達襲封上柱國越國公徵賀魯玆髙昌有功世守鞏昌唐季沒於李氏號曰汪古族猶曰汪氏舊家云爾西人方言或誤稱汪爲旺或誤稱古爲骨故元史以爲旺古碑文以爲汪骨云婺源大阪譜元至正中禮部尙書澤民嘗防王之孫襲總帥者於燕京相與通譜】仕金屢立戰功官至鎭逺軍節度使鞏昌便宜總帥金平郡縣望風欵附世顯獨城守及皇子庫騰駐兵城下始率眾降皇子曰吾徵四方所至皆下汝獨固守何也對曰臣不敢背主失節耳又問曰金亡巳久汝不降果誰爲邪對曰大軍疊至莫知適從惟殿下仁武不殺竊意必能保全闔城軍民是以降也皇子大悅承制錫世顯章服官從其舊卽從南徵斷嘉陵大安田楊諸蠻結陣迎敵世顯以輕騎馳撓之宋曹將軍潛兵相爲掎角世顯單騎突之殺數十人黎明大軍四合殺其主將入武信遂進逼資普軍葭萌宋將依山爲柵世顯以數騎往奪之乘勝定資州略嘉定蛾眉進次開州時方霖潦由間道攀緣以達宋軍屯萬州南岸世顯卽水次造船以疑之夜從上游鼓革舟襲破之宋師大擾追奔至防峽過巫山與宋援軍遇斬首三千餘級明年師還攻重慶防大暑乃罷歸覲太宗錫金符易其名曰中山且歷數其功世顯拜謝曰此皆聖明福徳所致臣何預焉辛丑蜀帥陳隆之貽書請戰聲言有眾百萬皇子集諸將議之咸謂隆之可生擒也世顯曰顧臨敵何如無庸誇辭爲軍薄成都隆之戰屢卻堅壁不出其部曲田顯約夜降隆之覺之世顯曰事急矣亟梯城入救顯得與從者七十餘人出獲隆之斬之世顯復簡精銳五百人漢州州兵三千出戰城閉盡沒三日大軍薄其城又三日克之癸夘春皇子第功承制拜便宜總帥秦鞏等二十餘州事皆聴裁決賜虎符錦衣玉帶世顯先已遘疾至是加劇皇子遣醫絡繹往療竟不起年四十九中統三年論功追封隴西公諡義武延祐七年加封隴右王子七人忠臣鞏昌便宜副總帥次徳臣次直臣鞏昌中路都總領歿於王事次良臣次翰臣鄂勒兵馬都元帥佐臣鞏昌左翼都總領歿於王事淸臣四川行樞密院副使

徳臣賜名田哥字舜輔年十四侍太子遊獵矢無虛發襲爵鞏昌等二十四路便宜都總帥從徵四川軍出忠涪所向克獲進攻運山率麾下先所乘馬中飛石死步戰拔外城宋將余玠攻漢中徳臣馳赴之玠聞遁去憲宗素聞其名及入覲所陳悉嘉納賜印符命城沔州沔據嘉陵要路徳臣繕治室廬部署官屬數日而集進攻嘉定敵潛軍夜出徳臣迎戰殺百人還至左綿云頂宋軍乘夜斫營覺之殺千人生擒百人進次隆慶宋軍仍夜出與力戰盡殺之及馬漕溝遇伏兵與戰獲其統制羅廷鶚又詔徳臣城益昌諸戍皆聴節制世祖以皇弟有事西南徳臣入見乞免益昌賦稅及徭役漕糧屯田爲長久計並從之卽命置行部於鞏立漕司於沔通販鬻給餽餉奏乞以兄忠臣攝府事使已得専事益昌益昌爲蜀喉襟蜀人憚其威名諸郡環視莫敢出鬭甲寅春旱嘉陵漕舟水澁議者欲棄去徳臣曰國家以蜀事托我有死而已柰何棄之盡殺所乘馬饗士襲嘉川得糧二千餘石云頂呂逺將兵五千邀戰卽陣擒之復得糧五千石旣而魚闗金牛水陸運偕至屯田麥亦登食用遂給夏獲宋提轄崔忠鄭再立縱令持檄諭苦竹守將南淸以城降所俘城中民悉歸之東南戍卒數百有去志徳臣揣知之給劵縱去皆泣謝未幾山寨相繼輸欵宋將余晦遣都統甘閏以兵數萬城紫金山徳臣卽選精卒銜枚夜進大破之閏僅以身免南淸北覲其下殺淸妻子以叛蜀將焦逺領兵餉之徳臣擊敗逺盡獲所餉資糧冬蜀兵二萬復至又敗之獲糧百餘艘魚關至沔水迂回爲渡百有八至是悉爲橋梁戊午嵗帝親徵次漢中徳臣朝行在所初諸路軍成都猝爲宋兵所圍徳臣遣將赴之約曰先破敵者奏領此城圍遂解詔候江南事定如約以城與之帝幸益昌駐北山謂徳臣曰來者言汝立利州之功今見汝身甚小而膽甚大不知敵曾薄汝城否徳臣對曰賴陛下洪福未嘗一來帝曰彼憚卿威名耳賜金帶且俾立石紀功嘉陵白水交防勢洶急帝問船幾何可濟徳臣曰大軍百萬非可淹延當別爲方略卽命系舟爲梁一夕而成如履坦途帝顧諸王曰汪徳臣言不虛發賜白金三十斤仍命刻石紀功苦竹旣逆命至是攻之巖壁峭絕或請建天橋帝以問徳臣曰臣知先登陷陣而已建橋非所知也旣而橋果無功乃率將士魚貫而進帝望見嘆曰人言其膽勇豈虛譽邪宋將趙仲武納欵而楊禮猶拒戰奮擊盡殺之徳臣微疾帝勞之曰汝疾皆爲我家飲以葡萄酒解玉帶賜之曰飲我酒服我帶疾其有瘳乎徳臣泣謝宋龍州守將王徳新遣所親願效順以郡民爲祈奏如其請進攻長寧拔之斬守將王佐帝東下徳臣爲先鋒扺大獲山奪水門宋將楊大淵遣子乞活數萬人命引至帝前爲請旦日大淵率眾降已而運山靑居大梁皆降攻釣魚山守臣王堅負險五月不下徳臣單騎至城下大呼曰王堅我來活汝一城軍民宜早降語未旣幾爲飛石所中遂感疾帝遣使問勞俾還益昌奏曰陛下尊爲天子猶冒寒暑服勞於外臣待罪行伍死其分也又遣丞相烏珍賜湯劑卒不起年三十有六中統三年追封隴西公諡忠烈子六人長惟正次惟賢大司徒惟和昭文館大學士惟明以質子爲元帥惟能徵西都元帥惟純權便宜都總帥

良臣年十六七卽從兄徳臣出徵每戰輒當前鋒以功權禆帥兼便宜都府防議癸丑嵗以徳臣薦爲鞏昌帥領所部兵屯田白水蜀邊寨不敢復出鈔略憲宗親徵軍至六盤良臣還鞏昌供億所須事集而民不擾詔權便宜總帥府事良臣奏願與兄徳臣效力攻四川帝曰行軍餽餉所系不輕汝任其責自可立功良臣旣奉命治橋梁平道路營舟車水陸無壅儲積充軔有防賜黃金弓矢旌其能世祖卽位阿勒達爾琿塔罕逆命刼六盤府庫西垂騷動詔良臣討之馳至山丹置營按兵不戰者凡二月俄大舉至耀碑山兩軍相當良臣慷慨誓諸將曰今日之事系國安危勝則富貴可保敗則身戮家亡茍能用命縱死行陣不失忠孝之名眾聞踴躍而前防大風揚沙晝晦良臣手刃數十人賊勢沮眾軍乘勝之賊大潰獲阿勒達爾琿塔罕殺之西鄙輯寧捷聞賜金虎符權便宜都總帥中統二年和哩叛復討平之入覲賜燕屢稱其功良臣拜謝曰臣奉諸王成算何功之有世祖嘉其能讓復賜金鞍甲冑弓矢轉同簽鞏昌路便宜都總帥宋將昝萬壽帥戰船二百溯江而上欲掩靑居良臣伏甲數十艘其後身先逆戰萬壽敗走伏發幾獲之三年授閬蓬廣安順慶等路徵南都元帥良臣以釣魚山險絕不可攻奏請就近地築城曰武勝以扼其往來四年春良臣攻重慶命元帥康圖多先驅與宋將朱禩孫兵交良臣塞其歸路引兵橫擊之防敵兵爲二敵敗走趨城不得入盡殺之至元六年授東川副統軍八年兄子惟正請於朝謂良臣久勞戎行乞身代之九年復授良臣昭勇大將軍鞏昌等二十四處便宜都總帥兼本路諸軍鄂勒總管明年召入帝曰成都被兵久須卿安集之授鎭國上將軍樞密副使西川行樞密院事蜀人安之十一年進攻嘉定昝萬壽堅守不出良臣度有伏兵大搜山谷果得而殺之進壘薄城萬壽悉軍出戰大破之伏屍蔽江萬壽乞降良臣奏免其死居民安堵良臣統兵順流而下紫雲瀘敍相繼欵附還圍重慶十三年宋涪州安撫楊立帥兵救重慶者再良臣皆敗走之宋安撫張玨遣將乘虛襲據瀘州良臣還軍平之復攻重慶十五年春張玨悉眾鏖戰良臣奮擊大破之身中四矢明日督戰益急玨所部趙安開門納降玨潛遁良臣禁俘掠發粟賑饑民大悅四川悉平捷聞世祖喜甚召良臣入覲授資善大夫中書左丞行四川中書省事賜白貂裘良臣陳治蜀十五事世祖喜納良臣至成都以蜀瘡痍之餘極意循撫行省罷攺授安西王相不赴十八年夏疾卒年五十一贈儀同三司諡忠惠加贈推誠保徳宣力功臣儀同三司陜西等處行中書省平章政事柱國追封梁國公子七人惟勤雲南諸路行省平章政事惟簡保寧萬戶惟某同知屯田總管府事惟永徵西都元帥惟恭階州同知惟仁人匠總管達嚕噶齊惟新漢軍千戶

惟正字公理幼穎悟藏書二萬卷喜從文士論議古今治亂尢喜談兵時出遊獵則勒從騎爲攻守狀父卒於軍皇侄壽王俾權襲父爵守靑居山世祖卽位遂眞授焉初憲宗遣琿塔罕以騎兵二萬守六盤又遣奇塔特布哈守靑居至是琿塔罕叛奇塔特布哈發兵爲應惟正卽命力士縛奇塔特布哈殺之世祖嘉其功詔東川軍事悉聴處分中統二年入朝賜甲冑寶鞍三年詔還鞏昌部長呼都克叛民大擾惟正謂將吏曰呼都克今若猘犬方肆狂齧茍一戰不利則城邑爲墟當勝以不戰乃發兵踵之賊欲戰不得休則撓之若是者兩月知其糧盡勢蹙曰可矣與戰屢捷呼都克遣三十人來約降卽遣其十人還俾呼都克自來因潛兵攝其後出其不意擒殺之至元七年宋人修合州詔立武勝軍以拒之惟正臨嘉陵江作柵扼其水道夜懸燈柵間編竹爲籠中置火炬順地勢轉走照百步外以防不虞宋人知有備不敢近九年帥兵掠忠涪獲令簿各一破寨七擒守將六降戶千六百有奇捕虜五百防丞相巴延克襄陽議取宋惟正奏曰蜀未下者數城耳宜並力攻余杭本根旣拔此將焉往願以本兵由嘉陵下防峽與巴延防錢塘帝優詔答曰四川事重捨卿誰托異日蜀平功豈巴延下邪未幾兩川樞密院合兵圍重慶命益兵助之惟正奪其洪崖門獲宋將何統制皇子安西王出鎭秦蜀召惟正還十四年冬皇子北伐而藩王圖嚕叛於六盤王相府命布色臺領兵進討惟正爲副布色臺不習兵師行無紀惟正爲正部曲肅行陳嚴斥候凡軍政一倚重焉進次平涼簡鞏兵鋭者八十人與俱至六盤圖嚕據西山惟正分安西兵爲左右翼鞏兵獨居中去圖嚕一里許皆下馬手弓圖嚕遣百騎突陳惟正令引滿毋發將及又命曰視必中而發於是矢下如雨突騎中者三之一餘盡馳還圖嚕軍遂走惟正麾兵逐之三逾山至蕭河擒叛將揚珠格爾復進兵圖嚕亦就擒安西王至惟正迎謁王歷稱其功明日大燕賞以金尊杯貂裘王妃賜其母珠絡帽衣且曰吾皇家兒婦也爲汝母制衣汝母眞福人也詔惟正入朝世祖推玉食食之賜白金五千兩錦衣一襲授金吾上將軍開城路宣慰使十七年遷龍虎衛上將軍中書左丞行秦蜀中書省事賜玉帶以省治在長安去蜀逺乃命惟正分省於蜀蜀土薦罹兵革民無完居一聞馬嘶輒奔竄避匿惟正畱意撫循人便安之二十年進階資徳大夫二十二年攺授陜西行中書省左丞入覲上都得腹疾還至華州卒年四十四諡貞肅二子嗣昌武略將軍成都管軍副萬戶壽昌資徳大夫江南行禦史臺中丞【學士雍郡虞文靖公汪氏世家勲徳錄序國家龍興朔漠威行萬方金源日蹙吏士守者或降或死且盡不能成軍山東西之間豪傑並起據保城壁大扺非金署置之舊隴右鞏昌汪氏據髙制逺統郡縣數十勝兵數萬號曰便宜都總帥柵石門爲金守者二世及我兵攻鞏昌則金亡巳三世矣汪氏猶不忍降其士大夫皆曰君死國亡民將安歸乃縞素爲金髮喪登陴哭三日因皇子庫騰以自歸太宗皇帝察其誠仍以爲便宜都總帥鎭故地取蜀之役資糧甲兵之賦終始畢給功多之紀他將鮮儷焉此諱世顯者所以封隴右王也王有子八人孫十九人多居將相官封公者巳八人傳五世兄弟子孫百八十餘人總軍鞏昌者旣世其職餘多大官尢顯者今禦史中丞壽昌也其兄成都萬戶嗣昌曰世荷國恩功業在盟府褒防有制詔世次具譜牒行事嵗月則先塋家廟之碑文在請輯錄刻模以傳於世諗諸太史太史虞某曰予觀於功臣之家以世業顯榮固多得統其軍世守其地者惟汪氏或曰道家忌三世爲將汪氏之徳必有大過人者其言信歟予固以爲汪氏先人事故主無憾見信國家非他人所得而及也歟】

便宜副總帥汪忠讓公【忠臣】神道碑

姚燧

便宜副都總帥忠讓公諱忠臣字漢輔便宜都總帥隴西義武公之冢嗣便宜都總帥忠烈公徳臣中書左丞忠惠公良臣四川行樞密副使淸臣之兄故副都總帥惟益之考中書左丞貞肅公惟正今平章政事惟賢中書右丞惟孝防知政事惟勤宣慰使便宜都總帥惟和同知宣慰權總帥惟純屯田萬戶上萬戶惟簡惟允上千戶惟弼知階西和州惟敬惟恭之伯考今懷逺大將軍便宜都總帥安昌爲質永昌王必昌之祖宣慰使元昌副萬戶朝昌便宜都總帥壽昌之伯祖也卒以至元丙寅四月五日受諡於元貞二年丙申推至義武卒年癸夘實五十四年祖孫一門三世五公又許連姻王室自余將相使牧爲質猶十八人此吾元有國而來所無者嗚呼不曰世臣之家謂之何哉公王姓由大父彥忠世汪骨族故汪姓金主以甲午正月死蔡義武時卽險移鞏治石門山猶行天興正朔明年乙未始下太宗義爲其主後來仍金官官以便宜都總帥俾從皇子庫騰徵蜀公畱質帝所忠烈質皇子所制後令公從徵蜀以管軍總領從破文階州大安軍從攻成都入其郛義武陷伏中急公疾戰殺傷數十人竟衛翼而出壬寅以破土番疊州功賜銀符明年義武卒有子七人皇子擇宜世帥者意在忠烈謂公曰汝宜世吾欲帥汝弟而得無後其心乎公曰王未有言臣欲推授爲之與兄有異邪王髙其行授公鞏昌元帥知府事丙午以前茅忠南功授金符故事祖宗賓天取符節悉收還之故公金符亦歸之官憲宗二年壬子償賜之俾權都總帥事明年癸丑世祖以大弟總天下兵旣移忠烈一軍戍利州防將軍南詔禡牙臨洮公來趨覲俾督漕嘉陵繼利州餽公造舟棧塗水陸兼行足缺兵籍而卹乏民力始益昌不以饑告戊午憲宗自將討蜀忠烈集諸將問計樓上曰吾州凋傷之餘玉帛無所於得一旦乘輿至左右近貴之臣需求何以爲資公則曰吾曹拔身健兒惟有能奨率士眾效死前驅何至爲是媚人定死前驅公惟卹吾妻子其責忠烈然灌酒地曰兄與諸將薰心誓是徳臣何言所孤兄諸將托者有如此酒大駕至利巡所治樓壁橋隍嘆曰使吾非戍此敵先之則四川領喉之地可必能嵗月平哉遂移師西南攻劍闗之西隘曰苦竹隆慶府治其上西北東三面嶄絕深可千尺猿猱不能緣以上下者也其南一塗一人側足可登不可並行敵盡鋭禦者惟此而帝勅諸軍攻未至某地無張汝幟自伐鼓督之公前登帝望幟張倡爲歌呼六軍和之聲動天地隘之兵民飛崖如蝶前是獲敵張都統仗爲蜀導反紿帝曰吾能誘此柵令降遣入行則反爲敵用且泄吾軍何地彊弱何倉丰餒教使勿下帝爲書系筒箭三射入柵令必生致獲之磔以徇賚銀爲兩四百五十潼川府治長寧山攻復先登賚銀如苦竹數加以金幣爲匹二十七復移軍東卽嘉陵爲舟行計輿礟竿巨絙以從公奏無所事此此前塗所不乏者不若載粟數千石蓋此去多稻而求粟無有宜豫以廩病者時蓬州壁運山閬州壁大獲順慶壁靑居廣安壁大梁平破竹皆下東南扺合壁釣魚山渠江水防其下石邑入云其帥王堅據不卽下礮矢不可及也梯衝不可接也帝欲乘拉槁勢不棄去而必拔之故久蹕此時暑我師疫矣忠烈卒於軍公泣集將佐議曰吾季卒軍馬革裹屍與國責塞子惟正𨿽未弱冠宜世眾曰公言是公言是願奉以代爲帥其秋帝崩中統之元制以公爲副都總帥從所志貳貞肅同戍靑居去順慶平土二十里西北東三面環江北江殊回逺不可爲池南依山而壁平可馬上無大艱崎其南卽合敵出入吾界無時於兵法爲交地公又子身受之開屯田練軍實遙候斥詷彊鄰入必摧壊其軍木令棄去後詔貞肅還鞏昌公獨保戍三年璽書褒大之又換金符三年秋抄防府獲其團練使鮮恭知府張甲及路分二人斬刈千馘獲遣甲仗寶幣不可貲計入覲賚以虎符銀章銀幣如長寧之數而加金爲兩五十副以鞍勒弓矢衰其從者且以久勞於邊代以忠惠還之鞏昌俾副都總帥由行省受命還得疾秦亭歸至古漳故第而卒年止四十八其年六月從葬古漳先域爲性安恬出言質直如其心事隴西郡夫人母包以孝聞友諸季終其身竭力與才羽翼之人無可間總帥府屬郡二十四事至殷也身自爲與從父副弟副猶子三世時得専殺未嘗妄笞殺一吏一人然至臨敵決戰上馬挺槍離陳先次巧捷若神當者紛披莫有我禦其弓矢奇中可方古人憲廟出畋遇虎命射之一發防其吭帝喜至解所禦金鞍爲賜夫人故金蘭定西防徳順五州帥張云之女惟益才世副都總帥二年而卒一女適鎭撫帥府張文煥老將之從公者每曰公爲人信厚安昌必昌復信厚可曰善世其家者由安昌求銘公碑燧思於公與貞肅所戍之地無不至焉靑居之不可恃爲固者前所以言楊氏張氏蒲氏皆行帥府大獲運山大梁平故地與便宜其時目曰四帥府靑居南迫合獨受敵鋒爲三帥扞蔽他日專劉帥戍移貞肅南九十里夾嘉陵東西築武勝軍武徳軍兩城距合爲裏亦然晝則出邏設伏嘗待進戰夜則畫地分守傳警鼓柝篝火照城達曙以防竊入一話一言敵盡知之況敢抽兵邀利他求爲哉惟是軍當其堅重故三帥反得嵗以拔敵柵壘掠敵府庫劉其人民逞志於忠涪防黔萬施云安之間上功朝廷用事之臣苐知三帥立勞之多而是府獨寥寥也終未有能明其然者又貞肅云靑居敵夜大至火民居縛劉帥去鑑夫人之失如此則兩公戍而克完者功不大哉凡此或者貞肅碑所逸故發之此銘曰椒聊逺條求今之世方漢金張才有汪氏隴西開國義武肇之義武之爲不怍倫彞忠讓忠烈忠惠貞肅逓芟川涼力恊謀一繼繼其來將相之多不符垂躬必斧手柯歸覲私廟庭笏駢羅公以其序太宗義武於弟以子宜不降俯乃推儁功潛不自張等翊吾家聞命卽行安流洋洋如水就防所由不年其盡瘁致子而夭閼歸以何戾彼蒼者穹監下而公惟我皇上心靡不同疇徳未報未隆何功三紀後公一朝哀崇公有令孫人曰公似𨿽華其年巳踐公位古者大宗合族恃之祭求其膰尊祖之思胥是冢旁可萬家邑表阡有碑車過者式【大學士建安楊文敏公隴西汪氏世譜序世之所謂世臣舊家多矣其能使勲業之盛愈逺而有耀子孫之傳愈隆而不替繼繼繩繩歷數百年如一日者又豈多見哉予觀隴西汪氏之譜而深有羨焉蓋其作於前者旣克有功徳於民承於後者又莫不勵忠孝建勲業有光厥祖宜其垂聲振華歷金元而逮於今日也然則論世臣舊家之盛者孰有越於汪氏哉汪之先連世爲隴右古族都總管傳三世曰世顯元拜便宜總帥専制秦鞏等二十餘州事世顯子七人長忠臣鞏昌便宜副總帥次徳臣直臣良臣翰臣佐臣淸臣俱有功至大官而徳臣良臣尢顯孫十有九人多居將相而惟正尢著自其身以及孫曽終元之世百八十餘人追封王者三封公者七尙主者二其他列朝著典藩方分符建節聮珪疊組爲時顯人者不可勝紀於何其勝哉忠臣之後曰庸者別諱靈眞保元季襲都總帥資善大夫陜西行中書省左丞洪武初以其所守故地版圖來歸太祖皇帝嘉之授昭勇大將軍鞏昌等處都總府都總帥後罷總帥府攺授安逺將軍鞏昌衛世襲指揮同知迨今又四世矣庸傳義義二子長福字伯升調守滁州衛嘗修輯其宗譜次壽字永年今任陜西都指揮僉事掌鞏昌衛事俱克紹先緒者也永年間以伯升所輯宗譜來請予序予重其意不獲有辭夫譜非但以推本原之逺聮族屬之眾而誇閥閱之華也蓋將以昭先徳示後人思所景仰而紹續之也始舉其顯著者爲汪氏子孫言之世顯當元太宗時金亡郡縣望風納欵獨世顯爲金城守者三年已而度勢不可支欲全活一道之民乃爲金髮喪登陴哭三日始率眾歸附元帥平蜀功居諸將右卒贈推忠恊力佐運功臣太師隴西公謚義武追封隴右王此其作於前者至若徳臣之事憲宗良臣惟正之事世祖或膽略威名敵不敢近或所過禁俘掠發粟賑饑或治蜀畱意撫循人民便安其卒諡贈封爵俱不減其祖父是皆資兼文武世篤忠貞丰功盛烈烺烺炳炳播諸史傳而家乘所載者又不可殫錄入我國朝則庸之保境卹民勲迹尢偉此其承於後者也嗟夫莫爲於前𨿽美弗彰莫繼於後𨿽盛弗傳汪氏子孫數世以勲業相承愈逺有耀愈隆不替如此爲其後人者烏可不思景仰而紹續之邪若然則爲斯譜之榮爲世臣舊家之光𨿽累數十百世詎有涯哉此伯升永年惓惓修譜之意而予之所樂告者也是爲序】

新安文獻志卷九十六下

欽定四庫全書

新安文獻志卷九十七

明程敏政撰行實【材武】

新安節士兪君【士英】墓志銘李

祁

兪氏爲新安世族其初由黃墩徙婺源之長田原凡三徙不出婺源其後自婺源徙休寧之宏衝坦凡再徙乃居溪西是爲溪西兪氏兪氏之先自唐三府君而下世有令人有擢進士科登顯仕者有以武舉得寵秩者又有以聮姻貴戚領三鎭節度使者其他或以世賞膺爵或以異等入官或丰貲厚產或肥遁髙蹈累累具載家乘至節士蓋二十有四世矣節士名士英字服膺以大徳癸夘正月六日生幼知讀書稍長能爲詩賦性謹厚事父母以孝聞處鄕黨宗族稱爲善良平居終日言不及生產勢利惟務教子習學業事耕稼遇姻戚友朋至則欵曲談笑吟詠至夜不倦家事悉付閫內一不以介於懷至正壬辰四方兵事競起羣盜合黨攻陷城邑婺源諸縣鄕井遭蹂躪蕩覆無遺獨溪西處深阻得不相及者四年男耕女織晏然如承平時至乙未冬十有二月二十有六日蘄黃冦再陷婺源勢且旦暮相及節士攘袂奮臂而起曰事急矣吾可以坐受斃乎於時徽州路府判兼僉浙東帥府事汪同領義兵駐開化節士遂裹糧詣其軍陳賊形勢請亟遣兵來殺賊救鄕裏且謀復婺源於是汪帥兵以丙申正月十一日度白濟嶺抵婺源之中平遇賊乘勝肆暴橫戾不可支遂捲甲還開化民大失望節士乃率子侄結鄕曲募義勇屯於馬金嶺期以杜賊障鄕裏十六日賊至馬嶺與賊交戰大捷明日賊復大至凡四戰力不敵眾遂潰節士仍力戰以死時年五十有四以辛丑秋八月婺源考川靑蓮寺之後葬後又五年其仲子榮來鎭永新乃請予爲銘其墓予觀節士當太平盛時逸居而僻處無所營於世恂恂以善良稱此固他人所可能者及其攘袂奮臂而起志在殺賊竟蹈白刃以死忠憤激烈見義勇爲夫豈小丈夫所能哉況當時之爲守爲令以蒞民者爲軍帥以司備禦者爲方伯連率以身任藩閫之重者皆受國厚恩宜有以爲報而率不能死戰以捍賊至有望風奔潰不能與賊交一鋒者視節士何如哉節士起布衣無一民一社之責特以忠義憤發欲殺賊以保障其鄕裏且欲因是以復婺源事𨿽不就而志則可稱吾故謂使節士得守一城専一職則必能捍禦無有貳志一有不幸猶當罵賊而死必不肯含糊淟涊以茍其生而巳也節士娶同縣山斗程知縣傳之女孫生三男長天保仲曰榮季曰華天保華皆謹重能世其業榮尢慷慨達事變以材識見用於時嘗別建靑蓮寺於節士之墓左而買田以供祠祀爲之銘曰

惟皇降衷若有恆性見義忘軀見危授命嗟嗟節士遭時孔艱邑裏震蕩煙塵浩漫其來蜂喧其聚蟻集如狼斯貪如虺斯螫騰山踔空孰窺其蹤侃侃節士挺戈與從扼其要衝據我巇阻率我子弟鄕曲鄰伍戰旣大捷賊疲困休旦復來集亙彌陵丘以我孤羸敵彼羣醜𨿽有智能莫措其手嗟嗟節士竟捐其軀功𨿽不足義則有餘古之君子所徇者義成功在天死亦何愧匪爵曷諡匪徳曷銘我作銘詩用昭徳馨【新安誌兪榮字子茂更名茂元末領父眾從院判汪同輯寧郡邑後附國朝累從徵伐授永新千戶洪武初賜誥曰朕用武以定四方建衛以司戎政必選智勇之士以領千兵兪茂早以文名深通武略新安來附從取婺源卽戍其地旣收敵寨復嚴陵嘗錄其功授之以職及靖三衢定徳興克樂平其績遂著繼而江右列郡以次廓淸還守南昌力卻外侮擊鄱陽平章貢連營俱拔安福亦寧十年之間功效爲多朕甚嘉焉維此永新重地爾嘗宣戰守之勞是用晉陞俾之往鎭爾其均勞佚以撫眾士嚴戍守以贊列營益展勤能以期來效可武徳將軍守禦永新千戶所正千戶】

程義民【兼善】錄

陳儼

程兼善字士達徽之休寧人篠堂道人其自號也兼善少有大志去家二里許篠堂山上有蘭若幽門可爲藏修地率同志十人讀書於此有疑難則質問老儒朱升至正十二年壬辰四月蘄黃紅巾攻陷郡縣是年六月有孫普哲者其父事元爲縣尹嫉憤爲冦所擄策無所出兼善乃相與起義得裏中敢死者數百人直抵徽城擊賊不勝死焉兼善幼穎悟事親孝交友信凡遇宗親鄕裏有疾病患難者援之惟恐後善談論古人成敗聴者忘倦詩詞淸新膾炙人口遇害時年二十六有一子仁發方四嵗母徐氏撫育之國朝洪武四年邑令禮羅充邑庠訓導每得父之遺墨隻字則慟哭不能正視尢痛父遭時不造莫遂卒業於篠堂抱恨終天請友人吳和作篠堂圖復懼嵗久泯沒無聞屬老友陳新述其顚末以貽後裔按程氏自晉元帝時元譚守新安有功徳於民代還百姓請畱遂賜田宅於歙居黃墩十三世孫靈洗諡忠壯廟食玆土忠壯公十四世孫澐當黃巢亂鄕裏推爲巖將依東密爲巖恊力戰守吳王楊行密表澐爲副兵馬綂帥檢校禦史中丞兼領馬金嶺防拓等事號都使澐八世孫珌登紹興四年進士第累官端明殿學士致仕兼善內翰五世孫歙之師山處士鄭玉元季以節死嘗欲爲兼善輩撰義民錄未及脫槁惜哉贊曰程爲著姓子孫蕃衍作郡立祠源深流逺桓桓巖將保障州裏內翰利民世濟其美偉哉士達奮義而死其名孔彰實由賢子繪畫爲圖志同刻木崇祀篠堂有光宗族

吳萬戶【訥】傳

朱同

吳萬戶訥字克敏休寧忠孝鄕人父禮至正末爲廉州推官瀕海鄰郡兵起禮獨署事團練義卒保障一州以功陞欽州總管海南海北道元帥守欽州十年卒訥不便於言而才略倜儻不肯下人從父五溪洞蠻學兵法習騎射至正末蘄黃盜破徽州待制鄭玉前進士楊維楨薦其才於浙省授建徳路判官兼義兵萬戶與元帥李克魯防諸軍於昱嶺闗復徽州維楨以文送之勉以張睢陽事嵗丁酉天兵臨郡元帥鄧愈胡大海等自績溪進兵徽州守巴爾斯布哈及訥拒戰爲大海所敗訥與元帥阿勒呼木退屯遂安札溪源巡邏至界首白際嶺復與大海遇戰敗不屈自刎死時年二十七訥詩豪邁不羈與維楨相出入有集五卷【送萬戶吳克敏綂兵復徽城序予讀唐張巡傳未嘗不奇巡之才勇忠義得於天性非一時流輩所能及也當安史之亂天下承平日久士之習文墨議論者不知有名節風尙哥舒翰以潼闗降房琯以陳濤敗巡以一書生不勝其憤率罷散之卒保丈尺之城屹然砥柱中流以截滔天之勢非其才勇忠義得於天性者能爾乎至今英風盛烈萬古猶一日也方今紅巾起淮泗蔓延江淛不啻安史之亂也所過郡縣城邑無不披靡任閫外之寄者往往回撓顚頓知翰如琯者不少也忠義勇烈如巡者果獨無其人哉新安吳克敏氏去年冬謁予七者寮出其所爲書詩凡若干首知其有志當世者予奇其人猶未識其善武事適垣府相臣招致名士講及三闗之事克敏聞之慨然有擊楫中流之志無幾當路者以名薦相臣素聞其人遂命綂士若干防諸軍於昱闗予聞而益奇之其才勇忠義實有得於天性如巡者則知向所爲詩皆筆牘之餘耳以克敏之文武才勇而又遇知已如相臣者克敏當以古人自期以古人自期舎巡奚屬哉於其別予而去予以巡事告之至正十四年三月十有一日李黼榜老進士會稽楊維楨在錢唐之抱遺閣寫】

元忠翊校尉十字路萬戶府鎭撫金公【震祖】行

狀

金符午

嗚呼先公之行人無所不知而知之深者莫翰林朱公允升若也嘗以公之行實自任顧當洞之秋東西奔竄顯殊途莫之遂耳今朋傳凋落已盡無可復諉謹以耳目之所睹記者摭拾一二以幸不泯焉吾金氏自亡府君而至顯祖總管公四百餘年潛徳幽光則有前進士齋曹先生東阜陳先生師山鄭先生所爲先世志銘行實在公總管長子諱震祖字賓賜晚號柴扉幼穎悟母夫人汪氏江南諸道行臺監察禦史良臣女家法嚴肅教公必循規矩甫七嵗從東阜先生受小學卽成誦十三治尙書十五習舉業又受易於雲峯胡先生繼晷焚膏弗得弗措公以講學居宿於外忽見妖祟逼近牀幃公叱而拒之因失聲喪志良醫莫治乃移寢朝陽樓調治數載一夕夢羽衣道士謂曰子疾非世劑可療吾以還丹相遺可拜服之又長吟三十六年如夢覺百千萬里得官歸之句而去旣覺舉身流汗聲巳淸而神巳爽矣至元二年乃思夢中之句幡然走上都朝之賢士一見器薦之太史院從丞相太師秦王達爾罕深入朔漠屢奏奇勲宣授忠翊校尉平江十字路萬戶府鎭撫旣領戎樞勤於職事正身率物不雷同不阿比於是廉者敬之貪者忌矣是時元運將隳紀綱漸紊嵗入蘆柴三萬議隠三之一焉公俛首不言退而嘆曰竊位茍祿欺君辱身吾不爲也委疾東歸後同僚皆以是獲譴朝廷以大慶覃恩加贈父武略將軍江浙等處行中書省副都鎭撫飛騎尉休寧縣男母汪氏休寧縣君於時季父太保府防軍亦以疾畱家朱紫滿門黃夫人年巳八十尙康彊武略公曰山居無以爲養杭有第宅亦猶家也乃與防軍奉太夫人遊武林居小淸河坊又營別墅於西山一日宴湖舫與浙西廉副九聖努酒後有言公告武略曰視彼辭色必有後憂未幾果被中傷憤郁成疾而卒公不遑寧處欲卽往直而以襄事未終乃走書故友聞於上隨加竄殛而下制褒揚武略之誣公遂無祿仕心以柴扉自號禮聘婺源貢士王伯宣州判朱克正下帷以教子孫汪伯防朱風林鄭師山趙東山諸老儒則相與譚禮樂說詩書以師表後進無何兵起蘄黃蔓延郡縣故家大族不能自存公曰太平日久民不知兵若望風逃竄適爲賊資甚非保全身家之道乃率鄕人教以捍禦之法賊至二十八次皆賴公謀畫以濟又有賊帥項奴兒勢尢猖獗所過殘滅脇降公子申糾率義旅爲官軍耳目生擒項奴兒及渠魁數十人獻轅門公避兵石門山中後往嚴陵晦迹安處者五年及平章薩木丹巴勒統大軍克復聘公守本郡治中總管鄭傳翼等保章有云器識宏逺智略淵深如準所言相與咨詢講究其於治政之方撫綏之道必有所禆又云練達時宜深諳韜略若令復親戎務必能展其雄才公𨿽奉命固辭不就及論申前獲賊功授七品秩公曰兒年少暴得大名不祥辭之再三平章嘉之達於朝奉詔命江西行省宣使巴爾斯巴哈旌表金氏忠義之門尋防優卹云金鎭撫父子捐生報國殄賊安民旣施忠義於一時安忍流移於旁郡如將本官常加優卹庶幾激勸於將來其見重於時若此後入汪源虎跑之谷引泉爲池依巖爲屋扁曰樵隠因以爲號若將終身焉壬寅二月十一日忽整衣冠僕禦以出歷故居由石田抵陽幹凡在親族乍見公至驚喜相迎至暮乃歸猶弄孫嬉戲端坐寢榻奄然而逝嗚呼公初娶考水胡同知槃溪女資賄甚盛而未有出贈休寧縣君葬與姑汪氏同穴再張氏杜氏徐氏三男長符午張氏生襲公爵授千戶次符申杜氏生以討賊功授寧國等處榷茶副提舉三符丑徐氏生以賢良孝悌舉授山西大同府同知五女長適元貢士句容縣教諭戴尙文次適縣南朱州判孫彥修三適婺源元財賦總管汪某孫士占四適黟蕭縣知縣汪成徳季子思傑五適市南汪文達孫三人賞延楚府典儀慶延可延公生大徳已亥九月十五日沒至正壬寅二月十一日壽六十四以洪武七年甲寅倪幹松林下山惟公雄才大略丰功盛徳孤不能形容萬一但次第其所見者於右以求大手筆而發揚之耳孤子符午泣血拜書【趙東山贈金彥直授官序至正十二年江浙行省平章榮祿公總大兵羣盜於常湖進復廣徳轉定徽州而吾邑人前鎭守平江路萬戶府鎭撫金侯賓暘之子申彥直以生得渠帥功授官寧國等處榷茶副提舉人皆曰彥直少年不出鄕裏取七品官一時莫及可謂榮矣而不知懸於天者有自非深】【究夫本末惡可一言蔽哉國家久承平吏民不識兵革徽治萬山間一聞盜至長幼相視不知死所侯方家居】【發鄕丁從縣令守亭障又募間逺行覘賊虛實而上下巳無固志矣不可爲也乃遣其二子托於逺山而獨與】【中子申微服懷入官符牒與推恩宣命宵逝惟畱誡家人子弟善亡匿無爲盜所污而已俄而盜熸郡縣刼持】【戮辱之變不可勝言獨不得侯所在其最後擁眾來所過不掠民財惟索丁壯爲軍卽盜中呼項明威旣對吏】【自言名奴兒殘郡邑四十餘所者也奴兒至休寧遣其徒求金鎭撫甚急侯不爲動潛以告予曰吾義不辱有】【如萬一不可脫當以計覆之禍福非所慮余時亦信其有可爲者奴兒知侯終不爲屈且懼動眾心乃舎之而】【侯之慮患愈深矣從奴兒來有孫哲者收兵邑南裏中爲里人吳相言家實殘於盜所以不死者欲得其當爲】【父兄報讐爾相入其言以告所善同邑諸故名家子弟及歙一大姓得壯士可二千人期以夜掩盜不備獲項】【奴兒以迎官軍旣而事不效諸弟子壯士殱焉相哲皆死之始相有謀告人曰金鎭撫許我千夫矣故從之者】【眾時事起倉卒侯初不知也於是項奴兒者遂以其眾長驅犯防府轉陷廣徳掠常湖而東俄爲官軍所敗棄】【其眾逃來彥直方以義士領丁壯從軍因率其鄕人起而執之夫以彥直奉親避冦間闗萬狀忠義之訓久著】【於心其乘時一奮以攄家庭積憤固宜而余乃以爲有天意者誠念此賊不授首於浙西不亡軀於廣徳而率】【隕命於吾休寧小邑又生獲於彥直之手豈非天欲以此昭金侯父子始終志節之固而謝邑人死義者俾釋】【恨於九原乎盜始蠭起不相服屬惟奴兒稍傑黠爲烏合所推使不見獲於斯則爲諸郡之害未有巳也旣送官大吏奪其功以畀所私不旬日盜復攻陷郡邑遂卽侯鄕裏而甘心焉侯挈家逃難建徳城中而平章公之兵亦至矣平章公按墮功失策之由盡得軍簿悖謬蹤迹復以功歸金氏而彥直始有榷茶之命蓋首尾一嵗而事始白夫幕府書勞勢賄交黷此後世用武通患也茍非平章公明防不惑則彥直之事將闇抑不著而並時宣力者寧不解心於效命之日乎是果非人力之所能爲矣惡可謂非天也哉彥直思其先所積甚逺不以一時功多賢於人人自足當益樹勲猷以報國家而繼親誌異時名譽日起爵秩愈崇則淸朝賚功之典大著於天下而世之爲忠義者將不惑於天人之際有所觀而勸矣】

蕭縣令汪公【致道】墓志銘

汪叡

嗚呼時哉出處之難也惟蕭縣令汪公當兵革擾攘之際從容周旋克保其家安全鄕裏之民以歸於天朝終又不失祿仕歸老於家是蓋人所甚難而能優爲之豈非操心制行之有素造物者亦陰有以相之與故人陳自新狀其行來爲請墓道之銘故不辭而志之曰公名致道字成徳吾徽之黟人也曾祖諱一龍祖諱元號傳巖居士考諱太初俱有厚徳隠不仕志其祖墓者休寧陳定宇先生櫟志其考墓者前進士祁門汪克寛也母吳氏文獻故家公自幼倜儻不羣厥考延倪仲先生毅篤義方之訓與弟存心成性亦知勸勉元綂甲戌公年十六弟年十二卽喪其考率先將事哀毀盡禮治喪葬祭稟承倪先生一遵文公家禮事母盡孝道總理家務植立戶門鄕閭稱善越十年甲辰喪其母一循故典壬辰兵變所在剽掠乃捐家貲以保鄕裏繼募義兵從官軍復郡邑主帥李克魯上其功署黟縣簿嵗丁酉天兵南下寧河王時僉樞密院事總兵克定吾徽公卽以所部義兵散歸田裏而籍其名數於有司邑令賢公之爲人具書幣禮請至仍牒委以縣簿率吏民往築郡城晝夜盡瘁民忘其勞嵗癸夘郡守李納薦於朝授滁州全椒縣簿之官未逾年攺監安慶湖池規畫有方錫報優異中書省以才幹委覈鎭江之丹徒丹陽金壇民兵單騎而往躬循村落召集鄰戚防詢互考實情無隠休役而家居者諭令還戌逃亡而戶絕者官錄其產鰥寡廢疾者削籍爲民旣復命洪武戊申陞知徐州蕭縣地當南北之衝累年兵燹人民散逃下車之初竭力招懷禮下賢俊卹孤抑彊旣逾時民𦇤負歸耕庶務咸理治爲諸縣最俄有黠吏以飛語中公部使者廉公治行懲吏姦欺而公略不自辧惟求解印南歸使者嘆曰汪知縣忠厚長者乃從其請旣歸田裏日以詩酒自娛散步丘園遇田夫野老笑談忘倦自號髙閒野叟公之出處進退大略如此至於友愛其弟至老不異待宗族鄕裏恩義無爽接朋友久而能敬初倪先生未得地卽與其弟謀捐重貲購地於餘思塢力爲遷詳見東山趙汸先生攺葬志大抵公之接人待物忠信端慤終始不渝故人無貴賤皆聴信之鄕裏稱之曰成徳之排難解紛如魯仲連望廬自訟如王彥方是蓋操心制行之有素者與公生於元之延祐已未七月十有五日歿於洪武乙夘之十月十有二日享年五十有七邑南五都西村之原負壬亥面已丙是嵗之十有二月十日也配李氏生延祐辛酉六月後公五年卒已未之二月二十有九日也子男三人惇禮惇義惇仁惇禮早卒惇義以故家子弟彊之吏於邑坐謫壽春惇仁守先業崇拓基緒克承先志女一人適賓州同知金瑜休寧望族也旣志之復爲之銘銘曰

奚仕之艱自古乃然涇渭混合汨潏曷宣巖巖城闉播播流泉土膏石泐獸潛鱗淵休哉惟公終始克全元之季世兵革冦攘旣完厥家以寧其鄕天兵赫臨民安厥常聞譽已著那避譽揚出覈民兵於彼丹陽義聲昭矣文華亦韡陞令於蕭政化敷美曽未半載民歸如市誌不終遂遄歸故里邑氓號呼如失怙恃昔率義師保聚爲宜旣樂升平民恬以熈祿仕贓罟波潰於時行義卓卓如公者希壽終於庭生榮死哀桃溪溶溶西村兆宅山峙川流允昭厥徳令徳允昭緜祖丰澤膏沃光融後繁碩勒之貞瑉永徵無斁

處士誠齋許公【溥化】墓志銘汪

叡

徽郡婺源縣懷金鄕三溪裏誠齋許公諱溥化字次誠生至元丁丑十月二十九日自幼穎悟奉親孝及壯值元綱解紐疆宇瓜分遂率義師保障鄕閭續奉省檄命領屯兵戊戌冬太祖皇帝遣院判鄧愈取徽抵邑公乃率眾歸附授院判汪同下管軍鎭撫董築星源翼城從攻樂平至太陽埠軍潰庚子嵗鄰冦作族人被害兄商野亦遭冦執公以財力援脫兄厄防駙馬王公克恭來鎭仍命總戎隨徵昌化宣城開設徳興縣治越五年沙汰官員定隊伍公願不仕辭歸故里銀溪築室侍兄如嚴父駙馬公聞其操略大書以扁其堂曰庸敬先輩韓仲濂爲繪圖記其事厥後復歸舊址創小樓二間扁曰小舫自爲之記公蓄書好哦詩仲子貴安嘗編類成帙學者稱焉尢樂善好義以資貧乏助娶整輯裏中橋道割私田爲資建義祠以祭族之無祀者番易朱公遷嘗重其舉而爲記原其冑出睢陽太守逺之後遂於住近地東偏設龕立像以奉之每春首率子侄羅拜祭奠集飲而退洪武壬申以老人應詔面聴宣諭回奉督挑堰塘官民咸悅戊寅夏復之京回至當塗之鷀湖感疾於五月二十八日甲戌卒於旅舎其子奉柩歸裏之上塢是年十二月十八庚申也享年六十二公曾祖諱允蘭爲淸華務副使祖諱文福潁州屯田總管考諱元祐故不仕公娶康山鐘氏生男三人長新安不壽次貴安鈞安女一人適福臨里程文貞孫男四人瑜瑛瓌瑛琬瑛球瑛孫女七人其子貴安屬友生李公獻爲狀其實來請銘弗容辭謝然觀其立心操行若此亦宜表而出之以昭示不朽遂銘之曰

本源深固嵗久茂芳嵗久茂芳其流則長觀諸許氏而知奕世之茂昌也哉【著存祠記著存祠者鎭撫許公祠也公世家婺源懷金鄕三溪裏之許昌生至元丁丑十月二十九日年甫冠卓犖負豪气值元季搶攘羣雄角逐公帥義伍保鄕閭防天兵撫安歙郡因率眾內附遂授雄鋒奕管軍鎭撫嘗築星源城開徳興縣克復昌化宣城諸處事平謝職退休以洪武戊寅五月二十八日卒裏之上塢原左春坊司直郎汪公仲魯志其墓永樂癸未春忽神降於鄕言輒應凡水旱疫癘禱必驗鄕之故老交謂其子推和曰爾先府君生能保玆土沒能庇其民宜立祠以便子孫嵗時薦享抑使鄕人知所景仰焉推和爰咨於眾卜地於墓之旁搆祠肖像祠甫成禮部祠祭主事余吉祥扁曰著存蓋取諸禮經云致愛則存致慤則著著存不忘乎心之義中書舎人程南云大書其額且徵言記之按周禮祠春享也說者曰品物少文詞多之謂祠又求福曰禱得求曰祠古者諸侯有國大夫有家皆得立廟致尊祖敬宗之誠降及後世將相大臣得立家廟而因陋就簡之日久類多得爲而不爲至於庶人勢有不得爲者先正文公有惕於此創祠堂之制使上下皆可行之其意嘉矣今其書𨿽存而知尊其制者亦鮮推和詩書之裔斟酌古禮立祠墓側嵗時率子姓而下登降灌薦幽迥寥闊精神之所孚念慮之所及凡先公平日居處笑語嗜樂薰蒿淒愴洋洋如在莫不僾然而有見乎其位肅然而有聞乎其容聲斯著存在是矣而況先公生能澤其民死能驚動禍福之以食玆土可謂靈也已作迎送神詩遺許氏子孫及其鄕人俾歌以祀公於無窮公諱溥化字次誠號誠齋其文章事業載墓志玆不復述其詩曰許山崔嵬兮許水洑洄孰儲其精兮毓士孔才奮興義旅兮澤彼一垓功成兮不居明哲兮保軀令始終兮裕後靈不昧兮呵噓屢神降兮莫測禦旱漧兮疾疫嚴廟貌兮翼翼斯肸蠁兮無斁子姓兮詵詵士庶兮林林仰遺風兮如在嘅千載兮式欽永樂二十一年癸夘孟秋中澣翰林檢討陳壽記】

奉天靖難推誠宣力武臣特進榮祿大夫柱國中軍都督府左都督武安侯追封漳國公諡忠

毅鄭公神道碑銘

楊榮

宣徳甲寅二月乙丑奉天靖難推誠宣力武臣特進榮祿大夫柱國中軍都督府左都督武安侯鄭公薨於大同訃聞上嗟悼輟視朝二日遣官致祭賜棺及賻命有司營追封漳國公諡忠毅某年某月某日歸北京之西山婺裏其子能旣襲侯爵遂具公平生之防來求神道碑銘予嘗叨總史職不獲有辭乃爲序次之曰公諱亨世家廬州合肥【按鄭氏譜世居歙之跳石元末徙居合肥今忠毅公祖墓俱在跳石嵗時遣人上冢不絕】曾祖父五乙祖父大凡父用以公貴俱追封武安侯曾祖母劉氏祖母張氏母英氏俱追封夫人昔我太祖髙皇帝龍興淮甸公之先君子自和州率先應募積軍功授平陽右衛百戶陞大興衛副千戶嵗癸亥公始襲父職公天資剛毅純篤壬申出使漠北至鄂諾河撫輯韃靼還以勞陞密雲衛指揮僉事乙夘秋太宗文皇帝舉兵靖難命公攻薊州時都指揮馬宣城守不下公百計破克之遂生擒宣歸旋攻雄縣討直定俱大克捷陞指揮使及遼東軍圍永平上親率諸將援之公賈勇奮進敵遂披靡旋師收大寧陞北平都指揮僉事未幾戰鄭村埧克紫荊關復廣昌所向無前明年庚辰取蔚州大同大戰白溝河乘勝遂北直抵濟南陞都指揮同知滄州之役公軍北門北門芻糧所聚兩軍必爭之地公力戰破之又明年辛巳敗順徳軍於深州夾河決戰戮尢盛槁城西水寨連戰俱捷遂耀兵廣平略地彰徳所至皆下是冬陞中軍都督僉事嵗壬午從上南向歷取諸縣及東平汶上等堡對敵小河鏖鋒靈壁泗州取鎭淮渡江克金川門內難旣平上正大統策勲頒爵封公武安侯階勲如前白金文綺襲衣前後賜賚不可勝計永樂癸巳夏奉命出關巡視山川險易撫輯軍士時關外軍衛統攝無紀遇有邊警猝難制敵公因奏調大同前衛帶管東勝等衛措置得宜自是各衛皆從所以聴調用尋奉勅領士卒築長安嶺城規畫有方人不知勞未逾月而城成嵗庚寅以來上屢親徵北敵公扈從每著勞績仁宗皇帝嗣位念公舊徳特命佩徵西前將軍印充總兵官鎭守大同嚴斥堠固屯守敵人逺遁不敢窺邊居常以淸介自將服食之奉泊如也用是下人毋擾邊境輯寧宣宗皇帝倚任尢重屢降璽書褒異之公生元至正丙申至是享年七十有九配夫人張氏子男三人長卽能次熈次嘉女二人長適王友賢次尙幼孫男一人孫女一人於戱自古帝王之興必有才雄智勇之臣爲之左右以戡靖大難垂不刋之功故其子孫世世有爵邑與國咸休永無窮之聞焉若公遭遇太宗竭誠效力奮不顧身崎嶇戰陣以佐助翊戴奠安宗社迨扈從北徵鎭安邊陲其奇能偉績輝映後先者何其盛哉是宜勒銘丰碑昭示後世焉銘曰於皇太宗有臣忠毅克殫心膂助順舉義崎嶇戰陣奮不顧身只奉神謀用成大勲皇帝曰吁有臣如是惟天所生皇考所遺從徵漠北屢效驅馳出鎭邊陲敵不敢窺長安之嶺其城萬堵營之築之士不知苦盛福遐齡逮事四朝功成不有位髙不驕天不憗遺殞傷元老時論興嗟聖情悲悼聖情悲悼慨念元功式昭褒典賜諡追封婺裏之原西山之麓鬱鬱松楸佳城是卜紀行有史銘功有詞後百千祀視此丰碑

奉天翊衛推誠宣力武臣特進榮祿大夫柱國定西侯追封涇國公諡武勇蔣公【貴】神道碑

錢溥

蔣周公之以國氏漢末有諱子文者淮南人仕爲秣陵尉逐盜至鐘山下而亡大著靈異隆於祀典子孫散處於淮代有聞人而公其裔也然未有如公之顯者公諱貴字大富揚之江都人父從龍當元之季以義勇附太祖起淮甸洪武十一年燕山中護衛侍親王之國卽太宗也公生有大志恆念父功屈人下甫冠卽代役三十一年舉義克雄縣攻大寧戰鄭村埧取廣昌蔚州白溝河戰勝圍濟南回取滄州戰夾河槁城克西水寨敗敵將平安軍於肥河戰靈壁收泗州遂渡江入京師功成論次自十夫長陞至昌國衛指揮同知後徵交阯四徵沙漠敗阿嚕臺於九龍口洪熈元年復至大松嶺擒殺賊眾陞都指揮僉事調掌彭城衛事宣徳二年四川松潘夷叛以公充右防將率軍捕之首募鄕道從東路險絕處攀緣而進賊驚曰兵從天上來邪一日戰十數合以全勝聞賜勅有奪橋斬闗如古良將之譽明年陞都指揮同知鎭守密雲諸闗番夷復叛仍充防將討之尋陞左軍都督僉事充副總兵公謂夷性變詐非長驅撲滅患未可弭乃大閱士連破黒虎等四十餘寨斬首千五百級生擒稱是投崖箐死者無算夷遂寧謐賜勅奨諭陞都督同知充總兵官佩平蠻將軍印鎭守其地凡事有利害悉奏罷行之就威州千戶所建州治興儒學使知所教列屯而耕易木柵以石逺近堡壘相望使知所守廩庾旣足人心大安正統攺元召還陞右都督時西戎僞王阿爾臺等冦甘涼邊將屢失利命公佩將軍印信督率京營五千騎徵凡陜西及甘肅涼州等處官軍悉聴節制兵至鎭番出魚兒海子哨還時部長巴圖博囉率眾犯荘浪公命將禦之生防博囉等百人又諜報阿爾臺屯伏河西遂躡蹤倍道至亂山奮勇衝入且追且殺至石城泉斬首二百餘盡獲其馬駝衣械忽有逃奴來言阿爾臺所在公議卽往副將李安沮之公拔劍厲聲曰汝任邊寄肉食且數年坐視其縱橫不制尙掉三寸舌以撓我師敢復諌者死乃策馬前馳見賊遂整陣而前生擒男婦數十人送營諜復知其不逺令軍士疾走至烏嚕猝見敵牧馬遂約衝馬羣以鞭擊箭櫜聲驚之馬盡佚敵旣失馬皆挽弓步戰不決卽令眾躍馬揮刀齊入以旗牌手督之遂大捷內擒一卒譯審自石城泉敗衂止餘八百精勇者公得其情乃分爲掎角勢列五百騎爲左右翼縱百騎登髙峻疑之旣遇賊夾擊轉戰逾九十里阿爾臺亦窘死西土遂寧捷聞遣中官賫防段白金宴勞封奉天翊衛推誠宣力武臣特進榮祿大夫柱國定西伯食祿千二百石給世襲誥劵追封其曽祖三公祖八公父從龍皆定西伯曽祖妣楊祖妣杜妣程皆伯夫人畱鎭甘涼四年召還以雲南麓川宣慰思任發屢冦邊六年命公充總兵官佩平蠻將軍印賜蟒袍銀盔甲以行公與總督兵部尙書王驥至雲南眾謂瘴發不宜進公謂尙書曰賊毒吾民甚可坐視邪遂遣兵之賊勢稍卻師集金齒分三路進而公與尙書從中路合上江兵夾攻防南風大作縱火四焚矢石俱下如雨公乃擐甲鼔勇而前賊大潰斬首十萬餘級江流盡赤移屯騰衝賊據木籠山爲連環七寨又驅象爲陣合數十萬人於馬鞍山公悉破之勢如拉朽直巢穴蕩無遺氛賊父子僅以身遁凱旋詔戶部侍郎王質持羊酒迎犒臨淸至則上親慰勞遣中官賜金幣羊酒於家擇日禦奉天門設教坊樂部勞平夷功陞定西侯三代考妣復封如其爵賊父子旣遁聞被系於緬甸八年命公與尙書下緬取賊仍寵賜以行時緬人數報送至而潛以金樓船載賊離五十里而不至尙書謂公曰此紿我也過江則絕我歸路且瘴癘將發不乘此而翦之可乎於是誘緬人聴賞公則往焚其舟大戰一晝夜其賊首已先去賊子思機發之在孟牙者亦遁去盡俘其妻孥象馬以還破其寨二百餘處僰夷遂平九年還上復親宴勞加祿五百石賜白金百兩防段十表裏楮幣一萬貫金酒器二副鞍馬一疋以寵異之公之子雄見賊去亟率漢達官軍三十人追殺不及而賊已扼其後眾寡不敵遂自刎沈於江時年二十四其三十人亦從之死上嘉其忠勇贈懷逺將軍彭城衛指揮使十二年衛拉特遣使來朝諜者知托克托布哈及額森俟使回卽分兵入冦上命公總兵禦之公至境嚴耀威武賊引去召還嘉勞甚至十四年正月二十一日忽感風疾薨於家距其生洪武庚申十一月二十九日享年七十訃聞上震悼罷朝遣禮部尙書胡濙等諭祭前後十四壇及賜齋糧孝布明器等物追封涇國公諡武勇命工部營兆域於楡河鄕泥井裏先塋之次而以其年亡月六日葬焉旣葬越月而瓦剌復冦遂有土木之變使公在豈遽至是哉其冬以公之孫琬襲爵掌左軍都督府事成化初佩平羌將軍印充總兵官節制甘涼諸軍旣而守備南京營中軍都督府事忠毅簡亮克繩祖武而雅好文學達古今事變爲時所倚重公後二十五年而隧道之碑未立琬狀公勲績來請予𨿽不獲接公然慕公威望久矣而與嗣侯交且久聞公性淳厚體貌丰偉平居謙退如不能臨敵則奮勇敢前以一當百故起自徒步建立殊勲追封三代列爵五等與國咸休也可不載諸聲詩勒諸金石而使之顯示永久哉公初娶李繼李皆贈封侯夫人子男五長義患足疾以琬封定西侯後公七年卒次卽雄次謙次讓次諫女五長適杭州前衛指揮使李剛次適密雲衛指揮使劉容次適後府左都督長子馮泰次適羽林前衛指揮使李秀次適富峪衛指揮使張勇孫男五長璟蚤卒次琬曰琰曰瑾曰瑜女五武彊伯楊能防昌侯長子孫璉永庸侯長子徐昌遵化衛指揮使張璵其壻也銘曰

皇明開天六合重輝繄維蔣公世際龍飛起自淮甸繼奮燕山義旗所指克濟於艱天位旣正屢進其職從定交南復徵迆北蠢彼元孽擾我邦坰公往禦之西涼以寧蕞爾麓邦負固連釁公復焉南荒以順爰自左樞超登五爵貂蟬峩峩爲時李郭龍章鳳誥三代同封鐵劵金書世永彌崇公之忠勇所向無敵三邊之靖式昭帝極茂績方殷公忽長逝天子興嗟有贈有謚有祭有葬有爵有嗣詒孫有謀以燕翼子生榮死哀時孰儷焉公𨿽云歿遺風凜然楡河之鄕泥井之裏琢石刻詞以彰來裔【公孫琬字重器年十六嗣爵定西侯表謝凡五日命掌左軍都督府事英廟復辟命總府軍官兵之大營者天順壬午入典宿衛今上嗣位初立十二營命統其一尋詔佩平羌將軍印總兵鎭甘肅至鎭堅堡壁嚴斥堠請和糴積邊儲佐戰守西人賴之壬辰詔還副守南京兼總操江上六事曰足舟師利器械詰姦慝備戰船嚴禁令卹病軍凡千餘言大略謂南京國家根本長江爲南京藩籬控制之道宜重諸鎭甲午召還仍掌左府兼督十二營時災異屢見復上六事曰預防邊釁曰保障京師曰避任禳災曰暫息操軍曰屯田富國曰修飭戎器丙申命兼總神機營戊戌進太子太保甲辰秋敵人入邊邊將失利詔佩徵北將軍印總京營兵往禦之至大同自野口門出考按形勢授方任能且四遣諜覘敵敵徙帳北走乃檄諸路嚴警遣兵援威逺平敵偏頭闗遮斬十餘並獲其戰馬以聞復出臨大邊耀兵而還上言敵益逺邊輸益困請班師許之乙巳詔修靈濟宮命監防未成而得疾有詔加恩文武大臣卽臥內進太保兼太子太傅越明年七月十四日卒追封涼國公諡敏毅葬都城西泥井裏先塋得年五十有五蔣氏先世𨿽居揚之江都逺祖實居歙之蔣家塢嘗言於朝請下有司還其先墓田所在詔從之自號筠淸公暇卽臨帖賦詩以自適賓客過從觴酌竟日所著筠淸軒集十卷奏議二卷雜文一卷】

霑益守陳公【濟】傳

家乘

公諱濟字伯舟休寧陳村人定宇先生櫟之從孫也少負材略元季從鄕兵保捍鄕裏丁酉天兵下徽州衛國公鄧愈從下江西授百戶調守永新平羣盜招納降附公功居多洪武十年請老以子餘慶代職十四年新平雲南朝廷記其功詔起爲雲南霑益州知州優畀祿秩撫安諸夷州境大治餘慶徵南歿於陣詔遣行人成名諭祭命次子彛襲陞天防衛副千戶二十九年以屢戰有功陞淸浪衛指揮僉事永樂初從徵交阯卒子忠襲正統八年徵麓川歿於陣子節襲陞指揮使屢以徵苗功陞湖廣都司都指揮同知卒子景襲武昌左衛指揮使公累世以忠勇聞墓在陳村月形原嵗久爲里人侵族曾孫彥威聞官復之

明威將軍沈陽中屯衛指揮僉事程公【佲】墓志

銘

家乘

公諱佲字彥彰故贈兵部尙書兼大理卿諱晟府君之中子太子少保襄毅公之弟敏政之叔父程氏世居徽之休寧出梁將軍忠壯公之後族大以蕃具程氏統宗譜及先塋之碑其居陪郭者在國初有安定忠湣侯以勲烈聞事載實錄其兄之子徵君諱杜壽尙書之考也以詿誤尺籍於河間再世矣至襄毅公與公始奮迹文武以爲其先人之光今不幸皆下世公則無憾而爲其子姓者何所恃以爲歸乎於是敏政聞訃爲位以哭又序而刻其墓中曰公少爲父母所鐘愛襄毅公親督教之然公志武讀書之暇輒復私出與少年習騎射及諸戎事業巳精而襄毅公始知之曰是亦足以顯矣正統己巳之變守臣以將才舉於朝少保錢唐於公方督諸軍事立公閱武場親試之能奏予官未上防敵入大同公上書乞自效從大將往遇賊於雷公山先登陷陣軍中以爲勇分援代州與賊戰城下連日夜解其圍又以選兵刼其營於西峩口奪還其所掠授沈陽中屯衛百戶天順戊寅襄毅公視師遼東公從至金復海蓋諸州而還敵入陜西公復從尙書白恭敏公出固原時大雪不知敵所在公率探騎自間道覘之於紅崖川還報幕府乃發兵其營於達喇齊公亦生致部長一人入奏捷賜宴賚陞武略將軍副千戶四川貴州山都掌之蠻屢叛殺邊吏襄城侯李公奉詔往討而以公從時襄毅公督諸軍事公不以自驕願分偏禆下其豹尾箐及海納諸寨而五村峒號天險公復與敢死士連破之俘賊甚眾並獲銅鼓數十成化初凱旋陞明威將軍指揮僉事加賜賚初公率練所部士於京營十年至是乃用薦還治衛事又十餘年而疾作矣公性易直有懷卽吐不喜齷齪士人有不可面折之不恕喜飲樂遊遇文人韻士雅歌投壺必傾倒乃已然事兩尙書府君及祖母汪夫人母張夫人極孝謹受責不敢措一詞居喪泣血比於孺子襄毅公以剛聞天下公事之如父不命之坐不敢坐其待內外親婣𨿽甚所不足者桮杓間隨釋無宿怨其居官未嘗以朘削爲事故不以田宅服用不及人爲慙此皆敏政之所親侍而知者不敢溢美以重不敬之罪也公生宣徳己酉五月十二日得壽六十以治戊申二月十八日卒配劉氏封恭人子男五長敏聰當世公官次敏芳次敏哲次敏宏次敏堅女五長適大同中屯衛指揮錢鐸次適滄州守禦千戶趙瑛次適沈陽中屯衛指揮曹澄次適千戶舎人何次尙幼憶丁未之冬敏政奉詔考士於南京還取道河間候起居時公巳屬疾執手歔欷哽不能語久之崛然起呼酒相慰勞令盡觴曰後恐不復見汝矣嗚呼言猶在耳孰謂此別而眞成永訣也哉公墓在祖塋西南葬以卒之嵗四月二十七日銘曰

程顯江南孰閼其逢明威奮揚爲北之宗北伐南徵克世其武孰浚其祥忠壯維祖紆金曳紫亦孔之榮胡命之淑而不永齡奕奕崇丘瀛東之裏公安於斯我悼曷已

新安文獻志卷九十七

欽定四庫全書

新安文獻志卷九十八

明程敏政撰行實【列女】

歙章孝女雙廟碑

鄭玉

按新安誌歙縣人章頂二女與母程登山采桑母爲虎所攫二女呼號搏虎虎遂棄去母由是得免刺史劉贊攺二女所居合陽鄕爲孝女鄕且復其家觀察使韓滉奏贊治狀朝廷特賜褒遷事載唐史今郡城之南二十里若橋若村若裏皆以孝女得名卽孝女之故居也村南五里許有山曰二姑嶺亦曰義姑嶺者孝女之廟在焉嵗久廟廢嶺仍存故名予嘗過其所訪問父老猶能歷歷談孝女事爲之徘徊太息不能去者久之南裏洪節夫氏聞風而起慨然以爲己任卽村傍靑山庵之前軒四楹爲孝女之祠肖像其中且爲買田以供香燈之費而命章氏之孫住庵曰覺旺者掌之予又得請於有司命長吏嵗時致祭如我國家故事於是書其本末使刻廟中夫以二女子之微而能制猛虎之暴豈其力之所勝哉蓋其衷誠之所感化耳方其母氏爲虎所攫二女愛親之心勃然而興發爲忿勇震動林谷有不期同而同者當是之時二女惟知母難之當救豈知己身爲可惜故寧陷虎口而不自顧虎亦爲其所化而不自知且天下之防頑不靈者獸也獸之至暴不仁者虎也虎且化之而況於他物乎況於人乎觀於二女之事則凡人有所未信物有所未化者皆在我之衷誠有所未至也豈人與物之罪哉千載之下想而像之二女之英烈猶凜凜生气況於當時乎況於親見之者乎其見褒於朝廷得祀於鄕裏不徒然也祠廟湮廢若此豈人情也哉然則二女祠廟之復有不可巳者矣自今像設方嚴祭祀時舉過其祠下者孝愛之心油然而生婦人女子亦將觀感而化矣其闗於教化系於人心豈細故乎因爲詩三章使歌以祀孝女並以勵風俗云詩曰

嗟弱質兮誾誾發至勇兮至仁鬼神兮威動猛獸兮服馴山髙髙兮崔嵬水深深兮洑且洄山髙水深兮天宇開雙鶴交飛兮孝女來生人兮林林習俗兮日已沈仰遺風兮如在慨千載兮良心

聶夫人墓銘

李覯

夫人姓王氏歙州歙縣人曽祖某祖某父某蓋富家歸於鄕人聶君世卿今爲南城主簿聶君之曾王父某王父某不仕考某贈禮部尙書兄冠卿終翰林學士凡仕者數人族大以蕃而夫人宜之爲婦孝爲妻順爲母愛而不弛事姑三十年未嘗蔕芥旣自治其家舉有法度於鄰里鄕黨慶吉弔凶以喜以憂若在已然見人乏絕志於賙救力不足不能自已教厥子必以禮義榮辱故克有成長男武仲進士及第其次南仲微仲恭仲皆好學女壻程某閔某汪某亦爲士季女未許嫁夫人每敕諸子曰亟自立汝後顯榮吾不見矣皇祐三年來南城未及安宅夢人告曰爾在此二年而已五年疾病時武仲與禮部籍奏尙克聞之已釋褐有書至不能言矣夏四月十一日卒年若干明年某月某日載其柩還鄕以某月某日葬於某銘曰

死生命邪聖人罕言之𨿽其有命其可自知邪夫人教子謂不見其仕及其登科而母死矣豈知而言邪抑偶然邪二年之意形於夢寐彼何神靈而告之丁寧邪武仲有文采諸子頗聰警姑務於徳以求揚名則親之魂魄其不榮且幸邪艸露溥兮松風淒兮生者能幾時死者無窮期萬物皆如斯又何足悲邪

記程叔淸女死節事

羅頌

始方臘來冦時歙縣人程叔淸家避地於城南有女年十七父母計曰我等處此不幸則死獨此女年色方盛萬一辱於賊何以見族黨乃呼謂曰吾州之俗尢以淫爲諱爾良家女也足未嘗出閨閫賊倘以兵脇爾當柰何女曰兒豈從賊者必不可當以死拒之親族又從旁審其語女因取所攜衣囊負以趨且爲見執罵賊狀父母喜曰果如是眞吾女也吾聞死於兵者用道家說醮九幽則能升濟魂魄爾勿慮女笑曰諾明日散處東塘山中女適爲賊所遇賊好謂曰吾以爾歸聖公毋憂不富貴女曰爾輩欺天害人狗彘之不若何聖公也賊脇以刃曰不從吾言必殺若女曰我知有官府不知有賊賊先斷其髻益以好語誘之女且唾且罵賊知不可屈刀亂下潰其屍乃去有二兒隠旁大石下備窺見本末爲其家言之皆悲喜因葬東塘山中

汪居士夫人朱氏墓志銘

胡伸

夫人朱氏歙之婺源人其父曰郢大父曰維甫曽大父曰昭元皆以積善稱於鄕閭夫人未生前一月芝產於其母寢室及生遂以命之年二十三歸同邑鱅溪汪居士紹子傳有子二人長曰存公澤次曰仔公防夫人年六十七而終後六年始卜葬吳村嶺其終也以大觀二年八月二十七日其葬則政和癸巳九月十九日也夫人爲女對父母不敢嚏咳唾咦父母衣服中帬厠牏皆自潄浣取羊若豚刲刳菹醢而進之父母食之未嘗不旣也夫人爲婦事舅姑彌孝箴管之餘時其寒燠甘脆滫瀡以待食之嘗否居士有弟七人有𦇤褓髫齔者夫人卽助其姑抱哺冬裳夏葛費取其奩勞出其手春秋享祀取大鑊小鼎刀匕樽俎必宿滌濯夜半輒興肅肅踖踖身作享具汪氏中表時節嫁娶祭葬往復厚薄悉如姑意居士喜儒客有過居士者夫人必議酒食或鬻質家具而居士固莫知也夫人爲母日夜勉其子以學歸必問所與遊者賢所閱書多卽喜或少懈輒怒爲不食於是存遊學四方貢禮部入太學周禮毛詩尙書皆通其義因詩鳥獸艸木遂推尋中國動植各物以至四夷海外瓌形詭狀飛走榮枯之由因尙書日星山川遂究風雨電雷霞虹霹靂怪云變气名山大澤瀛海天河消息往來之理自淸濁剖判之後推之至於天地未分之前太虛天地之外存旣盡得其說乃欣然曰先王制禮一形一器精粗表裏存知其端矣又因孟子放辟邪說則悉購百家所著之書楊齊生死何愛一毛墨守淸廟何以非樂龍囦之劍黃何以堅白何以利箠取何以不竭影飛何以不動釣何以有須海何以有禆譬如發兵捕賊先探其穴故必一一索其言之所從起又自五季唐隋考之至於炎黃以長歷甲子聚年月並世盛衰品人賢愚迹其治亂興亡所以然有不諭則思思不得則問數從予質問所疑仔少存十三嵗見其兄精通益奮勵陳書篋六經在前子史在後讀之聲瑯瑯然夫人教其子如彼而二子皆能力學如此夫人之疾也自度不能起呼子孫環立與訣神色不昏將斂發笥無綺繡靡麗之衣女兩人適裏中王服之兪美成存舊與長侄偕學相友善孫男四人曰仝企弇令仝習周易孫女五人予年十四與公澤鼓篋鄱陽今餘二十年矣愈益知其爲人公澤者孝友修潔人也托其友及上舎弟楚衛彥忠狀來爲其母請銘於予冀以傳其後世予爲之銘曰

女孝如何怡聲降气婦順伊何日用甘旨妻順其夫母誨其子無曰未貴有禮有義無曰逾貧有子有孫卽髙大之於公之門

尙書吏部員外郎朱君孺人祝氏壙志

朱熹

先妣孺人祝氏徽州歙縣人其先爲州大姓父諱確始業儒有髙行娶同郡諭氏以元符三年七月庚午生孺人性仁厚端淑年十有八歸於我先君諱松字喬年姓朱氏逮事舅姑孝謹篤至有人所難能者以先君校中祕書賜今號及先君卒熹年才十有四孺人辛勤撫教俾知所向不幸旣長而愚不適世用貧病困蹙人所不堪而孺人處之怡然乾道五年九月戊午卒年七十生三男伯仲皆夭熹其季也嘗爲左迪功郎差充樞密院編修官一女適右迪功郎長汀縣主簿劉子翔孫男塾埜在女巽兌皆幼越明年正月癸酉葬於建寧府建陽縣後山天湖之陽東北距先君白水之兆百里而逺不孝子熹號慕隕絕敢竊記壙中如此昊天罔極嗚呼痛哉

汪母夫人呂氏墓表

汪珙

夫人姓呂氏【闕】

文仲之後故某府某

郡馬長女先皇帝簡王之外【闕】

性貞靜不樂華靡父母鐘愛之邑中汪氏亦令族【闕】

譽謹於擇配夫人歸之卽故將作監丞若容

季氏祕書丞若思仲兄也時舅先逝獨太恭人洪氏在堂夫人晨夕侍養不少懈補紉澣濯皆身爲之尢善候顏色順適其懽心而太恭人於夫人篤愛亦至夫人以不逮奉舅氏每春秋相祭祀灌奠盡禮或饋之蔬果時饌亦先薦然後食太恭人春秋髙而祕監公又各羈宦寓門內男女夫人嫁娶如一不覺有纎毫厚薄禦僮媵百餘輩使治居第生產皆秩然有序夫人於汪氏親族婚喪弔慶禮行甚謹然未嘗輒自往族有貧乏不給者遇陰雨風雪輒蹙額不樂遣蒼頭致繒絮束薪負米往遺之太恭人沒夫人哀毀逾節喪葬有禮而若虛伯仲及除喪又卽仕夫人教諸子侄甚嚴𨿽隆暑不冠帶不許見聘名師程課之蚤莫不少替巳而諸從子居信行者曰珙登進士璜授司法防軍澄授太湖尉夫人不爲無助夫人生於貴族長於富室而歸於宦門無毫髮驕吝雍雍如也至於組絍織繡之事則率羣婢或夜分不巳夫人生政和五年乙未歿淳熈三年丙申享年六十有二子三人長沆次淙次淮福州福淸縣尉孫鎰錫鑄等十一人以歿之三年季冬月日奉夫人柩葬邑西中鵠鄕叢睦坊後山之陽嗚呼夫人以孝敬事二親以聖善訓諸子以仁厚成一門是婦徳母儀具美而無愧者矣引而伸之闗雎鵲巢之化豈甚相逺哉予不肖辱夫人從子念葬巳久冢上之石未有刻文謹按叔愚程君狀撫其節使揭而表諸墓

程給事中母宜人胡氏墓志銘周必大

宜人胡氏故朝散大夫致仕程公晉之之室今給事中叔達母也徽州黟縣人其先有名育者仕晉爲新安太守因以占籍其後名星爲蕭梁太常卿旣沒而廟食族系日以蕃宜人曽祖徳懃祖義璇俱隠迹弗耀父獻卿好賢樂善一鄕稱長者生五女尢憐愛宜人謂必爲名婦聞大夫早有賢譽故以歸焉程氏衣冠蟬聨與胡氏世通婚姻大夫祖母太碩人世母咸寧郡夫人母太孺人皆宜人近屬也始嫁翁姑髙嚴娣姒如雲宜人恪共盥饋勤劬賔祭承上接下動有法度中經亂離褚篋一空約身縮用助大夫經理家事秋毫無妄費至資其子宦學四方則略無所靳給事以是少年登進士第解褐歸拜重親裏閭咨美翺翔仕路風節議論日益有聞入佐天府大夫宜人年皆七十餘休沐必娛侍西湖上間登天竺諸山諸孫先後扶攜二老人輒卻之曰吾方健汝母憂居亡何長子叔向季子叔豹相繼死宜人始忽忽不樂頗苦微恙給事亟求守通州以便養未行擢登禦史府進左司諫數請外上固畱之宜人亦曰吾念二子耳汝之去畱我何擇焉悉心報主所以慰我心也給事乃不敢言明年宜人竟不起實乾道元年八月二十九日壽七十有五後十四年而大夫卒宜人生三子給事其仲也二女嫁汪允迪黃玨孫男九人璹鎔鎬早世鉉從政郎荊湖北路安撫司幹辦公事錫從事郎婺州蘭溪縣主簿銛鉞錤未仕孫女十一人曾孫男五人鎭孫子八未名寧孫子六重一早夭宜人初葬縣之長遙山大夫以其地下濕別卜地於北山亭古城培之原淳熈六年八月二十九日甲寅葬焉給事之爲少尹也某備官於朝一見如故知每聞宜人慈惠肅敬四徳兼楙知古今通釋氏書常敬仰其賢又聞翁媼偕老子孫方昌怡怡愉愉百順具備未嘗不自恨不天不復有此樂也逾一星終復與給事直禁林侍經幃僚承華情義欵密舉朝莫擬給事每云吾父滋老欲攺葬吾母而未敢它日尙屬子銘予敬諾巳而給事以直龍圖閣奉祀歸而大夫沒書求踐言其何可食銘曰

婉娩肅荘以承尊章儉勤靜方以從其良擇鄰儲祉又燾厥子展如夫人不曰賢矣匪劬其躬孰報之丰謂或不信盍觀初終相彼新阡有原膴膴利其嗣人以奠終古

孺人陳氏墓志銘

洪邁

休寧於新安爲縣於縣有滕溪於溪之人有陳氏男盡爲名人女盡嫁策策知名士故同里程承事君諱畎娶於陳得今夫人夫人處士與之女也自其幼時實能起孝敬事父母嫁移諸舅姑舅沒姑亦老夫人季於眾婦獨身忠養之調停節適委曲至到二姒良以爲弗如姑亦曰季宜我程氏春多祠正月率朔迨晦夫人與雞俱興湘濯亨孰必躬親乃薦賔延師資整訓諸子拊卑承尊禮法周備東西家時節相往還人人意滿去無一退言有負已者異時用緩急叩門稱力爲之盡不以前故芥蔕於是閨門之稱震逺近如一辭承事君申申安安內得奇助見其子大昌名進士厎聞成家承事君卽世夫人教餘子愈益力中女擇對未決大昌官太學得婺士楊大法於諸生中歸以女曰壻如是何必嫁官人未幾楊優入舎選將對策大廷卽除官聞者證夫人賢有識大昌由學省入佐著作祕書至駕部郎直皇子慶王講夫人享恩封安輿就養母汪在鄕裏年考髙輒再嵗一歸寧他日歸駕部拜乞畱畱少須臾而汪以病告載星䢐南胗絮湯餌浹日而永訣爵踴鷖彌如孺兒之初去乳保曰吾不蚤侍母今舎我吾生復何憀時春秋六十有二矣法不致毀竟以病病且篤子婦蘄食肉輔病牢不可气息惙然逮於不能病遂以卒隆興之元年十一月二十有六日也凡六男子駕部君最長次淑昌全昌世昌道昌其最少曰文昌亦以材爲博士弟子大女適朱庸季適吳輝夫人氏之喪駕部謁急府王釐尙方珍錫以賻爲觀瞻者榮駕部吁哀痛中卜宅兆未得去年之秋異人感於宵夢褐衣長髯自云皇父氏來告曰有竁直艮在朱之原山川翚翔後其熾蕃而庀而役冬當獲旃覺而誶於墓師物其地地與夢恊將以祥之明日大葬駕部君哀未盡能自割以禮使來請銘曰吾母亡矣而有不亡者壽能壽吾母者子也予與君知聞十五年久同僚於三館爲甚厚銘何說以辭其詞曰孝敬其身之本諸賾也鄕閭我儀之善斯則也有子實昌之天報格也耄齡不崇之壽胡嗇也卜宅誰朕之神告嘖也矢詩以颺之詔於防也

夫人金氏墓志銘

汪知言

夫人諱妙湛姓金氏徽之休寧人故吏部尙書徽猷閣學士忠肅公之女淑人張氏所出也尙書以儒學起家事髙宗爲殿中侍禦史事孝宗爲給事中以勁直名世平日謹許可夫人端荘純靜肖之宜重於求配故以夫人妻同郡歙人朝散大夫通判常州汪公擇善嫁時通判之祖朝請大夫司農少卿總領湖廣財賦諱叔詹父朝請大夫直祕閣知江州諱若海俱無恙總卿春秋髙多子舎日食家百口外內屬皆尊行夫人奉事惟謹不見微有虧缺祕閣負逺略長策號有志當世者方從官逺遊而通判兄弟終鮮得夫人當家事専致學問於書無所不讀通判字從之新安士類於今稱數博雅放肆下筆妙言語者必曰從之系夫人與相其善也祕閣蚤世姑太碩人趙氏實循王子性嚴重不可忤夫人能順適其意事多有所濟閫政緩急之宜族黨指以爲家法太碩人晚多疾通判自輅院告歸憂不能暫去其側兩得邑不赴上曁廟堂起公爲余杭辭不獲命夫人畱侍太碩人於家晝則忘食夜不解衣藥餌非親調不以進以故通判紆其憂以政聲聞畿邑而太碩人亦忘其疾之屬已也計夫人無娣姒之助獨養姑者二十餘年始終猶一日又門大族衍處人之所甚難者每燕閒自如臨事倉卒整暇區處不茍無失色於喜怒不撓志於悲樂趣向荘雅服禦素約與爲等夷者有禮以孚其情逮下無一毫嫉忌殘忍之意卒之日疏戚貴賤哭泣之哀皆曰如夫人不可復見也子男五人長時中承直郎知鄂州嘉魚縣次時敏迪功郎寧國府涇縣主簿次時發時尹時亮皆進士通判先夫人捐館五年而誨誘愈力駸駸成立惜夫人不及見矣女四人長適奉議郎知處州龍泉縣李允升次適進士程有華次適修職郎新常徳府司理防軍朱扶次適文林郎江州瑞昌縣尉呂伯誾夫人享年六十有四續封安人紹熈甲寅十月二十八日寢疾於古城裏第一日而逝諸孤卜慶元乙夘九月二十五日葬於古城北塔幹之源以銘來請知言敬觀夫人行事是不可不銘銘曰

名家之娃名門之婦士賢以妻子才成母吁嗟夫人無憾於玆新宮其閟尙永有辭【時中於墓下立祠祀公與夫人割田創庵曰崇福元末僧易庵爲寺撤其祠七世孫俊徳聞官復之具周原誠記】

孺人葉氏節義傳

章如愚

予頃謫南安過賢女祠閱壁記乃南康縣吳村劉氏女及笄父母許以適蔡氏已而悔之更適吳氏吳氏卒又欲復以歸蔡女曰先使我棄蔡從吳又欲從蔡是重負吾乃自沈於江而死鄕人義而祠之又觀隋李徳武妻裴淑英讀烈女傳見稱述不攺嫁者乃謂所親曰不踐二庭婦人常理何爲以此載傳記乎吁人能悟此理爲常則人倫正而天下治豈非世道深幸今吾鄕葉氏女許適程氏未及婚而程氏卒葉氏請於父往哭而爲之衰覓其親從之子爲其後中外欽服州縣上其事於朝特賜綸命曰女子生而願爲之有家此人之至情也爾生於儒門有淑其行方以身許人未諧醮禮而竟以栢舟自誓往撫其孤嵗月旣深冰霜益厲眞有古烈女風朝廷𨿽嘗旌賞之而所以示節婦之勸者禮猶未備是用封之初品表之坊額仍下史館編摩以傳不朽貽我彤管庶以弗墜可特封孺人𨿽然三月而廟見稱來歸也擇日而祭於禰成婦之義也曽子問曰娶女有吉日而女死如之何孔子曰壻齊衰而弔旣葬而除之夫死亦如之鄭氏曰未有期三年之恩也今葉氏𨿽著纓之有系而結褵之未嘗才諾婚於程程物故往服其衰撫其孤以終其身於禮未之前聞吁世道衰漓夫婦敵讐者往往有之一死一生交情頓背於前日望葉氏之髙風得無愧乎朝廷不吝於爵賞誠有補於風化云迪功郎史館編校文字山堂章如愚撰

曹季女述

曹涇

齋夙與程鄕貢一震澤民善咸淳丁夘處其館以長女許其侄英子飛其秋予再貢明年第十二月十五日辰時季女生命名曰昌以予待次昌化簿也癸酉冬長女嫁甲戌二月之官季女最幼昌也才六嵗其貌厚而資性純明老少皆愛焉國事急乙亥正月歸丙子正月遂革運車馬驚怵澤民挈內眷來寓予家與昌女稔喜之旣去澤民次子子魯希曽戊辰生年相次以是媒親甲申正月澤民遷居長塘之北漘七月二十四日忽報澤民病革是時昌子年才十六未笄也二十七日遂行至逾日而澤民卒矣然姑氏賢希曽賢其生母與嫂俱賢無不安者丙戌十一月初三日戌時生男名之曹壽己丑閏十月十一日午時女愛娘生吾女嫁早可憐得男早可喜然去六年餘希曾病矣辛夘嵗十一月十七日希顏警報至予疾走視之母妻相泣不能言予亦泣明日死矣爲之膽落心碎死者固不復生一寡二孤其何以爲生也賴姑氏以下俱賢吾女性資明達能識三綱之道而又堅忍故知其必能持節撫孤也去之四年爲乙未嵗六月十七日伯母兪氏死十一月八日姑氏死將家門之多故抑吾女命薄之遭邪吾女持守愈堅送死卹孤孝慈純篤至大徳八年甲辰正月二十有四日男壽翁卽曹壽一十九嵗娶矣至大元年戊申三月二十二日申時孫男曰申一生矣女愛娘許藏溪汪節推之曽孫言將結褵而吾女亦四十矣然吾女自甲申出門後十二年之間三年之喪三焉麄衰多於鮮華悲哀溢於懽娛何以堪處夫婦之聚首尾七年而第七年間始之救病繼之哭死前之怵迫憂虞後之痛楚悲結何以爲懷若此者在丈夫處之尙有不能無變者吾女以一女子鐵心石肝而始終一節內外無間言不亦難矣乎天之覆物生物信矣而日月不照覆盆雨露不入頑石則夫自求多福者豈不自斯人之身而培之哉稽之前聞婦人早寡有子而能守者其後昌大歐陽公四嵗而孤其母蓋三十嵗聞魏公亦四嵗而孤母年二十有五夫當母寡子孤時安知其後之必昌大至於如此然而卒至此者一則祖功宗徳所積者厚次亦以厥母之執義字子出於至誠造物蓋深憫焉而以是報之也吾女以二十三嵗而寡履艱茹苦有二氏之所無者則天之福其後也宜何如書此付外孫壽翁謹收之世傳之以無忘乃母之義而又戰兢自持孝敬弗懈庶幾獲顯揚之實以竊附先賢之後然軒冕倘來者外物也人之所以爲人求其在我者而巳戊申五月十日齋老人述齋謂誰曹涇淸父也今年七十五嵗

程夫人齊氏墓志銘

程文海

新安處士程鳴鳳之夫人齊氏年五十有八以至元二十有六年五月八日卒又明年十月某日葬裏之長原又二十有三年處士命其子復心請銘於鉅夫同宗也夫人諱靜眞世爲鄱陽大姓祖某父某母某氏幼孤無兄弟鞠於從父從父憐而愛之析其產半以嫁半以立其父後爲父後者弗承厥家家破並奪夫人產以自益夫人旣歸程氏或勸處士言之邑夫人止之曰從父所以立先人後者顧以承宗祧也不幸而至於此復以我故而罪之將如宗祧何處士曰吾意正爾乃止事後姑盡其孝相夫子盡其順治喪祭婚嫁給賦役延名師以教子常易奩具以濟其乏慈儉雍穆儀於內外臨終猶戒其子善事其父治喪勿用佛老嗚呼可謂賢矣子男二若水復心皆賢而文復心上四書圖說將與秩以父老引年以本郡儒學教授致仕時年六十孫男二暹遜女二長適顧某曾孫男若干人女若干人銘曰

爲孝女爲賢婦爲慈母而早死使存也始與夫子偕八十有四而死也二十有六年吁其天乎

程孺人汪氏節孝傳阿爾斯蘭哈雅

孺人姓汪氏諱淑正休寧西門人建寧路教授薌之女也是爲休寧縣尉陪郭程君隆之冢婦永盈倉副使忠甫之繼室孺人生而秀穎喜讀書言動必以禮及笄父母爲擇所宜嫁無可意者教授夫人卽縣尉女弟而忠甫妻徐氏早世因其請遂以歸焉縣尉當國初嘗傾家貲冒白刃說止屠城之師坐是中圯孺人以勤儉佐其姑何夫人竭力經理家以復振縣尉之卒也朝廷錄其功授忠甫官孺人益以淸愼相之未幾忠甫臥疾間語孺人曰先子有言餓死事極小失節事極大我如不起子將何如孺人曰此君家法我爲君家婦當死守復何言忠甫曰若是何憾忠甫卒孺人年二十九號慟幾殞者數四時長子一周次方乳中何夫人在堂瞽而痿有監郡者聞孺人容徳且孤苦也托媒媼探其意孺人艴然曰我何人女何人婦敢爾相侮卽前趨媒媼捽其首撾其面爪血淋漓且大罵曰監郡風化之首而爲此等事何面目見吏民乎族黨聞之動色嘆曰烈哉𨿽古節婦何以加此孺人事其姑左右扶掖隨意所適凡數年喪盡哀祭盡禮二子稍長皆口授之詩書成誦乃遣從塾師各爲之娶婦年七十有五而終二子者長觀次峴皆克世其業

論曰民之秉彛好是懿徳固非待講之而後明督之而後能也彼名士大夫乃欺君賣友無所不至豈非失其本心而自絕於天之所命哉若程孺人汪氏之節孝謂非出其天性之美不可也而況世風閫徳之相成有素哉宜其所立之卓有足以裕後而範俗者矣

孝節黃母吳夫人墓志銘

虞集

皇慶延祐間相國李公孟以舊學得君行政時莫與並黃一淸自徽之新安來相國悅之將薦以官一淸曰母老不願仕也相國賦詩贈之如平生歡天下傳誦朝之大夫士交爲之美頌是時中書禮部用其郡縣所上狀言黃母吳氏休寧儒士仲禮之女也年二十餘喪其夫元珪舅姑皆在家素貧舂績以爲食甘防無闕教子有法舅沒賣已衣具葬姑病常在牀或中夜痛楚呼號自始侍病至終數十年每廢寢食猶極至愛無幾微厭倦及喪之又甚哀今四子六孫皆成立善養憲司廉察得實法當旌表其門下縣令表之如章一淸歸相國終念之以爲杭州路教授便養母曰辛苦已分也敢謂見知於時是相國之恩不可忘子行辭謝相國矣宣徽使王公廷獻畫一淸隠居十景圖而詠之翰林學士元公明善在諸公中最嚴許可獨至一淸母子無譏詞時人以是異焉母常病一淸夢神人授方須啗蜜疾可巳山中蜜非時不可得夜求別村道有虎爲一淸避去人以爲孝感母卒時年八十五子一麟一鳳一淸一鶚孫曰權聚俊晉紹勝浚爲徽州路教授晉爲國子伴讀母之墓在其藍田飛鳳山銘曰

頟頟新安道義之都教存久深人遵義途巖巖五芙藐是弱孤艱極名成有表裏閭閭表其生墓藏其終石有文焉所職允同【徽在江左萬山中婦人言不出梱無非無儀吳夫人孝節以其子秋江徵君之賢名聞京師生有陶母之風沒有韓公之銘蓋不朽矣人子以是報親不旣可乎天歷乙巳十一月甲子翰林待制新除藝文少監長沙歐陽謹識】

節婦汪夫人傳

程文

夫人名悌婺源下港里程文昌女也四嵗父死於兵事母汪以孝聞伯父艸庭先生憐之選嫁名家子汪徳裕生一女而寡公姑懼其不能安也使問之對曰妾不幸夫亡尙幸公姑在得備奉養何忍更適人或勸之曰夫人年少無子不以此時從良夫後將何悔夫人曰吾聞女不事二夫夫天也天一而巳夫死而遂去之是背天也背天不祥或又曰夫人今嫁幸而有子不猶愈於持孤身托冷室乎公姑固不汝望也何乃自苦夫人泣曰𨿽然吾父蚤世吾母守志數十年至今吾身一爲汪家婦知死汪家而已奚卹其他裏之富人因媒妁具聘幣伺間以請者數輩夫人卒不許家貧紡績自給課童奴樹藝嵗時奉祭祀如夫在時公姑卒喪葬盡禮今年七十餘矣老猶執女工不倦閭裏姻戚稱夫人之徳無間言初徳裕從弟澤民幼附夫人夫人子畜之及澤民長乃立其子梓爲徳裕後以奉夫人梓事夫人益孝謹如實生已

程文曰予從閣老著書睹春官旌表節義事甚悉率多京畿內郡之民閭閻幽逺蓋罕焉及讀陳助教繹曽作夏侯玉珍傳許汻鄕善錄載許伯冬妻頗與汪夫人類皆節義卓卓羽翼名教朝廷著旌表之令以風勸天下而有司莫之省使至行郁堙不顯白於世悲夫予弟爲平江幕官嘗言某帥妻詣官自陳願上所受封比齊民得再嫁嗚呼以禮坊民猶有逾者若是哉予故論著汪夫人之事以俟察民風者覽焉

程夫人李氏墓志銘

貢師泰

婺源環溪程夫人生七十六年而卒卒五年而葬裏之鑪源魚墩葬二十年爲至正二十二年辛丑嵗其孫致和避地建寧聞予以使畱三山乘小舟而下執其鄕先生胡初翁所爲狀來請曰致和祖母故宋潭州通判樂平果堂先生李公睦之季女也因歸附後先生隠不仕嘗過吾裏見吾祖旅舎中與之論學而知其造詣也許以夫人事焉吾祖諱良金字玉淵夫人旣歸事舅姑以孝遇姻族以禮處內外以和相夫教子克勤以順年三十餘有二子四女長則先君諱萬善年甫十三而吾祖歿諸孤防然在髫稚中門戶單薄賴夫人以克樹立使程氏子孫有田可耕有屋可廬知誦詩讀書以不流於他業者皆夫人賜也夫人晚年尢好施與見鄕裏饑餓廢疾者輒戚戚不樂必思以濟之乃巳己巳壬申二嵗亢旱父老徧禱不應眾兩請具夫人姓名祝告之果皆大雨今吾裏不幸陷於賊而致和又流散至此不得以時展省墳墓顧思祖母恩徳實痛於心願先生志而銘之候時淸寧將歸刻諸墓焉致和善學而惇行予與其從父禮部員外郎文爲通家友而江東所值患難又相同聞斯言也能不悵然爲之興感乎遂銘不辭銘曰鄱李季女於程之從於母有儀於婦有容副笄童童執奠於宗盛年而嫠眉壽而終維爾子孫孝思無窮旣垣旣封亦拱其松刻銘墓道庶永休風

新安文獻志卷九十八

欽定四庫全書

新安文獻志卷九十九

明程敏政撰行實【列女】

蔣貞婦傳

宋濓

蔣貞婦徳新世居歙之黃山自幼荘靜父忠甫爲之擇配鮮有當意者年二十有八始歸同郡羅宣明宣明鄂州刺史諸孫家法素謹貞婦奉尊章處先後咸底禮度中外稱之弗置至正壬辰蘄黃妖冦起破州郡屠劉人如割艸菅蔓延將至歙宣明散家貲募兵保障鄕井巳而兵大集歙城陷官軍復者再三宣明功爲多癸巳夏四月元帥沙布迪音治歙城以宣明慷慨仗義俾分築一百三十尺宣明之家索於用兵其計無所從貞婦盡售奩中物相之宣明忘其憂乙未冬十二月祁門黟縣惡少年搆浮梁劇盜來歙宣明謂貞婦曰我素負殺賊名賊必不貸我汝宜相從軍中如何貞婦曰婦人在軍中兵气恐不揚子獨不聞之乎妾有兄弟在香山砦柵頗可守妾往依之君努力自愛勿以妾爲念也遂灑泣而別丙申春正月歙城復陷宣明請兵江浙行中書賊聞宣明妻孥在香山攻之益力二月大雨雪寨破賊大肆焚掠初貞婦以宣明從徵不忍茹酒肉至是炮炙行觴命左右醉飽以二子驢兒馬兒屬蒼頭奴詹寄詹勝寶曰事勢至此我誓不受辱一死決矣然不可使羅氏無後汝宜護二兒還主翁也言訖勝寶負驢兒出媵人挾馬兒繼之貞婦又繼之遇賊石崖上賊遂褫其衣貞婦力拒賊攫貞婦發貞婦齧其臂爪其面出血罵曰死狗奴汝何不殺我賊怒斫其臂以刀舂之墜崖而死驢兒見母死哭罵曰賊賊爭忍殺吾母他冦曰何等小物敢爾邪橫槊刺其背死勝寶遁寄不勝怒執木防擊傷數冦與媵人皆遇害日將夕防退貞婦從侄蔣志道從積屍中緣崖下見貞婦屍如生傍有衣篋類物窣然動啟視之馬兒在焉亟抱以歸宣明云

太史公曰喪亂之餘女婦以節著者有矣若歙之蔣氏何其烈哉夫以柔脆之身竟欲抗如虎之盜自非義激於中視死如歸其气不如是之烈也大扺故家遺俗詩書之澤弗替宣明又能奮揚而飭導之使一門之內婦死於夫子死於母而一蒼頭之微亦能爲其主捐軀此殆難以聲音笑貌爲也然則宣明亦賢矣哉賢者宜有後篋中之兒所以能獲全於今也

程氏妯娌節義傳

周原誠

歙衮繡鄕堨田里程氏妯娌曰鄭氏呂氏素柔順恊一克相夫家至正十四年十二月二十八日官軍再復郡治賊遁郡西二十五里巖寺樹柵圑眾力守號曰老砦明年正月十五日官軍夜半四出襲之比曉砦垂破而後軍總制不至官軍失援遂敗歸時居民倉黃遁逸不能逺鄭呂匿裏之王鎭橋呂姿貌白晳不類田家婦負其兒甫三嵗敗卒至擄之呂與兒大哭伏地不前卒欲拽去鄭匍匐救拒不輟卒怒斬之顧呂曰從我則生不從則死呂且哭且大罵曰汝爲官軍不能殺賊而擄我又殺吾妯母我寧死不願從汝卒佯舉刃呂時猶抱其兒復大罵曰賊汝止殺我無殺我兒卒怒捽而斬之呂死猶舉手若抱其兒者三卒乃投刃去兒今無恙呂名勝弟年三十六鄭名春年四十二鄭身長而癭予及識之

論曰變亂以來王侯將帥沒於賊而背其君忘其家者有矣其有如呂持節不回死猶知抱其兒者乎世之兄弟同气一體偶小嫌小忿視如塗人而致其死者有矣其有如鄭以異姓之親而以死捍其難者乎節義之大世臣巨族或不能行而田舎婦人能之不亦悲夫至若主帥失律致賊貞良罪固莫贖其亦有位者之永鑑也已然則呂鄭之死不亦悲夫

蜀源鮑孝婦傳

周原誠

孝婦姓吳氏名息歙衮繡鄕蜀源裏鮑琪妻也年二十五事姑呂以孝謹聞至正十六年四月二十二日官軍克復郡治明日琪偕裏父詣轅門請號或謂賊去未逺遊卒必下鄕哨掠宜率老幼逺遁吳獨不去曰吾姑臥疾吾將安之乎𨿽死可也旣而村墟寂無一人姑忽思美啜吳卽懷其嬰兒至村疃依薴薄采莧爲具俄遊卒至執之吳號曰吾姑方病俟吾歸作羮續命願貰我卒欲污之不屈復大罵以走卒怒斬其首不殊蹴其屍入澗中吳猶抱其兒不置並浸死

周先生曰嗚呼世之亂離極矣人心天理消蝕盡矣三綱蕩然無所底矣吳也於斯能委身至危以事其姑犯身至險以致其養及卒不幸焉復潔其身以死死也復懷其子如生𨿽古烈丈夫精神果毅者不啻也吾玆傳焉蓋所以著人心之不死也其亦浩然於天地者哉彼頑乎其無恥者可以奮矣嗚呼悲哉

汪氏三節婦傳

宋濓

汪琰妻潘氏徽州婺源人年二十八而琰卒潘氏誓不他適以其夫從兄之子元圭爲後元圭時始三嵗鞠之不啻已出潘氏卒年六十二元圭之子良垕有子燕山燕山卒時妻李氏年二十四無子乃守志自誓父母欲奪而嫁之不聴燕山兄子惟徳娶兪氏惟徳早死二子甚幼兪氏守節辛勤不墜家業故人賢汪氏之門而稱曰三節同郡歙縣吳子恭之妻蔣氏年二十八而夫亡孀居五十年年七十八卒至正十四年旌表門閭【此婺源回嶺汪氏也】

鄭氏雙節傳

唐文鳳

鄭國英婦王氏以節見舉於鄕人將申請間仇家誣以不實於禦史臺禦史陜右韓公重其事卽日帥郡守八閩黃公教授天臺江公躬詣其鄕拘集鄕裏髙年知識歷言其節如出一口因詣其家但見中有元史忠義傳懸於壁末有其妻聞之君茍死吾其相從地下矣之句愕然嘆曰節孝世家並以鄭玉婦何氏守節之情上聞雙旌其門按王氏名禪歙人也何氏名萱浙人也王於國英何於子美皆側室國英子美堂兄弟友愛惇睦先後繼卒值時荒歉干戈日尋徵科日倍負孤農圃計日紡績三十餘年貞操無瑕回視其世母鄭昌齡妻孀居六十一年壽享九十有六始終一節者大有光也君子謂王何年相若同門同苦於始同榮其終婦道之冠姆儀之尊因小人之誣引君子之敬不特聮美栢舟之詩又將得乎拔茅連茹之易邪【旌表鄭昌齡妻洪氏皇帝聖旨裏徽州歙縣申來照得至順元年十二月欽奉詔書內一欵節該民年八十以上迆逓防古地面居止者各賜二表裏其餘州郡之人別無爲非者有司旌以髙年耆徳之名欽此除遵奉外竊見本都八保已故鄭昌齡妻洪氏轉娘自二十六嵗夫亡無子守制至今六十餘年始終一節栢舟自誓今巳八十八嵗並無非違如防欽依旌以髙年耆徳之名實愜輿論申乞照詳施行得此據本都體勘相同本縣看詳所舉鄭昌齡妻洪氏轉娘詩禮之家志節卓異旌以髙年耆徳之名誠可激勸爲此合行下仰照驗欽此至順二年十月二十日鄭氏又有孝子名慶師字有年讀書每夜分不寢父母或疾常有憂色日夕不離側未嘗解衣父存仁授蘇州常熟縣丞在獄遘疾孝子奉湯藥獄卒叱去之拜泣懇請先嘗獄卒爲感動父得藥而瘳謫戍普定衛發其家往戍所染疫疾舟行至池州幼弟及妹皆疫而母病益甚孝子每夕禮北辰求以身代因刲股雜糜粥進其母母稍痊而孝子疾作矣甫七日至湖廣嘉魚縣將亡告其母曰慶師且死但恨不得復見吾父母防聚之日以盡孝養之心耳語未終而卒時洪武癸亥十一月甲子也是日葬嘉魚縣旁之原明年叔父訪其墓但見白兔馴狎地產靈芝之異至今稱爲孝子墓】

序王節婦汪氏

趙汸

漢世復除之令蓋本於周官鄕師辧其可任與施捨者孝悌力田者復其身則又由閭師書其敬敏任卹者而推廣之唐之盛時乃命旌表孝子順孫義夫節婦終身勿事則感諷之道備矣自是以來數百年間𨿽田裏山谷之民莫不知有綱常之重豈可不思其故歟吾邑有汪氏者邑人王天民之妻也年二十七而喪其夫辛勤刻勵鞠二男一女至於成立𨿽遭艱難涉憂患未嘗少動其心閭裏賢之逺近稱之凡三十年如一日於是有司援著令復其家表其門誠斯時之曠典矣嗟乎吾聞孝悌力田之科唐人以爲無益而罷之刲股廬墓論者謂非中道不取獨節婦之貞古今表顯無異義豈非以父子天性茍能感慨矯勉於一時而無服勞敬養之實與閨門秉志一節終天者不可同日語歟況自喪亂以來父子兄弟不能相保民俗爲之一變視秦人徳色於耰鋤誶語於箕帚又有甚焉則天理幾乎滅矣而孤嫠老媼獨以女婦之微系民彛之重不亦可尙也哉表其門復其家使之享恩榮於桑楡非徒以報其終身勞瘁亦所以厲婦節於無窮也𨿽然豈惟妾婦哉感明時優異之渥竭甘防奉養之誠下以報慈母顧復之恩上以答國家化民成俗之意則爲人子者尢宜知所勸矣汪氏二子長曰有則次曰得奴皆有男女子而汪氏康彊未艾天之所以報貞節者未可量也故爲推本歷代復除感諷之微意而學士君子有感於彛倫之重歌詩以系之

黃仲瑾妻吳氏貞節傳

汪叡

洪武二十有一年徽屬縣休寧令周徳成以邑之五城黃致逺母吳氏年八十四貞節聞六月郡守廣信何敏中親臨覆實七月監察禦史眞定許公珪廉之輿言匪異還奏爰樹異門表其貞節式昭徳音由是裏之父老以告於閒居病叟婺源汪仲魯徵文以傳永久按黃與吳皆同裏名族吳氏名徳敬吳仁卿之女也生元之大徳乙巳年二十有二歸於黃仲瑾逾二年戊辰致逺生庚午次子士衡生又二年而季子鋭生嵗癸酉仲瑾以疾卒僅二十有九時致逺方六嵗二弟俱在孩提吳氏辛勤紡績上事舅姑下撫諸幼冰淸玉潔以持其身以禦童奴女婢嵗奉祭奠致禮宗族親姻訓子以詩書庭無間言致逺之曾祖宋迪功郎國監檢閱諱彌髙由科第起家子孫義居雍睦二弟𨿽紹其叔父怡愉恭讓以孝友稱於鄕壬辰兵變屋燬人逃二弟相繼先殞致逺子母相依以爲生奔匿顚沛幾十餘載以底承平復於故居吳氏始終不渝厥志已五十有五年矣玆幸際聖皇禦極萬方寧晏旌別淑慝表厥宅裏以訓厲風俗而吾邦賢守令宣上徳意躬詢裏民吏卒職循雞犬不驚鄕無毫髮勤動而有感孚欣效之美嗚呼爲善者由是知所勸矣仲魯老病山居聞斯盛典喜而紀實爲吳氏貞節傳庶來者有考焉

鮑節婦傳

唐文鳳

節婦姓宋氏名禮玉歙北寧泰鄕人也世以貲雄鄕裏節婦幼在室専於女紅性朴而淳不尙華靡在父母側愉愉無疾言厲色以孝謹聞擇配名族年十有九始歸於鮑尙褧鮑爲儒宦宗家庭肅睦凡婦入門必遵禮服勤節婦事舅姑以孝相夫以敬撫育前室子相以慈愛尙褧能詩文工書精歐陽體篆亦可觀洪武初郡太守王公以賢良舉一時翰苑名流推轂授翰林院典籖尋除編修陞修撰蒞職甫三載出爲耀州同知在任未考滿俄以事株連不幸物故而節婦惸惸弔影抱其所生子長安馳馬至京師收其夫遺骸還鄕辛苦萬狀道路見者莫不哀之舅老而姑病悼其子死非辜怏怏觖望節婦去脂澤躬儉約經紀其家政終喪舅姑相繼卒葬祭合宜不五年子長安亦夭遇相不異已出娶婦抱孫克底成立今年逾五十有一矣康彊無恙蓋天之報施而祐其苦節邪先是節婦歸父憫其年幼子喪欲奪其志婦泣而告曰曩與吾夫於耀州官廨月下謂曰設若不幸罹禍汝肯守志乎婦具以實心對夫喜曰汝若是吾無憾矣旣已許之豈可以死生而異其心乎奉老卹幼以迓續余休庶無負吾夫也父語塞而止其子相事之如所生母恐其名不傳乃屬予傳其事予與尙褧篤斯文友誼故不辭而書之以俟觀民風者采焉唐先生曰予嘗讀宋史知鮑氏父子爭相死事而以慈孝稱前元江婦守節自誓郡邑白於省部將旌表其門不幸壬辰俶擾而止今宋婦亦能厲志以踵江後可謂能繼美矣嗚呼父之慈子之孝婦之貞何獨見於鮑氏之一門豈非觀感而然歟嗚呼賢哉

金節婦傳

沈夢麟

休寧金汝恭妻姓周名月歙邑名儒彥明之女幼承詩書之訓婉娩柔順年二十歸於金氏奉姑嫜以孝睦宗族以和尢勤儉篤於女工嵗時祭祀相夫子以備內外之官閭裏稱爲賢婦越九年汝恭以事逮獄旣而直白其枉歸途受疾至家而卒月擗踴哭泣聞者哀之汝恭卒時有女才數月乏嗣續伯氏以已子曰翁歸者爲之後月撫之教之鐘愛如已出嘗曰汝家素業詩禮簪纓未替宜早夜篤志爲學毋忘父祖之遺訓服闋不禦綺紈不施粉黛平居之奉澹如也或以年盛容未衰微諷之曰貧苦若此防防孑立將何恃焉月頩然怒曰我聞婦有三從之道況夫者天也今失所天惟當輔吾子以綿金氏之嗣禽獸之行我不爲也言者慙而退月美志行及今三百一十甲子矣始終無二焉

九十翁沈夢麟曰賢婦隆家人之道貞女勵栢舟之詩月居孀守志堅如金石其子又能述母之志使書之彤管以永其令名金氏之後可謂節孝兩全矣嗚呼賢哉洪武丙子春三月朔日吳興郡花溪九十翁沈夢麟識【金節婦休寧金汝恭妻也金休陽詩禮族節婦姓周名月歙邑儒者彥明之女年二十擇壻歸汝恭居九年不幸而汝恭卒無子其兄彥文以子後之月竟以持身撫子奉祭祀爲志無一毫再醮之心其所守之堅金石蓋有不如也吳興儒者沈夢麟因爲立傳且目曰金節婦云嗟夫婦人之賢𨿽曰本於父母其適人以後賢不賢不以夫之存亡攺節者亦有在其夫之身修者以節婦之事觀之豈特節婦可稱尢見彥明有儒者之實汝恭能修身齊家伯氏之子懼其母之賢操泯而無傳求文以彰之且以爲人激勸是皆可書遂書是於卷末洪武二十九年十二月初吉將仕郎國子監學錄同邑陳嵩書】

許孝女刲股傳

唐文鳳

孝女姓許氏名淑城東故家許伯玉女也自幼警悟縫紉烹飪無不精絕稍長能書算名數論語孝經列女傳母孺人李氏口授輒成誦年十七伯玉病羸弱食飲不進百藥弗效孝女依依侍側憂戚若不能生者或言刲股可療孝女聞之乃齋沐祝天持刀入私室刲左股肉和糜以進伯玉聞香气盡啜之疾頓愈舉家嗟異閭裏姻戚咸稱爲孝女後二載伯玉疾復作孝女更欲爲之未及而伯玉卒孝女悲號終喪不輟年二十一始爲上路張以信妻詩禮家也孝女入門事上撫下不少違禮法不幸舅姑先沒祖翁介玉翁在堂孝女奉事尢謹脯饈酒漿及老人所宜用者靡不備具咸稱爲賢婦鄕先生江文興爲述其事甚詳旣沒其孫惟達持以示予請爲傳

論曰三代以前未聞刲股之說後世翳書載人肉能愈痼疾孝子爭趨之至有剖脇取肝以爲孝者豈欲矜其名而爲之哉父子天性也親病在牀巫藥無功危在旦夕爲人子者迫切至情不惜肌膚剚於刀刃以期萬一之幸非孝誠之至能如是乎蓋於斯時知有其親不知有其身故也若淑眞可謂孝女矣孝誠根於心孰勸之然哉彼進食怒罵臨死不顧者聞孝女之風可以少愧矣

節婦葉氏墓志銘

胡儼

歙有節婦姓葉氏諱徳壽百嵗而終旣葬十有四年其曾孫曰順孫來北京介其鄕人胡思名錄其事詣吾廬拜而乞銘將刻石墓上以昭懿徳示子孫辭慤而意誠乃序次其始終而銘諸節婦之父曰遷輔世爲歙人生節婦甚鐘愛年十六擇壻得同邑江萊甫而歸之初歸江舅已歿朝夕事姑惟謹罔有闕遺相其夫辛勤以立家克盡婦道旣十年萊甫卒節婦時年二十有六無嗣以其兄呈甫之次子榮爲後以紹宗祀榮在乳哺撫育盡其心及長教訓之以義然閨門之內精白一心以率其下春秋祭祀之典長幼衣食之需親賔往來之禮皆營於節婦不以煩其姑而人稱之元末兵亂奉其姑避亂山谷中服勞奉養未嘗面憂戚之色而姑安之國朝王師平禍亂乃奉姑還督僮孥營舊業土田日廣物產日滋而家益富姑卒喪祭如禮人尢賢之洪武辛未年八十有五嵗郡邑以其事聞詔旌表之署其門曰江萊甫妻葉氏貞節之門仍復其家於是閭裏有光子孫蒙休風俗用勸又十有五年而卒實永樂丙戌十月二十五日距其生之年故元大徳丁未歷甲子五百九十餘世鮮矣以卒之年十一月甲申葬歙北新州之淸平裏祔其夫之墓子一人榮也孫二人長仁次祥女二人長適孫善古田知縣次適呂士賢曾孫三人長卽順孫次義次禮女四人孫十一人曰積曰輝曰恩曰忠曰從曰希曰政曰濟曰智曰信曰達女六人嗚呼洪範五福克全者難五福以壽爲先壽登百齡尢難也世之人自身及子孫者有之及曽孫者爲難至於見孫不尢難乎況婦人之行修於閨門人莫得而知至其終身則可知矣若節婦者自少喪其夫守志以終身始終如一日其享期頥蕃子孫揚休聲而垂世範者宜哉天之與善信不誣矣銘曰

金石之堅有時而折冰玉之潔有時而涅嗚呼節婦之志不可奪行皦皦兮女士之傑身五福兮名不滅

方氏雙節婦傳

林志

婺源方氏之婦胡氏鄭氏以節稱於鄕胡氏名壬壽雲峯先生之族孫也長歸方氏曰順存者洪武中爲贑州寧都司稅生剛寧娶同邑鄭氏名晉剛寧之孤齊同鄭氏其母胡氏其大母也始司稅官寧都一廉自將不以家從胡氏經紀其家教子甚有禮度鄭氏之歸也喜有姑愛樂有夫賢庭幃之間旣肅而雍剛寧省寧都鄭氏事姑盡禮族稱其孝司稅卒於官剛寧匍伏護喪歸葬尋亦卒胡氏晝哭其夫夜哭其子鄕人以爲知禮時齊同方生三月而鄭氏日抱其孤與胡氏哭於庭姑婦嬛然形影相弔號慟殆絕者幾親戚交慰諭之旣而曰嗟乎方氏二世不絕如縷惟此孤爾天乎閔予庶儌惠於其先人與其徒哀以死孰若保遺圖報乎於是姑婦飲泣而誓旣終喪屏粉飾惡衣服杜門紡績以養其姑胡氏今年七十餘而鄭氏亦五十餘矣齊同長而賢孝已娶有二子方氏竟有後者雙節婦之力嗚呼三十年來寖昌寖替𨿽奇男子視其先之積遺委如弁髦者往往而然孰謂二婦人者於𦇤褓孤遺乃能自荷其責如是而卒若執左契合右劵焉玆非人歟豈必皆天哉予嘉其有以植名教厲薄俗故爲之傳云【考川胡貞華來求其嫂氏死節詩序云兄名亨華早喪父性敏能文年二十娶方氏名細珍少兄一嵗性孝敬未半載夫患疾頗殆方氏百計以療或禱天願減已算以益夫亨華度不能起謂方氏曰恨吾不壽誤子之歸也方氏泣答曰勿慮有姑在堂夫若不幸妾豈有他意哉生死之事有未完者俟妾爲之卽當相從也亨華死方氏頓絕而蘇者數四卜葬裏之齊源囑工虛其右壙以待明年淸明命工鑿石砌墳祝曰妾事畢矣又托附音於兄弟曰吾茍有事實以義從愼勿見異夫家以負吾志家人防之方氏紿曰無他也一日升堂防茶奉姑及諸長幼從容入房欲自經適鄰嫗來呼門而覺頃間令婢於窻外混以紡聲入房溘爾而殂聞者驚嘆以爲眞節義之婦方氏兄弟欲舉其柩歸墓鄰田婦忽見亨華如生呼謂之曰吾夫婦生死相同不宜異葬汝爲我報之言訖不見田婦至言狀舉室又大驚異舉以葬前所虛之壙於乎感慨殺身易從容就義難若節婦者非其天性之美其能從容處死若是哉口聖賢之書身縉紳之流竊祿偸安曽靡廉恥者視節婦何如哉節婦出吾邑方村其先有以雙節旌其門者寧都司稅其曾祖曾祖母與祖母其旌表者也前海陽令汪早節婦外祖胡氏則皆祖明經書院山長雲峯先生是三家者儒宦世冑予深嘉節婦而詳及之亦稱人之善必本其父兄師友之意也承徳郎戶部主事同邑汪敬書】

太淑人袁氏墓志銘

楊溥

刑部右侍郎楊寧母太淑人壽七十正統八年三月乙丑以疾卒於家訃聞遣官諭祭詔有司營葬寧奔喪奉行狀踵予泣請墓銘予哀寧之喪重太淑人令徳乃志而銘之志曰淑人姓袁氏錢塘儒家女歸同郡楊君升升以經術起家爲星子教諭陞邵武教授再調徽郡持身淸謹在官理教事至於餽答親識存防下人一切家務皆付之淑人升所至有賢聞淑人相成之有其道也升歷教官三任俱迎二親就養淑人事舅姑先意承志惟恐不及姑老多疾淑人侍湯藥候起居益久益防未嘗有倦色升先父而卒舅獨在堂淑人率諸子謹奉之舅安於所養及卒盡出裝奩命寧奉葬錢塘之先塋升歿時寧甫成童餘子女皆幼淑人躬事絲枲以助家用課寧昆弟讀書夜績書案傍時具湯飲以資勞苦每至夜深或念寧昆弟孤苦輒淚下及寧領鄕薦賔客過從者淑人竭所有欵之至易簮珥不厭寧登進士第任刑部主事陞郎中淑人訓戒之辭咸切於理道寧以考稱得推恩封太安人寧從徵麓川有功陞今官安人加封太淑人子男二長寧也次宜鄕貢進士女二人長順安適光州學正劉安定俱先卒次定安適徽州府學訓導張昊孫男四其昌其順其逢其祥孫女一人嗚呼寧以髙官厚祿方圖榮養而淑人卒宜其重有哀也而淑人不歿者則存焉是宜銘銘曰

備婦之徳宏母之教家用相成子躋顯要霞佩珠冠龍章鳳誥恩典薦隆閫儀有耀天福其全用臻壽考慶源之開實於斯肇鬱鬱髙阡黟水之表尙宜子孫永綏厥兆

程徵士妻汪孺人墓志銘

呂原

徽之巨族惟程汪二姓最著程祖陳鎭西將軍開府儀同三司忠壯公靈洗汪祖唐持節歙宣杭睦饒婺六州諸軍事越國公華二公自宋以來皆封王爵廟食其土子孫世爲婚姻事具譜牒若徵士程君杜壽及其配汪孺人俱出徽之休寧亦二王之裔也徵士及孺人之先簮紱相承奕世不乏至徵士之考吉輔孺人之考亦仲始隠不仕兩君子比屋而友善故復締姻好焉孺人性荘毅不茍言笑旣嫁事舅姑相夫子承祭燕一循禮法兩族之人皆嚴憚之徵士當洪武初嘗應薦當授官孺人力贊之以親老辭去未幾徵士坐累謫戍北行自沁徙衛輝孺人與同甘苦敬事不怠旣定居河間益加勤儉業以復興子女僮僕各有所職內外截然平居無敢謦欬者見孫信有美質復力贊徵士遣入學爲生徒親防或以給費爲難孺人曰吾兩族固未始以貧廢學親督家人力女紅以資之信受教惟謹遂登甲科躋顯融晚嵗徵士與二子相繼物故孺人哀毀過甚因失明然諸婦相率晨昏奉姑如平時凡百不敢少肆蓋其家規素定故也景泰癸酉二月十七日卒享年八十有四距生洪武庚戌二月二十日子男二人長晟贈吏科左給事中次昱孫男五人長信今山東布政司右防政次佲用武功爲沈陽中屯衛百戶次倫次儉次偉女五人長二適儒學生白瓉王哲次贅田寛余在室曽孫男三人長敏政次敏徳次敏行女一人尙幼孺人之喪防政方督餉於遼東以承重解官而歸將奉其柩與徵士合葬河間城東金沙嶺之原過京師請予銘防政予同年進士也才敏直諒有聞於時蓋不日當顯受褒典上及二代以華其族而裕其子孫孺人夫婦可以無憾矣通家之誼不可以不銘銘曰

猗嗟孺人徳性厲溫由處而歸式對髙門起家儉勤振其初屯壽逾八袠顯有二孫兩河之間矗矗塋垣尙有貤恩昭此慶源

孫母程氏孺人墓志銘

方勉

天命我太祖髙皇帝繼天立極植立人紀自洪武建元迄今仁義禮樂之化深浹人心故忠臣孝子義夫節婦旌門閭書史冊者比比矧新安子朱子過化之邦世家右族徳澤之長乎此孫母程氏孺人之貞節所以不待教而然不煩褒其門而知於世也孺人諱添先世居休寧桃梅系出梁將軍忠壯公靈洗曽大父某大父某父子善俱抱才弗仕而家政秩然母某氏以賢淑稱孺人生而孝敬慈惠年十六適溪東孫氏子希賢孫於程家範相侔系出唐將軍萬登父安卿兄希佺俱世積仁厚而希賢年甫二十有二疾卒嚴陵孺人少希賢一嵗服喪哀毀勵志守節撫育孤子徳規誓不二夫初安卿老而歿希賢尙垂髫遺命希佺子之希佺篤友於之義甚至而孺人躬炊爨事紡績奉希佺夫婦如事舅姑徳規稍長教以義方出其餘貲俾之經畫帑積旣充薄於自奉孫曾侍前嚴於誡飭人皆謂孺人善爲婦爲母而天之報之必以其福也有司嘗欲敷奏以貞節表其門孺人聞而拒曰不幸不天居孀守志亦吾爲婦當然也何以旌爲亟命徳規力辭徳規不敢違命遂寢其事此非徳之尢賢者哉孺人生洪武丁巳正月八日卒正統戊午夏五月二十六日壽六十有二子一人卽徳規恭儉能文克紹休緒孫男五人曰守義曰永仁曰顯慶曰勞芳曰全斌孫女一人適程纓曽孫男一尙器曾孫女一幼在室徳規卜正統四年正月九日奉孺人柩葬於黃石坑口祖塋之左大懼懿徳莫聞於後因處士汪君順以其鄕丈吳君以聲狀來請志其墓予與汪有桑梓瓜葛之好且予長兒婦亦與徳規同譜故不辭志之於以見我朝徳化之盛世家徳澤之長致有婦如孺人之賢而不自彰也志已復爲銘曰

天厭元徳眷我皇明肇修人紀四海擴淸徳化久洽被於女婦婦曰程姬賢爲孫母孫爲著姓世居溪東母氏貞節永揚休風國風休兮宜載信史勒銘詩兮庶昭千禩

恭人畢氏墓志銘

王英

都察院右僉都禦史新安程公富鎭張掖之明年是爲正統壬戌其配恭人以疾卒於家子度遣人詣邊告哀且請公求文以志母墓乃以狀告予請銘按狀恭人諱靜一姓畢氏宋相士安之後也曾祖某祖仲榮父志善世家於歙多隠徳弗華母陳氏實生恭人柔順靜顓敬恭女事旣長歸公愼修閫政相助惟謹公中永樂甲午鄕試上第時嗣未立恭人親擇骨肉得公姊所出子撫而厚之名曰度愛育保養如已子而天錫嘉應育一子一女諄諄訓戒俾有成舅年耄患風疾三載恭人躬奉湯藥誠孝切至事姑尢孝謹遇疾吁天請代刲股作羮疾遂愈事聞鄕黨可徵也翁姑歿喪祭禮儀營備惟謹哀戚之情終喪不輟未幾公以才擢監察禦史三載奏績宣廟嘉之旣進公階文林郎復封恭人爲孺人公出巡江右翦除大盤之防皇上嘉其功擢大理左少卿仍賜誥命進階中憲大夫恭人遂拜今號恭人承褒益勵恭謹未幾公轉今職總戎於邊恭人綜理家政治裝嫁女教子讀書勤勞弗懈遂以是致疾奄然捐世子男二長度次鏞女惠適同裏詹宗文前中書舎人孟舉曾孫也孫男琰尙幼孫女細容聘邑人前審理曹從善孫度值嵗歉以貲易粟賑饑民事聞賜以璽書表其門爲尙義給復其家皆恭人家教所致恭人生於洪武丁亥七月三日終於正統壬戌正月六日享年五十六嵗以是嵗八月十五日葬於邑之古城闗先壠之左嗚呼恭人相夫受顯秩教子成美才理家致阜業正宜安享髙年以食其報而乃至此是宜爲銘銘曰

毓芳右族嬪慶門相夫教子多令聞良人秉節多大勲貤封兩度承殊恩煌煌命服云錦文被命感激心益勤春秋蘋蘩祀事惇旦暮紡績家業殷方期百年眉壽尊奄然一夢消貞防有兒昂藏才出羣蘭芽玉茁兼有孫移天方受恩命新恭人𨿽死如生存欲知懿徳觀斯文程襄毅公夫人林氏墓志銘徐

溥

治八年乙夘七月十日程襄毅公夫人林氏卒於京師官舎其子敏政解官扶喪歸襄毅卒時先朝巳贈太子少保賜葬於休寧南山之原故夫人之卒止賜祭命工部啟壙而窆仍給驛歸其喪蓋特恩云行有日敏政乃自述事狀請予銘墓按狀夫人姓林氏諱淑淸世爲閩人唐九牧之後也派分環珠裏號環珠林氏髙祖謙翁元宣授進義副尉曾祖起宗贑川錄事司判官祖子隆國朝洪武初坐累謫陜之綏徳再徙河間遂爲河間人考頎妣李氏子女各一子璵爲淮之安東簿女卽夫人夫人生有慧質孝謹純至凡女事必精習讀列女傳女戒諸書輒領其要喪父時尙未笄哀毀如禮安東治家嚴重念夫人之賢必有以稱其選者久而弗得程氏之先自新安來徙河間而襄毅在小學與安東同筆硯爲儕輩所服後入儒學其家以姻請安東乃白於母曰程某逺大器必爲女弟擇對無逾此矣旣歸襄毅之祖若考贈尙書公皆在堂母張夫人有四女一子未畢婚嫁家務叢委夫人獨奉兩世舅姑至躬操井臼治酒漿不憚勤勩寒暖饑飽居起之節必得其宜數年襄毅舉進士授官夫人與有祿養而儉素如故凡遣四姑娶一姒皆手分俸金甚者撤奩具爲助前後四經舅姑之喪相襄毅無違禮襄毅歷給事中少卿都禦史以至侍郎尙書督邊儲治兵旅領巡撫之寄出入中外者四十年茂著勲績而夫人獨任內政奉家祀施子教待新安河間諸伯叔子必周必至擇安東諸子可教者俾就外傅其一芳爲河南長社巡檢其一英爲山東靑州訓導皆底於成夫人馭臧獲有恩待親黨舊故有禮見鄰婦裏媼之貧者或解衣衣之𨿽數不厭其賢如此夫人凡三荷封命景泰初以襄毅給事中貴勅封曰孺人天順中以都禦史貴誥封曰淑人成化中以兵部尙書貴進封曰夫人後其子貴𨿽累封而夫人秩號巳極不復加錫惟享有祿養後襄毅之卒十有六年其年至七十有八而卒謂敏政曰勉報上恩以光祖宗我年巳老得從爾父地下於願足矣言訖而逝子三長卽敏政進士及第累官太常卿兼翰林侍講學士以文學顯於時次敏徳詹事府主簿攺蘄州判官卒次敏行儒學生亦卒女一適忠義前衛指揮同知淩雲漢封淑人孫四長壎防授錦衣衛百戶次圻蚤世次塏次堂孫女四長適同邑臨塘範祤次適婺源大畈汪錫次許適新安衛指揮子朱儀次許適新安衛千戶子於恩銘曰

曷徵能婦夫爲名臣曷徵能母子爲聞人霞帔翟冠從夫之貴堂居鼎食子養終遂康寧壽祉有錫自天人得其一我實備焉視履考祥於理則有勒銘於幽以示永久【大學士洛陽劉公防典記夫人林氏故南京兵部尙書兼大理寺卿贈太子少保諡襄毅程公之配今太常寺卿兼翰林院侍講學士臣敏政之母也尙書公旣卒夫人隨敏政畱養京師治乙夘七月初十日卒宦邸禮部以聞朝廷特遣官諭祭命有司給官舟歸其喪合葬尙書之壙仍許其孫錦衣衛百戶臣壎隨敏政扶柩而南俱超一時常制蓋殊恩也臣敏政期襄事畢敬錄諭祭文及殊恩詔防刻之貞瑉以侈上之防典而虛其下方俾臣健記之健惟女婦之所托以終其身者夫與予而巳夫顯而子貴女婦之榮且幸也而夫人以名家賢裔配尙書公曆官中外三十餘年位登八座官階二品克盡內助之道初封孺人再封淑人三封夫人而又生子若敏政以文學才行聨芳仕途金紫輝映故朝廷之於夫人生有褒封歿有哀防如此其爲榮且幸固非尋常女婦之可比矣況今敏政方盛年而文名時譽溢於縉紳他日陟崇階被殊眷以顯親揚名於無窮有不難致吾知夫人之爲榮且幸又將有進於此者豈直如今日而已哉臣健與敏政同官翰林同侍講幄最久知其父子所履歷頗詳故謹爲書之下方俾觀者知朝廷之防典所以優崇程氏者極其至而程氏一門之爲夫婦父子所以迓承之者亦有所自云】

吳節婦傳

程信

吳節婦者名俶穩休寧吳淸之妻傅築判官朱子範之侄孫女也性荘敏行貞潔淸本唐禦史少微之裔居邑治前教學於鄕節婦相之嵗久言笑不聞鄰壁孀姑葉氏常稱之曰此婦柔順非常也淸疾卒節婦年二十六子修三嵗姑老在堂或憂其少寡力難支吾諷早擇配以圖慰老稚節婦毅然曰吾夙承世範之教知爲婦之道旣嫁侍姑談髙祖姑汪氏之節義知守節之道今忍爲不義以取辱哉幸吾姑康彊嗣祀有托何憂之有遂屏容飾翦發誓不他適辛勤紡績養姑不缺姑曰吾失子而無憂者以有吾婦也姑嘗感風疾四旬寢不起湯藥食飲溲泄痛癢晝夜事之未嘗少懈疾亟焚香告天願減已壽以延姑算姑遂愈壽七十二而終喪葬如禮哀戚彌至嵗時祭祀必誠必潔撫修長遣從師日課其業修嗜學惟謹取春暉二字名堂朝夕以養親爲事節婦喜曰吾幸獲見吳氏之有後也復遣孫琰入郡庠鄕人敬之稱爲吳節婦白之於官郡守福山孫公遇覈實以聞天順辛巳詔旌表其門今節婦年七十有八且康健樂享恩榮子孫孝養噫天之所以報節義者如此夫予叨侍纂修之末求貞節著聞可采如吳節婦者闔郡僅三人耳旣名登郡誌備史筆以昭聖化何待區區之贅然居北郭相去不百步與修詩社友故傳其目覩耳聞者以俟名公申贊之【縣誌吳修字仲成縣前人幼失怙賴母朱氏撫育及長事母孝謹東西鄰火延百餘家抱母號泣告天火頓息家遂獲免母卒廬墓三年羣鳥來巢服闋連旬雨雪歸之日忽開晴禫祭畢雨雪如故人謂孝感所致有司以聞覈實旌表】

新安文獻志卷九十九

欽定四庫全書

新安文獻志卷一百上

明程敏政撰行實【方技】

漢洛陽令方聖公【儲】傳

李孝光

方聖公者漢故洛陽令儲也其先自黃帝時有食采於方子孫以氏故方明嘗爲黃帝禦後方叔顯周其姓益著至漢有曰賞曰望蓋其苗裔云望生子紘爲大司馬長史王莽僣逆紘南避之吳遂徙丹陽歙東紘生雄建武中仕至西河守雄生儲儲字聖公博學無不知喜爲孟氏易讀圖防祕書察知天文五行之微殆若生知章帝建初五年春三月庚辰日有食之詔公卿舉直言極諫能指朕過失者遣詣公車其以巖穴爲先勿取浮華丹陽太守周歆乃舉儲儲對極言天降菑咎各以類應其言曰君失制度下不恭承臣恣淫慢又曰百姓苦士卒煩碎責租稅失中暴師外營經歷三時內有怨女外有曠夫王者熟惟其詳揆合於天圖之事情旱菑可除夫旱者遇日天王無意於百姓恩徳不行萬民煩擾故天應以無澤又曰雨不時節妄賞賜也又曰民悲怨則陰類彊河決海澹地動土湧天子後召見儲等寘棼絲詔俱見者共治之儲曰凡亂者翦之而後理拔劍防棼絲天子心偉之除郎中尋出爲句章令民有書言亡其田器耰鋤於野儲巳得盜田器者主名卽使人召致盜盜亦自告人以爲神明六年遷阜陵令七年遷丹陽令遭母喪去官負土起墳樹松栢萬其上居三嵗鳳凰下之至元和初太尉鄭司空第五倫舉孝廉賢良方正拜博士頃之遷議郎更爲洛陽令尙書張林嫉儲教功曹憲殺人夜寘儲寺門以誣儲林具奏收儲儲覺鉤知殺人爲功曹乃臨鞭死人徉稱死者言功曹殺我儲行捕憲憲度不可脫叩頭曰憲眞殺人矣願毋坐老母儲許諾其母得不坐和帝永元五年六月上將郊祀詔問儲朕且郊祀天其何祥儲對曰其應有咎願乘輿毋往是日上卒往旣祀天無風霾明星燦然祀巳馳詔儲曰儲博學稽古不以忠信而以欺詐非事君之義儲受詔曰臣受書先師推步萌兆天降有咎不敢不言今咎時且至願乘輿疾還使者巳去儲仰嘆曰爲人臣恥防不忠之名顧柰何愛死遂自殺駕還從官未盡到天俄大風雨雹大如鴈子鹵簿後乘士皆疾馳去上大驚使使召儲來儲巳死天子爲流涕而言曰嗟乎儲死矣孰與吾共治天下者追官太常尙書令封黟侯詔防其喪還葬歙旣葬世皆傳言聖公飛而上天於是民廟祀之卽民有菑害神下爲驅除民事聖公如事父母從他縣徙祠旁居者凡千餘家因之爲縣云兄儕南郡太守弟儼丹陽太守其剛果皆類儲旣歿亦廟食其縣始人謂儲聖公及見聖公神靈乃追言聖公擿誅功曹殘賊及永元郊祀對更謂儲僊云其四十二世孫璿家猶藏故唐時遺牒言聖公前爲洛陽令數乘白鶴歸而省母后坐言郊祀事天子哀傷之詔歸其喪妻子發視之則惟遺一履與平生所著履合蓋類神仙家所謂解蛻者後予讀唐左臺禦史張鷟文成黟侯碑與其曾孫回廟記蓋其言略同然弗可盡攷

論曰子不語怪力亂神惡其欺也聖公忠孝而仁事君能盡其誠所謂君子不器者也世乃喜稱神僊謂其不死爲賢蓋近於神怪然堯舜文王孔子未嘗不死不害爲大聖而謂儲願之乎【聖公博學喜爲孟氏易蓋東漢之儒者也其言菑異知來物固其學然擿誅功曹與同時周紆察廷椽死人事大相類紆深刻非聖公比然漢世爲吏往往皆有其方故所施者同也後世俗吏非惟不本經術並此有弗講矣傳稱聖公解蛻頗涉神怪予聞魯申公與楚元王交受詩於齊人浮丘伯世亦稱浮丘伯卒爲仙二子所謂列仙之儒者歟先儒不謂無神仙第言不欲爲耳二子其亦爲之者歟至元五年己夘正月七日史官陳旅書按劉昭引儲策傳五行志儲則董子夏侯勝翼奉之徒明於菑異五行之說者也史臣乃不爲儲作傳宜乎世祠之而稱其爲神仙焉鄕非張鷟撰黟侯碑少見儲事安知其爲賢哉予讀李季和所著傳頗推鷟言爲之足備闕遺先師所謂語人而不語神庶幾近之時至正四年嵗戊寅正月望日白野泰不華書】

唐建安寺主【智琚】傳

羅願

智琚姓李氏其先居冀州趙郡典午世東遷遂爲新安人父禕仕梁爲員外散騎侍郎琚年十九便自出塵聽坦法師釋論未淹灰管頻聞精義坦卽隋齊王暕之門師也次聴雅公般若又聴譽公三論年二十七卽就敷講無礙辯才眾所知識說經待問亟動常倫口不言人服無受色後三屈指逝於常州建安寺武徳二年弟子常衍爲立碑西陽王記室曹憲爲文【定荘禪師新安人牛頭自法融禪師傳三世旁出十二人荘其一也無機緣語句茂源和尙歙州人得法於吉州性空禪師平田來參源嘆起身平田把住曰開口卽失閉口卽喪去卻任麼時請師道源以手掩耳平田放手曰一步易兩步難源曰有什麼死急平田曰若非此个阿師不免諸方防檢珠溪謙禪師歙州人得法於云居道膺饒州刺史爲謙造大藏殿謙與一僧同防次謙喚某甲僧應喏謙曰此殿著得多少佛曰著卽不無有人不肯謙曰我不問遮个人曰若此則某甲亦未曽只對珍重謙後住兜率山而終瀾大徳興唐寺僧名淸瀾性孤髙住叢林九華杜荀鶴贈詩云只恐爲僧心不了爲僧心了總輸僧瀾答詩云如何卽是僧心了了得何心是了僧世多傳之與婺州僧貫休相善以詩文往還今精舍往往有瀾所爲碑塔在寺後】

城陽山人許【宣平】傳

羅願

許宣平歙縣人唐景雲中隠於城陽山南塢絕粒不食顏如四十許人行及奔馬時負薪入城賣之擔上掛花瓢及曲竹杖醉歸獨吟曰負薪朝出賣沽酒日西歸借問家何處穿雲入翠微每拯人艱危救其疾苦訪之多不見惟壁有詩云隠居三十載築室南山巓靜夜翫明月閒朝飲碧泉樵人歌壠上谷鳥戱巖前樂矣不知老都忘甲子年好事者題之於洛陽同華傳捨間天寶中李白自翰林出覽之曰此僊人詩也乃遊新安涉谿登山累訪不獲題其庵云我吟傳舎詩來訪眞人居煙嶺迷髙迹雲林隔太虛窺庭但蕭索倚杖空躊躇應化遼天鶴歸當千載余是冬野火燎其庵不復知所在後百餘嵗至咸通七年郡人許明奴家有嫗入樵南山有人坐石上食桃甚大謂嫗曰我明奴祖也嫗言常聞僊翁巳得僊多年宣平言爾歸爲我語明奴我常在此山中與嫗一桃食之而美嫗自是增食顏童體輕中和後兵荒相繼明奴徙家避難嫗入山不歸後人時有見之者身衣藤葉行疾如飛逐之升林木而去

聶眞人【師道】傳【從孫紹元】

羅願

聶師道字宗微歙縣人少入老子法中事道士於方外後得內傳服松脂法乃與同志登績溪百丈山采之夜半峯頂月明有天樂起東南紫雲中久之聲益近至石金山少止兩山相距三十里然頂上相望咫尺少時小鼓復通奏笙簫金石匏以拍節大鼓其音淸不人世至雞鳴止山下居人是夕皆聞之同行者嘆曰方采靈藥而所聞如此此亦君得道之證也後泊南嶽招僊觀聞蔡眞人舊去洞靈源不逺山中時有見之者乃辟穀七日獨往日暮有樵者坐谿上告以蔡君所居深逺不可到東有人家可宿樵者因淩水而渡師道目送之東行見艸舎籬落主人農者年可三十許問適見樵者否此蔡道者也因投宿啟黃甆合得茶飲之絕佳明旦行有老父問所從來謂曰蔡君父子偕此山昨夕所宿卽其子也折艸長尺餘形似姜苗師道咀之而甘因使取水遂失所在自是益精健還觀巳月餘日乃知彭眞人亦嘗此山也後居鄕裏每入山虎豹遇之皆弭馴伏拊之乃起或以所采薪藥令還以故歙之近山頗有猛獸而不爲害後復往南嶽聞漢梅福梁蕭子云皆玉笥山中乃三遊郁木坑見丈夫布衣烏防年若五十許人相問勞巳謂曰子宿業已淨應有名玉籍𨿽未卽飛升當亦度世我謝修通也本居南嶽與彭蔡偕已三百餘年知子嘗逰洞靈源吾適爲東華君命主玉笥山地仙兼掌淸空觀墳土祀今子與吾宿有分故得相見然梅蕭日中爲小有天王所召恐未便還非可待也師道跪謝之同行數里忽有艸舎新潔命師道坐木馬上已坐白石鹿上俄有丱角以湯飲師道神气灑然修通指架上素書令抽取一卷曰習之當得道我有弟子紫芝在九疑山往見之傳我語必爲子盡其防矣儻不見者第投書於毛女溪上洞中且題石壁致吾意言訖忽不見師道已在郁木坑外蓋七日矣素書言西王母理化眾僊之要然不可盡解遂至九疑訪紫芝或言毛女溪有一者莫知其名人或見之師道累求不乃投書題石後嘗夢神人稱紫芝教以疑義嵗余還山房田頵圍新安師道白太守裴樞夜縋見頵頵爲斂兵又爲請陶雅爲守楊氏據有江淮召至廣陵建眞元宮處之使爲人祈福號問政先生一旦謂弟子曰我爲僊官所召言訖而逝比斂棺有聲視之若蟬蛻然因就葬之數日有自豫章來者言見之於道以一小童自隨云離南嶽多年今當暫往耳所至多宿舊逰觀宇半年後又有見之於衡陽者雲歸通源矣後二十年問政故居之上數有云鶴盤旋眾請於楊氏發所藏衣冠歸葬自揚至歙千餘里其上常有雲气兼鳴鶴翔導至山三日而散楊氏加贈銀靑光祿大夫鴻臚卿從孫紹元

紹元字伯初母程氏始孕便畏葷夢天人指其腹曰此子當證道果長好文史尢精學嘗詣金陵受戒籙是夜夢入一城官府嚴肅中有朱衣者憑幾謂紹元曰此司祿之所也可自閱籍籍上圖形旁題云聶紹元十八入道二十授上淸畢壇三十六往南嶽遂掩卷而寤久而還問政山築室號艸堂事母勤瘁不交流俗自號無名子世多以鏈師稱之忽晨起沐浴戒家人以伯祖有訓宜世勤修鏈毋忘太上教俄有四鶴集於屋有光自空而下逺望疑以爲火至則無他而紹元已化矣先一夕告母曰胡將軍至可備酒果至是若有就坐者詰旦僕夫自外入云錬師與三道士衣朱緑乘馬武士冠帶從者數輩飄然南去鏈師回首語之曰吾往南嶽矣最後一人云爲語宅中謝貽我酒果嘗撰宗性論修眞祕防各一篇學士徐鉉及弟鍇稱之曰吳筠施肩吾不能過也【黃山谷書問政先生誥後故淮浙宣歙管內道門威儀逍遙大師問政先生新安聶師道宗微少則事道士於方外發迹逰名山數見異人楊行密開府於揚州宗微實輔佐之蓋爲國師三十年楊氏之末解化而去弟子葬之舉棺惟衣履存焉此贈告楊溥私號順義七年也方外之兄徳誨爲新安太守乃於郡之東山築屋以居方外號爲問政山房問政之名或得於此誥中大丞相守太師中書令東海王臣溫徐溫也特進守侍郎潯陽公臣知誥李昪也問政先生故翰林學士冠卿之五世祖也】

丘殿丞【濬】傳

張鉉

丘濬字道源黟縣人天聖中登進士第因讀易悟損益二卦以此能通數知未來興廢早嵗遊華陽洞求爲句容令秩滿以詩寄茅山道友曰鳴鳳相邀覽徳輝松蘿從此與心違孤峯萬仞月正照古屋數間人未歸欲助唐虞開有道深慚巢許勸忘機明朝又引輕帆去紫術年年空自肥歷官殿中丞嘗語家人曰吾壽終九九後在池州一日起盥沐索筆爲春艸詩詩畢端坐而逝年八十一及殮衣空眾謂尸解光祿大夫滕甫元發爲太守爲記其事葬於九華山後數年有黃衣人持濬書抵滁州家人啟封持書者忽不見書中云吾本預僊籍以推步象數謫爲泰山主宰又句容志景祐中濬以衛尉寺丞知縣事濬明天文有占星臺【宋朝事實云丘濬少隠於華山多蓄異書嘗遇異人傳太一遁甲法精於易洞吉凶之變周遊天下嘗至五羊以詩上太守云碧睛蠻婢頭纒布黑面蕃兒耳帶環幾處樓臺皆枕水四周城郭半因山又云唇上腥臊惟蜆子口中膿血吐防榔又云風腥蠻市合日上瘴云紅太守覽之不懌曰今四海一家玉帛萬里至於四方之民言語不通嗜欲不同自其性也子何好惡如此濬曰詩人之言當如此康定中嘗上觀風感事詩一百篇往往譏刺權貴嘲宰相張士遜詩曰中書壊了朝綱後方始辭榮學退居又嘲張耆詩曰西鄙用兵閒處坐可能羞見碧油幢又嘲執政曰密院中書多出入不論功績便髙遷金銀一似佛世界動便三千與大千執政怒且以其詩多及朝廷休咎於是言於上請誅之仁宗曰狂夫之言聖人擇焉古有郇模哭市其斯人之徒歟至皇祐中以爲光祿寺丞其詩今略載於後三聖艱難平九有才當陛下守宗祧太平日久還知否官濫民窮士卒驕太陽日日無光彩陰霧相侵甚可驚臣道昬防君道蔽天垂警戒最分明太陰度度臨南斗南斗當寅屬艮宮月是大臣艮是主何人貪位竊天功太祖艱難恢帝業庚申起歷到庚辰庚辰自是九九數國事邊機合鼎新太逰太一臨西北便有干戈動此中五將三門如不防漫言邊吏盡英雄小逰丙午歸東北內外宮中兩相來客算𨿽然二十五其知迫脇也成災辛巳依前二十五推移入義到東南若論大將並防將中國文昌苦未堪天日朗侔君道兩字諱來三十春況是人間瞻仰地無天無日有何因門立正陽因火徳而今名號異當時尋思失道由宣徳失徳須防仁義虧好是四京兼九府人人盡著窄衣裳天垂大意還知否急迫須憂萬事忙取士只慿詩與賦謀猷方略悄無聲今朝正是求賢際又把科場引後生枉費民財修郡學總言聲譽比文翁其中只聚漂浮輩教化根源恰似空】

三靈山人程【惟象】傳

程祁

居婺源石墨鎭三靈山有程惟象者以方術名於當時惟象字則之與先祖敍世契舊矣往來江淮間亦目擊其言事大抵十中八九如今權渭帥毛校理漸未第時則之言二十九嵗決登科第又家君以淮南幕令泰興則之言四十後攺官升朝皆如其言以至兩丁家艱年月日時皆中又章丞相惇在翰苑則之言後當以事出守東南有水傍州自此不快卻有還朝之命則決正鈞席後果左遷湖州丁內艱服闋遂領大政又家君在婺源時徐少卿總守歙遊郎中通守饒則之言兩郡皆災饒爲甚遊必不起徐亦止於此未幾遊果卒徐罷歙竟致政又竇學士卞以書屬家君問則之則之云數巳極矣與前歙守王郎中同久之王卒於京師而竇亦死於遷謫凡此皆記其實也祁學進士時年甚少每科詔下則之輒見勸未宜往頃逢如雞戌乃如公志兼姓名少爲人所道嵗在辛酉祁忝鄕書明年南省奏名在第一賜集英第進士乃壬戌也調補信溪掾待次於鄕裏則之忽過訪曰子於我厚者惟象老且死恐一旦先朝露不及相屬也因袖出朝賢記贈詩刻並故工部楊侍郎佐左丞皇甫泌理寺丘丞濬所爲傳序願子異時爲我銘墓俾我實迹有傳於後是在子也以姓家舊相還往且其意厚不敢辭然未必其果死也後數月祁侍家君赴建昌任忽一日則之遣僕送書赴葭函伸紙乃敍違之語相繼其孤鑄以不起報則之之托鑄不之知也乃以銘問於天臺方佐著洵武祁悵然久之爲賦挽詩云昔讀先生傳埋銘屬鄙文裏門經嵗別人事一朝分宿諾成虛語遺言忍重聞傷心吟楚些知我不欺君則之平生見於皇甫右丞之文甚詳其略曰侍禦史馬遵員外郎李康爲舉人時同問則之則之云馬二十四當成名不出十年典南方大邑仍損初妻再婚必徵姓貴族後果自臺職謫官宣城至儀眞見則之則之又云不久復職尋將漕京東數月果還臺且云壽終於四十七鄱陽程廉志其說於壁皆驗又云李馬必同升官至員外亦如其言呂景仁初自殿中侍禦史責倅金陵以父諱欲請易地則之云已有遷書矣不須也數日果徙知衛州俄還臺歙王景都官問則之則之云請過夏至言災福前一日景又嘗以丞郎命問則之則之云今方遷謫在南方明年當攺官復職矣乃張給事存時左遷鄱陽次年遇大禮恩貳起部遂復職知豫章又張尙書方平鎭金陵問一丁酉人命則之雲天寶星行初度不可作內職壽止五十四乃嵇頻也是年除內相不及拜命而終丙戌年則之遊儀眞是時三發運使向傳式袁抗許元皆問動靜則之云二月袁爲三司副使八月向亦爲省副許亦遷發運副使又言終於兩制朝廷故事不由科舉不預選禦史遂爲待制而終杜起自廣西漕移兩浙則之語杜曰此去一日除三內制數俱盡乃陳執中蘇紳滕宗諒也並如其說杜贈詩云有驗如有神蓋謂此也又沈遘年十六則之云二十二嵗必登鼎科範大防守杭州則之云享年六十四後皆驗泌傳聞則之生則性樂陰陽年十六喪父在哀戚中夜夢一人云子有道气而喜術數予司馬季主之師也後此三年可見我於九華山中則之念念不忘年十九遂遊池陽於九華廟中見一人如昔日者夢謂則之曰子乃有信是可教也授以要訣十餘年自此洞達幽微知人壽夭矣泌聞之而未及見也甲午嵗自右省出守雒陽故人王億與則之俱來謂泌三十一嵗成名有酉生子泌念此人所習知未之奇也又云心靈夢靈此稍異矣泌平生所爲多先有饗旣去畱曰此月中旬日當遷是日乃初七日也泌頗不以爲然至旬有二日邸吏報云當遷移翼日云除書入遞矣又數日寂然無聞至十九日乃到郡顧異其言曰但差一日及取歷視之此日乃二十日節气也噫言術者多矣未有如則之之準的又故丞相王荊公安石贈詩雲家山松菊半荒蕪策杖人間信所如占見地靈非卜筮算知人貴自陶漁最諳郭璞言皆驗竊比顏含意又疎只欲勒成方士傳借君名姓在新書其爲名士所推重如此又歐陽文忠公有書帖往還情分甚欵又則之家藏永昭陵禦書於寶墨閣朝士賦詩甚多李龍圖師中句云心懷婺水身難到事感昭陵涙獨傷最爲警防云【按羅鄂州誌謂惟象占驗事多逸考之程氏都官譜中有傳甚詳今首著之而附羅傳於下○程惟象婺源人以占算遊京師言人貴賤禍福若神家近三靈山故自號三靈山人英宗潛邸時惟象預言其兆旣貴得賜禦書王荊公贈詩云占見地靈非卜筮算知人貴自陶漁謂此也而詩人梅聖兪之屬皆有詩送之耆老猶及見其家有禦書樓者獨其占驗事多逸或言惟象有子傳其術宣和中太守盧徽猷嘗泛令占卦成而色不懌問何所宜曰是於占皆無所宜矣獨可以興土木耳曰何以言之曰卦爲困於文有木焉其外一橫一從若今匠之尺者二所以制夫木也盧公喜曰吾欲大爲譙樓爲是占也是役也度山而材具工徒無跌其占則從矣而論卦乃爾何也】

新安文獻志卷一百上

欽定四庫全書

新安文獻志卷一百下

明程敏政撰行實【方技】

書歙州鄭姑事

蘇轍

歙州鄭仙姑其父曰鄭八郎學道者也家於歙之東嶽廟前家有一小閣姑幼與父居閣上客至父見客閣下姑自上捧茶湯下率以爲常然人未嘗見閣上有煙火父死斂棺中不葬姑言父非死也如是數十年未嘗出城門人或見之百里外亦略言人災福以此歙人大敬之予爲績溪令欲一見防解縣到郡謁之聞其舊宅嵗久摧壊是嵗大風雨夜中屋毀有聲鄰居疑其壓死旦往視之偶有一木斜倚牀上牀得不壓而姑鼾睡未覺人尢異之予問其年曰八十矣然處女也予詰姑年八十而不嫁何也曰吾誦度人經故爾予曰度人經安能使人不嫁曰此經元始天尊所說元始天尊生於天地先立於天地外安得不爾予曰姑誤矣安有能出天地上者曰此無他蓋亦道耳予曰道則能爾然何與姑事曰君謂道不在我然我身何者非道予嘆曰姑乃知此邪明日略訪我當具一齋姑曰我隨有而食不擇葷素明日卽至略能飲酒食肉予問以養生曰君今如器已破難成道予徧以術問之如導引咽納燒煉皆曰非是予曰竟以何者爲是徐曰人但養成嬰兒何事不了予曰嘗有人於百里之外見姑豈嬰兒往邪微笑不答予偶復謂曰姑家在嶽廟前廟中望水西山林極佳姑亦嘗至廟上否曰我道家不信神佛未嘗往也予曰道家不信神可也如佛與道何異佛說般若心經與道家淸靜經文意皆同姑誦淸靜經予覺其不習佛法因問之曰經所謂五蘊何物也曰五行是也予笑曰姑未嘗學佛而遽忽之可乎五蘊卽所謂色受想行識是也姑黙黙而巳

雪山子【道茂】傳

羅願

雪山子道茂歙縣紀氏子少時每遇盛夏輒以昏暮伏艸莽中求以身施蚋者二十年始住休寧普滿院時郭公三益爲尉間數與語郭公由是好佛法後住通州白狼山晚歸自號覺庵未嘗爲人白推或問之答曰是第一義者可輕以假人邪有妻死求出家者茂終不納曰被一時所激非爲法求也此人再娶已又買妾竟如所料大觀中郡守使其鄕僧行月住天王院月自言雲門下求與茂通法屬茂不答及茂去世月言彼非坐滅乃其徒僞爲之守使檢屍檢者踏其要股使伸伸巳隨結焚之西闗渡頂骨諸根不壊煙所及𨿽水皆得舎利有池陽百問行於世【寧道者婺源汪氏名道寧壯嵗以道者遊四方蔣山泉禪師許爲法器還家棄妻子祝髮防五祖演禪師誦金剛有悟演印可之辭去遊潭州天寧爲第一座尋住報慈開福政和三年十一月四日沐浴小防次日告眾曰晷運推移日南長至天地一陽生萬物敷奧義生死與去來從來無忌諱華藏門開主伴俱備師子翻身象王遊戲如今不究根源直到龍華三防某甲作道人四十年爲僧三十五夏始作道人時日誦金剛經二十卷在明州育王山燒浴誦至於此章句能生信心以此爲實不覺腳在湯桶腳皴桶破當體獲解脫道證本元常無柰彼處宗師驀頭印證自此徧防明州諸尊宿雪竇老良禪師過天臺防湧泉覺至開先見心印到衢州防紫湖誠入廬山見羅漢英說禪祖偈至圓通防法鏡禪師將住一年渡江到三祖見宗禪師深入防趣得遊戲三昧到太平見靖禪師提趙州狗子無佛性話師資方順透身便退回至白蓮峯下再來庵前見一蓬頭老人提忠國師古佛淨缾話如削下千片重擔自此之後方脫去貼肉汗衫無柰業緣未盡紹報慈開福道場某甲初七日與大眾相別脫去殻漏子別有前程出家佛子徹髓徹皮三昩海中遊戲自在輪回界內任意升騰所以俱屍城畔槨示雙趺熊耳峯前新攜只履前人不了累及後來畫樣起摹至於今日又道吾紫磨金身今日卽有明日卽無若道吾入涅槃非吾弟子道吾不入涅槃亦非吾弟子於此檢防得出不惟穿卻黃面老子鼻孔亦知報慈落處其或未然報慈與麼來滿世無相識水月與空華誰堅復誰實住院經五年都盧如頃刻瑞雲散盡春風生失卻文殊遇彌勒咄至初七日升坐眾才定卽巳逝矣得其法者月庵道果而郡僧覺文嘗防之文歙縣楚氏子與兄道才皆出家遊方有聲道才防東林總住威勝軍天寧自號海上橫行才道者而文嘗住蘇州穹窿山云】

張承務【擴】傳【弟揮

從曾孫雄飛】

羅願

張擴字子充歙縣人少好醫從蘄水龎安時遊時同學六十人安時獨喜擴後聞蜀有王朴善脈又能以太素知人貴賤禍福從之期年得衣領中所藏素書盡其訣乃辭去南陵有富人子傷寒不知人气息僅屬擴視之曰此嗜臥證也後三日當蘇蘇則欲飲欲飲與此藥必熟睡覺當得汗也已而果然當塗郭祥正子患肌骨如削醫多以爲勞擴曰是不足憂就坐飲以藥忽大吐使視涎沫中當有物視之得魚骨宿疾皆愈在建業有婦人叩門求醫者擴不在其弟揮爲診之及歸揮具言其狀擴曰苐與藥如是且瘳矣此其脈當嫠居三年左乳下有志也驗之信然嘗有調官都下者擴診之謂曰蝦遊脈見不出七日當死後五日得通判齊州喜曰張擴妄言耳我適得官何謂死哉又二日晨起進盥僕地卽死建中靖國初範忠宣公方召而疾作問曰吾此去幾何擴曰公脈气不出半年公曰使某得生至京師則子之賜巳遂與偕行至京師奏補擴假承務郎未幾公以不起聞董正封知歙州擴以太素切其脈曰承議今嵗當奏子正封自以官不應格又非郊嵗以爲疑適宛陵有幕官至者與語及之客曰是不可信彼亦以此語許吾州守矣防徽宗登極守臣子弟例以捧表得官崇寧中黃誥待淮西提刑擴謂曰大夫食祿不在淮西行且還朝矣然非今日宰相所謂宰相者猶未起起則有詔命不滿嵗當三遷又曰大夫不病而細君病憂在九月及蔡京當國誥被召還嵗中自戶部吏部遷左司郎中而妻劉亦適以九月卒尙書蹇序辰知應天府擴謂曰尙書無官脈旦夕當有謫俄被防放歸田裏後見之曰當守州果得杭州汪丞相微時祁門宰陳孺使徧視在學諸生次至公曰君位至宰相然南人得北脈名宦當繇北方起未幾登第調北京大名主簿不出北京積官至中大夫中興遂爲上相謂胡殿院曰君當登第然脈未圓嵗在辛卯見之曰不出此嵗矣明年果登第擴後以罪謫永州至洪州晨起見帥曰擴今日時加午當死後事以累公帥曰何至是擴曰吾察之血已入心矣退使人伺之及期卒揮字子發傳兄業爲人純孝有常士大夫多愛重之【洪杏庭續志揮字子發承務擴之弟就學於兄盡究其術繼以醫名家羅公汝楫在諫垣日揮爲診視僅許以官至尙書及如所除復叩以修短揮答以壽滿七袠已而果然黟宰赴郡稟議謁揮察脈深以家貧親老音問久缺爲憂揮屈指數日語之曰來早必得家書親庭無恙但憂喜相半爾宰復叩之揮曰維熊葉夢非喜乎所可憂者嫚藏誨盜也翼旦悉如所言爲人溫靜有常尢盡孝道母葉病三載不】【能興朝夕扶持一飲一藥必親視之未嘗少怠及終哀慕執喪過人紹興癸酉仲子師益預鄕薦後值皇太后】【覃恩舉人父母年八十者皆賜初品官揮夫婦年並應格郡守洪公適欲爲奏請揮對以齒邁待盡窮閻分也】【豈敢僥覬異恩堅卻不就識者髙之自宣和以來前後郡守莫不曲加延遇如直閣孫公佑侍郎唐公揮待制】【曽公開內相汪公藻皆就醫於揮喜其無梔言蠟貌樞密何公鑄尢加敬異四方求醫者不以貴賤爲輕重一】【濟其急起疾於垂死者甚夥素讀儒釋二書易簀前一月卽不茹葷將終沐浴試衣戒家人無諽誦金剛經終】【捲而逝年八十四季子師孟字彥醇居巖鎭日有病風寒者垂死棺衾悉備而家人號泣矣彥醇視之笑曰此】【熱極證也以新汲水和藥飲之夜半必退熱能曉人事不妨敲戶來報至期果蘇及使人敲戶彥醇已整衣秉】【燭而待遂往投以匕劑次日卽復生環山方氏有病心恙者持刃殺人醫者皆莫能療彥醇探囊取一藥投之】【經夕而愈且畱藥語之曰來嵗某日病當再作宜再投以此藥後三嵗某日復作則不可療矣提刑汪文振未】【第時彥醇許以登第位至從官後皆如所料揮之孫杲字季明切脈亦精幼診伯父疾謂蝦遊脈見不出七日】【果如期而逝親黨汪氏以疾診脈年當科舉杲語之曰靑龍脈見惜未及全全則預正解今當小中爾未幾果】【預亞選著醫說行於世擴從曽孫雄飛雄飛幼孤執喪過哀言及必涕張公三英子粲鄕先生也大奇之歙】【令廬山彭公方授以禮記之學得其精要郡學錄祝公筠朱文公母夫人之侄也以女妻之嘉熈丁酉亞鄕貢卽絕筆時文不應舉専教授鄕社子弟從遊常四五十人作家訓謂立身自名節始名節自孝弟始不事生產不迹訟庭不欺暗室無故不入城市是非不畱胸次喜怒不見顏色行不踐虫蟻言不輕訾笑手不離方冊燕居必正衣冠道逢長者必拱手立遇婦人必以袖障面先塋近者三五日一省逺者月一至塋傍近有鬻地者族人貧而鬻祖產者必節縮脯金贖之中表子侄誓之曰言行不相顧者吾無取焉皆訓勵成人從兄子早孤心恙視如子撫之終身族裏窶者必隨力賑之戶侍朱公在表兄弟也禦史呂公午表姻也方二公在朝皆未嘗以書請托郡新創紫陽書院成堂長舉請月一謁祠致餽答曰謁祠尊師也幹祿非也卻之歿之嵗豫撤講帷逝之前一日沐浴端坐誦全生全歸之章家人驚問書孝悌忠信四字明日晨起盥誦瞻禮就正寢而化遺命早葬深藏勿用浮屠晚扁書堂曰明善門人許豫立等私謚曰明善先生年七十七子太初六亞鄕貢爲郡直學錄咸淳丁卯以禮記領鄕薦孫炳煥皆業儒】

宗白頭【嗣宗】傳

羅願

宗白頭者名嗣宗歙縣陳氏受業水西寺試經得度年二十遊方防徑山睿深見器重去卽龍門逺道林勸江浙廬皖荊楚湘漢之間凡庵居屛處禪林所稱者輒造而問之聞洞下有覺首座在大洪山宗壽長七齡僧先一夏服訓累年殆忘寢寐覺嘗問皓月當空時如何宗云正是恁麼時節反覆酬答忽有省後從覺於泗州普照覺去遂代之時建炎初也開堂云喝井庵畔似眞似僞防足巖前乃精乃粹遂爲覺拈一瓣以酬法乳諸方乃知洞下一宗復有人矣尋住常州善權及明州翠巖雪竇嘗示人曰大眾體究此事第一不得依樣畫胡蘆第二不得去古人背後義手第三不得守株待兔第四不得無繩自縛何謂依樣畫胡蘆如今學者不肯退步休歇一向用心彊作道理見古人立个拳也立个拳劃个圓相也劃个圓相提起座具拂袖便行及至窮究著黑漫漫地何謂古人背後義手學者巳是不明日夜商量古人公案這个話又如何那个問答又如何設或防得秪是別人底被他言語攪縛得來不成腸肚豈不見道若要提唱宗乘須是從自己胸襟流出何謂守株待兔有種學者認得个影響秪管泥在一處或良久或退後認著不忘一生無動轉長沙道百尺竿頭坐底人𨿽然得入未爲眞百尺竿頭須進步十方世界是全身何謂無繩自縛學者在眾中不肯親近尊宿決擇此事但認个自家休歇一向癡坐從朝至暮秪管瞌睡所以道透网金鱗猶滯水回塗石馬出沙籠若是本分坐禪人孜孜念念未嘗暫時與此事有絲毫隔行住坐臥常在其中不見洞山在方丈坐有贊嘆者云僧家好終日無事山云莫如此說僧有僧事俗有俗事山僧在此無翦指爪底工夫且道洞山在方丈中作个什麼見得僧堂裏亦不是閒坐處若不恁麼見去盡是虛度光陰直須念念無間防步步無間防時時無間防處處無間防有僧問曹山如何是無間防底人山曰曹山今日傷杯僧曰某甲不防山曰東西不辧卽是到這里作麼生體悉久防髙士相證明後學初心各自努力將終書偈全心自照無佛無人諸緣不共時至便行其全身建塔於雪竇而翠巖取其大衣藏於無際庵閱世六十九坐夏五十四宗貌淸臒气韻平淡慈忍無嗔恚徑山杲少所許可嘗贊之曰太湖三萬六千頃之渺茫卽師之口也洞庭七十二峯之峭峻卽師之舌也不動口不饒舌已說今說當說也大奇也大奇此是吾家眞白眉

南薫老人吳【源】傳

洪焱祖

吳源字徳信休寧人號神醫自其上世有名諒者本嗜學遇異人於郊授以異書忽不見視之乃金匱玉函之祕遂造活人之妙再傳至豫號松蘿居士長於詩亦得是祕豫子源以樞密汪公勃保奏引試醫之七經百人中獨冠其首授入內內宿稍遷至翰林醫官療勞瘵疾奇中邑宰黃法奭妻病劇禱於北斗以祈應夢一少年衣紫長裾戴逍遙巾一人指曰此神醫也能起汝疾黃遂徧召諸醫獨源衣冠與夢符一見謂饑中伏暑三日而愈診一妊婦曰是兒左手多一指又診一妊婦曰是當生三男已而皆驗嘗遇一人僕地診之謂爲虫證鍼其腹曰巳中其頭矣病者果吐痰中有虫如蜥蜴頭有細竅其人卽起謝去神效不可數紀每曰醫𨿽十全不過一藝官至和安不過一醫遂棄官隠於儒號南薰老人有南薰集詩詞千篇與竹洲二吳先生遊作詩訓諸子警句云五世活人功已積一經教子意難忘爾曹好展摩云翮伴我黃花晚節香嘗謂功名非必身享當在子孫也乾道癸巳冬建康畱守洪樞密抱病招中都旁郡醫集皆束手相視時漕程公叔達以同鄕之好彊致之診視卽曰由驚气入心而得洪驚問曰何其神也因言捄焚而得疾服藥卽瘳畱以待春源曰吾無春脈歸甫旬攝衣而逝【程約字孟博婺源人世工醫其先有號種徳居士者邑宰許脇部因攺其所居之坊爲種徳坊約精鍼法同邑馬荀仲自許齊名約不然也太守掌爰嘗有疾馬爲左脇下鍼之半入而鍼折馬失色曰是非程孟博不可約至乃爲左脇下一鍼須臾而折鍼出疾亦隨愈由是優劣始定馬亦名醫爲辛稼軒客嘗贈之詞見集中又有程汝淸字正子亦居士之後善太素脈豫言人禍福生死神驗聞金國歸正人郭統領得魏城武師岐防補過注法往師焉自是疾無久近應鍼輒愈著醫方圖說行於世云】

江先生嚞傳

洪焱祖

江嚞字明逺婺源人以醫名家十五世嚞益通儒書務以其術活人則大所居爲施藥室抗層樓扁以登云逺近病者集其下一劑輒差邑嘗大疫以大器煮散巡疫家徧飲之邑宰季君子思夢神告曰吾謹避江君病者愈矣旣而果然理宗久不豫前郡守範鐘當國薦之召至一再進藥上遂安自是五日一朝常從容賜坐屢欲官之不願也禁中但呼江先生丁賈擅權嚞於上前言之無隠罷實田及太乙宮役嚞力居多居京師十年一旦稱疾丐歸賜宅一區無何理宗晏駕嚞蓋豫知之矣子世良浙西帥干孫靁字矢澤登第授蘭溪縣主簿初娶甲路張氏甚富劵撥田若干畆張后浸微靁至婦家謁謝其家懼不能如約靁潛使人歸取劵對婦眾焚之曰吾豈爲此者哉性衝澹嗜酒晚自號陶陶翁今年七十九從子世臣母疾兩刲股以進輒愈嚞嘉其誠孝俾居登云董和劑忠厚悃幅未嘗疾言遽色病者至皆親視之𨿽瘡瘍穢惡手按抑箴砭無難色世臣有子雯讀書博學至今居登云比城東三失火延燒民居樓獨不燬人以爲陰徳之報云

金野僊【梁之】傳

洪焱祖

金野僊梁之字彥隆休寧人野僊其自號也兩浙提刑受長子以防爲奉新尉一旦若狂惑者不滿秩棄歸自是袒跣垢污走歙之墟落動旬月不食夜臥往往有光樞密朱公朴以謫來一見則曰是八百僊之一也直以金丹動蕩故有此態度爾起城南道堂以處之防政周公葵守東陽以書幣招焉報以靑山白雲等語竟不往好事者莊色辭以問多爲防語答之當塗宋惠疇始授歷陽別駕過新安盛酒肴與相對蓋逾月野僊醉輒告以兵來甚眾愼勿妄書準字宋後攝郡事淮壖倥傯不輕戮一人乾道間吾州取科名者野僊多豫言其兆市人密語野僊忽來有所云云皆驚顧以爲盡得吾意晚節多求大黃食之棲止無常處每云我當以八月死幸毋焚我淳熈元年八月十二日夜半起坐揮扇而逝年六十有一葬於城陽山立壇其上後有自蜀中見之爲攜家問歸卽其歿之嵗或謂之尸解同郡有士人朱南一字徳修瀟灑閒逸至老不娶喜畫山水梅蘭竹石野僊曽有詩贈之云寄語月溪朱逸士他年同賞水仙花野僊歿後二紀南一下世士友相率葬之城陽山正在野僊墓後時山中水仙花正開其前知類如此南一自號月溪眞逸今郡城水西興國寺呂侍郎祠有羅公頌淳熈間所爲記南一題額

遊君務徳【克敬】墓志銘

曹涇

古者學無不通而業必以世壹是以儒爲命堯典歷象禹貢水經詩相陰陽誥卜瀍澗通也岐黃醫宗後防樂祖重黎羲和代爲天文巫史星歷卜祝乃有司馬氏父子世也何以通何以世儒也儒無所不知此大學所以首致知格物而斯文與天地並也於戲尙矣道散學絕斯人寖稀予猶於婺源遊君務徳見之而於其曽孫太衝衝古所爲家傳讀之而三嘆焉南唐李氏之將亡也國師何令通先知之曰在甲戌嵗忤防怵誅遁迹來婺源依於妹壻僉判遊公潛稍行旁縣始定休寧縣治爲縣擇葬地奇驗遂盡以其學授其甥提幹公翔至十二世爲務徳君漸源逺矣遊氏家故靑社僉判之父仕南唐爲侍衛上將軍出戍荊湖至婺源道卒僉判以葬濟口金家段廬於墓家焉是以提幹公傳舅氏之學日詣益邃種有聞人君名克敬早慧伯父伯珍曰是不凡子吾將以家學試之隨疑卽問語皆俊警時方競科舉崇理學君勵其業而於周程諸老之書熟復深惟必索其至屢戰秋闈輒北移其銛鋭於靑囊來山逝川賢傳先集足目所到心思赴之於常得新以奇用正至其妙處如解牛削鐻人不能窺而口亦不能自言也謂狐首經爲地理之祖十元之中包涵大備肆筆箋釋十年而成海寧端明洺水程公珌銀峯侍郎韋軒王公與權歙左史竹坡呂公午見之稱善爲引爲跋使刋布之同邑梁縣尉事天江公潤身博洽重許可謂其書於歷學數學易學皆精而神卽气之云深得紫陽之旨蓋天地間卽物皆理而莫備於文字君得於經史深於易辧此固宜然猶恥以一藝名家課兒曁孫趨庭而聞皆性命之奧負笈而出必先達名輩之從也君性耿介不爲軟媚孝友天至盎然春如遞而推之遇長爲恭在幼而慈無失色者財不求羨以儉而足交不附勢惟賢是與藏書之所植桂環之扁曰生桂竹坡公所命也壽藏之所義取退藏扁曰於密君所自名也晚惟以諸曽孫自隨吟康節擊壤集爲日課於人間事若將忘之一夕恍惚間如樂聲自空二靑衣腰鈴而至奄然化矣至元己夘十月十五日也生以慶元乙夘三月十五日壽八十有五配兪氏嫓徳成家先兩紀卒葬三浯嶺道子塢君曽祖上達妣張氏祖璣妣李氏考若圭妣曹氏子男三人炳夢龍燦炳質直好義學博詞工凡五上橋門不偶士論郁之壽八十二孫男五人嗣建起鳯麟嗣負才識有气節於地理精詣其用奇出人意表得年僅五十六曾孫男八人太衝太和太初藻一初天俊芝椿君未卒時嘗效傅奕自爲墓志卒之七十二日丁酉之吉襄事方泰原其所【闕】二十二年當大徳庚子衝古來乞銘涇惟近世朱晦庵先生喜談地理而楊誠齋頗譏郭景純葬書夷攷景純傳其所注爾雅三蒼方言【闕】經楚辭等皆大儒事旣儒矣於葬書何譏其子仕至太守貴矣未知其學之必傳與否若務徳君承家也逺著書也獨爲儒也的恨予筆弱言不足耳然先世四墓定於何國師之手前嘗書遺衝古昌言之而衝古又世其學儒者也何氏世世有彌甥務徳君之後宜益大乃銘之曰三才一致百世一世一之以儒元命斯寄伊人嗜學緒於髙曾韋編欲絕況狐首經平子賦京洛紙旣貴白雲靑山復自爲志瞻彼泰原不朽者存儒爲専門子子孫孫

新安文獻志卷一百下

右新安文獻志分甲乙兩集共一百卷文凡一千八十七篇詩凡一千三十四篇今太常學士篁墩先生舊所編也先生編意肇自齊梁而訖於我大明永樂此後則嗣續編者宗植蓋嘗在校勘之列竊謂宜少引而伸之否則近世名卿若亞防方公憲副荘公都憲程公大司冦楊公少司馬吳公大司馬程公及鄕先生鮑謐齋吳可筠諸碩儒皆不及登載矣旣而郡侯下令俾六邑先賢之子孫助刋書之費樂從者甚眾眾乃以爲是編也旣公其事於人則先生亦有不得専者宗植乃與髙明尹張君旭上舎鄭君鵬庠生李君泛程君曽輩僣取宣徳以來諸先達之文五十一篇詩五十九篇以類增入用以滿願見者之心而一郡之文獻益備𨿽然先生有功於新安若山海然不可尙已宗植輩乃以簣土涓流助之誠不自量而與人爲善之美則先生素心天下所共知者不可以不白也治十年丁巳秋九月望歙南後學王宗植謹識

初予編新安文獻志成今少宰鄆城佀公適以謫來知郡事許爲刋布旣而公被徵入朝不久復受詔巡撫南畿遂下令於郡俾置文梓以俟而繕寫未竟也乙夘冬予以憂還裏嗣嵗春始復葺舊書而佀公所置文梓故無恙因言於同守瀏陽彭君哲航至休寧寘南山僧舎召工從事而工鉅役繁費無從出值太守山陰祁君司員至乃與彭君各捐俸金爲倡且用儒學生汪祚等言求助於先賢之有後者旣而侍禦三山李君曄以謫來知休寧事益用作興務厎於成繼守武城王君問通守南海王君惟節郡推栁城王君經曁歙令丰城熊君信祁門令江夏韓君伯淸婺源令寧陵喬君恕黟令長樂髙君伯齡績溪令鄱陽胡君漢休寧丞麗水李君文主簿商丘侯君晟典史宣平朱君盛各以其所勸助者來相成之工以克完蓋是書之編以字計者一百二十萬有奇以板計者一千六百有奇非諸君子垂意斯文固不能致此而興道善俗之功實盛於斯不可泯也謹書以識治十年丁巳夏五月敏政書

新安文獻志後跋

