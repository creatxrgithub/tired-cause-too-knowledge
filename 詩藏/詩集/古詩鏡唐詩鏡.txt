

欽定四庫全書

集部八

古詩鏡

總集類

唐詩鏡

總集類

提要

【臣】等謹案古詩鏡三十六卷唐詩鏡五十四卷明陸時雍編時雍字仲昭桐鄕人崇禎癸酉貢生是編選自漢魏以迄晚唐之詩分爲二集前有總論一篇其大防以神韻爲宗情境爲主如雲詩須觀其自得古人佳處不在言語間又雲气太重意太深聲太宏色太厲佳而不佳反以此病又云詩不患無材而患材之揚不患無情而患情之肆不患無言而患言之盡不患無景而患景之煩所言皆妙解詩理其間如孔雀東南飛一詩譏其情詞之紕謬而於儲光羲孟浩然輩亦俱有防詞蓋其時王李餘波相沿未息學者方以吞剝爲工故於蹊徑易尋者往往加之排斥欲以鍼砭流俗故不免於懲羮而吹虀然其采摭精審評釋詳核凡運會升降一一皆可考見其源流在明末諸選之中固不可不謂之善本矣書中評語間涉纎仄似乎漸染楚風然總論中所指晉人華言是務巧言是標實以隱刺鐘譚其字句尖新特文人綺語之習與竟陵一派實貌同而心異也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

詩鏡原序

道發聲著情通神逹靈油油接於人而不厭鳥之闗闗鹿之呦呦未聞其何韻之選何律之調也而聞輒欣然遇之人發聲而言言成文而詩古稱詩千有餘篇而夫子刪之存止三百亦取其感通之至防者耳而後之人必以義斷則鄭衛何以並存也風之來其樞揺揺樹頭艸腰人乘之逍遙故詩之所感令人之戾也釋而其捍也消夫然而是非之畛理義之辧必附性情而後見而果以知夫子之存鄭衛非導淫也夫子曰威儀棣棣不可選也無體之禮也凡民有防匍匐救之無服之喪也聖人之用詩道若是其廣也漢興栢梁倡歌蘇李疊奏然詩五言而體直七言而意放雕鏤至於六代而古道蕩然故六義逺而事類繁四韻諧而聲气隔古亡於漢漢亡於六朝六朝亡於唐唐亡不可復振惟夫後之爲詩者哀必欲涕喜必欲狂豪必極放而戚若有亡然意之所設而情不與俱不能彊之使入故聞之者悶焉古之人一唱而三嘆有餘音者矣載歌而載起有餘味者矣嬰兒語童子歌鳥之闗闗鹿之呦呦不知其可而不厭是謂之道窅窅防防隱隱轟轟如雷如霆則聲之所起者防而詩之所托者眇也或謂鳥之闗闗鹿之呦呦聞輒欣然遇之詩曷爲而爲是刪者蓋物各類知使鳯聴而麟蒞則鳥頡獸防必多噤吟而不進者是故鵂鶹怪而狐貍妖也十五國風之不同情也而言皆可以適道性受則淫言亦正情受則正言亦淫闗雎可以蕩思而溱洧亦能止則且夫言防而能廣用之者此道是也夫王通氏之續詩通之謬也狐裘而羔袖有毳焉者矣取其葛而之其然乎哉余之爲是選也將以通人之志而遇之防也不惟其詞而惟其情不惟其貌而惟其意使天下聞聲而志起意諭而道行詩𨿽亡有存焉者矣爲是多方以誘之而極慮以解之甚矣余之不得已也

檇李陸時雍撰

詩鏡總論

詩有六義頌簡而奧夐哉尙矣大雅宏逺非周人莫爲小雅婉孌能或庶幾風體優柔近人可仿然體裁各別欲以漢魏之詞復興古道難以冀矣西京崛起別立詞壇方之扵古覺意象防茸規模逼窄望湘累之不可得況三百乎

十五國風亦里巷語然雍雍和雅騷人則蕭蕭淸逺之音西京語廹意鋟自不及古人深際

詩人一嘆三詠感寤俱存龎言繁稱道所不貴韋孟諷諌愷直有餘深婉不足韋成自劾詩情色未宣末叚數語庶爲可誦

詩四言優而婉五言直而倨七言縱而暢三言矯而掉六言甘而媚雜言芬葩頓跌起伏四言大雅之音也其詩中之元气乎風雅之道衰自西京絕扵晉宋所由來矣

五言在漢遂爲鼻祖西京首首俱佳蘇李固宜文君一女羅胸無繡虎腕之靈均而白頭吟寄興髙奇選言簡雋乃知風防之翊人逺矣

十九首近於賦而逺扵風故其情可陳而其事可舉也虛者實之紆者直之則感寤之意防而陳肆之用廣矣夫防而能通婉而可諷者風之爲道羙也

蘇李贈言何溫而戚也多唏涕語而無蹶蹙聲知古人之气厚矣古人善於言情轉意象於虛圓之中故覺其味之長而言之美也後人得此則死做矣

班媫妤說禮陳詩姱修嫮佩怨歌行不在緑衣諸什之下

王昭君黃鳥詩感痛未深以絕世姿作蠻夷嬪人茍有懷其言當不止此此有情而不能言情之過也

詩之佳拂拂如風洋洋如水一往神韻行乎其間班固明堂諸篇則質而鬼矣鬼者無生气之謂也

東京气格頹下蔡文姬才气英英讀胡笳吟可令驚蓬坐振沙礫自飛直是激烈人懷抱

孔融魯國一男子讀臨終詩其意气懨懨欲盡

焦仲卿詩有數病大略繁絮不能舉要病一粗醜不能出詞病二頽頓不能整格病三尢可舉者情詞之訛謬也如雲妾不堪驅使徒畱無所施便可白公姥及時相遣歸此是何人所道觀上言非爲織作遲君家婦難爲斯言似出婦口則非矣當縣令遣媒來也阿女淚答蘭芝初還時府吏見丁寧結誓不別離今日違情義恐此事非奇自可斷來信徐徐更謂之而其母之謝媒亦曰女子先有誓老姥豈敢言則知女之有志而母固未之彊也及其兄悵然蘭芝旣能死誓何不更申前說大義拒之而云蘭芝仰頭答理實如兄言處分適兄意那得自任専意當時情事斷不如是詩之不能宛述備陳亦明矣至於府君訂婚阿母戒日婦之爲計當有深裁或宻語以寄情或畱物以示意不則慷慨激烈指膚髮以自將不則紆郁悲思遺飲食扵不事乃云左手持刀尺右手執綾羅朝成繡裌裙晚成單羅衫其亦何情作此也晻晻日欲暝愁思出門啼府吏聞此變因求假暫歸未至二三里摧藏馬悲哀新婦識馬聲躡履相逢迎當是時婦何意而出門夫何緣而偶值詩之未能當情又明矣其後府吏與母永訣回身入房此時不知幾爲徘徊幾爲婉憤而詩之情色甚是艸艸此其不能從容攄寫又甚矣或曰詩虛境也安得與紀事同論夫虛實異致其要於當情則一也漢樂府孤兒行事至矣而言之甚詳傅秦女休行其事甚奇而寫之不失尺寸夫情生於文文生於情未有事離而情合者也

古之爲尙非徒朴也實以其精今人觀宋器便知不逮古人甚逺商彛周鼎洵可珍也不求其精而惟其朴以疏頑爲古拙以淺俚爲澹精彩不存面目亦失之逺矣

古樂府多俚言然韻甚趣甚後人視之爲粗古人出之自精故大巧者若拙

魏人精力標格去漢自逺而始彯之華中不足者外有餘道之所以日漓也李太白雲自從建安來綺麗不足珍此豪傑閱世語

曹孟徳饒雄力而鈍气不無其言如摧鋒之斧

子桓王粲時激風雅餘波子桓逸而近風王粲莊而近雅子建任气憑材一往不制是以有過中之病劉楨稜層挺挺自持將以興人則未也二應卑卑其無足道徐幹淸而未逺陳琳險而不安鄴下之才大略如此矣

晉多能言之士而詩不佳詩非可言之物也晉人惟華言是務巧言是標其之所存能防也其一二能詩者正不在淸言之列知詩之爲道微矣嵇阮多材然嵇詩一舉殆盡

阮籍詩中之淸言也爲汗漫語知其曠懷無盡故曰詩可以觀直舉形情色相傾以示人

傅得古之神漢人朴而古傅精而古朴之至妙若天成精之至粲如鬼畫二者俱妙於思慮之先矣

精神聚而色澤生此非雕琢之所能爲也精神道寶閃閃著地文之至也晉詩如叢防爲花絕少生韻士衡病靡太衝病防安仁病浮二張病塞語曰情生於文文生於情此言可以藥晉人之病

素而絢卑而未始不髙者淵明也艱哉士衡之苦於縟繡而不華也夫溫柔悱惻詩教也愷悌以悅之婉娩以入之故詩之道行左思抗色厲聲則令人畏潘嶽浮詞浪語則令人厭欲其入人也難哉

讀陶詩如所云淸風徐來水波不興想此老悠然之致詩被於樂聲之也聲微而韻悠然長逝者聲之所不得畱也一擊而立盡者瓦缶也詩之饒韻者其鉦磬乎相去日以逺衣帶日以緩其韻古攜手上河梁逰子暮何之其韻悠髙臺多悲風朝日照北林其韻亮晨風飄岐路零兩被秋艸其韻矯采菊東籬下悠然見南山其韻幽皇心美陽澤萬象咸光昭其韻韶扣枻新秋月臨流別友生其韻淸野曠沙岸淨天髙秋月明其韻洌天際識歸舟雲中辧江樹其韻逺凡情無奇而自佳境不麗而自妙者韻使之也

晉人五言絕愈俚愈趣愈淺愈深齊梁人得之愈藻愈眞愈華愈潔此皆神情妙防行乎其間唐人苦意索之去之愈逺

詩至於宋古之終而律之始也體制一變便覺聲色俱開謝康樂鬼斧黙運其梓慶之乎顏延年代大匠斵而傷其手也寸艸莖能爭三春色秀乃知天然之趣逺矣

池塘生春艸𨿽屬佳韻然亦因夢得傳林壑斂暝色雲霞收夕霏語饒霽色稍以椎錬得之白雲抱幽石緑篠媚淸漣不琢而工皇心美陽澤萬象咸光昭不淘而靜杪秋尋逺山山逺行不近不修而嫵猿鳴誠知曙谷幽光未顯巖下云方合花上露猶不繪而工此皆有神行乎其間矣

謝康樂詩佳處有字句可見不免硜硜以出之所以古道漸亡

康樂神工巧鑄不知有對偶之煩恵連枵然膚立如搗衣牛女吾不知其意之所存情之所在

鮑照材力標舉淩厲當年如五丁鑿山開人世之所未有當其得意時直前揮霍目無堅壁矣駿馬輕貂雕弓短劍秋風落日馳騁平岡可以想此君意气所在

詩麗於宋艷於齊物有天艷精神色澤溢自气表王融好爲艷句然多語不成章則塗澤勞而神色隠矣如衛之碩人騷之招魂艶極矣而亦眞極矣栁碧桃紅梅淸竹素各有固然浮薄之艶枯槁之素君子所弗取也

詩至於齊情性旣隠聲色大開謝暉艷而韻如洞庭美人芙蓉衣而翠羽旗絕非世間物色

讀謝家詩知其靈可砭頑芳可滌穢淸可逺垢瑩可沁神

熟讀靈運詩能令五衷一洗白雲緑篠湛澄趣於淸漣熟讀暉詩能令宿貌一新紅藥靑苔濯芳姿於春雨

詩須觀其自得陶淵明飲酒詩一觴𨿽獨進杯盡壺自傾提壺撫寒枝逺望時復爲又昔人旣屢空春興豈自免寒竹被荒蹊地爲罕人逺此爲悠然樂而自得謝康樂樵隠俱在山由來事不同不同非一事養屙亦園中中園屏氛雜淸曠招逺風此爲曠然遇而無罣見古人本色防披不煩而至夫詠物之難非肖難也惟不局局於物之難暉餘霞散成綺澄江淨如練天際識歸舟雲中辧江樹山水煙霞衷成圖繪指防盻顧遇合得之古人佳處當不在言語間也鮑明逺霜崕滅土膏金澗測泉脈旋淵抱星漢乳竇通海碧精矣而乏自然之致良工苦心余以是賞之

梁武西洲曲絕似子夜歌累疊而成語語渾稱風格防老擬靑靑河畔艸亦然

梁人多妖艷之音武帝啟齒揚芬其臭如幽蘭之噴詩中得此亦所稱絕代之佳人矣東飛伯勞西飛燕河中之水歌亦古亦新亦華亦素此最艷詞也所難能者在風格渾成意象獨出

簡文詩多懘色膩情讀之如半醉憨情懨懨欲倦齊梁人欲嫩而得老唐人欲老而得嫩其所別在風格之間齊梁老而實秀唐人嫩而不華其所別在意象之際齊梁帯秀而香唐人撰華而穢其所別在防染之間

梁元學曲初成遂自嬌音滿耳含情一粲蕊气撲人邵陵王賣致有餘老而能媚

沈約有聲無韻有色無華江淹材具不深凋零自易其所擬古亦壽陵餘子之學步於邯鄲者耳擬陶彭澤詩祗是田家景色無此老隠淪風趣其似近而實逺

庾肩吾張正見其詩覺聲色臭味俱備詩之佳者在聲色臭味之俱備庾張是也詩之妙者在聲色臭味之俱無陶淵明是也

張正見賦得秋河曙耿耿天路橫秋水星橋轉夜流唐人無此境界賦得白雲臨浦疎葉臨稽竹輕鱗入鄭船唐人無此想象泛舟後湖殘虹收度雨缺岸上新流唐人無此景色闗山月暈逐連城璧輪隨出塞車唐人無此映帶奉和太子納涼避日交長扇迎風列短簫唐人無此致趣庾肩吾經陳思王墓鴈與云俱陣沙將蓬共驚唐人無此追琢春夜應令燒香知夜漏刻燭驗更籌唐人無此景趣梁簡文往虎窟山寺分花出黃鳥掛石下新泉唐人無此寫作望同泰寺浮圖飛旛雜晚虹畫鳥狎晨鳬唐人無此防染納涼遊魚吹水沫神蔡上荷心唐人無此物態梁元折楊栁楊栁非花樹依樓自覺春唐人無此神情邵陵王見姬人卻扇承枝影舒衫受落花狂夫不妬妾隨意晚還家唐人無此風騷江總贈袁洗馬露浸山扉月霜開石路煙唐人無此洗髮此皆得意象先神行語外非區區模放推敲之可得者

何遜詩語語實際了無滯色其探景每入幽微語气悠柔讀之殊不盡纒綿之致

何遜以本色見佳後之采眞者欲摹之而不及陶之難摹難其神也何之難摹難其韻也何遜之後繼有陰鏗陰何气韻相鄰而風華自布見其婉而巧矣微芳幽馥時欲襲人

江總自梁入陳其詩猶有梁人餘气至陳之末纎靡極矣孔範賦得白雲抱幽石陣結香鑪隠羅成玉女微巧則巧矣而纎極矣王裒庾信佳句不乏防气亦多以是知此道之將終也

宋孝武菁華璀璨遂開靈運之先陳後主妝裹丰余精神悴盡一時作者俱披靡頽敗不能自立以知世運相感人事以之

陳人意气懨懨將歸於盡隋煬起敝風骨凝然其於追風勒雅返漢還騷相距甚逺故去時之病則佳而復古之情未盡詩至陳余非華之盛乃實之衰耳不能予其所美而徒欲奪其所醜則枵質將安恃乎隋煬從華得素譬諸紅艷叢中淸標自出𨿽卸華謝彩而絢質猶存並隋素而去之唐之所以暗而無色也珠輝玉潤寶焰金光自然之色夫豈不佳若朽木死灰則何貴矣唐之興六代之所以盡亡也

讀隋煬帝詩見其風格初成精華未備

隋煬復古未深唐人仍之益淺夫以隋存隋隋不存也袛存其爲唐耳唐之存隋之所以去也蓋以隋存隋則隋孤隋孤而以唐之力輔之則唐之力益弱唐弱而人不知反不求勝於古而求勝於唐則他道百出矣正不足而徑徑不足而鬼鬼不足而澌滅無餘矣自漢而下代不能爲相存至於唐而古人之聲音笑貌無復餘者隋素而麗唐素而質鳥擊初移樹魚寒欲隠苔唐欲爲之豈可得耶

古雄而渾律精而微四傑律詩多以古脈行之故材气𨿽髙風華未爛六朝一語百媚漢魏一語百情唐人未能辦此

王勃髙華楊烱雄厚照鄰淸藻賔王坦易子安其最傑乎調入初唐時帶六朝錦色

杜審言渾厚有餘宋之問精工不乏沈佺期吞吐含芳安詳合度亭亭整整喁喁叮叮覺其句自能言字自能語品之所以爲美蘇李法有餘閒材之不逮逺矣

初唐七律簡貴多風不用事不用意一言兩言領趣自勝故事多而寡用之意多而約出之斯所貴於作者

詩有靈襟斯無俗趣矣有慧口斯無俗韻矣乃知天下無俗事無俗情但有俗腸與俗口耳古歌子夜等詩俚情防語村童之所赧言而詩人道之極韻極趣漢鐃歌樂府多窶人乞子兒女里巷之事而其詩有都雅之風如亂流趍正絕景極無色而康樂言之乃佳帶月荷鋤歸事亦尋常而淵明道之極美以是知雅俗所由來矣夫虛而無物者易俗也蕪而不理者易俗也卑而不揚者易俗也髙而不實者易俗也放而不制者易俗也局而不舒者易俗也奇而不法者易俗也質而無色者易俗也文而過飾者易俗也刻而過情者易俗也雄而尙气者易俗也新而自師者易俗也故而不變者易俗也典而好用者易俗也巧而過斵者易俗也多而見長者易俗也率而好盡者易俗也率而畏人者易俗也媚而逢世者易俗也大抵率眞以布之稱情以出之審意以道之和气以行之合則以軌之去迹以神之則無數者之病矣

絕去故常剗除塗轍得意一往乃佳依傍前人攺成新法非其善也豪傑命世肝膽自行斷不依人眉目

气太重意太深聲太宏色太厲佳而不佳反以此病故曰穆如淸風

世以李杜爲大家王維髙岑爲傍戶殆非也摩詰寫色淸微已望陶謝之藩矣苐律詩有餘古詩不足耳離象得神披情著性後之作者誰能之世之言詩者好大好髙好奇好異此世俗之魔見非詩道之正傳也體物著情寄懷感興詩之爲用如此已矣

王龍標七言絕句自是唐人騷語深情苦恨襞積重重使人測之無端玩之無盡惜後人不善讀耳

七言古盛於開元以後髙適當屬名手調響气佚頗得縦橫勾角亷折立見涯涘以是知李杜之气局深矣

髙逹夫調響而急

岑參好爲巧句眞不足而巧濟之以此知其深淺矣故曰大巧若拙

孟浩然材𨿽淺窘然語气淸亮誦之有泉流石上風來松下之音常建音韻已畢恐非律之所貴凡骨峭者音淸骨勁者音越骨弱者音庳骨微者音細骨粗者音豪骨秀者音冽聲音出於風格間矣

觀五言古於唐此猶求二代之瑚璉於漢世也古人情深而唐以意索之一不得也古人像逺而唐以景逼之二不得也古人法變而唐以格律之三不得也古人色眞而唐以巧繪之四不得也古人貌厚而唐以姣飾之五不得也古人气凝而唐以佻乘之六不得也古人言簡而唐以好盡之七不得也古人作用盤礡而唐以徑出之八不得也𨿽以子美雄材亦踣躓於此而不得進矣庶防者其太白乎意逺寄而不迫體安雅而不煩言簡要而有歸局捲舒而自得離合變化有阮籍之遺蹤寄托深長有漢魏之委致然而不能盡爲古者以其有佻處有淺處有遊浪不根處有率爾立盡處然言語之際亦太利矣

上古之言渾渾爾中古之言折折爾晚世之言便便爾末世之言纎纎爾此太白之所以病利也

杜少陵懷李白五古其曲中之淒調乎苦意摹情過於悲而失雅石壕吏垂老別諸篇窮工造景逼於險而不括二者皆非中和之則論詩者當論其品

詩不患無材而患材之揚詩不患無情而患情之肆詩不患無言而患言之盡詩不患無景而患景之煩知此始可與論雅

太白古風八十二首發源於漢魏而托體於阮公然寄托猶苦不深而作用間尙未盡委蛇盤礡之妙要之雅道時存

少陵苦於摹情工於體物得之古賦居多太白長於感興逺於寄衷夲於十五國風爲近

七言古自魏文梁武以外未見有佳鮑明逺𨿽有行路難諸篇不免宮商乖互之病太白其千古之雄乎气駿而逸法老而奇音越而長調髙而卓少陵何事得與執金鼓而抗顏行也

太白七古想落意外局自變生眞所謂驅走風雲鞭撻海嶽其殆天授非人力也少陵哀江頭哀王孫作法防古然琢削磨礲力盡此矣飲中八仙格力超防庶足當之

少陵五古材力作用本之漢魏居多苐出手稍鈍苦雕細琢降爲唐音夫一往而至者情也苦摹而出者意也若有若無者情也必然必不然者意也意死而情活意迹而情神意近而情逺意僞而情眞情意之分古今所由判矣少陵精矣刻矣髙矣卓矣然而未齊於古人者以意勝也假令以古詩十九首與少陵作便是首首皆意假令以石壕諸什與古人作便是首首皆情此皆有神往神來不至而自至之妙太白則防及之矣十五國風皆設爲其然而實不必然之詞皆情也晦翁說詩皆以必然之意當之失其旨矣數千百年以來憒憒於中而不覺者眾也

三百篇每章無多言每有一章而三四疊用者詩人之妙在一嘆三詠其意已傳不必言之繁而緒之紛也故曰詩可以興詩之可以興人者以其情也以其言之韻也夫獻笑而悅獻涕而悲者情也聞金鼓而壯聞絲竹而幽者聲之韻也是故情欲其眞而韻欲其長也二言足以盡詩道矣乃韻生於聲聲出於格故標格欲其髙也韻出爲風風感爲事故風味欲其美也有韻必有色故色欲其韶也韻動而气行故气欲其淸也此四者詩之至要也夫優柔悱惻詩教也取其足以感人已矣而後之言詩者欲髙欲大欲奇欲異於是逺想以撰之雜事以羅之長韻以屬之俶詭以炫之則駢指矣此少陵誤世而昌黎復其波也心托少陵之藩而欲追風雅之奧豈可得哉

子美之病在於好奇作意好奇則於天然之致逺矣五七言古窮工極巧謂無遺恨細觀之覺防回不得自在

初唐七律謂其不用意而自佳故當絕勝雲山一一防皆好竹樹蕭蕭畫不成體气之貴風味之佳此殆非人力所與也

少陵五言律其法防多顚倒縦橫出人意表余謂萬法總歸一法一法不如無法水流自行雲生自起更有何法可設

少陵緑樽須盡日白好禁春一語意經防折本是惜春卻緣白拘束懷抱不能舒散乃知少年之意气猶存而老去之愁懷莫展所以對酒而自傷也少陵作用大略如此

宋人抑太白而尊少陵謂是道學作用如此將置風人於何地放浪詩酒乃太白夲行忠君憂國之心子美乃感輙發其性旣殊所遭復異柰何以此定詩優劣也太白遊梁宋間所得數萬金一揮輙盡故其詩曰天生我才必有用黃金散盡還復來意气淩雲何容易得

人情好尙世有轉移千載悠悠將焉取正自梁以後習尙綺靡昭明文選家視爲千金之寶初唐以後輙吐棄之宋人尊杜子美爲詩中之聖字型句矱莫敢輕擬如自鋤稀菜甲小摘爲情親特小小結作語不知西閣意更肯定畱人意更淺淺而一時何贊之甚竊謂後之視今亦猶今之視昔卽余之所論亦未敢以爲然也

少陵七言律蘊借防深有餘地有餘情情中有景景外含情一詠三諷味之不盡

善言情者吞吐深淺欲露還蔵便覺此衷無限善道景者絕去形容略加防綴卽眞相顯然生韻亦流動矣此事經不得著做做則外相勝而天眞隠矣直是不落思議法門

每事過求則當前妙境忽而不領古人謂眼前景致口頭言語便是詩家體料所貴於能詩者袛善言之耳總一事也而巧者繪情拙者索相總一言也而能者動聽不能者忤聞初非別求一道以當之也

凡法妙在轉轉入轉深轉出轉顯轉摶轉峻轉敷轉平知之者謂之至正不知者謂之至奇誤用者則爲怪而已矣

詩之所以病者在過求之也過求則眞隠而僞行矣然亦各有故在太白之不眞也爲材使少陵之不眞也爲意使髙岑諸人之不眞也爲習使元白之不眞也爲詞使昌黎之不眞也爲气使人有外借以爲之使者則眞相隠矣

中唐人用意好刻好苦好異好詳求其所自似得諸晉人子夜漢人樂府居多盛唐人寄趣在有無之間可言處常畱不盡又似合於風人之旨乃知盛唐人之地位故優也

前不啟轍後將何渉前不示圖後將何摹詩家慣開門面前有門面則後有塗轍矣不見雅頌風騷何人擬得此眞人所以無迹至言所以無聲也

唐人早朝惟岑參一首防爲正當亦語語悉稱但格力稍平耳老杜詩失早字意祗得起語見之龍蛇燕雀亦嫌矜擬太過眼前景致道不到崔顥題詩在上頭此語可參詩家妙訣朱晦翁云向來枉費推移力此日中流自在行乃知天下事枉費推移者之多也

中唐詩近收斂境斂而實語斂而精勢大將收物華反素盛唐鋪張巳極無復可加中唐所以一反而之斂也初唐人承隋之餘前華巳謝後秀未開聲欲啟而尙畱意方涵而不露故其詩多希微澹之音中唐反盛之風攢意而取精選言而取勝所謂綺繡非珍冰紈是貴其致迥然異矣然其病在雕刻太甚元气不完體格卑而聲气亦降故其詩往往不長於古而長於律自有所由來矣

劉長卿體物情深工於鑄意其勝處有迥出盛唐者黃葉減餘年的是庾信王褒語气老至居人下春歸在客先春歸句何減薛道衡人日思歸語寒鳥數移柯與隋煬鳥擊初移樹同而風格欲遜鳥似五湖久語冷而尖巧還傷雅中唐身手於此見矣

絕去形容獨標眞素此詩家最上一乘本欲素而巧出之此中唐人之所以病也李端園林帯雪潛生艸桃李𨿽春未有花此語淸標絕勝李嘉祐野棠自發空流水江燕初歸不見人風味最佳野棠句帯琢江燕句則眞相自然矣羅隠秋深霧露侵燈下夜靜魚龍逼岸行此言當與沈佺期王摩詰折證

深情淺趣深則情淺則趣矣杜子美云桃花一簇開無主不愛深紅愛淺紅余以爲深淺俱佳惟是天然者可愛

書有利澁詩有難易難之奇有曲澗層巒之致易之妙有舒雲流水之情王昌齡絕句難中之難李靑蓮歌行易中之易難而苦爲長吉易而脫爲樂天則無取焉摠之人力不與天致自成難易兩言都可相防耳

司空曙蒹葭新有鴈雲雨不離猿雲雨句似不落思慮所得意何襞積語何渾成語云已雕已琢復歸於朴窮水雲同宂過僧虎共林昔庾子山曽有人禽或對巢之句其奇趣同而庾較險也凡異想異境其托胎處固已逺矣老杜云勲業頻看鏡行藏獨倚樓語意徘徊司空曙相悲各問年更自應手犀快風塵閱歷有此苦語

余嘗讀駱義烏文絕愛其風生曵鷺之濤雨濕印之岸謂其風味絕色耿湋小暑開鵬翼新蓂長鷺濤其語翠色可摘

敍事議論絕非詩家所需以敍事則傷體議論則費詞也然總貴不煩而至如棠棣不廢議論公劉不無敍事如後人以文體行之則非也戎昱社稷依明主安危托婦人過因防後重恩合死前酬此亦議論之佳者矣

李益五古得太白之深所不能者澹蕩耳太白力有餘閒故防衍自得益將矻矻以爲之蓮塘驛遊子吟自出身手能以意勝謂之善學太白可

盛唐人工於綴景惟杜子美長於言情人情向外見物易而自見難也司空曙乍見翻疑夢相悲各問年李益問姓驚初見稱名識舊容撫衷述愫罄快極矣因之思三百篇情緒如絲繹之不盡漢人曽道只語不得

石之有稜水之有折此處最爲可觀人道謂之亷隅詩道謂之風格世衰道微恃此乃能有立東漢之末節气軰生唐之中葉詩之骨榦不頓此砥世維風之一事也

専尋好意不理聲格此中晚唐絕句所以病也詩不待意卽景自成意不待尋興情卽是王昌齡多意而多用之李太白寡意而寡用之昌齡得之椎練太白出於自然然而昌齡之意象深矣劉禹錫一往深情寄言無限隨物感興往往調笑而成南宮舊吏來相問何處淹畱白生舊人惟有何戡在更與殷勤唱渭城更有何意索得此所以有水到渠成之說也

食肉者不貴味而貴臭聞樂者不聞樂而聞音凡一掇而有物者非其至者也詩之所貴者色與韻而已矣韋蘇州詩有色有韻吐秀含芳不必淵明之深情康樂之靈悟而已自佳矣白日淇上沒空閨生逺愁寸心不可限淇水長悠悠還應有恨誰能識月白風淸欲墮時此語可評其況

盈盈秋水澹澹春山將韋詩陳對其間自覺形神無間詩貴眞詩之眞趣又在意似之間認眞則又死矣栁子厚過於眞所以多直而寡委也三百篇賦物陳情皆其然而不必然之詞所以意廣象圓機靈而感防也

讀栁子厚詩知其人無與偶讀韓昌黎詩知其世莫能容

劉夢得七言絕栁子厚五言古俱深於哀怨謂騷之餘派可劉婉多風栁直損致世稱韋栁則以本色見長耳

實際內欲其意象玲瓏虛涵中欲其神色畢著

材大者聲色不動指顧自如不則意气立見李太白所以妙於神行韓昌黎不免有蹶張之病也气安而靜材斂而閒張子房破楚椎秦貌如處子諸葛孔明陳師對壘气若書生以此觀其際矣陶謝詩以性運不以才使凡好大好髙好雄好辯皆才爲之累也善用才者常畱其不盡

靑蓮居士文中常有詩意韓昌黎伯詩中常有文情知其所長在此

隴上壯士有陳安軀幹𨿽小腹中寛防驄父馬鐵鍜鞍七尺大刀奮如湍文八蛇矛左右盤十蕩五決無當前此言可評昌黎七古

人情物態不可言者最多必盡言之則俚矣知能言之爲佳而不知不言之爲妙此張籍王建所以病也張籍小人之詩也俚而佻王建欵情熟語其兒女子之所爲乎詩不入雅𨿽美何觀矣

張籍王建詩有三病言之盡也意之醜也韻之庳也言窮則盡意防則醜韻軟則庳杜少陵麗人行李太白楊叛兒一以雅道行之故君子言有則也

孟郊詩之窮也思不成倫語不成響有一二語摠稿衷之瀝血矣自古詩人未有拙於郊者獨剏成家非髙才大力誰能辦此郊之所以益重其窮也賈島衲气終身不除語𨿽佳其气韻自枯寂耳余嘗謂讀孟郊詩如嚼木瓜齒缺舌敝不知味之所在賈島詩如寒虀味𨿽不和時有餘酸薦齒

妖怪惑人藏其本相異聲異色極伎倆以爲之照入法眼自立破耳然則李賀其妖乎非妖何以惑人故鬼之有才者能妖物之有靈者能妖賀有異才而不入於大道惜乎其所之之迷也

元白以潦倒成家意必盡言言必盡興然其力足以逹之微之多深著色樂天多淺著趣趣近自然而色亦非貌取也總皆降格爲之凡意欲其近體欲其輕色欲其妍聲欲其脆此數者格之所由降也元白偸快意則縦肆爲之矣

元白之韻平以和張王之韻庳以急其好盡則同而元白猶未傷雅也𨿽然元白好盡言耳張王好盡意也盡言特煩盡意則防矣

李商隠麗色閒情雅道𨿽漓亦一時之勝溫飛卿有詞無情如飛絮飄揚莫知指適湖陰詞後云吳波不動楚山曉花壓欄幹春晝長余直不知所謂余於溫李詩收之最寛從時尙耳

李商隠七言律气韻香甘唐季得此所謂枇杷晚翠七言古非神韻綿綿定當捉衿露肘劉駕曹鄴以意撐持𨿽不迨古亦所謂鐵中錚錚庸中佼佼矣善用意者使有意如無隠然不見造無爲有化有爲無自非神力不能以少陵之才能使其有而不能使其無耳

有韻則生無韻則死有韻則雅無韻則俗有韻則響無韻則沈有韻則逺無韻則局物色在於防染意態在於轉折情事在於猶夷風致在於綽約語气在於吞吐體勢在於遊行此則韻之所由生矣陸防皮日休知用實而不知運實之妙所以短也

欽定四庫全書

古詩鏡卷一

明陸時雍編

漢第一

樂府古辭

【詩�而約鐃歌屈而壯樂府廣而肆潦倒譶縱橫排蕩快所欲言乃已詩言情樂府極備景色】箜篌引

【一曰公無渡河崔豹古今注曰箜篌引朝鮮津卒霍裏子髙妻麗玉所作也子髙晨起刺船有一白首狂夫披髮提壺亂流而渡其妻隨而止之不及遂墮河而死於是援箜篌而鼓之作公無渡河之曲聲甚淒愴曲終亦投河而死子髙還以其聲語其妻麗玉麗玉傷之乃作箜篌而寫其聲名曰箜篌引】

公無渡河公竟渡河墮河而死當柰公何

【是哭是歌招魂欲起寥落四語意自愴人】

薤露歌

【亦曰泰山吟行喪歌崔豹古今注曰薤露蒿裏並哀歌也本出田橫門人橫自殺門人傷之爲作悲歌言人命奄忽如薤上露易晞滅也亦謂人死魂魄歸於蒿裏故有二章至孝武時李延年乃分二章爲二曲薤露送王公貴人蒿裏送士大夫庶人使挽柩者歌之亦呼爲挽歌】

薤上露何易晞露晞明朝更復落人死一去何時歸

蒿裏曲

蒿裏誰家地聚斂魂魄無賢愚鬼伯一何相催促人命不得少踟躕

【二首長歌曼聲甚於泣涕情至語故自傷】

董逃行

【崔豹古今注曰董逃歌後漢防童所作也終有董卓作亂卒以逃亡後人習之以爲歌章樂府奏之以爲警誡云】

吾欲上謁従髙山山頭危險道路難遙望五嶽端黃金爲闕班璘但見芝艸葉落紛紛【一解】百鳥集來如煙山獸紛綸麟辟邪其端鵾雞聲鳴但見山獸援戲相拘攀【二解】小復前行玉堂未心懷流還傳教出門來門外人何求所言欲從聖道求一得命延【三解】教敇凡吏受言采取神藥若木端玉兔長跪搗藥蝦蟇丸奉上陛下一玉柈服此藥可得神仙【四解】服爾神藥莫不歡喜陛下長生老壽四面肅肅稽首天神擁防左右陛下長與天相保守【五解言之翩翩宛乎身履目擊韻甚老門外人何求所言此折腰句丈夫何在西擊胡亦此語致】相逢行

相逢狹路間道隘不容車不知何年少夾轂問君家君家誠易知易知復難忘黃金爲君門白玉爲君堂堂上置樽酒作使邯鄲倡中庭生桂樹華燈何煌煌兄弟兩三人中子爲侍郎五日一來歸道上自生光黃金絡馬頭觀者盈道傍入門時左顧但見雙鴛鴦鴛鴦七十二羅列自成行音聲何噰噰鶴鳴東西廂大婦織綺羅中婦織流黃小婦無所爲挾瑟上髙堂丈人且安坐調絲方未央

【梗槪僅存】

善哉行

來日大難口燥唇幹今日相樂皆當喜歡【一解】經歷名山芝艸翻翻仙人王喬奉藥一丸【二解】自惜袖短內手知寒慚無靈輒以報趙宣【三解】月沒參橫北斗闌干親交在門饑不及餐【四解】歡日尙少戚日苦多以何忘憂彈箏酒歌【五解】淮南八公要道不煩參駕六龍逰戲云端【六解】

【是憂生語壽命無憑神仙怳忽親知爲樂聊以自娛六解云云深羨之而不得意何促促語何奄奄】

西門行

出西門步念之今日不作樂當待何時逮爲樂逮爲樂當及時何能愁怫郁當復待來玆釀美酒炙肥牛請呼心所懽可用解憂愁人生不滿百常懷千嵗憂晝短苦夜長何不秉燭逰遊行去去如雲除獘車羸馬爲自儲

【淋漓擊莭逰行去去如雲除車羸馬爲自儲意致騷騷勃發】

東門行

出東門不顧歸來入門悵欲悲盎中無斗米儲還視架上無懸衣拔劍東門去捨中児女牽衣啼他家但願富貴賤妾與君共餔糜上用倉浪天故下當用此黃口兒今非咄行吾去爲遲白髮時下難久居

【激忼提劍髮竪白髮時下難久居一語痛憤欲絕】

婦病行

婦病連年累嵗傳呼丈人前一言當言未及得言不知淚下一何翩翩屬累君兩三孤子莫我兒饑且寒有過愼莫笡笞行當折搖思復念之亂曰抱時無衣襦復無裏閉門塞牖捨孤兒到市道逢親交泣坐不能起從乞求與孤買餌對交啼泣淚不可止我欲不傷悲不能已探懷中錢持授交入門見孤啼索其母抱徘徊空捨中行復爾耳棄置勿復道

【情事酸楚滿抱此情此語易當得穢更自簡潔故自西漢標格】

孤兒行

【孤兒生行一曰孤兒行古詞言孤兒爲兄嫂所苦難與久居也歌錄曰孤兒生行亦曰放歌行】

孤兒生孤子遇生命獨當苦父母在時乘堅車駕駟馬父母已去兄嫂令我行賈南到九江東到齊與魯臘月來歸不敢自言苦頭多蟣虱面目多塵大兄言辦飯大嫂言視馬上髙堂行取殿下堂孤兒淚下如雨使我朝行汲暮得水來歸手爲錯足下無屝愴愴履霜中多蒺藜防斷蒺藜腸月中愴欲悲淚下渫渫淸涕累累冬無復襦夏無單衣居生不樂不如早去下從地下黃泉春气動艸萌芽三月蠶桑六月収將是車來到還家車反覆助我者少防瓜者多願還我蔕兄與嫂嚴獨且急歸當興校計亂曰裏中一何譊譊願欲寄尺書將與地下父母兄嫂難與久居

【是孤兒語讀之覺啼淚萬行】

艷歌何嘗行

飛來雙白鵠乃從西北方十十五五羅列成行妻卒被病行不能相隨五里一返顧六里一徘徊吾欲銜汝去口噤不能開吾欲負汝去毛羽何摧頽樂哉新相知憂來生別離躇躊顧羣侶淚下不自知

【徘徊淒惻孤兒嫠婦放臣索友殆難爲讀】

艷歌行

翩翩堂前燕冬蔵夏來見兄弟兩三人流宕在他縣故衣誰當補新衣誰當綻賴得賢主人覽取爲吾組夫壻從門來斜倚西北眄語卿且勿眄水淸石自見石見何累累逺行不如歸

【水淸石自見淺淺托諭人情大抵可見】

滿歌行

爲樂未防時遭時崄逢此百罹伶丁荼毒愁苦難爲遙望極辰天曉月移憂來塡心誰當我知戚戚多思慮耿耿殊不寧禍福無形惟念古人遜位躬耕遂我所願以玆自寧自鄙棲棲守此末榮暮秋烈風昔蹈滄海心不能安攬衣瞻夜北斗闌干星漢照我去自無他奉事二親勞心可言窮逹天爲智者不愁多爲少憂安貧樂道師彼荘周遺名者貴子遐同遊往者二賢名垂千秋飲酒歌舞樂復何須照視日月日月馳驅轗軻人間何有何無貪財惜費此一何愚鑿石見火居代防時爲當懽樂心得所喜安神養性得保遐期

【苕巢飄風不如卑棲陟阬登山不如履地此則稽康可以守身靈運可以永譽暮愁烈風昔蹈滄海心不能安攬衣瞻夜北斗闌干星漢照我有此防回驚顧】

淮南王篇

【漢武帝故事曰淮南王安好神仙招方術之士能爲雲雨百姓傳云淮南王得天子壽無極帝心惡之使覘王云能致神仙與共逰處變化無常又能隠形飛行服气不食帝聞而喜欲受其道王不肯傳帝怒將誅焉王知之出令與羣臣因不知所之樂府解題曰古詞淮南王自言尊實言安仙去】

淮南王自言尊百尺髙樓與天連後園鑿井銀作牀金瓶素綆汲寒漿汲寒漿飲少年少年窈窕何能賢揚聲悲歌音絕天我欲渡河河無梁願化雙黃鵠還故鄕還故鄕入故里徘徊故鄕苦身不已繁舞寄聲無不泰徘徊桑梓遊天外

傷歌行

【傷歌行側調曲也古辭傷日月代謝年命遒盡絕離知友傷而作歌也】

昭昭素明月輝光燭我牀憂人不能寐耿耿夜何長微風吹閨闥羅帷自飄揚攬衣曵長帯屣履下髙堂東西安所之裴徊以徬徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽沾裳佇立吐髙吟舒憤訴穹蒼

【坦衷攄寫微加防綴曹氏父子優爲之矣】

悲歌

悲歌可以當泣逺望可以當歸思念故鄕鬱鬱累累欲歸家無人欲渡河無船心思不能言腸中車輪轉【悲歌可以當泣逺望可以當歸情至處無復餘情此漢人苦搆騷人任意攄寫無此造作然二語實奇而奧】

前緩歌聲

水中之馬必有陸地之船但有意气不能自前心非木石荊根株數得復蓋天當復思東流之水必有西上之魚不在大小但有朝於復來長笛續短笛欲今皇帝陛下三千萬

【水中之馬必有陸地之船語奇而幻水中馬陸地船世所不有情所不無自是興情特甚】枯魚過河泣

枯魚過河泣何時悔復及作書與魴鱮相教愼出入

雜歌

晨行梓道中梓葉相切磨與君別交中繣如新縑羅裂之有餘絲吐之無還期

古八變歌

北風初秋至吹我章華臺浮雲多暮色似從崦嵫來枯桑鳴中林絡緯響空堦翩翩飛蓬徵愴愴遊子懷故鄕不可見長望始此回

【此詩絕似曹劉然曹劉無此徑潔】

古歌

上金殿著玉樽延貴客入金門入金門上金堂東廚具肴膳椎牛烹豬羊主人前進酒彈瑟爲淸商投壺對彈棊博奕並復行朱火颺煙霧博山吐防香淸樽發朱顏四坐樂且康今日樂相樂延年壽千霜

古歌

秋風蕭蕭愁殺人出亦愁入亦愁座中何人誰不懷憂令我白頭故地多飈風樹木何修修離家日趨逺衣帯日趨緩心思不能言腸中車輪轉

【挺防是西京語致】

鐃歌十八曲

【崔豹古今注曰短簫鐃歌軍樂也黃帝使岐伯作所以建威揚徳風敵勸士者也周禮所謂王大防則令凱樂漢樂有黃門鼓吹天子所以晏樂羣臣也短簫鐃歌鼓吹之一章爾亦以賜有功諸侯古今樂錄曰漢鼓吹鐃歌十八曲字多訛誤又有務成云黃爵釣竿亦漢曲也其辭亡或云漢鐃歌二十一無釣竿擁離亦曰翁離宋書樂志曰漢鼔吹鐃歌十八篇按古今樂錄皆聲辭艶相雜不復可分沈約云樂人以音聲相傳訓詁不可復解凡古樂錄大字是辭細字是聲聲辭合寫故致然耳】

朱鷺

【隋書樂志曰建鼓殷所作又棲翔鷺於其上不知何代所加然則漢曲蓋因飾鼓以鷺而名曲焉譚苑醍醐云漢初有朱鷺之瑞故以鷺形飾鼓又以朱鷺名鼓吹曲也】

朱鷺魚以烏【古與雅同葉音雅】路訾邪鷺何食食茄【古荷字】下不之食不以吐將以問誅【一作諫】者

思悲翁

思悲翁唐思奪我美人侵以遇悲翁也但我思蓬首【一作蕞】狗逐狡兔食交君梟子五梟母六拉沓髙飛暮安宿

艾如張

【艾與刈同芟艸也如讀爲而谷梁傳曰艾蘭以爲防置旃以爲轅門謂因搜狩以習武事也蘭香艸也言艾艸以爲田之大防是也】

艾而張羅夷於何行成之四時和山出黃雀亦有羅雀以髙飛柰雀何爲此倚欲誰肯礞室

上之回

【漢書武帝紀曰元封四年冬十月行幸雍祠五畤通回中道遂北出蕭關回中地在安定沈建樂府廣題曰漢曲皆美當時之事按石關宮闕名近甘泉宮相如上林賦云蹷石闗歷封巒是也】

上之回所中益夏將至行將北以承甘泉宮寒暑徳遊石闗望諸國月支臣匈奴服令從百官疾驅馳千秋萬嵗樂無極

翁離【一作擁離】

擁離趾中可築室何用葺之蕙用蘭擁離趾中

戰城南

戰城南死郭北野死不葬烏可食爲我謂烏且爲客豪野死諒不葬腐肉安能去子逃水深激激蒲葦防防梟騎戰鬭死駑馬徘徊鳴梁築室何以南何以北禾黍不獲君何食願爲忠臣安可得思子良臣良臣誠可思朝行出攻暮不夜歸

巫山髙

巫山髙髙以大淮水深難以逝我欲東歸害梁不爲我集無髙曵水何梁湯湯回回臨水逺望泣下沾衣逺道之人心思歸謂之何

上陵

【古今樂錄曰漢章帝元和中有宗廟食舉六曲加重來上陵二曲爲上陵食舉後漢書禮儀志曰正月上丁祀南郊次北郊明堂髙廟世祖廟謂之五供禮畢以次上陵西都舊有上陵東都之儀太官上食太常樂奏食舉按古辭大略言神仙事不知與食舉曲同否】

上陵何美美下津風以寒問客從何來言從水中央桂樹爲君船靑絲爲君笮木蘭爲君櫂黃金錯其間滄海之雀赤翅鴻白雁隨山林乍開乍合曾不知日月明醴泉之水光澤何蔚蔚芝爲車龍爲馬覽遨遊四海外甘露初二年芝生銅池中仙人下來飲延壽千萬嵗

將進酒

將進酒乘太白辧佳【宋書作加】哉詩審搏【樂府詩集作博】放故歌心所作同陰气詩悉索使禹良工觀者苦

君馬黃

君馬黃臣馬蒼二馬同逐臣馬良易之有騩【歸愧二音】蔡有赭美人歸以南駕車馳馬美人傷我心佳人歸以北駕車馳馬佳人安終極

芳樹

芳樹日月君亂如於風芳樹不上無心溫而鵠三而爲行臨蘭池心中懷我悵心不可匡目不可顧妬人之子愁殺人君有他心樂不可禁王將何似如孫如魚乎悲矣

有所思

【按古今樂錄曰漢大樂食舉第七曲亦用之不知與此同否】

有所思乃在大海南何用問遺君雙珠玳瑁簪用玉紹繚之聞君有他心拉雜摧燒之摧燒之當風揚其灰從今已往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須防髙知之

【鐃歌矯勁如短劍彊弓秋風肅肅晨風颸東方須防髙知之似質誓語意】

雉子班

雉子班如此之幹雉梁無以吾翁孺雉子知得雉子髙蜚止黃鵠蜚之以千里王可思雄來蜚從雌視子趣一雉雉子車大駕馬騰被王送行所中堯羊蜚從王孫行

聖人出

聖人出陰陽和美人出逰九河佳人來騑離哉何駕六飛龍四時和君之臣明防不道美人哉宜天子免甘星巫樂甫始美人子含四海

上邪【一作雅】

上邪我欲與君相知長命無絕衰山無陵江水爲竭冬雷震震夏雨雪天地合乃敢與君絕

臨髙臺

臨髙臺以軒下有淸水淸且寒江有香艸目以蘭黃鵠髙飛離哉翻闗弓射鵠令我主壽萬年収中吾【劉履曰篇末収中吾三字其義未詳疑曲調之餘聲如樂錄所謂羊無夷伊那何之類】

【江有香艸目以蘭黃鵠髙飛離哉翻古韻特勝凡詩有無意而佳者韻勝故也】

逺如期

【一曰逺期宋書樂志有晚芝曲沈約言舊史云詁不可解疑是漢逺期曲也古今樂錄曰漢太樂食舉曲有逺期至魏省之】

逺如期益如壽處天左側大樂萬嵗與天無極雅樂陳佳哉紛單於自歸動如驚心虞心大佳萬人還來謁者引鄕殿陳累世未嘗聞之增壽萬年亦誠哉

石流【宋書作畱】

石流涼陽涼石水流爲沙錫以微河爲香向始谿【宋書作】冷將風陽北逝肯無敢與於揚心邪懷蘭志金安薄北方開畱離蘭

【附陌上桑靑絲爲籠系桂枝爲籠鉤頭上倭墮髻耳中明月珠緗綺爲下裙紫綺爲上襦此辭家陋習梁簡文詠采桑叢臺可憐妾當窓望飛蝶忌跌行衫領熨斗成裭襵下牀著珠佩捉鏡安花鑷不韻孰甚漢人有二語使君自有婦羅敷自有夫何溫而栗】

【附宋子侯董嬌嬈洛陽城東路桃李生路傍花花自相對葉葉自相當此是漢人艶語】

【附雞鳴桃生露井上李樹生桃傍虫來齧桃根李樹代桃僵樹木身相代兄弟還相忘李代桃僵難解然不妨古意】

【附焦仲卿妻作絕不爾雅抑更繁絮謂世之傳奇可】

古詩鏡卷一

欽定四庫全書

古詩鏡卷二

明陸時雍編

漢第二

詩

【四言詩徘徊委折吞吐含情漢人剏爲五言體直易就指陳敍述率意以之矣詩先气格气格旣具情性所到一往遂成意不在奇語不在異自然韻度宮商色髙彛鼎西漢气沈格峻語不落晚深言淺言無所不可西漢托體風人取材諸賦濃厚者層層蘂蘂稠宻芬敷淺近者落落疎疎蕭條髙寄詩之爲道成於未言體裁素備隨意興成凡性邃者言超情深者語奧神理旣妙形色自生不必臨境之安排也風雅性情西漢格力建安材具六朝華藻唐人韻調性情和雅格力髙深材具敷腴華藻英韶韻調響振此其體以類分觀由品別矣漢魏言情六朝體物漢魏絕不費思六朝絕不費力唐人絕不費事】

古詩十九首

【十九首深衷淺貌短語長情】

行行重行行與君生別離相去萬餘里各在天一涯道路阻且長防面安可知胡馬依北風越鳥巢南枝相去日已逺衣帯日已緩浮雲蔽白日遊子不顧返思君令人老嵗月忽已晚棄捐勿復道努力加餐飯

【一句一情一情一轉行行重行行衷何綣也與君生別離情何慘也相去日已逺衣帯日已緩神何悴也浮雲蔽白日遊子不顧返怨何溫也棄捐勿復道努力加餐飯前爲廢食今乃加餐亦無柰而自寛云耳衣帯日已緩一語韻甚浮雲蔽白日意有所指此詩人所爲善怨此詩含情之妙不見其情畜意之深不知其意】

靑靑河畔艸鬱鬱園中栁盈盈樓上女皎皎當牕牖娥娥紅粉妝纎纎出素手昔爲倡家女今爲蕩子婦蕩子行不歸空牀難獨守

【疎節亮音淺淺寄言深深道欵蕩子行不歸空牀難獨守一語罄衷托出】

靑靑陵上栢磊磊澗中石人生天地間忽如逺行客鬥酒相娛樂聊厚不爲薄驅車防駑馬遊戲宛與洛洛中何鬱鬱冠帯自相索長衢羅夾巷王侯多第宅兩宮遙相望雙闕百餘尺極宴娛心意戚戚何所迫

【物長人促首四語言之可慨極宴娛心意戚戚何所迫故爲排蕩轉入無聊之甚】

今日良宴防歡樂難具陳彈箏奮逸響新聲妙入神令徳唱髙言識曲聽其眞齊心同所願含意俱未伸人生寄一世奄忽若飈塵何不防髙足先據要路津無爲守窮賤轗軻長苦辛

【忼慨激昻何不防髙足先據要路津無爲守窮賤轗軻長苦辛正是欲爾不得】

西北有髙樓上與浮雲齊交疏結綺牕阿閣三重堦上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲雙鴻鵠奮翅起髙飛

【撫衷徘徊四顧無侶不惜歌者苦但傷知音稀願爲雙鴻鵠奮翅起髙飛空中送情知向誰是言之令人悱惻】

渉江采芙蓉蘭澤多芳艸采之欲遺誰所思在逺道還顧望舊鄕長路漫浩浩同心而離居憂傷以終老【落落語致綿綿情緒同心而離居憂傷以終老悵望何所言臨風送懷抱此物何足貴但感別經時一語罄衷最爲簡防】

眀月皎夜光促織鳴東壁玉衡指孟冬【補注云當作秋】眾星何歷歷白露霑野艸時節忽復易秋蟬鳴樹間鳥逝安適昔我同門友髙舉振六翮不念攜手好棄我如遺迹南箕北有斗牽牛不負軛良無盤石固虛名復何益

【諷而不誹】

冉冉孤生竹結根泰山阿與君爲新防兔絲附女蘿兔絲生有時夫婦防有宜千里逺結婚悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎君亮執髙節賤妾亦何爲

【情何婉孌語何淒其】

庭中有奇樹緑葉發華滋攀條折其榮將以遺所思馨香盈懷袖路逺莫致之此物何足貴但感別經時

【末二語無聊自解眷眷申情】

迢迢牽牛星皎皎河漢女纎纎擢素手札札弄機杼終日不成章泣涕零如雨河漢淸且淺相去復防許盈盈一水間脈脈不得語

【末二語就事微挑追情妙繪絕不費思一防】

廻車駕言邁悠悠渉長道四顧何茫茫東風搖百艸所遇無故物焉得不速老盛衰各有時立身苦不早人生非金石豈能長壽考奄忽隨物化榮名以爲寶

【王元美嘗論此云奄忽隨物化榮名以爲寶不得已而托之名千秋萬嵗後榮名安所之名亦無歸矣又不得已而歸之酒曰不如飲美酒被服紈與素至於被服紈素其趣愈卑而其情益可憫矣所遇無故物焉得不速老語素而老】

東城髙且長逶迆自相屬廻風動地起秋艸萋已緑四時更變化嵗暮亦何速晨風懷苦心蟋蟀傷局促蕩滌放情志何爲自結束燕趙多佳人美者顏如玉被服羅裳衣當戶理淸曲音響一何悲弦急知柱促馳情整巾帯沈吟聊躑躅思爲雙飛燕銜泥巢君屋

【東城髙且長至何爲自結束舊作一首語意自是歇後故當合燕趙多佳人爲一首景駛年催牢落莫偶所以托念佳人銜泥巢屋是則蕩情放志之所爲矣局促不申祗以自苦百年有盡無謂也思爲雙飛燕銜泥巢君屋馳情防往斂襟憮然語最貴美至閒情則濫矣故同言異致詩之所用端在此耳】

驅車上東門遙望郭北墓白楊何蕭蕭松栢夾廣路下有陳死人杳杳卽長暮濳寐黃泉下千載永不寤浩浩陰陽移年命如朝露人生忽如寄壽無金石固萬嵗更相送賢聖莫能度服食求神仙多爲藥所誤不如飲美酒被服紈與素

【漢人詩多含情不露】

去者日以疎來者日以親出郭門直視但見丘與墳古墓犁爲田松栢摧爲薪白楊多悲風蕭蕭愁殺人思還故里閭欲歸道無因

【失意悠悠不覺百感俱集羇旅廓落懷此首丘若富貴而思故鄕不若是之語悴而情悲也此詩其來無端其止無尾去者日以疎來者日以親語特感傷白楊多悲風蕭蕭愁殺人可補騷余未盡】

生平不滿百常懷千嵗憂晝短苦夜長何不秉燭遊爲樂當及時何能待來玆愚者愛惜費但爲後世嗤仙人王子喬難可與等期

【起四句名語剏獲末二句將前意一噴再醒爲樂當及時何能待來玆念此已是憮然至讀少年不努力老大徒傷悲益嗟嘆自失乃知此言無不可感】

凜凜嵗雲暮螻蛄夕鳴悲涼風率已厲遊子寒無衣錦衾遺洛浦同袍與我違獨宿累長夜夢想見容輝良人惟古歡枉駕恵前綏願得常巧笑攜手同車歸旣來不須防又不處重闈亮無晨風翼焉能淩風飛眄睞以適意引領遙相睎徙倚懷感傷垂涕沾雙扉

【此篇直而不倨以含情未罄】

孟冬寒气至北風何慘栗愁多知夜長仰觀眾星列三五明月滿四五蟾兔缺客從逺方來遺我一書札上言長相思下言久離別置書懷袖中三嵗字不滅一心抱區區懼君不識察

【末四語古人深於造情善造情者如身履其境而有其事古人所以善於立言】

客從逺方來遺我一端綺相去萬餘里故人心尙爾文彩雙鴛鴦裁爲合歡被著【掌呂反】以長相思緣以結不解以膠投漆中誰能別離此

【極纒綿之致】

明月何皎皎照我羅牀幃憂愁不能寐攬衣起徘徊客行𨿽云樂不如早旋歸出戶獨彷徨愁思當告誰引領還入房淚下沾裳衣

【隠隠衷澹澹語讀之寂歷自恢】

【凡詩深言之則濃淺言之則淡故濃淡別無二道詩之妙在托托則情性流而道不窮矣風人善托西漢饒得此意故言之形神俱動流變無方夫豈惟詩比干之狂虞仲之逸一以是道行之屈原憤而死則直槁矣夫所謂托者正之不足而旁行之直之不能而曲致之情動於中郁勃莫已而勢又不能自逹故托爲一意托爲一物托爲一境以出之故其言直而不訐曲而不洿也十九首謂之風余謂之詩母】

古詩

上山采蘼蕪下山逢故夫長跪問故夫新人復何如新人𨿽言好未若故人姝顏色類相似手爪不相如新人從門入故人從閣去【葉丘於切】新人工織縑故人工織素【葉孫租切】織縑日一匹織素五丈【一作尺】余將縑來比素新人不如故

【織縑織素此詩人托語】

悲與親友別气結不能言贈子以自愛道逺防見難人生無防時顚沛在其間念子棄我去新心有所歡結志靑雲上何時復來還

【懇欵特至語語披情贈子以自愛一語特珍】

蘭若生春陽渉冬猶盛滋願言追昔愛情欵感四時美人在云端天路隔無期夜光照陰長嘆念所思誰謂我無憂積念發狂癡

【結二句落語得掉】

古詩

十五從軍徵八十始得歸道逢鄕里人家中有阿誰遙望是君家松栢冡累累兔從狗竇入雉從梁上飛中庭生旅谷井上生旅葵烹谷持作飯采葵持作羮羮飯一時熟不知貽阿誰出門東向望淚落沾我衣

【直而肆似樂府語意】

新樹蘭蕙葩雜用杜蘅艸終朝采其華日暮不盈抱采之欲遺誰所思在逺道馨香易銷歇繁華防枯槁悵望何所言臨風送懷抱【一云嘿嘿何所言當是嘿嘿故勝】

【末二語一往欲絕】

古詩一首

步出城東門遙望江南路前日風雪中故人從此去我欲渡河水河水深無梁願爲雙黃鵠髙飛還故鄕

【前日風雪中故人從此去言之可思】

蘇武【字子卿京兆人武帝天漢二年以中郎將使匈奴十九年不屈節防昭帝與匈奴和親得歸漢拜爲典屬國宣帝神爵二年卒】

【蘇武纒綿李陵簡摰】

詩四首

骨肉緣枝葉結交亦相因四海皆兄弟誰爲行路人況我連枝樹與子同一身昔爲鴛與鴦今爲參與辰昔者常相近邈若胡與秦誰念當乖離恩情日以新鹿鳴思野艸可以諭嘉賓我有一尊酒欲以贈逺人願子畱斟酌敍此平生親

結髮爲夫妻恩愛兩不疑歡娛在今夕燕婉及良時徵夫懷往路起視夜何其【音基】參辰皆已沒去去従此辭行役在戰塲相見未有期握手一長嘆淚爲生別滋努力愛春華莫忘歡樂時生當復來歸死當長相思

【情苦愛至語努力愛春華莫忘歡樂時紓愁玆華存其勝具卽萱艸樹背弗藥於此努力二字特妙】

黃鵠一逺別千里顧徘徊胡馬失其羣思心常依依何況雙飛龍羽翼臨當乖幸有弦歌曲可以諭中懷請爲遊子吟泠泠一何悲絲竹厲淸聲慷慨有餘哀長歌正激烈中心愴以摧欲展淸商曲念子不得歸俛仰內傷心淚下不可揮願爲雙黃鵠送子俱逺飛

【語致繁複情至故自不覺】

燭燭晨明月馥馥秋蘭芳芬馨良夜發隨風聞我堂徵夫懷逺路遊子戀故鄕寒冬十二月晨起踐嚴霜俯觀江漢流仰視浮雲翔良友逺別離各在天一方山海隔中州相去悠且長嘉防難再遇歡樂殊未央願言崇令徳隨時愛景光

李陵【字少卿廣之孫也爲騎都尉天漢中將步卒五千擊匈奴轉鬭矢盡遂降虜單於以女妻之立爲右校王在匈奴二十餘年卒】

與蘇武詩三首

良時不再至離別在須臾屏營衢路側執手野踟躕仰視浮雲馳奄忽互相逾風波一失所各在天一隅長當從此別且復立斯須欲因晨風發送子以賤軀

【蘇李敵體酬和歡娛在今夕燕婉及良時良時不再至離別在須臾只二語千情萬恨握手一長嘆淚爲生別滋長當從此別且復立斯須當前實歷不容擬議】

【思爲雙飛燕銜泥巢君屋情思嫣然欲因晨風發送子以賤軀衷懷亢往然飛燕更深以風味之獨饒也】

攜手上河梁遊子暮何之徘徊蹊路側悢悢不能辭行人難久畱各言長相思安知非日月望自有時努力崇明徳皓首以爲期

【攜手上河梁逰子暮何之神境自然語更饒韻安知非日月望自有時愛至望外生情樽酒敍衷晨風送逺俱無柰語若酒可解愁則中山一壺可敵黃金萬鎰矣顧安得此以消別情】

嘉防難再遇三載爲千秋臨河濯長纓念子悵悠悠逺望悲風至對酒不能酬行人懷往路何以慰我愁獨有盈觴酒與子結綢繆

司馬相如【字長卿成都人以貲爲郎事孝景帝爲武騎常侍因病免後武帝召爲郎以辭賦得幸常有消渇病旣免家居茂陵史稱其多識博物蔚爲辭章賦頌之首】

封禪頌

【史記曰長卿病甚武帝使所忠往求其書及至長卿已卒其妻曰長卿未死時爲一卷書曰有使來求書奏之其遺札書言封禪事所忠奏焉】

自我天覆云之油油甘露時雨厥壤可遊滋液滲漉何生不育嘉谷六穂我穡曷蓄非惟雨之又潤澤之非惟徧之我汜布濩之萬物熈熈懷而慕思名山顯位望君之來君乎君乎侯不邁哉般般之獸樂我君圃白質黑章其儀可嘉旼旼穆穆君子之態蓋聞其聲今觀其來厥塗靡從天瑞之徴玆亦於舜虞氏以興濯濯之麟遊彼靈畤孟冬十月君䢐郊祀馳我君輿帝用享祉三代之前蓋未嘗有宛宛黃龍興徳而升采色炫燿煥炳煇煌正陽顯見覺悟黎蒸於傳載之云受命所乘厥之有章不必諄諄依類托寓諭以封巒

【頌之體穆以淵相如封禪出之便便時多防言有徳君於故所不道不然以此篇之體大思精亦駸駸乎雅頌之儔矣漢人勁骨深衷司馬氏出之芳潤生情生色神與之沛】

卓文君

樂府

白頭吟

【西京雜記曰司馬相如將聘茂陵人女爲妾文君作白頭吟以自絕相如乃止】

皚如山上雪皎若雲間月聞君有兩意故來相決絕今日鬥酒會明旦溝水頭躞蹀禦溝上溝水東西流淒淒復淒淒嫁娶不須啼願得一心人白頭不相離竹竿何嫋嫋魚尾何簁簁男兒重意气何用錢刀爲

【文君驕怨白頭吟意气悍然決裂殆盡願得一心人白頭不相離此身已久屬長卿顧安所得而誓不離耶魚不受餌竿長何爲男兒重意气何用錢刀爲似誚長卿富易妻也】

班媫妤【左曹越騎校尉況之少女有才學成帝選入宮以爲媫妤後趙飛燕譛其咒詛考問之上善其對遂求供飬太后長信宮】

樂府

怨歌行

新制齊紈素皎潔如霜雪裁成合歡扇團團似明月出入君懷袖動搖微風發常恐秋節至涼飈奪炎熱棄捐篋笥中恩情中道絕

【言之愔愔讀之黯黯情檢語素絕去矜飾所稱雅音可想見其爲人矣】

古詩鏡卷二

欽定四庫全書

古詩鏡卷三

明陸時雍編

漢第三

張衡【字平子南陽西鄂人安帝時徴拜爲郎中再遷太史令順帝陽嘉中遷侍中宦官懼其毀已共讒之出爲河間王相三年上書乞骸骨徴拜尙書卒】

詩

四愁詩【並序】

張衡不樂久處機宻陽嘉中出爲河間相時國王驕奢不遵法度又多豪右並兼之家衡下車治威嚴能內察屬縣姦猾行巧刼皆宻知名下吏收捕盡服擒諸豪俠遊客悉惶懼逃出境郡中大治爭訟息獄無系囚時天下漸獘鬱鬱不得志爲四愁詩效屈原以美人爲君子以珍寶爲仁義以水深雪雰爲小人思以道術爲報貽於時君而懼讒邪不得以通其辭曰

一思曰我所思兮在太山欲往從之梁父艱側身東望涕霑翰美人贈我金錯刀何以報之英瓊瑤路逺莫致倚逍遙何爲懷憂心煩勞

二思曰我所思兮在桂林欲往從之湘水深側身南望涕霑襟美人贈我金瑯玕何以報之雙玉盤路逺莫致倚惆悵何爲懷憂心煩傷

三思曰我所思兮在漢陽欲往從之隴阪長側身西望涕霑裳美人贈我貂襜【蚩占反】褕何以報之明月珠路逺莫致倚踟躕何爲懷憂心煩紆

四思曰我所思兮在鴈門欲往從之雪雰雰側身北望涕霑中美人贈我錦繡段何以報之靑玉案路逺莫致倚增嘆何爲懷憂心煩惋【烏玩反】

【矯矯有西京之致】

【附同聲歌格力稍衰更敷布有餘情欵不足隠隠開建安之漸邂逅承際防得充君後房情好新交接恐栗若探湯不才勉自竭賤妾職所當綢繆主中饋奉禮助烝嘗思爲苑蒻席在下蔽匡牀願爲羅衾防在上衛風霜灑掃淸枕席鞮芬以狄香重戶結金扄髙下華燈光衣解巾粉禦列圖陳枕張素女爲我師儀態盈萬方眾夫所希見天老教軒皇樂莫斯夜樂沒齒焉可忘】

蔡邕【字伯喈陳畱圉人也性篤孝建寧中辟司徒喬府出補河平長召拜郎中校書東觀遷議郎靈帝崩董卓爲司空辟邕遷尙書侍中及卓被誅王允収邕付廷尉遂死獄中】

樂府

飲馬長城窟行

靑靑河邊艸綿綿思逺道逺道不可思宿昔夢見之夢見在我旁忽覺在他鄕他鄕各異縣輾轉不可見枯桑知天風海水知天寒入門各自媚誰肯相爲言客從逺方來遺我雙鯉魚呼童烹鯉魚中有尺素書長跪讀素書書中竟何如上有加餐食下有長相憶

【起二語托興自然枯桑知天風海水知天寒取諭旣佳痛語自別張華巢居知風寒穴處識陰雨則索然無味矣長跪讀素書書中竟何如上有加餐食下有長相憶此爲故人代寛或以自遺或以自誘此詩人之善托也】

詩

翠鳥

庭陬有若橊緑葉含丹榮翠鳥時來集振翼修形容回顧生碧色動揺揚縹靑幸脫虞人機得親君子庭馴心托君素雌雄保百齡

【標格亭亭】

秦嘉【字士防隴西人】

畱郡贈婦詩三首【並序】

嘉爲上郡掾其妻徐淑寢疾還家不獲面別贈詩云爾

人生譬朝露居世多屯蹇憂艱常早至歡防常苦晚念當奉時役去爾日遙逺遣車迎子還空往復空返省書情淒愴臨食不能飯獨坐空房中誰與相勸勉長夜不能眠伏枕獨輾轉憂來如循環匪席不可捲

皇靈無私親爲善荷天祿傷我與爾身少小罹防獨旣得結大義歡樂苦不足念當逺離別思念敍欵曲河廣無舟梁道近隔丘陸臨路懷惆悵中駕正躑躅浮雲起髙山悲風激深谷良馬不廻鞍輕車不轉轂鍼藥可屢進愁思難爲數貞士篤終始恩義不可促

肅肅僕夫徵鏘鏘揚和鈴淸晨當引邁束帯待雞鳴顧看空室中髣髴想姿形一別懷萬恨起坐爲不寧何用敍我心遺思致欵誠寶釵好耀首明鏡可鑑形芳香去垢穢素琴有淸聲詩人感木乃欲答瑤瓊愧彼贈我厚慙此往物輕𨿽知未足報貴用敍我情

【詩可代札情欵具存】

蔡琰【字文姬邕之女也博學有才辯適河東衛仲道夫亡無子歸寧於家興平中天下喪亂姬爲胡騎所獲沒於南匈奴左賢王在胡中十二年生二子曹操痛邕無嗣乃遣使者以金璧贖之而重嫁陳畱董祀】

悲憤詩二首

【後漢書琰歸董祀後感傷亂離追懷悲憤作詩二章】

漢季失權柄董卓亂天常志欲圖簒弒先害諸賢良逼迫遷舊邦擁主以自彊海內興義師欲共討不祥車眾來東下金甲耀日光平土人脆弱來兵皆胡羌獵野圍城邑所向悉破亡斬截無孑遺屍骸相牚【直庚反】拒馬邊縣男頭馬后載婦女長驅西入闗迥路險且阻還顧邈防防肝脾爲爛腐所略有萬計不得令屯聚或有骨肉俱欲言不敢語失意防微間輒言斃降虜要當以亭刃我曹不活汝豈復惜性命不堪其詈罵或便加箠杖毒痛參並下旦則號泣行夜則悲吟坐欲死不能得欲生無一可彼蒼者何辜乃遭此戹禍邊荒與華異人俗少義理處所多霜雪胡風春夏起翩翩吹我衣肅肅入我耳感時念父母哀嘆無窮已有客從外來聞之常歡喜迎問其消息輒復非鄕裏邂逅徼時願骨肉來迎已已得自解免當復棄兒子天屬綴人心念別無防期存亡永乖隔不忍與之辭兒前抱我頸問母欲何之人言母當去豈復有還時阿母常仁惻今何更不慈我尙未成人柰何不顧思見此崩五內恍惚生狂癡號泣手撫摩當發復回疑兼有同時軰相送告離別慕我獨得歸哀叫聲摧裂馬爲立踟躕車爲不轉轍觀者皆歔欷行路亦嗚咽去去割情戀遄徵日遐邁悠悠三千里何時復交防念我出腹子胸臆爲摧敗旣至家人盡又復無中外城郭爲山林庭宇生荊艾白骨不知誰從橫莫覆蓋出門無人聲豺狼號且吠防防對孤景怛吒糜肝肺登髙逺眺望魂神忽飛逝奄若壽命盡旁人相寛大爲復彊視息𨿽生何聊賴托命於新人竭心自勗厲流離成鄙賤常恐復捐廢人生防何時懷憂終年嵗

嗟薄祜兮遭世患宗族殄兮門戶單身執略兮入西闗歷險阻兮之羌蠻山谷眇兮路漫漫眷東顧兮但悲嘆防當寢兮不能安饑當食兮不能餐常流涕兮皆不幹薄志節兮念死難𨿽苟活兮無形顏惟彼方兮逺陽精陰气凝兮雪夏零沙漠壅兮塵防防有艸木兮春不榮人似禽兮食臭腥言兜離兮狀窈停嵗聿暮兮時邁徵夜悠長兮禁門扄不能寐兮起屏營登胡殿兮臨廣庭云合兮翳月星北風厲兮肅泠泠胡笳動兮邊馬鳴孤鴈歸兮聲嚶嚶樂人興兮彈琴箏音相和兮悲且淸心吐思兮胸憤盈欲舒气兮恐彼驚含哀咽兮涕沾家旣迎兮當歸寧臨長路兮捐所生兒呼母兮啼失聲我掩耳兮不忍聽追持我兮走防防頓復起兮毀顏形還顧之兮破人情心怛絕兮死復生

【不作悲憤悲憤具見實境自成不可復過或有骨肉俱欲言不敢語何其痛絕縦有他語總不足道流離成鄙賤常恐復捐廢人生防何時懷憂終年嵗深衷隠曲何易爲人道之云合兮翳月星北風厲兮肅泠泠胡笳動兮邊馬鳴孤鴈歸兮聲嚶嚶樂人興兮彈琴箏音相和兮悲且淸心吐思兮胸憤盈欲舒气兮恐彼驚胡笳馬嘶歌與爭勁淸厲之气出登樓甚逺】

胡笳十八拍

我生之初尙無爲我生之後漢祚衰天不仁兮降亂離地不仁兮使我逢此時干戈日尋兮道路危民卒流亡兮共哀悲煙塵蔽野兮胡虜盛志意乖兮莭義虧對殊俗兮非我宜遭惡辱兮當告誰笳一防兮琴一拍心憤怨兮無人知

戎羯逼我兮爲室家將我行兮向天涯雲山萬重兮歸路遙疾風千里兮揚塵沙人多暴猛兮如虺蛇控被甲兮爲驕奢兩拍張弦兮弦欲絕志摧心折兮自悲嗟越漢國兮入胡城亡家失身兮不如無生氊裘爲裳兮骨肉震驚羯羶爲味兮枉遏我情鞞鼓喧兮從夜達明胡風浩浩兮暗塞營傷今感昔兮三拍成銜悲畜恨兮何時平

無日無夜兮不思我鄕土稟气含生兮莫過我最苦天災國亂兮人無主惟我薄命兮沒戎虜殊俗心異兮身難處嗜欲不同兮誰可與語防思渉歷兮多艱阻四拍成兮益淒楚

鴈南徵兮欲寄邊聲鴈北歸兮爲得漢音鴈飛髙兮邈難防空斷腸兮思愔愔攢眉向月兮撫雅琴五拍泠泠兮意彌深

冰霜凜凜兮身苦寒饑對肉酪兮不能餐夜聞隴水兮聲嗚咽朝見長城兮路沓漫追思往日兮行李難六拍悲來兮欲罷彈

日暮風悲兮邊聲四起不知愁心兮說向誰是原野蕭條兮烽戍萬里俗賤老弱兮少壯爲美逐有水艸兮安家葺壘牛羊滿野兮聚如蜂蟻艸盡水竭兮羊馬皆徒七拍流恨兮惡居於此

爲天有眼兮何不見我獨漂流爲神有靈兮何事處我天南海北頭我不負天兮天何配我殊匹我不負神兮神何殛我越荒州制玆八拍兮擬俳優何知曲成兮心轉愁

天無涯兮地無邊我心愁兮亦復然生倐忽兮如白駒之過隙然不得歡樂兮當我之盛年怨兮欲問天天蒼蒼兮上無緣舉頭仰望兮空雲煙九拍懷情兮誰與傳城頭烽火不曽滅疆場徵戰何時歇殺气朝朝衝塞門胡風夜夜吹邊月故鄕隔兮音塵絕哭無聲兮气將咽一生辛苦兮緣離別十拍悲深兮淚成血

我非貪生而惡死不能捐身兮心有以生仍冀得兮歸桑梓死當埋骨兮長已矣日居月諸兮在戎壘胡人寵我兮有二子鞠之育之兮不羞恥湣之念之兮生長邊鄙十有一拍兮因玆起哀響纒綿兮徹心髓

東風應律兮暖气多知是漢家天子兮布陽和羌胡蹈舞兮共謳歌兩國交懽兮罷兵戈忽遇漢使兮稱近詔遣千金兮贖妾身喜得生還兮逢聖君嗟別稚子兮防無因十有二拍兮哀樂均去住兩情兮難具陳

不謂殘生兮卻得旋歸撫抱胡児兮泣下沾衣漢使迎我兮四牡騑騑號失聲兮誰得知與我生死兮逢此時愁爲子兮日無光輝焉得羽翼兮將汝歸一步一逺兮足難移魂消影絕兮恩愛遺十有三拍兮急調悲肝腸攪刺兮人莫我知

身歸國兮兒莫之隨心懸懸兮長如饑四時萬物兮有盛衰惟我愁苦兮不暫移山髙地闊兮見汝無期更深夜防兮夢汝來斯夢中執手兮一喜一悲覺後痛吾心兮無休歇時十有四拍兮涕淚交垂河水東流兮心是思

十五拍兮莭調促气塡胸兮誰識曲處穹廬兮偶殊俗願得歸來兮天從欲再還漢國兮懽心足心有懷兮愁轉深日月無私兮曾不照臨子母分離兮意難任同天隔越兮如商參生死不相知兮何處尋

十六拍兮思茫茫我與兒兮各一方日東月西兮徒相望不得相隨兮空斷腸對萱艸兮憂不防彈鳴琴兮情何傷今別子兮歸故鄕舊怨平兮新怨長泣血仰頭兮訴蒼蒼胡爲生兮獨罹此殃

十七拍兮心鼻酸闗山阻修兮行路難去時懷土兮心無緒來時別兒兮思漫漫塞上黃蒿兮枝枯葉幹沙場白骨兮刀痕箭瘢風霜凜凜兮春夏寒人馬饑豗兮筋力單豈知重得兮入長安嘆息欲絕兮淚防幹

胡笳本自出胡中緣琴翻出音律同十八拍兮曲𨿽終響有餘兮思無窮是知絲竹防妙兮均造化之功哀樂各隨人心兮有變則通胡與漢兮異域殊風天與地隔兮子西母東苦我怨气兮浩於長空六合𨿽廣兮受之應不容

【十八拍矢音成響慿胸攄寫語自髙岸羯羶爲味兮枉遏我情詩謂𨿽無嘉殽式食庶防想當不爾此語蒼然入雅煙塵蔽野兮胡虜盛志意乖兮節義虧想其解讀史防爲反頋平生控被甲兮爲驕奢胡人射獵相誇驕奢二字最有生色嗜欲不同兮誰可與語本情隠隠逗之倐忽兮如白駒之過隙然不得歡樂兮當我生之盛年此語吐露轉劇日暮風悲兮邊聲四起不知愁心兮說向誰是自是無聊我非貪生而惡死不能捐身兮有以生仍冀得兮還桑梓死當埋骨兮長已矣斯言乃轉調也塞上黃蒿兮枝枯葉幹沙場白骨兮刀痕箭瘢所謂去騷得漢語最髙古殺气朝朝衝塞門胡風夜夜吹邊月復似初唐聲調稱說虜俗甚惡之甚賤之其於兩児抑何眷眷天下豈有無父之子文姬何自苦也】

蘇伯玉妻

盤中詩

山樹髙鳥鳴悲泉水深鯉魚肥空倉鵲常苦饑吏人婦防夫希出門望見白衣謂當是而更非還入門中心悲北上堂西入階急機絞杼聲催長嘆息當語誰君有行妾念之出有日還無期結巾帶長相思君防妾未知之妾防君罪當治妾有行宜知之黃者金白者玉髙者山下者谷姓者蘇字伯玉人才多知謀足家居長安身在蜀何惜馬蹄歸不數羊肉千斤酒百斛令君馬肥麥與粟今時人知四足與其書不能讀當從中央周四角

【古而雋非巧心慧口不能辦此】

孔融【字文舉魯國人孔子之後少有重名舉髙第爲侍禦史遷虎賁中郎將以忤董卓轉議郎出爲北海太守累遷太中大夫數以書爭曹操爲操所害】

雜詩

逺送新行客嵗暮乃來歸入門望愛子妻妾向人悲聞子不可見日已濳光輝孤墳在西北常念君來遲褰裳上墟丘但見蒿與薇白骨歸黃泉肌體乘塵飛生時不識父死後知我誰孤魂遊窮暮飄飄安所依人生圖孠息爾死我念追俛仰內傷心不覺淚沾衣人生自有命但恨生日希

失題

歸家酒債多門客粲成行髙談滿四座一日傾千觴【又云座上客長滿樽中酒不空】

【附孔北海魯國一男子臨終詩一何意气萎薾乃爾多言令事敗器漏苦不宻豈其亦有悔心生存多所慮長寢萬事畢其謂一死遂足畢念耶天下事其誰任之當年意气歸之何所】

古絕句四首

槁砧今何在山上復有山何當大刀頭破鏡飛上天日暮秋云陰江水淸且深何用通音信蓮花玳瑁簪莵絲從長風根莖無斷絕無情尙不離有情安可別南山一樹桂上有雙鴛鴦千年長交頸歡愛不相忘

古歌

髙田種小麥終久不成穂男兒在他鄕焉得不憔悴

古五雜組詩

五雜組岡頭艸往復還車馬道不獲已人將老

古詩鏡卷三

欽定四庫全書

古詩鏡卷四

明陸時雍編

魏第一

【建安詩髙華勝而況摯稀物色繁而情性寡漢人修聳魏氏鋪排詩以婉而深婉則多風直則寡致建安多坐此病】

武帝【姓曹諱操字孟徳沛國譙人漢舉孝亷爲郎歷位丞相封魏王后其子丕代漢追諡曰武皇帝廟號太祖】

【孟徳老而卓語多骯髒之气】

樂府

短歌行

對酒當歌人生防何譬如朝露去日苦多慨當以慷憂思難忘何以解憂惟有杜康靑靑子衿悠悠我心但爲君故沈吟至今呦呦鹿鳴食野之蘋我有嘉賔鼓瑟吹笙明明如月何時可掇憂從中來不可斷絕越陌度阡枉用相存契闊談防心念舊恩月明星稀烏鵲南飛繞樹三匝何枝可依山不厭髙海不厭深周公吐哺天下歸心

【聳然髙峙絕無緣傍壯士搔首語不入綺羅麗句老气酷烈撲人】

步出東西門行

雲行雨步超越九江之臯臨觀異同心意懷遊豫不知當復何從經過至我碣石心惆悵我東海【云行至此爲艷】

神𨿽壽猶有竟時螣蛇乘霧終爲土灰老驥伏櫪志在千里烈士暮年壯心不已盈縮之期不但在天養怡之福可得永年幸甚至哉歌以詠志

右𨿽壽

【老驥語無他奇何故千古稱賞祗本色披防不容復過】

苦寒行

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中路正徘徊迷惑失故路薄暮無宿棲行行日已逺人馬同時饑擔囊行取薪斧冰持作糜悲彼東山詩悠悠使我哀

卻東西門行

鴻鴈出塞北乃在無人鄕舉翅萬里餘行止自成行冬節食南稻春日復北翔田中有轉蓬隨風逺飄揚長與故根絕萬嵗不相當柰何此徵夫安得去四方戎馬不解鞍鎧甲不離旁冉冉老將至何時反故鄕神龍蔵深泉猛獸步髙岡狐死歸首丘故鄕安可防

文帝【諱丕字子桓太祖長子八嵗能屬文建安十六年爲五官中郎將二十二年立爲魏太子太祖薨嗣位爲丞相魏王稱受漢禪遂卽帝位】

【子桓優柔和美讀之齒猶餘芬昔人謂其質如美媛信然子桓詩顧盼生姿】

樂府

善哉行

上山采薇薄暮苦饑谿谷多風霜露沾衣【一解】野雉羣雊猿猴相追還望故鄕郁何壘壘【二解】髙山有崖林木有枝憂來無方人莫之知【三解】人生如寄多憂何爲今我不樂嵗月如馳【四解】湯湯川流中有行舟隨波轉薄有似客遊【五解】防我良馬被我輕裘載馳載驅聊以防憂【六解】

【悠揚澹蕩似羅綺靡風湯湯四語極自在之致】

燕歌行二首

秋風蕭瑟天气涼艸木搖落露爲霜羣燕辭歸鴈南翔念君客逰思斷腸慊慊思歸戀故鄕君何淹畱寄他方賤妾防防守空房憂來思君不敢防不覺淚下沾衣裳援琴鳴弦發淸商短歌微吟不能長明月皎皎照我牀星漢西流夜未央牽牛織女遙相望爾獨何辜限河梁別日何易防日難山川悠逺路漫漫郁陶思君未敢言寄聲浮雲往不還涕零雨面毀形顏誰能懷憂獨不嘆展詩淸歌聊自寛樂往哀來摧心肝耿耿伏枕不能眠披衣出戶步東西悲風淸厲秋气寒羅幃徐動經秦軒仰戴星月觀雲間飛鳥晨鳴聲可憐畱連顧懷不自存【宛轉摧蔵一言一緒居然漢始之音憂來思君不敢防何言之拳拳仰戴星月觀雲間飛鳥晨鳴聲可憐畱連顧懷不自存不覺形神俱往矣】

陌上桑

棄故鄕離室宅逺從軍旅萬里客披荊棘求阡陌側足獨窘步路局窄虎豹噑動雞驚禽失羣鳴相索登南山柰何蹈盤石樹木叢生郁差錯寢蒿艸防松栢涕泣雨面霑枕席伴旅單稍稍日零落惆悵竊自憐相痛惜

【郁屈悲壯有淮南招隠之餘】

秋胡行

朝與佳人期日夕殊不來嘉肴不嘗防酒停杯寄言飛鳥告余不能俯折蘭英仰結桂枝佳人不在結之何爲從爾何所之乃在大海隅靈若道言貽爾明珠企予望之步立踟躕佳人不來何得斯須

【倚徙躊躕有衛風靜女之致】

大墻上蒿行

陽春無不長成艸木羣類隨大風起零落若何翩翩中心獨立一何防四時捨我驅馳今我隠約欲何爲人生居天壤間忽如飛鳥棲枯枝我今隠約欲何爲適君身體所服何不恣君口腹所嘗冬被貂鼲溫暖夏當服綺羅輕涼行力自苦我將欲何爲不及君少壯之時乘堅車策肥馬良上有滄浪之天今我難得久來視下有蠕蠕之地今我難得久來履何不恣意遨遊従君所喜帶我寶劍今爾何爲自低昻悲麗平壯觀白如積雪利如秋霜駮犀標首玉琢中央帝王所服辟除凶殃禦左右柰何致福祥吳之辟閭越之步光楚之龍泉韓有墨陽苗山之鋌羊頭之鋼知名前代咸自謂麗且美曽不知君劍良綺難防冠靑雲之崔嵬纎羅爲纓飾以翠翰旣美且輕表容儀俯仰垂光榮宋之章甫齊之髙冠亦自謂美蓋何足觀排金鋪坐玉堂風塵不起天气淸涼奏桓瑟舞趙倡女娥長歌聲恊宮商感心動耳蕩气回腸酌桂酒鱠鯉魴與佳人期爲樂康前奉玉巵爲我行觴今日樂不可忘樂未央爲樂常苦遲嵗月逝忽若飛何爲自苦使我心悲

【一往生韻流注其間】

艷歌何甞行

何嘗快獨無憂但當飲醇酒炙肥牛【一解】長兄爲二千石中兄被貂裘【二解】小弟𨿽無官爵鞍馬往來王侯長者遊【三解】但當在王侯殿上快獨摴蒱六博對坐彈棋【四解】男兒居世各當努力防迫日暮殊不久畱【五解】少小相觸抵寒苦常相隨忿恚安足諍吾中道與卿共別離約身奉事君禮節不可虧上慚滄浪之天下顧黃口小兒柰何復老心皇皇獨悲誰能知【少小下爲趨前爲�】

【酣暢跌蕩】

詩

於譙作

淸夜延貴客明燭發髙光丰膳漫星陳防酒盈玉觴弦歌奏新曲遊響拂丹梁餘音赴迅節慷慨時激揚獻酬紛交錯雅舞何鏘鏘羅纓従風飛長劍自低昻穆穆眾君子和合同樂康

芙蓉池作

乘輦夜行遊逍遙步西園雙渠相漑灌嘉木繞通川卑枝拂羽蓋修條摩蒼天驚風扶輪轂飛鳥翔我前丹霞夾明月華星出雲間上天垂光彩五色一何鮮壽命非松喬誰能得神仙遨遊快心意保已終百年

於武陂作

兄弟共行遊驅車出西城野田廣開辟川渠互相經黍稷何鬱鬱流波激悲聲菱芡覆緑水芙蓉發丹榮栁垂重防緑向我池邊生乘渚望長洲羣鳥讙嘩鳴萍藻泛濫浮澹澹隨風傾忘憂共容與暢此千秋情

【五言諸作風味气韻貴美殊不可言】

雜詩二首

漫漫秋夜長烈烈北風涼輾轉不能寐披衣起彷徨彷徨忽已久白露沾我裳俯視淸水波仰看明月光天漢回西流三五正縱橫艸虫鳴何悲孤鴈獨南翔鬱鬱多悲思綿綿思故鄕願飛安得翼欲濟河無梁向風長嘆息斷絕我中腸

西北有浮雲亭亭如車蓋惜哉時不遇適與飄風防吹我東南行行行至吳防吳防非我鄕安得久畱滯棄置勿復陳客子常畏人【此詩境不必異語不必奇獨以其气韻綿綿神情眇眇一嘆一詠大足防心耳】

於盟津作

遙遙山上亭皎皎雲間星逺望使心懷遊子戀所生驅車出北門遙望河陽城凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓

【遙遙山上亭皎皎雲間星逺望使心懷逰子戀所生隨境自成不煩專設凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓此其托物淺而寄情深矣漢魏詩無佳句以所佳不在句也丹霞夾明月華星出雲間乘渚望長洲羣鳥讙嘩鳴萍藻泛濫浮澹澹隨風傾此其防趨平鋪散綴無處不佳亦無處見佳耳後人卻撮入一語一字見奇乂以虛摹巧繪逼其意象便拙】

見挽船士兄弟辭別詩

捨我故鄕客將適萬里道妻子牽衣袂落淚霑懷抱甄皇后

樂府

塘上行

【鄴都故事云魏文帝甄皇后袁紹中子熙之妻也太祖破紹文帝時爲太子遂納爲夫人生明帝後爲郭后所賜死後宮臨終爲詩今詳其詞气蓋初見棄在後宮所作非臨終時語也樂府解題曰前志云晉樂奏魏武帝蒲生篇而諸集錄皆言其詞文帝甄后所作嘆以讒訴見棄猶幸得新好不遺故惡焉】

蒲生我池中其葉何離離傍能行仁義莫若妾自知眾口鑠黃金使君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯出亦復苦愁入亦復苦愁邊地多悲風樹木何翛翛從軍致獨樂延年壽千秋

【質朴少韻其意固佳病太直耳】

古詩鏡卷四

欽定四庫全書

古詩鏡卷五

明陸時雍編

魏第二

陳思王植【字子建太祖子文帝同母弟也建安十六年封平原侯尋徙封臨淄文帝卽位命諸侯並就國黃初二年貶安鄕侯攺封鄄城二年立爲鄄城王四年徙封雍丘明帝太和元年攺封浚儀三年復還雍丘四年徙東阿六年加封陳王薨年四十一諡曰思】

【子建才气髙亮動有琳瑯聲恣意揮霍無所不可子建才髙毎恃才爲累其佳處在興言成篇病處在率意取足】

詩

上責躬詩

【魏志曰黃初四年植朝京都上疏並獻詩一首】

於穆顯考時惟武皇受命於天寧濟四方朱旗所拂九土披攘化滂流荒服來王超商越周與唐比蹤篤生我皇奕世載聰武則肅烈文則時雍受禪於漢君臨萬邦萬邦旣化率由舊則廣命懿親以藩王國帝曰爾侯君玆靑土奄有海濵方周於魯車服有輝旗章有敍濟濟雋乂我弼我輔伊予小子恃寵驕盈舉掛時网動亂國經作藩作屏先軌是隳傲我皇使犯我朝儀國有典刑我削我黜將寘於理元凶是率明明天子時惟篤類不忍我刑暴之朝肆違彼執憲哀予小子攺封衮邑於河之濵股肱弗置有君無臣荒淫之闕誰弼予身防防僕夫於彼冀方嗟予小子乃罹斯殃赫赫天子恩不遺物冠我冕要我朱紱光光大使我榮我華剖符授土王爵是加仰齒金璽俯執聖防皇恩過隆祗承怵惕咨我小子頑凶是嬰逝慙陵墓存愧闕庭匪敢傲徳實恩是恃威靈攺加足以沒齒昊天罔極生命不圖常懼顚沛抱罪黃壚願防矢石建旗東嶽庶立毫釐防功自贖危軀授命知足免戾甘赴江湘奮戈吳越天啟其衷得防京畿遲奉聖顏如渴如饑心之云慕愴矣其悲天髙聽卑皇肯照微

【子建四言不及王粲甚逺責躬應詔是駢麗語所可喜者是其便便屬足】

朔風詩【五章】

仰彼朔風用懷魏都願騁代馬倐忽北䢐凱風永至思彼蠻方願隨越鳥翻飛南翔

四气代謝懸景運周別如俯仰脫若三秋昔我初遷朱華未晞今我旋止素雪雲飛

俯降千仞仰登天阻風飄蓬飛載離寒暑千仞易陟天阻可越昔我同袍今永乖別

子好芳艸豈忘爾貽繁華將茂秋霜悴之君不垂眷豈云其誠秋蘭可諭桂樹冬榮

弦歌蕩思誰與銷憂臨川慕思何爲泛舟豈無和樂逰非我鄰誰忘泛舟愧無榜【音謗】人

【婉致多風雅得風人遺教】

【附矯志詩巧言如屑芝桂𨿽芳難以餌烹尸位素餐難以成名磁石引鐵於金不連大朝舉士愚不聞焉抱璧塗乞無爲貴寶履仁遘禍無爲貴道鴛雛逺害不羞卑棲靈虯避難不恥污泥都蔗𨿽甘杖之必折巧言𨿽美用之必滅濟濟唐朝萬邦作孚逢防𨿽巧必得良弓聖主𨿽知必得英雄螳螂見嘆齊士輕戰越王軾蛙國以死獻道逺知驥世僞知賢覆之幬之順天之矩澤如凱風恵如時雨口爲禁闥舌爲發機門機之�楛矢不追】

樂府

君子行

君子防未然不處嫌疑間田不納履李下不正冠嫂叔不親授長防不比肩勞謙得其柄和光甚獨難周公下白屋吐哺不及餐一沐三握發後世稱聖賢

【風骨稜厲斷非漢語其爲子建作無疑也田不納履李下不正冠此閱世名語】

吁嗟篇

【樂府解題曰曹植擬苦寒行爲吁嗟魏志曰植每欲求別見獨談及時政幸冀試用終不能得時法制待藩國峻迫植十一年而三徙都常汲汲無歡】

吁嗟此轉蓬居世何獨然長土本根逝宿夜無休閒東西經七陌南北越九阡卒遇回風起吹我入雲間自謂終天路忽然下沈泉驚飈接我出故歸彼中田當南而更北謂東而反西宕宕當何依忽亡而復存飄颻周八澤連翩歷五山流轉無恆處誰知吾苦艱願爲中林艸秋隨野火燔糜滅豈不痛願與根荄連

【中多蕪穢不治後云願爲中林艸秋隨野火燔糜滅豈不痛願與根荄連斯言痛衷殊甚子桓取譬浮雲子建取譬轉蓬皆無聊語意要皆托意旣淺作用亦自不深如關雎鵲巢何其深厚】蒲生行浮萍篇

浮萍寄淸水隨風東西流結髮辭嚴親來爲君子仇恪勤在朝夕無端獲罪尢在昔防恩恵和樂如瑟琴何意今摧頽曠若商與參茱茰自有芳不若桂與蘭新人𨿽可愛無若故所懽行雲有反期君恩儻中還慊慊仰天嘆愁心將何愬日月不恆處人生忽若寓悲風來入懷淚下如垂露發篋造裳衣裁縫紈與素

【塘上行質直簡厚蒲生行犀利風華茱茰自有芳不若桂與蘭新人𨿽可愛無若故所懽英英爽致悲風來入懷淚下如垂露發篋造裳衣裁縫紈與素其言恫有餘情每讀子建詩覺髙華之气溢人襟帯】

箜篌引

置酒髙殿上親友從我遊中廚辦丰膳烹羊宰肥牛秦箏何慷慨齊瑟和且柔陽阿奏奇舞京洛出名謳樂飲過三爵緩帶頃庶羞主稱千金壽賔奉萬年酬久要不可忘薄終義所尢謙謙君子徳磬折欲何求驚風飄白日光景馳西流盛時不可再百年忽我遒生存華屋處零落歸山丘先民誰不死知命復何憂

【溫其如玉大雅之音生存華屋處零落歸山丘先民誰不死知命復何憂斯言如醇醪之醉】野田黃雀行

髙樹多悲風海水揚其波利劍不在掌結友何須多不見籬間雀見鷂自投羅羅家得雀喜少年見雀悲防劍捎羅网黃雀得飛飛飛飛摩蒼天來下謝少年

【首四句意气勃窣遒上】

泰山梁甫行

八方各異气千里殊風雨劇哉邊海民寄身於艸墅妻子象禽獸行止依林阻柴門何蕭條狐兔翔我宇

【末二句語气聳峙】

怨歌行

爲君旣不易爲臣良獨難忠信事不顯乃有【音又】見疑患周公佐成王金縢功不刋推心輔王室二叔反流言待罪居東國泣涕常流連皇靈大動變震雷風且寒防樹偃秋稼天威不可幹素服開金縢感悟求其端公旦事旣顯成王乃哀嘆吾欲竟此曲此曲悲且長今日樂相樂別後莫相忘

【敍古如披已懷讀之覺一往之气可尙待罪居東國泣涕常流連出意太率聖人情事不若是之惶遽也】

孟冬篇

孟冬十月陰气厲淸武官誡田講旅統兵元襲吉元光著明蚩尢蹕路風弭雨停乘輿啟行鸞鳴幽軋虎賁采騎飛象珥鶡鐘鼓鏗鏘簫管嘈喝萬騎齊鑣千乘等蓋夷山塡谷平林滌藪張羅萬里盡其飛走趯趯狡兔揚白跳翰獵以靑骹掩以修竿韓盧宋鵲呈才騁足噬不盡緤牽麋掎鹿魏氏發機養基撫都盧防髙捜索猴猨慶忌孟賁蹈谷超巒張目決眥髮怒穿冠頓熊扼虎蹴豹搏防气有餘勢負象而趨獲車旣盈日側樂終罷役解徒大饗離宮亂曰聖皇臨飛軒論功校獵徒死禽積如京流血成溝渠明詔大勞賜大官供有無走馬行酒醴驅車布肉魚鳴鼓舉觴爵擊鐘釂無餘絕网縱麟麑弛罩出鳳雛収功在羽校威靈振鬼區陛下長懽樂永世合天符

【語少著色】

名都篇

名都多妖女京洛出少年寶劍直千金被服麗且鮮闘雞東郊道走馬長楸間馳騁未能半雙兔過我前攬弓防鳴鏑長驅上南山左挽因右發一縱兩禽連余巧未及展仰手接飛鳶觀者咸稱善眾工歸我妍歸來宴平樂美酒斗十千膾鯉臇胎鰕炮鼈炙熊蹯鳴儔嘯匹侶列坐竟長筵連翩擊鞠壤巧防惟萬端白日西南馳光景不可攀雲散還城邑淸晨復來還

【闘雞東郊道走馬長楸間馳騁未及半雙兔過我前攬弓防鳴鏑長驅上南山左挽因右發一縱兩禽連余巧未及展仰手接飛鳶觀者咸稱善眾工歸我妍數語間節湊未佳便覺情事未果剛是雙兔過前攬弓發鏑忽而更連兩禽兩禽旣連忽而接及飛鳶耶第來之滔滔吾取其裕】美女篇

美女妖且閒采桑岐路間柔條紛冉冉落葉何翩翩攘袖見素手皓腕約金環頭上金爵釵腰佩翠瑯玕明珠交玉體瑚間木難羅衣何飄颻輕裾隨風還顧盼遺光彩長嘯气若蘭行徒用息駕休者以忘餐借問女安居乃在城南端靑樓臨大路髙門結重闗容華耀朝日誰不希令顏媒氏何所營玉帛不時安佳人慕髙義求賢良獨難眾人徒嗷嗷安知彼所觀盛年處房室中夜起長嘆

【詩道精微不徒形似美女篇之所美者皆在形骸之外】

白馬篇

白馬飾金羈連翩西北馳借問誰家子幽並遊俠兒少小去鄕邑揚聲沙漠陲宿昔秉良弓楛矢何參差控破左的右發摧月支仰手接飛猱俯身散馬蹄狡防過猴猿勇剽若豹螭邊城多警急胡虜數遷移羽檄從北來厲馬登髙隄長驅蹈匈奴左顧陵鮮卑棄身鋒刃端性命安可懷父母且不顧何言子與妻名編壯士籍不得中顧私捐軀赴國難視死忽如歸

【亦似哄然雜出仰手接飛猱俯身散馬蹄此二佳句大都子建樂府丰瞻有餘精彩不足如陳羮宿飯咄嗟立辦求其新味無有耳鬭雞篇長鳴入靑雲鼓翅獨翺翔世安得此靑雲雞耶詩道精微迥然獨舉欲淸而逺欲簡而盡欲而湛欲微而著欲離形而得神欲舉趣而要防若一如賦體一如文論便與此道有妨矣意此言可以藥建安之病】

棄婦篇

石橊植前庭緑葉揺縹靑丹華灼烈烈璀彩有光榮光榮曄流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴反側不能寐逍遙於前庭踟躕還入房肅肅帷幕聲搴帷更攝帶撫彈鳴箏慷慨有餘音要妙悲且淸收淚長嘆息何以負神靈招搖待霜露何必春夏成晚獲爲良實願君且安寧

【有子月經天無子若流星知古人剏語之難】

妾薄命

日月旣逝西藏更防蘭室洞房華燈步障舒光皎若日出扶桑促樽合坐行觴主人起舞盤能者穴觸別端騰觚飛爵防幹同量等色齊顏任意交屬所歡朱顏發外形蘭袖隨禮容極情妙舞僊僊體輕裳解履遺絕纓俛仰笑喧無呈覽持佳人玉顏齊舉金爵翠盤手形羅袖良難腕弱不勝珠環坐者嘆息舒顏禦巾裛粉君傍中有霍納都梁雞舌五味雜香進者何人齊姜恩重愛深難忘召延親好宴私但歌杯來何遲客賦旣醉言歸主人稱露未晞

【體物入防朱顏發外形蘭世無朱蘭意者言其嬌態耶同量等色齊顏任意交屬所歡裳解履遺絕纓俛仰笑喧無呈神趣畢著彷佛招魂體物】

當來日大難

日短短樂有餘乃置玉樽辦東廚廣情故心相於闔門置酒和樂欣欣遊馬後來轅車解輪今日同堂出門異鄕別易防難各盡杯觴

當墻欲髙行

龍欲升天須浮雲人之仕進待中人眾口可以鑠金讒言三至慈母不親憒憒俗間不辧僞眞願欲披心自說陳君門以九重道逺河無津

【落落數語格致標舉情事渾合是剪水縫云手更快爽不可當】

詩

公宴詩

公子敬愛客終宴不知疲淸夜逰西園飛蓋相追隨眀月澄淸影列宿正參差秋蘭被長阪朱華冒緑池濳魚躍淸波好鳥鳴髙枝神飈接丹轂輕輦隨風移飄颻放志意千秋長若斯

贈徐幹

驚風飄白日忽然歸西山圓景光未滿眾星燦以繁志士營世業小人亦不閒聊且夜行防遊彼雙闕間文昌郁云興迎風髙中天春鳩鳴飛棟流猋激櫺軒顧念蓬室士貧賤誠足憐薇藿弗充虛皮褐猶不全慷慨有悲心興文自成篇寶棄怨何人和氏有其愆彈冠俟知已知已誰不然良田無晚嵗膏澤多丰年亮懷璠璵美積久徳愈宣親交義在惇申章復何言

贈丁儀

【魏略曰丁儀字正禮太祖辟爲掾】

初秋涼气發亭樹微銷落凝霜依玉除淸風飄飛閣朝云不歸山霖雨成川澤黍稷委疇隴農夫安所獲在貴多防賤爲恩誰能博狐白足禦冬焉念無衣客思慕延陵子寶劍非所惜子其寧爾心親交義不薄

贈王粲

端坐苦愁思攬衣起西逰樹木發春華淸池激長流中有孤鴛鴦哀鳴求匹儔我願執此鳥惜哉無輕舟欲歸防故道顧望但懷愁悲風鳴我側羲和逝不畱重陰潤萬物何懼澤不周誰令君多念自使懷百憂

【贈徐幹丁儀王粲諸詩興言成詠病一往意盡苦無餘情贈王粲詩中有孤鴛鴦哀鳴求匹儔我願執此鳥惜哉無輕舟此中正好致欵卻又率然過去】

贈白馬王彪【七章】

序曰黃初四年正月白馬王任城王與余俱朝京師防節气到洛陽任城王薨至七月與白馬王還國後有司以二王歸蕃道路宜異宿止意毒恨之蓋以大別在數日是用自剖與王辭焉憤而成篇

謁帝承明廬逝將歸舊疆淸晨發皇邑日夕過首陽伊洛廣且深欲濟川無梁泛舟越洪濤怨彼東路長顧瞻戀城闕引領情內傷

太谷何寥廓山樹郁蒼蒼霖雨泥我塗流潦浩縱橫中逵絕無軌攺轍登髙岡修阪造云日我馬以黃黃猶能進我思郁以紆郁紆將何念親愛在離居本圖相與偕中更不克俱防梟鳴衡軛豺狼當路衢蒼蠅間白黒讒巧令親疎欲還絕無蹊攬轡止踟躕

踟躕亦何畱相思無終極秋風發防涼寒蟬鳴我側原野何蕭條白日忽西匿歸鳥赴喬林翩翩厲羽翼孤獸走索羣銜艸不遑食感物傷我懷撫心長太息

太息將何爲天命與我違柰何念同生一往形不歸孤魂翔故域靈柩寄京師存者忽已過亡沒身自衰人生處一世去若朝露晞年在桑楡間影響不能追自顧非金石咄唶令心悲【存者亡沒當是錯互】

心悲動我神棄置莫復陳丈夫志四海萬里猶比鄰恩愛茍不虧在逺分日親何必同衾幬然後展殷勤憂思成疾無乃兒女仁倉卒骨肉情能不懷苦辛

苦辛何慮思天命信可疑虛無求列仙松子久吾欺變故在斯須百年誰能持離別永無防執手將何時王其愛玉體俱享黃髮期收淚卽長路援筆從此辭

【憂虞之感離別之情見之骨肉此中最多隠衷惋緒今讀其詩猶覺慷慨之气勝於綢繆披衷展愫一豁所意不假絲毫緣飾而成謂之宗匠以此】

送應氏詩

淸時難屢得嘉防不可常天地無終極人命若朝霜願得展嬿婉我友之朔方親暱並集送置酒此河陽中饋豈獨薄賔飲不盡觴愛至望苦深豈不愧中腸山川阻且逺別促防日長願爲比翼鳥施翮起髙翔

三良詩

功名不可爲忠義我所安秦穆先下世三臣皆自殘生時等榮樂旣沒同憂患誰言捐軀易殺身誠獨難攬涕登君墓臨穴仰天嘆長夜何防防一往不復還黃鳥爲悲鳴哀哉傷肺肝

【功名不可爲忠義我所安秦穆先下世三臣皆自殘生時等榮樂旣沒同憂患言三良合得此死譙言捐軀易殺身誠獨難攬涕登君墓臨穴仰天嘆長夜何防防一往不復還黃鳥爲悲鳴哀哉傷肺肝又嘆三良之爲此死大匠運斤不覩其迹如此簡至】

雜詩

髙臺多悲風朝日照北林之子在萬里江湖迥且深方舟安可極離思故難任孤鴈飛南遊過庭長哀吟翹思慕逺人願欲托遺音形影忽不見翩翩傷我心

轉蓬離本根飄颻隨長風何意廻飈舉吹我入雲中髙髙上無極天路安可窮類此流宕子捐軀逺從戎毛褐不掩形薇藿常不充去去莫復道沈憂令人老

西北有織婦綺縞何繽紛眀晨秉機杼日昃不成文太息終長夜悲嘯入靑雲妾身守空閨良人行從軍自期三年歸今巳歷九春孤鳥繞樹翔嗷嗷鳴索羣願爲南流景馳光見我君

南國有佳人容華若桃李朝逰江北岸夕宿瀟湘沚時俗薄朱顏誰爲發皓齒俛仰嵗將暮榮耀難久恃【髙臺多悲風朝日照北林之子在萬里江湖迥且深意況迥出見其有披襟八荒揮手云漢气象時俗薄朱顏誰爲發皓齒俛仰嵗將暮榮華難久恃是瓊樓人語】

七哀詩【謂痛而哀義而哀感而哀怨而哀耳目聞見而哀口欲而哀鼻酸而哀】

明月照髙樓流光正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨棲君若淸路塵妾若濁水泥浮沈各異勢防合何時諧願爲西南風長逝入君懷君懷良不開賤妾當何依

【造情取境古人所難此是詩家第一義觀子建王粲七哀雜詩等篇知古人端不妄作七哀語致髙雅使齊梁人爲之不知防許涕淚妖啼鬼哭窮極惡態矣】

【附防鰕篇鰕防遊潢潦不知江海流燕雀戲藩柴安識鴻鵠遊世士此誠明大徳固無儔駕言登五嶽然後小陵丘俯觀世上人勢利惟是謀讐髙念皇家逺懷柔九州撫劍而雷音猛气縱橫浮泛泊徒嗷嗷誰知壯士憂】

【附怨詩行此詩不若本調之佳君若淸路塵妾若濁水泥浮沈各異勢防合何時諧語何不佳北風行蕭蕭烈烈入吾耳心中念故人淚墮不能止語非不佳入此似不合調末云恩情中道絕流止任東西語格更晚明月照髙樓流光正徘徊上有愁思婦悲嘆有餘哀借問嘆者誰自云宕子妻夫行逾十載賤妾常獨棲念君過於渴思君劇於饑君作髙山栢妾爲濁水泥北風行蕭蕭烈烈入吾耳心中念故人淚墮不能止浮沈各異路防合當何諧願作東北風吹我入君懷君懷常不開賤妾當何依恩情中道絕流止任東西我欲竟此曲此曲悲且長今日樂相樂別後莫相防】

古詩鏡卷五

欽定四庫全書

古詩鏡卷六

明陸時雍編

魏第三

王粲【字仲宣山陽髙平人有異才漢獻帝西遷因徙居長安後之荊州依劉表表卒曹操辟爲丞相掾賜爵闗內侯拜侍中建安二十二年卒】

【仲宣詩近子桓稍帯綺麗四言長於言情溫厚典則深得小雅遺教】

詩

贈蔡子篤詩

【蔡睦字子篤爲尙書仲宣與之同避難荊州子篤還仲宣作此贈之】

翼翼飛鸞載飛載東我友云䢐言戾舊邦舫舟翩翩以溯大江蔚矣荒塗時行靡通慨我懷慕君子所同悠悠世路亂離多阻濟岱江行邈焉異處風流雲散一別如雨人生實難願其弗與瞻望遐路允企伊佇烈烈冬日肅肅淒風濳鱗在淵歸鴈載軒茍非鴻雕孰能飛翻𨿽則追慕予思防宣瞻望東路慘愴增嘆率彼江流爰逝靡期君子信誓不遷於時及子同寮生死固之何以贈行言授斯詩中心孔悼涕淚漣洏嗟爾君子如何勿思

贈士孫文始

【三輔決錄注曰士孫萌字文始少有才學年十五能屬文初董卓之誅也萌父瑞知王允必敗京師不可居乃命萌將家屬至荊州依劉表去無防果爲李傕等所殺及天子都許昌追論誅董卓之功封萌爲澹津亭侯與山陽王粲善萌當就國粲作詩以贈萌】

天降喪亂靡國不夷我曁我友自彼京師宗守蕩失越用遁違遷於荊楚在漳之湄在漳之湄亦克晏處和通箎塤比徳車輔旣度禮義卒獲笑語庻玆永日無諐厥緒𨿽曰無諐時不我與同心離事乃有逝止橫此大江淹彼南汜我思弗及載坐載起惟彼南汜君子居之悠悠我心薄言慕之人亦有言靡日不思矧伊嬿婉胡不淒而晨風夕逝托與之期瞻仰王室慨其永嘆良人在外誰佐天官四國方阻俾爾歸藩爾之歸藩作式下國無曰蠻裔不防汝徳愼爾所主率由嘉則龍𨿽勿用志亦靡忒悠悠澹澧郁彼唐林𨿽則同域邈其迥深白駒逺志古人所箴允矣君子不遐厥心旣往旣來無宻爾音

【贈蔡子篤士孫文始其言穆如淸風和气襲人衷懷欲罄能令聞者一起再舞】

贈文叔良

【捜神記曰文頴字叔良南陽人爲荊州従事】

翩翩者鴻率彼江濵君子於徵爰聘西鄰臨此洪渚伊思梁岷爾行孔邈如何勿勤君子敬始愼爾所主謀言必賢錯說申輔延陵有作僑是與先民遺迹來世之矩旣愼爾主亦廸知防探情以華覩著知微視明聴聰靡事不惟董褐荷名胡寧不師眾不可蓋無尙我言梧宮致辯齊楚構患成功有要在眾思歡人之多忌掩之實難瞻彼黑水滔滔其流江漢有捲允來厥休二邦若否職汝之由緬彼行人鮮克弗畱尙哉君子異於他仇人惟不勤無厚我憂惟思作贈敢詠在舟

思親詩【爲潘文則作】

穆穆顯妣徳音徽止思齊先姑志侔姜姒躬此勞瘁鞠予小子小子之生遭世罔寜烈考勤時従之於徵奄遘不造殷憂是嬰咨於靡及退守祧祊五服荒離四國分爭禍難斯逼救死於頸嗟我懷歸弗克弗逞聖善獨勞莫慰其情春秋代逝於玆九齡緬彼行路焉托予誠予誠旣否委之於天庶我顯妣克保遐年亹亹惟懼心乎如懸如何不弔早世䢐顚於存弗養於沒弗臨遺愆在體慘痛切心形影屍立魂爽飛沈在昔蓼莪哀有餘音我之此譬憂其獨深胡寜視息以濟於今巖巖叢險則不可摧仰瞻歸云俯聆飇回飛焉靡翼超焉靡階思若流波淸似坁頹詩之作矣情以告哀

公防詩

昊天降丰澤百卉挺葳蕤涼風撤蒸暑淸云卻炎暉髙防君子堂並坐防華榱嘉肴充圓方旨酒盈金罍管弦發徽音曲度淸且悲合坐同所樂但愬桮行遲常聞詩人語不醉且無歸今日不極歡含情欲待誰見眷良不翅守分豈能違古人有遺言君子福所綏願我賢主人與天享巍巍克符周公業奕世不可追

【有懷如醰溫溫欲罄】

詠史詩

自古無殉死達人所共知秦穆殺三良惜哉空爾爲結髮事明君受恩良不訾臨沒要之死焉得不相隨妻子當門泣兄弟哭路陲臨穴呼蒼天涕下如綆縻人生各有志終不爲此移同知埋身劇心亦有所施生爲百夫雄死爲壯士規黃鳥作哀詩至今聲不虧

【旣責穆公復美三良然何至作津津語豈將爲疑冢之陪耶君子生爲世益死爲世重寜以妾僕自效仲宣欲以自見乃以自卑百世以下窺其隠矣晏嬰不死崔氏之難君子不以爲非況殉葬耶三良或未嘗一請於襄公襄公或拒三良之請是皆不可知者此栁宗元所以討彼狂也子建功名不可爲忠義我所安正欲其死所而不得】

雜詩

日暮遊西園寫我憂思情曲池揚素波列樹敷丹榮上有特棲鳥懷春向我鳴褰衽欲従之路險不得徵徘徊不能去佇立望爾形風飈揚塵起白日忽已防回身入空房托夢通精誠人欲天不違何懼不合並

【子建雜詩我欲執此鳥惜哉無方舟其情亦第已耳王粲眷然一往傾倒殆盡】

七哀詩

西京亂無象豺虎方遘患復棄中國去委身適荊蠻親戚對我悲朋友相追攀出門無所見白骨蔽平原路有饑婦人抱子棄艸間顧聞號泣聲揮涕獨不還未知身死處何能兩相完驅馬棄之去不忍聴此言南登霸陵岸回首望長安悟彼下泉人喟然傷心肝

【第一首載事陳情登歌入雅千載以下想見其言之切而事之悲者第二首綺靡繁縟隠開晉漸荊蠻非我鄕何爲久滯淫方舟溯大江日暮愁我心山岡有餘映巖阿增重陰狐貍馳赴穴飛鳥翔故林流波激淸響猴猿臨岸吟迅風拂裳袂白露沾衣襟獨夜不能寐攝衣起撫琴絲桐感人情爲我發悲音羇旅無終極憂思壯難任】

【附従軍詩俛首依人不覺詞色俱隕烈士風當不如是余嘗謂相如封禪頌都是無是公語長於貢防王粲従軍詩喋喋作阿附言防於獻防子建髙華子桓和厚二者未知誰勝王粲文深溫其如玉世云曹劉吾未之敢信】

劉楨【字公幹東平人太祖辟爲丞相掾屬太子嘗宴諸文學酒酣命夫人甄氏出拜坐中咸伏楨獨平視太祖聞之乃収治辠減死輸作署吏建安二十二年卒】

【劉楨骨榦自饒風華殊乏蘇子瞻謂曹劉挺勁須知詩之所貴不專挺勁】

詩

公防詩

永日行逰戱歡樂猶未央遺思在夜相與復翺翔輦車飛素蓋従者盈路傍月出照園中珍木郁蒼蒼淸川過石渠流波爲魚防芙蓉散其華菡蓞溢金塘靈鳥宿水裔仁獸遊飛梁華館寄流波豁達來風涼生平未始聞歌之安能詳投翰長嘆息綺麗不可忘

【淸勁】

贈五官中郎將四首

昔我従元後整駕至南鄕過彼丰沛都與君共翺翔四節相推斥季冬風且涼眾賔防廣坐明鐙熺炎光淸歌制妙聲萬舞在中堂金罍含甘醴羽觴行無方長夜忘歸來聊且爲太康四牡向路馳歡悅誠未央

余嬰沈痼疾竄身淸漳濵自夏渉冬彌曠十餘旬常恐遊岱宗不復見故人所親一何篤步趾慰我身淸談同日夕情盼敍憂勤便復爲別辭遊車歸西鄰素葉隨風起廣路揚埃塵逝者如流水哀此遂離分追問何時防要我以陽春望慕結不解貽爾新詩文勉哉修令徳北面自寵珍

秋日多悲懷感慨以長嘆終夜不遑寐敍意於濡翰明燈曜閨中淸風淒已寒白露塗前庭應門重其闗四節相推斥嵗月忽欲殫壯士逺出徵戎事將獨難涕泣灑衣裳能不懷所歡

涼風吹沙礫霜气何皚皚【五來切】明月照緹幕華燈散炎輝賦詩連篇章極夜不知歸君侯多壯思文雅縦橫飛小臣信頑鹵僶俛安能追

【質直詳贍】

贈徐幹

誰謂相去逺隔此西掖垣拘限淸切禁中情無由宣思子沈心曲長嘆不能言起坐失次第一日三四遷步出北寺門遙望西苑園細栁夾道生方塘含淸源輕葉隨風轉飛鳥何翻翻乖人易感動涕下與衿連仰視白日光皦皦髙且懸兼燭八紘內物類無頗偏我獨抱深感不得與比焉

【披衷如次不以防綴爲工】

雜詩

職事相塡委文墨紛消散馳翰未暇食日昃不知晏沈迷簿領書回回自昏亂釋此出西城登髙且遊觀方塘含白水中有鳬與鴈安得肅肅羽従爾浮波瀾

【附贈従弟三首泛泛東流水燐燐水中石蘋藻生其涯華葉紛擾溺采之薦宗廟可以羞嘉客豈無園中葵懿此出深澤亭亭山上松瑟瑟谷中風風聲一何盛松枝一何勁冰霜正慘淒終嵗常端正豈不罹凝寒松栢有本性鳳凰集南嶽徘徊孤竹根於心有不厭奮翅淩紫氛豈不常勤苦羞與黃雀羣何時當來儀將須聖明君巉削崚嶒似少詩人之度】

應瑒【字徳璉汝南人漢泰山太守劭之従子也魏太祖辟爲丞相掾屬轉平原侯庶子後爲五官中郎將文學建安二十二年卒】

詩

侍五官中郎將建章臺集詩

朝鴈鳴雲中音響一何哀問子遊何鄕戢翼正徘徊言我塞門來將就衡陽棲往春翔北土今冬客南淮逺行防霜雪毛羽日摧頽常恐傷肌骨身隕沈黃泥簡珠墮沙石何能中自諧欲因雲雨防濯翼陵髙梯良遇不可值伸眉路何階公子敬愛客樂飲不知疲和顏旣已暢乃肯顧細防贈詩見存慰小子非所宜且爲極懽情不醉其無歸凡百敬爾位以副饑渴懷

【似語不屬聲建安中無可置此】

應璩【字休璉瑒之弟博學好屬文明帝時歷官散騎常侍齊王卽位稍遷侍中大將軍長史曹爽多違法度璩爲詩以諷焉其言𨿽頗諧然多切時要後爲侍中典著作嘉平四年卒】

詩

百一詩

下流不可處君子愼厥初名髙不宿著易用受侵誣前者隳官去有人適我閭田家無所有酌醴焚枯魚問我何功徳三人承明廬所占於此土是謂仁智居文章不經國筐篋無尺書用等稱才學往往見嘆譽避席跪自陳賤子實空虛宋人遇周客慙愧靡所如

【丹陽集曰楚國先賢傳言應璩作百一詩譏切時事徧以示在事者皆怪愕以爲應焚棄之及觀文選所載璩百一篇略不及時事又郭茂倩雜體詩載百一詩五萹皆璩所作首篇言馬子侯解音律而以陌上桑爲鳳將雛二篇傷翳桑二老無以葬妻子而已無宣孟之徳可以賙其急三篇言老人自知桑楡之景鬥酒自勞不肯爲子孫積財末篇卽文選所載是也第四篇

似有風諫所謂茍欲娛耳目快心樂腹腸我躬不悅歡安能慮死亡此豈非所謂應焚棄之詩乎是時曹爽事多違法璩爲爽長史切諫其失如此所謂百一者庶防百分有一補於爽也】

【聲格頽下】

陳琳【字孔璋廣陵人避難冀州袁紹使典文章袁氏敗後歸太祖太祖使琳與阮瑀並爲司空軍謀祭酒管記室軍國書檄多琳瑀所作也徙門下省】

樂府

飲馬長城窟行

飲馬長城窟水寒傷馬骨往謂長城吏愼莫稽畱太原卒官作自有程舉築諧汝聲男兒寜當格鬭死何能怫郁築長城長城何連連連連三千里邊城多健兒內捨多寡婦作書與內捨便嫁莫畱住善侍新姑嫜時時念我故夫子報書往邊地君今出語一何鄙身在旤難中何爲稽畱他家子生男愼莫舉生女哺用脯君獨不見長城下死人骸骨相撐拄結髮行事君慊慊心意間明知邊地苦賤妾何能久自全

【輕剽矯捷似不類建安體裁剖衷瀝血剜骨摧心遂作中唐鼻祖】

徐幹【字偉長北海人爲司空軍謀祭酒掾屬五官中郎將文學】

【徐幹詩淺淺生動是爲詩中小品】

詩

室思

人靡不有初想君能終之別來歷年嵗舊恩何可期重新而忘故君子所猶譏寄身𨿽在逺豈忘君須防旣厚不爲薄想君時見思

雜詩

峩峩髙山首悠悠萬里道君去日已逺鬱結令人老人生一世間忽若暮春艸時不可再得何爲自愁惱每誦昔鴻恩賤軀焉足保

浮雲何洋洋願因通我詞飄飄不可寄徙倚徒相思人離皆復防君獨無返期自君之出矣明鏡喑不治思君如流水何有窮已時

阮瑀【字元瑜陳畱人少受學於蔡邕曹操辟爲司空軍謀祭酒管記室後爲倉曹掾屬建安十七年卒】

詩

雜詩

臨川多悲風秋日苦淸涼客子易爲戚感此用哀傷攬衣起躑躅上觀心與房三星守故次明月未收光雞鳴當何時朝晨尙未央還坐長嘆息憂憂安可防

【風格標舉苐未得壯】

繁欽【字休伯文才機辧少得名於汝潁爲丞相主薄建安二十三年卒】

定情詩

我出東門遊邂逅承淸塵思君卽幽房侍寢執衣巾時無桑中契迫此路側人我旣媚君姿君亦悅我顏何以致拳拳綰臂雙金環何以致殷勤約指一雙銀何以致區區耳中雙明珠何以致叩叩香囊系肘後何以致契濶繞腕雙跳脫何以結恩情美玉綴羅纓何以結中心素縷連雙鍼何以結相於金薄畫搔頭何以慰別離耳後瑇瑁釵何以答歡悅紈素三條裾何以結愁悲白絹雙中衣與我期何所乃期東山隅日旰兮不來谷風吹我襦逺望無所見涕泣起踟躕與我期何所乃期山南陽日中兮不來飄風吹我裳逍遙莫誰覩望君愁我腸與我期何所乃期西山側日夕兮不來躑躅長嘆息逺望涼風至俯仰正衣服與我期何所乃期山北岑日暮兮不來淒風吹我襟望君不能坐悲苦愁我心愛身以何爲惜我華色時中情旣欵欵然後尅宻期褰衣躡茂艸謂君不我欺厠此醜陋質徙倚無所之自傷失所欲淚下如連絲

【掇艷情之最勝然情思搖蕩極矣】

古詩鏡卷六

欽定四庫全書

古詩鏡卷七

明陸時雍編

魏第四

阮籍【字嗣宗陳畱尉氏人司空記室瑀之子容貌瓌傑志气宏放初辟太尉掾進散騎常侍大將軍司馬昭欲爲其子炎求婚籍乃醉六十日不得言而止後引爲従事中郎籍聞步兵廚多美酒遂求爲步兵校尉縦酒昏酣遺落世事又對人能爲靑白眼由是禮法之士深所讐疾大將軍常保持之】

【嗣宗愼言詩中語都與世逺繾綣情深憂危慮切以此當窮途之哭矣八十二首俱憂時閱亂無一忿世嫉俗語】

詩

詠懷

夜中不能寐起坐彈鳴琴薄帷鑑明月淸風吹我襟孤鴻號外野翔鳥鳴北林徘徊將何見憂思獨傷心

【起何彷徨結何寥落詩之致在意象而已】

二妃遊江濵逍遙順風翔交甫懷環佩婉孌有芬芳猗靡情歡愛千載不相忘傾城迷下蔡容好結中腸感激生憂思萱艸樹蘭房膏沐爲誰施其雨怨朝陽如何金石交一旦更離傷

【不倫不次是煩寃語末語大足傷感】

嘉樹下成蹊東園桃與李秋風吹飛藿零落従此始繁華有憔悴堂上生荊杞驅馬捨之去去上西山趾一身不自保何況戀妻子凝霜被野艸嵗暮亦云已

【結句力遏奔馬】

天馬出西北由來従東道春秋非有托富貴焉常保淸露被臯蘭凝霜霑野艸朝爲美少年夕暮成丑老自非王子晉誰能常美好

【此言蓋爲富貴發也一起托況防別自非王子晉誰能常美好將前意一噴再醒首尾圓緊气韻流動矣】

平生少年時輕薄好弦歌西遊咸陽中趙李相經過娛樂未終極白日忽蹉跎驅馬復來歸反顧望三河黃金百鎰盡資用常苦多北臨太行道失路將如何

【詩人寄況惟於慨嘆處獨深結語撫衷無限】

昔聞東陵近在靑門外連畛距阡陌子母相鉤帶五色曜朝日嘉賔四面防膏火自煎熬多財爲患害布衣可終身寵祿豈足賴

【結語警凡警句醒心深言悟世是詩人大作用處】

炎暑惟玆夏三旬將欲移芳樹垂緑葉靑雲自逶迆四時更代謝日月遞參差徘徊空堂上忉怛莫我知願覩卒歡好不見悲別離

灼灼西隤日餘光照我衣廻風吹四壁寒鳥相因依周周尙銜羽蛩蛩亦念饑如何當路子磬折防所歸豈爲誇譽名憔悴使心悲寧與燕雀翔不隨黃鵠飛黃鵠遊四海中路將安歸

【起語景色慘然結語披豁磊落】

步出上東門北望首陽岑下有采薇士上有嘉樹林良辰在何許凝霜霑衣襟寒風振山岡雲起重陰鳴鴈飛南徵鶗鴂發哀音素質由商聲淒愴傷我心

北裏多奇舞濮上有微音輕薄閒逰子俯仰乍浮沈防徑從狹路僶俛趨荒淫焉見王子喬乘雲翔鄧林獨有延年術可以慰我心

【獨有延年術可以慰我心是煩寃語】

湛湛長江水上有楓樹林臯蘭被徑路靑驪逝駸駸逺望令人悲春气感我心三楚多秀士朝云進荒淫朱華振芬芳髙蔡相追尋一爲黃雀哀淚下誰能禁

【結語騷激】

昔日繁華子安陵與龍陽夭夭桃李花灼灼有輝光悅澤若九春磬折似秋霜流盼發姿媚言笑吐芬芳攜手等歡愛宿昔同衣裳願爲雙飛鳥比翼共翺翔丹靑著明誓永世不相忘

開秋兆涼气蟋蟀鳴牀帷感物懷殷憂悄悄令心悲多言焉所告繁辭將訴誰微風吹羅袂明月耀淸暉晨雞鳴髙樹命駕起旋歸

【隠隠衷曲如泣如訴固知情深者文明晨雞鳴髙樹命駕起旋歸情事何其徬徨去就何其果決語致髙迥】

昔年十四五志尙好詩書被褐懷珠玉顏閔相與期開軒臨四野登髙望所思丘墓蔽山岡萬代同一時千秋萬嵗後榮名安所之乃悟羨門子嗷嗷令自嗤

【意致盤礡深穏是漢魏作手被褐懷珠玉顏閔相與期此志殊自不小志之不就而思名名之無成而思仙知古人善於托言也】

徘徊蓬池上還顧望大梁緑水揚洪波曠野莽茫茫走獸交橫馳飛鳥相隨翔是時鶉火中日月正相望朔風厲嚴寒陰气下微霜羇旅無儔匹俛仰懷哀傷小人計其功君子道其常豈惜終憔悴詠言著斯章

【末四語肝膽劃然知斯人不茍作者】

獨坐空堂上誰可與歡者出門臨永路不見行車馬登髙望九州悠悠分曠野孤鳥西北飛離獸東南下日暮思親友晤言用自寫

【起語興情慨慨結語寄意殷殷如此首尾盤礡自是阮公家數】

懸車在西南羲和將欲傾流光耀四海忽忽至夕防朝爲咸池暉蒙汜受其榮豈知窮達士一死不再生視彼桃李花誰能久熒熒君子在何許嘆息未合並瞻仰景山松可以慰吾情

西方有佳人皎若白日光被服纎羅衣左右佩雙璜修容耀姿美順風振微芳登髙眺所思舉袂當朝陽寄顏雲霄間揮袖淩虛翔飄颻恍惚中流眄顧我傍悅懌未交接晤言用感傷

楊朱泣歧路墨子悲染絲揖讓長離別飄颻難與期豈徒燕婉情存亡誠有之蕭索人所悲旤釁不可辭趙女媚中山謙柔愈見欺嗟嗟塗上士何用自保持

於心懷寸陰羲陽將欲防揮袂撫長劍仰觀浮雲徵雲間有鶴抗志揚哀聲一飛衝靑天曠世不再鳴豈與鶉鷃遊連翩戲中庭

【揮袂撫長劍仰視浮雲徵是壯士剖胸語】

夏后乘靈輿誇父爲鄧林存亡従變化日月有浮沈鳳凰鳴參差伶倫發其音王子好簫管世世相追尋誰言不可見靑鳥明我心

殷憂令志結怵惕常若驚逍遙未終晏朱華忽西傾蟋蟀在戶牖蟪蛅鳴中庭心腸未相好誰云亮我情願爲雲間烏千里一哀鳴三芝延瀛洲逺逰可長生

朝登洪坡顚日夕望西山荊棘被原野羣鳥飛翩翩鸞鷖時棲宿性命有自然建木誰能近射幹復嬋娟不見林中葛延蔓相勾連

周鄭天下交街術當三河妖冶閒都子煥耀何芬葩發發朱顏睇眄有光輝傾城思一顧遺視來相誇願爲三春遊朝陽忽蹉跎盛衰在須防離別將如何

若木燿西海扶桑翳瀛洲日月經天塗明暗不相讐窮達自有常得失又何求豈效路上童攜手共遨遊陰陽有變化誰云沈不浮朱鱉躍飛泉夜飛過吳洲俛仰運天地再撫四海流系累名利塲駑駿同一輈豈若遺耳目升遐去殷憂

【俛仰運天地再撫四海流安得此骯髒語斯言豈容虛作眞有力轉兩儀目營四海意象憤懣之極發爲橫溢矣劉伶大人論二語可以駕之】

一日復一夕一夕復一朝顏色攺平常精神自捐消胸中懷湯火變化故相招萬事無窮極知謀苦不饒但恐須臾間魂气隨風飄終身履薄冰誰知我心焦

壯士何慷慨志欲威八荒驅車逺行役受命念自忘良弓挾烏號明甲有精光臨難不顧生身死魂飛揚豈爲全軀士效命爭戰塲忠爲百世榮義使令名彰垂聲謝後世气節故有常

【臨難不顧生身死魂飛揚豈爲全軀士效命爭戰塲乃知所爭者大】

儔物終始殊修短各異方瑯玕生髙山芝英耀朱堂熒熒桃李花成蹊將夭傷焉敢希千術三春表微光自非淩風樹憔悴要有常

鸒鳩飛桑楡海鳥運天池豈不識宏大羽翼不相宜招搖安可翔不若棲樹枝下集蓬艾間上游園圃籬但爾亦自足用子爲追隨

步逰三衢旁惆悵念所思豈爲今朝見恍惚誠有之澤中生喬松萬世安可期髙鳥摩天飛淩雲共遊嬉豈有孤行士垂涕悲故時

河上有丈人緯蕭棄明珠甘彼藜藿食樂是蓬蒿廬豈效繽紛子良馬騁輕輿朝生衢路旁夕瘞橫術隅歡笑不終晏俛仰復欷歔鑑玆二三者憤懣従此舒

【鑑玆二三者憤懣従此舒阮公遺世乃復以此爲快耶故知是憤世語亦復是警世語】

少年學擊刺妙伎過曲城英風截云霓超世發奇聲揮劍臨沙漠飲馬九野坰旗幟何翩翩但聞金鼓鳴軍旅令人悲烈烈有哀情念我平常時悔恨従此生

木槿榮丘墓煌煌有光色白日頽林中翩翩零路側蟋蟀吟戶牖蟪蛄鳴荊棘蜉蝣玩三朝采采修羽翼衣裳爲誰施俛仰自収拭生命防何時慷慨各努力

【生命防何時慷慨各努力努力存生艱虞力命憂危之衷有此苦語】

出門望佳人佳人豈在玆三山招松喬萬世誰與期存亡有長短慷慨將焉知忽忽朝日隤行行將何之不見季秋艸摧折在今時

【緩緩著詞丁丁著意是漢人詩借景攄情憑胸倒臆是魏人詩曲諭旁引離合往復是阮籍詩】

古詩鏡卷七

欽定四庫全書

古詩鏡卷八

明陸時雍撰

晉第一

【詩莫敝於晉色闇而不韶韻沈而不發气塞而不暢詞重而不流使非前有傅後有陶濳則晉可不言詩矣】

張華【字茂先範陽人晉武帝受禪以爲黃門侍郎贊伐吳有功封廣武侯遷尙書後晉爲侍中中書監盡忠匡輔加封公元康六年拜司空與趙王倫孫秀有隙爲倫秀所害】

樂府

博陵王宮俠曲二首

俠客樂幽險築室窮山陰燎獵野獸稀施网川無禽嵗暮饑寒至慷慨頓足吟窮令壯士激安能懷仁心幹將坐自【缺】繁弱控餘音耕佃窮淵陂種粟著劍鐔收秋狹路間一擊重千金棲遲熊羆穴容與虎豹林身在法令外縦逸常不禁

雄兒任气俠聲蓋少年場借友行報怨殺人租市旁吳刀鳴手中利劍嚴秋霜腰間義素防手持白頭鑲騰超如激電廻旋如流光奮擊當手決交屍自縱橫寜爲殤鬼雄義不入圜墻生從命子遊死聞俠骨香身沒心不懲勇气加四方

【張華淸緒濯濯第風格不老昔人謂兒女情多風雲气少此言復過死聞俠骨香語足百代】詩

答何劭

吏道何其廹窘然坐自拘纓緌爲徽纆文憲焉可逾恬曠苦不足煩促每有餘良朋貽新詩示我以防娛穆如灑淸風煥若春華敷自惜同寮宷於今比園廬衰疾近辱殆庶幾並懸與散髮重陰下抱杖臨淸渠屬耳聽鸎鳴流目翫鯈魚從容養餘日取樂於桑楡

【吏道何其廹窘然坐自拘淸快散發重陰下抱杖臨淸渠不乏爽致】

情詩

防目四野外逍遙獨延佇蘭蕙緣淸渠繁華陰緑渚佳人不在玆取此欲誰與巢居知風寒穴處識陰雨不曽逺別離安知慕儔侶

雜詩

晷度隨天運四時互相承東壁正昏中涸陰寒節升繁霜降當夕悲風中夜興朱火靑無光蘭膏坐自凝重衾無暖气挾纊如懷冰伏枕終遙夕寤言莫予應永思慮崇昔慨然獨拊膺

【朱火靑無光蘭膏坐自凝語气錚錚】

擬古

松生壠阪上百尺下無枝東南望河尾西北隠昆崖剛風振山籟朋鳥夜驚離悲涼貫年節蔥翠恆若斯安得艸木心不怨寒暑移

【末後二語古意妙言】

傳【字休奕北地泥陽人博學善屬文舉秀才晉王時爲常侍及受禪進爵爲子武帝初置諫官以爲之遷侍中轉司校尉免官卒於家追封淸泉侯謚曰剛】

【古貌綺心防情逺境漢後未覩其儔樂府淋漓排蕩位置三曹材情妙麗似過之矣】

樂府

短歌行

長安髙城層樓亭亭干云四起上貫天庭蜉蝣何整行如軍徵蟋蟀何感中夜哀鳴蚍蜉愉樂粲粲其榮寤寐念之誰知我情昔君視我如掌上珠何意一朝棄我溝渠昔君與我如影如形何意一去心如流星昔君與我兩心相結何意今日忽然兩絕

【蜉蝣何整行如軍徵蟋蟀何感中夜悲鳴蚍蜉愉樂粲粲其榮寤寐念之誰知我情一似驚怛一似慨傷情以物章初無可擬】

惟漢行

危哉鴻門防沛公幾不還輕裝入人軍投身湯火間兩雄不俱立亞父見此權項莊奮劍起白刃何翩翩伯身𨿽爲蔽事促不及旋張良慴坐側髙祖變龍顏賴得樊將軍虎叱項王前嗔目駭三軍磨牙咀豚肩空巵讓霸主臨急吐奇言威淩萬乘主指顧回泰山神龍困鼎鑊非噲豈得全狗屠登上將功業信不原健兒實可慕腐儒安足嘆

【气格渾成與曹子建怨歌行爭勝】

艷歌行

日出東南隅照我秦氏樓秦氏有好女自字爲羅敷首戴金翠飾耳綴明月珠白素爲下裾丹霞爲上襦一顧傾朝市再顧國爲虛問女居安在堂在城南居靑樓臨大巷幽門結重樞使君自南來駟馬立踟躕遣吏謝賢女豈可同行車斯女長跪對使君言何殊使君自有婦賤妾有鄙夫天地正厥位願君攺其圖

豫章行苦相篇

苦相身爲女卑陋難再陳男兒當門戶墮地自生神雄心志四海萬里望風塵女育無欣愛不爲家所珍長大逃深屋蔵頭羞見人垂淚適他鄕忽如雨絕雲低頭和顏色素齒結朱唇跪拜無復數婢妾如嚴賔情合同云漢葵藿仰陽春心乖甚水火百惡集其身玉顏隨年變丈夫多好新昔爲形與影今爲胡與秦胡秦時相見一絕逾參辰

【漢情魏貌絕不類晉人所爲】

秋蘭篇

秋蘭防王池池水淸且芳芙蓉隨風發中有雙鴛鴦雙魚自踴躍兩鳥時廻翔君其歷九秋與妾同衣裳

【气遒】

飛塵篇

飛塵穢淸流朝云蔽日光秋蘭豈不芬鮑肆亂其芳河決潰金堤一手不能障

【後二語特警】

飲馬長城窟行

靑靑河邊艸悠悠萬里道艸生在春時逺道還有期春至艸不生期盡嘆無聲感物懷思心夢想發中情夢君如鴛鴦比翼雲間翔旣覺寂無見曠如參與商夢君結同心比翼防北林旣覺寂無見曠如商與參河洛自用固不如中嶽安回流不及返浮雲往自還悲風動思心悠悠誰知者懸景無停居忽如馳駟馬傾耳懷音響轉目淚雙墮生存無防期要君黃泉下

【西漢情曲鄴中語致所以華而婉魏人徑情直往無此委折稠疊】

放歌行

靈有枯甲神龍有腐麟人無千嵗壽存質空相因朝露尙移景促哉水上塵丘冢如履綦不識故與新髙樹來悲風松柏垂威神曠野何蕭條顧望無生人但見狐貍迹虎豹自成羣孤雛攀樹鳴離鳥何繽紛愁子多哀心塞耳不忍聞長嘯淚雨下太息气成云

【語气凝重品格在漢魏之間大抵托基旣髙則發言自逺平胸直冩自不落凡近規摹矣】艷歌行有女篇

有女懷芬芳媞媞步東廂蛾眉分翠羽眀眸發淸揚丹唇翳皓齒秀色若珪璋巧笑露懽靨眾媚不可詳令儀希世出無乃古毛嬙頭安金步搖耳系眀月璫珠環約素腕翠羽垂鮮光文袍綴藻黼玉體映羅裳容華旣已艷志莭擬秋霜徽音冠靑雲聲響流四方妙哉美媛徳宜配侯與王靈應萬世合日月時相望媒氏陳束帛羔鴈鳴前堂百兩盈中路起若鸞鳳翔凡夫徒踴躍望絕殊參商

【視曹子建美女篇相似格聳气亮似復過之】

明月篇

皎皎明月光灼灼朝日暉昔爲春蠶絲今爲秋女衣丹唇列素齒翠彩發蛾眉嬌子多好言歡合易爲姿玉顏盛有時秀色隨年衰常恐新間舊變故興細微浮萍本無根非水將何依憂喜更相接樂極還自悲

董逃行歷九秋篇十二首

歷九秋兮三春遺貴客兮逺賔顧多君心所親乃命妙妓才人炳若日月星辰

序金罍兮玉觴賔主逓起鴈行杯若飛電絕光交觴接巵結裳慷慨歡笑萬方

奏新詩兮夫君爛然虎變龍文渾如天地未分齊謳楚舞紛紛歌聲上激靑雲

窮八音兮異倫奇聲靡靡每新微披素齒丹唇逸響飛薄梁塵精爽眇眇入神

坐咸醉兮沾歡引樽促席臨軒進爵獻壽翻翻千秋要君一言願愛不移若山

君恩愛兮不竭譬若朝日夕月此景萬里不絕長保初醮髮結何憂坐成胡越

攜弱手兮金環上逰飛閣雲間穆若鴛鳳雙鸞還幸蘭芳自安娛心樂意難原

樂旣極兮多懷盛時忽逝若頽寒暑革禦景廻榮華隨風飄摧感物動心增哀

妾受命兮孤虛男兒墮地稱珠女弱𨿽存若無骨肉至親更疏奉事他人托軀

君如影兮隨形賤妾如水浮萍明月不能常盈誰能無根保榮良時冉冉代徵

顧繡領兮含暉皎若廻光則微朱華忽爾漸衰影欲捨形髙飛誰言往思可追

薺與麥兮夏零蘭桂踐霜逾馨祿命懸天難明妾心結意丹靑何憂君心中傾

【結撰精奧描情寫色入神當屬西漢第一妙手】

吳楚歌

燕人美兮趙女佳其室則邇兮限層崖云爲車兮風爲馬玉在山兮蘭在野雲無期兮風有止思多端兮誰能理

鴻鴈生塞北行

【魏武帝卻東西門行曰鴻鴈生塞北乃在無人鄕】

鳳凰逺生海西及時昆山岡五徳存羽儀和鳴定宮啇百鳥並侍左右鼔翼騰華光上熈遊雲日間千嵗時來翔孰若彼龍與曵尾泥中蔵非雲雨則不升冬伏春廼驤退哀此秋蘭艸根絕隨化揚靈气一何憂美萬里馳芬芳常恐物防易歇一朝見棄忘

【最饒逺韻】

白楊行

靑雲固非靑當云柰白雲驥從西北馳來吾何憶驥來對我悲鳴舉頭气淩靑雲當柰此驥正龍形踠足蹉跎長坡下蹇驢慷愾敢與我爭馳躑躅鹽車之中流汗兩耳盡下垂𨿽懷千里之逸志當時一得施白雲彯彯捨我髙翔靑雲徘徊戢我愁啼上眄增崖下臨淸池日欲西移旣來歸君君不一顧仰天太息當用生爲靑雲乎飛時悲當柰何耶靑雲飛乎

【酣恣馳驟】

秦女休行

龎【一作秦】氏有烈婦義聲馳雍涼父母家有重怨仇人暴且彊𨿽有男兄弟志弱不能當烈女當此痛丹心爲寸傷外若無意者內濳思無方白日入都市怨家如平常匿劍蔵白刃一奮防身僵身首爲之異處仗屍列肆旁肉與土合成泥灑血濺飛梁猛气上干云霓仇黨失守爲披攘一市稱烈義觀者收淚並慨忼百男何當益不如一女良烈女直造縣門云父不幸遭禍殃今仇身以分裂𨿽死情益揚殺人當伏法義不茍活隳舊章縣令解印綬令我傷心不忍聽刑部垂頭塞甘令我吏舉不能成烈著希代之績義立無窮之名夫家同受其祚子子孫孫咸享其榮今我作歌詠髙風激揚壯發悲且淸

【語語生色敍贊兩工式得其體】

雲中白子髙行

陵陽子來明意欲作天與仙人遊超登元气攀日月遂造天門將上謁閶闔辟見紫防絳闕紫宮崔嵬髙殿嵳峩雙闕萬丈玉樹羅童女掣電策童兒挽雷車云漢隨天流浩浩如江河因王長公謁上皇鈞天樂作不可詳龍仙神仙教我靈祕八風子儀與遊我祥我心何戚戚思故鄕俯看故鄕二儀設張樂哉二儀日月運移地東南傾天西北馳鶴五气所補鼇四足所支齊駕飛龍驂赤螭逍遙五嶽間東西馳長與天地並復何爲復何爲【直是登太極俯兩儀下視一切蠢蠢四海而芥五嶽空中市象神色淋漓乃气韻亦復髙古】西長安行

所思兮何在乃在西長安何用存問妾香橙雙珠環何用重存問羽爵翠瑯玕今我兮問君更有兮異心香亦不可燒環亦不可沈香燒日有歇環沈日自深

車遙遙篇

車遙遙兮馬洋洋追思君兮不可防君安逰兮西入秦願爲影兮隨君身君在陰兮君不見君依光兮妾所願

昔思君

昔君與我兮形影濳結今君與我兮雲飛雨絕昔君與我兮音響相和今君與我兮落葉去柯昔君與我兮金石無虧今君與我兮星滅光離

詩

雜詩

志士惜日短愁人知夜長攝衣步前庭仰觀南鴈翔景隨形運流響歸空房淸風何飄颻微月出西方繁星依靑天列宿自成行蟬鳴髙樹間野鳥號東廂纎云時髣髴渥露沾我裳良時無停景北斗忽低昻常恐寒莭至凝气結爲霜落葉隨風摧一絕如流光

【風味不減魏文但魏文气韻流美傅以格力當之】

古詩

東方大眀星光景照千里少年捨家逰思心晝夜起

雜言

雷隠隠感妾心傾耳淸聽非車音

啄木

啄木髙翔鳴喈喈飄搖林薄著桑槐緣樹間喙如錐嚶喔嚶喔聲正悲専爲萬物作倡俳當此之時樂不可廻

【晉之傅梁之庾肩吾隋之張正見聲色臭味俱全】

【附和秋胡行情以感興爲端而以風味爲美詠事賦情得其大意而已悉詳宻非所尙也傅和秋胡行人言生日短愁者苦夜長補卻采桑起意正是不必且愁苦夜長於秋胡婦何當也精誠馳萬里旣至兩相忘復補相誘起意無渡裝橋反爲多事格何其晚憂來猶四海易感難可防語亦拙末二語商略得妥秋胡納令室三日宦他鄕皎皎潔婦姿冷冷守空房燕婉不終夕別如參與商憂來猶四海易感難可防人言生日短愁者苦夜長百艸揚春華攘腕采柔桑素手尋繁枝落葉不盈筐羅衣翳玉體回日流采乖君子倦仕歸車馬如龍驤精誠馳萬里旣至兩相忘行人悅令顏借息此樹傍誘以逢卿諭遂下黃金裝烈烈貞女忿言辭厲秋霜長驅及居室奉金升北堂母立呼婦來歡情樂未央秋胡見此婦愓然懷探湯負心豈不慙永誓非所望淸濁必異源鳬鳯不並翔引身赴長流果哉潔婦腸彼夫旣不淑此婦亦太剛】

棗據【字道彥潁川長社人善文辭弱冠辟大將軍府出爲山陽令遷尙書郎賈充伐吳請爲從事中郎軍還徙黃門侍郎冀州刺史太子中庶子卒】

詩

雜詩

吳冦未殄滅亂象侵邊疆天子命上宰作蕃於漢陽開國建元士玉帛聘賢良予非荊山璞謬登和氏塲羊質服虎文燕翼假鳳翔旣懼非所任怨彼南路長千里旣悠邈路次限關梁僕夫罷逺涉車馬困山岡深谷下無底髙巖曁穹蒼丰艸停滋潤霧露沾衣裳林結陰气不風自寒涼顧瞻情感切惻愴心哀傷士生則懸弧有事在四方安得恆逍遙端坐守閨房引義割外情內感實難忘

【平襟直寫亦得寡病】

何劭【字敬祖陳國陽夏人司空曽之子博學善屬文武帝踐阼以爲散騎常侍永康初遷司徒趙王倫簒位以爲太宰永寧元年薨襲封朗陵郡公諡曰康】

詩

雜詩

秋風乘夕起明月照髙樹閒房來淸气廣庭發暉素靜寂愴然嘆惆悵忽遊顧仰視垣上艸俯察階下露心虛體自輕飄颻若仙步瞻彼陵上柏想與神人遇道深難可期精微非所慕勤思終遙夕永言寫情慮

【附束晳補亡六詩雅貌淺衷祗是晉語南陔孝子相戒以養也循彼南陔言采其蘭眷戀庭闈心不遑安彼居之子罔或遊盤馨爾夕膳潔爾晨飡循彼南陔厥艸油油彼居之子色思其柔眷戀庭闈心不遑畱馨爾夕膳潔爾晨羞有獺有獺在河之涘淩波赴汨噬魴捕鯉嗷嗷林烏受哺於子養隆敬薄惟禽之似勗增爾防以介丕祉由庚萬物得由其道也蕩蕩夷庚物則由之蠢蠢庶類王亦柔之道之旣由化之旣柔木以秋零艸以春抽獸在在艸魚躍順流四時遞謝八風代扇纎阿案晷星變其躔五緯不愆六气無易愔愔我王紹文之迹】

古詩鏡卷八

欽定四庫全書

古詩鏡卷九

明陸時雍撰

晉第二

陸機【字士衡吳郡人大司馬抗之子也少有奇才領父兵爲奇門將吳亡入洛太傅楊駿辟爲祭酒累遷太子洗馬著作郎出補吳王郎中令入爲尙書郎趙王倫輔政引爲參軍大安初成都王頴等起兵討長沙王乂假機後將軍河北大都督因戰敗績爲頴所害】

【孫綽云陸深而蕪潘淺而淨詩緣情而綺靡病所流於蕪也篇中累句皆綺靡所爲】

樂府

短歌行

置酒髙堂悲歌臨觴人壽防何逝如朝霜時無重至華不再揚蘋以春暉蘭以秋芳來日苦短去日苦長今我不樂蟋蟀在房樂以防興悲以別章豈曰無感憂爲子忘我酒旣防我肴旣臧短歌有詠長夜無荒

【意象淺促更無餘地曹氏父子只意有餘而言不盡】

豫章行

泛舟淸川渚遙望髙山陰川陸殊塗軌懿親將逺防三荊歡同株四鳥悲異林樂防良自古悼別豈獨今寄世將防何日昃無停陰前路旣已多後塗隨年侵促促薄暮景亹亹鮮克禁曷爲復以玆曽是懷苦心逺節嬰物淺近情能不深行矣保嘉福景絕繼以音

【陸機詩可喜處有淸俊之气可憎處在縟繡之辭豫章行長安有狹邪行塘上行飲馬長城窟行諸篇絕少詞累】

長安有狹邪行

伊洛有岐路岐路交朱輪輕蓋承華景騰步躡飛塵鳴玉豈朴儒憑軾皆俊民烈心厲勁秋麗服鮮芳春餘本倦遊客豪彥多舊親傾蓋承芳訊欲鳴當及晨守一不足矜岐路良可遵規行無曠迹矩步豈逮人投足緒已爾四時不必循將遂殊塗軌要子同歸津

【四時不必循一語亦拙】

塘上行

江蘺生幽渚微芳不足宣被蒙風雲防移居華池邊發藻玉臺下垂影滄浪泉霑潤旣已渥結根奧且堅四節逝不處繁華難久鮮淑气與時殞餘芳隨風捐天道有遷易人理無常全男懽智傾愚女愛衰避妍不惜微軀但懼蒼蠅前願君廣末光照妾薄暮年

飲馬長城窟行

驅馬陟陰山山髙馬不前往問陰山候勁虜在燕然戎車無停軌旌斾屢䢐遷仰憑積雪巖俯渉堅冰川冬來秋未反去家邈以緜獫狁亮未夷徵人豈徒旋未徳爭先鳴凶器無兩全師克薄賞行軍沒微軀捐將遵甘陳迹收功單於旃振旅勞歸士受爵槁街傳

門有車馬客行

門有車馬客駕言發故鄕念君久不歸濡迹渉江湘投袂赴門塗攬衣不及裳拊膺攜客泣掩淚敍溫涼借問邦族間惻愴論存亡親友多零落舊齒皆雕喪市朝忽遷易城闕或丘荒墳壠日月多松栢郁芒芒天道信崇替人生安得長慷慨惟平生俛仰獨悲傷

【驚心事刻意語所少者气韻流動】

君子有所思行

命駕登北山延佇望城郭廛裏一何盛街巷紛漠漠甲第崇髙闥洞房結阿閣曲池何湛湛淸川帶華薄邃宇列綺窻蘭室接羅幕淑貌色斯升哀音承顏作人生誠行邁容華隨年落善哉膏梁士營生奧且博宴安消靈根鴆毒不可恪無以肉食資取笑葵與藿

猛虎行

渇不飲盜泉水熱不息惡木陰惡木豈無枝志士多苦心整駕肅時命杖策將遠尋饑食猛虎窟寒棲野雀林日歸功未建時往歳載陰崇云臨岸駭鳴條隨風吟靜言幽谷底長嘯髙山岑急無懦響亮節難爲音人生誠未易曷雲開此衿眷我耿介懷俯仰愧古今

【崇云臨岸駭鳴條隨風吟此成何語饑食猛虎窟寒棲野雀林亦矜作太過】

悲哉行

防客芳春林春芳傷客心和風飛淸響鮮云垂薄陰蕙艸饒淑气時鳥多好音翩翩鳴鳩羽喈喈倉庚音幽蘭盈通谷長秀被髙岑女蘿亦有托蔓葛亦有尋傷哉客遊士憂思一何深目感隨气艸耳悲詠時禽寤寐多逺念緬然若飛沈願托歸風響寄言遺所欽

【聞人蒨林有驚心鳥園多奪目花其詩已近律矣猶病俚气士衡目感隨气艸耳悲詠時禽古體中更傷雅道凡妝防造作非稚卽俚縱得佳句總不登大雅之堂矣】

詩

贈尙書郎顧彥先

大火貞朱光積陽熈自南望舒離金虎屏翳吐重陰淒風迕時序苦雨遂成霖朝遊忘輕扇夕息憶重衾感物百憂生纒綿自相尋與子隔蕭墻蕭墻阻且深形影曠不接所托聲與音音聲日夜闊何用慰吾心

【朝遊忘輕扇夕息憶重衾苦拘而陋】

贈從兄車騎

孤獸思故藪離鳥悲舊林翩翩遊宦子辛苦誰爲心髣髴谷水陽婉孌昆山陰營魄懷玆土精爽若飛沈寤寐靡安豫願言思所欽感彼歸途艱使我怨慕深安得防歸艸言樹背與襟斯言豈虛作思鳥有悲音

爲顧彥先贈婦

東南有思婦長嘆充幽闥借問嘆何爲佳人天末遊宦久不歸山川修且闊形影參商乖音息曠不逹離合非有常譬彼弦與筈願保金石軀慰妾長饑渴

赴洛道中作

逺遊越山川山川修且廣振防陟崇丘安轡遵平莽夕息抱影寐朝䢐銜思往頓轡倚髙巖側聽悲風響淸露墜素輝明月一何朗撫枕不能寐振衣獨長想

【末數語淸湛如澑】

擬明月何皎皎

安寢北堂上眀月入我牖照之有餘輝攬之不盈手涼風繞曲房寒蟬鳴髙栁踟躕感莭物我行永已久遊宦防無我離思難常守

【照之有餘輝攬之不盈手老而潔是長篇中短賦末二語彷髴漢人】

招隠詩

眀發心不夷振衣聊躑躅躑躅欲安之幽人在浚谷朝采南澗藻夕息西山足輕條象云搆宻葉承翠幄激楚佇蘭林回芳薄秀木山澑何冷冷飛泉漱鳴玉哀音附靈波頽響赴曾曲至樂非有假安事澆淳朴富貴茍難圖稅駕従所欲

【一起韻致猶夷費許防飾獨立至尊輸他本相凡緣飾愈巧則聲格愈卑】

【附挽歌三首長哭大慟然而不悲無情故也更病太甚凡過飾則損眞好盡則傷雅故道貴中和詩歸風雅卜擇考休貞嘉命咸在玆夙駕警徒禦結轡頓重基龍防被廣栁前驅矯輕旗殯宮何嘈嘈哀響沸中闈中闈且勿讙聽我薤露詩死生各異倫祖載當有時捨爵兩楹位啟殯進靈轜飲餞觴莫舉出宿歸無期惟袵曠遺影棟宇與子辭周親咸犇湊友朋自逺來翼翼飛輕軒駸駸策素騏按轡遵長薄送子長夜臺呼子子不聞泣子子不知嘆息重櫬側念我疇昔時三秋猶足収萬世安可思殉沒身易亡殺子非所能捨言言哽咽揮涕涕流離流離親友思惆悵神不泰素驂佇轜軒駟騖飛蓋哀鳴興殯宮廻遲悲野外魂輿寂無響但見冠與帯備物象平生長旌誰爲斾悲風徽行軌傾云結流靄振策指靈丘駕言從此逝重阜何崔嵬廬竄其間磅礡立四極穹隆放蒼天側聽陰溝湧臥觀天井懸壙宵何寥廓大暮安可晨人往有返嵗我行無歸年昔居四民宅今托萬鬼鄰昔爲七尺軀今成灰與塵金玉素所佩鴻毛今不振丰肌饗螻蟻妍姿永夷冺壽堂延魑魅虛無自相賔螻蟻爾何怨魑魅我何親拊心痛荼毒永嘆莫爲陳】

陸云【字士龍少與兄機齊名吳平入洛刺史周浚召爲從事公府掾太子舍人出補浚儀令後拜吳王宴郎中令成都王頴表爲淸河內史屢以正言忤防機敗並爲頴所害】

詩

答張士然

行邁越長川飄颻冒風塵通波激枉渚悲風薄丘榛修路無窮迹井邑自相循百城各異俗千室非良鄰歡舊難假合風土豈虛親感念桑梓域髣髴眼中人靡靡日夜逺眷眷懷苦辛

【士龍苦無材思名以兄傳惟答張士然庶爲可詠】

爲顧彥先贈婦往返

悠悠君行邁防防妾獨止山河安可逾水路隔萬里京室多妖冶粲粲都人子雅步擢纎腰巧言發皓齒佳麗良可美衰賤焉足紀逺蒙眷顧言銜恩非望始

浮海難爲水遊林難爲觀容色貴及時朝華忌日晏皎皎彼姝子灼灼懷春粲西城善雅舞總章饒淸彈鳴簧發丹唇朱弦繞素腕輕裾猶電揮雙袂如霧散華容溢藻幄哀響入云漢知音世所希非君誰能贊棄置北辰星問此龍煥時暮復何言華落理必賤

潘嶽【字安仁滎陽中牟人美姿儀少以才頴發名善屬文淸綺絕世舉秀才爲郎遷河陽懷二縣令入補尙書郎累遷給事黃門侍郎素與孫秀有隙及趙王倫輔政秀遂誣嶽與石崇爲亂誅之】

詩

河陽縣作

微身輕蟬翼弱冠忝嘉招在疚妨賢路再升上宰朝猥荷公叔舉連陪厠王寮長嘯歸東山擁耒耨時苖幽谷茂纎葛峻巖敷榮條落英隕林趾飛莖秀陵喬卑髙亦何常升降在一朝徒恨良時泰小人道遂消譬如野田蓬斡流隨風飄昔倦都邑遊今掌河朔徭登城眷南顧凱風揚微綃洪流何浩蕩修芒郁岧嶤誰謂晉京逺室邇身實遼誰謂邑宰輕令名患不劭人生天地間百年孰能要歘如敲石火瞥若截道飈齊都無遺聲桐鄕有餘謠福謙在純約害盈由矜驕𨿽無君人徳視民庶不恌

在懷縣作

春秋代遷逝四運紛可喜寵辱易不驚戀本難爲思我來冰未泮時暑忽隆熾感此還期淹嘆彼年往駛登城望郊甸防目歷朝寺小國寡民務終日寂無事白水過庭激緑槐夾門植信美非吾土祗覺懷歸志眷然顧鞏洛山川邈離異願言旋舊鄕畏此簡書忌祗奉社稷守恪居處職司

內顧詩

靜居懷所歡登城望四澤春艸郁靑靑桑柘何奕奕芳林振朱榮淥水激素石初徵冰未泮忽焉袗絺綌漫漫三千里迢迢逺行客馳情戀朱顏寸陰過盈尺夜愁極淸晨朝悲終日夕山川信悠永願言良弗獲引領訊歸期沈思不可釋

【潘嶽詩敷布具饒蘊借絕少謂詩家之口給可】

左思【字太衝齊國臨淄人也徴爲祕書郎齊王冏命爲紀室辭疾不就以疾終】

【左思气粗毎發一言努目掀唇頭顱俱動時覺村气撲人凡豪則易粗豪而卓乃眞豪矣】詩

詠史

鬱鬱澗底松離離山上苗以彼徑寸莖蔭此百尺條世冑躡髙位英俊沈下僚地勢使之然由來非一朝金張借舊業七葉珥漢貂馮公豈不偉白首不見招

皓天舒白日靈景耀神州列宅紫宮裏飛宇若云浮峨峨髙門內藹藹皆王侯自非攀龍客何爲歘來遊被褐出閶闔髙步追許由振衣千仞岡濯足萬里流

【振衣千仞岡濯足萬里流名語剏獲防視百世】

招隠

杖策招隠士荒塗橫古今巖穴無結構丘中有鳴琴白雲停陰岡丹葩曜陽林石泉潄瓊瑤纎鱗或浮沈非必絲與竹山水有淸音何事待嘯歌灌木自悲吟秋菊兼餱糧幽蘭間重襟躊躇足力煩聊欲投吾簪

【招隠何多飾也抑更矜矜然古人於此處之若故道之若素絕不妝扮賣弄非必絲與竹山水有淸音何事待嘯歌灌木自悲吟秋菊兼餱糧幽蘭間重襟欲髙得洿欲雅得俚欲淸逺得塵近陶潛乞食不見可卑左思招隠不見可貴以此參詩之品矣】

張載【字孟陽安平人也博學有文章起家佐著作郎累遷農太守長沙王乂請爲記室督拜中書侍郎復領著作稱疾歸卒】

詩

七哀詩二首

北邙何壘壘髙陵有四五借問誰家墳皆云漢世主恭文遙相望原陵郁膴膴季世喪亂起賊盜如豺虎毀壤過一抷便房啟幽戶珠柙離玉體珍寶見剽虜園寢化爲墟周墉無遺堵防蘢荊棘生蹊逕登童竪狐兔窟其中蕪穢不復掃頺龍並墾發萌營農圃昔爲萬乘君今爲丘中土感彼雍門言淒愴哀今古

秋風吐商气蕭瑟掃前林陽烏收和響寒蟬無餘音白露中夜結木落柯條森朱光馳北陸浮景忽西沈顧望無所見惟覩松栢陰肅肅髙桐枝翩翩棲孤禽仰聽離鴻鳴俯聞蜻蛚吟哀人易感傷觸物增悲心丘隴日已逺纒綿彌思深憂來令髮白誰云愁可任裴徊向長風淚下沾衣襟

【語不矜飾修琢得佳不令人厭凡詩太虛則無味太實則無色故實中之神虛中之骨作者所必務也第二首入雜詩則可若同前題未見哀情之甚】

張協【字景陽與兄載齊名辟公府掾轉祕書郎累遷中書侍郎轉河間內史時天下已亂遂屏居艸澤以屬詠自娛終於家】

詩

雜詩

秋夜涼風起淸气蕩暄濁蜻蛚吟階下飛蛾拂明燭君子從逺役佳人守防獨離居防何時鉆燧忽攺木房櫳無行迹庭艸萋以緑靑苔依空墻蜘蛛网四屋感物多所懷沈憂結心曲

大火流坤維白日馳西陸浮陽映翠林廻飈扇緑竹飛雨灑朝蘭輕露棲叢菊龍蟄暄气凝天髙萬物肅弱條不重結芳蕤豈再馥人生瀛海內忽如鳥過目川上之嘆逝前修以自朂

朝霞迎白日丹气臨晹谷翳翳結防云森森散雨足輕風摧勁艸凝霜竦髙木密葉日夜疎叢林森如束疇昔嘆時遲晚節悲年促嵗暮懷百憂將從季主卜

此鄕非吾地此郭非吾城羈旅無定心翩翩如懸旌出覩軍馬陣入聞鞞鼓聲常懼羽檄飛神武一朝徵長鋏鳴鞘中烽火列邊亭捨我衡門衣更被縵胡纓疇昔懷微志帷幕竊所經何必操干戈堂上有奇兵折衝樽爼間制勝在両楹巧遲不足稱拙速乃垂名

【張協雜詩工爲擬議然無逺體逺情如阮籍一二語便開踔無根矣重基足擬志防淵可比心的是晉語】

王贊【字正長義陽人也博學有俊才辟司空掾歷散騎侍郎卒】

詩

雜詩

朔風動秋艸邊馬有歸心胡寧久分析靡靡忽至今王事離我志殊隔過商參昔往鶬鶊鳴今來蟋蟀吟人情懷舊鄕客鳥思故林師涓久不奏誰能宣我心

【朔風動秋艸邊馬有歸心气韻生動然是晉語】

孫楚【字子荊太原中都人少負才气多陵傲初爲石苞驃騎參軍初至長揖曰天子命我參卿軍事因此構隙湮廢積年後扶風王駿起爲徵西參軍遷衛軍司馬恵帝初拜馮翊太守卒】

詩

徵西官屬送於陟陽候作詩

晨風飄岐路零雨被秋艸傾城逺追送餞我千里道三命皆有極咄嗟安可保莫大於殤子彭聃猶爲夭吉凶如糾纒憂喜相紛擾天地爲我罏萬物一何小逹人垂大觀誡此苦不早乖離卽長衢惆悵盈懷抱孰能察其心鑑之以蒼昊齊契在今朝守之與偕老

【晨風飄岐路零雨被秋艸格力挺防似魏人語致】

石崇【字季倫渤海人年二十餘爲城陽太守伐吳有功封安陽鄕侯累遷侍中出爲南中郎將荊州刺史領南蠻校尉致富不貲後拜太僕衛尉有愛妓緑珠孫秀使人求之不得遂勸趙王倫誅族其家】樂府

王明君辭【並序】

王明君者本是王昭君以觸文帝諱攺之匈奴盛請婚於漢元帝以後宮良家子昭君配焉昔公主嫁烏孫令琵琶馬上作樂以慰其道路之思其送昭君亦必爾也其造新曲多哀怨之聲故敍之於紙云爾

我本漢家子將適單於庭辭訣未及終前騎已抗旌僕禦涕流離轅馬悲且鳴哀郁傷五內泣淚沾朱纓行行日已逺遂造匈奴城延我於穹廬加我閼氏名殊類非所安𨿽貴非所榮父子見陵辱對之慙且驚殺身良不易黙黙以苟生茍生亦何聊積思常憤盈願假飛鴻翼乘之以遐徵飛鴻不我顧佇立以屏營昔爲匣中玉今爲糞上英朝華不足歡甘與秋艸並傳語後世人逺嫁難爲情

【略得梗槪至於闗山日暮璮幕秋風幽衷隱緒須令琵琶自語富家子日擁千金姫驕語詩賦當自寫之不及】

緑珠【石崇妾】

詩

懊儂歌

【古今樂錄曰懊儂歌晉緑珠所作惟絲布澁難縫一曲而已】

絲布澁難縫令儂十指穿黃牛細犢車遊戲出孟津

【綽有古意】

【附翔風怨詩失愛在蛾眉一語亦善怨春華誰不美卒傷秋落時突煙還自低鄙退豈所期桂芳徒自蠧失愛在蛾眉坐見芳時歇憔悴空自嗤王子年拾遺記曰石季倫有愛婢曰翔風魏末於胡中得之年十五無有比其容貌最以文辭擅愛年三十玅年者爭嫉之崇退翔風爲房老使主羣少乃懷怨而作詩】

郭璞【字景純河東聞喜人文章冠一時尢玅於陰陽算歷卜筮之術王導引爲參軍補著作佐郎遷尙書郎以母憂去王惇起爲記室參軍惇旣謀逆使筮璞曰無成壽且不久惇大怒卽収斬之及惇平追贈農太守】

詩

遊仙詩

翡翠戲蘭苕容色更相鮮緑蘿結髙林防籠蓋一山中有防寂士靜嘯撫淸弦放情淩霄外嚼蘂挹飛泉赤松臨上防駕鴻乘紫煙左把浮丘袖右拍洪崖肩借問蜉蝣軰寧知鶴年

雜縣【音爰】寓魯門風暖將爲災吞舟湧海底髙浪駕蓬萊神仙排云出但見金銀臺陵陽挹丹澑容成揮玉杯姮娥揚妙音洪崖頷其頥升降隨長煙飄颻戱九垓奇齡邁五龍千歲方嬰孩燕昭無靈气漢武非仙才

【𨿽有淸幹若無靈襟當晉詩蕪穢之時稍出幹裁便來世賞其言皆憂世語名爲遊仙蓋托也】

孫綽【字興公統之弟博學善屬文爲著作佐郎累遷散騎常侍轉廷尉卿領著作卒】

詩

情人碧玉歌二首

【碧玉歌一名千金意晉孫綽所作樂府詩集云宋汝南王作】

碧玉小家女不敢攀貴徳感郎千金意慙無傾城色碧玉破瓜時郎爲情顚倒感君不羞赧廻身就郎抱

古詩鏡卷九

欽定四庫全書

古詩鏡卷十

明陸時雍撰

晉第三

陶淵明【字元亮入宋名潛潯陽柴桑人太尉長沙公侃之曽孫少有髙趣親老家貧起爲州祭酒不堪吏職解歸躬耕自資隆安中爲鎭軍參軍義熈元年遷建威參軍未幾求爲彭澤令在縣八十餘口解歸曁入宋終身不仕顏延年誄之諡曰靖節】

【淵明未嘗做詩詩自従中流出靈襟顥气陶冶物情逺矣謝康樂人巧盡後宛若天工陶詩似月到柳梢風來水靣自然之妙難以力與也】

【四言詩惟有王粲旣溫且雅亦典亦則此外俱駢麗語贊頌體淵明停雲𨿽佳然气格亦晚】詩

九日閒居【並序】

餘閒居愛重九之名秋菊盈園而持醪靡由空服九華寄懷於言

世短意常多斯人樂久生日月依辰至舉俗愛其名露淒暄風息气澈天象明往燕無遺影來鴈有餘聲酒能祛百慮菊爲制頽齡如何蓬廬士空視時運傾塵爵恥虛罍寒華徒自榮斂襟獨閒謡緬焉起深情棲遲固多娛淹畱豈無成

【棲遲固多娛淹畱豈無成所成何事又卽理愧通識所保詎乃淺所保何物此老不屑屑自譽卻怡然自得】

歸田園居

少無適俗韻性本愛丘山誤落塵网中一去三十年羈鳥戀舊林池魚思故淵開荒南野際守拙歸園田方宅十餘畆艸屋八九間楡栁蔭後園桃李羅堂前曖曖逺人村依依墟裏煙狗吠深巷中雞鳴桑樹顚戶庭無塵雜虛室有餘閒久在樊籠裏復得返自然

野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長我志日已廣常恐霜霰至零落同艸莽

【一本作我土日已廣謂淵明志此非也不知淵明志在飲酒行樂耳淵明要土何用】

種豆南山下艸盛豆苖稀晨興理荒穢帶月荷鋤歸道狹艸木長夕露沾我衣衣沾不足惜但使願無違【曖四語極村朴是田家野老景色常恐霜霰零落同艸莽又衣沾不足惜但使願無違深衷】

【隱隱欲逗】

移居二首

昔欲居南村非爲卜其宅聞多素心人樂與數晨夕懷此頗有年今日從玆役獘廬何必廣取足蔽牀席鄰曲時時來抗言談在昔奇文共欣賞疑義相與析

春秋多佳日登髙賦新詩過門更相呼有酒斟酌之農務各自歸閒暇輙相思相思則披衣言笑無厭時此理將不勝無爲忽去玆衣食當須紀力耕不吾欺

【此理將不勝無爲忽去玆此實有得語衣食當湏紀力耕不吾欺此羲皇上人語亦羲皇上人事或謂不吾欺者非也不吾欺是計效於天吾不欺是盡道於巳】

癸卯歳始春懷古田舍二首

在昔聞南畝當年竟未踐屢空旣有人春興豈自免夙晨裝吾駕啟塗情已緬鳥弄懽新節冷風送余善寒竹被荒蹊地爲罕人逺是以植杖翁悠然不復返卽理愧通識所保詎乃淺

先師有遺訓憂道不憂貧瞻望邈難逮轉欲忘常勤秉耒懽時務解顏勸農人平疇交逺風良苗亦懷新𨿽未量歳功卽事多所欣耕種有時息行者無問津日入相與歸壺漿勞近鄰長吟掩柴門聊爲隴畝民

【屢空旣有人春興豈自免無心標置意境自合冷風送余善冷風何善此非輕裘重帶語卽是憑流弄月胸次通乎寒暑而如一者也人謂淵明得道庻或有之先師有遺訓憂道不憂貧瞻望邈難逮轉欲忘常勤愈平愈髙轉近轉逺平疇交逺風良苖亦懷新似欣然有望長吟掩柴門聊爲隴畝民忘情語實似未忘情語】

巳酉歳九月九日

靡靡秋已夕淒淒風露交蔓艸不復榮園木空自凋淸气澄余滓杳然天界髙哀蟬無歸響叢雁鳴雲霄萬化相尋繹人生豈不勞從古皆有沒念之中心焦何以稱我情濁酒且自陶千載非所知聊以永今朝

【淸气澄余滓杳然天界髙澄澈如九秋天宇】

庚戌嵗九月中於西田獲早稻

人生歸有道衣食固其端孰云都不營而以求自安開春理常業嵗功聊可觀晨出肆防勤日入負耒還山中饒霜露風气亦先寒田家豈不苦弗獲辭此難四體誠乃疲庻無異患幹盥濯息檐下鬥酒散襟顏遙遙沮溺心千載乃相關但願長如此躬耕非所嘆

【人生歸有道衣食固其端孰云都不營而以求自安此荷蓧丈人受用語】

飲酒【並序】

餘閒居寡歡兼此夜已長偶有名酒無夕不飲顧影獨盡忽焉復醉旣醉之後輙題數句自娛紙墨遂多辭無詮次聊命故人書之以爲歡笑爾

衰榮無定在彼此更共之邵生田中寧似東陵時寒暑有代謝人道每如玆逹人解其防逝將不復疑忽與一觴酒日夕懽相持

【衰榮無定在彼此更共之造語簡防逹人解其防二字最佳逝將不復疑是見道語】

積善云有報夷叔在西山善惡茍不應何事立空言九十行帶索饑寒況當年不賴固窮節百世當誰傳道喪向千載人人惜其情有酒不肯飲但願世聞名所以貴我身豈不在一生一生能復防倐如流電驚鼎鼎百年內持此欲何成

【語語淸澈圓映】

結廬在人境而無車馬喧問君何能爾心逺地自偏采菊東籬下悠然見南山山气日夕佳飛鳥相與還此中有眞意欲辧已忘言

【結廬在人境而無車馬喧問君何能爾心逺地自偏調笑怡然采菊東籬下悠然見南山是忘世語山气日夕佳飛鳥相與還此老於世直無物不佳亦無物不樂】

秋菊有佳色裛露綴其英泛此忘憂物逺我遺世情一觴𨿽獨進杯盡壺自傾日入羣動息歸鳥趨林鳴嘯嗷東軒下聊復得此生

【杯盡壺自傾固知此物最爲知巳自爾相勸彌殷】

靑松在東園眾艸沒奇姿凝霜殄異類卓然見髙枝連林人不覺獨樹眾乃奇提壺撫寒柯逺望時復爲吾生夢幻間何事紲塵羈

【提壺撫寒柯逺望時復爲所爲樂而不厭】

淸晨聞叩門倒裳往自開問子爲誰歟田父有好懷壺漿逺見候疑我與時乖防縷茅檐下未足爲髙棲一世皆尙同願君汨其泥深感父老言稟气寡所諧紆轡誠可學違已詎非迷且共歡此飲吾駕不可回

在昔曽逺遊直至東海隅道路迥且長風波阻中塗此行誰使然似爲饑所驅傾身營一飽少許使有餘恐此非名計息駕歸閒居

顏生稱爲仁榮公言有道屢空不獲年長饑至於老𨿽畱身後名一生亦枯槁死去何所知稱心固爲好客養千金軀臨化消其寶祼葬何必惡人當解意表

【傾身營一飽少許便有餘客養千金軀臨化消其寶此悟世深言】

有客常同止趣捨邈異境一士長獨醉一夫終年醒醒醉還相笑發言各不領規規一何愚兀傲差若頴寄言酣中客日沒燭當炳

故人賞我趣挈壺相與至班荊坐松下數斟已復醉父老雜亂言觴酌知有次不覺知有我安知物爲貴悠悠迷所畱酒中有深味

貧居乏人工灌水荒余宅班班有翔鳥寂寂無行迹宇宙一何悠人生少至百歲月相催逼鬢髮早巳白若不委窮逹素抱深可惜

羲農去我久舉世少復眞汲汲魯中叟彌縫使其淳鳳鳥𨿽不至禮樂暫得新洙泗輟微響漂流逮狂秦詩書復何罪一朝成灰塵區區諸老翁爲事誠殷勤如何絕世下六籍無一親終日馳車走不見所問津若復不快飲空負頭上巾但恨多謬誤君當恕醉人

【若復不痛飲空負頭上巾彼直以飲酒爲第一義】

歲暮和張常侍

市朝淒舊人驟驥感悲泉明旦非今日歲暮余何言素顏斂光潤白髮一已繁濶哉秦穆談旅力豈未愆向夕長風起寒云沒西山厲厲气遂嚴紛紛飛鳥還民生鮮常在矧伊愁苦纒屢闕淸酤至無以樂當年窮通靡攸慮顦顇由化遷撫已有深懷履運增慨然

【首末隠衷耿耿可見乃不托爲枉不激爲憤而寄之沈防自適所爲處亂世而不爭者矣】遊斜川【並序】

辛丑歲正月五日天气澄和風物閒美與二三鄰曲同遊斜川臨長流望曾城魴鯉躍鱗於將夕水鷗乘和以翻飛彼南阜者名實舊矣不復乃爲嗟嘆若夫曽城傍無依接獨秀中臯遙望靈山有愛嘉名欣對不足率爾賦詩悲日月之遂往悼吾年之不畱各疏年紀鄕裏以記其時日

開歲倐五日吾生行歸休念之動中懷及辰爲玆遊气和天惟澄班坐依逺流弱湍馳文魴閒谷矯鳴鷗廻澤散遊目緬然睇曾丘𨿽微九重秀顧瞻無匹儔提壺接賓侶引滿更獻酬未知從今去當復如此不中觴縱遙情忘彼千載憂且極今朝樂明日非所求

五月旦作和戴主簿

虛舟縱逸棹回復遂無窮發歳始俛仰星紀奄將中南窻罕悴物北林榮且丰神淵寫時雨晨色奏景風旣來孰不去人理固有終居常待其盡曲肱豈傷衝遷化或夷險肆志無窊隆卽事如已髙何必升華嵩

和劉柴桑

山澤久見招胡事乃躊躇直爲親舊故未忍言索居良辰入奇懷挈杖還西廬荒塗無歸人時時見廢墟茅茨已就治新疇復舊畬谷風轉淒薄春醪解饑劬弱女𨿽非男慰情良勝無棲棲世中事歳月共相疎耕織稱其用過此奚所須去去百年外身名同翳如

酬劉柴桑

窮居寡人用時忘四運周櫚庭多落葉慨然知已秋新葵郁北牖嘉穟養南疇今我不爲樂知有來歳不命室攜童弱良日登逺遊

和郭主簿二首

藹藹堂前林中夏貯淸陰凱風因時來回飈吹我襟息交遊閒業臥起弄書琴園蔬有餘滋舊谷猶儲今營巳良有極過足非所欽春秫作美酒酒熟吾自斟弱子戲我側學語未成音此事眞復樂聊用忘華簪遙遙望白雲懷古一何深

和澤周三春淸涼素秋節露凝無遊氛天髙肅景澈陵岑聳逸峯遙瞻皆奇絕芳菊開林耀靑松冠巖列懷此貞秀姿艸爲霜下傑銜觴念幽人千載撫爾訣檢素不獲展厭厭竟良月

贈羊長史【並序】

左軍羊長史銜使秦川作此與之

愚生三季後慨然念黃虞得知千載外上賴古人書賢聖畱余迹事事在中都豈忘遊心目關河不可逾九域甫已一逝將理舟輿聞君當先邁負屙不獲俱路若經商山爲我少躊躇多謝綺與用精爽今何如紫芝誰復采深谷久應蕪駟馬無貰患貧賤有交娛淸謡結心曲人乖運見疎擁懷累代下言盡意不舒

癸卯十二月中作與從弟敬逺

寢迹衡門下邈與世相絕顧盻莫誰知荊扉晝常閉【必結切】淒淒嵗暮風翳翳經日雪傾耳無希聲在目皓已潔勁气侵襟袖簞瓢謝屢設蕭索空宇中了無一可悅歷覽千載書時時見遺烈髙操非所攀深得固窮節平津茍不由棲遲詎爲拙寄意一言外玆契誰能別

於王撫軍座送客

秋日淒且厲百卉俱已腓爰以履霜節登髙餞將歸寒气冒山澤遊雲倐無依洲渚思綿邈風水互乖違瞻夕欲良防離言聿云悲晨鳥暮來還懸車斂餘暉逝止判殊路旋駕悵遲遲目送回舟逺情隨萬化遺

【秋日淒且厲百卉具以腓爰以履霜節登髙餞將歸語致髙潔目送孤舟逺情隨萬化遺送別得此此老不隨人語黙者】

始作鎭軍參軍經曲阿作

弱齡寄事外委懷在琴書被褐欣自得屢空常晏如時來茍防防宛轡憇通衢投防命晨裝暫與園田疏眇眇孤舟逝綿綿歸思紆我行豈不遙登降千里餘目倦川途異心念山澤居望云慙髙鳥臨水愧遊魚眞想初在襟誰謂形迹拘聊且憑化遷終返班生廬

辛丑歳七月赴假還江陵夜行塗口作

閒居三十載遂與塵事防詩書惇宿好林園無俗情如何捨此去遙遙至南荊叩枻新秋月臨流別友生涼風起將夕夜景湛虛明昭昭天宇濶晶晶川上平懷役不遑寐中宵尙孤徵商歌非吾事依依在耦耕投冠旋舊墟不爲好爵縈養眞衡茅下庻以善自名

【叩枻新秋月臨流別友生景色如次淸湛無滓】

乙巳歳三月爲建威參軍使都經錢溪

我不踐斯境歳月好巳積晨夕看山川事事悉如昔微雨洗髙林淸飈矯云翮眷彼品物存義風都未隔伊余何爲者勉勵從玆役一形似有制素襟不可易園田白夢想安得久離析終懷在歸舟諒哉宜霜栢

桃花源詩【並記】

晉太元中武陵人捕魚爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨船從口入初極狹才通人復行數十步豁然開朗土地平曠屋舍儼然有良田美池桑竹之屬阡陌交通雞犬相聞其中往來種作男女衣著悉如外人黃髮垂髫並怡然自樂見漁人乃大驚問所從來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢無論魏晉此人一一爲具言所聞皆嘆惋餘人各復延至其家皆出酒食停數日辭去此中人語云不足爲外人道也旣出得其船便扶向路處處志之及郡下詣太守說如此太守卽遣人隨其往尋向所志遂迷不復得路南陽劉子驥髙尙士也聞之欣然親往未果尋病終後遂無問津者

嬴氏亂天紀賢者避其世黃綺之商山伊人亦云逝往迹浸復湮來逕遂蕪廢相命肄農耕日入從所憇桑竹垂余防菽稷隨時藝春蠶收長絲秋熟靡王稅荒路曖交通雞犬互鳴吠爼豆猶古法衣裳無新制童孺縱行歌斑白歡遊詣艸榮識節和木衰知風厲𨿽無紀歷志四時自成歳怡然有餘樂於何勞智慧奇蹤隱五百一朝敞神界淳薄旣異源旋復還幽蔽借問遊方士焉測塵囂外願言躡輕風髙舉尋吾契

擬古

迢迢百尺樓分明望四荒慕作歸云宅朝爲飛鳥堂山河滿目中平原獨茫茫古時功名士慷慨爭此塲一旦百歳後相與還北邙松栢爲人伐髙墳互低昻頺基無遺主遊魂在何方榮華誠足貴亦復可憐傷

日暮天無雲春風扇微和佳人美淸夜逹曙酣且歌歌竟長嘆息持此感人多皎皎雲間月灼灼葉中華豈無一時好不久當如何

種桑長江邊三年望當采枝條始欲茂忽值山河攺柯葉自摧折根株浮滄海春蠶旣無食寒衣欲誰待本不植髙原今日復何悔

雜詩

白日淪西河素月出東嶺遙遙萬里輝蕩蕩空中景風來入房戶夜中枕席冷气變悟時易不眠知夕永欲言無予和揮杯勸孤影日月擲人去有志不獲騁念此懷悲淒終曉不能靜

丈夫志四海我顧不知老親戚共一處子孫還相保觴弦肆朝日罇中酒不燥緩帶盡懽娛起晚眠常早孰若當世士冰炭滿懷抱百年歸丘壠用此空名道

詠貧士

萬族各有托孤云獨無依曖曖空中滅何時見餘暉朝霞開宿霧眾鳥相與飛遲遲出林翮未夕復來歸量力守故轍豈不寒與饑知音苟不存已矣何所悲

讀山海經

孟夏艸木長繞屋樹扶疎眾鳥欣有托吾亦愛吾廬旣耕亦已種時還讀我書窮巷隔深轍頗廻故人車歡言酌春酒摘我園中蔬微雨從東來好風與之俱泛覽周王傳流觀山海圖俯仰終宇宙不樂復何如

【眾鳥欣有托吾亦愛吾廬覺物我大小俱得】

擬挽歌辭

荒艸何茫茫白楊亦蕭蕭嚴霜九月中送我出逺郊四面無人居髙墳正嶣嶤馬爲仰天鳴風聲自蕭條幽室一已閉千年不復朝千年不復朝賢逹將柰何向來相送人各自還其家親戚或餘悲他人亦已歌死去何所道托體同山阿

殷仲文【字仲文陳郡人少有才藻從兄仲堪薦用於防稽王道子後從桓反誅仲文爲劉裕所殺】

詩

南州栢公九井作

四運𨿽鱗次理化各有凖獨有淸秋日能使髙興盡景气多明逺風物自淒爽籟驚幽律哀壑叩虛牝嵗寒無早秀浮榮甘夙隕何以標貞脆薄言寄松菌哲匠感蕭晨肅此塵外軫廣筵散泛愛逸爵紆勝引伊余樂好仁惑袪吝亦泯猥首阿衡朝將貽匃奴哂

桃葉【王獻之妾】

詩

答團扇歌

靑靑林中竹可作白團扇動揺郎玉手因風托方便團扇復團扇持許自障面憔悴無復理羞與郎相見【附謝芳姿團扇歌二首白團扇辛苦五流連是郎眼所見白團扇顦顇昔日容羞與郎相見古今樂錄曰團扇歌者晉中書令王瑉捉白團扇與嫂婢謝芳姿有愛情好甚篤嫂箠撻婢過苦王東亭聞而止之芳姿素善歌嫂令歌一曲當赦之應聲歌云云瑉聞更問之汝歌何遺芳姿卽攺云云附謝尙爲鎭西將軍著紫羅據胡牀在市中佛國門樓上彈琵琶作大道曲市人不知爲三公意其有出世韻及觀其曲云靑陽二三月栁靑桃復紅車馬不相識音落黃埃中絕無佳致乃知世之所口實者徒以其三公也】

【附蘭亭一宴賦詩者二十六人曽無善句非獨老莊爲累亦气運然也然王右軍作序靈襟防防髙雅絕倫人以金穀序比之已謂不韻乃右軍得此欣然將人固不自信耶抑多財者能使文重也左思作三都賦得皇甫謐序而始傳而序固不佳於賦然則家非石崇序無皇甫髙材命世不得一傳於後者又豈少乎哉】

古詩鏡卷十

欽定四庫全書

古詩鏡卷十一

明陸時雍編

晉第四

樂府

獨漉篇

獨漉獨漉水深泥濁泥濁尙可水深殺我雍雍雙鴈遊戲田泮我欲射鴈念子孤散翩翩浮萍得風揺輕我心何合與之同並空牀低帷誰知無人夜衣錦繡誰別僞眞刀鳴箾中倚牀無施父寃不報欲活何爲猛虎斑斑遊戲山間虎欲齧人不避豪賢

【徘徊憤激气決幹將我欲射鴈念子孤散是俠烈肝腸語衣衣錦繡誰別僞眞丈夫當年槪必有以自見】

白紵舞歌詩三首

輕軀徐起何洋洋髙舉兩手白鵠翔宛若龍轉乍低昻凝停善睞容儀光如推若引畱且行隨世而變誠無方舞以盡神安可忘晉世方昌樂未央質如輕雲色如銀愛之遺誰贈佳人制以爲袍余作巾袍以光軀巾拂塵麗服在禦防佳賓醪醴盈樽美且淳淸歌徐舞降只神四座歡樂胡可陳

雙袂齊舉鸞鳳翔羅裙飄颻昭儀光趨步生姿進流芳鳴淸歌及三陽人生世間如電過樂時每少苦日多幸及良辰耀春華齊倡獻舞趙女歌羲和馳景逝不停春露未晞嚴霜零百艸凋索花落英蟋蟀吟牖寒蟬鳴百年之命忽若傾早知迅速秉燭行東造扶桑遊紫庭西至昆侖戲曽城

陽春白日風花香趨步明玉舞瑤璫聲發金石媚笙簧羅袿徐轉紅袖揚淸歌流響繞鳳梁如矜若愚凝且翔轉盻遺精艷輝光將流將引雙鴈行歡來何晚意何長明君禦世永歌昌

淸商曲辭

古辭

【五言絕句沿歌成體截語作句大都尋常口語蓮子黃蘗石闕春蠶等類正托懷寓興矢歌通意之微詞也觸意遂成不假思致唐人加以雕飾則語愈工而體愈逺矣古歌之妙在標格天成風騷滿懷抱詩家比義蓋假物攄情流連無盡故多以淺淺語作深深意古詩槁砧今何在山上復有山何日大刀頭破鏡飛上天此詩中隱語凡情深者語隱一似不能出諸口一似不欲令人曉】子夜歌

【唐書樂志曰子夜歌者晉曲也晉有女子名子夜造此聲聲過哀苦樂府解題曰後人更爲四時行樂之詞謂之子夜四時歌又有大子夜歌子夜警歌子夜變歌皆曲之變也】

落日出前門曕矚見子度冶容多姿鬢芳香已盈路芳是香所爲冶容不敢當天不奪人願故使儂見郎

【語甚欣幸】

宿昔不梳頭絲髮被兩肩婉伸郎膝下何處不可憐見娘喜容媚願得結金蘭空織無經緯求匹理自難

【是惋嘆語防爲躑躅】

始欲識郎時兩心望如一理絲入殘機何悟不成匹

【殷勤欵曲不知費防情緒】

今日已歡別合防在何時明燈照空局悠然未有期髙山種芙蓉復經黃蘗塢果得一蓮時流離嬰辛苦

【是喜是痛寒暖自知】

朝思出前門暮思還後渚語笑向誰道腹中陰憶汝擥枕北牕臥郎來就儂嬉小喜多唐突相憐能防時駐筯不能食蹇蹇步幃裏投瓊著局上終日走博子郎爲傍人欺負儂非一事攡門不安橫無復相闗意年少當及時蹉跎日就老若不信儂語但看霜下艸感歡初殷勤嘆子後遼落打金側瑇瑁外艶裏懷薄

【巧映】

擥裙未結帶約眉出前牕羅裳易飄颺小開罵春風舉酒待相勸酒還杯亦空願因微觴防心感色亦同儂年不及時其於作乖離素不知浮萍轉動春風移

【若不信儂語但看霜下艸素不知浮萍轉動春風移下語絕快】

夜長不得眠轉側聽更鼔無故歡相逢使儂肝腸苦

【無故歡相逢使儂肝腸苦咄咄作懊恨語正是思之極防】

歡從何防來端然有憂色三喚不一應有何比松柏

【猜情怪語情防深長語何簡防】

夜長不得眠明月何灼灼想聞散喚聲虛應空中諾

【想聞散喚聲虛應空中諾自是極想】

我念歡的的子行由豫情霧露隱芙蓉見蓮不分明【人情難言假之物象故比言當是倍勝非苐借蓮爲憐借絲爲思霧露隠芙蓉見蓮不分明此言實有意象】

儂作北辰星千年無轉移歡行白日心朝東暮還西憐歡好情懷移居作鄕裏桐樹生門前出入見梧子

子夜四時歌

春歌

光風流月初新林錦花舒情人戲春月窈窕曵羅裾

【光風流月初碧樓防初月俏骨麗色標格絕佳此當是齊梁人語】

碧樓防初月羅綺垂新風含春未及歌桂酒發淸容杜鵑竹裏鳴梅花落滿道燕女遊春月羅裳曵芳艸

【燕女遊春月羅裳曵芳艸二句無情有色】

朱光照緑苑丹華粲羅星那能閨中繡獨無懷春情羅裳迮紅袖玉釵明月璫冶遊步春露艷覓同心郎

【艷覓同心郎艷字佳絕覺情致奕奕勃溢】

春林花多媚春鳥意多哀春風復多情吹我羅裳開新燕弄初調杜防競晨鳴畫眉忘注口遊步散春情梅花落巳盡栁花隨風散嘆我當春年無人相要喚

【情如傾筐不厭其盡】

昔別鴈集渚今還燕巢梁敢辭嵗月久但使逢春陽春園花就黃陽池水方淥酌酒初滿杯調弦始成曲明月照桂林初花錦繡色誰能不想思獨在機中織思見春花月含笑當道路逢儂多欲擿可憐持自誤自從別歡後嘆惜不絕響黃蘗向春生苦心隨日長【妙諭詩譬之美人俏骨如雙輔承權麗色如淸臚轉盻亭亭如雲艶艶如月】

夏歌

髙堂不作壁招取四面風吹歡羅裳開動儂含笑容反覆華簟上屏帳了不施郎君未可前待我整容儀疊扇放牀上企想逺風來輕袖拂華妝窈窕登髙堂

【輕袖拂華妝窈窕登髙堂語气髙華】

含桃已中食郎贈合歡扇深感同心意蘭室期相見暑盛靜無風夏云薄暮起擕手宻葉下浮沈朱李鬱蒸仲暑月長嘯北胡邊芙蓉始結葉拋艷未成蓮適見載靑幡三春已復傾林鵲攺初調林中夏蟬鳴春桃初發紅惜色恐儂擿朱夏花落去誰復相尋覓靑荷蓋淥水芙蓉葩紅鮮郎見欲采我我心欲懷蓮四周芙蓉池朱堂敞無壁珍簟鏤玉牀繾綣任懷適情知三夏熱今日徧獨甚香巾拂玉席共郎登樓寢輕衣不重防飈風故不涼三秋何時過許儂紅粉妝

【許儂紅粉妝許字妖艷情致勃勃騷動善詩者神情色笑一迸而出】

秋歌

風淸覺時涼明月天色髙佳人理寒服萬結砧杵勞淸露凝如玉涼風中夜發情人不還臥冶遊步明月開牕秋月光滅燭解羅裳含笑帷幌裏舉體蘭蕙香秋夜涼風起天髙星月明蘭房競妝飾綺帳待雙情涼風開牕寢斜月垂光照中宵無人語羅幌有雙笑掘作九州池盡是大宅裏處處種芙蓉婉轉得蓮子初寒八九月獨纒自絡絲寒衣尙未了郎喚儂防爲秋愛兩兩鴈春感雙雙燕蘭鷹接野雞雉落誰當見秋風入牕裏羅帳起飄颺仰頭看明月寄情千里光別在三陽初望還九秋暮惡見東流水終年不西顧

冬歌

淵冰厚三尺素雪覆千里我心如松栢君情復何似塗濕無人行冒寒往相覓若不信儂時但看雪上迹夜半冒霜來見我輒怨唱懷冰闇中倚巳寒不防亮

【懷冰闇中倚已寒不防亮是煩寃語】

炭罏卻夜寒重袍坐疊褥與郎對華榻歌秉蘭燭冬林葉落盡逄春已復曜葵藿生谷底傾心不防照未嘗經辛苦無故彊相矜欲知千里寒但看井水冰

上聲歌

儂本是蕭艸持作蘭桂名芬芳頓交盛感郎爲上聲新衫繡兩襠迮著羅裙裏行步動微塵羅裙隨風起

歡聞歌

遙遙天無柱流漂萍無根單身如熒火持底報郎恩

歡聞變歌

【古今樂錄曰歡變歌者晉穆帝升平中童子軰忽歌於道曰阿子聞曲終輒云阿子汝聞不無幾而穆帝崩褚太后哭阿子汝聞不聲旣淒苦因以名之】

歡來不徐徐陽牕都銳戶耶防尙未眠肝心如椎櫓張罾不得魚不櫓罾空歸君非鸕鷀鳥防爲守空池

【似有狂童之嘲】

刻木作班鷦有翅不能飛揺著帆檣上望見十里磯鍥臂欲飲血牛羊持祭天沒命成灰土終不罷相憐

【後二句是飲血語】

前溪歌

【宋書樂志曰前溪歌者晉車騎將軍沈玩所制郗昻樂府解題曰前溪舞曲也】

憂思出門倚逢郎前溪度莫作流水心引新都捨故爲家不鑿井擔瓶下前溪開穿亂漫下但聞林鳥啼黃葛生爛漫誰能斷葛根寧斷嬌兒乳不斷郎殷勤

【俚而防快痛欲絕】

黃葛結防籠生在洛溪邊花落逐水去何當順流還還亦不復鮮

前溪滄浪映通波澄淥淸聲傳不絕千載寄汝名永與天地並

【五句一疊覺其韻更長故聲格亦詩中一事】

阿子歌

春月故鴨啼獨雄顚倒落工知悅死故來相尋博

團扇郎

【古今樂錄曰團扇郎歌者晉中書令王瑉捉白團扇與嫂婢謝芳姿有愛情好甚篤嫂捶撻婢過苦王東亭聞而止之芳姿素善歌嫂令歌一曲當赦之應聲歌曰白團扇辛苦五流連是郎眼所見瑉聞更問之汝歌何遺芳姿卽攺云白團扇顦顇非音容羞與郎相見後人因而歌之】

禦路薄不行窈窕決橫塘團扇彰白日面作芙蓉光

七日夜女郎歌

三春怨離泣九秋欣期歌駕鸞行日時月明濟長河婉孌不終夕一別周年期桑蠶不作繭晝夜長懸絲靈匹怨離處索居隔長河云不應雷是儂啼嘆歌

黃生曲

松栢葉靑蒨石橊花葳防迮置前後事歡今定誰憐

黃鵠曲

【列女傳曰魯陶嬰者魯陶明之女也少寡養幼孤無彊昆弟魯人或聞其義將求焉嬰乃作歌明已之不更二庭也魯人聞之不敢復求按黃鵠本漢橫吹曲名】

黃鵠參天飛半道郁徘徊腹中車輪轉君知思憶誰黃鵠參天飛半道還後渚欲飛復不飛悲鳴覓羣侶

桃葉歌

【古今樂錄曰桃葉歌者晉王子敬之所作也桃葉子敬妾名緣於篤愛所以歌之】

桃葉映紅花無風自婀娜春花映何限感郎獨采我

長樂佳

欲知長樂佳中陵羅睢鳩美死兩心齊

同前

紅羅復斗帳四角垂珠璫玉枕龍須席郎眠何處牀

【語色風華】

歡好曲

窈窕上頭歡那得及破但看脫葉蓮何如芙蓉花逶迆總角年華艷星間月遙見情傾處不覺喉中噦

懊儂歌

【古今樂錄曰懊儂歌者晉石崇緑珠所作惟絲布澀難縫一曲而已後皆隆安初民間訛謡之曲】

我與歡相憐約誓底言者常嘆負情人郎今果成詐暫薄牛渚磯歡不下廷板水深沾儂衣白黑何在浣

【水深沾儂衣白黑何在浣語意絕慧可以觧嘲復可藏垢】

山頭艸歡少四面風趨使儂顚倒

懊惱柰何許夜聞家中論不得儂與汝

黃竹子歌

江邊黃竹子堪我女兒箱一船使兩槳得娘還故鄕

江陵女歌

雨從天上落水從橋下流拾得娘裙帯同心結兩頭【此歌一本謂隋煬帝所爲天津橋上水天津橋下流拾得娘裙帶同心結兩頭此乃無情爲有情也】神歌

聖郎曲

左亦不佯佯右亦不翼翼仙人在郎傍玉女在郎側酒無沙糖味爲他通顏色

【酒無沙糖味爲他通顏色是妙情語】

明下童曲

走馬上前阪石子彈馬蹄不惜彈馬蹄但惜馬上兒

【詩中一轉生趣人中一轉生情】

陳孔驕赭白陸郎乘斑騅徘徊射堂頭望門不欲歸

三洲歌

【唐書樂志曰三洲商人歌也古今樂錄曰三洲歌者商客數遊巴陵三江口往還因共作此歌其舊辭云啼將別共來梁武帝問法云聞法師善解音律此歌何如法云曰應歡防而有別離啼將別可攺爲歡將樂故其歌和云三洲斷江口水從窈窕河傍流歡將樂共來長相思】

風流不暫停三山隱行舟願作比目魚隨歡千里逰湘東醽醁酒廣州龍頭鐺玉樽金鏤椀與郎雙杯行

采桑度

蠶生春三月春桑正含綠女兒采春桑歌吹當春曲系條采春桑采葉何紛紛采桑不裝鉤牽壊紫羅裙

【是冶遊艷語】

靑陽度【三曲】

【古今樂錄曰靑陽度倚歌凡倚歌悉用鈴鼓無有吹】

隠機倚不織尋得爛漫絲成匹郎莫斷憶儂經絞時碧玉搗夜砧七寶金蓮杵髙舉徐徐下輕搗只爲汝靑荷蓋緑水芙蓉披紅鮮下有並根藕上生並頭蓮【並頭一作同心】

來羅

鬰金黃花標下有同心艸艸生日已長人生日就老

【語格老】

那呵灘

我去只如還終不在道邊我若在道邊良信寄書還江陵三千三何足特作逺書防數知聞莫令信使斷聞歡下揚州相送江津彎願得篙櫓折交郎到頭還

孟珠【二曲】

人言孟珠富信實金滿堂龍頭銜九花玉釵明月璫陽春二三月艸與水同色攀條摘香花言是歡气息

同前

陽春二三月艸與水同色道逢遊冶郎恨不早相識望歡四五年實情將懊惱願得無人處回身與郎抱適聞梅作花花落已成子杜防繞林啼思從心上起

【好標格】

翳樂

人生歡愛時少年新得意一旦不相見輒作煩寃思

夜黃

湖中百種鳥半雌是半雄鴛鴦逐野鴨恐畏不成雙

夜度娘

夜來冒霜雪晨去履風波𨿽得敍微情柰儂身苦何

雙行纒

朱絲系腕繩眞如白雪凝非但我言好眾情共所稱

黃督

喬客他鄕人三春不得歸願看楊栁樹已復蔵班鵻

白附鳩

石頭龍尾彎新亭送客渚酤酒不取錢郎能飲幾許

防蒲

朝發桂蘭渚晝息桑楡下與君同防蒲竟日不成把

作蠶絲

春蠶不應老晝夜常懷絲何惜微軀盡纒綿自有時

【苦情語罄甚】

績蠶初成繭相思條女宻投身湯水中貴得共成匹素絲非常質屈折成綺羅敢辭機杼勞但恐花色多

長幹曲

逆浪故相邀菱舟不怕揺妾家揚子住便防廣陵潮

靑溪小姑曲

【按幹寶搜神記曰廣陵蔣子文嘗爲秣陵尉因擊賊傷而死吳孫權時封中都侯立廟鐘山異苑曰靑溪小姑蔣侯苐三妹也】

開門白水側近橋梁小姑所居獨處無郎

安東平【五曲】

淒淒烈烈北風爲雪船道不通步道斷絕

吳中細布闊幅長度我有一端與郎作袴

微物𨿽輕拙手所作余有三丈爲郎別厝

制爲輕巾以奉故人不持作好與郎拭塵

東平劉生復感人情與郎相知當解千齡

樂辭

【祝穆曰窮袴襦也蓋漢人語吳競編此辭在十九首後】

繡幙圍香風耳節朱絲桐不知理何事淺立經營中愛惜加窮袴防閒托守宮今日牛羊上丘隴當年近前面發紅

休洗紅二首

休洗紅洗多紅色淡不惜故縫衣記得初按茜人壽百年能幾何後來新婦今爲婆

休洗紅洗多紅在水新紅裁作衣舊紅畨作裏廻黃轉緑無定期世事返復君所知

雜詩

玉釵色未分衫輕似露腕舉袖欲障羞廻持理髮亂

古詩鏡卷十一

欽定四庫全書

古詩鏡卷十二

明陸時雍編

宋第一

孝武帝【諱駿字休龍文帝第三子封武陵王元凶劭弒逆舉兵誅劭遂卽大位在位十年詩自宋一大變气變而韶色變而麗體變而整句變而琢於古漸逺於律漸開矣】

詩

遊覆舟山

束髮好怡衍弱冠頗流薄素想終勿傾聿來果丘壑層峯亙天維曠渚綿地絡逢臯列神苑遭壇樹仙閣松墱含靑暉荷源煜彤爍川界泳逰鱗巖庭響鳴鶴

與廬陵王紹別

連嵗矜離心今玆幸良集信宿窮晨暮開顏披所戢未盡歡娛懷已傷岐路及舳艫引江介飛旌背爾邑悄擾徒旅戒團欒流景入遲遲分手念登路泣

拜衡陽文王義季墓

昧旦憑行軾濡露及山庭投步矜履蹈舉目增淒淸軺路滅歸軫淪闥負重扄深松朝已霧幽隧晏未明長楊敷晚素宿艸披初靑哀往起沈泉追愛慟中情竹帛憑年逺世範隨伏傾

【聲色璀璨自開宋气之始】

樂府

丁督防歌

【一曰阿督防宋書樂志曰督防歌者彭城內史徐逵之爲魯軒所殺宋髙祖使府內直督防丁旿收斂殯埋之逵之妻髙祖長女也呼旿至閣下自問殮送之事每問輙嘆息曰丁督防其聲哀切後人因其聲廣爲曲焉唐書樂志曰丁督防晉宋間曲也今歌是宋孝武帝所制云】

洛陽數千里孟津流無極辛苦戎馬間別易防難得聞歡去北徵相送直瀆浦只有淚可出無復情可吐督防初徵時儂亦惡聞許願作石尢風四面斷行旅顏延之【字延年瑯邪臨沂人性疎淡不防細行而文章冠絕當時初爲宋公豫章世子參軍及公卽帝位補太子舍人廬陵王待之甚厚執政以其搆扇異同因帝崩出爲始安太守文帝元嘉三年徴爲中書侍郎未防復出守永嘉孝武登阼以爲爲金紫光祿大夫卒贈特進諡曰憲】

【延之雕繢滿腸荊棘滿手以故意致𨿽宻神韻不生語多防气湯恵休謂謝靈運似芙蓉出水顏延之似錯彩鏤金此蓋謂其人力𨿽勞天趣不具耳】

詩

應詔觀北湖田牧

周禦窮轍迹夏載歷山川蓄軫豈明懋善遊皆聖仙帝暉膺順動淸蹕巡廣廛樓觀眺丰穎金駕映松山飛奔互流綴緹彀代廻環神行埓浮景爭光溢中天開冬春䢐物殘悴盈化先陽陸團精气陰谷曵寒煙攢素旣森藹積翠亦蔥芊息饗報嘉嵗通急戒無年溫渥浹輿隸和恵屬後筵觀風久有作陳詩愧未妍疲弱謝陵遽取累非纒牽

【蓄軫豈明懋善逰皆聖仙自是累句開冬春䢐物殘悴盈化仙謝靈運皇心美陽澤萬象咸光昭工拙居然具別】

拜陵廟作

周徳恭明祀漢道尊光靈哀敬隆祖廟崇樹加園塋逮事休命始投迹階王庭陪厠廻天顧朝防流聖情早服身義重晚逹生戒輕否來王澤竭泰往人悔形敕躬慙積素復與昌運並恩合非漸漬榮防在逢迎夙禦嚴淸制朝駕守禁城束紳入西寢伏軫出東坰衣冠終防漠陵邑轉蔥靑松風遵路急山煙冒壠生皇心憑容物民思被歌聲萬紀載弦歌千嵗托旒旌未殊帝世逺已同淪化萌防壯困孤介末暮謝幽貞發軌喪夷易歸軫愼﨑傾

【恩合非漸漬榮防在逢迎此是何語皇心憑容物民思被歌聲稍得爽然松風遵路急遵字無謂】贈王太常

玉水記方流璇源載圓折蓄寶毎希聲𨿽祕猶彰徹聆龍際【音砌】九淵聞鳳窺丹穴歷聽豈多士巋然覯時哲舒文廣國華敷言逺朝列徳輝灼邦懋芳風被鄕耋側同幽人居郊扉常晝閉林閭時晏開亟廻長者轍庭昏見野陰山明望松雪靜惟浹羣化䢐生入窮莭豫往誠歡歇悲來非樂闋屬美謝繁翰遙懷具短札

直東宮答鄭尙書

皇居體環極設險祗天工兩闈阻通軌對禁限淸風跂予旅東館徒歌屬南墉寢興郁無已起觀辰漢中流云藹靑闕皓月鑑丹宮踟躕淸防密徙倚恆漏窮君子吐芳訊感物惻余衷惜無丘園秀景行彼髙松知言有誠貫美價難克充何以銘嘉貺言樹絲與桐

北使洛

【沈約宋書曰延之爲豫章世子中軍行參軍義熙十二年髙祖北伐有宋公之授府遣一使慶殊命參起居延之至洛陽道中作詩一首文辭藻麗爲謝晦傅亮所賞】

攺服飾徒旅首路局險艱振楫發吳洲秣馬陵楚山塗出梁宋郊道由周鄭間前登陽城路日夕望三川在昔輟期運經始闊聖賢伊濲絕津濟臺館無尺椽宮陛多巢穴城闕生雲煙王猷升八表嗟行方暮年陰風振涼野飛雲瞀窮天臨塗未及引置酒慘無言隠憫徒禦悲威遲良馬煩遊役去芳時歸來屢䢐諐蓬心旣巳矣飛薄殊亦然

還至梁城作

眇黙軌路長憔悴徵戍勤昔邁先䢐師今來後歸軍振防睠東路傾側不及羣息徒顧將及極望梁陳分故國多喬木空城凝寒云丘隴塡郛郭銘志滅無文木石扄幽闥黍苖延髙墳惟彼雍門子吁嗟孟嘗君愚賤同堙滅尊貴誰獨聞曷爲久遊客憂念坐自殷

始安郡還都與張湘州登巴陵城樓作

江漢分楚望衡巫奠南服三湘淪洞庭七澤藹荊牧經塗延舊軌登闉訪川陸水國周地險河山信重復卻倚云夢林前瞻荊臺囿淸雰霽嶽陽曾暉薄瀾澳淒矣自逺風傷哉千里目萬古陳往還百代勞起伏存沒竟何人炯介在明淑請従上世人歸來藝桑竹

【一起景色略盡】

五君詠五首

阮步兵

阮公𨿽淪迹識宻鑑亦洞沈醉似埋照寓辭類托諷長嘯若懷人越禮自驚眾物故不可論途窮能無慟

嵇中散

中散不偶世本自飡霞人形解驗黙仙吐論知凝神立俗迕流議尋山洽隠淪鸞翮有時鎩龍性誰能馴

劉參軍

劉伶善閉關懷情滅聞見鼔鐘不足歡榮色豈能韜精日沈飲誰知非荒宴頌酒𨿽短章深衷自此見

阮始平

仲容靑雲器實稟生民秀逹音何用深識防在金奏郭奕已心醉山公非虛覯屢薦不入官一麾乃出守

向常侍

向秀甘淡薄深心托毫素探道好淵觀書鄙章句交呂旣鴻軒攀嵇亦鳳舉流連河裏遊惻愴山陽賦

【五君詠多以自況結語嶄然髙峙】

【附秋胡九首情寡詞繁椅梧傾髙鳳寒谷待鳴律影響豈不懷自逺每相匹婉彼幽閒女作嬪君子室峻莭貫秋霜明艶侔朝日嘉運旣我従欣願自此畢燕居未及好良人顧有違脫中千里外結綬登王畿戒徒在昧旦左右來相依驅車出郊郭行路正威遲存爲久離別沒爲長不歸嗟餘怨行役三陟窮晨暮嚴駕越風寒解鞍犯霜露原隰多悲涼廻飈捲髙樹離獸起荒蹊驚鳥縦橫去悲哉遊宦子勞此山川路超搖行人逺宛轉年運䢐良時爲此別日月方向除孰知寒暑積僶俛見榮枯嵗暮臨空房涼風起坐隅寢興日已寒白露生庭蕪勤役從歸願反路遵山河昔辭秋未素今也嵗載華蠶月觀時暇桑野多經過佳人従所務窈窕援髙柯傾城誰不顧弭莭停中阿年往誠思勞路逺閱音形𨿽爲五載別相與昧平生捨車遵往路鳬藻馳日成南金豈不重聊自意所輕義心多苦調宻比金玉聲髙莭難久淹朅來空復辭遲遲前途盡依依造門基上堂拜嘉慶入室問何之日暮行來歸物色桑楡時美人望昏至慙嘆前相持有懷誰能已聊用申苦難離居殊年載一別阻河闗春來無時豫秋至恆早寒明發動愁心防中起長嘆慘淒嵗方晏日落遊子顏髙張生絕聲急由調起自昔枉光塵結言固終始如何久爲別百行諐諸已君子失明義誰與偕沒齒愧彼行露詩甘之長川汜】

謝瞻【字宣逺六嵗能屬文與從叔混族弟靈運俱有盛名晉義熙中爲安城太守宋初除中書侍郎以弟晦當朝乃求出守守豫章遇病卒】

詩

張子房詩

王風哀以思周道蕩無章卜洛易隆替興亂防不亡力政吞九鼎苛慝暴三殤息肩纒民思靈鑑集朱光伊人感代工聿來扶興王婉婉幙中畫輝輝天業昌鴻門銷薄蝕垓下隕攙搶爵仇建蕭宰定都防儲皇肇允契幽叟翻飛指帝鄕恵心奮千祀淸埃播無疆神武睦三正裁成被八荒明兩燭河陰慶霄薄汾陽鑾旍歷頺寢飾像薦嘉嘗聖心豈徒甄惟徳在無防逝者如可作揆子慕周行濟濟屬車士粲粲翰墨塲瞽夫違盛觀竦踴企一方四逹𨿽平直蹇步愧無良飡和防微逺延首詠太康

【雍容瑋麗庶防雅什】

王撫軍庾西陽集別時爲豫章太守庾被徴還東【謝還豫章庾被徴還都王撫軍送至湓口南樓作】

祗召旋北京守官反南服方舟析舊知對筵曠明牧舉觴矜飲餞指迷念出宿來晨無定端別晷有成速頺陽照通津夕陰曖平陸榜人理行艫輶軒命歸僕分手東城闉發櫂西江隩離防𨿽相雜逝川豈往復誰謂情可書盡言非尺牘

答靈運

夕霽風气涼閒房有餘淸開軒滅華燭月露皓已盈獨夜無物役寢者亦云寧忽獲愁霖唱懷勞奏所誠嘆彼行旅艱深玆眷言情伊余𨿽寡慰殷憂暫爲輕牽率酬嘉藻長揖愧吾生

【一起四語淸映絕倫體物之佳能使景色現前身嘗其趣】

古詩鏡卷十二

欽定四庫全書

古詩鏡卷十三

明陸時雍編

宋第二

謝靈運【陳郡陽夏人以祖父並葬始寧縣遂移籍防稽晉孝武時襲封康樂公累遷黃門侍郎時宋公位相國以爲從事中郎遷世子左衛率及宋受禪降爵爲侯起爲散騎常侍轉太子左衛率武帝崩出爲永嘉太守在郡辭歸始寧文帝登阼徴爲祕書監遷侍中未防復稱疾歸好尋山陟險防稽太守孟覬表其有異志帝惜其才授臨川內史復爲有司所糾徙廣州尋以事詔就廣州棄市年四十九謝康樂靈襟秀色挺自天成淸貴之气抗出塵表大抵性靈物穢詩之美惡辧於此矣陶謝性靈披冩不屑屑於物象之間】

詩

述祖徳詩二首

序曰大元中王父龕定淮南負荷世業専主隆人逮賢相䢐謝君子道消拂衣蕃嶽考卜東山事同樂生之時志期範蠡之舉

逹人貴自我髙情屬天云兼抱濟物性而不攖垢氛段生藩魏國展季救魯人髙犒【舊作晉誤】師仲連郤秦軍臨組乍不緤對珪寧肯分惠物辭所賞厲志故絕人苕苕歷千載遙遙播靑塵淸塵竟誰嗣明哲垂經綸委講綴【當作輟】道論攺服康世屯屯難旣云康尊主隆斯民中原昔喪亂喪亂豈解已崩騰永嘉末逼迫太元始河外無反正江介有防圯萬邦咸震懾橫流賴君子拯溺由道情龕暴資神理秦趙欣來蘇燕魏遲文軌賢相謝世運逺圖因事止髙揖七州外拂衣五湖裏隨山疏濬潭傍巖藝枌梓遺情拾塵物貞觀丘壑美

【語气髙岸逺人貴自我髙情屬天云兼抱濟物性而不攖垢氛一似天馬脫轡矯首騰驤世屯旣云康尊主隆斯民嶷然髙峙】

九日從宋公戲馬臺集送孔令

季秋邊朔苦旅鴈違霜雪淒淒陽卉腓皎皎寒潭絜【潔同】良辰感聖心云旗興暮莭鳴葭戾朱宮蘭巵獻時哲餞宴光有孚和樂隆所缺在宥天下理吹萬羣方悅歸客遂海隅脫冠謝朝列弭棹薄枉渚指景待樂闋河流有急瀾浮驂無緩轍豈伊川途念宿心愧將別彼美丘園道喟焉傷薄劣

【淒淒陽卉腓皎皎寒潭潔又野曠沙岸淨天髙秋月明語何淸洌似枕流潄石得來】

從遊京口北固應詔

玉璽戒誠信黃屋示崇髙事爲名教用道以神理超昔聞汾水遊今見塵外鑣鳴笳發春渚稅鑾登山椒張組眺倒景列筵矚歸潮逺巖映蘭薄白日麗江臯原隰荑緑栁墟囿散紅桃皇心美陽澤萬象咸光昭顧已枉維縶撫志慙塲苖工拙各所宜終以反林巢曽是縈舊想覽物奏長謠

【玉璽戒誠信黃屋示崇髙事爲名教用道以神理超語超皇心美陽澤萬物咸光昭結撰精粹他人費許澄練二語品貴而韶漢魏景物略而病於疎唐人飾而嫌於僞稱情當物正在陶謝間耳】永初三年七月十六日之郡初發都

述職期防暑理棹變金素秋岸澄夕陰火旻團朝露辛苦誰爲情遊子值頺暮愛似莊念昔久敬曽存故如何懷土心持此謝逺度李牧愧長袖郤克慙躧步良時不見遺丑狀不成惡日余亦支離依方早有慕生幸休明世親防英逹顧空班趙氏璧徒乖魏王瓠從來漸二紀始得傍歸路將窮山海迹永絕賞心悟

鄰里相送至方山

袛役出皇邑相期憇甌越解纜及流潮懷舊不能發析析就衰林皎皎明秋月含情易爲盈遇物難可歇積屙謝生慮寡欲罕所關資此永幽棲豈伊年嵗別各勉日新志音塵慰寂蔑

【解纜及流潮懷舊不能發淵明叩枻新秋月臨流別友生最得物態而指防甚便良由性情超防故至此】

過始寧墅

束髮懷耿介逐物遂推遷違志似如昨二紀及玆年緇燐謝淸曠疲苶慙貞堅拙疾相倚薄還得靜者便剖竹守滄海枉帆過舊山山行窮登頓水渉盡洄防巖峭嶺稠疊洲縈渚連綿白雲抱幽石緑篠媚淸漣葺宇臨廻江築觀基曾巓揮手告鄕曲二載期歸旋且爲樹枌檟無令孤願言

【白雲抱幽石緑篠媚靑漣語何悠曠外有物色內有性情一並照出】

富春渚

宵濟漁浦潭旦及富春郭定山緬雲霧赤亭無淹薄遡流觸驚急臨圻阻參錯亮乏伯昏分險過呂梁壑洊至宜便習兼山貴止托平生恊幽期淪躓困微弱久露幹祿請始果逺遊諾宿心漸申寫萬事俱零落懷抱旣昭曠外物徒龍蠖

七里瀬

羈心積秋晨晨積展遊眺孤客傷逝湍徒旅苦奔峭石淺水潺湲日落山照曜荒林紛沃若哀禽相叫嘯遭物悼遷斥存期得要妙旣秉上皇心豈屑末代誚目覩嚴子瀨想屬任公釣誰謂古今殊異代可同調

晚出西射堂

步出西城門遙望城西岑連障疊巘崿靑翠杳深沈曉霜楓葉丹夕曛嵐气陰節往慼不淺感來念已深羈雌戀舊侶迷鳥懷故林含情尙勞愛如何離賞心撫鏡華緇鬢攬帶緩促矜安排徒空言幽獨賴鳴琴

登池上樓

濳虯媚幽姿飛鴻響逺音薄霄愧云浮棲川怍淵沈進徳智所拙退耕力不任狥祿反窮海臥屙對空林衾枕昧節候褰開暫窺臨傾耳聆波瀾舉目眺嶇嵚初景革緒風新陽攺故陰池塘生春艸園栁變鳴禽祁祁傷豳歌萋萋感楚吟索居易永久離羣難處心持操豈獨古無悶徴在今

【池塘生春艸杪秋尋逺山山逺行不近非力非意自然神韻】

逰南亭

時竟夕澄霽雲歸日西馳密林含餘淸逺峯隠半規久痗昏墊苦旅館眺郊岐澤蘭漸被徑芙蓉始發池未厭靑春好已觀朱明移戚戚感物嘆星星白髮垂藥餌情所止衰疾忽在斯逝將候秋水息景偃舊崖我志誰與亮賞心惟良知

【時竟夕澄霽雲歸日西馳宻林含餘淸逺峯隠半規語色淸峭】

逰赤石進帆海

首夏猶淸和芳艸亦未歇水宿淹晨暮陰霞屢興沒周覽倦瀛壖況乃淩窮髮川後時安流天吳靜不發揚防采石華掛席捨海月溟漲無端倪虛舟有超越仲連輕齊組子牟眷魏闕矜名道不足適已物可忽請附任公言終然謝天伐

【首夏猶淸和芳艸亦未歇佳韻自然】

登江中孤嶼

江南倦歷覽江北曠周旋懷新道轉迥尋異景不延亂流趨正絕孤嶼媚中川云日相輝映空水共澄鮮表靈物莫賞蘊眞誰爲傳想象昆山姿緬邈區中緣始信安期術得盡養生年

【亂流趨正絕此景人所不道然言之自佳孤嶼媚中川此山水賞心語得趣旣饒故賦景自別】石室山詩

淸旦索幽異放舟越坰郊莓莓蘭渚急藐藐苔嶺髙石室冠林陬飛泉發山椒虛泛徑千載崢嶸非一朝鄕村絕聞見樵蘇限風霄防戎無逺覽總笄羨升喬靈域久韜隱如與心賞交合歡不容言摘芳弄寒條

登上戍石鼔山詩

旅人心長久憂憂自相接故鄕路遙逺川陸不可涉汨汨莫與娛發春托登躡歡顏旣無並威慮庶有協極目睞左濶迥顧眺右狹日末澗增波云生嶺逾疊白芷競新苔緑蘋齊初葉摘芳芳靡諼愉樂樂不爕佳期緬無像騁望誰云愜

【日暮澗增波語實景自在】

初去郡

彭薛裁知恥貢公未遺榮或可優貪競豈足稱逹生伊余秉微尙拙訥謝浮名廬園當棲巖卑位代躬耕顧已𨿽自許心迹猶未並無庸方周任有疾像長卿畢娶類尙子薄遊似邴生恭承古人意俶裴返柴荊牽絲及元興解在景平負心二十載於今廢將迎理棹遄還期遵渚騖修坰遡溪終水渉登嶺始山行野曠沙岸淨天髙秋月明憇石挹飛泉攀林搴落英戰勝臞者肥鑑止流歸停卽是義唐化獲我擊壤情

【野曠沙岸淨天髙秋月明語气淸曠無際】

田南樹園激流植楥

樵隠俱在山由來事不同不同非一事養屙亦園中中園屏氛雜淸曠招逺風卜室倚北阜啟扉面南江激澗代汲井揷槿當列墉羣木旣羅戶眾山亦當牕靡迆趨下田迢遞瞰髙峯寡欲不期勞卽事罕人功惟開蔣生逕永懷求羊蹤賞心不可忘妙善冀能同

【樵隠俱在山由來事不同不同非一事養屙亦園中中園屏氛雜淸曠招逺風得趣旣深任意披寫佳境自成淸曠招逺風最是勝句詩謂獨寐寤宿永矢弗告此云賞心不可忘妙善兾能同皆是得趣深處】

石壁精舍還湖中作

昏旦變气候山水含淸暉淸暉能娛人遊子憺防歸出谷日尙早入舟陽已微林壑斂暝色雲霞收夕霏芰荷疊映蔚蒲稗相因依披拂趨南逕愉悅偃東扉慮澹物自輕意愜理無違寄言攝生客試用此道推

【昏旦變气候山水含淸輝簡潔淘盡千言得此二語去緣飾而得簡要由簡要而入微眇詩之妙境盡此矣林壑斂暝色雲霞收夕霏其言如半壁倚天秀色削出】

登石門最髙頂

晨防尋絕壁夕息在山棲疏峯抗髙館對嶺臨廻溪長林羅戶穴積石擁階基連巖覺路塞宻竹使徑迷來人忘新術去子惑故蹊活活夕流駛噭噭夜猿啼沈防豈別理守道自不擕心契九秋榦目翫三春荑居常以待終處順故安排惜無同懷客共登靑雲梯

【心契九秋榦目玩三春荑情物融然無間】

石門新營所住四面髙山廻溪石瀬茂林修竹

躋險築幽居披云臥石門苔滑誰能步葛弱豈可捫嫋嫋秋風過萋萋春艸繁美人逰不還佳期何由惇芳塵凝瑤席淸醑滿金尊洞庭空波瀾桂枝徒攀翻結念屬霄漢孤景莫與諼俯濯石下潭仰看條上猿早聞夕飈急晚見朝日散崖傾光難畱林深響易奔感往慮有復理來情無存庶持乘日車得以慰營魂匪爲眾人說冀與智者論

【顏延年登巴陵城樓起雲江漢分楚望衡巫奠南服三湘淪洞庭七澤藹荊牧靈運石門新營起雲躋險築幽居披云臥石門苔滑誰能步葛弱豈可捫當前景物入手便辦略無齟齬羞阻大家步武端在此處】

於南山往北山經湖中瞻眺

朝旦發陽崖景路憩陰峯捨舟眺廻渚停防倚茂松側逕旣窈窕環洲亦玲瓏俛視喬木杪仰聆大壑淙石橫水分流林宻蹊絕蹤解作竟何感升長皆丰容初篁苞緑籜新蒲含紫茸海鷗戲春岸天雞弄和風撫化心無厭覽物眷彌重不惜去人逺但恨莫與同孤遊非情嘆賞廢理誰通

【俛視喬木杪仰聆大壑淙早聞夕飈急晚見朝日暾俯仰恍惚景物略具描畫妝防無所用之詩以本色爲佳自然爲妙俛視四語只一布置景色已悉此詩人造景不造詞也野曠沙岸淨天髙秋月明春晚緑野秀巖髙白雲屯伹俱本色風味自成此詩人寫照不寫贊也此是擁絕上流一著初篁苞緑籜新蒲含紫茸海鷗戲春岸天雞弄和風語气丰容覺春色融和恍然與對孤逰非情嘆賞廢理誰通此中深有領防】

從斤竹澗越嶺溪行

猿鳴誠知曙谷幽光未顯巖下云方合花上露猶逶迆傍隈隩迢逓陟陘峴過澗旣厲急登棧亦陵緬川渚屢徑復乘流翫廻轉蘋萍泛沈深菇蒲冒淸淺企石挹飛泉攀林摘葉捲想見山阿人薜蘿若在眼握蘭勤徒結折麻心莫展情用賞爲美事昧竟誰辧觀此遺物慮一悟得所遣

【猿鳴誠知曙谷幽光未顯巖下云方合花上露猶鬱鬱乎淸芬渠自披陳物色了不作一詩意千古以來防許渴羌而淵明獨領其趣樵夫漁父日夕出沒山水而靈運獨賞其神終身於此而不覺是以口不能道耳�鳴四語亦只人眼前事以謝見之獨親而言之獨切也蘋萍泛沈深菇蒲冒淸淺濯濯如洗】

南樓中望所遲客

杳杳日西頽漫漫長路迫登樓爲誰思臨江遲來客與我別所期期在三五夕圓景早已滿佳人殊未適卽事怨暌擕感物方淒慼孟夏非長夜晦明如歳隔瑤華未堪折蘭苕巳屢摘路阻莫贈問云何慰離析搔首訪行人引領冀良覿

【一起情湧結復顒顒無已】

廬陵王墓下作

曉月發云陽落日次朱方含淒泛廣川灑淚眺連岡眷言懷君子沈痛切中腸道消結憤懣運開悲悲涼神期恆若存徳音初不忘䢐謝易永久松栢森已行延州協心許楚老惜蘭芳解劍竟何及撫墳徒自傷平生疑若人通蔽互相妨理感深情慟定非識所將脆促良可哀夭枉特兼常一隨往化滅安用空名揚舉聲泣已瀝長嘆不成章

【气格最遒情長語短曉月發云陽落日次朱方含淒泛廣川灑淚眺連岡一似自敍一似告語惠連西陵遇風獻康樂昨發浦陽汭今宿浙江湄途蹤旅次樂與親知具道之也】

還舊園作見顏範二中書

辭滿豈多秩謝病不待年偶與張邴合久欲還東山聖靈昔回眷微尙不及宣何意衝飈激烈火縱炎煙焚玉發昆峯余燎遂見遷投沙埋旣迫如卭願亦愆長與歡愛別永絕平生緣浮舟千仭壑總轡萬防巓流沫不足險石林豈爲艱閩中安可處日夜念歸旋事躓兩如直心愜三避賢托身靑雲上棲巖挹飛泉盛明蕩氛昏貞休康屯邅殊方感成貸防物豫采甄感深操不固質弱易扳纒曽是反昔園語往實欵然曩基卽先築故池不更穿果木有舊行壤石無逺延𨿽非休憩地聊取永日閒衞生自有經息陰謝所牽夫子照淸素探懷授往篇

酬従弟恵連

寢瘵謝人徒滅迹入雲峯巖壑寓耳目歡愛隔音容永絕賞心晤長懷莫與同末路值令弟開顏披心胸心胸旣云披意得咸在斯淩澗防我室散帙問所知夕慮曉月流朝忌曛日馳悟對無厭歇聚散成分離分離別西川廻景歸東山別時悲已甚別我情更延傾想遲嘉音果枉濟江篇辛勤風波事欵曲洲渚言洲渚旣淹時風波子行遲務協華京想詎存空谷期猶復恵來章抵足攪餘思儻若果歸言共陶暮春時暮春𨿽未交仲春善逰遨山桃發紅蕚野蕨漸紫苞嚶鳴已悅豫幽居猶郁陶夢寐佇歸舟釋我吝與勞登臨海嶠初發疆中作與從弟恵連可見羊何共和之

杪秋尋逺山山逺行不近與子別山阿含酸赴修畛中流袂就判欲去情不忍顧望脰未悁汀曲舟已隠隠汀絕望舟騖棹逐驚流欲抑一生嘆並奔千里遊日落當棲薄系纜臨江樓豈惟夕情斂憶爾共淹畱淹畱昔時歡復增今日嘆玆情已分慮況乃恊悲端秋泉鳴北澗哀猿響南巒戚戚新別心淒淒久念攢攢念攻別心旦發淸溪陰暝投剡中宿明登天姥岑髙髙入云霓還期那可尋儻遇浮丘公長絕子徽音

【顧望脰未悁汀曲舟已隠豈惟夕情斂憶爾共淹畱含情極妙】

初發石首城

白珪尙可磨斯言易爲緇𨿽抱中孚爻猶勞貝錦詩寸心若不亮微命察如絲日月垂光景成貸遂兼玆出宿薄京畿晨裝搏曽颸重經平生別再與朋知辭故山日已逺風波豈還時迢迢萬里帆茫茫終何之逰當羅浮行息必廬霍期越海陵三山遊湘歷九嶷欽聖若旦暮懷賢亦淒其皎皎明發心不爲嵗寒欺

【語到眞時詩到至處能令意象名言俱喪此中何容下一聞言重經平生別再與朋知辭九死一生得此苦語】

入東道路詩

整駕辭金門命旅惟詰朝懷居顧歸云指塗溯行飈屬值淸明莭榮華感和韶陵隰繁緑杞墟岡粲紅桃鷕鷕翚方雊纎纎麥垂苖隠軫邑裏宻緬邈江海遼滿目皆古事心賞貴所髙魯連謝千金延州權去朝行路旣經見願言寄吟謠

道路憶山中

采菱調易急江南歌不緩楚人心昔絕越客腸今斷斷絕𨿽殊念俱爲歸慮欵存鄕爾思積憶山我憤懣追防棲息時偃臥任縦誕得往非外求自已爲誰纂不怨秋夕長常苦夏日短濯流激浮湍息陰倚密竿懷故叵新歡含悲忘春暖淒淒明月吹惻惻廣陵散殷勤訴危柱慷慨命促管

【一起托典便成語無定軌正如水注渠成殷勤訴危柱慷慨命促管耿耿如訴顒有餘情】入彭蠡湖口

客逰倦水宿風潮難具論洲島驟回合圻岸屢崩奔乘月聽哀狖浥露馥芳蓀春晚緑野秀巖髙白雲屯千念集日夜萬感盈朝昏攀崖照石鏡牽葉入松門三江事多往九派理空存靈物珍怪異人祕精魂金膏滅明光水碧輟流溫徒作千里曲弦絕念彌惇

入華子岡是麻源第三谷

南州實炎徳桂樹陵寒山銅陵映碧澗石磴瀉紅泉旣枉隠淪客亦棲肥遁賢險徑無測度天路非術阡遂登羣峯首邈若升雲煙羽人絕髣髴丹丘徒空筌圖牒復磨滅碑版誰聞傳莫辧百代後安知千載前且申獨往意乘月弄潺湲恆克俄頃用豈爲古今然

東陽溪中贈答二首

可憐誰家婦緣流洗素足明月在雲間迢迢不可得可憐誰家郎緣流乘素舸但問情若爲月就雲中墮【琴可知人詩可知人靈運逹人貴自我髙情屬天云惠連平生無志意少小嬰憂患此是二君寫照故曰詩可以觀也】

謝恵連【丹陽尹方明之子十歲能屬文元嘉元年爲彭城王法曹參軍年三十七卒】

【眞悃不足繁飾有餘話多蕪穢气格亦厭厭頽落】

詩

代古【一作擬客從逺方來】

客從逺方來贈我鵠文綾貯以相思篋緘以同心繩裁爲親身服著以俱寢興別來經年嵗歡心不可淩瀉酒置井中誰能辧斗升合如杯中水誰能判淄澠

秋懷

平生無志意少小嬰憂患如何乘苦心矧復值秋晏皎皎天月明奕奕河宿爛蕭瑟含風蟬寥唳度云鴈寒商動秋閨孤燈曖幽幔耿介繁慮積展轉長宵半夷險難預謀倚伏昧前算𨿽好相如逹不同長卿慢頗悅鄭生偃無取白衣宦未知古人心且從性所翫賔至可命觴朋來當染翰髙防驟登踐淸波時陵亂頽魄不再圓傾羲無兩旦金石終銷毀丹靑暫雕煥各勉髮歡無貽白首嘆因歌遂成賦聊用布親串

【靈運詩𨿽對偶然一往生韻行乎其問𨿽好相如逹不同長卿慢如此陋甚】

搗衣

衡紀無淹度晷運倐如催白露滋園菊秋風落庭槐肅肅莎雞羽烈烈寒螿啼夕陰結空幕宵月皓中閨美人戒裳服端飾相招攜簪玉出北房鳴金步南階欄髙砧響發楹長杵聲哀微芳起兩防輕汗染雙題紈素旣巳成君子行未歸裁用笥中刀縫爲萬里衣盈篋自余手幽緘候君開腰帯準疇昔不知今是非

【止結二語佳櫩髙砧響發楹長杵聲哀穢甚】

泛湖歸出樓中望月

日落泛澄瀛星羅遊輕橈憩榭面曲汜臨流對回潮輟防共駢筵並坐相招要哀鳴鴻沙渚悲猿響山椒亭亭映江月防防出谷飈斐斐气羃岫露盈條近矚祛幽蘊逺視蕩諠囂晤言不知罷從夕至淸朝

【此作似爲淸防】

七月七日夜詠牛女

落日隠櫩楹升月照簾櫳圑圑滿葉露析析振條風蹀足循廣除瞬目矖曽穹云漢有靈匹彌年闕相從遐川阻暱愛修渚曠淸容弄杼不成藻聳轡騖前蹤昔離秋巳兩今聚夕無雙傾河易回幹欵情難久悰沃若靈駕旋寂寥云幄空畱情顧華寢遙心逐奔龍沈吟爲爾感情深意彌重

【縟語太繁生韻絕少卻似晉人流獘】

西陵遇風獻康樂

我行指孟春春仲尙未發趨途逺有期念離情無歇成裝候良辰漾舟陶嘉月瞻塗意少悰還顧情多闕哲兄感仳別相送越坰林飲餞野亭館分袂澄湖陰淒淒畱子言眷眷浮空心回塘隱艫栧逺望絕形音靡靡卽長路戚戚抱遙悲悲遙但自弭路長當語誰行行道轉逺去去情彌遲昨發浦陽汭今宿浙江湄

古詩鏡卷十三

欽定四庫全書

古詩鏡卷十四

明陸時雍編

宋第三

鮑照【一作昭字明逺東海人文詞瞻逸尢長於樂府始謁臨川王義慶貢詩言志擢爲國侍郎遷秣陵令文帝選爲中書舍人上方以文章自髙頗多忌由是賦述不敢盡其才後臨海王子頊鎭荊州以爲前軍參軍時江外諸王皆拒命子項敗遂遇害】

【鮑照快爽莫當麗藻時見所未足者韻耳凡鏗然而鳴矻然而止者聲耳韻气悠然有餘韻則神行乎間矣七言開逴跌蕩第少調度和美】

樂府

采桑

季春梅始落工女事蠶作采桑淇洧間還戲上宮閣早蒲時結陰晚篁初解籜藹藹霧滿閨融融景盈幕乳燕逐艸虫巢蜂拾花萼是節最暄妍佳服又新爍綿嘆對廻塗揚歌弄場藿抽琴試抒思薦佩果成托承君郢中美服義久心諾衛風古愉艷鄭俗舊浮薄靈願悲渡湘宓賦笑瀍洛盛明難重來淵意爲誰涸君其且調弦桂酒妾行酌

【采桑是摘二字爲題耳非専賦也早蒲時結陰晚篁初解籜語脆可賞】

代蒿裏行

同盡無貴賤殊願有窮伸馳波催永夜零露逼短晨驅我幽山駕去此滿堂親虛容遺劍佩美貌戢衣巾鬥酒安可酌尺書誰復陳年代稍推逺懷抱日幽淪人生良自劇天道與何人賫我長恨意歸爲狐兔塵

代東門行

傷禽惡驚倦客惡離聲離聲斷客情賓禦皆涕零涕零心斷絕將去復還訣一息不相知何況異鄕別遙遙徵駕逺杳杳白日晚居人掩閨臥行子夜中飯野風吹艸木行子心腸斷食梅常苦酸衣葛常苦寒絲竹徒滿座憂人不解顏長歌欲自慰彌起長恨端

【此詩直參漢制第鮑詩稜厲漢人渾渾耳居人掩閨臥行子夜中飯野風吹艸木行子心腸斷苦情密調吐露無餘矣】

代放歌行

蓼虫避葵堇習苦不言非小人自齷齪安知曠士懷雞鳴洛城裏禁門平旦開冠蓋縦橫至車騎四方來素帯曳長飈華纓結逺埃日中安能止鐘鳴猶未歸夷世不可逢賢君信愛才明露自天斷不愛外嫌猜一言分珪爵片善辭艸萊豈伊白璧賜將起黃金臺今君有何疾臨路獨遲回

【吞聲躑躅自哂自嘲今君有何疾臨路獨遲回此疾正難語人】

代櫂歌行

羇客離嬰時飄颻無定所昔秋寓江介玆春客河滸往戢於役身願言永懷楚泠泠鯈疏潭邕邕鴈循渚飂戾長風振揺曳髙帆舉驚波無畱連舟人不躊竚

【末四語楚楚整峙】

代白頭吟

直如朱絲繩淸如玉壺冰何慙宿昔意猜恨坐相仍人情賤恩舊世議逐衰興毫髮一爲瑕丘山不可勝食苖實碩防防白信蒼蠅鳬鵠逺成美薪芻前見陵申黜褒女進班去趙姬升周王日淪惑漢帝益嗟稱心賞猶難恃貌恭豈易憑古來共如此非君獨撫膺

【驕防淩厲意气咄咄逼人文君詩決裂已甚後之作者安得溫語醒婉詞送欵耶】

代東武吟

主人且勿諠賤子歌一言僕本寒鄕士出身防漢恩始隨張校尉占募到河源後逐李輕車追虜窮塞垣宻塗亙萬里寧嵗猶七奔肌力盡鞍甲心思歷涼溫將軍旣下世部曲亦罕存時事一朝異孤績誰復論少壯辭家去窮老還入門腰鐮刈葵藿倚杖牧雞豚昔如韝上鷹今似檻中猿徒結千載恨空負百年怨棄席思君幄疲馬戀君軒願垂晉主恵不愧田子魂

代出自薊北門行

羽檄起邊亭烽火入咸陽徴師屯廣武分兵救朔方嚴秋筋竿勁虜陣精且彊天子按劍怒使者遙相望雁行緣石徑魚貫度飛梁簫鼓流漢颸旌甲被胡霜疾風衝塞起沙礫自飄揚馬毛縮如蝟角弓不可張時危見臣節世亂識忠良投軀報眀主身死爲國殤

【稜稜精爽防力如開百斛弓】

代陳思王白馬篇

白馬騂角弓鳴鞭乘北風要途問邊急雜虜入雲中閉壁自往復淸野徑還冬僑裝多闕絕旅服少裁縫埋身守漢莭沈命對胡封薄暮塞雲起飛沙被逺松含悲望兩都楚歌登西墉丈夫設計誤懷恨逐邊戎棄別中國愛邀冀胡馬功去來今何道卑賤生所鐘但令塞上兒知我獨爲雄

【扼腕骯髒是猛男兒語】

代朗月行

朗月出東山照我綺窻前窻中多佳人被服妖且妍靚妝坐帷裏當戶弄淸鬢奪衞女迅體絕飛燕先爲君歌一曲當作朗月篇酒至顏自解聲和心亦宣千金何足重所存意气間

代結客少年塲行

驄馬金絡頭錦帯佩吳鉤失意杯酒間白刃起相讐追兵一旦至負劍逺行遊去鄕三十載復得還舊丘升髙臨四關表裏望皇州九衢平若水雙闕似云浮扶宮羅將相夾道列王侯日中市朝滿車馬若川流擊鐘陳鼎食方駕自相求今我獨何爲塪懷百憂

【搔首平生撫懷悲吒是諷伏櫪詩擊壺盡裂】

代陽春登荊山行

旦登荊山頭﨑嶇道難遊早行犯霜露苔滑不可畱極眺入云表窮目盡帝州方都列萬室層城帯髙樓奕奕朱軒馳紛紛縞衣流日氛映山浦暄霧逐風收花木亂平原桑柘盈平疇攀條弄紫莖借露折芳柔遇物𨿽成趣念者不解憂且共傾春酒長歌登山丘

詩

侍宴覆舟山

息雨淸上郊開云照中縣遊軒越丹居暉燭集涼殿淩髙躋飛楹追焱起流宴枑苑含靈羣嵓庭蔵物變明輝爍神都麗气冠華甸目逺幽情周醴洽深恩徧

【語極追琢】

登廬山

訪世失隱淪從山異靈士明發振云冠升嶠逺棲趾髙岑隔半天長崖斷千里氛霧承星辰潭壑洞江汜嶄絕類虎牙巑岏象熊耳埋冰或百年韜樹必千祀雞鳴淸澗中猿嘯白雲裏瑤波逐穴開霞石觸峯起回互非一形差差悉相似傾聽鳳管賓緬望釣龍子松桂盈膝前如何穢城市

從登香鑪峯

辭宗盛荊夢登歌美鳬繹徒收杞梓饒曽非羽人宅羅景藹云扄沾光扈龍防禦風親列塗乘山窮禹迹含嘯對霧岑延蘿倚峯壁靑防搖煙樹穹跨負天石霜崖滅土膏金澗測泉脈旋淵抱星漢乳竇通海碧谷館駕鴻人巖棲咀丹客殊物蔵珍怪奇心隱仙籍髙世伏音華綿古遁精魄蕭瑟生哀聽參差逺驚覿慙無獻賦才洗污奉毫帛

【霜崖滅土膏金澗測泉脈旋淵抱星漢乳竇通海碧語色巉翠如鑿石開山山水景趣謝靈運寫得圓映鮑明逺寫得精警圓快得神精警得意然而靈運之境地超矣】

從庾中郎遊園山石室

荒塗趣山楹云崖隱靈室岡澗紛縈抱林障沓重密昏昏磴路深活活梁水疾幽隅秉晝燭地牖窺朝日怪石似龍艸瑕璧麗錦質洞庭安可窮漏井終不溢沈空絕景聲崩危坐驚栗神化豈有方妙象竟無述至哉錬玉人處此長自畢

【語語琢出地牖窺朝日巧鑿混沌】

登翻車峴

髙山絕云霓深谷斷無光晝夜淪霧雨冬夏結寒霜淖阪旣馬領磧路又羊腸畏塗疑旅人忌轍覆行箱升岑望原陸四眺望川梁遊子思故居離客遲新鄕新知有客慰追故遊子傷

登黃鶴磯

木落江渡寒鴈還風送秋臨流斷商弦瞰川悲棹謳適郢無東轅還夏有西浮三崖隱丹磴九引滄流淚竹感湘別弄珠懷漢遊豈伊藥餌防得奪旅人憂

【木落江渡寒鴈還風送秋俊語挺出】

贈故人馬子喬

躑躅城上羊攀隅食艸俱共日月輝昏明獨何早夕風飄野籜飛塵被長道親愛難重陳懷憂坐空老

日落望江贈荀丞

旅人乏愉樂薄暮增思深日落嶺雲歸延頸望江陰亂流灇大壑長霧匝髙林林際無窮極云邊不可尋惟見獨飛鳥千里一揚音推其感物情則知遊子心君居帝京內髙防日揮金豈念慕羣客咨嗟戀景沈

秋日示休上人

枯桑葉易零疲客心易驚今玆亦何早已聞絡緯鳴回風滅且起捲蓬息復徵愴愴簟上寒淒淒帳裏淸物色延暮思霜露逼朝榮臨堂觀秋艸東西望楚城百物方蕭瑟坐嘆従此生

【淸快欲絕】

吳興黃浦亭庾中郎別

風起洲渚寒云上日無輝連山眇煙霧長波迥難依旅鴈方南過浮客未西歸已經江海別復與親眷違奔景易有窮離袖安可揮懽觴爲悲酌歌服成泣衣溫念終不渝藻志逺存追役人多牽滯顧路慙奮飛昧心附逺翰烱言蔵佩韋

與伍侍郎別

民生如野鹿知愛不知命飲齕具攢聚翹陸歘驚迸傷我慕類心感爾食萍性漫漫鄢郢途淮海逕子無金石質吾有犬馬病憂樂安可言離防孰能定欽哉愼所宜砥徳乃爲盛貧防不可防久敬念惇敬

從過舊宮

肅裝屬云旅奉靷承末塗嚴恭履桑梓加敬覽枌楡靈命蘊川瀆帝寶伏篇圖虎變由石紐龍翔自鼎湖功冠生民始道妙神器初宮陛畱前制歌思溢今衢余祥見云物遺像存陶漁泉流信淸泌原野實甘荼豈伊愛鄷鄗天險兼上腴東秦邦北門非親誰克居仁聲日月懋恵澤雲雨敷盧令美何歇唐風久不渝微臣逢世慶徵賦備人徒空費行葦徳采束謝生芻

還都道中

風急訊灣浦裝髙偃檣舳夕聽江上波逺極千里目寒律驚窮蹊爽气起喬木隠隠日沒岫瑟瑟風發谷鳥還暮林諠潮上冰結洑夜分霜夜淒悲端出遙陸愁來攢人懷羇心苦獨宿

【風急訊灣浦裝髙偃檣舳寫得快淨筆趣稍鈍卽帯穢色矣鮑照心開手敏遇物遂成可謂詩中一能言之品舉目皆凜素亦一佳句】

上潯陽還都道中作

昨夜宿南陵今旦入蘆洲客行惜日月崩波不可畱侵星赴早路畢景逐前儔鱗鱗夕雲起獵獵曉風遒騰沙郁黃霧翻浪揚白鷗登艫眺淮甸掩泣望荊流絕目盡平原時見逺煙浮倐忽生還合俄思甚兼秋未嘗違戶庭安能千里遊誰令乏古節貽此越鄕憂

行京口至竹裏

髙柯危且竦鋒石橫復仄復澗隱松聲重崖伏云色冰閉寒方壯風動鳥傾翼斯志逢凋嚴孤遊值曛逼兼塗無憩鞍半菽不遑食君子樹令名細人效命力不見長河水淸濁俱不息

【髙柯危且竦鋒石橫復仄復澗隱松聲重崖伏云色景物入手歷落如次語色亦老】

發後渚

江上气早寒仲秋始霜雪從軍乏衣糧方冬與家別蕭條背鄕心淒愴淸渚發涼埃晦平臯飛潮隱修樾孤光獨徘徊空煙視升滅塗隨前峯逺意逐後云結華志分馳年韶顏慘驚節推琴三起嘆聲爲君斷絕

詠史

五都矜財雄三川養聲利百金不市死明經有髙位京城十二衢飛甍各鱗次仕子彯華纓防客竦輕轡明星晨未晞軒蓋已云至賔禦紛颯沓鞍馬光照地寒暑在一時繁華及春媚君平獨寂寞身世兩相棄

【語色鮮綻】

擬古

魯客事楚王懷金襲丹素旣荷主人恩又防令尹顧日宴罷朝歸輿馬塞衢路宗黨生光輝賔僕逺傾慕富貴人所欲道得亦何懼南國有儒生迷方獨淪誤伐木淸江湄設置守毚兔

【意致深穏絕有漢气】

幽並重騎射少年好馳逐氊帯佩雙鞬象弧挿雕服獸肥春艸短飛鞚越平陸朝遊鴈門上暮還樓煩宿石梁有餘勁驚雀無全目漢虜方未和邊城屢翻覆畱我一白羽將以分虎竹

【獸肥春艸短亦一佳句】

束薪幽篁裏刈黍寒澗陰朔風傷我肌號鳥驚思心歳暮井賦訖程課相追尋田租送函谷獸槁輸上林河渭冰未開關隴雪正深笞擊官有罰呵辱吏見侵不謂乘軒意伏櫪還至今

臨川王服竟還田裏

送舊禮有終事君慙懦薄稅駕罷朝衣歸志願巢壑尋思邈無報退命愧天爵捨耨將十齡還得守場藿道經盈竹笥農書滿塵閣愴愴秋風生戚戚寒緯作丰霧粲艸華髙月麗云崿屏迹勤躬稼衰疾倚芝藥顧此謝人羣豈直止商洛

行藥至城東橋

雞鳴關吏起伐鼓早通晨嚴車臨迥陌延瞰歷城闉蔓艸緣髙隅修楊夾廣津迅風首旦發平路塞飛塵擾擾遊宦子營營市井人懷金近從利撫劍逺辭親爭先萬里塗各事百年身開芳及稚節含防吝驚春尊賢永照灼孤賤長隱淪容華坐銷歇端爲誰苦辛

【容華坐銷歇端爲誰苦辛正是不免所以爲嘆】

園中秋散

負疾固無豫晨衿悵已單气交蓬門疎風數園艸殘荒墟半晚色幽庭憐夕寒旣悲月戶淸復叨夜虫酸流枕商聲苦騷殺年志闌臨歌不知調發興誰與歡儻結弦上情豈孤林下彈

【气交蓬門疎風數園艸殘气韻絕勝當與靈運爭衡】

觀圃人藝植

善賈笑蠶漁巧宦賤農牧逺養徧闗市深利窮海陸乘軺實金羈當壚信珠服居無逸身伎安得坐粱肉徒承屬生幸政緩吏平睦春畦及耘藝秋場早芟築澤閱旣繁髙山營又登熟抱挿壠上餐結茅野中宿空織已尙淳寧知俗翻覆

嵗暮悲

霜露疊濡潤艸木互榮落日夜攺運周今悲復如昨晝色苦沈陰白雪夜回薄皦潔冒霜鴈飄揚出風鶴天寒多顏苦妍容逐丹壑絲罥千里心獨宿乏然諾嵗暮美人還寒壺與誰酌

在江陵嘆年傷老

五難未易夷三命戒淵抱方瞳起松髓頳髮疑桂腦役坐良自休大患安足保開簾窺景夕備屬云物好翾翾燕弄風嫋嫋栁垂道池瀆亂蘋萍園楥美花艸節如驚灰異零落就衰老

翫月城西門廨中

始出西南樓纎纎如玉鉤末映東北墀娟娟似娥眉娥眉蔽珠櫳玉鉤隔鎖牕三五二八時千里與君同夜移衡漢落徘徊帷幌中歸華先委露別棄早辭風客遊厭苦辛仕子倦飄塵休澣自公日晏慰及私辰蜀琴抽白雪郢曲發陽春肴干酒未闋金壺啟夕淪回軒駐輕蓋畱酌待情人

三日

气暄動思心栁靑起春懷時艷憐花藥服淨俛登臺提觴野中飲心愛煙未開露色染春艸泉源潔冰笞泥泥濡露條嫋嫋承風栽鳬雛掇苦薺黃鳥銜櫻梅解衿欣景預臨流競覆杯美人竟何在浮心空自摧

【鮮翠照人提觴野中飲心愛煙未開是適然境亦適然語凡景過卽亡情生卽巳卽使再陳前迹恐意趣之非初矣故詩中之意盡中之境不可以有物求也】

秋夜

遁迹避紛喧貨農棲寂寞荒徑馳野風空庭聚山雀旣逺人世歡還賴泉卉樂折栁樊塲圃負綆汲潭壑霽旦見雲峯風夜聞海鶴江介早寒來白露先秋落麻壠方結葉田已掃籜傾暉忽西下回景思華幕攀蘿席中軒臨觴不能酌終古自多恨幽悲共淪鑠

樂府

代白紵舞歌詞四首

侍郎臣鮑照啟被教作白紵舞歌詞謹竭庸陋裁爲四曲附啟上呈識方淟悴思塗猥局言旣無雅聲未能文不足以宣贊聖防抽防妙實謹遣簡余慙隨悚盈謹啟詞曰

吳刀楚制爲佩褘纎羅霧縠垂羽衣含商咀徴歌露晞珠履颯沓紈袖飛淒風夏起素云回車怠馬煩客忘歸蘭膏明燭承夜輝

桂客栢寢擬天居朱爵文窻韜綺疏象牀瑤席鎭犀渠雕屏匼匝組帷舒秦箏趙瑟挾笙竽垂璫散佩盈玉除停觴不禦欲誰須

三息參差霧霑濕悲管淸月將入寒光蕭條虫急荊王流嘆楚妃泣紅顏難長時易戢凝華結防久延立非君之故豈安集

池中赤鯉庖所捐琴髙乘去騰上天命逢福世丁溢恩簪金借綺升曲筵恩徳徳深委如山潔誠洗志期暮年烏白馬角寧足言

【麗而俊】

代白紵曲二首

朱唇動素腕舉洛陽少年邯鄲女古稱淥水今白紵催急管爲君舞窮秋九月荷葉黃北風驅鴈天雨霜夜長酒多樂未央

春風澹蕩俠思多天色淨淥气妍和含桃紅蕚蘭紫芽朝日灼爍發園華捲幌結帷蘿玉筵齊謳秦吹盧女千金顧笑買芳年

代鳴鴈行

邕邕鳴鴈鳴始旦齊行命侶入云漢中夜相失羣離亂畱連徘徊不忍散憔悴容儀君不知辛苦風霜亦何爲

擬行路難

奉君金巵之美酒瑇瑁玉匣之雕琴七防芙蓉之羽帳九華蒲萄之錦衾紅顏零落歳將暮寒光宛轉時欲沈願君裁悲且減思聽我抵節行路吟不見栢梁銅雀上寧聞古時淸吹音

洛陽名工鑄爲金搏山千斵復萬縷上刻秦女攜手仙承君淸夜之歡娛列置帷裏明燭前外發龍鱗之丹防內含麝芬之紫煙如今君心一朝異對此長嘆終百年

璇閨玉墀上椒閣文窻繡戶垂羅幕中有一人字金蘭被服纎羅采芳藿春燕參差風散梅開幃對景弄春爵含歌攬涕不能言人生防時得爲樂寧作野中之雙鳬不願雲間之別鶴

瀉水置平地各自東西南北流人生亦有命安能行嘆復坐愁酌酒以自寛舉杯斷絕歌路難心非木石豈無感吞聲躑躅不敢言

君不見河邊艸冬時枯死春滿道君不見城上日今暝沒盡去明朝復更出今我何時當得然一去永減入黃泉人生苦多歡樂少意气敷腴在盛年且願得志數相就牀頭恆有沽酒錢功名竹帛非我事存亡貴賤付皇天

對案不能食防劍擊柱長嘆息丈夫生世防防時安能蹀躞垂羽翼棄置罷官去還家自休息朝出與親辭暮還在親側弄兒牀前戲看婦機中織自古聖賢盡貧賤何況我軰孤且直

中庭五株桃一株先作花陽春妖治二三月從風簸蕩落西家西家思婦見悲惋零淚霑衣撫心嘆初送我君出戶時何言淹畱節回換牀席生塵明鏡垢纎腰瘦削髮蓬亂人生不得恆稱意惆悵徙倚至夜半

剉蘗染黃絲黃絲歷亂不可治我昔與君始相值爾時自謂可君意結帯與君言死生好惡不相置今日見我顏色衰意中索寞與先異還君金釵玳瑁簪不忍見此益愁思

君不見枯籜走階庭何時復靑著故莖君不見亡靈蒙享祀何時傾杯竭壺罌君當見此起憂思寜及得與時人爭人生倐忽如絕電華年盛徳防時見但令縱意存髙尙防酒嘉肴相胥防持此從朝竟夕暮差得亡憂消愁怖胡爲惆悵不能已難盡此曲令君忤

春禽喈喈旦暮鳴最傷君子憂思淸我初辭家從軍僑榮志溢气幹雲霄流浪漸冉經三齡忽有白髮素髭生今暮臨水防巳盡明日對鏡復巳盈但恐羇死爲鬼客客思寄滅生空精毎懷舊鄕野念我舊人多悲聲忽見過客問何我寧知我家在南城答云我曽居君鄕知君遊宦在此城我行離邑已萬里今方羈役去逺徵來時聞君婦閨中孀居獨宿有貞名亦云悲朝泣閒房又聞暮思淚霑裳形容憔悴非昔悅蓬鬢衰顏不復妝見此令人有餘悲當願君懷不暫忘

君不見少壯從軍去白首流離不得還故鄕窅窅日夜隔音塵斷絕阻河闗朔風蕭條白雲飛胡笳哀極邊气寒聽此愁人兮柰何登山逺望得畱顏將死胡馬迹能見妻子難男兒生世轗軻欲何道綿憂摧抑起長嘆君不見栢梁防今日丘墟生艸萊君不見阿房宮寒云澤雉棲其中歌妓舞女今誰在髙墳累累滿山隅長袖紛紛徒競世非我昔時千金軀隨酒逐樂任意去莫令寒嘆下黃壚

【行路難俱蕩而不畼】

梅花落

中庭雜樹多偏爲梅咨嗟問君何獨然念其霜中能作花露中能作實搖蕩春風媚春日念爾零落逐寒風徒有霜華無霜質

【孤標峻絕】

代淮南王

淮南王好長生服食錬气讀仙經琉璃作盌牙作盤金鼎玉匕合神丹合神丹戲紫房紫房防女弄明璫鸞歌鳳舞斷君腸朱城九門門九閨願逐明月入君懷入君懷結君佩怨君恨君恃君愛築城思堅劍思利同成同衰莫相棄

【最是古意】

代雉朝飛

雉朝飛振羽翼專塲挾兩恃彊力媒巳驚翳又逼蒿間濳彀盧矢直刎繡頸碎錦臆絕命君前無怨色握君手執杯酒意气相傾死何有

【慷慨絕色】

代北風涼行

北風涼雨雪雱京洛女兒多妍妝遙艶帷中自悲傷沈吟不語若有忘問君何行何當歸苦使妾坐自傷悲慮年至慮顏衰情易復恨難追

【哀音急莭苦語深】

代空城雀

雀乳四鷇空城之阿朝食野粟夕飲冰河髙飛畏鴟鳶下飛畏网羅辛傷伊何言怵迫良巳多誠不及靑鳥逺食玉山禾猶勝吳宮燕無罪得焚窠賦命有厚薄長嘆欲如何

代夜坐吟

冬夜沈沈夜坐吟含聲未發已知心霜入幕風度林朱燈滅朱顏尋體君歌逐君音不貴聲貴意深

【淸俊絕倫】

代春日行

獻嵗發吾將行春山茂春日明園中鳥多嘉聲梅始發栁始靑泛舟艫齊櫂驚奏采菱歌鹿鳴風微起波微生弦亦發酒亦傾入蓮池折桂枝芳袖動芬葉披兩相思兩不知

詩

吳歌

夏日樊城岸曹公卻月樓觀見流水還識是儂淚流

幽蘭

簾委蘭蕙露帳含桃李風攬帯昔何道坐令芳節終結佩徒分明抱梁輒乖忤華落知不終空愁生相誤

春詠

節運同可悲莫若春光甚和風未及燠遺涼淸且凜

古詩鏡卷十四

欽定四庫全書

古詩鏡卷十五

明陸時雍編

宋第四

範曄【字蔚宗泰之子也仕文帝時爲太子詹事大見信任乃與孔熈先謝綜共謀弒逆事覺伏誅】

詩

樂遊應詔詩

崇盛歸朝闕虛寂在川岑山梁協孔性黃屋非堯心軒駕時未肅文囿降照臨流雲起行蓋晨風引鑾音原薄信平蔚臺澗備曽深蘭池淸夏气修悵含秋陰遵渚攀防宻隨山上嶇嵚睇目有極覽遊情無近尋聞道𨿽巳積年力互頽侵探巳謝丹艧感事懷春林

吳邁逺【好爲篇章宋文帝聞而召之及見曰此人聨絕之外無所復有好自誇而蚩鄙他人每作詩得稱意語輙擲地呼日曹子建何足數哉】

樂府

飛來雙白鵠

可憐雙白鵠雙雙絕塵氛連翩弄光景交頸遊靑雲逢羅復逢繳雌雄一旦分哀聲流海曲孤叫絕江濆豈不慕前侶爲爾不及羣步步一零淚千里猶待君樂哉新相知悲來生別離持此百年命共逐寸陰移譬如空山艸零落心自知

【吳邁逺淸裁微緒多深語大足動人】

長別離

塵離不可聞況復長相思如何與君別當我盛年時蕙華每搖蕩妾心空自持榮乏艸木歡悴極霜露悲富貴貌難變貧賤顏易衰持此斷人腸君亦宜自疑淮陰有逸將折羽謝翻飛楚有扛鼎士出門不得歸正爲隆凖公仗劍入紫薇君才定何如白日下爭暉

【兒女譎諷】

袁淑【字陽源陳郡陽夏人少有風气摶涉多通元嘉中彭城王起爲祭酒累遷尙書吏部郎轉禦史中丞再遷太子左衛率元凶將行弒逆呼淑與蕭斌同力淑力諫不從遂遇害孝武立贈侍中太尉諡曰忠獻】詩

效古

訊此倦遊士本家自遼東昔李將軍十載事西戎結車髙闕下極望見雲中四面各千里縱橫起嚴風寒燠豈如節霜雨多異同夕寐北河陰夢還甘泉宮勤役未云巳壯年徒爲空廼知古時人所以悲轉蓬

王僧逹【瑯邪臨沂人太保少子初爲始興王參軍孝武卽位以爲尙書右僕射尋出補僧逹自負才地謂當時莫及及爲防軍不得志乃啟求徐州孝武不悅以爲徵虜將軍吳郡太守孝建三年除太常意尢不悅上表解職後以歸順功封寧陵縣侯遷中書令僧逹屢經狂逆孝武因事下之獄賜死】詩

答顏延年

長卿冠華陽仲連擅海陰珪璋旣文府精理亦道心君子聳髙駕塵軌實爲林崇情符逺迹淸气溢素襟結遊略年義篤顧棄浮沈寒榮共偃曝春醖時獻斟聿來歳序暄輕雲出東岑麥壠多秀色楊園流好音歡此乘日暇忽忘逝景侵幽衷何用慰翰墨久謠吟棲鳳難爲條淑貺非所臨誦以永周旋匣以代兼金

湯恵休【字茂逺初入沙門名恵休孝武命使還俗本姓湯位至揚州刺史】

【秀色未詔綺情未艶良由衷淺以故韻微】

樂府

白紵歌二首

琴瑟未調心已悲任羅勝綺彊自持忍思一舞望所思將轉未轉恆如疑桃花水上春風出舞袖逶迆鸞照日徘徊鶴轉情艷逸君爲迎歌心如一

少年窈窕舞君前容華艷艷將欲然爲君嬌凝復遷延流目送笑不敢言長袖拂面心自煎願君流光及盛年

秋風

秋風嫋嫋入曲房羅帳含月思心傷蟋蟀夜鳴斷人腸長夜思君心飛揚他人相思君相忘錦衾瑤席爲誰芳

秋思引

秋寒依依風過河白露蕭蕭洞庭波思君末光光已滅眇眇悲望如思何

楊花曲三首

葳蕤華結情宛轉風含思掩涕守春心折蘭還自遺江南相思引多嘆不成音黃鶴西北去銜我千里心深堤下生艸髙城上入云春人心生思思心長爲君劉俁

詩

詩一首

【南史日俁彥卿子也常賦詩云云後彥節與袁粲謀誅齊髙帝不尅死俁亦被害】

城上艸植根非不髙所恨風霜早

鮑令暉【詩品曰齊鮑令暉歌詩往往嶃絕淸巧擬古猶勝惟百願淫矣昭常答孝武云臣妹才自亞於左芬臣才不及太衝爾】

詩

代葛沙門妻郭小玉作

君子將遙役遺我雙題錦臨當欲去時復畱相思枕題用常著心枕以憶同寢行行日巳逺轉覺思彌甚

【古貎新聲】

古意贈今人

寒鄕無異服氊褐代文練日月望君歸年年不解綖荊揚春艸和幽冀猶霜霰北寒妾巳知南心君不見誰爲道辛苦寄情雙飛燕形迫杼煎絲顏落風摧電容華一朝攺惟餘心不變

寄行人

桂吐兩三枝蘭開四五葉是時君不歸春風徒笑妾

【俏甚】

淸商曲辭

碧玉歌

碧玉破時郎爲情顚倒芙蓉陵霜榮秋容故尙好碧玉小家女不敢攀貴徳感郎千金意慙無傾城色

同前

碧玉破時郎爲情顚倒感郎不羞赧回身就郎抱

同前

碧玉上官妓出入千花林林珠被玳瑁感郎情意深

華山畿

【古今樂錄曰華山畿者宋少帝時懊惱一曲亦變曲也少帝時南徐一士子從華山畿往云陽見客捨有女子年十八九悅之無因遂感心疾母問其故具以啟母母爲至華山尋訪見女具說女聞感之因脫蔽膝令母密置其席下臥之當已少日果差忽舉席見蔽膝而抱持遂吞食而死气欲絕謂母曰葬時車載從華山度母從其意比至女門牛不肯前打拍不動女曰且待須臾妝防沐浴旣而出歌曰華山畿君旣爲儂死獨活爲誰施歡若見憐時棺木爲儂開棺應聲開女遂入棺家人叩打無如之何乃合葬呼曰神女冡】

華山畿君旣爲儂死獨生爲誰施歡若見憐時棺木爲儂開

夜相思投壺不得箭憶歡作嬌時

將懊惱石闕晝夜題碑淚常不燥

別後常相思頓書千文闕題碑無罷時

不能久長離中夜憶歡時抱被空中啼

相送勞勞渚長江不應滿是儂淚成許

柰何許天下人何限慊慊只爲汝

【嬌怨】

郎情難可道歡行豆挾心見荻多欲繞

松上蘿願君如行雲時時見經過

長鳴雞誰知儂念汝獨向空中啼

【華上歌最淺俚然語各種情】

讀曲歌

【宋書樂志曰讀曲歌者民間爲彭城王義康所作也其歌云死罪劉領軍誤殺劉第四是也古今樂錄曰讀曲歌者元嘉十七年袁後崩百官不敢作聲歌或因酒防止竊聲讀曲細吟而已】

花釵芙蓉髻雙鬢如浮雲春風不知著好來動羅裙念子情難有防惡動羅裙聽儂入懷不

紅藍與芙蓉我色與歡敵莫案石橊花歷亂聽儂摘

【吳人我汝皆儂莫案石橊花歷亂聽儂摘此儂蓋謂汝也】

千葉紅芙蓉照灼緑水邊餘花任郎摘愼莫擺儂蓮思歡久不愛獨枝蓮只惜同心藕

【不愛獨枝蓮只惜同心藕藕之爲耦蓮之爲憐又云餘花任郎摘愼莫擺儂蓮蓮動則愛移故惜之】

柰何不可言朝看莫牛迹知是宿啼痕

所歡子蓮從胸上度刺憶度欲死

思難忍絡甖語猶壺倒寫儂頓盡

上樹摘桐花何悟枝枯燥迢迢空中落遂爲梧子道桐花特可憐願天無霜雪梧子解千年

栁樹得春風一低復一昻誰能空相憶獨眠度三陽

【風騷揺蕩】

折楊栁百鳥園林啼道歡不離口

【嬌愛語關情處色色是儂驚心中聲聲是怨】

披被樹明燈獨思誰能忍欲知長寒夜蘭燈傾壺盡

【標格絕勝蕭瑟無那語】

憶歡不能食徘徊三路間因風覓消息

芳萱初生時知是無憂艸雙眉畫未成那能就郎抱

【結撰妙絕恁地欣喜自在歡情入手樂極忘憂任意從容描畫】

百花鮮誰能懷春日獨入羅帳眠

憐歡敢喚名念歡不呼自連喚歡復歡兩誓不相棄

【千情萬愛極意顚倒】

柰何許石闕生口中衘碑不能語

白門前烏防白防來白防郎是儂良不知烏防郎是誰

【是儂是彼說得三三兩兩情事撩人】

音信濶朔方悟千里遙朝霜語白日知我爲歡消合防過藩來向曉開門去歡取身上好不爲儂作慮

【穢情防語輕輕俊口一迸道出】

五鼔起開門正見歡子度何處宿行還衣被有霜露

【何處宿行還衣被有霜露冷而雋古詩情深多是不曽說破】

自我別歡後歡音不絕響茱萸持撚泥龕有殺子像黃絲咡素琴泛彈不斷百弄任郎作惟莫廣陵散思歡不得來抱被空中語月沒星不亮持底明儂緒詐我不出門防就他儂宿鹿轉方相頭丁倒欺人目欲行一過心誰我道相憐摘菊持飲酒浮華著口邊語我不遊行常常走巷路敗橋語方相欺儂那得度濶面行負情詐我言端的畫背作天圖子將負星歷君行負憐事那得厚相於麻紙語三葛我薄汝麤疎黃天不滅解甲夜曙星出漏刻無心腸復令五更畢打殺長鳴雞彈去烏臼鳥願得連防不復曙一年都一曉

執手與歡別合防在何時明燈照空局悠然未有期百憶卻欲噫兩眼常不燥蕃師五鼓行離儂何太早嬌笑來向儂一抱不能已湖燥芙蓉萎蓮汝藕欲死歡心不相憐慊苦竟何巳芙蓉腹裏萎蓮汝従心起下帷掩燈燭明月照帳中無油何所苦但使天明儂

【無已之情】

執手與歡別欲去情不忍餘光照已藩坐見離日盡種蓮長江邊藕生黃蘗浦必得蓮子時流籬經辛苦十期九不果常抱懷恨生然燈不下炷有油那得眀自従近日來了不相防博竹簾裲襠題知子心情薄一夕就郎宿通夜語不息黃蘗萬里路道苦眞無極儂亦粗經風罷頓葛帳裏敗許麤疎中

閨閤斷信使的的兩相憶譬如水上影分明不可得罷去四五年相見論故情殺荷不斷藕蓮心已復生【心苖語情有萬端古今人袛道得一二古歌都是實情故可諷可詠唐人拋卻眞情別求假話古】

【人存詩教人尋情後人存詩便人防話則流傳之本反開人假借之門矣】

慊苦憶儂歡書作後非是五果林中度見花多憶子

石城樂

【唐書樂志曰石城樂者宋蔵質所作也石城在竟陵質嘗爲竟陵郡於城上眺矚見防少年歌謠通暢因作此曲】

大艑載三千漸水丈五餘水髙不得渡與歡合生居

【喜甚】

聞歡逺行去相送方山亭風吹黃蘗藩惡聞苦籬聲

莫愁樂

【唐書樂志日莫愁樂者出於石城樂石城有女子名莫愁善歌謠石城樂和中復有忘愁聲因有此歌】

聞歡下揚州相送楚山頭探手抱腰看江水斷不流

【苦情語】

烏夜啼

【唐書樂志曰烏夜啼者宋臨川王義慶所作也元嘉十七年徙彭城王義康於豫章義慶時爲江州至鎭相見而哭文帝開而怪之徴還慶大懼伎妾夜聞烏夜啼聲扣齋閤云明日應有赦其年更爲南兗州刺史因此作歌故其和云夜夜望郎來籠窻窻不開今所傳歌似非義慶本防臨川王義慶當作彭城王義康】

歌舞諸少年娉婷無種迹菖蒲花可憐聞名不曽識籠窻窻不開蕩戶戶不動歡下葳防籥交儂那得往

襄陽樂

【古今樂錄日襄陽樂者宋隨王誕之所作也誕始爲襄陽郡元嘉二十六年仍爲雍州刺史夜聞諸女歌謠因而作之所以歌和中有襄陽來夜樂之語也】

朝發襄陽城暮至大堤宿大堤諸女兒花艷驚郎目揚州蒲鍜環百錢兩三叢不能買將還空手攬抱儂女蘿自微薄寄托長松表何惜負霜死貴得相纒繞

西烏夜飛

【古今樂錄曰西烏夜飛者宋元徽五年荊州刺史沈攸之所作也攸之舉兵發荊州東下未敗之前思歸京師所以歌和云白日落西山還去來送聲云折翅烏飛何處被彈歸】

陽春二三月諸花盡芳盛持底喚歡來花笑鶯歌詠

【妙麗之極情色兩絕】

感郎﨑嶇情不復自顧慮臂繩雙入結遂成同心去

古詩鏡卷十五

欽定四庫全書

古詩鏡卷十六

明陸時雍編

齊

【齊詩纎巧琢之孛句之間齊詩最絢色澤愈工不覺性情愈隱】

王儉【字仲寶瑯邪人宋孝武時襲爵豫寧縣侯明帝選尙陽美公主拜駙馬都尉官至侍中後輔齊髙帝受僤攺封南昌郡公累遷侍中尙書令】

詩

春詩二首

蘭生已匝苑萍開欲半池輕風揺雜蘤細雨亂叢枝

【語色輕翠】

風光承露照霧色防蘭暉靑荑結翠藻黃鳥弄春飛

【藻】

春夕

露華方照歳雲彩復經春虛閨稍疊艸幽帳日凝塵王融【字元長瑯邪人僧達之孫也少警慧博渉多通仕齊武帝遷祕書丞歷中書郎竟陵王子良抜爲寧朔將軍武帝大漸謀立子良及郁林卽位下獄賜死】

【王融最工刻飾殆欲以聲色勝人】

樂府

淥水曲

湛露攺寒司交鶯變春旭瓊樹落晨紅瑤塘水初淥日霽沙漵明風泉動華燭遵渚泛蘭觴乘漪弄淸曲鬥酒千金輕寸陰百年促何用盡歡娛王度式如玉

【瓊樹落晨紅瑤塘水初淥日霽沙漵明風泉動華燭語色最絢】

詩

棲寺聽講畢遊邸園七韻應司徒教

道勝業玆遠心閒地能隟桂橑郁初裁蘭墀坦將辟虛檐對長嶼髙軒臨廣液芳艸列成行嘉樹紛如積流風轉還【音旋】逕淸煙泛喬石日汨山照紅松暎水華碧暢哉人外賞遲遲眷西夕

【淸煙泛喬石泛字佳絕得煙景】

寒晚敬和何徵君防

疎酌候冬序閒琴攺秋律如何將暮天復值西歸日揺落迎軒牖飛鳴亂繩蓽煙灌共深陰風篁兩蕭瑟虛堂無笑語懷君首如疾早輕北山賦晚愛東臯逸上徳可潤身下澤有徐轡【葉音必】

【疎酌候冬序閒琴攺秋律語如峭壁特起飛鳴亂繩蓽景色亦佳奉和竟陵王陽臺翻早茂陰館懷夕秋翻字駭日詠秋胡髙樹升夕煙層樓滿初月亦屬佳句】

和王友徳元古意二首

遊禽暮知返行人獨未歸坐銷芳艸气空度明月輝嚬容入朝鏡思淚防春衣巫山彩雲沒淇上緑楊稀待君竟不至秋鴈雙雙飛

霜气下盟津秋風度函谷念君淒以寒當軒捲羅縠纖手廢裁縫曲鬢罷膏沐千里不相聞寸心郁紛蘊【平聲】況復飛螢夜木葉亂紛紛

奉和月下

雕云度綺錢香風入珠网獨知此夜月依遲慕神賞謝朓【字暉宋僕射景仁之從孫少有美名齊隨王子隆鎭荊州以爲文學未幾求還都除新安王記室尋兼尙書殿中郎宣城王鸞輔政以爲驃騎諮議掌中書詔誥轉中書郎出補宣城太守後遷至吏部郎兼衛尉永元初江祏謀立始安王遙光引以爲黨不從敇下獄死】

【謝朓淸綺絕倫每苦气竭其佳處則秀色天成非力所搆詩品謂其防傷細宻非也其病乃在才不繼耳若情事闗生形神相配𨿽秋毫畢具愈見精奇累幅連篇深知博大詩之臧否不系疎宻間也】樂府

入朝曲

江南佳麗地金陵帝王州逶迆帶緑水迢遞起朱樓飛甍夾馳道埀楊防禦溝凝笳翼髙蓋疊鼔送華輈獻納雲臺表功名良可收

【凝笳翼髙蓋翼字奕奕生動】

臨髙臺

千里常思歸登臺臨綺翼才見孤鳥還未辧連山極四面動淸風朝夜起寒色誰知倦遊者嗟此故鄕憶

巫山髙

髣髴巫山髙薄暮陽臺曲煙霞乍舒捲猿鳥時斷續彼美如可期寤言紛在矚憮然坐相望秋風下庭緑

【語翠可摘】

曲池之水

緩步遵莓渚披衿待蕙風芙渠舞輕帶苞筍出芳叢浮雲自西北江海思無窮鳥去能傳響見我緑琴中

同謝諮議詠銅爵臺

繐帷飄井榦樽酒若平生鬱鬱西陵樹詎聞歌吹聲芳襟染淚迹嬋娟空復情王座猶寂寞況乃妾身輕【繐帷飄井榦樽酒若平生鬱鬱西陵樹詎聞歌吹聲刻意之極直欲逼之使露玉座猶寂寞況乃妾身輕當是綺羅隱曲】

詩

遊山

托養因支離乘閒遂疲蹇語黙良未尋得防云誰辧幸涖山水都復值淸冬緬淩厓必千仭尋谿將萬轉堅崿旣崚嶒回流復宛澶杳杳云竇深淵淵石澑淺傍眺郁篻簩還望森柟楩荒隩被葴莎崩壁帶苔蘚鼯狖叫層嵁鷗鳬戲沙衍觸賞聊自觀卽趣咸已展經目惜所遇前路欣方踐無言蕙艸歇畱連芳可搴尙子時未歸邴生思自免永志昔所欽勝迹今能選寄言賞心客得性良爲善

【語多實寫景物如歷崩壁帶苔蘚防染絕工鷗鳬戲沙衍語亦自在】

遊東田

戚戚苦無悰攜手共行樂尋云陟累榭隨山望菌閣遠樹曖阡阡生煙紛漠漠魚戲新荷動鳥散餘花落不對芳春酒還望靑山郭

【生煙紛漠漠漠漠二字佳最是淡煙野色嘗總謝朓之佳句論之塘邊艸雜紅樹際花猶白兒子學語聲口得利魚新荷動鳥散餘花落小小結搆境趣自成日出眾鳥散山暝孤猿吟淸遠自然標格遒上餘霞散成綺澄江淨如練意象偶會擬議不生天際識歸舟雲中辧江樹神會境成景堪圖畫花叢亂數蝶風簾入雙燕閨閣風情繡譜物色葉上涼風初日隱輕霞暮景色如洗輕快欲絕日華川上動風光艸際浮指景欲近闗趣未深遠山翠百重回流映千丈村究躑躅品斯下矣】暫使下都夜發新林至京邑贈西府同僚

大江流日夜客心悲未央徒念闗山近終知返路長秋河曙耿耿寒渚夜蒼蒼引領見京室宮雉正相望金波麗鳷鵲玉繩低建章驅車鼎門外思見昭丘陽馳暉不可接何況隔兩鄕風雲有鳥路江漢限無梁常恐鷹隼擊時菊委嚴霜寄言罻羅者寥廓已髙翔

【起四語屬髙調然一唱气盡下無餘音】

酬王晉安【王徳元】

梢梢枝早勁塗塗露晚晞南中榮橘柚寧知鴻鴈飛拂霧朝靑閣日旰坐彤闈悵望一途阻參差百慮依春艸秋更緑公子未西歸誰能久京洛緇塵染素衣

郡內髙齋閒望答呂法曹【呂僧珍爲齊王法曹】

結構何迢遞曠望極髙深牕中列遠岫庭際俯喬林日出眾鳥散山暝孤猿吟已有池上酌復此風中琴非君美無度孰爲勞寸心惠而能好我問以瑤華音若遺金門步見就玉山岑

之宣城郡出新林浦向板橋

江路西南永歸流東北騖天際識歸舟雲中辧江樹旅思倦揺揺孤遊昔已屢旣歡懷祿情復協滄洲趣囂塵自玆隔賞心於此遇𨿽無豹姿終隱南山霧

【天際二語不煩意想指防自成品之爲上無復聲色臭味可謂超絕天然景天然語自屬靈運家風】

休沐重還丹陽道中

薄遊苐從告思閒願罷歸還邛歌賦似休汝車騎非灞池不可別伊川難重違汀葭稍靡靡江菼復依依田鵠遠相叫沙鴇忽爭飛雲端楚山見林表吳岫防試與徵徒望鄕淚盡沾衣賴此盈樽酌含景望芳菲問我勞何事霑沐仰淸徽志狹輕軒冕恩甚戀閨闈歲華春有酒初服偃郊扉

京路夜發

擾擾整夜裝肅肅戒䢐兩曉星正寥落晨光復瀁漭猶沾余露團稍見朝霞上故鄕邈已夐山川修且廣文奏方盈前懷人去心賞敕躬每局蹐瞻恩惟震蕩行矣倦路長無由稅歸鞅

【首六語景色指防如次】

晚登三山還望京邑

灞涘望長安河陽視京縣白日麗飛甍參差皆可見餘霞散成綺澄江靜如練喧鳥覆春洲雜英滿芳甸去矣方滯滛懷哉罷歡宴佳期悵何許淚下如流霰有情知望鄕誰能鬒不變

【餘霞散成綺澄江淨如練景色最佳此得象最深處又花樹雜爲錦月池皎如練則象淺而韻鈍矣以月池之景練不足以言之】

始出尙書省

惟昔逢休明十載朝云陛旣通金閨籍復酌瓊筵醴宸景厭照臨昬風淪繼體紛虹亂朝日濁河穢淸濟防口猶寛政餐荼更如薺英衮暢人謀文明固天啟靑精翼紫軑黃旗映朱邸還覩司章復見東都禮中區咸已泰輕生諒昭灑【音洗】趨事辭宮闕載筆陪旌棨邑裏向疎蕪寒流自淸泚衰栁尙沈沈凝露方泥泥零落悲友朋歡娛燕兄弟旣秉丹石心寧流素絲涕因此得蕭散埀竿深澗底

直中書省

紫殿肅陰陰彤庭赫敞風動萬年枝日華承露掌玲瓏結綺錢深沈映朱网紅藥當階翻蒼苔依砌上玆言翔鳳池鳴佩多淸響信美非吾室中園思偃仰朋情以郁陶春物方駘蕩安得淩風翰聊恣山泉賞

【紅藥當階翻蒼苔依砌上蒼苔句語極自在】

髙齋視事

余雪映靑山寒霧開白日曖曖江村見離離海樹出披衣就淸盥憑軒方秉筆列爼歸單味連駕止容膝空爲大國憂紛詭諒非一安得掃蓬逕鎖吾愁與疾

秋夜

秋夜促織鳴南鄰搗衣急思君隔九重夜夜空佇立北牕輕幔埀西戶月光入何知白露下坐視階前濕誰能長分居秋盡冬復及

和王著作融八公山

二別阻漢坻雙崤望河澳玆嶺復巑岏分區奠淮服東限瑯琊臺西距孟諸陸阡眠起雜樹檀欒防修竹日隱澗疑空云聚岫如復出沒眺樓雉遠近送春目戎州昔亂華素景淪伊谷阽危賴宗衮防管寄明牧長蛇固能剪奔鯨自此曝道峻芳塵流業遙年運倐平生仰令圖吁嗟命不淑浩蕩別親知聨翩戒徵軸再遠館娃宮兩去河陽谷風煙四時犯霜雨朝夜沐春秀良已凋秋塲庶能築

【遠近送春目此神到語】

和伏武昌登孫權故城【伏曼容爲武昌太守】

炎靈遺劍璽當塗駭龍戰聖期缺中壤霸功興防縣鵲起登吳山鳳翔淩楚甸衿帶窮巖險帷帟【音亦】盡謀選北拒溺驂鑣西龕收組練江海旣無波俯仰流英眄裘冕類禋郊卜揆崇離殿釣臺臨講閱樊山開廣防文物共葳防聲名且蔥蒨三光厭分景書軌欲同薦參差世祀忽寂寞市朝變舞館識余基歌梁想遺囀故林衰木平荒池秋艸徧雄圖悵若玆茂宰深遐睠幽客滯江臯從賞乖纓弁淸巵阻獻酬良書限聞見幸借芳音多承風采余絢於役倘有期鄂渚同遊衍

【謝眺詩所謂朝華方披夕秀已殞獨此作爲收全力】

新治北牕和何從事

國小暇日多民淳紛務屏辟牖期淸曠開簾候風景泱泱日照溪團團云去嶺岧嶤蘭橑峻駢闐石路整池北樹如浮竹外山猶影自來彌望及君臨箕潁淸文蔚且詠防言超已領不見城壕側思君朝夕頃回舟方在辰何以慰延頸

和王主簿季哲怨情

掖庭聘絕國長門失歡宴相逢詠蘼蕪辭寵悲團扇花叢亂數蝶風簾入雙燕徒使春帶賖坐惜紅妝變生平一顧重宿昔千金賤故人心尙爾故心人不見

【蘂气芳聲自是閨中本色末語巧而麗】

和徐都曹出新亭渚

宛洛佳遨遊春色滿皇州結軫靑郊路回瞰蒼江流日華川上動風光艸際浮桃李成蹊徑桑楡防道周東都已俶載言歸望緑疇

和劉中書

昔余侍君子歷此遊荊漢山川隔舊賞朋僚多雨散圖南矯風翮曾非息短翰移疾覯新篇披衣起淵翫惆悵懷昔踐彷佛得殊觀頳紫共彬駮云錦相淩亂奔星上未窮驚雷下將半回潮漬崩樹輪囷軋傾岸巖篠或傍翻石菌蕪修幹澄澄明浦媚衍衍淸風爛江潭良在目懷賢興累嘆歲暮不我期淹畱絕巖畔

【衍衍淸風爛語最色韶騷稱光風此言風爛】

和劉西曹望海臺

滄波不可望望極與天平往往孤山映處處春云生差池遠鴈沒颯沓羣鳬驚囂塵及薄領棄捨出重城臨川徒可羨結网庶時營

【處處春云生適然佳句然謂春云則可謂秋云則不可所以爲佳】

和蕭中庶直石頭

九河亙積岨三嵏郁旁眺皇州總地徳回江欵巖徼井幹赩蒼林云甍蔽層嶠川霞旦上薄山光晚餘照翔集亂歸飛虹蜺紛引曜君子奉神略瞰迥憑重峭彈冠已籍甚升車益英妙功存漢冊書榮並周庭燎汲疾移偃息董園倚談笑麾斾一悠悠謙姿光且劭防嘉多暇日興文起淵調曰余厠鱗羽滅影從漁釣澤渥資投分逢迎典待詔詠沼邈含毫專城空坐嘯徒慚皇鑑揆終延曲士誚方追隱淪訣偶解金丹要若偶巫咸招帝閽良可叫

臨溪送別

悵望南浦時徙倚北梁步葉上涼風初日隱輕霞暮荒城迥易陰秋溪廣難渡沫泣豈徒然君子行多露

與江水曹至幹濵戲

山中上芳月故人淸樽賞遠山翠百重回流映千丈花枝聚如雪蕪絲散猶网別後能相思何嗟異封壤

琵琶

抱月如可明懷風殊復淸絲中傳意緒花裏寄春情掩抑有奇態淒鏘多好聲芳袖幸時拂龍門空自生

【語帶香气】

詠幔

幸得與珠綴羃防君之楹月映不辭捲風來輒自輕每聚金鑪气時駐玉琴聲但願置尊酒蘭缸當夜明

鏡臺

玲瓏類丹檻苕亭似闕對鳳懸淸冰埀龍掛明月照粉拂紅妝挿花理云髮玉顏徒自見常畏君情歇

還塗臨渚

緑水纈淸波靑山繡芳質落景皎晚陰殘花綺餘日【何從事】白沙澹無際靑山如一傷此物運移惆悵望還律【吳郎】白水田外明孤嶺松上出卽趣佳可淹淹畱非下秩【府君遙和】

往敬亭路中

山中芳杜緑江南蓮葉紫芳年不共遊淹畱空若是【府君】緑水丰漣漪靑山多繡綺新條日向抽落花紛已委【何從事】弱旣靑翠輕莎方靃靡鷖鷗沒而遊防騰復倚【齊舉郎】春岸望沈沈淸流見彌彌幸借人外遊盤桓未能徙【陳郎】騖枻把瓊芳隨山訪靈詭榮楯每嶙峋林堂多碕礒【府君】

樂府

同王主簿有所思

佳期期未歸望望下鳴機徘徊東陌上月出行人稀

銅雀悲

落日髙城上餘光入繐帷寂寂深松晚寧知琴瑟悲

玉階怨

夕殿下珠簾流螢飛復息長夜縫羅衣思君此何極

金穀聚

渠碗送佳人玉杯邀上客車馬一東西別後思今夕

【情紛萬緒語足千言】

王孫遊

緑艸蔓如絲雜樹紅英發無論君不歸君歸芳已歇

【有所思銅雀悲玉階怨金穀聚王孫遊等什骨有防峭情有餘思】

劉繪【字士章彭城人雅麗有風則初爲齊髙帝行參軍歷位中書郎竟陵王開西邸繪爲後進領袖梁武起兵朝廷以繪持節督四州軍事東昏殞城內遣繪及範云送首詣梁王轉大司馬從事中郎卒】樂府

有所思

別離安可再而我更重之佳人不相見明月空在帷共禦滿堂酌獨斂向隅眉中心亂如雪寧知有所思張融【字思光吳郡人初仕宋爲新安王參軍出爲封溪令攺爲儀曹郎齊髙帝卽位累遷司徒兼右長史建武四年卒】

詩

別詩

白雲山上盡淸風松下歇欲識離人悲孤臺見明月孔稚珪【字徳璋會稽山陰人少博涉有美譽髙帝爲驃騎取爲記室參軍建武初遷冠軍將軍遷太子詹事散騎常侍卒稚珪風韻淸疎好文詠與外兄張融情趣相得居宅盛營山水憑幾獨酌傍無雜事門庭之內艸茅不剪】

詩

旦發靑林

孤徵越淸江遊子悲路長二旬倐已滿三千未央艸雜今古色巖畱冬夏霜寄懷中山舊舉酒莫相忘【五六絕似唐音然唐人無此安頓自在六朝气韻髙迥故不琢而工不飾而麗唐人專求物象所以去之愈逺】

陸厥【字韓卿吳郡人慧曉仲孫也少有風槪好屬文五言詩體甚新州舉秀才少傳主簿遷行參軍永元元年始安王反厥父閒被誅感慟而卒】

樂府

臨江王節士歌

木葉下江波連秋月照浦云歇山秋思不可裁復帶秋風來秋風來匕寒白露驚羅紈節士慷慨發衝冠彎弓掛若木長劍竦云端

【美人麗情壯士猛气秋風來已寒白露驚羅紈此語何與壯士】

釋寶月

樂府

估客樂

【齊武帝布衣時嘗遊樊鄧登阼以後追憶往事作估客樂使寶月奏之管弦月又上此二曲】

郎作十里行儂作九里送抜儂頭上釵與郎資路用有信數寄書無信心相憶莫作瓶落井一去無消息

同前

大艑珂峩頭何處發揚州借問艑上郎見儂所歡不初發揚州時船出平津泊五兩如竹林何處相尋博

淸商曲辭

楊叛兒

【唐書樂志曰楊叛兒本童謡歌也齊隆昌時女巫之子曰楊旻少時隨母入內及長爲何后寵童謡云楊婆兒共戲來所歡語訛遂成楊叛兒古今樂錄曰楊叛兒送聲云叛兒教儂不復相思】

蹔出白門前楊栁可藏烏歡作沈水香儂作博山鑪

【俚情妙諭】

送郎乘艇子不作遭風慮橫篙擲去槳願倒逐流去歡欲見蓮時移湖安屋裏芙蓉繞牀生眠臥抱蓮子

【是情癡語】

雜歌謡辭

蘇小小歌

【一曰錢塘蘇小小歌樂府廣詩曰蘇小小錢塘名倡也蓋南齊時人西陵在錢塘江之西歌云西陵松栢下是也】

妾乘油壁車郎騎靑驄馬何處結同心西陵松栢下

古詩鏡卷十六

欽定四庫全書

古詩鏡卷十七

明陸時雍編

梁第一

【梁詩妖艷聲近於滛靚妝艶抺巧笑嬌啼舉止向人賣致】

武帝【姓蕭氏諱衍字叔達初仕齊累遷隨王鎭西諮議參軍後討東昬而自立四傳五十五年

武帝素而妍鉛粉不施風華坐振若簡文者所謂一面紅妝惱殺人也】

樂府

芳樹

緑樹始揺芳芳生非一葉一葉度春風芳華自相接雜色亂參差眾花紛重疊重疊不可思思此誰能愜

【纎語】

西洲曲

憶梅下西洲折梅寄江北單衫杏子紅雙鬢鴉雛色西洲在何處兩槳橋頭渡日暮伯勞飛風吹烏桕樹樹下卽門前門中露翠鈿開門郎不至出門采紅蓮采蓮南塘秋蓮花過人頭低頭弄蓮子蓮子靑如水置蓮懷袖中蓮心徹底紅憶郎郎不至仰首望飛鴻鴻飛滿西洲望郎上靑樓樓髙望不見盡日欄幹頭欄幹十二曲埀手明如玉捲簾天自髙海水揺空緑海水夢悠悠君愁我亦愁南風知我意吹夢到西洲

【老秀淸如冰壺艶如紅玉非梁武不能辦此】

擬靑靑河畔艸

羃羃繡戶絲悠悠懷昔期昔期久不歸鄕國曠音徽音徽空結遲半寢覺如至旣寤了無形與君隔平生月以云掩光葉以霜摧老當途競自容莫肯爲妾道

【秀色淸音音徽空結遲半寢覺如至旣寤了無形與君隔平生了無殢色月以云掩光葉以霜摧老當途競自容莫肯爲妾道蒼然八雅】

擬明月照髙樓

圓魄當虛闥淸光流思延延思對孤影淒怨還自憐臺鏡早生塵匣琴又無弦悲慕屢傷節離憂亟華年君如東扶景妾似西栁煙相去旣路迥明晦亦殊懸願爲銅鐵轡以感長樂前

【願爲銅鐵轡以感長樂前取其能鳴中有無限情緒】

詩

登北顧樓

【梁史武帝大同十年三月幸京口城登北固樓更名北顧】

歇駕止行警回輿暫遊識淸道巡丘壑緩步肆登陟鴈行上差池羊暘轉相逼歷覽窮天步矖矚盡地域南城連地險北顧臨水側深潭下無底髙岸長不測舊嶼石若構新洲花如織

籍田

寅賔始出日律中方星鳥千畆土膏紫萬頃陂色縹嚴駕佇霞昕浥露逗光曉啟行天猶暗伐鼓地未悄蒼龍發蟠蜿靑旗引窈窕仁化洽孩虫徳令禁胎夭耕籍乘月映遺滯指秋杪年丰防讓多嵗薄禮莭少公卿秉耒耜庶氓荷鉏耰一人慙百王三推先億兆

搗衣

駕言易水北送別河之陽沈思慘行鑣結夢在空牀旣寤丹緑謬始知紈素傷中州木葉下邊城應早霜陰虫日慘烈庭艸復蕓黃金風䢐淸夜明月懸洞房嫋嫋同宮女助我理衣裳參差夕杵引哀怨秋砧揚輕羅飛玉腕弱袖低紅妝朱顏日已興盼睇色增光搗以一匪石文成雙鴛鴦制握斷金刀薰用如蘭芳佳期久不歸持此寄寒鄕妾身誰與容思君苦入膓

【讀五言詩絕愛其淸響絕出】

織婦

送別出南軒離思沈幽室調梭輟寒夜鳴機罷秋日良人在萬里誰與共成匹願得一回光照此憂與疾君情倘未忘妾心長自畢

七夕

白露月下團秋風枝上鮮瑤臺含碧霧羅幕生紫煙妙會非綺節佳期乃涼年玉壺承夜急蘭膏依曉煎昔悲漢難越今傷河易旋怨咽雙念斷淒悼兩情懸

【吐气芬馥】

紫蘭始萌

種蘭玉臺下气暖蘭始萌芬芳與時發婉轉迎節生獨使金翠嬌偏動紅綺情二遊何足懷一顧非傾城羞將苓芝侶豈畏鶗鴂鳴

樂府

白紵辭二首

朱絲玉柱羅象筵飛琯促節舞少年短歌流目未肯前含笑一轉私自憐

纎腰嫋嫋不任衣嬌怨獨立特爲誰赴曲君前未忍歸上聲急調中心飛

【含情緘緒嬌防不勝簡文相看意气望君憐誰能含羞不自前何其頽隕女兒子會須亦有志气】河中之水歌

河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒字阿侯盧家蘭室桂爲梁中有郁金蘇合香頭上金釵十二行足下絲履五文章瑚掛鏡爛生光平頭奴子擎履箱人生富貴何所望恨不早嫁東家王

【河中之水東飛伯勞二歌風騷揺蕩伯勞歌更自宛轉流麗當與燕歌行相峙】

東飛伯勞歌

東飛伯勞西飛燕黃姑織女時相見誰家兒女對門居開顏發艷照裏閭南窻北牖掛明光羅帷綺帳脂粉香女兒年幾十五六窈窕無雙顏如玉三春已暮花從風空畱可憐誰與同

【旋轉撇捩如風】

江南弄【七曲】

【古今樂錄曰梁天監十一年冬武帝攺西曲制江南上云樂十四曲江南弄七曲一曰江南弄二曰龍笛曲三曰采蓮曲四曰鳳笙曲五日采菱曲六曰遊女曲七曰朝云曲又沈約作四曲一曰趙瑟曲二曰秦箏曲三曰陽春曲四曰朝云曲亦謂之江南弄云】

江南弄

和云陽春路娉婷出綺羅

眾花雜色滿上林舒芳耀緑埀輕陰連手躞蹀舞春心舞春心臨歲腴中人望獨踟躕

龍笛曲

和云江南音一唱值千金

美人綿眇在云堂雕金鏤竹眠玉牀婉愛寥亮繞虹梁繞虹梁流月臺駐狂風郁徘徊

采蓮曲

和云采蓮渚窈窕舞佳人

遊戲五湖采蓮歸發花田葉芳襲衣爲君艶歌世所希世所希有如玉江南弄采蓮曲

鳳笙曲

和云吹席長袖善畱客

緑耀尅碧雕琯笙朱唇玉指學鳳鳴流速參差飛且停飛且停在鳳樓弄嬌響間淸謳

采菱曲

和云菱歌女解佩戲江陽

江南稚女珠腕繩金翠揺首紅顏興桂棹容與歌采菱歌采菱心未怡翳羅袖望所思

遊女曲

和云當年少歌舞承歡笑

氛氳蘭麝體芳滑容色玉耀眉如月珠佩婐戲金闕戲金闕遊紫庭舞飛閣歌長生

朝云曲

和云徙倚折瑤華

張樂陽臺歌上謁如寢如興芳晻曖容光旣艷復還沒復還沒望不來巫山髙心徘徊

【江南七弄音節頓蹈聲�激越所謂妖艷之音音節亦詩中一事四言則致婉五言則意直七言則情暢如江南弄則揺蕩極矣】

上云樂【七曲】

【古今樂錄曰上云樂七曲梁武帝制以代西曲一曰鳳臺二曰桐柏三曰方丈四曰方諸五曰玉龜六曰金丹七曰金陵】

鳳臺曲

和云上云眞樂萬春

鳳臺上兩悠悠云之際神光朝天極華蓋遏延州羽衣昱耀春吹去復畱

桐柏曲

和云可憐眞人遊

桐柏眞升帝賔戲伊谷遊洛濵參差列鳳管容與起梁塵望不可至徘徊謝時人

方丈曲

方丈上崚層雲挹八玉禦三云金書發幽會碧簡吐門至道虛凝防然共所遵

方諸曲

和云方諸上可憐歡樂長相思

方諸上上云人業守仁摐金集瑤池步光禮玉晨霞蓋容長肅淸虛伍列眞

玉龜曲

和云可憐遊戲來

玉龜山眞長仙九光曜五云生交帶要分影大華冠晨纓耉如羅出入遊太淸

金丹曲

和云金丹會可憐乘白雲

紫霜耀綘雪飛追以還轉復飛九眞道方防千年不傳一傳裔云衣

金陵曲

句曲仙長樂遊洞天巡會迹六門揖玉板登金門鳳泉回肆鷺羽降尋云鷺羽一流芳芬郁氛氳

【此曲不葉於歌不登於雅淸音逺韻世外奇賞絕不類步虛詞所爲】

詩

逸民

如壠生木木有異心如林鳴鳥鳥有殊音如江遊魚魚有浮沈巖巖山髙湛湛水深事迹易見理相難尋

【如頌語不入詩格】

樂府

邯鄲歌

回顧灞陵上比指邯鄲道短衣妾不傷南山爲君老

【短衣妾不傷南山爲君老是歌舞時意气所爲】

子夜歌二首

恃愛如欲進含羞未肯前朱口發艶歌玉指弄嬌弦朝日照綺窻光風動紈羅巧笑倩兩犀美目揚雙蛾

【峭骨亮音】

子夜四時歌

春歌

階上香入懷庭中花照眼春心一如此情來不可限

【標格老】

朱日光素冰黃花映白雪折梅寄佳人共迎陽春月

【似口含雞舌語】

夏歌

江南蓮花開紅光照碧水色同心復同藕異心無異玉盤貯朱李金杯盛白酒𨿽欲持自親復恐不甘口含桃落花日黃鳥營飛時君住馬已疲妾去蠶欲饑

【君住馬已疲妾去蠶欲饑似尙有流連情態】

秋歌

繡帶合歡結錦衣連理文懷情入夜月含笑出朝云

【含吐芬芳風華振絕】

七采紫金柱九華白玉梁但歌云不去含吐有餘香吹漏未可停弦斷更當續俱作雙絲引共奏同心曲

冬歌

寒閨動黻帳宻筵重錦席賣眼拂長袖含笑畱上客果欲結金蘭但看松柏林經霜不墮地歲寒無異心一年漏將盡萬里人未歸君志固有在妾軀乃無依

【平平兩語畜緒如襞】

歡聞歌

艶艶金樓女心如玉池蓮持底報郎恩俱期遊梵天

【感極】

碧玉歌

杏梁日始照蕙席歡未極碧玉奉金杯緑酒助花色

【嬌麗】

襄陽白銅鞮歌

【隋書樂志曰梁武帝之在雍鎭有童謡云襄陽白銅蹄反縛揚州兒識者言曰白銅蹄謂金蹄爲馬也白金色也及義師之興實以鐵騎揚州之士皆靣縛果如謡言故卽位之後更造新聲帝自爲之詞三曲又令沈約爲三曲以被管弦古今樂錄曰襄陽蹋銅鞮者梁武西下所制也沈約又作其和云襄陽白銅蹄聖徳應干來】

陌頭徵人去閨中女下機含情不能言送別沾羅衣艸樹非一香花葉百種色寄語故情人知我心相憶

【語如靣命只四語何所不盡】

詩

詠舞

腕弱復低舉身輕由回縱可謂寫自歡方與心期共【附有所思語致猥屑誰言生離久適意與君別衣上芳猶在握襄書未滅腰間雙綺帶夢爲同心結常恐所思露瑤華未忍折

附雍臺無他異致語色滴滴欲翠日落登雍臺佳人殊未來綺窻蓮花掩网戶琉璃開丰茸臨紫桂蔓延交靑苔月沒光陰盡望子獨悠哉】

古詩鏡卷十七

欽定四庫全書

古詩鏡卷十八

明陸時雍編

梁第二

簡文帝【諱綱字世纘武帝第三子也六歲能屬文讀書十行俱下辭藻艶發雅好賦詩然文傷輕靡時號宮體初封晉安王云麾將軍丹陽尹歷兗荊南徐雍益五州刺史昭明太子薨立爲皇太子及嗣位之後侯景制命期年遇弒】

【簡文詩絕無气格纎詞縟語堆疊成篇則流於輕靡之習矣以南面之尊效閨閭之體以是知此位之不終】樂府

泛舟橫大江三首

【魏文帝飲馬長城窟行曰泛舟橫大江討彼犯荊虜】

滄波白日暉遊子出王畿旁望重山轉前觀遠帆稀廣水浮雲吹江風引夜衣旅鴈同洲宿寒鳬夾浦飛行客誰多病當念早旋歸

隴西四戰地羽檄歲時聞防羌擁漢節校尉立元勲石門畱鐵騎冰城息夜軍洗兵逢驟雨送陣出黃雲沙長無止泊水脈屢縈分當思勒彛鼎無用想羅裙

悠悠懸斾旌知向隴西行減竈驅前馬銜枚進後兵沙飛朝似幕雲起夜疑城迥山時阻路絕水亟稽程往年郅支服今嵗單於平方歡凱歌盛飛蓋滿西京

【中多爽句欲開唐律】

美女篇

佳麗盡闗情風流最有名約黃能效月裁金巧作星粉光勝玉靚衫薄擬蟬輕宻態隨流臉嬌歌逐軟聲朱顏半已醉微笑隠香屏

【微笑隠香屏一語最有情色】

紫驑馬

賤妾朝下機正值良人歸靑絲懸玉鐙朱汗染香衣驟急珂彌響多塵亂飛雕菇幸可薦故心君莫違

當置酒

置酒宴嘉賔矚迥臨飛觀絕嶺隔天余長嶼橫江半日色花上綺風光水中亂三益旣葳防四始方蔥粲

艶歌曲

云楣桂成戶飛棟杏爲梁斜窻通蕋气細隟引塵光裁衣魏後尺汲水淮南牀靑驪暮當返預使羅裙香

【斜窻通蕋气細隟引塵光果是艶情語末二句意語猥媟】

采蓮曲

晚日照空磯采蓮承晚暉風起湖難度蓮多摘未稀棹動芙蓉落船移白鷺飛荷絲傍繞腕菱角遠牽衣

【棹動芙蓉落淺淺景趣】

龍丘引

龍丘一回首楚路蒼無極水照弄珠影云吐陽臺色浦狹村煙度洲長歸鳥息遊蕩逐春心空憐無羽翼

【浦狹村煙度洲長歸鳥息有好景色韻气未饒使武帝爲之當不爾耳】

雍州曲

南湖

南湖荇葉浮復有佳期遊銀綸翡翠鉤玉軸芙蓉舟荷香亂衣麝橈聲隨急流

詩

上已侍宴林光殿曲水

芳年畱帝賞應物動天襟挾苑連金陣分衢度羽林帷宮對廣液層殿邇髙岑風旗爭曵影亭午共生陰林花初墮蔕池荷欲吐心

【三四句韻出樅金】

登城

日影半東檐靖念空杼柚小堂倦縹書華池厭修竹寂寞旣寡悰登城望原陸遙山半吐云嚴飈時響谷靡靡見虛煙森森視寒木落霞乍續斷晚浪時回復遠矚旣濡翰徒自勞心目短歌𨿽可裁緣情非霧縠

山池

日暮芙蓉水聊登鳴鶴舟飛艫飾羽眊長幔覆緹油停輿依栁息住蓋映空畱古樹橫臨沼新藤上掛樓魚遊向闇集戲鳥逗楂流

【戲鳥逗楂流一語最覺物情閒遠然戲字似著意特下】

往虎窟山寺

塵中喧慮積物外眾情捐玆地信爽塏墟壠曖阡綿藹藹車徒邁飄飄旌眊懸細松斜繞逕峻嶺半藏天古樹無枝葉荒郊多野煙分花出黃鳥掛石下新泉蓊郁均雙樹淸虛類八禪棲神紫臺上縱意白雲邊徒然嗟小藥何由齊大年

【分花出黃鳥掛石下新泉語娟淨可愛更妙想入防鳥出花中泉懸石杪分掛二字下得佳甚唐人安得此意象】

望同泰寺浮圖

遙看官佛圖帶璧復埀珠燭銀逾漢汝寶鐸邁昆吾日起光芒散風吟宮徵殊露落盤恆滿桐生鳳不雛飛幡雜晚虹【音絳】畫鳥狎晨鳬梵世淩空下應眞蔽景趨帝馬咸千轡天衣盡六銖意樂開長表多寶現金軀能令苦海渡復使慢山逾願能同四忍長當出九居【穆天子傳天子之寶璿珠燭銀郭璞曰銀有精光如燭也】

【飛幡雜晚虹畫鳥狎晨鳬觀宇虛涼景況桐生鳳不雛下語持巧】

遊光宅寺詩應令

陪遊入舊丰雲气郁靑蔥紫陌垂靑栁輕槐拂慧風八泉光綺樹四柱曖臨空翠网隨煙碧丹花共日紅方欣大云溥慈波流淨宮

詠內人晝眠

北聊就枕南檐日未斜攀鉤落綺障揷捩舉琵琶夢笑開嬌靨眠鬟壓落花簟文生玉腕香汗浸紅紗夫壻恆相伴莫誤是倡家

【香汗浸紅紗韻勝故得不俗】

傷美人

昔聞倡女別蕩子無歸期今似陳王嘆流風難重思翠帶畱余結苔階沒故綦圖形更非是夢見反成疑燻鑪含好气庭樹吐花滋香燒日有歇花落無還時

【宮體輕靡卻與綺羅相近詩中數語自是嬌情悴緒翠帶畱余結苔階沒故綦香燒日有歇花落無還時語何輕脆】

戲作謝惠連體十三韻

雜蕋映南庭庭中光景媚可憐枝上花早得春風意春風復有情拂幔且開楹盈盈開碧煙拂幔復埀蓮偏使紅花散飄揚落眼前眼前多無況參差郁相望珠繩翡翠帷綺幕芙蓉帳香煙出窻裏落日斜階上日影去遲遲節華咸在玆桃花紅若防栁業亂如絲絲條轉暮光影落暮陰長春燕雙雙舞春心處處揚酒滿心聊足萱枝愁不忘

【語特脆嫩蘂气盈盈桃花紅若防栁葉亂如絲當是愁緒中語春燕雙雙舞春心處處揚輕輕逗露風味自成唐人無此】

晚春

紫蘭葉初滿黃鶯弄不稀石蹲還似獸蘿長更如衣水曲文魚聚林暝鴉鳥飛渚蒲變新節巖桐長舊圍風花落未已山齋開夜扉

【詩之借況不惟景色酷肖亦須風味得佳石蹲還似獸蘿長更如衣此語大爲蘿石生色如以火象螢死而無味何所取也巖桐長舊圍此語脫口最便】

和湘東王首夏

冷風雜細雨垂雲助麥涼竹水俱防翠花蝶兩飛翔燕泥銜復落鶗吟斂更揚臥石藤爲防山橋樹作梁欲待華池上眀月吐淸光

【臥石二語荒蹊小徑結搆自成覺淺淺得趣】

納涼

斜日晚駸駸池塘生半陰避暑髙梧側輕風時入襟落花還就影驚蟬乍失林遊魚吹水沫神蔡上荷心翠竹垂秋采丹棗映疎砧無勞夜逰曲寄此托微吟

【遊魚吹水沫神蔡上荷心是神境語】

晚景納涼

日移涼气散懷抱信悠哉珠簾映空捲桂戶向池開烏棲星欲見河淨月應來橫階入細筍蔽地濕輕苔艸化飛爲火蚊聲合似雷於玆靜聞見自此歇氛埃

初秋

羽翣晨猶動珠汗晝恆揮秋風忽嫋嫋向夕引涼歸浮陰卽染浪淸气始乘衣捲幌通河色開牕引月輝晚花欄下照疎螢簟上飛直置猶如此何況送將歸

【捲幌通河色開牕引月輝又秋夜輕露沾縣井浮煙入綺寮俱入唐調登城北望一水斜開岸雙城遙拱云又緑潭倒雲气靑山銜月規亦佳】

晚景出行

細樹含殘影春閨散晚香輕花鬂邊墮防汗粉中光飛鳬初罷曲啼烏忽度行羞令白日暮車騎郁相望【三四語有風韻善賦物者不必奇情怪句只要气韻得佳然此卻最難能處】

晚日後堂

幔陰通碧砌日影度城隅岸栁埀長葉牕桃落細跗花畱蛺蝶粉竹翳蜻蜓珠賞心無與共染翰獨踟躕

【窗桃落細跗寫得物情閒靜人意淹綿五六語色菁翠】

春日

年還樂應滿春歸思復生桃含可憐紫栁發斷腸靑落花隨燕入遊絲帶蝶驚邯鄲歌管地見許欲畱情

春宵

花樹含春叢羅帳夜長空風聲隨篠韻月色與池同防牋徒自擘無信往雲中

【風聲隨篠韻月色與池同此在秋夜更宜】

蓮舟買荷度

采蓮前岸隈舟子屢徘徊荷披衣可識風疎香不來欲知船度處當看荷葉開

【荷披衣可識風疎香不來謂荷能隠人故冇此語余欲更之云披衣可識風荷疎香不來意似轉勝】詠栁

埀陰滿上路結艸早知春花絮時隨鳥風枝屢拂塵欲散依依采時要歌吹人

【花絮時隨鳥風枝屢拂塵語饒風味】

樂府

烏棲曲四首

芙蓉作船絲作防北斗橫天月將落采蓮渡頭擬黃河郎今欲渡畏風波

浮雲似帳月如鉤那能夜夜南陌頭宜城投泊今行熟停鞍系馬暫棲宿

靑牛丹轂七香車可憐今夜宿倡家倡家髙樹烏欲棲羅帷翠帳向君低

織成屏風金屈膝朱唇玉面燈前出相看气息望君憐誰能含羞不自前

【梁人七言如花叢竹苞輪囷未暢故多句自爲意此體猶襲燕歌行秪是截爲短調不與唐人絕句同也烏棲曲宛轉深至唐人所無唐人虛摸六朝實寫芙蓉作船絲作防是可渡也北斗橫天月將落時已過也采蓮渡頭擬黃河郎今欲渡畏風波怪不至也浮雲如帳月如鉤擬所思也那能夜夜南陌頭嘆失處也宜城投泊今行熟停鞍系馬暫棲宿所爲彷徨而無已也羅幃翠帳向君低低字最有情不覺喜气孜孜令人媕娜相看意气望君憐誰能含羞不自前到此覺一身多盡】東飛伯勞歌

西飛迷雀東羈雉倡樓秦女乍相值誰家妖麗鄰中止輕妝薄粉光閭裏网戶珠綴曲瓊鉤芳茵翠被香气流少年年幾方三六含嬌聚態傾人目餘香落蘂坐相催可憐絕世爲誰媒

【餘香落蘂坐相催可憐絕世誰爲媒語亦愴然餘芳落蘂言之令人損色此處自當回防】江南弄

江南曲

和云陽春路時使佳人度

枝中水上春並歸長楊掃地桃花飛淸風吹人光照衣光照衣景將夕擲黃金畱上客

采蓮曲

和云采蓮歸淥水好沾衣

桂檝蘭橈浮碧水江花玉面兩相似蓮疎藕折香風起香風起白日低采蓮曲使君迷

【江南曲淸風吹人光照衣采蓮曲蓮疎藕折香風起語最香美】

詩

倡樓怨節

朝日斜來照戶春鳥爭飛出林片光片影皆麗一聲一轉煎心上林紛紛花落淇水漠漠苔浮年馳節流易盡何爲忍憶含羞

【語多哀音妖甚蕩甚】

春情

蝶黃花紫燕相追楊低栁合露塵飛已見埀鉤掛緑樹誠知淇水沾羅衣兩童夾車問不已五馬城南猶未歸鶯啼春欲駛無爲空掩扉

【兩童夾車問不已五馬城南猶未歸其言如蜂狂蝶亂爭爲春忙此梁詩所謂蕩而滛也情至不復能忍】

和蕭侍中子顯春別四首

別觀葡萄帶實埀江南荳蔲生連枝無情無意猶如此有心有恨徒別離

可憐淮水去來潮春堤楊栁拂河橋淚痕未燥詎終朝行聞玉佩已相要

桃紅李白若朝妝羞持顦顇比新芳不惜暫住君前死愁無西國更生香

蜘蛛作絲滿帳中芳艸結葉當行路紅臉脈脈一生啼黃鳥飛飛有時度故人𨿽故昔經新新人𨿽新復應故

【不惜暫住君前死愁無西國更生香總是妖倩媚態】

樂府

有所思

可嘆不可思可思不可見余弦斷瑟柱殘朱染歌扇

【末句脆美】

寂寂暮檐響黯黯埀簾色惟有瓴甋苔如見蜘蛛織

采菱曲

菱花落復含桑女罷新蠶桂棹浮星艇徘徊蓮葉南

夜夜曲

愁人夜獨傷滅燭臥蘭房秪恐多情月旋來照妾牀【嗔風怕月厭鳥憎花自是愁人一種情思謂月多情其寂寞無賴何可語道】

春江曲

客行秪念路相爭度京口誰知堤上人拭淚空揺手

【客路情長閨中气短此詩道盡】

詩

愁閨照鏡

別來顦顇久他人怪容色只有匣中鏡還持自相識

金閨思

遊子久不返妾身當何依日移孤影動羞覩燕雙飛

寒閨

緑葉朝朝黃紅顏日日異譬諭持相比那堪不愁思

從頓還城南

暫別兩成疑開簾生舊憶都知未有情更似新相識

夜遣內人還後舟

錦幔扶船列蘭橈拂浪浮去燭猶文水餘香尙滿舟

行雨

本是巫山來無人覩容色惟有楚王臣曾言夢相識

【澑亮】

詠云

浮雲舒五色瑪瑙應霜天玉葉散秋影金風飄紫煙

【淸綺】

詠疏楓

萎緑映葭靑疏紅分浪白花葉灑行舟仍持送遠客【附詠蛺蝶雲翠鬛藏髙栁紅蓮拂水衣詠螢火騰空類星隕拂樹若花生屏疑神火照簾似夜珠明俚而無味大扺神妙形穢離神擬形自當得故知人之情知物之情者方可言詩】

【附闘雞玉冠初警敵芥羽忽猜儔】

【謝朓詩帶綺羅气態梁陳蓋男女情多世衰道防良有所自】

古詩鏡卷十八

欽定四庫全書

古詩鏡卷十九

明陸時雍編

梁第三

元帝【諱繹字世誠武帝第七子也初封湘東王爲會稽太守入爲侍中丹陽尹出爲使持節都督荊州刺史鎭西將軍侯景仄逆遣王僧辯討誅之遂卽位於江陵西魏見伐兵敗出降爲梁王詧所害元帝輕帖近人綺色麗情不逮簡文甚遠】

樂府

巫山髙

巫山髙不窮迥出荊門中灘聲下濺石猿鳴上逐風樹雜山如畫林暗澗疑空無因謝神女一爲出房櫳

【得一佳句樹雜山如畫】

折楊栁

巫山巫峽長埀栁復埀楊同心且同折故人懷故鄕山似蓮花艶流如明月光寒夜猿聲徹遊子淚霑裳

半路溪

相逢半路溪隔溪猶不度望望判知是翩翩識行步摘贈蘭澤芳欲表同心句先將動舊情恐君疑妾妬

詩

和王僧辯從軍

寶劍飾龍淵長虹畫彩旃山虛和鐃管水淨寫樓船連雞隨火度燧象帶烽然洞庭晚風急瀟湘夜月圓荀令多文藻臨戎賦雅篇

【山虛和鐃管水淨寫樓船句琢而韻】

別荊州吏民

玉節居分陜金貂總上流麾軍時舉扇作賦且登樓年光徧原隰春色滿汀洲日華三翼舸風轉七星斿向解靑絲纜將移丹桂舟

【起四語典則美麗】

賦得竹

嶰谷管新抽淇園節復修作龍還葛水爲馬向並州柯亭臨絕澗桃枝夾細流冠學芙蓉勢花堪威鳳遊邛王若有獻張騫應拜侯

【作龍冠學兩聨寫得生韻流動不徒典故爲佳】

登江州百花亭懷荊楚

極目才千里何由望楚津落花灑行路埀楊拂砌塵栁絮飄晴雪荷珠漾水銀試酌新春酒遙勸陽臺人【栁絮飄晴雪荷珠漾水銀不得風雅唐杜審言梅花落處疑晴雪七言得此反覺韻饒以五言入古七言近晚其體自不同也】

和劉上黃春日

新鶯隱葉囀新燕向牕飛栁絮時依酒梅花乍入衣玉珂逐風度金鞍映日暉無令春色晚獨望行人歸

【栁絮時依酒梅花乍入衣覺情物兩佳春气親人無限】

閨怨

蕩子從遊宦思妾守房櫳塵鏡朝朝掩寒衾夜夜空若非新有悅何事久西東知人相憶否淚盡夢啼中

【三四淺而不浮】

祀伍相廟

石城寧足拒金陣詎能追楚闗開六塞吳兵入九圍山水猶縈帶城池失是非空餘壽宮在日暮舞靈衣

【山水猶縈帶城池失是非老气撲烈語動精爽此少陵權輿】

賦得蒲生我池中

池中種蒲葉葉影防池濵未好中宮薦行堪隠士輪爲書聊可截匹栁復宜春瑞葉生苻苑鏤碧獻周人

詠陽雲樓檐栁

楊栁非花樹依樓自覺春枝邊通粉色葉裏映紅巾帶日交簾影因吹掃席塵拂檐應有意偏宜桃李人【楊栁非花樹依樓自覺春麗情妙語以近美人故也春色多韶得此居勝枝邊通粉色葉裏映紅巾妝襯得佳譬諸畫家紅樹疎林逺帶殘鴉數防布襯防染亦詩家之一義也】

樂府

烏棲曲四首

沙棠作船桂爲檝夜渡江南采蓮葉復值西施新浣沙共向江幹眺月華

月華似璧星如佩流影澄眀玉堂內邯鄲九枝朝始成金巵玉盌共君傾

交龍成錦鬭鳳紋芙蓉爲帶石橊裙日下城南兩相望月沒參橫掩羅帳

七彩隋珠九華玉蛺蝶爲歌明星曲蘭房椒閣夜方開那知步步香風逐

【輕欵自在音韻亦詩中一義夫子謂鄭聲滛子夏與文侯論樂詳極節奏故聲成音音成樂唐人七絕平調雅音梁人烏棲曲聲極哀怨一種妖滛之气行乎其間】

詩

春別應令

昆明夜月光如練上林朝花色如霰朝花夜月動春心誰忍相思不相見

日暮徙倚渭橋西正見流月與云齊若使月光無近遠應照離人今夜啼

【後二語月色平分彼此共照將以自遣復以自嘲】

別詩二首

別罷花枝不共攀別後書信不相闗欲覓行人寄消息依常潮水暝應還

三月桃花合面脂五月新油好煎澤莫復臨時不寄人漫道江中無估客

和彈箏人

瓊柱動金絲秦聲發趙曲流徵含陽春美手過如玉

【末句韻甚】

【附泛蕪湖颿隨迎雨燕鼔逐伺潮雞】

邵陵王綸【武帝第六子也聰頴博學尢長尺牘爲潁州刺史侯景搆逆加徵討大都督率眾討景不克死】

詩

見姬人

春來不復賖入苑駐行車比來妝防異今世撥鬟斜卻扇承枝影舒衫受落花狂夫不妬妾隨意晚還家【卻扇承枝影舒衫受落花狂夫不妬妄隨意晚還家形情意態宛然在目是謂描神手潑天風韻此言气態從容神情酣晬簡文必也爲人時誰令畏夫壻便索然無味矣】

武陵王紀【字世詢一字大智武帝第八子也少勤學有文才屬辭不好輕華甚有骨气天監中封武陵郡王揚州刺史徙益州刺史侯景亂紀不赴援僭號於蜀攺元天正明年眾潰爲元帝將樊猛所殺】詩

閨妾寄徵人

斂色金星聚縈悲玉筯流願君看海气憶妾上髙樓沈約【字休文吳興武康人宋泰始中蔡興宗引爲安西記室防軍入齊爲太子家令累遷吏部郎出爲東陽太守明帝徴爲五兵尙書及梁武受禪以佐命功除僕射歷尙書令侍中封建昌侯加特進卒諡曰隱沈才不逮意故情色不韻讀其詞如枯株寡秀詩須實際具象虛裏含神沈約病於死實】樂府

攜手曲

捨轡下雕輅更衣奉玉牀斜簪映秋水開鏡比春妝所畏紅顏促君恩不可長鵕冠且容裔豈吝桂枝亡【開鏡比春妝容光如鏡故與之比最是佳句吳尙野貌同春日麗妝競午花燃語近於閙以故不及】夜夜曲

河漢縱且橫北斗橫復直星漢空如此寜知心有憶孤燈曖不明寒機曉猶織零淚向誰道雞鳴徒嘆息

【語气斬絕無復餘韻】

詩

從齊武帝瑯琊城講武應詔

九功播祧墠七徳陳武懸展事昌國圖息兵由重戰皇情咨閱典出車迨辰選飾徒映寒隰翻綏臨廣甸颯沓佩吳戈參差腰夏箭風斾舒復捲雲霞淸以轉輕舞信徘徊前歌且遙衍秋原嘶代馬朱光浮楚練虹壑寫飛文巖阿藻余絢發震嶽靈從揚旌水華變憑髙訓武則中天起遐眷鳳蓋捲洪河珠旗掃長汧方待翠華舉遠適瑤池宴

三日侍林光殿曲水宴應制

宴鎬鏘玉鑾遊汾舉仙軷榮光泛彩旄修風動芝蓋淑气婉登晨天行聳云斾帳殿臨春籞帷宮繞芳薈漸席周羽觴分墀引回瀨穆穆化升濟濟皇階泰將禦遺風軫遠侍瑤臺會

侍宴樂遊苑餞呂僧珍應詔

丹浦非樂戰負重切君臨我皇秉至徳忘已用堯心湣玆區宇內魚鳥失飛沈推轂二崤道揚斾九河陰超乘盡三屬選士皆百金戎車出細栁餞席遵上林命師誅後服授律緩前禽函轘方解帶峣武稍披襟伐罪芒山曲弔民伊水潯將陪告成禮待此未抽簪

遊鐘山詩應西陽王教【五章】

靈山紀地徳地險資嶽靈終南表秦觀少室邇王城翠鳳翔淮海衿帶繞神坰北阜何其峻林薄杳蔥靑發地多奇嶺干云非一狀合沓共隱天參差互相望郁嵂構丹巘崚嶒起靑嶂勢隨九疑髙气與三山壯卽事旣多美臨眺殊復奇南瞻儲胥觀西望昆明池山中咸可悅賞逐四時移春光發隴首秋風生桂枝多值息心侶結架山之足八解鳴澗流四襌隱巖曲窈防終不見蕭條無可欲所願從之遊寸心於此足君王挺逸趣羽斾臨崇基白雲隨玉趾靑霞雜桂旗淹畱訪五藥顧步佇三芝於焉仰鑣駕歲暮以爲期

早發定山

夙齡愛遠壑晚蒞見奇山標峯防虹外置嶺白雲間傾壁忽斜竪絕頂復孤圓歸海流漫漫出浦水濺濺野棠開未落山櫻發欲然忘歸屬蘭杜懷祿寄芳荃眷言采三秀徘徊望九仙

循役朱方道路

分繻出帝京升裝奉皇穆洞野屬滄溟聨郊遡河服日映靑丘島塵起邯鄲陸江移林岸防巖深煙岫復歲嚴摧磴艸午寒散嶠木縈蔚夕飈捲蹉跎晚云伏霞志非易從旌軀信難牧豈慕淄宮梧方辭兔園竹羈心亦何言迷蹤庶能復

宿東園

陳王鬭雞道安仁采樵路東郊豈異昔聊可閒餘步野徑旣盤紆荒阡亦交互槿籬疎復宻荊扉新且故樹頂鳴風飈艸根積霜露驚麏去不息徵鳥時相顧茅棟嘯愁防平岡走寒兔夕陰帶層阜長煙引輕素飛光忽我遒豈止歲雲暮若防西山藥頽齡倘能度

【一首最佳語多著色便覺气韻生動長煙引輕素語最疎秀】

冬節後至丞相第詣世子車中作

廉公失權勢門館有虛盈貴賤猶如此況乃曲池平髙車塵未滅珠履故餘聲賔階緑錢滿客位紫苔生誰當九原上鬱鬱望佳城

【有意無神有聲無韻祗死語耳冬節後至丞相第別範安成是不乏意而苦無佳趣以神韻之未生也故詩不可以力求不可以意索有不知然而自然之妙】

泛永康江

長枝萌紫葉淸源泛緑苔山光浮水至春色犯寒來臨睨信永矣望美曖悠哉寄言幽閨妾羅袖勿空裁

【犯字佳寒色威嚴著此春光一防】

別範安成

生平少年日分手易前期及爾同衰暮非復別離時勿言一樽酒明日難重持夢中不識路何以慰相思

初春

夾道覓陽春相將共防手艸色猶自腓林中都未有無事逐梅花空教信楊栁且復共歸來含情寄杯酒

【語色嬌淺卻近詞家詩須得雅】

傷春

弱艸半抽黃輕條未全緑年芳被禁籞煙花繞層曲寒苔捲復舒冬泉斷方續早花散凝金初露成玉

【語入依仿方便小法門】

上已華光殿

於維盛世卽軒嬀朝酆宴鎬復在斯朝光灼爍映蘭池春風婉轉入細枝時鸎顧慕聲合離輕波防動漾羽巵河宗海若生蛟螭浮梁徑度跨回漪朱顏始洽景將移安得壯士駐奔曦

樂府

四時白紵歌五首

【古今樂錄曰沈約云白紵五章勃臣約造武帝造後兩句】

春白紵

蘭葉參差桃半紅飛芳舞縠戲春風如嬌如怨狀不同含笑流眄滿堂中翡翠羣飛飛不息願在雲間長比翼佩服瑤艸駐容色舜日堯年歡無極

夏白紵

朱光灼爍照佳人含情送意遙相親嫣然一轉亂心神非子之故欲誰因翡翠羣飛飛不息願在雲間長比翼佩服瑤艸駐容色舜日堯年歡無極

秋白紵

白露欲凝艸已黃金琯玉柱響洞房雙心一意俱徊翔吐情寄君君莫忘翡翠羣飛飛不息願在雲間長比翼佩服瑤艸駐容色舜日堯年歡無極

冬白紵

寒閨晝宻羅幌埀婉容麗色心相知雙去雙還誓不移長袖拂面爲君施翡翠羣飛飛不息願在雲間長比翼佩服瑤艸駐容色舜日堯年歡無極

夜白紵

秦箏齊瑟燕趙女一朝得意心相許明月如規方襲予夜長未央歌白紵翡翠羣飛飛不息願在雲間長比翼佩服瑤艸駐容色舜日堯年歡無極

詩

侍宴詠反舌

假容不足觀遺音猶可薦幸防喬樹恩得以聞髙殿

早行逢故人車中爲贈

殘朱猶曖曖餘粉尙霏霏昨宵何處宿今晨拂露歸

爲鄰人有懷不至

影逐斜月來香隨遠風入言是定知非欲笑翻成泣【附直學省愁臥网虫埀戶織夕烏傍檐飛飛織語何其殢沈約情多未勝江淹才盡六憶猥而不工八詠淺而無味】

古詩鏡卷十九

欽定四庫全書

古詩鏡卷二十

明陸時雍編

梁第四

江淹【字文通濟陽考城人弱冠以五經授宋始安王劉子眞爲南徐州王新安從事奉朝請始安薨舉南徐州桂陽王秀才轉建平王主簿雅以文章見遇及王移鎭朱方又爲鎭軍防軍領東海郡丞王欲舉兵淹以爲諷乃黜爲吳興令齊髙帝始置史館命淹掌之累遷禦史中丞明帝時出爲宣城太守還爲祕書監兼衛尉入梁爲散騎常侍遷金紫光祿大夫卒諡曰憲】

【江淹浮藻】

詩

從冠軍行建平王登廬山香鑪峯

廣成愛神鼎淮南好丹經此山具鸞鶴往來盡仙靈瑤艸正翕赩玉樹信蔥靑綘气下縈薄白雲上杳防中坐瞰蜿虹俛伏視流星不尋遐怪極則知耳目驚日落長沙渚曾陰萬里生借蘭素多意臨風黙含情方學松柏隱羞逐市井名幸承光誦末伏思托後旍

望荊山

奉義至江漢始知楚塞長南闗繞桐栢西嶽出魯陽寒郊無畱影秋日懸淸光悲風撓重林雲霞肅川漲歲晏君如何零淚霑衣裳玉柱空掩露金樽坐含霜一聞苦寒奏再使艶歌傷

【寒郊無畱影秋日懸淸光气韻髙迥秋色照目】

擬陶徵君潛田居

種苖在東臯苖生滿阡陌𨿽有荷鉏倦濁酒聊自適日暮巾柴車路闇光已夕歸人望煙火稚子候檐隙問君亦何爲百年會有役但願桑麻成蠶月得紡績素心正如此開逕望三益

【歸人望煙火稚子候檐隙淡語欲肖苐神韻未深】

擬休上人怨別

西北秋風至楚客心悠哉日暮碧雲合佳人殊未來露彩方泛艶月華始徘徊寶書爲君掩瑤瑟詎能開相思巫山渚悵望陽雲臺膏鑪絕沈燎綺席生浮埃桂水日千里因之平生懷

範云【字彥龍南鄕舞陰人初爲齊竟陵王府主簿歷始興內史遷廣州刺史免官少與梁武帝友善及武帝平建業以云爲黃門郎與約同心翊贊遷散騎常侍吏部尙書卒諡曰文】

樂府

有所思

如何有所思而無相見時宿昔夢顏色階庭尋履綦髙張更何已引滿終自持欲知憂能老爲視鏡中絲

當對酒

對酒心自足故人來共持方悅羅祫解誰念發成絲徇性良爲達求名本自欺迨君當歌日及我傾樽時【範云淺淺流活如寸艸莖莖疎花防防生气具存迨君當歌日及我傾樽時自是深衷欵語沈約江淹饒於體料而乏於性情範云任昉足於性情而短於體料】

詩

治西湖

史氏導漳水西門漑河潮圖始未能悅克終良可要擁鍤勸年首提爵勞春朝平臯艸色嫩通林鳥聲嬌已集故池鶩行蒔新田苖何吁畚築苦方驩魚稻饒

閨思

春色醉春煙深閨人獨眠積恨顏將老相思心欲然幾回明月夜飛夢到郎邊

【醉字最饒意態】

別詩

洛陽城東西長作經時別昔去雪如花今來花似雪

【詩到至處絕不作詩只如尋常語气】

丘遲【字希範烏程人靈鞠之子在齊以秀才累遷殿中郎梁武帝平建業引爲主簿及踐位遷中書郎出爲永嘉太守還拜中書侍郎後遷司空從事中郎】

詩

侍宴樂遊苑送張徐州應詔詩【沈約同賦】

詰旦閶闔開馳道聞鳳吹輕荑承玉輦細艸借龍騎風遲山尙響雨息雲猶漬巢空初鳥飛荇亂新魚戲實惟北門重匪親孰爲寄參差別念舉肅穆恩波被小臣信多幸投生豈酬義

【遲詩防綴明媚雨息雲猶漬闌欝洑絕得其景】

旦發漁浦潭

漁潭霧未開赤亭風已颺櫂歌發中流鳴鞞響沓嶂村童忽相聚野老時一望詭怪石異象嶄絕峯殊狀森森荒樹齊析析寒沙漲藤埀島易陟崖傾嶼難傍信是永幽棲豈徒暫淸曠坐嘯昔有委臥治今可尙

任昉【字彥升樂安博昌人雅善屬文尢長載筆沈約一代詞宗深所推挹仕齊爲竟陵王記室防軍司徒長史武帝踐阼拜黃門侍郎掌著作出爲義興太守轉禦史中丞出爲新安太守爲政淸省吏民便之昉詩淸素嫌於幅窘】

詩

濟浙江

昧旦乘輕風江湖忽來往或與歸波送乍逐翻流上近岸無暇目遠峯更興想緑樹懸宿根丹崖頽久壤

【或與歸波送乍逐翻流上實境自然不可復過】

贈郭桐廬出谿口見候余旣未至郭仍進村維舟久之郭生方至

朝發富春渚蓄意忍相思涿令行春返冠蓋溢川坻望久方來萃悲懽不自持滄江路窮此湍險方自玆疊嶂易成響重以夜猿悲客心幸自弭中道遇心期親好自斯絕孤遊從此辭

出郡傳捨哭範僕射

平生禮數絕式瞻在國楨一朝萬化盡猶我故人情待時屬興運王佐俟民英結懽三十載生死一交情攜手遁衰孽接景事休明運阻衡言革時泰玉階平濬衝得茂彥夫子值狂生伊人有涇渭非余揚濁淸將乖不忍別欲以遣離情不忍一辰意千齡萬恨生

與子別防辰經塗不盈旬弗覩朱顏攺徒想平生人寧知安歌日非君撤瑟晨已矣余何嘆輟舂哀國均【此詩多促數聲是哀悼語致一憮一訣如對平生情字三用生字二用何妨古道風人尙多疊語何況於韻韻其詩之末莭耳一朝萬化盡猶我故人情不忍一辰意千齡萬恨生言之莫宣痛有餘恨寧知安歌日非君撤瑟晨纒綿淒惻追感無已】

王僧孺【東海剡人七嵗能讀十萬言家貧甞傭書以養母寫畢卽諷誦仕齊爲太學博士累遷尙書左部郎出爲南康王長史蘭陵太守】

【僧孺慧口麗情標異日新不覺雅道防盡】

詩

古意

靑絲控燕馬紫艾飾吳刀朝風吹錦帶落日映珠袍陸離闗右客照耀山西豪𨿽非學詭遇終是任逢遭人生會有死得處如鴻毛寧能偶雞鶩寂寞隱蓬蒿

爲何庫部舊姬擬蘼蕪之句

出戶望蘭薰褰簾正逢君斂容裁一訪新知詎可聞新人含笑近故人含淚隱妾意在寒松君心逐朝槿【詩道淺勝深淡勝麗爲近雅故然須眞趣爲美雕刻愈深則精彩愈著而雅道愈傷矣新人四語蓋坐此病】

月夜詠陳南康新有所納【一作陳南康新納姬】

二八人如花三五月如鏡開簾一種色當戶兩相映重價出秦韓髙名入燕鄭十城屢請易千金幾爭聘君意自能專妾心本無競

【二八人如花三五月如鏡開簾一種色當戶兩相映情色俱麗大槪意象入手自然擬議不煩落想旣殊結撰自別漢魏六朝當觀其第一義處】

夜愁示諸賔

檐露滴爲珠池水合成璧萬行朝淚瀉千里夜愁積孤帳閉不開寒膏盡復益誰知心眼亂看朱忽成碧

【誰知心眼亂看朱忽成碧語意奇奧亦新亦雅】

秋閨怨

斜光隱西壁暮雀上南枝風來秋扇屏月出夜燈吹深心起百際遙淚非一埀徒勞妾辛苦終言君不知

【風來秋扇屏月出夜燈吹落語便利】

爲姬人自傷【一作爲姬人怨】

自知心裏恨還向影中羞回持昔慊慊變作今悠悠還君與妾扇歸妾奉君裘斷猶可續心去最難畱

春思絕句

雪罷枝卽靑冰開水便緑復聞黃鳥聲全作相思曲

【輕麗若驚若喜芳情無限】

張率【字士簡吳郡人年十二能屬文稍進作賦頌至年十六向二千許首起家齊著作佐郎遷尙書殿中郎太子洗馬武帝霸府建引爲相國主簿嘗爲待詔賦武帝手敕曰相如工而不敏枚臯速而不工卿兼之矣遂遷祕書丞後遷黃門侍郎出爲新安太守卒】

樂府

短歌行

君子有酒小人鼓缶乃布長筵式宴親友盛壯不畱容華易朽如彼槁葉有似過牖往日莫淹來朝無久秋風悴林寒蟬鳴栁悲自別深懽由會厚豈云不樂與子同壽我酒旣盈我肴伊阜短歌是唱孰知身後

栁惲【字文暢河東解人也少有志學工爲詩善尺牘齊竟陵王引爲法曹參軍累遷太子洗馬試守鄱陽相還除驃騎從事中郎武帝至京邑惲候謁石頭以爲冠軍將軍徵東府司馬天監初除長史累遷左民尙書廣州刺史徴爲祕書監復爲吳興太守爲政淸靜民吏懷之感疾卒】

【惲詩冷而韻姿態嫣然】

樂府

江南曲

汀洲采白蘋日暖江南春洞庭有歸客瀟湘逢故人故人何不返春花復將晚不道新知樂秪言行路遠

詩

雜詩

雲輕暮色轉艸緑晨芳歸山墟罷寒晦園澤閏朝暉春心多感動睹物情復悲自君之去矣蘭堂罷鳴機徒知遊宦是不念別離非

【徒知遊宦是不念別離非其言如幽蘭之噴】

七夕穿鍼

代馬秋不歸緇紈無復緒迎寒理衣縫映月抽纎縷的皪愁睇光連娟思眉聚淸露下羅衣秋風吹玉柱流陰稍已多餘光欲誰與

【冷冷疎疎叮叮喁喁含情不言撫景欲絕流陰稍已多餘光欲誰與此中悵然無限】

搗衣詩

行役滯風波遊人淹不歸亭臯木葉下隴首秋雲飛寒園夕鳥集思牖艸虫悲嗟矣當春服安見禦冬衣

【亭臯木葉下隴首秋雲飛飄然輕舉】

從武帝登景陽樓

【南史曰武帝與宴必詔惲賦詩甞和武帝登景陽樓篇深見賞美當時咸共稱傳】

太液滄波起長楊髙樹秋翠華承漢逺雕輦逐風遊

古詩鏡卷二十

欽定四庫全書

古詩鏡卷二十一

明陸時雍編

梁第五

庾肩吾【字子愼新野人八歲能賦詩初爲晉安王常侍王爲太子兼通事舍人除安西湘東二王錄事參軍累遷中庶子初簡文帝在藩雅好文士肩吾亦預其選簡文卽位肩吾爲度支尙書侯景矯詔遣肩吾諭當陽公大心尋舉州降肩吾因逃赴江陵未幾歷江州刺史領義陽太守卒】

【肩吾推錬精工气韻香美當是聲律絕技凡詩虛能領神實能寫色所最貴者尢在妙合自然】樂府

長安有狹斜行

長安有曲陌曲陌不容幰路逢雙綺襦問君居近遠我居臨禦溝可識不可求長子登麟閣次子侍龍樓少子無髙位聊從金馬遊三子俱來下左右若川流三子俱來入髙軒映彩旒三子俱來宴玉柱擊淸甌大婦襞云裘中婦捲羅幬少婦多艶冶花鈿系石橊夫君且安坐歡娛方未周

【瑰麗語語欲稱】

賦得有所思

佳期竟不歸春日坐芳菲拂匣防離鏡開箱見別衣井梧生未合宮槐捲復稀不及銜泥燕從來相逐飛

【卽物思人隨可動念二四語最饒情思】

洛陽道

徼道臨河曲層城傍洛川金門才出栁桐井半含泉日起罘罳外車回雙闕前潘生時未返遙心徒眷然

賦得橫吹曲長安道

桂宮連復道黃山開廣路逺聽平陵鐘遙識新丰樹合殿生光彩離宮起煙霧日落歌吹還塵飛車馬度

以妾換馬

渥水出騰駒湘川實應圖來從西北道去逐東南隅琴聲悲玉匣山路泣蘼蕪似鹿將含笑千金防不俱

隴西行

借問隴西行何當驅馬徵艸合前迷路云濃後暗城寄語幽閨妾羅袖勿空縈

【三四途蹤楚楚】

詩

侍宴應令

副君時暇豫曾城聊近遊淸池寫飛閣疎樹出龍樓北陸冰方壯西園春欲周梅心芳屢動蒲節促難抽徒然欣並命無以厠應劉

侍宴宣猷堂應令

副君徳將聖陳王才掞天歸來宴平樂置酒對林泉鑪香雜山气殿影入池漣艶舞時移節新歌屢上弦聽曲慙回顧思經徒欲眠

侍宣猷堂宴湘東王應令

陳王驂駕反副後西園遊並命登飛閣列坐對芳洲桂巖逢暮序菊水值窮秋竹逕簫聲發桐門琴曲愁【一作幽】徒奉文成誦空知思若抽

【竹逕簫聲發桐門琴曲愁此簫此琴當未曾有愁字𨿽亮不若幽字佳】

侍宴餞湘州刺史張續

洞庭資善政層城送遠離九歌揚妙曲八桂動芳枝雨足飛春殿雲峯入夏池郢路方遼遠湘山轉蔽虧何當好風日極望長沙埀

九日侍宴樂遊苑應令

轍迹光周頌巡遊盛夏功鉤陳萬騎轉閶闔九闗通秋暉逐行漏朔气繞相風獻壽重陽節回鑾上苑中疏山開輦道間樹出離宮玉醴吹巖菊銀牀落井桐禦梨寒更紫仙桃秋轉紅飲羽山西射浮雲西北驄塵飛金埒滿葉破栁條空騰猨疑矯箭驚鴈避虛弓雕材濫杞梓花綬接鵷鴻愧乏天庭藻徒驂文雅雄

【玉醴吹巖菊用事防化塵飛二語俊】

從皇太子出圃應令

春光起麗譙屣步陟山椒閣影臨飛蓋鸎鳴入洞簫水還登故渚樹長防前橋緑荷生綺葉丹藤上細苖顧循慙振藻何用擬瓊瑤

【鸎鳴入洞簫簫聲鳥語合調而成景色妍和物情妙麗一口迸出水還登故渚登字精絕翛然雅韻杜少陵寒水各依痕瘦語何其髙貴】

奉和泛舟漢水往萬山應教

桂棹沙棠船飄揚橫大川映巖沈水底激浪起雲邊迥岸髙花發春塘細栁懸陪歌承睿賞接醴侍恩筵誰云李與郭獨得似神仙

山池應令

閬苑秋光暮金塘牧【疑作收】潦淸荷低芝蓋出浪湧燕舟輕逆湍流棹唱帶谷聚笳聲野竹交臨浦山桐迥出城水逐雲峯闇寒隨殿影生

尋周處士讓

試逐赤松遊披林對一丘梨紅大谷晚桂白小山秋石鏡菱花發桐門琴曲愁泉飛疑度雨雲積似重樓王孫若不去山中定可畱

詠同泰寺浮圖

望園臨柰苑王城對鄴宮還從飛閣內遙見崛山中【崛山耆崛山也】天衣疑拂石鳳翅欲淩空云甍猶帶雨蓮井不生桐盤承云表露鈴揺天上風月出琛含采天晴幡帶虹周星疑更落漢夢似今通我後情初照不與伊川同方應捧馬出永得離塵防

賽漢髙廟

昔在唐山曲今承紫貝壇寜知臨楚岸非復望長安野曠秋先動林髙葉早殘塵飛逺騎沒日徙半峯寒徒然仰成誦終用試才難

【野曠秋先動此實境語日徙半峯寒徙字巧而穩乃知毎事有好著毎意有好辭只人思索不到】亂後行經吳郵亭

郵亭一回望風塵千里昬靑袍異春艸白馬卽吳門獯戎鯁伊洛雜種亂轘轅輦道同闗塞王城似太原休明鼎尙重秉禮國猶存殷牖爻𨿽賾堯城吏轉尊泣血悲東走橫戈念北奔方憑七廟略誓雪五陵寃人事今如此天道共誰論【禦亭吳大帝所建在晉陵今作郵誤也】

【靑袍異春艸白馬卽吳門是感傷憑弔語一往情深人自不覺】

經陳思王墓

公子獨憂生丘壠擅余名采樵枯樹盡犁田荒隧平寧追宴平樂詎想謁承明旦余來錫命兼言事結成飄颻河朔遠颭飈風鳴鴈與云俱陣沙將蓬共驚枯桑落古社寒鳥歸孤城隴水哀葭曲漁陽慘鼔聲離家來遠客安得不傷情

【鴈與云俱陣沙將蓬共驚語極俊挺鮑照孤蓬坐振驚沙自飛視之瞠然何落霞孤鶩之足道】過建章故臺

魯國觀遺殿韓城想舊臺仲宣原隰滿子建悲風來夏蓮有反植秋牕尙不開圖云仍泄雨畫水卽生苔及君歡四望知余念七哀

【圖云仍泄雨畫水卽生苔語入荒涼之感此非詠畫乃詠宮也庾信畫水流全住圖云色半輕形神天壤】

和竹齋

百拱橫笻節千櫨跨篻竿回龍仍作柱置笛且成欒向嶺分花徑隨階轉藥欄蜂歸憐蜜熟燕入重巢幹欲仰天庭掞終知學步艱

【回龍置笛語有生色用得合拍人不覺故實】

奉和春夜應令

春牖對芳洲珠簾新上鉤燒香知夜漏刻燭驗更籌天雞下北闕織女入西樓月皎疑非夜林疎似更秋水光懸蕩壁山翠下添流詎假西園防無勞飛蓋遊

【燒香知夜漏刻燭驗更籌神境渾然山翠下添流最得灣環隱映景趣】

奉和太子納涼梧下應令

北園涼气早步輦暫逍遙避日交長扇迎風列短簫山帶彈琴曲桐橫棲鳳條懸門開澑水錦石鎭浮橋黑米生菇葉靑花出稻苖無因學仙藻雲气徒飄颻

【避日交長扇迎風列短簫寫得輕快圓美】

送別於建興苑相逢

相逢小苑北停車問苑中梅新雜栁故粉白映綸紅去影背斜日香衣臨上風雲流階漸黑冰開池半通去馬船難駐啼烏曲未終眷然從此別車西馬復東

【三四最饒風味】

侍宴

沐道逢將聖飛觴屬上賢仁風開美景瑞气動非煙秋樹翻黃葉寒池墮黑蓮承恩謝命淺念報在身前

侍宴餞湘東王應令

陳王從遊士髙宴入承華並載同連璧雕文類簡沙落猿時動樹墮雪暫揺花念此離筵促方愁別路賖

侍宴餞東陽太守範子云【範當作蕭】

東部資良守北宮惇獻酬新枝漸接樹故凍欲含流早花少餘雪春寒極晚秋徒嗟白岸遠空想赤松遊【故凍欲含流語最輕快早花少餘雪早花當是花早春初之花少於冬餘之雪語境淸遠可貴】奉使江州舟中七夕

九江逢七夕初值早秋天河來映水織女欲攀舟漢使俱爲客星槎共逐流莫言相送浦不及穿鍼樓【織女欲攀舟寫得生動所謂死者活之實者虛之詩家作用端在等處渡河光不濕輪移轍詎開便覺死相】

和望月

桂殿月偏來畱光引上才圓隨漢東蚌暈逐淮南灰渡河光不濕移輪轍詎開此夜臨淸景還承終宴杯

和徐主簿望月

樓上徘徊月牕中愁思人照雪光偏冷臨花色轉春星流時入暈桂長欲侵輪願以重光曲承君歌扇塵

【桂長欲侵輪生色浮浮欲動】

詠風

宋地鶂飛初湘川燕起余掃壇聊動竹吹薤欲成書蒼崦桐猶在合浦樹應疎陽烏一轉翅千里定非虛

【吹薤欲成書想入幻境】

春日

桃紅栁絮白照日復隨風影出朱城外香歸靑殿中水映寄生竹山橫半死桐頒文知渥重搦札媿才空

【五六是當年時調】

七夕

玉匣捲懸衣鍼樓開夜扉姮娥隨月落織女逐星移離前忿促夜別後對空機倩語雕陵鵲塡河未可飛

歲盡應令

歲序已云殫春心不自安聊開栢葉酒試奠五辛盤金薄圖神燕朱泥卻鬼丸梅花應可折倩爲雪中看

春宵

徵人別來久年芳復臨牖燭下夜縫衣春寒偏著手願及歸飛鴈因書寄髙栁

【春寒偏著手一語含情無限】

詠檐燕

雙燕集蘭閨雙飛髙復低向戶疑新箔登巢識故泥依櫩本相賀近幕願同棲

【登巢識故泥此語可譜鳥情】

奉賀便省餘秋【疑闕】

前對金精阪傍臨圓水池照影礙浮葉看山通迥枝鴈行連霧盡雨足帶云移

詠長信宮中艸

委翠似知節含芳如有情全由履迹少並欲上階生

石崇金穀妓

蘭堂上客至綺席淸弦撫自作明君辭還教緑珠舞

被執作詩一首

【三國典略曰宋子仙破會稽購得肩吾謂之曰昔聞汝能詩今可作若能當貰汝命肩吾操筆立成子仙乃釋之】

發與年俱暮愁將罪共深聊持轉風燭暫映廣陵琴【附太子重云殿受戒桂花恆畱雪天花不待春】

【附詠美人看畫應令欲知畫能巧喚取眞來映並出似分身相看如照鏡安釵等疎宻著領俱周正不解平城圍誰與丹靑競】

古詩鏡卷二十一

欽定四庫全書

古詩鏡卷二十二

明陸時雍編

梁第六

吳均【字叔庠吳興故章人也好學有俊才天監初栁惲爲吳興召補主簿日引與賦詩均文體淸拔有古气好事者效之謂爲吳均體建安王引爲記室尋爲國侍郎還除奉朝請奉詔撰通史未就而卒吳均粗淺無文好爲傑句祗得俚耳貧人富飾識者自知其綻】

樂府

從軍行

男兒亦可憐立功在北邊陣頭橫卻月馬腹帶連錢懷戈發隴坻乘凍至遼川防誠君不愛終自直如

胡無人行

劍頭利如芒恆持照眼光鐵騎追驍虜金羈討黠羌髙秋八九月胡地早風霜男兒不惜死破膽與君嘗

秦王捲衣

咸陽春艸芳秦帝捲衣裳玉檢茱萸匣金泥蘇合香初芳薰復帳餘輝耀玉牀當須晏朝罷持此贈華陽【一作龍陽】

采蓮曲

錦帶雜花鈿羅衣埀緑川問子今何去出采江南蓮遼西三千里欲寄無因緣願君早旋返及此荷花鮮

詩

登鐘山燕集望西靜壇

客思何以緩春郊滿初律髙車陸離至駿騎差池出寶椀泛蓮花珍杯食竹實才勝商山四文髙竹林七復望子喬壇金繩蘊緑帙風雲生屋宇芝英被仙室方隨鳳凰去悠然駕白日

【才勝商山四文髙竹林七柰竹林人不以文稱然此語較可一年流淚同萬里相思各各字駭人厭見花成子多看筍爲竹似詞家語致】

入闗

羽檄起邊庭烽火亂如螢是時張博望夜赴交河城馬頭要落日劍尾掣流星君恩未得報何論身命傾

【馬頭要落日要字佳日暮馬蹄疾深得此景】

贈杜容成

一燕海上來一燕髙堂息一朝相逢遇依然舊相識問我來何遲山川幾紆直答言海路長風多飛無力昔別縫羅衣春風初入帷今來夏欲晚桑蛾薄樹飛

【古意新裁】

酬別

故人杯酒別天淸明月亮露下寒葭中風起秋江上衣染潺湲淚棹犯參差浪匕首直千金七寶雕華裝【側亮反】生離何用表賴此持相餉

春怨

四時如湍水飛奔競回復夜鳥響嚶嚶朝花照煜煜厭見花成子多看筍爲竹萬里斷音書十載異棲宿積愁落芳鬢長啼壞美目君去往楡闗妾畱住函谷惟對昔邪房如愧蜘蛛屋獨喚響相酬還持影自逐象牀易氊簟羅衣變單復幾過度風霜猶能保防獨

閨怨

春艸可攬結妾心正斷絕緑鬢愁中攺紅顏啼裏滅非獨淚成珠亦見珠成血願爲雙鵠鏡翩翩照離別

樂府

行路難

君不見西陵田從橫十字成陌阡君不見東郊道荒涼蕪沒起寒煙盡是昔日帝王處歌姬舞女達天曙今日翩妍少年子不知華盛落前去吐心吐气許他人今旦回惑生猶豫山中桂樹自有枝心中方寸自相知何言歲月忽若馳君之情意與我離還君玳瑁金雀釵不忍見此使心危

有所思

薄暮有所思終持淚煎骨春風驚我心秋露傷君髮

詩

雜句

晝蟬已傷念夜露復沾衣昔別曾何道今夕螢光飛

【昔別曾何道今夕螢光飛如面質語有何不罄】

詠慈姥磯石上松

根爲石所蟠枝爲風所碎賴我有貞心終淩細艸輩【附抽蘭開石路剪竹制山扉此語殊可紡毛織野服死而無味縫芰作山衣芰何可縫也寶盌泛蓮花珍杯食竹實朝衣茱茰飾夜覆葡萄杯圍棊帝臺局系馬秦王蒲玉壺白鳳肺金鼎靑龍胎此成何語輕雲紉逺岫細雨沐山衣紉字亦險而未穩】

何遜【字仲言東海郯人承天曾孫也天監中起家奉朝請遷建安王水曹參軍王愛文學日與宴遊及遷江州遜猶掌書記復爲安西安成二王參軍事兼尙書水部郎除廬陵王記室復隨府江州未幾卒南史本傳云遜舉秀才範云見其對防大相稱賞因結忘年交好自是一文一詠云輒嗟賞謂所親曰頃觀文人質則過懦麗則傷俗其能含淸濁中今古見之何生矣沈約嘗謂遜曰吾每讀卿詩一日三復猶不能已其爲名流所稱如此】

【仲言意境淸防幽芳獨賞敍懷述愫是其所優當梁之時去艶修眞會歸本素亦所稱大雅君子矣】樂府

銅雀妓

秋風木葉落蕭瑟管弦淸望陵歌對酒向帳舞空城寂寂檐宇曠飄飄帷幔輕曲終相顧起日暮松栢聲

【語澹情淒自防腸斷】

擬輕薄篇

城東美少年重身輕萬億柘彈隨珠丸白馬黃金勒長安九逵上靑槐防道植轂擊晨已喧肩排暝不息走狗通西望牽牛亙南直相期百戲傍去來三市側象牀沓繡被玉盤傳綺食倡女掩歌扇小婦開簾織相防獨隠笑見人還斂色黃鵠悲故羣山枝詠新識鳥飛過客盡雀聚行龍匿酌羽方厭厭此時懽未極

詩

暮秋答朱記室

遊揚日色淺騒屑風音勁寒潭見底淸風色極天淨寸陰坐銷鑠千里長遼迥桃李爾繁華松栢余本性故心不存此髙文徒可詠

【逰揚四語寫就寒色如洗】

酬範記室云

林宻戶稍陰艸滋堦欲暗風光蕋上輕日色花中亂相思不獨懽佇立爲嘆淸談莫共理繁文徒可玩髙唱子自輕繼音予可憚

答丘長史

宿昔惇遠遊名分乃異路千里溯波潮一朝披雲霧從容捨宻勿繾綣論襟趣披文極詆訶析理窮章句鳴鐘信有待巨海誰能諭奔景驟西傾還途忽東騖黃花發岸艸赤葉翻髙樹漁舟乍回歸沙禽時獨赴宴年時未幾離歌倐成賦伊我念幽闗夫君思贊務短翮方息飛長轡日先驅曝鰓【缺】走逸翮康時務握手異沈浮佳期安可屢

【黃花發岸艸赤葉翻髙樹漁舟乍回歸沙禽時獨赴直敍景物不假防綴自佳故知人力𨿽工不勝天趣一如敍述平生】

夕望江橋示蕭諮議楊建康江主簿

夕鳥已西度殘霞亦半消風聲動宻竹水影漾長橋旅人多憂思寒江復寂寥爾情深鞏洛予念返漁樵何因適歸願分路一揚鑣

寄江州褚諮議

自與君別離四序紛回薄分手淸江上念別猶如昨追憶邊城遊奚尋平生樂俱登巃嵸嶺共坐逶迆閣淸吹或忘歸繁文時間作連鑣戲淺艸遊幰遵長薄五載同衣裘一朝異暌索夫君頗畱滯驂騑未沃若伊家從入闗終是塡溝壑早秋正淒淒餘暉晚銷鑠林葉下仍飛水花披未落如何隔千里無由舉三爵因君奏采蓮爲余吟別鶴

【披衷語素最是懇欵】

入西塞示南府同僚

露淸曉風冷天曙江光爽薄雲巖際出初月波中上黯黯連嶂陰騷騷急沬響回楂急礙浪羣飛爭戲廣伊余本羇客重暌復心賞望鄕𨿽一路懷歸成二想在昔愛名山自知懽獨往淸遊乃落魄得性隨怡養年事以蹉跎生平任浩蕩方還讓夷路誰知羨魚网

【起四語物色詩情一絲不隔是爲妙手】

秋夕仰贈從兄寘南

堦蕙漸翻葉池蓮稍罷花髙樹北風響空庭秋月華寸心懷是夜寂寂漏方賖撫乏歡娛臨觴獨嘆嗟淒愴戶涼入徘徊櫩影斜無爲淹戚裏見就還田家

贈江長史別

二紀歷玆辰投分惇遊處兄事兼年徳宴交無爾汝中歲多乖違由來難具敍及君相藩牧伊予客梁楚出國乃參差會歸同處所以玆篤惠好何用忘羇旅重得申平生何年更暌阻籠禽恨局促逸翮超容與餞道出郊坰把袂臨洲渚長飈落江樹秋月照沙漵遠送子應歸棹開帆欲舉離舟懽未極別至悲無語安得生羽毛從君入宛許

【長飈落江樹秋月照沙漵語色淸映詩可代言欵曲如次】

送韋司馬別

送別臨曲渚徵人慕前侶離言𨿽欲繁離思終無緒憫憫分手畢蕭蕭行帆舉舉帆越中流望別上髙樓予起南枝怨子結北風愁邐邐山蔽日洶洶浪隱舟隱舟邈已遠徘徊落日晚歸衢並駕奔別館空筵捲想子斂眉去知予銜淚返銜淚心依依薄暮行人稀曖曖入塘港蓬門已掩扉簾中看月影竹裏見螢飛螢飛飛不息獨愁空轉側北窻倒長簟南鄰夜聞織棄置勿復陳重陳長嘆息

【一起六句閔閔黙黙邐邐山蔽日洶洶浪隱舟離情別景語適相當其言百結十勞】

南還道中送贈劉諮議別

一官從府役五稔去京華遽逐春流返歸帆得望家天末靜波浪日際斂煙霞岸薺生寒葉村梅落早花遊魚上急水獨鳥赴行楂目想平陵栢心憶靑門曲陌背通垣長墟抵狹斜善鄰談谷稼故老述桑麻寢興從閒逸視聽絕喧嘩夫君日髙興爲樂坐驕奢室墮傾城佩門交接幰車入塞長雲雨出國暫泥沙握手分岐路臨川何怨嗟

別沈助教

可憐玉匣劍復此飛鳬舄未覺愛生憎忽見雙成只一朝別笑語萬事成疇昔道遒若波瀾人生異金石願君深自愛共念悲無益

與蘇九徳別

宿昔夢顏色咫尺思言宴何況杳來期各在天一面踟躇暫舉酒倐忽不相見春艸似靑袍秋月如團扇三五出重云當知我憶君萋萋若被逕懷抱不相聞

初發新林

伊昔負薪暇慕義遊梁楚短翮忘連翩追飛散容與優遊沐道教漸漬淹寒暑大徳本無酬輕生竊自許舟歸屬海運風積如鵬舉浮水暗舟艫合岸喧徒侶凜凜窮秋暮初寒入洲渚鐃吹響淸江懸旗出長嶼危檣迥不進沓浪髙難拒回首泣親賔中天望宛許帝城猶隱約家園無處所去矣方悠悠含意將何語

【危�迥不進沓浪髙難拒造次得此語致可謂手與目遇】

下方山

寒鳥樹間響落星川際浮繁霜白曉岸苦霧黑晨流鱗鱗逆去水彌彌急還舟望鄕行復立瞻途近更修誰能百里地縈繞千端愁

【一起四語物色歷落如次】

還渡五洲

我行朔已晦溯水復沿流戎傷初不辦動黙自相求睠言還九回艫出五洲蕭散煙霧晚淒淸江漢秋沙汀暮寂寂蘆岸晚修修以此南浦夜重此北門愁方圓旣齟齬貧賤豈怨尢

【蘆岸晚修修景中有況是黯澹語暮色如畫】

春夕早泊和劉諮議落日望水

旅人嗟倦遊結纜坐春洲日暮江風靜中川聞棹謳艸光天際合霞影水中浮單艫時向浦獨檝乍乘流孌童泣埀釣妖姬哭蕩舟客心自有緒對此空復愁

宿南洲浦

幽棲多暇豫從役知辛苦解纜及朝風落帆依暝浦違鄕已信次江月初三五沈沈夜看流淵淵朝聽鼔霜洲渡旅鴈朔飈吹宿莽夜淚坐滛滛是夕偏懷土

【愁中苦緒一一欲訴飽情語不堪再讀】

臨行公車

擾擾排曙扉鱗鱗驅早駕禁門儼猶閉嚴城方警夜道勝多增榮拙薄終難化以玆畎澮質重與滄溟捨纚舟去濁河揆景辭淸灞平生多意緒懷抱皆䢐謝念此將如何撫心獨悲吒

【黯黯衷矜矜語】

春暮喜晴酬袁戶曹苦雨

振衣喜初霽褰裳對晚晴落花猶未捲時鳥故餘聲春芳空悅目遊客反傷情鄕園不可見江水獨自淸願得同防手歸望對都城

【落花猶未捲時鳥故餘聲幽韻欲絕】

苦熱

昔聞艸木焦今窺沙石爛曀曀風逾靜曈曈日漸旰習靜閟衣巾讀書煩几案臥思淸露浥坐待髙星燦蝙蝠戶中飛蠛蠓窻間亂實無河朔飲空有臨淄汗遺金不自拾惡木寜無干願以三伏晨催促九秋換

【言如飲冰滌塵】

塘邊見古塜

行路一孤墳路成墳欲毀空疑年代積不知陵谷徙幾經秋葉黃驟見春流彌金蠶不可織玉樹何時蕋陌上驅馳人笑歌自侈靡今日非明日所念誰憐此

【澹而傷】

答髙博士

北窻涼夏首幽居多卉木飛蜨弄晚花淸池映疎竹爲宴得快性安閒聊鼓腹將子厭囂塵就予開耳目

贈王左丞【僧孺】

櫩外鶯啼罷園裏日光斜遊魚亂水葉輕燕逐風花長墟上寒靄曉樹沒歸霞九華暮已隠抱郁徒交加

野夕答孫郎擢

山中气色滿墟上生煙露查杳星出云啾啾雀隠樹虛館無賔客幽居乏歡趣思君意不窮長如流水注

石頭答庾郎丹

髙樹防樓宻細艸緑成被黃鸝隱葉飛蛺蝶縈空戲陰岑自爾悅寂寥予罕寄相如阻禁闈何由從簡易

日夕出富陽浦口和朗公

客心愁日暮徙倚空望歸山煙涵樹色江水映霞暉獨鶴淩空逝雙鳬出浪飛故鄕千餘里玆夕寒無衣

臨行與故遊夜別

歷稔共追隨一旦辭羣匹復如東注水未有西歸日夜雨滴空堦曉燈暗離室相悲各罷酒何時更促膝【夜雨滴空堦曉燈暗離室慘甚閒閒兩語景色自成林宻戶稍陰艸滋苔欲暗細寫得幽薄雲巖際出殘月波中上輕寫得妙解纜及朝風落帆依暝浦平寫得帖夜雨滴空堦曉燈暗離室深寫得苦此皆直繪物情不煩妝防】

與胡興安夜別

居人行轉軾客子暫維舟念此一筵笑分爲兩地愁露濕寒塘艸月映淸淮流方抱新離恨獨守故園秋

【淸標欲舉】

曉發

早霞麗初日淸風消薄霧水底見行雲天邊看遠樹且忘沿溯劇暫有江山趣疾兔聊復起爽地豈能賦

【水底兄行雲此語亦何足道緣霧消水白故出此景】

見徵人分別

淒淒日暮時親賔俱竚立徵人拔劍起兒女牽衣泣候騎出蕭闗追兵赴馬邑且當橫行去誰論裹屍入

望新月示同羇

初宿長淮上破鏡出云明今夕千餘里雙蛾映水生的的與沙靜灔灔逐波輕望鄕皆下淚非我獨傷情

【的的與沙靜語境淸微】

爲人妾怨

燕戲還檐際花飛落枕前寸心君不見拭淚坐調弦

閨怨

閨閣行人斷房櫳月影斜誰能北窻下獨對後園花

擬古

家本靑山下好上靑山上靑山不可上一上一惆悵

範廣州宅

洛陽城東西卻作經年別昔去雪如花今來花似雪

相送

髙軒𨿽駐軫餘日久無輝以我辭鄕淚沾君送別衣

【何遜好梅梅詩絕未見佳其所好在形骸之外】

【附詠早梅兔園標物序驚時最是梅銜霜當路發映雪擬寒開枝橫卻月觀花繞淩風臺朝灑長門泣夕駐臨邛杯應知早飄落故逐上春來】

【梁時栁惲何遜皆攄寫本素遠卻世氛可謂獨立之士然栁依依婉致時欲憐人何隱隱孤衷俛首獨語故栁病於弱而何病於卑緣當時習尙輕靡閨閣乘令妖滛之气正自盛行故耳詩之升降世道以之其何可忽陶淵明情性爛而事迹疎何仲言意境深而物象淺】

古詩鏡卷二十二

欽定四庫全書

古詩鏡卷二十三

明陸時雍編

梁第七

蕭子範【字景則齊髙帝之孫豫章王嶷之子永明中封岐陽侯拜太子洗馬梁天監初位司徒主簿累遷南平王從事中郎復爲臨賀王長史簡文卽位召爲光祿大夫】

詩

夏夜獨坐

節序值䢐炎玆宵在三伏慿軒佇涼气中筵倦煩燠寂寞對空牕淸疏臨夜竹虫音亂堦艸螢光繞庭木簾月度斜輝風光起餘馥一傷年志罷長嗟逝波速

東亭極望

晚流稍東急暝景促西暉水鳥銜魚上蓮舟拂芰歸郊原共超逺林野雜依菲從君采蘿葛寜復想輕肥

【子範气格整水鳥銜魚上蓮舟拂芰歸神境自成】

春望古意

光景斜漢宮橫梁照采虹春情寄栁色鳥語出梅中氛氳閨裏思逶迆水上風落花徒入戶何解妾牀空

【春情寄栁色鳥語出梅中淡而冶】

望秋月

河漢東西陰淸光此夜出入帳華珠被斜筵照寶瑟霜慘庭上蘭風鳴檐下橘獨見傷心者孤燈坐幽室蕭子顯【字景暢子範弟好學工屬文七歲封寧都縣侯梁天監初遷邵陵王友除黃門郎兼侍中國子祭酒武帝愛其才以爲吏部尙書爲吳興太守】

樂府

烏棲曲應令三首

握中淸酒瑪瑙鐘裾邊雜佩琥珀紅欲持寄君心不惜共指三星今何夕

濃黛輕紅防花色還欲令人不相識金壺夜永詎能多莫持賒用比懸河

芳樹歸飛聚儔匹猶有殘光半山日莫憚褰裳不相求漢臯遊女習飛流

【梁人制爲此曲淫麗相髙聲歸哀怨要使嬌情媚態一並而成唐李白曽制此曲語致𨿽工而神情未韻以其多挺防之气而少優柔之情也故閨閫而有行行之色從軍而有懨懨之情語𨿽工謂之未韻但看陌上攜手歸誰能對此空相憶不言而至蹔使羅袂拂君衣此語識輕知重子顯三首俱語外情深令人自省】

陌上桑

日出秦樓明條埀露尙盈蠶饑心自急開奩妝不成

春閨思

金覊遊俠子綺機離思妾春度人不歸望花盡成葉

【望花盡成葉語極工巧】

蕭子云【字景喬子顯弟齊建武四年封新浦縣侯梁天監初遷丹陽郡丞大通三年復遷臨川內史還除散騎常侍歷侍中國子祭酒出爲東陽太守性沈靜不樂仕進風神間曠任性不羣侯景亂奔晉陵卒】詩

東郊望春訓王建安雋晚遊

金塘綠泉滿上園梨蕋落蛺蝶戀殘花黃鶯對妖萼芳菲滿郊甸恵風生蘭薄子家冠蓋裏我館幽棲郭綠楊埀長溪便橋限淸洛相去能幾許一水終疎索

【蛺蝶戀殘花黃鶯對妖萼此謂詩妖】

蕭子暉【字景光子云之弟少渉學有文才起家員外散騎侍郎累遷至驃騎長史】

詩

春宵

夜夜妾偏棲百花含露低虫聲繞春岸月色思空閨傳語長安驛辛苦寄遼西

冬曉

步欄光欲通曙鳥向西東燭滅傳餘气帷香開曉風繁花無處盡還銷寒鏡中

【燭滅傳餘气帷香開曉風是閨閣中語】

蕭鈞【齊髙帝子出繼衡陽王性好學善屬文與王智深以文章相賞會濟陽江淹亦遊焉按唐書亦有蕭鈞蕭瑀從子也仕至太子率更令】

詩

晚景遊泛懷友【此詩類唐人作當爲唐蕭鈞也初學記作梁】

龍開依禦溝鳳轄轉芳洲雲峯初辧夏麥气早迎秋山翠餘煙積川平晚照收浪隨文鷁轉渡逐彩鴛浮風花轉未落巖泉咽不流一辭金穀苑空想竹林遊

【山翠餘煙積川平晚照收是爲平調近於唐音】

蕭瑱【字文容南蘭陵人武帝時仕爲庶子】

詩

春日貽劉孝綽

澗水初流碧山櫻早發紅新禽爭弄響落蘃亂從風拂筵多軟榦映戶悉花叢誰云相去遠埀栁對髙桐王籍【字文海瑯邪臨沂人博渉有才气爲任昉沈約所稱賞天監中除安成王主簿歷余姚錢塘令並以放免除湘東王參軍隨府防稽郡還爲中散大夫】

詩

入若邪溪

【梁書曰籍除輕車湘東王諮議參軍隨府會稽郡境有雲門天柱山籍嘗遊之或累月不反至若邪溪賦詩云蟬噪林逾靜鳥鳴山更幽當時以爲文外獨絕顏氏家訓曰王籍入若邪溪詩江南以爲文外獨絕物無異議簡文吟詠不能忘之孝元諷味以爲不可復得】

艅艎何泛泛空水共悠悠陰霞生遠岫陽景逐回流蟬噪林逾靜鳥鳴山更幽此地動歸念長年悲倦遊【蟬噪林逾靜此詩家推調此蟬一噪那得其林逾靜鳥鳴山更幽深山無人鳥聲音遠幽景故當自得】

王訓【字懷範暕長子防聰警有譏量文章之美爲後進領袖爲宣城王文學官至侍中】

樂府

獨不見

日晚宜春暮風軟上林朝對酒近初節開樓蕩夜嬌石橋通小澗竹路上靑霄持底誰見許長愁成細腰【近字當作迎字爲佳】

【開樓蕩夜嬌蕩夜嬌三字語滛】

王筠【字元禮一字徳柔瑯邪人僧防之孫楫之子防淸淨好學與從兄泰齊名歷任尙書殿中郎累遷太子洗馬中書舍人與殷鈞並以方雅爲昭明太子所禮】

詩

和衛尉新渝侯巡城口號

閶闔曖已昬鉤陳杳將暮棲烏城上喧晚雀林中度屯衛時巡警凝威肆安步閣道趨文昌禁兵連武庫銅烏迎早風金掌承朝露罘罳分曉色睥睨生秋霧維城任寄隆空想靈均賦伊余方病免丘園保恬素

寓直中庶坊贈蕭洗馬

龍樓實九重薄寒殊復早玉堦淸露銅池結秋潦霜被守宮槐風驚防門艸之子擅文華縱橫富辭藻舒錦慙光麗握珠謝奇寶媿予非工文何用披懷抱【物類志曰防門艸出常山取置屍下或冇過其門者艸必叱之一名百靈艸】

【王筠下語方整如砌絕少气韻流動霜被守宮槐風驚防門艸此是小兒排語】

劉孝綽【字孝綽本名冉彭城人七歲能屬文梁天監初起家爲著作佐郎遷祕書丞甚爲武帝及昭明所禮累遷尙書吏部郎坐事左遷臨賀王長史卒孝綽𨿽負才陵忽前後五免然辭藻爲後進所宗】詩

侍宴集賢堂應令

北閣時旣啟西園又已辟宮屬引鴻鷺朝行命金碧伊臣獨何取隆恩徒自昔布武登玉墀委坐陪瑤席綢繆參宴笑淹畱奉觴醳壺人告漏晚煙霞起將夕反景入池林餘光映泉石

侍宴餞庾於陵應詔

皇心眷將遠帳餞靈芝側是日靑春獻林塘多秀色芳卉疑綸組嘉樹似雕飾遊絲綴鶯領光風送綺翼下輦朝旣盈畱宴景將昃髙辯競談端奇文爭筆力伊臣獨無伎何用奉吹息

【遊絲綴鶯領光風送綺翼語色絕麗釣竿篇金犗茱萸网銀鉤翡翠竿華而無謂】

侍宴餞張惠紹應詔

滄池誠自廣蓬山一何峻麗景花上鮮油云葉裏潤風度餘芳滿鳥集新條振餞言班俊造光私奬輶徒然謬反隅何以窺重仭

劉孝儀【字子儀本名潛字孝儀孝綽之弟寛厚有內行舉秀才累遷尙書殿中郎補太子洗馬陽羨令甚有稱績累官禦史中丞出爲臨海太守遷都官尙書復爲豫州內史侯景逼建業孝儀遣子勵率兵入援及宮城不守失郡卒】

樂府

從軍行

冠軍親挾射長平自合圍木落雕弓燥气秋徵馬肥賢王皆屈膝幕府復申威何謂從軍樂往返速如飛

【木落雕弓燥气秋徵馬肥俊气遒上】

詩

和簡文帝賽漢髙廟

珪幣崇明祀牲樽禮貴神風驚如集廟光至似來陳徘徊靈駕入叫咷倡歌新將言非爲巳致敬乃祈民多才與多事今古獨爲鄰

【風驚如集廟光至似來陳甚有想象】

和詠舞

回履裾香散飄衫鈿響傳低釵依促管曼睇入繁弦劉孝威【字孝威孝勝之弟气調爽逸初爲晉安王法曹太淸中遷太子中庶子通事舍人侯景亂孝威於圍中得出西上至安陸卒】

樂府

擬古應教一首

雙棲翡翠兩鴛鴦巫云洛月乍相望誰家妖冶折花枝蛾眉曼睇使情移靑鋪緑璅琉璃扉瓊筵玉笥金縷衣美人年幾可十餘含羞囀笑斂風裾珠丸出彈不可追空畱可憐持與誰

【不及梁家气韻】

詩

詠織女

金鈿已照耀白日未蹉跎欲待黃昬至含嬌渡淺河【欲待黃昬至含嬌渡淺河不若淺渡河工悲怨詩丹庭斜艸徑翠壁防苔錢俊甚結客少年場鷙羽裝銀鏑犀膠飾象弧語色佳詠織女靑絲引伏兔黃金繞轆轤轆轤安用黃金也釣竿篇釣舟畫防鷁漁子服冰紈漁子安得此服好爲奇麗不顧大體】

劉邈【彭城人曾爲侯景所得景攻臺城不克邈勸景乞和全師景然之】

詩

秋閨

螢飛綺牕外妾思霍將軍燈前量獸錦簾下織花紋墜露如輕雨長河似薄雲秋還百種事衣成未暇薰

【是閨中厭厭無柰語气】

陶景【字通明丹陽秫陵人弱冠齊髙帝引爲諸王侍讀永明十年上表辭祿止於句曲山自號華陽隠居梁武帝卽位屢加禮聘不出卒諡曰貞白先生】

樂府

寒夜怨

夜云生夜鴻驚淒切嘹唳傷夜情空山霜滿髙煙平鉛華沈照帳孤明寒月防寒風愁心絕愁淚盡情人不勝怨思來誰能忍

【空山霜滿髙煙平極髙雅然非閨中人所道無情人自不能作情語】

詩

詔問山中何所有賦詩以答【答齊髙帝詔】

山中何所有嶺上多白雲只可自怡悅不堪持寄君

和約法師臨友人

我有數行淚不落十餘年今日爲君盡並灑秋風前曹景宗【字子震新野人也仕齊累官至竟陵太守及武帝起兵景宗率眾來從除郢州刺史天監六年大敗魏於鐘離進爵爲公拜侍中領軍將軍卒】

詩

光華殿侍宴賦競病韻

【南史曰景宗累立軍功天監初爲右衛將軍後破魏師凱旋帝於光華殿宴飲聨句令左僕射沈約賦韻景宗啟求賦詩帝曰卿伎能甚多人才英抜何必止在一詩景宗已醉求作不已時韻已盡惟餘競病二字景宗便操筆而成帝深嘆賞朝賢驚嗟竟日】

去時兒女悲歸來笳鼔競借問行路人何如霍去病宗夬【字明南陽湼陽人世居江陵齊竟陵王集學士於西邸並見國畫夬與焉明帝卽位以爲郢州刺史仕梁至五兵尙書】

樂府

遙夜吟

遙夜復遙夜遙夜憂未歇坐對風動帷臥見雲開月周捨【字升逸汝南安城人起家齊太學博士累遷至太常丞武帝卽位拜尙書祠部郎遷吏部郎太子詹事卒】

樂府

上云樂

【隋書樂志曰梁三朝樂第四十四設寺子遵安息孔雀鳳凰文鹿胡舞登連上云樂歌舞伎樂府詩集曰上云樂有老胡文康辭周捨作或云範云】

西方老胡厥名文康遨遊六合傲誕三皇西觀蒙泛東戲扶桑南泛大防之海北至無通之鄕昔與若士爲友共弄彭祖扶牀往年暫到昆侖復值瑤池舉觴周帝迎以上席王母贈以玉漿故乃壽如南山誌若金剛靑眼白髮長長蛾眉臨髭髙鼻埀口非直能俳又善飲酒簫管鳴前門徒從後濟濟翼翼各有分剖鳳凰是老胡家雞獅子是老胡家狗陛下撥亂反正再朗三光澤與雨施化與風翔覘云呂志遊大梁重駟修路始屆帝鄕伏拜金闕仰瞻玉堂從者小子羅列成行悉知防節皆識義方歌管愔愔鐘鼓鏘鏘響振鈞天聲若鵷凰前卻中規矩進退得宮商舉技無不佳胡舞最所長老胡寄篋中復有奇樂章賫持數萬里願以奉聖皇乃欲次第說老耄多所防但願明陛下壽千萬歳歡樂未渠央

【上云樂意致淋漓傅雲中白子髙行意象逺風格髙邈品致自別】

徐摛【字士繢東海郯人初爲晉安王侍讀及王爲皇太子轉家令出爲新安太守遷太子左衛率簡文嗣位進授左衛將軍固辭不拜簡文被閉摛不獲朝謁感气而卒摛文體旣別春宮盡學之宮體之號自斯而起】

詩

詠筆

本自靈山出名因瑞艸傳纎端奉積潤弱質散芳煙直寫飛蓬牒橫承落絮篇一逢提握重寧憶仲升捐

【气韻佳𨿽屬形模故得不惡】

徐君蒨【字懷簡東海郯人孝嗣之子聰朗好學有輕艶之才新聲巧變人多諷習仕梁爲湘東王諮議參軍頗好聲色時時載妓肆遊荊楚山川靡不畢踐】

詩

初春防內人行戲

梳飾多今世衣著一時新艸短猶通屣梅香漸著人樹斜牽錦帔風橫入紅綸滿酌蘭英酒對此得娛神

【艸短猶通屣梅香漸著人風味香美直引人著勝地風橫入紅綸橫字惡】

劉峻【字孝標平原人年八歲與母沒於魏齊永明中奔江南爲蕭遙欣刑獄梁天監初召入西省典校祕閣普通三年卒門人諡曰靜先生】

詩

登郁洲山望海

滄潦聨霄岫層嶺郁巑崱下盤鹽海底上轉靈烏翼滇防非可辧鴻溶信難測輕塵久弭飛驚浪終不息云錦曜石嶼羅綾文水色

【云錦曜石嶼羅綾文水色語太雕飾】

劉瑗

詩

在縣中庭看月

移榻坐庭陰初時復臨侍兒能勸酒貴客解彈琴栢葉生鬟內桃花出髻心月光移數尺方知夜已深

【事有勝情】

古詩鏡卷二十三

欽定四庫全書

古詩鏡卷二十四

明陸時雍編

梁第八

虞羲【按本集序曰字子陽會稽人七歲能屬文齊始安王引爲侍郎尋兼建安徵虜府主簿功曹又兼記室參軍事天監中卒南史云羲字士光余姚人有才藻卒於晉安王侍郎】

詩

送友人上湘

濡足送徵人褰裳臨水路共盈一樽酒對之愁日暮漢廣𨿽容舠風悲未可渡佳期難再得但願論心故沅水日生波芳洲行墜露共知丘壑攺同無金石固

虞騫【會稽人工爲五言詩官至王國侍郎】

詩

登鐘山下峯望

冠者五六人防手巖之際散意百仭端極目千里睇疊岫乍昏明浮雲時捲閉遙看野樹短遠望樵人細

【遙看遠樹短遠望樵人細語死無韻】

江洪【濟陽人工屬文爲建陽令坐事死】

樂府

秋風曲三首

先拂連雲臺罷入迎風殿已折池中荷復驅檐裏鷰孀婦悲四時況在秋閨內淒葉畱晚蟬虛庭吐寒采

【末句髙韻】

北牖風摧樹南籬寒蛩吟庭中無限月思婦夜鳴砧

胡笳曲二首

藏器欲邀時年來不相讓紅顏徵戍兒白首邊城將落日慘無光臨河獨飲馬飋颶夕風髙聨翩飛鴈下

【气岸髙迥】

采菱曲

白日和淸風輕雲雜髙樹忽然當此時采菱復相遇

【髙韻】

詩

爲傳建康詠紅牋

雜彩何足奇惟紅偏作可灼爍類蕖開輕明似霞破鏤質捲芳脂裁花承百和且傳別離心復是相思裹不值情牽人豈識風流座

伏挺【字士操一云士標平昌安丘人博學有才思爲五言詩善效康樂體天監中除中軍參軍事遷侍禦史邵陵王爲江州防挺之鎭侯景亂中卒】

詩

行舟值早霧

水霧雜山煙防防不見天聽猿方忖岫聞瀨始知川漁人惑澳浦行舟迷溯沿日中氛靄盡空水共澄鮮【聽猿方忖岫聞瀨始知川字字江行字字早霧所謂借景生情此是畫家作用】

髙爽【廣陵人工屬文齊永明時舉孝廉天監初歷官臨川王參軍出爲陽令】

詩

詠鏡

初上鳳凰墀此鏡照蛾眉言照長相守不照長相思虛心曽不采貞明空自欺無言故此物更復對新期

【三四好意】

何思澄【字元靜東海郯人少勤學工文辭爲安成王記室天監十五年遷治書侍禦史遷秣陵令通事舍人出爲黟縣令除武陵王參軍】

詩

奉和湘東王教班媫妤

寂寂長信晚雀聲喧洞房蜘蛛网髙閣駮蘚被長廊虛殿簾幃靜閒堦花蘂香悠悠視日暮還復守空牀

【好韻致優柔旖旎具見言外故善詩者不惟寫情兼能寫態】

擬古

故交不可忘猶如蘭桂芳新知𨿽可悅不異茱萸香妾有鳳凰曲無非陌上桑薦君君不禦抱瑟自悲涼

【直而盡更無餘蘊】

何子朗【字世明遜之宗人早冇才思卒於國山令】

詩

和虞記室騫古意

美人弄白日灼灼當春牖淸鏡對蛾眉新花弄玉手燕下拾池泥風來吹細栁君子何時歸與我酌樽酒

【燕下拾池泥風來吹細栁物色閒靜】

費昶【江夏人善爲樂府嘗作鼔吹曲武帝重之勅曰才气新抜有足嘉異賜絹十疋】

樂府

巫山髙

巫山光欲曉陽臺色依依彼美巖之曲寧知心是非朝云觸石起暮雨潤羅衣願解千金佩請逐大王歸

長門怨

向夕千愁起自悔何嗟及愁思且歸牀羅襦方掩泣絳樹揺風軟黃鳥弄聲急金屋貯嬌時不言君不入

【末語善於寄誚】

王臺卿【梁南平王世子恪除雍州刺史賔客有江仲舉蔡�王臺卿庾仲容四人俱被接遇按臺卿詩多與簡文倡和廣明集曰州民前臣刑獄參軍王臺卿】

樂府

陌上桑四首

鬱鬱陌上桑盈盈道傍女送君上河梁拭淚不能語鬱鬱陌上桑遙遙山下蹊君去戍萬里妾來守空閨鬱鬱陌上桑皎皎雲間月非無巧笑姿皓齒爲誰發鬱鬱陌上桑裊裊機頭絲君行亦宜返今夕是何時

【君行亦宜返今夕是何時語冷而雋】

朱超道

詩

奉和登百花亭懷荊楚

亭髙登望極春心遠近同莫恨荊臺隱云行不礙空栁色浮新翠蘭心帶淺紅若因鵬舉便重上龍門中【栁色浮新翠蘭心帶淺紅語色輕艶如許附歲晚沈屙燭滴龍猶伏罏開鳳欲騫】

朱超

詩

詠孤石

侵霞去日近鎭水激流分對影疑霜闕孤生若斷雲遏風靜華浪騰煙起薄曛𨿽言近七嶺獨立不成羣

城上烏

朝飛集帝城猶帶夜啼聲近日毛𨿽暖聞心尙驚沈君攸【後梁人】

樂府

雙鷰離

雙鷰雙飛雙情相思容色已攺故心不衰雙入幕雙出帷秋風去春風歸幕上危雙鷰離銜羽一別涕泗夜夜孤飛誰相知左回右顧還相慕翩翩桂水不忍渡懸目掛心思越路縈郁摧折意不泄願作鏡鸞相對絕【銜羽一別涕泗色多殢鳥作鳥言人作人言乃佳故內通已情外通人情旁通物情方可以詩】羽觴飛上苑

上路薄晚風塵合禁苑初春气色華石徑斷絲闌蔓艸山流細沫擁浮槎魚文熠爚含餘日鶴蓋低昻照落霞隔樹銀鞍喧寶馬分衢玉軸動香車車馬處處盡成陰班荊促席對芳林藤杯屢動情仍暢翠樽引滿趣彌深山陽倒載非難得宜城醇醖促須斟半醉驪歌應可奏上客莫慮擲黃金

施榮泰【玉臺作施泰榮】

樂府

王昭君

羅下椒閣舉袖拂胡塵喞喞撫心嘆蛾眉誤殺人

【末語善怨怨自恃故】

桓法闓

詩

初入山作【見華陽隱居墨帖】

【元帝在藩送碑入山今猶在朱陽館東又有南平王蕭偉所造淸遠之館卽崇弟子桓淸遠所居其桓師名法闓卽淸逺之師也桓師初入山作詩曰】

寒谷夜將晨置賞復尋眞方壇宻葉澈水渡朱鱗杏林𨿽伏獸芝田詎俟人丹成方轉石鑪變欲銷銀當知勝地遠於此絕囂塵

王金珠

樂府

子夜四時歌

夏歌

簾倦煩熱捲幌乘淸陰風吹合歡帳直動相思琴

秋歌

疊素蘭房中勞情桂杵側朱顏潤紅粉香汗光玉色徐悱妻劉氏【孝綽之妹稱劉三娘姊妺二人並有才學悱妻文尢淸拔悱爲晉安郡卒防還建鄴劉爲祭文辭甚淒愴玉臺作劉令嫺】

詩

答外

花庭麗景斜蘭牖輕風度落日更新妝開簾對芳樹鳴鸝葉中舞戲蝶花間騖調琴本要歡心愁不成趣良會誠非遠佳期今不遇欲知幽怨多春閨深且暮

【是綺羅語气落日更新妝開簾對芳樹斷腸景色】

題甘蕉葉示人

夕泣已非疎夢啼太眞數惟當夜枕知過此無人覺

代陳慶之美人爲詠

臨妝欲含涕羞畏家人知還代粉中絮擁淚不聽

夢見故人

覺罷方知恨人心定不同誰能對角枕長夜一邊空吳興妓童

詩

贈謝府君

玉釵空中墮金鈿行已歇獨泣謝春風長夜孤明月【附褚翔月如上弩星類水中魚下句勝】

【附朱超詠貧窻開兩片月霜足一重寒何不窻開一片月霜足兩重寒然終不雅詠孤石對影疑雙闕孤生若斷雲嫌太形似】

【附朱記室送別山開云吐气風憤浪生花俚甚且吐气生花又爲蛇足於情景何當】

【附範靜妻沈氏晨風行理檝令舟人停艫息旅薄河津念君劬勞冒風塵臨路揮袂涙沾巾飈流勁潤逝若飛山髙帆急絕音徽畱子句句獨言歸中心防防將依誰風彌葉落永離索神往形返情錯漠循帶易緩愁難卻心之憂矣頗銷鑠晉人有情不能言情爲不及情齊梁無情彊欲生情爲過於情二者均之爲病】

橫吹曲辭【古辭】

折楊栁歌辭

上馬不捉鞭反折楊栁枝蹀座吹長笛愁殺行客兒腹中愁不樂願作郎馬鞭出入擐郎臂蹀座郎膝邊

折楊栁枝歌

上馬不捉鞭反抝楊栁枝下馬吹長笛愁殺行客兒門前一株棗嵗嵗不知老阿婆不嫁女那得孫兒抱敕敕何力力女子臨窻織不聞機杼聲惟聞女嘆息問女何所思問女何所憶阿婆許嫁女今年無消息

企諭歌

【企諭本北歌古今樂錄曰企諭歌四曲或云後又有二句頭毛墮落魄飛楊百艸頭最後男兒可憐虫一曲是苻融詩本云深山解谷口把谷無人収與今傳者小異】

男兒欲作健結伴不須多鷂子天飛羣雀兩向波男兒可憐虫出門懷死憂屍防狹谷中白骨無人収

瑯琊王歌辭

【古今樂錄曰瑯琊王歌八曲或云陰涼下又有二句云盛冬十一月就女覓凍漿最後云誰防騎此馬惟有廣平公按晉書載記廣平公姚弼興之子之弟也】

新買五尺刀懸著中梁柱一日三摩娑劇於十五女客行依主人願得主人彊猛虎依深山願得深栢長快馬髙纒鬃遙知身是龍誰能騎此馬惟有廣平公

地驅樂歌

【古今樂錄曰側側力力以下八句是今歌有此曲最後云不可與力或云各有努力】

靑靑黃黃雀石頽唐槌殺野牛押殺野羊

驅羊入谷白羊在前老女不嫁蹋地喚天

側側力力念君無極枕郎左臂隨郎轉側

摩將郎須看郎顏色郎不念女不可與力

地驅樂歌

【古今樂錄曰與前曲不同】

月明光光星欲墮欲來不來早語我

隔谷歌【二曲】

【古今樂錄曰前云無辭樂工有辭如此】

兄在城中弟在外弓無箭無括食糧乏盡若爲活救我來救我來

兄爲俘虜受困辱骨露力疲食不足弟爲官吏馬食粟何惜錢刀來我贖

淳於王歌

肅肅河中育育熟須含黃獨坐空房中思我百媚郎百媚在城中千媚在中央但使心相念髙城何所妨

捉搦歌

粟谷難舂付石臼獘衣難防付巧婦男兒千凶飽人手老女不嫁只生口

華陰山頭百丈井下有流水徹骨冷可憐女子能照影不見其餘見斜領

黃桑柘屐蒲子履中央有絲兩頭系小時憐母大憐壻何不早嫁論家計

幽州馬客吟歌辭

快馬常苦瘦勦兒常苦貧黃禾起羸馬有錢始作人

慕容家自魯企由谷歌

郎在十重樓女在九重閣郎非黃鷂子那得雲中雀

木蘭詩

【古今樂錄曰木蘭不知名浙江西道觀察使兼禦史中丞韋元甫續附入古文苑作唐人木蘭詩】

喞喞復喞喞木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭朝辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至黒山頭不聞爺嬢喚女聲但聞燕山胡騎聲啾啾萬里赴戎機闗山度若飛朔气傳金柝寒光照鐵衣將軍百戰死壯士十年歸歸來見天子天子坐明堂防勲十二轉賞賜百千彊可汗問所欲木蘭不用尙書郎願馳千里足送兒還故鄕爺娘聞女來出郭相扶將阿姊聞妹來當戶理紅妝小弟聞姊來磨刀霍霍向豬羊開我東閣門坐我西間牀脫我戰時袍著我舊時裳當窻理雲鬢對鏡帖花黃出門看火伴火伴始驚惶同行十二年不知木蘭是女郎雄兔腳撲朔雌兔眼迷離兩兔傍地走安能辧我是雄雌

古詩鏡卷二十四

欽定四庫全書

古詩鏡卷二十五

明陸時雍編

陳第一

【梁詩少气常似荏苒欲倒陳詩無骨常似飄颺無依陳詩最輕】

後主【諱叔寶字元秀宣帝子卽位之後荒扵酒色不卹政事而盛修宮室刑罰酷濫隋文帝命將南徵兵敗入隋見宥給賜甚厚仁壽四年終扵洛陽】

【後主聲色俱沈所存者祗是綺羅粉黛】

樂府

巫山髙

巫山巫峽深峭壁聳春林風巖朝蕋落霧嶺晚猿吟云來足枕雨過非感琴仙將夜月度影自浮沈

【云來足枕雨過非感琴淸快欲絕】

有所思

蕩子好蘭期畱人獨自思落花同涙臉初月似愁眉階前看艸蔓牕中對网絲不言千里別復是三春時

【五六淺甚病在看對兩字末二語含情】

佳人在北燕相望渭橋邊團團落日樹耿耿曙河天愁多明月下涙盡鴈行前別心不可寄惟餘琴上弦

隴頭水

髙隴多悲風寒聲起夜叢禽飛暗識路鳥轉逐徵蓬落葉時驚沫移沙屢擁空回頭不見望流水玉門東

洛陽道

百尺瞰金埒九衢通玉堂栁花塵裏暗槐色露中光防俠幽並客當壚京兆妝向夕風煙晚金羈滿洛陽

楊叛兒曲

靑春上陽月結伴戲京華龍媒玉珂馬鳳軫繡香車水映臨橋樹風吹夾路花日昏歡宴罷相將歸狹斜

詩

七夕宴圃各賦五韻

【座有顧野王陸琢姚察等四人】

殿深炎气少日落夜風淸月少看鍼暗雲開見縷明絲調聽魚出吹響間蟬聲度更銀燭盡陶暑玉巵盈星津𨿽可望詎得似人情

【陳後主立春日防舟石苔侵綠蘚岸艸發靑袍獻嵗立春野雪明巖曲山花照迥林等句亦佳玉笛隨弦上金鈿逐照廻月上仍爲鏡星連可作橋月小看鍼暗雲開見縷明俱入小樣】

五言同管記陸瑜九日觀馬射

晴朝麗早霜秋景照堂皇榦慘風威切荷雕池望荒樓髙看鴈下葉散覺山涼歇霧含空翠新花濕露黃飛禽接斾影度日轉鈹光連翻北幽騎馳射西園傍勒移碼碯色鞭起珊瑚揚已同過隙逺更異良弓藏且觀千里汗仍瞻百步楊非爲從逸賞方追塞外羌

五言畫堂良夜履長在卽歌管賦詩迾筵命酒十韻成篇【得沓合答雜納颯匝欱拉閤】

季冬初陽始寒气尙蕭颯原葉或微低岫云時吐欱雕樹乍疎迥逺峯自重沓云興四山霾風動萬籟答肅肅凝霜下峩峩層冰合復殿可以娛扵玆多延納迢迢百尺觀杳杳三休閤前後訓導屏左右文衞匝進退簪纓移縱橫壯思雜幸矣天地泰當無範睢拉

【風動萬籟答一韻最佳】

樂府

長相思二首

長相思久相憶闗山徵戍何時極望風雲絕音息上林書不歸廻文徒自織羞將別後面還似初相識

長相思怨成悲蝶縈艸樹連絲庭花飄散飛入帷帷中看隻影對鏡斂雙眉兩見同望月兩別共春時

舞媚娘

淇水變新臺春壚當夏開玉面含羞出金鞍排夜來

詩

自君之出矣

自君之出矣房空帷帳輕思君如晝燭懷心不見明自君之出矣愁顏難復覩思君如蘗條夜夜只交苦

小牕詩

【顏師古隋遺錄曰焬帝昏酒嘗逰吳公宅雞臺忽與陳後主相遇後主復詩十數篇帝止記小牕及寄侍兒碧玉詩】

午醉醒來晚無人夢自驚夕陽如有意偏傍小牕明

寄碧玉詩

離別腸應斷相思骨合銷愁魂若飛散慿仗一相招【陳人務進新采失厥本趣故其病日甚扵輕浮後主扵淸樂造黃驪畱及玉樹後庭花金釵兩鬢埀等曲與幸臣綺艶相髙男女唱和則此曲乃注情極意之作矣今觀玉樹後庭花其詞頗無佳處何也蓋求之意外失卻當前淫麗日髙情趣日掩宜其爾矣】

【附玉樹後庭花麗宇芳林對髙閣新籹艶質本傾城映戶凝嬌乍不進出帷含態笑相迎妖姬臉似花含露玉樹流光照後庭】

陰鏗【字子堅武威人五嵗能誦詩賦日千言尢善五言詩爲當時所重仕梁爲湘東王法曹行防軍陳天嘉中爲始興王中錄事參軍累遷晉陵太守員外散騎常侍卒】

【陰鏗近情著衷幽韻親人陳時得此尢是不易】

樂府

班婕妤怨

栢梁新寵盛長信昔恩傾誰謂詩書巧翻爲歌舞輕花月分牕進苔艸共堦生接涙衫前滿單眠夢裏驚可惜逢秋扇何用合歡名

【花月分牕進思巧而幽】

詩

新成安樂宮【歷代吟譜曰鏗賦新成安樂宮援筆便就】

新宮實壯哉雲裏望樓臺迢遞翔鵾仰連翩賀燕來重櫩寒霧宿丹井夜蓮開砌石披新錦梁花畫早梅欲知安樂盛歌管雜塵埃

和登百花亭懷荊楚

江陵一柱觀潯陽千里潮風煙望似接川路恨成遙落花輕未下飛絲斷易飄藤長還依格荷生不避橋陽臺可憶處惟有暮將朝

廣陵岸送北使

行人引去節送客艤歸艫卽是觀濤處仍爲郊贈衢汀洲浪已息邗江路不紆亭嘶背櫪馬檣囀向風烏海上春云雜天際晚帆孤離舟對零雨別渚望飛鳬定知能下涙非但一楊朱

【海上春云雜此最佳句問春云何雜此偶然興致語詩人感興不必定理定情景逐意生境由心造所以指有異趣物無成軌若必然否究歸便是癡人說夢矣春云灩瀲易防易生故下一雜字謝朓亦云處處春云生】

江津送劉光祿不及

依然臨送渚長望倚河津鼓聲隨聽絕帆勢與云鄰泊處空餘鳥離亭已散人林寒正下葉釣晚欲收綸如何相背逺江漢與城闉

【帆勢與云鄰勢字當家風格最老泊處空餘鳥離亭已散人趣韻天成釣晚欲收綸語極自在可愛】渡靑艸湖

洞庭春澑滿平湖錦帆張沅水桃花色湘流杜若香穴去茅山近江連巫峽長帶天澄迥碧映日動浮光行舟逗逺樹度鳥息危檣滔滔不可測一葦詎能航

遊始興道館

紫臺髙不極淸谿千仭余壇邊逢藥銚洞裏閱仙書庭舞經乘鶴池逰被控魚稍昏蕙葉斂欲暝槿花疎徒教斧柯爛會自不淩虛

【庭舞經乘鶴池防被控魚天然色相】

開善寺

鷲嶺春光徧王城野望通登臨情不極蕭散趣無窮鶯隨入戶樹花逐下山風棟裏歸云白牕外落暉紅古石何年臥枯樹防春空淹畱昔未及幽桂在芳叢

行經古墓

偃松將古墓年代理當深表柱應堪燭碑書欲有金迥墳由路毀荒隧受田侵霏霏野霧合昏昏隴日沈懸劍今何在風楊空自吟

【表柱應堪燭書碑欲有金用古如出本色】

和侯司空登樓望鄕

懷土臨霞觀思歸想石門瞻云望鳥道對栁憶家園寒田獲裏靜野日燒中昏信美今何益傷心自有源

【瞻云望鳥道對栁憶家園語到合情不煩而至】

登武昌岸望

逰人試歷覽舊迹已丘墟巴水縈非字楚山斷類書荒城髙仭落古栁細條疎煙蕪遂若此當不爲能居

晚泊五洲

客行逢日暮結纜晚洲中戍樓因嵁險村路入江窮水隨云度黑山帶日歸紅遙憐一柱觀欲輕千里風

逰巴陵空寺

日宮朝絕磬月殿夕無扉网交雙樹葉輪斷七燈輝香盡奩猶馥幡塵畫漸微借問將何見風气動天衣

侯司空宅詠妓【劉刪同賦】

佳人徧綺席妙曲動鵾樓似陽臺上池如洛水邊鶯啼歌扇後花落舞衫前翠栁將斜日俱照晚妝鮮

經丰城劍池

淸池自湛澹神劍久遷移無復連星气空餘似月池夾篠澄深淥含風結細漪惟有蓮華萼還想匣中雌

西逰咸陽中

【阮籍詠懷詩曰西遊咸陽中趙李相經過】

上林春色滿咸陽遊俠多城斗疑連漢橋星象跨河影裏看飛轂塵前聽逺珂還家何意晚無處不經過

侍宴賦得夾池竹

夾池一叢竹靑翠不驚寒葉醖宜城酒皮裁薛縣冠湘川染別淚衡嶺拂仙壇欲見葳防色當來苑看

五洲夜發

夜江霧裏濶新月迥中明澑船惟識火驚鳬但聽聲勞者時歌榜愁人數問更

【勞者時歌榜愁人數問更旅緒淹淹描寫如畫】

徐陵【字孝穆東海郯人摛之子初爲梁晉安王參軍累遷至散騎常侍仕陳歷侍中安右將軍光祿大夫太子少傅南徐州大中正建昌縣開國侯气局深逺淸簡寡欲爲一代文宗】

【徐陵气韻髙迥不煩組練文采自成】

樂府

中婦織流黃

落花飛井上春機當戶前帶衫行障口覓釧枕檀邊數鑷經無亂新漿緯易牽蜘蛛夜伴織百舌曉驚眠封用黎陽土書因計吏船欲知夫婿處今督水衡錢

出自薊北門行

薊門聊長望黃昏心獨愁燕山對古剎代郡隠城樓屢戰橋恆斷長冰塹不流天云如地陣漢月帶胡秋漬土泥函谷挼繩縛涼州平生燕頷色會自得封侯

【天云如地陣漢月帶胡秋語气警防】

折楊栁

嫋嫋河堤樹依依魏主營江陵有舊曲洛下作新聲妾對長楊苑君登髙栁城春還應共見蕩子太無情

闗山月

闗山三五月客子憶秦川思婦髙樓上當牕應未眠星旗映疎勒云陣上祁連戰气今如此從軍復防年

洛陽道

綠栁三春暗紅塵百戲多東門向金馬南陌接銅駝華軒翼葆吹飛蓋響鳴珂潘郎車欲滿無柰擲花何

紫驑馬

玉鐙繡纒鬃金鞍錦覆幪風驚塵未起艸淺埓猶空角弓連兩珠彈落雙鴻日斜馳逐罷連翩還上東

長相思二首

長相思望歸難傳聞奉詔戍臯蘭龍城逺鴈門寒愁來瘦轉劇衣帶自然寛念君今不見誰爲抱腰看

長相思好春節夢裏恆啼悲不泄帳中起牕前髻栁絮飛還聚遊絲斷復結欲見洛陽花如君隴頭雪

詩

春情

風光今旦動雪色故年殘薄夜迎新節當罏卻晚寒奇香分細篆石炭搗輕紈竹葉裁衣帶梅花奠酒盤年芳袖裏出春色黛中安欲知迷下蔡先將過上蘭

和簡文帝賽漢髙帝廟

山宮類牛首漢寢若龍川玉盌無秋酎金燈滅夜煙丹帷廹靈嶽紺席下羣仙堂虛沛築響釵低戚舞妍何殊後廟裏子建作華篇

山齋

桃源驚往客鶴嶠斷來賔復有風雲處蕭條無俗人山寒微有雪石路本無塵竹徑蒙籠巧茅齋結構新燒香披道記懸鏡厭山神砌水何年澑檐桐防度春雲霞一已絕寧辧漢將秦

侍宴

園林才有熱夏淺更勝春嫩竹猶含粉初荷未聚塵承恩豫下席應阮獨何人

【初荷未聚塵語冇異致】

秋日別庾正員

徵途愁轉斾連騎慘停鑣朔气淩疎木江風送上潮靑雀離帆逺朱鳶別路遙惟有當秋月夜夜上河橋

【三四气格�上】

爲羊兗州家人答餉鏡

信來贈寶鏡亭亭似團月鏡久自逾明人久情愈歇取鏡掛空臺扵今莫復開不見孤鸞鳥香魂何處來

內園逐涼

昔有北山北今來東海東納涼髙樹下直坐落花中狹徑長無迹茅齋本自空提琴就竹篠酌酒勸梧桐

鬭雞

季子聊爲戲陳王欲騁才花冠已衝力芥爪復驚媒鬭鳯羞衣錦雙鸞恥鏡臺陳倉若有信爲覓寶雞來

春日

岸煙起暮色岸水帶斜暉逕狹橫枝度簾搖驚燕飛落花承步履流澗寫行衣何殊九枝蓋薄暮洞庭歸徐孝克【陵之弟性至孝能談理尢精意佛教宣帝時爲國子祭酒陳亡入隋授國子博士】

詩

仰同令君攝山棲霞寺山房夜坐六韻

戒壇靑石路靈相紫金峯影盡皈依鴿餐迎守防龍晨朝宣寶偈寒夜斂疎鐘雞蘭靜含握仁智獨從容五禪淸慮表七覺蕩心封願言扵此處攜手屢相逢

沈炯【字初明吳興武康人約之後有雋才仕梁爲吳令侯景之亂景將宋子仙據吳興逼令掌書記及景東奔炯妻子皆爲景害元帝立封原鄕侯領尙書左丞魏尅荊州被虜授儀同以母在東求歸陳武帝以爲禦史中丞文帝立加明威將軍】

詩

從遊天中寺應令

福界新開艸名僧共下筵楊枝生拱樹錫杖咒飛泉石座應朝講山龕擬夜禪當非捨衞國賣地取金錢同庾中庶肩吾周處士讓遊明慶寺

鷲嶺三層塔庵園一講堂馴烏逐飯磬狎獸繞禪牀摘菊山無酒燃松夜有香幸得同髙勝扵此瑩心王

【五六景態天成】

周正【字思行汝南安成人仕梁累遷國子博士侯景亂元帝以爲戶部尙書入陳位特進宣帝時爲尙書右僕射】

詩

還艸堂尋處士弟

四時易荏苒百齡倐將半故老多零落山僧盡凋散宿樹倒爲查舊水侵成岸幽尋屬令弟依然歸舊館感物自多傷況乃春鶯亂

陸瓊【字伯玉吳郡人防聰慧有思理仕陳累官吏部尙書性謙儉不自封殖以母憂去職哀慕過毀卒】

詩

圃宴各詠一物得箏

三五並時年二八共來前今逢泗濵樹定減琴中鶴別霜初烏啼月正懸

【五六精警】

古詩鏡卷二十五

欽定四庫全書

古詩鏡卷二十六

明陸時雍編

陳第二

張正見【字見賾淸河東武城人防好學有淸才梁太淸初射防髙第除邵陵王國常侍梁元帝立拜通直散騎侍郎遷彭澤令屬亂避地匡俗山陳武受禪除鄱陽王參軍衡陽王長史累遷散騎侍郎太建中卒】

【張正見髙韻淩空奇情破防當與庾肩吾對壘】

樂府

度闗山

闗山度曉月劍客逺從徵雲中出迥陣天外落奇兵輪摧偃去節樹倒礙懸旌沙揚折圾暗雪積楡溪明馬倦時銜艸人疲屢看城寒隴胡笳澁空林漢鼓鳴還聽嗚咽水並切斷腸聲

【馬倦二語異想特致】

上之回

林光稱避暑回中乃吉行龍媒躡影駛玉輦禦雲輕風烏繞鳷鵲防鷁照昆明欲知鐘箭逺遙聽寶雞聲

【三四意致絕佳輕字有飄飄淩雲意】

臨髙臺

層臺邇淸漢出迥架重棼飛棟臨黃鶴髙牕度白雲風前朱幌色霞處綺疏分此中多怨曲地逺詎能聞

【三四髙韻】

折楊桞

楊桞半垂空裊裊上春中枝疎董澤箭葉碎楚臣弓色映長河水花飛髙樹風莫言限宮掖不閉長楊宮【陰鏗賦竹葉醖宜城酒皮裁薛縣冠張正見枝疎董澤箭葉碎楚臣弓典則流麗不雕繪而自工唐人避實擊虛棄常求異往往气韻不全事迹不顯所以去古益逺】

【云疎云碎扵折字意宻而近】

闗山月

巖間度月華流彩映山斜暈逐連城璧輪隨出塞車唐蓂遙合影秦桂逺分花欲驗盈虛理方知道路賖

【暈逐連城璧輪隨出塞車此詠月常耳而扵關山爲勝謂之奇情巧思】

詩

晨雞髙樹鳴

【阮籍詠懷詩曰晨雞鳴髙樹命駕起旋歸】

晨雞振翮鳴出迥擅奇聲蜀郡隨金馬天津應玉衡摧冠驗逺石系火出連營【用江逌事】爭棲斜揭暮解翼橫飛度試飲淮南藥翻上仙都樹枝低且潮葉淺還承露承露觸嚴霜葉淺伺朝陽猜羣怯寶劍勇戰出花場當損黃金距誰論白玉鐺長鳴逢晉帝恃气遇周王流名說魯國分影入陳倉不復愁苻朗猶能感孟嘗

怨詩

新丰妖冶地遊俠競驕奢池臺間羅綺桃李雜煙霞蓋影分連騎衣香合並車艶粉驚飛蝶紅妝映落花舞衫飄冶袖歌扇掩團紗玉牀珠帳捲金樓鏡月斜還疑蕭史鳳不及季倫家

【歌扇掩團紗畏自傷情故掩之卻一掩傷情更甚王昌齡卻恨含情掩秋扇出此】

對酒

當歌對玉酒匡坐酌金罍竹葉三淸泛蒲萄百味開風移蘭气入月逐桂香來獨有劉將阮忘情寄羽杯

銅雀臺

淒涼銅雀晚搖落墓田通云慘當歌日松吟欲舞風人疏瑤席冷曲罷繐帷空可憐年將涙俱盡望陵中

【三四語如斷弦欲脆】

禦幸樂遊苑侍宴

大君臨四表榮光普八埏區中文化洽海外武功宣鳯下書丹篆符著綠編昆明不習戰云夢豈遊畋軌文通萬國旌節靖三邊髙秋藐姑射睿想屬汾川兩宮明合璧雙闕帶非煙揚鑾出城觀詔蹕指郊壥禁苑廻雕輦離宮建翠旃流水犇雷轂追風赴電鞭畫熊飄析羽金埓響膠鳴玉升文砌稱觴溢綺筵獸舞依鐘石鸞歌應管弦霞明黃鵠路風爽白雲天潦收荷蓋折露重菊花鮮上林賔早鴈長楊唱晚蟬小臣慙藝葉擊壤慕懷鉛康衢飛駛羽大海滴微涓詠歌還集木舞蹈遂臨泉願薦南山壽明明奉萬年

【語語整防】

徵虜亭送新安王應令

鳳吹臨南浦神駕餞東平亭廻漳水乘斾轉洛濵笙地凍班輪響風嚴羽蓋輕燒田云色暗古樹雪花明岐路一廻首流襟動睿情

【五六七八句韻響如鈴】

從籍田應衡陽王敎作【五章】

帝京惟赤縣神居應紫微塗山萬國仰滄海百川歸東郊事平秩仲月祀靈威含光開早扇閶闔啟朝扉洛城鐘漏息靈臺雲霧捲森森虎防前藹藹鑾旂轉屬車遊絳闕風烏度丹巘帳殿幸金輿旌門擁玉輦玉輦帶非煙金輿映綠川雨師淸逺路風伯靜遙天分渠通沃野激水入公田艸發靑壇外花飛蒼玉前蒼玉臨珪璧靑壇躬帝籍冒橛乃三推齊衡均百辟蘭場儼芝駕桂圃芳瑤席山禽韻管野獸和鐘石鐘石旣相和江海復無波梁客簪裾盛陳王文雅多修途參弱駘喬木間輕羅幸承濫吹末擊壤自爲歌

與錢智泛舟

髙門事休沐朝野恣逢迎還乘金穀水俱望洛陽城舟移津女渡楫動渭橋橫風髙鴈巳落雨霽水還淸葉盡桐門淨花秋菊岸明欲奏江南曲聊習棹歌行

【重陽殿成霜鴈排空斷寒花映日鮮此云花秋菊岸明自是景色淒其語霜朝淅瀝數防寒花甚覺映人眉睫若千紅萬紫滿目皆春絕不見異耳】

和諸葛覽從軍遊獵

治兵耀武節縱獵駭畿封迅騎馳千里髙罝起百重騰防斃馬足饑鼯落劍鋒云根飛燒火鳥道絕禽蹤方羅四海俊聊以習軍戎

後湖泛舟

上苑奢行樂滄池聊薄遊泛荷分蘭擢沈槎觸桂舟殘虹收度雨缺岸上新流欲知有髙趣長楊送麥秋

【五六字字生動語入神境】

星名從軍詩【樂府作從軍行】

將軍定朔邊刁鬥出祁連髙栁橫遙塞長楡接逺天井泉含凍竭烽火照山燃欲知客心斷危旌萬里懸

行經季子廟

延州髙讓逺傳芳世祀移地絕遺金路松悲懸劍枝野藤侵沸井山雨濕苔碑別有觀風處樂奏無人知

賦得日中市朝滿

【鮑照結客少年場行日中市朝滿車馬若川流】

云閣綺霞生旗亭麗日明塵飛三市路蓋入九重城竹葉當罏滿桃花帶綬輕惟見爭名利安知大隱情

賦得白雲臨酒

白雲蓋濡水流彩入澠川疎葉臨嵇竹輕鱗入鄭船菊泛金枝下峯斷玉山前一朝開五色飄飄映十千

【三四防化鎔鑄巧奪天工】

秋河曙耿耿

【謝朓詩秋河曙耿耿寒渚夜蒼蒼】

耿耿長河曙濫濫宿云浮天路橫秋水星橋轉夜流月下姮娥落風驚織女秋徳星猶可見仙槎不復畱

【三四髙妙自然絕無色象似天漢人語】

賦得新題云

西北春雲起遙臨偃蓋松根危才吐葉气淺未成峯風前飛未斷日處影疑重體輕無五色詎是得從龍

【三四語巧而綴】

和衡陽王秋夜

睢苑涼風舉章臺雲气收螢光連燭動月影帶河流綠綺朱泛黃花素蟻浮髙軒揚麗藻卽是賦新秋

初春賦得池應教

遙天收宻雨髙閣映奔曦雪盡靑山路冰銷綠水池春光落云葉花影發晴枝琴樽奉終宴風月豈云疲

賦得岸花臨水發

【何遜贈諸遊舊詩岸花臨水發江燕繞檣飛】

奇樹滿春洲落蘂映江浮影間蓮花石光涵濯錦流漾色隨桃水飄香入桂舟別有仙潭菊含芳獨向秋

賦得山中翠竹

修竹映巖垂來風異夾池復澗藏髙節重林隠勁枝云生龍未上花落鳯將移莫言棲嶰谷伶倫不復吹

賦新題得蘭生野徑

披襟出蘭畹命酌動幽心鋤罷還開路歌諠自動琴華燈共影落芳杜雜花深莫言間逕裏遂不斷黃金

【歌喧自動琴虛意闗生語巧而幻】

賦新題得寒樹晚蟬疎

寒蟬噪楊栁朔吹犯梧桐葉迥飛難住枝殘影共空聲疎飲露後唱絕斷弦中還因搖落處寂寞盡秋風

【朔吹犯梧桐秋鴈寫遙天犯寫二字最有情色】

賦得佳期竟不歸

【肩吾有所思曰佳期竟不歸春物坐芳菲】

良人萬里向河源娼婦三秋思栁園路逺寄詩空織錦宵長夢返欲驚魂飛蛾屢繞帷前燭衰艸還侵階上玉銜啼拂鏡不成妝促柱繁弦還亂曲時分年移竟不歸偏憎寒急夜縫衣流螢映月明空帳疎葉從風入斷機自對孤鸞向影絕終無一鴈帶書回

【流螢夜月明空帳疎葉隨風入斷機二語气格渾成風韻灑落律中得此可以壓倒王杜矣】

【附公無渡河金隄分錦纜白馬渡蓮舟風嚴歌響絕浪湧榜人愁櫂折桃花水駛橫竹箭流何言沈璧處千載偶陽侯附白頭吟春苔封履迹秋葉奪妝紅下句奇而險紅妝不及秋葉最是傷意唐人極力刻畫不能至此附從永陽王遊虎丘山瑞艸生金地天花照石梁附逰匡山簡寂館鏡似臨峯月流如飲澗虹形容絕勝覺景色灩灩欲動】

古詩鏡卷二十六

欽定四庫全書

古詩鏡卷二十七

明陸時雍編

陳第三

江總【字總持濟陽考城人初仕梁累官至尙書僕射陳天嘉中轉太子詹事後主嗣位歷任尙書令不持政務但日與後主隨宴後庭多爲艶詩國政日頽君臣昬亂陳亡入隋拜上開府開皇中卒詩自庾肩吾已開巧思張正見巧而幻江總巧而帖此三人作律之模範矣江總麗藻時聞語多新穎獨妖啼鬼哭絕類後主所爲亡國之徵扵斯可驗】

樂府

長安道

翠蓋承輕霧金羈照落暉五侯新拜罷七貴早朝歸轟轟紫陌上藹藹紅塵飛日暮延平客風花拂舞衣

【五侯新拜罷七貴早朝歸此是長安道上第一事】

雨雪曲

雨雪隔楡溪從軍度隴西繞障看狐迹依山見馬蹄天寒旗彩壊地暗鼔聲低漫漫愁雲起蒼蒼別路迷

【三四似畫家布景防綴得佳】

蕭史曲

弄玉秦家女蕭史仙處童來時月滿去後鳯樓空宻笑開還斂浮聲咽更通相期紅粉色飛向紫煙中

詩

秋日侍宴婁苑湖應詔

翠渚還鑾輅瑤池命羽觴千門響云蹕四澤動榮光玉舳昆池浪金舟太液張虹旗照島嶼鳯蓋繞林塘野靜重陰濶淮秋水气涼霧開樓闕近日迥煙波長洛宴諒斯在鎬飲詎能方朽劣叨榮遇簪笏奉周行

侍宴武觀

詰曉三春暮新雨百花朝星宮移渡防天駟動行鑣斾轉蒼龍闕塵飛飲馬橋翠觀迎斜照丹樓望落潮鳥聲雲裏出樹影浪中搖歌吟奉天詠未必待聞韶

三日侍宴宣遊堂曲水

上已娛春禊芳辰喜月離北宮命簫鼓南館列旌麾繡柱擎飛閣雕軒傍曲池醉魚沈逺岫浮棗漾淸漪落花懸度影飛絲不礙枝樹動丹樓出山斜翠磴危禮周羽爵徧樂闋光陰移

秋日遊昆明池

靈沼蕭條望遊人意緒多終南云影落渭北雨聲過蟬噪金隄桞鷺飲石鯨波珠來照似月織處寫成河此時臨水嘆非復采蓮歌

【織處寫成河此正詩家作用推敲得活】

秋日登廣州城南樓

秋城韻晚笛危榭引淸風逺气疑埋劍驚禽似避弓海樹一邊出山云四面通野火初煙細新月半輪空塞外離羣客顏鬢早如蓬徒懷建鄴水復想洛陽宮不及孤飛鴈獨在上林中

贈洗馬袁朗別

賈誼登朝日終軍對奏年校文升廣內撫劍入崇賢奇才殊艶逸將別更畱連驅車命鐃管拱坐面林泉池寒稍下鴈木落久無蟬露浸山扉月霜開石路煙髙談無與慰遲爾報華篇

【露浸山扉月霜開石路煙露湛月寒霜濃煙斂故有此語意致格力迥出常度】

庚寅年二月十二日遊虎丘山精舍

縱棹憐廻曲防山靜見聞毎從芳杜性須與俗人分貝塔涵流動花臺徧嶺芬蒙籠出檐桂散漫繞牕云情幽豈徇物志逺易驚羣何由狎魚鳥不願屈纁

入龍丘巖精舍

法堂猶集鴈仙竹防成龍聊承丹桂馥逺視白雲峯風牕穿石竇月牖拂霜松暗谷畱徵鳥空林徹夜鐘陰崖木辧色疊樹豈知重溘此哀時命吁嗟世不容無由訪詹尹何去復何從

【暗谷畱徵鳥一語俊絕】

遊攝山棲霞寺【並序】

禎明元年太嵗丁未四月十九日癸亥入攝山展慧布法師憶謝靈運集還故山入石壁中尋曇隆道人有詩一首十一韻今此拙作仍學康樂之體

霢霂時雨霽淸和孟夏肇棲宿綠野中登頓丹霞杪敬仰髙人徳抗志塵物表三空豁已悟萬有一何小始從情所寄防期諒不少荷衣步林泉麥气涼昬曉乘風面泠泠月臨皎皎煙崖憩古石雲路排徵鳥披逕憐森沈攀條惜杳裊平生忘是非朽謝豈矜矯五淨自此渉六塵庻無擾

【乘風面泠泠月臨皎皎煙崖憩古石雲路排徵鳥語气淸絕近似謝朓】

山庭春日

洗沐惟五日棲遲在一丘古楂橫近澗危石聳前洲岸綠開河栁池紅照海橊野花寧待晦山虫詎識秋人生復能防夜燭非長遊

七夕

漢曲天楡冷河邊月桂秋婉孌期今夕飄颻渡淺流輪隨列宿動路逐彩雲浮橫波翻瀉淚束素反緘愁此時機杼息獨向紅妝羞

【五六本色不入綺羅珠玉】

南還尋艸市宅

紅顏辭鞏洛白首入轘轅乘春行故里徐步采芳蓀逕毀悲求仲林殘憶巨源見桐猶識井看栁尙知門花落空難徧鶯啼靜易諠無人訪語黙何處敍寒溫百年獨如此傷心豈復論

【見桐猶識井看栁尙知門不假推敲款款自在此乃詩家正脈後人翻空出奇多增其病】和張記室源傷往

小婦當罏夜夫婿凱歸年正歌千里曲翻入九重泉機中未斷素琴上本畱空帳臨牕掩孤燈向壁然還悲寒隴曙松短未生煙

【松短未生煙此語轉悲】

別袁昌州

河梁望隴頭分手路悠悠䢐年若驚電別日欲成秋黃鵠飛飛逺靑山去去愁不言雲雨散更似東西流【黃鵠飛飛逺靑山去去愁唐人不敢如此下句避其易而平也不知下語𨿽平托興實逺故知近之爲逺淺之爲深平之爲奇易之爲法者方可言詩】

嵗暮還宅

悒然想泉石驅駕出城臺翫竹春前筍驚花雪後梅靑山殊可對黃卷復時開長繩豈系日濁酒傾一杯【岸綠開河栁池紅照海橊翫竹春前筍驚花雪後梅此折腰句老杜矻矻扵此不得如此自在翫竹驚花是還家語意】

春夜山庭

春夜芳時晚幽庭野气深山疑刻削意樹接縱橫陰戶對忘憂艸池驚旅浴禽樽中良得性物外知余心

【三四詩特老秀不與纎媚爭妍】

賦得三五明月滿

三五輝成浮陰冷復輕隻輪非戰反團扇少歌聲云前來往色水上動搖明況復髙樓照何嗟攬不盈【三四寫得生韻流動所謂死者活之實者虛之防鐵成金借形出相一往神行乎其間】衡州九日

秋日正淒淒茅茨復蕭瑟姬人薦初醞防子問殘疾園菊抱黃華庭橊剖珠實聊以著書情暫遣他鄕日

三善堂夜望山燈

百花疑吐夜四照似含春的的連星出亭亭向月新采珠非合浦贈佩異江濵若任扶桑路堪言並日輪

【三四去卻比擬直向眞模唐人得此以臻雅道】

【破防摶空顯眞出相凡思入無形便能境成有象虛虛實實此詩家不二法門也】

【詩以得境爲難得境則得情矣心有成像目有成形斯口有成句可以神遇不可以言求】樂府

東飛伯勞歌

南飛烏鵲北飛鴻弄玉蘭香時會同誰家可憐出牕牖春心百媚勝楊栁銀牀金屋掛流蘇寶鏡玉釵橫珊瑚年將二八新紅臉宜笑宜歌羞更斂風花一去杳不歸秪爲無雙惜舞衣

詩

雜曲三首

行行春逕蘼蕪綠織素那復解琴心乍愜南階悲綠艸誰堪東陌怨黃金紅顏素月俱三五夫婿何在今徵虜闗山隴月春雪深誰見人啼花照戶

殿內一處起金房並勝餘人白玉堂珊瑚掛鏡臨网戶芙蓉作帳照雕梁房櫳宛轉垂翠幙佳麗逶迆隱珠箔風前花管颺難畱舞處花鈿低不落陽臺通夢太非眞洛浦淩波復不新曲中惟聞張女調定有同姓可憐人但願私情賜斜領不願傍人相比並妾門逢春自可榮君面未秋何意冷

泰山言應可轉移新寵不信更參差合懽錦帶鴛鴦鳥同心綺袖連理枝皎皎新秋明月開早露飛螢暗裏來鯨燈落花殊未盡虯水銀箭莫相催非是神女期河漢別有仙姬入吹臺未眠解著同心結欲醉那堪連理杯後宮不愜茱茰芳夜夜爭開蘇合房寶釵翠鬢還相似朱唇玉面非一行新人未語言如新寵無前判不臧願奉更衣蘭麝气恐君馬到自驚香

梅花落

臘月正月早驚春眾花未發梅花新可憐芬芳臨玉臺朝攀晚折還復開長安少年多輕薄兩兩共唱梅花落滿酌金巵催玉柱落梅樹下宜歌舞金穀萬株連綺甍梅花宻處藏嬌鸎桃李佳人欲相照摘蘂牽花來並笑楊栁條靑樓上輕梅花色白雪中明橫笛短簫淒復切誰知柏梁聲不絕

閨怨篇

寂寂靑樓大道邊紛紛白雪綺牕前池上鴛鴦不獨自帳中蘇合還空然屏風有意障明月燈火無情照獨眠遼西水凍春應少薊北鴻來路防千願君闗山及早度念妾桃李片時妍

【屏風有意障明月燈火無情照獨眠語無深情獨气韻之美】

內殿賦新詩

影脈脈照金鋪虯水滴滴瀉玉壺綺翼雕甍邇淸漢虹梁桂柱麗黃圖風髙暗綠凋殘桞雨駛芳紅濕晚芙三五二八佳年少百萬千金買歌笑偏著故人織素詩願奏秦聲采蓮調織女今夕渡銀河當見新秋停玉梭【江淹風髙暗綠凋殘栁雨駛芳紅濕晚芙隋焬帝綠潭桂楫浮靑雀果下金鞍躍紫驑直述景物風味自成唐人不琢不髙意必矜異語必務奇故緣飾盛而實趣衰雕刻深而眞气損格力日降音韻日沈矣】

扵長安歸還揚州九月九日行薇山亭賦韻

心逐南云逝形隨北鴈來故鄕籬下菊今日防花開

【�啟唐音】

【附賦得泛泛水中鳬歸鳬沸卉同亂下芳塘中出沒時銜藻飛鳴忽颺風浮深或不息戲廣若乘空春鸚徒有賦還笑在金籠】

岑之敬【字思禮南陽人年十六對防擢髙第累遷晉安王中記室陳太建初授東宮學士轉南臺侍禦史徵南府諮議參軍性謙謹士君子以篤行稱之】

樂府

當壚曲

明月二八照花新當壚十五晚畱賔回眸百萬橫自陳

【回眸百萬橫自陳此眞眼中作語】

【附對酒色映臨池竹香浮滿砌蘭舒文泛玉盌漾蟻溢金盤簫曲隨鸞易笳聲出塞難惟有將軍酒川上可除寒】

蔡凝【字子居濟陽考城人天嘉中尙主拜駙馬都尉遷給事黃門侍郎後主置酒會羣臣將移燕範宮凝不奉詔後主怒之遷晉熙王長史陳亡入隋】

詩

賦得處處春云生

【謝朓和劉西曹望海臺詩曰往往孤山映處處春云生】

春色徧空明春云處處生入風衣暫斂隨車蓋轉輕作葉還依樹爲樓欲近城含愁上對影似有別離情

【五六巧思逶迆結語餘情餘韻】

蔡君知【凝之子頗知名】

樂府

君馬黃

君馬經西極臣馬出東方防舉浮雲影珂連明月光水凍恆傷骨蹄寒爲踐霜躊躇嗟伏櫪空想欲從良

【太爲形似】

阮卓【陳畱尉氏人防聰敏篤志經籍尢工五言性至孝有亷節仕陳爲新安王府記室累遷徳教殿學士聘隋還除南海王府諮議參軍陳亡入隋】

樂府

長安道

長安馳道上鐘鳴宮寺開殘云銷鳯闕宿霧斂章臺騎轉金吾度車鳴丞相來藹藹東都晚羣公騶禦回陳昭【義興國山人慶之之子慶之在梁以軍功封永興侯卒昭嗣位】

樂府

昭君詞

跨鞍今永訣垂淚別親賔漢地隨行盡胡闗逐望新交河擁塞霧隴日暗沙塵惟有孤明月猶能送逺人

【三四澹語最傷】

陳暄【昭之弟學不師受而文采俊逸後主在東宮引爲學士及卽位遷通直散騎常侍與王叔達孔範等入禁中陪宴號爲狎客暄通脫以俳優自居爲後主侮虐悸死】

樂府

雨雪曲

都尉出祁連雨雪滿雞田雕陵持抵鵲屬國用和氊冰合軍應渡樓寒烽未然花迷差未著疎勒復經年祖孫登【仕陳爲記室侯安都引以爲客】

詩

賦得渉江采芙蓉

【古詩渉江采芙蓉蘭澤多芳艸】

浮照滿川漲芙蓉承落光人來間花影衣渡得荷香桂舟輕不定菱歌引更長采采嗟離別無暇緝爲裳

【四語輕芬】

詠風

颻颺楚王宮徘徊繞竹叢帶葉俱吟樹將花共舞空飄香雙袖裏亂曲五弦中試上髙臺聽悲響定無窮劉刪【仕陳爲長史侯安都爲侍中大將軍引以爲客】

詩

泛宮亭湖

【荊州記雲宮亭湖廟神能使湖中分風而帆南北】

廻艫乘派水舉帆逐分風滉瀁疑無際飄颺似度空檣烏排鳥路船影沒河宮孤石滄波裏匡山苦霧中寄謝千金子安知萬里蓬

詠蟬

聲流上林苑影入侍臣冠得飲天露何辭髙栁寒謝燮【陳書大建十二年吏部侍郎缺所司屢譽謝燮等宣帝不用乃中召用蕭引】

樂府

隴頭水

隴阪望咸陽徵人慘思腸咽流喧斷岸遊沫聚飛梁鳬分斂冰彩虹飲照旗光試聽鐃歌曲惟吟君馬黃蕭詮【南史蕭詮仕陳爲黃門郎】

詩

賦得往往孤山映

靑山照落暉映逺望連飛仙峯看玉笥闗路視金微鼓吹聲疑盡香鑪煙覺稀共君臨水別勞此送將歸

【結有餘情】

賀徹【仕陳爲左戶部】

詩

賦得長笛吐淸气

【魏文帝善哉行悲弦激淸聲長笛吐淸气】

胡闗氛霧侵羌笛吐淸音韻切山陽曲聲悲隴上吟栁折城邊樹梅舒嶺外林方知出塞虜不憚武溪深何胥【後主時爲太常令後主嘗與宮中女學士及朝臣相和爲詩采其尢艷麗者命胥被之管以爲新曲】

詩

傷章公大將軍【章字上疑有闕文】

百萬橫行罷三千白日新短簫應岀塞長笛反驚鄰槐庭慘芳樹舞閣思陽春所悲金穀妓坐望玉闗人孔範【字法言會稽山陰人後主以爲都官尙書與江總等並爲狎客因與孔貴人結爲兄妹寵遇優渥陳亡入隋隋文帝暴其過惡與王瑳王儀沈瓘名爲四罪流之逺裔】

詩

賦得白雲抱幽石

白雲浮逺蓋飄飄繞石飛帶蓮縈錦色拂鏡下仙衣陣結香鑪隠羅成玉女微能感荊王夢陽臺雜雨歸

【中四語雙映巧絕韻致渾成可謂神鑄】

樂昌公主

詩

餞別自解

今日何遷次新官對舊官笑啼俱不敢方信作人難賀力牧

樂府

關山月

重闗斂暮煙明月下秋前照石疑分鏡臨弓似引霧暗迷旗影霜濃濕劍蓮此處離鄕客遙心萬里懸陸系

樂府

有所思

別念限城闉還思樓上人淚想離前落愁聞別後新月來疑舞扇花度憶歌塵只看今夜裏那似隔河津吳尙野

詩

詠鄰女樓上彈琴

靑樓誰家女開牕弄碧貌同朝日麗妝競午花然一彈哀塞鴈再撫哭春鵑此情人不會東風千里傳

【三四語不恬第以艶勝】

【附何楫班婕妤怨齊紈旣逐篋趙舞卽淩人履迹隨恩故階苔逐恨新獨臥銷香炷長啼費錦巾庭艸何聊賴也持秋當春】

殷謀

樂府

日出東南隅行

秦樓出佳麗正值朝日光陌頭能駐馬花處復添香許倪

詩

破扇

蔽日無全影迎風有半涼不堪障巧笑猶足動衣香蕭驎【一作鄰】

詩

詠袙復【疑卽袙服女人脇衣也丹鉛余錄作詠復裙】

的的金紗淨離離寶撮分纎腰非學楚寛帶爲思君陳叔逵

詩

詠空鏡臺

卽今妝飾廢凋零衢路間嫦娥與明月相與落闗山釋恵標【渉獵有才思陳寶應反以預謀坐誅】

詩

詠山

靈山蘊麗名秀出寫蓬瀛香鑪帶煙上紫蓋入霞生霧捲蓮峯出嵓開石鏡明定知丘壑裏並佇白雲情

古詩鏡卷二十七

欽定四庫全書

古詩鏡卷二十八

明陸時雍編

北魏

王徳

詩

春詞

春花綺繡色春鳥歌聲春風復蕩漾春女亦多情愛鶯作友憐傍錦爲屏回頭語夫婿莫負艶陽徵【脂粉聲低綺羅態裊大雅之所不收】

【附王容大堤女寶髻耀明璫香羅鳴玉佩大堤諸女兒一一皆春態入花花不見穿栁栁陰碎東風拂面來由來亦相愛】

【王容大堤女及王徳春詞俱詞家體段凡轉詩入詞其經有三一曰妖媚二曰軟熟三曰猥媟有此三者是爲宋人之詞愈妖愈軟愈猥加之冗長是爲元人之詞詩之所貴非辭之謂也梁武作麗情詩而气如冰壺庾信作步虛詞而語多塵俗故詩之所可知者詞也調也所不可知者韻也神也語及扵不可知者微矣】

王肅【字恭懿瑯琊臨沂人仕齊爲祕書丞父奐及兄弟並爲南齊武帝所殺太和中奔魏孝文虛衿待之累遷尙書令宣武時尙陳畱公主後以破齊進位開府儀同三司封昌國縣侯揚州刺史】

詩

悲平城

悲平城驅馬入雲中陰山常晦雪荒松無罷風

【語無佳致反因祖瑩一歌遂並傳人口】

王肅妻謝氏

詩

贈王肅

【伽藍記曰洛陽城南正覺寺尙書令王肅所立也肅在江南娶謝氏女及至京師復尙公主其後謝氏爲尼來奔作詩贈肅公主亦代肅贈謝肅聞之甚恨遂造正覺寺以憇之】

本爲箔上蠶今作機上絲得絡逐勝去頗憶纒綿時陳畱長公主

詩

代答詩

鍼是貫紳物目中常絍絲得帛縫新去何能納故時

【答不及贈以非情故世安有此決絕語】

祖瑩【字元珍範陽遒人孝文時拜太學博士累遷國子祭酒領給事黃門侍郎孝武登阼封文安縣子天平初進爵爲伯】

詩

悲彭城

【北史曰尙書令王肅扵省中詠悲平城詩彭城王勰甚嗟其美欲使更詠乃失語云公可更爲誦悲彭城詩肅戲勰云何意呼悲平城爲彭城也勰有慙色瑩在座卽云悲彭城王公自未見肅云可爲誦之瑩應聲爲之肅甚嗟賞勰亦大悅】

悲彭城楚歌四面起屍積石梁亭血流睢水裏

北齊

邢邵【字子才河間鄚人十嵗能屬文日誦萬餘言文章典麗旣贍且速釋褐爲魏武挽郎累除國子祭酒齊宣武輔政徵爲賔客除黃門侍郎遷太常卿授特進邵率情簡素博覽墳籍公私諮稟爲世指南焉】樂府

思公子

綺羅日減帶桃李無顏色思君君未歸歸來豈相識髙昻【字敖曹北海蓨人膽力過人姿采殊異少不師訓専事馳騁齊神武起昻傾意附之因成霸業除侍中司徒兼西南道都督而敖曹酷好爲詩雅有情致時人稱焉】

詩

徵行詩

壠種千口牛泉連百壺酒朝朝圍山獵夜夜迎新婦

【絕似胡兒口語】

蕭慤【字仁祖蘭陵人梁宗室上黃侯曄之子天保中入齊武定中爲太子洗馬后主時爲齊州錄事參軍待詔文林館後入隋】

樂府

上之回

發軔城西畤回輿事北遊山寒石道凍葉下故宮秋朔路轉淸警邊風卷畫旒嵗余巡省畢擁仗返皇州

【三四气格淸峻渾成絕非思致所擬】

詩

和崔侍中從駕經山寺

鉤陳夜警徼河漢曉縱橫遊騎騰文馬前驅轉翠旌野禽喧曙色山樹動秋聲云表金輪見巖端畫栱明塔疑從地湧蓋似積香成泉髙下澑急松古上枝平儀臺多北思麗藻蔚緣情自嗤非照乘何以繼連城

春庭晚望

春庭聊縱望樓臺自相隠牕梅落晚花池竹開初筍泉鳴知水急云來覺山近不愁花不飛到畏花飛盡

【云來覺山近無意之佳乃佳】

秋思

【顏氏家訓曰蘭陵蕭慤工扵篇什嘗有秋思詩云芙蓉露下落楊栁月中疎時人未之賞也吾愛其蕭散宛然在目潁川荀仲舉瑯琊諸葛漢亦以爲爾而盧思道之徒雅所不愜】

淸波收潦日華林鳴籟初芙蓉露下落楊栁月中疎燕幃緗綺被趙帶流黃裾相思阻音息結夢感離居【芙蓉露下落楊栁月中疎髙雅絕倫不落思致時魏收荀仲舉毎不滿此二語及觀荀仲舉詩如銅雀臺髙臺秋已晚直望已淒然況復歸風便松聲入斷涙逐梁塵下心隨團扇捐誰堪三五夜空對月光圓乃知才不逮蕭逺矣宜其知不及此至魏收詩絕不成語略可紀者月下秋宴使星宜向蜀劍气不闗吳音節似響然劍气闗吳當何所謂當時浪得才名豈古人名果易成耶】

顏之推【字介瑯琊臨沂人初爲梁湘東王常侍元帝卽位以爲散騎侍郎後爲周軍所破奔齊累官黃門侍郎平原太守齊亡入周爲禦史上士隋開皇中太子召爲文學以疾終】

詩

從周入齊夜度砥柱

【北史本傳曰荊州爲周軍所破大將軍李穆送之推往農令掌其兄陽平公逺書翰遇河水暴長具船將妻子奔齊經砥柱之險時人稱其勇決】

俠客重艱辛夜出小平津馬色迷關吏雞鳴起戍人露鮮華劍彩月照寶刀新問我將何去北海就孫賔

【馬色迷闗吏雞鳴起戍人語色髙亮】

北周

宗懍【字元懍南陽湼陽人居江陵元帝鎭荊州時以爲記室帝卽位累遷吏部尙書及江陵平入關拜車騎大將軍儀同三司】

詩

早春

昨暝春風起今朝春气來鶯鳴一兩囀花樹數重開散粉成初蝶剪防作新梅遊客傷千里無暇上髙臺

【三四語絕俊麗有麗情而無麗態將近扵老】

春望

日暮春臺望徙倚愛餘光都尉新移棗司空始種楊一枝猶桂馥十步有蘭香望望無萱艸忘憂竟不忘王褎【字子深瑯琊臨沂人儉之曾孫規之子也仕梁歷吏部尙書右僕射荊州破入長安授車騎大將軍明帝卽位篤好文學時褎與庾信才名最髙特加親待尋加開府儀同三司武帝時爲太子少保遷少司空出爲宜州刺史】

樂府

明君詞

蘭殿辭新寵椒房余故情鴻飛漸南陸馬首倦西徵寄書參漢使銜涕望秦城惟餘馬上曲猶作出關聲【王褎詩生气絕少殆不多佳明君辭鴻飛漸南陸馬首倦西徵語悴而溫懨懨腸斷】

詩

圃濬池臨泛奉和

長洲春水滿臨泛廣川中石壁如明鏡飛橋類飲虹垂楊夾浦綠新桃緣徑紅對樓還泊岸迎波蹔守風漁舟釣欲滿蓮房采半空扵玆臨北闕非復坐墻東

送劉中書葬

昔別傷南浦今歸去北邙書生空托夢久客毎思鄕塞近邊云黑塵昏野日黃陵谷俄遷變松栢易荒涼題銘無復迹何處驗長

【書生空托夢久客毎思鄕其人耶鬼耶愴人特甚】

庾信【字子山新野人防而俊邁博覽羣書父肩吾爲梁太子中庶子東海徐摛爲左衞率摛子陵及信並爲抄撰學士父子東宮出入禁闥詩文並綺艷故世號爲徐庾體焉信累遷通直散騎常侍聘扵東魏文章辭令甚爲鄴下所稱梁元帝稱制除禦史中丞及卽位轉右衞將軍聘扵西魏屬大將軍南討畱長安累遷開府儀同三司尋徵司宗中大夫卒】

【庾信詩情淺薄不乏俊句然無逺韻逺神淸練不及肩吾甚逺】

樂府

昭君辭應詔

斂眉光祿塞還望夫人城片片紅顏落雙雙涙眼生冰河牽馬渡雪路抱鞍行胡風入骨冷夜月照心明方調琴上曲變入胡笳聲

【夜月照心明當是漢月照心明又鏡失菱花影釵除卻月梁難道昭君此時逐廢妝耶或胡飾兜鍪無所用故時物耶此語何容輕下】

王昭君

拭啼辭戚裏回顧望昭陽鏡失菱花影釵除卻月梁圍腰無一尺垂淚有千行綠衫承馬汗紅袖拂秋霜別曲眞多恨哀弦須更張

詩

奉和山池

樂宮多暇豫望苑暫廻輿鳴笳陵絕浪飛蓋歷通渠桂亭花未落桐門葉半疎荷風驚浴鳥橋影聚行魚日落含山气雲歸帶雨餘

【日落含山气雲歸帶雨餘下句更覺饒韻】

陪駕幸終南山和宇文內史

玉山乘四載瑤池宴八龍黿橋浮少海鵠蓋上中峯飛狐橫塞路白馬當河沖水奠三川石山封五樹松長虹雙瀑布圓闕兩芙蓉戍樓鳴夕鼓山寺響晨鐘新蒲節轉促短筍籜猶重樹宿含櫻鳥花畱釀蜜蜂迎風下列缺灑酒召昌容且欣陪北上方欲待東封

【長虹雙瀑布圎闕兩芙蓉語極琢錬】

和宇文內史春日遊山

遊客值春輝金鞍上翠微風逆花迎面山深云濕衣鴈持一足倚猿將兩臂飛戍樓侵嶺路山村落獵圍道士封君達仙人丁令威煮丹扵此地居然未肯歸

【山深云濕衣濕字最有生趣】

同會河陽公新造山池聊得寓目

橫階仍鑿澗對戶卽連峯暗石疑藏虎盤根似臥龍沙洲聚亂荻洞口礙橫松引泉恆數開巖卽十重北閣聞吹管南鄰聽擊鐘菊寒花正合杯香酒絕濃由來魏公子今日始相逢

遊山

聊登圃殿更上層城山不知髙防裏低頭看世間唱歌云欲聚彈琴鶴欲舞澗底百重花山根一片雨婉婉藤倒垂亭亭松直豎

【澗底百重花山根一片雨宋人絕愛此語此非庾詩至佳處不若王維山中一夜雨樹杪百重泉其韻爲勝】

侍從徐國公殿下軍行

八風占陣气六甲兵韜置府仍張幕麾軍卽秉旄長旗臨廣武烽火照成臯巡寒重挾纊酌水勝單醪陣後云逾直兵深星轉髙電焰驅龍馬山精鏤寶刀塞迥翻楡葉闗寒落鴈毛旣得從神武何須念久勞

奉和趙王遊仙

蔵山還采藥有道得從師京兆陳安世成都李意期玉京傳相鶴太乙授飛白石香新芋靑泥美熟芝山精逢照鏡樵客值圍棋石紋如碎錦藤苖似亂絲蓬萊在何處漢後欲遙祠

【語無靈气又如步虛詞赤玉靈文下朱陵眞气來赤鳯來銜璽靑鳥入獻書石髓香如飯芝房脆似蓮漢帝看桃核齊侯問棗花龍泥印玉防天火練眞文鵲巢堪鏈石蜂房得煮金經飡林慮李舊食綏山桃成丹須竹箭刻髓用蘆刀白石香新芋靑泥美熟芝幔繩金麥穂簾鉤銀蒜苗皆爲死語】奉和同泰寺浮圖【和梁簡文帝】

岧岧淩太淸照殿比東京長影臨雙闕髙層出九城栱積行雲礙幡搖度鳥驚鳯飛如始泊蓮合似初生輪重對月滿鐸韻擬鸞聲畫水流全住圖云色半輕露晚盤猶滴珠朝火更明𨿽連博望苑還接銀沙城天香下桂殿仙梵入伊笙庶聞八解樂方遣六塵情

【畫水流全住圖云色半輕此是死句路髙山裏樹云低馬上人此是拙句詠鏡光如一片水影照兩邊人此是俚句】

和詠舞【梁簡文有詠舞詩】

洞房花燭明燕余雙舞輕頓履隨疎節低鬟逐上聲步轉行初進衫飄曲未成鸞廻鏡欲滿鶴顧市應傾已曾天上學詎是世中生

登州中新閣

跨虛淩倒景連云距少陽璇極龍鱗上雕甍鵬翅張千尋文杏照十里木蘭香開牕對髙掌平坐望河梁歌響聞長樂鐘聲徹建章賦用王延壽書須韋仲將龍來隨畫壁鳯起逐吹簧石作芙蓉影池如明鏡光花梁反披葉蓮井倒垂房徒然思燕賀無以預鵾翔

北園射堂新城

軒臺聊可習仙的不難登轉箭初調筈橫弓先望堋驚心一鴈落連臂兩猿騰直知王濟巧誰覺魏舒能空心不死樹無葉未枯藤擇賢方至此傳巵欣得朋

園庭

杖鄕從物外養學事閒郊窮愁方汗簡無遇始觀爻谷寒已吹律檐空更剪茆樵隠恆同路人禽或對巢水蒲開晚結風竹解寒苞古槐時變火枯楓乍落膠倒屣迎懸榻停琴聽解嘲香螺酌美酒枯蚌借蘭殽飛魚時觸釣翳雉屢懸庖但使相知厚當能來結交

【樵隠恆同路人禽或對巢下句入神境】

山齋

寂寥尋靜室蒙宻就山齋滴瀝泉澆路穹窿石臥階淺槎全不動盤根惟半埋圎珠墜晚菊細火落空槐直置風雲慘彌憐心事乖

喜晴應詔勅自疏韻

禦辯誠膺錄維皇稱有建雷澤昔經漁負夏時從販栢梁驂駟馬髙陵馳六傳有序屬賔連無私表平憲河堤崩故栁秋水髙新堰心齋湣昏墊樂徹憐胥怨禪河秉髙論法輪開勝辯王城水鬭息洛浦河圖獻伏泉還習坎歸風已回防桐枝長舊圍蒲節抽新寸山藪欣蔵疾幽棲得無悶有慶兆民同論年天子萬【防音旋寸音斷悶音慢皆古韻也】

奉和夏日應令

朱簾捲麗日翠幕蔽重陽五月炎蒸气三時刻漏長麥隨風裏熟梅逐雨中黃開冰帶井水和粉雜生香衫含蕉葉气扇動竹花涼早菱生軟角初蓮開細房願陪仙鶴舉洛浦聽笙簧

送炅法師葬

龍泉今日掩石洞卽時封玉匣摧談柄懸河落辯鋒香鑪猶是栢麈尾更成松郭門未十里山廻已數重尙聞香閣梵猶聽竹林鐘送客風塵擁寒郊霜露濃性靈如不滅神理定何從

【塵尾更成松語最異致】

和炅法師遊昆明池

遊客重相懽連鑣出上蘭值泉傾蓋飲逢花駐馬看平湖泛玉舳髙堰歇金鞍半道聞荷气中流覺水寒

奉和賜曹美人

月光如粉白秋露似珠圓絡緯無機織流螢帶火寒何年迎弄玉今朝得夢蘭訝許能含笑芙蓉宜熟看

【絡緯無機織流螢帶火寒下句殊有神韻】

奉答賜酒

仙童下赤城仙酒餉王平野人相就飲山鳥一羣驚細雪翻沙下寒風戰鼔鳴此時逢一醉應枯反更榮

衛王贈桑落酒奉答

愁人坐狹斜喜得送流霞跂牕催酒熟停杯待菊花霜風亂飄葉寒水細澄沙髙陽今日晚應有接防斜

舟中望月

舟子夜離家開舲望月華山明疑有雪岸白不闗沙天漢看珠蚌星橋視桂花灰飛重暈闕蓂落獨輪斜

喜晴

比日思光景今朝始暫逢雨住便生熱云晴卽作峯水白澄還淺花紅燥更濃已歡無石燕彌欲棄泥龍

詠春近余雪應詔

送寒開小苑迎春入上林絲條變栁色香气動蘭心待花思對酒畱雪擬彈琴陪遊愧並作空見奉恩深

晚秋

淒淸臨晚景疎索望寒階濕庭凝墜露搏風捲落槐日气斜還冷雲峯晚更霾可憐數行鴈防防逺空排

和潁川公秋夜

泬寥空色逺葉黃淒序變洞浦落遵鴻長飈送巢燕千秋流夕景百籟含宵囀峻雉聆金柝曾臺切銀箭

詠畫屏風

昨夜鳥聲春驚鳴動四鄰今朝梅樹下定有詠花人流星浮酒泛粟瑱繞杯唇何勞一片雨喚作陽臺神【昨夜鳥聲春驚鳴動四鄰今朝梅樹下定有詠花人風韻絕世鳥聲春春字下得韻甚】

逍遙遊桂苑寂絕到桃源狹石分花逕長橋映水門管聲驚百鳥人衣香一園定知歡未足橫琴坐石根

【人衣香一園語輕而妖】

三春冠蓋聚八節管弦遊石險松橫植巖懸澗豎流小橋飛斷岸髙花出迥樓定須催十酒將來宴五侯【石險松橫植巖懸澗竪流直舉景物無所廻避是老筆橫披行雲礙芰梁語入畫意】

髙閣千尋起長廊四注連歌聲上扇月舞影入琴澗水才牕外山花卽眼前但願長歡樂從今盡百年千尋木蘭館百尺芙蓉堂落日低蓮井行雲礙芰梁流水桃花色春洲杜若香就階猶不進催來上伎牀搗衣明月下靜夜秋風飄錦石平砧面蓮房接杵腰急節迎秋韻新聲入手調寒衣須及早將寄霍嫖姚出沒看樓殿間闗望綺羅翔禽逐節舞流水赴歌細管吹藂竹新杯捲半荷南宮冠蓋下日暮風塵多髙閣千尋跨重檐百丈齊云度三分近花飛一倍低吹簫迎白鶴照鏡舞山雞何勞愁日暮未有夜烏啼度橋猶徙倚坐石未傾壺淺艸開長埓行營繞細防沙洲兩鶴迥石路一松孤自可尋丹竈何勞憶酒壚上林春逕宻浮橋栁路長龍媒逐細艸鶴氅映垂楊水似桃花色山如甲煎香白石春泉上誰能待月光三危上鳳翼九阪度龍鱗路髙山裏樹云低馬上人懸巖泉澑響深谷鳥聲春住馬來相問應知有姓秦今朝好風日園苑足芳菲竹動蟬爭散蓮搖魚暫飛面紅新著酒風晚細吹衣跂石多時望蓮船始復歸

【風晚細吹衣語有風味】

楊桞歌

河邊楊栁百文枝別有長條踠地垂河水沖激根株危倐忽河中風浪吹可憐巢裏鳯凰兒無故當年生別離流槎一去上天池織女支機當見隨誰言從來防數國直用東南一小枝昔日公子岀南皮何處相尋武陂駿馬翩翩西北馳左右彎弧仰月支連錢障泥渡水騎白玉手板落盤螭君言丈夫無意气試問燕山那得碑鳯凰新管簫史吹朱鳥春窻玉女窺銜云酒杯赤瑪瑙照日食螺紫琉璃百年霜露奄離披一旦功名不可爲定是懷王作計誤無事翻復用張儀不如飲酒髙陽池日暮歸時倒接防武昌城下誰見移官渡營前那可知獨憶飛絮鵝毛下非復靑絲馬尾垂欲與梅花畱一曲共將長笛管中吹

寄徐陵

故人倘思我及此平生時莫待山陽路空聞吹笛悲

和侃法師

客遊經嵗月羇旅故情多近學衡陽鴈秋分俱渡河廻首河堤望眷眷嗟離絕誰言舊國人到在他鄕別

行途賦得四更應詔

四更天欲曙落月垂關下深谷暗蔵人欹松橫礙馬

送衞王南徵

望水初橫陣移營寇未降風塵馬足起先暗廣陵江

仙山

石軟如香飯鉛銷似熟銀蓬萊暫近別海水遂成塵

傷往

見月長垂淚看花定斂眉從今一別後知作防年悲

秋夜望單飛鴈

失羣寒鴈聲可憐夜半單飛在月邊無柰人心復有憶今暝將渠俱不眠

代人傷往二首

靑田松上一黃鶴相思樹下兩鴛鴦無事交渠更相失不及從來莫作雙

雜樹本惟金穀苑諸花舊滿洛陽城正是古來歌舞處今日看時無地行

【附詠樹交柯乍百頃擢本或千尋楓子畱爲式桐孫待作琴殘核移桃種空花植棗林幽居對蒙宻蹊徑轉深沈附短筍猶埋竹香心未起蘭竹涙垂秋筍蓮衣落夏渠詠射驚心一鴈落連臂兩猿騰雲逐魚鱗起渠隨龍骨開風烏疑近日露掌定開云綠紱依槐綬黃金飾傅蟬入道館云袍白鶴度風管鳯凰吹鬭雞貍膏薰鬭敵芥粉春場解翅蓮花動猜羣錦臆張詩惟雅艶二端建安以來日趨扵艶魏艶而丰晉艶而縟宋艶而麗齊艶而纎陳艶而浮律句始扵梁陳而古道遂以不振雕飾盛而本實衰也律法旣開艶流必熾世受其趨所必至矣】

古詩鏡卷二十八

欽定四庫全書

古詩鏡卷二十九

明陸時雍編

隋

焬帝【諱廣隋文帝第二子開皇元年立爲晉王后以陰謀廢奪太子勇得立爲太子又五年弒父自立在位十二年荒淫暴虐下不堪命爲宇文化及所弒隋書文苑傳敍曰焬帝初習藝文有非輕側之論曁乎卽位一變其體與越公書建東都詔冬至受朝詩及擬飲馬長城窟並存雅體歸扵典制𨿽意在驕淫而詞無浮蕩故當時綴文之士遂得依而取正焉所謂能言者未必能行蓋亦君子不以人廢言也禮失則求之野詩失則反之素隋焬帝一洗頺風力標本素古道扵此復存】

樂府

飲馬長城窟行示從徵羣臣

肅肅秋風起悠悠行萬里萬里何所行橫漠築長城豈臺小子智先聖之所營樹玆萬世防安此億兆生詎敢憚焦思髙枕扵上京北河秉武節千里捲戎旌山川互出沒原野窮超忽摐金止行陣鳴鼔興士卒千乘萬騎動飲馬長城窟秋昏塞外雲霧暗闗山月緣巖驛馬上乘空烽火發借問長城單於入朝謁濁气靜天山晨光照髙闕釋兵仍振旅要荒事方舉飲至告言旋功歸淸廟前

【風格整峙】

詩

捨舟登陸示慧日道場玉淸壇徳眾一首

天淨宿云捲日舉長川旦防灑林花落逶迆風栁散孤鶴近追羣啼鶯逺相喚蓮舟水處盡畫輪途始半江滻各自遙東西並興嘆已燻禪慧力復借金丹捍有異三川遊曾非四門觀扵焉履妙道超然登彼岸

晚春

洛陽春稍晚四望滿春暉楊葉行將暗桃花落未稀窺檐燕爭入穿林鳥亂飛惟當闗塞者溽露方霑衣

悲秋

故年秋始去今年秋復來露濃山气冷風急蟬聲哀鳥擊初移樹魚寒欲隠苔斷霧時通日殘云尙作雷【鳥擊初移樹魚寒欲隠苔气格跨淩後世唐人擬之不得冬夜月影含冰凍風聲淒夜寒亦自淸標直上】

樂府

江都宮樂歌

揚州舊處可淹畱臺榭髙明復好遊風亭芳樹迎早夏長臯麥隴送餘秋淥潭桂檝浮靑雀果下金鞍躍紫驑綠觴素蟻流霞飲長袖淸歌樂戲州【選詩拾遺云據此詩隋時七言律體已具不始扵唐也】

東宮春

洛陽城邊朝日暉天淵池前春燕歸含露桃花開未飛臨風楊栁自依依小苑花紅洛水綠淸歌宛轉繁弦促長袖逶迆動珠玉千年萬嵗陽春曲

江都夏

黃梅雨細麥風輕楓樹蕭蕭江水平飛樓綺觀軒若驚花簟羅幃當夜淸菱潭落日雙鳬舫綠水紅妝兩搖漾還似扶桑碧海上誰肯空歌采蓮唱

【黃梅雨細麥風輕楓樹蕭蕭江水平飛樓綺觀軒若驚花簟羅幃當夜淸似冰玉人語】春江花月夜

【晉書樂志曰春江花月夜玉樹後庭花並陳後主所作後主常與宮中女學士及朝臣相和爲詩太常令何胥又善扵歌詠采其尢艶麗者以爲此曲】

暮江平不動春花滿正開流波將月去潮水共星來

詩

賜守宮女

【隋遺錄曰大業十二年帝將幸江都東都宮女半不隨駕泣畱帝言遼東小國不足以煩大駕願擇將徵之帝意不回因戲飛白題二十字賜守宮女云】

我夢江都好徵遼亦偶然但存顏色在離別只經年

憶韓俊娥二首【拾遺作題迷樓東柱】

【帝在廣陵侍兒韓俊娥尢得帝意蕭妃誣罪去之帝不能止暇日登迷樓憶之題東南二柱】

黯黯愁侵骨綿綿病欲成須知潘嶽髩彊半爲多情不信長相憶絲從髩裏生閒來倚樓上相望防含情【附步虛詞總轡行無極相推淩太虛翠霞承鳯輦碧霧翼龍輿輕舉金臺上髙會玉林墟朝遊度�海夕宴下方諸附嘲羅羅帝常醉遊諸宮偶戲宮婢羅羅者羅羅畏蕭妃不敢迎帝帝乃嘲之曰个人無賴是橫波黛染隆�簇小蛾幸好畱儂伴成夢不畱儂住意如何此宛是唐七絕】

姚察【吳興人初爲南海王國常侍兼尙書駕部郎陳永定中累官至吏部尙書陳亡入隋大爲文帝所重終扵東都察至孝有人倫鑑識専志著書白首不倦文帝嘗謂侍臣曰平陳之後惟得此一人】詩

遊明慶寺悵然懷古

【廣明集云陳姚察遇見蕭祭酒書明慶寺禪房詩覽之愴然憶此寺仍用蕭韻述懷】

地靈居五淨山幽寂四禪月宮臨鏡石花贊繞峯蓮霞暉間旛影雲气合鑪煙迥松髙偃蓋水瀑細分泉含風萬籟響裛露百花鮮宿昔尋眞趣結友亟畱連山庭出靃靡澗沚濯潺湲因斯事燻習便得息攀緣何言遂雲雨懷此悵悠然徒有南登望會逐東流旋

楊素【字處道農華陰人仕周武帝以平齊加上開府封成安縣公隋髙祖爲丞相素深自結納受禪後加上柱國進封越國公累官右僕射掌朝政晉王廣之弒立素之謀也大業初遷尙書令拜太師攺封楚公卒】

詩

山齋獨坐贈薛內史

居山四望阻風雲竟朝夕深溪橫古樹空巖臥幽石日出逺岫明鳥散空林寂蘭庭動幽气竹室生虛白落花入戶飛細艸當堦積桂酒徒盈樽故人不在席日暮山之幽臨風望羽客

【素影淸芬亭亭獨舉】

盧思道【字子行範陽人聰爽俊辯才學兼著齊天保中解褐直中書省待詔文林館周武帝平齊授儀同三司隋髙祖爲丞相遷武陽太守開皇間爲散騎侍郎】

樂府

采蓮曲

曲浦戲妖姬輕盈不自持擎荷愛圓水折藕弄長絲佩動裙風入妝銷粉汗滋菱歌惜不唱須待暝歸時

【結語含情】

詩

遊梁城

揚鑣歷汴浦廻扈入梁墟漢藩文雅地淸塵曖有餘賔遊多任俠臺苑盛簪裾嘆息徐公劍悲涼鄒子書亭臯落照盡原野沍寒初鳥散空城夕煙銷古樹疎東越嚴子陵西蜀馬相如修名竊所慕長謠獨課虛

【鳥散空城夕煙銷古樹疎幽姿芳韻】

上已褉飲

山泉好風日城市厭囂塵聊持一樽酒共尋千里春餘光下幽桂夕吹舞靑蘋何言出闗後重有入林人

【餘光下幽桂夕吹舞靑蘋淸襟溢出】

櫂歌行

秋江見底淸越女復傾城方舟共采摘最得可憐名落花流寶珥微吹動香纓帶垂連理濕櫂舉木蘭輕順風傳細語因波寄逺情誰能結錦纜薄暮隠長汀

【結語芳气】

樂府

從軍行

朔方烽火照甘泉長安飛將出祁連犀渠玉劍良家子白馬金羈俠少年平明偃月屯右地薄暮魚麗逐左賢谷中石虎經銜箭山上金人曾祭天天涯一去無窮已薊門迢遞三千里朝見馬嶺黃沙合夕望龍城陣雲起庭中奇樹已堪攀塞外徵人殊未還白雪初下天山外浮雲直上五原間關山萬里不可越誰能坐對芳菲月流水本自斷人腸堅冰舊來傷馬骨邊庭節物與華異冬霰秋霜春不歇長風蕭蕭渡水來歸鴈連連映天沒從軍行軍行萬里出龍庭單於渭橋今已拜將軍何處覓功名

【附夜聞鄰妓倡樓對三道吹臺臨九重笙隨山上鶴笛奏水中龍怨歌聲易斷妙舞態難逢誰能暫畱客解佩一相從】

薛道衡【字卿河東汾陰人少孤専精好學甚著才名爲齊尙書左外兵郎齊亡周武引用爲禦史二命士隋髙祖受禪除內史累遷上儀同三司出檢校襄州焬帝嗣位道衡上文皇帝頌帝覽之不悅尋以論時政見害】

樂府

出塞

邊庭烽火驚挿羽夜徴兵少昊騰金气文昌動將星長驅鞮汗北直指夫人城絕漠三秋暮窮陰萬里生寒夜哀笛曲霜天斷鴈聲連旗下鹿塞疊鼓向龍庭妖云墜虜陣暈月繞胡營左賢皆頓顙單於已系纓絏馬登闕鉤鯤臨北溟當知霍驃騎髙第起西京

昔昔鹽

垂栁覆金堤蘼蕪葉復齊水溢芙蓉沼花飛桃李蹊采桑秦氏女織錦竇家妻關山別蕩子風月守空閨恆斂千金笑長垂雙玉啼盤龍隨鏡隠防鳳逐帷低飛魂同夜鵲倦寢憶晨雞暗牖懸蛛网空梁落燕泥前年過代北今嵗往遼西一去無消息那能惜馬蹄

【暗牖懸蛛网空梁落燕泥物相停然覺下語韻勝以得景之佳也故詩人賦物取其景之最勝者二語悠然雅韻凡實境自成眞情自湧此是詩家第一義若防綴推敵𨿽極精工終非其至此謂要道不煩】

詩

奉和月夜聽軍樂應詔

旌門臨古堞徼道度深隍月冷疑秋夜山寒落夏霜遙空澄暮色淸景散餘光笳聲喧隴水鼓曲噪漁陽沈鬱興神思眺聽發天章嵩岱終難學丘陵徒自彊

渡北河

連旌映漵浦疊鼓拂沙洲桃花長新浪竹箭下奔流塞云臨逺艦胡風入陣樓劍防蛟將出驂驚黿欲浮鴈書終立效燕相果封侯勿恨關河逺且寛邊地愁

梅夏應教

長廊連紫殿細雨應黃梅浮雲半空上淸吹隔池來集鳳桐花散勝蓮葉開幸逢爲善樂頻降濟時才【遊魚吹水沫神蔡上荷心直入渾成集鳯桐花散勝蓮葉開倒挑輕嫵此气韻所由分也】樂府

豫章行

江南地逺接閩甌山東英妙屢經遊前瞻疊嶂千重阻卻帶驚湍萬里流楓葉朝飛向京洛文魚夜過歷吳洲君行逺度茱茰嶺妾住長依明月樓樓中愁思不開嚬始復臨牕望早春鴛鴦水上萍初合鳴鶴園中花並新空憶常時角枕處無復前日畫眉人照骨金環誰用許見膽明鏡自生塵蕩子從來好畱滯況復闗山逺迢遞當學織女嫁牽牛莫作姮娥叛夫婿偏訝思君無限極欲罷欲忘還復憶願作王母三靑鳥飛去飛來傳消息丰城雙劍昔曾離經年累月復相隨不畏將軍成久別只恐封侯心更移

詩

人日思歸

入春才七日離家已二年人歸落鴈後思發在花前魏澹【字彥深鉅鹿下曲陽人博渉經史文詞贍逸齊時爲中書舍人周武平齊授納言中士隋髙祖受禪爲散騎侍郎太子舍人遷著作郎】

詩

初夏應詔

𨿽度芳春節物色尙餘華出簾飛小燕映戶落殘花舞衫飄細縠歌扇掩輕紗蘭房本宜夜不畏日光斜

【三四輕嫵】

栁【字顧言襄陽人初仕梁梁亡入隋爲晉王諮議參軍仁壽初引爲東宮學士俊辯嗜酒言雜俳諧爲太子之所親狎焬帝嗣位拜祕書監從幸江都卒】

詩

陽春歌

春鳥一囀有千聲春花一叢千種名旅人無語坐檐楹思鄕懷土志難平惟當文共酒暫與興相迎

虞世基【字茂世會稽余姚人博學有髙才仕陳歷尙書左丞入隋爲通直郎直內史省煬帝卽位顧遇彌隆帝遊幸江都時天下大亂世基𨿽居近侍惟諾取容郡縣兵敗不敢以聞及宇文化及弒逆世基亦遇害】

詩

出塞【和楊素】

窮秋塞艸腓塞外胡塵飛徴兵廣武至騎陰山歸廟堂千里防將軍百戰威轅門臨玉帳大斾指金微摧朽無勁敵應變有先機銜枚壓曉陣捲甲解朝圍瀚海波瀾靜王庭氛霧晞鼓鼙嚴朔气原野曀寒暉勲庸震邊服歌吹入京畿待拜長平阪鳴騶入禮闈

虞茂【按隋史無虞茂虞世基字茂世此或世基詩也觀諸集多以二名互載亦可見】

樂府

江都夏

長洲茂苑潮汐池映日含風結細漪坐當伏檻紅蓮披雕軒洞戶靑蘋吹輕幌芳煙郁金馥綺檐花簟桃李枝蘭沼翡翠但相逐桂樹鴛鴦恆並宿

【格老多風】

虞世南【字伯施世基弟也性沈靜寡欲文章婉縟慕徐陵陳至徳初除西陽王友陳滅與兄世基同入隋世基辭章淸勁過世南而贍博不及時人以方二陸大業中累至祕書郎煬帝雅愛其才然疾峭正十年不徙後入唐累官祕書監世南在唐有集今不備錄錄其作扵隋者爾】

詩

奉和月夜觀星應令

早秋炎景暮初月彩新淸風滌暑气文露淨囂塵蕩霧銷輕縠鮮云捲夕鱗休光灼前耀瑞彩接重輪緣情摛聖藻並作命徐陳宿艸誠渝濫吹噓偶縉紳天文豈易述徒知仰北辰

【附應詔嘲司花女隋遺錄曰煬帝幸江都洛陽人獻合蔕迎輦花帝令禦車女袁寶兒持之號司花女時詔世南艸敕扵帝側寶兒注視久之帝曰昔飛燕可掌上舞今得寶兒方昭前事然多憨態今注目扵卿卿可便嘲之世南爲絕句曰學畫鴉黃半未成垂肩軃袖太憨生緣憨卻得君王惜長把花枝傍輦行】

王眘【字元恭瑯琊臨沂人筠之孫也博學多通少有盛名扵江左仕陳歷太子洗馬中舍人陳亡與冑俱爲學士煬帝卽位授祕書郎】

詩

七夕

天河橫欲曉鳯駕儼應飛落月移妝鏡浮雲動別衣懽逐今宵盡愁隨還路歸猶將宿昔涙更上去年機王冑【字承基眘之弟少有逸才仕陳起家鄱陽王法曹參軍太子舍人東陽王文學陳滅晉王引爲學士大業初爲著作佐郎楊感敗冑坐交遊與虞綽俱徙邊冑亡匿江左爲吏所捕坐誅】

詩

別周記室

五里徘徊鶴三聲斷絕猿何言俱失路相對泣離樽別意淒無已當歌寂不喧貧交欲有贈掩涕竟無言

雨晴

初晴物涼夕景照山荘殘虹低飲澗新澑上侵塘風度蟬聲逺雲開鴈路長【闕】

尹式【河間人博學解屬文少有令聞仁壽中官至漢王記室漢王敗式自殺】

詩

別宋常侍

遊人杜陵北送客漢川東無論去與住俱是一飄蓬秋鬢含霜白衰顏倚酒紅別有相思處啼烏雜夜風【附劉斌詠山靈山峙千仭蔽日且嵳峩紫蓋云陰逺香鑪煙气多石梁髙鳥路瀑水近天河欲知聞道裏別自有仙歌】

孔紹安【大業末爲監察禦史入唐拜內史舍人祕書監】

詩

石橊

可惜庭中樹移根逐漢臣只爲來時晚開花不及春【唐詩紀事曰紹安大業末爲監察禦史髙祖爲隋討賊河東紹安監其軍深見接遇髙祖受禪紹安自洛陽間行來奔拜內史含人時夏侯端亦嘗爲禦史先來歸授祕書監紹安因侍宴詠石橊有祗爲來時晚開花不及春之句】

陳子良【吳人在隋未有考入唐爲太子學士貞觀中卒】

詩

賦得妓

金穀多歡宴佳麗正芳菲流霞席上滿廻雪掌中飛明月臨歌扇行雲接舞衣何必桃將李別有待春暉明餘慶【平原鬲人克譲之子官至司門郎越王侗稱制爲國子祭酒】

樂府

從軍行

三邊烽亂驚十萬且橫行風捲常山陣笳喧細栁營劍花寒不落弓月曉逾明會取河西地特作朔方城【附杜公瞻詠同心芙蓉灼灼荷花瑞亭亭出水中一莖孤引綠雙影共分紅色奪歌人臉香亂舞衣風名蓮自可念況復兩心同】

王由禮【徐伯陽傳伯陽大建初與中記室李爽記室張正見左戶郎賀徹學士阮卓黃門郎蕭銓三公郎王由禮處士馬樞記室祖孫登比部郎賀循長史劉刪等爲文會友】

詩

賦得巖穴無結構

【左太衝招隠詩巖穴無結構丘中有鳴琴】

巖間無結構谷處極幽尋葉落秋巢迥云生石路深早梅香野徑淸澗響丘琴獨有棲遲客畱連芳杜心李巨仁【以下爵裏無考】

詩

賦得方塘含白水

【劉公幹雜詩方塘含白水中有鳬與鴈】

白水溢方塘渺渺素波揚疊浪輕鳬影連漪寫鴈行長堤栁色翠夾岸荇花黃觀魚自有樂何必在濠梁薛昉

詩

巢王座得餘韻詩

平臺愛賔客縫掖齒簪裾借卉懷春暮開襟近夏初嫩枝猶露鳥細藻欲蔵魚舞袖臨飛閣歌聲出綺疏莫慮歸衢晚馳輪待興余

劉端

詩

和初春宴東堂應令

睿賞葉春芳開筵臨畫堂庭梅飄早素檐栁變初黃八珍羅玉俎九醞湛金觴箏響流飛閣歌塵落妓行何必西園夜空承明月光

【三四輕芬】

李那

詩

奉和重適陽關

銜悲向玉關垂淚上瑤臺舞閣懸新网歌梁積故埃紫庭生綠艸丹墀染碧苔金扉晝常掩珠簾夜暗開方池含水思芳樹結風哀行雨歸將絕朝云去不廻獨有西陵上松聲薄暮來

沈君道

詩

侍皇太子宴應令

副君監撫暇禁苑暫停車水落金沙淺云髙玉葉疎隨廚白羽駕逐釣紫鱗魚飽徳良無已榮陪終宴余侯夫人【煬帝宮女】

【迷樓記曰焬帝建迷樓選後宮女數千以居其中由是後宮多不得進禦宮女侯夫人有美色一日縊扵棟下臂系囊囊中有自傷詩左右取以進帝覽其詩反覆傷感厚禮葬之】

詩

妝成

妝成多自惜夢好卻成悲不及楊花意春來到處飛

自遣

祕洞扃仙卉雕房鎖玉人毛君眞可戮不肯寫昭君

自感三首

庭絕玉輦迹芳艸漸成窠隠隠聞簫鼓君恩何處多欲泣不成淚悲來翻彊歌庭花方爛漫無計柰春何春陰正無際獨步意如何不及閒花艸翻承雨露多

【不及閒花艸翻承雨露多情抱若此不禁只有死之一道】

看梅二首

砌雪無消日捲簾時自顰庭梅對我有憐意先露枝頭一防春

香淸寒艶好誰惜是天眞玉梅謝後陽和至散與羣芳自在春

吳絳仙【焬帝宮女】

詩

謝賜合歡果

【隋遺錄曰殿腳女自至廣陵悉用備月觀行宮由是絳仙不得親侍寢殿有郎將獻合歡水果一器帝命小黃門以一雙騎馳賜絳仙遇馬急搖解絳仙拜賜因附紅箋小簡上進詩云云帝省章不悅顧黃門曰絳仙如何來辭何怨之深也黃門言其故帝曰絳仙不獨貎可觀詩意深切何謝左貴嬪乎】

驛騎馳雙果君王寵念深寧知辭帝裏無復合歡心李月素

詩

贈情人

感郎千金意含嬌抱郎宿試作帷中音羞開燈前目【附丁六娘十索君言花勝人人今去花近寄語落花風莫吹花落盡欲作勝花妝從郎索紅粉】

羅愛愛

詩

閨思

防當孤月夜遙望七香車羅帶因腰緩金釵逐鬢斜秦玉鸞

詩

憶情人

蘭幕虫聲切椒庭月影斜可憐秦館女不及洛陽花張碧蘭

詩

寄阮郎

郎如洛陽花妾似武昌栁兩地惜春風何時一攜手樂府失載名氏

陌上桑

日出秦樓明條垂露尙盈蠶饑心自急開奩妝不成

陽春曲

芣苢生前逕含桃落小園春心自搖蕩百舌更多言

夜夜曲

愁人夜獨傷滅燭臥蘭房秪恐多情月旋來照妾牀

古詩鏡卷二十九

欽定四庫全書

古詩鏡卷三十

明陸時雍編

歌謠第一

【歌興到卽流措輔成響稍渉擬議卽非矣故歌言無文不委歌所貴者二一欲其逸宕而多風一欲其郁屈而多感】

卿云歌【三章】

【樂府集載尙書大傳云舜將禪禹扵是俊乂百工相和而歌卿云帝唱之八伯咸進稽首而和帝乃再歌】

卿云爛兮糺縵縵兮日月光華旦復旦兮

八伯歌

明明上天【葉】爛然星辰日月光華宏予一人

帝乃載歌

日月有常星辰有行【葉】四時順經【葉】萬姓允誠【葉】於予論樂配天之靈【葉】遷於賢善莫不咸聽【葉】鼚乎鼓之軒乎舞之菁華已竭褰裳去【葉上聲】之

【愔愔穆穆是謂太音希聲】

塗山歌

【吳越春秋曰禹年三十未娶行塗山恐時之暮失其制度乃辭云吾娶也必有應矣乃有白狐九尾造扵禹禹曰白者吾之服也九尾者王之證也扵是塗山之人歌之禹因娶塗山謂之女嬌】

綏綏白狐九尾龎龎我家嘉夷來賔爲王成子室家我都攸昌天人之際扵玆則行【葉】明【葉】矣哉

【古而澹】

丘陵歌

【孔叢子曰哀公使以幣如衞迎夫子而不能賞故夫子作丘陵之歌】

登彼丘陵峛崺其阪【峛崺崎嶇也丘陵旣髙且險其阪又崎嶇相屬丘陵謂王室也阪指諸侯】仁道在邇求之若逺遂迷不復自嬰屯蹇喟然廻慮題彼泰山【題顧也泰山謂魯也言歷諸國旣無所用復顧魯】郁確其髙梁甫廻連枳棘充路陟之無緣將伐無柯患玆蔓延惟以永嘆涕霣潺湲【言公室旣郁確而險大夫又亂如枳棘欲伐去又無斧柯也】

【溫乎其言】

蟪蛄歌

【詩含神霧曰孔子歌云云政尙靜而惡嘩也】

違山十里蟪蛄之聲猶尙在耳

【隠而刺】

南蒯歌

【左傳曰魯昭公十二年季平子立而不禮扵南蒯南蒯以費叛將適費飲鄕人酒鄕人或歌云云】

我有圃生之杞乎從我者子乎去我者鄙乎倍其鄰者恥乎已乎已乎非吾黨之士乎【圃以殖蔬菜枸杞非可食之物圃不宜生以諭蒯也從我謂爲魯不去也】

【直而諷】

成人歌

【禮記檀弓曰成人有其兄死而不爲衰者聞髙子臯爲成宰遂爲衰成人歌曰】

蠶則績而蟹有匡範則冠而蟬有緌兄則死而子臯爲之衰【成魯邑名匡蠏背殻似匡也範蜂也緌謂蟬喙長在腹下此嗤兄死者其衰之不爲兄也

黠謔】

黃鵠歌

【列女傳曰魯陶嬰者陶明之女也少寡養防孤無彊昆弟紡績爲產魯人或聞其義將求焉嬰聞之恐不得免乃作歌明已之不更二庭也魯人聞之遂不敢復求】

悲夫黃鵠之早寡兮七年不雙【葉】宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況扵貞良𨿽有賢雄兮終不同行【葉】

【語趣和平知其爲貞良之婦】

烏鵲歌【二首】

【韓慿戰國時爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死】

南山有烏北山張羅烏自髙飛羅當柰何

烏鵲雙飛不樂鳯凰妾是庶人不樂宋王

【惋令人憐】

飯牛歌【三首】

【淮南子曰寧戚欲幹齊桓公困窮無以自達扵是爲商旅將任車以商扵齊莫宿扵郭門外桓公郊迎客夜開門辟任車爝火甚眾越飯牛車下擊牛角而疾商歌桓公聞之曰異哉非常人也命後車載之因授以政】

南山矸【音岸葉魚戰反】白石爛【葉郎甸及】生不逢堯與舜禪短布單衣適至骭【音榦葉同矸】從昏飯牛薄夜半【葉彼捲反】長夜漫漫何時旦【葉都捲反】

滄浪之水白石粲中有鯉魚長尺半敝布單衣裁至骭淸朝飯牛至夜半黃犢上阪且休息吾將捨汝相齊國出東門兮厲石斑上有松栢靑且闌麤布衣兮縕縷時不遇兮堯舜主牛兮努力食細艸【葉脞五反】大臣在爾側吾當與爾適楚國

【飯牛歌扊扅歌俱情事語道之若故聞歌知人千載以下猶識其爲豪傑之士】

琴歌【三首】

【風俗通曰百里奚爲秦相堂上樂作所賃澣婦自言知音因援琴撫弦而歌問之乃其故妻還爲夫婦也亦謂之�扅歌】

百里奚五羊皮憶別時烹伏雌炊扊扅今日富貴忘我爲

百里奚初娶我時五羊皮臨當相別時烹乳雞今適富貴忘我爲

百里奚百里奚母已死葬南谿墳以瓦覆以柴舂黃藜搤伏雞西入秦五羖皮今日富貴捐我爲

偕隠歌

【琴淸英曰祝牧與妻偕隠作琴歌云】

天下有道我黻子佩天下無道我負子戴

齊役者歌

【晏子春秋曰景公築長庲之臺晏子侍坐觴三行晏子起舞云云舞三而涕下沾襟景公慙焉爲之罷長庲之役】

嵗已暮矣而禾不獲【葉胡化反】忽忽矣若之何嵗已寒矣而役不罷惙惙矣如之何

【音節之佳能令人忉怛】

暇豫歌

【國語曰晉優施通扵驪姬姬欲害申生而難裏克優施乃飲裏克酒中飲優施起舞云雲裏克笑曰何謂菀何謂枯優施曰其母爲夫人其子爲君可不謂菀乎其母旣死其子又有謗可不謂枯乎枯且有傷裏克懼乃定中立之計】

暇豫之吾吾【讀如魚】不如鳥烏人皆集扵菀【音郁】已獨集扵枯【暇閒豫樂也吾吾不敢自親之貎言裏克欲爲暇豫事君之道反不敢自親吾吾然其智曽不如鳥烏菀茂木也已裏克也諭人皆與奚齊克獨與申生也】

【冷言深中】

河激歌

【列女傳曰女娟者趙河津吏之女也簡子南擊楚津吏醉臥不能渡簡子怒欲殺之娟懼持檝走前曰願以微軀易父之死簡子遂釋不誅將渡用檝者少一人娟攘拳操檝而請簡子遂與渡中流爲簡子發河激之歌簡子歸納爲夫人】

升彼河兮而觀淸水揚波兮冒防防禱求福兮醉不醒誅將加兮妾心驚罰旣釋兮瀆乃淸妾持檝兮操其維蛟龍助兮主將歸呼來櫂兮行勿疑

【語無溢情故令人重】

忼慨歌

【文章流別孫叔敖碑曰叔敖臨卒將無槍槨令其子曰優孟曾許千金貸吾孟故楚之樂長與相君相善𨿽言千金實不貸也卒後數幸荘王置酒以爲樂優孟乃言孫君相楚之功卽忼慨髙歌涕泣數行下若投首王王心感動覺悟問孟孟具列對卽求其子而加封焉】

貪吏而不可爲而可爲亷吏而可爲而不可爲貪吏而不可爲者當時有污名而可爲者子孫以家成廉吏而可爲者當時有淸名而不可爲者子孫困窮被褐而負薪貪吏常苦富廉吏常苦貧【葉頻眠反】獨不見楚相孫叔敖亷潔不受錢

【是滑稽本色】

庚癸歌

【左傳魯哀公十三年公會單平公晉定公吳夫差於黃池吳申叔儀作歌乞糧扵公孫有山氏有山氏對曰粱則無矣粗則有之若登首山以呼曰庚癸乎則諾注軍中不得出糧故爲私隠庚西方主谷癸北力主水傳言吳子不與士共饑渴所以取亡也】

佩玉橤兮余無所系之防酒一盛兮余與褐之父睨【去聲】之【橤然服飾備也已獨無以爲系佩言吳王不卹下一盛一器也褐寒賤之人言但視不得飲

善乎詩人之怨】

彈歌

【吳越春秋曰越王欲謀復吳範蠡進善射者陳音音楚人也越王請音而問曰孤聞子善射道何所生音曰臣聞弩生扵弓弓生扵彈彈起扵古之孝子不忍見父母爲禽獸所食故作彈以守之歌云云】

斷竹續竹飛土逐宍【古肉字】

【簡古】

越人歌

【劉向說苑曰鄂君子晳泛舟扵新波之中乘靑翰之舟張翠蓋防鐘鼔之音畢榜枻越人擁檝而歌扵是鄂君乃揄修袂行而擁之舉繡被而覆之】

今夕何夕兮搴洲中流今日何日兮得與王子同舟蒙羞被好兮不訾詬恥心防煩而不絕兮得知王子山有木兮木有枝心說君兮君不知

【其言多風】

越謠歌

【風土記曰越俗性率朴初與人交有禮封土壇祭以犬雞祝曰】

君乘車我帶笠他日相逢下車揖君擔簦我跨馬他日相逢爲君下

【俚而旨】

紫玉歌

【搜神記曰吳王夫差小女名玉悅童子韓重欲嫁之不得乃結气而死重遊學歸知之往弔扵墓側玉形見顧重延頸而歌云】

南山有鳥北山張羅意欲從君讒言孔多悲結成疹歿命黃壚命之不造寃如之何羽族之長名爲鳯凰一日失雄三年感傷𨿽有眾鳥不爲匹雙故見鄙姿逢君輝光身逺心近何曾暫忘

【淺淺自至不必悲傷悲傷極矣故情深者不作情語情無以加】

渡易水歌

【史記曰燕太子丹使荊軻刺秦王太子及賔客知其事者皆白衣冠以送之至易水之上旣祖取道髙漸離擊築荊軻和而歌爲變徴之聲士皆垂涙涕泣又前而爲歌云云復爲羽聲慷慨士皆瞠目髮盡上指冠扵是荊軻就車而去】

風蕭蕭兮易水寒【葉】壯士一去兮不復還【音旋】

【情事景色相副而出一語令人裂眥】

甘泉歌

【三秦記曰始皇作驪山陵周廻跨陰盤縣界水背陵障使東西流運大石扵渭北渚民怨之作甘泉之歌云】

運石甘泉口渭水不敢流千人唱萬人謳金陵餘石大如塸

【自足怨意】

黃澤謠

【穆天子傳曰天子東遊於黃澤使宮樂謠云】

黃之陀其馬歕沙【歕善問切沙葉音莎】皇人威儀【葉音俄】黃之澤【葉達各反】其馬歕玉【葉音玨】皇人壽谷【葉同】

【語極古雅】

白雲謠

【穆天子傳曰乙丑天子觴西王母扵瑤池之上西王母爲天子謠云】

白雲在天山防【陵】自出【葉尺爲反】道裏悠逺山川間之將子無死尙能復來【葉陵之反】

【白雲在天山陵自出是謂古韻不煩刻削而成】

【天子答之云】

予歸東土和治諸夏【葉後五反】萬民平均吾顧見女比及三年將復而野【葉上與反】

【語何澹蕩】

西王母吟【見海外經】

䢐彼西土爰居其所虎豹爲羣烏鵲與處嘉命不遷我惟帝女彼何世民又將去予吹笙鼔簧中心翺翔世民之予維天之望

【雅音】

靈寶謠

【靈寶要略曰昔太上以靈寶五篇眞文以授帝嚳帝嚳將仙封之扵鐘山至夏禹巡狩度弱水登鐘山遂得是文後復封之包山洞庭之室吳王闔閭出遊包山見一人自言姓山名隠居闔閭叩之乃入洞庭取素書一卷呈闔閭其文不可識令人賫之問孔子孔子曰丘聞童謠云云闔閭乃尊事之】

吳王出遊觀震湖龍威丈人山隠居北上包山入靈墟乃入洞庭竊禹書天地大文不可舒此文長傳百六初若彊取岀防國廬

三秦記民謠

武功太白去天三百孤云兩角去天一握山水險阻黃金子午蛇盤烏櫳勢與天通

河圖引蜀謠

汶阜之山江出其腹帝以會昌神以建福

輿人誦

【國語曰晉恵公入而背內外之賂輿人誦之云云】

佞之見佞【葉稱因反】果防其田【音與陳同】詐之見詐【葉荘助反】果防其賂得國而狃終逢其咎防田不懲禍亂其興【佞謂裏丕詐謂秦見佞見詐俱謂恵公也防田防賂謂不得其賂地狃快也咎謂恵公敗扵韓不懲謂丕鄭復欲與秦共納重耳恵公殺之】

【古韻】

神鳳操

【古今樂錄曰周武王時鳯凰翔舞成王作此歌】

鳳凰翔兮扵紫庭予何徳兮以感靈賴先人兮恩澤臻於胥樂兮民以寧

【雅似徳音】

履霜操

【琴操曰尹吉甫之子伯奇無罪爲母所讒而見逐乃集芰荷以爲衣采楟花以爲食晨朝履霜自傷見放於是援琴鼓之而作此操】

履朝霜兮采晨寒【葉胡千反】考不明其心兮聽讒言孤息別離兮摧肺肝【葉經天反】何辜皇天兮遭斯愆痛沒不同兮恩有偏誰能流顧兮知我寃

【有怨無誹】

別鶴操

【崔豹古今注曰別鶴操商陵牧子所作也娶妻五年而無子父兄將爲之攺娶其妻聞之中夜起倚戶而悲嘯牧子聞之愴然而悲乃援琴而鼓之】

將乖比翼兮隔天端山川悠逺兮路漫漫攬衣不寐兮辰忘餐

【別鶴操雉朝飛莽莽數語自足感傷援琴寫恨只合如此】

山操

【琴操曰季桓子受齊女樂孔子欲諫不得退而望魯山作此曲以諭季氏之蔽魯也】

予欲望魯兮山蔽之手無斧柯【葉扵離反】柰山何【葉寒餵反

非當年之語】

雉朝飛操

【崔豹古今注曰雉朝飛者犢牧子所作也齊處士泯宣年五十無妻出薪扵野見雉雄雌相隨而飛意動心悲乃作雉朝飛之操以自傷焉其聲中絕】

雉朝飛兮鳴相和雌雄羣遊扵山阿我獨何命兮未有家【葉】時將莫兮可柰何嗟嗟莫兮可柰何

古詩鏡卷三十

欽定四庫全書

古詩鏡卷三十一

明陸時雍編

歌謠第二

漢

髙帝【姓劉氏諱邦字季】

大風歌

【漢書曰髙帝旣定天下還過沛畱置酒沛宮悉召故人父老子弟佐酒發沛中兒得百二十人教之歌酒酣上擊築自歌令兒皆和習之帝乃起舞慷慨傷懷】

大風起兮雲飛揚威加海內兮歸故鄕安得猛士兮守四方

項羽【名籍沛國下相人也先世世爲楚將秦亂起兵自稱西楚覇王后爲漢髙帝所滅】

垓下歌

【漢書曰髙祖圍項羽垓下是夜聞漢軍皆楚歌驚曰漢已得楚乎起飲帳中有美人姓虞氏常從駿馬名騅常騎之乃悲歌慷慨自爲歌歌數闋美人和之羽泣下數行遂上馬潰圍南出平明漢軍乃覺】

力防山兮气蓋世時不利兮騅不逝騅不逝兮可柰何虞兮虞兮柰若何

【大風雄壯垓下悲憤其歌並以人傳气魄宛然如覩】

四皓【東園公姓轅名秉字宣明綺裏季姓朱名暉字文季夏黃公姓崔名廓字少通齊人角裏先生姓周名述字元道河內人四人俱隠商山】

紫芝歌

莫莫髙山深谷逶迆曄曄紫芝可以療饑唐虞世逺吾將何歸駟馬髙蓋其憂甚大富貴之畏人兮不若貧賤之肆志

【是隠士語】

耕田歌

【史記曰諸呂擅權用事朱虛侯劉章忿劉氏不得職嘗入侍宴太后令爲酒吏章自請曰臣將種也請以軍法行酒太后曰可酒酣章進飲歌舞請爲耕田歌頃之諸呂有一人醉亡酒章追拔劍斬之太后大驚業已許其軍法無以罪也】

深耕穊種立苖欲疏非其種者鋤而去之

淮南王安【厲王長子文帝時封爲淮南王好書鼓琴不喜弋獵招致賔客方術之士後與賓客左吳日夜爲反謀事覺廷尉逮捕安欲發兵猶豫未決帝使宗正以符節治安未至安自刑】

幽歌

【漢書曰幽王友髙帝之子孝恵時友以諸呂女爲後不愛愛它姬諸呂女讒之扵太后太后怒召趙王置邸令衞圍守之趙王餓乃作歌遂幽死】

諸呂用事兮劉氏微廹脇王侯兮彊授我妃我妃旣妬兮誣我以惡防女亂國兮上曾不寤我無忠良兮何故棄國自決中野兮蒼天與直於嗟不可悔兮寜早自財爲王餓死兮誰者憐之呂氏絕理兮托天報仇

【蒼天與直句簡健】

八公操

【一曰淮南操古今樂錄曰淮南好道正月上辛八公來降王作此歌】

煌煌上天照下土兮知我好道公來下兮公將與予生毛羽兮超騰靑雲蹈梁甫兮觀見瑤光過北鬥兮馳乘風雲使玉女兮含精吐气嚼芝艸兮悠悠將將天相保兮

武帝【諱徹景帝子】

瓠子歌二首

【漢書武帝紀曰元封二年四月作瓠子歌溝洫志曰帝旣封禪乃發卒數萬人塞瓠子決河還自臨祭湛白馬玉璧令羣臣從官皆負薪塞決河時東郡燒艸以故薪少乃下淇園之竹以爲楗上旣臨河決悼其功之不就爲作歌詩二章扵是卒塞瓠子築宮名曰宣防】

瓠子決兮將柰何浩浩洋洋兮慮殫爲河殫爲河兮地不得寧功無已時兮吾【音魚下同】山平吾山平兮鉅野溢魚弗郁兮柏冬日正道弛兮離常流蛟龍騁兮放逺遊歸舊川兮神哉沛不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿久不返兮水維緩【齧桑縣名】

河湯湯兮激潺湲北渡回兮迅流難搴長筊兮湛【讀曰沈】美玉河伯許兮薪不屬薪不屬兮衞人罪燒蕭條兮噫乎何以禦水隤林竹兮楗石菑【側其反】宣防塞兮萬福來【郁壯崛屈气格最古魚弗郁兮柏冬日奇句歸舊川兮神哉沛矯句燒蕭條兮噫乎何以禦水嘆有餘音】

秋風辭

【漢武帝故事曰帝行幸河東祠后土顧視帝京忻然中流與羣臣飲防帝歡甚乃自作秋風辭】

秋風起兮白雲飛艸木黃落兮鴈南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發櫂歌歡樂極兮哀情多少壯防時兮柰老何

【素質修修宜與美人並峙】

烏孫公主

悲愁歌

【漢書西域傳曰武帝元封中遣江都王建女細君爲公主以妻烏孫王昆莫公主至其國自治宮室居嵗時一再與昆莫防置酒飲食昆莫年老言語不通公主悲乃自作歌】

吾家嫁我兮天一方逺托異國兮烏孫王穹廬爲室兮氊爲墻以肉爲食兮酪爲漿居常土思兮心內傷願爲黃鵠兮歸故鄕

李夫人歌

【漢書外戚傳曰夫人早卒帝思念不已方士齊人少翁言能致其神廼夜張燈燭設帷帳陳酒肉而令帝居帷帳遙望見好女如李夫人之貎還幄坐而步又不得就視帝愈益相思悲感爲作詩令樂府諸音家弦歌之】

是邪非邪立而望之翩何姍姍其來遲【姍先安反】

【翩何姍姍其來遲一語三折意致嬌嬌鴻翻鶻落】

李延年【中山人故倡也坐法腐刑給事狗監中善歌爲新變聲所造詩謂之新聲曲女弟李夫人得幸扵武帝延年由是貴爲協律都尉】

歌一首

【漢書外戚傳曰李延年性知音善歌舞武帝愛之延年侍上起舞歌云云上嘆息曰世豈有此人乎平陽主因言延年有女弟上召見之實妙麗善舞由是得幸】

北方有佳人絕世而獨立一顧傾人城再顧傾人國寧不知傾城與傾國佳人難再得

【傾城傾國語太侈末二語戅直無賴所謂伶人語】

別歌

【漢書曰昭帝卽位數年匈奴與漢和親漢使求蘇武等單於許武還李陵置酒賀武曰異域之人一別長絕因起舞而歌泣下數行遂與武訣】

徑萬里兮度沙漠爲君將兮奮匈奴路窮絕兮矢刃摧士眾滅兮名已隤老母已死𨿽欲報恩將安歸

【忼惋】

落葉哀蟬曲

【王子年拾遺記曰漢武帝思懷李夫人不可復得時始穿昆明之池泛翔禽之舟帝自造歌曲使女伶歌之時日已西傾涼風激水女伶歌聲甚遒因賦落葉哀蟬之曲】

羅袂兮無聲玉墀兮塵生虛房冷而寂寞落葉依扵髙扃望彼美之女兮安得感余心之未寧

【語色娟淨讀之婀娜如不勝衣】

琴歌二首

【漢書曰司馬相如客臨邛富人卓王孫爲具召之相如時從車騎雍容閒雅甚都卓有女文若新寡相如以琴心挑之文君竊從戶窺心悅而好之乃夜亡奔相如相如與馳歸成都】

鳯兮鳯兮歸故鄕遨遊四海求其凰時未遇兮無所將何悟今夕兮升斯堂有艷淑女在閨房室邇人遐毒我腸何緣交頸爲鴛鴦胡頡頏兮共翺翔

鳯兮鳯兮從我棲得托孳尾永爲妃交情通體心和諧中夜相從知者誰雙翼俱起翻髙飛無感我心使餘悲

【縱情肆語絕無檢柙】

昭帝【諱弗陵武帝第三子】

黃鵠歌

【西京雜記曰始元元年黃鵠下太液池帝爲此歌】

黃鵠飛兮下建章羽肅肅兮行蹌蹌金爲衣兮菊爲裳唼喋【唼所角反喋直角反】荷荇出入蒹葭【葉作蔵】自顧菲薄愧爾嘉祥

淋池歌

【拾遺記曰昭帝始元元年穿淋池廣千步東引太液之水池中植分芰荷一莖四葉狀如駢蓋花葉離萎芬馥之气徹十餘里宮人貴之毎遊宴岀入必皆含嚼或剪以爲衣或折以蔽日以爲戲弄帝時命水嬉以文梓爲船木蘭爲柂刻飛鸞翔鷁飾扵船首隨風輕漾畢景忘歸乃至通夜使宮人歌曰】

秋素景兮泛洪波揮纖手兮折芰荷涼風淒淒揚棹歌雲光開曙月低河萬嵗爲樂豈云多

【雲光開曙月低河老素綽約】

燕剌王旦【武帝第四子】

【漢書曰昭帝時旦自以爲武帝子且長不得立乃與旦姊蓋長公主左將軍上官粲交通謀廢帝迎立燕倉知其謀告之由是發覺王憂懣置酒萬載宮會賔客羣臣妃妾坐飲王自歌華容夫人起舞坐者皆泣王遂自殺】

王歌

歸空城兮狗不吠雞不鳴橫術何廣廣兮固知國中之無人

【王歌驚怛彷徨】

華容夫人歌

發紛紛兮寘【從幹反】渠骨籍籍兮亡居母求死子兮妻求死夫裵回兩渠間兮君子將安居

【悲惋急絕】

廣陵厲王胥【武帝第五子】

瑟歌

【漢書曰昭帝時胥見帝年少無子有覬覦心迎女巫李女須使下神咒詛宣帝卽位咒詛事發覺胥置酒顯陽殿召太子霸及子女等夜飲使所幸鼓瑟歌舞王自歌左右悉涕泣奏酒至雞鳴時罷】

欲久生兮無終長不樂兮安窮奉天期兮不得須防千里馬兮駐待路黃泉下兮幽深人生要死何爲苦心何用爲樂心所喜出入無悰爲樂亟【丘吏反】蒿裏召兮郭門閱死不得取代庸身自逝【葉上列反】

【怔怔欲絕】

廣川王去【繆王齊太子】

【漢書曰廣川王去以陽城昭信爲後幸姬陶望卿爲修靡夫人主繒帛崔修成爲明貞夫人主永巷後昭信譛望卿失寵去與昭信等飲諸婢皆侍去爲望卿作歌曰背尊章竟殺望卿昭信欲擅愛曰王使明貞夫人主諸姬淫亂難禁乃盡閉諸姬舎門上鑰扵後非大置酒召不得見去憐之爲作歌曰愁莫愁按西京雜記作廣川王去疾】

望卿歌

背尊章嫖【匹昭反】以忽謀屈奇起自絕行周流自生患諒非望今誰怨

修成歌

愁莫愁生無聊心重結意不舒內茀郁憂哀積上不見天生何益日崔隤時不再願棄軀死無悔

趙飛燕【木長安宮人屬陽阿主家學歌舞成帝過主見而說之召入爲倢伃後立爲後】

歸風送逺操

【西京雜記曰趙后有寶琴曰鳯凰皆以金玉隠起爲龍鳯螭鸞古賢列女之象亦善爲歸風送逺之操】

涼風起兮天隕霜懷君子兮難望感予心兮多慨慷楊惲【字子防宣帝時人以兄忠任爲郎霍氏謀反惲先以聞封平通侯遷中郎將惲居殿中亷潔無私然伐具行治又好發人陰伏由是多怨與太僕戴長樂相失長樂上書告惲罪免爲庻人後坐怨望誅】

拊缶歌

【漢書惲答孫會宗書云田家作苦嵗時伏臘烹羊炰羔鬥酒自勞家本秦也能爲秦聲婦趙女也雅善鼓瑟奴婢歌者數人酒後耳熱仰天拊缶而呼烏烏其歌曰】

田【音甸】彼南山蕪穢不治種一頃豆落而爲萁人生行樂耳須富貴何時

【憤世語古甚蘊甚】

息夫躬【字子微河陽人哀帝初躬與孫寵誣搆東平王云祠祭咒詛事上擢躬爲左曹給事封宜陵侯又歷詆公卿上疏論事語皆險譎丞相禦史奏躬臯過免官坐怨恨咒詛系詔獄躬仰天大呼絕咽而死】

絕命詞

【漢書曰躬初待詔數危言髙論自恐遭害著絕命辭後數年乃死如其文】

云泱郁將安歸兮鷹隼橫厲鸞徘徊兮矰若浮焱動則機兮叢棘棧棧曷可棲兮發忠忘身自繞防兮冤頸折翼庸得往兮涕泣流兮萑蘭心結�兮傷肝虹蜺曜兮日微孽杳兮未開痛入天兮嗚嘑冤際絕兮誰語仰天髙兮自列招上帝兮我察秋風爲我唫浮雲爲我陰嗟若是兮欲何畱撫神龍兮攬其須遊曠迥兮反亡期雄失據兮世我思

【撟桀言如其人】

竇妻

古怨歌

【竇狀貌絕異天子使岀其妻妻以公主妻悲怨寄書及歌與時人憐而傳之亦名艶歌】

防防白兔東走西顧衣不如新人不如故【藝文類聚載妻別詩一首云棄妻斥女敬白竇生卑賤鄙陋不如貴人妾日以逺彼日以親何所控訴仰呼蒼旻悲哉竇生衣不厭新人不厭故悲不可忍怨不可去彼獨何人而居斯處】

靈帝【諱宏河間獻王之曾孫先封解瀆亭侯桓帝薨竇武迎立在位二十二年】

招商歌

【拾遺記云靈帝初平三年遊扵西園起裸遊館千間采綠苔而被堦引渠水以繞砌周流澄澈乘船遊漾選玉色宮人執篙楫又奏招商之曲以來涼風歌曰】

涼風起兮日照渠靑荷晝偃葉夜舒惟日不足樂有餘淸絲流管歌玉鳬【曲名】千年萬嵗嘉難逾【拾遺記渠中植蓮大如蓋長一丈南國所獻其葉夜舒畫卷名夜舒荷】

馬援【字文淵扶風茂陵人爲漢伏波將軍徵交趾緣海而進隨山刋道千餘里十八年軍至始平之封新息侯後徵武陵蠻卒於軍】

武溪深行

【崔豹古今注云武溪深馬援爲南徵之所作援門生袁寄生善吹笛援作歌以和之】

滔滔武溪一何深鳥飛不度獸不敢臨嗟哉武溪多毒淫

【語直而文歌絕扵漢】

淮南民歌

【漢書曰淮南厲王長髙帝少子也長廢法不軌文帝不忍置扵法廼載以輜車處蜀嚴道邛郵遣其子子母從居長不食而死後民有作歌云云帝聞之廼追尊淮南王爲厲王置園如諸侯儀】

一尺布尙可縫一斗粟尙可舂兄弟二人不相容

鄭白渠歌

【史記曰韓聞秦好興事欲罷之毋令東伐廼使水工鄭國間說秦令鑿涇水自中山西邸瓠口爲渠並北山東注洛漑舄鹵之地四萬餘頃因名曰鄭國渠漢書曰大始二年趙中大夫白公復奏穿渠引涇水首起谷口尾入櫟陽注渭中袤二百里漑田四千五百餘頃名曰白渠民得其饒歌之曰】

田扵何所池陽谷口【孔五切下同】鄭國在前白渠起後舉鍤如雲決渠爲雨涇水一石其泥數斗【古音主】且漑且糞長我禾黍衣食京師億萬之口

張君歌

【後漢書曰張堪光武時爲漁陽太守捕擊姦猾賞罰必信吏民皆樂爲用乃扵狐奴開稻田八千餘頃勸民耕種以致殷富百姓歌之】

桑無附枝麥穗兩岐張君爲政樂不可支

範史云歌

【後漢書曰範冉字史云桓帝時爲萊蕪長遭母防不到官後遁身扵梁沛之間徒行敝服賣卜扵市遭黨人禁錮遂推鹿車載妻子捃拾自資所止卑漏有時絕粒窮居自若言貌無攺閭裏歌之冉或作丹】

甑中生塵範史云釜中生魚範萊蕪

鮑司歌

【列異傳云鮑宣宣子永永子昱三世皆爲司而乘一驄馬京師人歌之】

鮑氏驄三人司再入公馬𨿽瘦行步工

隴頭歌二首

【秦川記曰隴西郡隴山其上懸巖吐澑扵中嶺泉渟因名萬石泉泉溢漫散而下溝澮皆注故北人升此而歌云云按漢橫吹曲有隴頭而亡其辭此或其遺也梁鼓角橫吹亦載此】

隴頭流水流離四下念我行役飄然曠野登髙望逺涕零雙墮

隴頭流水鳴聲幽咽遙望秦川肝腸斷絕

【附朝發欣城暮宿隴頭寒不能語舌捲入防】

成帝時歌謠

【漢書五行志曰成帝時歌謠也桂赤色漢家象華不實無繼嗣也王莽自謂黃象黃爵巢其顚也】

邪徑敗良田防口亂善人桂樹華不實黃爵巢其顚昔爲人所羨今爲人所憐

順帝末京都童謠

【後漢書五行志曰按順帝卽世孝質短祚大將軍梁冀貪樹疏防以爲已功専國威令以贍其私太尉李固以爲淸河王雅性聰明惇詩悅禮加以屬親立長則順置賢則固而冀建白太后防免固徴蠡吾侯遂卽至尊固是月幽斃扵獄暴屍道路而太尉胡廣封安樂鄕侯司徒趙戒司空袁湯等俱封亭侯京都童謡云】

直如死道邊曲如鉤反封侯

桓帝初小麥童謠

【後漢書五行志曰桓帝之初天下喪亂及元嘉中涼州諸羌一時俱反南寇郡縣掠抄三輔延及並冀大爲民害命將出徵屢戰常負中國益發甲卒麥多委棄乃使婦女獲刈之也吏買馬君具車者言調發並及有秩者也請爲諸君鼓嚨胡者不敢大言私咽語也】

小麥靑靑大麥枯誰當獲者婦與姑丈夫何在西擊胡吏買馬君具車請爲諸君鼓嚨胡

城上烏童謠

【後漢書五行志曰桓帝之初京師童謡按此皆爲政貪也城上烏尾畢逋者處髙利獨食不與下共謂人主多聚斂也公爲吏子爲徒者言蠻夷將畔逆父旣爲軍吏其子又爲卒徒往擊之也一徒死百乘車者言前一人往討胡旣死矣後又有百乘車往也車班班入河間者言桓帝將崩乘輿班班入河間迎靈帝也河間奼女工數錢以錢爲室金爲堂者靈帝旣立其母永樂太后好聚金以爲堂也石上慊慊舂黃粱言永樂惟積金錢慊慊常若不足吏人舂黃粱而食之也梁下有懸鼓我欲擊之丞卿怒者言永樂主教靈帝使賣官受錢所祿非其人天下忠篤之士怨望欲擊懸鼓以求見丞卿主鼓者亦復諂順怒而止我也】

城上烏尾畢逋公爲吏子爲徒一徒死百乘車車班班入河間河間奼女工數錢以錢爲室金爲堂石上慊慊舂黃粱梁下有懸鼓我欲擊之丞卿怒

紫宮諺

【漢書曰李延年善歌能爲新聲與女弟俱幸武帝時人語曰】

一雌復一雄雙飛入紫宮

路溫舒引諺

【初孝武之世張湯趙禹之屬條定法令禁网寖宻宣帝時廷尉史路溫舒上書】

畫地爲獄議不入刻木爲吏期不對

竈下養

【東觀漢記曰更始在長安所授官爵皆羣小賈人或膳夫庖人長安爲之語曰】

竈下養中郎將爛羊胃騎都尉爛羊頭關內侯

古詩鏡卷三十一

欽定四庫全書

古詩鏡卷三十二

明陸時雍編

歌謠第三

魏

行者歌

【王子年拾遺記曰文帝所愛美人薛靈蕓常山人也年十五容貎絕世咸煕中文帝選良家子女以入六宮常山太守習谷以千金寶賂聘之以獻至京師帝以文車十乘迎之道側燒石葉之香未至數十里膏燭之光相續不滅車徒咽路塵起蔽扵星月又築土爲臺基髙三十丈列燭扵臺下逺望如列星之墜地又扵大道之旁一里一銅表髙五尺以志里數故行者歌曰】

靑槐夾道多塵埃龍樓鳯闕望崔嵬淸風細雨雜香來土上出金火照臺【此七字是妖辭也銅表志道是土上出金之義以燭置臺下則火在土下之義漢火徳王魏土徳王火伏而土興土上岀金是魏滅而晉興之兆晉以金王也】

吳

孫皓【字元宗一名彭祖大皇帝孫也景帝崩皓嗣位爲晉所滅封歸命侯】

爾汝歌

【世說新語曰晉武帝問孫皓聞南人好作爾汝歌頗能爲不皓正飲酒因舉觴勸帝歌云云帝悔之】

昔與汝爲鄰今與汝爲臣上汝一杯酒令汝壽萬春晉

束晳歌

【晉書曰束晳陽平元城人太康中郡界大旱晳爲邑人請雨三日而雨注眾爲晳作歌】

束先生通神明請天三日甘雨零我黍以育我稷以生何以醻之報束長生

襄陽兒童歌

【晉書曰山簡字季倫永嘉初爲南徵將軍出鎭襄陽於時四方宼亂朝野危懼簡優遊卒嵗惟酒是耽諸習氏者荊土豪族有佳園池簡毎出嬉遊多之池上置酒輙醉名之曰髙陽池時有兒童歌曰】

山公岀何許往至髙陽池日夕倒載歸酩酊無所知時時能騎馬倒著白接防舉鞭問葛彊何如並州兒【彊家在並州簡愛將也】

郤王歌

【世說曰郤超王珣並以俊才爲桓大司馬所眷珣爲主簿超爲記室參軍超爲人多須珣形狀短小時人爲之歌曰】

髯參軍短主簿能令公喜能令公怒

麯遊歌

【晉書曰麯允金城人也與遊氏世爲豪族西州爲之語曰】

麯與遊牛羊不數頭南開朱門北望靑樓

隴上歌

【晉書載記曰劉曜圍陳安於隴城安敗南走陜中曜使將軍平先丘中伯率勁騎追安安與壯士十餘騎扵陜中格戰安左手奮七尺大刀右手執丈八蛇矛近交則刀矛俱發輒害五六逺則雙帶鞬服左右馳射而走平先亦壯健絕人與安搏戰三交奪其蛇矛而退遂追斬於澗曲安善扵撫綏吉凶夷險與眾同之及其死隴上爲之歌曜聞而嘉傷命樂府歌之】

隴上壯士有陳安軀幹𨿽小腹中寛愛養將士同心肝防驄文馬鐡鍜鞍七尺大刀奮如湍丈八蛇矛左右盤十蕩十決無當前戰始三交失蛇矛棄我防驄竄巖幽爲我外援而懸頭西流之水東流河一去不還柰子何

苻堅時長安歌

【晉書載記曰苻堅旣滅燕慕容衝姊爲淸河公主年十四有殊色堅納之寵冠後庭衝年十二亦有龍陽之姿堅又幸之姊弟専寵宮人莫進長安歌之咸懼爲亂王猛切諫堅乃岀衝後竟爲衝所敗】

一雌復一雄雙飛入紫宮

淫豫歌

【古今樂錄曰晉宋以後有淫預歌酈道元水經注曰白帝山城水門之西江中有孤石名淫豫石水冬岀二十餘丈夏則沒不見裁岀爲江水東逕廣溪峽乃三峽之首也峽中有瞿塘黃龕二灘夏水回復沿溯所忌國史補曰蜀之三峽最號峻急四月五月尢險故行者歌之淫或作艷預或作豫】

灎預大如馬瞿塘不可下

灎預大如牛瞿塘不可流

同前

灎預大如襆瞿塘不可觸金沙浮轉多桂浦忌經過

巴東三峽歌二首

【酈道元水經注曰巴東三峽謂廣溪峽巫峽西陵峽也三峽七百里中兩岸連山略無闕處重巖疊嶂隠蔽天日非亭午夜分不見日月宜都山川記曰自黃牛灘東入西陵界至峽口一百許裏山水紆曲林木髙茂猿鳴至淸山谷傳響泠泠不絕行者聞之莫不懷土故漁者歌曰】

巴東三峽巫峽長猿鳴三聲淚沾裳

巴東三峽猿鳴悲猿鳴三聲淚沾衣

三峽謠

【水經注曰峽中有灘名曰黃牛灘南岸重嶺疊起最外髙崖間有色如人負刀牽牛人黑牛黃成就分明旣人迹所絕莫得防焉此巖旣髙加江湍紆廻𨿽途逕信宿猶望見此物故行者謠云雲言水路行深廻望如一矣】

朝見黃牛暮見黃牛三朝三暮黃牛如故

蜀人謠二首

【晉書曰羅尙字敬之一名仲太康末爲荊州刺史及趙廞反於蜀乃假尙節爲平西將軍益州刺史尙性貪少斷蜀人謠曰】

尙之所愛非邪則佞尙之所憎非忠則正富擬魯衛家成市裏貪如豺狼無復極巳

蜀賊尙可羅尙殺我

恵帝元康中京洛童謠二首

【晉書五行志曰恵帝元康中京洛童謠南風賈後字也白晉行也沙門太子小字也魯賈謐國也言賈後將與謐爲亂以危太子而趙王因釁咀嚼豪賢以成篡奪也按賈後傳有此謠雲南風烈烈吹黃沙遙望魯國郁嵯峨前至三月滅汝家與五行志所載不同其後賈謐旣誅賈後防亦廢死宋書五行志曰是時湣懷頗失眾望卒以廢黜不得其死焉】

南風起兮吹白沙遙望魯國何嵯峨千嵗髑髏生齒牙

恵帝大安中童謠

【晉書五行志曰晉恵帝大安中童謠其後中原大亂宗藩多絕惟瑯琊汝南西陽南頓彭城同至江東而元帝嗣統矣】

五馬浮渡江一馬化爲龍

元康中洛中童謠

【晉書五行志曰晉元康中趙王倫旣簒洛中有童謠數月而齊王成都河間義兵同會誅倫按成都西藩而在鄴故曰虎從北來齊東藩而在許故曰龍從南來河間水區而在關中故曰水從西來齊畱輔政居扵宮西有無君之心故曰登城看也】

虎從北來鼻頭汗龍從南來登城看水從西來河灌灌

安帝元興初童謠

【宋書五行志曰晉桓旣簒有此童謠及敗走至江陵五月中誅如其期焉按帝紀桓簒位在安帝元興三年十二月也】

艸生及馬腹鳥啄桓目

安帝義煕初童謠

【晉書五行志曰安帝義煕初童謠時官養盧龍寵以金紫奉以名州養之已極而龍不能懷我好音舉兵內伐遂成讐敵也及敗斬伐其黨如艸木之成積焉按列傳盧循小字元龍元興二年寇廣州逐刺史吳隠自攝州事號平南將軍安帝乃假循徵虜將軍廣州刺史義熈中劉裕破循於豫章循走交州爲刺史杜慧度所殺】

官家養蘆花成荻蘆生不止自成積

姑臧謠

【晉書曰張駿寔之子茂卒駿嗣位大都督大將軍涼州牧西平公駿之立也姑臧謠云云至是而收復河南之地】

鴻從南來雀不驚誰謂孤雛尾翅生髙舉六翮鳯凰鳴

苻堅時長安謡

【晉書曰秦之未亂也長安謡云云秦人呼鮮卑爲白虜慕容垂之起扵關東嵗在癸未】

長鞘馬鞭擊左股太嵗南行當復【一作避】虜

朔馬謡

【晉書曰孝武太元十四年苻堅故將呂光僣卽三河王位光徙西海郡人扵諸郡至是謠云云頃之遂相扇動復徙之扵西河】

朔馬心何悲念舊中心勞燕雀何徘徊意欲還故巢

二梁

【崔鴻前秦錄曰梁讜字伯言博學有雋才與弟熈俱以文藻淸麗見重一時人爲之語曰】

關東堂堂二申兩房未若二梁瓌我綺章

五龍一門

【崔鴻前涼錄曰辛攀字懷逺隴西狄道人父爽尙書郎兄鑑曠弟寶迅皆以才識知名秦雍爲之語曰】

五龍一門金友玉昆

宋人歌

【檀道濟宋之良將有威名爲敵所畏宋主疑而殺之時人哀而作歌】

可憐白浮鳩枉殺檀江州

宋時謠

【南史曰宋時用人乖實有謠云】

上車不落爲著作體中何如作祕書

二王謠

【南史云宋徳旣衰齊髙帝輔政朝野之人情懷彼此吏部尙書王延之尙書令王僧防中立無所去就時人語曰】

二王居平不送不迎

齊

永元中童謠

【齊五行志曰永元中童謠云云識者解云陳顯達屬豬崔慧景屬馬非也東昏侯屬豬馬子未詳梁王屬龍蕭穎冑屬虎崔慧景攻臺頓廣莫門死時年六十三烏集傳捨卽所謂瞻烏爰止於誰之屋三八二十四起建元元年至中興二年二十四年也摧折景陽樓亦髙臺傾之意也言天將去乃徳也】

野豬𨿽嗃嗃馬子空閭渠不知龍與虎飲食江南墟七九六十三廣莫人無餘烏集傳捨頭今汝得寛休但看三八後摧折景陽樓

都人歌

【南史曰永明末都下人士盛爲文章談義皆湊竟陵西邸劉繪爲後進領袖時張融言辭辧捷周顒彌爲淸綺而繪音采不贍麗雅有風則時人爲之語云云言繪處二人間也】

三人共宅夾淸漳張南周北劉中央

南州歌

【南史曰江革爲潯陽太守淸嚴爲屬城所憚正直自居不與典籖趙道智坐道智還都啟事誣奏革墮事好酒以瑯琊王曇總代爲行事南州士庶爲之語曰】

故人不道智新人佞散騎莫知度不度新人不如故

敕勒歌

敕勒川陰山下天似穹廬籠蓋四野天蒼蒼野茫茫風吹艸低見牛羊

梁

瞿塘行人歌

【南史曰庾子輿新野人有孝性丁母憂哀至輒嘔血父卒扵蜀子輿哀痛將絕奉防還鄕秋水猶壯巴東有淫預石髙岀二十許丈及秋至則才如見次有瞿塘大灘行旅忌之部伍至此石猶不見子輿撫心長叫其夜五更水忽退減安流南下及渡水復舊行人爲之語曰】

淫預如襆本不通瞿塘水退爲庾公

陳

江東謠

【隋書五行志曰陳初有童謠其後陳主果爲韓摛所敗摛本名擒虎黃班之謂也破建康之始復乘靑驄馬往反時節皆應】

黃斑靑驄馬發自壽陽涘來時冬气末去日春風始

陳初童謠

禦路種竹篠蕭蕭已復起合盤貯蓬塊無復揚塵已北魏

楊白花

【梁書曰楊華武都仇池人少有勇力容貌雄偉魏胡太后逼通之華懼及禍乃率其部曲降梁胡太后追思之不能已爲作楊白華歌使宮人連臂蹋足歌之聲甚淒惋南史曰楊華本名白花奔梁后名華魏名將大眼之子】

陽春二三月楊栁齊作花春風一夜入閨闥楊花飄蕩落南家含情岀戶腳無力拾得楊花淚沾臆秋去春還雙燕子願銜楊花入窠裏

咸陽王歌

【北史曰後魏景明中咸陽王禧謀逆伏誅後宮人爲之歌其歌遂流扵江表北人之在南者聞管奏之莫不灑泣】

可憐咸陽王柰何作事誤金牀玉几不能眠夜踏霜與露洛水湛湛彌岸長行人那得渡

東魏童謠

【魏紀曰孝武帝旣入關渤海王髙歡議立淸河王子善見以奉明帝之後是爲孝靜皇帝遷都扵鄴爲東魏自是軍國政務皆歸相府先是童謠云云按靑雀子謂靜帝實淸河王之世子鸚鵡謂齊神武卽髙歡也後竟爲齊所滅】

可憐靑雀子飛來鄴城裏羽翮垂欲成化作鸚鵡子

李謐歌

【北史曰李謐少好學周覽百氏初師事小學博士孔璠數年後璠還就謐請業同門生爲之語曰】

靑成藍藍謝靑師何常在明經

北周

周初童謠

【隋書五行志曰周初有童謠按靜帝隋氏之甥旣遜位而崩諸舅彊盛】

白楊樹頭金雞鳴祗有阿舅無外甥

玉漿泉謠

【隋書曰豆盧勣周武帝時爲渭州刺史有恵政華夷悅服大致祥瑞鳥防山俗呼爲髙武隴其山絕壁千尋由來乏水諸羌苦之勣馬足所踐忽飛泉湧岀有白烏翔止防前乳子而後去民爲之謠後因號其泉曰玉漿泉】

我有丹陽山岀玉漿濟我人夷神烏來翔

隋

鳯艒歌

【廣五行志曰隋焬帝三月三日江上作鳯艒歌乃唐興之兆】

三月三日向江頭正見鯉魚波上遊意欲垂鉤往撩取恐是蛟龍還復休

迷樓宮人歌

【迷樓記曰大業九年帝將再幸江都有迷樓宮人夜歌云】

河南楊栁樹河北李花榮楊花飛去去何處李花結果自然成

【帝聞其歌披衣起聴召宮女問之云孰使汝歌也汝自爲之邪宮女曰臣有弟在民間曰道途兒童多唱此帝黙然久之曰天啟之也因索酒自歌云云後帝幸江都唐帝起兵入京焚迷樓火經月不滅】

宮木陰濃燕子飛興衰自古漫成悲他日迷樓更好景宮中吐艶變紅輝

長白山歌

【北史曰來整榮國公護兒之子也尢驍勇善撫禦討擊羣賊所向皆捷諸賊歌之】

長白山頭百戰場十十五五把長鎗不畏官軍十萬眾只怕榮公第六郎

大業中童謠

【隋書五行志曰焬帝大業中童謠其後李宻坐楊感之逆爲吏所拘在路逃叛潛結羣盜自陽城山而來襲破洛口倉後復屯兵苑內莫浪語宻也宇文化及自號許國尋亦破滅誰道許者蓋驚疑之辭也】

桃李子鴻鵠繞陽山宛轉花林裏莫浪語誰道許

送別詩

楊栁靑靑著地垂楊花漫漫攪天飛栁條折盡花飛盡借問行人歸不歸【崔瓊東虛記云此詩作扵大業末年實指焬帝巡遊無度縉紳瘁怳已甚下逮閭閻而佞人曲士播弄威福欺君上以取榮貴上二句盡之又謂民財窮窘至是方有五子之歌之憂而望其返國也】

挽舟者歌

【海山記曰焬帝禦龍舟夜半聞歌者甚悲帝遣人求之不得】

我兒徵遼東餓死靑山下今我挽龍舟又困隋隄道方今天下饑路糧無些小前去三十程此身安可保寒骨枕荒沙幽魂泣煙艸悲損門內妻望斷吾家老安得義勇兒爛此無主屍引其孤魂回負其白骨歸

古詩鏡卷三十二

欽定四庫全書

古詩鏡卷三十三

明陸時雍編

樂章第一

漢

唐山夫人

安世房中歌

【漢書禮樂志曰漢房中祠樂髙祖唐山夫人所作也周有房中樂至秦攺名曰壽人凡樂樂其所生禮不忘其本髙祖樂楚聲故房中樂楚聲也孝恵二年使樂府令夏侯寛備其簫管更名安世樂】

大孝備矣休徳昭淸髙張四縣【音懸】樂宮庭芬樹羽林云景杳防金支秀華庶旄翠旌

七始華始肅倡和聲神來晏娭【嬉】庶防是聽粥粥音送細齊【側皆反】人情忽乘靑煕事備成淸思聈聈經緯防防

我定歷數人告其心敇身齊戒施敎申申乃立祖廟敬明尊親大矣孝煕四極爰轃

王侯秉徳其鄰翼翼顯明昭式淸明鬯矣皇帝孝徳竟全大功撫安四極

海內有姦紛亂東北詔撫成師武臣承徳行樂交逆簫勺羣慝肅爲濟哉蓋定燕國

大海蕩蕩水所歸髙賢愉愉民所懷太山崔百卉殖民何貴貴有徳

安其所樂終產樂終產世繼緒飛龍秋遊上天髙賢愉樂民人

丰艸葽女羅施善何如誰能回大莫大成教徳長莫長被無極

靁震震電耀耀明徳鄕治本約治本約澤大加被寵咸相保徳施大世曼壽

都荔遂芳窅窊桂華孝奏天儀若日月光乘四龍回馳北行羽旄殷盛芬哉芒芒孝道隨世我署文章【桂華】馮馮翼翼承天之則吾易久逺燭明四極慈恵所愛美若休徳杳杳防防克綽永福【美芳劉奉世曰桂華美芳皆二詩章名本側注在前篇之未傳寫之誤遂以冠後後詞無美芳亦當作美若】

磑磑卽卽師象山則嗚呼孝哉案撫戎國蠻夷竭歡象來致福兼臨是愛終無兵革

嘉薦芳矣告靈饗矣告靈旣饗徳音孔臧惟徳之臧建侯之常承【一作永】保天休令問不忘

皇皇鴻明蕩侯休徳嘉承天和伊樂厥福在樂不荒惟民之則浚則師徳下民咸殖令問在舊孔容翼翼【漢書自浚則以下別爲一章今從樂府】

孔容之常承帝之明下民之樂子孫保光承順溫良受帝之光嘉薦令芳壽考不忘

承帝明徳師象山則云施稱民永受厥福承容之常承帝之明下民安樂受福無疆

【房中歌不沿雅頌典則靡麗相雜而成以之視封禪頌則荘視郊祀歌則軌矣】

郊祀歌十九首

【漢書禮樂志曰武帝定郊祀之禮祠太乙扵甘泉祭后土扵汾陰乃立樂府采詩夜誦有趙代秦楚之謳以李延年爲協律都尉多舉司馬相如等數十人造爲詩賦略論律呂以合八音之調作十九章之歌以正月上辛用事甘泉圜丘使童男女七十人歌之其餘巡狩福應之事不序郊廟故弗論今漢郊廟詩歌未有祖宗之事八音調均又不協於鐘律時新得神馬因次爲歌汲黯曰王者作樂上以承祖宗下以化兆民今陛下得馬詩以爲歌協扵宗廟光帝百姓豈能知其音耶觀黯之言則是歌宗廟亦用之矣然其辭亦多難曉云】

練時日

練時日侯有望膋蕭延四方九重開靈之斿垂恵恩鴻祜【音怙】休靈之車結云駕飛龍羽旄紛靈之下若風馬左蒼龍右白虎靈之來神哉沛先以雨般【與班同】裔裔靈之至慶陰陰相放震澹心靈已坐五音飭虞至旦承靈億牲繭栗粢盛香尊桂酒賔八鄕靈安畱吟靑黃徧觀此眺瑤堂眾嫭並綽奇麗顏如荼兆逐靡【葉武義反】被華文厠霧縠曵阿錫佩珠玉俠【與挾同】嘉夜蘭芳澹容與獻嘉觴

帝臨

帝臨中壇四方承宇繩繩意變備得其所淸和六合制數以五海內安寧興文匽武后土富媼【當作慍】昭明三光穆穆優遊嘉服上黃

靑陽

鄒子樂【漢書載此名】

靑陽開動根荄以遂膏潤並愛跂行畢逮霆聲發榮壧處頃【讀曰傾】聽枯槁復產廼成厥命眾庶煕煕施及夭胎羣生啿啿【徒感反】惟春之祺

朱明

鄒子樂

朱明盛長旉與萬物桐【讀爲通】生茂豫靡有所詘【丘勿反】敷華就實旣阜旣昌登成甫田百鬼廸嘗廣大建祀肅雍不忘神若宥之傳世無疆

西顥

鄒子樂

西顥沆碭秋气肅殺含秀垂頴續舊不廢【葉音發】姦僞不萌祅孽伏息隅辟【讀曰僻】越逺四貉咸服旣畏玆威惟慕純徳附而不驕正心翊翊

冥

鄒子樂

防陵陰蟄虫蓋藏艸木零落抵冬降霜易亂除邪革正異俗兆民反本抱素懷璞條理信義望禮五嶽籍斂之時掩收嘉谷

惟泰元

惟泰元尊媼神蕃釐【讀曰嬉】經緯天地作成四時精建日月星辰度理陰陽五行周而復始云風雷電降甘露雨百姓蕃滋咸循厥緒繼統共【讀曰恭】勤順皇之徳鸞路龍鱗防不肸飾嘉籩列陳庶防宴享【葉音鄕】滅除凶災烈騰八荒鐘鼓竽笙云舞翔翔招搖靈旗九夷賔將

天地

天地並況惟予有慕爰煕紫壇思求厥路恭承禋祀縕豫爲紛黼繡周張承神至尊千童羅舞成八溢【與佾同】合好效歡虞【與娛同】泰一九歌畢奏斐然殊鳴琴竽瑟會軒朱璆磬金鼓靈其有喜【葉許吏反】百官濟濟各敬厥事盛牲實俎進聞膏神奄畱臨須搖長麗前掞光耀明寒暑不忒況皇章展詩應律鋗玉鳴函宮吐角激徴淸發梁揚羽申以商造玆新音永久長聲气逺條鳳鳥鴹神夕奄虞蓋孔享【葉鄕】

日岀入

日岀入安窮時世不與人同故春非我春夏非我夏秋非我秋冬非我冬泊如四海之池徧觀是耶謂何吾知所樂獨樂六龍六龍之調使我心若訾黃其何不徠下

天馬

【漢書武帝紀曰元鼎四年秋馬生渥窪水中作天馬之歌太初四年春貳師將軍李廣利斬大宛王首獲汗血馬來作西極天馬之歌】

太一況【一作貺】天馬下霑赤汗沫流赭志俶儻精權奇籋【音躡】浮雲晻上馳體容與迣【卽逝字】萬里今安匹龍爲友天馬徠從西極渉流沙九夷服天馬徠岀泉水虎脊兩化若鬼天馬徠歷無皁【卽艸】經千里循東道天馬徠執徐時將搖舉誰與期天馬徠開逺開竦予身逝昆侖天馬徠龍之媒遊閶闔觀玉臺

天門

天門開詄【讀如疊】蕩蕩穆並騁以臨饗光夜燭徳信著靈寖平而鴻長生豫大朱塗廣夷石爲堂飾玉梢以舞歌體招搖若永望星畱兪塞隕光照紫幄珠熉黃幡比翄回集貳雙飛常羊月穆穆以金波日華耀以宣明假淸風軋忽激長至重觴神裵回若畱放殣【覲同】冀親以肆章函蒙祉福常若期寂漻上天知厥時泛泛滇滇從髙斿殷勤此路臚所求佻正嘉吉以昌休嘉砰【普萌反】隠溢四方專精厲意逝九閡【葉音攺】紛紜六幕浮大海

景星【一日寶鼎歌】

【漢書武帝紀曰元鼎四年夏六月得寶鼎后土祠旁作寶鼎之歌】

景星顯見信星彪列象載昭庭日親以察參侔開闔爰推本紀汾睢出鼎皇祜元始五音六律依韋饗昭雜變並會雅聲逺姚空桑琴瑟結信成四興遞代八風生殷殷鐘石羽籥鳴河龍供鯉醇犧牲百末防酒布蘭生泰尊柘漿析朝酲微感心攸通修名周流常羊思所並穰穰復正直往寧【葉音寧】馮蠵【戈隨反】切和疏寫平上天布施后土成穰穰丰年四時榮

齊房【一曰芝房歌】

【漢書武帝紀曰元封二年夏六月甘泉宮內中產芝九莖連葉作芝房之歌】

齊【讀曰齋】房產艸九莖連葉宮童效異披圖案牒气之精回復此都蔓蔓日茂芝成靈華

後皇

後皇嘉壇立黃服物發冀州兆蒙祉福沇沇【音兗】四塞徦【卽遐字】狄合處經營萬億咸遂厥宇

華煜煜

華煜煜固靈根神之斿過天門車千乘惇【讀曰屯】昆侖神之岀排玉房周流雜拔【步曷反】蘭堂神之行旌客容騎沓沓般傱傱神之徠泛翊翊甘露降慶雲集神之揄臨壇宇九疑賔防龍舞神安坐鴹吉時共【讀曰恭】翊翊合所思神嘉虞申貳觴福滂洋邁延長沛施祐汾之阿揚金光橫泰河莽若云增揚波徧臚驩騰天歌

五神

五神相包四鄰土地廣揚浮雲扢【公忽反】嘉壇椒蘭芳璧玉精垂華光益億年美始興交扵神若有承廣宣延咸畢觴靈輿位偃蹇驤卉汨【於筆反】臚析奚遺淫淥澤【烏黃反】然歸

朝隴首【一曰白麟歌】

【漢書武帝紀曰元狩元年冬十月行幸雍獲白麟作白麟之歌】

朝隴首覽西垠雷電尞【古燎字】獲白麟爰五止顯黃徳圖匈虐燻鬻殛辟流離抑不詳賔百僚山河饗掩回轅鬗【武元反】長馳騰雨師灑路陂流星隕感惟風籋歸云撫懷心

象載瑜【一曰赤雁歌】

【漢書禮樂志曰太始三年行幸東海獲赤雁作】

象載瑜白集西食甘露飲榮泉赤雁集六紛員【音云】殊翁雜五采文神所見施祉福登蓬萊結無極

赤蛟

赤蛟綏黃華蓋露夜零晝晻濭百君禮六龍位勺椒漿靈已醉靈旣享錫吉祥極降嘉觴靈殷殷爛揚光延壽命永未央杳防防塞六合澤汪濊輯萬國靈禗禗象輿轙票然逝旗逶蛇禮樂成靈將歸托徳長無衰魏

繆襲【字煕伯東海蘭陵人有才學多所敍述官至侍中尙書光祿勲文章志曰襲辟禦史大夫府歷事魏四世正始六年卒】

鼔吹曲十二首

【繆襲鼓吹曲絕去古道乃敍功績實而不浮良非妄作音節爽競有鐵馬金鼓之聲】

楚之平

【晉書樂志曰攺漢朱鷺爲楚之平言魏也古今樂錄作初之平】

楚之平義兵徵神武奮金鼓鳴邁武徳揚洪名漢室微社稷傾皇道失桓與靈閹宦熾羣雄爭邊韓起亂金城中國擾無紀經赫武皇起旗旌麾天下天下平濟九州九州寧創武功武功成越五帝邈三王興禮樂定紀綱普日月齊輝光

戰滎陽

【攺漢思悲翁爲戰滎陽言曹公也】

戰滎陽汴水陂戎士憤怒貫甲馳陣未成退徐滎二萬騎塹壘平戎馬傷六軍驚勢不集眾防傾白日沒時晦冥顧中牟心屏營同盟疑計無成賴我武皇萬國寧

獲呂布

【攺漢艾如張爲獲呂布言曹公東圍臨淮生擒呂布也】

獲呂布戮陳宮芟夷鯨鯢驅騁羣雄嚢括天下運掌中

克官渡

【攺漢上之回爲克官渡言曹公與袁紹戰破之扵官渡也】

克紹官渡由白馬僵屍流血被原野賊眾如犬羊王師尙寡沙塠傍風飛揚轉戰不利士卒傷今日不勝後何望工山地道不可當卒勝大捷震冀方屠城破邑神武遂章

舊邦

【攺漢翁離爲舊邦言曹公勝袁紹扵官渡還譙收藏死亡士卒也】

舊邦蕭條心傷悲孤魂翩翩當何依遊士戀故涕如摧兵起事大令願違傳求親戚在者誰立廟置後魂來歸

定武功

【攺漢戰城南爲定武功言曹公初破鄴城武功之定始乎此也】

定武功濟黃河河水湯湯旦暮有橫流波袁氏欲衰兄弟尋干戈決漳水水流滂沱嗟城中如流魚誰能復顧室家計窮慮盡求來連和和不時心中憂戚賊眾內潰君臣奔北拔鄴城奄有魏國王業艱難覽觀古今可爲長嘆

屠桞城

【攺漢巫山髙爲屠禦城言曹公越北塞歷白檀破三郡烏桓扵栁城也】

屠栁城功誠難越度隴塞路漫漫北逾岡平但聞悲風正酸蹋頓授首遂登白狼山神武慹海外永無北顧患

平南荊

【攺漢上陵爲平南荊言曹公南平荊州也】

南荊何遼遼江漢濁不淸菁茅久不貢王師赫南徵劉琮據襄陽賊備屯樊城六軍廬新野金鼓震天庭劉子面縛至武皇許其成許與其成撫其民陶陶江漢間普爲大魏臣大魏臣向風思自新思自新齊功古人在昔虞與唐大魏得與均多選忠義士爲喉唇天下一定萬世無風塵

平關中

【攺漢將進酒爲平闗中言曹公徵馬超定闗中也】

平闗中路向潼濟濁水立髙墉鬭韓馬離羣凶選驍騎縱兩翼虜崩潰級萬億

應帝期

【攺漢有所思爲應帝期言文帝以聖徳受命應運期也】

應帝期扵昭我文皇歷數承天序龍飛自許昌聰明昭四表恩徳動遐方星辰爲垂耀日月爲重光河洛吐符瑞艸木挺嘉祥麒麟步郊野黃龍遊津梁白虎依山林鳳凰鳴髙岡考圖定篇籍功配上古羲皇羲皇無遺文仁聖相因循期運三千嵗一生聖明君堯授舜萬國萬國皆附親四門爲穆穆教化常如神大魏興聖與之爲鄰

邕煕

【攺漢芳樹爲邕煕言魏氏臨其國君臣邕穆庶績咸煕也】

邕煕君臣念徳天下治登帝道獲瑞寶頌聲並作洋洋浩浩吉日臨髙堂置酒列名倡歌聲一何紆余雜笙簧八音諧有紀綱子孫永建萬國壽考樂無央

太和

【攺漢上邪爲太和言明帝繼體承統太和攺元徳澤流布也】

惟太和元年皇帝踐阼聖且仁徳澤爲流布災蝗一時爲絕息上天時雨露五穀滋【宋書作溢】田疇四民相率遵軌度事務徵淸天下獄訟察以情元首明魏家如此那得不太平

古詩鏡卷三十三

欽定四庫全書

古詩鏡卷三十四

明陸時雍編

樂章第二

晉

傅

郊祀歌三首

【傅樂章𨿽少精意特格力猶存若曹毘宗廟歌自是繁辭縟語有何雍雍翼翼以通冥漠之中至荀朂欲掇述頌余不覺有言斯沮矣】

【晉書樂志曰武帝受命泰始二年詔郊祀明堂禮樂權用魏儀遵周室肇稱殷禮之義但攺樂章使傅爲之辭凡十五篇】

夕牲歌

天命有晉穆穆明明我其夙夜袛事上靈常於時假迄用其【一作有】成扵薦牡進夕其牲崇徳作樂神只是聽

迎送神歌

宣文烝哉日靖四方永言保之夙夜匪康光天之命上帝是皇嘉樂殷薦靈祚景祥神只降假享福無疆

饗神歌【三章】

天祚有晉其命惟新受終於魏奄有兆【晉書作黎】民燕及皇天懷柔百神不顯遺烈之徳之純享其牡式用肇禋神只來格福祿是臻

時邁其猶昊天子之祐享有晉兆民戴之畏天之威敬授人時不顯不承扵猶繹思皇極斯建庶績咸煕庶防夙夜惟晉之祺

宣文惟後克配彼天撫寧四海保有康年於乎緝煕肆用靖民爰立典制爰修禮紀作民之極莫非資始克昌厥後永言保之

天地郊明堂歌六首

夕牲歌【天地郊明堂同】

皇矣有晉時邁其徳受終於天光濟萬國萬國旣光神定厥祥防於郊祀祗事上皇祗事上皇百福是臻巍巍祖考克配彼天嘉牲匪歆徳馨惟饗受天之神祐化四方【宋書作神和四暢】

降神歌

於赫大晉膺【晉書作應】天景祥二帝邁徳宣玆重光我皇受命奄有萬方郊祀配享禮樂孔章神只嘉饗祖考是皇克昌厥後保祚無疆

天郊饗神歌

【昊天尊嚴赫赫在上肅肅在下竭誠致敬不敢必曰庶或饗之而輒曰神之來云云於事天之道逺矣此鄒子樂之陋制後世相沿而不覺者也】

整泰壇祀【晉書作禮】皇神精气感百靈賓蘊朱火燎芳薪紫煙遊【一作起】冠靑雲神之體靡象形曠無方幽以淸神之來光景照聽無聞視無兆神之至舉歆歆靈爽協動余心神之坐同歡娛澤云翔化風舒嘉樂奏文中聲八音諧神是聽咸潔齊並芬芳烹牷牲享玉觴神悅饗歆禋祀祐大晉降繁祉祚京邑行【晉書作廣】四海保天年【晉書作命】窮地紀

地郊饗神歌

整泰丘竢皇只眾神感羣靈儀陰祀設吉禮施夜將極時未移只之體無形象潛泰幽洞忽荒只之岀憂若有靈無逺天下母只之來遺光景昭若存終防防只之至舉欣欣舞象徳歌成文只之坐同歡豫澤雨施化云布樂八變聲教敷物咸享只是娛齊旣潔侍者肅玉觴進咸穆穆饗嘉豢歆徳馨祚有晉曁羣生溢九壤格天庭保萬壽延億齡

又【初學記載】

結方丘祗國琛樽旣享俎旣散斂檢玉具鏖琛楙百福底自古協萬壽迄在今

明堂饗神歌

經始明堂享祀匪懈於皇烈考光配上帝赫赫上帝旣髙旣崇聖考是配明徳【樂府作堂】顯融率土敬職萬方來祭常於世假保祚永世

宗廟歌十一首

【南齊書樂志曰晉泰始中傅造祠廟夕牲昭夏歌一篇迎送神肆夏歌一篇登七廟七篇饗神歌二篇云登歌歌盛徳之功烈故廟異其文饗神猶周頌之有瞽及雍但說祭饗神明禮樂之盛七廟饗神皆用之】

夕牲歌

我夕我牲猗歟敬止嘉豢孔時供玆享祀神鑑厥誠博碩斯歆祖考降饗以虞孝孫之心

迎送神歌

嗚呼悠哉日鑑在玆以時享祀神明降之神明斯降旣祐饗之祚我無疆受天之祜赫赫太上巍巍聖祖明明烈考丕承繼序

徵西將軍登歌

經始宗廟神明戾止申錫無疆祗承享祀假哉皇祖綏予孫子燕及後昆錫玆繁祉

豫章府君登歌

嘉樂肆庭薦祀在堂皇皇宗廟乃祖先皇濟濟辟公相予蒸嘗享祀不忒降福穰穰

潁川府君登歌

於邈先後實司於天顯矣皇祖帝祉肇臻本支克昌資始開元恵我無疆享祀【晉書作祚】永年

京兆府君登歌

於惟曾皇顯顯令徳髙明淸亮匪競柔克保乂命祐基命惟則篤生聖祖光濟四國

宣皇帝登歌

於鑠皇祖聖徳欽明勤施四方夙夜敬止載敷文教載揚武烈匡定社稷恭行天罰經始大業造創帝基畏天之命於時保之

景皇帝登歌

執競景皇克明克哲旁作穆穆惟祗惟畏纂宣之緒耆定厥功登此俊乂糾彼羣凶業業在位帝旣勤止維天之命於穆不已

文皇帝登歌

於皇時晉允文文皇聰明睿智聖敬神武萬防莫綜皇斯淸之虎兕【晉書作虵豕】放命皇斯平之柔逺能邇簡授英賢創業垂統勲格皇天

饗神歌【二章】

曰晉是常饗祀時序宗廟致敬禮樂具舉惟其來祭普天率土犧樽旣奠淸酤旣載亦有和羮薦羞斯備蒸蒸永慕感時興思登歌奏舞神樂其和祖考來格祐我邦家敷天之下防不休嘉

肅肅在位濟濟臣工四海來格禮儀有容鐘鼔振管弦理舞開元歌永始神胥樂兮肅肅在位臣工濟濟小大咸敬上下有禮理管弦振鼓鐘舞象徳歌詠功神胥樂兮肅肅在位有來雍雍穆穆天子相維辟公禮有儀樂有則舞象功歌詠徳神胥樂兮

宋

顏延之

【宋樂歌絕類他詩駢偶疊成瑰辭麗句而已自此齊梁俱襲其制無可觀者】

南郊登歌三首

【宋書樂志曰文帝元嘉二十二年詔顏延之造天地郊夕牲迎送神饗神雅樂登歌三篇】

夕牲歌

夤威寶命嚴恭帝祖表海炳岱【選作炳海表岱】系唐冑楚靈鑑濬【選作睿】文民屬睿武奄受敷錫宅中拓宇亙地稱皇罄天作主月竁來賔日際奉土開元正首禮交樂舉六典聯事九官列序有牷在滌有潔在俎以王衷以答神祜

迎送神歌

維聖饗帝維孝饗【樂府作養】親皇乎備矣有事上春禮行宗祀敬達郊禋金枝中樹廣樂四陳陟配在京降徳在民奔精照夜髙燎焬晨陰明浮爍沈禜【音詠】深淪告成大報受釐元神月禦按節星驅扶輪遙興逺駕【樂府作舉】曜曜振振

饗神歌

營泰畤定天衷思心睿謀筮從建表蕝設郊宮田燭置爟火通歷元旬律首吉飾紫壇坎列室中星兆六宗秩幹宇晏地區謐大孝昭祭禮供牲日展盛自躬具陳器備禮容形舞綴被歌鐘望帝閽聳神蹕靈之來辰光溢潔粢酌娛太一明煇夜華晳日祼旣始獻又終煙薌鬯報淸穹饗宋徳祚王功休命永福履

謝荘

明堂歌九首

【通典曰孝武建元元年使謝荘造郊廟舞樂明堂諸樂歌詩南齊書樂志曰明堂辭五帝漢郊祀歌皆四言宋孝武使謝荘造辭荘依五行數木數用三火數用七土數用五金數用九水數用六周頌我將祀文王言皆四其一句五一句七荘歌太祖亦無定句】

迎神歌【宋書曰依漢郊祀四句一轉韻後送神歌放此】

地紐謐幹樞回華蓋動紫微開旌蔽日車若云駕六龍乘絪縕曄帝京輝天邑聖祖防五靈集構瑤戺聳珠簾漢拂幌月棲檐舞綴暢鐘石融駐飛景郁行風懋粢盛潔牲牷百禮肅羣司防皇徳逺大孝昌貫九幽洞三光神之安解玉鑾景福至萬防歡

登歌

雍臺辧朔澤宮練辰【一作服】潔火夕照明水朝陳六瑚賁室八羽華庭昭事先聖懷濡上靈肆夏戒敬升歌發徳永固鴻基以綏萬國

歌太祖文皇帝【宋書曰依周頌體】

維天爲大維聖祖是則辰居萬防綴旒下國內靈八輔外光四瀛蒿宮仰蓋日館希旌復殿畱景重檐結風刮楹接緯達響承虹設業設虡在王庭肇禋祀克配乎靈我將我享維孟之春以孝以敬以立我蒸民

歌靑帝【三言依木數】

參映夕駟照晨靈乘震司靑春雁將向桐始防柔風舞暄光遲萌動達萬品新潤無際澤無垠

歌赤帝【七言依火數】

龍精初見大火中朱光北至圭景同帝在在離實司衡水雨方降木槿榮庶物盛長咸殷阜恩覃四防被九有

歌黃帝【五言依土數】

履建【宋書作艮】宅中防司繩禦【宋作總】四方裁化徧寒燠布政周炎涼景麗條可結霜明冰可折凱風扇朱辰白雲流素節分至乘結【宋作涇】晷啟閉集恆度帝運緝萬有皇靈澄國步

歌白帝【九言依金數】

百川如鏡天地爽且明云沖气舉徳盛在素精木葉初下洞庭始揚波夜光徹地翻霜照懸河庶類收成嵗功行欲寧浹地奉渥罄宇承秋【宋作帝】靈

歌黑帝【六言依水數】

嵗月旣晏方馳靈乘坎徳司規云合晦鳥【一作歸】路白雲【一作雪】繁亙天涯雷在地時未光飭國典閉闗梁四節徧萬物殿福九域祚八鄕晨晷促夕漏延太陰極微陽宣鵲將巢冰已解气濡水風動泉

送神歌

蘊禮容余樂度靈初畱景欲暮開九重肅五達鳯參差龍已沫云旣動河旣梁萬里照四空香神之車歸淸都琁庭寂玉殿虛濬化凝孝風熾顧靈心結皇思

古詩鏡卷三十四

欽定四庫全書

古詩鏡卷三十五

明陸時雍編

樂章第三

北周

庾信

【庾信樂章疏達條暢絕去陳言布玆新令於雅頌則不足於詞章則有餘矣】

祀圜丘歌十二首

【隋書樂志曰周閔帝受禪居位日淺明帝𨿽革魏氏之樂而未臻雅正天和元年武帝初造山云舞以備六代南北郊雩壇太廟禘祫俱用之六舞者大夏大濩大武正徳武徳山云也於是正定雅音爲郊廟樂宣帝嗣位皆循用之】

昭夏【降神】

重陽禋祀大報天丙午封壇肅且圜孤竹之管云和神光來下風肅然王城七里通天臺紫微斜照影徘徊連珠合璧重光來天防蹔轉鉤陳開

皇夏【皇帝入門】

旌廻外壝蹕靜郊門千乘按轡萬騎云屯借茅無咎掃地惟尊揖讓展禮衡璜節步星漢就列風雲相顧取法於天降其永祚

昭夏【俎入】

日至大禮丰犧上辰牲牢修牧繭栗毛純俎豆斯立陶匏以陳大報反命居陽兆日六變鼔鐘三和琴瑟俎奇豆偶惟誠惟質

昭夏

貟玉已奠蒼幣斯陳瑞形成像璧气含春禮從天數智總圎神爲祈爲祀至敬咸遵

皇夏【皇帝升壇】

七星是仰八陛有憑就陽之位如日之升思防肅肅致敬繩繩祝史陳信象斯格惟類之典惟靈之澤幽顯對揚人神咫尺

雲門舞【初獻】

獻以誠郁以淸山罍舉沈齊傾惟尙饗洽皇情降景福通神明

雲門舞【初獻配帝】

長丘逺歷大電遙源弓藏髙隴鼎沒寒門人生於祖物本於天奠神配徳迄用康年

登歌【初獻及獻配帝畢奏】

嵗之祥國之陽蒼靈敬翠雲長象爲飾龍爲章乘長日坯蟄戶烈云漢迎風雨六呂歌雲門舞省滌濯奠牲牷郁金酒鳯凰樽廻天睠顧中原

皇夏【飲福酒】

國命在禮君命在天陳誠惟肅飲福惟防洽斯百禮福以千年鉤陳掩映天駟徘徊雕禾飾斚翠羽承罍受斯茂祉從天之來

雍夏【撤奠】

禮將畢樂將闌廻日轡動天關翠鳯搖和鸞響五雲飛三步上風爲馭雷爲車無轍迹有煙霞暢皇情休靈命雨畱甘云餘慶

皇夏【就望燎位】

六典聯事九司咸則率由舊章於焉允塞掌禮移次燔柴在焉煙升玉帛气斂牲牷休气馨香膋芳昭晰翼翼防心明明上徹

皇夏【還便殿】

玉帛禮畢神人事分嚴承乃睠瞻仰廻云輦路千門王城九軌式道移司方廻指得一惟淸扵萬斯寧受玆景命於天告成

祀方澤歌四首

昭夏【降神】

報功陰澤展禮郊平琮鎭瑞方鼎升庖調歌絲竹縮酒江茅聲舒鐘鼔器質陶匏列燿秀華凝芳都荔川澤茂祉丘陵容衞云飾山罍蘭浮泛齊日至之禮歆玆大祭

昭夏【奠玉帛】

曰若厚載欽明方澤敢以敬恭陳之玉帛徳包含養功藏靈迹斯箱旣千子孫則百

登歌【初獻】

質明孝敬求陰順陽壇有四陛琮分八方牲牷蕩滌蕭合馨香和鑾戾止振鷺來翔威儀簡簡鐘鼓喤喤聲和孤竹韻入空桑封中雲气坎上神光下元之主功深蓋藏

皇夏【望坎位】

司筵撤席掌禮移次廻顧封壇恭臨坎位瘞玉埋俎藏芬斂气是曰就幽成斯地意

祀五帝歌十二首

皇夏【奠玉帛】

嘉玉惟芳嘉幣惟量成形惟禮稟色隨方神班其次嵗禮惟常威儀抑抑率由舊章

皇夏【初獻】

惟令之月惟嘉之辰司壇宿設掌史誠陳敢用明禮言功上神鉤陳旦辟閶闔朝分旒垂象冕樂奏山云將廻霆防蹔轉天文五運周環四時代序鱗次玉帛循廻樽俎神其降之介福斯許

靑帝雲門舞【以下並初獻奏】

甲在日鳥中星禮東後奠蒼靈樹春旗命靑史候鴈還東風起歌木徳舞震宮泗濵石龍門桐孟之月陽之天億斯慶兆斯年

配帝舞

帝出於震蒼徳於神其明在日其位居春勞以定國功以施人言從配祀近取諸身

赤帝雲門舞

招搖指午對南宮日月相會實沈中離光布政動溫風純陽之月樂炎精赤雀丹書飛送迎朱綘鼓罄防誠萬物含養各長生

配帝舞

以炎爲政以火爲官位司南陸享配離壇三和實俎百味浮蘭神其茂豫天步艱難

黃帝雲門舞

三光儀表正四气風雲同戊已行初歷黃鐘始變宮平琮禮內鎭陰管奏司中齋壇芝曄曄淸野桂馮馮夕牢芬六鼎安歌韻八風神光乃超忽嘉气恆蔥蔥

配帝舞

四時咸一徳五气或同論猶吹鳯凰管尙對梧桐園器圜居土厚位總配神尊始知今奏樂還用我雲門

白帝雲門舞

肅靈兌景承配秋壇云髙火落露白蟬寒帝律登年金精行令瑞獸霜耀祥禽雪映司藏肅殺萬寶咸宜厥田上上收功在斯

配帝舞

金行秋令白帝朱宣司正五雉歌庸九川執文之徳對越彼天介以福祉君子萬年

黒帝雲門舞

北辰爲政壇北陸之祀員官宿設璜浴蘭坎徳陰風禦寒次律將廻窮紀微陽欲動細泉管猶調扵陰竹聲未入扵春待歸余扵送歷方履慶扵斯年

配帝舞

地始坼虹始藏服玉居堂沐蕙气浴蘭湯匏器潔水泉香陟配彼福無彊君欣欣此樂康

五聲調曲二十四首

序曰元正饗會大禮賔至食舉稱觴薦玉六律旣從八風斯暢以歌大業以舞成功

宮調曲五首

气離淸濁割元開天地分三才初辧正六位始成文繼天爰立長安民乃樹君其明廣如日其澤厚如雲惟昔我文祖撥亂拒謳歌三分未撫運八百不陵河禮敷天下信樂正神人和風塵行息警江海欲無波

我皇承下武革命在君臨應圖當舜玉嗣徳受堯琴泥首多推運陽城有讓心就日先知逺觀淵早見深精實委禦蒼正乃皆平履端朝萬國年祥慶百靈玉帛咸觀禮華戎各在庭鳯響中夷則天文正玉衡皇基自天保萬物乃由庚

握衡平地紀觀象正天樞祺祥鐘赤縣靈瑞炳皇都更受昭華玉還披蘭葉圖金波來白兔若木下蒼烏玉斗調元協金沙富國租靑丘還擾圃丹穴更巢梧安樂新成慶長生百福符

明明九族序穆穆四門賓陰陵朝北附蟠木引東臣澗途求版築溪源取釣綸多士歸賢戚維城屬茂親貴位連南斗髙榮據北辰迎時乃推策司職且班神日月之所照霜露之所均永從文軌一長無外戶人

郁盤舒棟宇崢嶸侔大壯拱木詔林衡全模徴梓匠千櫨綺翼浮百栱長虹抗北去邯鄲道南來偃師望龍首載文防云楣承武帳居者非求隘卑宮豈難尙壯麗天下觀是以從蕭相

變宮調二首

帝遊光出震君明擅在離巖廊惟眷顧欽若尙無爲龍穴非難附鸞巢欲可窺具茨應不逺汾陽寧足隨烝民播植重溝洫劬勞多桑林還注雨積石遂開河明徴逢永命平秩值年和更有薫風曲方聞晨露歌

移風廣軒歷崇徳盛唐年成文興大雅出豫動鈞天黃鐘六律正閶闔八風宣孤竹調陽管空桑節雅舞林鸞更下歌山鳯欲前聞音能辧俗聽曲乃思賢感物觀治亂心恆防未然君子得其道太平何有焉

商調曲四首

君以宮唱寛大而謨明臣以商應聞義則可行有熊爲政訪道於容成殷湯受命委任於阿衡忠其敬事有罪不逃刑誦其箴諫言之無隠情有剛有斷四方可以寜旣頌旣雅天下乃升平專精一致金石爲之開動其兩心妻子恩情乖苟利社稷無有不盡懷昊天降祐元首惟康哉

百川俱會大海所以深羣材旣聚故能成鄧林猛虎在山百獸莫敢侵忠臣處國天下無異心昔我文祖執心且危慮驅剪豺狼經營此天步今我受命又無敢逸豫惟爾弼諧各可知兢懼

禮樂旣正神人所以和玉帛有序志欲靜干戈各分符瑞俱誓裂山河今日相樂對酒且當歌道徳以諭聽撞鐘之聲神姦不若觀鑄鼎之形酆宮旣朝諸侯於是穆岐陽或狩淮夷自此平若渉大川言憑於舟檝如和鼎實有寄於鹽梅君臣一體可以靜氛埃得人則治何世無奇才

風力是舉而臺階序平重黎旣登而天地位成功無與讓銘太常之旌世不失職受騂毛之盟輯瑞班瑞穆穆於堯門惟翰惟屏膴膴於周原功成而治定禮樂斯存復子而明辟姬旦何言

角調曲二首

止戈見於絕轡之野稱伐聞於丹水之徵信義俱存乃先忌食五材並用誰能去兵𨿽聖人之大寶曰位實天地之大徳曰生涇渭同流淸濁異能琴瑟並禦雅鄭殊聲擾擾烝人聲教不一茫茫禹迹車軌未並志在四海而尙恭儉心包宇宙而無驕盈言而無文行之不逺義而無立勤則無成惻隠其心訓以慈恵流宥其過哀矜典刑

匡贊之士或從漁釣雲雨之才乍嘆幽谷尋芳者追深徑之蘭識韻者探窮山之竹克明其徳貢以三事樹之風聲言於九牧恊用五紀風若從事農用八政甘作其谷殊風共軌見之周南異畆同穎聞之康叔祁寒暑雨是無胥怨天覆云油滋焉滲漉幸無謝上古之淳人庶可以封之於比屋

徵調曲六首

乾坤以含養覆載日月以貞明照臨達人以四海爲務明君以百姓爲心水波瀾者源必逺樹扶疏者根必深雲雨取施無不洽廊廟求才多所任

淳風布政常無欲至道防人能變俗求仁義急於水火用禮譲多於菽粟屈軼無佞人可指獬豸無繁刑可觸王道蕩蕩用無爲天下四人誰不足

聖人千年始一生黃河千年始一淸攝提以之而從紀玉燭於是而文明東南可以補地闕西北可以正天傾浮黿則東海可厲運鍤則南山可平眾仙就朝於瑤水羣帝受享扵明庭懷和則韎任並奏功烈則鐘鼎俱銘三光以紀物成形四時以裁成正位雷風大山嶽之響寒暑通陰陽之气武功則六合攸同文教則二儀經緯有道則咸浴其徳好生則各繁其類白日經天中則移明月橫漢滿而虧能虧能缺旣無爲𨿽盈𨿽滿則不危開信義以爲苑囿立道徳以爲城池周監二代所損益鬱鬱乎文其可知庖犧之親臨佃漁神農之躬秉耕稼湯則救旱而憂勤禹則正冠而無暇艸上之風無不偃君子之甿知可化將欲比徳於三皇未始追蹤於五霸纖纖不絕林薄成涓涓不止江河生事之毫髮無謂輕慮逺防微乃不傾云官乃垂拱大君鳯歷惟欽明元首類上帝而禋六宗望山川而朝羣後地鏡則山澤俱開河圖則魚龍合負我之天网莫不該閶闔九闗天門開卿相則風雲感匡贊則星辰下來旣興周室之三聖乃舉唐朝之八才莘臣參謀於左相大老教政於中臺其宜作則於明哲故無崇信於姦回

正陽和气萬類繁君王道合天地尊黎人耕植於義圃君子翺翔於禮園落其實者思其樹飲其流者懷其源咎繇爲謀不仁逺士會爲政羣盜奔克寛則昆虫內向彰信則殊俗宅心浮橋有月支抱馬上苑有烏孫學琴赤玉則南海輸賮白環則西山獻琛無勞鑿空於大夏不待蹶角於蹛林

羽調曲五首

樹君所以牧人立法所以靜亂首惡旣其南巢元凶於是北居休气而四塞在光華而兩旦是以雨施作解是以風行惟渙周之文武洪基光宅天下文思千載克聖咸煕七百在我應期實昊天有成命惟四方其訓之運平後親之俗時亂先疎之雄逾桂林而驅象濟弱水而承鴻旣浮幹呂之气還吹八律之風錢則都內貫朽倉則常平粟紅火中乃寒乃暑年和一風一雨聽鐘磬念封疆聞笙竽思蓄聚瑤琨篠蕩旣從怪石鉛松卽序長樂善馬成廐水衡黃金爲府

百川乃宗巨海眾星是仰北辰九州攸同禹迹四海合徳堯臣朝陽棲於鳴鳯靈畤牧於般麟云玉葉而五色月金波而兩輪涼風迎時北狩小暑戒節南巡山無藏於紫玉地不愛於黃銀𨿽南徵而北怨實西略而東賔旣永淸於四海終有慶於一人

古詩鏡卷三十五

欽定四庫全書

古詩鏡卷三十六

明陸時雍編

諧語

日中不彗是謂失時操刀不割失利之期執斧不伐賊人將來【葉陵之反】涓涓不塞將爲江河熒熒不救炎炎柰何兩葉不去將用斧柯爲虺弗摧行將爲蛇【葉唐何反太公兵法引黃帝語】

不行其野不違其馬

墻有耳伏寇在側【右管子】

相馬以輿相士以居【孔子家語】

畏首畏尾身其餘幾

髙下在心川澤含污山藪藏疾瑾瑜匿瑕國君含垢室扵怒市扵色

無過亂門

惟食忘憂【右左傳】

兄弟讒防侮人百里

獸惡其网民惡其上【右國語】

生相憐死相捐

人不婚宦情欲失半人不衣食君臣道息

田父可坐殺【右列子】

截趾適履孰云其愚何與斯人追欲防軀【鄒子引古語】心誠憐白髮情不怡艷色媸【魯連子】

堯舜千鐘孔子百觚子路嗑嗑尙飲十榼【孔叢子】

人不小學不大迷不小慧不大愚

蘭芝以芳未嘗見霜鼔造辟兵壽盡五月之望的的者獲提提者射

君子有酒鄙人鼔缶𨿽不見好亦不見醜

【業】防【付】在頬則好在顙則醜【防者頬上窐也窐者在顙以槃故醜】繡以爲裳則宜以爲冠則譏

心所說毀舟爲枤【第】心所欲毀鐘爲鐸

駿馬以抑死直士以正窮賢者擯扵朝美女擯扵宮聖人處扵陰眾人處扵陽聖人行扵水眾人行扵霜佐祭得嘗救鬭得傷【右淮南鴻烈解】

不習爲吏視已成事

千人所指無病而死【右漢書】

幾事不密禍倚人壁

彀弩射市薄命先死【右後漢書】

婦死腹悲惟身知之【風俗通】

仕宦不止車生耳【應劭漢官儀引裏語】

一嵗數赦好兒喑啞【王符引諺】

二人同術誰昭誰防二虎同穴誰死誰生【桓譚引諺】

少所見多所怪【葉古遺反】見槖駝言馬腫背【牟子引古諺】

洛鯉伊魴貴扵牛羊

上山斫檀榽檀先殫【右詩疏】

四足之美有麃兩足之美有鷮【詩正義引語】

三月昬參星夕杏花盛桑葉白

河射角堪夜作犁星沒水生骨【右四民月令引農語】

蜻蛉鳴衣裘成蟋蟀鳴懶婦驚【月令注引裏語】

土長冒橛陳根可拔耕者急發【泛勝之書引古語】

射的白斛米百射的斛米千【水經注引諺】

山川而能語葬師食無所肺腑而能語醫師色如土【方回山經引相冢書】

越阡度陌互爲主客【文選注引古諺】

猛虎不處卑勢勁鷹不立垂枝【蔣子萬幾論】

失晨之雞思補更鳴【魏武選令引彥】

乳犬玃虎伏雞搏貍

將飛者翼伏將奮者足局將噬者爪縮將文者且朴無鄕之社易爲黍肉無國之稷易爲求福【右古諺古語】江河淮海天之奧府

暗昧防語相傳詿誤鬼魅所捨誰知臥處

背北相憎心意不同如火與金

蝠螺生子深目黑丑𨿽飾相就眾人莫取

朝生夕死名曰嬰鬼不可得祀

憂思約帶

斵破瑚璉殷商絕後

貧鬼守門日破我盆

憂動胸臆莫與笑食

鵲笑鳩舞來遺我酒大喜在後授我紐

鳥鳴哺鷇長欲飛去循枝上下適與風遇

一夫兩心防刺不深

庭燎夜明追嗣日光

泥面亂頭忍恥少羞日以削消

三人俱行一人言北伯叔欲南少叔不得中路分道爭鬭相賊

鶹鴟娶婦深目窈身折腰不媚與伯相背

五心六意岐道多怪非君本志生我恨悔

仲冬兼秋鳥散飲憂

思初道古哀吟無輔

雪梅零墜心思憒憒

一指食肉口無所得染其鼎鼐舌饞於腹

口辧言疥行者畏忌

絕國異路心不相慕蛇子兩角使我相惡

鼻項移徙居不安坐枯竹後生失其寵榮

花瓠實百女同室醯苦不熟未有配合

嵗暮花落君衰扵徳榮寵殞墜陰棄其室

載餽茹田破鉏失餐苖稼不辟獨饑扵年

履蛇躡虺與鬼相視驚恐失气如騎虎尾

艸木瘡瘍花落葉亡

華言風語自相詿誤

耕石不生棄禮無名縫衣失鍼襦袴不成

空曹注器豚彘不至張弓祝雞雄父飛去

簪短帶長岀思苦窮瘠蠡小瘦以病之癃

蔽鏡無光不見文章少女不市棄扵相望

海老水漧魚鱉蕭索髙落無澗獨有沙石

膠車駕東與雨相逢五楘解墮頓斬獨宿憂爲身福酒爲歡伯除憂來樂福善入門與君相索

一衣三冠冠無所絆元服不成爲身災患

桑華腐蠧衣敝如絡女功不成絲布爲玉

迹行竊視有所畏避蔽目伏蔵以夜爲利

山林麓藪非人所處鳥獸無禮使我心苦

魂徵惙惙行曠聽絕擴然大通復更生活

千嵗槐根身多斧痕傷夷倒掘枝葉不存

方船備水旁河燃火終身無禍

響像無形骨體不成微行衰索消滅無名

折梃舂稷君不得食頭癢搔跟無益扵疾

鷹飛退去不食其雛

憂在心腹內崩爲疾禍起蕭墻意如制國

倔傀如儀前後相違言如鱉咳語不可知

秋風生哀花落心悲

左手把水如光與鬼不可得徙

安坐玉牀聴韶行觴

季蛇叔虎野心善怒

夾河爲婚期至無船搖心失望不見所歡

羊頭兔足羸瘦少肉

逺視千里不見所視離婁之明無益扵耳

久鰥無偶思配織女求其非望自令寡處【右易林】

古詩鏡卷三十六

欽定四庫全書

唐詩鏡卷一

明陸時雍編

初唐第一

【唐之勝於六朝者以七古之縱七律之整七絕之調此其故在气局聲調之間而精神材力未能駕勝以五律視昔相去逺矣聲不逮韶色不逮麗神不逮晬情不逮深𨿽沈宋綺思僅足當梁陳之中駟耳至五言古詩其道在神情之妙不可以力雄不可以材騁不可以思得不可以意致𨿽李杜力挽古風而李病於浮杜苦於刻以追陶謝之未能況漢魏乎韋蘇州得六朝之而無其實栁子厚得六朝之幹而無其華亦足並李杜而稱一代之雄矣五言絕句古道盡亡間有作者存十一於千百矣然唐之有可稱者以其能洗妖淫之气而歸平正之音也代不如古亦以見風气之所趨矣】

太宗皇帝【本紀雲姓李氏諱世民髙祖第二子髙祖起義兵拜右領大都督封燉煌郡公徙封趙國公髙祖受禪拜尙書令右武大將軍進封秦王海內漸平乃鋭意經籍開文學館以待四方之士杜如晦等十有八人爲學士與之討論髙祖傳位在位二十四年崩諡文皇帝有集四十卷帝嘗作宮體詩使虞世南賡和世南曰聖作誠工然體非雅正上有所好下必有甚焉恐此詩一傳天下風靡不敢奉詔帝曰朕試卿爾後帝爲詩一篇述古興亡旣而嘆曰鐘子期死伯牙不復鼔琴朕此詩何所示邪勑禇遂良卽世南靈座焚之】

五言古詩

帝京篇【並序】

余以萬幾之暇遊息藝文觀列代之皇王考當時之行事軒昊舜禹之上信無間然矣至於秦皇周穆漢武魏明峻宇雕墻窮侈極麗徵稅殫於宇宙轍迹徧於天下九域無以稱其求江海不能贍其欲覆亡顚沛不亦宜乎余追蹤百王之末馳心千載之下慷慨懷古想彼哲人庶以堯舜之風蕩秦漢之獘用咸英之曲變爛漫之音求之人情不爲難矣故觀文教於六經閱武功於七徳臺榭取其避燥濕金石尙其諧神人皆節之於中和不系之於淫放故溝洫可恱何必江海之濵乎麟閣可翫何必山陵之間乎忠良可接何必海上神仙乎丰鎬可遊何必瑤池之上乎釋實求華以人從欲亂於大道君子恥之故述帝京篇以明雅志云爾

落日雙闕昏回輿九重暮長煙散初碧皎月澄輕素搴幌翫琴書開軒引雲霧斜漢耿層閣淸風揺玉樹

【太宗麗色來自齊梁蒼骨本之隋氏長煙散初碧皎月澄輕素語藻而潔】

山閣晚秋

山亭秋色滿巖牖涼風度疎蘭尙染煙殘菊猶承露古石衣新苔新巢封古樹歷覽情無極咫尺輪光暮

【五六語佳新古字不宜疊用或當時以此爲致耳】

【附登三臺言志引月擎宵桂飄雲逼曙鱗下句佳取景在一鱗字初春登臺綺峯含翠霧照日蕊紅林蕊字奇又嬌花鳥續吟一語最勝秋日斆庾信體螢火不溫風與流螢帶火寒相去何啻天壤過舊宅紉佩蘭開徑舒圭葉剪桐語旣有韻剪桐更饒想致】

虞世南【本傳云字伯施越州余姚人性沈靜寡欲與兄世基同受學於顧野王時人方之二陸爲文章婉縟祖述徐陵爲秦府參軍貞觀中累遷至祕書監賜爵永興縣子太宗每稱其有五絕徳行忠直博學文詞書翰也卒諡文懿勑曰世南於我猶一體也拾遺補闕無日暫忘實當代名臣人倫凖的今其云亡石渠東觀中無復人矣世南在隋有詩巳載隋詩中】

五言古詩

從軍行

塗山烽驚弭節度龍城冀馬樓蘭將燕犀上谷兵劍寒花不落弓曉月逾明凜凜嚴霜節冰壯黃河絕蔽日捲徵蓬浮天散飛雪全兵值月滿精騎乘膠折結髮早驅馳辛苦事旌麾馬凍重闗冷輪摧九折危獨有西山將年年屬數奇

【劍寒花不落弓曉月逾明是隋人語風味之佳律中得此最勝】

結客少年塲行

韓魏多奇節倜儻遺聲利共矜然諾心各負縱橫志結交一言重相期千里至緑沈明月金絡浮雲轡吹簫入吳市擊築遊燕肆尋源博望侯結客逺相求少年懷一顧長驅背隴頭焰焰戈霜動耿耿劍虹浮天山冬夏雪交河南北流雲起龍沙暗木落鴈門秋輕生殉知已非是爲身謀

【獨饒風骨】

五言律詩

侍宴應詔賦韻得前字

芬芳禁林晚容與桂舟前橫空一鳥度照水百花然緑野明斜日靑山澹晚煙濫陪終宴賞握管類窺天

【五六標格自成不煩防飾】

褚亮【本傳云字希明錢塘人太宗旣平冦亂畱意儒學於宮城西起文學館亮與杜如晦房齡於志寧蘇世長薛收姚思防陸徳明孔穎達李道李守素虞世南蔡允恭顏相時許敬宗薛元敬蓋文逹蘇最十八人並以本官爲學士薛收卒以劉孝孫補之使亮爲圖贊貞觀中歷散騎常侍封陽翟縣男進爵爲侯卒諡曰康】

五言排律

和禦史韋大夫喜霽之作

晴天度旅鴈斜影照殘虹野淨餘煙盡山明逺色同沙平寒水落葉脆晚枝空白簡光朝幰彤騶出禁中息駕逰蘭阪雕文折桂叢無因輕羽扇徒自仰仁風

【三四五六語色閒淨不沾沾摸擬得來】

魏徵【本傳云字成鉅鹿人初爲隠太子洗馬太子事敗太宗拜諌議大夫封鉅鹿縣男帝嘗引入臥內訪以得失遷祕書監預參朝政後代王珪爲侍中尙書進封鄭國公多病辭職乃拜特進知門下省事帝嘗謂侍臣曰貞觀以前從我平定天下周旋艱險齡之功無所與讓貞觀之後盡心於我獻納忠讜安國利民犯顏正諫匡朕之違者惟徵而已古之名臣何以加也卒諡文貞】

五言古詩

述懷

中原還逐鹿投筆事戎軒縱橫計不就慷慨志猶存杖防謁天子驅馬出闗門請纓系南粵憑軾下東藩郁紆陟髙岫出沒望平原古木鳴寒鳥空山啼夜猿旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論

【挺挺有烈士風古木鳴寒鳥空山啼夜猿是初唐一等格力】

楊師道【本傳云字景猷華陰人淸警有才思隋末自洛陽來歸尙桂陽公主累轉太常封安徳郡公貞觀中拜侍中參預朝政退朝必引當時英俊宴集園池文防之盛一時莫比酣賞之際援筆直書有如宿搆太宗每見其詩必吟諷嗟賞卒諡曰懿】

五言律詩

初秋夜坐應詔

玉琯涼初應金壺夜漸防滄池流稍潔仙掌露方漙鴈聲風處斷樹影月中寒爽气長空淨髙吟覺思寛

【三四修潔】

五言排律

還山宅

暮春還舊嶺徙倚翫年華芳艸無行逕空山正落花垂藤掃幽石臥栁礙浮槎鳥散茅檐靜云披澗戶斜依然此泉路猶是昔煙霞

【幽澹似深山人語三四自然】

孔紹安【文苑傳雲山陰人與孫萬壽以文辭稱時稱孫孔髙祖受禪拜內史舍人詔撰梁史未成而卒有文集五卷】

五言絕句

侍宴詠石橊

【紀事云紹安大業末爲監察禦史髙祖爲隋討賊河東詔紹安監其軍深見接遇髙祖受禪紹安自洛陽間行來奔髙祖大悅拜內史舍人時夏侯端亦嘗爲禦史監髙祖軍先紹安歸朝授祕書監紹安因侍宴詠石橊云云時人稱之】

可惜庭中樹移根逐漢臣只爲來時晚花開不及春

【語气彷佛隋余】

馬周【本傳云字賔王淸河人武徳中補博州教授不治事刺史達奚恕數咎責之乃逰曹汴爲浚儀令崔賢所辱遂感激西至長安客常何家太宗召之累遷至中書令兼太子右庶子職兼兩宮處事精宻甚獲時譽尋以本官兼吏部尙書卒】

五言律詩

淩朝浮江旅思

太淸上初日春水送孤舟山逺疑無樹潮平似不流岸花開且落江鳥沒還浮羇望傷千里長歌遣四愁

【三四意晚然中晚卻不屑此作】

杜淹【紀事云字執禮秦王引爲天策府曹參軍賦詩尢工楊文幹反辭連太子歸罪於淹流巂州貞觀初召爲禦史大夫後檢校吏部尙書預參朝政】

五言排律

詠寒食鬭雞應秦王教

寒食東郊道揚鞲競出籠花冠初照日芥羽正生風顧敵知心勇先鳴覺气雄長翹頻掃陣利距屢通中飛毛徧綠野灑血漬芳藂𨿽然百戰勝會自不論功

【語自正當視庾信等作似靑出藍】

蕭翼【紀事云太宗時爲監察禦史充使取王羲之蘭亭序眞迹於越僧辯才歸擢員外郎】

五言律詩

答僧辯才

【太宗酷好二王書聞蘭亭眞迹在永欣寺僧辯才所百計求之不獲房齡薦翼多權謀必能稱防翼乃作南人北遊辯才一見欵宻畱宿設缸靣酒酣樂之後探韻賦詩翼得招字云云旣而術取書以歸太宗大恱擢員外郎賞賚甚厚見類苑】

邂逅欵良宵殷勤荷勝招彌天俄若舊初地豈成遙酒蟻傾還泛心猿躁似調誰憐失羣翼長苦業風飄

【語气調和】

王績【隠逸傳云字無功絳州人文中子通弟也少與李播呂才交善隋末爲六合丞非其所好棄官還鄕裏嘗躬耕東臯著書號東臯子或經過酒肆動經數日往往題壁作詩多爲好事者諷詠所著有五斗先生傳醉鄕記無心子傳臨終自克死日預爲墓志有文集五卷呂才爲王無功集序略云君河中有渚田十數頃又有隠士仲長子光服食養性君遂結廬河渚貞觀中京兆杜之倫淸河崔善爲相繼爲刺史皆召之君曰柰何坐召君平耶】

五言古詩

春桂問答二首

問春桂桃李正芬華年光隨處滿何事獨無花

春桂答春華詎能久風霜揺落時獨秀君知不

【答語六朝余秀】

五言律詩

野望

東臯薄暮望徙倚欲何依樹樹皆秋色山山惟落暉牧人驅犢返獵馬帶禽歸相顧無相識長歌懷采薇【多於朴茂詩自梁陳以來春華輝輝秋月艷之一徑不可復過隋煬𨿽返古道然華實並髙轉入初唐英華霣頓盛唐別轉風調卽意味愈漓矣】

五言絕句

過酒家

此日長昬飲非闗養性靈眼看人盡醉何忍獨爲醒

【唐人五絕病淺淺則一覽便盡】

上官儀【本傳云字遊韶陜州人家於江都防爲沙門服工文詞貞觀初舉進士授文館直學士遷祕書郎太宗雅好屬文每遣儀視艸多令繼和凡有宴集儀嘗與焉髙宗立進西臺侍郎工於五言詩以綺錯婉媚爲本儀旣貴顯人多效之謂上官體儀頗恃才任勢故爲當代所嫉許敬宗搆坐梁王忠事下獄死有集三十卷】

五言古詩

早春桂林殿應詔

步輦出披香淸歌臨太液曉樹流鶯滿春堤芳艸積風色翻露文雪華上空碧花蝶來未巳山光曖將夕

【語脆】

奉和潁川公秋夜

泬寥空色逺蕓黃淒序變涸浦落遵鴻長飈送巢燕千秋流夕景萬籟含宵喚峻雉聆金柝層臺切銀箭

【淸厲之音涸浦落遵鴻字太著意萬籟含宵喚喚字亦特】

李義府【本傳云其先瀛州人後家於永泰貞觀中除太子舍人與來濟俱以文翰見知時稱來李永徽中拜中書侍郎封廣平縣男與人語必嬉怡微笑而褊忌陰賊時人言其笑中有刀又以柔而害物亦謂之李貓顯慶中爲中書令進封河間郡公後楊行穎表言罪狀流死巂州史論言義府才思精宻所謂猩猩能言】

五言絕句

堂堂詞二首

鏤月爲歌扇裁云作舞衣自憐回雪影好取洛川歸【唐新語云義府嘗賦詩云鏤月爲歌扇裁云作舞衣照鏡自憐回雪影來時好取洛川歸謂之活剝張昌齡生吞郭正一又紀事云義府嘗賦詩云鏤月爲歌扇裁云作舞衣自憐回雪影好取洛川歸有棗彊尉張懷慶好偸竊名士文章乃爲詩曰生情鏤月爲歌扇出性裁云作舞衣照鏡自憐回雪影來時好取洛川歸時人爲之語曰活剝張昌齡生吞郭正一】

懶整鴛鴦被羞褰玳瑁牀春風別有意宻處也尋香

【輕脫春風別有意宻處也尋香艶情太甚】

詠烏

【紀事云義府初遇以李大亮劉洎之薦太宗召令詠烏雲云帝曰與卿全樹何止一枝】

日裏颺朝彩琴中伴夜啼上林如許樹不借一枝棲薛元超【本傳云汾陰人收子也九嵗襲爵汾陰男及長好學善屬文貞觀中累授太子舍人預撰晉書髙宗時拜中書令加金紫致仕卒有文集四十卷元超好引寒畯時論稱美紀事云上元初政出武氏因陽喑乞骸骨歸卒】

五言排律

奉和同太子監守違戀

儲禁銅扉啟宸行玉輅遙空懷壽街吏尙隔寢門朝北首瞻龍防空中想鳳鑣飛文映仙牓瀝思葉神飈帝念紆蒼壁幹文煥紫霄雲塘橫碧海平圃振詞條欲應重輪曲鏘洋韻九韶【平圃見山海經槐江之陽實惟帝之平圃】

【莊麗典則是初唐格調韓王元嘉同此奉和地分丹鷲嶺塗間白雲鄕亦屬佳句】

王勃【文苑傳云字子安絳州龍門人文中子通孫也六嵗解屬文與兄勔勮才藻相類杜易簡稱之曰此王氏三珠樹也勃年未及冠應舉及第沛王賢聞其名召爲沛府修撰戲爲檄英王雞文髙宗覽之怒曰此是交搆之漸出補虢州參軍父福畤坐勃故左遷交趾令勃往省父渡南海墮水卒初李敬稱勃與楊炯盧照鄰駱賔王必當顯貴裴行儉曰勃等𨿽有才而浮躁淺露豈享爵祿楊稍沈靜應至令長余得令終爲幸果如其言紀事云勃爲文先磨墨數升引被覆面而臥忽起書之初不加防時謂腹槁四傑气格雄渾不以組繪爲工】

七言古詩

滕王閣

【勃父爲交趾令勃往省父道出洪都都督閻伯嶼宴集滕王閣命之序蓋宿命其壻預成將舉屬客必讓而及焉勃適至不辭下筆立就末成四韻】

滕王髙閣臨江渚佩玉鳴鸞罷歌舞畫棟朝飛南浦雲珠簾暮捲西山雨閒雲潭影日悠悠物換星移幾度秋閣中帝子今何在檻外長江空自流

【三四髙迥實境自然不作籠蓋語致文𨿽四韻气足長篇】

秋夜長

秋夜長殊未央月明露白澄淸光層城綺閣遙相望遙相望川無梁北風受節南鴈翔崇蘭委質時菊芳鳴環曳佩出長廊爲君秋夜搗衣裳纎羅對鳳凰丹綺雙鴛鴦調砧亂杵思自傷徵夫萬里戍他鄕鶴闗音信斷龍門道路長君在天一方寒衣徒自香

【气格嶒崚北風受節南鴈翔語最古雅】

采蓮曲

采蓮歸綠水芙蓉衣秋風起浪鳬鴈飛桂棹蘭橈下長浦羅裙玉腕輕揺櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今巳暮今巳暮采蓮花渠今那必盡娼家官道城南把桑葉何如江上采蓮花蓮花復蓮花花葉何稠疊葉翠本羞眉花紅彊似頰佳人不在玆悵望別離時牽花憐共蒂折藕愛連絲故情無處所新物徒華滋不惜西津交佩解還羞北海鴈書遲采蓮歌有節采蓮夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外徵客闗山路幾重

【中有佳句】

落花落

落花落落花紛漠漠緑葉靑跗映丹萼與君徘徊上金閣影拂妝階玳瑁筵香飄舞館茱萸幙落花飛撩亂入中帷落花春正滿春人歸不歸落花度氛氳繞髙樹落花春巳繁春人春不顧綺閣靑臺靜且閒羅袂紅巾復往還盛年不再得髙枝難重攀試復旦遊落花裏暮宿落花間與君落花院臺上起雙鬟

【自梁陳餘音轉入老秀芳言如馥】

五言律詩

銅雀妓

金鳳鄰銅雀漳河望鄴城君王無處所臺榭若平生舞席紛何就歌梁儼未傾西陵松檟冷誰見綺羅情【子安才雄五言律往往有一气渾成之勢律自不能拘得看渠一意轉合視之平平擬之難到中晚之視初唐六朝之視漢魏俱若此矣】

聖泉宴【並序】

武山有聖泉焉浸淫歷數百千年乘巖泌湧接磴分流下瞰長江沙堤石岸咸古人遺迹也玆乃靑蘋緑芰紫苔蒼蘚遂使江湖思逺寤寐寄托旣而崇巒左披石壑前縈丹崿萬尋碧潭千頃松風唱響竹露薰空瀟瀟乎人間之難遇也方欲以林壑爲天籟琴樽爲日用嗟乎古今共逝方深川上之悲少長同逰且盡山陰之樂盍題芳什共寫髙情詩得泉字

披襟乘石磴列籍俯春泉蘭气薫山酌松聲韻野影飄垂葉外香度落花前興洽林塘晚重巖起夕煙

【三四琢矣然琢而不傷其气渾渾】

別薛華

送送多窮路遑遑獨問津悲涼千里道淒斷百年身心事同漂泊生涯共苦辛無論去與住俱是夢中人【率衷披寫絕不作詩思末語解愁愁情轉甚須知此等下語意味深厚後人便道出个中矣】重別薛華

明月沈珠浦秋風濯錦川樓臺臨絕防洲渚亙長天旅泊成千里棲遑共百年窮途惟有淚還望獨澘然

麻平晚行

百年懷土望千里倦遊情髙低尋戍道逺近聴泉聲磵葉才分色山花不辧名羇心何處盡風急暮猿淸

杜少府之任蜀州

城闕輔三秦風煙望五津與君離別意同是宦遊人海內存知已天涯若比鄰無爲在岐路兒女共霑巾

【此是髙調讀之不覺其髙以气厚故】

春日還郊

閒情兼黙黙攜杖赴巖泉艸綠縈新帶楡靑綴古錢魚牀侵岸水鳥路入山煙還題平子賦花樹滿春田【三四語有風味人有問餘二語何以佳余謂此二語一似逢春而感一似遇物而興非徒爲艸楡詠也】

秋日別王長史

別路餘千里深恩重百年正悲西日更動北梁篇野色籠寒霧山光斂暮煙終知難再奉懷徳自澘然

上已浮江宴韻得遙字

上已年光促中川興緒遙緑齊山葉滿紅泄片花銷泉聲喧後澗虹影照前橋遽悲春望逺江路積波潮

【紅泄片花銷六朝余繢】

易陽早發

飭裝侵曉月奔策殘星危閣尋丹嶂回梁屬翠屏雲間迷樹影霧裏失峯形復此涼飈至空山飛夜螢

【如此起句是大家數】

焦岸早行和陸四

侵星違旅館乘月戒徵儔復嶂迷晴色虛巖辧暗流猿吟山漏曉螢散野風秋故人何際鄕闗雲霧浮

【第六句最是髙韻】

楊炯【文苑傳雲華陰人幼聰敏善屬文舉神童爲文館學士累遷詹事司直則天初坐祖弟神讓事左遷梓州司法參軍秩渵授盈川令爲政嚴酷卒於官炯與王勃盧照鄰駱賔王以詞賦齊名稱爲王楊盧駱炯謂人曰吾愧在盧前恥居王后張說曰楊盈川文思如懸河注水酌之不竭旣優於盧亦不減王恥居王后信然愧在盧前謙也】

五言律詩

從軍行

烽火照西京心中自不平牙璋辭鳳闕鐡騎繞龍城雪暗凋旗畫風多雜鼔聲寧爲百夫長勝作一書生

【渾厚字字銖兩悉稱首尾圓滿殆無餘憾】

劉生

卿家本六郡年長入三秦白壁酬知己黃金謝主人劍鋒生赤電馬足起紅塵日暮歌鐘發喧喧動四鄰

出塞

塞外欲紛紜雌雄猶未分明堂占气色華蓋辧星文二月河魁將三千太乙軍丈夫皆有志會是立功勲

折楊栁

邊地遙無極徵人去不還秋容凋翠羽別淚損紅顏望斷流星驛心馳明月闗槁砧何處在楊栁自堪攀

送臨津房少府

岐路三秋別江津萬里長煙霞駐徵蓋管促飛觴階樹含斜日池風泛早涼贈言未終竟流涕忽霑裳

【三四气韶】

送丰城王少府

愁結亂如麻長天照落霞離亭隠喬樹溝水浸平沙左尉才何屈東闗望漸賒行看轉牛斗持此報張華

【三四語老】

送鄭州周司空

漢國臨淸渭京城枕濁河居人下珠淚賔禦促驪歌望極闗山逺秋深煙霧多惟餘三五夕明月暫經過

五言排律

送劉校書從軍

天將下三宮星門召五戎坐謀資廟略飛檄佇文雄赤土流星劍烏號明月弓秋陰生蜀道殺气繞湟中風雨何年別琴尊此日同離亭不可望溝水自西東

【初唐排律最佳語語湊拍首四語一起一接可謂壯甚殺气繞湟中語帶俚气】

和騫右丞省中暮望

故事閒臺閣仙門藹已深舊章窺復道云幌肅重陰律葭灰變靑陽斗柄臨年光揺樹色春气繞蘭心風響髙牕度流痕曲岸侵天民總樞轄人鏡辧衣簮日暮南宮靜瑤華振雅音

【附和劉侍郎入隆唐觀百果珠爲實羣峯錦作苔語殊勝麗】

五言絕句

夜送趙縱

趙氏連城壁由來天下傳送君還舊府明月滿前川

【末句人景雙映】

唐詩鏡卷一

欽定四庫全書

唐詩鏡卷二

明陸時雍編

初唐第二

盧照鄰【文苑傳云字升之範陽人博學善屬文初授鄧王府典籖王甚愛之謂人曰此吾之相如也後拜新都尉因染風疾去官處太白山中以服餌爲事後疾轉篤徙居具茨山沈痼攣廢不堪其苦與親友執別投潁水死紀事云照鄰居具茨山下自以爲髙宗尙吏已獨儒武后尙法已獨黃老後封嵩山屢聘賢士巳獨廢著五悲以自明】

七言古詩

長安古意

長安大道連狹斜靑牛白馬七香車玉輦縱橫過主第金鞭絡繹向侯家龍銜寶蓋承朝日鳳吐流蘇帶晚霞百丈遊絲爭繞樹一羣嬌鳥共啼花啼花戲蝶千門側碧樹銀臺萬種色復道交牕作合歡雙闕連甍垂鳳翼梁家畫閣天中起漢帝金莖云外直樓前相望不相知陌上相逢詎相識借問吹簫向紫煙曽經學舞度芳年得成比目何辭死願作鴛鴦不羨仙比目鴛鴦眞可羨雙去雙來君不見生憎帳額繡孤鸞好取門簾貼雙燕雙燕雙飛繞畫梁羅幃翠被郁金香片片行雲著蟬鬢纎纎初月上鴉黃鴉黃粉白車中出含嬌含態情非一妖童寶馬鐡連錢娼婦盤龍金屈膝禦史府中烏夜啼廷尉門前雀欲棲隠隠朱城臨玉道遙遙翠幰沒金堤挾彈飛鷹杜陵北探丸借客渭橋西俱邀俠客芙蓉劍共宿娼家桃李蹊娼家日暮紫羅裙淸歌一囀口氛氳北堂夜夜人如月南陌朝朝騎似雲南陌北堂連北裏五劇三條控三市弱栁靑槐拂地垂佳气紅塵暗天起漢代金吾千騎來翡翠屠蘇鸚鵡杯羅襦寶帶爲君解燕歌趙舞爲君開別有豪華稱將相轉日回天不相讓意气由來排灌夫専權判不容蕭相専權意气本豪雄靑虯紫燕坐生風自言歌舞長千載自謂驕奢淩五公節物風光不相待桑田碧海須臾攺昔時金階白玉堂卽今惟見靑松在寂寂寥寥揚子居年年嵗嵗一牀書獨有南山桂花發飛來飛去襲人裾

【瑋麗中不乏風華當在駱賔王帝京篇上】

五言律詩

昭君怨

合殿恩中絕交河使漸稀肝腸隨玉輦形影向金微漢地艸應綠胡庭沙正飛願逐三秋鴈年年一度歸

折楊栁

倡樓啟曙扉楊栁正依依鶯啼知嵗隔條變識春歸露葉凝秋黛風花亂舞衣攀折將安寄軍中音信稀

上之回

回中道路險蕭闗烽多五營屯右地萬乘出西河單於拜玉璽天子按雕戈振旅汾川曲秋風橫大歌

文翁講堂

錦裏淹中館岷山稷下亭空梁無燕雀古壁有丹靑槐落猶疑市苔深不辧銘良哉二千石江漢表遺靈

【槐落猶疑市語有餘想】

元日述懷【一作明月引】

筮仕無中秩歸耕有外臣人歌小嵗酒花舞大唐春艸色迷三徑風光動四鄰願得長如此年年物新

五言排律

西使兼送孟學士南遊

地道巴陵北天山弱水東相看萬餘里共倚一徵蓬零雨悲王粲淸樽別孔融徘徊聞夜鶴悵望待秋鴻骨肉胡秦外風塵闗塞中惟餘劍鋒在耿耿气成虹

【嚴】

綿州官池贈別【同賦灣字】

輶軒遵上國仙佩下靈闗樽酒方無地聫綣喜暫攀離言欲贈策髙辯正連環野逕浮雲斷荒池春艸班殘花落古樹度鳥入澄灣欲敍他鄕別幽谷有綿蠻

還赴蜀中貽示京邑遊好

籞宿花初滿章臺栁向飛如何正此日還望昔多違悵別風期阻將乖云會稀斂衽辭丹闕懸旗陟翠微野禽喧戍鼔春艸變徵衣回顧長安道闗山起夕霏

【附首春貽京邑文士寂寂罷將迎門無車馬聲橫琴答山水披捲閱公卿三四何等气岸過東山谷口野老堪成鶴山神或化鳩日暮飡殻天寒禦鹿裘絕似庾信語】

駱賔王【文苑傳云賔王少善屬文尢妙於五言詩嘗作帝京篇當時以爲絕唱然落魄無行好與博徙遊髙宗末爲長安主簿坐贓左遷臨海丞怏怏失志棄官去後與徐敬業作亂事敗伏誅紀事云徐敬業亂於揚州以賔王爲府屬代敬業爲檄武后讀至一抔之土未幹六尺之孤安在矍然曰誰爲之或以賔王對後曰宰相安得失此人敬業敗亡命不知所終中宗時詔求其文得數百篇】

七言古詩

帝京篇

山河千里國城闕九重門不覩皇居壯安知天子尊皇居帝裏崤函谷鶉野龍山侯甸服五緯連影集星躔八水分流橫地軸秦塞重闗一百二漢家離宮三十六桂殿嵚崟對玉樓椒房窈窕連金屋三條九陌麗城隈萬戶千門平旦開復道斜通鳷鵲觀交衢直指鳳皇臺劍履南宮入簮纓北闕來聲名冠寰宇文物象昭回鉤陳肅蘭戺璧沼浮槐市銅羽應風回金莖承露起校文天祿閣習戰昆明水朱邸抗平臺黃扉通戚裏平臺戚裏帶崇墉炊金饌玉待鳴鐘小堂綺帳三千戶大道靑樓十二重寶蓋雕鞍金絡馬蘭窻繡柱玉盤龍繡柱璇題粉壁映鏘金鳴玉王侯盛王侯貴人多近臣朝遊北裏暮南鄰陸賈分金將防喜陳遵投轄正畱賔趙李經過宻蕭朱交結親丹鳳朱城白日暮靑牛紺幰紅塵度俠客珠彈垂楊道倡婦銀鉤采桑路倡家桃李自芳菲京華遊俠盛輕肥延年女弟雙飛入羅敷使君千騎歸同心結縷帶連理織成衣春朝桂樽樽百味秋夜蘭燈燈九微翠幌珠簾不獨映淸歌寶瑟自相依且論三萬六千是寧知四十九年非古來榮利若浮雲人生倚伏信難分始見田竇相傾奪俄聞衛霍有功勲未厭金陵气先開石槨文朱門無復張公子灞亭誰畏李將軍相顧百齡皆有待居然萬化咸應攺桂枝芳气已銷亡栢梁髙宴今何在春去春來苦自馳爭名爭利徒爾爲久畱郎署終難遇空掃相門誰見知當時一旦擅豪華自言千載長驕奢倐忽摶風生羽翼須臾失浪委泥沙黃雀徒巢桂靑門遂種黃金銷鑠素絲變一貴一賤交情見紅顏宿昔白頭新脫粟布衣輕故人故人有湮淪新知無意气灰死韓安國羅傷翟廷尉已矣哉歸去來馬卿辭蜀多文藻揚雄仕漢乏良媒三冬自矜誠足用十年不調幾邅回汲黯薪逾積孫閣未開誰惜長沙傅獨負洛陽才【紀事云楊盈川之爲文好以古人姓名連用號爲防鬼簿賔王文好以數對如秦地重闗一百二漢家離宮三十六人號爲算博士又曰倐忽摶風生羽翼須臾失浪委泥沙賔王后與徐敬業興兵揚州大敗逃死此其防也】

【文章有言無韻卽是死語如帝京篇人謂之算博士亦可】

五言律詩

冬日過故人任處士書齋

神交尙投漆虛室罷遊蘭网積窻文亂苔深履迹殘雪明書帳冷水靜墨池寒獨此琴臺夜流水爲誰彈

遊紫雲觀贈道士【並序】

余鄕國一辭江山萬里昔年離別還同塞北之鳬今日歸來卽似遼東之鶴先生情均得忘筌之契已深路是亡羊分岐之恨逾切不題短什何汰衷襟乎

碧落澄秋景門啟曙闗人疑列禦至客似令威還羽蓋徒欣仰云車未可攀秪應傾玉醴時許寄頺顏

遊靈公觀

靈峯標勝境神府枕通川玉殿斜連漢金堂迥架煙斷風疎晚竹流水切寒別有靑門外空懷圃仙

同辛簿簡仰酬思上人林泉

俗逺風塵隔春還初服遲林疑中散地人似上皇時芳杜湘君曲幽蘭楚客詞山中有春艸長似寄相思

送鄭少府入遼共賦俠客逺從戎

邊烽警楡塞俠客度桑榦栁葉開銀鏑桃花照玉鞍滿月臨弓影連星入劍端不學燕丹客空歌易水寒

【三四語色明媚卻與五陵裘馬相宜上句更自入手輕快】

憲臺出縶寒夜有懷

獨坐懷明發長謡苦未安自應迷北叟誰肯問南冠生死交情異殷憂嵗序防空餘朝夕鳥相伴夜啼寒

【淡淡語含情無限結語悲甚】

在獄詠蟬【並序】

余禁所禁垣西是法防事也有古槐數株焉𨿽生意可知同殷仲文之古樹聽訟斯在卽周召伯之甘棠每至夕照低陰秋蟬疎引發聲幽息有切嘗聞豈人心異於曩時將虫響悲於前聴嗟乎聲以動容徳以象賢故潔其身也稟君子逹人之髙行蛻其皮也有仙都羽化之靈姿時而來順陰陽之數應節爲變審蔵用之機有目斯開不以道昏而昧其視有翼自薄不以俗厚而易其眞吟喬樹之微風韻姿天縱飲髙秋之墜露淸畏人知僕失路艱虞遭時徽纆不哀傷而自怨未揺落而先衰聞蟪蛄之流聲悟平反之巳奏見螗螂之抱影怯危機之未安感而綴詩貽諸知巳庶情沿物應哀弱羽之飄零道寄人知憫餘聲之寂寞非謂文墨取代幽憂云爾

西陸蟬聲唱南冠客思侵那堪鬢影來對白頭吟露重飛難進風多響易沈無人信髙潔誰爲表予心

【大家語大略意象深而物態淺】

五言排律

靈隠寺

鷲嶺郁岧嶤龍宮鎖寂寥樓觀滄海日門對浙江潮桂子月中落天香雲外飄捫蘿登塔逺刳木取泉遙霜薄花更發冰輕葉互凋夙齡尙遐異搜對滌煩囂待入天臺路看余度石橋【詩話云舊說徐敬業敗與賔王俱不死皆去爲浮屠以免賔王居杭州靈隠寺後宋之問遊寺夜吟云鷲嶺郁岧嶤龍宮鎖寂寥久不能續有老僧云何不道樓觀滄海口門對浙江潮云云遲明僧不見人以爲賔王也今此詩乃見賔王集集乃見古本非後人所裒次則此詩巳自錄於集中賔王之不死亦一證也】

【精警瑰麗絕冠初唐】

夕次蒲類津

二庭歸望斷萬里客心愁山路猶南屬河源自北流晚風連朔气新月照邊秋竈火通軍壁烽煙上戍樓龍庭但苦戰燕領會封侯莫作蘭山下空令漢國羞

【新月照邊秋語有爽气】

邊城落日

紫塞流沙北黃圖灞水東一朝辭爼豆萬里逐沙蓬月恆持滿尋源屢鑿空野昏邊气合烽迥戍煙通膂力風塵倦疆埸嵗月窮河流控積石山路逺崆峒壯志淩蒼兕精誠貫白虹君恩如可報龍劍有雌雄

宿溫城望軍營

虜地寒膠折邊城夜柝聞兵符闗帝闕天策動將軍塞靜胡笳徹沙明楚練分風旗翻翼影霜劍轉龍文白羽揺如月靑山斷若雲煙疎疑捲幔塵滅似銷氛投筆懷班業臨戎想顧勲還應雪漢恥持此報明君

邊夜有懷

漢地行逾逺燕山去不窮城荒猶築怨碣毀尙銘功古戍煙塵滿邊庭人事空夜闗明隴月秋塞急胡風倚伏良難定榮枯豈易通旅魂勞泛梗離恨斷徵蓬蘇武封猶薄崔駰宦不工惟餘北叟意欲寄南飛鴻

【三四警】

五言絕句

於易水送人

此地別燕丹壯士發衝冠昔時人已去今日水猶寒【附秋風亂竹揺疎影縈池織細流秋月裛露珠暉冷淩霜桂影寒秋水圖云錦色淨寫月練文明極組織之工然皆借襯得來不若秋鴈陣去金河冷書歸玉塞寒本色自在】

劉禕之【本傳云字希美晉陵人少與孟利貞髙智周郭正一俱以文藻知名號爲劉孟髙郭上元中與元萬頃等偕召入禁中論次新書髙宗又宻令參決時政以分宰相之權時謂北門學士武后時爲鳳閣侍郎後以罪賜死】

五言古詩

酬鄭沁州

騏閣一代良熊軒千里躅緝圖昭國典按部畱宸矚匪厭承明廬佇兼司局蕓書暫輟載竹使方臨俗節變風緒髙秋深露華溽寒山斂輕靄霽野澄初旭已切長年悲誰堪岐路促遙林徵馬迅別館嘶驂局雅贈響摐金索居暌倚玉淒斷離鴻引勞歌思足曲

【語气亦貴】

郭正一【文苑傳云彭城人貞觀中舉進士永淳中歷官至中書侍郎明習舊事兼有詞學號爲稱職永昌中爲酷吏所陷流死嶺南】

五言律詩

奉和太子納妃太平公主出防

桂宮初服冕蘭掖早升笄禮盛親迎晉聲芬出降齊金開瑞鈕寶翟上仙梯轉扇承宵月揚旌照夕蜺

【新整簇簇是初唐體裁】

【附劉禕之奉和夢梓光靑陛穠桃靄紫宮徳優宸念逺禮備國姻崇萬戶聲明發三條騎吹通香輪送重景防斾引仙虹附任奉古奉和帝子升靑陛王姬降紫宸星光移雜佩月彩薦重輪龍旌翻地杪鳳管颺天濵槐陰浮淺瀨葆吹翼輕塵附裴守眞奉和瑜佩升靑殿濃華降紫微還如桃李發更似鳳凰飛金屋眞離象瑤臺起婺徽防纓紛碧坐繢羽泛褕衣極一時絢藻之致】

於季子【咸亨中登進士第見紀事】

七言律詩

早春洛陽答杜審言

梓澤年光往復來杜霸遊人去不回若非載筆登麟閣定是吹簫伴鳳臺路傍桃李花猶嫩波上芙蕖葉未開分明寄語長安道莫教畱滯洛陽才

【此詩𨿽格力未整風味卻饒】

【附詠云瑞云千里映祥輝四望新隨風亂鳥足泛水結魚鱗布葉疑臨夏開花詎待春願得承嘉景無令掩桂輪是孔範諸人余意巧力那及古人】

【附詠項羽北伐𨿽全趙東歸不王秦空歌拔山力羞作渡江人余謂項羽𨿽霸業不終亦千古一猛男子嘲之何爲直當閔之耳詠漢髙祖百戰方夷項三章且代秦功歸蕭相國气盡戚夫人末語誠當以萬乘之尊不能庇一弱子何也】

楊衡

七言古詩

白紵辭二首

玉纓翠佩雜輕羅香汗微漬朱顏酡爲君起唱白紵歌淸聲褭云思繁多凝笳哀琴時相和金壺半傾芳夜促梁塵霏霏暗紅燭令君安坐聴終曲墜葉飄花難再復躡珠履步瓊筵輕身起舞紅燭前芳姿艶態妖且妍回眸轉袖暗催涼風蕭蕭漏水急月華泛灔紅蓮濕牽裙攬帶翻成泣

【殊有艶情】

劉允濟【文苑傳云洛川人少孤事母甚謹博學善屬文與王勃齊名弱冠舉進士累除著作佐郎撰魯後春秋二十卷上之遷左史直文館垂拱中明堂初成奏賦以諷拜著作郎長安中拜鳳閣舍人坐與張易之欵狎左授靑州長史】

五言古詩

經廬嶽回望江州想洛陽有作

山帝始營龍門禹初鑿出入經變化俯仰憑寥廓未若玆山功連延並巫霍東北疏艮象西南距坤絡宏阜自郁盤髙堙復回薄勢入柴桑渚陰開彭蠡壑九江杳無際七澤紛相錯雲霞散吳會風波騰鄢鄂迹隨造化久利與乾坤博肹蠁精气通紛綸潛怪作石渠忽見踐金房安可托地入天子都巖有仙人藥二門幾迢遞三宮何儵爚咫尺窮杳防跬步皆恬漠林驚羽翰幽居靜龍蛇蠖明牧振雄詞棣華殊灼灼盛業匡西夏深謀贊禹亳黃雲覆鼎飛絳气橫川躍佐歷符賢運人期茂天爵禮樂富垂髫詩書成舞勺淸輝靖嵒電利器騰霜鍔遊聖挹衢樽鄰畿恭木鐸墻仭包武侯波瀾控文若旋聞刈薪楚遽覩升葵藿稷卨序揆圖良平公輔略重臣資出守英藩諒求瘼豫章觀偉材江州訪靈崿陽岫曉氛氳陰崖暮蕭索雌伏屢鯨奔雄飛更鷙搏驚透煙霞騰猿亂枝格【音洛】故園有歸夢他山非行樂帝鄕徒可遊湟澗終旅泊景物觀淮海雲霄望河洛城闕紫微星圖書扈閣神功多粉繢元气猶斟酌丞相下南宮將軍趨北落橫簮並附蟬列鼎俱調鶴四郊時迷路五月先投龠池榭宣瓊管風花亂珠箔舊遊勞夢寐新知無悅樂天寒欲贈言嵗暮期交約夜琴淸玉柱秋灰變緹幕風雲動翰林宮徵調文籥言泉激爲浪思緒飛成繳千里輝珠璣五采含丹雘鐘鼔旋驚鷃瑾瑜俄抵鵲竊價慙庸怠叨聲逾寂寞長望限南溟居然翳東郭

【宏麗】

五言律詩

怨情

玉闗芳信斷蘭閨錦字新愁來不自抑念切已含嚬虛牖風驚夢空牀月厭人歸期倘可促勿度栁園春

【語態懨懨】

鄭蜀賔【滎陽人】

五言絕句

別親朋

【紀事云蜀賔年老爲江左一尉親朋餞於上東門蜀賔賦詩云云酒酣自詠聲調哀戚竟卒於官】

畏途方萬里生涯近百年不知將白首何處入黃泉韋承慶【字延休陽武人少恭謹事繼母以孝聞舉進士補雍王府參軍府中文翰悉出其手長壽中累遷鳳閣舍人以後三掌天官選事銓授平允海內稱之後知政事坐附推張昌宗失實流嶺表嵗余起辰州刺史入爲祕書少監封扶陽縣子遷黃門侍郎未拜卒紀事云韋氏孝友詞學則承慶嗣立防音樂有萬石達禮儀則叔夏史才博識有述時趙冬曦兄弟亦各有名張說曰韋趙兄弟人之梓杞】五言古詩

折楊栁

萬里邊城地三春楊栁節葉似鏡中眉花如闗外雪徵人逺鄕思倡婦髙樓別不忍擲年華含情寄攀折

【三四言之可念】

五言律詩

寒食應制

鳳城春色晚龍禁早暉通舊火收槐燧餘寒入桂宮鶯啼正隠葉雞鬭始開籠藹藹瑤山滿仙歌始樂風

【三四語气淸貴】

韋嗣立【鄭州人思謙子也少舉進士與兄承慶俱以學行齊名長壽中爲鳳閣舍人長安中爲天官侍郎遷鳳閣侍郎知政事神龍中爲黃門侍郎前後四職兄弟相代又父子三人皆至宰相有唐以來莫與爲比嘗於驪山搆別業中宗親往幸焉因封爲逍遙公睿宗立拜中書令爲憲司所劾左遷嶽州別駕遷陳州刺史卒見思謙傳】

五言排律

偶遊龍門北谿忽懷驪山別業因以言志示弟淑奉呈諸大僚

幽谷杜陵邊風煙別幾年偶來伊水曲谿嶂各依然傍浦憐芳樹尋崖愛綠泉嶺雲隨馬足山鳥向人前地合心俱靜言因理自短才叨重寄屍祿愧妨賢每挹掛冠侶思從初服旋稻粱仍欲報嵗月坐空捐助嶽無纖塊輸溟謝末涓還悟北轅失防求南磵田

【嶺雲隨馬足山鳥向人前語極自然之致較李太白山從人面起雲傍馬頭生似覺髙雅一籌】

東方虯【紀事云武后時爲左史嘗曰百年後可與西門豹作對】

五言絕句

昭君怨

漢道方全盛朝廷足武臣何須薄命妾辛苦事和親揜淚辭丹鳳銜悲向白龍單於浪驚喜無復舊時容

【好意】

蘇味道【本傳云趙州欒城人與鄕人李嶠以文辭知名時謂蘇李弱冠舉進士累轉咸陽尉延載中遷鳳閣侍郎證聖元年坐事出爲集州刺史俄召拜天官侍郎聖歷初復同鳳閣鸞臺三品前後居相位數載多識臺閣故事但事無決斷人號爲蘇摸稜坐張易之黨貶眉州卒有集十五卷行世】

五言律詩

單於川對雨

飛雨欲迎旬浮雲已送春還從濯枝後來應洗兵辰气合龍祠外聲過鯨海濵伐邢知有屬巳見靜邊塵

【霏微和美諷有餘味】

正月十五夜

【唐新語云神龍之際京城正月望日盛飾燈火之防金吾弛禁貴遊戚屬及下俚工賈無不夜遊車馬駢闐人不得顧王主之家馬上作樂以相誇競文士皆賦詩以紀其事作者數百人惟味道與郭利貞崔液三人爲絕唱】

火樹銀花合星橋鐡鎖開暗塵隨馬去明月逐人來遊伎皆穠李行歌盡落梅金吾不禁夜玉漏莫相催

【纎濃恰中】

【附詠虹詠霜俱勻宻可諷詠虹紆余帶星渚窈窕架天潯空因壯士見還共美人沈逸照含良玉神花藻瑞金獨畱長劍采終負昔賢心詠霜金只暮律盡玉女暝氛歸孕冷隨鐘徹飄華逐劍飛帶日浮寒影乘風進晚威自有貞筠質寧將庶艸腓】

五言排律

在廣州聞崔馬二禦史並拜臺郎

振鷺才飛日遷鶯逺聴聞明光共待漏淸鑑各披云喜得廊廟舉嗟爲臺閣分故林懷栢悅新幄阻蘭薰冠去神羊影車迎瑞雉羣逺從南斗外遙仰列星文

【精宻起伏轉合一絲不漏】

十五夜逰

今夕重門啟遊春得夜芳月華連晝色燈影雜星光南陌靑絲騎東鄰紅粉妝管弦遙辧曲羅綺暗聞香人擁行歌路車攢鬭舞塲經過猶未巳鐘鼔出長楊

【輕欵熨帖語帶微芳】

【附和武三思於天中寺尋復禮上人之作藩戚三雍暇禪居二室隈忽聞從桂苑移步踐花臺敏學推多藝髙談屬辯才是非寧滯著空有掠嫌猜五行幽機暢三蕃妙鍵開味同甘露灑香似逆風來砌古畱方石池淸辧燒灰人尋鶴洲返月逐虎谿回企躅瞻飛蓋攀遊想渡杯願陪爲善樂從此去塵埃】

崔融【本傳云字安成齊州人擢八科髙第爲崇文館學士中宗在東宮選爲侍讀典東朝表疏長安中爲鳳閣舍人坐附張易之兄弟左授袁州刺史尋拜國子司業預修則天實錄封淸河縣子融爲文典麗朝廷諸大手筆多手勑委之撰哀冊文用思精苦遂發病卒諡曰文有集六十卷】

五言律詩

詠寶劍

寶劍出昆吾龍夾采珠五精初獻術千戶競論都匣气沖牛斗山形轉轆轤欲知天下貴持此問風胡

【三四典貴】

五言排律

和梁王眾傳張光祿是王子晉後身

【武后攺控鶴府爲奉宸府引詞人爲供奉內殿曲宴則二張諸武侍坐佞者奏云張昌宗是王子晉後身令被羽衣吹簫乘木鶴奏樂於庭如子晉乘空融賦詩爲絕唱見張易之傳】

聞有衝天客披云下帝畿三年上賔去千載忽來歸昔偶浮丘伯今同丁令威中郎才貌是柱史姓名非祗召趨龍闕承恩拜虎闈丹成金鼎獻酒至玉杯揮天仗分旄節朝容間羽衣舊壇何處所新廟坐光輝漢主存僊要淮南愛道機朝朝緱氏鶴長向洛城飛【紀事云融嘗與蘇味道相誚云某詩所以不及相公無銀花盒也蘇有詩云火樹銀花合味道云子詩𨿽無銀花合還冇金銅丁取融詩有今同丁令威句也】

【才情綺合】

唐詩鏡卷二

欽定四庫全書

唐詩鏡卷三

明陸時雍編

初唐第三

張易之【定州人初以門防累遷爲尙乘奉禦白晳美姿容善音律則天臨朝入侍禁中爲奉宸府令加麟臺監封恆國公神龍元年則天病甚崔暐等斬於迎仙院易之兄弟粗能屬文如應詔和詩則宋之問閻朝隠爲之代作見張行成傳】

五言律詩

泛舟侍宴應制

平明出禦溝解纜坐回舟緑水澄明月紅羅結綺樓歌爭浦入冠蓋逐川流白魚臣作伴相對舞王舟

【三四麗色天成】

武三思【元慶子以后族累轉右衛將軍則天革命封梁王進拜特進性傾巧便僻善事人中宗立復得幸掌知國政旣與韋庶人上官昭容私通嘗忌節湣太子宻謀廢之太子率羽林軍誅之】

五言排律

奉和春日遊龍門應制

鳳駕臨香地龍輿上翠微星宮含雨气月殿抱春暉碧澗長虹下雕梁早燕歸云疑浮寶蓋石似拂天衣露艸侵堦長風花繞席飛日斜宸賞洽淸吹入重闈

【气爽】

【附奉和宴小山池栁發龍鱗出松新麈尾齊亦屬佳句】

喬知之【文苑傳云馮翊人有俊才所作篇詠人多諷誦則天時累除右補闕遷左司郎中以婢事後爲武承嗣諷酷吏羅織殺之】

五言古詩

長信宮中樹

婀娜當軒樹丰茸倚蘭殿色艶九春時風揺五明扇餘花鳥弄盡新葉虫書徧零落心自知芳菲君不見

【五六語俊】

薛稷【字嗣通蒲州汾陰人舉進士累轉中書舍人與從祖兄曜俱以辭學知名同在兩省爲時所稱景龍中爲昭文館學士好古博雅尢工書睿宗卽位拜中書侍郎參知政事後以翊贊功封晉國公除太子少保睿宗嘗召入宮中參決庶政恩遇莫比竇懷貞伏誅稷以知其謀賜死萬年獄見薛收傳】七言律詩

奉和聖制春日幸望春宮應制

九春風景足林泉四面雲霞敞禦筵花鏤黃山繡作苑艸圖灞錦爲川飛觴競醉心回日走馬爭先眼著鞭喜奉仙遊歸路逺直言行樂不言旋

【語饒巧思】

陳子昻【文苑傳云字伯玉射洪人家世豪富子昻獨苦節讀書金華山善屬文舉進士拜麟臺正字轉右拾遺數上防陳事詞皆典美武攸宜統軍北討契丹以子昻爲管記聖歷初解官歸爲縣令段簡因事收系憂憤卒子昻褊躁無威儀然文詞宏麗當時重之有集十卷紀事云子昻與趙貞固盧蔵用杜審言宋之問畢隆澤郭襲微司馬承禎釋懷一陸餘慶號方外十友獨異記云子昻初入京不爲人知有賣胡琴者價百萬子昻突出謂左右曰輦千緡市之眾驚問答曰余善此樂皆曰可得聞乎曰明日可集宣陽裏如期偕往則酒肴畢具捧琴語曰蜀人陳子昻有文百軸不爲人知此樂賤工之役豈宜畱心舉而碎之以其文百軸徧贈防者一日之內聲華溢都】

【阮籍詠懷出自深衷子昻感遇情已虛設言復不文𨿽云不乏風骨然此是頑骨不靈也其詩三十八首余謂首首俱可省得】

五言古詩

秋園臥病呈暉上人

幽寂曠日遙林園轉淸宻疲屙澹無豫獨坐泛瑤瑟懷挾萬古情憂虞百年疾綿綿多滯念忽忽每如失緬想赤松遊髙尋白雲逸榮吝始都喪幽人遂貞吉圖書紛滿牀山木藹盈室宿昔心所尙平生自玆畢願言誰見知梵筵有同術八月髙秋晚涼風正蕭瑟

【此詩絕無霸气似爲近雅】

五言律詩

晚次樂鄕縣

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴

【古澹】

同王員外雨後登開元寺南樓因酬暉上人獨坐山亭有贈

鐘梵經行罷香林坐入禪巖庭交雜樹石瀨瀉鳴泉水月心方寂雲霞思獨寧知人世裏疲病得攀緣

送客

故人洞庭去楊栁春風生相送河洲晚蒼茫別思盈白蘋巳堪把緑芷復含榮江南多桂樹歸客贈生平

【三四韻】

春夜別友人

銀燭吐靑煙金樽對綺筵離堂思琴瑟別路繞山川明月隠髙樹長河沒曉天悠悠洛陽去此防在何年

【气滿老而勁明月長河於秋時尢勝】

五言排律

白帝城懷古

日落滄江晚停橈問土風城臨巴子國臺沒漢王宮荒服仍周甸深山尙禹功巖懸靑壁斷地險碧流通古木生雲際孤帆出霧中川途去無限客思坐何窮

【古木生雲際孤帆出霧中景色寫入霏微】

峴山懷古

秣馬臨荒甸登髙覽舊都猶悲墮涙碣尙想臥龍圖城邑遙分楚山川半入吳丘陵徒自出賢聖幾凋枯野樹蒼煙斷津樓晚气孤誰知萬里客懷古正踟躕

【野樹蒼煙斷津樓晚气孤語气髙古子昻古色蒼茫淡淡寫意其趣已足】

杜審言【文苑傳云字必簡襄陽人舉進士爲隰城尉雅善五言詩工書翰恃才謇傲爲世所嫉嘗謂人曰吾文章合得屈宋作衙官吾書迹合得王羲之北靣則天召見累遷膳部員外郎神龍初坐通張易之兄弟流峯州入爲修文館學士卒與李嶠崔灝蘇味道爲文學四友文集十卷】

【審言材力雄厚復椎鏈精工詩之有眼意欲攝長情於短韻鑄浩景於微言其法始於宋之謝靈運而成於梁之庾肩吾陳之張正見諸人也古人平鋪直述未嘗不佳自晉人繁縟日增謝靈運始生字法誠欲探境窮微追情入妙然非本來靈妙別具罏錘未易登其堂奧也唐時追琢大盛於垂拱神龍之間而窮於賈島諸人之輩安得直攄眞境一遊大雅之塲乎】五言律詩

蓬萊三殿侍宴奉敕詠終南山應制

北斗掛城邊南山倚殿前云標金闕迥樹杪玉堂懸半嶺通佳气中峯繞瑞煙小臣持獻壽長此戴堯天

【掛倚字稍帶粗气三四結搆語气鄭重】

宿羽亭侍宴應制

步輦千門出離宮二月開風光新栁報宴賞落花催碧水揺空閣靑山繞吹臺聖情畱晚興歌管送餘杯

賦得妾薄命

艸緑長門掩苔靑永巷幽寵移新愛奪淚落故情畱啼鳥驚殘夢飛花攪獨愁自憐春色罷團扇復迎秋【輕輕欵欵裊裊亭亭絕似當年愁緒三四蕋色溫香卻無梁人妖气庶幾雅音涙落故情畱語最溫厚蓋怨生於愛若拋卻卽多無事矣今日之淚皆當年恩愛所畱知中之所包有幾許在】和韋承慶過義陽公主山池

逕轉危峯逼橋回缺防妨玉泉移酒味石髓換稉香綰霧靑絲弱牽風紫蔓長猶言宴樂少別向後池塘

和晉陵陸丞早春遊望

獨有宦遊人偏驚物新雲霞出海曙梅栁渡江春淑气催黃鳥晴光轉緑蘋忽聞歌古調歸思欲霑巾【三四如精金百鏈雲霞出海曙梅栁渡江春曙春一字一句古人琢意之妙起結意勢衝盈】秋夜宴臨津鄭明府宅

行止皆無地招尋獨有君酒中堪累月身外卽浮雲露白宵鐘徹風淸曉漏聞坐攜餘興往還似未離羣

和康五庭芝望月有懷

明月髙秋迥愁人獨夜看暫將弓並曲翻與扇俱團露濯淸輝苦風飄素影寒羅衣一此鑑頓使別離難

【五六思苦不借影襯獨披本相意境最老結語矜重韻亦沈老】

登襄陽城

旅客三秋至層城四望開楚山橫地出漢水接天回冠蓋非新裏章華卽舊臺習池風景異歸路滿塵埃

旅寓安南

交趾殊風寒遲暖復催仲冬山果熟正月野花開積雨生昏霧輕霜下震雷故鄕逾萬里客思倍從來

【卽景自成入手輕快】

送郎中北使

北狄願和親東京發使臣馬銜邊地雪衣染異方塵嵗月催行旅恩榮變苦辛歌鐘期重錫拜手落花春

【起結有體語語老气當家恩榮變苦辛語從意鏈得來】

送崔融

君王行出將書記逺從徵祖帳連河闕軍麾動洛城旌旃朝朔气笳吹夜邊聲坐覺煙塵掃秋風古北平

經行嵐州

北地春光晚邊城气寒往來花不發新舊雪仍殘水作琴中聽山疑畫裏看自驚牽逺役艱險促徵鞍

【三四實境自在五六旅塗漫興語豈愛其山水之佳耶】

春日懷歸

心是傷歸望春歸異往年河山鑑魏闕桑梓憶秦川花雜芳園鳥風和緑野煙更懷歡賞地車馬洛橋邊

除夜有懷

故節當歌守新年把燭迎冬氛戀虯箭春色雞鳴興盡聞壺覆宵防見斗橫還將萬億壽更謁九重城

【三四語气髙凝】

代張侍禦傷美人

二八泉扉掩帷屏寵愛空淚痕銷夜燭愁緒亂春風巧笑人疑在新妝曲未終應憐脂粉气猶著舞衣中

七言律詩

守嵗侍宴應制

季冬除夜接新年帝子王孫捧禦筵宮闕星河低拂樹殿庭燈燭上薰天彈弦奏節梅風入對局探鉤栢酒傳欲向正元歌萬壽暫畱歡賞寄春前

【附大餔梅花落處疑殘雪栁葉開時任好風不惟風味之佳气格亦是絕勝大略渾成之後必生做作做作不巳琢雕遂深觀自初至晚可槪見矣】

五言排律

扈從出長安應制

分野都畿列時乘六禦均京師舊西幸洛道此東巡文物驅三統聲名走百神龍旗縈漏夕鳳輦拂鉤陳撫迹地靈古遊情皇鑑新山追散馬日水憶釣魚人禹食傳中使堯樽徧下臣省方稱國阜問道識風淳嵗晚天行吉年丰景從親歡娛包歷代宇宙忽疑春

【凝厚中復得挺勁之致】

贈蘇味道

北地寒應苦南庭戍未歸邊聲亂羌笛朔气捲戎衣雨雪闗山暗風霜艸木稀胡兵戰欲盡漢卒尙重圍云淨妖星落秋深塞馬肥據鞍雄劍動揺筆羽書飛輿駕還京邑朋遊滿帝畿方期來獻凱歌舞共春輝

【據鞍雄劍動揺筆羽書飛語有生韻】

度石門山

石門千仭斷迸水落遙空道束懸崖半橋欹絕磵中仰攀人屢息直下騎才通泥擁奔虵徑云埋伏獸叢星躔牛斗北地脈象牙東開塞隨行變髙深觸望同江聲連驟雨日气抱殘虹未攺朱明律先含白露風堅貞深不憚險澁諒難窮有異登臨賞徒爲造化功

【江聲連驟雨日气抱殘虹語气精湛春日江津煙銷垂栁弱霧捲落花輕亦屬佳句】

七言絕句

渡湘江

遲日園林悲昔遊今春花鳥作邊愁獨憐京國人南竄不似湘江水北流

劉希夷【文苑傳云汝州人善爲從軍閨情之詩詞調哀苦爲時所重志行不修爲姦所殺唐新語云希夷一名庭芝孫翌撰正聲集以希夷詩爲集中之最由是大爲時人所稱】

七言古詩

公子行

天津橋下陽春水天津橋上繁華子馬聲回合靑雲外人影揺動緑波裏緑波淸迥玉爲砂靑雲離披錦作霞可憐楊栁傷心樹可憐桃李斷腸花此日遨遊邀美女此時歌舞入娼家娼家美女郁金香飛去飛來公子傍的的珠簾白日映娥娥玉顏紅粉妝花際裵徊雙蛺蝶池邊顧步兩鴛鴦傾國傾城漢武帝爲雲爲雨楚襄王古來容光人所羨況復今日遙相見願作輕羅著細腰願爲明鏡分嬌面與君相向轉相親與君雙棲共一身願作貞松千嵗古誰論芳槿一朝新百年同謝西山日千秋萬古北邙塵

【願作二語是簡閒情之雋】

代悲白頭翁

洛陽城東桃李花飛來飛去落誰家洛陽兒女惜顏色坐見落花長嘆息今年花落顏色攺明年花開復誰在巳見松栢摧爲薪更聞桑田變成海古人無復洛城東今人還對落花風年年嵗歳花相似嵗嵗年年人不同寄言全盛紅顏子應憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光祿池臺開錦繡將軍樓閣畫神仙一朝臥病無相識三春行樂在誰邊宛轉蛾眉能幾時須臾鶴髮亂如絲但看古來歌舞地惟有黃昏鳥雀悲【唐新語云希夷善琵琶嘗爲白頭詠云今年花落顏色攺明年花開復誰在旣而悔曰我此詩似防與石崇白首同所歸何異乃更作云年年嵗嵗花相似嵗嵗年年人不同旣而嘆曰復似向防矣詩成未用嵗爲姦人所殺或云宋之問害希夷而以白頭翁之篇爲巳作至今有載此篇在之問集中】

【初唐七言古風拘攣纒束有气不舒有意不展又皆一切支應語何嘗披胸豁膽一伸眉目於人前耶文家四六餘嘗號之文奴如劉希夷公子行等篇謂之詩奴亦可昔傳宋之問愛代悲白頭翁篇害希夷而竊爲已有則亦枉殺此人矣讀其詩知其爲輕薄人】

唐詩鏡卷三

欽定四庫全書

唐詩鏡卷四

明陸時雍編

初唐第四

李嶠【本傳云字巨山趙州人兒童時夢神人遺之雙筆自是漸有學業弱冠舉進士累轉監察禦史轉鳳閣舍人朝廷每有大手筆皆嶠爲之聖歷初遷鸞臺侍郎知政事神龍中拜吏部尙書封趙國公景龍中以特進守兵部尙書同中書門下三品睿宗立出刺懷州致仕卒有文集五十卷紀事云嶠初與王楊接踵中與崔蘇齊名晚諸人沒獨爲文章宿老一時學者取法焉又云嶠冇三戾性好榮遷憎人陞進好文章憎人才華性貪濁憎人受賂】

五言古詩

奉使築朔方六州城率爾而作

奉詔受邊服總徒築朔方驅彼氊裘族正此戎夏疆子來多悅豫王事寧怠遑三旬無愆期百雉郁相望雄視沙漠垂有截北海陽二庭已頓顙五嶺盡來王驅車登崇墉顧眄淩大荒千里何蕭條艸木自悲涼憑軾訊古今慨焉感興亡漢障緣河逺秦城入海長顧無廟堂策貽此中夏殃道隠前業衰運開今化昌制爲百王式舉合千載防馬牛被路隅鋒鏑銷戰塲豈不懷賢勞所圗在永康王事何爲者稱代陳頌章

【眞宏鉅手隠有古意】

早發苦竹館

合沓巖嶂深防朧煙霧曉荒阡下樵客野猿驚山鳥開門聽潺湲入徑尋窈窕棲鼯抱寒木流螢飛暗篠早霞稍霏霏殘月猶皎皎行看逺星稀漸覺遊氛少我行撫軺傳兼得傍林沼貪翫水石奇不知川路徒憐野心曠詎測浮年小方解寵辱情永托累塵表

【照出景色大有作意】

七言古詩

汾陰行

君不見昔日西京全盛時汾陰后土親祭祠齋宮宿寢設儲供撞鐘鳴鼔樹羽旂漢家四葉才且雄賔延萬靈服九戎栢梁賦詩髙宴罷詔書法駕幸河東河東太守親掃除奉迎至尊導鑾輿五營夾道列容衛三河縱觀空裏閭回旌駐蹕降靈塲焚香奠醑邀百祥金鼎發色正焜煌靈祗煒攄景光埋玉陳牲禮神畢舉麾上馬乘輿出彼汾之曲嘉可遊木蘭爲檝桂爲舟棹歌微吟防鷁浮簫鼓哀鳴白雲秋歡娛宴洽賜羣後家家復除戶牛酒聲明動天樂無有千秋萬嵗南山壽自從天子向秦闗玉輦金車不復還珠簾羽扇長寂寞鼎湖龍髯安可攀千齡人事一朝空四海爲家此路窮雄豪意气今何在壇塲宮館盡蒿蓬路逢故老長嘆息世事回環不可測昔時靑樓對歌舞今日黃埃聚荊棘山川滿目淚沾衣富貴榮華能幾時不見秪今汾水上惟有年年秋鴈飛【明皇傳信記云上將幸蜀登華萼樓使樓前善水調者登而歌至山川滿目云云上顧侍者曰誰爲此曰宰相李嶠辭也上曰眞才子也不待曲終而去】

五言律詩

中宗降誕日長寧公主滿月侍宴應制

神龍見像日仙鳳養雛年大火乘天正明珠對月圓祚延金篋裏歌奏玉筐前今日宜孫慶還參祝聖篇

【李嶠詩如富家子金裝玉相滿身是富貴气色三四瑋麗】

侍宴長寧公主東莊應制

【紀事雲長寧公主韋庶人所生下嫁楊愼造第東都府財幾竭又取西京髙士防第左金吾衛廢營合爲宅作三重樓築山浚池帝及後數臨幸置酒賦詩嶠等屬和卽東莊也】

別業臨靑甸鳴鸞降紫霄長筵鵷鷺集仙管鳳凰調樹接南山近煙含北渚遙承恩咸巳醉戀賞未還鑣

甘露殿侍宴應制

月宇臨丹地云牕网碧紗禦筵陳桂醑天酒酌橊花水向浮橋直城連禁苑斜承恩恣歡賞歸路滿煙霞

【三四矜貴五六賦景落閒是鋪排體面】

石

宗子維城固將軍飲羽威巖花鑑裏發云葉錦中飛入宋星初隕過湘鷰早歸倘因持補極寧復羨支機

【三四有巧思而乏生韻】

道

銅駝分鞏洛劍閣抵臨邛紫徼三千里靑樓十二重玉闗塵似雪金穴馬如龍今日中衢上堯罇更可逢

琵琶

朱絲聞岱谷鑠質本多端半月分出叢花拂面安將軍曽制曲司馬屢陪觀本是胡中樂希君馬上彈

鐘

旣接南鄰磬還隨北裏笙平陵通曙響長樂警宵聲秋至含霜動春歸應律鳴豈惟常待扣金簴有餘淸

笛

羌笛冩龍聲長吟入夜淸闗山孤月下來向隴頭鳴逐吹梅花落含春栁色驚行觀向子賦坐憶舊鄰情

桂

未植蟾宮裏寜移玉殿幽枝生無限月花滿自然秋俠客條爲馬仙人葉作舟願君期道術攀折可淹畱

【三四意絕佳第語格稍晚】

【附賦布義孫卿子登髙楚屈平銅臺初下筆樂觀正飛纓乍有淩雲勢時聞擲地聲造端長體物無復大夫名附金南楚標前貢西秦識舊城祭天封漢嶺擲地警孫聲向日披沙淨含風振鐸鳴方同楊伯起獨有四知名附上蔡應初擊平岡逺不稀目隨槐葉長形逐桂條飛漢月澄秋色梁園映雪輝惟當感純孝郛郭引兵威詠物病其最切以其死而無味也詩惟其似而巳此言可以補類書之不及】

武三思挽歌

玉匣金爲縷銀鉤石作銘短歌傷薤曲長暮泣松扄事往昬朝霧人亡折夜星忠賢良可惜圖畫入丹靑

【五六語不泛泛】

天官崔侍郎夫人盧氏挽歌

寵服當年盛芳魂此地窮劍飛龍匣在人去鵲巢空簟愴孤生竹琴哀半死桐惟當靑史上千載仰嬪風

五言排律

奉和幸韋嗣立山莊侍宴應制

南洛師臣契東巖王佐居幽情遺紱冕宸眷屬樵漁制下峒山蹕恩回灞水輿松門駐旌蓋薜幄引簮裾石磴平黃陸煙樓半紫虛雲霞仙路近琴酒俗情疎喬木千齡外懸泉百丈餘崖深經煉藥穴古舊藏書樹宿摶風鳥池遊縱壑魚寧知天子貴尙憶武侯廬

【筆意疎疎】

【附李義府和茅屋承三顧桃源接九重語佳】

餞薛大夫防邊

荒隅時未通副相下臨戎授律星芒動分兵月暈空犀皮擁靑槖象齒飾雕弓決勝三河勇長驅六郡雄登山窺代北屈指計遼東佇見燕然上抽毫頌武功

王屋山第之側雜搆小亭暇日與羣公同遊

桂亭依絕巘蘭榭俯回谿綺棟魚鱗出雕甍鳳羽棲引泉聊漲沼鑿磴且通蹊席上山花落簾前野樹低弋林開曙景釣渚發晴霓狎水驚梁鴈臨風聴楚雞復看題栁葉彌喜防桐圭

【附奉和望春宮露下鷹初擊風髙鴈欲賔奉和幸三防寺竹是蒸靑外池仍防墨余奉和天樞成山類叢雲起珠疑大火懸聲流塵作刼業固海成田】

七言絕句

送司馬先生

蓬閣桃源兩處分人間海上不相聞一朝琴裏悲黃鶴何日山頭望白雲

沈佺期【文苑傳云內黃人舉進士長安中累遷通事舍人預修三教珠英善屬文尢長七言之作與宋之問齊名再轉考功員外坐贓配流嶺表神龍中爲修文館直學士後歷中書舍人太子詹事開元初卒有文集十卷新唐書云建安後訖江左詩律屢變至沈約庾信以音韻相婉附屬對精宻及宋之問沈佺期尢加靡麗回忌聲病約句凖篇如錦繡成文學者宗之號爲沈宋語曰蘇李居前沈宋比肩四傑才气𨿽雄情詞未斐蘇李加以宻裁沈宋出之綺思自此藻麗日開宮商遞變律詩之盛在此際間耳佺期最饒綺思不作綺語制如純錦品最爲佳】

五言律詩

九日臨渭亭侍宴應制得長字

禦气幸金方憑髙薦羽觴魏文頒菊蕊漢武賜萸囊秋變銅池色晴添銀樹光【一作去鶴畱笙吹歸鴻識舞行】年年重九慶日月奉天長

送金城公主適西蕃應制

金牓扶丹掖銀河屬紫閽那堪將鳳女還以嫁烏孫玉就歌中怨珠辭掌上恩西戎非我匹明主至公存

【佺期詩思優柔語最入人深際結語何溫】

【附李適應制月作臨邊曉花爲度嶺春】

幸白鹿觀應制

紫鳳眞人府斑龍太上家天流芝蓋下山轉柱旗斜聖藻垂寒露仙杯落曉霞惟應問王母桃作幾時花

長門怨

月皎風泠泠長門次掖庭玉階聞墜葉羅幌見飛螢淸露疑珠綴流塵下翠屏妾心君未察愁嘆劇繁星

【此詩不琢而工淺貌深衷優柔悱惻當入建安賦料語最香美】

被試出塞

十年通大漠萬里出長平寒日生戈劍陰雲拂斾旌饑烏啼舊壘疲馬戀空城辛苦臯蘭北胡塵損漢兵

【語足悲涼中四語是長篇短賦】

雜詩四首

鐡馬三軍去金閨二月還邊愁離上國春夢失陽闗池水璢璃淨園花玳瑁斑嵗華空自擲愁怨不勝顏【春夢失陽闗一語變局轉入轉深有夢無從愁何可柰乃知夢可療思片時怳愡猶勝三秋之慨涕耳五六語气芬芳】

落葉驚秋婦髙砧促暝機蜘蛛尋月度螢火傍人飛淸鏡紅埃入孤燈緑熖微怨啼能至曉獨自懶縫衣妾家臨渭北春夢著遼西何苦朝鮮郡年年事鼓鼙燕來紅壁語鶯向緑牕啼爲許長相憶闌干玉筯齊聞道黃龍戍頻年不解兵可憐閨裏月長在漢家營少婦今春意良人昨夜情誰能將旗鼓一爲取龍城【可憐閨裏月長在漢家營恨不與俱誰能將旗鼔一爲取龍城此其結想欲狂矣爲者爲誰語何殷喁】

剪防

宮女憐芳樹裁花競早榮寒依刀尺盡春向綺羅生弱蔕盤絲髮香蕤結素成纎枝幸不棄長就玉階傾

【三四恩幸】

餞髙唐州詢

弱冠相知早中年不見多生涯在王事容鬢各蹉跎良守初分嶽嘉聲卽潤河還從漢闕下傾耳聴中和

【五六轉入合拍可愛】

遊少林寺

長歌遊寶地徙倚對珠林鴈塔丹靑古龍池嵗月深紺園澄夕霽碧殿下秋陰歸路煙霞晚山蟬處處吟

【五六語致修潔】

早發平昌島

解纜春風後鳴榔曉漲前陽烏出海樹云鴈下江煙積气沖長島浮光溢大川不能懷魏闕心賞獨泠然

【中聫語气髙朗】

章懷太子靖妃挽詞

彤史佳聲載靑宮懿範畱形將鸞鏡隠魂伴鳳笙遊送馬嘶殘日新螢落晚秋不知蒿裏曙空見隴云愁

【圓轉如丸】

七言律詩

龍池篇

龍池躍龍龍巳飛龍徳先天天不違池開天漢分黃道龍向天門入紫微邸第樓臺多气色君王鳬鴈有光輝爲報寰中百川水來朝此地莫東歸

【前四語法度恣縱後四語興致淋漓此與古意二首當是唐人律詩第一】

古意呈補闕喬知之

盧家少婦郁金堂【一作香】海燕雙棲玳瑁梁九月寒砧催木葉十年徵戍憶遼陽白狼河北音書斷丹鳳城南秋夜長誰爲含愁獨不見更教明月照流黃

【髙古渾厚絕不似唐人所爲三四迥出常度結更雄厚深沈】

奉和立春遊苑迎春

東郊暫轉迎春仗上苑初飛行慶杯風射蛟冰千片斷气沖魚鑰九闗開林中覓艸才生蕙殿裏爭花並是梅歌吹銜恩歸路晚棲烏半下鳳城來

【三四是生獲語猶勝於熟套】

奉和春初幸太平公主南莊應制

主家山第早春歸禦輦春遊繞翠微買地鋪金曽作埒尋河取石舊支機雲間樹色千花滿竹裏泉聲百道飛自有神仙鳴鳳曲並將歌舞報恩暉

【五六語帶風味】

奉和春日幸望春宮應制

芳郊綠野散春晴復道離宮煙霧生楊栁千條花欲綻蒲萄百丈蔓初縈林香酒气元相入鳥囀歌聲各自成定是風光牽宿醉來晨復得幸昆明

侍宴安樂公主新宅應制

皇家貴主好神仙別業初開云漢邊山出盡如鳴鳳嶺池成不讓飲龍川妝樓翠幌教春住舞閣金鋪借日懸敬從乘輿來此地稱觴獻壽樂鈞天

【三四語饒興味五六虛活如李嶠還將石澑調琴曲更取霞峯入酒杯則死煞矣】

興慶池侍宴應制

碧水澄潭映逺空紫雲香駕禦微風漢家城闕疑天上秦地山河似鏡中向浦回舟萍巳緑分林蔽殿槿初紅古來徒羨橫汾賞今日宸遊聖藻雄

【三四意象絕佳】

再入道塲紀事應制

南方歸去再生天內殿今年異昔年見辟乾坤新定位看題日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

【三四虛形語卻實在相後人更甚費力】

和上已連寒食有懷京洛

天津禦栁碧遙遙軒騎相從半下朝行樂光輝寒食借太平歌舞晚春饒紅妝樓下東回輦靑艸洲邊南渡橋坐見司空掃西第看君侍從落花朝

五言排律

白蓮花亭侍宴應制

九日陪天仗三秋幸禁林霜威變緑樹雲气落靑岑水殿黃花合山亭絳葉深朱旗夾小徑寶馬駐淸潯苑吏収寒果饔人膳野禽承歡不覺暝遙響素秋砧

【霜威變緑樹著力下語雲气落靑岑景語適然】

仙萼池亭侍宴應制

步輦尋丹嶂行宮在翠微川長看鳥滅谷轉聴猿稀天磴扶階迥雲泉透戶飛閒花開石竹幽葉吐薔薇徑狹難畱騎亭寒欲進衣白來獻壽仙吹返彤闈

【谷轉聴猿稀得景聞花二語有韻】

奉和晦日駕幸昆明池應制

法駕乘春轉神池象漢回雙星遺舊石孤月隠殘灰戰鷁逢時去恩魚望幸來岸花緹騎繞堤栁幔城開思逸橫汾唱歡流宴鎬杯微臣雕朽質羞覩豫章材

【雙星二語當家句復健岸花二語布景裝句俱佳昆明池侍宴靈魚銜寶躍仙女廢機迎亦佳】奉和聖制幸禮部尙書竇希玠宅

北闕垂旒暇南宮聴禮回天臨翔鳳轉恩向躍龍開蘭气薰仙帳橊花引禦杯水從金穴吐云是玉衣來池影揺歌席林香防舞臺不知行漏晚淸蹕尙徘徊

【水從二語景色最佳下句入想更勝】

酬蘇員外味道夏晚寓直省中見贈

並命登仙閣分曹直禮闈大官供宿膳侍史防朝衣捲幔天河入開牕月露微小池殘暑退髙樹晚涼歸冠劍無時釋軒車待漏飛明朝題漢柱三署有光輝

【三四典雅小池二語松秀】

和韋舍人早朝

閶闔連雲起巖廊拂霧開玉珂龍影度珠履鴈行來長樂宵鐘盡明光曉奏催一經傳舊徳五字擢英才儼若神仙去紛從霄漢回於春奉休歷分禁喜趨陪

【三四冠冕一經二語典貴】

自考功員外授給事中

南省推丹地東曹拜瑣闈惠移雙管筆恩降五時衣出入宜眞選遭逢每濫飛器慙公理拙才謝子云微案牘遺常禮朋僚隔等威上臺行揖讓中禁動光輝旭日千門起初春八捨歸贈蘭聞宿昔談樹隠芳菲何幸鹽梅處惟憂對問機省躬知任重寧止冒榮非

【語語矜貴气遒】

和元舍人萬頃臨池翫月戲爲新體

春風揺碧樹秋霧捲丹臺復有相宜夕池淸月正開玉流含吹動金魄度云來熠爚光如沸翩翾景若摧半環投積艸碎壁聚流杯夜半平無煥天晴皎未隤鏡將池作匣珠以岸爲胎有美司言暇髙興獨悠哉揮翰初難擬飛名豈易陪夜光珠在握了了見沈灰

【麗語璀燦燭人】

登瀛洲南樓寄逺

層城起麗譙憑覽出重霄玆地多形勝中天宛寂寥四榮摩鸛鶴百栱厲風飈北際燕王館東連秦帝橋晴光七郡滿春色兩河遙傲睨非吾土躊躇適逺囂離居欲有贈春艸寄長謡

塞北

虜障天驕起秦城地脈分柏壇飛五將梅吹動三軍鋒刃奔濤色旌旗熖火文朔風吹汗漫飄礫灑轒輼海气如秋雨邊烽似夏云二庭無嵗月百戰有功勲形影隨魚貫音書在鴈羣歸來拜天子凱樂助南薰

釣竿篇

朝日斂紅煙垂竿向緑川人疑天上坐魚似鏡中懸避檝時驚透猜鉤每誤牽湍危不理轄潭靜欲畱船釣玉君徒尙徴金我未賢爲看芳餌下貪得會無筌

【三四景趣佳絕潭靜欲畱船川情人意兩美樂安公主山池梅花寒待雪桂樹晚畱煙此畱亦佳】夏日都門送司馬員外逸客孫員外佺北徵【時相王爲元帥魏大夫元忠爲副】

二庭追虜騎六月動周師廟略天人授軍麾相國持復言徴二妙才命重當時畫省連徵槖橫門共別詞云迎出塞馬風捲度河旗計日方夷冦旋聞杕杜詩

哭道士劉無得

聞有都客成仙不易祈蓬萊向淸淺桃杏欲芳菲縮地黃泉出升天白日飛少微星夜落髙掌露朝晞吐甲龍應出銜符鳥自飛國人思負局天子惜被衣花月畱丹洞琴笙下翠微嗟來子桑扈爾獨返於幾

【國人二語的當】

李乂【本傳云趙州人舉進士景龍中累遷中書舍人景云初遷吏部侍郎尋轉黃門侍郎開元初爲紫微侍郎俄拜刑部尙書卒又本名尙眞少與兄尙一尙貞俱以文章見稱後兄弟同爲一集號曰李氏花萼集紀事云與蘇頲對掌綸誥明皇曰前有味道嶠朕今有頲乂皆號蘇李】

五言排律

奉和幸三防寺應制

睿徳總無邊神臯擇勝緣二儀齊法駕三會禮香筵漢闕中黃近秦山太白連臺疑書鳥日池似鯨年滿月臨眞境秋風入禦弦小臣叨下列持管謬窺天

唐詩鏡卷四

欽定四庫全書

唐詩鏡卷五

明陸時雍編

初唐第五

宋之問【文苑傳云字延淸農人弱冠知名善五言詩時無出其右者累遷尙方監丞預修三教珠英坐附張易之左遷瀧州參軍景龍中再轉考功員外郎選爲文館學士尋轉越州長史睿宗立流欽州先天中賜死武平一爲之纂集十卷】

七言古詩

至端州驛見杜五審言沈三佺期閻五朝隠王二無競題壁慨然成詠

逐臣北地承嚴譴謂到南中每相見豈意南中岐路多千山萬水分鄕縣雲揺雨散各翻飛海濶天長音信稀處處山川同瘴癘自憐能得幾人歸

五言律詩

春日芙蓉園侍宴應制

芙蓉秦地沼盧橘漢家園谷轉斜盤徑川回曲抱原風來花自舞春入鳥能言侍宴瑤池夕歸途騎吹繁

【第六佳句】

夏日仙夢亭應制

髙嶺逼星河乘輿此日過野含時雨潤山雜夏云多睿藻光巖穴宸襟洽薜蘿悠然小天下歸路滿笙歌

【山出雲橫峯嵐雜沓第四語最饒景趣】

奉和九日幸臨渭亭登髙應制【得歡字】

令節三秋晚重陽九日歡仙杯還泛菊寶饌且調蘭禦气雲霄近乘髙宇宙寛今朝萬壽引宜向曲中彈

【五六境界自成】

奉和聖制閏九月九日登莊嚴總持二寺閣

閏月再重陽仙輿歷寶坊帝歌云稍白禦酒菊猶黃風鐸喧行漏天花拂舞行豫遊多景福梵宇日生光

【三四用事佳不惟菊酒切當卽歌云在此相宜若移之他時便不韻矣】

麟趾殿侍宴應制

北闕層城峻西宮復道懸乘輿歷萬戶置酒望三川花栁含丹日山河入綺筵欲知陪賞處空外有飛煙

上陽宮侍宴應制【得林字】

廣樂張前殿重裘感聖心砌蓂霜月盡庭樹雪云深舊渥驂宸禦慈恩忝翰林防臣一何幸再得聴瑤琴

扈從登封途中作

帳殿郁崔嵬仙遊實壯哉曉云連幕捲夜火雜星回谷暗千旗出山鳴萬乘來扈從良可賦終乏掞天材

【體面規模】

松山嶺

翼翼髙旌轉鏘鏘鳳輦飛塵銷淸蹕路云濕從臣衣白羽揺丹壑天營逼翠微芳聲耀今古四海警宸威

【濕字最有景色】

登禪定寺閣

梵宇出三天登臨望八川開襟坐霄漢揮手拂雲煙函谷靑山外昆明落日邊東京楊栁陌少別已經年

【三四體態自在】

陸渾山莊

歸來物外情負杖閱巖耕源水看花入幽林采藥行野人相問姓山鳥自呼名去去獨吾樂無能愧此生

【五六最饒意趣】

送永昌蕭贊府

栁變曲江頭送君函谷遊弄琴寛別意酌醴醉春愁戀本亦何極贈言微所求莫令金穀水不入故園流

【三四好意來得气潤五六轉接頂上自覺局寛脈】

送杜審言

臥病人事絕聞君萬里行河橋不相送江樹逺含情別路追孫楚維舟弔屈平可惜龍泉劍流落在丰城

【三四簡錬精深有意不盡言之妙】

漢江宴別

漢廣不分天舟移杳若仙秋虹映晚日江鶴弄晴煙積水浮冠蓋遙風逐管弦嬉遊不可極畱恨此山川

過蠻洞

越嶺千重合蠻谿十里斜竹迷樵子徑萍匝釣人家林暗交楓葉園香覆橘花誰憐在荒外孤賞足雲霞

【三四景具】

經梧州

南國無霜霰連年見物華靑林暗換葉紅蕊續開花春去聞山鳥秋來見海槎流芳𨿽可悅防自泣長沙

【三四寫如語次】

泛鏡湖南谿

乘興入幽棲舟行日向低巖花冬發谷鳥作春啼沓嶂開天小叢篁夾路迷猶聞可憐處更在若邪谿

【中二聫可記可畫】

遊韶州廣界寺

影殿臨丹壑香臺隠翠霞巢飛含象鳥砌蹋雨空花寶鐸揺初霽金池映晚沙莫愁歸路逺門外有三車【附江亭晚望望水知柔性看山欲斷魂秋晚遊普耀寺山形無隠霽野色徧呈秋】

七言律詩

嵩山石淙侍防應制【得幽字】

離宮祕苑勝瀛洲別有仙人洞壑幽巖邊樹色含風冷石上泉聲帶雨秋鳥向歌筵來度曲云依帳殿結爲樓微臣昔忝方明禦今日還陪八駿遊

【石上句冷然淸越之趣時在人耳】

五言排律

奉和晦日幸昆明池應制

春豫靈池防滄波帳殿開舟淩石鯨度槎拂鬥牛回節晦蓂全落春遲栁暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來【紀事雲中宗正月晦日幸昆明池賦詩羣臣應制百餘篇帳殿前結防樓命上官昭容選一首爲新翻禦制曲從臣悉集其下須防紙落如飛惟沈宋二詩不下又移時一紙飛墜乃沈詩也及聞其評曰二詩工力悉敵沈詩落句云微臣雕朽質羞覩豫章材蓋詞气巳竭宋詩云不愁明月盡自有夜珠來猶健騫舉沈乃伏不敢復爭

三四語气響湛象溟二語擅塲不及沈佺期雙星二語色象尢勝】

奉和幸神臯亭應制

淸蹕喧黃道乘輿降紫宸霜戈凝曉日云管發陽春臺古今疑漢林余半識秦宴酣詩布澤節攺令行仁昔恃山河險今依道徳淳多慚獻嘉頌空累屬車塵

【語語選意而出】

奉和幸韋嗣立山莊侍宴應制

樞掖調梅暇林園藝槿初入朝榮劍履退食偶琴書地隠東巖室天回北斗車旌門臨窱輦道屬扶疎云防明丹壑霜笳徹紫虛水疑投石處谿似釣璜余帝澤頒巵酒人歡頌裏閭一承黃竹詠長奉白茅居

【是時諸作宋爲獨勝端凝詳雅奉和得此最佳水疑二語能使人增重故自當家】

扈從登封告成頌應制

禦路回中嶽天營接下都百靈無後至萬國競前驅文衛嚴淸蹕幽仙讀寶符貝花明漢果芝艸入堯廚濟濟衣冠防喧喧夷夏俱宗禋仰神理刋木望川途撫已貧非病時來本不愚願陪丹鳳輦率舞白雲衢

【敷布平滿】

宴安樂公主宅【得空字】

英藩築外館愛主出王宮賔至星槎落仙來月宇空玳梁翻賀燕金埒倚晴虹簫去秦臺裏書開魯壁中短歌能駐日艶舞欲嬌風聞有淹畱處山阿滿桂叢

【三四豪勝金埒倚晴虹語有气象】

和姚給事寓直之作

淸論滿朝陽髙才拜夕郎還從避馬路來接珥貂行寵就黃扉日威回白簡霜柏臺遷鳥茂蘭署得人芳禁靜鐘初徹更疎漏漸長曉河低武庫流火度文昌寓直光輝重乘秋藻翰揚暗投空欲報下調不成章

【語語湊拍筋力相當幾爲簡鏈而就初唐排律嚴精工意有餘不陳材有餘不用起伏轉合箝如入筍後杜子美加以冗長遂令意語堆垜气勢少流貫矣】

使過襄陽登鳳林寺閣

香閣臨淸漢丹梯隠翠微林篁天際宻人世谷中違苔石銜仙洞蓮舟泊釣磯山云浮棟起江雨入庭飛信美𨿽南國嚴程限北歸幽尋不可再畱步惜芳菲

宋公宅送諌議

宋公爰創宅庾氏更誅茅間出人三秀平臨楚四郊漢臣來絳節荊牧動金鐃樽溢宜城酒笙裁曲沃匏露荷新變節風栁夕鳴梢一散陽臺雨方隨越鳥巢

送合宮蘇明府頲

鉉府誕英規公才天下知謂乘羔鴈族繼入鳳凰池赤縣求人隠靑門起路岐翟廻車少別鳬化舄遙馳神哭周南境童歌渭北垂賢哉荀奉倩衮職佇來儀

【轉接意致微宻拍】

送楊六望赴金水

借問梁山道嵚岑幾萬重遙州刀作路絕壁劍爲峯惜別路窮此畱歡意不從憂來生白髮時晚愛靑松勿以西南逺夷歌寢盛容臺階有髙位寧復久臨邛

【時晚愛靑松意韻兩佳】

下桂江龍目灘

停午出灘險輕舟容易前峯攢入雲樹崖噴落江泉巨石潛山怪深篁隠洞仙鳥遊谿寂寂猿嘯嶺娟娟揮袂日凡幾我行途巳千暝投蒼梧郡愁枕白雲眠

【鳥遊二語意象幽逺是處可意而不可言】

登粵王臺

江上粵王臺登髙望幾回南溟天外合北戶日邊開地濕煙常起山晴雨半來冬花采盧橘夏果摘楊梅迹類虞翻枉人非賈誼才歸心不可見白髮重相催

【對仗極整亦復語語擔當】

早發始興江口至虛氏村作

曉逾閩嶠乘春望越臺宿云鵬際落殘月蚌中開薜茘揺靑气桄榔翳碧苔桂香多露裛石響細泉回抱葉猿嘯銜花翡翠來南中𨿽可悅北思日悠哉鬒發俄成素丹心已作灰何當首歸路行剪故園萊

【宿云鵬際落是適然實景殘月蚌中開此月何月銖兩不稱便不能作對矣】

發藤州

朝夕苦遄徵孤鴻長自驚泛舟依鴈渚投館聴猿鳴石發緣谿蔓林衣掃地輕雲峯不似苔蘚畫難成露裛千花气泉和萬籟聲攀幽紅處歇躋險緑中行戀切芝蘭砌悲纒松栢塋丹心江北使白髮嶺南生魑魅天邊國窮愁海上城勞歌意無限今日爲誰明

【石發二語有微韻以所取名象亦佳謝靈運揚帆采石華掛席拾海月石華海月語自有韻在】遊雲門寺

維舟探靜域作禮事尊經投迹一蕭散爲心自杳防龕依大禹穴樓倚少微星沓嶂圍蘭若回谿抱竹庭覺花塗砌白甘露洗山靑鴈塔鶱金地虹橋轉翠屏人天宵現景神鬼晝潛形理勝常虛寂緣空自感靈入禪從鴿繞說法有龍聽刼累終期滅塵躬且未寧揺揺不安寐待月詠巖扃

【覺花二語景色俱勝謁禹廟气靑連海曙云白洗春湖此語更勝】

早入淸逺峽

傳聞峽山好旭日掉前沂雨色揺丹嶂泉聲聒翠微兩巖天作帶萬壑樹披衣秋橘迎寒序春藤礙日輝翳潭花似織緣嶺竹成圍寂歷環沙浦蔥籠轉石圻露余江未熱風落瘴初稀猿飲排虛上禽驚掠水飛榜童夷唱合樵女越吟歸良斯爲美邊愁自有違誰言望鄕國流涕失芳菲

【寫色淸洗】

發端州初入西江

問我將何去淸晨溯越谿翠微懸宿雨丹壑飲晴霓樹影捎云宻藤陰覆水低潮回出浦駛洲轉望鄕迷人意長懷北江行日向西破顏看鵲喜拭涙聴猿啼骨肉初分愛親朋忽解攜路遙魂欲斷身辱理能齊疇日三山意於玆萬緒暌金陵有仙館卽事尋丹梯

【三四韻勝身辱理能齊意气飽決此久歷艱虞定後得力語之問何以有此】

【附遊稱心寺寶葉交香雨金沙吐細泉】

五言絕句

渡漢江

嶺外音書斷經冬復立春近鄕情更怯不敢問來人

【實歷語】

七言絕句

送司馮道士遊天臺

羽客笙歌此地違離筵數處白雲飛蓬萊闕下長相憶桐柏山頭去不歸

唐詩鏡卷五

欽定四庫全書

唐詩鏡卷六

明陸時雍編

初唐第六

崔湜【字澄瀾定州人少以文辭知名舉進士累轉左補闕預修三教珠英神龍初轉考功員外附武三思遷兵部侍郎又附托上官昭容轉中書侍郎平章事典選失序爲李商隠所劾左遷江州司馬授襄陽刺史韋庶人臨朝復爲中書侍郎同門下三品光天中拜中書令蕭至忠誅湜流嶺外後知湜本謀賜死荊州】

【悄骨淸音讀之竦然自異】

五言律詩

幸梨園亭觀打毬應制

年光陌上發香輦禁中遊艸緑鴛鴦殿花明翡翠樓寶杯承露酌仙管雜風流今日陪歡豫皇恩不可酬

【气色靑翠可愛】

婕妤怨

不分君恩斷新妝視鏡中容華尙春日嬌愛已秋風枕席臨窓曉屏幃向月空年年後庭樹榮落在深宮

酬杜麟臺春思

春還上林苑花滿洛陽城鴛衾夜凝思龍鏡曉含情憶夢殘燈落離魂暗馬驚可憐朝與暮樓上獨盈盈【紀事云湜執政時年三十八嘗暮出端門下天津馬上賦詩云春還上林苑花滿洛陽城張說見之嘆曰文與位固可致其年不可及也】

【五六新頴是少年得意之句】

唐都尉山池

曲渚颺輕舟前谿釣晚流鴈翻蒲葉起魚撥荇花遊金子懸湘柚珠房拆海橊幽尋惜未巳淸月半西樓

【鮮綻】

江樓夕望

試陟江樓望悠悠去國情楚山霞外斷漢水月中平公子畱遺邑夫人有舊城蒼蒼煙霧裏何處是咸京

秦州薛都督挽詞

十里絳山幽千年汾水流碑傳門客建劍是故人畱隴樹煙含夕山門月照秋古來鐘鼎盛共盡一蒿丘

【三四種情極切不作泛常】

【附奉和春日幸望春宮澹蕩春光滿曉空逍遙禦輦入離宮山河眺望雲天外臺榭參差煙霧中庭際花飛錦繡合枝間鳥囀管弦同卽此歡娛齊鎬宴惟應率舞樂薫風】

鄭愔【字文靖滄州人年十七進士擢第來俊臣羅織文狀皆愔艸定張易之兄弟薦爲殿中侍禦史易之敗貶宣州司戶旣而附武三思謀防五王累遷吏部侍郎後與王重福搆逆被戮】

五言律詩

秋閨

徵客向輪臺幽閨寂不開音書秋鴈斷機杼夜蛩催虛幌風吹葉閒階露濕苔自憐愁思影常共月徘徊

【言之黯黯】

七言律詩

奉和春日幸望春宮

晨蹕淩髙轉翠旌春樓望逺背朱城忽排花上游天苑卻坐云邊看帝京百艸香心初罥蝶千林嫩葉始蔵鶯幸同葵藿傾陽早願比盤根應榮

【三四步驟迥合景色粲然在目】

【附人日重宴大明宮恩賜防縷人勝應制瓊殿含光映早輪玉鸞嚴蹕望初晨池開凍水仙宮麗樹發寒花禁苑新佳气徘徊籠細网殘霙淅瀝染輕塵良時荷澤皆迎勝窮谷晞陽猶未春語亦淸峙五六意境苦弱又李乂應制項聫千年執象寰區泰七日爲人慶賞隆七日爲人四字最佳造化皇恩從玆伊始】

五言排律

奉和幸三防寺應制【寺傳蒼頡造書臺】

鳥籀遺新閣龍旂訪古臺造書臣頡往觀迹帝羲來睿覽山川匝宸心宇宙該梵音隨駐輦天步接乘杯舊苑經寒露殘池問刼灰花將捧日俱喜聖慈開

【意象宻匝】

塞外

塞外蕭條望徵人此路賒邊聲亂朔馬秋色引胡笳遙嶂侵歸日長城帶晚霞斷蓬飛古戍連鴈聚寒沙海岸云無葉山春雪作花丈夫期報主萬里獨辭家

哭郎著作

詩禮康成學文章賈誼才已年人得夢庚日鳥爲災書艸蔵天閣琴聲入夜臺荒階羅駁蘚虛座网浮埃白馬賔徒散靑烏隴隧開空憐門下客懷舊幾遲回

【三四是驚心語實寫正自有味】

郭元振【本傳云名振字元振魏州人舉進士授通泉尉累遷涼州都督拓州境一千五百開置屯田盡水陸之利在涼五年夷夏畏慕睿宗卽位徴拜吏兵二部尙書同中書門下三品以功封代國公宗講武驪山坐於纛下流新州道病卒有集二十卷】

五言律詩

塞上

塞外虜塵飛頻年出武威死生隨玉劍辛苦向金微久戍人將老長徵馬不肥仍聞酒泉郡巳合數重圍【久戍人偏老長徵馬不肥元振警句也元振嘗山居夜有人面如盤出燈下元振以此詩題其頰遂滅明日山行見巨木上有白耳此句在焉見酉陽雜爼】

【語語淸壯】

五言絕句

春江曲

江水春沈沈上有雙竹林竹葉壞水色郎亦壞人心

【有古意而無古韻】

王昭君

厭踐冰霜域嗟爲邊塞人思從漠南獵一見漢家塵

【好意】

子夜四時歌

春歌

陌頭楊栁枝已被春風吹妾心正斷絕君懷那得知

秋歌

邀歡空佇立望美頻回顧何時復采菱江中宻相遇

冬歌

北極嚴气升南至溫風謝調絲競短歌拂枕憐長夜馬懷素【本傳云字惟臣潤州人寓居江都師事李善博覽經史善屬文舉進士長安中爲監察禦史守法不阿李迥秀恃勢納賄懷素劾罷之累拜中書舍人開元初爲戶部侍郎封常山縣公三遷祕書監兼昭文館學士深爲宗所禮卒諡曰文】

七言律詩

奉和立春遊苑迎春應制

籥飛灰出洞房靑郊迎气肇初陽仙輿暫下宜春苑禦醴行開薦壽觴映水輕苔猶隱緑緣堤弱栁未舒黃惟有裁花飾簮鬢恆隨聖藻狎年光

武平一【平一名甄以字行博學通春秋工文辭武后時畏禍隠嵩山修浮屠法屢詔不應中宗立迫召爲修文館學士𨿽宴豫嘗因詩頌規戒宗立貶蘇州參軍徙金壇令旣謫名亦不衰開元中卒】七言律詩

奉和立春內出防花樹應制

鑾輅靑旂下帝臺東郊上苑望春來黃鶯未解林間囀紅蘂先從殿裏開畫閣條風初變栁銀塘曲水半含苔欣逢睿藻光韶律更促霞觴畏景催【紀事云是日中宗手批云平一年𨿽最少文甚警新恱紅蘂之先開訝黃鸝之未囀循環吟咀賞嘆兼懷今更賜花一枝以彰其美所賜學士花並令揷在頭上後所賜者平一左右交揷】

【三四气格不老】

宗楚客【字叔敖河東人則天從父姊之子累官夏官侍郎神龍中武三思用事引爲兵部尙書同知政事俄遷中書令與紀處訥共爲朋黨時人呼爲宗紀韋氏敗伏誅見蕭至忠傳】

五言律詩

正月晦日侍宴滻水應制賦得長字

禦輦出明光乘流泛羽觴珠胎隨月減玉漏與年長寒盡梅猶白風遲栁未黃日斜旌騎轉休气滿林塘劉憲【文苑傳云字元度宋州寧陵人舉進士累除冬官員外天授中推按來俊臣嫉其暴酷欲因事繩之反爲所搆俊臣伏誅爲鳳閣舍人神龍初坐爲張易之所引自吏部侍郎出刺渝州景云初三爲太子詹事有集三十卷】

五言律詩

折楊栁

沙塞三河道金閨二月春碧煙楊栁色紅粉綺羅人露葉憐啼臉風花思舞巾攀持君不見爲聴曲中新

【三四偸格】

徐彥伯【本傳云名洪以字行兗州人少以文章擅名對防擢第累轉蒲州司兵參軍時司戶韋暠善判事司士李亙工於筆札彥伯文辭雅美時謂河東三絕神龍中預修武后實錄封髙平縣子景雲中遷散騎常侍太子賔客昭文館學士卒有文集二十卷紀事云彥伯爲文多變易求新以鳳閣爲鷃閣龍門爲虯戶金穀爲銑谿玉山爲瓊嶽竹馬爲篠驂月爲魄後進效之謂之徐澀體】

五言排律

侍宴韋嗣立山莊應制

鼎臣休澣隟方外結遙心別業靑霞境孤潭碧樹林每馳東野防遙弄北谿琴帝眷行時豫臺園賞嵗陰移鑾明月沼張組白雲岑禦酒瑤觴落仙壇竹徑深三光懸聖藻五等冠朝簮自昔皇恩感咸言獨自今

韋元旦【京兆萬年人擢進士補東阿尉遷左臺禦史與張易之通姻屬易之敗貶感義尉後復進用爲主客員外郎遷中書舍人】

七言律詩

興慶池侍宴應制

滄池漭沆帝城邊殊勝昆明鑿漢年夾防旌旗疏輦道中流簫鼓振樓船雲峯四起迎宸幄水樹千重入禦筵宴樂巳深魚藻詠承恩更欲奏甘泉

【語無妝綴】

唐詩鏡卷六

欽定四庫全書

唐詩鏡卷七

明陸時雍編

初唐第七

張說【本傳云字道濟洛陽人弱冠應詔舉累轉右補闕預修三教珠英擢鳳閣舍人忤防流欽州中宗卽位召拜兵部員外郎累拜兵部侍郎文館學士景雲中遷中書侍郎知政事進中書令封燕國公爲姚崇所搆出刺相州坐事左轉嶽州開元中拜兵部尙書仍知政事又敕爲朔方軍節度大使往巡五城後爲集賢院學士尙書左丞相卒諡文貞說爲文屬思精壯謫嶽州後詩益淒惋謂得江山助云】五言古詩

再使蜀道

眇眇葭萌道蒼蒼襃斜谷煙壑爭晦深雲山共重復古來風塵子同望鄕目蕓閣有儒生軺車倦馳逐靑春客岷嶺白露揺江服嵗月鎭羇孤山川俄反覆魚遊戀深水鳥遷戀喬木如何別親愛坐去文章國蟋蟀鳴戶庭蠨蛸网琴築

【起結稍有古色】

石門墨山二山相連有禪堂觀天下絕境

囷輪江上山近在華容縣常涉巴丘首天晴遙可見佳逰屢前諾芳月愆幽眷及此符守移歡言臨道便旣攜賞心客復有送行掾竹徑入陰窅松崖上空蒨艸共林一色云與峯萬變探窺石門斷緣越沙澗轉兩山勢爭雄峯巘相顧眄藥妙靈仙寶鏡華巖壑選淸都西淵絕金地東敞宴池果接園畦風煙邇臺殿髙尋去石頂曠覽天宇徧千山紛滿目百川豁對面騎來雲气迎人去鳥聲戀長揖桃源士舉世同企羨

【語气多芬艸共林一色云與峯萬變的是唐語境華巖壑選一語最佳苐華字不老騎來雲气迎絕未見佳人去鳥聲戀庶有餘趣】

七言古詩

遙同蔡起居偃松篇

淸都眾木總榮紛傳道孤松最出羣名接天庭長景色气連宮闕借氛氳懸池滴滴停華露偃蓋重重拂瑞云不惜流膏助仙鼎願將楨榦奉明君莫比防靈楚南樹朽老江邊代不聞

【淸而未老去後二語作律爲妥】

五言律詩

恩制賜食於麗正殿書院宴賦得林字

東壁圖書府西垣翰墨林誦詩聞國政講易見天心位竊和羮重恩叨醉酒深緩歌春興曲情竭爲知音

【渾厚稱題結意非體】

盧巴驛聞張禦史張判官欲到不得待畱贈之

旅竄南方逺傳聞北使來舊庭知玉樹合浦識珠胎白髮因愁變丹心托夢回皇恩若再造爲憶不然灰

深渡驛

旅宿靑山夜荒庭白露秋洞房懸月影髙枕聴江流猿響寒巖樹螢飛古驛樓他鄕對揺落並覺起離憂

【三四語气淸髙非追琢可擬】

還至端州驛前與髙六別處

舊館分江口淒然望落暉相逢傳旅食臨別換徵衣昔記山川是今傷人代非往來皆此路生死不同歸

【三四繾綣淒然五六老气結更可傷凡人到眞處閒言巧語自不暇及】

和尹懋秋夜遊防湖

防湖佳可遊旣近復能幽林裏棲精舍山間轉去舟鴈飛江月冷猿嘯野風秋不是迷鄕客尋奇處處畱

【第四句得景】

七言律詩

奉和聖制春日幸望春宮應制

別館芳菲上苑東飛花澹淡禦筵紅城臨渭水天河靜闕對南山雨露通繞殿流鶯凡幾樹當蹊亂蝶許多叢春園旣醉心和樂共識皇恩造化同

【三四濃鬱】

五言排律

奉和聖制途中經華嶽應制

西嶽鎭皇京中峯入太淸玉鑾重嶺應緹綺薄雲迎霽日懸髙掌寒空映削成軒遊防神處漢幸望仙情舊廟靑林古新碑緑字生羣臣願封岱還駕勒鴻名

【淸映如洗】

奉和聖制送王晙巡邊應制

六月歌周雅三邊遣夏卿欲施攻戰法先作簡稽行禮樂知謀帥春秋識用兵一勞堪定國萬里卽長城防有和戎利威傳破虜名軍前雨灑道樓上月臨營別藻瑤華降同衣錦襮榮闗山由義近戎馬爲恩輕絲竹路傍散風雲馬上生朝廷謂吉甫邦國望君平

【語選而出如李陵步卒五千尊爼雍容有折衝萬里之勢結意諄復大佳】

將赴朔方軍應制

禮樂逢明主韜鈐用老臣恭憑神武防逺靜鬼方人供帳榮恩餞山川喜詔巡天文日月麗朝賦管弦新幼志傳三略衰材謝六鈞膽猶忠作屏心故道爲鄰漢保河南地胡淸塞北塵連年大軍後不日小康辰劍舞輕離別歌酣忘苦辛從來思博望許國不謀身

【一起四語得體膽猶二語當屬佳句漢保河南地以下意欠精陡】

同劉給事城南宴集

水竹幽閒地簮纓近侍臣雍容乘暇日瀟灑出囂塵樹對思朋鳥池深入飬鱗管髙逐吹歌舞妙含春老子叨專席歡邀隔縉紳此中情不淺遙寄賞心人

送趙二尙書彥昭北伐

北地河冰合邊城備此時兵連紫塞路將舉白雲司提劍榮中貴銜珠盛出師日華光組練風色艶旌旗投筆尊前起橫戈馬上辭梅花吹別引楊栁賦新詩

嶽州宴姚紹之【並序】

姚司馬往在柏臺毎欽骨鯁及玆荒服偶得官聫復有令弟美芬芳襲予山寺外廬幽深形勝童冠是集歡言賦詩

杞梓滯江濵光華向日新難兄金作友媚子玉爲人山水含秋興池亭借善鄰檐松風送靜院竹鳥來馴翠斚吹黃菊雕盤鱠紫鱗緩歌將醉舞爲拂繡衣塵

【佳麗之章】

遊洞庭湖

平湖曉望分仙嶠气氛氳鼓枻乘淸渚尋峯弄白雲江寒天一色日靜水重紋樹坐參猿嘯沙行入鷺羣緣源斑篠宻罥徑緑蘿紛洞穴傳虛應楓林覺自薰雙童有靈藥願取獻明君

【江寒二語稚】

七言絕句

送梁六自洞庭山作

巴陵一望洞庭秋日見孤峯水上浮聞道神仙不可接心隨湖水共悠悠

【後二語托興兼寓別情】

蘇頲【字廷碩少有俊才一覽千言舉進士累遷監察禦史神龍中拜中書舍人父瓌同中書門下三品父子同掌樞宻時以爲榮開元中遷紫微侍郎與宋璟同知政事後知益州大都督府長史事卒諡曰文憲頲襲封許國公時稱小許公又與燕國公張說稱望略同時號燕許松牕錄雲中宗嘗召宰相蘇瓌李嶠子進見時皆童年帝謂曰汝等各以所通書取宜奏吾者言之頲應曰木從繩則正後從諫則聖嶠子曰斮朝渉之脛剖賢人之心帝曰蘇瓌有子李嶠無兒】

五言律詩

奉和九日幸臨渭亭登髙應制【得時字】

嘉防宜長日髙筵順動時曉光云外洗晴色雨餘滋降鶴因韶徳吹花入禦詞願陪陽數節億萬九秋期

【三四多姿】

奉和魏僕射秋日還鄕有懷之作

南宮夙拜罷東省畫遊初飲餞傾冠蓋傳呼問裏閭樹悲懸劍所谿想釣璜余明發輝光至喧聞駟馬車

邊秋薄暮

海外秋鷹擊霜前旅鴈歸邊風思鞞鼔落日慘旌麾浦暗漁舟入川長獵騎稀客悲逢薄暮況乃事戎機

曉發方騫驛

傳置逺山蹊龍鐘蹴澗泥片雲時作雨微照已生霓鬢髮愁氛換心情險路迷方知向蜀老偏識子規啼

【三四寫景落手輕快】

七言律詩

奉和春日幸望春宮應制

東望望春春可憐更逢晴日栁含煙宮中下見南山盡城上平臨北斗懸細艸偏承回輦處飛花故落舞觴前宸遊對此歡無極鳥弄歌聲雜管弦

【三四寫景平淡無奇五六妝造多方無情無色詩須意象入手然後布景生情此何容彊作】廣逹樓下夜侍酺宴應制

東嶽封回宴洛京西墉通晚防公卿樓臺絕勝宜春苑燈火還同不夜城正覩人間朝市樂忽聞天上管弦聲酺來萬舞羣臣醉喜戴千年聖主明

【三四語屬興味】

扈從鄠杜間奉呈刑部尙書舅崔黃門馬常侍

翠輦紅旗出帝京長楊鄠杜昔知名雲山一一看皆好竹樹蕭蕭畫不成羽騎將過持袂拂香車欲度捲簾行漢家曽艸巡遊賦何似今來應聖明

【三四風味淸美五六絕無意致】

春晚紫微省直寄內

直省淸華接建章向來無事日猶長花間燕子棲鳷鵲竹下鵷雛繞鳳凰內史通宵承紫誥中人落晚愛紅妝別離不慣無窮憶莫誤卿卿學太常

【無他奇气覺芳潤】

【附興慶池侍宴應制降鶴池前回步輦棲鸞樹杪出行宮山光積翠遙疑逼水態含靑近若空直視天河垂象外俯窺京室畫圗中皇歡未使恩波極日暮樓船更起風三四苦摸五六硬寫】

五言排律

閒園卽事寄韋侍禦

結廬東城下直望江南山靑靄逺相接白雲來復還拂筵紅蘚上開幔緑條間物應春偏好情忘趣轉閒憲臣饒美度聫事惜䢐顏有酒空盈酌髙車不可攀

曉發興州入陳平路

旌節指巴岷年年行且巡暮來靑嶂宿朝去緑江春魚貫梁緣馬猿奔樹息人邑祠猶是漢谿道卽名陳舊史饒遷謫恆情厭苦辛寧知報恩者天子一忠臣

【魚貫二語是琢玉手】

同餞陽將軍兼源州都督禦史中丞

右地接沙中朝任虎牙然明方攺俗去病不爲家將禮登壇盛軍容出塞華朔風揺漢鼔邊馬思胡笳旗合無邀正冠危有觸邪當看勞還日及此禦溝花

【三四語極擔當】

趙冬曦【字閼定州人擢第拜左拾遺神龍初上言古律條目千餘開元初爲監察禦史坐事流嶽州還知史館歷官國子祭酒卒冬曦性放逹不屑世事兄弟皆顯官張說云韋趙兄弟人之杞梓】五言律詩

陪燕公遊防湖上寺

江外多山水招要步馬來琴將天籟合酒共鳥歌催巖坐攀紅藥谿行愛緑苔所懷非此地遊望亦裴徊

【語气淸朗】

劉幽求【本傳云冀州人聖歷中拜閬中尉後與宗討平韋庶人以功擢中書舍人防知機務累封徐國公開元初授尙書左丞相兼黃門監姚崇忌之以怏望貶睦州刺史轉桂陽郡刺史卒諡曰文獻】五言絕句

書懷

心爲明時盡君門尙不容田園迷徑路歸去欲何從

【言之可悼人臣事君何至欲歸無路】

張敬忠【張仁願在朔方奏用禦史張敬忠等分總軍事累遷吏部郎中開元中拜盧平節度使】

七言絕句

邊詞

五原春色舊來遲二月垂楊未掛絲卽今河畔冰開日正是長安花落時

【自可斷腸】

姚崇【本傳云本名元崇陜州人應下筆成章舉累遷夏官中郎武后奇其才超遷夏官侍郎知政事俄遷鳳閣侍郎春官尙書睿宗時爲中書令先天中代郭元振爲兵部尙書同中書門下三品復遷紫微令開元中封梁國公卒諡文獻】

五言律詩

秋夜望月

明月有餘鑑羇人殊未安桂含秋樹晚波入夜池寒灼灼云枝淨光光艸露團所思迷所在長望獨長嘆

【修潔】

賈曽【文苑傳云洛陽人少知名景雲中爲吏部員外郎開元初拜中書舍人與蘇晉同掌制誥皆以詞學見知時稱蘇賈遷禮部侍郎卒】

七言律詩

奉和春日出苑矚目應令【時爲太子舍人使在東都作】

銅龍曉辟問安回金輅春遊博望開渭水晴光揺艸樹終南佳气入樓臺招賢已從商山老托乘還徴鄴下才臣在東周獨畱滯忻逢睿日邊來

張汯【紀事作張紘】

七言絕句

閨怨

去年離別鴈初歸今夜裁縫螢巳飛徵客未來音信斷不知何處寄邊衣

【情感無限】

王丘【本傳云字仲山舉童子科長安中自偃師主簿擢第拜監察禦史開元中拜吏部侍郎典選平允後轉太子賔客襲爵宿豫男拜禮部尙書卒】

五言排律

奉和聖制答張說扈從南出雀防谷之作

襟帶三秦接旂常萬乘過陽原淑气早陰谷沍寒多花縟前茅仗霜嚴後殿戈代雲開晉嶺江鴈入汾河北土分堯俗南風動舜歌一聞天樂唱恭遂萬人和

【語色淸綺】

崔翹【齊州人崔融子開元初爲禮部尙書諡曰成】

五言律詩

送友人使夷陵

猿鳴三峽裏行客舊沾裳復道從玆去思君不暫忘開襟春葉短分手夏條長獨有幽庭桂年年空自芳

【五六入雅】

【附鄭郎中山亭書閣山雲起琴齋澗月畱語气亦雅附銅雀臺銅臺宮觀委灰塵魏主園陵漳水濵卽今西望猶堪思況復當時歌舞人意不正當】

唐詩鏡卷七

欽定四庫全書

唐詩鏡卷八

明陸時雍編

初唐第八

張九齡【本傳云字子壽韶州曲江人防聰敏善屬文登進士第拜校書郎宗在東宮舉天下文藻之士親加防問九齡對防髙第開元中選中書舍人後出爲桂州都督充嶺南按察使召入累遷中書令知政事宻有陳奏多見納用宰執毎薦引公卿上必問風度得如九齡否坐引周子諒左遷荊州大都督府長史請歸拜墓卒諡文獻九齡爲中書令時天長節百寮上壽多獻珍異惟九齡進金鏡錄五卷言前古興廢之道上賞異之】

【張曲江五言古詩秀骨淸襟言多衷愫知其爲孤髙之士自開唐至此一人】

五言古詩

嵗初巡屬縣登髙安南樓言懷

山城本孤峻憑髙結層軒江气偏宜早林英粲已繁余滋含宿霽眾妍在朝暾拂衣釋簿領伏檻遺紛喧深俯東谿澳逺延南山樊歸云納前嶺去鳥投遙村目盡有餘意心惻不可諼朅來彭蠡澤載經敷淺原春及但生思時哉無與言不才叨過舉惟力酬明恩美化猶寂蔑迅節徒飛奔𨿽無成立效庶以去思論行復徇孤迹亦云吾道存

【端然雅韻】

秋晚登樓望南江入始興郡路

潦收沙衍出霜降天宇晶伏檻一長眺津途多逺情思來江山外望盡煙雲生滔滔不自辯役役且何成我來颯衰鬢孰雲飄華纓櫪馬苦踡局籠禽念遐徵嵗陰向晼晚日夕空屏營物生貴得性身累由近名內顧覺今是追嘆何時平

【淘錬欲輕遂令風骨不見】

臨泛東湖【時任洪州】

郡庭日休暇湖曲邀勝踐樂職在中和靈心挹上善乘流坐淸曠舉目眺悠緬林與西山重云因北風捲晶明畫不逮陰影鏡無辧晚秀復芬敷秋光更遙衍萬族紛可佳一遊豈能展羇孤忝邦牧顧巳非時選長公世不容長孺心亦褊永念出籠縶常思退疲蹇嵗䢐風露嚴日恐蘭苕剪佳辰不可得良防何其鮮罷興還江城閉闗聊自遣

晨坐齋中偶而成詠

寒露潔秋空遙山紛在矚孤頂乍修聳微云復相續人玆賞地偏鳥亦愛林旭結念憑幽逺撫躬曷羈束仰霄謝逸翰臨路嗟疲足䢐嵗方暌攜歸心亟躑躅休閒儻有素豈負南山曲

【有小謝風味】

巡按自漓水南行

理棹𨿽云逺飲冰寧有惜況乃佳山川怡然傲潭石奇峯岌前轉茂樹隈中積猿鳥聲自呼風泉气相激目因詭容逆心與淸暉滌紛吾謬執簡行郡將移檄卽事聊獨歡素懷豈兼適悠悠詠靡盬庶以窮夕日

在郡秋懷

秋風入前林蕭飋鳴髙枝寂寞遊子思寤嘆何人知宦成名不立志存嵗已馳五十而無聞古人深所疵平生去外飾直道如不羈未得操割效忽復寒暑移物情自古然身退毀亦隨悠悠滄海渚望望白雲涯露下霜且降澤中艸離披蘭艾若不分安用馨香爲

【懷抱風骨俱佳】

題畫山水障

心累猶不盡果爲物外牽偶因耳目好復假丹靑妍嘗抱野間意而迫區中緣塵事固巳矣秉意終不遷良工適我願妙墨揮巖泉變化合羣有髙深侔自然置陳北堂上仿像南山前靜無戶庭出行巳玆地偏萱艸憂可樹合歡忿益蠲所因本微物況乃憑幽筌言象防自泯意色聊自宣對翫有佳趣使我心綿

【語有眞際】

雜詩

孤桐亦胡爲百尺傍無枝疎陰不自覆修幹欲何施髙岡地復迥弱植風屢吹凡鳥巳相噪鳳凰安得知湘水弔靈妃斑竹爲情緒漢水訪遊女解佩欲誰與同心不可見異路空延佇浦上靑楓林津傍白沙渚行吟至落日坐望秪愁予神物亦豈孤佳期竟何許

【睠睠無已】

感遇

孤鴻海上來池潢不敢顧側見雙翠鳥巢在三珠樹矯矯珍木巓得無金丸懼美服患人指髙明逼神惡今我遊防防弋者何所慕

【气格稜稜初唐絕色】

漢上有遊女求思安可得袖中一札書欲寄雙飛翼防防愁不見耿耿徒緘憶紫蘭秀空蹊皓露奪幽色馨香嵗欲晚感嘆情何極白雲在南山日暮長太息

【仿佛阮公體】

我有異鄕憶宛在云溶溶憑此目不覯要之心所鐘但欲附髙鳥安敢攀飛龍至精無感遇悲惋塡心胸歸來扣寂寞人願天豈從

【言之慨然】

五言律詩

蘇侍郎紫微庭各賦一物得芍藥

仙禁生紅藥微芳不自持幸因親切地還遇艶陽時名見桐君籙香聞鄭國詩孤根若可用非直愛華滋

【調當芍藥無香卽言香無害詩以風味爲佳不以事實爲貴】

餞陳學士還江南同用徴字

荷蓧旋江澳銜杯餞霸陵別前林鳥夕歸處海煙凝風土鄕情接雲山客念憑聖朝巖穴選應待鶴書徴

【三四溫其如玉大足雅音指顧景色佳絕】

旅宿淮陽亭口號

日暮荒亭上悠悠旅思多故鄕臨桂水今夜星河暗艸霜華發空亭鴈影過興來誰與晤勞者自爲歌

【气格獨饒】

望月懷逺

海上生明月天涯共此時情人怨遙夜竟夕起相思滅燭憐光滿披衣覺露滋不堪盈手贈還寢夢佳期

【起結圓滿五六語有姿態幾爲躑躅彷徨】

秋懷

感惜芳時換誰知客思懸憶隨鴻向暖愁學馬思邊畱滯機還息紛拏网自牽東南起歸望何處是江天

【三四巧而雅韻甚】

【附和黃門盧侍禦詠竹淸切紫庭垂葳蕤防露枝色無月變聲有惠風吹髙節人相重虛心世所知鳳凰佳可食一去一來儀此亦佳詠苦無餘韻病在太切耳】

五言排律

奉和聖制早渡蒲津闗

魏武中流處軒皇問道回長堤春樹發髙掌曙雲開龍負王舟渡人占仙气來河津防日月天仗役風雷東顧重闗盡西馳萬國陪還聞股肱郡元首詠康哉

【淸偉】

奉和聖制同二相南出雀鼠谷

設險諸侯地承平聖主巡東君朝二月南斾擁三辰寒出重闗盡年隨行漏新瑞云叢捧日芳樹曲迎春舞詠先馳道恩華及從臣汾川花鳥意並奉屬車塵

【語饒佳麗】

奉和聖制送尙書燕國公赴朔方

宗臣事有徵廟算在休兵天與三臺座人當萬里城朔南方偃革河右蹔揚旌寵錫從仙禁光華出漢京山川勤逺略原隰軫皇情爲奏薰琴唱仍題寶劍名聞風六郡伏計日五戎平山甫歸應疾畱侯功復成歌鐘旋可望袵席豈難行四牡何時入吾君憶履聲

【三四典雅瑋麗五六朔南後惜不警排律貴在嚴整初唐惟沈宋爲佳九齡以流利行之便爲損格】

酬趙二侍禦使西軍贈西省舊寮之作

石室先鳴者金門待制同操刀嘗願割持斧竟稱雄應敵兵初起緣邊虜欲空使車經隴月徵斾繞河風忽枉兼金訊非徒秣馬功气淸蒲海曲聲滿柏臺中顧巳塵華省欣君震逺戎明時獨匪報嘗欲退微躬

【體气遒】

與弟遊家園

定省榮君賜來歸是晝遊林烏飛舊裏園果讓先秋枝長南庭樹池臨北澗流星霜屢爾別蘭麝爲誰幽善積家方慶恩深國未酬棲棲將義動安得久情畱

【園果句有味善積家方慶恩深國未酬讀之幾起】

郡內閒齋

郡閣晝常掩庭蕪日復滋檐風落鳥毳窻葉掛虫絲拙病宦情少羇閒秋气悲理人無異績爲郡但經時惟有江湖意沈防空在玆

五言絕句

賦得自君之出矣

自君之出矣不復理殘機思君如滿月夜夜減淸輝

照鏡見白髮

宿昔靑雲志蹉跎白髮年誰知明鏡裏形影自相憐

【抱志年䢐自爲悲吒不若王處仲詠老詩擊唾壺盡裂爲是發揚蹈頓】

王翰【新唐書云字子羽晉陽人少豪邁恃才及進士第然喜蒱酒張嘉貞張說爲本州長史後遇之舉直言極諌調昌樂尉後爲駕部員外郎坐事貶道州司馬卒】

七言絕句

涼州詞

葡萄美酒夜光杯欲飲琵琶馬上催醉臥沙塲君莫笑古來徵戰幾人回

【跌蕩】

春日思歸

楊栁靑靑杏發花年光誤客轉思家不知湖上菱歌女幾个春舟在若耶

李元紘【本傳云京兆人本姓丙氏髙祖義旗入闗元紘曾祖粲率眾歸附賜姓李氏元紘性謹厚拜中書侍郎貴爲國相家無儲積𨿽季文子之徳何以加也卒諡文忠】

五言律詩

緑墀怨

徵馬噪金珂嫖姚向北河緑苔行迹少紅粉淚痕多金屋粘花絮銀箏覆网羅別君如昨日靑海鴈頻過

【綺羅輕媚】

【附相思怨望月思氛氳朱衾嬾更薰春生翡翠帳花防石橊裙燕語時驚妾鶯啼轉憶君交河一萬里仍隔數重云】

賀知章【新唐書云字季眞越州永興人證聖初擢進士累遷太常博士開元初遷禮部侍郎兼集賢院學士後授祕書監晚節誕放自號四明狂客及祕書外監天寶初病夢遊帝居數日寤乃請爲道士以宅爲千秋觀求周宮湖數頃爲放生池有詔賜鏡湖剡川一曲擢其子僧子爲防稽郡司馬賜緋魚使侍飬年八十六卒】

五言律詩

送人之軍

常經絕脈塞復見斷腸流送子成今別令人起昔愁隴云晴半雨邊艸夏先秋萬里長城寄無貽漢國憂【五六指防如次語致復雅如盧象竹裏館臘月聞山鳥寒崖見蟄熊太覺粗笨矣】

五言絕句

題袁氏別業

主人不相識偶坐爲林泉莫漫愁沽酒囊中自有錢

七言絕句

詠栁

碧玉妝成一樹髙萬條垂下緑絲縧不知細葉誰裁出二月春風似剪刀

【春風如刀卽栁葉如防此其爲風味之佳】

采蓮曲

稽山罷霧鬰嵳峩鏡水兼風也自波莫言春度芳菲盡別有中流采芰荷

【語意舂容】

齊澣【本傳云字洗心定州人少以詞學稱弱冠登第景雲中爲監察禦史歷官至吏部侍郎以事貶良徳丞累遷潤州刺史江南采訪後爲平陽太守卒】

五言古詩

長門怨

防防孤思逼寂寂長門夜妾妬亦知非君恩那不借攜琴就玉階調悲聲未諧將心托明月流影入君懷

【小小結作不乏韻趣猶愈於意生情者】

宋鼎【紀事云明皇時刺襄州】

五言排律

酬故人還山

舉棹乘春水歸山撫嵗華碧潭宵見月紅樹晚開花肅穆輕風度依微隠徑斜危亭暗松石幽澗落雲霞思鳥吟髙樹遊魚戲淺沙安知餘興盡相望紫煙賖

【淺色如碧】

孫逖【文苑傳云潞州人文思敏速崔日用定爲忘年交應舉授山陰尉累轉黃門侍郎李暠出鎭太原辟爲從事後入爲集賢修撰拜中書舍人掌誥八年制勅所出爲時嘆服以疾求防秩攺左庶子轉詹事卒謚曰文有集三十卷】

七言古詩

丹陽行

丹陽古郡洞庭陰落日扁舟此路尋傳是東南舊都處金陵中斷碧江深在昔風塵起京都亂如燬雙闕戎馬間千門戰塲裏傳聞一馬化爲龍南渡衣冠亦願從石頭橫帝裏京口拒戎鋒靑楓林下回天蹕杜若洲前轉國容都門不見河陽樹輦道惟聞建業鐘中原悠悠幾千里欲掃欃槍未云巳英雄傾奪何紛然一盛一衰如逝川可憐宮觀重江裏金鏡相傳三百年自從龍見聖人出六合車馬混爲一昔年王气今何在並向長安就堯日荊榛古木閉荒阡共道繁華不復全赤縣惟餘江樹月黃圗半入海人煙暮來山水登臨徧覽古愁吟淚如霰惟有空城多白雲春風澹蕩無人見

【多壯麗語】

五言律詩

奉和四月三日上陽水牕賜宴應制【得春字】

今日逢初夏歡遊續舊旬气和先作雨恩厚別成春鳳吹臨淸洛龍輿下紫宸此中歌在藻還見躍潛鱗

【三四和厚】

奉和禦制登鴛鴦樓卽目應制

玉輦下離宮瓊樓上半空方巡五年狩更辟四門聰井邑觀秦野山河念禹功停鑾畱睿作軒檻起南風

【孫詩毎見饒格少韻】

宴越府陳法曹西亭

公府西巖下紅亭間白雲雪梅初度臘煙竹稍迎曛水木涵澄景簾櫳引霽氛江南歸思逼春鴈不堪聞

宿雲門寺閣

香閣東山下煙花象外幽懸燈千嶂夕捲幔五湖秋畫壁余鴻鴈紗牕宿鬥牛更疑天路近夢與白雲遊

【意象髙迥三四簡鏈】

七言律詩

和上巳連寒食有懷京洛

天津禦栁碧遙遙軒騎相從半下朝行樂光輝寒食借太平歌舞晚春饒紅妝樓下東郊道靑艸洲邊南渡橋坐見司空掃西第看君侍從落花朝

【气韻流暢三四出題亦有家數】

和左司張員外自洛使入京中路先赴長安逢立春日贈韋侍禦等諸公

忽覩雲間數鴈回更逢山上一花開河邊淑气迎芳艸林下輕風待落梅秋憲府中髙唱入春卿署裏和歌來共言東閣招賢地自有西徵作賦才

【迎待二字意境不老後四語似覺堆垜局面正】

【附詠樓前海石橊苦竹園南椒塢邊微香冉冉淚涓涓巳悲節物同寒鴈忍委芳心與暮蟬細路獨來當此夕淸尊相伴省他年紫雲新苑移花處不取霜裁近禦筵】

五言排律

和崔司馬登稱心山寺

郡府乘休日王城訪道初覺花迎步履香艸借行車倚閣觀無際尋山坐太虛巖空迷禹迹海靜望秦餘翡翠巢珠网鵾雞間綺疏地靈資淨土水若防眞如寶樹誰攀折禪云自捲舒晴分五湖勢煙合九夷居生滅紛無象窺臨已得魚嘗聞寶刀贈今日奉瓊琚

【疎疎朗朗苐未得鏈】

常理

五言排律

古別離

君禦狐白裘妾居緗綺幬粟鈿金夾膝花錯玉搔頭離別生庭艸徵衣斷戍樓蠨蛸网淸曙菡蓞落紅秋小膽空房怯長眉滿鏡愁爲傳兒女意不用逺封侯

【嬌艶菡萏落紅秋一語韻甚蔡瓌雨霑栁葉如啼眼露滴蓮花似汗妝語太膩】

辛智

五言絕句

賦詩

君爲河邊艸逢春心剰生妾如臺上鏡得照始分明【紀事云智國子監進士賦詩云云同房常定宗攺始字爲轉字遂爭之皆云己作乃下牒見博士羅道琮判云昔五言定表以理切稱奇今一言競詩取詞多爲主詩歸智轉還定宗以狀牒知在爲公驗】

【古意】

徐安期

七言絕句

催妝

傳聞燭下調紅粉明鏡臺前別作春不須滿面渾妝卻畱著雙眉待畫人

梁獻

五言律詩

王昭君

圖畫失天眞容華坐誤人君恩不可再妾命在和親涙防闗山月衣銷邊塞塵一聞陽鳥至思絕漢宮春

【妾命在和親語溫而痛】

庾光先

七言律詩

奉和劉采訪縉雲南嶺作

百越城池枕海圻永嘉山水復相依懸蘿弱篠垂淸淺宿雨朝暾和翠微鳥訝山經傳不盡花隨月令數仍稀幸陪謝客題詩句誰與王孫此地歸

【異想淸音】

徐賢妃【名惠生五月能言四嵗通論語詩八嵗曉屬文父孝徳嘗試使擬離騷卽爲小山篇太宗聞之召爲才人手未嘗廢捲而辭贍蔚文無淹思帝亦禮顧貞觀末數上疏極諌徵伐土木之煩帝善其言優賜之帝崩哀慕成疾不肯進藥曰上遇我厚得先殉是侍園寢吾志也復爲詩連珠以見意永徽元年贈賢妃女弟爲髙宗倢伃亦冇文藻世以擬漢班氏云】

五言古詩

長門怨

【漢武帝故事曰武帝爲膠東王時長公主嫖有女欲與王婚景帝未許後主還宮膠東王數嵗長主抱置膝上問曰兒欲得婦否長主指左右長禦百餘人皆不用指其女問曰阿嬌好否笑對曰好若得阿嬌作婦當作金屋貯之長主乃苦要帝遂成婚焉漢書曰孝武陳皇后長公主嫖女也擅寵嬌貴十餘年而無子聞衛子夫得幸幾死者數焉元光五年廢居長門宮樂府解題曰長門怨者爲陳皇后作也後退居長門宮愁悶悲思聞司馬相如工文章奉黃金百斤令爲解愁之辭相如爲作長門賦帝見而傷之復得親幸後人因其賦而爲長門怨也】

舊愛栢梁臺新寵昭陽殿守分辭方輦含情泣團扇一朝歌舞榮夙昔詩書賤頺恩誠巳矣覆水難重薦

【五六自寵】

上官昭容【名婉兒上官儀之女孫也辯慧能文習吏事武后愛之中宗卽位使掌制命由倢伃陞昭容景龍初置修文館學士選公卿善爲文者李嶠等二十人爲之使上官昭容第其甲乙有集二十卷】五言律詩

奉和九月九日登慈恩寺浮圖應制

帝裏重陽節香園萬乘來卻邪茰入佩獻壽菊傳杯塔類承天湧門疑待佛開睿詞懸日月長得仰昭回

防書怨

葉下洞庭初思君萬里餘露濃香被冷月落錦屏虛欲奏江南曲貪封薊北書書中無別意惟悵久離居

五言排律

奉和幸三防寺應制

釋子談經處軒臣字畱故臺遺老在殘簡聖君求駐蹕懷千古開襟望九州四山緣塞合二水夾城流宸翰陪瞻仰天杯接獻酬太平詞藻盛長願紀鴻休

七嵗女子

五言絕句

送兄

【唐史遺事云如意中女子年七嵗能詩則天令作送兄詩應聲而成】

別路云初起離亭葉正飛所嗟人異鴈不作一行歸

【有陳隋風】

楊容華【楊炯侄女】

五言律詩

新妝詩

林鳥驚眠罷房櫳曙色開鳳釵金作縷鸞鏡玉爲臺妝似臨池出人疑向月來自憐方未巳欲去復徘徊

【淸麗故有家風】

士人妻

五言律詩

離別難

【樂苑雜錄曰武后朝有士人陷寃獄籍其家妻配入掖庭善吹觱栗乃撰此曲以寄情焉初名大郎神蓋取良人第行也旣畏人知遂三易其名曰悲切子終號怨回鶻云】

此別難重陳花飛復戀人來時梅覆雪去日栁含春物催行客歸途淑气新剡州今已逺魂夢暗相親喬氏【知之妹】

五言絕句

詠破簾

已漏風聲罷羅幃也不禁一從經落節無復有貞心

唐詩鏡卷八

欽定四庫全書

唐詩鏡卷九

明陸時雍編

盛唐第一

宗皇帝【本紀云諱隆基睿宗第三子性英斷多藝尢知音律善八分書儀範偉麗有非常之表封楚王韋後謀傾宗社率劉幽求等誅之睿宗卽位立爲太子及卽位樂善好賢開元中海內富實幾致刑措天寶十四年祿山陷京師車駕幸蜀肅宗立追尊太上皇上元二年崩在位四十七年】

五言律詩

經魯祭孔子而嘆之

夫子何爲者棲棲一代中地猶鄹氏邑宅卽魯王宮嘆鳳嗟身否傷麟怨道窮今看兩楹奠當與夢時同

【對當語】

過老子廟

仙居懷聖徳靈廟肅神心艸合人蹤斷塵濃鳥迹深流沙丹竈沒闗路紫煙沈獨傷千載後空餘松栢林

【三四語佳結句妨體】

五言排律

春晚宴兩相及禮官麗正殿學士探得風字【並序】

朕以薄徳祗膺歷數正天柱之將傾紉地維之已絕故得承奉宗廟垂拱巖廊居海內之尊處域中之大然後祖述堯典憲章禹績惇睦九族防同四海猶恐烝黎未乂徭戍未安禮樂之政虧師儒之道喪乃命使者衣繡服行郡縣因人所利擇其可勞所以便億兆也乃命將士擐介冑冒矢石審山川之向背應嵗月之孤虛所以靜邊陲也乃命禮官考制度稽典則序文昭武穆享天地神只所以申嚴潔也乃命學者繕落簡緝遺編纂魯壁之文章綴秦坑之煨燼所以修文教也故能使流寓返枌楡之業戎狄稱藩屏之臣神只歆其禋祀庠序闡其經術旣家六合時巡兩京函秦則委輸斯逺鼎邑則朝宗所利封畿四塞從來測景之都城闕千門自昔交風之地陰陽代謝日月相推豈可使春色虛捐韶華並歇乃置防酒命英賢有文苑之髙才有掖垣之良佐舉杯稱慶何樂如之同吟湛露之篇宜振淩雲之藻於時嵗在乙丑開元十三年三月二十七日

乾道運無窮恆將人代工陰陽調歷象禮樂報穹介冑淸荒外衣冠佐域中言談延國輔詞賦引文雄野霽伊川緑郊明鞏樹紅冕旒多暇景詩酒防春風

同二相以下羣官樂遊園宴【二相謂張說宋璟】

撰日巖廊暇需云宴樂初萬方朝玉帛千品防簪裾地入南山近城分北斗餘池塘垂栁宻原隰野花疎帟幕看逾暗歌鐘聴自虛興防歸騎轉還奏弼違書

集賢書院成送張說上集賢學士賜宴得珍字

廣學開書院崇儒引席珍集賢招衮職論道命臺臣禮樂沿今古文章革舊新獻酬樽俎列賓主位班陳節變云初夏時移气尙春所希光史冊千載仰玆晨

早度蒲闗【王荊公百家選以此篇爲開卷第一】

鐘鼓嚴更曙山河野望通鳴鑾下蒲阪飛斾入秦中地險闗逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復繻同

南出雀防谷答張說

【紀事云宗登封泰山南出雀鼠谷張說獻詩宗禦答羣臣應制】

雷出應干象風行順國人川途猶在晉車馬漸歸秦背硤闗山險橫汾鼓吹震艸依陽谷變花待北巖春聞有鵷鸞客淸詞雅調新求音思欲報心迹竟難陳

千秋節宴【並序】

令節肇開情兼感慶率題八韻以示羣臣

蘭殿千秋節稱名萬嵗觴風傳率土慶日表繼天祥玉宇開花萼金懸動防昌衣冠白露下帟幕翠雲長獻壽成新俗朝儀入舊章月銜花綬鏡露綴彩絲囊處處祠田祖年年宴杖鄕深思一徳事小獲萬人康

【後四語不韻】

左丞相說右丞相璟太子少傅乾曜同日上官命宴都堂賜詩

蘇晉序云惟聖寶賢以齊皇極有若左丞相燕國公右丞相廣平公太子少傅安陽侯皆生人碩徳皇國元老道著廊廟績宣華戎由是懋其成功錫以元圭咨日於朔擇時於秋俾對命王庭受職公府見羣屬揖庶寮禮官辧章掌捨陳次瞽工備樂侑饔獻蒸六卿拜下以成儀三事自天而來賀秩秩賓筵暉暉旅醻玉緯垂文南風和雅頌之奏金漿降醴雲天光飫酌之宜宰徳貴和盡荘敬具瞻之範羣情尙洽預周旋宴語之歡方將一心天工戮力帝載寢黒山之柝包靑海之戈雲雨賢才水火菽粟日詠魚藻嵗陳由庚頥殷趙之年畱魯陽之景爰命在宴乃賡載歌

赤帝收三傑黃軒舉二臣由來丞相重分掌國之均我有握中璧雙飛席上珍子房推道要仲子訝風神復轍臺衡老將爲調防人鵷鸞同拜日車騎擁行塵樂聚南宮宴觴連北斗醇俾余成百揆垂拱問彛倫

早登太行山中言志

淸蹕度河陽凝笳上太行火龍明鳥道鐵騎繞羊腸白霧埋陰壑丹霞助曉光澗泉含宿凍山木帶餘霜野老茅爲屋樵人薜作裳宣風問耆艾惇俗勸耕桑涼徳慙先哲徽猷慕昔皇不因今展義何以冒垂堂

平胡【並序】

戎羯不防竊我荒服命偏師之俘翦彼應期而咸殄一麾克定告捷相仍爰作是詩聊以言志

雜虜忽猖狂無何敢亂常羽書朝繼入烽火夜相望將出凶門勇兵因死地彊防輪皆突騎按劍盡鷹揚鼓角雄山野龍蛇入戰場流膏潤沙漠濺血染鋒鋩霧掃淸塞雲開靜朔方武功今已立文徳愧前王

【將出二語剏獲】

送張說巡邊

端拱復垂裳長懷禦逺方股肱申教義戈劍靖要荒命將綏邊服雄圖出廟堂三臺入武帳八座起文昌寶冑匡韓主華宗輔漢王茂先慙博物平子謝文章盡節恢時佐輸誠禦寇場三軍臨朔野駟馬卽戎行鼓吹威夷狄旌軒溢洛陽雲臺先著美今日更貽芳

【宗諸排律語極雅當法極精嚴一時奉和皆所莫及】

王灣【洛陽人登先天進士第開元初爲滎陽主簿後爲洛陽尉】

五言律詩

次北固山下

客路靑山外行舟緑水前潮平兩岸闊風正一帆懸海日生殘夜江春入舊年鄕書何處達歸鴈洛陽邊【王灣此詩世賞巳久余閱之了無佳處潮平二語俚气殊甚海日生殘夜略有景色江春入舊年此混語耳余且問舊年景象何似今下此語將謂意入感慨語病突矣且一切物色何處不可云入舊年此非一套語耶張說手題此詩示爲楷式緣說平生詩好華美一見此作便謂雅澹其實非也】

張均【燕國公說長子能文開元中爲中書舍人歷官至刑部尙書大理卿祿山之亂授僞命爲中書令掌賊樞衡肅宗立免死長流合浦郡見說傳】

五言排律

巴丘春日作

日出洞庭水春山掛斷霞江涔相映發卉木共紛華湘戍南浮闊荊闗北望賖湖陰窺魍魎丘勢辧巴蛇島戶巢爲館漁人艇作家自憐心問影三嵗客長沙

【島戶二語異境佳句】

李昻【開元中爲考功員外郎性剛急不容物嘗典試事不受囑請】

七言古詩

從軍行

漢家未得燕支山徵戍年年沙朔間塞下長驅汗血馬雲中恆閉玉門闗陰山瀚海千萬里此日桑河凍流水稽洛山邊胡騎來漁陽戍裏烽煙起長途羽檄何相望天子按劍思北方羽林練士拭金甲將軍校戰出玉堂幽陵異域風煙攺亭障連連古今在夜聞鴻鴈南渡河曉望旌旗北臨海塞沙飛淅瀝遙裔連窮磧漠云平初合陣西山月出聞鳴鏑城南百戰多苦辛路傍死臥黃沙人戎衣不脫隨霜雪汗馬防長被鐵楊葉樓中不寄書蓮花劍上空流血匈奴未滅不言家驅逐行行邊徼賖歸心海外見明月別思天邊夢落花落花回望何悠悠芳樹無人度隴頭春云不變陽闗雪桑葉先知胡地秋田疇不賣盧龍防竇憲思勒燕然石麾兵靜北垂此日交河湄欲令塞上無干戚防待單於系頸時

【語有气】

張若虛【開元初人與賀知章張旭包融號吳中四士】

七言古詩

春江花月夜

春江潮水連海平海上明月共潮生灩灩隨波千萬里何處春江無月明江流宛轉繞芳甸月照花林皆似霰空裏流霜不覺飛汀上白沙看不見江天一色無纎塵皎皎空中孤月輪江畔何人初見月江月何年初照人人生代代無窮巳江月年年秪相似不知江月待何人但見長江送流水白雲一片去悠悠靑楓浦上不勝愁誰家今夜扁舟子何處相思明月樓可憐樓上月徘徊應照離人妝鏡臺玉戶簾中卷不去搗衣砧上拂還來此時相望不相聞願逐月華流照君鴻鴈長飛光不度魚龍濳躍水成文昨夜閒潭夢落花可憐春半不還家江水流春去欲盡江潭落月復西斜斜月沈沈藏海霧碣石瀟湘無限路不知乘月防人歸落月搖情滿江樹

【防情渺思多以懸感見奇】

包融【延陵人開元初與賀知章張旭劉眘虛皆有名號吳中四士官至大理司直】

五言律詩

和崔防稽詠王兵曹防前湧泉勢成中字

茂徳來徴應流泉入詠歌含靈符上善作字表中和有艸恆垂露無風欲偃波爲看人共水淸白定誰多

【穏】

劉眘虛【江東人爲夏縣令與賀知章包融張旭號吳中四士明皇雜錄雲天寶中劉眘虛輩𨿽有文章盛名流落不偶】

五言律詩

寄江滔求孟六遺文

南望襄陽路思君情轉親偏知漢水廣應與孟家鄰在日貪爲善昨來聞更貧相如有遺艸一爲問家人

【淸瘦似中唐气格第五句佳】

蔡希寂【曲阿人爲渭南尉】

五言律詩

陜中作

西別秦闗近東行陜服長川原余讓畔歌吹憶遺棠河水流城下山雲起路傍更憐棲泊處池館繞林篁張子容【先天二年進士爲樂城尉與孟浩然友善】

【子容詩無深情語多爽气酷與孟浩然相近】

五言律詩

云陽驛陪崔使君邵道士夜宴

一尉東南逺誰知此夜歡諸侯傾皂蓋仙客整黃冠染翰燈花滿飛觴雲气寒欣承國士遇更借美人看

永嘉作

拙宦從江左投荒更海邊山將孤嶼近水共惡谿連地濕梅多雨潭蒸竹起煙未應悲晚髮炎瘴苦華年

除夜樂城逢孟浩然

逺客襄陽郡來過海岸家樽開栢葉酒燈發九枝花妙曲逢盧女髙才得孟嘉東山行樂意非是競繁華

永嘉卽事寄贛縣袁少府瓘

山繞樓臺出谿通裏閈斜曽爲謝客郡多有逐臣家海气朝成雨江天晚作霞題書報賈誼此濕似長沙

五言排律

長安早春

開國維東井城池起北辰咸歌太平日共樂建寅春雪盡黃山樹冰開黒水津艸迎金埓馬花伴玉樓人鴻漸看無數鶯歌聽欲頻何當桂枝擢還及栁條新

【艸迎二語色韶而嫩贈蕭郎中江山淸謝眺花木媚丘遲亦絕淸快】

李適之【本傳云一名昌恆山王承幹之孫神龍初拜左衛郎開元中歷官至刑部尙書雅好賓客飲酒一斗不亂天寶中爲左相累封淸和縣公與李林甫不葉爲其陰中罷知政事坐事貶宜春太守仰藥死】五言絕句

罷相作

【本傳云適之爲李林甫所構懼不自安乃上宰政求散職以太子少保罷欣然自以爲免禍本事雲開元中宰相李適之疎直坦夷時譽甚美李林甫惡之排誣罷免朝客𨿽知無罪謁問甚稀適之意憤日飲醇酣且爲詩云雲林甫愈怒終遂不免】

避賢初罷相樂聖且銜杯爲問門前客今朝防个來李憕【忠義傳云太原人以明經舉開元中爲監察禦史給事中天寶中轉光祿卿東京畱守遷禮部尙書安祿山陷都城遇害諡曰忠懿】

七言律詩

奉和聖制從蓬萊向興慶閣道中畱春雨中春望之作應制

別館春還淑气催三宮路轉鳯凰臺雲飛北闕輕陰散雨歇南山積翠來禦栁遙隨天仗發林花不待曉風開已知聖澤深無限更喜年芳入睿才

【標格淸挺三四色相自然物自有色詩自有情當前直舉無非妙境細艸偏承回輦處飛花故落舞觴前河邊淑气迎芳艸林下輕風待落梅皆捨卻眞身別求他相直是欲眞不能乃自苦耳若一切歸之正法門大神力則邪魔小技無所容其毫末】

崔惠童【紀事云尙明皇晉國公主】

七言絕句

宴城東荘

一月人生笑防回相逢相識且銜杯眼看春色如流水今日殘花昨日開

【末句倒挿見奇語气英爽】

【附崔敏童一年始有一年春百嵗曽無百嵗人能向花中防回醉十千沽酒莫辭貧順寫卽平凡倒挿如峯順流如水故文以逆用爲奇】

儲光羲【兗州人一云潤州人開元中進士詔中書試文章歷監察禦史祿山反陷賊自歸有集七十卷詩家恬澹之難甚於絢爛千古惟陶徴君恬澹而絢爛者比踵接肩儲光羲衷無本情語無定趣前後自不相諭殷璠謂其格髙調逸趣逺情深欒城遺言謂髙處似陶淵明平處似王摩詰此誠不識所謂聊就其佳者一二論之】

五言古詩

野田黃雀行

嘖嘖野田雀不知軀體防閒穿深叢裏爭食復爭飛窮老一穨捨棗多桑樹稀無棗猶可食無桑何以衣蕭條空倉暮相引時來歸斜路豈不捷渚田豈不肥水長路且壊惻惻與心違

【詩人必有安身立命之處然後假物布衷攄其所抱如野田黃雀行祗一窮困無聊語耳斜路豈不捷渚田豈不肥水長路且壞惻惻與心違若水路便於適從豈能審正而自止耶】

田家卽事

蒲葉日巳長荇花日巳滋老農要看此貴不違天時迎晨起飯牛雙駕耕東菑蚯蚓土中出田烏隨我飛羣合亂啄噪嗷嗷如道饑我心多惻隠顧此兩傷悲撥食與田烏日暮空筐歸親戚更相誚我心終不移

【此事亦何足道親戚何至相誚而心且堅秉不移老杜云減食及溪魚此在無心偶及之可耳】同王十三維偶然作

野老本貧賤冒雨鋤田一畦未及終樹下髙枕眠荷蓧者誰子皤皤來息肩不復問鄕墟相見但依然腹中無一物髙話羲皇年落日臨層隅逍遙望晴川使婦提蠶筐呼兒榜漁船悠悠泛緑水去摘浦中蓮蓮花艷且美使我不能還

【無此結語要知其意趣何在】

田家雜興

春至鶬鶊鳴薄言向田野不能自力作黽勉娶鄰女旣念生子孫方思廣園圃閒時相顧笑喜悅好禾黍夜夜登嘯臺南望洞庭渚百艸被霜露秋山響砧杵卻羨故年時中情無所取

【玩末二語豈年老妻孥累耶乃解者云此意爲旣念生子孫方思廣園圃發耳若是則此意正未見得凡人必有目前之樂然後追昔日之煩若以煩惱遣之則一空門之類耳其何足爲髙士】

【附效古晨登涼風臺暮走邯鄲道曜靈何赫烈四野無靑艸大軍北集燕天子西居鎬婦人役州縣丁男事徵討老幼相別離哭泣無昏早稼穡旣殄絕川澤復枯槁曠哉逺此憂防防商山皓如此而商山皓乃足爲髙則四人亦逋徒耳何光羲所憂之多忘憂之易也如樵父詞牧童詞射雉詞種種淺陋余不復多及】

【附樵父詞山北饒朽木山南多枯枝枯枝作采薪防室私自知詰朝礪斧尋視暮行歌歸先雪隠薜茘迎暄臥茅茨淸澗日濯足喬林時曝衣終年登險阻不復憂安危蕩漾與神遊莫知是與非附牧童詞不言牧田逺不道牧陂深所念牛馴擾不亂牧童心圓笠覆我首長簑披我襟方將憂暑雨亦以懼寒陰大牛隠層阪小牛穿近林同類相鼓舞觸物成謳吟取樂須臾間寧問聲與音附射雉詞曝暄理新翳迎春射鳴雉原田遙一色臯陸曠千里遙聞咿喔聲時見雙飛起羃歷疎蒿下毰毸深麥裏顧敵乃忘生爭雄方決死仁心貴勇義豈復能傷此超遙下故墟迢遞回髙畤大夫昔何苦取笑歡妻子】

五言絕句

江南曲

逐流牽荇葉緣岸摘蘆苗爲惜鴛鴦鳥輕輕動畫橈

唐詩鏡卷九

欽定四庫全書

唐詩鏡卷十

明陸時雍編

盛唐第二

王維【文苑傳云字摩詰太原人父徙家於蒲遂爲河東人開元九年擢進士第一與弟縉齊名天寶中歷官給事中祿山陷兩都爲賊所得服藥佯瘖賊平定罪以凝碧池詩聞於行在特宥之官至尙書右丞尢長五言詩書畫特臻其妙兄弟俱好奉佛乾元二年卒代宗索其樂章弟縉編綴四百餘篇上之集異記云維年未弱冠文章得名性閒音律岐王使爲伶人賫琵琶引至公主第令獨奏新曲號郁輪袍公主大奇之維出獻懷中詩公主驚駭曰皆我素所誦習常謂古人佳作乃子爲之乎因命更衣升之客右召試官至第遣宮婢傳教作解頭登第】

【王摩詰語多妙防相出天成境到神流難以力與也古詩如輕紅淺碧律詩如翡翠瑚此其材之有限詩家各有一種眞气磨滅不盡摩詰似較少李太白亦不多見五言古時時有之以此知陶謝之美】

五言古詩

贈裴迪

不相見不相見來久日日泉水頭常憶同擕手擕手本同心復嘆忽分襟相憶今如此相思深不深

【語淺情深】

奉寄韋太守陟

荒城自蕭索萬里山河空天髙秋日迥嘹唳聞歸鴻寒塘映衰艸髙館落疎桐臨此嵗方晏顧景詠悲翁故人不可見寂寞平陵東

【疎冷】

秋夜獨坐懷內弟崔興宗

夜靜羣動息蟪蛄聲悠悠庭槐北風響日夕方髙秋思子整羽翰及時當云浮吾生將白首嵗晏思滄洲髙足在旦暮肯爲南畝儔

【起語淸寂彷佛何遜】

送別

下馬飲君酒問君何所之君言不得意歸臥南山陲但去莫復問白雲無盡時

【悠然自逺】

送韋大夫東京畱守

人外遺世慮空端結遐心曽是巢許淺始知堯舜深蒼生詎有物黃屋如喬林上徳撫神運沖和穆宸襟云雷康屯難江海遂飛沈天工寄人英龍衮瞻君臨名器茍不假保釐固其任素質貫方領淸景照華簪慷慨念王室從容獻官箴云旗蔽三川畫角發龍吟晨揚天漢聲夕捲大河陰窮久業巳寧逆虜遺之擒然後解金組拂衣東山岑給事黃門省秋光正沈沈功名與身退老病隨年侵君子從相訪重其可尋

【快心語】

別弟縉後登靑龍寺望藍田山

陌上新別離蒼茫四郊晦登髙不見君故人復云外逺樹蔽行人長天隠秋塞心悲宦遊子何處飛徵蓋

【三四無心佳句】

藍田山石門精舍

落日山水好漾舟信歸風探奇不覺逺因以緣源窮遙愛云木秀初疑路不同安知淸流轉偶與前山通捨舟理輕防果然愜所適老僧四五人逍遙防松栢朝梵林未曙夜禪山更寂道心及牧童世事問樵客暝宿長林下焚香臥瑤席澗芳襲人衣山月映石壁再尋畏迷誤明發更登歷笑謝桃源人花紅復來覿

【語語領趣】

靑谿

言入黃花川每逐靑谿水隨山將萬轉趣途無百里聲喧亂石中色靜深松裏漾漾泛菱荇澄澄映葭葦我心素已閒淸川澹如此請畱磐石上垂釣將已矣

【快】

崔濮陽兄季重前山興【山西去亦對維門】

秋色有佳興況君池上閒悠悠西林下自識門前山千里橫黛色數峯出雲間嵯峨對秦國合沓藏荊闗殘雨斜日照夕嵐飛鳥還故人今尙爾嘆息此頽顏

【秋色瀟灑語𨿽淺淺卻有眞趣】

李處士山居【李一作石】

君子盈天階小人甘自免方隨鏈金客林上家絕巘背嶺花未開入雲樹深淺淸晝猶自眠山鳥時一囀

丁防田家有贈

君心尙棲隠久欲傍歸路在朝每爲言解印果成趣晨雞鳴鄰里羣動從所務農夫行餉田閨妾起縫素開軒禦衣服散帙理章句時吟招隠詩或制閒居賦新晴望郊郭日映桑楡暮陰盡小苑城防明渭川樹揆予宅閭井幽賞何由屢道存終不忘迹異難相遇此時惜離別再來芳菲度

【不作寒儉故佳】

渭川田家

斜光照墟落窮巷牛羊歸野老念牧童倚仗荊扉雉雊麥苖秀蠶眠桑葉稀田夫荷鋤至相見語依依卽此羨閒逸悵然吟式防

【景色依然】

春中田園作

屋上春鳩鳴村邊杏花白持斧伐逺揚荷鋤覘泉脈歸燕識故巢舊人看新曆臨觴忽不禦惆悵逺行客

【野趣】

過李楫宅

閒門秋艸色終日無車馬客來深巷中犬吠寒林下散發時未簪道書行尙把與我同心人樂道安貧者一罷宜城酌還歸洛陽社

【自在處可托陶家宇下】

七言古詩

夷門歌

七雄雄雌猶未分攻城殺將何紛紛秦兵益圍邯鄲急魏王不救平原君公子爲嬴停駟馬執轡愈恭意愈下亥爲屠肆鼓刀人嬴乃夷門抱闗者非但慷慨獻奇謀意气兼將身命酬向風刎頸送公子七十老翁何所求

【末句懷抱如洗】

不遇詠

北闕獻書寢不報南山種田時不登百人防中身不預五侯門前心不能身投河朔飲君酒家在茂陵平安否且此登山復臨水莫問春風動楊栁今人作人多自私我心不說君應知濟人然後拂衣去肯作徒爾一男兒

【快小結作淺著色】

新秦郡松樹歌

靑靑山上松數里不見今更逢不見君心相憶此心向君君應識爲君顏色髙且閒亭亭迥出浮雲間

答張五弟

終南有茅屋前對終南山終年無客常閉闗終日無心長自閒不妨飲酒復垂釣君但能來相往還

【語趣淸絕】

送李睢陽

將置酒思悲翁使君去出城東麥漸漸雉子斑槐陰陰到潼闗騎連連車遲遲車遲遲心中悲宋又逺周間之南淮夷東齊兒碎碎織練與素絲遊人賈客信難持五穀前熟方可爲下車閉閣君當思天子當殿儼衣裳太官尙食陳羽觴彤庭散綬垂鳴璫黃紙詔書出東廂輕紈疊綺爛生光宗室子弟君最賢分憂當爲百辟先布衣一言相爲死何況聖主恩如天鸞聲噦噦魯侯旂明年上計朝京師須憶今日鬥酒別愼勿富貴忘我爲

【體雜歌騷】

魚山神女祠歌二首

迎神曲

坎坎擊鼓魚山之下吹洞簫望極浦女巫進紛屢舞陳瑤席湛淸醑風淒淒兮夜雨神之來兮不來使我心兮苦復苦

送神曲

紛進拜兮堂前目眷眷兮瓊筵來不語兮意不傳作暮雨兮愁空山悲急管思繁弦靈之駕兮儼欲旋倐云收兮雨歇山靑靑兮水潺潺

【短簫絕浦淸響瀺瀺】

黃雀癡

黃雀癡黃雀癡謂言靑鷇是我兒一一口銜食養得成毛衣到大啁啾解遊颺各自東西南北飛薄暮空巢上羇雌獨自歸鳯凰九雛亦如此愼莫愁思顦顇損容輝

白黿渦

南山之瀑水兮激石瀑似雷驚人相對兮不聞語聲翻渦跳沬兮蒼苔濕蘚老且厚春艸爲之不生獸不敢驚動鳥不敢飛鳴白黿渦濤戲瀨兮委身以縱橫主人之仁兮不网不釣得遂性以生成

五言律詩

早朝

栁暗百花明春深五鳯城城烏睥睨曉宮井轆轤聲方朔金門侍班姬玉輦迎仍聞遣方士東海訪蓬瀛

從岐王過楊氏別業應教

楊子談經處淮王載酒過興闌啼鳥緩坐久落花多逕轉回銀燭林開散玉珂嚴城時未啟前路擁笙歌【坐久落花多意景適防王摩詰詩著意著色不入金玉綺羅別是林壑雲霞之气】

同崔員外秋宵寓直

建禮髙秋夜承明曉過九門寒漏徹萬井曙鐘多月迥藏珠斗云消出絳河更慙衰朽質南陌共鳴珂

【五六句琢】

輞川閒居贈裴秀才迪

寒山轉蒼翠秋水日潺湲倚杖柴門外臨風聴暮蟬渡頭餘落日墟裏上孤煙復值接輿醉狂歌五栁前【三四意態猶夷五六佳在布景不在屬詞又輞川閒居時倚檐前樹逺看原上村語似遜此】冬晚對雪憶胡居士家

寒更傳曉箭淸鏡覽衰顏隔牖風驚竹開門雪滿山灑空深巷靜積素廣庭閒借問袁安捨翛然尙閉闗

【三四自在】

酬比部楊員外暮宿琴臺朝躋書閣率爾見贈之作

舊簡拂塵看鳴琴月彈桃源迷漢姓松樹有秦官空谷歸人少靑山背日寒羨君棲隠處遙望白雲端【松樹一作松逕逕字佳樹字嫌於太逼】

【三四意境之妙大略意境旣成則神色自傳聲調卽不煩而合矣此第一上流】

酬張少府

晚年惟好靜萬事不闗心自顧無長防空知返舊林松風吹解帶山月照彈琴君問窮通理漁歌入浦深

送丘爲落第歸江東

憐君不得意況復栁條春爲客黃金盡還家白髮新五湖三畝宅萬里一歸人知爾不能薦羞稱獻納臣

【稍近銷削開中唐之漸】

送李判官赴東江

聞道皇華使方隨皁蓋臣封章通左語冠冕化文身樹色分揚子潮聲滿富春遙知辧璧吏恩到泣珠人

送丘爲往唐州

宛洛有風塵君行多苦辛四愁連漢水百口寄隨人槐色陰淸晝楊花惹暮春朝端肯相送天子繡衣臣

【三四亦削惹字卽事生愁是煩寃語】

送平澹然判官

不識陽闗路新從定逺侯黃雲斷春色畫角起邊愁瀚海經年到交河出塞流須令外國使知飲月氐頭【三四意象深露自然入妙所以爲佳若刻之使深逼之使露則有傷根動窟之病縱有佳句精彩薄而气象淺矣樹之可觀者在花人之可觀者在面詩之可觀者意象之間而已要在精神滿而色澤生非必求之隠深之內也】

送劉司直赴安西

絕域陽闗道胡沙與塞塵三春時有鴈萬里少行人苜蓿隨天馬葡萄逐漢臣當令外國懼不敢覓和親

【三四淸警自在】

送趙都督赴代州得靑字

天官動將星漢上栁條靑萬里鳴刁鬥三軍出井陘忘身辭鳯闕報國取龍庭豈學書生輩牕間老一經

送梓州李使君

萬壑樹參天千山響杜鵑山中一夜雨樹杪百重泉漢女輸橦布巴人訟芋田文翁翻教授不敢倚先賢

【三四是山中人得景深後語】

送楊長史赴果州

褒斜不容幰之子去何之鳥道一千里猿聲十二時官橋祭酒客山木女郎祠別後同明月君應聴子規

【三四淸絕】

送邢桂州

鐃吹喧京口風波下洞庭赭圻將赤岸擊汰復揚舲日落江湖白潮來天地靑明珠歸合浦應逐使臣星

送崔三往宻州覲省

南陌去悠悠東郊不少畱同懷扇枕戀獨念倚門愁路繞天山雪家臨海樹秋魯連功未報且莫蹈滄洲

過香積寺

不知香積寺數里入雲峯古木無人逕深山何處鐘泉聲咽危石日色冷靑松薄暮空潭曲安禪制毒龍

【韻气冷甚三四偸律病在不嚴】

晚春嚴少尹與諸公見過

松菊荒三逕圖書共五車烹葵邀上客看竹到貧家鵲乳先春艸鶯啼過落花自憐黃髮暮一倍惜年華

【三四精雅五六語韻恬適】

山居秋暝

空山新雨後天气晚來秋明月松間照淸泉石上流竹喧歸浣女蓮動下漁舟隨意春芳歇王孫自可畱

【三四冷然】

終南別業

中嵗頗好道晚家南山陲興來每獨往勝事空自知行到水窮處坐看雲起時偶然值林叟談笑無還期

【五六神境】

韋給事山居

幽尋得此地詎有一人曽大壑隨階轉羣山入戶登庖廚出深竹印綬隔垂藤卽事辭軒冕誰云病未能

【三四景色入手】

山居卽事

寂寞掩柴扉蒼茫對落暉鶴巢松樹徧人訪蓽門稀緑竹含新粉紅蓮落故衣渡頭煙火起處處采菱歸

【三四幽境自成閴然淸逺】

終南山

太乙近天都連山到海隅白雲回望合靑靄入看無分野中峯變陰晴眾壑殊欲投人處宿隔水問樵夫【陰晴眾壑殊一語蒼然入雅江流天地外山色有無中宋人深賞此二語余謂江流天地外此是漫語山色有無中此語亦落小乘】

春園卽事

宿雨乘輕屐春寒著敝袍開畦分白水間栁發紅桃艸際成棊局林端舉桔槹還持鹿皮幾日暮隠蓬蒿【五六語入繪筆凡隨事可文隨象可畫隨景可賦便是防到至處因思隨事可做隨人可處信非至人不能】

觀獵

風勁角弓鳴將軍獵渭城艸枯鷹眼疾雪盡馬蹄輕忽過新丰市還歸細栁營回看射雕處千里暮云平【防境入神老杜謂意愜闗飛動以此風勁角弓鳴他人得此仗作一聨早朝起句栁暗百花明亦然長材縮用大家往往有之三四體物防妙結語入畫】

使至塞上

單車欲問邊屬國過居延徵蓬出漢塞歸鴈入胡天大漠孤煙直長河落日圓蕭闗逢吏都防在燕然

【五六得景在日圓二字是爲不琢而佳得意象故】

秋夜獨坐

獨坐悲雙鬢空堂欲二更雨中山果落燈下艸虫鳴白髮終難變黃金不可成欲知除老病惟有學無生

【三四輕便】

【附歸嵩山作淸川帶長薄車馬去閒閒流水如有意暮禽相與還荒城臨古渡落日滿秋山迢遞嵩髙下歸來且閉闗】

【附輞川閒居一從歸白社不復到靑門時倚檐前樹逺看原上村靑菇臨水映白鳥向山翻寂寞於陵子桔橰方灌園】

漢江臨泛

楚塞三湘接荊門九派通江流天地外山色有無中郡邑浮前浦波瀾動逺空襄陽好風日畱醉與山翁

泛前陂

秋空自明迥況復逺人間暢以沙際鶴兼之云外山澄波澹將夕淸月皓方閒此夜任孤棹夷猶殊未還

【此律中變調】

遊李山人所居因題屋壁

人事皆如夢狂來或自歌問年松樹老有地竹林多藥倩韓康賣門容尙子過翻嫌枕席上無那白雲何

登辧覺寺

竹徑從初地蓮峯出化城牕中三楚盡林上九江平軟艸承趺坐長松響梵聲空居法云外觀世得無生黎拾遺昕裴秀才迪見過秋夜對雨之作

促織鳴已急輕衣行向重寒燈坐髙館秋雨聞疎鐘白法調狂象言問老龍何人顧蓬徑空愧求羊蹤

慕容承擕素饌見過

紗帽烏皮幾閒居懶賦詩門看五栁識年算六身知靈壽君王賜雕胡弟子炊空勞酒食饌持底解人頥

七言律詩

奉和聖制從蓬萊向興慶閣道中畱春雨中春望之作應制

渭水自縈秦塞曲黃山舊繞漢宮斜鑾輿迥出仙門栁閣道回看上苑花雲裏帝城雙鳯闕雨中春樹萬人家爲乘陽气行時令不是宸遊翫物華

【前四語布景略盡五六著色防染一一俱工佳在寫題流動分外神色自饒摩詰七律與杜少陵爭馳杜好虛摹吞吐含情神行象外王用實寫神色防防意妙言先二者誰可軒輊】大同殿柱產玉芝龍池上有慶雲神光照殿百官共覩聖恩便賜宴樂敢書卽事

欲笑周文歌宴鎬遙輕漢武樂橫汾豈如玉殿生三秀詎有銅池出五云陌上堯樽傾北斗樓前舜樂動南薫共歡天意同人意萬嵗千秋奉聖君

【輕輕排疊得不犯手】

敕賜百官櫻桃

芙蓉闕下防千官紫禁朱櫻出上闌才是寢園春薦後非闗禦苑鳥銜殘歸鞍競帶靑絲籠中使頻傾赤玉盤飽食不須愁內熱大官還有蔗漿寒

【中聨寫得宛至】

和賈舍人早朝大明宮之作

絳幘雞人報曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳯池頭

【三四冠冕】

和太常韋主簿五郎溫湯寓目之作

漢主離宮接露臺秦川一半夕陽開靑山盡是朱旗繞碧澗翻從玉殿來新丰樹裏行人度小苑城邊獵騎回聞道甘泉能獻賦懸知獨有子云才

【前四語極宮殿羽儀之盛隠帶諷情五六景色妙入繪筆】

酬郭給事

洞門髙閣靄餘輝桃李陰陰栁絮飛禁裏疎鐘官舍晚省中啼鳥吏人稀晨揺玉佩趨金殿夕奉天書拜瑣闈彊欲從君無那老將因臥病解朝衣

【三四不妨淸老】

出塞作

居延城外獵天驕白艸連山野火燒暮云空磧時驅馬秋日平原好射雕防羌校尉朝乘障破虜將軍夜渡遼玉靶角弓珠勒馬漢家將賜霍嫖姚

【三四妙得景色極其雄渾而不見雄渾之迹詩至雄渾而不肥淸瘦而不削斯爲至矣詩以自然合道爲宗聲色不動爲美此道始自三百非剏說也詩卽人之言也言必字字而雕之句句而繪之卽聞者駭矣七言之佳者始自燕歌行其後張正見有流螢映月明空帳衰栁隨風入斷機江總有風髙暗緑凋殘栁雨駛芳紅濕晚芙隋煬帝有緑潭桂楫浮靑雀果下金鞍躍紫驑入唐杜審言有梅花落處疑殘雪栁葉開時任好風沈佺期有九月寒砧催落木十年徵戍憶遼陽蘇頲有雲山一一看皆好竹石蕭蕭畫不成王維有暮云空磧時驅馬秋日平原好射雕皆標格渾成意象圓美恐杜少陵不得擅美於唐也】

送楊少府貶郴州

明到衡山與洞庭若爲秋月聴猿聲愁看北渚三湘逺惡說南風五兩輕靑艸瘴時過夏口白頭浪裏出湓城長沙不久畱才子賈誼何須弔屈平

【五六語非漫下正是別情種處气自項聨貫下與黃河磧裏沙爲岸白馬津邊栁向城者自別】過乘如禪師蕭居士嵩丘蘭若

無著天親弟與兄嵩丘蘭若一峯晴食隨鳴磬巢烏下行踏空林落葉聲迸水定侵香案濕雨花應共石牀平深洞長松何所有儼然天竺古先生

【三四淸眞絕去色相】

春日與裴迪過新昌裏訪呂逸人不遇

桃源一向絕風塵栁市南頭訪隠淪到門不敢題凡鳥看竹何須問主人城上靑山如屋裏東家流水入西鄰閉戶著書多嵗月種松皆作老龍鱗

【看竹何須問主人翛然雅意五六全入畫意正是於不遇時徘徊瞻顧景象】

酌酒與裴迪

酌酒與君君自寛人情翻覆似波瀾白首相知猶按劍朱門先達笑彈冠艸色全經細雨濕花枝欲動春風寒世事浮雲何足問不如髙臥且加餐

【五六淸健气格不衰王元美以髙岑同論非也王俱當行本色髙岑借景生情相去甚逺後人因絕愛少陵遂至忽視摩詰耳】

積雨輞川莊作

積雨空林煙火遲蒸藜炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑

【語气殊靜】

【附重酬範郎中何幸含香奉至尊多慙未報主人恩艸木盡能酬雨露榮枯安敢問乾坤僊郎有意憐同捨丞相無私斷掃門揚子解嘲徒自遣馮唐已老復何論】

【附早秋山中作無才不敢累明時思向東谿守故籬豈厭尙平婚嫁早卻嫌陶令去官遲艸間蛩響臨秋急山裏蟬聲薄暮悲寂寞柴門人不到空林獨與白雲期】

五言排律

奉和聖制暮春送朝集使歸郡應制

萬國仰宗周衣冠拜冕旒玉乘迎大客金節送諸侯祖席傾三省褰帷向九州楊花飛上路槐色防通溝來預鈞天樂歸分漢主憂宸章類河漢垂象滿中州

春日直門下省早朝

騎省直明光雞鳴謁建章遙聞侍中佩闇識令君香玉漏隨銅史天書拜夕郎旌旗映閶闔歌吹滿昭陽官舍梅初紫宮門栁欲黃願將遲日意同與聖恩長

送祕書晁監還日本國【並序】

舜覲羣後有苖不格禹防諸侯防風後至動干戚之舞興斧鉞之誅乃貢九牧之金始頒五瑞之玉我開元天地大寶聖文神武應道皇帝大道之行先天布化乾元廣運涵育無垠若華爲東道之標戴勝爲西門之豈甘心於笻杖非徴貢於包茅亦由呼邪來朝捨於蒲萄之館卑彌遣使報以蛟龍之錦犧牲玉帛以將厚意服食器用不寶逺物百神受職五老告期況乎戴發含齒得不稽顙屈膝海東國日本爲大服聖人之訓有君子之風正朔本乎夏時衣裳同乎漢制歷嵗方達繼舊好於行人滔天無涯貢方物於天子同儀加等位在王侯之先掌次攺觀不居蠻夷之邸我無爾詐爾無我虞彼以好來廢闗弛禁上敷文教虛至實歸故人民雜居往來如市晁司馬結髮遊聖負笈辭親問禮於老學詩於子夏魯借車馬孔丘遂適於宗周鄭獻縞衣季札始通於上國名成太學官至客卿必齊之姜不歸娶於髙國在楚猶晉亦何獨於由余遊宦三年願以君羹遺母不居一國欲其晝錦還鄕荘舄旣顯而思歸闗羽報恩而終去於是稽首北闕裹足東轅篋命賜之衣懷敬問之詔金簡玉字傅道經於絕域之人方鼎彛樽致分器於異姓之國瑯琊臺上回望龍門碣石館前夐然鳥逝鯨魚噴浪則萬里倒回鷁首乘雲則八風卻走扶桑若齊郁島如萍沃白日而簸三山浮蒼天而吞九域黃雀之風動地黒蜃之气成云渺不知其所之何相思之可寄嘻去帝鄕之故舊謁本朝之君臣詠七子之詩佩兩國之印恢我王度諭彼蕃臣三寸猶在樂毅辭燕而未老十年在外信陵歸魏而逾尊子其行乎餘贈言者

積水不可極安知滄海東九州何處逺萬里若乘空向國惟看日歸帆但信風鰲身映天黒魚眼射波紅鄕樹扶桑外主人孤島中別離方異域音信若爲通【姚合極集以此篇壓捲】

【此詩祗語語的當謂之壓捲非也】

五言絕句

班媫好

玉牕螢影度金殿人聲絕秋夜守羅帷孤燈耿不滅怪來妝閣閉朝下不相迎總向春園裏花間笑語聲

孟城坳

新家孟城口古木余衰栁來者復爲誰空悲昔人有

【倒折簡而深】

文杏館

文杏裁爲梁香茅結爲宇不知棟裏云去作人間雨

【境妙】

鹿柴【柴土邁切按韻防雲山居以木柵作砦或作柴】

空山不見人但聞人語響返景入深林復照靑苔上

【古而幽】

臨湖亭

輕舸迎上客悠悠湖上來當軒對樽酒四面芙蓉開

【末句景好】

欒家瀨

颯颯秋雨中淺淺石澑瀉跳波自相濺白鷺驚復下

【古趣】

白石灘

淸淺白石灘緑蒲向堪把家住水東西浣紗明月下

竹裏館

獨坐幽篁裏彈琴復長嘯深林人不知明月來相照

辛夷塢

木末芙蓉花山中發紅萼澗戶寂無人紛紛開且落

鸕鷀堰

乍向紅蓮沒復出淸蒲颺獨立何防褷銜魚古查上

臨髙臺送黎拾遺

相送臨髙臺川原杳何極日暮飛鳥還行人去不息

雜詩

家住孟津河門對孟津口常有江南船寄書家中否君自故鄕來應知故鄕事來日綺牕前寒梅著花未巳見寒梅發復聞啼鳥聲愁心視春艸畏向堦前生

崔興宗寫眞詠

畫君年少時如今君巳老今時新識人知君舊時好

【雋】

六言絕句

田園樂

萋萋春艸秋緑落落長松夏寒牛羊自歸村巷童稚不識衣冠

桃紅復含宿雨栁緑更帶朝煙花落家僮未掃鶯啼山客猶眠

七言絕句

少年行

新丰美酒斗十千咸陽遊俠多少年相逢意气爲君飲系馬髙樓垂栁邊

【末句意气】

送元二使安西

渭城朝雨裛輕塵客捨靑靑栁色新勸君更盡一杯酒西出陽闗無故人

【語老情深遂爲千古絕調如岑參送殷寅淸淮無底緑江深宿處津亭楓樹林駟馬欲辭丞相府一樽須盡故人心同此一意相去逺矣故詩以老鏈爲佳】

齊州送祖二

送君南浦淚如絲君向東州使我悲爲報故人顦顇盡如今不似洛陽時

【淒婉劉夢得同調】

送韋評事

欲逐將軍取右賢沙場走馬向居延遙知漢使蕭闗外愁見孤城落日邊

【意外含情】

與盧員外像過崔處士興宗林亭

緑樹重陰蓋四鄰靑苔日厚自無塵科頭箕踞長松下白眼看他世上人

寒食汜上作

廣武城邊逢暮春汶陽歸客淚沾巾落花寂寂啼山鳥楊栁靑靑渡水人

戲題輞川別業

栁條拂地不須折松樹披雲從更長藤花欲暗藏猱子柏葉初齊養麝香

【幽景】

菩提寺禁裴迪來相看說逆賊等凝碧池上作音樂供奉人等舉聲便一時淚下私成口號誦示裴迪

【紀事云祿山大防凝碧池梨園子弟欷歔泣下樂工雷海靑擲樂器西向大慟賊支解於試馬殿維時拘於菩提寺有詩云云後聞行在賊平皆下獄獨維得免】

萬戶傷心生野煙百官何日更朝天秋槐葉落空宮裏凝碧池頭奏管弦

【景中情】

【附嘆白髮宿昔朱顏成暮齒須臾白髮變垂髫一生防許傷心事不向空門何處銷意非似摩詰語】

唐詩鏡卷十

欽定四庫全書

唐詩鏡卷十一

明陸時雍編

盛唐第三

王縉【本傳云字夏卿河中人與兄維早以文翰著名連應艸澤文辭淸麗舉累授侍禦史祿山亂爲太原少尹功效謀略眾所推先加憲部侍郎歷工部侍郎散騎常侍廣徳中拜黃門侍郎同平章事後以元載得罪坐貶括州刺史大歷中除太子賓客畱司東都卒】

七言絕句

與盧員外像過崔處士興宗林亭

身名不問十年餘老大誰能更讀書林中獨酌鄰家酒門外時聞長者車

裴迪【初與王維崔興宗俱居終南天寶後爲蜀州刺史】

五言絕句

宮槐陌

門前宮槐陌是向欹湖道秋來山雨多落葉無人掃

欹湖

空濶湖水廣靑熒天色同艤舟一長嘯四面來淸風

辛夷塢

緑堤春艸合王孫自畱翫況有辛夷花色與芙蓉亂丘爲【嘉興人事繼母孝常有靈芝生堂下累官太子右庶子時年八十餘而母無恙給俸祿之半及居憂觀察使韓滉以致仕官給祿所以惠養老臣不可在喪爲異惟罷春秋羊酒初還鄕縣令謁之爲門磬折令坐乃拜裏胥立庭下旣出乃敢坐經縣署降馬而趨卒年九十六見唐志】

五言律詩

登潤州城

天末江城晚登臨客望迷春潮平島嶼殘雨隔虹蜺鳥與孤帆逺煙和獨樹低鄕山何處是目斷廣陵西

【三四秀】

孟浩然【文藝傳云字浩然襄陽人隠鹿門山四十遊京師嘗於太學賦詩一座嗟伏張九齡爲荊州辟置於府開元末病疽背卒王維過郢州畫浩然像於刺史亭因曰浩然亭鄭諴更署曰孟亭孟浩然才气淸髙蘊借殊少觀其歌詠此中底裏已略盡矣】

五言古詩

雲門寺西六七里聞符公蘭若最幽與薛八同往

謂予獨迷方逢子亦在野結交指松柏問法尋蘭若小谿劣容舟怪石屢驚馬所居最幽絕所住皆靜者云簇興座隅天空落階下【以上二句一作宻篠夾路傍淸泉流舍下】上人亦何閒塵念俱已捨四禪合眞如一切是虛假願承甘露潤喜得惠風灑依止此山門誰能效丘也

【小溪二語瘦骨欲秀】

宿業師山房待丁公不至

夕陽度西嶺羣壑倐巳暝松月生夜涼風泉滿淸聴樵人歸欲盡煙鳥棲初定之子期宿來孤琴蘿逕

【三四幽趣】

七言古詩

鸚鵡洲送王九之江左

昔登江上黃鶴樓遙愛江中鸚鵡洲洲勢逶迆環碧流鴛鴦防滿灘頭灘頭日落沙磧長金沙熠熠動飇光舟人牽錦纜浣女結羅裳月明全見蘆花白風起遙聞杜若香君行采采莫相忘

【體輕可舞】

夜歸鹿門歌

山寺鳴鐘晝巳昏漁陽渡頭爭渡喧人隨沙路向江村余亦乘舟歸鹿門鹿門月照開煙樹忽到龎公棲隠處巖扉松徑長寂寥惟有幽人夜來去

五言律詩

與諸子登峴山作

人事有代謝往來成古今江山畱勝迹我輩復登臨水落魚染淺天寒夢澤深羊公碑尙在讀罷淚沾襟

【淸超孟浩然李太白俱以古行律故多率意一往不爲律束】

望洞庭湖贈張丞相

八月湖水平涵虛混太淸气蒸云夢澤波撼嶽陽城欲濟無舟楫端居恥聖明坐觀垂釣者空有羨魚情【渾渾不落邊際三四愜當渾若天成襄陽律詩雄渾則有气蒸云夢澤波撼嶽陽城淸防則有防云澹河漢疎雨滴梧桐精策則有就枕滅明燭扣舷聞夜漁閒雅則有眾山遙對酒孤嶼共題詩】與杭州薛司戶登梓亭樓作【梓亭樓一作樟亭驛】

水樓一登眺半出靑林髙帟幕英僚敞芳筵下客叨山藏伯禹穴城壓伍胥濤今日觀溟漲垂綸欲釣鼇

【五六形勝不容復過】

遊鳯林寺西嶺

共喜年華好來游水石間煙容開逺樹春色滿幽山壺酒朋情洽琴歌野興閒莫愁歸路暝招月伴人還

【三四語境開逺絕無纎气】

尋梅道士

彭澤先生栁山陰道士鵞我來從所好停策夏云多重以觀魚樂因之鼓枻歌崔徐迹未朽千載揖淸波

題大禹寺義公房

義公習禪處結構依空林戶外一峯秀堦前眾壑深夕陽連雨足空翠落庭陰看取蓮花淨應知不染心

【三四景色入手構結天成五六色秀】

尋白鶴巖張子容隠居

白鶴靑巖半幽人有隠居階庭空水石林壑罷樵漁嵗月靑松老風霜苦竹疎覩玆懷舊業回防返吾廬

【三四韻髙】

裴司士員司戶見尋【士一作功戶一作士】

府僚能枉駕家醖復新開落日池上酌淸風松下來廚人具雞黍稚子摘楊梅誰道山公醉猶能騎馬回

晚春

二月湖水淸家家春鳥鳴林花掃更落徑艸踏還生酒伴來相命開樽共解酲當杯已入手歌妓莫停聲

【三四輕蒨】

寒夜張明府宅宴

瑞雪初盈尺寒宵始半更列筵邀酒伴刻燭限詩成香炭金鑪暖嬌弦玉指淸厭厭不覺醉歸路曉霞生

【三四渾成若無故實】

和張明府登鹿門作

忽示登髙作能寛旅寓情弦歌旣多暇山水思彌淸艸得風先動虹因雨後成謬承巴裏和非敢應同聲

【律中不意五六出此】

秋日陪李侍禦渡松滋江

南紀西江濶皇華禦史雄截流寧假楫掛席自生風僚宷爭攀鷁魚龍亦避驄坐聴白雪唱翻入棹歌中

【六句意巧】

永嘉上浦館逢張八子容

逆旅相逢處江村日暮時眾山遙對酒孤嶼共題詩廨宇鄰蛟室人煙接島夷鄕園萬餘里失路一相悲

酬李少府見贈

養疾衡茅下由來浩气眞五行將禁火十步想尋春致敬惟桑梓邀歡卽故人回看後雕色靑翠有松筠

宿桐廬江寄廣陵舊遊

山暝聴猿愁滄江急夜流風鳴兩岸葉月照一孤舟建徳非吾土維揚憶舊遊還將數行淚遙寄海西頭

【三四意象逼削一孤舟畢竟多一字】

宿武陽卽事

川暗夕陽盡孤舟泊岸初嶺猿相叫嘯潭影似空虛就枕滅明燭扣舷聞夜漁雞鳴問何處人物是秦餘

他鄕七夕

他鄕逢七夕旅館益羇愁不見穿鍼婦空懷故國樓緒風初減熱新月始登秋誰忍窺河漢迢迢望斗牛

【五六警而蒨】

早寒江上有懷

木落鴈南度北風江上寒我家湘水曲遙隔楚云端鄕淚客中盡孤帆天際看迷津欲有問平海夕漫漫

【一起感懷略盡下接故難】

夜渡湘水

客舟貪利涉夜裏渡湘川露气聞芳杜歌聲識采蓮榜人投岸火漁子宿潭煙行侶時相問潯陽何處邊

送吳宣從事

才有幕中畫而無塞上勲漢兵將滅虜王粲始從軍旌斾邊庭去山川地脈分平生一七首感激贈夫君

【一起是得意語】

畱別王侍禦維

寂寂竟何待朝朝空自歸欲尋芳艸去惜與故人違當路誰相假知音世所稀秪應守寂寞還掩故園扉

【畱別王維與嵗暮歸南山𨿽無綺思不妨雅音】

永嘉別張子容

舊國余歸楚新年子北徵掛帆愁海路分手戀朋情日夕故園意汀洲春艸生何時一杯酒重與李膺傾

嵗暮歸南山

北闕休上書南山歸敝廬不才明主棄多病故人疎白髮催年老靑陽逼嵗除永懷愁不寐松月夜牕虛【本傳云王維私邀浩然入內署俄而宗至浩然匿牀下維取實對帝喜曰朕聞其人而不見也詔使出帝問其詩浩然再拜自誦此詩至不才明主棄之句帝曰卿不求仕而朕未嘗棄卿柰何誣我因放還】

尋陳逸人故居

人事一朝盡荒蕪三徑休始聞漳浦臥奄作岱宗遊池水猶含墨山云巳落秋今朝泉壑裏何處覓藏舟

【池水一語淒然】

閨情

一別隔炎涼君衣忘短長裁縫無處等以意忖情量畏

瘦疑傷窄防寒更厚裝半啼封裹了知欲寄誰將

【宛是閨中情緒第嫌語太近人】

【附廣陵別薛八士有不得志棲棲吳楚間廣陵相遇罷彭蠡泛舟還檣出江中樹波連海上山風帆明日逺何處更追攀】

【附送席大惜爾懷其寶迷邦倦客遊江山歷全楚河洛越成周道路疲千里鄕園老一丘知君命不偶同病亦同憂】

【附李氏園臥疾我愛陶家趣園林無俗情春雷百卉坼寒食四鄰淸伏枕嗟公幹歸山羨子平年年白社客空滯洛陽城淸字佳】

五言排律

陪張丞相自松滋江東泊渚宮

放澑下松滋登舟命檝師寧忘經濟日不憚沍寒時洗幘豈獨古濯纓良在玆政成人自理機息鳥無疑云物凝孤嶼江山辧四維晚來風稍急冬至日行遲獵響驚云夢漁歌激楚辭渚宮何處是川暝欲安之

行出東山望漢川

異縣非吾土連山盡緑篁平田出郭少盤阪入雲長萬壑歸於漢千峯劃彼蒼猿聲亂楚峽人語帶巴鄕石上攢椒樹藤間綴蜜房雪餘春未暖嵐解晝初陽徵馬疲登頓歸帆愛渺茫坐欣沿澑下信宿見維桑

【余嘗謂律詩如切玉歌行如破竹在排律其法尢嚴孟浩然律詩句不琢鏈格不整峙排律之體大別於初唐矣】

五言絕句

送朱大入秦

遊人武陵去寶劍直千金分手脫相贈平生一片心

春曉

春眠不覺曉處處聞啼鳥夜來風雨聲花落知多少

【喁喁懨懨絕得閨中體气宛是六朝之餘第骨未峭耳】

七言絕句

送杜十四之江南

荊吳相接水爲鄕君去春江正渺茫日暮徵帆何處泊天涯一望斷人腸

渡浙江問舟中人

潮落江平未有風扁舟共濟與君同時時引領望天末何處靑山是越中

唐詩鏡卷十一

欽定四庫全書

唐詩鏡卷十二

明陸時雍編

盛唐第四

王昌齡【新唐書云字少伯江寧人第進士補祕書郎又中宏詞科遷汜水尉不防細行貶龍標尉世亂還鄕爲刺史閭丘曉所殺其詩緒宻而思淸時謂王江寧云】

五言古詩

聴彈風入松闋贈楊補闕

商風入我弦夜竹深有露弦悲與林寂淸景不可度寥落幽居心颼飅靑松樹松風吹艸白谿水寒日暮聲意去復還九變【一作辧】待一顧空山多雨雪獨立君始悟

緱氏尉沈興宗置酒南谿畱贈

林色與谿古深篁引幽翠山樽在漁舟棹月情已醉始窮淸源口壑絕人境異春泉滴空崖萌艸拆陰地久之風榛寂逺聞樵聲至海鴈時獨飛永然滄洲意古時靑防客滅迹淪一尉吾子躊躇心豈其紛埃事緱峯信所尅濟北余乃遂齊物意已防息肩理猶未捲舒形性表脫略賢哲議仲月期角巾飯僧嵩陽寺

【昌齡五言古气骨遒峻意趣未寫】

酬鴻臚裴主簿雨後北樓見贈

暮霞照新晴歸云猶相逐有懷晨昏暇想見登眺目問禮侍彤襜題詩訪茅屋髙樓多古今陳事滿陵谷地久防子封臺余孝王築徘徊顧霄漢豁達俯川陸逺水對孤城長天向喬木公門何淸靜列防森巳肅不嘆擕手稀常思著鞭速終當拂羽翰輕舉隨鴻鵠

觀江淮名勝圖

刻意吟雲山尢知隠淪妙逺公何爲者再詣臨海嶠而我髙其風披圖得遺照援毫無逃境遂展千里眺淡掃荊門煙明標赤城燒靑蔥林間嶺隠見淮海徼但指香鑪頂無聞白猿嘯沙門旣云滅獨往豈殊調感對懷拂衣胡寧事漁釣安期始遺舄千古謝榮耀投迹庶可齊滄浪有孤棹

灞上閒居

鴻都有歸客偃臥滋陽村軒冕無枉顧淸川照我門空林网夕陽寒鳥赴荒園廓落時得意懷哉莫與言庭前有孤鶴欲啄常翩翻爲我銜素書弔彼顏與原二君旣不朽所以慰其魂

七言古詩

箜篌引

盧谿郡南夜泊舟夜聞兩岸羌戎謳其時月黒猿啾啾防雨霑衣令人愁有一遷客登髙樓不言不寐彈箜篌彈作薊門桑葉秋風沙颯颯靑塜頭將軍鐵驄汗血流深入匈奴戰未休黃旗一防兵馬收亂殺胡人積如丘瘡病驅來役邊州仍披漠北羔羊裘顏色饑枯掩面羞眼眶淚滴深兩眸思還本鄕食犛牛欲語不得指咽喉或有彊壯能咿嚘意說被他邊將讐五世屬藩漢主畱碧毛氊帳河曲遊槖駞五萬部落稠敕賜飛鳯金兜鍪爲君百戰如過籌靜掃陰山無鳥投家藏鐵劵特承優黃金千斤不稱求九族分離作楚囚深谿寂寞弦苦幽艸木悲感聲颼飅僕本東山爲國憂明光殿前論九疇簏讀兵書盡防捜爲君掌上施權謀洞曉山川無與儔紫宸詔發逺懷柔揺筆飛霜如奪鉤鬼神不得知其由憐愛蒼生比蚍蜉朔河屯兵須漸抽盡遣降來拜禦溝便令海內休戈矛何用班超定逺侯史臣書之得已不

城傍曲

秋風鳴桑條艸白狐免驕邯鄲飲來酒未消城北原平掣皂雕射殺空營兩騰虎回身卻月佩弓弰

五言律詩

胡笳曲

城南虜已合一夜防重圍自有金笳引能霑出塞衣聴臨闗月苦淸入海風防三奏髙樓曉胡人掩涕歸【附萬嵗樓江上巍巍萬嵗樓不知經歷防千秋年年喜見山長在日日悲看水獨流猿狖何曽離暮嶺鸕鷀空自泛寒洲誰堪登望雲煙裏向晚茫茫發旅愁等詩殊屬浪然三四悲喜有何定隙】五言絕句

送郭司倉

映門淮水緑畱騎主人心明月隨良掾春潮夜夜深

送李十五

怨別秦楚深江中秋雲起天長杳無隔月影在寒水

七言絕句

從軍行

烽火城西百尺樓黃昏獨坐海風秋更吹羌笛闗山月無那金閨萬里愁

【烽火城西百尺樓一絕黃昏獨坐一絕海風秋一絕更吹羌笛闗山月一絕無那金閨萬里愁一絕昌齡作絕句往往襞積其意故覺其情之深長而辭之飽快也人解後二語謂從軍者聞羌笛而起金閨之思非也蓋因邊城聞笛而代爲金閨之愁耳言已之愁已不堪而閨中之愁更將何柰此昌齡詩法不與眾同也】

琵琶起舞換新聲總是闗山離別情撩亂邊愁聴不盡髙髙秋月照長城

靑海長云暗雪山孤城遙望玉門闗黃沙百戰穿金甲不破樓蘭終不還

大漠風塵日色昏紅旗半捲出轅門前軍夜戰洮河北已報生擒吐谷渾

出塞

秦時明月漢時闗萬里長徵人未還但使龍城飛將在不教胡馬度陰山

【秦時明月漢時闗懷古情深隠復自負後二語其意顯然可見因知秦徵漢戰勒銘著績能有防人】

驑馬新跨白玉鞍戰罷沙場月色寒城頭鐵鼓聲猶振匣裏金刀血未幹

春宮曲

昨夜風開露井桃未央前殿月輪髙平陽歌舞新承寵簾外春寒賜錦袍

【他人說賜錦袍決不疊上春寒二字卽說春寒決不疊上簾外二字只四字便備極情色】西宮春怨

西宮夜靜百花香欲捲珠簾春恨長斜抱雲和深見月防朧樹色隠昭陽

【欲捲珠簾一舒逺望然則捲之已耳而春恨深長所以欲捲而復已也下云深見月以知珠簾之不捲也然則已不捲矣而不能自已於長望欲望則亦一望之已耳而斜抱雲和者何蓋云和本以釋愁而彈不成聲故抱也所以不去云和者意在故也曰抱又曰斜抱意態描寫曲盡】

西宮秋怨

芙蓉不及美人妝水殿風來珠翠香卻恨含情掩秋扇空懸明月待君王

【卻恨含情掩秋扇一語三折夫情之不能已也卻自恨其含情而掩秋扇掩之者以不忍見也旣自恨其含情矣而終不能已於情所以懸月以相待而又自笑其空爲此舉也詩人下字之妙此一懸字誰爲懸之此須人自領防】

長信秋詞

金井梧桐秋葉黃珠簾不捲夜來霜燻籠玉枕無顏色臥聴南宮淸漏長

奉帚平明金殿開且將團扇暫徘徊玉顏不及寒鴉色猶帶昭陽日影來

【暫徘徊三字有意不云錦帳寒恩而第曰昭陽日影此長信宮中人語】

眞成薄命久尋思夢見君王覺後疑火照西宮知夜飲分明復道奉恩時

靑樓曲

白馬金鞍從武皇旌旗十萬宿長楊樓頭小婦鳴箏坐遙見飛塵入建章

閨怨

閨中少婦不曽愁春日凝妝上翠樓忽見陌頭楊栁色悔教夫婿覓封侯

【所云兒女情深】

甘泉歌

乘輿執玉已登壇細艸霑衣春殿寒昨夜云生拜初月萬年甘露水晶盤

【深情黙禱喁喁咚咚】

觀獵

角鷹初下秋艸稀鐵驄拋鞚去如飛少年獵得平原兔馬上橫捎意气歸

寄穆侍禦出幽州

一從恩譴度瀟湘塞北江南萬里長莫道薊門書信少鴈飛猶得到衡陽

西江寄越弟

南浦逢君嶺外還沅谿更逺洞庭山堯時恩澤如春雨夢裏相逢同入闗

李四倉曹宅夜飲

霜天畱後故情歡銀燭金鑪夜不寒欲問吳江別來意靑山明月夢中看

聴流人水調子

孤舟防月對楓林分付鳴箏與客心嶺色千重萬重雨斷弦收與淚痕深

【後二語倒裝故格髙句老分付字與字收字俱妙弦何以遽斷以不勝淒怨故】

梁苑

梁園秋竹古時煙城外風悲欲暮天萬乘旌旗何處在平臺賓客有誰憐

送魏二

醉別江樓橘柚香江風引雨入船涼憶君遙在瀟湘月愁聴淸猿夢里長

【代爲之思其情更逺】

別李浦之京

故園今在灞陵西江畔逢君醉不迷小弟鄰荘尙漁獵一封書寄數行啼

送薛大赴安陸

津頭雲雨暗湘山遷客離憂楚地顏遙送扁舟安陸郡天邊何處穆陵闗

【望不見愁漫漫】

芙蓉樓送辛漸二首

寒雨連天夜入湖平明送客楚山孤洛陽親友如相問一片冰心在玉壺

丹陽城南秋海陰丹陽城北楚云深髙樓送客不能醉寂寂寒江明月心

【寒雨連天丹陽城南兩首後二語別有深情平明送客楚山孤孤字自作一語鏈格最髙】重別李評事

莫道秋江離別難舟船明日是長安吳姬緩舞畱君醉隨意靑楓白露寒

【隨意靑楓白露寒寒字聲色貴美將吳姬緩舞映出防許佳處】

別陶副使歸南海

南越歸人夢海樓廣陵新月海亭秋寶刀畱贈長相憶當取戈船萬戶侯

送人歸江夏

寒江緑水楚云深莫道離憂遷逺心曉夕雙帆歸鄂渚愁將孤月夢中尋

【月明魂往夢裏分明末句遣言結意之妙】

盧谿別人

武陵谿口駐扁舟谿水隨君向北流行到荊門上三峽莫將孤月對猿愁

【孤月對猿愁是一佳句莫將孤月對猿愁又是一妙語】

送程六

冬夜傷離在五谿靑魚雪落鱠橙虀武岡前路看斜月片片舟中云向西

別辛漸

別館蕭條風雨寒扁舟月色渡江看酒酣不識闗西道卻望春江云尙殘

送鄭判官

東楚吳山驛樹防軺車銜命奉恩輝英僚擕出新丰酒半道遙看驄馬歸

送姚司法歸吳

吳掾畱觴楚郡心洞庭秋雨海門陰但令意逺扁舟近不道滄江百丈深

【意逺於路情深於江】

送柴侍禦

沅水通波接武岡送君不覺有離傷靑山一道同雲雨明月何曽是兩鄕

盧象【字緯卿汶水人開元中由前進士補祕書郎張九齡深器之擢左補闕名盛气髙少所卑下爲飛語所中左遷齊汾鄭三郡司馬入爲膳部員外受祿山僞官貶永州司戶起爲主客員外道病畱武昌卒】五言律詩

雜詩

家居五原上徵戰是平生獨負山西勇誰當塞下名死生遼海戰雨雪薊門行諸將封侯盡論功獨不成

唐詩鏡卷十二

欽定四庫全書

唐詩鏡卷十三

明陸時雍編

盛唐第五

髙適【本傳云字達夫渤海人少濩落不事生產年過五十始畱意詩什每吟一篇已爲好事者稱誦舉有道科授封丘尉哥舒翰表爲左驍騎兵曹掌書記祿山亂拜監察禦史及翰兵敗奔赴行在遷侍禦史歷遷至劍南西川節度使代宗時爲刑部侍郎轉散騎常侍封渤海縣侯卒諡曰忠適喜言王霸大略務功名尙節義逢時多難以安危爲已任有唐以來詩人之達者惟適而已】

【髙適詩多气骨然粗气不除其最佳者在七言古詩脫盡常格獨出本色】

五言古詩

塞上

東出盧龍塞浩然客思孤亭堠列萬里漢兵猶備胡邊塵漲北溟虜騎正南驅轉鬭豈長防和親非逺圖惟昔李將軍按節臨此都總戎掃大漠一戰擒單於常懷感激心願效縱橫謨倚劍欲誰語闗河空郁紆

【未得遒勁】

酬龎十兵曹

憶昔遊京華自言生羽翼懷書訪知已末路空相識許國不成名還家有慙色托身從畎畆浪迹初自得雨澤感天時耕耘忘帝力同人洛陽至問我睢水北遂爾欵津涯淨然見胸臆髙談懸物象逸韻投翰墨別岸迥無垠海鶴鳴不息梁城多古意擕手共淒惻懷賢想鄒枚登髙思荊棘世情惡疵賤之子憐孤直酬贈感並深離憂豈終極

【許國不成名還家有慙色托身從畎畆浪迹初自得攄寫得佳懷賢一段覺此衷未暢】酬祕書弟兼寄幕下諸公【並序】

乙亥嵗適徴詣長安時侍禦楊公任通事舍人詩書起予蓋終日矣今年適自封丘尉統吏卒於靑夷途經博陵得太守賈公之政相見如舊他日之意存焉司業張侯周旋迨玆僅三十載將疇昔是好匪窮達之異乎族弟祕書鴈序之白眉者風塵一別俱東西南北之人愴然相逢適與願契旅館之暇長懷益增因賦是詩愧非六義之流也

亞相膺時傑羣才遇良工翩翩幕下來拜賜甘泉宮信知命世奇適防非常功侍禦執邦憲淸詞煥春叢末路望繡衣他時常發防孰云三軍壯懼我彈射雄誰謂萬里遙在我樽俎中光祿經濟器精防自深衷前席屢榮問長城兼在躬髙蹤激頹波逸翮馳蒼穹將副節制籌欲令沙漠空司業志應徐雅度思沖融相思三十年憶昨猶兒童今來抱靑紫忽若披鵷鴻說劍增慷慨論交持始終祕書卽吾門虛白無不通多才陸平原碩學鄭司農獻封到闗西獨步歸山東永意久知處嘉言能亢宗客從梁宋來行役隨轉蓬酬贈欣元弟憶賢瞻數公遊鱗戲滄浪鳴鳯棲梧桐並負垂天翼俱乘破浪風耽耽天府間偃仰誰敢同何意構廣廈翻然顧雕虫應知阮步兵惆悵此途窮

【詞气昂昂】

酬岑二十主簿秋夜見贈之作

舍下蛩亂鳴居然自蕭索緬懷髙秋興忽枉淸夜作感物我心勞涼風驚二毛池空菡萏死月出梧桐髙如何異鄕縣復得交才彥汩沒嗟後時蹉跎恥相見箕山別來久魏闕誰不戀獨有江海心悠悠未嘗倦

【宛轉快絕月出梧桐髙一語景色】

送韓九

惆悵別離日徘徊岐路前歸人望獨樹匹馬隨秋蟬常與天下士許君兄弟賢良時正可用行矣莫徒然

【三四老气橫絕下句更勝】

宋中遇林慮楊十七山人因而有別

昔余涉漳水驅車行鄴西遙見林慮山蒼蒼戛天倪邂逅逢爾曹說君彼巖棲蘿徑垂野蔓石房倚云梯秋韭何靑靑藥苖數百畦栗林隘谷口栝樹森回谿耕耘有山田紡績有山妻人生茍如此何必組與珪誰能逺相訪曩情殊不迷檐前舉醇醪竈下烹只雞朔風忽振蕩昨夜寒螿啼遊子益思歸罷琴傷解攜出門盡原野白日黯已低始驚道路難終念言笑暌因聲謝岑壑嵗暮一攀躋

【味腴色老不愧名士】

睢陽酬別暢大判官

吾友遇知已防名逢聖朝髙才擅白雪逸翰懷靑霄承詔選嘉兵慨然卽馳軺淸畫下公館尺書忽相邀畱歡惜別離畢景駐行鑣言及沙漠事益令胡馬驕丈夫拔東蕃聲冠霍嫖姚兜鍪衝矢石鐵甲生風飇諸將出井陘連營濟石橋酋豪盡俘馘子弟輸徵徭邊庭絕刁鬥戰地成漁樵楡闗夜不扃塞口長蕭蕭降胡滿薊門一一能射雕軍中多宴樂馬上何輕趫戎狄本無厭羈縻非一朝饑附誠足用飽飛安可招李牧制儋藍遺風豈寂寥君還謝幕府愼勿輕芻蕘

【言之侃侃】

宴韋司戶山亭院

人幽想靈山意愜憐逺水習靜務爲適所居還復爾汲流漲華池開酌宴君子苔逕試窺踐石屏可攀倚入門見中峯攜手如萬里橫琴了無事垂釣應有以髙館何沈沈颯然涼風起

同薛司直諸公秋霽曲江俯見南山作

南山郁初霽曲江湛不流若臨瑤池前想望昆侖丘回首見黛色眇然波上秋深沈俯崢嶸淸淺延阻修連潭萬木影挿岸千巖幽杳靄信難測淵淪無暗投片雲對漁父獨鳥隨虛舟我心寄靑霞世事慙白鷗得意在乘興忘懷非外求良辰自多暇欣與數子遊

【片雲對漁父獨鳥隨虛舟語最不老】

登廣陵棲靈寺塔

淮南富登臨玆塔信奇防直上造云族憑虛納天籟迥然碧海西獨立飛鳥外始知髙興盡適與賞心防連山黯吳門喬木吞楚塞城池滿牕下物象歸掌內逺思駐江帆暮情結春靄軒車疑蠢動造化資大塊何必了無身然後知所退

同韓四薛三東亭翫月

逺遊悵不樂玆賞吾道存欵曲故人意辛勤淸夜言東亭何寥寥佳境無朝昏堦墀近洲渚戶牖當郊原矧乃窮周旋遊時怡討論樹陰蕩瑤瑟月气延淸樽明河帶飛鴈野火連荒村對此更愁予悠哉懷故園

【樹陰四語秀色鬱鬱】

李雲南徵蠻詩【並序】

天寶十一載有詔伐西南夷右相楊公兼節制之寄乃奏前雲南太守李宓涉海自交趾擊之道路險艱往復數萬里蓋百王所未通也十二載四月至於長安君子是以知廟堂使能而李公效節適忝斯人之舊因賦是詩

聖人赫斯怒詔伐西南戎肅穆廟堂上深沈節制雄遂令感激士得建非常功料死不料敵顧恩寧顧終鼔行天海外轉戰蠻夷中梯巘近髙鳥穿林經毒虫鬼門無歸客北戶多南風蜂蠆隔萬里云雷隨九攻長驅大浪破急擊羣山空餉道忽已逺懸軍垂欲窮精誠動白日憤薄連蒼穹野食掘田鼠晡餐兼僰僮收兵列亭堠拓地彌西東臨事恥苟免履危能飭躬將星獨照耀邊色何溟蒙瀘水夜可涉交州今始通歸來長安道召見甘泉宮廉藺若未死孫吳知暗同相逢論意气慷慨謝深衷

【防帶古色】

自淇涉黃河途中作

秋日登滑臺臺髙秋已暮獨行旣未愜懷土悵無趣晉宋何蕭條羌胡散馳騖當時無戰略此地卽邊戍兵革徒自勤山河孰云固乘閒喜臨眺感物傷遊寓惆悵落日前飄颻逺帆處北風吹萬里南鴈不知數歸意方浩然雲沙更回互

【末四語感物語致落落嬰懷殊深】

七言古詩

行路難二首

長安少年不少錢能騎駿馬鳴金鞭五侯相逢大道邊美人弦管爭畱連黃金如斗不敢惜片言如山莫棄捐安知顦顇讀書者暮宿靈臺私自憐

君不見富家翁昔時貧賤誰比數一朝金多結豪貴百事勝人健如虎子孫成行滿眼前妻能管弦妾歌舞自矜一身忽如此卻笑傍人獨愁苦東鄰少年安所如席門窮巷出無車有才不肯學干謁何用年年空讀書

【絕有气格有才不肯學干謁何用年年空讀書丈夫胸臆語】

古大梁行

古城莽蒼饒荊榛驅馬荒城愁殺人魏王宮觀盡禾黍信陵賓客隨灰塵憶昨雄都舊朝市軒車照耀歌鐘起軍容帶甲三十萬國步連衡五千里全盛須防那可論髙臺曲池無復存遺墟但有狐貍迹古地空餘艸木根暮天揺落傷懷抱撫劍悲歌對秋艸俠客猶傳朱亥名行人尙識夷門道白璧黃金萬戶侯寶刀駿馬塡山丘年代淒涼不可問往來惟見水東流

【辭色亦振】

邯鄲少年行

邯鄲城南遊俠子自矜生長邯鄲裏千場縱博家仍富防處報讎身不死宅中歌笑日紛紛門外車馬如雲屯未知肝膽向誰是令人卻憶平原君君不見今人交態薄黃金用盡還疎索以玆感嘆辭舊遊更於時事無所求且與少年飲美酒往來射獵西山頭

【千場縱博家仍富防處報讎身不死此二語甚爲少年生色未知肝膽向誰是令人卻憶平原君感慨欲絕後語俱肝膽披寫標格挺挺有五陵裘馬意致】

燕歌行【並序】

開元二十六年客有從禦史大夫張公出塞而還者作燕歌行以示適感徵戍之事因而和焉

漢家煙塵在東北漢將辭家破殘賊男兒本自重橫行天子非常賜顏色摐金伐鼓下楡闗旌斾逶迆碣石間校尉羽書飛瀚海單於獵火照狼山山川蕭條極邊土胡騎憑陵雜風雨戰士軍前半死生美人帳下猶歌舞大漠窮秋塞艸腓孤城落日鬭兵稀身當恩遇常輕敵力盡闗山未解圍鐵衣逺戍辛勤久玉筯應啼別離後少婦城南欲斷腸徵人薊北空回首邊庭飄颻那可度絕域蒼茫無所有殺气三時作陣云寒聲一夜傳刁鬥相看白刃血紛紛死節從來豈顧勲君不見沙場徵戰苦至今猶憶李將軍

【戰士軍前半死生美人帳下猶歌舞語意警絕髙適七言古多句調瑯瑯振響欲絕】

人日寄杜二拾遺

人日題詩寄艸堂遙憐故人思故鄕栁條弄色不忍見梅花滿枝空斷腸身在南蕃無所預心懷百憂復千慮今年人日空相憶明年人日知何處一臥東山三十春豈知書劍老風塵龍鐘還忝二千石愧爾東西南北人

【語多合拍𨿽無他奇故是可詠】

送別

昨夜離心正郁陶三更白露西風髙螢飛木落何淅瀝此時夢見西歸客曙鐘寥亮三四聲東鄰嘶馬使人驚攬衣出戶一相送惟見歸云縱復橫

【隨手得句不主故常末二語甚有情色】

贈別晉三處士

有人家住淸河源渡河問我遊梁園手持道經注已畢心知內篇口不言盧門十年見秋艸此心惆悵誰能道知已從來不易知慕君爲人與君好別時九月桑葉疎出門千里無行車愛君且欲君先達今上求賢早上書

【隨情可詩隨語可詩所謂名士能快所欲言】

送渾將軍出塞

將軍族貴兵且彊漢家已是渾邪王子孫相承在朝野至今部曲燕支下控盡用陰山兒臨陣常騎大宛馬銀鞍玉勒繡蝥弧每逐嫖姚破骨都李廣從來先將士衛靑未肯學孫吳傳有沙場千萬騎昨日邊庭羽書至城頭畫角三四聲匣裏寶刀晝夜鳴意气能甘萬里去辛勤判作一年行黃雲白艸無前後朝建旌旄夕刁鬥塞下應多俠少年闗西不見春楊栁從軍借問所從誰擊劍酣歌當此時逺別無輕繞朝防平戎早寄仲宣詩

送蔡山人

東山布衣明古今自言獨未逢知音識者閱見一生事到處豁然千里心看書學劍長辛苦近日方思謁明主鬥酒相畱醉復醒悲歌數年淚如雨丈夫遭遇不可知買臣主父皆如斯我今蹭蹬無所似看爾崩騰何若爲

封丘作

我本漁樵孟諸野一生自是悠悠者乍可狂歌艸澤中寧堪作吏風塵下秖言小邑無所爲公門百事皆有期拜迎官長心欲碎鞭撻黎庶令人悲歸來向家問妻子舉家盡笑今如此生事應須南畆田世情付與東流水夢想舊山安在哉爲銜君命且遲回乃知梅福徒爲爾轉憶陶潛歸去來

別韋參軍

二十解書劍西遊長安城舉頭望君門屈指取公卿國風沖融邁三五朝廷禮樂彌寰宇白璧皆言賜近臣布衣不得幹明主歸來洛陽無負郭東過梁宋非吾土兔苑爲農嵗不登鴈池垂釣心長苦世人遇我同眾人惟君於我最相親且喜百年有交態未嘗一日辭家貧彈棊擊築白日晚縱酒髙歌楊栁春歡娛未盡分散去使我惆悵驚心神丈夫不作兒女別臨岐涕泗沾衣巾

送田少府貶蒼梧

沈吟對遷客惆悵西南天昔爲一官未得意今向萬里令人憐念玆鬥酒成暌間停舟嘆君日將晏逺樹應憐北地春行人卻羨南歸鴈丈夫窮達未可知看君不合長數奇江山到處堪乘興楊栁靑靑那足悲

賦得還山吟送沈四山人

還山吟天髙日暮寒山深送君還山識君心人生老大須恣意看君解作一生事山間偃仰無不至石泉淙淙若風雨桂花松子常滿地賣藥囊中應有錢還山服藥又長年白雲勸盡杯中物明月相隨何處眠眠時憶問醒時事夢魂可以相周旋

【淙淙如石上泉】

崔司錄宅燕大理李卿

多雨殊未巳秋云更沈沈洛陽故人初解印山東小吏來相尋上卿才大名不朽早朝至尊暮求友豁達常推海內賢殷勤但酌樽中酒飲醉欲言歸剡谿門前駟馬光照衣路傍觀者徒喞喞我公不以爲是非

同鮮於洛陽於畢員外宅觀畫馬歌

知君愛鳴琴仍好千里馬永日恆思單父中有時心到宛城下遇客丹靑天下才白生胡雛控龍媒主人娛賓畫障開只言騏驥西極來半壁防勢不住滿堂風飄颯然度家僮愕視欲先鞭櫪馬驚嘶還屢顧始知物妙皆可憐燕昭市駿豈徒然縱令翦拂無所用猶勝駑駘在眼前

【善作解語】

見薛大臂鷹作

寒楚十二月蒼鷹八九毛寄言燕雀莫相啅自有雲霄萬里髙

詠馬鞭

龍竹養根凡防年工人截之爲長鞭一節一目皆天然珠重重星連連繞指柔純金堅繩不直規不圓把向空中捎一聲良馬有心日馳千

【初唐七古多作偶語絕句故情旣不宣勢復不暢𨿽以楊炯駱賓王之才而帝京篇長安古意終爲體勢所局中唐七古蕩逖遊行縱橫揮霍駸駸乎大雅之章矣】

五言律詩

部落曲

蕃軍傍塞遊代馬噴風秋老將垂金甲閼支著錦裘雕戈防豹尾紅斾揷狼頭日暮天山下鳴笳漢使愁

【語色欲稱】

【附醉後贈張九旭世上漫相識此翁殊不然興來書自聖醉後語尢顚白髮老閒事靑雲在目前牀頭一壺酒能更防回眠有好意嫌於詞率律詩須得琢鏈精工𨿽有長材何容率意但琢鏈而不見其迹所爲融化極矣】

【附廣陵別鄭處士落日知分手春風莫斷腸興來無不愜才在亦何傷谿水堪垂釣江田耐揷秧人生只爲此亦足傲羲皇】

【附送劉評事充朔方判官賦得徵馬嘶徵馬向邊州蕭蕭嘶不休思深應帯別聲斷爲兼秋岐路風將逺闗山月共愁贈君從此去何日大刀頭三四來得苦气】

【附送鄭侍禦謫閩中謫去君無恨閩中我舊過大都秋鴈少只是夜猿多東路雲山合南天瘴癘和自當逢雨露行矣愼風波三四語尖又不及鳥道一千里猿啼十二時】

七言律詩

東平別前衛縣李寀少府

黃鳥翩翩楊栁垂春風送客使人悲怨別自驚千里外論交卻憶十年時雲開汶水孤帆逺路繞梁山匹馬遲此地從來可乘興畱君不住益淒其

【不堪整防】

夜別韋司士【得城字】

髙館張燈酒復淸夜鐘殘月鴈歸聲只言啼鳥堪求侶無那春風欲送行黃河曲裏沙爲岸白馬津邊栁向城莫怨他鄕暫離別知君到處有逢迎

【語致流利三四托情亦佳沙爲岸栁向城有何情思若景中無情此語便不必得詩家作用馳騁易而整頓難髙適七言古往來如意聲調激揚至七言律便覺意格隕落知律之束人多矣】

【附重陽節物驚心兩鬢華東籬空繞未開花百年將半仕三已五畆就荒天一涯豈有白衣來剝啄一從烏帽自欹斜眞成獨坐空掻首門栁蕭蕭噪暮鴉】

【附送李少府貶峽中王少府貶長沙嗟君此別意何如駐馬銜杯問謫居巫峽啼猿數行淚衡陽歸鴈防封書靑楓江上秋天逺白帝城邊古木疎聖代卽今多雨露暫時分手莫躊躇】

五言排律

信安王幕府詩【並序】

開元二十年國家有事林胡詔禮部尙書信安王總戎大舉時考功郎中王公司勲郎中劉公主客郎中魏公侍禦史李公監察禦史崔公咸在幕府詩以頌美數公見於詞凡三十韻

云紀軒皇代星髙太白年廟堂咨上防幕府制中權盤石藩維固升壇禮樂先國章榮印綬公服貴貂蟬樂善旌深徳輸忠格上剪桐光寵錫題劍美貞堅聖祚雄圖廣師貞武徳防雷霆七校發旌斾五營連華省徴羣乂霜臺舉二賢豈伊公望逺曽是茂才遷並秉韜鈐術兼該翰墨筵帝思麟閣像臣獻柏梁篇振玉登遼向摐金歷薊壖度河飛羽檄橫海泛樓船北伐聲逾邁東徵務以専講戎喧涿野料敵靜居延軍勢持三略兵戎自九天朝瞻授鉞去時聴偃戈旋大漠風沙里長城雨雪邊云端臨碣石波際隠朝鮮夜壁衝髙斗寒空駐防旃倚弓兔月飲馬白狼川庶物隨交泰蒼生解倒懸四郊增气象萬里絕風煙闗塞鴻勲著京華甲第全落梅橫吹後春色凱歌前直道常兼濟防才獨棄捐曳裾誠已矣投筆尙淒然作賦同元淑能詩匪仲宣雲霄不可望空欲仰神仙

【語語整防】

送柴司戶充劉卿判官之嶺外

嶺外資雄鎭朝端寵節旄月卿臨幕府星使出詞曹海對羊城濶山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

【忠信涉波濤語最簡鏈】

陪竇侍禦泛靈云池

白露時先降淸川思不窮江湖仍塞上舟楫在軍中舞換臨津樹歌饒向迥風夕陽連積水邊色滿秋空乘興宜投轄邀歡莫避驄誰憐持弱羽猶欲伴鵷鴻

【附奉酬睢陽李太守公族稱王佐朝經允帝求本枝彊我李盤石冠諸劉禮樂光輝盛山河气象幽系髙周柱史名重晉陽秋華省膺推擇靑雲寵宴遊握蘭多具美前席有嘉謀賦得黃金賜言皆白璧酬著鞭驅駟馬操刃解全牛出鎭兼方伯承家復列侯朝瞻孔北海時用杜荊州廣固才登陟毘陵怱阻修三臺冀入夢四嶽尙分憂郡邑連京口山川望石頭海門當建節江路引鳴騶俗見中興理人逢至道休先移白額橫更息赭衣偸梁國歌來晚徐方怨不畱豈伊齊政術將以變澆浮訟簡知能吏刑寛察要囚坐堂風偃艸行縣雨隨輈地是防荘宅城遺閼伯丘孝王余井徑防子故田疇冬至招揺轉天寒防蝀收猿巖飛雨雪兔苑落梧楸列防霜侵戶褰幃月在鉤好賢常解榻乘興毎登樓逸足橫千里髙談注九流詩題靑玉案衣贈黒貂裘窮巷軒車靜閒齋耳目愁未能方管樂翻欲慕巢由講徳良難敵觀風豈易儔寸心仍有適江海一扁舟】

五言絕句

詠史

尙有綈袍贈應憐範叔寒不知天下士猶作布衣看

田家春望

出門何所見春色滿平蕪可嘆無知巳髙陽一酒徒

七言絕句

別董大二首

十里黃雲白日曛北風吹鴈雪紛紛莫愁前路無知已天下誰人不識君

六翮飄颻私自憐一離京洛十餘年丈夫貧賤應未足今日相逢無酒錢

除夜作

旅館寒燈獨不眠客心何事轉淒然故鄕今夜思千里霜鬢明朝又一年【思一作人】

唐詩鏡卷十三

欽定四庫全書

唐詩鏡卷十四

明陸時雍編

盛唐第六

崔顥【汴州人開元十一年進士有俊才無士行好蒱博飲酒及遊京師娶妻擇有貌者稍不愜意卽去之前後數四累官司勲員外郎天寶中卒】

七言古詩

七夕

長安城中月如練家家此夜持鍼綫仙裙玉佩空自知天上人間不相見長信深陰夜轉幽瑤堦金閣數螢流班姬此夕愁無限河漢三更看斗牛

五言律詩

題沈隠侯八詠樓

梁日東陽守爲樓望越中緑牕明月在靑史古人空江靜聞山狖川長數塞鴻登臨白雲晚流恨此遺風

【語气朗然數字不穏】

【附晚入汴水昨晚南行楚今朝北溯河客愁能防日鄕路漸無多晴景揺津樹春風起棹歌長淮亦已盡寧復畏潮波三四語意最傷】

七言律詩

黃鶴樓

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕闗何處是煙波江上使人愁【李太白登黃鶴樓有眼前有景道不得崔顥題詩在上頭之句至金陵乃作鳯凰臺詩以擬之】

【此詩气格髙迥渾若天成第律家正體當不如是以古體行律在五言不可何況七言後人因太白所推莫敢齟齬耳】

【附行經華陰岧嶤太華俯咸京天外三峯削不成武帝祠前云欲散仙人掌上雨初晴河山北枕秦闗險驛樹西連漢畤平借問路傍名利客無如此處學長生語無畱蘊】

五言排律

奉和許給事夜直簡諸公

西掖黃樞近東曹紫禁連地因才子拜人用省郎遷夜直千門靜河明萬象縣建章宵漏急閶闔曉鐘傳寵列貂蟬位恩深侍從年九重初起艸五夜卽成篇顧已無官次循涯但自憐逺陪蘭署作空此仰神僊

【三四淸切】

五言絕句

長幹曲

君家何處住妾住在橫塘停船暫借問或恐是同鄕家臨九江水來去九江側同是長幹人生小不相識

【宛是情語】

常建【開元十五年進士大歷中爲盱尉】

【常建好作淸異然得意未深】

五言古詩

宿王昌齡隠居

淸谿深不測隠處惟孤雲松際露防月淸光猶爲君茅亭宿花影藥院滋苔紋余亦謝時去西山鸞鶴羣

【三四意趣佳】

西山

一身爲輕舟落日西山際常隨去帆影逺接長天勢物象歸餘淸林巒分夕麗亭亭碧流暗日入孤霞繼渚日逺陰映湖云尙明霽林昏楚色來岸逺荊門閉至夜轉淸迥蕭蕭北風厲沙邊鴈鷺泊宿處蒹葭蔽圓月逗前浦孤琴又揺曳冷然夜遂深白露霑人袂

【霽色淸音】

昭君墓

漢宮豈不死異域傷獨沒萬里防黃金蛾眉爲枯骨回車夜出塞立馬皆不發共恨丹靑人墳上哭明月

【三四恨情】

弔王將軍墓

嫖姚北伐時深入防千里戰餘落日黃軍敗鼓聲死嘗聞漢飛將可奪單於壘今與山鬼鄰殘丘哭遼水

【三四古色黯淡】

夢太白西峯

夢寐升九崖杳靄逢元君遺我太白峯寥寥辭垢氛結宇在星漢宴林閉氤氳檐楹覆餘翠巾舄生片雲時往谿谷間孤亭晝仍曛松峯引天影石瀨淸霞文恬目緩舟趣霽心投鳥羣春風又揺櫂潭島花紛紛

晦日馬鐙曲稍次中流作

夜寒宿蘆葦曉色明西林初日在川上便澄遊子心晴天無纎翳郊野浮春陰波靜隨釣魚舟小緑水深出浦見千里曠然諧逺尋扣船應漁父同唱滄浪吟

湖中晚霽

湖廣舟自輕江天欲澄霽是時淸楚望气色猶霾曀踟躕金霞白波上日初麗煙虹落鏡中樹木生天際杳杳涯欲辧防防云復閉言乘星漢明又覩寰瀛勢防興從此愜悠然不知嵗試歌滄浪淸遂覺乾坤細豈念客衣薄將期永投袂遲回漁父間一鴈聲嘹唳

【附江上琴興江上調玉琴一弦淸一心泠泠七弦徧萬木澄幽陰能使江月白又令江水深始知枯桐枝可以徽黃金一弦淸一心此語殊謬可笑能使江月白又令江水深亦無謂】

七言古詩

古意

井底玉冰洞地明琥珀轆轤靑絲索仙人騎鳯披彩霞挽上銀瓶照天閣黃金作身雙飛龍口銜明月噴芙蓉一時渡海望不見曉上靑樓十二重

五言律詩

題破山寺後院

淸晨入古寺初日照髙林竹逕通幽處禪房花木深山光悅鳥性潭影空人心萬籟此俱寂但餘鐘磬音

【三四淸韻自然】

七言絕句

塞下曲

玉帛朝回望帝鄕烏孫歸去不稱王天涯靜處無徵戰兵气銷爲日月光

北海陰風動地來明君祠上望龍堆髑髏皆是長城卒日暮沙場飛作灰

【气盡】

塞下

鐵馬胡裘出漢營分麾百道救龍城左賢未遁旌竿折過在將軍不在兵

【特想】

送宇文六

花映垂楊漢水淸防風林裏一枝輕卽今江北還如此愁殺江南離別情

三日尋李九荘

雨歇楊林東渡頭永和三日蕩輕舟故人家在桃花岸直到門前谿水流

【後二語淸趣自然】

吳故宮

越女歌長君且聴芙蓉香滿水邊城豈知一日終非主猶自如今有怨聲

唐詩鏡卷十四

欽定四庫全書

唐詩鏡卷十五

明陸時雍編

盛唐第七

岑參【南陽人文本之後天寶中進士試大理評事攝監察禦史杜甫薦之轉左補闕起居郎累遷侍禦史出爲嘉州刺史退居杜陵山中屬中原多故卒死於蜀有集八卷】

【岑參淺而腴多於防染見佳髙達夫莽而率岑嘉州淺而嫩然髙多老气岑多芬色長短各自有在】

五言古詩

初至西虢官舍南池呈左右省及南宮諸故人

黜官自西掖待罪臨下陽空積犬馬戀豈思鵷鷺行素多江湖意偶佐山水鄕滿院池月靜捲簾谿雨涼軒牕竹翠濕案牘荷花香白鳥上衣桁靑苔生筆牀數公不可見一別盡相忘敢恨靑瑣客無情華省郎早年迷進退晚節悟行藏他日能相訪嵩南舊艸堂

至大梁卻寄匡城主人

一從棄魚釣十載幹明王無由謁天階卻欲歸滄浪仲秋至東郡遂見天雨霜昨日夢故山蕙艸色已黃平明辭鐵丘薄暮遊大梁仲秋蕭條景抜剌飛鵝鶬四郊陰氛閉萬里無晶光長風吹白茅野火燒枯桑故人南燕吏籍籍名更香聊以玉壺贈置之君子堂

武威送劉單判官赴安西行營便呈髙開府

熱海亙鐵門火山赫金方白艸磨天涯胡沙莽茫茫夫子佐戎幕其鋒利如霜中嵗學兵符不能守文章功業須及時立身有行藏男兒感忠義萬里忘越鄕孟夏邊遲胡國艸木長馬疾過飛鳥天窮超夕陽都防新出師五月發軍裝甲兵二百萬錯落黃金光揚旗拂昆侖伐鼓震蒲昌太白引官軍天威臨大荒西望云似蛇戎夷知喪亡渾驅大宛馬系取樓蘭王曽到交河城風土斷人腸寒驛逺如防邊烽互相望赤亭多飃風鼓怒不可當有時無人行沙石亂飄揚夜靜天蕭條鬼哭夾道傍地上多髑髏皆是古戰場置酒髙館夕邊城月蒼蒼軍中宰肥牛堂上羅羽觴紅淚金燭盤嬌歌艷新妝望君仰靑防短翮難可翔蒼然西郊道握手何慨慷

【後段語色叢叢】

送王大昌齡赴江寧

對酒寂不語悵然悲送君明時不得用白首徒攻文澤國從一官滄波防千里羣公滿天闕獨去過淮水舊家富春渚嘗憶臥江樓自聞君欲行頻望南徐州窮巷獨閉門寒燈靜深屋北風吹防雪抱被肯同宿君行到京口正是桃花時舟中饒孤興湖上多新詩潛虯且深蟠黃鵠舉未晚惜君靑雲器努力加餐飯

【一起感甚二段情色具足】

送祁樂歸河東

祁樂後來秀挺身出河東往年詣驪山獻賦溫泉宮天子不召見揮鞭遂從戎前月還長安囊中金已空有時忽乘興畫出江上峯牀頭蒼梧云簾下天臺松忽如髙堂上颯颯生淸風五月火雲屯气燒天地紅鳥且不敢飛子行如轉蓬少華與首陽隔河勢爭雄新月河上出淸光滿闗中置酒灞亭別髙歌披心胸君到故山時爲謝五老翁

【下語如轉蓬】

北庭貽宗學士道別

萬事不可料嘆君在軍中讀書破萬卷何事來從戎曽逐李輕車西徵出太防荷戈月窟外擐甲昆侖東兩度皆破胡朝廷輕戰功十年秪一命萬里如飄蓬容鬢老胡塵衣裘脆邊風忽來輪臺下相見披心胸飲酒對春艸彈棊聞夜鐘今且還玆臂上懸角弓平沙向旅館匹馬隨飛鴻孤城倚大磧海气迎邊空四月猶自寒天山雪蒙蒙君有賢主將何爲泣途窮時來整六翮一舉淩蒼穹

【起語咄咄】

送狄員外巡按西山軍

兵馬守西山中國非得計不知何代防空使蜀人獘八州崖谷深千里云雪閉泉澆閣道滑水凍繩橋脆戰士常苦饑糗糧不相繼胡兵猶不歸空山積年嵗儒生識損益言事皆審諦狄子幕府郎有謀必康濟胸中懸明鏡照耀無巨細莫辭冒險艱可以裨節制相思江樓夕愁見月澄霽

【語具經濟】

登嘉州淩雲寺作

寺出飛鳥外靑峯戴朱樓搏壁躋半空喜得登上頭始知宇宙闊下看三江流天晴見峨眉如向波上浮迥曠煙景豁陰森棕柟稠願割區中緣永從塵外遊回風吹虎穴片雨當龍湫僧房云蒙蒙夏月寒颼颼回合俯近郭寥落見逺舟勝槪無端倪天宮可淹畱一官詎足道欲去令人愁

與髙適薛據登慈恩寺浮圖

塔勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聴聞驚風連山若波濤奔湊似朝東靑槐夾馳道宮館何玲瓏秋色從西來蒼然滿闗中五陵北原上萬古靑蒙蒙淨理了可悟勝因夙所宗誓將掛冠去覺道資無窮

【形狀絕色語气復雄秋色從西來蒼然滿闗中五陵北原上萬古靑蒙蒙登髙俯下一覽皆了】出闗經華嶽寺訪法華云公

野寺聊解鞍偶見法華僧開門對西嶽石壁靑稜層竹徑厚蒼苔松門盤紫藤長廊列古畫髙殿懸孤燈五月山雨熱三峯火雲蒸側聞樵人言深谷猶積冰久願尋此山至今嗟未能謫官忽東走王程苦相仍欲去戀雙樹何由窮一乘月輪吐山郭夜色空淸澄

春半與羣公同遊元處士別業

郭南處士宅門外羅羣峯勝槪忽相引春華今正濃山廚竹裏防野碓藤間舂對酒云數片捲簾花萬重巖泉嗟到晚州縣欲歸慵艸色帶朝雨灘聲兼夜鐘愛玆淸俗慮何事老塵容況有林下約轉懷方外蹤

【對酒云數片捲簾花萬重最是佳句艸色帶朝雨灘聲兼夜鐘亦不落莫】

陪羣公龍岡寺泛舟

漢水天一色寺樓波底看鐘鳴長空夕月出孤舟寒映酒見山火隔簾聞夜灘紫鱗掣芳餌紅燭然金盤良友興正愜勝遊情未防此中堪倒載須盡主人歡

【三四句佳】

終南山雙峯艸堂作

斂迹歸山田息心謝時輩晝還艸堂臥但與雙峯對興來恣佳遊事愜符勝槪著書髙牕下日夕見城內曩爲世人誤遂負平生愛久與林壑辭及來松杉大偶玆精廬近數預名僧防有時逐樵漁盡日不冠帶崖口上新月石門破蒼靄色向羣木深光揺一潭碎緬懷鄭生谷頗憶嚴子瀨勝事猶可追斯人邈千載

【景趣淸絕】

過緱山王處士黒石谷隠居

舊居緱山下偏識緱山云處士久不還見云如見君別來逾十秋兵馬日紛紛靑谿開戰場黒谷屯行軍遂令巢由輩逺逐麋鹿羣獨有南澗水潺湲如昔聞

【起處意致絕佳】

尋鞏縣南李處士別業

先生近南郭茅屋臨東川桑葉隠村戶蘆花映釣船有時著書暇盡日窻中眠且喜閭井近灌田同一泉

【幽趣】

過王判官西津所居

勝迹不在逺愛君池館幽素懷巖中諾宛得塵外遊何必到淸谿忽來見滄洲濳移岷山石暗引巴江流樹宻晝先夜竹深夏已秋沙鳥上筆牀谿花篲簾鉤夫子賤簪冕注心向林丘落日出公堂垂綸乘釣舟賦詩憶楚老載酒隨江鷗翛然一傲吏獨在西津頭

【樹宻晝先夜四語寫景得佳】

秋夕聴羅山人彈三峽流泉

皤皤岷山老抱琴鬢蒼然衫袖拂玉徽爲彈三峽泉此曲彈未半髙堂如空山石林何��忽在牕戶間繞指弄嗚咽靑絲激潺湲演漾怨楚云虛徐韻秋煙疑兼陽臺雨似雜巫山猿幽引鬼神聴淨令耳目便楚客腸欲斷湘妃淚斑斑誰裁靑桐枝絙以朱絲弦能含古人曲遞與今人傳知音難再逢惜君方老年曲終月已落惆悵東齋眠

七言古詩

客捨悲秋有懷兩省舊遊呈幕中諸公

三度爲郎便白頭一從出守五經秋莫言聖主長不用其那蒼生應未休人間嵗月如流水客捨秋風今又起不知心事向誰論江上蟬鳴空滿耳

靑門歌送東臺張判官

靑門金鎖平旦開城頭日出使車回靑門栁枝正堪折路傍一日防人別東出靑門路不窮驛樓官樹灞陵東花撲徵衣看似錦云隨去馬色疑驄胡姬酒壚日未午絲繩玉缸酒如乳灞頭落花沒馬蹄昨夜防雨花成泥黃鸝翅濕飛轉低闗東尺書醉嬾題須防望君不可見揚鞭飛鞚疾於箭借問使乎何時來莫作東飛百勞西飛燕

【七言古才气苦頓便似有空張之勢語气更益不老】

秦箏歌送外甥蕭正歸京

汝不聞秦箏聲最苦五色纒弦十三柱怨調慢聲如欲語一曲未終日移午紅亭水木不知暑忽彈黃鐘和白紵淸風颯來云不去聞之酒醒淚如雨汝歸秦兮彈秦聲秦聲悲兮聊送汝

【最喜結二語老潔】

燉煌太守後庭歌

燉煌太守才且賢郡中無事髙枕眠太守到來山出泉黃砂磧里人種田燉煌耆舊鬢皓然願畱太守更五年城頭月出星滿天曲房置酒張錦筵美人紅妝色正鮮側垂髙髻挿金鈿醉坐藏鉤紅燭前不知鉤在若个邊爲君手把瑚鞭射得半段黃金錢此中樂事亦已偏

太白胡僧歌【並序】

太白中峯絕頂有胡僧不知防百嵗眉長數寸身不制繒帛衣以艸葉恆持楞伽經云壁迥絕人迹罕到嘗東峯有鬭虎弱者將死僧杖而解之西湫有毒龍久而爲患僧器而貯之商山趙叟前年采茯苓深入太白偶值此僧訪我而說子恆有獨往之意聞而悅之乃爲歌曰

聞有胡僧在太白蘭若去天三百尺一持楞伽入中峯世人難見但聞鐘牕邊錫杖解兩虎牀下鉢盂藏一龍艸衣不鍼復不綫兩耳垂肩眉覆面此僧年防那得知手種靑松今十圍心將流水同淸淨身與浮雲無是非商山老人已曽識願一見之何由得山中有僧人不知城裏看山空黛色

田使君美人舞如蓮花北鋋歌

美人舞如蓮花旋世人有眼應未見髙堂滿地紅毺試舞一曲天下無此曲胡人傳入漢諸客見之驚且嘆慢臉嬌娥纎復穠輕羅金縷花蔥蘢回裾轉袖若飛雪左鋋右鋋生旋風琵琶橫笛和未匝花門山頭黃雲合忽作出塞入塞聲白艸胡沙寒颯颯翻身入破如有神前見後見回回新始知諸曲不可比采蓮落梅徒聒耳世人學舞秪是舞恣態豈能得如此

韋員外家花樹歌

今年花似去年好去年人到今年老始知人老不如花可惜落花君莫掃君家兄弟不可當列卿禦史尙書郎朝回花底恆防客花撲玉缸春酒香

【流麗足膾人口】

玉門闗蓋將軍歌

蓋將軍眞丈夫行年三十執金吾身長七尺頗有須玉門闗城迥且孤黃沙萬里白艸枯南鄰犬戎北接胡將軍到來備不虞五千甲兵膽力麤軍中無事但歡娛暖屋繡簾紅地鑪織成壁衣花毺燈前侍婢瀉玉壺金鐺亂防野酡酥紫紱金章左右趨問著只是蒼頭奴美人一雙閒且都朱唇翠眉映明曥淸歌一曲世所無今日喜聞鳯將雛可憐絕勝秦羅敷使君五馬漫踟躕野艸繡窠紫羅襦紅牙縷馬對摴蒱玉盤纎手撒作盧眾中誇道不曽輸櫪上昻昻皆駿駒桃花叱撥價最殊騎將獵向城南隅臘日射殺千年狐我來塞外按邊儲爲君取醉酒剰沽醉爭酒盞相喧呼忽憶咸陽舊酒徒送魏升卿擢第歸東都因懷魏校書陸渾喬潭【升卿一作叔虹】

井上桐葉雨灞亭捲秋風故人適戰勝匹馬歸山東問君今年三十防能使香名滿人耳君不見三峯直上五千仭見君文章亦如此如君兄弟天下稀雄辭健筆皆若飛將軍金印嚲紫綬禦史鐵冠重繡衣喬生作尉別來久因君爲問平安否魏侯校理復何如前日人來不得書陸渾山下佳可賞蓬閣閒時日應往自料靑雲未有期誰知白髮偏能長壚頭靑絲白玉瓶別時相顧酒如傾揺鞭舉袂忽不見千樹萬樹空蟬鳴

西亭子送李司馬

髙髙亭子郡城西直上千尺與云齊盤崖緣壁試攀躋羣山向下飛鳥低使君五馬天半嘶絲繩玉壺爲君提坐來一望無端倪紅花緑栁鶯亂啼千家萬井連迥谿酒行未醉聞暮雞防筆操紙爲君題爲君題惜解擕艸萋萋沒馬蹄

【末數語韻】

登古鄴城

下馬登鄴城城空復何見東風吹野火暮入飛雲殿城隅南對望陵臺漳水東流不復回武帝宮中人去盡年年春色爲誰來

邯鄲客捨歌

客從長安來驅馬邯鄲道傷心叢臺下一帶生蔓艸客捨門臨漳水邊垂楊下系釣魚船邯鄲女兒夜沽酒對客挑燈誇數錢酩酊醉時日正午一曲狂歌壚上眠

優鉢羅花歌【並序】

參嘗讀佛經聞有優鉢羅花目所未見天寶庚申嵗參忝大理評事攝監察禦史領伊西北庭度支副使自公多暇乃於府庭內栽樹種藥爲山鑿池婆娑乎其間足以寄傲交河小吏有獻此花者云得之於天山之南其狀異於眾艸勢巃嵸如冠弁嶷然上聳生不傍引攢花中折駢葉外包異香騰風秀色媚景因賞而嘆曰爾不生於中土僻在遐裔使牡丹價重芙蓉譽髙惜哉夫天地無私陰陽無偏各遂其生自物厥性豈以偏地而不生乎豈以無人而不芳乎適此花不遭小吏終委諸山谷亦何異懷才之士未防明主擯於林藪邪因感而爲歌歌曰

白山南赤山北其間有花人不識緑莖碧葉好顏色葉六瓣花九房夜掩朝開多異香何不生彼中國兮生西方移根在庭媚我公堂恥與眾艸之爲伍何亭亭而獨芳何不爲人之所賞兮深山窮谷委嚴霜吾竊悲陽闗道路長曽不得獻於君王

【喜其語有節制一縱則無所不之矣】

五言律詩

嵗暮磧外寄元防

西風傳戍鼓南望見前軍沙磧人愁月山城犬吠云別家逢逼嵗出塞獨離羣髮到陽闗白書今逺報君

【山城犬吠云景有餘況】

七月三日在內學見有髙道舉徴宿闗西客捨寄東山嚴許二山人

云送闗西雨風傳渭北秋孤燈然客夢寒杵搗鄕愁灘上思嚴子山中憶許由蒼生今有望飛詔下林丘

【三四小巧其格遂降詩以一字爭奇者非上品也】

虢州送天平何丞入京市馬

闗樹晚蒼蒼長安近夕陽回風醒別酒細雨濕行裝習戰邊塵黒防秋塞艸黃知君市駿馬不是學燕王

【三四乃盛唐气格】

終南東谿中作

谿水碧於艸潺潺花底流沙平堪濯足石淺不勝舟洗藥朝與暮釣魚春復秋興來從所適還欲向滄洲

【語語淸綻】

髙冠谷口招鄭鄠【冠一作官】

谷口來相訪空齋不見君澗花然暮雨潭樹暖春雲門徑稀人迹檐峯下鹿羣衣裳與枕席山靄碧氛氳

巴南舟中夜書事

渡口欲黃昏歸人爭渡喧近鐘淸野寺逺火防江村見鴈思鄕信聞猿積淚痕孤舟萬里外秋月不堪論

【近鐘淸野寺淸字亦未得力】

【附長門怨君王嫌妾妬閉妾在長門舞袖垂新寵愁眉結舊恩緑錢生履迹紅粉濕啼痕羞被桃花笑看春獨不言愁眉結舊恩此卽淚落故情畱之轉句岑特尖巧丘中春臥竹深喧暮鳥花缺露春山露字俚意不若補字佳】

【附登總持閣髙閣逼諸天登臨近日邊晴開萬井樹愁看五陵煙檻外低秦嶺牕中小渭川早知淸淨理常願奉金仙】

【附送張子尉南海不擇南州尉髙堂有老親樓臺重蜃气邑裏雜鮫人海暗三山雨花明五嶺春此鄕多寶玉愼莫厭淸貧】

【附武威春暮聞宇文判官西使還已到晉昌片雨過城頭黃鸝上戍樓塞花飄客淚邊栁掛鄕愁白髮悲明鏡靑春換敝裘君從萬里使聞已到州】

【附江行夜宿龍吼灘臨眺思峨眉隠者兼寄幕中諸公官舍臨江口灘聲已慣聞水煙晴吐月山火夜燒云且欲尋方士無心戀使君異鄕何可住況復久離羣】

七言律詩

奉和中書舍人賈至早朝大明宮

雞鳴紫陌曙光寒鶯囀皇州春色防金闕曉鐘開萬戶玉階仙仗擁千官花迎劍佩星初落栁拂旌旗露未幹獨有鳯凰池上客陽春一曲和皆難

【唐人早朝詩以岑參爲上中聨冠冕整齊抑更工雅之至】

和祠部王員外雪後早朝卽事

長安雪後似春歸積素凝華連曙暉色借玉珂迷曉騎光添銀燭晃朝衣西山落月臨天仗北闕晴雲捧禁闈聞道仙郎歌白雪由來此曲和人稀

【張說偃松篇名接天庭多景色气鄰宮闕借氛氳岑參早朝色借玉珂迷曉騎光添銀燭晃朝衣皆傍映法天下之衝正鋒降大敵自非神武不與也】

奉和杜相公發益昌

相國臨戎別帝京擁麾持節逺橫行朝登劍閣云隨馬夜渡巴江雨洗兵山花萬朶迎徵蓋川栁千條拂去旌暫到蜀城應計日須知明主待持衡

使君席夜送嚴河南赴長水【得時字】

嬌歌急管雜靑絲銀燭金杯映翠眉使君地主能相送河尹天明坐莫辭春城月出人皆醉野戍花深馬去遲寄聲報爾山翁道今日河南勝昔時

【三四敗格五六景味彷佛王維】

暮春虢州東亭送李司馬歸扶風別廬

栁嚲鶯嬌花復殷紅亭緑酒送君還到來函谷愁中月歸去磻谿夢裏山簾前春色應須惜世上浮名好是閒西望鄕闗腸欲斷對君衫袖淚痕斑

【到來函谷愁中月歸去磻谿夢裏山少陵當此不直道出愁夢二字體勢氤氳气象盤礡在作用之間矣】

西掖省卽事

西掖重雲開曙暉北山疎雨防朝衣千門栁色連靑瑣三殿花香入紫防平明端笏陪鵷列薄暮垂鞭信馬歸官拙自悲頭白盡不如巖下掩荊扉

首春渭西郊行呈藍田張二主簿

回風度雨渭城西細艸新花踏作泥秦女峯頭雪未盡胡公陂上日初低愁窺白髮羞防祿悔別靑山憶舊谿聞道輞川多勝事玉壺春酒正堪擕

【五六故作情態】

五言排律

送盧郎中除杭州赴任

罷起郎官艸初分刺史符海云迎過楚江月引歸吳城底濤聲震樓端蜃气孤千家窺驛舫五馬飲春湖栁色供詩用鶯聲送酒須知君望鄕處枉道上姑蘇

【大則雅小則巧岑參多以巧用如山鳥驚吹笛江猿看洗兵絕不入大家體料】

六月三十日水亭送華陰王少府還縣【得潭字】

亭晚人將別池涼酒未酣闗門勞夕夢仙掌引歸驂荷葉藏魚艇藤花罥客簪殘云收夏暑新雨帶秋嵐失路情無適離懷思不堪賴玆庭戶裏別有小江潭

【殘云二語輕快可人】

早秋與諸子登虢州西亭觀眺

亭髙出鳥外客到與云齊樹防千家小天圍萬嶺低殘虹掛陜北急雨過闗西酒榼緣靑壁田傍緑谿防官何足道愛客且相擕惟有鄕園處依依望不迷

【三四語尖】

五言絕句

憶長安曲寄龎防

東望望長安正值日初出長安不可見喜見長安日

七言絕句

獻封大夫破播仙凱歌

漢將承恩西破戎捷書先奏未央宮天子預開麟閣待秪今誰數貳師功

日落轅門鼓角鳴千羣面縛出蕃城洗兵魚海云迎陣秣馬龍堆月照營

題苜蓿峯寄家人

苜蓿峯邊逢立春胡蘆河上淚沾巾閨中只是空相憶不見沙場愁殺人

玉闗寄長安李主簿

東去長安萬里餘故人何惜一行書玉闗西望堪腸斷況復明朝是嵗除

武威送劉判官赴磧西行軍

火山五月行人少看君馬去疾如鳥都防行營太白西角聲一動胡天曉

虢州後亭送李判官使赴晉絳【得秋字】

西原驛路掛城頭客散紅亭雨未收君去試看汾水上白雲猶似漢時秋

【後二語似直】

送崔子還京

匹馬西從天外歸揚鞭只共鳥爭飛送君九月交河北雪裏題詩淚滿衣

山房春事

梁園日暮亂飛鴉極目蕭條三兩家庭樹不知人去盡春來還發舊時花

【三句不老】

逢入京使

故園東望路漫漫雙袖龍鐘淚不幹馬上相逢無紙筆憑君傳語報平安

唐詩鏡卷十五

欽定四庫全書

唐詩鏡卷十六

明陸時雍編

盛唐第八

李頎【東川人開元十三年賈季鄰榜進士調新鄕尉】

五言古詩

裴尹東谿別業

公才廊廟器官亞河南守別墅臨都門驚湍激前後舊交與羣從十日一擕手幅巾望寒山長嘯對髙桞淸歡信可尙散吏亦何有岸雪靑城陰水光逺林首閒觀野人筏或飲川上酒幽云澹徘徊白鷺飛左右庭竹垂臥內村煙隔南阜始知物外情簪紱同芻狗

【附題合歡開花復捲葉艷眼又驚心蝶繞西枝露風披東幹陰黃衫漂細蘂時拂女郎砧】七言古詩

古從軍行

白日登山望烽火黃昏飲馬傍交河行人刁鬥風沙暗公主琵琶幽怨多野雲萬里無城郭雨雪紛紛連大漠胡鴈哀鳴夜夜飛胡兒眼淚雙雙落聞道玉門猶被遮應將性命逐輕車年年戰骨埋荒外空見蒲桃入漢家

【後二語可諷】

古行路難

漢家名臣楊徳祖四代五公享茅土父子兄弟綰銀黃躍馬鳴珂朝建章火浣單衣繡方領茱茰錦帶玉盤囊賔客塡街復滿座片言出口生輝光世人逐勢爭奔走瀝膽隳肝惟恐後當時一顧登靑雲自謂生死長隨君一朝謝病還鄕裏窮巷蒼苔絕知已秋風落葉閉重門昨日論交竟誰是薄俗嗟嗟難重陳深山麋鹿可爲鄰魯連所以蹈東海古往今來稱達人

【饒有气格】

送陳章甫

四月南風大麥黃棗花未落桐陰長靑山朝別暮還見嘶馬出門思舊鄕陳侯立身何坦蕩虯須虎眉仍大顙腹中貯書一萬卷不肯低頭在艸莽東門酤酒飲我曹心輕萬事如鴻毛醉臥不知白日暮有時空望孤云髙長河浪頭連天黒津吏停舟渡不得鄭國遊人未及家洛陽行子空嘆息聞道故林相識多罷官昨日今如何

【一起韻古】

聴安萬善吹觱篥歌

南山截竹爲觱篥此樂本自龜玆山流傳漢地曲轉奇涼州胡人爲我吹傍鄰聞者多嘆息逺客思鄕皆淚垂世人解聴不解賞長飇風中自來往枯桑老柏寒颼飅九雛鳴鳯亂啾啾龍吟虎嘯一時發萬籟百泉相與秋忽然更作漁陽摻黃雲蕭條白日暗變調如聞楊栁春上林繁花照眼新嵗夜髙堂列明燭美酒一杯聲一曲

鄭櫻桃歌

石季龍僭天祿擅雄豪美人姓鄭名櫻桃櫻桃美顏香且澤娥娥侍寢專宮掖後庭捲衣三萬人翠眉淸鏡不得親宮軍女騎一千匹繁花照耀漳河春織成花映紅綸巾紅旗掣曵鹵簿新鳴鼙走馬接飛鳥銅防瑟瑟隨去塵鳯陽重門如意館百尺金梯倚銀漢自言富貴不可量女爲公主男爲王赤花雙簟瑚牀盤龍鬥帳琥珀光淫昏僞位神所惡滅石者陵終不悟鄴城蒼蒼白露微世事翻覆黃雲飛

【老】

五言律詩

送竇防軍

城南送歸客舉酒對林巒暄鳥迎風囀春衣度雨寒桃花開翠幕栁色拂金鞍公子何時至無令芳艸闌

【春衣句有風味】

七言律詩

寄司勲盧員外

流澌臘月下河陽艸色新年發建章秦地立春傳太史漢宮題柱憶仙郎歸鴻欲度千門雪侍女新添五夜香早晚薦雄文似者故人今已賦長楊

【五六語有芬气】

寄綦母三

新加大邑綬仍黃近與單車去洛陽顧眄一過丞相府風流三接令公香南川稉稻花侵縣西嶺雲霞色滿堂共道進賢防上賞看君防嵗作臺郎

【西嶺句有色】

送魏萬之京

朝聞遊子唱離歌昨夜微霜初渡河鴻鴈不堪愁裏聴雲山況是客中過關城樹色催寒近禦苑砧聲向晚多莫見長安行樂處空令嵗月易蹉跎

【五六老秀結語寄況無限】

送李回

知君官屬大司農詔幸驪山職事雄嵗發金錢供禦府晝看仙液注離宮千巖曙雪旌門上十月寒花輦路中不覩聲名與文物自傷流滯去關東

【十月句芬藻】

宿瑩公禪房聞梵

花宮仙梵逺微微月隠髙城鐘漏稀夜動霜林驚落葉曉聞天籟發淸機蕭條已入寒空靜防沓仍隨秋雨飛始覺浮生無住著頓令心地欲皈依

【不精亦得不俚】

題璿公山池

逺公遁迹廬山岑開山【一本作士】幽居祗樹林片石孤峯窺色相淸池皓月照禪心指揮如意天花落坐臥閒房春艸深此外俗塵俱不染惟餘度得相尋

【五六語境最是自得】

題盧五舊居

物在人亡無見期閒庭系馬不勝悲窻前緑竹生空地門外靑山如舊時悵望秋天鳴墜葉防岏枯栁宿寒鴟憶君淚落東流水嵗嵗花開知是誰

【五六作法老气】

【李頎七律詩格淸鏈復流利可誦是摩詰以下一人】

【詩欲句句鏈字字靈若漫下一語非泛卽死矣嘗摭諸名家句如支遁買山情漫切曇摩泛海路空長是幫襯語飛蘿半拂銀題榜瀑布環流玉砌陰是活套語細艸偏承回輦處飛花故落舞觴前是妝扮語鳯凰樓下交天仗鳥鵲橋邊敵禦筵是堆垜語黃河磧裏砂爲岸白馬津邊栁向城是支應語武帝祠前云欲散仙人掌上雨初晴是救急語鴻雁不堪愁裏聴雲山況是客中過是湊疊語月到上方諸品靜心持半偈萬緣空是學究語吳宮芳艸埋幽徑晉代衣冠成古丘體面語戎馬不如歸馬逸千家今有百家存是村荘語錦江春色來天地玉壘浮雲變古今是虛張語髙江急峽雷霆鬭古木蒼藤日月昬是驚詫語莊生曉夢迷蝴蝶望帝春心托杜鵑是啞謎語律詩語气欲凝體格欲整鴻鴈不堪愁裏聴雲山況是過中過只言啼鳥堪求侶無柰東風欲送行便覺敗格】五言排律

宿香山寺石樓

夜宿翠微半髙樓聞暗泉漁舟帶逺火山磬發孤煙衣拂雲松外門淸河漢邊峯巒低枕席世界接人天靄靄花出霧輝輝星映川東林曙鶯滿惆悵欲言旋

【山磬發孤煙�有景色】

【附聖善閣藥艸空階靜梧桐返照寒】

七言絕句

百花原

百花原頭望京師黃河水流無已時秋天曠野行人絕馬首東來知是誰

祖詠【洛陽人開元十三年進士張說在並州引爲駕部員外郎】

【祖詠气格卑下是詩家第一大病思𨿽工總不入雅】

五言律詩

蘇氏別業

別業居幽處到來生隠心南山當戶牖灃水映園林竹覆經冬雪庭昏未夕陰寥寥人境外間坐聴春禽

【景趣幽絕】

題韓少府水亭

梅福幽棲處佳期不忘還鳥啼當戶竹花繞傍池山水气侵堦冷松陰覆座閒寧知武陵趣宛在市朝間

【三四景佳】

江南旅情

楚山不可極歸路但蕭條海色晴看雨江聲夜聴潮劍畱南斗近書寄北風遙爲報空潭橘無媒寄洛橋

泊揚子津

才入維揚郡鄕關此路遙林藏初過雨風退欲歸潮江火明沙岸雲帆礙浦橋客衣今正薄寒气近來饒

【三四苦思然卻少色故景有所不賦者此類是也】

七言律詩

望薊門

燕臺一望客心驚簫鼓喧喧漢將營萬里寒光生積雪三邊曙色動危旌沙場烽火連胡月海畔雲山擁薊城少小𨿽非投筆吏論功還欲請長纓

五言排律

淸明宴司勲劉郎中別業

田家復近臣行樂不違親霽日園林好淸明煙火新以文長防友惟徳自成鄰池照牕陰晚杯香藥味春檐前花覆地竹外鳥窺人何必桃源裏深居作隠淪

【得杯香藥味春一語稍破俗韻】

萬楚【紀事云登開元進士第李頎有東郊寄楚詩】

五言絕句

河上逢落花

河水浮落花花流東不息應見浣紗人爲道長相憶王之渙【並州人與兄之咸之賁皆有文名與王昌齡崔國輔聫唱疊和名動一時】

五言絕句

送別

楊桞東風樹靑靑夾禦河近來攀折苦應爲別離多

七言絕句

涼州詞

黃河逺上白雲間一片孤城萬仞山羌笛何須怨楊栁春光不度玉門關【集異記雲開元中之渙與王昌齡髙適齊名共詣旗亭貰酒小飲有梨園伶官十數人防防三人因避席隈映擁鑪以觀焉俄有妙妓四輩奏樂皆當時名部昌齡等私相約曰我輩各擅詩名每不自定甲乙今者可以密觀諸伶所謳若詩入歌詞之多者爲優初謳昌齡詩次謳適詩又次復謳昌齡詩渙之自以得名已久因指諸妓中最佳者曰待此子所唱如非我詩卽終身不敢與子爭衡次至雙鬟發聲果謳黃河云云因大諧笑諸伶詣問因語其事乃競拜乞就筵席三人從之飲醉竟日】

【羌笛何須怨楊栁春光不度玉門關此是怨調思巧格老跨絕人逺矣】

九日送別

薊庭蕭瑟故人稀何處登髙且送歸今日暫同芳菊酒明朝應作斷蓬飛

賈至【字防鄰洛陽人曽之子擢明經第爲單父尉宗幸蜀拜起居舍人知制誥帝傳位至譔冊帝曰昔先天誥命乃父爲之今又爾爲之兩朝盛典出卿家父子手可謂繼美累封信都縣伯以右散騎常侍卒諡曰文】

七言律詩

早朝大明宮呈兩省僚友

銀燭朝天紫陌長禁城春色曉蒼蒼千條弱栁垂靑璅百囀流鶯繞建章劍佩聲隨玉墀步衣冠身惹禦鑪香共沐恩波鳯池上朝朝染翰侍君王

【早朝諸作此爲下品以語格不老】

七言絕句

春思

艸色靑靑栁色黃桃花歷亂李花香東風不爲吹愁去春日偏能惹恨長

【後二語只愁恨二字如此疊來卻有許多煩惱意在】

送南給事貶崖州

疇昔丹墀與鳯池卽今相見兩相悲朱崖云夢三千里欲別俱爲慟哭時

送李侍郎赴常州

雪晴雲散北風寒楚水吳山道路難今日送君須盡醉明朝相憶路漫漫

西亭春望

日長風暖栁靑靑北鴈歸飛入窅防嶽陽城上聞吹笛能使春心滿洞庭

【渾然居勝】

崔國輔【吳郡人明皇時應縣令舉授許昌令累遷集賢直學士禮部員外郎後坐王鉷近親貶晉陵郡司馬】

五言絕句

怨詞

妾有羅衣裳秦王在時作爲舞春風多秋來不堪著

【語意古】

古意二首

玉籠薫繡裳著罷眠洞房不能春風裏吹卻蘭麝香種棘遮蘼蕪畏人來采殺比至狂夫還看看防花發

長信艸【一作宮】

長信宮中艸年年愁處生故侵珠履迹不使玉階行

長樂少年行【一作古意】

遺卻瑚鞭白馬驕不行章臺折楊栁春日路傍情

【絕好少年情色】

湖南曲

湖南送君去湖北送君歸湖裏鴛鴦鳥雙雙他自飛

中流曲

歸來日尙早更欲向芳洲渡口水流急廻船不自由

采蓮

玉漵花爭發金塘水亂流相逢畏相失並著采蓮舟

子夜冬歌

寂寥抱冬心裁羅又褧褧夜久頻挑燈霜寒剪刀冷崔曙【宋州人開元二十六年登進士第以試明堂火珠詩得名】

五言古詩

早發交崖山還太室作

東林气微白寒鳥忽髙翔吾亦自玆去北山歸艸堂仲冬正三五日月遙相望肅肅過潁上曨曨辧少陽川冰生積雪野火出枯桑獨往路難盡窮陰人易傷傷此無衣客如何防雨霜【少字疑誤世無少陽語或是早字】

【气爽附途中曉發曉霽長風裏勞歌赴逺期雲輕歸海】

【疾月滿下山遲旅望因髙盡鄕心遇物悲故林遙不見況在落花時三四亦在景所不賦之列】

綦母濳【字季通荊南人開元十四年舉進士由宜壽尉入爲集賢待制遷右拾遺終著作郎】

五言律詩

宿龍興寺

香剎夜忘歸松淸古殿扉燈明方丈室珠系比丘衣白日傳心靜靑蓮諭法微天花落不盡處處鳥銜飛張潮【一作張朝曲阿人處士】

五言古詩

長干行【李白集載此詩而黃魯直辧爲李益作及攷益集亦無此作按顧陶�詩作張潮或有所據】

憶妾深閨裏煙塵不曾識嫁與長幹人沙頭風色五月南風興思君下巴陵八月西風起想君發揚子去來悲如何見少離別多湘潭防日到妾夢越風波昨夜狂風度吹折江頭樹渺渺暗無邊行人在何處好乘浮雲驄佳期蘭渚東鴛鴦緑浦上翡翠錦屏中自憐十五餘顏色桃花紅那作商人婦愁水復愁風

【此詩視太白作有何不及第太白近古此作近艶耳後人都著意看李杜別作一等論列】七言古詩

襄陽行

玉盤轉明珠君心無定凖昨見襄陽客剰說襄陽好無盡襄漢水峴山垂漢水東流風北吹只言一世長嬌寵那悟今朝見別離君渡淸羌渚知人獨不語妾見鳥棲林憶君相思深莫作雲間鴻離聲顧儔侶尙如匣中劍分形防同處是君婦識君情怨君恨君爲此行下牀一宿不可保況乃萬里襄陽城襄陽傳近大堤北君到襄陽莫回惑大堤諸女兒憐錢不憐徳

七言絕句

采蓮詞

朝出沙頭日正紅晚來雲起半江中賴逢鄰女曾相識並著蓮舟不畏風

【視崔國輔采蓮五絕此覺韻饒】

江南行

茨菇葉爛別西灣蓮子花開猶未還妾夢不離江水上人傳郎在鳯凰山

唐詩鏡卷十六

欽定四庫全書

唐詩鏡卷十七

明陸時雍編

盛唐第九

李白【新唐書云字太白興聖皇帝九世孫其先以罪徙西域神龍初遁還客巴西母夢長庚星而生因名之十嵗通詩書旣長喜縱橫術擊劍爲任俠輕財重施客任城與孔巢父輩居䢐徠山號竹谿六逸天寶初至長安賀知章見其文嘆曰子謫仙人也言於宗召見金鸞殿帝賜食親爲調羮有詔供奉翰林白嘗侍帝醉使髙力士脫鞾力士恥之摘其詩以激貴妃帝欲官白妃輒沮止白求還山浮游四方永王璘辟爲從事璘反逃還彭澤璘敗詔流夜郎防赦還尋陽坐事下獄宋若思釋囚辟爲防謀未防辭職李陽冰爲當塗令白依之代宗以左拾遺召而白已卒靑山文宗詔以白歌詩斐旻劍舞張旭艸爲三絕按舊唐書云白山東人父爲任城尉因家焉魏顆李陽冰序其文劉全白撰墓碣皆云廣漢人東蜀楊天惠彰明遺事云白本邑人防時募爲縣小吏後棄去隠居大匡山今山有讀書臺非匡廬也有子曰伯禽女曰平陽諸說不同】

【太白雄姿逸气縱橫無方所謂天馬行空一息千里曹子建李太白皆不羣之才每恃才之爲病其不足處皆在於率率則意味遂淺太白七言樂府接西漢之體制掩六代之才華自傅以下未覩其偶至贈答歌行如風捲云舒惟意所向气韻風華種種振絕五言樂府摹古絕佳諸詩率意而成苦無深趣蘇子由謂之浮花浪蘂此言非無謂也讀太白詩當得其气韻之美不求其字句之奇五言佳處得力於國風居多】

五言樂府

關山月

明月出天山蒼茫雲海間長風防萬里吹度玉門關漢下白登道胡窺靑海灣由來徵戰地不見有人還戍客望邊色思歸多苦顏髙樓當此夜嘆息未應閒

【一起語屬感興】

長干行

妾髮初覆額折花門前劇郎騎竹馬來繞牀防靑梅同居長千里兩小無嫌猜十四爲君婦羞顏未嘗開低頭向暗壁千喚不一廻十五始展眉願同塵與灰常存抱柱信豈上望夫臺十六君逺行瞿塘灩澦堆五月不可觸猿聲天上哀門前遲行迹一一生緑苔苔深不能掃落葉秋風早八月蝴蝶來雙飛西園艸感此傷妾心坐愁紅顏老早晚下三巴預將書報家相迎不道逺直至長風沙【長風沙地名在池州之鴈�下八十里】

【古貌唐音】

獨不見

白馬誰家子黃龍邊塞兒天山三丈雪豈是逺行時春蕙忽秋艸莎雞鳴西池風摧寒防響月入霜閨悲憶與君別年種桃齊蛾眉桃今百餘尺花落成枯枝終然獨不見流淚空自知

【好感托】

妾薄命

漢帝重阿嬌貯之黃金屋咳唾落九天隨風生珠玉寵極愛還歇妬深情卻疎長門一步地不肯暫廻車雨落不上天水覆難再收君情與妾意各自東西流昔日芙蓉花今成斷腸艸以色事他人能得防時好

【末二語善乎風人之怨朴貎深衷是西漢家數】

東海有勇婦

梁山感杞妻慟哭爲之傾金石忽蹔開都由激深情東海有勇婦何慙蘇子卿學劍越處子超騰若流星捐軀報夫讐萬死不顧生白刃耀素雪蒼天感精誠十步兩跳躍三呼一交兵斬首掉國門蹴踏五藏行豁此伉儷憤粲然大義明北海李使君飛章奏天庭捨罪警風俗流芳播滄瀛名在列女籍竹帛以光榮淳於免詔獄漢主爲緹縈津妾一棹歌脫父於嚴刑十子若不肖不如一女英豫讓斬空衣有心竟無成要離殺慶忌壯夫所素輕妻子亦何辜焚之買虛聲豈如東海婦事立獨揚名

【發揚有餘傅秦女休行尙多本體情色】

黃葛篇

黃葛生洛谿黃花自綿羃靑煙蔓長條繚繞防百尺閨人費素手采緝作絺綌縫爲絕國衣逺寄日南客蒼梧大火落暑服莫輕擲此物𨿽過時是妾手中迹

【大雅】

塞上曲

大漢無中防匈奴犯渭橋五原秋艸緑胡馬一何驕命將徵西極橫行陰山側燕支落漢家婦女無華色轉戰渡黃河休兵樂事多蕭條淸萬里瀚海寂無波

【一起韻度髙雅從容馳驟大家作當觀其幅濶情深】

大堤曲

漢水橫襄陽花開大堤暖佳期大堤下淚向南云滿春風復無情吹我夢魂散不見眼中人天長音信斷

【甜美】

秦女捲衣

天子居未央妾來捲衣裳顧無紫宮寵敢拂黃金牀水至亦不去熊來尙可當防身奉日月飄若螢火光願君采葑菲無以下體妨

出自薊北門行

虜陣橫北荒胡星耀精芒羽書速驚電烽火晝連光虎竹救邊急戎車森已行明主不安席按劍心飛揚推轂出猛將連旗登戰場兵威衝絕幕殺气淩穹蒼列陣赤山下開營紫塞傍孟冬風沙旌旗颯凋傷畫角悲海月徵衣捲天霜揮刃斬樓蘭彎弓射賢王單於一平蕩種落自奔亡收功報天子歌舞歸咸陽

【此詩與北上行視鮑照相距有防精稍遜博大過之】

北上行

北上何所苦北上緣太行磴道盤且峻巉巖淩穹蒼馬足蹶側石車輪摧髙岡沙塵接幽州烽火連朔方殺气毒劍防嚴風裂衣裳奔鯨夾黃河鑿齒屯洛陽前行無歸日返顧思舊鄕慘慽冰雪裏悲號絕中腸尺布不掩體皮膚劇枯桑汲水澗谷阻采薪壠阪長猛虎又掉尾磨牙皓秋霜艸木不可餐饑飲零露漿嘆此北上苦停驂爲之傷何日王道平開顏覩天光

折楊桞

垂楊拂淥水揺艷東風年花明玉關雪葉暖金牕煙美人結長想對此心淒然攀條折春色逺寄龍庭前

豫章行

胡風吹代馬北擁魯陽關吳兵照海雪西討何時還半渡上遼津黃雲慘無顏老母與子別呼天野艸間百鳥繞旌旗悲鳴相追攀白楊秋月苦早落豫章山本爲休明人斬虜素不閒豈惜戰鬭死爲君掃凶頑精感石沒羽豈云憚險艱樓若鯨飛波蕩落星灣此曲不可奏三軍鬢成斑

春思

燕艸如碧絲秦桑低緑枝當君懷歸日是妾斷腸時春風不相識何事入羅幃

【嘗謂大雅之道有三淡簡溫每讀太白詩覺深得此致】

秋思

春陽如昨日碧樹鳴黃鸝蕪然蕙艸暮颯爾涼風吹天秋木葉下月冷莎雞悲坐愁羣芳歇白露凋華滋

子夜四時歌四首

秦地羅敷女采桑緑水邊素手靑條上紅妝白日鮮蠶饑妾欲去五馬莫畱連

鏡湖三百里菡蓞發荷花五月西施采人看隘若耶回舟不待月歸去越王家

長安一片月萬戶搗衣聲秋風吹不盡總是玉關情何日平胡虜良人罷逺徵

明朝驛使發一夜絮徵袍素手抽鍼冷那堪把剪刀裁縫寄逺道防日到臨洮

【有味外味毎結二語餘情餘韻無窮秋風吹不盡總是玉關情此入感嘆語意非爲萬戶砧聲賦也】

五言古詩

古風

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騒人揚焉激頽波開流蕩無垠廢興𨿽萬變憲章亦已淪自從建安來綺麗不足珍聖代復元古垂衣貴淸眞羣才屬休明乘運共躍鱗文質相炳煥眾星羅秋旻我志在刪述垂輝映千春希聖如有立絕筆於獲麟

蟾蜍薄太淸蝕此瑤臺月圓光虧中天金魄遂淪沒防蝀入紫微大明夷朝暉浮雲隔兩曜萬象昏陰霏蕭蕭長門宮昔是今已非桂蠧花不實天霜下嚴威沈嘆終永夕感我涕沾衣

代馬不思越越禽不戀燕情性有所習土風固其然昔別鴈門關今戍龍庭前驚沙亂海日飛雪迷胡天蟣虱生虎鶡心魂逐旌旃苦戰功不賞忠誠難可宣誰憐李飛將白首沒三邊

【苦戰功不賞忠誠難可宣此是詩柄起結隠相注令人不覺】

咸陽二三月宮桞黃金枝緑幘誰家子賣珠輕薄兒日暮醉酒歸白馬驕且馳意气人所仰冶遊方及時子云不曉事晚獻長楊辭賦達身已老艸鬢若絲投閣良可嘆但爲此輩嗤

【感慨逖蕩歸於和平所謂有大力者不動】

莊周夢蝴蝶蝴蝶爲莊周一體更變易萬事良悠悠乃知蓬萊水復作淸淺流靑門種人舊日東陵侯富貴固如此營營何所求

【雜沓處彷佛阮公】

君平旣棄世世亦棄君平觀變窮太易探元化羣生寂寞綴道論空簾閉幽情騶虞不虛來鸑鷟有時鳴安知天漢上白日懸髙名海客去已久誰人測沈防

【末路感嘆一往情深】

胡關饒風沙蕭索竟終古木落秋艸黃登髙望戎虜荒城空大漠邊邑無遺堵白骨橫千霜嵯峨蔽榛莽借問誰淩虐天驕毒威武赫怒我聖王勞師事鼙鼓陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知關山苦李牧今不在邊人飼豺虎

天津三月時千門桃與李朝爲斷腸花暮逐東流水前水復後水古今相續流新人非舊人年年橋上游雞鳴海色動謁帝羅公侯月落西上陽餘輝半城樓衣冠照云日朝下散皇州鞍馬如飛龍黃金絡馬頭行人皆辟易志气橫嵩丘入門上髙堂列鼎錯珍羞香風引趙舞淸管隨齊謳七十紫鴛鴦雙雙戲庭幽行樂爭晝夜自言度千秋功成身不退自古多愆尢黃犬空嘆息緑珠成釁讐何如鴟夷子散髮棹扁舟

西嶽蓮花山迢迢見明星素手把芙蓉虛步躡太淸霓裳曵廣帶飄拂升天行邀我登雲臺髙揖衛叔卿恍恍與之去駕鴻淩紫防俯視洛陽川茫茫走胡兵流血塗野艸豺狼盡冠纓

【有情可觀無迹可履此古人落筆佳處】

秋露白如玉團團下庭綠我行忽見之寒早悲嵗促人生鳥過目胡乃自結束景公一何愚牛山淚相續物苦不知足得隴又望蜀人心若波瀾世路多屈曲三萬六千日夜夜當秉燭

【其憂生耶其感世耶令人不知所向】

大車揚飛塵亭午暗阡陌中貴多黃金連雲開甲宅路逢鬭雞者冠蓋何輝赫鼻息幹虹蜺行人皆怵惕世無洗耳翁誰知堯與跖

【末二語簡妙以舉世皆堯故】

秦水別隴首幽咽多悲聲胡馬顧朔雪躞蹀長嘶鳴感物動我心緬然含歸情昔視秋蛾飛今見春蠶生嫋嫋桑柘葉萋萋栁垂榮急節謝流水羇心揺懸旌揮涕且復去惻愴何時平

世道日交喪澆風散淳源不采芳桂枝反棲惡木根所以桃李樹吐花竟不言大運有興沒羣動爭飛奔歸來廣成子去入無窮門

【走筆如雲行鳥飛】

碧荷生幽泉朝日艷且鮮秋花冒緑水宻葉羅靑煙秀色空絕世馨香竟誰傳坐看飛霜滿凋此紅芳年結根未得所願托華池邊

【秀色可餐】

燕趙有秀色綺樓靑雲端眉目艷皎月一笑傾城歡常恐碧艸晚坐泣秋風寒纎手怨玉琴淸晨起長嘆焉得偶君子共乘雙飛鸞

容顏若飛電時景如飄風艸緑霜已白日西月復東華髮不耐秋颯然成衰蓬古來賢聖人一一誰成功君子變猿鶴小人爲沙虫不及廣成子乘雲駕輕鴻

風變太古道喪無時還擾擾季葉人雞鳴趨四關但識金馬門誰知蓬萊山白首死羅綺笑歌無時閒緑酒哂丹液靑娥凋素顏大儒揮金槌琢之詩禮間蒼蒼三珠樹防目焉能攀

【言不妄作其中實有塵視一切气象】

鄭客西入關行行未能已白馬華山君相逢平原裏璧遺鎬池君明年祖龍死秦人相謂曰吾屬可去矣一往桃花源幹春隔流水

【運斤成風】

蓐收肅金气西陸海月秋蟬號階軒感物憂不歇良辰竟何許大運有淪忽天寒悲風生夜久眾星沒惻惻不忍言哀歌逮明發

羽檄如流星虎符合專城喧呼救邊急羣鳥皆夜鳴白日曜紫微三公運權衡天地皆得一澹然四海淸借問此何爲答言楚徴兵渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞干戚一使有苖平

醜女來效顰還家驚四鄰壽陵失本步笑殺邯鄲人一曲斐然子雕虫喪天眞棘刺造沐猴三年費精神功成無所用楚楚且華身大雅思文王頌聲久崩淪安得郢中質承風一運斤

孤蘭生幽園眾艸共蕪沒𨿽照陽春暉復悲髙秋月飛霜艸淅瀝緑艷恐休歇若無淸風吹香气爲誰發登髙望四海天地何漫漫霜被羣物秋風飄大荒寒榮華東流水萬事皆波瀾白日掩䢐輝浮雲無定端梧桐巢燕雀枳棘棲鵷鸞且復歸去來劍歌行路難

緑蘿紛葳蕤繚繞松柏枝艸木有所托嵗寒尙不移柰何天桃色坐嘆葑菲詩玉顏艷紅彩雲髮非素絲君子恩已畢賤妾將何爲

靑春流驚湍朱明驟廻薄不忍看秋蓬飄揚竟何托光風滅蘭蕙白露灑葵藿美人不我期艸木日零落倚劍登髙臺悠悠送春目蒼榛蔽層丘瓊艸隠深谷鳯鳥鳴西海欲集無珍木鸒斯得所居蒿下盈萬族晉風日已頽窮途方慟哭

【倚劍登髙臺悠悠送春目此似阮公語其意不言而至】

越客采明珠提擕出南隅淸輝照海月美價傾鴻都獻君君按劍懷寶空長吁魚目復相哂寸心增煩紆

【自寵自傷不與世讐見君子立身足貴班媫妤團扇詩足以防觀矣】

翰林讀書言懷呈集賢院內諸學士

晨趨紫禁中夕待金門詔觀書散遺帙探古窮至妙片言茍防心掩卷忽而笑靑蠅易相防白雪難同調本是疎散人屢貽褊促誚雲天屬淸朗林壑憶遊眺或時淸風來閒倚欄下嘯嚴光桐廬谿謝客臨海嶠功成謝人間從此一投釣

贈從兄襄陽少府皓

結髮未識事所交盡豪雄卻秦不受賞救趙寧爲功托身白刃裏殺人紅塵中當朝揖髙義舉世欽英風小節豈足言退耕舂陵東歸來無產業生事如轉蓬一朝烏裘敝百鎰黃金空彈劍徒激昻出門悲路窮吾見靑雲士然諸聞諸公所以陳片言片言貴情通棣華儻不接甘與秋艸同

贈範金卿

君子枉淸盼不知東走迷離家未防月絡緯鳴中閨桃李君不言攀花願成蹊那能吐芳信惠好相招擕我有結緑珍久藏濁水泥時人棄此物乃與燕石齊撫拭欲贈之申眉路無梯遼東慙白豕楚客羞山雞徒有獻芹心終流泣玉啼祗應自索漠畱舌示山妻

玉眞公主別館苦雨贈衛尉張卿

愁坐金張館繁陰晝不開空煙迷雨色蕭颯望中來翳醫昏墊苦沈沈憂恨催淸秋何以慰白酒盈吾杯吟詠思管樂此人已成灰獨酌聊自勉誰貴經綸才彈劍謝公子無魚良可哀

贈何七判官昌浩

有時忽惆悵匡坐至夜分平明空嘯吒思欲解世紛心隨長風去吹散萬里云羞作濟南生九十誦古文不然拂劍起沙漠收奇勲老死田陌間何因揚淸芬夫子今管樂英才冠三軍終與同出處豈將沮溺羣

贈新平少年【平一作丰】

韓信在淮陰少年相欺淩屈體若無骨壯心有所憑一遭龍顏君嘯吒從此興千金答漂母萬古共嗟稱而我竟胡爲寒苦坐相仍長風入短袂兩手如懷冰故友不相卹新交寧見矜摧殘檻中虎羈紲韝上鷹何時騰風雲搏擊申所能

秋日鏈藥院鑷白髮贈元六兄林宗

木落識嵗秋瓶冰知天寒桂枝日已緑拂雪淩雲端弱齡接光景矯翼攀鴻鸞投分三十載榮枯同所歡長吁望靑雲鑷白坐相看秋顏入曉鏡壯髮凋危冠窮與鮑生賈饑從漂母餐時來極天人道在豈吟嘆樂毅方適趙蘇秦初說韓捲舒固在我何事空摧殘

贈崔郎中宗之【時宗之謫官金陵故有此贈】

胡鴈拂海翼翶翔鳴素秋驚云辭沙朔飄薄迷河洲有如飛蓬人去逐萬里遊登髙望浮雲彷佛如舊丘日從海傍沒水向天邊流長嘯倚孤劍目極心悠悠嵗晏歸去來富貴安所求仲尼七十說歷聘莫見收魯連逃千金珪組豈足酬時哉茍不防艸木爲我儔希君同擕手長往南山幽

贈裴司馬

翡翠黃金縷繡成歌舞衣若無雲間月誰可比光輝秀色一如此多爲眾女譏君恩移昔愛失寵秋風歸愁苦不窺鄰泣上流黃機天寒素手冷夜長燭復微十日不滿匹鬢蓬亂若絲猶是可憐人容華世中稀向君發皓齒顧我莫相違

贈崔司戶文昆季

雙珠出海底俱是連城珍明月兩特達餘輝傍照人英聲振名都髙價動殊鄰豈伊箕山故特以風期親惟昔不自媒擔簦西入秦攀龍九天上忝列嵗星臣布衣侍丹墀宻勿艸絲綸才微惠渥重讒巧生緇燐一去已十年今來復盈旬淸霜入曉鬢白露生衣巾側見淥水亭開門列華茵千金散義士四坐無凡賔欲折月中桂持爲寒者薪路傍已竊笑天路將何因垂恩儻丘山報徳有微身

贈溧陽宋少府陟

李斯未相秦且逐東門兔宋玉事襄王能爲髙唐賦常聞淥水曲忽此相逢遇掃灑靑天開豁然披雲霧葳蕤紫鸞鳥巢在昆山樹驚風西北吹飛落南溟去早懷經濟策特受龍顏顧白玉棲靑蠅君臣忽行路人生感分義貴欲呈丹素何日淸中原相期廓天步

贈從弟宣州長史昭

淮南望江南千里碧山對我行倦過之半落靑天外宗英佐雄郡水陸相控帶長川豁中流千里防吳防君心亦如此包納無小大揺筆起風霜推誠結仁愛訟庭垂桃李賔館羅軒蓋何意蒼梧雲飄然忽相防才將聖不偶命與時俱背獨立山海間空老聖明代知音不易得撫劍增感慨當結九萬期中途莫先退

贈栁圓

竹實滿秋圃鳯來何苦饑還同月下鵲三繞未安枝夫子卽瓊樹傾柯拂羽衣懷君戀明徳歸去日相思

贈從弟冽

楚人不識鳯重價求山雞獻主昔云是今來方覺迷自居漆園北久別咸陽西風飄落日去節變流鶯啼桃李寒未開幽關豈來蹊逢君發花萼若與靑雲齊及此桑葉緑春蠶起中閨日出布谷鳴田家擁鋤犁顧余乏尺土東作誰相攜傅說降霖雨公輸造云梯羌戎事未息君子悲塗泥報國有長策成功羞執珪無由謁明主杖策還蓬藜他年爾相訪知我在磻谿

安陸白兆山桃花巖寄劉侍禦綰

云臥三十年好閒復愛仙蓬壺𨿽防絕鸞鶴心悠然歸來桃花巖得憩云牕眠對嶺人共語飲潭猿相連時升翠微上邈若羅浮巓兩岑抱東壑一嶂橫西天樹雜日易隠崖傾月難圓芳艸換野色飛蘿揺春煙入逺構石室選幽開山田獨此林下意杳無區中緣永辭霜臺客千載方來旋

夕霽杜陵登樓寄韋繇

浮霽滅陽景萬物生秋容登樓送逺目伏檻觀羣峯原野曠超緬關河紛錯重淸輝映竹日翠色明雲松蹈海寄遐想還山迷舊蹤徒然迫晚暮未果諧心胸結桂空佇立折麻恨莫從思君達永夜長樂聞疎鐘

秋山寄衛尉張卿及王徴君

何以折相贈白花靑桂枝月華若夜雪見此令人思𨿽然剡谿興不異山陰時明發懷二子空吟招隠詩秋夜宿龍門香山寺奉寄王方城十七丈奉國瑩上人從弟防成令問

朝發汝海東暮棲龍門中水寒夕波急木落秋山空望極九霄迥賞幽萬壑通目皓沙上月心淸松下風玉斗橫网戶銀河耿花宮興在趣方逸歡餘情未終鳯駕憶王子虎谿懷逺公桂枝坐銷歇棣華不復同流恨寄伊水盈盈焉可窮

月夜江行寄崔員外宗之

飄飄江風起蕭颯海樹秋登艫美淸夜掛席移輕舟月隨碧山轉水合靑天流杳如星河上但覺雲林幽歸路方浩浩䢐川去悠悠徒悲蕙艸歇復聴菱歌愁岸曲迷後浦沙明瞰前洲懷君不可見望逺增離憂

【淸異月隨碧山轉水合靑天流意境落晚所謂唐音謝靈運當不如此寫作】

北山獨酌寄韋六

巢父將許由未聞買山隠道存迹自髙何憚去人近紛吾下玆嶺地閒喧亦冺門橫羣岫開水鑿眾泉引屏髙而在云竇深莫能凖川光晝昬凝林气夕淒於焉摘朱果兼得養牝坐月觀寶書拂霜弄瑤軫傾壺事幽酌顧影還獨盡念君風塵遊傲爾令自哂

【屏髙而在云竇深莫能凖語極灑落自在】

流夜郎至西塞驛寄裴隠

揚帆借天風水驛苦不緩平明及西塞已先投沙伴廻巒引羣峯橫蹙楚山斷砯【披冰切】衝萬壑防震沓百川滿龍怪濳溟波俟時救災旱我行望雷雨安得沾枯散鳥去天路長人悲春光短空將澤畔吟寄爾江南管

江上寄元六林宗

霜落江始寒楓葉緑未脫客行悲淸秋永路苦不達滄波眇川汜白石隠天末停棹依林巒驚猿相叫聒夜分河漢轉起視溟漲濶涼風何蕭蕭流水鳴活活浦沙淨如洗海月明可掇蘭交空懷思瓊樹詎解渇朂哉滄洲心嵗晚庶不奪幽賞頗自得興逺與誰豁

【浦沙淨如洗海月明可掇惜此好景不得小謝來詠】

遊敬亭寄崔侍禦

我登謝公樓輒繼敬亭作相去數百年風期宛如昨登髙素秋月下望靑山郭俯視鴻鷺羣飲啄自鳴躍夫子𨿽蹭蹬瑤臺雪中鶴獨立窺浮雲其心在寥廓時來一顧我笑飯葵與藿世路如秋風相逢盡蕭索腰間玉具劍意許無遺諾壯士不可輕相期在云閣

五月東魯行答汶上翁

五月梅始黃蠶凋桑柘空魯人重織作機杼鳴簾櫳顧余不及仕學劍來山東舉鞭訪前途獲笑汶上翁下裏忽壯士未足論窮通我以一箭書能取聊城功終然不受賞羞與時人同西歸去直道落日昏陰虹此去爾勿言甘心如轉蓬

以詩代書答元丹丘

靑鳥海上來今朝發何處口銜云錦書與我忽飛去鳥去淩紫煙書畱綺牕前開緘時一笑乃是故人傳故人深相朂憶我勞心曲離居在咸陽三見秦艸緑置書雙袂間引領不暫閒長望杳難見浮雲橫逺山

酬裴侍禦對雨感時見贈

雨色秋來寒風嚴淸江爽孤髙繡衣人瀟灑靑霞賞平生多感激忠義非外奬禍連積怨生事及䢐川往楚邦有壯士鄢郢翻掃蕩申包哭秦庭泣血將安仰鞭屍辱已及堂上羅宿莽頗似今之人蟊賊防忠讜然一水隔何由稅歸鞅日夕聴猿愁懷賢盈夢想

送韓凖裴政孔巢父還山

獵客張兔罝不能掛龍虎所以靑雲人髙歌在巖戶韓生信英彥裴子含淸眞孔侯復秀出俱與雲霞親峻節淩逺松同衾臥盤石斧冰潄寒泉三子同二屐時時或乘興去去云無心出山揖牧伯長嘯輕衣簪昨宵夢裏還云弄竹谿月今晨魯東門悵飲與君別雪崖滑去馬蘿徑迷歸人相思若煙艸歷亂無冬春

送魯郡劉長史遷農長史

魯國一杯水難容橫海鱗仲尼且不敬況乃尋常人白玉換斗粟黃金買尺薪閉門木葉下始覺秋非春聞君向西遷地卽鼎湖鄰寶鏡匣蒼蘚丹經埋素塵軒後上天時攀龍遺小臣及此畱惠愛庶防風化淳魯縞如白煙五縑不成束臨行贈貧交一尺重山嶽相國齊晏子贈行不及言托陰當樹李忘憂當樹萱他日見張祿綈袍懷舊恩

送趙判官赴黔府中丞叔幕

廓落靑雲心結交黃金盡富貴翻相忘令人忽自哂蹭蹬鬢毛斑盛時難再還巨源咄石生何事馬蹄間緑蘿長不厭卻欲還東山君爲魯曾子拜揖髙堂裏叔繼趙平原偏承明主恩風霜推獨坐旌節鎭雄藩虎士秉金鉞蛾眉開玉樽才髙幕下去義重林中言水宿五谿月霜啼三峽猿東風春艸緑江上侯歸軒

江夏祖友人

雪防翠云裘送君黃鶴樓黃鶴振玉羽西飛帝王州鳯無瑯玕食何以贈逺遊徘徊相顧影淚下漢江流

贈別舍人弟臺卿之江南

去國客行逺還山秋夢長梧桐落金井一葉飛銀牀覺罷攬朝鏡鬢毛颯已霜良圖委蔓艸古貎成枯桑欲道心下事時人疑夜光因爲洞庭葉飄落之瀟湘令弟經濟士謫居我何傷濳虯隠尺水著論談興亡客遇王子喬口傳不死方入洞過天地登眞朝玉皇吾將撫爾背揮手遂翺翔

秋日魯郡堯祠亭上宴別杜補闕範侍禦

我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憩古木解帶掛橫枝歌鼓川上亭曲度神飈吹雲歸碧海夕鴈沒靑天時相失各萬里茫然空爾思

【所謂逸興遄飛此等處是太白本相】

出金門後書懷畱別翰林諸公

好古笑流俗素聞賢達風方希佐明主長揖辭成功白日在靑天廻光矚微躬恭承鳯凰詔歘起雲羅中淸切紫霄迥優遊丹禁通君王賜顏色聲價淩煙虹乘輿擁翠蓋扈從金城東寶馬驟絕景錦衣入新丰倚巖望松雪對酒鳴絲桐方學揚子云獻賦甘泉宮天書美片善淸芬播無窮歸來入咸陽談笑皆王公一朝去金馬飄落成飛蓬賔友日疎散玉樽亦已空才力猶可倚不慚世上雄閒作東武吟曲盡情未終書此謝知已吾尋黃綺翁

畱別賈舍人至二首

大梁白雲起飄颻來南洲徘徊蒼梧野十見羅浮秋鼇抃山海傾四溟揚洪流意欲托孤鳯從之摩天遊鳯苦道路難翺翔還昆丘不肯銜我去哀鳴慙不周逺客謝主人明珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔

秋風吹胡霜凋此檐下芳折芳怨嵗晚離別淒以傷謬攀靑瑣賢延我於此堂君爲長沙客我獨之夜郎勸此一杯酒豈惟道路長割珠兩分贈寸心貴不忘何必兒女仁相看淚成行

【太白詩一著情近裏其語便佳勸此一杯酒數語何謝建安中作】

尋魯城北範居士失道落蒼耳中見範置酒摘蒼耳作

鴈度秋色逺日靜無雲時客心不自得浩漫將何之忽憶範野人閒園養幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜梨他筵不下筯此席忘朝饑酸棗垂北郭寒蔓東籬還傾四五酌自詠猛虎詞近作十日歡逺爲千載期風流自簸蕩謔浪偏相宜酣來上馬去卻笑髙陽池

【一起二語景色何等明淨】

春遊羅敷潭

行歌入谷口路盡無人躋攀崖度絕壑弄水尋廻谿雲從石上起客到花間迷淹畱未盡興日落羣峯西

【雲從石上起客到花間迷自是李句】

遊謝氏山亭

淪老臥江海再歡天地淸病閒久寂寞嵗物徒芬榮借君西池遊聊以散我情掃雪松下去捫蘿石道行謝公池塘上春艸颯已生花枝拂人來山鳥向我鳴田家有美酒落日與之傾醉罷弄歸月遙欣雅子迎

【落日與之傾一語稍近陶意】

金陵鳯凰臺置酒

置酒延落景金陵鳯凰防長波冩萬古心與云俱開借問往時鳯凰爲誰來鳯凰去已久正當今日廽明君越羲軒天老坐三臺豪士無所用彈弦醉金罍東風吹山花安可不盡杯六帝沒幽艸深宮防緑苔置酒勿復道歌鐘但相催

【長波冩萬古心與云俱開豁懷乃得此語】

九日

今日云景好水緑秋山明擕壺酌流霞搴菊泛寒榮地逺松石古風揚弦管淸窺觴照歡顏獨笑還自傾落帽醉山月空歌懷友生

登峨眉山

蜀國多仙山峨眉邈難匹周流試登覽絕怪安可悉靑防倚天開彩錯疑畫出冷然紫霞賞果得錦囊術雲間吟瓊簫石上弄寶瑟平生有防尙歡笑自此畢煙容如在顏塵累忽相失儻逢騎羊子擕手淩白日

荊門浮舟望蜀江

春水月峽來浮舟望安極正是桃花流依然錦江色江色緑且明茫茫與天平逶迆巴山盡揺曵楚云行雪照聚沙鴈花飛出谷鶯芳洲卻已轉碧樹森森迎流目浦煙夕揚帆海月生江陵識遙火應到渚宮城

【雪照聚沙鴈花飛出谷鶯最是佳句下語似更勝】

安州般若寺水閣納涼喜遇薛員外乂

翛然金園賞逺近含晴光樓臺成海气艸木皆天香忽逢靑雲士共解丹霞裳水退池上熱風生松下涼吞討破萬象褰窺臨眾芳而我遺有漏與君用無方心垢都已滅永言題禪房

冬夜醉宿龍門覺起言志

醉來脫寶劍旅憩髙堂眠中夜忽驚覺起立明燈前開軒聊直望曉雪河水壯哀哀歌苦寒鬱鬱獨惆悵傅說版築臣李斯鷹犬人欻起匡社稷寧復長艱辛而我胡爲者嘆息龍門下富貴未可期殷憂向誰寫去去淚滿襟舉聲梁甫吟靑雲當自致何必求知音

尋山僧不遇作

石徑入丹壑松門閉靑苔間階有鳥迹禪室無人開窺牕見白拂掛壁生塵埃使我空嘆息欲去仍徘徊香雲隔山起花雨從天來已有空樂好況聞淸猿哀了然絕世事此地方悠哉

春日獨酌二首

東風扇淑气水木榮春暉白日照緑艸落花散且飛孤云還空山眾鳥各已歸彼物皆有托吾生獨無依對此石上月長歌醉芳菲

我有紫霞想緬懷滄洲間思對一壺酒澹然萬事閒橫琴倚髙松把酒望逺山長空去鳥沒落日孤云還但恐光景晚宿昔成秋顏

魯東門觀刈蒲

魯國寒事早初霜刈渚蒲揮鎌若轉月拂水生連珠此艸最可珍何必貴龍須織作玉牀席欣承淸夜娛羅衣能再拂不畏素塵蕪

【古而雅】

春日醉起言志

處世若大夢胡爲勞其生所以終日醉頽然臥前楹覺來眄庭前一鳥花間鳴借問此何時春風語流鶯感之欲嘆息對酒還自傾浩歌待明月曲盡已忘情

【灑然】

春滯沅湘有懷山中

沅湘春色還風暖煙艸緑古之傷心人於此腸斷續予非懷沙客但美采菱曲所願歸東山寸心於此足

落日憶山中

雨後煙景緑晴天散餘霞東風隨春歸發我枝上花花落時欲暮見此令人嗟願遊名山去學道飛丹砂

尋陽紫極宮感秋作

何處聞秋聲翛翛北牕竹廻薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭散世道有翻覆陶令歸去來田家酒應熟

【一起四語意境淸微】

江上秋懷

飡霞臥舊壑散髮謝逺遊山蟬號枯桑始復知天秋朔鴈別海裔越燕辭江樓颯颯風捲沙茫茫霧縈洲黃雲結暮色白水揚寒流惻愴心自悲潺湲淚難收蘅蘭方蕭瑟長嘆令人愁

秋夕書懷

北風吹海鴈南渡落寒聲感此瀟湘客淒其流浪情海懷結滄洲霞想遊赤城始探蓬壺事旋覺天地輕澹然吟髙秋閒臥瞻太淸蘿月隠空幕松霜皓前楹滅見息羣動獵微窮至精桃花有源水可以保吾生

秋夕旅懷

涼風度秋海吹我鄕思飛連山去無際流水何時歸目極浮雲色心斷明月輝芳艸歇柔艷白露催寒衣夢長銀漢落覺罷天星稀含悲想舊國泣下誰能揮

王右軍

右軍本淸眞瀟灑在風塵山陰過羽客愛此好鵞賔掃素冩道經筆精妙入神書罷籠鵞去何曽別主人

【末二語有意象】

經下邳圮橋懷張子房

子房未虎嘯破產不爲家滄海得壯士椎秦博浪沙報韓𨿽不成天地皆振動濳匿遊下邳豈曰非智勇我來圯橋上懷古欽英風惟見碧流水曾無黃石公嘆息此人去蕭條徐泗空

【奇傑似與古人把臂披豁不徒爲歔欷憑弔之辭】

古意

君爲女蘿艸妾作兔絲花輕條不自引爲逐春風斜百丈托逺松纒綿成一家誰言防合易各在靑山崖女蘿發馨香兔絲斷人腸枝枝相糾結葉葉競飄揚生子不知根因誰共芬芳中巢雙翡翠上宿紫鴛鴦若識二艸心海潮亦可量

【此亦何必減漢】

擬古

靑天何歷歷明星白如石黃姑與織女相去不盈尺銀河無鵲橋非時將安適閨人理紈素遊子悲行役瓶冰知冬寒霜露欺逺客客似秋葉飛飄颻不言歸別後羅帶長愁寛去時衣乘月托宵夢因之寄金徽

髙樓入靑天下有白玉堂明月看欲墮當牕懸淸光遙夜一美人羅衣沾秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥起廻翔但冩妾意苦莫辭此曲傷願逢同心者飛作紫鴛鴦

長繩難系日自古共悲辛黃金髙北斗不惜買陽春石火無畱光還如世中人卽事已如夢後來我誰身提壺莫辭貧取酒防四鄰仙人殊恍惚未若醉中眞

淸都緑玉樹灼爍瑤臺春攀花弄秀色逺贈天仙人香風送紫蘂直到扶桑津取掇世上艷所貴心之珍相思傳一笑聊欲示情親

今日風日好明日恐不如春風笑於人何乃愁自居吹簫舞彩鳯酌醴鱠神魚千金買一醉取樂不求余達士遺天地東門有二疏愚夫同瓦石有才知捲舒無事坐悲苦塊然涸轍魚

運速天地閉胡風結飛霜百艸死冬月六龍頽西荒太白出東方彗星揚精光鴛鴦非越鳥何爲眷南翔惟昔鷹將犬今爲侯與王得水成蛟龍爭池奪鳯凰北斗不酌酒南箕空簸揚

世路今太行廻車竟何托萬族皆凋枯遂無少可樂曠野多白骨幽魂共銷鑠榮貴當及時春華宜照灼人非昆山玉安得長璀錯身沒期不朽榮名在麟閣

月色不可掃客愁不可道玉露生秋衣流螢飛百艸日月終銷毀天地同枯槁蟪蛄啼靑松安見此樹老金丹寧誤俗昧者難精討爾非千嵗翁多恨去世早飲酒入玉壺藏身以爲寶

涉江弄秋水愛此荷花鮮攀荷弄其珠蕩漾不成圓佳期防云重欲贈隔逺天相思無由見悵望涼風前去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返

【太白擬古效漢詩十九首然十九首多托言李詩實寫結撰大別】

感興

裂素持作書將寄萬里懷眷眷待逺信竟嵗無人來徵鴻務隨陽又不爲我棲委之在深篋蠧魚壞其題何如投水中流落他人開不惜他人開但恐生是非

寓言三首

周公負斧扆成王何防防武王昔不豫剪爪投河湄賢聖遇讒慝不免人君疑天風抜大木禾黍咸傷萎管蔡扇蒼蠅公賦鴟鴞詩金縢若不啟忠信誰明之

揺裔雙彩鳯婉孌三靑禽往還瑤臺裏鳴舞玉山岑以歡秦娥意復得王母心區區精衛鳥銜木空哀吟長安春色歸先入靑門道緑楊不自持淸風欲傾倒海燕還秦宮雙飛入簾櫳相思不相見托夢遼城東

【風神佳絕】

寄逺

三鳥別王母銜書來見過腸斷若剪弦其如愁思何遙知玉牕裏纎手弄云和奏曲有深意靑松交女蘿寫水落井中同泉豈殊波秦心與楚恨皎皎爲誰多

陽臺隔楚水春艸生黃河相思無日夜浩蕩若流波流波向海去欲見終無因遙將一防淚逺寄如花人妾在舂陵東君居漢江島一日望花光往來成白道一爲雲雨別此地生秋艸秋艸秋蛾飛相思愁落暉何由一相見滅燭解羅衣

長短春艸緑緣階如有情捲葹心獨苦抽卻死還生覩物知妾意希君種後庭閒時當采掇念此莫相輕

【托意之妙宛有風人之致】

閨情

流水去絕國浮雲辭故關水或戀前浦云猶歸舊山恨君流沙去棄妾漁陽間玉筯日夜流雙雙落朱顏黃鳥坐相悲緑楊誰更攀織錦心艸艸挑燈淚斑斑窺鏡不自識況乃狂夫還

唐詩鏡卷十七

欽定四庫全書

唐詩鏡卷十八

明陸時雍編

盛唐第十

李白【二】

七言樂府

逺別離

逺別離古有皇英之二女乃在洞庭之南瀟湘之浦海水直下萬里深誰人不言此離苦日慘慘兮云防防猩猩啼煙兮鬼嘯雨我縱言之將何補皇穹竊恐不照余之忠誠雷馮馮兮欲吼怒堯舜當之亦禪禹君失臣兮龍爲魚權歸臣兮防變虎或言堯幽囚舜野死九疑聨緜皆相似重瞳孤墳竟誰是帝子泣兮緑雲間隨風波兮去無還慟哭兮逺望見蒼梧之深山蒼山山崩湘水絕竹上之淚乃可滅

【此詩殆爲上皇或言堯幽囚舜野死九疑聫綿皆相似重瞳孤墳竟誰是此蓋憤詞痛上皇不得正其終也語致錯落之奇】

蜀道難

【蕭士贇注曰太白深知宗幸蜀之非故作是詩以達意】

噫吁危乎髙哉蜀道之難難於上靑天蠶叢及魚鳬開國何茫然爾來四萬八千嵗不與秦塞通人煙西當太白有鳥道可以橫絕峨眉巓地崩山摧壯士死然後天梯石棧相鉤連上有六龍回日之髙標下有衝波逆折之廻川黃鶴之飛尙不得過猿猱欲度愁攀緣靑泥何盤盤百步九折縈巖巒捫參歷井仰脇息以手撫膺坐長嘆問君西遊何時還畏途巉巗不可攀但見悲鳥號古木雄飛雌從繞林間又聞子規啼夜月愁空山蜀道之難難於上靑天使人聴此凋朱顏連峯去天不盈尺枯松倒掛倚絕壁飛湍瀑流爭喧豗砯【披冰切】厓轉石萬壑雷其險也若此嗟爾逺道之人胡爲乎來哉劍閣崢嶸而崔巍一夫當關萬夫莫開所守或匪親化爲狼與豺朝避猛虎夕避長蛇磨牙吮【祖兗切】血殺人如麻錦城𨿽云樂不如早還家蜀道之難難於上靑天側身西望長咨嗟

【蜀道難近賦體魁梧奇譎知是偉人】

公無渡河

黃河西來決昆侖咆哮萬里觸龍門波滔天堯咨嗟大禹理百川兒啼不窺家殺湍湮洪水九州始桑麻其害乃去茫然風沙被髮之叟狂而癡淸晨臨流欲奚爲旁人不惜妻止之公無渡河苦渡之虎可搏河難馮公果溺死流海湄海湄有長鯨白齒若雪山公乎公乎掛骨於其間箜篌所悲竟不還

【茫然風沙一段最是奇蕩旁人不惜妻止之公無渡河苦渡之二語悲甚可作當年之曲】烏夜啼

黃雲城邊烏欲棲歸飛啞啞枝上啼機中織錦秦川女碧紗如煙隔窻語停梭悵然憶逺人獨宿孤房淚如雨

【此詩視本詞似從旁題詠得其大意太白作古樂府毎自出杼軸】

烏棲曲

姑蘇臺上烏棲時吳王宮裏醉西施吳歌楚舞歡未畢靑山欲銜半邊日銀箭金壺漏水多起看秋月墜江波東方漸髙柰樂何

【從容髙雅】

荊州歌

白帝城邊足風波瞿塘五月誰敢過荊州麥熟繭成蛾繰絲憶君頭緒多撥谷飛鳴柰妾何

【妙切情事得之子夜居多】

戰城南

去年戰桑幹源今年戰蔥河道洗兵條支海上波放馬天山雪中艸萬里長徵戰三軍盡衰老匈奴以殺戮爲耕作古來惟見白骨黃沙田秦家築城備胡處漢家還有烽火然烽火然不息長徵無已時野戰格鬭死敗馬嘶鳴向天悲烏鳶啄人腸銜飛上掛枯樹枝士卒塗艸莽將軍空爾爲乃知兵者是凶器聖人不得已而用之【老傑七言樂府意象作用得自西漢樂府居多淋漓痛快往往追神入妙烏鳶啄人腸銜飛上掛枯樹枝於頭顱成膏血成川中略一二語指防得出】

行行且遊獵篇

邊城兒生年不讀一字書但將遊獵誇輕趫胡馬秋肥宜白艸騎來躡影何矜驕金鞭拂雪揮鳴鞘半酣呼鷹出逺郊弓彎滿月不虛發雙鶬迸落連飛髇【音哮】海邊觀者皆辟易猛气英風振沙磧儒生不及遊俠人白首下帷復何益

【輕快絕不粘手】

飛龍引二首

黃帝鑄鼎於荊山錬丹砂丹砂成黃金騎龍飛上太淸家云愁海思令人嗟宮中防女顏如花飄然揮手淩紫霞從風縱體登鸞車登鸞車侍軒轅遨遊靑天中其樂不可言

鼎湖流水淸且閒軒轅去時有弓劍古人傳道畱其間後宮嬋娟多花顏乘鸞飛煙亦不還騎龍攀天造天關造天關聞天語長云河車載玉女載玉女過紫皇紫皇乃賜白兔所搗之藥方後天而老凋三光下視瑤池見王母蛾眉蕭颯如秋霜

【髙簡古貎如秦儀漢制】

天馬歌

天馬來出月氏窟背爲虎文龍翼骨嘶靑雲振緑髮蘭筋權奇走滅沒騰昆侖歷西極四足無一蹶雞鳴刷燕晡秣越神行電邁躡恍惚天馬呼飛龍趨目鳴長庚臆雙鳬尾如流星首渴烏口噴紅光汗溝珠曾陪時龍躍天衢羈金絡月照皇都逸气稜稜淩九區白璧如山誰敢沽回頭笑紫燕但覺爾輩愚天馬奔戀君軒駷【音竦】躍驚矯浮雲翻萬里足躑躅遙瞻閶闔門不逢寒風子誰采逸景孫白雲在靑天丘陵逺崔嵬鹽車上峻阪倒行逆施畏日晚伯樂剪拂中道遺少盡其力老棄之願逢田子方惻然爲我悲𨿽有玉山禾不能療苦饑嚴霜五月凋桂枝伏櫪銜寃摧兩眉請君贖獻穆天子猶堪防影舞瑤池

【語多神駿取意結撰絕去凡近乃知體气髙貴自別】

行路難三首

金樽淸酒斗十千玉盤珍羞直萬錢停杯投筯不能食拔劍四顧心茫然欲渡黃河冰塞川將登太行雪暗天閒來垂釣坐谿上忽復乘舟夢日邊行路難行路難多岐路今安在長風破浪防有時直掛雲帆濟滄海大道如靑天我獨不得出羞逐長安社中兒赤雞白狗賭梨栗彈劍作歌奏苦聲曵裾王門不稱情淮陰市井笑韓信漢朝公卿忌賈生君不見昔時燕家重郭隗擁篲折節無嫌猜劇辛樂毅感恩分輸肝剖膽效英才昭王白骨縈蔓艸誰人更掃黃金臺行路難歸去來有耳莫洗潁川水有口莫食首陽蕨含光混世貴無名何用孤髙比雲月吾觀自古賢達人功成不退皆殞身子胥旣棄吳江上屈原終投湘水濵陸機俊才豈自保李斯稅駕苦不早華亭唳鶴詎可聞上蔡蒼鷹何足道君不見吳中張翰稱達生秋風忽憶江東行且樂生前一杯酒何須身後千載名

長相思

長相思在長安絡緯秋啼金井闌微霜淒淒簟色寒孤燈不明思欲絕捲帷望月空長嘆美人如花隔云端上有靑防之髙天下有淥水之波瀾天長路逺魂飛苦夢魂不到關山難長相思摧心肝

【意气咆勃才大使然】

日色已盡花含煙月明欲素愁不眠趙瑟初停鳯凰柱蜀琴欲奏鴛鴦弦此曲有意無人傳願隨春風寄燕然憶君迢迢隔靑天昔時橫波目今爲流淚泉不信妾腸斷歸來看取明鏡前

上畱田行

行至上畱田孤墳何崢嶸積此萬古恨春艸不復生悲風四邊來腸斷白楊聲借問誰家地埋沒蒿裏塋古老向餘言言是上畱田蓬科馬鬛今已平昔之弟死兄不他人於此舉銘旌一鳥死百鳥鳴一獸走百獸驚桓山之禽別離苦欲去廻翔不能徵田氏倉卒骨肉分靑天白日摧紫荊交柯之木本同形東枝顦顇西枝榮無心之物尙如此參商胡乃尋天兵孤竹延陵讓國揚名髙風緬邈頽波激淸尺布之謡塞耳不能聴

【淋漓酣暢】

春日行

深宮髙樓入紫淸金作蛟龍盤繡楹佳人當牕弄白日弦將手語彈鳴箏春風吹落君王耳此曲乃是升天行因出天池泛蓬瀛樓蹙沓波浪驚三千雙蛾獻歌笑撾鐘考鼓宮殿傾萬姓聚舞歌太平我無爲人自寧三十六帝欲相迎仙人飄翩下云軿帝不去畱鎬京安能爲軒轅獨往入窅防小臣拜獻南山壽陛下萬古垂鴻名

【酣】

前有一樽酒行二首

春風東來忽相過金樽緑酒生微波落花紛紛稍覺多美人欲醉朱顏酡靑軒桃李能防何流光欺人忽蹉跎君起舞日西夕當年意气不肯平白髮如絲竟何益琴奏龍門之緑桐玉壺美酒淸若空催弦拂柱與君飲看朱成碧顏始紅胡姬貌如花當壚笑春風笑春風舞羅衣君今不醉將安歸

【﨑嶇跌蕩】

夜坐吟

冬夜夜寒覺夜長沈吟久坐坐北堂冰合井泉月入閨金缸靑凝照悲啼金缸滅啼轉多掩妾淚聴君歌歌有聲妾有情情聲合兩無違一語不入意從君萬曲梁塵飛

野田黃雀行

遊莫逐炎洲翠棲莫近吳宮燕吳宮火起焚巢窠炎洲逐翠遭网羅蕭條兩趐蓬蒿下縱有鷹鸇柰爾何

箜篌謡

攀天莫登龍走山莫騎虎貴賤結交心不移惟有嚴陵及光武周公稱大聖管蔡寧相容漢謡一斗粟不與淮南舂兄弟尙路人吾心安所從他人方寸間山海防千重輕言托朋友對面九疑峯多花必早落桃李不如松管鮑久已死何人繼其蹤

雉朝飛操

麥隴靑靑三月時白雉朝飛挾兩雌錦衣綺翼何離褷【山宜切】犢牧采薪感之悲春天和白日暖啄食飲泉勇气滿爭雄鬭死繡頸斷雉子斑奏急管弦傾心酒美盡玉碗枯楊枯楊爾生荑我獨七十而孤棲彈弦寫恨意不盡暝目歸黃泥

【彈琴寫意寄恨無窮宛是牧犢子語】

上云樂

金天之西白日所沒康老胡雛生彼月窟巉巗容儀戍削風骨碧玉炅炅雙目瞳黃金拳拳兩鬢紅華蓋垂下睫嵩嶽臨上唇不覩詭譎貌豈知造化神大道是文康之嚴父元气乃文康之老親撫頂弄盤古推車轉天輪云見日月初生時鑄冶火精與水銀陽烏未出谷顧兔半藏身女媧戲黃土團作愚下人散在六合間蒙蒙若沙塵生死了不盡誰明此胡是仙眞西海栽若木東溟植扶桑別來防多時枝葉萬里長中國有七聖半路頽洪荒陛下應運起龍飛入咸陽赤眉立盆子白水興漢光叱吒四海動洪濤爲簸揚舉足蹋紫微天關自開張老胡感至徳東來進仙倡五色師子九苞鳯凰是老胡雞犬鳴舞飛帝鄕淋漓颯沓進退成行能胡歌獻漢酒跪雙膝立兩肘散花指天舉素手拜龍顏獻聖壽北斗戾南山摧天子九九八十一萬嵗長傾萬嵗杯

【勃窣淋漓】

夷則格上白鳩拂舞辭

鏗鳴鐘考朗鼓歌白鳩引拂舞白鳩之白誰與鄰霜衣雪襟誠可珍含哺七子能平均食不噎性安馴首農政鳴陽春天子刻玉杖鏤形賜耆人白鷺亦白非純眞外潔其色心匪仁闕五徳無司農胡爲啄我葭下之紫鱗鷹鸇雕鶚貪而好殺鳯凰𨿽大聖不願以爲臣

【古而雅】

玉壺吟

烈士擊玉壺壯心惜暮年三杯拂劍舞秋月忽然髙詠涕泗漣鳯凰初下紫泥詔謁帝稱觴登禦筵揄揚九重萬乘主謔浪赤墀靑瑣賢朝天數換飛龍馬敕賜瑚白玉鞭世人不識東方朔大隠金門是謫仙西施宜笑復宜嚬醜女效之徒累身君王𨿽愛蛾眉好無柰宮中妬殺人

【步驟之奇歌頌之妙】

日出入行

日出東方隈似從地底來歷天又入海六龍所捨安在哉其始與終古不息人非元气安得與之久徘徊艸不謝榮於春風木不怨落於秋天誰揮鞭策驅四運萬物興歇皆自然羲和羲和汝奚汩沒於荒滛之波魯陽何徳駐景揮戈逆道違天矯誣實多吾將囊括大塊浩然與溟涬同科

北風行

燭龍棲寒門光曜猶旦開日月照之何不及此惟有北風號怒天上來燕山雪花大如席片片吹落軒轅臺幽州思婦十二月停歌罷笑雙蛾摧倚門望行人念君長城苦寒良可哀別時提劍救邊去遺此虎紋金鞞靫中有一雙白羽箭蜘蛛結网生塵埃箭空在人今戰死不復廻不忍見此物焚之已成灰黃河捧土尙可塞北風雨雪恨難裁

【漢气】

獨漉篇

獨漉水中泥水濁不見月不見月尙可水深行人沒越鳥從南來胡鴈亦北度我欲彎弓向天射惜其中道失歸路落葉別樹飄零隨風客無所托悲與此同羅幃舒捲似有人開明月直入無心可猜雄劍掛壁時時龍鳴不斷犀象繡澀苔生國恥未雪何由成名神鷹夢澤不顧鴟鳶爲君一擊摶鵬九天

【仿徨驚顧妙得其神古詞何必勝此】

登髙丘而望逺海

登髙丘望逺海六鼇骨已霜三山流安在扶桑半摧折白日沈光影銀臺金闕如夢中秦皇漢武空相待精衛費木石黿鼉無所憑君不見驪山茂陵盡灰滅牧羊之子來攀登盜賊刼寶玉精靈竟何能窮兵黷武今如此鼎湖飛龍安可乘

陽春歌

長安白日照春空緑楊結煙垂褭風披香殿前花始紅流芳發色繡戶中繡戶中相經過飛燕皇后輕身舞紫宮夫人絕世歌聖君三萬六千日嵗嵗年年柰樂何

楊叛兒

君歌楊叛兒妾勸新丰酒何許最關人烏啼白門栁烏啼隠楊花君醉畱妾家博山鑪中沈香火雙煙一气淩紫霞

【楊叛兒本詞暱褻此調轉入髙華】

雙燕離

雙燕復雙燕雙飛令人羨玉樓珠閣不獨棲金牕繡戶長相見柏梁失火去因入吳王宮吳宮又焚蕩雛盡巢亦空憔悴一身在孀雌憶故雄雙飛難再得傷我寸心中

山人勸酒

蒼蒼雲松落落綺皓春風爾來爲阿誰蝴蝶忽然滿芳艸秀眉霜雪顏桃花靑髓綠髮長美好稱是秦時避世人勸酒相歡不知老各守麋鹿志恥隨龍虎爭起佐太子漢皇乃復驚顧謂戚夫人彼翁羽翼成歸來商山下泛若云無情舉觴酹巢由洗耳何獨淸浩歌望嵩嶽意气遙相傾

【語致間仍見髙風落落】

於闐采花

於闐采花人自言花相似明妃一朝西入胡胡中美女多羞死乃知漢地多名姝胡中無花可方比丹靑能令醜者妍無鹽翻在深宮裏自古妬蛾眉胡沙埋皓齒

【淸辧絕倫後二語感慨欲絕】

鞠歌行

玉不自言如桃李魚目笑之卞和恥楚國靑蠅何太多連城白璧遭讒毀荊山長號泣血人忠臣死爲刖足鬼聴曲知寗戚夷吾因小妻秦穆五羊皮買死百里奚洗拂靑雲上當時賤如泥朝歌鼓刀叟虎變磻谿中一舉釣六合遂荒營丘東平生渭水曲誰識此老翁柰何今之人雙目送飛鴻

幽澗泉

拂彼白石彈吾素琴幽澗愀兮流泉深善手明徽髙張淸心寂歷似千古松颼颼兮萬尋中見愁猿弔影而危處兮叫秋木而長吟客有哀時失志而聴者淚淋浪以霑襟乃緝商綴羽潺湲成音吾但寫聲發憤於妙指殊不知此曲之古今幽澗泉鳴深林

【冷然淸韻恰與調合】

王昭君

漢家秦地月流影照明妃一上玉闗道天涯去不歸漢月還從東海出明妃西嫁無來日燕支長寒雪作花蛾眉憔悴沒胡沙生乏黃金枉圖畫死畱靑塜使人嗟

設辟邪伎鼓吹雉子斑曲辭

辟邪伎作鼓吹驚雉子斑之奏曲成喔咿振迅欲飛鳴扇錦翼雄風生雙雌同飲啄趫【丘妖切】悍誰能爭乍向艸中耿介死不求黃金籠下生天地至廣大何惜遂物情善捲讓天子務光亦逃名所貴曠士懷朗然合太淸

梁父吟

長嘯梁父吟何時見陽春君不見朝歌屠叟辭棘津八十西來釣渭濵寧羞白髮照緑水逢時吐气思經綸廣張三千六百釣風期暗與文王親大賢虎變愚不測當年頗似尋常人君不見髙陽酒徒起艸中長揖山東隆凖公入門不拜騁雄辯兩女輟洗來趨風東下齊城七十二指揮楚漢如旋蓬狂客落魂尙如此何況壯士當羣雄我欲攀龍見明主雷公砰訇【音烹轟】震天鼓帝傍投壺多玉女三時大笑開電光倐爍晦防起風雨閶闔九門不可通以額扣闗閽者怒白日不照吾精誠杞國無事憂天傾猰防【音乙愈】磨牙競人肉騶虞不折生艸莖手接飛猱搏雕虎側足焦原未言若智者可捲愚者豪世人見我輕鴻毛力排南山三壯士齊相殺之費二桃吳楚弄兵無劇孟亞夫咍【呼來切】爾爲徒勞梁父吟聲正悲張公兩龍劍神物各有時風雲感防起屠釣大人屼【音臬兀】當安之

【气魄馳驟如風雨憑陵驚起四坐】

將進酒

君不見黃河之水天上來奔流到海不復回君不見髙堂明鏡悲白髮朝如靑絲暮如雪人生得意須盡歡莫使金樽空對月天生我材必有用黃金散盡還復來烹羊宰牛且爲樂防須一飲三百杯岑夫子丹丘生進酒君莫停與君歌一曲請君爲我傾耳聴鐘鼔饌玉不足貴但願長醉不復醒古來賢聖皆寂寞惟有飲者畱其名陳王昔時宴平樂斗酒十千恣讙謔主人何爲言少錢徑須沽取對君酌五花馬千金裘呼兒將出換美酒與爾同銷萬古愁

【豪一起掀掲天生我材必有用黃金散盡還復來仰天大笑出門去我輩豈是蓬蒿人淺淺語使後人傳道無已以其中有靈气】

久別離

別來防春未還家玉牕五見櫻桃花況有錦字書開緘使人嗟至此腸斷彼心絕雲鬟霧鬢罷梳結愁如廻飇亂白雪去年寄書報陽臺今年寄書重相催東風兮東風爲我吹行雲使西來待來竟不來落花寂寂委靑苔

【幽思飄然絕去綺羅色相】

白頭吟

錦水東北流波蕩雙鴛鴦雄巢漢宮樹雌防秦艸芳寧同萬死碎綺翼不忍雲間兩分張此時阿嬌正嬌妬獨坐長門愁日暮但願君恩顧妾深豈惜黃金買詞賦相如作賦得黃金丈夫好新多異心一朝將聘茂陵女文君因贈白頭吟東流不作西歸水落花辭條羞故林兔絲本無情隨風任傾倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕或有夢來時覆水再收豈滿杯棄妾已去難重回古來得意不相負祗今惟見靑陵臺

臨江王節士歌

洞庭白波木葉稀燕鴻始入吳雲飛吳云寒燕鴻苦風號沙宿瀟湘浦節士感秋淚如雨白日當天心照之可以事明主壯气憤寒風生安得倚天劍跨海斬長鯨

司馬將軍歌

狂風吹古月竊弄章華臺北落明星動光彩南徵猛將如雲雷手中電曳倚天劍直斬長鯨海水開我見樓船壯心目頗似龍驤下三蜀揚兵習戰張虎旗江中白浪如銀屋身居玉帳臨河魁紫髯若防冠崔嵬細栁開營揖天子始知防上爲嬰孩羌笛橫吹阿嚲廻【畨曲名】向月樓中吹落梅將軍自起舞長劍壯士呼聲動九垓功成獻凱見明主丹靑畫像麒麟臺

白紵辭三首

揚淸歌發皓齒北方佳人東鄰子且吟白紵停緑水長袖拂面爲君起寒云夜捲霜海空胡風吹天飄塞鴻玉顏滿堂樂未終館娃日落歌吹蒙

月寒天淸夜沈沈美人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上

吳刀剪防縫舞衣明妝麗服奪春暉揚眉轉袖若雪飛傾城獨立世所稀激楚結風醉忘歸髙堂月落燭已微玉釵掛纓君莫違

【鮑俊而麗此俊而爽】

鳴鴈行

胡鴈鳴辭燕山昨發委羽朝度闗一一銜蘆枝南飛散落天地間連行接翼往復還客居煙波寄湘吳淩霜觸雪毛體枯畏逢矰繳驚相呼聞虛墜良可吁君更彈射何爲乎

君馬黃

君馬黃我馬白馬色𨿽不同人心本無隔共作遊冶盤雙行洛陽陌長劍旣照耀髙冠何赩【迄力切】赫各有千金裘俱爲五侯客猛虎落防穽壯士時屈厄相知在急難獨好亦何益

采蓮曲

若耶谿傍采蓮女笑隔荷花共人語日照新妝水底明風飄香袖空中舉岸上誰家遊冶郎三三五五映垂楊紫驑嘶入落花去見此踟躕空斷腸

【語致閒閒生情布景余嘗論大家法門能閒而整能寛而宻能淡而防能簡而奧能無心而舉防能不言而自至能詳而不煩能嚴而不廹是故華而不靡質而不俚】

衣篇

閨裏佳人年十餘嚬蛾對影恨離居忽逢江上春歸燕銜得雲中尺素書玉手開緘長嘆息狂夫猶戍交河北萬里交河水北流願爲雙燕泛中洲君邊云擁靑絲騎妾處苔生紅粉樓樓上春風日將歇誰能覽鏡看愁髮曉吹員管隨落花夜戎衣向明月明月髙髙刻漏長眞珠簾箔掩蘭堂橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有便憑將金剪刀爲君畱下相思枕摘盡庭蘭不見君紅巾拭淚坐氳氳明年若更徵邊塞願作陽臺一段云

【气韻流美】

江上吟

木蘭之枻沙棠舟玉簫金管坐兩頭美酒樽中置千斛載妓隨波任去流仙人有待乘黃鶴海客無心隨白鷗屈平詞賦懸日月楚王臺榭空山丘興酣落筆揺五嶽詩成嘯傲淩滄洲功名富貴若長在漢水亦應西北流【一起四語寫作特佳突然而起矯然而止人知其句語之美不知其體制之佳】

梁園吟

我浮黃河去京闕掛席欲進波連山天長水濶厭逺涉訪古始及平臺間平臺爲客憂思多對酒遂作梁園歌卻憶蓬池阮公詠因吟淥水揚洪波洪波浩蕩迷舊國路逺西歸安可得人生達命豈暇愁且飲美酒登髙樓平頭奴子揺大扇五月不熱如淸秋玉盤楊梅爲君設吳鹽如花皎白雪持鹽把酒但飲之莫學夷齊事髙潔昔人豪貴信陵君今人耕種信陵墳荒城逺照碧山月古木盡入蒼梧云梁王宮闕今安在枚馬先歸不相待舞影歌聲散緑池空餘汴水東流海沈吟此事淚滿衣黃金買醉未能歸連呼五白行六博分曹賭酒酣馳輝歌且謡意方逺東山髙臥時起來欲濟蒼生未應晚

【不衫不履體气自貴】

懷仙歌

一鶴東飛過滄海放心散漫知何在仙人浩歌望我來應攀玉樹長相待堯舜之事不足驚自余囂囂直可輕巨鼇莫載三山去吾欲蓬萊頂上行

【雄气岸】

襄陽歌

落日欲沒峴山西倒著接防花下迷襄陽小兒齊拍手攔街爭唱白銅鞮傍人借問笑何事笑殺山翁醉似泥鸕鷀杓鸚鵡杯百年三萬六千日一日須傾三百杯遙看漢水鴨頭緑恰似蒲萄初醱醅此江若變作春酒壘麯便築糟丘臺千金駿馬換少妾醉坐雕鞍歌落梅車傍側掛一壺酒鳯笙龍管行相催咸陽市上嘆黃犬何如月下傾金罍君不見晉朝羊公一片石龍剝落生莓苔淚亦不能爲之墮心亦不能爲之哀淸風明月不用一錢買玉山自倒非人推舒州杓力士鐺李白與爾同死生襄王雲雨今安在江水東流猿夜聲

【一往之士不寄人籬下況乎豪傑此中披豁所未槪見】

臨路歌

大鵬飛兮振八裔中天摧兮力不濟余風激兮萬世遊扶桑兮掛石袂後人得之傳此仲尼亡兮誰爲出涕

【古意】

唐詩鏡卷十八

欽定四庫全書

唐詩鏡卷十九

明陸時雍編

盛唐第十一

李白【三】

七言古詩

侍從宜春苑奉詔賦龍池栁色初靑聴新鶯百囀歌

東風已緑瀛洲艸紫殿紅樓覺春好池南栁色半靑靑縈煙裊娜拂綺城垂絲百尺掛雕楹上有好鳥相和鳴間闗早得春風情春風捲入碧雲去千門萬戶皆春聲是時君王在鎬京五云垂暉耀紫淸仗出金宮隨日轉天廻玉輦繞花行始向蓬萊看舞鶴還過茝石聴新鶯新鶯飛繞上林苑願入簫韶雜鳯笙

【秀美】

元丹丘歌

元丹丘好神仙朝飲潁川之淸流暮還嵩岑之紫煙三十六峯長周旋長周旋躡星虹身騎飛龍耳生風橫河跨海與天通我知爾遊心無窮

扶風豪士歌

洛陽三月飛胡沙洛陽城中人怨嗟天津流水波赤血白骨相撐如亂麻我亦東奔向吳國浮雲四塞道路賖東方日出啼早鵶城門人開掃落花梧桐楊栁拂金井來醉扶風豪士家扶風豪士天下奇意气相傾山可移作人不倚將軍勢飲酒豈顧尙書期雕盤綺食防眾客吳歌趙舞香風吹原嘗春陵六國時開心寫意君所知堂中各有三千士明日報恩知是誰撫長劍一揚眉淸水白石何離離脫吾帽向君笑飲君酒爲君吟張良未逐赤松去橋邊黃石知我心

白毫子歌

淮南小山白毫子乃在淮南小山裏夜臥松下云朝餐石中髓小山聨緜向江開碧峯巉巗緑水廻余配白毫子獨酌流霞杯拂花弄琴坐靑苔緑蘿樹下春風來南牕蕭颯松聲起憑崖一聴淸心耳可得見不得親八公攜手五云去空餘桂樹愁殺人

豳歌行上新平長史兄粲

豳谷稍稍振庭柯涇水浩浩揚湍波哀鴻酸嘶暮聲急愁雲蒼慘寒气多憶昨去家此爲客荷花初紅栁條碧中宵出飲三百杯明朝歸揖二千石寧知流寓變光輝胡霜蕭颯繞客衣寒灰寂寞憑誰暖落葉飄揚何處歸吾兄行樂窮曛旭滿堂有美顏如玉趙女長歌入彩雲燕姬醉舞嬌紅燭狐裘獸炭酌流霞壯士悲吟寧見嗟前榮後枯相翻覆何惜餘光及棣華

駕去溫泉宮後贈楊山人

少年落魄楚漢間風塵蕭瑟多苦顏自言管葛竟誰許長吁莫錯還閉闗一朝君王垂拂拭剖心輸丹雪胸臆忽防白日回景光直上靑雲生羽翼幸陪鸞輦出鴻都身騎飛龍天馬駒王公大人借顏色金璋紫綬來相趨當時結交何紛紛片言道合惟有君待吾盡節報明主然後相攜臥白雲

【七言古酬贈題詠仍是唐音乃其雄情逸調縱自天成平平語俱度越一世髙達夫時多爽句然幅淺意促苦於易窘杜子美气勢雄沈而語多滯色以稱敵手未也】

走筆贈獨孤駙馬

都尉朝天躍馬歸香風吹人花亂飛銀鞍紫鞚照云日左顧右眄生光輝是時僕在金門裏待詔公車謁天子長揖防垂國士恩壯心剖出酬知已一別蹉跎朝市間靑雲之交不可攀儻其公子重回顧何必侯嬴長抱闗

醉後贈從甥髙鎭

馬上相逢揖馬鞭客中相見客中憐欲邀擊築悲歌飲正值傾家無酒錢江東風光不借人枉殺落花空自春黃金逐手快意盡昨日破產今朝貧丈夫何事空嘯傲不如燒卻頭上巾君爲進士不得進我被秋霜生旅鬢時淸不及英豪人三尺童兒重廉藺匣中盤劍裝防魚閒在腰間未用渠且將換酒與君醉醉歸托宿吳專諸

江上贈竇長史

漢求季布魯朱家楚逐伍胥去章華萬里南遷夜郎國三年歸及長風沙聞道靑雲貴公子錦帆遊戲西江水人疑天上坐樓船水淨霞明兩重綺相約相期何太深棹歌揺艇月中尋不同珠履三千客別欲論交一片心

贈漢陽輔錄事

鸚鵡洲橫漢陽渡水引寒煙沒江樹南浦登樓不見君君今罷官在何處漢口雙魚白錦鱗令傳尺素報情人其中字數無多少祗是相思秋復春

贈潘侍禦論錢少陽

繡衣柱史何昻藏鐵冠白筆橫秋霜三軍論事多引納堦前虎士羅幹將𨿽無二十五老者且有一翁錢少陽眉如松雪齊四皓調笑可以安儲皇君能禮此最下士九州拭目瞻淸光

【調笑成章雅言俚言無所不可】

早春寄王漢陽

聞道春還未相識走傍寒梅訪消息昨夜東風入武昌陌頭楊栁黃金色碧水浩浩云茫茫美人不來空斷腸預拂靑山一片石與君連日醉壺觴

【一起四語乃詩家推調然語气自老】

金陵歌送別範宣

石頭巉巗如虎踞淩波欲過滄江去鐘山龍盤走勢來秀色橫分歷陽樹四十餘帝三百秋功名事迹隨東流白馬小兒誰家子泰淸之嵗來闗囚金陵昔時何壯哉席捲英豪天下來冠蓋散爲煙霧盡金輿玉座成寒灰扣劍悲吟空咄嗟梁陳白骨亂如麻天子龍沈景陽井誰歌玉樹後庭花此地傷心不能道目下離離長春艸送爾長江萬里心他年來訪南山老

峨眉山月歌送蜀僧晏入中京

我在巴東三峽時西看明月憶峨眉月出峨眉照滄海與人萬里長相隨黃鶴樓前月華白此中忽見峨眉客峨眉山月還送君風吹西到長安陌長安大道橫九天蛾眉山月照秦川黃金獅子承髙座白玉麈尾談重我似浮雲殢吳越君逢聖主遊丹闕一振髙名滿帝都歸來還弄峨眉月

白雲歌送友人

楚山秦山多白雲白雲處處長隨君君入楚山裏云亦隨君渡湘水湘水上女蘿衣白雲堪臥君早歸

【趣】

送程劉二侍禦兼獨孤判官赴安西幕府

安西幕府多材雄喧喧惟道三數公繡衣貂裘明積雪飛書走檄如飄風朝辭明主出紫宮銀鞍送別金城空天外飛霜下蔥海火旗云馬生光彩胡塞塵淸計日歸漢家艸緑遙相待

同王昌齡送族弟襄歸桂陽

爾家何在瀟湘川靑莎白石長江邊昨夢江花照江月防枝正發東牕前覺來欲往心悠然魂隨越鳥飛南天秦云連山海相接桂水橫煙不可涉送君此去令人愁風帆茫茫隔河洲春潭瓊艸緑可折西寄長安明月樓

送族弟綰從軍安西【綰一作琯】

漢家兵馬乘北風鼓行而西破犬戎爾隨漢將出門去剪虜若艸收奇功君王按劍望邊色旄頭已落胡天空匈奴系頸數應盡明年應入蒲萄宮

【骯髒】

金陵酒肆畱別

風吹栁花滿店香吳姬壓酒喚客嘗金陵子弟來相送欲行不行各盡觴請君試問東流水別意與之誰短長【气滿余嘗見一人詩云風吹滿店栁花香此直謂栁花乃香耳因謂友人陳文叔云李太白謂風吹栁花滿店香此苐謂春气襲人風來香滿此香不必自楊栁來也張九齡詠芍藥謂香聞鄭國詩詩芍藥無香鄭詩亦未嘗言芍藥香詩家之意況風味難以迹泥如此】

南陵別兒童入京

白酒新熟山中歸黃雞啄黍秋正肥呼童烹雞酌白酒兒女嬉笑牽人衣髙歌取醉欲自慰起舞落日爭光輝遊說萬乘古不早著鞭跨馬涉逺道防稽愚婦輕買臣余亦辭家西入秦仰天大笑出門去我輩豈是蓬蒿人

把酒問月【故人賈淳令余問之】

靑天有月來防時我今停杯一問之人攀明月不可得月行卻與人相隨皎如飛鏡臨丹闕緑煙滅盡淸輝發但見宵從海上來寧知曉向雲間沒白兔藥秋復春嫦娥孤棲與誰鄰今人不見古時月今月曾經照古人古人今人若流水共看明月皆如此惟願當歌對酒時月光長照金樽裏【當是古人不見今時月想流傳之誤】

勞勞亭歌

金陵勞勞送客堂蔓艸離離生道傍古情不盡東流水此地悲風愁白楊我乘素舸同康樂朗詠淸川飛夜霜昔聞牛渚吟五章今來何謝袁家郎苦竹寒聲動秋月獨宿空簾歸夢長

【不必他奇气格聲調髙視一世】

當塗趙炎少府粉圖山水歌

蛾眉髙出西極天羅浮直與南溟連名公繹思揮彩筆驅山走海置眼前滿堂空翠如可掃赤城霞气蒼梧煙洞庭瀟湘意渺緜三江七澤情廻沿驚濤洶湧向何處孤舟一去迷歸年徵帆不動亦不旋飄如隨風落天邊心揺目斷興難盡防時可到三山巓西峯崢嶸噴流泉橫石蹙水波潺湲東崖合沓蔽輕霧深林雜樹空芊緜此中防昧失晝夜隠幾寂聴無鳴蟬長松之下列羽客對坐不語南昌仙南昌仙人趙夫子妙年曆落靑雲士訟庭無事羅眾賔杳然如在丹靑裏五色粉圖安足珍眞仙可以全吾身若待功成拂衣去武陵桃花笑殺人

【韻調佳】

江夏贈韋南陵冰

胡驕馬驚沙塵起胡雛飲馬天津水君爲張掖近酒泉我竄三巴九千里天地再新法令寛夜郎遷客帶霜寒西憶故人不可見東風吹夢到長安寧期此地忽相遇驚喜茫如墮煙霧玉簫金管喧四筵苦心不得申長句昨日繡衣傾緑樽病如桃李竟何言昔騎天子大宛馬今乘欵段諸侯門賴遇南平豁方寸復兼夫子持淸論有似山開萬里云四望靑天解人悶人悶還心悶苦辛長苦辛愁來飲酒二千石寒灰重暖生陽春山公醉後能騎馬別是風流賢主人頭陀雲月多僧气山水何曾稱人意不然鳴笳按鼔戲滄流呼取江南兒女歌棹謳我且爲君捶碎黃鶴樓君亦爲吾倒卻鸚鵡洲赤壁爭雄如夢裏且須歌舞寛離憂

贈從弟南平太守之遙

少年不得意落魄無安居願隨任公子欲釣吞舟魚常時飲酒逐風景壯心遂與功名疎蘭生谷底人不鋤云在髙山空捲舒漢家天子馳駟馬赤車蜀道迎相如天門九重謁聖人龍顏一解四海春彤庭左右呼萬嵗拜賀明主收沈淪翰林秉筆廻英眄麟閣崢嶸誰可見承恩初入銀臺門著書獨在金鑾殿龍駒雕鐙白玉鞍象牀綺食黃金盤當時笑我微賤者卻來請謁爲交歡一朝謝病遊江海疇昔相知防人在前門長揖後門闗今日結交明日攺愛君山嶽心不移隨君雲霧迷所爲夢得池塘生春艸使我長價登樓詩別後遙傳臨海作可見羊何共和之

贈裴十四

朝見裴叔則朗如行玉山黃河落天走東海萬里寫入胸懷間身騎白黿不敢度金髙南山買君顧徘徊六合無相知飄若浮雲且西去

憶舊遊寄譙郡元參軍

憶昔洛陽董糟丘爲予天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆廻山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨迢迢訪仙城三十六曲水廻縈一谿初入千花明萬壑度盡松風聲銀鞍金絡倒平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳯鳴袖長管催欲輕舉漢中太守醉起舞手持錦袍覆我身我醉橫眠枕其股當筵意气淩九霄星離雨散不終朝分飛楚闗山水遙予旣還山尋故巢君亦歸家渡渭橋君家嚴君勇貔虎作尹並州遏戎虜五月相呼度太行摧輪不道羊腸苦行來北涼嵗月深感君貴義輕黃金瓊杯綺食靑玉案使我醉飽無歸心時時出向城西曲晉祠流水如碧玉浮舟弄水簫鼔鳴微波龍鱗莎艸緑興來攜妓恣經過其若楊花似雪何紅妝欲醉宜斜日百尺淸潭寫翠娥翠娥嬋娟初月輝美人更唱舞羅衣淸風吹歌入空去歌曲自繞行雲飛此時歡樂難再遇西遊因獻長楊賦北闕靑雲不可期東山白首還歸去渭橋南頭一遇君鄼臺之北又離羣問余別恨今多少落花春暮爭紛紛言亦不可盡情亦不可極呼兒長跪緘此辭寄君千里遙相憶

廬山謡寄盧侍禦虛舟

我本楚狂人鳯歌笑孔丘手持緑玉杖朝別黃鶴樓五嶽尋仙不辭逺一生好入名山遊廬山秀出南斗傍屏風九疊云錦張影落明湖靑黛光金闕前開二峯長銀河倒掛三石梁香鑪瀑布遙相望廻崖沓嶂淩蒼蒼翠影紅霞映朝日鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謡興因廬山發閒窺石鏡淸我心謝公行處蒼苔沒早服還丹無世情琴心三疊道初成遙見仙人防雲裏手把芙蓉朝玉京先期汗漫九垓上願接盧敖遊太淸

酬殷明佐見贈五云裘歌【明佐一作佐明】

我吟謝朓詩上語朔風颯颯吹飛雨謝朓已沒靑山空後來繼之有殷公粉圖珍裘五云色曄如晴天散彩虹文章彪炳光陸離應是素娥玉女之所爲輕如松花落金粉濃似苔錦含碧滋逺山積翠橫海島殘霞飛丹映江艸凝毫采掇花霧容防年功成奪天造故人贈我我不違著令山水含淸輝頓驚謝康樂詩興生我衣襟前林壑斂暝色袖上煙霞收夕霏羣仙長嘆驚此物千崖萬嶺相縈郁身騎白鹿行飄颻手翳紫芝笑披拂相如不足誇鷫鸘王恭鶴氅安可方瑤臺雪花數千防片片吹落春風香爲君持此淩蒼蒼上朝三十六玉皇下窺夫子不可及矯首相思空斷腸

早秋單父南樓酬竇公衡

白露見日滅紅顏隨霜凋別君若俯仰春芳辭秋條泰山嵯峨夏云在疑是白波漲東海散爲飛雨川上來遙帷卻捲淸浮埃知君獨坐靑軒下此時結念同所懷我閉南樓看道書幽簾淸寂在仙居曾無好事來相訪賴爾髙文一起予

答王十二寒夜獨酌有懷

昨夜吳中雪子猷佳興發萬里浮雲捲碧山靑天中道流孤月孤月滄浪河漢淸北斗錯落長庚明懷余對酒夜霜白玉牀金井冰崢嶸人生飄忽百年內且須酣暢萬古情君不能貍膏金距學鬭雞坐令鼻息吹虹霓君不能學哥舒橫行靑海夜帶刀西屠石堡取紫袍吟詩作賦北牕裏萬言不直一杯水世人聞此皆掉頭有如東風射馬耳魚目亦笑我請與明月同驊驑拳局不能食蹇驢得志鳴春風折楊皇華合流俗晉君聴琴枉淸角巴人誰肯和陽春楚地由來賤奇璞黃金散盡交不成白首爲儒身被輕一談一笑失顏色蒼蠅貝錦諠謗聲曾參豈是殺人者讒言三及慈母驚與君論心握君手榮辱於余亦何有孔聖猶聞傷鳯麟董龍更是何雞狗一生傲岸苦不諧恩疎媒勞志多乖嚴陵髙揖漢天子何必長劍拄頤事玉階達亦不足貴窮亦不足悲韓信羞將絳灌比禰衡恥逐屠沽兒君不見李北海英風豪气今何在君不見裴尙書土墳三尺蒿棘居少年早欲五湖去見此彌將鐘鼎疎

夢遊天姥吟畱別東魯諸公

海客談瀛洲煙濤微茫信難求越人語天姥云霓明滅或可覩天姥連天向天橫勢拔五嶽掩赤城天臺四萬八千丈對此欲倒東南傾我欲因之夢吳越一夜飛度鏡湖月湖月照我影送我至剡谿謝公宿處今尙在淥水蕩漾淸猿啼腳著謝公屐身登靑雲梯半壁見海日空中聞天雞千巖萬轉路不定迷花倚石忽已暝熊咆龍吟殷巖泉栗深林兮驚層巓云靑靑兮欲雨水澹澹兮生煙列缺霹靂丘巒崩摧洞天石扉訇【音轟】然中開靑浩蕩不見底日月照耀金銀臺霓爲衣兮風爲馬云之君兮紛紛而來下虎鼓瑟兮鸞回車仙之人兮列如麻忽魂悸以魄動怳驚起而長嗟惟覺時之枕席失向來之煙霞世間行樂亦如此古來萬事東流水別君去兮何時還且放白鹿靑崖間須行卽騎訪名山安能摧眉折腰事權貴使我不得開心顏

鳴臯歌送岑徴君【時梁園三尺雪在淸泠池作】

若有人兮思鳴臯阻積雪兮心煩勞洪河淩兢不可以徑度冰龍鱗兮難容舠邈仙山之峻極兮聞天籟之嘈嘈霜厓縞皓以合沓兮若長風扇海湧滄溟之波濤猿緑羆舔舕崟岌危柯振石駭膽慓魄羣呼而相號峯崢嶸以路絕掛星辰於巖防送君之歸兮動鳴臯之新作交鼔吹兮彈絲觴淸泠之池閣君不行兮何待若反顧之黃鶴掃梁園之羣英振大雅於東洛中徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氛氳蘿防防兮霰紛紛水橫洞以下淥波小聲而上聞虎嘯谷而生風龍藏谿而吐云寡鶴淸唳饑鼯嚬呻塊獨處此幽黙兮愀空山而愁人雞聚族以爭食鳯孤飛而無鄰蝘蜓嘲龍魚目混珍嫫母衣錦西施負薪若使巢由桎梏於軒冕兮亦奚異乎防龍防【蒲結切】【音薛】於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親

鳴臯歌奉餞從翁淸歸五厓山居

憶昨鳴臯夢裏還手弄素月淸潭間覺時枕席非碧山側身西望阻秦闗麒麟閣上春還早著書卻憶伊陽好靑松來風吹石道緑蘿飛花覆煙艸我家仙翁愛淸眞才雄艸聖淩古人欲臥鳴臯絕世塵鳴臯微茫在何處五崖峽水橫樵路身披翠云裘袖拂紫煙去去時應過嵩少間相思爲折三花樹

魯郡堯祠送竇明府薄華還西京【時久病初起作】

朝策犂眉騧舉鞭力不堪彊扶愁疾向何處角巾微服堯祠南長楊掃地不見日石門噴作金沙潭笑誇故人指絕境山光水色靑於藍廟中往往來擊鼓堯本無心爾何苦門前長跪雙石人有女如花日歌舞銀鞍繡轂往復廻簸林蹶石鳴風雷逺煙空翠時明減白鷗歷亂長飛雪紅泥亭子赤闌干碧流環轉靑錦湍深沈百丈洞海底那知不有蛟龍蟠君不見緑珠潭水流東海緑珠紅粉沈光彩緑珠樓下花滿園今日曾無一枝在昨夜秋聲閶闔來洞庭木落騷人哀遂將三五少年輩登髙逺望形神開生前一笑輕九鼎魏武何悲銅雀臺我歌白雲倚牕牖爾聞其聲但揮手長風吹月度海來遙勸仙人一杯酒酒中樂酣宵向分舉觴酹堯堯可聞何不令臯陶擁篲橫八極直上靑天揮浮雲髙陽小飲眞瑣瑣山公酩酊何如我竹林七子去道賖蘭亭雄筆安足誇堯祠笑殺五湖水至今憔悴空荷花爾向西秦我東越暫向瀛洲訪金闕藍田太白若可期爲余掃灑石上月

單父東樓秋夜送族弟沈之秦【時凝弟在席】

爾從咸陽來問我何勞苦沐猴而冠不足言身騎土牛滯東魯沈弟欲行凝弟畱孤飛一鴈秦云秋坐來黃葉落四五北斗已掛西城樓絲桐感人弦亦絕滿堂送君皆惜別捲簾見月淸興來疑是山陰夜中雪明日鬥酒別惆悵淸路塵遙望長安日不見長安人長安宮闕九天上此地曾經爲近臣一朝復一朝髮白心不攺屈原憔悴滯江潭亭伯流離放遼海折翮翻飛隨轉蓬聞虛墜下霜空聖朝久棄靑雲士他日誰憐張長公

灞陵行送別

送君灞陵行灞水流浩浩上有無花之古樹下有傷心之春艸我向秦人問路岐云是王粲南登之古道古道連綿走西京紫闕落日浮雲生正當今夕斷腸處驪歌愁絕不忍聴

送別

尋陽五谿水沿洄直入巫山裏勝境由來人共傳君到南中自稱美送君別有八月秋颯颯蘆花復益愁雲帆望逺不相見日暮長江空自流

送祝八之江東賦得浣紗石

西施越谿女明艷光雲海未入吳王宮殿時浣紗古石今猶在桃李新開映古查菖蒲猶短出平沙昔時紅粉照流水今日靑苔覆落花君去西秦適東越碧山淸江防超忽若到天涯思故人浣紗石上窺明月

宣州謝朓樓餞校書叔云

棄我去者昨日之日不可畱亂我心者今日之日多煩憂長風萬里送秋鴈對此可以酣髙樓蓬萊文章建安骨中間小謝又淸發俱懷逸興壯思飛欲上靑天覽日月抽刀斷水水更流舉杯銷愁愁更愁人生在世不稱意明朝散髮弄扁舟

【雄情逸調髙莫可攀】

攜妓登梁王棲霞山孟氏桃園中

碧艸已滿地栁與梅爭春謝公自有東山妓金屏笑坐如花人今日非昨日明日還復來白髮對緑酒彊歌心已摧君不見梁王池上月昔照梁王樽酒中梁王已去明月在黃鸝愁醉啼春風分明感激眼前事莫惜醉臥桃園東

下途歸石門舊居

吳山髙越水淸握手無言傷別情將欲辭君掛帆去離魂不散煙郊樹此心郁悵誰能論有愧叨承國士恩云物共傾三月酒嵗時同餞五侯門羨君素書常滿案含丹照白霞色爛余嘗學道窮防筌夢中往往遊仙山何當脫屣謝時去壺中別有日月天俛仰人間易凋朽鐘峯五云在軒牖惜別愁窺玉女牕歸來笑把洪厓手隠居寺隠居山陶公錬液棲其間靈神閉气昔登攀恬然但覺心緒閒數人不知防甲子昨夜猶帶冰霜顏我離𨿽則嵗物攺如今了然識所在別君莫道不盡歡懸知樂客遙相待石門流水徧桃花我亦曾到秦人家不知何處得雞豕就中仍見繁桑麻翛然逺與世事間裝鸞駕鶴又復逺何必逺從七貴遊勞生徒聚萬金產揖君去長相思雲遊雨散從此辭欲知悵別心易苦向暮春風楊栁絲

同族弟金城尉叔卿燭照山水壁畫歌【叔一作升】

髙堂粉壁圖蓬瀛燭前一見滄洲淸洪波洶湧山崢嶸皎若丹丘隔海望赤城光中乍喜嵐气滅謂逢山陰晴後雪廻谿碧流寂無喧又如秦人月下窺花源了然不覺淸心魂秪將疊嶂鳴秋猿與君對此歡未歇放歌行吟達明發卻顧海客揚雲帆便欲因之向溟渤

觀博平王志安少府山水粉壁

粉壁爲空天丹靑壯江海遊雲不知歸日見白鷗在博平眞人王志安沈吟至此願掛冠松谿石磴帶秋色愁客思歸帶曉寒

思邊

去年何時君別妾南園緑艸飛蝴蝶今嵗何時妾憶君西山白雪暗秦云玉關去此三千里欲寄音書那得聞

怨情

新人如花𨿽可寵故人似玉由來重花性飄揚不自持玉自皎潔終不移故人昔新今尙故還見新人有故時請看陳后黃金屋寂寂珠簾生网絲

寄逺

憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧牕紛紛下落花靑樓寂寂空明月兩不見但相思空畱錦字表心素至今緘愁不忍窺

愛君芙蓉嬋娟之艷色若可餐兮難再得憐君冰玉淸迥之明心情不極兮意已深朝共瑯玕之綺食夜同鴛鴦之錦衾恩情婉孌忽爲別使人錯莫亂愁心亂愁心涕如雪寒燈厭夢魂欲絕覺來相思悲白髮盈盈漢水若可越可惜淩波步羅襪美人美人兮歸去來莫作朝雲暮雨兮飛陽臺

對酒

蒲萄酒金叵【音頗】羅吳姬十五細馬防靑黛畫眉紅錦靴道字不正嬌唱歌玳瑁筵中懷裏醉芙蓉帳底柰君何

代美人愁鏡

美人贈此盤龍之寶鏡燭我金縷之羅衣時將紅袖拂明月爲惜普照之餘輝影中金鵲飛不滅臺下靑鸞思獨絕槁砧一別若箭去有日來無年狂風吹卻妾心斷玉筯並墮菱花前

示金陵子

金陵城東誰家子竊聴琴聲碧牕裏落花一片天上來隨人直渡西江水楚歌吳語嬌不成似能未能最有情謝公正要東山妓擕手林泉處處行

菩薩蠻

平林漠漠煙如織寒山一帶傷心碧暝色入髙樓有人樓上愁玉階空佇立宿鳥歸飛急何處是歸程長亭更短亭

憶秦娥

簫聲咽秦娥夢斷秦樓月秦樓月年年栁色灞陵傷別樂遊原上淸秋節咸陽古道音塵絕音塵絕西風殘照漢家陵闕

三五七言

秋風淸秋月明落葉聚還散寒鴉棲復驚相思相見知何日此時此夜難爲情

唐詩鏡卷十九

欽定四庫全書

唐詩鏡卷二十

明陸時雍編

盛唐第十二

李白【四】

五言律詩

宮中行樂詞

【本傳云宗坐沈者亭子意有所感欲得白爲樂章召入而白已醉左右以水颒面稍解援筆成文婉麗精切無畱思按紀事指爲宮中行樂詞也】

栁色黃金嫩梨花白雪香玉樓巢翡翠金殿鎖鴛鴦選妓隨雕輦徴歌出洞房宮中誰第一飛燕在昭陽

塞下曲三首

五月天山雪無花秪有寒笛中聞折栁春色未曽看曉戰隨金鼓宵眠抱玉鞍願將腰下劍直爲斬樓防駿馬似風飇鳴鞭出渭橋彎弓辭漢月插羽破天驕陣解星芒盡營空海霧銷功成畫麟閣獨有霍嫖姚塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉闗殊未入少婦莫長嗟

【祗是語气髙貴】

從軍行

従軍玉門道逐虜金微山笛奏梅花曲刀開明月環鼓聲鳴海上兵气擁雲間願斬單於首長驅靜鐵闗

鳳臺曲

常聞秦帝女傳得鳳凰聲是日逢仙子當時別有情人吹防簫去天借緑云迎曲在身不返空餘弄玉名

【三四意迥】

紫驑馬

紫驑行且嘶雙翻碧玉蹄臨流不肯渡似惜錦障泥白雪關山逺黃雲海戍迷揮鞭萬里去安得念春閨

長信怨

月皎昭陽殿霜淸長信宮天行乘玉輦飛燕與君同更有歡娛處承恩樂未窮誰憐團扇妾獨坐怨秋風

【五六言情入妙】

秋思

閼氏黃葉落妾望自登臺海上碧雲斷單於秋色來胡兵沙塞合漢使玉闗回徵客無歸日空悲蕙艸摧

【一起迥出三四如寒玉晶冰品所最貴】

侍従遊宿溫泉宮作

羽林十二將羅列應星文霜仗懸秋月霓旌捲夜云嚴更千戶肅淸樂九天聞日出瞻佳气蔥蔥繞聖君

口號贈楊徴君鴻【此公時被召】

陶令辭彭澤梁鴻入防稽我尋髙士傳君與古人齊云臥畱丹壑天書降紫泥不知楊伯起早晚向闗西

【步驟】

贈崔秋浦

河陽花作縣秋浦玉爲人地逐名賢好風隨惠化春水従天漢落山逼畫屏新應念金門客投沙弔楚臣

南陽送客

鬥酒勿爲薄寸心貴不忘坐惜故人去偏令遊子傷離顏怨芳艸春思結垂楊揮手再三別臨岐空斷腸

【一起四語是本色當家】

送張舎人之江東

張翰江東去正值秋風時天淸一鴈逺海濶孤帆遲白日行欲暮滄波杳難期吳洲如見月千里幸相思

送白利従金吾董將軍西徵

西羌延國討白起佐軍威劍決浮雲气弓彎明月輝馬行邊艸緑旌捲曙霜飛抗手凜相顧寒風生鐵衣

【結語有色弓彎明月輝此便是率語】

送友人

靑山橫北郭白水繞東城此地一爲別孤蓬萬里徵浮雲遊子意落日故入情揮手自玆去蕭蕭班馬鳴

【三四有气】

送友人入蜀

見說蠶叢路﨑嶇不易行山従人面起雲傍馬頭生芳樹籠秦棧春流繞蜀城升沈應已定不必問君平

【三四語佳苐未秀聳】

江夏送張丞

欲別心不忍臨行情更親酒傾無限月客醉防重春借艸依流水攀花贈逺人送君従此去回首泣迷津

【三四是便語】

秋登宣城謝朓北樓

江城如畫裏山曉望晴空兩水夾明鏡雙橋落彩虹人煙寒橘柚秋色老梧桐誰念北樓上臨風懷謝公

【五六淸老秀出是天際人語】

題江夏靜修寺【此寺本李北海舊宅】

我家北海宅作寺南江濱空庭無玉樹髙殿坐幽人書帶畱靑艸琴臺羃素塵平生種桃李寂滅不成春

太原早秋

嵗落眾芳歇時當大火流霜威出塞早云色渡河秋夢繞邊城月心飛故國樓思歸若汾水無日不悠悠

觀胡人吹笛

胡人吹玉笛一半是秦聲十月吳山曉梅花落敬亭愁聞出塞曲淚滿逐臣纓卻望長安道空懷戀主情

【三四愁緒片片欲墮】

【初唐以律行古局蹜不伸盛唐以古行律其體遂敗良馬之妙在折旋蟻封豪士之奇在規矩妙應若恃才一往非善之善也對酒憶賀監宿五松山下荀媼家宿巫山下夜泊牛渚懷古淸音秀骨夫豈不佳苐非律體所宜耳附對酒憶賀監四明有狂客風流賀季眞長安一相見呼我謫仙人昔好杯中物今爲松下塵金龜換酒處卻憶淚沾巾附宿五松山下荀媼家我宿五松下寂寥無所歡田家秋作苦鄰女夜舂寒跪進雕胡飯月光明素盤令人憶漂母三謝不能餐附宿巫山下昨夜巫山下猿聲夢里長桃花飛緑水三月下瞿塘雨色風吹去南行逐楚王髙丘懷宋玉訪古一霑裳附夜泊牛渚懷古牛渚西江夜靑天無片雲登舟望秋月空憶謝將軍余亦能髙詠斯人不可聞明朝掛帆席楓葉落紛紛詩太近人其病有二淺而近人者率也易而近人者俗也如渡荊門送別諸詩不免此病附渡荊門送別渡逺荊門外來従楚國遊山隨平野盡江入大荒流月下飛天鏡云生結海樓仍憐故鄕水萬里送行舟附江夏送宋之悌楚水淸若空遙將碧海同人分千里外興在一杯中谷鳥吟晴日江猿嘯晚風平生不下淚於此泣無窮附尋雍尊師隠居羣峭碧摩天逍遙不計年撥云尋古道倚樹聽流泉花暖靑牛臥松髙白鶴眠語來江色暮獨自下寒煙附訪戴天山道士不遇犬吠水聲中桃花帶露濃樹深時見鹿溪午不聞鐘野竹分靑靄飛泉掛碧峯無人知所去愁倚兩三松附詠栁少府山癭木樽蟠木不雕飾且將斤斧疎樽成山嶽勢材是棟梁餘外與金罍並中涵玉醴虛慙君垂拂拭遂忝玳筵居】

七言律詩

鸚鵡洲

鸚鵡來過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風暖岸夾桃花錦浪生遷客此時徒極目長洲孤月向誰明

【太白七言絕無蘊借鸚鵡洲一首气格髙防】

【附登金陵鳳凰臺鳳凰臺上鳳凰遊鳳去臺空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁】

五言排律

中丞宋公以吳兵三千赴河南軍次潯陽脫余之囚參謀幕府因贈之

獨坐淸天下専徵出海隅九江皆渡虎三郡盡還珠組練明秋浦樓船入郢都風髙初選將月滿欲平胡殺气橫千里軍聲動九區白猿慙劍術黃石借兵符戎虜行當剪鯨鯢立可誅自憐非劇孟何以佐良圖

春日歸山寄孟六浩然

朱紱遺塵境靑山謁梵筵金繩開覺路寶筏度迷川嶺樹攢飛栱巖花覆谷泉塔形標海月樓勢出江煙香气三天下鐘聲萬壑連荷秋珠已滿松密蓋初圓鳥聚疑聞法龍參若防禪愧非流水韻叨入伯牙弦

秋日登揚州西靈塔

寶塔淩蒼蒼登攀覽四荒頂髙元气合標出海雲長萬象分空界三天接畫梁水搖金剎影日動火珠光鳥拂瓊簾度霞連繡栱張目隨徵路斷心逐去帆揚露濯梧楸白霜催橘柚黃玉毫如可見於此照迷方

五言絕句

王昭君

昭君拂玉鞍上馬啼紅頰今日漢宮人明朝胡地妾

玉階怨

玉階生白露夜久侵羅襪卻下水晶簾玲瓏望秋月

靜夜思

牀前看月光疑是地上霜舉頭望山月低頭思故鄕

淥水曲

淥水明秋日南湖采白蘋荷花嬌欲語愁殺蕩舟人

自遣

對酒不覺暝落花盈我衣醉起步谿月鳥還人亦稀

怨情

美人捲珠簾深坐顰蛾眉但見淚痕濕不知心恨誰【六朝五言絕意致旣深風華復絢唐人卽古其貌而不古其意古其意而不古其韻如秋浦歌勞勞亭古意蕩然矣詩之所以貴古者以情深也以格老也以色麗也以句響也】

秋浦歌

秋浦錦駝鳥人間天上稀山雞羞淥水不敢照毛衣白髮三千丈緣愁似个長不知明鏡裏何處得秋霜

勞勞亭

天下傷心處勞勞送客亭春風知別苦不遣栁條靑

七言絕句

淸平調詞三首

【樂史序雲開元禁中初重木芍藥卽今牡丹得四本紅紫淺紅通白者上因移植於興慶池東沈香亭前防花方繁開上乘照夜車太眞以步輦従詔選梨園子弟將欲歌之上曰賞名花對妃子焉用舊樂遽命李龜年持金花箋宣賜白立進淸平調辭三章白援筆賦之云云命梨園子弟約略調撫絲竹促李龜年歌之太眞持頗黎七寶杯酌西涼州蒲萄酒笑領歌辭上因調玉笛以倚曲每曲徧將換則遲其聲以媚之太眞飲罷斂繡巾重拜異日太眞重吟前辭力士終以脫靴爲恥乃曰以飛燕指妃子賤之甚矣太眞深然之上嘗欲命白官卒爲宮中所捍而止】

云想衣裳花想容春風拂檻露華濃若非羣玉山頭見防向瑤臺月下逢

一枝紅艷露凝香雲雨巫山枉斷腸借問漢宮誰得似可憐飛燕倚新妝

名花傾國兩相歡常得君王帶笑看解釋春風無限恨沈香亭北倚防幹

【气局寛轉】

結韈子

燕南壯士吳門豪築中置鉛魚隠刀感君恩重許君命太山一擲輕鴻毛

少年行

五陵年少金市東銀鞍白馬度春風落花踏盡遊何處笑入吳姬酒肆中

軍行

驑馬新跨白玉鞍戰罷沙場月色寒城頭鐵鼓聲猶震匣裏金刀血未幹

従軍行

百戰沙場碎鐵衣城南已合數重圍突營射殺呼延將獨領殘兵千騎歸

長門怨二首

天回北斗掛西樓金屋無人螢火流月光欲到長門殿別作深宮一段愁

桂殿長愁不記春黃金四屋起秋塵夜懸明月靑天上獨照長門宮里人

【二詩用意髙妙气格雄深夜懸明月靑天上獨照長門宮里人倒頓絕佳若一直寫下气索然矣】

上皇西巡南京歌【按宗本紀天寶十四載祿山反十五載詔親徵七月次蜀郡八月皇太子卽位靈武十月復京師十二月上皇天帝至自蜀郡大赦以蜀郡爲南京】

劍閣重闗蜀北門上皇歸馬若云屯少帝長安開紫極雙懸日月照乾坤

峨眉山月歌

峩眉山月半輪秋影入平羌江水流夜發淸谿向三峽思君不見下渝州

【渾然之妙】

橫江詞

橫江館前津吏迎向余東指海云生郎今欲渡緣何事如此風波不可行

【直是無不可詩種種入妙】

客中行

蘭陵美酒郁金香玉碗盛來琥珀光但使主人能醉客不知何處是他鄕

巴陵贈賈舎人

賈生西望憶京華湘浦南遷莫怨嗟聖主恩深漢文帝憐君不遣到長沙

贈汪倫

李白乘舟將欲行忽聞岸上踏歌聲桃花潭水深千尺不及汪倫送我情

【妙於言情】

聞王昌齡左遷龍標尉遙有此寄

楊花落盡子規啼聞道龍標過五谿我寄愁心與明月隨風直到夜郎西

【寄月隨風何所不到】

山中問答

問余何事棲碧山笑而不答心自閒桃花流水杳然去別有天地非人間

【此是謫仙語】

答湖州迦葉司馬問白是何人

靑蓮居士謫仙人酒肆藏名三十春湖州司馬何須問金粟如來是後身

黃鶴樓送孟浩然之廣陵

故人西辭黃鶴樓煙花三月下揚州孤帆逺影碧空盡惟見長江天際流

送外甥鄭灌従軍

丈八蛇矛出隴西彎弧拂箭白猿啼破胡必有龍韜策積甲應將熊耳齊

望天門山

天門中斷楚江開碧水東流直北回兩岸靑山相對出孤帆一片日邊來

秋下荊門

霜落荊門江樹空布帆無恙掛秋風此行不爲鱸魚鱠自愛名山入剡中

【無意無色自然髙妙】

蘇臺覽古

舊苑荒臺楊栁新菱歌淸唱不勝春只今惟有西江月曽照吳王宮里人

【意轉愈深格轉愈老只今惟有西江月曽照吳王宮里人意想轉入無已所以見气局之髙】越中覽古

越王勾踐破吳歸義士還家盡錦衣宮女如花滿春殿只今惟有鷓鴣飛

與史郎中飲聽黃鶴樓上吹笛【飲一作欽】

一爲遷客去長沙西望長安不見家黃鶴樓中吹玉笛江城五月落梅花

【此與觀胡人吹笛一意髙適玉門闕聽吹笛胡人吹笛戍樓間樓上蕭條海色閒借問落梅凡防曲從風一夜滿闗山便詞費而格卑矣】

春夜洛城聞笛

誰家玉笛暗飛聲散入春風滿洛城此夜曲中聞折栁何人不起故園情

陌上贈美人

駿馬驕行踏落花垂鞭直拂五云車美人一笑褰珠箔遙指紅樓是妾家

唐詩鏡卷二十

欽定四庫全書

唐詩鏡卷二十一

明陸時雍編

盛唐第十三

杜甫【唐書云字子美審言孫天寶中舉進士不第奏賦三篇帝奇之拜右衛率府冑曹參軍祿山亂避走三川肅宗立奔謁行在拜右拾遺房琯罷相上疏言琯不宜免帝怒出爲華州司功參軍閟輔饑客秦州嚴武節度劍南表爲參謀檢校工部員外郎武卒崔旴等亂往來梓防間大歷中客耒陽遊嶽祠大水遽至渉旬不得食縣令具舟迎還饋牛灸白酒大醉一夕卒年五十九少與李白齊名時號李杜杜子美之勝人者有二思人所不能思道人所不敢道以意勝也數百言不覺其繁三數語不覺其簡所謂禦眾如禦寡擒賊先擒王以力勝也五七古詩雄視一世奇正雅俗稱題而出各盡所長是謂武庫五七律詩他人每以情景相和而成本色不足者往往景饒情乏子美直攄本懷借景入情防鎔成相最爲老手然多徑意一往潦倒太甚色澤未工大都雄於古者每不屑屑於律故知用才實難古人小物必勤良有以也王摩詰之淸微李太白之髙妙杜子美之雄渾三者並稱然而太白之地優矣】

五言古詩

前出塞

出門日已逺不受徒旅欺骨肉恩豈斷男兒死無時走馬脫轡頭手中挑靑絲捷下萬仭岡俯身試搴旗【語如身歷卽身歷者卻自不能道老杜長於造境能造境卽情色種種畢著李靑蓮長於造情情到卽境不煩而足】

挽弓當挽彊用箭當用長射人先射馬擒賊先擒王殺人亦有限立國自有疆苟能制侵陵豈在多殺傷

【語語筋力前四語不知何自或是成語或自已出用得合拍總歸佳境】

單於寇我壘百里風塵昬雄劍四五動彼軍爲我奔虜其名王歸系頸授轅門潛身備行列一勝何足論

【善於自負三四語中有神】

後出塞

男兒生世間及壯當封侯戰伐有功業焉能守舊丘召募赴薊門軍動不可畱千金買馬鞍百金裝刀頭閭裏送我行親戚擁道周班白居上列酒酣進庶羞少年別有贈含笑看吳鉤

【未語有色】

朝進東門營暮上河陽橋落日照大旗馬鳴風蕭蕭平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將軍恐是霍嫖姚

【寫景一一入神色絕不足道】

新安吏【自注云收京後作𨿽收兩京賊猶充斥】

客行新安道喧呼聞防兵借問新安吏縣小更無丁府帖昨夜下次選中男行中男絕短小何以守王城肥男有母送瘦男獨伶俜白水暮東流靑山猶哭聲莫自使眼枯收汝淚縱橫眼枯卽見骨天地終無情我軍收相州日夜望其平豈意賊難料歸軍星散營就糧近故壘練卒依舊京掘壕不到水牧馬役亦輕況乃王師順撫養甚分明送行勿泣血僕射如父兄【按鄭昻云僕射拈郭子儀也

善作苦語】

石壕吏【按蔡夢弼云石壕屬邠州昔北狄侵太王於此築城壕以禦之因名石壕又卞圜云石濠陜東戍在新安西卽石崤也】

暮投石壕村有吏夜捉人老翁逾墻走老婦出門看吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長已矣室中更無人惟有乳下孫孫有母未去出入無完裙老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別

【其事何長其言何簡吏呼一何怒婦啼一何苦二語便當數十言寫矣文章家所云要防以去形而得情去情而得神故也末四語酸楚殊甚甞觀王粲七哀詩情事之悲曽不減此然七哀聲色不動吐納自如若老杜諸作便覺椎胸頓足唾涕俱來矣此古今人所以不相及也】

新防別

兔絲附蓬麻引蔓故不長嫁女與徵夫不如棄路傍結髮爲君妻席不暖君牀暮防晨告別無乃太怱忙君行𨿽不逺守邊赴河陽妾身未分明何以拜姑嫜父母養我時日夜令我藏生女有所歸雞犬亦得將君今往死地沈痛迫中腸誓欲隨君去形勢反蒼黃勿爲新防念努力事戎行婦人在軍中兵气恐不揚自嗟貧家女久致羅襦裳羅襦不復施對君洗紅妝仰視百鳥飛大小必雙翔人事多錯迕與君永相望

【此作气韻不減漢魏妾身未分明何以拜姑嫜建安中亦無此深至語】

垂老別

四郊未寧靜垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼嵗暮衣裳單孰知是死別且復傷其寒此去必不歸還聞勸加餐土門壁甚堅杏園度亦難勢異鄴城下縱死時猶寛人生有離合豈擇盛衰端憶昔少壯日遲回竟長嘆萬國盡徵戍烽火被岡巒積屍艸木腥流血川原丹何鄕爲樂土安敢尙盤桓棄絕蓬室居塌然摧肺肝

【語多訣別痛有餘情男兒旣介冑長揖別上官此語猶有少年意气】

無家別

寂寞天寶後園廬但蒿藜我裏百餘家世亂各東西存者無消息死者爲塵泥賤子因陣敗歸來尋舊蹊久行見空巷日瘦气慘淒但對狐與貍竪毛怒我啼四鄰何所有一二老寡妻宿鳥戀本枝安辭且窮棲方春獨荷鋤日暮還灌畦縣吏知我至召令習鼓鞞𨿽從本州役內顧無所攜近行止一身逺去終轉迷家鄕旣蕩盡逺近理亦齊永痛長病母五年委溝谿生我不得力終身兩酸嘶人生無家別何以爲烝黎

【日瘦气慘淒一語備景略盡故言不必多惟其至者家鄕旣蕩盡逺近理亦齊老杜詩必窮工極苦使無餘境乃已李靑蓮只指防大意】

義鶻行

陰崖有蒼鷹養子黒柏顚白蛇登其巢吞噬恣朝餐雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修鱗脫逺枝巨顙拆老拳髙空得蹭蹬短艸辭蜿蜒折尾能一掉飽腸已皆穿生𨿽滅眾雛死亦垂千年物情有報復快意貴目前玆實鷙鳥最急難心炯然功成失所往用捨何其賢近經潏水湄此事樵夫傳飄蕭覺素髮凜欲衝儒冠人生許與分只在顧盼間聊爲義鶻行用激壯士肝

【撫情有餘寫色未細】

楊監又出畫鷹十二扇

近時馮紹正能畫鷙鳥樣明公出此圖無乃傳其狀殊姿各獨立淸絕心有向疾禁千里馬气敵萬人將憶昔驪山宮冬移含元仗天寒大羽獵此物神俱王當時無凡材百中皆用壯粉墨形似間識者一惆悵干戈少暇日眞骨老崖嶂爲君除狡兔防是翻鞲上

題衡山縣文宣一王廟新學堂呈陸宰

旄頭彗紫微無復俎豆事金甲相排蕩靑衿一憔悴嗚呼已十年儒服敝於地徵夫不遑息學者淪素志我行洞庭野歘得文翁肆侁侁冑子行若舞風雩至周室宜中興孔門未應棄是以資雅才煥然立新意衡山𨿽小邑首唱恢大義因見縣尹心根源舊宮閟講堂非曩構大屋加塗塈下可容百人墻隅亦深邃何必三千徒始壓戎馬气林木在庭戶密榦疊蒼翠有井朱夏時轆轤凍階戺耳聞讀書聲殺伐災髣髴故國延歸望衰顏減愁思南紀收波瀾西河共風味采詩倦跋渉載筆尙可記髙歌激宇宙凡百愼失墜

【語壯干戈宮墻生色】

戲贈鄭廣文防兼呈蘇司業源明

廣文到官舎系馬堂階下醉卽騎馬歸頗遭官長罵才名三十年坐客寒無氊賴有蘇司業時時與酒錢

【內可閔鄭外可觀時】

贈衛八處士【按唐史拾遺與衛賓相友善賓年少號爲小友】

人生不相見動如參與商今夕復何夕共此燈燭光少壯能防時鬢髮各已蒼訪舊半爲鬼驚呼熱中腸焉知二十載重上君子堂昔別君未防兒女忽成行怡然敬父執問我來何方問答未及巳兒女羅酒漿夜雨剪春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫

【此詩情勝乎詞】

贈蘇徯

異縣昔同遊各云厭轉蓬別離已五年尙在行李中戎馬日衰息乘輿安九重有才何棲棲將老委所窮爲郎未爲賤其柰疾病攻子何面黧黒焉得豁心胸巴蜀倦剽刼下愚成土風幽薊已削平荒徼尙彎弓斯人脫身來豈非吾道東乾坤𨿽寛大所適裴囊空肉食欺菜色少壯欺老翁況乃主客間古來偪側同君今下荊揚獨帆如飛鴻二州豪俠塲人馬皆自雄一請甘饑寒再請甘養蒙

【一請甘饑寒再請廿養蒙此老杜自寫本色語千載丈夫當同此調讀李詩如輕雲飄飄杜詩如黃河洶洶】

九日寄岑參

出門復入門雨腳但如舊所向泥活活思君令人瘦沈吟坐西軒飲食錯昬晝寸步曲江頭難爲一相就吁嗟乎蒼生稼穡不可救安得誅云師疇能補天漏大明韜日月曠野號禽獸君子彊逶迆小人困馳驟維南有崇山恐與川浸澑是節東籬菊紛披爲誰秀岑生多新詩性亦嗜醇酎采采黃金花何由滿衣袖

【出門復入門雨腳但如舊蹤迹宛然采采黃金花何由滿衣袖情事索莫安得誅云師疇能補天漏此老杜最不老處】

有懷臺州鄭十八司戶防【自注云防時坐污貶臺州司戶】

天臺隔三江風浪無晨暮鄭公縱得歸老病不識路昔如水上鷗今若罝中兔性命由他人悲辛但狂顧山鬼獨一腳蝮蛇長如樹呼號傍孤城嵗月誰與度從來禦魑魅多爲才名誤夫子稽阮流更被時俗惡海隅微小吏眼暗發垂素黃帽映靑袍非供折腰具平生一杯酒見我故人遇相望無所成乾坤莽回互

【老抱牢騒】

宿靑谿驛奉懷張員外十五兄之緒【靑谿驛在嘉州犍爲縣】

漾舟千山內日入泊枉渚我生本飄飄今復在何許石根靑楓林猿鳥聚儔侶月明遊子靜畏虎不得語中夜懷友朋乾坤此深阻浩蕩前後間佳期付荊楚

【月明遊子靜畏虎不得語景色悄然照日】

夢李白二首

死別已吞聲生別常惻惻江南瘴癘地逐客無消息故人入我夢明我長相憶恐非平生魂路逺不可測魂來楓林靑魂返闗塞黒君今在羅网何以有羽翼落月滿屋梁猶疑照顏色水深波浪濶無使蛟龍得

浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首苦負平生志冠蓋滿京華斯人獨顦顇孰云网恢恢將老身反累千秋萬嵗名寂寞身後事

【是魂是人是夢是覩都覺恍惚無定親情苦意無不備極矣死別已吞聲生別常惻惻便是千情萬恨出門掻白首苦負平生志彼此懷抱都盡詩謂語不驚人死不休是以境必抉奧語必窮徼此子美擅長處】

送髙三十五書記十五韻【髙適客河西哥舒翰表爲掌書記】

崆峒小麥熟且願休王師請公問主將焉用窮荒爲饑鷹未飽肉側翅隨人飛髙生跨鞍馬有似並州兒脫身簿尉中始與箠楚辭借問今何官觸熱向武威答云一書記所媿國士知人亦不易知更須愼其儀十年出幕府自可持旌麾此行旣特達足以慰所思男兒功名遂亦在老大時常恨結歡淺各在天一涯又如參與商慘慘中腸悲驚風吹鴻鵠不得相追隨黃塵翳沙漠念子何時歸邊城有餘力早寄従軍詩

【肝膽披露語气壯往有餘】

送重表侄王砅評事使南海【砅音義與深則厲之厲同】

我之曾老姑爾之髙祖母爾祖未顯時歸爲尙書婦隋朝大業末房杜俱交友長者來在門荒年自糊口家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳剪髻鬟鬻市充杯酒上雲天下亂宜與英俊厚向竊窺數公經綸亦俱有次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在坐眞气驚戶牖及乎貞觀初尙書踐臺斗夫人常肩輿上殿稱萬壽六宮師柔順法則化妃後至尊均嫂叔盛事垂不朽鳳雛無凡毛五色非爾曹往者胡作逆乾坤沸嗷嗷吾客在馮翊爾家同遁逃爭奪至徒步塊獨委蓬蒿逗𨖻熱爾腸十里卻呼號自下所騎馬右持腰間刀左牽紫遊韁飛走使我髙茍活到今日寸心銘佩牢亂離又聚散宿昔恨滔滔水花笑白首春艸隨靑袍廷評近要津節制收英髦北驅漢陽傳南泛上瀧舠家聲肯墜地利器當秋毫番禺親賢領籌運神功操大夫出盧宋寶貝休脂膏洞主降接武海胡舶千艘我欲就丹砂跋渉覺身勞安能陷糞土有志乘鯨鰲或驂鸞騰天聊作鶴鳴臯

【喜其欵悉上雲天下亂一叚更有神色】

贈李十五丈別

峽人鳥獸居其石附層巓下臨不測江中有萬里船多疾紛倚薄少畱攺嵗年絕域誰慰懷開顏喜名賢孤陋忝末戚等級敢比肩人生意气合相與襟袂連一日兩遣僕三日一共筵揚論展寸心壯筆過飛泉成美價存子山舊業傳不聞八尺軀常受眾目憐吾爲辛苦行蓋彼生事牽北回白帝棹南入黔陽天汧公制方隅【自注云汧公李勉也宗室鄭惠王孫】迥出諸侯先封內如太古時危獨蕭然淸髙金莖露正直朱絲弦昔在堯四嶽今之黃潁川於邁恨不同所思無由宣山深水增波解榻秋露懸客遊𨿽云久亦思月再圓晨集風渚亭醉操云嶠篇丈夫貴知已歡罷念歸旋

別蔡十四著作【黃鶴云永泰九年成都尹郭英又爲崔旴所殺時蔡著作扶其櫬以歸】

賈生慟哭後寥落無其人安知蔡夫子髙義邁等倫獻書謁皇帝志已淸風塵流涕灑丹極萬乘爲酸辛天地則瘡痍朝廷多正臣異才復間出周道日惟新使蜀見知已別顏始一伸主人薨城府扶櫬歸咸秦巴道此相逢防我病江濱憶念鳳翔都聚散臥十春我衰不足道但願子意陳稍令社稷安自契魚水親我𨿽消渴甚敢忘帝力勤尙思未朽骨復覩耕桑民積水駕三峽浮龍倚長津揚舲洪濤間仗子濟物身鞍馬下秦塞王城通北辰甲聚不散兵久食恐貧窮谷無粟帛使者來相因若慿南轅使書札到天垠

別唐十五誡因寄禮部賈侍郎

九載一相逢百年能幾何復爲萬里別送子山之阿白鶴久同林潛魚本同河未知棲集期衰老彊髙歌歌罷兩淒惻六龍勿蹉跎相視發皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸猶畏虞羅子負經濟才天門郁差峩飄飄適東周來往若崩波南宮吾故人白馬金盤陀雄筆映千古見賢心靡他念子善師事嵗寒守舊柯爲吾謝賈公病肺臥江沱

將適吳楚畱別章使君畱後兼幕府諸公【得栁字】

我來入蜀門嵗月亦已久豈惟長兒童自覺成老醜常恐性坦率失身爲杯酒近辭痛飲徒折節萬夫後昔如縦壑魚今如喪家狗旣無逺方戀行止復何有相逢半新故取別隨薄厚不意靑艸湖扁舟落吾手眷眷章梓州開筵俯髙栁樓前出騎馬帳下羅賓友健兒簸紅旗此樂防難朽日車隠昆侖烏雀噪戶牖波濤未足畏三峽徒雷吼所憂盜賊多重見衣冠走中原消息斷黃屋今安否終作適荊蠻安排用荘叟隨云拜東皇掛席上南斗有使卽寄書無使長回首

同諸公登慈恩寺塔【自注云時髙適薛據先有此作】

髙標跨蒼穹烈風無時休自非曠士懷登玆翻百憂方知象教力足可追防捜仰穿龍蛇窟始出枝撐幽七星在北戶河漢聲西流羲和鞭白日少昊行淸秋秦山忽破碎涇渭不可求俯視但一气焉能辧皇州回首叫虞舜蒼梧云正愁惜防瑤池飲日晏昆侖丘黃鶴去不息哀鳴何所投君看隨陽鴈各有稻粱謀

【登髙望逺一往寄情無限】

奉同郭給事湯東靈湫作【靈湫在驪山】

東山气鴻蒙宮殿居上頭君來必十月樹羽臨九州陰火煮玉泉噴薄漲巖幽有時浴赤日光抱空中樓閬風入轍迹廣野延防捜沸天萬乘動觀水百丈湫幽靈斯可怪王命官屬休初聞龍用壯劈石摧林丘中夜窟宅攺移因風雨秋倒懸瑤池影屈注蒼江流味如甘露漿揮弄滑且柔翠旗淡偃蹇云車紛少畱簫鼓蕩四溟異香泱漭浮鮫人獻防綃曽祝沈豪牛百祥奔盛明古先莫能儔坡陀金蝦蟇出見蓋有由至尊顧之笑王母不遣收復歸虛無底化作長黃虯飄飄靑鎖郎文彩瑚鉤浩歌淥水曲淸絕聼者愁

【俶詭】

九成宮【在鳳翔本隋仁壽宮唐修之以避暑因更名山有九重故曰九成】

蒼山入百里崖斷如杵臼曽宮慿風回岌嶪土囊口立神扶棟宇鑿翠開戶牖其陽產靈芝其陰宿牛斗紛披長松倒掲怪石走哀猿啼一聲客淚迸林藪荒哉隋家帝制此今頽朽向使國不亡焉爲巨唐有𨿽無新增修常置官居守巡非瑤水逺迹是雕墻後我行屬時危仰望嗟嘆久天王守【與狩同】太白駐馬更搔首

【語語如鑿石開山剏所未有】

玉華宮【在坊州鳳凰谷】

谿回松風長蒼防竄古瓦不知何王殿遺構絕壁下陰房鬼火靑壊道哀湍瀉萬籟眞笙竽秋色正瀟灑美人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者

【此詩宋人贊不容口以余觀之特四語耳谿回松風長蒼防竄古瓦陰房鬼火靑壊道哀湍瀉此直指景色不假防級信屬老手不知何王殿遺構絕壁下此豈古法萬籟眞笙竽秋色正瀟灑二語已屬形容美人爲黃土況乃粉黛假當時侍金輿故物獨石馬數語則迫露之極矣古人題詠渾渾斷不如是】

晦日尋崔戢李封

朝光入甕牖方寢驚敝裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交防心眞罕儔每過得酒傾二宅可淹畱喜結仁裏歡況因令節求李生園欲荒舊竹頗修修引客看掃除隨時成獻酬崔侯初筵色已畏空樽愁未知天下士至性有此不艸芽旣靑出蜂聲亦暖遊思見農器陳何當甲兵休上古葛天民不貽黃屋憂至今阮籍等熟醉爲身謀威鳳髙其翔長鯨吞九州地軸爲之翻百川皆亂流當歌欲一放淚下恐莫收濁醪有妙理庶用慰沈浮

兩當縣吳十侍禦江上宅

寒城荒煙淡山谷落葉赤陰風千里來吹汝江上宅鵾雞號枉渚日色傍阡陌借問持斧翁防年長沙客哀哀失木狖矯矯避弓翮亦知故鄕樂未敢思宿昔昔在鳳翔都共通金閨籍天子猶蒙塵東郊暗長防兵家忌間諜此輩常接迹臺中領舉劾君必愼剖析不忍殺無辜所以分黒白上官權許與失意見遷斥仲尼甘旅人向子識損益朝廷非不知閉口休嘆息余時忝諍臣丹陛實咫尺相看受狼狽至死難塞責行邁心多違出門無與適於公負明義惆悵頭更白

夏日李公見訪【自注云李時爲太子家令】

逺林暑气薄公子過我遊貧居類村塢僻近城南樓傍舎頗淳朴所願亦易求隔屋喚西家借問有酒不墻頭過濁醪展席俯長流淸風左右至客意已驚秋巢多眾鳥喧葉密鳴蟬稠苦遭此物聒孰謂吾廬幽水花晚色靜庶足充淹畱豫恐樽中盡更起爲君謀

大云寺贊公房

燈影照無睡心淸聞妙香夜深殿突兀風動金瑯璫天黒閉春院地淸棲暗芳玉繩回斷絕鐵鳳森翺翔梵放時出寺鐘殘仍殷牀明朝在沃野苦見塵沙黃

兒童汲井華慣捷瓶在手霑灑不濡地掃除似無帚明霞爛復閣霽霧搴髙牖側塞被徑花飄颻委墀栁艱難世事迫隠遁佳期後晤語契深心那能總箝口奉辭還杖防暫別終回首泱泱泥污人防防【音銀】國多狗旣未免羈絆時來憩奔走近公如白雪執熱煩何有

【燈影照無睡心淸聞妙香此語似有契防兒童汲井華慣捷瓶在手霑灑不濡地掃除似無帚綽有禪理在】

法鏡寺

身危適他州勉彊終勞苦神傷山行深愁破崖寺古嬋嬋碧蘚淨蕭摵寒籜聚洄洄山根水冉冉松上雨泄雲蒙淸晨初日翳復吐朱甍半光炯戶牖粲可數枉防防前期岀蘿已亭午防防子規叫微徑不復取

【味堪咀嚼】

北徵【黃鶴云公自鳳翔歸鄜州作鄜音孚】

皇帝二載秋閏八月初吉杜子將北徵蒼茫問家室維時遭艱虞朝野少暇日顧慙恩私被詔許歸蓬蓽拜辭詣闕下怵惕久未出𨿽乏諌諍姿恐君有遺失君誠中興主經緯固密勿東胡反未已臣甫憤所切揮涕戀行在道途猶恍惚乾坤合瘡痍憂虞何時畢靡靡逾阡陌人煙蕭瑟所遇多被傷呻吟更流血回首鳳翔縣旌旗晚明滅前登寒山重屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石戴古車轍靑雲動髙興幽事亦可恱山果多瑣細羅生雜像栗或紅若丹砂或黒如防漆雨露之所濡甘苦齊結實緬思桃源內益嘆身世拙坡陀望鄜畤谷巖互出沒我行已水濱我僕猶木末鴟鳥鳴黃桑野防拱亂穴夜深經戰塲寒月照白骨潼闗百萬師往者散何卒遂令半秦民殘害爲異物況我墮胡塵及歸盡華發經年至茅屋妻子衣百結慟哭松聲迥悲泉共幽咽平生所驕兒顏色白勝雪見爺背面啼垢膩腳不韤牀前兩小女補綻才過膝海圖坼波濤舊繡移曲折天吳及紫鳳顚倒在裋【音竪】褐老夫情懷惡嘔泄臥數日那無囊中帛救汝寒凜栗粉黛亦解包衾裯稍羅列瘦妻面復光癡女頭自櫛學母無不爲曉妝隨手抹移時施朱鉛狼籍畫眉濶生還對童稚似欲忘饑渴問事競挽須誰能卽嗔喝翻思在賊愁甘受雜亂聒新歸且慰意生理焉得說至尊尙蒙塵防日休練卒仰看天色攺旁覺妖氛豁陰風西北來慘淡隨回紇其王願助順其俗喜馳突送兵五千人驅馬一萬匹此輩少爲貴四方服勇決所用皆鷹騰破敵過箭疾聖心頗虛佇時議气欲奪伊洛指掌收西京不足拔官軍請深入蓄銳伺俱發此舉開靑徐旋瞻略恆碣昊天積霜露正气有肅殺禍轉亡胡嵗勢成擒胡月胡命其能久皇綱未宜絕憶昨狼狽初事與古先別姦臣竟葅醢同惡隨蕩析不聞夏殷衰中自誅褒妲周漢獲再興宣光果明哲桓桓陳將軍【陳元禮也】仗鉞奮忠烈微爾人盡非於今國猶活淒涼大同殿寂寞白獸闥都人望翠華佳气向金闕園陵固有神掃灑數不闕煌煌太宗業樹立甚宏達

【造次情事卻防染悉具朝廷計議途道間闗家室情事無不具備歸家一叚余謂其著色太濃】自京赴奉先縣詠懷五百字

杜陵有布衣老大意轉拙許身一何愚竊比稷與契居然成濩落白首甘契濶蓋棺事則已此志常覬豁窮年憂黎元嘆息腸內熱取笑同學翁浩歌彌激烈非無江海志瀟灑送日月生逢堯舜君不忍便永訣當今廊廟具構廈豈云缺葵藿傾太陽物性固莫奪顧惟螻蟻輩但自求其穴胡爲慕大鯨輒擬偃溟渤以玆悟生理獨恥事干謁兀兀遂至今忍爲塵埃沒終愧巢與由未能易其節沈飲聊自遣放歌頗愁絕嵗暮百艸零疾風髙岡裂天衢陰崢嶸客子中夜發霜嚴衣帶斷指直不得結淩晨過驪山禦榻在防【上徒結切下音齧】蚩尢塞寒空蹴踏崖谷滑瑤池气郁律羽林相摩戛君臣畱歡娛樂動殷【讀作隠】膠葛賜浴皆長纓與宴非短褐彤庭所分帛本自寒女出鞭撻其夫家聚斂貢城闕聖人筐篚恩實欲邦國治臣如忽至理君豈棄此物多士盈朝廷仁者宜戰栗況聞內金盤盡在衛霍室中堂有神仙煙霧蒙玉質暖客貂防裘悲管逐淸瑟勸客駞蹄羮霜橙壓香橘朱門酒肉臭路有凍死骨榮枯咫尺異惆悵難再述北轅就涇渭官渡又攺轍羣水従西下極目髙崪兀疑自崆峒來恐觸天柱折河梁幸未坼枝撐聲窸窣【上息七切下蘇骨切】行旅相攀援川廣不可越老妻旣異縣十口隔風雪誰能久不顧庶往共饑渴入門聞號咷幼子饑已卒吾寧捨一哀里巷亦鳴咽所愧爲人父無食致夭折豈知秋禾登貧窶有倉卒生常免租稅名不隸徵伐撫迹猶酸辛平人固騷屑黙思失業徒因念逺戍卒憂端齊終南澒【胡孔切】洞不可掇

【感時憂國披寫滿懷此老杜獨到想此言之非虛作】

羌村【在鄜州】

崢嶸赤云西日腳下平地柴門鳥雀噪歸客千里至妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷夜防更秉燭相對如夢寐

羣雞正亂叫客至雞鬭爭驅雞上樹木始聞叩柴荊父老四五人問我久逺行手中各有攜傾榼濁復淸苦辭酒味薄黍地無人耕兵革旣未息兒童盡東徵請爲父老歌艱難媿深情歌罷仰天嘆四座淚縦橫

【夜闌更秉燭相對如夢寐豈猶有未招之魂耶羣雞正亂叫客至雞鬭爭驅雞上樹木始聞扣柴荊此非獨村景世亂還家豈惟妻子驚情卽雞犬亦覺異色】

唐詩鏡卷二十一

欽定四庫全書

唐詩鏡卷二十二

明陸時雍編

盛唐第十四

杜甫【二】

五言古詩

發秦州【乾元二年冬自秦州如同谷至成都紀行所作】

我衰更懶拙生事不自謀無食問樂土無衣思南州漢源十月交天气涼如秋艸木未黃落況聞山水幽栗亭名更佳下有良田疇充腸多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始微收豈復慰老夫惘然難久畱日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠

【元气蒙蒙】

赤谷

天寒霜雪繁遊子有所之豈但嵗月暮重來未有期晨發赤谷亭險艱方自玆亂石無攺轍我車已載脂山深苦多風落日童稚饑悄然村墟迥煙火何由追貧病轉零落故鄕不可思常恐死道路永爲髙人嗤

【老杜發秦州一段詩正入細所以首首可誦凡好髙好奇便與物情相逺人到歷錬旣深事理物情入手知向髙奇一無用處】

鐵堂峽

山風吹遊子縹緲乘險絕硤形藏堂隍壁色立積鐵徑摩穹蒼蟠石與厚地裂修纎無限竹嵌空太始雪威遲哀壑底徒旅慘不恱水寒長冰橫我馬骨正折生涯抵弧矢盜賊殊未滅飄蓬逾三年回首肝肺熱

【語語深貼有味】

鹽井

鹵中艸木白靑者宮鹽煙官作旣有程煮鹽煙在川汲井嵗搰搰【月骨切】出車日連連自公斗三百轉致斛六千君子愼止足小人苦喧闐我何良嘆嗟物理固自然

【自公斗三百轉致斛六千此是肆課佳記】

【附靑陽峽塞外苦厭山南行道彌惡岡巒相經亙雲水气參錯林回硤角來天側壁面削磎西五里石奮怒向我落仰看日車側俯恐坤軸弱魑魅嘯有風霜霰浩渶漠昨憶逾隴阪髙秋視吳嶽束笑蓮花卑北知崆峒薄超然侔壯觀巳謂殷寥廓突兀猶趂人及玆嘆防寞語多險僻猶有曩時之態】

龍門鎭

細泉兼輕冰沮洳棧道濕不辭辛苦行迫此短景急石門云雪隘古鎭峯巒集旌竿暮慘澹風水白刃澀胡馬屯成羣防虞此何及嗟爾逺戍人山寒夜中泣

石龕

熊羆咆我東虎豹號我西我後鬼長嘯我前狨又啼天寒昬無日山逺道路迷驅車石龕下仲冬見虹蜺伐竹者誰子悲歌上云梯爲官采美箭五嵗供梁齊苦云直簳盡無以充提攜柰何漁陽騎颯颯驚烝黎

【此詩气局最寬語致最簡】

積艸嶺【自注云同谷界】

連峯積長陰白日逓隠見颼颼林響交慘慘石狀變山分積艸嶺路異明水縣旅泊吾道窮衰年嵗時倦卜居尙百里休駕投諸彥邑有佳主人情如已防面來書語絕妙逺客驚深眷食蕨不願余茅茨眼中見

鳳凰臺【成州有鳳凰山卽秦弄玉與蕭史吹簫處】

亭亭鳳凰臺北對西康州西伯今寂寞鳳聲亦悠悠山峻路絕蹤石林气髙浮安得萬丈梯爲君上上頭恐有無母雛饑寒日啾啾我能剖心血飲啄慰孤愁心以當竹實炯然忘外求血以當醴泉豈徒比淸流所重王者瑞敢辭微命休坐看彩翮長舉意八極周自天銜瑞圖飛下十二樓圖以奉至尊鳳以垂鴻猷再光中興業一洗蒼生憂深衷正爲此羣盜何淹畱

【憂時濟世熱膓滿抱】

發同谷縣【自注云乾元二年十二月一日自隴右赴劍南紀行】

賢有不黔突聖有不暖席況我饑愚人焉能尙安宅始來玆山中休駕喜地僻柰何迫物累一嵗四行役忡忡去絕境杳杳更逺適停驂龍潭云回首虎崖石臨岐別數子握手淚再滴交情無舊深窮老多慘慼平生嬾拙意偶值棲遁迹去住與願違仰慙林間翮

萬丈潭【在同谷縣】

淸谿合防漠神物有顯晦龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡岸絕兩壁對削成根虛無倒影垂澹瀩【徒對切】黑知灣環底淸見光炯碎孤云倒來深飛鳥不在外髙蘿成帷幄寒木疊旌斾逺川曲通流嵌竇潛泄瀨造幽無人境發興自我輩告歸遺恨多將老斯遊最閉藏修鱗蟄出入巨石礙何當暑天過快意風雲防

【句多苦錬】

木皮嶺

首路栗亭西尙想鳳凰村季冬攜童稚辛苦赴蜀門南登木皮嶺艱險不易論汗流被我體祁寒爲之暄逺岫爭輔佐千巖自崩奔始知五嶽外別有他山尊仰幹塞大明俯入裂厚坤再聞虎豹鬭屢局風水昬髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧气淸無沙土痕憶觀昆侖圖目擊圃存對此欲何適黙傷垂老魂

白沙渡

畏途隨長江渡口下絕岸差池下舟楫杳窕入云漢天寒荒野外日暮中流半我馬向北嘶山猿飲相喚水淸石礧礧沙白灘漫漫迥然洗愁辛多病一疎散髙壁抵嵚崟洪濤越淩亂臨風獨回首攬轡復三嘆

水防渡

山行有常程中夜尙未安微月沒巳久崖傾路何難大江動我前洶若溟渤寛篙師暗理楫歌笑輕波瀾霜濃木石滑風急手足寒入舟已千憂陟巘仍萬盤回眺積水外始知眾星幹逺遊令人瘦衰疾慙加餐

飛仙閣【華陽國誌諧葛亮相蜀鑿石架空爲飛梁閣道】

土門山行窄微徑緣秋毫棧云防幹峻梯石結搆牢萬壑敧疎林積陰帶奔濤寒日外澹泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

五盤

五盤𨿽云險山色佳有餘仰淩棧道細俯映江水疎地僻無网罟水淸反多魚好鳥不妄飛野人半巢居喜見淳朴俗坦然心神舒東郊尙格鬭巨猾何時除故鄕有弟妹流落隨丘墟成都萬事好豈若歸吾廬

龍門閣

淸江下龍門絕壁無尺土長風駕髙浪浩浩自太古危途中縈盤仰望垂綫縷滑石敧難鑿浮梁裊相拄目隕雜花頭風吹過雨百年不敢料一墜那得取飽聞經瞿塘足見度大庾終身歷艱險恐懼從此數

石櫃閣

季冬日已長山晚半天赤蜀道多早花江間饒奇石石櫃曽波上臨虛蕩髙壁淸暉回羣鷗暝色帶逺客羇棲負幽意感嘆向絕迹信甘孱懦嬰不獨凍餒迫優逰謝康樂放浪陶彭澤吾衰未自由謝爾性有適

桔柏渡

靑冥寒江渡駕竹爲長橋竿濕煙漠漠江水風蕭蕭連笮動嫋娜徵衣颯飄颻急流鴇鷁散絕岸黿鼉驕西轅自玆異東逰不可要髙通荊門路濶防滄海潮孤光隠顧盼遊子悵寂寥無以洗心胸前登但山椒

【輕蔚可喜杜集所稀】

劍門

惟天有設險劍閣天下壯連山抱西南石角皆北向兩崖崇墉倚刻畫城郭狀一夫怒臨闗百萬未可傍珠玉走中原岷峨气淒愴三皇五帝前雞犬自相放後王尙柔逺職貢道已喪至今英雄人髙視見霸王並吞與割據極力不相讓吾將罪眞宰意欲鏟疊嶂恐此復偶然臨風黙惆悵

早發射洪縣南途中作

將老憂貧窶筋力豈能及徵途乃侵星得使諸病入鄙人寡道气在困無獨立俶裝逐徒旅達曙陵險澀寒日出霧遲淸江轉山急僕夫行不進駑馬若維縶汀洲稍疎散風景開怏悒空慰所尙懷終非曩遊集衰顏偶一破勝事難屢挹茫然阮籍途更灑楊朱泣

成都府

翳翳桑楡日照我徵衣裳我行山川異忽在天一方但逢新人民未卜見故鄕大江東流去遊子去日長曾城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫初月出不髙眾星尙爭光自古有羇旅我何苦哀傷

【鳥雀夜各歸中原杳茫茫初月出不髙眾星尙爭光气韻髙雅意象更入微茫】

宿鑿石浦

早宿賔從勞仲春江山麗飄風過無時舟檝不敢系回塘淡暮色日沒眾星嘒缺月殊未生靑燈死分翳窮途多俊異亂世少恩惠鄙夫亦放蕩艸艸頻卒嵗斯文憂患余聖哲垂彖系

早發

有求常百慮斯文亦吾病以玆朋故多窮老驅馳並早行篙師怠席掛風不正昔人戒垂堂今則奚奔命濤翻黑蛟躍日出黃霞映煩促瘴豈侵頽倚睡未醒僕夫問盥櫛暮顏靦靑鏡隨意簮葛巾仰慙林花盛側聞夜來寇幸喜囊中淨艱危作逺客干請傷直性薇蕨餓首陽粟馬資歷聘賤子欲適従疑誤此二柄

次晚洲

參錯云石稠陂陁風濤壯晚洲適知名秀色固異狀棹經垂猿把身在度鳥上擺浪散帙妨危沙折花當羇離暫愉恱羸老反惆悵中原未解兵吾得終疎放

【棹經垂猿把身在度鳥上寫景不煩而得】

遣興

賀公雅吳語在位常淸狂上疏乞骸骨黃冠歸故鄕爽气不可致斯人今則亡山陰一茅宇江海日淒涼吾憐孟浩然裋褐卽長夜賦詩何必多往往淩鮑謝淸江空舊魚春雨餘甘蔗每望東南云令人防悲吒

遣興

朝逢富家葬前後皆輝光共指親戚大緦麻百夫行送者各有死不須羨其彊君看束縛去亦得歸山岡

【名言不須羨其彊語最有味】

遣興三首

蓬生非無根漂蕩隨髙風天寒落萬里不復歸本藂客子念故宅三年門巷空悵望但烽火戎車滿闗東生涯能防何常在羇旅中

我今日夜憂諸弟各異方不知死與生何況道路長避寇一分散饑寒永相望豈無柴門歸欲出畏虎狼仰看雲中鴈禽鳥亦有行

昔在洛陽時親友相追攀送客東郊道遨遊宿南山煙塵阻長河樹羽成臯間回首載酒地豈無一日還丈夫貴壯健慘戚非朱顏

【語气慷慨灑落】

遣興

髙秋登寒山南望馬邑州降虜東擊胡壯健盡不畱穹廬莽牢落上有行雲愁老弱哭道路願聞甲兵休鄴中事反覆死人積如丘諸將已茅土載驅誰與謀

【諸將二語當時深患】

述懷

去年潼闗破妻子隔絕久今夏艸木長脫身得西走麻鞋見天子衣袖露兩肘朝廷慜生還親故傷老醜涕淚受拾遺流離主恩厚柴門𨿽得去未忍卽開口寄書問三川不知家在否比聞同罹禍殺戮到雞狗山中漏茅屋誰復依戶牖摧頽蒼松根地冷骨未朽防人全性命盡室豈相偶嵚崟猛虎場鬱結回我首自寄一封書今已十月後反畏消息來寸心亦何有漢運初中興生平老耽酒沈思歡防處恐作窮獨叟

解憂

減米散同舟路難思共濟向來雲濤盤【自注云雲濤盤灘名極爲險阻】眾力亦不細呀吭瞥眼過飛櫓本無蔕得失瞬息間致逺猶恐泥百慮視安危分明曩賢計玆理庶可廣拳拳期勿替

【此老杜一時漫興遂開腐儒議論之門】

上水遣懷

我衰太平時身病戎馬后蹭蹬多拙爲安得不皓首驅馳四海內童稺日糊口但遇新少年少逢舊親友低顏下色地故人知善誘後生血气豪舉動見老醜窮迫挫曩懷常如中風走一紀出西蜀於今向南斗孤舟亂春華暮齒依蒲栁防防九疑葬聖者骨已朽蹉跎陶唐人鞭撻日月久中間屈賈輩讒毀竟自取郁沒二悲魂蕭條猶在否崒淸湘石逆行雜林藪篙工密逞巧气若酣杯酒謌謳互激逺回斡明受授善知應觸類各借脫頴手古來經濟才何事獨罕有蒼蒼眾色晚熊掛蛇吼黃羆在樹顚正爲羣虎守羸骸將何適履險顏益厚庶與達者論吞聲混瑕垢

述古

赤驥頓長纓非無萬里姿悲鳴淚至地爲問馭者誰鳳凰從天來何意復髙飛竹花不結實念子忍朝饑古來君臣合可以物理推賢人識定分進退固其宜

佳人

絕代有佳人幽居在空谷自云良家子零落依艸木闗中昔喪亂兄弟遭殺戮官髙何足論不得收骨肉世情惡衰歇萬事隨轉燭夫壻輕薄兒新人美如玉合昬尙知時鴛鴦不獨宿但見新人笑那聞舊人哭在山泉水淸出山泉水濁侍婢賣珠回牽蘿補茅屋摘花不插發采栢動盈掬天寒翠袖薄日暮倚修竹

【在山泉水淸出山泉水濁語何自持天寒翠袖薄日暮倚修竹益更矜重端人不作佻語】遭田父泥飲美嚴中丞

步屧隨春風村村自花栁田翁逼社日邀我嘗春酒酒酣誇新尹畜眼未見有回頭指大男渠是弓弩手名在飛騎籍長畨嵗時久前日放營農辛苦救衰朽差科死則已誓不舉家走今年大作社拾遺能住否叫婦開大缾盆中爲吾取感此气揚揚須知風化首語多𨿽雜亂說尹終在口朝來偶然出自夘將及酉久客惜人情如何拒鄰叟髙聲索果栗欲起時被肘指揮過無禮未覺村野丑月出遮我畱仍嗔問升斗

【村朴處正好】

秋行官張望督促東渚耗稻向畢淸晨遣女奴阿稽豎子阿段往問

東渚雨今足佇聞秔稻香上天無偏頗蒲稗各自良人情見非類田家戒其荒功夫競搰搰【苦骨切】除艸置岸傍谷者命之本客居安可忘靑春具所務勤墾免亂常吳牛力容易並驅動莫當丰苗亦已穊雲水照方塘有生固蔓延靜一資隄防督領不無人提攜頗在綱荊揚風土暖肅肅微霜尙恐主守疎用心未甚臧淸朝遣婢僕寄語逾崇岡西成聚必散不獨陵我倉豈要仁裏譽感此亂世忙北風吹蒹葭蟋蟀近中堂荏苒百工休郁紆遲暮傷

【意气滿懷】

課伐木【並序】

課人伯夷辛秀信行等入谷斬陰木人日四根止維條伊枚正直挺然晨徵暮返委積庭內我有藩籬是缺是補載截篠簜伊杖支持則旅次於小安山有虎知禁若恃爪牙之利必昬黑摚突防人屋壁列樹白萄鏝爲墻實以竹示式遏爲與虎近混淪乎無良賓客憂害馬之徒茍活爲幸可嘿息已作詩示宗武誦

長夏無所爲客居課奴僕淸晨飯其腹持斧入白谷靑防層巓後十里斬陰木人肩四根已亭午下山麓尙聞丁丁聲功課日各足蒼皮見委積素節相照燭借汝跨小籬當杖苦虛竹空荒咆熊羆乳獸待人肉不示知禁情豈惟干戈哭城中賢府主處貴如白屋蕭蕭理體靜蜂蠆不敢毒虎穴連裏閭隄防舊風俗泊舟滄江岸久客愼所觸舎西崖嶠壯雷雨蔚含蓄墻宇資屢修衰年怯幽獨爾曹輕軌熱爲我忍煩促秋光近淸岑季月當泛菊報之以微寒共給酒一斛

屏迹

衰年甘屏迹幽事供髙臥鳥下竹根行龜開萍葉過年荒酒價乏日並園蔬課獨酌甘泉歌歌長擊樽破

【老杜不長作俊語鳥下竹根行龜開萍葉過未見其景趣之饒】

除艸【自注云去�也按�音潛又除炎切山韭也】

艸有害於人曽何生阻修其毒甚蜂蠆其多彌道周淸晨步前林江色未散憂芒刺在我眼焉能待髙秋霜雪一霑凝蕙葉亦難畱荷鋤先童稚日入仍討求轉致水中央豈無雙釣舟頑根易滋蔓敢使依舊丘自玆藩籬曠更覺松竹幽芟夷不可闕疾惡信如讐

【芟盡蕪穢神趣蔚然遂臻大雅】

營屋

我有陰江竹能令朱夏寒陰通積水內髙入浮雲端甚疑鬼物慿不顧剪伐殘東偏若面勢戶牖可永安愛惜已六載玆晨去千竿蕭蕭見白日洶洶開奔湍度堂匪華麗養拙異考槃艸茅𨿽薙葺衰病方少寛洗然順所適此足代加餐寂無斤斧響庶遂憩息歡

艸堂

昔我去艸堂蠻夷塞成都今我歸艸堂成都適無虞請陳初亂時反覆乃須防大將赴朝廷羣小起異圖中宵斬白馬盟歃气已麤西取邛南兵北斷劍閣隅布衣十數人亦擁專城居其勢不兩大始聞蕃漢殊西卒卻倒戈賊臣互相誅焉知肘腋禍自及梟獍徒義士皆痛憤紀綱亂相逾一國實三公萬人欲爲魚唱和作威福孰肯辧無辜眼前列杻械背後吹笙竽談笑行殺戮濺血滿長衢到今用鉞地風雨聞號呼鬼妾與鬼馬色悲充爾娛國家法令在此又足驚吁賤子且奔走三年望東吳弧矢暗江海難爲遊五湖不忍竟舎此復來薙榛蕪入門四松在步屧萬竹疎舊犬喜我歸低徊入衣裙鄰里喜我歸沽酒攜胡蘆大官喜我來遣騎問所須城郭喜我來賓客隘村墟天下尙未寧健兒勝腐儒飄飄風塵際何地置老夫於時見疣贅骨髓幸未枯飲啄媿殘生食薇不敢余

【下語處不失分寸所謂老手】

園人送瓜

江間𨿽炎瘴瓜熟亦不早栢公鎭防國滯務玆一掃食新先戰士共少及谿老傾筐蒲鴿靑滿眼顏色好竹竿接嵌竇引注來鳥道浮沈亂水玉愛惜如芝艸落刃嚼冰霜開懷慰枯槁許以秋蔕除仍看小兒抱東陵迹蕪絕楚漢休徵討園人非故侯種此何艸艸

【愛其一味本色】

大雨

西蜀冬不雪春農尙嗷嗷上天回哀眷朱夏云郁陶執熱乃沸鼎纎絺成緼袍風雷颯萬里霈澤施蓬蒿敢辭茅葦漏已喜黍豆髙三日無行人二江聲怒號流惡邑裏淸矧玆逺江臯荒庭步鸛鶴隠幾望波濤沈屙聚藥餌頓忘所進勞則知潤物功可以貸不毛陰色靜隴畝勸耕自官曹四鄰出耒耜何必吾家操

谿漲

當時浣花橋谿水才尺餘白石明可把水中有行車秋夏忽泛溢豈惟入吾廬蛟龍亦狼狽況是鼈與魚玆晨已半落歸路跬步疎馬嘶未敢動前有深塡淤靑靑屋東麻散亂牀上書不意逺山雨夜來復何如我遊都市間晚憩必村墟乃知久行客終日思其居

【如此正好過此則生病矣】

雨

山雨不作泥江云薄爲霧晴飛半嶺鶴風亂平沙樹明滅洲景微隠見巖姿露拘悶出門遊曠絕經目趣消中日伏枕臥久塵及屨豈無平肩輿莫辧望鄕路兵戈浩未息蛇虺反相顧悠悠邊月破鬱鬱流年度鍼灸阻朋曹籺【胡骨切】對童孺一命須屈色新知漸成故窮荒益自卑飄泊欲誰訴尫羸愁應接俄頃恐違迕浮俗何萬端幽人有髙步龎公竟獨往尙子終罕遇宿畱【音秀澑】洞庭秋天寒瀟湘素杖策可入舟送此齒髮暮

雷

大旱山嶽燋密雲復無雨南方瘴癘地罹此農事苦封內必舞雩峽中喧擊鼓眞龍竟寂寞土梗空俯僂吁嗟公私病稅斂缺不補故老仰面啼瘡痍向誰數暴尫或前聞鞭巫非稽古請先偃甲兵處分聽人主萬邦但各業一物休盡取水旱其數然堯湯免親覩上天爍金石羣盜亂豺虎二者存一端愆陽不猶愈昨宵殷其雷風過齊萬弩復吹霾翳散虛覺神靈聚气暍腸胃融汗滋衣裳污吾衰猶計拙失望築場圃

牽牛織女

牽牛出河西織女處其東萬古永相望七夕誰見同神光竟難此事終蒙朧颯然精靈合何必秋遂通亭亭新妝立龍駕具層空世人亦爲爾祈請走兒童稱家隨丰儉白屋達公宮膳夫翊堂殿鳴玉淒房櫳曝衣徧天下曵月揚微風蛛絲小人態曲綴瓜果中初筵裛重露日出甘所終嗟汝未嫁女秉心郁衝衝防身動如律竭力機杼中𨿽無舅姑事敢昧織作功明明君臣契咫尺或未容義無棄禮法恩始夫婦恭大小有佳期戒之在至公方圓苟齟齬丈夫多英雄

【茫茫落落是最佳處一犯手便生可憎】

杜鵑

西川有杜鵑東川無杜鵑涪萬無杜鵑云安有杜鵑我昔遊錦城結廬錦水邊有竹一頃余喬木上參天杜鵑暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻鴈及羔羊有禮太古前行飛與跪乳識序又知恩聖賢吾法則付與後世傳君看禽鳥情猶解事杜鵑今忽暮春間值我病經年身病不能拜淚下如迸泉

【宣情未暢不若鳳凰臺佳】

望嶽

南嶽配朱鳥秩禮自百王歘吸領地靈澒洞半炎方邦家用祀典在徳非馨香巡狩何寂寥有虞今則亡洎吾隘世网行邁越瀟湘渴日絕壁出漾舟淸光旁祝融五峯尊峯峯次低昂紫蓋獨不朝爭長嶪相望恭聞魏夫人羣仙夾翺翔有時五峯气散風如飛霜牽迫恨修途未暇杖崇岡歸來覬命駕沐浴休玉堂三嘆問府主曷以贊我皇牲璧忍衰俗神其思降祥

【老後又平而雅】

唐詩鏡卷二十二

欽定四庫全書

唐詩鏡卷二十三

明陸時雍編

盛唐第十五

杜甫【三】

七言古詩

今夕行

今夕何夕嵗云䢐更長燭明不可孤咸陽客舎一事無相與博塞【先代切】爲歡娛慿陵大叫呼五白袒跣不肯成梟盧英雄有時亦如此邂逅豈卽非良圖君莫笑劉毅從來布衣願家無儋石輸百萬

飲中八僊歌

【李白傳云李白自知不爲親近所容益驁放不修與賀知章李適之汝陽王璡崔宗之蘇晉張旭焦遂爲酒中八僊】

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之瀟灑美少年舉觴白眼望靑天皎如玉樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫帽露頂王公前揮毫落紙如雲煙焦遂五斗方卓然髙談雄辯驚四筵

【剏格旣髙描神復妙此詩宛如寫照】

麗人行

三月三日天气新長安水邊多麗人態濃意逺淑且眞肌理細膩骨肉勻繡羅衣裳照暮春蹙金孔雀銀麒麟頭上何所有翠微防【烏合切】葉垂鬢唇背後何所見珠壓腰衱【音劫】穏稱身就中云幕椒房親賜名大國虢與秦紫駞之峯出翠釡水晶之盤行素鱗犀筯厭飫久未下鸞刀縷切空紛綸黃門飛鞚不動塵禦廚絲絡送八珍簫鼓哀吟感鬼神賓從雜遝實要津後來鞍馬何逡巡當軒下馬入錦茵楊花雪落覆白蘋靑烏飛去銜紅巾炙手可熱勢絕倫愼莫近前丞相嗔

【色古而厚防染處謂其墨气太重楊花雪落覆白蘋靑鳥飛去衘紅中是暗影語總之不是良法】渼陂行【在鄠縣】

岑參兄弟皆好奇攜我逺來遊渼陂天地黤慘忽異色波濤萬頃堆琉璃璢琉汗漫泛舟入事殊興極憂思集鼉作鯨吞不復知惡風白浪何嗟及主人錦帆相爲開舟子喜甚無氛埃鳬鷖散亂棹謳髮絲管啁啾空翠來沈竿續蔓深莫測菱葉荷花靜如拭宛在中流渤澥淸下歸無極終南黒半陂已南純浸山動影裊窕沖融間船舷暝戛雲際寺水面月出藍田關此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷雨至蒼茫不曉神靈意少壯幾時柰老何向來哀樂何其多

【未到眞趣】

樂遊園歌【自注云晦日賀蘭楊長史筵醉中作】

樂遊古園崒森爽煙綿碧艸萋萋長公子華筵勢最髙秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開詄蕩蕩曲江翠幕排銀牓拂水低回舞袖翻緣云淸切歌聲上卻憶年年人醉時只今未醉已先悲數莖白髮那拋得百罸深杯亦不辭聖朝已知賤士醜一物自荷皇天慈此身飲罷無歸處獨立蒼茫自詠詩

【靑春波浪芙蓉園白日雷霆夾城仗語意欲得飽綻如此甚多老杜下句往往費力拂水低回舞防翻緣云淸切歌聲上在杜謂極輕俊矣然讀之猶覺喫力】

沙苑行【唐罝沙苑監掌牧養在同州】

君不見左輔白沙白如水繚以周墻百餘里龍媒昔是渥窪生汗血今稱獻於此苑中騋牝三千匹丰艸靑靑寒不死食之豪健西域無每嵗攻駒冠邊鄙王有虎臣司苑門入門天廏皆云屯驌驦一骨獨當禦春秋二時歸至尊至尊內外馬盈億伏櫪在坰空大存逸羣絕足信殊傑倜儻權奇難具論累累塠阜藏奔突往往陂陁縱超越角壯翻同麋鹿遊浮深簸蕩黿鼉窟泉出巨魚長比人丹砂作尾黃金鱗豈知異物同精气𨿽未成龍亦有神

【結得宕】

兵車行

車轔轔馬蕭蕭行人弓箭各在腰爺娘妻子走相送【自注云古樂府不聞爺娘喚女聲但聞黃河流水鳴濺濺】塵埃不見咸陽橋牽衣頓足攔道哭哭聲直上干雲霄道傍過者問行人行人但云防行頻或從十五北防河便至四十西營田去時里正與裹頭歸來頭白還戍邊邊庭流血成海水武皇開邊意未已君不見漢家山東二百州千村萬落生荊杞縱有健婦把鋤犂禾生隴畝無東西況復秦兵耐苦戰被驅不異犬與雞長者𨿽有問役夫敢伸恨且如今年冬未休闗西卒縣官急索租租稅從何出信知生男惡反是生女好生女猶得嫁比鄰生男埋沒隨百艸君不見靑海頭古來白骨無人收新鬼煩寃舊鬼哭天陰雨濕聲啾啾

【起結最是古意】

醉時歌贈廣文館學士鄭防

諸公衮衮登臺省廣文先生官獨冷甲第紛紛厭粱肉廣文先生飯不足先生有道出羲皇先生有文過屈宋徳尊一代常轗軻名垂萬古知何用杜陵野客人更嗤被褐短窄鬢如絲日糴太倉五升米時赴鄭老同襟期得錢卽相覓沽酒不復疑忘形到爾汝痛飲眞吾師淸夜沈沈動春酌燈前細雨檐花落但覺髙歌有鬼神焉知餓死塡溝壑相如逸才親滌器子云識字終投閣先生早賦歸去來石田茅屋荒蒼苔儒術於我何有哉孔丘盜跖俱塵埃不須聞此意慘愴生前相遇且銜杯哀王孫【時祿山驚潼關宗倉卒西幸諸嗣王及公主之在外者皆不及從其後多爲祿山所屠此詩記而哀之】

長安城頭頭白烏夜飛延秋門上呼又向人家啄大屋屋底達官走避胡金鞭斷折九馬死骨肉不待同馳驅腰下寶玦靑瑚可憐王孫泣路隅問之不肯道姓名但道困苦乞爲奴已經百日竄荊棘身上無有完肌膚髙帝子孫盡隆凖龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜東風吹血腥東來橐駞滿舊都朔方健兒好身手昔何勇銳今何愚竊聞太子已傳位聖徳北服南單於花門【音梨】面請雪恥愼勿出口他人狙哀哉王孫愼勿疎五陵佳气無時無

【深情苦語一起借徑省敍事之煩哀王孫哀江頭去繁就簡語歸至要觀其分布起伏隠隠有斷崖千里之勢】

哀江頭【曲江爲京都勝賞之地遭祿山焚劫之後公有感而作】

杜陵野老吞聲哭春日潛行曲江曲江頭宮殿鎖千門細栁新蒲爲誰緑憶昔霓旌下南苑苑中萬物生顏色昭陽殿裏第一人同輩隨君侍君側輦前才人帶弓箭白馬嚼囓黃金勒翻身向天仰射云一箭正墮雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚沾臆江水江花豈終極黃昬胡騎塵滿城欲往城南忘城北

【總於起結見情中間敍事以老拙見奇】

洗兵馬【自注云收京後作】

中興諸將収山東捷書夜報淸晝同河廣傳聞一葦過胡兒命在破竹中秪殘鄴城不日得獨任朔方無限功京師皆騎汗血馬回紇餧肉蒲萄宮已喜皇威淸海岱常思仙仗過崆峒三年笛裏闗山月萬國兵前艸木風成王功大心轉小郭相【郭子儀也】謀深古來少司徒【李光弼也】淸鑑懸明鏡尙書【王思禮也】气與秋天杳二三豪俊爲時出整頓乾坤濟時了東走無復憶鱸魚南飛覺有安枝鳥靑春復隨冠冕入紫禁正耐煙花繞鶴禁通宵鳳輦備雞鳴問寢龍樓曉攀龍附鳳勢莫當天下盡化爲侯王汝等豈知蒙帝力時來不得誇身彊闗中旣畱蕭丞相幕下復用張子房張公【疑謂張鎬】一生江海客身長九尺須眉蒼徴起適遇風雲防扶顚始知籌防良靑袍白馬更何有後漢今周喜再昌寸地尺天皆入貢奇祥異瑞爭來送不知何國致白環復道諸山得銀甕隠士休歌紫芝曲詞人解撰河淸頌田家望望惜雨幹布谷處處催春種淇上健兒歸莫懶城南思婦愁多夢安得壯士挽天河淨洗甲兵長不用

【攀龍附鳳勢莫當天下盡化爲侯王汝等豈知蒙帝力時來不得誇身彊憂深思逺非淺襟所到】釋悶

四海十年不解兵犬戎也復臨咸京失道非闗出襄野揚鞭忽是過湖城豺狼塞路人斷絕烽火照夜屍縱橫天子亦應厭奔走羣公固合思升平但恐誅求不攺轍聞道嬖孽能全生江邊老翁錯料事眼暗不見風塵淸

憶昔

憶昔先皇巡朔方千乘萬騎入鹹陽陰山驕子汗血馬長驅東胡胡走藏鄴城反覆不足怪闗中小兒壊紀綱張后不樂上爲忙至今今上猶撥亂勞心焦思補四方我昔近侍叨奉引出兵整肅不可當爲畱猛士守未央致使岐雍防西羌犬戎直來坐禦牀百官跣足隨天王願見北地傅介子老儒不用尙書郎

偪側行贈畢曜

偪側復偪側我居巷南子巷北可憐鄰里間十日不一見顏色自從官馬送還官行路難行澀如棘我貧無乘非無足昔者相遇今不得實不是愛微軀又非闗足無力徒步翻愁官長怒此心炯炯君應識曉來急雨春風顚睡美不聞鐘鼓傳東家蹇驢許借我泥滑不敢騎朝天已令請急防通籍男兒性命絕可憐焉能終日心拳拳憶君誦詩神凜然辛夷始花亦已落況我與子非壯年街頭酒價常苦貴方外酒徒稀醉眠速宜相就飲一斗恰有三百靑銅錢

相從行贈嚴二別駕【時方經崔旴之亂】

我行入東川十步一回首成都亂罷气蕭瑟浣花艸堂亦何有梓州豪俊大者誰本州從事知名久把臂開樽飲我酒酒酣擊劍蛟龍吼烏帽拂塵靑螺粟紫衣將炙緋衣走銅盤燒蠟光吐日夜如何其初促膝黃昬始扣主人門誰謂俄頃膠在漆萬事盡付形骸外百年未見歡娛畢神傾意豁眞佳士久客多憂今愈疾髙視乾坤又可愁一軀交態同悠悠垂老遇君未恨晚似君須向古人求

狂歌行贈四兄

與兄行年校一嵗賢者是兄愚者弟兄將富貴等浮雲弟竊功名好權勢長安秋雨十日泥我曹韝【皮視切】馬聽晨雞公卿朱門未開鎖我曹已到肩相齊吾兄穏睡方舒膝不韈不巾踏曉日男啼女哭莫我知身上須繒腹中實今年思我來嘉州嘉州酒重花滿樓樓頭喫酒樓下臥長歌短詠還相酬四時八節還拘禮女拜弟妻男拜弟幅巾鞶帶不掛身頭脂足垢何曽洗吾兄吾兄巢許倫一生喜怒長任眞日斜枕肘寢已熟啾啾喞喞爲何人

短歌行贈王郎司直

王郎酒酣拔劍斫地歌莫哀我能拔爾抑塞磊落之奇才豫樟翻風白日動鯨魚跋浪滄溟開且脫劍佩休徘徊西得諸侯棹錦水欲向何門趿【先答切】珠履仲宣樓頭春已深靑眼髙歌望吾子眼中之人吾老矣

【短掉處人所難能豫樟二語謂時方多難所以下有且脫劍佩休徘徊之句】

醉歌行【自注雲從侄勤落第歸作此以別之】

陸機二十作文賦汝更小年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源倒流三峽水筆陣獨掃千人軍只今年才十六七射策君門期第一舊穿楊葉眞自知暫蹶霜蹄未爲失偶然擢秀非難取防是排風有毛質汝身已見唾成珠汝伯何由發如漆春光淡沲秦東亭渚蒲芽白水荇靑風吹客衣日杲杲樹攪離思花酒盡沙頭雙玉缾眾賓皆醉我獨醒乃知貧賤別更苦吞聲躑躅涕淚零

【末悲歌一段最是振絕】

醉歌行贈公安顏少府請顧八題壁

神仙中人不易得顏氏之子才孤標天馬長鳴待駕馭秋鷹整翮當雲霄君不見東吳顧文學【自注云顧況吳人】君不見西漢杜陵老詩家筆勢君不嫌詞翰升堂爲君掃是日霜風涷七澤烏蠻落照銜赤壁酒酣耳熱忘頭白感君意气無所惜一爲歌行歌主客

【一爲歌行歌主客此其自任非小將此一題詠遂爲千古勝事矣】

惜別行送向卿進奉端午禦衣之上都

肅宗昔在靈武城指揮猛將収咸京向公泣血灑行殿佐佑卿相干坤平逆胡防寞隨煙燼卿家兄弟功名震麒麟閣畫鴻鴈行紫極出入黃金印尙書勲業超千古雄鎭荊州繼吾祖裁縫雲霧成禦衣拜跪題封賀端午向卿將命寸心赤靑山落日江湖白卿到朝廷說老翁漂零巳是滄浪客

入奏行贈西山檢察使竇侍禦

竇侍禦驥之子鳳之雛年未三十忠義俱骨鯁絕代無炯如一段淸冰出萬壑置在迎風寒露之玉壺蔗漿歸廚金盌凍洗滌煩熱足以寧君軀政用疎通合典則戚聯豪貴耽文儒兵革未息人未蘇天子亦念西南隅吐蕃慿陵气頗麄竇氏檢察應時須運糧繩橋壯士喜斬木火井窮猿呼八州刺史思一戰三城守邊卻可圖此行入奏計未小密奉聖防恩宜殊繡衣春當霄漢立防服日向庭闈趨省郎京尹必俯拾江花未落還成都肯訪浣花老翁無爲君酤酒滿眼酤與奴白飯馬靑芻

寄岑嘉州【自注云州據蜀江外】

不見故人十年餘不道故人無素書願逢顏色闗塞逺豈意出守江城居外江三峽且相接鬥酒新詩終自疎謝朓每篇堪諷誦馮唐已老聴吹噓泊船秋夜經春艸伏枕靑楓限玉除眼前所寄選何物贈子云安雙鯉魚

寄狄明府

梁公曽孫我姨弟不見十年官濟濟大賢乏後竟陵遲浩蕩古今同一體比看伯叔四十人有才無命百寮底今者弟兄一百人幾人卓絕秉周禮在汝更用文章爲長兄白眉復天啟汝門請從曽公說太后當朝多巧計狄公執正在末年濁河中不污淸濟國嗣初將付諸武公獨廷諍守丹陛禁中冊決詔房陵前朝長老皆流涕太宗社稷一朝正漢官威儀重昭洗時危始識不世才誰謂荼苦甘如薺汝曹又宜裂土食身使門戶多旌棨胡爲漂泊岷漢間干謁王侯頗歷詆況乃山髙水有波秋風蕭蕭露泥泥虎之饑下巉巖蛟之橫出淸泚早歸來黃土泥衣眼易瞇

【末段是騷之變體】

寄韓諫議注

今我不樂思嶽陽身欲奮飛病在牀美人娟娟隔秋水濯足洞庭望八荒鴻飛防防日月白靑楓葉赤天雨霜玉京羣帝集北斗或騎麒麟翳鳳凰芙蓉旌旗煙霧樂影動倒景搖瀟湘星宮之君醉瓊漿羽人稀少不在傍似聞昨者赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐餐楓香周南畱滯古莫惜南極老人應壽昌美人何爲隔秋水焉得置之貢玉堂

【玉京羣帝一段是老人拉掇語絕非佳處意謂韓注此時與羣仙伍耳此的是李賀前身】君不見簡蘇徯

君不見道邊廢棄池君不見前者摧折桐百年死樹中琴瑟一斛舊水藏蛟龍丈夫蓋棺事始定君今幸未成老翁何恨憔悴在山中深山窮谷不可處霹靂魍魎兼狂風

【兀兀數語最老致】

追酬故髙蜀州人日見寄【有序】

開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩已十餘年莫記存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟

自蒙蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛漫瑤池侍臣已防漠瀟湘水國旁黿鼉鄠杜秋天失雕鶚東西南北更堪論白首扁舟病獨存遙拱北辰纒寇盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾濶服食劉安徳業尊長笛誰能亂愁思昭州詞翰與招防

送孔巢父謝病歸遊江東兼呈李白

巢父掉頭不肯住東將入海隨煙霧詩卷長畱天地間釣竿欲拂瑚樹深山大澤龍蛇逺春寒野陰風景暮蓬萊織女回云車指防虛無引歸路自是君身有仙骨世人那得知其故惜君只欲苦死畱富貴何如艸頭露蔡侯靜者意有餘淸夜置酒臨前除罷琴惆悵月照席防嵗寄我空中書南尋禹穴見李白道甫問訊今何如【好作奇句亦是一病語自奇耳於詩情何與蓬萊織女回云車指防虛無引歸路帶防分俚气在】徐卿二子歌

君不見徐卿二子生絕奇感應吉夢相追隨孔子釋氏親抱送並是天上麒麟兒大兒九齡色淸澈秋水爲神玉爲骨小兒五嵗气食牛滿堂賓客皆回頭吾知徐公百不憂積善衮衮生公侯丈夫生兒有如此二雛者名位豈肯卑微休

戲作花卿歌【花卿名敬定】

成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子璋髑髏血糢糊手提擲還崔大夫李侯重有此節度人道我卿絕世無旣稱絕世無天子何不喚取守京都【詩話云有病瘧者子美曰吾詩可以療之病者曰云何曰夜闌更秉燭相對如夢寐其人誦之瘧猶是也杜曰更誦云子璋髑髏血糢糊手提擲還崔大夫其人誦之果愈】

【子璋髑髏血糢糊手提擲還崔大夫語奕奕生气】

魏將軍歌

將軍昔著從事衫鐵馬馳突重兩銜被堅執銳略西極昆侖月窟東嶄巖君門羽林萬猛士惡若哮虎子所監五年起家列霜防一日過海收風帆平生流輩徒蠢蠢長安少年气欲盡魏侯骨聳精爽緊華嶽峯尖見秋隼星纒寶校金盤陁夜騎天駟超天河攙搶熒惑不敢動翠蕤云旓相蕩摩吾爲子起歌都防酒防插劍肝膽露勾陳蒼蒼武暮萬嵗千秋奉明主臨江節士安足數【星纒寶校金盤陁夜騎天駟超天河攙搶熒惑不敢動翠蕤云旓相蕩摩此等語致在意似彷佛之間後韓愈可沿之而爲放李賀可遁之而爲鬼】

貧交行

翻手作云覆手雨紛紛輕薄何須數君不見管鮑貧時交此道今人棄如土

【君不見管鮑貧時交一語已足】

久雨期王將軍不至

天雨蕭蕭滯茅屋空山無以慰幽獨鋭頭將軍來何遲令我心中苦不足數看黃霧亂云時聴嚴風折喬木泉源泠泠雜猨狖泥濘漠漠饑鴻鵠嵗暮窮陰耿未已人生防面難再得憶爾腰下鐵絲箭射殺林中雪色鹿前者坐皮因問毛知子歷險人馬勞異獸如飛星宿落應不礙蒼山髙安得突騎只五千崒然眉骨皆爾曹走平亂世相催促一豁明主正郁陶憶昔範增碎玉斗未使吳兵著白袍昬昬閶闔閉氛祲十日荊南雷怒號

丹靑引贈曹將軍霸

將軍魏武之子孫於今爲庶爲淸門英雄割據𨿽已矣文采風流今尙存學書初學衛夫人但恨無過王右軍丹靑不知老將至富貴於我如浮雲開元之中嘗引見承恩數上南薰殿淩煙功臣少顏色將軍下筆開生面良相頭上進賢冠猛將腰間大羽箭褒公【段志】鄂公【尉遲敬徳】毛發動英資颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意匠慘淡經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋喪將軍盡善蓋有神必逢佳士亦寫眞卽今漂泊干戈際屢貌尋常行路人途窮反遭俗眼白世上未有如公貧但防古來盛名下終日坎防纒其身

【斯須九重眞龍出一洗萬古凡馬空此是傑句幹惟畫肉不畫骨忍使驊驑气凋喪此便是畫家妙訣不類泛常題詠】

韋諷錄事宅觀曹將軍畫馬圖引【明皇雜錄云曹霸善畫繪時稱神妙】

國初已來畫鞍馬神妙獨數江都王【按名畫記江都王緒霍王元軌子畫鞍馬擅名】將軍得名三十載人間又見眞乘黃曽貌先帝照夜白【宗馬名】龍池十日飛霹靂內府殷紅瑪瑙盤婕妤傳詔才人索盤賜將軍拜舞歸輕紈細綺相追飛貴戚權門得筆迹始覺屏幛生光輝昔日太宗拳毛騧近時郭家師子花今之新圖有二馬復令識者久嘆嗟此皆騎戰一敵萬縞素漠漠開風沙其餘七疋亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穏借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝河宗無復射蛟江水中君不見金粟堆前松柏裏龍媒去盡鳥呼風【詠畫者多詠眞詠眞易而詠畫難畫中見眞眞中帶畫尢難此詩亦可稱畫筆矣可憐九馬爭神駿顧視淸髙气深穏妙得神趣】

奉先劉少府新畫山水障歌

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊已似聞淸猿反思前夜風雨急乃是蒲城鬼神入元气淋漓障猶濕眞宰上訴天應泣野亭春還雜花逺漁翁瞑踏孤舟立滄浪水深靑溟濶敧岸側倒秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶谿雲門寺吾獨胡爲在泥滓靑鞋布襪從此始

【絕是畫意】

題壁上韋偃畫馬歌

韋侯別我有所適知我憐君畫無敵戲拈禿筆掃驊驑歘見麒麟出東壁一匹囓艸一匹嘶坐看千里當霜蹄時危安得眞致此與人同生亦同死

戲題王宰畫山水圖歌

十日畫一水五日畫一石能事不受相促迫王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳淞半江水

題李尊師松樹障子歌

老夫淸晨梳白頭都道士來相訪握髮呼兒延入戶手持新畫靑松障障子松林靜杳防慿軒忽若無丹靑陰崖卻承霜雪幹偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人中屨同偶坐似是商山翁悵望聊歌紫芝曲時危慘淡來悲風

戲韋偃爲雙松圖歌

天下防人畫古松畢宏巳老韋偃少絕筆長風起纎末滿堂動色嗟神妙兩株慘裂苔蘚皮屈鐵交錯回髙枝白摧朽骨龍虎死黒入太陰雷雨垂松根胡僧憩寂寞龎眉皓首無住著偏袒右肩露雙腳葉裏松子僧前落韋侯韋侯數相見我有一疋好東絹重之不減錦繡段已令拂拭光淩亂請公放筆爲直幹

【白摧朽骨龍虎死黒入太陰雷雨垂苦思拙力彷佛想象其力窮此葉裏松子僧前落生趣欲動】李潮八分小篆歌【書苑李潮善小篆師李斯嶧山碑見稱於時】

蒼頡鳥迹旣茫昩字體變化如浮雲陳倉石鼓又已訛大小二篆生八分秦有李斯漢蔡邕中間作者寂不聞嶧山之碑野火焚棗木傳刻肥失眞苦縣光和尙骨立書貴瘦硬方通神惜哉李蔡不復得吾甥李潮下筆親尙書韓擇木騎曹蔡有鄰開元以來數八分潮也奄有二子成三人況潮小篆逼秦相快劍長防森相向八分一字直百金蛟龍盤拏肉屈彊吳郡張顚誇艸書艸書非古空雄壯豈如吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何

唐詩鏡卷二十三

欽定四庫全書

唐詩鏡卷二十四

明陸時雍編

盛唐第十六

杜甫【四】

七言古詩

觀公孫大娘弟子舞劍器行【並序】

大歷二年十月十九日防府別駕元特宅見臨潁李十二娘舞劍器壯其蔚跂問其所師曰余公孫大娘弟子也開元三載余尙童稚記於郾城觀公孫氏舞劍器渾脫瀏漓頓挫獨出冠時自髙頭宜春梨園二伎坊內人洎外供奉曉是舞者聖文神武皇帝初公孫一人而已玉貌錦衣況餘白首今玆弟子亦匪盛顏旣辧其由來知波瀾莫二撫事慷慨聊爲劍器行往者吳人張旭善艸書帖數甞於鄴縣見公孫大娘舞西河劍器自此艸書長進豪蕩感激卽公孫可知矣

昔有佳人公孫氏一舞劍器動四方觀者如山色沮喪天地爲之久低昂防【音鵠】如羿射九日落矯如羣帝驂龍翔來如雷電收震怒罷如江海凝淸光絳唇朱袖兩寂寞晚有弟子傳芬芳臨潁美人在白帝妙舞此曲神揚揚與余問答旣有以感時撫事增惋傷先帝侍女八千人公孫劍器初第一五十年間似反掌風塵洞昏王室梨園弟子散如煙女樂餘姿映寒日金粟堆南木已拱瞿塘石城艸蕭瑟玳筵急管曲復終樂極哀來月東出老夫不知其所往足繭荒山轉愁疾

【形容彷佛絕佳】

呀鶻行

病鶻卑飛俗眼醜每夜江邊宿衰栁淸秋落日已側身過鴈歸鵶錯回首緊腦雄姿迷所向疎翮稀毛不可狀彊神迷復皂雕前俊材早在蒼鷹上風濤颯颯寒山陰熊羆欲蟄龍蛇深念爾此時有一擲失聲濺血非其心

瘦馬行【此詩似爲房琯作】

東郊瘦馬使我傷骨骼硉兀如堵墻絆之欲動轉攲側此豈有意仍騰驤細看六印帶官字眾道三軍遺路傍皮幹剝落雜泥滓毛暗蕭條連雪霜去嵗奔波逐餘寇驊驑不慣不得將士卒多騎內廏馬惆悵恐是病乘黃當時歷塊誤一蹶委棄非汝能周防見人慘淡若哀訴失主錯莫無晶光天寒逺放鴈爲伴日暮不收烏琢瘡誰家且養願終惠更試明年春艸長

天育驃騎歌【天育廏名】

吾聞天子之馬走千里今之畫圖無乃是是何意態雄且傑駿尾蕭梢朔風起毛爲緑縹兩耳黃眼有紫焰雙瞳方矯矯龍性合變化卓立天骨森開張伊昔太僕張景順【開元時人】考牧攻駒閱淸峻遂令大奴守天育別養驥子憐神駿當時四十萬匹馬張公嘆其才盡下故獨寫眞傳世人見之座右久更新年多物化空形影嗚呼健步無由騁如今豈無腰褭與驊驑時無王良伯樂死卽休

髙都防驄馬行

安西都防胡靑驄聲價歘然來向東此馬臨陣久無敵與人一心成大功功成養隨所致飄飄逺自流沙至雄姿未受伏櫪恩猛气猶思戰塲利踠促蹄髙如踣鐵交河防蹴曽冰裂五花散作云滿身萬里方看汗流血長安壯兒不敢騎走過掣電傾城知靑絲絡頭爲君老何由卻出橫【音光】門道

【此馬臨陣久無敵與人一心成大功快意處不避粗梗】

驄馬行【自注云太常良卿敕賜馬也李鄧公愛而有之命甫制詩】

鄧公馬癖人共知初得花驄大宛種夙昔傳聞思一見牽來左右神皆悚雄姿逸態何崷崪顧影驕嘶自矜寵隅目靑熒夾鏡懸肉騣碨礧連錢動朝來少試華軒下未覺千金滿髙價赤汗微生白雪毛銀鞍卻覆香羅帕卿家舊物公能取天廏眞龍此其亞晝洗須騰涇渭深夕趨可刷幽並夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦方降精近聞下詔喧都邑肯使麒麟地上行

【顧影驕嘶自矜寵一語最有神趣側身注目長風生亦佳】

李鄠縣丈人胡馬行

丈人駿馬名胡驑前年避胡過金牛回鞭卻走見天子朝飲漢水暮靈州自矜胡驑奇絕代乘出千人萬人愛一聞說盡急難材轉益愁向駑駘輩頭上銳耳批秋竹腳下髙蹄削寒玉始知神龍別有種不比俗馬空多肉洛陽大道時再淸累日喜得俱東行鳳臆龍鬐未易識側身注目長風生

王兵馬使二角鷹

悲臺蕭瑟石巃嵸哀壑杈枒浩呼洶中有萬里之長江回風陷日孤光動角鷹翻倒壯士臂將軍玉帳軒勇气二鷹猛腦絳徐墜目如愁胡視天地杉雞竹兔不自惜孩虎野羊俱辟易韝上鋒稜十二翮將軍勇銳與之敵將軍樹勲起安西昆侖虞泉入馬蹄白羽曽肉三狻猊敢決豈不與之齊荊南芮公得將軍亦如角鷹下翔云惡鳥飛飛啄金屋安得爾輩開其羣驅出六合梟鸞分

【分外餘思分外餘力是此老眞奇處一起色象卻與角鷹相配】

荊南兵馬使太常卿趙公大食刀歌【大食國名】

太常樓船聲嗷嘈問兵刮寇超下牢牧出令奔飛百艘猛蛟突獸紛騰逃白帝寒城駐錦袍冬示我胡國刀壯士短衣頭虎毛慿軒拔鞘天爲髙翻風轉日木怒號冰翼雲淡傷哀猱鐫錯碧甖鸊鵜膏芒鍔已瑩虛秋濤鬼物撇捩【練結切】亂坑壕蒼水使者捫赤絳龍伯國人罷釣鼇芮公回首顏色勞分閫救世用賢豪趙公玉立髙歌起攬環結佩相終始萬嵗持之防天子得君亂絲與君理蜀江如綫鍼如水荊岑彈丸心未已賊臣惡子休干紀魑魅魍魎徒爲耳妖腰亂領敢欣喜用之不髙亦不庳不似長劍須天倚吁嗟光祿英雄弭大食寶刀聊可比丹靑宛轉麒麟裏光芒六合無泥滓

【子美气質太重往往好盡其所長】

古柏行

孔明廟前有古柏柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地防防孤髙多烈風扶持自是神明力正直元因造化功大廈如傾要梁棟萬牛回首丘山重不露文章世已驚未辭翦伐誰能送苦心豈免容螻蟻香葉終經宿鸞鳳志士幽人莫怨嗟古來才大難爲用

【稍帶俚趣力大可觀】

石犀行【華陽國誌云秦孝文王以李冰爲蜀守作石犀五頭以壓水怪】

君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛濫不近張儀樓今年灌口損戶口此事或恐爲神羞終借隄防出眾力髙擁木石當淸秋先王作法皆正道詭怪何得參人謀嗟爾三犀不經濟缺訛只與長川逝但見元气常調和自免洪濤恣凋瘵安得壯士提天綱再平水土犀奔茫

杜鵑行

君不見昔日蜀天子化爲杜鵑似老烏寄巢生子不自啄羣鳥至今與哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趨

冬狩行【自注云時梓州刺史章彛兼侍禦史畱後東川】

君不見東川節度兵馬雄校獵亦似觀成功夜發猛士三千人淸晨合圍步驟同禽獸已斃十七八殺聲落日回蒼穹幕前生致九靑兕駱駝峞垂熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎俎胡爲見羈虞羅中春搜冬狩侯得同使君五馬一馬驄況今攝行大將權號令頗有前賢風飄然時危一老翁十年厭見旌旗紅喜君士卒甚整肅爲我回轡擒西戎艸中狐兔盡何益天子不在咸陽宮朝廷𨿽無幽王禍得不哀痛塵再蒙嗚呼得不哀痛塵再蒙

【結得沈痛】

秋雨嘆三首

雨中百艸皆爛死堦下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣

【惟艸木之零落兮恐美人之遲暮托意深厚可味】

防風伏雨秋紛紛四海八荒同一云去馬來牛不復辧濁涇淸渭何當分禾頭生耳黍穂黒農夫田父無消息城中防米換衾裯相許寧論兩相直

長安布衣誰比數反鎖衡門守環堵老夫不出長蓬蒿稚子無憂走風雨雨聲颼颼催早寒胡雁翅濕髙飛難秋來未防見白日泥污后土何時幹

蠶谷行

天下郡國向萬城無有一城無甲兵焉得鑄甲作農器一寸荒田牛得耕牛盡耕田蠶亦成不勞烈士淚滂沱男谷女絲行復歌

大麥行

大麥漧枯小麥黃婦女行泣夫走藏東至集壁西梁洋問誰腰鐮胡與羌豈無蜀兵三千人部領辛苦江山長安得如鳥有羽翅托身白雲還故鄕

【絕似古歌】

嚴氏谿放歌

天下甲兵未盡銷豈免溝壑常漂漂劍南嵗月不可度邊頭公卿仍獨驕費心姑息是一役肥肉大酒徒相要嗚呼古人已糞土獨覺志士甘漁樵況我飄蓬無定所終日慼慼忍羇旅秋宿霜谿素月髙喜得與子長夜語東遊西還力實倦從此將身更何許知子松根長茯苓遲暮有意來同煮

曲江三章章五句

曲江蕭條秋風髙芰荷枯折隨風濤遊子空嗟垂二毛白石素沙亦相蕩哀鴻獨叫求其曹

卽事非今亦非古長歌激越捎林莽比屋豪華固難數吾人甘作心似灰弟侄何傷淚如雨

自斷此生休問天杜曲幸有桑麻田故將移住南山邊短衣匹馬隨李廣看射猛虎終殘年

【意气豪蕩是侘傺搔首語】

閬山歌

閬州城東靈山白閬中城北玉臺碧松浮欲盡不盡云江動將崩未崩石那知根無鬼神防巳覺勢與嵩華敵中原格鬭且未歸應結茅齋看靑壁

閬水歌

嘉陵江色何所似石黛碧玉相因依正憐日破浪花出更復春從沙際歸巴童蕩槳敧側過水鳥銜魚來去飛閬中勝事可膓斷閬州城南天下稀

【後四語歌趣淸絕】

乾元中寓居同谷縣作歌七首

有客有客字子美白頭亂髮垂過耳嵗捨橡栗隨狙公天寒日暮山谷裏中原無書歸不得手腳凍皴【音逡】皮肉死嗚呼一歌兮歌已哀悲風爲我從天來

長鑱長鑱白木柄我生托子以爲命黃精無苗山雪盛短衣數挽不掩脛此時與子空歸來男呻女吟四壁靜嗚呼二歌兮歌始放閭裏爲我色惆悵

有弟有弟在逺方三人各瘦何人彊生別展轉不相見胡塵暗天道路長東飛駕鵞後鶬安得送我置汝傍嗚呼三歌兮歌三發汝歸何處收兄骨

有妹有妹在鐘離良人早歿諸孤癡長淮浪髙蛟龍怒十年不見來何時扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝

四山多風谿水急寒雨颯颯枯樹濕黃蒿古城云不開白狐跳梁黃狐立我生何爲在窮谷中夜起坐萬感集嗚呼五歌兮歌正長魂招不來歸故鄕

南有龍兮在山湫古木巃嵸枝相樛木葉黃落龍正蟄蝮蛇東來水上游我行怪此安敢出拔劍欲斬且復休嗚呼六歌兮歌思遲谿壑爲我回春姿

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速

【同谷七歌稍近騷意苐出語粗放其粗放處正是自得也】

桃竹杖引贈章畱後

江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賓客皆嘆息憐我老病贈兩莖出入爪甲鏗有聲老夫復欲東南徵乘濤鼓枻白帝城路幽必爲鬼神奪拔劍或與蛟龍爭重爲告曰杖兮杖兮爾之生也甚正直愼勿見水踴躍學變化爲龍使我不得爾之扶持滅迹於君山湖上之靑峯噫風塵澒洞兮豺虎咬人忽失雙杖兮吾將曷從

【奇意老筆橫溢紛披其最佳處在有而不盡以此服其老手】

越王樓歌

綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情

自平

自平宮中呂太一收珠南海千餘日近供生犀翡翠稀復恐徵戍干戈密蠻谿豪族小動搖世封刺史非時朝蓬萊殿裏諸主將才如伏波不得驕

【自平漁陽是老成人持世語】

漁陽

漁陽突騎猶精銳赫赫雍王都節制猛將飄然恐後時本朝不入非髙計祿山北築雄武城舊防敗走歸其營系書請問燕耆舊今日何須十萬兵

靑絲

靑絲白馬誰家子麄豪且逐風塵起不聞漢主放妃嬪近靜潼闗掃蜂蟻殿前兵馬破汝時十日卽爲齏粉期未如面防歸金闕萬一皇恩下玉墀

秋風二首

秋風淅淅吹巫山上牢下牢修水闗吳檣楚柁牽百丈暖向神都寒未還要路何日罷長防戰自靑羌連白蠻中巴不得消息好暝傳戍鼓長雲間

秋風淅淅吹我衣東流之外西日微天淸小城搗練急石古細路行人稀不知明月爲誰好早晚孤帆他夜歸防將白髮倚庭樹故園池臺今是非

【有竹枝餘音天淸二語騷意】

晚晴

髙唐暮冬云壯哉舊瘴無復似塵埃崖沈谷沒白皚皚江石缺裂靑楓摧南天三旬苦霧開赤日照耀從西來六龍寒急光徘徊照我衰顏忽落地口中吟詠心中哀未怪及時少年子揚眉結義黃金臺汨乎吾生何飄零支離委絕同死灰

【悲歌感慨】

復陰

方冬合沓陰塞昨日晚晴今日黒萬里飛蓬映天過孤城樹羽揚風直江濤簸岸黃沙走云雪埋山蒼兕吼君不見防子之國杜陵翁牙齒半落左耳聾

夜歸

夜半歸來衝虎過山黒家中已眠臥傍見北斗向江低仰看明星當空大庭前把燭嗔兩炬峽口驚猿聞一个白頭老罷舞復歌杖藜不睡誰能那

【騷激】

後苦寒行

晚來江門失大木猛風中夜飛白屋天兵斬斷靑海戎殺气南行動坤軸不爾苦寒何太酷巴東之峽生淩澌彼蒼回幹人得知

夜聞觱篥

夜聞觱篥滄江上衰年側耳情所向鄰舟一聽多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難

【悲壯】

折檻行

嗚呼房魏不復見秦王學士時難羨靑襟冑子困泥塗白馬將軍若雷電千載少似朱云人至今折檻空嶙峋婁公不語宋公語尙憶先皇容直臣

【千載少似朱云人至今折檻空嶙峋此言有慨於臣婁公不語宋公語尙憶先皇容直臣此言復有感於君詩言渾渾】

去矣行

君不見韝上鷹一飽則飛掣焉能作堂上燕銜泥附炎熱野人曠蕩無靦顏豈可久在王侯間未試囊中餐玉法明朝且入藍田山

【好气魄】

白鳬行

君不見黃鵠髙於五尺童化爲白鳬似老翁故畦遺穂已蕩盡天寒嵗暮波濤中鱗介鮏羴素不食終日忍饑西復東魯門鶢鶋亦蹭蹬聞道如今猶避風

朱鳳行

君不見瀟湘之山衡山髙山巓朱鳳聲嗷嗷側身長顧求其曹翅垂口噤心甚勞下湣百鳥在羅网黃雀最小猶難逃願分竹實及螻蟻盡使鴟梟相怒號

錦樹行

今日苦短昨日休嵗雲暮矣增離憂凋傷碧樹作錦樹萬壑東逝無停畱荒戍之城石色古東郭老人住靑丘飛書白帝營斗粟琴瑟幾杖柴門幽靑艸萋萋盡枯死天馬跛足隨犛牛自古聖賢多薄命姦雄惡少封公侯故國三年一消息終南渭水寒悠悠五陵豪貴反顚倒鄕裏小兒狐白裘生男墮地要膂力生女富貴傾邦國莫愁父母少黃金天下風塵兒亦得

【結有逺情有餘慨】

嵗晏行

嵗雲暮矣多北風瀟湘洞庭白雲中漁父天寒网罟凍莫猺射鴈鳴桑弓去年米貴闕軍食今年米賤大傷農髙馬達官厭酒肉此輩杼軸茅茨空楚人重魚不重鳥汝休枉殺南飛鴻況聞處處鬻男女割慈忍愛還租庸往日用錢捉私鑄今許鉛錫和靑銅刻泥爲之最易得好惡不合長相蒙萬國城頭吹畫角此曲哀怨何時終

【雜沓鄭重是老人語致】

憶昔行

憶昔北尋小有洞洪河怒濤過輕舸辛勤不見華蓋君艮岑靑輝慘麼麼千崖無人萬壑靜三步回頭五步坐秋山眼冷魂未歸仙賞心違淚交墮弟子誰依白茅室盧老獨啟靑銅鎖巾拂香餘搗藥塵階除灰死燒丹火圃滄洲莽空濶金節羽衣飄婀娜落日初霞閃余映倐忽東西無不可松風磵水聲合時靑兕黃熊啼向我徒然咨嗟撫遺迹至今夢想仍猶左祕訣隠文須內教晚嵗何功使願果更討衡陽董錬師南遊早鼓瀟湘柁【千崖無人萬壑靜三步回頭五步坐細寫得趣乃知空頭大話無所用之落日初霞四語亦自恍惚岑寂】

柟樹爲風雨所拔嘆

倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气榦排雷雨猶力爭根斷泉源豈天意滄波老樹性所愛浦上童童一車蓋野老頻畱懼雪霜行人不過聽竽籟虎倒龍顚委榛棘淚痕血防垂胸臆我有新詩何處吟艸堂自此無顏色

茅屋爲秋風所破嘆

八月秋髙風怒號捲我屋上三重茅茅飛度江灑江郊髙者掛罥長林梢下者飄轉沈塘坳南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息俄頃風定云墨色秋天漠漠向昬黒布衾多年冷如鐵嬌兒惡臥踏裏裂牀牀屋漏無干處雨腳如麻未斷絕自經喪亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足

【此作與柟樹爲風雨所拔嘆最是老杜一段習气】

【子美七言古詩气大力厚故多局面可觀力厚澄之使淸气大東之使峻斯盡善矣】

嶽麓山道林二寺作

玉泉之南麓山殊道林林壑爭盤紆寺門髙開洞庭野殿腳插入赤沙湖五月寒風冷佛骨六時天樂朝香鑪地靈步步雪山艸僧寶人人滄海珠塔刼宮墻壯麗敵香廚松道淸涼俱蓮花交響共命鳥金牓雙回三足烏方丈渉海費時節圃尋河知有無暮年且喜經行近春日兼蒙暄暖扶飄然斑白身奚適傍此煙霞茅可誅桃源人家易制度橘州田土仍膏腴潭府邑中甚淳古太守庭內不喧呼昔遭衰世皆晦迹今幸樂國養微軀依止老宿亦未晚富貴功名焉足圖久爲野客尋幽慣細學何顒免興孤一重一掩吾肺腑山鳥山花吾友於宋公放逐曾題壁物色分畱與老夫【自注云宋之問之貶也途經於此有詩尙在壁間】

醉爲馬墜諸公攜酒相看

甫也諸侯老賓客罷酒酣歌拓金防騎馬忽憶少年時散蹄迸落瞿塘石白帝城門水雲外低身直下八千尺粉堞電轉紫遊韁東得平岡出天壁江村野堂爭入眼垂鞭嚲鞚淩紫陌向來皓首驚萬人自倚紅顏能騎射安知決臆追風足朱汗驂驔猶噴玉不虞一蹶終損傷人生快意多所辱職當憂戚伏衾枕況乃遲暮加煩促朋知來問腆我顏杖藜彊起依僮僕語盡還成開口笑提攜別掃淸谿曲酒肉如山又一時初筵哀絲動豪竹共指西日不相貸喧呼且覆杯中緑何必走馬來爲問君不見嵇康養生被殺戮

唐詩鏡卷二十四

欽定四庫全書

唐詩鏡卷二十五

明陸時雍編

盛唐第十七

杜甫【五】

五言律詩

晚出左掖

晝刻傳呼淺春旗簇仗齊退朝花底散歸院柳邊迷樓雪融城濕宮云去殿低避人焚諫艸騎馬欲雞棲

春宿左省

花隠掖垣暮啾啾棲鳥過星臨萬戶動月傍九霄多不寢聴金鑰因風想玉珂明朝有封事數問夜如何

【月傍九霄多一語極有意想後四語气格渾成】

夜宴左氏莊

風林纎月落衣露淨琴張暗水流花逕春星帶艸堂檢書燒燭短看劍引杯長詩罷聞吳詠扁舟意不忘

【中聫精卓是大作手】

過宋員外之問舊莊【自注云貟外李弟執金吾見知於代故有下句】

宋公舊池館零落首陽阿枉道秪從入吟詩許更過淹畱問耆老寂寞向山河更識將軍樹悲風日暮多

重過何氏

落日平臺上春風啜茗時石欄斜防筆桐葉坐題詩翡翠鳴衣桁蜻蜓立釣絲自今幽興熟來往亦無期

【中聫物色閒雅】

牀上書連屋階前樹拂云將軍不好武稚子總能文醒酒微風入聴詩靜夜分緇衣掛蘿薜涼月白紛紛

【前四語造景佳】

頗怪朝參懶應耽野趣長雨拋金鏁甲苔臥緑沈槍手自移蒲栁家才足稻粱看君用幽意白日到羲皇

奉贈嚴八閣老

扈聖登黃閣明公獨妙年蛟龍得雲雨雕鶚在秋天客禮容疎放官曹可接聫新詩句句好應任老夫傳

【三四快句】

官定後戲贈【自注云時免河西尉爲右衛率府兵曹】

不作河西尉淒涼爲折腰老夫怕趨走率府且逍遙耽酒須防祿狂歌托聖朝故山歸興盡回首向風飈

【五六言之有體】

天末懷李白

涼風起天未君子意如何鴻鴈幾時到江湖秋水多文章憎命達魑魅喜人過應共寃魂語投詩贈汩羅

【苐五句善寫恨情髙才得此便當焚研】

所思【自注云得臺州鄭司戶消息】

鄭老身仍竄臺州信始傳爲農山澗曲臥病海云邊世已疎儒素人猶乞酒錢徒勞望牛斗無計斸龍泉

【五六是非具見】

寄髙三十五書記

嘆息髙生老新詩日又多美名人不及佳句法如何主將收才子崆峒作凱歌聞君已朱紱且得慰蹉跎

【結語疊情得佳】

又呈竇使君

向晚波微綠連空岸腳靑日兼春有暮愁與醉無醒漂泊猶杯酒踟躕此驛亭相看萬里客同是一浮萍

【三四語尖而趣】

和裴迪登新津寺寄王侍郎【自注云公時爲蜀牧】

何恨倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪佛日隨意宿僧房

【三四淸澑】

送翰林張司馬南海勒碑【自注云相國制文】

冠冕通南極文章落上臺詔從三殿去碑到百蠻開野館濃花發春帆細雨來不知滄海上天遣幾時回送張二十參軍赴蜀川因呈楊五侍禦【川一作州】

好去張公子通家別恨添兩行秦樹直萬防蜀山尖禦史新驄馬參軍舊紫髯皇華吾善處於汝定無嫌

送逺

帶甲滿天地胡爲君逺行親朋盡一哭鞍馬去孤城艸木嵗月晚闗河霜雪淸別離巳昨日因見古人情

【古意苦語三四轉接力壯】

郪城西原送李判官兄武判官弟赴成都府

憑髙送所親久坐惜芳辰逺水非無浪他山自有春野花隨處發官栁著行新天際傷愁別離筵何太頻

別常徴君

兒扶猶仗防臥病一秋彊白髮少新洗寒衣寛總長故人憂見及此別淚相忘各逐萍流轉來書細作行

【三四作腰折句法只言衣寛不道人瘦】

船下防州郭宿雨濕不得上岸別王十二判官

依沙宿舸船石瀨月娟娟風起春燈亂江鳴夜雨懸晨鐘云外濕勝地石堂煙柔櫓輕鷗外含淒覺汝賢

【三四精刻】

陪王使君晦日泛江就黃家亭子

有徑金沙軟無人碧艸芳野畦連蛺蝶江檻俯鴛鴦日晚煙花亂風生錦繡香不須吹急管衰老易悲傷

【五六味喧】

泛江

方舟不用楫極目總無波長日容杯酒深江淨綺羅亂離還奏樂飄泊且聴歌故國流淸渭如今花正多

【三四語各爲意俱佳】

登兗州城樓

東郡趨庭日南樓縱目初浮雲連海岱平野入靑徐孤嶂秦碑在荒城魯殿余從來多古意臨眺獨躊躇

【風味殊永】

春日梓州登樓

行路難如此登樓望欲迷身無卻少壯迹有但羇棲江水流城郭春風入鼓鞞雙雙新燕子依舊已銜泥

【三四裝句六句傷情】

上兜率寺【按圗經兜率寺在梓州】

兜率知名寺眞如防法堂江山有巴蜀棟宇自齊梁庾信哀𨿽久何顒好不忘白牛車逺近日欲上慈航【余不知詩家要髙大語何用物有長短情有淺深所爲隨物賦形隨事盡情如是足矣今如以巨無霸之衣而加之子都其謂姱乎爲此者非腐則俚耳嘗見孔門論事未嘗以尭舜驚人以是知其不必也】

山寺

野寺殘僧少山園細路髙麝香眠石竹鸚鵡啄金桃亂水通人過懸崖置屋牢上方重閣晚百里見纎毫

【三四麗五六亦隨意細寫】

題武禪師屋壁

何年顧虎頭滿壁畫滄洲赤日石林气靑天江海流錫飛常近鶴杯渡不驚鷗似得廬山路眞隨惠逺遊

【三四格力挺勁六句巧而穩是爲畫意】

九月一日過孟十二倉曹十四主簿兄弟

藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年

【三四意境自然】

過客相防

窮老眞無事江山已定居地幽忘盥櫛客至罷琴書掛壁移筐果呼兒問煮魚時聞系舟檝及此問吾廬

【野趣眞色造景語】

熟食日示宗文宗武

消渴遊江漢羇棲尙甲兵幾年逢熟食萬里逼淸明松栢邙山路風花白帝城汝曹催我老回首淚縱橫

又示兩兒

令節成吾老他時見汝心浮生看物變爲恨與年深長葛書難得江州涕不禁團圓思弟妹行坐白頭吟

得捨弟消息

近有平陰信遙憐捨弟存側身千里道寄食一家村烽舉新酣戰啼垂舊血痕不知臨老日招得幾人魂

【結二語佳劉須溪看得最好謂身之存亡世之治亂俱未可知】

喜觀卽到復題短篇

巫峽千山暗終南萬里春病中吾見弟書到汝爲人竟答兒童問來經戰伐新泊船悲喜後欵欵話歸秦

【四句悲甚喜甚痛快處老杜擅長】

西郊

時出碧雞坊西郊向艸堂市橋官栁細江路野梅香傍架齊書帙看題減【一作檢】藥囊無人覺來往疎嬾意何長

【寫得隨意】

遣意

囀枝黃鳥近泛渚白鷗輕一逕野花落孤村春水生衰年催釀黍細雨更移橙漸喜交遊絕幽居不用名

【三四淸絕結語劉須溪所云怨調】

漫成二首

野日荒荒白春流泯泯淸渚蒲隨地有村逕逐門成只作披衣慣常從漉酒生眼邊無俗物多病也身輕

【三四得景下句更佳此語似題畫村景一覽可盡】

江臯已仲春花下復淸晨仰面貪看鳥回頭錯應人讀書難字過貰酒滿壺頻近識峨眉老【自注云東山隠者】知余嬾是眞

【三四眞極是尋常道性語將詩家气味一並去盡絕近陶】

獨酌

步屧深林晚開樽獨酌遲仰蜂粘落絮行蟻上枯梨薄劣慙眞隠幽偏得自怡本無軒冕意不是傲當時

徐步

整履步靑蕪荒庭曰欲晡芹泥隨燕觜花蘂上蜂須把酒從衣濕吟詩信杖扶敢論才見忌實有醉如愚

【芹泥隨燕觜花蘂上蜂須只此三四直隨物可賦】

移居防州郭

伏枕云安縣遷居白帝城春知催栁別江與放船淸農事聞人說山光見鳥情禹功饒斷石且就土防平

【三四新】

野望

淸秋望不極迢遞起層陰遠水兼天淨孤城隱霧深葉稀風更落山迥日初沈獨鶴歸何晚昬鴉已滿林

秋野

禮樂攻吾短山林引興長掉頭紗帽側曝背竹書光風落收松子天寒割蜜房稀疎小紅翠駐屐近防香【起語老到又第一首吾老甘貧病榮華有是非此是老成人語豈隨人好惡】

課小豎鉏斫捨北果林枝蔓荒穢淨訖移牀

眾壑生寒早長林捲霧齊靑虫懸就日朱果落封泥薄俗防人面全身學馬蹄吟詩坐回首隨意葛巾低

長吟

江渚翻鷗戲官橋帶栁陰江飛競渡日艸見踏靑心已撥形骸累眞爲爛漫深賦詩新句穩不覺自長吟

【四語淸新所謂人移物換光景一番】

至徳二載甫自京金光門出間道歸鳯翔乾元初從左拾遺移華州掾與親故別因出此門有悲往事

此道昔歸順西郊胡正煩至今猶破膽應有未招魂近侍歸京邑移官豈至尊無才日衰老駐馬望千門

【第六句溫厚】

喜達行在所三首

西憶岐陽信無人遂卻回眼穿當落日心死著寒灰霧樹行相引蓮峯望或開所親驚老瘦辛苦賊中來愁思胡笳夕淒涼漢苑春生還今日事間道暫時人司章初覩南陽气巳新喜心翻倒極鳴咽淚沾巾死去憑誰報歸來始自憐猶瞻太白雪喜遇武功天影靜千官裏心蘇七校前今朝漢社稷新數中興年

【三首中肝腸蹤迹描寫如畫化作紀事便入司馬子長之筆矣】

收京

生意甘衰白天涯正寂寥忽聞哀痛詔又下聖明朝羽翼懷商老文思憶帝尭叨逢罪已日霑灑望靑霄

【三四懇惻】

汗馬收宮闕春城鏟賊壕賞應歌杕杜歸及薦櫻桃雜虜橫戈數功臣甲第髙萬方頻送喜無乃聖躬勞

收京

復道收京邑兼聞殺犬戎衣冠卻扈從車駕已還宮尅復誠如此安危在數公莫令回首地慟哭起悲風

【收京數首多血誠語憂喜所至如寫家事】

驪山

驪山絕望幸花萼罷登臨地下無朝燭人間有賜金鼎湖龍去逺銀海鴈飛深萬歲蓬萊日長懸舊羽林

【三四殆不忍讀】

王命

漢北豺狼滿巴西道路難血埋諸將甲骨防使臣鞍牢落新燒棧蒼茫舊築壇深懷諭蜀意慟哭望王官

【是老成憂國語肉食悠悠萍蹤悹悹自是千古長慨】

渡江

春江不可渡二月已風濤舟楫欹斜疾魚龍偃臥髙渚花張素錦汀艸亂靑袍戲問垂綸客悠悠見汝曹

【舟楫欹斜疾語最淸老結語托情深穩】

自閬州領妻子卻赴蜀山行

長林偃風色回復意猶迷衫裛翠防潤馬銜靑艸嘶棧懸斜避石橋防卻尋谿何日干戈盡飄飄媿老妻

【三四色翠】

泊嶽陽城下

江國逾千里山城僅百層岸風翻夕浪舟雪灑寒燈畱滯才難盡艱危气益增圗南未可料變化有鵾鵬

【四六語老】

發潭州

夜醉長沙酒曉行湘水春岸花飛送客檣燕語畱久賈傅才何有褚公書絕倫名髙前後事回首一傷神

【三四愴情】

玉臺觀

浩刼因王造平臺訪古遊防云蕭史駐文字魯恭畱宮闕通羣帝乾坤到十洲人傳有笙鶴時過北山頭

禹廟

禹廟空山裏秋風落日斜荒庭垂橘柚古屋畫龍蛇雲气生虛壁江聲走白沙早知乘四載疏鑿控三巴

【三四事切】

秦州

州圗領同谷驛道出流沙降虜兼千帳居人有萬家馬驕朱汗落胡舞白題斜年少臨洮子西來亦自誇

春望

國破山河在城春艸木深感時花濺涙恨別鳥驚心烽火連三月家書抵萬金白頭搔更短渾欲不勝簪

【語語气渾】

城上

艸滿巴西綠空城白日長風吹花片片眷動水茫茫八駿隨天子羣臣從武皇遙聞出巡狩早晚徧遐荒

【三四韻誦之覺令神悴】

避地

避地嵗時晚竄身筋骨勞詩書遂墻壁奴僕且旌旄行在僅聞信此生隨所遭神尭舊天下防見出腥臊

【三四精悍】

江上

江上日多雨蕭蕭荊楚秋髙風下木葉永夜攬貂裘勲業頻看鏡行藏獨倚樓時危思報主衰謝不能休

【三四格老五六情難看鏡倚樓畢竟是少陵隱語】

客夜

客睡何曽著秋天不肯明入簾殘月影髙枕遠江聲計拙無衣食途窮仗友生老妻書數紙應悉未歸情

刈稻了詠懷

稻獲空雲水川平對石門寒風疎艸木旭日散雞豚野哭初聞戰樵歌稍出村無家問消息作客信乾坤

【三四老而得雅】

遣憂

亂離知又甚消息苦難眞受諫無今日臨危憶古人紛紛乘白馬攘攘著黃巾隋氏畱宮室焚燒何太頻

【三四溫厚】

遣懷

愁眼看霜露寒城菊自花天風隨斷柳客淚墮淸笳水淨樓陰直山昏塞日斜夜來歸鳥盡啼殺後棲鴉

晴

久雨巫山暗新晴錦繡文碧知湖外艸紅見海東云竟日鶯相和摩霄鶴數羣野花幹更落風處急紛紛

晚晴

村晚驚風度庭幽過雨霑夕陽薰細艸江色映疎簾書亂誰能帙杯幹自可添時聞有餘論未怪老夫濳

房兵曹胡馬

胡馬大宛名鋒稜瘦骨成竹批雙耳峻風入四蹄輕所向無空濶眞堪托死生驍騰有如此萬里可橫行

嚴公防宴同賦蜀道畫圗得空字

日臨公館靜畫列地圗雄劍閣星橋北松州雪嶺東華夷山不防吳蜀水相通興與煙霞防淸樽幸不空

閬州別房太尉墓

他鄕復行役駐馬別孤墳近淚無干土低空有斷雲對棊陪謝傅把劍覓徐君惟見林花落鶯啼送客聞

故武衛將軍挽詞

嚴警當寒夜前軍落大星壯夫思敢決哀詔惜精靈王者今無戰書生已勒銘封侯意疎闊編簡爲誰靑哀挽靑門去新阡絳水遙路人紛雨泣天意颯風飈部曲精仍鋭匈奴气不驕無由覩雄略大樹日蕭蕭

哭嚴僕射歸櫬

素幔隨流水歸舟返舊京老親如宿昔部曲異平生風送蛟龍雨天長驃騎營一哀三峽暮遺後見君情

重哭李尙書

涕泗不能收哭君餘白頭兒童相顧盡宇宙此生浮江雨銘旌濕湖風井逕秋還瞻魏太子賔客減應劉

哭李常侍嶧

一代風流盡修文地下深斯人不重見將老失知音短日行梅嶺寒山落桂林長安若个畔猶想映貂金

【結意往往諄復是大家數】

【附奉濟驛重送嚴公四韻逺送從此別靑山空復情幾時杯重把昨夜月同行列郡謳歌惜三朝出入榮江村獨歸處寂寞養殘生三四毎用顚倒之法】

【附暮春題瀼西新賃艸堂防云陰復白錦樹曉來靑身世雙蓬鬢乾坤一艸亭哀歌時自短醉舞爲誰醒細雨荷鋤立江猿吟翠屏乾坤一艸亭乾坤自大在𨿽瑤臺十層於乾坤何際此語怨而失其防矣附登嶽陽樓昔聞洞庭水今上嶽陽樓吳楚東南坼乾坤日夜浮親朋無一字老病有孤舟戎馬闗山北憑軒涕泗流吳楚東南坼乾坤日夜浮自宋人推尊至今六七百年矣今直不解其趣吳楚東南坼此句原不得景但虛形之耳安見得洞庭在彼東南吳楚逐坼爲兩耶且將何以詠江也至乾坤日夜浮更懸虛之極以之詠海庶可耳其意欲駕孟浩然而過之譬之於射仰天彎弓髙則髙矣而矢過的矣附江亭坦腹江亭暖長吟野望時水流心不競云在意俱遲寂寂春將晚欣欣物自私故園歸未得排悶彊裁詩三四家數最小行到水窮處坐看雲起時此語如在層霄之上】

【附宿靑艸湖洞庭猶在目靑艸續爲名宿槳依農事郵籖報水程寒冰爭倚薄雲月逓防明湖鴈雙雙起人來故北徵】

【附滕王亭子寂寞春山路君王不復行古墻猶竹色虛閣自松聲鳥鵲荒村暮雲霞過客情尙思歌吹入千騎把霓旌三四小】

【附春日江村農務村村急春流岸岸深乾坤萬里眼時序百年心茅屋還堪賦桃源自可尋艱難昩生理飄泊到如今老杜好作縮意語如風塵爲客日江海送君情乾坤萬里眼時序百年心種種如此語貴舎情不貴縮意徒令人讀之腱悶】

【附獨立空外一鷙鳥河間雙白鷗飄颻搏擊便容易往來遊艸露亦多濕蛛綠仍未收天機近人事獨立萬端憂】

【附南楚南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬不是故離羣】

【附遊子巴蜀愁誰語吳門興杳然九江春艸外三峽暮帆前厭就成都卜休爲吏部眠蓬萊如可到衰白問羣仙】

【附旅夜書懷細艸防風岸危檣獨夜舟星垂平野闊月湧大江流名豈丈章著官應老病休飄飄何所似天地一沙鷗三四寡趣稍近於呆】

【附宴戎州楊使君東樓勝絕驚身老情忘發興奇座從歌妓宻樂任主人爲重碧拈春酒輕紅擘荔枝樓髙欲愁思橫笛未休吹】

唐詩鏡卷二十五

欽定四庫全書

唐詩鏡卷二十六

明陸時雍編

盛唐第十八

杜甫【六】

七言律詩

奉和賈至舍人早朝大明宮【自注云舍人先世掌絲綸】

五夜漏聲催曉箭九重春色醉仙桃旌旗日暖龍蛇動宮殿風微燕雀髙朝罷香煙攜滿袖詩成珠玉在揮毫欲知世掌絲綸美池上於今有鳯毛

【九重春色醉仙桃此一語意諸家少及三四意象髙逺景見言外詩成珠玉在揮毫一語三折筆气格最老旌旗日暖龍蛇動宮殿風微燕雀髙景色融和宮宇肅穆於此照出非爲旌旗燕雀詠也結語欲知於今一轉折間便覺語气深厚】

宣政殿退朝晚出左掖

天門日射黃金牓春殿晴曛赤羽旗宮艸霏霏承委佩鑪煙細細駐遊絲云近蓬萊常五色雪殘鳷鵲亦多時侍臣緩步歸靑退食從容出每遲

【云近蓬萊常五色意象極髙雪殘鳷鵲亦多時隨意指防自成佳境此二語卻似初唐格調】紫宸殿退朝口號

戶外昭容紫袖垂雙瞻禦座引朝儀香飄合殿春風轉花覆千官淑景移晝漏稀聞髙閣報天顏有喜近臣知宮中每出歸東省防送防龍集鳯池

【香飄合殿春風轉意象舂容若將風香二字倒用便屬小家數矣天顏有喜近臣知無限恩幸有味外味】

題省中壁

掖垣竹埤梧十尋洞門對雪常陰陰落花遊絲白日靜鳴鳩乳燕靑春深腐儒衰晚謬通籍退食遲回違寸心衮職曽無一字補許身愧比雙南金

【三四筆老而髙且淸映絕色是金馬玉堂人語】

曲江陪鄭八丈南史飲

雀啄江頭黃栁花防防鸂鶒滿晴沙自知白髮非春事且盡芳樽戀物華近侍卽今難浪迹此身那得更無家丈人才力猶彊健豈傍靑門學種

【佳在談笑而成第六句暢情極倒結有隠隱自處意在】

曲江二首

一片花飛減卻春風飄萬防正愁人且看欲盡花經眼莫厭傷多酒入唇江上小堂巢翡翠苑邊髙冢臥麒麟細推物理須行樂何用浮名絆此身

【律法嚴整老杜卻顚倒縱橫復體格森然更得自在所以爲難首四語情法俱勝旣怕看花飛又欲看飛花之盡傷春惜春流連無已嘗見志士悲秋子美卻傷春千古有心人毎自耿耿】

朝回日日典春衣每日江頭盡醉歸酒債尋常行處有人生七十古來稀穿花蛺蝶深深見防水蜻蜓欵欵飛傳語風光共流轉暫時相賞莫相違

【首一語是腹料三四縱橫意行言外】

曲江對酒

苑外江頭坐不歸水精春殿轉霏防桃花細逐楊花落黃鳥時兼白鳥飛縱飲久人共棄嬾朝眞與世相違吏情更覺滄洲遠老大徒傷未拂衣

【三四語入漫興結語气飽】

曲江值雨

城上春云覆苑墻江亭晚色靜年芳林花著雨胭脂落水荇牽風翠帶長龍武新軍深駐輦芙蓉別殿漫焚香何時詔此金錢防暫醉佳人錦瑟傍

【結入遣興此公有云一生懷抱向誰開當時初授一官未能滿志直愁窮嘆老結裹一生】題張氏隱居

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝看麋鹿遊乘興杳然迷出處對君疑是泛虛舟

【三四景色自然風格最老】

鄭駙馬宴洞中【鄭潛曜防侄也尙宗臨晉公主】

主家陰洞細煙霧畱客夏簟靑瑯玕春酒杯濃琥珀薄冰漿椀碧碼碯寒悞疑茅堂過江麓巳入風磴霾云端自是秦樓壓鄭谷時聞雜佩聲

【秦樓壓鄭谷語生】

城西陂泛舟

靑蛾皓齒在樓船橫笛短簫悲逺天春風自信牙檣動遲日徐看錦纜牽魚吹細浪揺歌扇燕蹴飛花落舞筵不有小舟能蕩槳百壺那送酒如泉

【三四舂容結反掉有力】

贈獻納起居田舍人澄

獻納司存雨露邊地分淸切任才賢舍人退食收封事宮女開函近禦筵曉漏追趨靑闥晴牕防檢白雲篇揚雄更有河東賦惟待吹噓送上天

贈田九判官梁丘

崆峒使節下靑霄河隴降王欵聖朝宛馬總肥春苜蓿將軍只數漢嫖姚陳畱玩瑀誰爭長京兆田郎早見招麾下賴君才並入獨能無意向漁樵

贈韋七贊善

鄕裏衣冠不乏賢杜陵韋曲未央前爾家最近魁三象【自注云斗魁下兩兩相比爲三臺】時論同歸尺五天【自注云俚語曰城南韋杜去天尺五】北走闗山開雨雪南逰花栁塞風煙洞庭春色悲公子蝦菜防歸範蠡船

院中晚晴懷西郭茅舍

幕府秋風日夜淸澹雲疎雨過髙城葉心朱實堪時落階面靑苔先自生復有樓臺銜暮景不勞鐘鼓報新晴浣花谿裏花饒笑肯信吾兼吏隱名

【結入調笑自語自知旣有久宦無成之感又有舉世莫知之嘆意卻渾然此老杜擅長獨得處中聫俱寂寞語意】

至日遣興奉寄北省舊閣老兩院故人【國史補云兩省呼爲閣老】

去歲玆辰捧禦牀五更三防入鵷行欲知趨走傷心地正想氤氳滿眼香無路從容陪笑語有時顚倒著衣裳何人錯憶窮愁日愁日愁隨一綫長

【結極跌宕之妙】

因許八奉寄江寧旻上人

不見旻公三十年封書寄與淚潺湲舊來好事今能否老去新詩誰與傳棊局動隨幽澗竹袈裟憶上泛湖船聞君話我爲官在頭白昬昬只醉眠

【語極眞素如覿面寒溫結入調笑見情】

暮登西安寺鐘樓寄裴十迪

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從容知君苦思緣詩瘦太向交遊萬事慵

【圓熟】

寄杜位【自注云位京中有宅近西曲江詩尾有述】

近聞寛法離新州想見歸懷尙百憂逐客𨿽皆萬里去悲君已是十年流干戈況復塵隨眼鬢髮還應雪滿頭玉壘題書心緒亂何時更得曲江遊

【五六裝句】

王十七侍禦掄許攜酒至艸堂奉寄此詩便請邀髙三十五使君同到

老夫臥病朝慵起白屋寒多暖始開江鸛巧當幽徑浴鄰雞還過短墻來繡衣屢許攜家釀皂蓋能忘折野梅戲假霜威促山簡須成一醉習池回

【三四野趣霜威促山簡語生】

奉寄髙常侍

汶上相逢年頗多飛騰無那故人何總戎楚蜀應全未方駕曹劉不啻過今日朝廷須汲黯中原將帥憶亷頗天涯春色催遲暮別淚遙添錦水波

【寄髙常侍章侍禦一一切就本色不假外情防綴】

奉寄章十侍禦【自注云時初罷梓州刺史東川畱後將赴朝廷】

淮海維揚一俊人金章紫綬照靑春指麾能事回天地訓練彊兵動鬼神湘西不得歸闗羽河內猶宜借寇恂朝覲從容問幽側勿云江漢有垂綸

將赴成都艸堂途中有作先寄嚴鄭公五首

得歸茅屋赴成都眞爲文翁再剖符但使閭閻還揖譲敢論松菊久荒蕪魚知丙穴由來美酒憶郫筒不用沽五馬舊曽諳小徑幾回書札待潛夫

【三四語意老傑以下道出喜意浮浮】

處處淸江帶白蘋故園猶得見殘春雪山斥無兵馬錦裏逢迎有主人休怪兒童延俗客不教鵝鴨惱比鄰習池未覺風流盡況復荊州賞更新

竹寒沙碧浣花谿橘刺藤梢咫尺迷過客徑須愁出入居人不自解東西書籖藥裹封蛛网野店山橋送馬蹄肯借荒亭春艸色先判一飲醉如泥

常苦沙崩損藥欄也從江檻落風湍新松恨不髙千尺惡竹應須斬萬竿生理秪憑黃閣老衰顏欲付紫金丹三年奔走空皮骨信有人間行路難

【三四老筆頓覺懷抱可想結語喜極追悲感知巳情深語往往顚倒入妙】

錦官城西生事防烏皮幾在還思歸昔去爲憂亂兵入今來已恐鄰人非側身天地更懷古回首風塵甘息機共說總戎云鳥陣不妨遊子芰荷衣

【五六披寫本懷痛癢自悉髙襟老气令人可仰】

捨弟觀赴藍田取妻子到江陵喜寄

馬度秦山雪正深北來肌骨苦寒侵他鄕就我生春色故國移居見客心歡劇提攜如意舞喜多行坐白頭吟巡檐索共梅花笑冷蘂疎枝半不禁

【三四好深情欵語】

庾信羅含俱有宅春來秋去作誰家短墻若在從殘艸喬木如存可假花卜築應同蔣詡徑爲園須似邵平比年病酒開涓滴弟勸兄酬何怨嗟

【閒中托契】

陪李七司馬皂江上觀造竹橋卽日成往來之人免冬寒入水聊題短作奉簡李公

伐竹爲橋結構同褰裳不涉往來通天寒白鶴歸華表日落靑龍見水中顧我老非題柱客知君才是濟川功合歡卻笑千年事驅石何時到海東【合歡有作合觀者非】

【老气可尙苐四語稍落晚徑】

將赴荊南寄別李劍州弟

使君髙義驅今古寥落三年坐劍州但見文翁能化俗焉知李廣未封侯路經灔澦雙蓬鬢天入滄浪一釣舟戎馬相逢更何日春風回首仲宣樓

【五入滄浪一釣舟天字卻是落閒】

送鄭十八防貶臺州司戶傷其臨老陷賊之故闕爲面別情見於詩

鄭公樗散鬢如絲酒後常稱老畫師萬里傷心嚴譴日百年垂死中興時倉惶已就長途往邂逅無端出餞遲便與先生應永訣九重泉路盡交期

【一往情注】

長沙送李十一銜

與子避地西康州洞庭相逢十二秋逺媿尙方曽賜履竟非吾土倦登樓久存膠漆應難並一辱泥塗遂晚收李杜齊名眞忝竊朔云寒菊倍離憂

送韓十四江東覲省

兵戈不見老萊衣嘆息人間萬事非我已無家尋弟妺君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸

九日藍田崔氏莊

老去悲秋彊自寛興來今日盡君歡羞將短髮還吹帽笑倩傍人爲正冠藍水逺從千澗落玉山髙並兩峯寒明年此防知誰健醉把茱萸仔細看

【一起二語意凡幾折三四不勝傷感與時俯仰之情楊誠齋謂翻案爲奇非也孟嘉何嘗以落帽爲風流子美又何嘗以不落帽爲風流耶五六雄髙气與寒山相敵結語傷慨畱連味之不盡】嚴中丞仲夏枉駕艸堂兼攜酒饌得寒字

竹裏行廚洗玉盤花邊立馬簇金鞍非闗使者徴求急自識將軍禮數寛百年地僻柴門迥五月江深艸閣寒看弄漁舟移白日老農何有罄交歡

涪城縣香積寺官閣

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昬黒應須到上頭

【五六是岑寂中語結意故入遣懷】

登樓

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山寇盜莫相侵可憐後主還祠廟日暮聊爲梁甫吟

【三四空頭且帶俚气凡說豪說霸說髙說大說奇說怪皆非本色皆來人憎第五句有疵結二語渾渾大家】

滕王亭子【自注云亭在玉臺觀內王曽典此州】

君王臺榭枕巴山萬丈丹梯尙可攀春日鶯啼修竹裏仙家犬吠白雲間淸江碧石傷心麗嫩蘂濃花滿目斑人到於今歌出牧來遊此地不知還

玉臺觀【自注云滕王造】

中天積翠玉臺遙上帝髙居絳節朝遂有馮夷來擊鼓始知嬴女善吹簫江光隱見黿鼉窟石勢參差烏鵲橋更有紅顏生羽翰便應黃髮老漁樵

【三四寫得活遂有始知覺此境宛然在目】

灔澦

灔澦旣沒孤根深西來水多愁太陰江天漠漠鳥雙去風雨時時龍一吟舟人漁子歌回首估客胡商淚滿襟寄語舟航惡年少休翻鹽井橫黃金

【三四語有槪其曰雙去卻剛是雙去】

江陵節度使陽城郡王新樓成請嚴侍禦判官賦七字句同作

樓上炎天冰雪生髙飛燕雀賀新成碧牕宿霧蒙蒙濕朱栱浮雲細細輕杖鉞褰帷瞻具美投壺散帙有餘淸自公多暇延參佐江漢風流萬古情

又作此奉衛王

西北樓成雄楚都逺開山嶽散江湖二儀淸濁還髙下三伏炎蒸定有無推轂幾年惟鎭靜曵居終日盛文儒白頭授簡焉能賦媿似相如爲大夫

【三四意想佳然碧二語來得實在】

嚴中丞枉駕見過【自注云嚴自東川除西川敕令兩川都節制】

元戎小隊出郊坰問栁尋花到野亭川合東西瞻使節地分南北任浮萍扁舟不獨如張翰皂帽應兼似管寧寂寞江天雲霧裏何人道有少防星

【五六老气】

客至【自注云喜崔明府相過】

捨南捨北皆春水但見羣鷗日日來花徑不曽緣客掃蓬門今始爲君開盤餐市逺無兼味樽酒家貧只舊醅肯與鄰翁相對飲隔籬呼取盡餘杯

【村朴趣村朴語】

賔至

幽棲地僻經過少老病人扶再拜難豈有文章驚海內漫勞車馬駐江幹竟日淹畱佳客坐百年麤糲腐儒餐不嫌野外無供給乘興還來看藥欄

【三四矜負】

卜居【按鮑文壹云公至成都節度裴冕爲公卜成都西郭浣花谿作艸堂】

浣花谿水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂防對沈浮東行萬里堪乘興須向山陰上小舟

【五六語帶愁來結有更卜之意】

堂成

背郭堂成防白茅緣江路熟俯靑郊榿林礙日吟風葉【自注云榿木名不材可充薪而已惟蜀地最宜種】籠竹和煙滴露梢暫上飛烏將數子頻來語燕定新巢旁人錯比揚雄宅嬾惰無心作解嘲

【結意悶悶調笑自遣意況深沈】

江村

淸江一曲抱村流長夏江村事事幽自去自來梁上燕相親相近水中鷗老妻畫紙爲棊局稚子敲鍼作釣鉤多病所須惟藥物防軀此外更何求

【自生幽興】

南鄰

錦裏先生烏角巾園收芋栗未全貧慣看賔客兒童喜得倉階除鳥雀馴秋水才深四五尺野艇【音廷】恰受兩三人白沙翠竹江村暮相送柴門月色新【艇今本攺航非】

【五六淸徹入厚詰意象】

進艇

南京久客耕南畆北望傷神坐北牕晝引老妻乘小艇晴看稚子浴淸江俱飛蛺蝶元相逐並蔕芙蓉本自雙茗飲蔗漿攜所有瓷甖無謝玉爲缸

【善自遣者老杜嘗云老去詩篇渾漫興篇中得此居多古人善於托言唐人長於漫興】卽事

暮春三月巫峽長皛皛行雲浮日光雷聲忽送千峯雨花气渾如百和香黃鶯過水翻回去燕子銜泥濕不妨飛閣捲簾圖畫裏虛無只少對瀟湘

【後四語似楚歌越吟當是遣愁漫興所爲】

野望

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃答聖朝跨馬出郊時極目不堪人事日蕭條

【後四語率懷攄寫】

黃艸

黃艸峽西船不歸赤甲山下行人稀秦中驛使無消息蜀道兵戈有是非萬里秋風吹錦水誰家別淚濕羅衣莫愁劍閣終難據聞道松州已被圍

【中聫老气橫秋】

卽事

天畔羣山孤艸亭江中風浪雨防防一雙白魚不受釣三寸黃柑猶自靑多病長卿無日起窮途阮籍防時醒未聞細栁散金甲膓防秦川流濁涇

【三四語悶情】

狂夫

萬里橋西一艸堂百花潭水卽滄浪風含翠篠娟娟淨雨裛紅蕖冉冉香厚祿故人書防絕恆饑稚子色淒涼欲塡溝壑惟疎放自笑狂夫老更狂

【結二語本色痛快令千載想見如對】

暮歸

霜黃碧梧白鶴棲城上擊柝復烏啼客子入門月皎皎誰家搗練風淒淒南渡桂水闕舟楫北歸秦川多鼓鞞年過半百不稱意明日看云還杖藜

【三四語入騷意】

小寒食舟中作

佳辰彊飲食猶寒隱凡蕭條戴鶡春水船如天上坐老年花似霧中看娟娟戲蝶過開幔片片輕鷗下急湍云白山靑萬餘里愁看直北是長安

臘日

臘日長年暖尙遙今年臘日凍全消侵淩雪色還萱艸漏泄春光有栁條縱酒欲謀良夜醉還家初散紫宸朝口脂面藥隨恩澤翠管銀罌下九霄

【三四風味老】

九日

去年登髙郪縣北今日重在涪江濵苦遭白髮不相放羞見黃花無數新世亂鬱鬱久爲客路難悠悠常傍人酒防卻憶十年事膓防驪山淸路塵

【中聫語句淸硬】

十二月一日

今朝臘月春意動云安縣前江可憐一聲何處送書鴈百丈誰家上瀨船未將梅蘂驚愁眼更取椒花媚遠天明光起艸人所羨肺病防時朝日邊

【三四淒淸欲絕】

卽看燕子入山扉豈有黃鸝歷翠防短短桃花臨水岸輕輕栁絮防人衣春來凖擬開懷久老去親知見面稀他日一杯難彊進重嗟筋力故山違

九日

風急天髙猿嘯哀渚淸沙白鳥飛回無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜鬢潦倒新停濁酒杯

【三四是愁緒語無邊不盡語賸落下多一字】

夜

露下天髙秋气淸空山獨夜旅魂驚疎燈自照孤帆宿新月猶懸雙杵鳴南菊再逢人臥病北書不至鴈無情步檐倚杖看牛斗銀漢遙應接鳯城【檐世本作蟾非】

【三四意格髙迥下句更勝此語當一气讀下】

吹笛

吹笛秋山風月淸誰家巧作防腸聲風飄律呂相和切月傍闗山防處明胡騎中宵堪北走武陵一曲想南徵故園楊柳今揺落何得愁中卻盡生

【結二語故國闗情有此千條萬縷用巧不見乃爲大家】

燕子來舟中作

湖南爲客動經春燕子銜泥兩度新舊入故園嘗識主如今社日逺看人可憐處處巢居室何異飄飄托此身暫語船檣還起去穿花落水益霑巾

【情緒依依】

野人送櫻桃

西蜀櫻桃也自紅野人相贈滿筠籠數回細寫愁仍破萬顆勻圎訝許同憶昨賜霑門下省退朝擎出大明宮金盤玉筯無消息此日嘗新任轉蓬

見螢火

巫山秋夜螢火飛簾疎巧入坐人衣忽驚屋裏琴書冷復亂檐前星宿稀卻繞井欄添个个偶經花蘂弄輝輝滄江白髮愁看汝來嵗如今歸未歸

【大家樣結澹蕩而傷】

曉發公安數月憩息此縣

北城擊柝復欲罷東方明星亦不遲鄰雞野哭如昨日物色生態能防時舟楫眇然自此去江湖逺適無前期出門轉眄已陳迹藥餌扶吾隨所之

【此以古詩行七律者】

【附閣夜歳暮陰陽催短景天涯霜雪霽寒宵五更鼔角聲悲壯三峽星河影動揺野哭千家聞戰伐夷歌防處起漁樵臥龍躍馬終黃土人事音書漫寂寥三四意盡無餘】

【附詠懷古迹支離東北風塵際漂泊西南天地間三峽樓臺淹日月五谿衣服共雲山羯胡事主終無賴詞客哀時且未還庾信平生最蕭瑟暮年詩賦動江闗】

【附諸將漢朝陵暮對南山胡虜千秋尙入闗昨日玉魚防葬地早時金盌出人間見愁汗馬西戎逼曽閃朱旗北斗閒多少材官守涇渭將軍且莫破愁顏諸將五首多以議論行詩】

【附秋興八首玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧防府孤城落日斜毎依北斗望京華聴猿實下三聲淚奉使虛隨八月槎畫省香鑪違伏枕山樓粉堞隠悲笳請看石上藤蘿月巳映洲前蘆荻花千家山郭靜朝暉日日江樓坐翠防信宿漁人還泛泛淸秋燕子故飛飛匡衡抗疏功名薄劉向傳經心事違同學少年多不賤五陵衣馬自輕肥聞道長安似奕棋百年世事不勝悲王侯第宅皆新主文武衣冠異昔時直北闗山金鼔振徵西車馬羽書遲魚龍寂寞秋江冷故國半居有所思蓬萊宮闕對南山承露金莖霄漢間西望瑤池降王母東來紫气滿函關云移雉尾開宮扇日繞龍鱗識聖顏一臥滄江驚嵗耽幾回靑防朝班瞿唐峽口曲江頭萬里風煙接素秋花萼夾城通禦气芙蓉小苑入邊愁珠簾繡柱圍黃鵠錦纜牙檣起白鷗回首可憐歌舞地秦中自古帝王州昆明池水漢時功武帝旌旗在眼中織女機絲虛夜月石鯨鱗甲動秋風波漂菇米沈云黑露冷蓮房墜粉紅關塞極天惟鳥道江湖滿地一漁翁昆吾禦宿自逶迆紫閣峯陰入渼陂香稻啄余鸚鵡粒碧梧棲老鳯凰枝住人拾翠春相問仙侶同舟晚更移防筆昔曽幹气象白頭吟望苦低垂秋興八首語气鄭重非其至佳之作人有謂正愛其重自來風雅騷歌未見有重者塞上風雲接地陰此地字下來不得孤舟一系故園心一字亦彊聴猿實下三聲淚因猿三叫防膓遂下三聲淚此巳不老奉使虛隨八月槎無論乘槎非張騫子美是時非奉使也藤蘿月蘆荻花可去其一闗塞極天惟鳥道江湖滿地一漁翁句亦有疵】

【附白帝城最髙樓城尖徑仄旌斾愁獨立縹緲之飛樓峽坼云霾龍虎睡江淸日抱黿鼉遊扶桑西枝掛防石弱水東影隨長流杖藜嘆世者誰子泣血迸空回白頭】

唐詩鏡卷二十六

欽定四庫全書

唐詩鏡卷二十七

明陸時雍編

盛唐第十九

杜甫【七】

五言排律

投哥舒開府翰二十韻

今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓亷頗仍走敵魏絳已和戎毎惜河湟棄新兼節制通智謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙遠歸來禦席同軒墀曽寵鶴畋獵舊非熊茅土加名數山河誓始終策行遺戰伐契合動昭融勲業靑防上交親气槪中未爲珠履客巳見白頭翁壯節初題柱生涯獨轉蓬防年春艸歇今日暮途窮軍事畱孫楚行間識呂防防身一長劍將欲倚崆峒

【一起掀揭軒墀曽寵鶴語宛而刺】

贈韋左丞丈濟【自注云濟之兄洹亦爲給事中】

左轄頻虛位今年得舊儒相門韋氏在經術漢臣須時議歸前列天倫恨莫俱鴒原荒宿艸鳯沼接亨衢有客𨿽安命衰容豈壯夫家人憂幾杖甲子混泥塗不謂矜餘力還來謁大巫嵗寒仍顧遇日暮且踟躕老驥思千里饑鷹待一呼君能防感激亦足慰榛蕪

【甲子混泥塗用事不亮混字亦欠老】

贈王二十侍禦契四十韻

往往𨿽相見飄飄媿此身不關輕紱冕俱是避風塵一別星橋夜三移斗柄春敗亡非赤壁奔走爲黃巾子去何瀟灑余藏異隱淪書成無過鴈衣故有懸鶉恐懼行裝數伶俜臥疾頻曉鶯工迸淚秋月解傷神防面嗟黧黑含淒話苦辛接輿還入楚王粲不歸秦錦裏殘丹竈花谿得釣綸消中秪自惜晚起索誰親伏柱聞周史乘槎有漢臣鵷鴻不易狎龍虎未宜馴客卽掛冠至交非傾蓋新由來意气合直取性情眞浪迹同生死無心恥賤貧偶然存蔗芋幸各對松筠麄飯依他日窮愁怪此辰女長裁褐穩男大卷書勻漰口江如練蠶崖雪似銀名園當翠巘野棹沒靑蘋屢喜王侯宅時邀江海人追隨不覺晚欵曲動彌旬但使芝蘭秀何須棟宇鄰山陽無俗物鄭驛正畱賔出入並鞍馬光輝忝席珍重遊先主廟更歷少城闉石鏡通幽魄琴臺隠絳唇送終惟糞土結愛獨荊榛置酒髙林下觀碁積水濵區區甘累趼【古典切胝也】稍稍息勞筋网聚粘圓鯽絲繁煮細蒓長歌敲柳癭小睡憑藤輪農月須知課田家敢忘勤浮生難去食良防惜淸晨列國兵戈暗今王徳教淳要聞除猰防【音乙愈獸名能食人】休作畫麒麟洗眼看輕薄虛懷任屈伸莫令膠漆地萬古重雷陳

遣悶奉呈嚴鄭公二十韻

白水漁竿客淸秋鶴髮翁胡爲來幕下秪合在舟中黃卷眞如律靑袍也自公老妻憂坐痺防女問頭風平地専欹倒分曹失異同禮甘衰力就義忝上官通疇昔論詩早光輝仗鉞雄寛容存性拙剪拂念途窮裛露思藤架煙霏想桂叢信然龜觸网直作鳥窺籠西嶺紆村北南江繞捨東竹皮寒舊翠椒實雨新紅浪簸船應坼杯幹甕卽空潘籬生野徑斤斧任樵童束縛酬知已蹉跎效小忠周防期稍稍太簡遂怱怱曉入朱扉啟昏歸畫角終不成尋別業未敢息防躬烏鵲愁銀漢駑駘怕錦幪防希全物色時放倚梧桐

秋日防府詠懷奉寄鄭監李賔客一百韻【鄭審李之芳也】

絕塞烏蠻北孤城白帝邊飄零仍百里消渴已三年雄劍鳴開匣羣書滿系船亂離心不展衰謝日蕭然筋力妻孥問菁華歳月遷登臨多物色陶冶賴詩篇峽束滄江起巖排石樹圓拂云霾楚气潮海蹴吳天煮井爲鹽速燒畬度地偏有時驚疊嶂何處覓平川鸂雙雙舞獼猴壘壘懸碧蘿長似帶錦石小如錢春艸何曽歇寒花亦可憐獵人吹戍火野店引山泉喚起搔頭急扶行幾屐穿西京猶薄產四海絕隨肩幕府初交辟郎官幸備員時猶旅寓萍泛若夤緣藥餌虛狼藉秋風灑靜便開襟驅瘴癘明目掃雲煙髙宴諸侯禮佳人上客前哀箏傷老大華屋艶神仙南內開元曲常時弟子傳法歌聲變轉滿座淚潺湲【自注云都督柏中丞筵聞梨園弟子李仙奴歌】弔影防州僻回腸杜曲煎卽今龍廐水【自注云西京龍廐門苑馬門也渭水流苑門內】莫滯犬戎羶耿賈扶王室蕭曹拱禦筵乘威滅蜂蠆戮力效鷹鸇舊物森猶在凶徒惡未悛國須行戰伐人憶止戈鋋奴僕何知禮恩榮錯與權胡星一彗孛黔首遂拘攣哀痛絲綸切煩苛法令蠲業成陳始王兆喜出於畋宮禁經綸宻臺階翌戴全熊羆載呂望鴻鴈美周宣側聴中興主長吟不世賢音徽一柱數道裏下牢千【自注云鄭在江陵李在夷陵】鄭李光時論文章並我先陰何尙淸省沈宋歘聫翩律比昆侖竹音知燥濕弦風流俱善價愜當久忘筌置驛常如此登龍蓋有焉𨿽云隔禮數不敢墜周旋髙視收人表虛心味道馬來皆汗血鶴唳必靑田羽翼商山起蓬萊漢閣連管寧紗帽淨江令錦袍鮮東郡時題壁南湖日扣舷遠遊淩絕境佳句染華牋毎欲孤飛去徒爲百慮牽生涯巳寥落國步尙迍邅衾枕成蕪沒池塘作棄捐【自注云平生多病卜築遣懷因遭亂離故寢處宴安之地皆蕪沒棄損也】別離憂怛怛伏臘涕漣漣露菊班丰鎬秋菇影澗瀍共誰論昔事防處有新阡富貴空回首喧爭懶著鞭兵戈塵漠漠江漢月娟娟局促看秋燕蕭疎聴晚蟬雕虫防記憶烹鯉問沈綿卜羨君平杖偸存子敬氊囊空把釵釧米盡拆花鈿甘子陰涼葉茅齋八九椽陣圖沙北岸市曁瀼西巓【自注云市曁防人語也市井泊船處謂之市曁江水橫通曲分處居人謂之瀼】羈絆心常折棲遲病卽痊紫收岷嶺芋白種陸池蓮色好梨勝頰穰多栗過拳勑廚惟一味求飽或三鱣兒去防魚笱人來坐馬韀縛柴門窄窄通竹澑涓涓塹抵公畦稜【魯鄧切】村依野廟壖缺籬將棘拒倒石賴藤纒借問頻朝謁何如穩晝眠誰云行不逮自覺坐能堅霧雨銀章澀馨香粉署妍紫鸞無逺近黃雀任翩翾困學違從眾明公各勉旃聲華夾宸極早晚到星躔懇諫畱匡鼎諸儒引服防不逢輸鯁直防是正陶甄宵旰憂虞軫黎元疾苦駢雲臺終日畫靑簡爲誰編行路難何有招尋興已専由來具飛檝暫擬控鳴身許雙峯寺門求七祖禪落帆追宿昔衣褐向眞詮安石名髙晉【自注云鄭髙簡得謝太傅之風】昭王客赴燕【自注云李宗親有燕昭之美燕周之裔也】途中非阮籍查上似張騫披拂云寧在淹畱景不延風期終破浪水怪莫飛涎他日辭神女傷春怯杜鵑淡交隨聚散澤國繞回旋本自依伽葉何曽借偓佺鑪峯生轉盼橘井尙髙褰東走窮歸鶴南徵盡跕鳶晚聞多妙教卒踐塞前愆顧凱丹靑列頭陀琬琰鑴眾香深黯黯防地肅芊芊勇猛爲心極淸羸任體孱金篦空刮眼鏡像未離銓【兩旋兩銓兩詮

如此長篇可觀不窘】

送楊六判官使西蕃

送逺秋風落西徵海气寒帝京氛祲滿人世別離難絕域遙懷怒和親願結歡敇書憐贊普【吐蕃謂君長爲贊普】兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節野童看邊酒排金盌夷歌捧玉盤艸肥蕃馬健雪重拂廬幹愼爾參籌畫從玆正羽翰歸來權可取九萬一朝摶

【兵甲望長安最得情景】

王閬州筵奉酬十一舅惜別之作

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鵠失侶亦哀號

【起髙爽結亦蕩起】

與嚴二歸奉禮別

別君誰暖眼將老病纒身出涕同斜日臨風看去塵商歌還入夜巴俗自爲鄰尙媿微軀在遙聞盛禮新山東羣盜散闕下受降頻諸將歸應盡題書報旅人

【三四語悲】

過南嶽入洞庭湖

洪波忽爭道岸轉異江湖鄂渚分雲樹衡山引舳艫翠牙穿裛蔣碧節吐寒蒲病渴身何去春生力更無壤童犂雨雪漁屋架泥塗欹側風帆滿防防水驛孤悠悠回赤壁浩浩略蒼梧帝子畱遺恨曹公屈壯圖聖朝光禦極殘孽駐艱虞才淑隨廝養名賢隱鍜鑪邵平元入漢張翰後歸吳莫怪啼痕數危檣逐夜烏

舟中出江陵南浦奉寄鄭少尹審

更欲投何處飄然出此都形骸元土木舟楫復江湖社稷纒妖气干戈送老儒百年同棄物萬國盡窮途雨洗平沙淨天銜濶岸紆鳴螿隨泛梗別燕赴秋菇棲托難髙臥饑寒迫向隅寂寥相喣沬浩蕩報恩珠溟漲鯨波動衡陽鴈影䢐南徵問懸榻東逝想乘桴濫竊商歌聴時憂卞泣誅經過憶鄭驛斟酌旅情孤

行次昭陵【太宗陵也在醴泉縣西】

舊俗疲庸主羣雄問獨夫防歸龍鳯質威定虎狼都天屬尊尭典神功恊禹謨風雲隨絕足日月繼髙衢文物多師古朝廷半老儒直詞寧戮辱賢路不﨑嶇往者災猶降蒼生喘未蘇指麾安率土蕩滌撫洪鑪壯士悲陵邑幽人拜鼎湖玉衣晨自舉鐵馬汗常趨松栢瞻虛殿塵沙立暝途寂寥開國日流恨滿山隅

【三四髙麗典則玉衣二語怳惚如在】

重經昭陵

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠防再窺松栢路還見五雲飛

冬日洛城北謁元皇帝廟【自注云廟有吳道子畫五聖圖按元皇帝李老君也天寶初降於丹鳯門之通衢告錫靈符在尹喜之故宅上遣使得之乃置元廟於天寧坊五聖圖髙祖太宗髙宗中宗睿宗也】

配極都閟憑髙禁籞長守祧嚴具禮掌節鎭非常碧瓦初寒外金莖一气旁山河扶繡戶日月近雕梁仙李盤根大猗蘭奕葉光世家遺舊史道徳付今王畫手看前輩吳生遠擅塲森羅移地軸妙絕動宮墻五聖聫龍衮千官列鴈行冕旒俱秀發旌斾盡飛揚翠栢深畱景紅棃迥得霜風箏吹玉柱露井凍銀牀身退卑周室經傳拱漢皇谷神如不死養拙更何鄕

【精渾】

謁先主廟

慘淡風雲防乘時各有人力侔分社稷志屈偃經綸復漢畱長策中原仗老臣雜耕心未已嘔血事酸辛霸气西南歇雄圗歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送淸谿月苔移玉座春閭閻兒女換歌舞歲時新絕域歸舟逺荒城系馬頻如何對揺落況乃久風塵孰與闗張並功臨耿鄧親應天才不小得士契無鄰遲暮堪帷幄飄零且釣緡向來憂國淚寂寞灑衣巾

【語气渾渾若論武侯還可贊得伯仲之間見伊呂指揮若定失蕭曹武侯當此未爲云過】江陵望幸

雄都元壯麗望幸歘威神地利西通蜀天文北照秦風煙含越鳥舟楫控吳人未枉周王駕終期漢武巡甲兵分聖防居守付宗臣早發雲臺仗恩波起涸鱗

千秋節有感

自罷千秋節頻傷八月來先朝常晏防壯觀已塵埃鳯紀編生日龍池塹刼灰湘川新涕淚秦樹遠樓臺寶鏡羣臣得金吾萬國回衢樽不重飲白首獨余哀

傷春【自注云巴閬僻遠傷春罷始知春前已收宮闕】

天下兵𨿽滿春光日自濃西京疲百戰北闕任羣凶關塞三千里煙花一萬重防塵淸露急禦宿且誰供殷復前王道周遷舊國容蓬萊足雲气應合總從龍

日月還相鬭星辰屢合圍不成誅執法焉得變危機大角纒兵气鉤陳出帝畿煙塵昏禦道耆舊把天衣行在諸軍闕來朝大將稀賢多隱屠釣王肯載同歸

【耆舊一語最是沈摯】

再有朝廷亂難知消息眞近傳王在洛復道使歸秦奪馬悲公主登車泣貴嬪蕭關迷北上滄海欲東巡敢料安危體猶多老大臣豈無嵇紹血霑灑屬車塵

【敢料安危體猶多老大臣大家數語自有體】

聞說初東幸孤兒卻走多難分太倉粟競棄魯陽戈胡虜登前殿王公出禦河得無中夜舞誰憶大風歌春色生烽燧幽人泣薜蘿君臣重修徳猶足見時和

【懇欵悱惻是其所長】

遣悶

地濶平沙岸舟虛小洞房使塵來驛道城日避烏檣暑雨畱蒸濕江風借夕涼行雲星隱見疊浪月光芒螢鑑緣帷徹蛛絲罥鬢長哀箏猶憑幾鳴笛竟霑裳倚著如秦贅過逢類楚狂气沖看劍匣穎脫撫錐囊妖孽闗東臭兵戈隴右創時淸疑武略世亂局文場餘力浮於海端憂問彼蒼百年從萬事故國耿難忘

到村

碧澗𨿽多雨秋沙先少泥蛟龍引子過荷芰逐花低老去參戎幕歸來散馬蹄稻粱須就列榛艸卽相迷蓄積思江漢頑疎感町畦暫酬知已分還入故林棲

【頑疎感町畦一語最自善諭】

喜聞官軍已臨賊境二十韻

胡虜濳京縣官軍擁賊壕鼎魚猶假息穴蟻欲何逃帳殿羅冕轅門照白袍秦山當警蹕漢苑入旌旄路失羊腸險雲橫雉尾髙五原空壁壘八水散風濤今日看天气遊防貸爾曹乞降那更得尙詐莫徒勞元帥歸龍種司空握豹韜前軍蘇武節左將呂防刀兵气回飛鳥威聲沒巨鼇戈鋋開雪色弓矢向秋毫天步艱方盡時和運更遭誰云遺毒螫巳是沃腥臊睿想丹墀近神行羽衛牢花門騰絕漠拓羯渡臨洮此輩感恩至羸俘何足操鋒先衣染血騎突劍吹毛喜覺都城動悲連子女號家家賣釵釧凖擬獻春醪

春歸

苔逕臨江竹茅檐覆地花別來頻甲子歸到忽春華倚杖看孤石傾壺就淺沙遠鷗浮水靜輕燕受風斜世路𨿽多梗吾生亦有涯此身醒復醉乘興卽歸家

【應手處覺其談笑而成】

奉觀嚴鄭公防事岷山沱江畫圖十韻

沱水臨中坐岷山到北堂白波吹粉壁靑嶂挿雕梁直訝杉松冷兼疑菱荇香雪云虛防綴沙艸得防茫嶺鴈隨毫末川蜺飲練光霏紅洲蘂亂拂黛石蘿長暗谷非關雨丹楓不爲霜秋成圃外景物洞庭傍繪事功殊絕幽襟興激昻從來謝太傅丘壑道難忘

哭王彭州掄

執友驚淪沒斯人已寂寥新文生沈謝異骨降松喬北部初髙選東堂早見招蛟龍纒倚劍鸞鳯夾吹簫歷職漢庭久中年胡馬驕兵戈聞兩觀寵辱事三朝蜀路江幹窄彭門地裏遙解龜生碧艸諫獵阻靑霄頃壯戎麾出叨陪幕府要將軍臨气猛士塞風飈井渫泉誰汲烽疎火不燒前籌多自暇隠幾接終朝翠石俄雙表寒松竟後凋贈詩焉敢墜染翰欲無聊再哭經過罷離防去住銷之官方玉折寄葬與萍漂曠望渥窪道霏防河漢橋夫人先卽世令子各淸標巫峽長雲雨秦城近斗杓馮唐毛髮白歸興日蕭蕭

七言排律

題鄭十八著作文

臺州地僻海防防雲水長和島嶼靑亂後故人雙別淚春深逐客一浮萍酒酣嬾舞誰相拽詩罷能吟不復聴第五橋東流恨水皇陂岸北結愁亭賈生對鵩傷王傅蘇武看羊陷賊庭可念此公懷直道也霑新國用輕刑禰衡實恐遭江夏方朔虛傳是歲星窮巷悄然車馬絕案頭漧死讀書螢

淸明

此身飄泊苦西東右臂偏枯平耳聾寂寂系舟雙下淚悠悠伏枕左書空十年蹴鞠將雛逺萬里秋千習俗同旅鴈上雲歸紫塞家人鑽火用靑楓秦城樓閣煙花裏漢主山河錦繡中風水春來洞庭濶白蘋愁殺白頭翁

【七排二首覺誦之有韻】

五言絕句

武侯廟

遺廟丹靑落空山艸木長猶聞辭後主不復臥南陽

八陣圖

功蓋三分國名成八陣圖江流石不轉遺恨失吞吳【志林云僕嘗夢見人云是杜子美謂僕曰世人多誤防餘八陣圗詩以爲先生武侯欲與闗羽復仇故恨不能防非也我意本謂吳蜀唇齒之國不當相圗晉之所以能取蜀者以蜀有吞吳之意此爲恨耳】

絕句

遲日江山麗春風花艸香泥融飛燕子沙暖睡鴛鴦

七言絕句

重贈鄭鏈絕句

鄭子將行罷使臣囊無一物獻尊親江山路逺羇離日裘馬誰爲感激人

投簡梓州幕府兼簡韋十郎

幕下郎官安穩無從來不奉一行書因知貧病人須棄能使韋郎迹也疎

書堂飲旣夜復邀李尙書下馬月下賦絕句

湖水林風相與淸殘尊下馬復同傾久野鶴如雙鬢遮莫鄰雞下五更

江畔獨步尋花

黃師塔前江水東春光懶困倚防風桃花一簇開無主可愛深紅間淺紅

【老性風騷自別】

黃四娘家花滿蹊千朶萬朶壓枝低畱連戲蝶時時舞自在嬌鶯恰恰啼

江南逢李龜年

岐王宅裏尋常見崔九堂前防度聞【自注云崔九卽殿中監崔滌中書令湜之子】正是江南好風景落花時節又逢君

絕句漫興

手種桃李非無主野老墻低還是家恰似春風相欺得夜來吹折數枝花

【不受摧折意欲與造化爭衡】

膓斷春江欲盡頭杖藜徐步立芳洲顚狂栁絮隨風舞輕薄桃花逐水流

【傲視時物】

懶慢無堪不出村呼兒自在掩柴門蒼苔濁酒林中靜碧水春風野外昏

【自處深髙】

糝徑楊花鋪白氊防谿荷葉疊靑錢筍根稚子無人見沙上鳬雛傍毋眠

戲爲絕句

庾信文章老更成淩雲健筆意縱橫今人嗤防流傳賦不覺前賢畏後生

絕句

楸樹馨香倚釣磯斬新花蘂未應飛不知醉裏風吹盡可忍醒時雨打稀

【種情自異】

唐詩鏡卷二十七

欽定四庫全書

唐詩鏡卷二十八

明陸時雍編

盛唐第二十

元結【字次山瀼州人少不羈年十七始折節向學天寶中舉進士蘇源明薦於肅宗上時議三篇乃攝監察禦史發宛葉軍屯泌陽全十五城帝善之代宗時侍親歸樊上後拜道州刺史進容管經略使民樂其教結著書稱元子避亂入猗玗洞稱猗玗子後徙家瀼稱浪士及有官呼漫郎客樊上更爲聱叟又稱漫叟】五言古詩

忝官引

天下昔無事僻居養愚鈍山野性所安熈然自全順忽逢暴兵起閭巷見軍陣將家瀛海濵自棄同芻糞往在乾元初聖人啟休運公車詣魏闕天子垂淸問敢誦王者箴亦獻當時論朝廷愛方直明主嘉忠信屢授不次官曽與専徵印兵家未曽學榮利非所徇偶得凶醜降功勞愧方寸爾來將四歲慙恥言可盡請取寃者辭爲吾忝官引寃辭何者苦萬邑余灰燼寃辭何者悲生人盡鋒刃寃辭何者甚力役遇勞困寃辭何者深孤弱亦哀恨無謀救寃者祿位安可近而可愛軒裳其心又干進此言非所戒此言敢貽訓實欲辭無能歸耕守吾分

【元結詩毎有眞性淺而可諷】

舂陵行

癸夘嵗漫叟授道州刺史道州舊四萬餘戶經賊以來不滿四千大半不勝賦稅到官未五十日承諸使徴求符牒二百餘封皆曰失其限者罪至貶削於戲若悉應其命則州縣破亂刺史欲焉逃罪若不應命又卽獲戾必不免也吾將守官靜以安人待罪而已此州是舂陵故地故作舂陵行以達下情

軍國多所需切責在有司有司臨郡縣刑法競欲施供給豈不憂徵斂又可悲州小經亂亡遺人實困疲大鄕無十家大族命單羸朝餐是艸根暮食仍木皮出言气欲絕意速行步遲追呼尙不忍況乃鞭撲之郵亭傳急符來往迹相追更無寛大恩但有迫促期欲令鬻兒女言發恐亂隨悉使索其家而又無生資聴彼道路言怨傷誰復知去冬山賊來殺奪防無遺所願見王官撫養以惠慈柰何重驅逐不使存活爲安人天子命符節我所持州縣忽亂亡得罪復是誰逋緩違詔令防責固其宜前賢重守分惡以禍福移亦雲貴守官不愛能適時顧惟孱弱者正直當不虧何人采國風吾欲獻此辭

賊退示官吏【有序】

癸夘嵗西原賊入道州焚燒殺掠防盡而去明年賊又攻永破邵不犯此州邊鄙而退豈力能制敵歟蓋防其傷憐而已諸使何爲忍苦徵斂故作詩一篇以示官吏

昔嵗逢太平山林二十年泉源在庭戶洞壑當門前井稅有常期日晏猶得眠忽然遭世變數嵗親戎旃今來典斯郡山夷又紛然城小賊不屠人貧傷可憐是以陷鄰境此州獨見全使臣將王命豈不如賊焉今彼徵斂者迫之如火煎誰能絕人命以作時世賢思欲委符節引竿自刺船將家就魚麥歸老江湖邊

招陶別駕家陽華作

海內厭兵革騷騷十二年陽華洞中人似不知亂焉誰能家此地終老可自全艸堂背巖洞防峯軒戶前淸渠匝庭堂出門仍灌田半崖盤石徑髙亭臨極顚引望見何處迆逶隴北川杉松防萬株蒼蒼滿前山巖髙曖華陽飛澑何潺潺洞深迷逺近但覺多洄淵晝遊興未盡日暮不欲眠探燭飲洞中醉昬漱寒泉始知天下心耽愛各有偏陶家世髙逸公忍不獨然無或畢婚嫁竟爲俗務牽

諭瀼谿鄕舊遊

往年在瀼濵瀼人皆忘情今來遊瀼鄕瀼人見我驚我心與瀼人豈有辱與榮瀼人異其心應爲我冠纓昔賢惡如此所以辭公卿貧窮老鄕裏自休還力耕況曽經逆亂日厭聞戰爭尢愛一谿水而能存讓名終當來其濵飲啄全此生

登白雲寺

出門見南山喜逐松徑行窮髙欲極逺始到白雲亭長山繞井邑登望宜新晴洲渚曲湘水縈回隨郡城九疑千萬峯嵺嵺天外靑煙雲無逺近皆傍林嶺生俯視松竹間石水何幽淸涵映滿軒戶娟娟如鏡明何人病惽濃積醉且未醒與我一登臨爲君安性情

七言古詩

宿洄谿翁宅

長松萬株繞茅舍怪石寒泉近巖下老翁八十猶能行將領兒孫行拾稼吾羨老翁居處幽吾愛老翁無所求時俗是非何足道得似老翁吾卽休

七言絕句

欸乃曲【有序】

大歷丁未中漫叟以軍事詣都使還州逢春水舟行不進作欸乃五首令舟子唱之蓋欲取適於道路耳詞曰

湘江二月春水平滿月和風宜夜行唱橈欲過平陽戍守吏相呼問姓名

蕭頴士【字茂挺與李華齊名號蕭李開元中登進士第補祕書正字聰警絕倫嘗讀路側古碑一閱卽能誦之名播天下新羅使入朝言國人願得蕭夫子爲師其名動華夷如此終以誕傲褊忿困躓而卒門人私諡文元先生】

四言古詩

江有楓一篇十章【並序】

江有楓思陸鄭二友吳防舊遊且疾讒也臣宦於尹府以直方不偶見逼讒佞惟古之賢者有避色避言之義矯然去之二室之間有槭樹焉與江南楓形胥類憩於其下而作是詩以貽夫二三子焉

江有楓其葉防防我友自東於以遊從山有槭其葉漠漠我友䢐北於以休息想彼槭矣亦類其楓矧伊懷人而忘其東東可遊矣防之丘矣於山於水於廟於寺於亭於裏君子遊焉於以宴喜其樂亹亹粵東可居彼吳之墟有田有庭有朋有書有蒓有魚君子居焉惟以宴醑其樂徐徐我朋在矣彼陸之子【淹也】如松如杞淑問不巳我友於徵彼鄭之子【愕也】如琇如英徳音孔明我思震澤菱芡幕幕寤寐如覿我思剡谿杉篠萋萋寤寐無迷有鳥有鳥粵鷗與鷺浮湍戲渚皓然潔素忘其猜妬彼何人斯曽足傷懼此懼惟何懼寘於羅彼驕者子讒言孔多我聞先師體命委和公伯之愬則如予何悵然山河惟以嘯歌其憂也哉

【彷佛風余】

李華【文苑傳云字遐叔趙郡人善屬文與蕭頴士友善開元中進士擢第累轉侍禦史禮吏二部員外祿山防京師扈從不及防賊署僞官收京後貶官廢於家卒華嘗爲元徳秀墓碑顏眞卿書李陽冰篆額時號三絕】

五言古詩

寄趙七侍禦【並序】

自余幹谿行經弋陽至上饒山川幽麗思與云卿同遊邈不可得因敍疇年之素寄懷於篇云

揺槳曙江流江淸山復重心愜賞未足川回失前峯淩灘出極浦曠若天池通君陽靑嵯峨開折混元中九潭魚龍窟仙成羽人宮陰奧濳鬼物精光動煙空猿啼深蘢【楚越謂竹樹深者爲蘢】白鳥戲蔥防飛湍鳴金石激澑鼓雷風雨濯萬木鮮霞照千山濃艸閒長餘綠花靜落幽紅渚煙見晨釣山月聞夜舂覆谿窈窕波涵石淘溶溶丹丘忽聚散素壁相奔衝白日破昏靄靈山出其東勢排昊蒼上气壓吳越雄回頭望云卿此恨發吾衷昔日蕭邵遊【蕭頴士邵珍】四人才成童屬詞慕孔門入仕希上公緯卿陷非罪折我昆吾鋒【邵字緯卿以寃橫貶卒南中】茂挺獨先覺拔身渡京虹斯人謝明代百代墜鵷鴻【蕭天寶末知亂棄官往江東殯先人逝於江南】世故墜橫流與君哀路窮【逆胡陷兩京予與趙受辱賊中】相顧無死節防恩逐殊封【華貶杭州司功趙貶泉州晉江尉】天波洗其瑕朱衣備朝容【華承恩累遷尙書郎趙拜補闕禦史】一別凡十年豈期復相從餘生得防手遺此兩孱翁羣遷失鶯羽後凋惜長松衰旅難重別淒淒滿心胸遇勝悲獨遊貪奇悵孤逢禽尙彼何人胡爲束樊籠吾師度門教投弁躡遐蹤

【詞意磊落】

【附春行寄興宜陽城下艸萋萋澗水東流復向西芳樹無人花自落春山一路鳥空啼無人花自落語似重疊】

嚴武【本傳云字李膺中書侍郎挺之之子神气儁朗敏於見聞弱冠哥舒翰奏判官遷侍禦史至徳中累爲劍南東川節度成都尹兼禦史大夫尋遷黃門侍郎復拜成都尹劍南節度等使廣徳中破吐蕃攺檢校吏部尙書封鄭國公】

七言絕句

軍城早秋

昨夜秋風入漢闗朔云邊雪滿西山更催飛將追驕虜莫遣沙場匹馬還

奚賈【常建同時人】

五言律詩

尋許山人亭子

桃源若逺近漁子棹輕舟川路行難盡人家到漸幽山禽拂席起溪水入庭流君是何年隱如今成白頭【附眠澗花自落步林鳥不飛附落日下平楚孤煙生洞庭】

李康成【經集考雲天寶中與李杜同時撰玉臺後集】

七言古詩

采蓮曲

采蓮去月沒春江曙翠鈿紅袖水中央靑荷蓮子雜衣香雲起風生歸路長歸路長那得久各回船兩揺手

五言絕句

自君之出矣

自君之出矣弦吹絕無聲思君如百艸撩亂逐春生【附張巡聞笛岧嶤試一臨虜騎附城陰不辧風塵色安知天地心營開邊月近戰苦陣云深旦夕更樓上遙聞橫笛音第六句入微】

顏眞卿【本傳云字淸臣瑯琊人少勤學業有詞藻尢工書開元中舉進士事親以孝聞累遷侍禦史武部員外不附楊國忠出爲平原太守祿山反河朔盡陷平原獨守肅宗幸靈武授工部尙書至徳初朝於鳯翔授憲部尙書累進封魯郡公以忤宰相意出刺撫州湖州元載伏誅拜刑部尙書攺太子太師李希烈反盧杞奏遣眞卿往諭之不屈遇害】

三言詩

三言擬五雜組二首

五雜組繡與錦往復還興又寢不得已病伏枕

五雜組甘鹹醋往復還烏與兔不得已韶光度

五言排律

刻淸逺道士詩因而繼作

不到東山寺於今五十春朅來從舊賞林壑宛相親吳子多藏日秦王厭勝辰劍池穿萬仞盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹廻巒絕四鄰窺臨江海接崇飾四時新客有神仙者於玆雅麗陳名髙淸逺峽文聚鬥牛津迹異心寧間聲同質豈均悠然千載後知我揖光塵

【詩家景必標勝欲以聳觀如劍池穿萬仞盤石坐千人若不到虎丘卽不識詩家故態】五言律詩

五言夜宴詠燈聫句

桂酒牽詩興蘭缸照客情【士修】詎慙珠乘朗不讓月輪明【張薦】破暗光初白浮雲色轉淸【眞卿】帶花疑在樹比燎欲分庭【畫】顧已慙防照開簾識近汀【眞卿】

【獨以音亮得賞】

【附任華寄李白古來文章有奔逸气聳髙格淸人心神驚人魂魄我聞當今有李白大鵬賦鴻猷文嗤長卿笑子云班張所作細不入耳未知卿云得在嗤笑限登廬山觀瀑布海風吹不防江月照還明余愛此二句登天臺望渤海云垂大鵬飛山壓巨鼇背斯言亦好在至於他作多不拘常律振擺超騰旣俊且逸或醉中操紙或興來走筆手下忽然片雲飛眼前劃見孤峯出而我有時白日忽欲睡睡覺歘然起攘臂任生知有君君也知有任生未中間聞道在長安及余戾止君已江東訪元丹邂逅不得見君面毎常把酒向東望良久見說往年在翰林胸中矛防何森森新詩傳在官人口佳句不離明主心身騎天馬多意气目送飛鴻對豪貴承恩召入凡防廻待詔歸來仍半醉權臣妬盛名羣犬多吠聲有勑放君卻歸隱淪處髙歌大笑出闗去且向東山爲外臣諸侯交迓馳朱輪白壁一雙買交者黃金百鎰相知人平生傲岸其志不可測數十年爲客未嘗一日低顏色八詠樓中坦腹眠五侯門下無心憶繁花越臺上細栁吳宮側緑水靑山知有君白雲明月偏相識養髙兼養閒可望不可攀莊周萬物外範蠡五湖間人傳訪道滄海上丁令王喬毎還往蓬萊徑是曽到來方丈豈惟方一丈伊余毎欲�興遠相尋江湖擁隔勞寸心今朝忽遇東飛翼寄此一章表胸臆儻能報我以片言但訪任華有人識】

【又附寄杜拾遺杜拾遺名甫第二才甚奇任生與君別來巳多時何嘗一日不相思杜拾遺知不知昨日有人誦得數篇黃絹詞吾怪異奇特借問果然稱是杜二之所爲勢攫虎豹气騰蛟螭滄海無風似鼓蕩華嶽平地欲奔馳曹劉俯仰慙大敵沈謝逡巡稱小兒昔在帝城中盛名君一个諸人見所作無不心膽破郎官叢裏作狂歌丞相間中常醉臥前年皇帝歸長安承恩濶步靑雲端積翠扈遊花匼匝披香寓直月團樂英才特達承天腃公卿無不相欽羨只緣汲黯好直言遂使安仁卻爲掾如今避地錦城隅幕下英寮毎日相隨提玉壺半醉起舞捋髭須乍低乍昻傍若無古人制禮但爲防俗士豈得爲君設之乎而我不飛不鳴亦何以只待朝廷有知巳巳曽讀卻無限書拙詩一句兩句在人耳如今看之總無益又不能﨑嶇傍朝市且當事耕稼豈得便徒爾南陽葛亮爲友朋東山謝安作鄰里閒常把琴弄悶卽攜樽起鶯啼二月三月時花發千山萬山裏此時幽曠無人知火急將書慿驛使爲報杜拾遺二詩粗豪磊落可壯人魄】

張謂【字正言河南人登天寶二年進士第奉使長沙嘗作長沙風土記大歷中爲禮部侍郎典貢舉】

七言古詩

代北州老翁答

負薪老翁往北州北望鄕闗生客愁自言老翁有三子兩人已向黃沙死如今小兒新長成明年聞道又徵兵定知此別必零落不及相隨同死生盡將田宅借鄰伍且復伶俜去鄕土在生本求多子孫及有誰知更辛苦近傳天子尊武臣彊兵直欲靜胡塵安邊自合有長策何必流離中國人

【張謂七言古風格矯矯可配髙達夫一流】

湖上對酒行

夜坐不厭湖上月晝行不厭湖上山眼前一樽又長滿心中萬事如等閒主人有黍百餘石濁醪數斗應不惜卽今相對不盡歡別後相思復何益茱茰灣頭歸路賖願君且宿黃公家風光若此人不醉參差辜負東園花

贈喬琳

去年上策不見收今年寄食仍淹畱羨君有酒能便醉羨君無錢能不憂如今五侯不愛客羨君不問五侯宅如今七貴方自尊羨君不過七貴門丈夫防應有知已世上悠悠何足論

【磊落披豁】

五言律詩

玉淸公主挽詞

學鳯年猶小乘龍日尙賖初封千戶邑忽駕五云車地接金人岸山藏玉女家秋風何太早吹落禁園花

七言律詩

春園家宴

南園春色正相宜大婦同行少婦隨竹裏登樓人不見花間覓路鳥光知櫻桃解結垂檐子楊栁能低入戶枝山簡醉來歌一曲參差笑殺郢中兒

【小巧家數】

【附別韋郎中星軺計日赴岷峩雲樹連天阻笑歌南入洞庭隨鴈去西過巫峽聴猿多崢嶸洲上飛黃蝶灔澦堆邊起白波不醉郎中桑落酒教人無柰別離何】

七言絕句

題長安主人壁

世人結交須黃金黃金不多交不深縱令然諾暫相許終是悠悠行路心

【哀世語】

王季友【紀事云河南人按豫章圖經云酆城人家貧賣履極博羣書李勉引爲賔客甚敬之善爲詩杜甫詩云酆城客子王季友是也】

五言古詩

還山畱別長安知已

出山不見家還山見家在山前是門前此去長樵采靑谿誰招隱白髮自相待惟伴澗底松依依色不攺

七言古詩

觀於舍人壁畫山水

野人宿在人家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向予說小弟丹靑能爾爲

【筆底省淨】

冦坦【開元中人】

五言律詩

同皇甫兵曹天官寺浴室新成招友人賞防

溫室歡初就蘭交托勝因共聴無漏法兼濯有爲塵水防三空性香沾四大身淸心多善友頌徳慰同人金昌緒【紀事云余杭人】

五言絕句

春怨【一作蓋嘉運伊州歌者非也然此詩爲嘉運所進編入樂府後乃誤爲嘉運作耳】

打黃鶯兒莫教枝上啼啼時驚妾夢不得到遼西【古人在有意無意之間此卻要作意做夢活意翻成死法矣此中便分出眞假之別】

殷遙【句容人天寶間終於忠王府曹參軍】

五言古詩

山行

寂歷靑山曉山行趣不稀野花成子落江燕引雛飛暗艸薰苔徑晴楊掃石磯俗人猶語此余亦轉忘歸

【三四景色淺淺自成】

芮挺章【國子進士天寶初編國秀集三卷】

五言律詩

江南弄

春江可憐事最在美人家鸚鵡能言鳥芙蓉巧笑花地銜金作埓水抱玉爲沙薄晚靑絲騎長鞭赴狹斜薛奇童【國秀集云大理司直】

五言律詩

楚宮詞

禁苑春風起流鶯繞合歡玉牕通日气珠箔捲輕寒楊葉垂陰砌梨花入井防君王好長袖新作舞衣寛

五言絕句

吳聲子夜歌

淨掃黃金階飛霜皎如雪下簾彈箜篌不忍見秋月

【古意】

張萬頃【國秀集云進士】

七言古詩

東谿待蘇戶曹不至

洛陽城東伊水西千花萬竹使人迷臺上栁枝臨岸低門前荷葉與橋齊日暮待君君不見長風吹雨過靑谿

【有竹枝楊柳意】

豆盧復

七言絕句

落第歸鄕畱別長安主人

客裏愁多不記春聞鶯始嘆栁條新年年下第東歸去羞見長安舊主人

樊晃【國秀集云前進士】

七言絕句

南中感懷

南路蹉跎客未回常嗟物暗相催四時不變江頭艸十月先開嶺上梅

沈千運【篋中集序略云近世作者更相沿襲流易爲辭吳興沈幹運獨挺流俗之中彊攘已溺之後凡所爲文皆與時異後世稍見師效】

五言絕句

古歌

北邙不種田但種松與栢松栢未生處畱待市朝客

【古意】

孟云卿【平昌人第進士爲校書郎與杜甫元結最善按元結送孟校書往南海詩序云云卿與次山同州裏以辭學相友善又袁郊甘澤謡云陶峴開元中與樊口進士孟云卿奏淸商曲於江湖號水仙是云卿爲武昌人】

五言古詩

古別離

朝日上髙臺離人怨秋艸但見萬里天不見萬里道君行本迢遠苦樂良難保宿昔夢同衾憂心常傾倒含酸欲誰訴輾轉傷懷抱結髮年巳遲徵行去何早寒暄有時謝憔悴難再好人皆算年壽死者何曾老少壯無見期水深風浩浩

【人皆算年壽死者何曽老苦刻古人道不到此】

韋建【與蕭頴士遊見穎士傳】

五言律詩

泊舟盱眙

泊舟淮水次霜降夕流淸夜久潮侵岸天寒月近城平沙依鴈宿館聴雞鳴鄕國雲霄外誰堪羇旅情

【天寒月近城稍有韻致】

張志和【隱逸傳云字子同金華人始名龜齡母夢楓生腹上而產擢明經肅宗命待詔翰林因賜今名後坐貶不復仕居江湖自稱煙波釣徒著眞子亦以自號時謂嚴光之比】

七言律詩

漁父

八月九月蘆花飛南谿老人垂釣歸秋山入簾翠滴滴野艇倚檻云依依卻把漁竿尋小逕閒梳鶴髮對斜暉翻嫌四皓曽多事出爲儲皇定是非

【三四淸綻結意不老】

獨孤及【唐書云字至之洛陽人爲兒時讀孝經父試之曰兒志何語對曰立身行道揚名於後世宗黨奇之天寶中以道舉髙第補華陰尉歷官左拾遺禮部員外濠舒二州刺史以治課加司封郎中賜金紫徙常州卒諡曰憲】

五言古詩

海上寄蕭立

朔風剪塞艸寒露日夜結行行到瀛壖歸思生暮節驛樓見萬里延首望遼碣逺海入大荒平蕪際窮髮舊國在夢想故人胡且越契濶阻風期荏苒成雨別海西望京口兩地各天末索居動經秋載笑知曷月日南望中盡惟見飛鳥滅音塵未易得何由慰饑渴

【及詩語气凝重】

客捨月下對酒醉後寄畢四耀

鄕路風雪深生事憂患迫天長波瀾廣髙舉無六融獨立寒夜移幽境思彌積霜月照膽淨銀河入檐白沽酒聊自勞開樽坐檐隙主人奏絲桐能使髙興劇淸機暫無累獻酢更絡繹慷慨葛天歌愔愔廣陵陌旣醉萬事遺耳熱心亦適視身兀如泥瞪目傲今昔故人問城闕音信兩脈脈別時前盟在寸景莫自擲【先是畢贈及詩云洪鑪無火停日月速若飛忽然行人身飲酒不須疑】心與白日鬭十無一滿百寓形薪火內甘作天地客與物無親疎鬥酒勝竹帛何必用自苦將貽古賢責

下弋陽江舟中代書寄裴侍禦

故鄕隔西日去水連長天前路知幾許但指天南邊愴恨極浦外隱映靑山連東風滿帆來五兩如弓遙羨繡衣客同然馬首先得餐武昌魚不顧潯陽田屈指數別日忽乎成兩年百花已滿眼靑艸漸碧鮮豈是離居時柰何於役牽洞庭有深涉蜀日期歸旋且作異鄕料詎知攜手緣離憂未易銷莫道樽酒賢

【東風二語趣】

訓皇甫侍禦望夫灊山見示之作

早歲慕五嶽嘗爲塵機礙孰知天柱峯今與郡齋對隱嶙抱元气氤氳含靑靄云崖媚遠空石壁寒古塞漢皇南遊日望秋此昭配法駕到谷口禮容振荒外焚柴百神趨執玉萬方防天旋物順動徳布澤霶霈講武威已耀學仙功未艾黃金竟何成洪業遽淪昧度世若一胙朝已千載如今封禪壇惟見雲雨晦長望哀往古勞生慙大塊淸暉幸相娛幽獨知所賴寒城春方正初月明可愛萬殊喜陽和余亦荷時泰山色日夜綠下有淸淺瀨愧作拳僂人沈迷簿書內登臨嘆拘限出處悲老大況聴郢中曲復識湘南態思免物累牽敢令道機退瞞然誦佳句持此秋蘭佩

【气厚】

寒夜谿行舟中作

日沈諸山昬寂歷羣動宿孤舟獨不系風水夜相逐雲歸恆星白霜下天地肅月輪大如盤金波入空谷魏闕萬里道羇念千慮束倦飛思故巢敢望梧與竹沈吟登樓賦中夜起三復憂來無良方歸春酒熟

山中春思

獺祭川水大人家春日長獨謡晝不暮搔首慚年芳蘼艸知節換含葩向新陽不嫌三徑深爲我生池塘亭午井竈閒雀聲響空倉花落沒屐齒風動羣木香歸路雲水外天涯杳茫茫獨卷萬里心深入山鳥行芳景勿相迫春愁未邃忘

【風趣最饒】

七言古詩

雨後公超谷北原眺望寄髙拾遺

崖口雨足收淸光洗髙天虹蜺斂殘靄山水含碧鮮遠空霞破露月輪薄雲片片成魚鱗五陵如薺渭如帶目極千里闗山春朝來爽气未易說畫取花峯贈逺人

自東都還濠州奉詶王八諫議見贈

闗西仕時俱稚容彪彪之鬢始相逢天地變化縣城攺【天寶中及尉華陰鄭縣別後經祿山之亂鄭縣殘毀城移於州西】獨有故人交態在不言防合迹未並猶似歲寒心相待洛陽居守寄鄼侯君著貂冠參運籌髙閣連云騎省夜新文防友涼風秋靑袍白面昔攜手冉冉府趨君記否雲分雨散十五年始得一笑樽酒前未遑少畱驟遠別況值旅鴈鳴秋天二華舊遊如夢想他時再又何由緣賴君贈我郢中曲別後相思被管弦

同岑郎中屯田韋員外花樹歌

東風動地吹花發渭城桃李千樹雪芳菲可愛不可畱武陵歸客心欲絕金華省郎惜佳辰秖持棣夢照靑春君家自是成蹊處況有庭花作主人

和李尙書畫射虎圖歌

饑虎呀呀立當路萬夫震恐百獸怒彤弓金鏃當者誰鳴鞭飛控流星馳居然畫中見眞態若務除惡不顧私時和年丰五兵已白額未誅壯士恥分銖逺邇懸彀中不巾不發思全功捨矢如破石可裂應弦盡敵山爲空殺气滿堂觀者駭颯若崖谷生長風精防入神在毫末作繢造物可同功方叔秉鉞受命新丹靑起予气益振底綏靜難巧可擬嗟嘆不足聲成文他時代天育萬物亦以此道安斯民

【持滿而發】

和贈逺

憶得去年春風至中庭桃李映牕美人挾瑟對芳樹玉顏亭亭與花雙今年新花如舊時去年美人不在玆借問離居恨深淺秪應獨有庭花知

七言律詩

同皇甫侍禦齋中春望見示之作

望逺思歸心易傷況將衰鬢偶年光時攀芳樹愁花盡晝掩髙齋厭日長甘比流波辭舊浦忍看新艸徧橫塘因君贈我江楓詠春思於今未易量

【寄情深際】

冷朝光【萬首唐絕作後朝光】

七言絕句

越谿怨

越王宮裏如花人越水谿頭采白蘋白蘋未盡人先盡誰見江南春復春

【絕快絕雋】

王偃

七言絕句

明君詞

北望單於日半斜明君馬上泣胡沙一雙淚滴黃河水應得東流入漢家

荊叔

五言絕句

題慈恩塔

漢國山河在秦陵艸樹深暮云千里色無處不傷心楊達

五言律詩

塞下

秋日並州路黃楡落故闗孤城吹角罷數騎射雕還帳幕遙臨水牛羊自下山行人正垂淚烽火起雲間邢巨

五言律詩

遊春

海嶽三峯古春臯二月寒緑潭漁子釣紅樹美人攀弱蔓環沙嶼飛花防石闗谿山遊未厭琴酌弄晴灣

【三四艷色天成髣髴陳隋余致】

開元名公

七言絕句

裴給事宅白牡丹

【西陽雜爼雲開元末裴士淹爲郎官奉使幽薊回至汾州眾香寺得白牡丹一窠植於長興私第天寶中爲都下奇賞當時名公有裴給事宅看牡丹尋訪未獲一本有詩云云】

長安豪貴惜春殘爭賞新開紫牡丹別有玉盤承露冷無人起就月中防

太上隠者

五言絕句

答人

偶來松樹下髙枕石頭眠山中無歷日寒盡不知年僧云表

七言絕句

寒食

塞食悲看郭外春野田無處不傷神平原壘壘傷新塜半是去年來哭人

【末句痛感】

僧景云

七言絕句

畫松

畫松一似眞松樹且待尋思記得無曽在天臺山上見石橋南畔第三株

【末二語有野意自是僧家語致】

僧皎然【姓謝字淸晝湖州人靈運十世孫】

七言絕句

晚秋破山寺

秋風落葉滿空山古殿殘燈石壁間昔日經行人去盡閒雲夜夜自飛還

塞下曲

寒塞無因見落梅胡人吹入笛聲來勞勞亭上春應度夜夜城南戰未回

江妃【梅妃外傳云名采蘋莆田人宗妃也開元中髙力士選歸侍明皇大見寵幸善屬文自比謝女性喜梅所居悉植梅上因其所好戲名梅妃太眞入侍寵愛日奪竟爲楊氏遷於上陽東宮】

七言絕句

謝賜珍珠

【外傳云上在花萼樓封珍珠一斛密賜妃妃不受進詩云云】

桂葉雙眉久不描殘妝和淚濕紅綃長門盡日無梳洗何必珍珠慰寂寥

【後二語自是痛膓】

林氏【韓彥輔母】

五言排律

送男彥輔左貶

他日初投杼勤王在隱兵有辭期不罰積意許相仍謫宦今何往銜寃猶未勝天涯分越徼驟騎速毗陵膓防腹非苦書傳寫豈能淚添江水逺心劇海云蒸明月珠難識甘泉賦可稱但將忠報主何懼防靑繩

趙氏【寇坦母】

五言古詩

擬古意三首

鬱蒸夏將半暑气扇飛閣驟雨滿空來當軒捲羅幙度雲開夕霽宇宙何淸廓明月流素光輕風換炎爍孤鸞傷對影瑤琴悲別鶴君子去不還妾心欲何托

金菊延淸霜玉壺多美酒良人久不歸芳菲豈常有不惜芳菲歇但傷離別久含情罷斟酌凝怨對窻牖霽雪舒長墅寒云半幽谷嚴霜抱枯條號猿抱冰木所嗟遊宦子少小荷天祿前程未云至淒愴對車僕歳寒成詠歌日暮棲林曲不憚行路險空悲年運促

張文姬【鮑參軍妻】

五言絕句

溪口云

一片溪口云才向溪中吐不復歸溪中還作溪中雨

【趣甚俏甚】

沙上鷺

沙頭一水禽鼓翼揚淸音只待髙風便非無雲漢心張窈窕

七言絕句

寄故人

淡淡春風花落時不堪愁望更相思無金可買長門賦有恨空吟團扇詩

【後二語殊有俏情】

唐詩鏡卷二十八

欽定四庫全書

唐詩鏡卷二十九

明陸時雍編

中唐第一

【中唐詩亦有勝盛唐處去方而得去實而得松去防模而得情趣然聲格之降一往不復反矣】

劉長卿【字文房河間人開元二十一年進士至徳中爲監察禦史以檢校祠部員外郎爲轉運使判官知淮西鄂嶽轉運畱後鄂嶽觀察使吳仲儒誣奏貶潘州南巴尉防有爲辧之者除睦州司馬終隨州刺史卒有集十卷傳於世】

【長卿松秀】

五言古詩

石梁湖寄陸蕪【石梁湖在開封府臨潁縣】

故人千里道滄洲十年別夜上明月樓相思楚天濶瀟瀟淸秋暮嫋嫋涼風發湖色淡不流沙鷗逺還滅煙波日已逺音問日已絕嵗晏空含情江臯緑芳歇

【長卿五古輕描淺抹】

題蕭郎中開元寺新構幽寂亭

康樂愛山水賞心千載同結茅依翠防伐木開防籠孤峯倚靑霄一徑去不窮客石苔上禮僧雲樹中曠然見滄洲自逺來淸風五馬畱谷口雙旌薄煙虹沈沈眾香積諸天空獨往應未遂蒼生思謝公

【中有爽句】

南楚懷古

南國久蕪沒我來空郁陶君看章華宮處處生蓬蒿但見陵與谷豈知賢與豪精魂托古木寶劍捐江臯倚棹下晴景回舟隨晚濤碧雲暮寥落湖上秋天髙往事那堪問此心徒自勞獨余湘水上千載聞離騷

【筆意蕭疎】

晚次湖口有懷

靄然空水合目極平江暮南望天無涯孤帆落何處頃爲衡湘客頗見湖山趣潮气和楚云夕陽映江樹帝鄕勞想望萬里心來去白髮生扁舟滄波滿歸路秋風今已至日夜鴈南度木葉辭洞庭紛紛落無數

陪元侍禦遊支硎山寺

支公去已久寂寞龍華防古木閉空山蒼然暮相對林巒非一狀水石有餘態宻竹藏晦明羣峯爭向背峯峯帶落日步步入靑靄香气空翠中猿聲暮云外畱連南臺客想象西方內因逐溪水還觀心兩無礙

【語色蒼翠】

宿雙峯寺寄盧七李十六

寥寥禪誦處滿室虫絲結獨與山中人無心生復滅徘徊雙峯下惆悵雙峯月杳杳暮猿深蒼蒼古松列玩奇不可盡漸逺更幽絕林暗僧獨歸石寒泉且咽竹房響輕吹蘿徑陰余雪臥澗曉何遲背巖春未發此逰誠多趣獨往共誰閱得意空自歸非君豈能說

登揚州西靈寺塔

北塔淩空虛雄觀壓川澤亭亭楚云外千里看不隔遙對黃金臺浮輝亂相射盤梯接元气半壁棲夜魄稍登諸刼盡若騁排霄翮向是滄洲人已爲靑雲客雨飛千栱霽日在萬家夕鳥處髙卻低天涯逺如迫江流入空翠海嶠現防碧向暮期下來誰堪復行役

湖上遇鄭田

故人靑雲器何意常窘迫三十猶布衣憐君頭已白誰言此相見暫得話疇昔舊業今已蕪還鄕反爲客扁舟伊獨往鬥酒君自適滄洲不可涯孤帆去無迹杯中忽復醉湖上生月魄湛湛江色寒蒙蒙水雲夕風波易迢遞千里如咫尺回首人已遙南看楚天隔

【還鄕反爲客一語最傷】

秋云嶺

山色無定姿如煙復如黛孤峯夕陽後翠嶺秋天外雲起遙蔽虧江回頻向背不知今逺近到處猶相對

浮石瀨

秋月照瀟湘月明聞蕩槳石橫晚瀨急水落寒沙廣眾嶺猿嘯重空江人語響淸暉朝復暮如待扁舟賞

【詩趣如淸流淺瀨】

水東渡

山葉傍崖赤千峯秋色多夜泉發淸響寒渚生防波稍見沙上月歸人爭渡河

下山

誰識往來意孤雲長自閒風寒未渡水日暮更看山木落眾峯出龍宮蒼翠間

【悠然趣逺】

月下聴砧

夜靜掩寒城淸砧發何處聲聲搗秋月腸斷盧龍戍未得寄徵人愁霜復愁露

【洌】

送丘爲赴上都

帝鄕何處是岐路空垂泣楚思愁暮多川程帶潮急潮歸人不歸獨向空塘立

【川程帶潮急語趣佳】

七言古詩

江樓送太康郭主簿赴嶺南

對酒憐君安可論當官愛士如平原料錢用盡卻爲謗食客空多誰報恩萬里孤舟向南越蒼梧雲中暮帆滅樹色應無江北秋天涯尙見淮陽月驛路南隨桂水流猿聲不絕到炎州靑山落日那堪望誰見思君江上樓

客捨喜鄭三見寄

客捨逢君未換衣閉門愁見桃花飛遙想故園今已爾家人應念行人歸寂寞垂楊映深曲長安日暮靈臺宿窮巷無人鳥雀閒空庭新雨莓苔緑此中分與故交疎何幸仍回長者車十年未稱平生意好得辛勤漫讀書

聴笛歌【畱別鄭協律】

舊逰憐我長沙謫載酒沙頭送遷客天涯望月自沾衣江上何人復吹笛橫笛能令孤客愁淥波淡淡如不流商聲寥亮羽聲苦江天寂歷江楓秋靜聴關山聞一叫三湘月色悲猿嘯又吹楊栁激繁音千里春色傷人心隨風飄向何處落惟見曲盡平湖深明發與君離別後馬上一聲堪白首

【歷落如語】

時平後送範倫歸安州

昨聞戰罷圖麟閣破虜收兵捲戎幕滄海初看漢月明紫防已見胡星落憶昔扁舟此南渡荊棘煙塵滿歸路與君攜手姑蘇臺望鄕一日幾登回白雲飛鳥去寂寞吳山楚岫空崔嵬事往時平還舊丘靑靑春艸近家愁洛陽舉目今誰在潁水無情應自流吳苑西人去欲稀畱連一日空知非江潭嵗盡愁不盡鴻鴈春歸身未歸萬里遙懸帝鄕憶五年空帶風塵色卻到長安逢故人不道姓名應不識

【七言古専以調勝江潭二語巧而不纎】

新安送陸灃歸江陰

新安路人來去早潮復晚潮明日知何處潮水無情亦解歸自憐長在新安住

【淺淺得趣】

登吳古城歌

登古城兮思古人感賢達兮同埃塵望平原兮寄逺目嘆姑蘇兮聚麋鹿黃池髙會事未終滄海橫流人蕩覆伍員殺身誰不寃竟看墓樹如所言越王嘗膽安可敵逺取石田何所益一朝空謝防稽人萬古猶傷甬東客黍離離兮城坡陁牛羊踐兮牧豎歌野無人兮秋艸緑園爲墟兮古木多白楊蕭蕭悲故柯黃雀啾啾爭晚禾荒阡斷兮誰重過孤舟逝兮愁若何天寒日暮江楓落葉去辭風水自波

【語多輕俊】

五言律詩

初到碧澗招明契上人

漸老知身累初寒曝背眠白雲畱永日黃葉減餘年猿防窻前樹泉澆谷後田沃洲能共隠不用道林錢

【黃葉減餘年是一奇句】

新年作

鄕心新嵗切天畔獨澘然老至居人下春歸在客先嶺猿同旦暮江栁共風煙已似長沙傅從今又幾年

【三四雋甚語何其鏈】

酬皇甫侍禦見寄時前相國姑臧公初臨郡

離別江南北汀洲葉再黃路遙雲共水砧迥月如霜嵗儉依仁政年衰憶故鄕佇看宣室召漢法倚張綱

【砧迥月如霜景趣深長若除卻砧字余俱淺俗矣】

月下呈章秀才

自古悲揺落誰人柰此何夜蛩偏傍枕寒鳥數移柯向老三年謫當秋百感多家貧誰好月空愧子猷過

【寒鳥數移柯語力精】

送李使君貶連州

獨過長沙去誰憑此路愁秋風散千騎寒雨泊孤舟賈誼辭明主蕭何識故侯漢廷當自召湘水但空流

江州畱別薛六栁八二員外

江海相逢少東南別處長獨行風嫋嫋相去水茫茫白首辭同捨靑山背故鄕離心與潮信每日到潯陽

【三四淺淺自傷】

送州人孫沅自本州卻歸句章新營所居

故里歸成客新家去未安詩書滿蝸捨徵稅及漁竿火種山田薄星居海島寒憐君不得已步步別離難

【三四好冩作末語懇欵特至】

過前安宜張明府郊居

寂寥東郭外白首一先生解印孤琴在移家五栁成夕陽臨水釣春雨向田畊終日空林下何人識此情

【三四意致夷猶絕似王維語气】

送李中丞之襄州【李一作季一無之襄州三字】

流落徵南將曾驅十萬師罷歸無舊業老去戀明時獨立三朝靜輕生一劍知茫茫漢江上日暮復何之

【三四老气深衷】

勅恩重推使牒追赴蘇州次前溪館作

漸入雲峯裏愁看驛路閒亂鵶投落日疲馬向空山且喜憐非罪何心戀末班天南一萬里誰料得生還

【三四黯然】

秋杪江亭有作

寂寞江亭下江楓秋气斑世情何處澹湘水向人閒寒渚一孤鴈夕陽千萬山扁舟將落葉此去未知還

【五六淸瘦如削】

送侯侍禦赴黔中充判官

不識黔中路今看遣使臣猿啼萬里客鳥似五湖人地逺官無法山深俗豈淳須令荒徼外亦解懼埋輪

【鳥似五湖人傷感之甚】

送王端公入秦赴上都

舊國無家訪臨岐亦羨歸途經百戰後客過二陵稀秋艸通徵騎寒城背落暉行當防顧問吳楚嵗頻饑

【秋艸通徵騎通字佳正於通字見阻】

春過裴虯郊園【時裴不在因以寄之】

郊原春欲暮桃杏落紛紛何處尋芳艸畱家寄白雲聴鶯情念友看竹恨無君長嘯髙臺上南風冀爾聞

【看竹句佳較看竹何須問主人更簡要】

過橫山顧山人艸堂

只見山相揜誰言路尙通人來千嶂外犬吠百花中細艸香飄雨垂楊閒臥風卻尋樵徑去惆悵緑溪東

【五六韻甚】

尋南溪常山道人隠居

一路經行處蒼苔見履痕白雲依靜渚春艸閉閒門過雨看松色隨山到水源溪花與禪意相對亦忘言

【幽色滿抱】

送李七之莋水謁張相公

惆悵靑春晚慇懃濁酒壚後時長劍澁斜日片帆孤東閣邀才子南昌老腐儒梁園舊相識誰憶臥江湖

【語出獨造隨意可人後時長劍澁言之足感】

送康判官往新安

不向新安去那知江路長猿聲近廬嶽水色勝瀟湘驛路收殘雨漁家帶夕陽何須愁旅泊使者有輝光

【五六气格遒勁直逼初唐】

同諸公登樓

秋艸行將暮登樓客思驚千家同霽色一鴈報寒聲北望無鄕信東遊滯客行今君佩銅墨還有越鄕情

故女道士婉儀太原郭氏挽歌詞

宮禁恩長隔神仙道已分人間驚早露天上失朝雲逝水年無限佳城日易曛簫聲將薤曲哀斷不堪聞

【四語嬌貴】

【附經漂母墓昔賢懷一飯玆事已千秋古墓樵人識前朝楚水流渚蘋行客薦山木杜鵑愁春艸茫茫緑王孫舊此逰三四啞韻未見其佳五律貴響亮精工七律貴深沈蘊借】

【附巡去嶽陽卻歸鄂州使院畱別鄭洵侍禦侍禦謫居此州暮帆歸夏口寒雨對巴丘移使鄂州次峴陽館懷舊居萬里逢秋鴈千峯共夕陽送人遊越露沾湖色曉月照海門秋送崔處士先適越越鳥聞花裏曹娥想鏡中曹娥句入異想】

七言律詩

送陸灃倉曹西上

長安此去欲何依先達誰當薦陸機日下鳳翔雙闕迥雪中人去二陵稀舟從故里難移棹家在寒塘獨掩扉臨水自傷流落久贈君空有淚沾衣

【中聨牽曵七律諸什俱淸淺流利】

送耿拾遺歸上都

若爲天畔獨歸秦對水看山欲暮春窮海別離無限路隔河徵戰幾歸人長安萬里傳雙淚建徳千峯寄一身想到郵亭愁駐馬不堪西望見風塵

【中聨流動易而整防難律法以整策爲正】

題靈祐和尙故居

嘆逝翻悲有此身禪房寂寞見流塵多時行徑空秋艸幾日浮生哭故人風竹自吟遙入磬雨花隨淚共沾巾殘經窻下依然在憶得山中問許詢

【詩家深淺大半與難易相掩幾日浮生哭故人驟視之若淺而實非也乃易耳若杜少陵秋興等詩人皆謂深矣】

獻淮寧軍節度李相公

建牙吹角不聞喧三十登壇眾所尊家散萬金酬士死身畱一劍答君恩漁陽老將多回席魯國諸生半在門白馬翩翩春艸細邵陵西去獵平原

【如此等覺餘韻渺絕詩之佳處在一嘆三詠之間】

長沙過賈誼宅

三年謫宦此棲遲萬古惟畱楚客悲秋艸獨尋人去後寒林空見日斜時漢文有道恩猶薄湘水無情弔豈知寂寂江山揺落處憐君何事到天涯

【五六當是慰勞非是誚語】

過裴舍人故居

慘慘天寒獨掩扃紛紛黃葉滿空庭孤墳何處依山木百口無家學水萍籬花猶及重陽發鄰笛那堪落日聴書幌無人長不捲秋來芳艸自爲螢

【三四屬意況語】

【附靑溪口送人歸嶽州洞庭何處鴈南飛江菼蒼蒼客去稀帆帶夕陽千里沒天連秋水一人歸黃花裛露開沙岸白鳥銜魚上釣磯岐路相逢無可贈老年空有淚沾衣】

【附送靈澈上人還越中禪客無心杖錫還沃洲深處艸堂閒身隨敝屨經殘雪手綻寒衣入舊山獨向靑溪依樹下空畱白日在人間那堪別後長相憶云木蒼蒼但閉關二詩太嫰】

五言排律

奉和趙給事使君畱贈李婺州舍人兼謝舍人別駕之什

便道訪情親東方千騎塵禁深分直夜地逺獨行春絳闕辭明主滄洲識近臣雲山隨吏雞犬逐歸人庭顧婆娑老邦傳蔽芾新暉翻佐理聞到郡齋頻

奉陪鄭中丞自宣州解印與諸侄宴余幹後谿

迹逺親魚鳥功成厭鼓鼙林中阮生集池上謝公題戶牖垂藤合藩籬挿槿齊夕陽山向背春艸水東西度雨諸峯出看花幾路迷何勞問秦漢更入武陵谿

【夕陽二語簡鏈得佳】

毗陵送鄒結先赴河南充判官

王事相逢少雲山柰別何芳年臨水怨步上潮過客路方經楚鄕心共渡河凋殘春艸在離亂故城多罷戰逢時泰輕徭佇俗和東西此分手惆悵恨煙波

送徐大夫赴廣州

上將壇場拜南荒羽檄招逺人來百越元老事三朝霧繞龍山暗山連象郡遙路分江渺渺軍動馬蕭蕭畫角知秋气樓船逐暮潮當令輸貢賦不使外夷驕

【語脆嫰意卻自老】

九日蔡國公主樓

主第人何在重陽客暫尋水余龍鏡色云罷鳳簫音暗牖藏昏曉蒼苔換古今晴山捲幔出秋艸閉門深籬菊仍新吐庭槐尙舊陰年年畫梁燕來去豈無心

【三四語韶水雲字裝得佳絕】

奉餞元侍郎加豫章采訪兼賜章服【時初停節度】

任重兼烏府時平偃豹韜澄淸湘水變分別楚山髙花對彤襜發霜和白雪操黃金裝舊馬靑艸換新袍嶺暗猿啼月江寒鷺映濤豫章生宇下無使翳蓬蒿

【語語精琢】

奉餞郎中四兄罷余杭太守承恩加侍禦史行軍司馬赴汝南行營

星使三江上天波萬里通權分金節重恩借鐵冠雄梅吹前軍發棠陰舊府空殘春錦障外初日羽旗東岸栁遮浮鷁江花隔避驄離心在何處芳艸滿吳宮

宿嚴維宅送包佶【一作皇甫冉作】

江湖同避地分手自依依盡室今爲客驚秋空念歸嵗儲無別墅寒服羨鄰機艸色村橋晚蟬聲江樹稀夜深宜共醉時難忍相違何事隨陽鴈汀洲忽背飛

秋日夏口涉漢陽獻李相公

日望衡門處心知漢水瀆偶乘靑雀舫還在白鷗羣間气生靈秀先朝翼戴勲藏弓身已退焚槁事難聞舊業成靑艸全家寄白雲松蘿長稚子風景逐新文山帶寒城出江依古岸分楚歌悲逺客羌笛怨孤軍鼎罷調梅久門看種藥勤十年猶去國黃葉又紛紛

【附行營酬呂侍禦時尙書問罪襄陽軍次漢東境上侍禦以州鄰冦賊復有水火迫於徵稅詩以見諭不敢淮南臥來趨漢將營受辭瞻左鉞扶疾往前旌井稅鶉衣樂壺槳鶴髮迎水歸余斷岸烽至掩孤城晚日歸千騎秋風合五兵孔璋才素健早晚檄書成水歸句落閒】

【附贈元容州擁旌臨合浦上印臥長沙海徼長無戌湘山獨種畬政傳通嵗貢才惜過年華萬里依孤劍千峯寄一家累徵期旦暮未起戀煙霞避世歌芝艸休官醉菊花舊逰如夢裏此別是天涯何事滄波上漂漂逐海槎渾厚之病鄰於糢糊精琢則體瘦神淸初盛時亦有肥瘦相兼之病】

六言律詩

苕溪酬梁耿別後見寄

淸川永路何極落日孤舟解攜鳥向平蕪逺近人隨流水東西白雲千里萬里明月前溪後溪惆悵長沙謫去江潭芳艸萋萋

【六言體出巧令故相傳易得佳句】

五言絕句

逢雪宿芙蓉山主人

日暮蒼山逺天寒白屋貧柴門聞犬吠風雪夜歸人

春艸宮懷古

君王不可見芳艸舊宮春猶帶羅裙色靑靑向楚人

【落想近人】

送方外上人

孤云將野鶴豈向人間住莫買沃洲山時人已知處

【貌古而唐以有做作在】

茱萸灣北答崔載華問

荒涼野店絕迢逓人煙逺蒼蒼古木中多是隋家苑

【指防卻好】

七言絕句

家園熟是故蕭相公所遺種淒然感舊因賦此詩

事去人亡迹自畱黃花緑蔕不勝愁誰能更向靑門外秋艸茫茫覓故侯

【感慨自足】

尋盛禪師蘭若

秋艸黃花覆古阡隔林何處起人煙山僧獨在山中老惟有寒松見少年

【末句轉韻】

送劉萱之道州謁崔大夫

沅水悠悠湘水春臨岐南望一沾巾信陵門下三千客君到長沙見幾人

【今人感古古事傷今】

昭陽曲

昨夜承恩宿未央羅衣猶帶禦衣香芙蓉帳小云屏暗楊栁風多水殿涼

【附重送裴郎中貶吉州猿啼客散暮江頭人自傷心水自流同作逐臣君更逺靑山萬里一孤舟語最小樣】

【附酬李穆見寄孤舟相訪至天涯萬轉雲山路更賖欲掃柴門迎逺客靑苔黃葉滿貧家語气寒儉附送李判官之潤州行營萬里辭家事鼔鼙金陵驛路楚云西江春不肯畱行客艸色靑靑送馬蹄艸色靑靑送馬蹄一語巳足江春不肯畱行客此是賸語抑更不老】

唐詩鏡卷二十九

欽定四庫全書

唐詩鏡卷三十

明陸時雍編

中唐第二

韋應物【長安京兆人周逍遙公韋瓊之後李肇國史補云爲性髙防鮮食寡欲所居焚香掃地而坐其爲詩馳驟建安以還各得風韻王欽臣集序雲天寶時扈從逰幸爲三衛郎永泰中任洛陽丞京兆府功曹大歷十四年自鄠縣令除櫟陽令建中二年除比部員外出刺滁州攺刺江州迫赴闕攺左司郎中貞元初又歷蘇州詩十卷】

【韋蘇州澹而韻陶服其香栁遜其秀品之最貴六朝余絢】

五言古詩

擬古

辭君逺行邁飲此長恨端已謂道裏逺如何中險艱流水赴大壑孤云還暮山無情尙有歸行子何獨難驅車背鄕園朔風捲行迹嚴冬霜斷肌日入不遑息憂歡容髮變寒暑人事易中心君詎知冰玉徒貞白【右擬行行重行行

一起古而澹朔風捲行迹一語最佳】

春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹緑琴歇芳聲思將魂夢歡反側寢不成攬衣迷所次起望空前庭孤影中自惻不知雙涕零【右擬凜凜嵗雲暮春至林木變洞房夕含淸此是唐語末覺情思纒綿語疏體暢意結情含自是古人體制自宋以下一並而注字句間矣】

白日淇上沒空閨生逺愁寸心不可限淇水長悠悠芳樹自交結春禽自相求徘徊東西廂孤妾誰與儔年華逐絲淚一落俱不收【右擬明月何皎皎】

【起四語澹而逺气味極佳】

效陶彭澤

霜露悴百艸時菊獨妍華物性有如此寒暑其柰何掇英泛濁醪日入會田家盡醉茅檐下一生豈在多

【陶澹而深韋澹而淺】

移疾會詩客元生與釋子法朗因貽諸祠曹

對此嘉樹林獨有戚戚顏抱瘵知曠職淹旬非樂閒釋子來問訊詩人亦扣關道同意暫遣客散疾徐還園徑自幽靜蟬噪其間髙牕瞰逺郊暮色起秋山英曹幸休暇悢悢心所攀

賈常侍林亭燕集

髙賢侍天階迹顯心獨幽朱軒騖關右池館在東周繚繞接都城氤氳望嵩丘羣公盡詞客方駕永日遊朝旦气佳逍遙寫煩憂緑林靄已布華沼澹不流沒露摘幽艸涉煙玩輕舟圓荷旣出水廣廈可淹畱放神遺所拘觥罰屢見酬樂燕良未極安知有沈浮醉罷各雲散何當復相求

【气韻芬芳緑林靄巳布華沼澹不流重之有味知詩者當自領之】

西郊燕集

濟濟眾君子髙宴及時光羣山靄遐矚緑野布熙陽列坐遵曲岸披襟襲蘭芳舒庖薦嘉魚激澗泛羽觴眾鳥鳴茂林緑艸延髙岡盛時易䢐謝浩思坐飄颺眷言同心友玆逰安可忘

【此詩气格加遒便可追蹤鄴下】

南塘泛舟會元六昆季

端居倦時燠輕舟泛回塘防風飄襟散橫吹繞林長雲澹水容夕雨防荷气涼一寫悁勤意寧用訴華觴

郡齋雨中與諸文士燕集

兵衛森畫防燕寢凝淸香海上風雨至逍遙池閣涼煩屙近消散嘉賔復滿堂自慙居處崇未覩斯民康理會是非遣性達形迹忘鮮肥屬時禁蔬果幸見嘗俯飲一杯酒仰聆金玉章神歡體自輕意欲淩風翔吳中盛文史羣彥今汪洋方知大藩地豈曰財賦疆

【都雅雍裕每讀韋詩覺其如蘭之噴海上風雨至逍遙池閣涼意境何其淸曠】

軍中冬燕

海滄巳云晏皇恩猶念勤式燕徧恆秩柔逺及斯人玆邦實大藩伐鼓軍樂陳是時冬服成戎士气益振虎竹謬朝寄英賢降上賔旋罄周旋禮媿無海陸珍庭中丸劍防堂上歌吹新光景不知晚觥酌豈言頻單醪昔所感大醵況同忻顧謂軍中士仰答何由申

【陳戒貴肅而宴飲尙和讀其言可令人如挾纊】

寄馮著

春雷起萌蟄土壤日已疎胡能遭盛明才俊伏裏閭偃仰遂眞性所求惟斗儲披衣出茅屋盥漱臨淸渠吾道亦自適退身保虛幸無職事牽且覽桉上書親友各馳騖誰當訪敝廬思君在何夕明月照廣除

【恬而不傲穆如淸風其佳處在閒閒自足】

寄盧庾

悠悠逺離別分此歡防難如何兩相近反使心不安亂髮思一櫛垢衣思一浣豈如望友生對酒起長嘆時節異京洛孟冬天未寒廣陵多車馬日夕自逰盤獨我何耿耿非君誰爲歡

【情深有不見著情之妙】

發廣陵畱上家兄兼寄上長沙

將違安可懷宿戀復一方家貧無舊業薄宦各飄颺執板身有屬淹時心恐惶拜言不得畱聲結淚滿裳漾漾動行舫亭亭逺相望離晨苦須臾獨往道路長蕭條風雨過得此海气涼感秋意已違況自結中腸推道固當遣及情豈所忘何時共還歸舉翼鳴春陽

【意取於漢聲髙於唐纒綿懇欵】

淮上卽事寄廣陵親故

前舟已欲渡誰相待秋山起暮鐘楚雨連滄海風波離思滿宿昔容鬢攺獨鳥下東南廣陵何處在

【起結佳】

經少林精舍寄都邑親友

息駕依松嶺髙閣一攀緣前瞻路已窮旣詣喜更延出巘聴萬籟入林濯幽泉鳴鐘生道心暮磬空雲煙獨往𨿽暫適多累終見牽方思結茅地歸息期暮年

同長源歸南徐寄子西子烈有道

東洛何蕭條相思邈遐路防駕復誰逰入門無與晤還因送歸客達此緘中素屢暌心所懽豈得顏如故所懽不可暌嚴霜晨淒淒如彼萬里行孤妾守空閨臨觴一長嘆素欲何時諧

【孤衷淺寄】

同徳精舍養疾寄河南兵部曹東防掾

逍遙東城隅雙樹寒蔥蒨廣庭流華月髙閣凝余霰杜門非養素抱疾阻良防孰謂無他人思君嵗云變官曹亮先忝陳躅慙俊彥豈知晨與夜相代不相見緘書問所知詶藻當芬絢

同徳寺雨後寄元侍禦李博士

川上風雨來須臾滿城闕岹峣靑蓮界蕭條孤興發前山遽已淨陰靄夜來歇喬木生夏涼流云吐華月嚴城自有限一水非難越相望曙河逺髙齋坐超忽

贈馮著

契闊仕兩京念子亦飄蓬方來屬追往十載事不同嵗晏乃云至防褐還未充慘淒遊子情風雪自關東華觴發懽顏嘉藻播淸風始此盈抱恨曠然一夕中善蘊豈輕售懷才希國工誰當念素士零落嵗華空

西郊逰宴寄贈邑僚李巽

升陽曖春物置酒臨芳席髙宴闕英僚眾賔寡歡懌是時尙多壘板築興頽壁羇旅念越疆領徒方祗役如何嘉會日當子憂勤夕西郊郁已茂春嵐重如積何當返䢐雨雜英紛可惜

【春嵐重如積是一佳句】

休沐東還冑貴裏示端

宦逰三十載田野久已疎休沐遂玆日一來還故墟山明宿雨霽風暖百卉舒野泉潔熠熠林光初竹木稍摧翳園塲亦荒蕪俯驚鬢已衰周覽昔所娛存沒惻私懷遷變傷裏閭願言少畱心中復畏簡書世道良自退榮名亦空虛與子終攜手嵗晏當來居

【山明二語有小謝遺气】

朝請後還邑寄諸友生

宰邑分甸服夙駕朝上京是時當暮春休沐集友生抗志靑雲表俱踐髙世名樽酒且歡樂文翰亦縱橫良逰昔所希累防夜復明晨露含瑤琴夕風殞素英一旦遵歸路伏軾出京城誰言再念別忽若千里行閉閣寡諠訟端居結幽情況玆晝方永輾轉何由平

四禪精舍登覽悲舊寄朝宗巨川兄弟

蕭散人事憂迢逓古原行春風日巳暄百艸亦復生躋閣謁金像攀云造禪扃新景林際曙雜花川上明䢐嵗方緬邈陳事尙縱橫溫泉有佳气馳道指京城擕手思故日山河畱恨情存者邈難見去者巳冥冥臨風一長慟誰畏行路驚

九日灃上作寄崔主簿倬二李端系

淒淒感時節望望臨灃涘翠嶺明華秋髙天澄遙滓川寒流逾迅霜交物初委林葉索已空晨禽迎飆起時菊乃盈泛濁醪自爲美良逰𨿽可娛殷念在之子人生不自省營欲無終已孰能同一酌陶然冥斯理

【翠嶺二語髣髴宋人】

寄栁州韓司戶郎中

達識與昧機智殊迹同靜於焉得攜手屢賞淸夜景蕭灑陪髙詠從容羨華省一逐風波遷南登桂陽嶺舊裏門空掩歡逰事皆屏悵望城闕遙幽居時序永春風吹百卉和煦變閭井獨悶終日眠篇書不復省惟當望雨露霑子荒遐境

【一起深詣】

園林晏起寄昭應韓明府盧主簿

田家已耕作井屋起晨煙園林鳴好鳥閒居猶獨眠不覺朝已晏起來望靑天四體一舒散情性亦忻然還復茅檐下對酒思數賢束帶理官府簡牘盈目前當念中林賞覽物徧山川上非遇明世庻以道自全

三月三日寄諸弟兼懷崔都水

暮節看已謝玆晨愈可惜風澹意傷春池寒花斂夕對酒始依依懷人還的的誰當曲水濵相思尋舊迹

【池寒花斂夕是一佳句】

寄大梁諸友

分竹守南譙弭節過梁池雄都眾君子出餞擁河湄燕謔始云洽方舟已解維一爲風水便但見山川馳昨日次睢陽今夕宿符離雲樹愴重疊煙波念還期相惇在勤事海內方勞師

京師叛亂寄諸弟

弱冠遭世難二紀猶未平羇離守逺郡虎豹滿西京上懷犬馬戀下有骨肉情歸去在何時流涙忽沾纓憂來上北樓左右但軍營函谷行人絕淮南春艸生鳥鳴野田間思憶故里行何當四海晏甘與齊民耕

【憂而不悴不必唾涕悲傷意已至矣所謂雅音】

送令狐岫宰恩陽

大雪天地閉羣山夜來晴居家猶苦寒子有千里行行行安得辭荷此蒲璧榮賢豪爭追攀飲餞出西京樽酒豈不懽暮春自有程離人起視日僕禦促前徵逶遲嵗已窮當造巴子城和風被艸木江水日夜淸從來知善政離別慰友生

送馮著受李廣州署爲錄事

鬱鬱楊栁枝蕭蕭徵馬悲送君灞陵岸糾郡南海湄名在翰墨場羣公正追隨如何從此去千里萬里期大海吞東南橫嶺隔地維建邦臨日域溫燠禦四時百國共臻奏珍奇獻京師富豪虞興戎繩墨不易持州伯荷天寵還當翊丹墀子爲門下生終始豈見遺所願酌貪泉心不爲燐緇上將玩國士下以報渴饑

送李儋

別離何從生乃在親愛中反念行路子拂衣自西東日昃不遑宴嚴車出崇墉行役非所樂端憂道未通春野百卉發淸川思無窮芳時坐離散世事誰可同歸當掩重關黙黙想音容

【起語惻惻】

畱別洛京親友

握手出都門駕言適京師豈不懷舊廬惆悵與子辭麗日坐髙閣淸觴燕華池昨逰倐已過後遇良未知念結路方永嵗陰野無暉單車我當前暮雪子獨歸臨流一相望零淚忽沾衣

宴別防遐與君貺兄弟

乖闕意方弭安知忽來翔累日重歡宴一旦復離傷置酒慰玆夕秉燭坐華堂契濶未及展晨星出東方徵人慘已辭車馬儼成裝我懷自無懽原野滿春光羣水含時澤野雉鳴朝陽平生有壯志不覺涙沾裳況自守空宇日夕但彷徨

【韋栁之佳在攄冩委盡絕不矜作一語】

寄別李儋

首戴惠文冠心有決勝籌翩翩四五騎結束向並州名在相公幕丘山恩未酬妻子不及顧親友安得畱宿昔同文翰交分共綢繆忽枉別離札涕涙一交流逺郡臥殘疾涼气滿西樓想子臨長路時當淮海秋

【一起得意迥出】

送豆盧防秀才

嵗交冰未泮地卑海气昬子有京師逰始發吳閶門新黃含逺林防緑生陳根詩人感時節行道當憂煩古來濩落者俱不事田園文如金石韻豈乏知音言方辭郡齋榻爲酌離亭罇無爲倦覉旅一去髙飛翻

【新黃二語謝气】

答暢校書當

偶然棄官去投迹在田中日出照茅屋園林養愚防𨿽云無一資罇酌會不空且忻百谷成仰嘆造化功出入與民伍作事靡不同時伐南澗竹夜還灃水東貧蹇自成退豈爲髙人蹤覽君金玉篇彩色發我容日日欲爲報方春已䢐冬

夏夜憶盧嵩

靄靄髙館暮開軒滌煩襟不知湘雨來蕭灑在幽林炎月得涼夜芳罇誰與斟故人南北居累月間徽音人生無閒日歡會當在今反側天旦層城苦沈沈

【一起淸洗】

自蒲塘驛回駕經歷山水

館宿風雨滯始晴行蓋轉潯陽山水多艸木俱紛﨑嶇緣碧澗蒼翠踐苔蘚髙樹夾潺湲崩石橫陰巘野杏依寒拆余云冒嵐淺性愜形豈勞境殊路遺緬憶昔終南下佳逰亦屢展時禽下流暮紛思何由遣

送終

奄忽逾時節日月獲其良蕭蕭車馬悲祖載發中堂生平同此居一旦異存亡斯須亦何益終復委山岡行出國南門南望郁蒼蒼日入乃云造慟哭宿風霜晨遷俯廬臨訣但遑遑方當永潛翳仰視白日光俯仰遽終畢封樹已荒涼獨畱不得還欲去結中膓童稚知所失啼號捉我裳卽事猶倉卒嵗月始難忘

東林精舍見故殿中鄭侍禦題詩追舊書情涕泗橫集因寄呈閻灃州馮少府

仲月景气佳東林一登歷中有故人詩淒涼在髙壁精思長懸世音容已歸寂墨澤傳灑余磨滅親翰迹平生忽如夢百事皆成昔結騎京華年揮文篋笥積朝廷重英彥時輩分珪璧永謝栢梁陪獨闕金門籍方嬰存沒感豈暇林泉適雨餘山景寒風散花光夕新知𨿽滿堂故情誰能覿惟當同時友緘寄空淒慼

【雨餘二語佳】

登西南岡卜居遇雨尋竹浪至澧壖縈帶數里淸流茂樹云物可賞

登髙創危構林表見川流防雨颯已至蕭條川气秋下尋宻竹盡忽曠沙際逰紆曲水分野綿延稼盈疇寒花明廢墟樵牧笑榛丘雲水成陰澹竹樹更淸幽適自戀佳賞復玆永日畱

龍門逰眺

鑿山導伊流中斷若天辟都門遙相望佳气生朝夕素懷出塵意適有攜手客精舍繞層阿千龕鄰峭壁緣雲路猶緬憇澗鐘已寂花樹發煙華淙流散石脈長嘯招逺風臨潭漱金碧日落望都城人間何役役

【花樹二語霏綺】

春逰南亭

川明气已變巖寒云尙擁南亭艸心緑春塘泉脈動景煦聴禽響雨餘看栁重逍遙池館華益媿専城寵

【巖寒云尙擁句韻】

逰開元精舍

夏衣始輕體逰步愛僧居果園新雨後香臺照日初緑陰生晝靜孤花表春餘符竹方爲累形迹一來疏

【孤花表春餘一語佳絕】

慈恩精舍南池作

淸境豈云逺炎氛忽如遺重門布綠陰菡萏滿廣池石髮散淸淺林花動漣漪緣崖摘紫房傍檻集靈龜浥浥余露气馥馥幽襟披積喧忻物曠耽玩覺景馳明晨復趨府幽賞當反思

【意境淸逺】

善福精舍示諸生

湛湛嘉樹陰淸露夜景沈悄然羣物寂髙閣似陰岑方以黙處豈爲名迹侵法妙不知歸獨此抱衝襟齋捨無餘物陶器與單衾諸生時列坐共愛風滿林

【末語可味】

藍嶺精舍

石壁精舍髙排云聊直上佳逰愜始願忘險得前賞崖傾景方晦谷轉川如掌緑林含蕭條飛閣起敞道人上方至深夜還獨往日落羣山陰天秋百泉響所嗟累已成安得長偃仰

【有得景會心際古來登覽逰眺惟謝靈運最窮其趣韋蘇州得趣而未暢如杜子美非不能言但只寫得懷抱感慨於所遇之趣無與也】

逰南齋

池上鳴佳禽僧齋日幽寂髙林晚露淸紅藥無人摘春水不生煙荒岡筠翳石不應朝夕逰良爲蹉跎客

【春水不生煙一語景趣佳絕】

逰瑯琊山寺

受命卹人隠玆逰久未遑鳴騶響幽澗前旌耀崇岡靑防臺砌寒緑縟艸木香塡壑躋花界疊石搆云房經制隨巖轉繚繞豈定方新泉瀉陰壁髙蘿防緑塘攀林一棲止飲水得淸涼物累誠可遣疲甿終未忘還歸坐郡閣但見山蒼蒼

幽居

貴賤𨿽異等出門皆有營獨無外物牽遂此幽居情防雨夜來過不知春艸生靑山忽已曙鳥雀繞捨鳴時與道人偶或隨樵者行自當安蹇劣誰謂薄世榮

【淵明陶然欣暢應物澹然寂寞此其胸次可想】

夏景端居卽事

北齋有涼气嘉樹對層城重門永日掩淸池夏云生遇此庭訟簡始聞蟬初鳴逾懷故園愴黙黙以緘情【附自鞏洛舟行入黃河卽事寄府縣僚友夾水蒼山路向東東南山豁大河通寒樹依防逺天外夕陽明滅亂流中孤村幾嵗臨伊岸一雁初晴下朔風爲報洛橋逰宦侶扁舟不系與心同律詩非其所長如送從兄宰晉陵立馬愁將夕看山獨送行夫豈不佳苦通篇气格不立】

七言絕句

滁州西澗

獨憐幽艸澗邊生上有黃鸝深樹鳴春潮帶雨晚來急野渡無人舟自橫

酬栁郎中春日歸揚州南國見別之作

廣陵三月花正開花裏逢君醉一回南北相過殊不逺暮潮歸去早潮來

【入竹枝語】

孫叔向

七言絕句

題昭應溫泉

一道溫泉繞禦樓先皇曾向此中逰𨿽然水是無情物也到宮前咽不流

送咸安公主

鹵簿遲遲出國門漢家公主嫁烏孫玉顏使向穹廬去衛霍空承明生恩

秦系【字公緒防稽人有詩名於天寶間防亂避地剡川大歷五年薛兼訓奏爲右衛率府倉曹參軍不就建中初隠於泉州南安有大松百餘章系結廬其上穴石爲硯注老子彌年不出年八十餘不知所終集一卷】

五言律詩

山中枉張宙員外書期訪衡門

常恨相知晚朝來枉數行臥云驚聖代拂石仙郎時果連枝熟春醪滿甕香貧家仍有趣山色滿湖光

【三四淸恬】

常山贈張正則評事

終年避喧思常事五千言流水閒過院春風與閉門山葵邀上客桂實落華軒莫彊教余起防官不足論

【四語幽甚】

七言絕句

宿雲門上方

禪室遙看峯頂頭白雲東去水長流松間倘許幽人住不更將錢買沃洲

【附山中贈耿湋拾遺數片荷衣不滿身靑山百鳥豈知貧如今不是秦時世更隠桃花亦笑人】

皇甫冉【字茂政潤州人晏先生謐之後十嵗能屬文張九齡嘆異之天寶間與弟俱登第授無錫尉避難居陽羨大歷中爲王縉掌書記後爲左金吾衛兵曹參軍左補闕卒有集三卷行於世】五言古詩

題裴二十一新園

東郭訪先生西郊尋隠路久爲江南客自有云陽樹已得閒園心不知公府步開門白日晚倚杖靑山暮果熟任霜封籬疎從水度窮年常牽綴往事惜淪誤惟見耦耕人朝朝自來去

【幽色堪把】

方平曽東逰以詩寄之

出郭離言多回車始知逺寂然層城暮更念前山轉縱轡越成臯浮舟背梁苑朝朝勞延首往往若在眼落日孤云還邊愁迷楚關如何漵花發復對逰子顏古寺杉栝裏連檣洲渚間煙生海西岸云見吳南山驚風掃蘆荻翻浪連天白正是揚帆時偏逢江上客由來許佳句況乃愜所適嵳峩天姥峯翠色春更碧气淒湖上雨月淨剡中夕釣艇或相逢江蘺又堪摘迢遙始寧墅蕪沒謝公宅朱槿攢列墉蒼苔徧幽石顧予任疎懶期爾振羽翮滄洲未可行須售金門策

五言律詩

獨孤中丞筵陪餞韋使君赴升州

中司龍節貴上客虎符新地控吳襟帶才光漢縉紳泛舟應度臘入境便行春處處歌來暮長江建業人

送權三兄弟

淮海風濤起江關幽思長同悲鵲繞樹獨作雁隨陽山晚云和雪汀寒月照霜由來濯纓處漁父愛滄浪

送蕭獻士

惆悵煙郊晚依然此送君長河隔旅夢浮客伴閒雲淇上春山直黎陽大道分西陵倘一弔應有士衡文

問正上人疾

醫王猶有疾妙理竟難窮餌藥應隨病觀身轉悟空地閒花欲雨冷竹生風幾日東林去門人待逺公

【五句閒淨可愛】

歸渡洛水

暝色赴春愁歸人南渡頭渚煙空翠合灘月碎光流灃浦饒芳艸滄浪有釣舟誰知放歌客此意正悠悠

奉和王相公早春登徐州城

落日憑危堞春風似故鄕川流通楚塞山色繞徐方壁壘依寒艸旌旗動夕陽元戎資上防南畝起耕桑

【中聨凝重有盛唐風】

七言律詩

館陶李丞舊居

盛名天下挹餘芳棄置終身不拜郎詞藻世傳平子賦園林人比鄭公鄕門前墜葉浮秋水籬外寒臯帶夕陽日日靑松成古木秪應來者爲心傷

【中晚七律已無老法深情但其景色自成音調諧亮亦可矣五六淒其】

五言絕句

婕妤怨

花枝出建章鳳管發昭陽借問承恩者雙蛾幾許長

【善怨亦不能不怨】

送王翁信還剡中舊居

海岸耕殘雪溪沙釣夕陽客中何所有春艸漸看長

同諸公有懷

舊國迷江樹他鄕寄海門移家南渡久童稚解方言

七言絕句

送魏十六還蘇州

秋夜沈沈此送君陰虫切切不堪聞歸舟明日毘陵道回首姑蘇是白雲

曾山送別

淒淒逰子若飄蓬明月淸罇秪暫同南望千山如黛色愁君客路在其中

皇甫曾【字孝常潤州人天寶中與兄冉登進士第歷侍禦史坐貶舒州司馬陽翟令當時兄弟齊名人比之張景陽孟陽雲集一卷髙仲武云昔孟陽之與景陽詩徳逺慙厥弟恊居上品載處下流今侍禦之與補闕文辭亦爾體制淸潔華不勝文然寒生五湖道春及萬年枝五言之選也其爲士林所尙宜哉】五言律詩

玉山嶺上作

悠悠驅疋馬徵路上連岡晚翠深云竇寒臺淨石梁秋花偏似雪楓葉不禁霜愁見前程逺空郊下夕陽

【三四摶格欲上】

送人往荊州

艸色隨驄馬悠悠同出秦水傳云夢曉山接洞庭春帆影連三峽猿聲近四鄰靑門一分首難見杜陵人

和謝舍人雪夜寓直

禁省夜沈沈春風雪滿林滄洲歸客夢靑瑣近臣心揮翰宜鳴玉承恩在賜金建章寒漏起更助掖垣深【附奉寄中書王舍人腰金載筆謁承明至道安禪得此生西掖幾年綸綍貴東山遙夜薛蘿情風傳漏刻星河曙月上梧桐雨露淸聖主好文誰爲薦閉門空賦子虛成】

唐詩鏡卷三十

欽定四庫全書

唐詩鏡卷三十一

明陸時雍編

中唐第三

錢起【字仲文吳興人天寶十年及第授祕書郎終於考功郎中大歷中與郎士元俱以詩名倡士林爲之語曰前有沈宋後有錢郎時公卿出牧奉使二人無詩祖行人以爲恥有集十一卷】

【錢起語色輕芬】

五言古詩

登勝果寺南樓雨中望嚴協律

防雨侵晚陽連山半藏碧林端陟香榭云外遲來客孤村凝片煙去水生逺白但佳川原趣不覺城池夕更喜眼中人淸光漸咫尺

獨往覆釜山寄郎士元

賞心無逺近芳月好登望勝事引幽人山下復山上將尋洞中藥復愛湖外嶂古壁苔入云陰溪樹穿浪誰言世緣絕更惜知音曠鶯啼緑蘿春回首還惆悵

【淺而趣】

杪秋南山西峯題凖上人蘭若

向山看霽色步步豁幽性返照亂流明寒空千嶂淨石門有餘好霞殘月欲映上詣逺公廬孤峯懸一逕雲裏隔窻火松下聞山磬客到兩忘言猿心與禪定

田園雨後贈鄰人

安排常任性偃臥晚開戶樵客荷蓑歸向來春山雨殘雲虹未落返景霞初吐時鳥鳴村墟新泉繞林圃堯年尙恬泊鄰里成太古室邇人遂遙相思怨芳杜

【語有韻輕蒨】

過沈氏山居

雞鳴孤煙起靜者能卜築喬木出云心閒門掩山腹貧交喜相見把臂歡不足空林畱宴言永日淸耳目泉聲冷樽俎荷气香童僕往往仙犬鳴樵人度深竹酒酣出谷口世网何羈束始願今不從區區折腰祿

【語多芬气】

贈栢巖老人

日與麋鹿羣賢哉買山叟龎眉忽相見避世一何久林棲古崖曲野事佳春後瓠葉覆荊扉栗苞垂甕牖獨歌還獨酌不耕亦不耦磽田隔雲溪多雨長稂莠煙霞得情性身世同芻狗寄謝營道人天眞此翁有

【有老秀語】

仲春晚尋覆釡山

蝴蝶弄和風飛花不知晚王孫尋春艸步步忘路逺況我愛靑山涉趣皆逰踐縈回必中路陰晦陽復顯古岸生新泉霞峯映雪巘交枝花色異奇石云根淺碧洞志忘歸紫芝行可搴方嗤嵇叔夜林臥方沈湎

七言古詩

送鄔三落第還鄕

郢客文章絕世稀常嗟時命與心違十年失路誰知已千里思親獨逺歸雲帆春水將何適日愛東南暮山碧關中新月對離樽江上殘花待歸客名宦無媒自古遲窮途此別不堪悲荷衣垂釣且安命金馬招賢會有時

【聲口閒利】

效古秋夜長

秋漢飛玉霜北風掃荷香含情紡織孤燈盡拭淚相思寒漏長檐前碧雲靜如水月弔棲烏啼鳥起誰家少婦事鴛機錦幕云屏深掩扉白玉窻中聞落葉應憐寒女獨無衣

【色嫰末云應憐寒女獨無衣此當是誰憐之者】

五言律詩

山齋獨坐喜上人夕至

舍下虎溪徑煙霞入暝開柴門兼竹靜山月與僧來心瑩蓮花水言忘緑茗杯前峯曙更好斜漢欲西回

【三四淸新】

和萬年成少府寓直

赤縣新秋夜文人藻思催鐘聲自仙掖月色近霜臺一葉兼螢度孤云帶鴈來明朝紫書下應問長卿才

【五六孤秀】

谷口書齋寄楊補闕

泉壑帶茅茨雲霞生薜帷竹憐新雨後山愛夕陽時閒鷺棲常早秋花落更遲家童掃蘿逕昨與故人期

【三四娟娟二語會趣已深故其言不煩而至】

秋夜寄袁中丞王員外

一夕盈千念方知別者勞衰榮難會面魂夢暫同袍片月臨堦早晴河度鴈髙應憐蔣生逕秋露滿蓬蒿

【气韻髙爽】

送陸贄擢第還蘇州

鄕路歸何早雲間喜擅名思親盧橘熟帶雨客帆輕夜火臨津驛晨鐘隔浦城華亭養仙羽計日再飛鳴

【四語有喜意在】

【附嵗暇題茅茨谷口逃名客歸來遂野心薄田供嵗酒喬木待新禽溪路春云重山廚夜火深桃源應漸好仙客許相尋】

【附題樊川杜相公別業數畆園林好人知賢相家結茅書閣儉帶水槿籬斜古樹生春蘚新荷捲落花聖思加玉鉉安得臥淸霞】

【附哭空寂寺上人淒然雙樹下垂淚逺公房燈續生前火鑪添沒後香陰階明片雪寒竹響空廊寂滅應爲樂塵心徒自傷】

【附送栁道士歸期千嵗鶴行邁五云車殊逺腐趣送原公南逰故鄕多久別春艸不傷情語老情傷登復州南樓客心湖上鴈歸思日邊花家數小樣衡門春夜叢篠輕新暑孤花占晚春秀色欲絕宴崔駙馬玉山別業竹館煙催暝梅園雪悞春悞字著意巧下】

七言律詩

題郎士元半日吳村別業兼呈李長官

半日吳村帶晚霞閒門髙栁亂飛鵶橫云嶺外千重樹流水聲中一兩家愁人昨夜相思苦閏月今年春意賖自嘆梅生頭似雪卻憐潘令縣如花

送李九貶南陽

玉柱金罍醉不歡雲山驛道向東看鴻聲斷續暮天逺栁影蕭疎秋日寒霜降幽林霑蕙若驚翰苑失鴛鸞秋來回首君門阻馬上應歌行路難

【四語景色俱見五六不老】

送裴頔侍禦使蜀

柱史才年四十彊須髯髮美淸揚朝天繡服乘恩貴出使星軺滿路光錦水繁華添麗藻蛾眉明月引飛觴多才自有雲霄望計日應追鴛鷺行

【六句意景佳】

送嚴維尉河南

蕙葉靑靑花亂開少年趨府下蓬萊甘泉未厭揚雄賦吏道何勞賈誼才徵陌獨愁飛蓋逺離筵只惜暝鐘催欲知別後相思處願植瓊枝向栢臺

【通篇的當老成】

和王員外晴雪早朝

紫防晴雪帶恩光繞仗偏隨鴛鷺行長信月畱寧避曉宜春花滿不飛香獨看積素凝淸禁已覺輕寒讓太陽題柱盛名兼絕唱風流誰繼漢田郎

【三四借襯聲格最晚六句稍帶生韻】

幽居春暮書懷

自哂鄙夫多野性貧居數畆半臨湍谿雲雜雨來茅屋山雀將雛列藥欄仙籙滿牀閒不厭陰符在篋老羞看更憐童子宜春服花裏尋師指杏壇

【三四本色自成更加防韻則佳矣】

山中酬楊補闕見過

日暖風恬種藥時紅泉翠壁薜蘿垂幽溪鹿過苔還靜深樹云來鳥不知靑瑣同心多逸興春山載酒逺相隨卻慚身外牽纓冕未勝杯前倒接防

【三四過擬尋意轉幽當體則逺】

贈闕下裴舍人

二月黃鶯飛上林春城紫禁曉陰陰長樂鐘聲花外盡龍池栁色雨中深陽和不散窮途恨霄漢長懸捧日心獻賦十年猶未遇羞將白髮對華簪

【中唐七律時見偃縱故體格不嚴】

登劉賔客髙齋【時公初退相】

能以功成疎寵位不將心賞負雲霞林間客散孫閣城上山宜綺季家蝴蝶晴連池岸艸黃鸝晚出栁園花日陪鯉也趨文苑誰道門生隔絳紗

【附送李評事赴潭州使幕興過山寺先云到嘯引江帆帶月行特巧】

五言排律

夏日陪史郎中宴杜郎中果園

何事重逢迎春醪晚更淸林端花自老池上月初明路入仙郎次烏連柱史名竹陰疎柰院山翠傍蕪城引滿不辭醉風來待曙更

題玉山村叟壁

谷口好泉石居人能陸沈牛羊下山小煙火隔云深一逕入溪色數家連竹陰藏虹辭晚雨驚隼落殘禽涉趣皆流目將歸羨在林卻思黃綬事辜負紫芝心

【出手便落語脆】

奉和宣城張太守南亭秋夕懷友

池館蟪蛄聲梧桐秋露淸月臨朱防靜河近畫樓明捲幔浮涼入聞鐘永夜淸片雲懸曙斗數雁過秋城羽扇揚風暇瑤琴悵別情江山飛麗藻謝眺讓前名

酬劉起居臥病見寄

承顏看彩服不覺別丹墀味道能忘病過庭更學詩繚垣多畫防逺岫入書帷竹靜攜琴處林香讓果時聲同叨眷早交淡在年衰更枉兼金贈難爲繼組詞

【語意嗢喔】

山齋讀書寄時校書杜叟

日愛蘅芳下閒觀山海圖幽人自守朴窮谷也名愚倒嶺和溪雨新泉到戶樞叢蘭齊稚子蟠木老潛夫憶戴差過剡逰仙慣入壺濠梁時一訪莊叟亦吾徒

【倒嶺二語苦意出語自恬叢蘭二語自謔自嘲最饒餘味】

送李九歸河北

文武資人望謀猷簡聖情南州初臥鼓東土復維城寄重分符去威仍出閫行鬥牛移八座日月送雙旌別戀瞻天起仁風應物生佇聞收組練鏘玉會承明

【冠冕語語稱】

李四勸爲尉氏尉李七勉爲開封尉【惟伯與仲有令譽因美之】

美政惟兄弟時人數俊賢皇枝雙玉樹吏道二梅仙自理堯唐俗惟將禮讓傳采蘭花萼聚就日鴈行聨黃綬俄三載靑雲未九遷廟堂爲宰制幾日試龍泉

【穏貼】

春夜宴任六昆季宅

際晚緑煙起入門芳樹深不才叨下客喜宴齒諸簪夜月仍攜妓淸風更在林彩毫揮露色銀燭動花陰自接通家好應知待士心向隅逢故識玆夕願披襟

【律而能縱往往有之】

過楊駙馬亭子

衣冠在漢庭臺榭接天成彩鳳翻簫曲祥鱣入館名歌鐘芳月曙林嶂碧雲生亂水歸潭淨髙花映竹明退朝追宴樂沈轄醉簪纓長袖畱嘉客棲烏下禁城

【語多淸粲披襟落手往往不費而成此最是其佳處】

奉和聖制登朝元閣

六合紆覽重軒啟上淸石林飛棟出霞頂太階平拂曙鑾輿上晞陽瑞雪晴翠防回日馭丹巘駐天行禦气升銀漢垂衣俯錦城山通玉苑迥河抱紫關明感物幹文動凝神道化成周王陟喬嶽列辟讓英聲

【不乏壯麗】

送張中丞赴桂州

出守求人瘼推賢動聖情紫臺初下詔皂蓋始専城寵借飛霜簡威加卻月營云衢降五馬林水引雙旌夙仰惇詩禮嘗聞偃甲兵戌樓云外靜訟閣竹間淸化佇還珠美心將片玉貞寇恂朝望重計日謁承明

罷官後酬元校書見贈

心期悵已阻交道復何如自我辭丹闕惟君到故廬忘機貧負米憶戴出無車鄰犬吠初服家人愁斗儲秋堂入閒夜雲月思離居窮巷聞砧冷荒枝應鵲疎宦名隨落葉生事感枯魚流水仍揮手知音未棄余

【忘機憶戴不穏鄰犬吠初服一旦遺榮人疑物怪傷於苦而不雅】

同鄔戴關中旅寓

文士皆求遇今人誰至公靈臺一寄宿楊栁再春風更惜忘形友頻年失志同羽毛齊燕雀心事阻鴛鴻畱滯慙歸養飛鳴恨觸籠橘懷鄕夢裏書去客愁中殘雪迷歸鴈韶光棄斷蓬吞悲問唐舉何路出屯防

和範郎中宿直中書曉翫淸池贈南省同僚兩垣遺補

靑瑣畱才子春池靜禁林自矜仙島勝宛在掖垣深引彤庭裏含虛玉砌陰漲來知聖澤淸處見天心蘭气飄紅岸文星勲碧潯鳳棲長近日虯臥欲爲霖席寵𨿽髙位流謙乃素襟焚香春漏盡假寐曉鶯吟丹地宜淸泚朝陽復照臨司言兼逸趣鼓興接知音六義驚摛藻三臺向擲金爲憐風水外落羽此漂沈

【語切本色不爲影似】

【附省試湘靈鼔瑟善鼓云和瑟常聞帝子靈馮夷空自舞楚客不堪聴逸韻諧金石淸音發杳蒼梧來怨幕白芷動芳馨流水傳湘浦悲風過洞庭曲終人不見江上數峯靑祗後二語佳餘情餘韻不盡附楚闈翫雪寄薛左丞怒濤堆砌石新月孕簾鉤孕字特下巧而未安中書王舍人輞川舊居吹律減云寒語極淸雅之致】

五言絕句

江行無題

景夕殘霞落秋寒細雨晴短纓何用濯舟在月中行咫尺愁風雨匡廬不可登秪疑香霧窟猶有六朝僧

藍田溪雜詠

暗歸艸堂靜半入花源去有時載酒來不與淸風遇【右竹

間路】

七言絕句

訪李卿不遇

畫防朱樓映晚霞髙門寒栁度飛鴉門前不見歸軒至城上愁看落日斜

故王維右丞堂前芍藥花開淒然感懷

芍藥花開出舊欄春衫掩淚再來看主人不在花長在更勝靑松守嵗寒

【意格俱勝】

歸鴈

瀟湘何事等閒回水碧沙明兩岸苔二十五彈夜月不勝淸怨卻飛來

【意致淸逺】

秋夜送趙冽歸襄陽

鬥酒忘言良夜深紅萱露滴鵲驚林欲知別後思今夕漢水東流是寸心

【音韻稍沈其格遂晚】

過故洛城

故城門前春日斜故城門裏無人家市朝欲認不知處漠漠野田空艸花

【莽而老】

郎士元【字君曹中山人天寶十五年進士寶應元年選京畿縣官詔試中書補渭南尉歷右拾遺岀爲昻州刺史時與錢起齊名卒有集一卷】

五言律詩

送韋湛判官

髙閣晴江上重陽古戌間聊因送歸客更此望鄕山惜別心能醉經秋鬢自斑臨流興不盡惆悵水雲閒

【綽有餘韻】

冬夕寄靑龍寺源公

斂屨入寒竹安禪過漏聲髙松殘子落深井凍痕生罷磬風枝動懸燈雪屋明何當招我宿乘月上方行【附長安逢故人數年音信斷不意在長安馬上相逄久人中欲認難一官今懶道雙鬢竟羞看莫問生涯事只應持釣竿偏削苦刻是中唐語調】

【附送張南史雨餘深巷靜獨酌送殘春車馬𨿽嫌僻鶯花不棄貧虫聲粘戶网鼠迹印牀塵借問山陽防如今有幾人防物幽情𨿽纎細而不至寒儉乃爲髙手如此中聨便知格晚】

七言律詩

題精舍寺

石林精舍虎溪中夜扣禪扉謁逺公月在上方諸品靜心持半偈萬緣空蒼苔古道行應徧落木寒泉聴不窮惟有雙峯最髙頂此心期與故人同

【三四色相正音正局】

酬王季友題半日村別業兼呈李明府

村映寒原日已斜煙生宻竹早歸鴉長溪南路當羣岫半景東鄰照數家門通小徑連芳艸馬飲春泉踏淺沙欲待主人林上月還思潘令縣中花

【善爲冩作】

送崔侍禦往容州宣慰

秦原獨立望湘川擊隼南飛向楚天奉詔不言空慰俗淸時應得訪遺賢荊門曉色兼梅雨桂水春風過客船疇昔常聞陸賈說故人今日豈徒然

唐詩鏡卷三十一

欽定四庫全書

唐詩鏡卷三十二

明陸時雍編

中唐第四

韓翃【字君平南陽人天寶十三年進士侯希逸表佐幕府府罷十年不仕李勉任宣武復辟之建中初以駕部郎中知制誥終中書舍人集五卷】

七言古詩

送李湜下第歸衛州便逰河北

莫嗟太常屈便入蘇門嘯道在應未遲勿作我身料輕雲日下不成陰出對流芳攪別心萬雉城東春水闊千人鄕北晚花深舊竹靑靑常繞宅到時疎曠應自適佳期總得上宮逰旅食還爲北方客路出司州勝景長西山翠色帶淸漳仙人磯近茱萸澗銅雀臺臨野馬岡屢道主人多愛士何辭防馬千餘里髙譚魏國訪先生修刺平原過內史一舉靑雲在早秋恐君從此便淹畱有錢莫向河間用載筆須來闕下逰

【截首四語可作一絕以下滔滔不屬情事】

送萬巨

漢相見王陵楊州事張禹風帆木蘭檝水國蓮花府百丈淸江十月天寒城鼓角曉鐘前金鑪促膝諸曹吏玉管繁聲美少年有時過向長幹地逺對湖光近山翠好逢南苑看人歸也向西池畱客醉疎栁垂煙橘帶霜朝遊石渚暮橫塘紅牋色奪風流座白紵詞傾翰墨塲夫子前年入朝後髙名籍籍時賢口共憐詩興轉淸新繼逺家聲在此身屈指待爲靑瑣客回頭莫羨白亭人

【善屬詞】

五言律詩

送髙員外赴淄靑使幕

逺水流春色回風送落暉人趨雙節近馬遞百花歸山驛嘗官酒關城度客衣從來赤管筆提向幕中稀

【四語色勝】

送客歸廣平

家在趙邯鄲歸心輒自歡晚杯狐腋暖春雪馬毛寒孟月途中破輕冰水上殘到時楊栁色柰向故園看

【三四警句】

題僧房

披衣聞客至關瑣此時開鳴磬夕陽盡捲簾秋色來名香連竹徑淸梵出花臺身在心無住他時到幾回

【三四淸脆題龍興寺澹公房復有捲簾苔防淨下筯藥苖新之句】

送客之上谷

北客悲秋色田園憶去來披衣朝易水匹馬夕燕臺風剪荷衣碎霜迎栗罅開傷心知不淺累月故人杯【附題仙逰觀仙樓下見五城樓風物淒淒宿雨收山色遙連秦樹晚砧聲近報漢宮秋疎松影落空壇靜細艸香聞小洞幽何用別尋方外去人間亦自有丹丘幅窘】

七言絕句

送齊山人歸長白山

舊事山人白兔公掉頭歸去又乘風柴門流水依然在一路寒花萬木中

送客之鄂州

江口千家帶楚云江花亂防雪紛紛春風落日誰相見靑翰舟中有鄂君

【三句無著四句恰好】

【附朱放送溫臺天涯君去時浮雲流水自相隨人生一世長如客何必今朝是別離意格兩下】

劉方平【河南人蓋邢襄公政會之後也元魯山與之善方平不仕蕭穎士雲山東茂異有河南劉方平詩一卷】

五言絕句

采蓮曲

落日淸江裏荊歌艷楚腰采蓮從小慣十五卽乘潮

長信宮

夢裏君王近宮中云漢髙秋風能再熱團扇不辭勞包何【字幼嗣潤州延陵人與弟佶齊名皆融之子大歷間爲起居舍人】

五言律詩

送泉州李使君

傍海皆荒服分符重漢臣雲山百越路市井十洲人執玉來朝逺還珠入貢頻連年不見雪到處卽行春

【平調】

七言律詩

長安曉望寄崔補闕

迢逓山河擁帝京參差宮殿接云平風吹曉漏經長樂栁帶晴煙出禁城天淨笙歌臨路發日髙車馬隔塵行自憐久住諸生列未得金閨籍姓名

【語气娟淨】

李嘉祐【字從一趙州人天寶七年進士調江陰令肅宗上元中爲臺州刺史大歷中刺袁州又嘗爲中臺郎故竇常贊之曰雅登郎位靜鎭方州其詩一卷因號晏閣集】

五言律詩

潤州楊別駕宅送蔣侍禦收兵歸揚州

沴气淸金虎兵威壯鐵冠揚旌川色暗吹角水風寒人對輜軿醉花垂睥睨殘羨歸丞相閣空望舊門欄

春日淇上作

淇水春風漲鴛鴦逐浪飛淸明桑葉小度雨杏花稀衛女紅妝薄王孫白馬肥相將踏靑去不解惜羅衣

【有景色】

仲夏江陰官舍寄裴明府

萬室邊江次孤城對海安朝霞晴作雨濕气晚生寒苔色侵衣桁潮痕上井欄題詩招茂宰思爾欲辭官

【淺境自成】

七言律詩

自蘇臺至望亭驛人家盡空春物增思悵然有作因寄從弟紓

南浦菇蒲覆白蘋東吳黎庻逐黃巾野棠自發空流水江燕初歸不見人逺樹依依如送客平田獨傷春那看回首長洲苑烽火年年報虜塵

【淸而雋】

七言絕句

夜晏南陵畱別

雪滿庭前月色閒主人畱客未能還豫愁明日相思處匹馬千山與萬山

盧綸【字允言河中人天寶亂客番陽大歷初舉進士不第元載取其文以補閹鄕尉遷監察禦史輒稱疾去累遷檢校戶部郎中嘗朝京師是時綸舅韋渠牟幸徳宗表其才召見禁中帝有所作輒使賡和時與韓翃等十人皆有詩名號大歷十才子卒有集十卷行於世文宗尢愛其詩遣中人悉索其家笥得五百篇】

【盧綸粗淺少文】

七言古詩

難綰刀子歌

黃金鞘裏靑蘆葉麗若剪成銛且翣輕冰薄玉狀不分一尺寒先堪決云吹毛可試不可觸似有虫搜闕裂文淬之幾墜前池水焉知不是蛟龍子割雞刺虎皆若空願應君心逐君指並州難綰竟何人每成此物如有神

臈日觀咸寧王部曲娑勒擒豹歌

山頭曈曈日將出山下獵圍照初日前林有獸未識名將軍促騎無人聲潛形踠伏艸不動雙雕轉旋羣鴉鳴陰方質子才三十譯語受詞畨語楫捨鞍解甲疾如風人忽虎蹲獸人立歘然扼顙批其頥爪牙委地涎淋漓旣蘇復吼拗仍怒果葉英謀生致之拖自深叢目如電萬夫失容千馬戰傳呼賀拜聲相連殺气騰淩陰滿川始知縛虎如縛鼠敗虜降羌生眼前祝爾嘉詞爾無苦獻爾將隨犀象舞苑中流水禁中山期爾攫搏開天顏非熊之兆慶無極願紀雄名傳百蠻

【中數語冩得有色】

五言律詩

送陳明府赴萍縣

素舸載陶公南隨萬里風梅花成雪嶺橘樹當家僮祠掩荒山下田開野荻中嵗終書善績應與古碑同

【三四異絕】

【附落第歸終南別業久爲名所誤春盡始歸山落羽羞言命逢人彊破顏交疎貧病裏身老是非間不及東溪月漁翁夜往還陗削刻露是爲中唐】

七言律詩

尋賈山人園林

竹影防朧松影長素琴淸簟好風涼連春詩會煙花滿半夜酒醒蘭蕙香五字每將稱玉友一樽曽不顧金囊長沙流謫君非逺莫遣英名負洛陽

長安望春

東風吹雨過靑山卻望千門艸色閒家在夢中何日到春生江上幾人還川原繚繞浮雲外宮闕參差落照間誰念爲儒逢世難獨將衰鬢客秦關

【三四語初盛人不出此岑參愁窺白髮羞防祿悔別靑山憶故蹊隠隠已開大歷之漸】夜投丰徳寺謁海上人【一作李端】

半夜峯中有磬聲偶尋樵者問山名上方月曉聞僧語下界林疎見客行野鶴巢邊松最老毒龍潛處水偏淸願得逺公知姓字焚香洗鉢過浮生

【三四流利自成】

至徳中途中書事卻寄李僴

亂離無處不傷情況復看碑對古城路繞寒山人獨去月臨秋水雁空驚顏衰重喜歸鄕國身賤多慚問姓名今日主人還共醉應憐世故一儒生

【四語淒淸六語哀怨似帶騷情】

【附送崔琦赴宣州幕五馬臨流待幕賔羨君談笑出風塵身閒就養寜辭逺世難移家莫厭貧天際曉山三峽路津頭臘市九江人何處遙知最惆悵滿湖靑艸雁聲春語出痛衷】

【附春日臥病示趙季黃病中饒淚眼常昏聞說花開亦閉門語少漸知琴思苦臥多惟覺鳥聲喧黃埃滿市圖書賤黒霧連山虎豹尊今日支離顧形影向君凡在幾重恩景生實際】

五言排律

奉和聖制麟徳殿宴百寮

云闕禦筵張山呼聖壽長玉欄丰瑞艸金陛立神羊臺鼎資庖膳天星奉酒漿蠻夷陪作位犀象舞成行网已祛三面歌因守四方千秋不可極花發滿宮香

【粗而亦偉】

和常舍人晚秋集賢院卽事十二韻寄贈江南徐薛二侍郎

綸閣九華前森沈綺仗連洞門開旭日淸禁肅秋天霜滿朝容備鐘余漏唱傳揺璫陪羽扇端弁入鑪煙麟筆刪金篆龍綃薦玉編汲書荀朂定漢史蔡邕専禦竹潛通筍宮池暗防泉亂藂縈弱蕙墜葉灑枯蓮列署齊逰日重江並謫年登封思議艸侍講憶同筵滄海風濤廣黝山瘴雨偏惟應緘上寶贈逺一呈妍

【語句修琢】

從軍行

二十在邊城軍行得勇名捲旗收敗馬占磧擁殘兵覆陣烏鳶起燒山艸木明塞閒思逺獵師老厭分營雪嶺無人迹冰河有鴈聲李陵甘此沒惆悵漢公卿

【三四語有气決】

題金吾郭將軍右伏茅堂

云防曙沈沈軒墀淸且深家傳成棟美堯寵結茅心玉佩多依石油幢亦在林鑪香諸洞暖殿影眾山陰艸奏風生筆筵開雪滿琴客從龍闕至僧自虎溪尋瀟灑延淸賞風流會素襟終朝息塵步一醉間華簪

【句得稍琢減粗纇痕】

過樓觀李尊師

城闕望煙霞常悲仙路賖寧知樵子逕得到葛洪家犬吠松間月人行洞裏花畱詩千嵗鶴送客五云車訪世山空在觀棊日未斜不知塵俗士誰解種胡麻

五言絕句

和張僕射塞下曲

月黒鴈飛髙單於夜遁逃欲將輕騎逐大雪滿弓刀

七言絕句

宮中樂

臺殿云深秋色防君王初賜六宮衣樓船泛罷歸猶早行遣才人鬭射飛

古艷詩

自拈裙帶結同心暖處偏知香气深愛捉狂夫問閒事不知歌舞用黃金

與從弟瑾同下第後出關言別

出關愁暮一沾裳滿野蓬生古戰塲孤村樹色昏殘雨逺寺鐘聲帶夕陽

過玉貞公主影殿

夕照臨牕起暗塵靑松繞殿不知春君看白髮誦經者半是宮中歌舞人

【後二語倒冩气韻故長】

華淸宮

水气朦朧滿畫梁一回開殿滿山香宮娃幾許經歌舞白首翻令憶建章

賊中與嚴越卿曲江看花

紅枝欲折紫枝殷隔水連宮不用攀會待長風吹落盡始能開眼向靑山

贈別李紛

頭白乘驢懸布囊一回言別淚千行兒孫滿眼無歸處惟到樽前似故鄕

李端【趙州人李嘉祐之侄也大歷五年進士從郭曖逰曖嘗進官大集賔客賦詩端最工錢起曰此素爲之請賦起姓端立獻一章又工於前客乃服曖賜帛百匹後移疾江南仕至杭州司馬有詩三卷】五言古詩

古別離二首

水國葉黃時洞庭霜落夜行舟聞商估宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣月落聞津皷人老自多愁水深難急流淸宵歌一曲白首對汀洲

與君桂陽別令君嶽陽待後事忽差池前期日空在水落鴈嗷嗷洞庭波浪髙逺山云似蓋極浦樹如毫朝發能幾里暮來風又起如何兩處愁皆在孤舟裏昨夜天月明長川寒且淸菊花開欲盡薺菜泊來生下江帆勢速五兩遙相逐欲問去時人知投何處宿空令猿嘯時泣對湘潭竹

【風味絕近何遜】

畱別栁中庸

惆悵流水時蕭條背城路離人出古亭嘶馬入寒樹江南正風波掛篷在何處

七言古詩

妾薄命

憶妾初嫁君花鬟如緑云回燈入綺帳轉面脫羅裙折步教人學偸香與客燻容顏南國重名字北方聞一從失恩意轉覺身憔悴對鏡不梳頭倚牕空落淚新人莫恃新秋至會無春從來閉佳長門者必是宮中第一人

【末語自負自傷若無顏者固當自分耳】

五言律詩

題崔端公園林

上士愛淸輝開門向翠防抱琴看鶴去枕石待雲歸野坐苔生席髙眠竹掛衣舊山東望逺惆悵暮花飛

【三四小小結作】

度關山

鴈塞月初晴孤關覆雪平危樓緣廣漢古竇傍長城拂劍金星出翻弓玉羽鳴誰知系虜者賈誼是書生

【琢句而出】

山中期吉中孚

行人路不同花落到山中水暗蒹葭霧月明楊栁風年華驚已擲志業颯然空何必龍鐘後方期事逺公

【三四當屬神境人或疑此二向余謂蒹葭自暗楊栁自明不妨並見】

同苗員外宿薦福寺

安仁秋興動涼夜宿僧房倚仗云離月垂簾竹有霜回風吹逺逕墮葉颯長廊一與交親防空貽別後傷

【三語意態自在可愛秋日憶陳人有好靜居貧寺遺名棄近山】

宿華陽洞寄元稱

花洞晚陰陰仙壇隔杏林潄泉春谷冷搗藥夜牕深石上開山酒松間對玉琴戴家溪北住雪後去相尋【附早春防王逵主人今年華鬢色半在故人中欲寫無窮恨先期一醉同緑叢猶覆雪紅萼巳凋風莫負歸山契君看陌上蓬】

【附送郭補闕歸江陽馬影愁斜日鶯聲怨故林】

七言律詩

閒園卽事贈考功王員外

南陌晴雲稍變霞東風動栁水紋斜園林帶雪潛生艸桃李𨿽春未有花幸接上賔登鄭驛羞爲長女似黃家今朝一望還成暮欲別芳菲戀嵗華

【三四獨出風華脫盡蹊徑】

送濮陽錄事赴忠州

成名莫嘆雙旌逺主印還爲一郡雄赤葉黃花隨野岸靑山白水映江楓巴人夜話孤舟裏越鳥春啼眾壑中聞說古書多未校肯令才子久西東

宿淮浦憶司空文明

愁心一倍長離憂夜思千重戀昔遊秦地故人成逺夢楚天涼雨在孤舟諸溪近海潮皆應獨樹邊淮葉盡流別恨最深何處寫前程惟有一登樓

【四語淸趣】

五言絕句

聴箏

鳴箏金粟柱素手玉房前欲得周郎顧時時誤拂弦

拜新月

開簾見新月卽便下階拜細語人不聞北風吹裙帶

【有古意】

七言絕句

春晚遊鶴林寺寄使府諸公

野寺尋春花已遲背巖惟有兩三枝平生攜酒猶堪醉爲報春風且莫吹

唐詩鏡卷三十二

欽定四庫全書

唐詩鏡卷三十三

明陸時雍編

中唐第五

司空曙【字文明廣平人登進士第韋臯招致幕府授洛陽主簿貞元初爲水部郎中終虞部郎中有集二卷】

五言律詩

送王先生歸南山

儒中年最老獨有濟南生愛子方傳業無官自耦耕竹通山捨逺云接雪田平願作門人去相隨隠姓名

送栁震入蜀

粉堞連靑气喧喧雜萬家夷人祠竹節蜀鳥乳桐花酒報新丰景琴迎抵峽斜多聞滯遊客不似在天涯

送史由之峽州

峽口巴江外無風浪亦翻蒹葭新有鴈雲雨不離猨行客思鄕逺愁人賴酒昏檀郎好聨句共滯謝家門

【三四淸穎下語更鏈】

送王閨

相送臨寒水蒼然望故關江蕪連夢澤楚雪入商山話我他年舊看君此日還因將自悲涙一灑別離間

【後四語寫意流動】

云陽館與韓紳宿別

故人江海別幾度隔山川乍見翻疑夢相悲各問年孤燈寒照雨濕竹暗浮煙更有明朝恨離杯惜共傳

【四語沈痛】

過慶寶寺

黃葉前朝寺無僧寒殿開池晴龜出曝松暝鶴飛回古井碑橫艸陰廊畫雜苔禪宮亦銷歇塵世轉堪哀

【結弱】

送曹三同猗遊山寺

山踏靑蕪盡涼秋古寺深何時得連防此夜更聞琴窮水雲同穴過僧虎共林殷勤如念我遺爾掛冠心

【五六奇】

【附故郭婉儀挽歌一日辭秦鏡千秋別漢宮豈惟泉路掩長使月輪空苦絕凝朝露悲聲切暝風婉儀余舊徳仍載禮經中苦絕二字生彊無味】

七言律詩

閒園卽事寄陳公

欲就東林寄一身尙憐兒女未成人柴門客去殘陽在藥圃虫喧秋雨頻近水方同梅市隠曝衣多笑阮家貧深山蘭若何時到羨與閒雲作四鄰

秋日趨府上張大夫

重城洞啟肅秋煙共說羊公在鎭年鼙鼓暗驚黃葉落旌旗遙拂鴈行偏石過橋下書曾受星降人間夢已傳謫吏何能沐風化空將歌頌拜車前

【五六出語欵致】

贈衡嶽隠禪師

擁褐安居南嶽頭白雲髙寺見衡州石窻湖水揺寒月楓樹猿聲報夜秋講席舊逢山鳥至梵經初向竺僧求自知身老將傳法因下人間遂此遊

長安曉望寄程補闕

迢遞山河擁帝京參差宮闕接云平風吹曉漏經長樂栁帶晴煙出禁城天靜笙歌臨路發日髙車馬隔塵行獨有淺材甘未達多慚名在魯諸生

題陳上人院

閉門不出自焚香擁褐看山嵗月長雨後緑苔生石井秋來黃葉徧繩牀身閒何處無眞性年老曽言隠故鄕更說本師同學在幾時攜手見衡陽

五言排律

晦日益州北池陪宴

臨泛從公日仙舟翠幕張七橋通碧沼雙樹接花塘玉燭收寒气金波隠夕光野聞歌管思水靜綺羅香遊騎縈林逺飛橈截岸長郊原懷灞滻陂溠寫江潢常侍傳花詔偏禆問羽觴豈令南峴首千載播餘芳

【輕敲細放】

立秋日

律變新秋至蕭條自此初花酣蓮報謝葉在栁呈疎澹日非云映淸風似雨餘捲簾涼暗度迎扇暑先除艸靜多翻鷰波澄乍露魚今朝散騎省作賦興何如

【小巧家風】

五言絕句

唐昌公主院看花

遺殿空長閉乘鸞自不回至今荒艸上寥落舊花開

畱盧秦卿

知有前期在難分此夜中無將故人酒不及石尢風

【四語安頓許意古人有意如無】

七言絕句

送盧徹之太原謁尙書

楡落雕飛關塞秋黃雲畫角見並州翩翩羽騎雙旌後上客親隨郭細侯

峽口送友人

峽口花飛欲盡春天涯去住淚沾巾來時萬里同爲客今日翻成送故人

【意好苐格稍卑】

病中遣妓

萬事傷心在目前一身憔悴對花眠黃金用盡教歌舞畱與他人樂少年

【直而摯故詠之自覺可傷】

【附登峴山亭峴山回首望秦關南向荊州幾日還今日登臨惟有淚不知風景在何山彊作無情之淚自是詩家習气】

耿漳【河東人代宗寶應二年進士爲大理司法終於左拾遺詩二卷】

五言古詩

發南康夜泊贑石中

倦客乘歸舟春溪杳將暮羣林結暝色孤泊有佳趣夜山轉長江赤月吐深樹颯颯松上吹泥泥花間露險石俯潭渦跳湍礙沿溯豈惟垂堂戒兼以臨深懼稍出回鴈峯明登斬蛟柱連云向重山杳未見鐘路

【老气】

五言律詩

華州客捨奉和崔端公春城曉望

不語看芳徑悲春懶獨行向人防月在報雨早霞生貧病催年齒風塵掩姓名賴逢驄馬客郢曲緩羇情

【三四新嫩六語足痛】

過三郊驛卻寄楊評事時此子郭令公欲有表薦

冉冉靑衫客悠悠白髮人亂山孤驛暮長路百花新終嵗行他縣全家望此身更思君去就早晚問平津

題莊上人房

不語焚香坐心知道已成流年哀此世定力見他生暮雪餘春冷寒燈獨晝明尋常五侯至敢望下階迎

遊鐘山紫芝觀

系舟仙宅下淸磬落春風雨數芝田長雲開石路重古房淸磴接深殿紫煙濃鶴駕何時去遊人自不逢

【雲間石路重重字得景】

登沃州山

沃州初望海攜手盡時髦小暑開鵬翼新蓂長鷺濤月如芳艸逺身比夕陽髙羊祜傷風景誰云異我曹

【三四新異】

代宋州將淮上乞師

唇齒幸相依危亡故逺歸身輕百戰出家在數重圍上將堅深壘殘兵鬭落暉常聞鐵劍利早晚借餘威

【三四實歷境成】

邠州畱別

終嵗山川路生涯總幾何艱難爲客慣貧賤受恩多暮角寒山色秋風逺水波無人見惆悵垂鞚入煙蘿

七言律詩

朝下寄韓舍人

侍臣鳴佩出西曹鸞殿分階翊防旄瑞气迥浮靑玉案日華遙上赤霜袍花間焰焰云旗合鳥外亭亭露掌髙肯念萬年芳樹裏隨風一葉在蓬蒿

奉和李觀察登河中白樓

城上髙樓飛鳥齊從公一遂躡丹梯黃河曲盡流天外白日輪輕落海西玉樹九重長在夢云衢一望杳如迷何心更和陽春奏況復秋風聞戰鼙

【語气飽湛】

五言排律

和王懷州觀西營秋射

謝公親校武艸碧露漫漫落葉停髙駕空林滿從官迎籌皆疊鼓揮箭或移竿名借三軍勇功推百中難主皮山郡晚飲算栁營寒明日開鈴閣新詩雙玉盤

五言絕句

秋日

反照入閭巷憂來與誰語古道無人行秋風動禾黍嚴維【字正文越州人武徳二年進士爲校書郎諸曁及河南尉又充河南嚴中丞幕府終校書郎詩一卷】

五言律詩

酬劉員外長卿見寄

蘇耽佐郡時近在白雲司藥補淸羸疾牕吟絕妙詞栁塘春水漫花塢夕陽遲欲識懷君意明朝訪檝師

【五六景佳】

畱別鄒紹劉長卿

中年從一尉自笑此身非道在甘防祿時難恥息機晨趨本郡府晝掩故山扉待得干戈畢何妨更采薇

【三四語有商略絕似少陵】

九日陪崔峒郎中北山宴

上客南臺至重陽此會文菊芳寒露洗杯翠夕陽曛務簡人同醉溪閒鳥自羣府中官最小惟有孟參軍【附和皇甫冉夏日逰華嚴寺初地華嚴會王家少長行到宮龍節駐禮塔鴈行成蓮界千峯靜梅天一雨淸禪庭未可戀聖主寄蒼生】

【附送李祕書往儋州魑魅曽爲伍蓬萊近拜郎臣心瞻北闕家事在南荒莎艸山城小毛洲海驛長成知必大寧是泛滄浪】

七言律詩

送崔峒使往睦州兼寄薛司戶

如今相府用英髦獨往南州肯告勞冰水近開漁浦出雪云初捲定山髙木奴花映桐廬縣靑雀舟隨白露濤使者應須訪廉吏府中惟有範功曹

五言排律

奉和劉祭酒傷白馬

沛艾如龍馬來從上苑中棣華恩見賜伯舅禮仍崇鏡防黃金眼花開白雪驄性柔君子徳足逸大王風色防鳴珂淨聲連噴玉雄食塲恩未盡過隙命旋終練影依云沒銀鞍向月空仍聞樂府唱猶念代勞功

五言絕句

江南三月

江南季春天蒓菜細如弦湖邊艸作逕湖上葉如船

【語趣】

七言絕句

發桐廬寄劉長卿員外

處處雲山無盡時桐廬南望轉參差舟人莫道新安近欲上潺潺行自遲

章八元【睦州桐廬人大歷六年進士貞元中調句容主簿有詩集今傳於世一卷】

五言律詩

新安江行

江源南去永野渡暫維梢古戌懸魚网空林露鳥巢雪晴山脊見沙淺浪防交自笑無媒者逢人卽解嘲

【三四淸出】

常衮【京兆人登進士第爲中書舍人代宗拜門下侍郎同平章事徳宗建中初爲福建觀察使始教閩人知學】

五言排律

晚秋集賢院卽事寄徐薛二侍郎

穆穆上淸居沈沈中祕書金鋪深內殿石甃盡寒渠花樹臺斜倚宮煙閣半虛縹囊鋪錦繡翠軸捲瓊琚墨潤冰文薾香銷蠧字魚翻黃桐葉老吐白桂花初舊徳雙逰處聨芳千載余北朝榮庾薛西漢盛嚴徐侍講親華扆徵詩步綺疎綴簾金翡翠賜硯玉蟾蜍移秩東南逺離憂嵗月餘承明期重入江海意何如

【整而湛】

張繼【字懿孫兗州人登天寶十二年進士第大歷末授檢校戶部員外郎分掌財賦於洪州詩一卷】

五言絕句

感懷

調與時人背心將靜者論經年帝城裏不識五侯門

長相思

遼陽望河縣白首無由見海上瑚枝年年寄春燕

七言絕句

楓橋夜泊【此地有半夜鐘謂之無常鐘繼志其異耳歐陽以爲語病非也】

月落烏啼霜滿天江楓漁火對愁眠姑蘇城外寒山寺夜半鐘聲到客船

沈傅師

七言古詩

次潭州酬唐侍禦姚員外逰道林嶽麓寺題示

承明年老輙自論乞得湘守東南奔爲聞楚國富山水靑嶂邐迆僧家園含香珥筆皆眷舊謙抑自忘臺省尊不令執簡亭館直許攜手遊山樊忽驚列岫曉來逼朔雪洗盡煙嵐昏碧波回繞三山轉丹檻繚郭千艘屯華鑣躞蹀絢沙步大斾防錯輝松門樛枝競騖龍蛇勢折幹不滅風霆痕相重古殿倚巖腹別引新徑縈云根目傷平楚虞帝魂情多思逺聊開樽危弦細管逐歌飄畫鼓繡靴隨節翻鏘金七言淩老杜入木八法蟠髙軒嗟余潦倒久不知忍復感激論元元

顧況【字逋翁姑蘇人至徳進士性恢諧與栁渾李泌爲方外友徳宗時渾輔政召爲祕書郎及泌爲相自謂得達官久之遷著作郎坐詩語嘲謔貶饒州司戶居華山以老壽終有集二十卷】

五言古詩

從軍行

弭節結徒侶速徵赴龍城單於近突圍烽燧屢夜驚長弓挽滿月劍華霜雪明逺道百艸殞峭覺寒風生風寒欲砭肌爭柰裘襖輕回首家不見鴈空中鳴笳奏遝以哀肅肅趣嚴程寄語塞外胡擁騎休橫行

【有風格】

七言古詩

公子行

輕薄兒面如玉紫陌春風纒馬足雙懸金縷鶻飛長衫刺雪生犀束緑槐夾道陰初成瑚幾節敵流星紅肌拂拂酒光凝當街背拉金吾行朝逰咚咚鼓聲發暮逰咚咚鼓聲絕入門不肯自升堂美人扶踏金堦月

【絕有意致】

八月五日歌

四月八日明星出摩耶夫人降前佛八月五日佳气新昭成太后生聖人開元九年燕公說奉詔聴置千秋節丹靑廟裏貯姚宋花萼樓中宴岐薛淸樂靈香幾處聞鸞歌鳳吹動祥雲已於武庫見靈鳥仍向晉山逢老君率土普天無不樂河淸海晏窮寥廓梨園子弟傳法曲張果先生進仙藥玉座淒涼逰帝京悲翁回首望承明云韶九奏杳然逺惟有五陵松栢聲

悲歌

邊城路今人犁田昔人墓岸上沙昔時江水今人家今人昔人共長嘆四气相催節回換明月皎皎入華池白雲離離渡靑漢我欲升天天隔霄我欲渡水水無橋我欲上山山路險我欲吸井井泉遙越人翠被今何夕獨立沙邊江艸碧紫燕西飛欲寄書白雲何處蓬萊客

【起饒感慨我欲四語意調未得髙逺】

攀龍引

軒轅黃帝初得僊鼎湖一去三千年周流三十六洞天洞中日月星辰聨騎龍駕景遊八極軒轅弓劍無人識東海靑童寄消息

【數語自足了當】

露靑竹杖歌

鮮於仲通正當年章仇兼瓊在蜀川約束蜀兒采馬鞭蜀兒采鞭不敢眠橫截斜飛飛鳥邊繩橋夜上層崖巓頭揷白雲捧飛泉采得馬鞭長且堅浮漚丁子珠聨聨灰煮蠟揩光爛然章仇兼瓊持上天上天雨露何其偏飛龍閒廐馬數千朝飲吳江夕秣燕紅塵撲轡汗濕韉獅子麒麟聊比肩江面昆明洗刷牽四蹄踏浪頭枿天蛟龍稽顙河伯防拓羯胡雛腳手鮮陳閎韓幹丹靑妍欲貌未貌眼欲穿金鞍玉勒錦連幹騎入桃花揚栁煙十二樓中奏管弦樓中美人奪神仙爭愛大家把此鞭祿山入關關破年忽見揚州北邙前秪有人還千一錢亭亭筆直無皺節磨將形相一條鐵市頭格是無人別江海賤臣不拘絏垂牕掛影西牕缺稚子覓衣挑仰穴家童拾薪幾抝折玉潤猶沾玉壘雪碧鮮似染萇血蜀帝城邊子規咽相如橋上文君絕往年防馬降至尊七盤九折橫劍門穆王八駿超昆侖安用冉冉孤山根聖人不貴難得貨金玉瑚誰買恩

【不嫌潦倒】

逺思曲

新系靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南淥水通朱閣美人二八顏如花泣向春風畏花落臨春風聴春鳥別時多見時少愁人一夜不得眠瑤井玉繩相對曉

【動自振絕】

七言律詩

送大理張卿

春色依依傷解攜月卿今夜泊隋堤白沙洲上江蘺長緑樹村邊謝豹啼遷客本來無倚仗故人相去隔云泥越禽惟有南枝分目送歸鴻飛向西

【淸徑】

五言排律

樂府

暖谷春光至宸遊近甸榮云隨天仗轉風入禦簾輕翠蓋浮佳气朱樓倚太淸朝臣冠劍退宮女管弦迎細艸承雕輦繁花入幔城文房開聖藻武衛宿天營玉醴隨觴至銅壺逐漏行五星含土徳萬姓徹中聲親祀先崇典躬推示勸耕國風新正樂農器近銷兵道徳關河固刑章日月明野人同鳥獸率舞感升平

送從兄奉使新羅

六气銅渾轉三光玉律調河宮淸奉賮海嶽晏來朝地接提封入天平賜貢饒揚威輕破虜柔服恥徵遼曙色黃金闕寒聲白鷺潮樓船方習戰驄馬是嘉招帝女飛銜石鮫人賣淚綃管寧𨿽不偶徐穉倘相邀獨島懸空翠孤霞上泬寥蟾蜍同漢月防蝀異秦橋水豹橫吹浪花鷹迥拂霄晨裝淩漭夜泊記招揺幾路通嶠何山是沃焦風晴自起陰火暝潛燒鬒髮成新髻人參長舊苗扶桑迎日近析木帶津遙夢向愁中積防當別處銷臨川思結网見彈欲求雕共散羲和歷誰差甲子朝滄波仗忠信譯語辧謳謡疊鼓鯨鱗隠陰帆鷁首飄南溟垂大翼西海飲文鰩指景尋靈艸排云聴洞簫封侯萬里外未肯後班超

【气鏈故語不琢而堅】

五言絕句

憶鄱陽舊逰

悠悠南國思夜向江南泊楚客斷腸時月明楓子落

【末句風味】

溪上

采蓮溪上女舟小怯揺風驚起鴛鴦宿水雲撩亂紅

【景趣佳絕令人腸斷】

洛陽陌二首

鶯聲滿禦堤隄拂栁絲齊風送名花落香紅襯馬蹄

【末語芬】

珂佩逐鳴騶王孫結伴逰金丸落飛鳥乘興醉靑樓

七言絕句

王郎中席歌妓

栁拂靑樓花滿衣能歌宛轉世應稀空中幾處聞淸響欲繞行雲不遣飛

宮詞

玉樓天半起笙歌風送宮嬪笑語和月殿影開聞夜漏水晶簾捲近秋河

江上故居

家在雙峯蘭若邊一聲秋磬發孤煙山連極浦鳥飛盡月上靑林人未眠

【末句佳】

和宮女題紅葉

愁見鶯啼栁絮飛上陽宮女斷腸時君恩不禁東流水葉上題詩寄與誰

【更一轉意自覺怨甚】

山中聴子規

幽人自愛山中宿又近葛洪丹井西牕中有个長松樹半夜子規來上啼

【輕便卻近竹枝詞體】

湖中

靑艸湖邊日色低黃茅嶂裏鷓鴣啼丈夫飄泊今如此一曲長歌楚水西

竹枝詞

帝子蒼梧不復歸洞庭葉下楚雲飛巴人夜唱竹枝後腸斷曉猿聲漸稀

憶故園

惆悵多山人復稀杜鵑啼處涙沾衣故園此去千餘里春夢猶能夜夜歸

【末句巧於寫意】

宿昭應

武帝祈靈太乙壇新丰樹色繞千官那知今夜長生殿獨閉空山月影寒

【附聴角思歸故園黃葉滿靑苔夢後城頭曉角哀此夜斷腸人不見起行殘月影徘徊意盡】

唐詩鏡卷三十三

欽定四庫全書

唐詩鏡卷三十四

明陸時雍編

中唐第六

陳潤

五言律詩

賦得秋河曙耿耿

曉望秋髙夜微明欲曙河橋成鵲已去機罷女應過月上殊開練云行類動波尋源不可到耿耿復如何

【淺】

馬異

五言律詩

暮春醉中寄李幹秀才

歡異且交親酒生開甕春不須愁犯卯且乞醉過申折艸爲籌筯鋪花作錦裀嬌鶯解言語畱客也慇懃【附答盧仝結交詩有鳥南翔口銜一書札達我山之維開緘金玉煥陸離乃是盧仝結交詩此詩峭絕天邊格力與文星色相射長河防作數條絲太華磨成一拳石莫嗟獨秀無往還月中丹桂難追攀況值亂邦不平年廻陵倒谷如等閒與君俛首大艱阻喙長三尺不得語因君今日形章句羨狝猴兮著衣裳悲蚯蚓兮安翅羽上天不識察仰我爲遼天失所將吾劍兮切淤泥使良驥兮捕老防昨日脫身卑賤籠卯星借與老人峯抱鋤劚地蕓芝術偃蓋參天舊有松術與松兮保身世臥居居兮起吁吁潄潺潺兮聆嘒嘒道在其中可終歳不教辜負堯爲帝燒我荷衣摧我身回看天地如砥平鋼刀剉骨不辭去畢躬君子今明明俛首辭山心慘惻白雲𨿽好戀不得看云且擬直須防病風又捲西飛翼爲報覃懷新結交死生富貴存後凋我心不畏朱公叔君意須防劉孝標以膠投漆苦不早就中相去萬里道河水悠悠山之間無由抱袂攄懷抱憶仝吟能文洽臭成蘭薰不知何處淸風夕擬使張華見陸云】

衛象【字長林大歷間司空曙同時人官爲侍禦】

七言絕句

古詞

鵲血雕弓濕未乹鸊鵜龍劍夜光寒遼東老將鬢如雪猶向旄頭夜夜防

李正封

五言古詩

詠露

霏霏靈液重云表無聲落霑樹急蟬灑池淒皓鶴流塵淸逺陌飛月澄髙閣宵潤玉堂簾曙寒金井索佳人比珠淚坐感空綃薄

【附貢院樓北新栽小松靑蒼初得地華省植來新尙帶山中色猶含洞裏春近樓依北戶隠砌淨逰塵鶴壽應成蓋龍形未有鱗爲梁資大廈封爵恥嬴秦幸此觀光日淸風屢得親】

長孫翺【肅代時人】

七言絕句

宮詞

一道甘泉出禦溝上皇行處不曾秋誰言水是無情物也到宮前咽不流

【病出之太淺】

崔防

七言絕句

題城南詩

去年今日此門中人靣桃花相映紅人靣祗今何處去桃花依舊笑春風

【附三月三日陪裴大夫泛長沙東湖有湖光迷翡翠艸色醉蜻蜓之句附冷朝陽立春玉律傳佳節靑陽應北辰土牛呈嵗稔防燕表年春臘盡星廻次寒餘月建寅風光何處好雲物望中新流水初銷凍潛魚欲振鱗梅花將栁色偏思越鄕人】

戎昱【荊南人登進士第衛伯玉鎭荊南辟爲從事徳宗建中中爲辰防二州刺史京兆尹李鑾欲以女妻之令攺姓昱辭】

五言古詩

長安秋夕

八月更漏長愁人起常早閉門寂無事滿院生秋艸昨宵北窻夢先入荊南道逺客歸去來在家貧亦好

七言古詩

聽杜山人彈胡笳歌

緑琴胡笳誰妙彈山人杜陵名庭蘭杜君少與山人友山人沒來今已久當時海內求知音囑付胡笳入君手杜陵攻琴四十年琴聲在音不在弦座中爲我奏此曲滿堂蕭瑟如窮邊第一第二拍涙盡蛾眉沒蕃客更聞出塞入塞聲穹廬氊帳難爲情胡天雨雪四時下五月不曾芳艸生須防促軫變宮徵一聲悲兮一聲喜南防漢月雙眼明卻顧胡兒寸心死回鶻數年收洛陽洛陽士女皆驅將豈無父母與兄弟聞此哀情皆斷腸杜陵先生證此道沈家祝家皆絕倒如今世上雅風衰若个深知此聲好世上愛箏不愛琴卽明此調難知音今朝促軫爲君奏不向俗流傳此心

【忼憤歷拉聲與胡笳相擬】

五言律詩

和蕃

漢家靑史上計拙是和親社稷依明主安危托婦人豈能將玉貌便擬靜胡塵地下千年骨誰爲輔佐臣

【三四怨而理此言有禆國計殆不徒作】

再赴桂州先寄李大夫

玷玉甘長棄朱門喜再逰過因讒後重恩合死前酬飬驥須憐瘦栽松莫厭秋今朝兩行淚一半血和流

【三四宛轉沈痛足匹少陵深衷料理語】

【附桂州臘夜坐到三更盡歸仍萬里賖雷聲偏傍竹寒夢不離家曉角分殘漏孤燈落碎花二年隨驃騎辛苦向天涯附冬日宴梁十三防故人能愛客秉燭防吾曹家爲朋徒罄心緣翰墨勞夜寒消臘酒霜冷重綈袍醉臥西窻下時聞鳫響髙】七言律詩

江城秋霽

霽後江城風景涼豈堪登眺只堪傷逺天防蝀収殘雨映水鸕鷀近夕陽萬事無成空過日十年多難未還鄕不知何處消玆恨轉覺愁隨夜夜長

【近字不得力】

七言絕句

湖南春日二首

自憐春日客長沙江上無人轉憶家光景卻添鄕思苦檐前數片落梅花

三湘漂寓若流萍萬里江鄕隔洞庭羇客春來心欲碎東風莫遣栁條靑

塞下曲

漢將歸來虜塞空旌旗初下玉闗東髙蹄戰馬三千匹落日平原秋艸中

戲贈張使君

數載蹉跎罷縉紳五湖乘興轉迷津如今野客無家第醉處尋常是主人

旅次寄湖南張郎中

寒江近戶漫流聲竹影當窻亂月明歸夢不知湖水濶夜來還到洛陽城

【附感春防花淚盡知春盡防斷防花祗恨春名位未霑身欲老詩書寕救眼前貧】

蔣防

五言排律

賦得秋月懸淸輝

秋月沿霄漢亭亭委素輝山明桂花發池滿夜珠歸入戶人偏攬臨枝鵲正飛影連平野靜輪度曉云微晶晃浮輕露徘徊映薄帷此時千里道延望獨依依

舒元輿

七言古詩

橋山懷古

軒轅厭代千萬秋淥波浩蕩東南流今來古往無不死獨有天地長悠悠我乘驛騎到中部古聞此地爲渠搜橋山突兀在其左荒榛交鎖寒風愁神仙天下亦如此況我慼促如蜉蝣誰言衣冠葬其下不見弓劍何人収哀喧叫笑牧童戲陰天月落狐貍遊卻思皇墳立人極車輪馬迹無不周洞庭張樂降鶴涿鹿大戰摧蚩尢智勇神天不自大風後力牧輸長籌襄城迷路問童子帝鄕歸去無人畱崆峒求道失遺迹荊山鑄鼎余荒丘君不見黃龍飛去山下路斷髯成艸風颼颼

【气魄掀掲】

劉太眞

五言古詩

繼三使君詩【並序】

顧十二左遷過韋蘇州房杭州韋睦州三使君皆有郡中燕集詩因亦成萹

寵至乃不驚罪得非無由奔迸歷畏途緬邈赴偏陬牧此雕敝甿屬當賦斂秋夙興諒無補旬暇焉敢休前日懷友生獨登城上樓迢迢西北望逺思不可収今日車騎來曠然銷人憂晨迎東齋飯晚度南溪逰以我碧流水泊君靑翰舟莫將遷客程不爲勝景畱飛紮謝三守斯篇希見酬

【穏貼】

張南史【字季眞幽州人以試參軍避亂居揚州再召未赴而卒詩一卷】

七言律詩

陸勝宅秋雨中探韻

同人永日自相將深竹閒園偶辟疆已被秋風敎憶鱠更聞寒雨勸飛觴歸心莫問三江水旅服徒霑九月霜醉裏欲尋騎馬路蕭條幾處有垂楊

【音律澑亮】

【附張眾甫寄興國池鶴上劉相公馴狎經時久防褷短翮存不隨淮海變空媿稻粱防獨立秋天淨單棲夕露繁欲飛還斂翼誰敢望乘軒】

李益【字君虞隴西姑臧人始八歳燕戎亂華大歷四年登第出身二十三受末秩從事十八載多在兵間有心疾不見用後爲幽州劉濟屯田副使獻詩有感恩知有地不上望京樓之句憲宗聞其名召爲祕書少監負才淩下官幽州時有怨望語降秩尋復爲太子賓客轉散騎常侍後遷禮部尙書致仕卒有集二卷行於世】

五言古詩

溪中月下寄楊子尉封亮

蘅若奪幽色銜思恍無悰宵長霜露多歳晏淮海風團團山中月三五離夕同露凝朱弦絕觴至蘭玉空淸光液流波盛明難再逢常恐河漢逺坐窺煙景窮小人諒處陰君子樹大功永願厲髙翼慰我丹桂叢

【淸藻】

將赴朔方早發漢武泉

弭蓋出故闗窮秋首邊路問我此何爲平生重一顧風吹山下艸系馬河邊樹奉役良有期回瞻終未屢去鄕幸未逺戎衣今已故豈惟幽朔寒念我機中素去矣勿復言所酬知音遇

自朔方還與鄭式瞻崔稱鄭子周岑贊同防法云寺三門避暑

予本疎放士朅來非外矯誤落邊塵中愛山見山少始投淸涼宇門值煙岫表參差互明防彩翠竟昏曉泠泠逺風來過此羣木杪英英二三彥襟曠去煩擾防川出潛魚息陰勌飛鳥徇物不可窮惟於此心了

【愛山見山少是一佳句】

入華山訪隠者經仙人石壇

三考四嶽下官曹少休沐久負靑山諾今還獲所欲常聞玉淸洞金簡授籙夙駕升天行雲逰恣霞宿平明矯輕策捫石入空曲仙人古石壇苔繞靑瑤局陽桂淩煙紫陰蘿冒水緑隔世聞丹經懸泉注明玉前驚羽人防白日天居肅問我將致辭笑之自相目竦身云遂起仰見雙白鵠墮其一紙書文字類鳥足視之了不識三返又三復歸來問方士舉世莫解讀何必若蜉蝣然後爲局促鄙哉宦防子身志俱降辱再往不及期勞歌叩山木

【綽有古趣可作靑蓮後一人】

華陰東泉同張處士詣藏律師兼簡縣內同官因寄齊中書

蒼崖抱寒泉淪照洞金碧潛鱗孕明晦山靈閟幽賾前峯何其詭萬變窮日夕松老風易悲山秋云更白故人邑中吏五里僊霧隔美質簡瓊瑤英聲鏗金石煩君竟相問問我此何適我因贊時理書寄西飛翮哲匠熈百工日月被光澤大國本多士荊岑無遺璧髙网彌八紘皇圗明四辟羣材旣兼暢顧我在艸澤貴無身外名賤有區中役忽忽百齡內殷殷千慮廹人生已如寄在寄復爲客舊國不得歸風塵滿阡陌

罷秩後入華山采茯苓逢道者

委綬來名山觀奇恣所停山中若有聞言此不死庭遂逢五老人一謂西嶽靈或聞樵人語飛去入昴星授我出雲路蒼然淩石屏視之有文字乃古黃庭經左右長松列動搖風露零上蟠千年枝陰虯負靑下結九秋霰流膏爲茯苓取之砂石間異若龜鶴形況聞秦宮女華髮變已靑有如上帝心與我千萬齡始疑有仙骨鏈防可永寧何事逐豪遊飲啄以羶腥神物亦自閟風雷防此扃欲傳山中寶回策忽已暝乃悲世上人求醒終不醒

華山南廟

陰山臨古道古廟閉山碧落日秋艸中搴芳薦瑤席明靈逹精意髣髴如不隔巖雨神降時回飈入松柏常聞坑儒後此地返秦璧自古害忠良神其輔宗祏

蓮塘驛

五月渡淮水南行繞山陂江村逺雞應竹裏聞繰絲楚女肌髮美蓮塘煙露滋菱花覆碧渚黃鳥雙飛時渺溯洄遠憑風托微詞斜光動流睇此意難自持女歌本輕艶客行多怨思女蘿防幽蔓擬上靑桐枝

【麗寄言微結意逺】

遊子吟

女羞夫婿薄客恥主人賤遭遇同眾流低回媿相見君非靑銅鏡何事空照靣莫以衣上塵不謂心如練人生當榮盛待士勿言倦君防白日馳何異上箭

【古而絢】

雜曲

妾本蠺家女不識貴門儀槁砧持玉斧交結五陵兒十日或一見九日在路歧人生此夫婿富貴欲何爲楊栁徒可折南山不可移婦人貴結髮寕有再嫁資嫁女莫望髙女心願所宜寕從賤相守不願貴相離藍葉鬰重重藍花若橊色少婦歸少年華光自相得誰言配君子以奉百年身有義卽夫婿無義還他人愛如寒鑪火棄若秋風扇山嶽起靣前相防不相見丈夫非小兒何用彊相知不見朝生菌易成還易衰徵客欲臨路居人還出門北風河梁上四野愁雲繁豈不戀我家夫婿多感恩前程有日月勲績在河源少婦馬前立請君聽一言春至艸亦生誰能無別情殷勤展心素見新莫防故遙望孟門山殷勤報君子旣爲隨陽鴈勿學西流水甞聞生別離悲莫悲於此同器不同榮堂下卽千里與君貧賤交何異萍上水托身天使然同生復同死

【古意疊見更當使簡鏈得佳】

七言古詩

大禮畢皇帝禦丹鳳門攺元建中大赦

大明曈曈天地分六龍負日升天門鳯凰飛來銜帝籙言我萬代金皇孫靈雞鼔舞承天赦髙翔百尺埀朱幡宸居穆淸受天歷建中甲子合上元昊穹景命卽已至王事乃可酬乾坤升中告成答貺泥金檢玉昭鴻思云亭之事略可記七十二君寕獨尊小臣欲上封禪表久而未就歸陵園

【鴻藻】

效古促促曲爲河上思婦作

促促何促促黃河九回曲嫁與棹郎空牀將影宿不道君心不如石那令妾貌長如玉

古別離

雙劍欲別風淒然雌沈水底雄上天江回漢轉兩不見雲交雨合知何年古來萬事皆由命何用臨歧苦涕漣

野田行

日沒出古城野田何茫茫寒狐嘯靑塜鬼火燒白楊昔人未爲泉下客行到此中曾斷腸

【意語足色自當得簡】

輕薄篇

豪不必馳千騎雄不在垂雙鞬天生俊气自相逐出與雕鶚同飛翻朝行九衢不得意下鞭走馬城西原忽聞燕雁一聲去回鞍挾彈平陵園歸來靑樓曲未卒美人玉色當金尊淮陰少年不相下酒酣半笑倚市門安知我有不平色白日欲落紅塵昏死生容易如反掌得意失意由一言少年但飲莫相問此中報讐亦報恩

【矯矯歷落】

登夏州城觀送行人賦得六州胡兒歌

六州胡兒六蕃語十歳騎羊逐沙防沙頭牧馬孤雁飛漢軍遊騎貂錦衣雲中徵戌三千里今日徵行何歳歸無定河邊數枝栁共送行人一杯酒胡兒起作和蕃歌齊唱嗚嗚盡垂手心知舊國西州逺西向胡天望鄕久回頭忽作異方聲一聲回盡徵人首蕃音虜曲一難分似說邊情向塞云故國闗山無限路風沙滿眼堪斷魂不見天邊靑作塜古來愁殺漢昭君

登天壇夜見海

朝逰碧峯三十六夜上天壇月邊宿仙人攜我搴玉英壇上夜半東方明仙鐘撞撞近海日海中離離三山出霞梯赤城遙可分霓旌絳節倚彤雲八鸞五鳯紛在禦王母欲上朝元君羣仙指此爲我說幾見塵飛滄海竭竦身別我期丹宮空山處處遺淸風九州下視杳未旦一半浮生皆夢中始知武皇求不死去逐瀛洲羨門子

五言律詩

喜見外弟又言別

十年離亂後長大一相逢問姓驚初見稱名憶舊容別來滄海事語罷暮天鐘明日巴陵道秋山又防重

【三四驚異絕倒】

晚春臥病喜振上人見訪

臥牀如舊日窺戶易傷春靈壽扶衰力芭蕉對病身道心空寂寞時物自芳新旦夕誰相訪惟當攝上人

【四語身物適當可堪憔悴】

【附送栁判官赴振武邊庭漢儀重旌甲似雲中虜地山川壯單於鼔角雄闗寒塞楡落月白胡天風君逐嫖姚將麒麟有戰功】

【附喜入蘭陵望紫閣峯呈宣上人薙艸開三徑巢林喜一枝地寛畱種竹泉淺欲開池紫閤當疎牖靑松入壞籬從今安僻陋蕭相是吾師】

七言律詩

同崔邠登鸛雀樓

鸛雀樓西百尺檣汀洲雲樹共茫茫漢家簫鼔空流水魏國山河半夕陽事去千年猶恨速愁來一日卽爲長風煙並是思歸望逺目非春亦自傷

【淺迫】

送校書賈弇東歸寄振上人

北風吹鴈數聲悲況指前林是別時愁艸不堪頻送逺白雲何處更相期山隨匹馬行看暮路入寒城去獨遲爲向東州故人道江淹已擬惠休詩

五言排律

宿馮翊夜雨贈主人

危心驚夜雨起望漫悠悠气耿殘燈暗聲繁髙樹秋涼軒辭夏扇風幌攬輕裯思緒蓬初斷歸期雁暫畱闗山藹已失臉淚迸難収賴君時一笑方能解四愁

【歸期雁暫畱語何輕嫩】

【附府試古鏡舊是秦時鏡今藏古匣中龍盤初掛月鳯舞欲生風石黛曾畱殿朱光適在宮應祥知道泰鑑物覺神通肝膽誠難隠妍信易窮幸居君子室長願免塵防】五言絕句

江南詞

嫁得瞿塘賈朝朝悞妾期早知潮有信嫁與弄潮兒惜春傷同幕故人孟郎中兼呈去年看花友

畏老身全老逢春解惜春今年看花伴已少去年人

鷓鴣詞

湘江斑竹枝錦翅鷓鴣飛處處湘云合郎從何處歸

七言絕句

汴河曲

汴水東流無限春隋家宮闕已成塵行人莫上長堤望風起楊花愁殺人

夜上受降城聞笛

回樂峯前沙似雪受降城上月如霜不知何處吹蘆管一夜徵人盡望鄕

聽鳴角

繁霜一葉落庭蕪吹角當城漢月孤無限塞鴻飛不度秋風捲入小單於

【落意髙逺】

送客還幽州

惆悵秦城送獨歸薊門雲樹逺依依秋風莫射南來鴈從遣乘春更北飛

奉賀武相公春晚聞鶯

蜀道山川心易驚緑殘夢曉聞鶯分明似雪文君恨萬怨千愁弦上聲

宮怨

露濕晴花春殿香月明歌吹在昭陽似將海水添宮漏共滴長門一夜長

隋宮燕

燕語如傷舊國春宮花一落旋成塵自從一閉風光後防度飛來不見人

唐詩鏡卷三十四

欽定四庫全書

唐詩鏡卷三十五

明陸時雍編

中唐第七

於鵠【隠居於漢陽大歷間應薦起歷諸府從事有集一卷】

【於鵠气局淺狹然語有實際】

五言古詩

過淩霄洞天謁張先生祠

戢戢亂峯裏一峯獨淩天下防如尖髙上有十里泉志人愛幽深一住五十年懸牘到其上乘牛耕藥田衣食不下求乃是雲中仙山僧獨知處相引衝碧煙斷崖晝昏黒槎臬橫只椽靣壁攀石稜飬力方敢前累歇日已沒始到茅堂邊見客不問誰禮質無周旋醉臥枕欹樹寒坐展靑氊折松掃藜牀秋菓顏色鮮鏈蜜敲石炭洗澡乘瀑泉白犬防客衣驚走聞鮏羴乃知軒冕徒寕比云壑眠

【能言其際亦有气格】

寄盧儼員外秋衣詞

寄逺空以心心誠亦難知篋中有秋帛裁作逺客衣縫制𨿽女工尺度手自持容貌常目中長短不復疑斜縫宻且堅遊客多塵緇意欲都無言澣濯耐歳時殷勤托行人傳語愼勿遺別來已年老亦聞鬢成絲縱然更相逢握手惟是悲所寄莫復棄願見長相思

山中訪道者

觸煙入溪口岸岸惟檉櫟其中盡碧流十里不通屐出林山始轉絕徑緣峭壁把藤借行勢側足慿石脈顑牙斷行處光滑猿猱迹忽然風景異乃到神仙宅天晴茅屋頭殘云蒸气白隔梳髮聲久立聞吹笛抱琴出門來不顧人間客山院不灑掃四時自虛寂落葉埋長松出地才數尺曾讀上淸經知注長生籍願示不死方何山有瓊液

【寫景如紀事語】

早上淩霄第六峯入紫谿禮白鶴觀祠

路轉第六峯傳是十里程放石試淺深防壁虵鳥驚欲下先襞衣路底避枯莖廻途歇嵌崖整帶重冠纓及到紫石溪晻晻已天明漸近神仙居桂花濕溟溟陰苔無人蹤時得白鶴翎忽然見朱樓象牌題玉京沈沈五云影香風散縈縈淸齋上玉堂戶懸水精靑童撞金屑杵臼聲丁丁膻腥遙問誰稽首稱姓名若容在溪口願乞殘雲英

古挽歌

雙轍出郭門綿綿東西道送死多於生防人得終老見此切肺肝不如歸山好不聞哀哭聲黙黙安懷抱時盡從物化又免生憂擾世間壽者稀盡爲悲傷惱

【三四眞至語最痛】

五言律詩

送韋判官歸薊門

桑幹歸路逺聞說亦愁人有雪常經夏無花空到春下營云外火収馬月中塵白首從戎客靑衫未離身

【三四紀實語】

哭劉夫子

近問南州客云亾已數春痛心曾受業追服恨無親孀婦歸鄕裏書齋屬四鄰不知經亂後奠祭有何人【三四最是當情更移易不得尋李逸人舊居琴書隨弟子雞犬在鄰家亦實際語】

【附題鄰居僻巷鄰家少茅檐喜並居蒸梨常共竈澆薤亦同渠傳屐朝尋藥分燈夜讀書𨿽然在城市還得似樵漁病在過眞而俚】

七言絕句

題美人

秦女窺人不解羞攀花趂蝶出墻頭胸前空帶宜男艸嫁得蕭郎愛逺遊

登古城

獨上閒城卻下遲秋山慘慘塜累累當時還有登城者荒艸如今知是誰

【後二語顚倒痛暢】

襄陽寒食寄宇文借

煙水初消見萬家東風吹栁萬條斜大堤欲上誰相伴馬踏春泥半是花

【附種樹一樹新栽益四鄰野夫如到舊山春樹成多是人先老埀白看他攀折人絕句以冷逺得佳後二語意太逼近】

於良史【爲張建封從事間气集云官至侍禦】

五言律詩

冬日寄李贊府

地險朝陽滿天邊宿霧収風兼殘雪起河帶斷冰流北闕馳心極南圗尙旅逰登臨思不已何處得銷憂

【三四淸淺】

閒居寄薛據

隠幾讀黃老閒居耳目淸僻居人事少多病道心生雨洗山林濕鵶鳴池館晴晚來因廢捲行藥至西城【附春山月夜春來多勝事賞翫夜防歸掬水月在手弄花香滿衣興來無逺近欲去惜芳菲南望鐘鳴處樓臺深翠防】

劉商【字子夏彭城人居長安工畫山水官至檢校禮部郎中唐書云貞元中爲比部郎中詩十卷行於世張彥逺名畫記云爲汴州觀察判官少年有篇詠髙情後得道】

七言律詩

塞上卽事

身似流星迹似蓬玉闗孤望杳溟蒙寒沙萬里平鋪月晚角一聲髙捲風戰士沒邊魂尙哭單於獵處火猶紅分明更想殘宵夢故國依然到甬東

七言絕句

合谿送王永歸東郭

君去春山誰共逰鳥啼花落水空流如今送別臨谿水他日相思來水頭

【附宋濟東鄰美女歌春暖江城斜日陰鶯啼繡戶曉云深東風不道珠簾隔傳得歌聲與客心嫌無格力】

朱灣【字巨川西蜀人號滄洲子貞元元和間爲府從事髙仲武間气集云朱君率履貞素放情江湖郡國交徵潛耀不起有唐髙人也詩體淸逸興用宏深因詞寓意窮理盡性放詠尢工】

七言律詩

尋隠者韋九山人東溪艸堂

窮得仙源訪隠淪漸來深處漸無塵初行竹裏惟通馬直到花間始見人四靣雲山誰作主數家煙火自爲鄰路傍樵客何須問朝市如今不是秦

【語气亦快】

【附長孫佐輔別友人愁多不忍醒時別想極還尋靜處行誰遣同衾乂分手不如行路本無情苦於說意】

楊淩【字恭履憑之弟大歷進士貞元中爲恊律郎韋蘇州有寄楊恊律者是也子敬之亦有詩名先友記云楊氏兄弟者虢州農人淩以大理評事卒最善云】

七言絕句

明妃怨

漢國明妃去不還馬駝弦管向陰山匣中縱有菱花鏡羞對單於照舊顏

戴叔倫【字防公潤州人師事蕭頴士爲門人貞元中及第劉晏奏爲主運湖南嗣曹王臯領湖南表在幕府中徳宗建中中李希烈反臯敗希烈畱叔倫守撫州刺史後遷容管經略徳宗嘗賦中和節詩遣使寵餞代還卒於道年五十八】

五言律詩

宿天竺寺曉發羅源

黃昬投古寺深院一燈明水砌長杉列風廊敗葉鳴山云畱別偈王事速歸程迢遞羅源路輕輿曉行

【三四亦小具景】

贈月溪羽士

月明溪水上誰識步虛聲夜靜金波冷風微玉練平自知塵夢逺一洗道心淸更弄瑤笙罷秋空鶴又鳴

【三四喜其不俗凡詩取其獨獨處是其本色】

春江獨釣

獨釣春江上春江引趣長斷煙棲艸碧流水帶花香心事同沙鳥浮生寄野航荷衣塵不染何用濯滄浪

七言律詩

暮春懷感

杜宇聲聲喚客愁故園何處此登樓落花飛絮成春夢剩水殘山異昔防歌扇多情明月在舞衣無緒防云収東皇去後韶華盡老圃寒香別有秋

【有新色】

寄司空曙

細雨柴門生逺愁向來詩句若爲酬林花落處頻中酒海燕飛時獨倚樓北郭晚晴山更逺南塘春盡水爭流可能相別還相憶莫遣楊花笑白頭

【三四風味流麗格亦不晚】

寄孟東野

亂余城郭怕經過到處閒門長薜蘿用世空悲聞道淺入山偏喜識僧多醉歸花徑云生履樵罷松巖雪滿蓑石上幽期春又暮何時載酒聽髙歌

【淺湊】

寄劉禹錫

謝相園西石徑斜知君習隠暫爲家有時出郭行芳艸長日臨池看落花春去能防詩共賦客來應是酒頻賖五年不見西山色悵望浮雲隠落霞

宮詞

紫禁迢迢宮漏鳴夜深無語獨含情春風鸞鏡愁中影明月羊車夢裏聲塵暗玉堦綦迹斷香飄金屋篆煙淸貞心一任娥眉妒買賦何須問馬卿

【濃麗纎媚是其體之所宜】

五言絕句

送王司直

西塞雲山逺東風道路長人心勝潮水相送過潯陽

遣興

明月臨滄海閒雲戀故山詩名滿天下終日掩柴闗

七言絕句

湘南卽事

盧橘花開楓葉衰出門何處望京師沅湘日夜東流去不爲愁人住少時

【是無聊語】

過栁溪道院

溪上誰家掩竹扉鳥啼渾似惜春暉日斜深巷無人迹時見梨花片片飛

權徳輿【字載之秦州洛陽人四歳能賦詩未冠以文章稱諸儒間徳宗聞其材召爲左補闕元和中同平章事卒諡曰文有集五十卷又童防集十卷】

五言古詩

浩歌

杖策出蓬蓽浩歌愁思長北風吹荷衣蕭颯景气涼通逵抵山郭里巷連湖光孤云淨逺峯緑水溢方塘魚鳥樂天性雜英互芬芳我心獨何爲萬慮縈中腸履道身未泰主家謀不臧心爲世教牽迹寄翰墨場出處兩未定羇孤空自傷沈憂不可裁佇立河之梁晚歸茅檐下左右陳壺觴獨酌復長謡放心逰八荒得防同一域是非亦何常胡爲苦此生矻矻徒自彊乃泛杯中物可令憂患亾因玆謝時輩棲息無何鄕

【格力故勁】

古別離

人生天地間瞥若六轡馳夭壽旣常數柰何生別離迹當中人域正性日已衰是非千萬境杳靄情塵滋出門事何常暫別亦難期冉冉嘆流景悠悠限山陂盡此一夕懽華樽防前墀雞鳴東方曙夙駕臨通逵欲出懶移步欲畱難致詞兩情不得已念此畱何爲天明去已逺寂寞居人歸入門復上堂怳怳生驚疑經履同逰處猶言當相隨覽物或臨鏡翻怪來何遲乃知前日歡本爲今日悲翻思別後心寕及未見時則知交疎分久久翻易持報君未別人別後當自知

【深怨中多情語故宜娓娓不已古意】

祗命赴京途次淮口因書所懷

弱植素寡偶趨時非所任感防再登龍求友皆斷金彪炳覩奇彩淒鏘聞雅音適欣佳期接遽嘆離思侵靡靡遵逺道忡忡勞寸心難成獨酌謡空奏伐木吟泬寥淸冬時蕭瑟白晝陰交歡諒如昨滯念紛在今因風試矯翼倦飛防歸林向晚淸淮駛廻首楚云深

七言古詩

古樂府

光風澹蕩百花吐樓上朝朝學歌舞身年二八婿侍中防妹承恩兄尙主繡珠箔繡鴛鴦侍婢先焚百和香鶯啼日出不知曙寂寂羅幃春夢長

秋閨月

三五二八光如練海上天涯人共見不知何處玉樓前乍入深閨玳瑁筵露濃香徑知愁坐風動羅幃照獨眠初捲珠簾看不足斜抱箜篌未成曲稍映妝臺臨綺遙知不語淚雙雙此時愁望知何極萬里秋天同一色靄靄遙分陌上光迢迢對此閨中憶早晚歸來歡宴同可憐歌吹月明中此夜不堪腸斷絕願隨淸影到遼東

【絕近初唐起結鐘情殊甚】

五言律詩

送盧評事州覲省

知向東陽去晨裝見防衣客愁靑眼別家喜玉人歸漠漠水煙晚蕭蕭楓葉飛雙溪泊船處吏拜胡威

【三四亦響句】

尋劉處士

幾年人不見林下掩柴闗畱客當淸夜逢君話舊山隔城寒杵急帶月早鴻還南陌𨿽相近其如隠者閒

【六語防韻】

送孔徵士

谷口山多處君歸不可尋家貧淸史在身老白雲深掃雪開松徑防泉過竹林餘生負丘壑相送亦何心

【三語足貴】

與故人夜坐道舊

笑語歡今夕煙霞愴昔逰淸羸還對月遲暮更逢秋勝理方自得浮名不在求終當制初服相與臥林丘

送張周二秀才謁宣州薛侍郎

儒衣兩少年春棹谷溪船湖月供詩興煙嵐費酒錢上帆投極浦欹枕傲晴天不用愁羇旅宣城太守賢

【四語尖而雋】

【附送王鏈師赴王屋洞稔歳在芝田歸程入洞天白雲辭上國靑鳥防羣僊自以棋消日寕資藥駐年相防話離別風馭忽泠然】

五言絕句

江行夜詠

猨聲到枕上愁夢紛難理寂寂深夜寒淸霜落秋水

七言絕句

舟行夜泊

蕭蕭落葉送殘秋寂寞寒波急暝流今夜不知何處泊斷猿晴月引孤舟

贈天竺靈隠二寺主

石路泉流兩寺分尋常鐘磬隔山聞山僧半在中峯住共占淸猿與白雲

楊敬之

七言絕句

項斯始未爲聞人因以捲謁敬之苦愛之贈詩

幾度見詩詩盡好及觀標格過於詩平生不解藏人善到處逢人說項斯

武元衡【字伯蒼河南人建中四年進士元和二年以門下侍郎平章事秉政早朝遇盜從暗中射殺有臨淮集十卷】

七言絕句

汴州聞角

何處金笳月裏悲悠悠逺客夢先知單於城上闗山曲今日中原總解吹

羊士諤【泰山人貞元初進士累至宣歙巡官元和初拜監察禦史性傾險坐誣論宰相出資州刺史有集行世】

和李都官郎中經宮人斜

翡翠無窮掩夜泉猶疑一半作神仙秋來還照長門月珠露寒花是野田

【是野田三字意淺復未韻】

夜聽琵琶

掩抑危弦咽又通朔云邊月想朦朧當時誰佩將軍印長使蛾眉怨不窮

郡中卽事【一作翫荷】

紅衣落盡暗香殘葉上秋光白露寒越女含情已無限莫教長袖倚防幹

張仲素【字繪之元和中爲翰林學士韋貫之謂學士所以備顧問不宜專取辭藝奏罷之】

七言絕句

塞上行

捲斾生風喜气新早持龍節靜邊塵漢家天子圖麟閣身是當今第一人

塞下曲

三戌漁陽再渡遼騂弓在臂劍橫腰匈奴似欲知名姓休傍陰山更射雕

【語气飽決足駕盛唐】

獵馬千羣雁幾雙燕然山下碧油幢傳聲漢北單於破火照旌旗夜受降

朔雪飄飄開雁門平沙歷亂捲蓬根功名恥計擒生數直斬樓蘭報國恩

天馬詩

天馬初從渥水來郊歌曾唱得龍媒不知玉塞沙中路苜蓿殘花防處開

漢苑行

廻鴈髙飛太液池新花低發上林枝年光到處皆堪賞春色人間總未知

【附李廓送振武將軍葉葉歸邊騎風頭萬里幹金妝腰帯重錦縫耳衣寒蘆酒燒蓬暖霜鴻撚箭看黃河古城道秋雪白漫漫】

顧非熊【元和時人況之子爲盱眙尉棄官隠茅山詩一卷】

七言絕句

州送朱萬言

渡頭風晚葉飛頻君向瀟湘我向秦雙淚別家猶未斷不堪仍送故鄕人

竇鞏【字友封叔向第五子雅淡與人言若不出口世號囁嚅翁元稹爲武昌軍節度辟爲祕書少監兼禦史中丞充節度副使卒】

七言絕句

自京將赴黔南

風雨荊州二月天問人初顧峽中船西南一望雲和水猶道黔南有四千

南逰感興

傷心欲問當時事惟見江波去不廻日暮東風春艸緑鷓鴣飛上越王臺

令狐楚【字谷士五嵗能文逮冠舉進士後爲太原書記徳宗喜文毎省太原奏議能辧楚所爲由是名重累遷爲中書侍郎同平章事後拜山南節度使卒是夕有大星隕寢上其光燭庭坐與家人訣乃終有漆園等集一百三十卷傳】

七言律詩

遊晉祠上李逢吉相公

不歷晉祠三十年白頭重到一淒然泉聲自昔鏘寒玉艸色𨿽秋耀翠鈿少壯同逰寕有數尊榮再防便無緣相思臨水下雙淚寄入並汾向洛川

【三四嚼之有聲】

五言絕句

思君恩

小苑鶯聲歇長門蝶舞多眼看春又去翠輦不經過

遊春詞

閶闔春風起蓬萊冰雪消相將折楊栁爭取最髙條

七言絕句

少年行

弓背霞明劍照霜秋風走馬出咸陽未収天子河源地不擬回頭望故鄕

唐詩鏡卷三十五

欽定四庫全書

唐詩鏡卷三十六

明陸時雍編

中唐第八

劉禹錫【字夢得中山人貞元九年進士登博學宏詞科爲監察禦史時王叔文得幸劉與之交叔文敗貶朗州司馬召還復出刺播州易連州又徙防州後徙和州入爲主客郎中裴度薦爲翰林學士遷太子賔客防昌間檢校禮部尙書卒禹錫恃才而廢褊心不無怨望年益晏偃蹇寡所合乃以文章自適晚節尢精樂天常推之爲詩豪雲集四十卷】

五言古詩

圑扇歌

團扇復團扇奉君淸暑殿秋風入庭樹從此不相見上有乘鸞女蒼蒼网虫徧明年入懷袖別是機中練

【意迫】

寄陜州姚中丞【時分司東都】

八月天地肅二陵風雨収旌旗闕下來云日闗東秋禹迹想前事漢臺余故丘徘徊襟帶地左右帝王州畱滯悲昔老恩光榮徹侯相思望棠樹一寄商聲謳

【徑潔】

奉酬湖州崔郎中見寄五韻

山陽昔相遇灼灼晨葩鮮同逰翰墨場和樂塤箎然一落名宦途浩如乘風船行當衰暮日臥理淮海邊猶期謝病後共樂桑楡年

【依切情事】

秋晚題湖城驛池上亭

秋次池館上林塘照南榮塵衣紛未解幽思浩已盈秋蓮墜故萼露菊含晚英恨爲一夕客愁聽晨雞鳴

【矯勁】

登司馬錯古城

【秦昭王命錯徵五溪蠻城在武陵沅江南】

將軍將秦師西南奠遐服故壘淸江上蒼煙晦喬木登臨直蕭辰周覧壯前躅塹平陳葉滿墉髙秋蔓緑廢井抽寒菜毀臺生魯谷耕人得古器宿雨多遺鏃楚塞鬰重疊蠻溪分詰曲畱此數仞基幾人生逺目

【實而不俚】

臥病聞常山旋師防勲宥過王澤大洽因寄李六侍郎

寂寂重寂寂病夫臥秋齋夜蛩思幽壁槁葉鳴枯堦南國異气火旻尙昏霾瘴煙跕飛羽沴气傷百骸昨聞凱歌旋飲至酒如淮無戰陋丹水垂仁輕槀街淸廟旣策勲圜丘俟燔柴車書一以混幽逺靡不懷逐客顦顇久故鄕雲雨乖禽魚各有化予欲問齊諧

【一起淸出見骨】

和董庻中古散調詞贈尹果毅

昔聽東武吟壯年心已悲如何心濩落聞君辛苦辭言有窮巷士弱齡頗尙奇讀得女符生當事邊時借名遊俠窟結客幽並兒往來長秋間能帶雙鞬馳崩騰天寶末塵暗燕幽陲爟火入咸陽詔徵神武師是時占軍幕挿羽揚金羈萬夫列轅門觀射中防支誓言雪國讐親愛從此辭中宵倚長劍起視蚩尢旗介馬晨蕭蕭陣云竟天涯陰風列白艸旗槊光參差勇气貫中腸視身忽如遺生擒白馬將虜騎不敢追貴臣上戰功姓名隨意移終歳肌骨苦他人印累累謁者旣淸宮諸侯各罷戲上將賜甲第門防不可窺眥血下沾襟天髙問無期卻尋故鄕路孤影空相隨行逢裏中舊撲宿昔所嗤一言合侯王腰佩黃金問我何自苦可憐眞數奇遲回顧徒禦得色懸雙眉翻然悟世途撫已昧所宜田園已蕪沒流浪江海湄鷙禽毛翮摧不見髙翔姿衰容蔽逸气孑孑無人知寂寂艸徒長吟下書帷聞君發哀韻粲若瑤林枝有客識其眞潺湲涕交頥飲爾一杯酒陶然足自怡

【敍次最有情色復徑淨可愛】

客有爲餘話登天壇遇雨之狀因以賦之

淸晨登天壇平路逢陰晦疾行穿雨過卻立視云背白日照其上風雷走於內滉瀁雪海翻槎枒玉山碎蛟龍露鬐鬛神鬼含變態萬狀互生防百音以繁防俯觀羣動靜始覺天宇大山頂自晶明人間已霶霈豁然重昬斂渙若春冰潰反照入松門瀑流飛縞帶遙光泛物色餘韻吟天籟洞府撞仙鐘村墟起夕靄卻見山下侶已如迷世代問我何處來我來雲雨外

【寫出眞際處最佳疾行數語殊自奇快結語穏足】

有僧言羅浮寺因爲詩以寫之

君言羅浮上容易見九垠漸髙元气壯洶湧來翼身夜宿最髙峯瞻望浩無鄰海黒天宇曠星辰來逼人是時當朏魄陰物恣騰振日光吐鯨背劍影開龍鱗倐若萬馬馳旌旗聳奫淪又如廣樂奏金石含悲辛疑其有巨靈怪物盡來賔陰陽疊用事乃俾夜作晨咿喔天雞鳴扶桑色昕昕赤波千萬里湧出黃金輪下視生物息霏如隙中塵醯雞仰甕口亦謂云漢津世人信耳目方寸度大鈞安知視聽外怪愕不可陳悠悠想大方此乃桮水濱知小天地大安能識其眞

【辯才】

和令狐相公晚泛漢江書懷寄洋州崔侍郎閬州髙舎人二曹長

雨過逺山出江澄暮霞生因浮濟川舟遂作適野行郊樹映緹騎水禽避紅旌田夫捐畚鍤織婦窺柴荊古岸夏花發遙林晚蟬淸沿洄方翫境鼔角已登城部中有良牧望中寄深情臨觴念佳期泛瑟動離聲寂寞一病士夙昔接羣英多謝謫仙侶防時還玉京

【一起二語聳秀】

和武中丞秋日寄懷簡諸僚故

退朝還公府騎吹息繁音吏散秋庭寂鳥啼煙樹深威生奉白簡道勝外華簮風物淸逺目功名懷寸陰雲衢念前侶防翰寫衝襟涼菊照幽院敗荷攢碧潯感時江海思報國松筠心空愧壽陵步芳塵何處尋

七言古詩

城西行

城西簇簇三叛族叛者爲誰蔡吳蜀中使提刀出禁來九衢車馬轟如雷臨刑與酒杯未覆讎家白官先請肉守吏能然董卓臍饑烏來覘桓目城西人散泰階平雨洗血痕春艸生

【選意成詞】

唐侍禦寄遊道林嶽麓二寺詩並沈中丞姚員外所和見徵繼作

湘西古剎雙蹲蹲羣峯朝拱如駿奔靑松步障深五里龍宮黯黯神爲閽髙殿呀然壓翠巘俯瞰長江如欲吞橘洲泛浮金實動水郭繚繞朱樓騫語餘百響入天籟眾奇引步輕翩翻泉淸石布博棊子蘿宻鳥語如簧言回廊架險髙且曲新徑穿林明復昬淺流忽濁山獸過古木半空天火痕星使雙飛出禁垣元侯餞之逰石門紫髯翼從紅袖舞竹風松雪香溫黁逺持靑瑣照巫峽一戛驚斷三聲猿靈山防中身不預吟想峭絕愁精魂恨無黃金千萬餅布地買取爲丘園

【寫色漫爛畢著】

和牛相公南溪醉歌見寄

脫屣將相守衝謙惟於山水獨不亷枕伊背洛得勝地鳴臯少室來軒檐相形靣勢黙指畫言下變化隨顧瞻淸池曲榭人所致野趣幽芳天與添有時轉入潭島間珍木如幄藤爲簾忽然便有江湖思沙礫平淺艸纎纎怪石釣出太湖底珠樹移自天臺尖崇蘭迎風緑泛灩坼蓮含露紅襜修廊架空逺岫入弱栁覆檻流波霑渚蒲抽尖劍脊動岸荻迸筍錐頭銛攜觴命侶極永日此防𨿽數心無厭人皆置莊身不到富貴難與逍遙兼惟公出處得自在決就放曠辭炎炎座賔盡歡恣談謔愧我掉頭還奮髯能令商於多病客亦覺自適非沈潛

【淸激】

嘆水別白二十二

水至淸盡美從一勺至千里利人利物時行時止道性淨皆然交情淡如此君逰金穀堤上我在石渠署裏兩心相憶似流波潺湲日夜無窮已

和樂天春詞依憶江南曲拍爲句

春去也多謝洛城人弱栁從風疑舉袂叢蘭裛露似霑巾獨坐亦含嚬

【髣髴隋音】

五言律詩

送鴻舉師赴江南

學畫長廊徧防僧一徑幽小池兼鶴淨古木帶蟬秋客至茶煙起禽歸講席収浮杯明日去相望水悠悠

【六語幽趣】

再經故元九相公宅池上作

故池春又至一到一傷情雁鶩羣猶下蛙螟衣已生竹叢身後長臺勢雨來傾六尺孤安在人間未有名

【結語沈摰】

酬令狐相公歳暮逺懷見寄

別侶孤鶴怨衝天威鳯歸容光一以間夢想是耶非芳訊逺彌重知音老更稀不如湖上鴈北向整毛衣

【四語無意而成】

姑蘇臺

故國荒臺在前臨震澤波綺羅隨世盡麋鹿古時多築用金錘力摧因石防窠昔年雕輦路惟有采樵歌

【四語深感】

南中書來

來書問風俗此地接炎州滛祀多靑鬼居人少白頭旅情偏在夜鄕思豈惟秋毎羨朝宗水門前盡日流

【三四痛絕】

陜州河亭陪韋伍大夫雪後眺望因以畱別與韋有布衣之舊一別二紀經遷貶而歸

雪霽太陽津城池表裏春河流添馬頰原色動龍鱗萬里獨歸客一杯逢故人登髙向西望闗路正飛塵【附秋日送客至潛水驛吏立沙際田家連竹溪楓林社日鼔茅屋午時雞鵲噪晚禾地蝶飛秋艸畦驛樓宮樹近疲馬再三嘶意象偪窄是中唐的】

七言律詩

西塞山懷古

西晉樓船下益州金陵王气漠然収千尋鐡鎖沈江底一片降幡出石頭人世防回傷往事山形依舊枕寒流從今四海爲家日故壘蕭蕭蘆荻秋

【三四似少琢鏈五六憑弔正是中唐語格】

秋日題竇貟外崇徳裏新居竇氏判度支業

長愛街西風景閒到君居處便開顏淸光門外一渠水秋景墻頭數防山疎種碧松過月朗多栽紅藥待春還莫言堆案無餘地認得詩人在此間

【三四淺削六語饒有餘致】

春日書懷寄東洛白二十二楊八二庻子

曽向空門學坐禪如今萬事盡防筌眼前名利同春夢醉裏風情敵少年野艸芳菲紅錦地遊絲撩亂碧羅天心知洛下閒才子不作詩魔卽酒顚

【四語佳別是感意】

闕下待傳防呈諸同舎

禁漏晨鐘聲欲絕旌旗組綬影相交殿含佳气當龍首閣倚晴天見鳯巢山色蔥籠丹檻外霞光泛灔翠松梢多慙再入金門籍不敢爲文學解嘲

【四語佳意景在顧想間】

刑部白侍郎謝病長告攺賔客分司以詩贈別

鼎食華軒到眼前拂衣髙坐豈徒然九霄路上辭朝客四皓叢中作少年他日臥龍終得雨今朝放鶴且衝天洛陽舊有衡茆在亦擬抽身伴地仙

【三四小品殊不乏趣】

和牛相公逰南莊醉後寓言戱贈樂天兼見示

城外園林初夏天就中野趣在西偏薔薇亂髮多臨水鸂防雙遊不避船水底逺山云似雪橋邊平防艸如煙白家惟有杯觴興欲把頭盤打少年

魚復江中

扁舟盡室貧相逐白髮藏冠鑷更加逺水自澄終日緑晴林長落過春花客情浩蕩逢鄕語詩意畱連重物華風檣好住貪程去斜日靑簾背酒家

哭呂衡州時予方謫居

一夜霜風凋玉芝蒼生望絕士林悲空懷濟世安人略不見男防女嫁時遺艸一函歸太史孤墳三尺近要離朔方徙歳行當滿欲爲君刋第二碑

【三四語朴而傷】

【附蘇州白舎人寄新詩有嘆早白無兒之句因以贈之莫嗟華發與無兒卻是人間久逺期雪裏髙山頭白早海中仙果子生遲於公必有髙門慶謝守何煩曉鏡悲幸免如新分非淺祝君長詠夢熊詩附吟白樂天哭崔兒二篇愴然寄贈吟君苦調我霑纓能使無情盡有情四望車中心未釋千秋亭下賦初成庭梧已有棲雛處池鶴今無子和聲從此期君比瓊樹一枝吹折一枝生附答樂天所寄詠懷且釋其枯樹之嘆衙前有樂饌常精宅內連池酒任傾自是官髙無狎客不論年長少歡情驪龍頷被探珠去老蚌胚還應月生莫羨三春桃與李桂花成實向秋榮詩絕似長語如此則脫手易就附自江陵沿流道中三千三百江西水自古如今要路津月夜歌謡有漁父風天气色屬商人沙村好處多逢寺山葉紅時覺勝春行到南朝徵戰地古來名將盡爲神】

五言排律

送工部張侍郎入蕃弔祭【時張兼修史】

月窟賔諸夏云官降九天飾終鄰好重錫命禮容全水咽猶登隴沙明稍極邊路因乘驛近志爲飲冰堅毳帳差池見烏旗揺曵前歸來賜金石榮耀自編年

【整縝】

送陸侍郎歸淮南使府五韻【用年字】

江左重詩篇陸生名久傳鳯城來已熟羊酪不嫌羶歸路芙蓉府離堂玳瑁筵秦山呈臘雪隋栁布新年曾忝揚州薦因君逹短牋【時攺丞相鎭揚州嘗屬表薦】

【熟境語卻有新色】

奉送裴司徒令公自東都畱守再命太原【本封晉國公兩任相去十六年】

星使出闗東兵符賜上公山河歸舊國籥管換離宮行色旌旗動軍聲皷角雄愛棠余故吏騎竹見新童漢壘三秋靜胡沙萬里空其如天下望旦夕詠淸風

送如智法師逰辰州兼寄許評事

近郭看殊境獨遊常鮮懽逢君駐緇錫觀貌稱林巒湖滿景方霽野香春未防愛泉移席近聞石輟棊看風止松猶韻花繁露未幹橋形出樹曲巖影落池寒別路千嶂外詩情暮云端他年買山處似此願隳官

【湖滿二語脫手輕芬風韻欲絕】

元和癸已歳仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荊南嚴司空

蠻水阻朝宗兵符下渚宮前籌得上防無戰已成功漢使星飛入夷心艸偃同歌謡開竹棧拜舞戢桑弓就日知冰釋投人念鳥窮网羅三靣解章奏九門通卉服聨操袂雕題盡鞠躬降幡秋練白驛騎晝塵紅火號休傳警機橋罷亙空登山不見虜振斾自生風江逺煙波靜軍回气色雄佇防聞喜後金石賜元戎

【語裕似得之熟後】

詶樂天晚夏閒居欲相訪先以詩見貽

池榭堪臨泛翛然散郁陶步因驅鶴緩吟爲聽蟬髙林宻添新竹枝低縋晚桃酒醅晴易熟藥圃夏頻薅老是班行舊閒爲鄕裏豪經過更何處風景屬吾曹

【三四淸趣冷然】

秋霖卽事聨句三十韻

蕭索窮秋月蒼茫苦雨天泄云生棟上行潦入庭前【居易送上僕射】苔色侵三徑波聲想五弦井蛙爭入戶轍鮒亂歸泉【起送上中丞大監】髙霤愁晨坐空堦警夜眠鶴鳴猶未已蟻穴亦頻遷【禹錫送上少傅侍郎】散漫疎還宻空蒙斷又連竹霑靑玉潤荷滴白珠圓【居易】地濕灰蛾防池添水馬憐有苖霑霢霂無月弄潺湲【起】籬菊潛開秀園蔬已罷鮮斷行隨鴈翅孤嘯聳鳶肩【禹錫】橋柱黏黃菌墻衣防緑錢艸荒行藥路沙澱釣魚船【居易】長者車猶阻髙人榻且懸【此思劉白之來也】金烏何日見玉爵幾時傳【起】近井桐先落當檐石欲穿趨風誠有戀披霧邈無緣【禹錫以答懸榻之言】廩米陳生醭庖薪濕起煙鳴雞潛報曉急景暗雕年【居易】蓋灑髙松上絲繁細栁邊拂叢時起蝶墜葉乍驚蟬【起】巾角皆爭墊裙裾別似湔人多防翠被馬盡著連幹【禹錫】好客無來者貧家但悄然寒原印鶴迹漏壁絡蝸涎【居易】蚊聚雷侵室鷗翻浪滿川上樓愁羃羃繞舎厭濺濺【起】律今秋矣歡娯久曠焉但令髙興在晴後奉周旋【禹錫】

【波聲想五弦是其變調竹霑靑玉潤語稍破俗孤嘯聳鳶肩饒有奇趣沙澱釣魚船景色佳排律忌冗塌沈緜自少陵以來未能免此通病】

南海馬大夫見惠著述三通勒成四帙上自邃吉逹於國朝采其菁華至簡如富欽受嘉貺詩以謝之

紅旗閱五兵絳帳領諸生味道輕鼎食退公猶筆耕靑箱傳學逺金匱納書成一瞬見前事九流當抗行編蒲曾苦思垂竹愧無名今日承芳訊誰言贈衮榮

【簡處可貴退公語最佳】

浙西李大夫述夢四十韻並浙東元相公酬和斐然繼聲

位是才能取時因際防遭羽儀呈鸑鷟鋩刃試豪曹洛下推年少山東許地髙門承金鉉鼎家有玉璜韜【呂仍嗣侯】海浪扶鵬翅天風引驥髦便知蓬閣閟不識魯衣襃興發春塘艸魂交益部刀形開猶抱膝燭盡遽揮毫昔仕當初筮逢時詠載櫜懷鉛辧虫蠧染素學鵝毛車騎方休汝歸來欲效陶【大夫罷太原從事歸京師】南臺資謇諤內署選風騷羽化如乘鯉樓居舊冠鼇美香焚濕麝名果賜幹萄議赦蠅棲筆邀歌蟻泛醪代言無所戲謝表自稱叨蘭熖凝芳澤芝泥瑩玉膏對頻聲價出直久夢魂勞艸詔令歸馬批章答獻獒【幽冀歸國西戎乞盟事並具注前】銀花懸院牓翠羽映簾絳諷諫欣然納奇觚率爾操禁中時諤諤天下免忉忉右顧龜成印雙飛鵠織袍謝賔緣地宻防巳是心豪五日思歸沐三春羨眾邀茶鑪依緑筍棊局就紅桃溟海桑濳變陰陽炭暗熬仙成脫屣去臣戀捧弓號建節辭烏柏宣風看鷺濤土山京口峻鐡甕郡城牢【舊說潤州城如鐡甕事見歸浣南徵記】曲島花千樹官池水一篙鶯來和絲管鴈起拂麾旄宛轉傾羅扇回旋墮玉搔罰籌長豎纛觥盞樣如舠山是千重障江爲四靣濠臥龍曾得雨【浙東】孤鶴尙鳴臯【浙西】劍用雄開匣【二公】弓閒蟄受弢【自謂】鳳姿當在竹【二公】鷃羽不離蒿【自謂】吳越分雙鎭東西接萬艘今朝比潘陸江海更滔滔

【調響】

和浙西李大夫晚下北固山喜徑松成陰悵然懷古偶題臨江亭並浙東元相公所和依本韻

一辭溫室樹幾見武昌栁荀謝年何少韋平望已久種松夾石道紆組臨沙阜目覽帝王州心存股肱守葉動驚防翰波澄見頳首晉宋齊梁都千山萬江口煙散隋宮出濤來海門吼風俗太伯余衣冠永嘉後江長天作限山固壌無朽自古稱佳麗非賢誰奄有八元邦族盛萬石門風厚天柱掲東溟文星照北斗髙亭一騁望舉酒共爲壽因賦詠懷詩逺寄同心友禁中晨夜直江左東西偶筆手握兵符儒腰盤貴綬頒條風有自立事言無茍農野聞譲耕軍人不使酒用材當構廈知道寕窺牖誰謂靑雲髙鵬飛終背負

【附和令狐相公謝太原李侍中寄蒲桃有魚鱗含宿潤馬乳帶殘霜之句】五言絕句

唐郎中宅與公同飲酒防牡丹

今日花前飲甘心醉數杯但愁花有語不爲老人開

題壽安甘棠館二首

公館似仙家池淸竹徑斜山禽忽驚起衝落半巖花門前洛陽道門裏桃源路塵土與煙霞其間十餘步

【後二語雋】

經檀道濟故壘

萬里長城壊荒營野艸秋秣陵多士女猶唱白符鳩【史云當時人歌曰可憐白符鳩枉殺檀江州】

傷獨孤舎人

貞元中余以禦史監祠事河南獨孤生始仕爲奉禮郎有事宗廟郊時必與之俱繇是甚熟及余謫武陵九年間獨孤生仕至中書舎人視艸禁中上方許以宰相元和十年春餘祗召抵京師次都亭日舎人疾不起余聞因作傷詞以爲弔

昔別矜年少今悲防國華逺來同社燕不見早梅花

七言絕句

魏宮詞

日晚長秋簾外報望陵歌舞在明朝添鑪欲爇燻衣麝憶得分時不忍燒

【中晚絕句多以意勝劉禹錫長於寄怨七言絕最其所優可分昌齡半席】

竹枝詞

楊栁靑靑江水平聞郎江上唱歌聲東邊日出西邊雨道是無情卻有情

【子夜遺情】

隄上行

酒旗相望大堤頭隄下連檣隄上樓日暮行人爭渡急槳聲幽軋滿中流

【不倫不理是爲歌詞末語似失本趣】

江南江北望煙波入夜行人相應歌桃葉傳情竹枝怨水流無限月明多

【末句賸一多字】

踏歌詞

春江月出大堤平隄上女郎連袂行唱盡新詞歡不見紅霞映樹鷓鴣鳴

【語帶風騷】

桃蹊栁陌好經過燈下妝成月下歌爲是防王故宮地至今猶自細腰多

【賈態招人】

新詞宛轉遞相傳振袖傾鬟風露前月落烏啼雲雨散逰童陌上拾花細

【末語無限餘情】

阿嬌怨

望見葳蕤舉翠華試開金屋掃庭花須防宮女傳來信言幸平陽公主家

【末語闗情特至】

竹枝詞

白帝城頭春艸生白鹽山下蜀江淸南人上來歌一曲北人莫上動鄕情

日出三竿春霧消江頭蜀客駐蘭橈憑寄狂夫書一紙住在成都萬里橋

瞿塘嘈嘈十二灘此中道路古來難長恨人心不如水等閒平地起波瀾

山上層層桃李花雲間煙火是人家銀釧金釵來負水長刀短笠去燒畬

【竹枝詞俚而雅】

楊栁枝詞

金穀園中鶯亂飛銅駝陌上好風吹城中桃李須臾盡爭似垂楊無限時

花萼樓前初種時美人樓上鬭腰肢如今拋擲長街裏露葉如啼欲恨誰

【自怨語正是尢人無限】

煬帝行宮汴水濵數枝楊栁不勝春晚來風起花如雪飛入宮墻不見人

【忽入雅調】

禦陌靑門拂地垂千條金縷萬條絲如今綰作同心結將贈行人知不知

城外春風吹酒旗行人揮袂日西時長安陌上無窮樹惟有垂楊綰別離

【此與楊栁作楚詞於別離無與也】

輕盈裊娜占年華舞榭妝樓處處遮春盡絮飛畱不得隨風好去落誰家

【楊栁詞流連宛轉哀怨無窮】

浪淘沙詞

九曲黃河萬里沙浪淘風簸自天涯如今直上銀河去同到牽牛織女家

洛水橋邊春日斜碧流淸淺見瓊沙無端陌上狂風急驚起鴛鴦出浪花

鸚鵡洲頭浪颭沙靑樓春望日將斜銜泥燕子爭歸舎獨自狂夫不憶家

【物情人思佳境自然】

濯錦江邊兩防花春風吹浪正淘沙女郎剪下鴛鴦錦將向中流疋晚霞

洛中春末送杜錄事赴蘄州

樽前花下長相見明日忽爲千里人君過午橋回首望洛城猶自有殘春

【代爲繾綣】

重送鴻舉師赴江陵謁馬逢侍禦

西北秋風凋蕙蘭洞庭波上碧雲寒茂陵才子江陵去乞取新詩合掌防

【末句是珍重語】

元和甲午歳詔書盡徵江湘逐客余自武陵赴京宿於都亭有懷續來諸君子

雷雨江山起臥龍武陵樵客躡仙蹤十年楚水楓林下今夜初聞長樂鐘

【似喜卻是怨甚】

元和十一年自朗州承召至京戱贈看花諸君子

紫陌紅塵拂靣來無人不道看花回都觀裏桃千樹盡是劉郎去後栽

再遊都觀

余貞元二十一年爲屯田員外郎時此觀未有花是歳出牧連州尋貶朗州司馬居十年召至京師人人皆言有道士手植仙桃滿觀如紅霞遂有前篇以志一時之事旋又出牧今十有四年復爲主客郎中重遊都觀蕩然無復一樹惟兔葵燕麥動揺於春風耳因再題二十八字以俟後逰時大和二年三月某日

百畆庭中半是苔桃花淨盡菜花開種桃道士歸何處前度劉郎今又來

與歌者米嘉榮

唱得涼州意外聲舊人惟數米嘉榮近來時世輕前輩好染髭須事後生

聽舊宮中樂人穆氏唱歌

曾隨織女渡天河記得雲間第一歌休唱貞元供奉曲當時朝士已無多

【宕傷感之甚】

石頭城

山圍故國周遭在潮打空城寂寞回淮水東邊舊時月夜深還過女墻來

烏衣巷

朱雀橋邊野艸花烏衣巷口夕陽斜舊時王謝堂前燕飛入尋常百姓家

【意髙妙】

故洛城古墻

粉落椒飛知幾春風吹雨灑旋成塵莫言一片危基在猶過無窮來往人

【卻作轉調】

酬瑞州吳大夫夜泊湘川見寄一絕

夜泊湘川逐客心月明猿叫血沾襟湘妃舊竹痕猶淺從此因君染更深

【自然佳句】

徵還京師見舊畨官馮叔逹

前者匆匆襆被行十年憔悴到京城南宮舊吏來相問何處淹畱白髮生

【調笑含情】

與歌者何戡

二十餘年別帝京重聞天樂不勝情舊人惟有何戡在更與殷勤唱渭城

【深衷痛語】

傷愚溪

溪水悠悠春自來艸堂無主燕飛回隔簾惟見中庭艸一樹山橊依舊開

栁門竹巷依依在野艸靑苔日月多總有鄰人解吹笛山陽舊侶更誰過

和樂天春詞

新妝面面下朱樓深鎖春光一院愁行到中庭數花朶蜻蜓飛上玉搔頭

【無聊語】

虎丘寺見元相公二年前題名愴然有詠【前年滻橋送之武昌】

滻水送君君不還見君題字虎丘山因知早貴兼才子不得多時在世間

【恨語】

和令狐相公別牡丹

平章宅裏一欄花臨到開時不在家莫道兩京非逺別春明門外卽天涯

令狐相公春思見寄

一紙書封四句詩芳晨對酒逺相思長吟盡日西南望猶及殘春花落時

赴連州途經洛陽諸公置酒相送張員外賈以詩見贈率爾詶之

謫在三江最逺州邊鴻不到水南流如今暫寄罇前笑明日辭君步步愁

【語到眞處不必他奇自然佳境】

洛濵病臥李侍郎見惠藥物謔以文星之句

隠幾支頥對落暉故人書信到柴扉周南畱滯商山老星象如今屬少防

唐詩鏡卷三十六

欽定四庫全書

唐詩鏡卷三十七

明陸時雍編

中唐第九

柳宗元【字子厚河東人貞元九年舉博學宏詞科進士授校書郎累遷監察禦史擢禮部員外郎王叔文得政引入內禁與計事俄而叔文敗坐貶永州司戶元和十年徙栁州刺史十四年卒於官有集行世子厚淸峭壁立深於哀怨】

五言古詩

初秋夜坐贈吳武陵

稍稍雨侵竹翻翻鵲驚叢美人隔湘浦一夕生秋風積霧杳難極滄波浩無窮相思豈云逺卽席莫與同若人抱奇音朱弦絙【音亙】枯桐淸商激西顥泛灔淩長空自得本無作天成諒非功希聲閟大朴聾俗何由聰

晨詣超師院讀禆經

汲井漱寒齒淸心拂塵服閒持貝葉書步出東齋讀眞源了無取妄迹世所逐遺言冀可繕性何由熟道人庭宇靜苔色連深竹日出霧露余靑松如膏沐澹然離言語悟悅心自足

【起語往往整策道人四語景色霮防如沐】

防上人以竹間自采新茶見贈酬之以詩

芳叢翳湘竹零露凝淸華復此雪山客晨朝掇靈芽蒸煙俯石瀨咫尺淩丹崖圓方麗奇色圭璧無纎瑕呼兒防金鼎餘馥延幽遐滌慮發眞照還源蕩昏邪猶同甘露飯佛事燻毘耶咄此蓬瀛侶無乃貴流霞

零陵贈李卿元侍禦簡吳武陵

理世固輕士棄捐湘之湄陽光競四溟敲石安所施鎩羽集枯漧低昂互鳴悲朔云吐風寒寂歷窮秋時君子尙容與小人守兢危慘淒日相視離憂坐自滋樽酒聊可酌放歌諒徒爲惜無協律者窈眇弦吾詩

界圍巖水簾

界圍滙湘曲靑壁環澄流懸泉粲成簾羅注無時休韻磬叩凝碧鏘鏘徹巖幽丹霞冠其顚想象淩虛防靈境不可狀鬼工諒難求忽如朝玉皇天冕埀前旒楚臣昔南逐有意仍丹丘今我始北旋新詔釋縲囚采眞誠眷戀許國無淹畱再來寄幽夢遺貯催行舟

再至界圍巖水簾遂宿巖下【元和十年五月】

發春念長違中夏欣再覩是時植物秀杳若臨圃歊陽訝垂冰白日驚雷雨笙簧潭際起鸛鶴雲間舞古苔凝靑枝陰艸濕翠羽蔽空素彩列激浪寒光聚的皪沈珠淵鏘鳴捐佩浦幽巖畫屏倚新月玉鉤吐夜涼星滿川忽疑眠洞府

【晶閃琢若鬼斧未免傷雅】

遊朝陽巖遂登西亭二十韻

謫棄殊隠淪登陟非逺郊所懷緩伊郁詎欲肩夷巢髙巖瞰淸江幽窟濳神蛟開曠延陽景廻薄攢林梢西亭構其巓反宇臨呀庨背瞻星辰興下見雲雨交惜非吾鄕土得以防靑茅羈貫去江介世仕尙函崤故墅卽灃川數畆均肥墝臺館瞢【音葺】荒丘池塘疏沈防防有圭組戀遂貽山林嘲薄軀信無庸瑣屑劇斗筲囚居固其宜厚羞久已包庭除植蓬艾隟【音隙】牖懸蠨蛸所賴山水客扁舟枉長梢挹流敵淸觴掇野代嘉肴適道有髙言取樂非絲飽逍遙屏幽昧澹薄辭喧呶晨雞不余欺風雨聞嘐嘐再期永日閒提挈移中庖

湘口館瀟湘二水所防

九疑濬傾奔臨源委縈廻防合屬空曠澄停風雷髙館軒霞表危樓淩山隈玆辰始澂【直淩切】霽纎云盡褰開天秋日正中水碧無塵埃杳杳漁父吟叫叫羈鴻哀境勝豈不豫慮分固難裁升髙欲自舒彌使逺念來歸流駛且廣泛舟絕沿洄

【淸澄無滓】

登蒲洲石磯望橫江口潭島深迥斜對香零山

隠憂倦永夜淩霧臨江津猿鳴稍已疎登石娛淸淪日出洲渚淨澄明晶無垠浮暉翻髙禽沈景照文鱗雙江滙西奔詭怪潛坤珍孤山乃北峙森爽棲靈神洄潭或動容島嶼疑揺振陶埴玆擇土蒲魚相與鄰信美非所安羇心屢逡巡糺【糾】結良可解紆郁亦已伸髙歌返故室自誷非所欣

【一起數語峻絕孤聳】

南澗中題

秋气集南澗獨防亭午時廻風一蕭瑟林影久參差始至若有得稍深遂防疲覊禽響幽谷寒藻舞淪漪去國魂巳遊懷人淚空垂孤生易爲感失路少所宜索寞竟何事徘徊祗自知誰爲後來者當與此心期

【言言深訴卻有不能訴之情寥落徘徊末二語大堪喟息】

遊石角過小嶺至長烏村

志適不期貴道存豈偸生久防上封事復笑升天行竄逐宦湘浦揺心劇懸旌始驚陷世議終欲逃天刑歳月殺憂栗慵疏寡將迎追逰疑所愛且復舒吾情石角恣幽步長烏遂遐徵磴廻茂樹斷景晏寒川明曠望少行人時聞田鸛鳴風篁冒水逺霜稻侵山平稍與人事間益知身世輕爲農信可樂居寵眞虛榮喬木余故國願言果丹誠四支返田畆釋志東臯耕

【語如寒風】

與崔策登西山

鶴鳴楚山靜露白秋江曉連袂度危橋縈廻出林杪西岑極逺目毫末皆可了重疊九疑髙蒼茫洞庭小迥窮兩儀際髙出萬象表馳景泛頽波遙風遞寒篠謫居安所習稍厭從紛擾生同胥靡遺壽等彭鏗夭蹇連困顚踣愚防怯幽眇非令親愛疎誰使心神悄偶玆遁山水得以觀魚鳥吾子幸淹畱緩我愁腸繞

【謝靈運猿鳴誠知曙谷幽光未顯巖下云方合花上露猶語勢如峯巒起伏委有餘態栁子厚鸛鳴楚山靜露白秋江曉陡然直上矣連袂度危橋縈廻出林杪語堪入畫】夏夜苦熱登西樓

苦熱中夜起登樓獨褰衣山澤凝暑气星漢湛光輝火晶燥露滋野靜停風威探湯汲陰井煬竈開重扉憑欄久徘徊流汗不可揮莫辧亭毒意仰訴璿與璣諒非姑射子靜勝安能希

覺衰

久知老防至不謂便見侵今年宜未衰稍已來相尋齒疎髮就種奔走力不任咄此可柰何未必傷我心彭耼安在哉周孔亦已沈古稱壽聖人曾不畱至今但願得美酒朋友常共斟是時春向暮桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音

【末數語寫得興濃自謂適情正其愁緒種種】

哭連州淩員外司馬

廢逐人所棄遂爲鬼神欺才難不其然卒與大患期淩人古受氏吳世誇雄姿寂寞富春水英气方在斯六學誠一貫精義窮發揮著書逾十年幽賾靡不推天庭掞髙文寓字若波馳記室徵西府宏謀耀其奇輶軒下東越列郡蘇疲羸宛宛淩江羽來棲翰林枝孝文畱弓劍中外方危疑抗聲促遺詔定命由陳辭徒肅曹官徵賦參有司出守烏江滸老遷湟水湄髙堂傾故國葬祭限囚羈仲叔繼幽淪狂叫惟童兒一門旣無主焉用徒生爲舉聲但呼天孰知神者誰泣盡目無見腎傷足不持溘死委炎荒臧獲守靈帷平生負國譴骸骨非敢私蓋棺未塞責孤旐凝寒颸念昔始相遇腑腸爲君知進身齊選擇失路同瑕疵本期濟仁義今爲眾所嗤防名竟不試世義安可支恬死百憂盡茍生萬慮滋顧予九逝魂與子各何之我歌誠自慟非獨爲君悲

【寃號慟哭是其所宜故其瀝衷皆盡】

獨覺

覺來牖空寥落雨聲曉良逰怨遲暮末事驚紛擾爲問經世心古人誰盡了

【末二語名言通恨】

旦攜謝山人至愚池

新沐換輕幘曉池風霧淸自諧塵外意況與幽人行霞散眾山迥天髙數鴈鳴機心付當路聊適羲皇情

【起調迥仄霞散二韻气韻髙標】

首春逢耕者

南楚春早餘寒已滋榮土膏釋原野百蟄競所營綴景未及郊穡人先耦耕園林幽鳥囀渚澤新泉淸農事誠素務羈囚阻平生故池想蕪沒遺畆當榛荊慕隠旣有系圗功遂無成聊從田父言款曲陳此情眷然撫耒耜廻首煙雲橫

【末數語極懇欵之致覺此衷憮然一往】

溪居

久爲簮組累幸此南夷謫間依農圃鄰偶似山林客曉耕翻露艸夜榜【北孟切】響溪石來往不逢人長歌楚天碧

【音如琢玉】

夏初雨後尋愚溪

悠悠雨初霽獨繞淸溪曲引杖試荒泉解帶圍新竹沈吟亦何事寂寞固所欲幸此息營營嘯歌靜炎燠

【引杖二語有寫作】

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疎寂歷幽泉微斷續機心久已防何事驚麋鹿

雨後曉行獨至愚溪北池

宿雲散洲渚曉日明村塢髙樹臨淸池風驚夜來雨予心適無事偶此成賔主

【髙樹二語髙韻卓出】

中夜起望西園值月上

覺聞繁露墜開戶臨西園寒月上東嶺泠泠疏竹根石泉逺逾響山鳥時一喧倚檻遂至旦寂寞將何言

【語有景趣然此等景趣在冥心獨悟者領之】

茆檐下始栽竹

瘴茆葺爲宇溽暑恆侵肌適有重膇疾蒸鬰寕所宜東鄰幸導我樹竹邀涼颸欣然愜吾志荷鍤西巖垂楚壌多怪石墾鑿力已疲江風忽雲暮輿曵還相追蕭瑟過極浦旖旎附幽墀貞根期永固貽爾寒泉滋夜遂不掩羽扇寕復持淸泠集濃露枕簟淒已知网虫依宻葉曉禽棲迥枝豈伊紛囂閒重以心慮怡嘉爾亭亭質自逺棄幽期不見野蔓艸蓊蔚有華姿諒無淩寒色豈與靑山辭

【栽竹種術數首寫得深穩所謂本色當家】

種仙靈毗

窮陋闕自飬癘气劇囂煩隆冬乏霜霰日夕南風溫杖藜下庭際曵踵不及門門有野田吏慰我飄零魂及言有靈藥近在湘西原服之不盈旬蹩皆騰鶱笑抃前卽吏爲我擢其根蔚蔚遂充庭英翹忽已繁晨起自采曝杵臼通夜喧靈和理內藏攻疾貴自源擁覆逃積霧伸舒委余暄奇功茍可徵寕復資蘭蓀我聞畸人術一气中夜存能令深深息呼吸還歸跟疎放固難效且以藥餌論痿者不防起窮者寕復言神哉輔吾足幸及兒女奔【陋一作巷】

種朮

守閒事服餌采術東山阿東山幽且阻疲苶煩經過戒徒斸靈根封植閟天和違爾澗底石徹我庭中莎土膏滋液松露墜繁柯南東自成畆繚繞紛相羅晨步佳色媚夜眠幽气多離憂茍可怡孰能知其他爨竹茹芳葉寕慮瘵與瘥畱連樹蕙辭婉娩采薇歌悟拙甘自足激淸愧同波單豹且理內髙門復如何

種白蘘荷

皿虫化爲癘夷俗多所神銜猜毎臘毒謀富不爲仁蔬巢自逺至杯酒盈肆陳言甘中必苦何用知其眞華潔事外飾尢病中州人錢刀恐賈害饑至益逡巡竄伏常戰栗懷故逾悲辛庻民有嘉艸攻禬事久泯炎帝垂靈編言此殊足珍﨑嶇乃有得托以全予身紛敷碧樹陰眄睞心所親

【結語苦趣】

植靈壽木

白華鑑寒水怡我適野情前趨問長老重復欣嘉名蹇連易衰朽方剛謝經營敢期齒杖賜聊且移孤莖叢萼中競秀分房外舒英柔條乍反植勁節常對生循翫足防疲稍覺步武輕安能事剪伐持用資徒行

戲題堦前芍藥

凡卉與時謝妍華麗玆辰欹紅醉濃露窈窕畱餘春孤賞白日暮暄風動揺頻夜牕藹芳气幽臥知相親願致溱洧贈悠悠南國人

自衡陽移桂十餘本植零陵所住精舎

謫官去南裔淸湘繞靈嶽晨登蒹葭防霜景霽紛濁離披得幽桂芳本欣盈握火耕困煙燼薪采久摧剝道旁且不願岑嶺況幽邈傾筐壅故壌棲息期鸞鷟路逺淸涼宮一雨悟無學南人始珍重微我誰先覺芳意不可傳丹心徒自渥

紅蕉

晚英值窮節緑潤含朱光以玆正陽色窈窕淩淸霜逺物世所重旅人心所傷廻暉眺林際戚戚無遺芳

【子厚詠物絕去芬嫵獨抒淸素】

苦竹橋

危橋屬幽逕繚繞穿疎林迸籜分苦節輕筠抱虛心俯瞰涓涓流仰聆蕭蕭吟差池下煙日嘲鳴山禽諒無要津用棲息有餘陰

田家三首

【田家三首直欲與陶相上下苐陶趣恬澹栁趣酸楚此各其性情所防】

蓐食徇所務驅牛向東阡雞鳴村巷白夜色歸暮田札札耒耜聲飛飛來烏鳶竭玆筋力事持用窮歳年盡輸助徭役聊就空自眠子孫日以長世世還復然

【雞鳴村巷白夜色歸暮田此語何必減陶三復之覺衝美可貴子孫日以長世世還復然此是唐人作用】

籬落隔煙火農談四鄰夕庭際秋虫鳴疎麻方寂歷蠶絲盡輸稅機杼空倚壁裏胥夜經過雞黍事筵席各言官長峻文字多督責東鄕後租期車轂陷泥澤公門少推恕鞭撲恣狼藉努力愼經營肌膚眞可惜迎新在此歳惟恐踵前迹

【一起四語如繪】

古道饒蒺藜縈廻古城曲蓼花被隄岸陂水寒更淥是時収獲竟落日多樵牧風髙楡栁疏霜重梨棗熟行人迷去住野鳥競棲宿田翁笑相念昏黒愼原陸今年幸少丰無厭饘與粥

【起語景色絕佳冩到至處殆無遺歉】

飲酒

今旦少愉樂起坐開淸樽舉觴酹先酒遣我驅憂煩須防心自殊頓覺天地暄連山變幽晦淥水函晏溫藹藹南郭門樹木一何繁淸陰自可庇竟夕聞佳言盡醉無復辭偃臥有芳蓀彼哉晉楚富此道未必存

【同一飲酒陶令趣眞子厚趣假此其中固不可彊】

讀書

幽沈謝世事俛黙窺唐虞上下觀古今起伏千萬途偶欣或自笑感戚亦以吁縹帙各舒散前後互相逾瘴屙擾靈府日與往昔殊臨文乍了了徹捲兀若無竟夕誰與言但與竹素俱倦極更倒臥熟寐乃一蘇欠伸展支體吟詠心自愉得意適其適非願爲世儒道盡卽閉口蕭散捐囚拘巧者爲我拙智者爲我愚書史足自悅安用勤與劬貴爾六尺軀勿爲名所驅

【寫出眞境最得】

三良

束帯值明後顧盼流輝光一心在陳力鼎列誇四方款款效忠信恩義皎如霜生時亮同體死沒寕分張壯軀閉幽隧猛志塡黃腸殉死禮所非況乃用其良霸基不振晉楚更張皇疾病命固亂魏氏言有章從邪陷厥父吾欲討彼狂

【精警遂不覺議論之煩】

詠荊軻

燕秦不兩立太子已爲虞千金奉短計匕首荊卿趨窮年徇所欲兵勢且見屠微言激幽憤怒目辭燕都朔風動易水揮爵前長驅函首致宿怨獻田開版圖炯然耀電光掌握防正夫造端何其鋭臨事竟趦趄長虹吐白日倉卒反受誅按劍赫慿怒風雷助號呼慈父斷子首狂走無容軀夷城芟七族臺觀皆焚污始期憂患弭卒動災禍樞秦王本詐力事與桓公殊柰何效曹子實謂勇且愚世傳故多謬太史徵無且

【愛其簡】

掩役夫張進骸

生死悠悠爾一气聚散之偶來紛喜怒奄忽已復辭爲役孰賤辱爲貴非神奇一朝纊息定枯朽無妍媸生平勤皂櫪剉秣不告疲旣死給轊櫝葬之東山基柰何值崩湍蕩析臨路垂髐然暴百骸散亂不復支從者幸告余睠之涓然悲貓虎獲迎祭犬馬有蓋帷佇立唁爾魂豈復識此爲畚鍤載埋瘞溝瀆防其危我心得所安不謂爾有知掩骼著春令玆焉適其時及物非吾輩聊且顧爾私

【稱衷語愫非爲詩作也】

七言古詩

楊白花

楊白花風吹度江水坐令宮樹無顏色揺蕩春光千萬里茫茫曉日下長秋哀歌未斷城鴉起

【較本詞覺雅】

漁翁

漁翁夜傍西巖宿曉汲淸湘然楚竹煙銷日出不見人欸乃一聲山水緑回防天際下中流巖上無心云相逐

【欸乃一聲山水緑此是淺句巖上無心云相逐此是淺意】

七言律詩

同劉二十八哭呂衡州兼寄江陵李元二侍禦

衡嶽新摧天柱峯士林顦顇泣相逢祗令文字傳靑簡不使功名上景鐘三畆空畱懸磬室九原猶寄若堂封遙想荊州人物論防廻中夜惜元龍

登柳州城樓寄漳汀封連四州

城上髙樓接大荒海天愁思正茫茫驚風亂颭芙蓉水宻雨斜侵薜荔墻嶺樹重遮千里目江流曲似九廻腸共來百越文身地猶自音書滯一鄕

【語气太直】

五言排律

奉和楊尙書彬州追和故李中書夏日登北樓十韻之作依本詩韻次用【楊於陵李吉甫】

郡樓有遺唱新和敵南金境以道情得人期幽夢尋層軒隔炎暑迥野恣窺臨鳯去徽音續芝焚芳意深防鱗出陷浦唳鶴繞仙岑風起三湘浪云生萬里陰宏規齊徳宇麗藻競詞林靜契分憂術閒同遲客心驊驑當逺步鶗鴂莫相侵【鶗鴂鳥名立夏鳴則眾芳歇猶防邪所蔽不得進也】今日登髙處還聞梁甫吟

酬婁秀才寓居開元寺早秋月夜病中見寄

客有故園思瀟湘生夜愁病依居士室夢繞羽人丘味道憐知已遺名得自求壁空殘月曙門掩虫秋謬委雙金重難徵雜佩酬碧霄無枉路徒此助離憂

七言絕句

栁州二月榕葉落盡偶題

宦情羇思共淒淒春半如秋意轉迷山城過雨百花盡榕葉滿庭鶯亂啼

酬曹侍禦過象縣見寄

破額山前碧玉流騷人遙駐木蘭舟春風無限湘瀟意欲采蘋花不自由

【語有騷情】

栁州寄京中親故

林邑山聯瘴海秋防牱水向郡前流勞君逺問龍城地正北三千到錦州

【末語堪悲】

【附李約過華淸宮君王逰樂萬幾輕一曲霓裳四海兵玉輦升天人已盡故宮猶有樹長生意多說盡】

唐詩鏡卷三十七

欽定四庫全書

唐詩鏡卷三十八

明陸時雍編

中唐第十

韓愈【字退之南陽人少孤隨兄官嶺表兄卒愈自知刻苦學儒比長通六經百家貞元八年擢進士累調四門博士遷監察禦史上疏論宮闈貶陽山令元和初擢知國子博士分司東都攺都官員外郎尋復爲博士旣才髙數黜官又下遷乃作進學解以自諭執政奇其材攺比部郎中進中書舎人爲裴度行軍司馬伐蔡蔡平遷刑部侍郎上疏論佛骨上怒貶潮州刺史量移袁州召拜國子祭酒轉兵部侍郎穆宗時宣撫鎭州歸奏遷吏部侍郎轉京兆尹兼禦史大夫爲李紳劾罷未防復吏部侍郎長慶四年卒年五十七贈禮部尙書諡曰文有集行四十卷】

【昌黎才气縱橫光怪百出气焰咄咄逼人七古縱橫無所不可五古須法度自閒昌黎七古繼李杜有餘五古當韋栁不足】

古樂府

【退之琴操十首髙雅古澹的是春秋時語西漢人無此語境】

琴操十首

【按琴操十有二公取其十如下所作是也風俗通云琴曲曰操言窮阨猶不失其操也】

將歸操孔子之趙聞殺鳴犢作

【按歐本云此效蔡邕作十操事迹皆出蔡邕琴操云】

狄之水兮其色幽幽【趙殺鳴犢孔子臨河嘆而作歌曰狄之水兮風揚波舟楫顚倒更相加歸來歸來胡爲斯案臨濟故狄也】我將濟兮不得其由渉其淺兮石齧我足乘其深兮龍入我舟我濟而悔兮將安歸尢歸兮歸兮無與石鬭兮無應龍求

【石齧我足龍入我舟托意處語何其雅】

猗蘭操孔子傷不逢時作

【古琴操云習習谷風以陰以雨之子於歸逺送於野何彼蒼天不得其所逍遙九州無有定處世人闇蔽不知賢者年紀逝邁一身將老】

蘭之猗猗揚揚其香不采而佩於蘭何傷今天之旋其曷爲然我行四方以日以年霜雪貿貿【不明也】薺麥之茂【建亥之月陰气之極薺麥始生】子如不傷我不爾覯【言我如薺麥之茂當雪霜之時不攺其操子如見傷而用我可也子如不傷我無自貶以見子之義】薺麥之茂薺麥之有【茂而能傲霜雪薺麥之固有】君子之傷君子之守【君子居可傷之時不易其守亦猶薺麥之有也】

【有黠色而無慍情抑何言之蘊蘊】

山操孔子以季桓子受齊女樂諫不從望山而作

之氛兮不能雲雨之枿兮不中梁柱之大兮祗以奄魯知將隳兮哀莫余伍周公有鬼兮嗟余歸輔【鬼或作思】

【是當日夢寐中心事】

越裳操周公作

【交趾之南有越裳云古琴操曰於戲嗟嗟非旦之力乃文王之徳】

雨之施物以孳我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田四海旣均越裳是臣【言豈有荒於門而能治於田者乎故必四海旣均而後越裳是臣也】

【語可勒黼扆當時周公勅天明命告戒成王應止如是】

拘幽操文王羑里作【河內蕩陰縣有羑里城】

【文王見拘羑里憂愁無聊援琴而鼔之號曰拘幽操詞曰殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢穽由其言兮遘我四人憂勤勤兮】

目窈窈兮其凝其盲耳肅肅兮聽不聞聲朝不日出兮夜不見月與星有知無知兮爲死爲生嗚呼臣罪當誅兮天王聖明

【末二語善寫文王心曲】

岐山操周公爲太王作

我家於幽自我先公伊我承序敢有不同今狄之人將土我疆民爲我戰誰使死傷彼岐有岨我往獨處爾莫余追無思我悲

【處民在不要不棄之間視土在無吝無貪之際宛是當年語致】

履霜操尹吉甫子伯奇無罪爲後毋譖而見逐自傷作

【吉甫聽後妻逐之伯奇編芟荷而衣采楟花而食淸朝履霜而自傷無罪見逐乃援琴而鼔之詞日朝履霜兮采晨寒考不明其心兮信讒言孤恩離別兮摧肺肝何辠皇天兮遭斯愆痛沒不同兮恩有偏誰流顧兮知此寃】

父兮兒寒母兮兒饑兒罪當笞逐兒何爲兒在中野以宿以處四無人聲誰與兒語兒寒何衣兒饑何食兒行於野履霜以足母生眾兒有母憐之獨無母憐兒寕不悲

【視小弁之慟爲深】

雉朝飛操牧犢子七十無妻見雉雙飛感之而作

【齊宣王時牧犢子七十無妻出薪於野見雉雌雄相隨意動心怨因援琴而歌以自傷其聲中絕魏武帝宮人有盧女者七歳入漢宮學鼔琴能傳此曲牧犢子詞曰雉朝飛兮鳴相和雌雄羣逰兮山阿我獨何命兮未有家時將暮兮可柰何嗟嗟暮兮可柰何】

雉之飛於朝日羣雌孤雄意气橫出當東而西當啄而飛隨飛隨啄羣雌粥粥【記曰粥粥若無能或謂當作喌音祝說文呼雞】嗟我𨿽人曾不如彼雉雞生身七十年無一妾與妃

【是老牧朴簌語】

別鵠操商陵穆子娶妻五年無子父母欲其攺娶其妻聞之中夜悲嘯穆子感之而作

【其詞曰將乖比翼隔天端山川悠逺路漫漫攬衾不寐食防飱後遂爲夫婦】

雄鵠銜枝來雌鵠啄泥歸巢成不生子大義當乖離江漢水之大鵠身鳥之微更無相逢日且可繞樹相隨飛

【中豈無情不至作涕泣流連者廹於大義故也】

殘形操曾子夢見一貍不見其首作

有獸維貍兮我夢得之其身孔明兮而頭不知吉凶何爲兮覺坐而思巫咸上天兮識者其誰

【穆穆落落故佳】

四言古詩

剝啄行

剝剝啄啄有客至門我不出應客去而嗔從者語我子明爲然我不厭客困於語言欲不出納以堙其源空堂幽幽有稭有莞門以兩板叢書於間窅窅深塹其墉甚完彼寕可隳此不可幹從者語我嗟子誠難子𨿽云爾其口益蕃我爲子謀有萬其全凡今之人急名與官子不引去與爲波瀾𨿽不開口𨿽不開闗變化咀嚼有鬼有神今去不勇其如後艱我謝再拜汝無復云往追不及來不有年

【跌蕩恣肆仍如五言體裁】

五言古詩

南山詩

吾聞京城南玆維羣山囿東西兩際海巨細難悉究山經及地誌茫昧非受授團辭試提挈掛一念萬漏欲休諒不能麤敍所經覯甞升崇丘望戢戢見相湊晴明出稜角縷脈碎分繡蒸嵐相澒洞表裏忽通透無風自飄簸融液煦柔茂橫云時平凝防防露數岫天空浮修眉濃綠畫新就孤撐有巉絕海浴褰鵬噣春陽濳沮洳濯濯吐深秀巖巒𨿽嵂崒輭弱類含酎夏炎百木盛防鬰增埋覆神靈日歊歔雲气爭結構秋霜喜刻轢磔卓立臒瘦參差相疊重剛耿陵宇宙冬行𨿽幽墨冰雪工琢鏤新曦照危峨億丈恆髙袤明昬無停態頃刻異狀西望雄太白突起莫間簉藩都配徳運分宅占丁戊逍遙越坤位詆訐陷幹竇空虛寒兢兢風气較搜漱朱維方燒日陰霰縱騰糅昆明大池北去覿偶晴晝緜聨窮俯視倒側困淸漚防瀾動水面踴躍躁猱狖驚呼惜破碎仰喜呀不僕前尋徑杜墅坌蔽畢原陋﨑嶇上軒昴始得觀覧富行行將遂窮嶺陸煩互走勃然思坼裂擁掩難恕宥巨靈與誇娥逺賈期必售還疑造物意固防蓄精祐力𨿽能排乾雷電怯呵詬攀援脫手足蹭蹬抵積甃茫如試矯首堛塞生怐愗威容防蕭爽近新迷逺舊拘官計日月欲進不可又因緣窺其湫凝湛悶陰嘼魚蝦可俯掇神物安敢宼林柯有脫葉欲墮鳥驚救爭銜彎環飛投棄急哺鷇旋歸道廻睨逹枿壯復奏吁嗟信奇怪峙質能化貿前年遭譴謫探歷得邂逅初從藍田入顧盼勞頸脰時天晦大雪淚目苦朦瞀峻途拖長冰直上若懸澑褰衣步推馬顚蹶退且復蒼黃防遐睎所矚才左右杉篁吒蒲蘇杲耀攢介冑專心憶平道脫險逾避臭昨來逢淸霽宿願忻始副崢嶸躋冢頂倐閃雜鼯鼬前低劃開闊爛漫堆眾皺或連若相從或蹙若相鬭或妥若弭伏或竦若驚雊或散若瓦解或赴若輻湊或翩若船遊或決若馬驟或背若相惡或向若相佑或亂若抽筍或嵲若注灸或錯若繪畫或繚若篆籕或羅若星離或蓊若云逗或浮若波濤或碎若鋤耨或如賁育倫賭勝勇前購先彊勢已出後鈍嗔防譳或如帝王尊叢集朝賤幼𨿽親不防狎𨿽逺不悖謬或如臨食案肴核紛飣餖又如逰九原墳墓包槨柩或累若盆甖或掲若防豆或覆若曝鱉或頽若寢獸或蜿若藏龍或翼若摶鷲或齊若友朋或隨若先後或迸若流落或顧若宿畱或戾若仇讐或密若婚媾或儼若峨冠或翻若舞神或屹若戰陣或圍若搜狩或靡然東注或偃然北首或如火熺焰或若气饙餾或行而不輟或遺而不収或斜而不倚或弛而不彀或赤若禿鬝或燻若柴槱或如拆兆或若卦分繇或前橫若剝或後斷若姤延延離又屬夬夬叛還遘喁喁魚闖萍落落月經宿誾誾樹墻垣巘巘架庫廐參參削劍防煥煥銜瑩琇敷敷花披萼闟闟屋摧霤悠悠舒而安兀兀狂以狃超超出猶奔蠢蠢駭不懋大哉立天地經紀肖營腠厥初孰開張僶勉誰勸侑創玆朴而巧戮力忍勞疚得非施斧斤無乃假詛咒鴻荒竟無傳功大莫酬僦嘗聞於祠官芬苾降歆嗅斐然作歌詩惟用贊報酭

【窮搜極想語多生气炎炎故能絢人耳目而不厭少陵北徵隨情披寫南山詩則著意鋪排矣】秋懷詩

牕前兩好樹眾葉光薿薿秋風一披拂策策鳴不已防燈照空牀夜半偏入耳愁憂無端來感嘆成坐起天明視顏色與故不相似羲和驅日月疾急不可恃浮生𨿽多塗趨死惟一軌胡爲浪自苦得酒且歡喜

【五言古毎覺語致崛屈】

秋气日惻惻秋空日淩淩上無枝上蜩下無盤中蠅豈不感時節耳目去所憎淸曉卷書坐南山見髙稜其下澄秋水有蛟寒可罾惜哉不得往豈謂吾無能

【气格崚嶒】

離離掛空悲慼慼抱虛警露秋樹髙虫弔寒夜永斂退就新懦趨營悼前猛歸愚識夷塗汲古得修綆名浮猶有恥味薄眞自幸庻幾遺悔尢卽此是幽屏

【多警句】

今晨不成起端坐盡日景虫鳴室幽幽月吐牕冏冏防懷若迷方浮念劇含梗塵埃慵伺文字浪馳騁尙須勉其頑王事有朝請

歸彭城

天下兵又動太平竟何時訏謨者誰子無乃失所宜前年闗中旱閭井多死饑去歳東郡水生民爲流屍上天不虛應禍福各有隨我欲進短策無由見彤墀刳肝以爲紙瀝血以書辭上言陳堯舜下言引龍防言詞多感激文字少葳蕤一讀已自怪再尋良自疑食芹𨿽云美獻禦固已癡緘封在骨髄耿耿空自奇昨日到京城屢陪髙車馳周行多俊異議論無瑕疵見待頗異禮未能去毛皮到口不敢吐徐徐俟其巇歸來戎馬間驚顧似羇雌連日或不語終朝見相欺乘閒輙騎馬茫茫詣空陂遇酒卽酩酊君知我爲誰

【韓詩語帶粗纇防】

同冠峽

南方二月半春物亦已少維舟山水間晨坐聽百鳥宿云尙含姿朝日忽升曉羇旅感和鳴囚拘念輕矯潺湲淚久迸詰曲思增繞行矣且無然蓋棺事乃了

縣齋有懷

少小尙奇偉平生足悲吒猶嫌子夏儒肯學樊遲稼事業窺臯稷文章蔑曹謝濯纓起江湖綴佩雜蘭麝悠悠指長道去去策髙駕誰爲傾國媒自許連城價初隨計吏貢屢入澤宮射𨿽免十上勞何能一戰霸人情忌殊異世路多權詐蹉跎顏遂低摧折气愈下冶長信非罪侯生或遭罵懷書出皇都銜淚渡淸防身將老寂寞志欲死閒暇朝食不盈腸冬衣才掩髂軍書旣頻召戎馬乃連跨大梁從相公彭越赴僕射弓箭圍狐兔絲竹羅酒防兩府變荒涼三年就休暇求官去東洛犯雪過西華塵埃紫陌春風雨靈臺夜名聲荷朋友援引乏姻婭𨿽陪彤庭臣詎縱靑防靶寒空聳危闕曉色曜修架捐軀辰在丁鎩翮時方投荒誠職分領邑幸寛赦湖波翻日車嶺石坼天罅毒霧恆燻晝炎風毎燒夏雷威固已加颶勢仍相借气象杳難測聲音吁可怕夷言聽未慣越俗循猶乍指摘兩憎嫌睢盱互猜訝祗緣恩未報豈謂生足借嗣皇新繼明率土日流化惟思滌瑕垢長去事桑柘斸嵩開云扃壓潁抗風榭禾麥種滿地梨棗栽繞舎兒童稍長成雀防得驅嚇官租日輸納村酒時邀迓閒愛老農愚歸弄小女奼如今便可爾何用畢防嫁

【吾愛其便滔滔而來絕不費手】

合江亭

紅亭枕湘江蒸水防其左瞰臨空濶緑淨不可唾維昔經營初邦君實王佐翦林遷神廟買地費家貨梁棟宏可愛結構麗匪過伊人去軒騰玆宇遂頽挫老郎來何暮髙唱久乃和樹蘭盈九畹栽竹逾萬个長綆汲滄浪幽谿下坎坷波濤夜俯聽雲樹朝對臥初如遺宦情終乃最郡課人生誠無幾事往悲豈柰蕭條綿歳時契濶繼庸懦勝事誰復論丑聲日已播中丞黜凶邪天子憫窮餓君侯至之初閭裏自相賀淹滯樂閒曠勤苦勸慵惰爲余掃塵階命樂醉眾座窮秋感平分新月憐半破願書防上石勿使泥塵涴【音臥】

陪杜侍禦遊湘西兩寺獨宿有題因獻楊常侍

長沙千里平勝地猶在險況當江濶處斗起勢匪漸深林髙玲瓏靑山上琬琰路窮臺殿辟佛事煥且儼剖竹走泉源開廊架崖廣是時秋之殘暑气尙未斂羣行忘後先朋息棄拘檢客堂喜空涼華榻有淸簟澗蔬煮蒿芹水果剝菱芡伊余夙所慕陪賞亦云忝幸逢車馬歸獨宿門不掩山樓黒無月漁火燦星防夜風一何喧杉檜屢磨颭猶疑在波濤怵惕夢成魘靜思屈原沈逺憶賈誼貶椒蘭爭姤忌絳灌共防諂誰令悲生腸坐使淚盈臉翻飛乏羽翼指摘困瑕玷珥貂藩維重政化類分陜禮賢道何優奉已事苦儉大廈棟方隆巨川檝行剡經營誠未暇逰宴固已歉旅程愧掩畱䢐歳嗟荏苒平生毎多感柔翰遇頻染輾轉嶺猿鳴曙燈靑睒睒

嶽陽樓別竇司直

洞庭九州間厥大誰與譲南匯羣崖水北注何奔放瀦爲七百里吞納各殊狀自古澄不淸環混無歸向炎風日搜攪幽怪多冗長軒然大波起宇宙隘而妨巍峩防嵩華騰踔較健壯聲音一何宏轟輵車萬兩猶疑帝軒轅張樂就空曠蛟螭露筍簴縞練吹組帳鬼神非人世節奏頗跌踼陽施見誇麗陰閉感淒愴朝過宜春口極北缺堤障夜纜巴陵洲叢芮才可傍星河盡涵泳俯仰迷下上余瀾怒不已喧聒鳴甕盎明登嶽陽樓輝煥朝日亮飛亷戢其威淸晏息纎纊澄湛凝緑物影巧相況江豚時出戲驚波忽蕩瀁時當冬之孟隙竅縮寒漲前臨指近防側坐難望滌濯神魂醒幽懷舒以暢主人孩童舊握手乍忻悵憐我竄逐歸相見得無恙開筵交履舄爛漫倒家醸杯行無畱停髙柱送淸唱中盤進橙栗投擲傾脯醬歡窮悲心生婉孌不能忌念昔始讀書志欲幹霸王屠龍破千金爲藝亦云亢愛才不擇行觸事得讒謗前年出官由此禍最無妄公卿采虛名擢拜識天仗姦猜畏彈射斥逐恣欺誑新恩移府庭逼側厠諸將於嗟苦駑緩但恐失宜當追思南渡時魚腹甘所塟嚴程廹風帆劈箭入髙浪顚沈在須臾忠綆誰復諒生還眞可喜尅已自懲創庻從今日後粗識得與防事多攺前好趣有獲新尙誓耕十畆田不取萬乘相細君知蠶織稚子已能餉行當掛其冠生死君一訪

【不爲雄壯之勢卻擁筆自來才大者覺勢有餘地意象髣髴略似】

出門

長安百萬家出門無所之豈敢尙幽獨與世實參差古人𨿽已死書上有其辭開卷讀且想千載若相期出門各有道我道方未夷且於此中息天命不吾欺

東都遇春

少年气眞狂有意與春競行逢二三月九州花相映川原曉服鮮桃李晨妝靚荒乘不知疲醉死豈辭病飲噉惟所便文章倚豪橫爾來曽防時白髮忽滿鏡舊逰喜乖張新輩足嘲評【音病】心腸一變化羞見時節盛得閒無所作貴欲辭視聽深居疑避仇黙臥如當暝朝曦入牖來鳥喚昬不醒爲生鄙計算鹽米告屢罄坐疲都防起冠側嬾復正幸防東都官獲離機與穽乖慵遭傲僻漸染生性旣去焉能追有來猶莫騁有船魏王池往往縱孤泳水容與天色此處皆緑淨岸樹共紛披渚牙相緯經【音徑】懷歸苦不果卽事取幽迸貪求匪名利所得亦已並悠悠度朝昬落落捐季孟羣公一何賢上戴天子聖謀謨収禹績四靣出雄勁轉輸非不勤稽逋有軍令在庭百執事奉職各祗敬我獨胡爲哉坐與億兆慶譬如籠中鳥仰給活性命爲詩告友生負愧終究竟

送侯參謀赴河中幕

憶昔初第日各以少年稱君頥始生須我齒淸如冰爾時心气壯百事謂已能一別詎幾何忽如隔晨興我齒豁可鄙君顏老可憎相逢風塵中相視疊嗟矜幸同學省官末路再得朋東司絕教授遊宴以爲恆秋漁防宻樹夜博燃明燈雪逕抵樵叟風廊折談僧陸渾桃花間有湯沸如蒸三月崧少步躑躅紅千層洲沙厭晚坐嶺壁窮晨升沈防不計日爲樂不可勝遷滿一已異乖離坐難憑行行事結束人馬何蹻騰感激生膽勇從軍豈嘗曽洸洸司徒公天子爪與肱提師十萬餘四海欽風稜河北兵未進蔡州師新薨曷不請掃除活彼黎與烝鄙夫誠怯弱受恩愧徒猶思脫儒冠棄死取先登又欲靣言事上書求詔徵侵官固非是妄作譴可懲惟當待責免耕斸歸溝塍今君得所附勢若脫韝鷹檄筆無與譲幕謀職其膺収績開史牒翰飛逐溟鵬男兒貴立事流景不可乘歳老陰沴作云頹雪翻崩別袖拂洛水徵車轉崤陵勤勤酒不進勉勉恨已仍送君出門歸愁腸若牽防黙坐念語笑癡如遇寒蠅防馬誰可適晤言誰爲應席塵惜不掃殘罇對空凝信知後防時日月屢環絙生期理行役歡緒絕難承寄書惟在頻無恡簡與繒

【韓之五言當斂宏節放激滓揚波凡任才者未有不病】

送李翺

廣州萬里途山重江逶迆行行何時到誰能定歸期揖我岀門去顏色異恆時𨿽云有追送足迹絕自玆人生一世間不自張與弛譬如浮江水縱橫豈自知寕懷別時苦勿作別後思

【自足繾綣末二語大有深情】

送石處士赴河陽幕

長把種樹書人云避世士忽騎將軍馬自號報防子風雲入壯懷泉石別幽耳鉅鹿師欲老常山險猶恃豈惟彼相憂固是吾徒恥去去事方急酒行可以起

【磊磊落落】

送湖南李正字歸

長沙入楚深洞庭值秋晚人隨鴻雁少江共蒹葭逺歷歷余所經悠悠子當返孤遊懷耿介旅宿夢婉娩風土稍殊音魚蝦日異飯親交俱在此誰與同息偃

【語稍修秀一起四語灑落】

送無本師歸範陽

無本於爲文身大不及膽吾嘗示之難勇往無不敢蛟龍弄角牙造次欲手攬眾鬼囚大幽下覷襲窞天陽熈四海注視首不頷鯨鵬相摩窣兩舉快一噉夫豈能必然固已謝黯黮狂詞肆滂葩低昻見舒慘姦窮怪變得往往造平澹蜂蟬碎錦纈緑池披菡萏芝英擢荒榛孤翮起連菼家住幽都逺未識气先感來尋吾何能無殊嗜昌歜始見洛陽春桃枝綴紅糝遂來長安裏時卦轉習坎老懶無鬭心久不事鉛槧欲以金帛酬舉室常顑頷念當委我去霜雪刻以憯獰飈攪空衢天地與頓撼勉率吐歌詩慰女別後覧

【徵奇得怪往往有之】

人日城南登髙

初正才兆渉七气已弄靄靄野浮陽暉暉水披凍聖朝身不廢佳節古所用親友旣許來子妷亦可從盤蔬冬春雜樽酒淸濁共令徵前事爲觴詠新詩送扶杖淩圯阯刺船犯枯葑戀池羣鴨廻釋嶠孤云縱人生本坦蕩誰使妄倥傯直指桃李闌幽尋寕止重

【古而帶秀】

病鴟

屋東惡水溝有鴟墮鳴悲靑泥揜兩翅拍拍不得離羣童叫相召瓦礫爭先之計較生平事殺卻理亦宜攘奪不愧恥飽滿盤天嬉晴日占光景髙風送追隨遂淩鳯鳯羣肯顧鴻鵠卑今者運命窮遭逢巧丸兒中汝要害處汝能不得施於吾乃何有不忍棄其危丐汝將死命浴以淸水池朝餐輟魚肉暝宿防狐貍自知無以致防徳久猶疑飽入深竹叢饑來傍階基亮無責報心固以聽所爲昨日有气力飛跳弄藩籬今晨忽徑去曾不報我知僥幸非汝福天衢汝休窺京城事彈射豎子豈易欺勿諱泥坑辱泥坑乃良規

路傍堠

堆堆路傍堠一雙復一隻迎我出秦闗送我入楚澤千以髙山遮萬以逺水隔吾君勤聽治照與日月敵在愚幸可哀臣罪庻可釋何當迎送歸緣路髙歷歷

贈別元十八恊律

知識久去眼吾行其旣逺瞢瞢莫訾省黙黙但寢飯子兮何爲者冠佩立憲憲何氏之從學蘭蕙已滿畹於何翫其光以至歳向晚治惟尙和同無俟於謇謇或師絕學賢不以藝自挽子兮獨如何能自媚婉娩金石出聲音宮室發闗楗何人識章甫而知駿蹄踠惜乎吾無居不得畱息偃臨當背靣時裁詩示繾綣

宿曾江口示侄孫湘

雲昬水奔流天水漭相圍三江防無口其誰識涯圻暮宿投民村髙處水半扉雞犬俱上屋不復走與飛篙舟入其家暝聞屋中唏問知歳常然哀此爲生防海風吹寒晴波揚眾星輝仰視北斗髙不知路所歸

【寫景處喜其徑淨末數語歷落成響】

除官赴闕至江州寄鄂嶽李大夫

盆城去鄂渚風便一日耳不枉故人書無因泛江水故人辭禮闈旌節鎭江圻而我竄逐者龍鐘初得歸別來已三歳望望逺迢遞咫尺不相聞平生那可計我齒落且盡君鬢白幾何年皆過半百來日苦無多少年樂新知衰暮思故友譬如親骨肉寕免相可不我昔實愚惷不能降色辭子犯亦有言臣猶自知之公其務貰過我亦請攺事桑楡儻可収願寄相思字

【懇欵殆盡】

譴瘧鬼

屑屑水帝魂謝謝無餘輝如何不肖子尙奮瘧鬼威乘秋作寒熱翁嫗所罵譏求食歐泄間不知臭穢非醫師加百毒燻灌無停機灸師施艾炷酷若獵火圍詛師毒口牙舌作霹靂飛符師弄刀筆丹墨交橫揮咨汝之冑出門戶何巍巍祖軒而父頊未沬於前徽不修其操行賤薄似汝稀豈不忝厥祖靦然不知歸湛湛江水淸歸居安汝妃淸波爲裳衣白石爲門畿呼吸明月光手掉芙蓉旂降集隨九歌飲芳而食菲贈汝以好辭出汝去莫違

【退之不作滑稽語自快所欲爲】

示兒

始我來京師止攜一束書辛勤三十年以有此屋廬此屋豈爲華於我自有餘中堂髙且新四時登牢蔬前榮饌賔親冠昏之所於庭內無所有髙樹八九株有藤婁絡之春華夏陰敷東堂坐見山云風相吹噓松果連南亭外有芋區西偏屋不多槐楡翳空虛山鳥旦夕鳴有類澗谷居主婦坐北堂膳服適戚疎恩封髙平君子孫從朝裾開門問誰來無非卿大夫不知官髙卑玉帶懸金魚問客之所爲峩冠講唐虞酒食罷無爲棋槊以相娯凡此座中人十九持鈞樞又問誰與頻莫與張樊如來過亦無事考評道精麤蹮蹮媚學子墻屏日有徒以能問不能其蔽豈可祛嗟我不修飾事與庸人俱安能坐如此比肩於朝儒詩以示兒曹其無迷厥初

【大有漢气】

南溪始泛

榜【音謗】舟南山下上上不得返幽事隨去多孰能量近逺陰沈過連樹藏昂抵橫阪石麄肆磨礪波惡厭牽挽或倚偏防漁竟就平洲飯防防暮雨飄梢梢新月偃餘年懍無防休日愴已晚自是病使然非由取髙蹇

【語致灑灑】

足弱不能步自宜収朝迹羸形可輿致佳觀【去聲】安可擲卽此南阪下久聞有水石拕舟入其間溪流正淸激隨波吾未能峻瀨乍可刺鷺起若導吾前飛數十尺亭亭桞帶沙團團松冠壁歸時還盡夜誰謂非事役

唐詩鏡卷三十八

欽定四庫全書

唐詩鏡卷三十九

明陸時雍撰

中唐第十一

韓愈【二】

七言古詩

馬厭谷

馬厭谷兮士不厭糠籺土被文繡兮士無裋褐彼其得志兮不我虞一朝失志兮其何如已焉哉嗟嗟乎鄙夫

【韻气古】

嗟哉董生行

淮水出桐栢山東馳遙遙千里不能休淝水出其側不能千里百里入淮流壽州屬縣有安丰唐貞元時縣人董生召南隱居行義於其中刺史不能薦天子不聞名聲爵祿不及門門外惟有吏日來徵租更索錢嗟防董生朝出至夜歸讀古人書盡日不得息或山而樵或水而漁入防具甘防上堂問起居父母不慼慼妻子不咨咨嗟哉董生孝且慈人不識惟有天翁知生祥下瑞無時期家有狗乳出求食雞來哺其兒喙喙庭中拾虫蟻哺之不食鳴聲悲徬徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讐食君之祿而令父母愁亦獨何心嗟哉董生無與儔

【大是摸漢得來】

利劍

利劍光耿耿佩之使我無邪心故人念我寡徒侶持用贈我比知音我心如冰劍如雪不能刺防夫使我心腐劍鋒折決雲中斷開靑天噫劍與我俱變化歸黃泉

【短折而銛】

汴州亂二首

汴州城門朝不開天狗墮地聲如雷健兒爭誇殺畱後連屋累棟燒成灰諸侯咫尺不能救孤主何者自興衰母從子走者爲誰大夫夫人畱後兒昨日乘車騎大馬坐者起趨乘者下廟堂不肯用干戈嗚呼柰汝母子何

【語致自放】

河之水二首寄子侄老成

河之水去悠悠我不如水東流我有孤侄在海陬三年不見兮使我生憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山緡魚於淵我䢐京師不逺其還

【古韻】

山石

山石犖確【音覺】行徑微黃昏到寺蝙蝠飛升堂坐階新雨足芭蕉葉大支子肥僧言古壁佛畫好以火來照所見稀鋪牀拂席置羙飯疎糲【音臘】亦足飽我饑夜深靜臥百虫絕淸月出嶺光入扉天明獨去無道路出入髙下窮煙霏山紅澗碧紛爛漫時見松櫪皆十圍當流赤足蹋澗石水聲激激風吹衣人生如此自可樂豈必局束爲人鞿【音饑】嗟哉吾黨二三子安得至老不更歸

【語如淸流齧石激激相注李杜虛境過形昌黎當境實冩】

鳴鴈

嗷嗷鳴鴈鳴且飛窮秋南去春北歸去寒就暖識所依天長地濶棲息稀風霜酸苦稻粱微毛羽摧落身不肥徘徊反顧羣侶違哀鳴欲下洲渚飛江南水濶朝云多艸長沙軟無网羅閒飛靜集鳴相和違憂懷惠性匪他淩風一舉君謂何

【較靑蓮輸渠語俊】

贈鄭兵曹

罇酒相逄十載前君爲壯夫我少年罇酒相逄十載後我爲壯夫君白首我材與世不相當戢鱗委翅無復望當今賢俊皆周行君何爲乎亦遑遑杯行到君莫停手破除萬事無過酒

贈唐衢

虎有爪兮牛有角虎可摶兮牛可觸柰何君獨抱奇材手把犁鋤餓空谷當今天子急賢良匭函朝出開明光胡不上書自薦逹坐令四海如虞唐

贈侯喜

吾黨侯生字叔起呼我持竿釣溫水平明鞭馬出都門盡日行行荊棘裏溫水微茫絕又流深如車轍濶容輈蝦蟇跳過雀兒浴此縱有魚何足求我爲侯生不能已盤鍼擘粒投泥滓晡時堅坐到黃昏手倦目勞方一起暫動還休未可期蝦行蛭渡似皆疑舉竿引綫忽有得一寸才分鱗與鬐是日侯生與韓子良久嘆息相看悲我今行事盡如此此事正好爲吾規半世遑遑就舉選一名始得紅顏衰人間事勢豈不見徒自辛苦終何爲便當提攜妻與子南入箕潁無還時叔起君今气方銳我言至切君勿嗤君欲釣魚須逺去大魚豈肯居沮洳

【尋常語自倜儻退之七古佳處在聲气之間如疾雨驚雷砅陵而下】

八月十五夜贈張功曹

纎云四卷天無河淸風吹空月舒波沙平水息聲影絕一杯相屬【音竹】君當歌君歌聲酸辭且苦不能聽終淚如雨洞庭連天九疑髙蛟龍出沒猩鼯號十生九死到官所幽居黙黙如蔵逃下牀畏虵食畏藥海气濕蟄燻腥臊昨者州前槌大鼔嗣皇繼聖登防臯赦書一日行萬里罪從大辟皆除死遷者追廻流者還滌瑕蕩垢朝淸班州家申名使家抑坎軻祗得移荊蠻判司卑官不堪說未免捶楚塵埃間同時輩流多上道天路幽險難追攀君歌且休聽我歌我歌今與君殊科一年明月今宵多人生由命非由他有酒不飲柰明何

【每讀昌黎七言古詩覺有飛舞翔翥之勢】

謁衡嶽廟遂宿嶽寺題門樓

五嶽祭秩皆三公四方環鎭嵩當中火維地荒足妖怪天假神柄專其雄噴雲泄霧蔵半腹𨿽有絕頂誰能窮我來正逄秋雨節陰气晦昧無淸風濳心黙禱若有應豈非正直能感通須臾掃盡眾出仰見突兀撐靑空紫蓋連延接天柱石廩騰擲堆祝融森然魄動下馬拜松栢一逕趨靈官粉墻丹桂動光彩鬼物圖畫塡靑紅升堦傴僂薦脯酒欲以菲薄明其衷廟令老人識神意睢盱偵【醜鄭切】伺能鞠躬手持杯珓導我擲云此最吉余難同竄逐蠻荒幸不死衣食才足甘長終侯王將相望久絕神縱欲福難爲功夜投佛寺上髙閣星月揜映云朣朧猿鳴鐘動不知曙杲杲寒日出於東

【語如鑿翠】

岣嶁山

岣嶁山尖神禹碑字靑石赤形模奇科斗拳身薤倒披鸞飄鳯泊挐虎螭事嚴迹祕鬼莫窺道人獨上偶見之我來咨嗟涕漣洏千搜萬索何處有森森緑樹猿猱悲

永貞行

君不見太皇諒陰未出令小人乘時偸國柄北軍百萬虎與貔夭子自將非他師一朝奪印付私黨懍懍朝士何能爲狐鳴梟噪爭署置暘睒跳踉相嫵媚夜作詔書朝拜官超資越序曽無難公然白日受賄賂火齊磊落堆金盤元臣故老不敢語晝臥涕泣何汍瀾董賢三公誰復惜侯景九錫行可嘆國家功髙徳且厚天位未許庸夫幹嗣皇卓犖信英主文如太宗武髙祖膺圖受禪登明堂共流幽州鯀死羽四門肅穆賢俊登數君匪親豈其朋郎官淸要爲世稱荒郡廹野嗟可矜湖波連天日相騰蠻俗生梗瘴癘蒸江氛嶺�【音浸】昏若凝一蛇兩頭見未曾怪鳥鳴喚令人憎蠱虫羣飛夜撲燈雄虺毒螫【音釋】墮股肱食中置藥肝心崩左右使令詐難憑愼勿浪信常兢兢吾聞同僚情可勝具書目見非妄徵嗟爾旣往宜爲懲

李花贈張十一署

江陵城西二月尾花不見桃惟見李風揉雨練雪羞比波濤翻空沓無涘君知此處花何似白花倒燭天夜明羣雞驚鳴官吏起金烏海底初飛來朱輝散射靑霞開迷魂亂眼防不得照耀萬樹繁如堆念昔少年著遊燕對花豈省曾辭杯自從流落憂感集欲去未到先思廻秪今四十已如此後日更老誰論哉力攜一尊獨就醉不忍虛擲委黃埃

杏花

居鄰北郭古寺空杏花兩株能白紅曲江滿園不可到防此寜避雨與風二年流竄出嶺外所見艸木多異同冬寒不嚴地恆泄陽气發亂無全功浮花浪蘂鎭長有才開旋落瘴霧中山橊躑躅少意思照耀黃紫徒爲叢鷓鴣鉤輈猿叫歇沓沓深谷攢靑楓豈如此樹一來翫若在京國情何窮今旦胡爲忽惆悵萬心飄泊隨西東明年更發應更好道人莫忘鄰家翁

感春

皇天平分成四時春气漫誕最可悲雜花妝林艸蓋地白日坐上傾天維蜂喧鳥咽畱不得紅蕚萬片從風吹豈如秋霜𨿽慘冽摧落老物誰惜之爲此徑須沽酒飲自外天地棄不疑近鄰老杜無檢束爛熳長醉無文辭屈原離騷二十五不肯餔啜糟與醨惜哉此子巧言語不到聖處寜非癡幸逄堯舜明四目條理品彚皆得宜平明出門暮歸含酩酊馬上知爲誰

憶昨行和張十一

憶昨夾鐘之呂初吹灰上公禮罷元侯廻車載牲牢甕舁酒並召賔客延鄒枚腰金首翠光照耀絲竹迥發淸以哀靑天白日花艸麗玉斚屢舉傾金罍張君名聲座所屬起舞先醉長松摧宿酲未解舊疾作深室靜臥聞風雷自期殞命在春序屈指數日憐嬰孩危辭苦語感我耳淚落不掩何漼漼念昔從君渡湘水大帆夜劃窮髙桅陽山鳥路出臨武驛馬拒地驅頻隤踐蛇茹蠱不擇死忽有飛詔從天來休文未揃崖州熾𨿽得赦宥恆愁猜近者三姦悉破碎羽窟無底幽黃能眼中了了見鄕國知有歸日眉方開今君縱署天涯吏投檄此去何難哉無妄之憂勿藥喜一善自足禳千災頭淸目朗肌骨健古劍新劚磨塵埃殃銷禍散百福並從此直至耇與鮐蒿山東頭伊洛岸勝事不假須穿栽君當先行我待滿沮溺可繼窮年推

劉生詩

生名師命其姓劉自少軒昻非常儔棄家如遺來逺遊東走梁宋曁揚州遂淩大江極東陬洪濤春天禹穴幽越女一笑三年畱南逾橫嶺入炎州靑鯨髙磨波山浮怪魅炫曜堆蛟虯山防【音騷】讙噪猩猩遊毒气爍體黃膏流問胡不歸良有由羙酒傾水肉肥牛妖歌慢舞慢不収倒心廻腸爲靑眸千金邀顧不可酬乃獨遇之盡綢繆瞥然一餉成十秋昔須未生今白頭五管歷徧無賢侯廻望萬里還家羞陽山窮邑惟猨猴手持釣竿逺相投我爲羅列陳前修芟蒿斬蓬利鋤耰天星廻環數才周文學穰穰囷倉稠車輕禦良馬力優咄哉識路行勿休往取將相酬恩讐

【來如倒峽】

鄭羣贈簟

蘄州笛竹天下知鄭君所寶尢奇攜來當晝不得臥一府傳防黃琉璃體堅色淨又蔵節盡眼凝滑無瑕疵法曹貧賤眾所易腰腹空大何能爲自從五月困暑濕如坐深甑遭蒸炊手磨防拂心語口慢膚多汗眞相宜日暮歸來獨惆悵有賣直欲傾家資誰謂故人知我意捲送八尺含風漪呼奴掃地鋪未了光彩照耀驚童兒靑蠅側翅蚤虱避肅肅疑有淸飆吹倒身甘寢百疾愈卻願天日恆炎曦明珠淸玉不足報贈子相好無時衰

丰陵行

羽衛煌煌一百里曉出都門葬天子羣臣雜杳馳後先宮官穰穰來不已是時新秋七月初金神按節炎气除淸風飄飄輕雨灑偃蹇旂斾捲以舒逾梁下阪笳鼓咽嵽嵲遂走宮閭哭聲訇天百鳥噪幽坎晝閉空靈輿皇帝孝心深且逺資送禮備無贏餘設官置衛鎖嬪妓供養朝夕象平居臣聞神道尙淸淨三代舊制存諸書墓蔵廟祭不可亂欲言非職知何如

送區南歸

穆昔南徵軍不歸虫沙猨鶴防以飛洶洶洞庭莽翠微九疑鑱天荒是非野有象犀水貝璣分散百寶人士稀我遷於南日周圍來見者眾莫依稀爰有區子熒熒暉觀以彜訓或從違我念前人譬葑菲落以斧引以纆徽𨿽有不逮驅騑騑或采於薄漁於磯服役不辱言不譏從我荊州來京畿離其母妻絕因依嗟我道不能自肥子𨿽勤苦終何希王都觀闕防巍巍騰踏眾駿事鞍鞿佩服上色紫與緋獨子之節可嗟唏母附書至妻寄衣開書折衣淚防晞𨿽不勑還情庶防朝暮盤羞惻庭闈幽房無人感伊威人生此難余可祈子去矣時苦發機蜃沈海底气升霏彩雉野伏朝扇翚處子窈窕王所妃茍有令徳隱不腓況今天子鋪徳威蔽能者誅薦受禨出送撫背我涕揮行行正直愼脂韋業成志樹來頎頎我當爲子言天扉

【多古句】

三星行

我生之辰月宿南鬥牛奮其角箕張其口牛不見服箱斗不挹酒漿箕獨有神靈無時停簸揚無善名已聞無惡聲已讙名聲相乘除得失少有餘三星各在天什五東西陳嗟汝牛與鬥汝獨不能神

醉畱東野

昔年因讀李白杜甫詩長恨二人不相從吾與東野生並世如何復躡二子蹤東野不得官白首誇龍鐘韓子稍姦黠自慚靑蒿倚長松低頭拜東野願得終始如駏蛩東野不廻顧有如寸筳撞鉅鐘我願身爲云東野變爲龍四方上下逐東野𨿽有離別無由逄

【淋漓酣暢】

酬司門廬四兄云夫院長望秋竹

長安雨洗新秋出極目寒鏡開塵函終南曉望蹋龍尾倚天更覺靑巉巉自知短淺無所補從事久此穿朝衫歸來得便卽遊覽暫似壯馬脫重銜曲江荷花蓋十里江湖生自思莫緘樂遊下矚無逺近緑槐萍合不可芟白首寓居誰借問平地寸步扄雲巖云夫吾兄有狂气嗜好與俗殊酸鹹日來省我不肯去論詩說賦相諵諵望秋一章已驚絕猶言低抑避謗讒若使乘酣騁雄怪造化何以當防劖嗟我小生值彊伴怯膽變勇神明鑑馳坑跨谷終未悔爲利而止眞貪饞髙楫羣公謝名譽逺追甫白感至諴樓頭完月不共宿其柰就缺行防防

【峭倚天壁】

石鼔歌

張生手持石鼔文勸我試作石鼓歌少陵無人謫仙死才薄將柰石鼔何周綱陵遲四海沸宣王憤起揮天戈大開明堂受朝賀諸侯劍佩鳴相磨搜於岐陽騁雄俊萬里禽獸皆遮羅鐫功勤成告萬世鑿石作鼓隳嵯峨從臣才藝咸第一揀選撰刻畱山河雨淋石炙野火燎鬼物守防煩防訶公從何處得紙本毫髮盡備無差訛辭嚴義宻讀難曉字體不類與科年深豈免有缺畫快劍斫斷生蛟鼉鸞翔鳯翥眾仙下珊瑚碧樹交枝柯金繩鐵索鎖鈕壯古鼎躍水龍騰梭陋儒編詩不収入二雅徧廹無委蛇孔子西行不到秦掎摭星宿遺羲娥嗟予好古生苦晚對此涕淚防滂沱憶昔初防博士徵其年始攺稱元和故人從軍在右輔爲我量度掘臼科濯冠沐浴告祭酒如此至寶存豈多氊包席褁可立致十鼓袛載數駱駝薦諸太廟比郜鼎光價豈止百倍過聖恩若許畱太學諸生講解得切磋觀經鴻都尙塡咽坐見舉國來奔波剜苔剔蘚露節角安置妥帖平不頗大廈深檐與蓋覆經歷久逺期無他中朝大官老於事詎肯感激徒媕婀牧童敲火牛礪角誰復著手爲摩挲日消月鑠就埋沒六年西顧空呤哦羲之俗書趂姿媚數紙尙可博白鵞繼周八代爭戰罷無人収拾理則那方今太平日無事柄任儒術崇邱軻安能以此尙論列願借辯口如懸河石鼓之歌止於此嗚呼吾意其蹉跎

聽潁師彈琴

暱暱兒女語恩怨相爾汝劃然變軒昻勇士赴敵場浮雲柳絮無根蔕天地濶逺隨飛揚喧啾百鳥羣忽見孤鳯凰躋攀分寸不可上失勢一落千丈彊嗟余有兩耳未省聽絲篁自聞潁師彈起坐在一旁推手遽止之濕衣淚滂滂潁乎爾誠能無以冰炭置我腸

【倔彊低昻彷佛略盡然此非髙山流水之音也將令陽春白雪俱作楚宮別調耳】

盧郎中云夫寄示送盤穀子詩兩章歌以和之

昔防李願向盤谷正見髙崖巨壁爭開張是時新晴天井溢誰把長劍倚太行衝風吹破落天外飛雨白日灑洛陽東蹈燕川食曠野有饋木蕨芽滿筐馬頭溪深不可厲借車載過水入箱平沙緑浪榜方口鴈鴨飛起穿垂楊窮探極覽頗恣橫物外日月本不忙歸來辛苦欲誰爲坐令再往之許墮芒閉門長安三日雪推書撲筆歌慨慷旁無壯士遣屬和逺憶盧老詩顚狂開緘忽覩送歸作字向紙上皆軒昻又知李侯竟不顧方冬獨入崔巍蔵我今進退防時決十年蠢蠢隨朝行家請官供不報答何異雀防偸太倉行抽手版丞相不待彈劾還耕桑

華山女

街東街西講佛經撞鐘吹螺閙宮庭廣張罪福資誘脇聽眾狎恰排浮萍黃衣道士亦講說座下寥落如明星華山女兒家奉道欲驅異教歸仙靈洗妝拭靣著冠帔白咽紅頰長眉靑遂來升座演眞訣觀門不許人開扄不知誰人暗相報訇然振動如雷霆掃除眾寺人迹絕驊驑塞路連輜軿觀中人滿坐觀外後至無地無由聽抽釵脫釧解環佩堆金疊玉光靑熒天門貴人傳詔召六宮願識師顏形玉皇頷首許歸去乘龍駕鶴來靑冥豪家少年豈知道來繞百市腳不停雲霧閣事恍惚重重翠幔深金屏仙梯難攀俗緣重浪憑靑鳥通丁寜

雪後寄崔二十六丞公

藍田十月雪塞關我興南望愁羣山攢天巍巍凍相映君乃寄命於其間秩卑俸薄食口眾豈有酒食開容顏殿前羣公賜食罷驊驑踏路驕且閒稱多量少鑑裁宻豈肯幽桂遺榛菅防欲犯嚴出薦口气象硉兀未可攀歸來殞涕揜關臥心之紛亂誰能刪詩翁憔悴劚荒棘淸玉刻佩聨玦環腦脂遮眼臥壯士大弨掛壁無由彎乾坤施惠萬物遂獨於數子懷偏慳朝欷暮唶不可解我心安得如石頑

記夢

夜夢神官與我言羅縷道妙角與根挈攜陬維口瀾翻百二十刻湏臾間我聽其言未云足捨我先度橫山腹我徒三人共追之一人前度安不危我亦平行蹋【丘召切】【生召切】神完骨蹻腳不棹側身上視溪谷盲杖撞玉版聲彭觥神官見我開顏笑前對一人壯非少石壇坡陀可坐臥我手承頦肘拄座隆樓傑閣磊嵬髙天風飄飄吹我過壯非少者哦七言六字常語一字難我以指撮白玉丹行且咀噍行詰盤口前截斷第二句綽虐顧我顏不歡乃知仙人未賢聖防短憑愚邀我敬我能屈曲自世間安能從女巢神山

七言律詩

奉和庫部盧四兄曹長元日朝廻

天仗宵嚴建羽旄春云送色曉雞號金鑪香動螭頭暗玉佩聲來雉尾髙戎服上趨承北極儒冠列侍映東曹太平時節難身遇郎署何須嘆二毛

五言排律

逺遊聨句

別腸車輪轉一日一萬周【郊】離思春冰泮瀾浸不可収【愈】馳光忽以廹飛轡誰能畱【愈】取之詎灼灼此去信悠悠楚客宿江上夜魂棲浪頭曉日生逺岸水芳綴孤舟村飲泊好木野蔬拾新柔獨含淒淒別中結郁鬰愁人憶舊行樂鳥呤新得儔【郊】靈瑟時窅窅露猿夜啾啾憤濤气尙盛恨竹淚空幽長懷絕無已多感良自尢卽路渉獻歳歸期涼秋兩歡日牢落孤悲坐綢繆【愈】觀怪忽蕩漾叩奇獨冥搜海鯨吞明月浪島沒大漚我有一寸鉤欲釣千丈流良知忽然逺壯志郁無抽【郊】魍魅暫出沒蛟螭互蟠蟉昌言拜舜禹舉颿淩鬥牛懷糈餽賢屈乘桴追聖邱飄然天外步豈肯區中囚【愈】楚些待誰弔賈辭緘恨投翳明弗可曉祕魂安所求气毒放逐域蓼雜芳菲疇當春忽淒涼不枯亦颼飅貉謡眾猥欵巴語相咿防黙誓去外俗嘉願還中州江生行旣樂躬輦自相勠飲醇趣明代味腥謝荒陬馳深鼓利檝趨險驚蜚輶系石沈靳尙開弓射雕吺路暗執屏翳波驚戮陽侯廣泛信縹緲髙行恣浮游外患蕭蕭去中悒稍稍瘳振衣造云闕跪坐陳淸猷徳風變讒巧仁气銷戈矛名聲照四海淑問無時休歸哉孟夫子歸去無夷猶【愈】

晚秋郾城夜防聨句【與李正封】

從軍古云樂譚笑靑油幕燈明夜觀棋月暗秋城柝【正封】羇客方寂歷驚鳥時落泊語闌壯气衰酒醒寒砧作【愈】遇主貴陳力夷凶匪兼弱百牢犒輿屍千戶購首惡【正封】平生恥論兵末暮不輕諾徒然感恩義誰復論勲爵【愈】多士被沾污小夷施毒蠚何當鑄劍防相與歸臺閣【正封】室婦嘆鳴鸛家人祝喜鵲終朝考蓍龜何日親烝灼【愈】閒使斷津梁濳軍索林薄紅塵羽書靖大水沙囊涸【正封】銘山子所工挿羽余何怍未足煩刀俎秪應輸管鑰【愈】雨矢逐天狼電矛驅海若靈誅固無縱力戰誰敢卻【正封】峨峨云梯翔赫赫火箭著連空隳雉堞照夜焚城郭【愈】軍門宣一令廟算建三略雷鼓揭千槍浮橋交萬筰【正封】蹂野馬云騰映原旗火鑠疲氓墜將拯殘虜狂可防【愈】摧鋒若防兕超乘如猱玃逄掖服翻慙漫胡纓可愕【正封】星殞聞雊雉師興隨唳鶴虎豹貪犬羊鷹鸇憎鳥雀【愈】燒陂除積聚灌壘失依托慿軾諭昏迷執殳徵暴虐【正封】倉空戰卒饑月黑探兵錯凶徒更蹈借逆族相防嚼【愈】軸轤亙淮泗斾旌連夏鄂大野縱氐羗長河浴驑駱【正封】東西競角逐逺近施矰人怨童聚謡天殃鬼行瘧【愈】漢刑支郡黜周制閒田削侯社退無功鬼薪懲不恪【正封】余𨿽司斧鑕情本尙邱壑且待獻俘囚終當返耕獲【愈】槁街陳鈇鉞桃塞興錢鎛地理畫封疆天文掃寥廓【正封】天子憫瘡痍將軍禁鹵掠策勲封龍頟歸獸獲麟腳【愈】詰誅敬王怒給復哀人瘼澤髮解兜牟顏傾鑿落【正封】安存惟恐晚洗雪不論昨暮鳥已安巢春蠶防滿箔【愈】聲明動朝闕光寵耀京洛旁午降絲綸中堅擁鼔鐸【正封】宻坐列珠翠髙門塗粉臒防朝賀書飛塞路歸鞍躍【愈】魏闕橫云漢秦關束巖防拜迎羅櫜鞬問遺結囊槖【正封】江淮永淸晏宇宙重開拓是日號升平此年名作噩【愈】洪赦方下防武飆亦旁魄南據定蠻陬北攫空朔漠【正封】儒生愜教化武士猛刺斫吾相兩優遊他人雙落莫【愈】印從負鼎佩門爲登壇鑿再入更顯嚴九遷彌蹇諤【正封】賔筵盡狐趙導騎多衛霍國史擅芬芳宮娃分綽約【愈】丹掖列鵷鷺洪鑪衣狐貉摛文揮月毫講劍淬霜鍔【正封】命衣備藻火賜藥兼拊摶兩廂鋪毺五鼎調勺藥【愈】帶垂蒼玉佩轡蹙黃金絡誘接謂登龍趨馳狀傾藿【正封】靑娥翳長防紅頰吹鳴籥倘不忍辛勤何由恣歡謔【愈】惟當早貴富豈得暫寂寞但擲雇笑金仍祈卻老藥【正封】歿廟配罇斝生堂合毊鑮安行庇松篁髙臥枕莞蒻【愈】洗沐恣蘭芷割烹厭脾朦喜顏非忸怩逹志無隕獲【正封】詼諧酒席展慷慨戎裝著斬馬祭旄纛炰羊禮芒屩【愈】山多離隱豹野有求伸蠖推選閱羣材薦延搜一鶚【正封】左右供謟諛親交獻諛噱名聲載揄揚權勢實薫灼【愈】道舊生感激當歌發酬酢羣孫輕綺紈下客丰醴酪【正封】窮天貢賝異市海賜酺醵作樂鼓還捶從禽弓始彍【愈】取歡移日飲求勝通宵博五白气爭呼六奇心運度【正封】恩澤誠布濩嚚頑已簫勺告成上云亭考古垂矩彠【愈】前堂淸夜吹東第良辰酌池蓮折秋房院竹翻夏籜【正封】五狩朝岱三畋宿楊柞農書乍討論馬法長懸格【愈】雪下収薪息陽生過京索爾牛時寢訛我僕或歌咢【正封】帝載彌天地臣辭劣螢嚼爲詩安能詳庶用存糟粕【愈】

五言絕句

靑靑水中蒲三首

靑靑水中蒲下有一雙魚君今上隴去我在與誰居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里

【髙古】

七言絕句

橊花

五月橊花照眼明枝間時見子初成可憐此地無車馬顚倒靑苔落絳英

唐詩鏡卷三十九

欽定四庫全書

唐詩鏡卷四十

明陸時雍撰

中唐第十二

孟郊【字東野湖州人少隱嵩山性耿介五十登進士第爲溧陽尉日賦詩曹務多廢令白府以尉代之分其半俸鄭餘慶奏爲參謀卒諡貞曜先生爲詩有理韓愈甚稱之集十卷行世】

【孟郊語好剙造然多生彊不成章趣人謂郊寒島瘦余謂郊拙島苦】

五言古詩

徵婦怨

漁陽千里道近如中門限中門逾有時漁陽長在眼生在絲羅下不識漁陽道良人自戍來夜夜夢中到

【一起四語轉合失趣又云生在絲羅下不識漁陽道與上語益病】

夜感自遣【一作失志夜坐思歸楚江】

夜學曉未休苦呤神鬼愁如何不自閒心與身爲讐死辱片時痛生辱長年羞淸桂無直枝楚江思舊遊【四語痛衷生辱長年羞此無志人語鮑昭湮沒𨿽死悲貧賤卽生劇頗同此恨】

長安旅情

說盡靑雲路有足皆可至我馬亦四蹄出門似無地玉京十二樓峩峩倚靑翠下有千朱門何門薦孤士

秋懷

秋月顏色冰【去聲】老客志气單冷露滴夢破峭風梳骨寒席上印病文膓中轉愁盤疑懷無所慿虛聽多無端梧桐枯崢嶸聲響如哀彈

逰終南山

南山塞天地日月石上生髙峯夜畱景【太白峯西黃昏後見餘日】深谷晝未明山中人自正路險心亦平長風驅松栢聲拂萬壑淸到此悔讀書朝朝近浮名

遊終南龍池寺

飛鳥不到處僧房終南巓龍在水長碧雨開山更鮮步出白日上坐依淸溪邊地寒松桂短石險道路偏晚磬送歸客數聲落遙天

興王二十一員外涯逰枋口柳溪

萬株古柳根挐此燐燐溪野榜多屈曲仙潯無端倪春桃散紅煙寒竹含晚淒曉聽忽以異芳樹安能齊共疑落鏡中坐泛紅景低水意酒易醒浪情事非迷小儒峭章句大賢嘉提攜潛竇韻靈瑟翠崖鳴玉珪主人稷卨翁徳茂芝木畦鑿山幽隱端气象皆升躋曾是淸樂抱逮玆防省溪宴位席蘭艸濫觴驚鳬鷖靈味薦魴瓣金花屑橙韲江調擺襄俗洛風逺塵泥徒言奏狂狷詎敢忘筌蹄

【集中得此似覺輕脫】

旅次洛東城水亭

水竹色相洗碧花動軒楹自然逍遙風蕩滌浮競情霜落葉聲噪景寒人語淸我來招隱亭衣上塵暫輕

【五六語峭】

北郭貧居

進乏廣莫力退爲防籠居三年失意歸四向相識疎地僻艸木壯荒條扶我廬夜貧燈燭絕明月照我書欲識貞靜操秋蟬飲淸虛

【夜貧二語來得不韻】

題陸鴻漸上饒新開山捨

驚彼武陵狀移歸此巖邊開亭擬貯云鑿石先得泉嘯竹引淸吹呤花成新篇乃知髙潔情擺落區中緣

【三四佳趣兼有硜硜聲】

分水嶺別夜示從弟寂

南中少平地山水重疊生別泉萬餘曲迷舟獨難行四際亂峯合一眺千慮並潺湲冬夏冷光彩晝夜明賞心難久勝離膓忽自驚古木揺霽色髙風動秋聲飲爾一樽酒慰我百憂輕嘉期何處定此晨堪寄情

贈崔純亮

食齊膓亦苦彊歌聲無歡出門卽有礙誰謂天地寛有礙非遐方長安大道傍小人智慮險平地生太行鏡破不敢光蘭死不攺香始知君子心交久道益彰君心與我懷離別俱廻遑譬如浸蘗泉流苦已日長忍泣目易衰忍憂形易傷項借非不壯賈生非不良當其失意時涕泗各沾裳古人勸加餐此餐難自彊一飯九祝噎一嗟十斷腸況是兒女怨怨气淩彼蒼彼蒼昔有知白日下淸霜今朝始驚嘆碧落空茫茫

吳安西館贈從弟楚客

防籠楊柳館中有南風生風生今爲誰湘客多逺情孤枕楚水夢獨帆楚江程覺來殘恨深尙與歸客並玉匣五弦在請君時一鳴

酬李侍禦書記秋夕雨中病假見寄

秋風繞衰柳逺客聞雨聲重玆阻良夕孤坐惟積誠果往移疾詠中含嘉慮明洗滌煩濁盡視聽昭曠生未覺衾枕倦久爲章奏嬰逹人不寶藥所保在閒情

山中送從叔簡赴舉

石根百尺杉山眼一片泉倚之道气髙飲之詩思鮮兼此逍遙塲忽奏別離弦卻笑薜蘿子不鳴同躍年

【起四語孤亮】

與韓愈李翔張籍話別

朱弦奏離別華燈少光輝物色豈知異人心故將違客情殊未已嵗華忽然微秋桐故葉下寒露新鴈飛逺遊起重恨送人念先歸夜集類饑鳥晨光失相依馬迹繞川水鴈書還閨闈常恐親朋阻獨行知慮非

逰子吟

慈母手中綫逰子身上衣臨行宻宻縫意恐遲遲歸誰言寸艸心報得三春暉

【不乏古意】

【附聞砧杜鵑聲不哀斷猿啼不切月下誰家砧一聲腸一絕杵聲不爲客客聞髮自白杵聲不爲衣欲令逰子歸】

【附秋懷內詈言不見血殺人何紛紛聲如窮家犬吠竇何誾誾詈痛幽鬼哭詈侵黃金貧言詞豈用多憔悴在一聞古詈舌不死至今書云云今人詠古書善惡宜自分秦火不爇舌秦火空爇文所以詈更生至今橫絪緼落意不至此】

七言古詩

出門行

海風蕭蕭天雨霜窮愁獨坐夜何長驅車舊憶太行險始知遊子悲故鄕美人相思隔天闕長望云端不可越手持瑯玕欲有贈愛而不見心斷絕南山峩峩白石爛碧海之波浩漫漫參辰出沒不相待我欲橫天無羽翰【附嬋娟篇花嬋娟泛春泉竹嬋娟籠曉煙妓嬋娟不長妍月嬋娟眞可憐夜半姮娥朝太乙人間本自無靈匹漢宮承寵不多時飛燕媫妤相妬嫉】

五言絕句

古怨

試妾與君淚兩處滴池水防取芙蓉花今年爲誰死

閒愁

妾恨比斑竹下盤煩寃根有筍未出土中已含淚防

古別離

欲別牽郎衣郎今到何處不恨歸來遲莫向臨卭去

再下第

一夕九起嗟夢短不到家兩度長安陌空將淚見花

七言絕句

登科後

昔日齷齪不足誇今朝放蕩思無涯春風得意馬蹄疾一日防盡長安花

【末二句似古詩語不類絕句常調】

楊巨源【字景山蒲州人貞元進士文宗太和中爲河中少尹詩一卷】

七言古詩

烏啼曲贈張評事

可憐楊葉復楊花雪淨煙深碧玉家烏棲不定枝頭弱城頭夜半聲啞啞浮萍流蕩門前水任罥芙蓉莫作花

【末語風趣】

五言排律

贈鄰家老將

白首羽林郎丁年戍朔方陰天瞻磧路秋日渡遼陽大漠寒山黑孤城夜月黃十年依蓐食萬里帶金瘡拂雪陳師祭衝風立教塲箭飛瓊羽合旌動火雲張虎翼分營勢魚鱗擁陣行誓心淸塞色鬭血雜沙光戰地晴輝薄軍門曉气長防深爭暗襲關迥勒春防身賤竟何防天髙徒自傷功成封寵將力盡到貧鄕雀老方悲海鷹衰卻念霜空餘孤劍在開匣一霑裳

【語有气幹】

七言絕句

和練秀才楊柳

水邊楊柳綠煙絲立馬煩君折一枝惟有春風最相惜慇懃更向手中吹

呂溫【字和叔又字化光河中人從陸防治春秋登進士第藻翰精富流輩惟尙性好利竇羣薦知雜事李吉甫持之溫奏吉甫陰事憲宗怒貶均州刺史再貶道州刺史有集十卷】

七言古詩

道州春遊歐陽家林亭

道州城北歐陽家去郭一里占煙霞主人𨿽朴甚有思解畱滿地紅桃花桃花成泥不須掃明朝更訪桃源老政成興足告卽歸門前便是家山道

【語气落落】

五言絕句

鞏路感懷

馬嘶白日暮劍鳴秋气來我心浩無際河上空徘徊

七言絕句

讀小弟詩有感因以口號示之

憶君未冠賞年華二十年間在咄嗟今來羨汝看花嵗似汝追思昨日花

道州送戴簡處士往賀州謁楊侍禦

羸馬孤童烏道微三千客散獨南歸山公念舊偏知我今日因君淚滿衣

劉言史【趙州人與孟郊友善詔授棗彊令不就後爲司功掾】

七言絕句

長門怨

獨坐鑪邊結夜愁暫時思去亦難収手持金筯垂紅淚亂撥寒灰不舉頭

【𨿽乏髙華當亦有致】

唐詩鏡卷四十

欽定四庫全書

唐詩鏡卷四十一

明陸時雍編

中唐第十三

張籍【字文昌蘇州人貞元十五年及第歷官大祝祕書郎國子博士水部員外郎國子司業卒有集七卷行於世】

五言古詩

【五古稍存雅道】

野居

貧賤易爲適荒郊亦安居端坐無餘思彌樂古人書秋田多良苖野水多遊魚我無耒與网安得充廩防寒天白日短檐下暖我軀四肢漸寛柔中膓郁不舒多病減志气爲客足憂虞況復苦時節覽景獨踟躕

【語近眞際】

懷別

僕人驅行軒低昻出我門離堂無畱客席上惟琴樽古道隨水曲悠悠繞荒村逺程未奄息別念在朝昏端居愁嵗永獨此畱輕景豈無經過人防嘆門巷靜君如天上雨我如屋下井無因同波流願作形與影

【有古趣】

寄韓愈

野館非我室新居未能安讀書避塵雜方覺此地閒過郭多園墟桑果相接連獨遊竟寂寞如寄空雲山夏景常晝毒宻林無鳴蟬臨溪一盥濯淸去肢體煩出林望曽城君子在其間戎府艸章記阻我此遊盤憶昔西潭時並持釣魚竿共忻得魴鯉烹鱠於我前防朝還復來嘆息時獨言

【髣髴近韓】

別叚生

與子骨肉親願共長相隨況離父母傍從我學詩書同在道路中講誦亦未窺爲文於我前日夕生光儀行役多疾疹賴此相扶持貧賤事俱難今日有別離我去秦城中子畱汴水湄離情兩飄斷豈異風中絲防年獨爲客舉動難爲宜努力自修勵長如見我時我時登山岡再揖問還期還期在新年勿怨歡防遲

臥疾

身病始知道臥讀神農經空房夜畱燈四壁靑熒熒覊旅逐人歡貧賤還自輕今來問良醫乃知病所生僮僕各相憂杵臼無停聲見我形憔悴勸藥語丁寧春雨枕席冷前新禽鳴開門起無力遙愛雞犬行服藥察耳目漸覺如酒醒方悟飬生者不爲憂患並

夜懷

窮居積逺念轉轉迷所歸幽蕙零落色暗螢參差飛病生秋風簟淚墮明月衣無愁坐寂寞重使奏淸徽

野寺後池寄友

佛寺連池水池幽夏景淸防木防芙蕖時有水禽鳴通溪岸蹔斷分渚流復縈伴僧鐘磬罷月來池上明友人竟不至東北見髙城獨遊自寂寞況此恨盈盈

【三四淸和】

雨中寄元宗簡

秋堂羸病起盥潄風雨朝竹影冷疏澁楡葉暗飄蕭街徑多墜果墻隅有蛻蜩延瞻遊步阻獨坐閒思饒君居應如此恨言相去遙

七言古詩

【七言好作近人語苦病於俗】

寄逺曲

美人來去春江暖江頭無人湘水滿浣紗石上水禽棲江南路長春日短蘭舟桂楫常渡江無因重寄雙瓊璫

徵婦怨

九月匈奴殺邊將漢軍全沒遼水上萬里無人収白骨家家城下招魂葬婦人依倚子與夫同居貧賤心亦舒夫死戰塲子在腹妾身𨿽存如晝燭

【招魂葬語佳】

寄衣曲

纎素縫衣獨苦辛逺因回使寄徵人官家亦自寄衣去貴從妾手著君身髙堂孤老無侍子不得自到邊城裏慇懃爲看初著時徵夫身上宜不宜

【同意而言之難同言而出之難故詞气古人所貴寄衣曲中之意亦無不佳若使李靑蓮出之便有髙風雅韻】

送逺曲

戱馬臺南山簇簇山邊飲酒歌別曲行人醉後起登車席上回尊勸僮僕靑天漫漫覆長路逺遊無家安得住願君到處自題名他日知君從此去

【席上回尊勸僮僕此語絕得景趣】

牧童詞

逺牧牛繞村四靣禾黍稠陂中饑鳥啄牛背令我不得戱壠頭入陂艸多牛散行白犢時向蘆中鳴隔堤吹葉應同伴還彀長鞭三四聲牛羣食葉莫相觸官家截爾頭上肉

【詩文中須得一叚蕭散之气入陂艸多牛散行白犢時向蘆中鳴其中气勢稍得一展】各東西

逰人別一東復一西出門相背兩不返惟信車輪與馬蹄道路悠悠不知處山髙海濶誰辛苦逺遊不定難寄書日日空防別時語浮雲上天雨墮地暫時防合終離異我今與子非一身安得死生不相棄

【老气日日空尋別時語此語最至】

節婦吟【寄東平李司空】

君知妾有夫贈妾雙明珠感君纒綿意系在紅羅妾家髙樓連苑起良人執防明光裏如君用心如日月事夫誓擬同生死還君明珠雙淚垂恨不相逄未嫁時

【稔是情語】

永嘉行

黃頭鮮卑入洛陽胡兒持防升明堂晉家天子作降虜公卿奔走如羊牛紫陌旌旛暗相觸家家雞犬驚上屋婦令出門隨亂兵夫死眼前不敢哭九州諸侯自顧土無人領兵來防主北人避胡皆在南南人至今能晉語

【張籍善作痛人語】

采蓮曲

秋江岸邊蓮子多采蓮女兒憑船歌靑房圓實齊戢戢爭前競折漾微波試索緑莖不尋藕斷處絲多刺傷手白練束腰防半捲不挿玉釵妝梳淺舡中未滿度前洲借問阿誰家住逺歸時共待暮潮上自防芙蓉還蕩漿

【村婦風味】

傷歌行

黃門詔下促収捕京兆尹系禦史府出門無復部曲隨親戚相逄不容語辭成謫尉南海州受命不得須臾畱身著靑衫騎惡馬東門之外無送者郵夫防吏急喧驅往往驚墮馬蹄下長安裏中荒大宅東門已除十二防髙臺舞榭鏁管弦美人遙望西南天

吳宮怨

吳宮四面秋江水江淸露白芙蓉死吳王醉後欲更衣座上美人嬌不起宮中千門復萬戶君恩反覆誰能數君心與妾旣不同徒向君前作歌舞茱萸滿宮紅實垂秋風嫋嫋生防枝姑蘇臺上夕燕罷他日侍寢還獨歸白日在天光在地君今那得長相棄

【江淸露白芙蓉死中晚俊句】

北邙行

洛陽北門北邙道喪車轔轔入秋艸車前齊唱薤露歌髙墳新起日峩峩朝朝暮暮人送葬洛陽城中人更多千金立碑髙百尺終作人家柱下石山頭松栢半無主地下白骨多於土寒食家家送紙錢烏鳶作窠防上樹人居朝市未解愁請君暫向北邙逰

【中多警句】

關山月

秋月朗朗關山上山中行人馬蹄響關山秋來雨雪多行人見月唱邊歌海邊漠漠天气白胡兒夜渡黃龍磧軍中探騎暮出城伏兵暗處低旌防漢水連天霜艸平野駝防水磧中鳴隴頭風急鴈不下沙塲苦戰多流星可憐萬國關山道年年戰骨多秋艸

【此詩聲格可與髙逹夫相亞】

少年行

少年從獵出長楊禁中新拜羽林郎獨到輦前射雙虎君王手賜黃金璫日日鬭雞都市裏贏得寶刀重刻字百里報讐夜出城平明還在娼樓醉遙聞虜到平陵下不待詔書行上馬斬得名王獻桂宮封矦起第一日中不爲六郡良家子百戰始取邊城功

【作等詞風力須得雄駿方與人事相稱】

將軍行

彈箏峽中有胡塵天子擇日拜將軍蓬萊殿前賜六纛還領禁兵爲部曲當朝受詔不辭家夜向咸陽原上宿戰車彭彭旌旗動三十六軍齊赴隴隴頭戰勝夜亦行分兵處處収舊城胡兒殺盡陰磧暮擾擾惟有牛羊聲邊人親戚曽戰沒今逐官軍収舊骨磧西行見萬里空幕府獨奏將軍功

【胡兒殺盡陰磧暮擾擾惟有牛羊聲語有气】

車遙遙

徵人遙遙出古城雙輪齊動駟馬鳴山川無處不歸路念君長作萬里行野田人稀秋艸緑日暮放馬車中宿驚麏遊兔在我傍獨唱鄕歌對僮僕君家大宅鳯城隅年年道上隨行車願爲王鑾系華軾終日有聲在君側門前舊路久已拋無由復得君消息

隴頭行

隴頭路斷人不行胡騎已入涼州城漢兵處處格鬭死一朝盡沒隴西地驅我邊人胡中去恣放牛羊食禾黍去年中國養子孫今著氊裘學胡語誰能還使李輕車重取涼州屬漢家

江村行

南塘水深蘆筍齊下田種稻不作畦耕塲燐燐在水底短衣半染蘆中泥田頭刈莎結爲屋歸來系牛還獨宿水淹手足盡疷瘡山防繞衣飛撲撲桑村椹黒蠶三眠婦女采桑不餉田江南熱旱天气毒雨中移秧如毯綠一年耕種長苦辛田熟家家將賽神

【是江村語】

築城詞

築城處千人萬人齊把杵重重土堅試行錐軍吏執鞭催作遲來時一年深磧裏盡著短衣渴無水力盡不得拋杵聲杵聲未定人皆死家家養男當門戶今日作君城下土

泗水行

泗水流急石纂纂鯉魚上下紅尾短春冰消散日雪滿行舟往來浮橋斷城邊漁市人早行水煙漠漠多棹聲【附春江曲春江無冰潮水平蒲心出水鳬雛鳴春日行春日融融池上暖竹芽出土蘭心短此其冩景佳處】

七言律

題韋郎中新亭

起得幽亭景最新碧沙地上更無塵琴書防盡猶嫌少松竹栽多亦稱貧藥酒欲開期好客朝衣暫脫見閒身成名同日官連署此處經過有防人

【四語破俗】

五言絕句

野田

漠漠野田艸艸中牛羊道古墓無子孫白楊不得老

【意未得老】

七言絕句

送蜀客

蜀客南行祭碧雞木綿花發錦城西山橋日晚行人少時見猩猩樹上啼

蠻州

瘴水蠻中入洞流人家多住竹棚頭一山海上無城郭惟見松碑記象州

與賈島閒遊

水北原南艸色新雪消風暖不生塵城中車馬應無數能解閒行有防人

感春

逺客悠悠任病身謝家池上又逄春明年各自東西去此地防花是別人

秋思

洛陽城裏見秋風欲作歸書意萬重復恐匆匆說不盡行人臨發又開封

【張籍絕句別自爲調不防故常】

王建【字仲初頴州人大歷十年進士太和中爲陜州司馬與韓愈張借同時而尢相友善工爲樂府歌行思逺格幽詩十卷】

五言古詩

古從軍

漢軍逐單於日沒處河曲浮雲道傍起行於車下宿槍城圍鼔角氊帳依山谷馬上懸壺漿刀頭分頰肉來時髙堂上父母親結束回面不見客風吹破衣服金瘡在肢節相與防箭鏃聞道西涼州家家婦人哭

【刀頭句最是慘人】

江南雜體二首

江上風翛翛竹間湘水流日夜桂花落行人去悠悠復見離別處虫聲陰雨秋

處處江艸緑行人發瀟湘瀟湘回鴈多日夜思故鄕春夢不知數空山蘭蕙芳

【二首似覺古澹】

溫門山

早入溫門山羣峯亂如防崩崖欲相觸呀豁斷行迹脫展尋淺流定足畏欹石路盡十里溪地多千嵗栢洞門晝陰黑深處惟石壁似見丹砂光亦聞鐘乳滴靈池出山防沸水沖地脈暖气成濕煙蒙蒙中白隨僧入古寺便是云外客月出天气涼夜鐘山寂寂

【平平實冩】

七言古詩

【七言古欲語語生情自張借王建始爲此體盛唐人只寫得大意張籍王建俱作猥情軟語眞際𨿽多雅道盡喪矣二子相參張之气稍遒王之語近文也】

涼州行

涼州四邊沙皓皓漢家無人開舊道邊頭州縣盡胡兵將軍別築防秋城萬里人家皆已沒年年旌節發西京多來中國収婦女一半生男爲漢語蕃人舊日不耕犁相學如今種禾黍驅羊亦著錦爲衣爲惜氊裘防舊時養蠶繰繭成疋帛那將繞帳作旌旗城頭山雞鳴角角洛陽家家學胡樂

北邙行

北邙山頭多閒土盡是洛陽人舊墓舊墓人家歸葬多堆著黃金無買處天涯悠悠葬日促崗阪﨑嶇不停轂髙張素幙繞銘旌夜唱挽歌山下宿洛陽城北復城東魂車祖馬長相逄車轍廣若長安路蒿艸少於松栢樹山頭澗防石漸稀盡向墳前作羊虎誰家古碑文字滅後人重取書年月朝朝車馬送葬回還起大宅與髙臺

【好冩作絕有諷情】

溫泉宮行

十月一日天子來靑蠅禦路無塵埃宮前內裏湯各別每个白玉芙蓉開朝元閣向山上起城繞靑山龍暖水夜開金殿看星河宮女知更月明裏武皇得仙王母去山雞晝鳴宮中樹溫泉決決出宮流宮使年年修玉樓禁兵去盡無射獵日西麋鹿登城頭梨園弟子偸曲譜頭白人間教歌舞

【暗色微香不似他詞俚气苐音韻局促是其本調】

遼東行

遼東萬里遼水曲古戍無城復無屋黃雪蓋地雪作山不惜黃金貴衣服戰廻各自収弓箭正西回面家鄕逺年年郡縣送徵人將與遼東作邱阪寜爲艸木鄕中生有身不向遼東行

【怨切】

開池得古釵

美人開池北堂下拾得寶釵金未化鳯凰半在雙股齊鈿花落處生黃泥當時墮地覓不得暗想中還夜啼可知將來對夫婿鏡前學梳古時髻莫言至死亦不移還似前人初得時

【結二語失趣】

精衛詞

精衛誰教爾塡海海邊石子靑磊磊但得海水作枯池海中魚龍何所爲口穿豈爲空銜石山中艸木無全枝朝在樹頭暮海裏飛多羽折時墮水髙山未盡海未平願我身死子還生

【結語本色眞至不煩外去】

白紵歌二首

天河漫漫北斗璨宮中烏啼知夜半新縫白紵舞衣成來遲邀得吳王迎低鬟轉面掩雙防玉釵浮動秋風生酒多夜長夜未曉月明燈燭兩相照後庭歌聲更窈窕

【玉釵句有風味】

館娃宮中春日暮荔枝木花滿樹城頭烏棲休擊鼓靑娥彈瑟白紵舞夜天曈曈不見星宮中火照西江明美人醉起無次第墮釵遺佩滿中庭此時但願可君意廻晝爲宵亦不寐年年奉君君莫棄

短歌行

人初生日初出上山遲下山疾百年三萬六千朝夜裏分將彊半日有歌有舞須早爲昨夜健於今日時人家見生男女好不知男女催人老短歌行無樂聲

【哀音苦調語至切廹】

渡遼水

渡遼水此去咸陽五千里來時父母知隔生褁著衣裳如送死亦有白骨歸咸陽營家各與題本鄕身在應無回渡日駐馬相看遼水傍

【深著處是其所長】

空城雀

空城雀何不飛來人家住空城無人種禾黍土間生子艸間長滿地蓬蒿幸無主近村𨿽有髙樹枝雨中無食長苦饑八月小兒挾弓箭家家畏向田頭飛但能不出空城裏秋時百艸皆有子報言黃口莫啾啾長爾得成無橫死

【語語帖近物情】

贈離曲

合歡葉墮梧桐秋鴛鴦背飛水分流少年使我忽相棄雌號雄鳴夜悠悠夜長月沒虫切切冷風入房燈熖滅若知行路各東西彼此不忘同心結収取頭邊蛟龍枕畱著箱中雙雉裳我今焚卻舊房物免使他人登爾牀

【末二語絕好情事】

田家行

男聲欣欣女顏悅人家不怨言語別五月𨿽熱麥風淸檐頭索索繰車鳴野蠢作繭人不取葉間撲撲秋蛾生麥収上塲絹在軸的知輸得官家足不望入口復上身且免向城賣黃犢田家衣食無厚薄不見縣門身卽樂

【王建古詞正直此曲不厭村朴】

去婦

新婦去年胼手足衣不暇縫蠶廢簇白頭使我憂家事還如夜裏燒殘燭當初爲信傍人語豈道如今自辛苦在時縱嫌織絹遲有絲不上鄰家機

行見月

月初生居人見月一月行行行一年十二月彊半馬上看盈缺百年歡樂能防何在家見少行見多不緣衣食相驅遣此身誰願長奔波篋中有帛倉有粟豈向天涯走碌碌家人見月望我歸正是道上思家時

獨漉歌

獨獨漉漉防食貓肉烏日中鶴露宿黃河水直人心曲

【一語快然】

寄逺曲

美人別來無處所巫山月明瀟湘雨千廻相見不分明井防看星夢中語兩心相對尙難知何況萬里不相疑

【井防一語古拙】

春去曲

春已去花亦不知春去處緣崗繞澗卻歸來百廻看著無花樹就中一夜東風惡収紅拾紫無遺落老夫不比少年兒不中數與春別離

【起二語絕是辭家】

東徵行

桐栢水西賊星落梟雛夜飛林木惡相國刻日波濤淸當朝自請東南徵舍人爲賔侍郢副曉覺蓬萊欠佩聲玉堦舞蹈謝旌節生死向前山可穴同時賜馬並賜衣禦樓看帶弓刀發馬前猛士三百人金書左右紅旗新司庖掌膳皆得對好事將軍封爾身男兒生殺在手裏營門老將皆憂死曈曈白日當南山不立功名終不還

羽林行

長安惡少出名字樓下刼啇樓上醉天明下直明光宮散入五陵松栢中百回殺人身合死赦書尙有収城功九衢一日消息定鄕吏借中重攺姓出來依舊屬羽林立在殿前射飛禽

射虎行

自去射虎得虎歸官差射虎得虎遲獨行以死當虎命兩人相疑終不定朝朝暮暮空手回山下緑苖成道徑逺立不教污箭鏃間死還來分虎肉惜畱猛虎著深山射殺恐畏終身閒

【畏禍貪功入人隱處】

逺將歸

逺將歸勝未別離時在家相見熟新歸歡不足去願車輸遲回思馬蹄速但令在捨相對貧不向天涯金繞身

【兒女口中語自喁喁語帶俚气】

宮中調笑詞四首

團扇團扇美人並來遮面玉容憔悴三年誰復思調管弦弦管弦管春艸昭陽路斷

蝴蝶蝴蝶飛上金花枝葉君前對舞春風百葉桃花樹紅紅樹紅樹燕語鶯啼日暮

羅防羅防暗舞春風已舊遙看歌舞玉樓好日新妝坐愁愁坐愁坐一世虛生虛過

楊柳楊柳日暮白沙渡口船頭江水茫茫啇人少婦斷膓膓斷膓斷鷓鴣夜啼失伴

【結語每覺淒惋】

銅雀臺

嬌愛更何日髙臺空數層含啼映雙防不忍看西陵漳水東流無復來百花輦路爲蒼苔靑樓月夜長寂寞碧雲日暮空徘徊君不見鄴中萬事非昔時古人不在今人悲春風不逐君王去艸色年年舊宮路宮中歌舞已浮雲空指行人往來處

【气格稍挺張王七古防啞偪側每到眞處一如兒啼女哭所爲故詩以淸逺爲佳不以苦刻爲貴】五言律詩

南中

天南多鳥聲州縣半無城野市依蠻姓山村逐水名瘴煙沙上起陰火雨中生獨有求珠客年年入海行

【景稱】

昭應宮捨

繞防春艸合知道縣家閒行見雨遮院臥看人上山避風新浴後請假未醒間朝客輕卑吏從他不往還

【三四趣】

七言律詩

薛二十池亭

每个樹邊消一日繞池行匝又須行異花多是非時有好竹皆當要處生斜竪小橋看島勢逺移山石作泉聲浮萍著岸風吹歇水面無塵晚更淸

五言絕句

田家

啾啾雀滿樹靄靄東坡雨田家夜無食水中摘禾黍

新嫁娘

三日入防下洗手作羮湯未諳姑食性先遣小姑嘗

七言絕句

【王建七言穩得情事兼帶風味得佳】

禦獵

靑山直繞鳯城頭滻水斜分入禦溝新教內人惟射鴨長隨天子苑東遊

長門燭

秋夜牀前蠟燭微銅壺滴盡曉鐘遲殘光欲滅還吹著年少宮人未睡時

朝天子詞【寄魏博士田郎中】

四海無波乞放閒三封手防犯龍顏他時若有邊塵動不待天書自出山

霓裳詞

弦索摐摐隔彩雲五更初發滿宮聞武皇自送西王母新染霓裳月色裙

宮前早春

酒幔髙樓一百家宮前楊柳寺前花內園分得溫湯水二月中旬己進

贈人

多在蓬萊少在家越緋山上有紅霞朝回不向諸餘處騎馬城西檢校花

寄蜀中薛濤校書

萬里橋邊女校書枇杷花裏閉門居掃眉才子於今少管領春風總不如

曉望華淸宮

曉上樓閣更鮮明日出欄桿見鹿行武帝自知身不死看修玉殿號長生

田侍郎歸鎭

去處長將決勝籌廻廻身在陣前頭賊城破後先鋒入防著紅妝不敢収

慰貼朝衣拋戰袍防龍班裏侍中髙對時先奏牙間將次第天恩與節旄

功成誰不擁藩方富貴還須是本鄕萬里雙旌汾水上玉鞭遙指白雲莊

唐昌觀玉蘂花

一樹籠蔥玉削成飄廊防地色輕輕女冠夜覓香來處惟見堦前碎月明

江陵使至汝州

廻看巴路在雲間寒食離家麥熟還日暮數峯靑似染啇人說是汝州山

宮詞

【王建宮詞俱以情事見奇】

蓬萊正殿壓金鼇紅日初生碧海濤閒看五門遙北望柘黃新帕禦牀髙

千牛仗下放朝初玉案傍邊立起居毎日進來金鳯紙殿頭無事不多書

延英引對碧衣郎江硯宣毫各別牀天子下簾親考試宮人手裏過茶湯

新調白馬拍鞭聲供奉騎來繞殿行爲報諸王侵早入隔門催進打毬名

對禦難爭第一籌殿前不打背身毬內人唱好龜玆急天子鞘回過玉樓

新衫一樣殿頭黃銀帶排方獺尾長總把金鞭騎玉馬緑鬃紅額麝煙香

羅衫葉葉繡重重金鳯銀鵞各一叢毎徧舞時分兩向太字萬嵗字當中

魚藻宮中鎖翠娥先皇行處不曽過如今池防休鋪錦菱角雞頭積漸多

新秋白兔大於拳紅耳霜毛趂艸眠天子不教人射殺玉鞭遮到馬蹄前

競渡船頭掉采旗兩邊濺水濕羅衣池東爭向池西岸先到先書上字歸

【三句還好著色】

燈前飛入玉堦虫未臥常聞半夜鐘看著中元齋到日自盤金綫繡眞容

十三初學擘箜篌弟子名中被防畱昨日教坊新進入並房宮女與梳頭

云駮花驄各試行一般毛色一般纓殿前來往重騎過欲得君王別賜名

月冷江淸近臘時玉堦金瓦雪澌澌浴堂門外抄名入公主家人謝面脂

避暑昭陽不擲盧井邊含水噴雞雛內中數日無呼喚搨得滕王蛺蝶圖

【三句推得格軟】

樹頭樹防覓殘紅一片西飛一片東自是桃花貪結子錯教人恨五更風

【遣怨之詞落意太逺】

淚盡羅衣夢不成夜深前殿按歌聲紅顏未老恩先斷斜倚薫籠坐到明

鴛鴦瓦上瞥然聲晝寢宮娥夢裏驚元是吾皇金彈子海棠花下打流鶯

【前二語格晚】

閒吹玉殿昭華管醉折梨園縹蒂花千年一夢歸人世絳縷猶封系臂紗

【附歐陽詹銅雀妓蕭條登古臺回首黃金屋落葉不歸林髙陵永爲谷妝容徒自麗舞態閱誰目惆悵繐帷前歌聲苦於哭】

唐詩鏡卷四十一

欽定四庫全書

唐詩鏡卷四十二

明陸時雍編

中唐第十四

白居易【字樂天其先太原人後徙華州下邽居易生於大歷七年壬子七月展書九歳暗識聲律敏悟絕人貞元十四年擢進士第元和對防爲翰林學士因事貶江州司馬遷左拾遺徙忠州刺史入爲司門員外郎以主客郎中知制誥長慶中自中書舍人出爲杭州刺史防昌初以刑部尙書致仕卒年七十五贈右僕射諡曰文與元稹友善相倡和世號元白體有白氏長慶集七十五卷】

【樂天詩淺淺能眞語多近逹佳處不在句內元白言情元粘白解遣意鑄詞元修白率體裁冗塌則均耳】

五言古詩

溪中早春

南山雪未盡陰嶺畱殘白西澗冰已銷春澑含新碧東風來防日蟄動萌艸拆濳知陽和功一日不虛擲愛此天气暖來拂溪邊石一坐欲忘歸暮禽聲嘖嘖蓬蒿隔桑棗隱映煙火夕歸來問夜餐家人烹齊麥

郊夏

西日照髙樹樹頭子規鳴東風吹野水水畔江蘺生盡日看山立有時尋澗行兀兀長如此何許似專城

首夏南池獨酌

春盡雜英歇夏初芳艸深薰風自南至吹我池上林緑蘋散還合頳鯉跳復沈新葉有佳色殘鶯有好音依然謝家物池酌對風琴慚無康樂作秉筆思沈呤境勝才思劣詩成不稱心

【起二語修棹】

三月三十日

今朝三月盡寂寞春事畢黃鳥漸無聲朱櫻新結實臨風獨長嘆此嘆意非一半百過九年艷陽殘一日隨年減歡笑逐日添衰疾且遣花下歌送此杯中物

【半百過九年艶陽殘一日無心出口亦佳著意擬之卽陋矣】

早秋晚望兼呈韋侍禦

九繞孤城城髙生逺思人煙半在船野水多於地穿霞日腳直驅鴈風頭利去國來防時江上秋三至夫君亦淪落此地同飄寄憫黙向隅心摧頺觸籠翅且謀眼前計莫問胸中事潯陽酒甚濃相勸時時醉

【人煙二語墅趣最佳湘亭晚望登亭望湘水水縮湖防出亦佳】

秋霽

金火不相待炎涼雨中變林晴有殘蟬巢冷無畱燕沈呤捲長簟惻愴収團扇向夕稍無泥閒步靑苔院月出砧杵動家家搗秋練獨對多病妻不能理鍼綫冬衣殊未制夏服行將綻何以迎早秋一杯聊自勸

秋涼閒臥

殘暑晝猶長早涼秋尙嫩露荷散淸香風竹含疎韻幽閒竟日臥衰病無人問薄暮宅門前槐花深一寸

秋山

久病曠心賞今朝一登山山秋云物冷稱我淸羸顏白石臥可枕靑蘿行可攀意中如有得盡曰不欲還人生無防何如寄天地間心有千載憂身無一日閒何時解塵网此地來掩關

立秋夕涼風忽至炎暑稍消卽事詠懷寄汴州節度使李二十尙書

嫋嫋檐樹動好風西南來紅釭纎微滅碧幌飄颻開披襟有餘涼拂簟無霏埃但喜煩暑退不惜光陰催河秋稍淸淺月午方徘徊或行或坐臥體適心悠哉美人在浚都旌旗繞樓臺𨿽非滄溟限難見如蓬萊蟬迎節又換鴈送書未廻君位日寵重我年日摧頺無因風月下一舉平生杯

南湖晚秋

八月白露降湖中水芳老旦夕秋風多衰荷半顚倒手攀靑楓樹足蹋黃蘆艸慘澹老容顏冷落秋懷抱有兄在淮楚有弟在蜀道萬里何時來煙波白浩浩

客路感秋寄明凖上人

日暮天地冷雨霽山河淸長風從西來艸木凝秋聲已感歳倐忽復傷物凋零孰能不憯淒天時牽人情借問空門子何法易修行使我忘得心不教煩惱生

【孰能不憯淒天時牽人情知其隨時感動中固無根詩道人情無意中逗漏如此】

曲江感秋

沙艸新雨地岸柳涼風枝三年感秋意並在曲江池早蟬已嘹唳晚荷復離披前秋去秋思一一生此時昔人三十二秋興已云悲我今欲四十秋懷亦可知歳月不虛設此身隨日衰暗老不自覺直到鬢成絲

秋懷

月出照北堂光華滿堦墀涼風從西至艸木日夜衰桐柳減緑陰蕙蘭銷碧滋感物私自念我心亦如之安得常少壯盛衰廹天時人生如石火爲樂常苦遲

感秋寄微之

葉下湖又波秋風此時至誰知濩落心先納蕭條气推移感流歳漂泊思同志昔爲煙霄侶今作泥塗吏白鷗毛羽弱靑鳯文章異各閉一籠中歳晚同憔悴

冬日早起閒詠

塘耀初旭風竹飄余霰幽境𨿽目前不因閒不見晨起對鑪香道經尋兩卷晚坐拂琴塵秋思彈一徧此外更無事開樽時自勸何必東風來一杯春上面

【三四語淺而防可稱名通】

宿東亭曉興

溫溫土鑪火耿耿紗籠燭獨抱一張琴夜入東齋宿牕聲度殘漏簾影浮初旭頭癢曉梳多眼昏春睡足負暄檐宇下散步池塘曲南鴈去未廻東風來何速雪依瓦溝白艸繞墻根緑何言萬戶州太守常幽獨

【眼昏春睡足語有味】

西原晚望

花菊引閒行行上西原路原上晚無人因髙聊四顧南阡有煙火北陌連虛墓村鄰何蕭疎近者猶百步吾廬在其下寂寞風日暮門外轉枯蓬籬根伏寒兔故園汴水上離亂不堪去近歳始移家飄然此村住新屋五六間古槐八九樹便是衰病身此生終老處

【淡而防】

淸都夜境

夜久連觀靜斜月何晶熒寥天如碧玉曆歷綴華星樓榭自陰映云牖深冥冥纎埃悄不起玉砌寒光淸棲鶴露微影枯松多怪形南廂儼容衛音響如可聆啟聖發空洞朝眞趨廣庭閒開蕋珠殿暗閱金字經屏气動方息凝神心自靈悠悠車上馬浩思安得寧

閒夕

一聲早蟬歇數防新螢度蘭缸耿無煙筠簟淸有露未歸房後寢且下前軒步斜月入低廊涼風滿髙樹放懷常自適遇景多成趣何法使之然心中無細故

【好作解語亦詩家所病陶令問君何能爾心逺地自偏意味盡佳樂天何法使之然心中無細故語亦不惡固知言無定趣惟眞假何如耳】

泛春池

白蘋湘渚曲緑篠剡溪口各在天一涯信羙非吾有何如此庭內水竹交左右霜竹百千竿煙波六七畆澄動堦砌澹濘映戶牖虵皮細有文鏡面淸無垢主人過橋來雙童挾一叟恐污淸泠波塵纓先抖擻波上一葉舟舟中一樽酒酒開舟不系去去隨所偶或繞蒲浦前或泊桃島後未撥落杯花低衝拂面柳半酣迷所在倚榜兀廻首不知此何處復是人寰否誰知始疏鑿防主相傳授楊家去云逺田氏將非久天與愛水人終焉落吾手

官舍內新開小池

簾下開小池盈盈水方積中底鋪白沙四隅甃靑石勿言不深廣但取幽人適泛灔微雨朝澄明月夕豈無大江水波浪連天白未若牀席前方丈深盈尺淸淺何狎弄昏煩聊潄滌最愛曉暝時一片秋天碧

小池二首

晝倦前齋熱晚愛小池淸映林余景沒近水微涼生坐把蒲葵扇閒吟三兩聲

【三四淸快欲絕】

有意不在大湛湛方丈餘荷側防淸露萍開見遊魚每一臨此坐憶歸淸溪居

張常侍池涼夜閒宴【贈諸公】

竹橋新月上水岸涼風至對月五六人管弦三兩事畱連池上酌欵曲城外意或笑或謳吟誰知此閒味廻看市朝客矻矻趨名利朝忙少遊宴夕困多眠睡淸涼屬吾徒相逄勿辭醉

孟夏思渭村舊居寄捨弟

嘖嘖雀引雛稍稍筍成竹時物感人情憶我故鄕曲故園渭水上十載事樵牧手成楡柳成陰陰覆墻屋隱豆苖大鳥鳴桑椹熟前年當此時與爾同遊矚詩書課弟侄農圃資僮僕日暮麥登塲天晴蠶折簇弄泉南澗坐待月東亭宿興來飲數杯悶來碁一局一朝忽分散萬里仍羈束井鮒思返泉籠鶯悔出谷九江地卑濕四月天炎燠苦雨初入梅瘴云稍含毒泥秧水畦稻灰種畬田粟已訝殊歳時仍嗟異風俗閒登郡樓望日落江山緑歸鴈拂鄕心平湖斷人目殊方我漂泊舊裏君幽獨何時同一瓢飲水心亦足

首夏同諸校正遊開元觀因宿翫月

我與二三子策名在京師官小無職事閒於爲客時沈沈道觀中心賞期在玆到門車馬廻入院巾杖隨淸和四月初樹末正華滋風淸新葉影鳥思殘花枝向夕天又晴東南餘霞披置酒西廊下待月杯行遲須臾金魄生若與吾徒期光華一照耀樓殿相參差終夜淸景前笑歌不知疲長安名利地此興防人知

【掇景道情中有欣色乃知此言非妄作者】

送客廻晚興

城上雲霧開沙頭風浪定參差亂山出澹濘平江淨行客舟已逺居人酒初醒嫋嫋秋竹稍鳴蟬聲似磬

【鳴蟬聲似磬當是爽气髙襟能使聲逺】

司馬防獨宿

荒涼滿庭艸偃亞侵檐竹府吏下防簾家僮開被襆數聲城上漏一防牕間燭官曹冷似冰誰肯來同宿

續古詩

掩淚別鄕裏飄颻將逺行茫茫緑野中春盡孤客情驅馬上邱壠髙低路不平風吹棠梨花啼鳥時一聲古墓何代人不知姓與名化作路傍土年年春艸生感彼忽自悟今我何營營

【此詩最覺髙潔】

重到渭上舊居

舊居淸渭曲開門當蔡渡十年方一還防欲迷歸路追思昔日行感傷故遊處挿竹作髙林種桃成老樹因驚成人者盡是舊童孺試問舊老人半爲繞村墓浮生同過客前後遞來去白日如弄珠出沒光不住人物日攺變舉目悲所遇廻念念我身安得不衰暮朱門銷不歇白髮生無數惟有山門外三峯色如故

【絕無驚窘語色】

將之饒州江浦夜泊

明月滿深浦愁人臥孤舟煩寃寢不得夏夜長於秋苦乏衣食資逺爲江海遊光陰坐遲暮鄕國行阻修身病向鄱陽家貧寄徐州前事與後事豈堪心並憂憂來起長望但見江水流雲樹靄蒼蒼煙波淡悠悠故園迷處所一念堪白頭

【語有蒼色】

自江州至忠州

前在潯陽日已嘆賔朋寡忽忽抱憂懷出門無處冩今來轉深僻窮峽巓山下五月斷行舟灔堆正如馬巴人類猿狖矍鑠滿山野敢望見交親喜逄似人者

【末語蘊而韻】

遊方口懸泉偶題石上

濟源山水好老尹知之久常日聽人言今秋入吾手孔山刀劍立沁水龍蛇走危磴已懸泉澄灣轉坊口虛明見深底淨緑無纎垢僊棹浪悠楊塵纓風抖擻巖寒松栢短石古莓苔厚錦座纓髙低翠屏張左右𨿽無安石妓不乏文舉酒談笑逐身來管弦隨事有時逄杖錫客或值垂綸叟相與澹忘歸自辰將及酉公門欲返駕溪路猶廻首早晚重來遊心期罷官後

山路偶興

筋力未全衰僕馬不至弱又多山水趣心賞非寂寞捫蘿上煙嶺蹋石穿雲壑谷鳥晚仍啼洞花秋不落提籠復攜榼遇勝時停泊泉憇茶數甌嵐行酒一酌獨吟還獨嘯此興殊未惡假使在城時終年有何樂

【谷鳥二語風味極佳泉憇二語格𨿽晚要不乏趣】

李盧二中丞各創山居俱誇勝絕然去城稍逺來往頗勞敝居新泉實在宇下偶題十五韻聊戱二君

龍門蒼石壁浥澗碧潭水各在一山隅迢迢防十里淸鏡碧屏風惜哉信爲美愛而不得見亦與無相似聞君每來去矻矻事行李脂轄復褁糧心力頗勞止未如吾舍下石與泉甚邇鑿鑿復濺濺晝夜流不已洛石千萬拳襯波鋪錦綺海瑉一兩片激瀬含宮徴緑宜春濯足淨可朝潄齒繞砌紫鱗遊拂簾白鳥起何言履道叟便是滄浪子君若趰歸程請君先到此願以潺湲聲洗君塵土耳

登香鑪峯頂

迢迢香鑪心存耳目想終年牽物役今日方一往攀蘿蹋危石手足勞俯仰同遊三四人兩人不敢上上到之頂目神怳怳髙低有萬防濶狹無數丈不窮視聽界焉識宇宙廣江水細如繩湓城小於掌紛吾何屑屑未能脫塵鞅歸來思自嗟低頭入蟻壤

仙娥下作

我爲東南行始登啇山道啇山無數最愛仙娥好參差樹若挿匼匝云如抱渴望寒玉泉香聞紫芝艸靑崖屏削碧白石牀鋪縞向無如此物安足畱四皓感彼私自問歸山何不早可能塵土中還隨眾人老

題西亭

朝亦視簿書暮亦視簿書簿書視未竟蟋蟀鳴座隅始覺芳歳晚復嗟塵務拘西園景多暇可以少躊躇池鳥澹容與橋柳髙扶疎煙蔓嫋靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊扺曲房防窱深且虛修竹夾左右淸風來徐徐此宜宴嘉賓鼓瑟吹笙竽荒滛卽不可廢曠將何如幸有酒與樂及時歡且娯忽其解郡印他人來此居

題楊頴士西亭

靜得亭上鏡逺諧塵外蹤憑軒東望好鳥滅山重重竹露冷煩襟杉風淸病容矌然宜眞趣道與心相逄卽此可遺世何必蓬壺

雙石

蒼然兩片石厥狀怪且醜俗用無所堪時人嫌不取結從胚渾始得自洞庭口萬古遺水濵一朝入吾手擔舁來郡內洗刷去泥垢孔黑煙防深罅靑苔色厚老蛟蟠作足古劍挿爲首忽疑天上落不似人間有一可支吾琴一可貯吾酒峭絕髙數尺防容一斗五弦倚其左一杯置其右窪樽酌未空玉山頹已久人皆有所好物各求其偶漸恐少年場不容垂白叟廻頭問雙石能伴老夫否石𨿽不能言許我爲三友

【白樂天於水石之趣言之津津知其中於膏肓深矣】

登村東古塜

髙低古時塜上有牛羊道獨立最髙頭悠哉此懷抱廻頭向村望但見荒田艸村人不愛花多種栗與棗自來此村住不覺風光好花少鶯亦稀年年春暗老

【閒閒語似不關情乃其關情特甚】

靑塜

上有饑鴈號下有枯蓬走茫茫邊雪裏一掬沙培塿傳是昭君墓埋閉蛾眉久凝脂化爲泥鉛黛復何有惟有陰怨气時生墳左右鬰欝如苦霧不隨骨銷朽婦人無他才榮枯系妍否何乃明妃命獨懸畫工手丹靑一詿誤白黑相紛糺遂使君眼中西施作嫫母同儕傾寵幸異類爲配偶禍福安可知美顏不如丑何言一時事可戒千年後特報後來姝不須倚眉首無辭挿荊釵嫁作貧家婦不見靑塜上行人爲澆酒

【坦人作感語不至扼腕弩目】

遣懷

寓心身體中寓性方寸內此身是外物何足苦憂愛況有假飾者華簮及髙蓋此又疎於身復在外物外操之多惴栗失之又悲悔乃知名與利得喪俱爲害頽然環堵客蘭蕙爲巾帯自得此道來身窮心甚泰

寄情

灼灼早春梅東南林最早持來翫未足花向手中老芳香銷掌握悵望生懷抱豈無後開花念此先開好

【詩人隨注生情無所不可】

寄微之

去國日已逺喜逄物似人如何含此意江上坐思君有如河嶽气相合方氛氳狂風吹中絕兩處成孤云風廻終有時云合豈無因努力各自愛窮通我爾身

初與元九別後忽夢見之及寤而書適至兼寄桐花詩悵然感懷因以此寄

永壽寺中語新昌坊北分歸來數行淚悲事不悲君悠悠藍田路自去無消息計君食宿程已過啇山北昨夜云四散千里同月色晚來夢見君應是君相憶夢中握君手問君意何如君言苦相憶無人可寄書覺來未及說叩門聲咚咚言是啇州使送君書一封枕上忽驚起顚倒著衣裳開緘見手紮一紙十三行上論遷謫心下說離別腸心腸都未盡不暇敍炎涼云作此書夜夜宿啇州東獨對孤燈坐陽城山館中夜深作書畢山月向西斜月前何所有一樹紫桐花桐花半落時復道正相思殷勤書背後兼寄桐花詩桐花詩八韻思緒一何深以我今朝意卽君此夜心一章三徧讀一句十廻吟珍重八十字字字化爲金

【散散誕誕稱情便足】

和思黯居守獨飲偶醉見示六韻時夢得和篇先成頗爲麗絕因添兩韻繼而美之

宮漏滴漸閒城烏啼復歇此時若不醉爭柰千門月主人中夜起妓燭前羅列歌袂黙収聲舞鬟低赴節弦吟玉桂品酒透金杯熱朱顏忽已淸奏猶未闋妍詞黯先唱逸韻居繼發鏗然雙雅音金石相磨戞

早祭風伯因懷李十一舍人

逺郡𨿽褊陋時祀奉朝經夙興祭風伯天气曉冥冥道騎與從吏引我出東坰水霧重如雨山火髙於星忽憶早朝日與君趍紫庭步登龍尾道卻望終南靑一別身向老所思心未寧至今想在耳玉音尙玲玲

【水霧二語甚有景色】

感舊寫眞

李放冩我眞冩來二十載莫問眞如何畫亦銷光彩朱顏與髮日夜攺復攺無嗟貌遽非且喜身猶在

除官去未間

除官去未間半月恣遊討朝防霞外寺暮宿波上島新樹少於松平湖半連艸躋攀有次第賞翫無昏早有時騎馬醉兀兀冥天造窮通與生死其柰吾懷抱江山信爲美齒髮行將老在郡誠未厭歸鄕去亦好

和李勢女

減一分太短增一分太長不朱面若花不粉肌如霜色爲天下艶心乃女中郎自言重不幸家破身未亡人各有一死此死職所當忍將先人體與主爲疣瘡妾死主意快從此兩無妨願信赤心語速卽白刃光南郡忽感激卻立捨鋒鋩撫背稱阿姊歸我如歸鄕竟以恩信待豈止猜妬忘由來機上肉不足揮幹將南郡死已久骨枯墓蒼蒼願於墓頭上立石鐫此章勸誡天下婦不令陰勝陽

【特起佳】

婦人苦

蟬髮加意梳蛾眉用心掃防度曉妝成君看不言好妾身重同穴君意輕偕老惆悵去年來心知未能道今朝一開口語少意何深願引他時事移君此日心人言夫婦親義合如一身及至死生際何曾苦樂均婦人一喪夫終身守孤子有如林中竹忽被風吹折一折不重生枯死猶抱節男兒若喪婦能不暫傷情應似門前柳逄春易發榮風吹一枝折還有一枝生爲君委曲言願君再三聽須知婦人苦從此莫相輕

長相思

古詩曰客從逺方來遺我一書紮上言長相思下言久離別李陵詩曰行人難久畱各言長相思蘇武詩曰生當沒來歸死當長相思長者久逺之辭言行人久戍寄書以遺所思也古詩又曰客從逺方來遺我一端綺文防雙鴛鴦裁成合歡被著以長相思緣以結不解謂被中著棉以致相思綿綿之意故曰長相思也又有千里思與此相類

九月西風興月冷霜華凝思君秋夜長一夜魂九升二月東風來艸拆花心開思君春日遲一日腸九廻妾住洛橋北君住洛橋南十五卽相識今年二十三有如女蘿艸生在松之側蔓短枝苦髙縈廻上不得人言人有願願至天必成願作逺方獸步步比肩行願作深山木枝枝連理生

茶捨

旋取山上材架爲山下屋門因水勢斜壁任巖隈曲朝隨鳥俱散暮與云同宿不憚采掇勞祗憂官未足

新栽竹

佐邑意不適閉門秋艸生何以娯野性種竹百餘莖見此溪上色憶得山中情有時公事暇盡日繞欄行勿言根未固勿言陰未成已覺庭宇內稍稍有餘淸最愛近臥秋風枝有聲

【語韻灑灑】

落花

畱春春不住春歸人寂寞厭風風不定風起花蕭索旣興風前嘆重命花下酌勸君嘗緑醅教人拾紅蕚桃飄火焰焰梨墮雪漠漠獨有病眼花春風吹不落

【種情語】

廢琴

絲桐合爲琴中有太古聲古聲淡無味不稱今人情玉徽光彩減朱弦塵土生廢棄來已久遺音尙泠泠不辭爲君彈縱彈人不聽何物使之然羗笛與秦箏

放鷹

十月鷹出籠艸枯雉兔肥下韝隨指顧百擲無一遺鷹翅疾如風鷹爪利如錐本爲鳥所設今爲人所資孰能使之然有術甚易知取其向背性制在饑飽時不可使長飽不可使長饑饑則力不足飽則背人飛乘饑縱摶擊未飽須縶維所以爪翅功而人坐収之聖明馭英雄其術亦如斯鄙語不可棄吾聞諸獵師

唐詩鏡卷四十二

欽定四庫全書

唐詩鏡卷四十三

明陸時雍編

中唐第十五

白居易【二】

七言古詩

琵琶行【並序】

元和十年予左遷九江郡司馬明年秋送客湓浦口聞舟船中夜彈琵琶者聽其聲錚錚然有京都聲問其人本長安倡女嘗學琵琶於穆曹二善才年長色衰委身爲賈人婦遂命酒使快彈數曲曲罷惘黙自敍少小時歡樂事令漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之凡六百一十二言命曰琵琶行

潯陽江頭夜送客楓葉荻花秋瑟瑟主人下馬客在船舉酒欲飲無管弦醉不成歡慘將別別時茫茫江浸月忽聞水上琵琶聲主人忘歸客不發防聲暗問彈者誰琵琶聲停欲語遲移船相近邀相見添酒廻燈重開宴千呼萬喚始出來猶抱琵琶半遮面轉軸撥弦三兩聲未成曲調先有情弦弦掩抑聲聲思似防平生不得志低眉信手續續彈說盡心中無限事輕攏慢撚抹復挑初爲霓裳後六麼大弦嘈嘈如急雨小弦切切如私語嘈嘈切切錯雜彈大珠小珠落玉盤間關鶯語花防滑幽咽泉流水下灘水泉泠澁弦疑絕疑絕不通聲暫歇別有幽愁暗恨生此時無聲勝有聲銀瓶乍破水漿迸鐵騎突出刀鎗鳴曲終収撥當心劃四弦一聲如裂帛東舟西舫悄無言惟有江心秋月白沈吟放撥挿弦中整頓衣裳起斂容自言本是京城女家在蝦蟆陵下住十三學得琵琶成名屬教坊第一部曲罷曽教善才服妝成每被秋娘妬五陵年少爭纒頭一曲紅綃不知數鈿頭云篦擊節碎血色羅裙翻酒污今年歡笑復明年秋月春花等閒度弟走從軍阿姨死暮去朝來顏色故門前冷落車馬稀老大嫁作啇人婦啇人重利輕別離前月浮梁買茶去茶來江口守空船繞船月明江水寒夜深忽夢少年事夢啼妝淚紅闌干我聞琵琶已嘆息又聞此語重喞喞同是天涯淪落人相逄何必曽相識我從去年辭帝京謫居臥病潯陽城潯陽地僻無音樂終歳不聞絲竹聲住近湓江地卑濕黃蘆苦竹繞宅生其間旦暮聞何物杜鵑啼血猿哀鳴春江花朝秋月夜往往取酒還獨傾豈無山歌與村笛嘔啞啁難爲聽今夜聞君琵琶語如聽仙樂耳暫明莫辭更坐彈一曲爲君翻作琵琶行感我此言良久立卻坐促弦弦轉急淒淒不似向前聲滿座聞之皆掩泣就中泣下誰最多江州司馬靑衫濕

【樂天無簡鏈法故覺頓挫激昻爲難形容髣髴】

霓裳羽衣舞歌答微之

我昔元和侍憲皇曽陪內晏宴昭陽千歌萬舞不可數就中最愛霓裳舞舞時寒食春風天玉鉤欄下香案前案前舞者顏如玉不著人間俗衣服虹裳霞帔步揺冠鈿瓔累累佩珊娉婷似不任羅綺顧聽樂懸行復止磬簫箏笛遞相攙擊撤彈吹聲邐迆【凡法曲之初眾樂不齊惟金石絲竹次第如此】散序六奏未動衣陽臺宿云慵不飛【散序六徧無拍故不舞】中序擘騞初入拍秋竹竿裂春冰折【中序有拍亦無拍序】飄然轉旋【去聲】廻雪輕嫣然縱逸遊龍驚小垂手後柳無力斜曳裾時云欲生【四句皆霓裳舞之初態】煙蛾斂略不勝態風防低昻如有情上元防鬟招蕚緑王母揮袂別飛瓊防音急節十二徧跳珠撼玉何鏗錚【霓裳破凡十二徧始終一作而終】翔鸞舞了卻収翅淚鶴曲終長引聲【凡曲將畢皆聲促惟霓裳之末長引一聲】當時乍見驚心目凝視諦聽殊未足一落人間八九年耳泠不曾聞此曲湓城但聽山魈語巴峽惟聞杜鵑哭【予自江州司馬轉忠州刺史】移領錢塘第二年始有心情聞絲竹玲瓏箜篌謝好箏陳寵觱篥沈平笙淸弦脆管纎纎手教得霓裳一曲成【自玲瓏以下皆杭之妓名】虛白亭前湖水畔前後只曽三度按便除庶子卻歸來聞道如今各星散今年五月至蘇州朝鐘暮角催白頭貪防案牘常侵夜不聽笙歌直到秋秋來無事多閒悶忽憶霓裳無處問聞君部內多樂徒問有霓裳舞者無答云七州千萬戶無人知有霓裳舞惟寄長歌與我來題作霓裳羽衣譜四幅花箋碧間紅霓裳實錄在其中千姿萬狀分明見恰與昭陽舞者同眼前髣髴覩形質昔者今朝想如一疑從魂夢呼召來似著丹靑圖寫出我愛霓裳君合知發於歌詠形於詩君不見我歌云驚破霓裳羽衣曲【長恨歌云】又不見我詩云曲愛霓裳未拍時【錢塘詩云】由來能事皆有主楊氏創聲君造譜【開元中西京節度使楊敬述進】君言此舞難其人須得傾城可憐女吳妖小玉飛作煙【夫差女小玉死後形見於王其母抱之霏微若煙霧散空】越艶西施化爲土嬌花巧笑久寂寥娃館羅山空處所如君所言誠有是君試從容聽我語若求國色始翻傳但恐人間廢此舞妍優劣寧相逺大都只在人擡舉李嬋張態君莫嫌亦擬隨時且教取

【作長歌須得崩浪奔雷驀澗騰空之勢乃佳樂天只平鋪次序】

五弦彈

五弦彈五弦彈聽者傾耳心寥寥趙璧知君入骨愛五弦一一爲君彈第一第二弦索索秋風拂松疎韻落第三第四弦冷冷夜鶴憶子籠中鳴第五弦聲最掩抑隴冰凍咽流不得五弦並奏君試聽淒淒切切復錚錚鐵擊珊瑚一兩曲冰冩玉盤千萬聲鐵聲殺冰聲寒殺聲入耳膚血憯寒气中人肌骨酸曲終聲盡欲半日四座相對愁無言座中有一逺方士喞喞咨嗟聲不已自嘆今朝初得聞始知辜負平生耳惟憂趙璧白髮生老死人間無此聲逺方士爾聽五弦信爲美吾聞正始之音不如是正始之音其若何朱弦疏越淸廟歌一彈一唱再三嘆曲淡節稀聲不多融融泄泄召元气聽之不覺心平和人情重今多賤古古瑟有弦人不撫自從趙璧藝成來二十五弦不如五

【掩抑悲壯】

九日宴集醉題郡樓兼呈周殷二判官

前年九日余杭郡呼賔命宴虛白堂去年九日到東洛今年九日來吳鄕兩邊鬢一時白三處菊花同色黃一日日知添老病一年年覺惜重陽江南九月未揺落柳靑蒲緑稻穟香姑蘇臺榭倚蒼靄太湖山水含淸光可憐假日好天色公門吏靜風景涼防舟鞭馬取賓客掃樓拂席排壺觴胡琴錚鏦指撥刺吳娃美麗眉眼長笙歌一曲思凝絕金鈿再拜光低昻日腳欲落備燈燭風頭漸髙加酒漿觥盞灔翻菡萏葉舞鬟擺列茱萸房半酣憑檻起四顧七堰八門十六坊逺近髙低寺旁出東西南北橋相望水道脈分棹鱗次裏閭碁布城冊方人煙樹色無隙罅十里一片靑茫茫自問有何才與政髙防大館居中央銅魚今乃澤國節刺史是古吳都王郊無戎馬郡無事門有棨防腰有章盛時儻來合慙愧壯歳忽去還感傷從事醒歸應不可使君醉倒亦何妨諸君停杯聽我語此語眞實非虛狂五旬已過不爲夭七十爲期蓋亦常須知菊酒登髙防從此多無二十場秋日與張賓客舒著作同遊龍門醉中狂歌凡三百三十八字

秋天髙髙秋光淸秋風嫋嫋秋虫鳴嵩峯餘霞錦綺捲伊水細浪鱗甲生洛陽閒客知無數少出遊山多在城啇嶺老人自追逐蓬丘逸士相逄迎南世鼎門十八里莊店邐迆橋道平不寒不熱好時節鞍馬穩快衣衫輕並轡踟躕下西岸扣弦容與繞中汀開懷曠逹無所系觸目勝絕不可名荷衰欲黃荇猶緑魚樂自躍鷗不驚翠藻蔓長孔雀尾彩船櫓急寒鴈聲家醖一壺白玉液野花數把黃金英朝遊回看西日暮夜話坐及東方明暫停杯觴輙吟詠我也狂言君試聽丈夫一生有二志兼濟獨善難得並不能救療生民病卽須先濯塵土纓況吾頭白眼已暗終日戚促何所成不如展眉開口笑龍門醉臥香山行

和裴令公一日日一年年離言見贈

一日一日作老翁一年一年過春風公心不以貴隔我我願惟將閒伴公我無才能忝髙秩合是人間閒散物公有功徳在生民何因得作自由身前日魏王潭上宴連夜今日午橋地頭遊更晨山客硯前吟待日野人樽前醉送春不敢與公閒中爭第一亦應占得第二第三人

蘇州李中丞以元日郡齋感懷詩寄微之及予輙依來篇七言八韻走筆奉答兼呈微之

白首余杭太白守落魄拋名來已久一辭渭北故園春再把江南新歳酒杯前笑歌徒勉彊鏡裏形容漸衰朽領郡慙當潦倒年鄰州喜得平生友長洲艸接松江岸曲水花連鏡湖口老去還能痛飲無春來防作閒遊否憑鶯傳語報李六倩鴈將書與元九莫嗟一日日催人且貴一年年入手

王夫子

王夫子送君爲一尉東南三千五百里道途𨿽逺位𨿽卑月俸猶堪活妻子男兒口讀古人書束帶斂手來從事近將狥祿給一家逺則行道佐時理行道佐時須待命委身下位無爲恥命茍未來且求食官無髙卑及逺邇男兒上旣未能濟天下下又不至饑寒死吾觀九品至一品其間气味都相似紫綬朱紱靑布衫顏色不同而已矣王夫子別有一事欲勸君遇酒逄春且歡喜

【逹事語】

三月晦日晚聞鳥聲

晚來林鳥語殷勤似惜風光說向人遣脫破袍勞報暖催沽美酒敢辭貧聲聲勸醉應須醉一歳惟殘半日春

【末二語落手最便】

寒食野望吟

邱墟郭門外寒食誰家哭風吹曠野紙錢飛古墓累累春艸緑棠梨花映白楊樹盡是死生離別處冥冥重泉哭不聞蕭蕭暮雨人歸去

【淺淺語自慘澹】

和雨中花

眞宰倒持生殺柄閒物命長人短命松枝上鶴蓍下千年不死仍無病人生不得似鶴少去老來同旦暝何異花間旦暝間未落仍遭風雨橫艸得經年菜連月惟花不與多時節一年三百六十日花能供得防攀折桃李無言難自防黃鶯解語憑君說鶯𨿽爲說不分明葉底枝頭謾饒舌

【結不老】

詔下

昨日詔下去罪人今日詔下得賢臣進退者誰非我事世間寵辱常紛紛我心與世兩相忘時事𨿽聞如不聞但喜今年飽飯喫洛陽禾稼如秋云更傾一樽歌一曲不獨忘世兼忘身

【起二語痛徹世事遂爲千古一案】

和自勸

稀稀疎疎繞籬竹窄窄狹狹向陽屋屋中有一曝背翁委置形骸如土木日暮半鑪麩炭火夜深一盞紗籠燭不知有益及民無二十年來食官祿就暖移盤檐下食防寒擁被帷中宿秋官月俸八九萬豈徒遣爾身溫足勤操丹筆念黃沙莫使饑寒囚滯獄

畫竹歌【幷序】

恊律郎蕭悅善畫竹舉世無倫蕭亦甚自祕重有終歳求其一竿一枝而不得者知予天與好事忽寫一十五竿惠然見投予厚其意髙其藝無以答貺作歌以報之凡一百八十六字云

植物之中竹難冩古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖瘦節節竦人畫竹稍死羸垂蕭畫枝活葉葉動不根而生從意生不筍而成由筆成野塘水邊碕岸側森森兩叢十五莖嬋娟不識筠粉態蕭颯近得風煙情舉頭忽看不似畫低耳靜聽疑有聲西叢七莖勁而健曽向天竺寺前石上見東叢八莖疎且寒憶曽湘妃廟裏雨中看幽姿逺思少人別與君相顧空長嘆蕭郎蕭郎老可惜手顫眼昏頭雪色自言便是絕筆時從今此竹尢難得

【冩得活】

朱藤杖紫驄吟

拄上山之上騎下山之下江州去曰朱藤杖忠州歸曰紫驄馬天生二物濟我窮我生合是棲棲者

【詩絕如畫一筆二筆具得生韻便佳】

潛別離

不得哭潛別離不得語暗相思兩心之外無人知深籠夜鎖獨棲鳥利劍舂斷連理枝河水𨿽濁有淸日烏頭𨿽黑有白時惟有潛離與暗別彼此甘心無後期

山鷓鴣

山鷓鴣朝朝暮暮啼復啼啼時露白風淒淒黃茅岡頭秋日晚苦竹嶺下寒月低畬田有粟饑不啄石楠有枝何不棲迢迢不緩復不急樓上舟中聲闇入夢鄕遷客展轉臥抱兒寡婦彷徨立山鷓鴣爾本北鄕鳥生不辭巢不別羣何苦聲聲啼到曉啼到曉惟能愁北人南人慣聞如不聞

眞娘墓

眞娘墓虎邱道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間有物難畱連難畱連易銷歇塞北花江南雪

【結韻甚】

挽歌詞

丹旐何飛揚素驂亦悲鳴晨光照閭巷輭車儼欲行蕭條九月天哀挽出重城借問送者誰妻子與弟兄蒼蒼上古原峨峨開新塋含酸一痛哭異口同哀聲壠轉蕪絕新墳日羅列春風艸緑北邙山此地年年生死別

賦詩字詩

詩綺美瓌奇明月夜落花時能助懽笑亦傷別離調淸金石怨吟苦鬼神悲天下只應我愛世間惟有君知自從都尉別蘇句便到司空送白辭

憶江南詞

江南好風景舊曽諳日出江花紅勝火春來江水緑如藍能不憶江南

【不減隋人所爲】

花非花

花非花霧非霧夜半來天明去來如春夢防多時去似朝云無覓處

吟四𨿽

酒酣後歌歇時請君添一酌聽我吟四𨿽年𨿽老猶少於韋長史命𨿽薄猶勝於鄭長水眼𨿽病猶明於徐郎中家𨿽貧猶勝於郭庶子省躬審分何僥幸直酒逄歌且歡喜心榮知足委天和亦應得盡生生理

【詩思物情火都出此是此老一生受用處】

唐詩鏡卷四十三

欽定四庫全書

唐詩鏡卷四十四

明陸時雍編

中唐第十六

白居易【三】

五言律詩

和春深

何處春深好春深富貴家馬爲中路鳥妓作後庭花羅弦駈論隊金銀用斷車眼前何所苦惟苦日西斜

【三四說春眞好】

何處春深好春深學士家鳯書裁五色馬鬛剪三花蠟炬開明火銀臺賜物車相逄不敢揖彼此防低斜

新春江次

浦幹潮未應堤濕凍初銷粉片妝梅朶金絲刷柳條鴨頭新緑水鴈齒小紅橋莫怪珂聲碎春來五馬驕

何處春先到

何處春先到橋亭水北亭凍花開未得冷酒著難醒就日移輕榻遮風展小屏不勞人勸醉鶯語漸丁寧

秋思

夕照紅於燒晴空碧勝藍獸形云不一弓勢月初三鴈思來天北砧愁滿水南蕭條秋气味未老已深諳

【三四不琢而工】

閒臥

盡日前軒臥神閒境亦空有山當枕上無事到心中簾捲侵牀日屏遮入座風望春春未到應在海門東

社日關路作

晚景函關路涼風社日天靑巖新有燕紅樹欲無蟬愁立驛樓上厭行官堠前蕭條秋興苦漸近二毛年

客中守歳

守歳樽無酒思卿淚滿巾始知爲客苦不及在家貧畏老偏驚節防愁預惡春故園今夜裏應念未歸人

【防愁預惡春說得宛轉深入當年餘臥病中深諳此況】

早春題少室東巖

三十六峯晴雪消嵐翠生月畱三夜宿春引四山行逺艸初含色寒禽未變聲東巖最髙石惟我有題名

晚春酒醒防夢得

料合同惆悵花殘酒亦殘醉心忘老易醒眼別春難獨出𨿽慵懶相逄定喜歡還攜小蠻去試覓老劉防【小蠻酒榼名也】

【四語落手快絕】

冬初酒熟

霜防脆庭柳風利剪池荷月色曉彌苦鳥聲寒更多秋懷久寥落冬計又如何一甕新醅酒萍浮春水波

詶夢得霜夜對月懷

淒淸冬夜景揺落長年情月帶新霜色砧和逺鴈聲暖鄰鑪近火寒覺被衣輕枕上酬佳句詩成夢不成

【三四淒淒結語好意】

望亭驛酬別周判官

何事常長洲連宵飲不休醒應難作別歡漸少於愁燈火穿村市笙歌上驛樓何言五十里已不屬蘇州

【歡漸少於愁語約而至】

江南鄭常侍赴鎭之日有寄因酬和

來暮亦何愁金貂在鷁舟斾隨寒浪動帆帶夕陽収布令滕王閣裁詩郢客樓卽應歸鳯沼中外防天休

賦得古原艸送別

離離原上艸一歳一枯榮野火燒不盡春風吹又生逺芳侵古道晴翠接荒城又送王孫去萋萋滿別情

酬皇甫十早春對雪見贈

漠漠復紛紛東風散玉塵明催牕竹曉寒退柳園春緑醑香堪憶紅鑪暖可親忍心三兩日莫作破齋人

【寒退柳園春最是雅意】

寄皇甫七

孟夏愛吾廬陶濳語不虛花樽飄落酒風案展開書鄰女偸新果家童漉小魚不知皇甫七池上興何如

從郟至東京

從郟至東京山低路漸平風光四百里車馬十三程花共隨鞭防杯多並轡傾笙歌與談笑隨分自將行

【五六好寫作】

渡淮

淮水東南濶無風渡亦難孤煙生乍直野樹望多圓春浪棹聲急夕陽帆影殘淸流宜映月今夜重吟看

初入瞿塘

瞿塘天下險夜上信難哉岸似雙屏合天如匹帛開逆風驚浪起防闇船來欲識愁多少髙於灎澦堆

【三四形狀宛然】

人定

人定月朧明香銷枕簟淸翠屏遮燭影紅防下簾聲坐久吟方罷眠初夢未成誰家教鸚鵡故故語相驚

偶吟

里巷多通水林園盡不扄松身爲外戶池靣是中庭元氏詩三帙陳家酒一瓶醉來狂發詠鄰女應籬聽

惜落花

夜來風雨急無復舊花林枝上三分落園中二寸深日斜啼鳥思春盡老人心莫怪添杯酒情多酒不禁

【三四寫景實在得多】

醉中戱贈鄭使君【時使君先歸畱妓樂重飲】

宻座移紅毯酡顏照淥杯雙娥畱且住五馬任先廻醉耳歌催醒愁眉笑引開平生少年興臨老蹔重來

武丘寺路

自開山寺路水陸往來頻銀勒牽驕馬花船載麗人芰荷生欲徧桃李種仍新好住湖堤上長畱一道春

七言律詩

三月三日

畫堂三月初三日絮撲紗牕燕拂檐蓮子數杯嘗冷酒柘枝一曲試春衫堦臨池靣勝看鏡戶映花叢當下簾指防樓南翫新月玉鉤素手兩纎纎

【六語趣】

春題湖上

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裙帶展新蒲未能拋得杭州去一半勾畱是此湖

【五六倒裝句法】

江亭翫春

江亭乘曉閱眾芳春妍景麗艸樹光日消石桂綠嵐气風墜木蘭紅露漿水蒲漸展書帶葉山橊半含琴軫房何物春風吹不變愁人依舊鬢蒼蒼

早春憶蘇州寄夢得

吳苑四時風景好就中偏好是春天霞光曙後殷於火水色晴來嫩似煙士女笙歌宜月下使官金紫稱花前誠知歡樂堪畱戀其柰離鄕已四年

春中與盧四周諒華陽觀同居

性情懶慢好相親門巷蕭條稱作鄰背燭共憐深夜月踏花同惜少年春杏壇住僻𨿽宜病蕓閣官微不救貧文行如君尙憔悴不知霄漢待何人

錢塘湖春行

孤山寺北賈亭西水面初平云腳低防處早鶯爭暖樹誰家新燕啄春泥亂花漸入迷人眼淺艸才能沒馬蹄最愛湖東行不足緑楊陰裏白沙隄

池上逐涼

靑苔地上銷殘暑緑樹陰前逐晚涼輕屐單衣薄紗帽淺池平岸庳藤牀簮纓怪我情何薄泉石諳君味甚長徧問交親爲老計多言宜靜不宜忙

馬上晚吟

人少街荒已寂寥風多塵起重蕭條上陽落葉飄宮樹中渡流澌擁渭橋出早冒寒衣校薄歸遲侵黑酒全消如今不是閒行白日短天陰坊曲遙

病中多雨逄寒食

水國多陰常懶出老夫饒病愛閒眠三旬臥度鶯花月一半春銷風雨天薄暮何人吹觱篥新晴防處防秋千防繩芳樹長如舊惟是年年換少年

詶思黯相公晚夏雨後感秋見贈

暮去朝來無歇期炎涼暗向雨中移夜長只合愁人覺秋泠先應瘦客知兩幅彩箋揮逸翰一聲寒玉振淸辭無憂無病身榮貴何故沈吟亦感時

送令狐相公赴太原

六纛雙旌萬鐵衣並汾舊路滿光輝靑衫書記何年去紅斾將軍昨日歸詩作馬蹄隨筆走獵酣鷹翅傍觥飛北都莫作多時計再爲蒼生入紫微

【五六出句佳】

同諸客題於家公主舊宅

平陽舊宅少人遊應是遊人到卽愁春谷鳥啼桃李院絡絲虫怨鳯凰樓臺傾滑石猶殘破簾斷眞珠不滿鉤聞道至今蕭史在髭須雪白向明州

履道池上作

家池動作經旬別松竹禽魚好在無樹暗小巢蔵巧婦艸荒新葉長慈姑不因車馬時時到豈覺園林日日蕪猶喜春深公事少每來花下得踟躕

飲後夜醒

黃昏欲散歸來臥夜半人扶彊起行枕上酒容和睡醒樓前海月伴潮生將歸梁燕還重宿欲滅寒燈卻復明直至曉來猶妄想耳中如有管弦聲

與諸客攜酒尋去年梅花有感

馬上同攜今日杯湖邊共覺去春梅年年只見人空老歳歳何曾花不開詩思又牽吟詠發酒酣閒喚管弦來樽前百事皆依舊防檢惟無薛秀才

【三四顚倒之法似少陵來】

庾順之以紫霞綺逺贈以詩答之

千里故人心鄭重一端杏綺紫氛氳開緘日映晚霞色滿幅風生秋水文爲褥欲裁憐葉破制裘將剪惜花分不如裁作合歡被寤寐相思如對君

【白詩之佳在傾囊而出每覺意趣圓滿渾成】

與皇甫庶子同遊城東

閒遊何必多徒侶相勸時時舉一杯博望苑中無職役建春門外足池臺緑油剪葉蒲新長紅蠟粘枝杏欲開白馬朱衣兩宮相可憐天气出城來

洛下雪中頻與劉李二賔客宴集因寄汴州李尙書

水南水北雪紛紛雪裏歡遊莫厭頻日日暗來惟老病年年少去是交親碧氊帳暖梅花濕紅燎鑪香竹葉春今日鄒枚俱在洛梁園置酒召何人

自喜

自喜天交我少緣家徒行計兩翩翩身兼妻子都三口鶴與琴書共一船僮僕減來無冗食糧資算外有餘錢攜將貯作邱中費猶免饑寒得數年

【三四拈出佳趣】

令狐相公與夢得交情素深眷予分亦不淺一聞薨逝相顧然旋有使來得前月未歿之前數日書及詩寄贈夢得哀吟悲嘆寄情於詩詩成示予感而繼和

緘題重疊語殷勤存歿交親自此分前月使來猶理命今朝書到是遺文銀鉤見晚書無報玉樹埋深哭不聞最感一行絕筆尙言千萬樂天君

哭崔二十四常侍

貂裘初別九重門馬鬛新封四尺墳薤露歌詞非白雪銘旌官爵是浮雲伯倫每置隨身鍤元亮先爲自祭文莫道髙風無繼者一千年內有崔君

唐詩鏡卷四十四

欽定四庫全書

唐詩鏡卷四十五

明陸時雍編

中唐第十七

白居易【四】

五言排律

早春西湖閒遊悵然興懷憶與防之同賞因思在越官重事殷鏡湖之遊或恐未暇偶成十八韻寄防之

上馬復呼賔湖邊景气新歌弦三數事騎從十餘人立換登山屐行攜漉酒巾逢花看當妓遇艸坐爲茵西日籠黃栁東風蕩白蘋小橋裝鴈齒輕浪甃魚鱗畫舫牽徐轉銀船酌慢巡野情遺世累醉態任天眞彼此年將老平生分最親髙天從所願逺地得爲鄰雲樹分三驛煙波限一津翻嗟寸步隔卻厭尺書頻浙右稱雄鎭山陰委重臣貴垂長紫綬榮駕大朱輪出動刀槍隊歸生道路塵鴈驚弓易散鷗怕鼓難馴百吏瞻相面千夫捧擁身自然閒興少應負鏡湖春

奉酬侍中夏中雨後遊城南莊見示八韻

島樹間林巒雲収雨气殘四山嵐色重五月水聲寒老鶴兩三隻新篁千萬竿化成天竺寺移得子陵灘心覺閒彌貴身緣健更歡帝將風後待人作謝公看甪裏年𨿽老髙陽興未闌佳辰不見召爭免趂杯盤

和鄭方及第後秋歸洛下閒居

勤苦成名後優遊得意間玉憐同匠琢桂恨隔年攀山靜豹難隠谷幽鶯暫還防吟詩引步淺酌酒開顏門迥暮臨水牕深朝對山云衢日相待莫誤許身閒

江州赴忠州至江陵已來舟中示舎弟五十韻

昔作咸秦客常思江海行今來仍盡室此去又專城典午猶爲幸分憂固是榮箳篁州乘送艛艓驛船迎共載皆妻子同遊卽弟兄寧辭浪迹逺且貴賞心並云展防髙掛颷馳棹迅徵溯流從漢浦循路轉荊衡山逐時移色江隨地攺名風光近東早水木向南淸夏口煙孤起湘川雨半晴日煎紅浪沸月射白砂明北渚寒畱鴈南枝暖待鶯駢朱桃露蕚防翠栁萌亥市魚鹽聚神枝鼓笛鳴壺漿椒葉气歌曲竹枝聲系纜憐沙靜垂綸愛岸平水餐紅粒稻野茹紫花菁甌泛茶如乳臺粘酒似膾長抽錦縷藕脆削瓊英容易來千里斯須進一程未曾勞力气漸覺有心情臥穩添春睡行遲帯酒醒忽然牽世网便欲濯塵纓早接文場戰曽爭翰苑盟掉頭稱俊造翹足取公卿且昩隨時義徒輸報國誠眾排恩易失偏壓勢先傾虎尾憂危切鴻毛性命輕燭蛾誰救護蠶繭自纒縈斂手辭雙闕回眸望兩京長沙拋賈誼漳浦臥劉楨鶗鴂鳴還歇蟾蜍破又盈年光同激箭鄕思極揺旌潦倒親知笑衰羸舊識驚烏頭因感白魚尾爲勞赬劍學將何用丹燒竟不成孤舟萍一葉雙鬢雪千莖老見人情盡閒思物理精如湯探冷熱似博鬭輸贏險路應須避迷途莫共爭此心知止足何物要經營玉向泥中潔松經雪後貞無妨隱朝市不必謝寰瀛但在前非悟期無後患嬰多知非景福少語是元亨晦卽全身藥明爲伐性兵昬昬隨世俗蠢蠢學黎甿鳥以能言�緣入夢烹知之一何晚猶足保餘生

東南行一百韻寄通州元九侍禦澧州李十一舎人果州崔二十二使君開州韋大員外庾三十二補闕杜十四拾遺李二十助教員外竇七校書

南去經三楚東來過五湖山頭看候館水面問徵途地逺窮江界天低極海隅飄零同落葉浩蕩似乘桴漸覺鄕原異深知土產殊夷音語嘲哳蠻態笑睢盱水市通闤闠煙村混舳艫吏徴漁戶稅人納火田租亥日饒蝦蟹寅年足虎防成人男作艸事鬼女爲巫樓闇攢娼婦隄喧簇販夫夜船論鋪賃春酒斷缻沽見果多盧橘聞禽悉鷓鴣山歌猿獨叫野哭鳥相呼嶺徼云成棧江郊水當郛月橋翹柱鶴風泛颭檣烏鰲擬潮無信蛟驚浪不虞鼉鳴泉窟室蜃結气浮圖樹裂山魈穴沙含水弩樞喘牛犁紫芋羸馬放靑菇繡面誰家婢鵶頭幾嵗奴泥中采菱芡燒後拾樵蘇鼎膩愁烹鱉盤腥厭膾鱸鐘儀徒戀楚張翰浪思吳气序涼還熱光陰旦復晡身方逐萍梗年欲近桑楡渭北田園廢江西嵗月䢐憶歸恆慘澹懷舊忽踟躕自念咸秦客甞爲鄒魯儒蘊藏經國術輕棄度關繻賦力淩鸚鵡詞鋒敵轆轤戰文重掉鞅射防一彎弧崔杜鞭齊下元韋轡並驅名聲逼揚馬交分過蕭朱世務經磨揣周行竊覬覦風雲皆防合雨露各霑濡共偶升平代偏慙固陋軀承明連夜直建禮拂晨趨美服頒王府珍羞降禦廚議髙通白虎諫切伏靑蒲栢殿行倍宴花樓走看酺神旗張鳥獸天籟動笙竽九劍星芒耀魚龍電防驅定場排漢旅促座進吳歈縹緲疑仙樂嬋娟勝畫圖歌鬟低翠羽舞汗墮紅珠別選閒遊伴潛招小飲徒一杯愁巳破三盞气彌麤軟美仇家酒幽閒葛氏姝十千方得斗二八正當壚論笑杓胡律談憐鞏囁嚅李酣尢短竇庾醉更蔫迃鞍馬呼教住骰盤喝遣輸長驅波捲白連擲采成盧籌並頻逃席觥嚴別置盂滿巵那可灌頽玉不勝扶入視中樞艸歸乘內廐駒醉曾衝宰相驕不揖金吾日近恩𨿽重云髙勢卻孤翻身落霄漢失腳倒泥塗博望移門籍潯陽佐郡符時情變寒暑世利算錙銖卽日辭雙闕明朝別九衢播遷分郡國次第出京都秦嶺馳三驛商山上二邘峴陽亭寂寞夏口路﨑嶇大道全生棘中丁盡執殳江關未徹警淮寇尙稽誅林對東西寺山分大小姑廬峯連刻削湓浦帶縈紆九吞靑艸孤城覆綠蕪黃昏鐘寂寂淸曉角嗚嗚春色辭門栁秋聲到井梧殘芳悲鶗鴂暮節感茱茰蘂坼金英菊花飄雪片蘆波紅日斜沒沙白月平鋪幾見林抽筍頻驚燕引雛嵗華何倐忽年少不須防黙思千古蒼茫想八區孔窮緣底事顏夭有何辜龍智猶經醢靈未免刳窮通應已定聖哲不能逾況我身謀拙逢他厄運拘漂流隨大海錘鍜任洪鑪險阻嘗之矣棲遲命也夫沈消意气窮餓耗肌膚防瘴和殘藥迎寒補舊襦書牀鳴蟋蟀琴匣网蜘蛛貧室如懸罄端憂劇守株時遭人指防數被鬼揶揄兀兀都疑夢昏昏半是愚女驚朝不起妻怪夜長吁萬里拋煙侶三年隔友於自然悲聚散不是恨榮枯去夏防之瘧今春席八殂天涯書逹否泉下哭知無漫寫詩盈捲空盛酒滿壺只添新悵望豈復舊歡娛壯志因愁減衰容與病俱相逢應不識滿頷白髭須

發白狗峽次黃牛峽登髙寺卻望忠州

白狗次黃牛灘如竹節稠路穿天地險人續古今愁忽見千花塔因停一葉舟畏途常迫促靜境蹔淹畱巴曲春全盡巫陽雨半収北歸𨿽引領南望亦回頭昔去悲殊俗今來念舊遊別僧山北寺拋竹水西樓郡樹花如雪軍廚酒似油時時大開口自笑憶忠州

詶令狐相公春日尋花見寄六韻

病臥帝王州花時不得遊老應隨日至春肯爲人畱粉壊杏將謝火繁桃尙稠白飄僧院地紅落酒家樓空裏雪相似晚來風不休吟君悵望句如到曲江頭

早發楚城驛

過雨塵埃滅沿江道徑平月乘殘夜出人趂早涼行寂歷閒吟動蒙闇思生荷塘翻露气稻壠瀉泉聲宿犬聞鈴起棲禽見火驚曨曨煙樹色十里始天明

題洛中第宅

水木誰家宅門髙占地寛懸魚掛靑甃行馬防朱欄春榭籠煙暖秋庭鏁月寒松醪粘琥珀筠粉撲瑯玕試問池臺主多爲將相官終身不曽到惟展畫圖看

題遺愛寺前溪松

偃亞長松樹侵臨小石溪靜將流水對髙共逺峯齊翠蓋煙籠宻花幢雪壓低與僧淸影坐借鶴穏枝棲筆寫形難似琴偸韻易迷暑天風摵摵晴夜露淒淒獨憇依爲舎閒行繞作蹊棟梁君莫采畱著伴幽棲

箏

云髻飄蕭緑花顏旖旎紅雙眸剪秋水十指剝春蔥楚艷爲門閥秦聲是女工甲鳴銀玓柱觸玉玲瓏猨苦啼嫌月鶯嬌語防風移愁來手底送恨入弦中趙瑟淸相似胡琴閙不同慢彈迥斷鴈急奏轉飛蓬霜佩鏘還委冰泉咽復通珠聯千拍碎刀截一聲終倚麗精神定矜能意態融歇時情不斷休去思無窮燈下靑春夜樽前白首翁且聽應得在老耳未多聾

【樂天送客春遊嶺南天黃生颶母雨黒長楓人防之和詩歌鐘排象背炊防上魚身其言可作記類】七言排律

登閶門閒望

閶門四望郁蒼蒼始覺州雄土俗彊十萬夫家供課稅五千子弟守封疆闔閭城碧鋪秋艸烏鵲橋紅帶夕陽處處樓前飄管吹家家門外泊舟航云埋虎寺山藏色月耀娃宮水放光曽賞錢塘嫌茂苑今來未敢苦誇張

憶杭州梅花因敍舊遊寄蕭協律

三年閒悶在余杭曽爲梅花醉幾場伍相廟前繁似雪孤山園裏麗如妝踏隨遊騎心常惜折贈佳人手亦香賞自初開直至落歡因小飲便成狂薛劉相次埋新隴沈謝雙飛出故鄕歌伴酒徒零散盡惟殘頭白老蕭郎

泛太湖書事寄防之

煙渚云防處處通飄然舟似入虛空玉杯淺酌迎初匝金管徐吟曲未終黃夾纈林寒有葉碧琉璃水淨無風避旗飛鷺翩翻白驚鼓跳魚潑剌紅澗雪壓多松偃蹇巖泉滴久石玲瓏書爲故事畱湖上吟作新詩寄浙東軍府威容從道盛江山气色定知同報君一事君應羨五宿澄波皓月中

餘思未盡加爲六韻重寄防之

海內聲華並在身篋中文字絕無倫遙知獨對封章艸忽憶同爲獻納臣走筆往來盈卷軸除官遞及掌絲綸制從長慶辭髙古詩到元和體變新各有文姬才稚齒俱無通子繼余塵琴書何必求王粲與女猶勝與外人

六言

把酒畱君聽琴那堪嵗暮離心霜葉無風自落秋天不雨多陰人愁荒村路逺馬怯寒溪水深望盡靑山猶在不知何處相尋

臨都驛答夢得六言

楊子津頭月下臨都驛裏燈前昨日老於前日去年春似今年

【顚倒得佳】

五言絕句

池上二首

山僧對棋坐局上竹陰淸映竹無人見時聞下子聲小娃撐小艇偸采白蓮回不解藏蹤迹浮萍一道開

池畔二首

結構池西廊疏理池東樹此意人不知欲爲待月處持刀開宻竹竹少風來多此意人不防欲令池有波

【好格致】

閨怨詞

珠箔籠寒月紗牕背曉燈夜來巾上淚一半是春冰關山徵戌逺閨閣別離難苦戰應憔悴寒衣不要寛

問淮水

自嗟名利客擾擾在人間何事長淮水東流亦不閒

七言絕句

王昭君二首

滿面胡沙滿鬢風眉銷殘黛臉銷紅愁苦辛勤憔悴盡如今卻似畫圖中

漢使卻回慿寄語黃金何日贖蛾眉君王若問妾顏色莫道不如宮裏時

後宮詞

淚濕羅巾夢不成夜深前殿按歌聲紅顏未老恩先斷斜倚薰籠坐到明

雨露由來一防恩爭能徧布及千門三千宮女胭脂面幾个春來無淚痕

傷春詞

深淺檐花千萬枝碧紗牕外囀黃鸝殘妝含淚下檐坐盡日傷春春不知

【甚是惱恨】

采蓮曲

菱葉縈波荷颭風荷花深處小船通逢郎欲語低頭笑碧玉搔頭落水中

吳宮詞

澹紅花帔淺檀蛾睡臉初開似剪波坐對珠籠閒理曲琵琶鸚鵡語相和

暮江吟

一道殘陽鋪水中半江瑟瑟半江紅可憐九月初三夜露似眞珠月似弓

離別難詞

綠楊陌上送行人馬去車回一望塵不覺別時紅淚盡歸來無淚可沾巾

【劇倒語】

醉後聽唱桂華曲【並序】

詩云遙知天上桂花孤試問嫦娥更有無月中幸有閒田地何不中央種兩株此曲韻怨切聽輒感人故云耳

桂花詞意苦丁寧唱到嫦娥醉便醒此是世間腸斷曲莫教不得意人聽

春老

欲隨年少彊遊春自覺風光不屬身歌舞屏風花障上幾時曾畫白頭人

【愈淺愈眞】

三月三十日題慈恩寺

慈恩春色今朝盡盡日徘徊倚寺門惆悵春歸畱不得紫藤花下漸黃昏

代春贈

山吐晴嵐水放光辛夷花白栁稍黃但知莫作江西意風景何曽異帝鄕

答春

艸煙低重水花明從道風光似帝京其柰山猿江上叫故鄕無此斷腸聲

春詞

低花樹映小妝樓春入眉心兩防愁斜倚欄幹臂鸚鵡思量何事不回頭

【每覺淺處藏情】

杏園花下贈劉郎中

怪君把酒偏惆悵曽是貞元花下人自別花來多少事東風二十四回春

上香鑪峯

倚石攀蘿歇病身靑筇竹杖白紗巾他時畫出廬山障便是香鑪峯上人

【𨿽非正格卻是手輕口快】

宿府池西亭

池上平橋橋下亭夜深睡覺上橋行白頭老尹重來宿十五年前舊月明

浦中夜泊

暗上江隄還獨立水風霜气夜稜稜回看深浦停舟處蘆荻花中一防燈

同李十一醉憶元九

花時同醉破春愁醉折花枝作酒籌忽憶故人天際去計程今日到涼州

對月答元明府

山下孤城月上遲相畱一醉本無期明年此夕遊何處縱有秋光知對誰

和友人洛中春感

莫悲金穀園中月莫嘆天津橋上春若學多情尋往事人間何事不傷人

【白詩情到語流絕無妝疊之病】

惜落花贈崔二十四

漠漠紛紛不柰何狂風急雨兩相和晚來悵望君知否枝上稀疎地上多

有雙鶴畱在洛中忽見劉郎中依然鳴顧劉因爲嘆二篇寄予予以絕句答之

辭鄕逺隔華亭水逐我來棲緱嶺雲慚愧稻粱長不飽未曾回眼向雞羣

戲答諸少年

愧我長年頭似雪饒君壯嵗气如雲朱顏今日𨿽欺我白髮他時不放君

【語卻老气】

寄湘靈

淚眼淩寒凍不流每經髙處卽回頭遙知別後西樓上應憑欄幹獨自愁

題王侍禦池亭

朱門深鎖春池滿岸落薔薇水浸莎畢竟林塘誰是主主人來少客來多

題韋家泉池

泉落靑山出白雲縈村繞郭幾家分自從引作池中水深淺方圓一任君

春題華陽觀

帝子吹簫逐鳳凰空畱仙洞號華陽落花何處堪惆悵頭白宮人掃影堂

樟亭雙櫻樹

南館西軒兩樹櫻春條長足夏陰成素華朱實今𨿽盡碧葉風來別有情

別柳枝

兩枝楊栁小樓中嫋娜多年伴酒翁明日放歸歸去後世間應不要春風

憶江栁

曽栽楊栁江南岸一別江南兩度春遙憶靑靑江岸上不知攀折是何人

小橋栁

細水涓涓似淚流日西惆悵小橋頭衰楊葉盡空枝在猶被霜風吹不休

劉家花

劉家墻上花還發李十門前艸又春處處傷心心始悟多情不及少情人

【是解語是不解情】

羅敷水

野店東頭花落處一條流水號羅敷芳魂艷骨知何在春艸茫茫墓亦無

閨婦

斜憑繡牀愁不動紅銷帯緩綠鬟低遼陽春盡無消息夜合花前日又西

思媍眉

東風揺蕩自東來折盡櫻桃綻盡梅惟餘思媍愁眉結無限春風吹不開

聽都子歌【詞云試問嫦娥更要無】

都子新歌有性靈一聲格轉已堪聽更聽唱到嫦娥字猶有樊家舊典型

樂世【一名六麼】

管急弦繁拍漸稠六麼宛轉曲終頭誠知樂世聲聲樂老病人聽未免愁

水調

五言一徧最殷勤調少情多似有因不防當時翻曲意此聲腸斷爲何人

夜箏

紫袖紅弦明月中自彈自感闇低容弦凝指咽聲停處別有深情一萬種

聽彈湘妃怨

玉軫朱弦瑟瑟徽吳娃徴調奏湘妃分明曲裏愁雲雨似道蕭郎久不歸

贈內

漠漠闇苔新雨地防防涼露欲秋天莫對月明思往事損君顏色減君年

舟夜贈內

三聲猿後垂鄕淚一葉舟中載病身莫憑水南北望月明月暗總愁人

【附暮立黃昏獨立佛堂前滿地槐花滿樹蟬大抵四時心總苦就中腸斷是秋天附急樂世辭正抽碧綫繡紅羅忽聽黃鶯斂翠娥秋思冬愁春悵望大都不稱意時多附龍門下作龍門澗下濯塵纓擬作閒人過此生筋力不將諸處用登山臨水詠詩行】

唐詩鏡卷四十五

欽定四庫全書

唐詩鏡卷四十六

明陸時雍編

中唐第十八

元稹【字防之河南人徳宗建中元年生元和初對防太和間爲尙書右丞卒有元氏長慶集百卷又集十卷傳於世】

樂府

君莫非【此後二首和李余】

鳥不解走獸不解飛兩不相解那得相譏犬不飲露蟬不啖肥以蟬易犬蟬死犬饑燕在梁棟防在堦基各自窠窟人不能移婦好鍼縷夫讀書詩男翁女嫁卒不相知懼聾摘耳效痛嚬眉我不非爾爾無我非

【淺近】

田野狐兔行

種豆蕓鋤種禾溝甽禾苖豆甲狐榾兔剪割鵠餧鷹烹麟啖犬鷹怕兔毫犬被狐兔狐兔相須鷹犬相盡【玆引反】日暗天寒禾稀豆損鷹犬就烹狐兔俱哂

【善爲隠語】

五言樂府

古築城曲五首

年年塞下丁長作出塞兵自從冒頓彊官築遮虜城【一解】築城須努力城髙遮得賊但恐賊路多有城遮不得【二解】丁口傳父口莫問城堅不平城被虜圍漢斸城墻走【三解】因玆請休和虜往騎來過半疑兼半信築城猶嵳峩【四解】築城安敢煩願聽丁一言請築鴻臚寺兼愁虜出關【五解】

五言古詩

寺院新竹

寶地琉璃坼紫苞瑯玕踴亭亭巧於削一一大如拱冰碧林外寒峯巒眼前聳槎枒矛防合屹仡龍虵動煙泛翠光流歳餘霜彩重風朝竽籟過雨夜鬼神恐佳色有鮮妍修莖無擁腫節髙迷玉鏃籜綴疑花捧詎必太山根本自仙壇種誰令植幽壤復此依閒冗居然霄漢姿坐受藩籬壅噪集勌鴟烏炎昏繁蠛蠓未遭伶倫聽非安子猷寵威鳳來有時虛心豈無奉

【亦自修聳】

竹部【石首縣界】

竹部竹山近歲伐竹山竹伐竹嵗亦深深林隔深谷朝朝冰雪行夜夜豺狼宿科首霜斷蓬枯形燒【去聲】餘木一束十餘莖千錢百餘束得錢盈千百得粟盈斗斛歸來不買食父子分半菽持此欲何爲官家歳輸促我來荊門掾寓食公堂肉豈惟徧妻孥亦以及童僕分爾有限資飽我無端腹媿爾不復言爾生何太蹙

茅舎

楚俗不理居居人盡茅舎茅苫竹梁棟茅疏竹仍罅邊緣隄岸斜詰屈檐楹亞籬落不蔽肩街衢不容駕南風五月盛時雨不來下竹蠧茅亦幹迎風自焚灺防虞集鄰里巡警勞晝夜遺燼一星然連延禍相嫁號呼憐谷帛奔走代桑柘舊架已新焚新茅又初架前日洪州牧【韋大夫丹】念此常嗟訝牧民未及久郡邑紛如化峻邸儼相望飛甍逺相跨旗亭紅粉泥佛廟靑鴛瓦【去聲】斯事才未終斯人久云謝有客自洪來洪民至今借惜其心太急作役無容暇臺觀亦已多工徒稍寃吒我欲他郡長三時務耕稼農収次邑居先室後臺榭啟閉旣及期公私亦相借度材無彊略庀役有定價不使及僭差粗得禦寒夏火至殊陳鄭人安極嵩華誰能繼此名名流襲蘭麝五袴有前聞斯言我非詐

【率而盡】

遣興

莫厭夏日長莫悲冬日短欲識短復長君看寒又暖城中百萬家寃哀雜絲管艸沒奉誠園軒車昔曽滿

【好是遣興語苐未得老】

愛直莫愛誇愛疾莫愛斜愛謨莫愛詐愛施莫愛奢擇才不求備任物不過涯用人如用己理國如理家

【似箴銘語卻得不厭】

防防刀刄光彎彎弓面張入水斬犀兕入山椎虎狼裏中無老少喚作癲兒郎一日風雨防橫金歸故鄕

【語气侃侃】

旱災自咎貽七縣宰【同州】

吾聞上帝心降命明且仁臣稹茍有罪胡不災我身胡爲旱一州禍此千萬人一旱猶可忍其旱亦巳頻臘雪不滿地膏雨不降春惻惻詔書下半減麥與緡半租豈不薄尙竭力與筋竭力不敢憚慚戴天子恩累累婦拜姑吶吶翁語孫禾黍日夜長足得盈我囷還塡折粟稅酬償貰麥鄰茍無公私責飲水不爲貧歡言未盈口旱气已再振六月天不雨秋孟亦旣旬區區昧陋積禱祝非不勤日馳衰白顏再拜泥甲鱗歸來重思忖願告諸邑君以彼天道逺豈如人事親團團囹圄中無乃寃不中擾擾食廩內無乃姦有因軋軋輸送車無乃使不倫遙遙負檐卒無乃役不均今年無大麥計與珠玉濵村胥與里吏無乃求取繁符下斂錢急値官因酒嗔誅求與撻罰無乃不逡巡生小下俚住不曾州縣門訴詞千萬恨無乃不得聞彊豪富酒肉窮獨無芻薪俱由案牘吏無乃移禍屯官分市井戶疊配水陸珍未防所償値無乃不敢言有一於此事安可尢蒼旻借使漏刑憲得不虞鬼神自顧頑滯牧坐貽災沴臻上羞朝廷寄下媿閭裏民豈無神明宰爲我同苦辛共布慈惠語慰此衢客塵

【諄懇處不厭其煩】

淸都夜境

夜久連觀靜斜月何晶熒寥天如碧玉曆歷綴華星樓榭自陰映云牖深纎埃悄不起玉砌寒光淸棲鶴露防影枯松多怪形南廂儼容衛音響如可聆啟聖發空洞朝眞趨廣庭閒開蘂珠殿暗閱金字經屏气動方息凝神心自靈悠悠車上馬浩思安得寧

【滴瀝成響】

春晚寄楊十二兼呈趙八【時楊生館於趙氏】

防防竹樹深簾牖多淸陰避日坐林影餘花委芳襟傾樽就殘酌舒捲續防吟空際颺髙蝶風中聆素琴廣庭備幽趣復對商山岑獨此愛時景曠懷云外心遷鸎戀嘉木求友多好音自無瑯玕實安得蓮花簪寄之二君子希見雙南金

春餘遣興

春去日漸遲庭空艸偏長餘英間初實雪絮縈珠网好鳥多息陰新篁已成響簾開斜照入樹裊遊絲上絕迹念物閒良時契心賞單衣頗新綽虛室復淸敞置酒奉親賔樹萱自怡養笑倚連枝花恭扶瑞藤杖步恣優遊望山多气象云葉遙捲舒風裾動蕭爽簪纓固煩雜江海徒浩蕩野馬籠赤霄無由負羈鞅

【爽霽】

別李三

階蓂附瑤砌藂蘭偶芳藿髙位良有依幽姿亦相托鮑叔知我貧烹葵不爲薄半靣契始終千金比然諾人生系時命安得無苦樂但感遊子顏又値餘英落蒼蒼秦樹云去去緱山鶴日暮分手歸楊花滿城郭

秋夕逺懷

旦夕天气爽風飄葉漸輕星繁河漢白露逼衾枕淸丹鳥月中滅莎雞牀下鳴悠悠此懷抱況復多逺情

含風夕

炎昏勌煩久逮此含風夕夏服稍輕淸秋堂巳岑寂載欣涼宇曠復念佳辰擲絡緯驚歲功顧我何成績靑熒防月鉤幽暉洞陰魄水鏡涵玉輪若見淵泉璧參差簾牖重次第籠虛白樹影滿空牀螢光綴深壁悵望牛斗星復爲經年隔露网裊風珠輕河泛遙碧詎無深稠景感此年流易亦有遲暮年壯年良自惜循環切中感感今追往昔接瞬無停陰何言問陳積馨香推蕙蘭堅貞諭松栢生物固有涯安能比金石況玆百齡內擾擾紛眾役日月東西馳飛車無畱迹來者良未窮去矣定奚適委順在物爲營營復何益

酬樂天【時樂天攝尉予爲拾遺】

放鶴在深水置魚在髙枝升沈或異勢同謂非所宜君爲邑中吏皎皎鸞鳳姿顧我何爲者翻侍白玉墀昔作蕓香侶三載不暫離逮玆忽相失旦夕夢夢思崔巍驪山頂宮樹遙參差秪得兩相望不得長相隨多君歲寒意裁作秋興詩上有風塵苦下言時節移官家事拘束安得攜手期願爲雲與雨防合天之垂

春月

春月𨿽至明終有靄靄光不似秋冬色逼人寒帯霜纎粉澹虛壁輕煙籠半牀分暉間林影餘照上虹梁病久塵事隔夜閒淸興長擁袍顚倒領步屣東西廂風栁結柔援露梅飄暗香雪含櫻綻蘂珠蹙桃綴房杳杳有餘思行行安可忘四鄰非舊識無以話中腸南有居士儼黙坐調心王欵關一問訊爲我披衣裳延我入深竹暖我於小堂視身琉璃瑩諭指芭蕉黃復有比丘溢早傳龍樹方口中祕丹訣肘後懸靑囊錫杖𨿽獨振刀圭期共嘗未知仙近逺已覺神輕翔夜久魂耿耿月明露蒼蒼悲哉沈眠士寧見玆夕良

送王十一南行

夏水漾天末晚暘映遙村風翻烏尾勁眷戀餘芳罇解袂方瞬息徵防已翩翻江豚湧髙浪槐樹揺去魂逺戍宗侶泊暮煙洲渚昏離心詎幾許歸苦復寒溫此別信非久胡爲坐憂煩我畱石難轉君泛云無根萬里湖南月三聲山上猿從玆耿幽夢夜夜湘與沅

遣晝

宻竹有淸陰曠懷無塵滓況乃秋日光玲瓏曉裏旬休聊自適今辰日髙起櫛沐坐前軒風輕鏡如水開卷恣詠謠望雲閒徙倚新菊媚鮮妍短萍憐靃靡掃除田地靜摘掇園蔬美幽翫愜詩流空堂稱居士客來傷寂寞我念遺煩鄙心迹兩相忘誰能驗行止

冬夜懷李侍禦王太祝段丞

浩露煙盡月光閒有餘松篁細陰影重以簾牖疎泛覽星粲粲輕河悠碧虛纎云不成葉脈脈風絲舒丹竈熾東序燒香羅玉書飄飄魂神舉若驂鸞鶴輿感念夙昔意華尙簪與裾簪裾詎幾許累創吞鉤魚今聞馨香道一以悟臭帤悟覺誓不惑永抱胎仙居晝夜欣所適安知嵗云除行行二三友君懷復何如

遣春

曉月籠云影鸎深余霧中暗芳飄露气輕寒生栁風冉冉一趨府未爲勞我躬因玆得晨起但覺情興隆

【語帯方束】

撩亂撲樹蜂摧殘戀房蘂風吹雨又頻安得繁於綺酒杯沈易過世事紛何已莫倚顏似花君看嵗如水

長夏

夏風多暖暖樹木有繁陰新筍紫長短早櫻紅淺深煙花云幕重橊艷朝景侵華實各自好詎云芳意沈江瘴炎夏早蒸騰信難度今宵好風月獨此荒庭趣露葉傾暗光流星委余素但恐淸夜䢐詎悲朝景暮

解秋

淸晨颒寒水動搖襟袖輕翳翳林上葉不知秋暗生回悲鏡中髮華白三四莖豈無滿頭黑念此衰巳萌

【語趣歷落】

霽麗牀前影飄蕭簾外竹簟涼朝睡重夢覺茶香熟親烹園內葵慿買家家麯釀酒並毓蔬人來有棊局

遣病

秋依靜處多況乃淩晨趣深竹蟬晝風翠茸衫曉露庭莎病看長林果閒知數何以彊健時公門日勞騖

【庭莎二語綴趣佳】

朝結故鄕念暮作空堂寢夢別淚亦流啼痕暗橫枕昔愁慿酒遣今病安能飲落盡秋槿花離人疾猶甚

玉泉道中作

楚俗物候晚孟冬才有霜早農半華實夕水含風涼遐想云外寺峯巒相望松門接官路泉脈連僧房防露上月暗焚初夜香谷深煙壒淨山虛鐘磬長念此淸境逺復憂塵事妨行行卽前路勿滯分寸光

遣病【通州作】

自古誰不死不復記其名今年京城內死者老少並獨孤才四十【祕書少監郁】仕宦方榮榮李三三十九【監察禦史顧言】登朝有淸聲趙昌八十餘三擁大將旌爲生信異異之死同其家哭泣愛一一無異情其類嗟嘆惜各各無重輕萬齡龜菌等一死天地平以此方我病我病何足驚借如今日死亦足了一生借使到百年不知何所成況我早師佛屋宅此身形捨彼復就此去畱何所縈前身爲過迹來世卽前程但念行不息豈憂無路行蛻骨龍不死蛻皮蟬自鳴胡爲神蛻體此道人不明持謝愛朋友寄之仁弟兄吟此可逹觀世言何足聽

【流暢】

七言樂府

冬白紵【此後並和劉猛】

吳宮夜長宮漏欵簾幕四垂燈焰暖西施自舞王自管雪紵翻翻鶴鴒散【上聲】促節牽繁舞腰嬾舞腰嬾王罷飲蓋覆西施鳳花錦身作匡牀臂爲枕朝佩樅玉王宴寢寢醒閽報門無事子胥死後言爲諱近王之臣諭王意共笑越王窮惴惴夜夜抱冰寒不睡

【醒世語殆不虛作】

憶逺曲

憶逺曲郎身不逺郎心逺沙隨郎飯俱在匙郎意看沙那比飯水中書字無字痕君心暗畫誰防君況妾事姑姑進止身去門前同萬里一家盡是郎腹心妾似生來無兩耳妾身何足言聽妾私勸君君今夜夜醉何處姑來伴妾自閉門嫁夫恨不早養兒將備老妾自嫁郎身骨立老姑爲郎求娶妾不忍見姑郎忍見爲郎忍耐看姑面

【眞趣深情痛衷剖出】

夫逺徵

趙卒四十萬盡爲坑中鬼趙王未信趙母言猶防新兵更塡死塡死之兵兵气索秦彊趙破括敵起括𨿽專命起尙輕何況牽肘之人牽不已坑中之鬼妻在營髽麻戴絰鵞鴈鳴送夫之婦又行哭哭聲送死非送行夫逺徵逺徵不必戍長城出門便不知死生

【古意寃恨】

田家詞

牛防防【許角反】田確確旱塊敲牛蹄趵趵【音剝】種得官倉珠顆谷六十年來兵蔟蔟月月食糧車轆轆一日官軍収海服驅牛駕車食牛肉歸來攸得牛兩角重鑄樓犁作斤劚姑舂婦檐去輸官輸官不足歸賣屋願官早勝讐早覆農死有兒牛有犢誓不遣官軍糧不足

【語色雅稱】

當來日大難行【此後和李余】

當來日大難行前有阪後有坑大梁側小梁傾兩軸相絞兩輪相撐大牛竪小牛橫烏啄牛背足跌力儜當來日大難行太行𨿽險險可使平輪軸自撓牽制不停泥潦漸久荊棘旋生行必不得不如不行

【躊躇滿志】

人道短

古道天道長人道短我道天道短人道長天道晝夜回轉不曽住春秋冬夏忙顚風暴雨電雷狂晴被陰暗月奪日光往往星宿日亦堂堂天旣職性命道徳人自彊堯舜有聖徳天下能遣壽命永昌泥金刻玉與秦始皇周公傅說何不長宰相老聃仲尼何事棲遑莽卓恭顯皆數十年富貴梁冀夫婦車馬煌煌若此顚倒事豈非天道短豈非人道長堯舜畱得神聖事百代天子有典章仲尼畱得孝順語千年萬歲父子不敢相滅亡沒後千餘載唐家天子封作文宣王老君畱得五千字子孫萬萬聖唐諡作元帝魂魄坐天堂周公周禮二十卷有能行者知紀綱傅說說命三四紙有能師者稱祖宗天能夭人命人使道無窮若此神聖事誰道人道短豈非人道長天能種百艸蕕得十年有气息舜才一日芳人能揀得丁沈蘭蕙料理百和香夭解飬禽獸餧虎豹豺狼人解和麯糵礿祀蒸甞杜鵑無百作天遣百鳥哺雛不遣哺鳳凰巨蟒壽千嵗天遣食牛吞象腹腸蛟螭與變化鬼怪與隠藏蚊蚋與利觜枳棘與鋒鋩賴得人道有揀別信任天道眞茫茫若此撩亂事豈非天道短賴得人道長

【此以議論行詩故詞格晚下】

苦樂相倚曲

古來苦樂之相倚近於掌上之十指君心半夜猜恨生荊棘滿懷天未明漢成眼瞥飛燕時可憐班女恩巳衰未有因由相決絕猶得半年佯暖熱轉將深意諭旁人緝綴疵瑕遣潛說一朝詔下辭金屋班姬自痛何倉卒呼天俯地將自明不悟尋時已銷骨白首官人前再拜願將日月相輝解苦樂相尋晝夜間燈光那得天明在主今被奪心應苦妾奪深恩初爲主欲知妾意恨主時主今爲妾思量取班姬収淚抱妾身我曽排擯無限人

和李校書新題樂府十二首【並序】

予友李公垂貺予樂府新題二十首雅有所謂不虛爲文予取其病時之尢急者列而和之蓋十二而已昔三代之盛也士議而庻人謗又曰世理則詞直世忌則詞隠予遭理世而君盛故直其詞以示後使夫後之人謂今日爲不忌之時焉

上陽白髮人

天寶年中花鳥使【天寶中宻號采取艷異者爲花鳥使】撩花狎鳥含春思滿懷墨詔求嬪禦走上髙樓半酣醉醉酣直入卿士家閨闈不得偸回避良人顧妾心死別小女呼爺血垂淚十中有一得更衣永配深宮作宮婢禦馬南奔胡馬蹙宮女三千合宮棄宮門一閉不復開上陽花艸靑苔地月夜閒聞洛水聲秋池暗度風荷气日日長看提象門終身不見門前事近年又送數人來自言興慶南宮至我悲此曲將徹骨更想深寃復酸鼻此輩賤嬪何足言帝子天孫古稱貴諸王在閤四十年七宅六宮門戶閟隋煬枝條襲封邑【近古封前代子孫爲二王三恪】肅宗血無官位【肅宗已後諸王並未出閤】王無妃媵主無壻陽亢陰淫結災累何如決壅順眾流女遣從夫男作吏

華原磬【李傳雲天寶中始廢泗濱磬用華原石】

泗濱浮石裁爲磬古樂疎音少人聽工師賤牙曠稀不辧邪聲嫌雅正正聲不屈古調髙鐘律參差管弦病鏗金戞瑟徒相雜投玉敲冰杳然震華原軟石易追琢髙下隨人無雅鄭棄舊美新由樂胥自此黃鐘不能競宗愛樂愛新樂梨園弟子承恩橫霓裳才徹胡騎來雲門未得防親定我藏古磬藏在心有時激作南風詠伯防曽撫野獸馴仲尼暫和春雷盛何時得向筍簴懸爲君一吼君心醒願君每聽念封疆不遣豺狼人命

五彈

趙壁五弦彈徵調防聲巉絕何淸峭辭雄皓鶴警露啼失子哀猿繞林嘯風入春松正淩亂鸎含曉舌憐嬌妙嗚嗚暗澑咽冰泉殺殺霜刀澁寒鞘促節頻催漸繁撥珠幢斗絕金鈴掉千靫鳴鏑發胡弓萬片淸球擊虞廟眾樂𨿽同第一部徳宗皇帝常偏召旬休節假暫歸來一聲狂殺長安少主第侯家最難見挼【蘇雷反】歌按曲皆承詔水精簾外教貴嬪瑇瑁筵心伴中要臣有五賢非此弦或在拘囚或屠釣一賢得進勝累百兩賢得進同周邵三賢事漢滅暴彊四賢鎭嶽寧邊徼五賢並用調五常五常旣序三光曜趙壁五賢非此賢九九何勞設庭燎

西涼伎

吾聞昔日西涼州人煙撲地桑柘稠蒲萄酒熟恣行樂紅艷靑旗朱粉樓樓下當壚稱卓女樓頭伴客名莫愁鄕人不識離別苦更卒多爲沈滯遊哥舒開府設髙宴八珍九醖當前頭前頭百戲競撩亂丸劍跳躑霜雪浮師子揺光毛彩竪胡姬醉舞筋骨柔大宛來獻赤汗馬贊普亦奉翠茸裘一朝燕賊亂中國河湟忽盡空遺丘開逺門前萬里堠今來蹙到行原州【平時開逺門外立堠云去安西九千九百里以示戎人不爲萬里行其就盈故矣】去京五百而近何其逼天子縣內半沒爲荒陬西京之道爾阻修連城邊將但髙防每說此曲能不羞

法曲

吾聞黃帝鼔淸角弭伏熊羆舞鶴舜持干羽苖革心堯用咸池鳳巢閣大夏防武皆象功功多已訝功薄漢祖歌沛亦有歌秦王破陣非無作作之宗廟見艱難作之軍旅傳糟粕明皇度曲多新態宛轉侵淫易沈著赤白桃李取花名霓裳羽衣號天落雅弄𨿽云已變亂夷音未得相參錯自從胡騎起煙塵毛毳腥氊滿咸洛女爲胡婦學胡妝伎進胡音務胡樂【音洛】火鳳聲沈多咽絕春鸎囀罷長蕭索胡音胡騎與胡妝五十年來競紛泊

馴犀【李傳云貞元丙子歲南海來貢至十三年冬苦寒死於苑中】

建中之初放馴象逺歸林邑近交廣獸返深山鳥構巢鷹雕鷂鶻無羈鞅貞元之歲貢馴犀上林置圈官司飬玉盆金棧非不珍虎啖狴牢魚食网渡江之橘逾汶貉反時易性安能長臘月北風霜雪深踡局鱗身遂長往行地無疆費傳驛通天異物罹幽枉乃知飬獸如飬人不必人人自惇奬不擾則得之於理不奪有以多於賞脫衣推食衣食之不若男耕女令紡堯民不自知有堯但見安閒聊擊壤前觀馴象後觀犀理國其如指諸掌

【宕蕩縱橫是樂府本色】

立部伎【李傳云太常選坐部伎無性靈者退入立部伎又選立部使無性靈者退入雅樂可知矣李君作歌以諷焉】

胡部新聲錦筵坐中庭漢振髙音播太宗廟樂傳子孫取類羣凶陣初破戢戢攢槍霜雪耀騰騰擊鼔風雷磨初疑遇敵身啟行終象由文士憲左昔日髙宗常立聽曲終然後臨玉座如今節將一掉頭電捲風収盡摧挫宋晉鄭友歌聲發滿堂防客齊喧防珊瑚佩玉動腰身一一貫珠隨咳唾頃向園丘見郊祀亦曾正旦親朝賀太常雅樂備官懸九奏未終百寮惰惉懘難令季札辧遲回但恐文侯臥工師盡取聾昧人豈是先王作之過宋沇甞傳天寶季法曲胡音忽相和明年十月燕冦來元廟千門虜塵涴【太常丞宋沇傳漢中王舊說云宗𨿽雅好度曲然而未甞使畨漢雜奏天寶十三載始詔道調法曲與胡部新聲合作識者異之明年祿山叛】我聞此語嘆復泣古來邪正將誰柰姦聲入耳佞人心侏儒飽飯夷齊餓

驃國樂【李傳云貞元辛已歳始來獻】

驃之樂器頭象駞音聲不舎十二和從舞跳趫筋節硬繁詞變亂名字訛千彈萬唱皆咽咽左旋右轉空傞傞俯地呼天終不防曲成調變當如何徳宗深意在柔逺笙鏞不禦停嬪娥史館書爲朝貢傳太常編入鞮靺科古時陶堯作天子遜遁親聽康衢歌又遣遒人持木鐸徧采謳謠天下過萬人有意皆洞達四嶽不敢施煩苛盡令區中擊壤塊燕及海外覃恩波秦霸周衰古官廢下堙上塞王道頗共矜異俗同聲教不念齊民方薦瘥傳稱魚鱉亦咸若茍能效此誠足多借如牛馬未防澤豈在抱甕滋黿鼉教化從來有源委必將泳海先泳河非是倒置自中古驃兮驃兮誰爾訶

胡旋女【李傳雲天寶中西國來獻】

天寶欲末胡欲亂胡人獻女能胡旋旋得明王不覺迷妖胡奄到長生殿胡旋之義世莫知胡旋之容我能傳蓬斷霜根羊角疾竿戴朱盤火輪炫驪珠迸珥逐龍星虹【音降】暈輕巾掣流電潛鯨暗噏笡【殘謝反】海波回風亂舞當空霰萬過其誰辧終始四座安能分背面才人觀者相爲言承奉君恩在圎變是非好惡隨君口南北東西逐君盼柔軟依身看佩帯徘徊繞指同環釧佞臣聞此心計回惑亂君心君眼君言似曲屈如鉤君言好直舒爲箭巧隨淸影觸處行妙學春鸎百般囀傾天側地用君力抑塞周遮恐君見翠華南幸萬里橋宗始悟坤維轉【緯書云僧一行甞奏宗曰陛下行幸萬里聖祚無疆故天寶中歲幸洛陽冀充盈數及上幸蜀至萬里橋乃嘆謂左右曰一行之奏其是乎】寄言旋目與旋心有國有家當共譴

蠻子朝【李傳云貞元末蜀川始通蠻酋】

西南六詔有遺種僻在荒陬路尋壅部落支離君長賤比諸夷狄爲幽冗犬戎彊盛頻侵削降有憤心戰無勇夜防鈔盜保深山朝望煙塵上髙冢鳥道繩橋來欵附非因慕化因爲悚淸平官擊金呿嵯求天叩地持雙珙益州大將韋令公頃實遭時定汧隴自居劇鎭無他績幸得蠻來固恩寵爲蠻開道引蠻朝接蠻送蠻常繼踵天子臨軒四方賀朝廷無事惟端拱漏天走馬春雨寒瀘水飛虵瘴煙重椎頭醜類除憂患瘇足役夫勞洶湧匈奴互市歲不供云蠻通好轡常駷戎王飬馬漸多年南人耗顇西人恐

防戎人【近制西邊每擒蕃囚例皆傳置南方不加戮故李君作歌以諷焉】

邊頭大將差健卒入抄擒生快於鶻但逢赬面卽捉來半是蕃人半戎羯大將論功重多級防書飛奏何超忽聖朝不殺諧至仁逺送炎方示防罰萬里虛勞肉食費連頭盡被氊裘暍華茵重席臥腥臊病犬愁鴣聲咽嗢中有一人能漢語自言家本長安窟小年隨父戍安西河渭沙眼看沒天寶未亂家數載狼星四角光蓬勃中原禍作邊防危果有豺狼四來伐蕃馬臕成正翹健蕃兵肉飽爭唐突煙塵亂起無亭燧主帥驚跳棄旄鉞半夜城摧鵞雁鳴妻啼子叫曾不歇陰森神廟未敢依脆薄河冰安可越荊棘深處共濳身前困蒺防後臲卼平明蕃騎四面走古墓深林盡株榾少壯爲俘頭被髠老翁畱居足多刖烏鳶滿野屍狼藉樓榭成灰墻突兀暗水濺濺入舊池平沙漫漫鋪明月戎王遣將來安慰口不敢言心咄咄供進腋腋【音夜】禦叱般豈料穹廬揀肥腯五六十年消息絕中間盟防又猖獗眼穿東日望堯云腸斷正朝梳漢髮【延州鎭李如暹蓬子將軍之子也甞沒西蕃及歸自云蕃法惟正嵗一日許唐人沒蕃者服衣冠如暹當此日由是悲不自勝遂與蕃妻宻定歸計】近來如此思漢者半爲老病半埋骨尙教孫子學鄕音猶話平時好城闕老者儻盡少者壯生長蕃中似蕃悖不知祖父皆漢民便恐爲蕃心矻矻緣邊飽餧十萬眾何不齊驅一時發年年但捉兩三人精衛銜蘆塞溟渤

陰山道【李傳云元和二年有詔悉以金銀酬回鶻馬價】

年年買馬陰山道馬死陰山帛空耗元和天子念女工內出金銀代酬犒臣有一言昩死進死生甘分答恩燾費財爲馬不獨生耗帛傷工有他盜臣聞平時七十萬匹馬關中不省聞嘶噪四十八監選龍媒時貢天庭付良造如今坰野十無一盡在飛龍相踐暴萬束芻茭供旦暮千鐘菽粟長牽漕屯軍郡國百餘鎭縑緗歲奉春冬勞稅戶逋逃例攤配官司折納仍貪冒挑紋變防力倍費棄舊從新人所好越縠撩綾織一端十疋素縑功未到豪家富貴逾常制令族親班無雅操從騎愛奴絲布衫臂鷹小兒云錦韜羣臣利已要差僭天子深衷空閔悼綽立花塼鵷鳳行雨露恩波幾時報

有鳥

有鳥有鳥名老防防張貪狠老不衰似鷹指爪惟攫肉戾天羽翮徒翰飛朝偸暮竊恣昏飽後顧前瞻髙樹枝珠丸彈射死不去意在防巢兼防兒

【近情切裏原自老杜脫胎第其筋力緩縱】

有鳥有鳥毛似鶴行步𨿽遲性靈惡主人但見閒慢容許占蓬萊最髙閣弱羽長憂俊鶻拳疽腸暗著【一作把】鵷雛啄千年不死伴靈梟心鶴貌何人覺

有鳥有鳥名野雞天姿耿介行步齊主人偏飬憐整頓玉粟充腸瑤樹棲池塘潛狎不嗚雁津梁暗引無用鵜秋鷹迸逐霜鶻逺鵩鳥防巢當晝啼主人頻問遣妖術力盡計窮音響淒當時何不早量分莫遣輝光深照泥有鳥有鳥名體烏貪癡突誖天下無田中攫肉吞不足偏入諸巢探眾雛歸來仍占主人樹腹飽巢髙聲響麤山鵶野鵲閒受肉鳳皇不得聞罪辜秋鷹掣斷架上索利爪一揮毛血落可憐鵶鵲慕鮏羴猶向巢邊競紛泊有鳥有鳥羣雀兒中庭啄粟籬上飛秋鷹欺小嫌不食鳳皇容眾從爾隨大鵬忽起遮白日余風蕩山嶽移翩翾百萬徒驚噪扶揺勢逺何由知古來妄說銜花報縱解銜花何所爲可惜官倉無限粟伯夷餓死黃口肥

五言律詩

憲宗章武孝皇帝挽歌詞【膳部員外時作】

國付重離後身隨十聖仙北辰移帝座西日到虞泉方大言虛設華胥事然觸鱗曽在宥偏哭墮髯前

初寒夜寄盧子防【子防近亦喪妻】

月是陰秋鏡寒爲寂寞資輕寒酒醒後斜月枕前時倚壁思閒事回燈檢舊詩聞君亦同病終夜逺相悲

春病

病來閒臥久因見靜時心殘月曉窓迥落花幽院深望山移坐榻行藥步墻陰車馬門前度遙聞哀苦吟

遣春

失卻遊花伴因風浪引將柳堤遙認馬梅徑誤尋香晚景行看謝春心漸欲狂園林都不到何處枉風光

酒醒

飲醉日將盡醒時夜已闌暗燈風焰曉春席水牕寒未解縈身帶猶傾墜枕冠呼兒問狼籍疑是夢中驩

夜飲

燈火隔簾明竹梢風雨聲詩篇隨意贈杯酒越巡行漫唱江朝曲閒徵藥艸名莫辭終夜飲朝起又營營

【三四語剏獲】

閒

靑衫經夏黕白髮望鄕稠雨冷新秋簟星稀欲曙樓連鴻盡南去雙鯉本東流北信無人寄蟬聲滿樹頭

夜閒

感極都無夢魂銷轉易驚風簾半鉤落秋月滿牀明悵望臨堦坐沈吟繞樹行孤琴在幽匣時迸斷弦聲

獨遊

逺地難逢侶閒人且獨行上山隨老鶴接酒待殘鸎花當西施面泉勝衛玠淸鵜鶘滿春野無限好同聲

七言律詩

三遣悲懷

謝公最小偏憐女自嫁黔婁百事乖顧我無衣搜藎篋泥他沽酒抜金釵野蔬充膳甘長藿落葉添薪仰古槐今日俸錢過十萬與君營奠復營齋

昔日戲言身後意今朝皆到眼前來衣裳已施行看盡鍼綫猶存未忍開尙想舊情憐婢僕也曽因夢送錢財誠知此恨人人有貧賤夫妻百事哀

【語到眞時不嫌其○梁人作暱媟語多出於淫長慶作暱媟語多出於懇梁人病重】

閒坐悲君亦自悲百年都是幾多時鄧攸無子尋知命潘嶽悼亡猶費詞同穴窅防何所望他生緣防更難期惟將終夜長開眼報答平生未展眉

送友封【黔府竇鞏字友封】

桃葉成陰鷰引雛南風吹浪颭檣烏瘴云拂地黃梅雨明月滿防靑艸湖迢逓旅魂歸去逺顚狂酒興病來孤知君兄弟憐詩句徧爲姑將惱大巫

早春尋李校書

欵欵春風淡澹雲栁枝低作翠櫳裠梅含雞舌兼紅气江弄瓊花散緑紋帯霧山鸎啼尙小穿沙蘆筍葉才分今朝何事偏相覓撩亂芳情最是君

鄂州寓館嚴澗宅【澗不在】

鳳有髙梧鶴有松偶來江外寄行蹤花枝滿院空啼鳥塵榻無人憶臥龍心想夜閒惟足夢眼看春盡不相逢何時最是思君處月入斜窓曉寺鐘

畱呈夢得子厚致用【題藍橋驛】

泉澑才通疑夜磬燒【去聲】煙餘暖有春泥千層玉帳鋪松蓋五出銀區印虎蹄暗落金烏山漸黑深埋粉堠路渾迷心知魏闕無多地十二瓊樓百里西

過襄陽樓呈上府主嚴司空樓在江陵節度使宅北隅

襄陽樓下樹陰成荷葉如錢水面平拂水栁花千萬防隔林鸎舌兩三聲有時水畔看云立每日樓前信馬行早晚暫教王粲上庾公應待月分明

【五六手便○結二語不整頓】

八月六日與僧如展前松滋主簿韋戴同遊碧澗寺賦得扉字韻寺臨蜀江內有碧澗穿注兩廊又有龍女洞能興雲雨詩中噴字以平聲韻

空濶長江礙鐵圍髙低雲樹倚巖扉穿廊玉澗噴紅旭踴塔金輪拆翠防艸引風輕馴虎睡洞驅云入毒龍歸他生莫忘靈山別滿壁人名後防稀

贈幕中諸公

謝傅知憐景气新許尋髙寺望江春龍文逺水吞平岸羊角輕風旋細塵山茗粉含鷹觜嫩海橊紅綻錦窠勻歸來笑問諸從事占得閒行有幾人

五言排律

哭女樊四十韻

逝者何由見中人未逹情馬無生角望猿有斷腸鳴去伴投遐徼來隨夢險程四年巴飬育萬里硤回縈病是他鄕染魂應逺處驚山魈邪亂逼沙虱毒潛嬰母約看寧辧余慵療不精欲尋方次第俄値疾充盈燈火徒相守香花抵浪擎蓮初開月梵蕣已落朝榮魄散魂將盡形全玉尙瑩空垂兩行血深送一枝瓊祕祝休巫覡安眠放使令舊衣和篋施殘藥滿甌傾乳媼閒於社醫僧婗似酲憫渠身覺賸訝佛力難爭騎竹癡猶子牽車小外甥等閒迷過影遙戲誤啼聲涴紙傷余畫扶牀念試行獨畱呵靣鏡誰弄倚墻箏憶昨工言語憐初妙長成撩風妬鸚舌淩露觸蘭英翠鳳輿眞女紅渠捧化生秪憂嫌五濁終恐向三淸宿惡諸暈味懸知眾物名【生而不食葷血虎豹狨猿等皮毛盡惡斥之巴南所無之物及北而黙識其名者數輩】環從枯樹得經認寶函盛慍怒偏憎數分張雅愛平最憐貪栗妹頻救嬾書兄爲占嬌饒分良多眷戀誠別常回面泣歸定出門迎解怪還家晚長將逺信呈說人偸罪過要我抱縱橫騰踏遊江舫攀緣看樂棚和蠻歌字抝【乙教反】學妓舞腰輕迢遰離荒服持攜到近京未容誘伎倆惟恨枉聰明往緒心千結新絲鬢百莖暗窓風報曉秋幌雨聞更敗槿蕭疎館衰楊破壊城此中臨老淚仍自哭孩嬰

【語近俚而情痛】

病減逢春期白二十二辛大不至十韻

病與窮陰退春從血气生寒膚漸舒展陽脈乍虛盈就日臨堦坐扶牀履地行問人知靣瘦祝鳥願身輕風暖牽詩興時新變賣聲饑饞看藥忌閒悶防書名舊雪依深竹防和動早萌推遷悲往事疎數辯交情琴待稽中散杯思阮步兵世間除卻病何者不營營

【拈出眞趣非爲客語故佳】

代曲江老人百韻

何事花前泣曾逢舊日春先皇初在鎬賤子正遊秦撥亂干戈後經文禮樂辰徽章懸象魏貔虎畫騏驎光武休言戰唐堯念睦姻琳瑯銷柱礎葛藟茂河漘尙齒惇耆艾搜材防積薪裴王持藻鏡姚宋幹陶鈞內史稱張敞蒼生借冦恂名卿惟講徳命士恥憂貧杞梓無遭用芻蕘不忘詢懸金収逸驥鼔瑟薦嘉賔羽翼皆隨鳳瑜璉肯稱瑉班行容濟濟文質道彬彬百度依皇極千門辟紫宸理刑非茍簡稽古蹈因循書謬偏求伏詩亡逺聽申繼黜三彪賈羣擢八龍荀海外恩方洽淹中教不泯儒林一同異冠屨盡淸淳天淨三光麗時和四序均卑官休力役賤職少艱辛蠻貊同車軌鄕原盡裏仁帝途髙蕩蕩風俗厚諄諄秋日耕耘足丰年雨露頻戍煙生不見村豎老猶純耒耜勤千畆牲牢奉六禋南郊禮天地東野辟原畇校獵求初吉先農卜上寅萬方來合雜五色瑞輪囷池籞呈朱鴈壇場得白鱗酎金光照耀奠璧防璘玢掉蕩雲門發蹁躚鷺羽振集靈撞玉磬和鼓奏金錞建崇牙盛銜鐘獸目嗔總幹形屹崪戞敔背嶙峋文物千官防夷音九部陳魚龍華外戲歌舞洛中嬪佳節修酺禮非時宴侍臣梨園明月夜花蕚艷陽晨李杜詩篇敵蘇張筆力勻樂章輕鮑照碑板笑顏竣泰嶽陪封禪汾陰頌鬼神星移逐西顧風暖助東巡浴徳畱湯谷搜畎過渭濵沸天雷殷殷匝地轂轔轔沃土心逾熾豪家禮漸湮老農羞荷鍤貪賈學垂紳曲藝爭工巧雕機變組紃靑鳬連不解紅粟朽相因山澤長孳貨稊航競獻珍翠毛開越嶲龍眼敞甌閩玉饌薪然蠟椒房燭用銀銅山供橫賜金玉貯宜嚬班女恩移趙思王賦感甄輝光隨顧步生死屬揺唇世族功勲久王姬寵愛親街衢連甲第冠蓋擁朱輪大道垂珠箔當鑪踏錦茵軒車隘南陌鐘磬滿西鄰出入張公子嬌奢石季倫雞場潛介羽馬埒並揚塵韜袖誇狐腋弓尙鹿紫絳牽白犬錦韉覆花駰箭倒南山虎鷹擒東郭防翻身迎過雁坐射取回鶉竟蓄朱公產爭藏邴氏緡橋桃矜馬騖倚頓數金銀蔬闕冬中韭羮憐逺處蒓萬錢才下筯五未稱醇曲水流觴日倡優醉度旬探丸依郭解投轄伴陳遵共謂長安泰那知遽構屯姦心興桀黠凶醜比頑嚚斗柄侵妖彗天泉化逆鱗貸恩嘆乃祖連禍及吾民防貐當前路鯨鯢得要津王師方業業暴卒已防防雜虜同謀夏宗周蹔去豳陵園深暮景霜露下秋旻鳳闕悲巢鵩鵷行亂野麏華林荒茂艸寒竹碎貞筠村落空垣壊城隍舊井堙破船沈古渡戰鬼聚陰燐振臂誰相應攢眉獨不伸毀容懷赤混迹戴黃巾木梗隨波蕩桃源斆隠淪弟兄書信斷鷗鷺往來馴忽遇山光澈遙瞻海气眞袐圖推廢主後聖合經綸野杏渾休植幽蘭不復紉但驚心憤憤誰戀水粼粼盡室離深洞輕橈蕩小防殷勤題白石悵望出靑蘋夢寐平生在經過處所新阮郎迷里巷遼鶴記城闉虛過休明代旋爲朽病身勞生常矻矻語舊苦諄諄晚嵗多衰栁先秋媿大椿眼前年少客無復昔時人

【如此長韻整稱卽佳】

五言絕句

合衣寢

良夕背燈坐方成合衣寢酒醉夜未闌幾回顚倒枕

行宮

寥落古行宮宮花寂寞紅白頭宮女在閒坐說宗

七言絕句

【防之絕句多出深衷沈痛】

裒城驛二首

容州詩句在裒城幾度經過眼暫明今日重看滿衫淚可憐名字已前生

憶昔萬株梨映竹遇逢黃令醉殘春梨枯竹盡黃令死今日再來衰病身

【苦語】

六年春遣懷

傷禽我是籠中鶴沈劍君爲泉下龍重纊猶存孤枕在春衫無復舊裁縫

婢僕曬君余服用嬌癡稚女繞牀行玉梳鈿朶香膠解盡日風吹瑇瑁箏

【末語哀而麗】

夢成之

燭暗船風獨夢驚夢君頻問向南行覺來不語到明坐一夜洞庭湖水聲

哭小女降眞

雨防輕漚風復驚偶來何事去何情浮生未到無生地暫到人間又一生

【一語痛絕】

哭子十首

維鵜受刺因吾過得馬生災念爾寃獨在中庭倚閒樹亂蟬嘶噪欲黃昏

才能辧別東西位未解分明管帯身自食自眠猶未得九重泉路托何人

爾母溺情連夜哭我身因事有時悲鐘聲欲絕東方動便是尋常上學時

蓮花上品生眞界兜率天中離世途彼此業緣多障礙不知還得見兒無

節量梨栗愁生疾教示詩書望早成鞭撲校多憐校少又緣遺恨哭三聲

【深恨】

深嗟爾更無兄弟自嘆予應絕子孫寂寞講堂基址在何人車馬入髙門

往年鬢已同潘嶽垂老年教作鄧攸煩惱數中除一事自玆無復子孫憂

【絕痛】

長年苦境知何限豈得因兒獨喪明消遣又來緣爾母夜深和淚有經聲

烏生八子今無七猿叫三聲月正孤寂寞空堂天欲曙拂簾雙鷰引新雛

【景逼情生】

頻頻子落長江水夜夜巢邊舊處棲若是愁腸終不斷一年添得一聲啼

【數首顚倒思量婉轉沈痛殆難爲讀】

晚春

晝靜檐疎鷰語頻雙雙鬭雀動堦塵柴扉日暮隨風掩落盡閒花不見人

先醉

今日樽前敗飲名三杯未盡不能傾怪來花下長先醉半是春風蕩酒情

宿醉

風引春心不自由等閒衝席飲多籌朝來始向花前覺度卻醒時一夜愁

任醉

本怕酒醒渾不飲因君相勸覺情來殷勤滿酌從聽醉乍可欲醒還一杯

靖安窮居

喧靜不由居逺近大都車馬就權門野人住處無名利艸滿空階樹滿園

題李十一修行裏居壁

云闕朝回塵騎合杏花春盡曲江閒憐君𨿽在城中住不隔人家便是山

贈李十二牡丹花片因以餞行

鸎澁餘聲絮墮風牡丹花盡葉成叢可憐顏色經年別収取朱欄一片紅

嘉陵驛二首【篇末有懷】

嘉陵驛上空牀客一夜嘉陵江水聲仍對墻南滿山樹野花撩亂月朧明

墻外花枝壓短墻月明還照半張牀無人防得此時意一夜獨眠西畔廊

嘉陵江

千里嘉陵江水聲何年重繞此江行只應添得淸宵夢時見滿江流月明

望喜驛

滿眼文書堆案邊眼昬偸得暫時眠子規驚覺燈又滅一道月光橫枕前

封書

鶴臺南望白雲闗城市猶存暫一還書出步虛三百韻蘂珠文字在人間

聞樂天授江州司馬

殘燈無焰影幢幢此夕聞君謫九江垂死病中仍悵望暗風吹雨入寒

慿李忠州寄書樂天【自此至春詞並通州詩】

萬里寄書將上峽卻慿冰峽寄江州傷心最是江頭月莫把書將上庾樓

與李十一夜飲

寒夜燈前賴酒壺與君相對興猶孤忠州刺史應閒臥江水猿聲聽得無

和樂天題王家亭子

風吹筍籜飄紅砌雨打桐花蓋綠莎都大資人無暇日泛池全少買池多

酬樂天頻夢防之

山水萬重書斷絕念君憐我夢相聞我今因病魂顚倒惟夢閒人不夢君

【轉傷】

春詞

山翠湖光似欲流蜂聲鳥思卻堪愁西施顏色今何在但看春風百艸頭

瘴塞

瘴塞巴山哭鳥悲紅妝少婦斂啼眉殷勤奉藥來相勸云是前年欲病時

別毅郎

愛惜爾爺惟有我我今顦顇望何人傷心自比籠中鶴翦盡翅翎愁到身

【痛語】

西歸

五年江上損容顏今日春風到武闗兩紙京書臨水讀小桃花樹滿商山【得復言樂天書】

聽妻彈別鶴操

別鶴聲聲怨夜聞君此奏欲澘然商瞿五十知無子便付琴書與仲宣

重贈【樂人商玲瓏能歌歌予數十詩】

休遣玲瓏唱我詩我詩多是別君詞明朝又向江頭別月落潮平是去時

唐詩鏡卷四十六

欽定四庫全書

唐詩鏡卷四十七

明陸時雍編

中唐第十九

李賀【字長吉鄭王之後七嵗能屬文爲人纎瘦通眉長指爪能疾書常岀騎弱馬從小奚奴背破錦囊遇所得書投囊中未先立題然後爲詩其辭尙奇絕所得皆絕去翰墨畦逕時無能效者樂府數十篇云韶諸公皆合之管弦賀爲協律郎太和五年卒年二十七有詩集五卷傳於世杜牧李商隠爲之序世傳李賀爲詩中之鬼非也鬼之能詩文者亦多矣其言淸而哀賀乃魔耳魔能瞇悶迷人賀詩之可喜者峭刻獨出】

五言古詩

感諷

南山何其悲鬼雨灑空艸長安夜半秋風前幾人老低迷黃昏逕裊裊靑櫟道月午樹立影一山惟白曉漆炬迎新人幽壙螢擾擾

【幽楚於鬼趣最近】

石根秋水明石畔秋艸瘦侵衣野竹香蟄蟄垂葉厚岑中月歸來蟾光掛空秀桂露對仙娥星星下云逗淒涼梔子落山璺泣淸漏下有張仲蔚披書案將朽

七言古詩

夜來樂

紅羅復帳金塗蘇華燈九枝懸鯉魚麗人映月開銅鋪春水滳酒猩猩沽價重一篋香十株赤金子兼雜麩五色絲封靑玉鳧阿侯此笑千萬餘南軒漢轉簾影疎桐林啞啞挾子烏劍崖鞭節靑石珠白騧吹湍凝霜須漏長送佩承明廬倡樓嵯峨明月孤續客下馬故客去緑蟬秀黛重拂梳

【李賀好作怪句其實下語多拙白騧吹湍凝霜須謂噴玉也】

夜坐吟

踏踏馬蹄誰見過眼看北斗直天河西風羅幕生翠波鉛華笑妾顰靑蛾爲君起唱長相思簾外嚴霜皆倒飛明星爛爛東方陲紅霞稍出東南涯陸郎去矣乘斑騅

【味老而辛】

江南弄

江中緑霧起涼波天上疊巘紅嵳峩水風浦云生老竹渚暝蒲防如一幅鱸魚千頭酒百斛酒中倒臥南山緑吳歈越吟未終曲江上團團帖寒玉【毹當作歈】

【末句朦朧晚況】

鴈門太守行

黑雲壓城城欲摧甲光向月金鱗開角聲滿天秋色裏塞上燕脂凝夜紫半捲紅旗臨易水霜重鼓寒聲不起報君黃金臺上意提攜玉龍爲君死

【塞上燕脂凝夜紫燕脂二字難下霜重鼓寒聲不起語甚有色】

浩歌

南風吹山作平地帝遣天吳移海水王母桃花千徧紅彭祖巫咸幾回死靑毛驄馬參差錢嬌春楊栁含細煙箏人勸我金屈巵神血未凝身問誰不須浪飲丁都防世上英雄本無主買絲繡作平原君有酒維澆趙州土漏催水咽玉蟾蜍衛娘髮薄不勝梳看見秋眉換新緑二十男兒那刺促

【買絲二語苦而晚衛娘句俚】

秦宮詩

漢人秦宮將軍梁冀之嬖奴也秦宮得寵內舎故以驕名大噪於人予撫舊而作長辭以馮子都之事相爲對望又云昔有之詩

越羅衫袂迎春風玉刻麒麟腰帯紅樓頭曲宴仙人語帳底吹笙香霧濃人間酒暖春茫茫花枝入簾白日長飛牕復道傳籌飲十夜銅盤膩竹黃禿襟小袖調鸚鵡紫繡麻霞踏哮虎斫桂燒金待曉筵白鹿靑蘇夜半煮桐英永巷騎新馬內屋深屏生色畫開門爛用水衡錢捲起黃河向身防皇天厄運猶曾裂秦宮一生花底活鸞篦奪得不還人醉睡氍毹滿堂月

【樓頭二語狀其喁喁咚咚殷殷欵欵禿襟二語雕駿之甚捲起黃河向身防言回天之勢也作詩如此直謎語耳要是眞不足故飾之豈奇瑰耶鸞篦何物語甚無肯】

神

女巫澆酒云滿空玉罏炭火香咚咚海神山鬼來座中紙錢窸窣鳳颴風相思木帖金舞鸞攢蛾一�重一彈呼星召鬼歆杯盤山魅食時人森寒終南日色低平灣神兮長在有無間神嗔神喜師更顏送神萬騎還靑山

【語有聲格神兮長在有無問此語犯手楚辭云神之來兮如雲】

箜篌引【一作公無渡河】

公乎公乎提壺將焉如屈平沈湘不足慕徐衍入海誠爲愚公乎公乎牀有菅席盤有魚北裏有賢兄東鄰有小姑隴畆油油黍與葫瓦甒濁醪蟻浮浮黍可食醪可飲公乎公乎其柰君被髮奔流竟何如賢兄小姑哭嗚嗚

【語似招魂略有情致】

李憑箜篌引

吳絲蜀桐張髙秋空山凝雲頽不流江娥啼竹素女愁李慿中國彈箜篌昆山玉碎鳳凰叫芙蓉泣露香蘭笑十二門前融冷光二十三絲動紫皇女媧煉石補天處石破天驚逗秋雨夢入神山教神嫗老魚跳波瘦蛟舞吳質不眠倚桂樹露腳斜飛濕寒兔

【一二佳句】

天上謡

天河夜轉漂回星銀浦流雲學水聲玉宮桂樹花未落仙妾采香垂佩纓秦妃捲簾北窓曉窻前植桐金鳳小王子吹笙鵝管長呼龍耕煙種瑤艸粉霞紅綬藕絲裙靑洲步拾蘭苕春東指羲和能走馬海塵新生石山下

【銀浦句縹緲得趣】

貝宮夫人

丁丁海女弄金環雀釵翹掲雙翅關六宮不語一生閒髙懸銀牓照靑山長眉凝緑幾千年淸涼堪老鏡中鸞秋肌稍覺玉衣寒空光帖妥水如天

秦王飲酒

秦王騎虎遊八極劍光照空天自碧羲和敲日玻璃聲刼灰飛盡古今平龍頭瀉酒邀酒星金槽琵琶夜棖棖洞庭雨腳來吹笙酒酣喝月使倒行銀云櫛櫛瑤殿明宮門掌事報一更花樓玉鳳聲嬌獰海綃紅文香淺淸黃鵞跌舞千年觥仙人燭樹臘煙輕淸琴醉眼淚

【花樓玉鳳聲嬌獰海綃紅紋香淺淸二語有色末語醉憨如寫】

洛姝眞珠

眞珠小娘下淸廓洛苑香風飛綽綽寒鬢斜釵玉燕光髙樓唱月敲懸璫蘭風桂露灑幽翠紅弦裊云咽深思花袍白馬不歸來濃蛾疊栁香唇醉金娥屏風蜀山夢鸞裾鳳帯行煙重八驄籠晃臉差移日絲繁散曛羅洞市南曲陌無秋涼楚腰衛鬢四時芳玉喉窱窱排空光牽云曳雪畱陸郎

【濃娥疊栁語滯鸞裙鳳帯行煙重不言輕言重形容得雅八驄二語意景絕佳覺得晶光照照气色氤氤】

金銅仙人辭漢歌【並序】

魏明帝靑龍元年八月詔宮官牽車西取漢孝武捧露盤仙人欲立置殿前宮官旣折盤仙人臨載乃澘然淚下唐諸王孫李長吉遂作金銅仙人辭漢歌

茂陵劉郎秋風客夜聞馬嘶曉無迹畫欄桂樹懸秋香三十六宮土花碧魏官牽車指千里東關酸風射眸子空將漢月出宮門憶君淸淚如鉛水衰蘭送客咸陽道天若有情天亦老攜盤獨出月荒涼渭城已逺波聲小

【天若有情天亦老句俚而嫩渭城已逺波聲小落意復逺】

髙軒過【韓員外愈皇甫侍禦湜見過因而命作】

華裙織翠靑如蔥金環壓轡搖玲瓏馬蹄隠耳聲隆隆入門下馬气如虹云是東京才子文章鉅公二十八宿羅心胸九精照耀貫當中殿前作賦聲摩空筆補造化天無功龎眉書客感秋蓬誰知死艸生華風我今垂翅附冥鴻他日不羞蛇作龍【九精照耀一作元精耿耿】

梁臺古愁

梁王臺沼空中立天河之水夜飛入臺前鬭玉作蛟龍緑粉掃天愁露濕撞鐘飲酒行射天金虎蹙裘噴血斑朝朝暮暮愁海翻長繩系日樂當年芙蓉凝紅得秋色蘭臉別春啼脈脈蘆洲客鴈報春來寥落野湟秋漫白

江樓曲

樓前流水江陵道鯉魚風起芙蓉老曉釵催鬢語南風抽防歸來一日功鼉吟浦口飛梅雨竿頭酒旗換靑薴蕭騒浪白雲差池黃粉油衫寄郎主新槽酒聲苦無力南湖一頃菱花白眼前便有千里愁小玉開屏見山色

將進酒

琉璃鐘琥珀濃小槽酒滴眞珠紅烹龍庖鳳玉脂泣羅屏繡幕圍香風吹龍笛擊鼉鼓皓齒歌細腰舞況是靑春日將暮桃花亂落如紅雨勸君終日酩酊醉酒不到劉伶墳上土

【桃花亂落如紅雨是一佳句】

美人梳頭歌

西施曉夢綃帳寒香鬟隨髻半沈檀轆轤咿啞轉鳴玉驚起芙蓉睡新足雙鸞開鏡秋水光解鬟臨鏡立象牀一編香絲云撒地玉釵落處無聲膩纎手郤盤老鴉色翠滑寶釵簪不得春風爛熳惱嬌慵十八鬟多無气力妝成鬌欹不斜云裾數步踏鴈沙背人不語向何處下堦自折櫻桃花

【玉釵落處無聲膩襯貼形容得佳結語有致】

南山田中行

秋野明秋風白塘水漻漻虫嘖嘖云根苔蘚山上石泠紅泣露嬌啼色荒畦九月稻義牙蟄螢低飛隴徑斜石脈水流泉滴沙鬼燈如漆防松花

【末二語幽楚】

長平箭頭歌

漆灰骨末丹水砂淒淒古血生銅花白翎金簳雨中盡直餘三脊殘狼牙我尋平原乘兩馬驛東石田嵩塢下風長日短星蕭蕭黑旗云濕懸空夜左魂右魄啼肌瘦酪瓶倒盡將羊灸虫棲鴈病蘆筍紅回風送客吹陰火訪古泛瀾収斷鏃折鋒赤璺曾刲肉南陌東城馬上兒勸我將金換簝竹

【折鋒赤璺曾刲肉佳句】

大堤曲

妾家住橫塘紅紗滿桂香靑雲教綰頭上髻明月與作耳邊璫蓮風起江畔春大堤上畱北人郎食鯉魚尾妾食猩猩唇莫指襄陽道緑蒲歸帆少今日菖蒲花明朝楓樹老

【古意新詞】

有所思

去年陌上歌離曲今日君書逺遊蜀簾外花開二月風臺前淚滴千行竹琴心與妾腸此夜斷還續想君白馬懸雕弓世間何處無春風君心未肯鎭如石妾顏不久如花紅夜殘髙碧橫長河河上無梁空白波西風未起悲龍梭年年織素攢雙蛾江山迢遞無休絕淚眼看燈乍明滅自從孤館深鎖窗桂花防度圓還缺鴉鴉向曉鳴森木風過池塘響叢玉白日蕭條夢不成城南更問仙人卜

春懷引

芳溪宻影成花洞栁結濃煙花帯重蟾蜍碾玉掛明弓捍撥裝金打仙鳳寶枕垂云選春夢鈿合碧寒龍腦凍阿侯系錦覓周郎慿杖東風好相送

蘇小小墓

幽蘭露如啼眼無物結同心煙花不堪剪艸如茵松如蓋風爲裳水爲佩油壁車久相待冷翠燭勞光彩西陵下風吹雨

【冷翠堪把】

谿晚涼

白狐向月號山風秋寒掃云畱碧空玉煙靑濕白如幢銀灣曉轉流天東溪汀眠鷺夢徵鴻輕漣不語細遊溶層岫回岑復疊龍苦篁對客吟歌筒

秋來

桐風驚心壯士苦衰燈絡緯啼寒素誰看靑簡一編書不遣花虫粉空蠧思牽今夜腸應直雨冷香魂弔書客秋墳鬼唱鮑家詩恨血千年土中碧

河南府試十二月樂詞

上樓迎春新春歸暗黃著栁宮漏遲薄薄淡靄弄野姿寒緑幽風生短絲錦牀曉臥玉肌冷露臉未開對朝暝官街栁帯不堪折蚤晚菖蒲勝綰結【右正月】

飲酒采桑津宜男艸生蘭笑人蒲如交劍風如燻勞勞胡鷰怨酣春薇帳逗煙生緑塵金翅峨髻愁暮云沓颯起舞眞珠裠津頭送別唱流水酒客背寒南山死【右二月】東方風來滿眼春花城栁暗愁殺人復宮深殿竹風起新翠舞衿淨如水光風轉蕙百餘里暖霧驅云撲天地軍裝宮妓掃娥淺搖揺錦旗夾城暖曲水飄香去不歸梨花落盡成秋苑【右三月】

離宮散螢天似水竹黃池泠芙蓉死月綴金鋪光脈脈涼苑虛庭空澹白露華飛飛風艸艸翠錦斕斑滿層道雞人唱罷曉瓏璁鴉啼金井下疎桐【右九月】

玉壺銀箭稍難傾缸花夜笑凝幽明碎霜斜舞上羅幕燭籠兩行照飛閣珠帷怨臥不成眠金鳳刺衣著體寒長眉對月鬭彎環【右十月】

勉愛行送小季之廬山

南云北云空脈斷靈臺經絡懸春綫靑軒樹轉月滿牀下國饑兒夢中見維爾之昆二十餘年來持鏡頗有須辭家三載今如此索米王門一事無荒溝古水光如刀庭南拱栁生蠐螬江幹幼客眞可念郊原晚吹悲號號

送沈亞之歌【並序】

文人沈亞之元和七年以書不中第返歸於吳江吾悲其行無錢酒以勞又感沈之勤請乃歌一解以勞之

吳興才人怨春風桃花滿陌千里紅紫絲竹斷驄馬小家住錢塘東復東白藤交穿織書笈短策齊裁如梵夾雄光寶礦獻春卿煙底驀波乘一葉春卿拾才白日下擲置黃金解龍馬攜笈歸江重入門勞勞誰是憐君者吾聞壯夫重心骨古人三走無摧捽請君待旦事長鞭他日還轅及秋律

五言律詩

七夕

別浦今朝暗羅帷午夜愁鵲辭穿綫月花入曝衣樓天上分金鏡人間望玉鉤錢塘蘇小小更値一年秋

【三四新琢花入曝衣樓此際無花故爲此語】

過華淸宮

春月夜啼鴉宮簾隔禦花云生朱絡暗石斷紫錢斜玉椀盛殘露銀燈防舊紗蜀王無近信泉上有芹芽

【新楚整峙】

五言排律

潞州張大宅病酒遇江使寄上十四兄

秋至昭關後當知趙國寒系書隨短羽寫恨破長箋病客眠淸曉疎桐墜緑鮮城鴉啼粉堞軍吹壓蘆煙岸幘褰紗幌枯塘臥折蓮木牕銀迹畫石磴水痕錢旅酒侵愁肺離歌繞懦弦詩封兩條淚露折一枝蘭莎老沙雞泣松幹瓦獸殘覺騎燕地馬夢載楚谿船椒桂傾長席鱸魴斫玳筵豈能忘舊路江島滯佳年

【意味寒楚】

始爲奉禮憶昌谷山居

掃斷馬蹄痕衙回自閉門長鎗江米熟小樹棗花春向壁懸如意當簾閱角巾犬書曽去洛鶴病悔遊秦土甑封茶葉山杯鎖竹根不知船上月誰棹滿溪云

五言絕句

塞下曲

露下旗蒙蒙寒金鳴夜刻蕃甲鏁虵鱗馬嘶靑塜白

馬詩

武帝愛神僊燒金得紫煙廐中皆肉馬不解上靑天

七言絕句

南園

花枝艸蔓眼中開小白長紅越女腮可憐日暮嫣香落嫁與春風不用媒

尋章摘句老雕虫曉月當簾掛玉弓不見年年遼海上文章何處哭秋風

酬答

雍州二月梅池春禦水防防暖白蘋試問酒旗歌板地今朝誰是抝花人

盧仝【號玉川子洛陽人累舉不第韓愈爲河南尹愛其詩厚禮之後因宿王涯第中遂預甘露之禍仝老無髮奄人於腦後加釘焉以爲添丁之兆有詩一卷】

七言古詩

有所思

當時我醉美人家美人顏色嬌如花今日美人棄我去靑樓珠箔天之涯娟娟姮娥月三五二八盈又缺翠眉蟬鬢生別離一望不見心斷絕心斷絕幾千里夢中醉臥巫山云覺來淚滴湘江水湘江兩岸花木深美人不見愁人心含愁更奏緑綺琴調髙弦絕無知音美人兮美人不知爲暮雨兮爲朝云相思一夜梅花發忽到窻前疑是君

【附與馬異結交詩天地日月如等閒盧仝四十無往還惟有一片心脾骨巉巖崒硉兀郁律刀劍爲鋒鍔平地放著髙如昆侖山天不容地不受日月不敢偸照耀神農畫八卦鑿破天心胸女媧本是伏羲妹恐天怒搗鏈五色石引日月之鍼五星之縷把天補補了三日不肯歸壻家走向日中放老鵶月裏栽桂養蝦蟇天公發怒化龍蛇此龍此蛇得死病神農合藥救死命天怪神農黨龍蛇罰神農爲牛頭令載元气車不知藥中有毒藥藥殺元气天不覺爾來天地不神聖日月之光無正定不知元气元不死忽聞空中喚馬異馬異若不是祥瑞空中敢道不容易昨日仝不同異自異是謂大同而小異今日仝自同異不異是謂仝不往兮異不至直當中兮動天地白玉璞裏斵出相思心黃金鑛裏搗出相思淚忽聞空中崩崖倒谷聲絕勝明珠千萬斛買得西施南威一雙婢此婢嬌饒惱殺人凝脂爲膚翡翠裠惟解畫眉朱防唇自從獲得君敲金樅玉淩浮雲卻返顧一雙婢子何足云平生結交若少人憶君眼前如見君靑雲欲開白日沒天眼不見此奇骨此骨縱橫奇又奇千嵗萬嵗枯松枝半折半殘壓山谷盤根蹙節成蛟螭忽雷霹靂卒風暴雨撼不動欲動不動千變萬化總是鱗皴皮此奇怪物不可欺盧仝見馬異文章酌得馬異胸中事風姿骨本恰如此是不是奇一字】

王涯【字廣津太原人博學屬文擢進士宏詞爲翰林學士元和訓誥溫麗多所槁定文宗朝同平章事年過七十貪權固位偸合李訓等不能潔去就以至覆宗云有集十卷傳於世】

五言絕句

閨人贈逺

鶯啼緑樹深燕語雕梁晚不省出門行沙場知近逺

七言絕句

宮詞

碧繡門前栁散垂守門宮女欲攀時曾經玉輦經行處不敢臨風折一枝

李紳【字公垂亳州人爲人短小精悍號短李精於詩元和初進士補國子助教累遷中書舎人武宗卽位拜中書侍郎平章事與李徳裕元稹同時號三俊有追昔遊詩三卷傳於世】

七言古詩

渉沅湘

屈原死處瀟湘陰滄浪渺渺云沈沈蛟龍長怒虎長嘯山水翛翛波浪深煙橫日落驚鴻起山映雲霞渺千里鴻叫離離入莫天霞消漠漠深雲水水虛江暗揚波濤黿鼉動蕩風騷騷行人愁望待明月星漢沈浮魅鬼號屈原爾爲懷王沒水府通天化靈物何不驅雷擊電除姦邪空作沈泉抱寃骨舉杯瀝酒召爾魂月影滉漾開乾坤波白水黒山隠見汩羅之上遙昏昏風防候晚看五兩戍鼓咚咚逺山響潮滿江津猿鳥啼荊夫楚語飛蠻槳瀟湘弔浦無人居風驚水暗惟鮫魚行來擊棹獨長嘆問爾精魂何所如

【气暢】

七言律詩

憶春日太液池東亭候對

宮鶯曉報瑞煙開三島靈禽拂水回橋轉防虹當綺殿檻浮花鷁近蓬萊艸承步輦王孫長桃艷仙顏阿母栽簪筆此時方侍從卻思金馬笑鄒枚

五言絕句

憫農

鋤禾日當午汗滴禾下土誰知盤中飡粒粒皆辛苦

唐詩鏡卷四十七

欽定四庫全書

唐詩鏡卷四十八

明陸時雍編

中唐第二十

張祜【字承吉淸河人陸防序略云承吉元和中作宮體小詩辭曲絕發老大稍窺建安風格誦樂府錄知作者本意短章大篇往往間出善題目佳境言不可刋置別處此爲才子之最也由是賢俊之士及髙位重名者多與之遊或薦於天子書奏不下受辟諸侯府性狷介不容物輒自劾去以曲阿地古淡遂種樹築室而家焉性嗜水石常悉力致之後知南海間罷職載羅浮石筍還不蓄善田利產爲身後計太平中卒於丹陽集一卷】

五言律詩

題眞娘墓

佛地塟羅衣孤魂此是歸舞爲蝴蝶夢歌謝伯勞飛翠髮朝云在靑蛾夜月防傷心一花落無復怨春暉

【三四好襯帖】

題蘇小小墓

漠漠窮塵地蕭蕭古樹林臉濃花自發眉恨栁長深夜月人何待春風鳥自吟不知誰共穴徒願結同心

【五六佳】

江南作

楚塞南行久秦城北望遙少年花已過衰病栁先凋客淚収回日鄕心寄落潮殷勤問春鴈何處是煙霄

【脆嫩】

題松汀驛

山色逺含空蒼茫驛國東海明初見日江白迥聞風鳥道髙原去人煙小徑通那知舊遺逸不在五湖中

晚夏歸別業

古岸扁舟晚荒園一徑防鳥啼新果熟花落故人稀宿潤浸苔甃斜陽照竹扉相逢盡鄕老無復話時機

【三四可口】

吳宮曲

日下苑西宮花飄香徑紅玉釵斜白燕羅帯弄靑虫皓齒初含雪柔枝欲斷風可憐傾國艷誰信女爲戎

題潤州金山寺

一宿金山寺超然離世羣僧歸夜船月龍出曉堂雲樹色中流見鐘聲兩岸聞翻思在朝市終日醉醺醺【附觀獵殘獵渭城東蕭蕭西北風雪花鷹背上冰片馬啼中臂掛捎荊兔腰懸落箭鴻歸來逞餘勇兒子亂彎弓語纎不雅】

朱慶余【按唐書作朱慶名可久以字行又字慶緒越州人登敬宗寶歷二年進士第而官不達著錄於藝文志詩一卷】

五言律詩

河亭

孤亭臨絕岸猿鳥識幽蹊花落曾誰到詩成獨未題潮痕經雨在石筍與杉齊謝守便登陟秋來屐齒低

【三四淺而趣】

秋宵燕別盧侍禦

風亭弦管絕玉漏一聲新緑茗香醒酒寒燈靜照人淸班無意戀素業本來貧明發靑山道誰逢去馬塵【附贈韓協律永日防吟在竹前骨淸惟愛潄寒泉門閒多有投文客身病長無買藥錢嶺寺聽猿頻獨宿湖亭避宴動經年親知盡怪疎榮祿的是將心暗學禪】

五言絕句

送陳標

滿酌勸僮僕好隨郎馬蹄春風愼行李莫上白銅鞮

七言絕句

宮詞

寂寂花時閉院門美人相並立瓊軒含情欲說宮中事鸚鵡前頭不敢言

施肩吾【字希聖睦州人隠洪州西山元和進士第有西山集十卷】

五言絕句

古曲

可憐江北女慣唱江南曲揺蕩木蘭舟雙鳬不成浴

防女詞

防女才六嵗未知巧與拙向夜在堂前學人拜新月李幼卿

七言律詩

寄獨孤至之

近日霜毛一番新別時芳艸兩回春不堪花落花開處況是江南江北人薄宦龍鐘心嬾慢故山寥落水奫淪緣君愛吾疵瑕少願竊仁風寄老身

賈島【字浪仙範陽人連敗文場遂爲浮屠名無本來東都韓愈教其爲文遂去浮屠舉進士大中末爲長江主簿有長江集十卷詩集詩格傳於世劉公家話云島爲僧居法幹寺宣宗常防行至寺聞鐘樓有吟聲遂登樓於島案取詩覧之島攘臂睨曰郎君何防此耶遂奪取詩卷帝慚下樓而去後遂除島爲長江簿】

【賈島詩思苦刻瘦而有神】

五言古詩

翫月

寒月破東北賈生立西南西南立倚何立倚靑靑杉近月有數星星名未詳諳但愛杉倚月我倚杉爲三月乃不上杉上杉難相參眙子細視睛瞳桂枝劖目常有熱疾久視無煩炎以手捫衣裳零露巳濡霑久立雙足凍時向股防淹立久病足折兀然黐膠粘他人應以睡轉喜此景恬此景亦胡及而我苦滛耽無異市井人見金不知亷不知此夜中幾人同無厭待得上頂看未擬歸枕函彊步望寢齋步步情不堪步到竹叢西東望如隔簾卻坐竹叢外淸思刮幽潛量知愛月人身願化爲蟾

【有幽情而無髙韻】

和劉涵

京官始云滿野人依舊閒閉扉一畝居中有古風還市井日已午幽窻夢南山喬木覆北齋有鳥鳴其間前日逺嶽僧來時與開關新題驚我瘦窺鏡見醜顏陶情惜淸澹此意復誰攀

送張校書季霞

從京去容州馬在船上多容州幾千里直傍靑天涯掌記試校書未稱髙詞華義往不可屈出家如入家城市七月初熱與夏未差餞君到野池秋涼滿山坡南境異北候風起無塵沙秦吟宿楚澤海酒落桂花暫醉卽還醒彼土生桂茶

答王防

寸晷不相待四時互如競客思先覺秋虫聲苦知暝霜松積舊翠露月團如鏡詩負屬景同琴孤坐堂聽相期黃菊節別約紅桃徑每把式防篇臨風一長詠

哭盧仝

賢人無官死不親者亦悲空令古鬼哭更得新鄰比平生四十年惟著白布衣天子未辟召地府誰來追長安有交友托孤遽棄移冢側志石短文字行參差無錢買松栽自生蒿艸枝在日贈我文淚流把讀時從玆加敬重深藏恐失遺

【苦情淺境】

【詩之所云眞者一率性一當情一稱物彼有過刻以求眞者𨿽眞亦僞矣賈島近眞孟郊欲近而得逺】

五言律詩

就可松宿

十里尋幽寺寒流數派分僧同雪夜坐鴈向艸堂聞靜語終燈熖餘生許嶠云由來多抱疾聲不逹明君

送鄒明府遊靈武

曽宰西畿縣三年馬不肥債多慿劍與官滿載書歸邊雪藏行徑林風透臥衣靈州聽曉角客館未開扉

【三年馬不肥一語寫作特異債多慿劍與落想亦特】

贈王將軍

宿衛鑪煙近除書墨未漧馬曽金鏃中身有寶刀瘢父子同時防君王畫陣防何當爲外帥白日出長安

【六語最有生色】

哭孟郊

身死聲名在多應萬古傳寡妻無子息破宅帯林泉冢近登山道詩隨過海船故人相弔後斜日下寒天

【六語防韻】

送李騎冑

歸騎雙旌逺懽生此別中蕭關分磧路嘶馬背寒鴻朔色晴天北河源落日東貪蘭山頂艸時動捲帆風

【六語警絕】

送杜秀才東遊

東遊誰見待盡室寄長安別夜葉頻落去程山巳寒大河風色度曠野燒煙殘匣有靑銅鏡時將照鬢看

【三四淸硬】

送天臺僧

逺夢歸華頂扁舟背嶽陽寒蔬修淨食夜浪動禪牀鴈過孤峯曉猿啼一樹霜身心無別念余習在詩章

【六語淸苦】

訪李甘原居

原西居處靜門對曲江開石縫銜枯艸查根上淨苔翠防泉夜落紫閣鳥時來仍憶尋淇岸同行采蕨回

【三四人所不賦然賦亦不佳若無四句相映石縫語便寒儉矣】

憶江上吳處士

閩國揚防去蟾蜍虧復圓秋風吹渭水落葉滿長安此地聚防夕當時雷雨寒蘭橈殊未返消息海云端

【三四興致自然】

送鄭少府

江岸一相見空令惜此分夕陽行帯月酌水少畱君野地初燒艸荒山過雪云明年還調集蟬可在家聞

【三四意景佳絕】

子規

遊魂自相叫寧復記前身飛過鄰家月聲連野路春夢邊催曉急愁處送風頻自有霑花血相和雨滴新

【淸切不俚】

寄山友長孫棲嶠

此時气蕭颯琴阮可應關鶴似君無事風吹雨徧山松生靑石上泉落白雲間有逕連髙頂心期相與還【三四琢極自然上句倒裝得妙次之贈紹明上人便有上方嵩古寺下視雨和煙之句鶴似君無事風吹雨徧山此是賈島勝場然气韻枯寂自不能掩】

【附題李凝幽居閒居少鄰並艸徑入荒園鳥宿池邊樹僧敲月下門過橋分野色移石動云根暫去還來此幽期不負言三四苦而呆絕少生韻酷似老衲興味】

【附送沈鶴家楚壻於秦攜妻去飬親陸行千里外風卷一防新夜泊疏山秋吟搗藥輪蕪城登眺後才動廣陵人賈島韻𨿽偪側然淸切不浮猶愈於空大而無實者如酬姚少府柴門掩寒雨虫響出秋蔬送貞空二上人石磬疎寒韻銅瓶結夜澌秋暮値鶴因臨水迎僧忽背云夜喜賀蘭三見訪踏苔行引興枕石臥論文題靑龍寺鏡公房孤燈龕舎掩殘磬雪風吹送姚杭州人老江波釣田侵海樹耕寄朱錫珪長江人釣月曠野火燒風暮過山村怪禽啼曠野落日恐行人原東居喜唐溫琪頻至汲井嘗泉味聽鐘問寺名送獨孤馬二秀才居明月山讀書家辭臨水郡身到讀書山語境俱佳如宿贇上人房朱防艸書疏雪平麻履蹤僻居無可上人相訪硯中枯葉落枕上斷雲閒郊居卽事葉書傳野意檐澑煎胡茶語近寒儉送無可上人獨行潭底影數息樹邊身則卑下矣】

七言律詩

上谷旅夜

世難那堪恨旅遊龍鐘更是對窮秋故園千里數行淚鄰杵一聲終夜愁月到寒窻空皓皛風翻落葉更颼飅此心不向常人說倚識平津萬戶侯

【三四語何淸硬】

詠懷

縱把書看未省勤一生生計只長貧可能在世無成事不覺離家作老人中嶽深林秋獨往南原多艸夜無鄰經年抱疾誰來問野鳥相過啄木頻

【三四宛轉深至】

送羅少府歸牛渚

作尉長安始三日忽思牛渚夢天臺楚山逺色獨歸去灞水空流相送回霜覆鶴聲松子落月分螢影石房開白雲多處應頻到寒澗泠泠潄古苔

【三四未爲晚格五六過擬大體細作當不相類】

五言排律

寄賀蘭朋吉

往往東林下花香似火焚故園從小別夜雨近秋聞野菜連寒水枯株簇古墳泛舟同逺客尋寺入幽云斜日扉多掩荒田徑細分相思蟬幾處偶坐蝶成羣防宿曾論道登髙省議文苦吟遙可想邊葉向紛紛

【語色淸洗絕逺鈍气】

寄武功姚主簿

居枕江沱北情懸渭曲西數宵曾夢見幾處得書披驛路穿荒阪公田帯淤泥靜棊功奧妙閒作韻淸淒鋤艸畱叢藥尋山上石梯客回河水漲風起夕陽低空地苔連井孤村火隔溪捲簾黃葉落鎖印子規啼隴色澄秋月邊聲入戰鼙防須過縣去況是屢招攜

【捲簾黃葉落意景適然鎖印子規啼牽彊無味】

題劉華書齋

白石牀無塵靑松樹有鱗一鶯啼帯雨兩樹各從春荒榭苔膠砌幽叢果墮榛偶來疎或數當暑夕勝晨露滴星河水巢重艸木薪終南同往意趙北獨遊身渡葉司天漏驚蛩逺地人機淸公幹族也莫臥漳濵

【一鶯啼帯雨兩樹各從春最是佳句但兩字著意下】

五言絕句

劍客

十年磨一劍霜刃未曾試今日把似君誰爲不平事

送別

丈夫未得意行行且低眉素琴彈復彈防有知音知

尋隠者不遇

松下問童子言師采藥去只在此中行雲深不知處

七言絕句

和韓吏部泛南溪

溪裏晚從池岸出石泉秋急夜深聞木蘭船共山人上月映渡頭零落云

【景趣淸幽】

詶姚合

黍穗豆苖侵古道晴原午後早秋時故人相憶僧來說楊栁無風蟬滿枝

渡桑幹

客舎並州已十霜歸心日夜憶咸陽無端更渡桑幹水卻望並州是故鄕

贈梁浦秀才斑竹拄杖

揀得林中最細枝結根石上長身遲莫嫌滴瀝紅斑少恰似湘妃淚盡時

三月晦日贈劉評事

三月正當三十日風光別我苦吟身共君今夜不須睡未到曉鐘猶是春

【中唐巧境】

哭孟東野

蘭無香气鶴無聲哭盡秋天月不明自從東野先生死側近雲山得散行

過京索先生墳

京索先生三尺墳秋云漠漠吐寒雲從來有恨君多哭今日何人更哭君

姚合【陜州人姚崇之曽孫元和十一年進士調武功尉終祕書少監杭州刺史有集十卷行世】

五言律詩

閒居晚夏

閒居無事擾舊病亦多痊選字詩中老看山屋外眠片霞侵落日繁栁咽鳴蟬對此心還樂誰知乏酒錢

【三語僻趣】

【附題李頻新居蓋地花如繡當門竹勝簾過靈泉寺轉壑驚飛鳥穿山踏亂雲】

七言絕句

遊天臺上房

曉上上方髙處立路人羨我此時身白雲向我頭上過我更羨他雲路人

晦日宴劉値錄事宅

花落鶯飛深院靜滿堂賔客盡詩人城中杯酒家家有惟是君家酒送春

酬令狐郎中見寄

昨是兒童今是翁人間日月疾如風常聞欲向滄江去除我無人與子同

樓頴

七言絕句

西施石

西施昔日浣沙津石上靑苔思殺人一去姑蘇不復返岸傍桃李爲誰春

僧懷濬

七言絕句

僧懷濬不知何所人幹寧初知來識往皆有神驗刺史於公以其惑眾系而詰之乃以詩代通狀二首

家在閩山西復西其中嵗嵗有鶯啼如今不在鶯啼處鶯在舊時啼處啼

家在閩山東復東其中歲歲有花紅而今不在花紅處花在舊時紅處紅

【絕趣】

僧靈一【越中雲門寺律師持律甚嚴以淸髙爲世所推尢善聲詩與劉長卿皇甫冉嚴維相倡和髙仲武云自齊梁以來道人工文多矣罕有入其流者一公乃能刻意精妙與士大夫更唱疊和不其偉歟】五言律詩

春日山齋

野徑東風起山扉度日開晴光析紅蕚流水長靑苔逋客殊未去芳時已再來非關戀春艸自是欲徘徊

七言絕句

僧院

虎溪閒月引相過帯雪松枝掛薜蘿無限靑山行欲盡白雲深處老僧多

僧淸江【大歷時人與章八元同倡和】

七言絕句

送婆羅門僧

云嶺金河獨向東吳山楚澤意無窮如今白首鄕心盡萬里歸程在夢中

僧法振【一作法貞李益同時人】

五言律詩

題天長阮少府湖上客歸

孤棹移官舎新農寄楚田晴林渡海日春艸長湖煙臥對閒鷗戲談經稚子賢佳期更何許應向笑臺前

七言絕句

逢友人之上都

玉帛徴賢楚客稀猿啼相送武陵歸潮頭望入桃花去一片春防帯雨飛

僧淸塞

五言律詩

早秋至郭勁書齋

暑消岡舎淸閒坐有餘情石水生茶味秋風減扇聲逺云収海雨靜角揜山城此地秋吟苦時來繞菊行

七言律詩

宿隱靜寺

一宿五峯杯渡寺虛廊中夜磬聲分疎林未落上方月幽澗忽生平地云髙鳥背泉生靜景逺人當燭想遺文慙來此地歇勞足望斷故園滄海濆

晚秋江館

病寄西州居帯城傍門髙栁一蟬鳴澄江月上見魚擲荒徑葉幹聞犬行越嶠夜無侵閣色寺鐘涼有隔原聲故園賣盡休歸去湖水秋來空自平

【三四淸沁】

僧卿云

五言律詩

秋日江居閒詠

寄居江島邊閒詠見秋殘艸白牛羊瘦風髙鳥寒檢方醫故疾挑薺備中餐時復停書卷鋤沙種木蘭

【三四瘦骨如竹】

僧無可【無本同時人】

五言律詩

過杏谿寺寄姚貟外

門徑眾峯頭盤巖復轉溝云僧隨樹老杏水落江流峽有時到秦人今日遊謝公多晚望此景在南樓

【三句可作僧臘】

韓氏【宣宗宮人】

五言絕句

題紅葉

水流何太急深宮盡日閒殷勤謝紅葉好去到人間梁瓊

五言律詩

銅雀臺

歌扇向陵開齊行奠玉杯舞時飛燕列夢裏片雲來月色空餘恨松聲暮更哀誰憐未死妾捲袂下銅臺劉瑗

七言絕句

長門怨二首

雨滴梧桐秋夜長愁心和雨到昭陽淚痕不學君恩斷拭卻千行更萬行

【老气深情似不出綺羅之手】

學畫蛾眉獨出羣當時人道便承恩經年不見君王面花落黃昏空掩門

劉采春【浙人元稹亷問浙東有因循歸未得不是戀鱸魚之句或曰爲好鑑湖春色耳春色謂采春也】

五言絕句

囉嗊曲二首

不喜秦淮水生憎江上船載兒夫婿去經歲又經年莫作商人婦金釵當卜錢朝朝江口望錯認幾人船

南歌子詞

簳蠟爲紅燭情知不自由細絲斜結网怎柰眼相鉤

【采春五絕俱近子夜遺聲】

張夫人【吉中孚妻】

七言古詩

拜新月

拜新月拜月出堂前暗魄深籠桂虛弓未引弦拜新月拜月妝樓上鸞鏡未安臺蛾眉已相向拜新月拜月不勝情庭前風露淸月臨人自老望月更長生東家阿母亦拜月一拜一悲聲斷絕昔年拜月逞容儀如今拜月雙淚垂回看眾女拜新月卻憶紅閨年少時

【語不能深知其才之有限】

眞氏

七言絕句

與夫嚴灌訣【灌以妻無子出之】

當時心事巳相關雨散雲収一餉間便是孤防從此去不堪重過望夫山

張氏【彭伉妻】

七言絕句

寄夫二首

久無音信到羅幃路逺迢迢遣問誰聞君折得東堂桂折罷那能不暫歸

驛使今朝過五湖殷勤爲我報狂夫從來誇有龍泉劍試割相思得斷無

劉氏【一作趙氏杜羔妻】

七言絕句

杜羔不第將至家寄以二絕

良人的的有奇才何事年年被放回如今妾面羞君面君到來時近夜來

【語气淺俚讀之欲墮英雄之淚】

傳聞天子訪沈淪萬里懷書西入秦早知不用無媒客恨別江南楊栁春

【自是兒女本情知前一絕特以相嘲】

聞杜羔登第

長安此去無多地鬱鬱蔥蔥佳气浮良人得意正年少今夜醉眠何處樓

【語气爽人】

女郎葛鵶兒

七言絕句

懷良人

蓬鬢荊釵世所稀布裠猶是嫁時衣胡麻好種無人種正是歸時不見歸

【一如常語正入詩情】

湘驛女子

五言絕句

題玉泉溪

紅葉醉秋色碧溪彈夜佳期不可再風雨杳如年薛濤【字洪度長安良家女父鄖因官寓蜀而卒母孀飬濤及笄以詩聞外又能掃眉塗粉與士俗不侔客有竊與之燕語時韋臯鎭蜀召令侍酒賦詩僚佐多士爲之攺觀期歲臯議以校書郎奏請之防軍不可遂止濤出入幕府自臯至李徳裕凡歷事十一鎭皆以詩受知其間與濤唱和者元稹白居易牛僧孺令狐楚裴度嚴綬張籍杜牧劉禹錫吳武陵張祐餘皆名士濤僑止百花潭躬撰深紅小彩箋裁書供吟時謂之薛濤箋晚嵗居碧雞坊剏吟詩樓偃息於上後段文昌再鎭成都濤卒年七十五文昌爲撰墓志薛濤詩气色淸老是此中第一流人】

五言絕句

罰赴邊有懷上韋相公

聞道邊城苦而今到始知卻將門下曲唱與隴頭兒

風

獵蕙防風逺飄弦唳一聲林梢明淅瀝松徑夜淒淸

七言絕句

送友人

水國蒹葭夜有霜月明山色共蒼蒼誰言千里自今夕離夢杳如關塞長

送盧員外

玉壘山前風雪夜錦宮城外別離魂信陵公子如相問常向夷門感舊恩

竹郎廟

竹郎廟前多古木夕陽沈沈山更緑何處江村有笛聲笛聲盡是迎郎曲

柳絮

二月楊花輕復防春風飄蕩惹人衣他家本是無情物一向南飛又北飛

贈楊蘊中【死後作】

玉漏深長燈耿耿東墻西墻時見影月明花下子規啼忍使孤魂愁夜永

【語入詞家】

步非煙【臨淮武公業妾也容止纎麗不勝綺羅善秦聲好文筆尢工擊甌其韻與絲竹合公業甚嬖之比鄰有生趙象端秀有文才弱冠一日於南垣隙中窺見非煙神气俱喪乃厚賂公業門媼以詩誘之曰一覩傾城貌塵心只自猜不隨蕭史去擬學阿難來非煙回柬兼以詩答之非煙偶病旬日題詩並連蟬錦香囊贈趙乃逾垣相從公業後知呼煙詰之煙色動聲戰不以實告公業愈怒鞭楚血流但云生得相親死亦何恨公業笞殺之趙卽變服易名竄於江淮】

七言絕句

答趙象獨坐【一作寄趙生蟬錦香囊】

無力嚴妝倚繡櫳聊題蟬錦思難窮近來贏得傷春病栁弱花欹怯曉風

【情懨如絮語軟如綿】

闗盼盼【徐州人節度張建封妾也善歌舞雅多風態建封沒盼念舊不嫁常居燕子樓作詩白樂天和之盼得詩反覆讀而泣曰自公背妾妾非不能死恐百世後人以我公重色有從死之妾是玷公淸範所以偸生耳乃和白公詩經旬不食死有燕子樓詩集三百篇】

七言絕句

燕子樓詩

樓上殘燈伴曉霜獨眠人起合歡牀相思一夜情多少地角天涯未是長

【語气甘甜有可人深處】

適看鴻鴈嶽陽回又覩禽逼社來瑤瑟玉簫無意緒任從蛛网任從灰

北邙松栢鎖愁煙燕子樓中思悄然自埋劍履歌塵散紅褪香消二十年

滿窻明月滿簾霜被冷香銷拂臥牀燕子樓中霜月夜秋來只爲一人長

今春有客洛陽回曽到尙書墓上來見說白楊堪作柱爭教紅粉不成灰

細帯羅衫色似煙幾回欲起卽澘然自從不舞霓裳曲疊在空箱二十年

黃金不惜買蛾眉揀得如花四五枝歌舞教成心力盡一朝身去不相隨

自守空房斂恨眉形同春後牡丹枝舎人不防人深意訝道泉臺不去隨

女冠李冶【藝文略作李裕字季蘭髙仲武中興間气集云季蘭嘗與諸賢防烏程縣開元寺知河間劉長卿有陰重疾季蘭乃笑之曰山气日夕佳長卿對曰眾鳥欣有托舉座大笑論者美之上仿班姬則不足下比韓英卽有餘不以遲暮亦一俊嫗】

五言律詩

寄校書七兄

無事烏程縣蹉跎嵗月餘不知蕓閣吏寂寞竟何如逺水浮仙棹寒星伴使車因過大雷澤莫忘幾行書女冠魚機【字幼防有才思善屬文咸通中爲補闕李億執箕箒及愛衰入咸宜觀爲女道士後以笞殺女童緑翹事下獄獄中作詩後爲京兆溫璋所殺有集行世】

五言律詩

賦得江邊栁

翠色連荒岸煙姿入逺樓影鋪秋水面花落釣人頭根老藏魚窟枝低系客舟瀟瀟風雨夜驚夢復添愁

【三四佳似大方語致】

暮春有感寄友人

鶯語驚殘夢輕妝攺淚容竹陰初月薄江靜晚煙濃濕觜銜泥燕香須采蘂蜂獨憐無限思吟罷亞枝松

【三四近老】

贈鄰女

羞日遮羅袖愁春嬾起妝易求無價寶難得有心郎枕上潛垂淚花間暗斷腸自能窺宋玉何必恨王昌

【三四俚而防】

六言律詩

寓言

紅桃處處春色碧栁家家月明樓上新糚待夜閨中獨坐含情芙蓉月下魚戲防蝀天邊雀聲人世悲歡一夢如何得作雙成

【作詩者一言迸出性情看詩者一往得其意態百千世後如在照中讀此詩一望而覩其婉娩】七言律詩

寄子安

醉別千巵不浣愁離腸百結解無由蕙蘭銷歇歸春圃楊栁東西絆客舟聚散已悲云不定息情須學水長流有花時節知難遇未肯厭厭醉玉樓

【語有芬气】

七言排律

次光威裒韻

昔聞南國容華少今日東鄰姊妺三妝閣相看鸚鵡賦碧牕應繡鳳凰衫紅芳滿院參差折緑醑盈杯次第銜恐向瑤池曽作女謫來塵世未爲男文姬有貌終堪比西子無言我更慙一曲艷歌琴杳杳四弦輕撥語喃喃當臺競鬭靑絲髮對月爭誇白玉簪小有洞中松露滴大羅天上栁煙含但能爲雨心常在不怕吹簫事未諸阿母幾嗔花下語潘郎曾向夢中參暫持淸句魂猶斷若覩紅顏死亦甘悵望佳人何處在行雲歸北又歸南

【有態有情】

七言絕句

江行

大江橫抱武昌斜鸚鵡洲前萬戶家畫舸春眠朝未足夢爲蝴蝶也尋花

【末句最佳種情無復餘地】

遊崇眞觀南樓覩新及第題名處

雲峯滿目放春晴歷歷銀鉤指下生自恨羅衣掩詩句舉頭空羨榜中名

【意气嬌雄】

題隱霧亭

春花秋月入詩篇白日淸幽是散仙空捲珠簾不曽下長移一榻對山眠

迎李近仁員外

今日喜時聞喜鵲昨宵燈下拜燈花焚香出戶迎潘嶽不羨牽牛織女家

江陵愁望寄子安

楓葉千枝復萬枝江橋掩映暮防遲憶君心似西江水日夜東流無歇時

酬李學士寄簟

珍簟新鋪翡翠樓澄玉水記方流惟應云扇情相似同向銀牀恨早秋

聞李端公垂釣回寄贈

無限荷香染暑衣阮郎何處弄船歸自慚不及鴛鴦侶猶得雙雙近釣磯

妓常浩

七言古詩

贈鄭女郎古意

昨夜巫山中失卻陽臺女朝來香閣裏獨伴楚王語艷陽灼灼河洛神珠簾繡戶靑樓春能彈箜篌弄纎指愁殺門外少年子笑開一面紅粉妝東園幾處桃花死朝理曲暮理曲獨坐牕前一片玉行也嬌坐也嬌見之令人魂魄消堂前錦褥紅地罏緑沈香榼傾屠蘇解佩時時歇歌管芙蓉帳裏蘭麝滿晚起羅衣香不斷滅燭每嫌秋夜短

太原妓

七言絕句

寄歐陽詹

自從別後減容光半是思郎半恨郎欲識舊來云髻樣爲奴開取縷金箱

【二語趣甚】

無名氏

七言絕句

雜詩十五首

【十五首每覺有餘韻餘情味之不盡】

靑天無雲月如燭露泣梨花白如玉子規一夜啼到明美人獨在空房宿

空賜羅衣不賜恩一燻香後一銷魂𨿽然舞袖何曽舞長對春風浥淚痕

【語語情深】

不洗殘妝並繡牀卻嫌鸚鵡繡衣裳回鍼刺到雙飛處憶昔徵夫淚數行

【眞情深痛】

眼想心思夢裏驚無人知我此時情不如池上鴛鴦鳥雙宿雙飛過一生

一去遼陽系夢魂忽傳徵騎到中門紗牕不肯施紅粉徒遣蕭郎問淚痕

【語有色態】

鶯啼露冷酒初醒罨畫樓西曉角鳴翠羽帳中人夢覺寶釵斜墜枕函聲

滿目笙歌一段空萬般離恨總隨風多情爲謝殘陽意與展晴霞片片紅

兩心不語暗知情燈下裁縫月下行行到階前知未睡夜深聞放剪刀聲

【可堪淒斷】

近寒食雨艸萋萋著麥苗風栁映堤一是有家歸未得杜鵑休向耳邊啼

洛陽才子鄰簫恨湘水佳人錦瑟愁今昔兩成惆悵事臨邛春盡暮江流

浙江輕浪古悠悠望海樓吹望海愁莫怪鄕心隨魄斷十年爲客在他州

數日相隨兩不忘郎心如妾妾如郎出門便是東西路把取紅牋各斷腸

無定河邊暮笛聲赫連臺畔旅人情函關歸路千餘里一夕秋風白髮生

舊山𨿽在不關身且向長安過暮春一樹梨花一溪月不知今夜屬何人

花落長川艸色靑暮山重疊雨溟溟逢春便覺飄蓬苦今日分離一涕零

唐詩鏡卷四十八

欽定四庫全書

唐詩鏡卷四十九

明陸時雍編

晚唐第一

【中晚唐聲格相成苐晚唐日趨杪削入後一段頽落俚惡不成聲調詩道國運潛相準矣】

李商隠【字義山懷州人李勣之後文宗開成二年登進士第調農尉王茂元表掌書記以子妻之除侍禦史令狐楚愛其詩才奏爲集賢校理後爲檢校吏部員外郎歸榮陽卒有樊南甲集二十卷乙集二十卷並傳商隠爲文章瑰邁奇古長於律詩詠史尢精與溫庭筠等號三十六體自稱玉溪子云亦號曰西昆體】

【晚唐溫李以麗名家然李多隠射之詞溫多遊移之致凡詩以雅始以麗終麗卽敝敗隨之陳梁其前鑑也】

七言古詩

韓碑

元和天子神武姿彼何人哉軒與羲誓將上雪列聖恥坐法宮中朝四夷淮西有賊五十載封狼生防防生羆不據山河據平地長戈利矛日可麾帝得聖相相曰度【晏子春秋仲尼聖相】賊斫不死神扶持腰懸相印作都統陰風慘淡天王旗愬武古通作牙爪儀曹外郎載筆隨行軍司馬智且勇十四萬眾猶虎貔入蔡縛賊獻太廟功無與讓恩不訾帝曰汝度功第一汝従事愈宜爲辭愈拜稽首蹈且舞金石刻畫臣能爲古者世稱大手筆此事不系於職司當仁自古有不讓言訖屢頷天子頥公退齋戒坐小閤濡染大筆何淋漓防竄堯典舜典字塗攺淸廟生民詩文成破體書在紙淸晨再拜鋪丹墀表曰臣愈昧死上詠神聖功書之碑碑髙三丈字如鬥負以靈鼇蟠以螭句奇語重諭者少防之天子言其私長繩百尺拽碑倒麄沙大石相磨治公之斯文若元气先時已入人肝脾湯盤孔鼎有述作今無其器存其辭嗚呼聖皇及聖相相與烜赫流淳熈公之斯文不示後曷與三五相攀追願書萬本誦萬過口角流沬右手胝傳之七十有二代以爲封禪玉檢明堂基

【宏逹典雅其品不在淮西碑下】

代贈

楊栁路盡處芙蓉湖上頭𨿽同錦步障獨映細箜篌鴛鴦可羨頭俱白飛去飛來煙雨秋

燕臺詩【四首】

風光冉冉東西陌防日嬌魂尋不得蜜房羽客類芳心冶葉倡條徧相識暖藹輝遲桃樹西髙鬟立共桃鬟齊雄龍雌鳳杳何許絮亂絲繁天亦迷醉起微陽若初曙映簾夢斷聞殘語愁將鐵网罥珊瑚海濶天翻迷處所衣帶無情有寛窄春煙自碧秋霜白研丹擘石天不知願得天牢鏁寃魄夾羅委篋單綃起香眠冷襯琤琤佩今日東風自不勝化作幽光入西海【右春】

前閣雨簾愁不捲後堂芳樹陰陰見石城景物類黃泉夜半行郎空拓彈綾扇喚風閶闔天輕帷翠幕波淵旋蜀魂寂寞有伴未防夜瘴花開木緜桂宮流影光難取嫣薫蘭破輕輕語直教銀漢墮懷中未遣星妃鎭來去濁水淸波何異源濟河水淸黃河渾安得薄霧起緗裙手接云軿呼太君【右夏】

月浪衡天天雨濕涼蟾落盡疎星入云屏不動掩孤嚬西樓一夜風箏急欲織相思花寄逺終日相思卻相怨但聞北斗聲回環不見長河水淸淺金魚鏁防紅桂春古時塵滿鴛鴦茵堪悲小苑作長道玉樹未憐亡國人瑤琴愔愔蔵楚防越羅冷薄金泥重簾鉤鸚鵡夜驚霜喚起南云繞云夢雙璫丁丁聨尺素內記湘州相識處歌唇一世銜雨看可惜馨香手中故【右秋】

天東日出天西下雌鳳孤飛女龍寡靑溪白石不相望堂中逺甚蒼梧野凍壁霜華交隠起芳根中防香心死浪乘畫舸憶蟾蜍月娥未必嬋娟子楚管蠻弦愁一槪空城罷舞腰支在當時歡向掌中銷桃葉桃根雙姊妹破鬟矮墮淩朝寒白玉燕釵黃金蟬風車雨馬不持去蠟燭啼紅怨天曙【右冬】

【脂粉气濃風姿態寡】

牧童詞【或云李涉作】

朝牧牛牧牛下江曲夜牧牛牧牛度村谷荷簔出林春雨細蘆管臥吹莎艸緑亂挿蓬蒿箭滿腰不怕猛虎欺黃犢

河內詩【二首】

鼉鼓沈沈虯水咽秦絲不上蠻弦絕姮娥衣薄不禁寒蟾蜍夜艶秋河月碧城冷落空蒙煙簾輕幕重金鉤欄靈香不下兩皇子孤星直上相風竿八桂林邊九芝艸短襟小鬢相逢道入門暗數一千春願去閏年畱月小梔子交加香蓼繁停辛佇苦畱待君【右一曲樓上】閶門日下吳歌逺陂路緑菱香滿滿後溪暗起鯉魚風船旂閃防芙蓉幹傾身奉君畏身輕雙橈兩槳樽酒淸莫因風雨罷團扇此曲防腸惟此聲低樓小徑城南道猶自金鞍對芳艸【右一曲湖中】

【入門暗數一千春願去閏年畱月小巧思快絕】

偶成轉韻七十二句贈四同捨

沛國東風吹大澤蒲靑栁碧春一色我來不見隆凖人瀝酒空餘廟中客徵東同捨鴛與鸞酒酣勸我懸徵鞍藍山寶肆不可入玉中仍是靑瑯玕武威將軍使中俠少年箭道驚楊葉戰功髙後數文章憐我秋齋夢蝴蝶詰旦九門傳奏章髙車大馬來煌煌路逢鄒枚不暇揖臘月大雪過大梁憶昔公爲防昌宰我時入謁虛懷待眾中賞我賦髙堂回防屈宋由年輩公事武皇爲鐵冠歷防請我相所難我時顦顇在書閣臥枕蕓香春夜闌明年赴辟下昭桂東郊慟哭辭兄弟韓公堆上跋馬時回望秦川樹如薺依稀南指陽臺云鯉魚食鉤猿失羣湘妃廟下已春盡虞帝城前初日曛謝遊橋上澄江館下望山城如一彈鷓鴣聲苦曉驚眠朱槿花嬌晚相伴頃之失職辭南風破帆壊槳荊江中斬蛟破璧不無意平生自許非怱怱歸來寂寞靈臺下著破藍衫出無馬天官補吏府中趨玉骨瘦來無一把手封狴牢屯制囚直防印鎖黃昏愁平明赤帖使修表上賀嫖姚收賊州舊山萬仞靑霞外望見扶桑出東海愛君憂國去未能白道靑松了然在此時聞有燕昭臺挺身東望心眼開且吟王粲従軍樂不賦淵明歸去來彭門十萬皆雄勇首戴公恩若山重廷評日下握靈蛇書記眠時吞防鳳之子夫君鄭與裴何甥謝舅當世才靑袍白簡風流極碧沼紅蓮傾倒開我生麄疎不足數梁父哀吟鴝鵒舞橫行濶視倚公憐狂來筆力如牛弩借酒祝公千萬年吾徒禮分常周旋收旂臥鼓相天子相門出相光靑史

【纎詞巧句一往俊气不無】

安平公詩【故贈尙書韓氏】

丈人博陵王名家憐我總角稱才華華州畱語曉至暮髙聲喝吏放兩衙明朝騎馬出城外送我習業南山阿仲子延嶽年十六面如白玉欹烏紗其弟炳章猶兩丱瑤林瓊樹含奇花陳畱阮家諸侄秀邐迆出拜何駢羅府中従事杜與李麟角虎翅相過摩淸詞孤韻有歌響擊觸鐘磬嗚環珂三月石堤凍銷釋東風開花滿陽坡時禽得伴戲新水其聲尖咽如鳴梭公時載酒領従事踴躍鞍馬來相過仰看樓殿撮淸漢坐視世界如恆沙面熱腳掉互登陟靑雲表柱白雲崖一百八句在貝葉三十三天長雨花長者子來輙獻蓋辟支佛去空畱鞾公時受詔鎭東魯遣我艸詔隨車牙顧我下筆卽千字疑我讀書傾五車嗚呼大賢苦不壽時世方士無靈砂五月至止六月病遽頽泰山驚逝波明年徒步弔京國宅破子毀哀如何西風衝戶捲素帳隟光斜照舊燕窠古人常嘆知已少況我淪賤艱虞多如公之徳世一二豈得無淚如黃河瀝膽況願天有眼君子之澤方滂沱

【昌黎胎气】

五言律詩

風雨

淒涼寶劍篇羇泊欲窮年黃葉仍風雨靑樓自管弦新知遭薄俗舊好隔良緣心防新丰酒銷愁斗防千【三四語極自在詩以不做爲佳中晚刻核之極有翻入自然者然未易多摘耳】

令狐舍人說昨夜西掖翫月因戲贈

昨夜玉輪明傳聞近太淸涼波衝碧瓦曉暈落金莖露索秦宮井風弦漢殿箏防時綿竹頌擬薦子虛名

春殘

景爲春時短愁隨別夜長暫棊寧號隠輕醉不成鄕風雨曽通夕莓苔有眾芳落花如便去樓上有河梁

【三四倩甚】

夜飲

卜夜容衰鬢開筵屬異方燭分歌扇淚雨送酒船香江海三年客乾坤百戰場誰能辭酩酊淹臥劇淸漳

【四語風味】

【附李花李逕獨來數愁情相與懸自明無月夜彊笑欲風天減粉與園籜分香沾渚蓮徐妃久已嫁猶自玉爲鈿】

【附槿花鷰體傷風力雞香積露文殷鮮一相雜啼笑兩難分月裏寧無姊雲中亦有君三淸與仙島何事亦離羣中晚詩一以借影班襯去難就易方便法門】

七言律詩

錦瑟

錦瑟無端五十弦一弦一桂思華年荘生曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶只是當時已惘然

【總屬影借】

促漏

促漏遙鐘動靜聞報章重疊杳難分舞鸞鏡匣收殘黛睡鴨香鑪換夕燻歸去豈知還向月夢來何處更爲雲南塘水暖蒲堪結兩兩鴛鴦護水紋

【濃鬱結語佳】

隋宮

紫泉宮殿鏁煙霞欲取蕪城作帝家玉璽不緣歸日角錦帆應是到天涯於今腐艸無螢火終古垂楊有暮鴉地下若逢陳後主豈宜重問後庭花

【隋煬荒於酒色故未有此二語】

二月二日

二月二日江上行東風日暖聞吹笙花須栁眼各無賴紫蝶黃蜂俱有情萬里憶歸元亮井三年從事亞夫營新灘莫悟遊人意更作風檐雨夜聲

籌筆驛

魚鳥猶疑畏簡書風雲長爲護儲胥徒令上將揮神筆終見降王走傳車管樂有才眞不忝闗張無命欲何如他年錦裏經祠廟梁父吟成恨有餘

九成宮

十二層樓閬苑西平時避暑拂虹霓云隨夏后雙龍尾風逐周王八馬蹄吳嶽曉光連翠巇甘泉晚景上丹梯荔枝盧橘沾恩幸鸞鵲天書濕紫泥

【三四刺語思路極工末二語更顯】

無題

昨夜星辰昨夜風畫樓西畔桂堂東身無彩鳳雙飛翼心有靈犀一防通隔座送鉤春酒暖分曹射覆蠟燈紅嗟余聴鼓應官去走馬蘭臺類轉蓬

無題

來是空言去絕蹤月斜樓上五更鐘夢爲逺別啼難喚書被催成墨未濃蠟照半籠金翡翠麝薫微度繡芙蓉劉郎已恨蓬山逺更隔蓬山一萬重

颯颯東風細雨來芙蓉塘外有輕雷金蟾齧鏁燒香入玉虎牽絲汲井回賈氏窺簾韓掾少宓妃畱枕魏王才春心莫共花爭發一寸相思一寸灰

無題

相見時難別亦難東風無力百花殘春蠶到死絲方盡蠟炬成灰淚始幹曉鏡但愁雲鬢攺夜吟應覺月光寒蓬山此去無多路靑鳥殷勤爲探防

【三四痛快不得以雅道律之】

碧城

碧城十二曲防幹犀辟塵埃玉辟寒閬苑有書多附鶴女墻無樹不棲鸞星沈海底當窻見雨過河源隔座防若是曉珠明又定一生長對水精盤

馬嵬

海外徒聞更九州【鄒衍云九州之外復有九州】他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁

與同年李定言曲水閒話戲作

海鷰參差溝水流同君身世屬離憂相攜花下非秦贅對泣春天類楚囚碧艸暗侵穿苑路珠簾不捲枕江樓莫驚五勝埋香骨地下傷春亦白頭

題道靖院院在中條山故王顏中丞所置虢州刺史捨官居此今寫眞存焉

紫府丹成化鶴羣靑松手植變龍文壺中別有仙家日嶺上猶多隠士云獨坐遺芳成故事褰帷舊貌似元君自憐築室靈山下徒望朝嵐與夕曛

【附對雪旋撲珠簾過粉墻輕於栁絮重於霜已隨江令誇瓊樹又入盧家妬玉堂侵夜可能爭桂魄忍寒應欲試梅妝闕河凍合東西路腸防班騅送陸郎】

五言絕句

栁枝【有序】

栁枝洛中裏娘也父饒好賈風波死湖上其母不念他兒子獨命栁枝生十七年塗妝綰髻未嘗竟已復起去吹葉嚼蕋調絲擫管作天海風濤之曲幽憶怨防之音居其旁與其家揖故往來者聞十年尙相與疑其醉眠夢物防不娉余従昆譲山比栁枝居爲近他日春曽陰譲山下馬栁枝南栁下詠余燕臺詩栁枝驚問誰人有此誰人爲是譲山謂曰此吾裏中少年叔耳栁中手防長帶結譲山爲贈叔乞詩明日余比馬出其巷栁枝了鬟畢妝抱立扇下風鄣一袖指曰若叔是【句】後三日鄰當去濺裙水上以博山香待與郎俱過余諾之防所友有偕當詣京師者戲盜余臥裝以先不果畱雪中譲山至且曰東諸侯取去矣明年讓山復東相背於戲上因寓詩以墨其故處云

花房與蜜脾蜂雄蛺蝶雌同時不同類那復更相思本是丁香樹春條結始生玉作彈棊局中心亦不平栁枝井上蟠蓮葉浦中幹錦鱗與繡羽水陸有傷殘

七言絕句

夜雨寄北

君問歸期未有期巴山夜雨漲秋池何當共剪西牕燭卻話巴山夜雨時

宿駱氏亭寄懷崔雍崔衮

竹塢無塵水檻淸相思迢遞隔重城秋陰不散霜飛晚畱得枯荷聴雨聲

寄令狐郎中

嵩云秦樹久離居雙鯉迢迢一紙書休問梁園舊賔客茂陵秋雨病相如

漢宮詞

靑雀西飛竟未回君王長在集靈臺侍臣最有相如渇不賜金莖露一杯

隋宮

乘興南遊不戒嚴九重誰省諫書函春風舉國裁宮錦半作障泥半作帆

無題

紫府仙人號寶燈云漿未飲結成冰如何雪月交光夜更在瑤臺十二層

爲有

爲有云屏無限嬌鳳城寒盡怕春宵無端嫁得金龜婿辜負香衾事早朝

夜半

三更三防萬家眠露欲爲霜月墮煙鬭防上牀蝙蝠出玉琴時動倚窻弦

閨情

紅露花房白蜜脾黃蜂紫蝶兩參差春窻一覺風流夢卻是同袍不得知

代贈

樓上黃昏欲望休玉梯橫絕月中鉤芭蕉不展丁香結同向春風各自愁

南朝

地險悠悠天險長金陵王气應瑤光休誇此地分天下只得徐妃半面妝

宮妓

珠箔輕明拂玉墀披香新殿鬭腰肢不須防盡魚龍戲終遣君王怒偃師

有感

非闗宋玉有微辭卻是襄王夢覺遲一自髙唐賦成後楚天雲雨盡堪疑

春光

日日春光鬭日光山城斜路杏花香防時心緒渾無事得及遊絲百尺長

【可知腸已寸防】

過楚宮

巫峽迢迢舊楚宮至今雲雨暗丹楓微生盡戀人間樂只有襄王憶夢中

【說意之過】

龍池

龍池賜酒敞云屏羯鼓聲髙眾樂停夜半宴歸宮漏永薛王沈醉壽王醒

嫦娥

雲母屏風燭影深長河漸落曉星沈嫦娥應悔偸靈藥碧海靑天夜夜心

【其詩多以意勝】

鳳

萬里峯巒歸路迷未判容彩借山雞新春定有將雛樂阿閣華池兩處棲

槿花

風露淒淒秋景繁可憐榮落在朝昏未央宮裏三千女但保紅顏莫保恩

【有刺】

暮秋獨遊曲江

荷葉生時春恨生荷葉枯時秋恨成深知身在情長在悵望江頭江水聲

【三四的是情語】

賈生

宣室求賢訪逐臣賈生才調更無倫可憐夜半虛前席不問蒼生問鬼神

夜冷

樹繞池寛月影多村砧塢笛隔風蘿西亭翠被餘香薄一夜將愁向敗荷

七夕

鸞扇斜分鳳幄開星橋橫過鵲飛回爭將世上無期別換得年年一度來

柳公權

七言絕句

宮嬪

不忿前時忤主恩已甘寂寞守長門今朝卻得君王顧重入椒房拭淚痕

唐詩鏡卷四十九

欽定四庫全書

唐詩鏡卷五十

明陸時雍編

晚唐第二

杜牧【字牧之京兆人善屬文太和二年舉進士復舉賢良方正拜殿中侍禦史遷中書舍人剛直有奇節不爲齪齪小謹敢論列大事時無有援者卒年五十初牧夢人告曰爾應名畢復夢書皎皎白駒字俄而炊甑裂牧曰不祥乃自爲墓志悉取所爲文章焚之有樊川集二十卷牧於詩情致豪邁人號爲小杜云】五言古詩

題安州浮雲寺樓寄湖州張郎中

去夏疏雨餘同倚朱欄語當時樓下水今日到何處恨如春艸多事與孤鴻去楚岸柳何窮別愁紛若絮

五言律詩

東都送鄭處誨校書歸上都

悠悠渠水淸雨霽洛陽城槿墮初開艶蟬聞第一聲故人容易去白髮等閒生此別無多語期君晦盛名

【四語淺趣】

【附題新竹聲破寒窻夢句佳】

七言律詩

懷鐘陵舊遊

十頃平湖堤栁合岸秋蘭芷緑纎纎一聲明月采蓮女四面朱樓卷畫簾白鷺煙分光的的微漣風定翠【徒兼切】斜暉更落西山影千步虹橋气象兼

【語气錚錚疊字三見】

初春雨中舟次和州橫江裴使君見迎李趙二秀才同來因書四韻兼寄江南許渾先輩

芳艸渡頭微雨時萬株楊栁拂波垂蒲根水暖鴈初浴梅徑香寒蜂未知辭客倚風吟暗淡使君回馬濕旌旗江南仲蔚多情調悵望春陰防首詩

同趙二十二訪張明府郊居聨句

陶潛官罷酒缾空門掩楊花一夜風【牧】古調詩吟山色裏無弦琴在月明中【嘏】逺檐髙樹宜幽鳥出岫孤云逐晚虹【牧】別後東籬數枝菊不知閒醉與誰同【嘏】

【附九日齊山登髙江涵秋影鴈初飛與客提壺上翠微塵世難逢開口笑菊花須挿滿頭歸但將酩酊酬佳節不用登臨恨落暉古往今來只如此牛山何必淚霑衣】

【附早鴈仙掌月明孤影過長門燈暗數聲來】

七言絕句

題華淸宮

長安廻望繡成堆山頂千門次第開一騎紅塵妃子笑無人知是荔枝來

【似記事語】

遊池州林泉寺金碧洞

袖拂霜林下石稜潺湲聲防滿溪冰攜茶臘月遊金碧合有文章病茂陵

【冷然淸趣】

柳

數樹新開翠影齊倚風情態被春迷依依故國樊川恨半掩村橋半拂溪

【愁緒漫爛】

赤壁

折防沈沙鐵未銷自將磨洗認前朝東風不與周郎便銅雀春深鎖二喬

【第二語滯色未句響調】

泊秦淮

煙籠寒水月籠沙夜泊秦淮近酒家商女不知亡國恨隔江猶唱後庭花

寄揚州韓綽判官

靑山隠隠水遙遙秋盡江南艸木凋二十四橋明月夜玉人何處敎吹簫

斑竹筒簟

血染斑斑成錦紋昔年遺恨至今存分明知是湘妃泣何忍將身臥淚防

和嚴惲秀才落花

共惜流年畱不得且環流水醉流杯無情紅艶年年盛不恨凋零卻恨開

【末語鐘情之甚】

倡樓戲贈

細栁橋邊深半春纈衣簾裏動香塵無端有寄閒消息背挿金釵笑向人

秋夕

銀燭秋光冷畫屏輕羅小扇撲流螢天階夜色涼如水坐防牽牛織女星

【冷然情致坐防不若臥防佳】

宮詞

監宮引出暫開門隨例趨朝不是恩銀鑰卻收金鎖合月明花落又黃昏

遣懷

落魄江南載酒行楚腰腸防掌中輕十年一覺揚州夢占得靑樓薄幸名

【情至語自耿耿】

嘆花

自恨尋芳到已遲往年曽見未開時如今風擺花狼籍緑葉成陰子滿枝

山行

逺上寒山石徑斜白雲深處有人家停車坐愛楓林晚霜葉紅於二月花

【俏句】

聞角

曉樓煙檻出雲霄景下林塘已寂寥城角爲秋悲更逺護霜云破海天遙

【逺澹】

華淸宮

零葉翻紅萬樹霜玉蓮開蘃暖泉香行雲不下朝元閣一曲淋鈴淚數行

【行雲二字取髙唐賦末正不必切語自堪詠】

客有卜居不遂薄遊汧隴因題

海燕西飛白日斜天門遙望五陵家樓臺深瑣無人到落盡東風第一花

許秀才至辱李蘄州絕句問防酒之情因寄

有客南來話所思故人遙枉醉中詩暫因微疾須防酒不是歡情減舊時

登澧州驛樓寄京兆韋尹【尹曽典此郡】

一話涔陽舊使君郡人回首望靑雲政聲長與江聲在自到津樓日夜聞

【杜牧七言絕句婉轉多情韻亦不乏此自劉夢得以後一人】

【附送隠者一絕無媒徑路艸蕭蕭自古雲林逺市朝公道世間惟白髮貴人頭上不曽饒附贈別多情卻似總無情惟覺罇前笑不成蠟蠋有心還惜別替人垂淚到天明】

許渾【字仲晦丹陽人太和六年進士爲太平縣令後辟監察禦史歷睦郢二州刺史有丁卯集二卷行於世】

五言律詩

早秋

遙夜泛淸瑟西風生翠蘿殘螢委玉露早鴈拂金河髙樹曉還宻逺山晴更多淮南一葉下自覺老煙波

與裴秀才自越西歸阻凍登丘山寺

春艸越吳間心期旦夕還酒鄕逢客病詩境遇僧閒倚棹冰生浦登樓雪滿山東風不可待歸鬢坐來斑

【六語景趣】

與侯春時同年南池夜話

蘆葦暮修修谿禽上釣舟露涼花斂夕風靜竹含秋素志應難契淸言豈易求相歡一瓢酒明日醉西樓

【三四淸索韻饒】

再寄殷堯藩秀才

直道知難用經年向水濵宅従栽竹貴家爲買書貧就學多新客登朝盡故人蓬萊自有路莫羨武陵春

【語𨿽淺淺卻有天致】

【附秋日赴闕題潼闗驛樓紅葉晚蕭蕭長亭酒一瓢殘雲歸太華疏雨過中條樹色隨闗迥河聲入海遙帝鄕明日到猶自夢漁樵附寄契盈上人鴈來秋水濶鴉盡夕陽沈寄題商洛王隠居艸閣平春水柴門掩夕陽送南陵李少府劍在心猶壯書窮鬢已斑語𨿽淺近致各自成】

七言律詩

淩歊臺【當塗縣西宋髙祖築今太平州】

宋祖淩歊樂未回三千歌舞宿層臺湘潭云盡暮山出巴蜀雪消春水來行殿有基荒薺合寢園無主野棠開百年便作萬年計嵒畔古碑空綠苔

咸陽城東樓

一上髙城萬里愁蒹葭楊栁似汀洲溪云初起日沈閣山雨欲來風滿樓鳥下綠蕪秦苑夕蟬鳴黃葉漢宮秋行人莫問當年事故國東來渭水流

【淩歊臺咸陽東樓三四俱作仄調以取輕俊此其病與盛唐人好雄渾同雄渾則气易不淸輕俊則格多不正詩家要道雅歸中正】

宿望亭館寄蘇州一二同志

館人稀夜自長姑蘇城逺樹蒼蒼江湖水落髙樓迥河漢秋歸廣簟涼月轉碧梧移鵲影露低紅葉濕螢光西園詩侶應多思莫醉笙歌掩畫堂

與張道士同訪李隠君不遇

千巖萬壑獨攜琴知在陵陽不可尋去轍已平秋艸徧空齋長掩暮云深霜寒橡栗畱山防月冷菇蒲散水禽惟有西鄰張仲蔚坐來同愴別離心

【五六實景語气亦秀】

【附題舒女廟山樂來迎去不言廟前髙栁水禽喧綺羅無色雨侵帳珠翠有聲風繞幡妝鏡尙疑山月滿寢屏猶認野花繁孤舟夢防行雲散何限離心寄曉猿五六晚甚】

【附驪山聞說先王醉碧桃日華浮動鬰金袍風隨玉輦笙歌迥云捲珠簾劍佩髙鳳駕北歸山寂寂龍旟西幸水滔滔蛾眉沒後巡遊少瓦落宮墻見野蒿】

【附滄浪峽一聲溪鳥暗雲散萬片野花流水香陪尙書崔公宴海橊堂風傳鼓角霜侵防云捲旌旗月上樓謝病東歸春耕旋搆金門客夜學兼修玉府書郊居風吹藥蔓迷樵徑雨暗蘆花失釣船臥病病中送客難爲別夢裏還家不當歸其中盡有好句第初唐七律風味最饒盛唐性情間出中晚専求聲句故不及也】

七言絕句

緱山廟

王子求仙月滿臺玉笙淸轉鶴徘徊曲終飛去不知處山下碧桃春自開

秋日

琪樹西風華簟秋楚云湘月憶同遊髙歌一曲掩明鏡昨日少年今白頭

雍陶【字國鈞成都人太和八年進士大中間自國子毛詩博士出爲簡州刺史詩十卷】

七言絕句

天津橋春望

津橋春水浸紅霞煙柳風絲拂岸斜翠輦不來金殿閣宮鶯銜出上陽花

和孫明府懷舊山

五栁先生本在山偶然爲客落人間秋來見月多歸思自起開籠放白鷴

城西訪友人

灃水橋邊小路斜日髙猶未到君家村原門巷多相似處處春風枳殻花

【風味自佳】

魏扶

七言絕句

大中初知禮闈入貢院因題此詩

梧桐葉落滿庭陰鎖閉朱門試院深曽是當年辛苦地不將今日負前心

【言可翼世】

劉得仁【貴王之子自開成至大中三朝昆弟俱顯得仁苦於詩出入舉場三十年卒無成詩一卷】

七言絕句

悲老宮人

白髮宮娃不解悲滿頭猶自挿花枝曽緣玉貌君王寵準擬人防似舊時

【自寵復自憐】

【附姚鵠玉眞觀防趙尊師不遇羽客朝元晝掩扉林中一徑雪中微松陰繞院鶴相對山色滿樓人未歸盡日獨思風馭返寥天防望野雲飛憑髙目防無消息自醉自吟愁落暉】

馬戴【字虞臣防昌中爲太學博士宣宗大中初爲李司空幕下書記以正言斥貶爲龍陽尉詩一卷】

五言律詩

山行偶作

緣危路忽窮投宿值樵翁鳥下山含暝蟬鳴露滴空石門斜月入云竇暗泉通寂寞生幽思心疑舊隠同

送栁秀才往連州防弟

離人非逆旅有弟謫連州楚雨霑猿暮湘云拂鴈秋兼葭行廣澤星月棹寒流何處江闗鏁風濤阻客愁

【琢鏈】

江行畱別

吳楚半秋色渡江逢葦花云侵帆影盡風逼鴈行斜返照開嵐翠寒潮蕩浦沙余將何所往海嶠擬營家

【響句】

早發故園

語別在中夜登車離故鄕曙鐘寒出寺殘月迥凝霜風栁條多折沙雲气盡黃行逢海西鴈零落不成行

【四語鏈】

送僧歸金山寺

金陵山色裏蟬急向秋分迥寺橫洲島歸僧渡水雲夕陽依岸盡淸磬隔潮聞遙想禪林下鑪香帶月焚

送人遊蜀

別離楊栁陌迢遞蜀門行若聴淸猿後應多白髮生虹蜺侵棧道風雨雜江聲過盡愁人處煙花是錦城

【結語足慰】

同荘秀才宿鎭星觀

的的星河落霑苔復灑松濕光微泛艸石翠澹揺峯野觀云和月秋城漏間鐘知君親此境九陌少相逄【附鮑防員外見尋因書情呈贈少小爲儒不自彊如今懶復見侯王擥鏡已知身漸老買山將作計偏長荒涼鳥獸同三徑撩亂琴書共一牀猶有郎官來問疾時人莫道我佯狂】

五言徘律

送顧少府之永康

婺女星邊去春生卽有花寒闗云復雪古渡艸連沙宿次吳江晚行侵日徼斜官傳梅福政縣顧赤松家燒起明山翠潮回動海霞淸髙宜閱此莫嘆近天涯

送和北虜使

路始陰山北迢迢雨雪天長城人過少砂磧馬難前日入流沙際陰生瀚海邊刀鐶向月動旌纛冒霜懸逐獸孤圍合交兵一箭傳穹廬移冒頓烽火絕祁連漢將行持節胡兒坐控明妃的回面南送使君旋

送冊東夷王使

越海傳金冊華夷禮命行片防秋色動萬里信潮生日映孤舟出沙連絕島明翳空翻大鳥飛雪灑長鯨舊鬢回應攺遐荒夢易驚何當理風楫天外問來程

送僧歸閩中舊寺

寺隔海山遙帆前落葉飄斷猨通楚塞驚鷺出蘭橈星月禪波島煙蘿度石橋鐘聲催野飯秋色落寒潮舊社人多老閒房樹半凋空林容病士嵗晚待相招

七言絕句

出塞詞

金帶連環束戰袍馬頭衝雪度臨洮捲旂夜刼單於帳亂斫胡兒缺寶刀

趙嘏【字承袩山陽人防昌三年進士大中間仕至渭南尉冇渭南集三卷又編年詩二卷並傳】

七言律詩

長安秋望

云物淒涼拂曙流漢家宮闕動髙秋殘星防防鴈橫塞長笛一聲人倚樓紫艶半開籬菊靜紅衣落盡渚蓮愁鱸魚正美不歸去空戴南冠學楚囚

【三四景色歷寂意象白成】

長安月與友人語故山

宅邊秋水浸苔磯日日持竿去不歸揚栁風多潮未落蒹葭霜落鴈初飛重嘶匹馬吟紅葉卻聴疎鐘憶翠微今夜秦闗滿城月故人相見一沾衣

七言絕句

東亭栁

拂水斜煙一萬條防隨春色醉河橋不知別後誰攀折猶自風流勝舞腰

薛能【字大拙汾州人防昌三年進士累官都官刑部員外郎後爲京兆尹徙徐州節度使移鎭武昌爲賊所殺集十卷】

七言絕句

中秋旅捨書懷

云捲庭虛月逗空一方秋艸盡鳴虫是時兄弟正南北黃葉滿階來去風

銅雀臺

魏帝當時銅雀臺黃花深映棘叢開人生富貴須回首此地豈無歌舞來

【語落題外】

李中

五言律詩

泉

潺潺靑嶂底來處一何長漱石苔痕滑侵松鶴夢涼泛花穿竹塢防月下蓮塘想得歸何處天涯助茫【三四免俗如春日野望暖風醫病艸甘雨洗荒村句𨿽琢雅趣似少竹窻秋睡美荻浦夜漁寒上句佳】

七言律詩

送姚端秀才遊毘陵

毘陵嘉景太湖邊才子經遊稱少年風弄靑簾沽酒市月明紅袖采蓮船若耶罨畫應相似【若耶溪名在毘陵】越岫吳峯盡接連此去髙吟須早返廣寒丹桂莫遷延

【三四風味絕勝】

【附畱題胡參卿秀才幽居竹蔭庭除蘚色濃道心安逸寂寥中扣門時有棲禪客漉酒多招采藥翁江近好聴菱芡雨徑香偏愛蕙蘭風我慙名宦猶拘束脫屣心情未得同】

七言絕句

春閨辭

塵昏菱鑑懶修容雙臉桃花落盡紅玉色夢歸殘燭在曉鶯窻外囀梧桐

思胊陽春遊感舊寄柴司徒

南陌風和舞蝶狂惜春公子戀斜陽髙歌飲罷將回轡衣上花兼百艸香

【末語風味】

孟遲【字升之平昌人防昌及第詩一卷】

七言絕句

長信宮

君恩已盡欲何歸猶有殘香在舞衣自恨身輕不如燕春來還繞禦簾飛

閨情

山上有山歸不得湘江暮雨鷓鴣飛蘼蕪亦是王孫艸莫遣春香送客衣

項斯【字子遷江東人防昌三年及第授丹徒縣尉卒於任所斯於寶歷開成之際聲價特甚爲張水部所知集一卷傳尙書楊敬之雅愛其詩所至稱之】

五言律詩

和李中丞醉中期王徴君月夜同遊滻水舊居

醉後情俱逺難忘素滻間照花深處月當戶舊時山事想同淸話歡期一破顏風流還愛竹此夜尙思閒

【三四澹語佳】

【附宿胡氏溪亭客來因月宿林勢向山移語有微致】

李鄴

七言律詩

碧潯宴上有懷知已

荻花蘆葉滿溪流一簇笙歌在水樓金管曲長人盡醉玉簪恩重獨生愁女蘿力弱難逢地桐樹心孤易感秋莫怪當歡卻惆悵全家欲上五湖舟

陳陶【字嵩伯番陽人武宣間自稱三教布衣好遊學善天文長於雅頌有文錄十卷傳麗情集云嚴宇牧豫章陳陶隠西山操行淸潔宇欲撓之遣小妓蓮花往侍焉陶殊不采妓乃獻詩求去云蓮花爲號玉爲腮珍重尙書遣妾來處士不生巫峽夢虛勞神女下陽臺後人移其事爲陳圖南非也】

七言絕句

隴西行

誓掃匈奴不顧身五千貂錦喪胡塵可憐無定河邊骨猶是深閨夢里人

【此詩不減盛唐第格力稍下耳】

唐詩鏡卷五十

欽定四庫全書

唐詩鏡卷五十一

明陸時雍編

晚唐第三

溫庭筠【本名岐字飛卿並州祁人彥博之後少敏悟工爲辭章與李商隠皆有詩名時號溫李然薄於行多作側詞艶曲數舉不第大中末上書千言執政鄙其人授方山尉徐商署爲巡官徐敗遂廢一雲開成中庭筠才名籍甚然不拘細行以文爲質識者鄙之執政有奏庭筠攪擾埸屋謫方城令有詩集五卷漢南眞稿十卷握蘭金筌等集並傳】

【庭筠詩如浪蕋浮花初無根蒂麗而浮者傷其質矣】

五言古詩

西洲詞

悠悠復悠悠昨日下西洲西洲風色好遙見武昌樓武昌何鬰鬰儂家定無匹小婦被流黃登樓撫瑤瑟朱弦繁複輕素手直淒淸一彈三四解掩抑似含情南樓登且望西江廣復平艇子揺兩槳催過石頭城門前烏桕樹慘澹天將曙鸂飛復還郎隨早帆去回頭語同伴定復負情儂去帆不安幅作底使西風他日相尋索莫作西洲客西洲人不歸春艸年年碧

【稍傍梁語了無眞緒】

江南曲

妾家白蘋浦日上芙蓉檝軋軋揺漿聲移舟入茭葉溪長茭葉深作底難相尋避郎郎不見鸂自浮沈拾萍萍無根采蓮蓮有子不作浮萍生寧爲藕花死岸傍騎馬郎烏防紫遊韁含愁復含笑回首問橫塘妾住金陵浦門前朱雀航流蘇持作帳芙蓉持作梁出入金犢幰兄弟侍中郎前年學歌舞定得郎相許連娟眉繞山依約腰如杵鳳管悲若咽鸞嬌欲語扇薄露紅鉛羅輕壓金縷明月西南樓珠簾玳瑁鉤橫波巧能笑彎蛾不識愁花開子畱樹艸長根依土上聞金溝逺底事歸郎許不學閨中婦朝朝淚如雨

【西洲詞江南曲情致散漫古詞當不如是】

和沈參軍招友生觀芙蓉池

桂棟坐淸曉瑤瑟商鳳絲況聞楚澤香適與秋風期遂従棹萍客靜笑煙艸湄倒影回澹蕩愁紅媚漣漪湘莖久鮮澀宿雨增離披而我江海意楚遊動夢思北渚水雲葉南塘煙霧枝豈亡臺樹芳獨與鷗鳥知珠墜魚迸淺影多鳬泛遲落英不可攀返照昏澄陂

燒歌

起來望南山山火燒山田微紅久如滅短熖復相連差差向巖石冉冉淩靑壁低隨回風盡逺照檐茆赤鄰翁能楚言倚鍤欲潸然自言楚越俗燒畬爲早田豆苗虫促促籬上花當屋廢棧豕歸欄廣場雞啄粟新年春雨晴處處賽神聲持錢就人卜敲瓦隔林鳴卜得山上卦歸來桑棗下吹火向白茅腰鐮映頳蔗風驅槲葉煙槲樹連平山迸星拂霞外飛燼落堦前仰面呻復嚏鴉娘咒丰嵗誰知蒼翠容盡作官家稅

【語緒棼如】

七言古詩

春曉曲

家臨長信往來道乳燕雙雙拂煙艸油壁車輕金犢肥流蘇帳曉春雞早籠中嬌鳥暖猶睡簾外落花閒不掃衰桃一樹近前池似惜紅顏鏡中老

【聲調作嬌】

春愁曲

紅絲穿露珠簾冷百尺啞啞下纎綆逺翠愁山入臥屏兩重雲母空烘影涼簪墜髮春眠重玉兔氤氳栁如夢錦疊空牀委墜紅颸颸掃尾雙金鳳蜂喧蝶駐戲悠揚栁拂赤欄纎艸長覺後梨花委平綠春風和雨吹池塘

晚歸曲

格格水禽飛帶波孤光斜起夕陽多湖西山淺似相笑菱刺惹衣攢黛蛾靑絲系船向江木蘭芽出土吳江曲水極晴揺泛灔紅艸平春染煙綿緑玉鞭騎馬楊叛兒刻金作鳳光參差丁丁暖漏滴花影催入景陽人不知彎堤弱林遙相矚雀扇團團掩香玉蓮塘艇子歸不得柳暗桑穠聞布谷

【道情處在意似之間】

湘東夜宴曲

湘東夜宴金貂人楚女含情嬌翠嚬玉管將吹挿鈿帶錦嚢斜拂雙麒麟重城漏防孤防去惟恐瓊籖報天曙萬戶沈沈碧樹圓雲飛雨散知何處欲上香車俱脈脈淸歌響斷銀屏隔堤外紅塵蠟炬歸樓前澹月連江白

夜宴謡

長釵墜髮雙蜻蜓碧盡山斜開畫屏虯須公子五侯客一飲千鐘如建瓴鸞咽妖唱圓無節眉斂湘煙袖回雪淸夜恩情四座同莫令溝水東西別亭亭蠟淚香珠殘暗露曉風羅幕寒飄颻防帶儼相次二十四枝龍畫竿裂管縈弦共繁曲芳樽細浪傾春醁髙樓客散杏花多脈脈新蟾如瞪目

錦城曲

蜀山攢黛畱晴雪簝筍蕨芽縈九折江風吹巧翦霞綃花上千枝杜鵑血杜鵑飛入巖下叢夜叫思歸山月中巴水漾情情不盡文君織得春機紅怨魄未歸芳艸死江頭學種相思子樹成寄與望鄕人白帝荒城五十里

【閒情野況繚繞如一夢中】

蘭塘詞

塘水汪汪鳬唼喋憶上江南木蘭檝繡頸金須蕩倒光團團皺綠雞頭葉露凝荷捲珠淨圓紫菱刺短浮根纒小姑歸晚紅妝淺鏡裏芙蓉照水鮮東溝潏潏勞回首欲寄一杯瓊液酒知道無郎卻有情長教月照相思栁

【深著語淺著情是溫家本色】

堂堂曲

錢塘岸上春如織渺渺寒潮帶晴色淮南遊客馬連嘶碧艸迷人歸不得風飄客意如吹煙纎指勤傷鴈弦一曲堂堂紅燭筵長鯨瀉酒如飛泉

【寡趣】

謝公墅歌

朱雀航南繞香陌謝郎東墅連春碧鳩眠髙栁日方融綺榭飄颻紫庭客文楸方罫花參差心陣未成星滿池四座無喧梧竹靜金蟬玉柄俱持頥對局含情見千里都城已得長蛇尾江南王气系疏襟未許苻堅過淮水【心陣語奇趣雅麗二道各有所宜作謝公墅詩須平林曠野淡淡疎疎如庭筠此詩渭之不韻】懊惱曲

藕絲作綫難勝鍼蘂粉染黃那得深玉白蘭芳不相顧靑樓一笑輕千金莫言自古皆如此健劍刜鐘鉛繞指三秋庭綠盡迎霜惟有荷花守紅死廬江小吏朱斑輪栁縷吐芽香玉新兩股金釵已相許不令獨作空成塵悠悠楚水流如馬恨紫愁紅滿平野野土千年怨不平至今燒作鴛鴦瓦

【末二語最奇麗庭筠詩祗欲詞色相當不必定情何似】

張靜婉采蓮歌【並序】

靜婉羊偘妓也其容絕世偘自爲采蓮二曲今樂府所存失其故意因歌以俟采詩者事具載梁史

蘭膏墜髮紅玉春燕釵拖頸拋盤云城邊楊栁向嬌晚門前溝水波粼粼麒麟公子朝天客珂馬璫璫渡春陌掌中無力舞衣輕剪斷鮫綃破春碧抱月飄煙一尺腰麝臍龍髓憐嬌嬈秋羅拂水碎光動露重花多香不銷鸂交交塘水滿綠芒如粟蓮莖短一夜西風送雨來粉痕零落愁紅淺船頭折藕絲暗牽藕根蓮子相畱連郎心似月月未缺十五十六淸光圓

【語極嬌艶之致末數語更復風騷麒麟公子四句屬何要】

雞鳴埭曲

南朝天子射雉時銀河耿耿星參差銅壺漏斷夢初覺寶馬塵髙人未知魚躍蓮東蕩宮沼蒙蒙禦栁懸棲鳥紅妝萬戶鏡中春碧樹一聲天下曉盤踞勢窮三百年朱方殺气成愁煙彗星拂地浪連海戰鼓渡江塵漲天繡龍畫雉塡宮井野火風驅燒九鼎殿巢江燕砌生蒿十二金人霜炯炯芊綿平綠防城基暖色春容荒古陂寧知玉樹後庭曲畱待野棠如雪枝

罩魚歌

朝罩罩城南暮罩罩城西兩槳鳴幽幽蓮子相髙低持罩入深水金鱗火如手魚尾迸圓波千珠落緗藕風颸颸雨離離菱尖刺鸂飛水連网眼白如影淅瀝篷聲寒防微楚岸有花花蓋屋金塘柳色前溪曲悠溶杳若去無窮五色澄潭鴨頭緑

【翠色欲滴】

湖陰詞

祖龍黃須瑚鞭鐵驄金面靑連錢虎髯拔劍欲成夢日壓賊營如血鮮海旗風急驚眠起甲重光揺照湖水蒼黃追騎塵外歸森索妖星陣前死五陵愁碧春萋萋灞川玉馬空中嘶羽書如電入靑鎖雪腕如捶催畫鞞白虯天子金煌鋩髙臨帝座回龍章吳波不動楚山晚花壓防幹春晝長

塞寒行

燕弓勁霜飛瓦朴簌寒雕睇平野一防黃塵起鴈喧白龍堆下千蹄馬河源怒濁風如刀剪防朔雲天更髙晚出楡闗逐徵北驚沙飛迸衝貂袍心許淩煙名不滅年年錦字傷離別防毫一畫竟何榮空使靑樓淚成血

五言律詩

中書令裴公挽歌詞

箭下妖星落風前殺气回國香荀令去樓月庾公來玉璽終無慮金縢竟不開空嗟薦賢路芳艸滿燕臺

商山早行

晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳬鴈滿回塘

【三四太似逼削至渚宮晚春鳬鴈野塘水牛羊春艸煙更爲少味矣】

偶題

孔雀眠髙閣櫻桃拂短檐畫明金冉冉箏語玉纎纎細雨無妨燭輕寒不觸簾欲將紅錦段因夢寄江淹

春日野行

騎馬踏煙莎靑春柰怨何蝶翎朝粉盡鴉背夕陽多栁艶欺芳帶山愁縈翠蛾別情無處說方寸是星河

【末語巧思】

【附初秋寄友人閒夢正悠悠涼風生竹樓夜琴知欲雨曉簟覺新秋獨鳥楚山逺一蟬闗樹愁慿將離別恨江外問同遊】

【附早秋山居果落見猿過葉幹聞鹿行送洛陽主簿槲葉曉迷路枳花春滿庭栁古三春色鶯偸百鳥聲語俱佳】

七言律詩

七夕

鵲歸燕去兩悠悠靑瑣西南月似鉤天上嵗時星右轉世間離別水東流金風入樹千門夜銀漢橫空萬象秋蘇小橫塘通桂檝未應淸淺隔牽牛

春暮宴罷寄宋壽先輩

斜掩朱門花外鐘曉鶯時節好相逢牕間桃蘂宿妝在雨後牡丹春睡濃蘇小風姿迷下蔡馬卿才調似臨邛誰憐芳艸生三徑參佐橋西陸士龍

寒食前有懷

萬物鮮華雨乍晴春寒寂歷近淸明殘芳荏苒雙飛蝶曉睡朦朧百囀鶯舊侶不歸成獨酌故園𨿽在有誰耕悠然更起嚴灘恨一宿東風蕙艸生

回中作

蒼莽寒空逺色愁嗚嗚戍角上髙樓吳姬怨思吹雙管燕客悲歌動五侯千里闗山邊艸暮一星烽火朔云秋夜來霜重西風起隴水無聲凍不流

偶遊

曲巷斜臨一水間小門終日不開闗紅珠斗帳櫻桃熟金尾屏風孔雀閒雲髻防迷芳艸蝶額黃無限夕陽山與君便是鴛鴦侶休向人間覓往還

宿杜城亡友李羽處士故墅【一作裏】

栁不成絲艸帶煙海槎東去鶴歸天愁腸防處春何限病眼開時月正圓花若有情還悵望水應無事莫潺湲終知此恨難消遣辜負南華第二篇

經舊遊

珠箔金鉤對防橋昔年於此見嬌嬈香燈悵望飛瓊鬢涼月勤碧玉簫屏倚故牕山六扇栁垂寒砌露千條壊墻經雨蒼苔徧拾得當時舊翠翹

題韋籌博士艸堂

晏先生已白頭不隨鴛鷺狎羣鷗元卿謝免開三徑平仲朝歸臥一裘醉後獨知殷甲子病來猶作晉春秋滄浪未濯塵纓在野水無情處處流

【庭筠七律麗色新聲相逼而就此已不求格力】

和道溪君別業

積潤初銷碧艸新鳳陽晴日帶雕輪絲飄弱栁平橋晚雪防寒梅小院春屏上樓臺陳後主鏡中金翠李夫人花房透露紅珠落蛺蝶雙飛護粉塵

【三四風味絕佳】

題李處士幽居

水玉簮頭白角巾瑤琴寂歷拂輕塵濃陰似帳紅薇晚細雨如煙碧艸春隔竹見籠疑有鶴捲簾防畫靜無人南山自是忘年友谷口徒稱鄭子眞

馬嵬驛

穆滿曾爲物外遊六龍經此暫淹畱返魂無驗靑煙滅埋血空生碧艸愁香輦卻歸長樂殿曉鐘還下景陽樓甘泉不復重相見誰道文成是故侯

宿雲際寺

白蓋微云一逕深東風弟子逺相尋蒼苔路熟僧歸寺紅葉聲幹鹿在林髙閣淸香生靜境夜堂疏磬發禪心自従紫桂巖前別不見南能直至今

【四語佳絕】

老君廟

紫气氤氳捧半巖蓮峯仙掌共巉巉廟前晚色連寒水天外斜陽帶逺帆百二闗山扶玉座五千文字閟瑤緘自憐金骨無人識知有飛龜在石函

【五六擔當】

春日將欲束歸寄新及第苗紳先輩

防年辛苦與君同得防悲歡盡是空猶喜故人先折桂自憐羇客尙飄蓬三春月照千山道十日花開一夜風知有杏園無路入馬前惆悵滿枝紅

【六句佳絕】

五言排律

洞戶

洞戶連珠网方防隠碧潯燭盤煙墜燼簾壓月通陰粉白仙郎署霜淸玉女砧醉鄕髙窈窈棊陣靜愔愔素手琉璃扇髫玳瑁簪昔邪防寄迹梔子詠同心樹列千秋勝樓懸七夕鍼舊詞翻白紵新賦換黃金唳鶴調蠻鼓驚蟬應寶琴舞疑繁易度歌轉斷難尋露委花相妬風欹栁不禁橋彎雙表迥池漲一篙深淸蹕傳恢囿黃旗幸上林神鷹參翰苑天馬破蹄涔武庫方題品文園有好音朱莖殊菌蠢丹桂欲蕭森黼帳回瑤席華燈對錦衾畫圖驚走獸書帖得來禽河曙秦樓映山晴魏闕臨緑囊逢趙后靑鏁見王沈任達嫌孤憤疏慵倦九箴若爲南遁客猶作臥龍吟

【爽气淸音掃除塵悶】

寄渚宮遺民裏生

栁弱河堤曲籬疏水巷深酒闌初促席歌罷欲分襟波月欺華燭汀云潤故琴鏡淸花並蔕牀冷簟連心荷畳平橋闇萍稀敗舫沈城頭五通鼓牕外萬家砧異縣魚投浪當年鳥共林八行書未滅千里夢難尋未肯暌良願空期嗣好音他時因詠作猶得比南金

五言絕句

澗碧驛曉思

香燈伴殘夢楚國在天涯月落子規歇滿庭山杏花

七言絕句

長安春晚

曲江春半日遲遲正是王孫悵望時杏花落盡不歸去江上東風吹栁絲

元處士池上

蓼穗菱叢思蟪蛄水螢江鳥滿煙蒲愁紅一片風前落池上秋波似五湖

車駕西遊因而有作

宣曲長陽瑞气凝上林狐兔待秋鷹誰將詞賦隨雕輦寂寞相如臥茂陵

彈箏人

天寶年中事玉皇曽將新曲教寧王鈿蟬金鴈今零落一曲伊州淚萬行

瑤瑟怨

冰簟銀牀夢不成碧天如水夜雲輕鴈聲逺過瀟湘去十二樓中月自眀

夏中病痁作

山鬼揚威正气愁便辭珍簟襲狐裘西牕一夕悲人事圓扇無情不待秋

【庭筠數絕悠裕不迫意味盡佳】

經故翰林袁學士居

劍逐驚波玉委塵謝安門下更何人西州城外花千樹盡是羊曇醉後春

【春字最楚花時對此倍爲慘然】

李頻【字徳新睦州人宣宗大中八年進士調祕書郎官員外郎除建州刺史頻治建以禮法化下更布教條建賴以安卒於永樂州爲立祠黎山嵗祀之至宋錫王封有集一卷】

五言律詩

送人遊吳

楚田開雪後艸色與君防積水浮春气深山滯雨寒毘陵孤月出建業一鐘殘爲把鄕書去因收別淚難

【三四語气佳】

七言絕句

春日旅捨

未識東西南北路靑春白日坐銷難如何一別故園後五度花前五處防

【末語足傷】

聞金吾妓唱梁州

聞君一曲古梁州驚起黃雲塞上愁秦女樹前花正發北風吹落滿城秋

【气格絕似盛唐】

贈涇州王侍禦

一旦天書下紫微三年旌斾隴雲飛塞門無事春空到邊艸靑靑戰馬肥

李羣玉【字又山澧州人大中間詣闕上表宰相崔鉉進其詩以處士除文館校書郎唐藝文志云裴休觀察湖南厚延致之及爲相以詩論薦授校書郎有詩三卷後集五卷並行】

七言律詩

杜丞相悰筵中贈美人

裙拖六幅瀟湘水髻挽巫山一片雲貌態祗應天上有歌聲豈合世間聞胸前瑞雪燈斜照眼底桃花酒半醺不是相如憐賦客肯教容易見文君

【起二語絕聳五句俚气】

湘陰江亭寄友人

湘岸初晴淑景遲風光正是客愁時幽花暮落騷人水芳艸春深帝子祠往事隔年如過夢舊遊回首漫勞思煙波自此扁舟去酌酒聫文杳未期

黃陵廟

小孤洲北浦云邊二女明妝共儼然野廟向江春寂寂古碑無字艸芊芊東風日暮吹芳芷落日山深哭杜鵑猶似含顰望巡狩九嶷愁黛隔湘川

李郢【字楚望大中進士爲藩鎭従事終於侍禦史又按九國誌郢長安人唐末避亂嶺表集一卷】

七言律詩

錢塘靑山題李隠居西齋

小隠西亭爲客開翠蘿深處徧靑苔林間掃石安棋局巖下分泉遞酒杯蘭葉露光秋月上蘆花風起夜潮來湖山繞屋猶嫌淺欲棹漁舟近釣臺

司馬禮【大中時人工詩時稱爲先輩】

七言絕句

宮怨

栁色參差掩畫樓曉鶯啼送滿宮愁年年花落無人見空逐春泉出禦溝

劉駕【字司南江東人大中時官國子博士】

五言古詩

曲江春霽

宿雨洗秦樹舊花如新開池邊艸未幹日照人馬來馬蹄踏流水漸漸成塵埃鴛鴦不敢下飛繞岸東西此地喧仍舊歸人亦滿街

戰城南

城南徵戰多城北無饑鴉白骨馬蹄下誰言皆有家城前水聲苦倐忽流萬古莫爭城外城城裏終閒土

【三四語苦末二語警】

寄逺

雪花豈結子徒滿連理枝嫁與徵人妻不得長相隨去年君防行賤妾是新歸別早見未熟入夢無定姿悄悄空閨中蛩聲繞羅帷得書喜猶甚況復見君時

【有眞語】

早行

馬上續殘夢馬嘶時復驚心孤多所虞僮僕近我行棲禽未分散落月照古城莫羨居者閒冢邊人已耕

【馬上續殘夢最佳末語帶感懷】

上馬嘆

羸馬行遲遲頑童去我逺時時一回顧不覺白日晚路傍豪家宅樓上紅妝滿十月庭花開花前吹玉管君當未貴日豈不常屯蹇如何見布衣忽若塵入眼布衣豈常賤世事車輪轉

五言絕句

築臺詞【漢武築通天役者苦之】

前杵與後杵築城聲不住我願築更髙得見秦王墓

七言絕句

長門怨

禦泉長繞鳳凰樓只是恩波別處流閒折舞衣歸未得夜來砧杵六宮秋

杜荀鶴【字彥之池州人早有詩名累舉不第大中間進士遷主客員外郎天祐初卒自號九華山人有唐風集三卷或云牧之妾有娠出嫁卿士杜筠生荀鶴】

五言律詩

春宮怨

早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉

【三四善怨五六縟繡語】

【附送陳昈歸麻川麻川淸見底似入武陵溪兩岸山相向三春鳥亂啼酒旗和栁動僧屋似云齊卽此吾鄕路懷君夢不迷】

七言絕句

旅捨遇雨

月華星彩坐來收嶽色江聲暗結愁半夜燈前十年事一時和雨到心頭

【語格卑甚】

儲嗣宗【大中十三年進士及第】

五言律詩

春遊望仙谷

淸無車馬塵深洞百花春雞犬疑沾藥耕桑似避秦登山采樵路臨水浣紗人若得心無事移家便卜鄰

經故人舊居

萬里訪遺塵鶯聲淚濕巾古書無主散廢宅與山鄰宿艸風悲夜荒村月弔人淒涼問殘栁今日爲誰春

七言絕句

小樓

松杉風外亂山靑曲幾焚香對石屏空憶去年春雨後燕泥時污太經

曹鄴【字鄴之桂州人常爲四怨三愁五情詩爲舍人韋慤所知力薦於主司大中時登進士第官洋州刺史集三卷】

五言古詩

洛原西望

築城畏不堅城堅心自毀秦樹滿平原秦人不居此猶爲泣路者無力報天子

城南野居寄知已

奔走未到我在城如在村出門旣無意豈如常閉門作詩二十載闕下名不聞無人爲開口君子獨有言身爲苦寒士一笑亦感恩慇懃中途上勿使車無輪

【起四語眞趣不俗】

從天平節度使遊平流園

池塘靜於寺俗事不到眼下馬如在山令人忽疏散明公有髙思到此遂長返乘興挈一壺折荷以爲盞入竹藤似虵侵墻水成蘚幽鳥不識人時來拂冠冕沿流路若窮及行路猶逺洞中已云夕洞口天未晚自憐不羈者寫物性常簡翻愁此興多引得嵇康嬾

始皇陵下作

千金買魚燈泉下照狐兔行人上陵過卻弔扶蘇墓累累壙中物多於養生具若使山可移應將秦國去舜歿𨿽在前今猶未封樹

【語多警切】

代羅敷誚使君

常言愛嵩山別妾向東京朝來見人說卻知在石城未必菖蒲花只向石城生自是使君眼見物皆有情麋鹿同上山蓮藕同在泥莫學天上日朝東暮還西

【慧心鈍口】

風人體

出門行一步形影便相失何況大堤上驄馬如箭疾夜夜如織婦尋思待成疋郎只不在家在家亦如出將金與卜人譎道逺行吉念郎緣底事不具天與日

棄婦

嫁來未曽出此去長別離父母亦有家羞言何以歸此日年且少事姑常有儀見多自成醜不待顏色衰

七言律詩

題濮廟

曉祭瑤齋夜扣鐘鼇頭風起浪重重人間直有仙桃種海上應無肉馬蹤赤水夢沈迷象防翠華恩防泣芙蓉不知皇帝三宮駐始向人間著衮龍

送進士下第歸南海

數片紅霞映夕陽攬君衣袂更移觴行人莫嘆碧雲晚上國每年春艸芳雪過藍闗寒气薄鴈回湘浦怨聲長應無惆悵滄浪逺十二玉樓非我鄕

五言絕句

早起

月墮滄浪西開門樹無影此時歸夢闌立在梧桐井

古莫買妾行

千扇不當路未似開一門若遣綠珠丑石家應尙存

四怨三愁五情詩十二首【並序】

鬰於內者怨也阻於外者愁也犯於性者情也三者有一賊於前必爲顚爲沴爲蚤死人鄴専仁誼久矣有舉不得用心恐中【去聲】斯物殞天命幸未死間作四怨三愁五情以望詩人救

一怨

美人如新花許嫁還獨守豈無靑銅鏡終日自疑丑

二怨

庭花已結子巖花猶防色誰令生處逺用盡春風力

三怨

短鬟一如螓長眉一如蛾相共棹蓮舟得花不如他

四怨

手推嘔啞車朝朝暮暮耕未曽分得谷空得老農名

一愁

逺夢如水急白髮如艸新歸期待春至春至還送人

二愁

澗艸短短靑山月朗朗明此夜目不掩屋頭鳥啼聲

三愁

別家鬢未生到城鬢似髮朝朝臨川望灞水不入越

一情

東西是長江南北是官道牛羊不戀山只戀山中艸

二情

阿嬌生漢宮西施住南國専房莫相妬各自有顏色

三情

蛺蝶空中飛夭桃庭中春見他夫婦好有女初嫁人

四情

檳榔自無柯椰葉自無陰常羨庭邊竹生筍髙於林

五情

野雀空城饑交交復飛飛勿怪官倉粟官倉無空時

甲第

遊人未入門花影出門前將軍來此住十里無荒田

庭艸

庭艸根自淺造化無遺功低回一寸心不敢怨春風

樂府體

蓮子房房嫩菖蒲葉葉齊共結池中根不厭池中泥

築城

郎有蘼蕪心妾有芙蓉質不辭嫁與郎築城無休日築人非築城圍秦豈圍我不知城上土化作宮中火

七言絕句

早秋宿田舍

澗艸疏疏螢火光山月朗朗楓樹長南村犢子夜聲急應是欄邊新有霜

劉滄【字蘊靈魯人大中八年進士調華原尉遷龍門令】

七言律詩

與重幽上人話舊

雲飛天末水空流省與師同別異州庭樹蟬聲初入夏石牀苔色防經秋燈微靜室生鄕思月上嚴城話旅遊自喜他年接巾舄滄浪地近虎溪頭

寄逺

西園楊栁暗驚秋寶瑟朱弦結逺愁霜落鴈聲來紫塞月明人夢在靑樓蕙心迢遞湘雲暮蘭思縈回楚水流錦字織成添別恨闗河萬里路悠悠

唐詩鏡卷五十一

欽定四庫全書

唐詩鏡卷五十二

明陸時雍編

晚唐第四

陸龜防【字魯望吳中人舉進士不第居松江甫裏多所論撰有田數百畆屋三十楹性嗜茶置圉顧渚山下嵗取租茶自判品第又不喜與俗交𨿽造門不肯見不乘馬升舟設篷席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人後以髙士召不至卒有笠澤叢書三卷並詩文十六卷行】

五言古詩

奉詶襲美先輩吳中苦雨一百韻見寄

微生參最靈天與意緒拙人皆機巧求百徑無一達家爲唐臣來奕世惟稷卨只垂淸白風凜凜自貽厥猶殘賜書在編簡苦防絕其間忠孝字萬古光不滅孱孫誠瞢昧有志常搰搰敢云嗣良弓但欲終守節諠嘩不入耳防佞不掛舌仰詠堯舜言俯遵周孔轍所貪旣仁義豈暇理生活縦有舊田園拋來亦蕪沒因之成否塞十載眞契濶凍骭一襜褕饑腸少糠籺甘心付天壤委分任回斡笠澤臥孤云桐江釣明月盈筐盛芡芰滿釡煮鱸鱖酒幟風外防茶槍露中擷歌謡非大雅捃摭爲小說上可補薫莖傍堪牙蘗方當賣罾罩盡以易紙札蹤迹尙吳門夢魂先魏闕尋聞天子詔赫怒誅叛卒宵旰憫烝黎謨明問徵代王師𨿽繼下賊壘未卽拔此時淮海波半是生人血霜戈驅少壯敗屋棄羸耋踐蹋比塵埃焚燒同槁稭吾皇自神聖執事皆間傑射策亦何爲春卿遂聊輟伊予將貢技未有恥可刷卻問漁樵津重耕煙雨墢諸侯急兵食冗賸方翦截不可抱詞章巡門事干謁歸來闔篷楗壁立空裋褐暖手抱孤煙披書向殘雪幽憂和憤懣忽愁自驚蹶文兮乏寸毫武也無尺鐵平生所韜蓄到死不開豁念此令人悲翕然生內熱加之被皸況復久藜糲旣爲霜露侵一臥增百疾筋骸將束縛腠理如箠撻初謂抵狂防又疑當毒蠍江南多事鬼巫覡連甌粵可口是妖訛恣情専賞罰良醫只備位藥肆成虛設而我正萎痿安能致訶咄椒蘭任芳苾精粣従羅列醆斚旣屢傾錢刀亦隨爇兼之瀆財賄不止行諂竊天地如有知微妖豈逃殺其時心力憤益使气息惙永夜更呻吟空牀但皮骨君來贊賢牧野鶴聊簪笏謂我同光塵心中有溟渤輪蹄相壓至問遺無虛月首到春鴻蒙猶殘病根茇防花𨿽眼暈見酒忘肺渴隠幾還自怡逢盧亦爭喝抽毫更唱和劍防相摩戛何大不包羅何微不挑刮今來值霖雨晝夜無暫歇雜若碎淵淪髙如破轇轕何勞鼉吼岸詎要鶴鳴垤秪意江海翻更愁山嶽裂初驚尢陣虎豹爭搏嚙又疑伍胥濤蛟蜃相蹙拶千家蒙瀑練忽似好披拂萬瓦隨玉繩如堪取縈結況予居低下本是蛙蚓窟邇來增號呼得以恣唐突先誇屋舍好又恃頭角凸厚地𨿽直方身能徧穿穴常參荘辯裏亦造楊末偃仰縦無機形容且相忽低頭增嘆防到口復咽嗢沮洳漬琴書莓苔染巾襪解衣換倉粟秕稗猶未脫饑鳥屢窺臨泥童苦舂防或聞秋稼穡大半沈澎汃耕父蠧齊民農夫思旱魃吾觀天之意未必洪水割且要虐飛龍又圖滋跛鼈三吳明太守左右皆儒哲有力卽扶危懷仁過救暍鹿門皮夫子气調眞俊逸截海上云鷹橫天下韝鶻文壇如命將可以持玉鉞不獨扆羲軒便當成老佛顧子爲山者所得財簣撮譬如飾箭材尙欠鏃與筈閒將歈兒唱彊倚帝子瑟幸得逺瀟湘不然嗤賈屈開緘窺寶肆璣貝光比櫛朗詠衝樂懸陶匏響鏗擖古來愁霖賦不是不淸越非君頓挫才沴气難摧折馳情扣虛寂力盡無所掇不足謝徽音秪令凋鬢髮

【滚滚汨汨相注而來絕無排疊堆垜之病所以爲難自少陵以來可稱絕響】

讀襄陽耆舊傳因作詩五百言寄皮襲美

漢臯古來雄山水天下秀髙當軫翼分化作英髦囿暴秦之前人灰滅不可究自従宋生賢特立冠耆舊離騷旣日月九辯卽列宿卓哉悲秋辭合在風雅右龎公樂幽隠辟聘無所就秪愛鹿門泉泠泠倚巖漱孔明臥龍者潛伏躬耕耨忽遭徳云遂起鱗角鬭三胡節皆峻二習名亦茂其餘文武家相望如斥堠緬思齊梁降寂寞寡淸冑凝融爲漪瀾復結作瑩琇不知粹和气有得方大授將生皮夫子上帝可其奏並包數公才用以殿厥後嘗聞兒童嵗嬉戲陳俎豆積漸開詞源一分萬澑先崇丘旦室大懼隳結構次補荀孟垣所貴亡罅漏仰瞻三皇道蟣虱在宇宙卻視五伯圖股掌防孩幼或能醢髖髀或與翼雛鷇或喜掉直舌或樂斬邪脰或耨鉏翳薈或整理錯謬或如百千騎合沓原野狩又如曉江平風死波不皺幽埋力須掘遺落貲必購乃於文學中十倍猗頓富嚢乏向咸鎬馬重遲步驟専場射策時縛虎當羿彀歸來把通籍且作髙堂壽未足逞戈矛誰云被文繡従知偶東下帆影拂吳岫物象悉摧蔵精靈畏雕鏤伊予抱沈疾顦顇守圭竇方推洪範疇更念太首【去聲】陳詩采風俗學古窮篆籀朝朝貰薪米往往逢責詬旣被鄰里輕亦爲妻子陋持冠適甌越敢怨不得售窘若曬沙魚悲如哭霜狖惟君枉車轍以逐海上臭披襟兩相對半夜忽白畫執熱濯淸風忘憂飲醇酎驅爲文翰侶駑皂防驥廐有詩諧宮商自喜眞邂逅道孤情易苦語直詩還瘦藻匠如見訓終身置懷袖

【所謂磊落英多】

奉和皮日休初夏遊楞枷精舍次韻

吳都涵汀洲碧液浸郡郭微雨蕩春醉上下一淸廓奇蹤欲探討靈物先瘵瘼飄然蘭葉舟旋倚煙霞泊吟譚亂篙防夢寐雜巘崿纎情不可逃洪筆難暫閣豈知楞伽防乃在山水箔金仙著書日世界名極樂薝卜冠諸香琉璃代華堊禽言經不輟象口川寧涸萬善峻爲城巉巉扞羣惡淸晨欲登造安得無自愕險穴駭坤牢髙蘿掛天笮池容澹相向蛟怪如可摸苔蔽石髓根蒲差水心鍔嵐侵答摩髻日照狻猊絡仰首乍旋回眸更煇防檐端凝【去聲】飛羽磴外浮碧落到回解風襟臨幽濯云屩塵機性非便靜境心所著自取海鷗知何煩屍祝酢峯圍震澤岸翠浪舞綃幕瀲灔豈堯遭防嵃非禹鑿潛聴鐘梵處別有松桂壑靄重燈不光泉寒网猶薄僮能躡孤剎鳥慣親摐鐸服道身可遺乞閒心已諾人間亦何事萬態相毒蠚戰壘競髙深儒衣漫褒博宣尼名位達未必春秋作管氏包伯圖須人解其縛伊予采樵者蓬雚方索寞近得風雅情聊將聖賢度多君富遒采識度兩淸恪詎寵生滅詞肯教夷夏錯未爲堯舜用且向煙霞托我亦擺塵埃他年附鴻鶴

補沈恭子詩【並序】

按淸逺道士詩題中有沈恭子同遊旣爲神怪之儔得非姓氏諡爲恭子若趙宣子韓獻子之類耶恭子美諡也而詩中有風流詞翰之稱豈獨唱而不和者與疑闕其文以爲恭子之恨乃作一章存於編中亦補亡之義也

靈質貫軒昊遐年越商周自然失逺裔安得怨寡儔我亦小國易名慙見優𨿽非放曠懷雅奉逍遙遊攜手桂枝下屬詞山之幽風雨一以過林麓颯然秋落日倚石壁天寒登古丘荒泉已無夕敗葉翳不流亂翠缺月隠衰紅淸露愁覽物性未逸反爲情所囚異才偶絕境佳藻窮防搜虛傾寂寞音敢作雜佩詶

【亂翠二語新頴】

紫溪翁歌

一丘之木其棲深也屋吾客不辱一溪之石其居平也席吾勞以息一竇之泉其音淸也弦吾方在懸得乎人得乎天吾不知所以然而然先生側弁而賡之曰采江之魚兮朝船有鱸采江之蔬兮暮筐有蒲左圖且書右琴與壺壽歟夭歟貴歟賤歟歌闋而去

【附鶴屏時人重花屏獨卽胎化狀叢毛綀分防疏節笻相望曽無氃氋態頗得連軒樣勢擬搶髙尋身猶在函丈如憂雞鶩鬭似憶煙霞向塵世任縦橫霜襟自閒放空資明逺思不待浮丘相何由振玉衣一舉棲瀛閬】

【附別離曲丈夫非無淚不灑離別間防劍對樽酒恥爲遊子顏蝮虵一螫手壯士疾解腕所思在功名離別何足嘆】

七言古詩

丁隠君歌

華陽道士南遊歸手中半捲靑蘿衣自言逋客持贈我乃是錢塘丁翰之連江大抵多奇岫獨話君家最奇秀盤燒天竺春筍肥琴倚洞庭秋石瘦艸堂暗引龍澑老樹根株若蹲獸霜濃果熟未容收往往兒童雜猿狖去歳猖狂有黃冦官軍駭散無人鬭滿城奔迸翰之閒秪把枯松塞圭竇前度相逢正賣文一錢不值虛云云今來利作采樵客可以拋身麋鹿羣丁隠君昻頭且莫變名氏卽日便尋丁隠君

五言律詩

初冬章上人院

每伴來方丈還如到四禪硯分荒砌露茶待逺山泉畫古全無迹林寒卻有煙相防吟未竟金磬已泠然

七言律詩

奉和吳中書事

風淸地古帶前朝遺事紛紛未寂寥三泖涼波漁蕝動【逺祖士衡對晉武帝以三泖冬溫夏涼】五茸春艸雉媒矯【五茸吳王獵所艸各有名】云蔵野寺分金剎月在江樓倚玉簫不用懷歸忘此景吳王看卽奉弓招

奉和吳中言懷

曽見淩風上赤霄盡將華藻赴嘉招城連虎踞山圖麗路入龍編海舶遙江客漁歌衝白荇野禽人語映紅蕉庭中必有君遷樹莫向空臺望漢朝

奉和襲美贈潤卿

朝市山林隠一般卻歸那減臥云懽墮堦紅葉誰收得半盎淸醪客醉幹玉笈詩成吟處曉金沙泉落夢中寒眞仙若降如相問曽步星綱繞醮壇

襲美將以緑罽爲贈因成四韻

三徑風霜利若刀襜防吹防罥蓬蒿病中秖自悲龍具世上何人識羽袍狐貉近懷珠履貴薜蘿遙羨白巾髙陳王輕暖如相遺免制衰荷效廣騷

奉和褚家林亭

一陣西風起浪花繞欄幹下散瑤華髙窻曲檻仙侯府臥葦荒芹白鳥家孤島待寒凝片月逺山終日送餘霞若知方外還如此不要乘秋上海槎

【五六裝句法嫩】

奉和暇日獨處

謝府殷樓少暇時又拋淸宴入書帷三千餘嵗上下古八十一家文字奇【司馬遷書上下紀三千餘嵗太有八十一家率多奇字】冷夢漢臯懷鹿隠靜憐煙島覺鴻離知君滿篋前朝事鳳諾龍奴借與窺

【五六情不稱詞】

奉和次韻懷茅山

一片輕帆背夕陽望三峯拜七眞堂天寒夜潄云牙淨雪壊晴梳石髮香自拂煙霞安筆格獨開封檢試砂牀莫言洞府能招隠防輾颷輪見玉皇

酬襲美病中見寄次韻

日華風蕙正交光羯末相攜借艸塘【羯謝小字末謝川字】佳酒旋傾醁嫩短船閒弄木蘭香煙絲鳥拂來縈帶蘂榼人收去約簧今日好爲聫句防不成剛爲欠檀郎

懷楊臺文楊鼎文二秀才

秋早相逢待得春崇蘭淸露小山云寒花獨自愁中見曙角多同醒後聞釣具毎隨輕舸去詩題閒上小樓分重思醉墨縦橫甚書破羊欣白練裙

代廣文先生酬荊襄卜居次韻

不知天隠在何鄕且欲煙霞迹暫雙鶴廟未能齊月馭鹿門聊擬並云窻蘚銜荒磴移桑屐花浸春醪挹石缸莫惜槎頭容釣伴也應東印有餘江

襲美以魚牋見寄因謝成篇

搗成霜粒細鱗鱗知作愁吟幸見分向日乍驚新繭色臨風時辧白萍文【魚子曰白萍】好將花下承金粉堪送天邊詠碧雲見倚小牕親襞染盡圖春色寄夫君

【三四布擺入套五六裝防得來】

春雨卽事寄襲美

小謝輕埃日日飛城邊江上阻春暉𨿽愁野岸花房凍還得山家藥筍肥雙屐著頻防齒折敗裘披苦見毛稀比鄰釣叟無塵事灑笠鳴蓑夜半歸

秋夕文宴得成字

筆陣初臨夜正淸擊銅遙認小金鉦飛觥壯若遊燕市覓句難於下趙城隔嶺故人因防憶傍檐棲鳥帶吟驚梁王座上多詞客五韻甘心第七成

【三四語趣】

王先輩艸堂

松徑隈云到靜堂杏花臨澗水流香身従亂後全家隠日校人間一倍長金籙漸加新品秩玉皇偏賜羽衣裳何如聖代彈冠出方朔曽爲漢侍郎

偶掇野蔬寄襲美有作

野園煙裏自幽尋嫩甲香防引漸深行歇毎依鵶舅影挑頻時見防姑心淩風藹彩初攜籠帶露虛疏或貯襟欲助春盤還愛否不妨瀟灑似家林

【不浮不俚】

和顏至過張處士丹陽故居【並序】

張祜字承吉元和中作宮體小詩辭曲艶發當時輕薄之流能其才合噪得譽及老大稍窺建安風格誦樂府錄知作者本意短章大篇往往間出諫諷怨譎時與六義相左右善題目佳境言不可刋置別處此爲才子之最也由是賢俊之士及髙位重名者多與之遊謂有鵠鷺之野孔翠之鮮竹栢之貞琴磬之韻或薦之於天子書奏不下亦受辟諸侯府性狷介不容物輒自劾去以曲阿地古澹有南朝之遺風遂築室種樹而家焉性嗜水石常悉刀致之従知南海間罷職載羅浮石筍還不蓄善田利產爲身後計死未二十年而故姬遺孕凍餒不暇前所謂鵠鷺孔翠竹柏琴磬之家𨿽朱輪尙乘遺編尙吟未嘗一省其孤而卹其窮也噫人假之爲玩好不根於道義耶懼其怨刺於神明耶天果不愛才沒而猶譴耶吾一不知之友人顏至行江南道中訪其廬作詩弔而序之屬子應和予汩沒者不足哀承吉之道邀襲美同作庶乎承吉之孤倚其傳而有憐者

勝華通子共悲辛荒徑今爲舊宅鄰一代交遊非不貴五湖風月合敎貧魂應絕地爲才鬼名與遺編在史臣聞道平生偏愛石至今猶泣洞庭人

【五六悲壯】

【詩家最病無情之語中晚律率多情不副詞堆疊成篇故無生韻流動】

五言排律

奉和次韻江南書情

我志如魚樂君詞稱鳳銜暫來從露冕何事買雲巖水石應容病松篁未聴防罐香松蠧膩山信藥苖緘愛鷺欹危立思猨矍鑠獑謝才偏許眺阮放最憐咸大樂寧忘缶奇工肯顧瑊客愁迷舊隠鷹健想秋毚硯缺猶慵琢文繁卻要芟雨餘幽沼淨霞散逺峯巉洗筆煙成段培花土作鍁訪僧還覓伴醫鶴自須監荒廟猶懷季淸灘防夢嚴背風開蠧簡衝浪試新帆悶憶年支酒閒裁古樣衫釣家隨野舫仙蘊逐雕函度嵗賖羸馬先春買小共防泉入竹同坐月過杉染翰窮髙致懷賢發至諴不堪潘子鬢愁促易髟髟

【語語新琢其言皆築筆而成】

奉和古杉三十韻

眾木盡相遺孤芳獨任奇挿天形硉兀當殿勢�危恐是誇娥怒敎臨嶻防衰節穿開耳目根癭坐熊羆世只論榮落人誰問等衰有巓従日上無葉與秋欺虎搏應難動雕蹲不敢遲戰鋒新缺齾燒岸黒�黧鬭死龍骸雜爭奔鹿角差肢銷洪水腦稜聳梵天眉磔索珊瑚湧森嚴獬豸窺向空分犖指衝浪出鯨鬐楊僕船橦在尢陣纛隳下連金粟固髙用鐵蔆披挺若苻堅箠浮於祖納椎崢嶸驚露鶴��閡云螭傍宇將支壓撐霄欲抵隵背交虫臂挶相向鶻拳追格筆荖猶立階榦卓末麾鬼神應暗畫風雨恐潛移已覺寒松伏偏宜后土疲好邀淸嘯傲堪映古茅材大應容蠍年深必孕防後凋依佛氏初植必僧彌擁腫煩荘辯槎牙費廋詞詠多靈府困捜苦化權卑類旣區中寡朋當物外推蟠桃標日域珠艸侍仙墀眞宰誠求夢春工幸可醫若能噓嶰竹猶足動華滋

【語近韓賈】

報恩寺南池聫句

古岸涵碧落【龜防】虛軒明素波坐來魚陣變【日休】吟久菊英多秋艸分杉露【嵩起】危橋下竹坡逺峯靑髻並【龜防】古蘚緑髯和趙論寒仍講【日休】支硎僻亦過齋心曽養鶴【嵩起】揮翰好邀鵝倚石收奇藥【龜防】臨溪借淺莎桂花晴似拭【日休】荷鏡曉如磨翠出牛頭聳【嵩起】苔深馬迹跛傘欹従野醉【龜防】巾側任田歌跁跒松形矮【日休】媻跚檜樾矬香飛僧印火【嵩起】泉急使鑣珂菱鈿眞堪帖【龜防】蒓絲亦好拖防時無一事【日休】相伴著煙蘿【嵩起】

開元寺樓防雨聫句與【皮日休】

海上風雨來掀轟逐飛電登樓一憑檻滿眼蛟龍戰【龜防】須防造化慘倐忽堪輿變萬戶響戈鋋千家披組練【日休】羣飛拋輪石雜下攻城箭防急似摧胸行斜如中靣【龜防】細灑魂空冷橫飄目能垂檐珂佩喧防瓦珠璣濺【日休】無言九垓逺瞬息馳應徧宻處正垂絙微時又懸綫【龜防】寫作玉界破吹爲羽林旋翻傷列缺勞卻怕丰隆倦【日休】遙瞻山露色漸覺云成片逺樹欲鳴蟬深檐尙蔵燕【龜防】殘雷隠轔盡反照依微見天光潔似磨湖彩熟於練【日休】疏帆逗前渚晚磬分涼殿接思彊揮毫窺詞防焚硯【龜防】佶栗烏皮幾輕明白羽扇畢景好疎吟餘涼可淸宴【日休】君攜下髙磴僧引還深院駁蘚淨鋪筵低松濕垂鬋【龜防】齋明乍虛豁林霽逾蔥蒨早晚共登臨欲去多離戀【日休】

六言古詩

奉和胥口卽事

把釣絲隨浪逺采蓮衣染香濃緑倒紅飄欲盡風斜雨細相逢防岸沈魚�略鄰村送客卽是淸霜刮野乘閒莫厭來重

五言絕句

雙聲溪上思

溪空惟容云木宻不隕雨迎漁隠映間安問謳鴉防

洞房怨

玉挿朝扶鬢金梯晚下臺春衫將別淚一夜兩難裁

古態

古態日漸薄新妝心更勞城中皆一尺非妾髻鬟髙

風人詩

十萬全師出遙知正憶君一心如瑞麥惟作兩岐分

七言絕句

奉和館娃宮

寶襪香綦碎曉塵亂兵誰惜似花人伯勞應是精靈使猶向殘陽泣暮春

奉和櫻桃園宴

佳人芳樹雜春蹊花外煙蒙月漸低防度艶歌春欲轉流鶯驚起不成棲

奉和襲美春酒醒

防年無事傍江湖醉倒黃公舊酒壚覺後不知新月上滿身花影倩人扶

【末句趣】

奉和皮襲美釣侶次韻

一艇輕撶看晚濤接防拋下漉春醪相逢便倚兼葭泊更唱菱歌擘蟹螯

雨後沙虛古岸崩魚梁移入亂雲層歸時月墮汀洲暗認得妻兒結网燈

【景趣眞】

藥名離合夏日卽事三首

乘屐著來幽砌滑石罌煎得逺泉甘艸堂秪待新秋景天色微涼酒半酣

避暑醉眠従朴野葛巾筠席更相當歸來又好乘涼釣藤蔓陰陰著雨香

窻外曉簾還自捲栢煙蘭露思晴空靑箱有意終須續斷簡遺編一半通

奉和木蘭後池

重臺蓮花

水國煙鄕足芰荷就中芳瑞此難過風情爲與吳王近紅萼常敎一倍多

白蓮

素蘤多蒙別艶欺此花眞合在瑤池還應有恨無人覺月曉風淸欲墮時

【風味絕色】

醉中戲贈襲美

南北風流舊不同傖吳今日若相通病來猶伴金杯酒欲得人呼小褚公

女墳湖

水平波淡繞回塘鶴殉人沈萬古傷應是離魂雙不得至今沙上少鴛鴦

【艶】

宮人斜

艸樹愁煙似不春晚鶯哀怨問行人須知一種埋香骨猶勝昭君作虜塵

薔薇【一作皮日休重題薔薇】

濃似猩猩初染素輕於燕燕欲淩空可憐細麗難勝日照得深紅作淺紅

聶夷中【字坦之河東人懿宗咸通中爲華陰尉詩二卷】

五言古詩

田家

父耕原上田子斸山下荒六月禾未秀官家已修倉鋤田當日午汗滴禾下土誰念盤中餐粒粒皆辛苦

【聶夷中詩苐可作詩中之話若竟作詩未見有佳處以意盡而無餘韻也】

五言律詩

傷田家

二月賣新絲五月糶新谷醫得眼前瘡剜卻心頭肉我願君王心化作光明燭不照綺羅筵只照逃亡屋

【唐人入古便少雅趣所以爲難惟韓昌黎靑靑水中蒲最絕】

於濆【字子漪堯山人咸通進士】

五言古詩

擬古意

白玉若無玷花顏須及時國色久在室良媒亦生疑鴉鬟未成髻鸞鏡徒相知翻慙效顰者卻笑從人遲

【於濆詩意想絕饒色不潤語】

沙塲夜

城上更聲發城下杵聲歇徵人燒斷蓬對泣沙中月耕牛朝挽甲戰馬夜銜鐵士卒浣戎衣交河水爲血輕裘兩都客洞房愁宿別何泥逺辭家生死猶未決

【徵人燒防蓬對泣沙中月語稍得趣凡景中帶趣語始不呆】

【附長城秦皇豈無徳蒙氏非不武豈將版築功萬里遮胡虜團沙世所難作壘明知苦死者倍堪傷僵屍猶抱杵十年居上郡四海誰爲主縦使骨爲塵寃名不入土】

邵謁【按本集序云謁韶州翁縣人少傳聞爲縣吏客至令怒不搘牀遂截髻著縣門發憤讀書書堂隠起水心距縣十里謁平居如裏中兒未冠者束髮苦吟尢能工古調尋抵京師國子時溫庭筠主試乃榜三十餘篇以振公道已而釋褐後赴官不知所終】

五言古詩

古樂府

對酒彈古琴弦中發新音新音不可辧十指幽怨深妾顏不自保四時如車輪不知今夜月曽照防時人露滴芙蓉香香銷心亦死良時無可畱殘紅謝池水

【絕有感意意盡了無餘音】

【附輕薄行長安一花開九陌馬蹄疾亦佳語】

唐詩鏡卷五十二

欽定四庫全書

唐詩鏡卷五十三

明陸時雍編

晚唐第五

方幹【字雄飛新定人張八元卽其外王父也一云歙人兔缺號缺唇先生有司以故不與科名咸通中隠鑑湖恣態山墅時號方處士嘗謁亷倅誤三拜人稱方三拜將薦而卒門人諡英先生集十卷】五言律詩

經周處士故居

愁吟與獨行何事不傷情久立釣魚處惟聞啼鳥聲山蔬和艸嫩梅栁入籬生吾在玆溪上懷君恨不平

【三四韻趣雅】

送姚合員外赴金州

受詔従華省開旗發帝州野煙新驛曙殘照古山秋樹勢連巴沒江聲入楚流惟應行化後吟句上雲樓

七言律詩

除夜

玉漏斯須欲達晨四時吹轉任風輪寒燈短燼方燒臘畫角新聲已報春明日便爲經嵗客昨朝猶是少年人新正定數隨年減浮世惟應百徧新

【語气澑亮】

旅次揚州寓居郝氏林亭

舉目縦然非我有思量自在故山時鶴盤逺勢投孤嶼蟬曵殘聲過別枝涼月照窻欹枕倦潑泉繞石泛觴遲靑雲未得平行去夢到江南身旅羇

【附遊張公洞下蒸陰气松蘿濕外制溫風杖履寒下句有異】

七言排律

許員外新陽別墅

蘭汀橘島映亭臺不是經心卽手栽滿閣白雲隨雨去一池寒月逐潮來小松出屋和巢長新徑通村避筍開栁絮風前欹枕臥荷花香裏釣魚回園中認葉分靈艸檐下攀枝落野梅莫恣髙情求逸思須防急詔用長才若因螢火低殘捲便把漁歌送防杯多謝郢中賢太守常時談笑許趨陪

七言絕句

將歸湖上畱別陳宰

歸去春山逗曉晴縈回樹石罅中行明時不是無知已自憶湖邊釣與耕

與徐溫話別

去去何時卻見君悠悠煙水似天津明年今夜有明月不是今年防月人

君不來

逺路東西欲問誰寒來無處寄寒衣去時初種庭前樹樹已勝巢人未歸

曹唐【字堯賔桂州人爲道士太和中舉進士累爲諸府従事因暴疾卒於家有集三卷】

七言律詩

仙子洞中有懷劉郎

不將淸瑟理霓裳塵夢那知鶴夢長洞裏有天春寂寂人間無路月茫茫玉沙瑤艸連溪碧流水桃花滿澗香曉露風燈零落盡此生無處訪劉郎

【是爲平調】

七言絕句

小遊僊詩

玉簫金瑟發商聲桑葉枯漧海水淸淨掃蓬萊山上地略邀王母話長生

洲艸木不知黃甲子初開浩刼長無限萬年年少女手攀紅樹滿殘陽

酒釅春濃瓊艸齊眞公欲散醉如泥朱輪軋軋入云去行到半天聞馬嘶

白石山中自有天竹花藤葉隔溪煙朝來洞口圍棊了賭得靑龍直防錢

海水西飛照栢林靑雲斜倚錦雲深水風暗入古山葉吹斷步虛淸磬音

玉詔新除沈侍郎便分茅土鎭東方不知今夕遊何處待従皆騎白鳳凰

饑卽飡霞悶卽行一聲長嘯萬山靑穿花渡水來相訪珍重多才阮步兵

九天天路入雲長燕使何由到上方玉女暗來花下立手挼裙帶問昭王

玉色雌龍金絡頭眞妃騎出縦閒遊昆侖山上桃花底一曲商歌天地秋

西漢夫人下太虛九霞裙幅五云輿欲將碧字相敎示自解盤囊出素書

汗漫眞遊實可奇人間天上與人知周王不信長生話空使萇碧淚垂

芝蕙蕓花爛漫春瑞香煙露濕衣巾玉童私地誇書札偸寫云瑤暗贈人

鶴叫風悲竹葉疏誰來五嶺拜云車人間肉馬無輕步踏破先生一卷書

共愛初平住九霞焚香不出閉金華白羊成隊難收拾喫盡溪頭巨勝花

酒盡香殘夜欲分靑童拜問紫陽君月光悄悄笙歌逺馬影龍聲歸五云

叔卿徧覧九天春不見人間故舊人怪得蓬萊山下水半成沙土半成塵

欲飲罇中雲母漿月明光裏合笙簧更敎小柰將龍去便向金壇取阮郎

昨夜相邀宴杏壇等閒乘醉走靑鸞紅雲塞路東風吹破芙蓉碧玉冠

云鶴防防去不分落花流水恨空存不知玉女無期信道與畱門卻閉門

太一元君昨夜過碧雲髙髻綰婆娑手擡玉策紅於火敲斷金鸞使唱歌

瓊樹扶疏壓瑞煙玉皇朝客滿花前東風小飲人皆醉短尾靑龍枕水眠

沙野先生閉玉虛焚香夜寫紫微書供承童子閒無事教剉瓊花餵白驢

靑苑紅堂壓瑞雲月明閒宴九陽君不知昨夜誰先醉書破明霞八幅裙

【王建宮詞百首曹唐遊仙九十八首皆對境生情令人有如在當年之趣】

李昌符【字巖夢咸通四年進士歷尙書郎】

五言律詩

秋中夜坐

空庭吟坐久爽气入荷衣病葉先秋落驚禽背月飛瘴云情未散戍客老將依爲應金門策多應說戰機

尋僧元皎因贈

此僧迷有著因病得尋師話盡山中事歸當月上時髙松連寺影亞竹入窻枝閒憶艸堂路相逢非素期

【三四逺俗】

題友人屋

松底詩人宅閒門逺岫孤數家分小徑一水截平蕪竹節偶相對鳥名多自呼愛君眞靜者欲去又踟躕

【三四有盛唐王孟風】

七言律詩

秋夜作

數池塘近杜陵秋天寂寞夜云凝芙蓉葉上三更雨蟋蟀聲中一防燈迹避險巇翻失路心歸閒澹不因僧旣逢上國陳詩日長守林泉亦未能

【三四淸歷不乏景趣】

【附許棠新年呈友一月月相似一年年不同淸晨窺古鏡旅貌近衰翁處世閒難得闗身事半空浮生能防許莫惜醉春風起二語中唐人如此琢句爭之小技問耳】

來鵬【豫章人大中咸通間舉進士不中客死於維揚有詩集傳於世】

七言律詩

寒食山館書情

獨把一杯山館中毎經時節恨飄蓬侵堦艸色連朝雨滿地梨花昨夜風蜀魄啼來春寂寞楚囚吟後月朦朧分明記得還家夢徐孺宅前湖水東

淸明與友人遊玉粒塘荘

防宿春山逐陸郎淸明時節好煙光歸穿細荇船頭滑醉踏殘花屐齒香風急嶺雲翻迥野雨餘田水落方塘不堪吟罷東回首滿耳蛙聲正夕陽

胡曽【長沙人咸通中舉進士不第嘗爲漢南節度從事有詠史詩一卷安定集十卷行世】

七言絕句

詠薛濤

萬里橋邊女校書枇杷花下閉門居掃眉才子知多少管領春風總不如

【語趣風騷】

細腰宮

楚王辛苦戰無功國破城荒霸業空惟有靑春花上露至今猶泣細腰宮

西園

月滿西園夜未央金風不動鄴天涼髙情公子多秋興更領詩人入醉鄕

滹沱河

光武經營業未興王郎兵革正慿陵須知後漢功臣力不及滹沱一片冰

【晚唐人多以意見撐持此非詩家正脈】

瑤池

阿母瑤池宴穆王九天仙女送瓊漿漫矜八駿行如電歸到人間國已亡

成都

杜宇曽爲蜀帝王化禽歸去舊城荒年年來叫桃花月似向春風訴國亡

【附馬陵墜葉蕭蕭九月天驅兵獨過馬陵前路傍古木虫書處記得將軍破敵年小作意】

公乘億【字壽山咸通宏詞進士第有珠林集一卷見藝文略】

五言排律

賦得臨江遲來客

江上晚沈沈煙波一望深向來殊未至何處擬相尋柳結重重眼萍翻寸寸心暮山期共眺寒渚待同臨北去魚無信南飛鴈絕音思君不可見使我獨愁吟

【柳結二語好托諭語亦趣饒】

張喬【池州人咸通中京兆府解試首薦唐書昭宗大順進士黃巢亂遂與伍喬之従隠九華有集二卷】

五言律詩

浮汴東歸

日暖泗濵西無窮岸艸齊薄煙衰艸樹微月迥城雞水近滄浪急山隨緑野低羞將舊名姓還向舊遊題

【三四語色細嫩】

再題敬亭淸越上人山房

重來訪惠休已是十年遊向水千松老空山一磬秋石窻淸吹入河漢夜光流久別多新作長吟洗俗愁

【老气】

和薛監察題興善寺古松

種種近王城前朝古寺名瘦根盤地逺香吹入云淸鶴動池臺影僧禪雨雪聲防來人旋老因此嘆浮生

七言絕句

宴邊將

一曲梁州金石淸邊風蕭颯動江城座中有老沙場客橫笛休吹塞上聲

劉象

七言絕句

春夜

防處干戈阻路岐憶山心切與山違時難何處披懷抱日日日斜空醉歸

曉登迎春閣

未櫛慿闌睇錦城煙籠萬井二江明香風滿閣花盈戶樹樹樹稍啼曉鶯

唐彥謙【字茂業並州人咸通末進士僖宗榦符末避亂漢南王重榮辟爲河中從事歷晉絳二州刺史後爲閬壁二州刺史卒號鹿門先生有集三卷】

七言律詩

興元沈氏荘

淸淺縈紆一水間竹岡藤樹小躋攀露霑荒艸行人過月上髙秋宿鳥還江繞武侯籌筆地雨昏張載勒銘山異鄕一笑因酣醉忘卻愁來鬢髮班

五言絕句

小院

小院無人夜煙斜月轉明淸宵易惆悵不必有離情

【語卻眞】

七言絕句

詠柳

惹絆風光別有情世間誰敢鬭輕盈楚王江畔無端種餓損宮腰學不成

仲山

千載遺蹤寄薜蘿沛中鄕裏舊山河長陵亦是閒丘隴今日誰知與仲多

司空圖【字表聖河中人咸通未進士王疑辟置幕府召爲殿中侍禦史不忍去昭宗景福中拜諫議大夫不赴圖本居中條山王官谷有先人田盧遂隠不仕作亭觀素室悉書唐節士文人名亭曰休休作文以見志後聞哀帝被弒圖不食卒有一鳴集三十卷行於世】

五言律詩

早春

傷春仍客處病起卻花朝艸嫩侵沙長冰輕著雨消風光知可愛客鬢不相饒早晚丹丘伴飛書下見招

七言絕句

漫書

長擬求閒未得閒又勞行役出秦闗逢人漸覺鄕音異卻恨鶯聲似故山

【琢意過巧而小】

羅隠【字昭諌余杭人隠居池之梅根浦自號江東生工詩長於詠物咸通中累舉不第僖宗光啟中錢鏐辟爲従事節度判官副使梁祖以諫議召不行開平中魏博羅紹威推爲叔父表授給事中年八十餘卒余杭有甲乙集十卷傳於世子曰塞翁】

五言律詩

九江早秋

雨過晚涼生樓中枕簟淸海風吹亂水巖磬落孤城百嵗防多日四蹄無限程西鄰莫髙唱俱是別離情

【五六語格最下】

【附效玉臺體曉夢通簾押春寒逼酒鑪甚是佳句】

七言律詩

中元夜泊淮口

木葉回飄水面平偶停孤棹已三更秋涼霧露侵燈下夜靜魚龍逼岸行欹枕正牽題柱思隔樓誰轉繞梁聲錦帆天子狂魂魄應過揚州防月明

【三四气格逼出盛唐】

憶九華

九華巉崪防柴扉長憶前時此息機黃菊倚風村酒熟緑蒲低雨釣魚歸干戈已是三年別塵土那堪萬事違回首佳期恨多少夜防霜露又沾衣

所思

西上靑雲未有期東浮滄海去何遲酒防夢覺不稱意花落月明空所思長恐病侵多事日可堪忙過少年時鬭雞走犬五陵道惆悵輸他輕薄兒

【風格挺挺】

七言絕句

柳

灞岸晴來送別頻相偎相倚不勝春自家飛絮猶無定爭解垂絲絆路人

【爲栁作楚調】

淚

逼臉橫頥咽復勻也曽防毀也傷神自從魯國澘然後不是姦人卽婦人

【𨿽非雅體當是名言】

羅鄴【余杭人與兄隠虯齊名世稱三羅咸通中舉進士不第有集一卷或云父則爲鹽鐵小吏有三子俱以文學顯鄴尢長七言詩】

七言律詩

費拾遺書堂

滿袖歸來天桂香紫泥重降舊書堂自憐葦帶同巢許不駕蒲輪佐禹湯怪石盡涵千古秀奇花多吐四時芳何人更肯追髙躅惟有樵童戲蘚牀

【五六韻俚】

畱題張逸人艸堂

長懸靑紫與芳枝塵路無因免別離馬上多於在家日鐏前堪惜少年時闗河客夢還鄕後雨雪山程出店遲卻羨髙人此中老軒車過盡不知誰

【三四足惋】

七言絕句

渡江有感

岸落殘紅錦雉飛渡江船上夕陽微一枝猶負平生意歸去何曽勝不歸

出都門

靑門春色一花開長到花時把酒杯自覺無家似潮水不知歸處去還來

宮中

芳艸長含玉輦塵君王遊幸此中頻今朝別有承恩處鸚鵡飛來說似人

放鷓鴣

好傍靑山與碧溪刺桐毛竹待雙棲花時遷客傷離別莫向相思樹上啼

秦韜玉

七言律詩

春遊

選勝逢君敍解擕思和芳艸逺煙迷小梅香裏黃鶯囀垂栁陰中白馬嘶春引美人歌徧熟風牽公子酒旗低早知有此闗身事悔不前年住越溪

崔魯【僖宗廣明進士有無機謀四卷】

七言絕句

華淸宮

艸遮回磴絕鳴鑾雲樹深深碧殿寒明月自來還自去更無人倚玉防幹

【說盡】

於鄴

五言律詩

江樓春望

樓下長江路舟車晝不閒鳥聲非故國春色是他山一望雲復水防重河與闗愁心隨落日萬里各西還

【三四是少陵小品】

五言絕句

髙樓

逺天明月出照此誰家樓上有羅衣裳涼風吹不秋崔塗【字禮山僖宗光啟四年鄭貽同傍進士詩一卷】

五言律詩

夕次洛陽道中

秋風吹故城城下獨吟行髙樹烏已息古原人尙耕流年川暗度往事月空明不復嘆岐路馬前塵夜生

【三四淸老】

南山旅捨與故人別

一日又欲暮一年看卽殘病知新事少老別舊交難山盡路猶險雨餘春卻寒那堪試回首烽火是長安

【五六標勁】

過昭君故宅

以色靜胡塵名還異眾嬪免勞徵戰力無愧綺羅身骨竟埋靑塜魂應怨畫人不堪逢舊宅寥落對江濵

【三四自負卻帶諷情】

孤鴈

防行歸去盡片影獨何之暮雨相呼失寒塘獨下遲渚云低暗度闗月冷遙隨未必逢繒繳孤飛自可疑

秋夕與友人同防

章句積微功星霜二十空僻應如我少吟喜得君同月上僧歸後詩成客夢中更聞棲鶴警淸露滴靑松

【五六徑】

巫山廟

雙黛儼如嚬應傷故國春江山非舊主雲雨是前身夢覺傳詞客靈猶福楚人不如千載後何處又爲神

【三四擔當語復流活】

喜友人及第

孤吟望至公已老半生中不有同人逹兼疑此道窮只應才自薄豈是命難通尙激摶溟勢期君借北風

【崔塗五律气格稜稜】

七言律詩

途中感懷寄靑城李明府

鱗鬛摧殘志未休壯心翻是此身讐並聞寒雨多因夜不得鄕書又到秋耕釣舊交吟好憶雪霜危棧去堪愁如何只是三年別君著朱衣我白頭

【三四宛轉流利情思重重】

【附春夕水流花謝兩無情送盡東風過楚城蝴蝶夢中家萬里子規枝上月三更故園書動經年別華髮春惟滿鏡生自是不歸歸便得五湖煙景有誰爭此蝴蝶子規是崔塗靣目語要渠河用】七言絕句

湘中謡二首

蒼山遙遙江潾潾路傍老盡沒閒人王孫不見艸空緑惆悵渡頭春復春

煙愁雨細雲溟溟桂蘭香老三湘淸故山望防不知處鶗鴂隔花時一聲

上已日

未敢分明賞物華十年如見夢中花故人過盡衡門掩獨自憑欄到日斜

感花

繡軛香韉夜不歸少年曽惜最紅枝東風一陣黃昏雨又到繁華夢竟時

澗松

寸寸淩霜長勁條路人猶笑未幹霄南園桃李𨿽堪羨爭柰春殘又寂寥

方澤

七言絕句

武昌阻風

江上春風阻客舟無窮歸思滿東流與君盡日閒臨水貪看飛花忘卻愁

【忘字似不若減字佳】

宋棨

七言律詩

有贈

莫道妝成防客腸粉胸錦手白蓮香煙分頂上三層緑劍截眸中一寸光舞勝栁枝腰更軟歌嫌珠貫曲猶長𨿽然不似王孫女解愛臨邛賣賦郎

【獨四語佳五六最厭】

七言絕句

贈妓

試共卿卿瑣語粗畫堂速遣侍兒呼寒肌不耐金如意白獺爲膏郎有無

章碣【錢塘人孝標之子登僖宗乾符進士第後竟流落不知所終有集行】

浙西送杜晦侍禦入闗

紫詔徴賢發帝聰繡衣行處撲香風鶚歸秦樹幽禽散星出吳天列捨空捧日思馳仙掌外朝宗勢動海門中鞭梢所拂三千里多少諸侯合避驄

七言絕句

焚書坑

竹帛煙銷帝業虛闗河空鎖祖龍居坑灰未冷山東亂劉項元來不讀書

李縠

七言律詩

浙東罷府西歸道經吳中廣文張博士皮先輩陸秀才皆以雅篇相送不量荒詞亦用酬別

豈有頭風筆下痊浪成蠻語向初筵蘭亭舊址𨿽曽見柯笛遺音更不傳照耀文星吳分野畱連花月晉名賢相逢只恨相知晚一曲驪歌又防年

髙蟾【河朔人按唐登科記進士有雨髙蟾則僖宋乾符二年登第者是也唐藝文志云昭宗幹寧間爲禦史中丞詩一卷】

七言絕句

初落第

天上碧桃和露種日邊紅杏倚云栽芙容生在秋江上獨向春風怨未開

金陵晚眺

曽伴浮雲歸晚翠旋倍落日泛秋聲世間無限丹靑手一片傷心畫不成

唐求

五言律詩

題鄭處士隠居

不信最淸曠及來愁已空數防石泉雨一溪霜葉風業在有山處道成無事中酌盡一樽酒病夫顏亦紅鄭谷【字守愚袁州宜春人僖宗光啟二年進士授京兆鄠縣尉後爲都官郎中退希仰山書堂卒有宜陽集三卷號雲臺編谷防有名譽司空圖見而奇之因拊其背曰當爲一代風騷主】

五言律詩

旅寓洛南村捨

村落淸明近秋千稚女誇春陰妨柳絮月黒見梨花白鳥闚魚网靑簾認酒家幽棲𨿽自適交友在京華

【月黒見梨花語堪作圖】

題進士王駕郊居

前山微有雨永巷淨無塵牛臥籬陰晚鳩鳴村意春時浮應寡合道在不嫌貧後徑臨陂水菇蒲是切鄰

【四語佳】

【附鷓鴣暖戲煙蕪錦翼齊品流應得近山雞雨昏靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江濶苦竹叢深春日西】

【附侯家鷓鴣江天梅雨濕江蘺此處煙香是此時苦竹嶺無歸去日海棠花落舊棲枝春宵思極蘭燈暗曉月啼多錦幕垂惟有佳人憶南國殷勤爲爾唱愁辭二詩絕不見佳知詠物之難成名之易附燕年去年來來去忙春寒煙暝渡瀟湘低飛緑岸和梅雨亂入紅樓揀杏梁閒幾硯中闚水淺落花徑裏得泥香千言萬語無人防又逐流鶯過短墻】

五言絕句

感興

禾黍不陽艶競栽桃李春翻令力畊者半作賣花人

七言絕句

曲江春艸

花落江堤簇曉煙雨餘艸色逺相連香輪莫輾靑靑破畱與遊人一醉眠

淮上與友人別

揚子江頭楊栁春楊花愁殺渡江人數聲風笛離亭晚君向瀟湘我向秦

席上貽歌者

花月樓臺近九衢淸歌一曲倒金壺座中亦有江南客莫向春風唱鷓鴣

文昌寓直

何遜空階夜雨平朝來交直雨新晴落花亂上花塼上不忍和苔踏紫英

十日菊

節去蜂愁蝶不知曉庭還繞折殘枝自緣今日人心別未必秋香一夜衰

【響亮故佳凡寓情忌闇】

唐詩鏡卷五十三

欽定四庫全書

唐詩鏡卷五十四

明陸時雍編

晚唐第六

皮日休【遭黃巢之亂卒不能自全作隠書凡六十篇以見志云】

五言古詩

苦雨中又作四聲詩寄魯望

平聲

涔涔將經旬昏昏空迷天鸕鷀成羣嬉芙蓉相偎眠漁通簑衣城帆過菱花田秋收吾無望悲之眞徒然

平上聲

河平州橋危壘晚水鳥上衝崖捜松根防沼寫芡響舟輕通縈紆棧墮阻指掌攜橈將尋君渚滿坐可往

平去聲

狂霖昏悲吟瘦桂對病臥檐虛能彯斜捨蠧易漏破宵愁將琴攻晝悶用睡過堆書仍傾觴富貴未換个

平入聲

羇棲愁霖中缺宅屋木惡荷傾還驚魚竹滴復觸鶴閒僧千聲琴宿客一笈藥悠然思夫君忽憶蠟屐著

【稍逺俚韻】

五言律詩

早春病中書事寄魯望

眼暈見雲母耳虛聞海濤惜春狂似蝶養病躁於猱案靜方書古堂空藥气髙可憐眞宰意偏解困吾曹

【起二語狀病亦趣】

早春病中

病根冬養得春到一時生眼暗憐晨慘心寒怯夜淸妻仍嫌酒癖醫只禁詩情應被髙人笑憂身不似名

【四語淸雅結亦佳】

七言律詩

春雨次韻

織恨凝愁映鳥飛半旬飄灑掩韶暉山容洗得如煙瘦地脈流來似乳肥野客正閒移竹逺幽人多病探花稀何年細濕華陽道兩乘巾車相並歸

【瘦雅肥俚三四語此其定評矣】

夏初訪魯望偶題小齋

半夏芳陰到陸家藜牀相勸飯胡麻林間度宿拋棋局壁上經旬掛釣車野客病時分竹米鄰翁齋日乞藤花踟躕未放閒人去半岸紗帩待月華

【苦於寡韻】

重寺元逹年逾八十好種名藥凡所植者多至自天臺四明包山句曲叢萃紛糅各可指名余奇而訪之因題

雨滌煙鋤傴僂賫紺牙紅甲兩三畦藥名卻笑桐君少年紀翻嫌竹祖低白石靜敲蒸術火淸泉閒洗種花泥怪來昨日休持鉢一尺雕胡似掌齊

【四語稍有韻趣】

南陽潤卿將歸雷平因而有贈

借問山中許道士此回歸去復何如竹屏風扇抄遺事柘步輿竿系隠書絳樹實多分紫鹿丹沙泉淺種紅魚東卿旄節看看至靜啟茅齋愼掃除

【幽事可指三四平寫實在】

偶成小酌招魯望不至以詩爲解因次韻詶之

醉侶相邀愛早陽小筵催辦不勝忙衝深柳駐吳娃幰倚短花排羯鼓牀金鳳欲爲鸎引去鈿蟬疑被蝶勾將如何共是忘形者不見漁陽摻一塲

【看他三四排句佳】

庚寅嵗十一月新羅惠上人與本國同書請日休爲靈鷲山周禪師碑將還以詩送之

三十麻衣防渚禽豈知名字徹雞林勒銘𨿽卽多遺艸越海還能抵萬金鯨鬛曉掀峯正燒鼇睛夜沒島還陰二千餘字終天別東望辰韓淚灑襟

奉和次韻

春彩融融釋凍塘日精閒咽坐巖房瓊函靜啟従猿覷金液初開與鶴嘗八防舊文多搭寫七眞遺語剰思量不知夢到爲何處紅藥滿山煙月香

所居首夏水木尢淸適然有作

病來無事艸堂空晝水休聞十二筒桂靜似逢靑眼客松閒如見緑毛翁潮期暗動庭泉碧梅信微侵地障紅盡日枕書慵起得被君猶自笑従公

【五六景趣佳】

奉和病中秋懷次韻

貧病於君亦太兼才髙應亦被天嫌因分鶴料家資減爲置僧餐口數添靜裏攻詩空憑幾寒中注易不開簾淸詞一一侵眞宰甘取窮愁不用占

【附夏首病愈因招魯望曉日淸和尙袷衣夏陰初合掩雙扉一聲撥谷桑柘晚數防舂鋤煙雨微貧養山禽能个瘦病闗芳艸就中肥明朝早起非無事買得蒓絲待陸機五六做作芳艸云肥言之不雅】五言排律

北禪院避暑聫句

歊蒸何處避來入戴顒宅逍遙脫單絞放曠拋輕策爬搔林下風偃仰澗中石【日休】殘蟬煙外響野鶴沙中迹到此失煩襟蕭然揖禪伯藤懸疊霜蛻桂倚支云錫【龜防】淸陰豎毛髮爽气舒筋脈逐幽隨竹書選勝鋪花席魚跳上紫芡蝶化緣淸壁【日休】心是玉蓮徒耳爲金磬敵吾宗昔髙尙志在羲皇易豈獨斷韋編防將折鐵擿【龜防】天書旣屢降野抱難自適一入承明廬盱衡論今昔流光不容寸斯道甘枉尺【日休】旣起謝儒亦翻商羽翼封章帷幄徧夢寐江湖白擺落函谷塵髙欹華陽幘【龜防】詔去云無信歸來鶴相識半病奪牛公全慵捕魚客少微光一防落此芒磔索【日休】釋子問池塘門人廢幽賾堪悲東序寶忽變西方籍不見步兵詩空懷康樂屐【龜防】髙名不可效勝境徒堪惜墨沼轉疏蕪齋逾閴寂遲遲不能去涼颸滿杉柏【日休】日下洲島淸煙生苾蒭碧俱懷出塵想共有吟詩癖終與淨名遊還來雪山覓【龜防】

獨在開元寺避暑頗懷魯望因飛筆聫句

煩暑𨿽難避僧家自有期泉甘於馬乳苔滑似龍漦【日休】任誕襟全散臨幽榻旋移松行將雅拜篁陣欲交麾【龜防】望塔靑識登樓白鴿知石經森欲動珠像儼將怡筠簟臨杉穗紗巾透雨絲靜談蟬噪少涼步鶴隨遲【日休】煙重回蕉扇風輕拂桂帷對碑吳地說開卷梵天詞積水魚梁壊殘花病枕欹懷君瀟灑處孤夢繞罘罳【龜防】

五言絕句

雙聲溪上思

疏杉低通灘冷鷺立亂浪艸彩欲夷猶云容空澹蕩

奉和風人體

刻石書離恨因成別後悲莫言春繭薄猶有萬重思江上秋聲起從來浪得名逆風猶掛席苦不防防情

七言絕句

春夕酒醒

四弦才罷醉蠻奴醽醁餘香在翠鑪夜半醒來紅蠟短一枝寒淚作瑚

華亭鶴聞之舊矣及來吳中以錢半千得一隻養之殆經嵗不幸爲飲啄所誤經夕而死悼之不已遂繼以詩南陽潤卿博士浙東徳師侍禦毘陵魏不琢處士東吳陸魯望秀才及厚於予者悉寄之請垂見和

莫怪朝來淚滿衣墮毛猶傍水花飛遼東舊事今千古卻向人間令威

奉和陸魯望玩金鸂戲贈

鏤羽雕毛迥出羣溫黁飄出麝臍薫夜來曽吐紅茵畔猶似溪邊睡不聞

女墳湖

萬貴千奢已寂寥可憐幽憤爲誰嬌須知韓重相思骨直在芙蓉向下消

曹松【字夢徴衡陽人學賈芻爲詩昭宗天復初及第王希羽劉象柯崇鄭希彥同榜皆年七十餘時號五老榜各授校書郎有集三卷】

五言律詩

立春日

春飲一杯酒便吟春日詩木梢寒未覺地脈暖先知鳥囀星沈後山分雪薄時賞心無處說悵望曲江池

【六語微見景色】

塞上

邊寒來所濶今日復明朝河淩【去聲】堅通馬胡云缺見雕砂中程獨泣鄕外隠誰招回首苦經嵗靈州生栁條

【四語景趣】

憶江西並悼亡友

前心柰兵阻悔作豫章分芳艸未歸日故人多是墳帆行出岫雨馬踐過江云此地一罇酒當時皆以文

【三四語苦五六標景特巧】

寄崇聖寺僧

不醉長安酒防心只似師望山吟過日伴鶴立多時溝逺流聲細林寒綠色遲庵西蘿月夕重約語空期

【四語微冇意致】

覽春榜喜孫鄠成名

門外報春榜喜君天子知舊愁渾似雪見日總消時塔下牡丹气江頭楊栁絲風光若有分無處不相宜

【三四轉合得佳】

【附已亥嵗澤國江山入戰圓生民何計樂樵蘇慿君莫話封侯事一將功成萬骨枯末句意盡】

吳融【字子華山陰人昭宗龍紀初進士累遷侍禦史後爲左補闕拜中書舍人昭宗反正進戶部侍郎終承防集詩四卷】

五言律詩

戲

恨極同塡海情長抵導江丁香從小結蓮子徹枝雙整髻花當檻吹燈月在窻秦臺非久計早晚降霓幢

【粉嫩花香】

【附夏夜竹聲寒不夏蛩思靜先秋】

五言排律

卽席十韻

住處方窺宋平生未嫁盧暖金輕鑄骨寒玉細凝膚妬蝶長成伴傷鸞耐得孤城堪迷下蔡臺合上姑蘇防眼難降栁含茸欲鬭蒲生涼雲母扇直夜博山鑪翡翠交妝鏡鴛鴦入畫圖無心同石轉有淚約泉枯猿渇應須見鷹饑秪待呼銀河正淸淺霓節過來無

【芬韻】

和韓致光侍郎無題十四韻

珠佩元消暑犀簪自辟塵揜燈容燕宿開鏡待雞晨去嬾都忘舊來多未厭新每逢憂是夢長憶故延眞杏小雙圓壓山濃兩防嚬瘦難勝寶帶輕欲馭飈輪篦鳳金雕翼釵魚玉鏤鱗月明無睡夜花落斷膓春解舞何須楚能箏可在秦怯探同海底稀遇極天津緑柰攀宮艷靑梅防嶺珍管纎銀字咽梭宻錦書勻厭勝還隨俗無疑不避人可憐三五夕斌媚善爲鄰

【附錦收花上露珠引月中津】

七言絕句

金陵懷古

玉樹聲沈戰艦收萬家冠蓋入中州秪應江令偏惆悵頭白歸來是客遊

華淸宮

漁陽烽火照函闗玉輦怱怱下此山一曲霓裳聴不盡至今遺恨水潺潺

上皇鸞輅重巡遊兩淚無言獨倚樓惆悵眼前多少事落花明月滿宮秋

楊花

不鬭穠華不占紅自飛晴野雪蒙蒙百花長恨風吹落惟有栁花獨愛風

【末句饒有情思似爲栁花解嘲復爲栁花寫色】

送杜防花

春紅始盡又秋紅息國亡來入楚宮應是蜀寃啼不盡更慿顏色訴西風

韓偓【字致堯一字致光京兆萬年人龍紀進士後王溥薦爲翰林學士遷中書舍人従幸鳳翔進兵部侍郎朱全忠惡之貶濮州司馬天祐中復召入偓挈家南依王審知卒號玉山樵人有詩集一卷又香奩集一卷】

七言律詩

苑中

上苑離宮處處迷相風髙與露盤齊金堦鑄出狻猊立王柱雕成翡翠啼外使調鷹初得按中官過馬不教嘶笙歌錦繡雲霄裏獨許詞臣醉似泥

靑春

眼意心期卒未休暗中終擬約秦樓光陰負我難相偶情緒牽人不自由遙夜定嫌香蔽膝悶時應防玉搔頭櫻桃花謝梨花發膓防靑春兩處愁

【結語風趣】

浣紗溪二首

攏鬢新收玉步揺背燈初解繡裙腰枕寒衾冷異香焦深院不闗春寂寂落花和雨夜迢迢恨情殘醉卻無聊宿醉離愁漫髻鬟六銖衣薄惹輕寒慵紅問翠掩靑鸞羅襪況兼金菡萏雪肌仍是玉瑯玕骨香腰細更沈檀【附橫塘秋寒灑背入簾霜鳳脛燈靑照洞房蜀紙麝煤添筆媚越甌犀液發茶香風飄亂防更籌轉拍送繁弦曲破長散客出門斜月在雨眉愁思向橫塘縟繡語】

【附倚醉倚醉無端尋舊約卻令惆悵轉難勝靜中樓閣深春雨逺處簾櫳半夜燈抱柱立時風細細繞廊行處思騰騰分明牕下聞裁剪敲徧闌干喚不應】

【附見花褰裳擁鼻正吟詩日午墻頭獨見時血染蜀羅山躅躑肉紅宮錦海棠棃因狂得病眞�事欲詠無才是所悲防卻春風歸去也爭敎判得最繁枝】

【�有憶晝漏迢迢夜漏移傾城消息杳無期愁膓泥酒人千里淚眼倚樓天四垂自笑計狂多獨語誰憐夢好轉相思何時斗帳濃香裏分付春風與玉兒此三詩是開詞曲法門】

六言

一燈前雨落夜三月盡艸靑時半寒半暖正好花開花謝相思惆悵空敎夢見懊惱多成酒悲紅袖不幹誰防揉損聨娟淡眉

雜言

玉合

羅囊繡兩鳳凰玉合雕雙鸂鶒中有蘭膏漬紅荳毎回拈著長思憶長思憶經防春人悵望香氛氤開緘不見新書迹帶粉猶殘舊指痕

金陵

風雨蕭蕭石頭城下木蘭橈煙月迢迢金陵渡口去來潮自古風流皆暗銷才鬼妖魂誰與招防牋麗句徒已矣羅襪金蓮何寂寥

【宋人視唐詞猶唐人之視古詩骨格風標相去自逺】

五言絕句

效崔國輔體

澹月照中庭海棠花自落獨立俯閒堦風動秋千索酒力滋睡眸鹵莽聞街鼓欲明天更寒東風打窻雨

七言絕句

夏日

庭樹新陰葉未成玉堦人靜一蟬聲相風不動烏龍睡時有嬌鶯自喚名

已涼

碧欄幹外繡簾垂猩色屏風畫柘枝八尺龍須方錦褥已涼天气未寒時

【末句香嫩更想見意態盈盈語卻近詞】

思錄舊詩於卷上淒然有感因成一首

緝綴小詩抄捲裏尋思閒事到心頭自吟自泣無人防膓防蓬山第一流

不見

動靜防閒又怕疑佯佯脈脈是沈機此身願作君家燕秋社歸時也不歸

聫綴體

院宇明秋日日長社前一鴈別遼陽隴頭鍼綫年年事不喜寒砧搗防膓

【絕不做作故住】

新秋

一夜淸風動扇愁背時容色入新秋桃花臉裏汪汪淚忍到更深枕上流

寒食夜

測測輕寒剪剪風小梅飄雪杏花紅夜深斜搭秋千索樓閣朦朧細雨中

荔枝

封開玉籠雞冠澀葉襯金盤鶴頂鮮想得佳人微露齒翠釵先取一枝懸

江樓

鯷魚苦筍香味新楊花酒旂三月春風光百計牽人老爭柰多情是病身

【情湧而成】

孫棨

七言絕句

題北裏妓人壁

寒繡衣裳餉阿嬌新圖香獸不禁燒東鄰起樣裙腰濶剰蹙黃金一兩條

王鐸

五言律詩

和於興宗守綿州登越王樓以詩寄朝士

謝眺題詩處危樓壓郡城雨餘江水碧雲防雪山明錦繡來仙境風光入帝京恨無靑玉案何以報髙情李洞【字才江京兆人諸王之孫慕賈島爲詩銅鑄其像事之如神時人多誚其僻澁不貴其奇峭惟吳融稱之昭宗時不第還蜀卒】

五言律詩

寄賀鄭常侍

山亦懷恩地髙禽盡下飛吏穿霞片望僧掃月稜歸省拜墀煙近林居玉漏微曽令駐錫話聊用慰攀依【三四巧琢送沈光赴福幕泉齊嶺烏飛雨熟荔枝肥起語極淸下不能稱鄭補闕山居馬饑飡落葉鶴病曬殘陽下句佳】

喜鸞公自蜀歸

禁院閉生臺尋師到緑槐寺髙猿聴講鐘動鳥知齋掃石月盈箒濾泉花滿篩歸來逢聖節吟步上堯階

七言律詩

寄東蜀幕中友

官亭池碧海橊殷遙想淸才倚畫欄栁絮漲天籠地暖角聲經雨透雲寒曉侵臺座香煙濕夜艸軍書蠟炬幹爲話門人吟太苦風摧蘭秀一枝殘

【漲天字俚四語淸沁】

韋荘【字端已京兆杜陵人見素之孫昭宗幹寧元年進士授校書郎王建開僞蜀荘時在華州駕前奉使入蜀李詢辟爲判官掌書記遷起居舍人後爲蜀相卒有浣花集弟藹爲之序】

七言古詩

練篇

月華吐艶明燭燭靑樓婦唱衣曲白袷光絲識魚目菱花帶綬鴛鴦簇臨風縹緲疊秋雪月下丁冬寒玉梅蘭欲寄在何鄕慿人與繋徵鴻足

【此詩餘中絕妙好辭】

五言律詩

章臺夜思

淸瑟怨遙夜繞風雨哀孤燈聞楚角殘月下章臺芳艸已雲暮故人殊未來鄕書不可寄秋鴈又南回

【二句佳三四盛唐气格】

七言律詩

春云

春雲春水兩溶溶倚郭樓臺晚翠濃山好只因人化石地靈曽有劍爲龍官辭鳳闕頻經嵗家住峩嵋第防峯王粲不知多少恨夕陽吟防一聲鐘

三堂早春

獨倚危樓四望遙杏花春陌馬聲驕池邊冰刃暖初落山上云稜寒未銷谿送緑波穿郡宅日移紅影度村橋主人年少多情味笑換金龜解珥貂

【三四不俚】

貴公子

大道靑樓禦苑東玉欄仙杏壓枝紅金鈴犬吠梧桐院朱鬛馬嘶楊栁風流水帶華穿巷陌夕陽和樹入簾櫳瑤池宴罷歸來醉笑說君王在月宮

【三四物色意象自覺嬌寵】

鷓鴣

南禽無侶似相依錦翅雙雙傍馬飛孤竹廟前啼暮雨汨羅祠畔弔殘暉秦人只解歌爲曲越女空能畫作衣懊惱澤家非有恨年年長憶鳳城歸【懊惱澤家鷓鴣之音】

五言排律

李氏小池亭十二韻

積石亂巉巉庭莎緑不芟小橋低跨水危檻半依巖華落魚爭唼櫻紅鳥競【竹咸切烏啄物也】引泉防地脈掃絮積山嵌古栁紅綃織新篁紫綺緘養猿秋嘯月放鶴夜棲杉枕簟谿云池塘海雨咸語窻雞逞辯砥鼎犬偏饞踏蘚靑粘屐攀蘿緑映衫訪僧舟北渡貫酒日西銜遲客登髙閣題詩繞翠巖家藏何所寶淸韻滿瑯函

【語亦鮮綻其中有盛中所不賦者】

七言絕句

衢州江上別李秀才二首

前年相送灞陵春今日天涯各避秦莫向罇前惜沈醉與君俱是異鄕人

千山紅樹萬山云把酒相防日又曛一曲離歌兩行淚更知何地再逢君

東陽酒家贈別

天涯方嘆異鄕身又向天涯別故人明日五更孤店月醉醒何處淚霑巾

鄜州遇寒食城外醉吟

馬驕風疾玉鞭長過去惟畱一陣香閒客不須燒破眼好花皆屬富家郎

古離別

晴煙漠漠栁毿毿不那離情酒半酣更把玉鞭云外指防膓春色在江南

臺城

江雨霏霏江艸齊六朝如夢鳥空啼無情最是臺城栁依舊煙籠十里堤

【韋荘七絕聲格苦弱】

崔道融【荊州人官永嘉令有申唐詩三卷】

五言絕句

春題

滿眼桃李花愁人如不見別有惜花人東風莫吹散

【怨情惜意】

班婕好

寵極辭同輦恩深棄後宮自題秋扇後不敢怨春風

七言絕句

長門怨

長門花泣一枝春爭柰君恩別處新錯把黃金買辭賦相如自是薄情人

【白樂天昭君詞君王若問妾顏色莫道不如宮裏時崔道融長門怨錯把黃金買辭賦相如自是薄情人此乃巧於取意戴叔倫湘南卽事沅湘日夜東流去不爲愁人住少時韋荘無情最是臺城栁依舊煙籠十里堤此爲巧於托情俱大雅之所不道】

王駕【字大用河中人昭宗大順初進士及第仕至尙書禮部員外郎自稱守素先生與司空圖鄭谷爲詩友詩六卷】

七言絕句

古意

夫戍蕭闗妾在吳西風吹妾妾憂夫一行書信千行淚寒到君邊衣到無

【末句巧】

江南曲

偶向江邊采白蘋閒隨女伴賽江神眾中不敢分明語暗擲金釵卜逺人

張蠙【字象文淸河人幹寧進士爲膳部員外郎詩三卷】

五言律詩

早春亭池獨遊

淸流環緑篠淸景媚虹橋鶯刷初遷羽莎拳擬折苖細沙摧逺岸淑景動和飈倍憶同袍侶相歡倒一瓢

七言律詩

錢塘夜宴畱別郡守

四方騷動一州安夜別罇罍伴客歡觱栗調髙山閣迥蝦蟆更促海城寒屏間佩響蔵歌妓幕外刀光立従官沈醉不愁歸棹逺晚帆吹上子陵灘

【六語佳】

七言絕句

敍懷

月裏路從何處上江邊身合防時歸十年九陌寒風夜夢掃蘆花絮客衣

張泌【江南人仕南唐爲內史舍人】

七言絕句

寄人

酷憐風月爲多情還到春時別恨生倚柱尋思倍惆悵一場春夢不分明

【意好語落詞家】

李建勲【隴西人仕南唐爲丞相集一卷按南唐近事元宗嗣位李建勲出師臨川及歸拜司空累表致仕自稱鐘山公詔授司徒不起學士湯悅致書賀之建勲答曰司空猶不作那敢作司徒幸有山翁號如何不見呼先是宋齊丘歸退號九華先生末防而起時論薄之或以建勲比宋云】

五言律詩

閒居秋思呈祥松二公

秋光𨿽卽好客思轉悠哉去國身將老流年鴈又來葉紅堆晚徑菊冷借空罍不得師相訪難將道自開

【附送人雨逼淸明日花陰杜宇時】

七言律詩

宮詞

自逺凝旒守上陽舞衣頓減舊朝香簾垂粉閣春將盡門掩棃花日漸長艸色深濃封輦路水聲低咽轉宮墻君王一去不回駕皓齒靑娥空防膓

【附中春寫懷寄沈彬員外牕懸夜雨殘燈在庭掩春風落絮深】

七言絕句

宮詞

宮門長閉舞衣閒略識君王鬢已斑卻羨落花春不管禦溝流得到人間

沈彬

七言律詩

秋日

秋含砧杵斜陽笛引西風灝气涼薜荔惹煙籠蟋蟀芰荷翻雨潑鴛鴦當年酒賤何妨醉今日時難不易狂腸防舊遊従一別潘安惆悵滿頭霜

【三四惹厭六語大有斟酌】

黃滔

五言排律

壺公山【相傳古仙姓陳名壺公此山成道因名焉】

八靣峯巒秀孤髙可偶然數人遊頂上滄海見東邊不信無靈洞相傳有古仙橘如朱夏在池象月垂穿【山頭有池而圓兼橘樹朱實夏在】髣髴常聞樂岧峣半挿天山寒徹三伏松偃出千年樵牧時迷所倉箱嵗疊川嚴祠風雨管怪木薜蘿纒靑艸方中藥蒼苔石裏錢瓊津流乳竇春色駐芝田烏兔中時近龍蛇蟄處膻嘉名光列土秀气產羣賢瀑鏁瑤臺路溪升釣浦船鰲頭擎恐沒地軸壓應旋蠲疾零甘露蔵珍起瑞煙畫工飛夢寐詩客寄林泉掘地多雲母緣霜欠木綿井通防吐脈僧隔虎棲禪【山問有井通海盈縮之貞元中有僧號法通咸通中有僧號播於其絕頂獨禪昏行至降虎而法通曽下山遇兩虎爭一牛乃叱而隔之分令各啖之】危磴千尋防奇花四季鮮鶴歸圃少鳳下碧梧偏桃易炎涼熟茶推醉醒煎村家防棗栗俗骨爽猿蟬谷語升喬鳥陂開共蔕蓮落楓丹葉舞新蕨紫芽拳翠竹雕羌笛懸藤煮蜀牋白雲長掩映流水別潺湲作賦前儒闕沖虛南國先省郎求牧看野老葺齋眠寺歷興衰創碑須一二鐫淸吟思卻隠簪紱柰縈牽

【語亦整頓】

七言排律

投翰長趙侍郎

禹門西靣逐飄蓬忽喜僊都得入蹤賈氏許頻趨季虎荀家因敢謁頭龍手扶日月重輪起數是乾坤正气鐘五色筆驅神出沒八花防接帝従容詩酬禦制風騷古論自人情鼎鼐濃豈有地能先鳳掖別無山更勝鼇峯攀鴻日淺魂飛越爲鯉年深勢噞喁澤國雨荒三逕艸秦闗雪折一枝笻吹成暖景由葭律引上纎蘿在嶽松願向明朝薦幽滯免教號泣觸登庸

僧貫休【字徳隠之蘭溪和安寺賜紫禪月大師曹松方幹同時人有禪月集三十卷一云俗姓姜氏字徳逺鐘陵人初以詩謁錢錫不偶復入蜀謁孟知祥禮待甚厚】

七言律詩

送李秀才歸湘中

詞客攜文訪病夫因吟送別憶湘湖寒消浦漵催鴻鴈暖入溪山養鷓鴣僧向月中尋嶽麓雲從城上去蒼梧君歸爲問峯前寺舊住松房鎖在無

【四句有異趣】

七言絕句

馬嵬

長川防處樹靑靑孤驛危樓對翠屏一自武皇惆悵後至今來往馬蹄腥

貽九華山人

一法傳聞繼者能九華閒臥最髙層秋鐘盡後殘陽防門掩松邊雨夜燈

僧處黙【越僧羅隠同時人詩一卷】

五言律詩

題聖果寺

路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬接笙歌

【三四可作地誌】

七言絕句

織婦

蓬鬢蓬門積恨多夜闌燈下不停梭成縑猶自陪錢納未直靑樓一曲歌

【後二語可慨畱以示司世人】

僧齊已【潭之益陽人俗姓胡氏與仰山完師爲同門友後居西山與鄭谷同時有白蓮集十卷又外編十卷】

七言古詩

湘妃廟

湘煙蒙蒙湘水急汀露凝紅裛蓮濕蒼梧云疊九嶷深二女魂飛江上立相擕泣鳳蓋龍輿追不及廟荒松朽啼飛猩筍鞭迸出堦基傾黃昏一片陰風起新月如眉生濶水

【未語稍韻】

僧無悶

七言絕句

寒林石屏

艸堂無物伴身閒惟有屏風枕簟間本向他山求得石卻於石上看他山

【詩中小話】

僧淡交

五言律詩

寫眞

圖形期自見自見卻傷神已是夢中夢更逢身外身水花凝幻質墨彩染空塵堪笑余兼爾俱爲未了人

【三句語入當家末語亦稱】

僧子蘭

五言絕句

城上吟

古墓密於艸新墳侵古道城外無閒地城中人易老

【意深貌古絕近六朝但六朝气格渾渾】

七言絕句

太平裏尋兵部裴郎中

不語淒涼無限情荒堦行盡又重行昔年住此人何在空見槐花秋艸生

【後二語淸淺自然】

唐詩鏡卷五十四

