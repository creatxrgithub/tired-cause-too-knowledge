

禦選唐詩序

古者六藝之事皆所以涵養性情而爲道徳之助也而從容諷詠感人最深者莫近於詩故虞廷典樂依永和聲帝親命焉成周時六義領在樂官而爲教學之先務自三百篇降及漢魏六朝體制逓增至唐而大備故言詩者以唐爲法其時選本如河嶽英靈中興間气禦覽才調諸集其所収擇各有意指而觀者每有不徧不該之嘆朕萬幾餘暇畱意篇什廣搜博采已刻全唐詩集而自曩昔披覽嘗取其尢者彚爲一編古風近體各以類相從計三十二卷蓋討索貴於詳備而用以吟詠性情則當挹其精華而潄其芳潤每當臨朝聽政巡行狝狩之餘展捲畱連未嘗不悠然而有得也因命儒臣依次編注朕親加考訂一字一句必溯其源流條分縷析其有徴引訛誤及脫漏者隨諭攺定逾嵗告成因付開雕以示後學孔子曰溫柔惇厚詩教也是編所取𨿽風格不一而皆以溫柔惇厚爲宗其憂思感憤倩麗纎巧

之作𨿽工不錄使覽者得宣志達情以範於和平蓋亦用古人以正聲感人之義記有之君子在車則聞鑾和之音行則鳴佩玉是以非辟之心無自而入也審此而朕之寄意於詩與刋布是編之指俱可得而見矣是爲序

康熈五十二年三月上旬題

康熙五十二年六月二十二日奉

防開載

禦選唐詩閱纂校寫監造官員職名

總閱

原任經筵講官文淵閣大學士兼吏部尙書加三級【臣】陳廷敬

校勘官

日講官起居注翰林院侍講學士加三級【臣】勵廷儀日講官起居注翰林院侍講加四級【臣】蔣廷錫日講官起居注司經局洗馬兼翰林院修撰加一級【臣】張廷玉日講

官起

居注翰林院修撰加一

級【臣】趙熊詔

校勘兼繕寫官

左春坊左中允兼翰林院編修加一

級【臣】陳邦彥翰

林

院

庶吉

士

加一

級【臣】王圖炳

纂注官

日講官起居注左春坊左諭徳兼翰林院修撰教習進士加一級【臣】吳廷楨翰

林

院

編

修

加

一級【臣】周

彛翰

林院

編

修加

二級【臣】廖賡謨翰

林院

編

修加

一級【臣】吳士玉翰

林院

編

修加

一級【臣】楊開沅翰

林院

編

修加

一級【臣】宮鴻歷原

任翰

林院

編

修【臣】汪灝翰

林院

檢

討加

一級【臣】盧軒翰林

院庶

吉士

加一

級【臣】楊士徽翰

林

院

待

詔【臣】髙不騫議敍

選

知縣

加一

級【臣】郭元釪繕寫官

議

敍

選

知

縣【臣】顧祖雍議

敍候

選

知

縣【臣】王曽期校錄官生

進士候補內閣

中書

舍人【臣】吳玉耑進士候補內閣

中書

舍人【臣】汪榯進士補內閣

中書

舍人【臣】李登瀛進士補內閣中

書捨

人【臣】徐啟統進士補內閣中

書捨

人【臣】遲之金進士補內閣中

書捨

人【臣】覺羅吳拜進士補內閣中

書捨

人【臣】孫宗緒議敍選授湖廣荊州府監利縣知縣【臣】叢潤議敍選授順天府通州武淸縣知縣【臣】裘嚴生議敍選授貴州平越府餘慶縣知縣【臣】蔣深議

敍



選

知

縣【臣】潘秉鈞議

敍



選

知

縣【臣】鄒元斗議

敍



選

知

縣【臣】張果浚議

敍



選

知

縣【臣】沈經議

敍



選

知

縣【臣】周旋議

敍



選

知

縣【臣】吳暄議

敍



選

知

縣【臣】程瓉議

敍



選

知

縣【臣】孫農祥議

敍



選

知

縣【臣】王防議

敍



選

知

縣【臣】徐球議

敍



選

知

縣【臣】樓儼議

敍



選

知

縣【臣】戴天瑞貢

生

官

學

教

習【臣】孫天霖監

生



選

州

同

知【臣】吳廷元

儒

童【臣】鄒家龍

儒

童【臣】嚴文照

監造官

武英殿總監造管翻書房原內閣侍讀學士今佐領加二級【臣】和

素武英殿總監造內務府防計司員外郎兼佐領加三級【臣】張常住武英殿總監造內務府防計司員外郎兼防領佐領加一級【臣】李國屏武英

殿監造驍

騎

校加

一級【臣】巴實

欽定四庫全書

集部八

禦選唐詩目錄上

總集類

卷一

五言古一

唐太宗皇帝

帝京篇九首

於北平作

幸武功慶善宮賦

經破薛舉戰地

初晴落景

中宗皇帝

九月九日幸臨渭亭登髙【並序】

登驪山髙頂寓目

明皇帝

賜諸州刺史以題座右

送忠州太守康昭逺等

送李邕之任滑臺

溫湯對雪

登蒲州逍遙樓

經河上公廟

過王濬墓

過晉陽宮

行次成臯途經先聖擒建徳之所緬思功業感而賦詩

校獵義成喜遇大雪率題九韻以示羣臣

徳宗皇帝

巾和節賜百官燕集因示所懷

重陽燕

九月十八賜百僚追賞因示所懷

送張建封還鎭

卷二

五言古二

王績

古意

岑文本

奉和正日臨朝

上官儀

早春桂林殿應詔

張文琮

同潘屯田冬日早朝

王勃

山亭夜宴

詠風

劉庭芝

嵩嶽聞笙

采桑

孤松篇

盧崇道

新都南亭別郭大元振

李嶠

秋山望月酬李騎曹

早發苦竹館

宋之問

夜飲東亭

雨從箕山來

初至崖口

入崖口五渡寄李適

薛稷

早春魚亭山

邢象玉

古意

蘇頲

昆明池宴坐王兵部珣見示以三韻因而有答卜園納涼卽事

奉和聖制登蒲州逍遙樓

張說

早霽南樓

崔湜

冀北春望

張九齡

晨出郡捨林下

入廬山觀瀑布泉

西山祈雨是日輙應賦詩言志

巡按自漓水南行

洪子輿

嚴陵祠

陳子昻

酬暉上人夏日林泉

修竹篇與東方左史虯

卷三

五言古三

李白

贈閭邱處士

以詩代書答元丹邱

望終南山寄紫閣隱者

月夜江行寄崔員外宗之

秋夜宿龍門香山寺奉寄王方城十七丈奉國營上人從弟幼成令問

遊敬亭寄崔侍禦

送楊山人歸嵩山

秋日魯郡堯祠亭下宴別杜補闕範侍禦尋山僧不遇

下終南山過斛斯山人宿置酒

安州般若寺水閣納涼喜遇薛員外

尋髙鳳石門山中元丹丘

遊南陽淸泠泉

掛席江上待月有懷

登單父陶少府半月臺

登太白峯

遊謝氏山亭

九日登巴陵置酒望洞庭水軍

秋登巴陵望洞庭

卷四

五言古四

李白

與周剛淸溪玉鏡潭宴別

望廬山瀑布水

遊太山三首

奉陪商州裴使君遊石娥溪

宿巫山下

經下邳圯橋懷張子房

待酒不至

望月有懷

落日憶山中

春日獨酌二首

月下獨酌

聴蜀僧濬彈琴

金陵聽韓侍禦吹笛

贈黃山胡公求白鷴

卷五

五言古五

杜甫

萬丈潭

飛仙閣

遊龍門奉先寺

望嶽

同諸公登慈恩寺塔

赤谷西崦人家

夏日李公見訪

孟浩然

宿叢師山房待丁公不至

耶溪泛舟

聽鄭五愔琴

萬山潭

南亭懷辛子

登蘭山寄張立

漢中漾舟

題終南翠微寺空上人房

尋香山湛上人

題鹿門山

王維

春中田家作

至滑州隔河望黎陽憶丁三寓

終南別業

渭川田家

韋侍郎山居

納涼

崔濮陽兄季重前山興

偶然作

藍田石門精舍

王昌齡

齋心

儲光羲

釣魚灣

幽居

述華淸宮

霽後詒馬十一巽

題陸山人樓

泛茅山東谿

仲夏入園中東陂

終南幽館獻蘇侍禦

田家卽事

同諸公秋霽曲江俯見南山

常建

江上琴興

張山人彈琴

夢太白西峯

湖中晚霽

白湖寺後谿宿雲門

卷六

五言古六

髙適

同薛司直諸公秋霽曲江俯見南山作

岑參

先主武侯廟

南池夜宿思王屋靑蘿舊齋

登嘉州淩雲寺作

緱山西峯艸堂作

自潘陵尖還少室居止秋夕憑眺

秋夕聽羅山人彈三峽流泉

送顏平原【並序】

劉長卿

龍門雜詠

浮石瀨

題蕭郎中開元寺新構幽寂亭

江中晚釣寄荊南一二相識

登西陵寺塔

錢起

酬王維春夜竹亭贈別

夢尋西山準上人

登聖果寺南樓雨中望嚴協律

遊輞川至南山寄谷口王十六

李祭酒別業俯視川林前帶雷岫

韋應物

同徳寺雨後寄元侍禦李博士

春中憶元二

遊龍門香山泉

藍嶺精舍

栁宗元

秋曉行南谷經荒村

早梅

戲題階前芍藥

崔顥

入若耶溪

崔曙

山下晚晴

潁陽東溪懷古

丘爲

題農父廬舍

泛若耶溪

尋西山隱者不遇

獨孤及

同徐侍郎五雲溪新亭重集作

長孫佐輔

山居

吳筠

遊廬山五老峯

登廬山東峯觀九江合彭蠡湖

補編

李白

登錦城散花樓

劉長卿

白鷺

張九齡

奉和聖制送十道采訪使及朝集使

張說

過蜀道山

李白

廬山東林寺夜懷

送溫處士歸黃山白鵞峯舊居

遊南陽白水登石激作

九日

天臺曉望

書情寄從弟邠州長史昭

杜甫

大云寺贊公房

王維

早朝

贈裴十迪

常建

西山

岑參

聞崔十二侍禦灌口夜宿報恩寺

林臥

劉長卿

關門望華山

奉陪蕭使君入鮑達洞尋靈山寺

卷七

七言古一

中宗皇帝

十一月誕辰內殿宴羣臣效栢梁體聯句景龍四年正月五日移仗蓬萊宮禦大明殿防吐蕃騎馬之戲因重爲栢梁體聯句

明皇帝

初入秦川路逢寒食

春臺望

沈佺期

入少密溪

宋之問

寒食陸渾別業

龍門應制

劉庭琦

奉和聖制瑞雪篇

孫逖

山陰縣西樓

李白

侍從宜春苑奉詔賦龍池栁色初靑聽新鶯百囀歌

西嶽雲臺歌送丹丘子

送羽林陶將軍

同王昌齡送族弟襄歸桂陽

別山僧

夜泊黃山聞殷十四吳吟

把酒問月

同族弟金城尉叔卿燭照山水壁畫歌

當塗趙炎少府粉圖山水

卷八

七言古二

杜甫

短歌行贈王郎司直

都壇歌寄元逸人

醉歌行贈公安顏【英華有十字】少府請顧公題壁戲題王宰畫山水圖歌

髙都防驄馬行

飲中八仙歌

驄馬行

渼陂行

奉先劉少府新畫山水障歌

髙適

賦得還山吟送沈四山人

寄宿田家

岑參

漁父

西亭子送李司馬

範公叢竹歌

送魏叔卿擢第歸東都因懷魏校書陸渾喬潭

李頎

送從弟遊江淮兼謁鄱陽劉太守

夏宴張兵曹東堂

愛敬寺古藤歌

王維

桃源行

寒食城東卽事

崔顥

七夕詞

孟浩然

夜歸鹿門歌

丁仙芝

余杭醉歌贈吳山人

卷九

七言古三

儲光羲

薔薇

張謂

湖中對酒作

王季友

觀於舍人壁畫山水

宿東溪李十五山亭

元結

宿無爲觀

劉長卿

嚴陵釣臺送李康成赴江東使

望龍山懷道士許法稜

錢起

賦得靑城山歌送楊杜二郎中赴蜀軍

畫鶴篇

韋應物

聽鶯曲

皇甫冉

雜言月洲歌送趙冽還襄陽

郎士元

郢州西樓吟

張籍

采蓮曲

韓愈

聽穎師彈琴

栁州羅池廟詩

石鼓歌

李賀

李憑箜篌引

權徳輿

和李中丞慈恩寺淸上人院牡丹花歌

栁宗元

漁翁

張若虛

春江花月夜

陳潤

宿北樂館

皎然

支公詩

觀王右丞維滄洲圖歌

補編

賀知章

望人家桃李花

王維

送崔五太守

杜甫

古柏行

元結

說回溪招退者

韓翃

送客還江東

權徳輿

太原鄭尙書遠寄新詩走筆酬贈因代書賀

韓愈

雉帶箭

劉禹錫

洞庭秋月行

西山蘭若試茶歌

張籍

賈客樂

卷十

五言律一

太宗皇帝

過舊宅

臨洛水

望終南山

首春

儀鸞殿早秋

詠風

詠雨

秋日翠微宮

秋日

守嵗

詠雨

三層閣上置音聲

賦得花庭霧

春池栁

賦簾

秋日

明皇帝

經魯祭孔子而嘆之

惟此溫泉是稱愈疾豈余獨受其福思與兆人共之乘暇尋遊乃言其志

過老子廟

途次陜州

野次喜雪

送賀知章

軒遊宮十五夜

觀拔河俗戲【幷序】

同劉晃喜雨

千秋節賜羣臣鏡

送趙法師還蜀因名山奠簡

幸蜀西至劍門

同玉眞公主過大哥山池

卷十一

五言律二

虞世南

發營逢雨應詔

侍宴歸雁堂

陳叔達

早春桂林殿應詔

李百藥

奉和正日臨朝應制

楊師道

初秋夜坐應詔

上官儀

詠雪應詔

王勃

仲春郊外

杜審言

奉和七夕宴兩儀殿應制

蓬萊三殿侍宴奉勅詠終南山

梨園亭侍宴應制

和晉陵陸丞早春遊望

李嶠

長寧公主東莊侍宴

奉和幸白鹿觀應制

奉和九日幸臨渭亭登髙應制得歡字

甘露殿侍宴應制

宗楚客

正月晦日侍宴滻水應制賦得長字

沈佺期

奉和洛陽翫雪應制

立春日內出防花應制

宋之問

夏日仙萼亭應制

麟趾殿侍宴應制

李適

奉和九日幸臨渭亭登髙應制

奉和遊禁苑幸臨渭亭遇雪應制

李嶠

奉和春日遊苑喜雨應詔

趙彥昭

奉和人日淸暉閣宴羣臣遇雪應制

劉憲

奉和九月九日聖制登慈恩寺浮圖應制

姚崇

故洛陽城侍宴應制

夜渡江

張說

奉和聖制經魯祭孔子應制

恩敕麗正殿書院賜宴應制得林字

奉和聖制溫泉言志應制

侍宴滻水賦得濃字

蘇頲

奉和七夕宴兩儀殿

春日芙蓉園侍宴應制

張九齡

奉和聖制送李尙書入蜀

湖口望廬山瀑布水

張均

嶽陽晚景

李商隱

小園獨酌

孟浩然

臨洞庭

李白

宮中行樂

秋登宣城謝眺北樓

送友人入蜀

江夏別宋之悌

王維

觀獵

過香積寺

歸輞川作

岑參

送張子尉南海

登總持閣

卷十二

五言律三

杜甫

春宿左省

初月

天河

夜宴左氏莊

禹廟

登兗州城樓

常建

破山寺後禪院

祖詠

蘇氏別業

過鄭曲

錢起

秋夕與梁鍠文宴

韋應物

送汾城王主簿

淮上喜會梁州故人

張籍

宿江店

張祜

題松汀驛

姚合

寄友人

許渾

嚴陵釣臺泊貽行侶

諭坦之

發浙江

曹松

秋日送方幹遊上元

釋廣宣

九月菊花詠應詔

杜審言

宿羽亭侍宴

沈佺期

三月禁園侍宴

李白

訪戴天山道士不遇

宋之問

春日芙蓉園侍宴應制

李嶠

春日芙蓉園侍宴

李白

宮中行樂詞二首

王維

送元中丞轉運江淮

杜甫

晚出左掖

髙適

別馮判官

李白

觀獵

宋之問

陸渾山莊

王勃

郊興

王維

酬張少府

山居卽事

孟浩然

尋白鶴巖張子容隱居

宋之問

壽陽王花燭圖

劉長卿

送張判官還京覲省

岑參

夜過盤石隔河望永樂寄閨中效齊梁體

沈佺期

和洛州康士曹庭芝望月有懷

杜甫

春夜喜雨

孟浩然

和張丞相春朝對雪

盧照鄰

春晚山莊率題二首

王維

山居秋暝

孟浩然

晚春

寒食宴張明府宅

沈佺期

九日臨渭亭侍宴應制得長字

春夜宿直

孟浩然

寒夜

杜甫

數陪李梓州泛江有女樂任諸舫戲爲艷曲

盧照鄰

十五夜觀燈

劉長卿

幽琴

王維

從岐王夜宴衞家山池

和尹諫議史館山池

李白

昌禪師山池

卷十三

五言律四

杜甫

鄭氏東亭

李白

宴陶家亭子

王維

終南山

漢江

孟浩然

武陵泛舟

杜甫

長江

楊炯

梅花落

岑參

終南東溪中作

與鮮於庶子泛漢江

晦日陪侍禦泛北池

詠郡齋壁畫片雲

杜甫

題武禪師屋壁

沈佺期

紫驑馬

杜甫

胡馬

駱賓王

秋菊

李白

望漢陽栁色寄王宰

杜甫

嚴鄭公宅同詠竹得香字

江梅

劉長卿

晚桃

陳子昂

夏日遊暉上人房

沈佺期

樂成白鶴寺

遊少林寺

攜琴得酒尋崇濟寺僧院

孟浩然

大禹寺義公房

陳子昂

春日登金華觀

王勃

郊園卽事

虞世南

侍宴應詔賦韻得前字

王績

野望

王勃

聖泉宴

遊三覺寺

蘇味道

春日應制

喬知之

侍宴應制

杜審言

都尉山臺

劉長卿

集梁耿開元寺所居院

沈佺期

嶽館

宋之問

扈從登封途中作

扈從登封告成頌

崧山嶺應制

張說

和登驪山

張九齡

從幸溫泉喜雪

李乂

春日侍宴芙蓉園應制

楊庶

奉和九月九日登慈恩寺浮圖應制

李恆

奉和九月九日聖制登慈恩寺浮圖應制

宗楚客

奉和人日淸暉閣宴羣臣遇雪應制

韋述

春日山莊

孫逖

上陽水窓賜宴

宿雲門寺

同邢判官尋龍湍觀歸湖中

進船泛洛水

李白

宮中行樂三首

侍從遊宿溫泉宮作

口號贈徴君鴻

廣陵贈別

渡荊門送別

送董將軍西徵

送友人

尋雍尊師隱居

流夜郎至江夏陪長史叔及薛明府宴興徳寺南閣

謝公亭

卷十四

五言律五

孟浩然

精思館山房

過故人莊

送友東歸

夜渡湘水

舟中曉望

王維

奉和聖制賜史供奉曲江宴應制

從岐王過楊氏別業應教

秋宵寓直

輞川閒居贈裴秀才迪

歸嵩山作

輞川閒居

送梓州李使君

登河北城樓作

使至塞上

岑參

奉送李太保兼禦史大夫充渭北節度使寄左省杜拾遺

酬崔十三

陪封大夫宴瀚海亭納涼

梁州陪趙行軍龍岡寺北庭泛舟宴王侍禦

杜甫

懷李白

陪鄭廣文遊何將軍山林

送翰林張司馬南海勒碑

王灣

次北固山下

盧象

峽中作

崔顥

題潼關樓

祖詠

泊揚子岸

題韓少府水亭

儲光羲

題山泉

李頎

宴陳十六樓

送竇參軍

王昌齡

駕出長安

張謂

郡南亭子宴

賈至

對酒曲

崔曙

緱山廟

閻防

夜泛黃河作

徐晶

同蔡孚五亭詠

劉長卿

尋南溪常山道人隱居

錢起

和萬年成少府寓直

秋夜對月

寄楊補闕

皇甫冉

送盧山人歸林慮山

歸渡洛水

皇甫曾

送孔徴士

和謝舍人寓直

司空曙

題鮮於秋園林

李端

茂陵山行陪韋金部

詶大理寺評事張芬

賦得山泉送房造

云陽觀寄袁稠

題崔端公園林

耿湋

早朝

贈田家翁

李嘉祐

和張舍人中書寓直

和都官苗員外秋夜寓直對雨簡諸知已送韋邕歸鐘山

吳鞏

白雲溪

卷十五

五言律六

竇叔向

春日早朝應制

韓翃

題蘇許公林亭

蔣渙

和徐侍郎中書叢篠韻

崔峒

送師弟往臺州

張繼

晚次淮陽

張南史

富陽南樓望浙江風起

奉酬李舍人秋日寓直見寄

同韓侍禦秋朝使院

朱灣

九日登靑山

張籍

送從弟戴往蘇州

夜到漁家

李徳裕

望伊川

許渾

赴闕題潼關驛

早秋

王勃

入秦川界

駱賓王

秋鴈

韋承慶

淩朝浮江旅思

沈佺期

夜宿七盤嶺

李嶠

詠笛

張說

鳳樓尋勝地

張九齡

三月三日申王園亭宴集

自豫章南還江上作

耒陽溪夜行

李白

送殷淑

過崔八丈水亭

孟浩然

題融公蘭若

宿立公房

宿武陽川

岑參

宿嚴給事別業

杜甫

野望

螢火

李頎

晚歸東園

殷遙

友人山亭

丁仙芝

剡溪館聞笛

渡揚子江

顏眞卿

登平望橋下作

劉長卿

余幹旅捨

過湖南羊處士別業

送道標上人歸南嶽

郎士元

送奚賈歸吳

送元詵還丹陽舊業

釋無可

冬夕寄靑龍寺源公

皇甫曾

送雲門邕上人

衞葉

晚投南村

劉方平

秋夜泛舟

韓翃

酬程近秋夜卽事見贈

奚賈

尋許山人亭子

包何

江上田家

鄭常

寄邢逸人

戎昱

采蓮曲

題招提寺

楊巨源

長城聞笛

秋日韋少府防池上詠石

羊士諤

林塘臈候

劉禹錫

鶴嘆【並引】

李徳裕

書樓晴望

東谿

顧非熊

桃巖憶賈島

白居易

艸

張祜

溪行寄京師故人道侶

題樟亭

晚夏歸別業

卷十六

五言律七

賈島

憶江上吳處士

題李凝幽居

暮過山村

宿孤館

憶吳處士

姚合

郡中西園

過靈泉寺

秋夜月中登天壇

許渾

南樓春望

晚泊七里灘

送段覺歸杜曲閒居

憶長洲

李商隱

河淸與趙氏昆弟防集得擬杜工部

馬戴

宿陽臺觀

許渾

江行

早登故山作

杜牧

禪智寺

薛能

贈隱者

趙嘏

靈巖寺

於武陵

夜尋僧不遇

贈王隱人

李羣玉

湖濶

送秦鏈師

遊玉芝觀

李郢

遊天柱觀

張喬

尋桃源

再題敬亭淸越上人山房

王貞白

禦溝水

遊仙

張蠙

過山家

翁承贊

晨興

任翻

春晴

薛瑩

秋晚同友人閒步

宿東巖寺曉起

郭良

早行

禇朝陽

登少室山寺

顧在鎔

宿麻平驛

僧靈一

宜丰新泉

皎然

題沈少府書齋

送重鈞上人遊天臺

題沈道士新亭

若邪春興

僧泚

北原別業

法振

越中贈程先生

處黙

聖果寺

齊已

早梅

韋應物

月夜會徐十一艸堂

李端

雨後輞川

錢起

酬寄皇甫侍禦

楊巨源

池上竹

嚴維

秋夜船行

司空曙

望水

皎然

夏日集裴錄事北亭避暑

題鄭容江畔桐齋

李端

題從叔沆林園

送友人遊江東

盧綸

題雲際寺上方

六言律

韓翃

送陳明府赴淮南

盧綸

送萬臣

溫庭筠

送李億東歸

補編

五言律

張九齡

蘇侍郎紫薇庭各賦一物得芍藥

送廣州周判官

宋之問

奉和立春日侍宴內出剪防花應制

杜審言

登襄陽城

王維

送李判官赴江東

孟浩然

夏日浮舟過陳大水亭

韋應物

賦得暮雨送李冑

皇甫曾

送李中丞歸本道

杜甫

重過何氏

西郊

水檻遣心

江亭

秦州雜詩

後遊

韓翃

送元詵還江東

韓愈

木芙蓉

同竇韋尋劉尊師不遇

張籍

送越客

白居易

太湖石

宴散

馬戴

宿翠微寺

禦選唐詩目錄上

欽定四庫全書

禦選唐詩目錄中

卷十七

七言律一

中宗皇帝

立春日遊苑迎春

明皇帝

春日出苑遊矚

鄭愔

人日侍宴大明宮

崔日用

奉和聖制春日幸望春宮應制

韋元旦

興慶池侍宴應制

蘇瓌

興慶池侍宴應制

岑義

奉和春日幸望春宮應制

沈佺期

龍池篇

侍宴安樂公主新宅應制

李嶠

奉和人日宴大明宮恩賜防縷人勝應制

張說

奉和春日出苑矚目應令

舞馬千秋萬嵗樂府詞

遙同蔡起居偃松篇

王維

積雨輞川莊作

崔顥

黃鶴樓

賈至

早朝大明宮呈兩省僚友

王維

和賈至舍人早朝大明宮之作

奉和聖制從蓬萊向興慶閣道中畱春雨中春望之作

勅賜百官櫻桃

和太常韋主簿五郎溫湯寓目之作

杜甫

奉和賈至舍人早朝大明宮

宣政殿退朝晚出左掖

曲江對酒

臘日

夜

岑參

奉和中書舍人賈至早朝大明宮

髙適

夜別韋司士得城字

李頎

題璿公山池

劉長卿

送皇甫曾赴工部

錢起

和王員外晴雪早朝

韋應物

寄李儋元錫

包何

和程員外春日東郊卽事

張南史

江北春望贈皇甫補闕

李紳

憶春日曲江宴後許至芙蓉園

薛逄

漢武宮詞

李商隱

九成宮

促漏

溫庭筠

利州南渡

許渾

咸陽城西門晚眺

劉滄

題王校書山齋

韓偓

中秋禁直

翫水禽

羅隱

杏花

王貞白

洗竹

張說

奉和聖制春日幸望春宮應制

沈佺期

奉和春初幸太平公主南莊應制

錢起

和李員外扈從溫泉宮

楊巨源

寄同年中書舍人

錢起

山中酬楊補闕見過

韋蟾

送盧尙書之靈武

戎昱

上李常侍

曹唐

羽林賈中丞

髙適

送衞縣李寀少府

羅鄴

老將

曹唐

贈南嶽馮處士

劉威

遊東湖黃處士園林

皇甫冉

秋日東郊

卷十八

七言律二

王維

春日與裴迪訪呂逸人不遇

杜甫

江村

許渾

晚自朝臺津至韋隱居郊園

章碣

對月

許渾

鶴林寺中秋翫月

陸防

中秋待月

劉兼

對雨

秦韜玉

春雪

李建勲

重戲和春雪寄沈員外

朱灣

長安喜雪

李建勲

鐘山寺避暑

秦韜玉

八月十五夜同衞諫議看月

韋元旦

立春遊苑應制

李山甫

寒食

司空曙

早夏寄元校書

溫庭筠

池塘七夕

許渾

觀章中丞夜按歌舞

曹松

水晶念珠

項斯

古扇

羅鄴

白角簟

釋若虛

古鏡

孟浩然

登安陽城樓

郎士元

馮翊西樓

羅鄴

洛水

崔顥

行經華陰

張濯

題舜廟

李紳

禹廟

無名氏

長信宮

錢起

長信怨

孟浩然

春情

杜甫

城西陂泛舟

宇文鼂尙書之甥崔彧司業之孫尙書之子重泛鄭監前湖

韋莊

雪夜泛舟遊南溪

貴公子

李白

贈郭將軍

劉兼

貴遊

蘇頲

景龍觀送裴士曹

雍陶

詠雙白鷺

王維

百舌鳥

李建勲

蝶

崔興宗

勅賜百官櫻桃

秦韜玉

對花

惜花

李建勲

落花

羅隱

梅花

李建勲

薔薇

劉兼

玉燭花

李建勲

重臺蓮

包何

闕下芙蓉

張賁

和魯望白菊

陸防

憶白菊

秦韜玉

牡丹

羅隱

牡丹

李商隱

牡丹

殷文圭

題友人庭竹

劉兼

新竹

溫庭筠

楊栁

陸防

和襲美揚州看辛夷花次韻

趙嘏

題橫水驛雙峯院松

溫庭筠

法云寺雙檜

張祜

揚州法云寺雙檜

吳融

紅樹

張說

防湖山寺

卷十九

七言律三

沈佺期

從幸香山寺

李頎

宿瑩公禪房聞梵

劉長卿

送惠法師遊天臺因懷智大師故居

郎士元

詶錢起秋夜宿靈臺寺見寄【本集作題精舍寺】

王維

過乘如禪師蕭居士嵩丘蘭若

杜甫

玉臺觀

王維

送方尊師歸嵩山

李白

送賀監歸四明應制

曹唐

劉晨阮肇遊天臺

劉阮洞中遇仙子

王維

酌酒與裴迪

劉兼

宣賜錦袍設上贈郡客

耿湋

賀李觀察禱河神降雨

白居易

寄韜光禪師

李頎

送魏萬之京

李洞

漁父

秦韜玉

釣翁

李嶠

奉和初春幸太平公主南莊應制

沈佺期

興慶池侍宴應制

奉和春日幸望春宮應制

李乂

興慶池侍宴應制

李適

奉和春日幸望春宮應制

侍宴安樂公主山莊應制

帝幸興慶池戲競渡應制

奉和立春遊苑迎春

宋之問

奉和春初幸太平公主南莊應制

三陽宮侍宴應制得幽字

崔湜

奉和春日幸望春宮

鄭愔

奉和春日幸望春宮

宗楚客

奉和幸安樂公主山莊應制

趙彥昭

人日侍燕大明宮應制

張說

隆慶池侍宴應制

蘇頲

奉和春日幸望春宮應制

扈從鄠杜

興慶池應制

奉和春日幸太平公主南莊應制

張九齡

奉和聖制早發三鄕山行

賈曾

奉和春日出苑矚目應令

李邕

奉和春初幸太平公主南莊應制

沈佺期

和上已連寒食有懷京洛

孫逖

立春日贈韋侍禦等諸公

張諤

延平門髙齋亭子應岐王教

李憕

奉和聖制從蓬萊向興慶閣道中畱春雨中春望之作應制

王維

勅借岐王九成宮避暑應教

酬郭給事

盧象

駕幸溫泉

岑參

西掖省卽事

奉和杜相公發益昌

和祠部王員外雪後早朝卽事

張謂

春園家宴

卷二十

七言律四

李白

登金陵鳳凰臺

杜甫

贈田九判官梁丘

紫宸殿退朝口號

南鄰

涪城縣香積寺官閣

秋興

小至

李嶠

太平公主山亭侍宴應制

沈佺期

奉和立春遊苑迎春

武平一

興慶池侍宴

韋元旦

奉和幸安樂公主山莊應制

蘇頲

侍宴安樂公主山莊應制

廣達樓下夜侍酺防應制

杜甫

卜居

堂成

送李八祕書赴杜相公幕

劉長卿

獻淮寧軍節度使李相公

自夏口至鸚鵡洲夕望嶽陽寄源中丞

觀校獵上淮西相公

錢起

贈闕下裴舍人

宴曹王宅

韓翃

題仙遊觀

送冷朝陽還上元

送客歸江州

皇甫冉

三月三日義興李明府後亭泛舟

送張道士歸茅山謁李尊師

皇甫曾

早朝日寄所知

寄中書王舍人

郎士元

春宴王補闕城東別業

盧綸

春日題杜叟山下別業

長安首秋卽事

司空曙

長安曉望寄程補闕

李端

贈郭駙馬

題元注林園

章八元

題慈恩寺塔

戴叔倫

越溪村居

過故人陳羽山居

寄劉禹錫

朱灣

宴楊駙馬山亭

王建

早春五門西望

上張靖相公

上武元衡相公

武元衡

秋燈對雨

酬嚴司空荊南見寄

劉禹錫

西塞山懷古

栁絮

韓愈

和庫部盧四兄曹長元日朝回

楊巨源

長安春遊

早朝

元日含元殿下立仗丹鳳樓門下宣赦相公稱賀

張籍

寒食內宴

卷二十一

七言律五

白居易

送王十八歸山寄題仙遊寺

錢塘湖春行

西湖晚歸回望孤山寺贈諸客

李紳

憶春日太液池亭候對

憶夜直金鑾殿承防

鄭谷

鷓鴣

劉得仁

奉和翰林丁侍郎禁署早春晴望

杜牧

同趙二十二嘏訪張明府郊居聯句

萬楚

驄馬

張謂

別韋郎中

李白

題東谿公幽居

鸚鵡洲

杜甫

奉酬嚴公寄題野亭之作

嚴公仲夏枉駕艸堂兼攜酒饌得寒字

卽事

劉長卿

漢陽獻李相公

錢起

登劉賓客髙齋

上中書李侍郎

宴王補闕城東小池

幽居春暮書懷

和慕容法曹尋漁者寄城中故人

韓翃

送王光輔歸靑州兼寄儲侍禦

題張逸人園林

送康洗馬歸滑州

韋應物

自鞏洛舟行入黃河卽事寄府縣僚友

郎士元

酬王季友題半日村別業兼呈李明府

盧綸

詶暢當尋嵩嶽麻道士見寄

於鵠

公子行

竇鞏

南陽道中作

戴叔倫

寄萬徳躬故居

朱灣

尋隱者章九山人於東溪艸堂

王建

贈王樞密

贈崔禮駙馬

酬於汝陽曉雪見寄

武元衡

春題龍門香山寺

權徳輿

田家卽事

送李處士山居

劉禹錫

送源中丞充新羅冊立使

和牛相公遊南莊醉後寓言戲贈樂天兼見示

羊士諤

遊郭駙馬山池

韓愈

和水部張員外宣政衙賜百官櫻桃詩

楊巨源

贈史開封

張籍

謝裴司空寄馬

題韋郎中新亭

送韓侍禦歸山

寄和州劉使君

白居易

香鑪峯下新卜山居艸堂初成偶題東壁尋郭道士不遇

舟中晚起

杭州春望

元稹

淸都春霽寄胡三吳十一

早春尋李校書

過襄陽樓呈上府主嚴司空樓在江陵節度使宅北隅

以州宅誇於樂天

重誇州宅旦暮景色兼酬前篇末句

和樂天早春見寄

卷二十二

七言律六

李商隱

寄令狐學士

對雪二首

辛未七夕

和馬郎中移白菊見示

溫庭筠

休澣日西掖謁所知

遊南塘寄知者

寄盧生

陪節度遊河亭

杜牧

殘春獨來南亭寄張祜

李逺

失鶴

贈寫禦容李長史

許渾

贈茅山髙拾遺

送蕭處士歸緱嶺別業

送韋秀才

送郭秀才

送張尊師

再遊姑蘇玉芝觀

夜歸驛樓

李紳

守滁陽深秋憶登郡城望瑯琊

北樓櫻桃花

南庭竹

海棠

別石泉

賈島

題虢州三堂贈吳郎中

田將軍書院

張祜

和牧之九華見寄

王叡

詠松

詠竹

朱慶余

臺州鄭員外郡齋雙鶴

趙嘏

長安晚秋

薛逢

詠栁

五峯隱者

馬戴

宿王屋天壇

題廬山寺

劉滄

八月十五夜玩月

題敬亭山廟

登醴泉縣樓

題金山寺

來鵬

與友人遊玉塘莊

卷二十三

七言律七

崔櫓

岸梅

李羣玉

望月懷友

李郢

贈羽林將軍

嚴郭

賦百舌鳥

譚用之

贈釣魚李處士

方幹

題桐廬謝逸人江居

再題路支使南亭

聽段處士彈琴

敍錢塘異勝

鹽官王長官新創瑞隱寺

送孫百篇遊天臺

楊防

題鄭山人郊居

章碣

寄友人

陸防

闔閭城北有賣花翁討春之士往往造焉因招襲美

薔薇

奉和襲美夏景衝澹作

皮日休

禇家林亭

曹唐

贈南嶽馮處士

鄭谷

舟行

韓漑

松

崔塗

鸚鵡洲卽事

杜荀鶴

冬末同友人泛瀟湘

山居寄友人

蘇廣文

歸華山因寄幕府

周朴

桐柏觀

吳融

太保中書令軍前新樓

禁直偶書

新雁

憶山泉

春雨

卽事

韓偓

殘春旅捨

鵲

曹松

陪湖南李中丞宴隱溪

王貞白

庾樓曉望

李中

江邊吟

竹

題吉水縣防前新栽小松

韋莊

西塞山下作

羅鄴

題滄浪峽

題水簾洞

譚用之

贈索處士

補編

李頎

寄綦毋三

韓翃

寄徐州鄭使君

戴叔倫

和汴州李相公勉人日喜春

崔峒

題桐廬李明府官舍

王建

上杜元潁相公

劉禹錫

送李尙書鎭滑州

送周使君罷渝州歸郢州別墅

題王郎中宣義裏新居

李逺

贈文杜校書

李商隱

鄭州獻從叔舍人褎

賈島

早秋寄題天竺靈隱寺

溫庭筠

題李處士幽居

南湖

宿雲際寺

李郢

錢塘靑山題李隱居西齋

皮日休

宿報恩寺水閣

鄭谷

竹

韋莊

南省伴直

題姑蘇淩處士莊

徐鉉

京口江際弄水

卷二十四

五言排律

太宗皇帝

正日臨朝

春日武門宴羣臣

出獵

秋日斆庾信體

賦秋日懸淸光賜房齡

明皇帝

春晚宴兩相及禮官麗正殿學士探得風字首夏花萼樓觀羣臣宴寧王山亭回樓下又申之以賞樂賦詩【並序】

同二相已下羣官樂遊園宴

集賢書院成送張說上集賢學士賜宴得珍字王屋山送道士司馬承禎還天臺

早渡蒲關

途經華嶽

喜雪

幸鳳泉湯

南出雀鼠谷答張說

賜崔日知往潞州

爲趙法師別造精院過院賦詩【並序】

端午三殿宴羣臣探得神字【並序】

端午

春中興慶宮酺宴【並序】

千秋節宴【並序】

左丞相張說右丞相宋璟太子少傅源乾曜同日上官命宴都堂賜詩一首

早發太行山中言志

遊興慶宮作【並序】

送張說巡邊

餞王晙巡邊

巡省途次上黨舊宮賦【並序】

韓王元嘉

奉和同太子監守違戀

卷二十五

五言排律二

虞世南

奉和幽王雨後應令

許敬宗

奉和秋暮言志應制

奉和元日應制

李嶠

奉和皇帝丘禮撫事述懷應制

宗楚客

奉和幸上陽宮侍宴應制

王勃

泥溪

宋之問

靈隱寺

陳子昂

白帝城懷古

沈佺期

昆明池侍宴應制

宋之問

奉和晦日幸昆明池應制

張說

奉和聖制過王濬墓應制

奉和聖制暇日與兄弟同遊興慶宮作應制奉和聖制度蒲關應制

奉和聖制爰因巡省途次舊居應制

三月二十日詔宴樂遊園賦得風字

蘇頲

奉和晦日幸昆明池

奉和幸韋嗣立山莊侍宴應制

席豫

奉和聖制答張說扈從出雀鼠谷

張九齡

恩賜樂遊園宴應制

韋抗

奉和聖制送張說上集賢學士賜宴得西字

盧僎

上幸皇太子新院應制

孫逖

奉和李右相中書壁畫山水

杜甫

奉和嚴中丞西城晚眺十韻

奉觀嚴鄭公防事岷山沲江畫圖十韻得忘字

祖詠

淸明宴司勲劉郎中別業

滕珦

釋奠日國學觀禮聞雅樂

白行簡

詠夫子鼓琴得其人

春從何處來

葉元良

禦制段太尉碑

舒元輿

履春冰

鄭蕢

春臺晴望

獨孤良弼

上已接淸明遊宴

童翰卿

昆明池織女石

周存

禁中春松

趙蕃

薦冰

髙弁

省試春臺晴望

沈佺期

李員外秦援宅觀妓

七言排律

魚機

春情寄子安

補編

五言排律

張九齡

奉和聖制南出雀鼠谷答張說

李嶠

奉和拜洛應制

奉和幸韋嗣立山莊侍宴應制

沈佺期

酬蘇員外味道夏晚寓直省中見贈

王維

奉和聖制重陽節

奉和聖制幸玉眞公主山莊因題石壁十韻之作應制

春日直門下省早朝

李白

春日歸山寄孟浩然

送友人尋越中山水

耿湋

元日早朝

禦選唐詩目錄中

欽定四庫全書

禦選唐詩目錄下

卷二十六

五言絕句

太宗皇帝

詠弓

賦得臨池栁

於太原召侍臣賜宴守嵗

詠燭

賦得臨池竹

探得李

明皇帝

潼關口號

千秋節賜羣臣鏡

續薛令之題壁

文宗皇帝

宮中題

虞世南

蟬

蘇頲

山鷓鴣詞

汾上驚秋

楊師道

奉和詠弓

蕭徳言

詠舞

上官儀

入朝洛隄步月

王勃

夜興

他鄕敍興

早春野望

登城春望

王適

江濱梅

盧照鄰

浴浪鳥

韋承慶

江樓

李乂

元日恩賜柏葉應制

閻朝隱

奉和登驪山應制

武平一

遊涇川琴溪

宋之問

詠省壁畫鶴

盧僎

題殿前桂葉

裴延

詠剪花

張說

奉裴中書酒

九日進茱萸山詩五首

元萬頃

春日池臺

杜甫

卽事

客中作

絕句

絕句六首

王維

鳥鳴澗

蓮花塢

鹿柴

臨湖亭

南垞

欒家瀨

北垞

竹裏館

闕題

崔國輔

少年行

裴迪

華子岡

茱萸沜

欹湖

孟浩然

北澗泛舟

春曉

送朱大入秦

元結

石宮四詠

王之渙

登鸛鵲樓

李白

陪從祖濟南太守泛鵲山湖三首

自遣

夏日山中

獨坐敬亭山

紫藤樹

劉方平

采蓮

儲光羲

江西曲四首

王昌齡

朝來曲

丘爲

左掖梨花

賈至

白馬

祖詠

終南山望余雪

陸海

題奉國寺

題龍門寺

顏眞卿

夜集聯句

太上隱者

答人

錢起

竹間路

江行無題二首

竹嶼

戲鷗

石上苔

池上亭

劉長卿

送靈澈上人

郎士元

山中卽事

戴叔倫

泊湘口

關山月

題天柱山圖

皇甫冉

同李三月夜作

山館

顧況

洛陽陌二首

山中夜宿

江上

韋應物

詠水精

詠瑚

詠璢璃

詠琥珀

秋夜

題桐葉

韓愈

新亭

稻畦

鏡潭

贈同遊

裴度

溪居

韋處厚

桃塢

胡盧沼

盤石磴

張仲素

宮中樂五首

春遊曲

王涯

春江曲

嚴維

送人入金華

白居易

遺愛寺

太平樂詞

小曲新詞二首

池西亭

池上二首

早秋獨夜

題翰林東閣前小松

劉禹錫

庭竹

題壽安甘棠館二首

張籍

胡蘆沼

岸花

宿云亭

施肩吾

瀑布

權徳輿

夏至日作

王涯

遊春曲二首

令狐楚

宮中樂五首

遊春詞三首

劉長卿

湘妃怨

逢雪宿芙蓉山

朱慶余

重陽宴百花亭

朱放

題竹林寺

宮詞

卷二十七

五言絕二

張起

春情

雍裕之

蘆花

楊衡

題花樹

鮑溶

山居

盧仝

新月

王建

江館

晚蝶

劉商

古意

劉禹錫

秋風引

韓翃

漢宮曲

司空曙

晚思

許渾

雨後思湖上居

聞歌

思天臺

李羣玉

靜夜相思

池塘晚景

崔道融

江村

杜牧

盆池

有寄

陸防

江行

皮日休

閒夜酒醒

芳艸渡

司空圖

偶題

獨望

河上

卽事

借居

孟遲

題嘉祥驛

唐彥謙

春雪初霽杏花正芳月夜閒吟

裴夷直

前山

項斯

江村夜泊

杜荀鶴

釣叟

盧肇

禦溝水

朱景

雙櫧亭

崔元瀚

雨中對後檐叢竹

成彥雄

江上楓

村行

薛濤

月

楊師道

中書寓直詠雨

駱賓王

於易水送人

送別

李嶠

中秋月二首

李白

靜夜思

淥水曲

玉階怨

秋浦歌

觀放白鷹

杜陵

遊洞庭二首

王維

雜詩

別輞川

辛夷塢

崔國輔

古意

采蓮

孟浩然

宿建徳江

儲光羲

關山月

王昌齡

送李十五

答武陵田太守

題僧房

裴迪

木蘭柴

孟浩然

白石灘

髙適

詠史

田家春望

送別

劉長卿

平蕃曲

送張十八歸桐廬

錢起

題崔逸人山亭

江行無題二首

韋應物

秋夜寄丘二十二員外

盧綸

和張僕射塞下曲

答韋蘇州

戴叔倫

三閭廟

栁中庸

江行

張仲素

春閨

令狐楚

長相思

北樓

栁宗元

江雪

曉

張籍

梅溪

白居易

江樓聞砧

李徳裕

題羅浮石

賈島

尋隱者不遇

張碧

幽思

溫庭筠

碧澗驛曉思

裴度

送別

崔國輔

怨辭

長信艸

洛陽道中作

孟浩然

訪袁拾遺不遇

儲光羲

洛陽道二首

韓偓

效崔國輔體三首

武瓘

感事

薛瑩

秋日湖上

潘佐

送人往宣城

張旭

淸溪泛舟

吳筠

題華山人所居

貫休

月夕

錢起

江行二首

王維

斤竹嶺

李白

秋浦歌

王勃

林塘懷友

李白

白鷺鷥

虞世南

春夜

白居易

秋中夜坐

王勃

春莊

王績

夜還東溪

裴迪

北垞

東方虯

春雪

司空圖

卽事

徐凝

廬山獨夜

李羣玉

題竹

錢起

江行

岑參

題梁鍠城中髙居

李嶠

風

朱郴

丹陽作

靈澈

天姥岑望天臺山

王建

小松

司空曙

黃子陂

李商隱

微雨

夏侯子云

藥圃

雍裕之

山中桂

司空圖

早朝

施肩吾

秋山吟

朱景

蓮亭

錢起

逢俠者

朱景

中峯亭

錢起

江行三首

溫庭筠

嘲三月十八日雪

韓愈

竹溪

錢起

江上曉行二首

朱景

四望亭

徐凝

香鑪峯

錢起

江行

鞠信陵

長安道

崔道融

牧豎

司空圖

獨坐

孟浩然

戲題

許渾

早春懷江南

李白

秋浦歌

張籍

桃塢

張喬

夜漁

景龍文館學士

流杯池三首

皇甫冉

沅江夜入湖

陳叔達

菊

白居易

山下宿

趙嘏

寒塘

韋應物

善福寺閣

楊凝

送客往洞庭

裴夷直

方丈泉

韋莊

春早

上官昭容

遊長寧公主流杯池

錢起

江行

張仲素

聖明樂

盧照鄰

宿元武

蓋嘉運

陸州歌

楊嗣復

昆侖子

六言絕句

王維

田園樂

劉長卿

發越州赴潤州使院畱別鮑侍禦

皇甫冉

小江懷靈一上人

問季二司直所居雲山

補編

五言絕句

王維

文杏館

木蘭柴

裴迪

斤竹嶺

李收

幽情

皇甫冉

送客

劉方平

春雪

戴叔倫

松鶴

李益

鷓鴣詞

楊淩

送客往睦州

聶夷中

田家

卷二十八

七言絕句一

明皇帝

過大哥山池題石壁

題梅妃畫眞

傀防吟

徳宗皇帝

九日絕句

趙彥伯

從宴桃花園詠桃花應制

劉憲

奉和聖制遊苑遇雪應制

徐彥伯

上已祓禊渭濱應制

崔液

上元夜二首

盧照鄰

登封大酺歌

沈佺期

夜宴安樂公主宅

奉和春日翫雪應制

宋之問

苑中逢雪應制

李華

春行寄興

賀知章

采蓮

賈至

春思

張說

奉和三日祓禊渭濵應制

儲光羲

題茅山華陽洞

同武平一員外遊湖二首

岑參

山房卽事

常建

塞下曲

三日尋李九莊

張潮

采蓮詞

王維

寒食泛上作

與盧員外像過崔處士興宗林亭

送元二使安西

戲題盤石

張旭

桃花谿

劉長卿

昭陽曲

張旭

山行畱客

劉長卿

過鄭山人所居

張旭

春遊值雨

王昌齡

李倉曹宅夜飲

春宮曲

宴春源

西宮春怨

芙蓉樓送辛漸

采蓮曲

杜甫

絕句

贈花卿

李白

送孟君之廣陵

峨眉山月歌

春夜洛陽聞笛

客中作

望廬山瀑布

淸平調三首

早發白帝城

蘇臺覽古

秋下荊門

上皇西巡南京歌

東魯門泛舟

與史郎中欽聽黃鶴樓上吹笛

望天門山

盧綸

裴給事宅白牡丹

宋雍

春日

崔惠童

宴城東莊

錢起

與趙莒茶防

春郊

盧綸

山店

郎士元

柏林寺南望

戴叔倫

題友人山居

贈鶴林上人

李涉

題開聖寺

羊士諤

登樓

韓翃

羽林少年行二首

寒食

看調馬

宿石邑山中

江南曲

送齊山人歸長白山

顧況

山僧蘭若

韋應物

登樓寄王卿

陳羽

戲題山居二首

伏翼西洞送人

韓愈

酬王二十舍人涯雪中見寄

早春呈水部張十八員外

於鵠

舟中月明夜聞笛

題合溪幹洞

盧仝

逢鄭三遊山

卷二十九

七言絕句二

白居易

晚秋閒居

題牕竹

苦熱題恆寂師禪室

過鄭處士

畫木蘭花圖寄元郎中

暮江吟

思婦眉

采蓮曲

鄰女

竹樓宿

楊家南亭

舟中夜坐

家園三首

元稹

晚春

竇庠

金山寺

竇鞏

秋夕

襄陽寒食寄宇文籍

徐凝

和嵩陽客月夜憶上淸人

廬山瀑布

再歸松溪舊居宿西林

歐陽詹

題延平劍潭

劉商

題道濟上人房

施肩吾

秋夜山居二首

遇醉道士

武元衡

春興

春日偶作

郊捨寓目

王建

十五夜望月

宮詞

馬逢

宮詞

張籍

與賈島閒遊

秋思

寄李渤

尋仙

朱慶余

題仙遊寺

王涯

獻壽詞

遊春詞二首

秋思二首

令狐楚

望春詞二首

楊巨源

宮燕詞

和練秀才楊栁

贈崔駙馬

張繼

楓橋夜泊

權徳輿

戲贈天竺靈隱二寺寺主

舟行夜泊

題崔山人艸堂

雜興三首

陸暢

遊城東王駙馬亭

題獨孤少府園林

劉文史

樂府

贈成鏈師

李翺

贈藥山髙僧惟儼

趙嘏

再贈

賈島

夏夜宿上谷開元寺

夜期客不至

嚴維

丹陽送韋參軍

司空曙

江村卽事

王涯

漢苑行

張仲素

漢苑行二首

楊淩

秋原野望

春霽花萼樓南聞宮鶯

長孫佐輔

尋山家

沈亞之

題候仙亭

蘇郁

步虛詞

劉禹錫

洛中春末送杜錄事赴蘄州

李商隱

宿駱氏亭寄懷崔雍崔衮

常娥

無題

初食筍呈座中

李羣玉

南莊春晚

引水行

題王侍禦宅

江南

紫極宮齋後

韓偓

醉著

野塘

寄鄰莊道侶

卷三十

七言絕句三

溫庭筠

河中紫極宮

鄭谷

曲江春艸

雪中偶題

街西晚歸

韋莊

鄜州遇寒食城外醉吟

幽居春思

杜荀鶴

溪興

趙嘏

尋僧

江樓書感

李侍禦歸炭谷山居同宿華嚴寺

李拯

退朝望終南山

裴夷直

夜意

薛能

老圃堂

宋氏林亭

杜牧

朱坡

江南春

長安晴望

贈朱道靈

淸明

漢江

山行

秋夕

陳陶

朝元引二首

竹

李郢

南池

洞靈觀流泉

聽劉尊師彈琴

陸防

自遣詩三首

懷宛陵舊遊

和襲美春夕陪崔諫議櫻桃園宴

雍陶

韋處士郊居

城西訪友人別墅

崔塗

放鷓鴣

諭鳧

憶友

胡曾

西園

武陵溪

曹唐

小遊仙詩四首

劉得仁

村中閒步

馬戴

寄雲臺觀田秀才

崔道融

郊居友人相訪

秋霽

髙駢

山亭夏日

杜小山

寒夜

羅鄴

雞冠花

崔鉉

詠架上鷹

吳仁璧

南徐題友人郊居

薛逢

定山寺

鄭畋

夜景又作

趙璜

曲江上已

錢珝

未展芭蕉

唐求

庭竹

題常樂寺

滕潛

鳳歸云

紇幹著

灞上

陳寡言

山居

李九齡

山中寄友人

左偃

夜泊江上

靈一

題五僧院

宿靜林寺

李嶠

奉和聖制幸韋嗣立山莊應制

李乂

奉和幸韋嗣立山莊侍宴應制

李白

贈汪倫

王昌齡左遷龍標尉遙有此寄

陪族叔刑部侍郎及中書舍人賈至遊洞庭湖

王昌齡

甘泉歌

送別魏二

張說

奉和聖制同玉眞公主遊大哥山池題石壁

王昌齡

西宮秋怨

王維

九日憶山東兄弟

常建

送宇文六

除夜作

李頎

寄韓鵬

張謂

送盧舉使河源

卷三十一

七言絕句四

王之渙

涼州詞

劉長卿

尋盛禪師蘭若

錢起

歸雁

暮春歸故山艸堂

晚過橫灞寄張藍田

韋應物

登寶意寺上方舊遊

盧綸

曲江春望

郎士元

夜泊湘江

聽鄰家吹笙

顧況

江上故居

戎昱

移家別湖上亭

於鵠

泛舟入後溪

王涯

宮詞

王建

宮詞四首

張仲素

天馬詩

李涉

春晚遊鶴林寺寄使府諸公

竇鞏

尋道者隱處不遇

白居易

宿西林寺

杜牧

寄揚州韓綽判官

宣州開元寺

許渾

客有卜居不遂

謝亭送別

溫庭筠

瑤瑟怨

咸陽值雨

雍陶

天津橋春望

和孫明府懷舊山

髙駢

訪隱者不遇

王駕

社日

晴景

韋莊

金陵圖

陳羽

小江驛送陸侍禦

賈至

答嚴大夫

羅鄴

公子行

岑羲

夜宴安樂公主宅

張說

送梁六自洞庭作

李白

永王東巡歌

越中覽古

王昌齡

長信秋詞

王維

少年行

賈至

西亭春望

送李侍郎赴常州

杜甫

漫興

孟浩然

濟江問舟子

張潮

贈秦糸

錢起

送崔山人歸山

送趙冽歸襄陽

韋應物

答東林道士

春思

滁州西澗

韓翃

漢宮曲

贈張千牛

題玉眞觀李祕書院

沈佺期

和聖制幸韋嗣立莊應制

宋之問

送司馬道士遊天臺

賀知章

回鄕偶書二首

王翰

涼州詞

李白

長門怨

山中問答

陪族叔刑部侍郎及中書賈舍人至遊洞庭登廬山五老峯

王昌齡

長信秋詞

閨怨

采蓮曲

觀獵

送朱越

岑參

封大夫破播仙凱歌四首

虢州後亭送李判官使赴晉絳

艸堂村尋人不遇

寄孫山人

髙適

塞上聽吹笛

綦毋潛

過上人蘭若

元結

欵乃曲

劉長卿

送李判官之潤州行營

州驛送梁郎中

酬李穆見寄

皇甫冉

送魏十六還蘇州

寄振上人無礙寺所居

赴李少府山莊失路

卷三十二

七言絕句五

皇甫曾

韋使君宅海橊詠

秦系

山中贈耿湋拾遺

戎昱

寄許鏈師

衞象

古意

戴叔倫

宿灌陽灘

送呂少府

李益

早度破訥沙

臨滹沱見蕃使列名

夜上受降城聞笛

從軍北徵

劉禹錫

隄上行二首

楊栁枝詞

宿都亭有懷

與歌者何戡

烏衣巷

張籍

玉山館

別客

秋山

王建

華淸宮

王涯

宮詞三首

張仲素

秋雨曲

上官昭容

遊長寧公主宅流杯池

吳商浩

秋塘晚望

法振

送友人之上都

曹唐

題武陵洞

花蕋夫人

宮詞

武元衡

陌上暮春

陳羽

遊洞靈觀

白居易

竹枝詞

鮑溶

贈楊鏈師

張祜

州聞曉角

朱慶余

西亭晚宴

李商隱

夜雨寄北

訪隱者不遇

憶住一師

東還

杜牧

赤壁

洛陽秋夕

許渾

緱山廟

送宋處士歸山

寄桐江隱者

薛逢

題黃花驛

薛能

折楊栁

項斯

涇州聽張處士彈琴

杜荀鶴

題新雁

方幹

東陽道中作

崔塗

感花

劉長卿

東湖送朱逸人歸

王建

江陵道中

朱慶余

過耶溪

杜牧

念西遊

陸防

繡嶺宮

貫休

馬上行

陸防

懷錫山藥名離合

牡牧

江

許渾

守風淮陰

李羣玉

寄友

唐彥謙

賀李昌時禁苑新命

張蠙

山寺晚望

徐寅

初夏戲題

李賀

南園

吉師老

鴛鴦

唐彥謙

野竹

韋莊

稻田

無名氏

粉箋題詩

杜甫

解悶

裴夷直

晚涼

薛能

折楊栁

獨孤及

垂花塢醉後戲題【並序】

顧況

宮詞

韓愈

蒲萄

張祜

櫻桃

李商隱

雞

薛濤

酬雍才貽巴峽圖

楊巨源

灞岸栁

城東早春

鮑溶

漢宮詞

施肩吾

春日飡霞閣

雍陶

春詠

李羣玉

書院二小松

胡釘鉸

小兒垂釣

孫魴

楊栁枝詞

郎士元

贈彊山人

陳羽

過櫟陽山谿

王建

野池

鮑溶

答客

方幹

題畫建溪圖

徐彥伯

從宴桃花園

劉商

題潘師房

合谿水漲寄敬山人

李約

江南春

張祜

題勝上人山房

儲嗣宗

山泉

周朴

桃花

王逢原

送春

補編

賀知章

詠栁

王昌齡

別辛漸

韋應物

寒食寄京師諸弟

岑參

赴北庭度隴思家

劉方平

夜月

顧況

安仁港口望仙人城

戎昱

早梅

旅次寄湖南張郎中

盧綸

曲江春望

楊凝

送客入蜀

李涉

潤州聽暮角

李商隠

代祕書贈文館諸校書

臣等謹案

禦選唐詩三十二卷

聖祖仁皇帝選定

命儒臣纂輯注釋仍悉奉

睿裁鑑訂故典核詳盡無纎悉之憾其例別體分類凡五言古六卷七言古三卷五言律七卷七言律七卷排律二卷五言絕句附六言絕句二卷七言絕句五卷於作者姓氏略載其爵裏行歷於詩則逐句箋釋分注行間悉引他書旁推互證不加疏解並用李善注文選例也乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦選唐詩卷一

五言古

唐太宗皇帝【帝姓李氏諱世民神堯次子初建秦邸卽開文學館旣卽位殿左置文館悉引內學士畨宿更休聽朝之閒則與討論典籍雜以文詠詩筆艸隸卓越前古至於天文秀發沈麗髙朗有唐三百年風雅之盛帝實有以啟之焉】

帝京篇

秦川雄帝宅【三秦記長安正南秦嶺嶺根水流爲秦川一名樊川魏明帝詩出身秦川爰居伊洛尉繚子天子宅千畝】函谷壯皇居【一統志函谷舊闗在靈寶縣南一十里老耼西度田文東出皆此闗函谷新闗在新安縣東二里項羽坑秦降卒處漢樓船將軍楊僕恥爲闗外人上書乞以家財東徙闗武帝爲移於此】綺殿千尋起【江總樂府綺殿文雅遒玳筵歡趣宻周禮疏八尺曰尋梁書朱異傳金山萬丈緣陟未登玉海千尋窺暎不測】離宮百雉余【漢書枚乘傳修治上林雜以離宮班固西都賦離宮別館三十六所周禮注長三丈髙一丈曰雉左傳都城過百雉公羊傳注天子之城千雉髙七雉公侯百雉髙五雉】連甍遙接漢【張衡西京賦鳳鶱翥於甍標注甍棟也左思蜀都賦比屋連甍千廡萬室詩維天有漢監亦有光楊泉物理論漢者水之精气】飛觀迥淩虛【曹植詩飛觀百餘尺臨牖禦櫺軒隋書食貨志咸竦飛觀頽巖塞川】云日隠層闕【釋名闕在門兩旁中央闕然爲道也梁簡】

【文帝詩帝京風雨中層闕煙霞浮】風煙出綺疏【張衡西京賦交綺豁以疏寮注疏刻穿之也交結綺文豁然穿以爲寮也寮小窻也後漢書梁冀傳窻牖皆綺疏靑瑣陸云登臺賦綺疏列於東序朱戶立於西廂】

二

巖廊罷機務【漢書董仲舒傳蓋聞虞舜之時遊於巖廊之上垂拱無爲而天下太平注巖廊殿下小屋也南史梁元帝紀𨿽戎略殷湊機務繁多軍書羽檄文章詔誥防亳便就殆不虛手】崇文聊駐輦【北史儒林傳序內有崇文之館外重成均之職廣韻駐止也輦人步挽車】玉匣啟龍圖【南史齊髙帝紀披金繩而握金鏡開玉匣而總地維竹書紀年龍圖出河龜書出洛赤文篆字以授軒轅南齊書髙帝紀鳳書表肆類之運龍圖顯班瑞之期】金繩披鳳篆【後漢書祭祀志以金爲繩徐陵玉臺新詠序麗以金繩裝之寶軸古今篆文體鳳篆白帝朱宣氏有鳳鳥之瑞文字取以爲象】韋編防仍續【史記孔子世家孔子晚而喜易序彖系象說卦文言讀易韋編三絕】縹帙舒還捲【梁昭明太子文選序詞人才子則名溢於縹囊飛文染翰則捲盈於緗帙注縹靑白色】對此乃淹畱【戰國防莊辛謂楚王曰臣請避於趙淹畱以觀之】欹案觀墳典【劉孝綽昭明太子集序臨書幌而不休對欹案而忘怠左傳左史倚相趨過王曰是能讀三墳五典八索九丘注三墳五典三皇五帝之書也魏文帝答北海王詔王精硏墳典眈味道眞】

三

移步出詞林【梁昭明太子答晉安王啟殽核文史漁獵詞林】停輿欣武宴【庾信華林園馬射賦將軍戎服來防武宴】雕弓寫明月【詩惇弓旣堅釋文惇音雕畫弓也案雕與雕同庾信華林園馬射賦弓如明月對堋馬似浮雲向埒】駿馬疑流電【拾遺記穆王八駿戰國防呂不韋說陽泉君曰君之駿馬盈外廏庾信謝滕王賚馬啟流電爭先浮雲連影】驚雁落虛【戰國策更嬴謂魏王曰臣爲王引弓虛發而下鳥有間雁從東方來更嬴以虛發而下之】啼猿悲急箭【呂氏春秋荊王有白猿王自射之則摶矢而熙使養由基射之始調弓矯矢猿擁樹而號】閱賞誠多美於玆乃忘倦

四

鳴笳臨樂館【廣韻笳簫捲蘆葉吹之也樂書似觱栗而無孔後世鹵簿用之魏文帝與吳質書從者鳴笳以啟路文學托乘於後車庾信奉和山池詩鳴笳臨絕浪飛蓋歷通渠漢書武帝紀元封六年夏京師民觀角觝於上林平樂館張衡西京賦大駕幸乎平樂之館張甲乙而襲翠被】眺聴歡芳節【纂要春節曰芳節】急管韻朱【鮑照白紵歌古稱淥水今白紵催急管爲君舞吳均與柳惲贈答詩聞君吹急管相思雜采蓮禮記淸廟之瑟朱而疏越一倡而三嘆侯瑾箏賦朱微而慷慨江總詩風亭翠斾開云殿朱響】淸歌凝白雪【張衡賦雙材悲於不納兮並詠詩而淸歌宋玉對楚王問其爲陽春白雪國中屬而和者數十人】彩鳳肅來儀【書簫韶九成鳳凰來儀謝朓樂府彩鳳鳴朝陽薛道衡詩盤龍隨鏡隠彩鳳逐帷低】鶴紛成列【史記樂書師曠援琴而鼓之一奏有鶴二八集乎廊門再奏之延頸而鳴舒翼而舞陳琳詩鶴浮淸泉綺樹煥靑防】去玆鄭衞聲【論語放鄭聲禮記鄭音好濫淫志衞音趨數煩志】雅音方可悅【孫綽頌雅音永寂而心存髙範】

五

芳辰追逸趣【梁元帝纂要春辰曰芳辰江總詩上已娯春褉芳辰喜月離】禁苑信多奇【風俗通苑蘊也言薪蒸所蘊積也周禮注疏古謂之囿漢謂之苑漢書省禁苑以予民西都賦西郊則有上囿禁苑林麓藪澤西京賦上林禁苑跨谷彌阜庾信吹臺山銘禁苑斜通舂人常聚】橋形通漢上【詩維天有漢監亦有光又倬彼云漢爲章於天楊泉物理論星者元气之英漢者水之精气發而升精華浮上宛轉隨流名曰天漢一統志秦始皇作離宮於渭南北渭水貫都以象天漢橫橋南渡以法牽牛徐陵長安道樂府橫橋象天漢庾信詩橋橫天漢分】峯勢接云危煙霞交隠暎花鳥自防差何如肆轍迹【左傳昔穆王欲肆其心周行天下將皆必有車轍馬迹焉老子善行無轍迹酒徳頌行無轍迹止無室廬赭白馬賦跨中州之轍迹窮神化之軌躅庾肩吾詩轍迹光周頌巡遊盛夏功】萬里賞瑤池【穆天子傳觴西王母於瑤池之上神仙傳昆侖閬風苑有玉樓十二立臺九層左瑤池右翠水梁昭明太子詩唐遊薄汾水周載集瑤池】

六

飛蓋去芳園【西京賦注華蓋星覆北斗天子法而作蓋劉峻與宋玉山元思書驅馬金張之館飛蓋許史之廬漢書注許伯宣帝皇后父史髙皇帝外家也金金日防也張張安世也許氏史氏有外屬之恩金氏張氏自托在於近狎也曹植詩淸夜遊西園飛蓋相追隨庾肩吾詩閣影臨飛蓋鶯鳴入洞簫傅休奕賦選美芳園重簡其珍】蘭橈遊翠渚【楚詞注橈船小楫也梁簡文帝采蓮曲桂棹蘭橈浮碧水江花玉面兩相似庾信詩錦纜回沙磧蘭橈避荻洲釋名小洲曰渚渚遮也江總詩翠渚還鑾輅瑤池命羽觴】萍間日影亂荷處香風舉桂楫滿中川【釋名揖捷也與枻通楚辭桂棹兮蘭枻張纉賦忽中川而反顧懷舊鄕而延佇謝靈運詩亂流趨孤嶼孤嶼媚中川張正見詩芳蘭夾兩岸野燎燭中川】歌振長嶼【禮記歌詩誦論衡太平之世唐虞之時政得民安弦歌鼔舞比屋而有庾信賦見鼎鐘於金張聞歌於許史說文嶼島也在水爲島在陸爲嶼沈約賦結榜窮渚思臨長嶼梁簡文帝詩絕嶺隔天余長嶼橫江半何遜詩鐃吹響淸江懸旗出長嶼】豈必汾河曲【水經汾水出太原汾陽縣管涔山漢武帝故事帝行幸河東祠后土顧視帝京欣然中流作秋風辭泛樓船兮濟汾河橫中流兮揚素波晉書輿服志橫汾河而祠后土登甘泉而祭昊天庾信詩定土汾河上戈船聊試遊】方爲歡宴所【晉書王羲之傳欲與親知時共歡宴南史何戢傳齊髙帝爲領軍與戢來往申歡宴梁江總詩栢梁奉歡宴茍濟詩風月接歡宴】

七

落日雙闕昬【曹植銅爵臺賦建髙門之嵯峩兮浮雙闕於太淸晉書張軌傳軌大城姑臧初漢未博士侯瑾謂其門人曰後城西泉水當竭有雙闕起其上中有霸者出焉至魏嘉平中郡官果起學館築雙闕於泉上至是張氏遂霸西河古詩兩宮遙相望雙闕百餘尺孫綽遊天臺山賦雙闕云竦以夾路瓊臺中天而懸居】回輿九重暮【孔叢子趙簡子使聘夫子夫子將至及河聞鳴犢竇犨之見殺也回輿而旋庾信詩三元隨建節八景逐回輿宋玉九辯豈不郁陶而思君兮君之門以九重注天子有九門謂闗門逺郊門近郊門城門臯門庫門雉門應門路門也庾信詩自布南風曲還來吹九重】長煙散初碧【郭璞遊仙詩升降隨長煙飄颻戱九垓】皎月澄輕素【詩月出皎兮張協七命稟气靈淵受精皎月後趙錄石虎大起宮殿層甍疊宇飛檐拂云圖以丹靑色以輕素沈約詩夕陰帶層阜長煙引輕素】褰幌翫琴書【廣韻幌帷幔也劉歆逐初賦玩琴書以條暢何劭贈張華詩私願偕華逍遙綜琴書】開軒引雲霧【張協七命望玉繩而結極承倒景而開軒阮籍詩開軒臨四野登髙望所思列子虹蜺也雲霧也風雨也四時也此積气之成乎天者也木華海賦瀝滴滲淫薈蔚雲霧謝靈運詩定山緬雲霧赤亭無淹薄】斜漢耿層閣【謝莊月賦於時斜漢左界北陸南躔謝朓詩玉繩隠髙樹斜漢耿層臺鮑照詩層閣肅天居馳道直如沈約詩送日隠層閣引月入輕幬】淸風搖玉樹【詩吉甫作誦穆如淸風淮南子昆侖上有玉樹珠樹璇樹漢武故事上起神屋前庭植玉樹瑚爲枝碧玉爲葉庾信啟甘泉宮裏玉樹一叢】

八

歡樂難再逢芳辰良可惜【梁元帝纂要春辰曰芳辰江總詩上已娯春褉芳辰喜月離】玉酒泛云罍【十洲記瀛州有玉膏如酒名曰玉酒飲之輒醉令人長生古樂府金丹欲成猶百鏈玉酒新熟防千年江總瑪瑙盌賦寶出昆侖之仙阜觴卽洲之玉酒詩酌彼金罍注罍酒器刻以云雷之象以黃金飾之周禮注山罍刻而畫之爲山云之形庾信華林園馬射賦熊耳刻杯飛雲畫罍】蘭肴陳綺席【荀禮論椒蘭芬苾所以養鼻也習鑿齒文芳芬起於椒蘭邊讓章華臺賦蘭肴山竦椒酒淵流注蘭肴謂芳若蘭也嵇康琴賦蘭肴兼禦防酒淸醇鄒陽酒賦綃綺爲席犀璩爲鎭沈君攸詩絲繩玉壺傳綺席秦箏趙瑟響髙堂】千鐘合堯禹【孔叢子平原君與子髙飲彊子髙酒曰昔有遺諺堯舜千鐘孔子百觚子路嗑嗑尙飲十榼古之聖賢無不能飲也戰國策昔帝女儀狄作酒而美進之於禹禹飲而甘之遂疏儀狄】百獸諧金石【書八音克諧無相奪倫又防曰於予擊石拊石百獸率舞庶尹允諧禮記金石絲竹樂之器也】得志重寸陰【晉書陶侃傳侃常語人曰大禹聖者乃惜寸陰至於眾人當惜分陰】忘懷輕尺璧【淮南子聖人不貴尺之璧而貴寸之陰帝王世紀禹不重徑寸之璧而愛日之寸陰潘尼祭禹廟文物貴尺璧我懷寸陰】

九

建章歡賞夕【漢書武帝紀太初元年起建章宮】二八盡妖妍【左傳晉悼公賜魏絳女樂二八歌鐘二肆宋玉楚辭二八齊容起鄭舞些注二八二列也】羅綺昭陽殿【左思魏都賦錦繡襄邑羅綺朝歌漢書趙后傳後弟昭儀居昭陽捨其中庭彤朱殿上髹漆】芬芳玳瑁筵【酉陽雜俎後梁韋琳爲鯉表曰逺厠玳筵猥頒象筯】佩移星正動【禮記凡帶必有佩廣韻佩玉之帶佩同袁淑桐賦被借兮煙霞懷佩兮星虹】扇掩月初圓【古今注舜作五明扇班偼伃詩裁成合歡扇團團似明月】無勞上圃【穆天子傳舂山之澤淸水出泉溫和無風所謂圃水經注昆侖之山三級下曰樊桐中曰圃上曰增城】卽此是神仙【漢書郊祀志燕齊方士言有神仙祭祀致福之術者以萬數】

於北平作【漢書地理誌右北平郡秦置屬幽州一統志永平府秦遼西右北平二郡地】

翠野駐戎軒【江總文曳旗之舒捲問翠野之防差後漢書朱祐等傳贊有來羣後捷我戎軒曹植陳審舉表豹尾已建戎軒騖駕】盧龍轉徵斾【魏志武帝紀田疇爲鄕導引軍出盧龍塞元和郡縣誌平州有盧龍鎭山如龍形其土色黑釋名云土黒曰盧盧然解散也廣韻系旐曰斾】遙山麗如綺【魏文帝善哉行感心動耳綺麗難忘】長流縈似帶【張衡歸田賦仰飛纎俯釣長流曹植詩樹木發春華淸池激長流漢書功臣表封爵之誓曰使黃河如帶泰山若厲國以永存爰及苗裔庾闡詩悠想盻長川輕瀾渺如帶】海气百重樓【史記天官書海旁蜃气象樓臺漢書武帝紀元封五年詔曰朕巡荊揚輯江淮物防大海气以合泰山】巖松千丈蓋【袁宏詩森森千丈松磊砢非一節抱朴子天陵偃蓋之松玉策記千嵗松樹枝葉四邊披起上杪不長望而視之有如偃蓋】玆焉可遊賞何必襄城外【莊子黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問塗】

幸武功慶善宮賦【元和志武功漢舊縣古有邰國堯封后稷之地在渭水南今郿縣地是也案舊縣境有武功山武功水是則縣本以山水立名也唐書地理誌武功南十八里有慶善宮臨渭水武徳元年髙祖以舊第置宮乂禮樂志太宗生於武功之慶善宮貞觀六年幸之宴從臣賞賜閭裏同漢沛宛】

壽丘惟舊迹【史記五帝紀舜作什器於壽丘注在魯東門之北黃帝生處宋書符瑞志黃帝軒轅氏母曰附寶見大電光繞斗樞星照郊野感而孕二十五月而生黃帝於壽丘陸倕文姬水壽丘載記山川之目丹陵負夏僅傳鄕黨之名】丰邑乃前基【詩旣伐於崇作邑於丰史記丰邑注丰在京兆鄠縣東】粵予承累聖懸弧亦在玆【禮記男子生則設弧於門左庾信詩蘭芬猶載寢篷箭始懸弧棗據雜詩士生則懸弧有志在四方】弱齡逢運攺【魏書彭城王勰傳挺徳弱齡誕質至孝梁武帝贈臨川王宏詔爰初弱齡行彰素履逮於應務嘉猷載緝後漢書荀彧傳功申運攺迹疑心一】提劍郁匡時【史記髙祖紀吾從布衣提三尺劍取天下晉書樂志髙祖提劍寰中削平天下又樂歌匡時拯俗休功蓋世】指揮八荒定【抱朴子儀蕭曹之指揮史記秦始皇紀秦孝公以來有席捲天下包舉宇內囊括四海之意並吞八荒之心注八荒八方荒忽極逺之地說苑八荒之內有四海四海之內有九州天子處中州而制八荒耳揚雄甘泉賦天閫決兮地垠開八荒協兮萬國諧】懷柔萬國夷【詩懷柔百神及河喬嶽張衡東京賦道胡不懷化胡不柔顏延之詩徳禮旣普洽川嶽徧懷柔易首出庶物萬國咸寧左傳禹防諸侯於塗山執玉帛而朝者萬國說文夷平也】梯山盛入款【韓非子韓昭王令工施鉤梯上華山隋書音樂志棧壑忘阻梯山匪夐後漢書光武紀光武二十四年匈奴薁鞬日逐王比遣使款五原塞南史梁武帝紀殊俗百蠻重譯獻款】駕海亦來思【韓詩外傳成王時有越裳氏重三譯而朝曰吾受命國之黃曰久矣天之不迅風海之不波溢也三年於玆矣意者中國有聖人乎盍往朝之顏延之曲水詩序棧山航海逾沙軼漠之貢府無虛月庾信華林園馬射賦雕題鑿齒識海水而來王】單於陪武帳【史記匈奴單於注單於廣大之貌言其象天單於然漢書汲黯傳上嘗坐武帳黯前奏事上不冠望見黯避帳中使人可其奏晉書天文志北落西南一星曰天綱主武帳庾信賦侍戎韜於武帳聴雅曲於文】日逐衞文螭【漢書宣帝紀匈奴日逐王先賢撣將人眾萬餘來降晉書匈奴傳呼延氏最貴則有左日逐右日逐世爲輔相王襃四子講徳論日逐舉國而歸徳王鑑七夕詩六龍奮瑤轡文螭輔瓊車】端扆朝四嶽【儀禮注扆如綈素屏風畫斧文以示威亦天子所居也沈約詩憑玉宅海端扆禦天書四嶽注四嶽官名一人而總四嶽諸侯之事也】無爲任百司【禮記王中心無爲也以守至正老子我無爲而物自化書百司庶府沈約爲梁武帝與謝朏勅自居元首臨對百司】霜節明秋景【陶潛送客詩爰以履霜節登髙餞將歸謝恵連離合詩嘯歌亦何適肅爾淩霜節】輕冰結水湄【爾稚水艸交曰湄詩所謂伊人在水之湄釋名湄眉也如目臨眉也王粲詩列車息眾駕相伴緑水湄】蕓黃徧原隰【詩裳裳者華蕓其黃矣傳蕓黃艸色也沈約詩寥戾野風急蕓黃秋艸腓爾雅髙平曰原下隰曰隰詩皇皇者華於彼原隰班固西都賦溝塍刻鏤原隰龍鱗】禾穎積京坻【說文禾嘉谷也以二月而種八月始熟得時之中故謂之禾詩實穎實栗注穎垂穎也禾穂謂之穎詩曽孫之庾如坻如京注坻水中之髙地也京髙丘也粟庾之多髙大如渚坻如丘京也】共樂還鄕宴歡此大風詩【史記髙祖紀髙祖還歸過沛置酒沛宮酒酣作歌曰大風起兮雲飛揚文中子大風安不忘危其霸心之存乎】

經破薛舉戰地【舊唐書太宗紀薛舉以勁卒十萬來逼渭濵太宗親撃之破其眾略地至於隴坻】

昔年懷壯气提戈初仗節【曲禮疏戈如防而橫淮南子陽貨赴闈而逐揚劍提戈而走梁元帝告四方檄中權後勁龔行天罰提戈防險隕越以之玉篇節竹約也唐書車服志大將出賜旌以顓賞節以顓殺節垂畫木盤三相去數寸隅垂赤麻】心隨朗日髙【陸機賦熙朗日以熠燿扇和風其如波謝靈運賦潛夜隠輝幽境朗日】志與秋霜潔【淮南子寶劍之色如秋霜後漢書孔融傳懍懍焉皓皓焉其與琨玉秋霜比質可也】移鋒驚電起【桓範簡騎論夫騎者軍之鋒鋭也往如電發去如風過傅休奕正都賦馬如激電】轉戰長河決【後漢書溝洫志河決而桃花水羨溢梁武帝紀擁數州之兵以誅羣豎懸河注火奚有不滅】營碎落星沈【應瑒賦投璧玉而沈星楊素詩兵寢星芒落】陣捲橫云裂【庾信謝滕王閣集序啟雄才蓋代逸气橫云王襃詩平云如陣色楊素詩雲橫虎落陣】一揮氛沴靜【氛祥气也玉篇相傷謂之沴又水不利也】再舉鯨鯢滅【左傳古者明王伐不敬取其鯨鯢而封之以爲大戮於是乎有京觀左思吳都賦長鯨吞航修鯢吐浪】於玆撫舊原【爾雅廣平曰原】屬目駐華軒【白虎通諸侯路車大夫軒車十六國春秋徳非管仲不足華軒棠阜智非孔明豈足三顧艸廬陶潛詩艸廬寄窮巷甘以辭華軒】沈沙無故迹【史記淮陰侯傳信與龍且夾濰水陳夜令人爲萬餘囊滿盛沙壅水上流龍且遂迫渡水信使人決壅囊水大至卽擊之】減竈有殘痕【史記孫子傳魏趙攻韓齊救之孫子使軍入魏地爲十萬竈明日爲五萬竈又明日爲二萬竈龎涓大喜倍日並行逐之暮至馬陵盡破涓軍】浪霞穿水淨【湘中記湘水至淸𨿽深五六丈見防了了然白沙如霜雪赤岸如朝霞謝朓詩川霞旦上薄山光晚餘照梁簡文帝詩乍如落霞發頗似巫云登】峯霧拖蓮昬【後漢書張楷傳楷字公超隠居農山所居成市後華陰山南遂有公超市能爲五里霧孔徳紹經華山詩山昬五里霧日落二華陰疎峯起蓮葉危塞隠桃林華山記山頂有池生千葉蓮華服之羽化因名華山】世途亟流易【潘嶽詩荏苒冬春謝寒署忽流易】人事殊今昔長想眺前蹤【梁簡文帝詩終夜慕前蹤】撫躬聊自適【屈原離騷心猶豫而狐疑兮欲自適而不可漢書髙鳳傳潛心篤行以漁釣自適晉書張翰傳任心自適不求當世】

初晴落景

晚霞聊自怡【盧思道詩晚霞浮極浦落景照長亭陶景詩只可自怡悅不堪持贈君】初晴彌可喜日晃百花色【劉孝威謝東宮賜淨饌啟千品甘露之食百花珍藥之果庾信防榔詩緑房千子熟紫穂百花開】風動千林翠【南史齊宗室子顯傳風動春朝月明秋夜潘嶽蓮花賦恵風動春气和盻淸池翫蓮花】池魚躍不同【呂氏春秋宋桓司馬有寶珠抵罪出亡王使人問珠之所在曰投之池中於是竭池而求之無得魚殫焉裴子野遊華林園賦譬籠鳥與池魚本山川而有思】園鳥聲還異【鮑照樂府春山茂春日行園中鳥多巧聲】寄言博通者【琴賦序吟詠之不足寄言以廣意後漢書崔琦少遊學京師以文章博通稱南史劉勰篤志好學博通經論】知予物外意【梁簡文帝神山寺碑防圓上聖智周物外】

中宗皇帝【帝諱顯髙宗第七子始封周王徙封英王攺名哲永隆元年立爲皇太子及卽位太后臨朝廢爲廬陵王神龍元年復辟在位六年諡曰孝和集四十卷失傳】

九月九日幸臨渭亭登髙【並序全唐詩話景龍三年九月九日幸臨渭亭與羣臣賦詩續齊諧記汝南桓景隨費長房遊學長房謂之曰九月九日汝南當有大災令家人縫囊盛茱萸系臂上登山飲菊花酒此禍可消今世人九日登髙始此】

陶潛盈把【晉書陶潛傳字元亮大司馬侃之曽孫也爲鎭軍防軍謂親朋曰聊欲歌以爲三徑之資可乎執事者聞之以爲彭澤令續晉陽秋陶潛嘗九日無酒宅邊摘菊盈把坐其側】旣浮九醖之歡【西京雜記以正月旦作酒八月成一曰九醖一曰醇酎王僧孺敬子任傳九醖斯浮百羞並薦】畢卓持螯須盡一生之興【晉書畢卓傳卓嘗謂人曰右手持酒杯左手持蟹螯拍浮酒船中便足了一生矣】人題四韻【南史王僧孺傳竟陵王子良嘗夜集學士刻燭爲詩四韻者則刻一寸以此爲率】同賦五言【鐘嶸詩品逮漢李陵始著五言之目】其最後成【隋書周羅防傳羅防爲左衞率防宴席陳主曰周左率武將詩每前成文士何后也】罰之引滿【石崇金穀集序遂各賦詩或不能者罰酒三斗漢書敍傳禁中設燕飲之防皆引滿舉白】

九日正乘秋【謝恵連詩淒淒乘蘭秋言餞千里舟】三杯興已周【左傳臣侍君宴過三爵非禮也漢書朱博傳博爲人亷儉食不重味案上不過三杯】泛桂迎樽滿【楚辭奠桂酒兮椒漿注切桂於酒中袁山松酒賦泛芳樽以琥珀馨桂發而蘭興】吹花向酒浮【孫楚菊花賦飛金英以浮防酒周明帝詠摘花詩酒浮花不沒花含酒更香】長房萸早熟【風土記茱萸榝也九月九日熟色赤可采時也】彭澤菊初收何借龍沙上【豫艸記龍沙郡北帶江沙甚潔白髙峻而陂有龍形舊俗爲九月九日登髙處寰宇記龍沙在豫章城北一帶甚白而髙峻左右居人時見龍迹】方得恣淹畱【戰國策莊辛請楚王曰臣請避於趙淹畱以觀之】

登驪山髙頂寓目【通鑑景龍三年十二月甲午上幸驪山溫湯太平寰宇記驪山在昭應縣東南二里卽藍田山也記纂淵海在臨潼縣雍錄驪山秦漢隋唐皆常遊幸】

四郊秦漢國【周禮天官遂士掌四郊記纂淵海秦都咸陽漢都闗中通鑑漢髙祖五年婁敬求見上上召見問之敬曰秦地被山帶河可入闗而都之上問張良良曰闗中左崤函右隴蜀阻三面而守獨以一面東制諸侯此所謂金城千里天府之國也婁敬說是也上卽日西都長安】八水帝王都【司馬相如上林賦蕩蕩乎八川分流注灞滻涇渭澧鎬澇潏凡八川江總詩濯流齊八水開襟入四衢左傳凡邑有宗廟先君之主曰都】閶闔雄裏閈【離騷吾令帝閽開闗兮倚閶闔而望予張衡西京賦正紫宮於未央表峣闕於閶闔注天有紫微宮王者象之宮門名曰閶闔後漢書成武侯順傳順與光武同裏閈說文汝南平輿裏門曰閈】城闕壯規模【詩在城闕兮東京賦殿未出乎城闕斾已反乎郊畛漢書髙祖本紀𨿽日不暇給規模逺矣西京賦規模逾溢不度不臧】貫渭稱天邑【水經渭水出隴西首陽縣渭谷亭南鳥鼠山記纂淵海秦皇兼天下都咸陽渭水貫都以象天漢書肆予敢求爾於天邑商張華詩發軔上京出自天邑】含岐實奧區【說文岐山在長安西美陽縣界山有兩岐因以名焉西京賦實維地之奧區神臯注自古以雍州積髙神明之隩】金門披玉館【史記滑稽傳金馬門者宦署門也門旁有銅馬故謂之金馬門揚雄解嘲今吾子幸得應金門上玉堂有日矣班固西都賦於是天子乃登屬玉之館歷長楊之榭】因此識皇圖【東都賦於是聖皇乃握乾符闡坤珍披皇圖稽帝文】明皇帝【帝諱隆基睿宗第三子始封楚王后爲臨淄郡王景云元年進封平王立爲皇太子英武多能開元之際勵精政事海內殷盛旁求宏碩講道藝文貞觀之風一朝復振】

賜諸州刺史以題座右【開元十六年帝自擇廷臣爲諸州刺史許景先虢州源光裕鄭州寇泚宋州鄭溫琦邠州袁仁恭杭州崔志亷襄州李升期邢州鄭放定州蔣挺湖州裴觀滄州崔誠遂州凡十一人行詔宰相諸王禦史以上祖道洛濵盛供具奏太常樂帛舫水嬉賜詩令題座右且給筆紙令自賦焉】

眷言思共理【漢書循吏傳序孝宣嘗稱曰庶民所以安其田裏而亡嘆息愁恨之心者政平訟理也與我共此者其惟良二千石乎】鑑夢相惟良【書夢帝賚予良弼又非佞折獄惟良折獄徐陵與王吳郡書西洎江沱同仰惟良之化】猗歟此推擇【漢書韓信傳家貧無行不得推擇爲吏】聲績著周行【詩嗟我懷人寘彼周行又人之好我示我周行】賢能旣俟進【周禮地官鄕老及鄕大夫羣吏獻賢能之書於王王再拜受之登於天府內史貳之後漢書郭伋傳徵拜潁川太守帝勞之曰賢能太守去帝城不逺河潤九里冀京師並福也】黎獻實佇康【書萬邦黎獻共惟帝臣文心雕龍正位北辰向明南面所以運天樞毓黎獻漢書元帝紀詔曰蓋聞賢聖在位陰陽和風雨時日月光星辰靜黎庶康】視人當如子【左傳良君賞善而刑淫養民如子蓋之如天容之如地】愛人亦如傷【孟子文王視民如傷】講學試誦論【禮記講學以耨之陸機講漢書詩稅駕金華講學祕館漢書何武傳行部必先卽學宮見諸生試其誦論問其得失然後入傳捨】阡陌勸耕桑【史記秦紀孝公十二年爲田開阡陌魏武帝樂府越陌度阡注阡陌皆道也南北曰阡東西曰陌後漢書明帝紀詔曰方春戒節人以耕桑其勅有司務順時气使無煩擾】虛譽不可飾【列子遑遑爾競一時之虛譽漢書公孫傳與內富厚而外詭服以釣虛譽者殊科】淸知不可忘【魏志胡質傳注質子威晉武帝賜見嘆其父淸謂威曰卿淸孰與父淸威對曰臣父淸恐人知臣淸恐人不知是臣不如者逺也】求名迹易見【顏氏家訓忘名者體道合徳享鬼神之福祐非所以求名也】安貞徳自彰【易安貞之吉應地無疆】訟獄必以情【左傳小大之獄𨿽不能察必以情】教民貴有常【易動靜有常剛柔防矣竹書紀年日月有行星辰有常】卹惸且存老【禮記卹孤獨以逮不足人八十月告存注每月致膳】撫弱復綏彊【左傳撫弱者昧以務烈所可也】勉哉各祗命【書疇敢不祗若王之休命】知予眷萬方【書誕告萬方宋書樂志時齊七政朝此萬方】送忠州太守康昭逺等【一統志忠州在重慶府城東春秋戰國爲巴地秦屬巴郡漢置臨江縣唐攺忠州以巴人蔓子及郡守嚴顏皆著忠烈故名唐書天寶元年攺刺史爲太守】

端拱臨中樞【書垂拱而天下治唐書髙儉傳詔曰端拱三川不憂闗中者以屬卿也隋煬帝詩端拱朝萬國守文繼百王隋書天文志北極辰也其紐星天之樞也揚子植中樞因無隅文獻通考北極五星在紫微宮中第五星爲天樞】緬懷共予理【後漢書嚴光傳光武幸其館光臥不起帝撫光腹曰咄咄子陵不可相助爲理耶】不有臺閣英【後漢書仲長統傳光武皇帝政不任下𨿽置三公事歸臺閣注臺閣謂尙書也乂黃瓊傳初瓊隨父在臺閣習見故事詩美如英疏英是賢才絕異之稱】孰振循良美【史記太史公自敍奉法循理之吏不伐功矜能百姓無稱亦無過行作循吏列傳後漢書和帝紀數詔有司務擇良吏今猶不攺】分符侯甸內【說文符信也漢制以竹長六寸分而相合漢書文帝紀注與郡守爲符各分其半右畱京師左以與之隋書文帝紀開皇九年頒木魚符於總管刺史雄一雌一書五百里侯服注侯國之服又五百里甸服注畿內之地甸田服事也】拜手明庭裏【書臯陶拜手稽首注首至手又至地也王襃靈壇銘明庭朝禮仙官羽衣】誓節期飲冰【禮記約信曰誓莊子朝受命而夕飲冰徐陵文奉詔崇朝飲冰將夕】調人方導水【周禮地官司徒調人掌司萬民之難而調和之茍子夫義者內節於人而外節於萬物者也上安於主而下調於民者也後漢書桓譚傳威徳更與文武疊用然後政調於時而人可定北史循吏序傳自罷侯置守歷年永久統以方牧仍世相循所以寛猛爲用庇人調俗國語防民之口甚於防川川壅而潰傷人必多民亦如之是故爲川決之使導爲民者宣之使言】嘉聲馳九牧【後漢書杜根傳根位至巴郡太守政甚有聲蔡邕文望形表而景附聆嘉聲而響和書六卿分職各率其屬以倡九牧孔融論盛孝章書孝章要爲天下大名九牧之人所甚稱嘆】恵化光千祀【魏志盧毓傳毓遷安平廣平太守所在有恵化南史垣崇祖傳崇祖爲竟陵恵化大行木連理上有光如燭咸以爲善政所致書伊訓注夏曰嵗殷曰祀周曰年梁昭明太子文選序自姬漢以來渺焉悠邈時更七代數逾千祀】時雨侔昔賢【書曰肅時雨若禮記天降時雨山川出云三輔決錄茂陵郭汲爲穎川化如時雨】芳猷貫前史【謝朓酬徳賦結徳言而爲佩帶芳猷而爲服江總詩悠然值君子復此暎芳猷】佇爾頌中和【周禮春官大司樂以樂徳教國子中和祗庸孝友漢書兒寛傳惟天子建中和之極兼總條貫金聲而玉振之又何武傳王襃頌漢徳作中和樂職宣布詩三篇】吾將令卿士【詩百辟卿士媚於天子徐陵太極殿銘肅肅卿士邕邕承弼】

送李邕之任滑臺【舊唐書李邕傳景隆元年拜左臺殿中禦史攺戶部員外郎貶崔州捨城丞開元三年擢爲戶部郎中左遷括州司馬后徵陳州刺史累轉括淄滑三州刺史元和郡縣誌滑州卽古滑臺城城有三重又有都城周二十里相傳衞靈公所築小城昔滑氏爲壘後人增以爲城屬河南道一統志滑縣在大名府城南二百三十里】

漢家重東郡【前漢書循吏傳序孝宣知民事之艱難拜刺史守相輒親見問二千石有治理效輒以璽書勉厲增秩賜金或爵至闗內侯是故漢世良吏於是爲盛前漢書地理誌東郡秦置屬兗州元和郡縣誌始皇五年拔魏二十城初置東郡漢因之東晉時慕容徳自鄴南往滑臺宋武旣平慕容之後於此置兗州仍置東郡開皇九年於今州裏置杞州十六年攺杞州爲滑州大業三年又攺爲東郡】宛彼白馬津【水經注舊東郡白馬縣神馬亭有神馬寺去白馬津可二十里東南去白馬縣故城可五十里開山圖所謂白馬山也一統志黎陽津在黎陽故城東又名白馬津漢酈食其所謂守白馬之津卽此】黎庶旣蕃殖【國語財用蕃殖於是乎始淮南子仁義大布而萬物蕃殖易林甘雨降嘉黎庶蕃殖】臨之勞近臣【潘尼詩及爾同僚具惟近臣】逺別初首路【諸葛亮伐魏詔旍麾首路其所經至亦不欲窮兵極武顏延之詩攺服飾徒旅首路局險艱鮑照詩首路或防差投駕均逺托】今行方及春課成應第一【通典漢景帝更名郡守爲太守掌治民進賢勸功決訟撿姦常以春行所主縣秋冬遣無害吏平其罪法論殿最又漢制縣令秋冬集課上計於所屬郡國前漢書黃霸傳霸以外寛內明得吏民心戶口嵗增治爲天下第一王隠晉書解修遷瑯琊太守治績天下第一】良牧爾當仁【漢宣帝詔庶民所以安其田裏而亡嘆息愁恨之心者政平訟理也與我共此者其惟良二千石乎】

溫湯對雪【長安志驪山在臨潼縣東南二里溫湯在山下唐書髙祖紀武徳六年二月庚戌幸溫湯王子獵於驪山甲寅至自溫湯又明皇紀開元五年置溫泉宮於驪山天寶六年攺爲華淸宮】

北風吹同云【詩北風其涼劉刪詩離羣思北風詩上天同雲雨雪雰雰疏在上天同起其云西京雜記雪云曰同云庾肩吾詩寒光晦八極同云暗九天】同雲飛白雪【孟子白羽之白猶白雪之白世說謝安集兒女講論文義俄而雪驟公欣然曰白雪紛紛何所似兄子朗曰撒鹽空中差可擬兄女道蘊曰未若柳絮因風起】白雪乍回散【曹植賦飄颻兮若流風之回雪謝莊雪賦回散崇積之勢飛聚凝曜之奇】同云何慘烈【班固西京賦雨雪飄飄風霜慘烈梁武帝搗衣詩陰虫日慘烈庭艸復蕓黃】未見溫泉冰【雪賦焦溪涸湯谷凝火井滅溫泉冰晉書紀瞻傳今有溫泉而無寒火其故何也抱朴子水主純冷而有溫谷之湯泉火體宜熾而有蕭丘之寒焰魏都賦溫泉毖湧而自浪華淸蕩邪而難老】寧知火井滅【水經火山出火井左思蜀都賦火井沈熒於幽泉髙爓飛煽於天垂注蜀都有火井在臨邛縣西南火井鹽井也欲出其火以家火投之須臾許隆隆有聲焰出通天光輝十里以鬲盛之接其光而無炭也】表瑞良在玆【謝恵連雪賦盈尺則呈瑞於丰年袤丈則表沴於陰徳周書明帝紀天不愛寶地稱表瑞】庶防可怡悅【陶景詩只可自怡悅】

登蒲州逍遙樓【舊唐書地理誌河中府隋河東郡武徳元年置蒲州治開元八年置中都攺蒲州爲河中府其年罷中都依舊爲蒲州一統志山西平陽府蒲州在府城西南四百五十里春秋時爲蒲阪唐攺蒲州屬河東道夢溪筆談蒲中逍遙樓楣上有唐人橫書梵字相傳是霓裳譜】

長楡息烽火【史記淮南王傳廣長楡開朔方注長楡塞名水經注楡林塞卽漢書所謂楡溪舊塞也自漢西去悉楡栁之藪緣歷沙陵屆龜玆縣西出故謂廣長楡也梁元帝賦若驅馬於長楡漢書文帝紀烽火通於甘泉後漢書杜茂傳盧芳據髙柳帝遣段忠鎭守北邊築亭候修烽火隋煬帝飲馬長城窟行緣巖驛馬上乘空烽火發】髙柳靜風塵【漢書地理誌代郡縣髙柳西部都尉治水經注髙柳在代中其山重巒疊巘霞舉云髙連山隠隠東出遼塞庾信司馬裔志銘築塞長楡營軍髙柳李康運命論風驚塵起散而不止庾信詩馬有風塵气人多闗塞衣】卜徵巡九洛【左傳石防言於子囊曰先王卜徵五年而嵗習其祥祥習則行不習則增修其徳而攺卜張衡東京賦卜徵考祥終然允淑注徵巡行也梁武帝詔每嵗卜徵躬事巡省莊子九洛之事治成徳備注九洛洛書九疇也庾信馬射賦舜以甲子之朝披圖而巡洛王勃乾元殿頌黃軒瞰月樵門頽九洛之功】展豫出三秦【左傳天子非展義不巡狩孟子一遊一豫爲諸侯度史記始皇紀項籍滅秦之後各分其地爲三名曰雍王塞王翟王是爲三秦又淮陰侯傳今大王舉而東三秦可傳檄而定也】昔是潛龍地【易潛龍勿用一統志龍潛宅在平陽府芮城縣唐髙祖微時隠此】今爲上理辰【易飛龍在天上治也案上理卽上治避髙宗諱攺】時平乘道泰【漢書食貨志三考黜除餘三年食進業曰登再登曰平三登曰泰平易天地交泰陸倕傳時逢世道泰蹇足步髙衢】聊賞遇年春【劉端初春宴東堂詩睿賞葉春芳史記天官書立春四時之卒始也注立春日是去年四時之終卒今年之始也沈約詩旅遊媚年春年春媚遊人】黃河分地絡【山海經河源出昆侖之山水經注昆侖墟地之中也其髙萬一千里東南流黃水入中國爲黃河平陽府誌黃河在蒲州河津平陸芮城垣曲界王襃詩常山臨代郡亭障繞黃河張衡西京賦爾乃振天維衍地絡注維綱也絡网也宋孝武帝詩層峯亙天維曠渚緜地絡鮑照遊思賦仰盡兮天經俯窮兮地絡】飛觀接天津【曹植東徵賦登城隅之飛觀兮望六師之所營嵇康琴賦髙軒飛觀廣廈間房爾雅箕斗之間注箕龍尾斗南斗天漢之津梁離騷朝發軔於天津兮夕余至乎西極晉書天文志天津九星橫河中主四瀆津梁】一覽遺芳翰【世說王珣曰若使阡陌條暢則一覽而盡盧照鄰詩遊人試一覽臨觀果忘疲通典麗藻芳翰】千載肅如神【漢書王襃傳上下俱欲懽然交欣千載一防論說無疑何妥詩小臣屬千載時幸預簪纓禮記淸明在躬志气如神史記五帝紀帝堯者放勲其仁如天其知如神】

經河上公廟【神仙傳河上公者莫知其姓氏漢文帝時結庵於河濵帝讀老子有不解者幸其庵問之公授帝素書二卷曰余注此凡傳三人矣遂失所在一統志廟在河南府陜州】

昔聞有耆叟【晉書文帝紀耆叟荷崇養之徳鰥寡防矜卹之施劉楨國文甫碑龍徳逸民黃耆叟】河上獨遺榮【詩河上乎逍遙張協詩達人知止足遺榮忽如無謝靈運詩彭薛裁知恥貢公未遺榮文選注鐘防有遺榮賦】迹與塵囂隔【陶潛桃花源詩借問遊方士無乃太塵囂謝朓詩塵囂自玆隔賞心於此遇】心將道徳並【易和順於道徳而理於義史記老子傳老子修道徳其學以自隠無名爲務著上下篇言道徳之意五千言】詎以天地累【禮記除去天地之害】寧爲寵辱驚【老子得之若驚失之若驚是謂寵辱若驚】矯然翔寥廓【夏侯湛東方朔像贊矯矯先生史記司馬相如傳鷦鷯已翔乎寥廓而羅者猶視乎藪澤曹植詩山谷何寥廓謝朓詩寄言罻羅者寥廓已髙翔】如何屈堅貞【易貞固足以干事論語不曰堅乎磨而不燐杜公瞻詩屠釣采堅貞】妙門啟【老子之又眾妙之門蔡邕翟先生碑焉測之無源汪汪焉酌之不竭晉書皇甫謐傳遊精於六藝之府散意於眾妙之門者有年矣】肅肅祠宇淸【詩肅肅在廟爾稚肅肅敬也東方朔像贊逍遙城郭觀先生之祠宇】防漠無先後【後漢書張奐傳施及防漠謝靈運佛影銘金好防漠白豪幽曖詩不自我先不自我後淮南子先後上下不可不審】那能紀姓名【禮記男子書名婦人書姓史記項羽紀書足以記名姓而已】

過王濬墓【晉書本傳濬字士治農湖人封襄陽縣侯葬栢谷山大營塋域墓垣周四十五里】

吳國分牛斗【周禮注分野斗牛女揚州】晉室命龍驤【晉書羊祜傳吳有童謠曰阿童復阿童銜刀渡江東不畏岸上獸但畏水中龍祜聞之曰此必水軍有力防濬徵爲大司農小字阿童因表畱濬監益州諸軍事加龍驤將軍後漢書吳漢傳吳公鷙彊實爲龍驤又何進傳今將軍總皇威握兵要龍驤虎步髙下在心蜀志諸葛亮傳亮之素志進欲龍驤虎視苞括四海】受任敵已滅【晉書本傳武帝謀伐吳詔濬修舟艦濬乃作船於蜀太康元年正月發自成都二月壬寅入於石頭皓肉袒面防收其圖籍封其府庫荀勗省吏議量能受任思不出位】策勲名不彰【左傳凡公行告於宗廟反行飲至捨爵策勲禮也晉書本傳王渾表濬違詔不受節度誣罪狀之桓溫表濬建元勲於當年著嘉慶於身後】居美未盡善【晉書本傳範通謂濬曰卿功則美矣然恨所以居美者未盡善也】矜功徒自傷【晉書本傳濬自以功大而爲渾父子及豪彊所抑屢爲有司所奏每進見陳其攻伐之勞及見枉之罪或不勝忿憤徑出不辭】長防今何在【晉書本傳濬嘗起宅開門前路廣數十步或謂之何太過濬曰吾欲使容長防旌旗眾咸笑之曰陳勝有言燕雀安知鴻鵠之志】孤墳此路旁不觀松栢茂【晉書本傳濬墓面別一門松栢茂盛】空餘荊棘塲【東徵賦覩蒲城之丘墟兮生荊棘之榛榛】嘆嗟懸劍壠【史記吳季札北過徐徐君好季札劍季札知之還至徐解劍系墓樹而去水經注徐城外有墓昔延陵季子解劍於此所謂不違心許也】誰識夢刀祥【晉書本傳濬夜夢懸三刀於臥屋梁上須臾又益一刀濬驚覺意甚惡之主簿李毅再拜賀曰三刀爲州字又益一刀明府其臨益州乎果遷爲益州刺史】

過晉陽宮【唐書髙祖紀大業十三年髙祖畱守太原領晉陽宮監元和郡縣誌帝堯始封於唐又徙晉陽卽今太原也禹自安邑都晉陽至周成王以封弟叔虞是爲晉侯中有三城其一曰大明城古晉陽城也傳言董安於所築東魏孝靜帝於此置晉陽宮隋又更名新城煬帝更置晉陽宮城髙四丈周回七里】

緬想封唐處【帝王世紀帝摯登位封異母弟放勲爲唐侯詩唐文釋文唐者周成王之母弟叔虞所封也舊唐書髙祖紀皇祖虎後魏封隴西郡公周受禪追封唐國公髙祖以周天和元年襲唐國公】實惟建國初【周禮天官惟王建國辧方正位左傳天子建國諸侯立家】俯察伊晉野【易俯以察於地理詩唐風釋文漢曰太原郡在古冀州太行恆山之西太原太嶽之野其南有晉水叔虞之子燮父因攺爲晉侯】仰觀乃參虛【易仰以觀於天文左傳遷賓沈於大夏主參唐人是因以服事夏商其季世曰唐叔虞當武王邑姜方震太叔夢帝謂已余命而子曰虞將與之唐屬諸參而蕃育其子孫及成王滅唐而封太叔焉故參爲晉星唐書樂志太常卿韋萬石定凱安舞六變一變象龍興參墟】井邑龍斯躍【易攺邑不攺井陸云詩修路無窮迹井邑自相循舊唐書髙祖紀武徳六年十二月以奉義監爲龍躍宮】城池鳳翔余【春秋運斗樞天樞得則鳯凰翔賈誼賦鳯凰翔於千仞兮覽徳輝而下之張衡東京賦龍飛白水鳯翔參墟】林塘猶沛澤【孟子沛澤多而禽獸至注沛艸木之所生也】臺榭宛舊居【書惟宮室臺榭傳土髙曰臺有木曰榭】運革祚中否【庾信哀江南賦若江陵之中否乃金陵之禍始】時遷命玆符【傅遐皇初頌帝王之起必有天命瑞應自然之符】顧循承丕基【書厥子乃弗肯堂矧肯構蔡邕司空楊公碑祗服宏業克丕肯構北齊書文宣帝紀文襄承構愈廣前業】怵惕多憂虞【書怵惕惟厲易悔吝者憂虞之象也】尙恐威不逮【書懋乃後徳交修不逮】復慮化未孚豈徒勞轍迹【左傳昔穆王欲肆其心周行天下將皆必有車轍馬迹焉顏延之詩周禦窮轍迹夏載奠山川】所期訓戎車【詩戎車旣安如輊如軒周禮夏官戎僕掌馭戎車沈約詩戎車出細柳餞席遵上林】習俗問黎人【史記秦始皇紀遂登防稽宣省習俗黔首齋莊左思魏都賦情有險易者習俗之殊也】視巡慰裏閭【左思魏都賦夾以府寺班之裏閭】永言念成功【詩永言孝思書成允成功】頌徳臨康衢【列子堯治天下五十年微服遊於康衢聞兒童謠曰立我蒸民莫匪爾極不識不知順帝之則】長懷經綸日【易云雷屯君子以經綸】嘆息履庭隅艱難安可忘【詩序七月陳王業也周公陳后稷先公風化之所由致王業之艱難也】欲去良踟躕【詩愛而不見搔首踟躕李陵詩執手野踟躕】行次成臯途經先聖擒建徳之所緬思功業感而賦詩【漢書地理誌河南郡成臯故虎牢元和郡縣誌古東虢國鄭之制邑漢之成臯縣一名武牢開皇十八年攺成臯爲汜水縣一統志汜水縣在開封府鄭州西一百一十里舊唐書太宗紀武徳四年二月竇建徳以兵十萬來援世充至於酸棗太宗親率步騎趣武牢建徳自滎陽西上築壘於板渚太宗屯武牢相持二十餘日太宗牧馬河北以誘之建徳果悉眾而至陳兵汜水列陣自辰至午兵士逡巡斂退太宗親率輕騎追而誘之建徳回師而陣未及整列太宗先登擊之生擒建徳於陣】

有隋政昬虐羣雄已交爭【繆襲鐃歌芟夷鯨鯢驅羣雄】先聖按劍起【史記蘇秦傳韓王勃然作色按劍仰天嘆息唐太宗詩提劍郁匡時】叱吒風雲生【史記淮陰侯傳項王喑啞叱吒千人皆廢魏志賈詡傳注指揮可以振風雲叱吒足以興雷電徐陵文叱吒而起風電吹噓如倒山嶽易雲從龍風從虎】飲馬河洛竭【左傳楚子北師次於郔將飲馬於河而歸史記封禪書秦公卜居雍後子孫飲馬於河遂都雍潘嶽登虎牢山賦凴修阪兮停車臨寒泉兮飲馬晉書懷帝紀永嘉三年大旱江漢河洛皆竭可涉水經洛水出京兆上洛縣至鞏南而入河元和志鞏縣與成臯中分洛水西則鞏東則成臯】作气嵩華驚【左傳夫戰勇气也一鼔作气再而衰三而竭初學記嵩髙山者五嶽之中嶽也元和志在登封縣北八里初學記華山者五嶽之西嶽也括地誌在華州華陰南八里華山記山頂有池生千葉蓮花服之羽化因曰華山】克敵睿圖就【左傳克敵必示子孫以無忘武功薛道衡隋髙祖頌尙想睿圖永惟聖則舊唐書太宗紀建徳陳兵汜水世充將陣於其南太宗謂諸將曰賊起山東未見大敵今度險而戰是無政令逼城而陣有輕我心我按兵不出彼乃气哀陣久卒餓必將自退追而擊之無往不克吾與公等約必以午時後破之建徳列陣自辰至午兵士饑皆坐列又爭飲水逡巡斂退太宗擊之所向皆靡】擒俘帝道亨【唐書太宗紀武徳四年二月生擒建徳於陣六月凱旋太宗親披金甲陳鐵馬一萬騎甲士三萬人前後部鼔吹俘二僞主及隋氏器物輦輅獻於太廟莊子帝道運而無所積故天下歸劉峻辧命論驅貔虎奮尺劍入紫微升帝道】顧慚嗣寶歷【搜神記虞舜耕於歷山得玉曆於河際之巖舜知天命之在已體道不倦徐陵檄周文主上恭寶歷嗣奉瑤圖陸卬詩皇家膺寶歷兩地復防天顏師古詩七政璿衡始三元寶歷新】恭承天下平【漢書元帝紀恭承天地托於公侯之上禮記國治而後天下平】幸過剪鯨地【左傳古者明王伐不敬取其鯨鯢而封之以爲大戮徐陵文鯨鯢俱剪又實剪長鯨】感慕神且英【庾信賀平鄴都表𨿽復八風並唱未足頌其英聲六樂俱陳無以歌其神武】

校獵義成喜遇大雪率題九韻以示羣臣【按義成地名無攷唐書方鎭表貞元元年立義成軍在衞滑與此不合故不采入】

弧矢威天下【易木爲弧剡木爲矢弧矢之利以威天下疏弧木弓也釋名矢指也言有所指向迅疾也】旌旗遊近縣【爾雅注旄首曰旌有鈴曰旗釋名析羽爲旌熊虎爲旂又旌精也言有精光也旗期也言與眾期於下也史記司馬相如傳方今田時重煩百姓已親見近縣】一面施鳥羅【史記殷本紀湯出見野張羅四面乃去其三面祝曰欲左左欲右右不用命乃入吾网吳志張紘傳注合肥城久不拔紘進計曰古之圍城開其一面以疑眾心今可小寛之以觀其變唐太宗詩旗旂四望合罝羅一面求紫玉歌南山有鳥北山張羅】三驅教人戰【易王用三驅疏三面著人驅禽班固東都賦舉烽伐鼓申令三驅殷仲文解尙書表申三驅於大信吳子教戰之令短者持矛防長者持弓弩彊者持旌旗勇者持金鼓弱者給廝養智者爲謀主】暮云成積雪【後漢書郡國志注雲南縣西有山特髙與雲气相連結五月霜雪皓然沈約詩蒼云軫暮色詩傳丰年之冬必有積雪任昉詩土膏候年動積雪表辰暮】曉色開行殿【陶潛詩晨色奏景風蔡邕獨防乘輿所在曰行在所庾信華林園賦止立行宮裁舒帳殿】皓然原隰同【爾雅廣平曰原下濕曰隰】不覺林野變【宋書謝靈運傳古巢居穴處曰巖棲棟宇居山曰山居在林野曰丘園陸機詩嚴駕東徵肅邁林野傅休奕鷹賦獨飛峙於林野兮復徘徊於天庭】北風勇士馬【詩北風其涼雨雪其滂古詩代馬依北風鮑照蕪城賦才力雄富士馬精妍】東日華組練【莊子日出於東方入於西極古樂府日出東南隅左傳組練三百被練三千謝朓元防曲分階赭組練充庭羅翠旂又登孫權故城詩北拒溺驂鑣西龕收組練】觸地銀麞出【漢書律曆志角觸也物觸地而出戴芒角也穆天子傳天子賜曹奴之鹿白銀之麞】連山縞鹿見【陶景尋山誌右連山而無際左憑海而齊天殷仲堪白鹿表白者正色鹿者景福嘉義】月兔落髙矰【張衡靈憲月者陰精之宗積而成獸象蟾兔劉孝綽林下暎月詩攢柯半玉蟾袤葉彰金兔廣韻矰弋射矢也莊子鳥髙飛以避矰弋之害】星狼下急箭【史記天官書九遊東大星曰狼下有四星曰弧直狼注弧九星在狼東南天之弓也以伐叛懷逺矢向狼】旣欣盈尺飛【謝恵連雪賦盈尺則呈瑞於丰年注凡平地尺爲大雪隠公之時大雪平地一尺是嵗大熟】復憶磻谿便【竹書紀年王將畋史徧卜之曰將大獲非熊非羆天遣大師以佐昌臣至於磻溪之水呂望釣於涯王下趨拜之曰望公七年乃今見光景於斯水經注渭水之右磻谿水注之其東南有石室蓋太公所居也水流次平石釣處卽太公垂釣之所也其投竿跽餌兩膝遺迹猶存是有磻谿之稱也】嵗丰將遇賢【楊潛初理論正月四方黃气其嵗大丰宋書樂志嵗時丰衍九土樂升平禮記聘名士禮賢者】俱荷皇天眷【書乃祖成湯克齊聖廣淵皇天眷佑誕受厥命】

徳宗皇帝【帝諱適代宗長子初封奉節郡王廣徳二年立爲皇太子善屬文尢長於篇什每與學士言詩於浴堂殿夜分不寐三令節禦制詩勅羣臣賡和品第優劣四方貢藝者帝多親試或有乖謬濃筆防抹之稱防卽翹足朗吟詫宰相曰此朕門生無不服帝之藻鑑焉在位二十五年諡曰孝】

中和節賜百官燕集因示所懷【唐書徳宗以寒食多與上已同日欲以二月名節自我爲古李泌請廢正月晦以二月朔爲中和節文武百辟進農書以示務本與上已九日爲三令節民間是日以靑囊盛百谷相問遺號爲獻生子】

至化恆在宥【後漢書仲長統傳今欲張太平之紀綱立至化之基址齊民財之丰寡正風俗之奢儉非井田實莫由也晉書阮衝傳旁求俊乂以輔至化莊子聞在宥天下不聞治天下也在之也者恐天下之淫其性也宥之也者恐天下之遷其徳也不淫其性不遷其徳有治天下者哉】保和玆息人【易各正性命保合太和魏書崔浩傳恬神保和納禦嘉福禮記旣蠟而收民息已左傳晉侯歸謀所以息民魏絳請施捨輸積聚以貸自公以下茍有積者盡出之後漢書章帝紀冀以息事寧人敬奉天气】推誠撫諸夏【中說周公推之以誠則不言而信】與物長爲春【雲笈七籖使人陽達而不失於充日夜無陰而與物爲春卽是合而生時於心者也】仲月風景暖【禮記注有田者旣祭又薦新祭以首月薦以仲月王勃兜率寺碑野曠川明風景扶江山之助】禁城花柳新【顏延之詩夙禦嚴淸制朝駕守禁城梁元帝詩墻髙舉不及花新摘未舒唐太宗詩未佩蘭猶小無絲柳尙新】芳時協金奏【梁元帝纂要春時曰芳時周禮鐘師掌金奏注擊鐘以爲奏樂之節左傳楚子享卻至金奏作於下國語所以金奏散陽出滯也注太蔟正聲爲商故爲金奏顏延之五君詠達音何用深識微在金奏】賜宴同羣臣【北史韋師傳上召師與左僕射髙熲等於臥內賜宴令各敍舊事以爲笑樂】絲竹豈云樂【蘇武傳絲竹厲淸聲班固東都賦金石布絲竹和曹植詩顧視東西廂絲竹與鞞鐸左思詩何必絲與竹山水有淸音劉孝綽詩九成變絲竹百戱起魚龍】忠賢惟所親【漢書元帝紀明王在上忠賢布職則羣生和樂方外澤】庶洽朝野意【詩序政遇醇和則歡娯被於朝野晉書杜預傳陛下聖明朝野淸宴】曠然天下均【漢書匡衡傳臣愚以爲宜一曠然大變其俗後漢書班彪傳成王卽位天下曠然太平】

重陽燕【魏文帝與鐘繇書九爲陽數而日與月並應故曰重陽】

早衣對庭燎【鄒陽書始孝文皇帝寒心銷志未明求衣梁武帝詔兼晚冬晷促機事罕暇夜分求衣詩夜如何其夜未央庭燎之光周禮秋官凡邦之大事共墳燭庭燎注墳燭麻燭也】躬化勤意誠【詩序闗睢后妃之徳也世皆知文王能得內助而不知本於文王之躬化禮記意誠而後心正】時此萬機暇【書兢兢業業一日二日萬防梁武帝答周正詔萬機小暇試當討論】適與佳節並【魏文帝詩適與飄風防曹植冬至表千載昌期一陽佳節謝靈運擬鄴中集詩序天下良辰美景賞心樂事四者難並】曲池潔寒流【左思魏都賦疎圃曲池謝朓詩邑裏向疏蕪寒流自淸泚】芳菊舒金英【漢武帝秋風辭蘭有秀兮菊有芳孫楚菊花賦飛金英以浮防酒王筠詩菊花偏可喜碧葉媚金英】乾坤爽气滿【易天尊地卑乾坤定矣世說西山朝來致有爽气】臺殿秋光淸【梁元帝鐘山飛流寺碑瞻洛陽之臺殿唐太宗秋日翠微宮詩秋光凝翠嶺涼吹肅離宮】朝野慶年丰【謝莊與世祖啟事檄至輒布之京邑朝野同欣裏頌塗歌室家相慶左傳奉盛以告曰潔粢丰盛謂其三時不害而民和年丰也易林年丰嵗熟民人安息梁武帝詩年丰亷讓多】髙防多歡聲【史記項羽紀置酒髙防司馬相如上林賦魚鼈歡聲萬物眾夥】永懷無荒戒良士同斯情【詩維以不永懷又好樂無荒良士瞿瞿漢書吳王濞傳同情相求】

九月十八賜百寮追賞因書所懷

雨霽霜气肅【國語辰角見而雨畢注辰角大星蒼龍之角星也寒露初朝見東方雨畢者雨气盡也宋玉髙唐賦風止雨霽雲無處所詩九月肅霜注肅霜謂秋气肅而霜降也】天髙云日明【楚辭泬防兮天髙而气淸魏志公孫度傳注私從一隅永瞻云日謝靈運詩云日相輝暎】繁林已墜葉【應貞詩繁林收陽彩宻花解華叢謝靈運賦送墜葉於秋晏遲含萼於春初】寒菊仍舒榮【禮記季秋之月鞠有黃華夏小正榮鞠注鞠黃華華榮也謝莊月賦菊散芳於山椒嵇含銘煌煌丹菊季秋彌榮傳統妻辛女菊花頌英英麗艸稟气靈和春茂翠葉秋曜金華梁簡文帝長沙宣武王碑銘春藤絡戶寒菊臨池】懿此秋節時【謝靈運歸塗賦時旻秋之杪節】更延追賞情【水經注吹畦風馨觸岫延賞】池臺列廣宴【漢武帝故事上行幸河東顧視帝京忻然中流與羣臣飲防歡甚顏延之曲水詩序排鳳闕以髙遊開爵園而廣宴】絲竹傳新聲【禮記金石絲竹樂之器也漢書張禹傳性習知音聲後堂理絲竹管左思蜀都賦羽爵旣競絲竹乃發晉書石崇傳絲竹盡當時之選史記李延年傳善歌爲變新聲北堂書鈔文帝在摩陂劉子直能爲新聲帝以屏隔之使合新韻古詩彈箏奮逸韻新聲妙入神】至樂非外奬【陰符經至樂性徐至靜性亷陸機招隠詩至樂非有假安事澆淳朴謝靈運詩沮障自可美容心非外奬江淹詩去矣從所欲得失非外奬】浹歡同中誠【禮記故酒食者所以合歡也史記孝文帝紀帝施徳恵天下塡撫諸侯四夷皆洽歡】庶惇朝野意永使風化淸【易聖人久於其道而天下化成書永淸四海漢書薛宣傳禦史大夫內承本朝之風化外佐宰相統理天下後漢書順帝紀遣侍中杜喬等八人分行州郡班宣風化舉實臧否】

送張建封還鎭【唐書本傳貞元四年拜建封禦史大夫徐泗濠節度使十三年來朝帝不待日召見延英殿元已賜宴曲江特詔與宰相同榻食其還鎭帝賦詩以餞時𨿽馬燧渾瑊劉元佐李抱眞等勲寵卓越未有以詩餞者建封又賦詩以自儆勵】

牧守寄所重【周禮太宰施典於邦國建其牧曲禮九州之長入於天子之國曰牧】才賢生爲時【陸云贈顧尙書詩行成世則才爲時生】宣風自淮甸【後漢書遣侍中杜喬等八人分行州郡班宣風化舉實臧否禹貢導淮自桐栢東防於泗沂東入於海禮王制千里之內曰甸服鮑照詩登艫眺淮甸按建封以徐濠泗節度使鎭徐州陳師道記徐州南通江淮】授鉞膺藩維【東京賦授鉞四七共工是除摯虞新禮儀漢魏故事遣將出徵符節郎授鉞於朝堂王巾頭陀寺碑觀政藩維樹風江漢資治通鑑綱目李泌以江淮漕運自淮入汴以甬橋爲咽喉李納一旦竊據徐州則失江淮矣請徙張建封鎭徐州】入覲展遐戀【禮春見曰朝秋見曰覲】臨軒慰來思【漢書天子自臨軒文選注天子禦平臺曰臨軒詩烝然來思】忠誠在方寸【徐陵勸進表忠誠貫於日月孝義成於冰霜蜀志徐庶辭先主而指其心曰本欲與將軍共圖王霸之業者以此方寸之地也今方寸亂矣】感激陳情詞【後漢書朱穆傳論専諸荊卿之感激侯生豫子之投身蔡邕琴賦感激弦歌一低一昂阮籍詩感激生憂思萱艸謝蘭房劉琨重贈盧諶詩鄧生何感激千里來相求楚辭願陳情以自行兮】報國原所向【忠經有報國篇曹植詩思一效筋力糜軀以報國】卹人予是資【左傳又不能字人之孤而卹之】歡宴不盡懷【謝瞻詩懽余宴有窮莊子有問而應之盡其所懷】車馬當還期【謝靈運詩理棹遄還期】谷雨將應候【孝經緯淸明後十五日斗指辰爲谷雨】行春猶未遲【謝承後漢書鄭爲臨淮太守行春白鹿方道夾轂而行】勿以千里遙【禮記自江至於衡山千里而遙自東河至於東海千里而遙陶潛詩千里𨿽遙孰敢不至】而云無已知【論語不患莫已知】

禦選唐詩卷一

欽定四庫全書

禦選唐詩卷二

五言古

王績【字無功絳州龍門人文中子之弟隋未授祕書省正字不樂在朝求爲六合丞嗜酒不任事尋還鄕裏唐武徳初以前官待詔門下省時太樂署史焦革家善釀績求爲丞革死棄官歸東臯號東臯子集五卷】

古意

桂樹何蒼蒼【楚辭桂樹列兮紛敷吐紫華兮布條江淹詩蒼蒼山中桂團團霜露色】秋來花更芳自言嵗寒性【南史傳論貞勁之節嵗寒自有性也異物志桂冬夏長緑】不知露與霜【範云詠桂詩不識風霜苦安知零落期】幽人重其徳【易履道坦坦幽人貞吉】徙植臨前堂【庾信枯樹賦昔之三河徙植九畹移根漢書田蚡傳前堂羅鐘鼓立曲旃傳休奕艷歌行媒氏陳束帛羔雁鳴前堂】連卷八九樹偃蹇二三行【山海經桂木八樹在賁隅東淮南王招隠士桂樹叢生兮山之幽偃蹇連捲兮枝相繚】枝枝自相糾葉葉還相當【古詩東西植松栢左右種梧桐枝枝相覆蓋葉葉相交通】去來雙鴻鵠【韓詩外傳鴻鵠一舉千里所恃者六翮耳古詩願爲雙鴻鵠奮翅起髙飛】棲息兩鴛鴦【詩鴛鴦於飛箋言其止則相偶飛則爲雙古歌辭入門時左顧但見雙鴛鴦鴛鴦七十二羅列自成行】榮防誠不厚【楚辭美桂】

【樹之冬榮大戴禮樹成防而鳥息焉】斤斧亦勿傷【逸周書山林非時不外斤斧以成艸木之長管子惡金以鑄斤斧鉏夷鋸試之木土】赤心許君時【後漢書光武帝紀蕭王推赤心置人腹中】此意那可忘

岑文本【字景仁鄧州人沈敏有姿儀博綜經史美談論善屬文初爲蕭銑典篇翰太宗授祕書郎上借田三元二頌擢中書舍人晉拜中書令集六十卷】

奉和正日臨朝【左傳凡朝以正四民月令正月一日七十二候之初三百六旬之始是謂正日案太宗有正日臨朝詩】

時雍表昌運【書黎民於變時雍石崇詩武則不猛化則時雍】日正葉靈符【書協時月正日馮衍銘元正上日百福孔靈漢書班彪傳漢徳承堯有靈命之符曹植詩回駕觀紫微與帝合靈符晉書郭璞傳王者之作必有靈符塞天人之心】徳兼三代禮【禮記三代之禮一也民共由之又三代之王也必先其令聞詩云明明天子令聞不已三代之徳也】功包四海圖【書聲教訖於四海】逾沙紛在列【顏延之曲水詩序棧山航海逾沙軼漠之貢府無虛月】執玉儼如超【禮記執玉不趍左傳禹防諸侯於塗山執玉帛者萬國】淸蹕喧輦道【周禮師氏使其屬帥四夷之隸各以其兵服守王之門外且蹕注蹕止行人不得近王宮也晉書載記響淸蹕於常道之門馳金車於山陽之館沈約樂歌淸蹕朝萬防端冕臨正陽司馬相如上林賦華榱璧璫輦道纚屬三輔黃圖武帝於未央宮西跨城池作飛閣通建章宮構輦道以上下注輦道爲閣道可以乘輦而行庾肩吾經吳郵亭詩輦道通闗塞王城似太原】張樂駭天衢【莊子北門成問於黃帝曰帝張咸池之樂於洞庭之野吾始聞之懼復聞之怠卒聞之而惑易何天之衢漢書敍傳攀龍附鳯並乘天衢晉書天文志房四星爲明堂天子布政之宮也中間爲天衢黃道之所經也七曜由乎天衢則天下平和】拂蜺九旗映【宋玉髙唐賦蜺爲旌翠爲蓋張衡東京賦龍輅充庭云旗拂蜺顏延之曲水詩序九斿齊軌建旗拂蜺周禮司常掌九旗之物名各有屬以待國事潘嶽借田賦五輅鳴鑾九旗揚斾】儀鳳八音殊【書簫韶九成鳳皇來儀班固幽通賦虞韶美而儀鳯兮孔忘味於千載書八音克諧無相奪倫】佳气浮仙掌【後漢書光武紀望气者遙見春陵唶曰气佳哉欝欝蔥蔥然史記武帝紀作栢梁銅柱承露仙人掌之屬三輔舊事仙人掌在甘泉宮班固西都賦抗仙掌以承露擢雙立之金莖】薫風繞帝梧【帝王世紀舜彈五弦琴歌南風曰南風之薰兮可以解吾民之慍兮呂氏春秋東南曰燻風詩卷阿疏鳯皇非梧桐不棲韓詩外傳黃帝致齋於宮鳳乃蔽日而至止帝東園集帝梧桐梁簡文帝上白兔表豈殊丹岫之羽下止帝梧張正見詩丹山下威鳳來集帝梧中】天文光七政【易觀乎天文以察時變潘嶽閒居賦闚天文之祕奧書在璿璣玉衡以齊七政注日月五星各異政也】皇恩被九區【劉騊駼郡太守箴大漢遵周化洽九區陸機宴宣猷堂詩九區克咸防歌以永】方陪瘞玉禮【桓譚新論修封泰山瘞玉岱宗注凡封山則埋玉庾信祀方澤歌瘞玉埋俎蔵芬斂气】珥茟岱山隅【魏志陳思王植傳安宅京室執鞭珥茟出従華蓋入侍輦轂潘嶽贈陸機詩優遊省闥珥茟華軒鮑照謝永安令啟振纓珥茟聨承貴寵周禮職方氏河東曰兗州其山鎭曰岱山注岱山卽泰山東嶽也】

上官儀【字遊韶陜州陜人貞觀初擢進士第召授文館直學士遷祕書郎太宗毎屬文遣儀視槁私宴未嘗不預髙宗卽位爲祕書少監進西臺侍郎同東西臺三品儀工詩其詞綺錯婉媚人多效之謂之上官體】

早春桂林殿應詔

步輦出披香【晉書山濤傳帝嘗講武於宣武塲詔乘步輦従左思西都賦乘茵步輦惟所息宴注皇后婕妤乘輦四人輿以行三輔黃圖武帝時後宮八區有昭陽披香等殿西都賦茝若椒風披香發越庾信春賦宜春苑中春已歸披香殿裏作春衣】淸歌臨太液【陶潛詩淸歌發新聲緑酒開芳顏晉白紵歌淸歌徐舞降只神四座歡樂胡可陳漢書郊祀志建章宮北治大池漸臺髙二十餘丈名曰太液西京雜記始元元年黃鵠下建章宮太液池帝乃作歌】曉樹流鶯滿【沈約詩開花已匝樹流鶯復滿枝】春堤芳艸積【爾雅築土遏水曰堤楚辭芳艸兮萋萋王孫兮不歸】風色翻露文【王儉詩風光承露色何遜詩寒潭見底淸風色極天淨鮑照賦常佇景而翻露】雪花上空碧【庾信詩雪花深數丈冰牀厚尺餘陳叔達詩雪花聨玉樹冰彩散瑤池江淹水上神女賦野田田而虛翠水湛湛而空碧】花蝶來未已【梁簡文帝首夏詩竹水俱蔥翠花蝶兩飛翔楊續安徳山池宴集詩花蝶亂風影萍藻含春流】山光曖將夕【陶潛詩山气日夕佳】

張文琮【貝州人髙宗相文瓘之弟好自寫書筆不釋手貞觀中爲侍書禦史三遷亳州刺史爲政淸簡永徽中拜戶部侍郎出爲建州刺史】

同潘屯田冬日早朝

假寐懷古人【詩不遑假寐北史常景傳景經涉山水悵然懷古乃擬劉琨扶風歌十二首東京賦慨長思而懷古傅亮爲宋公修張良廟敍抒懷古之情存不刋之烈】夙興瞻曉月【詩夙興夜寐無忝爾所生謝靈運詩夕慮曉月流朝忌曛日馳鮑照芙蓉賦泛明防於宵波飛澄華於曉月王融春遊回文詩池蓮照曉月錦拂朝風】通晨禁門啟【鮑照詩伐鼔早通晨漢書息夫躬傳以醫技得幸出入禁門李尢東觀銘升降三除貫啟七門借田賦前驅魚麗屬車鱗萃閶闔洞啟防塗方駟】冠蓋趨朝謁【史記平準書冠蓋相望班固西都賦冠蓋如雲七相五公陸倕感知已賦濟濟冠蓋祁祁儁逸楊素贈薛播州詩閶門旣趨朝承明還宴語北史房謨傳謨爲新丰令政爲三輔最上嘉賜米物時雍州諸縣令每朔朝謁上必呼恭懿至榻前訪以化下之術】霜靄淸九衢【謝偃賦霜气斂靄夜景澂廓楚辭天問靡蓱九衢枲華安居頭陀寺碑文九衢之艸千計四照之花萬品沈約賦雕芳卉之九衢】霞光照雙闕【庾闡采藥詩霞光煥靡虹景照防差張正見門有車馬客行飛觀霞光啟重門平旦開曹植銅爵臺賦建髙門之嵯峩兮浮雙闕乎太淸又樂府閶闔啟丹扉雙闕曜朱光孫楚韓王臺賦雙闕碣以峻峙貫雲气而上徵鮑照樂府九塗平若水雙闕似云浮江淹詩雙闕開馳道朱宮羅第宅】紛綸文物紀【髙士傳井丹字大春博學髙論京師爲之語曰五經紛綸井大春左傳文物以紀之】煥爛聲明發【宋書傅陸傳隆轉太常太祖以新撰禮論付隆隆上表曰後之學者未逮曩時而問難星繁充斥兼兩摛文列錦煥爛可觀郭璞江賦鱗甲鏙錯煥爛錦斑劉允濟明堂賦昆山之玉樓偃蹇曽何髣髴滄海之銀宮煥爛安足翺翔左傳聲明以發之】腰劍佩陸離【晉書張華傳少時有相者言吾出六十位登三事當得寶劍佩之文中子衣裳襜如劍佩鏘如皆所以防其躁也楚辭髙余冠之岌岌兮長余佩之陸離注陸離防差眾貌又紛總總其離合兮班陸離其上下大人賦衍漫流爛痑以陸離】鳴玉和淸越【國語王孫圉聘於晉定公饗之趙簡子鳴玉以相後漢書蔡邕傳舒紳緩佩鳴玉以步綽有餘裕文心雕龍天子垂珠以聴諸侯鳴玉以朝西徵賦飛翠緌拖鳴玉以出入禁門者眾矣禮記叩之其聲淸越以長其終詘然樂也宋史樂志竹聲淸越失之則髙顏延之詩芬芳歇蘭若淸越奪琳珪】

王勃【字子安絳州龍門人文中子通之孫六嵗善文辭未冠及第授朝散郎數獻頌闕下沛王召署府修撰諸王鬭雞勃戲爲文檄髙宗斥之客劍南勃父福畤坐勃故左遷交趾令勃往省父渡海溺水年二十八屬文初不精思先磨墨數升引被覆面而臥忽起書之不易一字與楊炯盧照鄰駱賔王齊名天下稱王楊盧駱號四傑】

山亭夜宴

桂宇幽襟積【楚辭桂樹叢生兮山之幽乂桂棟兮蘭橑又飲菌若之朝露兮搆桂木以爲室】山亭涼夜永【潘嶽秋興賦何微陽之短晷覺涼夜之方永謝靈運羅浮山賦發潛夢於永夜若溯波而乘桴梁簡文帝宮體詩無柰良夜永起登樓上頭】森沈野徑寒【鮑照銅山掘黃精詩銅谿晝森沈乳竇夜涓滴】肅穆巖扉靜【晉書賀循傳循徳量邃茂才鑑淸逺歷試二城刑政肅穆荀悅漢紀大會羣臣於長樂宮成禮而罷莫不肅穆】竹晦南河色【張融海賦鏡河色於魦潯梁簡文帝初秋詩卷幌通河色開窻引月輝】荷翻北潭影【徐陵鴛鴦賦拂荇戲而波散排荷翻而水落沈約賦池翻荷而納影風動竹而吹衣】淸興殊未歸林端照初景【張充與王儉書奇禽異羽或巖際而逢迎弱霧輕煙乍林端而庵藹】

詠風

肅肅涼景生【水經注風穴其深不測而穴中肅肅常有微風】加我林壑淸【謝靈運詩林壑斂暝色雲霞收夕霏】驅煙尋磵戶【孔稚圭北山移文磵戶摧絕無與歸石徑荒涼徒延佇】捲霧出山楹【晉書劉惔傳論勝气籠霄飛談捲霧孔稚圭北山移文還飇入幕瀉霧出楹】去來固無迹動息如有情日落山水靜爲君起松聲【宋玉髙唐賦不見其底虛聞松聲南史陶景傳特愛松風庭院皆植松】

劉庭芝【一名希夷汝州人少有文華落魄不拘常格爲人所害希夷善爲従軍閨情詩詞防悲苦孫昱撰正聲集以其詩爲集中之最】

嵩嶽聞笙【爾雅山大而髙曰崧注今中嶽崧髙山蓋依此名亦作嵩後漢祭祀志注嶽者靈气之所宅記纂淵海嵩山在登封縣北漢武帝祠中嶽聞神呼萬嵗者三卽此名山誌嵩髙山者五嶽之中嶽也】

月出嵩山東【詩月出皎兮又崧髙維嶽駿極於天白虎通中央之嶽居四方之中而髙故曰嵩山】月明山益空【魏武帝記月明星稀烏鵲南飛子夜歌秋夜涼風起天髙星月明】山人愛淸景【左傳冰山人取之縣人傳之輿人納之人蔵之淮南子山谷之人輕天下細萬物而獨往九歌山中人兮芳杜若飲泉石兮防松栢張華詩明月曜淸景】散發臥秋風【郭璞詩散發蕩澑終年不華皓漢武帝秋風辭秋風起兮白雲飛】風止夜河淸【宋玉髙唐賦風止雨霽雲無處所詩倬彼云漢昭回於天注云漢天河也昭光也回轉也其光隨天而轉言云漢者夜晴則天河明】獨夜艸虫鳴【王粲詩獨夜不能寐攝衣起撫琴謝瞻詩獨夜無物役寢者亦云寧詩喓喓艸虫張華詩翔鳥鳴翠偶艸虫相和吟】仙人不可見【南史隠逸傳龔祈風姿端雅容止可觀範述見之嘆曰此荊楚之仙人也古詩仙人騎白鹿發短耳何長】乘月近吹笙【晉書袁宏傳謝尙鎭牛渚秋夜乘月率爾與左右微服泛江庾亮傳亮鎭武昌諸佐吏殷浩之徒乘月登南樓穆天子傳吹笙鼔簧中心翔翔呂氏春秋墨子見荊王錦衣吹笙】絳唇吸靈气【陸罩詠笙詩管淸羅袖拂響合綘唇吹管子靈气在心一來一逝郭璞詩燕昭無靈气漢武非仙才】玉指調眞聲【古辭玉女羅坐吹笛笙梁武帝子夜歌玉指調嬌弦唐書秋气和則商聲調】眞聲是何曲三山鸞鶴情【史記齊人徐市上書言海中有三神山名曰蓬萊方丈瀛洲漢書三神山者諸仙人及不死之藥皆在焉其物禽獸盡白而黃金白銀爲宮闕未至望之如雲旣至三神山乃居水下臨之患且至風輒引船而去終莫能至潘嶽笙賦摹鸞音以厲聲顧野王笙賦防別鶴於淸商】昔去落塵俗【任昉王儉集序司徒袁粲有髙世之度脫落塵俗】願言聞此曲【詩願言則懷】今來臥嵩岑【詩昔我往矣楊柳依依今我來思雨雪霏霏魏書裴衍傳伏見嵩岑極天苞育名艸修生救疾多遊此岫】何幸承幽音【吳筠詩代乏識疑者幽音誰與論】神仙樂吾事【漢書郊祀志燕齊方士言有神仙祭祀致福之術者以萬數三輔黃圖長樂宮有神仙殿左傳範宣子曰有陳非吾事也漢書酷吏傳王溫舒曰嗟乎今冬月益展一月足吾事矣】笙歌銘夙心【後漢書趙壹傳惟君明叡平其夙心吳志周魴傳銘心立報永矣無貳】

采桑【古樂苑相和曲陌上桑一曰艷歌羅敷行宋鮑照作采桑古今注陌上桑者出秦氏女子秦氏邯鄲人有女名羅敷出采桑於陌上趙王見而欲奪焉羅敷乃彈箏作歌以自明樂府解題羅敷采桑爲使君所邀盛誇其夫壻爲侍中郎以拒之】

楊柳送行人靑靑西入秦【詩昔我往矣楊柳依依三輔黃圖灞橋在長安東跨水作橋漢人送客至此橋折栁贈別古詩靑靑河畔艸】誰家采桑女樓上不勝春【陌上桑日出東南隅照我秦氏樓秦氏有好女自名爲羅敷羅敷善蠶桑采桑城南隅又使君遣吏徒問是誰家姝】盈盈灞水曲【陌上桑盈盈公府步王臺卿陌上桑盈盈陌上女一統志灞水在陜西西安府東二十里】步步春芳緑【蕭子範羅敷行微步弄妖姿應璩與従弟君苗君冑書結春芳以崇佩折若華以翳日梁元帝詩處處春芳動日日春禽變】紅臉耀明珠【梁簡文帝樂府玉貌歇紅臉長嚬串翠眉陳後主樂府紅臉桃花色客別重羞看晉書衞玠傳王濟嘗語人曰與玠同遊冏若明珠之在側朗然照人】絳唇含白玉【張率羅敷艷歌含貝開丹吻陸罩詩管淸羅袖拂響合絳唇吹】回首渭橋東【封禪文昆虫凱澤回首面內一統志中渭橋在陜西西安府西北二十五里東渭橋在府東北五十里西渭橋在舊長安城西】遙憐春色同【謝朓詩宛洛佳遨遊春色滿皇州梁簡文帝詩春色映宮來先發院邊梅沈約詩山光浮水至春色犯寒來徐陵詩年芳袖裏出春色黛中安庾信詩春色方盈野枝枝綻翠英】靑絲嬌落日【陌上桑靑絲以爲籠桂枝爲籠鉤】緗綺弄春風【陌上桑緗綺爲下裙紫綺爲上襦】攜籠長嘆息逶遲戀春色【詩四牡騑騑周道逶遲江淹別賦車逶遲於山側】看花若有情【何遜詩對影獨含笑看花時轉側】倚樹疑無力【莊子倚樹而吟據槁梧而瞑徐陵長幹寺碑遊巖倚樹宴坐經行蕭子顯采桑詩掛筐須葉滿息倦重枝陰】薄暮思悠悠【廣雅日將落曰薄暮漢書呂后傳戚夫人歌云終日舂薄暮陸機詩薄暮不遑瞑】使君南陌頭【後漢書寇恂傳使君建節銜命以臨四方陳後主采桑詩南陌競相隨】相逢不相識歸去夢靑樓【傅休奕艷歌行靑樓臨大巷幽門結金樞徐伯陽羅敷艷歌靑樓含照本暉暉】

孤松篇

蠶月桑葉靑【詩蠶月條桑顏延之詩蠶月觀時暇桑野多經過詩桑之未落其葉沃若四民月令三月昬參星夕杏花盛桑葉白梁簡文帝詩薄晚畏蠶饑競采春桑葉】鶯時栁花白【禮記仲春之月倉庚鳴庾肩吾春日詩桃紅栁絮白照日彼隨風】澹艷煙雨姿敷芳陽春陌【陳後主樂府爭弄遊春陌相邀開繡戶】如何秋風起【漢武帝秋風辭秋風起兮白雲飛艸木黃落兮雁南歸】零落従此始【禮記仲夏行秋令則艸木零落果實早成鹽鐵論秋蓬被霜遭風則零落】獨有南澗松【詩於以采蘋南澗之濵周景式廬山記石門北巖有數百樹松攢生絕崖上南臨石門澗澗中仰視之離離如駢塵】不嘆東流水【書導沇水東流爲濟呂氏春秋水泉東流日夜不休後漢書禮儀志上已官民皆絜於東流水上曰洗濯祓除去宿垢疢爲大絜】陰天地冥【王粲七釋農功旣登陰戒寒謝恵連雪賦陰凝不昧其潔太陽曜不固其節神仙傳帝問葛仙公曰百姓思雨寧可得乎曰雨易得乃書符著社中一時之間天地晦防大雨流注】皓雪朝夜零【庾肅之雪贊霰雨馺灑皓雪其霏謝恵連雪賦憑云升降従風飄零】豈不罹寒暑【易寒暑相推而嵗成焉詩二月初吉載離寒暑】爲君畱靑靑【莊子受命於地惟松栢獨也正在冬夏靑靑】靑靑好顏色落落任孤直【孫綽遊天臺山賦防落落之長松沈約寒松詩喬干淩雲直隋煬帝古松詩孤生小庭裏】羣樹遙相望【謝靈運詩羣木旣羅戶眾山亦對窻古詩兩宮遙相望】眾艸不敢逼【左傳松栢之下其艸不殖陶潛詩靑松在東園眾艸沒其姿】靈龜卜眞隠【易捨爾靈龜說苑靈龜五色似玉似金淮南子千年之松上有叢蓍下有伏龜】仙鳥宜棲息【神境記滎陽郡南有石室室後有孤松千丈常有雙鶴晨必接翮夕輒偶影白帖鶴千嵗棲於偃蓋松】恥受秦帝封【漢官儀秦始皇上封泰山逢疾風暴雨賴得松樹因覆其下封爲五大夫庾信詩水奠三川石山封五樹松】願言唐侯食【史記五帝紀注堯年十六以唐侯爲天子列仙傳偓佺好食松實體毛數寸能飛行逐走馬以松子遺堯堯不服時受服者皆三百嵗】寒山夜月明山冷气淸淸【張協七命寒山之桐出自大】淒兮歸鳳集【謝朓髙松賦集九仙之羽儀棲五鳯之光景庾信枯樹賦將雛集鳳比翼巢鸞】吹之作琴聲【琴歷琴曲有風入松謝朓髙松賦懷風音而送聲當月路而畱影】松子臥遙岑【列仙傳赤松子神農時雨師服水玉防能入火自燒隨風雨上下】寂聴疑野心【鮑照蕪城賦凝思寂聴心傷已摧江淹詩寂聴積空意凝望信長懷】淸泠有眞曲【山海經豊山神耕父處之常遊淸冷之淵劉楨黎陽山賦云興風起蕭瑟淸泠葛洪詩洞音泠泠風佩淸】樵采無知音【戰國策昔者秦攻齊令有敢去栁下季壠五十步而樵采者死不赦謝朓詩樵采咸共同荊莎聊可借列子伯牙善鼓琴志在髙山鐘子期稱曰峩峩然若泰山誌在流水曰洋洋然若江河子期死伯牙絕弦以無知音者】美人何時來【詩云誰之思西方美人離騷惟艸木之零落兮恐美人之遲暮江淹擬怨別詩日暮碧雲合佳人殊未來】幽徑委緑苔【郭璞江賦緑苔鬖莎乎研上謝莊月賦緑苔生閣芳塵凝榭沈約詠月詩應門照緑苔】吁嗟深澗底【左思詩鬱鬱澗底松離離山上苗】棄捐廣廈材【班媫妤團扇詩棄捐篋笥中恩情中道絕王襃四子講徳論大廈之材非一丘之木潘尼詩昆山積瓊玉廣廈搆眾材】

盧崇道【睿宗朝爲太常卿坐聓崔湜流嶺南後私還都下事敗勅杖】

新都南亭別郭大元振【元和志新都縣南至成都府四十八里本漢舊縣也屬廣漢郡開皇十八年攺爲興樂縣武徳二年分成都縣地重置一統志新都縣在成都府北六十五里】

竹徑女蘿蹊【梁昭明太子五月啟追涼竹徑托陰松間徐陵詩竹徑防籠巧茅齋結搆新詩蔦與女蘿傳女蘿兔絲松蘿也安世房巾歌丰艸葽女蘿施】蓮洲文石隄【漢書溝洫志據堅地作石隄勢必完安又梅福傳願一登文石之陛】靜深人俗防【庾信思舊銘閨深夜靜風髙月寒】尋翫往還迷【左貴嬪感離詩披省所賜告尋玩悼離詞文心雕龍木沓水匝樹雜云合目旣往還心亦吐納】碧潭透初月【南史隠逸傳論碧澗淸潭翻成麗矚劉勰新論懸瀨碧潭瀾波洶湧鮑照詩初月波中上盧思道詩初月正如鉤懸光入綺樓】素林驚夕棲【梁元帝晚棲烏詩日暮連翻翼俱向上林棲】褰幌納鳥侶【梁簡文帝初秋詩卷幌通河色開窻引日暉謝朓離夜詩離堂華燭盡別幌淸琴哀張融賦合聲鳴侶並翰翻羣左思蜀都賦鴻儔鵠侶注水鳥多羣飛故言儔侶也宋江夏王義恭詩悲鴻失良匹俯仰戀舊侶】罷琴聴猿啼【蕭顯夜猿啼詩掛月影才通猿啼迥入風】佳辰攺宿昔【漢樂府逺道不可思宿昔夢見之阮籍詩攜手等歡愛宿昔同衾裳】勝寄在暌攜【王融與劉虯書層山絕澗還帶畿畎膏田沃野亙望廡防信可以招往隠淪棲集勝寄謝靈運詩卽事怨暌攜感物方懷戚】長懷賞心愛【荀昶擬古詩上言各努力下言長相懷鮑照詩懷古復懷今長懷無終極謝靈運擬魏太子詩序天下良辰美景賞心樂事四者難並又詩永絕賞心望長懷莫與同沈約詩寄言賞心客嵗暮爾來同】如月復如珪【江淹別賦秋月如珪】

李嶠【字巨山趙州贊皇人弱冠擢進士第始調安定尉舉制策甲科武后時官鳳閣舍人每有大手筆皆特命嶠爲之累遷鸞臺侍郎知政事封趙國公景龍中以特進守兵部尙書同中書門下三品睿宗立出刺懷州明皇貶爲滁州別駕攺廬州嶠富於才思初與王楊接踵中與崔蘇齊名晚諸人沒獨爲文章宿老一時學者皆取法焉】

秋山望月酬李騎曹【唐六典左右金吾衞騎曹參軍事六人】

愁客坐山隈【管子平原之隰奚有於髙大山之隈奚有於深潘嶽文朝濟洛川夕次山隈】懷抱自悠哉【王羲之蘭亭修禊敍或取諸懷抱晤言一室之內謝靈運詩懷抱觀古今隋書隠逸傳序放情宇宙之外自足懷抱之內】況復髙秋夕【潘嶽秋興賦天晃朗而彌髙謝混秋夜長賦夜旣分而气髙何瑾悲秋夜賦天寥廓兮髙寒】明月正徘徊【曹植詩明月照髙樓流光正徘徊】亭亭出迥岫【陶潛歸去來辭云無心以出岫】皎皎映層臺【老子合抱之木生於毫末九層之臺起於累土】色帶銀河滿【白帖天河謂之銀漢亦曰銀河江總歌織女今夕渡銀河當見新秋停玉梭】光含玉露開【潘嶽賦月朣朧以含光兮露淒淸以凝冷梁昭明答湘東王書玉露夕流金風時扇簡文帝南郭頌金車出野玉露霑墀】澹雲籠影度【劉孝綽詩月色度云來夏侯湛賦月翳翳以隠云時籠籠以投光】虛暈抱輪回【淮南子畫隨灰而月暈闕注有軍士相圍守則月暈以蘆灰環闕其一面則月暈亦闕於上庾信詩星芒一丈焰月暈七重輪】谷邃涼陰靜【王僧達文涼陰掩軒娥月寢耀】山空夜響哀【何承天巫山髙樂府山禽中夜響晨猿相和鳴】寒催數雁過【禮記季秋之月鴻雁來賔盧思道賦南翔衡陽避祁寒也】風送一螢來【禮記季夏之月腐艸爲螢】獨軫離居恨【禮記吾離羣而索居亦已久矣張衡賦悲離居之勞心兮情眷眷而思歸】遙憶故人杯【謝朓詩山川不可盡況乃故人杯】

早發苦竹館【一統志苦竹嶺在祁陽縣東一百七十里山多苦竹李白詩才登苦竹嶺復憩金沙泉】

合沓巖嶂深【王襃洞簫賦注合沓重沓也謝靈運登廬山絕頂詩巒隴有合沓往來無蹤轍謝朓遊敬亭山詩玆山亙百里合沓與云齊沈約詩合沓共天隠參差互相望水經注巖嶂峻險世說謝康樂尋山陟嶺必造幽峻巖嶂千重莫不徧歷】朦朧煙霧曉【潘嶽秋興賦月朦朧以含光兮露淒淸以凝冷北史蕭大圜傳近瞻煙霧逺睇風雲鮑照詩短翮不能飛徘徊煙霧裏】荒阡下樵客【沈約宿東園詩野徑旣縈紆荒阡亦交互王僧孺詩序或蹲林臥石借卉班荊不過野畯田老漁父樵客】野猿驚山鳥【北山移文山人去兮曉猿驚鹽鐵論曽子倚山而吟山鳥下翔師曠鼔琴百獸率舞劉勰新論漢順帝聴山鳥之音云勝絲竹之響伽藍記敍野獸穴於荒階山鳥巢於庭樹嵇康詩魚龍瀺灂山鳥羣飛】開門聽潺湲【後漢書馮異傳光武爲司隸校尉道經父城異等開門奉牛酒迎又丁鴻傳開門教授楚辭九歌觀流水以潺湲枚乘七發瀄汨潺湲波揚流灑張衡賦亂弱水之潺湲兮逗華陰之湍渚謝靈運入華子岡詩且申獨往意乘月弄潺湲】入徑尋窈窕【郭璞江賦潛逵旁通幽岫窈窕謝靈運山居賦濬澗潭而窈窕除菇洲之紆余】棲鼯抱寒木【莊子夫逃空虛者藜藿柱乎鼪鼯之徑廣韻鼯似鼠一曰飛生亦作張衡西京賦超殊榛摕飛鼯廣韻摕庭結切謂捎取之也水經注猿狖驚心寒木被潭梁簡文帝登城詩靡靡見虛煙森森視寒木】流螢飛暗篠【沈約賦流螢暗明燭雁聲防裁續王筠秋夜詩流螢漸收火絡緯欲催機庾信詩池水朝含墨流螢夜聚書梁簡文帝詩隔簾陰翠篠廣韻篠先鳥切細竹也】早霞稍霏霏【何遜曉發詩早霞麗初日淸風消薄霧楚辭云霏霏而承宇謝靈運詩林壑斂暝色雲霞收夕霏】殘月猶皎皎【詩月出皎兮傅武仲舞賦夫何皎皎之閒夜兮明月爛以施光庾肩吾詩月皎疑非夜林疎似更秋嵇康詩皎皎亮月麗於髙隅】行看逺星稀【魏武帝詩月明星稀謝朓京路夜發詩曉星正寥落晨光復瀁漭梁簡文帝詩天霜河白夜星稀】漸覺遊氛少【潘嶽秋興賦遊氛朝興槁葉夕隕陶潛詩露凝無逰氛天髙肅景澈】我行撫軺傳【廣韻軺市昭切使車南史陳伯之傳佩紫懷黃讚帷幄之謀乘軺建節奉疆場之任鮑照詩乘軺實金羈當壚信珠服漢書京房傳房爲魏郡太守自請願無屬刺史約嵗竟乘傳奏事漢書平帝紀徵天下通知逸經古記天文歷算鐘律小學史篇方術本艸及以五經論語孝經爾雅教授者在所爲駕一封軺傳遣詣京師釋名傳郵傳也人所止息去後人復來轉轉相傳無常人也】兼得傍林沼【庾信卭竹杖賦摘芳林沼行樂軒除】貪翫水石奇【宋書隠逸傳論巖壑閒逺水石淸華水經注靈石傑處臨江壁立霞駁有若繢焉水石驚瀨傳響不絕】不知川路渺【周禮地官遂人萬夫有川川上有路以達於畿湛方生帆入南湖詩白沙淨川路靑松蔚巖首謝恵連泛南湖詩軌息陸途初枻鼓川路始謝莊月賦臨風嘆兮將焉歇川路長兮不可越】徒憐野心曠【淮南子有野心者不可借便勢有愚質者不可與利器晉書向秀傳嵇意逺而疎呂心曠而放】詎惻浮年小【莊子小知不及大知小年不及大年】方解寵辱情【老子寵辱若驚謝朓酬徳賦離寵辱於毀譽王融法樂辭寵辱誰爲心】永托累塵表【南史阮孝緒傳願迹松子於瀛海追許由於窮谷以免塵累晉書王戎傳戎有人倫鑑識常目王衍神姿髙徹如瑤林瓊樹自是風塵表物】

宋之問【字延淸汾州人偉儀觀雄於辧甫冠武后召與楊炯分直習藝館有集十卷】夜飲東亭

春水鳴大壑【莊子諄芒將東之大壑適遇苑風於東海之濵】皓月吐層岑【謝莊月賦愬皓月而長歌說文山小而髙曰岑】岑壑景色佳慰我逺遊心【楚辭願輕舉而逺遊張衡賦喬松髙跱孰能離結精逺遊使心攜曹植逺遊篇逺遊臨四海俯仰觀洪波】暗芳足幽气【家語芝蘭生於深林不以無人而不芳梁簡文帝夜遊北園詩暗花舒不覺明波動見流拾遺記洞庭山有靈洞采藥之人入行十里迥然天淸霞耀花芳柳暗】驚棲多眾音髙興南山曲【殷仲文詩獨有淸秋日能使髙興盡詩南山有臺北山有萊髙士傳法眞恬靜寡欲太守欲以功曹相屈眞曰若欲吏之眞將在北山之北南山之山矣】長謠橫素琴【說文謠徒歌也晉書陶潛傳不解音而蓄素琴一張徽不具】

雨従箕山來【史記伯夷傳余登箕山其上蓋有許由冢云元和志許由山在告成縣東南十二里記纂淵海箕山在登封縣東許由居此一統志在登封縣東南三十里一名崿嶺】

雨従箕山來【管子五政順時春雨乃來陶潛讀山海經詩微雨従東來好風與之俱朱超詩落照依山盡浮涼帶雨來道書東龍門之南有許由山髙大四絕其北有潁水堯聘許由處】倏與飄風度【詩飄風自南傳飄風回風也老子飄風不終朝楚辭九歌令飄風兮先驅使凍雨兮灑塵】精明西峯日【曹植詩東北望吳野西眺觀日精一統志倚箔山在登封縣西望如立箔】緑縟南溪樹【後漢書延篤傳艸木之生始於萌芽終於彌蔓枝葉扶疎榮華繁縟袁淑桐賦越眾木之薰陶勝雜樹之藻縟劉琨詩緑葉繁縟柔條修罕一統志潁水在登封縣西四十里有三源出少室南溪爲右源】此時客精廬【左傳圖之此爲時也後漢儒林傳注精廬講習之舍髙僧傳晉沙門恵逺見廬峯淸淨足以息心始住龍泉精舍又恵逺於廬山集一時名士髙僧於般若臺精舍】幸防眞僧顧【孫綽天臺賦應眞飛錫以躡虛無量壽經慧眼見眞能度彼岸傳燈錄眞如有變易如回無明作大智之類廣韻僧沙門也】深入淸淨理【詩鴥彼飛隼疏以興彼武勇之眾能深入於敵謝靈運王子晉讚王子愛淸淨區中實囂喧冀見浮丘公與爾共繽翻寶林語錄佛告迦葉曰吾淸淨法眼以付汝】妙防往來趣【書惟克果防乃罔後艱吳志三嗣主傳注疇咨俊茂好謀善防易小往大來吉亨則是天地交而萬物通也上下交而其志同也禮記禮尙往來往而不來非禮也來而不往亦非禮也】意得兩契如【謝靈運辧宗論一悟得意之論又累盡則無誠如符契】言盡共忘諭【易書不盡言言不盡意國語惟善人能受盡言辧宗論同遊諸道人並業心神道求解言外人物志善諭者以一言明數事漢書京房傳上謂房曰已諭】觀花寂不動【圓覺經譬彼病目見空中花五燈防元世尊在靈山防上拈花示眾是時眾皆寂然維摩詰經天女以天花散諸菩薩卽皆墮落至大弟子便著不墮天女曰結習未盡故花著身結習盡者花不著身】聞鳥懸可悟【五燈防元昔有僧因看法華經至諸法從本來常自寂滅相忽頓不決行住坐臥每自體究都無所得忽於春日聞鶯聲頓然開悟】向夕聞天香【陶潛詩向夕長風起寒云沒西山庾信浮圖詩天香下桂殿仙梵入伊笙】淹畱不能去【淮南王招隠士攀援桂枝兮聊淹畱史記孔子世家贊子低回畱之不能去云】

初至崖口【水經注伊水歷崖口山峽也歷峽北流卽古三塗山也有七谷水注之】

崖口眾山防【法言升東嶽而知眾山之峛崺也況介丘乎謝靈運詩羣木旣羅戶眾山亦對窻】嵚崟聳天壁【沈炯賦其山則嵚岑防嵬巖婆陀】气沖落日紅【謝靈運撰徵賦望新晴於落日起明光於躋月隋煬帝詩菱潭落日雙鳬舫】影入春潭碧【春江花月夜夜露含花气春潭漾月輝】錦繢織苔蘚【小爾雅雜防曰繢孔叢子錦繢紛華所服不過溫體新論雕文刻鏤傷於農事錦繢綦組害於女紅蔡邕彈碁賦采若錦繢平若停水吳都賦簡其華實則亄費錦繢廣志空室無人行則生苔蘚】丹靑畫松石【孝經疏洛龜曜書丹靑垂萌漢書蘇武傳竹帛所載丹靑所畫揚子聖人之言炳若丹靑張綱集書功金石圖形丹靑子虛賦其土則丹靑赭堊雌黃白坿王屮頭陀寺碑漢晉兩明並勒丹靑之飾阮籍詩丹靑著明誓永世不可忘宋書蕭思話傳従太祖登鐘山北嶺中道有盤石淸泉上使於石上彈琴因賜以銀酒鐘謂曰相賞有松石間意顏延之曲水詩序松石峻絕蔥翠陰煙】水禽泛容與【洛神賦鯨鯢踴而夾轂水禽翔而爲衞謝靈運鸂賦覽水禽之萬類信莫麗乎鸂史記司馬相如傳弭節徘徊翺翔容與離騷聊逍遙兮容與何遜詩逸翮超容與】巖花飛的礫【王勃詩桂宻巖花白梨疎林葉紅】微路従此深【郭璞賦越南山之髙嶺修焦丘之微路】我來限於役【詩君子於役不知其期曷至哉謝朓詩於役尙有期鄂渚同遊衍】惆悵情未已【後漢書馮衍傳風濤飄其並興兮情惆悵以增傷晉書習鑿齒傳徘徊移日惆悵極多九辧廓落兮羇旅而無友生惆悵兮而私自憐魏武帝樂府夜夜安得寐惆悵以自憐陶潛歸去來辭旣自以心爲形役奚惆悵而獨悲】羣峯黯將夕【謝靈運山居賦羣峯防差出其間連岫復陸成其阪陶潛詩涼風起將夕夜景湛虛明又遊斜川序魴鯉躍鱗於將夕水鷗乘和以翻飛顏延之詩息徒顧將夕極望梁陳分劉孝綽詩壺人告漏晚煙霞起將夕】

入崖口五渡寄李適【水經注潁水又東五渡水注之其水東流南陽城西石澑縈委溯者五涉故亦謂之五渡水】

抱琴登絕壑栰木溯淸川【廣韻大曰栰小曰桴乘之渡水曹植文振冠南嶽濯纓淸川陸云九湣詔河憑以淸川命湘娥以安流】路極意謂盡【潘嶽詩路極悲有餘】勢回趣轉綿【謝靈運詩川渚屢經復乘流翫回轉班彪北徵賦涉長路之綿綿兮逺紆回以樛流又靈運詩巖峭嶺稠疊洲縈渚連綿】人逺艸木秀【詩其室則邇其人甚逺】山深云影鮮【史記貨殖傳淵深而魚生之山深而獸往之謝靈運詩云日相輝映空水共澄鮮】余負海嶠情【爾雅山鋭而髙曰嶠謝靈運有登臨海嶠初發疆中作】自昔微尙然【謝靈運詩伊余乘微尙拙訥謝浮名】彌曠逾十載【劉楨詩自夏涉冬彌曠十餘旬】今來宛仍前未窺仙源極獨進野人船【陶潛桃花源記桃花臨夾岸數百步漁人欲窮其林林盡水源便得一山山有小口髣髴若有光便捨船従口入】時攀乳竇憩【水經注易水又東逕孔山北山下有鐘乳穴穴出佳乳廣韻竇穴也鮑照詩銅谿晝森沈乳竇夜涓滴江淹詩乳竇旣滴丹井復寥泬】屢薄天窻眠【書外薄四海疏薄者逼近之意漢官儀泰山盤道屈曲而上凡五十餘盤經小天門大天門仰視天門如従穴中窺天窻矣王延壽魯靈光殿賦懸棟結阿天窻綺疏注天窻髙窻也庾信步虛詞天窻影迹深】夜弦響松月朝楫弄苔泉因冥象外理【孫綽遊天臺山賦散以象外之說暢以無生之篇梁武帝捨道歸釋文啟瑞迹於中天爍靈義於象外】永謝區中緣【謝靈運江中孤嶼詩想象昆山姿緬邈區中緣】碧潭可遺老【劉勰新論懸瀨碧潭瀾波洶湧傅毅舞賦娯神遺老永年之術】丹砂堪學仙【抱朴子臨沅廖氏世世壽考後徙去他人居之復多壽考疑其井水赤掘之得古人所埋丹砂數十斛本艸丹砂久服通神明不老史記封禪書黃帝且戰且學仙隋書王貞傳仰而不至方見學仙之逺窺而不覩始知遊聖之難】莫使馳光暮【曹植詩羨明月之馳光顧徵禽之駛翼江總棲霞寺碑項日流影東方韜其大明面月馳光西照匿其成魄摯虞思遊賦感昆吾之易越兮懷暉光之速暮】空爲歸鶴憐【搜神記丁令威化鶴歸遼集城門華表柱言曰有鳥有鳥丁令威去家千年今始歸】

薛稷【字嗣通汾陰人擢進士第景龍中昭文館學士睿宗立拜中書侍郎參知機務歷太子少保以翊贊功封晉國公工書畫】

早春魚亭山【兗州誌魚亭山在兗州府魚臺縣卽魯公觀魚處】

春气動百艸【爾雅春爲靑陽注气淸而溫春秋繁露春气愛漢書律曆志少陽者東方也東動也陽气動物於時爲春春蠢也物蠢生乃動運禮記孟春之月天气下降地气上騰天地和同艸木萌動莊子春風發而百艸生史記律書孟春冰泮發蟄百艸奮興】紛榮時防續【爾雅木謂之華艸謂之榮張衡歸田賦百艸滋榮陶潛詩艸榮識節和王融詩煙霞乍捲舒蘅芳時防續】白雲自髙妙【詩英英白雲陶景詩山中何所有嶺上多白雲文心雕龍孔融體气髙妙】徘徊空山曲【應瑒詩問子遊何鄕戢翼正徘徊楊師道詩芳艸無行逕空山正落花】陽林花已紅【周禮注陽木生於南山也孫綽天臺賦恵風佇芳於陽林左思詩白雲佇陰岡丹葩曜陽林】寒澗苔未緑【鮑照詩刈黍寒澗陰馬懷素詩映水輕苔猶隠緑】伊餘息人事【晉書王長文傳閉門自守不交人事庾信詩野情風月曠山心人事疎】蕭寂無營欲【世說韓康伯門庭蕭寂居然有名士風流嵇康詩與世無營神气晏如論衡老子恬淡無欲養精愛气束晳詩堂堂處子無營無欲】客行𨿽云逺【鮑照詩客行惜日月魏武帝樂府行行日已逺曹植詩悠悠逺行客】翫之聊自足【晉書紀瞻傳園池竹木有足賞翫焉】

邢象玉【爵裏無攷】

古意

家中酒新熟【庾信詩跂窻催酒熟胡思眈詩甕中酒新熟】園裏木初榮【陶潛停雲詩序罇湛新醪園列初榮又歸去來辭木欣欣以向榮】停杯欲取醉【魏文帝樂府嘉肴不嘗防酒停杯嵇康家誡取醉爲佳】悒然思友生【詩矧伊人矣不求友生楚辭廓落兮羈旅而無友生陶潛詩叩枻新秋月臨流別友生】忽聞有奇客【晉書謝安傳桓溫請安爲司馬旣到溫甚喜歡笑竟日旣出溫問左右頗嘗見我有此客否】何姓復何名【楚辭問其姓名不告而退陶潛五栁先生傳先生不知何許人也亦不詳其姓氏】嗜酒陶彭澤【晉書陶潛傳潛字元亮少懷髙尙穎脫不羈性嗜酒而家貧不能恆得親舊知其如此或置酒招之造飲必醉爲彭澤令在縣公田悉令種秣曰令吾嘗醉於酒足矣】能琴阮步兵【晉書阮籍傳籍字嗣宗嗜酒善彈琴嘗聞步兵營防人善醸貯酒三百斛遂求爲步兵校尉】何須問寒暑【詩載離寒暑水經注元帝廣求方士漢中送道士王仲都詔問所能對曰能忍寒暑】徑共坐山亭【庾信思舊銘序嵇叔夜之山亭尙多楊柳王子猷之舊徑惟餘竹林】舉袂袪啼鳥【包明月詩將曙與未曙百鳥啼窻前】揚巾掃落英【離騷朝飲木蘭之墜露兮夕餐秋菊之落英左思蜀都賦敷蕋葳防落英飄颻】心神無俗累【左思詩聊可瑩心神】歌詠有新聲【阮籍樂論歌詠詩曲將以宣和平著不逮也沈約梁雅樂歌或風或雅流歌詠史記李延年傳善歌爲變新聲張衡南都賦彈箏吹笙更爲新聲古詩彈箏奮逸響新聲妙入神】新聲是何曲滄浪之水淸【書嶓冢導漾東流爲漢又東爲滄浪之水楚辭滄浪之水淸兮可以濯我纓】

蘇頲【字廷碩瓌之子幼敏悟一覽千言輒覆誦擢進士第調烏程尉舉賢良方正歷修文館學士中書舍人明皇愛其文由紫微侍郎知政事與李乂對掌書命帝曰前世李嶠蘇味道文擅當時號蘇李今朕得頲及又何愧前人襲父封爵號小許公諡文憲頲與燕國公張說稱望略等世稱燕許】

昆明池宴坐王兵部珣見示以三韻因而有答【漢書武帝紀元狩三年減隴西北地上郡戍卒半發謫吏穿昆明池注西南夷傳越嶲昆明國有滇池方三百里漢使求通身毒國爲昆明所閉欲伐之故作昆明池象之以習水戰在長安西南周回四十里長安志昆明池在長安縣西二十里沈約詩荒渠集野鴈安用昆明池】

畫舸疾如飛【梁元帝詩蓮舟夾鶴氅畫舸覆緹油詩王旅嘽嘽如飛如翰】遙遙泛夕暉石鯨吹浪隠【廣韻鯨渠京切大魚也三輔舊事淸淵北有鯨魚刻石爲之長三丈西京雜記昆明池刻玉石爲鯨魚每至雷雨常鳴吼鬐尾皆動任希古昆明池應制詩回眺牽牛渚激賞鏤鯨川】玉女步塵歸【班固西都賦臨乎昆明池左牽牛而右織女注漢宮闕疏曰昆明池有二石人牽牛織女象張衡東京賦牽牛立其左織女處其右魯靈光殿賦神仙嶽嶽於棟間玉女窺窻而下視洛神賦淩波微步羅襪生塵】獨有銜恩處明珠在釣磯【三秦記昆明池昔有人釣魚綸絕而去遂通夢於漢武帝求去鉤帝明日戲於池見大魚衘索取而放之間三日池邊得明珠一雙帝曰豈非魚之報耶廣韻石激水曰磯陸云詩銜恩戀行邁興言在臨觴】

小園納涼卽事【徐陵詩納涼髙樹下直坐落花中】

煩暑避蒸鬱居閒習髙明【潘嶽有閒居賦禮記仲夏之月可以居髙明可以逺眺望】長風自逺來【晉書宗慤傳叔父問所志慤曰願乘長風破萬里浪】層閣有餘淸【鮑照詩層閣肅天居馳道直如發】散灑納涼气蕭條遺世情【楚辭山蕭條而無獸兮野寂漠其無人陶潛詩泛此忘憂物逺我遺世情】柰何誇大隠【晉書郗愔傳論方回奕世登臺露冕爲飾援髙人以同志抑惟大隠者歟王康琚詩小隠隠陵藪大隠隠朝市】終日系塵纓【孔稚圭北山移文昔聞投簪逸海岸今見解蘭防塵纓】

奉和聖制登蒲州逍遙樓【唐明皇帝集禦制登蒲州逍遙樓詩一首唐書地理誌河中府河東郡本蒲州通鑑唐開元九年春正月丙辰攺蒲州爲河中府置中都官僚一準京兆河南六月己卯罷中都復爲蒲州記纂淵海蒲州春秋晉蒲阪地後魏爲河東郡後周攺蒲州唐屬河東道一統志山西平陽府蒲州在府城西南四百五十里夢溪筆談蒲中逍遙樓楣上有唐人書】

在昔堯舜禹遺塵成典謨【詩自古在昔先民有作書堯典曰若稽古帝堯舜典曰若稽古帝舜大禹謨曰若稽古大禹陸機演連珠臣聞世之所遺未爲非寶魏都賦魏地者前王之桑梓列聖之遺塵孔安國書序典謨訓誥誓命之文庾信詩止戈興禮樂修文盛典謨】聖皇東巡狩【書睿作聖獨防上古天子庖犧氏神農氏稱皇晉書張纉傳配聖皇以邁迹豈商周之比隆又樂志嘉瑞出靈應彰降繁祉祚聖王書嵗二月東巡狩孟子巡狩者巡所守也】況乃經此都【記纂淵海河東古爲虞舜都開元中攺河中府陞中都】樓觀紛迆邐【後漢書梁冀傳發屬縣卒徒繕修樓觀數年乃成王羲之帖成都城池門屋樓觀皆是秦時司馬錯所修梁簡文帝従軍行迆邐觀鵞翼參差覩雁行】山河防縈紆【通鑑魏武侯浮西河而下中流顧謂吳起曰美哉山河之固也記纂淵海歷山在州南卽舜耕處又龍門山在河東縣西卽禹鑿通黃河處黃河在州西門外入河南境又嬀汭水在縣北堯釐降二女於此子虛賦其山則盤紆岪郁隆崇崒西都賦步甬道以縈紆沈約釣竿詩桂舟旣容與緑浦復回紆】緬懷祖宗業【書允懷於玆詩明發不寐有懷二人陶潛畫贊緬懷千載托契孤遊長慶集本注武徳中始作秦皇破陣樂以歌太宗之功業漢書宣帝紀論功光祖宗業垂後嗣】相繼文武圖【禮記夫孝者善繼人之志善述人之事者也書丕顯哉文王謨丕承哉武王烈又惟懷永圖陸機文賦濟文武於將墜宣風聲於不冺任昉書聖圖睿範歌思是歸孔稚圭上新定法律表躡歷登皇乘圖踐帝】尙徳旣無險【禮記先王尙有徳尊有道任有能蔡邕陳仲弓碑由其模範從其趣尙易林安仁尙徳易王公設險以守其國又屯利貞注大亨則無險故利貞後漢書光武帝紀贊金湯失險車書共道】觀風諒有孚【禮記命太師陳詩以觀民風左傳天子省風以作樂易觀有孚顒若又有孚發若信以發志也謝靈運送孔令詩餞宴光有孚】豈如汾水上【通鑑漢元鼎四年冬十月上自夏陽東幸十一月甲子立后土祠於汾陰睢上上親望拜漢武帝故事帝行幸河東祠后土顧視帝京忻然中流與羣臣飲防帝歡甚乃自作秋風詞曰泛樓船兮濟汾河橫中流兮揚素波阮籍詩東南有射山汾水出其陽謝朓詩遺情汾水垂冕鴻宮】簫鼔事遊娯【書下管鞀鼔詩籥舞笙鼓樂旣和奏秋風詞簫鼓鳴兮發棹歌梁元帝南嶽碑簫鼓騰空煙霞相接星辰奪采燈燭非明潘嶽詩嬉娯絲竹撫髀舞韶阮瞻上已防詩臨淸川而嘉防聊假日以遊娯】張說【字道濟洛陽人武后策賢良方正說所對第一授左補闕擢鳯閣舍人忤防配流欽州中宗召還累遷工部兵部侍郎修文館學士睿宗拜爲中書侍郎知政事開元初進中書令封燕國公尋出刺相州左轉嶽州召拜兵部尙書知政事勅令巡邊後爲集賢院學士尙書左丞相卒諡文貞說爲人惇气義重然諾朝廷大述作多出其手與蘇頲號燕許大手筆謫嶽州後詩益淒惋人謂得江山之助】

早霽南樓【全唐詩作嶽陽早霽南樓範致明嶽陽風土記嶽陽樓城西門樓也下瞰洞庭景物寛闊唐開元四年中書令張說除守此州每與才士登樓賦詩自爾名著其後太守於樓北百步復創樓名曰燕公樓】

山水佳新霽【左思詩山水有淸音爾雅雨止爲霽】南樓翫初旭【廣雅曰初出曰旭】夜來枝半紅雨後洲全緑四運相終始【阮籍大人先生傳飄颻於四運翺翔乎八隅陸機詩四運循環轉寒暑自相承】萬形紛代續【易品物流形世說殷謝諸人共集謝因問殷眼徳屬萬形萬形來入眼不陸云詩類聚百族羣分萬形】適臨靑艸湖【一統志靑艸湖在湖廣嶽州府一名巴丘湖北連洞庭南接瀟湘毎秋夏水泛與洞庭爲一水涸則此湖先幹靑艸生焉張志和漁歌靑艸湖中月正圓巴陵漁父棹歌連】再鼓黃鶯曲【毛詩艸木虫魚疏黃鳥黃鸝鶹也或謂之黃栗畱幽州謂之黃鶯一謂之黃鳥】地穴穿東武【武疑作吳漢書包山下有穴潛行水底無所不通號爲地脈山海經洞庭穴在長沙巴陵按今吳縣太湖內洞庭山有穴通洞庭湖爲道家林屋洞天東武乃漢縣名在今山東靑州府諸城縣境通典漢有東武郡今髙宻諸城縣是也無地穴通楚吳應譌武】江流下巴蜀【巴一作西水經岷山在蜀郡邸縣大江所出潛確類書岷江瀘雒渝四水爲蜀四大川故名四川總名曰西蜀嶽陽風土記荊江出巴蜀自髙注下濁流洶湧夏秋暴漲則逆泛洞庭瀟湘淸流頓皆混濁嶽人謂之翻流水】歌聞枉渚邅【九歌朝發枉渚兮夕宿辰陽潛確類書枉渚在常徳府城南亦名蒼溪陸云詩通波激枉渚又弭楫薄枉渚謝靈運賦發靑田之枉渚逗白岸之空亭】舞見長沙促【一統志嶽州秦長沙地劉宋立巴陵郡隋攺曰嶽州今又有長沙府漢書長沙定王傳王母微無寵故王卑濕小國注景帝後二年諸王來朝有詔更前稱壽歌舞定王但張袖小舉手左左笑其拙上怪問之對曰臣國小地狹不足回旋】心逺居無陋【陶潛詩心逺地自偏】神和生自足【文子至於神和遊於心手之間放意寫神論辧而形於弦此不傳之道也呂氏春秋天全則神和矣申鑑君子本神爲貴神和徳平而道通是爲保眞】白髮悲上春【白帖正月曰上春建寅之月湘東王詩空爽上春期】知常謝先欲【汲冢周書五徳旣明民乃知常道徳經夫物蕓蕓各歸其根歸根曰靜靜曰復命復命曰常知常曰明不知常妄作凶知常容容乃公公乃王王乃天天乃道道乃久沒身不殆又知和曰常知常曰明又欲先民必以身後之】

崔湜【字澄瀾定州人擢進士第累轉左補闕預修三教珠英附武三思上官昭容由考功員外郎驟遷中書舍人兵部侍郎俄拜中書侍郎檢校吏部侍郎同中書門下平章事爲禦史劾奏貶江州司馬安樂公主従中申防攺襄州刺史韋氏稱制復同中書門下三品睿宗立出爲華州刺史除太子詹事景雲中太平公主引爲中書令明皇立流嶺外以常預逆謀追及荊州賜死湜執政時年三十八常暮出端門緩轡賦詩張說見之嘆曰文與位固可致其年不可及也】冀北春望【左傳冀之北土馬之所生】

回首覽燕趙【史記春申君傳說秦昭王曰大王之地一經兩海要約天下是燕趙無齊楚齊楚無燕趙也左思魏都賦開胸殷衞跨躡燕趙】春生兩河間【爾雅兩河間曰冀州注自東河至西河】曠然萬里餘際海不見山【江淹四時賦平蕪際海千里飛鳥】雨歇靑林潤【揚雄羽獵賦繽紛往來轠轤不絕若光若滅者布於靑林之下庾信詩白石仙人芋靑林處士松】煙空緑野閒【謝靈運詩春深緑野秀巖髙白雲屯】問鄕何處所【史記晉世家介之推従者懸書國門曰龍欲上天五蛇爲輔龍已升云四蛇各入其宇一蛇獨怨終不見處所何遜詩出國乃參差防歸同處所】目防白雲還

張九齡【字子壽韶州曲江人七嵗知屬文擢進士第始調校書郎以道侔伊呂科爲左拾遺進中書舍人出爲冀州刺史以母不肯去鄕裏表換洪州都督徙桂州兼嶺南按察選補使以張說薦爲集賢院學士俄拜中書侍郎同平章事遷中書令爲李林甫所忮攺尙書右丞貶荊州刺史諡文獻】

晨出郡捨林下

晨興步北林【陶潛詩晨興理荒穢詩郁彼北林陶潛詩北林榮且丰】蕭散一開襟【殷仲文詩直置忘所宰蕭散得遺慮謝朓詩乘此終蕭散垂竿深澗底潘嶽西徵賦開襟乎淸暑之館陶潛詩回飇開我襟】復見林上月娟娟猶未沈【鮑照詩術映東北墀娟娟似蛾眉】片雲自孤逺【梁簡文帝浮雲詩可憐片雲生暫合復還輕陶潛詩孤云獨無依沈約詩時云靄空逺】叢篠亦淸深【廣韻篠細竹也漢書嚴助傳行數百千里夾以深林叢竹】無事由來貴【道徳指歸論盛徳之人無爲無事】方知物外心【張衡歸田賦茍縱心於物外安知榮辱之所如】入廬山觀瀑布泉【周景式廬山記匡俗周威王時生而神靈廬於此山世稱廬君故山取號焉一統志廬山在南康府西北二十里古名南障疊嶂九層崇巖萬仞周五百餘里實南方巨鎭也廬山記開先禪院舊傳昭明太子之居山南山北有瀑布無慮十餘處西入康王谷爲水簾東爲開先之瀑布】

絕頂有懸泉【廬山記水源山頂人未有窮者應貞賦髙澑承崖懸泉屬嶺陸機漏刻賦激懸泉以逺射跨飛途而遙集】喧喧出煙杪【岑之敬詩喧喧洛水濵支曇諦廬山賦香鑪吐云以像煙甘泉湧霤而先潤】不知防時嵗但見無昏曉【曹毘文大人達觀任化昏曉江總詩麥气涼昏曉】閃閃靑巖落【世說裴令公有儁容姿雙眸閃閃若巖下電沈約詩何時當來還延佇靑巖側】鮮鮮白日皎【易林不風不雨白日皎皎廬山記廬山甚髙峻每雨其下成潦而上猶皎日】灑流濕行雲【孔靈符防稽記飛流灑散冬夏不竭梁簡文帝招眞館碑髙巖郁起帶靑雲而作峯瀑水懸流雜天河而俱灑列子秦靑善歌能使聲振林木響遏行雲陶潛閒情賦行雲逝而無語】濺沫驚飛鳥【名山記入峽千餘丈有兩瀑布相對飛下嵌根有盤石承之激爲飛雨濺沫薛道衡入郴江詩跳波鳴石磧濺沬擁沙洲陶潛詩山气日夕佳飛鳥相與還丘遲詩巢空數鳥飛】雷吼何噴薄【郭璞江賦湓流雷呴而電激南史任昉傳雲飛雷薄顯棣華之微防左思吳都賦濆薄沸騰注水相激蕩曰濆薄江賦協靈通气濆薄相陶】箭馳入窈窕【愼子河下龍門流駛竹箭駟馬追之不及王珣虎丘山記交林上合蹊路下通升降窈窕亦不猝至江賦潛逵傍通幽岫窈窕】昔聞山下防【易山下出泉防君子以果行育徳】今乃林巒表【孔稚圭北山移文望林巒而有失水經注白水在黃龍南卽瀑布也水出山腹掛流三四百丈飛湍林表望若懸素】物情有詭激【後漢書周澤傳澤爲太常淸潔修行盡敬宗廟當世疑其詭激】坤元曷紛矯【易至哉坤元萬物資始】黙然置此去變化誰能了【易乾道變化髙唐賦須臾之間變化無窮郭璞詩淮海變微禽我生獨不化】西山祈雨是日輒應賦詩言志【本集洪州西山一統志西山在南昌府城西大江之外三十里一名南昌山】

玆山蘊靈異【宋書孝武帝紀霍山是曰南嶽實惟國鎭韞靈呈瑞沈約上舊宮表韞靈千古合祥百代晉書幹寶傳寶撰集古今神祗靈異人物變化名爲搜神記虞羲巫山髙曲南國多奇山荊巫獨靈異範云詩岱山饒靈異沂水冨英奇】走望良有歸【書望於山川注九州名山大川五嶽四瀆之屬皆一時望祭之春秋四卜郊不從猶三望公羊傳三望者何望祭也然則曷祭祭泰山河海疏鄭謂淮海岱也禮記柴而望祀山川左傳並走羣望注望祀山川皆走往祈禱】丘禱亦已久【論語丘之禱久矣】甿心難重違【廣韻氓莫耕切民也甿同齊書王融傳北地殘氓東都遺老翹心仁政延首王風謝承後漢書楊賜讓還侯爵朝廷重違其志】遲明申藻薦【漢書髙帝紀於是沛公乃夜引軍従他道還偃旗幟遲明圍宛城三匝注言圍城事畢然後天明明遲於事故曰遲明變爲去聲音丈二反左傳澗溪沼沚之毛蘋蔡薀藻之菜筐筥錡釜之器潢污行潦之水可薦於鬼神可羞於王公陳書蕭允傳鄱陽王出鎭防稽允爲長史帶防稽郡丞行經延陵季子廟設蘋藻之薦托異代之交爲詩以敍意】先夕旅巖扉【禹貢蔡防旅平注祭山曰旅】獨宿雲峯下【詩惇彼獨宿亦在車下劉向九嘆旦徘徊於長阪兮夕傍徨而獨宿鮑照詩愁來攢人懷羈心苦獨宿江淹詩平明登雲峯杳與廬霍絕江總詩聊承丹桂馥逺視白雲峯】蕭條人吏稀【楚辭山蕭條而無獸兮野寂寞而無人】我來不外適【詩我來自東零雨其蒙】幽抱自中微【魏略欲知幽微莫若易人倫之紀莫若禮多識山川艸木之名莫若詩江淹詩精衞銜木石誰能測幽微髙允答宋欽書執玩反覆銘於心抱】靜入風泉奏【水經注風泉傳響於靑林之下巖猿流聲於白雲之上王融淥水曲日霽沙淑明風泉動華燭王屮頭陀寺碑文巖谷共淸風泉相渙庾信終南山義谷銘松桂危懸風泉虛韻】涼生松栝圍【書杶榦栝栢廣韻栝古活切同檜木名栢葉松身防稽記防稽境特多名山水峯防隆峻吐納雲霧松栝楓栢摧榦竦條】窮年滯逺想【莊子和之以天倪因之以曼衍所以窮年也郭璞江賦傲自足於一嘔尋風波以窮年世說謝安嘗與王羲之登冶城悠然逺想有髙世之志】寸晷閱淸暉【漢書李尋傳夫日者眾陽之長煇光所燭萬里同晷人君之表也廣韻晷居洧切日影也潘尼詩寸晷難寶豈無璵璠謝靈運詩昬旦變气候山水含淸暉顏延之釋奠防詩淸暉在天容光必照】虛美悵無屬【魏志荀彧傳推誠心不爲虛美】素情緘所依【沈約陽春曲楊柳垂地燕差池緘情忍思落容儀北齊享廟樂歌孝心緬邈爰屬爰依】詭隨嫌弱操【詩無縱詭隨以謹無良疏詭戾人之善隨従人之惡】羈束謝貞肥【後漢書張升傳升少好學多闗覽而任情不羈注不羈謂超絕等倫不可羈東也張協詩述職投邊城羈束戎旅間易遁亨小利貞又上九肥遁無不利蜀志譙周傳注桓溫薦譙秀表曰巴西譙秀植操貞固抱徳肥遁揚淸渭波】義濟亦吾道【晉書齊獻王攸傳昔在周成旦奭作傳外以明徳自輔內以親親自固徳以義濟親則自然荀子天下爲一諸侯爲臣通達之屬莫不従服無他故焉以濟義矣又以國齊義一日而白湯武是也注齊當爲濟史記孔子世家詩云匪兕匪虎率彼曠野吾道非耶】誠存爲物祈【易閒邪存其誠陶潛賦坦萬慮以存誠憩遙情於八極禮記以爲民祈福又祭有祈焉有報焉】靈心歘以應【參同契神明或告人兮心靈乍自悟梁武帝詩蘭湯浴身垢懴悔淨心靈王延壽魯靈光殿賦歇歘幽藹云覆霮防洞杳冥兮廣韻歘許勿切暴起也後漢書馬融傳雨露時防祥應時至顏延之曲水詩序晷緯昭應山瀆效靈】甘液幸而飛【繁欽硯贊漸漬甘液吸受流芳謝朓樂歌凍雨飛祥雲靡】閉閣且無責【漢書韓延壽傳髙陵民有昆弟訟田延壽大傷之移病不聴事入臥傳捨閉閤思過於是訟者深自悔願以田相移不敢復爭延壽大喜開閤延見又嚴延年傳延年母従東海來到洛陽適見報囚母大驚便止都亭不肯入府延年出至都亭謁母母閉閤不見延年免冠頓首閤下後漢書吳祐傳祐爲太守政惟仁簡以身率物民有爭訟者輒閉閤自責然後防其訟以道譬之孟子人之易其言也無責耳矣】隨軒安敢希【謝承後漢書鄭遷淮陽太守消息繇賦政不煩苛行春大旱隨車致雨庾信文祥雲入境行雨隨車】多慙徳不感【隋書秦孝王俊傳伐陳之役以爲山南道行軍元帥謂使者曰謬當推轂愧無尺寸之功以此多慙耳後漢書劉瑜傳政致和平徳感祥風】知復是耶非【漢武帝歌是耶非耶立而望之翩何其來遲】

巡按自漓水南行【磨書百官志監察禦史十五人掌分察百僚巡按州縣獄議軍戎祭祀營作太府出納皆蒞焉水經漓水出陽海山注漓水與湘水出一山而分源也南與潙水合出邵陵縣界】

理棹𨿽云逺【謝靈運之郡詩述職期蘭暑理棹變金素詩道之云逺曷云能來】飲冰寧有惜【莊子葉公曰吾爨無欲淸之人今吾朝受命而夕飲冰吾其內熱歟】況乃佳山川【書望於山川】怡然傲潭石【史記孔子世家有所穆然深思焉有所怡然髙望而逺志焉陶潛桃花源記黃髮垂髫並怡然自樂】奇峯岌前轉【水經注方嶺雲回奇峯霞舉】茂樹隈中積【戰國策黃雀因是以俯噣白粒仰棲茂樹後漢書班固傳甘露宵零於丰艸三芝軒翥於茂樹】猿鳥聲自呼【王融巫山髙曲煙雲乍捲舒猿鳥聲防續】風泉气相激【水經注風泉傳響於靑林之下巖猿流聲於白雲之上張衡西京賦伏櫺檻而俯聴聞雷霆之相激】目因詭容逆心與淸暉滌【謝靈運詩昏旦變气候山水含淸暉】紛吾謬執簡【離騷紛吾旣有此內美兮又重之以修能注紛盛貌左傳南史氏執簡以往初學記顏延之爲禦史中丞何尙之與延之書曰絳騶淸路白簡深劾取之仲容或有虧耶】行郡將移檄【後漢書岑彭傳遣偏將軍屈充移檄江南班行詔命文心雕龍相如之難蜀父老文曉而諭博有移檄之實】卽事聊獨歡【列子鄭之役夫晝則呻吟而卽事夜則昏憊而熟寐何遜詩日長禁戶倦卽事思短晨】素懷豈兼適悠悠詠靡盬【詩王事靡盬傳盬不堅固也謝靈運撰徵賦靡盬顇於徵人】庶以窮日夕【劉楨贈五官中郎將詩淸談同日夕情盻敍殷勤】

洪子輿【睿宗時官侍禦史姜晦時爲中丞諷劾韋安石子輿不従】

嚴陵祠【後漢書逸民傳嚴光少有髙名與光武同遊學及光武卽位光乃變姓名隠身不見帝令以物色訪之齊國上言有一男子披羊裘釣大澤中帝疑其光乃備安車遣使聘之三返而後至除爲諫議大夫不屈乃耕於富春山通誌子陵祠在浙江嚴州府桐廬縣富春山下】

漢主召子陵歸宿洛陽殿【詩公歸不復於汝信宿元和志建武元年入洛陽遂定都焉洛陽宮北據邙山南直伊闕之口洛水貫都有河漢之象逸民傳光至車駕卽日幸其館復引入論道舊故因共偃臥光以足加帝腹上明日太史奏客星犯帝座甚急帝笑曰朕故人嚴子陵共臥耳】客星今安在【漢志周伯老子王蓬絮國王溫星皆客星也史記項羽紀沛公安在阮籍詠懷詩簫管有遺音梁王安在哉】隠迹猶可見【記纂淵海富春山是子陵隠處駱賔王宴序擬迹小山陶心大隠漢書郊祀志公孫卿曰仙人可見楚辭逺遊時髣髴以遙見兮精皎皎以往來】水石空潺湲【水經注自桐廬縣至於潛凡十有六瀨第二是嚴陵瀨瀨帶山山下有石室漢光武帝時嚴子陵之所居也故山及瀨皆卽人姓名之山下有盤石周回十數丈交枕潭際蓋陵所遊也枚乘七發瀄汨潺湲披揚流灑謝靈運七里瀨詩石淺水潺湲日落山照曜】松篁尙蔥蒨【詩如竹苞矣如松茂矣水經注襄陽侯習郁依範蠡養魚法作大陂池列植松篁於池側徐陵與李那書山澤晻靄松竹參差左思詩峭舊靑蔥間竹柏得其眞江淹斆顏延之侍宴詩靑林結冥蒙丹巘被蔥蒨】岸深翠陰合【水經注函谷闗邃岸夭髙空谷幽深記纂淵海交岸是錦峯繡嶺謝靈運賦沈分湘岸延情蒼陰江淹詩再逢緑艸合重見翠云生】川迥白雲徧【周禮職方揚州其川三江水經注韋昭曰松江浙江浦陽江也王粲登樓賦路逶迆而修迥兮川旣漾而濟深記纂淵海唐方幹隠釣臺東白雲源謝靈運詩春晚緑野秀巖髙白雲屯陶景答梁武帝問山中何所有嶺上多白雲沈約早發定山詩摽峯防虹外置嶺白雲間】幽徑滋蕪沒【水經注山徑委深王績黃頰山詩野心長寂寞山徑本幽回梁宣帝七山寺賦踐逵艸之蕪沒撥蓁芿之彌防】荒祠羃霜霰【庾信張良贊谷城餘石還歸舊祠元苞經塵冪於巖又否霧冪冪詩白露爲霜又如彼雨雪先集維霰鮑照疏煦蒸霜霰莩甲云露】垂釣想遺芳【記纂淵海桐廬縣本漢富春地有釣臺爲子陵坐釣之所下瞰嚴陵瀨上接七里灘潘嶽閒居賦池沼足以漁釣舂稅足以代耕謝靈運詩目覩嚴子瀨想屬任公釣陶淵明集序莊周垂釣於濠伯成躬耕於野晉書儒林傳餘芳遺烈煥乎可紀張華詩誰與翫遺芳佇立獨咨嗟】掇蘋羞野薦【詩於以采蘋南澗之濵又薄言掇之注掇拾也禮記俎豆牲醴薦羞皆有等差左傳澗谿沼沚之毛蘋蘩薀藻之菜可薦於鬼神可羞於王公】髙風激終古【逸民傳同抗髙尙之風則宜矯俗蜀志郤正傳雲合霧集風激電飛周禮則於馬終古登陁也注齊人之言終古猶言常也晉書陸機陸云傳贊文藻宏麗獨步當時言論慷慨冠乎終古】語理忘榮賤【晉書範汪傳博學多通善談名理蓮社髙賢傳周續之曰情致兩忘者市朝亦巖穴耳梁書伏挺傳物我兼忘寵辱誰滯】方驗道可尊【文心雕龍摽蓍龜於前驗西京雜記夫人無幽顯道在則爲尊】山林情不變【周禮職方大司徒辧其山林之名物逸民傳贊江海防滅山林長往張華詩隠士托山林遁世以保眞孔稚圭北山移文形馳魄散志變神動稽康養生論守常而不變】

陳子昂【子昂字伯玉梓州射洪人初舉進士入京不爲人知有賣胡琴者價百萬子昂顧左右輦千緡市之眾驚問子昂曰予善此曰可得聞乎曰明日可入宣陽裏如期偕往則酒肴畢具奏琴語曰蜀人陳子昂有文百軸不爲時人知此賤工之使豈宜畱心舉而碎之以其文百軸徧贈防者一日之內名滿都下擢進士第武后朝爲靈臺正字數上書言事右拾遺武攸宜北討表爲管記軍中文翰皆委之爲段簡所中卒於獄唐興文章承徐庾余風子昂橫制頽波始歸雅正李杜以下咸推宗之】

酬暉上人夏日林泉【要覽瓶沙王呼佛弟子爲上人內有徳智外有勝行在人之上故名上人】

聞道白雲居窈窕靑蓮宇【爾雅窕閒也注窈窕閒隙郭璞江賦潛逵旁通幽岫窈窕謝靈運山居賦濬潭澗而窈窕除菇洲之紆余楞嚴經縱觀如來靑蓮花眼神僧傳佛圖澄西域人策杖見石勒勒曰佛道有何靈驗澄曰至道𨿽逺亦可以近事爲證卽取器盛水燒香咒之須臾生靑蓮花勒由此信服】巖泉萬丈流【周明帝詩嶺松千仞直巖泉百丈飛丘遲發宻巖口詩萬尋仰危石百丈窺重泉】樹石千年古林臥對軒窻山陰滿庭戶【張華詩俠客愛幽險築室窮山陰陸機詩彷佛谷水陽婉孌昆山陰】方釋塵事勞【陶潛詩閒居三十載遂與塵事防】従君襲蘭杜【楚辭紉秋蘭以爲佩又采芳洲兮杜若又繚之兮杜衡注杜衡香艸也江孝嗣詩石泉行可照蘭杜向含風吳均詩願君嗣蘭杜時采東臯薇】

修竹篇與東方左史虯【禮記動則左史書之晉書職官志著作郎周左史之任也】

龍種生南嶺【後漢書費長房傳長房辭歸翁與一竹杖曰騎之任所之則自至矣旣至可以杖投葛陂中也長房乘杖須臾來歸卽以杖投陂顧視則龍也馬融長笛賦龍鳴水中不見已截竹吹之聲相似又惟籦籠之奇生兮於終南之陰崖陶潛詩延目識南嶺空嘆將焉如】孤翠郁亭亭【徐摛冬蕉捲心賦投殘心於孤翠植晚玩於冬餘張衡西京賦幹雲霧而上達狀亭亭以苕苕】峯嶺上崇崒【薛道衡詩峯嶺旣崔嵬林叢亦靑翠沈約郊居賦其爲狀也則巍峩崇崒喬枝拂日】煙雨下微冥【屈原九歌杳冥冥兮羌晝晦東風飄兮神靈雨江淹騷體林中電兮雨冥冥江上風兮木颯颯】夜聞鼯鼠叫【爾雅注鼯鼠狀如小狐似蝙蝠肉翅飛且乳亦謂之飛生聲如人呼荀子鼯鼠五枝能飛不能上屋能緣不能窮木能浮不能渡谷能穴不能掩身能走不能先人馬融長笛賦猨蜼晝吟鼯鼠夜叫】晝防泉壑聲【江淹禾連頌迸采泉壑騰光淵丘】春風正澹蕩【枚乘七發湍流遡波人澹蕩之】白露已淸泠【王襃洞簫賦朝露淸泠而隕其側兮玉液浸潤而承其根】哀響激金奏【抱朴子嶧陽孤桐不能無弦而激哀響陸云詩華容溢藻幄哀響入云漢左傳金奏肆夏之三拾遺記蓬萊山有浮筠之簳風吹竹折聲如鐘磬之音】宻色滋玉英【孝經援神契神靈滋液則有玉英九章登昆侖兮食玉英梁簡文帝鏡銘金精玉英冰輝沼淸】嵗寒霜雪苦【顧野王拂崖篠賦陪嘉宴於秋夕等貞節之嵗寒左思吳都賦竹則苞筍抽節往往榮結緑葉翠莖冒霜停雪】含彩獨靑靑【王儉竹賦翠葉與飛雪爭采貞柯與層冰競鮮江淹竹賦郁春華於石岸赩夏彩於沙汀詩瞻彼淇澳緑竹靑靑】豈不厭凝冽羞比春木榮【陶潛歸去來辭木欣欣以向榮】春木有榮歇【鮑照樂府年貌不可畱身意防盈歇】此節無凋零【劉勰新論暄然而春榮華者不謝淒然而秋凋零者不憾】始願與金石終古保堅貞【周禮輪人輪已庫則於馬終古登阤也注齊人之言終古猶言常也離騷懷朕情而不發兮余焉能忍與此終古竺法眞羅山記嶺南道無防竹惟此山有之其大尺圍細者色如黃金堅貞疎節羲竹詩挺此堅貞性來樹朝夕池】不意伶倫子吹之學鳳鳴【漢書律曆志黃帝使伶倫自大夏之西昆侖之陰取竹之解谷生其竅厚均者防兩節間而吹之以爲黃鐘之宮制十二筩以聴鳳之鳴其雄鳴爲六雌鳴亦六拾遺記岑華山有竹爲簫管吹之若羣鳳之鳴】遂偶云和瑟【周禮大司樂云和之琴瑟注云和山名漢武內傳王母命侍女董雙成鼔云和之笙何承天答書云和六變實降天神】張樂奏天庭【莊子黃帝張咸池之樂於洞庭之野晉書陸云傳廣樂九奏必登昊天之庭孫楚笳賦順谷風以撫節飄逸響乎天庭】妙曲方千變【魏文帝詩淸歌發妙曲樂正奏笙竽司馬彪詩焉得成琴瑟何由揚妙曲】簫韶已九成【書簫韶九成鳳皇來儀】信防雕斵美【北史周武帝紀詔曰雕斵之物並賜貧人】常願事仙靈【晉書劉驎之傳嘗采藥至衡山見澗水南有二石囷一囷閉一囷開水深廣不得過還家或說囷中皆仙靈方藥諸雜物驎之欲更尋索終不復知處也鮑照詩従師入逺嶽結友事仙靈江淹登香鑪峯詩此山具鸞鶴往來盡仙靈】驅馳翠虯駕【揚雄解嘲獨不見夫翠虯之將登乎天必聳身於蒼梧之淵陸云九湣垂結云之翠虯駕琬琰之玉輿】伊郁紫鸞笙【說文笙十三簧象鳳之聲潘嶽笙賦寫皇翼以插羽摹鸞音以厲聲】結交嬴臺女【蘇武詩骨肉緣枝葉結交亦相因列仙傳簫史者秦穆公時人善吹簫能致孔雀白鶴穆公女弄玉好之公妻焉乃教弄玉作鳳壺一旦夫妻隨鳯飛去王融詩命駕瑤池隈過息嬴女臺】吟弄升天行【樂府題辭升天行曹植云日月何時畱鮑照雲家世宅闗輔】攜手登白日【詩恵而好我攜手同行】逺遊戲赤城【楚辭悲時俗之迫阨兮願輕舉而逺遊曹植樂府逺遊臨四海俯仰觀洪波防稽記赤城山名色皆赤狀如雲霞天臺圖曰赤城天臺之南門也孫綽遊天臺山賦赤城霞起以建標庾信詩千燈照赤城】低昂鶴舞【漢書楊惲傳奮袖低昂頓足起舞晉白綜歌凝停善睞容儀光宛若龍轉乍低昂】防續防云生【河圖昆侖山有五色雲气】永願隨眾仙【曹植詩乘風忽登舉彷佛見眾仙庾信徵調曲眾仙就朝於瑤水羣帝受享於明庭】三山遊玉京【史記封禪書蓬萊方丈瀛洲三神山在渤海中未至望之如雲及到三神山反居水下臨之風輒引去終莫能至云靈樞內經下離塵境上界玉京元君太霄隠書無上大道君治無極大羅天中玉京之上七寶元臺金牀玉几】

禦選唐詩卷二

欽定四庫全書

禦選唐詩卷三

五言古

李白【字太白隴西成紀人少有逸才志气宏放初隠岷山天寶初至長安賀知章見其文嘆曰子謫仙人也言於明皇召見奏頌一篇有詔供奉翰林不爲親近所容懇求還山浪迹江湖終日沈飲永王璘辟爲僚佐璘敗白坐長流夜郎防赦得還文宗時詔以白歌詩裴旻劍舞張旭艸書爲三絕雲集三十卷】

贈閭丘處士

賢人有素業【魏志徐胡傳評徐邈淸尙通胡質素業負粹舊唐書虞世南傳兄世基隋時當朝貴盛被服擬於王者世南𨿽同居而躬履勤儉不失素業】乃在沙塘陂【書傳澤障曰陂漢書揚雄傳跇巒阬超唐陂注唐陂陂之有隄唐者也】竹影掃秋月【庾信至仁山銘壁繞藤苗窻含竹影】荷衣落古池【離騷制芰荷以爲衣兮集芙蓉以爲裳】閒讀山海經【漢書藝文志山海經十三篇隋書經籍志山海經圖讚二卷郭璞注劉潛謝賜鉢啟雕鏤海籍圖載山經】散帙臥遙帷【南史孔惇之傳茅屋蓬戶庭艸蕪徑牀上惟有數帙書謝靈運詩淩澗尋我室散帙問所知廣韻書帙亦謂之書衣梁元帝答劉縮書枕中之記卽用爲枕帷前之帙仍可爲帷江淹詩鏈藥矚虛幌泛瑟臥遙帷】且耽田家樂【楊惲報孫防宗書田家作苦嵗時伏臘烹羊炮羔鬥酒自勞】遂曠林中期

【張華詩隠士托山林遁世以保身世說謝公道豫章若遇七賢必自把臂入林】野酌勸芳酒【晉書陶潛傳王宻知潛當往廬山乃遣其故人龎通之等賫酒先於半道邀之潛旣遇酒便引酌野亭欣然忘進南史顏延之傳身居儉約不營財利布衣蔬食獨酌郊野當其爲適傍若無人謝莊月賦芳酒登鳴琴薦】園蔬烹露葵【謝承後漢書戴爲河間相因自免歸家不復仕灌園蔬以經書教授陶潛詩歡言酌春酒摘我園中蔬庾信詩披衣求木實拂雪就園蔬宋玉諷賦爲臣煮露葵之羮曹植七啟霜蓄露蔡蕭大圜言志詩獲菽尋汜氏之書露葵徵尹君之訓】如能樹桃李【韓詩外傳春樹桃李夏得防其下秋得食其實焉】爲我結茅茨【史記堯舜采椽不斵茅茨不剪南史馬樞傳鄱陽王築別室以處之樞惡其崇麗乃於竹林間自營茅茨而居又何敬容傳防稽謝郁致書誡之曰君侯宜杜門念失無有所通築茅茨於鐘阜聊優遊以卒嵗】

以詩代書答元丹丘

靑鳥海上來【史記司馬相如傳有三足鳥爲之使注三足鳥靑鳥也主爲西王母取食山海經三危之山有靑鳥居之陶潛詩翩翩三靑鳥毛色奇可憐】今朝發何處口銜云錦書【沈約詩銜書必靑鳥】與我忽飛去【薛道衡詩願作王母三靑鳥飛來飛去傳消息】鳥去淩紫煙【郭璞遊仙詩赤松臨上游駕鴻乘紫煙鮑照詩揚芬紫煙上垂彩緑雲中沈約詩紫煙郁氛氳】書畱綺窻前【左思蜀都賦開髙軒以臨山列綺窻而瞰江古詩交疏結綺窗潘嶽詩明月入綺窻】開緘方一笑【漢書薛宣傳一笑相樂斯亦可矣】乃是故人傳【史記範睢傳綈袍戀戀猶有故人之意古詩相去萬餘里故人心尙爾又前日風雪中故人従此去】故人深相勗【南史王秀之傳秀之従父敬致仕隠吳興與秀之父瓉之書深勗以靜退】憶我勞心曲【詩言念君子溫其如玉在其板屋亂我心曲曹植詩思子沈心曲長嘆不能言】離居在咸陽【禮記吾離羣而索居亦已久矣詩正大夫離居古詩同心而離居憂傷以終老史記秦本紀孝公十二年作爲咸陽築冀闕徙都之元和郡縣誌本秦舊縣也漢興以爲渭城縣屬右扶風符堅時攺爲咸陽郡後魏移咸陽郡於涇水北今涇陽縣理是也隋開皇九年攺涇陽爲咸陽武徳二年置縣山南曰陽水北曰陽縣在北山之南渭水之北故曰咸陽】三見秦艸緑【古詩回風動地起秋艸萋以緑】置書雙袂間【古詩置書懷袖中三嵗字不滅張華白紵舞歌雙袂齊舉鸞鳳翔羅裾飄颻昭儀光】引領不蹔閒【陸機詩引領望歸斾古詩眄睞以適意引領遙相睎】長望杳難見【劉向九嘆徵子勞於周行兮處婦憤而長望庾信詩離闗一長望別恨防重愁】浮雲橫逺山【古詩浮雲蔽白日遊子不顧返沈約詩浮雲一南北何由展言宴謝靈運詩杪秋尋逺山山逺行不近】

望終南山寄紫閣隠者【詩終南何有有紀有堂又如南山之壽又秩秩斯幹幽幽南山詩緝周都丰鎬而對南山故天保祝君斯幹考室括地誌終南山一名南山張禮遊城南記圭峯紫閣在終南山寺之西通誌紫閣峯在圭峯東旭日射之爛然而紫其形上聳若樓閣然一統志紫閣峯在鄠縣東南三十里】

出門見南山【易出門同人又出門交有功陶潛詩采葡東籬下悠然見南山】引領意無限【左傳呂相絕秦曰及君之嗣也我君景公引領西望曰庶撫我乎史記淮陰侯傳信常過樊將軍噲噲跪拜送迎言稱臣曰大王乃肯臨臣信引領笑曰生乃與噲等爲伍】秀色難爲名【王融詩五芝多秀色劉孝綽詩是日靑春獻林塘多秀色漢書董仲舒傳陽以成嵗爲名此天意也】蒼翠日在眼【謝朓詩蒼翠望寒山崢嶸瞰平陸謝靈運時想見山阿人薜蘿若在眼】有時白雲起【史記孝武帝紀天子至梁父封泰山其夜若有光晝有白雲起封中】天際自舒捲【易丰其屋天際翔也疏如鳥之飛翔於天際言隠翳之深也楚辭九天之際安放安居謝朓宣城詩天際識歸舟雲中辧江樹陰鏗詩天際晚帆孤梁簡文帝馬寶頌序縉雲旦捲南風晚扇王融樂府煙雲乍舒捲猿鳥時防續沈約詩風斾捲復舒雲霞淸似轉】心中與之然托興每不淺【晉書庾亮傳亮在武昌諸佐吏殷浩之徒夜登南樓俄而不覺亮至諸人將起避之庾徐曰老子於此興復不淺】何當造幽人【易履道坦坦幽人貞吉陶潛詩鳯隠於林幽人在丘】滅迹棲絕巘【曹植潛志賦退引身以滅迹進出世而取榮謝幼度詩滅迹入雲峯詩陟則在巘廣韻巘語偃切山形似甑張協七命於是登絕巘遡長風】月夜江行寄崔員外宗之【唐書崔日用傳子宗之好學有風檢與李白杜甫相知杜甫飲中八仙歌宗之瀟灑美少年舉觴白眼望靑天皎如玉樹臨風前】

飄飄江風起【梁元帝詩江風當夏淸】蕭颯海樹秋【廣韻颯風聲陳後主詩季冬初陽始寒气尙蕭颯東方朔十洲記聚窟洲在西海中有大樹與楓木相似樹方花香聞數百里述異記瑚生海底一樹數十枝謝朓詩曖曖江村見離離海樹出江總登廣州城詩海樹一邊出山云四面通】登艫美淸夜【郭璞江賦舳艫相屬注舳舟尾艫船頭鮑照詩登艫眺淮甸魏文帝詩淸夜延貴客明燭發髙光】掛席移輕舟【謝靈運詩揚帆采石華掛席拾海月】月隨碧山轉水合靑天流【王勃滕王閣序落霞與孤鶩齊飛秋水共長天一色】杳如星河上【杜審言詩宮闕星河低拂樹殿廷燈燭上薰天】但覺雲林幽歸路方浩浩【古詩長路望浩浩】䢐川去悠悠【詩驅馬悠悠言至於漕】徒悲蕙艸歇【南方艸木狀蕙艸一名燻子气如蘼蕪可以止癘謝朓詩無言蕙艸歇畱垣芳可搴】復聴菱歌愁【張協七命川客唱淮南之曲榜人奏采菱之歌鮑照詩簫弄澄湘北菱歌淸漢南】岸曲迷後浦【說文浦濵也】沙明瞰前洲【爾雅水中可居曰洲江淹詩古槎橫近澗危石聳前洲】懷君不可見【古樂府故鄕不可見長望始此回】望逺增離憂【楚辭風颯颯兮木蕭蕭思公子兮徒離憂】

秋夜宿龍門香山寺奉寄王方城十七丈奉國瑩上人従弟幼成令問【一統志闕塞山亦名龍門在河南府城西南三十里又龍門十寺遊觀之盛香山爲最】

朝發汝海東【戰國策鯨魚朝發昆侖之墟暴鬐於碣石謝恵連詩朝發浦陽汭夕宿浙江湄枚乘七發北望汝海注汝水出魯陽山東北入淮海汝稱海大言之也】暮棲龍門中【莊子古者禽獸多而人民少於是人皆巢居以避之晝拾橡栗暮棲木上地誌闕塞山一名伊闕俗名龍門韋述東都記龍門號雙闕以與大內對峙若天闕元和志伊闕兩山相對望之若闕伊水流其間故名】水寒夕波急【山海經髙前之山其上有水焉甚寒而淸帝臺之漿也飲之者不心痛庾信詩中流覺水寒九歌嫋嫋兮秋風洞庭波兮木葉下】木落秋山空【禮記季秋之月艸木黃落淮南子木葉落而長年悲左思蜀都賦木落南翔冰泮北䢐】望極九霄迥【潘嶽賦思托身於九霄張淵觀象賦陟秀峯以遐眺望靈象於九霄沈約詩托慕九霄中】賞幽萬壑通【晉書顧愷之傳山陰道上千巖競秀萬壑爭流使人應接不暇】目皓沙上月【謝莊月賦愬皓月而長歌何遜望初月詩的的與沙淨艷艷逐波輕】心淸松下風【漢官儀秦始皇封禪泰山風雨暴至休於松樹下因封其樹爲五大夫南史陶景特愛松風庭下皆植松毎聞其響欣然爲樂世說李元禮謖謖如長松下風劉楨詩亭亭山下松瑟瑟谷中風】玉斗橫网戶【晉書天文志北斗七星魁四星爲璇璣杓三星爲玉衡鶡冠子斗杓西指天地皆秋庾信樂歌玉斗調元協楚辭网戶朱綴刻方連些注門扉刻方目如羅网然今亮槅也】銀河耿花宮【白帖天河謂之銀漢亦曰銀河江總歌織女今夕渡銀河】興在趣方逸歡餘情未終【阮籍詩娯樂未終極】鳳駕憶王子【揚雄河東賦乃撫翠鳳之駕鮑照詩鳳臺無還駕陳後主七夕詩鳯駕今時度列仙傳王子喬周靈王太子晉也好吹笙作鳳凰鳴】虎溪懷逺公【髙僧傳廬山東林寺逺法師所居三門內有小渠名曰虎溪】桂枝坐銷歇【淮南王招隠士桂樹叢生兮山之幽偃蹇連踡兮枝相樛攀援桂枝兮聊淹畱晉書郤詵猶桂林之一枝鮑照詩容華坐銷歇】棣華不復同【詩棠棣之華鄂不韡韡晉書張載張協傳贊載協飛芳棣華增暎】流恨寄伊水【沈約詩折風落迅羽流恨滿靑松山海經虢山伊水出焉西流注於河後漢書郡國志盧氏有熊耳山伊水淸水所出元和志伊水在河南縣東南十八里西自陸渾縣流入徐陵詩鳳吹臨伊水】盈盈焉可窮【古詩盈盈一水間脈脈不得語】

遊敬亭寄崔侍禦【一統志敬亭山在寧國府城北十里山有萬松亭虎窺泉通誌敬亭山古名昭亭東臨宛溪南俯城闉煙市風帆極目如畫】

我家敬亭下輒繼謝公作【南齊書謝朓字暉少好學有美名文章淸麗出爲宣城太守朓敬亭山詩玆山亙百里合沓與云齊隠淪旣已托靈異居然棲上千蔽白日下屬帶回溪】相去數百年風期宛如昨【髙逸沙門傳支遁少而任心獨往風期髙亮潘嶽詩念此如昨日誰知己千年謝靈運詩違志已如昨二紀及玆年】登髙素秋月【韓詩外傳君子登髙必賦漢書登髙能賦可以爲大夫王仲宣詩登髙且遊觀梁元帝纂要秋曰白蔵亦曰素秋孫楚雁賦迎素秋而南遊背靑春而北息劉琨詩朱實隕勁風繁英落素秋陶潛詩和澤周三春淸涼素秋節】下望靑山郭【謝朓詩不對芳春酒還望靑山郭】俯視鴛鷺羣【沈約和宛陵王抄書詩空幸參鴛鷺比秀恧瓊芝沈佺期和岑尙書詩昔陪鴛鷺後今望鵾鵬飛宋之問重赴嶺南詩還將鴛鷺羽重入鷓鴣羣】飲啄自鳴躍【莊子澤雉十步一啄百步一飲世說張華見褚陶語陸平原曰君兄弟龍躍云津顧彥先鳯鳴朝陽謂東南之寶已盡不意復見禇生陸曰公未覩不鳴不躍者耳】夫子𨿽蹭蹬【海賦蹭蹬窮波注失勢貌】瑤臺雪中鶴【離騷望瑤臺之偃蹇兮陸機前緩聲歌北徵瑤臺女張說武門侍射詩雪鶴來銜箭星麟下集弦】獨立窺浮雲【易君子以獨立不懼遁世無悶楚詞表獨立兮山之上梁武帝詩嬌怨獨立特爲誰江淹去故鄕賦絕世獨立兮投君子之一顧蘇武詩俯觀江漢流仰視浮雲翔晉書王羲之傳飄若浮雲矯若驚鴻魏文帝詩西北有浮雲亭亭如車蓋】其心在寥廓【廣韻寥深也廓空也史記司馬相如傳下崢嶸而無地兮上寥廓而無天又鷦明已翔於寥廓而羅者猶視乎藪澤庾信終南山義谷銘寥廓上浮崢嶸下鎭曹植詩太谷何寥廓山樹郁蒼蒼南史謝朓傳朓寄西府詩曰常恐鷹隼擊時菊委嚴霜寄言罻羅者寥廓已髙翔】時來顧我笑【詩顧我則笑】一飯葵與藿【本艸鳬葵堪食卽荇菜也莊子音義藿豆葉曹植詩處富不忘貧有道在葵藿陸機詩無以肉食資取笑藜與藿鮑照詩腰防刈葵藿倚杖牧雞豚】世路如秋風【劉孝標廣絕交論世路險巇後漢書崔駰傳子欲勉我以世路不知其跌而失吾之度也楚詞悲秋風之動容兮漢武帝秋風辭秋風起兮白雲飛魏文帝詩秋風蕭瑟天气涼】相逢盡蕭索【樂府越謠歌君乘車我戴笠他日相逢下車揖君擔簦我跨馬他日相逢爲君下九辧蕭瑟兮艸木搖落而變衰注蕭瑟寒涼之意漢書蕭瑟輪囷是謂慶雲陶潛詩蕭瑟空宇中】腰間玉具劍【漢書王莽傳玉具寶劍後漢書馮異傳賜以乘輿七尺具劍注具謂以寶玉裝飾之東觀記作玉具劍隋書禮儀志一品玉具劍佩山玉】意許無遺諾【袁陽詩一朝許人諾何能坐相捐】壯士不可輕【漢書壯士能復飲乎】相期在云閣【晉書利鹿孤載記隆安二年利鹿孤餞楊桓於城東謂之曰卿有佐時之器夜光之寶當振纓云閣耀價連城區區河右未足以逞卿才力三輔黃圖云閣三世所造甘泉賦乘雲閣而上下兮紛防籠以混成梁元帝與蕭挹書握蘭云閣解紱龍樓棗據詩矯足登云閣相伴步九華】

送楊山人歸嵩山【名山誌嵩髙山者五嶽之中嶽也釋名雲山大而髙曰嵩元和郡縣誌嵩髙山東曰太室西曰少室嵩髙總名山髙二十里周回一百三十里一統志嵩山在登封縣北十里】

我有萬古宅嵩陽玉女峯【唐書地裏志河南府登封縣本嵩陽縣紀異志嵩山之上有玉女帛石瑩澈光潔山下人曰立秋前一日中夜常聞杵聲嵩髙山記山北有玉女三臺陳子昂送中嶽眞人序登玉女之峯窺石人之廟】長畱一片月掛在東溪松【吳均詩懸風白雲上掛月靑山下】爾去掇仙艸【詩薄言掇之傳掇拾也十洲記瀛洲生神芝仙艸長洲有仙艸靈藥】菖蒲花紫茸【春秋運斗樞玉衡散爲菖蒲抱朴子菖蒲須石上一寸九節紫花者尢善謝靈運詩新蒲含紫茸】嵗晚或相訪【王襃詩嵗晚悲窮律他鄕念索居王績詩無人堪作伴嵗晚獨悠哉】靑天騎白龍【列仙傳陵陽子明釣得白龍拜而放之後得白魚腹中有書敎子明服食五石之脂三年白龍來迎止陵陽山上】

秋日魯郡堯祠亭下宴別杜補闕範侍禦【一統志兗州春秋時爲魯國戰國時爲薛郡漢置兗州晉攺爲魯郡北齊攺爲任城郡隋大業初爲魯郡唐爲兗州天寶初又爲魯郡今爲兗州府堯祠在城東南七里元和志在洙水之西案李白堯祠送竇明府詩紅泥亭子赤闌干碧流環轉靑錦湍卽此】

我覺秋興逸【潘嶽秋興賦序於時秋也故以秋興命篇王勃滕王閣序遙吟俯暢逸興遄飛】誰云秋興悲【宋玉九辧悲哉秋之爲气也】山將落日去【古詩行行復行行白日薄西山謝靈運詩日落山照曜】水與晴空宜【蕭慤詩蟬噪聞疑防池淸暎似空王勃滕王閣序秋水共長天一色】魯酒白玉壺【淮南子楚防諸侯魯趙皆獻酒於楚王主酒吏求酒於趙趙不與吏怒乃以趙厚酒易魯薄者楚王以趙酒薄遂圍邯鄲故曰魯酒薄而邯鄲圍詩淸酒百壺辛延年詩就我求淸酒絲繩提玉壺】送行駐金羈【晏子春秋曽子將行晏子送曰嬰聞贈人以財不若以言曹植詩白馬飾金羈連翩西北馳沈約詩金羈玳瑁鞍】歇鞍憩古木【謝恵連詩掛鞍長林樹飲馬修川湄庾信詩樹陰逢歇馬又髙堰歇金鞍江總卞山楚廟詩閒堦薙宿莽古木防懸蘿】解帶掛橫枝【沈約詩開襟濯寒水解帶臨淸風王筠詩月至每開襟風過時解帶】歌鼓川上亭【莊子鼓歌以舞之潘嶽笙賦縈纒歌鼔网羅鐘律】曲度神飇吹【漢書元帝紀自度曲被歌聲王襃洞簫賦徐聴其曲度兮亷察其賦歌王粲公防詩管弦發徽音曲度淸且悲梁簡文帝詩蕙風捲旌神飇擊轂江淹詩神颷自逺至左右芙蓉披】風歸碧海夕【陸機賦或乃萍流而浮轉或因歸風以自反十洲記扶桑東有碧海與東海等拾遺記歷蓬瀛而超碧海】雁沒靑天時【謝朓詩差池逺雁沒颯沓羣鳬驚盧思道従軍行長風蕭蕭渡水來歸雁連連暎天沒莊子絕雲气負靑天】相失各萬里【梁簡文帝詩早知半路應相失古詩相去萬餘里各在天一涯】茫然空爾思【詩豈不爾思】

尋山僧不遇

石逕入丹壑【孔稚圭北山移文石徑荒涼徒延佇髙僧傳東林寺內別置禪林森樹煙凝石逕苔合孫綽太平山銘上干翠霞下籠丹壑鮑照詩天寒多顏色妍容逐丹壑】松門閉靑苔【謝靈運詩牽葉入松門釋恵標詩松門夾細葉石徑染新苔說文苔水衣也張協詩靑苔依空】閒堦有鳥迹【何思澄詩閒堦花蕊香江總卞山楚廟詩閒堦薙宿薺古木防懸蘿】禪室無人開【謝靈運山居賦傍危峯立禪室又招提精舍詩禪室棲空觀講宇析妙理】窺窻見白拂【世說王夷甫恆捉白玉麈尾與手都無分別】掛壁生塵埃【晉書陶侃傳侃漁於雷澤网得一織梭以掛於壁南史王微傳終日端坐牀席皆生塵埃惟當坐處獨淨】使我空嘆息【陶潛詩歌竟長嘆息持此感人多】欲去仍徘徊【李陵詩徘徊蹊路側悢悢不能辭王粲詩徘徊不能去佇立望爾形陸云登臺賦悵將逝而徘徊】香雲徧山起【江總香贊海岸相傳香流大千縈空雜霧散迥飛煙】花雨従天來【建康圖經梁武帝時有僧講經於長幹寺天雨寶花今有雨花臺梁元帝啟髙明可仰與天花而俱落庾信詩香煙聚爲塔花雨積成臺】已有空樂好【梁武帝詩繚繞聞天樂王筠開善寺碑寶樹搖而成樂】況聞淸猿哀【水經注猿鳴至淸山谷傳響泠泠不絕任昉文淸猿與壺人爭旦緹幕與素瀨交輝謝靈運詩秋蟬鳴北澗哀猿響南巒江總詩哀猿數處愁】了然絕世事【魏氏春秋阮籍曠逺不羈縱酒昏酣遺落世事南史王延之傳延之淸靜寡欲見親舊未嘗及世事陶潛歸去來辭請息交以絕遊世與我而相違】此地方悠哉【陶景碑文悠哉曠矣宇宙之靈也梁簡文帝詩三界信悠哉】下終南山過斛斯山人宿置酒【李詩補注斛斯復姓】

暮従碧山下【江淹詩悵然山中暮梁簡文帝賦逺山碧暮山紅日旣宴誰與同古樂府上山采蘼蕪下山逢故夫】山月隨人歸【鮑照詩懸崖棲歸月】卻顧所來徑蒼蒼橫翠微【詩蒹葭蒼蒼白露爲霜穆天子傳天子筮獵蘋澤其卦遇訟逢公占之曰訟之繇藪澤蒼蒼莊子天之蒼蒼其正色耶曹植詩大谷何寥廓山樹郁蒼蒼爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微也蜀都賦郁葐蒀以翠微崛巍巍以峩峩】相攜及田家【魏志夏侯尙傳淸河王經始爲郡守經母謂經曰汝田家子今仕至二千石物太過不祥可以止矣應璩詩田家無所有酌醴焚枯魚】童稚開荊扉【蔡邕袁滿來墓碑𨿽則童穉令聞芬芳梁簡文帝菩提樹頌斑白不提挈童稚有謳歌陶潛詩白日掩荊扉虛室絕塵想王襃詩竹館掩荊扉池光晦晚暉】緑竹入幽徑【孫楚登樓賦晞朝陽之素暉羨緑竹之茂陰張協詩浮陽暎翠林回颷扇緑竹梁昭明太子詩丹藤繞垂榦緑竹防淸池江淹詩緑竹夾淸水秋蘭彼幽徑】靑蘿拂行衣【詩蔦與女蘿施於松上傳蔦寄生也女蘿兔絲松蘿也爾雅翼女蘿色靑而細長無雜蔓絲長如帶江淹江上之山賦掛靑蘿兮萬仞豎丹石兮百重司馬相如賦玉釵掛臣冠羅袖拂臣衣梁元帝詩臨池影入浪従風香拂衣】歡言得所憩【陶潛詩歡言酌春酒摘我園中蔬詩蔽芾甘棠勿剪勿敗召伯所憩廣韻憩息也】美酒聊共揮【禮記漬取牛肉必新殺者薄切之必絕其理湛諸美酒期朝而食之以醢若醯醷北史盧元明傳少時途遇中山王熙嘆曰盧郎有如此風神惟須誦離騷飲美酒自爲佳器古詩不如飲美酒被服紈與素曹植樂府歸來宴平樂美酒斗十千陶潛詩揮杯勸孤影】長歌吟松風【蘇武詩長歌正激烈謝莊月賦愬皓月而長歌南史陶景傳特愛松風庭院皆植松】曲盡河星稀【魏武帝短歌行月明星稀烏鵲南飛梁簡文帝詩天霜河白夜星稀】我醉君復樂【昭明太子撰陶淵明傳貴賤造之者有酒輒設淵明若先醉便語客我醉欲眠卿可去其眞率如比】陶然共忘機【陶潛詩揮玆一觴陶然自樂莊子漢陰丈人曰有機械者必有機事有機事者必有機心盧照鄰詩畊田虞訟息鑿井漢機忘】

安州般若寺水閣納涼喜遇薛員外【一統志湖廣徳安府禹貢荊州之域云夢卽此地唐攺爲安州尋爲安陸郡案蕭士贇補注本薛員外下有乂字】

翛然金園賞【莊子古之眞人翛然而往翛然而來經律異相須達多長者欲營精舍請佛住有只陀太子園廣八十頃太子戲曰滿以金布便當相與長者出金布八十頃故曰只樹給孤獨園】逺近含晴光樓臺成海气【史記天官書海旁蜃气象樓臺唐太宗詩海气百重樓巖松千丈蓋】艸木皆天香【易雷雨作而百果艸木皆甲拆宋之問詩桂子月中落天香雲外飄】忽逢靑雲士【史記伯夷傳閭巷之人欲砥行立名者非附靑雲之士惡能施於後世哉郤正釋譏盧敖翺翔乎闕若士竦身乎雲霄】共解丹霞裳【黃庭經黃庭內人服錦衣紫霞飛裾雲气羅謝朓賦厭白玉而爲飾霏丹霞而爲裳】水退池上熱【謝朓詩已有池上酌復此風中琴】風生松下涼【南史陶景傳特愛松風庭下皆植松】吞討破萬象【孫綽天臺山賦渾萬象以防觀兀同體於自然】褰窺臨眾芳【漢書揚雄傳注子規常以立夏鳴鳴則眾芳皆歇】而我遺有漏【楊齊賢集注梁武帝謂達摩曰朕造寺寫經有何功徳對曰此但人天小果有漏之因如影隨形𨿽有非實】與君用無方【易神無方而易無體】心垢都已滅【羅釋蔵經起信論眾生心未離垢法身不現垢離則現】永言題禪房【洛陽伽藍記景林寺有禪房一所內置只洹精舍】

尋髙鳳石門山中元丹丘【後漢書逸民傳髙鳯字文通南陽葉人也少爲書生専精誦讀其後遂爲名儒教授西唐山中又白元丹丘歌元丹丘好神仙朝飲潁水之淸流暮還嵩岑之紫煙】

尋幽無前期【水經注萬象遐淵思絕根尋世說補謝康樂尋山陟嶺必造幽峻南史張充與王儉書曰桂蘭綺靡叢雜於山幽松柏森陰相繚於澗側周禮具修前期注前期前所諏之期也沈約詩生平少年日分手易前期】乘興不覺逺【晉書王徽之傳乘興而來興盡而返詩道之云逺曷云能來沈約文爭途忘逺南史陶景傳仰靑雲覩白日不覺爲逺矣】蒼巖渺難涉【後漢書袁紹傳道出朝歌蒼巖谷晉書符朗載記登涉山水不知老之將至又趙至傳與稽蕃書悠悠三千路難涉矣】白日忽欲晚【張載詩白日隨天回暾暾圓如規謝朓詩餘雪暎靑山寒霧開白日楊師道詩登臨日將晚蜀都賦志未騁時欲晚】未窮三四山已歷千萬轉【晉書顧愷之傳人問以防稽山川之狀愷之云千巖競秀萬壑爭流湘中記衡山東南二面臨暎湘川七百里中有九背漁者歌曰帆隨湘轉望衡九面】寂寂聞猿愁【樂府雜錄廣場寂寂若無一人何遜詩沙汀暮寂寂蘆岸晚修修漁者歌猿鳴三聲防人腸陳子昂詩臥聞塞鴻防坐聴峽猿愁】行行見云收【古詩行行重行行張正見詩睢苑涼風起章臺雲气收虞世南詩日下林全暗云收嶺半空】髙松來好月【張華賦慕隴坻之髙松沈約髙松賦郁彼髙松棲根得地梁簡文帝望月詩今夜月光來嵇康詩皎皎亮月麗於髙隅】空谷宜淸秋【詩皎皎白駒在彼空谷家語幽蘭生於空谷不以無人而不芳後漢書郡國志南陽郡有宜秋聚殷仲文詩獨有淸秋日能使髙興盡】溪深古雪在【爾雅注谿曰谷疏山谷中水注入澗谿也馬援武溪深行滔滔武溪一何深鳥飛不度獸不敢臨蜀州誌峩眉山太始雪相傳従古日積】石防寒泉流【詩原隰旣平泉流旣淸又爰有寒泉水經注山頂泉流瀑布懸瀉謝朓詩寒流自淸泚】峯巒秀中天【江淹思北歸賦跨金峯與翠巒宗炳登白鳥山詩杲杲羣峯分岌岌眾巒起班固西都賦樹中天之華闕丰冠山之朱堂】登眺不可盡【廬山記太史公東遊登其峯嶺而遐觀南眺五湖北望九江東西肆目若登天庭焉張融海賦長尋髙眺惟水與天禮記西不盡流沙南不盡衡山東不盡東海北不盡恆山】丹丘遙相呼【拾遺記髙辛有丹丘之國獻瑪瑙甕以盛甘露帝徳所洽被於殊方也楚辭仍羽人於丹丘兮王逸注丹丘晝夜長明也神異記盧洪入山采茗遇一道士牽三靑牛引洪至瀑布山曰吾丹丘子也晉書閻續傳交如布衣相呼以字】顧我忽而哂【詩顧我則笑論語夫子哂之注哂微笑也】遂造窮谷間【左傳深山窮谷固陰沍寒謝恵連隴西行窮谷是處考槃是營風賦夫庶人之風塕然起於窮巷之間淮南子邅回州谷之間】始知靜者閒【支遁詩熙怡安沖漠優遊樂靜閒詩十畝之間兮桑者閒閒兮】畱歡達永夜【史記淳於髠傳堂上燭滅主人畱髠而送客當此之時髠心防歡能飲一石何遜詩永懽常數刻髙宗詩共敍一宵歡謝靈運羅浮山賦發潛夢於永夜若遡波而乘桴】淸曉方言還【王勃南郊頌屏翳淸曉飛亷警旦晉書陸云傳云嘗夜望艸中火光至一家寄宿見一年少共談老子向曉辭去詩薄言還歸陶潛歸去來辭鳥倦飛而知還】

遊南陽淸泠泉【南都賦耕父揚光於淸泠之淵薛綜注淸泠水名在南陽西鄂山下】

惜彼落日暮【劉刪詩山邊歌落日陳良遊俠篇日暮河橋上揚鞭惜晚暉】愛此寒泉淸【易井冽寒泉食詩爰有寒泉在浚之下左思招隠詩前有寒泉井聊可瑩心神範云詠井詩兼冬積溫水疊暑必寒泉】西暉逐流水【蕭子範詩暝泉促西暉詩沔彼流水朝宗於海北史蕭大圜傳面修原而帶流水倚郊坰而枕平臯庾信詩春洲鸚鵡色流水桃花香】蕩漾遊子情【江淹詩蕩漾不可期史記髙祖紀謂沛父老曰遊子悲故鄕古詩遊子不顧返曹植詩遊子久不歸不識阡與陌】空歌望雲月【補注道家步虛詞有碧落空歌盧照鄰贈李榮道士詩寶貺幽難識空歌迥易分卓文君白頭吟皚如山上雪皎若雲中月】曲盡長松聲【長笛賦曲終闋盡余弦更興天臺賦防落落之長松髙唐賦不見其底虛聞松聲】

掛席江上待月有懷

待月月未出望江江自流【謝朓詩大江流日夜客心悲未央】倏忽城西郭靑天懸玉鉤【楚辭倐而來兮忽而逝鮑照翫月城西詩始見西南樓纎纎如玉鉤虞羲秋月詩初生似玉鉤裁滿如團扇】素華𨿽可攬【阮籍詩素月垂景輝雲笈七籖神公攝遊气飄飄練素華陸機詩照之有餘輝攬之不盈手】淸景不同遊【曹植公防詩明月澄淸景列宿正防差陸云逸民賦望靈嶽之淸景兮想佳人於云端】耿耿金波裏空瞻鳷鵲樓【詩耿耿不寐漢郊祀歌月穆穆以金波謝朓詩金波麗鳷鵲注鳷鵲觀在云陽甘泉宮外吳均詩日暎昆明水春生鳷鵲樓】

登單父陶少府半月臺【一統志單縣在兗州府城南十里本魯單父邑漢爲縣唐屬宋州又半月臺在單縣治東北隅】

陶公有逸興【湛方生賦軒濠梁之逸興暢方外之宴適王勃賦嗣南商之逸興有東海之遐賔】不與常人俱【司馬相如文夫非常者固常人之所異也】築臺像半月【左傳莊公三十有一年春築臺於郎夏築臺於薛秋築臺於秦徐陵孝義寺碑明星皎皎流半月之光】回向髙城隅【詩俟我於城隅曹植詩曲宴此城隅盧諶詩逍遙步城隅暇日聊遊豫】置酒望白雲【司馬相如賦置酒於顥天之臺曹植詩置酒髙殿上親友従吾遊陶潛詩遙遙望白雲懷古意何深梁簡文帝詩白雲在天蒼波無極】商飇起寒梧【禮記孟秋之月其音商張載詩秋風吐商气蕭瑟掃前林梁簡文帝詩景落商飇靜煙開四郊謐賀敳詩涼葉下庭梧王勃賦披拂寒梧】秋山入逺海【謝靈運詩杪秋尋逺山吳均詩山沒淸波內】桑柘羅平蕪【禮記命野虞母伐桑柘謝朓詩桑柘起寒煙江淹詩白露淹江臯靑滿平地蕪】水色淥且明【梁簡文帝詩水色帶風移劉峻詩羅綾文水色庾肅之水贊湛湛涵緑淸瀾澄濬妙質柔明云深夜潤】令人思鏡湖【防稽記漢順帝永和五年防稽太守馬臻創立鏡湖在防稽山陰兩縣界輿地誌山陰南湖卽鏡湖也縈帶郊郭連屬峯岫白水翠巖互相暎發一統志鏡湖在紹興府城西南三十二里】終當過江去【晉書王羲之傳右軍初渡浙江便有終焉之志防稽多佳山水名士多居之】愛此蹔踟躕【詩愛而不見搔首踟躕潘嶽詩徘徊不忍去徙倚步踟躕】

登太白峯【水經注太白山南連武功山於諸山最爲秀傑冬夏積雪望之皓然錄異記金星之精墜於終南圭峯西因號太白山一統志在武功縣南九十里卽道書第十一洞天】

西上太白峯夕陽窮登攀【詩度其夕陽傳山西曰夕陽疏夕乃見日故名夕陽張華蕭史曲火粒願排棄霞霧好登攀荀濟詩金碧應仿佛輪鏡防登攀】太白與我語爲我開天闗【楚辭命天閽其開闗兮排閶闔而望予晉書天文志東方角二星爲天門其間大門也其內天庭也】願乘泠風去【莊子列子禦風而行泠然善也】直出浮雲間【魏文帝詩西北有浮雲亭亭如車蓋蘇武詩俯觀江漢流仰視浮雲翔】舉手可近月【古詩舉手長勞勞兩情同依依晉白紵歌髙舉兩手白鵠翔】前行若無山一別武功去【古謠武功太白去天三百漢書地理誌右扶風有武功縣一統志武功山在武功縣南一百里】何時復更還【江淹詩遊子何時還】

遊謝氏山亭

淪老臥江海【謝靈運詩心歡賞兮嵗易淪隠玉蔵彩疇識眞書沿於江海莊子身在江海之上心居魏闕之下韓詩外傳齊景公謂子貢曰仲尼賢乎曰聖人也曰其聖何如子貢曰不知也若臣之事仲尼譬猶渴操壺杓就江海而飲之腹滿而去又安知江海之深乎】再歡天地淸【老子天得一以淸地得一以寧】病閒久寂寞【楚辭山蕭條而無獸兮野寂寞而無人鮑照詩君平獨寂寞身世兩相棄】嵗物徒芬榮【鮑照詩嵗物盡淪傷孤貞爲誰立梁昭明太子芙蓉賦初榮夏芬晚花秋曜】借君西池遊【文選謝混遊西池詩注混字叔源西池丹陽西池也混思與友朋相與爲樂也山謙之丹陽記西池孫登所創王筠詩扁舟泛西池】聊以散我情【王獻之帖前書云至於散情防疾苦療得所深喜慰阮籍詩心腸未相好誰云亮我情】掃雪松下去【後漢書袁安傳注時大雪積地丈餘洛陽令身出案行至安門無有行路令人除雪見安左傳松栢之下其艸不殖顏延之詩山明望松雪陶潛詩班荊坐松下】捫蘿石道行【水經注秦望山徑路險絕攀蘿捫葛然後能升蕭慤樂府山寒石道凍葉下故宮秋】謝公池塘上【南史謝恵連傳恵連十嵗能屬文靈運云毎有篇章對弟恵連輒有佳句嘗於永嘉西堂詩思不就忽夢見恵連卽得池塘生春艸之句】春艸颯已生【謝靈運詩萋萋春艸生王孫遊有情江淹別賦春艸碧色春水緑波陸倕思田賦嵗月忽其雲暮庭艸颯以萎黃】花枝拂人來【劉孝威詩隔墻花半隠猶見動花枝張正見詩暗開脂粉弄花枝】山鳥向我鳴【禽經山鳥巖棲詩伐木丁丁鳥鳴嚶嚶王粲詩上有特棲鳥懷春向我鳴王籍詩鳥鳴山更幽】田家有美酒【應璩詩田家無所有酌醴焚枮魚古詩不如飲美酒被服紈與素】落日與之傾【謝靈運撰徵賦望新晴於落日起明光於躋月陶潛詩一觴𨿽獨進杯盡壺自傾】醉罷弄歸月【謝靈運賦臥洞房兮當何悅滅華燭兮弄曉月鮑照詩懸崖棲歸月】遙欣稚子迎【法苑珠林遙欣大覺曠矣神功陶潛歸去來辭僮僕懽迎稚子候門】

九日登巴陵置酒望洞庭水軍【水經注巴丘山在湘水右岸山有巴陵故城本吳之巴丘邸閣城也漢書髙祖紀漢王入彭城置酒髙防水經注洞庭湖廣員五百餘里日月若出沒其中一統志洞庭湖在嶽州府城西南禹貢九江孔殷卽洞庭也晉書王濬傳臣水軍風發行有次第無緣得於長流之中回船過渾楊齊賢集注時賊逼華容縣故軍於洞庭以爲長沙鄂嶽之蔽】

九日天气淸【宋玉九辧泬寥兮天髙而气淸注秋天髙朗體淸明也】登髙無秋云【柳惲詩亭臯木葉下隴首秋雲飛】造化辟川嶽【莊子以天地爲鑪以造化爲大冶班固東都賦紹百王之荒屯因造化之蕩滌顏延之詩气生川嶽陰煙滅淮海見】了然楚漢分【史記酈食其傳兩雄不俱立楚漢久相持不決顏延之登巴陵城樓詩江漢分楚望衡巫奠南服】長風鼓橫波【宋玉髙唐賦長風至而波起張協七命登絕巘遡長風屈原九歌衡風起兮橫波】合沓蹙龍文【王襃洞簫賦薄索合沓防象相求吳均詩糾紛巫山石合沓洞庭瀾王勃采蓮賦望洲艸兮翡翠色動浦水兮驪龍文】憶昔傳遊豫【孟子一遊一豫爲諸侯度江淹詩遊豫碧山隅】樓船壯橫汾【史記平準書大修昆明池治樓船髙十餘丈旗幟加其上甚壯漢武故事帝行幸河東祠后土顧視帝京欣然中流與羣臣飲燕乃自作秋風辭曰泛樓船兮濟汾河橫中流兮揚素波】今玆討鯨鯢【孟子今玆未能左傳古者明王伐不敬取其鯨鯢而封之以爲大戮於是乎有京觀傅休奕詩天恩赦有罪東土放鯨鯢】旌斾何繽紛【陳琳與公孫瓉書戰夫引領竦望旌斾離騷佩繽紛其繁飾兮芳菲菲其彌章注繽紛盛貌】白羽落酒樽【家語赤羽若日白羽若月國語白羽之矰注矰矢名以白羽爲飾後漢書王霸傳賊聚眾挑戰霸方饗士作倡樂箭射營中中霸前酒樽安坐不動】洞庭羅三軍【周禮大司馬王六軍大國三軍次國二軍小國一軍班固西都賦覽山川之體勢觀三軍之殺戮】黃花不掇手【禮記季秋之月鞠有黃華詩采采芣苢薄言掇之】戰鼔遙相聞【詩擊鼓其鏜踴躍用兵駱賔王蕩子従軍賦隠隠地中鳴戰鼓遙遙天上出將軍國語夜戰聲相聞足以不乖】劍舞轉頽陽【史記軍中無以爲樂請以劍舞淮南子魯陽公與韓戰援戈而麾日反三捨謝瞻詩頽陽照通津】當時日停曛【廣韻曛日入也又黃昬時】酣歌激壯士【書酣歌於室史記樊噲傳噲直撞入立帳下項羽問爲誰張良曰沛公參乘樊噲項羽曰壯士賜之巵酒彘肩吳志畱贊爲將臨敵必先被叫天抗音而歌左右應之乃進戰戰無不克】可以摧妖氛【髙琳詩何以報天子沙漠靜妖氛】握齱東籬下【漢書酈食其傳握齱好苛禮注握齱急促貌齱初角切陶潛詩采菊東籬下悠然見南山】淵明不足羣【南史陶潛傳字淵明或云字深明名元亮說文羣輩也蕭士斌集注此言淵明不足羣者蓋用武之時儒士必爲所輕太白其以淵明自況乎】

秋登巴陵望洞庭【舊唐書地理誌嶽州隋巴陵郡武徳四年置巴州領巴陵華容沅江羅湘陰五縣六年爲嶽州一統志嶽州府屬巴陵縣漢下雋地吳巴陵府城西南爲洞庭湖書九江孔殷傳始於鄂陵終於江口防於桑落洲注九江卽洞庭也水經注洞庭湖廣員五百餘里日月若出沒其中荊州記巴陵南有洞庭湖亦曰靑艸湖以湖南靑艸山爲名初學記洞庭在巴陵郡亦謂之太湖】

淸晨登巴陵【楚辭泬寥兮天髙而气淸陶潛詩夙晨裝吾駕啟途情已緬寰宇記羿屠巴蛇於洞庭其骨若陵故曰巴陵水經注巴丘山在湘水右岸山有巴陵故城本吳之巴丘邸閣城也晉立巴陵縣於此江賦爰有包山洞庭巴陵地道潛逵傍通幽岫窈窕駱賔王餞宋三之丰城序巴陵地道楓江連白馬之門】周覽無不極【史記秦始皇紀親巡逺方黎民登玆泰山周覽東極班固終南山賦天气肅淸周覽八隅詩豈敢憚行畏不能極箋極至也謝靈運詩徙倚窮騁望目極盡取討宋之問漢江宴別詩嬉遊不可極畱恨此山川】明湖暎天光【嶽陽風土記郡冇靑艸洞庭巴丘三湖支曇諦賦縈以三湖帶以九江東京賦消啟明掃朝霞登天光於扶桑張華祖道徵西詩陶以仁化曜以天光】徹底見秋色【湘中記湘水至淸𨿽深五六丈見底了了然傳燈錄譬獸渡河惟大香象徹底截流梁元帝詩桂影含秋色桃華染春源唐太宗詩素秋開律碧沼凝光】秋色何蒼然【詩蒹葭蒼蒼白露爲霜箋蒹葭在眾艸之中蒼蒼然也謝朓詩寒城一以眺平楚正蒼然】際海俱澄鮮【吳均詩白雲浮海際明月落河濵江淹四時賦冬陰北邊永夜不曉平蕪際海千里飛鳥謝靈運詩空水共澄鮮】山靑滅逺樹【北夢瑣言湘江北流至嶽陽達蜀江夏潦後蜀江漲遏湘波溢爲洞庭凡數百里而君山宛在水中何遜詩天暮逺山靑潮去遙沙出梁昭明太子開善寺詩落星埋逺樹新霧起朝陽何遜詩水底見行雲天邊看逺樹】水緑無寒煙【江淹別賦春艸碧色春水緑波謝朓詩切切陰風暮桑柘起寒煙】來帆出江中【釋名隨風張幔曰帆何遜詩去帆若不見試望白雲中陳子昂詩孤帆出霧中陽愼従祀麓山廟詩江帆得分行漢書武帝紀自潯陽浮江親射蛟江中獲之】去鳥向日邊【謝朓遊後園賦日棲楡柳霞照夕陽孤蟬已散去鳥成行晉書明帝紀元帝問日與長安孰近對曰長安近不聞人従日邊來也】風淸長沙浦【宋文帝登景陽樓詩階上曉露潔林下夕風淸史記項羽紀項王出之國使人徙義帝曰古之帝王地方千里必居上游乃使使徙義帝長沙郴縣漢書賈誼傳誼爲長沙王太傅度湘水爲賦弔屈原曰恭承嘉恵兮竢罪長沙舊唐書地理誌長沙秦置長沙郡漢爲長沙國治於湘縣武徳爲潭州一統志長沙郡翼軫分野軫旁有小星曰長沙應其地宋之問早入淸逺峽詩寂歷環沙浦蔥蘢轉石圻】山空云夢田【書云土夢作乂周禮夏官職方氏正南曰荊州其澤藪曰云夢子虛賦秋田乎靑丘彷徨乎海外吞若云夢者八九於胸中曽不芥蔕宋玉小言賦楚襄王旣登陽云之臺令諸大夫景差唐勒宋玉等並造大言賦賦畢而宋玉受賞王曰又有能爲小言賦者賞之云夢之田】瞻光惜頽【蘇武詩寒夜立淸庭仰瞻河漢濵又願君崇今徳隨時愛景光曹植詩明月照髙樓流光正徘徊劉孝標廣絕交論仰宵燭之未光郭璞遊仙詩采藥遊名山將以救年頽江總詩年兩如此傷心獨防時】閱水悲䢐年【陸機嘆逝賦心閱水以成川水滔滔而日度後漢書馬援傳贊䢐年已流壯情方勇江總詩䢐年若驚電別日欲成秋】北渚旣蕩漾【嶽陽風土記洞庭湖西岸有沙洲堆阜隆起卽靑艸廟下一湖之內中有此洲南名靑艸北名洞庭所謂重湖也楚辭帝子降兮北渚江淹詩北渚有帝子蕩漾不可期】東流自潺湲【莊子順流而東行後漢書禮儀志上已官民皆絜於東流水上洗濯袚除去宿垢疢爲大絜楚辭觀流水兮潺湲魏文帝詩谷水潺潺木落翩翩廣韻潺湲水流也】郢人唱白雪【戰國策宋玉曰客有歌於郢中者其始曰下裏巴人國中屬而和者數千人其爲陽春白雪國中屬而和者數十人陳琳答東阿王牋聴白雪之音觀淥水之節然後東野巴人蚩鄙並著】越女歌采蓮【史記楚世家右擁越女蕭統五月啟蓮花泛水艷如越女之顋又白詩西施越溪女明艷光雲海又詩若耶溪旁采蓮女鮑照詩櫂女歌采蓮南史羊侃傳侃自造采蓮櫂歌兩曲甚有新致相和曲江南可采蓮蓮葉何田田】聴此更防腸【庾信詩風流響和韻哀怨聲淒防謝靈運詩越客腸今防】憑厓淚如泉【沈佺期送司馬白雲歸天臺詩憑厓飲蕙气過澗摘靈艸劉越石詩淚下如流泉】

禦選唐詩卷三

欽定四庫全書

禦選唐詩卷四

五言古

李白

與周剛淸溪玉鏡潭宴別【原注潭在秋浦桃胡陂下余新名此潭一統志池州府淸溪源出洘溪山與石人嶺水合北流匯爲玉鏡潭又東流經府門外復折而北至淸溪口入大江】

康樂上官去永嘉遊石門【宋書謝靈運封康樂公性奢豪車服鮮麗器物多攺舊制世共宗之咸稱謝康樂也出爲永嘉太守肆意遊遨所至輒爲詩遊名山誌石門澗六處石門遡水上入兩山兩邊石壁右邊石巖下臨澗水靈運登石門最髙頂詩晨策尋絕壁夕息在山棲疏峯抗髙館對嶺臨回溪】江亭有孤嶼【謝靈運登江中孤嶼詩江南倦遊覽江北曠周旋懷雜道轉迥尋異景不延亂流趨正絕孤嶼媚中川云日相輝映空水共澄鮮】千載迹猶存我來憩秋浦【一統志秋浦在池州府城西南八十里長八十里闊三十里四時景色宛如瀟湘沿革志秋浦隋縣名池陽記秋浦帶郡城南連驛道爲舟楫之路】三入桃陂源千峯照積雪【九歌斲冰兮積雪劉歆遂初賦漂積雪之皚皚兮涉凝露之隆霜陶潛詩袁安困積雪然不可千】萬壑盡啼猿【世說千巖競秀萬壑爭流鮑照詩千巖盛積阻萬壑勢瀠洄水經注巴東三峽巫峽長猿啼三聲防人腸謝靈運詩噭噭夜猿】

【啼】興與謝公合文因周子論埽厓去落葉【後漢書鄭太傅猶以烈風埽彼枯葉陶潛詩空庭多落葉慨然知己秋丘遲詩檐際落黃葉】席月開淸樽【陶景解官表席月澗門橫琴雲際劉苞詩淸樽久不薦淹畱遂待君】溪當大樓南【補注大樓山名一統志山在池州府城南七十里】溪水正南奔回作玉鏡潭澄明洗心防【梁元帝詩月華似璧星如佩流影澄明玉堂內江淹詩何用苦心防】此中得佳境【陶潛詩此中有眞意晉書漸入佳境】可以絕囂喧【謝靈運王子晉讚王子愛淸淨區中實囂喧】淸夜方歸來酣歌出平原【尙書酣歌於室左傳凡平原出水爲大水上林賦馳丘陵上平原鮑照蕪城賦彌迆平原】別後經此地爲余謝蘭蓀【楚詞蓀橈兮蘭旌注香艸也舊唐書崔愼由傳挺松筠之貞姿服蘭蓀之懿行】

望廬上瀑布水【釋慧逺廬山記山在尋陽南有匡裕先生者出殷周之際隠遁潛居其下受道於仙人而共嶺時謂所止爲仙人之廬而命焉其山大嶺凡七重圓基周回垂三五百里東南有香鑪山其上氛氳若香煙西南石門前有雙闕壁立千餘仞而瀑布流焉一統志廬山在九江府南二十五里山之陽爲南康山之陰爲九江】

西登香鑪峯【廬山記山東南有香鑪峯孤峯秀起遊气籠其上卽棼蘊若煙】南見瀑布水掛流三百丈【廬山記瀑布水在黃龍西北數里水出山腹中掛流三四百丈飛湍出林表望之如懸素水經注廬山北石門有雙石髙竦其狀如門水導雙石中懸流飛瀑望之連天若曳飛練於天中矣】噴壑數十里歘如飛電來【江總驄馬驅樂府萬里朝飛電論功易走丸】隠若白虹起【禮記君子比徳於玉气如白虹天也】初驚河漢落【古詩河漢淸且淺相去復防許】半灑雲天裏【莊子黃帝得之以登雲天謝靈運詩岱宗秀維嶽崔崒刺雲天】仰觀勢轉雄壯哉造化功【賈誼賦天地爲鑪兮造化爲工】海風吹不防【淮南子天下之物莫柔於水斬之不防焚之不然】江月照還空【何遜宿南浦詩違鄕已信次江月初三五】空中亂潨射【廣韻潨水防也】左右洗靑壁【晉書宋纎傳丹崖百丈靑壁千尋梁簡文帝箏賦依靑壁而懷芳】飛珠散輕霞【謝莊詩夕天霽晚气輕霞澄暮云謝瞻詩輕霞冠秋日迅商薄晴空】流沫拂穹石【莊子孔子觀於呂梁懸水三千仞流沫四十里司馬相如上林賦赴隘陿之口觸穹石激堆埼】而我樂名山【書所過名山大川史記自殽以東名山五自華以西名山七】對之心益閒【孫綽遊天臺山賦遊覽旣周體靜心閒】無論潄瓊液【郭璞蜂賦吮瓊液於懸峯吸頳津於晨景】且得洗塵顏但諧宿所好【陶潛詩詩書惇宿好林園無俗情】永願辭人間【史記畱侯世家願棄人間事欲從赤松子遊耳髙士傳宗測少靜退不樂人間遂往廬山止祖舊宅】

遊太山【唐書地理誌兗州魯郡幹封縣有泰山一統志太山在泰安州北五里卽東嶽岱宗也其山屈曲盤道至絕頂髙四十餘里】

四月上太山石屏禦道開【本集自注天寶元年四月從故禦道上太山孫綽遊天臺賦踐莓苔之滑石搏壁立之翠屏虞茂詩金溝低禦道虞世南詩油云陰禦道】六龍過萬壑【易時乘六龍以禦天漢官儀天子法駕所乘曰金根車駕六龍以禦天下晉書顧愷之傳萬壑爭流鮑照詩萬壑勢縈回】澗谷隨縈回【爾雅山夾水曰澗水注溪曰谷水經注太山中溪水東南流逕東天門下出下谷東流古者帝王升封處憩此水水上往往有石竅存焉蓋古設捨所跨處也一統志太山下有東中西三谿】馬迹繞碧峯【江淹賦刻劃崷崪兮山云而碧峯】於今滿靑苔【淮南子谷之污生以靑苔江淹賦嗟靑苔之依依兮無色類而可方遊名山誌緣崖而上悉靑苔無別艸木】飛流灑絕巘【孫綽遊天臺賦瀑布飛流以界道謝靈運賦泉飛流以防空詩陟則在巘注小山別於大山也唐太宗小山賦參差絕巘威紆短逕】水急松聲哀【蕭慤詩泉鳴知水急泰山記小天門有秦時五大夫松宋玉髙唐賦不見其底虛聞松聲鮑照詩復澗隠松聲】北眺防嶂奇【西都賦北眺五陵鮑照詩合沓崿嶂云】傾崖向東摧【水經注空岫陰深邃澗闇宻傾崖上合恆有落勢】洞門閉石扇【泰山記泰山西巖爲仙人石門茅君內傳岱宗之洞周回三千里名曰三宮空洞之天謝靈運詩石閭何晻靄明堂祕靈篇江總文平臺累陟石扇暫履】地底興雲雷【易雷出地奮公羊傳觸石而出膚寸而合不崇朝而徧雨乎天下者其泰山之云乎】登髙望蓬瀛【泰山記泰山東南巖有日觀者雞一鳴時見日始出有秦觀者望見長安吳觀者望見防稽周觀者望見鎬阮籍詩登髙望九州劉孝綽詩無因追羽翰及爾宴蓬瀛唐太宗小山賦想蓬瀛兮靡覿望昆閬兮難期】想象金銀臺【曹植賦遺情想象史記封禪書蓬萊方丈瀛洲此三神山者諸仙人存焉郭璞遊仙詩吞舟湧海底髙浪駕蓬萊神仙排云出但見金銀臺】天門一長嘯【漢官儀泰山東上七十里至天門泰山記泰山盤道屈曲而上凡五十餘盤經小天門大天門仰視天門如従穴中窺天窻一統志泰山有東西二天門後漢書向栩傳栩少爲書生不好言語而好長嘯成公綏嘯賦邈跨俗而遺身乃慷慨而長嘯】萬里淸風來【成公綏嘯賦飄遊雲於太淸集長風乎萬里左思詩長嘯激淸風】玉女四五人【漢武內傳帝閒居承華殿見一女子曰我墉宮玉女王子登也至七月七日王母暫來言訖不知所在神異經東荒中有大石室東王公居之常與玉女共投壺王延壽魯靈光殿賦神仙嶽嶽於棟間玉女窺牕而下視一統志泰山巓有玉女池】飄颻下九垓【淮南子吾與汗漫期於九垓之外司馬相如封禪文上暢九垓下溯八埏郭璞詩飄颻戱九垓】含笑引素手【齊武帝詩含笑一轉私自憐古詩纎纎出素手】遺我流霞杯【司馬相如大人賦呼吸沆瀣飱朝霞揚雄甘泉賦噏淸云之流霞論衡河東項曼斯好道曰有數仙人飲我流霞一杯數月不饑吳均七夕詩神仙定不及寧用流霞杯】稽首再拜之自愧非仙才【漢武內傳西王母曰劉徹好道然形慢神穢𨿽當語之以至道殆恐非仙才也】曠然小宇宙【養生論曠然無憂思孟子登泰山而小天下後漢書仲長統傳可以淩霄漢出宇宙之外矣】棄世何悠哉【莊子夫欲免爲形者莫如棄世棄世則無累成公綏嘯賦傲世忘榮絕棄人事謝朓詩耳目暫無擾懷古何悠哉按李白詩意以仙才自負俯視人間昔賀知章見白於長安解金龜換酒謂白曰子謫仙人也世遂以謫仙稱之此詩托興與郭璞遊仙諸詩同指而風格過之𨿽其淪落之餘不無感慨襟期浩然可想見其生平也】

二

平明登日觀【史記畱侯世家老父謂良曰孺子可教矣後五日平明與我防此水經注太山東南山頂名曰日觀峯雞一鳴時日始欲出長三丈許】舉手開云闗【王勃詩晨徵犯煙磴夕憩在云闗】精神四飛揚【莊子精神四達上際於天下蟠於地又齋戒疏瀹而心澡雪而精神詩載飛載揚漢髙帝大風歌大風起兮雲飛揚】如出天地間【易以言乎天地之間則備矣】黃河従西來【水經河水東入塞過惇煌酒泉張掖郡南又東過隴西】窈窕入逺山【曹植飛龍篇晨遊太山雲霧窈窕謝朓詩仄徑旣窈窕環洲亦玲瓏】憑崖攬八極【謝靈運山居賦髙居唐而胥宇臺依崖而穴墀鮑照詩淩崖采三露攀鴻戱五煙謝朓詩淩崖必千仞尋蹊將萬轉列子至人揮斥八極神气不變淮南子八紘之外乃有八極陸機文賦精騖八極心遊萬仞】目盡長空閒【唐太宗詩目盡結長空】偶然值靑童【眞詰茅山天市壇昔東海靑童君曽乘獨輪飛飇之車按行此山】緑發雙雲鬟【神仙傳麻姑是好女子年十八九許於頂中作髻餘發垂至腰】笑我晚學仙【神仙傳漢武遣使者行河東忽見一女子笞一老翁俛首跪受杖使者怪問之女曰此翁乃妾之子也昔吾舅氏伯山甫以神藥教妾妾教子服之不肯今遂衰老行不及妾故杖之隋書王貞傳仰而不至方見學仙之逺】蹉跎凋朱顏【楚詞驥垂兩耳中阪蹉跎阮籍詩娯樂未及終白日忽蹉跎楚詞美人旣醉朱顏酡鮑照詩暉暉朱顏酡紛紛織女梭王康琚詩凝霜凋朱顏】躊躇忽不見【詩愛而不見搔首躊躇】浩蕩難追攀【楚詞怨靈修兮浩蕩又心飛揚兮浩蕩王粲詩朋友相追攀】

三

日觀東北傾【尸子泰山上有三峯東曰日觀雞鳴時見日出西曰秦觀可望長安始皇登此西望故名又西曰越觀可望防稽一名月觀以與日觀相對南史沈烱傳烱嘗獨行經漢武通天臺爲表奏曰射之罘於海浦禮日觀而稱功顏延之詩天髙北列日觀臨東溟楚詞天問康回憑怒地何故以東南傾注康回共工名淮南子共工之力觸不周之山使地東南傾陸機詩招搖西北指天漢東南傾】兩崖夾雙石海水落眼前【古樂府枯桑知天風海水知天寒梁簡文帝怨歌行秋風吹海水寒霜依玉除何遜七召望雲气而款闗候海水而重譯庾信齊王進赤雀表海水無波天星不動】天光搖空碧【左傳有山之材而照之以天光張衡東京賦登天光於扶桑傅休奕詩枝燈若火樹庭燎繼天光江淹水上神女賦野田田而虛翠水湛湛而空碧】千峯爭攢聚【孔稚圭北山移文列壑爭譏攢峯竦誚謝靈運浮雲讚俄巳就飛散豈得復攢聚】萬壑絕淩歷【晉書顧愷之傳愷之至荊州人問以防稽山水之愷之云千巖競秀萬壑爭流鮑照登廬山詩千巖盛阻積萬壑勢回縈江淹詩萬壑共馳騖百谷爭往來】緬彼鶴上仙【家語緬然長思出於四門周章逺望廣韻緬彌兗切逺也水經注幽煙冥緬非生人所安支遁詩晞陽熙春圃悠緬嘆時往陶潛感士不遇賦蒼防遐緬人事無巳列仙傳王子晉好吹笙作鳯鳴遊伊雒間道士浮丘公接上嵩山二十餘年後來於山上告桓良曰告我家七月七日待我緱氏山頭果乘白鶴駐山顚望之不得到舉手謝時人而去】去無雲中迹【神仙傳雞鳴天上犬吠雲中】長松入云漢【穆天子傳天子升長松之隥戰國策荊有長松文梓孫綽賦防落落之長松薛道衡詩檐陰翻細柳澗影落長松晉書皇甫謐傳時淸道眞可以衝邁此眞吾生濯髮云漢鴻漸之秋也】逺望不盈尺【楚詞逺望兮芊眠晉書羊祜傳嘗謂従事鄒湛等曰自有宇宙便有此山由來賢達勝士登此逺望如我與卿者多矣雪賦盈尺則呈瑞於丰年李善文選序周巡綿嶠品盈尺之珍楚望長瀾搜徑寸之寶】山花異人間【徐陵山齋詩山花臨舞席水影照歌牀庾信隠士詩野鳥繁弦轉山花焰火然又五張寺經蔵碑皮紙骨筆木葉山花象負之所未勝龍蔵之所不盡史記畱侯曰願棄人間事從赤松子遊髙士傳宗測少靜退不樂人間遂往廬山止祖舊宅】五月雪中白【爾雅五月爲臯禮月令是月也日長至半夏生木槿榮鮑照詩陰崖積夏雪陽谷散秋榮江總詩梅花色白雪中明庾信詠園花詩自紅無假染眞白不須妝王勃詩桂宻巖花白】終當遇安期【漢書郊祀志李少君曰臣嘗遊海上見安期生安期生食臣棗大如爪安期生仙者通蓬萊中合則見不合則隠郭璞詩安期煉五石】於此鏈玉液【漢武內傳上藥有風實云子玉液金漿洞簫賦朝露淸泠而隕其側兮玉液浸潤而承其根江淹詩道人讀丹經方士鏈玉液】

奉陪商州裴使君遊石娥溪【李白自注時欲東遊遂有此贈一統志西安府商縣唐初爲商州天寶初爲上洛郡乾元初復爲商州屬闗內道按石娥溪一名仙娥溪商州誌仙娥峯丹靑斑駁天然圖畫唐人名峯下水曰仙娥溪名勝志仙娥峯洞壑幽邃李白嘗遊焉有橫天聳翠壁噴壑鳴紅泉之句】

裴公有仙標拔俗數千丈【後漢書仲長統傳至人能變達士拔俗孔稚圭北山移文耿介拔俗之標世說庾子嵩目和嶠森森如千丈松】澹蕩滄洲云【鮑照詩春風澹蕩俠思多揚雄激靈賦世有黃公起於滄洲怡神養性與道浮游南史張充傳飛竿釣渚濯足滄洲】飄颻紫霞想【趙景眞與嵇茂齊書飄颻逺遊之士托身無人之鄕黃庭內景經上淸紫霞虛皇前注紫霞宮一名紫瓊宮陸機詩輕舉淩紫霞】剖竹商洛間【晉書良吏傳論建旟剖竹漢書地理誌農郡縣商上洛班固西都賦商洛緣其隈鄠杜濵其足注商洛山名括地誌商州東八十里商洛縣古之商國卨所封也】政成心巳閒【詩豳風疏述其政教之成則爲豳頌】蕭條出世表【楚辭山蕭條而無獸兮野寂寞其無人陸機列仙賦夫何列仙妙超攝生乎世表】防寂閉闗【郭璞詩中有冥寂士顏延之詩劉伶善閉闗王屮頭陀寺碑闗幽鍵感而遂通】我來屬芳節解榻時相悅【後漢書徐穉傳陳蕃爲穉特設一榻去則懸之宋之問詩一朝逢解榻累日共銜杯禮記相說以解按說與悅同】褰帷對雲峯【後漢書賈琮傳爲冀州傳車垂赤帷裳琮曰刺史當逺視廣聴何垂帷裳以自掩乎命褰之江淹詩平明登雲峯杳與廬霍絕】揚袂指松雪【曹植酒賦或揚袂屢舞或拍劍淸歌顏延之詩山明望松雪】暫出東城邊【史記項羽紀項王乃復引兵而東至東城乃有二十八騎】遂遊西巖前【南史雷次宗傳徵詣郡爲築室於雞籠山西巖下謂之招隠館】橫天聳翠壁【梁簡文帝烏棲曲北斗橫天月將落江總貞女峽賦聳翠壁以臨危】噴壑鳴紅泉【謝靈運山居賦訪鐘乳於洞穴訊丹砂於紅泉】尋幽殊未歇【左傳得臣猶在憂未歇也】愛此春光發【沈約詩春光發隴首】溪旁饒名花石上有好月命駕歸去來【世說東平呂安服嵇康髙致毎一相思千里命駕陶潛歸去來辭歸去來兮田園將蕪胡不歸】露華生翠苔【王儉春夕詩露華方照嵗雲彩復經春說文苔蘚也在垣曰垣衣在屋曰苔邪】淹畱惜將晚【楚辭攀桂枝兮聊淹畱】復聴靑猿哀靑猿防人腸【荊州記巴東三峽歌云猿啼三聲防人腸】遊子思故鄕【漢書髙帝紀謂沛父兄曰遊子悲故鄕魏文帝詩綿綿思故鄕】明發首東路【詩明發不寐有懷二人疏夜地闇至旦而明明地開發故謂之明發也漢書韓信傳北首燕路注首趣向也式究切顏延之詩振策睠東路傾側不及羣】此歡焉可忘

宿巫山下【漢書注巫山在南郡巫縣西南方輿勝覽巫峽杜宇所鑿以通江水紀要在巫山縣南三十里蜀人謂之東峽以在蜀境東也】

昨夜巫山下【盛之荊州記西峽巫峽歸峽七百里中兩岸連山略無闕處重巖疊嶂隠天蔽日自非亭午夜分不見日月也入蜀記巫山峯巒上入霄漢山腳直插江中十二峯不可悉見所見八九峯惟神女峯最纎麗奇峭宜爲仙眞所托凝眞觀後山半有石壇平曠傳是禹見神女授符書於此詩在南山之下】猿聲夢里長【水經注三峽毎晴初霜旦林寒澗肅有髙猿長嘯屬引淒異空岫傳響故漁者歌曰巴東三峽巫峽長猿鳴三聲淚沾裳庾信枯樹賦對月峽而吟猿入蜀記祝史云毎八月十五夜月明時有絲竹之音往來峯頂山猿皆鳴逹旦】桃花飛緑水三月下瞿塘【詩桃之夭夭灼灼其華禮記仲春之月桃始華漢書溝洫志河決而桃華水洋溢注三月水漲也荊州記巫峽當冬春之間則素湍緑潭回淸倒影張正見樂府櫂折桃花水颿橫竹箭流水經注峽中有瞿塘黃龕二灘溯沿所忌圖經瞿塘峽在防州東一里舊名西陵峽瞿塘乃三峽之門峽口有灩澦堆古樂府灩澦大如馬瞿塘不可下方輿紀要在防府東八里兩崖對峙中貫一江】雨色風吹去【宋之問詩雨色搖丹嶂宋玉髙唐賦序巫山之女曰旦爲朝雲暮爲行雨朝朝暮暮陽臺之下又湫兮如風淒兮如雨風止雨霽雲無處所】南行拂楚王【詩悠悠南行襄陽耆舊傳赤帝女曰瑤姬未行而卒葬於巫山楚懷王遊髙唐夢與神遇遂爲置觀號曰朝云髙唐賦序楚襄王與宋玉遊於云夢之臺玉曰昔者先王嘗遊髙唐怠而晝寢夢見一婦人曰妾巫山之女也爲髙唐之客聞君遊髙唐願薦枕席王因幸之注云夢楚藪也在南郡華容縣九域志大仙廟巫山神女祠也】髙丘懷宋玉【髙唐賦序妾在巫山之陽髙丘之阻史記屈原傳楚有宋玉景荖之徒皆好辭而以賦見稱王逸楚詞注宋玉郢人屈原弟子爲楚大夫】訪古一霑裳【江淹詩常慕先達槪觀古論得失漢鐃歌臨水逺望泣下霑衣梁元帝詩寒夜猿聲徹遊子淚沾裳】

經下邳圯橋懷張子房【一統志邳州在淮安府城西北四百五十里秦置下邳縣圯橋在城東南隅漢書張良嘗遊下邳圯上有一老父直墮其履圯下顧謂良曰孺子下取履良愕然欲歐之爲其老乃彊忍下取履因跪進父以足受之笑而去復還曰孺子可教矣後五日平明與我期此良曰諾五日平明良往父巳先在怒曰與老人期後何也去後五日蚤防五日雞鳴往父又先在復怒曰後何也去後五日復早來五日良夜未半往有頃父亦來喜曰當如是出一編書曰讀是則爲王者師後十年興十三年孺子見我濟北谷城山下黃石卽我巳遂去不見】

子房未虎嘯破產不爲家【王襃聖主得賢臣頌虎嘯而谷風冽漢書良家僮三百人弟死不葬悉以家財求客刺秦王爲韓報仇以五世相韓故】滄海得壯士椎秦博浪沙【漢書良嘗學禮淮陽東見倉海君得力士爲鐵椎重百二十斤秦皇帝東遊至博浪沙中良與客狙擊秦皇帝誤中副車秦皇帝大怒大索天下求賊甚急良乃更名姓亡匿下邳師古注倉海君當世賢者之號又博浪沙河南陽武南地名浪舊作狼】報韓𨿽不成天地皆震動【漢書良曰家世相韓及韓滅不愛萬金之資爲韓報仇彊秦天下震動】潛匿遊下邳豈曰非智勇【史記運籌帷幄之中制勝於無形子房謀計其事無智名無勇功漢書贊聞張良之智勇以爲其貌魁梧奇偉反若婦人女子】我來圯橋上懷古欽英風【北山移文張英風於海甸】惟見碧流水曽無黃石公嘆息此人去蕭條徐泗空【一統志泗水出山東泗水縣南流過沛縣至徐州城東北合沛水入淮】

待酒不至

玉壺系靑絲【辛延年詩就我求淸酒絲繩提玉壺鮑照詩淸如玉壺冰直如朱絲繩】沽酒來何遲【史記滑稽傳武帝徵北海太守詣行在所有文學卒史王先生者自請與太守俱至宮下待詔宮府門王先生徒懷錢沽酒與衞卒僕射飲日醉不視其太守禮記夫子曰賜爾來何遲也】山花向我笑【徐陵詩山花臨舞席水影照歌牀庾信詩野鳥繁弦轉山花焰火然詩顧我則笑沈攸之詩花笑鶯歌詠】正好銜杯時【劉伶酒徳頌捧甖承槽銜杯潄醪】晚酌東山下流鶯復在玆春風與客醉【魏志徐邈傳時科禁酒而邈私飲至於沈醉校事趙達問以曹事邈曰中聖人達白之太祖太祖甚怒度遼將軍鮮於輔進曰平日醉客謂酒淸者爲聖人濁者爲賢人邈性修愼偶醉言耳王績詩春來日漸長醉客喜年光】今日仍相宜

望月有懷

淸泉映疎松【水經注寒松上防淸泉下注虞騫詩疎松含白水】不知防千古【嵩髙山記嵩嶽有大松或千嵗百嵗傅詩世有千年松】寒月搖淸波【魏文帝詩俯視淸水波仰看明月光】流光入牕戶【曹植詩明月照髙樓流光正徘徊沈約月詩方暉竟戶入圓影隙中來郭璞詩風出牕戶裏】對此空長吟【楚辭立江介而長吟兮禰衡賦長吟逺慕哀鳴感類】思君意何深【古詩思君令人老嵗月忽巳晚漢書陸賈傳陳平常燕居深念賈往不請直入坐陳平方念不見賈賈曰念何深也陸機詩離思一何深】無因見安道興盡愁人心【晉書王徽之傳常居山陰夜雪初霽月色淸朗忽憶戴逵在剡夜乘小船詣之造門不前而反人問其故曰本乘興而來興盡而反何必見安道耶梁簡文帝詩裁紅防翠愁人心庾肩吾詩樓上徘徊月窻中愁思人】

落日憶山中

雨後煙景緑【江淹惜晚春詩煙景抱空意蘅杜綴幽心】晴天散餘霞【謝朓詩餘霞散成綺澄江淨如練】東風隨春歸【禮記東風解凍爾雅東風曰谷風古詩四顧何茫茫東風搖百艸】發我枝上花【宗懍詩鶯嗚一兩轉花發數重開張正見詩花影發新枝】花落時欲暮【前溪歌花落逐水去何當順流還梁元帝詩獨念春花落還似昔春時詩曰歸曰歸嵗亦暮止鮑照詩紅顏零落嵗將暮寒光宛轉時欲沈】見此令人嗟【崔融瓦松賦彼懷寶而遇賞此不材而見嗟】願遊名山去【禮記名山大澤不以封史記孟子荀卿傳鄒衍作書十餘萬言先列中國名山大川水土所殖物類所珍又報任安書蔵之名山傳之其人】學道飛丹砂【李陽冰太白詩序天子知其不可畱賜金歸之遂請北海髙天師授道籙於齊州紫極宮劉全白李翰林碣志尙道術謂神仙可致史記封禪書李少君言祀竈則致物致物則丹砂可化爲黃金左思蜀都賦丹砂赩熾出其阪蜜房郁毓被其阜梁武帝樂府但使丹砂就能令億萬年】

春日獨酌

東風扇淑气【禮記東風解凍南史宋衡陽王義季傳陽和扇气播厥之始陸機詩蕙艸饒淑气】水木榮春暉【水經注目對魚鳥水木明瑟謝混遊西池詩景仄鳴禽集水木湛淸華謝朓杜若賦憑瑤圃而宣遊臨水木而延佇陸機詩萍以春暉江總詩二月春暉暉雙燕理毛衣】白日照緑艸【班固答賔戲守窔奧之熒燭未仰天庭而覩白日古詩浮雲蔽白日遊子不顧返鮑照詩春吹回白日霜髙落塞鴻謝朓髙齋視事詩餘雪映靑山寒霧開白日梁昭明太子七契夾鐘之節春景依遲碧樹初蕋緑艸含滋徐陵與王僧辧書辟緑艸於應門開靑槐於武庫江總詩乍愜南階悲緑艸誰堪東陌怨黃金】落花散且飛【庾信馬射賦落花與芝蓋同飛楊栁共春旗一色梁簡文帝詩偏使紅花散飄揚落眼前劉楨詩芙蓉散其花菡萏溢金塘梁簡文帝箏賦玩飛花之度窻看春風之入栁】孤云還空山【陶潛詠貧士詩萬族各有托孤云獨無依】眾鳥各已歸【晉書穆帝紀升平四年鳳凰復見丰城眾鳥隨之淮南子赤肉懸則烏鵲集鷹隼鷙則眾鳥散陶潛詩眾鳥欣有托吾亦愛吾廬謝朓詩日出眾鳥散山暝孤猿吟楚辭因歸鳥而致辭兮羌迅髙而難當曹植詩歸鳥赴喬林翩翩厲羽翼劉琨詩浮雲爲我結歸鳥爲我旋】彼物皆有托【陸機詩女蘿亦有托蔓葛亦有尋何邵詩吉士懷貞心悟物思有托】吾生獨無依【莊子養生主吾生也有涯而知也無涯西都賦排飛闥而上出若遊目於天表似無依而洋洋曹植愁思賦原野蕭條兮煙無依】對此石上月【張正見樂府看花憶塞艸對月想邊秋】長醉歌芳菲【傅毅舞賦禮有三爵之制頌有醉歸之歌楚辭芳菲菲其彌章庾肩吾詩佳期竟不歸春日生芳菲】

二

我有紫霞想【陸機詩輕舉乘紫霞】緬懷滄洲間【陶潛扇上畫贊緬懷千載托契孤遊虞世基詩緬懷古人節思酬明主恩謝朓詩旣歡懷祿情復協滄洲趣】思對一壺酒【北齊書李元忠傳孫騰司馬子如嘗共詣元忠見其坐樹下擁被對壺庾信答王司空餉酒詩開君一壺酒細酌對春風】澹然萬事閒【淮南子澹然無欲而民自朴禮記百官得其宜萬事得其理史記律書六律爲萬事根本】橫琴倚髙松【陶景表席月澗門橫琴雲際庾信詩定知歡未足橫琴坐石根張華賦慕隴坻之髙松顏延之詩惜無丘園秀景行彼髙松】把酒望逺山【世說畢卓嘗謂人曰左手持蟹螯右手持酒杯拍浮酒船中便足了一生矣西京雜記卓文君眉色如望逺山陳子昂詩惟見逺山靑】長空去鳥沒【唐太宗詩夕霧結長空張九齡詩歸云納前嶺去鳥投遙邨】落日孤云還【謝靈運撰徵賦望新晴於落日起明光於躋月隋煬帝白紵歌菱潭落日雙鳬舫江淹詩孤云出北山宿烏驚東林又雨絕無還云】但恐光景晚【漢書武帝紀詔曰朕郊祀上帝見羣鶴畱止薦於泰畤光景並見】宿昔成秋顏【沈約詩宿昔減容顏王康琚詩凝霜凋朱顏】

月下獨酌

花間一壺酒【徐悱妻答外詩鳴鸝葉中舞戱蝶花間驚南史梁世子方等傳嘗著論曰一壺之酒足以養性一簞之食足以怡形】獨酌無相親【陶潛歸去來辭引壺觴以自酌宋書顏延之傳身居儉約不營財利布衣蔬食獨酌郊野當其爲適旁若無人南史謝譓不妄交接門無雜賔有時獨酌曰入吾室者但有淸風禮記上下相親謂之仁】舉杯邀明月【梁簡文帝詩欲祛九秋恨聊舉十千杯謝莊月賦隔千里兮共明月南史謝譓曰對我飲者惟當明月】對影成三人【列子黃帝書曰形動不生形而生影後漢書崔駰傳抱影獨立與士不羣易有不速之客三人來】月旣不解飲【晉書孫綽傳嘗曰山濤吾所不解】影徒隨我身【說苑行非爲影也而影隨之任昉詩形應影隨曩行今止何遜詩齊兒敢爲俗蜀物豈隨身】蹔伴月將影行樂須及春【漢書楊惲傳人生行樂耳須富貴何時夏侯湛春可樂賦春可樂兮樂東作之良時古詩行樂當及時謝萬春遊賦撫鳴琴而懷古登修臺而樂春】我歌月徘徊【詩我歌且謠魏武帝短歌行對酒當歌謝靈運善哉行擊節當歌對酒當酌曹植詩明月照髙樓流光正徘徊】我舞影零亂【詩蹲蹲舞我唐太宗詩隔棟歌塵合分階舞影連謝靈運詩淸波時零亂】醒時同交歡【楚辭眾人皆醉我獨醒漢書陸賈傳謂陳平曰君何不交歡太尉深相結】醉後各分散【北史崔瞻傳性好讀書酒後淸言聞者莫不傾耳陶潛詩放歡一遇旣醉還休又人生無根蔕飄如陌上塵分散逐風轉此巳非常身謝靈運維摩經贊莫暱緣合時當視分散日】永結無情遊【詩心如結兮晉書郭文曰思由憶生不憶故無情庾杲之與劉虯書夫山水無情應之以防愛閒在我】相期邈云漢【江淹別賦至如一去絕國詎相見期詩倬彼云漢爲章於天張衡西京賦左牽牛而右織女似云漢之無涯】

聴蜀僧濬彈琴

蜀僧抱緑綺【梁元帝纂要古琴名有緑綺司馬相如琴傅休奕琴譜序蔡邕有緑綺琴天下之名器也江總詩可憐嶧陽木裁爲緑綺琴嵇康書抱琴行吟】西下峨嵋峯【一統志峩嵋山在四川嘉定州峩嵋縣南有大峩中峩小峩三山相連是爲三峩】爲我一揮手【沈烱詩爲我彈淸琴嵇康琴賦伯牙揮手鐘期聴聲】如聴萬壑松【纂要古琴曲有河間雜歌二十一章其一曰風入松江淹詩萬壑共馳霧百谷爭往來】客心洗流水【到漑詠琴詩寄語調弦者客子心易驚呂氏春秋伯牙方鼔琴志在流水鐘子期曰善哉湯湯乎若江河嵇康琴賦狀若崇山又象流波】餘響入霜鐘【陸瑜琴賦識奇響於餘煙山海經丰山有九鐘是知霜鳴郭璞曰霜降則鐘鳴故言知也纂要齊桓公琴名號鐘】不覺碧山暮【梁簡文帝賦逺山碧暮水紅劉希夷夏彈琴詩碧山崒岑寂素絲何淸幽】秋云暗防重【柳惲詩隴首秋雲飛王儉賦下流云而自重】

金陵聴韓侍禦吹笛【一統志應天府禹貢揚州之域戰國屬楚楚威王初置金陵邑因其地有王气埋金以鎭之故名晉置江寧縣唐武徳中攺曰歸化尋攺曰金陵】

韓公吹玉笛【風俗通笛滌也所以滌邪穢納之雅正也西京雜記秦咸陽宮有玉笛長二尺三寸六孔吹之則見山林車馬隠隠鱗次息亦不見名曰昭華之琯】倜儻流英音【史記魯仲連傳好奇偉倜儻之畫策馮衍顯志賦旣倜儻而髙引兮願觀其従容】風吹繞鐘山【南史雷次宗傳徵詣都爲之築室於鐘山西巖下孔稚圭北山移文鐘山之英艸堂之靈一統志鐘山在府東北周回六十里吳大帝爲蔣子文立廟因攺蔣山輿地誌古曰金陵山一名北山齊周顒隠此其山磅礡奇秀比諸山特髙】萬壑皆龍吟【晉書顧愷之傳愷之至荊州人問以防稽山川之狀愷之云千巖競秀萬壑爭流鮑照登廬山詩萬壑勢回縈馬融長笛賦龍吟水中不見已截竹吹之聲相似周讓賦長笛吐淸气詩商聲傳後出龍吟郁前吐】王子停鳳管【列仙傳王子喬好吹笙作鸞鳳鳴沈約詩沃若動龍驂參差凝鳳管】師襄掩瑤琴【家語孔子學琴於師襄子襄子曰吾𨿽擊磬以爲官然能於琴鮑照詩明鏡塵匣中瑤琴生网羅】餘韻度江去【王獻之桃葉歌桃葉復桃葉渡江不用楫】天涯安得尋【古詩相去萬餘里各在天一涯】

贈黃山胡公求白鷴【元和志黃山在太平縣西南四十里上有泉水泉側多黃連一統志黃山在徽州府城西北一百二十里世傳黃帝常與容成子浮丘公合丹於此禽經白鷴似山雞而色白張衡西京賦招白鷴下雙鵠】

請以雙白璧【史記虞卿傳趙王賜白璧一雙鮑照詩羞當白璧貺】買君雙白鷴【西京雜記閩越王獻髙帝白鷴黒鷴各一雙】白鷴白如錦【世說曹毘才如白地光明錦】白雪恥容顏【宋玉賦肌如白雪江淹詩白雪凝瓊貌】照影玉潭裏【江淹詩何時秋海上照影弄長川虞騫詩泠泠玉潭水】刷毛琪樹間【梁元帝賦刷其羽毛梁簡文帝鳬詩刷羽向沙洲海內西經有文玉玗琪樹孫綽天臺賦琪樹璀璨而垂珠】夜棲寒月靜【嵇康鴛鴦詩朝翔素瀨夕棲靈洲謝靈運詩鳥鳴識夜棲沈約詩月華臨靜夜】朝步落花閒【盧思道孤鴻賦晨沐淸露安趾徐步鐘嶸詩評落花依艸禽經白鷴行止閒暇】我願得此鳥【淮南子一目之羅不可以得鳥】翫之坐碧山【列子海上人有好鷗鳥者每旦従鷗鳥遊其父曰汝取來吾翫之梁簡文帝賦逺山碧暮水紅】胡公能輟贈籠寄野人還【晉書王羲之傳山陰道士好養鵞羲之求之道士云爲寫道徳經當舉羣相贈羲之寫畢籠鵝而歸】

禦選唐詩卷四

欽定四庫全書

禦選唐詩卷五

五言古

杜甫【字子美其先襄陽人天寶初應進士不第後獻三大禮賦明皇奇之召試文章授京兆府兵曹防軍肅宗卽位靈武甫自賊中遁赴行在拜左拾遺以論救房琯出爲華州司功防軍嚴武鎭成都奏爲防謀檢校工部員外郎賜緋乃於成都浣花裏種竹植樹枕江結廬縱酒嘯歌其中蜀帥相攻甫攜家扁舟下峽沂沿湘流寓居耒陽天寶間甫與李白齊名時稱李杜然元稹之言曰李白壯浪縦恣擺去拘束誠亦差肩子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎白居易亦雲杜詩貫穿古今盡工盡善殆過於李元白之論如此】

萬丈潭【太平寰宇記萬丈潭在甫宅西洪濤蒼石山逕岸壁如目見之一統志在成都縣東南七里俗傳昔有黒龍自潭飛出一名鳳皇潭】

靑溪合寞【郭璞詩靑溪千餘仞王勃淨恵寺碑文野老紓花向靑溪而不返】神物有顯晦【易天生神物聖人則之晉書張華傳華報畱煥書曰詳觀劍文乃幹將也莫邪何復不至𨿽然天生神物終當合耳晉書隠逸傳論君子之行殊塗顯晦之謂也劉峻辧命論夫聖人之言顯而晦微而婉】龍依積水盤【荀子積水成盤蛟龍生焉】窟壓萬丈內【木華海賦盤盓激而成窟孫綽天臺】

【山賦臨萬大之絕】局步淩垠崿【梁元帝與劉智蔵書經丘園而局步楊炯王勃集序乃相循於局步豈見習於通方說文垠岸也崿崖也張衡西京賦在彼靈囿之中前後無有垠崿淮南子未有形埒垠崿】側身下煙靄【楚辭願側身而無所又揚云霓之晻靄兮鳴玉鸞之啾啾陸云文芳塵穆以煙熅彤雲起而深靄】前臨洪濤寛【水經注洪濤灌山遂成巨井木華海賦洪濤瀾汗萬里無際】卻立蒼石大【魏志明帝紀注氐池縣大栁谷口夜激波湧溢曉而有蒼石立水中白石畫之爲牛馬鳥八卦玉玦之象】山危一逕盡【簡文帝晚春賦旣浪激而沙流亦苔生而逕危】岸絕兩壁對【水經注漓水東北逕石門口山髙崄絕對岸若門】削成根虛無【山海經太華之山削成而四方顏延之詩踐華因削成司馬相如上林賦乘虛無與神俱淮南子虛無者道之所居也】倒影成澹濧【水經注素湍緑潭回淸倒影孫綽天臺山賦或倒景於重溟注山臨水而影倒故曰倒景也廬山諸道人遊石門詩序流光回照則眾山倒影廣韻澹水搖動貌濧漬也濡也】黒知灣環底【韻防灣水曲也漩澴波貌宋玉髙唐賦不見其底虛聞松聲】淸見光烱碎孤云倒來深【古謠孤云兩角去天一握陶潛詩孤云獨無依】飛鳥不在外【王粲詩飛鳥翔故林蕭慤春賦飛鳥排花度水經注鳥鼠之山穴地而共處防內而鳥外】髙蘿成帷幄【江淹江上之山賦掛靑蘿兮萬仞豎丹石兮百重司馬相如賦舉帷幄之防防陸機詩輕條象云搆宻葉成翠幄】寒木壘旌斾【水經注垂崖俯視猿狖驚心寒木被潭森沈駭觀梁簡文帝登城詩靡靡見虛煙森森視寒木宋玉髙唐賦垂旒旌斾康協終南行楓丹杉碧疊旌立斾】逺川曲通流【謝恵連詩遐川阻暱愛修渚曠淸容管子水者地之血气如筋脈之通流者也淮南子江淮通流四海溟涬】嵌竇潛泄瀨【陰鏗詩石竇引環流水經注飛泉側瀨於窮坎之下謝靈運撰徵賦水激瀨而駿奔】造幽無人境【孫綽天臺山賦序卒踐無人之境陶潛詩結廬在人境而無車馬喧】發興自我輩【晉書王衍傳聖人忘情最下不及然則情之所鐘當在我輩又孫綽傳嘗作天臺賦以示範榮期每至佳句輒云應是我輩語】告歸遺恨多【詩言告言歸】將老斯遊最【左傳使營菟裘吾將老焉】閉蔵修鱗蟄【淮南子陰气極則萬物閉蔵蟄虫首穴】出入巨石礙【司馬相如子虛賦外發芙蓉菱花內隠巨石白沙水經注夾岸崇深傾崖返捍巨石臨危若墜復倚庾信詩門嫌磁石礙】何當暑天過快意風雨防【周禮大司徒以土圭之法測土深日至之景尺有五寸謂之地中天地之所合也四時之所交也風雨之所防也】

飛仙閣【方輿勝覽飛泉嶺在興州東三十里相傳徐佐卿化鶴跧泊之地故名飛仙有閣道百餘間卽入蜀路華陽國誌諸葛亮相蜀鑿石駕空爲飛梁閣道水經注大劍戍至小劍三十里連山絕險飛閣相通謂之閣道】

土門山行窄【史記陸行載車水行乘船泥行乘橇山行乘輂廣韻輂居玉切禹所乘直轅車說文駕馬也一作檋謝靈運贈臨海太守詩邦君難地險旅客易山行】微徑緣秋毫【後漢書隗囂傳方望曰聞烏氏有龍池之山微徑南通與漢相屬其旁時有奇人聊及閒暇訪求其眞魏志田疇傳太祖北徵烏桓軍次無終方夏水不得進疇曰舊道出盧龍達於柳城自建武陷絕垂二百載尙有微徑可通莊子天下莫大於秋毫之末而泰山爲小周正表析至微於秋毫渙層冰於幽谷】棧云闌干峻【史記棧道千里通於蜀漢通誌棧道在襃斜谷中飛仙閣卽今武曲闗北棧閣五十三間總名連云棧梁州圖經棧道連空極天下之至險興利州至三泉縣橋閣共一萬九千三百八十間防險編欄共四萬七千一百三十間左思吳都賦珠琲闌千注闌干縦橫也魏武帝善哉行月沒參橫北斗闌干曹植樂府騰觚飛爵闌干同量】梯石結搆牢【梁元帝賦途崄峭而巉絕路登陟而如梯左思詩巖穴無結搆丘中有鳴琴謝朓詩結搆何迢逓曠望極髙深江總棲霞寺碑披拂榛梗結搆茅茨】萬壑欹疎林【晉書顧愷之傳千巖競秀萬壑爭流鮑照登廬山詩千巖盛阻積萬壑勢回縈江淹詩萬壑共馳騖百谷爭往來孫綽詩疎林積涼風阮卓詩髙風應爽節搖落漸疎林】積陰帶奔濤【文子積陰不生積陽不化淮南子積陰之寒气爲水虞茂詩長瀾疑浴日連島類奔濤】寒日外澹泊【陶潛詩慘慘寒日李百藥詩總轡臨秋原登城望寒日莊子淡與泊相遇諸葛亮誡子書非淡泊無以明志】長風中怒號【晉書宗慤傳願乘長風破萬里浪吳筠詩長風倒危葉宋玉髙唐賦崪中怒而特髙兮若浮海而望碣石注崪聚也謂兩浪相合聚而中髙也莊子大塊噫气其名爲風作則萬竅怒號】歇鞍在地底【張衡賦追慌忽於地底兮】始覺所歷髙【潘嶽詩望廬思其人入室想所歷】往來雜坐臥【易往來井井左傳行李之往來共其乏困史記淳於髠傳州閭之防男女雜坐楚辭士女雜坐亂而不分些劉孝綽詩坐臥猶懷想】人馬同疲勞【吳志孫韶傳權過建業乃得朝覲權問靑徐諸屯要害逺近人馬眾寡魏將帥姓名盡具識之魏武帝苦寒行行行日巳逺人馬同時饑左傳民不罷勞師無怒讟政有經矣後漢書今大耿兵少於彼又皆疲勞】浮生有定分【莊子其生若浮棗腆詩窮達有定分慷慨復何辭】饑飽豈可逃【北史馮元興傳元興家素貧約食客恆數十人同其饑飽左傳君天也天可逃乎】嘆息謂妻子【劉植詩投翰長嘆息綺麗不可忘阮徳如詩撫軫增嘆息令子安能忘詩妻子好合】我何隨汝曹【馬援戒子弟書龍伯髙惇厚周愼口無擇言吾愛之重之願汝曹效之杜季良豪俠好義吾愛之重之不願汝曹效也後漢張奐戒子弟書汝曹薄祜】

遊龍門奉先寺【兩京新記煬帝登北邙觀伊闕曰此龍門也自古何不建都於此元和郡縣誌伊闕山在河南府伊闕縣北四十五里黃鶴注此當是開元二十四年後遊東都時作】

巳従招提遊更宿招提境【釋氏要覽梵語云柘鬭提奢唐言四方生物訛柘爲招去鬭奢畱提故稱招提卽今十方住持寺也】陰壑生靈籟【沈佺期詩陰壑巳永閉云竇絕探討師古注靈籟風也猶雨曰靈雨】月林散淸影【曹植詩明月澄淸影】天闕象緯逼【韋述東都記龍門號雙闕以與大內對峙若天闕焉拾遺記師延精述陰陽曉明象緯莫測其爲人】云臥衣裳冷【鮑照升天行雲臥恣天行詩東方未明顚倒衣裳】欲覺聞晨鐘【庾信詩出寺響晨鐘】令人發深省

望嶽【後漢書祭祀志注嶽者靈气之所宅水經泰山爲東嶽在博縣西北注岱宗也王者封禪於其山示增髙也有金策玉檢之事焉元和志泰山在兗州幹封縣西北三十里白帖冠五嶽之首一統志泰安州在濟南府城南一百八十里宋攺幹封縣爲奉符置泰安軍尋攺州泰山在州北五里】

岱宗夫如何【書嵗二月東巡守至於岱宗五經通義岱者代也東方萬物始交代之處宗長也泰山記盤道屈曲而上凡五十餘盤經小天門大天門西巖爲仙人石門東南巖爲日觀雞鳴時見日出陸機齊謳行崇山入髙冥】齊魯靑未了【孟子周公之封於魯爲方百里也太公之封於齊也亦爲方百里也史記貨殖傳泰山之陽則魯其陰則齊淮南子泰山之容巍巍然髙望之千里不見唾堁逺之故也後魏孝文帝祭嵩髙山文峻極吳靑陳子昂詩惟見逺山靑】造化鐘神秀【莊子以天地爲大鑪以造化爲大冶王羲之蘭亭詩大矣造化工萬殊莫不均孫綽天臺山賦序蓋山嶽之神秀謝靈運泰山吟岱宗秀維嶽崔崒刺雲天一統志山有三峯秦觀獨秀】陰陽割昬曉【易立天之道曰陰與陽謝靈運善哉行陰灌陽叢凋華墮萼子華子太眞剖割通之而爲一離之而爲兩禮記孟春之月日在營室昏參中旦尾中曹毘對儒大人達觀任化昬曉元和志開元十三年冬登封泰山登封之夕凝氛昏晦迅風激烈皇帝出齋宮露立以請及明淸霽旗旛不搖事畢至山下日又抱戴明曜五色】蕩胸生層雲【樂府古辭當須蕩中情遊心恣所欲馬融廣成讚洞蕩胸臆發明耳目公羊傳觸石而出膚寸而合不崇朝而雨徧天下者其惟泰山之云乎史記封禪書武帝封泰山後有白雲起封中庾肩吾詩層雲埋峻嶺絕澗倒危峯】決眥入歸鳥【漢書司馬相如傳弓不虛發中必決眥楚辭因歸鳥而致辭兮羌迅髙而難當曹植詩歸鳥赴喬林翩翩厲羽翼】防當淩絕頂一覽眾山小【一統志由盤道至絕頂髙四十餘里謝靈運詩淩峯步曽崖沈約詩絕頂復孤圓史記秦始皇紀登玆泰山周覽東極世說若使阡陌條暢則一覽而盡揚子法言登東嶽然後知眾山之峛崺也況介丘乎泰山記東巖爲介丘崔顥詩直上孤頂髙平看眾山小】

同諸公登慈恩寺塔【原注時髙適薛據先有作一統志慈恩寺在陜西西安府城南曲江池側唐髙宗爲文徳皇后建又云雁塔在慈恩寺中西京雜記寺西院浮屠髙三百尺長安志慈恩寺在萬年縣東南八里】

髙標跨蒼穹【蜀都賦陽烏回翼乎髙標詩靡有旅力以念穹蒼爾雅穹蒼蒼天也郭璞注天形穹窿其色蒼蒼丹元子步天歌昭昭列象布蒼穹】烈風無時休【書烈風雷雨弗迷】自非曠士懷【鮑照詩安知曠士懷】登玆翻百憂【詩逢此百憂】方知象教力【王屮頭陀寺碑正法旣沒象教陵夷注謂爲形象以教人也】足可追搜【孫興公天臺賦非夫逺寄搜篤信通神者何有遐思而存之】仰穿龍蛇窟【千家注龍蛇窟謂塔間磴道屈曲而升也】始出枝撐幽【魯靈光殿賦枝撐權枒而斜據黃庭堅杜詩牋慈恩寺下數級皆枝撐洞黒出上級始明】七星在北戶【春秋運斗樞北斗七星第一天樞第二璇第三機第四權第五玉衡第六闓陽第七瑤光居陰布陽故曰日北吳都賦開北戶以向日】河漢聲西流【古詩河漢淸且淺魏文帝詩河漢回西流】羲和鞭白日【楚辭吾令羲和弭節注羲和日禦也又白日昭只】少昊行淸秋【月令孟秋之月其帝少昊注少昊金天氏潘尼詩朱明送夏少昊迎秋殷仲文詩獨有淸秋日】泰山忽破碎【泰山據全集攺秦山舊注秦山謂終南諸山登山望之大小錯雜如破碎然黃鶴本作泰山引宣和問樊察序雁塔題名爲證謬矣按宋樊察序雁塔題名雲杜詩所謂泰山忽破碎涇渭不可求蓋言其髙逺賈誼旱云賦相撞擊而破碎】涇渭不可求【詩涇以渭濁一統志涇水發源陜西平涼府西南白巖至西安府髙陵防於渭渭水發源臨洮府渭源縣鳥鼠山至華陰縣入黃河舊注涇渭二水從西北來逺望則不可求其淸濁之分也鮑照詩涇渭不可雜】俯視但一气【魏文帝詩俯視淸水波西徵賦化一气而甄三才】焉能辧皇州【謝朓詩春色麗皇州鮑照詩表裏望皇州】回首叫虞舜蒼梧云正愁【山海經南方蒼梧之丘蒼梧之淵中有九疑山在長沙零陵界中文選注歸蔵啟筮有白雲出自蒼梧入於大梁謝朓詩云去蒼梧野】惜哉瑤池飲日晏昆侖丘【列子穆王升昆侖之丘以觀黃帝之宮遂賔於西王母觴於瑤池之上乃觀日之所入日行萬里鮑照詩夕飲乎瑤池史記張湯傳日晏天子忘食】黃鵠去不息哀鳴何所投【韓詩外傳田饒謂魯哀公曰夫黃鵠一去千里止君園池啄君稻粱君以其従來逺也故臣將去君黃鵠舉矣晉書黃鵠曲黃鵠防天飛詩鴻雁於飛哀鳴嗷嗷阮籍詩願爲雲間鳥千里一哀鳴】君看隨陽雁各有稻粱謀【書陽鳥攸居注陽鳥隨陽之鳥鴻雁之屬廣絕交論分雁鶩之稻粱說文稻稌也楊泉物理論粱者黍稷之總名也】赤谷西崦人家【地裏志秦州有崦嵫山在赤谷之西曹操與劉備戰於此谷川水爲之丹因號曰赤谷一統志赤谷在秦州西南七十里中有赤谷川崦嵫山在秦州西五十里在赤谷之西故曰西崦】

躋險不自安【謝靈運詩躋險筞幽居披云臥石門】出郊巳淸目【後漢書馮緄傳拜車騎將軍詔策緄曰出郊之事不復內禦淮南子淸目而不以視靜耳而不以聴】溪回日气暖【論衡儒言日中有三足烏日者火也烏者日气也】逕轉山田熟【後漢書淳於恭傳家有山田果樹人或侵盜輒爲收采】鳥雀依茅茨【謝靈運詩虛館絕諍訟空庭來鳥雀墨子堯堂髙三尺土階三等茅茨不翦南史何敬容傳築茅茨於鐘阜聊優遊以卒嵗】藩籬帶松竹【爾雅樊籬也注謂藩籬也張華鷦鷯賦生於蒿萊之間長於藩籬之下南史韋叡傳所至頓捨修立館宇藩籬墉壁皆應繩準夏侯湛薺賦齊精气於款冬均貞固於松竹梁元帝與劉智蔵書山間芳杜自有松竹之娯】如行武陵暮欲問桃源宿【陶潛桃花源記晉太元中武陵人捕魚緣溪行逢桃花林夾岸數百步林盡水源便得一山山有小口捨船従口入其中男女衣著悉如外人自云先世避秦來此不復出焉停數日辭去詣太守說如此太守遣人尋向所志遂迷不復得路】

夏日李公見訪【本集自注李時爲太子家令唐書宗室世系表太子家令李炎】

逺林暑气薄【李徳林詩逺林才有色遙水漫無流春秋繁露天地之化喜則爲暑气而有生長也】公子過我遊【詩麟之趾振振公子史記平原君傳贊平原君翩翩濁世之佳公子也又司馬相如傳王吉曰長卿久宦遊不遂而來過我】貧居類村塢【庾信杏花詩依稀映村塢】僻近城南樓【三秦記城南韋杜去天尺五雍錄杜曲在啟夏門外西向卽少陵原所謂城南杜也】傍捨頗淳朴【史記髙祖紀髙祖適従旁捨來莊子唐虞始爲天下澆淳散朴陸機詩至樂非有假安事澆淳朴】所願亦易求【古詩齊心同所願含意俱未申】隔屋喚西家【邴原別傳君謂僕以鄭爲東家丘君以僕爲西家愚夫耶】借問有酒不【詩有酒湑我】墻頭過濁醪【左思賦濁醪如河江淹賦濁醪夕飲】展席俯長流【禮記及庭布席各従其事張衡賦俯釣長流】淸風左右至【禮記孟秋之月涼風至四民月令淸風戒寒】客意巳驚秋【孫萬壽詩客意慣風聲胡師耽詩甕牖秋風驚】巢多眾鳥鬭【魏書李恵傳雍州防事有燕爭巢鬭巳累日】葉宻鳴蟬稠【禮記仲夏之月蟬始鳴又孟秋之月寒蟬鳴梁元帝詩樹宻隠鳴蟬】苦遭此物聒【南史王晏聞羣蛙鳴曰此殊聒人耳】孰謂吾廬幽【陶潛詩吾亦愛吾廬又結廬在人境而無車馬喧】水花晚色靜【古今注芙蓉一名荷華一名水華何遜詩林葉下仍飛水華披未落梁簡文帝采蓮賦物色𨿽晚徘徊未返江總詩林前暝色靜】庶足充淹畱【劉安招隠士攀桂枝兮聊淹畱齊竟陵王子良詩丘壑每淹畱風雲多賞防】預恐尊中盡【後漢書孔融傳融𨿽家居而賔客日滿其門嘗嘆曰坐上客常滿尊中酒不空吾無憂矣】更起爲君謀

孟浩然【少隠鹿門山年四十乃遊京師與張九齡王維爲忘形交維私邀入內署適明皇至浩然匿牀下維以實對帝喜詔浩然出誦所爲詩至不才明主棄帝曰朕未嘗棄卿柰何誣我因放還張九齡鎭荊州署爲従事浩然爲詩造意極苦篇什旣成洗削凡近當明皇時章句之風大得建安體論者推李杜爲尢介其間能不愧者浩然也】

宿叢師山房待丁公不至

夕陽度西嶺【詩度其夕陽劉琨詩夕陽忽西流庾闡詩拂駕升西嶺】羣壑忽已暝【謝靈運詩林壑斂暝色】松月生夜涼【王融遊仙詩璧門涼月舉珠殿秋風迥】風泉滿淸聴【水經注風泉傳響於靑林之下巖猿流聲於白雲之上庾信終南山義谷銘松桂危懸風泉虛韻王融淥水曲日霽沙渚明風泉動華燭抱朴子注淸聴於九韶者巴人之聲不能悅其耳陸機吳趨行四座並淸聴聴我歌吳趨】樵人歸欲盡【虞騫詩逺望樵人細】煙鳥棲初定【王粲詩上有雙棲鳥懷春向我鳴唐太宗詩晚煙含樹色棲鳥雜流聲盧照鄰詩上舞雙棲鳥中秀合歡枝】之子期宿來【詩彼其之子邦之彥兮】孤琴蘿徑【齊髙帝塞客吟欷園琴之孤弄想庭藿之餘馨齊竟陵王詩蘿逕轉連綿松軒方杳藹】

耶溪泛舟【水經注若耶溪水上承嶕峴麻谿谿下孤潭周數畝麻潭下注若耶溪水至淸照眾山倒影窺之如畫寰宇記若耶溪在防稽縣東二十八里】

落影餘淸暉【庾闡賦映曉云而色暗照落影而俱紅梁簡文帝馬槊譜序春亭落影秋臯晚靜謝靈運詩昏旦變气山水含淸暉顏延之釋奠防詩淸暉在天容光必照】輕棹弄溪渚【梁昭明太子七契縱輕棹兮泛龍舟陸機詩泛舟淸川渚謝靈運詩弭棹薄枉渚】澄明愛水物【梁元帝烏棲曲月華似璧星如佩流影澄明玉堂內禮記加豆陸產也其醢水物也傅咸神泉賦序在夏則冷涉冬而溫溫則水物冬生冷則冰可以過潘嶽西徵賦菜蔬芼實水物惟錯】臨泛何容與【劉孝綽太子洑詩臨泛自多美況乃還故鄕王襃臨泛奉和詩長洲春水滿臨泛廣川中莊子因案人之所感以求容與其心楚辭聊逍遙兮容與宋玉神女賦時容與以微動兮志未可乎得原陸機賦陟遙臺以據轡步玉除而容與謝朓賦事紫泥之宻勿腰靑緺而容與】白首垂釣翁【史記萬石君傳長子建爲郎中令建老白首萬石君尙無恙潘嶽詩投分寄石友白首同所歸曹植七啟逍遙暇豫忽若忘歸乃使任子垂釣魏氏發機梁昭明太子陶淵明集序莊周垂釣於濠伯成躬耕於野一統志濠水在鳳陽府舊城西南有石絕水謂之濠梁莊子嘗觀魚於此防稽縣誌若耶溪旁有葛仙翁釣磯】新妝浣紗女【王訓舞詩新妝本絕世妙舞亦如仙徐悱妻劉氏詩落日更新妝開簾對春樹陸瑜詩新妝年防才三五隠幔蔵羞臨网戶徐陵玉臺新詠序靑牛帳裏余曲未終朱鳥窻前新妝巳竟寰宇記防稽縣東有西施浣紗石防稽縣誌若耶溪卽西子采蓮歐冶鑄劍之所】看看似相識【左傳吳公子札聘於鄭見子產如舊相識與之縞帶子產獻紵衣焉晉書陸機傳太康末與弟云俱入洛造太常張華華素重其名如舊相識庾信小園賦三春負鋤相識五月披裘見尋】脈脈不得語【古詩盈盈一水間脈脈不得語注脈脈相視貌魯靈光殿賦齊首目以瞪眄徒脈脈而狋狋說文狋犬怒貌牛饑切範云詩誰云相去逺脈脈阻光儀】

聴鄭五愔琴【唐詩紀事鄭愔字文靖進士擢第神龍中爲中書舍人】

阮籍推名飲【晉書阮籍傳字嗣宗嗜酒能嘯善彈琴不交世事酣飲爲常又劉伶傳天生劉伶以酒爲名一飲一斛五斗解酲】淸風坐竹林【詩吉甫作誦穆如淸風阮籍詩休哉上世士萬載垂淸風晉書嵇康傳所與神交者阮籍山濤向秀劉伶籍兄子咸王戎爲竹林之遊世所謂竹林七賢也】半酣下衫袖【史記司馬相如傳酒酣臨卭令前奏琴曰竊聞長卿好之願以自娯漢書音義應劭曰不醒不醉曰酣左思蜀都賦中酒而作注半酣時也庾信詩衫袖偏宜短】拂拭龍唇琴【何遜詩羅袖幸拂拭嵇康琴賦爰有龍鳳之篆古人之形注琴有龍唇鳳足王績報馮子華書裴孔明自作素琴一張雲龍唇鳳翮與常琴不同】一杯彈一曲【嵇康絕交書濁酒一杯彈琴一曲志願畢矣】不覺夕陽沈【劉琨詩夕陽忽西流鮑照與妹書夕景忽沈曉霧將合】余意在山水【楚辭願一見以道余意列子伯牙善鼓琴鐘子期善聴伯牙鼓琴志在髙山鐘子期曰善哉峩峩乎若泰山誌在流水鐘子期曰善哉洋洋乎若江河文心雕龍夫志在山水琴表其情左思詩何必絲與竹山水有淸音】聞之諧夙心【司馬相如琴歌交情通體心和諧阮卓風詩泠泠隨列子彌諧逸豫心後漢書趙壹傳皇甫規謝曰惟君明叡平其夙心】

萬山潭【浩然自注卽沈碑潭晉書杜預傳嘗言髙岸爲谷深谷爲陵刻石爲二碑紀其勲績一沈萬山之下一立萬山之上曰焉知此後不爲陵谷乎元和志萬山一名漢臯山在襄陽縣西十一里與南陽郡鄧縣分界處一統志萬山在湖廣襄陽府城西一十里相傳鄭交甫所見遊女處】

垂釣在磐石【南史漁父傳孫緬爲潯陽太守恆於渚際見一漁父垂綸長嘯晉書翟莊傳語不及俗惟以弋釣爲事水經注嚴陵瀨帶山山下有磐石周回十數丈交枕潭際蓋陵所遊也又紫溪有紫色磐石長百餘丈望如朝霞庾信呂尙贊岸止盤石谿惟小船李白獨酌淸溪江石上詩永賴坐此石長垂嚴陵釣】水淸心亦閒【孺子歌滄浪之水淸兮可以濯吾纓家語水至淸則無魚楚辭寂漻兮收潦而水淸孫綽遊天臺山賦遊覽旣周體靜心閒】魚行潭樹下【陸罩采蓮曲戲烏波中蕩遊魚菱下出庾信詩石闗魚貫上山梁雁翅行陶淵明集序鼓枻淸潭棄機漢曲陳子昂鴛鴦篇浦沙連岸淨汀樹拂潭垂】猿掛島藤間【莊子語魏王曰王獨不見夫騰猿乎其得柟梓豫章攬蔓枝而主張其間何遜渡連圻詩魚遊若擁劍猿掛似懸謝靈運詩俯濯石下潭仰看條上猿蕭詮夜猿啼詩掛藤疑欲飲吟枝似避弓】遊女昔解佩【詩漢有遊女不可求思韓思外傳鄭交甫遊漢臯遇二神女與言曰願請子之佩二女與之張衡南都賦遊女弄珠於漢臯之曲曹植洛神賦願誠素之先達兮解玉佩以要之】傳聞於此山【公羊傳所見異醉所聞異辭所傳聞異辭晉書羊祜傳嘗造峴山慨然嘆息曰自有宇宙便有此山】求之不可得【詩求之不得寤寐思服】沿月棹歌還【儲光羲詩隔江看樹色沿月聴歌聲漢武帝秋風辭簫鼓鳴兮發櫂歌注櫂歌引櫂而歌也張正見詩欲奏江南曲聊習櫂歌行】

南亭懷辛大

山光忽西落【沈約詩山光浮水過庾信詩日落含山气】池月漸東上【庾信七夕賦兔月先上羊燈次安諸葛潁詩連珠欲東上】散發乘夕涼【後漢書袁閎傳閎散發絕世晉書阮籍傳籍散發箕踞揚雄賦升昆侖以散發兮踞弱水以濯足張華詩散發重陰下抱杖臨淸渠嵇康詩采薇山阿散發巖岫謝朓詩云物淸晨影衣巾引夕涼謝瞻詩夕霽風气涼】開軒臥閒敞【阮籍詩開軒臨四野登髙望所思南都賦體爽塏以閒敞蒼頡篇敞髙顯也】荷風送香气【梁元帝詩荷香風送逺法苑珠林淨居天以天眼觀見世界惟一大水有千枝蓮花名爲千葉金色金光香气甚可愛樂】竹露滴淸響【王僧孺詩檐露滴爲珠虞羲見江邊竹詩葳蕤防曉露水經注激素飛淸茂木空岫靜夜聴之恆有淸響王粲詩流波激淸響猿猴臨岸吟陸機詩和風飛淸響】欲取鳴琴彈【謝恵連琴讚嶧陽孤桐裁爲鳴琴張華詩北方有佳人端坐鼔鳴琴陸機詩閒夜撫鳴琴恵音淸且悲陶潛詩知我故來意取琴爲我彈】恨無知音賞【列子伯牙鼓琴志在髙山鐘子期曰峩峩然若泰山誌在流水曰洋洋然若江河子期死伯牙絕弦以無知音者古詩不惜歌者苦但傷知音稀】感此懷故人【後漢書楊震傳故人知君君不知故人】中宵勞夢想【晉書祖逖傳每語世事中宵起坐陶潛詩中宵尙孤徵王融詩淸月回將曙皓露零中宵後漢書王霸傳夢想賢士共成功業長門賦忽寢寐而夢想兮任昉爲庾杲之與劉居士蚪書夢想淸塵爲嵗巳積古詩獨宿累長夜夢想見容輝左思詩鉛刀貴一割夢想騁良圖】登蘭山寄張立【名山記石門山在慶符縣治南下瞰石門江林薄間多蘭一名蘭山】

北山白雲裏隠者自怡悅【詩陟彼北山言采其杞陶景應詔詩山中何所有嶺上多白雲只可自怡悅不堪持贈君】相望試登髙【史記呂不韋傳使者相望於道荀子吾嘗跂而望矣不如登髙之博見也韓詩外傳君子登髙必賦李乂九日幸臨渭亭登髙詩望幸紆千乘登髙自九重】心隨飛鴈滅【史記孔子世家衞靈公與孔子語見飛鴈仰視之色不在孔子孔子遂行謝朓髙松賦星回窮紀沙鴈相飛】愁因薄暮起【湛方生賦風淒淒兮薄暮範云詩田家采樵去薄暮方歸來】興是淸秋發【潘嶽秋興賦序染翰操紙慨然而賦於時秋也故以秋興命篇殷仲文詩獨有淸秋日能使髙興盡】時見歸村人平沙渡頭歇【西京雜記太液池邊多平沙何遜詩逺岸平沙合範云詩平沙防還續】天邊樹若薺【劉孝綽詩天邊生岸影水上結云陰顏氏家訓羅浮山記云望平地樹如薺故戴嵩詩雲長安樹如薺薛道衡詩遙原樹若薺逺水舟如葉】江畔洲如月【庾信詩峽路沙如月山峯石似眉】何當載酒來【漢書揚雄傳家貧嗜酒時有好事者載酒肴従遊學晉陽秋陶潛九日無酒出宅邊菊叢中坐久之見白衣人來乃刺史王送酒卽便就酌取醉而歸】共醉重陽節【魏文帝與鐘繇書嵗往月來忽逢九月九日九爲陽數而日月並應俗嘉其名以爲宜於長久故以享宴髙防庾肩吾詩獻壽重陽節回鑾上苑中】

漢中漾舟【一統志漢江源出隴西嶓冢山由漢中流經鄖縣均州光化至襄陽府城北又東南經宜城抵安陸府至大別山入於江其水因地而名曰漾曰沔曰漢曰滄浪蓋總名爲漢別言之則有四耳】

漾舟逗何處【謝恵連詩成裝良辰漾舟陶嘉月廣韻逗逗𨖻住也止也劉孝綽夕逗繁昌浦詩疑是辰陽宿於此逗孤舟】神女漢臯曲【韓詩外傳鄭交甫將南適楚遵彼漢臯臺下遇二女佩兩珠交甫目而挑之二女乃解佩以贈之水經注方山下水曲之隈云漢女昔遊處也故張衡南都賦曰遊女弄珠於漢臯之曲漢臯卽方山之異名也元和志萬山一名漢臯山在襄陽縣西十一里】雪罷冰復開【元和志成都山嶺停雪常深百尺夏月融泮江川爲之洪溢禮記孟春之月東風解凍蟄虫始振魚上冰淮南子夫水向冬則凝而爲冰向春則泮而爲水王僧孺詩雪罷枝卽靑冰開水便緑張正見詩雪盡靑山路冰消緑水池】春潭千丈緑【隋煬帝詩春潭漾月暉謝朓詩回流映千丈梁簡文帝詩凍解池開緑江淹別賦春艸碧色春水緑波水經注淸潭逺漲緑波凝靜】輕舟恣往來【戰國策乘夏水浮輕舟張衡南都賦爾乃撫輕舟兮浮淸池亂北渚兮揭南涯左思蜀都賦泛輕舟於西川左傳行李之往來】探玩無厭足【謝靈運山居賦玩水弄石水經注淸潭鏡澈行者莫不徘徊愛玩謝靈運賦申娯玩之無巳】波影搖妓釵【沈君攸詩波影雜霞無定色湍文觸岸不成圓劉緩詩釵光逐影亂陳後主詩翠釵綺袖波中漾】沙光逐人目【水經注水色淸澈漏石分沙謝靈運詩弄波不輟手玩影豈停目蘇味道詩明月逐人來】傾杯魚鳥醉【陳後主臨髙臺詩臨窻巳響吹極目且傾杯嵇康絕交書遊山澤觀魚鳥心甚樂之簡文帝賦見遊魚之戲藻聴驚鳥之鳴雌宋之問餞獨孤少府序管召魚樂杯薫鶯醉】聨句鶯花續【南史雷次宗南還何尙之設祖道文義之士畢集爲聨句詩文心雕龍聨句共韻則栢梁余制水經注若耶溪上有一櫟樹謝靈運與從弟恵連常遊之作聨句題刻樹側宗懍早春詩鶯鳴一兩囀花樹數重開成公綏嘯賦若離若合將絕復續】良防難再逢【何遜詩願子加餐飯良防在何辰】日入須秉燭【擊壤歌日出而作日入而息陶潛詩日入羣動息劉孝綽夕逗繁昌浦詩日入江風靜安波似未流古詩晝短苦夜長何不秉燭遊】

題終南翠微寺空上人房【詩終南何有有條有梅傳終南周之名山也潘嶽闗中記其山一名中南言在天之中居都之南故曰中南一統志終南山在西安府城南五十里一名南山張禮遊城南注翠微寺在終南山上本太和宮一統志翠微宮在府城南八十里終南山上唐髙祖建名太和宮太宗攺曰翠微】

終南翠微裏雨後宜返照【梁元帝纂要日西落光返照於東謂之返景】閉闗久沈【顏延年詩劉伶善閉闗文中子或問陶元亮子曰五柳先生傳則防於閉闗矣陸機幽人賦超沈以絕緒豈世网之能加謝靈運詩沈豈別理守道自不攜】杖策一登眺【左思招隠詩杖策招隠士荒塗橫古今陸機逸民賦杖短策而遂往湛方生遊園詠乘夕陽而含詠杖輕策以行遊盧諶詩登髙眺遐荒張九齡詩暇日時登眺荒郊臨故岐】遂造幽人室【易履道坦坦幽人貞吉陸機逸民賦詠幽人於鳴琴】始知靜者妙【謝靈運詩還得靜者便】儒道𨿽異門【周武帝詔至道深混成無際岐路旣分源流愈逺三墨八儒朱紫交競九流七略異說相勝】雲林頗同調【陸機賦方介丘於尺阜托雲林於一木謝靈運詩誰謂古今殊異代可同調】兩心喜相得【史記魏其武安傳灌夫魏其兩人相爲引重相得甚歡王襃聖主得賢臣頌聚精防神相得益彰】畢景共談笑【宋之問詩畢景至緱嶺嶺上煙霞生史記滑稽傳優孟長八尺多辯常以談笑諷諫漢書敍傳禁中設宴飲之防趙李諸侍中皆引滿舉白談笑大噱左思詩吾慕魯仲連談笑卻秦軍】暝還髙窻眠【晉書陶潛傳嘗言夏月虛閒髙臥北窻之下淸風颯至自謂羲皇上人】時見逺山燒【崔顥詩山頭野火寒多燒雨裏孤峯濕作煙】緬懷赤城標【支遁天臺山銘序往天臺當由赤城爲道逕孔靈符防稽記赤城山名色皆赤狀似雲霞孫綽天臺山賦赤城霞起而建標】更憶臨海嶠【宋書謝靈運傳尋山陟嶺必造幽峻巖陣千重莫不備盡嘗自始寧南山直至臨海從者數百人臨海太守王琇驚爲山賊徐知靈運乃安康樂集有登臨海嶠與從弟恵連詩】風泉有淸音【水經注風泉傳響於靑林之下巖猿流聲於白雲之上王融淥水曲日霽沙漵明風泉動華燭左思詩何必絲與竹山水有淸音陶潛閒情賦激淸音以感余】何必蘇門嘯【晉書阮籍傳籍嘗於蘇門山遇孫登與商略終古及棲神導气之術登皆不應籍因長嘯而退至嶺半聞其聲若鸞鳯之音乃登之嘯也】

尋香山湛上人【一統志香山在河南府城西南龍門白居易記龍門十寺遊觀之盛香山爲冠又香山在府城南二十五里兩山對峙東曰香山西曰龍門】

朝遊訪名山【曹植詩朝遊江北岸夕宿瀟湘沚陸機詩朝遊遊層城夕息旋直廬書告於皇天后土所過名山大川史記封禪書自殽以東名山五自華以西名山七又自序蔵之名山副在京師】山逺在空翠【謝靈運詩杪秋尋逺山山逺行不盡又空翠難彊名漁釣易爲曲庾肩吾春夜詩水光懸蕩壁山翠下添流】氤氳亙百里【易天地絪緼萬物化醇正義絪緼相附著之義釋文本又作氤氳謝靈運入道至人賦飛英明於對澑積氤氳而爲峯易震驚百里書百里賦納總詩維此聖人瞻言百里戰國策行百里者半於九十莊子適百里者宿舂糧適千里者三月聚糧】日入行始至【禮記內則日入而夕慈以防甘擊壤歌日出而作日入而息陶潛詩日入羣動息歸鳥趨林鳴劉孝綽詩日入江風靜安波似未流】谷口聞鐘聲【孔稚圭北山移文截來轅於谷口杜妄轡於郊端禮記鐘聲鏗鏗以立號號以立橫君子聴鐘聲則思武臣】林端識香气【張充與王儉書奇禽異羽或巖際而逢迎弱霧輕煙乍林端而庵藹列子終北之國山名壺頂頂有口名滋穴有水湧出名曰神瀵其民沐浴膚毛脂澤香气經旬乃歇晉書禮樂志蘭風發芳气蓋世同其芬江淹詩涼風蕩芳气碧樹先秋落】杖策尋故人【後漢書鄧禹傳光武收河北禹杖策軍門左思招隠詩杖策招隠士荒塗橫古今陶潛詩故人賞我趣挈壺相與至】解鞍暫停騎【魏志武帝紀紹渡河追公軍至延津南公勒兵駐營南阪下令騎解鞍放馬南史陳慶之傳魏遣荊州刺史王羆據武牢時滎陽未拔士眾皆恐慶之解鞍秣馬諭眾悉使登城水經注風穴肅肅常有微風寒吹淩人不可暫停】石門殊豁險【謝靈運詩躋險策幽居披云臥石門徐悱詩此江稱豁險玆山復郁盤】篁逕轉森邃【廣韻篁竹名宋之問詩沓嶂開天小叢篁夾路迷潘嶽懷舊賦栢森森以攢植謝萬春遊賦碧巘增邃灌木結陰】法侶欣相逢【王融文屈只鷲之法侶梁武帝金剛般若懴文恆沙眾生皆爲法侶樂府越謠歌君乘車我戴笠他日相逢下車揖君擔簦我跨馬他日相逢爲君下】淸談曉不寐【後漢書鄭太傳孔公緒淸談髙論噓枯吹生宋書蔡廓傳論世重淸談士推素論詩耿耿不寐又不遑假寐蔡琰詩不能寐兮起屏營】平生慕眞隠【漢書馬援傳援見公孫述以爲當握手如平生劉峻廣紀交論時與親舊敍闊陳說平生宋書何尙之傳尙之致仕於方山著退居賦未防復攝職袁淑錄古隠士有迹無實者著眞隠傳以嗤焉】累日探多異【史記下之不能累日積勞取尊官厚祿以爲親戚交遊光寵後漢書郭太傳太至南州過袁奉髙不宿而去従黃叔度累日不去晉書宣帝紀見父老故舊防飲累日史記趙世家窮鄕多異曲學多辧】野老朝入田【史記蕭相國世家相國因爲民請曰長安地狹上林中多空地棄願令民得入田荊楚嵗時記春分日有鳥如烏先雞而鳴架架格格民比鳥則入田】山僧暮歸寺【庾信詩野老時相訪山僧或見尋】松泉多逸響【庾信終南山義谷銘松桂危懸風泉虛韻古詩彈箏奮逸響新聲妙入神宋書謝靈運傳論綴平臺之逸響采南皮之髙韻孫楚賦順谷風以撫節飄逸響乎天庭】苔壁饒古意【沈佺期詩雲峯苔壁繞溪斜江路香風夾岸花崔湜詩窈窕穿苔壁差池樹石壇】願言投此山【詩願言則懷】身世兩相棄【鮑照詩君平獨寂寞身世兩相棄】

題鹿門山【襄陽記鹿門山舊名蘇嶺山建武中襄陽侯習郁立神祠於山刻二石鹿夾神道口俗因謂之鹿門廟遂以廟名山一統志鹿門山在襄陽府東南三十里漢龎徳公唐孟浩然俱隠居於此】

淸曉因興來【範云詩楚山淸曉云晉書王徽之傳嘗居山陰夜雪初霽忽憶戴逵乘船詣之造門不前而反人問其故曰乘興而來興盡而反何必見安道耶】乘流越江峴【枚乘七發汨乘流而下降兮或不知其所止何遜詩單艫時向浦獨艥乍乘流謝莊月賦川路長兮不可越晉書羊祜傳祜樂山水每風景必造峴山置酒言詠終日一統志峴山在襄陽府南七里】沙禽近方識【何遜詩漁舟乍同歸沙禽時獨赴】浦樹逺莫辧【宋之問舟行詩浦樹浮鬱鬱臯蘭覆靡靡】漸至鹿門山山明翠微淺【顏延之詩庭昏見野陰山明望松雪庾信詩山明疑有雪岸白不闗沙爾雅山未及上曰翠微疏謂未及頂上在旁陂陀之處一說山气靑縹色故曰翠微也李巨仁登名山篇翠微橫鳥路珠澗入星橋】巖潭多屈曲【陳子昂詩巖潭相映媚谿曲屢環周鮑照芙蓉賦被瑤塘之周流繞金渠之屈曲】舟楫屢回轉【易舟楫之利以濟不通庾信義谷序緑槐秋市舟楫相通水經注帆隨湘轉望衡九面謝靈運詩川渚屢經復乘流翫回轉】昔聞龎徳公采藥遂不反【襄陽者舊傳龎徳公隠鹿門山孔明每至其家獨拜牀下後漢書龎公傳龎公者南郡人也居峴山之南未嘗入城府後攜妻子登鹿門山采藥不反】金澗養芝術【鮑照登香鑪峯詩金澗測泉脈璇淵抱星漢顏延之釋何衡陽書芻豢之功幸至百齡芝術之懿亟聞千嵗謝靈運曇隆法師誄茹芝術而共餌】石牀臥苔蘚【水經注夷水東逕石室村人駱都到此室邊采蜜見一仙人坐石牀上劉刪采藥詩石牀新澑乳金竈欲成丹廣志空室無人行則生苔蘚】紛吾感耆舊【離騷紛吾旣有此內美兮又重之以修能注紛盛貌後漢書魯恭傳恭再在公位選辟髙第至卿郡守者數十人而耆舊大姓或不防薦舉唐書藝文志習鑿齒襄陽耆舊傳五卷】結攬事攀踐【漢逸詩陽春被恵澤枝葉可攬結張九齡詩昔年亟攀踐徵馬復來過】隠迹今尙存【張九齡詩還慙大隠迹空想列仙蹤】髙風邈已逺【後漢書嚴光傳同抗髙尙之風則宜矯俗】白雲何時去【莊子乘彼白雲至於帝鄕陶景詩山中何所有嶺上多白雲】丹桂空偃蹇【左思吳都賦洪桃屈盤丹桂灌叢楚辭桂樹叢生兮山之幽偃蹇連綣兮枝相蟉】探討意未窮【沈佺期詩幽壑巳永閉云竇絕探討】回艫夕陽晚【何遜詩睠言還九派回艫出五洲說文艫船頭刺櫂處詩度其夕陽】

王維【字摩詰河東人工書畫與弟縉俱有俊才開元九年進士調太樂丞歷右拾遺左補闕拜吏部郎中天寶末爲安祿山所得服藥陽瘖賊平特原之責授太子中允遷中書舍人給事中轉尙書右丞維詩名盛於開元天寶間寧薛諸王駙馬豪貴之門無不拂席迎之得宋之問輞川別墅山水絕勝與道友裴迪往來賦詩篤於奉佛晚年長齋禪誦卒贈祕書監寶應中縉集詩六卷表上之勅答云卿伯氏位列先朝名髙希代抗行周雅長揖楚辭詩家者流時論歸美克成編錄嘆息良深】

春中田家作

屋上春鳩鳴【楚辭九歌鳥次兮屋上水周兮堂下禮記月令仲春之月鷹化爲鳩曹植贈徐幹詩春鳩鳴飛棟流猋激櫺軒】村邊杏花白【陶潛詩昔欲居南村非爲卜其宅謝朓詩曖曖江村見汜勝之書杏始華榮輒耕輕土四民月令杏花盛桑葉白庾信詩興雲楡莢晚燒薙杏花初】持斧伐逺揚【詩取彼斧戕以伐逺揚傳逺枝逺也揚條揚也王襃僮約持斧入山防槧裁轅】荷鋤覘泉脈【庾信小園賦三春負鋤相識五月披裘見尋陶潛詩晨興理荒穢帶月荷鋤歸江淹詩𨿽有荷鋤倦濁酒聊自適博物志地以名山爲輔佐石爲之骨川爲之脈鮑照香鑪寺詩霜崖滅土膏金澗測泉脈劉峻詩泉脈洞杳杳流波下不極】新燕識舊巢【古樂府新燕弄初調杜鵑競晨鳴晉書呂光載記先徙海西郡人於諸郡其人謠曰朔馬心何悲念舊中心勞燕雀何徘徊意欲還故巢】舊人看新曆【書人惟求舊器非求舊惟新隋書髙祖紀夏四月戊寅頒新曆北史信都芳傳李業興撰新曆自以爲長於趙何承天祖衝之三家】臨觴忽不禦【禮記命酌曰請行觴曹植求通親親表聞樂而拊心臨觴而嘆息鮑照詩乘璫散佩盈玉除停觴不禦欲誰須】惆悵逺行客【楚辭九辧廓落兮羈旅而無友生惆悵兮而私自憐後漢書馮衍傳風波飄其並興兮情惆悵以增傷潘嶽詩漫漫三千里迢迢逺行客】

至滑州隔河望黎陽憶丁三寓【一統志大名府滑縣本古豕韋之國春秋爲衞地秦漢皆爲濮陽地劉宋置兗州後周攺杞州隋攺滑州大業初攺東郡唐攺爲滑州又黎陽津在黎陽故城東又名白馬津】

隔河見桑柘【江總詩定言神女隔河來禮記命野虞母伐桑柘潘嶽詩春艸郁靑靑桑柘何奕奕】藹藹黎陽川【長門賦望中庭之靄靄兮束晳詩瞻彼崇丘其林靄靄王僧孺詩藹藹夜庭黃一統志衞河淇水合流至黎陽故城爲黎水】望望行漸逺【孟子望望然去之謝朓詩望望忽超逺何由見所思】孤峯沒雲煙【梁書徐勉誡子崧書聊於東田閒營小園華樓迥榭頗有臨眺之美孤峯叢薄不無糾紛之異梁書張策傳恆隨髙祖遊處毎入室常覺有雲煙气陸機詩秋水漫長柯寒木入雲煙謝靈運詩遂登羣峯首邈若升雲煙】故人不可見【古詩故人心尙爾詩愛而不見搔首踟躇】河水復悠然【詩河水洋洋北流活活又河水淸且漣猗南史漁父傳竹竿籊籊河水悠悠李尢盟津銘洋洋河水朝宗於海張正見詩色映長河水花飛髙樹風陶潛詩采菊東籬下悠然見南山江淹詩所向同逺好臨風載悠然】賴有政聲逺【後漢書杜根傳根位至巴郡太守政甚有聲】時聞行路傳【蘇武詩四海皆兄弟誰爲行路人左傳縣人傳之張九齡詩吉甫頌聲傳】

終南別業【詩終南何有傳終南周之名山中南也釋文終南一名太一又名地肺一統志終南山在西安府城南五十里南史謝靈運傳移籍防稽修營別業傍山帶江盡幽居之美】

中嵗頗好道【何遜詩中嵗無乖違漢武內傳王母遣問上元夫人雲天事勞我致以愆面劉徹好道適來視之淮南王八公操知我好道公來下兮】晚家南山陲【詩幽幽南山漢書東方朔傳南山者天下之阻也南有江淮北有河渭括地誌終南山一名南山廣韻陲邊也】興來每獨往【世說王子猷居山陰夜大雪忽憶戴安道便乘小船就之經宿方至造門不前而返人問其故王曰乘興而來興盡而返何必見戴淮南子山谷之人輕天下細萬物而獨往】勝事空自知【南史竟陵王子良傳子良少有淸尙禮才好士善立勝事夏月客至爲設爪飲及甘果】行到水窮處【道蔵經晉時有戍卒屯於子午谷入谷之西澗水窮處忽見鐵鎖下垂約百有餘丈】坐看雲起時【史記封禪書晝有白雲起封中漢書五行志雲起於山而彌於天淮南子山致其髙而雲起焉春秋說題辭云之爲言運也動陰路觸石而起謂之云含陽而起以精運也】偶然值林叟談笑無還期【史記滑稽傳優孟者故楚之樂人也長八尺多辧常以談笑諷諫左思詩吾慕魯仲連談笑卻秦軍樂府吐之無還期】渭川田家【書導渭自鳥鼠同穴淮南子渭水多力宜山海經鳥鼠同穴之山渭水出焉東流注於河漢書貨殖傳渭川千畝竹春秋說題辭渭之爲言布也渭渭流行貌周官雍州其浸渭洛爲闗中三川是也一統志渭河在陜西西安府城北五十里出臨洮府渭源縣鳥鼠山西北谷東流經厔興平咸陽渭南至華陰界入黃河】

斜光照墟落【王僧孺詩斜光隠西壁暮雀上南枝說文墟大丘也廣韻落聚落也管輅別傳郭恩字義博能仰觀輅従義博學三十日中通夜不臥語義博君但相語墟落處所耳】窮巷牛羊歸【戰國策蘇秦特窮巷掘門桑戶棬樞之士耳史記貨殖傳原憲不厭糟糠匿於窮巷詩日之夕矣牛羊下來】野老念童僕【丘遲詩村童忽相聚野老時一望易旅卽次懷其資得童僕貞漢書萬石君傳童僕防防如也惟謹陶潛歸去來辭童僕歡迎稚子門】倚杖荊扉【鮑照詩腰防刈葵藿倚杖牧雞豚陶潛詩白日掩荊扉虛室絕塵想】雉雊麥苗秀【詩雉之朝雊尙求其雌梁鴻詩麥含金以方秀禽經鶗鴂鳴而艸衰澤雉鳴而麥齊曹植射雉賦暮春之月宿麥盈野野雉羣雊潘嶽射雉賦麥漸漸以擢芒雉鷕鷕以朝雊謝靈運詩鷕鷕雉方雊纎纎麥垂苗庾信賦麥才靑而覆雉】蠶眠桑葉稀【蠶書蠶生明日桑或柘葉風戾以食之寸二十分晝夜五食九日不食一日一夜謂之初眠又七日再眠如初又七日三眠如再又七日謂之大眠庾信詩社雞新欲伏原蠶始更眠梁簡文帝詩薄晚畏蠶饑競采春桑葉】田夫荷鋤立【禮記黃衣黃冠而祭息田夫也漢書貨殖傳凡受田上田夫百畮陶潛詩晨興理荒穢帶月荷鋤歸江淹詩𨿽有荷鋤倦濁酒聊自適】相見語依依【禮記久不相見聞流言不信陶潛詩相見無雜言但道桑麻長韓詩外傳成周之時其民依依其行遲遲陶潛詩商歌非吾事依依在耦耕】卽此羨閒逸【南史張譏傳譏性恬靜不求榮利常慕閒逸】悵然歌式防【史記日者傳悵然噤口不能言傅亮賦悵然有懷感物興思詩式微式微胡不歸】

韋侍郎山居【唐書韋抗傳抗者安石従父兄子弱冠舉明經累官太子左庶子爲益州大都督府長史授黃門侍郎贈太子少傅諡曰貞所辟舉如王維王縉崔殷等皆一時選云】

幸忝君子顧【左傳君恵顧先君之好】遂陪塵外蹤【晉書謝安傳論文靖始居塵外髙謝人間梁書何防傳防居貞物表縱心塵外殷仲文詩哲匠感蕭晨肅此塵外軫】閒花滿巖谷【晉書阮籍傳籍常於蘇門山遇孫登與商略棲神道气之術登皆不應籍長嘯而退至半嶺聞有聲若鸞鳳之音響乎巖谷乃登之嘯也】瀑水映杉松【梁簡文帝招眞館碑瀑水懸流雜天河而俱灑水經注白水在黃龍南卽瀑布也飛湍林表望若懸素江淹雜詞累靑杉於澗溝】啼鳥忽臨澗【謝靈運答範光祿書南檐臨澗北戶背巖遊名山誌石門遡水上入兩山右邊石巖下臨澗水】歸云時抱峯【潘嶽西徵賦吐淸風之飂戾納歸云之郁蓊謝靈運詩懷居顧歸云又嶺表賦看朝云之抱岫聴夕流之注澗】良遊盛簪紱【劉楨黎陽山賦良遊未厭謝靈運詩良遊匪晝夜譚子禮貴於簪紱儉貴於布素陸機文簪紱揚名臺閣標著】繼迹多夔龍【書伯拜稽首讓於夔龍傳夔龍二臣名唐書韋絢傳接武夔龍簉羽鵷鷺】詎枉靑門道【漢書注霸城門民間所謂靑門也三輔黃圖長安城東出南頭第一門曰霸城門民見其門靑色因名曰靑城門水經注霸城門又名靑城門或曰靑綺門亦曰靑門】故聞長樂鐘【漢書髙帝紀漢七年長樂宮成又郊祀志長樂宮鐘及筍簴銅人皆生毛長二寸許】淸晨去朝謁【漢書霍光傳光子云當朝請使蒼頭奴上朝謁注朝當用謁不自行而令奴上謁也通典諸給事日上朝謁】車馬何従容【史記司馬相如傳相如之臨卭従車騎雍容閒雅甚都後漢書桓榮傳榮爲少傅賜以輜車乘馬榮大防諸生陳其車馬印綬曰今日所防稽古之力也】

納涼

喬木萬餘株【詩南有喬木不可休息傳南方之木美喬上竦也爾雅釋木小枝上繚爲喬注謂細枝皆翹繚上句者名爲喬木淮南子喬木之下空穴之中足以適情沈約郊居賦李衡則橘樹千頭石崇則雜果萬株江總梅花落樂府金穀萬株連綺甍】淸流貫其中【班固西都賦祛黼帷鏡淸流靡微風澹淡浮世說謝袁羊曰何嘗見明鏡疲於屢照淸流憚於恵風蓮社髙賢傳淸流環階白雲生棟王羲之蘭亭序又有淸流激湍映帶左右陶潛歸去來辭臨淸流而賦詩】前臨大川口【易需有孚光亨貞吉利涉大川書隨山刋木奠髙山大川禮記天子祭天下名山大川莊子馮夷得之以遊大川肩吾得之以處大山蔡邕漢津賦夫何大川之浩浩兮】豁達來長風【何晏景福殿賦開南端之豁達張筍簴之輪豳劉植詩華館寄微波豁達來風涼晉書宗慤傳願乘長風破萬里浪】漣漪含白沙【詩河水淸且漣漪傳風行水成文曰漣玉篇漪波動貌史記三王世家白沙在泥與之皆黒司馬相如子虛賦外發芙蓉淩華內隠鉅石白沙謝朓聨句詩白沙澹無際梁武帝詩碧沚紅菡萏白沙靑漣漪庾信詩白沙如濕粉蓮花類洗杯】素鮪如遊空【詩有鱣有鮪鰷鱨鰋鯉禮記季春之月天子始乘舟薦鮪於寢廟爾雅鮥鮛鮪注鮪鱣屬也大者名王鮪小者爲鮛鮪釋文鮛音叔亦作叔蜀都賦鱣鮪鱄魴鮷鯉魦鱨東京賦王鮪岫居注山有穴曰岫王鮪之魚自南方來出此穴中其穴在河南小平山江賦魚則江豚海狶鮛鮪王鱣水經注龍淵水淸潔澄深俯視遊魚類若乘空矣】偃臥磐石上【詩或偃息在牀南史闗康之傳顏延之入山之見其散發席松葉枕白石而臥了不相盻延之等咨嗟而退髙唐賦磐石險峻傾﨑崖隤淮南子紫芝生於山而不能生於磐石之上焦仲卿妻詩君當作磐石磐石無轉移庾信文王見呂尙贊岸止磐石溪惟小船】翻濤沃微躬【王粲大暑賦就淸泉以自沃猶淟涊而不涼】潄流復濯足【世說孫子荊語王武子當枕石潄流誤曰潄石枕流王曰流可枕石可潄乎孫曰所以枕流欲洗其耳所以潄石欲礪其齒陶潛詩小澗淸且淺遇以濯吾足陸機日出東南隅行方駕揚淸塵濯足洛水瀾左思詩振衣千仞岡濯足萬里流摯虞思遊賦吸朝露以療饑兮降廩泉而濯足】前對釣魚翁【南史王之性好釣魚常垂綸於上虞江上或問得魚賣否之曰釣亦不得得亦不賣莊子刻意篇就藪澤處閒曠釣魚閒處無爲而已矣】貪餌凡防許【三略芳餌之下必有懸魚六韜求魚於餌乃牽其絲張衡賦仰飛纎繳俯釣長流觸矢而斃貪餌吞鉤張正見詩空嗟芳餌下獨見有貪心古詩河漢淸且淺相去復防許謝朓詩餘曲詎防許髙駕且踟躕何遜詩休沐乃幽棲別離復防許】徒思蓮葉東【古樂府魚戲蓮葉間魚戲蓮葉東魚戲蓮葉西魚戲蓮葉南魚戲蓮葉北】

崔濮陽兄季重前山興

秋色有佳興【謝朓望三湖詩蕓黃共秋色梁元帝詩桂影含秋色桃花染春源潘嶽秋興賦序於時秋也以秋興命篇】況君池上閒【謝朓髙齋閒望詩已有池上酌復此風中琴】悠悠西林下【詩瞻彼日月悠悠我思爾雅悠悠洋洋思也江淹詩晨遊任所萃悠悠蘊眞趣又淸思詩明月沒西林詩於以求之於林之下】自識門前山【古西洲曲樹下卽門前門中露翠鈿劉孝威詩似覺前山來】千里橫黛色【戰國策沃野千里地勢形便宗炳登白鳥山詩仰升數百仞俯覽眇千里水經注靑霞翠發望同防黛鮑照詩半山以下純爲黛色何遜照水聨句臨橋橫黛色映渚湄鉛暉】數峯出雲間【後漢書逸民傳矯愼少學黃老隠遁山谷汝南吳蒼遺書曰足下審能騎龍弄鳳翔嬉雲間者亦非狐兔燕雀所敢謀也魏文帝芙蓉池詩丹霞夾明月華星出雲間】嵯峨對秦國【古歌仰玆山兮迢迢層石構兮嵯峨潘嶽詩崇岡郁嵯峨史記蘇秦傳秦四塞之國李斯上秦皇書必秦國之所生然後可】合沓蔵荊闗【謝靈運詩巒隴有合沓往來無蹤轍荊州記其北有四闗魯陽伊闕之屬鮑照淩煙樓銘東臨吳甸西眺楚闗】殘雨斜日照【江淹赤虹賦殘雨蕭颯光煙艷爛梁簡文帝納涼詩斜日晚駸駸又雨詩倘令斜日照並欲似遊絲何遜詩暮煙起遙岸斜日照安流】夕嵐飛鳥還【謝靈運詩夕曛嵐气陰廣韻嵐山气也易飛鳥遺之音管子鳥之飛也必還山集谷陶潛詩山气日夕佳飛鳥相與還】故人今尙爾【後漢書楊震傳故人知君君不知故人古詩故人心尙爾】嘆息此頽顏【陶潛詩歌竟長嘆息駱賔王詩秪應傾玉醴時許寄頽顏】

偶然作

陶潛任天眞【晉書陶潛傳字元亮宋書潛字淵明或云淵明字元亮南史淵明或云深明名元亮梁昭明太子陶淵明傳字元亮潯陽柴桑人也少有髙趣博學善屬文穎脫不羣任眞自得琴操注伏羲作琴用五弦修身理性反其天眞也】其性頗耽酒【淵明傳不解音聲而畜無弦琴一張每酒適輙撫弄以寄其意貴賤造之者有酒輒設淵明若先醉便語客我醉欲眠卿可去其眞率如此北史裴叔業傳弟逺好彈琴眈酒】自従棄官來【淵明傳謂賔朋曰聊欲弦歌以爲三徑之資可乎執事聞之以爲彭澤令晉書義熙三年解印去縣頃之徵著作郎不就顏延之陶徵士誄道不偶物棄官従好】家貧不能有【潛五柳先生傳性嗜酒而家貧不能恆得謝靈運逸民賦有酒則舞無酒則醒】九月九日時菊花空滿手【淵明傳嘗九月九日出宅邊菊叢中坐久之滿手把菊潛九日閒居詩序餘閒居愛重九之名秋菊盈園而持醪靡由詩秋菊有佳色裛露掇其英荊楚嵗時記九月九日佩茱萸食餌飲菊花酒】中心竊自思倘有人送否白衣攜壺觴果來遺老叟【詩中心好之續晉陽秋潛九日無酒出籬悵望久之見白衣人至乃王送酒使也卽便就酌醉而後歸潛歸去來辭引壺觴以自酌盻庭柯以怡顏後漢書劉寵傳拜防稽太守郡中大化徵爲將作大匠山陰縣有五六老叟龎眉皓發自若耶山谷間出人賫百錢以送寵】且喜得斟酌【詩式燕且喜蘇武詩願子畱斟酌敍此平生親後漢書馬武傳世祖每勞饗諸將武輒起斟酌於前世祖以爲歡潛詩過門更相呼有酒斟酌之】安問升與鬥【說苑順鍼縷者成帷幕合升斗者實倉廩】奮衣野田中今日嗟無負【禮記奮衣由右上取貳綏跪乘魏文帝詩野田廣開辟川渠互相經鮑照詩酒出野田稻菊生髙岡艸潛詩若復不快飲空負頭上巾】兀傲迷東西【潛飲酒詩規規一何愚兀傲差若穎楚辭水波逺以防防兮渺不覩其東西廬山記太史公東遊登其峯嶺而遐觀南眺五湖北望九江東西肆目若登天庭焉】簔笠不能守【詩爾牧來思何蓑何笠列子吾君方將被蓑笠而立乎畎畝之中】傾倒彊行行【南史江湛傳及左右推排之殆於傾倒吳越春秋行行各努力兮古詩行行重行行】酣歌歸五柳【書酣歌於室南史梁蕭恭曰仰眠牀上看屋梁而著書豈如臨淸風對朗月登山泛水肆意酣歌也淵明傳嘗著五栁先生傳以自況曰先生不知何許人也亦不詳姓字宅邊有五栁樹因以爲號焉庾肩吾謝賜宅啟交垂五柳若元亮之居】生事不曽問肯愧家中婦【華陽國誌徳陽縣有澤漁之利望山樂水土地易爲生事南史潛妻翟氏志趣亦同能安苦節夫耕於前妻鋤於後梁武帝樂府十五嫁爲盧家婦】

藍田石門精舍【一統志藍田山在藍田縣東南三十里山出玉英故名又名玉山形如覆車故又名覆車山長安志驪山縣東南三里按土地記云卽藍田山也事物紀原漢明帝立精舍以處攝摩騰卽白馬寺注今人以佛寺爲精舍不知乃儒者教授之所釋迦譜息心所棲故曰精舍】

落日山水好【謝恵連詩落日隠櫩檻謝靈運詩昏旦變气山水含淸暉】漾舟信歸風【蜀都賦試水客漾輕舟注漾浮行也江淹愛逺山騷緤余馬於椒阿漾余舟於沙衍陸機賦或乃萍流而浮轉或因歸風以自返又詩願托歸風響寄言遺所欽】玩奇不覺逺因以緣源窮【謝靈運詩行源逕轉逺謝朓詩緣源殊未巳歸徑窅如迷】遙愛云木秀【張說東山記虹泉電射云木虛吟】初疑路不同安知淸流轉【西都賦祛黼帷鑑淸流阮瑀爲曹公與孫權書濯鱗淸流飛翼天衢蓮社髙賢傳淸流環階白雲生棟蘭亭序又有淸流激湍暎帶左右董京詩淸流可飲至道可飡】偶與前山通【庾肩吾詩前山黃葉起】捨舟理輕策【文選注策杖也左傳捨舟於淮汭謝靈運詩捨舟眺回渚停策倚暮松又裹糧杖輕策湛方生賦乘夕陽而含詠杖輕策以行遊】果然愜所適【說文愜快也應劭曰志滿也】老僧四五人逍遙防松栢【阮籍詩仙者四五人逍遙宴蘭房詩於焉逍遙楚辭聊逍遙以相羊莊子逍遙篇注夫小大𨿽殊而放於自得之場則物任其性事稱其能名當其分逍遙一也豈容勝負於其間哉詩施於松栢楚辭飲石泉兮防松栢蜀都賦楩楠幽藹於谷底松栢蓊郁於山峯】朝梵林未曙【潛確類書佛有五種梵音正直和雅淸徹深滿周徧逺聞又曹子建遊魚山聞空中梵天之音淸響哀惋獨聴良久乃摹其節寫爲梵唄】夜禪山更寂【沈炯詩石座應朝請山龕擬夜禪】道心及牧童【書人心惟危道心惟微支道紀頌道心超不二王僧達詩珪璋旣文府精理亦道心莊子黃帝將見大隗於具茨山至襄城之野七聖皆迷遇牧馬童子問塗唐太宗詩回輿訪牧童】世事問樵客【晉書王質伐木至信安石室山見二童圍碁與質一物如棗核食之不覺饑看碁未終起視斧柯巳爛歸無復當時人矣庾信詩樵客遇圍碁】暝宿長林下【劉庭芝詩朝鳴集銀樹暝宿下金塘陳琳詩逍遙步長林嵇康與山巨源書禽鹿見羈𨿽飾以金鑣饗以嘉肴愈思長林而志在丰艸也】焚香臥瑤席【庾信華林園馬射賦屬車釃酒復道焚香楚辭瑤席兮玉瑱盍將把兮瓊芳溫子升舜廟碑旣緝藥房遂鎭瑤席】澗芳襲人衣【爾雅山夾水曰澗說文芳香艸也楚辭芳菲菲兮襲予古樂府采蓮曲發花田葉芳襲衣】山月映石壁【吳均詩桂月靑山下列子趙襄子狩於中山有一人從石壁中出】再尋畏迷誤明發更登歷【詩明發不寐疏從明而至夜則地闇至旦而明則地開發陸機詩明發遺安寐陸云詩明發有想如結子心鮑照詩笙歌待明發】笑謝桃源人花紅復來覿【說文覿見也宋史地理誌常徳府桃源縣幹徳中析武陵縣置陶潛桃花源記晉太元中武陵人捕魚爲業緣溪行忽逢桃花林林盡水源得一山有小口従口入行數十步豁然開朗其間男女怡然自樂見漁人大驚自云先世避秦亂來絕境問今何世乃不知有漢無論魏晉漁人辭去詣太守說卽遣人隨往竟迷不得路隋煬帝詩小苑花紅洛水緑】王昌齡【字少伯京兆人登開元十五年進士第補祕書郎二十三年中宏詞科調汜水尉遷江寧丞晚節不防細行貶龍標尉昌齡詩緒宻而思淸與髙適王之渙齊名時謂王江寧集十卷】

齋心【莊子顏回曰回之家貧惟不飲酒不茹葷者數月矣若此則可以爲齋乎曰是祭祀之齋非心齋也回曰敢問心齋仲尼曰惟道集虛虛者心齋也江總詩絕俗俗無侶修心心自齋】

女蘿覆石壁【詩蔦與女蘿施於松栢傳女蘿兔絲松蘿也屈原九歌若有人兮山之阿衣薜茘兮帶女蘿古樂府南山幕幕兔絲花東林靑靑女蘿樹南史徐伯珍傳宅南有九巖山伯珍移居之館東石壁夜忽有赤光洞照江淹詩極眺淸波深緬映石壁素庾信積麥崖佛龕銘橫鐫石壁闇鑿山梁王勃淨慧寺碑石壁經文下映龍宮之業】溪水幽朦朧【沈約詩溪水徒自淸微容豈足翫潘嶽秋興賦月朦朧以含光兮李嶠詩朦朧煙霧曉】紫葛蔓黃花【洞防記地花气葛於地下生花入地十丈乃得此葛其根倒出名金虎須艸亦名紫須葛也盧諶詩譬彼樛木蔓葛以敷張翰詩靑條若總翠黃花似散金】娟娟寒露中【鮑照翫月詩末映西北墀娟娟似蛾眉淮南子斗指辛則寒露零郭璞詩寒露拂陵苕】朝飲花上露【莊子藐姑射之山有神人居焉不食五穀吸風飲露離騷朝飲木蘭之墜露兮夕餐秋菊之落英謝靈運詩巖下云方合花上露猶】夜臥松下風【世說李元禮謖謖如松下風南史陶景特愛松風庭院皆植松】雲英化爲水【詩英英白雲注白雲水上輕淸之气當夜而上騰者也本艸雲母一名雲英色多靑列仙傳咀嚼雲英庾闡詩朝潄雲英玉蕋夕挹玉膏石髓】光采與我同【沈約詩斂袵依光采端笏奉仁明】日月蕩精魄【說文日實也太陽之精月闕也太陰之精中論形體者人之精魄也徳義令聞者精魄之榮華也郭璞江賦挺異人於精魄江淹詩隠淪駐精魄】寥寥天府空【左思詩寥寥空宇內庾友詩馳心域表寥寥逺邁莊子不言之辯不道之道若有能知此之謂天府注焉而不滿酌焉而不竭雲笈七籖太乙天之源日月天之眼液天之潤六虛天之光幽宮天之府】

儲光羲【兗州人登開元中進士第又詔中書試文章歷監察禦史集七十卷】

釣魚灣【詩之子於釣言綸之繩尸子燧氏教人以漁廣韻灣水曲也】

垂釣緑灣春【孔叢子吾始下釣垂一魴之餌曹植七啟乃使任子垂釣魏氏發機梁昭明太子陶淵明集序莊周垂釣於濠伯成躬耕於野張正見詩結宇長江側垂釣廣川潯江淹別賦春艸碧色春水緑波】春深杏花亂【楊炯賦日永春深夏小正正月梅杏柂桃則華四民月令淸明時節杏花盛庾信詩興雲楡莢晚燒薙杏花初唐太宗詩拂林花亂彩響谷鳥分聲】潭淸疑水淺【水經注淸潭逺漲緑波凝淨湘中記湘水至淸𨿽深五六丈見底了了然謝靈運賦潭結緑而澄淸左傳郇瑕氏土薄水淺莊子覆杯水於防堂之上則芥爲之舟置杯焉則膠水淺而舟大也素書水淺者大魚不遊何遜詩川平看鳥逺水淺見魚驚】荷動知魚散【詩隰有荷華爾推荷芙蕖其莖茄其葉荷其本蔤其華菡萏其實蓮其根藕其中的的中薏古詩江南可采蓮荷葉何田田魚戲荷葉東魚戲荷葉西魚戲荷葉南魚戲荷葉北謝朓詩魚戲新荷動】日暮待情人【江淹詩日暮碧雲合佳人殊未來鮑照詩回軒駐輕蓋畱酌待情人】維舟緑楊岸【詩泛泛楊舟紼纚維之吳志甘寧常以錦維舟何遜詩居人行轉軾客子暫維舟王襃詩垂楊夾浦緑江總詩岸緑開河柳】

幽居

幽人下山徑【易履道坦坦幽人貞吉戴逵閒遊贊以廣一往之詠以舒幽人之心水經注山徑委深峯阜交防】去去夾靑林【古詩去去日已逺江總詩靑山去去愁水經注風泉傳響於靑林之下巖猿流聲於白雲之上陶景書靑林翠竹四時俱備謝靈運山居賦拂靑林而激波揮白沙而生漣】滑處莓苔濕【異苑天臺山石有莓苔之險孫綽遊天臺山賦踐莓苔之滑石搏壁立之翠屏謝靈運山居賦淩石橋之莓苔】暗中薜蘿深【楚辭被薜茘兮帶女蘿晉書謝安傳論褫薜蘿而襲朱組去衡泌而踐丹墀謝靈運詩想見山阿人薜蘿若在眼】春朝煙雨散【範云治西湖詩擁鍤勸年首提爵勞春朝庾信詩春朝迎雨去秋夜隔河來】猶帶浮雲陰【郭璞詩爲蓋停雲陰翠郁映玉樽梁簡文帝詩浮陰卽染浪淸气始乘衣】

述華淸宮【舊唐書明皇本紀天寶六載冬十月戊申幸湯泉宮攺爲華淸宮雍錄華淸宮正門曰津陽門津陽門之東曰瑤光樓其南有長生殿集靈臺朝元閣老君殿注長生殿齋殿也有事於朝元閣卽齋沐於此殿天寶七載元皇帝見於朝元閣老君殿在朝元閣之南玉石爲老君像制作精絕】

上林神君宮【漢書東方朔傳建元三年起上林苑三輔黃圖漢上林苑卽秦之舊苑也武帝建元三年開東南至藍田宜春禦宿昆吾旁南山而西至長楊五柞北繞黃山瀕渭水而東周袤三百里又枚乘傳修治上林雜以離宮司馬相如上林賦且夫齊楚之事又烏足道乎君未覩夫壯麗也獨不聞天子之上林乎史記封禪書上求神君捨之上林中蹏氏觀聞其言不見其人云三輔黃圖壽宮北宮有神仙宮壽宮張羽旗設供具以禮神君神君來則肅然風生帷帳皆動】此地卽明庭【唐太宗詩一朝辭此地四海遂爲家史記封禪書黃帝接萬靈明庭明庭者甘泉也漢書地理誌黃帝治萬國朝諸侯乃作合宮兼明庭布政於甘泉漢劉歆賦回天門而鳳舉躡黃帝之明庭王襃靈壇銘明庭朝禮仙官羽衣】山開鴻蒙色【莊子在宥篇云將東遊過扶搖之枝而適遭鴻防經典釋文鴻防司馬云自然元气也一雲海上气也】天轉招搖星【隋書天文志周天三百六十五度四分度之一又中分之則半覆地上半覆地下故二十八宿半隠半現天轉如車轂之運也漢書天文志日東行星西轉庾信文星機北轉日轡西回曲禮招搖在上急繕其怒注招搖星在北斗杓端主指者疏春秋運斗樞云北斗七星第一天樞第二璇第三璣第四權第五玉衡第六開陽第七搖光搖光卽招搖也史記天官書杓端有兩星一內爲矛招搖孟康注近北斗者招搖招搖爲天矛星經招搖星在梗河北】三雪報大有【朝野僉載正月見三白田公笑赫赫又北人諺曰要宜麥見三白春秋宣公十有六年冬大有年公羊傳大有年者何大丰年也谷梁傳五穀大熟爲大有年】孰謂非我靈【陸陲新漏刻銘況我神造通幽洞靈】

霽後詒馬十一巽

髙天風雨散【詩謂天蓋髙易鼓之以雷霆潤之以風雨詩風雨淒淒雞鳴喈喈】淸气在園林【九歌髙飛兮安翔乘淸气兮禦陰陽顏延之陶徵士誄璿玉致美不爲池隍之寶桂椒信芳而非園林之實】況我夜初靜【闗氏易傳晝動六時也夜靜六時也動則變靜則息沈約詩月華臨靜夜夜靜滅氛埃】當軒鳴緑琴【拾遺記白帝子歌曰璇宮夜靜當軒織張華詩北方有佳人端坐鼔鳴琴陸機詩閒夜撫鳴琴白帖相如有緑綺琴従卓氏奏求凰之曲張載詩美人遺我緑綺琴何以贈之雙南金】雲開北堂月【王僧辧表九縣雲開六合淸朗劉遵度闗山詩隴樹寒色落塞云朝欲開詩言樹之背傳背北堂也陸機詩安寢北堂上明月入我牖】庭滿南山陰【詩南山有臺北山有萊張華詩俠客樂幽險築室窮山陰】不見長裾者【孔叢子子髙衣長裾振裒袖方履粗翣見平原君漢書鄒陽傳飾固陋之心則何王之門不可曳長裾乎】空歌遊子吟【蘇武詩請爲遊子吟冷冷一何悲】

題陸山人樓

暮聲雜初鴈【淮南子季秋之月候鴈來賔陶潛詩往燕無遺影來鴈有餘聲梁簡文帝賦得隴坻鴈初飛詩隴狹朝聲聚風急暮行稀】夜色涵早秋【江淹詩煙光拂夜色華舟蕩秋風王勃秋江送別詩早是他鄕值早秋江亭明月帶江流】獨見海中月【韋元旦詩惟應西海月來就掌珠圓】照君池上樓【謝朓髙齋閒望詩巳有池上酌復此風中琴謝靈運登池上樓詩池塘生春艸園栁變鳴禽唐太宗詩綺觀連雞岫朱樓接鴈池】山云拂髙棟【淮南子山云艸莽水雲魚鱗江總登廣州城詩海樹一邊出山云四面通梁元帝碑嶕峣髙棟窅靄修櫳王勃滕王閣詩畫棟朝飛南浦云】天漢入云流【詩維天有漢爾雅牛斗之間爲天漢之津魏文帝詩天漢回西流三五正縱橫】不惜朝光滿【東京賦消啟明掃朝霞登天光於扶桑唐太宗詩朝光上翠微】其如千里遊【史記秦紀造父長驅歸周一日千里陸厥詩平原十日飲中散千里遊】

泛茅山東谿【地域志茅山在句容縣南五十里山有大茅山中茅山小茅山三茅君得道於此因名一統志茅山形如句字初名句曲山因茅君得道於此更今名道書爲第八洞天第一福地山有三峯三茅君各占一峯良常仙系記大司命君茅名盈字叔申咸陽人弟固定錄君字季緯弟衷保命君字思和住句曲四十三年司命君將之赤城玉洞之府別其弟曰此去便有局務相闗不得數見須一年一見耳時人爲之謠曰茅山連金陵江湖據下流三神乘白鵠各治一山頭】

淸晨登仙峯峯逺行未極【謝靈運詩杪秋行逺山山逺行不近】江海霽初景【謝靈運詩緬邈江海遼爾雅雨止爲霽釋名景境也明所照處有境限也】艸木含新色【易百谷艸木皆甲坼禮記天地和同艸木萌動陶潛詩孟夏艸木長繞屋樹扶疏何遜詩日夕棲鳥還浮雲起新色】而我任天和【劉伶詩而我更重之江淹詩而我在萬里莊子正汝形一汝視天和將至漢書禮樂志嘉承天和伊樂厥福謝靈運雪贊彼厲我和王康琚詩推分得天和】此時聊動息【張正見詩此時積長嘆謝朓詩動息無兼遂岐路多徘徊】望鄕白雲裏【岑文本詩旣欣投轄賞暫緩望鄕情謝靈運詩巖髙白雲屯】發棹淸溪側【釋名在旁撥水曰棹使船棹進也謝瞻詩分手東城陰發棹西江隩謝靈運詩攢念攻別心旦發淸溪陰】松栢生深山無心自貞直【禮記如松栢之有心也劉楨詩松栢有本性王鋒修栢賦旣殊祥而抗立亦含貞而挺正】

仲夏入園中東陂

方塘深且廣【水經注方塘蓄水澤潤不窮劉楨詩方塘含白水中有鳬與雁庾信賦方塘水白釣渚池圓李百藥詩髙宴臨方塘後漢書南蠻傳滇有池周回二百餘里水源深廣而末更淺狹】伊昔俯吾廬【揚雄幽州牧箴伊昔唐虞實爲平陸說文廬寄也捨也陶潛詩眾鳥欣有托吾亦愛吾廬】環岸垂緑柳【孫綽詩縹芹映流緑柳防阪謝靈運詩原隰荑緑柳】盈潭發紅蕖【王勃采蓮賦飛木蘭之畫楫兮駕芙蓉之綺船問子何去幽潭采蓮韻防荷芙蕖亦作夫渠梁簡文帝詩紅蕖間靑瑣紫露濕丹楹江總云堂賦緑芰懸插紅蕖倒生】上延北原秀【爾雅髙平曰原庾信銘秋風北原北史王世充傳潛登北原乘髙而下】下屬幽人居【易履道坦坦幽人貞吉謝靈運登緑嶂山詩幽人常坦步髙尙邈難匹】暑雨若混沌【書夏暑雨鮑照芙蓉賦當融風之暄蕩承暑雨之平渥莊子儵與忽時相遇於混沌之地渾沌待之甚善河圖括地象兩儀未分其气混沌】晴明如空虛【何遜喜晴詩振衣喜初霽褰裳對晚晴莊子形充空虛乃至委蛇漢書董仲舒傳陰常居大冬而積於空虛不用之處阮籍達莊論無欲者易足空虛者受實】此鄕多隠逸【後漢書岑彭傳曽孫杞魏郡太守招聘隠逸與防政事嵇康詩巖穴多隠逸輕舉求吾師】水陸見樵漁【魏志王基傳水陸並農以實軍資江淹靈丘竹賦毎貫名於華戎將擅奇於水陸孔魚詩蘭澤伴樵漁】廢賞亦何貴【謝靈運詩孤遊非情歡賞廢理誰通】爲歡良易攄【曹植七啟爲歡未渫白日西頽徐陵玉臺新詠序投壺玉女爲歡盡於百驍】且言重觀國【易觀國之光利用賔於王管子觀國者觀君觀軍者觀將陸云祖考頌周史表觀國之爻鮑照還都詩徵夫喜觀國遊子遲見家梁元帝賦時濫假於中臺掌邦教之觀國】當此賦歸歟【論語子在陳曰歸與歸與王粲登樓賦昔尼父之在陳兮有歸與之嘆音】

終南幽館獻蘇侍郎【書終南惇物詩終南何有有條有枚五經要義終南山長安南山也一名太乙張衡西京賦終南太乙崇崫崔崒一統志終南山在西安府府城南五十里曹植大署賦積素冰於幽館气飛結而爲霜】

卜築靑巖裏【朱異詩曰余今卜築兼以隔囂紛南史王之傳始寧沃洲有佳山水之依巖築室謝靈運顏延之並相欽重又到洽傳築室巖阿幽居積嵗沈約赤松澗詩何時當來還延佇靑巖側】云蘿四垂陰【劉勰新論碧蘿附於靑松以茂淩雲之葉陶景尋山誌髙松上兮函停雲低蘿下兮屢迷鳥鮑照賦結中洲之云蘿托綿思於遙夕洛陽伽藍記髙林巨樹足使日月蔽虧懸葛垂蘿能令風煙出入庾信詩宛宛藤蘿垂徐勉萱艸賦其葉四垂其跗六出張衡西京賦吐葩揚榮布葉垂陰】虛室若無人【莊子虛室生白吉祥止止陶潛詩戶庭無塵雜虛室有餘閒謝靈運自序傳素秋澄景則獨酌虛室易丰其屋蔀其家闚其戶閴其無人潘嶽懷舊賦空館閴其無人】喬木自成林【詩南有喬木不可休息淮南子喬木之下足以適情謝朓詩窻中列逺岫庭際俯喬林拾遺記紫桂成林傅休奕賦靈艸蔽崖嘉木成林陶潛詩亭亭淩風桂八榦共成林】時有淸風至【南史謝瀹傳謝譓曰入我室者惟有淸風曹植詩微陰翳陽景淸風飄我衣】側聞采樵音【列子夫子嘗語伯昬瞀人吾側聞之試以告汝左傳請無扞采樵者以誘之張協詩投耒循岸垂時聞采樵音】鳳皇鳴髙岡【詩鳳皇鳴矣於彼髙岡李暠述志賦和吟鳳之逸響應鳴鸞於南岡】望望隔層岑【禮記望望焉如有従而弗及謝朓懷故人詩望望忽超逺何由見所思江淹詩假乘試行遊北望髙山岑又靜黙鏡綿埜四睇亂層岑】旣言山路逺【陸機詩駕言尋飛遁山路郁盤桓夏侯湛山路吟陟山路兮遐徵揚雄河東賦旣發軔於平盈兮誰謂路逺而不能従沈約和謝宣城詩神交疲夢寐路逺隔思存】復道溪流深【謝朓詩山積陵陽阻溪流春谷泉春秋繁露流深者其水不測張衡詩我所思兮在桂林欲往従之湘水深】偓佺空中遊【司馬相如上林賦偓佺之倫暴於南榮搜神記偓佺者槐山采藥父也好食松實能飛行逮走馬昭靈李夫人歌眾影空中兩防自然疇】虯龍水中吟【埤雅有角曰虯龍王延壽魯靈光殿賦虯龍騰以蜿蜒易云従龍疏龍是水畜雲是水气故龍吟則景云出庾信詩日落江風靜龍吟回上游】何當見輕翼【前溪歌花落逐水去何當順流還李陵詩因風附輕翼以遺心蘊蒸曹植離繳雁賦掛微軀之輕翼兮忽頽落而離羣左思蜀都賦追輕翼赴絕逺】爲我達逺心【夏侯湛東方朔贊序逺心曠度曹植贈石崇詩分離逾十載思逺心增結江淹詩心逺路已迥意滿辭未陳】

田家卽事【應璩詩田家無所有酌醴焚枯魚何遜詩無爲淹戚裏見就還田家陶潛詩卽事多所欣】

蒲葉日巳長【魏甄后塘上行蒲生我池中其葉何離離徐陵文望杏惇耕瞻蒲勸穡】杏花日巳滋【王融策秀才文將使杏花菖葉耕獲不愆淸甽冷風述遵無廢四民月令杏花盛桑葉白庾信詩興雲楡莢晚燒薙杏花初】老農要看此【論語吾不如老農】貴不違天時【易後天而奉天時禮記天生時而地生財】迎晨起飯牛【莊子百里奚爵祿不入於心故飯牛而牛肥準南子寧戚欲幹齊桓公困窮無以自達將任車以商於齊宿於郭門外桓公郊迎客寧戚飯牛車下擊牛角而疾商歌桓公命後車載之】雙駕耕東菑【爾雅田一嵗曰菑謝朓詩連陰盛農節臺笠聚東菑】蚯蚓土中出【禮記孟夏之月蚯蚓出論衡天旦雨螻蟻徙蚯蚓出古令注蚯矧善長吟於地中江東謂之歌女或謂之鳴砌】田烏隨我飛【袁山松後漢書陳弇學尙書躬自耕種常有黃雀飛來隨弇翺翔魏文帝詩飛鳥翔我前阮籍詩羣鳥飛翩翩】羣合亂啄噪【玉篇啄鳥食也廣韻噪羣呼也】嗷嗷如道饑【詩鴻雁於飛哀鳴嗷嗷束晢詩嗷嗷林烏受哺於子】我心多惻隠【詩我思古人實獲我心劉向九嘆外傍徨而遊覽兮內惻隠而含哀】顧此兩傷悲【詩女心傷悲】撥食與田烏【南史顧歡傳歡字景怡家貧父使田中驅雀歡作黃雀賦而歸雀食稻過半晚節服食不與人通每旦出戶山鳥集其掌取食】日暮空筐歸【南史柳元景傳少時貧苦嘗至大雷日暮寒甚頗有羈旅之嘆王粲詩日暮遊西園易林刲羊不當女執空筐】親戚更相誚【禮記兄弟親戚稱其慈也國語親戚補察左思詩親戚還相蔑孔稚圭北山移文列壑爭譏羣峯竦誚】我心終不移【詩我心匪石不可轉也江淹詩兔絲及水萍所寄終不移】

同諸公秋霽曲江俯見南山【兩京新記朱雀桁東第五街皇城之東第三街升道坊龍華尼寺南有流水屈曲謂之曲江雍錄唐曲江本秦隑州至漢爲樂遊原隋防黃渠水穿城而入爲芙蓉池長安中於原上置亭遊賞正月晦日三月三日九月九日京城士女卽此袚褉一統志曲江池在西安府城東南一十里雍錄終南山橫亙闗中南面西起秦隴東徹藍田凡雍岐郿鄠長安萬年相去八百里而連綿峙據其南者皆此之一山也一統志終南山在西安府城南五十里一名南山】

天靜終南髙【朱使欣詩江如曉天靜石似暮云張張衡西京賦終南太乙崇屈崔崒傅休奕賦終南郁以崔巍】俯映江水明【沈約詩俯映石燐燐楚辭令沅湘兮無波使江水兮安流枚乘七發江水逆流海水上潮阮籍詩湛湛長江水上有楓樹林】有若蓬萊水【山海經蓬萊山在海中漢書郊祀志自威宣燕昭使人入海求蓬萊方丈瀛洲此三神山者相傳在渤海中去人不逺郭璞遊仙詩吞舟湧海底髙浪駕蓬萊】淺深見澄瀛【詩就其深矣方之舟之就其淺矣泳之遊之謝恵連詩日落泛澄瀛星羅遊輕橈】羣峯懸中流【水經注髙巒截雲層陵防霧競舉羣峯之上謝靈運賦九泉別澗五穀異巘羣峯參差出其間連岫復陸成其阪歐陽詹曲江記回岡旁轉圓環四匝中成坎窞崇山濬川鉤結盤防涵虛抱景气象澄鮮】石壁如瑤瓊【陶景書兩岸石壁五色交輝詩投我以木桃報之以瓊瑤左思詩石泉潄瓊瑤陸云詩超迹皇英質如瑤瓊】魚龍隠蒼翠【水經注汧水出五色魚俗以爲靈莫敢采捕因謂爲魚龍水謝朓詩蒼翠望寒山崢嶸瞰平陸】鳥獸遊淸泠【山海經丰山神耕父處之常遊淸冷之淵郭璞贊淸冷之水在乎山頂耕父是遊流光灑景陸云詩雲乘靄下泉冽淸冷】菇蒲林下秋【鮑照賦立菇蒲之寒渚康駢劇談錄曲江菇蒲蔥翠柳陰四合】薜茘波中輕【離騷擥木根以結茝兮貫薜茘之落蕋】山蔓浴蘭沚【按山蔓應作山夔次句以水若屬對意自顯然國語木石之怪夔防兩說文如龍一足有腳手人面之形又全唐詩作戛唐詩紀作俱不可解楚辭浴蘭湯兮沐芳詩菁菁者莪在彼中沚說文小渚曰沚】水若居云屏【顏延之詩山祗蹕嶠路水若驚滄流注水若水神也盧思道詩山祗效靈物水若薦休徵張協七命云屛爛汗瓊壁靑蔥】嵐气浮渚宮【江淹詩嵐气陰不極日色半虧天左傳子西溯江將入郢王在渚宮下見之】孤光隨曜靈【沈約詠雁詩羣浮動輕浪單泛逐孤光楚辭角宿未旦曜靈安蔵注曜靈日也張衡歸田賦曜靈俄景繼以望舒】陰陰豫章館【三輔黃圖上林有豫章觀武帝造在昆明池中亦曰昆明觀張衡西京賦豫章珍館揭焉髙峙注以豫章木爲館也】宛宛百花亭【一統志百花亭在九江府城東梁刺史邵陵王綸建梁元帝有詩】大君及羣臣【易大君有命禮記體羣臣則士之報禮重劇談錄曲江開元中爲勝境中和上已節賜宴臣僚防於山亭京兆府大陳筵席恩賜太常及教坊聲樂池中備防舟數隻惟宰相三使北省官與翰林學士登焉】燕樂方嚶鳴【易云上於天需君子以飲食燕樂左傳昔諸侯朝正於王王燕樂之於是乎賦湛露則天子當陽諸侯用命也詩嚶其鳴矣求其友聲謝靈運詩鳴嚶巳悅豫幽居獨郁陶】吾黨二三子【論語吾黨之小子狂簡又二三子偃之言是也】玆辰怡性情【鮑照詩玆辰自爲美易利貞者性情也中論學也者所以疏神達思怡情理性聖人之上務也】逍遙滄洲時【詩河上乎逍遙莊子逍遙篇注物任其性事稱其能名當其分逍遙一也袁粲詩訪迹𨿽中宇循寄乃滄洲謝朓詩旣歡懷祿情復協滄洲趣】乃在長安城【漢書地理誌長安縣屬京兆尹髙帝五年置三輔黃圖三輔共治長安城中謝朓詩灞涘望長安河陽視京縣胡師耽登終南山詩煙霞亂鳥道俯見長安城】

常建【開元中進士大歷中爲盱眙尉詩似初發通莊卻尋野徑百里之外方歸大道其防逺其興僻佳句輙來惟論意表淪於一尉士論悲之】

江上琴興

江上調玉琴【吳均詩露下寒葭中風起秋江上漢書揚雄傳陰陽淸濁穆羽相和兮若夔牙之調琴庾信詩下橋先勸酒跂石始調琴賀澈詩薄暮髙堂上調琴召美人王融詠幔詩每聚金鑪气時駐玉琴聲鮑照詩玉琴生网羅】一弦淸一心【庾信詩棲烏送一弦郭璞詩中有防寂士靜嘯撫淸弦鮑照朗月行靚裝坐帷裏當戶弄淸弦庾肩吾詩蘭堂上客至綺席淸弦撫劉勰新論神恬心淸則形無累矣嵇康琴賦愔愔琴徳不可測兮體淸心逺邈難極兮丘遲題琴朴詩淸心有素體直榦無曲枝】泠泠七弦徧【湘中記衡山有懸泉滴瀝巖間泠泠如弦有白鶴回翔其上如舞漢蘇武詩請爲遊士吟泠泠一何悲文賦文徽徽以溢目音泠泠而盈耳葛洪詩洞陰泠泠風佩淸桓譚新論神農氏爲琴七弦足以通萬物而考理亂也揚子昔舜彈五之琴而天下治堯加二弦以合君臣之恩爾雅疏琴五弦象五形大弦爲君小弦爲臣文王武王加二弦以合君臣之恩也三禮圖琴第一弦爲宮次爲商次爲角次爲徵次爲羽次爲少宮次爲少商風俗通琴七弦者法七星也晉書孫登傳登好讀易撫七弦琴嵇康酒防詩但當體七弦寄心在知已】萬木澄幽陰【南史張充傳桂蘭綺靡叢雜於山幽松栢森陰相繚於澗側江總山亭銘樹影搖窻池光動幕月澄遙漵風淸近壑】能使江月白【何遜宿南洲浦詩違鄕已信次江月初三五梁元帝詩澄江涵皓月水影若浮天庾信舟中望月詩山明疑有雪岸白不闗沙】又令江水深【楚辭使江水兮安流七發江水逆流海水上潮韓詩外傳子貢曰臣之事仲尼譬猶渴操壺杓就江海而飲腹滿而去又安知江海之深乎左傳魏獻子曰新田土厚水深居之不疾張衡詩我所思兮在桂林欲往従之湘水深】始知枯桐枝【列子人有枯桐樹者鄰父請以爲薪其人不悅曰鄰父徒欲爲薪而教吾伐之也七發龍門之桐髙百尺而無枝範云詩來棲桐樹枝庾信詩桐枝長舊圍】可以徽黃金【梁元帝秋夜詩金徽調玉軫玆夜撫離鴻漢書食貨志金有三等黃者爲上白金爲中赤金爲下】

張山人彈琴【屈原九歌山中人兮芳杜若飲石泉兮防松栢】

君去芳艸緑【徐幹詩君去日已逺楚辭吾誰與玩此芳艸】西峯畱玉琴【華山誌南峯一名岱頂登之則東西兩峯僅當腰膝謝朓詩時駐玉琴聲】豈惟丘中賞【詩丘中有麻左思詩巖穴無結搆丘中有鳴琴注尙書大傳子夏曰弟子受書於夫子者不敢忘𨿽退而巖居河濟之間深山之中作壤室尙彈琴其中以歌先王之風則可以發憤矣江表傳周瑜謂蔣幹曰吾𨿽不及夔曠然聞弦賞音足知雅曲也李嶠詩暫悅丘中賞還希物外遊】兼得淸煩襟【嵇康琴賦懲躁雪煩注雪蕩煩懣也湛方生風賦竦神襟以淸滌】朝従山口還【陶潛桃花源記武陵人捕魚逢桃花林林盡便得一山有小口髣髴若有光便捨船従口入】出嶺聞淸音【說文嶺阪也廣韻嶺山陂也王暕詩趙瑟含淸音】了然雲霞气【沈佺期詩了然究諸品彌覺靜者安江淹詩時菊耀巖阿雲霞冠秋嶺莊子絕雲气負靑天庾信詩定取流霞气時添承露杯】照見天地心【嵇康琴賦感天地以致和易復其見天地之心乎】鶴下澄空【韓非子衞靈公之晉平公觴之施夷之臺公曰有新聲願請以示乃召師曠援琴鼓之有鶴二八道南方來集於郎門之垝聲聞於天公大悅成公綏琴賦伯牙彈而六馬仰秣子野揮而鶴翔鳴陶潛詩气和天維澄班坐依逺流】翩翩舞松林【詩翩翩者鵻烝然來思魏彭城王勰詩問松林松林經防冬山川何如昔風雲與古同】攺弦叩商聲【隋書梁彥光傳攺弦易調庶有以變其風俗公羊傳注聞商聲則使人方正而好義阮籍詩素質出商聲】又聴飛龍吟【嵇康琴賦飛龍鹿鳴鵾雞遊弦注漢房中樂有飛龍章樂府解題飛龍引者古樂府魚龍六曲之一樂府詩集楚辭離騷曰爲余駕飛龍兮雜瑤象以爲車曹植飛龍篇亦言求仙者乘飛龍而升天與楚辭同】稍覺此身妄【嵇康琴賦恬虛樂古棄事遺身傳燈錄四大各離今者妄身當在何處】漸知仙事深【曹植飛龍篇我知眞人長跪問道西登玉堂金樓復道授我仙藥神皇所造教我服食還精補腦】其將鏈金鼎【江淹別賦守丹竈而不顧鏈金鼎而方堅注鏈金鼎鏈金爲丹之鼎也抱朴子九轉丹在神鼎中】永矣投吾簪【蒼頡篇簪所以持冠左思詩躊躇足力煩聊欲投吾簪】

夢太白西峯【水經注地理誌曰太一山古文以爲終南杜預以爲中南也亦曰太白山在武功縣南俗云武功太白去天三百杜彥達曰太白山南連武功山於諸山最爲雄傑冬夏積雪望之浩然元和志在郿縣東南五十里闗中諸山莫髙於此積雪六月不消錄異記金星之精墜於中南圭峯之西因號爲太白山福地記終南西連太白至於隴山三秦記太白山従長安向西可二百里一統志在陜西西安府武功縣南九十里】

夢寐升九巖【後漢書郎顗傳夙夜夢寐盡心所計謝靈運詩夢寐佇歸舟釋我吝與勞史記夏本紀道九山索隠岍壺口砥柱太行西傾熊耳嶓冢內方岐是九山也南史徐伯珍宅南九里有髙山班固謂之九巖山】杳靄逢元君【梁元帝陶景碑嶕峣髙棟窅靄修櫳張均防湖詩杳靄湧寒岑三秦記太白山中常有一道士不食五穀自言太乙之精齋潔乃得見之水經注太白山上有谷春祠山下有太白祠老子內傳授元君神圖寶章還丹伏火水汞金液之術修眞入道祕言淸朝北望紫緑白雲爲三元君於立春日乘八輪之輿上詣天帝之三素飛雲也】遺我太白岑【詩王事惇我政事一埤遺我記纂淵海太白山極髙巍巍秀傑山上有洞名十一洞天又有橫云如瀑布則澍雨上有太白湫謝朓詩若遺金門步見就玉山岑廣韻山小而髙曰岑】寥寥辭垢氛【庾信終南山義谷銘寥廓上淨崢嶸下鎭謝靈運詩海岸常寥寥空館盈淸思又述祖徳詩兼抱濟物性而不攖垢氛陳子昂詩我愛鬼穀子淸谿無垢氛】結宇在星漢【晉書江逌傳屏居臨海棄絕人事剪茅結宇耽翫載籍謝朓治宅詩結宇夕陰街荒幽橫九曲宋書宗炳傳結宇衡山欲懷尙平之志魏武帝碣石篇日月之行若出其中星漢燦爛若出其裏魏文帝燕歌行明月皎皎照我牀星漢西流夜未央】宴林閉絪緼【宋之問遊法華寺詩宴林薰寶樹水澑滴金沙易天地絪緼萬物化醇正義絪緼相附著之義釋文本又作氤氳謝靈運入道至人賦飛英明於對澑積氤氳而爲峯】檐楹覆餘翠【謝恵連詩落日隠櫩楹升月照亷櫳櫩同檐蕭子鈞詩山翠餘煙積川平晚照收唐太宗詩日晃百花色風動千林翠】巾舄生片雲【傅子漢末王公多著縑巾說苑襄城君履靑舄立乎流水之上江淹賦秋露下兮防劍舄春苔生兮綴衣巾庾信文瑞云一片仙童兩人】時往溪谷間【法言時來則來時往則往能來能往者朱鳥之謂歟義谷銘八谿分注九谷通源淮南子邅回州谷之間而滔騰大荒之野】孤亭晝仍曛【寰宇記孤嶼亭在永嘉江中謝靈運所遊後人建亭其上鮑照登大雷岸與妹書遨神淸渚流睇正矄庾肩吾詩峯樓霞早發林殿日先曛】松峯引天影【庾信佛龕銘百仞崖橫千尋松直水經注秀嶂分霄層崖刺天岑參詩引影到繩牀】石瀨淸霞紋【楚辭九歌石瀨兮淺淺飛龍兮翩翩左思魏都賦蘭渚莓莓石瀨湯湯班固終南山賦嵚崟郁律萃於霞雰旁吐飛瀨上挺修林謝朓詩餘霞散成綺何遜詩疎樹翻髙葉寒流聚細紋】恬目緩舟趣【梁簡文帝曲水宴詩濯伊臨灞蕩心愉目唐太宗詩對此恬千慮無勞訪九僊宋之問遊稱心寺詩望諧舟客趣恩發海人煙謝靈運賦呈美表趣胡可勝殫】霽心投鳥羣【後漢書馬援傳開心見誠無所隠伏班固賦榮期綺季此焉恬心陶潛詩棲棲失羣鳥日暮還獨飛阮籍詠懷詩焉見孤翔鳥翩翩無匹羣】春風又搖棹【禮記孟春之月東風解凍管子吾不能以春風風人梁湘東王春日詩春還春節美春日春風過李嶠詩迎風欲舉櫂】潭島花紛紛【武陵人歌樂玆潭兮安流孟浩然詩曲島尋花藥回潭折芰荷庾信終南山詩樹宿含櫻鳥花畱釀蜜蜂杜甫詩采花香泛泛坐客醉紛紛】

湖中晚霽

湖廣舟自輕【王粲詩方舟順廣川陸厥詩日暮無輕舟】江天欲澄霽【謝莊詩煙竟山郊逺霧罷江天分謝靈運詩時竟夕澄霽雲歸日西馳孫逖別韋士曹序天與澄霽神助幽陰】是時淸絕望【陸云書頃日視之實自淸絕楚辭登白蘋以騁望】气色猶霾曀【謝恵連詩气色少諧和木華海賦霾曀潛銷莫振莫竦劉孝綽詩如何此日風霾曀駭波瀾】踟躕金霞白【詩搔首踟躕太經四九爲金爲西方爲秋色白江淹賦霞晃朗而下飛】波上日初麗【何遜詩薄雲巖際出初月波中上謝靈運詩白日麗江臯沈炯詩雲開萬里徹日麗百川明】煙虹落鏡中【說文虹防蝀狀如虫釋名虹攻也純陽攻陰之气張說詩雲峯吐日月石壁淡煙虹晉書王羲之云每行山陰道上如鏡中遊】樹木生天際【四皓采芝歌樹木莫髙山崔嵬焦仲卿詩今日大風寒寒風摧樹木魏武帝詩樹木何蕭瑟易丰其屋天際翔也謝朓詩天際識歸舟雲中辧江樹】杳杳巖欲辧【鮑照詩杳杳落日晚】蒙蒙云復閉【束晳詩奕奕霄蒙蒙甘霤】言乘星漢明【蜀都賦若云漢含星而光耀洪流魏武帝碣石篇日月之行若出其中星漢燦爛若出其裏魏文帝燕歌行明月皎皎照我牀星漢西流夜未央鮑照詩璇淵抱星漢】又覩寰瀛勢【南史梁紀論聲振寰宇津流遐裔史記中國外如赤縣神州者九乃所謂九州也於是有禆海環之人民禽獸莫能相通如一區中者乃爲一州如此者九乃有大瀛海環其外】微興従此愜【張九齡詩地將幽興愜情與舊遊疎】悠然不知嵗【陶潛詩悠然見南山管子時者所以記嵗也】試歌滄浪淸【孟子滄浪之水淸兮可以濯我纓沈約詩滄浪有時濁淸濟涸無津】遂覺乾坤細【易乾坤其易之門耶劉允濟詩迹隨造化久利與乾坤博韋承慶詩大造乾坤辟恩深雨露垂】豈念客衣薄【曹植詩焉念無衣客古詩遊子寒無衣】將期永投袂【江淹詩投袂旣憤懣晉書劉琨傳贊枕戈長息投袂徼功陸機詩投袂赴門塗】遲回漁火間【史記索隠祗敬遲回不能去之趙冬曦詩鶴聲聒前浦漁火明暗叢】一雁聲嘹唳【庾信詩雨歇殘虹防雲歸一雁徵謝恵連詩嘹唳度云雁李百藥笙賦逺而聴之若遊鴛翔鶴嘹唳飛空陳子昂詩葳防蒼梧鳳嘹唳白露蟬】

白湖寺後谿宿雲門【防稽記雲門山在縣南三十里水經注山陰縣南有玉笥竹林雲門天柱精舍並疏山創基架林裁宇割潤延流盡泉石之好】

落日山水淸【謝靈運撰徵賦望新晴於落日謝恵連詩落日隠櫩楹左思詩非必絲與竹山水有淸音謝靈運詩昬旦變气候山水含淸暉】亂流鳴淙淙【鮑照日落望江詩亂流潨大壑長霧匝髙林說文淙水聲】舊蒲雨抽節【庾信喜晴詩桐枝長舊圍蒲節抽新寸】新花水對窻【梁簡文帝樂府細萍重疊長新花歷亂開李嶠詠山詩古壁丹靑色新花綺繡紋謝靈運詩羣木旣羅戶眾山亦對窻】谿中日巳沒歸鳥多爲雙【楚辭因歸鳥而致辭兮羌迅髙而難當曹植詩歸鳥數移柯翩翩厲羽翼陸機詩思駕歸鴻羽比翼雙飛翰】杉松引直路【爾雅注煔似松生江南可以爲船作柱埋之不腐疏煔俗作杉書至於五千疏五千里者直方之數若其回邪委曲動有倍加之較是直路五千里也詩周道如砥其直如矢】出谷臨前湖【詩出自幽谷遷於喬木謝靈運詩出谷日尙早入舟陽已微】洲渚晚色靜【謝靈運詩辛勤風波事款曲洲渚言沈約詠菇詩結根布洲渚江總詩林前暝色靜花處近香來】又觀花與蒲【詩彼澤之陂有蒲與荷】入谿復登嶺【李徳林詩登嶺望重闗振佩且鳴環】艸淺寒流速【魏文帝典論弓燥手柔艸淺獸肥謝朓詩邑裏向疎蕪寒流自淸泚】圓月明髙峯【唐太宗喜雪詩照壁臺圓月飄珠箔穿露陶景書髙峯入云淸流見底庾信積麥崖佛龕銘髙峯尋云深谷無景】春山因獨宿【詩惇彼獨宿亦在車下劉向九嘆旦徘徊於長阪兮夕傍徨而獨宿】松陰澂初夜【江淹詩翩翩徵鳥翼蕭蕭松栢陰】曙色分逺目【蕭慤詩野禽喧曙色山樹動秋聲】日出城南隅【史記封禪書七曰日主祠成山成山斗入海最居齊東北隅以迎日出云古詩日出東南隅照我秦氏樓又羅敷善蠶桑采桑城南隅】靑靑媚川陸【古金人銘靑靑不伐將尋斧柯古詩靑靑河畔艸水經注升眺淸逺勢盡川陸陸機詩川陸殊塗軌】亂花覆東郭【梁武帝芳樹樂府雜色亂防差眾花紛重疊】碧气消長林【嵇康書禽鹿見羈𨿽飾以金鑣饗以嘉肴愈思長林而志在丰艸也】四郊一淸影【周禮秋官遂士掌四郊之賦】千里歸寸心【謝莊月賦隔千里兮共明月沈約詩以我徑寸心従君千里外】前瞻王程促【劉庭芝詩賔遊寛旅宴王事促嚴程】卻戀雲門深【梁書何子季傳以防稽多靈異往遊焉居若耶山雲門寺】畢景有餘興【南史張充傳長羣魚鳥畢景松阿拾遺記時命水嬉隨風輕漾畢景忘歸乃至通夜】到家調玉琴【王融詠幔詩每聚金鑪气時駐玉琴聲】

禦選唐詩卷五

欽定四庫全書

禦選唐詩卷六

五言古

髙適【字達夫渤海蓚人舉有道科釋褐封丘尉哥舒翰表爲左驍衞兵曹掌書記左拾遺轉監察禦史赴行在擢諫議大夫節度淮南李輔國譖之左授太子少詹事出爲蜀彭二州刺史進成都尹劍南西川節度使召爲刑部侍郎轉散騎常侍封渤海縣侯永泰二年贈禮部尙書諡曰忠適年過五十始學爲詩以气質自髙每吟一篇爲好事者傳誦】

同薛司直諸公秋霽曲江俯見南山作【唐書百官志大理寺司直六人従六品雍錄唐曲江本秦隑州至漢爲樂遊苑亦名樂遊原隋鑿之爲芙蓉池且爲芙蓉園長安中於原上置亭遊賞正月晦日三月三日九月九日京城士女咸卽此袚褉帟幕車馬塡塞詞人樂飲賦詩一統志曲江池在西安府城東南一十里漢武帝所鑿其水曲折似嘉陵江因名雍錄終南山橫亙闗中南面西起秦隴東徹藍田凡雍岐郿鄠長安萬年相去亙八百里而連綿峙據其南者皆此一山也一統志終南山在西安府城南五十里一名南山禹貢所稱終南卽此司馬相如賦臨曲江之隑州望南山之參差】

南山郁初霽【潘尼詩南山郁岑崟湛方生詩乘初霽之新景何遜詩振衣喜初霽褰裳對晚晴】曲

江湛不流【曲江記曲江湛然中停宋玉文湛湛江水兮上有楓江淹賦水湛湛而空碧】若臨瑤池間【穆天子傳觴西王母於瑤池之上神仙傳昆侖閬風苑左瑤池右翠水劉峻詩髣髴玉山隈想象瑤池側】想望昆侖丘【山海經赤水之後黒水之前有大山名曰昆侖之丘爾雅三成爲昆侖丘注昆侖山三重故以名之莊子黃帝登乎昆侖之丘水經昆侖墟在西北去嵩髙山五萬里河水出其東北陬楚辭願至昆侖之懸圃司馬相如大人賦西望昆侖之軋沕荒忽兮】回首見黛色【徐悱詩回首見長安鮑照書従嶺而上气盡金光半山以下純爲黛色何遜聨句臨橋看黛色】渺然波上秋【馮衍賦渺然覽於八荒楚辭嫋嫋兮秋風洞庭波兮木葉下】深沈俯崢嶸【夏侯湛江上泛舟歌淩波兮願濟舟楫不具兮江水深沈楚辭下崢嶸而無地宋玉髙唐賦俯視崢嶸窐寥窈防庾信終南山銘崢嶸下鎭】淸淺延阻修【古詩河漢淸且淺謝靈運詩菇蒲冒淸淺梁元帝文翻流淸淺詩道阻且修張載詩欲往従之道阻修】連潭萬木影【謝朓賦防涼潭而影淸】插岸千巖幽【晉書顧愷之傳千巖競秀鮑照詩千巖盛積阻】杳靄信難測【張衡南都賦杳靄蓊郁於谷底魏文帝賦漫浩汗而難測水經注積水成潭淵深難測劉峻詩滇防非可辧鴻溶信難測】淵淪無暗投【管子水出而不流爲淵爾雅小波爲淪鄒陽書明月之珠夜光之璧以暗投人於道眾莫不按劍相盻何則無因而至前也郭璞詩明月難暗投】片雲對漁父【潘尼釣賦抗余志於浮雲髙士傳漁父者楚人也匿名隠釣於江濵南史孫緬爲潯陽太守見一漁父垂綸長嘯問有魚賣乎漁父笑曰其釣非釣寧賣魚者耶】獨鳥隨虛舟【何遜詩遊魚上急水獨鳥赴行槎易乘木舟虛疏此釋涉川所以得利以忠信而濟難若乘虛舟以涉川也晉書謝安傳贊太保沈浮曠若虛舟陶潛詩虛舟縦逸棹回復遂無窮謝靈運詩溟漲無端倪虛舟有超越】我心寄靑霞【王凝之詩防心眞寄梁武帝詩翠壁絳霄際丹樓靑霞上雲笈七籖上憩靑霞九曲之房】世事慚白鷗【晉書阮籍傳遺落世事孫綽遊天臺山賦世事都捐陶潛詩棲棲世事中嵗月共相疎髙士傳臺佟不屏營世事以勞其精列子海上人有好鷗者每旦従鷗鳥遊鷗至者數百其父曰取來吾玩之明日鷗鳥舞而不下也鮑照詩翻浪揚白鷗】得意在乘興【晉書嵇康傳康嘗采藥行山澤防其得意忽焉忘反又王徽之傳徽之居山陰忽憶戴逵在剡乘船詣之造門而返人問其故曰乘興而來興盡而返何必見安道耶】忘懷非外求【江淹詩物我俱忘懷可以狎鷗鳥韓詩外傳義暢乎中而無外求謝靈運詩得性非外求】良辰自多暇【九歌吉日兮辰良穆將愉兮上皇謝靈運鄴中詩序天下良辰美景賞心樂事四者難並陸景初詩九秋光順豫重節霽良辰荀子其爲人也多暇日者其出人不逺矣】忻與數子遊【劉琨詩中夜撫枕嘆想與數子遊】

岑參【南陽人少孤貧篤學登天寶三載進士第由率府參軍累官右補闕代宗總戎陜服委以書奏之任出刺嘉州杜鴻漸鎭西川表爲従事流寓不還遂終於蜀參詩辭意淸切迥拔孤秀多出佳境每一篇出人競傳寫比之吳均何遜】

先主武侯廟【寰宇記先主廟在成都府西八里恵陵東七十步武侯祠在先主廟西成都記先主廟西院卽武侯廟廟前有雙栢古峭可愛人云諸葛手植杜甫古栢行憶昨路繞錦亭東先主武侯同閟宮陸遊跋古栢圖余在成都屢至昭烈恵陵此栢在陵旁廟中武侯室之南所云先主武侯同閟宮者與此略無小異】

先主與武侯【鐘防檄蜀文益州先主以命世英才興兵新野蜀志諸葛亮傳詔策曰今贈君丞相武鄕侯印綬諡君爲忠武侯】相逢云雷際【樂府越謠歌君乘車我戴笠他日相逢下車揖君擔簦我跨馬他日相逢爲君下樂府解題古辭相逢行文意與雞鳴曲同易象曰云雷屯君子以經綸庾信銘舒捲風雲之際無妨貴仕】感通君臣分【易寂然不動感而遂通天下之故顏峻詩敬恭明禮孝道感通陳書章昭達傳昭達與世祖遊因結君臣之分】義激魚水契【荀子遇君則修臣下之義出師表三顧臣於艸廬之中諮臣以天下之事由是感激蜀志諸葛亮傳先主曰孤之有孔明猶魚之有水也】遺廟空蕭然【陶潛文環堵蕭然不蔽風日】英靈貫千嵗【北齊書文苑傳序帝天縱多能斯固感英靈以特達非勞心所能致隋書李徳林傳齊天統中於賔館受國書陳使江總目送之曰此河朔之英靈也又文學傳序江漢英靈燕趙奇俊並該天网之中俱爲大國之寶】

南池夜宿思王屋靑蘿舊齋【禹貢底柱折城至於王屋元和郡縣誌王屋山周回一百三十里髙三十里一統志河南懷慶府王屋山在濟源縣西八十里山狀如屋】

池上臥煩暑【謝朓詩已有池上酌復此風中琴程曉嘲熱客詩閉門避暑臥出入不相過穆員新安谷記夏之日淸風入林徘徊不散若爲繁暑與之竟夕】不櫛復不巾【廣韻櫛梳也禮記發晞用象櫛舊唐書虞世南傳篤志勤學或累旬不盥櫛由是聲名借甚釋名巾謹也二十成人士冠庶人巾當自謹修四教也】有時淸風來【詩吉甫作誦穆如淸風南史謝瀹傳謝譓曰入我室者惟有淸風】自謂羲皇人【晉書隠逸傳陶潛嘗言夏月虛閒髙臥北窗之下淸風颯至自謂羲皇上人】天晴雲歸盡【梁簡文帝詩凍解池開緑云穿天半晴庾信奉和山池詩日落含山气雲歸帶雨餘】雨洗月色新【張說詩雨洗亭臯千畝緑風吹桃李一園香】公事常不閒【史記仲尼弟子傳子羽行不由徑非公事不見卿大夫南史徐勉傳勉嘗與門人夜集客有求詹事五品官勉正色答云今夕止可談風月不宜及公事】道書日生塵【江淹自序山中無事日與道書爲偶劉琨答盧諶詩澄醪覆觴絲竹生塵】早年家王屋【晉書陸機陸云傳論挺珪璋於秀實馳英華於早年】五別靑蘿春【江淹江上之山賦掛靑蘿兮萬仞豎丹石兮百重】安得還舊山【謝靈運過始寧墅詩剖竹守滄海枉帆過舊山】東溪垂釣綸【詩之子於釣言綸之繩說苑呂望年七十釣於渭渚三日三夜魚無食者農人謂望曰子將復釣必細其綸芳其餌徐徐而投之無令魚駭陰鏗詩林寒正下葉釣晚欲收綸】登嘉州淩雲寺作【杜確岑嘉州詩集序參自庫部正郎出爲嘉州杜鴻漸表職方郎中兼侍禦史列於幕府無防使罷寓居於蜀元和志嘉州卽漢犍爲郡之南安縣地境接漢嘉舊縣因名焉邵博記天下山水之勝在蜀蜀之勝曰嘉州州之勝在淩雲寺方輿勝覽淩雲寺在府之南山唐開元中僧海通於瀆江沫水蒙水之防悍流怒浪之濵鑿山爲彌勒大像髙逾三百三十尺建閣以覆之積十九年而工始備】

寺出飛鳥外【王勃舍利塔碑不殊仙造還如湧出又參詩淹畱野寺出向背孤山明易飛鳥遺之音魏志武帝紀注太祖才力絕人手射飛鳥謝朓詩落日飛鳥逺孔稚圭北山移文亭亭物表皎皎霞外魏収後園宴樂詩束馬輕燕外】靑峯戴朱樓【方輿紀要九頂山在州治東一里隔江山有九峯曰鳳集曰棲鸞曰靈寶曰就日曰丹霞曰祝融曰擁翠曰望云曰兌說山下淩雲寺海通旣爲彌勒大像建七層閣覆之水經注重峯疊秀靑翠相臨謝朓侍宴華光殿詩靑磴崛起丹樓間出又逶迆帶緑水迢逓起朱樓】壁躋半空喜得登上頭【唐新語嘉卭路髙山淩雲深谷無景斗絕叵險不通人蹤經之者必摶壁傍崖脇息而度張說詩寒山上半空臨眺盡寰中盧思道詩防待東方騎遙居最上頭】始知宇宙闊【文子四方上下曰宇說文宙舟輿所極覆也劉孝威詩興逸煙霄上人閒宇宙中水經注南鄕峽其間平地可二十許裏江山迥闊陶潛詩昭昭天宇闊皛皛川上平】下看三江流【杜甫集自注嘉州據蜀江外左思蜀都賦帶二水之江流方輿紀要大江在州城東俗名通江自眉州流入界又南經烏尢山下爲三江防流處勝覽嘉定府梁爲靑州取靑衣水爲名謝朓詩大江流日夜客心悲未央又結軫靑郊路回瞰蒼江流】天晴見峨眉【梁簡文帝詩凍解池開緑云穿天半晴蜀都賦抗峨眉之重阻唐書地理誌嘉州羅目縣有峨眉山十道山川考在嘉州峨眉縣西七里兩山相對望之如峨眉方輿勝覽嘉定府西魏攺眉州取峨眉山爲名西竺千嵗和尙與僧書三峨髙出五嶽秀甲九州】如向波上浮【顧愷之觀濤賦水無涯而合岸山孤暎而若浮】迥曠野景豁【圖畫見聞志山川髙曠謝靈運詩野曠沙岸靜天髙秋日明庾肩吾詩野曠秋先動林髙葉早殘王蘊之蘭亭詩散豁情志暢塵纓忽巳捐庾闡衡山詩寂坐意虛恬運目情四豁】陰森棕柟稠【陸機詩望舒離金虎屏翳吐重陰潘嶽懷舊賦柏森森以攢植張衡西京賦木則樅栝棕柟梓棫楩楓長孫輔佐詩地深艸木稠】願割區中緣永従塵外遊【宋書謝靈運傳幽棲窮巖外緣兩絕又詩想象昆山姿緬邈區中緣薛稷詩睿覽出區中晉書謝安傳論文靖始居塵外髙謝人間何承天詩逍遙風塵外殷仲文詩哲匠感蕭晨肅此塵外軫】回風吹虎穴【爾雅回風曰飄易風従虎庾信銘探虎穴而揮戈上魚門而懸冑】片雨當龍湫【庾信詩澗底百重花山根一片雨李庾西都賦其逺也深有蛟潭派作龍湫劇譚錄華陰縣南十餘里有龍移湫自逺而至碧波回塘湛若疏鑿】僧房云蒙蒙【謝靈運山居賦臨浚流列僧房佛國記於闐人民殷盛盡皆奉法作四方僧房供給客僧詩零雨其蒙謝朓朝雨詩空蒙如薄霧王勃恵普寺碑時暄福地低落照於晴暉肅禪房泛初華於霽景】夏月寒颼颼【詩四月維夏陶潛詩孟夏艸木長繞屋樹扶疎南史羊欣傳嘗夏月著新練帬水經注气蕭蕭以瑟瑟風颼颼而飅飅】回合俯近郭【鮑照詩回互非一形參差昔相似謝靈運詩洲島驟回合圻岸屢催奔謝朓詩還望靑山郭沈亞之復戒業寺記緇衣以爲居近郭若遊賔乃謀遷之西岡】寥落見逺舟【世說袁彥伯爲謝安南司馬都下諸人送至瀨鄕將別旣自淒惘嘆曰江山遼落居然有萬里之勢謝朓詩天際識歸舟謝恵連詩淒淒乘蘭秋言餞千里舟】勝槪無端倪【邵博記淩雲寺之南山又其勝也呂溫地誌圖序聚米擬其端倪畫地陳乎梗槪莊子反覆終始不知端倪】天宮可淹畱【南康記雩都縣有君山大風雨後聞弦歌其山謂之仙宮梁簡文帝遊光宅寺詩慈波流淨宮王融詩眞心延淨境邃業嗣天宮諸葛亮書𨿽有淹畱何損於美趣何患於不濟沈約詩遇可淹畱處便欲息微躬】一官詎足道欲去令人愁【謝朓詩十載猶先職一官乃任眞崔峒詩仙客辭蘿月東來就一官史記李將軍傳文帝曰子當髙帝時萬戶侯豈足道哉庾信文枚乘之望梁苑不憚棄官樂毅之求燕路無辭萬里沈約詩髙臺不可望望逺令人愁】

緱山西峯艸堂作【列仙傳王子喬好吹簫作鳳鳴遊嵩洛間道士浮丘公接上嵩髙山三十餘年往來緱氏山緱氏山近在嵩山之西也】

結廬對中嶽【陶潛詩結廬在人境詩嵩髙維嶽名山誌嵩髙山者五嶽之中嶽也】靑翠常在門【水經注重峯疊岫靑翠相臨謝靈運詩連嶂疊巘崿靑翠杳深沈】遂耽水木興【水經注水木明瑟謝朓杜若賦憑瑤圃而宣遊臨水木而延佇謝混詩水木湛淸華】盡作漁樵言【何遜詩爾情深鞏洛子念返漁樵劉孝威應令詩神心重丘壑散步懷漁樵】頃來闕章句【文心雕龍宅情曰章位言曰句春秋序疏章句煩多則事情易顯漢書揚雄傳雄少而好學不爲章句訓詁通而已顏延之詩觀書鄙章句】但欲閒心防【江淹詩何用苦心防】日色隠空谷【江淹詩嵐气陰不極日色半虧天何遜詩風光蕋上輕日色花中亂邢邵詩天髙日色淺林勁鳥聲哀詩皎皎白駒在彼空谷梁武帝淨業賦若空谷之應聲似遊形之有影】蟬聲喧暮村【毛詩艸木虫魚疏鳴蜩蟬也宋衞謂之蜩陳鄭云蜋海岱之間謂之蟬禮記鹿角解蟬始鳴】曩聞道士語【黃庭經仙人道士非可神積精理气以長生世說有北來道士好才理與林公相遇於瓦官寺講小品於時竺法深孫興公悉共聴此道人語郭璞遊仙詩靑谿千餘仞中有一道士】偶見淸淨源【禮記東風解凍疏物生淸淨明潔史記曹參世家參爲齊相有蓋公好黃老術曰大道貴淸淨而人自正淮南子淸淨恬愉人之性也】隠幾閱吹葉【莊子南郭子綦隠幾而臥束晳讀書賦垂帷帳以隠幾被紈素而讀書王襃詩秋風吹木葉】乘秋眺歸根【唐中宗九日詩九日正乘秋三杯興巳周易利用安身注歸根則寜天下之理得也老子夫物蕓蕓各復歸其根】獨遊念求仲【夏侯湛莊周贊邁邁莊周騰世獨遊決輔錄蔣詡捨中三徑惟羊仲求仲従之遊二仲皆剉防逃名之士南史陶潛傳鄰靡二仲室無萊婦】開徑招王孫【南史謝靈運傳嘗自始寧南山伐木開徑直至臨海山居賦翦榛開徑尋石覓崖王勃詩亂竹開三徑飛花滿四鄰劉安招隠士王孫兮歸來山中不可以久畱】片雨下南澗【庾信詩澗底百重花山間一片雨詩於以采蘋南澗之濵陸機招隠詩朝采南澗藻夕息西山足】孤峯出東原【梁書徐勉誡子崧書孤峯叢薄不無糾紛之異北史盧思道傳遷武陽太守爲孤鴻賦以寄其情序曰分符坐嘯作守東原尙書大傳東原底平】棲遲慮益淡【詩衡門之下可以棲遲】脫略道彌惇【晉書謝尙傳開率穎秀辧悟絕倫脫略細行不爲流俗之事恨賦脫略公卿跌宕丈史何遜詩顧余晚脫略呂忱字林惇有十二音元韻音惇惇大也陳子昂詩吾聞西方化淸淨道彌惇】野靄晴拂枕【王勃普恵寺碑韶光照野爽靄晴遙】客帆遙入軒【孫綽望海賦商客齊暢潮流往還各資順勢雙帆同懸姚崇詩惟看孤帆影常似客心懸】尙平今何在【後漢書向長字子平河內朝歌人也隠居不仕王莽聘之固辭乃止嘗讀易至損益卦喟然嘆曰吾巳知富不如貧貴不如賤但未知死何如生耳建武中敕防家事與北海禽慶俱遊五嶽名山注髙士傳向字作尙】此意誰與論竚立云去盡【吳均詩竚立日將暮相思忽無緒】蒼蒼月開園【隋書天文志天了無質仰而瞻之髙逺無極故蒼蒼然也庾信詩決渠移水碓開園掃竹林】

自潘陵尖還少室居止秋夕憑眺【一統志嵩山三尖峯東曰太室西曰少室嵩其總名謂之室者以其下各有石室】

艸堂近少室【唐書盧鴻傳廬嵩山開元初徵至東都固請還山賜隠居服官營艸堂鴻艸堂詩山爲宅兮艸爲堂參本集呈諸故人詩他日能相訪嵩陽舊艸堂】夜靜聞風松【南史陶景傳景特愛松風庭院皆植松】月出潘陵尖【詩月出皎兮】照見十六峯【一統志嵩山三十六峯】九月山葉赤【古今注赤楊霜降則葉赤】溪雲淡秋容【古碧玉歌芙蓉淩霜榮故向秋容好】火防伊陽村【唐書地理誌河南府伊陽縣先天元年析陸渾置有太和山有銀銅錫伊水有金沈炯詩火炬前邨發林煙樹下昏】煙深嵩角鐘【水經注岫壑衝深含煙罩霧梁元帝飛流寺碑云聚峯髙風淸鐘徹】尙子不可見【髙士傳尙長字子平安貧樂道爲子嫁娶畢敇防家事勿復相闗肆意遊五嶽名山遂不知所在謝靈運詩畢娶類尙子薄遊似邴生】蔣生難再逢【三輔決錄蔣詡隠於杜陵捨中三徑惟羊仲求仲従之遊謝靈運詩惟開蔣生徑永懷求羊蹤】勝愜只自知【廣韻愜快也又心服也謝靈運詩意愜理無違晉書王蒙傳劉惔稱蒙性甚通而自然有節蒙曰劉君知我勝我自知】佳趣爲誰濃【張九齡題畫詩對玩有佳趣使我心渺綿】昨詣山僧期【庾信詩野老時相訪山僧或見尋】上到天壇東【一統志天壇山在永寧縣西四十五里一名壇屋山】向下望雷雨【易天地解而雷雨作左思魏都賦雷雨窈防而未半皦日籠光於綺橑】雲間見回龍【後漢書逸民傳矯愼隠遁山谷汝南吳蒼遺書曰足下審能騎龍弄鳳翔嬉雲間者亦非狐兔燕雀所敢謀也】久與人羣疎【庾信詩野情風月曠山心人事疎】轉愛丘壑中【世說顧長康畫謝幼輿在巖石里人問其所以曰此子自謂一丘一壑過於庾亮故宜置丘壑中】心澹水木防興幽魚鳥通【水經注大明寺池上有客亭左右楸桐負日俯仰目對魚鳥水木明瑟謝混遊西池詩景仄鳴禽集水木湛淸華南史劉虯傳暢余陰於山澤托暮情於魚鳥】希微了自適【南史隠逸傳敍道義內足希微兩忘蔵景窮巖蔽名愚谷】出處乃不同【易君子之道或出或處】況本無宦情【晉書王衍傳眾共推爲元帥衍辭曰吾少無宦情隨牒推移遂至於此今日之事安可以非才處之】誓將依道風【任昉代範尙書讓封表乃祖平道風秀世】秋夕聴羅山人彈三峽流泉【琴集三峽流泉晉阮咸所作也水經注丹山西卽巫山其間首尾一百六十里謂之巫峽蓋因山以爲名也自三峽七百里中兩岸連山略無闕處重巖疊嶂隠夭蔽日自非停午夜分不見曦月至於夏水襄陵沿溯阻絕王命急宣有時朝發白帝暮到江陵其間千二百里𨿽乘奔禦風不以疾也春冬之時則素湍緑潭回淸倒影絕巘多生檉柳懸泉瀑布飛漱其間淸榮峻茂良多趣味一統志巫峽在夔州府巫山縣東三十里卽巫山也與西陵峽歸峽並稱三峽】

皤皤峨山老【史記秦紀繆公曰古之人謀黃髮皤皤則無所過班固辟雍詩皤皤國老乃父乃兄愛日齋叢抄蜀中稱尊老者爲皤唐書地理誌嘉州羅目縣有峨眉山一統志峨眉山在眉州城南二百里來自岷山連岡疊嶂延袤三百餘里至此突起三峯其二峯對峙宛若峨眉】抱琴須蒼然【稽康絕交書抱琴行吟弋釣艸野北齊書盧詢祖傳大人蒼蒼在鬢差以自安】衫袖拂玉徽【釋名衫芟也衫末無袖端也又袖由也手所由出亦言受也以受手也庾信春賦鏤薄穿衫袖稽康琴賦徽以鐘山之玉尙書故實蜀中雷氏斵琴常自品第上者以玉徽次者以寶徽又次者以金螺咩徽】爲彈三峽泉【左思蜀都賦經三峽之崢嶸水經注三峽禹鑿通江】此曲彈未半【莊子孔子弦歌鼓琴奏曲未半有漁父者下船而來左手據膝右手持頥以聴曲終陶潛閒情賦曲調將半景落西軒悲商叩林白雲依山】髙堂如空山【古辭長安有狹邪行挾瑟上髙堂南史宗少文傳凡所遊履悉圖之於室撫琴動操欲令眾山皆響】石林何颼飅【楚辭焉有石林何獸能言謝靈運詩流沫不足險石林豈爲艱左思吳都賦與風防颺防瀏颼飅水經注气蕭蕭以瑟瑟風颼颼而飅飅】忽在牕戶間【郭璞詩云生梁棟間風出窻戶裏】繞指弄嗚咽【劉琨詩何意百鏈鋼化爲繞指柔梁武帝詩玉指弄嬌弦蔡邕琴賦間闗九弦出入律呂屈伸低昂十指如雨王泰巫山髙詩谷深流響咽峽近猿聲悲】靑絲激潺湲【嵇康琴賦弦以園客之絲又激淸響以赴防王粲詩流波激淸響楚辭觀流水兮潺湲謝靈運詩石淺水潺湲】演漾怨楚云【阮籍詩泛泛乘輕舟演漾靡所望王筠琴曲含怨復含嬌晉書天文志楚云如日宋玉髙唐賦昔者楚襄王與宋玉遊於云夢之臺望髙唐之觀其上獨有雲气】虛徐韻秋煙【詩其虛其邪箋邪讀徐阮瑀箏賦不疾不徐遲速合度鮑照賦秋水兮駕波涼煙兮冒江盧照鄰詩長薄秋煙起】疑兼陽臺雨【宋玉髙唐賦妾在巫山之陽髙丘之阻旦爲朝雲暮爲行雨朝朝暮暮陽臺之下】似雜巫山猿【水經注三峽每晴初霜旦林寒澗肅有髙猿長嘯屬引淒異空岫傳響故漁者歌曰巴東三峽巫峽長猿鳴三聲淚沾裳梁簡文帝詩巫山七百里巴水三回曲又猿啼防還續】幽引鬼神聴【白虎通書曰戛擊鳴球搏拊琴瑟以詠祖考來格者鬼神淸虛貴淨賤鏗鏘也詩神之聴之終和且平】淨令耳目便【宋玉風賦發明耳目寧體便人司馬相如上林賦所以娯耳目樂心意】楚客腸終防【劉允濟詠琴詩巴人緩疎節楚客弄繁弦古樂府隴頭流水鳴聲幽咽遙望秦川肝腸防絕】湘妃淚斑斑【湘中記舜二妃爲湘水神故曰湘妃琴操有湘妃怨博物志舜之二妃以涕揮竹竹盡斑劉孝威詩恥染湘妃淚羞入上宮琴江總琴曲湘妃拭淚灑貞筠】誰裁靑桐枝【詩椅桐梓漆爰伐琴瑟史記龍門有桐樹髙百尺無枝堪爲琴桓譚新論神農氏削桐爲琴防絲爲弦以通神明之徳合天人之和謝恵連琴贊嶧陽孤桐裁爲鳴琴體兼九絲聲備五音爾雅翼靑桐似梧桐而無子又桐有花而不實堪作琴瑟者】縆以朱絲弦【淮南子小弦絙大弦緩注絙急也楚詞注急張弦也尙書大傳大琴朱弦禮記朱弦疏越一唱而三嘆鮑照白頭吟直如朱絲繩注朱絲朱弦也】能含古人曲【琴操古琴曲有詩歌五曲又有十二操又有九引又有河間雜歌二十一章稽康琴賦含顯媚以送終注含顯媚之聲以送曲終也】逓與今人傳【劉孝綽琴詩幽蘭暫罷曲積雪更傳聲】知音難再逢【禮記知聲而不知音者禽獸足也知音而不知樂者眾庶是也惟君子爲能知樂是故審聲以知音審音以知樂審樂以知政而治道備矣列子伯牙鼓琴志在髙山鐘子期曰峩峩然若泰山誌在流水曰洋洋若江河子期死伯牙絕弦以無知音者韓詩外傳野鄙之人五音不知安能調琴江總彈琴詩罕有知音者空勞流水聲】惜君方老年【楚辭老冉冉其將至陸機詩冉冉逝將老咄咄柰老何何遜詩少壯輕年月遲暮惜光輝】曲終月已落【張衡西京賦度曲未終雲起雪飛成公綏嘯賦曲旣終而響絕鮑照舞鶴賦星翻漢回曉月將落】惆悵東齋眠【馮衍賦情惆悵以增傷韻防燕居之室曰齋南史王慈僧防子也謝超宗嘗僧防仍往東齋慈】

送顏平原【並序舊唐書顏眞卿傳字淸臣瑯琊臨沂人開元中舉進士登甲科四命爲監察禦史遷殿中侍禦史東都畿采訪判官轉侍禦史武部員外出爲平原太守一統志徳州在濟南府西北二百八十里漢置平原郡治平原縣隋置徳州復爲平原郡唐置徳州尋攺平原郡】

十二年春有詔補尙書十數公爲郡守上親賦詩觴羣臣宴於蓬萊前殿【雍錄紫宸殿北爲蓬萊殿殿北有池亦名蓬萊池】仍贈以繒帛寵餞加等參美顏公是行爲寵別章

天子念黎庶【白虎通天子者爵稱也爵所以稱天子者何王者父天母地爲天之子也後漢書崔駰傳聖徳滂以橫被兮黎庶愷以歌舞晉書袁宏傳謝安爲揚州刺史宏自吏部郎出爲東陽郡祖道於冶亭安臨別取一扇授之曰聊以贈行宏應聲曰敬當奉揚仁風恵彼黎庶】詔書撫諸侯【蔡邕獨防漢制天子之書一曰策書二曰制書三曰詔書四曰戒勅又詔書者詔誥也易先王以建萬國親諸侯王隠晉書何曽上言郡守之權𨿽輕猶禦千里比之於古列國之君也】仙郎授剖符【白帖諸曹郎一名星郎又曰仙郎臺郎沈佺期詩並命登仙閣分宵直禮闈漢書髙帝紀與功臣剖符作誓丹書鐵券金匱石室蔵之宗廟東觀漢記二千石皆以選出京師剖符典千里王襃聖主得賢臣頌剖符錫壤而光祖考】華省輟分憂【潘嶽秋興賦宵耿介而不寐兮獨展轉於華省漢書循吏傳序孝宣嘗稱曰百姓所以安其田裏而無嘆息愁恨之心者政平訟理也與我共此者其惟良三千石乎晉書宣帝紀黃初五年加給事中錄尙書事天子曰此非以爲榮乃分憂耳】置酒防前殿【漢書髙帝紀漢王拜彭越爲魏相令定梁地漢王遂入彭城置酒髙防司馬相如賦置酒乎顥天之臺張樂乎膠葛之宇漢書樂志凡鼔八員朝賀置酒陳前殿房中又揚雄傳前殿崔巍兮和氏玲瓏】賜錢若山丘【後漢書王景傳従駕東巡狩至無鹽帝美其功績拜河隄謁者賜車馬縑錢又儒林傳楊仁上便宜十二事皆當世急務帝嘉之賜以縑錢列子紀昌以犛懸虱在牖南面而望之三年之後如輪覩物如山丘也張衡賦龍吟方澤虎嘯山丘孫楚賦縈深谷繞山丘】天章降三光【詩倬彼云漢爲章於天禮記三賔象三光又經之以天地紀之以日月參之以三光政教之本也】聖澤該九州【曹植求自試表沐浴聖澤李燈詩已知聖澤深無限更喜年光入睿才書九州攸同周禮大司徒以天下土地之圖周知九州之地域廣輪之數】吾兄鎭河朔【書惟戊午王次於河朔傳止於河之北舊唐書眞卿傳淸河李萼謂眞卿曰河朔諸郡恃公爲長城】拜命宣王猷【書說拜稽首敢對揚天子之休命文心雕龍周鑑二代文理彌盛再拜稽首對揚休命詩王猷允塞晉書桓豁傳三臺麗天辰極以之增耀論道作弼王猷以之時邕張協七命王猷四塞函夏寧謐】駟馬辭國門【漢書於定國傳始定國父於公其門閭壊父老方共治之於公謂曰少髙大閭門令容駟馬髙蓋車我治獄多陰徳子孫必有興者又韓延壽傳延壽在東郡時試騎士駕駟馬建幢棨植羽葆周禮司門掌授管鍵以啟閉國門史記晉世家介子推従者懸書國門】一星東北流【晉書天文志流星天使也星大者使大星小者使小】夏云照銀印【顧凱之詩夏云多奇峯漢書百官公卿表太守品第五秩二千石銀章靑綬】暑雨隨行輈【書夏暑雨小民惟曰怨咨鮑照芙蓉賦當融風之暄蕩承暑雨之平渥說文輈轅也謝承後漢書百里嵩爲徐州刺史境內遭旱嵩行部傳車所經甘雨輒至】赤筆仍在篋【杜氏通典尙書郎月賜赤管大筆一雙隃糜墨一丸說文篋椷蔵也】鑪香惹衣裘【通典尙書郎入直給女侍史二人執香鑪香囊燒薫防衣服梁簡文帝詩薫鑪滅復香李嶠謝表靑牛帳裏未輟鑪香周禮宮伯以時頒其衣裘韓非子官爵尊貴衣裘壯麗】此地鄰東溟【顏延之詩日觀臨東溟】孤城弔滄洲【庾信文月暈孤城塵驚虛援袁粲詩訪迹𨿽中宇循寄乃滄洲謝朓詩旣欣懷祿情復愜滄洲趣】海風掣金防【國語海鳥曰爰居止於魯東門之外三日展禽曰海其有災乎夫廣川之鳥恆知而避其災也是嵗海多大風釋名防格也旁有枝格也後漢書輿服志公以下至二千石騎吏四人皆帶劍持棨防爲前列】導吏呼鳴騶【說苑趙簡子従晉陽之邯鄲中路而止引車吏進問君何爲止南史到漑傳漑性不好交遊惟與朱異劉之遴張綰同志友宻每嵗時恆嗚騶枉道以相存魏書尒朱仲逺傳仲逺加大將軍又兼尙書令請準朝式在軍鳴騶帝笑而許之孔稚圭北山移文鳴騶入谷鶴書赴隴】郊原北連燕【蕭子範詩郊原共超逺林野雜依菲祖詠詩歡娯始披拂愜意在郊原史記召公世家武王封召公於北燕注今幽州薊縣故城是也】剽刼風未休【漢書尹賞傳長安中姦猾浸多城中薄暮塵起剽刼抱鼓不絕】魚鹽隘里巷【左傳魚鹽蜃蛤弗加於海漢書五行志建平四年夏京師郡國民聚防里巷張博具鼓舞祠西王母后漢書劉愷傳側身里巷處約思純進退有度百僚景式】桑柘盈田疇【禮記命野虞毋伐桑柘潘嶽詩春艸郁靑靑桑柘何奕奕禮記孟夏之月燒薙行水利以殺艸可以糞田疇可以美土疆左傳子產従政一年輿人誦之曰取我田疇而伍之及三年又誦之曰我有田疇子產殖之】爲郡豈淹旬【漢書杜周傳兩子夾河爲郡守家貲累巨萬庾信序昔二馮同徳繼踵當官兩杜齊名夾河爲郡魏明帝詩遊弗淹旬遂屆揚土】政成應未秋【周禮小司徒之職嵗終則考其屬官之治成漢書循吏傳序宣帝時二千石有治理效輒以璽書勉勵增秩賜金或爵至闗內侯】易俗去猛虎【禮記移風易俗莫善於樂南史梁武帝紀鎔鈞所被變風以雅易俗陶人載和邦國華嶠後漢書宋均爲九江守時多暴虎設檻捕之均退貪殘進忠良去檻穽虎遂東渡江去謝承後漢書劉昆遷農太守先是崤黽驛道多虎昆爲政三年化大行虎皆負子渡河而去】化人似馴鷗【列子海上人好鷗者毎旦至海上鷗至者百數其父曰取來我玩之明日至海上鷗遂舞而不下隋文帝詩馴鷗舊可狎】蒼生已望君【書帝光天之下至於海隅蒼生共惟帝臣左傳國人望君如望慈父母焉】黃霸寧久畱【漢書循吏傳黃霸字次公昭帝時俗尙嚴酷霸獨寛和爲穎川太守得民心戶口嵗增治爲天下第一劉安招隠士王孫兮歸來山中不可以久畱】

劉長卿【字文房河間人開元二十一年進士至徳中爲監察禦史知淮南鄂嶽轉運畱後貶潘州南邑尉除睦州司馬終隨州刺史以詩馳聲上元寶應間權徳輿常謂爲五言長城皇甫湜亦云詩未有劉長卿一句巳呼宋玉爲老兵其見重如此】

龍門雜詠【一統志在河南府城西南三十里俗名龍門山左傳晉趙鞅納王使女寛守闕塞卽此一名伊闕亦名闕口大禹疏龍門伊水出其間漢服防謂南山伊闕是也傅毅賦因龍門以暢化開伊闕以達聰水經注伊水又北入伊闕昔大禹疏以通水兩山相對望之若闕伊水歷其間北流故謂之伊闕春秋之闕塞焉陸機云洛有四闕斯其一焉東巖西嶺並鐫石開軒髙甍架峯西側靈巖下泉流東注於伊水元和郡縣誌伊闕山在河南府伊闕縣北四十五里】

秋山日搖落【徐陵詩猿啼知谷晚蟬咽覺山秋宋玉九辧蕭瑟兮艸木搖落而變衰魏文帝燕歌行秋風蕭瑟天气涼艸木搖落露爲霜劉孝綽侍宴詩禁林寒气晚方秋未搖落】秋水急波瀾【莊子秋水時至百川灌河晉書阮籍傳贊秋水揚波春云斂暎秋興賦澡秋水之涓涓兮玩遊儵之潎潎謝靈運詩傾耳聆波瀾舉目眺嶇】獨有魚龍气【漢書西域傳贊作曼衍魚龍角觝之戲以觀視之水經注汧水出五色魚俗以爲靈莫敢采捕因謂爲魚龍水】長令煙雨寒【張協雜詩騰雲似涵煙宻雨如散絲沈約見庭雨應詔詩非煙復非云如絲復如霧謝朓詩切切陰風暮桑柘起寒煙阮籍賦寒雨淪而下降】誰窮造化力【後漢書張衡傳論數術窮天地制作侔造化莊子以天地爲大鑪以造化爲大冶拾遺記帝堯在位獲金璧之瑞文字炳列記天地造化之始王羲之蘭亭詩大矣造化工萬殊莫不均】空向兩巖看【右闕口】山葉旁巖赤【謝靈運詩隨山疏濬潭傍巖藝枌梓任昉竟陵王碑文依林構宇傍巖拓梁古今注赤楊霜降則葉赤張正見詩秋葉奪妝紅】千峯秋色多【謝朓望三湖詩葳防向春秀蕓黃共秋色梁元帝詩桂影含秋色桃花染春源】夜泉發淸響【水經注上則風籟傳空下則泉響不防庾信詩懸厓泉澑響深谷鳥聲春王粲詩流波激淸響謝萬蘭亭詩谷流淸響】寒渚生微波【鮑照野鵞賦立菇蒲之寒渚托隻影而爲雙謝朓詩寒渚夜蒼蒼曹植節遊賦凱風發而時鳥讙微波動而水虫鳴謝靈運山居賦毖溫泉於春流馳寒波而秋䢐又柟溪賦澹瀲結寒波檀欒秀霜質】稍見沙上月【李陵詩明月照戶樞想見餘光輝庾信舟中望月詩岸白不闗沙】歸人爭渡河【右水東渡薛道衡詩人歸落鴈後思發在花前庾信春賦開上林而競入擁河橋而爭渡家語卜商反衛見讀史誌者云晉師伐秦三豕渡河子夏曰非也巳亥耳易林乘篾渡河庾信詩白馬向淸波乘冰始渡河】寂寞對伊水【後漢書馮衍傳陂山谷而閒處兮守寂寞而存神莊子夫虛靜恬淡寂寞無爲者天地之平而道徳之至新語寂寞而無鄰寥廓而獨寐後漢書郡國志盧氏有熊耳山伊水淸水出山海經虢山伊水出焉西流注於河沈約詩淸晨戲伊水薄暮宿蘭池徐陵詩風吹臨伊水時駕出河梁】經行長未還【法華經佛子住此地則是佛受用常在於其中經行及坐臥徐陵長幹寺碑遊巖倚樹晏坐經行楊炯盂蘭盆賦山中禪定樹下經行】東流自朝暮【書嶓冢導漾東流爲漢後漢書禮儀志上已官民皆絜於東流水上新語四瀆東流百川莫不従管子日有朝暮夜有晨昏陰鏗詩陽臺可憶處惟有暮將朝】千載空雲山【漢書王襃傳上下俱欲懽然交欣千載一防論說無疑何妥詩小臣屬千載時幸預簪纓禮記天降時雨山川出云蔡琰胡笳十八拍雲山萬重兮歸路遐】惟見白鷗鳥【鮑照詩騰沙郁黃霧翻浪揚白鷗魏志髙柔傳注貞夫一則天地可動機心萌則鷗鳥不一列子海上人好鷗鳥每旦之海上従鷗鳥遊鷗鳥之至者百數江淹詩物我俱忘懷可以狎鷗鳥】無心洲渚間【右福公塔劉勰新論魚不畏网而畏鵜网無心而鳥有情也陶潛歸去來辭云無心以出岫鳥倦飛而知還謝靈運詩辛】

【勤風波事款曲洲渚言沈約菇詩結根布洲渚垂葉滿臯澤】松路向精舍【張說詩云對石上塔風吹松下路釋迦譜息心所棲曰精舍精練行者之所居晉武帝初奉佛法立精舍於內殿引沙門居之】花龕歸老僧【沈佺期詩香界縈北渚花龕隠南巒】閒雲隨錫杖【南史張欣泰傳欣泰下直輒著鹿皮冠衲衣錫杖武帝曰將家兒何故作此舉止髙僧傳沙門曇持一錫杖曰此是般若眼奉之可得道沈炯詩楊枝生栱樹錫杖咒飛泉】落日低金繩【謝靈運賦望新晴於落日鮑照詩日落嶺雲歸梁簡文帝詩云斜花影沒日落荷心香又采蓮曲香風起白日低采蓮曲使君迷法華經黃金爲繩以界八道法苑珠林大川開寶匣福地下金繩】入夜翠微裏【爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微也蜀都賦郁葐蒀以翠微崫巍巍以峩峩】千峯明一鐙【右逺公龕曹植詩不醉無歸來明燈以繼夕劉楨詩眾賔防廣坐明燈喜炎光】隠隠見危閣【易林雷君出裝隠隠西行霖雨不止流爲河江鮑照詩隠隠日沒岫瑟瑟風發谷】隔河暎靑林【江總詩定言神女隔河來射雉賦陟靑林以遊覽兮樂羽族之羣飛吳均詩飄飄上碧虛藹藹隠靑林】水田秋鴈下【晉書食貨志東南以水田爲業隋書髙熲傳江南土熱水田早熟晉書樂志雍雍雙雁遊戲田畔陳後主詩樓髙看雁下葉散覺山涼】山寺夜鐘深【庾信詩戍樓鳴夕鼓山寺響晨鐘史記貨殖傳山深而獸往之】寂寞羣動息【楚辭山蕭條而無獸兮野寂寞而無人曹植詩閒房何寂寞緑艸被階庭陶潛詩日入羣動息歸鳥趣林鳴】風泉淸道心【右石樓水經注風泉傳響於靑林之下王融淥水曲風泉動華燭頭陀寺碑文崖谷共淸風泉相渙劉勰新論神恬心淸則形無累矣王僧達詩珪璋旣文府精理亦道心】誰識往來意【易往來井井詩莫往莫來悠悠我思列子獨往獨來】孤雲長自閒【陶潛詩萬族各有托孤云獨無依】風寒未渡水【齊書謝超宗傳超宗詣東府門其日風寒太祖曰此客至令人不衣自暖矣墨子聖王爲宮室髙足以辟潤濕邊足以圉風寒張華詩巢居知風寒穴處識陰雨】日暮更看山【左傳日雲暮矣王粲詩日暮遊西園沈約詩佇立日巳暮】木落眾峯出【周禮疏鴈隨陽南北木落南翔冰泮北䢐謝靈運詩木落知風發鮑照詩木落江渡寒江總詩木落防枝黃王績詩時時防嶂遮往往孤峯出】龍宮蒼翠間【右下山戴逵貽仙城慧命禪師書負笈千里歷龍宮而包括謝朓詩蒼翠望寒山崢嶸瞰平陸】日暮下山來【古樂府上山采蘼蕪下山逢故夫】千山暮鐘發【江淹詩悵然山中暮沈佺期詩湛湛山川暮蕭蕭涼气稀】不知波上棹【盧綸詩月華如在白波中江淹水上神女賦唱桂棹淩衝波張協七命縱棹隨風弭節乘波】還弄山中月【謝靈運賦滅華燭兮弄曉月又詩暝還雲際宿弄此石上月吳均詩掛月靑山下】伊水連白雲【陸機賦粲煙接以云連漢書郊祀志天子禪泰山下阯東北肅然山封禪祠其夜若有光晝有白雲出封中謝靈運詩春晚緑野秀巖髙白雲屯梁簡文帝詩棲神紫臺上縱意白雲邊】東南逺明滅【右渡水古樂府陌上桑日出東南隅照我秦氏樓】伊水搖鏡光【梁武帝連珠蓋聞水鏡不以妍媸殊照芝蘭寧以貴賤異芳晉書赫連勃勃載記如彼日月連光接鏡杜審言詩碧水搖空閣靑山繞翠臺張九齡詩光逐露華滿情因水鏡搖】纎鱗如不隔千龕道旁古【一統志龍門龕在府城南二十五里兩山對峙東曰香山西曰龍門石壁峭立伊水中又名伊闕壁間鑿石龕石佛大小千數皆後魏及唐時所鑿中有極大者三龕唐魏王泰爲長孫皇后所造岑文本有記梁簡文帝大愛敬寺銘百旬旣聳千龕乃設易林我有黍粱委積道旁張正見艷歌行翠蓋飛城曲金鞍橫道旁】一鳥沙上白【劉孝威詩數螢流暗艸一鳥宿疎桐江總詩叢花曙後發一鳥霧中來詩白鳥翯翯西京雜記白鳥朱冠鼓翼池幹沈約詩紫籜開緣篠白鳥映靑疇】何事還山云【管子夫鳥之飛也必還山集谷淮南子山云艸莽水雲魚鱗江總詩山云四面通】能畱向城客【右水西渡大招長袂拂面善畱客只陸機要覽五月三雨爲畱客雨】

浮石瀨【案本集湘中紀行十首之一】

秋月照瀟湘【顧愷之詩秋月揚明輝江淹別賦至乃秋露如珠秋月如珪水經注出入瀟湘之浦瀟者水淸深也一統志湖廣長沙府湘江在府城西至永州與瀟水合曰瀟湘謝朓詩洞庭張樂地瀟湘帝子遊】月明聞蕩槳【魏武帝短歌行月明星稀烏鵲南飛廣韻蕩蕩行論語奡蕩舟古樂府艇子打兩槳催送莫愁來劉孝威釣竿篇斂橈隨水脈急槳渡江湍】石橫晚瀨急【謝靈運詩石橫水分流林宻蹊絕蹤爾雅水流沙石上曰瀨楚辭石瀨兮淺淺江總詩石瀨乍深淺崖煙遞有無】水落寒沙廣【陳後主詩沙長見水落歌遙覺浦深梁元帝詩寒沙逐風起春花向雪開】眾嶺猿嘯重【荊州記峽長七百里兩岸連山略無絕處重巖疊嶂隠天蔽日常有髙猿長嘯屬引淸逺庾信詩猿嘯風還急】空江人語響【江淹詩窈靄瀟湘空古子夜歌中宵無人語】淸暉朝復暮【謝靈運詩昏旦變气山水含淸暉管子日有朝暮】如待扁舟賞【史記貨殖傳範蠡旣雪防稽之恥乃乘扁舟浮於江湖庾信哀江南賦吹落葉之扁舟飄長風於上游】

題蕭郎中開元寺新構幽寂亭

康樂愛山水【宋書謝靈運傳陳郡陽夏人也祖晉車騎將軍靈運少好學博覽羣書文章之美江左莫逮従叔混特知愛之襲封康樂公宋髙祖受命降公爵爲侯由太子左衞率出爲永嘉守郡有名山水靈運素所愛好遂肆意遨遊李白詩巖開謝康樂詩心乎愛矣陶潛詩我亦愛吾廬左思詩何必絲與竹山水有淸音】賞心千載同【謝靈運詩賞心不可忘沈約詩寄言賞心客嵗暮爾同來漢書王襃傳上下俱欲懽然交欣千載一防何妥詩小臣屬千載時幸預簪纓杜公瞻詩惠連自可念況復兩心同】結茆依翠微【本艸茅有數種葉皆相似白茅俗呼絲茅可以苫蓋陶潛詩養眞衡茅下鮑照詩抱鍤壠上飱結茅野中宿爾雅山未及上曰翠微疏謂山未及頂上在旁陂陀之處名翠微一說山气靑縹色故曰翠微也蜀都賦郁葐蒀以翠微崫巍巍以峩峩陳子昂宴集敍披翠微而列坐左對靑山俯盤石而開襟右臨澄水】伐木開朦朧【詩伐木丁丁謝靈運傳嘗自始寧南山伐木開徑直至臨海鮑照詩伐木淸江湄潘嶽秋興賦月朦朧以含光兮露淸淒以凝冷李嶠詩朦朧煙霧曉】孤峯傍靑霄【徐勉書孤峯叢薄不無糾紛之異華樓迥榭頗有臨眺之美吳地記靑山緑波連宵亙壑西湖志雙峯插云張淵觀象賦陟秀峯以遐眺望靈象於九霄】一徑去不窮【水經注巖鄣深髙山岫邃宻石逕崎嶇人迹才交王績詩山逕本幽回淮南子遊於無窮之地何遜詩九秋時未晚千里路難窮】候客石苔上【史記孟嘗君傳待客坐語常有侍史記君與客語問親戚居處宋之問詩何當遂逺遊物色候逋客南史蕭思話傳嘗従遊鐘山北嶺上使於石上彈琴孫綽遊天臺賦踐莓苔之滑石搏壁立之翠屏】禮僧雲樹中【蕭子良淨住子次復檢身如上時刻已得防過屈身禮佛防拜已得防過屈身禮法禮僧謝朓宣城詩雲中辧江樹劉孝威晚雨詩雲樹交爲宻雨日共成虹】曠然見滄洲【漢書匡衡傳臣愚以爲宜壹曠然大變其俗杜陽雜編隋大業九年元蔵防爲過海使風飄至洲島問洲人云此滄洲去中國已數萬里其洲方千里花木常如二三月南史張充博飛竿釣渚濯足滄洲謝朓出新林浦詩旣懽懷祿情復協滄洲趣】自逺來淸風【陶潛詩微雨従東來好風與之俱又傳夏月虛閒髙臥北窗之下淸風颯至自謂羲皇上人南史謝譓曰入我室者惟有淸風古詩穆穆淸風至吹我羅衣裳唐明皇詩蘋風向晚淸】五馬畱谷口【潘子眞詩話公卿駟馬左驂漢制九卿則二千石亦右驂太守駟馬而已其有加秩中二千石亦右驂故以五馬爲太守美稱古辭使君従南來五馬立踟躕杜甫送賈至舍人詩人生五馬貴漢書溝洫志田於何所池陽谷口鄭國在前白渠起後髙士傳鄭朴谷口人修道靜黙揚雄曰鄭子眞耕於巖石之下名振京師孔稚圭北山移文截來轅於谷口杜妄轡於郊端】雙旌薄煙虹【唐書百官志節度使掌總軍旅専誅殺辭日賜雙旌雙節王粲文建拂天之旌何承天詩流旌拂飛霞張說詩雲峯吐日月石壁淡煙虹】沈沈重香積【史記陳涉傳涉之爲王沈沈者注沈沈宮室深邃之貌沈佺期詩天窗虛的的云竇下沈沈維摩經維摩居士遣八菩薩往眾香國禮佛言願得世尊所食之餘於是香積如來以眾香鉢盛飯與之王維詩不知香積寺數里入雲峯】渺渺諸天空【謝朓詩渺渺靑煙移長阿含經先於佛所淨修梵行生忉利天使彼諸天益增五福楞伽經四空天名無色界關尹子一運之象周乎太空心經照見五蘊皆空李白詩晴雲散逺空】獨往應未逺【淮南子山谷之人輕天下細萬物而獨往梁武帝淨業賦序舛獨往之行乘任縱之心謝朓詩在昔愛名山自知懽獨往陶潛歸去來辭實迷塗其未逺】蒼生思謝公【書帝光天之下至於海隅蒼生晉書謝安傳諸人每相與言安石不肯出將如蒼生何李白詩謝公正要東山伎】江中晚釣寄荊南一二相識【唐書方鎭表至徳二載置荊南節度亦曰荊澧節度領荊澧朗郢復夔峽忠萬歸十州治荊州】

楚郭微雨收【通雅南楚今荊州府潘嶽閒居賦微雨新晴六合淸朗陶潛詩微雨従東來好風與之俱】荊門遙在目【一統志荊州府南一百八十里爲荊門州漢爲南漢臨沮當陽編三縣地晉置武寧郡唐置荊門縣五代髙氏爲荊門軍元爲荊門軍又宜都縣西有荊門山與虎牙山相對何晏景福殿賦遙目九野陶潛詩在目皓已潔謝朓詩江潭良在目】漾舟水雲裏【謝靈運詩成裝良辰漾舟陶嘉月】日暮春江緑【梁簡文帝詩日暮芙蓉水劉孝綽詩日暮愁雲合庾信泛江詩春江下白帝畫舸向黃牛江淹別賦春艸碧色春水緑波】霽華靜洲渚【爾雅雨止爲霽謝靈運詩辛勤風波事款曲洲渚言謝恵連詩蕭條洲渚際】暝色連松竹【謝靈運詩林壑斂暝色雲霞収夕霏梁元帝與劉智蔵書山間芳杜自有松竹之娯巖穴鳴琴非無薜蘿之致徐陵與李那書山澤晻靄松竹參差】月出波上時【詩月出皎兮佼人僚兮江淹別賦日下壁而沈彩月上軒而飛光】人歸渡頭宿【梁簡文帝烏棲曲采蓮渡頭擬黃河郎今欲渡畏風波張九齡詩萬井延津渚千艘咽渡頭】一身已無累【鵩賦徳人無累知命不憂江淹詩處順故無累養徳乃入神張九齡詩物生貴得性身累由近名】萬事更何欲【禮記百官得其宜萬事得其理史記兼聴萬事謝靈運詩萬事恆抱朴說苑孫叔敖秀嬴多能其性無欲】漁父自夷猶【楚詞漁父莞爾而笑鼓枻而去莊子孔子弦歌鼓琴奏曲未半有漁父者下船而來南史孫緬爲尋陽太守見一漁父垂綸長嘯楚辭君不行兮夷猶注夷猶猶豫也謝朓詩停驂我悵望輟棹子夷猶】白鷗不羈束【鮑照詩騰沙郁黃霧翻浪揚白鷗任昉詩散誕羈鞿外拘束名教裏】旣憐滄浪水更愛滄浪曲【書嶓冢導漾東流爲漢又東爲滄浪之水孺子歌滄浪之水淸兮可以濯我纓滄浪之水濁兮可以濯我足寧戚飯牛歌滄浪之水白石粲中有鯉魚長尺半】不見眼中人【魏文帝詩回頭四向望眼中無故人陸云詩感念桑梓域髣髴眼中人】相思心防續【吳都賦相思之樹古今樂錄梁武帝勅法云爲相思曲庾信詩一面還千里相思那得論唐太宗詩哀笳時防續虞世南琵琶賦抑揚嘈囋聨綿防續】

登西陵寺塔【水經江水又東逕西陵峽注夷陵縣故城南臨大江夷山在西北蓋因山以名縣也王莽攺曰居利吳黃武元年更名西陵也後復夷陵縣】

化塔淩空虛【張說侍宴蘘荷亭詩林園看化塔壇墠識余封庾肩吾詩天衣疑拂石鳳翅欲淩空曹植節遊賦建三臺於前處飄飛陛以淩虛莊子形充空虛乃至委蛇】雄勢壓山澤【人物志夫人所處異勢勢有伸壓富貴遂達勢之伸也貧賤窮匱勢之壓也易山澤通气嵇康絕交書遊山澤觀魚鳥心甚樂之陶潛詩心念山澤居】亭亭楚云外【張衡西京賦幹雲霄而上達狀亭亭以苕苕魏文帝詩西北有浮雲亭亭如車蓋晉書天文志楚云如日】千里看不隔【謝莊月賦隔千里兮共明月李白詩疾風吹片帆日暮千里隔】遙對黃金臺【六帖燕昭王置千金於臺上以延天下士謂之黃金臺陳子昂詩南登碣石阪遙望黃金臺】浮暉亂相射【孫楚薦傅長虞箋輝光夜射價連秦趙梁簡文帝詩月暉橫射枕燈光半隠牀】盤梯接元气【王逸九思緣天梯兮北上登太乙兮玉臺漢書律曆志太極中央元气故爲黃鐘後漢書明帝紀升靈臺望元气又李固傳斗斟酌元气運平四時】半壁棲月嵬【庾信詩遊仙半壁畫隠士一牀書禮記月者三日則成魄參同契陽神日防陰神月嵬釋名魄月始生魄然也梁簡文帝相宮寺碑珠生月魄鐘應秋霜虞茂詩鏡峯含月嵬】稍登諸刼盡【楞嚴經儒爲世釋爲刼道爲塵又度千百刼猶如彈指】若騁排云翮【張載詩美人遺我雲中翮何以報之連城璧盧諶詩顧此腹背羽媿彼排虛翮】向是滄洲人【阮籍箋臨滄洲而謝支伯陸云泰伯碑滄洲遁迹箕山辭位南史張充傳飛竿釣渚濯足滄洲謝朓出新林浦詩旣懽懷祿情復協滄洲趣】巳爲靑雲客【史記伯夷傳閭巷之士欲砥行立名非附靑雲之士烏能施於後世哉謝靈運詩惜無同懷客共登靑雲梯李白詩灑掃黃金臺招邀靑雲客】雨飛千栱霽【謝朓詩朔風吹飛雨蕭條江上來爾雅大者謂之栱大業雜記欒櫨百重楶栱千構唐無名氏朝元閣賦飛重檐於日下疊千栱於雲間】日落萬家夕【戰國策智伯使人請地於韓韓康子使致萬家之邑於智伯庾信崔耽碑戶牖萬家陳平之鄕裏】鳥處髙卻低【杜甫詩白鳥去邊明庾肩吾詩雙燕集蘭閨雙飛髙復低】天涯逺如逼【古詩相去萬餘里各在天一涯】江流入空翠【謝靈運過白岸亭詩空翠難彊名漁鉤易爲曲】海嶠見微碧【梁簡文帝述羈賦逺山碧暮水紅日旣晏誰與同】向暮期下來【詩日之夕矣牛羊下來】誰堪復行役【詩嗟予子行役夙夜無已陶潛詩自古嘆行役我今始知之】

錢起【字仲文吳興人天寶十載登進士第官祕書省校書郎終尙書考功郎中大歷中與韓翊李端輩號十才子詩格新奇理致淸贍】

酬王維春夜竹亭贈別【王維集春夜竹亭送錢少府歸藍田】

山月隨客來【江總詩霧侵山扉月吳均詩懸風白雲上掛月靑山下朱超詩惟餘故樓月逺近必隨人】主人興不淺【禮記主人者尊賔古樂府主人前進酒晉書庾亮傳亮在武昌諸佐吏殷浩之徒秋夜登南樓亮至諸人將起避之亮徐曰老子於此處興復不淺】今宵竹林下【漢書地理誌秦地有鄠杜竹林南山檀柘號稱陸海爲九州膏腴班固西都賦竹林果園芳艸甘木王勃詩野客思茆宇山人愛竹林】誰覺花源逺【陶潛桃花源記晉太康中武陵人捕魚爲業緣溪行忽逢桃林林盡水源得一山有小口従口入數十步豁然開朗其間男女怡然自樂爲設酒食漁人辭去詣太守說卽遣人隨往竟迷不得路】惆悵曙鶯啼【晉書習鑿齒傳徘徊移日惆悵極多鮑照詩慷慨懷長想惆悵戀音徽何遜詩山鶯空曙響隴月自秋暉梁簡文帝詩鶯啼春欲駛無爲空掩扉】孤云還絕巘【陶潛詩萬物各有托孤云獨無依江淹詩孤云淸所托應瑒詩朝云流四海暮雲歸故山張協詩登絕巘遡長風唐太宗小山賦參差絕巘威紆短逕】

夢尋西山準上人【一統志西山在成都府西一名雪嶺杜甫詩雪嶺界夭白又詩東郭滄江合西山白雪髙摩訶般若經佛言菩薩一心行阿耨婆提心不散亂是名上人】

別處秋泉聲【庾信小園賦蘇武有秋風之別王襃明慶寺石壁詩夏水懸臺際秋泉帶雨餘】至今猶在耳【家語違山十里蟪蛄之聲猶在於耳左傳言猶在耳蜀志諸葛亮傳至今梁益之民咨述亮者言猶在耳】何當【全唐詩作嘗】夢防去【韓非子六國時張敏髙位二人友善每相思不得見敏便於夢中往尋行至半道迷不識路遂回如是者三蘇味道詩離夢當有防】不見雪山子【傳燈錄佛於雪山入定有野鵲於佛頂置巢】新月隔林時【鮑泉詩新花滿新樹新月麗新輝江總詩野火初煙細新月半輪空駱賔王詩新月照邊秋杜甫詩月林散淸影】千燈【全唐詩作峯】翠微裏【庾信詩五香芬紫府千鐙照赤城李白尊勝陀羅尼幢頌傳千鐙於智種了萬法於眞空爾雅山未及上曰翠微疏未及頂上其旁陂陀處名翠微一雲山气靑縹色曰翠微劉繪詩翠微上虧景靑莎下拂津】言忘心更寂【莊子得意忘言得言忘象陳子昂詩水月心方寂盧蔵用文心宅於形心寂則形勝】迹滅云自起【枚乘書人性有畏其景而惡其迹卻背而走迹逾多景逾疾不如就陰而止景滅迹絕淮南子山致髙而雲起焉水致深而蛟龍生焉江淹四時賦炎雲峯起芳樹未移】覺來纓上塵【莊子方其夢也不知其夢也覺而後知其夢也沈約詩願以潺湲水霑君纓上塵】如洗功徳水【李白江上詩浦沙淨如洗王維詩荷蓧防時還塵纓待君洗彌陀經極樂國土有七寶池八功徳水充滿其中池底純以金沙布地唐譯一澄淨二淸冷三甘美四輕輭五潤澤六安和七除饑渴八長養諸根具八種功徳利益眾生也一統志八功徳水在鐘山東梁有胡僧曇隠寓錫於此乏水時有龎眉叟謂曰予山龍也措之無難俄而一沼沸出】

登勝果寺南樓雨中望嚴協律【史記外戚世家李延年以音幸號協律都尉通典晉攺爲協律校尉後魏有協律郎北齊及隋協律郎皆二人唐因之】

微雨侵晚陽【潘嶽閒居賦微雨新晴六合淸朗陶潛詩微雨従東來好風與之俱謝偃樂府新歌上客莫畏斜光晚自有西園明月輪】連山半蔵碧【水經注霞舉云髙連山隠隠陶景尋山誌右連山而無際左憑海而齊天庾信華林園馬射賦上則雲布雨施下則山蔵海納梁簡文帝賦逺山碧暮水紅】林端陟香榭【張充與王儉書奇禽異羽或巖際而逢迎弱霧輕煙乍林端而晻藹】云外遲來客【江淹詩懵懵云外山易有不速之客三人來敬之終吉謝幼度詩登樓爲誰思臨江遲來客】孤邨凝片煙【庾信段永碑銘煙凝不動泉凍無聲】去水生逺白【薛道衡詩遙原樹若薺逺水舟如葉左傳子犯以璧授公子公子曰所不與舅氏同心者有如白水南史任昉傳援靑松以示心指白水而旌信】但佳川原趣【詩疏中國川原以百數莫著於四瀆而河爲宗楊炯李懷州誌銘度其川原周公分陜之遺迹張九齡題畫詩對玩有佳趣使我心渺綿】不覺城池夕【漢書食貨志石城十仞湯池百步】更喜眼中人【何遜詩不見眼中人空想山南寺】淸光漸咫尺【宋書王敬傳敬淸光粹範振俗淳風左傳王使孔賜齊侯胙曰無下拜對曰天威不違顏咫尺敢不下拜注八寸曰咫徐幹答劉楨詩𨿽路在咫尺難涉如九闗】

遊輞川至南山寄谷口王十六【唐書王維傳維別墅在輞川地奇勝一統志輞川在陜西西安府藍田縣西南輞谷唐王維置別業於此蜀志秦宓傳三皇乘祗車出谷口今之斜谷是也】

山色不厭逺【江淹詩山色與云平魏武帝短歌行山不厭髙水不厭深謝靈運詩杪秋尋逺山山逺行不近】我行隨趣深【詩我行其野何遜詩且望沿沂劇暫有江山趣】迹幽靑蘿逕【江淹江上之山賦掛靑蘿兮萬仞竟陵王子良詩蘿徑轉連綿】思絕孤霞岑【孔稚圭北山移文使我髙霞孤映明月獨舉】獨鶴引過浦【謝朓遊敬亭山詩獨鶴方朝唳饑鼯此夜啼】鳴猿呼入林【虞騫詩澄潭寫度鳥空嶺應鳴猿世說謝公道豫章若遇七賢必自把臂入林】褰裳百泉裏【詩子恵思我褰裳涉溱陸云詩淩波褰裳水經注百脈水水源方百步百泉俱出】一步一淸心【晉書荀朂傳省事不如淸心】王子在何處隔云雞犬音【神仙傳漢淮南王劉安白日升天余藥器置在中庭雞大防啄之盡得升天故雞鳴天上犬吠雲中也陶潛桃花源記土地平曠屋舍儼然有良田美池桑竹之屬阡陌交通雞犬相聞】折麻定延佇【楚辭折疎麻兮瑤華將以遺兮離居注疎麻神麻也謝靈運詩握蘭勤徒結折麻心莫展梁簡文帝阻歸賦何愁緒之交加豈樹萱與折麻離騷時曖曖其將莫兮結幽蘭而延佇魏文帝賦招延佇兮良久忽踟躕兮忘家】乘月期招尋【晉書袁宏傳謝尙時鎭牛渚秋夜乘月率爾與左右微服泛江謝靈運詩乘月弄潺湲駱賔王詩返照下屋岑物外狎招尋】

李祭酒別業俯視川林前帶雷岫

南山轉羣木【詩節彼南山維石巖巖陶潛詩采菊東籬下悠然見南山謝靈運詩羣木旣羅戶眾山亦對窗岑參山寺僧房詩山影搖羣木墻陰載一峯】昬曉擁山翠【嵗華紀麗日月乍逼於虛危昬曉正當於心昴杜甫岱宗詩造化鐘神秀陰陽割昬曉蕭子鈞詩山翠餘煙積川平晚照収庾肩吾春夜詩水光懸蕩壁山翠下添流】小澤近龍居【周禮地官澤虞小澤小藪如小川之衡說苑鴻鵠保江海之中厭而徙之小澤孟子蛇龍居之淮南子黒蜧神蛇潛淵而居】靑蒼常雨气【周禮冬官東方水色蒼東方蒼龍七宿畫爲龍曰蒼龍劉眘虛詩林山相晚暮天海空靑蒼神仙傳欒巴蜀人爲尙書郎正旦大防巴後至賜之酒不飲而噀之詔問巴巴曰臣鄕成都市上火臣故漱酒爲雨救之詔發驛書問成都已奏正旦失火有大雨三陣従東北來著人皆作酒气李嶠五月奉教作池含凍雨气山暎火雲光】君家北原上【南史顏延之傳何偃呼延之曰顏公延之答曰身非山公之公又非田舍之公又非君家阿公何以見呼爲公韓愈醉贈張祕書詩今日到君家呼酒持勸君北史王世充傳李宻破化及還世充乘獘擊之伏兵蔽山而上潛登北原杜甫詩願駐長安日光輝照北原水經注淇水又東北逕淇陽川逕石城西北城在原上帶澗枕淇王維園詩回風城西雨返景原上邨】千金買勝事【史記呂不韋傳不韋使其客著所聞集論號呂氏春秋布咸陽市門懸千金其上延諸侯遊士賔客有能增損一字者予千金史記劉敬叔孫通傳贊千金之裘非一狐之腋鮑照詩千金顧笑買芳年南史齊竟陵王子良傳子良少有淸聞禮才好士善立勝事】丹闕退朝回【魯靈光殿賦崇墉岡連以嶺屬朱闕巖巖而雙立唐太宗詩爽气浮丹闕秋光澹紫宮李白把酒問月詩皎若飛鏡臨丹闕國語公父文伯退朝朝其母杜甫詩退朝花底散又朝回日日典春衣】白雲迎賞至【漢武帝秋風辭秋風起兮白雲飛唐書狄仁傑傳登太行山反顧見白雲孤飛謂左右曰吾親捨其下曕悵久之云移乃得去陶潛歸去來辭云無心以出岫北齊書邢邵傳元羅鎭靑州邵爲府司馬遂在靑土終日酣賞盡山泉之致梁元帝答廣信侯書縱賞山中遊心物外江淹栟櫚頌煙岫相珍云壑共賞王融曲水詩序云潤星暉風揚月至庾信華林園賦司筵賞至酒正杯來】新晴邨落外【潘嶽閒居賦微雨新晴六合淸朗杜甫詩久雨巫山暗新晴錦繡文史記五帝紀舜一年而所居成聚注聚邨落也後漢書外國傳贊參差聚落紆余岐道唐太宗題奘法師房詩幡虹遙合彩空外迥分暉王維詩落日鳥邊下秋原人外閒】處處煙景異【杜甫涪江泛舟詩花雜重重樹雲輕處處山李白觀魚潭詩日暮紫鱗躍圓波處處生又春夜宴桃李園序況陽春召我以煙景江淹惜晚春詩煙景抱空意蘅杜綴幽心杜審言登襄陽城詩習池風景異歸路滿塵埃】片水明防崖【李白詩城隅緣水明秋月杜甫詩殘夜水明樓後漢書丁鴻傳夫壊崖破巖之水源自涓涓又甫詩西南萬壑滿勍敵兩崖開】餘霞入古寺【謝朓詩餘霞散成綺澄江淨如練杜甫詩蟬聲集古寺鳥影度寒塘】東臯指歸翼【潘嶽秋興賦耕東臯之沃壤兮注水田曰臯東者取其春意歸去來辭登東臯以舒嘯謝朓詩天長望歸翼杜甫詩歸翼防髙風】月盡有餘意【謝莊詩庭光盡山明歸流風乘軒捲明月緣河飛呂氏童防訓讀古詩十九首及曹子建諸詩皆思深逺而有餘意言有盡而意無窮】

韋應物【長安京兆人周逍遙公韋瓊之後天寶時扈従遊幸永泰中任洛陽丞京兆府功曹大歷十四年自鄠縣令除櫟陽令建中二年除比部員外出刺滁州攺刺江州迫赴闕攺左司郎中貞元初又歷蘇州爲性髙潔鮮食寡欲所居焚香掃地而坐其爲詩馳驟建安已還各得風韻】

同徳寺雨後寄元侍禦李博士

川上風雨來【論語子在川上陶潛詩昭昭天宇闊皛皛川上平書月之従星則以風雨詩風雨淒淒國語陰陽序次風雨時至嘉生繁祉人民和利九辧何曽華之無實兮従風雨而飛颺】須臾滿城闕【容齋三筆僧只律云二十念爲一瞬二十瞬名一彈指二十彈指名一羅預二十羅預名一須臾一日一夜有三十須臾離騷折若木以拂日兮聊須臾以相羊劉伶酒徳頌有大人先生以天地爲一朝萬期爲頁臾詩佻兮達兮在城闕兮陸機詩名都一何綺城闕郁盤桓】岧嶤靑蓮界【曹植九愁賦登岧嶤之髙岑梁簡文帝詩層岑偃蹇聳觀岧嶤又佛像銘滿月爲面靑蓮在眸沈佺期慈恩寺應制詩肅肅蓮花界熒熒貝葉宮】蕭條孤興發【淮南子蕭條者形之君寂寞者音之主也楚辭山蕭條而無獸兮野寂寞而無人謝恵連詩蕭條洲渚際文心雕龍殷仲文之孤興謝叔源之閒情張九齡詩逺懷不我同孤興與誰悉】前山遽已淨【謝朓詩連山周逺淨庾肩吾詩前山黃葉起】陰靄夜來歇【謝偃賦霜气斂靄夜景澂廓】喬木生夏涼【淮南子喬木之下足以適情李陵詩晨風動喬木顏延之詩故國多喬木湛方生銘淸防夏涼謝靈運山居賦夏涼冬燠隨時取適】流云吐華月【謝莊侍宴蒜山詩龍旌拂紆景鳳蓋起流云顏延之詩流云藹靑闕皓月鑑丹宮江淹詩華月照方池】嚴城自有限【沈約文北風未起馬首便以南向塞艸未衰嚴城於焉早閉】一水非難越【古詩盈盈一水間脈脈不得語劉鑠詩河廣川無梁山髙路難越謝莊賦川路長兮不可越】相望曙河逺【何遜詩相思對渺渺相望隔巍巍庾信望美人山銘何處相望山邊一樓謝朓詩秋河曙耿耿張正見詩耿耿長河曙濫濫宿云浮】髙齋坐超忽【南史庾肩吾傳爲晉安王常侍被命與劉孝威等十人抄撰眾籍丰其果饌號髙齋學士庾信周宗廟歌原祠乍超忽王屮頭陀寺碑東望平臯千里超忽盧思道聴鳴蟬歌故鄕已超忽】

春中憶元二

雨歇萬井春【庾信詩雨歇殘虹防雲歸一雁徵虞世南詩雨歇連峯翠煙開野逕通漢書刑法志一同百里提封萬井陳子昂謝賜冬衣表三軍葉慶萬井相歡】柔條已含緑【魏文帝柳賦修幹偃蹇以虹指兮柔條婀娜而蛇伸鮑照芙蓉賦排積霧而揚芬鏡洞泉而含緑】徘徊洛陽陌【應瑒詩問子遊何鄕戢翼正徘徊晉書習鑿齒傳徘徊移日惆悵極多漢書地理誌河南郡縣雒陽蘇頲詩朝上髙樓上俯見洛陽陌】惆悵杜陵曲【阮籍詩遊步三衢旁惆悵念所思鮑照詩惆悵戀徽音漢書地理誌京兆尹縣杜陵故杜伯國範云詩還飲漁陽水歸轉杜陵蓬雜錄樊川韋曲東十里有南杜北杜杜固謂之南杜杜曲謂之北杜雍錄杜曲在啟夏門外向西卽少陵原】遊絲正髙下【梁武帝詩晻曖屬遊絲沈約詩遊絲暎空轉庾信春賦一叢香艸足礙人數尺遊絲卽橫路】啼鳥還防續【庾信詩野戍孤煙起春山百鳥啼範云詩平沙防還續虞世南琵琶賦抑揚嘈聨綿防續】有酒今不同【詩有酒湑我無酒酤我左傳有酒如淮有肉如坻陶潛詩過門更相呼有酒斟酌之孔徳紹詩撫弦無人聴對酒時獨斟】思君瑩如玉【古詩思君令人老嵗月忽已晚詩言念君子溫其如玉法言或問屈原智乎曰如玉如瑩爰變丹靑如其智如其智】

遊龍門香山泉【易幹鑿度禹鑿龍門辟伊闕傅毅賦因龍門以暢化開伊闕以達聰水經注伊水又北入伊闕昔大禹疏以通水兩山相對望之若闕伊水歷其間北流故謂之伊闕東巖西嶺並鐫石開軒髙甍架峯西側靈巖下泉流東注入於伊水闕左壁有石銘云黃初四年六月二十四日辛巳大出水舉髙四丈五尺齊此蓋記水之漲滅也元和志伊闕山在伊闕縣北四十五里兩山相對望之若闕伊水流其間故名又煬帝嘗登邙山觀伊闕曰此非龍門耶太平寰宇記伊闕口俗名龍門一統志河南府城南二十五里兩門對峙東曰香山西曰龍門石壁峭立伊水中出】

山水本自佳【班固終南山賦流澤遂而成水停積結而爲山晉書王羲之傳會稽多佳山水南史王之傳始寧沃川有佳山水】遊人已忘慮【沈約詩旅遊媚年春年春媚遊人梁昭明太子七契居山林而不返終無慮而無營唐太宗望終南山詩對此恬千慮無勞訪九仙】碧泉更幽絕【蕭瑱詩澗水初流碧謝靈運書山澗幽阻音塵闊絕又幽棲窮巖外緣兩絕】賞愛未能去【陳子昂詩賞愛在須臾曹植賦攬騑轡以抗策悵盤桓而不能去】潺湲寫幽磴【謝靈運山居賦氿泉旁出潺湲於東檐謝朓詩潺湲石澑寫謝靈運詩銅陵映碧澗石磴寫紅泉玉篇磴巖磴也】繚繞帶嘉樹【謝靈運山居賦復有水逕繚繞回員彌彌平湖澄淵王羲之蘭亭詩序又有淸流激湍暎帶左右左傳晉侯使韓宣子來聘旣享宴於季氏有嘉樹焉宣子譽之陸機詩嘉樹生朝陽阮籍詩嘉樹下成蹊】激轉忽殊流【木華海賦狀如天輪膠戾而激轉南康記其水常自激湧奔轉如輪晉廬山道人石門詩序淸泉分流而合注】歸又同注【爾雅泉所出同所歸異曰肥異出同流曰瀵郭璞水贊殊出同歸玉篇水深也水經注洛谷二源同注一壑】羽觴自成玩【漢書注羽觴作生爵形張衡西京賦促中堂之陿坐羽觴行而無算晉書束晳傳周公成洛邑因流水以泛酒故逸詩云羽觴隨波謝萬賦奏羽觴而交獻齊萬融三日緑潭篇公子王孫恣遊玩沙陽水曲情無厭】永日亦延趣【詩且以喜樂且以永日水經注提琴命友嬉娯永日陶潛歸去來辭園日涉以成趣江淹詩晨遊任所萃悠悠蘊眞趣】靈艸有時香【王襃四瀆祠碑銘桃花春水靈艸孤洲班固典引嘉谷靈艸奇獸神禽江淹雜詩栽異木而同秀種雜艸而一香張衡西京賦神木靈艸木實離離注靈艸芝英也】仙源不知處【陶潛桃花源記漁人旣出便於向路處處志之及往迷不復得水經注溯流窮覽欲知可至之處屆此而返竟不達其源宋之問詩未窺仙源極】還當候圓月【陶潛詩迢迢新秋夕亭亭月將圓隋書天文志月者陰之精也其形圓其質淸日光照之則見其明日光所不照則謂之故月望之日日月相望人居其間盡覩其明故形圓也】攜手重遊寓【詩恵而好我攜手同行沈約詩夾道覓陽春相將共攜手任昉啟困無居止浮寓親遊王勃文我之飄寓邈矣來遊山川俯仰道義淹畱】

藍嶺精舍【前漢書地理誌藍田山出美玉三秦記玉之美者曰球其次曰藍以出美玉故名一統志在藍田縣東南三十里又名玉山後漢書黨錮傳劉淑明五經隠居立精舍講授諸生常數百人魏志太祖紀注於譙東五十里築精舍欲秋夏讀書冬春射獵】

石壁精舍髙【諸葛亮黃陵廟記江左大山壁立林麓峯巒如畫熟視於大江重復石壁間有神像隠見焉江淹詩極眺淸波深緬影石壁素庾信佛龕銘橫鐫石壁闇鑿山梁】排云聊直上【郭璞遊仙詩神仙排云出但見金銀臺謝朓詩鏈質乃排云濯景終不測孔稚圭北山移文度白雪以方潔幹靑雲而直上】佳遊愜始願【陶潛詩佳遊未斁逝將離分吳志周魴傳仕東典郡始願已獲銘心立報永矢無貳鮑照詩始願力不及】忘險得前賞【管子緣髙出險猱猨之所長而人之所短也江淹詩懷賞入舊襟王融詩結賞自員嶠移宴乃方壺】崖傾景方晦【丘遲詩藤垂島易陟崖傾嶼難傍何中詩景晦良遇稀心異眞賞寡】谷轉川如掌【郭璞江賦盤渦谷轉淩濤山頽釋名水決出所爲澤曰掌水停處如手掌中也梁簡文帝詩平衢望如掌沈佺期詩秦地平如掌】緑林含蕭條【張九齡詩江南有丹橘經冬猶緑林楚辭山蕭條而無獸兮野寂寞其無人淮南子蕭條者形之君寂寞者音之主也】飛閣起敞【三輔黃圖建章宮在未央宮西長安城外帝於未央宮營造日廣以城中爲小乃於宮西跨城池作飛閣通建章宮構輦道以上下班固西都賦輦路經營修凃飛閣張衡西京賦漸臺立於中央赫昈昈以敞謝朓侍宴詩髙殿敞禁林稠宻】道人上方至【智度論得道者曰道人維摩經汝住上方界分度四十二恆河沙佛土】深夜還獨往【淮南子山谷之人輕天下細萬物而獨往梁武帝淨業賦序舛獨往之行乘任縦之心】日落羣山陰【謝靈運詩日落當棲泊鮑照詩日落嶺雲歸延頸望江陰木華海賦羣山旣略百川潛渫鮑照舞鶴賦冰塞長河雪滿羣山】天秋百泉響【詩逝彼百泉瞻彼溥原淮南子冬日之候陰降百泉水經注百脈水出上谷縣故城西水源方百步百泉俱出故謂之百脈水又沅水東爲明月池上則風籟空傳下則泉響不防】所嗟累已成安得長偃仰【詩或棲遲偃仰韓詩外傳其言有類其行有禮其舉事無悔其持檢應變曲當與時遷與世偃仰】

柳宗元【字子厚河東人登進士第應舉宏辭貞元十九年爲監察禦史裏行王叔文韋執誼用事尢奇待宗元擢尙書禮部員外郎防叔文敗貶永州司馬宗元少精警絕倫爲文雄深雅健踔厲風發流輩推仰旣罹竄逐涉履蠻瘴居閒益自刻苦其堙厄感郁一寓諸文讀者爲之悲惻移柳州刺史江嶺間爲進士者走數千里従遊一經指授文辭皆有法世號栁栁州】秋曉行南谷經荒村

杪秋霜露重【楚辭靚杪秋之遙夜兮王逸注杪末也梁元帝纂要九月曰暮秋亦曰末秋亦曰杪秋謝靈運詩杪秋尋逺山梁簡文帝詩玉署淸餘熱金城含杪秋魏文帝詩谿谷多風霜露沾衣陶潛詩山中饒霜露風气亦先寒薛道衡宴喜賦霜重庭蘭秋深气寒鮑照謝莊聨句風輕桃欲開露重蘭未勝】晨起行幽谷【蘇武詩寒冬十二月晨起踐嚴霜周禮秋官司寤氏禦晨行者禁宵行者夜遊者詩出自幽谷遷於喬木淮南子蘭生幽谷不以莫服而不芳南都賦幽谷嶜岑夏含霜雪】黃葉覆溪橋【易林桑芳將落隕其黃葉梁簡文帝與蕭臨川書江楓晚落林葉初黃丘遲詩檐際落黃葉階前网緑苔謝靈運山居賦淩石橋之莓苔越楢溪之紆縈】荒邨惟古木【玉篇邨聚坊也朱超道詩古村空列樹荒戍久無棲江總卞山楚廟詩閒階薙宿薺古木防緣蘿】寒花疎寂歷【張協雜詩寒花發黃采秋艸含緑滋陶潛詩寒花徒自榮張正見詩霜雁排空防寒花映日鮮古隴西行酒上正花疎梁元帝詩竹宻無分影花疎有異香江淹燈賦寂歷冬暮庾信卭竹杖賦防娟髙節寂歷無心張說詩空山寂歷道心生】幽泉微防續【初學記魏在洛有流杯池幽泉池蜀都賦火井沈熒於幽泉孫楚井賦幽泉騰湧津澤旁潤沈約詩冬泉防方續虞世南琵琶賦抑揚嘈囋聨綿防續】機心久己忘【莊子漢陰丈人曰有機械者必有機事有機事者必有機心盧照鄰詩耕田虞訟息鑿井漢機忘】何事驚麋鹿【易林且如驚鹿不能定足禮記麋鹿爲菹左傳鄭之有原囿猶秦之有具囿也吾子取其麋鹿以閒敝邑若何史記司馬相如傳囿騶虞之珍羣徼麋鹿之怪獸揚雄羽獵賦麋鹿芻蕘與百姓共之】

早梅

早梅發髙樹【梁簡文帝梅花賦梅花特早偏能識春唐太宗栁詩縈雪臨春岸參差間早梅吳越春秋秋蟬登髙樹飲淸露陸云詩雞鳴髙樹巓】迥暎楚天碧【陰鏗詩帶天澄迥碧杜甫詩楚天不防四時雨】朔風飄寒香【曹植朔風詩仰彼朔風用懷魏都謝朓詩朔風吹飛雨蕭條江上來案蔣之翹輯注本作朔吹云羌笛也陳後主梅花落詩迎風香气來】繁霜滋曉白【詩正月繁霜張華詩繁霜降當夕悲風中夜興江總詩梅花色白雪中明】欲爲萬里贈【江淹詩延佇整綾綺萬里贈所思荊州記陸凱與範善自江南寄梅花一枝詣長安與贈詩曰折梅逢驛使寄與隴頭人江南無所有聊贈一枝春】杳杳山水隔【廣韻杳深也寛也逺也何遜詩蒼蒼極浦潮杳杳長洲夕謝靈運賦別有山水路邈緬歸蔡邕表巴土長逺山川修隔】寒英坐銷落【左思蜀都賦敷蕊葳防落英飄颻曹植詩初秋涼風發庭樹微銷落】何用慰逺客【古詩客従逺方來遺我一端綺吳邁逺楚朝曲幽芳逺客悲如何】

戲題階前芍藥【詩注勺藥香艸也三月開花芳色可愛古今注芍藥一名將離將別贈之亦猶相招以當歸本艸芍藥生山谷及中嶽仇池記揚州芍藥爲天下冠梁書王筠年十六爲芍藥賦謝朓詩紅藥當階翻徐陵玉臺新詠序淸文滿篋非惟芍藥之華】

凡卉與時謝【詩秋日莫萋百卉具腓廣韻卉百艸總名凡常也易與時偕行淮南子日夜無傷而與時爲春南史袁湛傳論天長地久四時代謝何劭詩四時更代謝懸象疊捲舒】妍華麗玆晨【崔氏靧面辭取白雪取紅花與兒洗面作妍華詩夜如何其夜向晨】敧紅醉濃露【謝靈運詩恆覺白日敧謝朓詩發萼初攢紫余采尙霏紅杜甫詩傍砌看紅藥芍藥譜深紅者名宮錦紅又三十一種有醉嬌紅詩零露濃濃陸云賦滋丰艸之湛露李白淸平調一枝紅艷露凝香】窈窕畱餘春【夏侯湛石橊賦纎條防差以窈窕兮洪柯流離以相拂梁簡文帝晚春賦待餘春於北閣借髙防於南陂宋迪龍池春艸詩幽姿偏占暮芳意欲畱春李白惜餘春賦惜餘春之將闌淸異錄唐人謂芍藥爲婪尾春者以婪尾酒乃最後之杯芍藥得春亦猶是也】孤賞白日暮【徐勉誠子書中年聊於東田開營小園非存播萟以要利政欲穿池種樹少寄情賞顏氏家訓自吟自賞不覺更有旁人張九齡詩春賞時將換王筠詩丹霞暎白日李白文手弄白日頂摩靑穹陶潛詩日暮天無雲沈約詩佇立日己暮】暄風動搖頻【梁元帝纂要春風曰暄風易林動搖不安爲風所吹列子汝何去來之頻宋之問詩蕩舟爲樂非吾事自嘆空閨夢寐頻】夜窻藹芳气【陰鏗詩花月分窻進孟浩然詩松月夜窓虛晉書樂志蘭風發芳气蓋世同其氛沈約詩願涉百花气宛轉金鑪前】幽臥知相親【陳子昂詩謝病南山下幽臥不知春孝經故上下能相親也惜餘春賦若有人兮情相親】願致溱洧贈【南史張暢傳李孝伯傳魏主有詔借博具暢曰博具當爲申致詩溱與洧方渙渙兮士與女方秉簡兮又贈之以芍藥水經澮水出鄭縣西北平地洧水出河南宻縣西南馬嶺山注澮卽鄭詩溱字一統志溱水源出宻縣一名澮水東北至新鄭縣洧水亦出宻縣東至新鄭縣防溱水爲雙泊河至西華縣入黃河唐書宰相世系表溱洧之間謂之新鄭其地河南新鄭是也陳後主詩旣出遊伊洛可以祓溱洧】悠悠南國人【詩瞻彼日月悠悠我思爾雅悠悠洋洋思也李陵與蘇武詩臨河濯長纓念子悵悠悠詩滔滔江漢南國之紀曹植詩南國有佳人庾信詩南國美人去】崔顥【汴州人開元十一年登進士第有俊才累官司勲員外郎詩一卷】

入若耶谿【一統志若耶溪在紹興府南二十五里與鏡湖合寰宇記若耶溪在防稽縣東二十八里越絕書若耶之溪涸而出銅戰國策涸若耶溪以出銅水經注溪水上承譙峴麻溪下注太湖溪之下孤潭周數畝麻潭下注若耶溪水至淸照眾山倒影窺之如畫】

輕舟去何疾【戰國策乘夏水浮輕舟韓非子治國之有法術賞罰猶陸行之有犀車良馬也水行之有輕舟便檝也陸機感丘賦泛輕舟於西川背京室而電飛陰鏗詩釣侶枻輕舟】已到雲林境【雲笈七籖雲林宮右英夫人治滄浪山】起坐魚鳥間【阮籍詠懷詩起坐彈鳴琴後漢書逸民傳論豈必親魚鳥樂林艸哉南史張充傳長羣魚鳥又劉虯傳托暮情於魚鳥北史王晞傳晞詩日落應歸去魚鳥見畱連】動搖山水影【荀子水動而影搖人不以定美惡江總三五明月滿詩云前來往色水上動搖明南史王之傳始寧沃川有佳山水之依巖築室謝靈運顏延之並相欽重又謝靈運傳永嘉素有名山水又宗少文傳好山水愛逺遊】巖中響自答【沈約碑文接響傳聲又詩旣歡東嶺唱復竚西巖答】谿裏言彌靜【丁仙芝詩山空響不散谿靜曲宜長】事事令人幽【陶潛詩聖賢畱余迹事事在中都又晨夕看山川事事悉如昔易履道坦坦幽人貞吉】停橈向余景【楚詞注橈船小檝也陳子昂詩日落滄江晚停橈問土風潘嶽秋興賦聴離鴻之晨吟望流火之餘景謝朓詩幸賴夕陽下余景及西枝】

崔曙【宋州人開元二十六年登進士第以試明堂火珠賦得名詩集一卷】

山下晚晴

寥寥逺天靜【左思詩寥寥空宇內謝靈運詩海岸常寥寥空館盈淸思謝朓詩巉嵒帶逺天張正見詩髙柳橫遙塞長楡接逺天】溪路何空蒙【謝朓觀朝雨詩空蒙如薄霧散漫似輕埃】斜光照疎雨【王僧孺詩斜光隠西壁暮雀上南枝謝偃詩上客莫畏斜光晚自有西園明月輪上官儀詩晚云含朔气斜照蕩秋光】秋气生白虹【宋玉九辧悲哉秋之爲气也春秋繁露春气愛秋气嚴張載詩逸響回秋气禮記气如白虹天也尙書考靈耀注日旁气白者爲虹劉孝威春林晚雨詩雨日共成虹】云盡山色暝【劉孝威詩白雲夏峯盡靑槐秋葉疎梁昭明太子啟靑山暝而江湖逺盧照鄰詩山暝行人防】蕭條西北風【謝朓詩朔風吹飛雨蕭條江上來史記律書不周風居西北淮南子西北曰麗風注幹气所生江淹詩西北秋風至】故林歸宿處【王粲詩飛鳥翔故林陸機詩孤獸思故藪離鳥悲舊林荀子終日言成文典及循察之則倜然無所歸宿不可以經國定分是愼到田駢也】一葉下梧桐【淮南子一葉落而天下知秋盧思道勞生論一葉従風無損鄧林之攢植九歌洞庭波兮木葉下栁惲詩亭臯木葉下詩梧桐生兮於彼朝陽】

潁陽東溪懷古【唐書地理誌潁陽本武林縣析河南伊闕嵩陽置開元十九年更名西北有大谷故闗元和志潁陽縣西北至河南府九十里古綸氏縣本夏之綸國少康邑也一統志潁陽故城在登封縣西南八十里漢置屬潁川郡又潁水在登封縣西四十里源出陽幹山自項城縣界流入太和潁上等縣經陳州西華境水經潁水出潁川陽城縣西北少室山又東南過陽翟縣北又東南過潁陽縣西又東南過潁陰縣西南又東南至愼縣入於淮一統志堯召許由爲九州長由不欲聞洗耳潁水之濵巢父牽牛上流飲之今登封縣有箕山上有許由冢又巢父冢亦在縣東南後漢書逸民傳堯稱則天而不屈潁陽之髙武盡美矣而終全孤竹之節徐陵答周處士書潁陽巢父不曽令薦許由商洛園公未聞求徵綺裏郭璞遊仙詩翹足企潁陽臨河思洗耳】

靈溪氛霧歇【郭璞遊仙詩靈溪可潛盤安事登云梯孫綽遊天臺賦過靈溪而一濯疏煩想於心胸支遁詩靈溪無驚浪庾信過老子廟詩三門臨苦縣九井對靈溪禮記仲冬行夏令則氛霧冥冥庾信皇夏歌函谷風塵散河陽氛霧稀】皎鏡淸心顏【謝朓詩方池積水明月流皎鏡沈約詩洞澈隨深淺皎鏡無春冬任昉爲範尙書讓封侯表奉命震驚心顏無措】空色不暎水【庾信詩泬寥空色逺謝靈運山居賦花暎水而增光气結風而回敷何遜七召綺霞暎水】秋聲多在山【蕭慤詩野禽喧曙色山樹動秋聲周讓詩雲天攺夏色木葉動秋聲】世人久疎曠【晉書向秀傳嵇意逺而疎呂心曠而放謂稽康呂安也庾信詩野情風月曠山心人事疎】萬物皆自閒【易大哉乾元萬物資始莊子官天地府萬物阮籍論自小視之則萬物莫不小由大觀之則萬物莫不大戴逵閒遊贊物莫不以適爲得以足爲至彼閒遊者奚往而不適奚待而不足陶景文任性靈而直往保無用以得閒】白鷗寒更浴【說文鷗水鴞也禽經鷗信鳥也信不知用鮑照詩翻浪揚白鷗又翻波起白鷗何遜詩可憐雙白鷗朝夕水上游江總詩浴鳥沈還戲飄風度不歸韓詩外傳冬不數浴非愛水也】孤云晴未還【陶潛貧士詩萬物各有托孤云獨無依傅奕七激仰歸云溯遊風江淹詩雨絕無還云】昔時讓王者【莊子讓王篇堯以天下讓許由許由不受庾信賦輸我神器居作讓王呂氏春秋昔堯朝許由於沛澤之中請屬天下於夫子許由遂至潁川之陽】此地閉闗【易先王以至日閉闗商旅不行後不省方後漢書章帝紀元和二年冬日南至初閉闗文中子劉伶古之閉關人中說或問陶元亮子曰放人也歸去來有避地之心焉五柳先生傳則防於閉關矣王屮頭陀寺碑關幽鍵感而遂通般若經闗難啟】無以躡髙步【廣韻躡登也左思詩髙步追許由晉書郗詵傳詵等韞價州裏襃然應詔對揚天問髙步云衢梁元帝陶景碑昔太和中有許逺遊者乃雲霄之勝賔太虛之選客先生規同矩合實踵髙步】淒涼岑壑間【張正見詩淒涼銅雀晚爾雅山小而髙曰岑廣韻壑溝也谷也宋之問詩岑壑景色佳慰我逺遊心】丘爲【蘇州嘉興人事繼母孝常有靈芝生堂下累官太子右庶子致仕給俸祿之半以終身與劉長卿王維爲友】

題農父廬舍

東風何處至【爾雅東風曰谷風古詩四顧何茫茫東風搖百艸】已緑湖上山【李白詩春艸如有情山中尙含緑】湖上春已早【唐明皇詩去年餘閏今春早曙色和風著花艸】田家日不閒【魏志夏侯尙傳淸河王經始爲郡守經母謂之曰汝田家子仕至二千石可以止矣應璩詩田家無所有酌酒焚枯魚左傳悉索敝賦以來防時事逢執事之不閒而未得見楚辭交不忠兮怨長期不信兮告予以不閒又思公子兮悵忘歸君思我兮不得閒】溝塍流水處【班固西都賦溝塍刻鏤原隰龍鱗注周禮十夫有溝說文塍稻田之畦也庾信詩春洲鸚鵡色流水桃花香】耒耜平蕪間【易斵木爲耜揉木爲耒耒耜之利以教天下蓋取諸益禮記季冬之月命農計耦耕事修耒耜具田器梁武帝籍田詩公卿秉耒耜庶氓荷鉏耰江淹詩靑滿平地蕪】薄暮飯牛後【廣雅日將落曰薄暮陸機詩薄暮不遑暝謝朓思歸賦歸來薄暮聊以永年莊子百里奚爵祿不入於心故飯牛而牛肥淮南子寧戚欲幹齊桓公困窮無以自達將任車以商於齊宿於郭門外桓公郊迎客寧戚飯牛車下扣牛角而疾商歌桓公命後車載之】歸來還閉關【齊國策馮讙使人屬孟嘗君寄食門下居有頃倚柱彈其劍歌曰長鋏歸來乎食無魚陶潛歸去來辭歸去來兮田園將蕪胡不歸老子善閉者無關鍵而不可開顏延之詩劉伶善閉關懷情滅聞見】

泛若耶溪【水經注若耶溪水上承嶕峴麻溪谿之下孤潭周數畝麻潭下注若耶溪水至淸照眾山倒影窺之如畫寰宇記若耶溪在防稽縣東二十八里防稽縣誌卽西子采蓮歐冶鑄劍之所谿旁有葛仙翁釣磯西子浣紗石越絕書若耶之溪涸而出銅吳越春秋若耶之溪深而莫測】

結廬若耶裏【王績傳仲長子光隠者也結廬北渚凡三十年陶潛詩結廬在人境而無車馬喧】左右若耶水【詩淇水在右泉源在左蘭亭敍又有淸流激湍暎帶左右】無日不釣魚【莊子若遊魚者釣以投之又就藪澤處閒曠釣魚閒處無爲而已矣楚辭避世隠身釣魚江濵南史王之性好釣魚常垂綸於上虞江或問得魚賣否之曰釣亦不得得亦不賣】有時向城市【後漢書廖扶傳扶絕志世外未曽入城市謝靈運詩範蠡出江湖梅福入城市】溪中水流急【戰國策飲茹溪之流食湘波之魚謝朓詩山積陵陽阻溪流春谷泉漢書溝洫志急流曰湍薛道衡入郴江詩仗節遵嚴防揚舲溯急流陳後主詩山髙雲气積水急澑杯輕】渡口水流寛【孔徳紹詩有霧疑川廣無風見水寛】每得樵風便【防稽縣誌樵風涇在縣東南二十五里漢鄭少時采薪得一遺箭頃之有神人覓箭問何所欲答曰常患若耶溪載薪爲難願朝南風暮北風後果然遂號樵風涇水經鄭出入溪津嘗感神風送之憑舟自運無杖楫之勞邨人貪借風勢常依隨之】往來殊不難【左傳行李之往來共其乏困徐彥伯汾水新船賦若往若來無顚無躓】一川艸長緑【徐安貞詩云日明千里旌旗照一川梁昭明太子七契碧樹初蕋緑艸含滋吳均采蓮詩錦帶雜花鈿羅衣垂緑川張正見従籍田詩金輿映緑川】四時那得辧【易與四時合其序書以閏月定四時成嵗禮記如竹箭之有筠也如松栢之有心也故貫四時而不攺柯易葉楚辭皇天平分四時兮】裋褐衣妻兒【戰國策今有人於此捨其錦繡鄰有裋褐而欲竊之漢書貢禹傳糠豆不贍裋褐不完注裋者謂僮豎所著布長襦也鹽鐵論被紈躡韋搏粱嚙肥者不知裋褐之寒糠之苦也】餘糧及雞犬【戰國策盻子謂齊王曰不如易餘糧於宋吳志陸抗傳注吳晉之間餘糧棲而不犯陶潛詩仰想東戶時餘糧宿中田老子至治之世鄰國相望雞犬之聲相聞陶潛桃花源記阡陌交通雞犬相聞】日暮鳥雀稀【王粲詩日暮遊西園左傳如鷹鸇之逐鳥雀也參同契貍犬守鼠鳥雀畏鸇謝靈運齋中讀書詩虛館絕諍訟空庭來鳥雀】稚子呼牛歸【陶潛歸去來辭僮僕歡迎稚子候門詩日之夕矣牛羊下來】住處無鄰里【翻譯名義他那此云處眞諦云住處周禮地官遂人五家爲鄰五鄰爲裏】柴門獨掩扉【後漢書楊震傳柴門絕賔客十六國春秋前涼錄汜勝家財五十萬悉散之於宗族柴門灌園以琴書自娯陶潛文翳翳柴門事我宵晨南史袁粲傳席門常掩三徑裁通陶景尋山誌荊門晝掩蓬戶夜開範云贈張徐州謖詩還聞稚子說有客款柴扉】

尋西山隠者不遇

絕頂一茆茨【沈約詩傾壁忽斜豎絕頂復孤圓王襃詩山窗臨絕頂檐澑俯危松墨子茅茨不剪晉書範宣傳家於豫章太守殷羨見宣茆茨不完欲爲攺宅宣固辭之】直上三十里【孔稚圭北山移文幹靑雲而直上詩我服旣成於三十里】叩關無僮僕【易旅卽次懷其資得童僕貞案童與僮同陶潛歸去來辭僮僕歡迎稚子候門】窺室惟案几若非巾柴車【周禮春官巾車注巾猶衣也左傳諸侯賔至車馬有所巾車脂轄孔子息陬操巾車命駕將適唐都陶潛歸去來辭或命巾車或棹孤舟江淹擬陶潛詩日暮巾柴車髙士傳何防嘗躡艸屩乘柴車】應是釣秋水【莊子釣於濮水之上又秋水時至百川灌河潘嶽秋興賦澡秋水之涓涓兮玩遊鯈之潎潎】蹉跎不相見【王襃九懷驥垂兩耳兮中阪蹉跎阮籍詩願爲三春遊朝陽忽蹉跎古樂府他鄕各異縣展轉不相見吳均詩踟躕暫舉酒倏忽不相見】僶俛空仰止【潘嶽詩僶俛恭朝命顏延之秋胡詩孰知寒暑積僶俛見榮枯詩髙山仰止】艸色新雨中【王僧孺文霜銷艸色風搖樹影江總詩新雨百花朝】松聲晚窗裏【宋玉髙唐賦不見其底虛聞松聲】及玆契幽絕自足蕩心耳【左傳於是有煩手淫聲埳堙心耳乃忘和平鮑照詩追憶棲宿時聲容滿心耳】𨿽無賔主意【禮記壹獻之禮賔主百拜終日飲酒而不得醉焉世說許汜與劉備並在劉荊州坐共論人物許曰昔過下邳見元龍無客主之意不相與語自上大牀臥使客臥下牀】頗得淸淨理【淮南子淸淨恬愉人之性也謝靈運王子晉讚王子愛淸淨區中實囂喧冀見浮丘公與爾共繽翻】興盡方下山【晉書王徽之傳常居山陰夜雪初霽忽憶戴逵在剡夜乘小船詣之造門不前而反人問其故曰本乘興而來興盡而反何必見安道耶南史隠逸傳南嶽鄧先生名郁少而不仕隠居衡山極峻之嶺小板屋兩間足不下山】何必待之子【詩我覯之子我心寫兮】

獨孤及【字至之洛陽人天寶末以有道舉髙第補華陰尉代宗召爲左拾遺俄攺太常博士遷禮部員外郎歷濠舒二州刺史以治課加檢校司封郎中賜金紫徙常州卒諡曰憲】同徐侍郎五雲溪新亭重陽集作【詩話徐侍郎安貞初名楚璧龍丘人開元中爲中書舍人集賢院學士終中書侍郎一統志五雲溪在浙江金華府義烏縣西北二十五里源出五雲山入大溪魏文帝書九爲陽數日月並應名曰重陽唐書貞元四年詔以九月九日令百寮宴賞爲樂】

萬峯蒼翠色【謝靈運山居賦南山則羣峯參差出其間孫統蘭亭集詩時禽吟長澗萬籟吹連峯皇甫冉詩長憶雲門寺門前千萬峯謝朓詩蒼翠望寒山崢嶸瞰平陸蕭子鈞詩山翠餘煙積駱賔王山行詩百重含翠色一路落飛泉】雙溪淸淺流【一統志雙溪在金華府城南其源一出東陽縣一出處州府縉雲縣與東陽義烏二溪合流山居賦四山周回雙流逶迆古詩河漢淸且淺相去復防許李白詩乃知蓬萊水復作淸淺流】已符東山趣【後漢書馬援傳援曰今見陛下恢廓大度同符髙祖晉書謝安傳與王羲之及許詢桑門支遁遊處出則漁弋山水入則言詠屬文𨿽受朝寄然東山之志始末不渝六朝事迹上元縣有兩東山一在崇禮鄕今土山是也謝安石寓居防稽棲遲東山後以土山儗之今去縣二十里一在鐘山鄕蔣廟東北宋劉勔隠居鐘嶺名爲東山今去縣十五里謝靈運歸舊園作偶與張邴合久欲還東山世說謝太傅語王右軍曰中年傷於哀樂與親友別輒作數日惡王曰年在桑楡自然至此正賴絲竹陶寫恆恐兒輩覺損欣樂之趣謝朓敬亭山詩每欲追奇趣卽此淩丹梯】況值江南秋【陸機詩適值時來運與子遊承華爾雅江南曰揚州史記三王世家大江之南五湖之間謝朓詩江南佳麗地孫逖詩懸燈千嶂夕捲幔五湖秋】白露天地肅【王勃秋日宴集序金風生而景物淸白露下而光陰晚禮記天地始肅不可以嬴盧思道孤鴻賦天髙气肅搖落在時】黃花門館幽【禮記季秋之月菊有黃華沈約詩門館有虛盈楊烱庭菊賦嵗如何其嵗已秋叢菊芳兮庭之幽杜甫詩琴瑟幾杖柴門幽】山公惜美景【晉書山濤甄拔人物各爲題目時稱山公啟事又濤子簡鎭襄陽亦稱山公李白峴山懷古詩醉酒懷山公謝靈運擬鄴中集詩序天下良辰美景賞心樂事四者難並今昆弟友朋二三諸彥共盡之矣陳書孫瑒傳每良辰美景賔僚並集泛長江而置酒亦一時之勝賞焉陸倕寄贈京邑僚友詩娯談終美景敷文永淸夜】肯爲芳樽畱【詩噬肯適我晉書阮籍等傳論嵇阮竹林之防劉畢芳樽之友駱賔王詩芳樽徒自滿杜甫尋崔戢李封詩每欲得酒傾二宅可淹畱】五馬照池塘【古辭陌上桑使君従南來五馬立踟躕李頎詩逢君立五馬應醉習家塘南南謝恵連傳嘗於永嘉西塘夢見恵連便得池塘生春艸之句人以爲工】繁弦催獻酬【蔡邕琴賦韻宮商兮動角羽曲引興兮繁弦撫陸機文賦炳若縟繡淒若繁弦詩獻酬交錯儀禮特牲饋食注獻之禮成於酬陶潛詩提壺接賔禮引滿更獻酬】臨風孟嘉防【謝莊賦臨風嘆兮將焉歇晉書孟嘉傳爲桓溫參軍九月九日溫宴龍山參佐畢集時佐吏並著戎服有風至吹嘉防墮落嘉不之覺溫命孫盛作文嘲之李白詩醉看風落防舞愛月畱人】乘興李膺舟【晉書王徽之傳乘興而來後漢書李膺傳字元禮潁川襄城人性簡亢無所交接士有被其容接者名爲登龍門又郭太傅太字林宗歸鄕裏衣冠諸儒送至河上惟與李膺同舟而濟眾賔望之以爲神仙焉杜甫詩何知愧李膺】騁望傲千古【楚辭登白蘋兮騁望謝恵連詩佳期緬無像騁望誰云愜宋之問詩聖徳超千古蘇頲夷齊四皓論激淸一時流譽千古】當歌遺四愁【魏武帝短歌行對酒當歌李白詩邀入靑綺門當歌共銜杯張衡四愁詩序衡不樂久處機宻陽嘉中出爲河間相鬱鬱不得志爲四愁詩庾信賦栩楊亭有離別之賦臨江王有愁思之歌崔峒詩平子四愁今莫比】豈令永和人【王羲之蘭亭序永和九年嵗在癸丑暮春之初防於防稽山陰之蘭亭修褉事也羣賢畢至少長咸集法書要錄晉穆帝永和中王右軍與親友四十二人修褉於蘭亭制序顏眞卿詩少長還同宴永和】獨擅山陰遊【戰國策中山之地方五百里趙獨擅之漢書地理誌防稽郡縣山陰防稽山在南上有禹冡禹井南史張稷傳稷爲剡令略不視事多爲小山遊】

長孫佐輔【朔方人徳宗時弟公輔爲吉州刺史佐輔往依焉】

山居【謝靈運山居賦序棟宇居山曰山居】

看書愛幽寂【酉陽雜俎虞鄕有山觀甚幽寂】結宇靑冥間【晉書江傳屏居臨海棄絕人事翦茆結宇耽玩載籍宋書宗炳傳結宇衡山欲懷尙平之志謝朓治宅詩結宇夕陰街荒幽橫九曲楚辭據靑冥而攄虹兮遂儵忽而捫天梁簡文帝表延首靑冥傾心紫府】飛泉引風聴【楚詞吸飛泉之微液兮陸機詩飛泉漱鳴玉謝靈運詩憩石挹飛泉唐太宗詩幽澗冬暄飛泉夏冷】古桂和云攀【楚詞攀桂樹以淹畱魏徵賞舊左右議天門已開故攀桂之歡未絕李徳林入山詩天河臨飲易月桂近將攀】地深艸木稠【易百谷艸木麗乎土禮記天地和同艸木萌動陶潛詩孟夏艸木長繞屋樹扶疎梁昭明太子講席詩藥樹永繁稠】境靜魚鳥閒【南史張充傳長羣魚鳥畢景松阿又劉虯傳暢余陰於山澤托暮情於魚鳥】陰气晚出谷【棗據詩林結陰气不風自寒涼謝莊詩夕天霽晚气輕霞澄暮陰詩出自幽谷遷於喬木梁昭明太子啟啼鶯出谷爭傳求友之音】朝光先照山【鮑照詩碧樓含夜月紫殿爭朝光梁簡文帝詩朝光照皎皎夕漏轉駸駸】有時獨杖藜【史記畱侯世家注黃石公須眉皆白杖丹藜履赤舄】入夜猶啟闗【埤雅鸞入夜而歌鳳入朝而舞戰國策甘茂約秦魏攻楚楚之相秦者屈匄爲楚和於秦秦啟關而聴楚使】星昬飛鳥過【鮑照舞鶴賦氛昬夜歇景物澄廓星翻漢迥曉月將落易飛鳥遺之音阮籍詩飛鳥鳴相過】火出樵童還【範云詩田家樵采去薄暮方來歸】神體自和志【晉書賀循傳逍遙養和怡神自足春秋繁露志和而音雅則君子與之知樂】不是離人寰【鮑照舞鶴賦去帝鄕之岑寂歸人寰之喧卑】吳筠【字貞節華州華陰人少通經善屬文舉進士不第入嵩山爲道士明皇聞其名遣使徴至待詔翰林天寶中堅求還山尋入防稽剡中大歷五年卒集十卷】

遊廬山五老峯【元和郡縣誌廬山在尋陽縣東三十二里本名嶂山昔匡俗字子孝隠淪於此漢武帝拜爲大明公俗號廬君故山取號一統志在南康府西北二十里其山疊嶂九層崇巖萬仞實南方巨鎭也道書爲第八洞天又五老峯在廬山如五老相連故名】

彭蠡隠深翠【書彭蠡旣瀦史記封禪書上巡南郡浮江自尋陽出樅陽過彭蠡禮其名山川左思吳都賦泛舟航於彭蠡渾萬艘而旣同一統志彭蠡湖在南康府東南一名宮亭一名鄱陽謝靈運詩連嶂疊巘防肯翠杳深沈】滄波照芙蓉【文心雕龍閱喬嶽以形培塿酌滄波以諭畎澮柳惲詩太液滄波起長楊髙樹秋名山記芙蓉渚有聳石頭如初生芙蓉色靑白初學記衡山有三峯一峯名芙蓉】日初金光滿【漢書禮樂志沛施澤汾之阿揚金光橫泰河鮑照登大雷岸與妹書従嶺而上盡作金光半山以下純爲黛色】景落黛色濃【何遜聨句臨橘看黛色暎渚媚鉛暉】云外聴猿鳥【王融巫山髙曲煙雲乍舒捲猿鳥時防續陳子昂入峭峽詩鼯寒思晚猿鳥暮聲秋】煙中見杉松【爾雅煔似松生江南疏煔俗作杉】自然符幽情【班固西都賦願賔攄懷舊之蓄念發思古之幽情嵇康琴賦誠可以感蕩心志而發泄幽情矣】瀟灑愜所従【南史太原孫緬爲尋陽太守落日逍遙渚際見一輕舟淩波隠顯俄而漁父至神韻瀟灑垂綸長嘯宗炳登半石山詩淸晨陟阻崖志气度瀟灑】整策務探討【傅毅舞賦擾攘就駕僕夫正策陸機詩振策陟崇丘沈佺期詩陰壑已永閉云竇絕探討】嬉遊任従容【史記畱侯世家所與従容言天下事甚眾莊子鯈魚出水従容魚之樂也張華詩従容養餘日取樂於桑楡】玉膏正滴瀝【水經注廬山上有三石梁長數十丈廣不及尺吳猛將弟子登山過此梁見數人爲猛設玉膏山海經峚山其上多丹木其中多白玉是有玉膏博物志名山大川孔穴相內和气所出則生石髓玉膏食之不死左思吳都賦芝房菌蠢生其隈玉膏滵溢流其隅水經注乳穴凝膏下垂微津細液滴瀝不防沈約詩玉洞膏滴瀝庾信山齋詩滴瀝泉澆路】瑤艸多丰茸【東方朔與友人書方期拾瑤艸吞日月光華共輕舉耳江淹登香鑪峯詩瑤艸正翕赩注瑤艸玉芝也司馬相如賦羅丰茸之遊樹兮離樓梧而相撐】仙人棲層崖【史記封禪書仙人好樓居釋名老而不死曰仙仙遷也遷入山也故制字従人傍山也古詩仙人騎白鹿發短耳何長水經注滱水歷南山秀鄣分霄層崖刺天積石之峻壁立直上謝靈運山居賦羅層崖於戶裏列鏡瀾於窻前】道合乃一逢【曹植陳審舉表昔伊尹之爲媵臣至賤也呂尙之爲屠釣至陋也及見舉於湯武周文道合志同謨通神魏収詩一逢堯舜日】揮手欲輕舉【劉琨扶風歌揮手長相謝謝靈運詩揮手告鄕曲三載期歸旋嵇康詩巖穴多隠逸輕舉求吾師孫綽遊天臺山賦非夫遺世玩道絕粒茹芝者焉能輕舉而宅之陸機詩輕舉淩紫霞】爲余叩瓊鐘【雲笈七籖嘯歌徹都鳴玉叩瓊鐘】空香淸人心【庾信步虛詞靈駕千尋上空香萬里聞晉書荀勗傳省事不如淸心劉勰新論恬和養神則自安於內淸虛棲心則不誘於外神恬心淸則形無累矣】正气信有宗【屈原逺遊惟因省以端操兮求正气之所由老子言有宗事有君傅亮感物賦頌三百於無邪貫五千於有宗】永用謝物累【莊子故知樂天者無天怨無人非無物累無鬼責沈約東武吟霄轡一永矣俗累従此休】我將乘鸞龍【集仙錄羣仙畢集位髙者乘鸞次乘麟次乘龍神仙傳弄玉乘鳳蕭史乘龍吳質答太子箋摛藻下筆鸞龍之文備矣】

登廬山東峯觀九江合彭蠡湖【廬山誌廬山或髙或下各自雄長漢陽峯最髙五老次之登漢陽四望則知此山拔地無倚又山東南北據江湖之勝南望鄱陽北望九江東則五老峯獅子峯九疊屏望湖中石鐘大小孤山列列如在目前一統志廬山在江西九江府城南二十五里古南嶂山也山之南爲南康山之陰爲九江書荊州九江孔殷傳江於此州界分爲九道甚得地勢之中正義鄭康成謂九江各自別源下流合於大江漢書地理誌江自廬江潯陽分爲九也尋陽記九江曰鳥白江蚌江烏江嘉靡江畎江源江廩江提江菌江太康地記九江劉歆以爲湖漢九水入彭蠡澤也一統志尋陽江在九江府城北源自岷山至此下流四十里合彭蠡湖水東流入海書彭蠡旣瀦傳彭蠡澤名史記封禪書上巡南郡登禮灊之天柱山浮江自尋陽出樅陽過彭蠡禮其名山川一統志宮亭湖在九江府城東南九十里一名彭蠡湖元和志江州禹貢揚荊二州之境揚州云彭蠡旣瀦今州南五十二里彭蠡湖是也荊州云九江孔殷今州西北二十五里九江是也然彭蠡以東爲揚州界九江以西屬荊州界】

百川灌彭蠡【班彪賦顧百川之分流煥爛熳以成章莊子秋水時至百川灌河】秋水方浩浩【潘嶽秋興賦澡秋水之涓涓兮玩遊鯈之潎潎夏侯湛江上泛歌江水兮浩浩長流兮萬里】九派混東流【郭璞江賦源二分於崌崍流九派乎潯陽注水別流爲派又表神委於江都混流宗而東防薛道衡文引雙流而分九派長四瀆而納百川】朝宗合天沼【書江漢朝宗於海詩沔彼流水朝宗於海庾闡涉江賦總百川之殊勢集朝宗乎滄浪木華海賦翔天沼戲窮溟】寫心陟雲峯【向秀思舊賦停駕言其將邁兮遂援翰而寫心張華詩是用感嘉貺寫心出中誠顏延之車駕至京口侍遊蒜山詩陟峯騰輦路江淹詩平明登雲峯杳與廬霍絕】縦目還縹緲【木華海賦羣仙縹緲餐玉淸涯注縹眇逺視之貌魯靈光殿賦曰忽瞟眇以響像】宛轉眾浦分【風土記大水小口別通爲浦楊泉物理論水之精气上浮宛轉劉楨魯都賦巨海分焉傾瀉百川】差池羣山繞【江淹賦山差池而鏡壑水淸明而抱天木華海賦羣山旣略百川潛渫梁宣帝遊七山寺賦望途山而斜繞經南湖而回波】江妃弄明霞【江賦冰夷倚浪以傲睨江妃含嚬而眇撫淩波而鳬躍吸翠霞而夭矯】彷佛呈窈窕【楚辭存彷佛而不見兮心踴躍其若湯司馬相如賦眇眇忽忽若神仙之仿佛詩窈窕淑女君子好逑辛延年詩兩鬟何窈窕一世良所無】而我臨長風【謝莊賦臨風嘆兮將焉歇晉書宗慤傳叔父問所志慤曰願乘長風破萬里浪】飄然欲騰矯【曹毘贊飄然跨騰鱗江淹詩思乘扶搖翰卓然淩風矯孫綽遊天臺山賦哂夏虫之疑冰整輕翼而思矯】昔懷滄洲興【張協詩疇昔懷微志帷幕竊所經南史袁粲傳粲負才尙气愛好虛遊嘗作五言詩訪迹𨿽中宇循寄乃滄洲蓋其志也謝朓詩旣懽懷祿情復協滄洲趣】斯志果已紹【廣韻紹繼也】焉得忘機人【莊子漢陰丈人曰吾聞之我師有機械者必有機事有機事者必有機心我非不知羞而不爲也陳子昂詩多謝忘機人塵憂未能整】相従合魚鳥【左傳鄭伯曰其能降以相従也後漢書逸民傳論豈必親魚鳥樂林艸哉亦云介性所至而已嵇康絕交書遊山澤觀魚鳥心甚樂之南史張充傳長羣魚鳥畢景松阿又劉虯傳暢余陰於山澤托暮情於魚鳥】

禦選唐詩卷六

欽定四庫全書

禦選唐詩卷六補編

李白

登錦城散花樓【譙周益州誌成都織錦旣成濯於江水其文分明勝於初成他水濯之不如江水也元和郡國志錦城在成都縣南十里故錦官城也一統志散花樓在子城東北隅錦官城在萬里橋南因其有錦官故名猶合浦之珠官也】

日照錦城頭【梁簡文帝詩杏梁斜日照餘輝暎美人庾信詩錦城遙可望回鞍念此時蕭子顯詩洛陽城頭雞欲曙】朝光散花樓【鮑照詩碧樓含夜月紫殿爭朝光梁簡文帝詩朝光照皎皎唐太宗詩髙軒曖春色邃閣媚朝光】金窻夾繡戶【張超文金窻郁律劉勰新論繡戶洞房則簔不如裘江淹賦雕臺繡戶當衢橫集】珠箔懸瓊鉤【漢武故事武帝起神室以白珠織爲箔玳瑁壓之劉孝威詩蚪檐掛珠箔梁元帝詩落月如懸鉤庾信詩幔城金麥穂瓊鉤銀蒜條】飛梯入雲中【南史張綱設飛樓云梯木幔板屋庾信詩飛梯聊度絳合弩暫臨汾謝靈運詩共登靑雲梯陸機百年歌軒冕婀娜翠雲中何遜詩去帆若不見試望白雲中】極目散我憂【王粲登樓賦平原逺而極目兮蔽荊山之髙岑詩駕言出遊以寫我憂】暮雨向三峽【髙唐賦旦爲朝雲暮爲行雨範雲樂府暮雨潤羅衣晉書桓沖傳樂鄕城以上四十餘里北枕大江西接三峽輿地誌楚地有三峽明月峽巫山峽廣澤峽】春江繞雙流【顏延之詩春江壯風濤劉孝綽詩欲待春江暮爭途向洛陽蜀都賦帶二江之雙流抗峩】

【嵋之重阻注江水出岷山分爲二江徑成都南東流經之故曰帶也揚雄蜀都賦兩江弭其前】今來一登望【詩今我來思雨雪霏霏曹植詩始出嚴霜結今來白露晞漢書陳湯傳每過城邑山川常登望】如上九天遊【易云上於天楚辭九天之際安放安屬漢書郊祀志九天巫祀九天師古注九天者謂中央鈞天東方蒼天東北昊天北方天西北幽天西方皓天西南朱天南方炎天東南陽天也晉書樂志奮鷹揚振幹威曜電光淩九天】

劉長卿

白鷺【爾雅鷺舂鉏注白鷺也頭翅背上皆有長翰毛江東人取爲睫攡枚乘七發其始起也洪淋淋焉若白鷺之下翔劉孝威詩白鷺隠靑苗】

亭亭常獨立【水經注雷澤西南十許裏有小山孤立峻上亭亭嵥峙謂之歷山魏文帝詩西北有浮雲亭亭如車蓋晉書庾敳傳有逺韻處眾人中居然獨立北史盧思道傳作孤鴻賦序曰鎩翮墻陰偶影獨立】川上時延頸【論語子在川上陶潛詩昭昭天宇闊晶晶川上平史記司馬相如傳南夷之君西僰之長常效貢職不敢怠墮延頸舉踵喁喁然皆爭歸義欲爲臣妾】秋水寒白毛【莊子秋水時至百川灌河沈約攜手曲斜簪映秋水開鏡比春妝詩有馬白顚疏白顚額有白毛駱賔王詠鵞詩白毛浮緑水紅掌撥淸波】夕陽弔孤影【詩度其夕陽謝朓後園賦日棲楡柳霞照夕陽陶潛詩欲言無子和揮杯勸孤影謝靈運詩孤影莫與諼王勃寒梧棲鳯賦月照孤影】幽姿閒自媚【謝靈運詩潛虯媚幽姿古樂府入門各自媚誰肯相爲言】逸翮思一騁【郭璞詩逸翮思拂霄迅足羨逺遊鮑照舞鶴賦逸翮後塵翺翥先路】如有長風吹【晉書宗慤傳叔父問所志慤曰願乘長風破萬里浪庾信賦吹落葉之扁舟飄長風於上游詩籜兮籜兮風其吹女】靑雲在俄頃【屈原九歌靑雲衣兮白霓裳魏志荀攸賈詡傳贊注張子房靑雲之士非陳平之倫郭璞江賦倏忽數百千里俄頃】

張九齡

奉和聖制送十道采訪使及朝集使【唐書百官志注景云二年置十道按察使道各一人開元二年曰十道按察采訪處置使漢制考漢之朝集使謂之上計吏謂上一年計防文書及功狀也】

三年一上計【史記範雎傳昭王召王稽拜爲河東守三嵗不上計通典開元二十五年命諸道采訪使考課善績三年一奏漢書張蒼傳蒼以列侯居相府領主郡國上計者】萬國趨河洛【左傳禹會諸侯於塗山執玉帛而朝者萬國張正見詩軌文通萬國史記封禪書三代之君皆在河洛之間張衡東京賦溯洛背河左伊右瀍】課最力已陳【漢書兒寛傳寛遷左內史以負租課殿當免民恐失之大家牛車小家擔負輸租課更以最唐書柳冕傳漢法三載上計以防課最班彪王命論英雄陳力羣策畢舉】賞延恩復博【書罰勿及嗣賞延於世謝靈運賦荷賞延之渥恩】垂衣深共理【易黃帝堯舜垂衣裳而天下治何遜詩垂衣化比屋吳志步隲傳賢人君子所以興隆大化佐理時務者也】攺瑟其咸若【漢書董仲舒傳譬之琴瑟不調甚者必解而更張之乃可鼓也書山川鬼神亦莫不寧曁鳥獸魚鼈咸若王勃詩禮樂咸若】首路回竹符【諸葛亮詔旍麾首路史記孝文帝紀初與郡國守相爲銅虎符竹使符注以竹箭五枚長五寸鐫刻篆書第一至第五】分鑣揚木鐸【晉書孝武帝贊鄭叔分鑣梁昭明太子文選序分鑣並驅周禮天官小宰注古者將有新令必奮木鐸以警眾使明聴也木鐸木舌也文事奮木鐸武事奮金鐸】戒程有攸往【任昉書零雪戒途非滅迹之郊梁簡文帝詩絕水亟稽程易君子有攸往】詔餞無淹泊【詩申伯言邁王餞於郿陶潛詩淹畱忘宵晨又前途當防許未知止泊處】昭晰動天文【鮑照樂府智哉眾多士服理辧昭晰易觀乎天文以察時變潘嶽閒居賦窺天文之祕奧】殷勤在人瘼【司馬遷報任安書僕與李陵未嘗銜杯酒接殷勤之餘懽謝靈運樂府鄙哉愚人戚戚懷瘼】持久望玆念【東方朔七諫皇天保其髙兮后土持其久書念玆在玆】克終期所托【詩靡不有初鮮克有終阮籍詩人誰不善始尠能克厥終】行矣當自彊【史記楚世家伍尙謂伍胥曰子其行矣易天行健君子以自彊不息禮記知困然後能自彊也】春耕庶秋獲【國語以待時耕注時耕謂立春之後漢書食貨志春耕夏耘秋獲冬蔵庾信詩谷口看秋獲】

張說

過蜀道山【水經注秦恵王欲伐蜀而不知道作五石牛以金置尾下言能屎金蜀王負力令五丁引之成道】

我行春三月【詩我行其野蕭慤春賦三月春風已復流丘遲與陳伯之書暮春三月江南艸長】山中百花開【沈約詩山中有桂樹庾信詩緑房千子熟紫穂百花開】披林入峭蒨【南史徐勉傳臨池觀魚披林聴鳥張載詩披林采新橘左思招隠詩峭蒨靑蔥間竹柏得其眞】攀磴陟崔嵬【水經注石磴縈委若羊腸焉梁蕭統詩牽蘿下石磴攀桂陟松梁詩陟彼崔嵬四皓采芝操樹木莫莫髙山崔嵬】白雲半峯起【陶景詩山中何所有嶺上多白雲謝靈運詩巖髙白雲屯梁簡文帝詩絕嶺隔天余長嶼橫山半】淸江出峽來【水經岷山在蜀郡氐道縣大江所出至巫縣故城南又東徑巫峽注巫山峽而蜀水不流望帝使鼈靈鑿巫峽通水蜀得陸處】誰知髙深意【魏武帝短歌行山不厭髙水不厭深水經注函谷闗邃岸天髙空谷幽深】緬邈心幽哉【陶潛閒情賦顧襟袖以緬邈張正見詩披襟出蘭畹命酌動幽心】

李白

廬山東林寺夜懷【後漢書郡國志志廬山在尋陽縣其山大嶺凡七重圓基周回垂三百五里釋氏通鑑慧逺於山東建東林寺山神降靈願加資助一統志廬山在九江府城南二十五里東林寺在廬山晉慧逺與同門慧永居西林學徒日眾別居林之東謝靈運爲鑿池種蓮號蓮社】

我尋靑蓮宇【駱賔王詩物外狎招尋梁簡文帝佛像銘滿月爲面靑蓮在眸唐太宗立寺詔法鼓所振變炎火於靑蓮陳子昂詩聞道白雲居窈窕靑蓮宇】獨往謝城闕【淮南子山谷之人輕天下細萬物而獨往沈約詩秋風西北起飄我過城闕】霜淸東林鐘【謝朓詩淸霜落素枝王襃詩律攺三秋節气應九鐘霜駱賔王詩風霜入曙鐘庾信詩獨聴竹林鐘】水白虎溪月【古逸詩浩浩白水廬山記慧逺法師送陶元亮陸修靜與語道合不覺送過虎溪因大笑世傳三笑圖一統志虎溪在九江府城南江總賦寢處風雲馮棲水月】天香生虛空【水經注爾時諸神天人側塞空中散天香花庾信浮圖詩天香下桂殿仙梵入伊笙法華經其佛嘗處虛空爲眾說法】天樂鳴不歇【張衡西京賦昔者大帝悅秦繆公而覲之饗以鈞天廣樂博物志漢武帝時弱水西國有人來獻香積九十餘日香猶不歇】宴坐寂不動【沈約法王寺碑振錫經行祗林宴坐易寂然不動感而遂通天下之故】大千入毫髮【華嚴經二千大千世界之中有百億須彌山江總香贊海岸相傳香流大千論衡方今聖明有浸丰益美之化無細大毫髮之虧鮑照詩毫髮一爲瑕丘山不可勝】湛然防眞心【王維西方變畫贊湛然不動疑過於往來漢書王貢傳序獨嚴湛防不作茍見不治茍得陳書周正傳凝心妙本常自得於天眞】曠刼防出沒【髙僧傳昔漢武穿昆明池底得黒灰問東方朔朔曰可問西域梵人後竺法蘭至眾人追問之蘭云世界終盡刼火洞燒此灰是也謝朓詩出沒眺樓雉何遜七召居隠燐而出沒】送溫處士歸黃山白鵞峯舊居【元和郡縣誌黃山在太平縣西南四十里上有泉水泉側多黃連羅願新安誌黃山舊名黟山在歙縣西北百二十八里東南則歙西南爲休寧西北則蔽於寧國府之太平縣唐天寶六年勅攺爲黃山】

黃山四千仞【新安誌黃山髙一千一百八十仞】三十二蓮峯【一統志黃山有峯三十二水源亦三十六】丹崖夾石柱【晉書宋纎傳丹崖千丈靑壁萬尋盧照鄰賦疑石柱之亭亭】菡萏金芙蓉【詩彼澤之陂有蒲菡萏張翰詩團輔圓頤菡萏芙蓉爾雅疏江東人呼荷華爲芙蓉】伊昔升絕頂【王襃詩山窻臨絕頂盧照鄰詩絕頂橫臨日孤峯半倚天】下窺天目松【魯靈光殿賦玉女窺窻而下視水經注洞溪水出吳興郡於潛縣北天目山杭州圖經天目山上有兩湖如左右目故名陶潛詩泉従山中來早晚發天目】仙人鏈玉處【古詩仙人騎白鹿紫微夫人詩鏈玉飛八瓊】羽化畱余蹤【晉書許邁傳邁徧遊名山後莫測所終好道者皆謂之羽化庾信碑淸徽令範千載余蹤】亦聞溫伯雪【莊子溫伯雪子適齊捨於魯仲尼見之而不言子路曰吾子欲見溫伯雪子久矣見之而不言何耶王融爲竟陵王與隠士劉虯書昔宣尼之見伯雪師利之往維摩豈不知相忘之道哉諒有以也】獨往今相逢【江淹詩凝神任獨往古詩相逢狹路間】采秀辭五嶽【楚辭采三秀於山前東方朔文踐赤縣而遨五嶽行陂澤而息名山】攀巖歷萬重【謝靈運詩攀林搴落英駱賔王詩靑山防萬重】歸休白鵞嶺【北史邢昭傳性好談賞公事歸休恆須賔客自伴舊注白鵞嶺在黃山】渴飲丹砂井【淮南子渴而求飲抱朴子臨沅廖氏世世壽考後徙去他人居之復多壽考疑其井水赤掘之得丹砂數十斛】鳳吹我時來【梁武帝樂府丈人少徘徊鳯吹方參差陶潛詩時來茍防防宛轡憩通衢】云車爾當整【水經注衞叔卿居華山中嘗乘雲車駕白鹿見漢武帝顏氏家訓車乘衣服必貴齊整】去去陵陽東【世說去去無可復用相投宣州誌陵陽山在涇縣西南百里乃陵陽竇子明釣龍之處】行行芳桂叢【古詩行行重行行淮南子招隠士桂樹叢生兮山之幽】回溪十六度【新安誌黃山有溪二十四潘嶽詩回溪縈曲阻謝靈運詩對嶺臨回溪】碧嶂盡晴空【沈約詩崚嶒起靑嶂】他日還相訪【南史陶子鏘傳子鏘逢謝超宗下車相訪詣建康令】乘橋躡彩虹【史記夏紀山行乘檋注檋一作橋以鐵如錐施履下以上山不蹉跌也楚詞建彩虹以摽搖沈約詩標峯彩虹外】

遊南陽白水登石激作【漢書地理誌南陽郡縣舂陵師古注元朔五年以零陵泠道之舂陵鄕封長沙王子買爲舂陵侯至戴侯仁徙南陽白水鄕水經注渭水又東與丰水防無他髙山異巒所有惟原阜石激而已】

朝涉白水源【楚辭朝吾將濟於白水兮晉書載記登山涉水一統志白河在湖廣鄖陽府城東北源出南陽府鄧州界下入漢江】蹔與人俗疎【任昉序有髙世之度脫落塵俗】島嶼佳境色【江總修心賦望島嶼之邅回面江源之重沓世說顧長康每食蔗自尾至本人問之曰漸入佳境】江天涵淸虛【謝莊詩煙竟山郊逺霧罷江天分漢書敍傳淸虛澹泊世說淸虛日來滓穢日去】目送去海云【嵇康詩目送歸鴻手揮五弦江總詩去云目徒送離琴手自揮淮南子四海之云湊千里之雨至】心閒遊川魚【孫綽賦遊覽旣周體靜心閒莊子若遊魚者釣繳以投之潘嶽詩遊魚動圓波】長歌盡落日【張衡賦展淸聲而長歌謝靈運撰徵賦望新晴於落日】乘月歸田廬【晉書袁宏傳謝尙鎭牛渚秋夜乘月率爾與左右微服泛江謝靈運詩乘月弄潺湲古詩長揖歸田廬】

九日

今日云景好【陶潛詩今日天气佳張安世房中歌芬樹羽林云景杳冥江淹詩山川吐幽气云景抱長懷】水緑秋山明【何遜詩水緑半含苔江淹詩金鏤暎秋山顏延之詩山明望松雪】攜壺酌流霞【北齊書李元忠傳每挾彈攜壺遨遊裏閈遇防飲酌蕭然自得揚雄甘泉賦噏淸云之流霞兮飲若木之露英虞世南詩緑蟻泛流霞】搴菊泛寒榮【楚辭朝搴阰之木蘭注搴取也陶潛九日閒居詩寒華徒自榮】地逺松石古【桓法闓詩當知勝地逺於此絕囂塵顏延之詩序松石峻絕蔥翠陰煙】風揚弦管淸【班固詩晨風揚激聲嵇康聲無哀樂論必須聖人理其弦管爾乃雅音得全也孔徳紹詩鈞天金石響洞庭弦管淸】窺觴照歡顏【吳均樂府緑觴皎鏡華如碧梁簡文帝賦照瓊顏而俯撚徐丰之詩零觴飛曲津歡然朱顏舒】獨笑還自傾【蜀志譙周傳誦讀典籍欣然獨笑陶潛詩一觴𨿽獨進杯盡壺自傾】落防醉山月【晉書孟嘉傳爲桓溫參軍九月九日溫宴龍山寮佐畢集有風至吹嘉防墮落謝朓詩山中上芳月故人淸樽賞】空歌懷友生【盧照鄰詩寶貺幽難識空歌迥易分詩𨿽有兄弟不如友生陳琳詩閒居心不娯駕言従友生】

天臺曉望【眞誥天臺山髙一萬八千丈周回八百里山有八重四面如一當牛斗之分上應臺星故名天臺一統志天臺山在浙江臺州府天臺縣西一百一十里】

天臺鄰四明【謝靈運山居賦天臺四明相接連唐書地理誌明州余姚縣有四明山一統志四明山在浙江寧波府西南一百五十里跨紹興臺州之境】華頂髙百越【洞天福地記華頂峯在天臺縣東北六十里蓋天臺第八重最髙處沈佺期詩華頂居最髙晉書地理誌秦始皇初並天下興師逾江平百越之地】門標赤城霞【孫綽天臺山賦赤城霞起以建標王融詩霞如赤城起】樓棲滄島月【一統志四明山上有石窻四穴通日月星辰之光又有石樓石鼓之類十洲記滄海島在北海中四面絕海各五千里水皆滄色】憑髙登逺覽【棗據詩徙倚憑髙山王僧孺詩憑髙且一望何宴賦遙目九墅逺覽長圖晉書杜預傳曠然逺覽情之所安也】直下見溟渤【杜審言詩仰攀人屢息直下騎才通廣韻溟溟海渤渤海也】云垂大鵬翻【莊子鵬之大不知其防千里也又其翼若垂天之云吳都賦大鵬繽翻翼若垂天】波動巨鼇沒【張融海賦波動則星河如覆王筠詩水動連山波列子渤海之中有山無所倚著嘗隨波上下往還不得暫峙帝使巨鼇十五舉首而戴之】風潮爭洶湧【謝靈運詩風潮難具論上林賦沸乎暴怒洶湧澎湃琴賦洶湧騰薄奮沫揚濤】神怪何翕忽【史記封禪書遣方士求神怪采芝艸以千數揚子神怪茫茫吳都賦神化翕忽函幽育明注翕忽疾貌】觀奇迹無倪【江淹詩觀奇經丙穴謝靈運詩溟漲無端倪崔國輔詩揮手入無倪】好道心不歇【沈約詩寧爲心好道直由意無窮孔稚圭北山移文林慚無盡澗愧不歇】攀條摘朱實【古詩攀條折其榮陶潛詩黃花復朱實食之壽命長】服藥鏈金骨【論衡服藥固壽益其身年抱朴子金丹鏈人身體故能令人不老庾闡詩赤松遊霞乘煙封子鏈骨成仙鮑照詩自非挺金骨焉能諧夙願】安得生羽毛【列仙傳毛女在華陰山中獵人往往見之徧身生毛自云秦宮人又偓佺采藥父也好食松實體毛數寸能飛行逐奔馬曹植詩毛羽被身形】千春臥蓬闕【謝朓詩吹萬化而不喧度千春而可並王勃詩芝防光分野蓬闕感規模】

書情寄従弟邠州長史昭【唐書地理誌邠州新平郡義寧二年置唐書地理誌武徳十年攺雍州別駕曰長史髙宗卽位攺別駕皆爲長史天寶元年攺刺史曰太守下郡置長史一員秩従五品】

自笑客行久【鮑照詩客行惜日月陰鏗詩客行逢日暮南平穆王鑠擬古誰爲客行久屢見流芳歇】我行定防時【謝朓詩我行𨿽紆阻兼得尋幽蹊王勃詩遊子防時還】緑楊已可折攀取最長枝【劉孝威詩枯楊猶更緑臥栁尙還生梁簡文帝詩楊栁亂成絲攀折上春時張協賦揮長枝以揚緑祖孫登詠柳詩長枝拂漢宮】翩翩弄春色【夏侯湛賦茂樹蒼蒼纎枝翩翩王儉詩黃鳥弄春飛謝朓詩春色滿皇州庾信詩春色方盈野枝枝綻翠英】延佇寄相思【離騷結幽蘭而延佇古詩上言長相思下言久離別】誰言貴此物意願重瓊防【古詩此物何足貴但感別經時陸機擬古玉顏侔瓊防注瓊防玉花也】昨夢見恵連朝吟謝公詩【南史謝恵連傳恵連年十嵗能屬文族兄靈運加賞之云毎有篇章對恵連輒得佳句嘗於永嘉西堂詩思不就忽夢見恵連卽得池塘生春艸之句大以爲工】東風引碧艸不覺生華池【爾雅東風謂之谷風古詩東風搖百艸陳子昂春臺引感陽春兮生碧艸之油油江淹詩願従丹丘駕長弄華池滋】臨玩忽云夕杜鵑夜鳴悲【徐陵詩臨玩自多奇本艸杜鵑出蜀中今南方亦有之狀如雀鷂而慘黒春暮卽鳴夜啼達旦其聲哀切田家候之以興農事】懷君芳嵗歇【陳子昂詩懷君萬里別鮑照詩芳嵗猶自可日夜望君歸】庭樹落紅滋【潘嶽秋興賦庭樹槭以灑落兮勁風戾而吹帷梁簡文帝詩庭樹吐花滋王融詩瓊樹落晨紅】

杜甫

大云寺贊公房【唐書武后紀天授元年置大云寺長安志大云經寺在京城朱雀街南懷逺坊之東南隅本名光明寺武后初幸此寺沙門宣政進大云經因攺名焉】

燈影照無睡【梁簡文帝志銘智燈影張正見詩華燈共影落法苑珠林𨿽防慧炬照愚昧猶目盲詩夙夜無寐】心淸聞妙香【劉勰新論神恬心淸則形無累矣維摩經菩薩各坐香樹下聞斯妙香卽獲一切得蔵三昧】夜深殿突兀【劉瑗詩月光移數尺方知夜已深王勃九成宮頌序合殿宵深歸云納影於重廡竇臮述書賦重則突兀嵩華】風動金瑯璫【南史齊宗室子顯傳風動春朝陳後主詩風動萬籟答漢書西域傳注瑯璫長鎖也今殿角皆有之一曰殿角懸鈴其聲瑯璫】天黒閉春院【晉書天文志天了無質仰而瞻之髙逺無極故蒼蒼然譬之俯察千仞之深谷而窈黒也周禮天官閽人以時啟閉王勃白鶴寺碑更起招提之院】地淸棲暗芳【宋之問詩暗芳足幽气】玉繩回防絕【春秋元命苞玉衡北兩星爲玉繩謝朓詩玉繩低建章鮑照賦星翻漢回謝靈運詩防絕𨿽殊念】鐵鳳森翺翔【班固賦鳳鶱翥於甍標咸遡風而欲翔王勃文鐵鳳連甍文王操翼翼翺翔彼鳳凰兮】梵放時出寺【異苑曹思王植登魚山忽聞巖岫裏有誦經聲便效而則之今梵唱皆植所造庾信詩中天梵響來劉楨詩步出北寺門】鐘殘仍殷牀【張說詩城外宵鐘徹閨門曙火殘詩殷其雷傳殷雷聲也異苑沙門支法存有八尺沈香板牀】明朝在沃野【戰國策蘇秦說秦恵王曰大王之國沃野千里陸機詩沃野爽且平】苦見沙塵黃【梁簡文帝碑刼數沙塵寂寥誰辧王僧達詩黃沙十里昏何承天樂府戰城南衝黃塵】

王維

早朝

皎潔明星髙【謝靈運賦明舒照兮殊皎潔詩子興視夜明星有爛】蒼茫逺天曙【沈約詩蒼茫失洲嶼張正見詩長楡接逺天】槐霧暗不開【何遜詩槐霧曉氤氳江總詩霧暗山中日中論霍然若開霧而觀天】城鴉鳴稍去【河東記鵶鳴國周遞數百里其間日月所不及終日昬暗常以鴉鳴知晝夜】始聞髙閣聲【後漢書樊宏傳所起廬舍皆有重堂髙閣張正見詩髙閣暎奔曦】莫辧更衣處【漢書灌夫傳坐乃起更衣稍稍去】銀燭已成行【江總詩掛纓銀燭下晉書潘嶽傳芻秣成行】金門儼騶馭【揚雄解嘲今吾子幸得應金門上玉堂有日矣張正見詩騶馭郁相催】

贈裴十迪

風景日夕佳【晉書王導傳風景不殊舉目多江山之異詩日之夕矣陶潛詩山气日夕佳】與君賦新詩【嵇康琴賦臨淸流賦新詩陶潛詩春秋多佳日登髙賦新詩】澹然望逺空【揚雄長揚賦使海內澹然永無邊城之菑金革之患王勃思春賦惜靑樓之望逺李白詩晴雲散逺空】如意方支頤【庾信對酒曲王戎如意舞莊子左手支頤】春風動百艸【莊子春風發而百艸生古詩四顧何茫茫東風搖百艸】蘭蕙生我籬【離騷余旣滋蘭之九畹兮又樹蕙之百晦司馬相如上林賦下摩蘭蕙上拂羽蓋爾雅樊籬也注謂藩籬】曖曖日暖閨【離騷時曖曖其將逝兮結幽蘭而延佇王筠有所思樂府曖曖巫山髙江淹四時賦旭日始暖蕙艸可織又閨中風暖陌上艸薫】田家來致詞【漢書楊惲傳田家作苦古樂府羅敷前致詞使君一何愚】欣欣春還臯【陶潛歸去來辭木欣欣以向榮宗楚客詩九重中禁啟七日早春還潘嶽秋興賦耕東臯之沃壤兮注水田曰臯東者取其春意】淡淡水生陂【潘嶽詩緑池泛淡淡孫權遺曹公書春水方生公宜速去淮南子譬若同陂而灌田其愛水均也陰鏗詩萬頃溢澄陂】桃李𨿽未開【詩何彼穠矣華如桃李史記李廣傳贊桃李不言下自成蹊】荑萼滿芳枝【張說張司馬序室邇蘭芬族聨荑萼楚辭折芳枝與瓊華兮沈約詩流鶯復滿枝】請君理還策【陶潛詩悵恨獨策還﨑嶇歷榛曲南史隠逸傳褚伯玉往剡居瀑布山三十餘年丘珍孫與王僧達書曰禇先生不事王侯髙木食有年載矣望其還策之日蹔紆淸塵亦願助爲譬說】敢告將農時【孟子不違農時陶潛歸去來辭農人告余以春及將有事於西疇】

常建

西山

一身爲輕舟【鮑照詩一身仕闗西維摩經是身如浮雲曹植洛神賦禦輕舟而上溯陳子昂詩騖檝漾輕舟】落日西山際【謝靈運賦望新晴於落日晉書王徽之傳西山朝來致有爽气耳】常隨去帆影【何遜詩去帆若不見試望白雲中梁簡文帝詩渺渺去帆驚賀朝淸詩巖巖石帆影如得海風便】逺接長天勢【徐防觀濤詩稍見逺天浮駱賔王詩層巖逺接天王勃滕王閣序秋水共長天一色又詩洲渚亙長天】物象歸餘淸【莊子凡有貌象聲色者皆物也水經注荊門山南有門象虎牙以物象受名李嶠詩金簴有餘淸】林巒分夕麗【孔稚圭北山移文望林巒而有失江淹賦旣艷溢於時暮方照麗於霜分】亭亭碧流暗【陶潛詩亭亭淩風桂梁元帝賦巖亭亭其似蓋喬知之詩下有碧流水上有丹桂香王勃詩虛巖辧暗流】日入孤霞繼【擊壤歌日出而作日入而息劉孝綽詩日入江風靜孔稚圭北山移文髙霞孤暎王勃滕王閣序落霞與孤騖齊飛】渚日逺陰暎【謝靈運詩云日相輝暎謝朓詩竹樹澄逺陰】湖云尙明霽【宋玉髙唐賦風止雨霽雲無處所謝靈運詩時竟夕澄霽雲歸日西馳】林昬防色來【沈烱詩林煙樹下昬江淹詩風光多樹色】岸逺荊門閉【徐堅棹歌行煙生歸岸逺水經注江水東歷荊門虎牙之間荊門山在南上合下開其狀似門】至夜轉淸迥【曹植詩淸夜遊西園張九齡詩淸迥江城月流光萬里同】蕭蕭北風厲【楚辭九歌風颯颯兮木蕭蕭詩北風其涼晉書樂志涼風淸且厲】沙邊鴈鷺泊【詩鳬鷖在沙謝朓賦星回窮紀沙鴈相飛盧照鄰詩迸水驚愁鷺騰沙起狎鷗左思蜀都賦羽族紛泊】宿處蒹葭蔽【劉希夷詩暮宿南洲艸詩蒹葭蒼蒼白露爲霜鮑照賦對蒹葭之遂黃視零露之方白】圓月逗前浦【唐太宗詩照璧臺圃月飄珠箔穿露梁簡文帝詩逗浦憶辰陽陳子昂詩沙浦明如月】孤琴又搖曳【王敬伯歌垂月照孤琴鮑照歌行搖曳髙帆舉】泠然夜遂深【莊子列子禦風而行泠然善也王勃賦峯深夜久潭靜秋新】白露霑人袂【禮記孟秋之月白露降古詩白露沾野艸時節忽復易王粲詩迅風拂裳袂白露霑衣襟】

岑參

聞崔十二侍禦灌口夜宿報恩寺【元和志灌口鎭在灌縣西二十六里後魏置】

聞君尋野寺便宿支公房【王績詩結衣尋野路負杖入山房髙僧傳支遁字道林陳畱人家世事佛投迹越之剡山於沃州小嶺立寺行道僧眾稟學】溪月泠深殿【王績詩淸溪歸路直乘月夜歌還薛道衡詩月泠疑秋夜陳後主詩殿深炎气少】江云擁回廊【宋之問詩江云欲變霞異聖傳玉帝所居常有紅雲擁之王勃龍懷寺碑回廊防窱自吐風飇】然燈松林靜【梁元帝詩然燈疑夜火張說詩然燈美夜月初圓魏書彭城王勰傳髙祖幸代都路傍有大松樹十數根令勰賦詩其詩曰問松林松林經防冬山川何如昔風雲與古同劉勰新論林之性靜所以動者風搖之也】煮茗柴門香【六帖逸人王休居太白山毎冬取溪冰琢其精瑩者煮建茗供賔客曹植樂府柴門何蕭條陶潛文翳翳柴門事我宵晨】勝事不可接【南史齊竟陵王子良傳子良少有淸問禮才好士善立勝事謝朓詩馳暉不可接何況隔兩鄕】相思幽興長【李陵詩各言長相思謝朓詩別後能相思何嗟異封壤陳子昂詩山深興轉幽】

林臥

偶得魚鳥趣【嵇康與山巨源書遊山澤觀魚鳥心甚樂之陶潛詩有客賞我趣每每顧林園】復玆水木涼【謝混遊西池詩水木湛淸華劉孝威詩臨池愛水涼】逺峯帶雨色【謝靈運遊南亭詩宻林含餘淸逺峯隠半規朱超對雨詩落照依山盡浮涼帶雨來】落日搖川光【謝靈運撰徵賦望新晴於落日起明光於霽月江總詩水上動搖明盧照鄰詩川光搖水箭】臼中西山藥【易防木爲杵掘地爲臼杜預疏藥杵臼澡槃熨斗釡甕銚槃鎢鋗皆亦民間之急用也魏文帝折楊栁行西山一何髙髙髙殊無極上有兩仙童不飲亦不食與我一丸藥光耀有五色沈約詩若防西山藥頽齡尙能度】袖裏淮南方【古詩置書懷袖中三嵗字不滅神仙傳漢淮南王劉安作內書二十二篇又中篇八章言神仙黃白之事名爲鴻寶】惟愛隠幾時【孟子隠幾而臥注隠憑也莊子南郭子綦隠幾而坐仰天而噓嗒然似喪其耦】獨遊無何鄕【南史陶景傳景特愛松風庭院皆植松有時獨遊泉石望見者以爲神仙莊子今子有大樹患其無用何不樹之於無何有之鄕廣莫之野】

劉長卿

關門望華山【一統志潼關在華陰縣東四十里名勝志潼水在闗西一里闗因以名自函谷至斯髙出云表山海經華山其髙五千仞削成而四方逺而望之有若華狀】

客路瞻太華【梁簡文帝詩客行祗念路書西傾朱圉鳥鼠至於太華西都賦表以太華終南之山】三峯髙際天【崔顥詩岧嶤太華俯咸京天外三峯削不成漢書嚴助傳三代至盛際天接地】夏云亙百里【顧愷之詩夏云多奇峯謝朓詩玆山亙百里合沓與云齊】合沓遙相連【謝靈運詩巒隴有合沓往來無蹤轍魏文帝登臺賦溪谷行以交錯艸木郁其相連】雷雨飛半腹【易雷雨之動滿盈左思魏都賦雷雨窈而未半廬山記水出山腹掛流三四百丈飛湍云表】太陽在其巓【詩十月之交疏日者太陽之精詩維山崔巍傳崔巍山巓也】翠微闗上近【庾信詩金鞍上翠微丘遲賦永展帶於關上長緝巾於林底】瀑布懸林邊【孫綽遊天臺賦瀑布飛流以界道庾信詩長虹雙瀑布圓闕兩芙蓉易卽鹿無虞惟入於林中】愛此眾秀容【劉楨魯都賦岱宗邈其層秀沈佺期詩諸嶺皆峻秀中峯特美好淮南子泰山之容巍巍然髙】能令西望偏【左傳乃使公孫獲處許西偏景福殿賦溫房承其東序涼室處其西偏】徘徊忘暝色【甘泉賦徘徊招搖云遲遲兮謝靈運詩林壑斂暝色雲霞収夕霏】泱漭成陰煙【上林賦經乎桂林之中過乎泱漭之野顏延之曲水詩序松石峻峗蔥翠陰煙】曽是朝百靈【東都賦禮神祗懷百靈李百藥詩百靈警朝宗】亦云防羣仙【十洲記生洲上有仙家數萬王勃詩鳳琴調上客龍轡儼羣仙】瓊漿豈易挹【楚辭華酌旣陳有瓊漿些詩惟北有斗不可以挹酒漿】毛女非空傳【列仙傳毛女字玉姜秦始皇宮人逃之華陰山食松柏徧體生毛故謂之毛女張九齡河上公廟篇姓名終不識章句此空傳】彷佛仍佇想【仲長統樂志論呼吸精和求至人之髣髴傅亮修張良廟教過大梁者或佇想於夷門】幽期如眼前【謝靈運賦石幽期而知賢張揣景而示信梁簡文帝詩偏使紅花散飄揚落眼前】金天有淸廟【唐明皇帝詩四方皆石璧五位配金天詩於穆淸廟肅雝顯相上林賦登明堂坐淸廟】松柏隠蒼然【詩如松柏之茂古豓歌南山石巍巍松柏何離離陶潛詩蒼蒼谷中樹冬夏常如玆】奉陪蕭使君入鮑達洞尋靈山寺【鮑達洞未詳出處張蕓叟南徵錄繁昌東界有靈山寺踞山頂殿閣重復】

山居秋更鮮【南史謝靈運作山居賦並自注以言其事王維詩空山新雨後天气晚來秋】秋江相暎碧【李白詩掛帆秋江上陳子昂詩巖潭相映媚江淹賦水湛湛而空碧杜甫詩江碧鳥逾白】獨臨滄洲路【北史韋夐傳臨滄洲而謝支伯謝朓詩復協滄洲趣】如待掛帆客【南史鄧琬傳欲沿流掛帆杜甫詩掛帆逺色外驚浪滿吳越】遂使康樂侯【南史謝靈運襲封康樂公宋受命降公爵爲侯】披榛著雙屐【趙至與嵇康兄子蕃書涉澤求蹊披榛覓路南史謝靈運尋山陟嶺嘗著木屐上山則去其前齒下山去其後齒杜甫詩謝氏尋山屐】入雲開嶺道【杜甫詩半入江風半入云謝靈運山居賦山磯下而回澤瀨石上而開道】永日尋泉脈【水經注提琴命友嬉娯永日博物志無水之時人不知泉脈劉峻詩泉脈洞杳杳】古寺隠靑冥【法苑珠林五臺山方三百里中有佛光山仙華山王子塔古寺六所杜甫詩老身古寺風泠泠楚辭據靑防而攄虹兮王維詩連天凝黛色百里遙靑防】空中寒磬夕【列子夫天地空中之一細物岑參詩幽磬淸曉夕】蒼苔絕行徑【謝朓詩蒼苔依砌上六帖後漢張仲蔚蓬蒿滿空惟開一行徑】飛鳥無去迹【易飛鳥遺之音晉書文苑傳投魚深泉放飛鳥謝朓遊後園賦去鳥成行李白詩長空去鳥沒】樹杪下歸人【王維詩山中一夜雨樹杪百重泉王昌齡詩南粵歸人夢海樓】水聲過幽石【陶潛別傳淵明嘗聞田水聲倚杖聴之謝靈運詩白雲抱幽石】任情趣逾逺【北史李栗傳栗在道武前舒放倨惰不自只肅笑唾任情晉書嵇康傳其髙情雅趣率然逺】移步奇屢易【唐太宗詩移步出詞林離騷時繽紛其變易兮又何可以淹畱】蘿木靜防防【廣雅女蘿松蘿也李白詩紫藤掛云木仙詩壯气何防防】風煙深寂寂【楊烱詩林壑人事少風煙鳥路長何遜詩汀沙暮寂寂】徘徊未能去【駱賔王詩風景蹔徘徊洛神賦悵盤桓而不能去】畏共桃源隔【宗懍詩所言春不至未有桃花源趙景眞與嵇蕃書乘髙眺逺則山川幽隔】

禦選唐詩卷六補編

欽定四庫全書

禦選唐詩卷七

七言古

中宗皇帝

十一月誕辰內殿宴羣臣效栢梁體聨句【舊唐書中宗紀顯慶元年十一月乙丑生於長安唐書髙宗紀顯慶元年十一月乙丑以子顯生賜京官朝集使勲一轉三輔黃圗武帝元鼎二年春起栢梁臺帝嘗置酒其上詔羣臣和詩能七言者乃得上】

潤色鴻業寄賢才【帝班固西都賦序內設金馬石渠之署外興樂府協律之事以興廢繼絕潤色鴻業書任官惟賢才左右惟其人晉書山濤傳甄拔屈隠搜訪賢才】叨居右弼愧鹽梅【李嶠舊唐書本傳神龍二年代安石爲中書令三年加修文館大學士監修國史封趙國公易林左輔右弼金玉滿匱六典龍朔二年攺中書省爲西臺令爲右相書若作和羮爾惟鹽梅傳羮須鹽醋以和之】運籌帷幄荷時來【宗楚客舊唐書中宗紀景龍二年九月兵部尙書郢國公宗楚客左衛將軍紀處訥並同中書門下三品史記髙帝紀運籌帷幄之中決勝千里之外吾不如子房陶潛詩時來茍防宛轡憩通衢】職掌圖籍濫蓬萊【劉憲舊唐書本傳神龍初自吏部侍郎出爲渝州刺史俄而復入爲太僕少卿兼修國史加修文館學士六典文館學士掌詳正圖籍教授生徒又武徳初置修文館復攺爲】

【文館又學者稱東觀爲老氏蔵室道家蓬萊山】兩司謬忝謝鐘裴【崔湜舊唐書本傳景龍二年遷兵部侍郎俄拜吏部侍郎尋轉中書侍郎同中書門下平章事與鄭愔同知選事又中宗紀二年冬西京吏部設兩侍郎銓試東都又置兩銓魏志鐘防傳防字士季正始中爲祕書郎遷尙書中書侍郎世說王濬衝裴叔則詣鐘士季鐘曰裴楷淸通王戎簡要後二十年此二賢當爲吏部尙書冀爾時天下無滯才】禮樂銓管效涓埃【鄭愔唐書中宗紀三年三月太常少卿鄭愔守吏部侍郎續漢書張奮拜太常上疏言漢當攺作禮樂圖書謹條禮樂異議三事願下有司以時考定六典太常卿之職掌邦國禮樂郊廟社稷之事少卿爲之貳說文涓小流貌又埃塵也李善上文選注表撮壤崇山導涓宗海謝朓詩散漫似輕埃】陳師振旅淸九垓【趙彥昭舊唐書中宗紀三年二月以兵部侍郎趙彥昭爲中書侍郎同中書門下平章事詩陳師鞠旅又振旅闐闐淮南子我與子汗漫期乎九垓之上梁簡文帝南郊頌九垓同軌四海無波】欣承顧問侍天杯【李適舊唐書本傳景龍中爲中書舍人轉工部侍郎後漢書章帝紀朕思逢直士側席異聞皆欲置於左右顧問省納晉屮興書徐邈性好學尢善經傳補中書舍人專在西省每有顧問輒有獻替十洲記周穆王時西域獻夜光常滿杯暝夕出杯以向天比旦水汁滿中甘而香美斯實靈人之器張衡西京賦昔者天帝說秦繆公而覲之饗以鈞天廣樂帝有醉焉】銜恩獻壽栢梁臺【蘇頲舊唐書本傳神龍中累遷給事中修文館學士中書舍人漢書東方朔傳朔捧觴再拜上萬嵗壽顏延之七繹暱賔獻壽中人奉膳謝莊賦乃命執事獻壽羞璧三輔舊事栢梁臺以香栢爲之香聞數十里】黃縑靑簡奉康哉【盧蔵用舊唐書本傳景龍中爲吏部侍郎又遷黃門侍郎兼昭文館學士轉工部侍郎尙書右丞劉孝威詩仁祀盛黃縑禮壇優紺席蘇頲授薛稷諫議大夫制擁垣宻勿字列黃縑仙闥従容文飛赤管後漢書吳祐傳父恢爲南海太守欲殺靑以寫經書庾肩吾詩羽陵靑簡出嬀泉緑字分書庶事康哉潘尼詩協心毘聖世畢力讚康哉】鮿生侍従忝王枚【李人舊唐書本傳景龍中累遷中書舍人史記畱侯世家鮿生教我距闗通典中書舍人専掌詔誥侍従署勅宣防漢書王襃傳襃字子淵蜀人作中和樂職詩選好事者依鹿鳴之聲習而歌之上乃徵襃旣至詔褎爲聖主得賢臣頌上數與襃等放獵所幸宮館輒爲歌頌又枚乘傳乘字叔淮陰人遊梁梁客皆善屬詞賦乘尢髙武帝聞乘乃以安車蒲輪徵謝恵連雪賦乃命防酒防賔友召鄒生延枚】右掖司言實不才【馬懷素舊唐書本傳應進士舉登文學優贍科四遷左臺監察禦史六典皇城在都城之西北南面三門中曰端門左曰左掖門右曰右掖門漢舊儀侍禦史周官也漢興因而不攺掌注言語糺諸不法】宗伯秩禮天地開【薛稷舊唐書本傳稷舉進士景龍中爲諫議大夫昭文館學士累拜中書侍郎歷工部禮部尙書周禮大宗伯之職掌建邦之天神人鬼地示之禮以佐王建邦國書天秩有禮自我五禮有庸哉】帝歌難續仰昭回【宋之問舊唐書本傳景龍中爲考工員外郎時中宗增置修文館學士擇朝中文學之士之問與薛稷杜審言並膺其選當時榮之書帝庸作歌曰勅天之命惟時惟防乃歌曰股肱喜哉元首起哉百工熙哉乃賡載歌曰元首明哉股肱良哉庶事康哉傳賡續載成也詩倬彼云漢昭回於天】微臣捧日變寒灰逺慚班左媿遊陪【上官婕妤舊唐書后妃傳名婉兒常勸帝廣置昭文學士盛引當朝詞學之臣數賜遊宴賦詩倡和漢武帝內傳景帝夢神女捧日以授王夫人夫人吞之十四月而生武帝鮑照詩寒灰防更燃漢書外戚傳成帝遊於後庭嘗欲與班婕妤同輦載婕妤辭上善其言乃止婕妤誦詩每進見上依則古禮晉書后妃傳左貴嬪名芬少好學善綴文帝聞而納之奉始八年封修儀陸機詩居陪華幄出従朱輪鮑照詩陳鐘陪夕防唐詩紀事景龍二年十一月十五日中宗皇帝降誕日內殿宴羣臣因爲栢梁體聨句帝謂侍臣曰今天下無事朝野多歡欲與卿等詞人時賦詩宴樂可識朕意不須惜醉大學士李嶠宗楚客等跪奏曰臣等多幸同遇昌期謬以不才策名文館思勵駑朽庶裨河嶽旣陪天歡不敢不醉此後毎遊別殿幸離宮駐蹕芳苑鳴笳仙禁或戚裏宸筵王門巹席無不畢従】

景龍四年正月五日移仗蓬萊宮禦大明殿防吐蕃騎馬之戲因重爲栢梁體聨句【唐書中宗紀神龍三年九月庚子大赦攺元景龍唐書儀衞志凡朝防之仗三衞番上分爲五仗號衙內五衞一曰供奉仗以左右衞爲之二曰親仗以親衞爲之三曰勲仗以勲衞爲之四曰翊仗以翊衞爲之五曰散手仗以親勛翊衞爲之毎月以四十六人立內廊閤外號曰內仗朝罷皇帝步入東序門然後放仗雍錄大明宮本太極宮之後苑東北面射殿也地在龍首山上太宗初於其地營永安宮貞觀九年正月攺名大明宮髙宗龍朔二年就修大明宮攺爲蓬萊宮殿後蓬萊池爲名也至三年四月移仗蓬萊宮之含元殿二十五日始禦紫宸咸亨元年攺蓬萊宮爲含元殿長安五年又攺爲大明宮又東內大明宮元殿之北爲宣政殿宣政之北爲紫宸殿紫宸之北爲蓬萊殿又唐都城有三大內太極宮在西故名西內大明宮在東故名東內別有興慶宮號南內也三內更疊受朝而大明最數玉海含元殿長安元年攺爲大明殿唐書地理誌龍朔後皇帝常居大明宮乃謂之西內髙宗厭西內湫濕龍朔三年始大興葺曰蓬萊宮吐蕃傳吐蕃本西羌屬蓋百有五十種散處河湟江岷間地直京師西八千里南史傅之傳之素習騎乘於姚馳道內戲馬甚有姿制】

大明禦防臨萬方【帝廣韻宇又作防荀子賦充盈乎大防晉書武帝紀握圖禦宇敷化導民沈約樂歌淸蹕朝萬防端冕臨正陽書誕告萬方宋書樂志時齊七政朝此萬方】顧慙內政翊陶唐【皇后唐書中宗後韋氏京兆萬年人帝在東宮被選爲妃嗣聖初立爲皇后沈約謝章懷慙起懼載溢心顏周禮天官女史掌王后之禮以詔後治內政崔駰大理箴邈矣臯陶翊唐作士書惟彼陶唐有此冀方晉書樂志巍巍蕩蕩道邁陶唐典引炳諸典謨以冠徳卓絕者莫崇乎陶唐】鸞鳴鳳舞向平陽【長寧公主唐書長寜公主中宗女韋後所生公羊傳天子嫁女於諸侯必使諸侯同姓者主之山海經鸞鳥自歌鳳鳥自舞孫氏瑞應圖鸞鳥鳳凰之佐也律中五音喜則鳴舞易林龍遊鳳舞嵗樂民喜張正見歌鸞歌鳳舞集天臺金銀宮闕相向開史記曹參世家食邑平陽號曰平陽侯漢書外戚傳景帝王皇后長女號曰平陽公主史記衞靑傳注如淳云本陽信長公主爲平陽侯所尙】秦樓魯館沐恩光【安樂公主唐書安樂公主中宗最幼女姝秀辧敏韋後尢愛之列仙傳蕭史善吹簫秦穆公有女字弄玉妻焉教弄玉吹簫作鳯鳴爲作鳯樓夫妻居其上感鳳凰來集一夕皆隨鳳去梁昭明太子詩好在鳳樓中春秋莊公元年築王姬之館於外謝朓臨海公主銘飾館東魯言歸景族詩爲龍爲光箋言天子恩澤光耀被及者也】無心爲子輒求郎【太平公主唐書太平公主髙宗女武后所生後愛之傾諸女列子亦非無心者所能得近後漢書明帝紀館陶公主爲子求郎不許謂羣臣曰郎官上應列宿出宰百里非其人則民受其殃是以難之】雄才七步謝陳王【溫王重茂舊唐書中宗第四子聖歷三年封北海王神龍初進封溫王唐書中宗神龍元年二月甲戌進封北海郡王重茂爲溫王庾信謝滕王集序啟雄才蓋代逸气橫云魏志陳思王植字子建年十餘嵗誦讀詩論及辭賦數十萬言善屬文大和六年二月以陳四縣封植爲陳王世說文帝嘗令東阿王七步中作詩不成者行大法應聲便得詩南史謝靈運雲天下才共一石曹子建獨得八鬥奇才博識安足繼之】當熊讓輦愧前芳【上官昭容唐書上官昭容名婉兒西臺侍郎儀之孫天性韶警善文章年十四有所制作若素搆自通天以來內掌誥命掞麗可觀中宗卽位大被信任進拜昭容漢書外戚傳上幸虎圈熊佚出圈欲上殿馮婕妤直前當熊而立元帝以此倍敬重焉又成帝遊於後庭嘗欲與班婕妤同輦載媫妤辭上善其言而止傅休奕班媫妤畫贊斌斌婕妤履正修文進辭同輦以禮匡君納侍顯徳讜對解紛晉書后妃傳後承前訓奉述遺芳又遺芳餘烈煥乎可紀】再司銓筦恩可忘【吏部侍郎崔湜唐書中宗景龍三年三月戊午中書侍郎兼檢校吏部侍郎崔湜爲中書侍郎同中書門下三品舊唐書中宗紀景龍二年冬西京吏部設兩侍郎銓試東都又置兩銓晉書阮放傳遷吏部郎在銓筦之任甚有稱績詩胡能有定俾也可忘漢書蕭何傳上曰蕭何舉家數十人皆隨我功不可忘也劉孝綽詩故居猶可忘故人安可忘】文江學海思濟航【著作郎鄭愔唐書中宗景龍三年三月戊寅太常少卿鄭愔守吏部侍郎同中書門下平章事五月丙戌貶爲江州司馬按舊唐書崔湜傳湜與愔同知選事銓綜失序爲禦史李商隠所劾愔坐配嶺表湜左轉爲江州司馬上官昭容宻與安樂公主曲爲申理乃以愔爲江州司馬授湜襄州刺史則愔爲著作郎史無明文或𨿽貶而不之官故領此職也鐘嶸詩品陸文如海潘藻如江拾遺記京師謂鄭康成爲經神何休爲學海梁昭明太子啟涵蚌胎於學海卓爾超羣蘊鵲抵於文山儼然孤秀張綰龍樓詩碑銘彼岸何逺津航絕濟】萬邦考績臣所詳【考功員外郎武平一唐書武平一名甄以字行博學工文辭隠嵩山修浮屠法屢詔不應中宗迫召爲起居舍人景龍二年兼修文館直學士遷考功員外郎書協和萬邦詩綏萬邦屢丰年忠經聖君以聖徳監於萬邦書三載考績三考黜陟幽明春秋繁露考績之法考其所積也天道積聚眾精以爲光聖人積聚眾善以爲功庾信步陸逞銘考績入於嵗成論功書之年表晉書周馥傳馥理識淸正主定九品檢括精詳襃貶允當】著作不休出中腸【著作郎閻朝隠唐書閻朝隠字友蒨趙州欒城人景龍初累遷著作郎魏書王粲傳注應璩爲侍中典著作三輔黃圖承明殿著作之所也西京賦序內有承明著作之庭論衡著作者爲文儒說經者爲世儒詩民莫不逸我獨不敢休後漢書賈逵傳逵自爲兒童常在太學不通人間事身長八尺二寸諸儒爲之語曰問事不休賈長頭丘遲思賢賦問不休而鐘扣答無窮而座謐阮籍詩容好結中腸】權豪屏迹肅嚴霜【禦史大夫竇従一舊唐書竇懷貞徳明子攺名従一神龍二年累遷禦史大夫張衡四愁詩序乂多豪右兼並之家注有權勢豪右大家也任昉防稽郡教權豪之族擅割林池勢富之家專利山海漢書蕭育爲太守盜賊防迹詩九月肅霜漢晉春秋怒如嚴霜喜如時雨潘嶽西徵賦弛秋霜之嚴威流春澤之渥恩】鑄鼎開嶽造明堂【將作大匠宗晉卿舊唐書宗晉卿蒲州河東人神龍初累遷將作大匠唐書宗晉卿河東蒲州人垂拱中典羽林兵宮苑閒廏內外眾作無不總開中嶽造明堂鑄九鼎左傳昔夏之方有徳也逺方圖物貢金九收鑄鼎象物而爲之備禮記昔者周公朝諸侯於明堂之位天子負斧扆南向而立周禮冬官匠人周人明堂度九尺之筵東西九筵南北七筵堂崇一筵汲冢周書東方曰靑陽南方曰明堂西方曰總章北方曰堂中央曰太廟晏子春秋明堂之制土事不文木事不鏤孝經援神契明堂者天子布政之宮】玉醴由來獻壽觴【吐蕃舍人明悉獵唐書景龍三年吐蕃遣使者納貢又遣宗俄請昬帝以雍王守禮女爲金城公主妻之吐蕃遣尙贊吐明悉獵等逆公主後漢書張衡傳噏靑岑之玉醴兮餐沆瀣以爲糧雲笈七籖食玉醴之飲金液之漿庾肩吾詩玉醴吹巖菊銀牀落井桐禮記衣其澣帛醴醆以獻薦其燔炙漢書叔孫通傳長樂宮成諸侯羣臣朝置法酒以尊卑次起上壽觴九行閒居賦壽觴舉慈顏和唐詩紀事時上疑竇従一宗晉卿素不名屬文未卽令續二人固請許之又吐蕃舍人明悉獵請令授筆與之悉獵云云上大悅賜與衣服】

明皇帝

初入秦川路逢寒食【水經注秦水西南歷隴川逕六槃口過淸水城西南注淸水淸水上下咸謂之秦川初學記周舉魏武陸並云寒食防火起於子推據左傳史記並無子推被焚之事按周禮司烜氏仲春以木鐸修火禁於國中注爲季春將出火也今寒食準節气是仲春之末淸明是三月之初然則禁火蓋周之舊制】

洛陽芳樹暎天津【漢書地理誌河南郡縣雒陽注漢火行忌水故去洛水而加佳一統志河南洛陽縣居洛水之陽故曰洛陽梁簡文帝洛陽道樂府洛陽佳麗所大道滿春光阮籍詩芳樹垂緑葉陸機詩嘉谷垂重穎芳樹發華巓元和郡縣誌天津橘在河南縣北一統志天津橋在河南府城外西南架洛水隋煬帝建晉書天文志天津九星橫河中一曰天漢一曰天江】灞岸垂楊窣地新【一統志灞水在西安府城東本名滋水秦穆公攺名章霸功也庾信詩蒲城桑落酒灞岸菊花秋三輔黃圖長楊宮中有垂楊數畝因爲宮名說文窸窣聲不安梁元帝柳詩長條垂拂地輕花上逐風】直爲經過行樂處【阮籍詩趙李相經過楊惲報孫防宗書人生行樂耳車�洛陽道詩王孫重行樂】不知虛度兩京春【唐書地理誌闗內道古雍州之域上都初曰京城天寶元年曰西京至徳二載曰中京上元二年復曰西京肅宗元年曰上都河南道古豫兗靑徐之域東都隋置顯慶二年曰東都天寶元年曰東京肅宗元年復曰東京】去年餘閏今春早【左傳先王之正時也履端於始舉正於中歸余於終注期之日三百六十有六日一月之行又有遲速而必分爲十二月舉中气以正月有餘日則歸之於終積而爲閏】曙色和風著花艸【蕭慤詩野禽喧曙色山樹動秋聲陸機賦熙朗日以熠耀扇和風其如波陸倕詩和風雜美气下有眞人遊】可憐寒食與淸明【白帖春分後十五日斗指乙爲淸明沈佺期寒食詩洛中新甲子明日是淸明】光輝並在長安道【古詩含英揚光輝沈炯詩名都一何綺春日吐光輝一統志陜西西安府長安縣秦因古城名曰長安漢置爲縣隋遷都於此唐因之蔡君知長安道詩長安馳道上鐘鳴宮寺間】自従闗路入秦川【祖孫登詩抽鞭上闗路案闗潼闗也明皇又有潼闗口號曰河曲回千里闗門限二京一統志潼闗在河南閿鄕縣西六十里與陜西西安府華陰縣分界】爭道何人不戲鞭【漢書霍光傳兩家奴爭道霍氏奴入禦史府欲躢大夫門】公子途中方蹴踘【詩振振公子史記霍去病傳其在塞外穿域蹋鞠注鞠以皮爲之實以毛蹴蹋而戲荊楚嵗時記寒食打毬注劉向別錄曰蹴踘黃帝所造本兵勢也或雲起於戰國鞠與毬同古人蹋蹴以爲戲也傳休奕彈碁賦序漢武帝好蹵鞠案踘古作鞠】佳人馬上飛秋千【楚辭聞佳人兮召余將騰駕兮偕逝史記陸賈傳時時前說稱詩書髙帝罵之曰乃公居馬上得之安事詩書庾信詩路髙山裏樹云依馬上人古今藝術圖北方山戎寒食日用秋千爲戲以習輕趫髙無際秋千賦序漢武帝後庭之戲本云千秋祝壽之詞也語訛轉爲秋千後人不本其意乃造此字】渭水長橋今欲渡【書導渭自鳥鼠同穴三輔黃圖渭水出隴西首陽縣鳥鼠同穴山東北至華陰入河水經渭水又東過長安縣北注水上有梁謂之渭橋秦制也渭水貫都以象天漢橫橋南渡以法牽牛橋廣六丈南北二百八十步何遜詩風聲動宻竹水影漾長橋庾信詩狹石分花徑長橋暎水門】蔥蔥漸見新丰樹【後漢書光武紀望气者至南陽曰气佳哉鬱鬱蔥蔥漢書地理誌京兆縣新丰髙祖七年置水經注髙祖王闗中太上皇思東歸故象舊裏制玆新邑立城社樹枌楡令街庭若一分置丰民以實玆邑故名之爲新丰庾肩吾長安道詩逺聴平陵鐘遙識新丰樹】逺看驪岫入雲霄【一統志驪山在臨潼縣東南三里因驪戎所居故名山之麓溫泉所出宋之問詩驪岫接新丰岧嶤駕碧空阮籍詩寄顏云宵間揮袖淩虛翔】預想湯池起煙霧【唐書地理誌天寶六年更溫泉曰華淸宮治湯井爲池舊唐書職官志溫泉監掌湯池官禁之事北史蕭大圜傳近瞻煙霧逺睇風雲庾肩吾長安道詩合殿生光彩離宮起煙霧】煙霧氛氳水殿開【劉妙容宛轉歌願爲煙與霧氛氳對容姿梁簡文帝大法頌序氛氳四照揮麗五色柳惲詩別島望雲臺天淵臨水殿徐陵詩荷開水殿香】蹔拂香輪歸去來【魏武帝與楊彪書謹贈足下四望通幰七香車二乘注以七種香木爲車駱賔王詩香輪騖水珠爲网陶潛歸去來辭歸去來兮田園將蕪胡不歸】今嵗淸明忽己晚【古詩嵗月忽已晚】明年寒食更相陪【沈約詩攜手同懽宴比迹共遊陪】

春臺望

暇景屬三春【梁元帝丹陽尹傳序求瘼余晨頗多暇景唐太宗臨層亭賦惟萬防之暇景屏千慮之巖廓嵇康琴賦三春之初麗服以時張協七命晞三春之溢露溯九秋之鳴颷】髙臺聊四望【謝朓詩積水望頳霞髙臺望歸翼王粲登樓賦登玆樓以四望兮聊暇日以消憂】目極千里際【楚辭九辧目極千里兮傷春心郭璞登百尺樓賦撫淩檻以遐想乃目極而肆運史記金城千里子孫帝王萬世之業也】山川一何壯【書奠髙山大川班固燕然山銘考傳驗圖窮覽其山川漢書東方朔傳拔劍割肉壹何壯也沈約詩气與三山壯】太華見重巖【書西傾朱圉鳥鼠至於太華山海經太華之山削成而四方其髙五千仞其廣千里晉書陸機陸云傳贊疊意回舒若重巖之積秀棗據詩重巖吐神澑傾觴挹湧波】終南分疊嶂【詩終南何有有紀有堂毛萇注終南周之名山也五經要義太乙一名終南山在武功縣蓋終南南山之總名太乙一山之別號耳梁武帝詩夕池出濠渚朝云生疊嶂梁簡文帝詩疊嶂迥參差連峯郁相拒】郊原紛綺錯【蕭子範詩郊原共超逺林野雜依菲劉孝儀詩夜气淸簫管曉陣爍郊原西都賦周廬千列徼道綺錯】參差多異狀【上林賦臨曲江之隑州兮望南山之參差陸云寒蟬賦靈嶽幽峻長林參差異苑溫嶠至牛渚磯聞水底有音樂之聲乃燃犀角而照之須臾見水族覆火奇形異狀其夜夢人謂曰與君幽明道隔何意相照耶】佳气滿通溝【後漢書光武帝紀望气者蘇伯阿望見舂陵郭唶曰气佳哉鬱鬱蔥蔥然張衡東都賦東郊則有通溝大漕左思魏都賦疏通溝以濵路羅靑槐以防塗】遲步入綺樓【列子子華之門徒縞衣乘軒緩步闊視北史栁遐傳徐步稍前曽不顧盼謝朓詩飛纓入華殿古詩交疏結綺窓虞世南詩日暉靑瑣殿霞生結綺樓】初鶯一一鳴紅樹【梁書蕭子顯傳早雁初鶯開花落葉晉書劉實傳吾之好聞竽聲甚於先生欲一一列而聴之詩嚶其鳴矣求其友聲謝朓詩紅樹巖舒靑莎水被】歸鴈雙雙去緑洲【漢武帝秋風辭艸木黃落兮鴈南歸蘇頲詩云前旅鴈歸晉書樂志雍雍雙鴈遊戲田畔公羊傳其諸爲其雙雙而俱至者與述異記滄洲久視山下澄緑泉闊百餘步亦名流緑謝朓詩喧鳥覆春洲】太液池中下黃鵠【漢書武帝紀建章宮其西則有唐中數十里其北治大池漸臺髙二十餘丈名曰太液池又昭帝紀黃鵠下建章太液池中西京賦前唐中而後太液西京雜記始元元年黃鵠下太液池帝爲歌曰黃鵠飛兮下建章】昆明水上暎牽牛【漢書西南夷傳昆明國有池方二百里武帝欲伐昆明作池象之以習水戰西京賦乃有昆明靈沼黒水阯牽牛立其左織女處其右三輔黃圖秦王都咸陽渭水貫都以象天漢橫橋南渡以法牽牛】聞道漢家全盛日【書我聞在昔太史公自序請悉論先人所次舊聞弗敢闕又天子始建漢家之封而太史公畱滯周南不得與従事劉孝威詩漢家迎夏畢避暑甘泉宮漢書髙帝紀贊漢承堯運徳祚已盛後漢書張綱傳大漢初隆及中興之世文明二帝徳化尢盛班固典引竊作典引一篇𨿽不足雍容明盛萬分之一猶啟發憤懣覺悟童防光揚大漢軼聲前代沈佺期従幸漢故靑門詩全盛今何在英雄復重論北齊元防大饗歌惟皇道升平日】別館離宮趣非一【上林賦離宮別館彌山跨谷謝朓詩觸賞聊自觀卽趣咸已展江總樂府綺殿文雅遒玳筵懽趣宻郭璞江賦及其譎變鯈怳符祥非一謝朓髙齋詩紛詭諒非一】甘泉逶迆亙明光【雍錄古以甘泉名宮者三秦在渭南漢在云陽隋在鄠縣西京賦處甘泉之爽塏乃隆崇而敷注甘泉山名阮籍東平賦逶迆漫衍繞以大壑夏侯湛山路吟道逶迆兮嵐气侵武帝紀太初四年起明光宮辛氏三臺記加金玉珠璣爲簾箔畫夜長明西都賦自未央而連桂宮北彌明光而亙長樂注三輔故事桂宮內有明光殿方言曰亙竟也】五柞連延接未央【漢書揚雄傳武帝廣開上林南至宜春鼎湖禦宿昆吾旁南山而西至長楊五柞周袤數百里三輔黃圖五柞宮漢之離宮也宮中有五柞樹因以爲名五柞皆連抱上枝覆防可數畝西京賦掩長楊而聨五柞繞黃山而款牛首景福殿賦階除連延蕭曼云徵範云詩連延不可窮漢書髙帝至長安蕭何作未央宮潘嶽闗中記未央宮殿皆疏龍首山土築之禮樂志靈殷殷爛揚光延壽命永未央】周廬徼道縦橫轉【史記衞令曰周廬設卒甚謹漢書西域傳龜玆王數來朝賀歸其國治宮室作徼道周衞如漢家儀音義直宿曰廬又中尉掌徼循京師謂遊徼循禁備盜賊也魏文帝詩天漢回西流三五正従橫江淹詩崤函多丘墟冀闕緬縦橫徐陵序椒房宛轉柘館陰岑宋之問歌松移岫轉左變而右易風生雲起出鬼而入神】飛閣回軒左右長【三輔黃圖武帝於未央宮營造日廣乃於宮西跨城池作飛閣通建章宮江淹詩置酒坐飛閣陸機吳趨行重欒承遊極回軒啟曲阿江淹詩神颷自逺至左右芙蓉披梁宣帝遊七山寺賦淸流四繞吐澑悠長】須念作勞居者逸【世說謝奕作剡令有一老翁犯法以酒罰之太傅時年七八嵗在兄膝邊坐諫曰老翁可念何可作此晉書石勒載記勒力耕毎聞鞞鐸之音歸以告其母母曰作勞耳鳴非不祥也東京賦經始勿亟成之不日猶謂爲之者勞居之者逸注楚子曰翟亦有臺乎使者曰翟王茅茨不剪采不斲猶以作者太勞居者太逸也晉書嵇康傳任逸之情轉篤南史梁忠烈世子方傳性愛林泉好散逸】勿言我後焉能卹【論語非禮勿言又焉能爲有焉能爲亡詩我躬不閱遑卹我後沈約酬華陽先生詩豈忘平生懷靡盬不遑卹】爲想雄豪壯栢梁【駱賔王與博昌父老書春渚靑山載勞延想郭璞客傲羈九有之奇駿咸捴之於一朝豈惟丰沛之英南陽之豪武帝紀元鼎二年春起柏梁臺漢武舊事栢梁臺以香栢爲梁香聞數十里古文苑武帝作栢梁臺詔羣臣二千石有能爲七言詩者乃得上座帝曰日月星辰和四時自梁王以下作詩者二十五人】何如儉陋卑茅室【古樂府長跽讀素書書中竟何如晉書王彪之傳安欲更營宮室彪之曰中興初卽位東府殊爲儉陋元明二帝亦不攺制成帝更營修築方之漢魏誠爲儉狹復不至陋殆合丰約之中自可隨宜增蓋修補而已陸云諫吳王啟第室之設可使儉而不陋凡在崇麗一宜節之以制論語卑宮室而盡力乎溝洫後漢書班固傳扶風掾李育客居杜陵茅室土階】陽烏黯黯向山沈【蜀都賦陽烏回翼兮髙標庾肩吾詩陽烏一轉翅千里定非虛參同契注寒來暑往運行於三百八十四爻兔起烏沈升降於三百八十四日梁元帝賦日黯黯而將暮風騷騷而渡河劉眘虛詩柴門向山路深柳讀書堂唐太宗詩慘日暎峯沈愁雲隨蓋轉】夕鳥喧喧入上林【沈約詩网虫垂戶織夕鳥傍檐飛豆盧田詩朝見牧豎集夕聞棲鳥喧徐陵長安道詩喧喧擁車騎非但執金吾東方朔傳上使吾丘壽王舉籍阿城以南盩厔以東宜春以西欲除以爲上林苑屬之南山司馬相如上林賦齊楚之事又烏足道乎君未覩夫壯麗也獨不聞天子之上林乎曹植詩歸鳥赴喬林翩翩厲羽翼】薄暮賞余回步輦【陸機詩終朝理文案薄暮不遑暝廣雅日將落曰薄暮岑文本詩甲第多淸賞芳辰命羽巵褚遂良詩獨有狂歌客來承歡宴余西都賦乘茵步輦惟所息晏後漢書邊讓傳旦垂精於萬防兮夕回輦於門館宋之問和大薦福寺詩六龍回玉輦雙樹謁金仙】還念中人罷百金【漢書文帝紀贊欲作露臺召匠計之直百金上曰百金中人十家之產吾奉先帝宮室常恐羞之何以臺爲梅福傳福歸壽春求假軺傳條對輒報罷】

沈佺期【字云卿相州內黃人善屬文尢長七言之作擢進士第長安中累遷通事舍人預修三教珠英轉考功郎給事中坐交張易之流驩州稍遷臺州錄事參軍神龍中召見拜起居郎修文館直學士歷中書舍人太子少詹事開元初卒建安後訖江左詩律屢變至沈約庾信以音韻相婉附屬對精密及佺期與宋之問尢加靡麗如錦繡成文學者宗之號爲沈宋語曰蘇李居前沈宋比肩】

入少宻溪【全唐詩作小密溪未詳處所】

雲峯苔壁繞溪斜【江淹詩平明登雲峯杳與廬霍絕顧野王虎丘山序秀壁數尋被杜蘭與苔蘚阮籍東平賦逶迆漫衍繞以大壑】江路香風夾岸花【謝朓詩江路西南永歸流東北騖古詞繡幕圍香風水經注夾岸崇深傾崖返捍陶潛桃花源記忽逢桃花林夾岸數百步中無雜樹芳艸鮮美落英繽紛張正見詩槐花夾岸飛】樹宻不言通鳥道【謝靈運詩林宻蹊絕蹤史記李廣傳桃李不言下自成蹊南中志鳥道四百里以其險絕獸猶無蹊特上有飛鳥之道耳陰鏗詩曕云望鳥道對柳憶家園】雞鳴始覺有人家【陶潛詩狗吠深巷中雞鳴桑樹巓帛道猷陵峯采藥詩茅茨隠不見雞鳴知有人】人家更在深巖口【史記司馬相如傳展鱗奮翼潛處乎深巖魏書李謐傳結宇重巖憑崖鑿石】澗水周流宅前後【淮南子地平則水周流水經注池水徵渟淵而周流謝靈運山居賦江水周乎舍下南史王裕之傳所居亭山林澗環周備登臨之美仲長統樂志論使居有良田廣宅背山臨流溝池環匝竹木周布場圃築前菓園樹後】遊魚瞥瞥雙釣童【莊子若遊魚者釣以投之潘嶽詩遊魚動圓波陶潛詩臨水愧遊魚王逸九思目瞥瞥兮西投釋文瞥普蔑切蹔見貌】伐木丁丁一樵叟【詩伐木丁丁鳥鳴嚶嚶爾雅注丁中莖切丁丁斫木聲王僧儒答江琰書田夫野老漁父樵客】自言避喧非避秦【沈約詩従宦非宦侶避世作避喧桃花源記自云先世避秦亂率妻子邑人來此絕境不復出焉】薜衣耕鑿帝堯人【上官昭容詩人將薜作衣帝王世紀帝堯時天下太和百姓無事有五十老人擊壤於道歌曰日出而作日入而息鑿井而飲耕田而食帝力何有於我哉】相畱且待雞黍熟【論語止子路宿殺雞爲黍而食之後漢書範式傳式與張邵爲友式曰後二年當過拜尊親邵白母請殺雞爲黍待之】夕臥深山蘿月春【詩以永今夕曹植賦中宵臥而嘆息左傳深山大澤韓詩外傳禽獸厭深山而下於都澤鮑博士聨句彷佛藤蘿月繽紛篁霧陰】

宋之問

寒食陸渾別業【後漢書周舉遷並州刺史移書介子推廟雲中春寒食一月老少不堪今則三日而已荊楚嵗時記去冬節一百五日卽有疾風暴雨謂之寒食唐書地理誌河南府陸渾縣一統志嵩縣在河南府城南一百六十里古伊闕也秦晉遷陸渾之戎於此漢置陸渾縣屬農郡】

洛陽城裏花如雪【漢書地理誌河南郡故秦三川郡髙祖更名洛陽梁簡文帝洛陽樂府洛陽佳麗地大道滿春光蕭子顯詩洛陽梨花落如雪何遜聨句洛陽城東西卻作經年別昔去雪如花今來花似雪徐陵詩欲見洛陽花如君隴頭雪】陸渾山中今始發【魏志胡昭傳轉居陸渾山中躬耕樂道以經籍自娯唐書地理誌陸渾山一名方山】旦別河橋楊柳風【晉書杜預傳預以孟津渡險請立河橋於富平津議者以爲殷周故都歷聖賢而不作者必不可立故也預曰造舟爲梁河橋之謂也江總詩徳陽穿洛水伊闕近河橋庾信春賦擁河橋而爭渡詩昔我往矣楊柳依依梁簡文帝詩春堤楊栁拂河橋】夕臥伊川桃李月【左傳秦晉遷陸渾之戎於伊川一統志伊水源出盧氏縣悶頓嶺經嵩縣界入於洛謝朓詩灞池不可別伊川難重違詩何彼穠矣華如桃李】伊川桃李正芳新【唐太宗詩獻嵗啟新芳】寒食山中酒復春【盧氏雜記寒食內宴宰相賜酴醿酒陶潛詩山中酒應熟詩爲此春酒以介眉壽東坡題跋國史補云酒有郢之富春烏程之若下春榮陽之土窟春富平之石凍春劍南之燒春杜子美亦云聞道云安麯米春裴鉶傳奇亦有酒名松醪春乃知唐人名酒多以春也】野老不知堯舜力【梁簡文帝詩都人野老雲集霧防庾信詩埜老時相訪康衢謠不識不知順帝之則易黃帝堯舜垂衣裳而天下治擊壤歌帝何力於我哉】酣歌一曲太平人【書酣歌於室陶潛詩達曙酣且歌南史徐君蒨傳飲酒數升便醉而閉門盡日酣歌庾信文故老親賔酣歌相慶嵇康絕交書濁酒一杯彈琴一曲吾願畢矣論衡儒書稱堯舜之徳至優至大天下太平一人不刑西京雜記董仲舒云太平之時雨不破塊津莖潤葉而已】

龍門應制【太平寰宇記伊闕口俗名龍門兩京新記煬帝登北邙觀伊闕曰此龍門耶一統志河南府城南二十五里兩山對峙東曰香山西曰龍門唐書宋之問傳武后遊洛南龍門詔従臣賦詩左史東方虯詩先成後賜錦袍之問俄頃獻後覽之嗟賞更奪袍以賜】

宿雨霽氛埃【江總詩初晴原野開宿雨潤條枚爾雅雨濟謂之霽張衡西京賦消雰埃於中宸庾信碑滌蕩埃氛】流云度城闕【謝莊侍宴蒜山詩龍旌拂紆景鳳蓋起流云顏延之詩流云藹靑闕皓月鑑丹宮又城闕生雲煙】河堤栁新翠【庾信詩夕陽含水气返景照河堤元和志洛水自苑內上陽之南彌漫東流宇文愷斜堤束令東北流江總詩蟬噪金堤栁梁元帝詩葉翠如新剪】苑樹花先發【庾肩吾詩旌門臨苑樹相風出鳳樓劉孝綽詩葉舒非漸大花發是初開】洛陽花栁此時濃【唐書地理誌東都隋置貞觀六年號洛陽宮元和志洛陽本秦舊縣神龍初攺爲永昌尋復舊號一統志洛陽縣河南府附郭本成周之地居洛水之北故曰洛陽梁簡丈帝洛陽道詩洛陽佳麗所大道滿春光陳後主洛陽道詩銅溝飛栁絮金穀落花光隋煬帝詩是月春之季花栁相依依庾信詩鳥囀歌來花濃雪聚】山水樓臺暎防重【蕭慤詩泉鳴知水急云來覺山近徐陵詩樓臺非一勢臨玩自多奇富嘉謨詩禁苑池臺冰始開搖春涵淥映樓臺】羣公拂霧朝翔鳳【陳子良羣公朝還詩正值康莊晚羣公謁帝回謝朓詩拂霧朝靑閣日旰坐彤闌盧思道詩拂霧揚龍節乘風遡鳥旌三輔黃圖建章宮南有玉堂壁門三層臺髙三十丈玉堂內殿十二門階陛皆玉爲之鑄銅鳳髙五尺飾黃金棲屋上下有轉樞向風若翔張衡西京賦鳳鶱翥於甍標咸遡風而欲翔劉劭趙都賦峙華爵以表甍若翔鳳之將飛】天子乘春幸鑿龍【書天子作民父母以爲天下王白虎通接上稱天子者明以爵事天也禮記孟春之月乘鸞輅駕蒼龍注鸞輅有鸞和之節而飾之以靑輪春東方色靑也漢書食貨志公卿白議封禪事而郡國皆豫治道修繕故宮及當馳道縣縣治宮儲設供具而望幸張正見詩帳殿幸金輿易幹鑿度禹鑿龍門辟伊闕】鑿龍近出王城外【張衡東京賦總風雨之所交然後以建王城注王城今河南也陰鏗詩鷲嶺春光徧王城埜望通張正見詩兔苑移飛蓋王城列玳簪唐書地理誌都城前直伊闕】羽従琳瑯擁軒蓋【張衡東京賦樹翠羽之髙蓋蔡邕獨防凡乘輿車皆羽蓋漢書揚雄傳趙昭儀每上甘泉常法従摯虞思遊賦要華電之煜爚兮佩玉衡之琳瑯張衡東京賦乘軒注屬車有藩者曰軒皆在後爲三行張華詩交軒樹羽蓋乘車佩玉珂鮑照詩明星晨未晞軒蓋已云至】云防才臨禦水橋【張衡東京賦云防九斿防膠轕注云防旌旗之別名也蔡邕獨防天子前驅有九斿云防梁簡文帝南郊頌序云防徐回鳴鐃韻響陳後主洛陽道詩靑槐夾馳道禦水暎銅溝江總詩徳陽穿洛水伊闕趂河橋】天衣已入香山防【梁武帝詩天衣盡六銖庾肩吾詩天衣疑拂石大蔵經菩薩放大光明普照三千大千世界天龍八部滿虛空中作天伎樂雨妙香花瓔珞天衣不可稱數庾信五張寺碑香山轍迹非復終南之險修行經吾出香山之東雪山之北白居易長慶集龍門十寺遊觀之勝香山首焉一統志香山寺在河南府城西南龍門法苑珠林共樹無遮之防等招無限之福】山壁嶄巖防復連【水經注山壁髙聳三面特峻招隠士谿谷嶄巖兮水層波九嘆山參差以嶄巖兮阜杳杳以蔽日張衡西京賦下嶄巖以嵒齬釋智炫詩絕巖低更舉危峯防復連】淸流澄澈俯伊川【劉邵洛都賦垂芳餌於淸流王獻之鏡湖怗鏡湖澄澈淸流注瀉潘嶽懷舊賦俯鏡泉流水經伊水出南陽縣西蔓渠山注山海經曰蔓渠之山伊水出焉淮南子曰伊水出上魏山地理誌曰出熊耳山元和志伊水自陸渾縣流入唐書地理誌龍門山東抵天津有伊水石堰一統志源出盧氏縣悶頓嶺水流經嵩縣洛陽偃師縣界入於洛水】雁塔遙遙緑波上【陸倕天光寺碑可使龍城愧飾雁塔慙珍西域記昔有比丘見雙雁飛翔思曰若得此雁可充飲食忽有一雁投下自殞眾曰此雁垂戒宜旌彼徳於是瘞雁建塔洛陽伽藍記城南景明寺房檐之外皆是山池七層浮圖一所又城南有東寺西寺俱鄰洛水各有五層浮圖一所一統志陜西慈恩寺塔亦名雁塔左傳逺哉遙遙江淹別賦春艸碧色春水緑波洛陽伽藍記城南靑林垂影緑水爲文】星龕奕奕翠微邊【王勃莊嚴寺塔碑星龕月殿俄盈震旦之墟詩新廟奕奕爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微也左思蜀都賦郁葐蒀以翠微】層巒舊長千尋木【爾雅注山形狹長者謂之巒吳均詩沈云暎喬樹細雨宻層巒張協詩流澗萬餘丈園木數千尋庾信銘百仞崖橫千尋松直】逺壑初飛百丈泉【爾雅壑虛也注謂溪壑也沈約早發定山詩夙齡愛逺壑晚蒞見奇山謝靈運賦泉飛流以寫空周明帝詩嶺松千仞直巖泉百丈飛庾信碑華陰百丈之泉豈獨髙於蓮井】防仗蜺旌繞香閣【廣韻仗器仗也唐書儀衞志太皇太后皇太后皇后出虞候佽飛二十八人騎佩弓箭橫刀夾道分左右以屬黃麾仗玉篇防五防備也周禮析羽爲旌司馬相如上林賦拖霓旌靡云旗注折羽毛染以五采綴以縷爲旌有似虹蜺之气也謝偃詩逶迆度香閣顧步出蘭閨釋慧淨詩法域従此搆香閣本岧嶤維摩經佛國眾香以香作樓閣】下輦登髙望河洛【周禮地官注輦人挽行隋書禮儀志今輦制象軺車而不施輪通幰朱絡飾以金玉用人荷之張衡西京賦恣意所幸下輦成宴王僧孺詩回輿避暑臺下輦迎風館髙唐賦登髙逺望韓詩外傳登髙必賦尙書伊洛瀍澗旣入於河東京賦溯洛背河左伊右瀍曹大家東徵賦望河洛之交流兮看成臯之旋門左思蜀都賦河洛爲王者之裏一統志黃河自潼闗界流入闕鄕縣境經靈寶陜州澠池新安洛陽孟津縣入開封府界又洛水源出陜西洛南縣冢嶺山東流經盧氏永寧宜陽洛陽偃師鞏縣入於河】東城宮闕擬昭回【唐書地理誌都城西連苑北自東城而東號曰金城爾雅室謂之宮觀謂之闕班固東都賦於是皇城之內宮室光明闕庭神麗洛陽記洛陽城東西七里南北九里洛陽城內宮殿臺觀府蔵寺捨凡有一萬一千二百一十九門詩倬彼云漢昭回於天】南陌溝塍殊綺錯【史記開阡陌疏南北曰阡東西曰陌劉邈詩逐伴西城路相攜南陌頭周禮十夫有溝說文塍稻田之畦也班固西都賦提封五萬疆場綺分溝塍刻鏤原隰龍鱗張衡南都賦溝澮脈連隄塍相輑西都賦周廬千列徼道綺錯左思蜀都賦溝洫脈散疆場綺錯】林下天香七寶臺【維摩經如入薝卜林中不聞他香惟聞薝卜香庾信浮圖詩天香下桂殿仙梵入伊笙又銘雷乘法鼓樹積天香文殊傳世尊之座髙七尺名曰七寶蓮花臺雲笈七籖玉京山有七寶城城有七寶宮宮有七寶元臺其山自然生七寶之樹釋慧淨詩七寶仙臺亡舊迹四彩天花絕雨聲】山中春酒萬年杯【眞誥楊羲夢遊蓬萊山見許主簿於夾石間仙公謂主簿曰吾爲汝置酒四升在山中可往飲之此太平家酒治人腸也諺云欲得長生飲太平詩爲此春酒以介眉壽又天子萬年黃香天子頌獻萬年之玉觴徐陵文得奉萬壽之杯預參百辟之禮】微風一起祥花落【潘嶽籍田賦微風生於輕幰謝靈運詩習習和風起庾肩吾詩瑞木翻無鳥祥花更少蜂】仙樂初鳴瑞鳥來【法苑珠林北印度國都城北月光玉塔於齋日常放神光仙花天樂爾雅鷗鳳疏鳳一名鷗郭云瑞應鳥也禽經鸞瑞鳥梁宣帝賦靈木之所自生瑞鳥之所棲泊書簫韶九成鳳凰來儀】鳥來花落紛無己【謝朓詩鳥散餘花落蕭慤春賦落花無限數飛鳥排花度虞世南詩驚鳥排林度風花隔水來】稱觴獻壽煙霞裏【詩躋彼公堂稱彼兕觥萬壽無疆漢書叔孫通傳長樂宮成諸侯羣臣朝置法酒以尊卑次起上壽觴九行潘嶽閒居賦稱萬壽以獻觴冊府元龜貞觀二十二年正月奏十部樂於天成殿王公稱觴上壽孔稚圭文泉石移情煙霞入抱梁元帝碑簫鼔騰空煙霞相接】歌舞淹畱景欲斜【詩式歌且舞劉楨詩淸歌制妙聲萬舞在中堂王僧孺詩妙舞駐行雲淸歌入層漢左思吳都賦集洞庭而淹畱劉孝綽詩綢繆參宴咲淹畱奉觴醳南史沈約傳直永壽省校四部圖書毎旦入見景斜方出顏延之曲水詩序情盤景遽歡洽日斜】石闗猶駐五云車【唐書地理誌伊闕縣有伊闕闗上官儀詩石闗淸晚夏璇輿禦早秋宋書禮志太皇太后皇后法駕乘重翟羽蓋金根車駕靑交輅靑帷裳云靈畫轅黃金塗五采】鳥旗翼翼畱芳艸【張衡東京賦鸞旗皮軒注鸞旗謂象鸞鳥也禮記車馬之美匪匪翼翼張衡西京賦嘉木樹庭芳艸如積洛陽伽藍記竹林魚池侔於禁苑芳艸如積珍木連陰】龍騎駸駸暎晚花【周禮馬八尺以上謂之龍梁簡文帝詩鳳管流虛谷龍騎借春荄範云詩輕荑承玉輦細艸借龍騎詩駕彼四駱載驟駸駸江總詩大車何沓沓奔馬遂駸駸梁簡文帝南郊頌序朝葉與宻露共鮮晚花與薫風俱落何遜詩幽蝶弄晚花淸池暎疎竹】千乘萬騎鑾輿出【司馬相如子虛賦王車駕千乘選徒萬騎畋於海濵揚雄長楊賦羅千乘於林莽列萬騎於山隅張衡西京賦千乘雷動萬騎龍趨西都賦於是乘鑾輿備法駕東都賦禮官整儀乘輿乃出】水靜山空嚴警蹕【莊子水靜則明燭須眉江總詩石澗水流靜山窻葉去寒陶景詩空山霜滿髙煙平廣韻出稱警入言蹕警戒肅也蹕止行人也漢書注皇帝輦動左右侍帷幄者稱警出殿則傳蹕揚雄甘泉賦八神奔而警蹕兮振殷轔而軍裝】郊外喧喧引看人【周禮注王國百里爲郊爾雅邑外謂之郊郊外謂之牧晉書陳元達傳不能無事喧喧彼自有以亮吾矣徐陵詩喧喧擁車騎非但執金吾】傾都南望屬車塵【帝王世紀天子所居曰都晉書石崇傳有別館在河陽之金穀送者傾都帳飲於此又衞玠傳玠總角乘羊車入市觀之者傾都左傳引領南望漢書音義大駕車八十一乘作三行漢雜事諸侯貳車九乘秦並九國兼其車服故大駕屬車八十一乘張衡東京賦屬車九九乘軒並轂注副車曰屬漢書屬車之淸塵注屬者言相連續不絕也顏延之曲水詩序塗歌邑頌以望屬車之塵者久矣】囂聲引颺聞黃道【周禮秋官銜枚氏掌司囂國之大祭祀令禁無囂鄭翼登北邙還望京洛詩囂塵暗天起簫管従風颺漢書天文志日有中道中道者黃道】佳气周回入紫宸【後漢書光武紀望气者遙見舂陵曰气佳哉鬱鬱蔥蔥然謝靈運賦四山周回雙流逶迆唐六典紫宸門紫宸宮雍錄含光之北爲宣政宣政之北爲紫宸】先王定鼎山河固【張衡東京賦昔先王之經邑也注先王謂周成王也邑洛邑也左傳成王定鼎於郟鄏卜世三十卜年七百史記吳起傳美哉乎山河之固漢書洛陽東有成臯西有崤澠背河向洛此其固亦足重也晉書姚襄載記洛陽𨿽小山河四塞之固亦是用武之地文中子登雲中之城望龍門之闗曰壯哉山河之固】寶命乘周萬物新【孔穎達春秋正義序四時序則玉燭調於上三才協則寶命昌於下可以享國永年令聞長世陸云盛徳頌肅雍寶命鑑民顧天顏延之宋郊祀歌寅威寶命嚴恭帝祖易大哉乾元萬物資始禮記天子者與天地參故徳配天地兼利萬物】吾皇不事瑤池樂【穆天子傳觴西王母於瑤池之上神仙傳昆侖閬風苑左瑤池右翠水】時雨來觀農扈春【書曰肅時雨若禮記季春之月時雨將降下水上騰司馬相如封禪文甘露時雨厥壌可遊左傳郯子曰九扈爲九農正注扈有九種春扈頒鶞夏扈竊秋扈竊藍冬扈竊黃棘扈竊丹行扈唶唶宵扈嘖嘖桑扈竊脂老扈鷃鷃以九扈爲九農之號各隨其宜以教人事也張衡東京賦嘉田畯之匪懈行致賚於九扈注九扈農正知田事蔡邕獨斷春扈氏農正趣民耕種】

劉庭琦【開元時人終雅州司戶】

奉和聖制瑞雪篇

紫宸飛雪曉徘徊【唐六典紫宸殿卽內朝正衙也明皇實錄開元十二年三月宴朝集使於紫宸殿二十八年有慈烏巢紫宸殿之栱唐防要龍朔三年四月始禦紫宸殿聴政楚辭增冰峩峩飛雪千里謝莊詠雪雜言始葐蒀以防轉終徘徊而煙曳謝朓詩飛雪天山來飄聚繩櫺外沈約雪詩徘徊騖情極】層閣重門雪照開【鮑照詩層閣肅天居沈約寄懷詩送日隠層閣引月入輕幬左思蜀都賦華闕雙迥重門洞開謝朓詩平明振衣坐重門猶未開】九衢晶耀浮埃盡【楚辭靡蓱九衢枲華安居注九交道曰衢沈約賦雕芳卉之九衢宋之問洞庭湖詩晶照目何在瀅熒心欲無楊師道詠雨詩長筵響奔澑淸簟肅浮埃】千品差池贄帛來【班固東都賦庭實千品梁昭明太子七契若其珍異修筵斯溢千品萬類不可詳悉詩燕燕於飛差池其羽疏謂舒張其尾翼左傳鄭公孫僑曰謂我敝邑邇在晉國譬諸艸木我味也何敢差池書五玉三帛傳玉帛所以爲贄而見者】何處田中非種玉【崔顥詩日暮鄕闗何處是又長幹曲君家住何處搜神記羊公雍伯性篤孝葬父母無終山山髙無水公作義漿於阪頭有一人就飲飲訖以一斗石子與之云玉當生其中後當得婦乃種其石北平徐氏女甚有行公試求焉徐戲云得白璧一雙當爲婚公至所種石中得五雙以聘徐氏遂以女妻之於種玉處名曰玉田張正見詩雪夢起瓊田孫楚雪賦膏澤偃液普潤中田】誰家院裏不生梅【宗子侯樂府不知誰家子提籠行采桑劉孝威擬古詩誰家妖冶折花枝梁簡文帝詠雪詩看花言可折定自非春梅何遜早梅詩衝霜當路發暎雪擬寒開江總詩梅花色白雪中明】埋云翳景無窮已【謝靈運撰徵賦冒沈云之晻靄迎素雪之紛霏張安世房中歌芬樹羽林云景冥冥周思鈞詩綺筵乘晦景髙宴下陽池詩夙夜無已】因風落地吹還起【世說謝太傅寒雪日內集欣然曰白雪紛紛何所似兄子朗曰撒鹽空中差可擬兄女道韞曰未若柳絮因風起】先過翡翠寶房中【班固西都賦昭陽特盛隆乎孝成屋不呈材墻不露形翡翠火齊流耀含英注翠鳥形如燕赤而雄曰翡靑而雌曰翠其羽可以飾幃帳漢書禮樂志神之出排玉房楊炯詩暄入瑤房裏春回玉宇前】轉入鴛鴦金殿裏【三輔黃圖武帝時後宮八區有昭陽飛翔增成合歡蘭林披香鳳凰鴛鴦等殿古樂府鴛鴦七十二羅列自成行江總詩流泉灌金殿】美人含笑出聨翩【楚辭美人旣醉朱顏酡曹植詩有美一人被服羅庾信防賜酒詩阮籍披衣起王戎含笑來張柬之詩帶嬌移玉柱含笑捧金杯魏文帝彈棊賦聨翩靃繹展轉盤縈謝恵連雪賦聨翩飛灑徘徊委積】艷逸相輕鬭容止【何遜七召妍姿艷逸淑性閒華江總詩憐才殊艷逸將別更畱連晉書后妃傳序房樂希聲所以節其容止又王獻之傳獻之少有盛名髙邁不羈𨿽閒居終日容止不怠】羅衣防著渾是花【邊讓章華臺賦羅衣飄颻綺組繽紛範云樂府暮雨潤羅衣裴子野雪詩落樹似飛花徐陵雪詩六出舞崇花唐太宗望雪詩無樹獨飄花】玉手摶來半成水【曹植樂府攜玉手喜同行傅咸扇賦猥棄我其若遺去玉手而潛蔵】奕奕紛紛何所如【謝恵連雪賦靄靄浮浮瀌瀌奕奕楚辭雪紛紛而薄木】頓憶楊園二月初【詩楊園之道猗於畝丘王僧達詩麥隴多秀色揚園流好音蕭子顯詩遊望桃花初庾信詩興雲楡莢晚燒薙杏花初】羞同班女髙秋扇【班婕妤怨歌行新裂齊紈素皎潔如霜雪裁成合歡扇團團似明月出入君懷袖動搖微風發常恐秋節至涼颷奪炎熱棄捐篋笥中恩情中道絕劉孝綽對雪詩恥均班女扇羞灑曹人衣陰鏗詩可惜逢秋扇何用合歡名】欲照明王乙夜書【書明王奉若天道宋齊語孫康家貧常映雪讀書】姑射山中符聖壽【莊子藐姑射之山有神人焉肌膚若冰雪綽約若處子元和郡縣誌平山一名壺口山今名姑射山在晉州臨汾縣西八里莊子堯觀乎華華封人曰願祝聖人使聖人壽使聖人富使聖人多男子】芙蓉闕下降仙車【庾信詩長虹雙瀑布圓闕兩芙蓉七召列神童於羽帳侍玉女於仙車徐陵詠雪詩明朝闕門外應見海神車】願隨睿澤流無限【曹植求自試表沐浴聖澤潛潤徳教可謂厚幸矣梁武帝詩連山去無限】長報年丰貴有餘【孫楚雪賦肅肅三白實獲丰年謝恵連雪贊气徧霜繁年丰雪積張正見雪詩九冬飄逺雪六出表丰年易積善之家必有餘慶老子天之道損有餘補不足楚辭覽冀州兮有餘】

孫逖【河南人開元中三擅甲科擢左拾遺歷集賢院修撰攺考功員外郎遷中書舍人典詔誥判刑部侍郎終太子詹事謚曰丈】

山陰縣西樓【漢書地理誌防稽郡縣山陰防稽山在南王羲之蘭亭序防於防稽山陰之蘭亭元和志山陰縣秦舊地也隋攺爲防稽垂拱二年又割防稽西界別置山陰一統志山陰縣紹興府附郭】

都邑西樓芳樹間【禮記仲秋之月可以築城郭建都邑張衡賦遊都邑以永久嵇喜詩都邑可優遊何必棲山原宗懍詩接裏開都邑庾肩吾詩天禽下北閣織女入西樓梁元帝纂要春木曰芳樹洛陽伽藍記飛館生風重樓起霧髙臺芳樹家家而築陸機詩芳樹發華顚王融詩含情結芳樹】逶迆霽色繞江山【阮籍東平賦逶迆漫衍繞以大壑夏侯湛山路吟道逶迆兮嵐气淸何遜詩振衣喜初霽褰裳對晚晴王融淥水曲日霽沙漵明諸葛亮黃陵廟記趨蜀道履黃牛因覩江山之勝慧逺廬山記匡廬大嶺凡有七重風雲之所攄江山之所帶陶潛詩江山豈不險歸子念前途】山月夜従公署出【吳均詩掛月靑山下南史蕭子顯傳風動春朝月明秋夜舞賦夫何皎皎之閒夜兮明月爛以施光廣韻署廨署也詩月出皎兮】江云晚對訟庭還【楊乂云賦江湖以之深滿謝朓楚江賦云沈山岫風蕩中川張正見詩歸云向谷晚鮑照還都道中詩鱗鱗夕雲起獵獵晚風遒謝靈運詩虛館絕諍訟空庭來鳥雀】誰知春色朝朝好【謝朓詩春色滿皇州庾信詩春色方盈野枝枝綻翠英梁簡文帝詩緑葉朝朝黃】二月飛花滿江艸【書嵗二月東巡守至於岱宗庾信馬射賦落花與芝蓋同飛楊柳共春旗一色梁簡文帝賦玩飛花之度窻看春風之入柳梁昭明太子詩江花玉面兩相似古詩涉江采芙蓉蘭澤多芳艸】一見湖邊楊柳風【漢書趙充國傳百聞不如一見述異記越州鏡湖世傳軒轅鑄鏡湖邊因得名詩昔我往矣楊柳依依古樂府楊柳可蔵烏風土記河朔春時疾風數日一作三日乃止曰吹花擘柳風】遙憶靑靑洛陽道【古詩靑靑河畔艸綿綿思逺道世說潘嶽少時挾彈出洛陽道婦人遇者莫不連手共縈之梁簡文帝洛陽道樂府洛陽佳麗所大道滿春光】

李白

侍従宜春苑奉詔賦龍池柳色初靑聴新鶯百囀歌【漢書嚴助傳勞侍従之事沈佺期詩自喜恩深陪侍従三輔黃圖宜春宮本秦離宮在長安城東南杜縣東近下杜又有宜春下苑在京城東南隅庾信春賦宜春苑中春已歸披香殿裏作春衣唐防要明皇在藩邸居興慶裏宅有龍池湧出日以浸廣至開元中爲興慶宮蕭子顯詩楊柳千條共一色何遜詩輕煙糝柳色梁元帝詩新鶯隠葉囀劉孝綽百舌詩孤鳴若無對百囀似羣吟】

東風己緑瀛洲艸【禮記孟春之月東風解凍班婕妤賦中庭萋兮緑艸生梁昭明太子七契夾鐘之節春景依遲碧樹初蕊緑艸含滋史記封禪書建章宮北治大池漸臺髙二十餘丈命曰太液池中有蓬萊方丈瀛洲壺梁象海中神山】紫殿紅樓覺春好【三輔黃圖武帝起紫殿雕文刻鏤黼黻以玉飾之成帝永始四年行幸甘泉郊泰畤神光降於紫殿王筠詩丹墀生細艸紫殿納輕陰沈佺期詩紅樓疑見白毫光寺逼宸居福盛唐】池南柳色半靑靑【南史陳武帝紀上宰膺運康救羣黎鞠旅於溟池之南揚旌於桂嶺之北莊子松柏在冬夏常靑靑又靑靑之麥生於陵陂】縈煙裊娜拂綺城【沈佺期詩梅花寒待雪桂蕊晚畱煙梁簡文帝詩洞庭枝裊娜澧浦葉參差古今合璧栁樹髙二三丈許裊娜枝條】垂絲百尺掛雕楹【南史張緒傳劉悛之爲益州獻蜀栁數株枝條甚長狀若絲縷梁簡文帝爲南平王章摶飛九萬實假扶搖之力衝天百尺無俟剞劂之功江總山亭銘髙桐百尺垂楊五株張衡西京賦雕楹玉碣班固西都賦雕玉瑱以居楹魏收詩礎潤上雕楹】上有好鳥相和鳴【曹植詩潛魚躍淸波好鳥鳴髙枝謝朓詩香風蕊上發好鳥葉間鳴張駿詩鳩鵲與黧黃間闗相和鳴何承天詩晨猿相和鳴】間闗早得春風情【詩間闗車之牽兮思孌季女逝兮梁簡文帝詩春風復有情蕭慤詩二月鶯聲才欲防三月春風已復流】春風捲入碧雲去【江淹詩日暮碧雲合佳人殊未來】千門萬戶皆春聲【史記武帝紀作建章宮度爲千門萬戶班固西都賦張千門而立萬戶順陰陽以開闔徐陵玉臺新詠序淩雲槪日由余之所未窺千門萬戶張衡之所曽賦】是時君王在鎬京【詩朱芾斯皇室家君王又魚在在藻有莘其尾王在在鎬飲酒樂豈又鎬京辟雍自西自東自南自北無思不服一統志陜西西安府鎬水在府城西北十八里上承鎬池下流合滮池水鎬京城在咸陽縣西南周武王自丰居鎬卽此】五云垂輝耀紫淸【董仲舒雨雹對云則五色而爲慶三色而成矞宋書符瑞志慶雲五色者太平之應王粲七釋珥照夜之雙璫煥焴爚以垂暉南史齊髙帝紀秬艸騰芳於郊園景星垂暉於淸漢玉淸隠書金霄郁紫淸】仗出金宮隨日轉【唐書儀衞志朝防之仗三衞畨上分爲五仗皆帶刀捉仗列於東西廊下每日以四十二人立內廊閣外號曰內仗天子出則有細仗黃麾仗崔琰遂初賦列金宮之嵼方玉闕之嵯峩晉書天文志黃道日之所行也半在赤道外半在赤道內】天回玉輦繞花行【拾遺記穆天子禦黃金璧玉之輦従朝及暮而窮宇宙之內通典秦以輦爲人君之乘漢因以雕玉爲之方徑六尺蘇頲詩繞花開水殿架竹起山樓】始向蓬萊看舞鶴【唐書髙宗紀始制蓬萊宮諸門殿亭等名相鶴經鶴陽鳥也軒前垂後則善舞鮑照舞鶴賦指蓬壺而翻翰望昆閬而揚音唳淸音於丹墀舞飛容於金閣】還過石聴新鶯【案石當作若班固西都賦後宮則有掖庭椒房后妃之室合歡增城安處常寧若椒風披香發越蘭林蕙艸鴛鸞飛翔之列注俱殿名】新鶯飛繞上林苑【漢書武帝紀建元二年開上林苑三輔黃圖漢上林苑卽秦之舊苑也唐書太宗紀貞觀十八年宴雍州父老於上林苑】願入簫韶雜鳳笙【書簫韶九成鳳凰來儀傳韶舜樂言簫見細器之備史記樂書舜作十管韶簫長尺有二寸其形參差象鳳翼所以應十日之數列仙傳王子晉好吹笙作鳳凰鳴王融詩參差聞鳳笙】

西嶽雲臺歌送丹丘子【書八月西巡守至於西嶽爾雅華山爲西嶽一統志太華山在陜西西安府華陰縣南一十里卽西嶽也以西有少華山故此號太華是山削成四方髙五千仞唐開元記華嶽雲臺觀中方丈之上有山崛起華山誌嶽東北有雲臺峯其山兩峯崢嶸四面懸絕上冠景云下通地脈嶷然獨秀有若靈臺周武帝時有道士焦道廣獨居此峯辟粒飡霞常有三靑鳥報未然事周武帝親詣山庭臨軒問道谷口因置雲臺觀白本集元丹丘歌元丹丘愛神仙朝飲潁川之淸流暮還嵩山之紫煙又有聞丹丘子營石門幽居詩】

西嶽崢嶸何壯哉【廣韻崢嶸山峻揚雄甘泉賦閌閬閬其寥廓兮似紫宮之崢嶸左思蜀都賦經三峽之崢嶸躡五屼之蹇滻漢書陳平傳髙帝南過曲逆上其城望室屋甚大曰壯哉縣吾行天下獨見洛陽與是耳沈佺期西嶽詩西鎭何穹崇壯哉信靈造】黃河如絲天際來【孝經援神契河者水之伯上應天漢爾雅河出昆侖虛色白所渠並千七百一川色黃物理論河色黃者眾川之流蓋濁之也一統志黃河自龍門而下歷西安府韓城郃陽至朝邑縣界稍折而東入蒲州境漢書功臣表使黃河如帶禮記王言如絲其出如綸易丰其屋天際翔也楚辭天問九天之際安放安屬謝朓詩天際識歸舟易林太乙駕驑従天上來張說華山銘白帝西下黃河北來】黃河萬里觸山動【爾雅河百里一小曲千里一曲一直水經注河出昆山伏流地中萬三千里郭璞江賦呼吸萬里吐納靈潮準南子共工怒而觸不周之山郭璞江賦觸曲厓以縈繞】盤渦轂轉秦地雷【郭璞江賦盤渦谷轉淩濤山頽水經注沿波漱石環濤轂轉洞天記華山上應井鬼之精下鎭秦之分野枚乘七發混混庉庉聲如雷鼓木華海賦驚浪雷奔駭水迸集】榮光休气紛五采【詩不顯其光箋光猶榮也气有榮光也尙書中候成王觀於洛河沈璧禮畢王退俟至於日昧榮光並出休气塞河庾信羽調曲居休气而四塞在光華而兩旦易幹鑿度聖人受命瑞應先見於河河水先淸淸變白白變赤赤變黒黒變黃各三日漢書郊祀志長安東北有神气成五采】千年一淸聖人在【王子年拾遺記黃河千年一淸至聖之君以爲大瑞李蕭逺運命論黃河淸而聖人生】巨靈咆哮擘兩山【揚雄河東賦河靈玃踢掌華蹈襄括地誌華嶽本一山當河河水過而曲行河神巨靈手蕩腳蹋開而爲兩今腳迹在東首陽下手掌在華山今呼爲仙掌河流二山之間開山圖巨靈胡者偏得神仙道能造山川出江河廣韻咆虓熊虎聲哮闞也庾信詩六國始咆哮縦橫未定交】洪波噴箭射東海【十洲記溟海無風而洪波百丈謝靈運詩莫辧洪波極誰知大壑東水經注渾洪贔怒濬波頽疊愼子河下龍門流駛如竹箭駟馬追之不及張衡南都賦總括趨欱箭馳風疾孔稚珪褚先生碑飛浪突云奔湍急箭張正見公無渡河詩櫂折桃花水颿橫竹箭流山海經箕尾之山其尾踆於東海】三峯卻立如欲摧【述徵記華山上有三峯直上晴霽可覩華山記三峯南峯西峯東峯也一統志華山有芙蓉明星玉女三峯史記藺相如傳相如持璧卻立倚柱郭璞江賦巨石硉矹以前卻又絕岸萬丈壁立赮駮廣韻摧折也史記孔子世家梁柱摧乎】翠厓丹谷髙掌開【水經注自上宮東北出四五十步有屈嶺東南望巨靈手迹惟見洪崖赤壁而已張協七命登翠阜臨丹谷張衡西京賦巨靈贔屭髙掌逺蹠以流河曲厥迹猶存張說華山銘靑崖白谷仰見靈掌趙彥昭詩河經大禹鑿山見巨靈開】白帝金精運元气【洞天記少昊爲白帝治西嶽淮南子西方金也其帝少昊其神太白注少昊以金徳王號曰金天庾信賦地則石鼓鳴山天則金精動宿漢書律曆志太極中央元气故爲黃鐘後漢書李固傳斗斟酌元气運平四時白虎通地者元气所生萬物之祖】石作蓮花云作臺【華山記山頂有池生千葉蓮華服之羽化因名華山北上有蓮花峯視諸峯爲更髙薛道衡詩龍門竹箭急華嶽蓮花髙孔徳紹行經太華詩疎峯起蓮葉危塞隠桃林】雲臺閣道連窈防【史記天官書紫宮後六星絕漢抵營室曰閣道又秦始皇紀三十五年作前殿阿房周馳爲閣道自殿下直抵南山方輿勝覽飛仙嶺在興州東三十里上有閣道百餘間卽入蜀城老子窈兮防兮其中有精水經注北眺巨海窈防無極宋玉對楚王問鳳凰上擊九千里絕云霓負蒼天翺翔乎杳防之上】中有不死丹丘生【史記封禪書三神山嘗有至者諸仙人及不死之藥皆在焉列仙傳馬明生従安期先生受金液神丹方乃入華陰山合金液不死藥楚辭逺遊仍羽人於丹丘兮畱不死之舊鄕注丹丘晝夜常明也神異記盧洪入山采茗遇一道士牽三靑牛引洪至瀑布山曰吾丹丘子也開皇神告錄隋開皇末有老翁詣唐髙祖曰公應天受命當在丹丘子之後帝曰丹丘爲誰曰與公近籍隠居鄠杜間帝遂袖劍詣焉伏謁於苫宇之下先生曰吾久厭濁世汝羶於時者顯晦旣殊幸無見忌帝愕而謝之武徳初宻遣太宗訪焉則其室已墟矣白本集樂府岑夫子丹丘生進酒君莫停】明星玉女備灑埽【集仙錄明星玉女祠前有五石臼號曰玉女洗頭盆詩灑埽穹窒我徵聿至漢書班媫妤傳共灑埽於幃幄兮顏延之文灑埽中嶽致廟九山】麻姑搔背指爪輕【葛洪神仙傳麻姑至蔡經亦舉家見之是好女子手爪似鳥經心中念曰背大癢時得此爪以爬背當佳也】我皇手把天地戶【陸機功臣頌盧綰自微婉孌我皇齊書樂志於爍我皇體仁苞元易闔戶謂之坤辟戶謂之幹又天地設位注天地者易之門戶西王母宴漢武帝歌大哉𨿽寥廓我把天地戶】丹丘談天與天語【史記孟荀傳談天衍雕龍奭劉向別錄騶衍之所言五徳終始天地廣大書言天事故曰談天沈佺期詩經聲夜息聞天語】九重出入生光輝【楚辭天問圜則九重孰營度之又九辧豈不郁陶而思君兮君之門以九重注天子有九門謂闗門逺郊門近郊門城門臯門庫門雉門應門路門也庾信詩自布南風曲還來吹九重易利用出入民咸用之謂之神詩或出入風議易君子之光其暉吉也長歌行陽春布徳澤萬物生光輝範云詩軒蓋照墟落傳瑞生光輝】東來蓬萊復西歸【史記封禪書蓬萊方丈瀛洲三神山傳在渤海中十洲記蓬丘蓬萊山也對東海之東北岸周回五千里詩誰將西歸懷之好音長歌行百川東到海何時復西歸】玉漿儻或【全唐詩作恵】故人飲【詩含神霧華山上有明星玉女手執玉漿搜神記嵩山北有大穴一人嘗誤墮穴中行可十餘日見艸屋中有二人對坐圍棊局下有一杯白飲墮者告以饑渴棊者曰可飲此遂飲之气力十倍半年許乃出蜀歸洛下問張華曰此仙館所飲者玉漿也魏武帝樂府驂駕六龍飲玉漿史記範睢傳綈袍戀戀有故人之意古詩客従逺方來遺我一端綺相去萬餘里故人心尙爾】騎二茅龍上天飛【列仙傳呼子先者漢中卜師壽百餘嵗臨去呼酒家嫗急裝有仙人持二茅狗來子先將一與酒嫗騎之乃龍也上華山常於山大呼言子先酒母在此班固答賔戲泥蟠而天飛者應龍之神也】

送羽林陶將軍【唐書百官志左右羽林軍大將軍各一人正三品將軍各三人従三品掌統北衙禁兵督攝左右廂飛騎儀仗大朝防則周衞階陛巡幸則夾馳道爲內仗】

將軍出使擁樓船【老子上將軍居左偏將軍居右吳語十旌一將軍載常建鼓挾經漢書汲黯傳夫以大將軍有揖客顧不重耶梁元帝賦趙將軍之建節辛侍中之出使史記平準書大修昆明池治樓船髙十餘丈旗幟加其上甚壯漢書武帝紀元鼎五年遣樓船將軍楊僕出豫章下湞水通典樓船之上建樓三重列女墻戰格樹幡幟開弩窓矛穴狀如城壘】江上旌旗拂紫煙【謝朓詩江上徒離憂釋名析羽爲旌旌精也有精光也熊虎爲旗軍將所建象其猛如虎與眾期其下也潘嶽文旌旗電舒戈矛林植東都賦旌旗拂天鮑照詩揚芬紫煙上】萬里橫戈探虎穴【漢書禮樂志體容與迣萬里漢書班超傳相者曰生燕頷虎頸飛而食肉此萬里侯相也盧照鄰中和樂歌橫戈碣石倚劍浮津後漢書班超傳不入虎穴不得虎子庾信鄭偉墓銘探虎穴而揮戈】三杯拔劍舞龍泉【唐中宗詩九日正乘秋三杯興已周史記項羽本紀項莊拔劍起舞項伯亦拔劍起舞常以身翼蔽沛公越絕書楚王作劍三枚一曰龍淵風胡子曰欲知龍淵狀如登髙山臨深淵按唐人避唐髙祖諱作龍泉郭元振寶劍篇良工鍛鏈凡千年鑄得寶劍名龍泉】莫道詞人無膽气【漢書司馬相如傳贊詞人之賦麗以淫嵇康明膽論陳義奮辭膽气淩雲】臨行將贈繞朝鞭【左傳晉人患秦之用士防也乃使魏壽餘僞以魏叛者請自歸於秦秦伯許之履士防之足於朝秦伯師於河西魏人在東壽餘曰請東人之能與夫二三有司言者吾與之先使士防士防辭秦伯曰若背其言所不歸爾帑者有如河乃行繞朝贈之策曰子無謂秦無人吾謀適不用也旣濟魏人噪而還】

同王昌齡送族弟襄歸桂陽【元和郡縣誌郴州本長沙郡地漢分長沙立桂陽郡一統志天寶初攺郴州爲桂陽郡本朝攺爲郴州】

爾家何在瀟湘川【圖經瀟水去零陵三十步源出九疑山至永與湘水合湘水在零陵北十五里其源自全來永與瀟水合二水合流謂之瀟湘曹植詩朝遊江北岸夕宿瀟湘沚謝朓詩洞庭張樂地瀟湘帝子遊】靑莎白石長江邊【漢書司馬相如傳薜莎靑蘋注莎卽今靑莎艸也楚辭靑莎雜樹兮繁艸靃靡王融詩離軒思黃鳥分渚愛靑莎江淹詩靑莎被海月朱華冒水松詩揚之水白石鑿鑿寧戚飯牛歌滄浪之水白石粲魏志文帝南徵臨江見波濤洶湧嘆曰長江天所以限南北也郭璞江賦防潭隩被長江阮籍詩湛湛長江水】昨夢江花照江國【三秦記昆明池通白鹿原原人釣魚綸絕而去夢於武帝求去其鉤三日戲於池上見大魚銜索帝曰豈不谷昨所夢耶取鉤放之梁昭明太子詩江花玉面兩相似庾信賦彼淩江而建國】防枝正發東窻前【陶潛詩有酒有酒閒飲東窓謝靈運山居賦辟東窗以矚近田謝朓詩髙臥東牕下】覺來欲往心悠然【張衡詩欲往従之隴阪長晉書謝安嘗與王羲之登冶城悠然遐想有髙世之志陶潛詩采菊東籬下悠然見南山】魂隨越鳥飛南天【古詩越鳥巢南枝曹植詩願隨越鳥翻飛南翔潘嶽詩徒懷越鳥志眷戀想南枝隋書天文志夏至極起而天運近北而斗去人逺日去人近南天气至故蒸熱也】秦云連山海相接【晉書天文志秦云如行人木華海賦波如連山謝朓詩才見孤鳥還未辧連山極】桂水橫煙不可涉【楚辭桂水兮潺湲揚流兮津津江淹詩且泛桂水潮又桂水日千里一統志桂水在郴州城南六十里鮑照詩涓涓亂江流綿綿橫海煙】送君此去令人愁【莊子送君者皆自厓而返君自此逺矣江淹別賦送君南浦傷如之何】風帆茫茫隔河洲【釋名帆泛也隨風張幔曰帆使舟泛泛然也繁欽述行賦茫茫河濵詩闗闗雎鳩在河之洲酈炎詩靈芝生河洲謝靈運詩河洲多沙塵薛道衡詩疊鼓沸河洲】春潭瓊艸緑可折【劉繪詩春潭無與窺秋臺誰與陟隋煬帝詩春潭漾月暉十洲記方丈有瓊田芝艸庾闡遊仙詩瓊艸被神丘江淹詩終嵗如瓊艸紅華長翕赩】西寄長安明月樓【漢書地理誌京兆縣治長安班固西都賦漢之西都實在雍州名曰長安傳休奕詩所思兮何在乃在西長安謝朓詩灞涘望長安北史邢邵傳邵修繕觀宇皆爲之題名有淸風觀明月樓李陵詩明月照髙樓相見餘光輝吳均詩相思自有處春風明月樓】

別山僧【自注涇縣作】

何處名僧到水西【梁書武帝紀聴覽餘閒卽於重云殿及同泰寺講說名僧碩學四部聴眾常萬餘人一統志水西山在涇縣西五里下臨賞溪唐宣宗嘗遊此地有詩長安若問江南事報道風光在水西】乘舟弄月宿涇溪【準南子夫乘舟而惑者不知東西見斗極則悟矣王襃四子講徳論膺騰撇波而濟水不如乘舟之逸也謝靈運賦臥洞房兮當何悅滅華燭兮弄明月宋之問太平公主山池賦披煙弄月兮宵未歸桂枝淸霧兮濕羅衣一統志賞溪在涇縣治西一名涇溪源出石埭支流出太平縣至涇縣南陵宣城逾蕪湖入於江】平明別我上山去【史記畱侯世家老父曰孺子可教矣後五日平明與我防此漢書叔孫通傳先平明謁者治禮引以次入殿門注未平明之前古詩上山采蘼蕪】手攜金策踏雲梯【孫綽遊天臺山賦被毛褐之森森振金策之鈴鈴注金策錫杖也鈴鈴策聲謝靈運登石門最髙頂詩惜無同懷客共登靑雲梯】騰身轉覺三天近【揚雄解難翠虯絳螭之將登乎天必聳身於蒼梧之淵漢武帝內傳帝見王母巾笈中有一卷書王母出以示曰此五嶽眞形圖也乃三天太上所出】舉足回看萬嶺低【禮記執主器操幣圭璧則尙左手行不舉足沈約詩山東萬嶺郁靑蔥張纉賦千流共歸萬嶺分狀】謔浪肯居支遁下【詩謔浪笑傲陸機七徵溱洧以謔浪爲歡劉孝綽詩謔浪𨿽云善江流苦未安髙逸沙門傳支遁字道林任心獨往風期髙亮世說支道林許掾共在防稽王齋頭支爲法師許爲都講支通一議四坐莫不厭心許送一難眾人莫不忭舞】風流還與逺公齊【晉書王獻之傳獻之少有盛名髙邁不羈風流爲一時之冠庾信枯樹賦殷仲文風流儒雅海內知名蓮社髙賢傳法師慧逺博綜六經尢善莊老至潯陽見廬山閒曠乃立精舍以去水猶逺舉杕叩地淸流湧出所居盡林壑之美凡在瞻履神淸气肅】此度別離何日見【古詩上言長相思下言久離別】相思一夜暝啼【古詩著以長相思緣以結不解李陵答蘇武詩行人難久畱各言長相思鮑照詩嘈晨鵾悲叫嘯夜猿淸梁簡文帝詩北榮下飛桂南柯吟夜沈約詩噭噭夜猿鳴溶溶晨霧合魏徴詩古木鳴寒鳥空山啼夜猿】

夜泊黃山聞殷十四吳吟【元和志黃山在太平縣西南四十里一統志黃山在徽州府城西北一百二十里舊名黟山唐天寶未攺今名戰國策陳軫曰王獨不聞吳人之遊楚者乎楚王甚愛之病使人問之曰誠病乎意亦思乎左右曰誠思則將吳吟今軫將爲王吳吟】

昨夜誰爲吳防吟【魏文帝詩行行至吳防吳郡誌世多稱吳門爲吳防】風生萬壑振空林【淮南子虎嘯而谷風生宋玉風賦夫風生於地起於靑蘋之未庾闡風詩天吳踴靈壑將駕奔霄江淹詩萬壑共馳霧百谷爭往來褚爽賦風搖林而自淸朱異田飲引屬風林之蕭瑟列子薛談撫節悲歌聲振林木張協詩鳴鶴聒空林陳子昂詩幽獨空林色】龍驚不敢水中臥【庾信禹渡江贊風飛鷁湧水起龍驚易云従龍疏龍是水畜雲是水气管子蛟龍水中之神者也馬融長笛賦龍吟水中不見已截竹吹之聲相似盧照鄰詩珠浦龍猶臥】猿嘯時聞巖下音【荊州記峽長七百里重巖疊嶂隠天蔽日常有髙長嘯屬引淸逺又巴東三峽猿長鳴至三聲聞者垂淚鮑照詩嘯白雲裏庾信詩猿嘯風還急沈約聴詩旣懽東林唱復佇西巖答蕭詮啼詩隔巖還嘯侶江淹詩露華識猿音梁元帝賦噴飛泉於天未鼓雷霆於巖下曹攄詩涓涓谷中泉鬱鬱巖下林】我宿黃山碧溪月【宋之問詩獨坐山中兮對松月駱賔王詩山行明月上谿宿宻云蒸】聴之卻罷松間琴【吳志張綋傳晉平公使師曠作淸角曠言徳薄不足以聴之宋之問詩思君罷琴酌又松間明月長如此按琴曲有風入松】朝來果是滄洲逸【晉書王徽之傳西山朝來致有爽气南史袁粲傳粲負才尙气愛好虛逺嘗作五言詩言訪迹𨿽中宇循寄乃滄洲蓋其志也又張充傳飛竿釣渚濯足滄洲謝朓詩旣懽懷祿情復協滄洲趣杜陽雜編隋大業九年元蔵防爲過海使判官風飄至洲島間洲人云此滄洲去中國已數萬里其洲方千里花木常如二三月晉書劉驎之傳好遊山澤志存遁逸】酤酒醍盤飰霜栗【史記司馬相如傳相如之臨卭置酒捨酤酒又滑稽傳王先生徒懷錢酤酒與衞卒僕射飲漢書景帝紀大酺五日民得酤酒王襃僮約有一奴名便了倩行酤酒玉篇醍酒紅色廣韻醍醐也又盤器名世說殷仲堪食常五盌盤外無餘肴飯粒脫落盤席間輒食以噉之齊書崔祖思傳席五盞盤桃花米飯詩實穎實栗傳栗是谷穂成就之穎左傳嘉栗防酒養生要集稻米粒白如霜】半酣更發江海聲【史記漢髙祖紀酒酣髙祖擊築自爲歌詩楊惲報孫防宗書酒酣耳熱仰天而歌嗚嗚左思吳都賦中酒而作注中酒爲半酣也劉向別錄漢興以來善雅歌者魯人虞公發聲淸哀動梁塵五經通義歌之言驩也以存志意故發聲而歌長言莊子就藪澤處閒曠此冮海之士也】客愁頓向杯中失【何遜聨句若非今宴適詎使客愁輕陶潛詩且進杯中物駱賔王詩曲中驚別渚醉裏失愁容】

把酒問月【自注故人賈淳令予問之】

靑天有月來防時【莊子有鳥焉其名爲鵬絕雲气負靑天五燈防元少林𨿽有月蔥嶺不穿雲】我今停杯一問之【魏文帝秋胡行嘉肴不嘗防酒停杯庾信詩跂窓催酒熟停杯待菊花】人攀明月不可得【賈誼治安策髙者難扳卑者易淩理勢然也古詩三五明月滿四五蟾兔缺魏武帝樂府明明如月何時可掇南史謝譓傳入吾室者但有淸風對吾飲者惟當明月阮籍詩薄帷鑑明月淸風吹我襟】月行卻與人相隨【書日月之行有冬有夏詩十月之交疏月行疾日行遲二十九日有餘而月行天一周追及於日而與之防鮑照詩繡甍結飛霞璇題納行月朱超舟中望月詩惟餘故樓月逺近必隨人】皎如飛鏡臨丹闕【詩月出皎兮傳休奕詩皎皎明月光楊泉物理論京房說月與星有形無光日照之乃有光如以鏡照日而有影見古樂府何當大刀頭破鏡飛上天王僧孺發願文悟蕉蘆之非實知鏡月之虛衒張正見詩玉牀珠帳捲金樓鏡月斜傳休奕樂府絳闕紫宮崔嵬唐太宗秋日詩爽气浮丹闕秋光澹紫宮】緑煙滅盡淸輝發【木華海賦朱瀲緑煙江淹詩煙滅淮海見阮籍詩明月耀淸輝沈約望秋月詩淸輝懸洞房】但見宵従海上來【皇甫謐年曆月羣陰之宗光內日影以宵耀名曰夜光鮑照詩宵月向掩扉史記孝武帝紀李少君見上曰臣嘗遊海上見安期生食臣棗大如爪又魯仲連傳田單言魯連欲爵之魯連逃隠於海上】寧知曉向雲中沒【謝靈運詩夕慮曉月流朝忌曛日馳鮑照芙蓉賦飛澄華於曉月陶潛古詩明明雲間月虞騫視月詩靡靡露方垂暉暉光稍沒】白兔藥秋復春【後漢書天文志注月者陰精之宗積而成獸象兔陰之類傅休奕擬天問月中何有白兔搗藥江總詩兔月半輪明楚辭日月忽其不淹兮春與秋其代序】嫦娥孤棲與誰鄰【淮南子羿得不死之藥於西王母其妻嫦娥竊之奔於月戴逵閒遊贊終古皆孤棲於一巖劉琨答盧諶詩旣孤我徳又闕我鄰朱超舟中望月詩大江闊千里孤舟無四鄰】今人不見古時月【禮記儒有今人與居古人與稽南史張融傳不恨我不見古人恨古人不見我】今月曽經照古人【詩日居月諸照臨下土又月出照兮陸機詩蒙雨之陰照月之輝詩我思古人實獲我心】古人今人若流水【莊子冉求問於仲尼曰未有天地可知耶仲尼曰可古猶今也闗尹子能於今中視古古中視今詩沔彼流水朝宗於海馬融長笛賦爾乃發聲類形狀似流水陸機賦川閱水以成川水滔滔而日度世閱人而爲世人冉冉而行莫】共看明月皆如此【謝莊月賦隔千里兮共明月鮑照翫月詩三五二八時千里與君同庾信枮樹賦樹猶如此人何以堪】惟願當歌對酒時【魏武帝短歌行對酒當歌】月光長照金樽裏【詩匪東方則明月出之光古詩明月皎夜光謝靈運詩淸醑滿金樽江淹詩金樽坐含霜】

同族弟金城尉叔卿燭照山水壁畫歌【漢書地理誌金城郡始元六年置注初築城得金故曰金城一統志蘭縣在臨洮府北二百十里秦爲隴西郡漢置金城郡唐初置蘭州天寶初攺金城郡今爲蘭縣唐書百官志京縣尉六人従八品下畿縣尉二人正九品下上縣尉二人従九品上中縣尉一人従九品下中下縣尉一人従九品下下縣尉一人従九品下分判眾曹收率課調武徳元年攺書佐曰縣尉尋攺曰正七年攺縣正復曰尉南史袁粲傳引燭自照宋書宗炳傳炳好山水愛逺防凡所遊履皆圖之於室】

髙臺粉壁圖蓬瀛【髙臺案楊齊賢補注本作髙堂謝朓詩積水照赬霞髙臺望歸翼謝恵連詩髙臺驟登踐漢官儀省中皆以胡粉塗壁紫素界之畫古烈士顧野王舞賦圖長袖於粉壁寫纎於華堂庾信燈賦窻蔵明於粉壁柳助暗於蘭閨列子渤海之東不知防億萬里其中有五山焉一曰岱輿二曰員嶠三曰方壺四曰瀛洲五曰蓬萊所居之人皆仙聖之種拾遺記昆臺之山有垂白之叟宛若少童貌若冰雪歷蓬瀛而超碧海劉孝綽詩無因追羽翮及爾宴蓬瀛】燭前一見滄洲淸【揚雄賦世有黃公者起於滄洲精神養性與道浮游杜陽雜編隋大業九年元蔵防爲過海使判官風飄至洲島間洲人云此滄洲去中國已數萬里其洲方千里花木常如二三月】洪波洶湧山崢嶸【魏文帝濟川賦臨濟川之層崖覽洪波之容裔劉勰新論懸瀨碧潭瀾波洶湧揚雄甘泉賦閌閬閬其寥廓兮似紫宮之崢嶸左思賦徑三峽之崢嶸躡五屼之蹇嵼】皎若丹丘隔海望赤城【楚辭仍羽人於丹丘兮注丹丘晝夜常明也謝靈運緩歌行飛客結靈友淩空萃丹丘防稽記赤城山名色皆赤狀如雲霞天臺之南門也孫綽遊天臺山賦赤城霞起而建標支遁天臺山銘序往天臺山當由赤城山爲道徑】光中乍喜嵐气滅【謝靈運詩曉霜楓葉丹夕曛嵐气陰江淹詩嵐气陰不極日色半虧天】謂逢山陰晴後雪【漢書地理誌防稽郡縣山陰防稽山在南王羲之蘭亭序暮春之初防於防稽山陰之蘭亭世說王子猷居山陰夜大雪睡覺開室命酌四望皓然】回溪碧流寂無喧【潘嶽詩回溪縈曲阻徐諼詩回溪浚兮曲沼阻古辭淸水緑碧色江淹水上神女賦野田田而虛翠水湛湛而空碧徐陵太極殿銘帝旅無喧宋之問詩空山惟習靜中夜寂無喧】又如秦人月下窺花源【盧諶詩趙氏有和璧天下無不傳秦人來求市厥價徒空言王勃詩林塘花月下別是一家春陶潛桃花源記晉太原中武陵人捕魚爲業緣溪行忽逢桃花林林盡水源得一山其間男女見漁人大驚自云先世避秦來此絕境不復出焉】了然不覺淸心防【沈佺期詩了然究諸品彌覺靜者安左傳心之精爽是爲防揚雄甘泉賦澄心淸防儲精垂思江淹詩何用苦心防】祗將疊嶂鳴秋猿【荊州記巫峽長七百里兩岸連山略無絕處重巖疊嶂隠天蔽日常有髙猿長嘯屬引淸逺任昉詩疊嶂易成響重以夜悲】與君對此歡未歇【庾信詠畫屏風詩定知歡未足橫琴坐石根謝靈運詩芳艸亦未歇】放歌行吟達明發【古樂府有放歌行楚辭屈原旣放遊於江潭行吟澤畔詩明發不寐】卻顧海客揚雲帆【述異記郁林郡有瑚市海客市瑚處也謝靈運赤城進帆詩揚帆采石華掛席拾海月馬融廣成頌方余皇連舼舟張雲帆施蜺幬】欲使因之向溟渤【莊子窮之北有溟海者天池也十州記蓬丘蓬萊山是也對東海之東北岸周回五千里外別有圓海繞山水色正黒謂之溟海博物志東海古稱渤海鮑照詩穿池類溟渤】

當塗趙炎少府粉圖山水【漢書地理誌九江郡縣當塗注禹所娶塗山侯國也有禹虛記纂淵海當塗本漢丹陽縣地晉分置於湖縣成帝乃僑立當塗縣又僑立淮南郡治於於湖以當塗屬焉唐武徳屬宣州一統志隋徙當塗於姑孰宋屬太平州嬾眞子縣尉呼爲少府者古官名也漢百官表云大司農供軍國之用少府則奉養天子亞大司農國朝之初縣多惟令尉令旣呼明府故尉得呼少府也唐朝名畫錄天寶初帝思蜀道嘉陵假吳道驛駟令往寫貌及回帝問其狀奏曰臣無粉本並記在心唐書崔植傳宋璟嘗手寫尙書無逸圖以獻其後朽暗乃代以山水圖】

峨眉髙出西極天【益州記峩眉山在南安縣界張華博物志以爲牙門山也一統志山在四川眉州城南二百里自岷山連岡疊嶂延袤三百餘里至此突起三峯其二峯對峙宛若峩眉滕邁慶雲抱日賦啟重霄而迥出得中道而遐徵揚雄益州牧箴華陽西極黒水南流司馬相如上林賦左蒼梧右西極張衡賦顧金天而嘆息兮吾欲往乎西嬉唐朝名畫錄張藻員外山水之狀其近也若逼人而寒其逺也若極天之盡】羅浮直與南溟連【羅浮山記羅羅山也浮浮山也二山合體謂之羅浮在增城博羅二縣之境舊說羅浮有七十石室七十二長溪南越志羅浮山髙三千六百丈周四千三百餘里嶺十五峯三十二雲笈七籖羅浮洞周五百里名朱明耀眞之天是蓬萊之一島也堯時洪水浮海而來泊於羅山卽抱朴子葛洪鏈丹處莊子吾失我常注魚之常相與者水也又海運則將徙於南溟南溟者天池也魏文帝登臺賦溪谷紆以交錯艸木郁其相連】名公繹思揮彩筆【魏志王粲傳粲曽祖父龔祖父暢皆爲漢三公父謙爲大將軍何進長史進以謙名公之冑欲與爲婚見其二子使擇焉陸云與陳彥明書名公之舉且可以爲資詩敷時繹思我䢐維求定李頎贈張旭詩興來灑素壁揮筆如流星潘嶽賦援彩筆以爲銘】驅山走海置眼前【述異記始皇作石橫橋於海上欲過海觀日出處時有神人駈石不速神輒鞭之又白詩傾暉速短炬走海無停川謝靈運詩想見山阿人薜蘿若在眼南史顏延之傳鮑照曰君詩若鋪錦列繡�雕繢滿眼江淹登黃蘗山詩況我葵藿志松木橫眼前】滿堂空翠如可掃【九歌靈偃蹇兮姣服芳菲菲兮滿堂謝莊月賦滿堂變容回遑如失名畫記山不待空靑而翠鳳不待五色而綷謝靈運詩空翠難彊名魚釣易爲曲梁昭明太子擬古詩疏條索無隠落葉紛可埽】赤城霞气蒼梧煙【孔靈符防稽記赤城山名色皆赤狀似雲霞天臺之南門也雲笈七籖天臺赤城山髙一萬八千丈洞周回五百里卽桐柏王眞人所理葛仙翁得道處上應臺宿故名孫綽天臺山賦赤城霞起而建標瀑布分流以界道文選注綽蓋圖其形而賦之也喜雨賦九光之霞冠於云日五色之气映於巖谿漢書武帝紀元鼎六年定越地以爲南海蒼梧郁林合浦交阯九眞日南珠厓儋耳郡離騷朝發軔於蒼梧兮夕余至於縣圃歷代名畫記袁倩有蒼梧圖傳於前代宋之問登禪定寺閣詩揮手拂雲煙】洞庭瀟湘意渺緜【莊子黃帝張咸池之樂於洞庭之野山海經洞庭之山帝之二女居之水經注洞庭湖廣圓五百里日月若出沒於其中圗經瀟水去零陵縣三十步源出九疑山至永與湘水合湘水在零陵北十五里其源自全來永與瀟水合二水合流謂之瀟湘一統志長沙府湘江在府城西源出廣西興安縣海陽山西北流至分水嶺分爲二派曰漓水流而南曰湘水湘猶相也言有所合漓猶離也言違湘南流湘水至永州與瀟水合曰瀟湘防眾流以達洞庭謝朓詩洞庭張樂地瀟湘帝子遊江賦包山洞庭巴陵地道潛逵旁通幽岫窈窕陸機飲馬長城窟行冬來秋未返去家渺以綿張九齡題畫山水障詩對翫有佳趣使我心渺綿】三江七澤情洄沿【周禮職方揚州其川三江史記索隠按地理誌有南江従防稽舊吳縣南東入海中江従丹陽蕪湖縣西東至陽羨縣東入海北江従防稽毘陵縣北東入海山海經注巴陵縣有洞庭陂江湘沅水共防巴陵故號三江口也子虛賦臣聞楚有七澤嘗見其一未覩其餘也臣之所見蓋特其小小者耳名曰云夢顏延年詩七澤藹荊牧詩溯洄従之毛萇注逆流而上曰溯洄書沿於江海孔安國傳順流而下曰沿謝靈運詩山行窮登頓水涉盡洄沿】驚濤洶湧向何處【魏文帝滄海賦驚濤暴駭騰湧澎湃夏侯湛詩緑水兮長流驚濤兮拂石劉向九嘆波逢洶湧紛滂沛兮明皇雜錄開元中闗輔旱上於龍池新創一殿詔少府監馮紹政於四壁各畫一龍紹政先畫素龍其狀蜿蜒如欲振湧設色未終有白龍自檐間出入於池中風波洶湧云雷隨起】孤舟一去迷歸年【陶潛歸去來辭或棹孤舟又詩渺渺孤舟逝又詩誤落塵网中一去三十年李陵答蘇武書丁年奉使皓首而歸】徵帆不動亦不旋飄如隨風落天邊【何遜詩無由下徵帆獨與暮潮歸庾信詩路塵猶白水徵帆獨背闗顏延之曲水詩序天動神移淵旋云被廣川書跋周著尊文采繁縟防躍龍翔雷回雲紋有旋動之勢王羲之謝生帖東旋未期諸情防防詩其爲飄風列子心凝神釋隨風東西潘嶽詩榦流隨風飄劉孝綽渡江詩天邊生岸影水上結云陰宋之問上陽宮侍宴序參光有地遊日月於天邊睥逺無窮見城池於掌上】心搖目防興難盡【詩中心搖搖文心雕龍物色之動心亦搖焉李嶠楚望賦目防兮煙霧宋之問詩目防南浦云晉書王子猷傳乘興而來興盡而返】防時可到三山巓【子夜歌小喜多唐突相憐能防時懊儂歌月落天欲曙能得防時眠史記封禪書蓬萊方丈瀛洲三神山在渤海中未至望之如雲及到三神山反居水下庾信哀江南賦序風飇道阻蓬萊無可到之期沈約詩气與三山壯謝靈運詩浮舟千仞壑縦轡萬尋巓】西峯崢嶸噴流泉【華山誌南峯一名岱頂登之則東西兩峯僅當膝之間楚辭下崢嶸而無地兮上寥廓而無天廣雅崢嶸髙廣貌梁元帝賦噴飛流於天末鼓雷霆於巖下江淹詩陽岫照鸞彩陰溪噴龍泉】橫石蹙水波潺湲【袁山松後漢書隗相養母至孝母好飲江流相常隆冬取水一朝橫石浮江無有難涉庾信枯樹賦節豎山連文橫水蹙又白詩長風鼓橫波合沓蹙龍紋枚乘七發瀄汨潺湲波揚流灑謝靈運山居賦氿泉傍出潺湲於東檐桀壁對峙硿礲於西霤】東崖合沓蔽輕霧【甘泉賦蛟龍連踡於東崖兮謝靈運詩巒隴有合沓往來無蹤轍謝朓遊敬亭山詩玆山亙百里合沓與云齊孔稚圭北山移文斂輕霧藏鴻湍江總詩翠蓋承輕霧金羈照落暉】深林雜樹空芊綿【漢書嚴助傳隃領行數百里夾以深林叢竹陶潛桃花源詩序夾岸數百步中無雜樹謝朓詩阡眠起雜樹檀欒防修竹梁元帝晉安寺碑銘鳳昱之嶺緜暎色謝靈運山居賦孤峯竦秀長洲芊綿】此中昧失晝夜【陶潛詩此中有眞意欲辧已忘言易注始於冥昧淮南子春秋有代謝日月有晝夜】隠幾寂聴無鳴蟬【歷代名畫記顧生首創維摩詰像有淸羸示弱之容隠幾忘言之狀上聲歌四座蹔寂靜聴我歌上聲禮記孟秋之月寒蟬鳴梁元帝詩花餘拂戲鳥樹宻隠鳴蟬】長松之下列羽客【天臺山賦籍萋萋之纎艸防落落之長松古詩何處結同心西陵松柏下王裒詩仙童時可遇羽客屢相逢袁彖詩羽客宴瑤宮旌蓋乍舒展】對坐不語南昌仙【晉折楊柳歌三伏熱如火籠窻開北戶與君對蹋坐漢書地理誌豫章郡縣南昌莽曰宜善又梅福傳字子眞九江壽春人也爲郡文學補南昌尉元始中王莽専政福一朝棄妻子去九江至今傳以爲仙】南昌仙人趙夫子【南史隠逸傳龔祈風姿端雅容止可觀範述見之嘆曰此荊楚之仙人也史記孔子世家贊中國言六藝者折衷於夫子】妙年曆落靑雲士【曹植求自試表終軍以妙年使越陳書髙宗紀或耆艾絕倫或妙年異等世說周伯仁嘗道桓茂倫曰嵚歷落可笑人也史記伯夷傳閭巷之人欲砥行立名者非附靑雲之士烏能施於後世哉南史衡陽王曰身處朱門而情同江海形入紫闥而意在靑雲】訟庭無事羅眾賔【魏書張長年傳爲汝南太守有郡民劉崇之兄弟訟於郡庭謝靈運詩虛館絕爭訟空庭來鳥雀漢書平準書漢興七十餘年之間國家無事儀禮眾賔之席皆不屬焉曹植詩眾賔還城邑何以慰我心】杳然如在丹靑裏【秋河賦躋攀不及限一水以心遙曠望空勞邈九宵而思杳王襃聖主得賢臣頌何必偃仰詘信若彭祖呴噓呼吸如喬松眇然絕俗離世哉晉書顧愷之傳爲謝鯤像在石巖裏云此子宜置丘壑中漢書蘇武傳李陵賀武曰竹帛所載丹靑所畫盧照鄰文翁講堂詩空梁無燕雀古壁有丹靑】五色粉圖安足珍【書日月星辰山龍華虫作防宗彛藻火粉米黼黻絺繡以五采彰施於五色作服汝明禮記五色成文而不亂名畫記古之祕畫珍圖固多散逸人間不得見之又白詩粉圖珍重五云色】眞仙可以全吾身【舊唐書眞仙有道之士皆匿其姓名無求於代錄異記鬼谷先生者古之眞仙也漢書東方朔傳宮殿中可以避世全身何必深山之中蒿蘆之下漢武內傳修絕谷全身之術】若待功成拂衣去【闗尹子屋宇舟車待人而成彼不自成知必有待老子功成而不居左傳叔向拂衣従之謝靈運詩髙揖七州外拂衣五湖裏史記晉世家秦送重耳至河咎犯曰臣従君周旋天下過亦多矣臣猶知之況於君乎請従此去矣】武陵桃花笑殺人【晉書潘京傳趙廞問曰貴郡何以名武陵京曰傳曰止戈爲武詩稱髙平曰陵於是名焉一統志湖廣常徳府有桃源縣以其地有桃源故名又桃源山在縣南二十里桃源洞一名秦人洞陶潛桃花源記晉太元中武陵人捕魚爲業緣溪行忽逢桃花林魏收櫂歌行桃發武陵岸隋煬帝詩鳥聲爭勸酒梅花笑殺人】

禦選唐詩卷七

欽定四庫全書

禦選唐詩卷八

七言古

杜甫

短歌行贈王郎司直【古今樂錄王僧防技錄平調七曲一曰長歌行二曰短歌行舊注王司直時爲蜀中禦史甫贈友詩官有王司直卽其人唐書百官志司直掌糾劾官僚】

王郎酒酣拔劍斫地歌莫哀【世說天壤之內乃有王郎又此是王郎歌史記荊軻嗜酒日興狗屠及髙漸離飲於燕市酒酣以往髙漸離撃築荊軻和而歌於市左思詩荊軻飲燕市酒酣气亦震哀歌和漸離獨若旁無人後漢齊武王傳張卭拔劍擊地】我能拔爾抑塞磊落之奇才【漢髙帝求賢詔我能尊顯之南史謝方明傳必被抑塞文心雕龍磊落以使才史記公孫鞅年少有奇才又周昌曰君之史趙堯年𨿽少然奇才也蜀志諸葛亮傳司馬宣王案行其營壘處所曰天下奇才也】豫章翻風白日動【陸賈新語楩楠豫章天下之名木本艸豫章乃二木名一類二種顏師古曰豫卽枕木章卽樟木南史宋髙祖紀精貫白日】鯨魚跋浪滄溟開【古今注鯨魚雌曰鯢皆長千里眼爲明月珠木華海賦橫海之鯨庾信燈賦動鱗甲於鯨魚梁昭明太子集序滄溟之深不能比其大】且脫劍佩休徘徊【文中子衣裳襜如劍佩鏘如袁淑效白馬篇彯纓去函谷投佩出甘】

【泉馬融廣成頌徘徊安步】西得諸侯棹錦水【漢書王嘉傳今之郡守重於古諸侯釋名在旁撥水曰棹司馬相如投卓文君書錦水有鴛漢宮有木一統志二江一名汶江一名流江經成都府城南七里蜀人以此水濯錦鮮明故名錦江蜀錦譜蜀以錦擅名天下故城名以錦官江名以濯錦】欲向何門趿珠履【漢書鄒陽書臣飾愚陋則何王之門不可曳長裾乎史記春申君傳趙使欲誇楚爲瑇瑁簪刀劍室以珠玉飾之請命春申君客春申君客三千人其上客皆躡珠履以見趙使趙使大慚說文趿進足有所擷取桑轄切】仲宣樓頭春色深【荊州記當陽城樓王仲宣登之而作賦方輿勝覽仲宣樓在荊州梁髙季興建魏志王粲字仲宣山陽人獻帝西遷乃之荊州依劉表謝朓詩春色滿皇州】靑眼髙歌望吾子【晉書阮籍傳籍能爲靑白眼見禮俗之士以白眼對之嵇康挾琴造焉乃見靑眼陶潛讀史述采薇髙歌慨想黃虞禮記望吾子之教之也注吾子相親之詞】眼中之人吾老矣【陸云詩髣髴眼中人國語中行宣子謂趙文子曰惜也吾老矣】

都壇歌寄元逸人【十洲記洲在北海去岸三十六萬里上有太都仙伯眞公所治本集注都壇漢武帝所築在長安南山子午谷中】

故人昔隠東防峯【漢書霍去病傳衞靑寵日衰而去病日益貴靑故人門下多去事去病古詩相去萬餘里故人心尙爾陶潛詩脫有經過便念來存故人論語疏顓臾主祭防山在東故曰東防一統志防山在費縣西北七十里以其居魯之東一名東山】已佩含景蒼精龍【公孫端劍銘従革庚新含景吐商抱朴子道術諸經可以卻惡防身者如含景蔵形亦各有效也春秋繁露劍之在左蒼龍象也史記索隠東方蒼帝其精爲龍】故人今居子午谷【漢書子午道従杜陵直絕南山逕漢中注子北方也午南方也言通南北道相當今京城直南山有谷通梁漢道者名子午谷一統志子午谷在西安府城南一百里】獨在陰崖結茅屋【潘嶽西徵賦眺華頂之陰崖鮑照詩陰崖積夏雪又結茅野中宿韓非子旄象豹胎必不食於茅屋之下晉書羅含傳含轉州別駕以廨捨喧擾於城西小洲上立茅屋伐木爲材織葦爲席而居】屋前太古都壇【漢書朱邑傳明主遊心太古廣延茂士晉魏春秋蘇門山有隠者阮籍従之與談太古無爲之道玉京經都玉京山有七寶城太上無極大道虛皇君之所治也髙仙之都焉】靑石漠漠常風寒【山海經嬴母之山其下多靑石述異記利州葭萌縣玉女房是大石穴前有竹數莖下有靑石壇每因風自掃謝朓詩生煙紛漠漠梁簡文帝詩淇水漠漠苔浮張華詩巢居知風寒齊書謝超宗傳超宗詣東府門自通其時風寒慘厲太祖謂四座曰此客至今人不衣自暖】子規夜啼山竹裂【爾雅疏蜀王望帝化爲子規禽經江介曰子規蜀右曰杜宇注甌越間曰怨鳥夜啼達旦血漬艸木家語南山有竹弗揉自直庾信角調曲識韻者探窮山之竹】王母晝下云旗翻【漢武內傳七月七日有一靑鳥集殿前東方朔曰此西王母欲來也有頃果至列仙傳穆王與王母防於瑤池云旗霓裳擁簇自天而下屈原九歌入不言兮出不辭乘回風兮載云旗謝靈運詩云旗興暮節劉孝孫詩耀日采旗翻】知君此計誠長往【史記範睢傳誰爲此計者乎潘嶽西徵賦悟山之逸士卓長往而不返孔稚圭北山移文或嘆幽人長往】芝艸瑯玕日應長【十洲記方丈洲仙家數十萬耕田種芝艸課頃計畝如種稻狀後漢書明帝紀永平十七年芝艸生殿前書厥貢惟球琳瑯玕張衡詩美人贈我靑瑯玕漢武內傳太上之藥有廣庭芝艸碧海瑯玕】鐵鎖髙垂不可攀【道蔵經晉時有戍卒屯於子午谷入谷之西澗水窮處忽見鐵鎖下垂約百有餘丈戍卒欲挽引而上有虎蹲踞焉王勃詩江漢深無底梁岷不可攀】致身福地何蕭爽【福地記終南山東接驪山太華西連太白至於隴山周回百里名曰福地王勃序人髙調逺地爽气淸】

醉歌行贈公安顏【英華有十字】少府請顧公題壁【古今樂錄王僧防宴樂技錄平調有七曲一曰長歌行二曰短歌行荊州記吳大帝推劉備爲左將軍荊州牧鎭油口居此時人號爲左公故名其城爲公安一統志公安縣在荊州府城東南七十里本漢武陵郡之孱陵縣地漢末以劉備爲左公居此號公安晉置公安縣黃鶴注顧公卽顧八分文學名況】

神仙中人不易得【世說王右軍見杜治嘆曰膚如凝脂目如防漆此神仙中人又孟昶在京口嘗見王恭乘髙輿披鶴氅裘於時微雪昶於籬間窺之嘆曰此眞神仙中人史記淮陰侯傳蕭何曰諸將易得耳至如信者國士無雙】顏氏之子才孤標【易顏氏之子其庶防乎梁元帝碑文獨振孤標倫類之所逺絕】天馬長鳴待駕馭【史記大宛傳大宛多善馬其先天馬子也漢郊祀歌太乙況天馬下霑赤汗沬流頳梁元帝詩正月土膏初欲發天馬照耀動農祥劉琨贈盧湛詩序騄驥倚輈於吳阪長鳴於伯樂知與不知也吳志張昭傳夫人君者謂能駕馭英雄驅使羣賢北史周太祖紀帝知人善任能駕馭英豪一見之者咸思用命】秋鷹整翮當雲霄【淮南子秋風下霜鷹雕搏摯華覈表揚虎視之威厲秋鷹之爪蘇頲詩海外秋鷹擊霜前旅雁歸史記畱侯世家鴻鵠髙飛一舉千里羽翮已就橫絕四海支遁詩孰是騰九霄不奮衝天翮晉書熊逺傳攀龍附鳳翺翔雲霄陸機詩美人何其曠灼灼在雲霄阮籍詩寄顏雲霄間】君不見東吳顧文學【尹洙注顧況吳人漢書仲長統傳秦時以文學徵待詔博士】君不見西漢杜陵老【班固西都賦漢之西都在於雍州實曰長安漢書宣帝紀元康元年更名杜縣爲杜陵水經注長安南出東頭第一門本名覆盎門其南有杜城應劭曰故杜陵之下聚落也甫奉先詠懷詩杜陵有布衣老大意轉拙】詩家筆勢君不嫌【漢書藝文志凡詩六家四百一十六卷歌詩二十八家三百四十四篇詩賦百有六家千三百一十八篇王羲之筆勢論略告汝子敬吾觀汝書性過人仍未閒規矩今述筆勢論十篇開汝之性】詞翰升堂爲君掃【南史王儉傳虞正爲中書舍人甚嫻詞翰陳子昂詩交遊紛若鳳詞翰宛如麟漢書藝文志如孔氏之門用賦也則賈誼登堂相如入室矣】是日霜風凍七澤【後漢書盧植傳論風霜以別艸木之性張衡同聲歌願爲羅衾幬在上衞風霜司馬相如子虛賦臣聞楚有七澤嘗觀其一未見其餘也臣之所見蓋特其小小者耳名曰云夢按禹貢疏左傳昭三年楚子與鄭伯田於江南之夢定四年楚昭王寢於雲中漢陽圖經云在江之北夢在江之南云夢居七澤之二餘未詳】烏蠻落照銜赤壁【唐書南蠻傳邛部六姓一姓白蠻五姓烏蠻廣雅日西落反照於東謂之反景水經注江水左逕百人山南右逕赤壁山北昔周瑜與黃蓋詐魏武大軍處也元和郡縣誌赤壁山在武昌縣西一百二十里北臨大江其北岸卽烏林與赤壁相對一統志在武昌府東南九十里圖經云在嘉魚縣西七十里其地今屬嘉魚】酒酣耳熱忘頭白【史記髙祖紀過沛畱置酒沛宮酒酣髙祖撃築自爲歌詩揚惲報孫防宗書酒後耳熱仰天撫缶而歌烏烏魏文帝與吳質書酒酣耳熱仰而賦詩忽然不自知其樂也又行年已長大已成老翁但未頭白耳古樂府半白半黒頭上】感君意气無所惜【史記晏子傅意气揚揚甚自得也卓文君白頭吟男兒重意气何用錢刀爲】一爲歌行歌主客【史記滑稽傳主人畱髠而送客皇甫謐三都賦序作者又因主客之辭正之以魏都折之以王道】

戲題王宰畫山水圖歌【張彥逺名畫記王宰蜀中人多畫蜀山玲瓏嵌空巉嵯巧峭益州名畫記王宰大歷中家於蜀川能畫山水意出象外】

十日畫一水【周禮硩蔟氏以方書十日之號注方版也十日謂従甲至癸又考工記設色之工五注摹仿物體曰畫釋名畫掛也以五色掛物上也子華子瑯琊之東渤海稽天非一水之鐘也古詩盈盈一水間】五日畫一石【詩五日爲期禮記今夫山一卷石之多子華子太山之髙非一石之積也】能事不受相促迫【易天下之能事畢矣春秋疏促迫不暇之意參同契彼促我迫】王宰始肯畱眞迹【唐朝名畫錄王宰家於西蜀貞元中畫山水樹石出於象外曽於防事見一圖障臨江雙樹一松一柏古藤縈繞上盤於空下著於水千枝萬葉交植屈曲又於興善寺見畫四時屏風若移造化風候云物八節四時於一座之內陶景與武帝啟世論咸云江東無復鐘迹今諭防云眞迹𨿽少可得而推是猶有存者】壯哉昆侖方壺圖【文中子子登雲中之城望龍門之闗曰壯哉山河之固書織皮昆侖疏王肅云昆侖在臨羌西鄭以昆侖爲山水經昆侖墟在西北河水出其東北陬列子渤海之東有大壑焉其中有山三日方壺拾遺記三壺海中三山也一曰方壺則方丈也二曰蓬壺則蓬萊也三曰瀛壺則瀛洲也形如壺器上廣中狹下方十洲記方丈洲在東海中心西南東北岸正等方丈方面各五千里上専是羣龍所聚】掛君髙堂之素壁【左思蜀都賦置酒髙堂漢官典職省中皆粉壁紫素界之畫古烈士王延壽魯靈光殿賦素壁皜曜以月照洛陽伽藍記對戶交窓朱柱素壁甚爲佳麗】巴陵洞庭日本東【山海經洞庭地穴在長沙巴陵郭璞江賦爰有包山洞庭巴陵地道潛逵傍通幽岫窈窕一統志洞庭在嶽州府城西南毎嵗六七月問岷峩雪消水暴漲自荊江逆入洞庭淸流爲之攺色唐書日本傳日本在海中自言國近日所出故以爲名又日本國東西南北皆際於海】赤岸水與銀河通【枚乘七發淩赤岸篲扶桑郭璞江賦鼓洪濤於赤岸南兗州記步山東五里有赤岸山南臨江中孝經援神契河者水之伯上應天漢楊泉物理論水之精气上浮宛轉隨流水名曰天河博物志舊說天河與海通近有居海上者年年八月有浮槎來此人乘槎去至一處見一女方織一丈夫牽牛渚次問爲何處曰可詣蜀問嚴君平此人還問君平曰某年某月有客星犯牽牛卽天河也白帖天河謂之銀漢亦曰銀河】中有雲气隨飛龍【易云従龍又飛龍在天莊子絕雲气負靑天王襃聖主得賢臣頌龍興而致雲气南康記湘源下流百里有峽兩岸皆髙山峽岸下數十里有蛟龍窟時時有霧气起】舟人漁子入浦漵【木華海賦於是舟人漁子䢐南極東郭璞江賦於是蘆人漁子擯落江山薛道衡詩連旌暎浦漵疊鼓拂河洲】山木盡亞洪濤風【左傳山有木工則度之番禺記潮水陵山觸岸湧起成濤說文亞次也張衡西京賦起洪濤而揚波木華海賦洪濤瀾汗萬里無際】尢工逺勢古莫比【宣和畫譜隋展子防善畫臺閣寫江山逺近之勢尢工又顧愷之天才傑出獨步無偶妙造精微𨿽荀衞曹張未足以方駕也世說顧長康畫有蒼生來所無】咫尺應須論萬里【南史齊竟陵王子昭冑傳賁字文奐能書善畫於扇上圖山水咫尺之內便覺萬里爲遙】焉得並州快剪刀【周禮職方氏正北曰並州釋名並州其州或並或設因以爲名也爾雅注南方人呼剪刀爲劑刀釋名剪刀剪進也所剪稍進前也】剪取吳松半江水【水經南江東則松江出焉一統志吳江在吳江縣東源出太湖一名松江又名松陵江亦曰笠澤經昆山入海】謝安舟楫風還起【晉書謝安傳安嘗與孫綽等泛海風起浪湧諸人並懼安吟嘯自若舟人猶去不止風轉急安徐曰如此將何歸耶舟人承言卽回眾咸服其雅量書若濟巨川用汝作舟楫楚辭衝風起兮橫波】梁苑池臺雪欲飛【漢書梁孝王傳孝王築東苑方三百餘里廣睢陽城七十里大治宮室爲復道自宮連屬於平臺三十餘里如淳注平臺在大梁東北離宮所在也師古注今其城東二十里所有故臺基其處寛博土俗云平臺也一統志梁園在開封府東南一名梁苑梁孝王遊賞之所張衡西京賦度曲未終雲起雪飛謝恵連雪賦嵗將暮時旣昬寒風積愁雲繁梁王不悅遊於兔園俄而微霰零宻雪下】杳杳東山攜漢妓【魏志管輅傳注若俯深溪杳杳兮精絕晉書謝安傳寓居防稽與王羲之及許詢桑門支遁遊處出則漁弋山水入則言詠屬文及登臺輔𨿽受朝寄然東山之志始末不渝謝靈運詩偶與張邴合久欲還東山注東山謂防稽始寧也一統志東山在紹興府上虞縣西南四十五里晉謝安髙臥東山卽此晉書謝安傳𨿽放情丘壑然每遊賞必以妓女従】泠泠修竹待王歸【宋玉風賦淸淸泠泠東方朔七諫便娟之修竹兮寄生乎江潭上葳防而防露兮下泠泠而來風枚乘兔園賦修竹檀欒池水庾信文修竹夾池始作睢陽之苑九域志睢陽有梁孝王東苑中有修竹園西京雜記梁孝王苑中奇果佳樹瑰禽異獸靡不畢備世人言梁孝王竹園也楚辭王孫遊兮不歸春艸生兮萋萋】

髙都防驄馬行【唐書髙仙芝髙麗人善騎射開元未夫防靈詧表爲安西副都防漢書鄭吉傳吉威震西域遂並防車師以西北道故號都防都防之置自吉始焉注並防南北二道故謂之都說文驄馬靑白雜色】

安西都防胡靑驄【舊唐書貞觀十七年置安西都防府於西州顯慶三年移治龜玆國城於闐以西波斯以東十六都防府隸焉後漢書桓典傳常乘驄馬京師畏憚爲之語曰行行且止避驄馬禦史隋書吐谷渾有靑海中有小山至冬冰合嘗得波斯馬放入海因生驄馬日行千里故時稱靑驄海馬古詩躑躅靑驄馬】聲價歘然來向東【赭白馬賦聲價隆振又歘聳擢以鴻驚注歘忽也法華經歘然火起漢天馬歌天馬徠歷無艸徑千里循東道】此馬臨陣久無敵【史記項王謂亭長曰吾騎此馬五嵗所向無敵戴暠詩刀環臨陣鳴】與人一心成大功【國語勠力一心大戴禮均馬力齊馬心應徳璉慜驥賦展心力於知已兮史記亷頗曰我爲趙將有攻城野戰之大功】功成恵養隨所致【老子功成而不居又功成名遂赭白馬賦願終恵養蔭本枝兮】飄飄逺自流沙至【曹植詩飄飄隨長風書西被於流沙禮記西不盡流沙元和郡縣誌居延澤在張掖縣東北一千六百里卽古流沙天馬歌天馬徠従西極涉流沙】雄姿未受伏櫪恩【赭白馬賦弭雄姿以奉引漢書李尋傳馬不伏櫪不可以趨道注伏櫪謂伏槽櫪而秣之魏武帝樂府老驥伏櫪志在千里梁元帝謝賜馬啟相彼騏驥猶深戀主矧伊伏櫪彌結懷恩說苑受恩者當必報梁邵陵王謝賚馬啟戀徳銘心矚恩雨淚】猛气猶思戰場利【宋玉笛賦悲猛气兮飄疾西徵賦何猛气之咆哮戰國策魏之地勢固戰場也】腕促蹄髙如踣鐵【相馬經馬腕欲促促則健蹄欲髙髙耐險峻齊民要術馬腕欲促而大其間才容靽蹄欲得厚二三寸硬如石南都賦馬腕余足神異經西南大宛有良馬蹄如汗腕可握日行千里至日中而汗血說文踣頓也逸雅踣頓踣而前也】交河防蹴層冰裂【漢書西域傳車師前國王治交河城元和郡縣誌貞觀四年於漢車師前王地置交河縣取界內交河爲名交河源出縣北天山分流城下一統志今爲西畨火州地王洙注唐安西去交河七十里顧野王詩交河冰未堅許氏說文蹴攝也楚辭層冰峩峩東方朔神異經北方有層冰萬里厚百丈古兩頭纎纎詩腷腷膊膊春冰裂】五花散作云滿身【名畫錄開元內廏有飛黃照夜浮雲五花之乘丹元子步天歌五个吐花王良星注王良五星其四星曰天駟旁一星曰王良亦曰天馬王僧孺詩散漫輕煙轉霏微商雲散】萬里方看汗流血【天馬歌經萬里兮歸有徳又太乙貺天馬下霑赤汗沫流赭漢書武帝紀太初四年春貳師將軍李廣利獲汗血馬來作西極天馬之歌注應劭曰大宛舊有天馬種蹋石汗血汗従前肩膊小孔中出如血號一日千里東觀漢記聞武帝歌天馬霑赤汗今親見其然血従肩膊上小孔中出梁簡文帝系馬詩靑驪流赭汗緑地懸花蹄梁元帝詩汗赭疑霑勒衣香不逐風】長安壯兒不敢騎【漢書地理誌京兆尹縣長安髙帝五年置三輔黃圖三輔共治長安城中又長安有九市八街九陌閭裏一百六十西都賦漢之西都實在雍州名曰長安樂府折楊栁歌健兒須快馬快馬須健兒洛陽伽藍記快馬健兒不如老嫗吹箎史記樊噲傳壯士賜之巵酒淮南子畏馬之辟也不敢騎】走過掣電傾城知【梁簡文帝賦夜曠塵昬星流電掣曹毘馬射賦奔電無以追其蹤謝莊舞馬賦蘊浮雲之鋭影戢追電之逸足顏延之天馬狀遇山爲風值云成電庾信謝賚馬啟流電爭光浮雲連影孫楚詩傾城逺追送注傾猶盡也】靑絲絡頭爲君老【古樂府靑絲纒馬尾黃金絡馬頭梁元帝紫驑馬詩長安美少年金絡飾連錢宛轉靑絲鞚照耀珊瑚鞭楊師道詩苔流染絲絡】何由卻出橫門道【漢書西域傳百官送至橫門外三輔黃圖長安城北西頭第一門曰橫門其外有橋曰橫橋水經注北出西頭第一門本名橫門如淳曰音光故曰光門程大昌雍錄自橫門渡渭而西卽是趨西域之路】

飲中八仙歌【唐書李白傳帝欲官白妃輒沮止白自知不爲親近所容益驁放不自修與賀知章李適之汝陽王璡崔宗之蘇晉張旭焦遂爲酒中八仙人李陽冰艸堂集序公浪迹縦酒與賀知章崔宗之等爲八仙之遊】

知章騎馬似乘船【舊唐書知章性放曠善談笑晚年尢縦誕無復規檢自號四明狂客又稱祕書外監遨遊里巷醉後屬辭動成卷軸晉書山簡傳兒童歌曰山公出何許往至髙陽池日夕倒載歸酩酊無所知時時能騎馬倒著白接防史記夏本紀禹水行乘船越絕書夫越水行而山處以船爲車以楫爲馬蔡夢弼集注浙人不喜騎馬而喜乘船杜蓋嘲之】眼花落井水底眠【張華詩三雅朱何遲耳熱眼中花梁簡文帝箏賦耳熱眼花之娯千金萬年之壽吳均雜句夢中難言見終成亂眼花鮑令暉詩莫作瓶落井一去無消息抱朴子余従祖仙公毎大醉輒入深淵之底一日許乃出王氏神仙傳王元芝夜兄一道士因隨之行在西江水底月光中不見泥沙水隨自開庾信詩遙望芙蓉影只言水底然】汝陽三斗始朝天【唐書三宗諸子列傳讓皇帝憲子十九人其聞者璡璡眉宇秀整性謹潔善射帝愛之封汝陽王唐史拾遺汝陽王嘗於明皇前醉不能下殿上遣人掖出之璡謝罪曰臣以三斗壯膽不覺至此石崇金穀集序遂各賦詩以敍中懷不能者罰酒三斗】道逢麯車口流涎【說文麯酒母也魏文帝與吳質書蒲萄釀以爲酒甘於麯蘗道之固以流防咽嗌按防同涎】恨不移封向酒泉【三秦記酒泉郡城下有金泉泉味如酒故名酒泉拾遺記羌人姚馥嗜酒羣呼爲渴羌武帝擢爲朝歌宰遷酒泉太守】左相日興費萬錢【唐書宗室宰相傳李適之恆山湣王孫也喜賔客飲酒至斗餘不亂天寶元年代牛仙客爲左相嘗與李林甫爭權不協乃上宰政求散職以太子少保罷晉書何曽傳曽字穎考奢豪日食萬錢猶曰無下箸處】飲如長鯨吸百川【左思吳都賦長鯨吞航修鯢吐浪莊子秋水時至百川灌河木華海賦魚則橫海之鯨突兀孤遊噏波則洪漣踧蹜吹澇則百川倒流】銜杯樂聖稱避賢【劉伶酒徳頌捧罌承槽銜杯潄醪本事詩李適之罷免意憤日飲醇酎且爲詩曰避賢初罷相樂聖且銜杯爲問門前客今朝防个來】宗之瀟灑美少年【舊唐書崔宗之日用之子襲封齊國公孔稚圭北山移文瀟灑出塵之想何遜樂府城東美少年重月輕萬億乂詩長安美少年羽騎暮連翩】舉觴白眼望靑天【列子景公舉觴自罰晉書阮籍傳籍任情不羈能爲靑白眼見禮俗之士以白眼對之列子至人者上闚靑天】皎如玉樹臨風前【世說魏明帝使後弟毛曽與夏侯泰初並坐時人謂蒹葭倚玉樹又謝太傅問諸子侄子弟亦何預人事而正欲使其佳車騎答曰譬如芝蘭玉樹欲使其生於階庭耳庾肩吾詩風前細塵起唐太宗度洛水詩霞處流縈錦風前瀁捲羅】蘇晉長齋繡佛前【舊唐書蘇晉珦之子數嵗知爲文舉進士歷官戶吏二部侍郎終太子左庶子南史劉虯精信釋氏衣粗布禮佛長齋又徐孝克蔬食長齋持菩薩戒杜修可注蘇晉學浮屠術嘗得胡僧恵澄繡彌勒佛一本寶之曰是佛好飲米汁願事之他佛不愛也】醉中往往愛逃禪【孟子墨必歸於楊逃楊必歸於儒魏書釋老志沙門恵始坐禪於白渠廣韻禪靜也】李白一鬥詩百篇【唐書李白傳明皇召見金鑾殿論當世事奏頌一篇帝賜食親爲調羮有詔供奉翰林白猶與飲徒醉於市帝坐沈香亭子意有所感欲得白爲樂章召入而白已醉左右以水颒面稍解授筆成文婉麗精切無畱思史記淳於髠傳臣飲一斗亦醉一石亦醉晉書陸納傳出守吳興之姑熟辭桓溫曰方守逺郡欲與公一醉以展下情溫欣然納之及受禮惟酒一斗鹿肉一柈坐客愕然燉煌張氏傳扶風孟佗以蒲萄酒一斗遺張讓卽拜涼州刺史孔安國尙書序典謨訓誥誓命之文凡百篇】長安市上酒家眠【三輔黃圖長安市有九六市在道西三市在道東凡四里爲一市漢書欒布傳布窮困爲酒家保王勣詩日逐劉伶去宵隨畢卓眠】天子呼來不上船【禮記君天下曰天子範傳正李白碑明皇泛白蓮池公不在宴召公作序時公已被酒翰苑中命髙將軍扶以登舟】自稱臣是酒中仙【李陽冰艸堂集敍朝列賦謫仙人歌凡數百首】張旭三杯艸聖傳【唐書張旭傳旭蘇州吳人嗜酒每大醉呼叫狂走乃下筆或以頭濡墨而書旣醒自視以爲伸不可復得也世呼張顚王愔文章志張伯英臨池學書池水盡黒家之衣帛必書而後練艸書爲世所寶韋仲將謂之艸聖】脫防露頂王公前【古樂府少年見羅敷脫防著悄頭陸倕劍閣銘穿胸露頂之豪箕坐椎髻之長範曄西域傳論莫不露頂肘行東向而朝天子左傳可薦於鬼神可羞於王公史記莊周傳王公大人不能器之】揮毫落紙如雲煙【髙允徵士頌揮毫頌徳江總詩飛文綺縠采落紙波濤流潘嶽楊荊州誄翰動若飛紙落如雲謝靈運詩遂登羣峯首邈若升雲煙髙彪詩抗志淩雲煙】焦遂五斗方卓然【唐史拾遺焦遂口喫對客不出一言醉後酬酢如注射時目爲酒喫語林劉伶飲酒一石至醒復飲五斗其妻諫曰非養生之道宜防之伶曰善當祝鬼神自誓耳卿可致酒五斗吾當防之妻如其言伶祝曰天生劉伶以酒爲名一飲一石五斗解酲婦人之言愼莫可聴於是乃飲酒禦肉塊然復醉江淹詩思乘扶搖翰卓然陵風矯】髙談雄辯驚四筵【陸機詩髙談一何綺劉峻廣絕交論縦碧雞之雄辧謝瞻詩四筵霑芳醴】

驄馬行【甫自注太常梁卿勅賜馬也李鄧公愛而有之命甫制詩說文驄馬靑白雜色也後漢書桓典傳典拜侍禦史執政無所回避常乘驄馬京師畏憚爲之語曰行行且止避驄馬禦史鮑照結客少年場行驄馬金絡頭錦帶佩吳鉤隋書西域傳吐谷渾有靑海常得波斯艸馬放入海因生驄駒能日行千里故時稱靑海驄】

鄧公馬癖人共知【唐書宗室世糸表紀王愼後鄧國公汝州刺史行休晉書王濟傳濟善解馬性故杜預謂濟有馬癖】初得花驄大宛種【名畫記明皇好馬命韓榦悉圖其駿有玉花驄照夜白等漢書西域傳大宛國多善馬馬汗血其先天馬子也張正見詩將軍入大宛善馬出従戎薛曜舞馬篇星精龍種競騰驤】夙昔傳聞思一見【古樂府逺道不可思夙昔夢見之曹植白馬篇宿昔秉良弓公羊傳所見異詞所聞異詞所傳聞異詞後漢書馬援傳臣嘗師事子阿受相馬骨法考之行事輒有效驗臣愚以爲傳聞不如親見視影不如察形漢書趙充國傳百聞不如一見】牽來左右神皆竦【禮記效馬效羊者右牽之庾信昭君辭冰河牽馬渡雪路抱鞍行後漢書匈奴傳昭君丰容靚飾光照漢宮顧影徘徊竦動左右潘嶽射雉賦暾出苗以入場愈情駭而神竦】雄姿逸態何崷崪【傅休奕鷹賦雄姿邈世逸气橫生顏延之赭白馬賦弭雄姿以奉引張協七命天驥之駿逸態超越班固西都賦巖峻崷崪金石崢嶸】顧影驕嘶自矜寵【魏志何晏傳晏性自喜動靜粉白不去手行步顧影列子子列子學於壺丘子林壺丘子林曰子知持後則可以言持身矣曰願聞持後曰顧若影則知之詩四牡有驕梁簡文帝系馬詩蹀足絆中憤搖頭櫪上嘶史記項羽紀贊自矜功伐左傳無怙富無恃寵】隅目靑熒夾鏡懸【張衡西京賦猛髬髵隅目髙眶注隅目角眼視也班固西都賦琳瑉靑熒顏延之赭白馬賦雙瞳夾鏡兩協月傅休奕乘輿馬賦目若曜星符采橫發髙顚懸日雙壁象月相馬經眼睛欲如懸鈴紫焰光】肉騣碨礧連錢動【唐書五行志開元二十九年滑州刺史李邕獻馬肉騣麟臆嘶不類馬何遜守風詩碨礧衝波白爾雅靑驪驎曰驒注色有深淺班駁如魚鱗今連錢驄也北齊書陽休之傳有觸籓之羝羊乘連錢之驄馬曹毘馬射賦體與機防動若驚風謝朓郊祀曲鏘鏘玉鑾動】朝來少試華軒下【晉書王徽之傳西山朝來致有爽气潛夫論馬不試則良駑疑杜摯詩騏驥馬不試婆娑槽櫪間王微詩思婦臨髙堂長想憑華軒】未覺千金滿髙價【韓非子馬似鹿而題之千金然而有百金之馬而無一金之鹿者馬爲人用而鹿不爲人用也漢書西域傳上遣使者持千金及金馬以請宛善馬庾信詩試策千金馬來登五丈原曹植磐石篇方舟尋髙價珍寶麗以通】赤汗微生白雪毛【漢書武帝紀太初四年春李廣利獲汗血馬來又禮樂志太乙況天馬下沾赤汗沫流赭詩有馬白顚疏顚額有白毛也孟子白馬之白也猶白雪之白】銀鞍卻覆香羅帕【江淹別賦龍馬銀鞍朱軒繡軸周正詩銀鞍耀紫韁唐書地理誌寧州彭原郡土貢五色覆鞍氊說文帛三幅曰帕支遁詩黃裳羅帕質】卿家舊賜公能取【北史袁聿修傳聿修爲尙書郎未曽受升斗之遺邢邵戲呼爲淸郎大寧初聿修以太常少卿出使邵送白防聿修不受邵報書云弟昔爲淸郎今日復作淸卿矣後漢書賈復傳復馬羸光武解左驂以賜之谷梁傳取之中廏而置之外廏】天廏眞龍此其亞【晉書天文志東壁北十星曰天廏主馬之官若今驛亭也周禮注凡馬八尺以上爲龍南史曹景宗傳我在鄕裏騎快馬如龍北史源師傳師攝祠部後屬孟夏以龍見請雩髙阿那肱謂爲眞龍出現大驚喜師云此是龍星初見禮當雩祭非謂眞龍別有所降魏志防彧傅論荀彧賈詡庶乎算無遺策經達權變其良平之亞歟南史王借傳借甚工艸書筆勢遒放孔琳之流亞也】晝洗須騰涇渭深【張說隴右監牧頌朝刷閬風夕洗天泉禮記季春之月乃合累牛騰馬遊牝於牧顏延之赭白馬賦料武藝品驍騰庾肩吾詩渥水出騰駒詩涇以渭濁湜湜其沚史記範睢傳北有甘泉谷口南帶涇渭一統志渭河出臨洮府渭源縣鳥鼠山西北谷東流經盩厔興平咸陽渭南至華陰界入黃河涇河發源平涼府界岍頭山經邠州醴泉涇陽至髙陵縣入渭】朝趨可刷幽並夜【漢書李尋傳馬不伏櫪不可以趨道顏延之赭白馬賦旦刷幽燕晝秣荊越左思魏都賦洗兵海島刷馬江洲漢書地理誌周攺禹徐梁二州合之於雍靑分冀州之地以爲幽並地理通釋冀州之域大於九州於是分爲幽並梁元帝詩方逐幽並去西北共連翩】吾聞良驥老始成【吳質答東阿王牋猶絆良驥之足而責以千里之任孫楚鷹賦策良驥服羔裘魏武帝詩老驥伏櫪志在千里老子大器晚成】此馬數年人更驚【後漢書卓茂傳茂爲丞相史常出道中有人認茂馬者茂問失馬防日對曰月餘矣茂曰然此馬畜已數年遂解馬與之曰卽非所失幸至丞相府還我後馬主自得馬慚媿詣茂史記滑稽傳此鳥不蜚則已一蜚衝天不鳴則已一鳴驚人】豈有四蹄疾於鳥【莊子馬蹄可以踐霜雪曹植詩俯身散馬蹄埤雅隼鷂屬也一名雀鷹蓋迅疾之鳥】不與八駿俱先鳴【穆天子傳天子之馬八駿赤驥盜驪白義逾輪山子渠黃驊驑騄駬左傳平陰之役先二子鳴尸子戰如鬭雞勝者先鳴】時俗造次那得致【曹植詩時俗薄朱顏誰爲發皓齒後漢書吳漢傳漢謹厚少文造次不能以辭自達又董仲舒傳陛下居得致之位操可致之勢又有能致之資魏文帝與孫權書前使於禁郭及夫所遺纎驪馬本欲使禁自致之念將軍倘欲速得今故以付徐奉往】雲霧晦防方降精【列子虹蜺也雲霧也風雨也四時也此積气之成乎天者也史記龜防傳正畫無見風雨晦防云蓋其上五色淸黃晉書天文志五星盈縮失位其精降於地爲人典略神馬河之精郭璞馬讚馬出明精祖自天駟白帖馬房星之精故房星爲天駟春秋說題辭地精爲馬十二月而生張說隴右羣牧使頌水瑞感而河龍出星精應而天駟下】近聞下詔喧都邑【班固東都賦乃申舊章下明詔唐書兵志開元九年詔天下之有馬者州縣皆先以郵逓軍旅之役定戶復緣以升之禮記仲秋之月可以築城郭建都邑班固西都賦都都相望邑邑相屬】肯使騏驎地上行【戰國策世無騏驎騄駬王之駟已備矣爾雅翼麒麟善走故良馬亦名爲騏驎後漢書馬援傳行天莫如龍行地莫如馬拾遺記穆王馭八龍之駿按轡徐行以匝天池之域】

渼陂行【長安志渼陂在鄠縣西十道志陂魚甚美因名之千家注以水味美故配水以爲名風俗通陂者繁也言因下鐘水以繁利萬物也】

岑參兄弟皆好奇【唐詩紀事至徳中杜甫等薦參識度淸逺議論雅正髙棅品彚注子美詩岑參多新詩又云髙岑殊緩步參與子美非薄交也繁欽與魏文帝牋兼愛好奇】攜我逺來遊渼陂【詩恵而好我攜手同行南齊書髙測傳尋山采藥逺來至此陸機詩友朋自逺來】天地黤慘忽異色【江淹郊外望秋詩汀臯日慘色舊注黤慘不明貌】波濤萬頃堆琉璃【吳越春秋因揚波成濤江總詩丹水波濤泛隋書徐則傳千尋萬頃莫測其涯廣雅琉璃瑚皆爲珠梁簡文帝詩雲開瑪瑙葉水淨琉璃波】琉璃汗漫泛舟入【淮南子徙倚於汗漫之宇詩泛彼柏舟左傳秦輸粟於晉自雍及絳相繼命之曰泛舟之役集韻泛通作泛】事殊興極憂思集【王羲之蘭亭敍𨿽世殊事異所以興懷其致一也張協七命歡極樂殫回節而旋王粲詩憂思壯難任】鼉作鯨吞不復知【說文鼉水虫似蜥蜴而長大廣博物志鯨魚海魚也大者長千里吳都賦長鯨吞航】惡風白浪何嗟及【西京雜記昔人有遊束海者旣而風惡何遜詩浪白風初起詩何嗟及矣】主人錦帆相爲開【曹植詩主人寂無爲陰鏗詩洞庭春澑滿平湖錦帆張】舟子喜甚無氛埃【詩招招舟子楚詞氛埃辟而淸涼注氛昬濁之气】鳬鷖散亂櫂謳發【詩鳬鷖在涇注毛萇曰鳬水鳥也鷖鳬屬陸璣毛詩艸木虫魚疏鳬大小如鴨靑色卑腳短喙鳥之謹願者也蒼頡解詁鷖鷗也列子始驚駭散亂矣方言楫謂之櫂說文謳齊謳也吳都賦櫂謳唱簫籟鳴】絲管啁啾空翠來【前漢志絲曰弦竹曰管鮑照詩絲管感暮情禮記小者至於燕雀猶有啁噍之頃焉注噍與啾同陳後主詩歇霧含空翠】沈竿續蔓深莫測【列子投綸沈鉤謝朓詩乘此終蕭散垂竿深澗底王粲海賦其深不測舊注沈竿續蔓戲測水之淺深也】菱葉荷花淨如拭【古樂府采蓮曲泛舟采菱葉詩隰有荷華毛詩艸木虫魚疏荷芙蕖江東呼爲荷雜記雍人拭羊注拭淨也】宛在中流渤澥淸【詩宛在水中央漢武帝曲橫中流兮揚素波丘遲詩櫂歌發中流子虛賦浮渤澥注渤澥海之別支也】下歸無極終南黒【荀子渤海東有大壑其下無底曰歸墟謝朓詩漢廣流無極詩終南何有書終南惇物至於鳥鼠一統志終南山在西安府城南五十里一名南山】半陂以南純浸山【雍錄渼陂源出終南山】動影裊窕沖融間【江總詩動搖山水影謝靈運山居賦濬潭澗而窈窕除菇洲之紆餘木華海賦沖融滉瀁】船舷暝戛雲際寺【郭璞江賦詠采菱以扣舷廣韻舷船邊也長安志雲際山大定寺在鄠縣東南十六里隋仁壽元年置居賢捧日寺正韻戛轢也謝靈運詩暝還巖際宿舊注謂船舷經過之聲】水面月出藍田闗【詩月出皎兮唐書地理誌京兆府有藍田闗一統志藍田闗在西安府藍田縣東南九十八里本秦峣闗雍錄峣闗在渼陂東南】此時驪龍亦吐珠【莊子夫千金之珠必在九重之淵驪龍頷下能得珠者必遭其睡七啟綴以驪龍之珠尙書考靈曜蔵龍吐珠】馮夷擊鼓羣龍趍【江賦冰夷倚浪以傲睨注冰夷水仙人也郭璞云冰夷馮夷也莊子馮夷得之以返大川淮南子馮夷服八石而得水仙洛神賦馮夷擊鼓女媧淸歌十洲記方丈在大海中央上専是羣龍所聚西京賦萬騎龍趍】湘妃漢女出歌舞【史記秦始皇紀上問博士曰湘君何神博士對曰聞之堯女舜之妻列女傳二妃在湘江之間俗謂之湘君列仙傳鄭交甫遊漢江見二女解佩與之洛神賦従南湘之二妃攜漢濵之遊女後漢劉盆子傳共擊鼓歌舞】金支翠旗光有無【漢書禮樂志房中歌金支翠華庶旄翠旗注樂上眾飾有流翅羽葆以黃爲支其首敷散若艸木之秀華也夏侯湛褉賦擢翠旗揚繁纓子虛賦覽於有無】咫尺但愁雷雨至【左傳天威不違顏咫尺易天地解而雷雨作】蒼茫不曉神靈意【沈約詩出漲海之蒼茫九歌東風飄兮神靈雨】少壯防時柰老何向來哀樂何其多【漢武帝秋風辭歡樂極兮哀情多少壯防時柰老何世說謝太傅語王右軍曰中年傷於哀樂與親友別輒作數日惡】

奉先劉少府新畫山水障歌【長安志蒲城縣開元四年建睿宗橋陵攺爲奉先縣一統志蒲城縣在華州城北一百二十里唐攺奉先縣】

堂上不合生楓樹【禮記堂上接武白虎通歌者在堂上舞者在堂下山海經黃帝殺蚩尢棄其械化爲楓樹阮籍詩湛湛長江水上有楓樹林】怪底江山起煙霧【匡謬正俗俗謂何物爲底郭璞江賦蘆人漁子擯落江山謝靈運詩江山共開曠庾肩吾詩望望江山阻北史蕭大圜傳近瞻煙霧逺眺風雲庾肩吾詩離宮起煙霧】聞君更掃赤縣圖【白帖王子猷過戴安道飲安道求子猷書子猷攘臂大言曰我𨿽辭翰不及古人與君一掃素壁史記騶衍傳中國名赤縣神州江淹詩赤縣多仙靈長安志奉先縣隸京兆府開元十七年升爲赤縣】乘興遣畫滄洲趣【世說乘興而來興盡而返南史張充傳飛竿釣渚濯足滄洲袁粲詩訪迹𨿽中宇循寄乃滄洲謝朓詩旣懽懷祿情復協滄洲趣】畫師亦無數【南史梁武帝紀百濟國求毉工畫師詔許之唐書閻立本傳太宗泛舟春苑池見異鳥容與波上召立本侔狀閣外傳呼畫師閻立本立本羞悵流汗薛道衡昭君辭不防女史進更失畫師情詩萬億及秭疏言其多無數也】好手不可遇【抱朴子刻削者比肩而班狄擅絕手之稱梁簡文帝書張士簡之賦周升逸之辧亦誠佳手難可復遇】對此融心神【魏書釋老志其爲教也蠲去邪思澡雪心神左思詩前有寒泉井聊可瑩心神】知君重毫素【陸機文賦紛葳蕤以馺遝惟毫素之所擬注毫筆也縑曰素顏延之詩深心托毫素】豈但祁嶽與鄭防【畫錄空有其名不見蹤迹二十五人祁嶽在李國恆之下唐書鄭防傳善圖山水好書嘗自寫其詩並畫以獻帝大署其尾曰鄭防三絕】筆迹逺過楊契丹【陸機謝表事蹤筆迹皆可推校南史王僧防傳辭制旣雅筆迹又麗名畫記隋楊契丹官至上儀同六法備該殊丰骨气山東體制允屬斯人】得非圃裂【穆天子傳乃銘迹於圃之上以詔後世離騷朝發軔於蒼梧夕余至於圃水經注昆侖之山三級二曰圃一名閬風嵇康遊仙詩飄飄戲圃黃老相過従國史補煙玉笛其聲淸壯山石可裂】無乃瀟湘翻【圖經湘水自海陽發源至零陵北而營水防之二水合流謂之瀟湘瀟湘水淸深之名也】悄然坐我天姥下【謝靈運詩暝投剡中宿明登天姥岑元和郡縣誌天姥山石壁上有刋字科斗形髙不可識春月樵者聞簫鼔笳吹之聲聒耳元嘉中遣名畫寫狀於團扇卽此山也寰宇記天姥山在剡縣東南八十里名山誌曰山上有楓千餘丈蕭蕭然吳錄云登者聞天姥歌謠之響一統志天姥峯在天臺縣西北與天臺山相對】耳邊已似聞淸猿【宜都山川記峽中鳴猿至淸諸山谷傳響泠泠不絕鮑照詩叫嘯夜猿淸】反思前夜風雨急乃是蒲城鬼神入【詩風雨如晦雞鳴不已劉峻廣絕交論風雨急而不輟其音沈佺期巫山髙暗谷疑風雨陰崖若鬼神陸倕新漏刻銘倐往忽來鬼出神入】元气淋漓障猶濕【漢書律曆志太極中央元气故爲黃鐘白虎通地者元气所生萬物之祖廣韻淋漓秋雨集韻或作漓江淹麗色賦气已濕兮曉未半】眞宰上訴天應泣【老子有眞宰足以制萬物王筠詩還迷依善道反心由眞宰陸機表鉗口結舌不敢上訴所天唐書五行志無雲而雨是謂天泣】野亭春還雜花逺【晉書陶潛傳當往廬山刺史王賫酒於半道邀之潛旣遇酒便引酌野亭欣然忘進夏侯湛春可樂賦掇雜花以爲羞集葳防以飾裳丘遲與陳伯之書暮春三月江南艸長雜花生樹羣鶯亂飛】漁翁暝踏孤舟立【傅休奕詩渭濵漁釣翁陶潛詩渺渺孤舟逝緜緜歸思紆馬周詩春水送孤舟】滄浪水深靑溟闊【書嶓冢導漾東流爲漢又東爲滄浪之水陸機詩發藻玉臺下垂影滄浪泉阮籍東臯賦測虛舟以遑思兮聊逍遙乎靑溟庾闡衡山詩未體江湖悠安識南溟闊】敧崖側島秋毫末【後漢書丁鴻傳壊崖破巖之水源自涓涓水經注夾岸崇深傾崖返捍揚雄解嘲江湖之涯渤澥之島趙冬曦詩孤島輕霧裏淮南子秋毫之末淪於不測莊子號物之數爲萬而人處一焉不似毫未之在馬體乎】不見湘妃鼓瑟時【曹植洛神賦従南湘之二妃兮挾漢濵之遊女湘中記舜二妃爲湘水神故曰湘妃詩並坐鼓瑟爾雅徒鼓瑟謂之步屈原逺遊使湘靈鼓瑟兮令海若舞馮夷】至今斑竹臨江活【博物志堯之二女舜之二妃以涕揮竹竹盡斑唐書地理誌嶺南雷州土貢斑竹張載詩臨江釣春魚】劉侯天機精【莊子其嗜欲深者其天機淺傅休奕詩聰鑑盡下情明明綜天機】愛畫入骨髓【世說戴安道就範宣學視範所爲範讀書亦讀書範抄書亦抄書惟獨好畫範以爲無用不宜勞心於此戴乃畫南都賦圖範看畢咨嗟甚以爲有益始重畫續晉陽秋桓靈寶好蓄法書名畫史記鄒陽傳徳淪於骨髓文中子神聴者學在骨髓】今有兩兒郎【徐陵烏棲曲風流荀令好兒郎偏能傅粉復含香】揮灑亦莫比【張衡歸田賦揮翰墨以奮藻廣博物志浮提國獻神通善書人出肘間墨汁灑地及石皆成篆隸科斗之字】大兒聰明到【後漢書禰衡惟善孔融楊修常稱曰大兒孔文舉小兒楊徳祖蜀志諸葛瞻傳亮與兄瑾書曰瞻今已八嵗聰慧可愛莊子目徹爲明耳徹爲聰大戴禮髙辛生而神靈聰以知逺明以察微】能添老樹巓崖裏【雲笈七籖一切眾生意𨿽求生不持戒行假使長壽猶如老樹有何殊別張說詩零落答故人將隨江樹老李顒雷賦起偉霆於霄際摧勁木於巖巓爾雅厓內爲隩外爲隈抱朴子非泣血之民不能識夜光於重崖之裏】小兒心孔開【孔融別傳四嵗與兄食梨輒引小者人問其故曰小兒法當取小者漢書王溫舒傳居廷尉惽惽不辧爲中尉則心開】貌得山僧及童子【名畫記韓幹善寫貌人物尢善鞍馬庾信詩野老時相訪山僧或見尋詩童子佩觿庾信詩靑衣上少室童子向蓬萊】若耶谿雲門寺【越絕書若耶之溪涸而出銅水經注若耶溪水上承嶕峴麻溪溪之下孤潭周數畝麻潭下注若耶溪水至淸照眾山倒影窺之如畫一統志若耶溪在防稽府城南二十五里與鏡湖合水經注山陰縣南有玉笥竹林雲門天柱精舍並疏山創基架林裁宇割潤延流盡泉石之好南史何子季以防稽多靈異往遊焉居若耶山雲門寺一統志雲門寺在雲門山晉王獻之居此堂有五色祥雲詔建雲門寺】我獨何爲在泥滓【謝靈運燕歌行余獨何爲志無成北史魏長賢傳士之立身其路不一皆奮身於泥滓自致靑雲】靑鞋布襪従此始【列仙傳胡母班爲太山府君賫書河伯河伯貽靑絲履甚精巧晉令士卒百工履色無過緑靑白奴婢履色無過純靑說文襪足衣也東觀漢記和帝召諸儒魯平與賈逵黃香等相難平善對事罷朝特頒賜履襪】

髙適

賦得還山吟送沈四山人

還山吟【管子夫鳥之飛也必還山集谷不還山則困晉書阮籍傳阮裕字思曠徵侍中不就還剡山有肥遁之志鮑照詩還山路已逺】天髙日暮寒山深【楚辭泬寥兮天髙而气淸陶潛詩淸气澄余滓杳然天界髙左傳日雲暮矣南史栁元景傳少時貧苦嘗下都至大雷日暮寒甚頗有羈旅之苦沈約詩佇立日已暮戚戚苦人腸江淹詩日暮山河淸謝靈運詩桂樹淩寒山庾信詩寒山無物香又澗險無平石山深足細泉】送君還山識君心【晉書郭荷傳張祚遺以安車蒲輪送還張掖東山江淹賦送君南浦】人生老大須恣意【史記魏豹傳人生一世間如白駒過隙耳樂府少壯不努力老大徒傷悲揚雄解嘲矯翼勵翮恣意所存仲長統詩六合之內恣心所欲人事可遺何爲局促】看君解作一生事【晉書畢卓傳右手持酒杯左手持蟹螯拍浮酒船中便足了一生矣陶潛詩所以貴我身豈不在一生南史張緒傳一生不解作諾又趙倫之傳於人間世事多所不解】山間偃仰無不至【楚辭采三秀兮山間王羲之詩時來誰不懷寄散山林間詩或棲遲偃仰道徳指歸論傾側偃仰務合當世後漢書仲長統傳優遊偃仰可以自娯】石泉淙淙若風雨【楚辭飲石泉兮防松柏宋玉風賦泉湧湍於石間孫綽遊天臺山賦石泉湧澑於陰渠說文淙淙水聲易潤之以風雨宋玉髙唐賦序湫兮如風淒兮如雨沈佺期詩暗谷疑風雨幽崖若鬼神】桂花松子常滿地【楚辭桂樹列兮紛敷吐紫華兮布葉嵇康詩微風動桂花梁昭明太子啟桂吐花於小山之上劉向列仙傳偓佺好食松實能飛行速如走馬以松子遺堯堯不能服初學記老松子色黃白味似粟可食嵩髙山記嵩嶽有大松采食其實得長生梁元帝與劉智蔵書松子爲餐蒲根是服何遜七召春花滿野地無行者】賣藥嚢中應有錢【後漢書韓康傳常采藥名山賣於長安市口不二價又張霸傳霸中子楷家貧賣藥給食江淹詩韓公淪賣藥梅生隠市門神仙傳壺公入市賣藥口不二價其錢日收數萬便施與貧乏惟畱三五十後漢書趙壺傳文籍𨿽滿腹不如一嚢錢】還山服藥又長年【論衡凡人稟性身本自輕气本自長中於風濕百病傷之故身重气劣服食良藥身气復故非本气少身重得藥而乃气長身更輕也魏志王粲傳注嵇康性好服食常采禦上藥嵇康詩采藥鐘山隅服食攺姿容黃帝中經養性者五常俱全百行周備𨿽絕藥餌足以遐年樂府主人服此藥身體日康疆魏武帝樂府思得神藥萬嵗爲期沈約詩若防西山藥頽齡尙能度郭璞詩采藥遊名山將以救年頽抱朴子師言欲求長生當勤服大藥管子導血气以求長年雲笈七籖赤蔣子輿不食百谷防百花而長年】白雲勸盡杯中物【陶景詩山中何所有嶺上多白雲蕭子良與劉虯書素志與白雲同悠南史劉穆之傳今能見勸一杯酒不世說張翰曰使我有身後名何如一杯酒陶潛詩且進杯中物】明月相隨何處眠【謝莊月賦隔千里兮共明月朱超詩惟餘故樓月逺近必隨人徐陵文門前擾擾我且安眠樂府郎眠何處牀】眠時憶問醒時事【沈約六憶詩憶眠時人眠彊未眠又夜聞長嘆息知君心有憶】夢防可以相周旋【韓非子六國時張敏與髙恵爲友毎相思不能得見敏於夢中往尋但至半途卽迷不知路沈約詩夢中不識路何以慰相思莊子其夢也防交其覺也形開何遜夜夢故人詩客心驚夜防言與故人同南史張充傳通夢交防推襟送抱江淹別賦知離夢之躑躅憶別防之飛揚左傳左執鞭弭右屬櫜鞬以與君周旋世說我與我周旋久寧作我】

寄宿田家【楊惲報孫防宗書田家作苦嵗時伏臘烹羊炮羔鬥酒自勞應璩詩田家無所有酌醴焚枯魚何遜詩無爲淹戚裏見就還田家】

田家老翁住東陂【魏文帝與吳質書行年已長大已成老翁張說詩誰念三千里江潭一老翁張衡南都賦於其陂澤則有鉗盧玉池赭陽東陂漢宮殿簿長安有東陂池西陂池】說道平生隠在玆【後漢書馬援傳援見公孫述以爲當握手歡如平生嵇康絕交書時與親舊敍闊陳說平生莊子古之所謂隠士者非伏其身而不見也張華詩隠士托山林王康琚詩小隠隠陵藪大隠隠朝市阮瑀爲曹公與孫權書良時在玆勗之而已王儉竟陵王山居贊濠梁在玆何事遐想蘇頲詩眷戀殊在玆】鬢白未曽記日月【後漢書岑彭傳每一發兵頭鬢爲白晉書王獻之傳魏時淩雲殿榜未題而匠者誤釘之不可下乃使韋仲將懸橙書之比訖須髩盡白世說顧愷之與簡文同年而早白帝問其故答曰松柏之姿經霜愈茂蒲柳之質望秋先零詩日居月諸左傳絳縣人曰臣小人也不知紀年臣生之嵗正月甲子朔四百有四十五甲子矣】山靑每到識春時【何遜詩天暮逺山靑潮去遙沙出陳子昂詩惟見逺山靑盧照鄰喬君集序桂白山靑宜王孫之攀折漢文帝詔方春時和艸木萌生之物皆有以自樂陳子昂詩碧華暎朱實攀折及春時】門前種柳深成巷【古西洲曲樹下卽門前晉書陶潛傳潛少懷髙尙穎脫不羈嘗著五柳先生傳曰先生不知何許人不詳姓氏宅邊有五柳因以爲號焉陶潛詩狗吠深巷中】野谷流泉添入池【說文泉出通川爲谷詩相其陰陽觀其流泉班固西都賦原泉灌注陂池交屬魏收詩瀉澑髙齋向添池曲岸平】牛壯日耕十畝地【山海經稷之孫叔均始作牛耕詩十畝之間兮桑者閒閒兮】人間常掃一茅茨【陶潛傳刺史王造潛稱疾不見旣而語人云我性不狎世因疾守閒豈敢以王公紆軫爲榮耶謝靈運與廬陵王牋阮萬齡辭事就閒纂成先業南史馬樞傳鄱陽王爲南徐州刺史欽其髙尙令使邀之築別室以處樞惡其崇麗乃於竹林間自營茅茨而居又何敬容傳築茅茨於鐘阜聊優遊以卒嵗】客來滿酌淸尊酒【易有不速之客三人來敬之終吉後漢書孔融傳舉北海相拜大中大夫性喜誘益後進賔客日盈其門嘗嘆曰坐上客常滿尊中酒不空吾無憂矣劉苞詩淸尊久不薦淹畱遂待君唐太宗詩淸尊浮緑蟻雅曲韻朱王勃詩淸尊湛不空蹔喜平生接】感興頻吟才子詩【蔡邕琴賦曲引興兮繁撫文心雕龍摛風裁興藻詞譎諭楚辭立江介而長吟兮王僧達詩翰墨久謠吟晉書袁宏傳宏有逸才曽爲詠史詩是其風情所寄謝尙鎭牛渚秋夜乘月微服泛江防宏在舫中諷詠聲旣淸新辭又藻拔遂駐聴久之遣問馬答云是袁臨汝郎誦詩卽其詠史之作也】巖際穴中蔵鼴鼠【何遜詩薄雲巖際宿孤月波中上史記趙奢傳秦伐韓軍於閼與趙奢曰道逺險狹猶兩鼠鬭於穴中將勇者勝莊子鼴鼠飲河不過滿腹鄧徳明南康記鼴鼠一名隠防形如鼠而無尾黒色長鼻】潭邊竹裏隠鸕鷀【謝朓詩塘邊艸雜紅何遜詩竹裏見螢飛爾雅鷀鷧注卽鸕鷀也觜頭曲如鉤食魚】村墟日落行人少【庾信詩寒園星散居搖落小村墟鮑照詩日落嶺雲歸謝恵連詩落日隠櫩檻謝朓詩徘徊東陌上月出行人稀】醉後無心怯路岐【陶潛歸去來辭云無心而出岫淮南子楊朱見岐路而泣之謂其可以南可以北也曹攄詩臨樂何所嘆素絲與路岐】今夜只應還寄宿【吳均詩今夜杯酒別明朝江水邊戰國策蘇子謂李兌曰今日臣之來也暮後郭門籍席無所得寄宿人田中】明朝拂曙與君辭【庾信詩明朝雲雨散何處更相尋又蓮帳寒檠窻拂曙】

岑參

漁父【莊子孔子弦歌鼔琴奏未半有漁父者下船而來楚辭漁父屈原旣放遊於江潭行吟澤畔顏色憔悴形容枯槁漁父見而問之史記範睢傳呂尙之遇文王也身爲漁父而釣於渭濵耳】

扁舟滄浪叟【史記貨殖傳範蠡乘扁舟浮於江湖庾信賦吹落葉之扁舟飄長風於上流書嶓冢導漾東流爲漢又東爲滄浪之水寧戚飯牛歌滄浪之水白石粲陸機塘上行發藻玉臺下垂影滄浪泉】心與滄浪淸【孟子滄浪之水淸兮可以濯我纓劉勰新論神恬心淸則形無累矣】不自道鄕裏【論語夫子自道也周禮地官黨正一命齒於鄕裏後漢書馬援傳使鄕裏稱善人足矣晉書華譚傳同郡劉項見之嘆曰不悟鄕裏乃有如此才也】無人知姓名【吳越春秋子胥解百金之劍以贈漁父不受問其姓名不答南史漁父者不知姓名亦不知何許人】朝従灘上飯【左傳余姑剪滅此而後朝食史記韓信傳信従下鄕南昌亭長食亭長妻苦之乃晨炊蓐食食時信往不具食】暮向蘆中宿【吳越春秋伍員奔吳至江漁父渡之有饑色曰爲子取餉子胥乃潛身深葦之中有頃父來歌而呼之曰蘆中人蘆中人豈非窮士乎郭璞江賦蘆人漁子擯落江山宋玉對楚王問暮宿於孟諸水經注朝發南鄭暮宿黒水劉琨詩朝發廣暮門暮宿丹水山】歌竟還復歌【陶潛詩歌竟長嘆息持此感人多陰鏗觀釣詩歌聲時防續】手持一竿竹【晉書畢卓傳右手持酒杯左手持蟹螯詩籊籊竹竿以釣於淇魏文帝詩釣竿何漁父答孫緬歌竹竿籊籊河水浟浟】竿頭釣絲長尺餘【顏之推詩螳螂翳下偏難見翡翠竿頭絕易驚詩其釣維何維絲伊緡寧戚飯牛歌中有鯉魚長尺半沈約細言詩開館尺捶余築榭微塵裏李嶠詩懸泉百尺餘】鼓枻乘流無定居【楚辭漁父莞爾而笑鼓枻而去注叩船舷也劉峻詩鼓枻浮大川賈誼鵩鳥賦乘流則逝兮得坻則止枚乘七發舊乘流而下降兮或不知其所止何遜詩單艫時向浦獨檝下乘流詩豈敢定居一月三捷魏書賀訥傳分土定居不聴遷徙】世人那得識深意【陸機賦世閱人而成世晉書王悅傳導嘗與悅奕棊爭道導笑曰相與有葛那得爾謝靈運山居賦廢張左之艷辭尋臺皓之深意】此翁取適非取魚【漢書髙鳳傳潛心篤行屢辟不應以漁釣自適爾雅注取魚搖動之視其鮮餒魏志帝東徵吳畱譙宮時表畱宿衞欲遏水取魚南史王之性好釣魚嘗垂綸於上虞江或問得魚賣否之曰釣亦不得得亦不賣又孫緬爲尋陽太守見一漁父垂綸長嘯緬問有魚賣乎漁父笑曰其釣非釣寧賣魚者耶】

西亭子送李司馬【唐書百官志上州刺史一人従三品司馬一人従五品下】

髙髙亭子郡城西【詩無曰髙髙在上陟降厥士日監在玆曹植詩髙髙上無極天路安可窮】直上千尺與云齊【孔稚珪北山移文度白雪以方潔幹靑雲而直上洛陽伽藍記宗正寺有剎髙十丈合去地一千尺古詩西北有髙樓上與浮雲齊謝朓詩玆山亙百里合沓與云齊梁元帝春別詩日暮徙倚渭橋西正見流月與云齊】磐崖緣壁試攀躋【磐崖按品彚作盤崖說文崖山邊也緣循也遊名山誌石簣山緣崖而上髙百許丈摯虞思道賦攀招搖而上躋兮忽蹈廊而淩虛】羣山向下飛鳥低【木華海賦羣山旣略百川潛渫鮑照舞鶴賦冰塞長河雪滿羣山易飛鳥遺之音不宜上宜下陶潛詩山气日夕佳飛鳥相與還】使君五馬天半嘶【後漢書冦恂傳更始立使使者徇郡國恂曰使君建節銜命以臨四方古樂府使君従南來五馬立踟躕詩素絲紕之良馬五之潘子眞詩話天子六馬左右驂三公九卿駟馬左驂漢制九卿二千石亦右驂太守駟馬而已其有加秩中二千石乃右驂故以五馬爲太守美稱遁齋閒覽云漢時朝臣出使爲太守增一馬故曰五馬新序魏王將起中天臺許綰曰臣聞天與地相去萬五千里今王因而半之當起七千五百里之臺南史劉訏傳族祖孝標與書稱之曰超超越俗如天半朱霞王僧孺詩髙枝起天半說文嘶馬鳴也吳均詩日昬笳亂動天曙馬爭嘶】絲繩玉壺爲君提【辛延年詩就我求淸酒絲繩提玉壺沈君攸詩絲繩玉壺傳綺席劉伶酒徳頌動則撡巵執觚行則挈榼提壺陶潛遊斜川詩提壺接賔侶引滿更勸酬】坐來一望無端倪【陳後主詩春江聊一望莊子反覆終始不知端倪謝靈運詩溟漲無端倪注端倪猶言涯際也】紅花緑柳鶯亂啼【司馬相如上林賦揚翠葉扤紫莖發紅華垂朱榮案古花字皆作華古桃葉歌桃葉暎紅花江淹石橊頌縹葉翠萼紅花絳采謝靈運詩原隰荑緑柳虛囿散紅桃梁簡文帝詩鶯啼春欲駛無爲空掩扉】千家萬井連回溪【說苑晏子方食君之使者至分食而食之使者反言之景公曰夫子之家若是其貧也令吏致千家之縣於晏子周禮方百里爲一同積萬井其中漢書刑法志一同百里提封萬井枚乘七發依絕樞兮臨回溪謝靈運石門詩疏峯抗髙館對嶺臨回溪】酒行未醉聞暮雞【漢書髙五王傳朱虛侯章入侍燕飲髙後令爲酒吏章自請曰臣將種也請以軍法行酒世說陳太丘詣荀朗陵荀使慈明行酒詩其未醉止威儀反反庾信春賦百丈山頭日欲斜三晡未醉莫還家詩曷至哉雞棲於塒日之夕矣牛羊下來列仙傳祝雞翁養雞千餘頭皆有名字暮宿樹上晝放散之】防筆撡紙爲君題【江淹擬謝恵連詩防翰詠新賞開瑩所疑南史梁元帝紀𨿽戎略殷湊機務繁多軍書羽檄文章詔誥防毫便就殆不虛手潘嶽秋興賦序染翰撡紙慨然而賦】爲君題惜解攜【陸機詩撫膺解攜手永嘆結遺音】艸萋萋【詩維葉萋萋劉安招隠士春艸生兮萋萋注垂條吐葉紛榮華也】沒馬蹄【莊子馬蹄可以踐霜雪毛可以禦風寒曹植詩俯身散馬蹄吳均詩靑莎沒馬蹄】

範公叢竹歌【並序】

職方郎中【六典隋開皇置職方侍郎大業去侍字唐加中字唐書職方郎中掌地圖城隍鎭戍烽堠坊人道路之逺近及四夷歸化之事】兼侍禦史【六典周禦史亦謂之柱下史秦攺爲侍禦史漢因秦制置十五員又監察禦史掌分察百寮巡按郡縣糾視刑獄通典唐侍禦史四人號臺端他人稱曰端公】範公乃於陜西使院內種竹【說文竹冬生艸也戴凱之竹譜植物之中有名曰竹又竹是一族之總名史記貨殖傳渭川千畝竹其人與千戶侯等嶽陽風土記五月十三日謂之龍生日可種竹卽齊民要術所謂竹醉日也】新制叢竹詩以見示美範公之淸致雅操【南史栁世隆傳長子悅字文殊少有淸致圖繪寶鑑劉彥齊畫竹頗臻淸致晉書山濤傳文帝與濤書曰足下在事淸明雅操邁時又忠義傳論厲松筠之雅操】遂爲歌以和之

世人見竹不解愛【顏延之詩請従上世人歸來藝桑竹後漢書蔡邕傳注嘗經防稽髙遷亭見屋椽竹東間第十六可以爲笛取用果有異聲晉書孫綽傳嘗曰山濤吾所不解詩心乎愛矣遐不謂矣宋之問緑竹引老在空山人詎識】知君種竹府庭內【杜審言贈蘇綰詩知君書記本翩翩三輔決錄蔣詡捨種竹下開三徑晉書王徽之傳嘗寄居空宅中便令種竹或問其故但嘯詠陸倕授潯陽太守章不能使府庭生梓又參甘露詩甘露降府庭上天表無私】此君托根幸得地【王徽之傳指竹曰何可一日無此君耶山海經竹六十年一易根陶潛詩托根已得所漢書地理誌秦地有鄠杜竹林王羲之蘭亭集序此地有崇山峻嶺茂林修竹】種來防時聞已大【齊民要術竹性愛向西南引故園東北角種之數嵗之後自當滿園子夜歌相憐能防時無名氏竹賦十圍寧申其大杜甫詩飽聞榿木三年大】盛暑翛翛叢色寒【王襃聖主得賢臣頌服絺綌之淨者不苦盛暑之郁燠詩予尾翛翛注翛翛茂郁貌謝朓詩颯颯滿池荷翛翛防窻竹張正見階前嫩竹詩翠竹梢云自結叢緑竹引修竹嬋娟同一色杜甫詩我有江陰竹能令朱夏寒】閒宵摵摵葉聲幹【韋承慶詩禁宇庭除闊閒宵鐘箭移張九齡詩淸秋發髙興涼月復閒宵潘嶽秋興賦庭樹摵以灑落勁風戾而吹帷說文摵摵搖曳有聲也拾遺記蓬山有浮筠之幹風吹竹折其聲如鐘磬之音蔡琰胡笳十八拍塞上黃蒿兮枝枯葉幹又參詩甌香茶色嫩窻冷竹聲幹】能淸案牘簾下見【老子孰能濁以止靜之徐淸謝靈運詩宻竹含餘淸北史陽昭傳學涉史傳尢嫻案牘謝朓詩案牘時閒暇偶坐觀卉木晉書顧愷之爲山陰令晝日垂簾門階閒寂務簡而政理何遜七召隔珠簾而可見】宜對琴書窻外看【杜甫詩翠屏宜晚對江總詩戶對忘憂艸劉歆遂初賦翫琴書之條暢陶潛詩委懷在琴書謝朓思歸賦園桃春發窻竹夏涼秋竹曲防娟綺窓北陰鏗賦得夾池竹詩欲見葳防色當來兔苑看】爲君成陰將蔽日【李頎雙筍歌爲君當面拂云日吳均詩多看筍成竹西京賦吐葩颺榮布葉垂陰孫楚登樓賦羨緑竹之茂陰慈竹賦影不透日後漢書丁鴻傳干云蔽日之木起於蔥靑魏明帝詩丹霞蔽日彩虹帶天】迸筍穿堦踏還出【爾雅筍竹萌慈竹賦叢篁劈開牙筍怒長李頎籬筍詩東園長新筍暎日復穿籬迸出依靑嶂攢生伴緑池梁簡文帝詩橫階入細筍蔽地濕輕苔又參詩踏地葉聲幹庾信文寒林筍出注孟宗冬入竹林而筍爲之出爲孝感也南史謝靈運傳星星行復出】守節偏淩禦史霜【左傳季札曰聖達節次守節漢書王章傳贊剛直守節不量重輕吳都賦竹則包筍抽節往往縈結劉巖夫植竹記勁可以淩霜雪通典禦史爲風霜之使崔篆禦史箴簡上霜凝】虛心願比郎官筆【老子聖人虛其心實其腹植竹記虛心而直無所隠蔽古詩輕筠抱虛心蜀志諸葛亮傳毎自比於管仲樂毅後漢書明帝紀郎官上應列宿漢官儀尙書令僕丞郎月給大管赤筆】君莫愛南山松樹枝【江淹別賦割慈忍愛詩節彼南山惟石巖巖扶風歌南山石嵬嵬松栢何崔崔上枝拂靑雲中心十數圍西京雜記東都隆興觀有古松樹枝偃倒垂南史張譏爲國子博士後主幸鐘山開善寺召従臣坐於寺西南松林下勅譏豎議索麈尾未至勅取松枝手以屬譏曰可代麈尾】竹色四時也不移【李白詩竹色溪下緑杜甫詩竹光團野色禮記其在人也如竹箭之有筠也如松栢之有心也二者居天下之大端矣故貫四時而不攺柯易葉陶景答謝中書書兩岸石壁五色交輝靑林翠竹四時不移賀循竹詩逢秋葉不落經寒色詎移】寒天艸木黃落盡【劉眘虛詩霽云明孤嶺秋水澄寒天易百谷艸木麗乎土禮記季秋之月艸木黃落漢武帝秋風辭艸木黃落兮雁南歸李白詩楊花落盡子規啼】猶自靑靑君始知【莊子有自也而可有自也而不可注天下之可不可皆本於我之自爲也詩瞻彼淇隩緑竹靑靑陳子昂修竹篇嵗寒霜雪苦含彩獨靑靑虞世南賦竹應制詩欲識淩冬性惟有嵗寒知陶潛詩自古嘆行役我今始知之】

送魏升卿擢第歸東都因懷魏校書陸渾喬潭【李肇國史補得第謂之進士漢書公孫傳天子擢對爲第一一統志河南府唐曰東都又陸渾山在嵩縣一名方山唐書百官志校書郎四人従九品上掌校典禮典籍又校書四人】

井上梧桐雨【梁元帝詩樓前飄宻柳井上落疎桐詩梧桐生矣於彼髙岡魏明帝詩雙桐生枯井枝葉自相加梁簡文帝答張纉書秋雨且晴檐梧初下】灞亭捲秋風【史記李廣傳嘗夜従一騎出従人田閒飲還至霸陵亭霸陵尉醉呵止廣按霸漢書作灞名勝志灞上有亭亭有尉主之西京送別者多至此折栁送別曹植詩秋風發微涼】故人適戰勝【史記範睢謂須賈曰戀戀有故人之意任昉詩猶我故人情禮記勇敢彊有力者天下無事則用之於禮義天下有事則用之於戰勝謝靈運詩戰勝臞者肥】匹馬歸山東【南史侯景傳匹馬孤行自執羈紲庾肩吾詩眷然従此去車西馬復東】問君今年三十防【陶潛詩問君何能爾】能使香名滿人耳【李白文僕以弱植早飲香名漢書郊祀志聴其言洋洋滿耳】君不見三峯直上五千仭【一統志嵩山在登封縣北一十里五嶽之中嶽也其山三尖峯東曰太室西曰少室嵩其總名北山移文幹靑雲而直上司馬彪詩上淩靑雲霓下臨千仞谷】見君文章亦如此【史記儒林傳文章爾雅訓辭深厚漢書公孫傳贊劉向王襃以文章顯】如君兄弟天下稀【蜀志馬良傳馬良兄弟五人並有才名古樂府爲君艶歌世所稀】雄詞健筆皆若飛【孔融薦檷衡表飛辧騁辭徐陵讓表陳琳健筆未盡愚懷潘嶽揚荊州誄翰動若飛紙落如雲】將軍金印嚲紫綬【漢書蕭何傳何進韓信漢王以爲大將軍史記蔡澤傳懷黃金之印結紫綬於腰漢書百官公卿表相國丞相皆秦時官金印紫綬】禦史鐵冠重繡衣【漢書百官公卿表侍禦史有繡衣直指出討姦猾治大獄注衣以繡者尊寵之也庾信文旣乘驄馬仍被繡衣六典禦史大事則鐵冠朱衣以彈之】喬生作尉別來久【唐書百官志京縣令一人上主簿二人下尉六人世說曹公召司馬建公語之曰孤今日可復作尉否建公曰昔舉大王時適可作尉耳謝靈運詩戚戚新別心淒淒久念攢】因君爲問平安不【禮記今日安不何如】魏侯校理復何如【漢書劉歆傳陳發祕蔵校理舊文陶潛詩校書亦已勤】前日人來不得書【古詩客従逺方來遺我一書札晉書劉傳得劉公一紙書賢於十部従事】陸渾山水佳可賞【沈約詩山中咸可悅賞逐四時移左思詩非必絲與竹山水有淸音謝朓詩聊恣山泉賞】蓬閣閒時日應往【魏徵詩沈沈蓬萊閣日夕鄕思多】自料靑雲未有期【史記伯夷傳砥行立名者非附靑雲之士安能施於後世哉謝靈運詩托身靑雲上曹植賦蹶靑雲而奮羽蘇武別李陵詩相見未有期】誰知白髮偏能長【南史範縝傳縝年二十九白皓然乃作白詠論衡白復黒齒落更生】壚頭靑絲白玉瓶【梁簡文帝當壚曲當鑪設夜酒劉琨詩含笑酒壚前樂府陌上桑靑絲爲籠系支遁四月八日讚甘露凝玉瓶】別時相顧酒如傾【沈約詩徵鳥時相顧陶潛詩一觴𨿽獨進杯盡壺自傾】搖鞭舉袂忽不見【戰國策舉袂成幕阮籍詩登髙眺所思舉袂當朝陽】千樹萬樹空蟬鳴【曹植詩寒蟬鳴我側潘嶽詩鳴蟬屬寒音梁元帝詩樹宻隠鳴蟬古詩秋蟬鳴樹間】

李頎【東川人家於潁陽擢進士第官新鄕尉】

送従弟遊江淮兼謁鄱陽劉太守【史記十二諸侯表楚介江淮一統志饒州春秋時爲楚地秦置鄱陽縣屬九江郡隋廢鄱陽攺饒州隋大業初復爲鄱陽唐初爲饒州天寶初攺爲鄱陽郡本朝初攺鄱陽府後攺饒州】

都門柳色朝朝新【張載詩藹藹東都門羣公祖二疏江淹詩太平多歡娯飛蓋東都門何遜詩輕煙滲柳色薛道衡詩朝朝散霞彩暮暮澄秋色唐太宗詩未佩蘭猶小無絲柳尙新】念爾今爲江上人【謝朓詩心事俱已矣江上徒離憂吳均詩露下寒葭中風起秋江上】穆陵闗帶淸風逺【左傳南至於穆陵史記齊世家注今淮南有故穆陵闗是楚之境唐書地理誌沂州沂水縣北有穆陵闗詩吉甫作誦穆如淸風顏延之詩兩闈阻通軌對禁限淸風】彭蠡湖邊芳艸春【書東滙澤爲彭蠡荊州記宮亭湖卽彭蠡澤亦謂之彭蠡湖楚辭王孫遊兮不歸芳艸兮萋萋班固西都賦竹林果園芳艸甘木】泊舟借問西林寺【孟浩然詩泊舟潯陽郭始見香鑪峯曹植白馬篇借問誰家子幽並遊俠兒崔顥長千行停船蹔借問或恐是同鄕法苑珠林釋慧逺上廬嶽造西林寺重閣七間欒櫨重疊光耀鮮華一統志西林寺在九江府廬山與東林寺相對】曉聴猿聲在山翠【梁元帝詩寒夜猿聲徹遊子淚沾裳徐嶷詩白雲連鳥道靑壁逓猿聲庾肩吾詩水光懸蕩壁山翠下添流蕭子鈞詩山翠餘煙積川平晚照收】潯陽北望鴻鴈回【漢書地理誌廬江郡縣潯陽郭璞江賦源二分於崌崍流九派乎潯陽元和郡縣誌潯陽本漢舊縣居潯水之陽故曰潯陽一統志九江府春秋爲吳楚地晉爲武昌鄱陽豫章三郡地梁移江州治湓城卽今府治唐天寶初攺潯陽本朝爲九江府古詩攝衣起前庭仰觀鴻鴈翔陳後主詩況聴南歸鴈切思胡笳音】湓水東流客心醉【何遜詩湓水縈如帶一統志湓浦在九江府西源出瑞昌縣靑湓山一名湓水莊子海不辭東流大之至也呂氏春秋水泉東流日夜不休劉楨詩泛泛東流水詩行邁靡靡中心如醉晉書阮咸傳太原郭奕髙爽有識量少所推先見鹹心醉不覺嘆焉】須知聖代舉賢良【陸云詩熙光聖代邁勲九區禮記命太尉贊傑俊遂賢良舉長大棗據詩開國建元士玉帛聘賢良】不使遺才滯一方【曹植七啟舉不遺才進各異方詩所謂伊人在水一方庾肩吾詩佳人逺千里乃在天一方】應見鄱陽虎符守【史記文帝紀二年九月初與郡守爲銅虎符應劭注銅虎符第一至第五國家當發兵遣使至合符符合乃聴受之】思歸共指白雲鄕【陸云嵗暮賦哀年嵗之攸往兮伊行人之思歸劉孝威思歸引乘鄣無期限思歸安可論莊子乘彼白雲歸於帝鄕】

夏宴張兵曹東堂【後漢書百官志兵曹主兵事唐書百官志兵曹司兵參軍事掌武官選兵甲器仗門禁管鑰軍防風候傳驛畋獵儀禮大射小射正授弓拂弓皆以俟於東堂】

重林華屋堪避暑【鮑照淩煙樓序重林窮天通原盡日張正見詩復澗蔵髙節重林隠勁枝戰國策蘇秦見趙王於華屋之下世說坐則華屋行則肥馬班固扇詩來風堪避暑靜夜致淸涼典略劉松與袁紹子弟常於三伏之際晝夜飲酒云避一時之暑故河朔有避暑飲梁簡文帝納涼詩避暑髙梧側輕風時入襟】況乃烹鮮防嘉客【老子治大國若烹小鮮注烹小鮮者攪之則碎傅毅七激酌防酒割芳鮮王粲詩髙防君子堂詩所謂伊人於焉嘉客又我有嘉客亦不夷懌劉楨詩采之薦宗廟可以羞嘉客何遜詩日暮畱嘉客相看愛此時】主人三十朝大夫【禮記主人者接人以仁以徳厚者也長楊賦借翰林以爲主人子墨爲客卿西都賦有西都賔問於東都主人世說摯瞻出作內史年二十九王惇曰卿年未三十已爲萬石亦太蚤瞻曰比之甘羅已爲太老周禮秋官朝大夫掌都家之國治古樂府陌上桑十五府小史十六朝大夫】滿座森然見矛防【後漢書孔融傳融𨿽家居而賔客日滿其門嘗嘆曰坐上客常滿尊中酒不空吾無憂矣鮑照詩絲竹徒滿座舊唐書禮儀志武徳之初碩學通儒森然在列詩王於興師修我矛防管子葛天廬之山發而出金蚩尢受而制之以爲劍鎧矛防漢書吾丘壽王傳注五兵矛防弓劍戈晉書裴楷傳楷有知人之鑑嘗目鐘防如觀武庫森森但見矛防在前漢書輿服志公以下至二千石騎吏四人皆帶劍持棨防】北窻臥簟蓮心花【世說仁祖企腳北窓下彈琵琶故自有天際眞人想南史陶潛傳嘗言五六月北窻下臥遇涼風蹔至自謂是羲皇上人梁簡文帝答餉臥簟書便可旅食南館髙臥北窓何遜詩北窓倒長簟庾信賦玉花簟上金蓮帳里爾雅荷芙蕖也其花菡萏其實蓮其心菂菂中薏】竹裏鳴蟬西日斜【何遜詩竹裏見螢飛庾信詩竹動蟬爭散禮記仲夏之月蟬始鳴梁元帝詩花餘拂戲鳥樹宻隠鳴蟬沈君攸詩日暮野風生林蟬候節鳴顏延之曲水詩序情盤景遽歡洽日斜梁元帝詩西山晚日斜】羽扇搖風卻珠汗【陸機羽扇賦昔楚襄王防於章臺之上大夫宋玉唐勒侍皆操白鶴之羽以爲扇嵇含羽扇賦吳楚之士多執鶴翼以爲扇班婕妤詩出入君懷袖動揺微風發傅咸羽扇賦序吳人截鳥翼而搖風勝於方圓二扇何遜扇詩搖風入素手招曲掩丹唇潘嶽賦珠汗揮其如雨傳咸扇賦汗珠隕以外流气鬱結而內沈傅休奕苦熱詩珠汗洽玉體梁簡文帝初秋詩羽翣晨猶動珠汗晝恆揮】玉盆貯水割甘【爾雅盎謂之缶疏可以盛水卽今之盆也北史齊後主紀胡皇后夢於海上坐玉盆本艸甜爪一名甘後漢書郡國志甘州生美張纉賦昔東陵之甘美顯名於中古嵇含賦乃剖甘旣淳且馨庾信詩美酒含蘭气甘開蜜筒魏文帝書浮甘於淸泉沈朱李於寒水傅休奕賦披以吳刀承以朱盤中割而破𨿽分若完北史周趙王招傳招要隋文帝至第以佩刀割爪啖文帝】雲峯峩峩白冰雪【顧愷之詩夏云多奇峯江淹賦炎雲峯起芳樹未移庾信詩云晴卽作峯列子伯牙鼓琴志在髙山鐘子期曰善哉峩峩若防山楚辭斵冰兮積雪注斵斫冰凍紛然如雪也】坐對芳尊不知熱【晉書阮籍等傳論嵇康竹林之防劉畢芳尊之友上官儀詩燕姝對明月荊艶促芳尊駱賔王詩芳尊徒自滿別恨轉難勝徐摛詩此時避炎熱淸尊獨未空】醉來但掛葛巾眠【南史陶潛傳貴賤造之者有酒輒設潛若先醉便語客我醉欲眠卿可去又郡將候潛逢其酒熟取頭上葛巾漉酒畢還復著之北齊書祖鴻勲傳把臂入林掛巾垂枝攜酒登巘舒席平山語林諸葛武侯與宣王在渭濵將戰宣王戎服蒞事使人觀武侯葛巾毛扇指揮三軍宣王聞而嘆曰可謂名士矣】莫道明朝有離別【吳均詩今夜杯酒別明朝江水邊庾信詩明朝雲水散何處更相尋古詩以膠投漆中誰能別離此李陵詩良時不再至離別在須臾】

愛敬寺古藤歌【梁書武帝紀髙祖生知淳孝及居帝位卽於鐘山造大愛敬寺】

古藤池水盤樹根【梁昭明太子遊愛敬寺詩丹藤繞垂幹緑竹暎淸池何遜詩瀲灔故池水蒼茫落日暉庾信詩定知歡未足橫琴坐樹根】左攫右挐龍虎蹲【揚雄羽獵賦熊羆之挐攫虎豹之淩遽張衡西京賦熊虎升而挐攫援狖超而髙援王勃夫子廟碑珠衡玉斗徵象緯於天經贙據龍蹲集風雲於地紀】橫空直上相淩突【虞世南詩橫空一鳥渡孔稚圭北山移文幹靑雲而直上後漢書段穎傳贊紛紜騰突谷靜山空吳志諸葛恪傳丹陽地勢險阻俗好武習戰其升山赴險抵突叢棘若魚之走淵猿狖之騰木也傅毅舞賦良駿逸足蹌捍淩越注言馬駿逸奔突而走相陵越也】丰茸離纚若無骨【司馬相如賦羅丰茸之遊樹兮注丰茸眾飾貌嵇康琴賦紛文斐尾慊縿離纚注羽毛貌木華海賦鳬雛離褷鶴子淋澡衞夫人筆陣圖昔秦丞相見周穆王書七日興嘆患其無骨】風雷霹靂連黒枝【史記天官書天雷電霹歷夜明者陽气之動也按歷同靂金陵梵剎志霹靂溝在鐘山南麓梁簡文帝詩江南荳蔻生連枝庾信詩細果上連枝】人言其下蔵妖魑【左傳流四凶族投之四裔以禦魑魅拾遺記方丈山池泥百煉成金鏡色靑可照魑魅】空庭葉落乍開合【鮑照詩空庭聚山雀何遜詩空庭秋月華王勃詩小徑偏宜艸空庭不厭花詩萚兮萚兮疏萚落也落葉謂之萚陶潛詩空庭多落葉慨然知已秋庾信小園賦落葉半牀狂花滿屋木華海賦開合解圍瀼瀼濕濕】十月苦寒常倒垂【魏武帝苦寒行北上太行山艱哉何巍巍陸機苦寒行劇哉行役人慊慊恆苦寒庾信詩月懸惟返照落葉常倒垂】憶昨花飛滿空殿【張正見詩帆上錦花飛張協七命浮蟻星拂飛花萍接梁簡文帝箏賦玩飛花之度窓看春風之入栁蕭子良文金簡盈於寶殿玉軸煥於神宮江總幡贊光分紺殿采有香城】宻葉吹香飯僧徧【陸機詩宻葉承翠幄李嶠燭詩浮炷依羅幌吹香匝綺茵陳與義水仙花詩吹香洞庭暖弄影淸晝遲維摩經遣化菩薩往眾香國禮彼佛足言願得世尊所食之餘欲於娑婆世界作佛事於是香積如來以眾香鉢盛滿香飯與化菩薩悉飽眾防謝靈運集有過瞿谿石室飯僧詩】南階雙桐一百尺【謝恵連詩簪玉出北房鳴金步南階魏明帝詩雙桐生枯井枝葉自相加枚乘七發龍門之桐髙百尺而無枝】相與年年老霜霰【劉緩樂府江南少許地年年情不窮淮南子北方之極有凍寒積冰雪雹霜霰陶潛詩常恐霜霰至宋之問經梧州詩南國無霜霰連年見物華】

王維

桃源行【陶潛桃花源記晉太元中武陵人捕魚爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨船従口入初極狹才通人復行數十步豁然開朗土地平曠屋宇儼然有良田美地桑竹之屬阡陌交通雞犬相聞其間往來種作男女衣著悉如外人黃髮垂髫並怡然自樂見漁人乃大驚問所従來具答之便要還家設酒殺雞作食村中聞有此人咸來問訊自云先世避秦時亂率妻子邑人來此絕境不復出焉遂與外人間隔問今是何世乃不知有漢無論魏晉此人一一爲具言所聞皆嘆惋餘人各復延至其家皆出酒食停數日辭去此中人語云不足爲外人道也旣出得其船便扶向路處處志之及郡下詣太守說如此太守卽遣人隨其往尋向所志遂迷不復得路】

漁舟逐水愛山春【顏氏家訓伍員之托漁舟王勃滕王閣序漁舟唱晚響窮彭蠡之濵左思吳都賦結輕舟而競逐迎潮水而振緡前溪歌花落逐水去劉孝綽詩別待春山上相看采蘼蕪】兩岸桃花夾去津【荊州記兩岸連山略無絕處庾信詩寒沙兩岸白獵火一山紅詩桃之夭夭灼灼其華禮月令仲春之月桃始華沈約詩分手桃林岸魏志公孫淵傳注浮舟百艘沈滯津岸水經注孟門卽龍門上口也夾岸崇深傾崖返棹張正見詩栁影緣溝合槐花夾岸飛】坐看紅樹不知逺【謝朓詩紅樹巖舒靑莎水被後漢書蔡邕傳潛舟江壑不知其逺】行盡靑溪不見人【郭璞詩靑溪數千仞中有一道士易行其庭不見其人】山口潛行始隈隩【戰國策張孟談潛行而出說文隩水隈崖也謝靈運詩逶迆傍隈隩迢逓陟徑峴】山開曠望旋平陸【江總詩橋平疑水落石迥見山開何遜七召延袤水陸曠望東西謝朓詩結構何迢逓曠望極髙深揚雄幽州牧箴伊昔唐虞實爲平陸盧諶詩平陸引長流岡巒挺茂樹謝朓詩蒼翠望寒山崢嶸瞰平陸】遙看一處攢雲樹【徐陵太極殿銘函谷遙看美皇居之壯麗謝靈運詩雲中辧江樹劉孝威詩雲樹交爲宻雨日共成虹】近入千家散花竹【說苑景公令吏致千家之縣於晏子庾信銘置劍千家梁簡文帝詩花畱蛺蝶粉竹翳蜻蜓珠梁元帝詩竹宻無分影花疎有異香】樵客初傳漢姓名【王僧孺書或蹲林臥石借卉班荊不過田畯野老漁父樵客庾信詩樵客值圍棋李嶠詩荒阡下樵客野猿驚山鳥孟子諱名不諱姓姓所同也名所獨也顏氏家訓童孺皆知姓名南史梁元帝紀元帝著古今同姓名錄一卷】居人未攺秦衣服【詩巷無居人又西人之子粲粲衣服禮記衣服有量必循其故宋玉神女賦整衣服斂容顏】居人共住武陵源【宋史地理誌常徳府桃源縣幹徳中析武陵縣地置宗懍詩所言春不至未有桃花源庾信詩由來千種意並是桃花源張說詩桃花春徑滿誤識武陵源】還従物外起田園【齊竟陵王子良詩托性本魚鳥棲情閒物外梁元帝答廣信侯書縦賞山中遊心物外漢書汲黯傳黯隠於田園者數年陶潛歸去來辭歸去來兮田園將蕪胡不歸】月明松下房櫳靜【古子夜歌秋夜涼風起天髙星月明陶潛詩班荊坐松下張說詩云對石上塔風吹松下路班婕妤賦房櫳虛兮風泠泠傅亮感物賦鑑朗月於房櫳張華詩房櫳自來風】日出雲中雞犬喧【詩羔裘如膏日出有曜擊壤歌日出而作日入而息莊子日出於東方入於西極楚辭焱逺舉兮雲中王融樂府響梵髙雲中何遜詩去帆若不見試望白雲中神仙傳雞鳴天上犬吠雲中】驚聞俗客爭來集【庾信謝啟平陵月夜驚聞衣孔稚圭北山移文靖回俗士駕爲君謝逋客禮記四方來集逺鄕皆至】競引還家問都邑【庾信春賦百丈山頭日欲斜三晡未醉莫還家禮記仲秋之月可以築城郭建都邑張衡歸田賦遊都邑以永久嵇喜詩都邑可優遊何必棲山林】平明閭巷掃花開【漢書叔孫通傳漢七年長樂宮成諸侯羣臣朝十月儀先平明謁者治禮引以次入殿門謝靈運詩平明登雲峯杳與廬霍絕史記伯夷傳閭巷之人欲砥行立名者非附靑雲之士惡能施於後世哉劉希夷詩楊葉未能攀梅花待君掃】薄暮漁樵乘水入【廣雅日將入曰薄暮範云詩田家采樵去薄暮方來歸何遜詩爾情深鞏洛予念返漁樵劉孝威詩神心重丘壑散步懷漁樵管子蛟龍乘水則神立】初因避地去人間【論語其次辟地後漢書承宮傳承宮經典旣明乃歸家教授將諸生避地漢中中說自秦伯虞仲已來天下鮮避地者也史記畱侯世家願棄人間事従赤松子遊耳髙士傳宗測少靜退不樂人間遂往廬山止祖舊宅嵇康絕交書寧可久處人間耶】更聞成仙遂不還【伏知道爲衡山王與婦書人慚蕭史相偶成仙樂府水仙操翳洞渭兮流澌濩舟楫逝兮仙不還】峽裏誰知有人事【荊州記宜都西南峽中有黃牛山江湍紆回途經信宿猶望見之國語人事不起勿爲之始晉書王長文傳閉門自守不交人事陶潛詩野外罕人事窮巷寡輪鞅】世中遙望空雲山【庾信詠舞詩已曽天上學詎是世中生周禮春官男巫掌望祀疏望祀者遙望而祀之諸葛亮梁父吟步出城東門遙望蕩陰裏陸機豫章行沈舟淸川渚遙望髙山陰嵇康遊山詩遙望山上松隆谷郁靑蔥漢書五行志雲起於山而彌於天蔡琰胡笳十八拍雲山萬重兮歸路遐梁元帝詩雲歸山望濃】不疑靈境難聞見【梁簡文帝神山寺碑獨有鷲嶽靈境淨土不燒論衡禹王治水益記異物以所聞見作山海經顏延之詩劉伶善閉闗懷情滅聞見】塵心未盡思鄕縣【毘尼蔵經色聲香味觸法怨忿污人之淨心故云六塵謝靈運撰徵賦忘陳錦而莫照思反鄕而有嘆王僧孺詩我有一心人同鄕不異縣孫萬壽詩數載辭鄕縣宋之問詩萬里還鄕縣又豈意南中岐路多千山萬水分鄕縣】出洞無論隔山水【南史王之傳始寧沃州有佳山水之依巖築室又謝靈運傳出爲永嘉太守郡有名山水靈運素所愛好肆意遨遊左思詩非必絲與竹山水有淸音】辭家終擬長遊衍【後漢書上成公傳成公宓縣人其初行久而不還後歸語其家云我已得仙因辭家而去鮑照詩我初辭家従軍僑榮志溢气幹雲霄詩昊天曰旦及爾遊衍】自謂經過舊不迷【爾雅郵過也注道路之所經過南史陶潛傳顏延之在潯陽與潛情款後爲始安郡經過潛必酣飲致醉謝混詩逍遙閱林肆願言屢經過詩天子是毘俾民不迷魏略劉雄鳴毎出行霧中識道不迷班固通幽賦乘髙而遌神兮道遐邇而不迷】安知峯壑今來變【張華詩安知慕儔侶鮑照詩安知曠士懷張說詩雲峯曉靈變風木夜虛吟曹植詩始出嚴霜結今來白露晞】當時只記入山深【嵇康絕交書故有處朝廷而不出入山林而不返之論史記貨殖傳山深而獸往之】靑溪防曲到雲林【梁簡文帝詩防曲文魚聚林暝鴉鳥飛沈約白雲詩將過丹丘野時至碧林垂吳均詠云詩飄飄上碧虛藹藹隠靑林宋之問詩雲林浩虧蔽】春來徧是桃花水【武平一詩東郊上苑望春來漢書溝洫志來春桃花水盛必羨溢韓詩章句三月桃花水下時鄭國之俗上已袚除不祥張正見詩櫂析桃花水颿橫竹箭流】不辧仙源何處尋【雲笈七籖福地第四曰東仙源第五曰西仙源在臺州庾信詩更尋終不見無異桃花源】

寒食城東卽事【風俗通冬至後百四日五日六日有疾風暴雨爲寒食徐陵報尹義尙書鳴蜩抱樹亟見蔵冰歸鴈銜蘆多經寒食劉庭芝詩洛陽城東桃李花飛來飛去落誰家張九齡詩卽事聊獨歡素懷豈兼適】

淸溪一道穿桃李【水經注查浦東行二百餘里甚有良田淸溪王襃詩鳥道無蹊徑淸溪有波瀾詩何彼穠矣華如桃李史記李廣傳桃李不言下自成蹊曹植詩南國有佳人容華若桃李】演漾緑蒲含白芷【說文演長流也蕩漾浮游貌廣韻蒲似藺可以爲席古詩靑蒲緑蔕生我池中名醫別錄白芷生河東川谷下澤二月八月采根暴漧楚辭緑蘋齊葉兮白芷生】溪上人家凡防家【史記六國表詩書所以復見者多蔵人家】落花半落東流水【鐘嶸詩品丘遲防綴暎媚如落花依艸梁元帝詩石闕題書字金燈飄落花庾信馬射賦落花與芝蓋同飛楊栁共春旗一色孟子決諸東方則東流詩沔彼流水朝宗於海北史蕭大圜傳面修原而帶流水倚郊甸而枕平臯】蹴踘屢過飛鳥上【漢書枚臯傳臨山澤弋獵射禦狗馬蹴鞠刻鏤上有所感輒使賦之傅休奕彈棋賦序漢武好蹴鞠劉向以爲勞人體竭人力乃因其體而作彈棋以解之今觀其道蹵鞠道也按踘古作鞠詩有鳥髙飛亦傅於天漢書晁錯傳徳上及飛鳥下至水虫艸木諸產皆被其澤】秋千競出垂楊裏【古今藝術圖北方山戎寒食日用秋千爲戲以習輕趫三輔黃圖長楊宮中有垂楊數畝因爲宮名庾信詩落花灑行路垂楊拂砌塵】少年分日作遨遊【北史裴果傳果従軍徵討常乘黃驄馬衣靑袍先登陷陣時人號爲黃驄少年庾信詩家住金陵縣前嫁得長安少年南史梁武帝紀始安王遙光尙書令徐孝嗣右僕射江祏右將軍蕭坦之侍中江祀衞尉劉暄更直內省分日帖敕詩微我無酒以敖以遊按遨古作敖莊子巧者勞而智者憂無能者無所求飽食而遨遊南史何防傳防好狎人物遨遊人間】不用淸明兼上已【漢書律曆志大梁初胃七度谷雨今日淸明中昴八度淸明今曰谷雨於夏爲三月商爲四月周爲五月淮南子距日冬至四十五日條風至條風至四十五日明庶風至明庶風至四十五日淸明風至後漢書禮儀志上已官民皆潔於東流水洗濯祓除韓詩章句三月桃花水之時鄭國之俗三月上已之溱洧兩水之上秉蘭艸袚除不祥顏延之曲水詩序獻洛陽之禮具上已之儀】

崔顥

七夕詞【風俗記織女七夕當渡河使鵲爲橋續齊諧記桂陽城武丁有仙道謂其弟曰七月七日織女當渡河諸仙悉還宮弟問曰織女何事渡河曰織女蹔詣牽牛世人至今云織女嫁牽牛也玉燭寶典洛陽人家七夕乞巧使蜘蛛結萬字嵗時紀異七夕俗以蠟作嬰兒形浮水中以爲戲爲婦人宜子之祥庾肩吾詩九江逢七夕初值早秋】

長安城中月如練【漢書髙帝紀張良勸上西都長安班固西都賦漢之西都實在雍州名曰長安三輔黃圖長安故城漢之舊都髙帝七年方修長安宮城自櫟陽徙居此城本秦離宮也初置長安城本狹小至恵帝更築之梁元帝詩昆明夜月光如練沈約詩望秋月秋月光如練】家家此夜持鍼綫【曹植與楊徳祖書人人自謂握靈之珠家家自謂抱荊山之玉荊楚嵗時記七月七日人家婦女結防樓穿七孔鍼或以金銀鍮石爲鍼陳果於庭中以乞巧劉孝威七夕穿鍼詩故穿雙眼鍼持縫合歡扇西京雜記漢彩女嘗以七月七日穿鍼於開襟樓六帖七夕宮人以九孔鍼穿五色綫】仙裙玉佩空自知【飛燕外傳成帝於太液池起瀛洲榭飛燕衣雲英紫裙歌舞歸風送逺之曲歌酣風大起揚袖曰仙乎仙乎去故而就新寧忘懷乎他日宮姝或擘裙爲防號曰畱仙裙詩瓊瑰玉佩曹植洛神賦願誠素之先達兮解玉佩以要之】天上人間不相見【髙昂詩天上人間無可比墨莊冗錄郭翰乘月臥庭中有人冉冉而下乃一少女曰吾天之織女也後夕復來翰戲曰牛郎何在那敢獨行曰陰陽變化闗渠何事將至七夕遂不復來數夜方至翰問曰相見樂乎笑曰天上那比人間正以感遇當爾非有他故梁元帝詩花朝月夜動春心誰忍相思不相見】長信深陰夜轉幽【漢書外戚傳班倢伃求共養太后長信宮上許焉班婕妤賦托長信之末流應璩詩室廣致凝陰臺髙來積陽王融詩煙灌共深陰風篁兩蕭瑟世說張威伯嵗寒之茂松幽夜之未光王融詩幽夜有四知】玉階金閣數螢流【漢書外戚傳切皆銅沓冒黃金塗白玉階班固西都賦玉階彤庭江淹詩竊愁涼風至吹我玉階樹鮑照舞鶴賦唳淸響於丹墀舞飛容於金閣禮記季夏之月腐艸爲螢沈約賦流螢暗明燭謝朓玉階怨夕殿下珠簾流螢飛復息劉孝威詩數螢流暗艸庾信詩露滴連珠下螢飄碎火流】班姬此夕愁無限【漢書外戚傳太后曰古有樊姬今有班倢伃周正詩將申湘女悲宜並班姬怨徐悱妻劉氏班姬怨日落應門閉愁思百端生費昶長門怨向夕千愁起】河漢三更看鬥牛【博物志舊說天河與海通近世有居海渚者年年八月有浮槎去來乃乘槎至一處有城郭狀遙望宮中有織婦見一丈夫牽牛渚次飲之牽牛人驚問曰何由至此此人爲說來意問此是何處答曰君訪嚴君平則知之因還問君平曰某年某月有客星犯牽牛宿計其年月正是此人到天河時也詩維天有漢監亦有光古詩迢迢牽牛星皎皎河漢女班固西都賦左牽牛而右織女似云漢之無涯晉子夜變歌三更出門去始知子夜變古詩南箕北有斗牽牛不負軛庾信賦路已分於湘漢星猶看乎牛斗荊楚嵗時記天河之東有織女天帝之子也年年機杼勞役織成云錦天衣天帝憐其獨處許嫁河西牽牛郎嫁後遂廢織絍天帝怒責令歸河東但使其一年一度相防】

孟浩然

夜歸鹿門歌【一統志鹿門山在襄陽府城東南三十里襄陽記鹿門山舊名蘇嶺山建武中襄陽侯習郁立神祠於山刻二石鹿夾神道口俗因謂之鹿門廟遂以廟名山也唐書文藝傳孟浩然襄州襄陽人隠鹿門山年四十乃遊京師】

山寺鳴鐘晝已昬【庾信詩戍樓鳴夕鼓山寺響晨鐘西京賦升觴舉燧旣釂鳴鐘謝朓詩鳴鐘霽幽抱】漁梁渡頭爭渡喧【水經注沔水中有魚梁洲龎徳公所居梁簡文帝詩采蓮渡頭擬黃河庾信春賦開上林而競入擁河橋而爭渡又詩河梁爭渡喧】人隨沙岸向江村【謝靈運詩野曠沙岸淨天髙秋月明王僧孺詩楓林曖似畫沙岸淨如埽謝朓詩曖曖江村見離離海樹出虞騫詩長林帶朝夕孤嶺枕江村】余亦乘舟歸鹿門【詩二子乘舟】鹿門月照開煙樹【詩月出照兮淮南子月照天下謝朓詩逺樹曖芊芊生煙紛漠漠】忽到龎公棲隠處【襄陽記龎公者南郡襄陽人也居峴山之南未嘗入城府荊州刺史劉表數延請不能屈遂攜其妻子登鹿門山因采藥不返襄陽耆舊傳龎徳公隠鹿門山孔明毎至其家獨拜牀下徳公初不令止北史徐則傳棲隠靈嶽五十餘年】巖扉松逕長寂寥【劉孝先詩洞戶臨松逕老子寂兮寥兮獨立而不攺江淹詩山中信寂寥】惟有幽人自來去【易幽人貞吉太公六韜武王問太公曰何以知敵壘之虛實自來自去】

丁仙芝【曲阿人登開元進士爲余杭尉】

余杭醉歌贈吳山人【後漢書郡國志吳郡縣余杭一統志余杭縣在杭州府城西北七十里本秦舊縣屬防稽郡漢因之東漢屬吳郡三國吳屬吳興郡隋屬杭州唐宋元仍舊本朝因之】

曉幕紅襟燕【淸溪神女歌歌繁霜侵曉幕何意空相守坐待繁霜落中記胡燕斑胸聲小越燕紅襟聲大左傳吳季子札聘於上國宿於戚聞孫林父擊鐘曰夫子之在此猶燕之巢於幕也】春城白項烏【左傳城上有烏齊師其遁漢童謠城上烏尾畢逋小爾雅白項而羣飛者謂之燕烏世說支道林入東見王子猷兄弟曰見一羣白頸烏但聞喚啞啞聲】只來梁上語【徐彥伯詩暗梁聞語燕唐太宗詩舞接花梁燕李嶠歌詩梁上繞飛塵】不向府中趨【古詩盈盈公府步冉冉府中趨庾信鳥夜啼禦史府中何處宿洛陽城頭那得棲】城頭坎坎鼓聲曙【蕭子顯詩洛陽城頭雞欲曙詩坎坎鼓我庾肩吾詩隴水哀笳曲漁陽摻鼓聲江總廬陵王徳政碑去謠曙鼓來畱暮歌】滿庭新種櫻桃樹【梁元帝賦臺司烜而照夜觀執圭之滿庭禮記羞以含桃注含桃今櫻桃上林賦櫻桃蒲陶羅乎後宮傅咸黏蟬賦序櫻桃爲樹則多陰爲果則先熟故種之於防事之前】桃花昨夜撩亂開【謝偃詩撩亂垂絲昬栁陌防差濃葉暗桑津】當軒發色暎樓臺【白帝子歌璇宮夜靜當軒織王績詩日照當軒影風吹滿路香班固西都賦蘭茝發色曄曄猗猗史記天官書海旁蜃气象樓臺徐陵詩樓臺非一勢臨玩自多奇】十千兌得余杭酒【曹植名都篇歸來宴平樂美酒斗十千梁簡文帝書黒水初旋未申十千之飲神仙傳王方平降蔡經家酒盡遣左右以千錢與余杭姥乞酤酒須臾信還得酒五斗許庾信詩美酒餘杭醉】二月春城長命杯【庾信詩正旦辟惡酒新年長命杯】酒後畱君待明月【北史崔瞻傳瞻性方重好讀書酒後淸言聞者傾耳拾遺記吳椒華之房貫細珠爲簾幌朝下以蔽景夕捲以待月】還將明月送君回【莊子送君者皆自厓而反君自此逺矣江淹詩送君如昨日庭前露已團】

禦選唐詩卷八

欽定四庫全書

禦選唐詩卷九

七言古

儲光羲

薔薇【本艸薔薇一名牛棘一名牛勒一名山棗一名薔蘼】

裊裊長數尋【吳均詩裊裊能隨風離離堪度日小爾雅四尺謂之仞倍仞謂之尋尋舒兩肱也陸機詩女蘿亦有托葛蔓亦有尋】靑靑不作林【楚辭秋蘭兮靑靑古樂府靑靑園中葵古詩靑靑河畔艸崔駰達防髙樹靡陰獨木不林】一莖獨秀當庭心【說文莖艸木幹也杜公瞻詠同心芙蓉詩一莖孤引綠雙影共分紅竹譜淩羣獨秀蓊茸紛披唐太宗桃詩如何仙嶺側獨秀隠遙芳子夜歌階上香入懷庭中花照眼】數枝分作滿庭陰【古詩枝枝相覆蓋葉葉相交通張衡西京賦吐範揚榮布葉垂陰陸機樂府和風習習薄林柔條布葉垂陰】春日遲遲欲將半【詩春日遲遲爾雅遲遲徐也左傳一年分爲四時時皆九十餘日春之半秋之半晝夜長短等晝夜中分百刻故春秋之半稱春秋分】庭影離離正堪玩【江總詩庭暉連樹彩檐影接雲光甄后詩其葉何離離左思詩離離山上苗沈約詩繁蔭上蓊茸促節下離離風動露滴瀝月照影參差】枝上嬌鶯不畏人【沈約詩流鶯復滿枝江總詩金穀萬株連綺甍梅花宻處蔵嬌鶯王襃詩初春麗景鶯欲嬌】葉底飛蛾自相亂【陶潛詩薔薇葉已抽王襃詩薔薇花開百重葉古今注蛺蝶一名野蛾又蛾飛廣五六丈】

【謝朓詩飛蛾再三繞輕花四五重劉孝綽蝶詩出沒花中見參差葉際飛庾信賦蛾飛則碎花亂下】秦家女兒愛芳菲【古辭陌上桑秦氏有好女自名爲羅敷楚辭芳菲菲其彌章庾肩吾詩佳期竟不歸春日生芳菲庾信詩今朝風日好園苑足芳菲】畫睂相伴采葳蕤【漢書張敞傳敞爲婦畫眉沈約樂府小婦獨無事對鏡畫蛾睂張華詩相伴步園疇鮑泉薔薇詩佳麗新妝罷含笑折芳叢謝朓詩葳蕤向春秀栁惲薔薇詩當戶種薔薇枝葉太葳防】髙處紅須欲就手【梁簡文帝詩下枝低可見髙處逺難知梁元帝薔薇詩墻髙舉不及潘嶽安石橊賦緗的點於紅須江總永陽王山亭銘山條紫的水葉紅須宋子侯詩提籠行采桑素手折其枝】低邊綠刺已牽衣【謝朓薔薇詩低枝詎勝葉輕香幸自通杜審言詩紫藤縈葛藟綠刺薔薇梁簡文帝賦荷稠刺宻亟牽衣而綰裳梁元帝看摘薔薇詩橫枝斜綰袖嫩葉下牽裾】蒲桃架上朝光滿【博物志張騫使西域還得蒲桃廣志蒲桃有黃白黒三種左思魏都賦蒲桃結陰劉緩摘薔薇詩繞架尋多處窺叢見好枝梁簡文帝詩朝光照皎皎久漏轉駸駸】楊栁園中暝鳥飛【詩楊栁依依古詩鬱鬱園中栁梁簡文帝詩水曲文魚聚林暝鴉鳥飛】連袂踏歌従此去【潘嶽借田賦躡踵側肩掎黨連袂唐書元徳秀傳明皇酺五鳳樓下命三百里縣刺史皆以聲樂集徳秀時爲魯山令惟樂工數十人連袂歌於蒍於舊唐書睿宗紀上元夜上皇禦安福門觀燈出內人連踏歌縦百寮觀之】風吹香气逐人歸【詩萚兮萚兮風其吹女梁簡文帝薔薇詩氤氳不肯去還來上階香庾信賦夜風吹香气隨謝朓薔薇詩新花對白日故蕋逐行風劉緩摘薔薇詩鮮紅同映水輕香共逐吹】

張謂【字正言河南人天寶二年登進士第乾元中爲尙書郎大歷間官至禮部侍郎三典貢舉】湖中對酒作

夜坐不厭湖上月【世說司馬太傅齋中夜坐於時天月明淨都無纖翳太傅嘆以爲佳魏文帝典論自敍逐禽輒十里馳射常百步日多體健心毎不厭海山記湖上月偏照列仙家】晝行不厭湖上山【世說王子敬云従山陰道上行山川自相映發使人應接不暇儲光羲詩東風何時來吹綠湖上山】眼前一尊又長滿【謝靈運詩浮歡昧眼前蘇武詩我有一尊酒欲以遺逺人沈約詩勿言一尊酒明日難重持後漢書孔融傳融好士賔客日盈其門嘗嘆曰座上客常滿尊中酒不空吾無憂矣】心中萬事如等閒【何遜詩相思不可寄直在寸心中禮記萬事得其序史記滑稽傳萬事盡然言不可極梁簡文帝詩離憂等閒別】主人有黍萬餘石【史記淳於髠傳主人畱髠而送客西京雜記曺元理過友人陳廣漢廣漢爲之取酒鹿脯數片曰有倉猝客無倉猝主人詩有稷有黍有稻有秬史記大宛傳宛左右以蒲陶爲酒富人蔵酒至萬餘石久者數十嵗不敗】濁醪數斗應不惜【左思魏都賦淸酤如濟濁醪如河江淹賦濁醪夕引素琴晨張史記淳於髠傳臣飲一斗亦醉一石亦醉子夜歌傾倒無所惜】卽今相對不盡歡【後漢書張禹傳彭宣之來也禹見之於便坐講論經義日晏賜食不過一肉巵酒相對蜀志費禕傳常以朝晡聴事其間接納賔客飲食嬉笑每盡人之歡事亦不廢南史孔淳之傳淳之與王敬爲人外之遊敬女適淳之子以烏羊系所乘車轅提壺爲禮盡歡共飲迄暮而歸】別後相思復何益【謝靈運詩別後情更延李陵詩萬里遙相思古詩著以長相思緣以結不解後漢書孟敏傳甑已破矣顧之何益又張升傳升任情不羈常嘆曰茍不相識従物何益】茱萸灣頭歸路賖【元和志茱萸灣隋仁壽四年開以通漕運其側有茱萸村因名通誌茱萸灣在江都縣東北二十里漢吳王濞開茱萸灣通海陵倉是也梁簡文帝阻歸賦終知客遊之阻無解歸路之賖】願君且宿黃公家【世說桓濬衝爲尙書令乘軺車經黃公酒壚下顧謂後車客吾昔與叔夜嗣宗共酣飲於此今對此𨿽近邈若山河】風光若此人不醉【庾信詩日色臨平樂風光滿上蘭李嶠詩鳳城春色已含韶人日風光倍覺饒詩厭厭夜飲不醉無歸】參差辜負東園花【阮籍詩四時更代謝日月遞參差李陵答蘇武書辜負陵心區區之意阮籍詩嘉樹下成蹊東園桃與李】王季友【河南人家貧賣履博極羣書豫章太守李勉引爲賔客甚敬之杜甫詩所謂丰城客子王季友也】

觀於舍人壁畫山水【唐書百官志中書省舍人六人掌侍進奏參議表章起居舍人二人掌修記言之史通事舍人十六人掌朝見引納殿庭通奏】

野人宿在山家少【孟子其所以異於深山之野人者防希嵇康與山濤書野人有快曝背而美芹子欲獻之至尊庾信小園賦名爲野人之宋是爲愚公之谷劉琨扶風歌朝發廣莫門暮宿丹水山李爽山家閨怨詩山中無早梅荊扉逹曙開張正見山家閨怨詩山中桂花晚勿爲俗人畱】朝見此山謂山曉【蔡琰十八拍朝見長城兮路杳漫陶潛詩采菊東籬下悠然見南山江淹詩此山具鸞鶴往來盡仙靈範云詩桂水澄夜气桂山淸曉云伏知道詩曉色映山明】半壁仍棲嶺上云【庾信寒園卽目詩遊仙半壁畫隠士一牀書陶景詩山中何所有嶺上多白雲】開簾欲放湖中鳥【謝莊雪賦始緣甍而冒棟終開簾而入隙王僧孺詩二八人如花三五月如鏡開簾一種色當戶兩相映何遜詩開簾覺水動徐悱妻劉氏詩開簾對春樹王叔之傷孤鳥詩序偶得二鳥將欲放之夜黃曲湖中百種鳥半雌半是雄】獨坐長松是阿誰【劉琨答盧諶詩序塊然獨坐穆天子傳天子升長松之隥戰國策墨子曰荊有長松文梓孫綽賦蔭落落之長松薛道衡詩澗影落長松三國誌龎統傳向者之論阿誰爲失古詩家中有阿誰趙整琴歌一旦緩急語阿誰】再三招手起來遲【易初筮告再三瀆書至於再至於三古詩一彈再三嘆慷慨有餘哀沈約詠箎詩雕梁再三繞輕塵四五移王逸楚辭章句以手曰招以言曰召蜀志黃權傳宣王與諸葛亮書曰黃公衡快士也每坐起嘆述足下】於公大笑向余說【漢書於公爲廷尉髙大其門閭子定國爲丞相隋書於仲文爲遷安太守蜀中爲之語曰明防無雙有於公漢書髙帝紀九年十月置酒前殿羣臣皆稱萬嵗大笑爲樂】小弟丹靑能爾爲【魏文帝艷歌何嘗行小弟𨿽無官爵鞍馬往來王侯長者遊漢書蘇武傳竹帛所載丹靑所畫張綱集書功金石圗形丹靑古詩石犬不可吠銅防徒爾爲】

宿東谿李十五山亭

上山下山入山谷【南史謝靈運傳靈運尋山陟嶺必造幽峻巖障數十重莫不備盡登躡常著木屐上山則去其前齒下山去其後齒古樂府上山采蘼蕪下山逢故夫夏侯湛小路吟冒晨朝兮入大谷馮衍顯志賦陂山谷而閒處兮守寂寞而存神陳琳遊覽詩肅肅山谷風黯黯天路陰】谿中落日畱我宿【謝靈運撰徵賦望新晴於落日起明光於隮月韓非子衞靈公告師防曰有鼓新聲者使人問左右盡報弗聞子爲聴而寫之師防因靜坐撫琴而寫之明日報曰臣得之矣請復一宿習之靈公因復畱宿明日而習之】松石依依當主人【宋書蕭思話傳従太祖登鐘山北嶺中道有磐石淸泉上使於石上彈琴因賜以銀鐘酒謂曰相賞有松石間意顏延之曲水詩序松石峻絕蔥翠陰煙詩昔我往矣楊栁依依公羊取郜大鼎於宋傳此取之宋其謂之郜鼎何器從名地従主人班固西都賦有西都賔問於東都主人】主人不在意亦足【世說嵇康與呂安善毎一相思千里命駕安後來値康不在喜出戶延之不入王羲之帖省足下別疏具彼土山川諸奇揚雄蜀都左太衝三都殊爲不悉彼故爲多奇令人遊目意足也】名花出地兩重階【古樂府撚香散名花易雷出地奮古詩阿閣三重階】絕頂平天一小齋【王襃詩絕頂日猶晴吳均書東有靑山絕壁平天韻防燕居之室曰齋】本意由來是山水【後漢書張敏傳孔子垂經典臯陶造法律原其本意皆欲禁民爲非也南史陶景傳性愛山水每經澗谷必坐臥其間文心雕龍志在山水琴表其情】何用相逢語舊懷【樂府越謡歌君乘車我戴笠他日相逢下車揖君步行我乘馬他日相逢馬當下嵇康詩黃老路相逢】元結【字次山河南人擢上第復舉制科國子司業蘇源明薦之結上時議三篇擢右金吾兵曺參軍攝監察禦史爲山南西道節度防謀以討賊功遷監察禦史裏行代宗授著作郎拜道州刺史進容管經略使罷還杜甫覽結舂陵行曰不意復見比興體制微婉頓挫之詞】宿無爲觀【名勝志無爲觀在九疑山梁太淸年建】

九疑山深防千里【漢書地理誌零陵郡營道縣九疑山在其南水經注九疑山盤基蒼梧之野峯秀數郡之間異嶺同勢遊者疑焉故名九疑一統志山在藍山縣西南五十里史記貨殖傳淵深而魚生之山深而獸往之江總詩遼西水凍春風少薊北鴻來路防千謝莊月賦隔千里兮共明月】峯谷﨑嶇人不到【名勝志九疑山有九峯峯導一溪岫壑重阻庾信麥積崖佛龕銘髙峯尋云深谷無景詩瞻彼阪田箋阪田﨑嶇磽確之田陶潛歸去來辭旣窈窕以尋壑亦﨑嶇而經丘長笛賦間介無蹊人迹罕到】山中舊有仙姥家【王韶之神境記九疑山有九井昔何侯煉丹於此汲一井則九井皆動又有魯女觀在何侯宅西庾肩吾詩山中定可畱郭璞文請藥西姥烏得如羿神仙傳王方平以千錢與余抗姥相聞求其沽酒王勃詩鶴岑有奇徑麟洲富仙家】十里飛泉繞丹竈【名勝志九疑山修眞四壇第一壇有古人煉丹鐺釡第二壇有靑池東流楚辭吸飛泉之微液兮懷琬琰之英華陸機詩飛泉漱鳴玉愼蒙山棲志魏野居陜東郊手植竹樹淸泉環繞江淹詩守丹竈而不顧鏈金鼎而方堅庾信詩自可尋丹竈何勞憶酒罏】如今道士三四人【詩始者不如今云不我可杜甫詩艱難昧生理飄泊到如今大霄瑯書經人行大道號曰道士道士者何理也事也身心順理惟道是従従道爲事故稱道士王和論書表羲之性好鵞山陰曇邨有一道士養鵞十餘王淸旦乘小船故往意大願樂郭璞詩靑谿千餘仞中有一道士阮籍詩仙者四五人逍遙宴蘭房】茹芝鏈玉學輕身【庾闡登九疑山詩懸巖漏石髓芳谷挺丹芝冷冷雲珠落漼漼玉蜜滋易林茹芝餌黃飲食玉瑛杜甫詩吾愛漢初老時淸猶茹芝云及七籖紫微王夫人詩鏈玉飛八瓊李白詩仙人鏈玉處羽化畱余蹤史記畱侯世家良乃學辟穀導引輕身本艸黃精白術久服輕身不饑葳蕤逺志久服好顏色輕身不老】霓裳羽蓋臨壑【楚辭靑雲衣兮白霓裳神仙感遇傳仙女皆素練寛衣舞於廣庭曰霓裳羽衣也張衡東京賦羽蓋葳蕤葩瑵曲莖蜀志先主傳少時與宗中諸小兒言吾必當乘羽葆蓋車謝朓月賦臨濬壑而怨遙登崇岫而傷逺】飄飄似欲來云鶴【史記司馬相如傳飄飄有陵云之气秋興賦蟬嚖嚖以寒吟兮雁飄飄而南飛曺毘賦瞻孤遊之流鳴兮玩雲間之無鶴】

劉長卿

嚴陵釣臺送李康成赴江東使【一統志釣臺在嚴州府城東五十里東西二臺各髙數百丈漢嚴子陵垂釣處】

潺湲子陵瀨【水經注自桐廬縣至於凡有十六瀨第二是嚴陵瀨瀨帶山山下有石室漢光武帝時嚴子陵之所居也謝靈運七里瀨詩石淺水潺湲又目覩嚴子瀨沈約新安江詩願以潺湲水霑君纓上塵】髣髴如在目【陸機詩髣髴谷水陽陸云詩髣髴眼中人劉琨詩痛心在目】七里人已非【一統志七里灘在桐廬縣西一名嚴陵瀨卽漢嚴光垂釣處謝靈運詩一瞬卽七里】千年水空綠【盧諶詩仰熙丹崖俯澡緑水何遜詩水緑半含苔】新安江上孤帆逺【一統志新安江在淳安縣南一名靑溪梁簡文帝與劉孝綽書夕鳥歸林懸孤帆而未息陰鏗詩天際晚孤帆】應逐楓林千萬轉【水經注帆隨湘轉莊子問以國事千轉萬變而不窮謝朓詩尋壑將萬轉】古臺落日共蕭條【曺植詩原野何蕭條謝靈運七里瀨詩日落山照曜】寒水無波更淸淺【沈約新安江水至淸淺詩滄浪有時濁淸濟涸無津謝靈運詩菇蒲冒淸淺】臺上漁竿不復持【莊子持竿不顧謝靈運七里瀨詩前賢竟何益此地誤垂竿】卻令猿鳥向人悲【謝朓詩日出眾鳥散山暝孤猿吟任昉詩重以夜猿悲謝靈運七里瀨詩但訝猿鳥空不知霜月寒】灘聲山翠至今在【謝靈運七里瀨詩檣邊走嵐翠枕底失風湍】遲爾行舟晚泊時【漢書公孫傳臣竊遲之遲去聲謝恵連詩曲汜薄停旅通川絕行舟注薄與泊古字通孔稚圭詩早出飛狐塞晚泊樓煩城】

望龍山懷道士許法稜【晉書孟嘉傳爲桓溫參軍九月九日溫燕龍山寮佐畢集有風至吹嘉帽墮落溫使孫盛作文嘲嘉嘉答文甚美四坐嗟嘆一統志龍山在荊州府城西北二十五里有落帽臺】

心惆悵望龍山【宋玉九辧廓落兮羇旅而無友生惆悵兮而私自憐張衡詩路逺莫致倚惆悵何爲懷憂心煩傷】云之際鳥獨還【新論鳥激則能翔靑雲之際曺植遊觀賦登北觀而啟路陟雲際之飛除陶景解官表席月澗門橫琴雲際陶潛詩厲厲風遂嚴紛紛飛鳥還又歸去來辭鳥倦飛而知還】懸崖絕壁防千丈【鮑照詩懸崖棲歸月何遜詩懸崖抱崎崛絕壁駕崚嶒庾信義谷銘壁立千丈峯橫萬仞】緑蘿嫋嫋不可攀【曺植詩緑蘿緣玉樹光耀粲相輝儲光羲詩澗淨緑蘿深李白詩緑蘿樹下春風來楚辭嫋嫋兮秋風洞庭波兮木葉下卓文君白頭吟竹竿何嫋嫋魚尾何簁簁陶潛詩嫋嫋松標崖劉孝威詩玉壘髙無極銅梁不可攀】龍山髙誰能踐【庾信文髙山尋云深谷無影謝靈運山居賦旣耳目之靡端豈足迹之所踐】靈原中蒼翠晚【雲笈七籖福地第二十六曰洞靈原在南嶽招仙觀西鄧先生所隠地也謝朓詩蒼翠望寒山崢嶸瞰平陸王維詩寒山轉蒼翠秋水日潺湲】嵐煙瀑水如向人【江淹山中楚辭煙色閉兮喬木橈嵐气闇兮幽篁難傳燈錄問如何是相輪曰直聳煙嵐際梁簡文帝招眞館碑瀑水懸流雜天河而俱灑盧照鄰詩瀑水含秋气】終日迢迢空在眼【古詩迢迢牽牛星皎皎河漢女陸機梁父吟迢迢天路微謝靈運詩想見山阿人薜蘿若在眼】中有一人披霓裳【郭璞遊仙詩淸溪千餘仞中有一道士鮑照詩中有一人字金蘭被服纖羅采芳藿楚辭靑雲衣兮白霓裳魏文帝詩披我丹霞衣襲我素霓裳】誦經山頂飱瓊漿【南史何準傳兄充居宰輔之重權傾一時而準散帶衡門不及人事惟誦佛經修營塔廟而已江淹詩朝飱松雪夜誦仙經說文山頂曰蒙王襃詩山窗臨絕頂檐澑俯危峯楚辭華酌旣陳有瓊漿些王筠詩瓊漿泛金鼎瑤池漑玉泉雲笈七籖進以九霄之膳酌以八瓊之漿】空林閒坐獨焚香【張協詩鳴鶴聒空林謝靈運詩淸霄颺浮煙空林響法鼔史記日者傳天新雨道少人司馬季主閒坐弟子三四人侍王維詩北窗桃李下閒坐但焚香庾信馬射賦屬車釃酒復道焚香杜甫詩焚香玉女跪霧裏仙人來】眞官列侍儼成行【眞靈會業圗玉淸境元始天眞爲主自九宮以上上淸以下髙眞仙官皆朝宴焉左思魏都賦藹藹列侍金蜩齊光古樂府鴛鴦七十二羅列自成行】朝入靑霄禮玉堂【左思魏都賦恆碣碪於靑霄徐陵文气湧靑霄神飛紫闥魏武帝樂府乃到王母臺金堦爲玉堂陰鏗詩羅浮銀是殿瀛洲玉作堂】夜掃白雲眠石牀【莊子乘彼白雲至於帝鄕班固東都賦戈鋋彗云注彗掃竹也水經注夷水東逕石室村人駱都到此采蜜見一仙人坐石牀上王維詩雨花應共石牀平孟浩然詩石牀臥苔蘚】桃花洞裏居人滿【陶潛桃花源記晉太元中武陵人捕魚爲業緣溪行忽逢桃花林林盡水源得一山有小口入行數十步豁然開朗其間男女怡然自樂見漁人大驚自云先世避秦亂來此絕境問今何世乃不知有漢無論魏晉名山記桃花洞在天臺縣北又名秦人洞漢永平中劉晨阮肇入山采藥爲世所傳】桂樹山中住日長【淮南王招隠詩桂樹叢生兮山之幽沈約詩山中有桂樹嵗暮可言歸】龍山髙髙遙相望【曺植詩髙髙上無極天路安可窮魏文帝燕歌行河漢西流夜未央黃姑織女遙相望】

錢起

賦得靑城山歌送楊杜二郎中赴蜀軍【唐書地理誌蜀州有靑城縣縣有靑城山寰宇記靑城山在縣西北三十二里道書福地記云上有沒溺池有甘露芝艸玉匱經曰黃帝破山通道徧歷五嶽封靑城山爲五嶽丈人乃嶽瀆之上司眞仙之崇秩一月之內羣嶽再朝六時灑泉以代晷漏一名赤城一名靑城都一名天國山亦爲第五大洞寶仙九室之天對郡之西北在岷山之南羣峯掩映互相連接靈仙所宅神異甚多黃帝刻石拜謁篆書猶存一統志靑城山在成都府灌縣西南五十里】

蜀山西南千萬重【水經注蜀郡蜀山西南行羌中者也元和志秦恵王元年於成都置蜀郡因蜀山以爲名也鮑照賦山森森兮萬重江淹文山濃淡而萬重】仙經最說靑城峯【江淹望江上諸山詩海外果可學嵗暮誦仙經靑城山記岷山連峯接岫千里不絕靑城乃第一峯也此山前號靑城後曰大面山其實一耳河圗括地象白沙一百八景靑城三十六峯】靑城嵚岑倚空碧【楚辭嵚岑碕礒兮硱磳磈硊水經注積石嵯峨嵚岑隠阿沈烱賦其山也則嵚岑防防巖防婆陀或孤峯而秀聚或逸出而橫羅釋智炫詩秀嶺接重煙嵚岑上半天江淹詩野田田而虛翠水湛湛而空碧】逺壓峩眉吞劍壁【益州記峨眉山在揵爲南安縣界去成都千里秋日淸澄望見兩山相峙如蛾眉焉名山記益州西南靑城山山形如城其山有崖捨赤壁南連峨眉山一統志峨眉山在眉州城南二百里來自岷山連岡疊嶂延袤三百餘里至此突起三峯其兩山對峙宛若蛾眉張載劍閣銘是曰劍閣壁立千仞元和志劍閣道自利州益昌縣界而南十里至大劍鎭合今驛道鎭在劍州東四十八里其山峭壁千丈下瞰絕澗飛閣以通行旅寰宇記小劍城在利州益昌縣西南五十里水經注云益昌縣有小劍城去大劍城三十里連山絕險飛閣通衢故謂之劍閣也劍州劍門縣諸葛武侯相蜀於此立劍門以大劍山至此有隘束之路故曰劍門統志大劍山在保寧府劍州北三十里其山峭壁中防兩崖相嵚如門之辟如劍之植又名劍門山又小劍】

【山與大劍山相屬大劍𨿽號天險徑路頗夷小劍則鑿石架閣有不容越者】錦屏雲起易成霞【一統志錦屏山在保寧府城南三里江南岸上兩峯花木間雜故名淮南子山致其髙而雲起焉宋孝武帝詩霏雲起兮泛濫謝朓遊後園賦山霞起而削成江淹詩雲霞冠秋嶺古三墳雲起流霞】玊洞花明不知夕【靑城山記山有七十二小洞應七十二候有八大洞應八節福地記靑城洞周回二千里雲笈七籖十大洞天者處大地名山之間羣仙統治之所五曰靑城山洞庾信文靑城仙洞黃石祠壇陳後主詩花照逺林明陳子良詩峯迥雜花明謝偃賦當霽夕而愈曉】星臺二妙逐王師【楊秉疏先王建國順天制官太微積星名爲郎位入奉宿衞出牧百姓晉書衞瓘傳瓘拜尙書令與尙書郎索靖俱善艸書時人號爲一臺二妙詩於鑠王師】阮瑀軍書王粲詩【魏志王粲傳陳畱阮瑀字元瑜少受學於蔡邕建安中太祖以爲司空軍謀祭酒管記室軍國書檄多瑀所作也典略太祖初徵荊州使瑀作書與劉備及徵馬超又使瑀作書與韓遂此二書今俱存又太祖嘗使瑀作書與韓遂時太祖適近出瑀隨従因於馬上具艸書成呈之太祖筆欲有所定而竟不能增損庾信銘翩翩書記則阮瑀陳琳魏志王粲傳粲字仲宣山陽髙平人也著詩賦論議六十篇又太祖紀建安二十年三月公西徵張魯十一月魯降公自南鄭還是行也侍中王粲作五言詩以美其事】日落猿聲連玉笛【謝靈運詩日落當棲薄系纜臨江流鮑照詩日落嶺雲歸延頸望江陰水經注巴東三峽巫峽長猿鳴三聲淚沾裳徐嶷詩白雲連鳥道靑壁遞猿聲梁簡文帝詩笛聲下復髙猿啼防還續西京雜記秦咸陽有玊笛長二尺三寸二十六孔吹之則見車馬山林隠隠相次息亦不見名曰昭華之琯】晴來山翠傍旌旗【蕭鈞詩山翠餘煙積川平晚照收庾肩吾詩水光懸蕩壁山翠下添流孫子夫金鼓旌旗者所以一三軍之耳目也】緑蘿春月營門近【郭璞詩緑蘿結髙林孔稚圭北山移文秋桂遣風春蘿罷月陳後主詩中宵照春月晉書羊祜傳執棨當營門】知君對酒遙相思【魏武帝詩對酒當歌阮籍詩對酒不能言淒愴懷酸辛北史李孝貞傳每晦日輒引賔客歌對酒終日爲歡鮑照詩徒酌相思酒李陵詩萬里遙相思】

畫鶴篇

點素凝姿任畫工【唐太宗詠雪詩入扇縈離匣防素皎殘機文心雕龍龍鳳以藻繢呈瑞虎豹以炳蔚凝姿西京雜記元帝後宮旣多不得常見令畫工圗形按圗召見】霜毛玉羽照簾櫳【鮑照舞鶴賦疊霜毛而弄影振玉羽而臨霞謝恵連詩升月照簾櫳崔顥詩春意罷簾櫳】借問飛鳴華表上【曺植白馬篇借問誰家子幽並遊俠兒張協詩借問此何時蝴蝶飛南園江總詩借問蔵書處惟君故人在詩題彼脊令載飛載鳴趙壹窮鳥賦思飛不得欲鳴不可續搜神記遼東城門華表柱忽有一鶴集徘徊空中言曰有鳥有鳥丁令威去家千載今來歸】何如粉繢防屏中【晉書山簡傳舉鞭問葛疆何如並州兒鮑照河淸頌鞶繡成錦粉繢顓軒劉允濟詩神功多粉繢元气猶斟酌西京雜記昭陽殿木畫屏風文如蜘蛛絲縷吳均詩陸離看寶帳爛熳照文屏】文昌宮近芙蓉闕【史記天官書斗爲帝車運於中央臨制四鄕斗魁戴匡六星曰文昌宮注文昌官爲天府左思魏都賦造文昌之廣殿極棟宇之規庾信詩長虹雙瀑布圎闕兩芙蓉王維詩芙蓉闕下會千官】蘭室氤氳香且結【家語與善人居如入芝蘭之室久而不聞其香與之俱化矣陸機詩邃宇列綺窻蘭室接羅幕謝靈運賦飛英明於對澑積氤氳而爲峯宋之問詩太平多樂事春物共氤氳隋樂府雙帶仍分影同心巧結香】鑪气朝成緱嶺雲【王融詠幔詩每聚金鑪气時駐玉琴聲列仙傳王子喬見桓良曰告我家七月七日待我緱氏山頭至期果乘白鶴往山巓望之不得到宋之問詩畢景至緱嶺嶺上煙霞生】銀燈夜作華亭月【閻朝隠薛王花燭行玉盤錯落銀燈照珠帳玲瓏寶扇開晉書陸機傳華亭鶴唳可得聞乎】日暖花明梁燕歸【江淹四時賦旭日始暖蕙艸可織王維詩栁暗百花明春深五鳳城李白詩一溪初入千花明楚辭燕翩翩其辭歸兮潘嶽秋興賦野有歸燕隰有翔隼駱賔王詩檐前歸燕並頭棲】應驚片雪在仙闈【杜甫白小詩入肆銀花亂傾箱雪片虛應璩與趙叔潛書入侍華幄出典禁闈劉孝綽詩積照朗彤闈】主人顧盼千金重【後漢書耿弇傳光武指弇曰此我北道主人也張衡西都賦有西都賔問於東都主人後漢書馬援傳援上馬據鞍顧盼以示可用戰國策馮暖曰千金重幣也百乘顯使也】誰肯徘徊五里飛【古詩孔雀東南飛五里一徘徊】

韋應物

聴鶯曲

東方欲曙花防防【詩東方未明顚倒衣裳晉書左貴嬪傳東方云曙百祗奉迎又循吏傳鄧攸歌曰紞如打五鼔雞鳴天欲曙禮記氛霧冥冥雷乃發聲莊子昭昭生於冥冥江淹騷體林中電兮雨防防】啼鶯相喚亦可聴【梁簡文帝詩鶯啼春欲駛無爲空掩扉陰鏗詩鶯啼歌扇後花落舞觴前何胥詩鶯啼落春後雁度在秋前髙隠傳戴顒春日攜雙柑鬥酒人問何之曰往聴黃鸝聲耳謝朓詩一聴春鶯喧再視秋鴻沒】乍去乍來時近逺【薛道衡詩願作王母三靑鳥飛去飛來傳消息馬融長笛賦聿皇求索乍近乍逺】才聞南陌又東城【風俗通南北曰阡東西曰陌梁簡文帝詩浮雲似帳月如鉤那能夜夜南陌頭宋之問詩城東宮闕擬昭回南陌溝塍殊綺錯古詩東城髙且長】忽往上林翻下苑【史記始皇紀乃營作朝宮渭南上林苑漢書東方朔傳建元三年起上林苑三輔黃圗漢上林苑卽秦之舊苑也武帝建元三年開東南至藍田宜春禦宿昆吾傍南山而西至長揚五柞北繞黃山瀕渭水而東周袤三百里西京雜記初修上林苑羣臣逺方各獻名果異卉三千餘種植其中亦有制爲美名以標奇麗也陸厥詩平旦上林苑日入伊水濵吳均詩雞鳴上林苑薄暮小平津漢書元帝紀水衡禁囿宜春下苑注宜春下苑卽曲江池是也又貢禹傳詔令省宜春下苑以與貧民】綿綿蠻蠻如有情【詩綿蠻黃鳥止於丘隅劉勰新論魚不畏网而畏鵜网無心而鳥有情也】欲囀不囀意轉嬌【禽經鶯以喜囀徐陵侯安都徳政碑春鶊始囀必具籠筐秋蟋載吟競鳴機杼唐太宗詩喬柯囀嬌鳥範云詩平臯艸色嫩通林鳥聲嬌】羌兒弄笛曲未調【風俗通笛長二尺四寸七孔其後又有羌笛說文笛七孔筩也羌笛三孔馬融長笛賦近世雙笛從羌起梁元帝賦聞羌笛之哀怨晉書桓伊傳王徽之泊舟靑溪伊於岸上過徽之令人謂伊曰聞君美吹笛試爲我一奏伊是時已貴顯素聞徽之名便下車踞胡牀爲作三調防畢便上車去客主不交一言樂府詩集梅花落本笛中曲也孫萬壽詩宜城醞始熟陽翟曲新調】前聲後聲不相及【莊子前者唱於而後者唱喁文心雕龍喈喈逐黃鳥之聲梁簡文帝舞賦似防霞之照彩若飛鸞之相及】秦女學箏指猶澁【梁簡文帝詩倡樓秦女乍相値江淹詩畫作秦王女乘鸞向煙霧秦玉鸞詩可憐秦館女不及洛陽花楚辭扶秦箏而彈徽古詩秦箏奮逸響新聲妙入神謝靈運燕歌行辟窻開幌弄秦箏沈約詠箏詩弦依髙張防聲隨妙指續梁昭明太子詠彈箏人詩塵多澁移柱風燥脆調弦】須臾風暖朝日暾【儀禮寡君有不腆之酒請吾子與君須臾焉史記樂書君子不可須防離禮僧祗律二十羅預名一須臾一日一夜有三十須臾江總賦聊假日以須臾王逸九思風習習兮和暖百艸萌兮華榮鮑照園葵賦風暖淩開土昌泉動陸云賦結隆思於朝日兮綴永念於汜暉楚辭暾將出兮東方隋書樂志朝日歌扶木上朝暾謝靈運詩早聞夕飈急晚見朝日暾】流音變作百鳥喧【蕭子範蟬詩流音繞叢藿餘響切髙軒謝靈運詩園栁變鳴禽曺植詩空室自生風百鳥翩南徵王粲詩百鳥何繽翻振翼羣相追陸機詩不覩白日景但聞寒鳥喧謝朓詩共奉荊臺績一聴春鳥喧】誰家嬾婦驚殘夢【劉孝先詩誰家有明鏡暫借照心看古諺促織鳴嬾婦驚庾信小園賦聚空倉而雀噪驚嬾婦而蟬嘶】何處愁人憶故園【徐悱妻詩同心何處恨楚辭羌愈思兮愁人虞炎詩方掩故園扉】伯勞飛過聲局促【左傳伯趙氏司至者也注伯趙伯勞也以夏至鳴冬至止爾雅鵙伯勞也注似鶷而大古東飛伯勞歌東飛伯勞西飛燕黃姑織女時相見古詩蟋蟀傷局促何遜賦嗟窮烏之小鳥意局趣而馴擾廣韻促一作趣】戴勝下時桑田緑【禮記季春之月鳴鳩拂其羽戴勝降於桑注織絍之鳥張衡賦戴勝愸其旣歡兮又誚余之行遲詩星言夙駕說於桑田神仙傳麻姑云接侍以來已見東海三爲桑田】不及流鶯日日啼花間【沈約詩流鶯復滿枝張說詩繞殿流鶯凡防樹當蹊亂蝶許多叢梁元帝詩處處春芳動日日春禽變徐悱妻詩鳴鸝葉中舞戲蝶花間騖】能使萬家春意闌【史記年表大侯不過萬家小者五六百戶庾信崔訦碑戶牖萬家陳平之鄕裏江淹怨別詩始懷未及嘆春意秋方驚】有時防續聲不了【沈約詩冬泉防方續唐太宗詩古木防差影寒猿防續吟虞世南琵琶賦抑揚嘈囋聨綿斷續晉書庾純傳賈充宴朝士而純後至曰旦有小市井事不了是以後來】飛去花枝猶裊裊【水衡記張僧繇於金陵安樂寺畫二龍不點晴每云點之卽飛去人以爲誕妄因點其一須臾雷霆破壁一龍乘雲上天一龍不點睛者現在劉孝威詩隔墻花半隱猶見動花枝張正見詩暗開脂粉弄花枝王延壽王孫賦緣百仞之髙木攀窈裊之長枝徐伯陽詩圎籠裊裊掛靑絲鐵鉤冉冉勝丹桂】還棲碧樹鎖千門【鮑照蕪城賦璇淵碧樹弋林釣渚之館梁昭眀太子七契碧樹初蕋緑艸含滋史記孝武紀作建章宮度爲千門萬戶西都賦張千門而立萬戶順陰陽以開闔徐陵玉臺新詠序千門萬戶張衡之所曽賦】春漏方殘一聲曉【謝朓酬徳賦忘淸漏之不緩惜曉露之方晞梁簡文帝頌曉漢斜陰挈壺升漏徐陵書鐺鐺曉漏江總詩詰曉三春暮新雨百花朝】

皇甫冉【字茂政潤州人十嵗能屬文張九齡嘆異之天寶間登第授無錫尉大歷中爲王縉掌書記後爲左金吾衞兵曺參軍左補闕有集三卷】

雜言月洲歌送趙冽還襄陽【陶潛詩相見無雜言但道桑麻長文選雜詩注雜者不拘流例遇物卽言故云雜也水經注城在襄水之陽故名曰襄陽一統志湖廣襄陽府秦爲南郡東漢劉表爲荊州刺史徙治襄陽縣三國魏置襄陽郡治宜城隋初郡廢大業中復置唐復爲襄陽府】

漢之廣矣中有洲【書嶓冢導漾東流爲漢詩漢之廣矣不可方思一統志湖廣襄陽府漢江源出隴西嶓冢山由漢中流經鄖縣均州光化至府城北又東南經宜城抵安陸至大別山入於江其水因地而名曰漾曰沔曰漢曰滄浪捴名爲漢詩闗闗雎鳩在河之洲傳水中可居者曰洲】洲如月兮水環流【案洲如月故名月洲也文心雕龍樞中所動環流無倦】流兮湍與瀨【詩河水洋洋北流活活廣韻活水流聲同李白詩流水鳴活活釋名水流沙石上曰湍瀨淮南於昔舜釣於河濵期年而漁者爭處湍瀨以曲隈深潭相予阮籍詩炎光延萬里洪川蕩湍瀨漢書武帝紀下瀨注瀨湍也吳越謂之瀨中國謂之磧】艸靑靑兮春復秋【古詩靑靑河畔艸鬱鬱園中栁莊子朝菌不知晦朔蟪蛄不知春秋離騷春與秋其代序江淹賦春艸暮兮秋風驚秋風罷兮春艸生】苦竹林【竹譜苦竹有白有紫而味苦世說張廌隠居頤志家有苦竹數十頃張於竹中爲屋常居其中】香楓樹【南方艸木狀楓香樹似白楊葉圎而岐有脂而香宋之問詩楚竹幽且深中雜楓香林】樵子罛師防家住【廣韻樵柴也又取薪者也爾雅笊大网詩施罛濊濊鱣鮪發發說文師長也禮記命漁師伐蛟取鼉登龜取黿宋之問浣紗篇家住雷門曲髙閣淩飛霞】萬山飛雨一川來【江淹雜辭石靑紅兮百疊山濃淡兮萬重謝朓詩朔風吹飛雨蕭條江上來詩十千維耦箋一川之間萬夫故有萬耦徐安貞詩云日明千里旌旗照一川】巴客歸船傍洲去【左傳巴子使韓服告於楚請與鄧爲好楚子使道朔將巴客以聘於鄧注道朔楚大夫巴客韓服也梁元帝詩逺村雲裏出遙船天際歸莊子漁父刺船而去延緣葦間】歸人不可遲【伏知道爲王寛書恆開錦幔速望人歸張熾歸去來引歸去來歸期不可違】芳杜滿洲時【本艸杜若一名杜蘅味辛微溫久服益气輕身屈原九歌山中人兮芳杜若注杜若生南郡漢中沈約郊居賦旣取陰於庭樾人因籬於芳杜】無限風煙皆自悲【王勃詩浦樓低晚照鄕路隔風煙楊炯詩林壑人事少風煙鳥路長史記宋世家箕子隠而鼔琴以自悲孔仲智羈謠空以羈自悲】莫辭貧賤阻心期【禮記不隕獲於貧賤不充詘於富貴楊公筆錄宋向栁與顏竣友善竣貴栁貧曰我與士遜心期久矣豈可以勢利處之任昉詩中道遇心期】家住洲頭定近逺【馬融長笛賦乍近乍逺沈約詩不知聲近逺惟見山重沓】朝泛輕橈暮當返【謝瞻詩日落泛澄瀛星羅遊輕橈王籍櫂歌行輕橈暮不息復逐夜潮上】不能隨爾臥芳洲【楚辭采芳洲兮杜若將以遺兮下女庾肩吾詩並命登飛閣列坐對芳洲】自念天機一何淺【莊子其嗜欲深者其天機淺】

郎士元【字君冑中山人天寶十五載進士寶應初補渭南尉歷右拾遺出爲郢州刺史與錢起齊名故語曰前有沈宋後有錢郎】

郢州西樓吟【元和志郢州本江夏郡雲杜縣之地周地圗記曰蠻人田金生代居此地常爲邊患梁普通末遣郢州刺史元樹討平之因置新州後魏攺溫州因溫水爲名也隋廢州武徳重置貞觀復廢於長壽攺置郢州承天府誌勝春秋屬楚左傳桓十年君次於郊郢是也魏文帝立郢州元攺安陸府國初降爲州後以世宗潛邸陞府名承天一統志郢州白雪樓在州治石城西下臨漢江取宋玉對楚王問客有歌於郢中爲陽春白雪而名胡曽詩古郢雲間白雪樓漢江還繞石城流謝諤白雪樓記楚地諸州皆有樓觀收攬奇秀而郢之白雪尢稱雄雅】

連山盡處水縈回【水經注三峽長七百里兩岸連山略無闕處沈約詩連山無防絕河水復悠悠鮑照詩千巖盛阻積萬壑勢縈回】山上城門臨水開【舊唐書髙麗傳太宗徵髙麗師次白崖城其城因山臨水楚辭登山臨水兮送將歸劉楨魯都賦九衢交錯三門防開儲光羲臨江亭詩江勢將天合城門向水開】朱防直下一百丈【南史蕭正義傳北固山頂有小亭登降甚狹正義爲刺史廣其路防施朱防武帝幸其地大悅登望久之杜審言詩仰攀人屢息直下騎才通晉書馬岌銘詩曰丹崖百丈靑壁萬尋庾信詠畫屏風詩髙閣千尋跨重檐百丈齊】日暖遊鱗自相向【江淹四時賦旭日始暖蕙艸可織岑參詩風恬日暖蕩春光戱蝶遊蜂亂入房吳都賦北山亡其翔翼西海失其遊鱗沈約詩千仞寫喬樹百丈見逰鱗晉書阮咸傳圓坐相向大酌更飲劉希夷詩與君相向轉相親】昔人愛險閉層城【揚雄城門校尉箴盤石唐芒襲險重固南史梁武帝紀憑險作守兵食兼資杜甫詩孤城早閉門水經注昆侖之山三級上曰層城一名天庭世說桓徵西治江陵城甚麗會賔僚出江津望之云若能目此城者有賞顧長康時爲客在坐目曰遙望層城丹樓如霞】今人愛閒江復淸【陶潛園居詩戶庭無塵雜虛室有餘閒支遁詩熙怡安沖漠優遊樂靜閒盧思道詩楚江百重映孟浩然詩野曠天低樹江淸月近人】沙洲楓岸無來客【薛道衡入栁江詩跳波鳴石磧濺沫擁沙洲李嶠詩岸花明水樹川鳥亂沙洲隋煬帝詩夏潭防修竹髙岸坐長楓李適之詩爲問門前客今朝防个來】艸綠花紅山鳥鳴【庾信行雨山銘艸綠衫同花紅面似栁惲詩深庭秋艸緑髙門白露寒梁簡文帝詩翠网隨煙碧丹花共日紅鹽鐵論大夫曰曽子倚山而吟山鳥下翔王籍詩蟬噪林逾靜鳥鳴山更幽王維詩月出驚山鳥時鳴春澗中】

張籍

采蓮曲【古今樂錄梁天監十一年冬武帝攺西曲制江南上云樂十四曲江南弄七曲一曰江南弄二曰龍笛曲三曰采蓮曲四曰鳳笛曲五曰采菱曲六曰遊女曲七曰朝云曲南史羊侃傳侃性豪侈善音律自造采蓮棹歌兩曲甚有新致】

秋江岸邊蓮子多【古詩涉江采芙蓉相和曲江南可采蓮爾稚疏芙蓉江東呼爲荷菡萏蓮花也讀曲歌芙蓉萬層生蓮子信重沓】采蓮女兒憑船歌【鮑照詩輿童唱秉椒棹女歌采蓮漢書灌夫傳乃效女曺兒呫囁耳語注師古曰女曺兒猶言兒女輩也古樂府采蓮童曲扣檝命童侶齊聲采蓮歌神仙傳郭四朝者秦時得道來句曲山南所住處作塘遏澗水乘船遊戲其中毎扣船而歌】靑房圎實齊戢戢【鮑照芙蓉賦靑房兮規接紫菂兮圎羅梁元帝芙蕖賦緑房兮翠蓋素實兮黃螺爾雅戢聚也疏蔵聚也詩爾羊來思其角濈濈】爭前競折漾微波【梁簡文帝教春流旣長舳艫爭前晉書樂志渟瀾發微波洛神賦托微波以通辭】試牽緑莖下尋藕【梁元帝芙蕖賦紫莖兮文波爾雅荷芙蕖其莖茄吳都賦綠葉翠莖爾雅荷其根藕夏侯湛芙蕖賦潛靈藕於泉擢修莖乎淸波古樂府靑荷蓋緑水芙蓉披紅鮮下有並根藕上生並目蓮】斷處絲多刺傷手【盧思道采蓮曲折藕弄長絲崔輔國詩離緒防荷絲王勃詩折藕愛連絲梁簡文帝賦荷稠刺宻晉書範宣傳嘗以刀傷手陸機豪士賦序代大匠斵者必傷其手】白練束腰防半捲【漢書王莽傳太后宜且衣繒練注帛無文者宋玉賦腰如束素梁元帝采蓮賦纖腰束素遷延顧步曺植芙蓉賦擢素手於羅袖接紅葩於中流梁簡文帝詩細簾時半捲】不插玉釵妝束淺【司馬相如美人賦玉釵掛臣冠羅袖拂臣衣王僧孺詩稍知玉釵重漸見羅襦寒北史李弼傳命皆裝束廣韻淺不深也】船中未滿度前洲【朱超采蓮曲湖里人無限何日滿船時江淹詩古槎橫近澗危石聳前洲】借問阿誰家住逺【張協詩借問此何時三國誌龎統傳向者之論阿誰爲失宋之問浣紗篇家住雷門曲崔顥江南行君家住何處】歸時共待暮潮上【陳後主采蓮曲歸時會被喚且試入蘭房何遜詩暮潮還入浦夕鳥飛向家王維詩相看不忍發慘淡暮潮平七發江水逆流海水上潮鮑照遊思賦云逕兮海衝上潮兮送風徐陵詩朔气淩疎木江風送上潮】自弄芙蓉還蕩槳【爾雅疏芙蕖別名芙蓉鮑照芙蓉賦搴芙蓉而水嬉梁元帝采蓮賦妖童媛女蕩舟心許古樂府莫愁樂艇子打兩槳】

韓愈【字退之南陽人少孤刻苦爲學盡通六經百家貞元八年擢進士第才髙又好直言累被黜貶初爲監察禦史上疏極論時事貶陽山令元和中再爲博士攺比部郎中史館修撰轉考功知制誥進中書舍人又攺庶子裴度討淮西請爲行軍司馬以功遷刑部侍郎諫迎佛骨謫刺史潮州移袁州穆宗卽位召拜國子祭酒兵部侍郎使王庭湊歸轉吏部爲時宰所搆罷爲兵郎侍郎尋復吏部卒贈禮部尙書諡曰文愈自比孟子辟佛老異端防舊卹孤好誘進後學以之成名者甚眾文自晉魏來拘偶對體日衰至愈一返之古而爲詩豪放不避粗險格之變亦自愈始焉】

聴穎師彈琴【李賀穎師聴琴歌竺僧前立當吾門梵宮眞相眉稜尊】

暱暱兒女語【玉篇暱親近也史記魏其武安侯傳灌夫罵臨汝侯曰生平毀程不識不直一錢今日長者爲壽乃效女兒呫囁耳語索隠女兒猶云兒女也】恩怨相爾汝【闗尹子天下之理恩或化讐讐或化恩陸機豪士賦序廣樹恩不足以敵怨北史陳奇傳遊稚嘗眾辱奇或爾汝之或指爲小人奇無降志何遜詩宴交無爾汝杜甫詩忘形到爾汝】劃然變軒昻【傅毅舞賦明詩表防嘳息激昻】勇士赴敵塲【班固西都賦平原赤勇士厲新論勇士一呼三軍皆避北史辛雄傳明主賞必行罰必信使親疎貴賤勇怯賢愚開鐘鼓之音旌旗之列莫不奮激競赴敵塲】浮雲栁絮無根蒂【晉書王羲之傳尢善艸論者稱其筆勢以爲飄若浮雲矯若驚鴻魏文帝詩西北有浮雲亭亭如車蓋世說謝太傅寒雪日內集曰白雪紛紛何所似兄子胡曰撤鹽空中差可擬兄女曰未若栁絮因風起徐陵詩栁絮飛還聚遊絲防復結陶潛詩人生無根蒂飄若陌上塵】天地濶逺隨飛揚【陶潛詩昭昭天宇濶皛皛川上平史記髙祖紀大風起兮雲飛揚】喧啾百鳥羣【陸機詩不覩白日暮時聞寒鳥喧何遜詩杳杳星出云啾啾雀隠樹王粲詩百鳥何繽翻振翼羣相追張翰詩長鳴搖羽翼百鳥互相和】忽見孤鳳皇【詩鳳皇於飛翽翽其羽史記日者傳鳳皇不能與燕雀爲羣】躋攀分寸不可上【張華蕭史曲火粒願排棄雲霧好攀躋杜甫詩一丘蔵曲折緩步有躋攀後漢書律曆志準之聲明暢易達分寸又粗劉勰新論君子不盈尺之璧而珍分寸之陰】失勢一落千丈彊【後漢書裴楷傳石者安類墜者失勢拾遺記岱輿山有玉梁千丈梁去流千餘丈雲气生其下謝朓詩逺山翠百里回流映千丈木蘭詩賞賜百千彊杜甫詩四松初栽時大抵三尺彊韓集本注算家以有餘爲彊】嗟余有兩耳未省聴絲篁【戰國策李兌含人謂兌曰竊觀君與蘇君談也其辧過君其博過君願君堅塞兩耳無聴其辧也文心雕龍志感絲篁气變金石】自聞穎師彈起坐在一防【史記陸賈傳尉佗乃蹶然起坐謝陸生曰居蠻夷中久殊失禮義王襃僮約餧食馬牛鼔四起坐夜半益芻】推手遽止之【周禮司儀注土揖推手小下之也時揖平推手也天揖推手小舉之也莊子孔子推琴喟然而嘆韓子衞靈公之晉平公觴之酒酣靈公曰有新聲願請以示乃召師涓令坐師曠之防援琴撫之未終師曠撫止之曰不可遂也】濕衣淚【漢鐃歌臨山望逺泣下霑衣張協七命撫促柱則酸鼻揮危弦則淚流沈炯詩雍門何假設落淚自淫淫廣雅沛沛流也】穎乎爾誠能無以冰炭置我腸【荀子無卹親疎無論貴賤惟誠能之求郭象莊子注喜懼戰於胸中固已結冰炭於五臓矣陶潛詩孰若當世士冰雪滿懷抱魏武帝樂府弦歌感人腸傅休奕詩靑雲徘徊爲我愁腸】栁州羅池廟詩【一統志栁州秦爲桂林郡隋以馬平縣置象州大業初廢以其地屬始安郡貞觀初攺栁州天寶初攺龍城郡後復爲栁州又栁州羅池在栁州城東水可漑田相近有栁宗元祠名羅池廟韓愈羅池廟碑宗元爲栁州刺史不鄙棄其民動以禮法民咸化服流逋四歸樂生興事又栁侯嘗與其部將魏忠謝寧歐陽翼飲酒驛亭歿三年降於州之後堂歐陽翼等見而拜之其夕見夢於翼曰館我於羅池其月丙辰廟成大祭許顗詩話栁宗元守栁州日築龍城得白石微辧刻畫曰龍城栁神所守驅厲鬼山左首福土氓制九醜此宗元自記也韓愈作羅池廟碑云福我兮壽我驅厲鬼兮山之左蓋用此事】

茘子丹兮蕉黃【南方艸木狀茘支樹冬夏榮茂靑華朱實一樹下子百斛王逸茘支賦皮似丹罽膚若明璫孔稚圭茘枝啟灼灼丹華吐日離離繁星著天南方艸木狀蕉花如芙蓉著莖未百餘子剝其子色黃白味似蒲萄】雜肴蔬兮進侯堂【詩爾肴旣脯又殽核維旅疏殽是總名其實核亦爲殽也爾雅菜謂之蔬說文凡艸菜可食者通名爲蔬禮記堂事交乎階注謂堂下之人送饌至堦堂上之人在堦受取是也】侯之船兮兩旗【史記夏本紀陸行乘車水行乘船史記正義兩旗者左旗九星在河鼓左也右旗九星在河鼓右也皆天之鼔旗所以爲旌表九歌入不言兮出不辭乘回風兮載云旗】渡中流兮風泊之【史記周本紀武王渡河中流白魚躍王舟中漢武帝秋風辭泛樓船兮濟汾河橫中流兮揚素波晉書王濬傳濬攻吳順風鼔棹徑造三山將至秣陵王渾使人邀令暫過論事濬曰風利不得泊也鄧析子同舟渡海中流遇風】待侯不來兮不知我悲【易萃聚而升不來也九歌望夫君兮未來宋玉九辯不得見兮心悲】侯乘駒兮入廟【說文馬二嵗曰駒水經注武陽龍尾山仙者羽化之處得遺詠曰命蜚螭駕白駒尙書大傳廟者貌也其以貌言之也】慰我民兮不嚬以笑【廣韻嚬眉蹙也禮記思其居處思其笑語韓非子嚬有爲嚬笑冇爲笑任昉詩送君千里笑紓我百憂嚬】鵞之山兮栁之水【一統志鵞山在栁州城西山巓有石如鵞宗元詩曰荒山秋日午獨上意悠悠如何望鄕處西北是融州又栁水在府城南一名潯水源出懷逺縣流經象州歷潯藤至廣州界入於海宗元詩曰栁州栁刺史種栁栁江邊】桂樹團團兮白石齒齒【楚辭嘉南州之炎徳麗桂樹之冬榮江淹詩蒼蒼山中桂團團霜露色詩揚之水白石鑿鑿太平寰宇記神居山石齒齒如排牙】侯朝出遊兮暮來歸【詩駕言出遊以寫我憂陸機詩終朝出遊薄暮歸六情逸豫心無違公羊傳其言來歸何喜之也】春與猿吟兮秋鶴與飛【孔稚圭北山移文蕙帳空兮夜鶴怨山人去兮曉猿驚庾信枯樹賦臨風亭而唳鶴對月峽而吟猿】北方之人兮爲侯是非【宋玉楚辭北方不可以止些莊子彼亦一是非此亦一是非又是其所非而非其所是亢倉子以是爲非以非爲是陶潛詩是非茍相形雷同共毀譽柳宗元與蕭俛書僕與罪人交官以是進聖朝寛大貶黜甚薄不塞眾人之怒語轉侈飾智求進者更詈僕以快仇人之心】千秋萬嵗兮侯無我違【劉妙容宛轉歌千秋萬嵗同此情陶潛詩千載不相違北齊享廟樂辭教思孝享多福無違】福我兮壽我【詩卜爾百福如防如式易林振除災害更與壽福書九五福一曰壽注人有壽而後能享諸福故壽先也傅休奕享神歌樹百福底自古錫萬壽迄在今】驅厲鬼兮山之左【左傳匹夫匹婦魂魄猶能憑依於人以自淫厲呂氏春秋季冬紀注前嵗一日擊鼔驅疫厲之鬼】下無苦濕兮髙無干【毛詩疏髙平曰原下濕曰隰又黍宜髙燥而寒稌宜下濕而暑範子計然五土之宜各有髙下髙而陽者多豆平而陰者多五穀鹽鐵論周公時天下太平丘陵髙下皆熟】稉稌充羨兮蛇蛟結蟠【玉篇稉亦作秔廣韻秔稌皆稻名張衡南都賦若其廚膳則有華薌重秬漢臯香秔詩丰年多黍多稌禽經鵙鳴則蛇結禮記季夏之月命漁師伐鮫取鼉朱異詩蛟螭蟠結若飛若動舊注言稉稌之穂如蛇蛟】我民報祀兮無怠【禮記祭有報焉有祈焉注報謂若獲禾報社也論衡凡祭祀之義有二一曰報功二曰修先報功以勉力修先以崇恩也禮記祭不欲疏疏則怠怠則忘簡文帝祀七里廟詩以玆敬弗怠】其始自今兮欽於世世【詩自今以始嵗其有書世世享徳萬邦作式】

石鼔歌【元和郡縣誌石鼔文在天興縣南二十里許石形如鼔其數有十蓋記周宣王畋獵之事其文卽史籀之迹貞觀中吏部侍郎蘇勗紀其事云虞禇歐陽共稱古妙𨿽嵗久譌闕然遺迹尙有可觀歐陽修集古錄石鼔文久在岐陽初不見稱於前世至唐人始盛稱之韋應物以爲周文王之鼓至宣王刻詩韓退之直以爲宣王之鼓在今鳳翔孔子廟中其文可見者四百六十五磨滅不可識者過半前世傳紀所載古逺奇怪之事類多虛誕而難信況載紀不載不知韋韓二君何據而爲文宣之鼓也退之好古不妄者予姑取以爲信耳至於字畫亦非史籀不能作也雍錄斵石爲鼔不可考擊而遂刻文其上三代之前無有古人托物見意田漁必用眾致眾必以鼔因其鼓之入用而斵石象之因以記事焉後漢橋公廟有石鉦石鉞以及石鼔蔡邕與爲銘辭曰是用鏤石作玆鉦鉞軍鼔陳之東階以勒公文武之勲焉古來識事於石豈必専爲鼔形顧岐陽田漁其用在鼔因用以著辭焉耳帝京景物略石鼔髙二尺廣徑一尺有奇其數十其文籀其詞頌天子之田元大徳十一年虞集爲大都教授得之泥中始移國學大成門內】

張生手持石鼓文【舊唐書韓愈傳與吳郡張籍友善每退公之隟則相與談防論文賦詩又張籍傳性詭激能爲古體詩韓愈尢重之累授國子博士水部員外郎轉水部郎中世謂之張水部云】勸我試作石鼓歌【梁簡文帝答湘東王書試筆成文臨池染墨詩是用作歌將毋來諗】少陵無人謫仙死【長安志少陵西有杜子美故宅雍錄少陵原在長安縣南四十里舊唐書李白傳初賀知章見白賞之曰此天上謫仙人也】才薄將柰石鼓何【杜甫李潮八分歌我今衰老才力薄潮乎潮乎柰爾何】周綱陵遲四海沸【揚雄解嘲往者周綱解結羣鹿爭逸廣韻觱沸泉湧出貌】宣王憤起揮天戈【詩序六月宣王北伐也采芑宣王南徵也史記周本紀宣王卽位修政法文武成康之遺風天下復宗周又秦楚之際月表發憤其所爲天下雄晉書載記奮劍與夕火爭光揮戈與秋月競色王維表指旗而黒祲旋靜揮戈而白日再中】大開明堂受朝賀【孟子夫明堂者王者之堂也禮記朝諸侯於明堂之位天子負扆南鄕而立明堂也者明諸侯之尊卑也三輔黃圖明堂所以正四時出教化天子布政之宮也黃帝曰合宮舜曰總章殷人曰陽館周人曰明堂史記叔孫通傳漢七年長樂宮成諸侯羣臣皆朝皇帝輦出房百官執職傳警引諸侯王以下以次奉賀通典後漢嵗首爲大朝受賀】諸侯劍佩鳴相磨【易地上有水比先王以建萬國親諸侯左傳昔諸侯朝正於王王宴樂之於是乎賦湛露則天子當陽諸侯用命也文中子衣冠襜如劍佩鏘如所以防其躁也賈至詩劍佩身隨玉墀步岑參詩花迎劍佩星初落】搜於岐陽騁雄俊【左傳春搜夏苗秋狝冬狩皆於農隙以講事也又椒舉言於楚子曰成有岐陽之搜班固東京賦岐陽之搜又何足數詩居岐之陽在渭之將箋文王謀居在岐山之陽居渭水之側一統志鳳翔府周爲岐周地西魏爲岐陽郡隋爲岐州天寶初攺扶風郡屬闗內道史記蔡澤傳蔡澤天下雄俊辯智士也鶡冠子人情者大小愚智賢不肖雄俊豪英相萬也】萬里禽獸皆遮羅【枚乘七發逐狡獸集輕禽說文遮遏也增韻蔽也鮑照河淸頌序馴象西爵充羅外囿梁昭明太子殿賦鏤華形以列羅】鐫功勒成告萬世【秦之罘碑羣臣頌功請刻於石表垂於常式後漢書竇憲傳憲登燕然山刻石勒功紀漢威徳令班固作銘班固東都賦憲章稽古封岱勒成漢書蕭何傳鄂千秋曰蕭何嘗全闗中待陛下此萬世功也竇憲傳封神丘兮建隆嵑熙帝載兮振萬世】鑿石作鼓隳嵯峨【水經注湞陽峽西岸傑秀壁立虧天昔常鑿石架閣令兩岸相接劉安招隠士山气巃嵸兮石嵯峨張衡西京賦嵯峨崨嶪曹植詩靈鼇帶方丈神嶽儼嵯峨】從臣才藝咸第一【後漢書和帝紀永元十五年十一月車駕還宮賜從臣及畱者錢帛各有差班固西都賦苐從臣之嘉頌南史栁惲傳分其才藝足了十人北史蘇夔傳帝謂宇文述虞世基曰鴻臚之職須歸令望寧有多才藝美容止可接賔客者乎史記蕭相國世家蕭何功第一杜甫詩今代麒麟閣何人第一功】揀選撰刻畱山阿【後漢書儒林傳序爲功臣子孫四姓未屬別立校捨搜選髙能以受其業又班固傳天子會諸儒講論五經作白虎通徳論令固撰集其事陳子昂感遇詩柰何窮金玉雕刻以爲尊楚辭若有人兮山之阿披薜茘兮帶女蘿古詩冉冉孤生竹結根太山阿】雨淋日炙野火燎【劉刪靑艸詩雨淋三春葉風傳十步香宋之問賦春風晝蕩爍日相煎曹植樂府願爲中林艸秋隨野火燔杜甫李潮八分歌嶧山之碑野火焚棗木傳刻肥失眞】鬼物守防煩防呵【漢書劉向傳淮南有枕中鴻寶苑祕書言神仙使鬼物爲金之術得其書幼而誦讀杜甫山寺詩諸天必歡喜鬼物無嫌猜晉書孫綽傳所居齊前種一株松恆自守防說文防手指也呵大言而怒也】公從何處得紙本【韋應物石鼔歌今人濡紙脫其文旣撃旣掃白黒分】毫髮盡備無差訛【魏甄后塘上行莫以毫髮故棄捐素所愛鮑照白頭吟毫髮一爲瑕丘山不可勝杜甫李潮八分歌陳倉石鼔久已訛】辭嚴義宻讀難曉【法言商書駿發而嚴厲文心雕龍孟堅雅懿故裁宻而思麗平子淹通故慮周而藻宻鐘嶸詩品顏延論文精而難曉】字體不類與科【庾肩吾書品書名起於河洛字勢發於倉史又體發源秦時人下邳程邈所作始皇見而重之以奏事繁多篆字難制遂作此法故曰書水經注古文出於黃帝之世倉頡本鳥迹爲字自秦用篆書焚燒先典魯共王得孔子宅書不知有古文謂之科斗書蓋因科斗之名遂效其形耳韋續書法科斗書不知年代或曰顓頊髙陽氏所作】年深豈免有缺畫【文心雕龍漢初吏民上書字謬輒劾是以馬字缺畫而石建懼辠】快劍斫斷生蛟鼉【杜甫李潮八分歌快劍長防森相向說文斫擊也禮記月令季夏之月命漁師伐蛟取鼉司馬相如子虛賦其中則有神龜蛟鼉瑇瑁鼈黿】鸞翔鳳翥眾仙下【防要龍朔二年上自爲書與遼東諸將許圉師見而驚喜曰逸少少力而妍子敬妍而少力今觀聖迹兼絕二王鳳翥鸞回實古今書聖杜甫詩筆飛鸞聳立章罷鳳騫騰又羣仙不愁思冉冉下蓬壺】瑚碧樹交枝柯【西京雜記積艸池中有瑚樹髙一丈二尺一本三柯上有四百六十三條是南越王趙佗所獻至夜光景常欲燃述異記欝林郡有瑚市珊瑚樹碧色生海底一株數十枝大者髙五六尺世說石崇嘗與王愷爭豪武帝嘗以一瑚樹髙二尺許賜愷枝柯扶疎世罕其比愷以示崇崇以鐵如意撃碎之淮南子昆侖墟有增城九重碧樹瑤樹在其北班固西都賦瑚碧樹周阿而生】金繩鐵索鎖紐壯【封禪儀以金爲繩以石爲泥壇土色赤白黒各如其方色漢官儀泰山従天闗直上七里羊腸逶迆名曰環道往往絙索可得而登也韻略鎖鉅鐺說文紐系也】古鼎躍水龍騰梭【水經注周顯王四十二年九鼎淪沒泗淵秦始皇時鼎見於斯水始皇使數千人沒水系而行之未出龍齒齧斷其系晉書陶侃傳侃少時漁於雷澤网得一梭以掛於壁有頃雷雨化爲龍而去】陋儒編詩不收入【荀子上不能好其人下不能隆禮安時不兔爲陋儒而已】二雅褊迫無委蛇【詩序言天下之事形四方之風謂之雅雅者正也言王政之所由興廢也政有小大故有小雅焉大雅焉詩維是褊心是以爲刺後漢書第五倫傳拘迫大義詩退食自公委蛇委蛇箋委曲自得之貌】孔子西行不到秦掎摭星宿遺羲娥【說文掎偏引摭拾也曹植與楊徳祖書劉季緒才不能逮於作者而好詆呵文章掎摭利病梁簡文帝答湘束王書我旣拙於爲文不敢輕有掎摭釋名星散也列位布散也宿宿也星各止宿其處也山海經東南海之水甘泉之間有羲和國有女子曰羲和嘗浴日於甘泉郭璞注堯因是立羲和之官以主四時準南子羿請不死之藥於西王母姮娥竊之奔月宮姮娥羿妻也張衡靈憲姮娥奔月是爲蟾蜍按韓醇曰詩意謂石鼓文不編於詩而二雅不載孔子言詩小者具述而此文獨遺是猶掎摭星宿而遺日月也】嗟予好古生苦晚【論語好古敏以求之者也漢書禮樂志魏文侯最爲好古秦嘉詩歡會常苦晚】對此涕淚雙滂沱【詩寤寐無爲涕泗滂沱】憶昔初防博士徵【舊唐書韓愈傳爲連州山陽令量移江陵府掾曺元和初召爲國子博士】其年始攺稱元和【舊唐書憲宗紀永貞二年春正月丁夘禦含元殿受朝賀畢禦丹鳳樓大赦天下攺元曰元和】故人従軍在右輔【古詩相去萬餘里故人心尙爾謝朓詩山川不可極況乃故人杯王粲詩従軍有苦樂但問所従誰三輔黃圖三輔皆有都尉京輔都尉治華陰左輔都尉治髙陵右輔都尉治郿】爲我量度掘臼科【詩經始靈臺疏經理而量度初始爲靈臺之基址禮記量地以制邑度地以居民易掘地爲臼說文臼舂也首作臼又科程也廣韻坎也孟子盈科而後進按孫汝聴曰謂安石鼔處】濯冠沐浴告祭酒【禮記澣衣濯冠以朝又將適公所宿齋戒沐浴史記荀卿傳齊宣王時荀卿最爲老師齊尙修列大夫之缺而荀卿三爲祭酒焉注禮食必祭先飲酒亦然以席中之尊者一人當祭耳後因以爲官名】如此至寶存豈多【易林大都王市稠人多寶】氊苞席裹可立致【魏志鄧艾傳陰平道山髙谷深至爲艱險艾以氊自裹推轉而下詩我心匪席不可捲也亢倉子太平其立致矣】十鼓祗載數駱駝【史記蘇秦傳秦說楚王曰大王誠能用臣之計燕代槖駝良馬必實外廏又司馬相如傳其獸則麒麟角端騊駼槖駝】薦諸太廟比郜鼎【左傳桓公二年夏四月取郜大鼎於宋戊申納於太廟】光價豈止百倍過【魏書李神儁傳汲引後生長其光價孔穎達毛詩正義序申公騰芳於鄢郢毛氏光價於河間史記蘇秦傳齊紫敗素也而賈十倍注謂紫色價貴於帛十倍嵇康養生論謂商無十倍之價農無百斛之望此守常而不知變者也】聖恩若許畱太學【後漢書種岱傳李燮上書曰岱爲聖恩所拔遐邇具瞻宜有異賞吳質詩防念聖主恩榮爵與眾殊周禮大司樂職掌成均之法以治建國之學董仲舒策太學賢士之闗教化之本原也通典貞觀五年太宗數幸國學遂增築學捨千二百間國學之盛近古未有】諸生講解得切磋【史記叔孫通傳臣願徵魯諸生與臣弟子共起朝儀漢書班超傳相者曰祭酒布衣諸生耳而當封侯萬里之外後漢書張酺傳酺以尙書數講禦前以論難當意史記集解序中散大夫徐廣爲作音義具列同異兼述訓解詩如切如磋漢書董仲舒傳切磋究之】觀經鴻都尙塡咽【水經注蔡邕以嘉平四年奏求正定六經文字靈帝許之邕乃自書丹於碑使工鐫刻立於大學門外其觀經及筆寫者車乘日千餘兩塡塞街陌矣後漢書靈帝紀光和元年二月始置鴻都門學士梁書陶景傳永明十年上表辭祿公卿祖之供帳甚盛車馬塡咽洛陽伽藍記名僧徳眾負錫爲羣車騎塡咽繁衍相傾】坐見舉國來奔波【仲長統昌言救患赴難跋涉奔波者憂樂之盡也謝恵連詩念彼奔波意慮回惑杜甫詩天下學士亦奔波】剜苔剔蘚露節角【說文剜削也剔解骨也韋應物石鼓歌石如鼓形數止十風雨缺訛苔蘚後漢書虞詡傳不遇盤根錯節何以別利器乎禮記毀方而瓦合疏圭角謂圭之鋒鋩有楞角】安置妥帖平不頗【賈誼陳政事疏置諸安處則安陸機文賦或妥帖而易施或齟齬而不安杜甫朝享太廟

賦神姦妥帖不敢祕其精又詩千里初妥帖楚辭循繩墨而不頗】大廈深

【檐】與蓋覆【淮南子大廈成而燕雀相賀晉書和嶠傳庾覬曰嶠森森如千丈松𨿽磥砢多節目施之大廈有棟梁之用又慕容徳載記齊魯固多君子接愼巴生淳於鄒田之徒蔭修檐臨淸沼馳朱輪佩長劍牛明堂議方圎蓋覆九六之道也】經歷久逺期無佗【漢書律曆志陰陽之施化萬物之終始旣類旅於律呂又經歷於日辰又東方朔傳堯舜禹湯文武成康上古之事經歷數千載尙難言也說文它蛇也上古艸居患它故相問得無它乎後漢書隗囂傳若束手自詣保無他也嵇康秋胡行惟有貧賤可以無他按佗古作它又與他同】中朝大官老於事【漢書龔勝傳下將軍中朝者議後漢書黃瓊傳使中朝二千石以上議其禮左思魏都賦中朝有�注漢氏大司馬侍中散騎諸吏爲中朝丞相六百石以下爲外朝說苑李克曰我與子之居也豈與我比周以求大官哉後漢書郭伋傳朝廷多舉伋可爲大司空帝以並州尙有盧芳之儆欲使久於其事故不召】詎肯感激徒媕娿【後漢書朱穆傳論専諸荊卿之感激侯生豫子之投身情爲恩使命緣義輕蔡邕琴賦感激弦歌一低一昻說文媕娿陰娿也廣韻媕娿不決】牧童敲火牛礪角【莊子黃帝將見大隗於具茨山至襄城之野遇牧馬童子問塗王維詩道心及牧童孟浩然詩荷鋤隨牧童潘嶽詩歘如敲石火水經注北山有石赤白色以兩石相打則水潤打之不已潤盡則火出春秋鼷防食郊牛角淮南子寧戚叩牛角而疾商歌書若金用汝作礪說文礪麤悍石】誰復著手爲摩挲【晉書杜預傳譬如破竹數節之後皆迎刃而解無復著手處也庾肩吾詩燭下夜縫衣春寒偏著手釋名摩挲手上下之言也後漢書薊子訓傳與一老人共摩挲銅人古樂府新買五尺刀懸著中梁柱一日三摩挲劇於十五女】日銷月鑠就埋沒【楚辭質銷鑠以汋約兮神要渺以淫放何遜詩餘暉晚銷鑠宋之問詩黃金忽銷鑠南史郭祖深傳飾口利辭競相推薦訥直守信坐見埋沒】六年西顧空吟哦【詩乃眷西顧揚雄解嘲蔡澤以噤吟而笑唐舉韻防哦唫也孫綽天臺山賦序不任吟想之至聊奮藻以散懷】羲之俗書趁姿媚【顏眞卿張長史十二意筆法逸少學鐘勢巧形容及其獨運意疎字緩樊汝霖注周宣王時史籀始變大篆爲籀書石鼔文籀書也秦變古爲篆爲今又變爲楷世俗書爾非古書也阮籍詩流盼發姿媚言笑吐芬芳】數紙尙可博白鵞【晉書王羲之傳性愛鵞山陰有一道士養好鵞羲之往觀意甚悅固求市之道士云爲寫道徳經當舉羣相贈耳羲之欣然寫畢籠鵞而歸】繼周八代爭戰罷【論語其或繼周者𨿽百世可知也蔣之翹注八代謂漢魏晉宋齊梁陳隋自周而下不啻八代論其正統又頗多說今以石鼔所在言之其秦漢晉魏宋齊周隋八代與】無人收拾理則【隋書禮樂志按漢初典章滅絕諸儒捃收於溝渠墻壁之間左傳牛則有皮犀兕尙多棄甲則杜預注那猶何也】方今太平日無事【詩序維天之命太平告文王也後漢書謝夷吾傳班固薦夷吾曰臣聞堯登稷契政隆太平舜用臯防治致雍熙魏武帝詩對酒歌太平禮記天子無事則嵗三田史記平準書漢興七十餘年之間國家無事則人給家足】柄任儒術崇丘軻【史記禮書今上卽位招致儒術之士令共定儀唐書選舉志太宗卽位益崇儒術史記孔子世家叔梁紇與顏氏女禱於尼丘得孔子生而首上圩頂故因名曰丘云又孟子列傳孟軻鄒人也受業子思之門人法言或問勇曰軻也曰何軻也曰謂孟軻也若荊軻君子盜諸】安能以此上論列【司馬遷報任安書仰首仲眉論列是非】願借辯口如懸河【晉書郭象傳王衍每云聴象語如懸河瀉水而不竭唐書王勃傳楊炯文如懸河之不竭範傳正李白碑白論當世務艸和蕃書辯如懸河筆不停綴】石鼓之歌止於此嗚呼吾意其蹉跎【晉書周處傳入吳尋二陸見云具以情告曰欲自修而年已蹉跎恐將無及王襃九懷驥垂兩耳兮中阪蹉跎】

李賀【字長吉七嵗能辭章韓愈皇甫湜過其家使賀賦詩援筆輒就自目曰髙軒過自是有名賀每旦日出騎弱馬從小奚奴背古錦囊遇所得書投囊中及暮歸足成之詩尙奇詭絕去畦徑當時無能效者樂府數十篇云韶諸工皆合之弦管仕爲協律郎】

李憑箜篌引【風俗通箜篌又坎侯漢武帝祀太山太一后土令樂人侯調依琴作坎侯言坎坎應節也侯以姓冠章耳或說空侯取其空中釋名箜篌師延所作杜佑通典古樂府有箜篌引麗玉作】

吳絲蜀桐張髙秋【闗尹子非手非竹非絲非桐曹毘箜篌賦其弦則鳥號之絲陸璣艸木疏益州白桐宜爲琴瑟董仲舒賢良策譬之琴瑟不調甚者必解而更張之乃可鼓也陸機文賦譬偏之獨張含淸唱而靡應宋子侯詩髙秋八九月沈約詩臨池淸溽景開幌望髙秋張正見侍宴詩髙秋藐姑射睿照屬汾川】空山凝雲頽不流【庾信司馬裔碑銘谷寒無日山空足云淮南子山云艸莽水雲魚鱗陶景詩空山霜滿髙煙平江總詩山云四面通顏延年詩空城凝寒云薛道衡詩凝雲迷代郡傅休奕西都賦起若翔電降若頽云顏延之詩流云藹靑闕梁邵陵王綸詩云駛影疑流淮南子地平則水不流水經注池水澂渟淵而不流列子秦靑撫節悲歌響遏行雲】江娥啼竹素女愁【書觀厥刑於二女疏劉向列女傳云二女長曰娥皇次曰女英舜旣升爲天子娥皇爲後女英爲妃張華博物志舜二妃淚下染竹成斑爲湘江之神張衡西京賦奏淮南度陽阿感河馮懷湘娥曹植九詠揚激楚兮詠湘娥郭璞江賦協靈爽於湘娥庾信詩啼枯湘水竹史記泰帝使素女鼔五十弦瑟王襃九懷聞素女兮微歌揚雄賦聴素女之淸聲兮觀宓妃之妙曲張衡賦素女撫弦而遺音】李憑中國彈箜篌【孟子我欲中國而授孟子室宋玉對楚王問引商刻羽雜以流徵國中屬而和者不過數人而已古焦仲卿妻詩十五彈箜篌十六誦詩書】昆山玉碎鳳皇叫【晉書郗詵傳臣舉賢良對策第一猶桂林之一枝昆山之片玉庾信賦荊山鵲飛而玊碎書簫韶九成鳳皇來儀何思澄詩妾有鳳皇曲非無陌上桑庾信詩琴曲隨流水簫聲逐鳳皇】芙蓉泣露香蘭笑【爾稚荷一名芙蕖郭璞注江東人呼爲芙蓉古詩涉江采芙蓉蘭澤多芳艸劉楨詩芙蓉散其華菡萏溢金塘庾信詩露泣連珠下家語如入芝蘭之室久而不聞其香琴操孔子自衞反魯隠谷之中見香蘭獨茂沈攸之詩特底喚懽來花笑鶯歌詠】十二門前融冷光【三輔黃圖都城有霸城淸明宣平覆盎鼎路便門章城直城雍門洛門廚城橫門十二門三輔決錄長安十二門西都賦立十二之通門潘尼詩玉以瑜潤珠以光融潘嶽秋興賦月朣朧以含光兮露淒淸以凝冷薛道衡詩吹笙朔气冷照劍日光寒】二十三絲動紫皇【晉志紫微天帝之座沈約郊居賦降紫皇於天闕】女媧鏈石補天處【帝王世紀女媧氏亦風姓也承庖犧制度蛇身人首一號女希是爲女皇淮南子昔有女媧氏鏈五色石以補天庾信道士步虛詞鵠巢堪鏈石蜂房得煮金梁元帝賦蓋立極而補天驗璧合而珠連】石破天驚逗秋雨【神仙傳王烈之太行山中忽聞山東殷殷如雷聲烈往視之乃見山破石裂數百丈魏都賦天宇駭地廬驚晉書震天駭地梁簡文帝答張纉書春庭落景轉蕙承風秋雨且晴檐梧初下】夢入神山教神嫗【史記蓬萊方丈瀛洲此三神山者在渤海中未至望之如雲及到三神山反居水下欲到則風引船而去漢書燕昭王使人入海求蓬萊方丈瀛洲三神山張衡賦神山崔巍搜神記晉永嘉中兗州有神嫗號成夫人好音獨能彈箜篌】老魚跳波瘦蛟舞【張華詩浮醪隨觴轉素蟻自跳波張九齡詩潭淸能徹底魚樂好跳波琴譜蔡琰八法外有揆刺撥刺魚尾翻波貌又鯉魚三跌子亦指法也楚辭麋何爲兮庭中蛟何爲兮水裔北齊皇夏樂歌風雲馳九域龍蛟躍四溟】吳質不眠倚桂樹【魏志吳質字季重以才學通博爲五官將及諸侯所禮愛劉義慶箜篌賦器荷重於吳君漢書第五倫傳竟夕不眠莊子倚樹而吟徐陵長幹寺碑遊巖倚樹宴坐經行楚辭招隠士桂樹叢生兮山之幽】露腳斜飛濕寒兔【何遜詩露濕寒塘艸盧思道詩春朝露濕九芝田蕭慤詩艸濕蒹葭露劉逖對雨詩細落疑捨霧斜飛覺帶風傳休奕擬天問月中何有白兔藥沈約詩平岡走寒兔按本文倚桂樹濕寒兔似指月中桂樹而言段成式酉陽雜俎雲月桂下有一人常斫之人姓吳名剛西河人學仙有過謫令伐樹注家遂謂吳質卽吳剛之誤但段成式乃晚唐人賀與韓愈同時不應用其語又有因曺植有箜篌引謂吳質爲植客而引劉義慶箜篌賦器荷重於吳君句以實之但吳質傳中事無可考且植客亦不止質一人而初學記中箜篌下有吳妃引文亦無考前人謂王明妃爲明君則吳君或卽吳妃通稱亦未可知大抵賀詩多奇詭難曉惟依文注釋而已】

權徳輿【字載之天水略陽人未冠卽以文章稱歷官禮部尙書同平章事出爲山南西道節度使卒贈左僕射謚曰文徳輿積思經術無不貫綜其文雅正贍縟爲貞元元和問縉紳羽儀文集五十卷】

和李中丞慈恩寺淸上人院牡丹花歌【唐書百官志禦史臺大夫一人正三品中丞三人正四品下長安志慈恩寺隋無漏寺故地髙宗在春宮爲文徳皇后立故名慈恩圓覺要覽內有徳智外有勝行在人之上曰上人牡丹譜牡丹出丹州延州東出靑州南出越州而出洛陽者乃天下第一舒元輿牡丹賦序天后之鄕西河也精舍下有牡丹其花特異天后嘆上苑之有闕因命移植焉因此京國牡丹日月寖盛】

澹蕩韶光三月中【鮑照詩春風澹蕩俠思多李白詩春風正澹蕩暮雨來何遲唐太宗詩韶光開令序淑气動芳年丘遲與陳伯之書暮春三月江南艸長雜花生樹羣鶯亂飛】牡丹偏自占春風【蕭慤春賦二月鶯聲才欲防三月春風已復流】特過寶地尋香徑【王融出家頌澡身浴徳晦迹埋名將安寶地誰畱化城王勃龍懷寺碑香城寶地左右林泉香譜吳王起響屧廊采香徑梁簡文帝行雨山銘蕓香馥徑石鏡臨墀】又見新花出故叢【謝朓詠薔薇詩新花對白日故蕋逐行風梁簡文帝采桑樂府細萍重疊長新花歷亂開蕭瑱詩拂筵多軟幹映戶悉花叢陳後主采桑樂府去後花叢散】曲水亭西杏園北【王羲之蘭亭序淸流激湍映帶左右引以爲流觴曲水列坐其次劇談錄開元中上已節賜宴臣僚會於曲江山亭恩賜教坊聲樂池中備防舟數隻惟宰相三使北省官與翰林學士登焉一統志曲江亭在曲江池西南唐時宴進士處張禮遊城南記芙蓉園在曲江西南與杏園皆秦宜春下苑地】穠芳深院紅霞色【蘇頲詩曉入宜春苑穠芳吐禁中沈佺期詩誰謂此中難可到自憐深院得回翔江淹詩喬松日夜疎紅霞旦夕生李白詩春光白門栁霞色赤城天】擢秀全勝珠樹林【劉義恭感春賦艸承澤而擢秀花順气而飛馨山海經三珠樹生厭火國北赤水上樹如栢葉皆爲珠吳均詩安得昆侖山偃蹇三珠樹陳子昂感遇詩翡翠巢南海雌雄珠樹林】結根幸在靑蓮域【班固南都賦結根竦本垂條嬋媛陶潛詩采采榮木結根於玆晉書佛圖澄傳澄咒鉢中靑蓮花生法華經有人聞是亦能隨喜讚善者是人口中常出靑蓮香】艷蕋仙房次第開【杜甫詩坐接春杯气心傷艷蕋梢益部方物略記娑羅花聚葩共房葉附華外根不得徙杜甫詩波漂菇米沈云黒露冷蓮房墜粉紅書厥貢羽毛齒革疏諸州貢物多種其次第皆以當州貴者爲先金剛經爾時世尊食時著衣持鉢入舍衞大城乞食於其城中次第乞已還至本處】含煙洗露照蒼【梁元帝賦登樓一苔望惟見逺樹含煙江淹詩沅湘含翠煙鄭愔詩風吹數蝶亂露洗百花鮮潘嶽庭前安石橊賦壁衣蒼苔瓦被駁蘚】龎眉倚杖禪僧起【王襃四子講徳論龎眉耆耉之老咸愛惜朝夕張衡賦尉龎眉而郎潛兮逮三葉而遘武鮑照詩腰鐮刈葵藿倚杖牧雞豚廣韻禪靜也僧沙門也】輕翅縈枝舞蝶來【陸云寒蟬賦振修緌以表首舒輕翅而迅翰劉繪池上梨花詩縈叢似亂蝶梁簡文帝春日詩蝶颺縈空儛唐太宗述聖賦序舞蝶遊絲帶淸飈而散彩李適詩蝶舞飛行飄禦席鶯歌度曲繞仙杯上官儀初春詩花蝶來未已】獨坐南臺時共美【後漢書宣秉傳光武特詔禦史中丞與司校尉尙書令會同並専席而坐故京師號曰三獨坐北齊書宋遊道傳文襄以崔暹爲禦史中丞遊道爲尙書左丞曰卿一人處南臺一人處北省當使天下肅然事文類聚禦史臺梁及後魏北齊謂之南臺】閒行古剎情何已【徐陵出自薊北門行燕山對古剎代郡隠城樓白帖莊嚴差別名之爲剎梵剎者西域以柱表剎示所居處也】花間一曲奏陽春【徐悱妻劉氏答外詩鳴鸝葉中儛戲蝶花間騖世說王曇首年十四五便歌諸妓向謝公稱嘆謝後出東府土山上作伎王時作兩丸髻著袴褶騎馬往土山下林中作一曲歌戰國策客有歌於郢中者始曰下裏巴人國中屬而和者數千人其爲陽春白雪國中屬而和者數十人而已鮑照詩蜀琴抽白雪郢曲發陽春】應爲芬芳比君子【司馬相如上林賦芬芳漚鬰酷烈淑郁謝靈運山居賦對百年之髙木納萬代之芬芳梁元帝芳樹詩芬芳君子樹】

柳宗元

漁翁【杜甫詩九秋驚雁序萬里狎漁翁元結詩誰能相伴作漁翁】

漁翁夜傍西巖宿【說文傍近也任昉文依林搆宇傍巖拓架南史雷次宗傳徵詣都爲築室於鐘山西巖下謂之招隠館泰山記西巖爲仙人石閭宗元本集注集中有西山宴遊記西巖卽西山也詩獨寐寤宿永矢弗告岑參詩夜宿月近人杜甫詩相逢成夜宿隴月向人圎】曉汲淸湘然楚竹【沈約文半蔵晚飱負戶晨汲湘中記湘川淸照五六丈下見底石如摴蒲矣杜甫詩明然林中薪暗汲石底井宋之問詩楚竹幽且深半雜楓香林杜甫詩秋風楚竹冷】煙銷日出不見人【陸機功臣頌身與煙銷名與風興盧思道詩鳥散空城久煙消古樹疎詩羔裘如膏日出有曜擊壤歌日出而作日入而息古羅敷行日出東南隅照見秦氏樓孟浩然詩日出气象分始知江湖闊錢起湘靈鼓瑟詩曲終人不見江上數峯靑】欵乃一聲山水緑【元結欵乃曲序大歷丁未中漫叟以軍事詣都使還舟行不進作欵乃五首舟子唱之蓋欲取適於道路耳苕溪漁隠叢話元次山集欵乃曲注欵音襖乃音靄棹船之聲洪駒父謂欵音靄乃音襖遂反其音是不看次山集而妄爲之說耳左思詩何必絲與竹山水有淸音謝靈運詩昬旦變气山水含淸暉庾肩吾詩水光懸蕩壁山翠下添流裴迪詩山翠拂人衣何遜詩水緑半含苔李白詩水緑天靑不起塵】回看天際下中流【王維詩閣道回看上苑花謝朓詩天際識歸舟孟浩然詩孤帆天際看李白詩孤帆逺影碧空盡惟見長江天際流史記吳起傳武侯浮西河而下中流漢武帝秋風辭橫中流兮揚素波丘遲詩櫂歌發中流】巖上無心云相逐【陶景尋山誌散發解帶盤旋巖上陶潛歸去來辭云無心以出岫杜甫詩上有無心云下有欲落石李白詩淵明歸去來不與世相逐】

張若虛【揚州人兗州兵曺與賀知章張旭包融號吳中四士】

春江花月夜【樂府詩集春江花月夜陳後主所作後主常與宮中女學士及朝臣相和爲詩太常令何胥又善於文詠采其尢艷麗者以爲此曲】

春江潮水連海平【顏延之詩春江壯風濤抱朴子春日居東宿天髙一萬五千里故春潮漸起也秋日居西宿天卑一萬五千里故秋潮漸減也左思吳都賦結輕舟而競逐迎朝水而振緡隋煬帝春江花月夜詩暮江平不動春花滿正開流波將月去潮水帶星來玉海枕江連海】海上明月共潮生【抱朴子月之精生水是以月盛而潮大楊泉物理論月水之精潮有大小月有虧盈海嶠志潮隨月虧盈】灩灩隨波千萬頃【何遜望新月詩灩灩逐波輕張衡南都賦澹澹隨波郭璞江賦排流呼吸隨波遊延後漢書黃憲傳郭林宗曰叔度汪汪若千頃陂】何處春江無月明【梁元帝江中月影詩卽此春江上無俟百枝燃阮籍詩月明星稀天髙气寒子夜歌天髙星月明】江流婉轉繞芳甸【謝朓詩迥瞷蒼江流鮑照詩淸流婉轉時欲沈隋煬帝樂府淸歌婉轉繁弦促謝朓詩雜英滿芳甸張正見詩斂翮依芳甸】月照花林皆似霰【梁武帝詩朝日照花林庾信詩花林鳥未棲柳惲詩春花落如霰說文霰積雪也釋名霰星也冰雪相搏如星而散】空裏流霜不覺飛【陸機感時賦結凝霜於寒空張協七命越奔沙輾流霜注流猶飛也雲笈七籖流霜瑩雪禽經霜蜚則霜露翥則露七命風厲霜飛駱賔王啟霞煥霜飛】汀上白沙看不見【廣韻汀水際平沙也湘中記白沙如積雪梁元帝賦看白沙而似雪】江天一色無纖塵【謝莊詩霧罷江天分範云詩江天自如合漢書梅福傳一色成體謂之醇梁武帝詩山河同一色王勃序秋水共長天一色劉瑾甘樹賦滌纖塵以開襟】皎皎空中孤月輪【古詩明月何皎皎傅休奕詩皎皎明月光列子夫天地空中之一細物庾信詩嬌轉滿空中梁簡文帝詩夕波照孤月徐儀詩蒼茫孤月上江總詩新月半輪空參同契詩撈出碧潭一輪月駱賔王詩弓開漢月輪】江畔何人初見月【劉向九嘆步周流於江畔諸葛穎詩月色含江樹】江月何年初照人【何遜宿南洲浦詩江月初三五王融詩春江夜明月還望情如何盧照鄰詩江月夜臨空】人生代代無窮己【庾信司馬裔碑代代英賢康詩周覽無窮已】江月年年祗相似【陶潛詩年年見霜雪易與天地相似故不違傅縡詩如畫如花定相似】不知江月待何人【庾信詩不知髙防裏低頭看世間王融詩結鏡待君明】但見長江送流水【江賦隩彼長江阮籍詩湛湛長江水詩沔彼流水陳子良詩月影素寒流】白雲一片去悠悠【詩英英白雲沈約詩白雲隨玉趾庾信至仁山銘瑞云一片爾雅悠悠洋洋思也陸機賦天悠悠其彌髙云鬱鬱而四布】靑楓浦上不勝愁【楚辭湛湛長江兮上有楓說文楓木厚葉弱枝爾雅注楓樹似白楊一統志靑楓浦在長沙府劉陽縣張正見詩王孫春好遊雲鬢不勝愁】誰家今夜扁舟子【宋子侯詩不知誰家子庾信詩今夜長門月史記貨殖傳範蠡乘扁舟浮於江湖】何處相思明月樓【古詩上言長相思曹植詩相思無終極又明月照髙樓流光正徘徊北史邢邵傳邵繕修觀宇皆爲之名題有淸風觀明月樓】可憐樓上月徘徊【梁簡文帝詩可憐枝上花庾肩吾詩樓上徘徊月窻中愁思人湯恵休詩月華始徘徊】應照離人妝鏡臺【梁元帝詩若使月光無逺近應照離人今夜啼魏文雜物疏鏡臺出魏宮中有純銀參帶鏡臺謝朓詠鏡臺詩照粉拂紅妝】遮戶簾中卷不去【沈約詠月詩方暉竟戶入圎影隙中來拾遺記椒花之房貫細珠爲簾朝下以蔽影夕捲以待月王融詠幔詩月映不辭捲梁簡文帝詩正衣還向鏡迎春試卷簾】衣砧上拂還來【庾信詩畏思浣紗石空憶衣砧】此時相望不相聞【老子鄰國相望雞犬之聲相聞】願逐月華流照君【吳均詩願逐東風去嵇康詩月華臨靜夜庾信詩舟子夜離家開舲望月華曹植詩願爲南流景馳光見我君】鴻雁長飛光不度【詩鴻雁於飛疏鴻雁愛力遇風迅舉馬援武溪深行滔滔武溪一何深鳥飛不度獸不敢臨】魚龍潛躍水成文【樂動聲儀風雨感魚龍嵇康詩魚龍瀺灂山鳥羣飛庾丹詩風至水回文溫子升詩湛淡水成文】昨夜閒潭夢落花【隋煬帝春江花月夜詩夜露含香气春潭漾月暉南史丘遲傳點綴映媚似落花依艸梁武帝詩含桃落花日】可憐春半不還家【梁簡文帝詩可憐淮水去來潮春隄楊栁覆河橋藝文類聚一年分爲四時時皆九十餘日春之半秋之半晝夜長短等庾信春賦三晡未醉莫還家】江水流春去欲盡【山海經岷山江水出焉東北流注於海】江潭落月復西斜【楚辭遊於江潭鮑照詩輕鴻戲江潭蕭綜詩西樹隠落月蕭和賦斜月西傾獨照蓬瀛】斜月沈沈蔵海霧【子夜歌斜月垂光照謝朓陳郎聨句春岸望沈沈淸流見彌彌王襃詠霧詩帶樓凝海气沈約望海詩分空臨海霧駱賔王詩海霧籠邊徼】碣石瀟湘無限路【書夾右碣石入於河史記秦始皇紀始皇之碣石使燕人盧生求羨門髙誓刻碣石門壊城郭決通隄防漢書注碣石海邊山名一統志碣石山在永平府昌黎縣西北其山穹窿似冢有石特出其形如柱疑卽禹貢冀州之碣石水經注二妃神遊洞庭之淵出入瀟湘之浦瀟者水淸深也湘中記湘川淸照五六丈下見底石如摴蒲矣五色鮮明白沙如霜雪赤崖若朝霞是納瀟湘之石矣一統志湘水源出廣西興安縣海陽山西北流至分水嶺分爲二曰漓水流而南曰湘水流而北至永州與瀟水合故曰瀟湘】不知乘月防人歸【子夜歌乘月采芙蓉薛道衡詩人歸落雁後】落月搖情滿江樹【謝靈運詩搖蕩箕濮情謝朓詩雲中辧江樹宋之問詩河橋不相送江樹逺含情】

陳潤【大歷間人終坊州鄜城令】

宿北樂館

欲眠不眠夜深淺【晉書陶潛傳貴賤造之者有酒輒設潛若先醉便語客曰我醉欲眠卿可去其眞率如此後漢書第五倫傳倫回吾兄子嘗病一夜十返而安寢吾子有疾𨿽不省視而竟夕不眠世說許侍中顧司空俱作丞相従事嘗夜至丞相許戲二人歡極丞相命使入已帳眠顧至曉不得快熟許上牀便咍臺大鼾丞相顧諸客曰此中亦難得眠處劉瑗詩月光移數尺方知夜已深祖詠詩月出夜方淺】越鳥一聲空山逺【曹植詩願隨越鳥翻飛南翔張九齡詩思擾南山曲情揺越鳥枝江淹詩竊悲蘅杜暮攬涕卽空山陶景詩空山霜滿髙煙平謝靈運詩杪秋尋逺山山逺行不近】庭木蕭蕭落葉時【陶潛詩庭字倚餘木倐忽日月虧古詩白楊何蕭蕭江淹詩蕭蕭松柏陰淮南子木葉落長年悲杜甫詩無邊落木蕭蕭下】溪聲雨聲渾不辧【謝靈運長溪賦飛急聲之瑟泊梁元帝詩風送雨聲遲夜短更籌急莊子兩涘渚涯之間不辧牛馬】溪流潺潺雨習習【謝朓詩山積陽陵阻溪流春谷泉魏文帝樂府谷水潺潺木落翩翩詩習習谷風以陰以雨】燈影山光滿窻入【張正見詩華燈共影落杜甫詩燈影照無睡沈約詩山光浮水至常建詩山光悅鳥性謝靈運佛影銘激波映墀引月入窻】棟裏不知渾是云【陰鏗詩棟裏歸云白窻外落暉紅王維詩不知棟裏云去作人間雨】曉來但覺衣裳濕【晉書王徽之傳西山朝來致有爽气庾信詩山深云濕衣祖詠詩云濕坐禪衣】

皎然【姓謝氏名晝長城人靈運十世孫也居抒山文章儁麗顏眞卿聿應物並重之與之酬唱貞元中勅寫其文集入於祕閣詩七卷】

支公詩【髙逸沙門傳支遁字道林河內林慮人或曰陳畱人本姓闗氏少而任心獨往風期髙亮嘗於余杭山沈思道行冷然獨暢後終於洛陽】

支公養馬復養鶴【世說支道林嘗養馬數匹或言道人畜馬不韻支曰貧道重其神駿又支道林好鶴有人遺以雙鶴少時翅長欲飛意甚惜之乃鎩其翮鶴反顧其翅垂頭視之道林曰旣有淩霄之心何肯作人耳目近玩養其翮成縱之使去】率性無機多脫略【禮記率性之謂遒北史辛慶之傳慶之率性儉素不尙華侈莊子漢陰丈人曰有機械者必有機事有機事者必有機心晉書謝尙傳尙開率穎秀脫略細行不爲流俗之事江淹恨賦脫略公卿跌宕文史何遜詩顧予晚脫略懷抱日淹淪】天生支公與凡異【詩天生烝民有物有則汝南先賢傳薛勤造陳仲舉其父出迎勤曰足下有不凡子吾來候之範縝神滅論聖人之形必異於凡髙僧傳支遁幼有神理聰明秀徹家世事佛早悟非常之理】凡情不到支公地【梁昭明太子解二諦義凡情所見見其起動聖人所見見其不生】得道由來天上仙【髙僧傳耆域曰八嵗𨿽誦百嵗不行誦之何益人皆知敬得道者不知行之自得道南史謝靈運傳孟顗事佛精懇靈運嘗謂顗曰得道須慧業丈人生天當在靈運前成佛必在靈運後隋書元始天尊開刼度人爲所度者皆諸天仙上品】爲僧卻下人間寺【髙逸沙門傳道林家世奉佛年二十五入道按莊子有人間世一篇張仙卿詩騁景蓋飛霄尋此人間契事物紀原漢明帝時攝摩騰自西域以白馬防經來初止鴻臚寺遂取寺爲名創置白馬寺髙僧傳遁投迹越之剡山於沃洲小嶺立寺行道僧眾稟學時有情者遁著銘以朂之世說支道林従東出住東安寺】道家諸子論自然【史記禮書孝文好道家之學以爲繁禮飾貌無益於治陳丞相世家平曰我多陰謀是道家之所禁漢書戰國縱橫眞僞分爭諸子之言紛然淆亂老子人法地地法天天法道道法自然】此公惟許逍遙篇【晉書阮籍傳裕有肥遁之志王羲之曰此公近不驚寵辱世說支道林在白馬寺與馮太常共語因及逍遙支卓然標新義於郭向之表又道林與王羲之論逍遙篇支作數千言才藻新奇王遂披襟解帶流連不能已】山陰詩友喧四座【世說支道林與許謝輩共集王家謝顧謂諸人今日可謂彥會當共言詠因取莊子漁父一篇支作七百語四座稱善晉書王羲之傳初度浙江便有終焉之志防稽有佳山水名士多居之謝安孫綽李充許詢支遁皆以文義冠世與羲之同好嘗宴集於防稽山陰之蘭亭流觴賦詩】佳句縦橫不廢禪【晉書孫綽傳嘗作天臺賦以示友人範榮期每至佳句輒云應是我輩語揚雄解嘲一縦一橫論者莫當世說支道林作卽色論示王郎中王都無言說支曰默而識之乎王曰旣無文殊誰能見賞】

觀王右丞維滄洲圗歌

滄洲誤是眞【書嶓冢導漾東流爲漢又東爲滄浪之水疏漢水有二源東源出秦州嶓冢始出爲漾二水南流爲沔至漢中東流爲漢水武當縣北四十里有洲曰滄浪洲水曰滄浪水杜甫詩何年顧虎頭滿壁畫滄洲北史齊廣寧王孝珩傳孝珩嘗於射堂壁畫一蒼鷹見者皆以爲眞唐朝名畫錄韋偃以越筆點簇山水雲煙曲盡其妙宛然如眞】萋萋忽盈視【詩維葉萋萋楚詞春艸生兮萋萋潘嶽籍田賦襲春服之萋萋兮接遊車之轔轔王勃滕王閣序山原曠其盈視】便有春渚情【南史謝朓傳惟待淸江可望俟歸艎於春渚謝靈運詩笳鳴發春渚稅鑾登山椒歷代名畫記天生縦任無所祖述動筆形似畫外有情】褰裳掇芳芷【詩子恵思我褰裳涉溱楚辭因芙蓉以爲媒兮憚褰裳而濡足何遜詩振衣喜初霽褰裳對晚晴詩采采芣苢薄言掇之楚辭畦防夷與揭車兮雜杜蘅與芳芷劉向九嘆淹芳芷於腐井兮棄雞駭於筐簏】颯然風至艸不動【風賦楚襄王遊於蘭臺之宮宋玉景差侍有風颯然而至論語艸上之風必偃潘嶽射雉賦𨿽形隠而艸動本艸別錄獨活得風不搖無風自動】始悟丹靑得如此【沈約詩方悟大音賖周禮秋官職金凡金玉錫石丹靑之戒令受其入徵者漢書蘇武傳竹帛所載丹靑所畫管子丹靑在山民知而取之晉書桓溫傅木猶如此庾信賦樹猶如此陶潛詩但願長如此躬耕非所嘆】丹靑變化不可尋【易乾道變化又四時變化而能久成漢書外戚傳世俗嵗殊時變日化張衡賦玩陰陽之變化兮詠雅頌之徽音棗據詩惟憑嘉謨髙迹可尋】翻空作有移人心【文心雕龍意翻空而易奇詞徵實而難巧莊子自無適有以至於三而況自有適有乎陶景詩宅無乃生有在有則還空晉書紀瞻傳海外移心重譯入貢樂府解題伯牙學琴於成連成連云吾師方子春今在東海中能移人情易聖人感人心而天下和平】猶疑雨色斜拂座【蕭詮巫山髙雨色詎分空宋之問詩雨色搖丹嶂泉聲聒翠微岑參宿東溪詩晚來南村黒雨色和人煙杜甫詩沱水臨中座】乍似水涼來入襟【劉孝綽詩倚巖欣石冷臨池愛水涼謝恵連歌涼來溫謝寒往暑卻班婕妤素賦桂露朝滿涼襟夕輕梁簡文帝詩避暑髙梧側淸風來入襟杜甫詩繪事功殊絕幽襟興激昻】滄洲說近三湘口【寰宇記湘潭湘鄕湘陰爲三湘陶潛詩遙遙三湘滔滔九江崔湜襄陽詩江山距七澤煙雨接三湘南史何尙之傳夏口在荊江之中正對沔口】誰知捲得在君手【謝靈運文帙舒軸卷詩六轡在手魏志陳思王傳自少至終篇籍不離於手南史臧嚴傳行止書卷不離手】披圗擁褐臨水時【穆天子傳天子至昆侖之丘披圗視典梁宣帝遊七山寺賦披圗悟於禹心庾信馬射賦序舜以甲子之朝披圗而巡洛陶潛詩淒厲嵗雲暮擁褐曝前軒楚辭登山臨水送將歸】翛然不異滄浪叟【莊子翛然而往侗然而來是謂衞生之經世說南陽劉驎之隠於陽岐荊州刺史桓沖徵爲長史一見衝因陳無用翛然而退又庾子嵩讀莊子開卷一尺許便放去曰了不異人意岑參詩扁舟滄浪叟心與滄浪淸蔡邕月令問答叟長老之稱】

禦選唐詩卷九

欽定四庫全書

禦選唐詩卷九補編

賀知章

望人家桃李花

山源夜雨度仙家【穆天子傳因山源之規矩覩河嶽之盤曲鹽鐵論太平之時旬而一雨雨必以夜顧野王樂府夕臺行雨度十洲記元洲有五芝澗上多仙家】朝發東園桃李花【謝莊懷園引夭桃晨暮發陶潛詩靑松在東園詩何彼穠矣華如桃李】桃花紅兮李花白【謝靈運詩山桃發紅萼梁簡文帝詩桃花紅若點又桃紅李白若朝妝】照灼城隅復南陌【沈約詠桃詩紅英已照灼況復含日光詩靜女其姝俟我於城隅張正見詩城隅上朝日沈君攸詩南陌落花移顧野王詩東隅麗春日南陌采桑時】南陌靑樓十二重【陳後主詩春樓梳髻罷南陌競相隨曹植美女篇靑樓臨大路髙門結重闗劉孝綽詩紆余出紫陌迆邐度靑樓王融詩金城十二重】春風桃李爲誰容【沈約詩容儀旣昭灼春風復回薄江總詩桃李佳人欲相照詩誰適爲容蘇蕙回文詩葩粉光爲誰容】棄置千金輕不顧【魏文帝詩棄置勿復陳曹植文饑者不顧千金而美一餐庾信詩一顧重尺璧千金輕一言】踟躇五馬謝相逢【江淹詩銜思久踟躇古樂府使君従南來五馬立踟躇潘子眞詩話天子六馬左右驂三公九卿駟馬左驂漢制九卿則二千石亦右驂太守駟馬而已其有加秩中二千石乃右驂故以五馬爲太守美稱遁齋閒覽云漢時朝臣出使爲太守增一】

【馬故曰五馬古詩相逢狹路間費防詩相逢莫相難】徒言南國容華晚【鮑照蕪城賦東都妙姬南國麗人阮籍詩南國有佳人容華若桃李張華感防賦榮華外丰心神內正】遂嘆西家飄落逺【淮南子東家謂之西家西家謂之東家宋之問詩來止妾西家謝靈運賦林乘風而飄落江淹序泣蕙艸之飄落】的皪長奉明光殿【司馬相如上林賦明月珠子的皪江靡師古注的皪光也左思賦丹藕淩波而的皪晉書恵帝紀長奉先皇之制是以有永熙之號漢官儀漢尙書奏事於明光殿三輔黃圖桂宮在未央北中有明光殿】氛氳半入披香苑【沈約詩氛氳桃李花靑跗含素萼沈君攸詩金戶半入叢林影三輔黃圖武帝時後宮八區有昭陽披香等殿】苑中珍木元自奇【庾信春賦宜春苑中春已歸梁簡文帝梅花賦層城之宮靈苑之中奇木萬品庶艸千叢劉楨公防詩月出照園中珍木郁蒼蒼洛陽伽藍記髙陽寺芳艸如積珍木連陰】黃金作葉白銀枝【西京雜記初修上林苑羣臣逺方各獻名果異樹有金葉梨白銀樹】千年萬嵗不凋落【徐陵碑海水揚塵防千年而可見天衣拂石防萬嵗而應平詩如松栢之茂疏如松栢之葉新故相承代常無凋落】還將桃李更相宜【梁簡文帝詩春風本自奇楊栁最相宜】桃李従來露井傍【古樂府桃生露井上李生桃樹傍梁簡文帝初桃詩飛花入露井江縂詠李詩當知露井傍復與夭桃鄰】成蹊結影矜艷陽【史記李廣傳桃李不言下自成蹊孔紹安夭桃詩結葉還臨影飛香欲舞空鮑照詩艷陽桃李節】莫道春花不可遇【蘇武詩努力愛春花阮籍詩灼灼春花綠葉含丹】防持仙實薦君王【漢武帝內傳七月七日王母至自設天廚人命侍女更索桃果須防以玉盤盛仙桃七顆以呈王母母以四顆與帝三顆自食母曰此桃三千年一生實中夏地薄種之不生】

王維

送崔五太守

長安廏吏來到門【漢書地理誌京兆尹縣長安又朱買臣傳長安廏吏乘駟馬車來迎買臣遂乘傳去後漢書桓榮傳帝幸其家問起居入街下車擁經而前自是諸侯將軍大夫問疾者不敢復乘車到門】朱文露网動行軒【後漢書晨門有抱闗之夫柱下無朱文之軫許敬宗詩玉露交珠网傅咸詩煌煌朱軒服驥驂騄】黃花縣西九折阪【舊唐書地理誌黃花武徳四年分梁泉縣置以川爲名南史王文殊立小屋於縣西端拱其中漢書王尊傳瑯琊王陽爲益州刺史行部至卭倈九折阪嘆曰奉先人遺體柰何數乘此險後以病去郭璞文卭徠峻崄其阪九折】玉樹宮南五丈原【庾信啟甘泉宮裏玉樹一叢陳後主樂府玉樹流光照後庭蜀志諸葛亮傳亮悉大眾由斜谷出以流馬運據武功五丈原】襃斜谷中不容幰【史記河渠書張湯言抵蜀從故道故道多阪回逺今穿襃斜道少阪近四百里而襃水通沔斜水通渭皆可以行船漕天子以爲然拜湯子卬爲漢中守發數萬人作襃斜道五百餘里梁州記萬石城溯漢上七里有谷南口曰襃北口曰斜張說詩眇眇葭萌道蒼蒼襃斜谷庾肩吾詩長安有曲陌曲陌不容幰】惟有白雲當露冕【陶景詩隴上多白雲謝靈運詩巖髙白雲屯華陽國誌郭賀爲荊州刺史有殊政明帝賜三公服勅行部去襜露冕使百姓見之以彰有徳庾信文露冕觀風停車待雨】子午山裏杜鵑啼【蜀志魏延傳注直従襃中出循秦嶺而東當子午而北不過十日可到長安三秦記長安正南山名秦嶺谷名子午王康琚詩絕迹窮山裏成都記望帝化爲鳥名曰杜鵑亦曰子規沈佺期詩淸夜子規啼】嘉陵水頭行客飯【漢書地理誌武都郡縣嘉陵通典嶓冢山西漢水所出經嘉陵曰嘉陵江卓文君白頭吟今日鬥酒會明旦溝水頭鮑照詩居人掩閨臥行子夜中飯】劍門忽斷蜀川開【寰宇記劍州劍門縣諸葛武侯相蜀於此立劍門以大劍山至此有隘束之路故曰劍門張說詩山將闕門斷舊唐書畢構傳孤潔獨行有古人之風自臨蜀川獘化頓易】萬井雙流滿眼來【漢書刑法志提封萬井蜀都賦帶二江之雙流杭峩睂之重阻謝靈運賦四山周回雙流逶迆南史顏延之傳鮑照曰君詩若鋪錦列繡雕繪滿眼】霧中逺樹刀州出【謝朓詩逺樹曖芊芊何遜詩天邊看逺樹晉書王濬傳濬夜夢懸三刀於臥屋梁上須臾又益一刀濬驚覺意甚惡之主簿李毅賀曰三刀爲州又益一者明府其臨益州乎果遷益州刺史】天際澄江巴字回【揚雄交州牧箴交州荒翳水與天際陰鏗詩天際晚帆過謝朓詩澄江淨如練元和郡縣誌渝州古巴國閬白二水曲折如巴字故謂之巴宋之問詩巴宇水形連】使君年紀三十餘【古樂府使君従南來五馬立踟躕謝靈運山居賦爰曁山棲彌歷年紀禮記三十曰壯樂府陌上桑三十侍中郎黃庭經壽傳萬嵗年有餘】少年白晳専城居【漢書霍光傳光爲人白晳疏眉美須髯左思詩皎皎頗白晳樂府陌上桑四十專城居梁簡文帝詩徒勞交甫佩自有専城居】欲持畫省郎官筆【楊修答陳思王書又甞見執事握牘持筆有所造作若成誦在心借書於手漢官典職尙書省皆以粉壁畫古賢列士曰畫省南史王韶之傳晉自孝武以來以省官一人管詔誥位兩省謂之西省郎後漢書明帝紀郎官上應列宿漢官儀尙書郎日賜赤管大筆一雙】回與臨卭父老書【漢書司馬相如傳文君謂長卿曰苐俱如臨卭李嶠詩劍閣抵臨卭相如難蜀父老注相如使蜀多言西南夷不爲國用大臣亦以爲然相如乃假蜀父老爲辭爲己難】

杜甫

古栢行

孔明廟前有老柏【書杶榦栝柏杜詩原注此防州諸葛廟柏卽防州十絕句所云武侯祠堂不可忘中有松柏參天長也】柯如靑銅根如石【鐘防賦靑柯紅芒梁簡文帝賦銅芝抱帶復纒柯唐書員半千稱張鷟文猶靑銅錢萬選萬中老子落落如石任昉述異記盧氏縣有盧君冢冢傍柏二株根勁如銅石】霜皮澑雨四十圍【世說松柏之質經霜彌茂庾肩吾詩圗云仍澑雨新論十圍之木不可蓋以茅茨劉琨扶風歌上枝拂靑雲中心數十圍】黛色參天二千尺【何遜照水聨句臨橋看黛色江淹竹賦黛色參天曹植升天行蘭桂上參天詩䢐徠之松新甫之柏是防是度是尋是尺】君臣已與時際會【禮記君臣也易與時偕行張衡同聲歌邂逅承際會何遜文昔逢際防忝申名質】樹木猶爲人愛惜【四皓采芝歌樹木莫莫焦仲卿妻詩寒風摧樹木左傳思其人猶愛其樹況用其道而不卹其人乎四子講徳論龎眉耆耉之老咸愛惜朝夕願濟須臾】云來气接巫峽長【蕭懿詩云來覺山近水經注帝使鼈令鑿巫峽通水蜀得陸處郭璞江賦衝巫峽以迅激宜都山川記巴東三峽巫峽長】月出寒通雪山白【詩月出皎兮鮑照詩蕭蕭霜月寒庾信銘風髙月寒後漢書班超傳注西域有白山通嵗有雪亦名雪山劉峻廣絕交論曽史蘭薰雪白】憶昨路繞錦城東【孫萬壽詩夢想猶如昨梁宣帝賦望途山而斜繞元和郡縣誌錦城在成都縣南十里故錦官城也錦繡萬花谷成都府城亦呼爲錦官城】先主武侯同閟宮【寰宇記先主廟在成都府西八里恵陵東七十步武侯祠在先主廟西成都記先主廟西院卽武侯廟廟前有雙大柏古峭可愛人云諸葛手植詩閟宮有侐傳閟閉也】崔嵬枝榦郊原古【詩陟彼崔嵬四皓采芝髙山崔嵬世說孫綽曰條柯猗蔚枝榦扶疎魏徴栢樹賦枝榦扶疎不過數尺蕭子範詩郊原共超逺庾信賦池平樹古】窈窕丹靑戶牖空【詩正義所居之宮形狀窈窕魯靈光殿賦旋室防娟以窈窕司馬相如傳其土則丹靑赭堊揚子如玉如瑩爰變丹靑鮑照詩開軒當戶牖】落落盤踞𨿽得地【漢兩頭纎纎詩磊磊落落桃初結天臺山賦蔭落落之長松西京雜記中山王文木賦或如龍盤虎踞沈約賦郁彼髙松棲根得地】防防孤髙多烈風【漢書司馬遷傳乃合大道混混防防莊子昭昭生於冥防顏延之詩回颷捲髙樹書烈風雷雨弗迷陸機豪士賦序欲隕之葉無所借烈風】扶持自是神明力【天臺山賦實神明之所扶持崔駰杖銘王母扶持永保百福陶潛詩神力旣殊妙傾河焉足有】正直原因造化功【書平康正直詩正直是與莊子受命於地惟松柏獨也正王羲之詩大矣造化功】大廈如傾要梁棟【文中子大廈之傾非一木所支晉書袁粲見王儉而嘆曰栝柏豫章𨿽小已有棟梁之器又和嶠傳庾顗見而嘆之曰嶠森森如千丈松施之大廈有棟梁之用】萬牛回首丘山重【杜預水災疏所畱好種萬頭按此萬牛所本司馬相如封禪丈回首面內唐太宗詩回首長安道淮南子止如丘山史記張儀傳積粟如丘山江淹文忝爵山重】不露文章世已驚【白虎通諫而不露文木賦旣剝旣刋見其文章楚辭靑黃雜糅文章爛兮莊子適適然驚】未辭剪伐誰能送【詩蔽芾甘棠勿翦勿伐古詩誰能別離此南史齊武帝紀令僕以下並不輸送】苦心豈免容螻蟻【陸機詩志士多苦心莊子東郭子問莊子曰道何在曰在螻蟻郭璞賦屬莫賤於螻蟻】香葉曽經宿鸞鳳【史記武帝紀注柏梁臺髙二十丈用香柏爲殿梁本艸柏葉可服食元旦以之侵酒辟邪焦氏易林枝葉盛茂鸞鳳以庇阮籍詩鸞鷖時棲宿後漢書仇覽傳目爲鷹鸇不若鸞鳳】志士幽人莫怨嗟【論語志士仁人傅休奕詩志士惜日短易履道坦坦幽人貞吉何遜詩臨川何怨嗟】古來材大難爲用【後漢書仲長統傳古來繞繞委曲如瑣四子講徳論大廈之材非一丘之木江淹詩大廈須異材蜀志諸葛亮傳注宜可大用不可小使後漢書邊讓傳大器之於小用固有所不宜也】

元結

說洄溪招退者【名勝志洄溪在道州江華縣境四山之間乳竇松膏之所漬泉甘宜稻飲者多壽】

長松亭亭満四山【戰國策荊有長松文梓孫綽賦蔭落落之長松庾信詩亭亭松直竪謝靈運山居賦四山周回雙流逶迆】山間乳竇流淸泉【鮑照詩乳竇通海碧江淹詩乳竇旣滴瀝丹井復寥泬水經注寒松上蔭淸泉下注】洄溪正在此山裏【晉書羊祜傳造峴山甞謂鄒湛等曰自有宇宙便有此山】乳水松膏常灌田【述異記武陵源有石洞洞中有乳水漢武內傳藥有松柏之膏服之可延年北齊書斛律羨傳羨導髙梁水北合易京東會於潞因以灌田】松膏乳水田肥良【荀子民富則田肥以易北史楊侃傳茍有良田何憂晚嵗】稻苗如蒲米粒長【庾肩吾詩黒米生菇葉靑花出稻苗詩彼澤之陂有蒲與荷書烝民乃粒傳米食曰粒風土記海南有長腰粳米】糜色如珈玉液酒【劉孝威啟乳糜香飯漢武內傳上藥有玉液金漿】酒熟猶聞松節香【陶潛詩酒熟吾自斟江總樂府玉酒新熟防千年南史顧歡傳夕則燃松節讀書庾信詩杯香酒絕濃】溪邊老翁年防許【範云詩盈盈一水邊南史梁武帝紀帝於靑溪邊造智度寺張說詩江湖一老翁】長男頭白孫嫁女【易林長男少女相向笑語史記鄒陽傳白頭如新傾蓋如故周禮媒氏女二十而嫁後漢書向長傳男女嫁娶旣畢遂肆志遊五嶽名山】問言只食松田米【晉書宣帝紀亮使至帝問曰諸葛公起居何如食可防米】無藥無方向人語【傳燈錄亦無病亦無藥正是眞如靈性覺帝王世紀黃帝使岐伯甞味艸木定本艸經造醫方】浯溪石下多泉源【名勝志浯溪在零陵郡祁陽縣南五里流入湘江唐元結自道州歸愛其山水因家焉法言谷口鄭子眞耕乎巖石之下班固西都賦源泉灌注陂池交屬】盛暑大寒冬大溫【賈誼賦隆盛暑而無聊兮傅咸神泉賦惟玆神泉厥理若原在冬則溫旣夏而寒水經注首山下有石穴穴中有水夏冷冬溫】屠蘇宜在水中石【博雅屠蘇庵也服防風俗文屋平曰屠蘇詩宛在水中央宋書隠逸傳論巖壑閒逺水石淸華】洄溪一曲自當門【詩彼汾一曲世說萬里長江何能不千里一曲袁淑詩種蘭忌當門】吾今欲作洄溪翁【名勝志唐代宗時有隠者黃姓居於洄溪人呼爲洄溪翁元結聞而訪之贈詩刻石溪上】誰能住我捨西東【世說蔡司徒在洛見陸機兄弟住參佐廨中三間瓦屋士龍住束頭士衡住西頭顏延之文伊好之洽接閻鄰捨】勿憚山深與地僻【史記貨殖傳淵深而魚生之山深而獸往之庾信隠士詩山深足細泉張說銘逺居僻地代爲右族】羅浮尙有葛仙翁【羅浮山記羅羅山也浮浮山也二山合體謂之羅浮在增城博羅二縣之境晉書葛洪傳間交阯出丹求爲勾漏令至廣州刺史鄧嶽畱之不聴去洪乃止羅浮山煉丹】

韓翃

送客還江東

還家不落春風後【庾信春賦百丈山頭日欲斜三晡未醉莫還家王維詩妙舞向春風薛道衡詩人歸落鴈後】數日應沽越人酒【詩無酒沽我莊子宋人資章甫而適諸越越人防文身無所用之】池畔花深鬭鴨欄【杜甫詩池畔臨風花間度月張正見詩芳杜雜花深吳志陸遜傳建昌侯慮於堂前作鬭鴨欄頗施小巧】橋邊雨洗蔵鴉栁【陳後主詩佳人在北燕相望渭橋邊張說詩雨洗亭臯千畝綠梁簡文帝詩槐香欲覆井楊栁正蔵鴉】遙憐內捨著新衣【杜甫詩遙憐小兒女未解憶長安後漢書鄧皇后紀宮禁至重而使外舍久在內省上下交損誠不願也世說桓沖不好新衣浴後婦故送新衣衝怒婦曰衣不經新何由而故衝笑著之】復向鄰家醉落暉【杜甫詩處處鄰家笛飄飄客子篷劉長卿詩回首長川共落暉】把手閒歌香橘下【夏侯湛從祖叔權序叔權年十六見奔虎一箭而倒太祖把其手喜曰我得汝矣劉言史詩閒歌欵乃深峽裏杜甫詩霜橙壓香橘】空山一望鷓鴣飛【張說詩空山寂歷道心生杜甫詩澗水空山道禽經鷓鴣飛必南翥李白山鷓鴣詞苦竹南枝鷓鴣飛】

權徳輿

太原鄭尙書逺寄新詩走筆酬贈因代書賀【韓愈滎陽鄭公神道碑公諱儋貞元十六年詔授司馬節節度河東軍除其官爲工部尙書太原尹兼禦史大夫北都畱守】

曉開閶闔出絲言【張說詩曉色禦前開劉長卿詩繡閣金屏曉色開離騷吾令帝閽開闗兮倚閶闔而望予梁簡文帝詩閶闔早應開禮記王言如絲其出如綸庾信詩泉湧屬絲言李嶠詩漢帝撫戎臣絲言命錦輪】共喜全才鎭北門【詩周邦咸喜戎有良翰杜甫詩重鎭還須濟世才左傳杞子自鄭使告於秦曰鄭人使我掌其北門之管】職重油幢推上略【隋書禮儀志諸王三公有勲徳者車上加靑油幢唐職林自至徳後方鎭降拜必遣內使持幢節就第宣命陸云盛徳序頌蘊生民之上略賈至郭子儀制上略宏才惇信明誼】榮兼革履見深恩【漢書鄭崇傳崇爲尙書僕射每曳革履上笑曰我識鄭尙書履聲何遜詩蘧車響北闕革履入南宮庾信啟陳畱下粟有愧深恩】昔嵗經過同二仲【阮籍詩西遊咸陽中趙李相經過謝混詩逍遙越林肆願言屢經過三輔決錄蔣詡捨中三徑惟羊仲求仲従之遊二仲皆剉廉逃名之士陶潛與子儼等疏但恨鄰靡二仲室無菜婦岑參歸艸堂詩幸有數畝田得延二仲蹤】登朝並命慚無用【史記儒林傳延天下方正博聞之士咸登諸朝漢書敍傳賈生矯矯弱冠登朝顏延之詩序並命在位展詩發志莊子皆知有用之用而不知無用之用孫楚杕杜賦序無用獲全所以爲貴】曲臺分記奉齋祠【漢書藝文志曲臺後蒼九篇注行禮射於曲臺後蒼爲記故名曰曲臺記三輔黃圖未央東有曲臺殿司馬相如長門賦覽曲臺之央央漢書郊祀志宣帝修武帝故事盛車服敬齋祀之禮韓愈滎陽鄭公神道碑爲太常博士遷起居郎尙書司封吏部二郎中】直筆系年陪侍従【晉書郭璞傳臣以人乏忝荷史任敢忘直筆惟義是規北史韓麒麟傳仰遭明時直筆無懼公羊傳春秋編年四時具然後爲年漢書嚴助傳厭承明之廬勞侍従之事沈佺期詩自喜恩深陪侍従】芬芳雞舌向南宮【宋玉賦陳嘉辭而云對兮吐芬芳其若蘭漢官儀尙書郎捨雞舌香奏事夢溪筆談雞舌香治口气所以郎官含之奏事對答其气芬芳漢書髙祖紀漢建尙書百官府曰南宮】伏奏丹墀迹又同【張鷟奏曳裾紫禁伏奏靑規儲光羲詩夜聞持簡立朝看伏奏歸張衡西京賦靑瑣丹墀杜預表若得珥筆丹墀推訪格言必有諤諤匪躬之節杜甫詩今朝出處同】公望數承黃紙詔【晉書虞傳王導謂曰孔愉有公才而無公望丁潭有公望而無公才兼之者其在卿乎南史謝舉傳人倫儀表久著公望楊炯梁公神道碑行承芝詔坐啟茅封李嘉祐詩自嘆未霑黃紙詔】虛懷自號白雲翁【杜甫詩一見能傾座虛懷只愛才韓愈滎陽鄭公神道碑別自號白雲翁】戎裝躞蹀紛出祖【唐書百官志考功二十七最八曰兵士調習戎裝克備爲督領之最孫逖詩百壺開詔餞四牡戒戎裝王勃九成宮頌長圍躞蹀得駿馬於秦坰張說詩連騫勢出魚龍變躞蹀驕生鳥獸行詩仲山甫出祖四牡業業】金印煌煌寵司武【史記蔡澤傳懷黃金之印結紫綬於腰杜甫詩色沮金印大詩檀車煌煌古樂府黃金絡馬頭熲熲何煌煌北史魏蘇綽傳誥尉惟司武武在止戈】時看介士閱犀渠【史記周勃世家將軍亞夫持兵揖曰介冑之士不拜請以軍禮見楊炯建昌公神道碑丰貂兮左珥介士兮前驅國語奉文犀之渠鮑照詩解佩襲犀渠】每狎儒生冠章甫【晉書文苑傳顧愷之好諧謔人多愛狎之史記酈生傳沛公不好儒未可以儒生說也禮記魯哀公問於孔子曰夫子之服其儒服與孔子對曰丘少居魯衣逢掖之衣長居宋冠章甫之冠】晉祠汾水古並州【水經注智伯遏晉水以灌晉陽後人踵其遺迹蓄以爲池沼西有唐叔虞祠李白詩晉祠流水如碧玉一統志晉祠在太原縣治西南祠周唐叔虞水經注汾水出太原汾陽縣北管涔山一統志太原縣周唐叔虞始封之地唐徙縣治汾水周禮夏官職方氏正北曰並州唐書地理誌河東道太原府太原郡本並州】千騎雙旌居上頭【古樂府東方千餘騎夫壻居上頭駱賔王詩羅敷使君千騎歸唐書兵志武后攺百騎曰千騎睿宗又攺千騎曰萬騎分左右營又百官志節度使掌總軍旅顓誅殺賜雙旌雙節錢起詩林水引雙旌王融樂府聞有東方騎遙見上頭人】新握兵符應感激【列子執節乎掌握之間河圖女出兵符與黃帝戰蚩尢李嶠詩綘宮韜將略黃石寢兵符後漢書朱穆傳論專諸荊卿之感激侯生豫子之投身情爲恩使命緣義輕孟浩然詩平生一匕首感激贈夫君】逺緘詩句更風流【李白詩呼兒長跪緘此詞寄君千里遙相憶杜甫詩賦詩新句穏不覺自長吟北史李彪傳金石可滅而風流不泯者其惟載籍乎】緇衣諸侯諒稱美【詩鄭風緇衣之宜兮小序緇衣美武公也父子並爲周司徒善於其職國人宜之故美其徳以明有國善善之功焉漢書王嘉傳今之郡守重於古諸侯】白衣尙書何可比【後漢書鄭均傳拜議郎告歸勅賜尙書祿以終其身時人號爲白衣尙書李白詩髙蹤邈難追可與古人比】只今麟閣待丹靑【漢書蘇武傳武使匈奴二十年不降甘露三年單於始入朝上思股肱之美乃圗畫其人於麒麟閣又李陵賀武曰𨿽古竹帛所載丹靑所畫何以過阮籍詩丹靑著明誓永世不相忘】努力加餐報天子【李陵與蘇武詩努力崇明徳皓首以爲期古詩努力加餐飯後漢書桓榮傳榮爲少傅上疏謝歸報書曰願君愼疾加餐重愛玉體杜甫大食刀歌攬環結佩相終始萬嵗持之護天子】

韓愈

雉帶箭

原頭火燒靜兀兀【唐太宗出獵詩平原燒火紅王維詩獵火燒寒原】野雉畏鷹出復沒【魏文帝樂府野雉羣雊王筠詩野雉呼雌雊梁簡文帝射雉詩避鷹時聳角陳叔達詩翔禽遙出沒】將軍欲以巧伏人【徐陵詩將軍擁節起曹植名都篇左挽因右發一縦兩禽連余巧未及展仰手接飛鳶】盤馬彎弓惜不發【魏書傅永傳永年逾八十猶能馳射盤馬奮矟韓詩外傳楚熊渠子夜行見寢石以爲伏虎彎弓射之沒金飲羽庾信詩明月逐彎弓史記李將軍傳數十步之內度不中不發發卽應而倒】地形漸窄觀者多【史記秦本紀穆公與由余曲席而坐問其地形陶潛詩前途漸就窄古辭觀者滿路防】雉驚弓滿勁箭加【庾信詩驚雉逐鷹飛駱賔王詩滿月開弓影枚乘七發右夏服之勁箭左烏號之雕弓】衝人決起百餘尺【王維詩鳥度時時衝絮起莊子蜩與鷽鳩笑之曰我決起而飛搶楡枋時則不至而控於地而已矣梁簡文帝文衝天百尺】紅翎白鏃相傾斜【說文翎鳥羽也爾雅金鏃箭羽謂之鏃梁簡文帝文坤軸傾斜】將軍仰笑軍吏賀【史記滑稽傳淳於髠仰天大笑冠纓索絕周禮大司馬辧旗物之用王載大常諸侯載旂軍吏載旗注軍吏諸軍帥也】五色離披馬前墮【潘嶽射雉賦聿采毛之英麗兮有五色之名翚杜甫詩開拆漸離披唐書突厥傳兔起帝馬前一發斃之】

劉禹錫

洞庭秋月行【嶽陽風土記水經云洞庭湖廣圎五百餘里日月出沒其中君山在洞庭湖中】

洞庭秋月生湖心【江賦包山洞庭巴陵地道月賦洞庭始波木葉微脫顧愷之詩秋月揚明輝五燈防元十里平湖一輪秋月】層波萬頃如鎔金【楚辭娭光眇視目層波些招隠士谿谷嶄巖兮水層波雪賦眄隰則萬頃同縞曕山則千巖俱白岑參詩澄湖萬頃深見底闗尹子火之爲物能鎔金而銷之】孤輪徐轉光不定【庾信舟中望月詩蓂落獨輪斜曺植九華扇賦隨皓腕以徐轉發恵風之微寒杜甫月圓詩委波金不定照席綺逾依】遊气蒙蒙隔寒鏡【孫綽天臺山賦爾乃羲和亭午遊气髙褰杜甫詩碧窻宿霧蒙蒙濕拾遺記周靈王時外國貢石鏡白如月照人則寒】是時白露三秋中【禮記孟秋之月白露降張說詩鴻飛白露天詩一日不見如三秋兮曺植朔風詩別如俯仰脫若三秋】湖平月上天地空【何遜詩澹澹平湖淨孟浩然詩八月湖水平江淹別賦日下壁而沈彩月上軒而飛光何遜詩初月波中上曺植詩天地無窮極】嶽陽樓頭暮角絕【嶽陽風土記嶽陽樓城西門樓也下瞰洞庭景物寛濶李白詩嶽陽樓上聞吹笛能使春心満洞庭通禮義纂蚩尢與黃帝戰帝命吹角作龍鳴以禦之軍中制之以司昏曉】蕩漾已過君山東【阮籍詩人情有感慨蕩漾焉能排水經注洞庭湖中有君山山有石穴潛通吳之包山是山湘君之所由處故曰君山李白詩淡掃明湖開玉鏡丹靑畫出是君山】山城蒼蒼夜寂寂【六韜衢道通谷絕以武車髙置旌旗謹勅三軍無使敵人知我之情是謂山城謝朓詩秋河曙耿耿寒渚夜蒼蒼賈至詩禁城春色曉蒼蒼梁簡文帝詩寂寂暮檐響何遜詩沙汀暮寂寂蘆岸晚修修】水月逶迆繞城白【江總修心賦寢處風雲馮棲水月李白詩觀心同水月淮南子河逶迆故能逺髙士傳四皓逃入商洛山作歌曰莫莫髙山深谷逶迆唐太宗詩冰河曲繞城李白詩霜淸東林鐘水白虎溪月】蕩槳巴童歌竹枝【杜甫詩不有小舟能蕩槳鮑照詩燕姬色沮巴童心恥注巴童善舞者樂府竹枝本出巴渝劉禹錫作竹枝新詞九章由是盛於貞元元和之間禹錫曰竹枝巴歈也巴兒聫歌吹短笛擊鼓以赴節歌者揚袂睢舞其音協黃鐘羽】連檣估客吹羌笛【郭璞江賦舳艫相屬萬里連檣何遜詩連檣入回浦世說袁虎少貧甞爲人傭載運租謝鎭西經船行其夜淸風朗月聞江渚間估客船上有詠詩聲甚有情致因此相要大相賞得梁元帝詩謾道江中無估客風俗通笛長二尺四寸七孔其後又有羌笛說文笛七孔角也羌笛三孔馬融長笛賦近世雙笛従羌起羌人伐笛未及已龍鳴水中不見已截竹吹之聲相似王昌齡從軍行更吹羌笛闗山月】勢髙夜久陰力全【杜甫詩千崖秋气髙梁簡文帝詩夜久惟煩鋏李白詩天寒悲風生夜久眾星沒謝恵連詩夕陰結空幕劉鑠詩廣檐含夜陰】金气肅肅開星躔【梁簡文帝倡婦怨情金气落嚴霜李白詩蓐收肅金气詩肅肅宵徵王粲詩肅肅秋風梁武帝閶闔篇鳳迹輾星躔杜審言詩東壁掛星躔】浮雲野馬歸四裔【江淹詩日暮浮雲滋莊子野馬也塵埃也生物之以息相吹也庶物異名防野馬日光一曰浮絲水气也龍樹大士曰日光著微塵風吹之野中轉名爲陽焰愚夫見之謂之野馬丘遲詩野馬雜塵埃左傳投諸四裔潘尼火賦流光燭乎四裔】遙望星斗當中天【杜甫詩秀气沖星斗七命窮地而遊中天而居曺植詩迎風髙中天】天雞相呼曙霞出【爾雅鶾天雞謝靈運詩天雞弄和風中記桃都山有大樹曰桃都枝相去三千里上有天雞日初出卽照此木天雞卽鳴天下雞皆隨之劉孝威詩氄毛不自暖張翼彊相呼沈佺期詩北闕彤雲掩曙霞杜審言詩雲霞出海曙】斂影含光讓朝日【江淹表斂影無地潘嶽賦月朣朧以含光兮霞淒淸以凝冷王褒詩人傳陌上桑未曉已含光阮籍詩五色曜朝日嘉賔四面會】日出喧喧人不閒【莊子許由曰日月出矣而爝火不息其於光也不亦難乎徐陵長安道詩喧喧擁車騎非但執金吾九歌期不信兮告余以不閒曺植詩志士營世業小人亦不閒】夜來淸景非人間【曺植詩明月澄淸景列宿正參差杜甫詩彌年逐淸景史記畱侯世家願棄人間事従赤松子遊耳李白詩別有天地非人間】西山蘭若試茶歌【爾雅檟苦茶注樹小如梔子冬生葉可煮作羮飲今呼早采者爲茶晚取者爲茗一名荈】

山僧後檐茶數叢【庾信詩野老時相訪山僧或見尋江淹麗色賦後檐丹葵前軒碧桐】春來暎竹抽新茸【杜甫詩冬至陽生春又來謝靈運山居賦淵轉渚而散芳岸靡沙而暎竹杜甫詩美花多暎竹李白詩庭艸滋新茸】宛然爲客振衣起【史記孟嘗君傳馮驩曰所以求息者爲無以待客也左思詩振衣千仞岡韋應物詩永日獨無言忽覺振衣起】自傍芳叢摘鷹觜【謝朓詩芙蕖舞輕帶苞筍出芳叢茶譜蜀州晉原洞口有黃芽雀舌鳥觜麥顆蓋取其嫩芽所造】斯須炒成滿室香【禮記禮樂不可斯須去身茶經茶有七難陰采夜焙非造也外熟內生非炙也論衡君子言堂滿堂言室滿室洞防記春蕪一根百條握一片滿室皆香庾信文玉生庭照蘭開室香】便酌砌下金沙水【南史陸慧曉傳劉璡曰吾聞張融與慧曉並宅其間有水此必有異味故命駕往酌而飲之江淹書鳥赴檐上水匝砌下宋之問詩寶葉交香雨金沙吐結泉名勝志湖州長興縣顧渚山有泉在沙中號金沙泉泉不常出惟將造茶太守具儀致祭水卽淸溢供禦者畢水卽微減供堂者畢卽半減太守造畢卽涸】驟雨松聲入鼎來【老子驟雨不終日杜審言詩江聲連驟雨髙唐賦不見其底虛聞松聲杜甫詩入鼎資過熱加餐愁欲無】白雲滿盌花徘徊【詩英英白雲庾信詩同心竹葉盌雙去雙來滿茶經凡酌置諸盌令沫餑湯之華也華之薄者曰沫厚者曰餑細輕者曰華張說詞影弄日華相照曜噴含云色且徘徊】悠揚噴鼻宿酲散【錢起詩世事悠揚春夢裏梁武帝淨業賦香气馞起觸鼻發識婉娩追隨氤氳無極急就篇侍酒行觴宿昔酲風賦淸淸泠泠愈病析酲】淸峭徹骨煩襟開【江淹蓮花賦或憑天淵之淸峭或殖疏圃之防宻陳琳賦通肌暢骨顏眞卿啜茶詩流華淨肌骨疏防滌心源沈約詩開襟濯寒水解帶臨淸風杜甫詩秀气豁煩襟】陽崖陰嶺各殊气【謝靈運詩朝旦發陽崖景落憩北峯茶經陽崖陰林紫者上緑者次祖詠詩終南陰嶺秀積雪浮雲端杜甫詩要求陽岡暖若陟陰嶺沍莊子四時殊气天不私故嵗成】未若竹下莓苔地【宋書謝靈運傳采石上之地黃摘竹下之天門孟浩然詩相攜竹林下杜甫詩興移無灑掃隨意坐莓苔】炎帝𨿽甞未解煎【新語神農嘗百艸實察酸苦味淮南子古者民茹艸飲水神農始嘗百艸滋味水泉之甘苦民知所避就唐書藝文志張又新煎茶水記二十卷】桐君有籙那知味【方輿勝覽桐君山在巖州有人采藥結廬桐木下指桐爲姓故山得名名勝志桐君在黃帝時嘗與巫咸同處方餌有藥籙一卷庾肩吾答賚煎術啟山精見書華神在籙】新芽連拳半未舒【梁簡文帝詩照日吐新芽庾信春賦新芽竹筍細核楊梅張融瓦松賦葩條郁毓根柢連拳梁元帝詩墻髙舉不及花新摘未舒】自摘至煎俄頃余【杜甫詩自鋤稀菜甲小摘爲情親儲光羲詩俄頃變炎涼】木蘭霑露香微似【楚辭朝搴阰之木蘭兮夕攬洲之宿莽沈約詩因風結復解霑露柔且長述異記巴東有眞香茗其花白色如薔薇煎服令人不眠能誦無忘】瑤艸臨波色不如【東方朔與友人書脫去十洲三島相與拾瑤艸吞日月光華共輕舉耳儲光羲詩門帶江山靜房隨瑤艸幽唐太宗詩臨波無定影】僧言靈味宜幽寂【韋應物詩此物信靈味本自出山原杜甫詩郊扉俗逺長幽寂】采采翹英爲嘉客【詩采采捲耳郭璞詩碧樹疏英翹陳子昻詩昆侖有瑤樹安得采其英詩我有嘉客何遜詩日暮畱嘉客】不辭緘封寄郡齋【漢書殿中廬有索數千枚滿一篋緘封李端詩論詩到郡齋韋應物詩今朝郡齋冷忽憶山中客】甎井銅鑪損標格【風俗通甃聚甎修井也梁山記諸葛亮宅有井深四尺餘廣一尺五寸累甎如初開古詩請說銅鑪器崔嵬象南山茶經風鑪以銅鐵鑄如古鼎形杜甫詩早年見標格秀气沖牛斗】何況蒙山顧渚春【茶譜蜀之雅州有防山山有五頂各有茶園其中頂曰上淸峯茶最難得俟雷發聲采之服四兩卽爲地仙矣李肇國史補劍南有蒙頂石花湖州有顧渚赤筍一統志顧渚在湖州府長興縣西北三十里昔吳王夫防顧其渚次原隰平衍可爲都邑卽此名勝志旁有二山相對號明月峽絕壁峭立大澗中流亂石飛走產茶異品唐書陸龜防傳龜蒙嗜茶置園顧渚山下嵗取租茶自判品第】白泥赤印走風塵【大戴禮白沙在泥與之俱黒漢書武帝贊芝泥印上玉檢封來雲笈七籖佩朱宮之印乘赤龍之車班固答賔戲彼皆躡風塵之防杜甫詩驊驑開道路鷹隼出風塵】欲知花乳淸泠味【茶譜婺州有舉巖茶味極甘芳煎之如碧玊之乳王勃遊廟山賦俯泉石之淸泠臨風飈之瑟防張載詩芳茶冠六淸溢味播九區】須是眠云跂石人【王季友詩聞我艸堂有臥云上官昭容詩跂石聊長嘯攀松乍短歌】

張籍

賈客樂【唐書西域傳貿遷有無商賈樂也又禮樂志隋亡淸樂散缺存者才六十三曲其後傳者賈客樂齊武帝作也】

金陵向西賈客多【六朝事迹秦始皇東巡防稽秣陵因鑿鐘山防金陵以疏淮唐書地理誌江南道升州縣上元望本江寧武徳三年攺江寧曰歸化八年更歸化曰金陵大唐新語裝法師西域取經手摩寺松曰吾西去汝可西向若歸卽東向及去果向西一年忽向東弟子曰吾師歸矣王昌齡詩武岡前路看斜月片片舟中云向西南史齊臨川王暎傳嘗致錢還都買物有獻計者於江陵買貨至都還換可以有增暎笑曰我是賈客耶乃復求利宋書孔顗傳弟道存従弟微請假東還輜重十餘船顗謂曰汝輩預士流何至作賈客耶命取火燒之漢書貨殖傳稼穡之民少商旅之民多】船中生長樂風波【左傳獲百里孟明視西乞術白乙丙以歸文嬴請三帥公許之先軫朝問秦囚公使陽處父追之及諸河則在舟中矣賈誼陳政事疏習與正人居之不能無不正猶生長於齊不能不齊言也後漢書梁竦傳竦生長京師不樂本土屈原九章順風波以従流兮焉洋洋而爲客史記東越王傳東越王余善上書靖以卒八千人擊呂嘉兵至掲陽以海風波爲解】欲發移船近江口【杜甫詩負鹽出井此溪女打鼔發船何郡郎又移船先主廟洗藥浣花溪晉書陶回傳蘇峻之亂回與孔坦言於導請早出兵守江口】船頭祭神各澆酒【杜甫詩風急打船頭周語不禋於神而求福焉神必禍之論語祭如在祭神如神在周禮天官甸師共蕭茅注束茅立之祭前沃酒其上酒滲下去若神飲之也】停杯共說逺行期【魏文帝秋胡行嘉肴不嘗防酒停杯庾信詩停杯待菊花宋玉九辧憭栗兮若在逺行登山臨水兮送將歸杜甫詩九州道路無豺虎逺行不勞吉日出左傳楚子成章華之臺願與諸侯落之防啟彊來石公曰君若舉玉趾辱見寡君寡君旣受貺矣君若不來使臣請問行期】入蜀經蠻誰別離【後漢書公孫述傳岑延田戎爲漢兵所敗皆已入蜀書惟克商遂通道於九夷八蠻禮記南方曰蠻雕題交趾有不火食者矣按誰別離一作逺別離屈原九歌悲莫悲兮生別離樂莫樂兮新相知杜甫詩愁來賦別離】金多眾中爲上客【史記蘇秦傳嫂蛇行蒲伏以面掩地而謝曰見季子位髙金多也又陳丞相世家灌嬰等讒平曰臣聞平受諸將金金多者得善處金少者得惡處金剛經時長老須菩提在大眾中卽従座起偏袒右肩右膝著地合掌恭敬而白佛言史記晏嬰傳越石父賢在縲紲中晏子解左驂贖之延入爲上客又平原君傳毛先生以三寸之舌彊於百萬之師勝不敢復相士遂以爲上客】夜夜算緡眠獨遲【梁元帝閨怨塵鏡朝朝掩寒衾夜夜空世說王戎手執牙籌日夜防計漢書武帝紀四年冬初算緡錢注有儲積錢者計其緡貫而稅之十錢出稅二十杜甫詩帝念深分閫軍需逺算緡裴說詩光寒鶴睡遲】秋江初月猩猩語【杜甫詩魚龍寂寞秋江冷故國平居有所思何遜七召暎景星於初月聆鳳音於將曉江總詩點黛方初月縫裙學石橊禮記猩猩能言不離禽獸疏猩猩人面豕身能言朝野僉載安南武平縣封溪中有猩猩如美人解人語知往事】孤帆夜宿瀟湘渚【梁簡文帝與劉孝綽詩夕鳥歸林懸孤帆而未息陳子昂詩古木生雲際孤帆出霧中岑參詩夜宿劍門月朝行巴水雲杜甫詩相逢成夜宿隴月向人圎謝朓詩洞庭張樂地瀟湘帝子遊王僧孺詩始出鳳凰樓言發瀟湘渚】水工持楫防暗灘【左思吳都賦篙工楫師選自閩隅列女傳趙簡子擊楚津吏醉臥不能渡簡子欲殺之津吏女子持楫而前曰妾願以鄙軀易父之命簡子將渡少一人乃備員持楫中流發激櫂之歌簡子說以爲夫人岑參詩暎酒見山火隔簾聞夜灘】直過山邊及前侶【王羲之筆陣圖若急作意思淺薄筆卽直過張正見詩菊泛金枝下峯斷玉山前江淹詩解纜前侶何遜詩送別臨曲渚徵人慕前侶】年年逐利西復東【劉庭芝詩年年嵗嵗花相似嵗嵗年年人不同漢書賈誼傳逐利不耳慮非顧行也楊惲報孫防宗書惲幸有餘祿方糴賤販貴逐什一之利詩自西䢐東靡所定處庾肩吾詩眷然從此去車西馬復東】姓名不在縣籍中【史記項羽紀書足以記名姓而已不足學又畱侯世家良乃變名姓亡匿下邳魏志崔琰傳太祖領冀州辟琰爲別駕謂曰昨按戶籍可得三十萬眾故爲大州也】農夫稅多長辛苦【詩采荼薪樗食我農夫禮記諸侯之下士視上農夫商子祿厚而稅多食口眾者敗農者也史記吳太伯世家越王句踐棲於防稽因太宰嚭而行成王將許之伍子胥諫曰句踐爲人能辛苦今不滅後必悔之蔡琰胡笳十八拍一生辛苦兮緣離別】棄業長爲販寶翁【韋曜博奕論今世之人多不務經術好玩博奕廢事棄業忘寢與食按長爲一作寧爲易林日中爲市交易資寶名利取有心悅以喜】

禦選唐詩卷九補編

欽定四庫全書

禦選唐詩卷十

五言律

唐太宗皇帝

過舊宅【唐書太宗紀太宗平薛仁杲拜右武侯大將軍太尉使持節陜東道大行臺尙書令詔蒲陜河北總兵皆受節度二年正月鎭長春宮進拜左武侯大將軍涼州總管】

新丰停翠輦【三輔舊事太上皇不樂闗中思慕鄕裏髙祖徙丰沛屠兒沽酒煮餅商人立爲新丰西京雜記旣作新丰衢巷棟宇物色惟舊士女老防相擕路首各知其室放犬羊雞鴨於通途亦競識其家匠人胡寛所營也一統志臨潼縣在西安府城東七十里秦爲驪邑漢置新丰縣潘尼芙蓉賦或擢莖以髙立似雕輦之翠蓋北史突厥傳帝幸啟民所居賦詩曰鹿塞鴻旗駐龍旗翠輦回】譙邑駐鳴笳【魏武故事於譙東五十里築精舍欲秋夏讀書冬春射獵魏志武帝紀太祖武皇帝沛國譙人也舊唐書禮儀志貞觀九年詔曰太原之地肇基王業事均丰沛義等宛譙約禮而言須議立廟一統志亳州在鳯陽府城西北四百五十里本春秋譙邑秦屬碭郡漢置譙縣唐初爲譙州漢文帝與吳質書從者鳴笳以啟路文學托乘於後車庾信詩鳴笳淩絕浪飛蓋歷通衢南史王僧祐傳雅爲從兄儉所重每鳴笳列騶到其門】園荒一徑斷【陶潛歸去來辭田園將蕪胡不歸又三徑就荒松菊猶存謝朓詩荒徑隱髙蓬謝靈運山居賦迷不知其所適】苔古半階斜【潘嶽安石橊賦壁衣蒼苔瓦被駁蘚孫綽遊天臺山賦踐莓苔之滑石梁】

【簡文帝詩翠帶畱余結苔階沒故綦又落日斜階上】前池消舊水【張衡西京賦幹池滌藪謝靈運詩故池不更穿何遜詩防灩故池水】昔樹發今花【梁昭明太子詩意樹發空花庾肩吾詩防岸髙花發丘遲與陳伯之書暮春三月江南艸長雜花生樹羣鶯亂飛】一朝辭此地【詩鐘鼓旣設一朝饗之劉伶酒徳頌有大人先生以天地爲一朝萬期爲須叟漢書溝洫志河決率常於平原東郡聞禹治河時本空此地以爲水隈】四海遂爲家【禮記聖人能以天下爲一家中國爲一身者非意之也漢書髙帝紀天子以四海爲家非令壯麗無以重威張衡西京賦方今聖上同天號於帝王掩四海而爲家富有之業莫我大也】

臨洛水【山海經洛水出洛西山東北注河入成臯之西初學記洛水出京兆上洛縣冢領山郡經上洛農河南縣盧氏蠡城陽市宜陽洛陽合伊瀍谷澗之水至鞏縣而入河晉書禮志晉中朝公卿以下至於庻人皆稧洛水之側】

春搜馳駿骨【爾雅春獵爲搜郭璞注搜爲摉索取不任者左傳春搜夏苗秋狝冬狩皆於農隙以講武事也庾信華林園馬射賦𨿽行祓褉之飲卽同春搜之儀任昉天監三年防秀才文朕傾心駿骨非懼眞龍】總轡俯長河【離騷飲余馬於咸池總余轡乎扶桑徐陵爲貞陽侯答王太尉書臨江總轡企望音郵晉書孝武帝紀論西逾劍岫而跨靈山北振長河而臨淸洛】霞處流縈錦【海賦霞錦散文於沙汭之際張正見詩風前朱幌色霞處綺疏文】風前瀁捲羅【釋法宣詩舞袖風前異歌聲扇後嬌說文瀁同漾蕩漾浮游貌梁武帝詩光風動紈羅】水花翻照樹【何遜詩林葉下仍飛水花披未落古今注荷花一名水花】堤蘭倒插波【梁元帝賦得蘭澤多芳艸詩臨池影入浪】豈必汾陰曲秋云發棹歌【漢武帝故事帝行幸河東祠后土顧視帝京欣然中流作秋風辭曰泛樓船兮濟汾河簫鼓鳴兮發棹歌注棹歌引棹而歌栁惲詩壠首秋雲飛】

望終南山【詩終南何有有條有梅五經要義終南山長安南山也括地誌南山卽終南山一名太乙一名橘山一名周南一名地肺西都賦表以太華終南之山】

重巒俯渭水【水經注重巒疊巘霞舉云髙庾信詩重巒千仭塔危磴九霄臺薛道衡從駕詩重巒下飛騎絕浦度連旗詩涇以渭濁書導渭自鳥鼠同穴注渭水出隴西郡首陽縣鳥鼠山東至京兆入河山海經鳥鼠同穴之山渭水出焉而東流注於河】碧嶂插遙天【沈約遊鐘山詩郁律構丹巘崚起靑嶂湛茂之歷山艸堂應教詩離離插天樹磊磊間云石張正見詩雨師淸逺路風伯靜遙天】出紅扶嶺日【書寅賔出日又丕冒海隅出日罔不率俾詩其雨其雨杲杲出日王粲遊海賦吐星出日天與水際江淹別賦日出天而曜景何晏景福殿賦開建陽則朱炎艶日傅休奕詩靑天敷翠彩朝日含丹暉陰鏗詩棟裏歸云白窗外落暉紅歸藏蒼帝起靑雲扶日】入翠貯巖煙【蕭子鈞詩山翠餘煙積川平晚照收鮑照詩夜聽橫石波朝望宿巖煙】疊松朝若夜【名山記成都娑羅平有松狀如杉而葉圓細亦不能髙重重偃蓋如浮圖沈約髙松賦朝吐輕煙薄霧夜宿迷鳥覊雌謝朓詩四面動淸風朝夜起寒色】復岫闕疑全【說文岫山穴廣韻山有穴曰岫謝靈運山居賦羣峯參差出其間連岫復陸成其阪沈約詩江移林岸微巖深煙岫復】對此恬千慮【世說對此茫茫不覺百端交集淮南子心常無欲可謂恬矣遊心於恬捨形於佚漢書韓信傳智者千慮必有一失愚者千慮必有一得雲笈七籖遊心虛靜息慮無爲】無勞訪九仙【宋書天竺傳九仙賮寶百神聳聽列仙傳涓子者著天人經四十八萹隱宕山能致風雨受伯陽九仙法謝莊舞馬賦肅肅雝雝引八神而詔九仙沈約詩眷言采三秀徘徊望九仙範云詩石戶棲十祕金壇謁九仙】

首春【梁元帝纂要孟春曰首春王微詩蘅若首春華梧楸當夏翳】

寒隨窮律變【庾信郊祀歌次律將回窮紀微陽欲動細泉王褒詩嵗晚悲窮律鶡冠子寒溫之變非一精之所化後漢書律曆志夫十二律之變至於六十猶八卦之變至於六十四也】春逐鳥聲來【鮑照春日行春山茂春日明園中鳥多嘉聲庾信詩昨夜鳥聲春驚啼動四鄰】初風開帶柳【梁簡文帝詩栁枝無極軟春風隨意來江總山庭春詩峯緑開河栁本集臨池栁詩岸曲絲陰聚波移帶影疎】晚雪間花梅【易林晚雪早霜王獻之送梨帖今送梨三百顆晚雪殊不能佳江總詩驚花雪後梅】碧林靑舊竹【謝萬蘭亭詩碧林輝翠萼庾信詩舊竹侵行徑】緑沼翠新苔【潘嶽西徵賦蓮花爛於緑沼江淹靑苔賦蕪階翠地繞壁防墻恵標詩松門夾細艸石磴染新苔】芝田初雁去【拾遺記昆侖山第九層山形漸小狹下有芝田蕙圃數百頃羣仙耕種焉曹植洛神賦爾乃稅駕於蘅臯秣駟乎芝田孫楚鴈賦背靑春而北息蕭子顯自序早鴈初鶯開花落葉梁昭明太子四月啟玆因去鴈聊寄芻蕘】綺樹巧鶯來【梁簡文帝詩八泉充綺樹四柱曖臨空江淹四時賦憶上國之綺樹想金陵之蕙枝丘遲與陳伯之書雜花生樹羣鶯亂飛本集春臺詩初鶯一一鳴紅樹】

儀鸞殿早秋【唐太宗實錄貞觀十八年十一月壬午宴父老儀鸞殿唐六典洛陽宮在皇城之北西北出曰洛城西門其內曰徳昌殿北曰儀鸞殿】

寒驚薊門葉【寰宇記木葉山在薊州塞外曹植詩出自薊北門遙望胡地桑庾信燕歌行寒雁嗈嗈度遼水桑葉紛紛落薊門何遜詩防經秋葉飛驟見春流彌】秋髮小山枝【王逸招隱士序招隱士者淮南小山之所作也庾信尋周處士詩梨紅大谷晚桂白小山秋又趙國公集序大雅扶輪小山承蓋】松陰背日轉【江淹詩翩翩紅鳥翼蕭蕭松柏陰隋焬帝古松樹詩獨畱麈尾影猶橫偃蓋陰法苑珠林貝葉眞文西流爲始佛光背日東照爲初】竹影避風移【庾信至仁山銘壁繞藤苗衘竹影又小園賦黃鶴戒露非有意於輪軒爰居避風本無情於鐘鼓】提壺秋菊岸【劉伶酒徳頌動則操巵執瓢行則挈榼提壺陶潛遊斜川詩提壺接賔侶引滿更獻酬離騷朝飲木蘭之墜露兮夕餐秋菊之落英】髙興芙蓉池【殷仲文詩獨有淸秋日能使髙興盡案魏文帝有芙蓉池上詩謝靈運遊南亭詩澤蘭漸被逕芙蓉始發池庾信詩聊開郁金屋暫對芙蓉池】欲知涼气早【曹植詩初秋涼气發庭樹微銷落】巢空燕不窺【蕭銓詠銜泥雙燕詩截還猶短巢成新尙空庾信詩空巢逐樹流梁簡文帝雙燕詩桂棟本曽宿虹梁早自窺】

詠風

蕭條起關塞【晉王凝之風賦經五嶺而蕭條江淹詩適見葉蕭條宋玉風賦夫風生於地起於靑蘋之末漢書賈山傳秦破六國以爲郡縣築長城以爲闗塞又項籍傳闗中阻山河四塞注東函谷南武闗西散闗北蕭闗鮑照詩疾風衝塞起砂礫自飛楊】搖颺下蓬瀛【沈約詠風詩蝶逢飛搖颺燕值羽參差列子渤海之中有大壑其中有山四曰瀛洲五曰蓬防漢書建章宮太液池中有蓬萊瀛洲象海中仙山張衡西京賦列瀛洲與方丈夾蓬萊而駢羅梁簡文帝詠風詩飄颻散芳甸泛漾下蓬萊】拂林花亂彩【王臺卿詠風詩暫拂蘭池上禇爽禊賦風搖林而自淸梁簡文帝詠風詩屢蕩新花開庾信詩風花直亂回謝朓賦旦耀彩於春風】響谷鳥分聲【謝靈運文聆鳴禽於響谷梁簡文帝詩嚴飈時響谷庾信詩深谷鳥聲春】披云羅影散【楊乂云賦豁兮若披杳兮四防世說若披雲霧而覩靑天釋名羅疎羅也孔範白雲詩羅成玉女微梁簡文帝詠云詩玉葉散秋影】泛水織紋生【爾雅風行水成文曰漣水波如錦文曰漪賀文標詠風詩泛水披垂楊鮑照詩淸潭圓翠合花薄緣綺文虞騫詩細雨織斜文】勞歌大風曲【史記髙祖還沛酒酣作大風歌】威加四海淸【大風歌威加海內兮歸故鄕書永淸四海時哉弗可失】

詠雨

罩雲飄遠岫【傅咸喜雨詩靈嶽興慶雲之飄颻陶潛歸去來辭云無心以出岫謝朓詩中列逺岫吳均詩輕雲紉逺岫細雨沐單衣】噴雨泛長河【西京雜記淮南方士有噓吸爲寒暑噴爲雨霧鮑照河淸頌長河巨濟異源同淸】低飛昬嶺腹【謝朓觀雨詩朔風吹飛雨鮑照苦雨詩沈云日夕昬驟雨淫朝旦庾信對雨詩繁云猶暗嶺積雨未開庭廬山記白水在黃龍南卽瀑布也水出山腹】斜足灑巖阿【劉逖對雨詩斜飛覺帶風張恊苦雨詩雨足灑四溟庾肩吾詩雨足飛春殿張纉秋雨賦乍斜檐而上階或從風而灑幕南史到洽傳築室巖阿沈約郊居賦眷巖阿而扺掌】叢珠締葉【張纉秋雨賦髙枝而疎落詩集於灌木傳灌木叢木也魏武帝樂府樹木叢生梁元帝詩葉捲珠難澑劉孝武晚雨詩葉珠垂滴水】起澑鏡圖波【梁簡文帝詩麥雨交新澑沈約亭雨詩出空寧可圖入庭倍難賦張纉秋雨賦淥池泛澹圓波儵爍朱巨仁鏡詩無波菱自動】蒙栁絲添宻【詩零雨其蒙應晹愁霖賦雨蒙蒙而霧零陶潛詩宻宻堂前栁梁簡文帝栁詩楊栁亂成絲張恊苦雨詩宻雨如散絲陳後主折楊栁長條黃復緑垂絲宻且繁】含吹織空羅【廣韻吹尺爲切盧思道珠簾詩浮靑帶逺吹含光動細塵古樂府大婦織綺羅虞騫擬雨詩落暉散長足細雨織斜文】

秋日翠微宮【舊唐書太宗紀貞觀二十一年夏四月乙丑營太和宮於終南之上攺爲翠微宮五月戊子幸翠微宮雍錄翠微宮武徳八年造名太和貞觀二十一年攺翠微宮】

秋光凝翠嶺【顏延之詩月樹凝秋光江淹詩秋日懸淸光庾闡詩翔霄拂翠嶺緑澗瀨巖間謝恵連詩蜚云興翠嶺芳飈起華薄】涼吹肅離宮【水經注文井祠南岸下有風穴𨿽三伏盛暑猶須襲裘寒吹淩人不可暫停陶潛詩今日天气佳淸吹與鳴蟬漢書枚乘傳修治上林雜以離宮班固西都賦離宮別館三十六所張衡西京賦郡國宮館百四十五】荷疎一蓋缺【鮑至山池詩荷疎不礙檝楚辭築室兮水中葺之以荷蓋又乘水車兮荷蓋駕兩龍兮驂螭拾遺記昭帝穿淋池廣千步中植分枝荷一莖四葉狀如駢蓋宮人遊宴必皆含嚼或折以蔽日】樹冷半帷空【潘嶽秋興賦庭樹摵以灑落勁風戾而吹帷蕭慤秋晚詩葉疎知樹落張華詩幽人守靜夜回身入空帷謝恵連詩寂寞云幄空孔稚圭北山移文蕙帳空兮夜鶴怨】側陣移鴻影【物類相感志陽鳥飛作八字在天人若張其一則飛行中缺一位也大曰鴻小曰鴈庾信文語其百發弓捷於猿吟論其百中劍深於鴈陣北史王肅傳語及爲國之道深防帝防促席移影不覺坐之疲也】圓花釘菊叢【鐘防菊賦圖花髙懸準天極也嵇含菊花銘璇蕤圓秀翠葉紫莖增韻釘以釘釘物續晉陽秋陶潛九日無酒坐宅邊菊叢中采摘盈把】攄懷俗塵外【文心雕龍意得則抒懷以命筆按抒古作攄孔稚圭北山移文抗塵容而走俗狀郭璞遊仙詩髙蹈風塵外長揖謝夷齊】髙眺白雲中【張衡海賦長尋髙眺惟水與天何遜詩去帆若不見試望白雲中】

秋日

爽气澄蘭沼【晉書王徽之傳西山朝來致有爽气耳陸云鳴鶴詩垂翼蘭沼濯淸芳池】秋香動桂林【庾信詩巖深桂絕香晉書郤詵傳詵對曰臣舉賢良對防爲天下第一猶桂林之一枝昆山之片玉拾遺記闇河之北有紫桂成林水經注林邑城隍壍之外香桂成林气淸澄煙】露凝千片玉【蔡凝釋海蒹葭蒼而白露凝陶潛詩露凝無淑气天髙肅景澈庾信詩黃河春冰千片穿梁昭明答湘東王書玉露夕流】菊散一叢金【月賦菊散芳於山椒陳叔達詠菊詩露下發金英庾信賦一叢香艸足礙人】日吐髙低影【周禮注土圭所以致四時日月之景也梁簡文帝昭明太子集序捨精吐影古樂府隴上明星髙復低】云垂防綴陰【梁簡文帝詩濃云垂畫堂郭璞詩爲蓋停雲陰西京賦布葉垂陰世說防稽王道子齋中夜坐於時天月明淨謝景重曰意謂不如微云防綴】蓬瀛不可望【史記封禪書自威宣燕昭使人入海求蓬萊方丈瀛洲此三神山者其傳在渤海中去人不逺患且至則船風引而去蓋嘗有至者諸仙人及不死之藥在焉其物禽獸盡白而黃金銀爲宮闕未至望之如雲始皇使人賫童男女入海求之船交海中皆以風爲解曰未能至望見之焉劉孝綽詩無因追羽翮及爾宴蓬瀛】泉石且娯心【新論被麗弦歌取媚泉石劉孝綽詩反景入池林餘光映泉石魏志王烈傳注以典籍娯心魏文帝與吳質書髙談娯心】

守歲【荊楚嵗時記嵗暮家家具肴防詣宿嵗之位以迎新年相聚酣飲】

暮景斜芳殿【梁昭明太子詩旰云緣宇陰晚景乘軒入劉鑠詩願垂薄暮景照妾桑楡時何遜閨怨閨閤行人斷房櫳月影斜庾信詩非是金罏气何闗柏殿香】年華麗綺宮【南史徐陵傳今衣冠禮樂日富年華庾信杖賦年華未暮陳叔達詩金鋪照春色玉律動年華洛陽伽藍記觀其殿廡綺麗無不嘆息以爲蓬萊仙室亦不是過江總樂府綺殿文雅遒玳筵歡趣宻】寒辭去冬雪【潘嶽閒居賦背冬涉春陰謝陽施魏志焦先傳注先自作一蝸牛廬後爲野火所燒先因露寢冬雪大至袒臥不移馬融長笛賦秋潦潄其下趾兮冬雪椯封乎其枝】暖帶入春風【鮑照園葵賦風暖淩開土昌泉動說苑管仲曰吾不能以春風風人夏雨雨人梁簡文帝詩春風隨意來梁元帝詩春日春風過】階馥舒梅素【鮑泉詠梅花詩可憐階下梅飄蕩逐風回王筠雪裏梅花詩春近寒𨿽轉梅舒雪尙飄王筠雪裏梅花詩翻光同雪舞落素混冰池】盤花卷燭紅【梁簡文帝對燭賦掛同心之明燭施雕金之麗盤庾信對燭賦刺取燈花持桂燭還卻燈檠下燭盤梁元帝對燭賦燭燼落燭花明又蠟蠋凝花彩梁簡文帝對燭賦緑炬懷翠朱燭含丹】共歡新故嵗【宋書王僧達傳九服同歡謝朓和沈約詩君有棲心地伊我歡旣同荊楚嵗時記畱宿嵗飯至新年十二日則棄之街衢以爲去故納新也薛道衡應教詩故年隨夜盡初春逐曉生春秋繁露王者嵗一祭天於郊郊因於新嵗之初折楊栁歌春風尙蕭條去故來如新】迎送一宵中【禮記天子乃帥三公九卿諸侯大夫以迎春於東郊又出土牛以送寒气王融詩淸月迥將曙皓露零中宵】

詠雨

和風吹緑野【陸云詩和風飛淸響慧淨詩和風振淑气謝朓詩朔風吹飛雨謝靈運詩春晚緑野秀庾信詩緑野含膏潤】梅雨灑芳田【風土記夏至雨曰黃梅雨梁元帝纂要梅熟而雨曰梅雨陸機雨扇賦遊芳田而龍見】新流添舊澗【魏收武陵櫂歌花水足新流諸葛穎詩澗滿新流濁庾信文翔禽歌轉流澗弦喧】宿霧足朝煙【陶潛詩朝霞開宿霧眾鳥相與飛鮑照詩髙墉宿寒霧梁元帝頌甘雨飛微猶藏宿霧鮑照詩朝望宿巖煙劉孝綽詩翠蓋承朝景朱旗曳曉煙】鴈濕行無次【謝朓詩霧隱行鴈霜渺虛林庾信喜雨詩濕鴈防行來】花霑色更鮮【劉孝威春林晚雨詩花霑色更紅劉孝先詩露下百花鮮】對此歡登嵗【淮南子嵗登年丰君臣上下同心而樂之國無愁人陶潛詩序登嵗之功旣不可希朝夕所資煙火裁通】披襟弄五弦【宋玉風賦楚襄王遊於蘭防之宮宋玉景差侍有風颯然而至王乃披襟當之曰快哉此風寡人所與庶人共者耶王僧孺序道合神遇投分披襟禮記昔者舜作五弦之琴以歌南風張衡歸田賦彈五弦之妙音注伏羲作琴有五弦者象五行也】

三層閣上置音聲【梁元帝靑溪山館碑云蓋三層如在帝臺之側說文閣觀也禮記聲音之道與政通矣老子大器晚成大音希聲宋玉賦寤春風兮發鮮榮潔齋俟兮恵音聲】

綺筵移暮景【張正見詩鳴玉文砌移觴溢綺筵梁元帝賦負步光之文劍驚漢陽之夕景北史王肅傳語及爲國之道帝促席移景不覺坐之疲也】紫閣引宵煙【晉書左貴嬪傳比翼白屋雙飛紫閣洛陽伽藍記景明寺復殿重房交疏對霤靑臺紫閣浮道相通鮑照世子誕肓表誕躬紫閣膺祚朱紱王融詩髙樹升夕煙層樓滿初月梁簡文帝詩夕波照孤月山枝斂夜煙】隔棟歌塵合【易上棟下宇以待風雨蓋取諸大壯劉向別錄魯人虞公發聲淸晨歌動梁塵庾肩吾詩願以重光曲承君歌扇塵】分階舞影連【謝朓元防曲分階赩組練充庭羅翠旗梁俊雅曲分階等肅異列齊恭庾詩畫屏風詩歌聲上扇月舞影入琴弦】聲流三處管【水經注百澗聲流總成一川北史李彪傳聲流無窮義昭來裔漢書馮奉世傳分屯三處詩鐘鼓喤喤磬筦將將案管古作筦】響亂一重弦【隋書地理誌五月望日競渡之戱迅檝齊馳櫂歌亂響三禮圖琴第一弦爲宮次爲商角徵羽】不似秦樓上【沈約修竹彈甘蕉文王岫斂云秦樓開照】吹簫空學仙【列仙傳蕭史者秦穆公時人善吹簫能致孔雀白鶴穆公女弄玉好之公妻焉一旦隨鳯飛去故秦人作鳯女祠雍宮世有簫聲梁簡文帝詩挾瑟曽遊趙吹簫屢入秦庾信春賦吹簫弄玉之臺鳴佩淩波之水嵇康養生論世有謂神仙可以學得不死可以力致者】

賦得花庭霧

蘭气已薰宮【庾信詩羙酒含蘭气晉書樂志蘭風發芳气蓋世同其芬陶潛詩幽蘭生庭前含薰待淸風王僧孺詩出戶望蘭薰正義蘭香艸也漢諸池苑及許昌宮中皆種之】新蘂半妝叢【謝朓詩新蘭初苒苒初蕊新菲菲南史徐妃傳爲半面妝梁簡文帝詩花樹含春叢】色含輕重霧【梁武帝詩眾花雜色滿上林王褒詩含霧似浮雲北山移文斂輕霧藏鳴湍帝王世紀凡重霧三日必大雨】香引去來風【古辭繡幕圍香風沈約詩澄霧迎香風陳後主詩風來香處移王臺卿詠風詩浸淫不可識去來非有情】拂樹濃舒碧【何遜詩拂樹曉宜春梁邵陵王綸詩霧濃光若晝梁武帝詩舒芳耀緑垂輕陰】縈花薄蔽紅【梁元帝春賦露霑枝而垂葉网縈花而曳風何遜詩淸風消薄霧梁元帝霧詩時蔽摘花人沈趨霧詩窈郁蔽園林梁簡文帝詩栁煙含半紅】還當雜行雨【左思魏都賦畜爲屯云泄爲行雨梁元帝詠霧詩從風疑細雨暎日似遊塵】髣髴隱遙空【晉書天文志髣髴若可見薛道衡詩遙空澄暮色淸影散餘光】

春池栁【南史陸慧曉傳慧曉與張融並宅其間有池池上有二株楊栁何防嘆曰此池便是醴泉此木便是交讓】

年栁變池臺【成公綏栁賦彌年載而成陰謝靈運詩池塘生春艸園栁變鳴禽王冑詩栁黃知節變江總詠蟬詩鳴條噪林栁流響徧臺池張正見詩池臺間羅綺】隋堤曲直回【開河記大業中開汴渠兩堤上栽垂栁詔民間有栁一株賞一縑百姓競植之楚辭曽不知路之曲直兮南指月與列星】逐浪絲陰去【江祿詩逐波徒言是乘風還自失枚乘栁賦吁嗟細栁流亂輕絲梁簡文帝詩楊栁亂成絲荊州記緣城隄邊悉種細栁緑條散風靑陰交陌傅休奕栁賦長莖舒而增茂兮宻葉布而成陰】迎風帶影來【陳後主梅花落迎風香气來張正見詩迎風金珥落賀循詩長條本自堪爲帶梁簡文帝詩弱影掣風斜傅休奕栁詩紛綺靡以從風兮若將往而復旋杜之松栁詩疎影度遙星】疎黃一鳥哢【梁元帝詩紫荷紛披兮疎黃何遜詩栁黃未吐葉劉孝威詩一鳥宿疎桐江總詩一鳥霧中來陶潛詩鳥弄歡新節梁簡文帝曉春詩紫蘭葉初滿黃鶯弄不稀】半翠防眉開【魏文帝栁賦應隆時而繁育揚翠葉之靑純祖孫登栁詩抽翠爭連影梁簡文帝詩長頻串翠眉梁元帝樹名詩栁葉生眉上庾信春賦眉將栁而爭緑】縈雪臨春岸【沈約從軍行雪縈九折磴謝靈運詩海鷗戱春岸梁元帝詩栁條恆拂岸】參差間早梅【詩參差荇菜陸云賦長林參差陶潛詩梅栁夾門植謝燮早梅詩迎春故早發梁簡文帝梅花賦梅花特早偏能識春又詩春栁發新梅江總詩二月栁爭梅】

賦簾

參差垂玉闕【闕一作牖司馬相如上林賦深林巨木嶄巖參差阮籍詩日月逓參差梁武帝詠燭詩待我光泛灩爲君照參差水經注積石圃形如偃盆上有金臺玉闕元气之所合天帝君所治處也郭璞遊仙詩翹手攀金梯飛步登玉闕晉書張軌傳論玉闕懸險金城負固】舒捲暎蘭宮【陸機鼔吹賦節應气以舒捲響隨風而浮沈謝靈運書帙銘用捨以道舒捲不失王融樂府煙雲乍舒捲宋玉風賦楚襄王遊於蘭臺之宮庾信馬射賦並試長秋之埓俱下蘭池之宮】珠光搖素月【論衡玉色剖於石心珠光出於魚腹梁簡文帝鏡像詩後卦七龍网前發四珠光古樂府昭昭素月明輝光燭我牀阮籍詩素月垂景暉陶潛詩素月出東嶺】竹影亂淸風【庾信至仁山銘壁繞藤苗銜竹影詩吉甫作頌穆如淸風梁簡文帝謝扇啟肅肅淸風卽令象簟非貴】彩散銀鉤上【梁簡文帝謝扇啟依依散彩便覺夏室含霜索靖書勢蓋艸書之爲勢也婉若銀鉤飄若驚鸞隋書蘇威傳威見宮中以銀爲幔鉤因盛陳節儉之美髙祖爲之攺容】文斜桂戶中【虞騫詩細雨織斜文楚辭桂棟兮蘭橑梁元帝詩臨流影桂沈約詠帳詩甲帳垂和璧螭云張桂宮】惟當雜羅綺【世說王丞相見衞洗馬曰居然有羸形𨿽復終日調暢若不堪羅綺張正見詩前瞻富羅綺左頋足鴛鴦隋書髙祖紀盛粉黛而執干戈曳羅綺而呼警蹕】相與媚房櫳【晉子夜歌妖冶顏駘蕩景色復多媚溫風入南牖織婦懷春意鐘嶸詩品丘遲防綴暎媚似落花依艸班防妤賦房櫳虛兮風泠泠傳亮感物賦鑑月朗於房櫳梁簡文帝詩無因謝神女一爲出房櫳】

秋日

菊散金風起【謝荘月賦菊散芳於山椒蘇侃塞客吟菊籠泉而散英張恊詩金風扇素節丹霞啟陰期】荷疎玉露圓【鮑至山池詩荷疎不礙楫石淺好縈苔梁簡文帝南郊頌玉露霑墀梁昭明答湘東王書玉露夕流梁元帝詩竹徑露初圓】將秋數行鴈【禮記仲秋之月肓風至鴻鴈來季秋之月鴻鴈來賔北史義均行鴈次若貫魚庾信晚秋詩可憐數行鴈防防逺空排】離夏防林蟬【盧諶感運賦朱明送夏白露迎秋禮記仲夏之月蟬始鳴季夏之月寒蟬鳴曹植蟬賦在炎陽之仲夏兮始遊豫乎芳林張正見詩秋鴈寫遙天園栁集驚蟬沈君攸驚早蟬詩日暮野風生林蟬節鳴】云凝愁半嶺【子夜吳歌寒云浮天凝江總詩寒云凝不解戴逵閒遊讚巖嶺髙則雲霞之气鮮晉書阮籍傳籍嘗於蘇門山遇孫登與商略終古及棲神道气之術登皆不應籍因長嘯而退至半嶺聞有聲若鸞鳯之音響乎巖谷乃登之嘯也】霞碎纈髙天【北山移文髙霞孤暎詩莫髙匪天徐廣秋賦天髙气淸薛道衡詩髙天澄逺色秋气入蟬聲】還似成都望【一統志四川成都府古爲蜀國秦置蜀郡漢分置廣漢郡武帝置益州蜀郡焉晉攺蜀郡爲成都國地理通釋公孫述攺蜀郡爲成都】直見峨眉前【地理通釋峨嵋大山在嘉州峨嵋縣西七里兩山相對望之如峨眉中峨眉在縣東南二十里西魏置眉州在峨嵋之陰蜀都賦抗峨嵋之重阻峨嵋山名在成都犍爲界靣之故曰抗也輿地記峨嵋山眉州城南來自岷山連岡疊嶂延袤三百餘里至此突起三峯其三峯對峙宛若蛾眉】

明皇帝

經魯祭孔子而嘆之

夫子何爲者【論語夫子何爲史記項羽紀客何爲者】棲棲一代中【論語微生畝謂孔子曰丘何爲是棲棲者與陽固演賾賦孔棲棲而不息兮終見黜於庶邦周禮春官大司樂注分用一代之樂吳志韋曜傳漢氏承秦則有叔孫通定一代之儀曜之才學亦漢通之次也江淹賦拾一代而笑淺訪古人而求深】地猶鄒氏邑【論語孰謂鄹人之子知禮乎廣韻鄒縣名屬兗州鄹同漢書地理誌濟南郡縣梁鄒水經濟渠又東北至梁鄒縣西分爲二】宅卽魯王宮【孔安國尙書序魯恭王壊孔子舊宅以廣其居升堂聞金石絲竹之音乃不壊宅漢書景帝十三王傳程姫生魯恭王余又恭王徙魯好治宮室壊孔子舊居以廣其宮聞鐘磬琴瑟之聲不敢復壊於其壁中得古文經傳】嘆鳯嗟身否【論語子曰鳯鳥不至河不出圖吾已矣夫李徳林天命論泣麟嘆鳯棲棲汲汲𨿽聖達而莫許也盧照鄰山行詩狂歌欲嘆鳯易先否後喜晉書涼王李嵩傳吾自立身不營世利經涉累朝通否任時】傷麟怨道窮【春秋西狩獲麟注麟者仁獸聖王之嘉瑞也仲尼傷嘉瑞之無應故因魯春秋而修之絕筆於獲麟史記孔子世家西狩見麟曰吾道窮矣】今防兩楹奠【禮記孔子曰疇昔之夜夢坐奠於兩楹之間張恊詩折衝樽爼間制勝在兩楹曹植詩攬衣出中閨逍遙步兩楹】當與夢時同【後漢書邊韶傳寐與周公通夢靜與孔子同意法苑珠林若晝緣靑黃夢想還同此爲想夢】

惟此溫泉是稱愈疾豈余獨受其福思與兆人共之乘暇尋遊乃言其志【雍錄溫湯在臨潼縣南一百五十步一統志驪山在臨潼縣東南三里山之麓溫泉所出博物志凡水源有石流黃其泉則溫或云神人所暖主療疾辛氏三秦記驪山湯可以去疾消病白帖倍藥石之功蠲除六疾易井渫不食爲我心惻可用汲王明並受其福書一人有慶兆民賴之參同契後序循遊寥廓書詩言志歌永言】

桂殿與山連【庾肩吾詩桂殿月偏來十道志貞觀十八年詔閻立徳營建宮殿禦湯名湯泉宮太宗臨幸制碑咸亨三年名溫泉宮天寶六載攺爲華淸宮於驪山上益治湯井爲池臺殿環立山谷又明皇卽山建宮大扺宮殿包褁驪山一山而繚墻周徧其外庾信賦節竪山連文橫水蹙】蘭湯湧自然【楚辭浴蘭湯兮沐芳鄭義眞奉和過溫泉詩湯泉恆獨湧庾信溫湯碑山間湧水實表忠誠老子人法地地法天天法道道法自然莊子行之以五徳應之以自然淮南子因天地之自然】陰崖含秀色【說文陰闇也水之南山之北也西徵賦眺華頂之陰厓鮑照詩陰厓積夏雪漢書禮樂志含秀垂穎續舊不廢張衡七辧秀色羙艶陸機日出東南隅行秀色若可餐傳休奕艷歌行秀色若珪璋劉孝綽詩林塘多秀色】溫谷吐潺湲【劉義恭溫泉詩秦都壯溫谷漢京麗湯泉楊思元詩丰城觀漢迹溫谷幸秦餘鄭義眞詩溫谷豈知寒沈佺期詩水從金穴吐云是玉衣來九歌觀流水兮潺湲七發瀄汨潺湲波揚流灑張衡賦亂弱水之潺湲兮逗華陰之湍渚】績爲觸邪著【詩丰水東注維禹之績魏都賦溫泉毖湧而自浪華淸蕩邪而難老劉逖浴溫湯詩神井堪消癘溫泉足蕩邪南史向靖傳所在著績後漢書邳彤傳凡言成事者以功著易顯】功因養正宣【晉書陶侃傳贊任隆三事功宣一匡宋書武帝紀行幸所經蒞民之職功宣於聼卽加甄賞易山下出泉防以養正聖功也】願言將億兆【詩寤言不寐願言則陸機詩慷慨誰爲感願言懷所欽戰國防蘇秦說楚威王曰此兩防者相去有億兆之數後漢書傳贊俾建永昌同編億兆晉書周嵩傳下收億兆元元之命劉琨表億兆攸歸廣韻十萬曰億十億曰兆】同此共昌延【傅休奕詩普天同樂育庾信詩有慶兆民同論年天子萬宋書顏延之傳天下之務當與天下共之荘子天下有道與物皆昌博雅延延遲遲長也馬融廣成頌歷萬載而永延曹植文天祿永延】

過老子廟【案此詩亦見李白集史記老子傳老子者楚苦縣厲鄕曲仁里人也姓李氏名耳字伯陽謚曰周守藏室之史也修道徳其學以自隱無名爲務葛道徳經序周時托神李母剖左腋而生生卽皓然號曰老子】

仙居懷聖徳【案仙居蕭士贇補注本作先君云唐祖老子故稱爲先君史記封禪書公孫卿曰仙人好樓居於是上令長安作蜚亷桂觀甘泉作益延壽觀使卿持節設具而神人鄭愔詩地軸仙居逺史記五帝紀髙陽有聖徳】靈廟肅神心【蔡邕王子喬碑咨訪其驗信而有徵乃造靈廟以休厥神梁簡文帝伍員廟詩洪濤猶鼓怒靈廟尙淒淸應貞詩神心所授不言而諭】艸合人蹤斷【謝朓詩艸合亭臯逺霞生川路長江淹詩再逢緑艸合重見翠云生庾肩吾隴西行艸合前迷路云濃後暗城廣韻從迹也司馬相如難蜀父老舟車不通人迹罕到張恊詩溪壑無人迹荒楚郁蕭森】塵濃鳥迹深【謝莊月賦緑苔生閣芳塵凝榭許愼說文序黃帝之史蒼頡見鳥獸迒之迹知分理之可相別異也初作書契阮籍樂論黃帝詠雲門之神少昊歌鳯鳥之迹李白詩遺我鳥迹書飄然落崕間】流沙丹竈沒【書導弱水至於合黎餘波入於流沙列仙傳老子西遊闗令尹喜知眞人當過物色而得之與老子俱至流沙之西服巨勝實莫知所終地理通釋流沙在沙州八十里其沙隨風流行江淹別賦守丹竈而不顧鏈金鼎而方堅周正詩菊源流餘水丹竈起殘煙庾信詩自可尋丹竈何勞憶酒壚】闗路紫煙沈【史記老子傳正義抱朴子云老子西遊遇闗令尹於散闗或以爲函谷闗沈約碑文北撫崤潼平塗不過七百西接峣武闗路曽不盈千徐陵與齊尙書令書河橋馬渡曽非宋典之姦闗路雞鳴皆是田文之客闗令尹內傳闗令登樓四望見東極有紫气西邁喜曰九十日之外法應有聖人經過京邑至期乃齋戒其日果見老子郭璞遊仙詩赤松臨上游駕鶴乘紫煙鮑照詩揚芬紫煙上垂彩緑雲中】獨傷千載後【江淹別賦回文詩兮影獨傷漢書王褒傳千載一防論說無疑何妥詩小臣屬千載時幸預簮纓魏文帝修孔子廟詔千載之後莫不修其文以述作】空餘松栢林【詩如松栢之茂無不爾或承禮記其在人也如竹箭之有筠也如松栢之有心也左思蜀都賦楩楠幽藹於谷底松栢蓊郁於山峯江總詩采桑歸路河流深憶昔相期栢樹林】

途次陜州【元和志陜州禹貢豫州之域周爲二伯分陜之地又爲古之虢國戰國時爲魏地後屬韓秦屬三川郡漢爲農郡之陜縣後魏太和十一年置陜州攺恆農郡十八年罷義寜元年置農郡武徳元年攺爲陜州一統志陜州在河南府城西三百里】

境出三秦外【三輔黃圖秦置內史以領闗中項籍分其地爲三以章邯爲雍王都廢丘司馬忻爲塞王都櫟陽董翳爲翟王都髙奴謂之三秦一統志興平縣在西安府城西一百里秦名廢丘又櫟陽城在臨潼縣北五十里又髙奴城在延安府鄜州城東五里】途分二陜中【潘嶽西徵賦眄山川以懷古悵攬轡於中途又周召之所分二南之所交郡國志陜縣有陜陌二伯所分括地誌陜原在陜州陜縣西南二十五里分陜從原爲界集古錄陜州石柱相傳以爲周召分陜所立】山川入虞虢【易地險山川丘陵也西徵記陜縣周召分職處南倚山原北臨黃河左傳晉侯復假道於虞以伐虢元和志故虞城在平陸縣東北五十里虞山之上又州裏城卽古虢國城虢山在陜縣西二里臨黃河又虢有三北虢今陜州平陸縣東虢今滎陽縣西虢今鳯翔府扶風縣一統志平陸縣在山西解州城東南九十里春秋虞國地隋屬蒲州唐貞觀初屬陜州又虢州城在河南府靈寶縣治南陜州城西六十里】風俗限西東【漢書地理誌凡民剛柔緩急音聲不同系水土之風气故謂之風好惡取捨隨君上之情欲故謂之俗公羊傳自陜以東周公主之陜以西召公主之鄭氏詩譜武王代紂定天下六州得二公之徳化尢純故獨錄之屬之太師其得聖人之化者謂之周南得賢人之化者謂之召南】樹古棠陰在【楊素詩樹寒偏易古爾雅杜甘棠也詩蔽芾甘棠勿翦勿伐召伯所茇史記燕世家召公巡行鄕邑有棠樹決獄其下民人思召公之政懷甘棠不敢伐歌詠之作甘棠之詩括地誌邵伯廟在洛州壽安縣西北五里後人懷其徳因立廟有棠在九曲城東阜上九域志召伯甘棠樹在陜州府署西南隅資治通鑑注陜州有甘棠驛以此得名】耕余讓畔空【史記周紀西伯陰行善諸侯皆來決平於是虞芮有獄不能決乃如周入界耕者皆讓畔未見西伯皆慚潘嶽西徵賦耕讓畔以閒田霑姫化而生棘元和志平陸縣西六十五里卽虞芮爭田讓爲閒田之所一統志平陸芮城二縣界有讓畔祠祀虞芮二君又平陸縣西五十里有閒田古迹卽二國相讓之地俗呼讓畔城】鳴笳從此去【唐書儀衞志大駕鹵簿鼓吹前部鐃鼓十二歌簫笳次之魏文帝與吳質書從者鳴笳以啟路文學托乘於後車】行見洛陽宮【唐書地理誌東都隋置武徳四年廢貞觀六年號洛陽宮皇城曲折以象南宮垣名曰太微城宮城在皇城北象北辰武后號太初宮】

野次喜雪【易旅卽次廣韻三宿曰次晉書頋榮傳露營野次星言宿駕王勃詩徵驂臨野次】

拂曙辟行宮【庾信對燭賦蓮帳寒檠拂曙書辟四門蔡邕獨防天子自謂曰行在所巡狩天下所奏事處皆爲宮左思吳都賦梁岷有行宮之基】寒臯野望通【離騷蘭臯注澤曲曰臯栁惲詩亭臯木葉下隴首秋雲飛曹植賦野蕭條而望極曠千里而無人】繁云低逺岫【論衡初出爲云繁云爲翳謝恵連雪賦寒風積愁雲繁庾信詩陰雲斂向低吳均詩輕雲紉逺岫細雨沐單衣陳後主詩北宮瞻逺岫南服阻遙江】飛雪舞長空【楚辭增冰峨峨飛雪千里些謝朓詩飛雪天山來飄聚繩櫺外鮑照詩集君瑤臺上飛舞兩楹前世說謝太傅寒雪日內集與兒女講論文義俄而雪驟公欣然曰白雪紛紛何所似兄子胡兒曰撒防空中差可擬兄女道韞曰未若栁絮因風起吳均詠雪詩縈空如霧轉凝階似花積張正見詩同云遙暎嶺瑞雪近浮空唐太宗詩夕霧結長空】賦象恆依物【謝恵連雪賦值物賦象任地班形又旣因方而爲珪亦遇圓而成壁】縈回屢逐風【謝恵連雪賦末縈盈於帷席注縈盈回委之貌曹植洛神賦飄颻兮若流風之回雪王衡玩雪詩皎潔隨處滿流亂逐風回】爲知勤卹意【書上下勤卹左傳闔廬勤卹其民而與之勞逸國語先王非務武也勤卹民隱而除其害也】先此示年丰【左傳三時不害而民和年丰毛長詩傳丰年之冬必有積雪謝恵連雪賦盈尺則呈瑞於丰年又雪贊气徧霜繁年丰積雪張正見詩九冬飄逺雪六出表丰年】

送賀知章【舊唐書明皇紀天寶三載正月庚子遣左右相以下祖別賀知章於長樂坡上賦詩賜之又知章傳知章防稽永興人少以文詞知名舉進士累授工部侍郎兼祕書監充集賢院學士俄遷太子賔客銀靑光祿大夫自號四明狂客又稱祕書外監天寶三載因病恍惚上疏請度爲道士求還鄕裏乃捨本鄕宅爲觀上許之】

遺榮期入道【張恊詠史詩達人知止足遺榮忽如無新書致道者以言入道者以忠積道者以信樹道者以人】辭老竟抽簮【左傳隨武子請老蔡邕陳太丘碑年已七十遂隱丘山懸車告老沈約侍宴樂遊苑詩將陪告成禮待此未抽簮庾信小園賦試偃息於茂林乃久羨於抽簮】豈不惜賢達【後漢書李固傳天地之心福謙忌盛是以賢達功遂身退全名養壽又黃憲傳太守王公在郡禮進賢達多所降致不能屈憲】其如髙尙心【易不事王侯髙尙其志謝靈運詩幽人常坦步髙尙邈難匹北齊書樊遜傳星幹帝座不易髙尙之心月犯少微終存耿介之志】寰中得祕要【謝莊鸚鵡賦審國音於寰中李百藥詩聲教盡寰中後漢書方術傳任文公明曉天官風角祕要晉書韋謏傳雅要儒學善著述羣言祕要無不綜覽】方外散幽襟【莊子孔子曰彼遊方之外者也而丘遊方之內者也按彼謂孟子反子琴張晉書謝奕傳桓溫辟爲安西司馬曹植七啟雍容暇豫娯志方外鮑照舞鶴賦散幽襟以驗物偉胎化之僊禽唐太宗詩眺矚散靈襟】獨有靑門餞【三輔黃圖長安城東出南頭第一門曰霸城門民見門色靑名曰靑城門或曰靑門亦曰靑綺門又霸橋在長安東漢人送客至此折栁贈別】羣僚悵別深【揚雄甘泉賦命羣僚歷吉日恊靈辰曹植樂府杯來一何遲羣僚以次行江淹別賦黯然銷魂者惟別而已矣】

軒遊宮十五夜【軒遊宮不詳出處】

行邁離秦國【詩行邁靡靡中心搖搖史記蘇秦列傳秦四塞之國被山帶渭又孔子世家孔子曰秦國𨿽小其志大】巡方赴洛師【易先王以省方觀民設教梁升卿詩從來漢京盛未若此巡方書予惟乙夘朝至於洛師注洛師猶言京師也】路逢三五夜【潘尼詩道逢深識士舉手對吾揖梁元帝詩髙樓三五夜流影入丹墀劉孝綽詩明明三五月垂影當髙樹江總詩三五兔輝成浮雲冷復輕】春色暗中期【梁簡文帝詩春色映宮來庾信詩春色方盈野世說暗中摸索亦得】闗外長河轉【漢書武帝時楊僕徵南越有功恥爲闗外人元鼎三年冬徙函谷闗於新安以故闗爲農庾信詩移住華陰下終爲闗外人鮑照河淸頌長河巨濟異源同淸】宮中淑气遲【出師表宮中府中梁元帝詩莫春多淑气斜影落髙舂】歌鐘對明月【晉語鄭伯納女樂二八歌鐘二肆公賜魏綘女樂一八歌鐘一肆鮑照詩庭下列歌鐘陸機詩明月入我牗子夜四時歌明月照桂林】不減舊遊時【吳均詩不減汲長孺向秀思舊賦追思曩昔遊宴之好】

觀防河俗戱【並序武平一景龍文館記中宗幸梨園命侍臣爲抜河之戱以大麻絙兩頭系十餘小索毎索數人執之以挽力弱爲輸舊唐書薛存誠傳父勝能文嘗作防河賦詞致瀏亮爲時所稱】

俗傳此戱必致年丰故命北軍以求嵗稔【史記呂后紀太尉欲入北軍不得入襄平侯通持節矯內太尉北軍太尉遂將北軍唐六典南軍若今諸尉也北軍若今左右羽林也】

壯徒恆賈勇【史記項羽紀壯士能復飲乎公羊傳秋八月壬午大閱大閱者何簡車徒也徐陵侯安都徳政碑率是驍徒仍開嶺嶠左傳欲勇者賈余餘勇隋書宇文慶傳從武帝攻河陰先登攀堞中石絕而復蘇帝勞之曰卿之餘勇可以賈人也】防拒抵長河【史記王翦傳問軍中戱乎對曰方投石超距注超一作防漢書甘延壽傳少善騎射爲羽林投石防拒絕於等倫注防拒者有人連坐相把據地距以爲堅而能防取之也今人猶有防之戱蓋防拒之遺法吳都賦袒裼徒搏防距投石之部江淹尙書符索鐵防距孤視萬旅晉書孝武帝紀論西逾劍岫而跨靈山北振長河而臨淸洛鮑照河淸頌長河巨濟異源同淸唐太宗詩春搜馳駿骨總轡俯長河】欲練英雄志【禮記孟秋之月天子乃命將帥選士勵兵簡練傑俊魏志曹公法令旣行士卒精練魏志武帝紀注劉備來奔或謂太祖曰備有英雄志人物志艸之精秀者爲英獸之防羣者爲雄江淹爲蕭太尉拜揚州牧章臣景能驗才無假外鏡撰已練志久惻內涯】湏明勝負多【孫子夫未戰而廟算勝者得算多也史記陳丞相世家有尾生孝己之行而無益於勝負之數晉書律曆志望敵知吉防聞聲效勝負百王不易之道也北史齊神武帝紀自東西魏搆兵鄴下毎先有黃黒螘陣闘占者以爲黃者東魏戎衣色黒者西魏戎衣色人間以此候勝負】噪齊山岌嶪【周禮夏官大司馬中冬教大閱及所鼔皆駴車徒皆噪薛道衡詩笳聲喧隴水鼓曲噪漁陽孫子不動如山陳琳武帝賦八部方置山布星陳西京賦疏龍首以抗殿狀巍嵯以岌嶪說文岌嶪山髙貌或作嶫】气作水騰波【左傳夫戰勇气也一鼓作气再而衰三而竭淮南子善用兵者勢如決積水於千仭之隄尉繚子勝兵似水張衡羽獵賦霧合雲集波流雨注木華海賦泱漭澹濘騰波赴勢鮑照書騰次觸天髙浪灌日】預期年嵗稔【易林膏我下土年嵗大茂又倉庫盈億年嵗有息啇人畱連𨿽久有得後漢書明帝紀人無徭役嵗比登稔】先此樂時和【詩小序華黍時和嵗丰宜黍稷也禮記動已而天地應焉四時和焉爾雅四時和爲通正謂之景風梁簡文帝南郊頌畫一之政萬代表於時和三章之律百姓沐於仁壽】

同劉晃喜雨

節變寒初盡【後漢書蔡邕傳邕姓至孝母常滯病三年邕自非寒暑節變未嘗觧襟帶江逌詩髙風催節變王冑樂府栁黃知節變艸緑識春歸徐丘立春詩薄夜迎新節當鑪卽晚寒張說詩嵗後寒初變春前芳未開唐太宗詩送寒餘雪盡太上隱者詩山中無歷日寒盡不知年】時和嵗已春【老子沖气爲和楚詞靑春受謝白日昭春气奮發萬物遽傅咸詩春敷和气百鳥翔鳴梁元帝纂要孟春曰上春初春開春發春獻春首春】繁云先合寸【庾信對雨詩繁云猶暗嶺積雨未開庭謝恵連雪賦寒風積愁雲繁潘尼賦气觸石而結蒸兮云膚合而仰浮尙書太五嶽觸石而出云膚寸而合不崇朝而雨者惟防山云乎注側手爲膚按指爲寸】膏雨自依旬【詩芃芃黍苗陰雨膏之左傳小國之仰大國也如百谷之仰膏雨廣韻十日曰旬鹽鐵論周公太平之時風不鳴條雨不破塊旬而一雨雨必以夜京房易候太平之時十日一雨尸子神農治天下欲雨則雨五日爲行雨旬爲谷雨旬五日爲時雨】颯颯飛平野【楚辭風颯颯兮木蕭蕭鮑照喜雨詩族雲飛泉室劉孝標望雨詩飛雨入階廊梁簡文帝銘鬱鬱翠微遼遼平野】霏霏靜暗塵【詩今我來思雨雪霏霏楚辭云霏霏而承宇梁簡文帝賦得入階雨詩細雨階前入灑砌復沾帷何遜詩夜雨滴空階唐太宗冬狩詩騎斂原塵靜九歌使凍雨兮灑塵】懸知花葉意【梁武陵王紀詩懸知意气薄不著去時衣庾信詩懸知曲不悞無事畏周郎宋玉風賦邸華葉而振气晉書嵇康等傳論一其原本體無爲之用分其華葉開寓言之道史記好學深思心知其意】朝夕望中新【詩溫恭朝夕執事有恪又跂予望之隋煬帝望江南光景好輕彩望中斜梁元帝詩花新摘未舒陽縉詩靑門小苑物華新】

千秋節賜羣臣鏡【唐明皇帝實錄帝以垂拱元年八月五日生於東都開元十七年八月癸亥宴百僚於花萼樓下左相干曜右相說上表請以爲千秋節著之甲令布之天下咸令宴樂羣臣以是日獻甘露醇酎上萬嵗壽酒王公戚裏進金鏡綬帶士庶以結絲承露囊相遺問村社作壽酒宴樂增韻鏡鑑也】

鑄得千秋鏡【軒轅內傳帝防王母鑄鏡十二隨日用之國史補揚州舊貢江心鏡五月五日揚子江心所鑄也】光生百鏈金【釋名鏡景也有光景也新語無膏澤而光潤生不刻畫而文章成晉書輿服志趙武靈王以金貂飾首以爲金取剛彊百鏈不耗貂內勁悍而外柔縟西京雜記戚姫以百鏈金爲彄環照見指骨上以賜侍兒各四枚拾遺記方丈山有池泥色靑百鏈成金】分將賜羣後【書分寶玉於伯叔之國時庸展親又乃日覲四嶽羣牧班瑞於羣後傳後君也荀朂樂歌肆覲羣後爰及卿士後漢書儒林傳序坐明堂而朝羣後登靈臺以望云物】遇象見淸心【莊子至人之用心也若鏡不將不迎應而不藏庾信鏡賦鏡乃照膽照心難逢難值世說顧家婦淸心玉暎自是閨房之秀】臺上冰華澈【鄴中記西臺髙六十七丈上作銅鳯皆銅籠疏雲母幌庾信燈賦捲衣秦後之牀送枕荊臺之上傅休奕大寒賦百川明而不流兮冰凍合於四海劉勰新論火不吹則無外耀之光鏡不瑩必闕內影之照故吹成火之光瑩爲鏡之華】中月影臨【鮑照詩中多佳人謝朓詩中列逺岫庭際俯喬林洞防記帝於望鵠防西起俯月臺臺下穿池登臺以眺月影入池中使宮人乘舟弄月影因名影娥池梁元帝望江中月影詩澄江涵皓月水影若浮天】更銜長綬帶【唐書車服志以雕銜綬帶謂其行列有序也漢武內傳西王母交帶靈飛綬漢官儀綬長一丈二尺法十二月廣三尺法天地人也】畱意感人深【戰國防故敢獻書以聞惟君王之畱意焉韓詩外傳子夏曰實之與實如膠如漆虛之與虛如冰見日君子可不畱意哉漢書藝文志遊文於六經之中畱意於仁義之際禮記樂也者聖人之所樂也而可以善民心其感人深其移風易俗故先王著其教焉】

送趙法師還蜀因名山奠簡【唐六典道士有三號其一曰法師唐詩紀事趙法師觀宇在今蜀州新津縣史記封禪書天子祭天下名山大川諸侯祭其疆內名山大川詩上下奠瘞疏奠謂置之於地瘞謂埋之於土蔡邕獨斷防者簡也其制長二尺短者半之釋名簡間也編之篇篇有間也劉義公詩金牒封梁父玉簡禪太山】

道家奠靈簡【史記禮書孝文好道家之學山海經山實生良玉黃帝取山之防投之鐘山之陰雲笈七籖軒轅黃帝以所佩靈寶五符眞文書金簡一通封於鐘山一通藏於宛委之山史記封禪書防山封廣丈二尺髙九尺其下則有玉牒書書祕桓譚新論修封防山瘞玉太宗注凡封山則埋玉】自昔仰神仙【詩自古在昔漢書郊祀志燕齊方士言有神仙祭祀致福之術者以萬數天隱子在人曰人仙在天曰天仙在地曰地仙在水曰水仙能變通曰神仙】眞子今將命【漢書藝文志神仙者所以保性命之眞而遊方於外者也眞誥夫得爲眞人者事事皆盡得眞也徐陵碑法王眞子論語闕黨童子將命沈佺期詩古今貴將命】蒼生福可傳【書帝光天之下至於海隅蒼生通鑑開元十三年明皇帝封泰山帝問禮部侍卽賀知章曰前代玉牒之文何故祕之對曰或宻求神仙故不欲人見帝曰吾爲蒼生祈福耳乃出玉牒宣示羣臣唐樂章聆愾息僾周旋九韶徧百福傳】江山尋故國【蔡邕任巴郡太守謝表巴土長逺江山修隔華陽國誌蜀之爲邦天文井絡輝其上地理岷嶓鎭其域五嶽華山表其陽四凟汶江出其徼顏延之詩故國多喬木空城凝寒云】城郭信依然【釋名城盛也盛受國都也郭廓也廓落在城外也搜神記有白鶴集於遼東華表言曰有鳥有鳥丁令威去家千嵗今來歸城郭如故人民非列仙傳蘇耽仙去後有白鶴十數隻集郡東門樓上一隻以口書字曰城郭是人民非三百甲子當復歸咸謂是耽南史沈文季傳依然猶有故情】二室遙相望【一統志逍遙山在成都府簡縣西三十里山北有層崖崖有東西二室西室後有丹竈又有石窟揚雄河東賦登六觀而遙望兮聊浮游以經營水經注山堂水殿煙寺相望】云回洞裏天【水經注方嶺雲回奇峯霞舉張恊七命翕忽揮霍云回風行茅君內傳洞天三十六所乃眞仙所居宋之問詩人隔壺丘地龍遊洞裏天】

幸蜀西至劍門【唐書明皇紀天寶十七載七月庚辰次蜀都又地理誌劍南道劍州普安郡縣劍門寰宇記劍州劍門縣諸葛武侯相蜀於此立劍門以大劍山至此有隘束之路故曰劍門一統志大劍山在劍州北二十五里一名梁山山海經髙梁之山西接岷崌東引荊衡劉儀鳯劍閣記云梁山之險蜀所恃以爲外戶卽此其山峭壁中斷兩崖相嵚如門之辟如劍之植故又名劍門山】

劍閣橫云峻【水經注小劍戍北去大劍三十里連山絕險飛閣相通故謂之劍閣也左思蜀都賦緣以劍閣阻以石門注劍閣谷名自蜀通漢中道一由此背有閣道在梓潼郡東北郭璞贊華嶽雲峻削成四方沈約銘表峻蒼云張載劍閣銘窮地之險極路之峻】鑾輿出狩回【班固西都賦乘鑾輿備法駕書五載一巡守詩東有甫艸駕言行狩顏延之詩虞風載帝狩夏諺頌王遊】翠屏千仭合【盧山後錄淸輝閣對廬阜如靑天翠屏孫綽遊天臺山賦踐莓苔之滑石摶壁立之翠屏列子周穆王築中天之臺其髙千仞枚乘七發上有千仭之峯劍閣銘壁立千仭】丹嶂五丁開【水經注石路崎嶇巖嶂峻崄沈約鐘山詩郁律構丹巘崚嶒起靑嶂華陽國誌蜀有五丁力士能移山秦恵王作石牛五頭朝防金其後曰牛便金蜀人悅之使使請石牛王許之乃遣五丁迎石牛秦從石牛道伐蜀】灌木縈旗轉【詩集於灌木左思詩何事待嘯歌灌木自悲吟謝靈運山居賦灌木森沈以防茂梁簡文帝七勵丹旌風轉碧幔云移】仙云拂馬來【蕭詮詩別有仙雲起時向楚王宮張融海賦通云交拂連韻共風庾信詩云低馬上人梁元帝詩拂馬似塵飛陳後主詩髻影雜云來】乘時方在徳【吳越春秋湯武乘四時之利而制夏殷史記吳起傳魏武侯浮西河而下中流顧而謂吳起曰美哉乎山河之固此魏國之寶也起對曰在徳不在險劍閣銘興實在徳險亦難恃】嗟爾勒銘才【晉書張載傳載博學有文章太康初至蜀省父道經劍閣載以蜀人恃險好亂因著銘以作誡益州刺史張敏見而奇之表上其文武帝遣使鐫之於劍閣焉劍閣銘勒銘山阿敢告梁益】

同玉眞公主過大哥山池【唐書中宗八女傳玉眞公主字持盈封崇昌縣主髙宗孫睿宗女弟張九齡勅賜寧王池宴詩序開元三年春上幸寧王第敍家人禮上曰大哥作好主人阿瞞但謹爲上客舊唐書讓皇帝憲傳憲於勝業坊東南角賜宅明皇於興慶宮西南置樓題曰花萼相輝之樓時登樓聞音樂聲卽召升樓同榻宴謔或便幸其第賜金分帛厚其歡賞】

地有招賢處【史記燕世家燕昭王卑身厚幣以招賢者漢書梁孝王傳孝王築東苑方三百里招延四方豪傑劉潛詩尙識招賢閣猶懷愛士風】人傳樂善名【後漢書東平王蒼傳王朝京師月餘還國帝手詔國中傳曰日者問東平王處家何等最樂王言爲善最樂其言甚大副是腰腹矣沈烱始興昭烈王碑東平之樂善陳思之麗藻禮記夫防達於樂而不達於禮是以傳於此名也】鶩池尋九達【王筠詩春生鴈鶩池爾雅一達謂之道路二達謂之岐旁三達謂之劇旁四逹爲之衢五達謂之康六達謂之莊七達謂之劇驂八達謂之崇期九達謂之逵水經注通逵九達】龍岫對層城【西京雜記梁孝王好宮室苑囿之樂築兔園有落猿石棲龍岫淮南子昆侖山有層城九重世說遙望層城丹樓如綺】桂月先秋冷【虞喜安天論月中仙人桂樹今視其初生見仙人之足漸已成形江總七夕詩漢曲天楡冷河邊月桂秋庾信文桂月危懸風泉虛韻又黃帝見廣成子贊疎雲卽雨落木先秋顏延之詩秋至恆早寒】蘋風向晚淸【宋玉風賦夫風生於地起於靑蘋之末梁昭明太子詩霏云出翠嶺涼風起靑蘋陰鏗詩向晚判勝朝宋文帝詩林下夕風淸梁簡文帝詩帷風依夜淸】鳯樓遙可見【晉宮閣名洛陽有鳯凰樓總章觀儀鳯樓在觀上觀之南別有翔鳯樓顧野王詩鳯樓臨廣陌江淹詩鳯樓簫管開庾信詩中天遙可望終防仰鵾弦】彷佛玉簫聲【司馬相如子虛賦忽忽若神仙之彷佛列仙傳蕭史秦穆公時人善吹簫公以女弄玉妻之乃教弄玉吹簫作鳯鳴有鳯凰來止其屋夫妻同鳯凰飛去秦人作鳯女祠於雍宮世有簫聲李百藥笙賦挫玉簫之淸管庾信玉帳山銘長聞鳯笛永聽簫聲鮑照升天行鳯臺無還駕簫管有遺聲】

禦選唐詩卷十

欽定四庫全書

禦選唐詩卷十一

五言律

虞世南【字伯施余姚人沈靜寡欲精思讀書至累旬不盥櫛文章婉縟見稱於僕射徐陵在隋官祕書郎入唐爲秦府記室參軍遷太子中舍人歷宏文館學士祕書監太宗稱其徳行忠直博學文辭書翰爲五絕】

發營逢雨應詔

豫遊欣勝地【夏諺一遊一豫爲諸侯度晉書孫統傳論窮觀勝地防其心焉】皇澤乃先天【張衡應防皇澤宣洽海外混同陸機謝表皇澤廣被恵濟無逺傳咸詩悠悠建平皇澤未流朝選於眾惟子之授易先天而天弗違後天而奉天時陸機文威先天而蓋世】油云陰禦道【孟子天油然作云司馬相如封禪文自我天覆云之油油漢書音義油油云行貎西京雜記雨雲曰油云劉孺侍宴詩芝殿延景畫室冩油云郭璞詩羽蓋停雲陰陸機苦寒行陰雲興巖側庾肩吾喜雨詩濕風含酒气陰雲助麥寒後漢書虞延傳帝乃臨禦道之館】膏雨潤公田【詩芃芃黍苗陰雨膏之左傳季武子曰小國之仰大國如百谷之仰膏雨焉賈山至言元年膏雨降五穀登王融策秀才文歌皇華而遣使賦膏雨而懷賔易雨以潤之晉書梁武昭王傳信乾坤之相成庻物希風而潤雨詩雨我公田遂及我私漢書元帝紀以三輔太常郡國公田及苑可省者振業貧民曹植詩經彼公田樂我稷黍】隴麥霑逾翠【禽經澤雉啼而麥齊】

【注澤雉爲商庚春季之月始鳴麥平隴也王僧逹詩麥隴多秀色楊園流好音庾信詩藜牀負日臥麥隴帶經鋤張正見詩淸風吹麥隴細雨濯梅林詩旣霑旣足漢時謠小麥靑靑大麥枯劉勰新論春蕊𨿽茂假朝露而抽翠】山花濕更燃【徐陵山齋詩山花臨席舞水影照歌牀庾信初晴詩濕花飛未逺陰雲斂尙低梁元帝詩林間花欲燃張正見賦苔畫波文花然栁色吳尙之詠鄰女詩貌同朝日麗裝近午花然】稼穡良所重【書君子所其無逸先知稼穡之艱難乃逸詩稼穡維寶代食維好何晏景福殿賦覩農人之耘耔亮稼穡之艱難漢書董仲舒說上曰春秋他谷不書至於麥禾不成則書之以此見聖人於五穀最重麥與禾也】方復悅丰年【詩丰年多黍多稌漢書郊祀志詔曰朕親飭躬齋戒親奉祀爲百姓防嘉气獲丰年焉鹽鐵論永其世而丰其年】

侍宴歸鴈堂【釋氏要覽毗捨離爲佛作堂形如鴈字故名鴈堂】

歌堂臨緑水【鮑照蕪城賦藻扄黼帳歌堂舞閣之基沈約詩裾開臨舞席防拂繞歌堂南史庾杲之傳庾景行泛緑水依芙蓉何其麗也張華詩俯臨緑水流】舞館接金塘【謝靈運詩舞館識余基歌梁想遺囀劉楨詩芙蓉散其華菡蓞溢金塘鮑照詩彪炳此金塘藻耀君玉池】竹開霜後翠【左思吳都賦竹則苞筍抽節往往縈結緑葉翠莖冒霜停雪王儉靈丘竹賦翠葉與飛雪爭榮唐太宗竹詩翠葉負寒霜】梅動雪前香【陰鏗詩春近寒𨿽轉梅舒雪尙飄陳後主梅花落詩映日花光動迎風香气來蘇子卿詩只言花是雪不信有香來】鳬歸初命侶【張衡西京賦奮隼歸鳬沸卉砰訇江總詩歸鳬沸卉同亂下方塘中鮑照鳴雁行齊行命侶入云漢】鴈起欲分行【沈約雁詩懸飛竟不下亂起未成行王褒雁詩霜多聲轉急風疎行屢稀】刷羽同棲集【沈約雁詩刷羽同揺漾一舉還故鄕王冑雁詩何如侶泛泛刷羽戱方塘庾肩吾雁詩依檐本相賀近幕願同棲謝朓詩椅梧何必零歸來共棲集】懷恩愧稻粱【後漢書卓茂傳人納其訓吏懷其恩鮑照鵞賦空穢君之園池徒慙君之稻粱庾信詩未知稻粱鴈何時能報恩】

陳叔達【字子聰陳宣帝第十六子也善容止有才學在陳封義陽王十餘嵗侍宴賦詩十韻援筆便就入隋爲絳郡通守歸唐授丞相府主簿與溫大雅同掌機宻進黃門侍郎兼納言封江國公貞觀中拜禮部尙書集十五卷】

早春桂林殿應詔【傅休奕詩嘉慶形三朝羙徳揚初春王褒詩細栁發新春案桂林殿無考後漢書杜林傳時諸王傅數被引命或多交遊不得應詔惟林守愼有召必至案陳思王曺植有應詔詩】

金鋪照春色【司馬相如長門賦擠玉戶以撼金鋪兮聲嘈吰而似鐘音崔駰七依反宇垂阿洞門金鋪丹柱雕楹飛閣層樓魏文帝樂府排金鋪坐玉堂風塵不起天气淸涼謝朓詩宛洛佳遨遊春色滿皇州梁簡文帝詩春色暎宮來先發院邊梅沈約詩山光浮水至春色犯寒來】玉律動年華【後漢書律曆志殿中候用玉律十二惟二至乃候靈臺用竹律拾遺記師延在軒轅之世爲司樂之官及殷時總修三王五帝之樂拊一弦琴則地只皆升吹玉律則天神皆降南史徐陵傳時有冒進求官者乃爲書宣之曰今衣冠禮樂日富年華何可猶作舊意庾信卭竹杖賦年華未暮】朱樓云似蓋【後漢書馮衍傳伏朱樓而四望兮采三秀之華英謝朓詩逶迆帶緑水迢逓起朱樓司馬相如大人賦屯余車其萬乘兮綷云蓋而樹華旗郭璞詩云蓋隨風回】丹桂雪如花【南方艸木狀交趾置桂園桂有三種葉如柏葉皮赤者爲丹桂葉似柿葉者爲菌桂葉似枇杷者爲牡桂左思吳都賦洪桃屈盤丹桂灌叢瓊枝抗莖而敷蘂珊瑚幽茂而玲瓏庾信詩雪花深數丈冰牀厚尺餘】水防銜階轉【梁元帝登堤望水詩髙岸翻成浦曲港反通舟】風條出栁斜【範云詩風條振風向霜葉防霜枝北史栁昻傳楊素嘗於朝堂見昻子調獨立曰栁條通體弱獨搖不須風】輕輿臨太液【左思吳都賦輕輿安轡以經隧樓船舉帆而過肆張華賦輶軒停蓋輕輿托陰漢書郊祀志北治大池漸臺髙二十餘丈名曰泰液案太古作泰張衡東都賦太液昆明鳥獸之囿傳休奕栁賦太液渥流朝露未晞】湛露酌流霞【詩序湛露天子燕諸侯也詩湛湛露斯在彼丰艸湛湛露茂盛貌楚辭吸湛露之浮源兮潄凝霜之雰雰江淹詩願垂湛露恩信我皎日期揚雄甘泉賦噏淸云之流霞兮飲若木之露英江總納袍賦解女蘿之山帶佩流霞之羽服】

李百藥【字重防定州安平人七嵗能屬文隋時襲父徳林爵爲太子通事舍人兼學士唐太宗重其名拜中書舍人授太子右庻子百藥藻思沈鬱尢長五言𨿽樵童牧子亦皆吟諷】奉和正日臨朝應制【書月正元日四民月令正月之朔是謂正日唐書禮樂志皇帝元正受羣臣朝賀漢書成帝紀贊臨朝淵嘿端嚴若神】

化歷昭唐典【漢書律曆志三統者天施地化人事之紀也晉書律曆志治律之道必審日月之行然後可以上考天時下察地化王僧孺謝歷表九瀛仰化萬防依朔庾肩吾書品序玉曆頒正而化俗書堯典乃命羲和欽若昊天歷象日月星辰敬授人時楊雄羽獵賦修唐典匡雅頌孫綽天臺山賦應配天於唐典齊峻極於周詩】承天順夏正【易至哉坤元萬物資生乃順承天書欽若昊天注若順也史記曆書夏正以正月殷正以十二月周正以十一月蓋三王之正若循環窮則反本白虎通正朔有三何本天有三統謂三微之月也王者當奉順而成者故受命各統一正也三微者何陽气始施萬物動微而未著也夏以十三月爲正律中太簇言萬物始簇而生張衡東京賦夏正三朝庭燎晰晰注夏家建寅之正】百靈警朝禁【抱朴子黃帝生而能言役使百靈隋書髙帝紀祀上帝而理兆人和百靈而利萬物又音樂志九關洞開百靈環列張衡西京賦徼道外周千廬內附尉衛八屯警夜巡晝注警備不虞獨防天子所居曰禁中又禁中者門戶有禁非侍禦者不得入】三辰揚斾旌【左傳三辰旂旗昭其明也注三辰日月星也畫於旌旗以象日月之明詩蕭蕭馬鳴悠悠斾旌釋名雜帛爲斾以雜色綴其邊爲翅尾也又析雨爲旌旌精也有精光也】充庭富禮樂【東京賦龍輅充庭云旗拂霓晉書樂志正旦大防行禮歌嘉防置酒嘉賔充庭隋書禮儀志文物充庭有司執簡紀年號日朔易富有之爲大業禮記其功大者其樂偹其治辧者其禮具謝朓詩民和禮樂富許善心奉和受朝詩禮殫五瑞輯樂闋九功成唐書禮樂志元正朝賀尙捨設禦幄於太極殿羣臣客使等次東西朝堂展懸置案陳車輿歌者琴瑟升座笙管立階間】髙宴齒簮纓【南史沈烱傳指栢梁而髙宴庾信文平樂髙宴金華說經唐書禮樂志元旦賜酒皆起再拜立受觶就席坐酒行十二巡降階再拜復位陸機謝平原內史表冕冠乘軒仰齒貴遊何妥詩小臣屬千載時幸預簮纓陳後主詩簮纓今盛此俊乂本多名】獻壽符萬嵗【傅休奕詩臨軒進爵獻壽翩翩唐書禮樂志光祿卿酌酒一爵授上公上公授殿中監進爵禦前上公退北面跪稱具官某言元正首祈謹上千秋萬嵗續漢書正朝受賀二千石以上稱萬嵗宋書樂志陛下長懽樂永世與天符】移風韻九成【孝經移風易俗莫善於樂禮記樂行而倫淸耳目聰明血气和平移風易俗天下皆寧庾信詩安歌韻八風書簫韶九成鳯皇來儀曹植請赴元正表耳存九成目想率舞王沈正防賦備六代之象舞兮釐簫韶於九成】

楊師道【師道字景猷華陰人隋宗室也精警有才思入唐尙桂陽公主封安徳郡公貞觀中拜侍中參預朝政遷中書令罷爲吏部尙書師道善艸工詩每與有名士燕集歌詠自適帝毎見其詩必吟諷嗟賞後賜宴帝曰聞公毎酣賞捉筆賦詩如宿搆者試爲朕爲之師道再拜少選輙成無所竄定一座嗟伏】

初秋夜坐應詔

玉琯涼初應【晉書律曆志黃帝作律以玉爲管長尺六孔爲十二月音至舜時西王母獻昭華之琯以玉爲之及漢章帝時零陵文學奚景於冷道舜祠下得白玉琯則古者又以玉爲管矣以玉者取其體含亷潤也韻防管或作琯梁簡文帝序气冷金扉霜浮玉管虞茂詩玉琯正吟風劉鑠詩昊天淸且髙秋气發初涼謝朓七夕賦朱光旣夕涼云始浮潘嶽詩淸商應秋至】金壺夜漸闌【周禮挈壺氏下士六人注壺盛水器也世主挈壺水以爲漏陸機刻漏賦挈金壺以南羅藏幽水而北戢梁簡文帝詩洞門扉未掩金壺漏已催蔡琰胡笳十八拍更深夜闌兮夢汝來斯】滄池流稍潔【張衡西京賦頋臨太液滄池港沆沈約九日侍宴詩上林葉下滄池水寒長安記建章宮有太液池注太液池色滄故曰滄池孫綽庾司空碑挹淸瀬之潔流法苑珠林或如止水乍有潔流】仙掌露方漙【史記漢武帝紀作栢梁銅柱承露仙人掌之屬三輔故事建章宮承露盤以銅爲之上有仙人掌班固西都賦抗仙掌以承露張衡西京賦立修莖之仙掌承云表之淸露詩零露漙兮徐陵與王僧智書靑葽已介白露方漙江淹詩檐前露已漙】鴈聲風處斷【薛道衡詩霜天斷鴈聲胡師耽詩飛鴈遺寒聲阮卓風詩吹云旅鴈斷祖孫登紫驑馬嘶從風處斷】樹影月中寒【梁元帝闗山月月中有桂樹流影自徘徊謝朓髙松賦當月露而流影梁昭明太子詩月落林余影庾信詩樹寒條更直】爽气長空淨【晉書王徽之傳西山朝來致有爽气唐太宗詩夕霧結長空虞世南詩髙天淨秋色】髙吟覺思寛【古樂府佇立吐髙吟嵇康琴賦慕老童於騩隅欽泰容之髙吟郭璞登百尺樓賦情渺然以思逺鮑照詩願君裁悲且減思聴我抵節行路吟】

上官儀

詠雪應詔

禁園凝朔气【班固西都賦西郊則有上苑禁苑林麓藪澤顏延之曲水詩序南除輦道北淸禁苑庾信華林園馬射賦皇帝翊四校於仙園回六龍於天苑唐太宗詩飛蓋去西園蘭橈遊翠渚庾肩吾雪詩凝瑛結井泉唐太宗望雪詩素雪曉凝華蕭子範詩連翩辭朔气木蘭詩朔气傳金柝】瑞雪掩晨曦【庾肩吾詩瑞雪墜堯年徐陵雪詩豈若天庭瑞輕雪帶風斜張正見詩同云遙映嶺瑞雪近浮空謝恵連雪賦掩日韜霞梁昭明太子香鑪賦匿丹曦於西嶺】花明棲鳯閣【陳子梁詩峯迥雜花明唐太宗詩花明菊照叢尙書中候堯卽位七十載鳯皇止庭巢阿閣謝靈運詩朝遊登鳯閣鮑照淩雲樓序鳯閣起於漢京】珠散影娥池【張載安石橊賦剖之則珠散含之則冰釋三輔黃圖影娥池武帝鑿以玩月其旁起望鵠防以眺月影入池中使宮人乘舟弄月影亦名眺蟾臺梁簡文帝雪詩入池雪不積】飄素迎歌上【王融阻雪聨句飄素瑩檐澑沈約秦箏曲迎歌度舞遏歸風】翻光向舞移【張纉南徵賦翻光轉彩出沒遙漾王筠約法師碑浴日含星翻光池沼張正見春雪詩還取長歌處帶曲舞春風陸慧曉詩旌翻玉華晦神轉雲光移】幸因千里暎【裴子野詩飄颻千里雪倐忽度龍沙劉孝綽對雪詩詎比咸池曲飄颻幹裏飛宋齊語孫康家貧常映雪讀書】還繞萬年枝【西京雜記初修上林苑羣臣逺方各獻美樹有千年長生樹萬年長生樹謝朓詩風動萬年枝沈約詩髙梨有繁露何減萬年枝】

王勃

仲春郊外【月令仲春之月始雨水桃始華梁元帝纂要二月仲春亦曰仲陽爾雅邑外謂之郊】

東園垂栁徑【竹書紀年黃帝軒轅氏洛水之上有鳯凰集不食生虫不履生艸或止帝之東園或巢於阿閣或鳴於庭庾信行雨山銘橫藤礙路垂栁低人虞綽詩桃蹊日影亂栁徑和風起】西堰落花津【增韻堰埭也徐陵詩落花承步履流澗冩行衣梁元帝詩落花灑行路垂栁拂砌塵梁簡文帝詩落花依度幰垂栁拂行輪】物色連三月【何遜詩華池物色曛吳孜詩物色類如此鮑照詩物色延暮思丘遅與陳伯之書暮春三月江南艸長雜花生樹羣鶯亂飛蕭慤春賦二月鶯聲才欲斷三月春風已復流】風光絕四鄰【王險詩風光承露照霧色防蘭暉庾信詩日色臨平樂風光滿上蘭左傳諸侯守在四鄰庾信詩昨夜鳥聲春驚鳴動四鄰】鳥飛春覺曙【詩有鳥髙飛丘遲詩巢空初鳥飛江總詩忽聽鳥鳴曙】魚戱水知春【古樂府魚戱蓮花東潘尼逸民吟遊魚羣戱翔鳥髙飛沈約春詠詩碧水復盈淇梁簡文帝詩結艸早知春】初晴山院裏【江總詩初晴原野開宿雨潤條枚王冑詩初晴物候涼夕景照山荘王臺卿詩匍匐入山院】何處染囂塵【左傳公欲更晏子之宅曰子之宅近市湫隘囂塵不可以居桓法闓初入山詩當知勝地逺於此絕囂塵劉孝綽詩案牘罷囂塵】杜審言【字必簡襄陽人善五言詩工書翰少與李嶠崔融蘇味道爲文章四友擢進士第性矜誕嘗語人曰吾文章合得屈宋作衙官吾書迹合得王羲之北靣累轉洛陽丞武后召見令賦歡喜詩甚見嘉賞授著作佐郎遷膳部員外郎神龍中流峯州尋入爲修文館直學士】奉和七夕宴兩儀殿應制【崔寔四民月令七月七日其夜設酒脯時果散香粉於筵上祈請於河鼓織女言此二星神當防守夜者咸懷私願曹植九詠目牽牛兮眺織女交有際兮防有期傳休奕擬楚辭七月七日牽牛織女防天河舊唐書髙祖紀貞觀八年髙祖防西突厥使者於兩儀殿長孫無忌上千萬嵗壽六典兩儀殿在太極殿後常日聴朝視事蓋古之內朝隋曰中華殿雍錄西內太極殿卽朔望受朝之所蓋正殿也太極之北有兩儀殿卽常日受朝之所也】

一年銜別怨【謝恵連七夕詠牛女詩云漢有靈匹彌年闕相從謝荘詩俱傾環佩怨共歇浹年心江淹詩流忿辭南澨銜怨別西津謝朓七夕賦嗟蘭夜而難永泣防促而怨長梁武帝詩怨咽雙念斷淒悼兩情懸】七夕始言歸【庾肩吾奉使江州七夕詩九江逢七夕初弦值早秋謝恵連詩昔離秋已兩今聚夕無雙詩言旋言歸又薄言還歸】斂淚開星靨【嵗時記七夕雨名灑涙雨傅休奕詩觀者收淚並慨慷說文靨頰輔也廣韻靣上靨子古歌淚痕猶尙在笑靨自然開梁簡文帝詩夢咲開嬌靨眠鬟壓落花陳後主詩靨色隨星去髻影雜云來庾信詩靨上星稀黃中月落】微步動云衣【曹植洛神賦淩波微步羅襪生塵七啟散樂雙飾微步中閨何遜七召折纎腰以微步呈皓腕於輕紗楚辭靑雲衣兮白霓裳王眘七夕詠織女詩落月移妝鏡浮雲動別衣】天回兔欲落【張華勵志詩太儀斡運天回地遊蜀都賦流漢湯湯驚浪雷奔望之天回卽之云昬傅休奕擬天問月中何有白兔藥庾肩吾詩姮娥隨月落庾信七夕賦兔月初落羊燈次安】河曠鵲停飛【詩倬彼云漢箋云漢謂天河也謝朓七夕賦悵漢渚之夕漲欣河廣之旣梁劉孝儀詠織女詩含嬌渡淺河江總詩織女今夕渡銀河當見新秋停玉梭淮南子烏鵲塡河成橋而渡織女庾肩吾詩離語雕陵鵲塡河未可飛】那堪盡此夜【庾肩吾七夕詩離情忿促夜別後對空機張文恭詩餘懽夕漏盡怨結曉驂啼王眘詩歡逐今霄盡愁隨還路歸】復往弄殘機【徐陵織婦詩弄機行掩淚彌令織素遲子夜歌理絲入殘機何悟不成匹王眘詩猶將宿昔淚更上去年機】

蓬萊三殿侍宴奉勅詠終南山【唐書大明宮貞觀八年置髙宗攺曰蓬萊宮南部新書大明宮中有龍徳殿其殿三靣亦以三殿爲名雍錄終南山橫亙闗中西南起秦隴東徹藍田相去亙八百里而連綿據其南者皆此一山也一統志終南山在西安府城南五十里】

北斗掛城邊【三輔黃圖城南爲南斗形北爲北斗形至今人呼漢京城爲斗城隋焬帝詩洛陽城邊朝日暉】南山倚殿前【詩幽幽南山括地誌終南山一名南山唐防要蓬萊宮北據髙原南望爽塏每天明日朗南望終南山如指掌後漢書明帝紀永平十七年芝艸生殿前】云標金闕迥【庾闡遊仙詩玉樹標雲翠蔚靈崖獨防奇卉神異經西北荒中有二金闕髙百丈徐陵詩架嶺承金闕李巨仁詩雲開金闕迥】樹杪玉堂懸【髙麗定法師詩樹杪鎭搖風宋玉風賦徜徉中庭北上玉堂孫綽遊天臺山賦玉堂陰映於髙隅】半嶺通佳气【晉書阮籍傳籍於蘇門山遇孫登與商略終古及棲神道气之術登皆不應籍因長嘯而退至半嶺聞有聲若鸞鳯之音響乎巖谷乃登之嘯也唐太宗詩云凝愁半嶺後漢書气佳哉鬱鬱蔥蔥梁元帝詠霧詩乍若飛煙散時如佳气新】中峯繞瑞煙【庾信詩黿橋浮少海鵠蓋度中峯土褒詩中風雲已合絕頂日猶明梁簡文帝頌停瑞气於三危泛祥煙於五部】小臣持獻壽【呂氏春秋湯師小臣庾信詩小臣欣寓目還知奉防昌傅休奕詩進爵獻壽翻翻詩如南山之壽張正見詩願獻南山壽明明奉萬年】長此戴堯天【史記帝堯者其仁如天】

梨園亭侍宴應制【三輔黃圖云陽車箱阪下有梨園一頃梨數百株靑翠繁宻望之如車蓋雍錄梨園在光化門北光化門者禁苑南面西頭第一門在芳林景曜門之西也北史牛傳據燕禮諸侯宴則賔及卿士大夫脫屨升堂是知天子宴則三公九卿並升堂左傳臣侍君燕過三爵非禮也案謝荘有侍宴蒜山詩又有詠牛女應制詩】

年光陌上發【唐太宗詩韶光開令序淑气動芳年後漢書崔琦傳琦耕於陌上懷書一卷息輙偃而詠之何遜詩陌上馳驅人行歌自侈靡徐陵侯安都徳政碑陌上成陰桑中可詠】香輦禁中遊【晉太康起居注齊王歸藩詔賜香衣輦一乘漢書昭帝紀帝姊鄂邑公主共養省中注伏儼曰蔡邕云本爲禁中門閣有禁非侍禦之臣不得妄入行道豹尾中亦爲禁中孝元皇后父名禁避之故曰省中】艸緑鴛鴦殿【栁惲詩深庭秋艸緑飛燕外傳帝居鴛鴦殿便房省宮簿樊嬺上簿王筠詩日照鴛鴦殿萍生雁鶩池徐陵詩宮中本造鴛鴦殿爲誰新起合懽樓】花紅翡翠樓【梁簡文帝詩翠网隨煙碧丹花映日紅庾信行雨山銘艸緑衫同花紅面似李尢平樂觀賦大廈累而鱗次成岧嶤之翠樓江淹楚辭日華粲於芳閣月波披於翠樓】天杯承露酌【漢書武帝紀作栢梁銅柱承露仙人掌之屬梁元帝攝山棲霞寺碑通气承露含香暎日庾信詩定取流霞气時添承露杯】仙管雜風流【梁昭明太子啟花明麗月光浮竇氏之機鳥弄芳園韻響王喬之管陳後主詩餘暉照斜日流風暢八音】今日陪歡豫【荀子欲觀千載則審今日曹植詩今日同堂出門異鄕晉太康起居注太康元年詔曰江表初平天下同其歡豫王公卿士各奉禮稱慶其於東堂小防設樂使加於常摯虞觀魚賦旣懽豫而不倦願窮晝而兼夜】皇恩不可酬【吳質詩念防聖主恩榮爵與眾殊岑文本詩天文光七政皇恩被九區禇亮詩懷徳良知久酬恩識命輕】

和晉陵陸丞早春遊望【一統志江南常州府晉爲晉陵郡晉陵縣唐書百官志上州置丞一人京縣丞二人上中下縣丞各一人】

獨有宦遊人【玉篇宦仕也漢書司馬相如傳長卿久宦遊不遂而來過我】偏驚物候新【江總詩臘月正月早驚春魏帝律曆志推七十二候因冬至虎始交後五日一候梁簡文帝賦嘆物候之推移陽縉詩靑門小苑物華新】雲霞出海曙【淮南子四海之云注立春後四海出云潘嶽海賦陰霖則興雲降雨陽霽則吐霧耀日木華海賦霞錦散文於沙汭之際庾闡海賦暎曉云而色曙】梅栁渡江春【梁簡文帝梅花賦梅花獨早偏能識春又箏賦防春風之入栁吳均詩春從何處來拂水復驚梅王褒詩細栁發新春陸凱詩江南何所有聊贈一枝春】淑气催黃鳥【湛方生懷春賦𨿽四時之平分何陽節之淸淑日婉孌以舒和气有仁而無肅陸機樂府蕙艸饒淑气時鳥多好音梁元帝纂要春節曰淑節鳥曰候鳥詩黃鳥於飛禽經倉庚一名鸝黃黃鳥也亦曰楚雀亦曰商庚王儉詩黃鳥弄春飛】晴光轉緑蘋【唐太宗詩晴光脆栁枝禮記季春之月萍始生爾雅萍蓱其大者蘋爾雅翼蘋葉正四方中折如十字根生水底葉敷水上不若小浮萍之無根而漂浮也傳亮賦樂緑蘋之在流江淹詩江南二月春東風轉緑蘋】忽聞歌古調【世說桓子野每聞淸歌輙喚柰何晉書嵇康傳康嘗遊洛西暮宿華陽亭引琴而彈夜分有客詣之稱是古人與康共談音律因索琴彈之而爲廣陵散聲調絕倫】歸思欲霑巾【陶潛詩綿緜歸思紆說文巾佩巾也張衡四愁詩側身北望涕沾巾】

李嶠

長寧公主東莊侍宴【唐書諸公主傳長寜公主韋庻人所生下嫁楊愼交造第東都又取西京髙士亷第左金吾衞故營合爲宅築山浚池帝及後數臨幸置酒賦詩】

別業臨靑甸【石崇思歸引序肥遁於河陽別業宋書謝靈運傳移籍防稽修營別業傍山帶江盡幽居之羙謝朓詩結軫靑郊路顏延之詩徘徊眷郊甸】鳴鑾降紫霄【左傳錫鸞和鈴昭其聲也四者皆鈴之類動則有聲史記司馬相如傳建翠旗鳴玉鸞班固西都賦大輅鳴鸞注凡馭輅儀以鑾和爲節鄭曰鑾在衡和在軾皆以金鈴也阮籍詩佩玉鳴鑾庾肩吾爲武陵王拜儀同章宅慶紫霄聯休皇極南史朱升傳升紫霄之丹地】長筵鵷鷺集【張恊洛禊賦羅尊列爵周以長筵潘嶽閒居賦席長筵列孫子梁簡文帝南郊頌序運謐時平鵷鷺咸修其文徳隋書音樂志懷黃綰白鵷鷺成行禽經注鷺小不逾大飛有次序百官之象也薛道衡詩萬方皆集防】仙管鳯皇調【梁簡文帝臨安公主集序鳯梧遐逺淸管遼亮庾信詩細管調歌曲又周祀五帝歌管猶調於陰竹聲未入於春弦書簫韶九成鳯皇來儀漢書律曆志黃帝制十二筩以聴鳯之鳴其雄鳴六雌鳴亦六比黃鐘之宮而皆可以生之是爲律本列仙傳蕭史教弄玉吹簫作鳯皇聲鳯皇來止其屋又王子喬好吹笙作鳯鳴庾信周宗廟歌律定鳯皇馴】樹接南山近【梁武帝賦樹接淸陰詩終南何有有條有梅又如南山之壽五經要義終南山長安南山也一名太乙胡師耽終南山詩結廬終南山西北望帝京】煙含北渚遙【梁元帝賦登樓一望逺樹含煙江淹詩沅湘含翠煙楚辭帝子降兮北渚陸機詩北渚盈軿軒】承恩咸己醉【晉書劉宏傳贊和季承恩建旟南服按宏字和季傅休奕詩坐咸醉兮沾歡詩厭厭夜飲不醉無歸後漢書班固傳皇懽浹羣臣醉】戀賞未還鑣【張衡周天大象賦蓋屋喧轟而宴賞梁簡文帝詩芳年畱帝賞庾肩吾奉和泛舟漢水詩陪歌承睿賞接禮侍恩筵詩猶車鸞鑣注鑣馬銜也江總文玉鸞回鑣金門洞啟】

奉和幸白鹿觀應制【宋敏求長安志白鹿觀在臨潼縣西南一十五里驪山中本驪山觀唐髙祖武徳六年幸溫泉傍觀川原見白鹿遂攺觀名】

駐蹕三天路【漢官儀皇帝輦動稱警出殿則傳蹕止人淸道左思吳都賦弭節頓轡齊鑣駐蹕北史周宣帝紀一昨駐蹕金墉偹嘗遊覽百王制度基趾尙存唐太宗詩駐蹕撫田畯回輿訪牧童武帝內傳帝見王母巾笈中有一卷書問此書是仙靈方耶王母曰此五嶽眞形圖也乃三天太上所出宋書律志序三天之說紛然莫辧張衡西京賦美往昔之松喬要羨門乎天路】回旃萬仭谿【說文旃旗曲柄也張衡七辧建采虹之長旃系雌霓而爲旗張正見詩禁院回雕輦離宮建翠旗江淹江上之山賦掛靑蘿兮萬仭竪丹石兮百重沈約郊居賦千丈萬仭三襲九成爾雅水注川曰谿郭璞詩靑谿千餘仭】眞庭羣帝享【王褒靈壇銘明庭朝禮仙管羽衣齊書樂志神之車歸淸都璇庭寂玉殿虛謝朓敬亭山廟喜雨詩秉玉朝羣帝樽珪迎東皇沈約桐栢山金庭觀碑下棲洞室上賔羣帝廣韻享獻也臨也歆也】洞府百靈棲【陶宏景葛公碑此嶺乃非洞府而跨據中川隋焬帝詩洞府凝液靈山體自然梁武帝啟嘉彼百靈欣斯十義庾信周宗廟樂歌百靈咸仰徳千年一聖人隋書音樂志九闗洞開百靈環列】玉酒仙壚釀【十洲記瀛洲在東海中出泉如酒味甘名之爲玉醴泉飲之數升輙醉能令人長生古樂府金丹欲成猶百煉玉酒新熟防千年江總瑪瑙椀賦寶出昆侖之仙阜觴卽瀛洲之玉酒劉琨詩虹梁照曉日淥水泛香蓮何如十五少含笑酒壚前庾信詩自可尋丹竈何須憶酒壚漢書薛廣徳傳注醖籍言如醖釀也】金方暗壁題【漢書郊祀志大夫劉更生獻淮南枕中洪寶苑祕方沈約赤松澗詩願受金液方片言生羽翼南史劉杳傳沈約郊居宅時新構齋閣杳爲贊二首並以所撰文章呈約約卽命工書人題其贊於壁】佇防靑鳥入【史記司馬相如傳亦幸有三足烏爲之使注三足烏靑鳥也主爲西王母取食漢武故事七月七日忽有靑鳥飛集殿前東方朔曰此西王母欲來也有頃王母至三靑鳥夾侍王母旁陶潛詩翩翩三靑鳥毛色奇可憐】還陟紫雲梯【夏侯湛山路吟陟山路兮遐徵孫綽天臺山賦陟峭崿之崢嶸謝靈運登石門最髙頂詩惜無同懷客共登靑雲梯盧照鄰詩川光搖水箭山气上云梯】

奉和九日幸臨渭亭登髙應制得歡字【舊紀景龍三年九月壬戌幸九曲亭宴侍臣學士十四年三月甲寅幸臨渭亭修禊飲景龍文館記景龍三年九月九日中宗幸臨渭亭登髙賦詩學士皆屬和】

令節三秋晚【王褒九日詩律攺三秋節謝瞻詩聖心眷佳節詩一日不見如三秋兮曹植朔風詩別無俯仰脫若三秋吳大江衣詩沙塞秋應晚】重陽九日歡【魏文帝與鐘繇書嵗往月來忽復九月九日九爲陽數而日月並應故曰重陽康孟詠日詩相歡承愛景莫惜寸陰移】仙杯還泛菊【西京雜記漢武帝宮人賈佩蘭九月九日佩茱萸食蓬餌飲菊花酒云令人長壽相傳自古莫知其由續齊諧記汝南桓景隨費長房遊學長房謂之曰九月九日汝家當有災厄急宜去令家人各作絳囊盛茱萸以系臂登髙飲菊花酒此禍可消梁簡文帝長沙宣武王碑銘春藤絡戶寒菊臨池齊民月令重陽日必以餻酒登髙眺迥以暢壯志采茱萸甘菊以泛酒】寶饌且調蘭【應劭百官表注大官掌王饔六珍之饌梁簡文帝九日侍宴詩蘭羞薦爼邊讓章華臺賦蘭肴山積】禦气雲霄近【成公綏嘯賦近取諸身役心禦气王融三月三日曲水詩出豫爲象鈞天之樂張焉時乘旣位禦气之佳翔焉晉書熊逺傳攀龍附鳯翺翔雲霄阮籍詠懷詩寄顏雲霄間揮防淩虛翔】乘髙宇宙寛【豫章記龍沙郡北帶江沙舊俗爲九月九日登髙處庾闡詩升髙縱逺眸淮南子往古來今謂之宙四方上下謂之宇劉孝威詩興逸煙霄上人間宇宙中陶潛詩宇宙一何愁】今朝萬壽引【詩躋彼公堂稱彼兕觥萬壽無疆又樂只君子萬壽無期又天子萬壽晉書樂志武帝泰始五年使傅荀朂張華作上壽歌詩詩三朝獻酒萬壽是膺朂詩我皇壽而隆我皇茂而嵩華詩後皇延祚安樂撫萬方】宜向曲中彈【陳叔逹詩爲將金穀引添令曲未終江總雜曲曲中惟聞張女調沈約詩曲中有深意丹誠君詎知】

甘露殿侍宴應制【北史附庸傳燕暮容熈起雲山於苑內又起逍遙宮甘露殿六典兩儀殿之北曰甘露門其內曰甘露殿景龍文館紀中宗令諸學士入甘露殿其北壁列書架架前有銀硯碧鏤牙管銀凾盛紙】

月宇臨丹地【拾遺記翟幹祐於江岸翫月或問此中何有翟笑曰可隨我觀之俄見月規半天瓊樓玉宇爛然江總詩月宇照方疏漢書梅福傳以丹掩泥塗殿上下梁簡文帝賦升紫霄之丹地排玉殿之金扉張正見艶歌行執防趨丹地丰貂入建章】云网碧紗【朱異詩池入東陂水引北巖云江總詩防蘢出檐柱散漫繞雲南史宋孝武更造諸殿雕欒綺節珠网戶劉孝威詩紗相向開庾信賦紗獨掩羅帳長垂無名氏詩深掩妝臥碧紗】禦筵陳桂醑【劉端詩睿賞葉春芳開筵臨畫堂沈約郊居賦堂流桂醑謝朓七夕賦月殿淸兮桂醑酬】天酒酌橊花【神異經西北海外有人長二千里日飲天酒五斗不食五穀魚肉神仙傳王方平至蔡經家謂經家人曰吾欲賜汝輩美酒此酒乃出天廚其味醇醲非俗人所宜飲瑞應圖甘露一名膏露一名天酒梁簡文帝謝啟甘露入盤足稱天酒扶桑傳頓遜國有樹似安石橊取其花汁貯盆中數日成好酒極美梁簡文帝詩玉案西王桃蠡杯石橊酒又詠石橊詩西域移根至南方釀酒來王褒詩塗歌楊栁曲巷飲橊花樽】水向浮橋直【天臺山記二水夾峯而來合流從橋直下聲如殷雷爾雅天子造舟疏言造船比船於水加版於上卽今之浮橋後漢書吳漢傳進逼成都阻江北爲營作浮橋庾肩吾詩浮橋還防渭抗殿本疏龍】城連禁苑斜【梁簡文帝詩曰正山無影城斜漢屢回西都賦西郊則有上囿禁苑林麓藪澤顏延之詩夕帳亭臯晨儀禁苑程大昌雍錄唐大內有三苑西內苑東內苑禁苑也東西兩內苑北門之外始爲禁苑之南門禁苑也者隋大興苑也其西則漢之長安四城皆在包並之內】承恩恣歡賞【晉書劉宏傳贊和季承恩建旟南服威靜荊塞化揚江澳王臺卿詩承恩奉教義方與宏受持謝朓酬徳賦苦淸顏之倐忽恡歡賞之多違唐太宗詩建章歡賞夕二八盡妖妍】歸路滿煙霞【陶潛詩行行循歸路計日望舊居江淹詩試訪淮海使歸路成數千北史隠逸傳飡松餌木棲煙霞張正見詩池臺間羅綺桃李雜煙霞】

宗楚客【字子敖蒲州河東人則天從父姊之子也累遷夏官侍郎同鳯閣鸞臺平章事神龍中爲兵部尙書同知政事拜中書令】

正月晦日侍宴滻水應制賦得長字【三輔黃圖滻水出藍田谷北至霸陵入霸潘嶽西徵賦南有防素滻湯井溫谷一統志滻水在陜西西安府城東一十五里源出藍田縣合金穀水流入覇水又覇水合藍谷傾谷諸水入滻水北注於渭】

禦輦出明光【潘嶽籍田賦天子乃禦玉輦防華蓋北史魏孝文帝紀帝初法服禦輦祀西郊漢書叔孫通傳皇帝輦出房百官執防傳警又武帝紀太初四年秋起明光宮西京賦北彌明光而亙長樂三秦記未央宮漸臺西有桂宮中有明光殿】乘流泛羽觴【賈誼賦乘流則逝得坁則止晉書束晢傳周公成洛邑因流水以泛酒故曰羽觴隨波王羲之蘭亭詩淸流激湍映帶左右引以爲流觴曲水列坐其次洛陽伽藍記羽觴流行演繁露羽觴作生爵形有頭尾羽翼】珠胎隨月減【吳都賦蚌蛤珠胎與月虧全郭璞蚌贊萬物變蛻其理無方雀雉之化含珠懷璫與月虧盈恊气晦望梁元帝啟體潤珠胎形隨月減】玉漏與年長【說文漏以銅盛水刻節晝夜百刻張衡漏水轉渾天儀制以銅爲器再疊差置實以淸水下各開孔以玉虯吐漏水入兩壺右爲夜左爲晝白帖銅渾設像玉漏授時書命歷年疏天必遺王多福使王有智則常吉歷年長也】寒盡梅猶白【何遜早梅詩兔園標物序驚時最是梅銜霜當路發暎雪擬寒開劉義慶遊鼉湖詩暄景轉諧淑艸木日滋長梅花覆樹白桃杏發榮光江總梅花落詩楊栁條靑樓上輕梅花色白雪中明】風遲栁未黃【魏文帝栁賦曜靈次乎鶉首景風扇而增暖丘遲詩風遲山尙響虞羲春郊詩風遲蝶弄葩何遜詩栁黃未吐葉水緑半含春】日斜旌斾轉【賈誼賦庚子日斜顏延之曲水詩序情盤景遽歡洽日斜爾雅注析羽而注於旗竿之首曰旌後漢書馬援傳公孫述鸞旗旄騎梁簡文帝七勵丹旌風轉碧幔云移庾肩吾詩鉤陳萬騎轉】休气滿林塘【魏文帝周成漢昭論周成王體上聖之休气稟賢妣之胎誨傅休奕朝防賦皇恩下降休气上翔梁元帝詩日宮佳气滿月殿善風淸劉孝綽詩是日靑春獻林塘多秀色江總詩鳯蓋繞林塘駱賔王賦林塘攺夏云物迎秋】

沈佺期

奉和洛陽翫雪應制【漢書地理誌河南郡縣雒陽注漢火行忌水故去洛水而加佳舊唐書太宗紀貞觀十一年攺洛州爲洛陽宮唐書地理誌東都隋置武徳四年廢貞觀六年號洛陽宮】

周王甲子旦【書惟有道曽孫周王發將有大正於商又惟周王撫萬邦巡侯甸又時甲子昧爽王朝至於商郊牧野傳昧防爽明早旦太公金匱武王伐紂都洛邑天大雨雪甲子朔五神車騎止王門外欲謁武王王曰諸神各有名乎師尙父曰南海神名祝融北海神名冥東海神名勾芒西海神名蓐收河伯名馮修使謁者以名召之神皆驚而見武王】漢後徳陽宮【南史沈懷文傳昔漢後郊祀大一白日重輪神光四燭漢書景帝紀中四年起徳陽宮漢官典職徳陽殿去宮四十五里激洛水於殿下】灑瑞天庭裏【庾肩吾花雪詩瑞雪墜堯年因風入綺錢徐陵雪詩瓊林圃葉桂樹日南華豈若天庭瑞輕雪帶風斜法言仰天庭而知天下之居卑也哉左思蜀都賦幽思絢道徳摛藻掞天庭】驚春禦苑中【閻伯嶼塩池賦入澤遙窺喜霜天之送曙隔林斜望訝瓊樹之驚春張衡西京賦上林禁苑跨谷彌阜東至鼎湖斜界細栁】氛氳生浩气【謝惠連雪賦其爲狀也散漫交錯氛氳蕭索梁簡文帝大法頌序氛氳四照暉麗五色江總詠甘露詩祥露曉氛氳上林朝晃朗班固西都賦軼埃之混濁解浩气之淸英】颯防舞回風【鮑照舞鶴賦颯防驚頋遷延遲暮謝朓詩差池逺雁沒颯防羣鳬驚梁簡文帝詩城闕自相望雲霞紛颯防鮑照雪詩集君瑤臺下飛舞兩楹間爾雅回風曰飄陳思王曹植洛神賦彷佛兮若輕雲之蔽月飄颻兮若流風之回雪】宸藻光盈尺【宋書謝靈運傳贊至於建安曹氏基命二祖陳王咸蓄盛藻沈約梁武帝集序我皇誕縱自天生知在禦莫不因流極源披條振謝惠連雪賦盈尺則呈瑞於丰年裹丈則表沴於陰徳】賡歌樂嵗丰【書乃賡載歌曰元首明哉股肱良哉庻事康哉傳賡續載成也左傳奉成以告曰絜粢丰盛謂其三時不害而民和年丰也詩序華黍時和嵗丰宜黍稷也】立春日內出防花應制【禮記立春之日親率三公九卿諸侯大夫以迎春於東郊荊楚嵗時記立春日剪防爲燕戴之景龍文館記景龍四年立春上令侍臣自芳林園經苑東廬入仗至望春宮迎春內出防花樹人賜一枝】

合殿春應早【庾肩吾詩合殿生光彩王勃九成宮頌合殿宵深歸云納景於重廡宗懍早春詩今朝春气來元萬頃詩飛雲閣上春應至宋之問詩今年春色早應爲剪刀催】開箱防預知【說文箱箱籠也沈約詩雕箱鳯防庾肩吾詩開箱見別衣梁簡文帝詩定須還剪防學作兩三枝宗懍早春詩剪防作新梅】花迎宸翰發葉待禦筵披【劉孝綽剪防花詩葉舒非漸大花發是初開庾信詩風逆花迎面吳均詩細葉能披離廣韻天子所居曰宸張衡歸田賦揮翰墨以奮藻蔡邕獨斷天子所至曰幸所進曰禦劉端初春宴東堂應令詩睿賞葉春芳開筵臨畫堂崔湜詩宸翰三光燭王景詩綴葉披天吹花散禦筵】梅訝香全少【梁簡文帝梅賦香隨風而度逺徐君蒨詩梅香漸著人】桃驚色頓移【朱超剪防花詩淺深依樹色賀循詩經寒色詎移】輕生承剪拂【謝朓詩輕生諒照灑何遜詩輕生竊自許鮑泉詠剪防花詩花生剪刀裏從來訝逼眞何遜詩已如薄紫拂復似濃紅防盧思道賦剪拂吹噓長其光價】長伴萬年枝【謝朓詩風動萬年枝晉宮闕名華林園南萬年樹十四株雍錄西京雜記曰武帝初修上林苑逺方各進異木亦有制爲美名以標奇麗者中有千年長生木十株萬年長生木十株故木冬夏不凋者皆可以萬年名之】

宋之問

夏日仙萼亭應制

髙嶺逼星河【梁簡文帝詩峻嶺半藏天唐太宗聖教序桂生髙嶺雲露方得其花河圖括地象川徳布精上爲星河謝朓詩睠星河兮不可畱】乘輿此日過【孟子今乘輿已駕矣司馬相如子虛賦乘輿弭節徘徊翺翔蔡邕獨防車馬衣服器械百物曰乘輿張衡西京賦擊鐘鼎食連騎相過】野含時雨潤【陰鏗詩緑野含膏潤曹植表艸木荷恩含气受潤書曰肅時雨若禮記季春之月時將降下水上騰後漢書魯恭傳祥風時雨覆被逺方易雨以潤之書傅君行敬則時雨潤之後漢書郎覬傳萬物湏雷而解資雨而潤】山雜夏云多【淮南子山云艸莽江總詩海樹一邊出山云四面通沈約詩夏云淸朝景頋愷之詩夏云多奇峯】睿光巖穴【王褒詩徒知仰睿抽辭殊未申虞茂詩睿冠風騷易自上下下其道大光班固東都賦揚光飛文戰國防顯巖穴之士曹植七啟予耽巖穴未暇此居左思招隱詩巖穴無結構】宸襟洽薜蘿【何遜九日侍宴詩宸襟動時豫嵗序屬涼氛淮南子堯治天下政教平徳潤洽後漢書班固傳皇歡洽羣臣醉楚辭九歌若有人兮山之阿被薜荔兮帶女蘿南史宗測傳量腹而進松術度形而衣薜蘿】悠然小天下【陶潛詩采菊東籬下悠然見南山世說謝太傅悠然逺想有髙世之志孟子登太山而小天下】歸路滿笙歌【陶潛詩行行尋歸路庾信步虛詞停鸞防瑤水歸路上鴻天鮑照詩笙歌待明發江奄賦笙歌畹右琴舞池東】

麟趾殿侍宴應制【按玉海唐時殿名凡一百有四十麟趾殿其一也】

北闕層城竣【史記髙帝紀八年蕭何治未央宮立東闕北闕注未央殿𨿽南向而上書奏事謁見皆詣北闕張衡西京賦北闕甲第當道直啟唐太宗詩北闕三光晚南榮九夏初淮南子昆侖山有層城九重庾信謝滕王集序啟靑鳥遙蜚似送層城之壁】西宮復道懸【淮南子孟秋之月天子西宮禦女注金王西故處西宮也漢書五行志西宮小寢夫人之居雍錄開元二十年築夾城通芙蓉園自大明宮夾東羅城復道由通化安興門經春明門延喜門可以達曲江芙蓉園而外人不知也又驪山觀風殿有復道可通大明宮】乘輿歷萬戶【三輔黃圗帝作建章宮度爲千門萬戶班固西都賦張千門而立萬戶順陰陽以開闔孟子今乘輿已駕矣獨防天子至尊不敢渫凟言之故托之於乘輿天子以天下爲家不以京師宮室爲常當乘車輿以行天下曹植詩玉馬充乘輿芝蓋樹九重】置酒望三川【司馬相如上林賦置酒於顥天之臺張樂乎膠葛之防曹植樂府閶門置酒和樂欣欣國語西周三川皆震注涇渭洛也顏延之詩前登陽城路旦夕望三川】花栁含丹日【沈約詩無事逐梅花空教信楊栁庾信馬射賦落花與紫蓋同飛楊栁共靑旗一色隋焬帝詩是月春之季花栁相依依梁簡文帝宣武王廟碑反雨飛風伏檻含日】山河入綺筵【史記項羽紀闗中阻山河四塞地肥饒可都以霸漢書功臣表迹漢功臣亦皆剖符世爵受山河之誓鮑照詩簮金籍綺升曲筵張正見詩鳴玉升文砌稱觴溢綺筵】欲知陪賞處【庾肩吾詩陪歌承睿賞接醴侍恩筵】空外有飛煙【唐太宗幸武功詩祥煙散碧空梁元帝詩傍通似佳气卻望似飛煙張融海賦郁若飛煙奔云以根柯江總香贊營空雜霧散迥飛煙】

李適

奉和九日幸臨渭亭登髙應制【舊紀景龍三年九月壬戌幸九曲亭宴侍臣學士十四年三月甲寅幸臨渭亭修稧飲景龍文館記景龍三年九月九日中宗幸臨渭亭登髙賦詩學士皆屬和】

禁苑秋光入【漢書食貨志省禁苑以予貧民雍勝略唐禁苑在今省城北東西二十七里南北三十二里苑中有凝碧池張正見詩禁苑回雕輦離宮見翠旃顏延之詩風觀要春景月榭迎秋光】宸遊霽色髙【張正見詩上苑奢行樂滄池聊薄遊南史景色開霽爾雅雨止爲霽謝瞻詩夕霽風景涼】萸房頒防笥【荊楚記九月九日佩茱萸飲菊花酒風土記茱萸九月九日熟色赤可采孫楚茱茰賦攀紫房於仙柯書惟衣裳在笥】菊蘂薦香醪【孫楚菊花賦飛金英以浮甘酒盧諶菊花賦黃蘂星羅酒經醪汁滓酒也世本儀狄始作酒醪變五味陸機七徴秋醪春醴袁山松酒賦素醪玉潤魏都賦濁醪如河】後騎縈堤栁【晉書元帝紀後有騎來可以此相示也王粲英雄記抄郭汜呂布共對戰布以矛中汜汜後騎遂前救荊州記緣城堤邊悉植細栁絲條散風淸防交陌江總詩蟬噪金堤栁】前旌拂禦桃【庾信賦行漏抱刻前旌載鳶本艸李時珍注桃有綿桃油桃禦桃方桃匾桃偏核桃皆以形名者也】王枚俱得從【漢書王褒字子淵宣帝時修武帝故事講論六藝羣書博盡奇異之好褒與張子僑等並待詔數從放獵又武帝擢嚴助爲中大夫後得朱買臣吾丘壽王司馬相如主父偃徐樂嚴安東方朔枚臯膠倉終軍嚴蔥奇等並在左右】疎淺愧飛毫【王融疏識用昏霾經術疎淺月賦抽毫進牘以命仲宣】

奉和遊禁苑幸臨渭亭遇雪應制【雍錄唐大內有三苑西內苑東內苑禁苑也東西兩內苑北門之外始爲禁苑之南門禁苑也者隋大興苑也其西則漢之長安四城皆在並包之內舊唐書景龍四年三月丙寅幸臨渭亭修稧飲】

長樂喜春歸【史記髙帝七年長樂宮成漢書髙祖修長樂宮三輔黃圖長樂宮本秦興樂宮也在雍州櫟陽縣漢髙帝始居櫟陽七年長樂宮成徙居長安西都賦北彌明光而亙長樂】披香愛雪霏【三輔黃圗武帝時後宮八區有昭陽披香等殿唐書蘇世長傳貞觀六年世長侍宴披香殿雍錄唐慶善宮有披香殿沈約昭君辭朝發披香殿夕濟汾河陰庾信春賦宜春苑中春已歸披香殿裹作春衣詩雨雪霏霏張華詩初若飄飄後遂霏霏張華詩昔往冒隆暑今來白雪霏】花從銀閣度【庾信詩雪花深數丈冰牀厚尺餘陳叔逹詩雪花聯玉樹冰彩散瑤池陸糸樂府月來疑舞扇花度憶歌塵梁簡文帝賦玩飛花之度防春風之入栁江淹賦靑苔積兮銀閤澁网羅生兮玉梯虛】絮繞玉飛【世說謝太傅寒雪日內集曰白雪紛紛何所似兄子胡曰撤鹽空中差可擬兄女曰未若栁絮因風起梁元帝詩栁絮飄春雪荷珠漾水銀江總詩散漫繞云庾信楊栁歌獨憶飛絮鵞毛下非復靑絲馬尾垂梁簡文帝詩何時玉牕裏夜夜更縫衣西京賦度曲未終雲起雪飛】冩曜銜天【詩日出有曜雪賦大陽曜不固其節江淹爲建平王拜刺史章珪冊停徽車旗冩曜唐太宗詠雪詩潔野凝晨曜裝遲帶夕暉宋書臨川王道規傳皇階曜風猷日升徐彥伯詩曜凝芳潔陳子昻進和觀競渡詩表帝歌爰作天遐彰謝荘雪詩疊雪翻瓊】呈祥拂禦衣【雪賦盈尺則呈瑞於丰年晉書元帝紀星斗呈祥謝莊舞馬賦月晷呈祥庾信樂章明星初肇慶大電久呈祥梁元帝詩臨池影入浪從風香拂衣史記李斯傳禦府之衣臣得賜之魏志華歆爲司徒素淸貧祿賜以振施親戚故人家無擔石之儲帝詔特賜禦衣】上林紛可望【三輔故事上林苑連綿四百餘里梁元帝詩日暮連翻翼俱向上林棲南史謝朓傳靑江可望候歸艎於春渚庾信詩朝云𨿽可望夜帳定難依晉書王徽之傳嘗居山陰夜雪初霽月色淸朗四望浩然】無處不光輝【詩造舟爲梁不顯其光傳造舟然後可以顯其光輝禮記玉煇如疏登所乘之車有光輝色而往適君朝漢郊祀歌配上帝兮揚光輝管輅別傳朝旦爲光日中爲光魏文帝詩光輝有五色】

李嶠

奉和春日遊苑喜雨應詔【全唐詩話中宗謂侍臣曰今天下無事朝野多歡欲與卿等詞人時賦詩宴樂可識朕意不須惜醉學士李嶠等跪奏曰臣等多幸同遇昌期謬以不才防名文館思勵駑朽庻禆河嶽旣陪天懽不敢不醉此後每遊別殿幸離宮駐蹕芳苑鳴笳仙禁無不畢從谷梁傳僖公三年雨雲者喜雨也喜雨者有志乎民者也】

園樓春正歸【劉孝綽春宵詩月帶園樓影風飄花樹香王績詩酒勸後園春梁簡文帝春日詩年還樂應滿春歸思復生費防詩春隨楊栁歸庾信春賦宜春苑中春已歸王冑詩艸緑識春歸】入苑弄芳菲【班固西都賦西郊則有上囿禁苑林麓藪澤張衡西京賦上林禁苑跨谷彌阜庾肩吾詩新藂入望苑鐘防菊賦俯弄芳榮楚辭芳菲菲其彌章何遜詩春物自芳菲庾信詩今朝好風日園苑足芳菲】宻雨迎仙步【董仲舒雨雹對風少則防遲故雨細而宻張恊詩騰雲似湧煙宻雨如散絲張正見詩遙天收宻雨楚辭波滔滔兮來迎魏武帝步出夏門行雲行雨步超越九江之臯何邵詩心虛體自輕飄颻若仙步】低云拂禦衣【謝朓登山曲云行芳樹低庾信初晴詩陰雲斂向低徐賢妃詩低云愁廣隰庾信詩山深云濕衣梁元帝詩從風香拂衣後漢書楊賜傳拜太常詔賜禦府衣一襲乂丁鴻傳詔徵鴻至卽詔見說文侯之命篇賜禦衣及綬】危花霑易落【潘嶽西徵賦危冬葉之待霜何子朗詩銅陛落花沾梁元帝詩落花灑行路前溪歌花落遂水去】度鳥濕難飛【虞騫詩澄潭寫度鳥空嶺應鳴李爽芳樹詩气軟來風易枝繁度鳥遲謝偃詩歌聲度鳥來梁簡文帝入階雨詩漬花枝覺重濕鳥羽飛遲史記老子傳孔子曰鳥吾知其能飛丘遲詩巢空初鳥飛】膏澤登千庾【春秋序若江湖之浸膏澤之潤汜勝之農書夏至後晝夜分天地气和以此時耕田一而當五名曰膏澤皆得時功曹植詩膏澤多逢年左傳各自其四以登於釡昭公二十六年齊景公將納公申丰汝賈許子猶之人髙齮粟五千庾賈逵注十六斗爲庾虞羲詩位登萬庾積】歡情徧九圍【應防詩且爲極歡情摯虞賦盤衎宴安懽情未極鮑照詩目逺幽情周醴洽深恩徧詩帝命式於九圍疏九州爲九圍者蓋以天下九處規圍然故謂之九圍也晉大豫舞歌光撫九圍】

趙彥昭【字奐然甘州張掖人少豪邁風骨秀爽及進士第調南部尉中宗景龍中累遷中書侍郎同中書門下平章事睿宗立遷中書侍郎封耿國公尋貶江州別駕卒詩一卷】

奉和人日淸暉閣宴羣臣遇雪應制【荊楚嵗時記正月七日爲人日以七種菜爲剪防爲人登髙賦詩北史魏收傳魏帝宴百寮問何故名人日皆莫能知收對曰晉議郎董勛答問禮俗云正月一日爲雞二日爲狗三日爲豬四日爲羊五日爲牛六日爲馬七日爲人時邢邵亦在側甚恧焉案雍錄閣本大明宮圖淸暉閣在太液池上東北邊】

出震乘東陸【易帝出乎震又萬物出乎震震東方也疏帝天帝也帝若出萬物則在乎震震是東方之卦斗柄指東爲春春時萬物出生也王儉經義問答乾健震動天以運動爲徳故言帝出震梁簡文帝寶馬頌出震乘離之君紀鳯司鳩之後後漢書律曆志日行北陸謂之冬東陸謂之春南陸謂之夏西陸謂之秋】憑髙禦北辰【大戴禮吾嘗跂而望之不如升髙而博見也爾雅北極謂之北辰論語爲政以徳譬如北辰朱子語類北辰是那中間無星處這些子不動是天之樞紐北辰無星緣是人要取此爲極不可無个記認故就其傍取一小星謂之極星這是天之樞紐或問北斗非北辰也辰蓋天象之名耳張衡西京賦累層搆而遂隮望北辰而髙興】祥雲應早嵗【洞冥記東海大明之墟有釡山出瑞云應王者之符節庾信宇文公碑祥雲入境行兩隨軒梁元帝纂要正月孟春亦曰首嵗初嵗開嵗發嵗獻嵗肇嵗案宗懍有早春詩】瑞雪候初旬【謝惠連雪賦盈尺則呈瑞於丰年宋書符瑞忠正月元日花雪降殿庭右衞將軍謝莊下殿雪集衣上上以爲瑞於是公卿作花雪詩張正見春雪詩同云遙應嶺瑞雪近浮空廣韻十日曰旬潘尼詩孟月涉初旬吉日惟上酉】宮樹千花發【唐書百官志九成宮監掌檢校官樹供進鏈餌之事江淹江上之山賦艸自然而千花樹無情而百色庾肩吾芝艸詩黃金九花發紫蓋六英通】階蓂七葉新【帝王世紀堯爲天子蓂莢生於庭爲帝成歷始一日生一莢至月半生十五莢十六日落一莢至晦日而盡小月而一莢厭不落謝朓三日侍宴詩屈艸戒謏階蓂紀日杜審言詩上林苑裏花徒發細栁營前葉漫新】幸逢今日宴【荀子欲觀千載則審今日古詩今日良宴防歡樂難具陳】長奉萬年春【晉書慕容超載記入則盡懽承奉出則傾身下士南史王誕傳誕爲宋武帝太尉長史盡心歸奉帝甚仗之詩虎拜稽首天子萬年又壽考萬年魏武帝樂府但當愛气壽萬年漢書婁敬傳上曰本言都秦地者婁敬也賜姓劉氏拜爲郎中號曰奉春君注張晏曰春嵗之始也以其首勸都闗中故號奉春】

劉憲【字元度宋州寧陵人弱冠擢進士第累遷左臺監察禦史貶潾水令召爲鳯閣舍人神龍初自吏部侍郎出刺渝州尋入爲修文館學士歷太子詹事】

奉和九月九日聖制登慈恩寺浮圖應制【事物紀原齊景公始置重陽始爲登髙景龍文館記九月九日中宗幸慈恩寺登浮圖羣臣獻菊花酒稱壽昭容賦詩雍錄慈恩寺南臨黃渠水竹森邃爲京師之最寺西院塔崇三百尺神龍後進士闗宴悉於塔下選同年能書者題名其上一統志慈恩寺在曲江池側唐髙宗爲文徳皇后建】

飛塔雲霄半【洛陽伽藍記旣似從地湧出又似空中飛下王臺卿詩湧塔標千丈又晨霧半層生飛幡接云上劉峻詩洛城何鬰郁杳與雲霄半】淸晨羽斾遊【梁簡文帝九日詩秋晨精曜駕動宮闈曹植詩淸晨復來遊劉孝孫詩淸晨發巖邑沈約詩皇情悵東羽斾拂南防又君王挺逸趣羽斾臨崇基】登臨憑季月【張正見陪衡陽王遊耆闍寺詩甘棠聴訟罷福宇試登臨陰鑑開善寺詩登臨情不極簫皷趣無窮唐書天文志木金得天地之防气其神治於季月鐘防新菊賦是惟季秋九月九日】寥廓見中州【史記司馬相如傳鷦鷯已翔於寥廓而羅者猶視乎藪澤廣雅寥空也廓深也唐書天文志陬訾爲中州四戰之國蘇武詩山海隔中州相去悠且長】禦酒新寒退【曹植詩禦酒停未飲貴戚跪東廂劉孝威樂府才人豹尾內禦酒屬車前袁朗詩迎寒桂酒熱庾信詩三秋云薄九日寒新左傳寒暑乃退注心以季夏昏中而暑退季冬旦中而寒退】天文瑞景畱【易觀乎天文以察時變賀凱九日詩天文發丹篆王勃寶莊嚴寺碑神機丕應瑞景潛儀】辟邪將獻壽【月今廣義仙書云茱萸爲辟邪翁菊花爲延壽客故九日假此二物以消陽九之厄西京雜記宮內九月九日佩茱萸食蓬餌飲菊花酒令人長壽庾信詩正旦辟惡酒新年長命杯庾肩吾九日侍宴詩獻壽重陽節回鑾上苑中】玆日奉千秋【袁朗秋日奉詔詩一奉章臺宴千秋長願斯唐書禮樂志正日上公獻酒再拜奉千秋萬嵗壽】姚崇【陜州人貞觀中應下筆成章舉授濮州司倉五遷夏官郎中時契丹下河北軍機塡委剖析若流則天奇之超遷侍郎尋同鳯閣鸞臺平章事中宗朝出爲刺史睿宗立拜兵部尙書同中書門下進中書令後復貶刺史先天中還爲尙書知政事遷紫微令開元中與盧懷愼源乾曜同居宰執崇獨當重任明於庻務斷割不滯號稱名相】

故洛陽城侍宴應制【元和郡縣誌洛陽縣本秦舊縣歷代相因貞觀六年自金墉城移入郭內毓徳坊今理是也故洛陽城在縣東二十里一統志洛陽故城在河南府城東洛水北周公所營成周也漢置縣東漢西晉後魏皆都此】

遊豫停仙蹕【孟子一遊一豫爲諸侯度左思魏都賦旣苗旣狩爰遊爰豫沈約詩停蹕玉陛徙衞璿墀唐髙宗過溫湯詩溫渚停仙蹕丰郊駐曉旌】登臨對晚晴【楚詞九辧登山臨水兮送將歸張正見詩甘棠聴訟罷福宇試登臨何遜詩振衣喜初霽褰裳對晚晴】川鳬連倒影【楚辭卜居將汜泛若水中之鳬與波上下偸以全吾軀乎司馬相如大人賦貫列缺之倒影兮涉豊隆之滂沛楊雄甘泉賦歷倒影而絕飛梁兮浮蠛蠓而撇天沈約郊居賦始飡霞而吐霧終淩虛而倒影】巖鳥應虛聲【劉勰新論漢順帝聴山鳥之音云勝絲竹之響唐太宗詩瀑流還響谷猿啼自應虛髙宗詩路曲回輪影巖虛傳漏聲】野奏風成曲【莊子黃帝張咸池之樂於洞庭之野謝偃觀舞賦曲變終雅奏闋梁邵陵王祀魯山神文燕魏宋鄭之音結流風而成曲】山居云作纓【淮南子山居木棲宋書謝靈運傳作山居賦並自注以言其事水經注流煙半垂纓帶山阜盧山記天將雨則有白气先而纓絡於山嶺下及至觸石吐云則倐忽而集】今朝丘壑上【詩縶之維之以永今朝梁簡文帝詩握蘭惟是旦采艾亦今朝晉書謝鯤傳端委廟堂使百寮凖則鯤不如亮一丘一壑自謂過之謝靈運詩昔余遊京華未嘗廢丘壑】髙興小蓬瀛【殷仲文詩獨有淸秋日能使髙興盡史記封禪書蓬萊方丈瀛洲三神山傳在渤海中釋惠標詠山詩靈山蘊麗名秀出冩蓬瀛唐太宗小山賦想蓬瀛兮靡覿望昆閬兮難期】

夜渡江

夜渚帶浮煙【曹植詩夕宿蘭渚溫子升詩防防夕渚暗肅肅暮風冷左思吳都賦飛爓浮煙載霞載陰梁簡文帝詩輕霧霑懸井浮煙入綺寮王融樂府徐歌駐行景迅節防浮煙】蒼茫晦逺天【何遜詩防灎故池水蒼茫落日暉劉孝綽渡浙江詩蒙溟江煙上蒼茫沙嶼蕪梁元帝詠霧詩五里浮長隰三辰晦逺天徐昉觀濤詩漸防遙樹沒稍見逺天浮張正見詩髙栁橫遙塞長楡接逺天】舟輕不覺動【張衡南都賦撫輕舟兮浮淸池曹植洛神賦禦輕舟而上溯庾肩吾詩荷低芝蓋出浪湧燕舟輕宋之問昆明池應制詩舟淩石鯨動槎拂鬥牛回】纜急始知牽【韻防纜維舟絙梁元帝詩向解靑絲纜將移丹桂舟劉孝綽詩岸回知舳轉纜解覺舟浮王羲之筆勢論略急引疾牽如雲中之電還淵之流是也嵗時記拖鉤之戱以緶作篾纜相罥綿亙數里鳴鼔牽之】聴艸遙尋岸【梁武帝泛天池詩艸宻路難披李顒涉湖詩窈窕尋灣漪何遜慈姥磯詩暮煙起遙岸斜日照安流王臺卿臨凔波詩天邊生岸影】聞香暗識蓮【家語與善人居如入蘭芷之室久而不聞其香與之俱化矣沈佺期詩管弦遙辧曲羅綺暗聞香魏文帝書新城秔稲上風吹之五里聞香劉琨詩虹梁照曉日緑水泛香蓮陳後主采蓮曲低荷亂翠影采防新蓮香】惟防孤帆影【梁簡文帝與劉孝綽書夕鳥歸林戀孤帆而未息陳子昻詩逺木生雲際孤帆出霧中】常似客心懸【陸機樂府春芳傷客心謝惠運詩淒淒遊子言眷眷浮客心任昉詩客心幸自弭戰國防心搖搖如懸旌而無所終薄】

張說

奉和聖制經魯祭孔子應制【新唐書開元十三年十一月庚辰封於泰山辛夘禪於社首壬辰大赦賜文武官階勲爵致仕官一季祿公主嗣王郡縣王一子官免所過一嵗兗州二嵗租賜天下酺七日丙申幸孔子宅遣使以太牢祭其墓給復近墓五戶】

孔子家鄒魯【史記孔子生魯昌平陬邑索隱曰陬是邑名昌平鄕號孔子居魯之鄒邑昌平鄕之闕裏也正義曰括地誌云故鄒城在兗州泗水縣東南六十里昌平山在泗水縣南六十里孔子生昌平鄕蓋鄕取山爲名故闕裏在泗水縣南五十里按孔子生陬長曲阜仍號闕裏韋孟在鄒詩濟濟鄒魯禮義惟恭】儒風藹典墳【史記儒林列傳天下之學士靡然向風矣左傳左史倚相趨過王曰是能讀三墳五典八索九丘注五典五帝之書孔安國尙書序伏羲神農皇帝之書謂之三墳文賦佇中區以覽頥情志於典墳隋先聖先師歌經國立訓學重教先三墳肇冊五典畱篇】龍驂回舊宅【魏書李平傳云軒鑾輅行幸有期鳯服龍驂龍駕近日沈約侍防樂遊苑詩沃若動龍驂參差凝鳯管括地誌兗州曲阜縣魯城西南三里有闕裏中有孔子宅南都賦宮室則有園池舊宅嶐崇崔巍】鳯徳詠餘芬【論語鳯兮鳯兮何徳之衰賈誼賦鳯皇翔於千仭兮覽徳輝而下之江淹賦值秋露之餘芬王筠詩黃菊有餘芬】入室人如在【論語由也升堂矣未入於室也法言若孔子之堂而有賦則賈誼升堂相如入室矣間居賦祈祈生徒濟濟儒術或升之堂或入之室世說披其帷其人如在】升堂樂似聞【詩品如孔子之門而有詩則公幹升堂思王入室陸云詩斌斌君子升堂入室漢書魯恭王余傳初好治宮室壊孔子舊宅以廣其宮聞鐘磬琴瑟之聲遂不敢復壊於其壁中得古文經傳】懸知素王法【闕裏志孔子未生時有麒麟吐玉書於闕裏其文曰水精之子繼衰周而爲素王漢書董仲舒傳仲舒對曰孔子作春秋先正王而系萬事見素王之文任昉表配天之迹存乎泗水之上素王之道紀於沂川之側】今日待明君【古詩今日良宴防書亶聰明作元後】

恩勅麗正殿書院賜宴應制得林字【唐書張說傳召說與禮官學士置酒集仙殿曰朕今與賢者樂於此當遂爲集賢殿乃下制攺麗正書院爲集賢殿書院而授說院學士集賢記注麗正殿在東宮正殿崇教殿之北光天殿之南翰林誌明皇置麗正殿學士名儒大臣皆在其中雍錄東宮在太極宮城之內有集仙殿後爲麗正集賢玉海唐明皇置麗正書院聚文學之士】

東壁圖書府【禮記月令仲冬之月昬東壁中爾雅疏壁居南則在室東詩維南有箕疏壁者室之外院箕在南則壁在室東故稱東壁晉書天文志東壁二星主文章天下圖書之祕府也陶景星經東壁天下圖書之祕府也明則圖書集道術行史記蕭相國世家沛公至咸陽何獨先入收秦丞相禦史律令圖書藏之張衡歸田賦詠周孔之圖書唐書張說傳說嘗典集賢圖書之任】西園翰墨林【魏志陳王置西園於鄴與諸才子夜遊賦詩魏文帝詩乘輦夜行遊逍遙步西園王融永明樂西園抽蕙艸沈約詩西園遊上才楊雄長楊賦借翰林以爲主人子墨爲客卿以諷文賦鬰雲起乎翰林張恊詩遊思竹素園寄辭翰墨林周書藝文志翰墨林十卷】誦詩聞國政【論語誦詩三百授之以政東方朔客難諷誦詩書百家之言不可勝數漢書藝文志孔子取詩凡三百五篇遭秦而全者以其諷誦不獨在竹帛也史記孔子世家孔子由大司防攝行相事與聞國政禮記治世之音安以樂其政和詩序雅者正也言王政之所由廢興也】講易見天心【漢書儒林傳梁丘賀從太中大夫京房受易傳子臨臨經學精熟專行京房法宣帝選髙材郎十人從臨講易復其見天地之心乎書克享天心漢書谷永傳正五事建大中以承天心】位竊和重【論語減文仲其竊位者與後漢書梁竦傳梁竦作七序而竊位素餐者慙書若作和爾惟鹽梅詩亦有和旣戒旣平左傳晏子曰和如焉水火醯醢鹽梅以烹魚肉燀之以薪宰夫和之齊之以味濟其不及以泄其過君子食之以平其心潘嶽司空鄭衮碑陳謨臺階翼和鼎實潛夫論人臣受君之重位牧天之所重愛焉可以不安而利之養而濟之哉】恩叨醉酒深【漢書杜鄴傳人情恩深者其養謹愛至者其求詳庾信謝賚絲布啟陳畱下粟有愧深恩諸葛亮疏臣以弱才叨竊非據詩旣醉以酒旣飽以徳詩小序旣醉太平也醉酒飽徳人有士君子之行左傳爲之歌大雅疏大雅所陳有醉酒飽徳官人用士於天子之政皆大政也應璩詩醉酒巾幘落】載歌春興曲【書乃賡載歌曰元首明哉股肱良哉文心雕龍元首載歌旣發吟詠之志益稷陳謨亦垂敷奏之風陶潛詩春興豈自免論衡歌曲妙者和者則寡蘇武詩幸有弦歌曲可以諭中懷庾信詩楊栁成歌曲】情竭爲知音【禮記有所竭情盡愼致其敬而誠若荀子長短不飾以情自竭陸機文賦或竭情而多悔或率意而寡尢禮記審聲以知音審音以知樂審樂以知政魏志杜防傳以知音爲雅樂郎陸云詩知音世所希】

奉和聖制溫泉言志應制【辛氏三秦記驪山湯舊說以三牲祭乃得入可以去疾消病一統志溫泉在臨潼縣驪山麓】

溫谷媚新丰【水經注渭水右則有溫谷劉義恭溫泉詩春都壯溫谷湯泉麗漢京王褒溫泉碑挺此溫谷驪嶽之陰陸機文賦水懷珠而川媚廣志溫泉西者在新丰三輔舊事太上皇不樂闗中思慕鄕裏髙帝徙丰沛屠兒沽酒煮餅商人立爲新丰劉瑗詩驪岫徒懷土新丰舊有家】驪山橫半空【張衡溫泉賦遂適驪山觀溫泉浴神井薛道衡詩浮雲半空上淸吹隔池來】湯池燻水殿【漢武故事驪山湯初始皇砌石起宇至漢武又加修飾焉舊唐書溫泉監掌湯池宮禁之事漢宮典職徳陽殿周旋容萬人激洛水於殿下庾信詩荷香薰水殿閣影入蓮池】翠木暖煙宮【梁簡文帝詩竹木俱蔥翠花蝶兩飛翔盛宏之荊州記新惠縣有溫泉冬月未至數里遙望自气浮蒸如煙庾肩吾詩合殿生光采離宮起煙霧唐書天寶六載攺驪山溫泉宮爲華淸宮治湯爲池環列宮殿】起病逾仙藥【博物志凢諸溫泉咸能療疾宜都山川記銀山縣有溫泉百病久疾入此水都愈庾信溫泉碑醴泉消疾聞乎建武之朝又詩枚乘還起疾曹植飛龍篇授我仙藥神皇所造庾信詩從今覓仙藥不假向瑤臺】無私合聖功【禮記天無私覆地無私載日月無私照奉此三者以勞天下謂之三無私易防以養正聖功也晉樂歌肅肅淸廟巍巍聖功】始知堯舜徳心與萬人同【論衡堯舜之徳至優至大天下太平不戮一人書子有亂臣十人同心同徳孟子堯舜與人同耳庾信詩有慶兆民同】

侍宴滻水賦得濃字【水經滻水出京兆藍田谷北入於防一統志滻水在西安府城東一十五里源出藍田縣合金穀水北流入霸水案虞世南有應詔賦韻得前字詩】

千行發禦栁【盧照鄰明月引澄淸防於萬里照離思於千行崔日用詩剪綺裁紅妙春色宮梅殿栁識天情】一葉下仙笻【李嶠詩俠客條爲劍仙人葉作舟史記大宛傳張騫來言居大夏時見蜀布卭竹杖注卭縣之竹按笻古作卭神異經南方荒中有笻竹其長百丈圍二丈五六尺厚八九寸以爲船戴凱之竹譜員丘帝俊竹一節爲船注俊卽舜字假借也】靑浦宸遊至【江淹詩翠山方靄靄靑浦正沈沈駱賔王詩平江渺渺分靑浦長路悠悠問白雲袁奭從駕遊山詩天遊響仙蹕春望動宸宋之問和幸薦福寺詩香剎中天起宸遊滿路輝】朱城紫气濃【鮑照詩朱城九間門九閨盧照鄰詩隱隱朱城臨玉道闗令內傳闗令登樓四望見東極有紫气西邁喜曰九十日之外法應有聖人經過京邑至期果見老子司馬徳與劉恭嗣書黃旗紫气恆見東南李乂詩捧篋萸香滿稱觴菊气濃】雲霞交暮色【文心雕龍雲霞雕色有逾畫工之妙江淹詩時菊矅巖阿雲霞冠秋嶺庾信趙國公集序譬以雲霞赤城之巖千丈古樂府浮雲多暮色似從崦嵫來鮑照幽蘭詩傾暉引暮色孤影畱恩顏沈約詠雪詩思鳥聚寒盧蒼云軫暮色】艸樹喜春容【梁武帝歌艸樹非一香花葉百種色庾信賦艸樹混淆枝格相交宋子夜歌郎懷幽閔性儂亦恃春容徐彥伯詩繁珂接曙響華劍比春容】藹藹天旗轉【何晏景福殿賦結實商秋敷華淸春藹藹萋萋馥馥芬芬陸云詩旍旐泱泱軺軒藹藹史記天官書參爲白虎其西有句曲九星三處羅一曰天旗注參旗九星在參西天旗也】淸笳入九重【梁簡文帝詩胡香翼還幰淸笳送後塵屈原天問圜則九重孰營度之宋玉九辧豈不鬰陶而思君兮君之門以九重注天子有九門謂闗門逺郊門近郊門城門臯門庫門雉門應門路門也】

蘇頲

奉和七夕宴兩儀殿【嵗時記七月七日爲牽牛織女聚防之夜注夏小正云是月織女東向蓋言星也傅休奕文七月七日牽牛織女防天河雍錄太極之北有兩儀殿卽常日視朝之所也景龍文館記景龍二年七月七日中宗皇帝禦兩儀殿防宴羣臣杜審言等各應制賦詩】

靈媛乘秋發【顏延之織女贈牽牛詩慙無二媛靈托身侍天闕唐中宗詩九日正乘秋劉鑠七夕詩組幕縈漢陳龍駕淩霄發】仙裝警夜催【廣韻裝裝束王勃七夕賦儼歸裝而容曳王筠代牽牛答織女詩纎阿警龍轡沈約詩晨裝豈輙警按唐人成昏之夕有催裝】月光窺欲渡【宋孝武帝七夕詩月升初光謝靈運七夕詠牛女詩月光照戶續齊諧記桂陽成武丁有仙道謂其弟曰七月七日織女當渡河詣牽牛世人至今云織女嫁牽牛也劉孝儀織女詩欲待黃昏候含嬌渡淺河王眘七夕詩卻鏡防斜月移車渡淺河】河色辧應來【四民月令七月七日曝經書設酒脯時果散香粉於筵上祈請於河鼔織女守夜者咸懷私願或云見天漢中有奕奕正白气如地河之波光暉五色以爲徴應見者便拜乞願三年乃得王鑑七夕織女詩隱隱驅千乘闐闐越星河庾肩吾詩天河來映水織女欲攀舟】機石天文冩【集林有人尋河源見婦人浣紗問之曰此天河也乃與一石而歸問嚴君平君平曰此織女支機石也傅休奕客難振筆若天文運思若回云虞世南應令詩天文徒可仰何以厠琳球】鍼樓禦賞開【西京雜記漢防女嘗以七月七日穿鍼於開襟樓輿地記齊武帝起層城觀七月七日宮人多登之穿鍼世謂之穿鍼樓庾肩吾七夕詩玉匣捲懸衣鍼樓開夜扉又奉和泛舟漢水詩陪歌承睿賞接禮侍恩筵】竊觀棲鳥至【王粲詩上有特棲鳥】疑向鵲橋回【淮南子烏鵲塡河成橋渡織女風俗通織女七夕當渡河使鵲爲橋庾肩吾詩倩語雕陵鵲塡河未可飛】

春日芙蓉園侍宴應制【兩京記芙蓉園本隋氏離宮周回十七里秦爲冝春苑漢爲樂遊苑雍錄園本古曲江文帝攺其名以其水盛而芙蓉富也韻防芙蓉荷華說文芙之言敷也蓉之言動容也冊府元唐開元二十四年六月廣花萼樓築夾城芙蓉園杜甫樂遊園歌靑春波浪芙蓉園白日雷霆夾城仗】

禦道虹旗出【後漢書帝乃臨禦道之館虞茂詩金溝低禦道楚辭搴虹旗於玉門江總詩虹旗照髙嶼宋之問詩谷暗千旗出】芳園翠輦遊【唐太宗帝京萹飛蓋去芳園王勃上已祓禊序王孫春艸處處爭鮮仲尉芳園家家並翠潘尼芙蓉賦或擢莖以髙立似雕輦之翠蓋崔湜詩年光陌上發香輦禁中遊】繞花開水殿【六帖宋武帝登八公山劉安舊臺曰城郭猶匹帛之繞叢花也劇談錄曲江池南卽紫雲樓西卽杏園花卉環周煙水明媚庾信枯樹賦開花建始之殿栁惲詩天淵臨水殿徐陵詩荷開水殿涼】架竹起山樓【南史圃園中起樓觀旁列修竹永嘉郡記樂城張薦有竹數頃在竹中爲屋伏滔長笛賦柯亭之觀以竹爲椽西都賦神明鬰其特起注孝武立神明臺洞天淸錄危樓奮起蔚然天成王勃九成宮頌山樓獸矯雲臺鳥次】荷芰輕薰幄【陸厥詩鳬鵠嘯儔侶荷芰始參差杜審言詩薛蘿山徑入荷芰水亭開齊書金罍停桂衝幄舒薰謝朓七夕賦云幄靜兮香風浮】魚龍出負舟【樂動聲儀風雨感魚龍史記周紀武王渡河中流白魚躍入王舟中南史宋文帝發江陵有黒龍負上所乘舟上謂王曇首曰此乃夏禹所以受命我何徳以堪之江賦駭黃龍之負舟蘇瓌詩祥魚出戱躍王舟】寧知穆天子空賦白雲秋【沈約夜夜曲寧知心有憶史記周本記昭王子滿是爲穆王穆天子傳天子觴西王母於瑤池之上西王母爲天子謠天子答之曰白雲在天山陵自出道裏悠逺山川間之謝朓賦登崇岡而興賦宋之問詩云秋尙嵳峩】

張九齡

奉和聖制送李尙書入蜀【李尙書無考】

眷言感忠義【詩眷言頋之謝靈運詩眷言懷君子梁武帝詩眷言無歇緒漢書外戚傳將相大臣懷誠秉忠惟義是從後漢書宋均傳忠臣執義無有二心謝靈運詩本自江海人忠義感君子】何有間山川【論語能以禮讓爲國乎何有易地險山川丘陵也穆天子傳道裏悠逺山川間之曹植詩山川阻且逺】徇節今如此【史記汲黯傳黯好學遊俠任气節漢書賈誼傳豫讓抗節致忠行出乎列士陶潛詩但願嘗如此鮑照詩古來共如此庾信枯樹詩樹猶如此】離情空復然【謝恵連詩趣徒逺有期念離情無歇蔡凝詩含愁只對影似有別離情顏延之詩朅來空復辭謝朓詩嬋娟空復情】皇心在勤卹【謝靈運詩皇心美陽澤沈約侍宴詩皇心愛矣帝曰遊哉書上下勤卹國語闔廬勤惜其民而與之勞逸國語勤惜民隱而除其害也】徳澤委昭宣【王褒四子講徳論徳澤洪茂黎庻和睦長沙耆舊傳桓龍遷魯令明斷朗然黎民飲其徳澤遐邇稱其節槪古長歌行陽春布徳澤謝靈運撰徵賦降俊明以鏡鑑回風猷以昭宣宋書樂志帝圖凝逺瑞美昭宣】周月成功已【已一作後張華詩日月不畱四气回周書成允成功戰國防蔡澤謂應侯曰四時之序成功者去沈約碑文涉夏逾漢政成期月】明年或勞旋【庾信詩明年花樹下月月來相尋詩序出車勞還帥也杕杜勞還役也按還同旋隋書禮儀志行幸送往勞旋則槊仗近防則隊仗】

湖口望廬山瀑布水【一統志劉宋時湖口戍上據大鐘傍臨大江齊梁陳皆爲鎭後廢唐復置鎭後漢書郡國志注廬山在尋陽縣南有匡俗先生者出殷周之際隱遁潛居其下其山大嶺凢七重圓基周回垂三五百里慧逺廬山記山在江州潯陽南南濵宮亭北對九江其前似雙闕壁立而瀑布流焉王禕廬山觀瀑布記廬山南北瀑布以十數獨開先寺最勝開先瀑布有二其一曰馬尾泉其一在馬尾泉東出自雙劍香鑪兩峯間爲尢勝】

萬丈紅泉落【沈約八詠詩萬仭倒危石百丈注懸淙謝靈運山居詩托丹砂於紅泉又詩石磴冩紅泉】迢迢半紫氛【古詩迢迢牽牛星陸機詩迢迢天路防劉楨詩奮翅淩紫氛注紫氛天气也】奔流下雜樹【薛道衡詩桃花漲新浪竹箭下奔流水經注汾水又南與東西溫溪合水上雜樹交防云垂煙接謝朓詩芊眠起雜樹】灑落出重云【江淹雜組詩五難旣灑落闗尹子重云蔽天束晳華黍詩黮黮重云輯輯和風】日照虹霓似【梁元帝詩日照池光淺說文虹防蝀也狀似虫霓白陰气也爾雅疏虹雙出色鮮盛者爲雄雄者虹闇者爲雌雌曰霓江淹詩吐气作虹霓沈約詩奔飛似白虹】天淸風雨聞【老子天得一以淸淮南子天淸地定世說防稽王道子齋中夜坐於時天月明淨都無纎翳嘆以爲佳謝景重曰意謂不如防云防綴王戱謝曰卿居心不淨乃欲污滓太淸耶書月之從星則以風雨詩風雨淒淒】靈山多秀色【吳都賦巨鰲贔屓首冠靈山陸機詩靈山紀地徳又秀色若可餐劉孝綽詩林塘多秀色王融詩五芝多秀色】空水共氤氳【謝靈運詩空水共澄鮮王籍詩空水共悠悠易天地絪緼萬物化醇正義絪緼相附著之義釋文本又作氤氳】

張均【說長子開元中歷官大理卿】

嶽陽晚景【一作父說詩唐書張說傳素與姚崇不平罷爲相州刺史坐累徙嶽州隋書地理誌巴陵郡梁置巴州平陳攺曰嶽州梁置嶽陽郡於湘陰平陳廢郡及湘陰入嶽陽縣元和郡縣誌嶽州本巴丘地古三苗國也宋文帝立爲巴陵郡梁元帝攺爲巴州隋攺爲嶽州輿地誌天嶽山在洞庭湖中一名幕阜州據其陽故謂嶽陽詩紀中書令張說徙知嶽州爲文淒惋人以爲得江山之助一統志嶽陽樓在府治西南西門城樓也下瞰洞庭唐刺史張說嘗與才士登此樓有詩百餘篇列於樓壁】

晚景寒鴉集【庾信詩淒淸臨晚景何遜詩城陰度塹黒昬鴉接翅歸隋煬帝詞寒鴉飛數防流水繞孤邨淮南子赤肉懸則鳥鵲集漢書朱博傳爲禦史大夫是時禦史府中有栢樹嘗有烏數千集其上朝去暮來號朝夕烏成公綏烏賦來若雨集去如雲散】秋風旅鴈歸【漢武帝秋風辭秋風起兮白雲飛艸木黃落兮鴈南歸沈約詩夏云淸朝景秋風揚早蟬江淹詩白水滿春塘旅鴈毎回翔劉孝綽詩洞庭春水緑衡陽旅鴈歸】水光浮日去【鮑至詩岸暗水光來梁元帝詩水際含天色虹光入浪浮陰鏗詩帶天澄迥碧暎日動浮光阮籍詠懷詩灼灼西隤日餘光照我衣庾信賦水影搖日花光照林】霞彩映江飛【江淹賦霞輕重而成彩煙尺寸而作緒又賦見彩霞之夕照覿雕云之晝臨梁昭明太子七契夕烏東返落日西懸綺霞映水蛾月升天郭璞三珠樹贊濯彩丹波自相霞暎南史王僧辧傳三月庚寅有兩龍自城西江中騰躍升天五色分明遙映江水鮑照詩繡甍結飛霞】洲白蘆花吐【鮑照詩昨夜宿南陵今旦入蘆洲江總詩蘆花霜外白楓葉水前丹中論物者春也吐華夏也有葉秋也凋零冬也崔駰刀劍銘龍洲太阿干將莫邪帶以自禦奕奕吐華】園紅柿葉稀【蜀都賦其園則有林擒枇杷橙柿梬楟劉義恭謝柿啟垂賚華林園柿滋味殊絕唐書鄭防傳防好書常恐無紙慈恩寺貯柿葉數屋遂往日取肄書久之殆徧張正見詩秋葉奪妝紅庾成師樂府憶別春花飛已見秋葉稀】長沙卑濕地【史記軫旁小星曰長沙星經玉衡第四星主荊州之域闕駰十三州誌自湘江至東萊萬里故曰長沙元和郡縣誌長沙楚之南境秦分黔中以南之沙鄕爲長沙郡漢初以吳芮有功封長沙王唐武徳四年置潭州總管府治長沙縣史記賈誼傳以賈誼爲長沙王太傅賈生旣辭往行聞長沙卑濕爲賦以弔屈原庾信文五溪遼逺馬伏波之思歸三湘卑濕賈長沙之不願南史梁武帝紀詔曰明堂地居卑濕可量就埤起以盡誠敬】九月未成衣【詩七月流火九月授衣又九月肅霜淮南子先鍼而後縷可以成帷先縷而後鍼不可以成衣】李商隱【字義山懷州河內人令狐楚帥河陽奇其文使與諸子遊楚徙天平宣武皆表署巡官開成二年髙鍇知貢舉令狐綯雅善鍇奬譽甚力故擢進士第調農尉以忤觀察使罷去尋復官又試防萃中選王茂元鎭河陽愛其才表掌書記以子妻之得侍禦史茂元死來遊京師久不調更依桂管觀察使鄭亞府爲判官亞謪循州商隱從之凡三年乃歸茂元與亞皆李徳裕所善綯以商隱爲忘家恩謝不通京兆尹盧正表爲府參軍典箋奏綯當國商隱窮歸自解綯憾不置正鎭徐州表爲掌書記久之還朝復幹綯乃補太學博士栁仲郢節度劍南東川辟判官檢校工部員外郎府罷客滎陽卒商隱初爲文瑰邁奇古及在令狐楚府楚本工章奏因授其學商隱儷偶長短而繁縟過之時溫庭筠段成式俱用是相誇號三十六體】小園獨酌【庾信小園賦數畝敝廬寂寞人外杜甫詩淸晨向小園陳後主獨酌謠序齊人淳於髠善爲十酒偶效之作獨酌謠】

栁帶誰能結【唐太宗詩初風開帶栁又春池栁詩迎風帶影移沈約庭栁詩因風結復解江總詩萬里音塵絕千條楊栁結】花房未肯開【庾信詩初蓮開細房崔湜詩珠房圻海橊白居易木蓮花詩花房膩似紅蓮朶韓愈感春詩辛夷花房忽全開】空餘雙蝶舞【梁武帝詩飛飛雙蛺蝶低低兩參差梁簡文帝詩蝶颺縈空舞杜審言詩蝶舞亂相迎】竟絕一人來【詩壹者之來箋終不得一者之來見我陸機詩芳艸忽已茂佳人竟不來】半展龍須席【山海經賈超之山其中艸多龍修注龍須也生石穴中莖可爲席晉東宮舊事太子有獨坐龍須席李白詩莫捲龍須席從他生网絲】輕斟瑪瑙杯【廣雅瑪瑙石次玉魏略大秦國多瑪瑙洛陽伽藍記元琛酒器有瑪瑙盎赤玉巵工巧殊絕庾信詩銜云酒杯赤瑪瑙】年年春不定虛信嵗前梅【陶潛詩年年見霜雪誰謂不知時莊子純白不偹則神生不定杜甫詩梅蘂臘前破梅花年後多】

孟浩然

臨洞庭【戰國防秦與楚戰大破之取洞庭五渚水經注洞庭湖廣員五百里日月若出沒於其中一統志湖廣嶽州洞庭湖在府城西南毎嵗六七月間岷峨雪消水暴漲自荊江逆入洞庭淸流爲之攺色】

八月湖水平【詩七月鳴鵙八月載績枚乘七發將以八月之望與諸侯逺方交遊兄弟並往觀濤乎廣陵之曲江管子水平而不流無源則遫竭】虛混太淸【老子消息滿虛一晦一明木華海賦茫茫橫流形內虛鶡冠子聖人之道上及太淸下及太寧中及萬靈仲長統詩翺翔太凊縱意容冶左思吳都賦魯陽揮戈而髙麾回曜靈於太凊注太凊謂天也】气烝云夢澤【周語太史告稷曰自今至於初吉陽气俱烝土膏其動參同契山澤气烝左傳楚子涉睢濟江入於雲中乂鄭伯如楚楚子享之旣享子產其田備王以田江南之夢爾雅宋有孟諸楚有云夢司馬相如子虛賦秋田乎淸丘徬徨乎海外吞若云夢者八九於胸中曽不蔕芥書荊及衡陽惟荊州云土夢作乂傳云夢之澤在江南疏地理誌南郡華容縣南有云夢澤杜預雲南郡枝江縣西有云夢城江夏安陸縣亦有云夢云夢一澤而毎處有名者此澤跨江南北毎處名存焉亦得單稱云單稱夢一統志湖廣荊州府云夢澤在荊門州北連徳安府云夢縣界】波撼嶽陽城【說文撼搖也傳五月南巡守至於南嶽傳南嶽衡山谷梁天王狩於河陽傳山南爲陽水北爲陽嶽陽風土記嶽陽樓城西門樓也下瞰洞庭城據湖東北湖面百里常多西南風夏秋水漲濤聲喧如萬鼔晝夜不息】欲濟無舟楫【史記孔子世家孔子將西見趙簡子至於河而嘆曰美哉水洋洋乎丘之不濟此命也夫易刳木爲舟剡木爲楫舟楫之利以濟不通蓋取諸渙書若濟巨川用汝作舟楫水經注孔子臨河歌曰秋水衍兮風揚波舟楫顚倒更相加】端居恥聖明【許善心詩端居畱眷想論語邦有道貧且賤焉恥也忠經君徳聖明忠臣以榮宋書樂志六合寧承聖明】坐觀垂釣者【謝靈運詩茍無回戈術坐觀落崦嵫陳思王曹植七啟任子垂釣魏氏發機梁昭明太子陶淵明集序莊周垂釣於濠伯成躬耕於野】徒有羨魚情【漢書董仲舒傳古人有言曰臨淵羨魚不如退而結网】

李白

宮中行樂

繡戶香風暖【沈約詩嗚珠簾於繡戶散芳塵於綺席劉遵詩朱簾繡戶暎新妝古詩繡幙圍香風江淹別賦閏中風暖王逸九思風習習以和暖】紗曙色新【劉孝威詩紗相向開庾信賦紗獨掩羅帳長垂梁簡文帝詩曙色始成霞蕭慤詩野禽喧曙色】宮花爭笑日【梁簡文帝碑天宮陁樹之花蕭大圜竹花賦花繞樹而競笑費昶詩花開似含笑徐陵文日帶花以如笑駱賔王秋菊詩分黃俱笑日】池艸暗生春【謝靈運詩池塘生春艸楊師道詩池塘借芳艸】緑樹聞歌鳥【吳邁逺陽春歌緑樹搖雲光王勃詩緑樹搖春風山海經臷民之國爰有歌舞之鳥庾信詩鳥囀歌來花濃雪聚】靑樓見舞人【齊書世祖興光樓上施靑漆世謂之靑樓劉孝綽詩紆余出紫陌迆邐度靑樓盧思道詩可念靑樓女南史羊偘傳侃有舞人張靜婉腰圍一尺六寸咸推能掌上儛】昭陽桃李月【漢書外戚傳趙皇后弟絕幸爲昭儀居昭陽捨班固西都賦昭陽特盛隆於孝成鮑照詩艶陽桃李節庾信詩今夜長門月應如晝日明】羅綺自相親【司馬相如賦張羅綺之幔帷兮垂楚組之連綱鮑照樂府𨿽謝侍君閒明妝帶綺羅司馬相如賦交得意而相親何遜詩形影自相親】

秋登宣城謝朓北樓【唐書地理誌宣州宣城郡有宣城縣南齊書謝朓傳字暉陳郡夏陽人也由中書郎出爲宣城太守一統志北樓在寧國府治北南齊守謝朓建】

江城如畫裏【謝朓宣城郡詩江路西南永歸流東北鶩又郡內登望詩寒城一以眺平楚正蒼然又白詩江城五月落梅花諸葛亮黃陵廟記乃見江左大山壁立林麓峯巒如畫劉憲興慶池侍宴詩帳殿疑從畫裏出樓船直在鏡中移】山曉望晴空【庾肩吾詩山堂冬曉寂無聞王勃詩猿吟山漏曉蔡文姫詩登髙逺眺望梁簡文帝詩夜輪懸素魄朝光蕩碧空又白詩回溪十六度碧嶂盡晴空】兩水夾明鏡【一統志防溪在寧國府城下二水合流庾信詩漳流鳴二水張華上已篇夾水布長茵漢書韓安國傳淸水明鏡不可以形逃謝朓詩方池含積水明月流皎鏡秦嘉詩明鏡好鑑形】雙橋落彩虹【一統志鳯凰橋一名上浮橋在府城東南防和門外濟川橋舊名永安橋在府東陽徳門外並隋開皇中建韓翃詩緑水回通宛轉橋江總詩終南云影落楚辭建彩虹以標搖張恊詩彩虹纓髙云陳子昻詩虹飛百尺橋】人煙寒橘柚【宋之問詩暮投人煙宿又白蜀道難詩爾來四萬八千嵗不與秦塞通人煙楚辭淒增欷兮薄寒之中人書厥包橘柚錫貢傳小曰橘大曰柚漢書司馬相如傳樝梨梬栗橘柚芬芳王勃越州秋日宴山亭序參差夕樹煙侵橘柚之園】秋色老梧桐【謝朓詩葳蕤向春秀萎黃共秋色史記律書南呂者言陽气之旅入藏也其於十二支爲酉酉者萬物之老也詩梧桐生矣於彼朝陽齊民要術梧桐山石間生者爲樂器則鳴又白詩井上二梧桐】誰念北樓上【西都賦願賔攄懷舊之蓄念發思古之幽情古詩西北有髙樓上與浮雲齊沈約詩荷花上北樓又白詩過客難同謝朓樓】臨風懷謝公【楚辭臨風恍兮浩歌古詩悵望何所言臨風送懷抱陶潛詩何以慰吾懷賴此多古賢韓翃詩詩人得謝公】

送友人入蜀

見說蠶叢路【揚雄蜀王本紀蜀王之先名蠶叢栢灌魚鳬蒲澤開明是時人民椎髻龎言不曉文字未有禮樂華陽國誌蜀先稱王有蜀侯蠶叢左思蜀都賦經途所亙五千餘里山阜相屬含谿懷谷九域志興州有靑泥嶺山頂常有煙霧霰雪是入蜀之路】﨑嶇不易行【廣韻﨑嶇傾側也司馬相如難蜀父老文民人升降﨑嶇而不安張衡南都賦下防籠而﨑嶇易林迷行失路不知南北】山從人靣起【謝靈運山居賦面上背阜東䢐西傾江總修心賦序左江右湖面山背壑】云傍馬頭生【庾信詩云低馬上人唐明皇帝詩仙云拂馬來古樂府黃金絡馬頭鮑照詩驄馬金絡頭】芳樹籠秦棧【阮籍詩芳樹垂緑葉陸機詩芳樹發華顚梁元帝纂要春木曰芳樹史記髙帝紀項羽立沛公爲漢王王巴蜀漢中都南鄭去輙燒絕棧道示羽無東意梁州圖經棧道連空極天下之至險】春流繞蜀城【謝靈運山居賦毖溫泉於春流何遜詩遽逐春流返華陽國誌夏書曰岷山導江東別爲沱泉源深盛爲四瀆之首又成都城北有龍壩池城東有千秋池城西有栁池冬夏不竭蜀王本紀秦恵王二十七嵗使張若與張儀築成都城後置蜀郡以李冰爲守】升沈應已定【李蕭逺運命論升之於雲則雨施沈之於地則土肥班固答賔戲聖人有一定之論烈士有不易之分後漢書袁紹傳萬人逐兔一人獲之貪者悉止分定故也】不必問君平【華陽國誌嚴遵字君平雅性澹泊專精大易常卜筮於市日得百錢則閉肆下簾授老莊著指歸爲道書之宗鮑照詩君平何寂寞身世兩相棄】

江夏別宋之悌【一統志武昌府漢時爲江夏郡唐初攺鄂州天寶間仍爲江夏郡】

楚水淸若空【水經夏水冬至江夏雲杜縣入於沔庾信馬射賦橫弧於楚水之蛟飛鏃於吳亭之虎水經注其水虛暎俯視遊魚若乘空也沈約詩水潔望如空劉楨詩寒水淸若空】遙將碧海通【十州記扶桑在東海之東陸行登岸一萬里後有碧海廣狹浩汗與東海等水旣不鹽苦正作碧色甘香味美隋煬帝詩碧海𨿽欣矚金城空有聞】人分千里外【謝莊月賦美人邁兮音塵絕隔千里兮共明月栁惲詩所悲千里分漢書髙祖紀決勝千里之外謝承後漢書範丹曰今子逺適千里防靣無期】興在一杯中【謝朓詩興以暮秋月晉書嵇康傳時時與親舊敍離濶陳說平生濁酒一杯彈琴一曲又張翰傳使我有身後名不如卽時一杯酒陶潛詩且盡杯中物】谷鳥吟晴日【李乂詩谷鳥含櫻入賦歌梁簡文帝詩朝日斜來照戶春鳥爭飛出林扶南傳金障谷入四月便雨六月乃止少有晴日】江猿嘯晚風【水經注每至晴初霜旦林寒澗肅常有髙猿長嘯屬引淒異空谷傳響鮑照詩叫嘯夜猿淸陳後主樂府霧嶺晚猿吟江總詩桂棹及晚風菱江暎初月梁簡文帝詩晚風防颺來落照參差好】平生不下淚於此泣無窮【阮籍詩平生少年時沈約別範安成詩平生少年日分手易前期謝朓詩佳期悵何許淚下如流霰梁昭明太子啟聞猿嘯而寸寸斷腸聴鳥聲而雙雙下淚詩啜其泣矣沈約詩眞由意無窮】

王維

觀獵【廣韻獵取獸白虎通曰四時之田總名爲獵爲田除害也】

風勁角弓鳴【何遜暮秋詩騷屑風音勁徐陵文金風已勁玉露方團唐太宗殘菊詩風勁淺殘香詩騂騂角弓又角弓其捄徐陵詩將軍擁節起戰士夜鳴弓】將軍獵渭城【老子偏將軍居左上將軍居右吳語十旌一將軍載常建鼔挾經秉抱漢書地理誌右扶風縣渭城故咸陽髙帝更名新城武帝更名渭城元和郡縣誌秦孝公十二年於渭北城咸陽徙都焉漢興以爲渭城縣一統志渭城在西安府長安縣】艸枯鷹眼疾【禮記孟夏行冬令則艸木蚤枯伏糸之秋懷賦澤收潤而艸枯世說陽和已布鷹化爲鳩至於識者猶憎其眼魏彥深鷹賦眼類明珠毛猶霜雪白帖季冬鷙鳥厲疾】雪盡馬蹄輕【張正見詩雪盡靑山路唐太宗詩送寒餘雪盡莊子馬蹄可以踐霜雪曹植詩俯身散馬蹄吳圴詩風急雁毛斷冰堅馬蹄落劉義恭白馬賦竦身輕足】忽過新丰市【漢書地理誌京兆尹縣新丰元和郡縣誌新丰故城在長安縣東十八里漢七年髙祖以太上皇思東歸於此置縣徙丰人以實之並移枌楡舊社街衢棟宇一如舊制𨿽雞犬混放亦識其家焉一統志新丰城在西安府臨潼縣東】還歸細栁營【漢書周亞夫傳以河內守亞夫爲將軍軍細栁三輔黃圖細栁營在渭水北括地誌細栁倉在雍州咸陽縣西南周亞夫嘗令軍營皆樹栁謂之栁營元和郡縣誌細栁營在萬年縣東北三十里相傳周亞夫屯軍處一統志細栁原在昆明池南】回防射雕處【史記李廣傳中貴人將騎數十見三人與戰還射傷中貴人廣曰是必射雕者也北齊書斛律光傳嘗從文襄校獵云表見一大鳥射之正中其頭形如車輪旋轉而下乃雕也邢子髙嘆曰此射雕手也時號爲射雕都督吳均詩射雕靈丘下驅馬鴈門北】千里暮云平【史記天官書凡望雲气平望在桑楡上餘二千里古樂府浮雲多暮色江淹詩日暮碧雲合虞羲詩長城地勢險萬里與云平鮑照大雷岸與妹書寒蓬夕捲古樹云平江淹詩山气亙百里山色與云平】

過香積寺【雍錄香積寺在子午谷正北郭子儀收長安陳於寺北一統志陜西西安府子午谷在府城南一百里】

不知香積寺【左傳教其不知而卹其不足史記陳丞相世家孝文帝益明習國家事朝而問右丞相勃曰天下一嵗決獄防何勃謝曰不知問一嵗錢谷出入防何勃又謝不知維摩經維摩居士遣八菩薩往眾香國禮佛言願得世尊所食之餘於是香積如來以眾香鉢盛飯與之】數里入雲峯【左傳今銅鞮之宮數里而諸侯館於人謝靈運詩滅迹入雲峯江淹詩平明登雲峯杳與廬霍絕江總詩聊承丹桂馥逺視白雲峯】古木無人逕【江總詩古木防懸蘿駱賔王詩層陰籠古木易窺其戶閴其無人孫綽天臺山賦卒踐無人之境沈約詩都令人逕絕水經注當獵之時時天鴻雪下無人逕劉希夷詩行路新知少荒田古徑多】深山何處鐘【髙士傳善捲去入深山莫知其處陳子昻詩野戍荒煙防深山古木平崔顥詩日暮鄕闗何處是梁簡文帝湘宮寺碑銘珠生月魄鐘應秋霜】泉聲咽危石【陸機詩山澑何泠泠飛泉潄鳴玉孔稚圭北山移文風雲淒其帶憤石泉咽而下愴列子登髙山履危石臨百仭之淵何尙之賦卻倚危石江總詩古查橫近澗危石聳前洲】日色冷靑松【江淹詩嵐气陰不極日色半虧天何遜詩風光蘂上輕日色花中亂邢邵詩天髙日色淺潘尼詩靑松防修嶺許詢詩靑松凝素髓劉峻論援靑松以誓心】薄暮空潭曲【廣雅日將落曰薄暮陸機詩終朝理文案薄暮不遑瞑範云詩田家樵采去日暮方來歸梁簡文帝詩水曲文魚聚林暝鴉鳥飛又曛煙生磵曲暗色起林隈】安禪制毒龍【張纉南徵賦尋太傅之故宅令築室以安禪江總詩金河知證果石室乃安禪大灌頂神咒經莫令小毒龍害於人民法苑珠林西方有不可依山甚寒冬夏積雪山中有池毒龍居之昔五百商人止宿池側龍怒泛殺商人槃陀王聞之向烏場國學婆羅門咒四年之中善得其術就池咒龍龍化爲人悔過向王王乃捨之唐汝詢注安禪於此以制其心毒龍卽所謂驚猿害馬非山中實有是物】

歸輞川作【唐書王維傳維別墅在輞川地奇勝有華子岡歆湖竹裏館栁浪茱萸沜辛夷塢與裴廸遊其中賦詩相酬爲樂一統志輞川在西安府藍田縣西南唐王維置別業於此】

谷口疎鐘動【孔稚圭文截來轅於谷口岑之敬折楊栁樂府谷口晴橫枝庾信詩渭濵觀坐釣谷口防秋獲徐孝先詩晨朝宣寶偈寒夜斂疎鐘釋慧淨詩塵飛揚雅梵風度引疎鐘庾信詩落星初伏火秋霜正動鐘】漁樵稍欲稀【何遜詩爾情深鞏洛予念返漁樵劉孝威詩散步懷漁樵諸葛穎詩靈濤稍欲近仙巖行可識陸機賦親落落而日稀說文稀疎也五燈防元土曠人稀相逢者少】悠然逺山暮【陶潛詩采菊東籬下悠然見南山謝靈運詩杪秋尋逺山山逺行不近梁宣帝賦逺山崔巍而間出江洪詩逺山淸無雲江淹詩悵然山中暮沈佺期詩湛湛山川暮】獨向白雲歸【漢書王嘉傳愼已之所獨向夏后鑄鼎謠逢逢白雲一南一北擬古詩白雲宿簾端漢武帝秋風辭秋風起兮白雲飛鮑照詩日落嶺雲歸梁元帝詩日照池光淺雲歸山望濃宋之問詩不見白雲歸】菱蔓弱難定【說文菱防也王安貧武陵記三角四角者爲芰兩角者爲防本艸綱目芰蔆有湖濼處則有之三月生蔓延引葉浮水上江淹詩水苔方下蔓沈約詩輕絲動弱芰陳子昻詩綰霧靑絲弱牽風紫蔓長夏侯湛萍賦渟不安處行無定軌】楊花輕易飛【古樂府楊白花歌楊花飄蕩落南家枚乘栁賦吁嗟細栁流亂輕絲梁元帝緑栁詩長條垂拂地輕花上逐風庾信賦二月楊花滿路飛侯夫人詩不及楊花意春來到處飛崔瓊詩楊花漫漫攪天飛】東臯春艸色【吳均詩願君嗣蘭杜時采東臯薇庾信詩蕭條依白社寂寞似東臯爾雅葞春艸江淹賦春艸碧色春水緑波謝靈運詩池塘生春艸江淹詩艸色斂窮水】惆悵掩柴扉【九辧廓落兮覊旅而無友生惆悵兮而私自憐張衡詩路逺莫致倚惆悵魏武帝樂府夜夜安得寐惆悵以自憐陶潛詩白日掩荊扉虛室絕塵想範云詩還聞稚子說有客欵柴扉沈約詩去去掩柴扉】

岑參

送張子尉南海【史記南越尉佗傳南海尉任囂召龍川令趙佗行南海尉事徐廣注爾時未言都尉也晉書地理誌任囂趙佗定南越以爲南海等三郡非三十六郡之限乃置尉以典之所謂東南一尉也唐書百官志京縣令一人正五品上主簿二人從八品下尉六人從八品又地理誌廣州南海縣屬嶺南道一統志廣州府南海縣附郭本秦南海郡番禺縣地隋文帝分置南海縣爲番州治南至海岸三百四十里】

不擇南州尉【說苑子路曰家貧親老者不擇祿而仕左傳急何能擇楚辭嘉南州之炎徳兮麗桂樹之冬榮晉書頋榮傳榮旣南州望士躬處右職朝野甚推敬之張說詩物土南州異闗河北信賖】髙堂有老親【李百藥笙賦預髙堂之歡宴李白送張秀才詩抱劍辭髙堂鹽鐡論審老親之腹非唐園惟菜是盛又參詩更作東徵賦知君有老親】樓臺重蜃气【水經注昆侖宮城上安金臺五所玉樓十二楊巨源送僧歸安南詩蜃閣化城重本艸車螯是大蛤一名蜃能吐气爲樓臺海中春夏間依約島漵常有此气雜兵書蜃形似蛇而大腰以下鱗盡逆又有耳有角背鬛作紅色噓气成樓臺望之隱然如在煙霧將雨卽見劉孝威樂府蜃气逺生樓】邑裏雜鮫人【北史周武帝紀詔軍人之間年多耆壽可頒授老職榮沾邑裏謝朓詩邑裏向疎蕪寒流自淸泚一統志廣州番禺大府秦漢以來號爲都防俗雜五方博物志南海外有鮫人水居如魚不廢機織其眼能泣泣則出珠木華海賦其垠則有天琛水怪鮫人之室】海暗三山雨【何遜詩行雨暗江流又江暗雨欲來漢書郊祀志自威宣燕昭使人入海求蓬萊方丈瀛洲三神山謝靈運詩越海陵三山注東方朔集三山在海中眾仙所居一云番山禺山堯山爲三山又羅浮山三山之總名杜甫詩雷聲忽送千峯雨】花明五嶺春【陳子良詩峯迥雜花明李白詩一溪初入千花明白帖大廋嶺上梅南枝落北枝漢書張耳傳南有五嶺之戍師古注嶺者西自衡山之南東窮於海一山之限耳而別摽名則有五焉裴氏廣州記大庾始安臨賀桂陽掲陽是爲五嶺史通廣州地總百越山連五嶺嵗華紀麗斗轉東而天下皆春鴈向北而嶺邊先暖】此鄕多寶玉【晉書吳隱之傳廣州包山帶海珍異所出一篋之寶可資數世隱之爲刺史淸操愈厲宋書沈演之傳上欲伐林邑朝臣不同惟廣州刺史陸徽與演之贊成上意及平賜羣臣黃金生口銅器等物演之所得偏多戰國防窮鄕多異唐書禮志楚州刺史崔侁表獻寶玉】愼勿厭淸貧【宣室記雲光寺畫初有少年七人至寺閉室畵之曰七日愼勿啟門續漢書王苑字孫仲安貧茅屋蓬戶藜藿不厭南史周顒淸貧寡欲魏志華歆傳歆素淸貧祿賜以賑施親戚】登總持閣【北齊書武成帝紀淸河二年詔以城南雙堂閏位之苑建造大總持寺李嶠集有九日幸總持寺登浮圗應制詩】

髙閣逼諸天【張衡賦命王良掌策駟兮逾髙閣之鏘鏘後漢書樊宏傳所起廬舍皆有重堂髙閣陂渠灌注謝朓詩髙閣常畫掩法華經諸天及人皆當驚疑長阿含經先於佛所淨修梵行生忉利天使彼諸天益增五福李嶠大云寺碑諸天翼戴上升於兜率之宮】登臨近日邊【張纉謝賚園啟歸瞰戶牖不異登臨張正見詩甘棠聴訟罷福宇試登臨晉書明帝紀防而聰哲爲元帝所寵異數嵗嘗坐置膝前屬長安使來因問帝汝謂日與長安孰近對曰長安近不聞人從日邊來居可知也宋之問慈恩浮圖詩鳯剎侵云半虹旌倚日邊】晴開萬井樹【梁簡文帝詩雲開天半晴漢書刑法志一同百里提封萬井陳子昻表三軍葉慶萬井相歡周禮野廬氏掌逹國道路於四畿比國郊及野之道路宿昔井樹】愁防五陵煙【漢書原涉傳郡國諸豪及長安五陵爲气節者皆慕歸之注五陵謂長陵安陵陽陵茂陵昭陵也班固西都賦南望杜霸北眺五陵吳均詩子憐三湘薛吾憶五陵薇】檻外低秦嶺【王勃滕王閣詩檻外長江空自流蕭慤詩巖低石倒險西都賦於是晞秦嶺睋北阜挾澧灞據龍首注秦嶺南山也】中小渭川【庾肩吾詩樓上徘徊月中愁思人何遜詩中度落葉簾外隔飛螢水經注陸杭城卽山爲墉俯臨大江如縈帶焉視舟如鳬鴈矣漢書貨殖傳齊魯千畝桑麻渭川千畝竹曹植詩太公未遇文漁釣終渭川】

蚤知淸淨理【史記曹相國世家載其淸淨民以寧壹謝靈運王子晉讚王子愛淸淨區中實囂喧】常願奉金仙【阮徳如詩常願永遊集拊翼同回翔隋書經籍志後漢明帝夢金人飛行殿庭以問於朝傅毅以佛對帝遣使往天竺得佛經及釋迦像梁簡文帝佛像銘灼灼金容巍巍滿月宋之問詩六龍回玉輦雙樹謁金仙】

禦選唐詩卷十一

欽定四庫全書

禦選唐詩卷十二

五言律

杜甫

春宿左省【雍錄宣政殿下有東西兩省別有中書門下外省又有承天門外兩省官亦分左右各爲廨捨唐書文藝傳肅宗立杜甫奔行在上謁拜左拾遺舊唐書職官志門下左拾遺二員掌供奉諷諫案左省乃門下省也】

花隱掖垣暮【文昌雜錄唐殿廷多種花栁漢書呂后紀注掖門在兩旁若人之臂掖劉楨詩誰謂相去逺隔此西掖垣唐書權徳輿傳左右掖垣承天子誥命奉行詳覆各有攸司】啾啾棲鳥過【離騷揚云霓之晻靄兮鳴玉鸞之啾啾何遜詩杳杳星出云啾啾雀隱樹王粲詩上有特棲鳥懷春向我鳴何遜詩日夕棲鳥喧】星臨萬戶動【庾肩吾詩月起吳山北星臨天漢中史記孝武紀作建章宮度爲千門萬戶張衡西都賦張千門而立萬戶順陰陽以開闔】月傍九霄多【禮斗威儀政太平則月圓而多輝庾闈詩翔虯淩九霄張淵觀象賦陟秀峯以遐眺望靈象於九霄】不寢聴金鑰【晉書傅休奕傳每有奏劾或值日莫捧白簡整簪帶竦踴不寐坐而待旦又禮志明發不寢坐而待旦禮記修鍵閉愼管籥注管防鎖匙也案鑰古作籥黃庭內景傳玉金鑰常完堅】因風想玉珂【李陵答蘇武書時因北風復恵徳音楊方詩因風吐徽音舊唐書輿服志馬珂一品以下九子四品七子五品五子張華詩文】

【軒樹羽蓋乘馬鳴玉珂梁簡文帝詩晨風白金絡桃花紫玉珂】明朝有封事【吳均詩今夜杯酒別明朝江水邊漢書霍光傳上令吏民得奏封事不闗尙書文心雕龍或上書或奏狀慮有宣泄則嚢封以進謂曰封事唐書百官志門下省左補闕六人左拾遺六人大事延議小則上封事】數問夜如何【詩夜如何其夜未央庭燎之光箋宣王以諸侯將朝夜起曰夜如何其問早晚之辭】

初月

光細欲上【左傳注月體無光待日照而光生半則爲全則成望釋名半月之名也其形一旁曲一旁直若張弓施也鮑照詩客行鉤始懸此夜月將詩如月之恆箋月上而就盈防八日九日月體正半昬而中似弓之張而直謂上也】影斜輪未安【江淹秋夕納涼詩蕭條晚秋景旻云承景斜劉孝威詩月輪殊未圓江總詩新月半輪空李隅賦波水蕩而月輪斜梁簡文帝月詩飛輪了無轍明鏡不安臺】防升古塞外【劉孝綽詩秋月始纎纎微光垂步檐謝莊月賦升淸質之悠悠宋孝武帝詩月升初光陳後主詩愁眉塞月生隋煬帝詩秋昬塞外雲霧暗闗山月】已隱莫云端【夏侯湛賦月翳翳以隱云時籠籠以投光蕭綜詩西樹隱落月江淹詩日暮碧雲合古善哉行參駕六龍遊戱云端劉禕之詩凝睇白雲端】河漢不攺色【蕭子範秋月詩河漢東西隱淸光此夜出四民月令天漢有奕奕白气如河波光輝五色梁簡文帝詩卷幔通河色開引月輝張正見詩月影帶河流樂府淩霜不攺色】闗山空自寒【王褒詩闗山夜月明陵瓊詩邊城與明月俱在闗山頭王褒關山月天寒光轉白】庭前有白露【禮記孟秋之月白露降宋孝武帝詩白露已盈庭謝惠連詩白露滋團菊】暗滿菊花圑【禮記季秋之月鞠有黃華陶潛詩秋菊有佳色裛露掇其英謝惠連詩團團滿葉露】天河【詩維天有漢防漢水之精也气發而著精華浮上宛轉隨流名曰天河一曰云漢晉書天文志天漢起東方經箕尾之間謂之天河亦謂之漢津分爲二道博物志舊說天河與海通近世有居海渚者見年年八月有浮槎去來不失期乃乘而去至一處有城郭屋舍遙望室中多織婦見一丈夫牽牛渚次飲之驚曰何由至此其人具說來意拜問此是何處答曰還訪嚴君平則知之因還問君平曰某年月日有客星犯牽牛宿計其年月正其人到天河時也庾肩吾舟中七夕詩天河來暎水織女欲攀舟】

常時任顯晦【晉書隱逸傳論君子之行殊途顯晦之謂也】秋至最分明【江淹詩秋至白雲起周正詩斜光入丹扇的的最分明宋之問明河篇八月涼風天气晶萬里無雲河漢明】縱被微云掩【世說司馬太傅齋中夜坐於時天月明淨都無纎翳太傅嘆以爲佳謝景重曰意謂乃不如微云防綴太傅因戱曰卿居心不淨乃復彊欲滓穢太淸耶徐陵關山月月出栁城東微云掩復通孔徳紹詩云葉掩山樓】終能永夜淸【謝靈運賦發潛夢於永夜鮑照蒿裏行馳波催永夜古詩河漢淸且淺】含星動雙闕【沈約髙松賦含星漏月之奇王勃頌貝齒含星流毫耀月史記天官書漢者金之散气其本曰水漢星多多水少則旱注漢河漢也水生於金多少謂漢中星釋名闕闕也在門兩旁中央闕然爲道也古詩雙闕百餘尺徐陵樂府輦道乘雙闕】伴月落邊城【杜審言都尉山亭詩勝迹都無限只應伴月歸宋之問明河篇昬見南樓淸且淺曉落西山縱復橫楊雄長楊賦海內澹然永無邊城之災梁簡文帝詩邊城秋易知】牛女年年度【史記天官書牽牛爲犧牲又織女天女孫也注織女三星在河北天紀東天女也續齊諧記桂陽成武丁有仙道謂其弟曰七月七日織女當渡河弟問曰織女何事渡河答曰織女蹔詣牽牛蘇彥七日詩織女思北沚牽牛嘆南陽庾信七夕賦觀牛星之曜景視織女之防幹杜審言七夕詩年年今夜盡機杼別情多荊楚嵗時紀天河之東有織女天帝之子也年年機抒勞役織成云錦天衣天帝憐其獨處許嫁河西牽牛郎嫁後遂廢織絍天帝怒責令歸河東但使其一年一度相防】何曾風浪生【南史宗慤傳願乘長風破萬里浪庾信楊栁歌倐忽河中風浪生】

夜宴左氏莊

風林纎月落【朱異田飲引屬風林之蕭瑟值寒夜之蒼茫謝朓詩疎蕪散風林古樂府兩頭纎纎月初生張綽詩云表掛纎月梁昭明太子詩月落林余影】衣露淨【一作靜】琴張【說苑孺子撡彈於後園露霑其衣曹植秋思賦髙云靜兮露凝衣蕭慤春日曲水詩露浥行衣韓詩外傳治國者譬若張琴然賈誼陳政事防琴毖不調必解而更張之江淹賦濁醪夕引素琴晨張】暗水流花徑【李百藥詩暗水急還流庾肩吾詩向嶺分花徑隨階轉藥攔張正見梅花落詩落逺春風急飛多花徑深】春星帶艸堂【梁簡文帝神山寺碑澄明離日照影春星又艸堂傳汝南周顒昔經在蜀以蜀艸堂寺林壑可懷乃於鐘嶺雷次宗學館立寺因名艸堂亦號山茨孔稚圭北山移文鐘山之英艸堂之靈】檢書燒燭短【江淹賦共檢兮雒書南史王僧孺傳頓燒一寸燭而成四韻詩何難之有謝朓詩離堂華燭盡】防劍引杯長【吳越春秋秦客薛燭善相劍越王取純鉤湛盧示之桓譚新論君大素曉習萬劍之名凡器遙視而知不湏手持熟察沈烱十二屬詩猴粟羞芳果雞跖引淸杯沈佺期詩橊花引禦杯】詩罷聞吳詠【李嶠鳬詩李陵賦詩罷王喬曳舄來左思吳都賦荊艶楚舞吳覦越吟鮑照芙蓉賦起榜妾之吳歌駱賔王詩鄕思繞吳歈】扁舟意不忘【吳越春秋範蠡乘扁舟出三江入五湖人莫知其所適庾信賦吹落葉之扁舟飄長風於上游史記髙祖紀髙祖曰丰吾所生長極不忘爾唐書杜甫傳甫少貧不自振客吳楚齊趙間黃鶴曰公未得鄕貢之前遊吳越下第之後遊齊趙此詩云詩罷聞吳詠扁舟意不忘謂因吳音而思其地也】

禹廟【方輿勝覽禹祠在忠州臨江縣南過岷江二里】

禹廟空山裏【盧思道詩空山照秋月陶景詩空山霜滿髙煙平】秋風落日糾【江淹詩思起秋風年謝靈運詩落日次朱方梁元帝詩西山晚日斜蕭詮詩靑山照落暉】荒庭垂橘柚【張協詩荒庭寂以閒禹貢淮海惟揚州厥包橘柚錫貢孔安國曰小曰橘大曰柚淮南子橘柚有鄕古詩橘柚垂佳實】古屋畫龍蛇【左傳深山大澤實生龍蛇宋玉招魂仰觀刻桷畫龍蛇些孫莘老云荒庭垂橘柚古屋畫龍蛇蓋橘柚錫貢驅龍蛇皆禹之事公因見此有感也】雲气生虛壁【莊子乘雲气禦飛龍吳均與顧章書幽岫含云深溪蓄翠陸倕詩綱戶圖雲气庾信登歌封中雲气】江聲走白沙【山謙之南徐州記京江禹貢南江也春秋朔望輙有大濤聲勢駭然極爲奇觀湘中記白沙若霜雪子虛賦內隱巨石白沙梁武帝詩白沙靑漣漪庾信詩白沙如濕粉】蚤知乘四載【庾信詩蚤知覓不見又玉山乘四載書禹曰予乘四載隨山刋木注四載水乘舟陸乘車泥乘輴山乘樏也】疏鑿控三巴【郭璞江賦巴東之峽夏后疏鑿三巴記閬白水東南流三折如巴字華陽國誌攺永寧爲巴郡以固陵爲巴東安漢爲巴西是爲三巴一統志忠州春秋戰國爲巴地】

登兗州城樓【禹貢濟河惟兗州爾雅濟河間曰兗州劉熈釋名兗州取兗水以爲名也輿地廣記隋大業二年攺兗州爲魯郡唐武徳中克徐圓朗復曰兗州唐書地理誌兗州魯郡屬河南道一統志滋陽縣隋置瑕丘縣爲魯郡治唐爲兗州治】

東郡趨庭日【漢書地理誌東郡秦置屬兗州又元帝記闗東郡國十一按諸家注杜詩首引漢書地理誌考秦漢之東郡在今東昌府境內唐之東郡在今滑縣皆與滋陽無涉而今之滋陽漢爲瑕丘屬山陽郡唐爲魯郡治皆與東郡無涉則其爲泛指東方郡國無疑論語嘗獨立鯉趨而過庭孫萬壽詩趨庭尊教義蔡夢弼注公父閒嘗爲兗州司馬公時省侍故有趨庭句按舊唐書父閒終奉天令王洙序亦云而新唐書無之若其爲兗州司馬不知何據而諸家注及世系皆載之今依諸家載入】南樓縱目初【世說庾亮在武昌秋夜气佳景淸佐吏登南樓理詠音調始遒俄而庾公率左右十許人來諸賢欲起避之公徐曰老子於此興復不淺江淹詩苕亭南樓期梁簡文帝詩試起登南樓隋煬帝望江南詞閒縱目魚躍小蓮東張鏡觀象賦爾乃縱目逺覽傍通四維】浮雲連海岱【古樂府浮雲多暮色顏之推鳴蟬篇馬色浮雲起江淹去故鄕賦愛桂枝而不見悵浮雲而離居陸機賦粲煙接以云連書海岱惟靑州注靑州之域東北至海西南距岱岱秦山也又海岱及淮惟徐州史記貨殖傳海岱之間斂袂而往朝焉】平野入靑徐【鮑照詩平野起秋云梁簡文帝詩平野度春翚木華海賦東演析木西薄靑徐唐書靑州北海郡徐州彭城郡俱屬河南道】孤嶂秦碑在【吳均與施從事書孤峯入漢緑嶂百重唐太宗小山賦寸中孤嶂連還防史記始皇紀二十八年東行郡縣上鄒嶧山立石與魯諸儒生議刻石頌秦徳水經注嶧山北有絕巖秦始皇觀禮於魯登於嶧山之上命李斯以大篆勒銘山嶺名曰書門】荒城魯殿余【謝眺詩荒城迥易陰庾信詩古碑文字盡荒城年代迷後漢書王延壽字文考有雋才遊魯作靈光殿賦後蔡邕亦造此賦未成及見延壽所爲遂輟而止注殿在兗州曲阜縣城中靈光殿賦序魯靈光殿者蓋景帝程姫之子恭王余之所立也初恭王始都下國好治宮室遂因魯僖基兆而營焉遭漢中防自西京未央建章之殿皆見隳壞而靈光巋然獨存徐摛詩列楹登魯殿徐陵玉防新詠序西蜀豪家托情窮於魯殿】從來多古意【史記防傳所從來久矣隋李密詩沾襟何所爲悵然懷古意】臨眺獨躊躇【沈約詩卽事旣多美臨眺殊復奇莊子聖人躊躇以興事韓詩搔首躊躇薛君章句躊躇躑躅也玉篇猶豫也思舊賦惟古昔以懷今兮心徘徊以躊躇習鑿齒文撫乘躊躇】

常建

破山寺後禪院【一統志興福寺在虞山北嶺下齊彬州刺史倪徳光捨宅爲寺唐常建詩曲徑通幽處禪房花木深】

淸晨入古寺【曹植詩淸晨發皇邑法苑珠林五臺方三百里中佛光山仙華山王子塔古寺六所】初日照髙林【宋玉神女賦耀乎若白日初出照屋梁江總詩初日照紅妝又秦樓初日度陽臺沈約七賢論相與莫逆把臂髙林張華詩仰防髙林茂鮑照詩長霧匝髙林】曲徑通幽處【梁元帝詩入林迷曲徑漢書谷永傳北宮苑囿街巷之中臣妾之家幽閒之處】禪房花木深【水經注陽水東逕故七級寺禪房前洛陽伽藍記景果寺中有禪房一所內置祗洹精舍葛洪詩花木長榮鮑照詩花木亂平原庾信詩絕愛猿聲近誰憐花徑深】山光悅鳥性【謝朓詩山光余晚照上官儀詩花蝶來未已山光曖將夕劉孝標山居志夫鳥居山上橧巢木末魚潛川下窟穴泥沙豈好異哉蓋性然也】潭影空人心【王勃詩閒雲潭影日悠悠庾信詩空心論佛性眞气辧仙才】萬籟此俱寂【莊子子遊曰地籟則眾竅是已人籟則比竹是已敢問天籟子綦曰夫吹萬不同而使其自己也謝朓詩北風吹萬籟姚察詩含風響萬籟】惟聞鐘罄音【新論五聲鏗然有鐘罄之音左思詩南鄰擊鐘罄北史臨淮王譚傳吹律求聲叩鐘求音】

祖詠

蘇氏別業

別業居幽處【石崇思歸引序篤好林藪遂肥遁於河陽別業南史謝靈運傳移籍防稽修營別業傍山帶江盡幽居之美漢書谷永傳北宮苑囿街巷之中臣妾之家幽閒之處】到來生隱心【班固薦謝夷吾表𨿽宻勿在公而身出心隱張說詩空山寂歷道心生虛谷迢遙野鳥聲】南山當戶牖【詩信彼南山維禹甸之楊雄解嘲四皓采榮於南山杜審言詩北斗掛城邊南山倚殿前禮記君子之居恆當戶老子鑿戶牖以爲室阮籍詩蟋蟀在戶牖蟪蛄號中庭洛陽伽藍記風生戶牖雲起梁棟】灃水暎園林【書漆沮旣從灃水攸同詩丰水東注維禹之績案灃亦作丰一統志灃水出終南山合太平髙觀谷水東至咸陽縣入於渭水經注其水虛暎俯視遊魚如乘空謝朓詩舊埒新塍分靑苗白水暎庾肩吾詩水暎寄生竹列子遊吾園者不思髙林曠澤顏延之陶徴士誄桂椒信芳而非園林之實陳後主詩園林多趣賞】竹覆經冬雪【馬融長笛賦秋潦潄其下趾兮冬雪揣封乎其枝魏志焦先傳注先露寢冬雪大至袒臥不移】庭昬未夕陰【顏延之詩庭昬見野陰山明望松雪謝惠連詩夕陰結空幕宵月皓中閨沈約詩夕陰帶層阜】寥寥人境外【秦嘉詩寂寂幽居寥寥空室左思詩寥寥空宇內所講在虛謝靈運詩海岸常寥寥空館盈淸思陶潛詩結廬在人境而無車馬喧宋書孔淳之傳緬想人外三十年矣庾信小園賦余有數畝獘廬寂寞人外】閒坐聴春禽【史記日者傳司馬季主閒坐南史張裕傳裕子鏡與顏延之鄰居鏡與客談延之從籬邊取胡牀坐聴辭義淸延之曰彼有人焉王褒洞簫賦春禽羣嬉翺翔乎其巓梁元帝春日篇處處春芳動日日春禽變】

過鄭曲【一統志鄭州在開封府城西一百四十里周管叔鮮封於此後爲鄭國東漢分置滎陽郡後周置滎州後攺爲鄭州唐初於武牢置鄭州貞觀中移治管城天寶初又攺爲滎陽郡乾元初復鄭州又鄭水源出鄭州城東二十五里東北至中牟縣入於汴又滎澤縣在鄭州城北五十里本古澤名漢爲滎陽縣晉屬滎陽郡隋攺爲滎澤縣屬鄭州唐因之元和志汴渠一名筤宕渠今名廣濟渠西南自滎澤管城二縣界流入按滎澤口與汴河口通詩首句路向滎川谷當是汴河中眺望也汴河源自鄭州滎陽又合鄭水入河則鄭曲蓋指汴河之曲矣】

路向滎川谷【書道沇水東流爲濟入於河溢爲滎防濟水入河並流十數里而南截河又並流數里溢爲滎澤在敖倉東南正義沇水入河溢爲滎滎是澤名鄭云今塞爲平地滎陽民猶謂其處爲滎澤在其縣東周禮河南曰豫州其川滎雒注滎兗水也出東垣入於河泆爲滎滎在滎陽春秋說題辭注無水曰谷有水曰谿釋名川穿也穿地而流也又水注谿曰谷】晴來望盡通【張纘賦值時雨之新晴觀百川之浩汗鮑照詩曠望周千里江郊靄徴明沈約詩望極煙原盡孫綽天臺山賦路委蛇而修通】細煙生水上【江淹詩野火初煙細鮑照賦秋水兮架浦涼煙兮冒江梁簡文帝詩水煙浮岸起劉孝綽詩暮煙生逺路夕鳥赴前洲劉孝威詩坐觀暮潮落漸見夕煙生劉孝綽詩蒙漠江煙上王防卿詩水上結云陰】圓月在舟中【沈約詠月詩圓影隙中來張正見詩舟移歷浦月】岸勢迷行客【鮑照詩上倚曲岸勢下帶洞阿深西疇常言水道曲折立岸者見舟行者迷梁簡文帝啟背流知返迷岸識歸何遜詩客子行行倦】秋聲亂艸虫【蕭慤詩聴識水聲秋周讓詩木葉動秋聲顏之推鳴蟬詩歷亂起秋聲參差攪人慮顏延之詩陰虫先秋聞江總詩山虫詎識秋詩喓喓艸虫傳喓喓聲也艸虫常羊也箋艸虫鳴晚秋之時陸璣防大小長短如蝗奇音靑色好在茅艸中】旅懷勞自慰【鮑泉詩旅情恆自苦陸機賦行彌久而情勞鮑照詩自非羽酌歡何以慰愁懷元行恭詩旅客傷覊逺樽前慰登臨】淅淅有涼風【謝惠連詩淅淅振條風虞騫詩夜夜風淅淅爾雅北風謂之涼風禮記立秋之日涼風至淮南子西南曰涼風左思蜀都賦若乃大火流涼風厲】

錢起

秋夕與梁鍠文宴【梁鍠官執防天寶中人】

客到衡門下【易不速之客三人來詩有客有客杜甫詩客至罷琴書南史袁粲傳嘗步屧白楊郊野間遇一士大夫便呼與酣飲明日此人到門求進粲曰昨飲酒無偶聊相要耳竟不與相見詩衡門之下可以棲遲蔡邕述行賦甘衡門以寧神兮詠都人而思歸陶潛賦寢迹衡門下】林香蕙艸時【庾信詩林香動落梅沈佺期詩林香酒气元相入山海經天帝之山其下多蕙楚辭川谷徑復流潺湲光風轉蕙汜崇蘭廣雅蕙艸生山北謝靈運詩攀條摘蕙艸庾信小園賦花隨四時】好風能自至【陶潛詩微雨從東來好風與之俱禮記孟秋之月涼風至宋玉風賦楚襄王遊於蘭臺之宮宋玉景差侍有風颯然而至江淹詩西北秋風至】明月不須期【世說謝譓云入吾室者但有淸風對吾飲者惟當明月阮籍詩薄帷鑑明月陸機詩淸露墜素輝明月一何朗李白詩明月直入無心可猜公羊傳遇者何不期也】秋日翻荷影【詩秋日淒淒江淹詩秋日懸淸光梁簡文帝秋夜詩池蓮翻罷葉詩彼澤之陂有蒲與荷爾雅荷芙蕖祖孫登詠城塹中荷詩靑荷承日暉蕭慤初秋詩蕖開千葉影】晴光脆栁枝【李白水閣納涼詩翛然金穀賞逺近含晴光老子艸木之生也柔脆詩折栁樊圃防栁是柔脆之物梁簡文帝詩栁枝無極軟春風隨意來劉邈折楊栁攀枝恨久離杜之松栁詩髙枝拂逺鴈】畱歡美淸夜【杜甫詩泛愛容雙鬂畱歡卜夜闌陸機詩戚戚多滯念置酒宴所歡陶潛詩佳人美淸夜逹曙酣且歌陸倕寄贈京邑僚友詩娯談終美景敷文永淸夜】寧覺曉鐘遲【劉緩照鏡賦夜籌已竭曉鐘將絕孔徳紹詩臨風聴曉鐘】

韋應物

送汾城王主簿【元和郡縣誌河東道汾州周宣帝置大業三年廢皇朝初攺爲浩州武徳三年攺浩州爲汾州舊唐書地理誌汾州隋西河郡又慈州元魏曰南汾州隋爲文成郡武徳元年攺爲汾州五年攺爲南汾州一統志後魏置汾州北齊攺置南朔州後周攺介州大業中州廢唐初攺浩州尋攺汾州天寶初攺西河郡乾元初復爲汾州通典主簿謂主諸簿目漢有之唐赤縣置二人他縣一人】

少年初帶印【阮籍詩生平少年時晉書樂志汲寒漿飲少年少年窈窕何能賢庾信怨歌行家住金陵縣前嫁得長安少年漢書朱買臣傳拜防稽太守懷其印綬步歸郡邸守邸怪之前引其綬視其印防稽太守章也白帖主簿職司符印主掌簿書】汾上又經過【水經汾水出太原汾陽縣北管涔山李嶠詩不見卽今汾水上惟有年年秋鴈飛阮籍詩西遊咸陽市趙李相經過古樂府願君如行雲時時見經過南史陶潛傳顏延之在潯陽與潛情欵後爲始安郡經過必酣飲至醉】芳艸歸時徧【班固西都賦竹林果園芳艸甘木劉安招隱士王孫遊兮不歸春艸生兮萋萋謝朓詩春艸秋更緑公子未西歸】情人故郡多【晉子夜歌情人不還臥梁武帝詩寄語故情人知我心相憶王勃滕王閣賦南昌故郡洪都新府】禁鐘春雨細【班固西都賦發鯨魚鏗華鐘張衡西京賦洪鐘萬鈞猛簴趪趪徐彥伯詩夕轉淸壺漏晨驚長樂鐘莊子春雨日時艸木怒生夏侯湛賦納谷風以疏蕋含春雨以濯莖梁簡文帝詩冷風雜細雨】宮樹野煙和【劉義恭表雕气降於宮樹張說奉和聖制度蒲關詩樓映行宮日隄含宮樹春梁簡文帝詩古樹無枝葉荒郊多野煙】相望東橋別【劉義恭表遣使者冠蓋相望結轍於道以諭朕志庾信美人山銘何處相望山邊一樓雍錄秦漢唐架渭者凡三橋在咸陽西十里者名便橋在咸陽東南二十二里者爲中渭橋在萬年縣東四十里者爲東渭橋六典載橋之用木爲柱者三而便橋中橋東橋皆用木也又李西平於東渭橋屯兵其後自咸陽還軍仍注東橋】微風起細波【潘嶽籍田賦微風生於輕幰吳均詩皎皎日將上獵獵起微風徐陵詩時從髙浪歇乍逐細波移蕭慤詩滔滔細波動】淮上喜防梁州故人【山海經淮水至下邳淮陰縣與泗水合東至廣陵淮浦縣而入海書華陽黑水惟梁州一統志河南封府東魏曰梁州】

江漢曽爲客【詩滔滔江漢南國之紀周禮夏官職方氏正南曰荊州其川江漢江淹詩江漢起殘煙又奉詔至江漢始知楚塞長王融詩王孫久爲客】相逢每醉還【樂府越謡歌君乘車我戴笠他日相逄下車揖君擔簦我跨馬他日相逢爲君下庾信詩今日始相逢又春賦三晡未醉莫還家】浮雲一別後【李陵別蘇武詩仰視浮雲馳淹忽交相逾王粲詩風流雲散一別如雨】流水十年間【江淹詩百年積流水蘇蟬翼詩欲借一樽酒共敍十年悲】歡笑情如舊【魏志武帝紀韓遂請與公相見公與遂交馬語說京都舊故拊手歡笑晉書張華傳中國人士見華一面如舊】蕭疎鬢已班【謝惠連詩蕭疎野趣生張載詩鬢終已皓】何因不歸去【晉書陶潛傳義興三年解印去縣乃賦歸去來辭盧思道詩歸去來靑山下秋菊離離日堪把】淮上有秋山【何遜詩初宿長淮上江淹雜擬詩朱櫂麗寒渚金�暎秋山】

張借

宿江店

野店臨江浦【杜甫詩野店引山泉岑參詩野店愁中雨江城夢裏蟬孫楚太傅羊祜傳江浦馳義𦇤負而至梁簡文帝詩非憐江浦佩羞使春閨空庾信賦連茂苑於海陵跨橫塘於江浦】門前有橘花【陶潛詩舫舟防門前徐謙詩不願門前客看時逢故人齊民要術橘樹白花而赤實梁簡文帝詩塹流鋪紫若城風泛橘花宋之問過蠻洞詩林暗交楓葉園香覆橘花】停燈待賈客【劉勰新論夫停燈於缸先熖非後熖而明者不能見南史齊臨川王暎傳嘗致錢還都買物有獻計者於江陵買貨至都還換可以微有所增暎笑曰我是賈客耶乃復求利宋書孔顗傳顗弟道存從弟微頗營產業請假東還輜重十餘船顗正色曰汝忝預士流何至還東作賈客耶】賣酒與漁家【漢書翟方進傳上賜冊曰制詔下君君云賣酒醪後請止未盡月復奏議令賣酒醪王褒樂府采桑三匝路賣酒七條衢禮記季冬命漁師始漁史記防傳泉陽令使史案視圖水上漁者五十五家王維詩樂府裁龍笛漁家伐釣竿】夜靜江水白【氏易傳晝動六時也夜靜六時也魏文帝長歌行靜夜不能寐耳聴眾禽鳴沈約詩月華臨靜夜楚辭湛湛江水兮上冇楓七發江水逆流海水上潮虞騫詩疎松含白水】路回山月斜【張說詩石澗泉虛落松崖路曲回孟浩然詩尋幽石徑回吳均詩掛月靑山下庾信對燭賦山月沒客衣單張正見詩玉牀珠帳捲金樓鏡月斜何遜詩斜月半空庭】閒尋泊舟處【孫逖夜宿浙江詩扁舟夜入江潭泊露白風髙气蕭索孟浩然詩泊舟潯陽郭始見香鑪峯】潮落見平沙【劉孝威詩飛輪摶羽扇翻車引落潮西京雜記太液池邊多平沙沙上鵜鶘鷓鴣防防鴻鶂動輙成羣何遜詩野岸平沙合連山逺霧浮庾信詩平沙臨浦口髙栁對樓前】

張祐

題松汀驛

山色逺含空【謝朓詩蒼山色沈沈寒水波王維詩山色有無中岑參詩山色依官舍湖光暎吏人韋應物詩暎物隨顏色含空無表裏】蒼茫澤國東【梁元帝詩秋气蒼茫接孟冿徐儀詩蒼茫孤月上孟浩然詩迢遞秦京道蒼茫嵗暮天周禮地官掌節使澤國用龍節注澤國多龍如吳越宋之問詩澤國韶气早開簾延霽天】海明先見日【潘嶽滄海賦陰霖則繁雲降雨陽霽則吐霞曜日唐太宗春日望海詩拂潮云布色穿浪日舒光後漢書袁紹傳公孫瓉與紹書曰曠若開云見日何喜如之】江白迥聞風【梁元帝詩江風當夏淸王維詩月落江湖白儲光羲詩烈風起江漢白浪忽如山】鳥道髙原去【南中志鳥道四百里以其險絕獸猶無蹊特上有飛鳥耳陰鏗詩瞻云望鳥道庾信佛龕銘鳥道乍窮羊腸或防楊雄羽獵賦相與列於髙原之上王維詩山下孤煙逺樹天邊獨鳥髙原】人煙小徑通【曹植詩千里無人煙宋之問詩思發海人煙李白蜀道難邇來四萬八千嵗不與秦塞通人煙王勃詩小徑偏宜艸】那知舊遺逸【孟子遺逸而不怨漢書五行志遣博士禇大等六人持節巡行天下存賜孤寡假與困乏舉遺逸君子詣行在所】不在五湖中【周禮職方氏東南曰揚州其川三江其浸五湖注具區五湖在吳南國語範蠡辭於王曰君王勉之臣不復入越國矣遂乘扁舟泛五湖莫知所終極水經注江南東注於具區謂之五湖口古辭遊戱徘徊五湖中謝靈運詩髙揖七州外拂衣五湖裏】姚合【陜州硤石人宰相崇曽孫登元和進士第授武功主簿開成末終祕書監與馬戴費冠卿殷堯藩張籍遊李頻師之詩名重於時人稱姚武功云詩七卷】

寄友人

日暮掩重扉【左傳日云莫矣寡君須矣吾子其入也按暮古作莫王粲詩日暮遊西園顏延之秋胡詩日暮行采歸物色桑楡時溫子升文習泰微之層構辟閶闔之重扉王維詩徒禦猶回首田園方掩扉】抽簪復解衣【沈約詩將陪告成禮待此未抽簪庾信小園賦試掩息於茂林乃久羨於抽簪唐明皇帝送賀知章詩遺榮期入道辭老竟抽簪史記淮陰侯傳漢王解衣衣我推食食我莊子宋元君將圖畫眾史皆至防筆和墨有一史後至者公使人視之則解衣槃礡羸君曰可矣是眞畫者也】漏聲林下靜【唐髙宗詩路曲回輪影巖虛傳漏聲杜甫詩五夜漏聲催曉箭幾重春色醉仙桃詩於以求之於林之下世說謝遏絕重其姊張常稱其妹有濟尼者並遊張謝二家曰王夫人神情散朗故有林下風气顧家婦淸心玉暎自是閨房之秀】螢色月中微【潘嶽螢火賦載飛載止光色孔嘉江淹詩涼艸散螢色衰林斂蟬聲拾遺記翟幹祐與人翫月或問月中竟何所有幹祐曰隨我手防之月規半圓瓊樓玉宇滿焉駱賔王靈隱寺詩桂子月中落天香雲外飄】秋霽露華結【儲光羲詩雞犬暮聲合城池秋霽空王儉詩露華方照嵗雲彩復經春江淹詩風光多樹色露華翻蕙陰張九齡望月詩光逐露華滿情因水鏡搖】夜涼人語稀【謝朓詩云物淸晨景衣巾引夕涼孟浩然詩松月生夜涼風泉滿淸聴世說宋處宗前雞作人語與處宗談論】殷勤故山路【司馬遷報任少卿書僕與李陵素非能相善也趨捨異路未嘗銜杯酒接殷勤之餘懽李白詩餞離駐髙駕惜別空殷勤謝靈運詩故山日已逺鮑照詩訪言山海路千里歌別鶴張正見詩欲識三山路須尋千仭溪】誰與我同歸【左傳伯有聞子皮之甲不與攻已也喜曰子皮與我矣詩惠而好我攜手同歸又聊與子同歸兮謝惠連賦馳遙想於千里願接手而同歸】許渾【字用晦丹陽人故相圉師之後太和六年進士第爲當塗太平二縣令起潤州司馬大中三年爲監察禦史歷虞部員外郎睦郢二州刺史潤州有丁夘橋渾別墅在焉因以名集】嚴陵釣臺泊貽行侶【後漢書嚴光傳光字子陵與光武同遊學及光武卽位光乃變名姓隱身不見帝物色訪之後齊國上言有一男子披羊裘釣澤中帝疑其爲光乃遣使聘之三反而後至除爲諫議大夫不屈耕於富春山後人名其釣處爲嚴陵瀬焉注顧野王輿地誌曰七里瀬在東陽江下與嚴陵瀬相接有嚴山桐廬縣南有嚴子陵漁釣處今山邊有石上平可坐十人臨水名爲嚴陵釣壇也一統志釣臺在嚴州府城東五十里東西二臺各髙數百丈漢嚴子陵垂釣處廣韻侶伴侶也孟浩然詩行侶時相問】

故人天下定【後漢書嚴光傳帝引光入論道舊故因共偃臥明日太史奏客星犯禦座帝曰朕與故人嚴子陵共臥耳又光武紀建武元年六月卽皇帝位其祝文曰羣下百辟不謀同辭咸曰平定天下海內防恩】歸釣碧巖幽【李白經釣防詩長揖萬乘君還歸富春山外史懷琛之儒屠釣而棲巖陶景賦碧巖無霧緑水不風孫綽天臺山賦凝思幽巖朗詠長川】舊迹隨臺古【班固西都賦徒觀迹於舊墟聞之乎故老宋之問詩臺古猶疑漢】髙名寄水流【後漢書嚴光傳光少有髙名與光武同遊學水經注桐廬縣至於潛凡十有六瀬第二是嚴陵瀬瀬帶山山下有石室漢光武帝時嚴子陵之所居也故山及瀬皆卽人姓名之張華詩仰防髙林茂俯臨緑水流】鳥喧羣木晚【李白詩花枝宿鳥喧錢起詩前山帶喬木暮鳥聨歸云陳子昻詩日落滄江晚謝靈運詩羣木旣羅戶吳均書自富春至泂廬一百里許奇山異水天下獨絕好鳥相鳴嚶嚶成韻蟬則千轉不窮猿則百叫無絕】蟬急眾山秋【禮記孟秋之月寒蟬鳴張正見秋蟬詩風髙知響急樹近覺聲連謝靈運詩眾山亦當徐陵詩猿鳴知谷晚蟬咽覺山秋】共待新安月【水經注桐廬縣新安東陽二水合於此仍東流爲浙江駱賔王釣磯應詔文余行至七里灘此地卽新安之江口也有嚴子陵釣磯焉一統志新安江出徽州自歙縣經淳安界至府城南合婺港東入浙江李白江上有懷詩待月月未出望江江自流】憑君暫駐舟【周禮掌捨防蹔駐之事非久停止曹植詩停舟兮焉待舉帆兮焉追】

諭坦之【睦州人與許棠張喬鄭谷張蠙等同時號十哲】

發浙江【史記貨殖傳浙江南則越水經注漸江水山海經謂之浙江出丹陽黟縣北過余杭東入於海一統志浙江出歙縣玉山其水經建徳合婺溪過富春爲浙江入於海江口有山居江中潮水投山十折而曲故云浙江】

島嶼徧含煙【江總修心賦望島嶼之邅回面江源之重防丘爲登潤州城詩春潮平島嶼張九齡湘中詩煙嶼宜春望權徳輿詩江深煙嶼沒水經注岫壑衝深含煙罩霧梁元帝賦登樓一望惟見逺樹含煙】煙中濟大川【吉若濟巨川用汝作舟楫易利涉大川莊子馮夷得之以遊大川沈佺期詩積气沖長島浮光溢大川】山城猶轉漏【庾信詩山城足迥樓栁宗元詩山城過雨百花盡王勃詩猿吟山漏曉】沙浦已搖船【宋之問早入淸逺峽詩寂歷環沙浦陳子昻詩沙浦明如月常建詩春風又搖櫂潭島花紛紛姚合詩金似明沙渚燈疑宿浦船】海曙霞浮日【杜審言詩雲霞出海曙梅栁渡江春王灣詩海日生殘夜李白詩半壁見海日梁簡文帝詩曙色始成霞王褒詩平湖開曙日韓愈詩淸晨輝輝燭霞日張九齡詩逺林天翠合前浦日華浮敬括賦靑气始霽旭日初浮】江遙水合天【王琚詩長江地際遙謝莊詩霧罷江天分鮑照大雷岸與妹書回江永指長波天合梁元帝臨秋賦水含天而難別李白詩彭蠡將天合姑蘇在日邊又水合靑天流】此時空濶思【李百藥洞簫賦對吟空澗之情復感神仙之術張九齡詩江岫殊空濶雲煙處處浮王維詩空濶湖水廣靑熒天色同韓愈合江亭詩瞰臨空濶緑淨不可吐】翻想涉窮邊【謝靈運遊赤石進帆海詩周覽倦瀛壖況乃淩窮江淹遂古篇水亦溟涬無涯邊兮】

曹松【字夢徴舒州人學賈島爲詩久困名場天復初杜徳祥主文放松及王希羽劉象柯崇鄭希賢等及第年皆七十餘時號五老榜授祕書省正字】

秋日送方幹遊上元【孫郃方幹傳幹字雄飛新定人質野喜淩侮每見人設三拜識之者呼爲方三拜又兔缺有司以故不與科名隱防稽之鏡湖終身不出元和郡縣誌潤州上元縣本金陵地貞觀九年攺白下爲江寧至徳二年於縣置江寧郡乾元元年攺爲升州上元二年廢州仍攺江寧爲上元縣唐書地理誌升州上元望屬江南道】

天髙淮泗白【詩謂天蓋髙楚辭泬寥兮天髙而气淸陶潛詩淸气登余滓杳然天界髙書浮於淮泗達於河防淮水出桐栢山泗水出濟陰乘氏縣東南至臨淮睢陵縣入淮孟子決汝漢排淮泗而注之江魏文帝詩興農淮泗間築室都徐方】逰子趣修程【史記曹相國世家參告舍人趣治行吾將入相張九齡詩戒程有攸往羅鄴詩絡日長程繞短程】汲水疑山動【南史沈麟士傳負薪汲水並日而食守終老讀書不倦杜甫詩兒童汲井華慣捷瓶在手司馬相如上林賦山阜爲之震動川谷爲之蕩波】揚帆覺岸行【謝靈運詩揚帆采石華桂席拾海月劉孝威渡吉陽洲詩疑是傍洲退似覺前山來】云離京口樹【賈島詩洞庭風落水天姥月離云梁簡文帝樂府客行祗念路相爭度京口元和郡縣誌潤州本春秋吳子朱方邑始皇攺爲丹陽漢初爲荊國建安十四年孫權自吳理丹徒號曰京城十六年遷都建業於此爲京口唐書地理誌開元二十年刺史齊澣以舟行繞步回逺六十里多風濤乃於京口埭下直趨渡江舟不飄沒謝朓詩天際識歸舟雲中辧江樹】鴈入石頭城【一統志雁門山在江寧府東南六十里山勢連亙類北地雁門因名丹陽記石頭城吳時始築塢義興加磚累石頭因山以爲城因江以爲池形險固有奇勢故諸葛亮曰鐘山龍蟠石城虎踞元和郡縣誌石頭城卽楚之金陵城也吳攺爲石頭城建安十六年吳大帝修築以置材寶軍器吳都賦云戎車盈於石城是也】後夜分遙念【陶潛詩中宵竚遙念一盻周九天】諸峯霧露生【釋名崖之髙曰巖上秀者曰峯梁簡文帝詩交門光景麗祈年雲霧生楊烱碑文靑霞起而照天白霧生而匝地】

釋廣宣【唐詩紀事宣防昌間有詩名與劉夢得最善寓居在蜀】

九月菊花詠應詔【崔實月令九月九日可采菊花】

可訝東離菊【陶潛詩采菊東籬下悠然見南山庾肩吾詩籬下黃花菊】能知節候芳【本艸菊一名節花謝靈運登池上樓詩衾枕昧節候褰開蹔窺臨魏文帝書九月律中無射羣木百艸無有射地而生惟芳菊紛然獨菲菲夫合乾坤之純和體芬芳之淑气孰能知此】細枝淸玉潤【莊子南郭子綦遊乎商之丘見大木焉仰而視其細枝則拳曲而不可以棟梁春秋繁露玉潤而不污至淸潔也】繁蕊碎金香【本艸菊一名金蕊梁昭明太子七契金蕊初榮晉書謝安傳此安石碎金也埤雅菊如聚金鞠而不落故字從鞠】爽气浮朝露【世說西山朝來致有爽气耳嵇康詩杭首潄朝露袁崧菊淒淒凝朝露袁崧菊詩春露不染色秋霜不攺條】濃滋帶夜霜【張協賦綴霜滋於九秋嵇康賦樂百卉之榮滋梁昭明太子詩寒風催夜霜鐘防菊花賦冒霜吐穎象勁直也】泛杯傳壽酒【風土記漢武帝官人賈佩蘭九日佩茱萸食蓬餌飲菊花酒令人長壽風俗通南陽酈縣有甘谷谷水甘美云其山有大菊水從山上流下得其滋液飲此水上壽百二三十中百餘下七八十李嶠詠菊詩香泛野人杯詩爲此春酒以介眉壽】應共樂時康【王粲無射鐘銘休徴時序人悅時康舞賦漫旣醉其樂康閭丘衝詩樂酒今日君子時康】

杜審言

宿羽亭侍宴【唐書韋機傳擢司農少卿主東都營田苑兼將作少府二官督營繕初作宿羽髙山等宮通鑑長安三年十一月丙申宴突厥使於宿羽臺】

步輦千門出【西都賦乘茵步輦惟所宴息庾肩吾詩北園涼气早步輦蹔逍遙漢書東方朔傳陛下以城中爲小圗起建章左鳯闕右神明號稱千門萬戶王延壽魯靈光殿賦千門相似萬戶如一王筠詩千門皆閉夜何央易出門同人】離宮二月開【上林賦離宮別館彌山跨谷吳均詩至尊離宮百餘處千門萬戶不知曙晉揚泉蠶賦二月初吉遂布令於天下江總詩二月栁爭梅李尢徳陽殿賦開三階而參防錯金銀於兩楹】風光新栁報【謝朓詩風光艸際浮梁簡文帝詠栁詩楊栁亂成絲攀析上春時又檐栁詩曖曖陽雲臺春栁發新梅】宴賞落花催【南史江斆傳斆爲丹陽丞時袁粲爲尹數與宴賞畱連日夜張衡周天大象賦虛梁閴寂以幽閟蓋屋喧轟而宴賞梁簡文帝詩落花依度幰邵陵王綸詩舒衫受落花庾信馬射賦落花與芝蓋同飛楊栁共春旂一色】碧水搖云閣【梁簡文帝詩廻沙澑碧水曲岫散桃天昭明太子詩桂楫蘭橈浮碧水江花玉面兩相似三輔黃圖起雲閣欲與南山齊東京賦結云閣冠南山棗據詩矯足登云閣相伴步九華】靑山繞吹臺【阮籍詩北望靑山阿吳均詩掛月靑山下庾信吹防山銘禁苑斜通春人常聚宋書徐湛之傳湛之爲南兗州刺史廣陵城北有陂澤水物丰盛湛之更起風亭月觀吹臺琴室陳防風俗傳浚儀有師曠蒼頡城城上有列仙吹臺】聖情畱晚興【孔徳紹詩和云畱睿賞薰風悅聖情沈約梁武帝集序超挺睿興濬發神虞世南侍宴詩緑野明斜日靑山澹晚煙】歌管送餘杯【鮑照送別王宣城詩舉爵自惆悵歌管爲誰淸唐雩祀樂章風管晨凝雲歌曉囀王褒四凟祠碑銘水仙遺摻津吏餘杯】

沈佺期

三月禁園侍宴

九重馳道出【楚辭君之門以九重庾信詩自有南風曲還來吹九重史記秦始皇紀二十七年賜爵一級治馳道注馳道天子道也謝朓詩飛甍夾馳道垂楊擁禦溝漢書叔孫通傳皇帝輦出房百官執防傳警】三已禊堂開【王廙春可樂篇禊號三已臨川蕩舟周禮春官女巫祓除注嵗時祓除如今三月上已如水上之類晉書王戎傳朝賢嘗上已禊洛韓詩章句三月桃花水時鄭國之俗之溱洧兩水之上祓除不祥晉書禮志天泉馳南石溝引禦溝水池西積石爲禊堂】畫蠲中川動【晉書王濬傳濬作大船連舫以木爲城又畫鷁於船首以懼江神庾信詩畫鷁先防水媒龍卽負舟周禮地官川衡毎大川下士十有二人中川下士六人小川下士二人謝靈運詩孤嶼媚中川張融海賦浪動而星河如覆】靑龍上苑來【魏志明帝靑龍元年正月靑龍見郟之摩陂宋書符瑞志周公與成王觀於河洛靑龍臨壇銜甲之圗白帖靑龍赤雀並戰艦名唐書蘇良嗣傳髙宗遣宦者采怪竹江南將蒔上苑卓異記武後天授二年將避上苑名花瑞艸布苑而開若有神助】野花飄禦座【江總詩野花不識采旅竹本無行庾信詩細塵障路起驚花亂眼飄唐太宗雪詩花飄綺席衣後漢書隱逸傳光武與嚴光同宿明日太史奏客星犯禦座甚亟】河栁拂天杯【何遜七召河栁垂葉山橊發英江總詩岸緑開河栁池紅照海橊魏收櫂歌行桃發武陵岸栁拂武昌樓陳子良詩翠栁拂龍眉鼎錄鑄神鼎承天酒庾信啟琉璃泛酒鸚鵡承杯酉陽雜爼魏使聘梁梁主於殿上流杯池中其行酒具進梁主者題曰禦杯】日晚迎祥處【楊師道詩登臨日將晚曹植冬至表亞嵗迎祥履長納慶謝莊文祚靈集祉慶謁迎祥】笙鏞下帝臺【書合止柷敔笙鏞以間荀朂舞歌干戚發揮節以笙鏞袁曜釋奠詩韶音遞奏笙鏞間起初學記山海經有帝堯臺帝舜臺】

李白

訪戴天山道士不遇【郭璞詩靑溪千餘仭中有一道士庾信啟靑牛道士白鹿眞人春秋公防衞侯於桃丘弗遇】

犬吠水聲中【史記屈原傳邑犬羣吠兮吠所怪也論衡傳言淮南王得道畜產皆仙犬吠天上雞鳴雲中陶潛詩犬吠深巷中雞鳴髙樹巓江總詩罕有知音者空勞流水聲】桃花帶雨濃【易通卦驗驚蟄大壯初九桃始花江總渡河北詩桃花長新浪竹箭下奔流庾信華林園馬射賦鳥囀歌來花濃雪聚宋之問詩洛陽花栁此時濃易林乘雨帶雲與飛鳥俱梁簡文帝詩栁葉帶風轉桃花含雨開】樹深時見鹿【阮瑀苦雨詩深樹猶沾裳席豫詩樹深煙羃羃灘淺石燐燐列子鄭人有薪於野者遇駭鹿禦而擊之爾雅鹿牡麚牝麀其子麛說文鹿解角獸也羣萃善走】溪午不聞鐘【孫綽遊天臺山賦注午日中也梁元帝纂要日在午曰亭午周禮鳬氏爲鐘左傳伐邾及範門猶聞鐘聲按鐘古作鐘庾信詩戍樓鳴夕鼔山寺響晨鐘】野竹分靑靄【庾肩吾詩野竹交臨浦山桐迥出城鮑照登大雷岸與妹書左右靑靄表裏紫霄王筠詩日阪散朱雰天隅斂靑靄江淹詩虛空起靑靄崦嵫生暮霞】飛泉掛碧峯【楚辭汲飛泉之微液兮懷琬琰之英華郭璞遊仙詩放情淩霄外嚼蕊挹飛泉南史何傳以若邪處勢廹隘不容學徒乃遷秦望山山有飛泉乃起學含卽林成援因巖爲堵劉阮洞記羣山之翠合而有之遂名之曰合翠峯】無人知所去【列子惟聖人知所與知所去司馬遷報任少卿書居則忽忽若有所忘出則不知其所往】愁倚兩三松【楚辭澹容與而獨倚兮蟋蟀鳴此西堂曹植洛神賦洛靈感焉徙倚徬徨庾信詩徘徊出桂苑徙倚就花林古詩爛熳女蘿艸結曲繞三松謝靈運詩停防倚茂松】

宋之問

春日芙蓉園侍晏應制【雍錄園本古曲江隋文帝惡其名曲攺名芙蓉爲其水盛而芙蓉富也遊城南記芙蓉園與杏園皆秦宜春下苑之地園內有池謂之芙蓉池唐之南苑也】

芙蓉秦地沼【兩京記芙蓉園本隋氏離宮周回十七里秦爲宜春苑漢爲樂遊園】盧橘漢家園【司馬相如上林賦盧橘夏熟注盧黑色也按枇杷亦名盧橘西京雜記武帝平百越以爲園囿民獻橘柚】谷轉斜盤徑【郭璞江賦盤渦谷轉淩濤山頺陸機詩俯入窮谷底仰涉髙山盤沈約詩野徑旣盤紆庾信賦入欹斜之小徑】川回曲抱原【謝靈運詩川渚屢往復乘流翫回轉庾肩吾詩回川入帳殿蕭子良懇田表縈原抱隰其處甚多北史蕭大圜傳面修原而帶流水】風來花自舞【陶潛詩飄風因時來梁簡文帝詩春風隨意來吳均詩花舞依長薄賀循詩春風飄舞花間度】春入鳥能言【禮記鸚鵡能言不離飛鳥鮑照樂府春山茂春日明園中鳥多嘉聲劉斌詩春林已自好春鳥復和鳴】侍宴瑤池夕歸途笳吹繁【詩樂酒今夕君子維宴鮑照詩陳鐘陪夕宴笙歌待明發穆天子傳觴西王母於瑤池之上神仙傳昆侖閬風左瑤池右翠水陸機贈從兄詩感彼歸途艱孫楚笳賦銜長葭以泛吹劉孝威詩櫪馬悲笳吹玉篇笳捲蘆葉吹之】

李嶠

春日芙蓉園侍宴

年光竹裏徧【何遜詩年光處處華又竹裏見螢飛劉孝綽詩竹裏見攢枝陰鏗詩鷲嶺春光徧】春色杏間遙【謝朓詩春色滿皇州梁簡文帝詩春色映空來先發院邊梅徐陵詩年芳袖裏出春色黛中安庾信杏花詩春色芳盈野枝枝綻翠英劉孝綽詩尙識杏間堂】煙气籠靑閣【江淹杉頌長入煙气永參鸞螭又仙陽亭詩桂枝空命折煙气坐自驚魏都賦皎日籠光於綺寮王融詩懷芳步靑閣江淹詩拂霧朝靑閣江淹詩朝與佳人期日夕望靑閣】流文蕩畵橋【尋山誌泉瀠石而生文張融海賦瀾文復動波色還驚又流浦照文王筠詠輕利舟詩淩波漾鷁彩泛舟渙蛟文上林賦隨風澹淡與波搖蕩陰鏗詩畫橋長且曲傍險復憑流】飛花隨蝶舞【梁簡文帝賦玩飛花之度又首夏詩花蝶兩飛翻謝朓詩花叢亂數蝶吳均詩花舞依長薄蛾飛愛緑潭唐太宗序舞蝶遊絲帶淸颷而散影】艶曲伴鶯嬌【梁元帝纂要古艷曲有北裏靡靡陽阿之曲唐太宗詩遊鶯無定曲王勃詩鶯歌似曲疎蝶舞成行王褒詩初春麗景鶯欲嬌】今日陪歡豫【陸機詩居陪華幄出從朱輪沈約詩攜手同歡宴比迹共遊陪晉起居注太康元年詔曰江表初平天下同其歡豫王公卿士各奉禮稱慶其於東堂小防設樂使加於常摯虞觀魚賦旣歡豫而不倦願窮畫而兼夜】還疑陟紫霄【水經注升陟逺望山河滿目陸機七徴云階飛陛仰陟穹蒼南史朱異傳升紫霄之丹地鮑照與妺書左右靑靄表裏紫霄】

李白

宮中行樂詞

小小生金屋【晉書羊琇傳武帝手詔曰琇與朕有先後之親少小之恩漢武故事帝爲膠東王時長公主問曰兒欲得婦否曰欲得指女阿嬌好否笑曰若得阿嬌當作金屋貯之庾信春賦出麗華之金屋下飛燕之蘭宮駱賔王詩椒房窈窕連金屋】盈盈在紫微【古詩盈盈樓上女皎皎當牖又盈盈一水間脈脈不得語三秦記未央宮一名紫防宮七略王者體天而行明堂之制內有太室象紫防宮沈佺期詩龍向天門入紫徵】山花插寶髻【徐陵詩山花臨舞席水影照歌牀庾信詩野鳥繁囀山花熖火然謝朓梅詩用持插云髻翡翠比光輝王容詩寶髻耀明璫香羅鳴玉佩】石竹繡羅衣【沈佺期詩閙花開石竹幽葉吐薔薇考工記五采備謂之繡注繡修也文修然邊讓章華防賦羅衣飄颻組綺繽紛範云樂府朝云觸石起暮雨潤羅衣】每出深宮裏【爾雅宮謂之室注宮穹也屋見垣上穹穹然戰國防居深宮之中說苑入則撞鐘擊鼓乎深宮之中】常隨步輦歸【左思西都賦乘茵步輦惟所息宴庾肩吾詩北園涼气早步輦蹔逍遙樂史李翰林外傳開元中禁中初重木芍藥因植於興慶池東沈香亭前花方繁開上乘照夜車太眞妃以步輦從】只愁歌舞散【詩式歌且舞漢書外戚傳李夫人兄延年性知音善歌舞嵇康琴賦序八音之器歌舞之象歷世才子並爲之賦陶潛詩淸歌散新聲劉潛詠舞詩回履裾香散飄衫鈿響傳】化作彩雲飛【江淹麗色賦其少進也如彩雲出崖又秦女贊淸琴旣曠世緑珠亦絕羣猶不及奉女十五乘彩雲漢武帝秋風辭秋風起兮白雲飛吳均詩欲知三靑鳥簾上素雲飛王勃詩畫棟朝飛南浦云】

又

盧橘爲秦樹【上林賦盧橘夏熟注應劭曰伊尹曰箕山之東靑鳥之所有盧橘夏熟晉灼曰盧黑也格物論枇杷三四月成實一名盧橘本艸注金橘有盧橘之稱盧黒色也或云盧酒器之名其形肖之故也文選注謂枇杷爲盧橘誤矣】蒲萄出漢宮【史記大宛以蒲萄爲酒富人藏酒至萬餘石久者數十嵗不敗漢書李廣利爲貳師將軍破大宛得蒲萄種歸漢魏都賦蒲萄結陰閒居賦若橊蒲萄之珍上林賦櫻桃蒲萄羅乎後宮】煙花笑落日【陳子昻詩煙花飛禦道羅綺照昆明何妥樂部曹觀樂詩落日廣城陰】絲管醉春風【漢書絲曰竹曰管張禹傳後堂理絲竹管蕭子云詩春風蕩羅帳】笛奏龍吟水【馬融笛賦近世羗笛從羗起龍鳴水中不見已截竹吹之聲相似盧思道詩笙隨山上鶴笛奏水中龍】簫鳴鳯下空【吳都賦櫂謳唱簫籟鳴列仙傳簫史者秦穆公時人善吹簫穆公女弄玉好之公配焉乃教弄玉作鳯鳴一日夫妻冋隨鳯飛去故秦時建鳯女祠於雍宮世有簫聲云】君王多樂事【詩朱芾斯皇室家君王左傳與君王哉易林百僚具舉君王嘉喜謝靈運詩序天下良辰美景賞心樂事四者難並】還與萬方同【書誕告萬方孟子此無他與民同樂也史記貨殖傳乃與王者同樂易林東鄰西國福善同樂詩君子樂胥傳與天下皆樂樂之大者甲論君子無羽籥之樂而萬民樂之】

王維

送元中丞轉運江淮【周禮天官凡宮之糾禁注糾猶割也察也若今禦史中丞漢書百官表禦史大夫有兩丞一曰中丞在殿中蘭臺掌圖籍外督部刺史內領侍禦史受公卿奏事唐書百官志禦史臺大夫一人中丞二人爲之貳後漢書來歙傳帝於是大轉糧運詔歙率徵西大將軍馮異入天水擊破公孫述將田弇唐書元載傳至徳中累遷戶部侍郎充度支江淮轉運等使】

薄稅歸天府【孟子易其田疇薄其稅斂周禮天府掌祖廟之守藏又及大比登民數自生齒以上登於天府唐書百官志天府院藏瑞應及伐國所獲之寶禘祫則陳於廟庭】輕徭賴使臣【南史竟陵王子良傳子良宻啟請原除逋租又陳寛刑息役輕賦省徭王融文卹貧緩賦省徭愼獄左傳四牡君所以勞使臣也】歡沾賜帛老【宋書裴松之傳逺猷形於雅誥恵詔播乎遐陬或有扶老攜防稱歡道左傳休奕樂歌澤霑地境化充天防漢書文帝紀詔曰老者非帛不暖非肉不飽今嵗首不時使人存問長老又無布帛酒肉之賜豈稱養老之意哉有司請令縣道年九十以上賜帛人二匹絮三觔】恩及捲綃人【司馬相如文威武紛紜湛恩汪濊羣生霑濡洋溢乎方外荀厥詩洪恩普暢慶及羣臣左思吳都賦泉室潛織而捲綃淵客慷慨而泣珠陶景水仙賦弄珠於淵客之庭捲綃乎鮫人之室博物志南海外有鮫人水居如魚不廢機織其眼能泣珠】去問珠官俗【禮記入國而間禁入門而問俗吳志黃武七年攺合浦爲珠官郡義薛綜傳趙陀起畨禺懷服百越之君珠官之南是也水經注交州合浦郡治合浦縣漢武元鼎六年平越所置也孫權黃武七年攺曰珠官郡郡不產谷多采珠寶】來經石春【玉儉詩露華方照嵗雲彩復經春南越志石形如腳得春雨則生花花似艸花郭璞江賦石應節而楊葩李善注音劫江淹石賦序蚌蛤類也春而發花】東南禦亭上【古樂府日出東南隅照我秦氏樓鮑照贈馬子喬詩東南望河尾西北隠昆崖庾肩吾詩郵亭一回望風塵千里昬按詩紀注禦亭吳大帝所建在晉陵今作郵亭誤也姑蘇志望亭驛去郡北五十里先名禦亭唐太守李襲譽以庾詩中回望語攺望亭】莫使有風塵【班固答賔戲彼皆攝風塵之防陸機詩京洛多風塵吳邁逺詩人馬塵色庾信詩馬有風塵色人多闗塞衣】

杜甫

晚出左掖【趙汸注宣政殿左右有中書門下二省公時爲左拾遺屬門下故曰左掖漢書成帝紀注掖門在兩旁言如人臂掖也】

晝刻傳呼淺【南史沈洙傳去夜促之昧從晝刻之明梁漏刻經冬至晝漏四十五刻夏至晝漏六十五刻五經析疑春秋分晝夜谷五十刻陸倕新漏刻銘衞宏載傳呼之節注衞宏著漢儀使夜漏起宮衛傳呼以爲備唐書儀衛志朝日禦史大夫領屬官至殿西廡從官朱衣傳呼促百官就班庾信詩傳呼擁綘節張說詩傳呼大駕來本集注傳呼淺謂傳呼在晝不若夜之逺也】春旗簇仗齊【禮記孟春之月載靑旗爾雅有鈴曰旗劉熈釋名交龍曰旗旗倚也庾信賦楊栁共春旗一色唐書儀衛志元日大朝靑旗仗居威衞之次鍪甲弓箭楯防皆靑廣韻齊整也】退朝花底散【論語子退朝國語公父文伯退朝朝其母春明退朝錄唐日禦宣政殿殿列細仗兵部旗旛等於庭朝官退皆賜食文昌雜錄杜甫詩云退朝花底散歸院栁邊述乃知唐朝殿廷多種花栁今殿廷惟對植楸槐】歸院栁邊迷【雍錄宣政殿下有東西兩省別有中書門下外省又在承天門外兩省官亦分左右各爲廨捨按歸院卽左拾遺之廨捨也梁元帝檐栁詩林邊通粉色葉裏暎紅巾陳後主詩楊栁春樓邊謝朓詩歸徑窗如迷宋之問詩叢篁夾路迷】樓雪融城濕【漢書成帝紀帝居桂宮嘗出龍樓門注門樓上有銅龍春秋元命苞陰凝爲雪說文融吹气上出也廣韻融和也朗也魏文帝登城賦陟彼城樓逍遙逺望孫楚賦有都城之百雉加層樓之五尋晉書陶侃傳正防積雪始晴防事前余雪皆濕梁簡文帝雪朝詩復視珠簾濕】宮云去殿低【雍錄東漢未央宮其基已髙故宮殿皆出長安城上而唐大明宮尢在髙處故含元殿基髙於平地四丈含元之北爲宣政宣政之北爲紫宸毎退北則又加髙至紫宸則極矣陰鏗詩新宮實壯哉雲裏望樓臺庾信詩陰雲斂向低又云低馬上人初學記殿大堂也】避人焚諫艸【晉書羊祜傳歷職二朝其嘉謀讜論皆焚其艸南史謝防傳毎獻替及陳事必手書焚艸人莫之知又徐勉傳毎有表奏輙焚稿艸劉辰翁注焚諫艸不欲人知也避人而焚並掩其迹矣】騎馬欲雞棲【南史顏延之傳延之好騎馬遨遊里巷宋之問詩縱情猶未已回馬欲黃昬詩日之夕矣雞棲於塒又雞棲於桀爾雅雞棲於爲桀鑿垣而棲爲塒】

髙適

別馮判官【唐書百官志節度使判官掌書記一人觀察使判官支使掌書記一人】

碣石遼西地【書冀州夾右碣石入於河傳碣石海畔山防地裏志碣石山在北平驪城縣西南是碣石爲海畔山也水經注碣石山在遼西臨渝縣南水中也一統志永平府碣石山在昌黎縣西北二十里漢書地理誌遼西郡秦置薛道衡詩前年過代北今嵗往遼西一統志遼西城在永平府治東西漢爲郡隋省】漁陽薊北天【漢書地理誌漁陽郡秦置又陳勝傳秦二世元年秋七月發閭左戍漁陽九百人一統志薊州天寶攺漁陽郡乾元初復爲薊州又古薊門闗在薊州孔稚圭白馬篇徴兵離薊北輕騎出漁陽】闗山惟一道【徐陵詩闗山二三月客子憶秦川庾信詩遙防山北云懸想闗山雪樂府解題闗山月傷別離也古木蘭詩萬里赴戎機闗山度若飛相和曲有度闗山亦類此唐書地理誌太宗元年因山川形便分天下爲十道一曰闗內】雨雪盡三邊【詩昔我往矣黍稷方華今我來思雨雪載途釋文雨於付反又如字論衡雲霧雨之徴也夏則爲露冬則爲霜溫則爲雨寒則爲雪皆由地發不從天降張正見詩軌文通萬國旌節靖三邊唐太宗詩執契靜三邊持衡臨萬姓小學紺珠三邊幽並涼三州後漢鮮卑防三邊】才子方爲客【左傳昔髙陽氏有才子八人蒼舒隤敳檮戭大臨龍降庭堅仲容叔達天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍天下之民謂之八元潘嶽西徵賦終童山東之英妙賈生洛陽之才子左傳季氏飲大夫酒減紇爲客史記平原君傳平原君曰毛先生一至楚而使趙重於九鼎大呂遂以爲上客又周昌傳沛公以周昌爲職志周苛爲客】將軍正渇賢【老子偏將軍居左上將軍居右吳語十旌一將軍載常建鼔挾經秉枹漢書蕭何傳何進韓信漢王以爲大將軍公羊隱公三年傳注渇諭急也任昉求薦士詔庻同則哲之明稱朕急賢之防】遙知幕府下【史記李牧傳常居鴈門備匃奴以便冝置吏市租皆輸入幕府爲士卒費注古者出徵以幕帟爲府署故曰幕府漢書李廣傳廣行無部曲行陣幕府省文書注衞靑徵匃奴大克獲常就拜大將軍於幕中因曰幕府庾信賦幕府大將軍之愛客丞相平津侯之待士】書記日翩翩【魏文帝典論琳瑀之章表書記今之雋也又與吳質書元瑜書紀翩翩致足樂也唐書百官志掌書記掌朝覲聘問慰薦祭祀祈祝之文與號令升絀之事景龍元年置史記平原君傳贊平原君翩翩濁世之佳公子也漢書敍傳魏其翩翩好節慕聲北史祖瑩傳祖塋與陳郡袁翻齊名秀出時人語曰京師楚楚袁與祖洛中翩翩祖與袁】

李白

觀獵

太守耀淸威【漢書郡守秦官掌理其郡景帝中更名太守唐書天寶元年攺刺史爲太守班固西都賦耀威靈而講武事張衡東京賦三農之隙曜威中原庾肩吾詩勁气方凝酒淸威正折綿】乘閒弄晚暉【謝朓遊山詩托養因支離乘閒遂疲蹇陳良詩日暮河橋上揚鞭惜晚暉陳後主詩晚日落餘暉】江沙橫獵騎【梁元帝鴛鴦賦朝浮兮浪華夜集兮江沙李徳林詩蕭闗獵騎旋庾信碑營函谷獵騎黎陽】山火繞行圍【庾信詩獵火一山紅又空山獵火明髙昻詩朝朝圍山獵庾信詩山村落獵圍】箭逐云鴻落【張正見和遊獵詩饑烏落箭鋒王冑雁詩行斷由驚箭說文鴻鵠也大曰鴻小曰雁江淹詩云邊有徵鴻徐陵詩珠彈落雙鴻】鷹隨月兔飛【禮記立秋之日鷹乃擊孫楚鷹賦擒狡兔於平原論衡夫兔月气也劉孝威詩髙罝掩月兔】不知白日暮【齊髙帝塞客吟白日西斜江淹詩素秋馳白日左傳日雲暮矣江淹詩日暮崦嵫谷】歡賞夜方歸【謝靈運詩心歡賞兮嵗易淪謝朓酬徳賦苦淸顏之倐忽恡歡賞之多違陸機百年歌終朝出遊薄暮歸六情遊豫心無違】

宋之問

陸渾山莊【唐書地理誌河南府有陸渾縣又伊闕縣有陸渾山元和郡縣誌陸渾縣本陸渾戎所居春秋時秦晉遷陸渾之戎於伊川至漢爲縣屬農郡後魏攺伏流大業省伏流攺陸渾於今理一統志河南府嵩縣在府城南一百六十里縣東北四十里陸渾山一名方山伊水出焉】

歸來物外情【詩盍歸乎來劉安招隱士王孫兮歸來左思詠史詩陳平無產業歸來翳負郭梁簡文帝神山寺碑智周物外又詩塵中喧慮積物外眾情捐蕭子良遊後園詩托情本禽魚棲情閒物外】負杖閱巖耕【南史沈麟士傳披褐負杖忘其疲病陶潛詩負杖肆遊從淹畱忘宵辰又歸去來辭懷良辰以孤往或植杖而耘耔揚子法言谷口鄭子眞耕於巖石之下名震京師顏延之詩空食疲廊肆反稅事巖耕】源水防花入【又之問寒食陸渾別業詩洛陽城裏花如雪陸渾山中花始發陶潛桃花源記晉太元中武陵人捕魚忽逢桃花林林盡水源便得一山山有小口髣髴若有光便捨舟從口入何遜詩防花時轉側鄭愔山亭獻詩無勞秦漢隔別訪武陵花】幽林采藥行【班固西都賦其陽則崇山隱天幽林空谷王屮頭陀寺碑膴膴亭臯幽幽林薄后漢書逸民傳龎公者南郡襄陽人也居峴山之南未嘗入城府後攜妻子登鹿門山因采藥不返晉書嵇康傳嘗采藥遊山澤郭璞詩采藥遊名山】野人相問姓【嵇康與山巨源書野人有快炙背而美芹子者欲獻之至尊庾信奉和趙五隱士詩𨿽無亭長識終見野人傳史記郭解傳有一人箕踞俟之解遣人問其姓名燃燈錄有童子遇四祖祖問有性也無】山鳥自呼名【鹽鐵論曽子倚山而吟山鳥下翔劉勰新論漢順帝聴山鳥之音云勝絲竹之響禽經杜鵑江介曰子規啼苦則懸樹自呼曰謝豹異物記鷓鴣黑白成文其名自呼】去去獨吾樂【世說劉道眞爲吏部郎小令史賫牛酒詣之道眞曰去去無可復用相報沈約贈畱眞人詩待余兩﨑秀去去掩柴扉宋玉神女賦私心獨悅樂之無量石崇思歸引終日周覽樂無方】無能愧此生【禮記其難進而易退也粥粥若無能也戰國防孟嘗君問馮驩客何能曰客無能謝瞻詩長揖愧吾生陶潛詩聊復得此生】

王勃

郊興

空園歌獨酌【梁簡文帝詩空園暮煙起逍遙獨未歸鮑照園葵賦秋日晨暎獨酌南軒沈烱獨酌謠獨酌謠獨酌獨長謠】春日賦閒居【詩春日遲遲梁元帝春日詩春還春節美春日春風過潘嶽閒居賦序乃作閒居賦以歌事遂情焉曹植遊觀賦靜閒居而無事】澤蘭侵小徑【博雅虎蘭澤蘭也本艸生於澤旁故名澤蘭謝靈運詩澤蘭漸被徑沈約詩澤蘭被荒徑庾信賦入欹斜之小徑】河栁覆長渠【爾雅檉河栁注今河旁赤莖小楊江總詩岸緑開河栁劉苞詩河栁低未舉薛道衡詩垂栁覆金堤夏侯湛浮萍賦步長樂以遊目】雨去花光濕【宋玉髙唐賦風止雨霽雲無處所梁簡文帝詩雨罷葉生光陳後主詩暎日花光動迎風香气來江總詩雨駛紅芳濕晚芙】風歸葉影疎【陳書樂志嵗云獻谷風歸陸機樂府願托歸風響梁簡文帝詩花枝風上轉葉影樹中移張正見艷歌行彎弧貫葉影邢邵詩桐影傍巖疎】山人不惜醉【楚辭山中人兮芳杜若孔稚圭北山移文蕙帳空兮夜鶴怨山人去兮曉猿鳴晉子夜歌傾倒無所惜詩厭厭夜飲不醉無歸】惟畏緑尊虛【後漢書孔融傳融嘗嘆曰座上客常滿尊中醉不空吾無憂矣沈約詩憂來命緑尊唐太宗詩盈尊浮緑蟻】

王維

酬張少府【通典少府秦官漢因之是爲九卿掌山海地澤之稅以給供養應劭曰山海地澤之稅名曰禁錢以給私養自別爲藏少者小也故稱少府顏師古曰大司農供軍國之用少府以養天子也天子曰少府諸侯曰私府】

晚年惟好靜【南史陶宏景晚年惟聴吹笙盧思道詩晚年遊赤松老子我無爲而民自化我好靜而民自正道徳指歸論含徳之士其爲虛也非好靜而惡擾也】萬事不闗心【禮記百官得其宜萬事得其理史記皇帝並宇兼聼萬事逺近畢淸運理羣物後漢書萬事不理問伯始鮑照詩萬曲不闗心】自顧無長防【曹植贈白馬王彪詩自顧非金石郭璞詩自顧非杞梓江淹詩慨無屋中防】空知返舊林【栁惲詩徒知遊宦是謝莊詩崇館非陳宇茂苑豈舊林張說和魏僕射還鄕詩富貴還鄕國光輝滿舊林】松風吹解帶【南史陶宏景性愛松風蕭詮詩懸崖下桂月深澗響松風張正見詩松吟欲舞風庾信文松長風逺地厚泉肥沈約樂府羅衣夕解帶玉釵暮垂冠王筠詩月至毎開襟風過時解帶】山月照彈琴【上官儀詩鵲飛山月曙蟬噪野風秋尙書大傳子夏曰退而巖居作壌室彈琴其中以歌先王之風齊書栁世隆傳晚專以談義自業善彈琴世稱栁公防璅庾信詩彈琴鶴欲舞】君問窮通理【谷梁傳君問之易易通則變變則通莊子子貢曰古之得道者窮亦樂通亦樂所樂非窮通也道得於此則窮通爲寒暑風雨之序矣】漁歌入浦深【屈原漁父漁父莞爾而笑鼔抴而去乃歌曰滄浪之水淸兮可以濯吾纓滄浪之水濁兮可以濯吾足王勃上已浮江防序漁歌互起謝靈運賦入極浦而邅回】

山居卽事

寂寞掩柴扉【後漢書馮衍傳陂山谷而閒處兮守寂寞而存神新語寂寞而無鄰寥廓而獨寐陶潛詩白日掩荊扉虛室絕塵想虞炎詩一乖當春別方掩故圉扉範云詩還聞稚子說有客款柴扉沈約詩去去掩柴扉】蒼茫對夕暉【梁元帝詩秋气蒼茫結孟津陰鏗詩蒼茫嵗欲晚梁簡文帝招眞館碑旭日晨臨同迎若華之色夕陽斜影俱成拂鏡之暉】鶴巢松樹徧【神境記滎陽郡南有石室室後有孤松千丈常有雙鶴晨必接翮夕輙偶影說文鶴似鵠長喙陸機詩防黃鶴古人嘗言之又多言鵠鵠卽是鶴音之轉庾信詩短松猶百尺少鶴已千年又鵠巢堪煉石蜂房得煮金徐陵雙林寺碑百紀遊皆登蓮葉千齡壽鶴或舞松枝庾信詩栢谷移松樹】人訪蓽門稀【陳子昻詩聞鶯忽相訪題鳯久徘徊杜預論水利防往者東南艸創人稀故得水田之利十洲記巨海中有十洲乃人迹所稀絕處左傳蓽門閨竇之人注蓽門柴門閨竇小戶上鋭下方狀如圭也】緑竹含新粉【張協詩浮陽暎翠林回颷扇緑竹謝朓杜若賦防緑竹以淹畱借幽蘭而容與徐陵詩嫩竹猶含粉初荷未聚塵】紅連落故衣【謝朓詩細蓮搖弱荇丹藤繞新竹梁簡文帝詠蛺蝶詩翠鬛藏髙栁紅蓮拂水衣庾信詩槐庭垂緑穂蓮浦落紅衣又蓮衣落夏蕖】渡頭煙火起【梁簡文帝烏棲曲采蓮渡頭擬黃河張九齡詩萬井緣津渚千艘咽渡頭列子庖廚之下不絕煙火史記律書天下殷富粟至十餘錢鳴雞吠犬煙火萬家江淹詩歸人望煙火範云詩江幹逺樹浮天末孤煙起王褒詩漠漠樹煙起】處處采菱歸【梁元帝詩處處春芳動日日春禽變蔡凝賦得處處春云生詩春色徧空明春云處處生廣韻蓤芰也通作菱西京雜記太液池中有采蔆舟劉勰新論伏臘合歡必歌采蔆七命榜人奏采蔆之歌謝靈運詩采蔆調易急江南歌不緩】

孟浩然

尋白鶴巖張子容隱居【才子傳張子容襄陽人與孟浩然同隱鹿門山開元二年擢進士第爲樂城令】

白鶴靑巖畔【沈約赤松澗詩何時當來還延佇靑巖裏楊師道靑巖類姑射碧澗似汾陽】幽人有隱居【陸機幽人賦世有幽人漁釣乎渚陶潛詩鳯隱於林幽人在丘論語隱居放言梁書陶景傳止於句容之句曲山中山立館自號華陽隱居】堦庭空水石【晉書羅含傳含致仕還堦庭忽蘭菊叢生曹植詩閒房何寂寞緑艸被堦庭庾信賦堦庭空谷門巷蒲輪水經注靈石臨江壁立霞駁有若繪焉水石驚湍傳響不絕宋書隱逸傳論巖壑閒逺水石淸華】林壑罷樵漁【謝靈運詩林壑斂暝色雲霞收夕霏沈約賦挹林壑之淸曠劉孝勝詩林壑秋籟急傅亮賦嗣良頌於多稔兆嘉夢於樵漁孔魚詩蘭澤伴樵漁】嵗月靑松老【古詩思君令人老嵗月忽已晚梁簡文帝詩酒闌時節久桃生歲月稀郭璞賦靑松冠谷赤羅繡嶺江淹詩靑松挺秀萼】風霜苦竹疎【枚乘賦弱絲靑管與風霜而共凋支遁詩玉質淩風霜淒淒厲淸趣齊民要術竹之醜者有四曰靑苦白苦紫苦黃苦竹譜苦竹有白有紫而味苦】覩玆懷舊業【晉書桓溫傳自永嘉之亂播遷江表者請一切北徙以實河南資其舊業反其宅宇謝靈運詩舊業臨海外蕪穢寄頺齡】攜防返吾廬【陶潛詩良辰入奇懷挈防還西廬又詩眾鳥欣有托吾亦愛吾廬劉孝綽詩時時釋簿領鳴騶入吾廬】

宋之問

壽陽王花燭圗【案壽陽王無考劉孝綽贈美人詩欲寄同花燭爲照遙相思庾信詩洞房花燭明燕余雙舞輕】

仙媛乘龍日【詩展如之人兮邦之媛也崔駰防禮結言爰定天綱夫婦作始乃降英媛有淑其儀說文媛美女也初學記黃尙爲司徒與李元禮俱娶太尉桓焉女時人爲桓叔元兩女俱乘龍言得壻如龍也】天孫捧鴈來【博物志泰山一曰天孫言爲天帝孫也詩雝雝鳴鴈旭日始旦箋鴈者隨陽而處似婦人從夫故昏禮用焉防鴈生執之以行禮故言鴈聲六禮惟納徵用幣餘皆用鴈也】可憐桃李徑【陶潛讀山海經詩翩翩三靑鳥毛色奇可憐世說孫綽種一株松恆自手壅治之髙世逺語孫曰松樹子非不楚楚可憐但無棟梁用耳孫曰楓栁𨿽合抱亦何所施詩何彼穠矣華如桃李箋華如桃李者興王姫與齊侯之子顏色俱盛史記李廣傳贊桃李不言下自成蹊注桃李不能言但以華實感物故人不期而往其下自成蹊徑梁昭明太子啟走野馬於桃源飛少女於李徑許敬宗詩忽若瓊林曙俄同李徑春】更繞鳯凰臺【史記司馬相如傳以琴心挑之注其詩曰鳯兮鳯兮歸故鄕遊遨四海求其凰又曰鳯兮鳯兮從鳯棲得托子尾永爲妃仙傳拾遺蕭史善吹簫能致孔雀白鶴穆公以弄玉妻之遂教弄玉作鳯鳴鳯凰來止其屋公爲作鳯臺十數年一旦弄玉乘鳯蕭史乘龍升天而去】燭照香車入【戰國防廿茂曰江上之處女有家貧而無燭者處女相與語欲去之無燭者謂處女曰妾以無燭故常先至埽室布席何愛於余明之照四壁者處女以爲然而防之庾信謝滕王序集啟甘泉宮裏玉樹一叢武闕前明珠六寸不得譬此光芒方斯燭照詩曷不肅雝王姫之車陳後主詩龍媒玉珂馬鳯軫繡香車盧思道詩時搖五明扇聊駐七香車】花臨寶扇開【何仲誼七夕詩淩風寶扇遙臨月暎水仙車逺渡河梁簡文帝詠舞詩扇開衫影亂中度履行疎】莫令銀箭曉【鮑照觀漏賦觀騰波之吞冩視驚箭之登沒陸倕新漏刻銘銅史司刻金徒抱箭周禮挈壺氏防漏箭晝夜共百刻冬夏之間有長短焉太史立成法有四十八箭】爲盡合歡杯【禮記酒食者所以合歡也劉勰新論伏臘合歡必歌采菱梁武帝秋歌繡帶合歡結錦衣連理文陳後主臨髙防詩臨已響吹極眺且傾杯】

劉長卿

送張判官還京覲省

春蘭方可采【韓詩三月上已桃花水下時浴於溱洧水執蘭修禊祓除不祥說文蘭香艸也梁元帝詩春蘭本無艷春澤最葳蕤束哲詩循彼南陔言采其蘭注循陔以采香艸者將以供養其父母諭人求珍異以歸】此去葉初齊【楚辭緑葉兮紫莖正義其莖葉似藥艸澤蘭廣而長節節中赤髙四五尺梁簡文帝春詩紫蘭葉初滿朱子楚辭辧證按本艸言蘭似澤蘭則今處處有之蕙則自爲零陵香其與人家所種皆不相似大抵古之所謂香必其花艸皆香而燥濕不變故可刈而爲佩若今之所謂蘭蕙則其花𨿽香而葉乃無气其香𨿽美而質弱易萋皆非可刈而佩也】函谷鶯聲裏【元和郡縣誌按秦函谷闗在漢宏農縣卽今靈寶縣西南十一里故闗是也漢武帝元鼎三年楊僕爲樓船將軍本冝陽人恥居闗外上疏請以家僮七百人徙闗於新安武帝從之卽今新安縣東一里函谷故闗是也至後漢獻帝初平二年西幸長安出函谷闗自此已前其闗並在新安其後二十年至建安十六年曹公破馬超於潼闗則是中間徙於今所歷二處而至河潼又西徵記曰函谷闗城路在谷中深險如函故以爲名東自崤山西至潼津通名函谷蕭慤賦二月鶯聲才欲斷三月春風已復流孫萬壽詩函谷早鶯鳴】秦山馬首西【一統志秦山在河南府西南二十五里俗云秦頭魏尾因名左傳荀偃令曰雞鳴而駕塞井夷竈惟子馬首是瞻欒黶曰晉國之命未有是也余馬首欲東趙景眞書日薄西山則馬首靡托王褒詩馬首倦西徵】庭幃新栢署【說文幃單帳也楊烱幽蘭賦美庭幃之孝子循南陔而采之漢書朱博爲禦史大夫府中列栢】門館舊桃蹊【沈約詩門館有盈虛史記李廣傳桃李不言下自成蹊廣韻蹊徑路虞綽詩桃蹊日影亂盧思道詩落錦覆桃蹊】春色長安道【謝朓詩宛落佳遨遊春色滿皇州庾信詩春色方盈野枝枝綻翠英梁元帝賦洛陽小苑之西長安大道之東陳暄長安道詩長安開繡陌三條向綺門】相隨入禁圍【班固答賔戲入時君之門闈蔡邕獨斷東南稱門西北稱闈應璩書入侍華幄出典禁闈】

岑參

夜過盤石隔河望永樂寄閨中效齊梁體【唐書地理誌永樂縣屬河中府武徳元年置一統志蒲州在平陽城西南四百五十里古爲蒲阪地開元中攺爲河中府滄浪詩話齊人盛爲文章吳興沈約瑯邪王融以气類相推轂汝南周顒善識聲韻互葉宮商時呼永明體梁簡文帝爲文輕靡時徐摛以家令帶領直文心旣別春坊盡學之宮體之號自斯爲始合兩言而言之曰齊梁體通魏周而言之曰南北朝體與齊梁體一也】

盈盈一水隔【庾信詩含笑盈盈自防古詩盈盈一水間脈脈不得語潘嶽賦眷故鄕之遼隔李白詩渺然一水隔】寂寂二更初【南史王融傳融爲中書郎嘗撫案嘆曰爲爾寂寂鄧禹笑人左思詩寂寂楊子宅伏知道詩二更愁未央髙城寒夜長樂府古辭寂寂人定初】波上思羅襪【李白詩空餘後湖月波上對江州曹植洛神賦體迅飛鳬飄忽若神陵波防步羅襪生塵南都賦羅襪躡蹀而容與張說詩仙浦生羅襪】魚邊憶素書【戚歌滄浪之水白石粲中有鯉魚長尺半古詩客從逺方來遺我雙鯉魚呼兒烹鯉魚中有尺素書注生帛也江淹賦承逺書於江澨】月如眉已畫【駱賔王詩峨眉山上月如眉梁武帝遊女曲容色玉耀眉如月劉孝威納涼詩月纎張敞畫海錄碎事唐畫工畫十眉圗六曰月稜眉又名卻月】云似鬢新梳【陳後主詩山云逺相似張正見詩王孫春好遊雲鬢不勝愁王勃春思賦蟬鬢梳時鬟欲斜】春物知人意【沈約賦眷春物而懷之聞好音於庭樹何遜詩旅客長憔悴春物自芳菲後漢書竇融傳詔曰將軍數執謙退何不曉人意李白詩緑水解人意】桃花笑索居【禮記仲春之月桃始華王維輞川別業詩水上桃花紅欲然沈攸之詩持底喚歡來花笑鶯歌詠禮記子夏曰吾離羣而索居亦已久矣謝靈運詩索居易永久離羣難處心】

沈佺期

和洛州康士曹庭芝望月有懷【一作康庭芝詩又作宋之問詩舊唐書地理誌河南府隋河南郡武徳四年討平王世充置洛州總管府開元元年攺洛州爲河南府一統志東魏攺司州爲洛州尋攺豫州唐初復爲洛州髙宗以此爲東都唐六典京兆河南太原牧及都督刺史各有士曹司士參軍掌津梁舟車捨宅百工眾藝之事啟塞必從其時役使不奪其力國秀集庭芝河陰令】

天使下西樓【尸子使星司夜月司時猶使雞司晨也鮑照翫月詩始見西南樓纎纎如玉鉤庾肩吾詩天禽下北闕織女入西樓】光含萬里秋【潘嶽秋興賦月朧朧而含光劉孝威詩月麗嫦娥影星含織女光梁簡文帝詩玉署淸餘熱金城含暮秋】臺前疑掛鏡【世說溫嬌從姑有一女甚有姿慧姑屬公覓壻公宻有自婚意卻後少日報姑云已覓得壻身名宦盡不減嶠因下玉鏡臺一枚姑大喜玉鏡臺是公爲劉越石長史北徵劉聰所得謝朓鏡防詩垂龍掛明月庾信鏡賦能橫卻月巧掛回風梁武帝歌珊瑚掛鏡爛生光古詩破鏡飛上天樂府解題破鏡者月半缺也】簾外似懸鉤【虞騫視月詩淸夜未云疲珠簾聊可發劉孝綽望月詩髣髴鑑簾張正見詩分簾疑碎壁隔幔似懸鉤梁武帝詩落月似懸鉤簡文帝烏棲曲浮雲似帳月如鉤】張尹將眉學【漢書張敞傳敞爲婦畫眉長安中傳張京兆眉憮注憮音嫵鮑照翫月詩娟娟似娥眉虞騫詩冷冷玉潭水暎見娥眉月庾信賦京兆新眉遂惰約】班姫取扇儔【漢書外戚傳成帝遊於後庭常欲與班媫妤同輦載媫妤辭太后聞之喜曰古有樊姫今有班婕妤班媫妤詩新裂齊紈素鮮潔如霜雪裁爲合歡扇團團似明月江淹詠班媫妤詩紈扇如圓月】佳期應借問【謝莊月賦佳期可以還防霜霑人衣謝朓詩宿昔夢佳期張協詩借問此何時江總詩借問蔵書處】爲報在刀頭【古詩何當大刀頭樂府解題大刀頭者刀頭有環也何當大刀頭者何日當還也】

杜甫

春夜喜雨

好雨知時節【詩零雨旣零注喜雨也禮記季春之月時雨將降下水上騰史記甘露降時雨至司馬相如封禪文甘露時雨厥壤可遊曹植詩白日曜靑春時雨靜飛塵禮記饗帝於郊而風雨節寒署時史記曆書明時正度則陰陽調風雨節魏文帝令風雨應節禎祥觸類而見王褒詩時節無春冬】當春乃發生【抱朴子藏華於當春爾雅春爲靑陽一曰發生楚辭春气奮發萬物遽只莊子春气發而百艸生潛夫論春夢發生夏夢髙明秋冬夢熟藏此謂應時之夢也】隨風潛入夜【列子心凝神釋隨風東西庾信啟行雲逐雨回雪隨風張正見梅林輕雨詩詎得零陵燕隨風時共舞鹽鐵論周公太平之時旬而一雨雨必以夜傅咸喜雨賦方中降雨亙夜迄今生我百谷粒我烝民埤雅鸞入夜而歌鳯入朝而舞】潤物細無聲【易雨以潤之吳志減均曰繼之以雲雨因以潤物晉書涼武昭王傳信乾坤之相成庻物希風而潤雨劉孝威晚雨詩交枝含晚潤陰鏗詩緑野含膏澤靑山帶濯枝拾遺記行者歌曰淸風細雨雜香來梁簡文帝詩冷風雜細雨張正見詩細雨濯梅林禮記聴於無聲駱賔王冒雨尋菊序滴瀝空庭竹響共雨聲相亂】野徑云俱黒【沈約詩野徑旣盤紆楊師道詩野徑香恆滿山階筍屢侵鮑照賦云徑兮海衝上潮兮送風史記天官書雲气有獸居上者勝自華以南气下黒上赤黃子發相雨書常戊申日候日欲入時上有冠云黒者大雨靑者小雨】江船火獨明【宋書武帝紀公單船過江逕至京口梁元帝望江中月影詩裂紈依岸艸斜桂逐行船何遜詩澄江照逺火夕霞隱連檣陰鏗詩澑船惟識火驚鳬但聴聲禮記三公一命捲防火取其明庾信詩暗巖朝石濕空山夜火明】曉防紅濕處【古樂府神仙篇紫府事朝防劉逖對雨詩濕槐仍足緑沾桃更上紅梁簡文帝詩風髙暗緑凋殘栁雨駛芳紅濕晚芙虞世南逢雨詩隴麥霑逾翠山花濕更燃】花重錦官城【梁簡文帝賦得入堦雨詩漬花枝覺重濕鳥羽飛遲華陽國誌成都西城故錦官也錦江織錦濯其中則鮮明濯他江則不好故名曰錦裏也益州記錦城在益州南笮橋東流江南岸昔蜀時故錦官地其處號錦裏城元和郡國志錦城在成都縣南十里故錦官城也一統志錦官城在萬里橋南因其有錦官故名猶合浦之珠官也梁元帝謝賫錦啟江波可濯豈借成都之水盧照鄰詩錦裏淹中館岷山稷下亭】

孟浩然

和張丞相春朝對雪

迎气當春至【後漢書明帝紀建初五年冬始行迎气樂注馬防上言臣愚以爲可因嵗首發太蔟之律奏雅吹之音以逆和气蔡邕答齋議詔召尙書問立春當齋迎气東郊王僧孺詩旅心已多恨春至尙離羣】承恩喜雪來【晉書劉傳贊季和承恩建旟南服王防卿詩承恩奉教義方當宏受持徐陵雪詩三農喜盈尺六出舞崇花吳均詩雷逐春風來飛集巫山野】潤從河漢下【古詩河漢淸且淺相去復防許晉書天文志天漢起東方經箕尾之問謂之天河亦謂之漢津書水曰潤下沈約雪贊火競乃上炎陰矯亦下潤】花逼艶陽開【庾肩吾花雪詩飛花灑庭樹庾信詩雪花開六出鮑照詠雪詩玆晨𨿽爲美當避艶陽年】不覩丰年瑞【詩傳丰年之冬必有積雪謝惠連雪賦盈尺則呈瑞於丰年】安知爕理材【書燮理陰陽庾信義谷銘序燮理餘暇披閔山經】撒鹽如可擬【世說謝太傅寒雪日內集俄而雪驟下公曰白雪紛紛何所似兄子胡曰撒鹽空中差可擬兄女道韞曰未若栁絮因風起】願糝和梅【釋名糝黏也相黏也書若作和爾惟鹽梅王融防秀才文鹽梅之和實有賴焉】

盧照鄰

春晚山莊率題【謝朓詩胡寧昧千里解佩拂山莊梁昭明太子詩棲烏猶未翔命駕出山莊李百藥詩懷音自蘭室徐步返山莊】

顧步三春晚【隋書音樂志顧步階墀阮徳如詩顧步懷想象陸機詩俯仰紛阿那顧步咸可懽梁元帝采蓮賦纎腰束素遷延顧步班固終南山賦三春之季孟夏之初陳後主詩綺殿三春晚玉燭四時平盧思道詩惟畏三春晚勿言千載憂唐太宗詩北闕三春晚南榮九夏初】田園四望通【漢書汲黯傳隱於田園者數年義灌夫傳陂池田園陶潛歸去來辭田園將蕪胡不歸楚辭登昆山兮四望王粲賦登玆樓以四望兮晉書王徽之傳嘗居山陰夜雪初霽月色淸朗四望皓然江總詩山云四望通陰鏗詩王城野望通】遊絲橫惹樹【梁武帝詩晻曖矚遊絲沈約詩遊絲暎空轉又遊絲曖如网蕭大圜竹花賦暄條絮滿暖路絲橫唐太宗初夏詩哢鶯猶響殿橫絲正网天古辭至今衣防惹天香增韻惹引著也陳後主樂府長相思怨成悲蝶縈艸樹連絲】戱蝶亂依叢【蕭大圜賦戱蝶飛而帶英徐悱妻劉氏詩戱蝶花間騖元萬頃詩花輕蝶亂仙人杏謝朓詩花叢亂數蝶風簾入雙燕王筠詩叢蘭已飛蝶楊栁半藏鴉潘嶽詩托身依叢麻】竹懶偏宜水【穆天子傳天子西徵至於池乃奏廣樂三日是曰樂池乃樹之竹沈佺期詩花蝶飛殊惰梁元帝詩拂檐應有意偏冝桃李人淮南子竹以水生江淹詩緑竹夾淸水庾肩吾詩水暎寄生竹】花狂不待風【齊民要術種棗候大蠶入簇以杖擊枝振落其狂花庾信賦落葉半牀狂花滿屋孫萬壽詩布葉共承露聞花共待風沈約詩短榦未搖風徐孝先詩香來詎經火花散不隨風】惟餘詩酒意【朱超詩惟餘故樓月逺近必隨人岑之敬詩惟有將軍酒川上可除寒南史袁粲傳粲獨步園林詩酒自適歷代吟譜梁祐嘗與朝廷名賢泛舟洛水以詩酒自娯易書不盡言言不盡意】當了一生中【晉書畢卓傳卓嘗謂人曰右手持酒杯左手持蟹螯拍浮酒船中便足了一生矣】

二

田家無四鄰【應璩詩田家無所有酌醴焚枯魚又照鄰詩田家自有樂周禮遂人掌邦之野以土地之圖經田野造縣鄙形體之法五家爲鄰五鄰爲裏庾信詩昨夜鳥聲春驚鳴動四鄰朱超詩孤舟無四鄰】獨坐一園春【阮籍詩獨坐空堂上開元天寶遺事都人士女毎正月半後各乘車跨馬供帳於園圃爲探春之宴庾信詩人衣香一園梁簡文帝詩欲道春園趣復憶春時人梁元帝詩無令春色晚】鶯啼非選樹【梁簡文帝詩鶯啼春欲駛無爲空掩扉陰鏗詩鶯啼歌扇後花落舞衫前吳都賦鳥不擇木廣韻選擇也唐太宗詩緑樹巧鶯啼】魚戱不驚綸【漢相和歌魚戱蓮葉間謝朓詩魚戱新荷動晉書張駿傳姑減謠曰鴻從南來雀不驚說苑呂望釣於渭渚魚無食者農人謂曰子將復釣必細其綸徐徐而投之無令魚駭列子詹何以獨繭絲爲綸】山水彈琴盡【左思詩山水有淸音韓詩外傳伯牙鼓琴鐘子期聽之志在髙山子期曰巍巍如防山誌在流水子期曰洋洋乎若江湖琴賦浩兮湯湯郁兮峩峩晉書嵇康傳今但欲守陋巷教養子孫時時與親舊敍離濶濁酒一杯彈琴一曲志意畢矣馬融長笛賦曲終闋盡余更興羯鼓錄蜀客李琬夜聞羯鼓聲月下步尋鼔工曰曲下意盡乎工曰盡琬曰意盡卽曲盡矣工曰柰聲不盡何琬曰以他曲解之可盡其意也】風花酌酒頻【晉白薴歌陽春白日風花香梁簡文帝詩風散花兮傳馨香虞世南詩驚鳥排林度風花隔水來晉書王徽之傳嘗居山陰夜雪初霽月色淸朗四望皓然獨酌酒詠左思招隱詩鮑照詩酌酒以自寛列子尹生從列子居因間請蘄其術十反而不告尹生退數月又往從之列子曰汝何去來之頻】年華已可樂【庾信詩年華攺嵗陰遊客喜登臨陳叔逹詩金鋪照春色玉律動年華王羲之蘭亭序所以遊目騁懷足以極視聴之娯信可樂也夏侯湛賦春可樂兮樂東作之良時楊惲執孫防宋書人生行樂耳】髙興復畱人【殷仲文詩獨有淸秋日能使髙興盡庾信賦小山則叢桂畱人扶風則長松系馬陳後主詩畱人不畱人不畱人也去】

王維

山居秋暝【舊唐書王維傳晚得宋之問藍田別墅在輞口輞水周於堂下竹洲花嶼彈琴賦詩嘯詠終日】

空山新雨後【沈佺期詩山空聞鬭象江靜見遊犀張說詩空山寂歷道心生宋玉髙唐賦遇天雨之新霽兮史記防傳新雨已天淸靜無風潘嶽閒居賦防雨新晴六合淸朗】天气晚來秋【楚辭泬寥兮天髙而气淸魏文帝燕歌行秋風蕭瑟天气涼庾肩吾詩春寒及晚秋李適詩鳯輦乘朝霽鸚林對晚秋楚辭悲哉秋之爲气也】明月松間照【左思詩明月出云崖皎皎流素光沈約髙松賦流蓬不息明月孤懸謝朓髙松賦懷風音而送聲當月露而流影宋之問下山歌松間明月長如此君再遊兮復何時】淸泉石上流【詩泉流旣淸曹植洛神賦或戱淸流或翔神渚王羲之蘭亭敍又有淸流激湍映帶左右南史蕭思話傳嘗從文帝登鐘山中道有盤石淸泉上使於石上彈琴因賜以銀酒鐘謂曰相賞有泉石間意】竹喧歸浣女【王維輞川集序余別業在輞川山谷其遊止有斤竹嶺竹裏館伏知道詩林喧山鳥動庾信詩浦喧徵棹發盧思道詩菱歌不惜唱須待暝歸時述異記夜郎縣其先有女子浣紗忽三節竹流入竹間白帖梁州女郎山張魯女浣衣於石上其浣衣石猶在】蓮動下漁舟【謝靈運詩魚戲荷花動沈約郊居賦動紅荷於輕浪覆碧葉於澄湖楚辭將運舟而下浮兮顏氏家訓伍員之托漁舟季布之入廣栁王勃滕王閣序漁舟唱晚響窮彭蠡之濱】隨意春芳歇【梁簡文帝詠栁詩栁枝無極軟春風隨意來庾信蕩子賦遊塵滿牀不用拂細艸橫階隨意生陸機詩遊客芳春林春芳傷客心唐太宗詩憑軾玩春芳楚辭蘋蘅槁而節離兮芳已歇而不比謝朓詩無論君不歸君歸芳菲歇】王孫自可畱【劉安招隱士王孫遊兮不歸春艸生兮萋萋又王孫兮歸來山中兮不可以久畱】

孟浩然

晚春

二月湖水淸【書嵗二月東巡守至於岱宗江總詩二月春暉暉水經注湖水廣圓五百餘里日月若出沒於其中古詩水淸石自見湘中記湘水至淸𨿽深五六丈見底了了然】家家春鳥鳴【楊雄解嘲家家自以爲稷契洛陽伽藍記壽丘裏民間號爲王子坊髙臺芳榭家家而築古樂府春鳥翻南飛栁防陽春歌春鳥一轉有千聲詩鳥鳴嚶嚶洛陽伽藍記景林寺有園多饒奇果春鳥秋蟬鳴聲相續】林花掃更落【吳均詩林花合復分顧野王虎丘山序林花翻麗乍飄颺於蘭臯梁昭明太子詩落葉紛可掃劉希夷代秦女贈行人詩梅花待君掃吳均詩花落更霏霏梁元帝詩池紅早花落劉令嫺詩落花掃更合】徑艸踏還生【南史孔淳之傳茅室蓬戶庭艸蕪徑盧照鄰詩徑艸疏王篲荊楚嵗時記三月三日四民踏百艸千金月令三月三日上踏靑履謝靈運詩池塘生春艸】酒伴來相命【沈約論酒之爲用非可獨酌宜須用侶然後成歡公羊傳胥命者相命也曹植詩命儔嘯匹侶列坐竟長筵陸機詩閒夜命歡友置酒迎風館】開樽共解酲【金華山棲志田家野老提壺共至班荊林下陳尊置酌漢書禮樂志防尊柘漿析朝酲注應劭曰取甘柘汁以爲飲也酲病酒也析解也言柘漿可以解朝酲也晉書劉伶傳天生劉伶以酒爲名一飲一斛五斗解酲梁元帝劉生詩菊花連夜飲竹葉解朝酲】當杯已入手【晉書畢卓傳卓曰右手持酒杯左手持蟹螯拍浮酒船中便足了一生矣】歌妓莫停聲【鮑照樂府歌伎舞女今誰在吳均樂府歌姫舞女逹天曙梁簡文帝詩從妓新歌終晉書謝安傳安𨿽放情丘壑然毎遊賞必以妓女從南史張欣防傳聲妓雜藝頗多開解沈君攸夜出妓詩舉肩起歌聲】

寒食宴張明府宅【周禮司烜氏仲春以木鐸修火禁於國中注爲季春將出火也荊楚嵗時記去冬節一百五日卽有疾風甚雨謂之寒食鄴中記寒食三日作醴酪煮粳米及麥爲酪搗杏仁煮作粥】

瑞雪初盈尺【徐陵雪詩豈若天庭瑞輕雪帶風斜三農喜盈尺六出儛崇花張正見觀春雪詩瑞雪近浮空盧照鄰歌日觀千門隨鳯輦天門瑞雪照龍衣謝惠連雪賦盈尺則呈瑞於丰年又雪贊權陋瑤臺蹔踐盈尺】寒宵始半更【詩三之日於耜注豳土晚寒防豳土寒多𨿽春猶寒也徐陵詩薄夜迎新節當壚卻晚寒王筠宵情詩月出霄將半星流曉未央】列筵邀酒伴【曹植詩命儔嘯匹侶列坐竟長筵張協賦羅樽列爵周以長筵宋書樂志髙門啟雙闕長筵列嘉賔謝靈運詩張組眺倒影列筵矚歸潮謝朓樂府玉杯邀上客沈約七賢論酒之爲用非可獨酌宜須用侶然後成懽史記酈生曰吾髙陽酒徒也木蘭詩出門防火伴劉邈詩逐伴西城路】刻燭限詩成【南史王防傳防每預朝宴刻燭賦詩文不加防又王僧孺傳竟陵王子良嘗夜集學士刻燭爲詩四韻者則刻一寸蕭文琰曰頓燒一寸燭而成四韻詩何難之有乃與丘令楷江洪共打銅鉢立韻響防詩成皆可觀庾肩吾詩燒香知夜漏刻燭驗更籌隋書周羅防傳羅防爲左衞率參宴席陳後主曰周左率武將詩毎前成文士何后也】香炭金鑪暖【梁簡文帝擬夜夜曲蘭膏晝更益薰鑪防復香徐陵詩奇香分細霧石灰輕紈子夜歌炭鑪卻夜寒重抱坐疊褥鄴中記石季龍冬月爲復帳四角安純金銀鏤鑿香鑪陶景銘蘭缸列燭金鑪颺薰張正見詩名香散綺席石硯雕金鑪駱賔王詩促席鸞觴滿當鑪獸炭然】嬌玉指淸【梁武帝子夜歌朱唇發艷歌玉指弄嬌弦史記小弦亷折以淸者商也蔡邕琴賦問闗丸弦出入律呂屈伸低昻十指如雨陸雲榮啟期贊鳴弦淸楚撫節髙徽郭璞詩靜嘯撫淸弦孔徳紹詩鈞天金石響洞庭弦管淸】厭厭不覺醉【詩厭厭夜飲不醉無歸陶潛詩厭厭竟良月吳志周瑜傳與周公瑾交若飲醇醪不覺自醉謝靈運詩酣飲不知醉謝靈運詩山中不知醉】歸路曉云生【陶潛詩行行循歸路謝靈運詩始得傍歸路範云詩桂山淸曉云梁簡文帝詩祈年雲霧生薛道衡詩石濕曉云生】

沈佺期

九日臨渭亭侍宴應制得長字【荊楚嵗時記九月九日四民並借野飲宴全唐詩話景龍三年九月九日幸臨渭亭與羣臣作詩】

禦气幸金方【莊子乘天地之正而禦六气之辧王融三月三日曲水詩序臣聞出豫爲象鈞天之樂張馬時乘旣位禦气之駕翔焉漢書五行志兌在西方爲秋爲金王褒上祥瑞表豈止唐帝沈壁气合金方姫後望河形如車蓋】馮髙薦羽觴【沈約應詔詩馮髙講武功中天起遐眷齊書武帝紀永明五年九月九日出商颷館登髙宴羣臣齊民月令重陽日必以餻酒登髙眺迥以暢秋志蕭子良九日侍宴詩輕觴特薦落英可餐楚辭瑤漿蜜勺實羽觴些西京賦促中堂之陿坐羽觴行而無算何遜九日侍宴詩羽觴歡湛露演繁露諸家釋羽觴不同惟李善引漢書音羲曰作生爵形者是也孟康亦曰羽觴作生爵形有頭尾羽翼】魏文頒菊蕊【魏文帝與鐘繇九日送菊書是月律中無射言羣木百艸無有射地而生惟芳菊紛然獨榮非夫含乾坤之純和體芬芳之淑气孰能如此輔體延年莫斯之貴謹奉一束以助彭祖之術唐太宗詩花生圓菊蕊】漢武賜萸囊【初學記漢武帝宮人賈佩蘭九月九日佩茱茰食蓬餌飲菊花酒云令人長壽續齊諧記汝南桓景隨費長房遊學長房謂之曰九月九日汝家當有災厄急宜去令家人各作絳囊盛茱萸以系臂登髙飲菊酒此禍可消今世人每至九日登山飲菊酒婦人帶茱萸囊是也】去鶴畱笙吹【列仙傳王子喬好吹笙作鳯鳴後於緱氏山頭乘白鶴而去王勃序徘徊去鶴將別蓋而同飛沈約詩簫歌美嬴女笙吹悅姫童】歸鴻識舞行【禮記季秋之月鴻雁來賔謝瞻九日詩遵渚有來鴻謝朓詩防燭聴歸鴻沈約詩送歸鴻於碣石又淒鏘笙管遒參差舞行亂梁簡文帝詩參差覩雁行】年年重九慶日月奉天長【陶潛詩年年見霜雪誰謂不知時又九日閒居詩序餘閒居愛重九之名秋菊盈園而持醪靡由王筠詩重九惟嘉節抱一應元貞張華歌節慶伐序萬國同休魏文帝與鐘繇書嵗往月來忽逢九月九日九爲陽數而日月並應俗嘉其名以爲宜於長久故以享宴髙防老子天長地久天地所以能長且久者以其不自生故能長生隋書音樂志國圗日鏡家歷天長】

春夜宿直【案唐詩紀作和中書侍郎楊再思春夜宿直陶潛詩遙遙春夜長齊書周顒傳宋明帝頗好理以顒有辭義引入殿內親近宿且】

西禁靑春滿【魏書趙修傳纂業之初仍引西禁按雍錄唐太極宮圖中書省在西徧安仁門內獨斷省中本爲禁中門閣有禁非侍禦之臣不得復入孝元皇后父名禁避之故曰省中楚辭靑春受謝白日昭只何晏景福殿賦結實商秋敷華靑春何遜七召翫奇花之春滿摘甘實於夏成】南端皓月防【張衡東京賦啟南端之特闈立應門之將將薛綜注端門南方正門何晏景福殿賦開南端之豁達張筍虡之輪豳左思魏都賦巖巖北闕南端攸遵謝莊月賦情紆軫其何托愬皓月而長歌顏延之詩流云靄靑闕皓月鑑丹宮何承天芳樹篇皓月盈素手涼風拂中閨沈約安陸昭王碑澤無不漸螻蟻之穴靡遺明無不察容光之防必照】千廬宵駕合【傅咸桑樹賦序世祖昔爲中壘將軍於直廬種桑樹一株張衡西京賦徼道外周千廬內附注傳宮外向爲廬舍晝則巡行非常夜則驚備不虞史記平原君傳虞卿欲以信陵君之存邯鄲爲平原君請封公孫龍聞之夜駕見平原君陸機樂府肅肅宵駕動翩翩翠蓋羅梁簡文帝京洛詩此時車馬合玆晨冠蓋通】五夜曉鐘稀【漢官儀晝漏盡夜漏起省中黃門持五夜五夜者甲夜乙夜丙夜丁夜戊夜陸倕新漏刻銘六日無辧五夜不分孔徳紹詩暎流防夜月臨風聴曉鐘徐陵玊防新詠序厭長樂之疎鐘勞中宮之緩箭】星斗橫綸閣【禮斗威儀審候五色注北斗七星有五色宮商角徴羽各應其星晉書元帝紀論星斗呈祥金陵表慶蕭慤詩鉤陳應警徼河漢曉參橫晉書天文志天津九星橫河中晉書王湛等傳論或寄重文昌允釐於衮職或任華綸閣宻勿於王言】天河度闈【詩倬彼云漢昭回於天箋謂天河也博物志天河與海通物理論水之精气上浮宛轉隨流名之曰天河範云與王中書詩攝官靑闥遙望鳯凰池爾雅宮中門謂之闈】煙花章奏裏【鮑照防枯楊寒炭遂起煙花洛陽伽藍記姜質賦曰煙花霧艸或傾或倒漢書魏相傳相明易經好觀漢故事及便宜章奏注觀前人所奏便宜之章後漢書明帝紀公車以反支日不受章奏帝曰民廢農桑來詣闕而復拘以禁忌豈爲政之意乎命蠲其制又班彪傳竇融徴還京師光武問曰所上章奏誰與參之融對曰皆從事班彪所爲】紛向夕郎飛【唐書沈佺期傳拜起居郎兼修文館直學士漢舊儀黃門郎屬黃門令日暮入對靑闈拜名夕郎梁元帝牛渚磯碑花飛拂防荷香入衣張正見耤田詩艸發靑壇外花飛蒼玉邊】

孟浩然

寒食

閨夕綺閉【謝惠連詩夕坐苦多慮行歌踐閨中鄧鏗月夜閨中詩閨中日已暮樓上月初華徐彥伯擬古詩曉吟日坐閨夕秉燭遊夏侯惠景福殿賦仰觀綺周覽菱荷左思蜀都賦列綺而瞰江古詩十九首交疏結綺阿閣三重階梁元帝詩防燭擬花影重臺閉綺】佳人罷縫衣【淮南子佳人不同體美人不同面而皆悅於目李延年歌北方有佳人長門賦夫何一佳人兮步逍遙以自虞洛神賦嗟佳人之信修兮羗習禮而明詩隋無名氏回紇曲陰山瀚海使難通幽閨少婦罷裁縫虞世南詩還恐裁縫罷無信逹交河樂府古辭不惜故縫衣荀防詩中婦縫羅衣梁簡文帝詩何時玉裏夜夜更縫衣】理琴開寶匣【續齊諧記王彥伯喜鼓琴一日維舟中渚秉燭理琴嵇康琴賦理重華之遺摻旣逺慕而長想盧思道從駕詩大川開寶匣福地下金防北堂書鈔魏武上雜物疏云禦物有銀鏤漆匣四枚】就枕臥羅幃【張華詩拊枕獨嘯嘆梁簡文帝詩北聊就枕沈約詩就枕更須牽又愁人掩軒臥風賦躋於羅幃經於洞房範云詩自君之出矣羅帳咽秋風】夜久燈花落【鮑照詩夜久膏旣竭啟明旦未央隋煬帝詩更移斗柄轉夜久天河橫西京雜記陸賈曰目瞤則得酒食燈火花則得錢財梁元帝賦燈花開而夜燃王筠詩藺燈空結花江總賦百枝燈花復羞燃又詩鯨燈落花殊未盡】薰籠香气防【東宮舊事有漆畫薰籠二大被薰籠三衣薰籠三劉瑗詩繡被共籠薰陳子良詩拂塵開肩匣捲帳卻薰籠梁簡文帝詩薰鑪防復香陳後主樂府迎風香气來庾信對燭花賦夜風吹香气隨黃庭內景經三田之中精气防】錦衾重自暖【詩錦衾爛兮古詩十九首錦衾遺落浦同袍與我違鮑照詩七防芙蓉之羽帳九華蒲萄之錦衾張華詩重衾無暖气陸機詩朝遊忘輕羽夕息憶重衾南史謝超宗傳超宗詣東府門自通其日風冷帝曰此客至使人不衣自暖沈約詩錦衾無獨暖】遮莫曉霜飛【搜神記燕惠王墓上有狐化爲少年書生持刺謁張華談論三日不屈華疑必妖也呼獵犬試之笑曰我之才智天地產之遮莫千試萬慮其能爲患乎謝靈運詩曉霜楓葉丹禽經霜蜚則霜露翥則露七命風厲霜飛】

杜甫

數陪李梓州泛江有女樂在諸舫戱爲艷曲【又甫送梓州李使君之任詩近防除刺史還喜得吾賢元和志梓州秦爲蜀郡漢分置廣漢郡今州卽廣漢郡郪廣漢二縣地宋於此置新城郡梁於郡置新州隋攺梓州因梓潼水爲名又涪江水經郪縣東去縣四里唐書地理誌梓州梓潼郡天寶元年更名通典州城左帶涪水右挾中江太平寰宇記中江水在縣西南三里源從武縣東界流入當縣西南八十里入涪江方輿紀要涪江在州城北自綿州羅江縣流經州城西北又東南流經州城東歷射洪縣及遂寧縣至重慶府合州而合於嘉陵江又郪江在州城西南源自中江縣銅官山流至廢飛烏縣防眾流繞牛頭山下又東南經射洪縣至遂寧縣界而合於涪江其合處謂之郪口後漢書馬融傳嘗坐髙堂施綘紗帳前授生徒後列女樂南史羊侃傳嘗有詔命侃延陽斐同宴賔客三百餘人食器皆金玉雜寶奏三部女樂纂要古艷曲有北裏靡靡陽阿之曲】

上客回空騎【史記晏嬰傳越石父賢晏子於是延入爲上客漢書樓防傳防與谷永俱爲王侯上客庾肩吾詩蘭堂上客至綺席淸撫阮卓長安道詩羣公騶禦廻王勃詩歸舟歸騎儼成行】佳人滿近船【淮南子佳人不同體而皆悅於目曹植洛神賦嗟佳人之信修兮羗習禮而明詩阮籍詠懷詩西方有佳人皎若白日光張九齡詩薄暮津亭下餘花滿客船】江淸歌扇底【孟浩然詩江淸月近人李白詩晚登髙樓上木落雙江淸庾信春賦月入歌扇花承節鼔劉孝威詩池月憐歌扇張正見詩歌扇掩團紗盧照鄰詩鸞沈仙鏡底】野曠舞衣前【謝靈運詩野曠沙岸淨天髙秋月明江淹詩時寒原野曠庾信詩飛燕舞衣長盧照鄰詩風花落舞衣陰鏗詩花落舞衫前】玉袖淩風並【古樂府西洲曲防幹十二曲垂手明如玉鮑照白紵歌朱唇動素袖舉梁簡文帝詩風吹玉袖香洞防記漢宮人麗娟體弱常恐隨風輕舉唱回風曲庭葉翻落如秋陶潛詩亭亭淩風桂八幹共成林又甫詩隔巢黃鳥並】金壺隱浪偏【拾遺記浮圖之國獻善書二人出肘間金壺四寸吳均詩文酒滿金壺郭璞江賦冰夷倚浪以傲睨又甫詩順浪翻堪倚宇文融詩俱承雨露偏】競將明媚色【焦仲卿妻詩好事相扶將又甫詩楚客惟聼棹相將劇談錄曲江池花卉環周煙水明媚鮑照芙蓉賦爍彤輝之明媚陶潛閒情賦表傾城之艷色梁簡文帝詩繁華炫姝色】偸眼艷陽天【杜陽雜編李可及善轉喉舌弄媚眼梁武帝四時歌賣眼拂長防又甫詩偸眼蜻蜓避伯勞鮑照詩當避艷陽年注艷陽春也張九齡詩幸因淸切地還遇艷陽時張說詩鴻飛白露天】

盧照鄰

十五夜觀燈【藝文類聚漢家以望日祀太乙從昬時到明今人正月望日夜遊觀燈是其遺迹】

錦裏開芳宴【梁簡文帝對燭賦茱萸幔裏鋪錦筵庾信馬射賦防則錦市俱移錢則銅山合從按照鄰東嘗入蜀此錦裏泛指豪貴裏第非蜀之錦裏也謝朓詩嘉樂舊矣芳宴在斯】蘭缸艷早年【王融詩俱願置尊酒蘭缸當夜明舊唐書音樂志每初年望夜禦勤政樓觀燈作樂庾信春賦新年鳥聲千種轉】縟彩遙分地【任昉王文憲集序公自防及長作述不倦固已理窮言行事該軍國豈直雕章縟彩而已哉晉書夏侯湛贊堪稱弄翰縟彩雕煥禮記分地建國置都立邑陶景水仙賦中天起浪分地防波】繁光逺綴天【史記封禪書天子始郊拜太乙列火滿壇有司云祠上有光焉及晝黃气上屬天傅休奕詩枝燈若火樹庭燎繼天光梁元帝詠霧詩五里浮長隰三晨晦逺天張正見詩髙栁橫遙塞長楡接逺天】接漢疑星落【唐太宗帝京篇連甍遙接漢庾信賦辧常星之夜落又燈賦蛾飄則碎花亂飛風起則流星細落】依樓似月懸【梁元帝詩楊栁非花樹依樓自覺春晉書陸機傳論髙詞迥暎似朗月之懸光沈約髙松賦流蓬不息明月孤懸盧思道詩初月正如鉤懸光入綺樓】別有千金笑【車詩別有傾人處佳麗夜相逢陳子良詩何必桃將李別有代春暉鮑照詩千金顧笑買芳年庾信詩無復千金笑徒勞五日歸】來暎九枝前【郭璞贊光彩流暎气如紅霞庾肩吾詩團沙暎似月蟬翼望如空梁簡文帝阻歸賦躡九枝而耀景總六翮以摶風元帝詩邯鄲九枝朝始成金巵玉盌共君傾王筠燈檠詩百花曜九枝鳴鶴暎冰池】

劉長卿

幽琴【禮記舜作五之琴以歌南風之詩而天下治新論神農氏削桐爲琴繩絲爲以通神明之徳合天人之和焉廣雅神農氏琴長三尺六寸六分上有五曰宮商角徴羽文王增二曰少宮少商風俗通琴者樂之統與八音並行君之所常禦也和樂作者其曲曰暢言其道暢美也憂愁作者其曲曰言不失其操也】

月色滿軒白【江淹別賦月上軒而飛光楊希道詩南軒月初進李白詩蹔就東山賖月色酣歌一夜送泉明王褒關山月天寒光轉白李白詩黃鶴樓前月華白】琴聲宜夜闌【禮記君子聴琴瑟之聲則思志義之臣搜神記吳人有燒桐以防者蔡邕聞其爆聲曰此良桐也請削以爲琴因名焦尾琴有殊聲焉嵇康琴賦英聲發越蔡琰胡笳十八拍更深夜闌兮夢汝來斯王昌齡詩髙殿秋砧響夜闌杜甫詩夜闌接軟語】飅飅靑絲上【博雅飅飅風也嵇康琴賦以園客之絲岑參詩嬌歌急管雜靑絲】靜聴松風寒【劉伶酒徳頌靜聴不聞雷霆之聲鮑照書靜聴無聞極視不見風俗通河間雜歌二十一內有風入松南史陶景傳宏景愛松風庭院皆植松每聞其響欣然爲樂蕭詮詩深澗響松風薛道衡詩松風逺更淸劉希夷夏彈琴詩彈爲風入松崖谷颯已秋】古調𨿽自愛【隋書音樂志近代書紀所載縵樂鼔琴吹笛之法多雲三調三調之聲其來久矣請存三調而已杜審言詩忽聞歌古調歸思欲沾巾老子聖人自知不自見自愛不自負】今人多不彈【杜甫詩不薄今人愛古人鮑照詩取琴試一彈沈烱詩爲我彈淸琴】向君投此曲【古詩誰能爲此曲嵇康琴賦理正聲奏妙曲庾信詩方調琴上曲】所貴知音難【韓詩外傳孔子鼔琴曽子曰殆有貪狼之志邪僻之行子貢以告子曰參其習知音矣向者有防出遊貍見於屋循梁防行造焉而避厭目曲脊求而不得丘以琴滛其聲參以丘爲貪狼邪僻不亦宜乎列子伯牙鼓琴志在髙山鐘子期曰峩峩然若泰山誌在流水曰洋洋然若江河子期死伯牙絕弦以無知音者古詩不惜歌者苦但傷知音希王褒洞簫賦知音者樂而悲之不知音者怪而偉之】

王維

從岐王夜燕衞家山池【唐書宗室傳恵文太子範封王岐好學工書愛儒士無貴賤而盡禮與閻朝隱等善常飲酒賦詩相娯樂詩厭厭夜飲不醉無歸謝莊月賦君王乃厭晨歡樂宵燕齊書劉悛傳車駕數幸悛宅宅盛修山池世祖宴樂至夜乃去】

座客香貂滿【後漢書孔融傳融拜大中大夫賔客日盈其門常嘆曰座上客恆滿蒓中酒不空吾無憂矣江總詩香貂拜黻衮】宮娃綺幔張【王勃采蓮賦吳娃越艷齊書帝紀後宮更起仙華諸殿錦幔珠簾窮極綺麗七啟華燭爛幄幙張】澗花輕粉色【梁武帝詩花色遇桃杏陳後主詩水中花色沈李嶠詩花庭開粉席梁元帝和林下詠姬詩輕花亂粉色駱賔王詩秋帳燈光翠倡樓粉色紅】山月少燈光【謝朓詩山中上芳月故人淸樽賞別賦月上軒而飛光曹植樂府華燈步障舒光劉楨詩明燈熺炎光沈約詩燈光半隱牀庾肩吾詩夜月奪燈光】積翠紗暗【沈約詩連峯竟無已積翠逺防防蕭子均詩山翠餘煙積蘇頗詩山光積翠遙疑逼劉孝威詩紗相向開庾信賦紗獨掩羅帳常垂劉孝綽詩日下房櫳暗】飛泉繡戶涼【陸機詩飛泉潄鳴玉郭璞詩嚼蕊挹飛泉南史何子季遷秦望山山有飛泉乃起學捨卽林成援因巖爲堵唐太宗詩幽澗冬暄飛泉夏冷鮑照賦瞰東西之繡戶梁武帝樂府幕幕繡戶絲沈約詩鳴珠簾於繡戶王勃賦繡戶雕南向開】還將歌舞出【詩式歌且舞左傳文王之功天下誦而歌舞之沈佺期詩並將歌舞報恩暉又正逢鸞與鶴歌舞出天來】歸路莫愁長【陶潛詩行行循歸路沈佺期詩歸路煙霞晚宋之問詩歸路滿笙歌謝朓詩行矣倦路長無由稅歸鞅】

和尹諫議史館山池【全唐詩注開元二十年道士尹愔爲諫議大夫知史館事故詩有莫上空虛之句唐書百官志門下省左諫議大夫四人正四品下掌諫諭得失侍從贊相中書省石諫議大夫四人掌如門下省史館修撰四人掌修國史貞觀三年置史館於門下省南齊書到防傳防資籍豪富宅宇山池皆窮上品】

云館接天居【左思吳都賦寒暑隔閡於邃宇虹蜺回帶於云館郭璞蓬萊山贊蓬萊之山玉碧構林金臺云館皜哉獸禽謝朓逰後園賦敞風闥之藹藹聳云館之迢迢蔡邕述行賦皇家赫赫而天居顏延之白鸚鵡賦旣逹美於天居亦麗景於云阿鮑照舞鶴賦仰天居之崇絕更惆悵以驚思徐陵太極殿銘天居爽塏大寢嚴】霓裳侍玉除【楚辭靑雲衣兮白霓裳舉長矢兮射天狼曹植樂府披我丹霞衣襲我素霓裳又詩凝霜依玉除淸風飄飛閣鮑照白薴歌垂璫散佩盈玉除喬備詩墜露淸金殿流螢防玉除】春池百子外【梁元帝春賦苔染池而盡緑桃含山而並紅王筠詩春生雁鶖池陳後主詩春池已漫髙枝已嵸森西京雜記漢宮七夕臨百子池以五色縷相覊謂之相連愛】芳樹萬年餘【阮籍詩芳樹垂緑葉淸云自逶迆陸機詩嘉谷垂重穎芳樹發華顚西京雜記上林苑有萬年長生樹白銀樹黃銀樹扶老木守宮槐謝朓詩風動萬年枝日華承露掌沈約詩髙棃有繁實何減萬年枝】洞有仙人籙【徐陵天臺徐法師碑金繩玉版受謁帝之符龍駕霓裳處仙宮之籙瀨鄕記老子母碑云老子把持仙籙玉簡金字編以白銀紀善綴惡陳子昻詩鳯蘊仙人籙鸞歌素女琴隋書經籍志道經受道之法初受五千文籙次受三洞籙次受洞籙次受上淸籙籙皆素書記諸天曹官屬佐吏之名】山藏太史書【史記司馬遷自序厥協六經異傳整齊百家雜語蔵之名山副在京師俟後世聖人君子又老子傳注老子爲柱下史卽藏書之柱下因以爲官名漢書司馬遷傳遷爲太史令防史記石室金匱之書】君恩深漢帝【詩天子萬年疏臣防君恩無以報答故願君長壽而已庾信謝賚絲布啟陳畱下粟有愧深恩櫟陽兩金翻慙曲施又步虛詞漢帝防桃核齊侯問棗花楊炯詩漢帝求仙日相如作賦才】且莫上空虛【法苑珠林頂生王欲升忉利卽與羣臣踏虛登山江淹詩苕苕寄意勝不覺淩虛上楞嚴經彼太虛空日照則明云屯則暗風搖則動霄澄則淸气凝則濁土積成霾水澄成暎楊雄羽獵賦騰空虛距連捲東方朔別傳朔謂同捨郎曰天下人無能知朔知朔者惟太王公耳朔卒後武帝召太王公問之曰諸星俱在否曰諸星具在獨不見嵗星十八年今復見耳帝嘆曰東方朔在朕傍十八年而不知是嵗星哉】

李白

昌禪師山池

客來花雨際【易有不速之客三人來五燈防元湏菩提尊者在巖中宴坐諸天雨花讚嘆庾信詩花雨積爲臺】秋水落金池【荘子秋水時至百川灌河庾信詩秋水帶沙落陳後主詩沙長見水落梁元帝棲霞寺碑金池無底已通寶塹之側宋之問詩寶鐸搖初霽金池暎晚沙】片石寒靑錦【朝野僉載溫子升作韓陵山寺碑庾信讀而冩之曰惟有寒陵一片石堪共語庾信詩河邊一片石南嶽記仙人壇靑石而有白石文拾遺詩員嶠之山東有云石駁落如錦陰鏗石詩苔駁錦文疏又石紋如碎錦庾信詩錦石寒砧面】疎楊掛緑絲【說文楊蒲栁也蕭慤詩楊栁月中疎王欽栁賦交緑葉而重葩轉紛錯以扶疎王褒濬池詩垂楊夾浦緑水經注弱栁蔭街絲楊被蒲庾信詩衰栁掛殘絲唐太宗臨池栁詩岸曲絲陰聚波移帶影疎】髙僧拂玉麈【廬山記惠逺集一時名士髙僧於般若臺世說王衍毎執玉柄塵尾與手同色南史張譏傳陳後主造玉柄麈尾曰當今𨿽復名士如林堪捉此者惟張譏耳王麈尾銘拂穢淸署虛心以俟】童子獻霜梨【詩童子佩觹永嘉記靑田村有梨一株名曰官梨以供獻齊民要術藏梨法初霜後卽收於屋下掘作深坑收梨置中便得經夏】惜去愛佳境【謝靈運詩欲去情不忍庾信詩郊間光景佳世說漸入佳境】煙蘿欲暝時【詩蔦與女蘿疏蘿莬絲蔓連艸上生黃赤如金洛陽伽藍記髙林臣樹足使日月蔽虧懸葛垂蘿能令風煙出入鮑照詩丹蘿籠紫煙盧思道采蓮曲菱歌惜不唱欲待暝時歸】

禦選唐詩卷十二

欽定四庫全書

禦選唐詩卷十三

五言律

杜甫

鄭氏東亭【全唐詩鄭氏上有重題二字甫自注在新安界唐書地理誌河南府縣新安】

華亭入翠微【洛陽名園記環溪王開府宅園甚潔華亭者南臨池池左右翼而北過涼榭復滙爲大池周圍如環故云然也爾雅山脊岡未及上翠微左思蜀都賦郁葐蒀以翠微崛巍巍以峩峩注翠微山气之輕縹也沈約樂府鶴樓峻連翠微庾信詩金鞍上翠微】秋日亂淸暉【詩秋日萋萋江淹詩秋日懸淸光傅休奕樂府素日馳淸暉謝靈運詩山水含淸暉】崩石敧山樹【江淹學梁王兔園賦崩石梧岸崱屴蔵陰庾信詩敧松橫礙馬曹植詩大谷何寥廓山樹郁蒼蒼蕭慤詩山樹動秋聲】淸漣曳水衣【詩河水淸且漣猗謝靈運侍泛舟詩風遼泠兮水漣猗廣韻曳牽也引也張協詩堂上水衣生】紫鱗衝岸躍【左思蜀都賦觴以淸醥鮮以紫鱗張說謝上表窮鱗更躍汝南先賢傳葛見遺大魚者謂暫煩此魚到河伯處以丹書紙納魚口中擲水有頃魚還躍上岸吐墨書靑黒色如木葉而飛張騫躍魚應詔詩何用遊溟海且躍夭淵池摯虞觀魚賦攢聚輻蹙或躍或沈】蒼隼防巢歸【詩鴥彼飛隼說文隼鷙鳥傅休奕詩蒼隼時鷹揚左思蜀都賦巢居棲翔聿兼鄧林】向晚尋徵路【陰鏗雪裏梅花】

【詩今來漸異昨向晚判聖朝張九齡晚霽登王六東閣詩向晚白雲生鮑照詩雞鳴戒徵路陳子昂詩離亭暗風雨徵路入雲煙】殘云傍馬飛【隋煬帝詩防霧時通日殘云尙作雷漢髙祖大風歌大風起兮雲飛揚吳均詩檐上素雲飛庾信詩輕雲飄馬足】

李白

宴陶家亭子【白自注潯陽作】

曲巷幽人宅【說文巷邑中道也直曰街曲曰巷梁昭明太子詩京華有曲巷易履道坦坦幽人貞吉詩此維與宅說文宅托也人所投托也】髙門大士家【漢書於定國傳定國父於公其閭門壊父老方共治之於公謂曰少髙大門閭令容駟馬髙蓋車我治獄多陰徳子孫必有興者左傳衞侯與元咺訟士榮爲大士注大士治獄官也】池開照膽鏡【詩滮池北流廣韻池沼也張說詩池如明鏡月華開西京雜記髙祖初入咸陽宮有方鏡廣四尺髙五尺九寸表裏洞明人直來照之影則倒見以手映心則見腸胃五蔵歷然無礙庾肩吾詠美人看畫詩相看如照鏡薛道衡豫章行見膽明鏡自生塵】林吐破顏花【說文平土有叢木曰林盧照鄰詩梅花扶院吐博物志合歡蠲忿萱艸忘憂李百藥賦花飄香兮動笑】緑水蔵春日【張華詩仰映髙林茂俯臨緑水流南史庾杲之傳杲之字景行王儉用爲衞將軍長史蕭緬與儉書曰庾景行泛緑水依芙蓉何其麗也又循吏傳序都邑之盛士女昌逸歌聲舞節炫服華妝桃花緑水之間秋月春風之下無往非適詩春日遲遲晉書樂志仁配春日威逾秋霜】靑軒祕晚霞【鮑令暉詩灼灼靑軒女冷冷髙堂中虞炎詠簾詩靑軒明月時紫殿秋風日盧思道詩晚霞浮極浦盧照鄰詩龍銜寶蓋承朝日鳳吐流蘇帶晚霞】若聞弦管妙【漢書張禹傳後堂理絲竹管弦郭璞燕贊商人是頌詠之弦管嵇康聲無哀樂論此必爲至樂不可托之於瞽史必須聖人理其弦管爾乃雅音得全也許敬宗奉和三臺詩妙管含秦鳳仙姿麗鬥牛】金穀不能誇【石崇金穀詩序予有別廬在河南縣界金穀澗晉書石崇傳崇有別館在河陽之金穀一名梓澤財產丰積室宇麗絲竹盡當時之選庖膳窮水陸之珍水經注金穀水在河南太白原東南流經石崇故居】

王維

終南山【一統志終南山在陜西西安府城南五十里一名南山東西連亙藍田咸寧長安盭厔四縣之境郡縣誌終南山在京兆府萬年縣南五十里五經要義終南山長安南山也一名太乙潘嶽關中記其山一名中南言在天之中居都之南故曰中南書終南惇物至於鳥鼠詩終南何有有條有梅又節彼南山維石巖巖左傳荊山終南九州之險也】

太乙近天都【漢書太乙山又爲終南山地理誌武功縣有太乙山古文以爲終南亦曰太白山在武功縣南去長安二百里俗云武功太白去天三百地理通釋終南南山之總名太乙一山之別號一統志太乙山在終南山南二十里連亙秀特上插雲霄名勝志終南山道書謂之太乙山關中三山記太白武功二山在郡縣蓋舊武功縣地也今武功縣無此山按何景明曰太華終南太乙實一山延亙不絕太華在華陰終南在長安太白在郡各望其地異號命耳舊注終南在天之中居都之南故云近天都也晉書天文志天都星主衣裳文繡】連山到海隅【福地記終南山東接驪山太華西連太白至於隴山北去長安城八十里南入楚塞連屬東西諸山周回數百里謝朓詩未辧連山極沈約詩連山無防絕書帝光天之下至於海隅注隅角也舊注按終南去海極遙到海隅者形容之辭耳蔣注謂東方爲海隅豈齊魯之間亦皆終南耶蔣又謂中峯之北爲雍爲井鬼中峯之南爲梁爲翼軫恐一山未必如此分屬】白雲回望合【穆天子傳白雲在天莊子華封人曰乘彼白雲至於帝鄕謝靈運詩巖髙白雲屯謝朓詩望山白雲裏何遜詩試望白雲中江總詩日暮碧雲合】靑靄入看無【鮑照登大雷岸與妹書左右靑靄表裏紫霄王筠詩日阪散朱雰天隅斂靑靄江淹詩虛堂起靑靄崦嵫生暮霞】分野中峯變【天文志天有十二次地有十二辰保章氏以星土辧九州故謂分野庾信終南山詩鵠蓋上中峯王襃詩中峯云已合絕頂日猶晴舊注言山形旣廣非一星之分野所能該今指中峯爲限而各屬一星則變其分野矣】陰晴眾壑殊【盧照鄰樂府序紫樓金闕雕石壁而鏤羣芳碧甃銅池俯銀津而橫眾壑舊注不惟星文有別卽壑澗之陰晴亦自有殊】欲投人處宿【漢武故事上嘗至栢谷夜投亭長亭長不納乃宿於逆旅漢書時上微行宣曲以南十二所休更衣投宿諸宮劉向九嘆夕投宿於石城】隔水問樵夫【盧思道詩復聞隔湘水揚雄長楊賦士有不談王道者則樵夫笑之唐詩紀事或說維此詩譏時也太乙近天都連山接海隅言勢焰盤據朝野也白雲回望合靑靄入看無言徒有其表也分野中峯變陰晴萬壑殊言恩澤偏也欲投人處宿隔水問樵夫畏禍深也】

漢江【書嶓冢導漾東流爲漢又東爲滄浪之水過三澨至於大別南入於江山海經注漢水出隴坻道縣嶓冢山初名漾水東流至都沮縣始爲漢水一統志漢江源出隴西嶓冢山至襄陽府東南大別山入於江】

楚塞三湘接【盛之荊州記荊門虎牙楚之西塞江淹詩奉義至江漢始知楚塞長寰宇記湘潭湘鄕湘源謂之三湘屬長沙府】荊門九派通【後漢書光武紀公孫述遣將田戎任滿據荊州注荊門在峽州夷陵縣東南唐書地理誌江陵府有荊門縣一統志荊門州在湖廣荊州府北一百八十里書荊州九江孔殷應劭漢書注江自廬江潯陽分爲九也說苑禹鑿江通於九派郭璞江賦流九派乎潯陽李善注水別流爲派】江流天地外【楚辭令沅湘兮無波使江水兮安流湛方生詩盻江流兮洋洋書光被四表格於上下傳其名聞充溢四外至於天地宋玉大言賦長劍耿耿倚天外仲長統樂志論逍遙一世之上睥睨天地之間可以淩霄漢出宇宙之外矣阮籍大人先生傳今吾乃飄颻於天地之外與造化爲友】山色有無中【江淹詩山色與云平列子蕩蕩然不覺天地之有無孫綽遊天臺山賦忽出有而入無慧逺詩起滅有無際】郡邑浮前浦【袁淑詩意气深自負肯事郡邑權王表伏聞廣陵前浦榛蕪歷久近復開除淸源虛邃梁元帝詩初言前浦合】波瀾動逺空【謝靈運詩傾耳聆波瀾釋名風吹水成紋曰瀾瀾連也波體泛流相及連也庾信詩可憐數行雁黙黙逺空排】襄陽好風日【漢書地理誌南郡縣襄陽應劭注城在襄水之陽故曰襄陽晉書宣帝紀襄陽水陸之衝襄陽樂古辭朝發襄陽城庾信詩今朝好風日】畱醉與山翁【晉書山簡鎭襄陽惟酒是耽諸習氏荊土豪族有佳園池簡每出嬉遊多之池上置酒輒醉名之曰髙陽池】

孟浩然

武陵泛舟【唐書地理誌朗州武陵郡屬山南道一統志常徳府戰國時屬楚秦置黔中郡漢初攺武陵郡武陵溪在府城西三十里源出武山入沅江】

武陵川路狹【魏收櫂歌桃發武陵岸栁拂武昌樓謝恵連詩鼔枻川路始月賦川路長兮不可越陰鏗詩川路恨成遙古詩相逢狹路間劉遵詩路狹幰難回】前棹入花林【梁簡文帝詩悠悠歸棹入渺渺去帆驚梁武帝詩朝日照花林庾信詩徙倚就花林】莫測幽源裏仙家信防深【晉書宣帝紀情深阻而莫測宋之問詩未窺仙源極獨進野人船十洲記洲有五芝澗澗水甘如蜜飲之長生與天地相畢上多仙家王勃詩鶴岑有奇徑麟洲富仙家】水回靑嶂合【沈約詩崚嶒起靑嶂沈佺期詩靑嶂妓樓懸】云度緑溪陰【庾信讚石門云度銅梁雨來又詩云度弦歌響唐太宗白日半山詩谿陰處處生】坐聴淸猿嘯【南史張裕傳裕子鏡與客談顏延之従籬邊取胡牀坐聴辭義淸延之曰彼有人焉荊州記峽長七百里兩岸連山略無防處常有髙猿長嘯屬引淸逺任昉文淸猿與壺人爭旦庾信詩猿嘯風還急】彌淸塵外心【莊子聖人遊乎塵垢之外晉書謝安傳論文靖始居塵外髙謝人間殷仲文詩哲匠感蕭晨肅此塵外軫】

杜甫

長江【書岷山道江東別爲沱又東至於澧過九江至於東陵東迆北防爲匪東爲中江入於海魏志文帝南徵臨江見波濤洶湧嘆曰長江天塹天之所以限南北也陸機論長江制其區宇又漢髙帝功臣頌髙步長江】

浩浩終不息【書浩浩滔天宋之問髙山引攀龍窈窕兮上躋懸峯長路浩浩兮此去何従易冥升利於不息之貞禮記天髙地下萬物散殊而禮制行矣流而不息合同而化而樂興焉】乃知東極臨【史記秦始皇紀登玆防山周覽東極淮南子禹使大章步自東極至於西極二億三萬三千五百里使豎亥步自北極至於南極二億三萬三千五百里七千五步左思吳都賦出乎大荒之中行乎東極之外】眾流歸海意【水經注漣水經連道縣控行眾流合成一溪謝靈運山居賦眾流所湊萬泉所滙泛濫異態首毖終肥史記司馬相如傳夏后氏堙鴻水決江疏河灑沈澹災東歸之於海而天下永寧左思吳都賦百川派別歸海而防】萬國奉君心【易首出庶物萬國咸寧左傳禹防諸侯於塗山執玉帛者萬國張正見詩軌文通萬國旌節靖三邊京房易傳坤純陰用事象配地屬土柔道光也陰凝盛與幹相納臣奉君也】色借瀟湘闊【趙子櫟注瀟湘在潭州三峽之水下入洞庭與瀟湘相逺故云色借也山海經洞庭之山帝之二女居之是常遊於江淵澧沅之間交瀟湘之淵出入必以飄風暴雨曹植詩朝遊江北岸夕宿瀟湘沚謝朓詩洞庭張樂地瀟湘帝子遊】聲驅灩澦深【寰宇記防州灔澦堆在州之西蜀江中心瞿唐峽口冬水淺出二十餘丈夏水漲半沒王洙注世說灔澦如象瞿唐莫上灔澦如馬瞿唐莫下言其險絕舟人常以此候之】未辭添霧雨【漢書鄒陽傳浮雲出遊霧雨咸集】接上遇衣襟【按遇王洙注本作過公羊傳沾袍注袍衣前襟也爾雅佩襟謂之褑方言袒飾謂之直襟杜詩博議江流之大不辭霧雨雨接江流而上過人衣襟之間所謂波浪兼天者如此】

楊炯【華陰人幼聰敏博學善屬文年十一舉神童授校書郎爲崇文館學士遷詹事司直左轉梓州司法防軍秩滿遷婺州盈川令贈著作郎炯聞時人以四傑稱乃自言曰愧在盧前恥居王后有盈川集三十卷】

梅花落【樂錄漢橫吹曲有梅花落本笛中曲也】

窻外一株梅【庾肩吾詩窻梅朝始發徐陵梅花落對戶一株梅】寒花五出開【張正見詩霜雁排空動寒花映日鮮何遜早梅詩映雪擬寒開蘇子卿梅花落中庭一樹梅寒多葉未開只言花是雪不悟有香來韓詩外傳凡艸木花多五出雪花獨六出宋書五行志壽陽公主臥含章殿檐下梅花落公主額上成五出花拂之不去】影隨朝日逺香逐便風來【曹植詩容華曜朝日鮑泉詠梅詩可憐堦下梅飄蕩逐風回鮑照梅花落搖蕩春風媚春日又念爾零落逐風飇陳後主梅花落映日花光動迎風香气來陰鏗詠雪梅詩従風還共落映日不俱消】泣對銅鉤障【漢宮舊事碧障漆竿銅鉤廣韻障界也隔也又步障也梁簡文帝詩攀鉤落綺障鮑泉梅花詩度簾拂羅幌】愁看玉鏡臺【世說溫嶠姑有女托嶠覓壻嶠報云覓得佳壻因自下玉鏡臺一枚江總梅花落梅花芳菲臨玉臺朝攀晚折還復開徐陵梅花詩風吹上鏡臺】行人防消息【梁簡文帝詩落花依度幰垂栁拂行人梁元帝詩欲覓行人寄消息薛道衡詩一去無消息那能惜馬蹄】春恨防徘徊【王僧孺詩旅心已多恨春至尙離羣徐陵詠梅詩倡家怨思妾樓上獨徘徊陳後主梅花落佳人早插髻試立且徘徊】

岑參

終南東溪中作【書終南惇物至於鳥鼠雍錄終南山橫亙闗中南面西起秦隴東徹藍田凡雍岐郿鄠長安萬年相去亙八百里而連綿峙據其南者皆此一山也一統志終南山在西安府城南五十里一名南山禹貢所稱終南卽此】

溪水碧於艸【房篆詩前溪流碧水梁簡文帝采蓮曲桂檝蘭橈浮碧水江淹詩幽冀生碧艸又別賦春艸碧色春水緑波】潺潺花底流【魏文帝丹霞蔽日行谷水潺潺沈約詩願以潺湲水霑君纓上塵魏收詩雪澑添春浦花水足新流張正見賦得岸花臨水發詩影間蓮花石光涵濯錦流盧照鄰詩花飛淸渭流】沙平堪濯足【範云詩寒沙四面平何遜慈姥磯詩逺岸平沙合庾信詩平沙臨浦口陸機詩濯足暘谷波陶潛詩山澗淸且淺可以濯吾足劉孝勝武溪深行羞學滄浪水濯足復濯纓】石淺不勝舟【謝靈運詩石淺水潺湲鮑至山池詩石淺好縈苔梁簡文帝吳郡石像碑試就提捧豁爾勝舟李百藥詩橫舟石岸前】洗藥朝與暮【宋之問詩今日遊何處春泉洗藥歸一統志洗藥池在興國縣葛洪過境見山靈水秀遂結庵築壇鑿池洗藥管子日有朝暮夜有晨昏薛道衡酬楊僕射山亭詩朝朝散霞彩暮暮澄秋色】釣魚春復秋【後漢書髙鳳傳以農畝爲業隠身漁釣馮衍賦夫莊周之釣魚兮辭卿相之髙位文子釣魚不可以無餌白帖釣魚不得由守坻不堅陶潛詩春秋多佳日】興來従所適【晉書王徽之傳居山陰夜雪初霽忽憶戴逵乘船詣之造門不前而返人問其故曰本乘興而來興盡而返何必見安道耶又庾亮傳在武昌諸佐吏乘秋夜登南樓亮至諸人將起避之亮曰諸君少住老子於此處興復不淺南史循吏傳序桃花緑水之間秋月春風之下無往非適】還欲向滄洲【南史袁粲傳負才尙气愛好虛逺嘗作五言詩言訪迹𨿽中宇循聲乃滄洲蓋其志也謝朓詩旣歡懷祿情復協滄洲趣】與鮮於庶子泛漢江【舊唐書李權明傳叔明字晉卿閬州新政人本姓鮮於氏兄仲通並涉學輕財好施爲京兆少尹以疾辭除右庶子出爲卭州刺史尋拜東川節度唐六典太子左春坊左庶子二人正四品上書嶓冢導漾東流爲漢山海經嶓冢之山漢水出焉東南流注於江左傳楚國方城以爲城漢水以爲池一統志漢陽府前枕蜀江北帶漢水】

急管更須吹【鮑照白紵歌古稱淥水今白紵催弦急管爲君舞吳均與柳惲詩聞君吹急管相思雜采蓮庾信詩然香郁金屋吹管鳳皇臺】杯行莫遣遲【王粲詩合坐同所樂但愬杯行遲】酒光紅琥珀【鄒陽酒賦流光醳醳甘滋泥泥博物志松脂入地千年化爲茯苓茯苓化爲琥珀袁山松酒賦泛芳樽以琥珀馨桂發而蘭興】江色碧琉璃【何遜詩露淸曉風冷天曙江光爽十洲記方丈在東海中央東西南北岸相去正等方面各五千里上専是羣龍所聚有全玉疏璃之宮晉書王濟傳帝嘗幸其宅供饌甚丰悉貯琉璃器中梁簡文帝詩雲開瑪瑙葉水淨琉璃波】日影浮歸棹【周禮大司徒以土圭之灋測土深正日景以求地中班固東都賦上反宇以蓋戴激日景而納光王勃詩去驂嘶別路歸棹隠寒洲徐彥伯采蓮曲春歌弄明月歸棹落花前】蘆花罥釣絲【江總詩蘆花露外白楓葉水前丹韻防罥綰也郭璞海賦或掛罥於岑防之畔鮑照詩絲罥千里心詩其釣維何維絲伊緡列子詹何以獨繭絲爲綸芒鍼爲鉤引盈車之魚於百仞之川】山公醉不醉【晉書山簡傳簡字季倫性溫雅永嘉三年出爲徵南將軍都督荊襄交廣四州諸軍事優遊卒嵗惟酒是耽詩旣醉以酒又不醉無歸】問取葛彊知【山簡傳簡鎭襄陽習氏有佳園池簡每出多至池上置酒輒醉童兒歌曰山公出何許往至髙陽池日夕倒載歸酩酊無所知時時能騎馬倒著白接籬舉鞭問葛彊何如並州兒彊家在並州簡愛將也】晦日陪侍禦泛北池【六典周官宗伯屬官禦史掌邦國都鄙及萬民之治令以贊冢宰凡治之者受法令焉以其在殿柱之間亦謂之柱下史秦攺爲侍禦史】

春池滿復寛【王襃濬池詩長洲春水滿臨泛廣川中陳嘉言晦日重宴詩蓂華凋上葉栁色靄春池劉友賢晦日宴髙氏林亭詩池碧新流滿弓嗣初晦日重宴詩春澑滿新池】晦節耐邀歡【公羊傳提月六鷁退飛過宋都提月者何僅見是月晦日也何休注提月邊也魯人語也在是月之防盡曹植酒賦將承歡以接意郎余令晦日宴髙氏林亭詩三春休晦節九谷泛年華】月帶蝦防冷【春秋孔演圖蟾蜍月精也五經通義月中有兔與蟾蜍何兔陰也蟾蜍陽也與兔並明陰系陽也抱朴子黃帝醫經有蝦防圖言月生始二日蝦防始生周禮蟈氏注鄭氏司農云蟈讀爲蜮蜮蝦防也】霜隨獬豸寒【通典禦史爲風霜之任彈糺不法百僚震恐官之雄峻莫之比焉崔篆禦史箴簡上霜凝胡廣漢官儀禦史四人持書皆法冠法冠者秦始皇滅趙以其君冠賜禦史一名柱後一名獬豸獬豸獸名一角知人曲直觸邪佞故執法者冠之】水雲低錦席【呂氏春秋山云艸莽水雲魚鱗陳嘉言晦日重宴詩綺席珍羞滿韓重宣晦日宴髙氏林亭詩此時陪綺席】岸栁拂金盤【梁簡文帝詩岸栁垂長葉窻桃落細跗又水苔隨纜段岸栁拂舟垂南史劉穆之傳以金盤貯防榔一斛以進之】日暮舟中散【左傳日雲暮矣寡君須矣王粲詩日暮遊西園沈約詩佇立日已暮魏收晦日泛舟應詔詩睿賞芳月色宴言忘日暮吳越春秋舟中人怖駭】都人夾道看【詩彼都人士周禮鄕師率其屬夾道而蹕又條狼氏王出入則八人夾道漢書揚雄傳戍卒夾道】

詠郡齋壁畫片雲

片雲何人畫【梁簡文帝詩可憐片雲生陳子昂詩片雲生極浦斜日隠離亭梁元帝詩繞砌縈流水邊梁圖畫云江淹麗色賦館圖明月室畫浮雲又空靑賦寫云圖气學靈狀仙庾肩吾詩圖云仍澑雨畫水卽生苔】塵侵粉色微【論衡淸受塵白取垢謝莊賦緑苔生閣芳塵凝榭梁元帝和林下詠姬詩輕花亂粉色風篠雜弦聲劉孝綽詩浮光亂粉壁張正見詩陳王開甲第粉壁麗椒塗庾信燈賦窓蔵明於粉壁栁助暗於蘭閨】未曽行雨去【宋玉髙唐賦旦爲朝雲暮爲行雨左思魏都賦畜爲屯云泄爲行雨庾信行雨山銘山名行雨地異陽臺陶潛詩飄飄西來風悠悠東去云】不見逐風歸【梁元帝詩不見懷春人徒望春光新又灘聲下濺石猿鳴上逐風鮑泉詩可憐階下梅飄蕩逐風回班固西徵賦吐淸風之飂戾納歸云之郁蓊向秀懷舊賦仰晞歸云俯鏡流泉傅毅七激仰歸云遡遊風】只怪偏凝壁【薛道衡出塞詩凝雲迷代郡流水凍桑幹雲笈七籖結气凝雲因機化現漢官典職漢省中皆以胡粉塗壁紫素界之畫古烈士顧野王賦圖長袖於素壁庾信詩龍來隨畫壁駱賔王詩銘書非晉代畫壁是梁年】回看欲惹衣【古詞至今衣防惹天香梁簡文帝賦長廊之瓦虛墮梁上之塵染衣】丹靑忽借便【孝經疏洛龜曜書丹靑垂萌漢書蘇武傳竹帛所載丹靑所畫吳都賦丹靑圖其象盧照鄰詩誰能借風便】移向帝鄕飛【郭璞詩永偕帝鄕侶千齡共逍遙謝瞻張子房詩肇允契幽叟翻飛指帝鄕漢髙帝大風歌大風起兮雲飛揚漢武秋風辭秋風起兮白雲飛南史栁惲傳惲少工篇什爲詩云亭臯木葉下隴首秋雲飛瑯琊王融見而嗟賞因書齋壁董思恭詠云詩帝鄕白雲起飛蓋上天衢】

杜甫

題武禪師屋壁【寰宇記武山在武縣東二里其山六屈三起方輿勝覽大雄山在中江縣有武廟杜詩武禪師屋在此一統志武山一名大雄山】

何年顧虎頭【名畫記顧愷之字長康小字虎頭世說謝太傅云顧長康畫有蒼生以來所無續晉陽秋愷之尢好丹靑妙絕於時】滿壁畫滄洲【名畫記興寧中瓦官寺初置僧眾請朝賢鳴剎注疏其時莫過十萬者旣至長康打剎直注百萬後寺眾請勾疏長康曰宜備一壁遂閉戶往來月餘日所畫維摩詰像一軀工畢將欲防眸子乃謂寺僧曰第一日觀者請施十萬第二日五萬第三日任例責施及開戶光照一室施者塡咽俄頃而得百萬又愷之嘗畫廬山防圖及山水並水鳥屏風等傳於世駱賔王詩銘書非晉代壁畫是梁年杜陽雜編隋大業九年元蔵防爲過海使判官風飄至洲島間洲人云此滄洲去中國已數萬里其洲方千里花木常如二三月人皆不死謝朓詩旣懽懷祿情復愜滄洲趣】赤日石林气【何遜詩赤日下城圓王維詩赤日團平陸楚辭焉有石林何獸能言沈約詩石林上參差流沬下縦橫】靑天江海流【列子上闚靑天新論窮巖曲岫之梓頴冠靑天根鑿黃泉曹植詩鰕防遊潢潦安知江海流左思吳都賦羃歷江海之流】錫飛常近鶴【髙僧傳舒州灊山最奇絕山麓尢勝志公與白鶴道人欲之同白武帝帝俾各以物識其地得者居之道人以鶴志公以錫已而鶴先飛去至麓將止忽聞空中飛錫聲志公之錫遂卓於山麓道人不懌然以前言不可食遂各以所識之處築室焉孫綽遊天臺山賦應眞飛錫以躡虛】杯渡不驚鷗【傳燈錄劉宋時杯渡者不知姓名常乘木杯渡水庾信佛龕銘飛錫遙來渡杯逺至列子海上之人有好鷗鳥者毎旦之海上従鷗鳥遊孫綽詩物我皆忘懷可以狎鷗鳥】似得廬山路【山海經廬山有二名一曰天子都一曰天子鄣伏滔遊廬山序廬山者江陽之名嶽其形也背岷流面彭蠡蟠根所據亙數百里重峯疊嶂仰插云日俯瞰川湖之流焉廬山誌凡登廬頂大道有三自雲峯寺入者爲北道自含鄱口入者爲南道自淨慧寺入者爲東道】眞隨恵逺遊【廬山記逺法師居廬山二十餘年影不出山迹不入俗髙僧傳恵逺住廬山彭城劉遺民豫章雷次宗雁門周續之新蔡畢穎之南陽張萊民張季碩等並棄世遺榮依逺遊止】

沈佺期

紫驑馬【詩騏驑是中箋馬赤身黒鬛曰驑古今樂錄紫驑馬従軍久戍懷歸而作也樂府解題漢橫吹曲二十八解紫驑馬其一也】

靑玉紫驑鞍【崔豹古今注孫文臺獲靑玉馬鞍其光照衢梁昭明太子七契乃飾金羈之昭晰加以玉鞍之輝煥劉孝威啟加之玉鞍飾之金絡陳後主紫驑馬蹀躞紫驑馬照曜白銀鞍】驕多影屢盤【庾信詩污濕馬全驕梁簡文帝詩影斜鞭照耀王由禮詩躡影復淩空世說庾翼於道上盤馬始兩轉墜馬墮地意气自若劉孝威詩驄馬出樓蘭一步九盤桓】荷君能剪拂【潘嶽詩但恐忝所荷戰國防今僕居鄙俗之日久矣君獨無湔拔僕也注湔抜剪拂音義同劉峻廣絕交論剪拂使其長鳴盧思道孤鴻賦剪拂吹噓長其光價】蹀躞噴桑幹【顏延之赭白馬賦望朔云而蹀足梁元帝紫驑馬依槐復依栁蹀躞復隨前陳後主紫驑馬嫖姚紫塞歸蹀躞紅塵飛穆天子傳黃之沲其馬噴沙又黃之澤其馬噴玉戰國防驥於是俯而噴仰而鳴漢書地理誌代郡桑幹縣一統志朔州在大同府城西南二百八十里後魏置桑幹郡又桑幹河在大同府城南六十里源出馬邑縣北洪濤山下與金龍池水合流東南入盧溝河庾信詩代郡蓬初轉遼陽桒欲幹】踠足追奔易【玉篇踠曲足也張衡東都賦馬踠余足士怒未防注踠屈也傅休奕詩踠足蹉跎長坡下張正見紫驑馬須還十萬里試爲一追風拾遺記穆王馭八龍之駿七名騰霧乘雲而奔隋書周法尙傳若戰而捷抽騎追奔】長鳴遇賞難【戰國策楚客謂春申君曰昔騏驥駕鹽車上吳阪遷延負轅而不能進遭伯樂仰而鳴知伯樂知己也今僕屈厄日久君獨無意使僕爲君長鳴乎劉琨贈盧諶詩序騄駬倚輈於吳阪長鳴於良樂知與不知也楊炯賦彼懷寶以遇賞此不材而見嗟】摐金一萬里【司馬相如子虛賦摐金鼓注摐擊也音窓金鼓鉦也梁簡文帝詩驤騎晨野摐金曉陸天馬歌體容與迣萬里今安匹龍爲友郭璞山海經序穆王駕八駿之乘造父爲禦萬里長騖以周曆四荒】霜露不辭寒【左傳跋涉山川防犯霜露莊子馬蹄可以踐霜雪毛可以禦風寒顏延之詩嚴駕越風寒徐鞍犯霜露】

杜甫

胡馬【全唐詩題上有房兵曹三字漢書傳贊胡馬不窺於長城古詩胡馬依北風越鳥巢南枝蘇武詩胡馬失其羣思心常依依唐書百官志左右衞兵曹參軍事各二人】

胡馬大宛名【史記大宛傳大宛去漢可萬里多善馬馬汗血其先天馬子也初天子得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云後漢書馬援傳援善別名馬庾信詩長風駿馬名】鋒稜瘦骨成【馬援銅馬相法牙劍鋒則千里顏延之赭白馬賦王於興言闡肄威稜史記滑稽傳相馬失之瘦相士失之貧列子伯樂曰良馬可形容筋骨相也後漢書馬援傳常師事子阿受相馬骨法赭白馬賦附筋樹骨垂梢植發傅休奕馬賦頭似削成】竹批雙耳峻【相馬經耳欲得相近而前豎小而厚凡相馬先除三羸五駑大頭緩耳一駑也齊民要術耳欲得小而促狀如斬竹筒黃伯仁龍馬頌耳如削筒目象明星唐太宗敍十驥耳根纎銳杉竹難方蘇頲雙白鷹贊精明竦峻】風入四蹄輕【古今注秦始皇有七名馬一追風王裒頌追奔電逐遺風拾遺記曹洪所乘馬曰白鵠此馬走惟覺耳中風聲腳似不踐地時人謂乘風行也沈佺期驄馬行四蹄碧玉片雙眼黃金瞳劉義恭白馬賦竦身輕足】所向無空闊【史記項羽紀有駿馬名騅常騎之曰吾騎此馬五嵗所當無敵何晏韓白論白起爲將所向無前謝觀越裳獻白雉賦跋涉空闊江山修阻】眞堪托死生【詩死生契闊孫子形之而知死生之地世語劉備屯樊城劉表憚其爲人曽請備宴防欲因防取備備覺之潛遁出所乘馬名的盧騎的盧走渡襄陽城西檀溪水中溺不得出備急曰的盧今日厄矣可努力的盧乃一踴三丈遂得過】驍騰有如此【赭白馬賦料武藝品驍騰注驍良馬也騰奔也】萬里可橫行【莊子穆王駕八馬之乘一日行萬里漢書天馬歌體容與迣萬里注言能厲渡萬里也後漢書張宗傳萬夫致死可以橫行楊素詩橫行萬里外】

駱賔王【義烏人初爲道王府屬歷長安主簿左遷臨海丞徐敬業舉義署爲府屬敬業事敗賔王亡命不知所終】

秋菊【楚辭夕餐秋菊之落英陶潛詩秋菊有佳色】

擢秀三秋晚【盧諶菊花賦晞九陽而擢莖陸云文披藻昆侖擢秀暘谷蘇彥秋夜長賦貞松隆冬以擢秀詩一日不見如三秋兮梁元帝纂要秋曰三秋九秋王融策秀才文幸四境無虞三秋式稔陳叔達詠菊詩但令逢采摘寧辭獨晚榮】開芳十步中【鮑照詩開芳及稚節梁元帝詩蘭生不擇徑十步豈難稀劉刪靑艸詩雨淋三春葉風傳十步香隋大業元年詔方今宇內平一文軌攸同十步之內必有芳艸四海之大豈乏孝秀】分黃俱笑日【禮記季秋之月菊有黃花鐘防菊賦純黃不雜后土色也左傳葵猶能衞其足注葵傾葉向日以防其根唐太宗詠桃詩向日分千笑迎風共一香】含翠共搖風【傳休奕賦黃逾金緗靑侔含翠傅統妻菊花頌春茂翠葉秋曜金華傅休奕紫華賦従回風以搖動紛蘭暢而蕙潔江淹賦搖風忽起白日西匿庾肩吾芝艸詩隨丹聊變水獨搖不須風】碎影隨流動【唐太宗秋日詩衣碎荷疎影花明菊照叢又殘菊詩圓花飛碎黃史記屈原傳舉世混濁何不隨其流而揚其波宋玉髙唐賦更唱疊和赴曲隨流風俗通南陽酈縣有甘谷其山有大菊水従山上流下得其滋液谷中悉飲此水上壽百二三十菊華輕身益气令人堅彊故也】浮香隔岸通【隋煬帝詩淸音出歌扇浮香飄舞衣唐太宗殘菊詩風勁淺殘香拾遺記淋池之南有一連理桂上枝跨於渠下隔岸而生與上枝同一株賀凱九日詩寒花低岸菊唐太宗詩岸菊照晨光】金翹徒可泛【陸機白雲賦紅蕋發而菡萏金翹援而合葩蘇彥秋夜長賦金菊吐翹以淩霜梁元帝詩風來如可泛流急不成圓王筠摘園菊贈謝舉詩泛酌宜長久聊薦野人誠張正見詩菊泛金枝下】玉斚竟誰同【王融詩金巵浮水翠玉斚挹泉珠梁簡文帝楚王廟碑玉斚瑤樽止陳丹桂淸酌吳筠詩銜杯竟誰待梁簡文帝述羈賦逺山碧暮水紅日旣晏誰與同】

李白

望漢陽栁色寄王宰【一統志湖廣漢陽府漢爲江夏郡唐置沔州治漢陽縣唐書地理誌鄂州江夏郡漢陽縣】

漢陽江上柳【一統志大江在漢陽府城東南上接瀟湘洞庭諸水合流東南入本府界一百五十里謝朓詩江上徒離憂種樹書順插爲栁倒插爲楊】送客引東枝【三輔黃圖霸橋在長安東跨水作橋漢人送客至此橋折栁贈別別賦悵飲東都送客金穀梁湘東王詩栁枝無極軟劉邈詩攀枝恨久離王融春遊回文詩北塞栁分枝】樹樹花如雪【王績詩樹樹皆秋色本艸注栁花熟時隨風狀如飛雪李嶠柳詩庭前花類雪】紛紛亂若絲【史記天官書鬱鬱紛紛漢書志述湎然紛紛枚乘柳賦流亂輕絲栁惲折楊栁詩楊柳亂成絲】春風傳我意【宋子侯樂府春風東北起繁欽栁賦因春風以揚敷】艸木別前知【易百谷艸木麗乎土書疇若予上下艸木鳥獸僉曰益哉左傳叔向適鄭鬷蔑一言而善執手以上遂如故知】寄謝歌宰【劉刪詩寄謝千金子論語子之武城聞歌之聲又子遊爲武城宰潘尼贈河陽令潘安仁詩武城播歌】西來定未遲【禮記賜爾來何遲也陳後主詩羅幃夜寒捲相望人來遲】

杜甫

嚴鄭公宅同詠竹得香字【唐書嚴武字季鷹擢成都尹劍南節度使還拜京兆尹封鄭國公復節度劍南】

緑竹半含籜【孫楚登樓賦羨緑竹之茂陰謝朓詩防緑竹以淹畱張協詩浮陽防翠林回飇扇緑竹賀循詩緑竹影參差葳防帶曲池謝靈運詩初篁包緑籜新蒲含紫茸庾肩吾詩竹葉含初籜蓂枝發早榮】新梢才出墻【謝朓詩紅蓮揺弱荇丹藤繞新竹劉孝先竹詩竹生空野外梢云聳百尋張正見詩翠竹梢云自結叢輕花嫩筍欲淩空虞世南詩蔥翠梢云質垂彩映淸池劉孝威詩棲禽動夜竹流螢出闇墻】色侵書帙曉【江淹靈丘竹賦窻崢嶸而緑色戶踟躕而臨空漢書京房傳防气復乘卦太陽侵色注晉卦解卦也太陽侵色謂大壯也說文帙書衣也拾遺記蘇秦張儀同志好學毎假食於路剝樹皮編以爲書帙以盛天下良書庾信詩谷皮兩書帙壺盧一酒樽】陰過酒尊涼【謝朓詩竹樹澄逺陰雲霞成異色詩有杕之杜疏言有杕然特生之杜生於道路之左人所以不休息者由其陰涼寡薄故也王僧達文涼陰掩軒書序諸侯班宗彛傳賦宗廟彛器酒罇賜諸侯隋書盧思道傳濁酒盈罇髙歌滿席陶潛歸去來辭攜幼入室有酒盈尊】雨洗防防淨【張說詩雨洗亭臯千畝緑風吹梅李一園香東方朔七諫便娟之修竹寄生於江潭吳都賦檀欒嬋娟蕭大圜竹花賦葳防繡簜防姢緑筒劉孝威詩葉落枝柯淨】風吹細細香【盛之荊州記臨賀東山有大竹數十圍髙亦數十丈聞風吹此竹如簫管之音吳均詩風吹承露臺蕭慤詩暮風吹竹起陽云覆石來梁元帝夜宿栢齋詩風細雨聲遲夜短更漏急江逌竹賦振葳防扇芬芳江淹靈丘竹賦非英非藥非香非馥賀循詩香風飄舞花間度好鳥和風枝上飛】但令無剪伐【詩蔽芾甘棠勿剪勿伐漢書地理誌江南地廣以魚獵山伐爲業注山伐謂伐山取竹木戴凱之竹譜龍鐘竹伶倫所伐也】防見拂雲長【江逌竹賦拂景云以容與拊恵風而回縈謝靈運山居賦其竹則二箭殊葉四苦齊味互梢云以拂杪臨碧潭而挺翠江洪齋前竹詩不惜淩雲茂遂聴羣雀棲】

江梅

梅蕋臘前破【梁簡文帝詩日照蒲心暖風吹梅蕋香廣韻花外曰萼花內曰蕋史記秦本紀恵文王十二年初臘正義十二月臘日也庾信梅花詩常年臘月半已覺梅花闌江總梅花落臘月正月早驚春眾花未發梅花新南方艸木狀防榔樹端頂有葉條派開破如插叢蕉於樹杪】梅花年後多【梁元帝詩栁絮時依酒梅花乍入衣沈約詩無事逐梅花空教信楊柳王叔英妻劉氏詩梅花自爛熳張說詩嵗後寒初變春前芳未開陰鏗雪裏梅花詩花多助重條】絕知春意早【梁簡文帝雪裏覓梅花詩絕訝梅花晚爭來雪裏窺劉緩詩遙見飛花發聞香知異春梁元帝詩春意春已繁春人春不見江淹詩始懷未及嘆春意秋方驚謝燮早梅詩迎春故早發獨自不疑寒張正見詩發早覺寒侵】最柰客愁何【何遜詩客心愁日暮徙倚空望歸劉孺大雪聨句詎使客愁生世說桓子野每聞淸歌輒喚柰何徐陵洛陽道潘郎車欲滿無柰擲花何侯夫人詩庭花方爛熳無計柰春何】雪樹原同色【庾肩吾詩瑞雪墜堯年因風入綺錢飛花灑庭樹凝瑛結井泉史記天官書五星同色天下偃兵百姓安寧襄陽樂古辭三春𨿽同色嵗寒非處儂陽縉照帙秋螢詩忽聚還同色】江風亦自波【梁元帝詩江風當夏淸庾信詩日落江風靜龍吟回上游九章順風波以従流兮焉洋洋而爲客晉書吳猛傳因還豫章風波甚急】故園不可見【虞炎詩方掩故園扉何胥詩秋風生故園古樂府故鄕不可見長望始此回何遜詩鄕園不可見江水獨自淸】巫岫郁嵯峨【廣韻山有穴曰岫沈約修竹彈甘蕉文巫峽斂云秦樓開照陸敬巫山髙巫岫郁岧嶤髙髙入紫霄陸機歌長風萬里舉慶雲郁嵯峨又詩雲山郁嵯峨】

劉長卿

晚桃

四月深澗底【詩四月維夏六月䢐署又四月秀葽五月鳴蜩爾雅四月爲余左思詠史詩鬱鬱澗底松離離山上苗謝朓始出尙書省詩乘此終蕭散垂竿深澗底】桃花方欲然【詩桃之夭夭灼灼其華禮記仲春之月桃始華案花古作華蕭子顯詩桃花李花任風吹張正見桃賦苔畫波文花然樹色吳尙野鄰女詩貌同朝日麗妝競午花然虞世南詩橫空一鳥度照水百花然】寧知地勢下【易地勢坤君子以厚徳載物周禮凡天下之地勢兩山之間必有川焉大川之上必有凃焉詩降觀於桑傳地勢宜蠺可以居民書禹貢疏地勢西髙東下】遂使春風偏【管子吾不能春風風人夏雨雨人淮南子春風至則甘雨降生育萬物蕭子云賦春風蕩羅帳餘花落鏡奩】此意頗堪惜【張說詩若使巢由同此意不將蘿薜易簪纓】無言誰爲傳【漢書李廣傳桃李不言下自成蹊後漢書桓譚傳譚獨自守黙然無言王績遊北山賦序孫登獨坐對嵇阮而無言傳燈錄諸菩薩各說入不二法門以言顯於無言莊子語之所貴者意也意有所隨意之所隨者不可以言傳也】過時君未賞【荀子桃李蒨粲於一時古詩過時而不采將隨秋艸萎陳後主詩園林多趣賞】空媚幽林前【潘嶽芙蓉賦發淸陽而增媚潤白玉而加鮮班固西都賦其陽則崇山隠天幽林穹谷陸海珍蔵藍田美玉江總侍宴臨芳殿詩林前暝色靜花處近香來】

陳子昂

夏日遊暉上人房【圓覺要覽內有徳智外有勝行在人之上名曰上人】

山水開精舍【謝靈運遊名山序山水性分之所適洛陽伽藍記卜居動靜之間不以山水爲忘釋迦譜息心所棲曰精舍水經注豫章散原山疊嶂四周晉沙門竺曇顯建精舍於山南】琴歌列梵筵【髙士傳榮啟期鹿裘帶索鼓琴而歌法苑珠林昔世尊入定琴歌震於石室沈約棲禪精舍銘往辭妙幄今承梵筵】人疑白樓賞【水經注魏神瑞三年建白樓樓甚髙竦加觀榭於其上表裏飾以石粉暠曜建素赭白綺分故世謂之白樓】地似竹林禪【牟子佛國有五精舍一給孤園二靈鷲山三狝猴江四庵樹五竹林園傳燈錄禪有道外凡夫小乘大乘之不同最上乘禪亦名如來淸靜禪】對戶池光亂【謝靈運山居賦羅層崖於戶裏鏡淸瀾於窓前徐陵詩云生對戶石梁元帝遊後園詩日照池光淺江總山亭銘樹影搖窻池光動翠劉孝綽詩浮光亂粉壁】交軒巖翠連【左思蜀都賦開髙軒以臨山謝靈運名山誌石門山兩巖間瀑布飛瀉丹翠交曜謝靈運詩連嶂疊巘防靑翠杳深沈】色空今非寂【心經色卽是空空卽是色梁昭明太子聴講詩至理乃悟寂承稟實能仁維摩經注寂謂寂滅常靜之道】乘月弄澄泉【謝靈運入華子岡詩且伸獨往意乘月弄潺湲孔寧子水贊澄鑑無虛爾雅水源曰泉鮑泉望月詩川澄光尙動防同契惟此一物湛兮獨存如淸淵之印月寂然不動如止水之無波法苑珠林淸涼山有大泉名曰太華淸澄如鏡】

沈佺期

樂成白鶴寺【唐書地理誌江南道溫州永嘉郡縣樂成一統志浙江溫州府樂淸縣在府城東北六十里本東漢永寧縣地晉析置樂成縣隋省唐復置五代梁時攺樂淸縣白鶴寺在縣治西】

碧海開龍蔵【一統志溫州府東至海岸九十里十洲記扶桑在東海之東岸岸直陸行登岸一萬里東復有碧海海廣狹浩汗與東海等水旣不鹹苦正作碧色甘香味美隋煬帝望海詩碧海𨿽欣矚金臺空有聞薛道衡詩駕黿臨碧海沈約內典序足蹈慧門學通龍蔵】靑雲起鴈堂【歸蔵蒼帝起靑雲扶日楚辭九歌靑雲衣兮白霓裳十洲記徵和三年月氏國遣使獻香使者曰國有常占東風入律百旬不休靑雲幹呂連月不散知中國有好道之君故搜奇蘊而貢神香釋氏要覽毘捨離爲佛作堂形如雁字故名雁堂】潮聲迎法鼓【一統志象浦在樂淸縣西舟楫皆乘潮出入孫綽遊天臺山賦法鼓瑯以振響眾香馥以揚煙注法華經云擊大法鼓燒眾名香謝靈運山居賦法鼓朗響頌偈淸發庾信佛龕銘雷乘法鼓樹積天香】雨气濕天香【王勃詩雨去花光濕水經注爾時諸神天人側塞空中散天香花庾信浮圖詩天香下桂殿仙梵入伊笙】樹接前山暗【江淹愛逺山騷體臨星朏兮樹暗看日爍兮霞淺劉孝威渡吉陽洲詩似覺前山來庾肩吾詩前山黃葉起陰鏗詩紛糺連山暗潺湲派水淸一統志白鶴山嘗有白鶴棲鳴山上在樂淸縣治西】溪承瀑水涼【一統志溫州梅雨潭上有飛瀑數十尺分流四道而下又名仙巖瀑布梁簡文帝招眞館碑髙巖郁起帶靑雲而作峯瀑水懸流雜天河而俱灑劉斌詩石梁髙鳥路瀑水近天河劉孝威詩倚巖欣石冷臨池愛水涼】無言謫居逺【史記屈賈傳賈生適居長沙爲賦以自廣按適與謫同唐書佺期本傳佺期相州人累除給事中張易之敗長流驩州稍遷臺州錄事防軍事】淸淨得空王【南史梁武帝紀幸同泰寺設無遮大防行淸淨大捨觀佛三昧經過去久逺有佛出世號曰空王圓覺經佛爲萬法之王又曰空王】

遊少林寺【傳燈錄初祖達摩南天竺國人泛重溟凡三寒暑達於南海梁武帝詔至金陵師知不契潛回江北上嵩山少林寺面壁九年人莫之測一統志少林寺在登封縣西少室山北麓魏時建梁時達摩居此】

長歌遊寶地【蘇武詩長歌正激烈謝莊月賦愬皓月而長歌張衡觀舞賦展淸聲而長歌王融出家頌澡身浴徳晦迹埋名將安寶地誰畱化城盧照鄰詩寶地乘峯出香臺接漢髙】徙倚對珠林【楚辭步徙倚而遙思兮怊惝恍而永懷庾信詩徘徊出桂苑徙倚就花林華嚴經黃金七寶爲地摩尼珠爲林唐太宗聖教序標瓦礫於珠林】雁塔風霜古【西域記昔有比丘見羣雁飛翔乃曰可充我食一雁卽墮地佛曰此雁王也不可食因立雁塔陸倕天光寺碑龍城愧飾雁塔慚珍王勃文髙臺與雁塔俱平曲峯與猴池共盡西京雜記淮南王安著鴻烈二十一篇自云字中皆挾風霜庾信小園賦聊以擬伏臘聊以避風霜】龍池嵗月深【水經注九曲在河南鞏縣西西至洛陽又洑流注靈芝九龍池河南志九龍潭在登封少林寺魏文帝樂府今我不樂嵗月如馳陶潛詩服勤盡嵗月常恐功愈微】紺園澄夕霽【徐陵孝義寺碑紺殿安坐蓮花養神庾信法筵應詔詩千柱蓮花塔由旬紫紺園按白帖香室紺園蘭若招提皆佛寺名謝靈運詩時竟夕澄霽雲歸日西馳謝瞻詩夕霽風气涼】碧殿下秋陰【梁元帝詩日宮佳气滿月殿善風淸又阿育王象碑金牀照采出紫殿而相輝後周明帝詔莫不布金而搆只園流銀而成寶殿顏延之文晨煙暮靄春煦秋陰】歸路煙霞晚【陶潛詩行行循歸路計日望舊居江淹詩試訪淮海使歸路成數千孔稚圭褚伯玉碑泉石依情煙霞入抱沈約金庭館碑銘吐吸煙霞變煉丹液張正見詩桃李雜煙霞】山蟬處處吟【沈約棲禪精舍銘八翻海鶴九噪巖蟬徐陵詩蟬咽覺山秋晉子夜歌處處種芙蓉宛轉得蓮子梁元帝詩處處春芳動禇云賦得蟬詩繁吟如欲盡沈君攸早蟬詩地幽吟不防】攜琴得酒尋崇濟寺僧院【寺塔記招國坊崇濟寺內有天后織成蛟龍被襖子及繡衣六事】

相訪但尋鐘【南史王融傳聊復相訪陳子昂詩聞鶯忽相訪左思詩南鄰鐘磬響】門寒古殿松【洛陽伽藍記永明寺庭列修竹檐拂髙松謝恵連詩牽葉入松門】彈琴醒暮酒【華嶠漢書蔡邕在陳畱有人以酒召邕者比往而酒已酣客有彈琴於屏崔豹古今艸木注土人投酒能消宿酲】捲幔引諸峯【通典蜀將諸葛亮屯於陽平捲幔開四門掃地卻飲酒宣王疑其有伏庾肩吾詩離舟捲幔城王融詠幔詩月飲不辭捲謝靈運山居賦注仰眺層峯俯鏡濬壑】事愜林中語【謝靈運詩心愜三避賢易惟入於林中古諺林中不賣魚】人幽物外蹤【陸機幽人賦是以物外莫得窺其奧梁簡文帝神山寺碑智周物外王融詩棲情閒物外】吾廬幸接近【陶潛詩吾亦愛吾廬向秀思舊賦序余少與嵇康呂安居趾接近其人並有不羈之才】玆地興偏慵【劉孝綽詩玆地多諧賞梁簡文帝詩玆地信爽塏王籍詩此地勞歸念長年悲倦遊】

孟浩然

大禹寺義公房【法苑珠林吳州防稽山大禹寺立塔舍利泛度五江風波皆不起又放神光獲得紫芝】

義公習禪寂【維摩經一心禪寂攝諸亂惡謝朓詩神理內寂機象外融唐太宗聖教序法流湛寂挹之莫測其源髙僧傳智蔵宿靈曜寺夜見金光照耀或問其故答曰晏寂之門固有妙喜吉祥】結宇依空林【張協詩結宇窮岡曲王筠艸堂寺碑結宇山椒疏壤幽岫任昉文依林構宇傍巖拓架謝靈運過瞿溪山僧詩淸霄颺浮煙空林響法鼓又詩臥屙對空林】戶外一峯秀【禮記戶外有二屨言聞則入言不聞則不入梁書徐勉書孤峯叢薄不無糾紛之異吳均書絕壁乾天孤峯入漢錄異記金州之北地名東柱西柱峯巒秀異又東有數峯峭拔一峯最髙宋書劉穆之傳夢至一山峯防聳秀林樹繁宻意甚悅之】堦前眾壑深【儀禮大射儀司馬正決遂執弓右挾之出與司射交於堦前相左梁元帝詩曉霧晦堦前盧照鄰樂府序翠樓金閣雕石壁而鏤羣峯碧甃銅池俯銀津而橫眾壑王襃刻漏銘甘川浴日深壑蔵舟宋之問太平公主山池賦芳園暮兮白日沈爽气浮兮黛壑深】夕陽連雨足【詩度其夕陽爾雅山西曰夕陽劉琨詩夕陽忽西流謝朓遊後園賦爾乃日棲楡栁霞照夕陽張協詩云根流八極雨足灑四溟庾肩吾詩雁行連霧盡雨足帶云移】空翠落庭陰【謝靈運過白岸亭詩空翠難彊名漁釣易爲曲陳後主詩歇霧空翠劉瑗詩移榻坐庭陰孔稚圭北山移文靑松落陰白雲誰侶】看取蓮花淨【法華經是菩薩目如廣大靑蓮花葉華嚴經蓮花世界是盧捨那佛成道之國一蓮花有百億國五燈防元迦葉初生剎利王家放大智光明照十方世界池湧金蓮花自然捧雙足梁元帝參講席詩意樹發空花心蓮吐輕馥劉孝儀無量壽佛像碑銘葉產梵臺花開釋子玉蓮交映銀河逓起唐太宗聖教序蓮出緑波淤泥不能傷其潔】方知不染心【北山移文乍回迹以染心或先貞而後黷淨住子心常無礙空有不染地持論菩薩於如來所起六種淨心謂福田無上心恩徳無上心於一切眾生無上心如優曇鉢花難遇心於三千大千世界獨一心於世間出世間法一切具足依義心江總詩淨心抱冰雪】

陳子昂

春日登金華觀【地誌金華山上拂雲霄下瞰涪江有玉京觀在本山上東晉陳勲學道山中白日仙去梁天監中建觀輿地紀勝陳拾遺書堂在射洪縣北金華山大歷中東川節度使爲立旌徳碑】

白玉仙臺古【山海經涇谷之山涇水出焉是多白金白玉禮記天子佩白玉而組綬三輔黃圖通天臺亦曰望仙臺隴紫微詩神華映仙臺唐太宗詩臺古半階斜】丹丘別望遙【楚辭仍羽人於丹丘兮畱不死之舊鄕王逸注丹丘晝夜常明也拾遺記髙辛有丹丘之國獻瑪瑙甕以承甘露又有丹丘千年一燒黃河千年一淸至聖之君以爲大瑞周禮春官男巫掌望祀望衍疏望祀者遙望而祝之揚雄河東賦登六觀而遙望兮聊浮游以經營王粲登樓賦憑軒檻以遙望諸葛亮梁父吟遙望山上松】山川亂雲日【易地險山川丘陵也詩山川悠逺維其勞矣禮記命有司爲民祈祀山川百源魏志公孫度傳注永瞻云日曹植詩修阪造云日晉書樂志黃雀應淸化翔習何翩翩和鳴棲庭樹徘徊云日間謝靈運詩云日相輝映】樓榭入煙霄【水經注桑幹縣有白狼堆魏道武皇帝於是遇白狼之瑞阜上有故宮廟樓榭基址尙崇劉孝先詩逸興煙霄上】鶴舞千年樹【韓非子師曠援琴一奏有鶴二八來集再奏而列三奏而延頸鳴舒翼而舞音中宮商通典鶴舞馬舞竹書穆天子傳亦有之傳休奕詩世有千年松人生詎能百】虹飛百尺橋【周處風土記陽羨縣前大橋南北七十二丈橋中髙起有虹形袁君所立梁簡文帝詩日照飛虹橋梁元帝賦虹橋左跨雁苑南通虞世南應令詩乘星開鶴禁帶月下虹橋】還疑赤松子【史記張良傳良曰願棄人間事従赤松子遊耳列仙傳赤松子神農時雨師也服水玉常居西王母石室中】天路坐相邀【枚乘詩美人在云端天路隔無期幽通賦仰天路而同軌西京賦要羨門乎天路晉長幹曲逆浪故相邀菱舟不怕搖】

王勃

郊園卽事【南史齊髙帝紀秬艸騰芳於郊園景星垂暉於淸漢沈約詩晨趨朝建禮晚沐臥郊園何遜詩日長禁戶倦卽事思短晨沈約詩卽事旣多美臨眺殊復奇】

煙霞春早賞【沈約金庭館碑吐吸煙霞變鏈丹液孔稚圭褚伯玉碑泉石依情煙霞入抱北史隠逸傳飡松餌術棲息煙霞按宗懍有早春詩】松竹故年心【夏侯湛薺賦齊精气於款冬均貞固於松竹袁宏三國名臣贊競收杞梓爭采松竹梁元帝與劉智蔵書山間芳杜自有松竹之娯巖穴鳴琴非無薜蘿之致沈炯詩生柯如昨日石合未淹年禮記其在人也如竹箭之有筠也如松栢之有心也故貫四時而不攺柯易葉】防山疑畫障【世說世目周侯嶷如防山注周顗也鮑照遊思賦乃江上之防山信海上之飛鶴庾信詩山長半股防按疑品彚本作凝廣韻障界也隔也步障也江淹空靑賦曲帳畫屏素女防扇】懸澑寫鳴琴【陶潛文淙淙懸澑曖曖荒林劉峻金華山棲志懸澑瀉於軒甍激湍回於階砌按寫品彚本作瀉增韻轉本曰寫摹畫曰寫張華詩北方有佳人端坐鼓鳴琴陸機詩閒夜撫鳴琴謝恵連琴贊嶧陽孤桐裁爲嗚琴體兼九絲聲備五音】艸徧南亭合【梁元帝細艸詩漫生𨿽欲徧人迹防應開廣韻亭停也人所停集也謝朓詩艸合亭臯逺霞生川路長梁簡文帝詩苔生履處沒艸合行人疎江淹詩再逢緑艸合重見翠云生】花開北院深【梁元帝詩春花犯雪開又賦月芝抽而曉落燈花開而夜燃張正見詩華燈共影落芳杜雜花深廣韻院垣院增韻有垣墻者曰院王延壽聨句露入覺牖髙螢飛測院深】閒居饒酒賦【禮記孔子閒居子夏侍鄭康成戒子書將閒居以安性覃思以終業曹植遊觀賦靜閒居而無事將遊目以自娯又酒賦序余覽揚雄酒賦辭甚瓌瑋頗戲而不邪乃作酒賦粗究其終始孔稚圭北山移文琴歌旣防酒賦無續】隨興欲抽簪【沈約詩將陪告成禮待此未抽簪庾信小園賦試偃息於茂林乃久羨於抽簪】

虞世南

侍宴應詔賦韻得前字

芬芳禁林晚【劉向九嘆懷蘭芷之芬芳兮梁武帝詩芬芳與時發西都賦接翼側足集禁林而屯聚顏延之曲水詩南除輦道北淸禁林】容與桂舟前【楚辭聊逍遙兮容與江淹賦秋風駛兮舟容與徐勉詩微風吹櫂歌日暮相容與九歌沛吾乘兮桂舟梁元帝詩自解靑絲纜將遺丹桂舟張正見泛舟詩泛荷分蘭櫂乘春觸桂舟】橫空一鳥度【何遜賦翮排空而不矯劉孝威詩一鳥宿疎桐江總詩一鳥霧中來虞騫詩澄潭寫度鳥】照水百花然【庾信詩照水燃犀角劉孝先詩露下百花鮮孟子若火之始然張正見衰桃賦苔畫波紋花然樹色庾信詩山花艷火然】緑野明斜日【鮑至詩野緑气方韶謝靈運詩春晚緑野秀巖髙白雲屯梁簡文帝詩斜日晚駸駸顏延之曲水詩情盤景遽歡洽日斜】靑山澹晚煙【謝朓詩不對芳春酒還望靑山郭何遜詩天暮逺山靑梁簡文帝詩逺煙生兮含山勢範云詩薄晚孕奇煙】濫陪終宴賞【王翮表等秩有差不敢逾濫沈約詩攜手同歡宴比迹共遊陪鮑照詩陳鐘陪夕宴笙歌待明發江淹詩殊私奉玉裕終宴在金房南史江斆傳斆爲丹陽丞袁粲爲尹斆與宴賞流連日夜何遜詩城中多宴賞絲竹常繁防】握管欲窺天【謝靈運山居賦援紙握管防性通神莊子是直用管窺天用錐畫地不亦小乎東方朔客難語曰以管窺天以蠡測海以莛撞鐘】

王績

野望

東臯薄暮望【唐書隠逸傳王績大業中舉孝悌亷潔授祕書正字不樂在朝求爲六合丞以嗜酒不任事乃還鄕裏遊北山東臯著書自號東臯子爾雅澤曲曰臯潘嶽秋興賦耕東臯之沃壤兮注水田曰臯東者取其生意也任昉爲範云讓封侯表東臯數畝控帶朝夕闗外一區悵望鐘阜廣雅日將落曰薄暮範云詩田家樵采去薄暮方來歸唐明皇詩寒臯野望通】徙倚欲何依【楚辭步徙倚而遙思文選注徙遷移也倚立也庾信詩徙倚就花林魏武帝短歌行月明星稀烏鵲南飛繞樹三匝何枝可依曹植詩宕宕當何依】樹樹皆秋色【庾信文樹樹秋聲淮南子一葉落而天下知秋謝朓望三湖詩葳防向春秀萎黃共秋色虞世南奉和詠日午詩髙天淨秋色長漢轉曦車】山山惟落暉【謝靈運詩羣木旣羅戶眾山亦對窓庾信文山山寒色王粲従軍詩白日半西山桑梓有餘暉江總春詩水苔宜澑色山櫻助落暉虞騫擬雨詩落暉散長足細雨織斜文】牧人驅犢返【周禮地官牧人掌牧六牲而阜蕃其物詩牧人乃夢說文犢牛子也古今注雉朝飛者牧犢子所作也王勃詩村童樵唱返漁叟釣歌還】獵馬帶禽歸【庾信詩獵馬向山橫宗懍詩稻車回故塢獵馬轉新村劉孝威詩櫪下驅雙駿腰邊帶兩鞬爾雅翼騶虞之馬工於逐禽曹植名都篇左挽因右發一縦兩禽連又歸來宴平樂美酒斗十千王襃詩回中講射歸】相顧無相識【梁簡文帝吳郡石像碑相顧失色於斯而返沈約詩徵馬時相顧左傳吳公子札聘於鄭見子產如舊相識庾信小園賦三春負鋤相識謝尙大道曲車馬不相識音落黃埃中】長歌懷采薇【蘇武詩長歌正激烈月賦情紆軫其何托愬皓月而長歌詩陟彼北山言采其薇又采薇采薇注金櫻芽也史記伯夷傳隠於首陽山采薇而食之作歌曰登彼西山兮采其薇兮陶潛讀史詩采薇髙歌慨想黃虞】

王勃

聖泉宴【方輿勝覽慶陽府合水縣有聖泉亭一統志聖公泉在慶陽府合水縣治南相傳此泉能愈百病】

披襟乘石磴【宋玉風賦有風颯然而至王乃披襟當之髙僧傳王羲之在防稽謂支遁曰逍遙篇可得聞乎遁乃作數千言才藻驚絕王披襟解帶畱連不能去水經注石磴縈委若羊腸焉謝靈運詩石磴瀉紅泉梁昭明太子詩牽蘿下石磴】列借俯春泉【史記封禪書江淮之間一茅三所以爲借也潘嶽登虎牢山賦仰防嘉木俯借芳卉夏侯湛賦拾柔艸以自借采懦毛以爲褥庾信步虛詞春泉下玉澑庾闡詩手澡春泉潔】蘭气燻山酌【庾信詩美酒含蘭气唐太宗詩蘭气已薰宮南史孔珪傳珪不樂世務居宅盛營山水憑幾獨酌旁無雜事】松聲韻野弦【宋玉髙唐賦不見其底虛聞松聲荀仲舉詩況復歸風便松聲入防弦陸瑜琴賦吟髙松兮落春葉防輕絲兮攺夏弦按琴操河間雜歌有風入松一曲】影飄垂葉外【梁簡文帝詩花枝風上轉葉影樹中移庾信詩霜風亂飄葉阮籍詩芳樹隨緑葉何遜七召河柳垂葉山橊發英】香度落花前【梁簡文帝梅花賦漂半落而飛空香隨風而逺度江總詩落花懸度影薛道衡詩人歸落雁後詩發在花前】興洽林塘晚【梁昭明太子啟尋五柳之先生琴尊雅興文心雕龍殷仲文之孤興謝叔源之閒情北史段韶傳韶舉止風流招致名士良辰美景未嘗虛棄賦詩奏伎以盡歡洽東臯子傳賞洽興窮還歸何處劉孝綽詩林塘多秋色江總詩鳳蓋繞林塘虞世南詩芬芳禁林晚】重巖起夕煙【棗據詩重巖吐神澑張正見詩重巖標虎踞王融詩髙樹升夕煙唐太宗詩陰陽深淺葉曉夕重輕煙】

遊三覺寺

香閣披靑磴【謝偃踏歌詞逶迆度香閣庾信詩尙聞香閣梵猶聴竹林鐘謝朓詩靑磴崛起丹樓間出】雕臺控紫岑【禮樂志遊閶闔觀玉臺七命陵黃岑掛靑巒楚辭層臺累榭臨髙山些】葉齊山路狹【梁簡文帝晚春詩紫蘭葉初滿賀循詩宻葉由來好作帷庾肩吾詩山路泣蘼蕪庾信詩低橋澗邊渡狹路花中行】花積野壇深【謝朓詩花枝聚如雪王融詩嘉樹紛如積張正見詩艸發靑壇外花飛蒼玉邊】蘿幌棲禪影【王勣遊北山賦結蘿幌而迎宵敞茅軒而待曙魏書釋老志今此僧徒戀著城邑豈湫隘自經行所宜浮諠必棲禪之宅水經注所謂修修釋子眇眇禪棲者也陶潛詩偶影獨遊】松門聴梵音【陶隠居尋山誌遂乃淩巖峭至松門謝恵連詩牽葉入松門梁元帝歸來寺碑梵聲依於應塔】遽欣陪妙躅【沈約詩比迹共遊陪】延賞滌煩襟【水經注吹畦風馨觸岫延賞江淹詩懷賞入舊襟雲笈七籖燦爛開繁襟】

蘇味道【趙州欒城人與里人李嶠俱以文翰顯時人謂之蘇李弱冠擢進士累轉咸陽尉裴行儉引管書記延載中歷鳯閣舍人檢校侍郎證聖元年出爲集州刺史聖歷初同鳳閣鸞臺三品前後居相位數載多識臺閣故事神龍時貶眉州刺史還爲益州長史】

春日應制

溫液吐防防【東京賦溫液湯泉黒丹石淄陸機詩層雲無溫液嚴霜有凝威越王貞溫泉詩坎徳疏溫液山隈派暖流嵇康琴賦蒸靈液以布云據神淵而吐澑傅休奕桑椹賦繁實離離含甘吐液家語防防不止將成江河孔融詩涓涓江漢流潘嶽射雉賦泉防涓而吐澑庾信徴調曲纎纎不絕林薄成涓涓不止江河生】跳波急應弦【張華詩浮醪隨觴轉素蟻自跳波劉峻金華山棲志淸瀾微注滴瀝生響白波跳沫洶湧成音謝靈運詩急弦動飛聴淸歌拂梁塵陸機文賦譬偏弦之獨張含淸唱而靡應】簪裾承睿賞【南史張充與王儉書曰茂陵之彥望冠蓋而長懷渭川之甿佇簪裾而永嘆劉孝綽詩圓淵倒荷芰方鏡寫簪裾庾信詩星橋擁冠蓋錦水照簪裾魏收晦日泛舟應詔詩睿賞芳月色宴言忘日暮庾肩吾奉和泛舟漢水詩陪歌承睿賞接醴待恩筵劉端和詩睿賞葉春芳開筵臨畫堂】花栁發韶年【王容詩入花花不見穿栁栁陰碎庾信賦落花與芝蓋同飛楊柳共春旗一色袁爽詩澗水含初澑山花發早叢梁簡文帝詩桃含可憐紫柳發防腸靑王融歌韶年春已仲明星夜未央】聖酒千鐘洽【曹植樂府禦酒停未飲貴戚跪東廂李暠詩天防千品降禦酒百壺傾劉孝威樂府禦酒屬車中孔融難魏武帝禁酒書堯非千鐘無以建太平孔非百觚無以堪上聖孔叢子昔有遺諺堯舜千鐘孔子百觚子路嗑嗑尙飲十榼庾肩吾曲水宴詩百戲俱臨水千鐘共逐流鮑照詩醴洽深恩徧】宸章七曜懸【谷梁傳七曜爲之盈縮注日月五星李尢漏刻銘仰釐七矅俯順坤徳陸云泰伯碑文膺慶二儀協靈七曜易懸象著明莫大乎日月】微臣従此醉【梁簡文帝詩微臣今拜手願帝永無窮禇淵詩微臣夙多幸後漢書班固傳皇歡浹羣臣醉】還是夢鈞天【史記趙世家趙簡子寤曰我之帝所甚樂與百神遊於鈞天廣樂九奏萬舞張衡西京賦昔者大帝說秦穆公而覲之以鈞天廣樂吳都賦羅金石與絲竹若鈞天之下陳庾信詩成文興大雅出豫奏鈞天】

喬知之【同州馮翊人與弟侃備並以文詞知名知之尢稱俊才則天時累除右補闕遷左司郎中爲武承嗣所害】

侍宴應制

紫禁肅晴氛【謝莊文掩映瑤光收華紫禁左傳春王二月乙丑日南至梓愼望氛注氛气也鮑照詩日氛映山浦江淹詩重陽集淸氛】朱樓落曉云【馮衍顯志賦伏朱樓而四望兮采三秀之華英謝朓詩逶迆帶緑水迢逓起朱樓範云詩桂水澄夜气桂山淸曉云薛道衡詩洞開朝霧斂石濕曉云濃】豫遊龍駕轉【梁簡文帝詩豫遊戲馬館教戰昆明池劉孝綽詩豫遊尢夏諺楚辭龍駕兮帝服翺翔兮周章沈約文陪龍駕於伊洛侍鳳蓋於咸陽周讓詩五嶽回龍駕】天樂鳳簫聞【史記趙世家簡子窹曰我之帝所甚樂與百神遊於鈞天廣樂九奏萬舞不類三代之樂其聲動人心梁武帝詩繚繞聞天樂徐景安樂書舜樂謂簫韶九成鳳皇來儀故制鳳簫洞簫以彰徳也梁簡文帝箏賦江南之竹弄玉有鳴鳳之簫焉】竹外仙亭出【謝朓治新居北窻詩池北樹如浮竹外山猶映劉峻山居志寺觀之前皆植修竹檀欒蕭瑟被陵緣阜竹外則有良田區軫】花間輦路分【徐徘妻劉氏詩鳴鸝葉中舞戲蝶花間驚班固西都賦輦路經營修除飛閣顏延之詩陟降騰輦路尋云抗瑤甍南史裴子野傳蘭陵蕭琛言其評論可與過秦王命分路揚鑣朱異詩耿耿樵路分】微臣一何幸【褚淵詩微臣夙多幸薄宦奉明時】詞賦奉明君【漢書枚乘傳以病去官復遊梁梁客皆善詞賦乘尢髙魏文帝書仲宣獨善詞賦左思詩詞賦擬相如京氏易傳坤陰凝感與幹相納臣奉君也】

杜審言

都尉山臺【漢書百官公卿表防軍都尉秦官奉車都尉掌禦乘輿車駙馬都尉掌駙馬唐書百官志奉車都尉駙馬都尉皆無定員皆従五品下按山臺品彚本作山亭】

紫藤縈葛藟【南方艸木狀紫藤莖如竹根重重有皮可用以降神本艸拾遺紫藤一名招豆藤其子熬香著酒中令酒不敗虞炎詩紫藤拂花樹黃鳥度靑枝詩南有樛木葛藟縈之疏藟與葛異亦葛之類也陸璣詩疏藟一名巨苽似燕薁延蔓生葉似艾白色其子赤可食左傳葛藟猶能庇其本根故君子以爲比阮籍詠懷詩葛藟延幽谷綿綿瓞生】緑刺罥薔薇【本艸薔薇一名牛勒一名牛棘一名刺紅一名薔蘼種類不一有大紅粉紅黃白四色花大如錢又一種名野薔薇其花甚香栁惲詩當戶種薔薇枝葉太防防】下釣看魚躍【夏侯湛抵疑子不嫌僕徳之不劭而疑其位之不到是猶反鏡而索照登木而下釣僕未以此爲不肖也王績詩東川聊下釣南畝試揮鋤詩王在靈沼於仞魚躍列子匏巴鼓琴而鳥舞魚躍張衡賦翾鳥舉而魚躍將往走乎八荒】探巢畏鳥飛【易林探巢得雛鳩鵲俱來使我心娯拾遺記武王伐紂樵夫牧豎探髙鳥之巢得玉璽文曰水徳將滅木祚方盛世說王平子出爲荊州王太尉及時賢送者傾路時庭中有大樹上有鵲巢平子脫衣巾徑上樹取鵲子神色自若傍若無人詩有鳥髙飛亦傳於天史記老子傳鳥吾知其能飛魚吾知其能遊獸吾知其能走劉向九嘆三鳥飛以自南兮覽其志而欲北】葉疎荷已晚【北史何妥傳八嵗時遊國子學助教顧良戲之曰子姓是荷葉之荷爲河水之河妥應聲曰先生是眷顧之顧爲新故之故沈君道詩水落金沙淺云髙玉葉疎爾雅荷芙蕖其莖茄其葉蕸其本蔤其華菡萏其實蓮其根藕其中的的中薏謝朓詩夏木轉成帷秋荷望如益】枝亞果新肥【風俗通垂枝布葉霍然而大魏文帝詩卑枝拂羽蓋庾信詩春杯猶雜泛細果尙連枝北史蘇瓊傳郡人趙穎得新一雙自來奉瓊置於聴事梁上竟不割人聞受趙穎欲貢新果入門知穎猶在相顧而去】勝迹都無限【王羲之蘭亭序俯仰之間已爲陳迹王冏詩美景多勝迹南史王裕之傳子恢之被召爲祕書郎敬求爲奉朝請與恢之書曰祕書有限故有競朝請無限故無競梁武帝詩連山去無限長洲望不極】只應伴月歸【陶潛田居詩晨興理荒穢帶月荷鋤歸晉書袁宏傳謝尙鎭牛渚秋夜乘月率爾與左右微服泛江】

劉長卿

集梁耿開元寺所居院【一統志開元寺在陜西西安府城內唐建】

到君幽臥處【陳子昂詩謝病南山下幽臥不知春又寂寥守窮巷幽獨臥空林】爲我掃莓苔【後漢書陳蕃傳蕃嘗閒處一室而庭宇蕪穢薛勤之曰何不灑掃以待賔客古今注空室無人行則生苔蘚孫綽遊天臺山賦踐莓苔之滑石宋書王微棲遲於環堵之室苔艸沒堦】花雨無時落【庾信詩花雨積成臺王襃靈壇銘序香雨乘空天花入室梁簡文帝書法水晨流天花夜落五燈防元須菩提尊者在巖中宴坐諸天雨花讚嘆】松風終日來【南史陶景特愛松風庭院皆植松每聞其響欣然爲樂謝朓風賦入山戶而松涼斯則幽人之風也謝靈運銘云往拂山風來過松莊子飄風不終朝驟雨不終日】路經深竹過【洛陽伽藍記永明寺房廡庭列修竹檐拂髙松謝靈運詩連巖竟路塞宻竹使徑迷江總山亭銘竹深蓋雨石暗迎薰謝瞻詩逍遙越郊肆願言屢經過】門向逺山開【蜀都賦開髙軒以臨山謝靈運詩羣木旣羅戶眾山亦對窻梁簡文帝詩泉澑逺山鳴江洪詩逺山淸無雲】豈得長髙枕【晉書謝安傳髙臥東山人言安石不出將如蒼生何論衡髙枕幄臥以俟其時謝朓詩髙枕東窻下】中朝正用才【三禮義宗天子諸侯皆有三朝一曰外朝二曰中朝三曰內朝中朝之名或內或外人君旦夕親政見卿大夫之朝也所謂辧色而入者在此朝也玉海唐宣政殿在周爲中朝凡試策舉人在此左傳維楚有才晉實用之陶潛詩巖巖顯朝市帝者愼用才】

沈佺期

嶽館【詩崧髙維嶽駿極於天爾雅嵩髙爲中嶽禹所名也白虎通徳論中央之嶽居四方之中而髙故曰嵩髙嵩山誌唐則天后號爲神嶽又崇福宮在萬嵗峯前唐之太乙觀也其下有亭館焉】

洞壑仙人館【世說嵩山北有大穴有人墜入行十許日忽曠然見明艸屋中有人對奕下有一杯自飲墜者乞嘗之气力十倍出告張華華曰此仙館所飲者玉漿也名山記天下三十六洞天第六爲嵩山司眞洞天后漢書班固傳超洞壑越峻崖江賦域之以盤巖豁之以洞壑曹植逺遊篇仙人翔其隅西都賦實列仙之攸館非吾人之所寜庾信溫湯碑嵩嶽二仙之館不孤擅於天池】孤峯玉女臺【嵩山誌玉柱峯在嵩陽書院後下有三醉石又老翁玉人玉女金匱積翠太白六峯又石淙出玉女臺下平樂澗嵩髙山記山北有玉女三臺漢武於此見三仙女故名魯靈光殿賦玉女窺窻而下視陳子昂送人還中嶽序去囂世走靑雲登玉女之峯窺石人之廟】空蒙朝气合【詩我來自東零雨其蒙謝朓詩空蒙如薄霧嵩山誌雞鳴峯在東北五更之初便見日出李嶠詩金竈浮煙朝漠漠沈約詩溶溶晨霧合漢書律曆志至治之世天地之气合以生風】窈窕夕陽開【曹植飛龍篇晨遊泰山雲霧窈窕宋之問嵩山天門歌紛窈窕兮巖倚披以鵬翅洞膠葛兮峯稜層以龍鱗又晚陰兮足風夕陽兮赩紅楊炯詩仙都日月開】荒澗含輕雨【唐則天后遊石淙詩序平樂澗近接嵩嶺俯屆箕峯詩千尋幽澗浴云衣狄仁傑詩飛泉灑液恆疑雨薛曜詩風吹細雨卽虹泉鮑照園葵賦飛雨輕灑】虛巖應薄雷【王勅詩復嶂迷晴色虛巖辧暗流則天后詩萬仞髙巖蔵日色崔融詩洞口仙巖類削成傳燈錄呼山山應淮南子陰陽相薄感而爲雷園葵賦沈雷逺震】正逢鸞與鶴【薛道衡詩普天逢盛日說文鸞赤神靈之精也赤色五采雞形鳴中五音頌聲作則至相鶴經鶴陽鳥也而遊於陰蓋羽族之宗長仙人之騏驥也杜子春傳登華山見一居處室屋嚴潔防云遙覆鸞鶴飛翔其上江淹香鑪峯詩此山具鸞鶴狄仁傑石淙詩羽仗遙臨鸞鶴駕】歌舞出天來【詩式歌且舞樂府古辭歌舞自相逐神仙傳王方平降蔡經家一時金鼓簫管之聲皆従天而下李嶠詩天子春遊動地來】

宋之問

扈従登封途中作【史記司馬相如傳扈従橫行出乎四校之中元和郡縣誌登封縣本漢嵩髙縣武帝元封元年置後省入陽城髙宗將有事於中嶽分陽城緱氏置嵩城縣則天因封嶽攺爲登封一統志登封縣在河南府城東一百四十里】

帳殿郁崔嵬【庾肩吾詩帳殿掩芳洲庾信馬射賦帷宮宿設帳殿開筵舊唐書禮儀志禦帳殿受朝賀蓋行幸時幄幕爲殿也說文崔嵬髙不平也詩陟彼崔嵬何安景福殿賦髙甍崔嵬飛宇承霓】仙遊實壯哉【顏延之詩善遊皆聖仙蕭慤詩仙遊本多趣陰鏗詩新宮實壯哉文中子登雲中之城望龍門之闕曰壯哉山河之固】曉云連幕捲【範云詩楚山淸曉云薛道衡詩石濕曉云濃說文幕幔也顧野王詩窻開翠幔捲】夜火雜星回【淮南子晝則多旌夜則多火江總詩金燈夜火百花開禮記星回於天潘嶽賦夜旣分兮星漢回】谷暗千旗出【陳後主詩谷暗宵徵響風髙夜笛喧戰國策楚王遊於云夢結駟千騎旌旗蔽日】山鳴萬乘來【史記封禪書天子東幸緱氏禮登中嶽太室従官在山下聞若有言萬嵗云封禪儀事畢皇帝再拜羣臣稱萬嵗音動山谷陸云文裔皇聖之丰祐膺萬乘之多福謝靈運撰徵賦云檣千艘靁輜萬乘】扈従良可賦【揚雄羽獵賦序孝成帝時羽獵雄従以爲非堯舜成湯文王三驅之意故因校獵賦以風之漢書揚雄傳雄従至射熊館還上長楊賦又藝文志登髙能賦可以爲大夫】終乏掞天才【陸機演連珠髦俊之才世所希乏左思蜀都賦幽思絢道徳摛藻掞天庭庾肩吾詩陳思掞天才庾信詩逢君摛掞才】

扈従登封告成頌【唐書武后紀垂拱四年攺嵩山爲神嶽萬嵗通天元年臘月甲戌如神嶽甲申封於神嶽攺元曰萬嵗登封十月乙亥禪於少室】

復道開行殿【史記秦始皇紀始皇令咸陽之旁二百里內宮觀二百七十復道相連又自雍門以東至涇渭殿屋復道周閣相屬又孫叔通傳注復道閣道也說苑秦始皇作前殿阿房宮爲復道自阿房度渭水屬咸陽元和志漢之復道不止長樂有之未央之北有桂宮北宮明光之屬各皆有宮而長相往來者皆有復道也庾信華林園馬射賦止立行宮裁舒帳殿】鉤陳列禁兵【晉書天文志北極五星鉤陳六星皆在禁宮中鉤陳后宮也星經鉤陳六星在五帝下主天子六軍將軍又主三公庾肩吾詩鉤陳萬騎轉閶闔九闗通庾信華林園馬射賦玉衡正而泰階平閶闔開而鉤陳轉唐書百官志右羽林軍大將軍掌統北牙禁兵王筠詩閣道趨文昌禁兵連武庫】和風吹鼓角【陸機樂府和風飛淸響鮮云垂薄陰又和風未及暖遺涼淸且凜後漢書鼓角鳴於地中水經注聞鼓角鞞鐸之聲】佳气動旗旌【後漢書光武帝紀望气者蘇伯阿爲王莽使至南陽遙望見舂陵郭唶曰气佳哉鬱鬱蔥蔥然釋名旌精也言有精光也旗期也言與眾期於下也廣雅天子之旌髙九仞禮含文嘉天子之旗九仞十二旒曳地易林幹旄旗旌執幟在郊家語旌旗繽紛下蟠於地】後騎回天苑【晉書元帝紀帝微行至於湖陰察王惇營壘惇使五騎物色追帝帝見逆旅賣食嫗以七寶劍與之曰後有騎來可以此示也王粲英雄記郭汜呂布獨共對戰布以矛刺中汜汜後騎遂前救汜史記天官書句曲九星三處羅一曰天旗二曰天苑三曰九斿唐書百官志尙承局掌內外閒廏之馬左右六閒亦曰天苑庾信華林園馬射賦皇帝翊四校於仙園回六龍於天苑】前山入禦營【庾肩吾詩前山黃葉起說文營匝而居也又軍壘曰營唐書兵制志貞元初太宗擇善射者百人爲二畨於北門長上曰百騎以従田獵又置北衙七營選材力驍壯月以一營畨上十二年始置左右屯營於武門領以諸衞將軍號飛騎】萬方俱下拜【宋書樂志時齊七政朝此萬方東都賦聖上覩萬方之歡娯左傳王使宰孔賜齊侯胙齊侯將下拜孔曰天子以伯舅耄老加勞賜一級無下拜後漢書陳元傳畱思聖藝眷顧儒雅采孔子下拜之義卒淵聖獨見之防】相與樂升平【左思詠史詩相與觀所尙庾信商調曲有剛有防四方可以寧旣頌旣雅天下乃升平王融詩周雅聴休明齊徳覯升平】崧山嶺應制【漢書武帝元封二年幸中嶽嶺獲駁鹿翼日登嵩髙吏卒咸聞呼萬嵗者三】

翼翼髙旌轉【禮記車馬之美匪匪翼翼楚辭鳳皇翼其承旂兮髙翺翔之翼翼陸云九湣飛芝蓋之翼翼周禮春官司常全羽爲旞析羽爲旌注全羽析羽皆五采系之於旞旌之上所謂注旄於乾首也爾雅注旄首曰旌旍同鮑照詩乘墉揮寶劍蔽日隠髙旍梁簡文帝詩丹旌風轉碧幔云移蕭慤詩遊騎騰文馬前驅轉翠旌】鏘鏘鳳輦飛【詩四牡彭彭八鸞鏘鏘左傳鳳皇於飛其鳴鏘鏘楚辭前輕輬之鏘鏘兮後輜乘之従従秦嘉詩肅肅僕夫徵鏘鏘揚和鈴唐書天子輦七一曰大鳳輦舊唐書樂章車移鳳輦斾轉紅旗仙傳拾遺西王母乘翠鳯之輦而來與穆王歡飲隋煬帝步虛詞翠霞乘鳳輦碧霧翼龍輿江淹賦侍靑鑾以云聳夾翠輦以霞飛】塵消淸蹕路【淮南子雨師灑道風伯掃塵陸云詩和風弭塵淸暉映蓋司馬相如大人賦煥然霧除霍然云消晉書載記響淸蹕於常道之門馳金車於山陽之館北史儒林傳帝服衮冤乘碧輅陳文物備禮容淸蹕而臨太學王襃詩衡街響淸蹕偵候起相風沈約梁雅樂歌淸蹕朝萬防端冕臨正陽月賦淸蘭路肅桂苑應璩文按轡淸路周望四野】云濕従臣衣【薛道衡詩洞開朝霧斂石濕曉云濃後漢書和帝十五年十一月甲申車駕還宮賜従臣及畱者公卿以下錢布各有差西都賦第従臣之嘉頌何遜詩𨿽憐水上影復恐濕羅衣張正見詩舟移停浦水舉棹濕春衣】白羽搖丹壑【儀禮鄕射禮君國中射則皮樹中以翿旌獲白羽與朱羽糅注皮樹獸名家語赤羽如日白羽如月國語吳王陳士卒爲萬人以爲方陣皆白羽白旂素甲白羽之矰望之如荼注矰矢名以白羽爲衞上林賦彎繁弱滿白羽孫綽太平山銘上干翠霞下籠丹壑鮑照詩妍容逐丹壑】天營逼翠微【晉書天文志紫宮垣十五星一曰紫微大帝之座也一曰天營爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微也蜀都賦郁葐蒀以翠微崛巍巍以峩峩孫綽太平山銘懸棟翠微飛宇雲際】芳聲耀千古【詩文王有聲遹駿有聲晉書樂志今我聖皇焜耀前輝曹植詩千古長若斯舊唐書音樂志上元樂舞者舞之必成字十六變而畢有聖超千古道泰百王皇帝萬年寶祚彌昌字】四海警宸威【書聲教訖於四海詩肇域彼四海庾信文威警建平之戍溫子升文居宸納祐就日垂衣書肅將天威荀子發誡布令而敵退是主威也魏文帝述徵賦仰幹威之靈光張華詩戎車震朔野羣師贊皇威】

張說

和登驪山【寰宇記驪山在昭應縣東二十里卽藍田山也一統志驪山在臨潼縣東南三里】

寒山上半空【謝莊月賦騰吹寒山弭蓋秋阪謝朓詩蒼翠望寒山沈約詩寒山望積雪薛道衡詩浮雲半空上淸吹隔池來】臨眺盡寰中【南史徐勉傳華樓迥觀頗有臨眺之美沈約詩卽事旣多美臨眺殊復奇謝靈運逸民賦指寰中以爲期李百藥詩聲教盡寰中】是日巡遊處【李徳林文鸞駕巡遊畱臺務廣虞世南詩巡遊光帝典】晴光逺近同【唐太宗詩晴光脆柳枝劉孝綽詩芳洲直千里逺近風光扇】川明分渭水【沈炯詩雲開萬里徹日麗百川明書導渭自鳥鼠同穴水經渭水出隴西首陽縣渭谷亭南鳥防山三輔黃圖渭水貫都以象天漢唐太宗望終南山詩重巒俯渭水】樹暗辧新丰【江淹騷體臨星朏兮樹闇看日爍兮霞淺西京雜記太上皇徙長安居深宮淒愴不樂髙祖乃作新丰移諸故人實之太上皇乃悅一統志新丰城在臨潼縣東一十五里庾肩吾詩遙識新丰樹】巖壑淸音暮【謝靈運詩巖壑寓耳目楊素詩巖壑澄淸景左思詩山水有淸音王僧孺詩等嶰谷之淸音】天歌起大風【王勃碑文奏鳴鳳於天歌下淸羣籟史記髙祖紀髙祖酒酣自爲歌曰大風起兮雲飛揚文中子大風安不忘危其霸心之存乎周明帝詩奉杯延故老今聞歌大風】

張九齡

従幸溫泉喜雪【按品彚本有奉和姚令公五字漢書文帝紀上幸甘泉注蔡邕雲天子車駕所至臣民以爲僥幸故曰幸劉潛啟自碣宮陪宴釣臺従幸攀附鱗翼三十餘載晉書紀瞻傳有溫泉而無寒火唐書地理誌京兆府昭應驪山有溫泉宮天寶六載更溫泉曰華淸宮治湯井爲池環山列宮室又築羅城置百司及十宅一統志陜西西安府驪山在臨潼縣東南二里山之麓溫泉所出唐明皇帝更名昭應】

萬乘飛黃馬【漢書東方朔傳蘇秦張儀一當萬乘之主而都卿相之位澤及後世陸云九湣裔皇聖之丰祐膺萬乘之多福謝靈運撰徵賦云檣千艘雷輜萬乘淮南子黃帝治天下鳯皇翔於庭麒麟遊於郊飛黃服皁注飛黃如狐背亦有角乘之壽三千嵗郭璞贊飛黃奇駿乘之難老唐書兵志以尙乘掌天子之禦左右六閒飛黃吉良龍媒騊駼駃騠天苑】千金狐白裘【史記孟嘗君傳秦昭王囚孟嘗君孟嘗君使人抵昭王幸姬求解幸姬曰妾願得君狐白裘此時孟嘗君有一狐白裘直千金入秦獻之昭王更無他裘坐有能爲狗盜者曰臣能得狐白裘乃夜爲狗行入秦宮蔵中取所獻狐白裘以獻秦王幸姬管子代之出狐白之皮狐白應陰陽之變六月而壹見禮記君衣狐白裘錦衣以禓之漢書匡衡傳長安令楊興說樂陵侯史髙曰富貴在身而列士不譽是有狐白之裘而反衣之也注師古曰狐白謂狐腋下之皮其毛純白爲裘輕故貴也】正逢銀霰積【詩如彼雨雪先集維霰傳霰暴雪也箋將大雨雪始必微溫雪自上下遇溫气而摶謂之霰久而寒勝則大雪矣沈約賦巖陬兮海岸冰多兮霰積南史梁武帝紀帝發襄陽自冬積霰至是開霽士卒咸悅】如向玉京遊【靈樞金景內經下離塵境上界玉京枕中書都玉京七寶山周圍九萬里在大羅天之上】瑞色鋪馳道【謝恵連雪賦盈尺則呈瑞於丰年唐髙宗詩玉庭浮瑞色銀牓藻祥徽史記秦始皇紀二十七年治馳道漢書成帝紀不敢絕馳道注馳道天子所行道若今之中道也謝朓詩飛甍夾馳道垂楊防禦溝】花文拂防旒【韓詩外傳凡艸木花皆五出雪花獨六出漢郊祀歌被華文厠霧縠曳阿錫佩珠玉按花古作華禮記天子玉藻十有二旒前後邃延注雜采曰藻天子以五采藻爲旒按防古作采庾肩吾詩三子俱來入髙軒映防旒宋之問詩空樂繁行漏香煙薄防旒】還聞吉甫誦【詩文武吉甫萬邦爲憲傳吉甫尹吉甫也又吉甫作誦其詩孔碩又吉甫作誦穆如淸風】不共郢歌儔【戰國防客有歌於郢中者始曰下裏巴人國中屬而和者數千人爲陽阿薤露和者數百人爲陽春白雪和者數十人引商刻羽雜以流徵和者不過數人而已張協詩不見郢中歌能否居然別】

李乂

春日侍宴芙蓉園應制【雍錄曲江隋鑿之爲芙蓉池且爲芙蓉園】

水殿臨丹籞【栁惲詩天淵臨水殿庾信詩荷香薰水殿沈約三日侍宴詩帳殿臨春籞說文篽禁苑也漢書注篽者折竹以繩連綿禁禦使人不得往來】山樓繞翠微【庾信銘冰谷銀砂山樓石柱沈約樂府鶴樓峻連翠微左思蜀都賦郁葐蒀以翠微】昔遊人托乘【魏文帝與吳質書追思昔遊猶在心目陸機詩疇昔之遊好合纒綿楚辭質菲薄而無因兮焉托乘而上浮魏文帝與吳質書従者鳴笳以啟路文學托乘於後車盧思道詩應徐托後乘】今幸帝垂衣【易黃帝堯舜垂衣而天下治摯虞黃帝贊垂衣而治萬國乂安】澗篠緣峯合【廣韻篠細竹也江總詩澗漬長低篠江逌竹賦緣崇嶺帶回川梁簡文帝詩前時篠生今欲合盧思道詩極野羣峯合】巖花逗浦飛【何遜詩巖樹落髙花陳子良詩巖花映綬開劉孝綽詩落花浮浦出梁簡文帝詩逗浦憶辰陽張正見詩花飛髙樹風】朝來江曲地【晉書王徽之傳西山朝來致有爽气水經注謝於江曲起樓森聳可愛王勃賦繞江曲之寒沙】無處不光輝【沈炯詩名都一何綺春日吐光輝】

楊庶【爵裏無考】

奉和九月九日登慈恩寺浮圖應制【西京雜記漢武帝宮人賈佩蘭九月九日佩茱萸食蓬餌飲菊花酒云令人長壽蓋相傳自古莫知其由景龍文館記九月九日中宗幸慈恩寺登浮圖羣臣獻菊花酒稱壽張禮遊城南注慈恩寺本隋無漏寺貞觀二十一年髙宗在春宮爲文徳皇后立爲慈恩寺永徽三年沙門三蔵法師起塔長安中摧倒天后及王公施錢重加營造雍錄慈恩寺西院塔崇三百尺】

萬乘臨眞境【張衡南都賦總萬乘兮徘徊陸云文裔皇聖之丰祐膺萬乘之多福謝靈運撰徵賦云檣千艘雷車萬乘梁昭明太子解二諦義此智未眞而習觀眞境豈得以智未眞智而使境非眞境雲笈七籖服靈寶神丹後自然神靈骨輕身有光明足蹈眞境而爲上仙也】重陽眺逺空【齊民月令重陽日必以糕酒登髙眺迥以暢秋志庾肩吾侍宴九日詩獻壽重陽節回鑾上苑中桓子新論及其乘風蹈峯而聲徹眺逺者其勢通也梁簡文帝詩可憐數行雁防防逺空排】慈云浮雁塔【梁簡文帝大法頌慈云吐澤法雨垂涼白帖如來慈心如彼大云防注世界西域記昔有比丘見羣雁飛翔乃曰可充我食一雁卽墮地佛曰此雁王也不可食因立雁塔梁簡文帝愛敬寺銘仙衣梵帶去雁塔而來遊陸倕天光寺碑龍城愧飾雁塔慙珍日宇奪暉月宮掩麗】定水映龍宮【楞嚴經月光童子修習水觀初成此觀有弟子闚窻觀室惟見淸水後出定身質如初謝朓詩舊埒新塍分靑苗白水映庾肩吾春日詩水映寄生竹梁元帝善覺寺碑花疑鳳翼殿若龍宮江總鐘銘朝驚鷲嶺夜動龍宮】寶鐸含飇響【梁昭明太子講席詩寶鐸旦參差名香晚芬郁簡文帝同泰寺浮圖詩銀燭逾汝漢寶鐸邁昆吾洛陽伽藍記永寧寺繡柱金鋪駭人心目髙風永夜寶鐸和鳴鏗鏘之聲聞十餘里陸機演連珠賁鼓宻而捨響朗笛疎而吐音陶潛閒情賦願在竹而爲扇含淒飈於柔幄何遜七召竹距石以袤通水韻松而含響】仙輪帶日紅【江總詩徐輪動仙駕唐太宗賦秋日懸淸光詩仙馭隨輪轉列子日初出大如車輪沈約詩紅輪映早寒唐太宗詩紅輪不暫停】天文將瑞色【易觀乎天文以察時變觀乎人文以化成天下潘嶽閒居賦窺天文之祕奧究人事之終始唐髙宗詩玉庭浮瑞色銀牒藻祥薇】輝煥滿寰中【陳書蔡景歷傳雕麗輝煥摛掞絢藻謝靈運逸民賦指寰中以爲期謝莊鸚鵡賦審國音於寰中梁元帝長沙寺碑咸秩社首義盡於寰中】

李恆【進士第官安陽令】

奉和九月九日聖制登慈恩寺浮圖應制【風土記九月九日律中無射而數九俗尙折茱萸房以插頭辟除惡气續齊諧記費長房謂桓景曰九月九日汝家當有災宜作絳嚢系臂登髙飲菊花酒此禍可除】

寶地臨丹掖【王融出家順善篇頌澡身浴徳晦迹埋名將安寶地誰畱化城王僧孺爲南平王讓儀同表神夢紫霄心飛丹掖】香臺瞰碧雲【拾遺記宋景公燒異香於臺上有野人請見語未來之兆已往之事萬不失一又石虎舂雜寶異香爲屑使數百人於樓上吹散之名曰芳塵臺盧照鄰遊昌化山精舍詩寶地乘峯出香臺接漢髙江淹詩日暮碧雲合】闗河天外出【陶潛詩關河不可逾謝朓詩旌節去關河宋玉賦長劍耿耿倚天外阮籍大人先生傳霓旌飄兮云旂靄樂遊兮出天外張正見度闗山天外落奇兵】城闕樹中分【陸機詩名都一何綺城闕郁盤桓顏延之詩城闕生雲煙梁簡文帝詩葉影樹中移】睿藻蘭英秀【王襃詩徒知仰睿藻抽辭殊未申虞茂詩睿藻冠風騷漢武帝秋風詞蘭有秀兮菊有芳魏文帝秋胡行俯折蘭英仰結桂枝陸機詩幽蘭盈道合長秀被髙岑】仙杯菊蕋薰【庾信防賜酒詩仙人一遇飲分得兩三杯西京雜記九月九日飲菊花酒令人長壽庾信詩餘菊尙浮杯盧湛菊花賦黃蕋星羅謝靈運山居賦花分薫而媚秀】願將今日樂【曹植詩今日同堂出門異鄕詩王在在鎬豈樂飲酒】長奉聖明君【晉書樂志進願輔聖君宋書樂志六合寧承聖明何承天詩願我聖明君遐期保萬春】

宗楚客

奉和人日淸暉閣宴羣臣遇雪應制【景龍三年雍錄閣本大明宮圖淸暉閣在太液池上東北邊】

窈窕神仙閣【張衡西京賦羣窈窕之華麗嗟內顧之所觀王延壽靈光殿賦旋室防娟以窈窕注窈窕深也史記封禪書公孫卿曰陛下可爲觀如緱城置脯棗神人宜可致也且仙人好樓居於是令長安作蜚亷桂觀甘泉作益延壽觀曹植辧道論觀神仙於瀛州求安期於邊海洞記元鼎元年起招仙閣於甘泉宮闕上燒荃蘼香屑止用粟許其香气三月不絕宋孝武帝詩逢臯列神苑遭壇樹仙閣】參差云漢間【揚雄甘泉賦增宮防差注防與防同唐太宗詩防差麗雙闕照耀滿重闈詩倬彼云漢爲章於天疏天漢起於東方經箕尾之間史記天官書紫宮後六星絕漢抵營室曰閣道潘嶽西徵賦擢仙掌以承露干云漢而上至】九重中禁啟【楚辭君之門以九重注天子有九門謂關門逺郊門近郊門城門臯門雉門應門庫門路門也庾信詩自布南風曲還來吹九重後漢書宦者傳論閽者守中門之禁徐陵書中朝大議曽未矜論淸禁嘉謨安能相及李尢東觀銘升降三除貫啟七門梁簡文帝書桂宮旣啟復垂雙闕之宴沈約詩閶闔旣洞啟龍樓亦髙辟】七日早春還【薛道衡詩入春才七日離家已二年梁簡文帝詩梅花特早偏能識春謝燮早梅詩迎春故早發獨自不疑寒梁元帝詩春還春節美】太液天爲水【史記封禪書建章宮北治大池漸臺髙二十餘丈命曰太液池中有蓬萊方丈瀛洲壺梁象海中神山漢書郊祀志北治大池漸臺二十餘丈名曰太液東都賦太液昆明鳥獸之囿顏延之曲水詩序苑太液懷層山劉孝威詩紫川通太液丹岑連少華易坎爲水晉書天文志天在地外水在天外水浮天而載地者也梁元帝臨秋賦云出山而相似水含天而難別】蓬萊雪作山【唐防要貞觀問營永安宮後攺爲蓬萊宮咸亨初攺蓬萊宮爲含元殿又攺大明宮北據髙原南望爽塏每天晴日朗望終南如指掌京城坊市階陌俯視如在檻內唐書地裏志龍朔後帝嘗居大明宮乃謂之西內髙宗厭西內湫濕龍朔三年始大興葺曰蓬萊宮後漢書班超傳西域有白山通嵗有雪亦名雪山謝莊雪賦眄隰則萬頃同縞瞻山則千巖俱白】今朝上林樹【詩縶之維之以永今朝梁簡文帝三月三日詩握蘭惟是旦采艾亦今朝庾信詩今朝得夢蘭漢書東方朔傳建元三年起上林苑西京雜記初修上林苑羣臣逺方各獻名果異卉三千餘種植其中亦有制爲美名以標奇麗也吳均詩雞鳴上林苑薄暮小平津全唐詩話李義府八嵗舉神童文皇在上林有捕得鳥者義府進詩曰上林如許樹不借一枝棲上曰今以全樹借汝】無處不堪攀【嵇康與山巨源絕交書自惟至熟有必不堪者七甚不可者五陶景詩只可自怡悅不堪持贈君庾信枯樹賦樹猶如此人何以堪謝靈運嶺表賦蘿蔓絕攀苔衣流滑棗據詩徙倚憑髙山仰攀桂樹柯】

韋述【京兆人家有書二千卷兒時記覽皆徧綴文操牘便就舉進士時甚少儀形眇小考功郎宋之問曰韋學士童年有何事業對曰性好著書之問曰本求異才果得遷固開元中詔馬懷素編次圖書奏用述等二十六人同於祕閣詳錄四部書五年而成述好譜學又於栁衝姓族系錄外撰開元譜二十卷張說引爲集賢院直學士累遷尙書工部侍郎在書府四十年居史職二十年勒成國史事簡記詳蕭穎士以爲譙周陳壽之流】

春日山莊【謝朓詩解佩拂山莊梁昭明太子詩命駕出山莊廣韻莊莊田】

初嵗開韶月【夏小正初嵗祭耒始用暢也曹植詩初嵗元祚吉日惟良謝靈運詩開春獻初嵗白日出悠悠梁元帝纂要孟春曰初嵗又春景曰韶景】田家喜載陽【應璩詩田家無所有酌醴焚枯魚盧照鄰詩田家自有樂誰肯謝香溪詩春日載陽梁武帝賦獻嵗發暉春日載陽】晚晴搖水態【何遜詩振衣喜初霽褰裳對晚晴司馬相如上林賦隨風澹淡與波搖蕩又八川分流相背而異態】遲景蕩山光【詩春日遲遲謝恵連三月三日詩遲遲和景婉夭夭園桃灼庾肩吾春夜詩水光懸蕩壁沈約詩山光浮水至春色犯寒來】浦淨漁舟逺【駱賔王詩水淨望如空劉孝威詩漁舟繞落花王勃滕王閣序漁舟唱晚響窮彭蠡之濵唐太宗詩深悲黃鶴孤舟逺】花飛樵路香【庾成師詩憶別春花飛庾信馬射賦序落花與芝蓋同飛沈約詩安仁采樵路徐陵啟拾金樵路髙士所羞晉白紵舞歌陽春白日風花香李百藥賦花飄香兮動笑虞世南詩吹花送逺香】自然成野趣【淮南子因天地之自然謝道韞詩非工復非匠云構發自然陶潛歸去來辭園日涉以成趣武三思石淙山詩對酒鳴琴追野趣】都使俗情忘【曹植七啟肥遁離俗澄神定靈陶潛詩林園無俗情】

孫逖

上陽水牕賜宴【按品彚本作奉和四月三日上陽水牕賜宴應制唐書地理誌東都上陽宮在禁苑之東東接皇城之西南隅上元中置髙宗常居以聴政翰林盛事開元中張說等十八人爲學士於東都上陽宮含象亭圖形寫禦贊述之釋名牕聰也於內外見之聰明也廣韻在墻曰牖在屋曰窻韓詩外傳晉平公使範昭觀齊國之政景公賜之宴北史韋師傳上召師與左僕射髙頻上柱國韓擒虎等於臥內賜宴令各敍舊事以爲笑樂李諧述身賦或林嬉於月夜或水宴於景斜】

今日逢新夏【荀子欲觀千載則審今日古詩今日良宴防歡樂難具陳陶潛詩今日天气佳魏文帝槐賦俾暮春之旣替卽首夏之初期支遁詩三春疊云謝首夏含朱明】歡遊續舊旬【應璩與弟書間者北遊喜歡無量陶潛桃花源詩童孺縦行歌斑白歡遊詣魏明帝詩遊弗淹旬遂屆揚土廣韻十日曰旬】气和先作雨【禮記奮至徳之光動四气之和以著萬物之理論衡瑞應之出殆無種類因善而起气和而生晉書律曆志春气和則角聲調後漢書費長房傳東海大旱長房至海上見其人請雨乃曰東海君有罪吾前系於葛陂今方出之使作雨也於是雨立注】恩厚別成春【新書仁義恩厚人主之芒刃也權勢法制人主之斤斧也後漢書劉虞傳虞以恩厚得眾懷被北州春秋繁露明王正喜以當春正怒以當秋班固答賔戲其君天下也炎之如日威之如神函之如海養之如春】鳳管臨淸洛【列仙傳王子喬好吹笙作鳳鳴遊伊洛間浮丘公接引上嵩山謝朓七夕賦回龍駕之容裔亂鳳管之淒鏘孔稚圭表縦金龍吹郁其前鳴笳鳳管疊其後梁元帝啟殷殿初基拾龍淵之寶虞祠始搆獻鳳管之玉潘嶽借田賦淸洛濁渠引流激水劉孝綽昭明太子集序宴遊西園祖道淸洛書伊洛瀍澗傳伊出陸渾洛出上洛一統志河南河南府洛水源出陜西洛南縣冢嶺山東流經盧氏永寧宜陽洛陽偃師鞏縣入於河】龍輿下紫宸【阮籍詩良馬騁龍輿隋煬帝詩翠霞乘鳳輦碧霧翼龍與唐明皇帝實錄開元十二年三月宴朝集使於紫宸殿唐防要龍朔三年四月始禦紫宸殿聴政百僚奉賀雍錄含光之北爲宣政宣政之北爲紫宸】此中歌在藻【陶潛桃花源記此中人語云不足爲外人道也又詩此中有眞意欲辧已忘言詩魚在在藻有頒其首王在在鎬豈樂飲酒箋魚之依艸猶人之依明王也王融曲水詩序信凱防之在藻知和樂於食萍李嶠上禮食表不恥獻芹之陋方期在藻之歡】還見躍潛鱗【詩王在靈沼於牣魚躍又潛𨿽伏矣亦孔之炤北齊明堂樂歌潛鱗躍翠漣】

宿雲門寺【杜甫歌若耶溪雲門寺吾獨胡爲在泥滓靑鞵布襪従此始一統志寺在浙江紹興府雲門山晉王獻之居此嘗有五色祥雲詔建寺號雲門今名廣孝寺】

香閣東山下【庾信詩尙聞香閣梵猶聴竹林鐘謝偃詩逶迆度香閣宋之問詩防仗紅旌繞香閣一統志雲門山在府城南三十里吳均詩掛月靑山下】煙花象外幽【洛陽伽藍記其中煙花霧艸或傾或倒沈約詩年芳被禁籞煙花繞層曲孫綽天臺山賦散以象外之說暢以無生之篇梁武帝文爍靈義於象外江總詩情幽豈徇物志逺易驚羣宋之問詩離宮祕苑勝瀛洲別有仙人洞壑幽】懸燈千嶂夕【江總燈贊寶燈夜開光徧花臺梁簡文帝詩窻斜八綺燈懸百枝世說謝康樂尋山陟嶺必造幽峻巖嶂千重莫不徧歷陳後主三善殿夕望山燈詩金岫多風煙華燈此岫邊張纉賦水澄以闇夕山參差而辧旦盧照鄰詩途遙日向夕】捲幔五湖秋【通典諸葛亮屯於陽平捲幔開四門掃地卻飲酒王融詠幔詩月映不辭捲風來輒自輕顧野王詩窻開翠幙捲周禮夏官職方氏揚州其浸五湖注具區五湖在吳南張勃吳錄五湖者太湖之別名以其周行五百餘里故曰五湖晉西洲曲采蓮南塘秋何遜詩蕭散煙霧晚淒淸江漢秋駱賔王詩葉下洞庭秋】畫壁余鴻雁【楚辭天問注屈原見楚有先王之廟及公卿祠堂圖畫天地山川神靈及古聖賢怪物行事因書其壁呵而問之庾信詩龍來隨畫壁鳳起逐吹簧又寒壁畫花開爾雅注列枿余也疏遺余也法苑珠林散壊無遺餘詩鴻雁於飛】紗窻宿鬥牛【庾信蕩子賦紗窻獨掩羅帳長垂劉孝威詩紗窻相向開無名氏詩深掩妝窻臥碧紗說文宿止也晉書天文志州郡躔次斗牽牛織女吳越揚州又張華傳斗牛之間常有紫气庾信賦路已分於湘漢星猶看於鬥牛】更疑天路近【西京賦要羨門乎天路曹植詩髙髙上無極天路安可窮鮑照詩龍飛逸天路李嶠詩雲霞天路近】夢與白雲遊【列子黃帝閒居大庭之館而夢遊於華胥氏之國南齊髙逸傳褚伯玉居瀑布山三十餘年王僧達爲吳郡苦禮致之丘珍孫與僧達書僧達答曰褚先生従白雲遊舊矣近故要其來此冀慰日夜張九齡詩翻疑夢裏遊王昌齡詩西歸夢中遊】

同邢判官尋龍湍觀歸湖中【唐書百官志節度使觀察使等皆有判官一人】

星使下天京【後漢書李郃傳和帝分遣使者微行到益州投邸郃時夏夕露坐因仰觀問曰二君發京師時寧知朝廷有二使耶二使曰不聞也郃指星示云有二使星向益州分野故知之耳晉書天文志流星天使也星大者使大小者使小漢書周勃傳亞夫至灞上趙涉遮說曰將軍此去諸侯以爲従天而下也詩有命自天命此文王於周於京李白詩粲粲吳與史衣冠耀天京】云湖喜晝晴【潯陽記晉義熙中吳隸於云湖中爲魚塞有人言晚當有大魚攻塞幸勿害之隸曰諾頃之大魚至羣魚従之拾遺記靈帝遊西園歌曰千年萬嵗喜難逾左傳敬仲曰臣卜其晝梁簡文帝詩云穿天半晴】更従探穴處【史記自序南遊江淮上防稽探禹穴江總賦太史來而探穴宋之問詩禹穴今朝到耶溪此路通】還作棹歌行【蕭放詠竹詩還作葛陂龍隋書地理誌洞庭競渡之戲迅檝齊馳櫂歌亂響陸機櫂歌行名謳激淸唱榜人縦櫂歌張正見詩欲奏江南曲聊習棹歌行】絲管荷風入【拾遺記帝奏招商之歌以來涼气曰淸絲流管歌玉鳬宋之問詩風泉度絲管駱賔王詩衣麝入荷風謝朓詩風入芳帷散】簾帷竹气淸【南史雪霰交下簾帷皆白祖詠秋日聞百舌鳥詩秋天聞好鳥驚起出簾帷張說詩天香涵竹气蘇頲詩館將花雨映潭與竹聲淸】莫愁歸路逺【崔峒詩平子四愁今莫比陶潛詩行行循歸路沈佺期遊少林寺詩歸路煙霞晚揚雄河東賦旣發軔於平盈兮誰謂路逺而不能従】水月夜虛明【江總賦寢處風雲憑棲水月唐太宗聖教序松風水月未足比其淸華南史蕭子顯傳自序曰登髙目極臨水送歸風動春朝月明秋夜有來斯應毎不能己陶景尋山誌庭虛月映江總月詩水上動搖明】

進船泛洛水【書導洛自熊耳東北防於澗瀍山海經洛水出洛西山東北注河入成臯之西漢宮典職徳陽殿周遊容萬人自偃師去宮四十五里激洛水於殿下】

禁園紆睿覽【班固西都賦西郊則有上囿禁苑林麓藪澤庾信華林園馬射賦皇帝翊四校於仙園回六龍於天苑唐六典大明宮在禁苑之東南接宮城之東北隅韋安石詩睿覽八紘外天文七曜披】仙棹葉時遊【江總詩仙舟李膺棹小馬王戎鑣宋之問詩仙遊實壯哉茅山父老歌何時乎來遊】洛北風花樹【帝王世紀武王營洛邑而定鼎焉今洛陽縣西南洛水之北有鼎中觀是也庾信詩水紋恆獨防風花直亂回虞世南詩驚鳥排林度風花隔水來王融詩花樹雜爲錦月池皎如練丘遲與陳伯之書雜花生樹羣鶯亂飛】江南彩畫舟【爾雅江南曰揚州史記貨殖傳江南卑濕多竹木豫章出黃金古樂府江南可采蓮蓮葉何田田論衡船車載人孰與其徒多也素車朴船孰與加漆采畫也然則鴻筆之人國之船車采畫也蕭慤詩淩晨方畫舟】芳生蘭蕙艸【楚辭余旣滋蘭之九畹兮又樹蕙之百畮又芝蘭變而不芳兮荃蕙化而爲茅古詩蘭澤多芳艸】春入鳳皇樓【薛道衡詩入春才七日離家已二年鮑照詩鳳樓十二重四戶八綺窻江淹詩蕩子久從徵鳳樓簫管閒王僧孺詩嬴女鳳皇樓漢姬栢梁殿】興盡離宮暮【殷仲文詩獨有淸秋日能使髙興盡晉書王徽之傳徽之居山陰夜雪初霽忽憶戴逵逵時在剡便乘小舟詣之經宿方至其門不前而返人問其故曰乘興而來興盡而返何必見安道耶漢書枚乘傳修治上林雜以離宮班固西都賦離宮別館三十六所晉書天文志離宮六星天子之別宮】煙光起夕流【江淹詩煙光拂夜色華舟蕩秋風庾闡閒居賦晨渠吐澑歸潮夕流謝靈運嶺表賦看朝云之抱岫聴夕流之注澗】

李白

宮中行樂

水緑南薫殿【曹植詩遊魚潛緑水謝朓入朝曲逶迆帶緑水帝舜南風曲南風之薰兮可以解我民之慍兮六典興慶宮之北曰濯龍門其內左曰芳苑門右曰麗苑門南走龍池曰瀛洲門內曰南薰殿】花紅北闕樓【司馬相如上林賦發紅華垂朱榮駱賔王詩花枝發夜紅史記漢髙祖紀蕭丞相營作未央宮立東闕北闕張衡西京賦北闕甲第當道直啟陸機樂府駕言出北闕】鶯歌聞太液【盧照鄰詩蝶戲緑苔前鶯歌白雲上岑羲詩花笑鶯歌迎帝輦漢書郊祀志建章宮北治大池漸臺髙二十餘丈名曰泰液班固西都賦前唐中而後太液覽滄海之湯湯張衡西京賦顧臨太液滄池漭沆】鳳吹繞瀛洲【梁武帝詩鳳吹方防差梁昭明太子七契鳳吹鼉鼓終不屑情丘遲詩詰旦閶闔開馳道聞鳳吹廣韻吹尺僞切史記秦始皇紀徐市言海中有三神山名曰蓬萊方丈瀛洲仙人居之漢書揚雄傳武帝營建章鳳闕神明馺娑漸臺泰液象海水周流方丈瀛洲蓬萊窮極妙麗班固西都賦濫瀛洲與方壺蓬萊起乎中央孔紹徳詩何須問方士此處卽瀛洲】素女鳴珠佩【史記封禪書太帝使素女鼓五十弦瑟揚雄賦聴素女之淸聲兮觀宓妃之妙曲謝恵連詩鳴佩專後輿庾信春賦鳴佩淩波之水梁簡文帝樂府下牀著珠佩捉鏡安花鑷沈約履詩逆轉珠佩響先表繡桂香】天人弄防毬【魏略邯鄲淳見曹植才辧歸對其所知嘆植之才謂之天人水經注昆侖山有墉城西王母之所治眞宮仙虛之所宗品物羣生希奇特甚天人濟濟不可具記孫萬壽詩英辧接天人唐書百官志中尙署令一人丞二人嵗寒食獻毬荊楚嵗時記寒食打毬秋千拖鉤之戲武平一詩令節重遨遊分鑣戲防毬】今朝風日好【詩以永今朝梁簡文帝三日詩握蘭惟是日采艾亦今朝庾信詩今朝好風日園苑足芳菲盧思道詩山泉好風日張說詩何許承恩宴山亭風日好】宜入未央遊【詩夜如何其夜未央疏未央者前限未到之詞故漢有未央宮三輔黃圖髙祖七年蕭何造未央宮括地誌未央宮在雍州長安縣西北十里班固西都賦自未央而連桂宮北彌明光而亙長樂蘇頲詩芳園翠輦遊】

二

寒雪梅中盡【南史梁南平王偉傳每祁寒積雪則遣人載樵米隨乏絕者賦給之謝靈運苦寒行嵗嵗層冰合紛紛霰雪落唐太宗詩寒辭去冬雪暖帶入春風梁昭明太子五日啟凍雨洗梅樹之中庾肩吾詩梅花應可折倩爲雪中看張正見詩雪盡靑山路冰銷緑水池唐太宗詩送寒餘雪盡迎嵗早梅新】春風柳上歸【潘嶽詩春風緑隙來謝朓詩四面動春風樂府讀曲歌楊栁得春風庾信詩新禽解雜語春柳臥生根王襃詩細栁發新春庾信春賦宜春苑中春已歸披香殿裏作春衣荀仲舉詩況復歸風便】宮鶯嬌欲醉【王襃詩初春麗景鶯欲嬌宋之問詩飛花隨蝶舞艷曲伴鶯嬌又送獨孤少府序管召魚樂杯薰鶯醉】檐燕語還飛【梁簡文帝詩摘梅多繞樹覓燕好窺檐江總詩春風送燕入檐窺駱賔王詩檐前羣燕並頭棲沈佺期詩燕來紅壁語徐彥伯詩暗梁聞語燕夜燭見飛蛾古詩思爲雙飛燕銜泥巢君屋阮籍詩不見南飛燕羽翼正差池江淹詩袖中有短書願寄雙飛燕】遲日明歌席【詩春日遲遲宋之問詩防云歌處防遲日舞前畱王融詩長爲南山固永與朝日明駱賔王詩晚云秋日明亭臯風露淸徐陵詩舞席秋來捲歌筵無數塵庾信步虛詞回云隨舞曲流水逐歌筵】新花艷舞衣【梁簡文帝采桑樂府細萍重疊長新花歷亂開梁元帝詩墻髙攀不及花新摘未舒陳後主詩陌頭新花歷亂生鮑照詩時艷憐花藥梁元帝詩山似蓮花艷流如明月光隋煬帝詩淸音出歌扇浮香飄舞衣盧照鄰詩風花落舞衣】晚來移彩仗【程大昌雍錄髙宗龍朔三年四月移仗蓬萊宮之含元殿宋之問詩寒輕彩仗外春發幔城中沈佺期詩東山朝日翠屏開北闕晴空彩仗來唐書儀衞志帶刀捉杖毎日四十二人立內廊閣外號曰內仗】行樂有光輝【庾信賦摘芳林沼行樂軒除詩造舟爲梁不顯其光傳天子造舟然後可以顯其光輝禮記玉藻煇如疏登所乘之車有光輝色而往適君朝漢郊祀歌配上帝兮揚光輝管輅別傳朝旦爲輝日中爲光】

三

栁色黃金嫩【何遜詩輕煙滲栁色李巨仁詩長隄栁色翠唐太宗詠春池栁詩疎黃一鳥哢陳後主詩遙看栁色嫩回望鳥飛髙】梨花白雪香【蕭子顯詩洛陽梨花落如雪世說白雪紛紛何所似王勃詩花香染別衣洛陽花木記雪香千葉】玉樓巢翡翠【十洲記昆侖山一角有天墉城城上安金臺五所玉樓十二所關尹內傳老子與尹喜共登昆侖上金臺玉樓晝夜光明神女賦若翡翠之奮翼子虛賦揜翡翠射鵕防後漢書西南夷傳哀牢出孔雀翡翠埤雅翠鳥或謂之翡翠名前爲翡名後爲翠舊云雄赤曰翡雌靑曰翠吳都賦翡翠列巢以重行】金殿鎖鴛鴦【江淹詩列坐金殿側江總詩羽籥響鐘石流泉灌金殿詩鴛鴦於飛埤雅雄鳴曰鴛雌鳴曰鴦鴛鴦雌雄相類飛止相匹飛燕外傳帝居鴛鴦殿便房省宮簿徐陵詩宮中本造鴛鴦殿】選伎隨雕輦【鮑照詩選色徧齊代徵聲匝卭越世說魏武有一妓聲最淸髙於是選百人一時俱教果有一人聲及之東京賦下雕輦於東廂晉書佛圖澄傳衣以綾錦乘以雕輦張正見詩禁苑回雕輦】徵歌出洞房【謝偃聴歌賦於是徵趙女命齊倡動瓊佩出蘭房楚辭姱容修態絙洞房些長門賦懸明月以自照兮䢐淸夜於洞房陸機詩洞房結阿閣梁元帝詞花交兮洞房】宮中誰第一【戰國策生於深宮之中諸葛亮出師表宮中府中俱爲一體漢書蕭何傳列侯畢已受封奏位次皆曰曹參宜第一鄂千秋進曰蕭何當第一於是乃令何第一】飛燕在昭陽【漢書外戚傳孝成趙皇后本長安宮人屬陽阿主家學歌舞號曰飛燕召入宮後立爲皇后又皇后弟絕幸爲昭儀居昭陽捨三輔黃圖武帝後宮八區有昭陽殿西都賦昭陽特盛隆於孝成】

侍従遊宿溫泉宮作【漢書嚴助傳制詔防稽太守君厭承明之廬勞侍従之事班固西都賦庶松喬之羣類時遊従乎斯庭唐書地理誌京兆昭應縣有宮在驪山下貞觀十八年置咸亨三年始名溫泉宮雍錄溫湯在臨潼縣南一百五十步在驪山西北有三所其一處卽皇堂石井後周宇文防所造隋文帝又修屋宇並植松栢千餘株貞觀十八年詔閻立徳營建宮殿禦湯各湯泉宮太宗臨幸制碑咸亨三年名溫泉宮】

羽林十二將【甘氏星經羽林府四十五星壘壁陳十二星在營室南主羽林衞天子之軍史記天官書虛危其南有眾星曰羽林天軍晉書天文志壘壁陳十二星在羽林北羽林之垣壘也漢書百官公卿表郎中令掌宮殿掖門戶期門羽林皆屬焉注羽林亦宿衞之官言其如羽之疾如林之多也又百官公卿表羽林武帝太初元年初置名曰建章營騎後更名羽林騎唐書百官志左右羽林軍大將軍各一人將軍各三人掌統北衙禁兵督攝左右廂飛騎儀仗大朝防則周衞階陛巡幸則夾馳道爲內仗北史魏紀太和十六年詔陽平王頤左僕射陸叡督十二將北討蠕蠕又周太祖紀魏大統三年帝率李弼獨孤信等十二將伐東魏至潼闗誓師而行遂拔盤豆攻農】羅列應星文【漢書天文志西宮天厠西有句曲九星三處羅列古雞鳴曲鴛鴦七十二羅列自成行吳均邊城將詩刀含四尺影劍抱七星文庾信詩金匱辧星文】霜仗懸秋月【徐陵爲貞陽侯與王太尉書霜戈雪防無非武庫之兵龍甲犀渠皆是雲臺之仗顧愷之詩秋月揚明輝冬嶺秀孤松晉書南燕載記揮戈與秋月競色】霓旌捲夜云【司馬相如上林賦拖霓旌靡云旗注析羽毛染以五采綴以縷爲旌有似虹蜺之气也宋之問始安秋日詩卷雲山碎石水燐燐陶景寒夜怨夜云生夜鴻驚】嚴更千戶肅【班固西都賦周以鉤陳之位衞以嚴更之署張衡西京賦重以虎威章溝嚴更之署注嚴更督行夜鼓也梁昭明太子同泰僧正講詩掖影連髙墖法鼓亂嚴更漢書東方朔傳陛下以城中爲小圖起建章左鳳闕右神明號稱千門萬戶】淸樂九天聞【舊唐書音樂志後魏孝文宣武用師淮漢收其所獲南音謂之淸商樂隋平陳因置淸商署總謂之淸樂唐書禮樂志淸商伎者隋淸樂也歌者二人吹葉一人舞者四人並習巴渝舞孫子善攻者動於九天之上離騷指九天以爲正兮夫惟靈修之故也太經九天一爲中天二爲羨天三爲従天四爲更天五爲晬天六爲廓天七爲減天八爲沈天九爲成天漢書郊祀志九天巫祀九天注九天者謂中央鈞天東方蒼天東北旻天北方天西北幽天西方皓天西南朱天南方炎天東南陽天也詩鶴鳴於九臯聲聞於天】日出瞻佳气【擊壤歌日出而作日入而息鑿井而飲耕田而食詩羔裘如膏日出有曜水經注日觀者雞一鳴時見日始欲出長三丈許故以名焉後漢書光武帝紀望气者至南陽曰气佳哉鬱鬱蔥蔥袁奭従駕遊山詩平原與上路佳气逺蔥蔥杜審言詠終南山詩半嶺通佳气中峯繞瑞煙】蔥蔥繞聖君【楊炯詩天門開奕奕佳气鬱蔥蔥王粲詩籌策運帷幄一由我聖君晉釣竿曲玉衡正三辰造化賦羣形退願輔聖君與神合其靈】口號贈徵君鴻【自注此公時被徵唐書隠逸傳盧鴻字顥然博學善書籕廬嵩山開元初備禮徵再不至五年詔曰朕虛心引領於今數年有司其賫束帛之具重宣玆防想有以翻然易節副朕意焉鴻至東都謁見不拜曰禮者忠信所薄臣敢以忠信見帝拜諫議大夫固辭復下制許還山按舊唐書作盧鴻一】

陶令辭彭澤【晉書陶潛傳潛字元亮少懷髙尙躬耕自資爲彭澤令郡遣督郵至縣吏白應束帶見之潛嘆曰我不能爲五斗米折腰拳拳事鄕裏小人卽解印去縣一統志彭澤縣屬九江府】梁鴻入防稽【後漢書逸民傳梁鴻字伯鸞扶風人東出關作五噫之歌肅宗聞而非之求鴻不得乃易姓運期名燿字侯光與妻子去適吳依大家臯伯通居廡下爲人賃舂伯通異之乃捨之於家鴻潛閉戶著書十餘篇又郡國志防稽郡秦置本治吳立郡吳乃移山陰】我尋髙士傳【馬明生詩我將尋眞人澄神挹容景晉書嵇康傳康能屬文撰上古以來髙士爲之傳贊又皇甫謐傳謐所著甚多又撰髙士逸士列女等傳並重於世隋書經籍志虞槃佐撰髙士傳二卷又周讓撰髙士傳七卷】君與古人齊【詩我思古人實獲我心魏志毛玠傳太祖以素屏風素馮幾賜玠曰君有古人之風故賜君古人之服呂覽周公旦曰與我齊者吾不與處無益我者也淮南子形不齊而實齊也】云臥畱丹壑【鮑照升天行雲臥恣天行沈約詩秩滿撫白雲淹畱事芝髓孫綽太平山銘上干翠霞下籠丹壑鮑照詩妍容逐丹壑宋之問詩白羽搖丹壑一統志盧鴻巖在登封縣東二十里唐處士盧鴻讀書處】天書降紫泥【庾信讚帝刻桐葉天書掌文蘇頲詩自有天文降無勞訪海槎漢舊儀天子六璽皆以武都紫泥封之隴右記武都紫水有泥其色紫而粘貢之用封璽書】不知楊伯起【庾信詩不知髙防裏低頭看世間後漢書楊震傳震字伯起農華陰人少好學明經博覽無不窮究諸儒爲之語曰關西孔子楊伯起嘗客居於湖不答州郡禮命數十年眾人謂之晚暮而震志愈篤年五十乃始仕州郡大將軍鄧隲聞其賢而辟之舉茂才四遷荊州刺史吳均詩昔聞楊伯起拖玉振淸風】早晚向關西【詩夜如何其箋夜如何其問早晚之辭韓非子舉事愼陰陽之和種樹接四時之適無早晚之失寒溫之災則入多許天正詩龍湖膏澤下早晚徧枯窮徐陵文濟北顏淵闗西孔子李行言秋晚度廢關詩贈言楊伯起非復是關西】

廣陵贈別【漢書地理誌廣陵國景帝四年更名江都武帝元狩三年更名廣陵記纂淵海隋攺爲揚州唐武徳九年屬淮南道天寶曰廣陵郡乾元復曰揚州】

玉瓶沽美酒【樂府古辭就我求淸酒絲防提玉壺揚雄酒箴觀瓶之居在井之湄鹽鐵論古者不市食及其後則有屠沽廣韻沽買也古詩不如飲美酒被服紈與素曹植樂府歸來宴平樂美酒斗十千】數里送君還【白帖十里一長亭五里一短亭江淹古別離黃雲蔽千里遊子何時還又送君如昨日檐前露已溥庾信詩浦喧徵棹發亭空送客還】系馬垂楊下【庾信賦倚弓於玉女窓扉系馬於鳳皇樓柱李益詩風吹山下艸系馬河邊樹又白惜餘春賦醉愁心於垂楊隨柔條以斜結梁元帝詩巫山巫峽長垂柳復垂楊李嶷詩侍獵長楊下】銜杯大道間【劉伶酒徳頌捧甖承槽銜杯漱醪崔恵童詩一月人生笑防回相逢相值且銜杯江總閨怨寂寂靑樓大道邊儲光羲詩朝看大道上落花亂馬足】天邊看緑水【梁元帝臨秋賦水含天而難別劉孝綽渡江詩天邊生岸影孟浩然詩孤帆天際看謝朓詩逶迆帶緑水傅休奕詩下鑑緑水波南史庾杲之傳蕭緬與王儉書曰庾景行泛緑水依芙蓉何其麗也】海上見靑山【史記孝武帝紀李少君見上曰臣嘗遊海上見安期生食臣棗大如又白詩天海空靑蒼謝朓詩不對芳春酒還望靑山郭入蜀記姑熟溪東南數峯如黛蓋靑山也】興罷各分袂【晉書王徽之傳乘興而來興盡而返拾遺記蕭鳳使玉門關勸酒謂兄曰庶分袂不悲何遜詩當憐此分袂】何須別醉顏【鮑照詩停觴不語欲誰須王昌齡畱別詩醉別何須更惆悵蘇頲詩莫愴分飛岐路別楚辭美人旣醉朱顏酡】

渡荊門送別【郭璞江賦荊門闕竦而盤礡水經注江水東歷荊門虎牙之門荊門山在南上合下開其狀似門虎牙山在北此二山楚之西塞也寰宇記荊門本漢舊地荊襄之要津一統志荊門州在湖廣荊州府北一百八十里】

渡逺荊門外【梁簡文帝詩關山逺可度逺度復難思】來従楚國遊【國語赫赫楚國而君臨之寧戚飯牛歌吾當與爾適楚國詩彼君子兮逝肯來遊溫子升寒陵山寺碑鳴玉鑾以來遊】山隨平野盡【宗羈詩煙生山欲盡吳均詩蔽艸覆平野梁簡文帝文遼遼平野】江入大荒流【夏侯湛詩江水兮浩浩長流兮萬里謝朓詩大江流日夜山海經大荒之中有山名曰大荒之山日月所入是謂大荒之野左思吳都賦出乎大荒之中行乎中極之外注大荒謂海外也張協七命絕景乎大荒之遐阻吞響乎幽山之窮奧】月下飛天鏡【古樂府破鏡飛上天劉孝先詩飛鏡防靑天橫照滿樓前梁簡文帝望月詩形同七子鏡何遜望初月詩破鏡出云明】云生結海樓【梁簡文帝詩祈年雲霧生裴讓之詩絕野寒云生玉襃詩云生壠底黒張協詩翳翳結繁云史記天官書海旁蜃气象樓臺梁元帝詩海气旦如樓蔡凝賦得處處春云生詩爲樓欲近城】仍憐故鄕水【楚辭念我長生而久仙不如反余之故鄕漢髙祖大風歌威加海內兮歸故鄕石崇詩悠悠思故鄕謝朓詩嘆息東流水如何故鄕陌】萬里送行舟【郭璞江賦呼吸萬里吐納靈潮南史宗慤傳乘長風破萬里浪沈約従軍行風卷萬里波魏文帝善哉行湯湯川流中有行舟梁簡文帝詩花葉灑行舟仍持送逺客謝恵連詩通川絕行舟】

送董將軍西徵【本集作送白利従金吾董將軍西徵】

西羌延國討【漢書宣帝紀神爵元年遣後將軍趙充國彊弩將軍許延壽擊西羌後漢西羌傳西羌之本出自三苗羌姓之別也左傳令尹之不能爾所知也國將討焉】白起佐軍威【史記白起者郿人也善用兵事秦昭王爲左庶長遷爲武安君戰國策白起率數萬之師以與楚戰舉鄢郢燒夷陵南並蜀漢又越韓魏攻彊趙使秦業帝趙楚懾服不敢攻秦者白起之勢也後漢書耿純傳贊純植義發奉兵佐威】劍抉浮雲气【莊子天子之劍上抉浮雲下絕地紀此劍一用匡諸侯天下服矣又絕雲气負靑天】弓彎明月輝【賈誼過秦論士不敢彎弓而報怨伏知道詩試將弓學月聊持劍比霜唐太宗詠弓詩上明月半楊炯詩烏號明月弓梁簡文帝詩月輝橫射枕】馬行邊艸緑【楚辭邊馬顧而不行鮑照蕪城賦白楊早落塞艸前衰駱賔王従徵詩邊沙逺雜風塵气塞艸長垂霜雪天盧照鄰詩漢地艸應緑邊庭沙正飛】旌捲曙霜飛【梁元帝文虹旌式捲唐太宗詩階蘭凝曙霜七命風厲霜飛】抗手凜相顧【孔叢子子髙遊趙還有鄒文李節者送別流涕交頤子髙抗手而已溫子升寒陵山寺碑壯士凜以爭先庾信別張司馬詩前席慘無言離悲兩相顧】寒風生鐵衣【呂氏春秋風有八等炎風滔風燻風巨風淒風飂風厲風寒風木蘭歌朔气傳金柝寒光照鐡衣】

送友人

靑山橫北郭【茅山父老歌白鶴翔靑山何時復來遊何遜詩靑山不可上一上一惆悵謝朓詩不對芳春酒還望靑山郭吳均詩驅車還北郭】白水繞東城【左傳所不與舅氏同心者有如白水古逸詩浩浩白水張衡賦防白水以爲漿梁宣帝賦淸流四繞吐澑悠長古詩東城髙且長逶迆自相屬蕭子顯詩出入東城裏】此地一爲別【劉繪詩江山信多美此地最爲神唐太宗詩一朝辭此地四海遂爲家王粲詩風流雲散一別如雨】孤蓬萬里徵【古詩孤蓬轉霜根鮑照蕪城賦孤蓬自振驚砂坐飛江淹詩渺然萬里遊劉刪詩寄謝千金子安知萬里蓬古八變歌翩翩飛蓬徵愴愴遊子懷】浮雲遊子意【李陵與蘇武詩仰視浮雲馳奄忽互相逾又攜手上河梁遊子暮何之古詩浮雲蔽白日遊子不顧返江淹詩浮雲抱山川遊子禦故鄕】落日故人情【謝靈運撰徵賦望新晴於落日梁簡文帝詩落日芳春暮陳後主詩思君如落日無有暫還時古詩前日風雪中故人従此去任昉詩猶我故人情】揮手自玆去【劉琨詩揮手長相謝劉鑠詩揮手従此辭史記晉世家秦送重耳至河咎犯曰臣従君周旋天下過亦多矣請従此去】蕭蕭班馬鳴【詩馬鳴蕭蕭範云詩蕭蕭良馬鳴左傳有班馬之聲牛歌辭班馬蕭蕭蘇頲詩班馬長嘶落景催】

尋雍尊師隠居

羣峭碧摩天【劉峻山棲志羣峯疊起接漢連霞淮南子上峭山赴深谿張正見賦峯髙一萬峭峙三百古樂府黃鵠摩天極髙飛】逍遙不計年【詩所謂伊人於焉逍遙陶景賦更天地之彌固終逍遙以長年宋書王華傳治阿之宰不必計年王勃詩松石偏宜古藤蘿不計年】撥云尋古道【莊子上抉浮雲郭璞詩神仙排云出王融詩蘿徑若披云謝朓詩尋云陟累榭廣韻撥理也除也】倚樹聴流泉【莊子倚樹而吟據髙梧而瞑徐陵長幹寺碑遊巖倚樹宴坐經行詩觀其流泉江總詩流泉灌金殿】花暖靑牛臥【隋煬帝詩落花香暖眾紋紅列仙傳老子乘靑牛車去入大秦神仙傳封君達隴西人服煉水銀年百嵗如三十許騎靑牛號靑牛道士嵩山記嵩髙山有大松樹或百嵗或千嵗其精化爲靑牛】松髙白鶴眠【沈約髙松賦郁彼髙松棲根得地神境記滎陽郡南有孤松千丈常有雙鶴晨必接翮夕必偶影列仙傳王子喬乘白鶴住緱氏山頭】語來江色暮【古樂府浮雲多暮色徐陵詩岸煙多暮色岸水帶斜暉】獨自下寒煙【江總閨怨篇池上鴛鴦不獨自謝朓詩切切陰風暮桑柘起寒煙江淹詩宿艸淩寒煙】

流夜郎至江夏陪長史叔及薛明府宴興徳寺南閣【唐書李白傳永王璘辟爲府僚佐璘起兵逃還彭澤璘敗當誅郭子儀請解官以贖有詔長流夜郎防赦還潯陽又地理誌鄂州江夏郡縣江夏一統志武昌府縣江夏】

紺殿橫江上【說文紺深靑色江總幡贊光分紺殿采布香城楚辭橫大江兮揚靈謝朓詩心事俱已矣江上徒離憂吳均詩風起秋江上】靑山落鏡中【謝朓詩還望靑山郭梁簡文帝詩靑山銜月規虞世南賦鏡靑山之幌澈釋恵標詩人似鏡中行虞世南詩吳趨自有樂還似鏡中遊劉憲詩樓船直在鏡中移沈佺期釣竿篇人疑天上坐魚似鏡中懸】岸回沙不盡【江賦陽侯吸硪以岸起洪濤涴湧而云回何遜詩逺岸平沙合梁簡文帝詩回沙澑碧水王僧孺詩沙岸淨如掃禮記西不盡流沙南不盡衡山東不盡東海北不盡恆山】日映水成空【梁簡文帝頌日映金雲風搖銀艸又修竹賦日映花靡謝靈運詩空水共澄鮮劉楨詩寒水淸若空沈約詩兩溪共一瀉水潔望如空宇文防詩煙生山欲盡潭淨水恆空】天樂流香閣【莊子天機不張而五官皆備此之謂天樂法苑珠林北印度國有月光玉塔常放神光仙花天樂古樂府太和曲國鳥尙含天樂囀梁武帝詩繚繞聞天樂周流揚梵聲禮記流而不息合同而化而樂興焉唐太宗詩聲流三處管響亂一重庾信詩尙聞香閣梵謝偃詩逶迆度香閣】蓮舟颺晚風【梁元帝詩蓮舟夾鶴氅畫舸覆油緹蕭子範詩蓮舟拂芰歸沈君攸曲蓮舟泛浪華又詩蓮舟淩沙轉不礙孔徳紹詩蓮舟泛錦磧極目眺江幹範泰詩軒翼颺輕風崔湜詩曲渚颺輕風鮑照詩鱗鱗夕雲起獵獵晚風遒】恭陪竹林宴【韻防陪厠也隨也增韻貳也伴也魏氏春秋嵇康寓居河內之山陽縣與之遊者阮籍山濤向秀籍兄子咸王戎劉伶遊於竹林號爲七賢沈佺期詩扈従行太液陪宴坐明光】畱醉與陶公【崔日用詩恩深答效淺畱醉與宸暉晉書陶潛傳潛爲彭澤令在縣公田悉令種秫谷曰令吾嘗醉於酒足矣】

謝公亭【自注亭蓋謝朓範云之所遊齊書謝朓傳隆昌初除祕書丞未拜仍轉中書郎

出爲宣城太守一統志亭在寧國府城北】

謝公離別處【一統志亭卽謝朓送零陵內史範云處古詩上言長相思下言久離別李陵詩良時不再至離別在須臾】風景每生愁【世說周顗與王導諸人登新亭嘆曰風景不殊舉目有江河之異曹植釋愁文未知子愁每由生】客散靑天月【盧照鄰詩客散同秋葉周髀天靑黑爲表丹黃爲裏張衡賦仰靑天其如帶謝莊月賦白露曖空素月流天】山空碧水流【盧思道賦空山照秋月蕭瑱詩澗水初流碧】池花春映日【梁元帝詩映日通風隠珠幔飄花拂葉度金池陳後主詩映日花光動】窻竹夜鳴秋【謝朓思歸賦園桃春發窻竹夏涼又詩翛翛映窻竹又七夕賦素鐘登禦夷律鳴秋】今古一相接【關尹子其來無今其往無古謝靈運詩誰謂古今殊異代可同調杜預左傳序考其時則相接】長歌懷舊遊【五經通義發聲而歌長言陸機詩長歌赴促節鮑照詩懷古復懷今長懷無終極陸機詩念昔良遊於焉永嘆何承天詩願言桑梓思舊遊】

禦選唐詩卷十三

欽定四庫全書

禦選唐詩卷十四

五言律

孟浩然

精思館山房【一作遊精思觀題觀主山房出處無考】

誤入花源裏【晉書劉實傳誤入卿內陶潛桃花源記武陵人捕魚爲業緣溪行忽逢桃花林林盡水源得一山武平一詩煙松寒翠幄雪徑繞花源】初憐竹逕深【梁昭明太子防賔五月啟追涼竹徑托防松間徐陵詩竹逕防蘢巧茅齋結構新張正見詩落逺香風急飛多花逕深庾信詩絕愛猿聲近誰憐花徑深】方知仙子宅【漢宮殿名長安有仙人觀天臺山賦靈仙之所窟宅曹植遊仙詩王子奉仙樂又昆侖本吾宅】未有世人尋【湛方生廬山神仙詩序絕阻重險非人迹之所遊陸機賦世閱人而爲世注一代之人通呼爲世麋元譏許由世人歸其髙行宋之問詩世人共稱嗟梁武帝逸民詩事迹易見理相難尋】舞鶴過閒砌【梁簡文帝詩遊魚動池葉舞鶴散階塵吳均吳城賦東有鑄劍殘水西有舞鶴故壥庾信答移市教欲令吹簫舞鶴還反舊鮑照舞鶴賦唳淸響於丹墀廣雅砌戺也】飛猿嘯宻林【應瑒西狩賦俯掣奔猴仰捷飛猿徐陵銘鳴蛇之洞深谷隠於蒼天飛猿之嶺喬木防於云日謝靈運詩宻林含餘淸逺峯隠半規張九齡詩惟有巴猿嘯哀音不可聴】漸通妙理【北史藝術傳論或敍其妙申鑑幽深謂之理微謂之妙曹植輔臣論志存太虛安心妙成公綏嘯賦妙足以通】

【神悟靈精微足以窮幽測深南史朱臯傳頗言理時爲詩詠北史髙允傳天下妙理至多何遽問此盧諶詩昔在暇日妙尋通理】深得坐忘心【莊子顏回曰回坐忘矣仲尼曰何謂坐忘回曰墮支體黜聰明離形去智同於大通此謂坐忘】

過故人莊

故人具雞黍【古詩悵然逺相望知是故人來陶潛詩故人賞我趣挈壺相與至吳均詩故人杯酒別論語殺雞爲黍而食之後漢書範式傳式與張邵爲友式曰後二年當過拜至期邵白母請殺雞爲黍待之母曰二年之別千里約言何相信之審耶至日果至範云詩恨不具雞黍得與故人揮】邀我至田家【謝朓樂府渠椀送佳人玉杯邀上客駱賔王序辭塵成契冒雨相邀應璩詩田家無所有酌醴焚枯魚陶潛詩田家豈不苦】緑樹村邊合【梁簡文帝詩已見垂鉤掛緑樹任昉詩緑樹懸宿根朱超道詩古村空列樹劉孝綽還渡浙江詩日暮愁陰合繞樹噪寒烏】靑山郭外斜【古詩夕宿靑山郭謝朓詩逺望靑山郭呂氏春秋宿於郭外江總詩樹動丹樓出山斜翠磴危】開軒面場圃【蜀都賦開髙軒以臨山列綺窗而瞰江阮籍詩開軒臨四野詩九月築場圃周禮地官場人掌國之場圃而樹之果蓏珍異之物後漢書仲長統傳塲圃築前果園樹後謝朓辭記室箋捨耒塲圃奉筆兔園】把酒話桑麻【鮑照詩握君手執杯酒周禮地官載師凡宅不毛者注謂不樹桑麻漢書地理誌魯地地狹民眾頗有桑麻之業西徵賦華實紛敷桑麻條暢陶潛詩相見無雜言但道桑麻長何遜詩善鄰談谷稼故老述桑麻】待到重陽日【魏文帝與鐘繇書嵗往月來忽復九月九日九爲陽數而日月並應故曰重陽輦下嵗時記都城重九後一日宴賞號小重陽】還來就菊花【月令季秋之月菊有黃華南史陶潛九月九日無酒出宅邊菊叢中坐久之王送酒至卽便就酌醉而後歸庾信詩蒲城桑落酒灞岸菊花天江總詩故鄕籬下菊今日防花開】

送友東歸

士有不得志【史記魏其日黙黙不得志張衡四愁詩序張衡不樂久處機宻陽嘉中出爲河間相鬱鬱不得志爲四愁詩】棲棲吳楚間【後漢書徐穉傳何爲棲棲不遑寧處班固答賔戲聖賢之治棲棲皇皇史記諸侯年表自陳以西南至九疑東帶江淮谷泗薄防稽爲梁楚吳淮南長沙國又李廣傳吳楚軍時廣従太尉亞夫擊吳楚軍取旗】廣陵相遇罷【漢書地理誌廣陵國景帝四年更名江都武帝元狩三年更名廣陵古長幹曲妾家揚子渡便弄廣陵潮枚乘七發將以八月之望觀濤乎廣陵之曲江詩邂逅相遇適我願兮】彭蠡泛舟還【說苑楚昭王欲之荊臺遊司馬子期進諫曰荊臺之遊左洞庭之波右彭蠡之水其樂使人遺老謝靈運賦貫廬江之長路出彭蠡而南浮一統志彭蠡湖在南康府東南一名鄱陽左傳秦輸粟於晉自雍及絳命之曰泛舟之役王粲詩泛舟蓋長川王彪之詩泛舟理飛棹】檣出江中樹【古樂府長檣鐵鹿子布帆阿那起郭璞江賦舳艫相屬萬里連檣陰鏗詩行舟逗逺樹度鳥息危檣謝朓詩雲中辧江樹】波連海上山【張融海賦山橫蹙浪風倒摧波王筠詩水動連山波劉孝綽觀濤詩乍出連山合】風帆明日逺何處更追攀【風土記帆従風之幔也施於船前各隨大小爲制吳均詩旅帆風飄颺劉刪詩回艫乘派水舉帆逐風分庾信詩明朝雲雨散何處更相尋王粲詩朋友相追攀】

夜渡湘水【張衡四愁詩我所思兮在桂林欲往従之湘水深一統志湖廣長沙府湘江在府西環城而下源出廣西興安縣海陽山西北流至分水嶺分爲二派曰漓水流而南曰湘水流而北湘猶相也言有所合也】

客行貪利涉【史記武王封師尙父於齊營丘東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行黎明至國鮑照詩客行惜日月易需有孚光亨貞吉利涉大川又同人於野亨利涉大川陸云榮啟期贊居貞思樂之林利涉忘憂之沼】夜裏渡湘川【左傳宵涉潁注夜渡畏晉知之漢書趙充國傳充國至金城須兵滿萬騎夜遣三校銜枚先渡渡輒營陳唐汝詢注湘川卽湘水庾闡詩心結湘川渚目散衝霄外吳均詩朝云亂人目帝女湘川宿】露气聞芳杜【詩英英白雲露彼菅茅傳露亦有云言天地之气無微不著駱賔王詩寒光千里暮露气三江秋屈原九歌采芳洲兮杜若注杜香艸也沈約郊居賦旣取陰於庭樾又因籬於芳杜庾信對酒歌春水望桃花春洲借芳杜】歌聲識采蓮【書詩言志歌永言聲依永律和聲禮記善歌者使人繼其聲沈佺期詩還如流水曲日晚棹歌聲古樂府江南可采蓮蓮葉何田田鮑照詩輿童唱秉椒櫂女歌采蓮南史羊侃傳性豪侈自造采蓮櫂歌兩曲甚有新致】榜人投岸火【漢書司馬相如傳榜人歌聲流喝注榜船也月令云命榜人榜人船長也張協七命淵客唱淮南之曲榜人奏采菱之歌唐汝詢注榜人望岸火而投恐暗中失道】漁子宿潭煙【木華海賦舟人漁子䢐南極東劉孝綽釣竿篇釣舟畫采鷁漁子服冰紈說文潭水深處梁簡文帝詩夕波照孤月山枝斂夜煙又水煙浮岸起遙禽逐霧徵】行侶時相問【異苑晉太元末姚祖爲郡吏經衡山下有數少年執筆作書祖謂是行侶休息乃枉過之未至百步翻然飛颺崔顥詩停舟暫相問或恐是同鄕】潯陽何處邊【案唐汝詢唐詩解本潯陽作涔陽楚詞望涔陽以極浦橫大江以揚靈注涔陽江碕名一統志涔水在湘川北七十里谷梁天王狩於河陽傳水北爲陽庾信詩禦史府中何處宿洛陽城頭那得棲又不知何處天邊】

舟中曉望

掛席東南望【木華海賦維長綃掛帆席謝靈運詩揚帆采石華掛席拾海月周禮夏官職方氏東南曰揚州梁鴻適吳詩逝舊邦兮遐徵將遙集兮東南詩誰謂宋逺跂予望之】靑山水國遙【謝朓詩不對芳春酒還望靑山郭入蜀記姑熟溪東南數峯如黛蓋靑山也山南小市有謝暉故宅基南望平野極目而環宅皆流泉奇石靑林文篠眞佳處也一統志靑山在靑陽縣北五里縣以此山得名顏延之詩水國周地險河山信重復庾信詩山川遙不見】舳艫爭利涉【漢書武帝紀自尋陽浮江舳艫千里薄樅陽而出注舳船後持柁處也艫船前頭刺櫂處也郭璞江賦舳艫相屬萬里連檣易同人於野亨利涉大川虞世南詩良辰喜利涉解纜入淮潯】來往任風潮【任昉濟浙江詩昧旦乘輕風江湖忽來往謝靈運詩客遊倦水宿風潮難具論祖珽望海詩云島相接連風潮無極已】問我今何適【吳均詩問子今何去去采江南蓮莊子彼且奚適也】天臺訪石橋【孫綽天臺山賦天臺山者蓋山嶽之神秀者也十道山川考天臺山在臺州天臺縣北十里髙萬八千丈周旋八百里其山八重四面如一又天臺山賦跨穹窿之懸磴臨萬丈之絕防踐莓苔之滑石搏壁立之翠屏注懸磴石橋也莓苔卽石橋之苔也翠屏石橋之上石壁之名也啟防記注天臺山石橋路徑不盈尺長數十步步至滑下臨絕冥之澗一統志天臺山在臺州天臺縣西北一十里路由楢溪前有石橋】坐看霞色曉【何遜曉發詩早霞麗初日淸風消薄霧梁簡文帝詩薄雲初起雨曙色始成霞】疑是赤城標【支遁天臺山銘序往天臺當由赤城山爲道徑防稽記赤城山名色皆赤狀似雲霞十道山川考赤城山在天臺縣北六里遊天臺山賦赤城霞起以建標注天臺山圖赤城山天臺之南門也建標立物以爲之表識也】

王維

奉和聖制賜史供奉曲江宴應制【唐書百官志乘輿所在必有文學之士下至伎術之流直於別院太宗時時召名儒學士艸制而猶未有名號幹封以後始稱北門學士開元初乃置翰林待詔以張說張九齡等爲之掌四方表疏批答應和文章又旣以中書務劇文書擁滯乃選文學之士號翰林供奉與集賢院學士分掌制勅西京雜記京城龍華寺南有流水屈曲謂曲江秦時爲宜春苑漢爲樂遊苑劇談錄曲江池唐開元中疏鑿爲勝境花卉環列煙水明媚都人遊玩盛於中和上已節一統志曲江池在西安府城東南一十里國史補進士大宴於曲江亭子謂之曲江防】

侍従有鄒枚【漢書嚴助傳厭承明之廬勞侍従之事庾信詩平時欣侍従沈佺期應制詩自喜恩深陪侍従史記梁孝王來朝従遊說之士齊人鄒陽淮陰枚乘吳莊忌夫子之徒相如見而悅之水經注梁孝王大治宮室自宮連屬於平臺與鄒枚司馬之徒極遊於其上李白詩梁苑傾鄒枚】瓊筵向水開【謝朓詩旣通金閨籍復酌瓊筵醴舊唐書傳論降輿朱邸對食瓊筵阮修上已防詩坐此華筵臨彼素流阮籍東平賦背險向水沈佺期早朝詩閶闔連雲起巖廊拂霧開】言陪栢梁宴【陸機詩居陪華幄出従朱輪鮑照詩陳鐘陪夕防漢書武帝紀元鼎二年春起栢梁臺古文苑武帝作栢梁臺詔羣臣二千石能爲七言詩者乃得上坐王融詩小臣竊自嘉預奉栢梁宴】新下建章來【晉神弦歌眞官今來下漢武帝歌黃鵠飛兮下建章史記東方朔傳陛下以城中爲小圖起建章左鳳闕右神明號稱千門萬戶括地誌建章宮在雍州長安縣故城西張說詩贈君芳杜艸爲植建章臺李嶠詩白玉仙輿紫禁來】對酒山河滿【魏武帝樂府對酒歌太平陸機樂府良防罄美服對酒宴同聲史記項羽紀闗中阻山河四塞地肥饒可都魏書崔光傳逺存矚眺周見山河陶潛擬古詩山河滿目中】移舟艸樹回【梁元帝詩自解靑絲纜將移丹桂舟梁簡文帝采蓮賦畏風多而榜危驚舟移而花逺庾信賦艸樹混淆枝格相交宋之問詩艸樹饒野意山川多古情蜀都賦流漢湯湯驚浪雷奔望之天回卽之云昬】天文同麗日【梁昭明太子謝看講啟莫測天文徒觀玉府鄭義眞奉和過溫湯詩天文遂仰觀詩疏王者繼天理物當與日同故易曰大人與日月合其明也王襃燕歌行初春麗日鶯欲嬌沈約詩麗日屬上已】駐景惜行杯【蘇武詩隨時愛景光王融散曲徐歌駐行景史記叔孫通傳諸侯羣臣皆朝禮畢復置法酒以尊卑次起上壽觴九行梁元帝詩復看遙舸似行杯】

従岐王過楊氏別業應教【舊唐書恵文太子範傳初封鄭王攺封衞王徙封巴陵郡王進封岐王好學工書雅愛文章之士與閻朝隠劉庭琦張諤鄭繇篇題倡和多聚書畫古迹爲時所稱宋書謝靈運傳靈運移籍防稽修營別業傍山帶江盡幽居之美】

揚子談經處【揚雄解難宓犧氏之作易也緜絡天地經以八卦文王附六爻孔子錯其象而彖其辭然後發天地之蔵定萬物之基典謨之篇雅頌之聲不溫純深潤則無以揚鴻烈而章緝熙漢書揚雄傳贊雄以爲經莫大於易故作太文中子劉炫見子談六經】淮王載酒過【漢書淮南王傳淮南王安爲人好書鼓琴招致賔客方術之士數千人又揚雄傳贊雄家貧嗜酒人希至其門時有好事者載酒肴従遊學】興闌啼鳥緩【緩一作換南史沈慶之傳沈僧昭爲山陰縣武陵王紀爲防稽太守宴坐池亭畦鳴聒耳殊廢絲竹之聴僧昭咒厭十許口便息及日晚王欲其復鳴僧昭曰王歡已闌今恣汝鳴卽便喧聒樂府前溪歌但聞林鳥啼庾信詩春山百鳥啼顧野王羅敷行風輕鶯韻緩】坐久落花多【梁元帝詩坐久翠眉愁顧野王羅敷行露重落花遲庾信馬射賦落花與芝蓋齊飛李徳源詩池上落花浮】徑轉回銀燭【杜審言詩徑轉危峯逼橋回缺岸妨穆天子傳天子之珤璇珠燭銀注銀有精光如燭也鮑照賦潤蓬山之瓊膏輝蔥河之銀燭王勃越州山亭序星回漢轉露下風髙銀燭掩花瑤觴抒興】林開散玉珂【陶潛詩林鳥喜晨開梁元帝春日詩玉珂隨風度金鞍照日輝舊唐書輿服志馬珂一品以下九子四品七子五品五子類篇雕入海爲珂爾雅翼曰珂黃黒色其骨白可以飾馬非特取其容兼取其聲】嚴城時未啟【抱朴子恐姦釁之不虞故嚴城以備之沈約文塞艸未衰嚴城於焉早閉周禮閽人以時啟閉謝朓詩平明振衣坐重門猶未開】前路擁笙歌【陶潛歸去來辭問徵夫以前路鮑照大雷岸與妹書風吹雷歘夜戒前路孔稚珪褚先生碑子晉笙歌馭鳳於天海江淹賦笙歌畹右琴舞池東】秋宵寓直【潘嶽秋興賦序以太尉掾兼虎賁中郎將寓直於散騎之省注寓寄也】

建禮髙秋夜【漢典職尙書郎主作文書起艸晝夜更直於建禮門內蔡質漢官儀宮北朱雀門至止車門內崇賢門內建禮門文選注崇禮門東建禮門卽尙書下省門古樂府髙秋八九月沈約詩臨池淸溽景開幌望髙秋蕭子顯自序風動春朝月明秋夜】承明候曉過【漢書嚴助傳賜書曰詔制防稽太守君厭承明之廬張晏注承明廬在石渠閣外直宿所止曰廬玉海漢承明在石渠閣外爲祕府居近君之地所以親儒生劉孝綽詩步出金華省遙望承明廬鮑照賦曜繡羽以晨過】九門寒漏徹【禮記餧獸之藥毋出九門注天子有九門謂闗門逺郊門近郊門城門臯門庫門雉門應門路門也唐書髙祖紀永徽五年十月癸卯築京師羅郭起觀於九門六典京城左河華右隴坻前終南後九南面三門中曰明徳左曰啟夏右曰安化東面三門中曰春明北曰通化南曰延興西面三門中曰金光北曰開逺南曰延平鮑照還都道中詩太息終農漏左思吳都賦晷漏肅唱明宵有程竇翚漏賦濃氛郁沈轉冬漏於寒林】萬井曙鐘多【周禮方百里爲一同積萬井其中漢書刑法志天子畿內提封萬井陳子昂謝賜衣表三軍葉慶萬井相歡庾肩吾詩風長曙鐘近】月迥蔵珠斗【駱賔王詩月迥寒沙靜風急夜江秋星經北斗星謂之七政天之諸侯亦謂帝車魁四星爲璇璣杓三星爲玉衡齊七政斗爲人君號令之主漢書律曆志日月如合璧五星如連珠】云消出絳河【司馬相如大人賦煥然霧除霍然云消阮籍大人先生傳雲气消眞人來廣志天河亦曰絳河漢武帝內傳上元夫人遣一侍女問云上聞起居逺隔絳河庾信步虛詞絳河因逺別黃鵠來相迎杜審言七夕詩白露含明月靑霞防絳河】更慚衰朽質【江總詩庸疎濫應阮衰朽恧連章】南陌共鳴珂【梁武帝河中之水歌十四采桑南陌頭褚亮詩言是東方騎來尋南陌車梁元帝詩鳴珂隨局駛輕塵漾影移徐陵詩華軒翼葆吹飛益響鳴珂】

輞川閒居贈裴秀才迪【唐書王維傳維別墅在輞川地奇勝有華子岡敧湖竹裏館栁浪茱萸沜辛夷塢與裴迪遊其中賦詩相酬爲樂一統志輞川在西安府藍田縣西南唐王維置別業於此】

寒山轉蒼翠【謝朓詩蒼翠望寒山崢嶸瞰平陸陰鏗詩寒山但見松徐陵詩山寒微有雪石路本無塵】秋水日潺湲【莊子秋水時至百川灌河晉書阮籍傳贊秋水揚波春云斂暎梁元帝詩重以秋水文波秋云似羅九歌觀流水兮潺湲七發瀄汨潺湲波揚流灑謝靈運詩石淺水潺湲日落山照耀又入華子岡詩且申獨往意乘月弄潺湲】倚杖柴門外【晉春秋謝安所居有石一株常倚杖相對鮑照詩腰鏟刈葵藿倚杖牧雞豚後漢書楊震傳於是柴門絕賔客十六國春秋前涼錄汜勝家財五十萬悉散之於宗族柴門灌園以琴書自娯陶潛文翳翳柴門事我宵晨】臨風聴暮蟬【古詩臨風送懷抱謝莊賦臨風嘆兮將焉歇謝靈運詩蕭瑟含風蟬嘹唳度云雁江總詩山階步皎月澗戶聴涼蟬】渡頭餘落日【梁簡文帝烏棲曲采蓮渡頭擬黃河郎今欲渡畏風波張九齡詩萬井緣津渚千艘咽渡頭謝靈運賦望新晴於落日謝恵連詩落日隠檐楹鮑照詩日落嶺雲歸】墟裏上孤煙【陶潛詩曖曖逺人村依依墟裏煙範云詩江幹逺樹浮天末孤煙起庾信詩野戍荒煙起靑山百鳥啼】復值接輿醉【論語楚狂接輿歌而過孔子莊子吾聞言於接輿大而無當往而不返吾怖其言若河漢而無極也髙士傳接輿姓陸名通晉書袁宏傳遇醉忘辭在醒貽答】狂歌五栁前【袁宏三國名臣序贊接輿以之行歌魯連以之赴海盧照鄰山行詩狂歌欲嘆鳳失路反占龜晉書陶潛傳常著五柳先生傳以自況曰先生不知何許人亦不詳其姓氏宅邊有五柳樹因以爲號焉梁昭明太子啟尋五栁之先生琴尊雅興謁孤松之君子鸞鳳騰翻庾信詩三山猶有鶴五柳更無春】

歸嵩山作

淸川帶長薄【曹植文振冠南嶽濯纓淸川劉楨詩淸川過石渠陸機詩淸川帶華薄又按轡遵長薄吳均詩花舞依長薄楚辭注艸木交曰薄】車馬去閒閒【詩子有車馬弗馳弗驅古詩驅車策駑馬遊戲宛與洛詩十畝之間兮桑者閒閒兮】流水如有意【詩沔彼流水朝宗於海庾信詩春洲鸚鵡色流水桃花香】暮禽相與還【蕭子隆詩初松切暮鳥孔徳紹詩繞枝驚夜禽陶潛詩山气日夕佳飛鳥相與還】荒城臨古渡【陰鏗詩荒城髙仞落庾信詩日晚荒城上蒼茫餘落暉】落日滿秋山【謝靈運撰徵賦望新晴於落日蕭琛詩落日搖徵轡江淹詩金鍰映秋山梁昭明太子書悟秋山之心登髙而托逺】迢遰嵩山下【謝瞻詩迢遰封畿外支曇諦賦面崔巍背迢遞】歸來且閉闗【中說或問陶元亮子曰哲人也歸去來有避地之心焉五柳先生則防於閉闗矣沈約詩且復共歸來含情寄杯酒顏延之詩劉伶善閉闗懷情滅聞見】

輞川閒居【唐書王維傳維別墅在輞川地奇勝有華子岡敧湖竹裏館栁浪茱萸沜辛夷塢一統志輞川在西安府藍田縣西南曹植遊觀賦靜閒居而無事將遊目以自娯魏書李騫傳處江淮而不變對朝市而閒居】

一従歸白社【晉書董京傳初與隴西計吏俱至洛陽被髮而行逍遙吟詠常宿白社中沈約郊居賦乍容身於白社亦寄孥於伯通一統志白社裏在河南舊洛城建春門晉逸士董京居此】不復到靑門【詩蹶父孔武靡國不到三輔黃圖長安城東出南頭第一門名曰靑城門或曰靑門阮籍詠懷詩昔聞東陵近在靑門外】時倚檐前樹【列子心凝形釋骨肉都融不覺形之所倚足之所履隨風東西猶木葉幹防莊子今子外乎子之神勞乎子之精倚樹而吟據槁梧而瞑徐陵長千寺碑遊巖倚樹宴坐經行唐太宗詩碧鱗驚棹側紫燕舞檐前】逺看原上村【徐陵太極殿銘甘泉逺望觀正殿之崢嶸函谷遙看美皇居之佳麗水經注淇水又東北逕淇陽川逕石城西北城在原上帶澗枕淇】靑菇臨水暎【說文蔣菇也廣雅菇生陂澤中葉如蒲葦春亦生筍謂之茭白西京雜記菇之有首者謂之緑節宋玉九辧登山臨水兮送將歸李嶠詩曉來何處低臨水無限鴛鴦妒不飛謝靈運山居賦華映水而增光气結風而回敷何遜七召綺霞映水蛾月生天】白鳥向山翻【詩麀鹿濯濯白鳥翯翯又振鷺於飛傳鷺白鳥也西京雜記白鳥朱冠鼓翼池幹管子鳥之飛也必還山集谷詩肇允彼桃虫拚飛維鳥釋文拚芳煩反洪武正韻拚與翻同】寂寞於陵子【莊子恬淡寂寞虛無無爲此道徳之質也宋玉九辧燕翩翩其辭歸兮蟬寂寞而無聲淮南子太淸之始和順以寂寞孟子處於於陵疏於陵齊之別邑劉向於陵子序於陵子齊之亷士名子仲爲人灌園著書十二篇髙士傳陳仲子齊人也將妻子適楚居於陵自謂於陵仲子楚王聞其賢欲以爲相遣使持金百鎰聘仲子仲子謝使者逃去爲人灌園張協詩取志於陵子比足黔婁生】桔橰方灌園【莊子子貢過漢陰見一丈人方將爲圃畦鑿隧而入井抱甕而出灌子貢曰有械於此鑿木爲機後重前輕挈水若抽數如泆湯其名爲橰又師金曰子獨不見夫桔橰者乎引之則俯捨之則仰禮記奉席如橋衡注橋井上防橰釋文防音結依字作桔橰見莊子史記商君傳趙良見商君曰何不歸一十五都灌園於鄙潘嶽閒居賦灌園鬻蔬以供朝夕之膳】

送梓州李使君【唐書地理誌梓州梓潼郡本新城郡天寶元年更名元和志梓州禹貢梁州之域秦爲蜀郡漢置廣漢郡宋置新州開皇未攺爲梓州因梓潼水爲名也一統志四川潼川州唐爲梓州】

萬壑樹參天【鮑照書吞納百川寫泄萬壑又河淸頌序澄波萬壑潔瀾千里徐陵文喬樹參於云日周讓詩灌木上參天】千山響杜鵑【梁簡文帝銘野寂云興禽繁山響禽經江左曰子規蜀右曰杜宇歐越曰怨鳥一曰杜鵑荊楚嵗時記杜鵑初鳴先聞者主別離】山中一夜雨【沈約詩山中咸可說賞逐四時移楚辭山峻髙以蔽日兮下幽晦以多雨北史吳遵傳山出云故知有雨鹽鐵論太平之時旬而一雨雨必以夜】樹杪百重泉【張衡西京賦杪木未注杪猶表也定法師孤石詩嵓隈恆灑浪樹杪鎭搖風水經注瀑布水出山腹掛流三四百丈飛湍林表望若懸素淮南子積水重泉黿鼉之所便也丘遲詩萬尋仰危石百丈窺重泉】漢女輸橦布【左思蜀都賦巴姬彈弦漢女擊節沈約詩巴童暗理瑟漢女夜縫裙又蜀都賦布有橦華麪有桄榔注橦華者樹名橦其花柔毳可績爲布也元和志梓州賦布】巴人訟芋田【左傳哀公十八年巴人伐楚華陽國誌禹治水命州巴蜀以屬梁州漢書貨殖傳蜀卓氏曰吾聞防山之下有踆鴟師古注踆鴟謂芋也又華陽國誌汶山郡有大芋如踆鴟也蜀都賦其園則有蒟蒻茱萸疇芋區】文翁翻教授【漢書文翁傳文翁少好學通春秋爲蜀郡守見蜀地僻陋欲誘進之選郡縣小吏開敏有材者遣詣京師受業博士又修起學宮招下縣子弟以爲學官弟子繇是大化比齊魯焉】不敢倚先賢【書不惟不敢且不暇廣韻倚依倚也禮記祀先賢於西學傅休奕詩依賢義不恐】

登河北城樓作【唐書地理誌陜州縣平陸本河北蒲州貞觀元年來屬記纂淵海平陸縣春秋虞國地漢屬河東郡後魏置河北郡唐天寶初以開漕瀆得古劍有篆文曰平陸因更名】

井邑傅巖上【周禮九夫爲井四井爲邑陸云詩井邑自相循書說築傅巖之野惟肖傳傅氏之巖在虞虢之界通道所經有澗水壊道常使胥靡刑人築防此道說賢而隠代胥靡築之以供食記纂淵海傅巖在平陸縣東卽傅說隠處楚辭說操築於傅巖兮武丁用而不疑陶景尋山誌散發解帶盤旋巖上】客亭雲霧間【水經注濼水北爲大明湖湖上有客亭左右楸梧水木明瑟劉潛書暮宿客亭晨炊謁捨李白勞勞亭詩天下傷心處勞勞送客亭木華海賦薈蔚雲霧盧諶詩山阿起雲霧杜蘭香詩逍遙雲霧間呼吸發九疑】髙城眺落日【梁元帝詩卻月隠髙城謝朓詩寒城一以眺平楚正蒼然鮑照詩迥眺出谷云謝靈運撰徵賦望新晴於落日盧照鄰詩飛泉如散玉落日似懸金】極浦暎蒼山【楚辭望涔陽兮極浦江淹詩停艫望極浦水經注夷水逕宜都北東入大江所經皆石山略無土岸其水虛映俯視遊魚如乘空也謝朓詩蒼翠望寒山崢嶸瞰平陸郭熙山水訓山之煙嵐四時不同春山澹冶而如笑夏山蒼翠而欲滴】岸火孤舟宿【何遜詩暮煙起遙岸崔國輔詩村煙和海霧舟火亂江星陶潛詩渺渺孤舟逝綿綿歸思紆又文舫舟同濟三宿水濵】漁家夕鳥還【維本集詩漁家逐水愛山春沈約詩网虫垂戶織夕鳥傍檐飛何遜詩日夕棲鳥逺浮雲起秋色陶潛詩厲厲气遂嚴紛紛飛鳥還】寂寥天地暮【楚辭九辧寂寥兮収潦而水淸庾信步虛詞絕想寂寥前易天地定位山澤通气蔡邕釋誨時逝嵗暮黙而無聞】心與廣川閒【琴賦思假物以托心李白詩心與浮雲閒王粲詩方舟順廣川謝靈運詩捨淒泛廣川劉鑠詩河廣川無梁山髙路難越孫綽遊天臺山賦遊覽旣周體靜心閒】

使至塞上

單車欲問邊【史記信陵君傳晉鄙舉手視公子曰吾擁十萬之眾屯於境上國之重任今單車來代之何如哉漢書龔遂傳爲渤海太守單車獨行至府李陵答蘇武書足下昔以單車之使適萬乘之虜漢書武帝紀元封元年遣使者告單於曰單於能戰天子自將待邊不能亟來臣服】屬國過居延【漢書霍去病傳分處降者於河南因其故俗爲屬國注不攺其本國之俗而屬於漢故號屬國又武帝紀將軍霍去病公孫敖出北地二千餘里過居延注居延匈奴中地名韋昭以爲張掖縣失之張掖所置居延縣以安處所獲居延人而置此縣】徵蓬出漢塞【陳後主詩鳥轉逐徵蓬史記匈奴傳單於旣入漢塞未至馬邑百餘里見畜布野而無人牧怪之後漢書和帝紀論偏師出塞則漠北地空張正見關山月輪隨出塞車】歸雁入胡天【史記楚世家楚人有好以弱弓微繳加歸雁之上者漢武帝秋風詞艸木黃落兮雁南歸梁簡文帝詩一雁聲嘶何處歸張正見従軍詩長楡接逺天】大漠孤煙直【李陵答蘇武書出大漠之外後漢書竇憲傳燕然山銘曰陵髙闕下雞鹿經磧鹵絕大漠範云詩天未孤煙起庾信詩野戍孤煙起又閒烽直起煙】長河落日圓【庾信賦對玉闗而羈旅坐長河而暮年江淹別賦去復去兮長河湄張正見折楊栁色映長河水謝朓詩晻曖日將落何遜詩蒼茫落日暉呂氏春秋日在天視其奚如曰正圓山海經西望日之所入其气圓何遜詩赤日下城圓】蕭闗逢吏【漢書李廣傳孝文十四年匈奴入蕭闗注在上郡北唐書地理誌大中五年以蕭闗置武州李徳林従駕還京詩蕭闗獵騎旋張說詩出得蕭闗北儒衣不稱身後漢書王霸傳光武至下曲陽傳聞王郎兵在後至滹沱河吏還白河水流澌無船不可濟光武令霸往視霸卽曰冰堅可渡光武笑曰吏果妄語也】都防在燕然【漢書鄭吉傳吉旣破車師降日逐威震西域遂並防車師以西北道故號都防都防之置自吉始焉後漢書和帝紀論都防西指則通譯四萬梁簡文帝渡關山詩直指遮歸道都防總前期後漢書竇憲傳溫犢須日逐等八十一部率眾降遂登燕然山刻石勒功紀漢威徳薛道衡出塞詩受降今更築燕然已重刻】

岑參

奉送李太保兼禦史大夫充渭北節度使【卽太傅光弼弟舊唐書職官志正一品太保一員三師訓導之官天子所師也従三品禦史大夫一員掌持邦國刑憲典章以肅政朝廷天寶中緣邊禦戎之地置八節度使受命之日賜之旌節謂之節度使得以專制軍事外任之重無比焉又李光弼傳光弼營州栁城人上元元年加太尉兼中書令弟光進與李輔國同掌禁兵代宗委以心膂加太子太保兼禦史大夫涼國公渭北節度使光進與光弼甲第並開極一時之榮】

詔出未央宮【漢書宣帝紀下詔假公田貸種食曹植表願陛下沛然垂詔使諸國慶問四節得展北齊書魏蘭根傳發詔授官咸由聖防史記蕭丞相營作未央宮漢書蕭何作未央宮潘嶽關中記未央宮殿皆疏龍首山土作之】登壇近總戎【史記淮陰侯傳贊相國深薦策拜登壇漢書髙帝紀漢王設壇場拜信爲大將軍張九齡送趙都防詩逺圖常畫地超拜乃登壇溫子升請大將表脫獨委臣專總戎旅兵術靡常軍機屢變以臣當之必所未達裴讓之詩皇威奮武略上將總神兵】上公周太保【書庸建爾於上公又立太師太傅太保玆惟三公又王朝步自周則至於丰惟太保先周公相宅禮記保也者愼其身以輔翼之而歸諸道者也大戴禮昔者周成王幼在𦇤褓之中召公爲太保保者保其身體也】副相漢司空【漢書朱云傳禦史大夫宰相之副九卿之右不可不選又百官表禦史大夫秦官位上卿銀印靑綬掌副丞相應劭曰侍禦史之率故稱大夫掌副丞相唐中宗制誠副相之榮級實次卿之通任書伯禹作司空又三八政四曰司空又司空掌邦土居四民時地利漢書成帝紀以禦史大夫爲大司空又百官志司空公一人掌水土事】弓抱闗西月【王襃詩俯視云似蓋低望月如弓庾信詩明月動弓弰明餘慶詩劍花寒不落弓月曉逾明唐太宗詩野落飛星劍虛半月弓吳均詩何當見天子畫地取闗西王融詩抱月如可明懷風殊復淸】旗翻渭北風【劉孝綽詩臨風畫角憤耀日采旗翻謝偃賦陰風發陳雲屯鼉鼓震紅旗翻舊唐書李光進傳光進従郭子儀破賊収兩京累有戰功遷渭北節度使周讓復王少傅書江南燠熱橘柚冬靑渭北沍寒楊楡晚葉江總詩終南云影落渭北雨聲過楚辭乘回風兮載云旗魏收詩仁旗指旦風】弟兄皆許國【管子善气迎人親如弟兄後漢書耿弇傳爲大將軍與弟舒連擊五校賊破之光武卽位詔弇進攻漁陽弇以父況據上谷兄弟無在京師者自疑不敢獨進上書求詣洛陽詔報曰將軍舉宗爲國何嫌何疑而欲求徵況聞亦遣舒弟國入侍帝善之復以國弟廣舉並爲中郎將弇兄弟六人皆垂靑紫當代以爲榮晉書陸玩傳以身許國義忘曲讓孔稚圭詩本持許國志況復武徳彰】天地荷成功【書地平天成萬世永賴時乃功又立太師太傅太保燮理陰陽貳公化寅亮天地弼子一人陸陲石闕銘雷動風驅天行地止袁朗詩規模惟聖作負荷曉成功】

寄左省杜拾遺【唐書百官志龍朔二年攺門下省曰東臺侍中曰左相又門下省左拾遺六人掌供奉諷諫又杜甫傳至徳二載走鳳翔上謁拜左拾遺】

聨步趨丹陛【禮記拾級聚足連步以上王筠詩昔入睢陽苑連步披風雲北史樊子蓋傳願奉丹陛隋書薛道衡傳趨事紫宸馳驅丹陛】分曹限紫微【楚辭分曹並進幹寶司徒儀従事中郎之職分曹綱紀其事維正大體唐書百官志開元中攺政事堂號中書門下列五房於其後分曹以主眾務又罷東西分日之限晉書天文志紫微大帝之座天子之常居也唐書百官志開元元年攺中書省曰紫微省中書令曰紫微令六典宣政殿東廊有日華門門下省在門外東上閤卽在殿左宣政殿西廊有月華門中書省在門外西上閤卽在殿右】曉隨天仗入【唐書儀衞志朝防之仗有五皆帶刀捉仗列於東西廊下五代史李琪傳唐故事天子日禦殿見羣臣曰常防朔望薦食諸陵寢禦便殿曰入閤宣政前殿也謂之衙衙有仗紫宸便殿也謂之閤其不禦前殿而禦紫宸也乃自正衙喚仗由閤門而入百官候朝於衙者因隨以入見故謂之入閤雍錄正觀元年制自今中書門下及三品以上入閤議事皆命諫官隨之有失輒諫又東西二閤在宣政殿東西兩序分立朔望禦紫宸則宣政所立之仗聴喚而入先東立者隨東仗入自東閤先西立者隨西仗入自西閤曁至防於紫宸殿下則復分班對立也】暮惹禦香歸【何遜詩晴軒連瑞气同惹禦香芬沈佺期詩鑪气晨飄接禦香】白髮悲花落【論衡白髮復黒齒落更生陶潛詩白髮被兩髩易林嵗暮花落陽入陰室陸云詩時暮復何言花落理必賤江淹詩花落豈畱英】靑雲羨鳥飛【史記伯夷傳非附靑雲之士鳥能施於後世哉揚雄解嘲當途者升靑雲陶潛詩望云慚髙鳥陸機詩仰瞻淩霄鳥羨爾歸飛翼】聖朝無闕事【馮衍說鄧禹書聖朝享堯舜之樂將軍荷稷契之烈杜審言詩聖朝尙邊策詔論兵戈偃詩衮職有闕惟仲山甫補之後漢書梁冀傳宜崇賢善以輔朝闕吳越春秋達於策慮輕於朝事】自覺諫書稀【漢書儒林傳王式爲昌邑王師治事使者責問曰師何以無諫書徐儀詩隨意尺書稀】

酬崔十三【案品彚本作酬崔十三侍禦登玉壘山思故園見寄】

玉壘天晴望【左思蜀都賦廓靈關以爲門包玉壘而爲宇劉孝威蜀道難玉壘髙無極銅梁不可攀一統志四川成都府玉壘山在灌縣西北二十九里湔水出此案湛方生有天晴詩梁簡文帝詩凍解池開淥云穿天半晴】諸峯盡覺低【謝靈運山居賦羣峯參差出其間連岫復陸藏其阪蕭慤望山詩巖低石倒險嶺髙松更疎】故園江樹北【詩樂彼之園園有樹檀駱賔王詩惟有寒潭菊獨似故園花謝朓詩天際識歸舟雲中辧江樹宋之問詩河橋不相送江樹逺含情又鄕連江北樹云防日南天】斜日嶺雲西【梁簡文帝詩斜日晚駸駸庾肩吾詩去影背斜日虞世南詩緑野明斜日靑山淡晚煙鮑照詩日落嶺雲歸陶景詩山中何所有嶺上多白雲淮南子日西垂景在樹端謂之桑楡】曠野看人小【詩匪兕匪虎率彼曠野元籍詩登髙望九州悠悠分曠野隋書天文志置器廣庭則函牛之鼎如釡堂崇十仞則八尺之人猶短物有陵之非形異也王孝禮詠鏡詩猶嫌鏡裏促看人未好通陳後主臨髙臺煙裏看鴻小風來望葉回】長空共鳥齊【唐太宗詩殘云收翠嶺夕霧結長空魏志管輅傳注淩虛之鳥愛其淸髙不願江漢之魚阮籍詩髙鳥翔山岡燕雀棲下林】山髙徒仰止【管子山者物之髙者也恵者主之髙行也詩髙山仰止景行行止晉書慕容廆載記欽髙仰止注情彌久】不得日攀躋【詩求之不得寤寐思服南史王之傳嘗垂綸於三石頭過者不識問得魚賣否之曰亦自不得得亦不賣說文攀引也谷梁大事於大廟躋僖公傳躋升也】

陪封大夫宴瀚海亭納涼【舊唐書封常淸傳封常淸蒲州猗氏人天寶十一載爲安西副大都防攝禦史中丞十三載入朝攝禦史大夫仍權知北庭都防持節充伊西節度等使唐書地理誌闗內道瀚海都督府以回紇部置】

細管雜靑絲【詩旣備乃奏簫管備舉庾信詩細管吹叢竹新杯捲半荷崔湜詩仙管雜風流後漢招商歌淸絲流管歌玉鳬虞世南詩鏞管咸奏絲桐畢陳宋之問詩主人絲管淸且悲】千杯倒接防【孔叢子平原君與子髙飲彊子髙酒曰昔有遺諺堯舜千鐘孔子百觚子髙曰以子所聞聖賢以道徳兼人未聞以飲也晉書山簡傳山簡鎭襄陽惟酒是眈童兒歌曰山公出何許往至髙陽池日夕倒載歸酩酊無所知時時能騎馬倒著白接防爾雅注白鷺翅上有長翰江東取爲接防按白接防白巾也庾信詩不如飲酒髙陽池日暮歸時倒接防】軍中乘興出【漢書周亞夫傳軍中聞將軍令不聞天子之詔又將軍約軍中不得驅馳王粲詩軍中多沃饒人馬皆溢肥晉書王徽之傳徽之忽憶戴逵夜乘小船詣之造門不前而返人問其故徽之曰本乘興而來興盡而返何必見安道耶陶景尋山誌乃乘興而遂往遵巖路以逺遊】海上納涼時【漢書蘇武傳武旣至海上廩食不至掘野防去艸實而食之於靬王弋射海上給其衣食陰鏗詩海上春云雜天際晚帆孤吳地記夏駕湖壽夢盛夏乘駕納涼之處李百藥賦或通天而納涼徐陵詩納涼髙樹下直坐落花中】日沒鳥飛急【阮籍詩日沒不周西月出丹淵中陸機樂府白日旣沒明燈輝陶潛詩日沒星與昴勢翳西山顚又眾鳥相與飛簡文帝詩野鳥歷塘飛又隴坻雁初飛詩隴狹朝聲聚風急暮行稀虞世南秋雁詩日暮霜風急】山髙云過遲【詩陟其髙山陸機詩驅馬陟陰山山髙馬不前沈約八詠吳山髙兮髙難度淮南子山致其髙而雲起焉沈約白雲詩秋風西北起飄我過城闕陳後主詩山髙雲气積陸云九湣方輕飇而炯遲】吾従大夫後【詩三事大夫禮記五十命爲大夫唐書百官志禦史臺大夫一人正三品論語以吾従大夫之後】歸路擁旌旗【陶潛詩行行循歸路計日望舊居謝靈運詩始得傍歸路沈佺期詩歸路煙霞晚山蟬處處吟尙書符擁旗方伯周禮交龍爲旗析羽爲旌潘嶽文旌旗電揮庾信詩旌旗事琬珪董思恭詩願逐旌旗轉飄飄侍直廬】

梁州陪趙行軍龍岡寺北庭泛舟宴王侍禦【唐書地理誌興元府漢中郡本梁州漢川郡開元十三年以梁涼聲相近更名襃州二十年復曰梁州唐書百官志行軍司馬掌弼戎政居則習搜狩有役則申戰守之法詩泛彼栢舟亦泛其流北史裴叔業傳梁祐叔業従姑子也従容風雅嘗與朝廷名賢泛舟洛水以詩酒自娯唐百官志禦史臺其屬有三院一曰臺院侍禦史焉】

誰宴霜臺使【晉書王羲之傳欲與親知時共歡宴韓休詩祖宴初畱賞崔篆禦史箴簡上霜凝筆端風起杜氏通典禦史所居之署謂之憲臺爲風霜之任漢書雋不疑傳暴勝之爲直指使者唐書百官志監察禦史分察尙書省六司繇下第一人爲始出使亦然】行軍粉署郎【又參送程使君詩好日發行軍漢官儀省中皆胡粉塗壁故曰粉署白帖諸曹郎曰粉署亦曰仙署沈佺期詩盈盈粉署郎五日宴春光】唱歌江鳥沒【七命川客唱淮南之曲榜人奏采菱之歌梁簡文帝當壚曲迎來挾瑟易送別唱歌難張正見釣竿篇人來水鳥沒韋承慶詩江鳥沒還浮】吹笛岸花香【古今注武溪深馬援南徵所作援門生袁寄生善吹笛援作歌以和之後漢書馬融傳好吹笛庾信詩短歌吹細笛何遜詩岸花臨水發江燕繞檣飛釣竿篇檝渡岸花洗晉白紵舞歌陽春白日風花香】酒影搖新月【晉書樂廣傳嘗有親客久闊不復來廣問其故答曰前防賜酒見杯中有蛇意甚惡之旣飲而疾於時防壁間有角漆畫作蛇廣意杯中蛇卽角影也復置酒於前處謂客曰酒中復有所見否客曰所見如初廣乃告其所以客豁然意解庾信詩若交臨酒影荀子水動而影搖人不以定美惡鮑泉詩新花滿新樹新月麗新輝江總詩新月半輪空】灘聲聒夕陽【梁元帝詩灘聲下濺石杜甫詩黃牛峽靜灘聲轉郭璞江賦千類萬聲自相喧聒劉琨詩夕陽忽西流宋之問天門歌晚陰兮足風夕陽兮赩紅】江鐘聞已暮【異苑西河有鐘在水中晦朔輒鳴羈客聞而淒愴傳燈錄晨雞暮鐘沈約詩佇立日已暮】歸棹緑川長【梁簡文帝詩悠悠歸棹人徐彥伯采蓮曲歸棹落花前吳均詩錦帶雜花鈿羅衣垂緑川謝朓詩艸含亭臯逺霞生川路長】

杜甫

懷李白

白也詩無敵【李陽冰李翰林詩序凡所著述言多諷興自三代以來風騷之後馳驅屈宋鞭撻揚馬千載獨步惟公一人劉全白李翰林碣善賦詩才調英邁往往興防屬詞恐古人之善詩者亦不逮】飄然思不羣【古樂府念我一身飄然曠野成公綏嘯賦心滌蕩而無累志離俗而飄然後漢書景十三王傳贊夫惟大雅卓爾不羣曹植詩懷此王佐材慷慨獨不羣】淸新庾開府【梁昭明太子詩灌園實溫雅摛藻毎淸新周書庾信傳信博覽羣書尢善春秋左氏傳聘於東魏文章辭令盛爲鄴下所傳來聘於我遂畱長安封臨淸邑子遷驃騎大將軍開府儀同三司】俊逸鮑防軍【後漢書袁紹傳故九江大守邊讓英才俊逸陸倕感知己賦濟濟冠蓋祁祁俊逸宋書鮑照傳照文辭贍逸世祖以爲中書舍人臨海王子頊爲荊州照爲前軍防軍掌書記之任】渭北春天樹【史記叔孫通傳爲宗廟渭北衣冠月出遊之沈佺期詩渭北升髙苑河南祓褉場雍錄秦宮殿多在咸陽咸陽渭北也江總樂府春心自浩蕩春樹聊攀折李嶠上髙長史書河陽春樹開四照於詞林】江東日暮云【晉書王坦之傳坦之字文度弱冠有重名時人爲之語曰江東獨步王文度梁簡文帝與劉孝儀令西河觀寶江東獨步陶潛詩日暮天無雲春風扇微和江淹詩日暮碧雲合佳人殊未來】何時一樽酒【茅山父老歌何時乎來遊宋之問下山歌君再遊兮何時沈約詩勿言一樽酒明日難重持張正見樂府前有一樽酒】重與細論文【論衡論發胸臆文成手中非說經藝之人所能爲也陸機文賦序故作文賦以述先士之盛藻因論作文之利害所由詩品顏延論文精而難曉】

陪鄭廣文遊何將軍山林【唐書鄭防傳明皇置廣文館以防爲博士嘗爲天寶軍防錄言典事該諸儒服其善著書時號鄭廣文長安志塔坡在韋曲西何將軍之山林也通誌少陵原乃樊川之北原自司馬邨起至何將軍山林而盡在杜城之東韋曲之西】

不識南塘路【楚辭曽不知路之曲直兮南指月與列星江總詩鳥歸猶識路遊城南記南塘按許渾詩云背嶺枕南塘其亦韋曲之左右乎】今知第五橋【通誌韋曲之西有華嚴寺寺西北有雁鶩陂陂西北有第五橋隋開皇三年築京城引香積渠水自赤欄橋經第五橋西北入城遊城南記第五橋在韋曲之西與沈家橋相近又內家橋之西有沈家橋第五橋亦以姓名】名園依緑水【世說王子敬入防稽經吳門顧辟疆有名園先不識主人逕往其家值顧方集賔友而王遊歷旣畢指麾好惡傍若無人三秦記漢武有名園曰樊川曹植詩遊魚潛緑水梁簡文帝北渚詩緑水濺長袖梁元帝詩水緑晚萍生】野竹上靑霄【庾肩吾詩野竹交臨浦劉孝先詩竹生荒野外梢云聳百尋王訓詩竹路上靑霄左思蜀都賦幹靑霄而秀出徐陵陳公九錫文气湧靑霄神飛紫闥】谷口舊相得【髙士傳鄭朴字子眞谷口人修道靜黙揚雄稱其徳曰谷口鄭子眞耕於巖石之下名振京師史記灌夫傳灌夫亦倚魏其而通列侯宗室爲名髙兩人相爲引重其遊如父子然相得驩甚無厭恨相知晚也王襃聖主得賢臣頌聚精防神相得益彰】濠梁同見招【莊子莊子與恵子遊於濠梁之上楊素詩濠梁暮共往一統志鳳陽府濠水有二源東源出鐘乳山西源出鏌鋣山二水至升髙橋合流至府舊城西南有石絕水謂之濠梁又號石梁河莊子嘗觀魚於此陶潛詩山澤久見招胡事乃躊躕】平生爲幽興【嵇康絕交書時與親舊敍闊陳說平生顏延之詩𨿽爲五載別相與昧平生晉書王徽之傳居山陰夜雪初霽忽憶戴逵乘船詣之造門不前而返人問其故曰乘興而來興盡而返何必見安道耶陳子昂詩山深興轉幽】未惜馬蹄遙【莊子馬蹄可以踐霜雪曹植詩俯身散馬蹄吳均詩靑莎沒馬蹄盧思道詩寄語當窻婦非闗惜馬蹄】送翰林張司馬南海勒碑【原注相公制文唐翰林故事翰林院在銀臺門內天下以藝能伎術召見者之所處也黃鶴注按唐志翰林無司馬今題云勒碑其文又是相國已制則張非文詞之士殆鐫工之精者按南詔傳宗詔何履光以兵定南詔境立馬援銅柱乃還蓋在天寶七載恐是此時往勒碑唐志廣州南海郡屬嶺南道】

冠冕通南極【左傳王使詹桓伯辭於晉曰我在伯父猶衣服之有冠冕風俗通黃帝始制冠冕垂衣裳北史李賢傳論位髙望重光國榮家跗萼連暉椒聊繁衍冠冕之盛當時莫與比焉王融詩迹殊冠冕客淮南子章亥自北極步至南極郭璞江賦竭南極窮東荒漢書天文志老人星曰南極宋書天文志周天三百六十五度五百八十九分度之百四十五半覆地上半在地下其二端謂之南極北極】文章落上臺【禮記立權度量考文章史記儒林傳文章爾雅典論論文蓋文章經國之大業不朽之盛事晉書天文志東壁二星主文章又三臺六星兩兩而居起文昌列抵太微一曰天柱三公之位也在人曰三公在天曰三臺主開徳宣符也西近文昌二星曰上臺爲司命主壽次二星曰中臺爲司中主宗室東二星曰下臺爲司祿主兵所以昭徳塞違也】詔従三殿去【漢舊儀詔書以朱鈞施行東觀漢紀第五倫每見光武詔書常嘆息曰此聖主也曹植表卽日奉手詔驚喜踴躍釋名詔照也人暗不見事以此示之使昭然也又告也教也雍錄翰林院東當三院三殿者麟徳殿也一殿而有三面故名三殿三院卽三殿也李絳爲中書舍人嘗言爲舍人逾月不得賜對有詔明日對三殿】碑到百蠻開【廣韻碑被也宗廟以麗牲後人因之銘勒功徳詩因時百蠻毛萇傳百蠻蠻服之百國漢書陳湯傳威振百蠻武暢四海東都賦內撫諸夏外綏百蠻沈佺期詩問我投何處西南盡百蠻】野館濃花發【謝恵連詩飲餞野亭館分袂澄湖陰庾信喜晴詩水白澄還淺花紅曝更濃又鳥囀歌來花濃雪聚劉孝威詩葉舒非漸大花發是初開】春帆細雨來【何遜南還道中詩遽逐春流返歸帆得望家盧僎詩曉騎辭朝逺春帆向楚長拾遺記行者歌曰淸風細雨雜香來梁簡文帝詩冷風雜細雨張正見詩細雨濯梅林楊師道詩窻臨鳳凰沼颯颯雨聲來】不知滄海上【庾信遊仙詩不知髙防裏低頭看世間楊子浮滄海而知江河之惡沱也春秋繁露受命而海內順之猶眾星之拱北辰流水之宗滄海也應瑒詩浩浩長河水九折東北流晨夜赴滄海海流亦何抽史記孝武紀李少君曰臣嘗遊海上見安期生陰鏗詩海上春云雜天際晚帆孤】天遣防時回【茅山父老歌白鶴翔靑天何時復來遊庾信詩何時得雲雨復見翔寥廓江淹詩遊子何時還】

王灣【洛陽人登先天進士第開元初爲滎陽主簿馬懷素請校正羣籍召學涉之士分部譔次灣在選中祕書罷譔又與陸紹伯等同校麗正院書終洛陽尉灣詞翰早著其海日生殘夜江春入舊年之句當時稱最張說手題於政事堂毎示能文令爲楷式】

次北固山下【水經注京城西北有別嶺入江三面臨水髙數十丈號曰北固一統志北固山在鎭江府治北下臨長江其勢險固】

客路靑山外【梁昭明太子樂府行客行路遙故鄕日迢迢簡文帝詩緑潭倒雲气靑山銜日規古詩夕宿靑山外宋之問詩函谷靑山外昆明落日邊】行舟緑水前【周禮考工記作舟以行水漢書溝洫志蜀守李冰穿二江成都中皆可行舟魏文帝善哉行湯湯川流中有行舟杜審言詩行舟縈緑水東京賦淥水澹澹張華詩俯臨淥水流南史庾杲之傳庾景行泛淥水依芙蓉何其麗也】潮平兩岸闊【王僧孺詩瀁瀁旦潮平水經注兩岸雙闕善能云舉岑之敬詩河渡冰開兩岸分庾信詩寒沙兩岸白祖孫登詩岸闊蓮香逺】風正一帆懸【漢書律曆志至治之世天地之气合以生風天地之風气正十二律定廣韻帆舟上幔趙冬曦詩風帆摩天垠孫綽望海賦商客齊唱潮流往還各資順勢雙帆同懸】海日生殘夜【齊地記不夜城蓋古有日夜出此城以不夜名異之也泰山記日觀雞鳴時見日始欲出長三丈所】江春入舊年【杜審言詩雲霞出海曙梅柳渡江春李嶠詩霞滿蜀江春鮑照淩煙樓序賞絕舊年張說詩惟願聖君無限壽長取新年續舊年】鄕書何處達歸雁洛陽邊【何遜樂府故鄕有書信縦橫印檢開史記楚世家楚人有好以弱弓微加歸雁之上者漢書蘇武傳常恵教使者言天子射上林中得雁足有系帛書言武等在某澤中陸云詩願假歸鴻翼翻飛浙江汜範云詩寄書雲間雁爲我西北飛一統志河南府洛陽縣本成周地居洛水之北故曰洛陽】

盧象【字緯卿汶水人開元中由前進士補祕書郎轉右衞倉曹掾丞相張九齡深器之擢左補闕河南府司錄司勲員外郎名盛气髙少所卑下左遷齊邠鄭三郡司馬入爲膳部員外郎集十二卷】

峽中作【唐太宗詩別鶴棲琴裏離猿啼峽中】

髙唐數百里【宋玉髙唐賦序楚襄王與宋玉遊於云夢之臺望髙唐之觀襄陽耆舊傳楚懷王遊於髙唐夢與神遇自稱巫山之女王遂爲置觀於巫山之南號爲朝云至襄王時復遊髙唐荊州記宜都宜昌縣三峽七百里兩岸連山略無絕處】樹色接陽臺【江淹詩風光多樹色露華翻蕙陰何遜詩山煙涵樹色江水暎霞暉張正見賦苔畫波文花然樹色宋玉髙唐賦旦爲朝雲暮爲行雨朝朝暮暮陽臺之下寰宇記陽雲臺髙一百二十丈南枕長江宋玉雲遊陽云之臺望髙唐之觀卽此也方輿勝覽神女廟在巫山縣西北三百五十步有陽臺一統志陽臺在巫山縣治西北】晚見江山霽【徐陵下州郡璽書峽云晚霽星象夜張宋之問詩晚霽江天好謝靈運詩江山共閒曠云日相照媚王融詩衿袖三春隔江山千里長王勃靈瑞寺碑毎至兩江春返四野初晴山川霽而風景涼林甸淸而雲霧絕】宵聞風雨來【王融詩潺湲石澑寫綿蠻山鳥聞詩風雨淒淒雞鳴喈喈宋玉九辧何曽華之無實兮従風雨而飛颺陶潛詩微雨従東來好風與之俱書五者來備疏五者於是皆來備足須風則風來須雨則雨來陸厥詩秋思不可裁復帶秋風來】云従三峽起【淮南子山致其髙而雲起焉水致其深而蛟龍生焉拾遺記有靑雀銜玉杓以授王子晉子晉取而食之乃有雲起雪飛子晉以衣袖揮云則云雪自止梁簡文帝詩沙飛朝似幕雲起夜疑城輿地誌巴陵楚地有三峽明月峽巫山峽廣澤峽左思蜀都賦徑三峽之崢嶸躡五屼之蹇滻一統志巫峽在巫山縣東三十里卽巫山也與西陵峽歸峽並稱三峽】天向數峯開【郭璞江賦豃如地裂豁若天開謝朓詩冬寂修夜天圍靜且開名山記成都中峯院回環十數峯繞之背倚白崖峯右傍最髙而挺峻者曰呼應峯錄異記金州之北地名東柱西柱峯巒秀異又東有數峯峭拔一峯最髙駱賔王疇昔篇峯開華嶽聳疑蓮水激龍門急如箭】靈境信難見【梁簡文帝神仙寺碑獨有鷲嶽靈境淨土不燒後漢書逸民傳法眞字髙卿友人郭正稱之曰法眞名可得聞身難得而見】輕舟那可回【戰國策乘夏水浮輕舟張衡南都賦爾乃撫輕舟兮浮淸池亂北渚兮揭南涯曹植洛神賦冀靈體之復形禦輕舟而上溯屈原九章船容與而不進兮淹回水而疑滯陶潛詩目送回舟逺情隨萬化遺沈佺期詩向浦回舟萍已緑分林蔽殿槿初紅】

崔顥

題潼關樓【水經注水在闗內南流潼激關山因謂之潼關又通谷水東北注於河述徵記所謂潼谷水者也或說因水以名地也魏志武帝紀馬超與韓遂等屯潼闗公勅諸將堅壁勿與戰唐書地理誌華州華陰郡縣華陰有潼闗一統志潼闗在華陰縣東四十里】

客行逢雨霽【宋南平王鑠詩誰爲客行人屢見流芳歇鮑照詩客行惜日月劉孝綽詩客行三五夜息棹隠中洲陳子良詩我行逢日暮弭棹獨維舟書曰雨曰霽髙唐賦風止雨霽雲無處所江總詩霢霂時雨霽】歇馬上津樓【庾信詩樹陰逢歇馬盧思道詩駢鑣歇夜馬一統志潼津橋在潼闗城中因水出潼谷中爲名蜀志諸葛亮傳遊觀後園共上髙樓陰鏗詩接路上危樓】山勢雄三輔【庾信銘水聲幽咽山勢崆峒賈誼論秦地被山帶河以爲固四塞之國常爲諸侯雄其勢居然也三輔黃圖三輔者謂主爵都尉及左右內史漢武帝攺曰京兆尹左馮翊右扶風共治長安城中是爲三輔】關門扼九州【魏徵詩仗策謁天子驅馬出闗門史記髙祖本紀婁敬說帝今入闗而都搤天下之骯而拊其背注搤與防同謂捉持之也禹貢九州攸同周禮職方氏掌天下之圖乃辧九州之國東南曰揚州正南曰荊州河南曰豫州正東曰靑州河東曰兗州正西曰雍州東北曰幽州河內曰冀州正北曰並州】川従陜路去【爾雅水東流曰川漢書三川守注三川今河南郡有河洛伊故曰三川水經注水出北虞山南至陜津注河河南卽陜城也昔周召分伯以此城爲東西之別舊唐書地理誌陜州大都督屬河南道庾信詩陜路秋風起揚齊哲過闗詩途經分陜東】河繞華陰流【書導河積石至於龍門南至於華陰唐太宗入潼關詩霜風直臨道冰河曲繞城漢書地理誌京兆尹縣華陰水經河水又南至華陰一統志華陰縣在西安府華州城東十里謝靈運詩河流有急瀾】向晚登臨處【陶潛詩向夕長風起謝恵連詩杳杳白日晚崔湜詩水榭宜時陟山樓向晚看梁宣帝賦盡登臨之雅致庾信詩遊客喜登臨張正見詩福宇試登臨元行恭詩樽酒慰登臨】風煙萬里愁【梁簡文帝鴈門太守行隴暮風煙急闗寒霜自濃顧野王詩隴坻望秦川迢遞隔風煙盧照鄰詩風煙彭澤裏韋鼎聴百舌詩萬里風煙異一鳥忽相驚張載詩弭節馳萬里庾信詩悲生萬里外沈約詩髙臺不可望望逺使人愁】

祖詠

泊揚子岸【唐書地理誌淮南道揚州廣陵郡縣揚子永淳元年析江都置記纂淵海唐揚子縣屬揚州後攺永眞縣本朝屬眞州一統志揚子江在儀眞縣南經通泰二州入於海】

才入維揚郡【書淮海惟揚州周禮夏官職方氏東南曰揚州其川三江釋名揚州州界多水水波揚也漢書景十三王傳江都易王非子建國除地入於漢爲廣陵郡劉希夷江南曲潮平見楚甸天際望維揚】鄕闗此路遙【張說詩相逢皆得意何處是鄕闗馮衍顯志賦重祖考之烈兮故收功於此路徐陵詩靑雀離帆逺朱鳶別路遙】林蔵初霽雨【庾信華林園馬射賦序上則雲布雨施下則山蔵海納何遜喜晴詩振衣喜初霽應璩與尙書諸郎書霽雨淸閒正髙防之盛時】風退欲歸潮【謝靈運詩客遊倦水宿風潮難具論沈佺期詩小池殘暑退鮑照冬日詩瀉海有歸潮】江火明沙岸【何遜詩澄江照逺火夕霞隠連檣謝靈運詩野曠沙岸淨天髙秋月明王僧孺至牛渚詩楓林曖似畫沙岸淨如掃】雲帆礙浦橋【後漢書馬融傳連舼舟張雲帆沈佺期詩茫茫理雲帆艸艸念行期武三思詩云欲渡礙髙峯何遜詩解纜及朝風落帆依暝浦王襃詩桃花流水沒河橋】客衣今日薄【沈約詩風急崤道難秋至客衣單庾信對燭賦天山月落客衣單荀子欲觀千載則審今日曹植詩今日同堂出門異鄕吳均詩客子饑寒多江上衣裝薄】寒气近來饒【古詩孟冬寒气至北風何慘栗陶潛詩寒气冒山澤曹植詩始出嚴霜結今來白露睎陸瑜獨酌謠獨酌謠芳气饒一傾蕩神慮再酌動神飇梁簡文帝詩樹宻風聲饒】

題韓少府水亭【容齋四筆縣尉謂之少府】

梅福幽棲處【漢書梅福傳福字子眞九江壽春人爲郡文學補南昌尉時成帝委任王氏福上書不納元始中王莽顓政福一朝棄妻子去九江至今傳以爲仙其後人有見福於防稽者變姓名爲吳市門卒云謝靈運詩範蠡出江湖梅福入城市又資此永幽棲】佳期不忘還【楚辭登白蘋兮騁望與佳期兮夕張謝莊月賦佳期可以還謝靈運詩美人遊不還佳期何由惇】鳥啼當戶竹【梁武帝詩別時鳥啼戶今晨雪滿墀庾信詩春山百鳥啼古詩被服羅衣裳當戶理淸曲木蘭辭當戶理紅妝】花繞傍池山【何遜揚州法曹梅花盛開詩枝橫卻月觀花繞淩風臺庾信馬射賦花乘風而繞殿張纉謝賚園啟傍山臨流面郊負郭謝靈運山居賦豈伊臨谿而傍沼乃抱阜而帶山】水气侵階冷【春秋繁露雨者水气也諸葛穎詩遙邨含水气駱賔王詩城上風威冷江中水气寒庾信詩日斜气還冷】松陰覆座閒【松一作藤江淹詩翩翩徵鳥翼蕭蕭松栢陰北史魏收傳収折節讀書夏日坐板牀隨樹陰諷誦謝朓髙松賦修幹垂陰喬柯飛穎望肅肅而旣閒卽微微而方靜湛方生靈秀山銘朧朧疎林穆穆閒房】寧知武陵趣【陶潛桃花源記晉太元中武陵人捕魚緣溪行逢桃花夾岸數百步林盡水源便得一山山有小口捨船従口入復行數十步有良田美池阡陌交通往來種作男女衣著悉如外人黃髮垂髫並怡然自樂自云先世避秦來此不復出焉停數日辭去太守遣人隨其往尋向所志遂迷不得路一統志常徳府禹貢荊州之域漢初攺武陵郡】宛在市朝間【詩溯遊従之宛在水中央戰國策爭名者於朝爭利者於市王康琚反招隠詩小隠隠陵藪大隠隠市朝】

儲光羲

題山泉

山中有流水【吳均齊春秋王儉謂周顒曰卿山中何所食愼防山棲志何以防稽山山多流泉乃起艸舍卽林成樓因巖爲堵晉書劉驎之傳驎之采藥至衡山深入忘反見有一澗水北史蕭大圜傳面修原而帶流水】借問不知名【張協詩借問此何時水經注故溪澗受其名矣】暎地爲天色【梁元帝詩水際含天色虹光入浪浮陶潛聨句逺眺同天色劉孝綽詩安波似天流】飛空作雨聲【水經注輕湍濬下分石飛懸又寒泉湧山頂望之交橫似若瀑布頽波激石散若雨灑】轉來深澗滿【水經注亂流轉注謝朓詩垂竿深澗底諸葛穎詩澗滿新流濁】分出小池平【應貞臨川賦別流分注沈佺期詩小池殘暑退魏收詩添池曲岸平】恬澹無人見【雲笈七籖衝然恬澹梁簡文帝詩防是無人見吳均詩四時無人見】年年長自淸【吳均詩年年月月對君王沈約八詠詩溪水徒自淸】

李頎

宴陳十六樓【原注樓枕金穀】

西樓對金穀【庾肩吾詩織女入西樓崔湜詩幽尋惜未已淸月半西樓晉書石崇傳崇有別館在河陽之金穀水經注金穀水出河南太白原東南流歷金穀謂之金穀水經石崇故居潘嶽金穀集詩朝發晉京陽夕次金穀湄別賦帳飲東都送別金穀一統志金穀園在河南府城西一十三里晉石崇因川阜造園館崇自作詩序】此地古人心【劉繒詩江山信多美此地最爲神庾信遊山詩煮丹於此地居然未肯歸詩我思古人實獲我心石崇思歸引序尋覽樂篇有思歸引倘古人之心有同於今故制此曲謝恵連詩未知古人心且従性所玩】白日落庭內【班固答賔戲仰天庭而覩白日曹植詩白日曜靑春謝靈運詩日落當棲薄鮑照詩日落嶺雲歸延頸望江陰梁簡文帝詩日落荷心香詩灑掃庭內晉書馮跋載記嘗夜見天門開神光燭於庭內】黃花生澗陰【禮記季秋之月鞠有黃花張翰詩黃花如散金爾雅權黃華注今謂牛蕓艸爲黃花鮑照詩束薪幽篁裏刈黍寒澗陰】四鄰見疎木【左傳諸侯守在四鄰何遜詩蕭索髙秋暮砧動四鄰庾信鏡詩試掛淮南竹堪能見四鄰謝靈運詩逺山暎疎木徐陵詩朔气淩疎木江風送上潮】萬井度寒砧【漢書刑法志一同百里提封萬井陳子昂表三軍葉慶萬井相歡庾信詩秋夜搗衣聲飛度長門城古子夜歌佳人理寒服萬結砧勞沈佺期詩九月寒砧催木葉】石上題詩處【南史蕭思話傳嘗従文帝登鐘山北嶺中道有盤石淸泉上使於石上彈琴曰相賞有松石間意宋之問詩石上泉聲帶雨秋蘇頲詩蘚駁題詩館】千年畱至今【拾遺記丹丘千年一燒黃河千年一淸庾信詩洽斯百禮福以千年魏武帝短歌詩但爲君故沈吟至今】

送竇參軍

城南送歸客【辛氏三秦記城南韋杜去天尺五梁簡文帝詩五馬城南猶未歸九辧登山臨水兮送將歸謝靈運詩歸客遂海嵎江淹別賦帳飲東都送客金穀江總詩是日送歸客爲情自可求】舉酒對林巒【古子夜歌舉酒待相勸酒還杯亦空孔稚圭北山移文望林巒而有失】暄鳥迎風囀【謝朓詩暄鳥覆春洲武三思詩風暄鳥欲啼陳後主詩峯幽來鳥囀張協七命嶤榭迎風秀出中天宋南平王鑠詩肅肅迎風館】春衣度雨寒【王融詩思淚防春衣庾信春賦披香殿裏作春衣梁元帝騷體神女云兮初度雨庾肩吾詩泉飛疑度雨】桃花開翠幙【禮記仲春之月桃始華梁簡文帝詩桃花含雨開庾信詩桃花數樹紅潘尼詩朱軒防蘭臯翠幙映洛湄梁簡文帝詩林芳翠幙懸】柳色拂金鞍【謝朓詩柳含色於逺岸王襃詩緣隄栁色靑沈約詩汗馬飾金鞍梁元帝詩金鞍照日歸】公子何時至【詩殆及公子同歸楚辭沅有芷兮澧有蘭思公子兮未敢言虞羲詩流年無止極君去何時歸】無令芳艸闌【梁元帝詩無令春色晚獨望行人歸曹植詩子好芳艸豈忘爾貽王襃詩桂樹思公子芳艸惜王孫邢邵詩壯志與時闌】

王昌齡

駕出長安【唐書地理誌京兆府京兆郡縣長安一統志西安府附郭長安縣秦因古地名曰長安漢都關中始置爲縣】

聖徳超千古【史記五帝紀髙陽有聖徳是謂帝顓頊晉書樂志聖徳應運期劉峻文星虹樞電昭聖徳之符舊唐書音樂志上元樂舞者舞之必成字十六變而畢有聖超千古道泰百王皇帝萬年寶祚彌昌字木蘭詩忠孝兩不渝千古之名焉可滅】皇風扇九圍【賀知章詩千載舞皇風晉書應貞傳仁風潛扇嵇康詩微風淸扇詩帝命式於九圍疏九州爲九圍者蓋以天下九處規闈然故謂之九圍也晉大豫舞歌光撫九圍】天回萬象出【運命論天動星回而辰極猶居其所蜀都賦望之天回張華詩太儀斡運天迥地遊晉書孝友傳資品彚以順名功苞萬象謝靈運詩皇心美陽澤萬象咸光昭庾僧淵詩眞朴運旣判萬象森已形晉書樂志嘉瑞出靈應彰】駕動六龍飛【蔡邕獨防天子出有大駕有小駕有法駕梁簡文帝南郊頌萬騎天行千乘雷動江總詩徐輪動仙駕淸宴畱神賞易時乘六龍以禦天嵇康詩乘雲駕六龍東京賦龍飛白水鳳翔參墟傅休奕鼓吹曲風雲時動神龍飛】淑气來黃道【陸機樂府蕙艸饒淑气梁元帝詩暮春多淑气斜景落髙舂唐太宗詩韶光開令節淑气動芳艸漢書天文志日有中道中道者黃道北至東井去北極近南至牽牛去北極逺東至角西至婁去極中沈佺期詩池開天漢分黃道許敬宗詩曦馭循黃道】祥雲覆紫微【謝朓歌凍雨飛祥雲靡庾信文祥雲入境行雨隨軒晉書禮志雲覆雨施八方來同陸機七徵萬宇云覆千檻林錯晉書天文志紫微大帝之座天子之常居也劉峻辧命論入紫微升帝道沈炯詩欲知天子貴千門應紫微】太平多扈従【漢書食貨志三考黜陟餘三年食進業曰登再登曰平餘六年食三登曰泰平後漢書謝夷吾傳班固薦夷吾曰臣聞堯登稷契政隆太平梁元帝詩帝治洽區字垂衣彰太平江淹詩公卿重一言太平多歡娯漢書司馬相如傳扈従橫行出乎四校之外蘇頲詩賞來榮扈従別至惜分飛】文物有光輝【左傳文物以紀之後漢書制衣裳備文物謝朓詩文物共葳防張文琮詩紛綸文物紀煥爛聲名發漢郊祀歌配上帝兮揚光輝班固奏記淸廟之光輝當世之俊彥也範云詩傳瑞生光輝】

張謂

郡南亭子宴

亭子春城外【廣韻亭停也人所停集也吳邁逺詩緑樹搖雲光春城起風色】朱門向緑林【晉書麯允傳西州語曰南開朱門北望靑樓張華輕薄篇朱門赫嵳峩曹植賦遊緑林而逍遙嵇康詩萋萋緑林奮榮揚輝】栁枝經雨重【梁簡文帝詩柳枝無極軟春風隨意來庾信詩髙堰栁枝長張正見垂柳暎斜谷詩雨濯倚流枝劉苞夕雨詩河栁低未舉】松色帶煙深【鮑照詩松色隨野深顏延之曲水詩序松石峻峗蔥翠陰煙江淹詩松短未生煙】漉酒迎山客【南史陶潛傳郡將潛逢其酒熟取頭上葛巾漉酒畢還復著之江淹頌公子不至山客徒尋】穿池集水禽【莊子孔子曰魚相造於水者穿池而養給潘嶽閒居賦爰定我居築室穿池曹植洛神賦水禽翔而爲衞謝靈運賦覽水禽之萬類】白雲常在眼【陶潛詩遙遙望白雲吳均詩白雲時去來謝靈運詩想見山阿人薜蘿若在眼】聊足慰人心【孫擢詩處處多蘐艸賴此慰人心】

賈至

對酒曲【樂府解題對酒行曹魏樂奏武帝所賦對酒歌太平其防言王者徳澤廣被政理人和萬物咸遂若梁範云言對酒心自足則言但當爲樂弗殉名自欺也陸機樂府良防罄美服對酒宴同聲北史李孝貞傳弦歌對酒終日爲歡】

梅發栁依依【庾肩吾摘梅花詩窗梅朝始發庭雪曉初消張正見梅花落詩芳梅映云野發早覺寒侵詩昔我往矣楊栁依依費防詩楊栁何時歸裊裊復依依庾信枯樹賦昔年垂栁依依漢南】黃鸝歷亂飛【詩黃鳥於飛陸璣疏今謂之黃鶯黃鸝也髙隠傳戴顒春日攜雙柑鬥酒人問何之曰往聴黃鸝聲耳梁簡文帝樂府細萍重疊長新花歷亂開丘遲與陳伯之書暮春三月江南艸長雜花生樹羣鶯亂飛】當歌憐景色【魏武帝短歌行對酒當歌南史宋武帝紀三月乙未建牙於軍門其日景色開霽崔融表得五方之气象合四時之景色宋之問詩岑壑景色佳慰我逺遊心】對酒惜芳菲【吳均詩獨對東風酒庾信詩待花將對酒畱雪擬彈琴楚辭芳菲菲其彌章古詩芳菲不相投靑黃忽攺色庾肩吾詩佳期竟不歸春日生芳菲】曲水浮花气【王羲之蘭亭序又有淸流激湍映帶左右引以爲流觴曲水列坐其次晉書束晳傳昔周公城洛邑因流水以泛酒故逸詩云羽觴隨波又秦昭王以三日置酒河曲見金人捧水心之劍曰令君制有西夏乃霸諸侯因此立爲曲水二漢相緣皆爲盛集梁元帝詩水際含天色虹光入浪浮簡文帝七勵素醥浮气酃酒凝淸沈約詩願雜百花气宛轉金鑪前宋之問詩露裛千花气泉和萬籟聲】流風散舞衣【張衡南都賦彈琴擫籥流風裴徊曹植洛神賦飄搖兮若流風之回雪梁元帝詩日移花色異風散水紋長隋煬帝詩淸音出歌扇浮香飄舞衣杜公曕詩色奪歌人臉香亂舞衣風】通宵畱暮雨【駱賔王詩陣照通宵月書封防夜霜宋玉髙唐賦旦爲朝雲暮爲行雨範雲樂府朝云觸石起暮雨潤羅衣又詩靄靄朝云去溟溟暮雨歸】上客莫言歸【謝偃樂府上客莫畏斜光晚自有西園明月輪徐陵書郢中上客云聚魏都鄴下公卿風馳江浦詩言旋言歸又不醉無歸張衡南都賦客賦醉言歸主稱露未晞】

崔曙

緱山廟【水經注緱氏原開山圖謂之緱氏山也亦云仙者升焉言王子晉控鶴斯阜俗亦謂之撫父堆堆上有子晉祠劉向列仙傳云世有簫管之聲焉列仙傳王喬遊伊洛之間道人浮丘公接以上嵩髙山三十餘年後求之於山上見栢良曰告我家七月七日待我於緱氏山頭果乘白鶴駐山頭望之不得到舉手謝時人數日而去立祠緱氏山下一統志緱氏山在偃師縣南四十里王子晉升仙之所又王子晉廟在偃師縣東南】

遺廟宿陰陰【宋之問王子喬詩遺廟今在而人非漢書禮樂志靈之至慶陰陰謝朓詩紫殿肅陰陰】孤峯暎緑林【梁書徐勉傳華樓迥榭頗有臨眺之美孤峯叢薄不無糾紛之興鮑照賦視淸池之初涸望緑林之始空張九齡詩江南有丹橘經冬猶緑林】步隨仙路逺【孫綽天臺山賦恣心目之寥朗任緩步之従容水經注昔費長房爲市吏見王壺公懸壺郡市長房従之因而自逺同入此壺隠淪仙路沈佺期詩行隨香輦登仙路張說侍宴詩仙路迎三鳥揚雄河東賦旣發軔於平盈兮誰謂路逺而不能従】意入道門深【史記晏子傳晏子意念深矣常有以自下者易林被服衣冠遊戲道門道徳指歸論靜爲虛戶虛爲道門】澗水流年月【晉書陶淡傳淡於長沙臨湘山中結廬居之親故有之者輒移渡澗水莫得近之江總詩石澗水流靜庾信詩澗水繞窗外北史蕭大圜傳面修原而帶流水陸機詩隆想彌年月】山云變古今【淮南子山云艸莽水雲魚鱗注山中气出云似艸木水气出云似魚鱗江總詩山云四面通左思詩杖策招隠士荒塗橫古今】祗聞風竹裏【沈約賦風動竹而吹衣陳後主孫瑒銘秋風動竹煙水驚波庾信詩風竹解寒苞】猶有鳳笙音【列仙傳王子喬好吹笙作鳳鳴梁簡文帝詩按歌雜鳳笙沈佺期鳳笙曲憶昔王子喬鳳笙猶云空宋之問王子喬詩白虎搖瑟鳳吹笙乘騎雲气噏日精】

閻防

夜泛黃河作【元史地理誌河源在吐蕃朶甘斯西鄙有泉百餘沮洳散渙弗可逼視方可七八十里履髙山下瞰粲若列星以故名鄂端諾爾鄂端譯言星宿也羣流奔輳近五七里匯二巨澤自西而東連屬吞噬行一日迆邐東騖成川號必齊勒河又二三日水西南來名伊爾齊與必齊勒河合又三四日水南來名呼蘭又水東南來名伊拉齊合流入於必齊勒其流浸大始名黃河】

煙深載酒入【水經注云垂煙接漢書揚雄傳贊家素貧耆酒時有好事者載酒肴従遊學】但覺暮川虛【栁惲詩漸覺寒云捲應瑒虛河賦資虛川之遐源何遜詩薄暮川流側王襃詩臨帆廣川中】暎水見山火【梁簡文帝詩隔簾陰翠篠映水含珠橊王融詩炎山翻烈火沈佺期詩野橋凝望日山火類焚書】鳴榔聞夜漁【西徵賦纎經連白鳴榔夜響注榔髙木也以長木扣舷爲聲言曳纎經於前鳴長榔於後所以驚魚令入网也水經注宓子賤治單父孔子使巫馬期觀焉入其境見夜漁者問曰子得魚輒放何也曰小者我大夫欲長育之故也謝朓詩良宰勗夜漁】愛玆山水趣【水經注愛深淥水南史宗少文傳好山水愛逺遊張子容詩賴多山水趣】忽與世人疎【王融詩忽與若士遇阮籍詩邈與世路殊方湛北叟讚世人迷之橫生欣恥】無暇燃官燭【梁簡文帝詩心忙無暇薰謝承後漢書巴只爲揚州刺史與客暗飲不然官燭徐陵謝勅賚燭盤賞答齊國移文啟官燭斯燃更慚亷吏】中流有望舒【說苑魏武侯浮西河而下中流顧左右曰美哉河山之固也蜀都賦躍濤戲瀨中流相忘丘遲詩櫂歌發中流淮南子月禦曰望舒楚辭前望舒使先驅羽獵賦望舒彌轡歸田賦於是曜靈俄景繼以望舒魏文帝詩炎燭繼望舒】

徐晶【與胡皓蔡孚同時官魯郡錄事】

同蔡孚五亭詠【蔡孚開元中爲起居郎】

章奏丹墀罷【漢書魏相傳好觀漢故事及便宜章奏後漢書班彪傳所上章奏誰與防之文心雕龍胡廣章奏天下第一杜甫詩従容艸奏罷宿昔奉淸樽張衡西京賦靑瑣丹墀漢典職儀以丹漆地故稱丹墀杜預表珥筆丹墀必有諤諤匪躬之節】雲泉別業歸【水經注邵陵水東防雲泉王勃與蜀城父老書麗藻華文代有雲泉之气沈佺期詩雲泉紛亂瀑天磴矻橫抱南史謝靈運傳移籍防稽修營別業傍山臨江盡幽居之美石崇思歸引序更樂放逸篤好林藪遂肥遁於河陽別業沈佺期詩別業初開云漢邊】拂琴鋪野席【盧照鄰序夕拜多閒弄雕章於琴席李嶠詩避暑移琴席逸周書晉平公使師曠見太子晉遂敷席注瑟師曠歌無射李嶠九成宮詩野席蘭琴奏山臺桂酒濃】牽栁掛朝衣【蕭子顯詩垂楊掛栁掃輕塵庾信詩穿荷低晚蓋衰栁掛殘絲史記司馬相如傳襲朝衣乘法駕北齊樂辭禮申官次命攺朝衣】翡翠巢書幌【司馬相如子虛賦揜翡翠射鵕防注鳥赤羽者曰翡靑羽者曰翠郭璞詩翡翠戲蘭苕容色更相鮮左思吳都賦翡翠列巢以重行梁簡文帝答徐摛書特設書幌乍置筆牀】鴛鴦立釣磯【詩鴛鴦在梁戢其左翼西京雜記袁廣漢於北邙山下築園養白鸚鵡紫鴛鴦埤雅雄鳴曰鴛防鳴曰鴦孔融離合詩呂公磯釣闔口渭傍名勝志釣臺山在東阿縣鎭城東南山多碎石若魚蟹狀麓有釣磯相傳嚴光釣處】幽棲可憐處【謝靈運方山詩資此永幽棲謝朓詩況復南山曲何異幽棲時庾信詩幽棲得無悶世說松樹子非不楚楚可憐但無棟梁用陶潛詩翩翩三靑鳥毛色奇可憐梁簡文帝詩可憐枝上花早得春風意】春事滿林扉【書厥民析傳春事旣起丁壯就功管子地气發戒春事陶潛歸去來辭農人告余以春及將有事於西疇王勃詩容心千里倦春事一朝歸張九齡詩林堂開夜扉】

劉長卿

尋南溪常山道人隠居

一路經行處【江總詩孤闗一路平大寶積經相見如來向經行處是第二地江總修心賦經行借艸宴坐臨渠楊炯盂蘭盆賦山中禪定樹下經行】莓苔見履痕【孫綽遊天臺山賦踐莓苔之滑石梁簡文帝詩苔生履處沒張正見詩春苔封履迹】白雲依靜者【一作渚陶潛賦悲商叩林白雲依山謝靈運詩白雲抱幽石又拙疾相倚薄還得靜者便】靑艸閉閒門【左傳野無靑艸岑參詩地涵靑艸色後漢書陳寔傳閉門懸車棲遲養老沈炯詩閉門窮巷裏靜掃詠歸田蘇子卿艾如張樂府誰在閒門外羅家諸少年王維詩閒門秋艸色終日無車馬】過雨看松色【種樹書栽竹無時雨過便移鮑照詩松色隨野深張正見詩秋气悲松色】隨山到水源【書隨山刋木顏延之詩隨山茂貞芳謝靈運詩隨山疏濬潭範蔚宗詩隨山上嶇嵚爾雅疏泉水源也陶潛桃花源記林盡水源便得一山宋之問詩源水看花入幽林采藥行】溪花與禪意【岑參詩溪花篲簾鉤釋氏通鑑目連以鉢盛飯往餉其母化成火炭不得食目連白佛佛曰願七代父母行禪定意然後得食】相對亦忘言【漢書張禹傳彭宣之來也禹見之於便坐講論經義日晏賜食不過一肉巵酒相對莊子言者所以在意得意可以忘言陶潛詩此中有眞意欲辧已忘言】

錢起

和萬年成少府寓直【唐書地理誌京兆府縣萬年赤錦繡萬花谷類要云李白贈瑕丘王少府別西河劉少府贈秋浦栁少府杜甫贈華陽栁少府如此則當是唐時縣尉多稱少府也潘嶽秋興賦以太尉掾兼虎賁中郎將寓直於散騎之省】

赤縣新秋夜【史記孟子列傳中國名爲赤縣神州通典唐縣有赤畿望緊京都所治爲赤縣京之旁邑爲畿縣鮑照詩捨此赤縣居陶潛詩迢迢新秋夕亭亭月將圓蕭琮詩夜气應新秋江總詩當見新秋停玉梭張正見詩髙軒揚麗藻自是賦新秋南史蕭子顯傳風動春朝月明秋夜魏文帝詩漫漫秋夜長】文人藻思催【典論文人相輕自古而然又今之文人魯國孔融文舉廣陵陳琳孔璋山陽王粲仲宣北海徐幹偉長陳畱阮瑀元瑜汝南應瑒徳璉東平劉楨公幹蜀志秦宓傳或曰足下自比於巢許四皓何故楊文藻見瓌穎乎魏書邢臧傳臧幼孤早立操尙博學有藻思杜甫詩憶與髙李輩論文入酒壚兩公壯藻思得我色敷腴竇紃五色筆賦物有粲奇文抽藻思張九齡詩天邊客思催】鐘聲自仙掖【禮記鐘聲鏗鏗以六號劉孝威詩鐘聲猶未絕庾信詩歌響聞長樂鐘聲徹建章沈佺期詩禦栁垂仙掖按東軒筆錄云翰林凊要謂之仙掖漢書成帝紀注掖門在兩旁言如人臂掖也】月色近霜臺【梁簡文帝詩風聲隨笛韻月色與池同蕭子暉詩虫聲繞春岸月色思空閨劉孝先詩樓空月色寒茂詩鏡中看月近歌處覺塵空白帖禦史大夫憲臺霜臺通典唐監察禦史十員裏行五員其選拜多自京畿縣尉】一葉兼螢度【淮南子見一葉之落知嵗之將暮袁宏東徵賦托一葉於鄧林梁武帝曲緑樹始搖芳芳生非一葉駱賔王序一葉驚寒下陳柯而捲翠禮記季夏之月腐艸爲螢宋之間明河篇鴛鴦機上流螢度】孤云帶鴈來【陶潛詩萬族各有托孤云獨無依應瑒詩朝雁鳴雲中謝靈運詩嗷嗷雲中雁舉翮自委羽庾肩吾詩雁與云俱陣王褒詩豈若雲中雁秋時塞外歸禮記仲秋之月鴻雁來詩疏廣要雁乃兩來仲秋鴻雁來季秋候雁來候雁比於鴻雁而小色白秋深乃來來則霜降河北謂之霜信庾信詩濕雁防還來】明朝紫書下【吳均詩今夜林酒別明朝江水邊庾信詩明朝雲雨散何處更相尋漢武內傳地眞素訣長生紫書劉孝威詩驛報紫泥書按漢舊儀天子信璽六皆以武都紫泥封之宋之問詩謬辱紫泥書阮籍奏記辟書始下下走爲首】應問長卿才【史記司馬相如傳相如字長卿杜甫詩獻納開東觀君王問長卿楊炯詩漢帝求仙日相如作賦才馬懷素詩何幸得防詞賦職自憐終乏馬卿才】

秋夜對月

夜來詩酒興【陳後主詩金鞍排夜來南史袁粲傳獨步園林詩酒自適又齊桂陽王鑠傳遇其賞興則詩酒連日】月滿謝公樓【史記日者傳日中必移月滿必虧古詩三五明月滿四五蟾兔缺庾信詩輪重對滿月一統志北樓一名謝公樓謝朓爲宣城守時建在府治之北】影閉重門靜【曹植詩明月澄淸影謝朓詩平明振衣坐重門猶未開劉孝綽詩重門寂已暮沈約詩月出臨靜夜夜靜滅氛埃】寒生獨樹秋【曹植詩樹影月中寒陶潛詩連林人不見獨樹眾乃奇周讓詩木葉動秋聲】鵲驚隨葉散【王勃賦遊必有方哂南飛之驚鵲淮南子一葉落而知天下之秋王融文危葉畏風驚禽易落】螢逺入煙流【禮記季夏之月腐艸爲螢紀少瑜月中飛螢詩逺度時依幕沈約詩曀曀螢入霧庾信詩螢飄碎火流梁元帝詠螢詩集艸訝無煙鮑照詩時見逺煙浮】今夕遙天未【詩今夕何夕何遜詠月詩今夕千餘里雙蛾映水生張正見詩風伯淨遙天陸機詩佳人渺天未謝莊月賦气霽地表云斂天未】淸光防處愁【江淹詩秋月懸淸光沈約詩洞房殊未曉淸光甚悠哉庾肩吾詩樓上徘徊月窗中愁思人】

寄楊補闕【唐六典左補闕二人従七品上注詩云衮職有闕仲山甫補之蓋取此義後漢伏湛出入禁闥拾遺補闕魏文帝勅侍臣曰公卿等宜拾朕之遺補臣之闕晉武帝詔曰公卿等宜補闕拾遺獻可替否後魏孝文帝令侍中李衝補闕左右垂拱中因其義而創立四員左右各二焉】

泉壑帶茅茨【江淹木連頌迸采泉壑騰光淵丘陳子昂詩夜聞鼯鼠叫畫聒泉壑聲嵇含文池非巖石之澑宅非茅茨之宇南史何敬容傳築茅茨於鐘阜聊優遊以卒嵗】雲霞生薜帷【謝靈運詩林壑斂暝色雲霞收夕霏江淹詩時菊耀巖阿雲霞冠秋嶺文心雕龍雲霞雕色有逾畫工之妙艸木賁華無待錦匠之奇楚辭网薜茘兮爲帷王僧孺詩桂棟承薜帷】竹憐新雨後【種樹書栽竹無時雨過便移杜甫詠竹詩雨洗娟娟淨風吹細細香史記司馬季主傳天新雨道少人又龜防傳新雨已天淸靜無風江總詩新雨百花朝】山愛夕陽時【宋書謝靈運傳出爲永嘉太守郡有名山水靈運素所愛好遂肆意遊遨動逾旬朔江淹自序傳爲吳興令爰有碧水丹山珍木靈艸皆淹平生所至愛爾雅山西曰夕陽詩度其夕陽劉琨詩夕陽忽西流鮑照登大雷岸與妹書若華夕曜巖澤气通傳明散防赫似綘天左右靑靄表裏紫霄従嶺而上气盡金光半山以下純爲黛色】閒鷺棲常早【李白鷺鶿詩心閒且未去獨立沙洲旁何晏景福殿賦篁棲鵾鷺瀨戲鰋鮋王僧孺詩願識昆明鷺乘流飲復棲陶潛詩緩帶盡歡娯起晚眠常早】秋花落更遲【張正見詩葉盡桐門靜花秋菊岸明蕭子範詩春風若有顧惟願落花遲顧野王詩風輕鶯韻緩霜灑落花遲柳惲詩葉宻鶯飛礙風輕花落遲】家僮掃蘿徑【史記呂不韋傳不韋家僮萬人庾信詩野老披荷葉家僮掃栗跗齊竟陵王子良詩蘿逕轉連綿松軒方杳靄王融詩蘿逕若披云孟浩然詩之子期宿來孤琴蘿徑】昨與故人期【古詩悵然逺相望知是故人來謝朓詩山中上芳月故人淸樽賞孟浩然詩春隄楊柳發憶與故人期】

皇甫冉【字茂政潤州丹陽人晉髙士謐之後十嵗能屬文張九齡深契之天寶十五載舉進士第一授無錫縣尉歷左金吾兵曹王縉爲河南帥表掌書記大歷初遷右補闕】送盧山人歸林慮山【十道山川考林慮山在相州林慮縣西二十里本隆盧漢屬河內郡攺爲林一統志黃華山在林縣西二十里一名林慮山】

無論行逺近【古詩行行重行行九辧憭栗兮若在逺行朱超道詩莫論行逺近終是隔山川】歸向舊煙林【九辧登山臨水兮送將歸南史蕭子顯傳登髙目極臨水送歸謝莊詩茂苑豈舊林虞世基詩遙林捲宿煙李白詩水色倒空靑林煙橫積素】寥落人家少【世說袁彥伯爲謝安南司馬至瀨鄕嘆曰江山寥落居然有萬里之勢謝朓詩曉星正寥落王維詩人家春谷谿王季友詩野人宿在人家少】靑防鳥道深【楚辭據靑冥而攄虹兮遂儵忽而捫天梁簡文帝詩延首靑防傾心紫府張正見詩鳥道絕禽蹤薛道衡詩鳥道風煙接南中志鳥道西百里以其險絕獸猶無蹊特上有飛鳥之道耳江淹郊遊詩云郁石道深】白雲長滿目【淮南子白泉之埃上爲白雲漢武帝秋風詞秋風起兮白雲飛江淹詩秋至白雲起沈約與約法師書音容滿目言笑在耳王維詩滿目望雲山】芳艸自知心【楚辭芳艸生兮萋萋班固西都賦竹林果園芳艸甘木李陵答蘇武書人之相知貴相知心鮑照詩冬夜沈沈夜坐吟寒聲未發已知心】山色連東海【王維詩山色有無中岑參詩山色低官舍神仙傳麻姑入拜王方平云接待以來已見東海三爲桑田郭璞詩東海猶蹄涔】相思何處尋【古詩客従逺方來遺我一書札上言長相思下言久離別吳均詩相思咽不言庾信詩蓬萊入海底何處可追尋】

歸渡洛水【禹貢伊洛瀍澗旣入於河山海經洛水出洛西山東北注河入成臯之西水經洛水出京兆上洛縣冢嶺山郡經上洛農河南合伊瀍谷澗之水至鞏縣而入河李尢洛銘洛出熊耳東流防集夏禹導疏經於洛邑宋之問詩池平分洛水林缺見嵩丘】

暝色赴春愁【謝靈運詩林壑斂暝色蕭子範詩晚流稍東急暝景促西暉梁元帝詩春愁春日結春結詎能申宋之問詩弄琴寛別意酌醴醉春愁】歸人南渡頭【江淹詩歸人望煙火薛道衡詩人歸落雁後思發在花前吳均賦風賫寒而北來燕銜霜而南渡梁簡文帝烏棲曲采蓮渡頭擬黃河郎今欲渡畏風波】渚煙空翠合【鮑照發後渚詩孤光獨徘徊空煙視升滅魏徵詩淑景耀雕輦髙旌揚翠煙謝靈運詩空翠難彊名漁釣易爲曲陳後主詩歇霧含空翠水經注騰雲冠峯髙霞翼嶺岫壑衝深合煙罩霧梁簡文帝詩溶溶紫煙合鬱鬱紅塵飛鮑照詩淸潭圓翠合】灘月碎光流【水經注砥柱以下激石云洄環波怒深合有一十九灘水流迅急勢同三峽詩匪東方則明月出之光劉孝綽詩月光隨浪動山影逐波流岑參詩千柯玉光碎杜甫萬丈潭詩黒知灣環底淸見光炯碎劉孝綽望月詩流光照漭瀁波動暎淪漣陳子良詩月影素寒流張說詩霜空極天靜寒月帶江流】澧浦饒芳艸【水經澧水出武陵充縣西曆山東至長沙下雋縣西北入於江注澧水流注於洞庭湖俗謂之澧江口也楚辭捐余袂兮江中遺余佩兮澧浦謝朓詩參差殊未來徘徊望澧浦梁簡文帝詩三春澧浦葉九月洞庭枝楚辭沅有芷兮澧有蘭思公子兮未敢言注澧水之外有芬芳之蘭異於眾艸古詩涉江采芙蓉蘭澤多芳艸孫綽蘭亭集後序乃借芳艸鑑淸流】滄浪有釣舟【書嶓冢導漾東流爲漢又東爲滄浪之水梁宣帝賦憑怪石而爲枕因滄浪而洗足任昉詩長泛滄浪水平明至曛黒劉孝綽詩釣舟畫彩鷁漁子服冰紈】誰知放歌客【初學記古樂府有放歌行樂府解題古詞曰將進酒乘大白大略以放歌爲言王暕觀樂應詔詩恩光實難遇詠言寧易放】此意正悠悠【張說詩若使巢由同此意不將蘿薜易簪纓詩悠悠我思爾雅悠悠洋洋思也李陵與蘇武詩臨河濯長纓念子悵悠悠張說詩聞道神仙不可接心隨湖水共悠悠】皇甫曽【字孝常冉母弟也天寶十二載登進士第歷侍禦史坐事徙舒州司馬陽翟令詩名與兄相上下當時比張氏孟陽景陽云】

送孔徵士【後漢書周磐傳磐字堅伯汝南安成人徵士燮之宗也顏延之陶徵士誄有晉徵士尋陽陶淵明南嶽之幽居者也】

谷口山多處【史記三皇紀人皇乘雲車駕六羽出谷口蜀志秦宓傳三皇乘只車出谷口今之斜谷是也髙士傳谷口鄭子眞耕於巖石之下名振京師沈炯詩靈靈谷口廬杜甫詩谷口舊相得宋之問詩山雜夏云多韋應物詩尋陽山水多】君歸不可尋【鮑照詩芳嵗猶自可日夜望君歸陸機詩遊子眇天未還期不可尋】家貧靑史在【史記聶政傳家貧客遊以爲狗屠陶潛五柳先生傳性嗜酒而家貧不能恆得讀曲歌家貧近店肆江淹詩俱啟丹冊並圖靑史李白詩靑史舊名傳】身老白雲深【唐書李百藥傳百藥賦帝京篇上嘆曰何身老而才之壯齒宿而意之新乎穆天子傳白雲在天山陵自出淮南子白泉之埃上爲白雲張正見詩鷲嶺白雲深宋之問詩只在此山中云深不知處】掃雪開松徑【開天遺事王元寶毎大雪則自所居至坊巷口掃雪開徑迎揖賔客飲宴爲暖寒之防李白詩掃雪松下去劉孝先詩洞戶臨松徑綦毋潛詩艸堂松徑深】疏泉過竹林【梁簡文帝曲水詩序分階樹羽疏泉泛爵駱賔王詠云酒詩朔空曽紀歷帶地舊疏泉穆天子傳天子西徵至於池乃樹之竹是曰竹林庾信思舊銘王子猷之舊徑惟餘竹林孟浩然詩淸風在竹林】餘生負丘壑【謝靈運詩餘生不歡娯何以竟暮歸世說顧長康畫謝幼輿在巖石里人問其所以曰此子自謂一丘一壑過於庾亮故宜置丘壑中謝靈運詩昔余遊京華未嘗廢丘壑李白詩故人棲東山自愛丘壑美】相送亦何心【史記滑稽傳君子相送以言小人相送以財謝恵連詩相送越坰林徐陵詩瞻望鄕關何心天地】

和謝舍人寓直【案品彚本作和謝舍人雪夜寓直唐書百官志中書省舍人六人正五品上掌侍進奏參議表章凡詔防制勅璽書冊命皆起艸進畫旣下則署行起居舍人二人従六品上掌修記言之史錄制誥徳音如記事之制潘嶽秋興賦序以太尉掾兼虎賁中郎將寓直於散騎之省】

禁省夜沈沈【獨防省中本爲禁中孝元皇后父名禁避之故曰省中唐書楊師道傳拜侍中防預朝政親遇隆渥性周謹未嘗語禁省事司馬相如上林賦沈沈隠隠砰磅訇磕沈佺期詩天窻虛的的云竇下沈沈】春風滿舊林【淮南子春風至則甘雨降生育萬物古樂府春風宛轉入曲房兼送小苑百花香庾信結客少年場行春風滿路香何遜七召翫奇花之春滿摘甘實於夏成張說詩春滿汀色媚景斜嵐气侵陸機詩孤獸思故藪離鳥悲舊林張說詩富貴還鄕國光輝滿舊林】滄洲歸客夢【陸云泰伯碑滄洲遁迹箕山辭位南史張充傳飛竿釣渚濯足滄洲北史韋夐傳明帝爲詩贈之曰潁陽讓逾逺滄洲去不歸謝朓詩逝矣將歸客養素克有終江總詩是日送歸客爲情自可求謝朓詩歸夢相思夕】靑瑣近臣心【漢書元後傳赤墀靑瑣注靑瑣者刻爲連環文而靑塗之也漢官儀黃門之職日暮入對靑瑣門拜名曰夕郎何晏景福殿賦靑瑣銀鋪是爲閨闥禮記近臣守和宰正百官書綴衣虎賁疏綴衣掌衣服虎賁以武力事王皆左右近臣宜得其人漢書鄭崇傳上責崇曰君門如市何以禁切人主崇對曰臣門如市臣心如水張九齡詩聲華大國寶夙夜侍臣心】揮翰宣鳴玉【張衡歸田賦揮翰墨以奮藻陳三皇之軌模晉書虞溥傳含章舒藻揮翰流離周書蘇亮傳論或揮翰鳳池或著書麟閣國語王孫圉聘於晉定公饗之趙簡子鳴玉以相注鳴其佩玉以相禮後漢書蔡邕傳舒紳緩佩鳴玉以步魏志蔣濟傳出爲東中郎將濟請畱詔曰天下未寧要須良臣以鎭邊境如其無事乃還鳴玉未爲後也】承恩在賜金【晉書劉傳贊和季承恩建旟南服威靜荊塞化揚江澳王臺卿奉和往虎窟山寺詩承恩奉教義方當受持史記竇嬰傳孝景三年拜嬰爲大將軍賜金千斤所賜金陳之廊廡下軍吏過輒令裁取爲用金無入家者漢書疏廣傳廣上疏乞骸骨上以其年篤老許之賜黃金二十斤】建章寒漏起【漢書武帝紀太初元年二月起建章宮又東方朔傳陛下以城中爲小圖起建章左鳳闕右神明號稱千門萬戶括地誌建章宮在雍州長安縣西二十里周禮夏官挈壺氏掌挈壺以令軍井注挈壺水以爲漏梁漏刻經漏刻之作肇於黃帝之日宣乎夏商之代冬至晝漏四十五刻冬至之後日長九日加一刻漢舊儀晝漏盡夜漏起省中黃門持五夜】更助掖垣深【劉楨詩誰謂相去逺隔此西掖垣董思恭詩歷歷東井捨昭昭右掖垣史記天官書太微匡衞十二星注東垣左執法上相兩星間名曰左掖門西垣右執法上將間名曰右掖門】

司空曙【字文明廣平人登進士第従韋臯於劍南貞元中爲水部郎中終虞部郎中詩格淸華爲大歷十才子之一】

題鮮於秋園林

雨後園林好【王維詩空山新雨後南史袁粲傳獨步園林詩酒自適陶潛詩園林無俗情】幽行迥野通【王維詩勝遊在幽尋李百藥雨後詩雨歇連峯翠煙開竟野通唐明皇詩寒臯野望通】逺山芳艸外【謝靈運詩杪秋尋逺山山逺行不近又逺山映疏木楚辭芳艸生兮萋萋儲光羲詩遙遙芳艸岸屢見春山曉宋之問詩徑荒芳艸合】流水落花中【詩沔彼流水朝宗於海庾信詩流水桃花香徐陵詩直坐落花中王維詩落花半路東流水】客醉悠悠慣【李白詩但使主人能醉客不知何處是他鄕詩瞻彼日月悠悠我思王勃詩悠悠旅思難孫萬壽詩客意慣風聲】鶯啼處處同【梁簡文帝詩鶯啼春欲駛無爲更掩扉王維詩鶯啼過落花江總詩別鶴聲聲怨愁雲處處同又光風處處同】傷春時一望【陸機詩節運同可悲莫如春气甚蘇頲詩東望望春春可憐髙適詩倚檝時一望】日暮杜陵東【左傳日雲暮矣王粲詩日暮適西園後漢書地理誌京兆尹縣爲杜陵故杜伯國有周將軍杜舉祠宣帝元年更名杜縣爲杜陵又神爵四年鳳皇十一集杜陵】

李端【字正已趙州人大歷五年進士初授校書郎後官杭州司馬與盧綸輩十人唱和號大歷才子】

茂陵山行陪韋金部【記纂淵海茂陵山在扶風東北林壑秀美漢未馬超居此一統志山在鳳翔府扶風縣東北三十里唐書百官志戶部其屬有四三曰金部通典金部掌庫蔵金寶貨物】

宿雨朝來歇【江總詩初晴原野開宿雨潤條枝李嶠詩大江開宿雨徵棹下春流晉書王徽之傳西山朝來致有爽气庾信詩雨歇殘虹防】空山秋气淸【盧思道詩空山照秋月王維詩空山不見人禮記乃儺以達秋气春秋繁露春气愛秋气嚴杜甫詩露下天髙秋气淸】盤云雙鶴下【梁簡文帝頌盤云轉蹀塵開曹植詩雙鶴俱遨遊何晏詩雙鶴比翼遊羣飛戲太淸方千詩鶴盤逺勢投孤嶼沈約聞夜鶴篇暫下昆明池】隔水一蟬鳴【王維終南山詩隔水問樵夫岑參詩盈盈一水隔莊子覩一蟬方得美防而忘其身禮記仲夏之月蟬始鳴傅休奕詩蟬鳴髙樹間】古道黃花落【李白詩撥云尋古道杜甫詩柴門古道傍禮記季秋之月鞠有黃花張翰雜詩靑條若總翠黃花如散金楚辭餐秋菊之落英】平蕪赤燒生【杜甫詩懷古視平蕪髙適詩出門何所見春色滿平蕪司空曙詩晚燒平蕪外又赤燒兼山逺顏延之詩山煙冒壠生】茂陵𨿽有病【史記司馬相如傳相如旣病免家居茂陵天子曰司馬相如病甚可往悉取其書若不然後失之矣陸倕詩長卿病猶在】猶得伴君行【屈原九歌時不可兮再得聊逍遙兮容與江總樂府霜鴈多情恆結伴杜甫詩靑春作伴好還鄕唐書李靖傳臣𨿽老尙堪一行詩與子偕行】

詶大理寺評事張芬【唐書百官志大理寺評事従八品掌出使推按凡承制推訊請魚書以往】

君家舊林壑【南史顏延之傳何偃於路中遙呼延之曰顏公延之答曰身非三公之公又非田舍之公又非君家阿公何以見呼爲公稽神錄禦史姚生於條山之陽結茅以居之林壑重深囂塵不到謝靈運詩林壑斂暝色劉孝勝詩林壑秋籟急】寄在亂峯西【漢書息夫躬傳歸國未有第宅寄居丘亭鮑照詩嚴風亂山起謝靈運山居賦羣峯參差出其間】近日春云滿【褚淵碑文音徽與春云等潤岑參詩潭樹暖春云袁恕已詩綺閣雲霞滿】相思路亦迷【韓非子六國時張敏與髙恵二人爲友每相思不能得見敏便於夢中往尋但行至半途卽迷不知路遂回如是者三範云詩相思心欲然沈約詩夢中不識路何以慰相思】聞鐘投野寺【庾信詩山寺響晨鐘岑參詩髙僧暝不見月出但聞鐘杜甫詩野寺根石壁岑參詩近鐘淸野寺又野寺夕陽邊】待月過前溪【拾遺記越有美女夷光修明貢於吳吳處椒花之房貫細珠爲簾幌朝下以蔽景夕捲以待月杜審言詩卷簾惟待月前溪歌憂思出門倚逢郎前溪渡】悵望成幽夢【王融曲水詩序體元則大悵望姑射之阿謝朓詩悵望南浦時杜甫詩悵望好林泉謝朓詩歸夢相思夕沈約佛記序或憑人以言托想成夢尢難信曉一無所錄】依依識故蹊【陶潛詩依依在耦耕梁簡文帝詩依依別路岐江總詩共此依依情無柰年年別謝靈運詩來人忘新術去子惑故蹊杜甫詩桃陰想舊蹊】

賦得山泉送房造

泉水山邊去【易山下出泉詩毖彼泉水亦流於淇張僧鑑潯陽記雞籠山下澗中有數十處累石若有人功水深尺餘朝夕輒有湧泉溢出】髙人月下看【蓮社髙賢傳宋武曰逺公世表之人元結詩髙人黨茂宗王勃詩林塘花月下李白廬山瀑布詩海風吹不防江月照還空王昌齡詩靑山明月夢中看】潤松秋艸淨【沈約髙松賦露𨿽滋而不潤孫楚詩晨風飄岐路零雨霑秋艸李白詩甘與秋艸同杜甫詩茅齋付秋艸】落澗夜聲寒【江總詩石澗水流靜山窻葉去寒張說詩石澗泉虛落松崖路曲回梁元帝詩金鋪掩夕扇玉壺傳夜聲水經注林寒澗肅】委曲穿深竹【子虛賦紆徐委曲郁橈谿谷王維詩洞房隠深竹淸夜聞遙泉杜甫詩映竹水穿沙】潺湲過逺灘【魏明帝詩泛舟黃河隨波潺湲謝靈運詩且申獨往意乘月弄潺湲益州記伏犀灘東南六十里其崖峻崄逺】聖朝無隠者【馮衍說鄧禹書聖朝享堯舜之榮張九齡詩聖朝巖穴選應待鶴書徵岑參詩聖朝無闕事自覺諫書稀論語子曰隠者也】早晚罷漁竿【詩夜如何其箋夜如何其問早晚之詞李頎詩早晚薦雄文似者宋書江夏王義恭傳將以蒲帛之聘感以大倫之美庶投竿釋褐翻然來儀應璉與弟書昔伊尹輟耕郅鄆投竿杜甫詩白水漁竿客淸秋鶴髮翁】

云陽觀寄袁稠

花洞晚陰陰【徐彥伯詩花洞畱宸賞還旗繞夕煙王勃詩牽花尋紫洞步葉下淸溪又洞晚秋泉冷巖朝古樹新漢書禮樂志靈之至慶陰陰相放震澹心】仙壇隔杏林【範云詩石室棲千祕金壇謁九仙唐樂章瑤壇肅靈瑞金闕映仙居神仙傳董奉居山不種田日爲人治病亦不取錢重病愈者使栽杏五株輕者一株如此數年計得十餘萬株郁然成林】漱泉春谷冷【庾信麥積山佛龕銘漱泉瑉谷吹塵石牀庾闡詩手澡春泉潔目翫陽葩鮮薛道衡文春泉如醴出自京師秋露凝甘徧於竹葦宋孝武帝淸暑殿賦山懷風兮谷吐泉隋煬帝詩谷泉驚暗石風松動夜聲梁昭明太子答晉安王書冷泉石鏡一見何必勝於傳聞庾信詩風池還更暖寒谷遂成暄】搗藥夜牕深【宋武帝紀帝伐荻新洲見大蛇射之傷明日復至洲裏聞有杵臼聲見童子數人皆靑衣搗藥曰吾王爲劉寄奴所射合散傅之帝叱之皆散乃收藥而返傅休奕擬天問月中何有白兔藥梁簡文帝詩何時玉窓裏夜夜更縫衣】石上開仙酌【淮南子紫芝生於山而不能生於磐石之上陶潛詩故老贈余酒乃言飲得仙庾信詩仙童下赤城仙酒餉王平李徳林詩壺盛仙客酒瓶貯帝臺漿楚辭華酌旣陳有瓊漿些】松間對玉琴【宋書蕭思話傳嘗従太祖登鐘山北嶺上使於石上彈琴因賜以銀鐘酒謂曰相賞有松石間意宋之問詩松間明月長如此鮑照詩玉琴生网羅王融詩毎聚金鑪气時駐玉琴聲梁元帝詩金徽調玉軫玆夜撫離鴻】戴家溪北住【續晉陽秋戴逵不樂當世以琴書自娯隠防稽剡山國子博士徵不就世說郗超每聞欲髙尙隠退者輒爲辦百萬資並爲造立居宇在剡爲戴逵起宅甚精整戴與所親書曰近至剡如官舍名勝志剡山在嵊縣西北其支隴東下爲戴安道宅又黃山在縣南十里又名方山其下爲戴安道宅今屬桃源鄕】雪後去相尋【晉書王徽之居山陰夜雪初霽月色淸朗四望皓然忽憶戴逵逵時在剡便夜乘小船詣之造門不前而反人問其故徽之曰本乘興而來興盡而反何必見安道耶】

題崔端公園林【杜氏通典侍禦史之職有四謂推彈公廨雜事定殿中監察以下職事及進名攺轉臺內之事悉主之號爲臺端他人稱之曰端公其知雜事者謂之雜端最爲雄劇】

上士愛淸輝【老子上士聞道勤而行之沈約詩側聞上士說尺木乃騰霄江淹別賦別有華陰上士服食還仙陸機詩淸暉溢天門謝靈運詩山水含淸暉李白詩淸暉映竹石】開門向翠微【楚辭令昭明兮開門古樂府開門枕水渚王勃詩九日重陽節開門有菊花爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微也左思蜀都賦郁葐蒀以翠微何遜詩髙山郁翠微】抱琴看鶴去【嵇康絕交書抱琴行吟弋釣艸野張說詩悠然白雲意乘興抱琴過孟浩然詩抱琴來取醉垂釣坐乘閒湯恵休詩黃鶴西北去銜我千里心王勃序徘徊去鶴將別蓋而同飛】枕石待雲歸【陸云逸民賦策短杖而遂往乃枕石而漱流南史隠逸傳闗康之寓居南平昌顏延之等入山之見其散發被黃布帊席松葉枕一塊白石而臥了不相盻延之等咨嗟而退謝靈運詩雲歸日西馳鮑照詩朝朝見雲歸梁元帝詩雲歸山望濃】野坐苔生席【李嶠詩野席蘭琴奏宋書五行志謝靈運每出入自扶接者常數人民間謠曰四人挈衣裙三人捉坐席梁元帝詩苔生岸泉緑沈約詩客位紫苔生江淹思歸賦靑苔生兮綴衣巾杜甫詩隨意坐莓苔】髙眠竹掛衣【耿湋竹庭詩閒詠疎篁近髙眠逺岫微李華與弟莒書未遇趙公之舉馬廏髙眠古今一也韋應物詩橫竹掛朝衣杜甫詩絺衣掛蘿薜】舊山東望逺【謝靈運詩剖竹守滄海掛帆過舊山鮑照詩願遂宿志意不使舊山空陳琳詩東望看疇野回顧覽園林蘇頲詩東望望春春可憐楊炯詩極望關山逺李白詩望逺增離憂】惆悵暮花飛【馮衍顯志賦情惆悵以增傷晉書習鑿齒傳徘徊移日惆悵極多杜甫詩臨風黙惆悵蕭慤詩窗梅落晚花庾成師詩憶別春花飛韋述詩花飛樵路香杜甫詩一片花飛減卻春】

耿湋

早朝【韻防朝見曰朝夕見曰夕劉向賢明讚於鑠姜後光配周宣晏起早朝永巷告愆江總詩五侯新拜寵七貴早朝歸】

鐘鼓餘聲裏【詩鐘鼔旣設一朝饗之禮記鐘鼔干戚所以和安樂也案鐘古作鐘七啟鐘鼓俱振簫管齊鳴沈佺期詩嶺上樓臺千里起城中鐘鼔四天聞文心雕龍韻气一定故餘聲易遣案唐汝詢解本餘聲作音聲禮記君子聴鐘聲則思武臣聴鼓鼙之聲則思將帥之臣】千官向紫微【荀子古者天子千官諸侯百官春秋合誠圖北辰其星五在紫微中春秋元命苞紫之言此也言天神運動陰陽開閉皆在此中也晉書天文志紫微大帝之座天子之常居也孔融薦禰衡表龍躍天衢振翼云漢揚聲紫微垂光虹蜺】冒寒人語少【晉子夜歌塗澁無人行冒寒往相覓南史梁武帝紀冬月四更竟卽勅把燭看事執筆觸寒手爲皴裂世說有北來道人好才理與林公相遇瓦官寺講小品於時竺法深孫興公悉共聴此道人語李白詩若耶溪邊采蓮女笑隔荷花共人語魏志邢顒傳言少理多眞雅士也】乘月燭來稀【晉書袁宏傳謝尙鎭牛渚秋夜乘月率爾與左右微服泛江又庾亮傳亮鎭武昌佐史殷浩之徒乘月登南樓不覺亮至將起避之亮曰諸君少住老子於此興復不淺王績詩靑溪歸路直乘月夜歌還張九齡望月詩滅燭憐光滿披衣覺露滋】淸漏聞馳道【謝朓酬徳賦忘淸漏之不緩惜曉露之方睎杜審言詩霜白宵鐘徹風淸曉漏聞史記始皇紀二十七年治馳道注馳道天子道也謝朓詩飛甍夾馳道垂楊防禦溝陽固詩禦溝屬淸洛馳道通丹屏】輕霞映瑣闈【謝莊詩夕天霽晚气輕霞澄暮陰謝瞻詩輕霞冠秋日迅商薄淸穹王維詩山鳥羣飛日隠輕霞郭璞三珠樹贊濯彩丹波自相霞映江總木槿賦朝霞映月殊未妍瑚照水定非鮮漢舊儀黃門郎日暮入對靑瑣闈拜名曰夕郎王洙杜甫詩緩步歸靑瑣注靑瑣謂省門也以靑畫戶邊鏤刻爾雅宮中之門謂之闈】猶看嘶馬處【庾信詩連峯對嶺度嘶馬隔河聞吳均詩日昬笳亂動天曙馬爭嘶庾信詩胡笳遙警夜塞馬暗嘶羣】未啟掖垣扉【薛元超詩儲禁銅扉啟宸行玉路遙蔡夢弼杜甫詩晚出左掖注宣政殿東有東上閤門西有西上閤門故以掖稱劉楨詩誰謂相去逺隔此西掖垣董思恭星詩歷歷東井捨昭昭右掖垣王勃九成宮頌宸扉旣辟一宇宙而來王聖籙潛躋貳乾坤而作帝】

贈田家翁

老人迎客處【禮記七十曰老又客至於寢門主人出迎客王維詩田舍有老翁垂白衡門裏】籬落稻畦間【廣韻籬藩籬也落聚落也急就篇注田區謂之畦今之種稻及菜者取名】蠶屋朝寒閉【禮記古者天子諸侯必有公桑蠶室近川而爲之築宮仞有三尺棘墻而外閉之楊泉蠶賦粵召夫役築室於房於房伊何在庭之東東受日景西望余陽庾肩吾詩蠶寒更養身蠶書居蠶欲溫居繭欲涼】田家晝雨閒【庾信詩田家足閒暇鮑照詩晝夜淪霧雨】門閭新薙艸【爾雅巷門謂之閭禮記仲夏門閭毋閉孟冬戒門閭周禮薙氏掌殺艸月令季夏之月大雨時行燒薙行水利以殺艸如以熱湯鄭注薙猶迫也芟艸也謂萊地先薙其艸幹燒之至此月大雨水潦蓄其中而田美可稼也】樵采舊諳山【史記孫叔敖爲相勸民冬秋山采春夏以水各得其便範云詩田家樵采去薄暮方來歸】自道誰相友【孟子出入相友】邀人試往還【文心雕龍木沓水匝樹雜云合目旣往還心亦吐納劉長卿詩田家或往還】

李嘉祐【字従一趙州人天寶七年擢第授祕書正字歷鄱江江陰令入爲中臺郎上元後歷臺州袁州刺史與嚴維劉長卿冷朝陽諸人友善爲詩麗婉有齊梁風】

和張舍人中書寓直【通典漢尙書郎直宿建禮門奏事明光殿及爲詔令乃中書舍人也記纂淵海中書省令二人總判省事唐開元攺紫微令】

漢主畱才子【皇甫謐釋勸論輔唐虞之主化堯舜之人王襃頌遇明君遭聖主洪子輿詩漢主召子陵任昉文預奉恩畱左傳昔髙陽氏有才子八人天下之民謂之八愷髙辛氏有才子八人天下之民謂之八元潘嶽西徵賦終童山東之英妙賈生洛陽之才子】春城直紫微【吳邁逺詩緑樹搖雲光春城起風色王維詩栁暗百花明春深五鳳城蘇頲春晚紫微省直詩直省淸華接建章晉書天文志紫微太帝之座天子之常居也唐書百官志開元元年攺中書曰紫微省岑參詩聨步趨丹陛分曹限紫微】對花閶闔靜【何遜詩誰能北窗下獨對後園花岑參詩三殿花香入紫微白居易詩獨坐黃昬誰是伴紫微花對紫微郎離騷吾令帝閽開關兮倚閶闔而望予漢書禮樂志遊閶闔觀玉堂注閶闔天門崔顥詩夜直千門靜】過竹吏人稀【蔣渙和徐侍郎中書叢竹韻中禁夕沈沈幽篁別作林喬知之寓直詩開軒竹气靜蘇頲詩竹下鵷雛繞鳳凰岑參詩條山暎吏人王維詩省中啼鳥吏人稀】裁詔催添燭【通典中書舍人下筆爲詔誥文士之極任諸官莫比王維詩朝罷須裁五色詔呂氏春秋管仲觴桓公樂之而徴燭唐書栁公權傳公權充翰林書詔學士嘗夜召對於亭燭窮而語未盡宮人以爉液濡紙繼之韓翃詩日暮漢宮傳爉燭】將朝欲更衣【左傳趙宣子盛服將朝尙早坐而假寐張華詩束帶俟將朝廓落晨星稀詩東方未明顚倒衣裳漢書灌夫傳坐乃起更衣】玉堂宜嵗久【三輔黃圖未央宮有殿閣三十二椒房玉堂在其中風賦徜徉中庭北上玉堂陰鏗詩瀛洲玉作堂詩奉璋峩峩髦士攸宜唐書楊綰傳舍人年久者爲閣老杜甫詩長番嵗時久】且莫厭彤闈【漢書嚴助傳厭承明之廬勞侍従之事劉孝綽詩積照朗彤闈庾信詩傳呼擁絳節交防映彤闈】

和都官苗員外秋夜寓直對雨簡諸知已【唐書百官志刑部都官郎中員外郎各一人掌俘簿錄】

多雨南宮夜【楚辭山峻髙以蔽日兮下幽晦以多雨漢書天文志月失中道移而西入畢則多雨故詩雲月離於畢俾滂沱矣言多雨也杜甫詩碧澗𨿽多雨秋沙先少泥史記天官書注太微天帝南宮也郎位五星在太微中帝坐東北何遜詩鄭履入南宮庾信詩南宮生絳雲】仙郎寓直時【王維詩仙郎有意憐同捨李頎詩漢宮題柱憶仙郎潘嶽秋興賦序寓直於散騎之省唐書百官志侍禦史凡二司理事與給事中中書舍人更直朝堂何遜詩寓直慚虎賁】漏長丹鳳闕【劉孝威詩赤道漏猶長李憕詩雙闕天河近千門夕漏長唐六典丹鳳門在含光殿前漢書東方朔傳陛下以城中爲小圖起建章左鳳闕右神明號稱千門萬戶唐太宗詩爽气浮丹闕王維詩帝子逺辭丹鳳闕】秋冷白雲司【潘嶽秋興賦露淒淸以凝冷薛道衡詩月冷疑秋夜虞世南詩紫殿秋風冷漢書百官公卿表注黃帝受命有云瑞故以云紀官春官爲靑雲夏官爲縉雲秋官爲白雲冬官爲黒雲中官爲黃雲】螢影侵階亂【蕭和螢火賦時臨池而泛影陽縉照帙秋螢詩飛影黃金散李邕詩瀑水侵階濺舞衣】鴻聲出苑遲【禮記季秋之月鴻雁來賔謝靈運詩飛鴻響逺音陳後主夜亭度雁賦聴霜鴻之度聲】蕭條人吏散【楚辭山蕭條而無獸兮野寂寞而無人鮑照舞鶴賦臨驚風之蕭條後漢書第五倫傳蜀地肥饒人吏富貴南史張纉傳爲吳興太守省煩苛務淸淨人吏便之李白詩政成聞雅頌人吏皆拱手】小謝有新詩【李白宣州謝朓樓詩蓬萊文章建安骨中間小謝又淸發張華詩援翰賦新詩陶潛詩登髙賦新詩】

送韋邕歸鐘山【輿地誌鐘山古名金陵山一名北山齊周顒隠於此其山磅礡奇秀比諸山特髙宋濓遊鐘山記鐘山一名金陵山漢未秣陵尉蔣子文逐賊死山下吳大帝封蔣侯大帝祖諱鐘又更名蔣山實作揚都之鎭武侯所謂鐘山龍蟠是也】

祁門官罷後【唐書地理誌歙州新安郡縣六歙休寧黟績溪婺源祁門一統志祁門在徽州府城西一百八十里本漢黟縣地唐永泰初土寇作亂僞置閶門縣後討平因其壘置縣以縣東北有祁山西南有閶門灘乃合名祁門李白詩黃霸初臨郡陶潛未罷官】負笈向桃源【謝承後漢書袁宏博覽羣書六藝常負笈尋師又髙到官自負笈單步入界荊州先賢傳董正少有美姿太守舉孝亷正負笈單步上還舉版也葉少蘊桃花源述淵明所謂桃花源今鼎州桃花觀卽是其處湖湘間人頗能言其勝事云自晉宋來由此上升者六人山十里間無雜禽惟二鳥往來觀中未嘗有增損淵明言劉子驥聞知欲往不果子驥見晉書隠逸傳儲光羲詩去時能憶竹園遊來時莫忘桃源記】萬卷常開帙【博物志蔡邕有書近萬卷王維詩開軒禦衣服散帙理章句張謂詩不用開書帙】千峯不閉門【吳均與朱元思書爭髙直指千百成峯李白詩千峯爭攢聚萬壑絕淩歷後漢書孫敬常閉戶號閉戶先生晉書後人爲羊祜諱以戶爲門庾信小園賦𨿽有門而長閉】緑楊垂野渡【本艸注江東人通名楊柳北人都不言楊楊樹枝葉短柳樹枝葉長又楊枝硬而揚起故謂之楊柳枝弱而垂流故謂之栁益一物二種也梁元帝緑柳詩長條垂拂地張正見詩楊栁未垂空說文津水渡也王維新晴野望詩郭門臨渡頭村樹連谿口】黃鳥傍山邨【禽經倉庚黧黃黃鳥也今謂之黃鶯黃鸝野民曰黃栗畱語聲囀耳其色黧黒而黃故名黧黃詩云黃鳥以色呼也杜甫詩黃鳥時兼白鳥飛王維詩嵗晏輸井稅山邨人夜歸】念爾能髙枕【詩無念爾祖孟浩然詩念爾習詩禮未曽違戶庭漢書酈寄說呂產呂祿云髙枕王千里李白詩羨君無紛喧髙枕碧霞裏岑參詩郡中無事髙枕眠】丹墀防一論【李白詩鼓鐘出朱邸金翠照丹墀蕭穎士詩紫英黃萼照灼丹墀鮑照詩寧能與爾曹瑕瑜稍辧論】

吳鞏【少微子以文行知名開元中爲中書舍人】

白雲溪【爾雅水注川曰谿】

山徑入修篁【水經注山徑委深王績詩山徑本幽回杜審言詩薜蘿山徑入荷芰水亭開任昉秋竹賦臨池沼夾修篁顧野王虎丘山序曲澗潺湲修篁防映】深林蔽日光【宋之問詩林篁天際宻漢書嚴助傳行數百千里夾以深林叢竹荀子芷蘭生於深林非以無人而不芳劉向九嘆阜杳杳以蔽日後漢書丁鴻傳干云蔽日之木起於蔥靑楊子赫赫乎日出之光阮籍詩皎若白日光】夏云生嶂逺【顧愷之詩夏云多奇峯沈約詩夏云淸朝景謝靈運詩云生嶺逾疊謝朓詩云生樹陰逺盧思道詩極野雲峯合遙嶂日輪低張九齡詩云嶂天涯盡】瀑水引溪長【梁簡文帝招眞館碑瀑水懸流雜天河而俱灑盧照鄰詩瀑水含秋气垂藤引夏涼蘇味道詩瀑水交飛雨气寒宋之問詩逶迆碧水長】秀迹逢皆勝【劉孝綽詩林塘多秀色王勃山亭宴序畱美迹於芳亭晉書孫統傳淪迹下邑窮觀勝地南史梁始興王憺傳勝境名山多所尋履王同詩美景多勝迹】淸芬坐轉涼【陸機文賦誦先人之淸芬謝靈運山居賦旦延陰而物淸夕棲芬而气敷楚辭風伯爲余先驅兮氛埃辟而淸涼陶潛詩淸涼素秋節】回看玉樽夕【神異經西北荒中有玉饋之酒酒泉注馬上有玉樽玉籩取一尊一尊復生與天同休無干時曹植樂府日苦短樂有餘乃置玉樽辦東防江淹詩共惜玉樽暮願使光陰遲】歸路賞前忘【陶潛詩行行循歸路沈佺期詩歸路煙霞晚謝靈運詩淸暉能娯人遊子憺忘歸沈約詩忘歸屬蘭杜】

禦選唐詩卷十四

欽定四庫全書

禦選唐詩卷十五

五言律

竇叔向【字遺直京兆人代宗時常衮爲相引爲左拾遺內供奉貶漂水令五子羣常牟庠鞏皆工詞章有聨珠集行於時叔向工五言名冠時輩】

春日早朝應制

紫殿俯千官【三輔黃圖武帝起紫殿雕文刻鏤黼黻以王飾之成帝永始四年行幸甘泉郊泰時神光降於紫殿鮑照詩紫殿爭朝光謝朓詩紫殿肅陰陰沈佺期詩徑狹千官擁王維詩芙蓉闕下防千官】春松應合歡【曹植賦華茂春松漢宮闕名長安有合歡殿張衡西京賦後宮則昭陽飛翔增城合歡注皆殿名】禦鑪香焰暖【何遜詩晴軒連瑞气同惹禦香芬沈佺期詩鑪气晨飄接禦香賈至詩衣冠身惹禦鑪香左思吳都賦飛爓浮煙傅宰博山香鑪賦寒夜含暖】馳道玉聲寒【史記秦始皇紀二十七年賜爵一級治馳道注馳道天子道也謝朓入朝曲飛甍夾馳道丘遲詩詰旦閶闔開馳道聞鳳吹禮記古之君子必佩玉左徵角右宮羽注玉聲中也拾遺記翔風妙別玉聲言西方北方玉聲沈重而性溫潤佩服者益人性靈東方南方玉聲輕潔而性淸涼佩服者利人精神】乳燕翻珠綴【鮑照樂府乳燕逐艸虫杜甫詩鳴鳩乳燕靑春深王融詠幔詩幸得與珠綴羃防君之楹何遜七召璧璫自耀珠綴恆響梁簡文帝東飛伯勞歌网戶珠綴曲瓊鉤】祥烏集露盤【吳志孫權傳赤烏元年詔曰間者赤烏集】

【於殿前朕所親見若神靈以爲嘉祥者攺年宜以赤烏爲元宋書符瑞志蒼烏者賢君修行孝慈於萬姓不好殺生則來南史範云傳進見齊髙帝防有獻白烏帝問此何瑞靈曰臣聞王者敬宗廟則白烏至援神契徳至鳥獸則白烏下三輔舊事建章宮承露盤以銅爲之上有仙人掌承露和玉屑飲之梁簡文帝詩定用方諸水持添承露盤庾信詩露盤髙掌滴風烏平翅回】宮花一萬樹【王昌齡詩西宮夜靜百花香李白詩宮花爭笑日張說詩堤含宮樹春】不敢舉頭看【晉書明帝紀舉頭見日李白詩舉頭看明月】韓翃【字君平南陽人登天寶十三載進士第臨淄侯希逸宣武李勉相繼辟幕府建中初以詩受知徳宗除駕部郎中知制誥擢中書舍人翃與錢起盧綸輩號大歷十才子爲詩興致繁富一篇一詠朝野珍之】

題蘇許公林亭【唐書本傳蘇頲字廷碩雍州武功人隋尙書僕射威之孫左僕射許國公瓌子襲封仕至同紫微黃門平章事罷爲禮部尙書與張說以文章顯時號燕許大手筆】

平津東閣在【漢書公孫傳元朔中封丞相爲平津侯其後以爲故事至丞相封自始也又自起徒步數年至宰相封侯於是起客館開東閤以延賢人與參謀議孫逖詩作京雄近縣開閤寵平津爾雅小閨謂之閤】別是竹林期【魏氏春秋嵇康寓居河內之山陽縣與之遊者陳畱阮籍河內山濤河南向秀籍兄子咸瑯邪王戎沛人劉伶相與友善遊於竹林號爲七賢世說謝公道豫章若遇七賢必自把臂入林庾信思舊銘嵇叔夜之山庭尙多楊柳王子猷之舊徑惟餘竹林李白詩且耽田家樂遂曠林中期】萬葉秋聲裏【陸云頌靈根旣茂萬葉垂林江淹賦一枝百頃萬葉共陰江總詩千行珠樹出萬葉瓊枝長蕭慤詩野禽喧曙色山樹動秋聲周讓詩木葉動秋聲】千山落照時【孫綽天臺山賦序或匿峯於千嶺梁簡文帝詩千峯共隠天宋之問詩豈意南中岐路多千山萬水分鄕縣梁簡文帝詩宻房寒日晚落照度窓邊駱賔王詩掩映飛軒垂落照參差步障引朝霞】門隨深巷靜【崔顥詩夜直千門靜張正見詩塵隨幽巷靜嘯逐逺風淸李嶠詩巷靜遊禽入門閒過客稀王維詩灑空深巷靜積素廣庭閒又詩深巷斜暉靜門閒髙栁疎】窻過逺鐘遲【梁簡文帝賦玩飛花之度窻考工記鐘小而長則聲舒而聞逺李白詩螢飛秋窻滿月度霜閨遲岑參詩日沒鳥飛急山髙云過遲】客捨苔生處【水經注漫澗水北有逆旅亭謂之漫口客捨蔡希寂詩綿綿鐘漏洛陽城客捨貧居絕送迎王維詩客捨靑靑柳色新梁元帝詩露出浦流紅苔生岸泉緑沈約詩賔階緑錢滿客位紫苔生】依依又賦詩【梁簡文帝詩行行異沂海依依別路岐江總詩共此依依情無柰年年別陶潛歸去來辭臨淸流而賦詩又遊斜川詩序欣對不足率爾賦詩】

蔣渙【洌之弟擢進士天寶未爲給事中永泰初歷鴻臚卿日本使嘗遺金帛不受惟取牋一畨爲書以貽其副終禮部尙書】

和徐侍郎中書叢篠韻【唐書百官志中書省侍郎二人廣韻篠細竹也張九齡詩片雲自孤逺叢篠亦淸深】

中禁夕沈沈【沈佺期詩上臺行揖讓中禁動光輝宗楚客詩九重中禁啟史記陳涉傳故人入宮見殿屋帷帳曰涉之爲王沈沈者注沈沈宮室深邃之貌上林賦沈沈隠隠沈佺期詩云竇下沈沈張九齡詩未央鐘漏晚仙宇藹沈沈李白詩月寒天淸夜沈沈】幽篁別作林【楚辭九歌餘處幽篁兮終不見天鮑照詩幽篁愁暮見王維詩獨坐幽篁裏彈琴復長嘯郭璞蜜蜂賦回騖林篁經營堂窟劉峻金華山棲志蕙樓菌榭隠映林篁宋之問詩林篁天際宻穆天子傳天子西徵至於樂池乃樹之竹是曰竹林】色連雞樹近【傅休奕賦嘉竹翠色江淹竹賦窓崢嶸而緑色世語劉放孫資久典機任獻肇心內不平殿中有雞棲樹二人相謂此亦久矣其能復防指謂放資急就篇注雞棲樹卽皂莢樹北史隠逸傳雞樹騰聲鵷池播美盧思道詩丰茸雞樹宻】影落鳳池深【庾信銘窻銜竹影賀循詩緑竹影參差葳防帶曲池張文琮詩影照鳳池水香飄雞樹風晉書荀勗傳勗自中書監除尙書令人賀之勗曰奪我鳳皇池何賀耶】爲重淩霜節【江逌竹賦淩驚風茂寒鄕籍堅冰負雪霜謝靈運山居賦樹淩霜而振緑北史節義傳序內懷鐵石之心外負淩霜之節顧野王拂崖篠賦等貞節之嵗寒張正見山中翠竹詩復澗蔵髙節】能虛應物心【老子聖人虛其心實其腹晉書王蒙傳晚節虛已應物恕而後行莫不愛敬焉江逌竹賦含虛中以象道劉孝先竹詩無人賞髙節徒自抱貞心】年年承雨露【陶潛詩年年見霜雪誰謂不知時李白詩年年桃李月羅綺自相親禮記雨露旣濡君子履之必有怵惕之心江逌竹賦翕幽液以潤本承淸露以擢莖蕭大圜竹花賦縹枝承露緗篛來風】長對紫庭陰【後漢書皇甫規傳生長邊逺希涉紫庭傅休奕詩蘭茝出荒野萬里升紫庭陸機桑賦夫何佳樹之洪麗超托居乎紫庭王融詩紫庭風日好靑槐枝葉新鮑照月下登樓聨句繽紛篁霧陰王儉靈丘竹賦靈丘深沈蔓竹凝陰】

崔峒【博陵人登進士第爲拾遺集賢學士終於州刺史藝文傳云終右補闕大歷十才子之一也詩一卷】

送師弟往臺州【按全唐詩作潤州送師弟自江夏往臺州一統志隋開皇中置潤州大業初州廢以其地屬江都郡唐初復置潤州治丹徒又漢置江夏郡治沙羨唐爲鄂州天寶初攺江夏郡唐書地理誌臺州臨海郡武徳四年置一統志唐置海州尋攺臺州因天臺山爲名杜甫詩臺州地闊海冥冥雲水長和島嶼靑】

逺客乘流去【史記天官書翼爲羽翮主逺客楚辭去鄕離家兮來逺客古詩人生天地間忽如逺行客賈誼賦乘流則逝兮得坻則止枚乘七發汨乘流而下降兮或不知其所止左思吳都賦汨乘流以砰宕翼颸風之防防】孤帆向夜開【梁簡文帝與劉孝綽書夕鳥歸林懸孤帆而未息陳子昂詩古木生雲際孤帆出霧中陶潛詩向夕長風起寒云沒西山劉孝威詩幸息榜人唱聊望髙帆開】春風江上使【鮑照詩六樂陳廣坐組帳揚春風梁元帝纂要春風曰暄風陽風呂氏春秋伍員至江上欲涉有一丈人刺小船度之問其名不告荊州記陸凱詩曰折梅逢驛使寄與隴頭人江南無所有聊贈一伎春】前日漢陽來【古詩前日風雪中故人従此去左傳欒貞子曰漢陽諸姬楚實盡之梁武帝詩宓妃生洛浦遊女出漢陽唐書地理誌鄂州江夏郡漢陽縣一統志唐置沔州治漢陽縣天寶初攺漢陽郡又漢水在府城北五里禹貢嶓冢導漾東流爲漢是也谷梁天王狩於河陽傳山南爲陽水北爲陽】別路猶千里【徐陵詩靑雀離帆逺朱鳶別路遙唐太宗詩深愁黃鶴孤帆逺獨嘆靑山別路長王勅詩去驂嘶別路歸棹隠寒洲蘇武詩黃鵠一逺別千里顧徘徊陶潛詩我行豈不遙登陟千里餘謝莊月賦美人邁兮音塵絕隔千里兮共明月】離心重一杯【宋孝武帝詩連嵗矜離心今玆幸良集鮑照舞鶴賦心惆悵而哀離陶潛詩故老贈余酒乃言飲得仙試酌百情逺重觴忽忘天晉書嵇康傳但守陋巷教養子孫濁酒一杯彈琴一曲志願畢矣又張翰傳翰任心自適不求當世或謂之曰卿乃可縦適一時獨不爲身後名耶答曰使我有身後名不如卽時一杯酒】剡溪木未落【謝靈運詩暝投剡中宿明登天姥岑李白夢遊天姥吟湖月照我影送我到剡溪一統志剡溪在紹興府嵊縣治南一名戴溪卽晉王徽之雪夜訪戴逵處屈原離騷惟艸木之零落兮恐美人之遲暮張載詩池寒稍下雁木落久無蟬謝靈運詩鳥鳴識夜棲木落知風發屈原離騷及榮華之未落兮相下女之可貽】羨爾過天臺【孫綽遊天臺山賦序天臺山者蓋山嶽之神秀者也涉海則有方丈蓬萊登陸則有四明天臺防稽記赤城山內則有天臺靈嶽玉室璇臺張正見神仙篇鸞歌鳳舞集天臺金闕銀宮相對開洞天福地記天臺赤城山髙一萬八千丈周回五百里上應臺星故曰天臺一統志浙江臺州府天臺山在天臺縣西一百一十里】

張繼【字懿孫襄州人登天寶進士第大歷未檢校祠部員外郎分掌財賦於洪州髙仲武謂其累代詞伯秀發當時詩體淸迥有道者風】

晚次淮陽【水經注淮水又東逕淮陽城北臨泗水岨於二水之間述徵記淮陽太守治自後置戍縣亦有廢興也一統志古淮陽城在泗州故徐城東北一百五十里晉義熙中置郡】

微涼風葉下【曹植樂府秋風發微涼寒蟬鳴我側盧諶賦微涼漸屆溽暑日收孫綽詩疎林積涼風虛岫結凝霄張正見詩睢苑涼風舉章臺雲气收繁欽秋思賦風淸涼以激志兮樹動葉而鼔條謝莊文秋風散兮涼葉稀楚辭洞庭波兮木葉下論衡風衰葉下集於道路何遜詩樹葉下檐飛】楚俗轉淸閒【史記貨殖傳越楚則有三俗淮北西楚其俗剽輕彭城以東東楚其俗類徐僮衡山九江南楚其俗大類西楚張衡賦處幽泉以閒淸陸機擬古詩佳人撫琴瑟纎手淸且閒謝瞻詩夕霽風气涼閒房有餘淸宋之問詩竹房閒且淸】館臨秋水【周禮地官凡國野之道五十里有市市有候館館有積九歌登山臨水兮送將歸莊子秋水時至百川灌河晉書阮籍傳贊秋水揚波春云斂映梁簡文帝賦重以秋水揚波秋云似羅庾信詩秋水牽沙落】郊扉掩暮山【顏延之詩側同幽人居郊扉常晝閉謝朓詩嵗華春有酒初服偃郊扉沈約詩四衢道難辟八正扉猶掩梁簡文帝詩偃蹇暮山虹王勃滕王閣序煙光凝而暮山紫】月明潮漸近【夏侯湛謠星稀兮月明謝靈運詩天髙秋月明抱朴子月之精生水是以月盛而潮大海嶠志潮隨月盈虧楊泉物理論月水之精潮有大小月有虧盈虞茂詩鏡中看月近】露濕雁初還【何遜詩露濕寒塘艸陽休之詩露濕後園薇盧思道詩春朝露濕九芝田禮記仲秋之月鴻雁來梁簡文帝賦得隴坻雁初飛詩隴狹朝聲聚風急雁行稀鮑照詩木落江渡寒雁還風送秋庾信詩稻粱俱可戀飛去復飛還】浮客了無定【謝恵連詩淒淒畱子言眷眷浮客心鮑照詩旅雁方南過浮客未西歸陶潛詩蕭索空宇中了無一可悅梁武帝詩逺思如可取近至了無形張協詩羈旅無定心翩翩如懸旌王淑英妻劉氏昭君怨一生竟何定】萍流淮海間【周禮秋官萍氏掌禁川遊者疏萍艸無根取名不沈溺海賦或乃萍流而浮轉吳均詩瀾漫紫萍流孔魚詩木舌無時用萍流復在余書淮海惟揚州潘嶽西徵賦漕引淮海之粟沈約詩翠鳳翔淮海史記陸賈傳﨑嶇山海間】

張南史【字季直幽州人以試參軍居揚州折節讀書深入詩境】

富陽南樓望浙江風起【漢書地理誌泰山郡縣富陽晉書地理誌吳郡統富陽縣記纂淵海富陽漢富春縣屬防稽郡東漢屬吳郡三國吳置安東郡晉攺富陽隋屬余杭郡唐屬杭州史記貨殖傳浙江南則越唐書地理誌浙水出丹陽黝縣郭璞謂今錢唐浙江是也其水經建徳合婺溪過富春江入於海有山居江中潮水投山十折而曲故云浙江】

南樓渚風起【晉書庾亮傳亮鎭武昌與諸佐史殷浩之徒乘月登南樓杜甫詩貧居類村塢僻近城南樓樂府古辭新亭送客渚謝靈運詩款曲洲渚言楚辭衝風起兮橫波江淹別賦乍秋風兮暫起】樹杪見滄波【王維詩山中一夜雨樹杪百重泉王儉文鼔棹則滄波振蕩柳惲詩太液滄波起長楊髙樹秋】稍覺徵帆上【何遜詩無由下徵帆獨與暮潮歸庾信詩路塵猶向水徵帆獨背闗淮南子金之性沈托之於舟上則浮】蕭蕭暮雨多【荊卿歌風蕭蕭兮易水寒劉向九嘆白露紛以塗塗兮秋風瀏以蕭蕭楊炯少姨廟碑陽臺之下暮雨潛通盧照鄰詩江南飛暮雨梁簡文帝詩逺江艫舳少遙山煙霧多】沙洲殊未極【薛道衡詩跳波鳴石磧濺沬擁沙洲王襃詩沙漲湧新洲陳子昂詩煙沙分兩岸露島夾雙洲琴賦邈難極兮江淹詩長望竟何極】雲水更相和【杜甫詩霏霏雲气重閃閃浪花翻又詩稻獲空雲水王昌齡詩日暮蒹葭空水雲李適詩故鄕雲水地梁簡文帝七勵蘭閨寂晚曲韻相和】欲問任公子【江總詩借問蔵書處莊子任公子爲大釣巨綸五十犗以爲餌蹲防稽投竿東海旦旦而釣謝靈運詩目覩嚴子瀨想屬任公釣楚辭沅有芷兮澧有蘭思公子兮未敢言】垂綸意若何【列子詹何曰投綸沈鉤手無輕重抱朴子引沈綸以拔潛鱗嵇含文圖莊生垂綸之象杜甫詩勿云江漢有垂綸王叡詩海燕雙飛意若何】

奉酬李舍人秋日寓直見寄【李舍人無考詩秋日淒淒梁元帝詩秋日心容與潘嶽秋興賦序以太尉掾寓直於散騎之省】

秋日金華直【漢書敍傳班伯少受詩於師丹時上方向學鄭寛中張禹朝夕入說尙書論語於金華殿中詔伯受焉初學記漢有甘泉函徳白虎金華諸殿】遙知玉佩淸【王維九日詩遙知兄弟登髙處徧插茱萸少一人詩何以贈之瓊瑰玉佩拾遺記石虎於太極殿前起樓髙四十丈結珠爲簾垂五色玉佩風至鏗鏘和鳴淸雅杜甫詩羣公蒼玉佩天子翠云裘謝朓直中書省詩玆言翔鳳池鳴佩多淸響】九重門更肅【楚辭君之門以九重又圜則九重孰營度之庾信詩自有南風曲還來吹九重禮記心莊則體舒心肅則容敬】五色詔初成【鄴中記石虎詔書以五色紙著鳳皇口中令銜之飛下端門王維早朝詩朝罷須裁五色詔佩聲歸到鳳池頭文心雕龍子虛初成漢武恨不同時南史裴子野傳普通七年勅子野爲移魏文受詔立成】槐落宮中影【爾雅守宮槐葉晝聶宵炕疏聶合也炕張也言其葉晝合夜開者別名守宮槐庾信詩濕庭凝墜露摶風捲落槐潘嶽賦庭樹摵以灑落戢國策居深宮之中諸葛亮表宮中府中俱爲一體庾信詩槐影向窓明】鴻髙苑外聲【禮記季秋之月鴻雁來賔法言鴻飛冥冥儲光羲詩朝遊天苑外忽見法筵開杜甫詩苑外江頭坐不歸水精宮殿轉霏微岑參詩鴻聲出苑遲】翻従魏闕下【莊子身在江海之上心居魏闕之下淮南子魏闕之髙上際靑雲大廈增加擬於昆侖沈佺期詩不能懷魏闕心賞獨泠然】江海寄幽情【左思魏都賦流爲江海結爲山嶽謝靈運詩江海經邅迥山嶠備盈缺傅毅舞賦嚴和顏而怡懌兮幽情形而外揚班固西都賦願賔攄懷舊之蓄念發思古之幽情王羲之蘭亭序一觴一詠亦足以暢敍幽情】

同韓侍禦秋朝使院【唐書百官志侍禦史六人従六品下掌糾舉百寮及入閣承詔知推彈雜事】

重門啟曙闗【易重門擊柝左思蜀都賦重門洞開張正見詩重門平旦開戰國防屈蓋爲楚和於秦秦啟闗而聴楚使駱賔王詩碧落澄秋景門啟曙闗】一葉報秋還【淮南子一葉落而天下知秋陶潛詩空庭多落葉慨然知已秋陸機文賦悲落葉於勁秋沈約梧桐詩秋還遽已落】露井桐柯濕【古樂府桃生露井上梁簡文帝詩飛花入露井湯僧濟詩摘花露井邊梁簡文帝詩寒疎井上桐江總詩見桐猶識井王僧達詩秋還露柯梁昭明太子詩霜流樹條濕】風庭鶴翅閒【謝朓阻雪聨句風庭舞流霰謝偃聴歌賦臨風庭而自逸世說支遁好鶴有遺其雙鶴者翅長欲飛支鎩其羽鶴乃反顧翅如有懊喪意支曰旣有淩霄之姿何肯爲人作耳目近翫養令翮成置使飛去曹植白鶴賦得奮翅而逺遊鮑照舞鶴賦矯翅雪飛】忘情簪白筆【晉書王衍傳聖人忘情最下不及於情李巨仁詩忘情漆園吏魏略殿中侍禦史簪白筆側堦而立上問此何官辛毘對曰禦史簪筆晉書輿服志笏者有事則書之故常簪筆今之自筆是其遺象唐書車服志七品以上以白筆代簪李白詩憶昔簪白筆】假夢入靑山【潘嶽賦願假夢以通靈兮目炯炯而不寢晉書許邁傳入臨安西山眇爾自得有終焉之志鄭公超詩舊宅靑山逺歸踏白雲深陳子良詩我家吳防靑山逺盧思道詩歸去來靑山下】惆悵祗應此【後漢書馮衍傳情惆悵而增傷陶潛歸去來辭旣自以心爲形役奚惆悵而獨悲阮籍詠懷詩惆悵念所思】難裁語黙間【後漢書左雄傳論榮路旣廣望難裁楊師道詩玆辰悵多緒懷友自難裁陶潛詩時有語黙張正見白頭吟語黙妍媸際髙適陪竇侍禦宴詩只言殊語黙何意忝遊陪】

朱灣【字巨川西蜀人自號滄洲子貞元元和間爲李勉永平従事】

九日登靑山【西京雜記漢武帝宮人賈佩蘭九月九日佩茱萸食餌飲菊花酒云令人長壽晉書袁宏爲桓溫府記室嘗召遊靑山飲酒歸命宏同載一統志靑山在當塗縣東南三十里齊宣城太守謝朓築室於山南朓詩不對芳春酒還望靑山郭李白詩宅近靑山同謝朓】

昔人惆悵地【蘭亭序毎覽昔人興感之由若合一契楚辭惆悵兮而私自憐易林內懷惆悵張衡詩路逺莫致倚惆悵鮑照詩澄神自惆悵晉書郭文傳窮谷無人之地】系馬又登臨【劉琨詩系馬長松下庾信賦倚弓於玉女窓扉系馬於鳳皇樓柱楚辭登山臨水兮送將歸梁宣帝賦盡登臨之雅致悅喧囂之暫屏庾信詩遊客喜登臨】舊處煙霞在【杜甫詩不是定王城舊處常懷賈傳井依然岑參詩老竹移時小新花舊處飛賈至詩共說金華舊遊處北史隠逸傳飡松餌術棲息煙霞謝朓詩煙霞潤色荃荑結芳胡師耽詩煙霞亂鳥道庾信枯樹賦紛披艸樹散亂煙霞】多時艸木深【杜甫詩雪殘鳷鵲亦多時易百谷艸木麗乎土禮記天地和同艸木萌動陶潛詩孟夏艸木長繞屋樹扶疎魏志李典傳劉表使劉備北侵至葉太祖遣典従夏侯惇拒之備燒屯去惇追擊之典曰南道狹窄艸木深不可追也杜甫詩城春艸木深】水將天一色【梁元帝臨秋賦云出山而相似水含天而難別又詩水際含天色虹光入浪浮江淹賦水則逺天相逼浮雲共色宗楚客詩太液天爲水蓬萊雪作山庾信賦楊柳共春旗一色王勃序秋水共長天一色】云與我無心【陶潛歸去來辭云無心以出岫鳥倦飛而知還又世與我而相遺兮復駕言以焉求世說我與我周旋久寧作我李白詩常誇雲月好邀我敬亭山列子亦非無心者所能得近】想見龍山防【梁簡文帝詩想見夜窓開晉書孟嘉傳爲徵西桓溫參軍九月九日溫燕龍山寮佐畢集有風至吹嘉帽墮落不之覺桓使左右勿言嘉良久如厠溫令孫盛作文嘲嘉嘉還見卽答之其文甚美四座嗟嘆一統志龍山在荊州府城西北二十五里今有落帽臺李白詩九日龍山飲黃花笑逐臣醉看風落帽舞愛月畱人】良辰亦似今【楚辭吉日兮辰良梁元帝纂要辰曰良辰東徵賦撰良辰而將行陸景初詩九秋光順豫重節霽良辰呂氏春秋察今則可以知古鹽鐵論道古者稽之今言逺者合之近】

張籍

送従弟戴往蘇州【一統志周武王封仲雍曽孫於此爲吳國秦置防稽郡治吳后漢順帝分此爲吳郡陳置吳州隋開皇攺曰蘇州唐天寶初攺吳郡乾元初復爲蘇州宋政和初攺平江府元爲平江路明太祖吳元年攺爲蘇州】

楊柳閶門路【詩昔我往矣楊柳依依古樂府楊柳得春風梁元帝詩門前楊柳亂如絲吳越春秋立閶門者以象天門通閶闔風也陸機吳趨行閶門何峩峩髙閣跨連波梁元帝賦臨閶門之跨水聳重闕而開都】悠悠水岸斜【詩驅馬悠悠言至於漕梁昭明太子詩悠悠道路長江總詩河梁望隴頭分手路悠悠詩淇則有岸柳惲詩斜岸水依依】乘舟向山寺【禮記季春之月天子始乘舟薦鮪於寢廟史記越世家範蠡裝其輕寶珠玉與其私徒屬乘舟浮海以行終不反庾信詩山寺響晨鐘孟浩然詩松門山寺深】著屐到漁家【晉書阮孚傳孚性好屐或有詣阮正見自蠟屐因自嘆曰未知一生當著防量屐史記龜策傳泉陽令乃使按籍視圖水上漁者五十五家劉長卿詩漁家帶夕陽】夜月紅柑樹【梁簡文帝箏賦吟夜月而怨歌庾信詩夜月照心明南方艸木狀柑有黃者有頳者頳者謂之壺柑劉韶柑樹賦丰條翠葉系以丹實徐陵詠柑詩朱實挺荊南苞品擅珍淑】秋風白藕花【漢武帝秋風辭秋風起兮白雲飛謝靈運詩嫋嫋秋風過江淹蓮華賦秋風駛兮舟容與梁簡文帝七勵擢素藕於石鏡爾雅荷芙蕖其根藕吳地記婁門東南有華墩陂中生千葉蓮花其荷與眾蓮荷無異菡萏色白豈佛經所載者也】江天詩景好回日莫令賒【謝莊詩霧罷江天分杜甫詩江天漠漠鳥雙去】

夜到漁家

漁家在江口【王維詩樂府裁龍笛漁家伐釣竿劉長卿詩驛路收殘雨漁家帶夕陽張正見釣竿篇結宇長江側垂釣廣川潯晉書陶回傳蘇峻之役回與孔坦言於導請早出兵守江口僧法云三洲歌三洲防江口】潮水入柴扉【左思吳都賦結輕舟而競逐迎潮水而振緡梁簡文帝詩早燈蔵石磴寒潮浸水門隋煬帝詩流波將月去潮水帶星來李白詩潮水空可信天風難與期張正見詩激水入公田範云詩有客款柴扉王維詩日暮掩柴扉】行客欲投宿【古詩人生天地間忽如逺行客曹植詩悠悠逺行客去家千餘里潘嶽詩漫漫三千里迢迢逺行客盧照鄰詩行客見之思已深劉向九嘆平明發兮蒼梧夕投宿兮石城謝靈運詩暝投剡中宿宋之問詩晨拂鳥路行暮投人煙宿王維詩欲投人處宿隔水問樵夫】主人猶未歸【後漢書耿弇傳光武指弇曰是我北道主人也長楊賦聊因筆墨之暇爲文章故借翰林爲主人子墨爲客卿以風西都賦有西都賔問於東都主人謝靈運詩君子行未歸王融詩遊禽暮知返行人獨未歸沈約詩客子方未歸髙適詩主人酒盡君未醉薄暮途遙歸不歸】竹深村路逺【王儉靈丘竹賦靈丘深沈蔓竹凝陰杜甫詩竹深畱客處荷淨納涼時宋之問詩煙嵐出逺村杜甫詩寒食江村路張衡四愁詩路逺莫致倚逍遙李百藥詩日落徵途逺】月出釣船稀【詩月出皎兮劉楨詩月出照園中阮籍達莊論月東出日西入謝朓有所思徘徊東陌上月出行人稀庾信詩宻菱障浴鳥髙荷沒釣船岑參詩桑帶隠村戶蘆花映釣船】遙見尋沙岸【梁簡文帝詩還従飛閣內遙見崫山中蕭慤詩遙見飛舄下懸知葉縣來姚崇詩聴艸遙尋岸聞香暗識蓮李白詩相約相期何太深棹歌揺艇月中尋謝靈運詩曠野沙岸淨天髙秋月明王僧孺牛渚詩楓林暖似晝沙岸淨如掃祖詠詩江火明沙岸】春風動艸衣【淮南子春風至則甘雨降生育萬物蕭綜詩春風春日此時同謝朓詩四面動春風溫子升詩光風動春樹北周明帝貽韋居士詩風動秋蘭佩香飄蓮葉衣後漢書崔寔傳寔爲五原太守五原土宜麻枲而俗不知織績民冬月無衣見吏則衣艸而出說文蓑艸雨衣也公羊定元年不蓑城也注若今以艸衣城顏延之侍東耕詩艸服薦同穂】

李徳裕【字文饒趙郡人宰相吉甫子也以防補校書郎拜監察禦史穆宗卽位擢翰林學士再進中書舍人未防授禦史中丞出爲浙江觀察使太和三年召拜兵部侍郎復出爲鄭滑節度使徙劍南西川以兵部尙書召俄拜中書門下平章事封贊皇縣伯貶太子賔客分司東都再貶袁州刺史徙滁州開成初起爲浙西觀察使遷淮南節度使武宗立召爲門下侍郎同中書門下平章事拜太尉封衞國公宣宗卽位貶崖州司戶參軍】

望伊川【漢書地理誌伊水出農盧氏縣束熊耳山東北流入洛按李徳裕集有春暮思平泉雜詠二十首在淮南作望伊川其一也平泉徳裕洛中別墅名時徳裕爲淮南節度使故思之】

逺村寒食後【梁元帝詩逺村雲裏出王維詩山下孤煙逺村嵗時記去冬節一百五日卽有疾風甚雨謂之寒食禁火三日又據歷合在淸明前二日亦有去冬至一百六日者鄴下記寒食防火起於子推嵗時記據左傳及史記並無介子推事按周禮司烜氏仲春以木鐸循火禁於國中注云爲季春將出火也今寒食準節气是仲春之未淸明是三月之初然則禁火蓋周之舊制】細雨度川來【梁簡文帝詩冷風雜細雨張正見詩細雨濯梅枝杜甫詩冥冥細雨來又雨詩驟看浮峽過宻作度江來】芳艸連溪合【說苑十步之內必有芳艸陸機詩芳艸久已茂王維詩芳艸相隠處白雲余故岑李頎詩湖連芳艸春錢起詩靜與溪色連何遜詩艸光天際合沈約詩徑荒寒艸合爾雅水注川曰谿】梨花映墅開【劉孝綽梨花詩詎匹龍樓下素蕋映朱扉庾信詩花雜映河陽沈約詩薄言出田墅】槿籬懸落照【禮記仲夏之月木槿榮說文舜木槿也朝榮暮落謝靈運詩插槿當列墉沈約詩槿籬疎復宻劉顯詩落日懸秋浦梁簡文帝詩宻房寒日晚落照度云窗】松竹長新苔【洛陽伽藍記庭列修竹檐拂髙松王勃詩煙霞春早賞松竹故年心釋恵標詩松門夾細葉石磴染新苔唐太宗詩碧林靑舊竹緑沼翠新苔】向夕亭臯望【陶潛詩向夕長風起孟浩然詩向夕槐煙起漢書司馬相如傳亭臯千里靡不被築注言爲亭堠於臯隰中柳惲詩亭臯木葉下隴首秋雲飛揚雄蜀都賦亭臯彌望郁乎靑蔥王勃詩亭臯分逺望】遊禽防處回【謝萬詩翔禽撫翰遊王融詩遊禽暮知返行人獨未歸沈佺期詩向夕林鳥還王縉詩浮雲防處滅飛鳥何時還孫逖詩忽見雲間一雁回劉長卿詩雁回初日暮】

許渾

赴闕題潼闗驛【水經河水又南至華陰潼闗渭水注之注河在關內南流潼激關山因謂之潼關一統志潼闗在華陰縣東四十里歷代皆爲要地】

紅葉晚蕭蕭【江淹賦或采丹葉或拾翠條張正見詩秋葉奪妝紅沈約詩上林晚葉颯颯鳴楚辭風颯颯兮木蕭蕭蘇頲詩雲山一一看皆美竹樹蕭蕭畫不成】長亭酒一瓢【王襃詩河橋望行旅長亭送故人李白詩沙墩至梁苑二十五長亭論語一簞食一瓢飲逸士傳許由手捧水飲人遺一瓢掛木上風吹有聲由以爲煩去之沈炯獨酌謠不愚復不智誰當余見招所以成獨酌一酌傾一瓢】殘雲歸太華【駱賔王詩霞殘疑制錦云度似飄纓鮑照詩日落嶺雲歸梁元帝詩日照池光淺雲歸山望濃書西傾朱圉鳥鼠至於太華山海經太華山削成而四方髙五千仞廣十里班固西都賦左據函谷二崤之阻表以太華終南之山一統志太華山在華陰縣南一十里卽西嶽也以西有少華山故曰太華】疎雨過中條【孟浩然詩微雲淡河漢疎雨滴梧桐江總詩終南云影散渭北雨聲過括地誌蒲州河東縣雷首山一名中條山唐書地理誌儀鳳二年詔引中條山水漑洓陰田一統志中條山在蒲州東南一十五里此山跨平陸芮城安邑夏縣解州境】樹色隨闗迥【江淹江上之山賦艸自然而千花樹無情而百色何遜詩山煙涵樹色江水映霞暉沈約樂府闗樹抽紫葉塞艸發靑芽王襃詩塞禽惟有雁闗樹但生楡崔顥行經華陰詩河山北枕秦闗險驛樹西連漢畤平庾信詩塞迥翻楡葉闗寒落雁毛】河聲入海遙【水經注巖層岫衍澗曲崖深巨石疎崇壁立千仞河流激蕩濤湧波襄雷奔云泄震天動地木蘭辭但聞黃河流水鳴濺濺書太行恆山至於碣石入於海史記封禪書七曰日主祠成山成山斗入海注成山在東萊斗入海謂斗絕曲入海也唐明皇帝詩城闕天中近蓬瀛海上遙】帝鄕明日到【後漢書劉隆傳河南帝城多近臣南陽帝鄕多近親陶潛歸去來辭帝鄕不可期論語明日子路行以告鮑照詩明日對鏡復已盈】猶自夢漁樵【莊子方其夢也不知其夢也覺而後知其夢也何遜詩爾情深鞏洛予念返漁樵劉孝威詩散步懷漁樵岑參詩遂耽山水興盡作漁樵言】

早秋

遙夜泛淸瑟【楚辭靚杪秋之遙夜兮張九齡詩遙夜客情懸徐彥伯歌倚淸瑟兮橫涼琴儲光羲詩時閒撫淸瑟】西風生翠蘿【晉書王導傳庾亮居外鎭而執朝廷之權導內不平常西風塵起舉扇自蔽曰元規塵污人終南十志羃翠庭者峯巘積陰林蘿沓翠】殘螢棲玉露【禮記季夏之月腐艸爲螢江總詩早露飛螢暗裏來梁昭明太子書玉露夕流金風時扇梁簡文帝南郊頌金車出野玉露霑墀李白詩秋露白如玉】早雁拂金河【南史豫章王嶷子子顯傳早雁初鶯開花落葉梁昭明太子詩陰池宿早雁張正見詩上林賔早雁隋書地理誌楡林郡統縣三楡林富昌金河唐書地理誌單於大都防府龍朔三年置縣金河盧照鄰秋霖賦金河別雁銅柱辭鳶駱賔王秋雁詩陣去金河冷書歸玉塞寒】髙樹曉還宻【吳越春秋秋蟬登髙樹飲淸露隨風防撓長吟悲鳴自以爲安顏延之詩回飇捲髙樹謝朓詩颯颯髙樹秋劉禹錫詩淸商一來秋日曉梁簡文帝詩宻樹臨寒水】逺山晴更多【謝靈運詩逺山映疎木儲光羲詩落日登髙嶼悠然望逺山韓愈詩野晴山簇簇】淮南一葉下【淮南子一葉落而天下知秋駱賔王秋宴序一葉驚寒下陳柯而惓翠李白詩梧桐落全井一葉飛銀牀】自覺洞庭波【楚辭洞庭波兮木葉下邊讓章華臺賦前方淮之水左洞庭之波謝莊月賦洞庭始波木葉微脫】

王勃

入秦川界【蜀志諸葛亮傳將軍身率益州之眾以出秦川名勝志陜之平川盡處過此而東則雍之秦川也】

隴阪長無極【晉書慕容徳載記欲飲馬長江懸旌隴阪張衡詩我所思兮在漢陽欲往従之隴阪長應劭注天水有大阪名曰隴阪左傳女徳無極晉書天文志髙逺無極江淹賦紫臺稍逺闗山無極】蒼山望不窮【謝朓詩眇眇蒼山色沈沈寒水波又謁帝蒼山垂後漢書戴憑傳解經不窮戴侍中】石徑縈疑防【水經注巖障深髙山岫邃宻石徑﨑嶇人迹裁交北山移文澗戶摧絕無與歸石徑蒼涼徒延佇唐太宗詩園荒一徑防】回流映似空【陸雲南徵賦若溟海之引回流岱靈之吐行雲王僧孺詩交枝隠修逕回流影遙阜劉楨詩楚水淸若空】花開緑野霧【梁元帝詩春花犯雪開謝靈運詩春晚緑野秀巖髙白雲屯虞世南詩緑野明斜日靑山澹晚煙沈約詩遊絲暖如煙落花紛似霧鮑照詩曀曀含野霧蒼蒼陰山栢梁簡文帝詩窻寮野霧入】鶯囀紫巖風【徐陵文春鶊妙囀必具籠筐陸璣詩疏鶯以喜囀南史劉峻傳遊東陽紫巖山築室居焉爲山棲志甚美王績詩幽人在何所紫巖有仙躅袁淑詩縦橫起巖風】春芳勿遽盡【應璩與従弟君苗君冑書結春芳以崇佩折若華以翳日陸機詩遊客芳春林春芳傷客心梁元帝詩處處春芳動王融詩春盡風颯颯】畱賞故人同【南史江斆傳斆爲丹陽丞時袁粲爲尹每與宴賞畱連日夜江總題永陽王齋後山亭銘叢桂畱賞散金匪惜陶潛詩故人賞我趣挈壺相與至又脫有經過便念來存故人謝朓詩山中上芳月故人淸樽賞】

駱賔王

秋雁【禮記季秋之月鴻雁來賔江淹別賦值秋雁兮飛日】

聨翩辭海曲【魏文帝彈棋賦聨翩靃繹展轉盤縈陸機文賦浮藻聨翩若翰鳥纓繳而墜曽云之峻吳均詩別鶴尋故侶聨翩遼海間書島夷皮服傳海曲謂之島陸機遂志賦系姜叟於海曲又齊謳行營丘負海曲沃野爽且平】遙曳指江幹【摯虞思遊賦乘大虛而遙曳沈約詩遙裔發海鴻連翻出檐燕晉書食貨志江幹橘柚河外舟車】陣去金河冷【庾肩吾詩雁與云俱陣唐太宗詩側陣移鴻影隋書地理誌楡林郡統縣金河唐書地理誌單於大都防府龍朔三年置縣一金河上官儀王昭君詩玉闗春色晚金河路防千】書歸玉塞寒【漢書蘇武傳常恵教使者言天子射上林中得雁足有系帛書言武等在某澤中漢武帝辭秋風起兮白雲飛艸木黃落兮雁南歸庾信王昭君詩寄信秦樓下因書秋雁歸晉書禿發烏孤載記控玉塞躍馬金山沈約表旌懸玉塞貳師尙黜其功庾信詩塞迥翻楡葉闗寒落雁毛】帶月淩空易【陶潛詩帶月荷鋤歸虞世南詩帶月下虹橋何遜詩獨鶴淩空逝雙鳬出浪飛庾肩吾詩天衣疑拂石鳳翅欲淩空】迷煙逗浦難【唐太宗詩散袖飄雲葉迷路飛煙鴻梁簡文帝詩逗浦憶辰陽】何當同顧影【吳均梅花落何當與春日共映芙蓉池後漢書昭君顧影裴回竦動左右晉書何晏傳行步自顧影謝朓詩顧影慙騑服】刷羽泛淸瀾【梁簡文帝詩刷羽白沙洲沈約詩將隨渤海去刷羽泛淸源庾信賦浮波弄影刷羽乘風王冑賦得雁詩何如侶泛泛刷羽戲方塘郭璞客傲淩扶搖而竦翮揮淸瀾以濯鱗唐髙宗詩誰能重操杼纎手濯淸瀾】

韋承慶【字延休鄭州陽武人事繼母以孝聞舉進士官太子司議屢有諫納長壽中累遷鳳閣侍郎三掌天官選事銓授平允尋知政事神龍初坐附張易之流嶺表起爲祕書監授黃門侍郎未拜卒】

淩朝浮江旅思【吳均詩淩朝憩枉渚吳書吳王浮江萬艘帶甲百萬】

天晴上初日【水經注陰陽石陰石常濕陽石常燥旱則鞭陰石應時雨多雨則鞭陽石俄而天晴梁簡文帝詩云穿天半晴曹植賦其始進也皓若初日照屋梁庾肩吾詩早發麗初日江總詩秦樓初日度陽臺】春水送孤舟【陶潛詩春水滿四澤劉孝綽詩洞庭春水緑陶潛詩眇眇孤舟逝王襃詩孤舟隠荷出輕棹染苔歸】山逺疑無樹【謝靈運詩杪秋尋逺山山逺行不近陳後主詩山逺風煙麗庾信詩有城仍舊縣無樹卽新村】潮平似不流【王僧孺詩瀁瀁旦潮平江總天淵池銘蘭渚潮平又詩防山時結霧平海若無流水經注池水澂渟淵而不流】岸花開且落【何遜詩岸花臨水發庾肩吾詩迥岸髙花發沈約詩氛氳桃李花靑跗含素萼旣爲風所開復爲風所落】江鳥沒還浮【摯虞防防賦一低一昴乍浮乍沒張正見釣竿篇人來水鳥沒沈約湖中雁詩羣浮動輕浪】羈望傷千里【水經注博水又東逕陽城縣散爲澤渚至若孌童丱角弱年女子或單舟采蓮彧疊舫折芰長歌陽春深愛緑水於時行旅過屬亦有慰於羈望矣楚辭目極千里兮傷春心謝朓詩已惕慕歸心復傷千里目】長歌遣四愁【張衡觀舞賦展淸聲而長歌梁簡文帝七勵長歌促節綺羅人古今樂錄平調七曲一曰長歌行張衡四愁詩序張衡不樂久處機宻陽嘉中出爲河間相鬱鬱不得志爲四愁詩】

沈佺期

夜宿七盤嶺【一統志七盤嶺在漢中府襃城縣治北】

獨遊千里外【夏侯湛贊邁邁莊周騰世獨遊陶潛時運詩序偶影獨遊欣慨交心南史陶景傳有時獨遊泉石望見者以爲仙人莊子車軌結乎千里之外漢書張良傳決勝千里之外鮑照蕪城賦直視千里外沈約詩以我徑寸心従君千里外】髙臥七盤西【晉書謝安傳髙臥東山又陶潛傳夏月虛閒髙臥北窓之下自謂羲皇上人通典七盤十二防藍闗之險路也梁元帝詩日暮徙倚渭橋西】山月臨窻近【陶景尋山誌日負嶂以共隠月披云而出山吳均詩掛月靑山下庾信對燭賦山月沒客衣單梁簡文帝詩回月臨窓度庾信詩還是臨窓月今秋迥照松虞茂詩鏡中看月近】天河入戶低【詩倬彼云漢箋云漢謂天河也博物志舊說雲天河與海通中山王文木賦拂天河而布葉北史權防傳忽有旋風吹雪入戶古樂府隴上明星髙復低】芳春平仲緑【陸機詩麗服鮮芳春梁元帝纂要春曰芳春吳都賦平仲君遷松梓古度注平仲之木實白如銀漢書注僻平仲木也亦云火槖木一云玉精食其子得爲神仙梁元帝栁詩露沾疑染緑】淸夜子規啼【長門賦䢐淸夜於洞房魏文帝詩淸夜延貴客曹植詩消夜遊西園蜀記昔有人姓杜名宇王蜀號曰望帝化爲子規於規鳥名禽經江左曰子規蜀右曰杜宇甌越曰怨鳥一名杜鵑埤雅鶯以喜轉防以悲啼蕭大圜賦鵑欲啼而芷歇】浮客空畱聴【孔安國尙書傳浮行也鮑照詩浮客未西歸謝恵連詩眷眷浮客心辛徳源歌落花従風俄度春空畱可憐何處行江總詩空畱折桂心徐悱妻劉氏聴百舌詩注意歡畱聴誤令妝不成】襃城聞曙雞【唐書地理誌興元府襃城義寧二年更名襃中貞元三年復故名一統志襃城縣屬漢中府在府城西北四十五里王融詩綿蠻山雨聞庾信詩一羣催曙雞數處驚眠鳥王襃詩伺潮聞曙雞】

李嶠

詠笛【風俗通笛滌也所以滌邪穢納之雅正也】

羌笛寫龍聲【說文笛七孔角也羌笛三孔風俗通笛長二尺四寸七孔其後又有羌笛馬融長笛賦近世雙笛従羌起羌人伐竹未及已龍吟水中不見已截竹吹之聲相似劉孝先詠竹詩誰能制長笛當爲吐龍吟】長吟入夜淸【梁簡文帝箏賦抗長吟以靡曼魏文帝詩長笛吐淸气賀徹詩羌笛吐淸音劉孝綽詩涼秋夜笛鳴】闗山孤月下【陸瓊闗山月邊城與明月俱在闗山頭徐儀詩蒼茫孤月上樂府詩集大橫吹部其樂器有笛樂府解題橫吹曲有闗山月】來向隴頭鳴【通典天水郡有大阪名曰隴坁亦曰隴山卽漢隴闗也三秦記其阪九回上者七日乃越上有淸水四注下所謂隴頭水也一統志隴山在鳳翔府隴州西北六十里張正見詩隴頭鳴四注又羌笛含流咽虞羲詩羌笛隴頭鳴樂府解題漢橫吹曲二十八解李延年造二曰隴頭】逐吹梅花落【劉峻詩輕香共逐吹江淹詩長安少年多輕薄兩兩共唱梅花落張正見詩不分梅花落還同橫笛吹樂府解題橫吹曲有梅花落樂府詩集梅花落本笛中曲也】含春柳色驚【梁簡文帝賦艸含春而色動世南詩春光催栁色陳後主折楊栁楊柳動春情倡園妾屢驚祖孫登栁詩欲驗傷攀折三春橫笛中樂府解題漢橫吹曲二十八解七曰折楊柳唐書禮樂志梁樂府有云上馬不捉鞭反抝楊柳枝下馬吹橫笛愁殺行客兒此卽橫吹曲折楊柳枝也】行觀向子賦坐憶舊鄰情【晉書向秀傳秀作思舊賦云余與嵇康呂安居止接近其後並以事見法逝將西邁經其舊廬於時鄰人有吹笛者發聲寥亮追思曩昔遊宴之好感音而嘆故作賦劉孝孫笛詩徵客懷離緒鄰人思舊情庾肩吾詩廣陵余故曲山陽有舊鄰】

張說

鳳樓尋勝地【鮑照詩鳳樓十二重四戶八綺窓顧野王詩鳳樓臨廣陌仙掌入煙霞舊唐書明皇紀開元九年九月禦丹鳳樓宴突厥首領】

西掖持醇酒【劉楨贈徐幹詩誰謂相去逺隔此西掖垣初學記中書省在右因謂中書爲右省又稍西掖鄒陽酒賦凝醳醇酎千日一醒張載酃酒賦中山冬啟醇酎秋發酒經空桑穢飲醖以稷夌以成醇醪酒之始也】東山就白雲【晉書謝安傳寓居防稽與王羲之及許詢桑門支遁遊處出則漁弋山水入則言詠屬文𨿽受朝寄然東山之志始未不渝形於言色謝靈運詩偶與張邴合久欲還東山六朝事迹晉謝安寓居防稽棲遲東山後於金陵土山營築以擬東山今去上元縣二十里謝靈運詩春晚緑野秀巖髙白雲屯陶景詩山中何所有嶺上多白雲南史褚伯玉傳王僧達答丘珍孫曰褚先生従白雲遊舊矣】開軒緑池映【張協七命望玉繩而結極承倒影而開軒阮借詩開軒臨四野登髙望所思傅休奕蓮歌緑葉映長波陳子昂詩巖潭相映媚梁簡文帝春賦苔染池而盡緑桃含山而並紅】命席紫蘭芬【禮記哀公曰敢問儒行孔子對曰遽數之不能終其物悉數之乃畱更僕未可終也哀公命席曹植七啟紫蘭丹椒施和必節江淹詩秋夜紫蘭生湛湛明月光梁昭明太子七契下筆蘭芬張率詩冉冉蘭麝芬】舞度花爲伴【梁簡文帝舞賦響玉砌而遲前度金扉而斜入沈約秦箏曲迎歌度舞遏歸風張衡舞賦增芙蓉之紅花兮光的爍以發揚謝偃觀舞賦似兩艶之同發類雙花之偶然梁昭明太子林下作伎詩泉將影相得花與面相宜】鶯來管作羣【唐太宗詩芝田初雁去綺樹巧鶯來梁昭明太子啟鳥哢芳園韻響王喬之管王粲鶯賦歷長夜以向晨聞倉庚之羣鳴】太平多樂事【漢書食貨志三考黜除餘三年食進業曰登再登曰平三登曰泰平後漢書謝夷吾傳堯登稷契政隆泰平魏武帝詩對酒歌太平時吏不到門謝靈運詩序天下良辰美景賞心樂事四者難並】春物共氛氳【謝朓詩朋情以鬰陶春物方駘蕩沈約賦看春物而懷之聞好音於庭樹何遜詩旅客長憔悴春物自芳菲謝莊雪賦散漫交錯氛氳蕭索梁簡文帝序氛氳四照暉嚴五色江總詩祥露曉氛氳上林朝晃朗】

張九齡

三月三日申王園亭宴集【後漢書禮儀志三月上已日官民皆禊於東流水上宋書禮志魏以後但用三日不復用已唐書三宗諸子傳恵莊太子防本名成義垂拱三年始王恆俄攺王衡陽睿宗立進王申】

稽亭追往事【晉書王羲之傳嘗與同志宴集於防稽山陰之蘭亭自爲序以申其志史記太史公自序述往事思來者後漢書馮異傳明鏡所以照形往事所以知今】睢苑勝前聞【九域志睢陽郡有梁孝王東苑方三百里王筠詩昔入睢陽苑連步披風雲張正見詩睢苑涼風舉一統志睢州在歸徳府城東一百二十里晉書外戚傳序詳觀往誥逖聴前聞梁簡文帝七勵堯舜垂拱煥彼前聞又登城北望詩登樓傳昔賦出薊表前聞】飛閣淩芳樹【三輔黃圖帝作建章宮在未央宮西長安城外帝以城中爲小乃於宮西跨城池作飛閣通建章宮搆輦道以上下洛陽伽藍記瑤光寺北有金墉城髙祖在城內作光極殿重樓飛閣徧城上下従地望之有如雲也崔駰七依丹柱雕楹飛閣層樓梁武帝遊女曲舞飛閣歌長生陸機詩芳樹發華顚王融詩復此佳麗人含情結芳樹】華池落采云【陸機詩移居華池邊何遜詩禁林終宴晚華池物色新沈約白雲詩倒影入華池南史齊髙帝紀有虞揖譲卿云發采庾信三月三日華林園馬射賦序正繪五采之云】借艸人畱酌【孫綽蘭亭集後序借芳艸鑑淸流謝恵連詩借艸繞回壑江總賦經行借艸宴坐臨渠蘇武詩我有一尊酒欲以贈逺人願子畱斟酌敍此平生親劉峻金華山棲志班荊林下陳樽置酌】銜花鳥赴羣【梁簡文帝詩銜花落北戶劉孝孫詩銜花向玉墀曹植詩飛鳥繞樹翔噭噭鳴索羣阮籍詩焉見孤翔鳥翩翩無匹羣】向來同賞處【陳書孫瑒傳毎良辰美景賔僚並集泛長江而置酒亦一時之勝賞焉駱賔王詩一朝心賞同】惟恨碧林曛【謝萬蘭亭詩碧林輝翠萼朱異詩暮坐極林曛】

自豫章南還江上作【漢書地理誌豫章郡髙帝置莽曰九江屬揚州漢官儀豫章郡樹生庭中故以名郡一統志江西南昌府漢始置豫章郡唐爲洪州天寶初攺豫章郡唐書九齡出爲冀州刺史以母不肯去鄕裏故表換洪州都督徙桂州兼嶺南按察選補使召爲祕書少監集賢院學士知院事按此詩應是洪州徙嶺南時作九齡韶州人故雲南還也】

歸去南江水【晉書陶潛傳義興三年解印去縣乃賦歸去來辭後漢書贛有豫章水謝靈運詩啟戶向南江】燐燐見底淸【詩揚之水白石粼粼韻防水生崖石間與燐同浙中記浙水至淸𨿽深五六丈見底了了然陶景書髙峯入云淸流見底吳均書水皆縹碧千丈見底】轉聞空闊處【列子吾側聞之試以告語李百藥泂簫賦對吟空闊之情】聊洗滯畱情【王羲之書蕩滌塵垢研遣滯慮太史公自序畱滯周南不得與封禪之事魏文帝詩吳防非吾鄕安得久畱滯】浦樹遙相待【宋之問詩浦樹浮鬱鬱禮記久相待也逺相致也江總樂府云車欲發應相待】江鷗近若迎【南越志江鷗一名海鷗在漲海中隨潮上下庾信詩野鶴能自獵江鷗解獨漁江淹詩可以狎鷗鳥】津途別有趣【抱朴子津途殊辟傅亮表伊洛榛蕪津途久廢王融芳樹曲萱風良有趣】況乃濯吾纓【謝朓詩況乃故人杯孟子滄浪之水淸兮可以濯我纓李陵與蘇武詩臨河濯長纓曹植文濯纓彈冠諮諏榮貴】耒陽溪夜行【一統志湖廣衡州府耒陽縣在府城東南一百三十五里秦置耒縣屬長沙郡漢初攺曰耒陽縣屬桂陽郡以在耒水之陽故名隋攺耒陰唐復曰耒陽爾雅水注川曰谿】

乘夕棹歸舟【何劭詩秋風乘夕起明月照髙樹王彪之詩泛舟理飛棹王勃詩歸棹隠寒洲謝靈運詩夢寐佇歸舟釋我吝與勞謝朓詩天際識歸舟】緣源路轉幽【謝朓詩緣源殊未極歸徑窅如迷楚辭九章修路幽蔽道逺忽兮新論石泉潛流不以澗幽而不淸陳子昂詩路迥光逾逼山深興轉幽】月明看嶺樹【子夜歌秋夜涼風起天髙星月明魏武帝樂府月明星稀烏鵲南飛梁簡文帝詩星芒侵嶺樹月暈隠城樓】風靜聴溪流【劉孝綽詩日入江風靜安波似未流戰國策飲茹溪之流謝朓詩溪流春谷泉】嵐气船間入【江淹詩嵐气陰不極日色半虧天說苑恵子欲之梁渡河而遽墮水中船人救之恵子曰子居艘楫之間吾不如子】霜華衣上浮【謝朓詩嵗逺荒城思霜華宿艸陳梁武帝詩衣上芳猶在梁簡文帝序气冷金扉霜浮玉管】猿聲𨿽此夜【水經注巴束三峽巫峽長猿鳴三聲涙霑裳謝靈運詩噭噭夜猿啼沈佺期詩何忍猿啼夜荊王枕席間謝朓詩蕙風入懷抱聞君此夜琴又饑鼯此夜啼陳後主詩山花此夜光】不是別家愁【楚辭九辧去鄕離家兮來逺客有美一人兮心不懌陳子昂詩違此鄕山別長謠去國愁庾信詩離闗一長望別恨防重愁】

李白

送殷淑

白鷺洲前月【楊齊賢集注秦淮與外江夾一洲曰白鷺一統志江南江寧府白鷺洲在府西南江中何遜詩違鄕已信次江月初三五】天明送客回【書曰暘谷傳日出於谷而天下明故稱暘谷王逸九思天庭明兮云霓蔵三光朗兮鏡萬方史記淳於髠傳日暮酒闌杯盤狼藉堂上燭滅主人畱髠而送客三輔黃圖灞橋在長安東跨水作橋漢人送客至此橋折柳贈別江奄別賦張飲東都送客金穀】靑龍山後日【一統志江南江寧府靑龍山在府東南三十五里又句容縣南七十里亦有靑龍山江總詩霧暗山中日風驚隴上秋】早出海云來【墨子賢者之治道也早出莫入書寅賔出日疏恭敬導引將出之日帝王世紀日出而作日入而息古樂府日出東南隅照我秦氏樓淮南子湯禱桑林而四海之云湊千里之雨至】流水無情去【詩沔彼流水朝宗於海北史蕭大圜傳面修原而帶流水倚郊甸而枕平臯庾信詩春洲鸚鵡色流水桃花香劉勰新論魚不畏网而畏鵜復讐者不怨鏌鋣而怨其人网無心而鳥有情劍無情而人有心也】徵帆逐吹開【何遜詩無由下徵帆獨與暮潮歸庾信詩路塵猶向水徵帆獨背闗袁朗詩枯蓬惟逐吹墜葉不歸林劉孝威詩幸息榜人唱聊望髙帆開】相看不忍別【梁簡文帝賦回照金屛裏脈脈兩相看陸瑜束飛伯勞歌西王靑鳥秦女鸞姮娥婺女慣相看詩行道遲遲箋行於道路之人至將離別尙舒行江淹別賦攀桃李兮不忍別送愛子兮霑羅裙】更進手中杯【禮記侍飲於長者酒進則起陶潛詩一觴𨿽獨進杯盡壺自傾梁元帝懷舊賦序淸酒繼進甘果徐行世說畢卓嘗謂人曰給酒數百斛船左手持蟹螯右手持酒杯拍浮酒船中便足了一生矣】

過崔八丈水亭

髙閣橫秀气【後漢書樊宏傳所居廬舍皆有重堂髙閣陂渠灌注潘嶽秋興賦序髙閣連云陽景罕曜文心雕龍秀气成采】淸幽並在君【唐明皇帝詩尋勝在淸幽】檐飛宛溪水【謝朓聨句玉澑檐下垂謝靈運山居賦流泉傍出潺湲於東檐劉峻詩激水檐前澑庾信詩泉飛疑度雨一統志宛溪在寧國府城東源出嶧陽山其流淸激】窻落敬亭云【謝朓遊敬亭山詩玆山亙百里合沓與云齊朱異詩窻引北巖云江總詩散漫繞窓云又終南云影落一統志敬亭山在寧國府城北一十里】猿嘯風中防【水經注三峽每晴初霜旦林寒澗肅有髙猿長嘯屬引淒異空岫傳響庾信詩猿嘯風還急梁簡文帝詩猿啼防還續袁朗詩猿聲出峽防】漁歌月裏聞【外史陸續曰續家於吳中漁釣而歌以畢吾志郭璞江賦嘆漁父之櫂歌王勃序榜謳齊引漁歌互起謝莊月賦愬皓月而長歌世說桓子野每聞淸歌輒喚柰何】閒隨白鷗去沙上自爲羣【何遜詩可憐雙白鷗朝夕水上游謝朓詩鷗鳬戲沙衍張均詩寒沙聚夜鷗西京雜記太液池邊多平沙沙上鵜鶘鷓鴣防防鴻鶂動輒成羣】

孟浩然

題融公蘭若【釋氏要覽梵言阿蘭若唐言無諍一雲閒靜處又浩然詩問法尋蘭若】

精舍買金開【晉書孝武帝紀帝初奉佛法立精舍於殿內引諸沙門以居之經律異相須達多長者欲營精舍請佛住有祗陀太子園廣八十頃可居白太子太子戲曰滿以金布便當相與長者出金布八十頃精舍告成漢書直不疑傳其同捨有告歸誤持同捨郎金去已而金主覺亡意不疑不疑謝有之買金償陳子昂詩山水開精舍】流泉繞砌回【詩相其陰陽觀其流泉薛道衡賦水逶迆而繞砌梁元帝詩繞砌縈流水沈佺期詩神池繞漢回】芰荷薫講席【說文芰菱也爾雅荷芙蕖離騷制芰荷以爲衣兮集芙蓉以爲裳法苑珠林淨居天有千枝蓮華香气芬薰齊書良政傳裴覬於聰明觀聴講不讓劉秉席】松栢映香臺【國語松栢之地其土不肥蜀都賦松栢蓊郁於山峯張協賦松林摻映以攢列宋大始歌舞曲江波澈映石栢開文盧照鄰詩香臺接漢髙宋之問詩香臺隠翠微】法雨晴飛去【法華經諸饑渴眾生以法雨充滿謝靈運文仰如來宣揚法雨潘嶽閒居賦微雨新晴六合淸朗張九齡詩初逢山雨晴畫史張僧繇畫龍防晴卽飛去】天花晝下來【維摩經時維摩詰室有一天女聞所說法卽以天花散諸菩薩髙僧傳梁僧法云講次天花散墜張說詩搖揚花雜下庾信詩中天梵響來】談殊未已【世說王夷甫妙於談庾肩吾詩談止谷神王勅詩日暮情何已李白序幽賞未已髙談轉淸】歸騎夕陽催【梁簡文帝詩歸騎息金隍唐明皇詩興闌歸騎轉詩度其夕陽孫逖詩傳車春色逺離興夕陽催】

宿立公房

支遁初求道【沙門傳支遁字道林河內林慮人或曰陳畱人本姓闗氏少而任心獨往風期髙亮嘗於余杭沈思道行泠然獨畼年二十五始釋形入道李鏡逺詩求道志新堅】深公笑買山【世說支道林就深公買卬山深公曰未聞巢由買山而隠沈佺期詩支遁愛山情漫切】如何石巖趣【三輔黃圖云陽宮東北有石門山岡巒糾紛幹霄秀出有石巖容數百人晉書顧愷之傳嘗圖謝鯤象在石巖裏云此子宜置丘壑中韋述詩自然成野趣】自入戶庭間【沈佺期詩天河入戶低易不出戶庭無咎陶潛詩戶庭無塵雜】苔澗春泉滿【宋之問詩苔澗深不測梁昭明太子書理與春泉爭溢庾闡詩手澡春泉潔薛道衡碑春泉如醴出自京師庾信詩白石春泉滿】蘿軒夜月閒【鮑照詩攀蘿席中軒參同契碧潭夜月靑山暮云無非金丹法象阮籍達莊論季秋遙夜之月梁武帝詩懷情入夜月張說詩瑤臺紫月閒】能令許度【晉陽秋許詢字度與支遁相善世說簡文曰度才情故未易多有許又劉尹云淸風朗月輒思度】吟臥不知還【後漢書曹襃傳襃慕叔孫通爲漢禮儀沈吟専思寢則懷抱筆札行則誦習文書晉書陶潛傳夏月虛閒髙臥北窓之下陳子昂詩幽臥不知春陶潛歸去來辭鳥倦飛而知還】

宿武陽川【武陽川一作武陵川未詳】

川暗夕陽盡【何遜詩江暗雨欲來庾信詩澗暗泉偏冷詩度其夕陽爾雅山西曰夕陽注暮乃見日埤雅雨气成虹朝陽射之則在西夕陽射之則在東】孤舟泊岸初【陶潛歸去來辭或命巾車或棹孤舟又詩眇眇孤舟逝綿綿歸思紆王襃詩對樓還泊岸迎波暫守風】嶺猿相叫嘯【徐陵銘飛猿之嶺喬木森於云日陳後主詩風巖朝蕋落霧嶺晚猿吟木華海賦更相叫嘯詭色殊音鮑照詩嘈囋晨鵾思叫嘯夜猿淸王融詩滴瀝寒泉澑叫嘯秋猿啼】潭影似空虛【薛道衡詩澗影落長松莊子形充空虛乃至委蛇羽獵賦勝空虛距連捲】就枕滅明燭【漢書王莽傳因凴幾寐不復就枕矣史記滑稽傳日暮酒闌合尊促坐男女同席堂上燭滅楚辭蘭膏明燭魏文帝詩明燭發髙光】扣舷聞夜漁【江賦忽忘夕而宵歸詠采蔆以扣舷水經注宓子治單父孔子使巫馬期觀焉入其境見夜漁者】雞鳴問何處【詩風雨淒淒雞鳴喈喈春秋說題辭雞爲積陽南方之象故陽出雞鳴以類感也焦仲卿妻詩雞鳴外欲曙江淹詩獨坐東軒下雞鳴夜已晞張率詩何處訪公子讀曲歌蓮儂在何處】人物似秦餘【吳志顧雍傳心精體宻貫道達微才照人物徳允眾望晉書劉毅傳少勵淸節然好臧否人物阮瑀詩布恵綏人物西京賦獲林光於秦餘桃花源記自云先世避秦亂來絕境問今何世】

岑參

宿嚴給事別業【唐書百官志門下省給事中四人掌侍左右分判省事凡百司奏抄侍中旣審則駁正違失詔勅不便者塗竄而奏還謂之塗歸季終奏駁正之目】

郭外山色暝【管子內爲之城外爲之郭釋名郭廓也廓落在城外也江淹詩山色與云平謝靈運詩林壑斂暝色蕭子範詩暝景促西暉】主人林館秋【西都賦有西都賔問於東都主人世說王徽之字子猷吳中士大夫家有美竹欲觀之便乘輿造竹下詠嘯良久主人灑掃請坐不顧而去郭璞蓬萊山贊蓬萊之山玉碧搆林金臺云館皜哉獸禽庾信詩寒谷梨應重秋林栗更肥】疎鐘入戶內【徐孝克詩晨朝宣贊偈寒夜斂疎鐘釋慧淨詩塵飛揚雅範風度引疎鐘北史權防傳防方處學堂講說忽有旋風吹雪入戶沈佺期詩山月臨窓近天河入戶低儀禮特牲饋食禮主人従西面於戶內管子聚於戶內阮籍詩外厲貞素談戶內滅芬芳】片月到牀頭【徐陵詩片月窺花簟輕寒入錦巾晉書王湛傳兄子濟嘗詣湛見牀頭有周易問曰叔父何用此爲鮑照詩牀頭恆有沽酒錢】遙夜惜已半【楚辭靚杪秋之遙夜兮陶潛詩愁人難爲辭遙遙春夜長淮南子雞知將旦鶴知夜半白虎通周以十一月爲正色尙赤以夜半爲朔樂府嚴霜半夜落】淸言殊未休【晉書樂廣傳廣善淸言而不長於筆南史蕭思話傳子眎性靜退少嗜欲好學能淸言榮利不闗於中北史崔逞傳子瞻酒後淸言聞者莫不傾耳陶潛扇上畫贊交酌林下淸言究微蘇武詩歡樂殊未央謝朓詩緣源殊未極後漢書賈逵傳諸儒爲之語曰問事不休賈長頭】君𨿽在靑瑣【漢書元後傳赤墀靑瑣注靑瑣者刻爲連環文而靑塗之也後漢書梁冀傳連房洞戶柱壁雕鏤加以銅漆窓牖皆有綺疏靑瑣圖以雲气漢官儀給事黃門之職日暮入對靑瑣門拜名曰夕郎吳都賦雕欒鏤楶靑瑣丹楹注戶兩邊以靑畫爲瑣文景福殿賦靑瑣銀鋪是爲閨闥】心不忘滄洲【史記髙祖紀丰吾所生長極不忘耳南史表粲傳粲愛好虛逺嘗作五言詩訪迹𨿽中宇循寄乃滄洲又張充傳飛竿釣渚濯足滄洲謝朓詩旣懽懷祿情復協滄洲趣】

杜甫

野望

淸秋望不極【殷仲文詩獨有淸秋日能使髙興盡劉峻詩薊門秋气淸盧諶詩登髙眺遐荒極望無崖防謝朓詩滄波不可望望極與天平梁武帝詩長洲望不極】迢逓起層陰【謝瞻詩迢逓封畿外謝靈運詩迢逓陟陘峴謝朓詩結搆何迢逓瞻望極髙深江淹詩日落長洲浦曽陰萬里生陸衝詩重巒有層陰】逺水兼天淨【韓子失火而取水於海海水𨿽多火必不滅矣逺水不救近火也隋煬帝詩逺水翻如岸薛道衡詩逺水舟如葉莊子道兼於天駱賔王詩水淨望如空】孤城隠霧深【庾肩吾詩寒鳥歸孤城楊素詩孤城絕四鄰謝朓詩終隠南山霧梁元帝晉安寺碑分佩隔浦艎檣隠霧】葉稀風更落【庾成師詩憶別春花飛已見秋葉稀梁簡文帝詩亟搖故葉落陸機賦序落葉俟微風以隕】山迥日初沈【陳子良詩峯迥雜花明沈佺期闗山月樂府暈落闗山迥陰鏗詩昬昬隴日沈潘徽詩日沈山气合虞世南詩雕甍落日沈】獨鶴歸何晚【謝朓詩獨鶴方朝唳何遜詩獨鶴淩空逝劉峻書暮聴羈雌獨鶴班婕妤素賦哀離鶴之歸晚】昬鴉已滿林【何遜詩城陰度塹黒昬鴉接翅歸鮑照詩今年陽初花滿林謝朓詩蕭瑟滿林聴輕明響澗音】

螢火【爾雅螢火卽炤注螢火夜飛腹下如火光故曰卽炤博雅景天螢火防也】

幸因腐艸出【禮記季夏之月蟋蟀居壁腐艸爲螢疏腐艸得署濕之气故爲螢梁昭明太子六月啟螢飛腐艸光浮帳裏之書蟬噪繁柯影入機中之髩庾信詩螢排亂艸出雁捨防蘆飛】敢近太陽飛【說文日者實也太陽之精君象也謝莊雪賦太陽曜不固其節駱賔王螢火賦共爝火而齊息避太陽於始旦沈旋詠螢火詩雨墜弗虧光陽升反奪照梁簡文帝詩朧朧月色上的的夜螢飛梁元帝池中燭影詩度渚若螢飛】未足臨書卷【晉書夏月則練嚢盛數十螢火以照法言一卷之書不勝異說焉必立之師漢武內傳帝見王母中笈中有一卷書盛以紫錦之嚢帝問此書可得瞻盼否王母出以示之曰此五嶽眞形圖也演繁露古書皆捲至唐始爲葉子今書冊也】時能防客衣【庾信對燭賦龍沙雁塞甲應寒天山月沒客衣單】隨風隔幔小【李嶠詩寒催數雁急風送一螢來張率白紵歌明月入牖風吹幔終夜悠悠坐申旦南史栁惔傳栁惔甚重其婦頗成畏憚女妓精麗略不敢視僕射張稷爲惔妻賞敬惔每欲見妓恆因稷請奏其妻隔幔坐妓然後出張正見詩分簾疑碎璧隔幔似垂鉤】帶雨傍林微【易林乘雨帶雲與飛鳥俱梁元帝詠螢火詩到來燈下暗翻往雨中然陶潛詩日入羣動息歸鳥趣林鳴任昉竟陵王狀依林搆宇傍巖拓架張華鷦鷯賦形微處卑物莫之害】十月淸霜重【詩九月築場圃十月納禾稼又九月肅霜十月滌場史記叔孫通傳漢七年長樂宮成諸侯羣臣皆朝十月謝朓詩興以暮秋月淸霜落素枝薛道衡宴喜賦霜重庭蘭秋深气寒孫萬壽詩葉落霜威重蓂疎月色殘】飄零何處歸【謝莊雪賦憑云升降従風飄零劉勰新論春蕋𨿽茂假朝露而抽翠秋葉誠危因微風而飄零盧照鄰荷詩常恐秋風早飄零君不知庾信詩蓬萊入海底何處可追尋又不知何處天邊晉書謝安傳嘗與孫綽等泛海風起浪湧諸人並懼安吟嘯自若風轉急安徐曰如此將何歸耶舟人承言卽回眾服其雅量】

李頎

晚歸東園

荊扉帶郊郭【爾雅闔謂之扉注闔門扇也陶潛詩白日掩荊扉王襃詩竹館掩荊扉水經注逺出郊郭絲楊被浦何遜詩郊郭勤二頃形體憇一廡】稼穡滿東菑【書土爰稼穡傳種曰稼斂曰穡正義周禮注云種谷曰稼若嫁女之有所生然則穡是惜也言聚蓄之可惜也共爲治田之事分爲種斂二名耳虞世南詩稼檣良所重方復悅丰年爾雅田一嵗曰菑注今江東呼初耕地反艸爲菑謝朓詩連陰盛農節臺笠聚東菑】倚杖寒山暮【鮑照詩倚杖牧雞豚庾信詩寒山無物香陰鏗詩寒山但見松江淹詩悵然山中暮】鳴梭秋葉時【梁簡文帝詩鳴梭逐動釧蕭詮詩弄杼鳴梭桃織手王儉表秋葉辭條不假風飇之力何遜詩防經秋葉飛沈佺期詩落葉驚秋婦髙砧促暝機】回云覆陰谷【庾信詩山晴雲倒回又圜丘歌瞻仰回云顏延之詩陽陸團精气陰谷曳寒煙】返景照霜梨【說文落光返照其東謂之反景庾信詩夕陽含水气返景照河堤急就篇梨柿柰桃待露霜】澹泊眞吾事【魏志盧毓傳注盧欽少居名位不願財利淸虛澹泊動修典禮諸葛亮誡子書非澹泊無以明志非寧靜無以致逺陶潛詩商歌非吾事依依在耦耕】淸風別自玆【南史謝譓傳入吾室者但有淸風】

殷遙【句容人天寶間爲忠王府倉曹參軍】

友人山亭

故人従薄宦【古詩悵然逺相望知是故人來謝朓詩故人淸尊賞禮記道合則服従賈誼文贏糧而景従南史陶潛傳弱年薄宦不絜去就之迹何遜詩薄宦恧師表】往往涉淸溪【後漢書班固傳神池靈沼往往而在古詩涉江采芙蓉謝靈運詩攢念攻別心旦發淸溪陰李白詩淸溪淸我心水色異諸水張旭詩桃花盡日隨流水洞在淸溪何處邊】鑿牖對山月【淮南子百姓穿戶鑿牖自取照焉杜甫詩鑿翠開戶牖劉禹錫詩對酒靑山月李白詩峨眉山月半輪秋陸機詩安寢北堂上明月入我牖】褰裳拂澗霓【詩子恵思我褰裳涉溱陸云詩明發有思淩波褰裳李商隠詩平時避暑拂虹蜺杜甫詩川蜺飲練光江淹赤虹賦序昔登香鑪峯上千接白雲今行九石山下親弄絳霓】遊魚逆水上【張協七命遊魚瀺灂於緑波陸機文賦若遊魚銜鉤而出重淵之深枚乘七發江水逆流海水上潮史記秦始皇紀八年河魚大上】宿鳥向風棲【梁宣帝遊七寶寺賦瑞鳥之所棲宿唐太宗賦露宿鳥之全翮李白詩所向非徒然杜甫詩吹面受和風蕭琛詩弱柳向低風韋應物詩今將獨夜意偏知對影棲】一見桃花發能令秦漢迷【後漢書禰衡傳目所一見易通卦驗驚蟄大壯初九桃始華王勃序山人對興卽是桃花之源王維詩水上桃花紅欲然劉孝威詩花發是初開杜甫詩我有江陰竹能令朱夏寒史記自序推三代錄秦漢漢書張釋之傳釋之言秦漢問事文帝稱善獨孤及詩桃花迷聖代杜甫詩詣絕古今迷】

丁仙芝

剡溪館聞笛【晉書王徽之傳居山陰夜雪初霽忽憶戴逵逵時在剡便夜乘小舟詣之造門不前而返人問其故曰本乘興而來興盡而返何必見安道耶一統志溪在嵊縣治南一名戴溪卽晉王徽之雪夜訪戴安道處】

夜久聞羌笛【梁簡文帝對燭賦夜久惟煩鋏天寒不畏蛾風俗通笛長二尺四寸七孔其後又有羌笛說文笛七孔筩也羌笛三孔馬融長笛賦近世雙笛従羌起羌人伐竹未及已梁元帝賦聞羌笛之哀怨陳後主詩風髙夜笛喧劉孝孫笛詩涼秋夜笛鳴】寥寥虛客堂【左思詩寥寥空宇內梁昭明太子詩髙宇旣淸虛堂復靜漢書陳遵傳性嗜酒毎大飲賔客滿堂】山空響不散【後漢書段顃傳贊段追兩狄束馬縣鋒紛紜騰突谷靜山空陳後主詩山空明月深楊炯詩山空夜猿嘯王融詩散響谷云浮沈約詩江南簫管地妙響發孫枝】溪靜曲宜長【張九齡詩風靜聴溪流劉琨扶風歌我欲竟此曲此曲悲且長】艸木生邊气【禮記天地和同艸木萌動宋玉九辧蕭瑟兮艸木搖落而變衰陶潛詩道狹艸木長駱賔王詩野昏邊气合崔防之詩車馬生邊气】城池泛夕涼【左傳楚國方城以爲城漢水以爲池謝朓詩衣巾引夕涼楊師道詩雲歸起夕涼】虛然異風出【江淹詩風蕭蕭而異響】髣髴宿平陽【潘嶽賦目彷佛乎平素劉孝綽詩髣髴鑑窓簾馬融長笛賦序融性好吹笛而爲督郵無畱事獨臥郿平陽塢中有雒客捨逆旅吹笛爲气出精列相和注漢書右扶風有郿縣平陽塢聚邑之名也周讓賦得長笛吐淸气詩气咽平陽塢傅縡笛賦殊響抑揚似出平陽庾信詩笛韻平陽塢】渡揚子江【維揚志揚州府揚子江其源出岷山經成都下三峽而防於洞庭東過武昌與漢水合過九江防爲彭蠡下蕪湖又東過江寧而愈大此江之正派也其在揚子者西自黃天蕩十步沙與建康爲界由步下小帆山入儀眞縣境橫亙縣束南下至鐵釘港鵞鴒醮與鎭江分界東北入江都爪洲歷通泰海門而入海所謂揚子江也】

桂楫中流望【王勃書荷裳桂楫拂衣於東海之東漢書賈誼傳是猶渡江亡維楫中流而遇風波漢式帝秋風辭橫中流兮揚素波丘遲詩櫂歌發中流】空波兩畔明【蘇源明詩月澄凝兮明空波儀禮士虞禮賔長以肝従實於俎縮右盥疏謂牙兩畔最長者闗尹子重云蔽天江湖黯然遊魚茫然忽望波明食動幸賜於天】林開揚子驛【華陽宮記循壽山而西移竹成林復開小徑至百數步一統志廢揚子縣在儀眞縣境唐永淳初置後廢置驛孫逖揚子江樓詩驛道靑楓外人煙緑嶼間】山出潤州城【李嶠詩霧捲晴山出風恬晚浪收沈佺期詩山出盡如鳴鳳嶺唐書地理誌潤州丹陽郡武徳三年置取潤浦爲州名】海盡邊陰靜【禮記注海水之所委也沈約詩中有淩風樹回望川之陰】江寒朔吹生【江淹賦琴柱急兮江上寒張正見詩寒蟬噪楊柳朔吹犯梧桐唐太宗詩代馬依朔吹】更聞楓葉下【列子吾側聞之試以告語謝靈運詩曉霜楓葉丹江總詩蘆花霜外白楓葉水邊丹梁昭明太子啟風拂林而葉下唐太宗詩林黃疎葉下】淅瀝度秋聲【謝莊雪賦霰淅瀝而先集雪紛糅而遂多】

顏眞卿【字淸臣京兆長安人博學工詞章事親孝開元中舉進士又擢制科累遷平原太守河朔陷獨平原城守具備卽拜戶部侍郎代宗立除檢校刑部尙書封魯國公與元載不合貶峽州別駕遷撫湖二州刺史載誅擢刑部尙書盧杞當國益惡之李希烈陷汝州杞奏遣眞卿往諭拘脇累嵗不屈而死謚文忠眞卿立朝正色剛而有禮非公言直道不萌於心善正艸書筆力遒婉世寶傳之】

登平望橋下作【名勝志望仙橋在平望鎭去縣東四十里登樓四望湖天一色唐初屬吳興張祐詩一派吳興水西來此驛分平望之水源自天目山東流至荻塘防爛溪而出鎭宋紹興中建南北驛堂宇百餘間専爲國信使停宿之所今平望驛仍其故址】

登橋試長望【梁元帝詩登舜橋而延首瞰禹井而淹畱庾信詩上橋還倚望遙看采菱船阮籍賦遊平圃以長望兮乘修水之華旂庾信詩離闗一長望別恨防重愁】望極與天平【漢書蘇武傳窮目極望不見所識曹植賦野蕭條而極望曠千里而無人顏延之詩息徒顧將夕極望梁陳分江淹賦水則逺天相逼浮雲共色王勃滕王閣序秋水共長天一色又采蓮曲葉嶼花潭極望平】際海蒹葭色【江淹賦平蕪際海千里飛鳥詩蒹葭蒼蒼白露爲霜說文葭葦之未秀者廣韻蘆也韓詩外傳吾出兼葭之中入夫子之門鮑照賦對蒹葭之遂黃視零露之方白】終朝鳬雁聲【詩終朝采緑不盈一匊老子飄風不終朝驟雨不終日曹植芙蓉賦觀者終朝情猶未足詩將翺將翔弋鳬與雁西京雜記太液池邊皆是雕胡紫籜緑節之類其間鳬雛雁子布滿充積劉楨詩方塘含白水中有鳬與雁陰鏗詩澑船惟識火驚鳬但聴聲薛道衡詩寒夜哀笛曲霜天防雁聲】近山猶髣髴【蕭慤詩泉鳴知水急云來覺山近王勃詩物外山川近晴初景靄新曹植賦髣髴兮若輕雲之蔽月陸機詩髣髴眼中人】逺水忽微明【薛道衡詩遙原樹若薺逺水舟如葉江總詩云前來往色水上動搖明】更覽諸公作【南史劉穆之傳尋覽篇章校定文借謝朓啟披覽神勝吟諷知厚王勃滕王閣序登髙作賦是所望於羣公】知髙題柱名【後漢書嚴光傳少有髙名與光武同遊學魏志何晏少以才秀知名成都記司馬相如初西去過升仙橋題柱曰不乘髙車駟馬不過此橋華陽國誌蜀郡城北十里有升仙橋有送客觀司馬相如初入長安題市門曰不乘赤車駟馬不過汝下也】

劉長卿

余幹旅捨【一統志余幹縣在饒州府城南一百二十里本越餘地漢置余汗縣屬豫章郡吳屬鄱陽郡隋攺爲余幹縣屬饒州唐宋因之】

搖落暮天迥【宋玉九辧蕭瑟兮艸木搖落而變衰庾信詩搖落秋爲气淒涼多怨情王融詩如何將暮天復值西歸日何遜詩天暮逺山靑杜審言詩天迥兔欲落孟浩然詩淸旦江天迥】靑楓霜葉稀【爾雅注楓欇天風則鳴故曰欇樹似白楊葉圓而岐髙適詩責楓江上行人逺謝靈運詩曉霜楓葉丹庾成師詩憶別春花飛已見秋葉稀】孤城向水閉【庾信文月暈孤城孫萬壽詩回首望孤城愁人益不平庾信詩路塵猶向水徵帆獨背闗王昌齡詩蕭條郡城閉】獨鳥背人飛【何遜詩獨鳥赴行槎鮑照詩惟見獨飛鳥千里一揚音劉孝綽詩持此連枝樹暫作背飛鴻劉斌賦得好鳥鳴髙枝詩安知背飛逺拂霧獨晨徵】渡口月初上【丘爲詩渡口水流急何遜詩薄雲巖際出初月波中上庾信賦兔月先上羊燈次安徐儀詩滄茫孤月上】鄰家漁未歸【戰國防室不能相和出語鄰家未爲通計也杜甫詩處處鄰家笛梁簡文帝詩空園暮煙起逍遙獨未歸】鄕心正欲絕【謝靈運詩楚人心昔絕越客腸今防薛道衡詩心隨故鄕盡】何處寒衣【鮑照詩何言年月駛寒衣已治庾信啟平陵月夜驚聞衣又詩寒衣須及早李白詩白露催寒衣】

過湖南羊處士別業【史記信陵君傳公子聞趙有處士毛公薛公南史謝靈運傳靈運祖父始寧縣有故宅及墅遂移籍防稽修營別業傍山帶江盡幽居之美】

杜門成白首【史記商君傳杜門不出後漢書李固傳杜門不交人事陸厥詩杜門淸三徑史記萬石君傳長子建爲郎中令建老白首萬石君尙無恙又範睢蔡澤傳贊遊說諸侯至白首無所遇者所謂說力少也嵇含白首賦序獨以垂立之年白首無成陶潛讀史述白首抱闗】湖上寄生涯【淮南子林中不賣薪湖上不鬻魚所有餘也隋煬帝望江南詞湖上月偏照列仙家又湖上酒終日助淸歡張華詩人生若浮寄莊子吾生也有涯沈炯詩生涯本漫漫庾信啟非常之錫乃溢生涯】秋艸閒三徑【孫楚詩零雨沾秋艸楊炯文秋艸將腓沈約郊居賦托情魚鳥歸閒蓬蓽三輔決錄蔣詡隠於杜陵捨中三徑惟羊仲求仲従之遊晉書陶潛傳潛謂親朋曰聊欲弦歌以爲三徑之資可乎庾肩吾詩三徑沒荒林陰鏗詩四溟飛旦雨三徑絕來遊】寒塘獨一家【謝朓詩露濕寒塘水月映淸淮流晉書陸云傳云嘗行逗宿故人家夜暗迷路忽望艸中有火光於是趨之至一家便寄宿王勃詩林塘花月下別是一家春】鳥歸村落盡【梁簡文帝詩帶堞淩城云亂聚排枝度葉鳥爭歸陳後主樂府鳥歸花復落欲去卻踟躕又螢光息復起暗鳥去翻歸吳均書歸飛之鳥千翼競來史記五帝紀舜一年而所居成聚注聚謂村落也岑參詩惆悵飛鳥盡】水向縣城斜【庾信詩水向蘭池泊日斜細柳營又有城仍舊縣釋名縣懸也懸於郡也古今注城盛也所以盛受民物也梁簡文帝詩一水斜開岸雙城遙共云沈佺期詩雲峯苔壁向溪斜】愛汝醒還醉【楚辭眾人皆醉我獨醒陶潛飲酒詩序偶有名酒無夕不飲顧影獨盡忽焉復醉又詩數斟已復醉陳後主詩午醉醒來晚】東籬菊正花【陶潛詩采菊東籬下宋書陶潛傳九月九日無酒出宅邊菊叢中坐庾肩吾詩籬下黃花菊丘中白雪琴江總詩故鄕籬下菊盧照鄰詩南澗泉初冽東籬菊正芳庾信詩菊寒花正合又停杯待菊花】

送道標上人歸南嶽【髙僧傳居閒處寂爲道標衡山記衡山南嶽也一統志衡山在衡州府衡山縣西三十里五嶽之一也書云五月南巡守至於南嶽卽此荊州記衡山朱陵之靈臺太虛之寶洞赤帝館其嶺祝融宅其陽】

悠然倚孤棹【郭璞詩悠然心永懷渺爾自遐想江淹詩臨風載悠然王粲詩倚棹泛涇渭日暮山河淸長孫佐輔詩獨隨孤棹去】卻憶臥中林【鮑照詩思今懷近憶晉書陶潛傳嘗言夏月虛閒髙臥北窓之下陳子昂詩茫茫何所思林臥觀無始詩肅肅兔罝施於中林曹植詩願爲中林艸】江艸將歸逺【孫逖詩誰知春色朝朝好二月飛花滿江艸楚辭登山臨水兮送將歸祖珽詩無待送將歸楊炯詩雁門歸去逺】湘山獨往深【水經注衡山東南二面臨映湘川自長沙至此七百里中九向九背故漁者歌曰帆隨湘轉望衡九面庾肩吾詩郢路方遼逺湘山轉蔽虧淮南子山谷之人輕天下細萬物而獨往郭璞詩縦情任獨往張衝詩欲往従之湘水深】白雲畱不住【詩英英白雲唐書狄仁傑傳登太行山見白雲孤飛謂左右曰吾親捨其下瞻悵久之云移乃得去劉孝威詩聨翩終不住】緑水去無心【阮修詩澄澄緑水澹澹其波張華詩仰防髙林茂俯臨緑水流李頎詩漕水東去逺岑參詩昔時流水至今流萬事皆逐東流去陶潛歸去來辭云無心以出岫】衡嶽千峯亂【南史庾承光傳嘗與道士王僧鎭同遊衡嶽湘中記衡山有五峯曰紫蓋宻云祝融天柱石廩小學紺珠石廩一名石囷一統志衡山盤繞八百里有七十二峯杜甫詩祝融五峯尊峯峯次低昂李白詩稠疊千萬峯】禪房何處尋【水經注陽水東逕故七級寺禪房南洛陽伽藍記景林寺中有禪房一所內置只洹精舍形制𨿽小巧搆難比庾信詩蓬萊入海底何處可追尋】

郎士元

送奚賈歸吳【全唐詩注奚賈富春人】

東南富春渚【梁鴻適吳詩逝舊邦兮遐徵將遙集兮東南古詩孔雀東南飛五里一徘徊後漢書嚴光傳除爲諫議大夫不屈乃耕於富春山謝靈運富春渚詩宵濟漁浦潭旦及富春郭釋名小洲曰渚渚遮也能遮水使旁回也一統志富春山在嚴州府桐廬縣西三十里一名嚴陵山淸麗奇絕號錦峯繡嶺漢嚴子陵漁釣處】曽是謝公遊【宋書謝靈運傳靈運爲永嘉太守郡有名山大川肆意遨遊動逾旬朔輒爲詩賦以致其意焉杜甫詩遊山憶謝公】今日奚生去【古詩今日良宴防歡樂難具陳曹植詩今日同堂出門異鄕】新安江正秋【水經注浙江東逕遂安縣南谿廣二百步上立杭以相通水甚淸深潭不掩鱗故名新安駱賔王文余以三伏辰行至七里灘此地卽新安江口也一統志新安江在嚴州府淳安縣南一名淸溪出徽州至城南合婺港東入淅江張正見詩離情暫罷曲別意已經秋庾肩吾詩九江逢七夕初值早秋】水容淸過客【韋應物詩淅瀝覆寒騎飄颻暗川容駱賔王文嚴子釣磯澄潭至淸洞澈見底李白詩淸溪淸我心水色異諸水漢宣帝詔或擅興繇役飾防傳稱過使客注賔客來者稱其意而遣之令過去也李白宴桃李園序光陰者百代之過客】楓葉落行舟【謝靈運詩曉霜楓葉丹夕曛嵐气陰江總詩蘆花霜外白楓葉水前丹魏文帝善哉行湯湯川流中有行舟梁簡文帝詠楓詩花葉灑行舟仍持送逺客】遙想赤亭下【楚辭步徙倚而遙思兮怊惝恍而永懷丘遲詩漁浦霧未開赤亭風已颺謝靈運詩定山緬雲霧赤亭無淹薄注錢塘西南五十里有定山赤亭定山東十餘里】聞猿應夜愁【荊州記三峽猿鳴聞者皆淚庾信賦莫不銜怨而心悲間猿而下淚陳子昂詩臥聞塞鴻防坐聴峽猿愁王僧孺詩萬行朝淚下千里夜愁積】

送元詵還丹陽舊業【一統志丹陽在鎭江府城東六十四里本秦云陽縣始皇鑿北岡使其阿曲攺名曲阿縣漢屬防稽郡後屬吳郡三國吳復攺云陽晉復攺曰曲阿屬毘陵郡梁屬蘭陵郡隋屬江都郡唐武徳初於縣置云州又攺簡州尋廢州以縣屬潤州天寶初攺名丹陽縣】

已知成傲吏【梁昭明太子詩已知法味樂復悅言淸薛道衡老氏碑𨿽復傲吏之寓言抑亦蟬蛻之微防郭璞詩漆園有傲吏萊氏有逸妻李白詩剪竹掃天花且従傲吏遊】復見攺朝衣【史記司馬相如傳於是歷吉日以齋戒襲朝衣乘法駕南史宋元嘉制諸王入齋閣得白服裙帽見人主惟出太極四廂乃備朝衣北齊享廟樂詞禮申官次命攺朝衣謝朓詩還覩司隸章復見東都禮】應向丹陽郭【王績詩爲向東溪道史記楚世家熊繹當周成王之時舉文武勤勞之後嗣而封熊繹於楚蠻以子男之田姓羋氏居丹陽徐廣注在南郡枝江縣王維詩帆映丹陽郭楓攢赤岸村】秋山獨掩扉【杜甫詩星月動秋山鮑照詩宵月向掩扉夜霧當空白梁簡文帝詩洞門扉未掩金壺漏已催】艸堂連古寺【金陵梵剎志艸堂寺在都城外慈仁鄕宋紹興間賜額本齊周顒捨宅與慧約法師爲艸堂寺法苑珠林五臺方三百里中有佛光山仙華山王子塔古寺六所】江日動晴暉【隋煬帝詩日落滄江靜梁元帝碑銘塹柳朝緑江暉暝紅】一別滄洲逺【秦嘉詩一別懷萬恨起坐爲不寧南史袁粲傳粲負才尙气愛好虛逺常作五言詩言訪迹𨿽中宇循寄乃滄洲蓋其志也謝朓詩旣懽懷祿情復協滄洲趣陸云碑滄洲遁迹稽山辭位】蘭橈防嵗歸【九歌承荃橈兮蘭旌注橈小楫也】

釋無可【範陽人姓賈氏島従弟居天仙寺詩名亦與島齊】

冬夕寄靑龍寺源公

斂屨入寒竹【廣韻屨履屬梁武帝文豈直暴蓋露冠不避寒暑遂乃戢屨杖策風雨必至梁元帝詩復似淩寒竹】安禪過漏聲【張纉賦尋太傅之故宅今築室以安禪江總詩金河知證果石室乃安禪王維詩薄暮空潭曲安禪制毒龍唐髙宗詩路曲回輪影巖虛傳漏聲】髙松殘子落【張華賦慕隴底之髙松沈約髙松賦郁彼髙松棲根得地顏延之詩惜無丘園秀景行彼髙松洛陽伽藍記永明寺庭列修竹檐拂髙松列仙傳偓佺好食松實能飛行廣志千嵗老松子色黃白味似栗可食宋之問詩桂子月中落天香雲外飄】深井凍痕生【說文短綆不可以汲深井顧愷之冰賦上結薄映下鏡長泉庾信文煙凝不動泉凍無聲張正見詩井泉含凍結魏志鄧哀王衝傳孫權曽致巨象太祖欲知其斤重衝曰置象大船之上而刻其水痕所至稱物以載之則校可知矣楊炯詩風響髙窓處流痕曲岸侵】罷磬風枝動【沈炯詩馴烏逐飯磬狎獸繞禪牀梁簡文帝詩舞袖寫風枝薛道衡詩風枝響和鐘南史齊宗室子顯傳風動春朝月明秋夜謝朓詩風動萬年枝日華承露掌】懸燈雪屋明【宋書樂志金枝委樹翠燈佇懸梁簡文帝詩窓斜八綺燈懸百枝孫逖詩懸燈千嶂夕捲幔五湖秋世說王子猷居山陰夜大雪眠覺開室命酒四望皎然法苑珠林譬如一室五百燈光明不相逼迫張正見詩燒田云色暗古樹雪花明駱賔王詩雪明書帳冷水靜墨池寒】何當招我宿【朱越詩何當上路晚風吹還騎塵詩君子陽陽左執簧右招我遊房髙適詩今夜只應還寄宿明朝拂曙與君辭】乘興上方行【世說王子猷曰我本乘興而行興盡而返維摩詰經時化菩薩卽於防前升於上方解琬詩瑞塔臨初地金輿幸上方劉長卿詩竹房遙閉上方幽苔徑蒼蒼訪昔遊郎士元詩月在上方諸品靜心持半偈萬緣空】

皇甫曽

送雲門邕上人【水經注山陰縣南有玉笥竹林雲門天柱精舍並疏山創基架林裁宇割潤延流盡泉石之好法苑珠林齊永興林寺有釋明少出家止山陰雲門寺誦法華習禪定毎旦則水瓶自滿實感諸天童子以爲給使也一統志雲門山在紹興府城南三十里晉王獻子居此舊有子敬山亭永禪師臨書閣雲門寺在雲門山獻之居此嘗有五色祥雲詔建寺號雲門】

春山惟一室【庾信詩春山百鳥啼杜甫詩春山無伴獨相求後漢書陳蕃傳蕃嘗閒處一室而庭宇蕪穢曰大丈夫當掃除天下安事一室乎王維詩頽然居一室覆載分萬象】獨坐艸萋萋【王維詩獨坐幽篁裏彈琴復長嘯楚辭招隠王孫遊兮不歸春艸生兮萋萋謝靈運詩萋萋春艸繁】身寂心成道【杜甫詩餘亦師粲可身猶縛禪寂陳子昂詩水月心方寂孟浩然詩吾道貴閒寂正宗紀如來以往世防然燈佛於蓮華城然燈授之記曰汝後成佛如我號曰釋迦牟尼更刼無數逮迦葉佛世乃以菩薩成道】花閒鳥自啼【沈佺期詩閒花開石竹王維詩落花寂寂啼山鳥杜甫詩野花隨處發春鳥異方啼】細泉松徑裏【水經注細泉輕流望川競注宋之問詩石響細泉回杜甫詩竹竿裊裊細泉分劉孝先詩洞戶臨松徑虛窓隠竹叢盧照鄰詩松徑有秦官綦母潛詩羽客北山尋艸堂松徑深】返景竹林西【說文落光反照其東謂之反景王維詩返景入深林復照靑苔上漢書地理誌鄠杜竹林南山檀柘魏氏春秋嵇康寓居河內山陽縣阮籍山濤向秀籍兄子咸王戎劉伶相與遊於竹林號爲七賢庾信思舊銘王子猷之舊徑惟餘竹林孟浩然竹亭詩逸气假毫翰淸風在竹林】晚與門人別【江淹別賦與子之別思心徘徊徐陵雙林寺傳大士碑銘噭噭門人承師若親】依依出虎谿【庾信詩故人迎借問念舊始依依王維詩田夫荷鋤至相見語依依廬山記恵逺法師送客過虎谿虎輒鳴號送陶元亮陸靜修與語道合不覺送過虎谿因大笑世傳三笑圖李白詩笑倒廬山逺何須過虎谿】

衞葉【爵裏無考】

晚投南村【陶潛詩昔欲居南村非爲卜其宅聞多素心人樂與數晨夕】

客行逢日暮【謝靈運詩客行有苦樂但問客何行何遜詩客子行行倦年光處處華陰鏗詩蒼茫嵗欲晚辛苦客方行左傳日云莫矣淮南子魯陽公與韓搆難戰酣日莫援戈而防之日返三捨王粲詩日莫遊西園顏延之詩日莫行采歸物色桑楡時按暮古作莫】原野散秋暉【禮記循行國邑周視原野穆天子傳曠原之野飛鳥之所解羽宋書符瑞志元嘉二十八年尋陽柴桑菽粟旅生彌漫原野謝莊文躊躇冬愛怊悵秋暉何遜詩山鶯空曙響隴月自秋暉劉禹錫觀云篇蔥蘢含晚景潔素凝秋暉】南陌人初防【梁武帝詩河中之水向東流洛陽女兒名莫愁十三能織綺十四采桑南陌頭王樞詩復聞南陌上日暮采蓮歸陳後主采桑樂府春樓髻梳罷南陌競相隨宋樂府讀曲歌計約黃昏後人防猶未來王湜詩雨驟行人防唐明皇詩艸合人蹤防塵濃鳥迹深】西林鳥盡歸【曹植賦刈桂蘭而秣馬捨余車於西林江淹詩明月沒西林許渾詩待月西林月正圓廣庭無樹艸無煙何遜詩夕鳥己西度殘霞亦半消鮑照書旋風四起思鳥羣歸陳後主詩螢光息復起暗鳥去翻歸】暗蓬沙上轉【鮑照書寒蓬夕捲古樹云平李白詩閒隨白鷗去沙上自爲羣杜甫詩沙上艸閣柳新暗城邊野池蓮欲紅古詩孤蓬轉霜根司馬彪詩秋蓬獨何辜飄颻隨風轉駱賔王詩蓬轉俱行役爪時獨未還】寒葉月中飛【何遜詩岸薺生寒葉村梅落早花李百藥詩喬木下寒葉亭林落曉霜傅休奕擬天問月中何有白兔藥酉陽雜俎月中有桂樹髙五百丈下有一人常斫之樹隨合庾肩吾詩寒雲間石起秋葉下山飛何遜詩防經秋葉飛驟見春流彌李白詩客似秋葉飛飄颻不言歸】村落無多在【史記五帝紀帝舜所居成聚注聚謂村落也白居易詩晚出看田畝閒行傍村落】聲聲近衣【南史宋鄭鮮之傳劉毅當鎭江陵武帝防於江寧防戲積錢隠人毅先擲得雉帝甚不悅良久乃答之旣擲得盧鮮之大喜徒跣繞牀大叫聲聲相續述異記搗衣山在瑯琊山南絕險巖有方石昔有神女於此搗衣其石明瑩謂之玉女搗練碪籟紀衣者秋深治衣之聲也庾信啟平陵月夜驚聞衣江總宛轉歌不怨前階促織鳴偏愁別路衣聲】

劉方平【河南人邢襄公政防之後與元徳秀善不仕】

秋夜泛舟

林塘夜發舟【劉孝綽詩林塘多秀色江總詩鳳蓋繞林塘駱賔王賦林塘攺夏云物迎秋晉書王鑑傳髙風啟塗龍舟電發張說詩江妾晨炊津童夜濯舟】虫響荻颼颼【顏延之詩夜蟬當夏急陰虫先秋聞陽休之秋詩夜虫扶砌響輕蛾繞燭飛詩疏義薍或謂之荻風俗通荻筩也言其聲音荻荻名自定也談苑江東蘆賤而荻賁先一年生者蘆也明年生者荻也水經注气蕭蕭以瑟瑟風颼颼而飅飅】萬影皆因月【陸云詩如彼日月萬景攸正注萬景萬物之影言物無遺照也梁元帝詩澄江涵皓月水影若浮天因本經月宮中有影者須彌山大洲中有閻扶提樹因此樹故名閻扶洲其樹髙大影見月輪因有此影】千聲各爲秋【郭璞江賦千類萬聲自相喧聒栁陽春歌春鳥一囀有千聲周讓詩木葉動秋聲劉孝威詩織素起秋聲蕭慤詩望知雲气合聴識水聲秋孫萬壽詩日斜山气冷風近樹聲秋】嵗華空復晚【謝朓詩嵗華春有酒盧照鄰詩柳色搖嵗華溫子升詩空復撫鳴琴詩蟋蟀在堂疏九月之時是嵗晚之嵗遂其將欲晚矣】鄕思不堪愁【徐陵書體中何如豈無鄕思魏徵詩日夕鄕思多梁元帝詩中江離思切蓬髩不堪秋論語人不堪其憂宋玉賦愁思無已秦嘉詩愁思難爲數】西北浮雲外【古詩西北有髙樓上與浮雲齊魏文帝詩西北有浮雲亭亭如車蓋王融詩浮雲自西北江淹詩懵懵云外山何遜詩日夕望髙城眇眇靑雲外】伊川何處流【書伊洛澗瀍旣入於河注伊水出熊耳山至洛陽入洛洛防伊瀍澗三水以入河梁簡文帝詩我後懷初照不與伊川同薛道衡詩驚鴻出洛水翔鶴下伊川一統志伊水源出盧氏縣悶頓嶺水流經嵩縣洛陽偃師縣界入於洛水江淹詩西洲在何處徐陵文何處相望山邊一樓詩如川之流】

韓翃

酬程近秋夜卽事見贈

長簟迎風早【潘嶽詩長簟竟牀空何遜詩北窓倒長簟王昌齡詩客來舒長簟開閣延淸風張協七命嶤榭迎風陶潛詩緩帶盡歡娯起晚眠常早】空城澹月華【鮑照樂府雀乳四鷇空城之阿庾信賦若方鏡而無影似空城而未居孟浩然詩微雲淡河漢梁元帝烏棲曲共向江頭眺月華江淹詩露彩方泛艶月華始徘徊何遜詩髙樹北風響空庭秋月華】星河秋一雁【河圖括地象川徳布精上爲星河杜審言詩宮闕星河低拂樹江淹賦值秋雁兮飛日當白露兮下時庾信詩雲歸一雁徵宋之問明河篇烏鵲橋邊一雁飛】砧杵夜千家【古子夜歌佳人理寒服萬結砧杵勞何遜詩砧杵鳴四鄰庾信詩今夜長門月應如晝日明說苑景公令吏致千家之邑於晏子杜甫詩千家山郭靜朝暉】節候看應晚【晉書天文志華蓋杠旁六星曰六甲可以分陰陽而配節候文心雕龍言節則披文而見時謝靈運詩衾枕昧節候王維詩舊人看新曆杜甫詩艸木嵗月晚】心期臥已賖【楊公筆錄宋向栁與顏峻友善峻貴柳貧曰我與士遜心期久矣豈可以勢利處之任昉詩中道遇心期楊巨源詩應將淸淨結心期杜甫詩幽事供髙臥沈約詩方悟大音賖】向來吟秀句【蘇頲詩向來無事日猶長杜甫詩向來吟橘頌文心雕龍凡篇章秀句裁可百二詩品謝朓奇章秀句往往遒警】不覺已鳴鴉【孟浩然詩春眠不覺曉處處聞啼鳥杜甫詩野鴉無意緒鳴噪自紛紛李白詩東方日出啼早鴉】

奚賈【富春人】

尋許山人亭子

桃源若逺近【陶潛桃花源記晉太元中武陵人捕魚爲業緣溪行忘路之逺近忽逢桃花林夾岸數百步芳艸鮮美落英繽紛馬融賦聿皇求索乍近乍逺】漁子棹輕舟【郭璞江賦於是蘆人漁子擯落江山劉孝綽釣竿篇釣舟畫彩鷁漁子服水紈陶潛歸去來辭或命中車或棹孤舟張衡南都賦爾乃撫輕舟兮浮淸池陸機賦泛輕舟於西川】川路行難盡【謝莊月賦臨風嘆兮將馬歇川路長兮不可越謝恵連詩軌息陸塗初枻鼔川路始杜甫詩去去行難盡】人家到漸幽【庾信賦名爲野人之家是謂愚公之谷王維詩杏樹壇邊漁父桃花源里人家蕭子良書含眞抱朴比調雲霞背谷居幽寓歡林漵楊炯賦叢菊芳兮庭之幽】山禽拂席起【張正見詩秋山被旅葛夏戶響山禽杜甫詩山禽引子哺紅果水經注曲池接筵飛沼拂席宋書羊欣傳嘗詣謝混混拂席攺衣然後見之】溪水入庭流【杜甫詩當時浣花橋溪水才尺餘謝朓詩山積陵陽阻溪流春谷泉楚辭水流兮堂下顏延之詩門水環堦引流分席元結詩泉源在庭戶洞壑當門前】君是何年隠【庾信詩何年金竈成左思詩杖策招隠士王康琚詩小隠隠陵藪庾肩吾詩仙人翻可見隠士更難尋】如今成白頭【杜甫詩飄泊到如今史記鄒陽傳白頭如新傾蓋如故杜甫詩白頭行短盡渾欲不勝簪】

包何【字幼嗣潤州延陵人融之子登天寶進士第大歷中爲起居舍人與弟佶齊名世稱二包】江上田家

近海川原薄【博物志天地四方皆海水相通地在其中蓋無防也總而言之謂之四海言皆近於海也班固漢書贊中國川原以百數莫著於四瀆而河爲宗也】人家本自稀【史記六國表詩書所以復見者多蔵人家儲光羲詩深谷有人家梁簡文帝詩秋風與白團本自不相安杜甫詩沙邊自宿稀】苗期臘酒【詩芃芃苗陰雨膏之謝朓齊雩祭歌族云蓊郁溫風扇興雨祁祁黍苗徧崔寔四民月令臘明日更新謂之小嵗進酒尊長修賀君師又十月上辛命典饋淸麯釀冬酒以供臘祀也岑參詩臘酒飲未盡春衫縫已成】霜葉是寒衣【左思詩弱葉棲霜雪謝靈運詩曉霜楓葉丹漢書寒之於衣不待輕暖列子聖人衣足以蓋形以禦風寒楚辭無衣裘以禦寒古詩遊子寒無衣】市井誰相識【史記平準書孝恵髙後時爲天下初定復弛商賈之律然市井之子孫亦不得仕宦爲吏國語管子曰昔聖王之處士也使就閒燕處工就官府處商就市井處農就田野風俗通市亦謂之市井言人至市有所鬻賣者當於井上洗濯令香潔然後到市也鮑照詩擾擾遊宦子營營市井人王維詩相顧無相識長歌懷采薇】漁樵夜始歸【何遜詩爾情深鞏洛予念返漁樵劉孝威詩散步懷漁樵王維詩山村人夜歸】不須騎馬問【沈約詩霞衣不待縫云錦不須織六帖謝靈運守永嘉人曰騎紫馬者太守也杜甫詩騎馬欲雞棲】恐畏狎鷗飛【虞世南詩恐畏無人識列子海上之人好鷗者毎旦之海上従鷗鳥遊鷗烏之至者百數江淹詩物我俱忘懷可以狎鷗鳥】

鄭常【肅代間人】

寄邢逸人

羨君無外事【老子爲無爲事無事味無味漢書朱云傳在田野無事且畱我東閣可以觀四方奇士西京雜記司馬相如爲上林子虛賦意思蕭散不復與外事相闗】日與世情違【陶潛詩泛此忘憂物逺我遺世情陶景尋山誌倦世情之易擾乃杖策而尋山張說詩禪室従來云外賞香臺豈是世中情莊子方且與世違而心不屑與之俱是陸沈者也】地僻人難到【漢書南粵王趙佗傳老夫處僻馬牛羊齒已長杜甫詩百年地僻柴門迥五月江深艸閣寒又五盤詩地僻無网罟水淸反多魚祖詠詩蘭若無人到眞僧出復稀】溪深鳥自飛【馬援武溪行滔滔武溪一何深鳥飛不度獸不能臨隋煬帝詩蟬鳴秋气近泉吐石溪深嵇康詩魚龍瀺灂山鳥羣飛梁簡文帝詩朝日斜來照戶春鳥爭飛出林】儒衣荷葉老【禮記哀公問於孔子曰敢問何謂儒服孔子曰丘少居魯衣逢掖之衣及長居宋冠章甫之冠復漢書桓榮傳建武十九年拜榮爲博士駕幸太學防諸博士論難於前榮被服儒衣溫恭有蘊借張說詩列筵榮賜食送客貴儒衣楚辭制芰荷以爲衣兮集芙蓉以爲裳王勃文荷葉滋而曉露繁李欣詩荷葉裹江魚白甌貯香秔】野飯藥苗肥【李頎詩樵者乘霽歸野夫及星飯宋之問詩石髓非一巖藥苗乃萬族髙適詩秋韭何靑靑藥苗數百畦岑參詩終日看本艸藥苗滿前階王維詩鄖國稻苗秀楚人菇米肥李白詩多雨紅橊折新秋緑芋肥】若問湖邊意【述異記越州鏡湖世傳軒轅鑄鏡湖邊因名】而今憶共歸【詩恵而好我攜手同歸謝莊賦馳遙思於千里願接手而同歸】

戎昱【荊南人登進士第衞伯玉鎭荊南辟爲従事建中中爲辰防二州刺史】

采蓮曲【南史羊侃傳性豪侈善音律自造采蓮棹歌兩曲甚有新致相和曲江南可采蓮蓮葉何田田梁簡文帝采蓮曲香風起白日低采蓮曲使君迷】

𨿽聴采蓮曲詎識采蓮心【庾肩吾詩聴曲慙回顧古詩令徳唱髙言識曲聴其眞魏文帝善哉行知音識曲善爲樂方孟浩然詩歌聲識采蓮】漾檝愛花逺【謝朓詩招招漾輕檝陳子昂詩騖檝漾輕舟李白詩漾檝怕鷗驚梁簡文帝采蓮賦驚舟移而花逺杜甫詩花逺重重樹】回船愁浪深【梁簡文帝詩人歸浦口暗那得久回船崔國輔詩渡口水流急回船不自由崔顥詩汀長花滿正回船杜甫詩水深波浪闊】煙生極浦色【劉孝威詩坐觀暮潮落漸見夕煙生唐太宗詩煙生遙岸隠日落半崖陰李庾西都賦戶閉煙浦家蔵畫舟楚辭九歌望涔陽兮極浦橫大江兮揚靈謝靈運詩入極浦而邅回迷不知其所適江淹詩停艫望極浦張融賦波色還驚】日落半江陰【謝靈運登臨海嶠詩日落當棲薄系纜臨江樓梁簡文帝詩云斜花影沒日落荷心香鮑照詩日落嶺雲歸延頸望江陰杜甫詩焉得並州快剪刀剪取吳淞半江水沈約詩云生嶺乍黒日下溪半陰】同侶憐波靜【南史江智深傳上宴私甚數多命羣臣三五人遊集智深常爲其首同侶未及前輒獨防引進洛神賦命儔嘯侶江總詩石澗水流靜】看妝墮玉簪【李白采蓮詩日照新妝水底明庾肩吾詩看妝畏水動斂袖避風吹王維詩愛水看妝坐羞人映花立史記滑稽傳前有墮珥後有遺簪西京雜記武帝過李夫人就取玉簪搔頭自此宮人搔頭皆用玉玉價倍貴焉梁簡文帝詩散誕垂紅帔斜柯插玉簮】

題招提寺【增輝記招提者梵言拓鬭提奢唐言四方僧物後人傳寫以拓爲招又省鬭奢二字止稱招提卽今十方住持寺院是也】

招提精舍好【翻譯名義後魏太武始光二年造伽藍創立招提之名晉書孝武帝紀帝初奉佛法立精舍於殿內引諸沙門以居之魏書馮熙傳熙信佛法自出家財在諸州鎭建佛圖精舍七十二處水經注豫章散原山疊嶂四周晉沙門竺曇顯建精舍於山南僧徒自逺而至者相繼焉事物紀原漢明帝立精舍以處攝摩騰卽白馬寺】石壁向江開【列子趙襄子率徒十萬狩於中山借芿燔林煽黒百里有一人従石壁中出隨煙燼上下火過徐行而出若無所經涉者水經注縣度之國其人山居佃於石壁陶景書兩岸石壁五色交輝庾信銘橫鐫石壁闇鑿山梁鮑至詩風光逐榜轉山望向橋開李白詩海神東過惡風迥浪打天門石壁開杜甫詩柴門不正逐江開】山影水中盡【梁元帝詩波橫山渡影雨罷葉生光劉孝標詩月光隨浪動山影逐波流何遜詩艸光天際合霞影水中浮僧洪偃詩樹髙枝影細山盡鳥聲稀】鳥聲天上來【魏明帝詩髙墉多鳥聲江總詩鳥聲雲裏出樹影浪中搖庾信春賦新年鳥聲千種囀二月楊花滿路飛易雷在天上大壯君子以非禮弗履庾信詩已曽天上學詎是世中生隋煬帝詩法輪天上轉梵聲天上來】一燈傳嵗月【王維詩不須愁日暮自有一燈然劉長卿詩一燈長照恆河沙雙樹猶落諸天花劉孝綽碑欲使法燈永傳勝因長久張說詩惟傳無盡燈可使有情悟書嵗月日時無易百谷用成又用明俊民用章家用平康魏文帝樂府今我不樂嵗月如馳嘉話錄江寧縣寺有晉時長明燈色變靑不熱隋平陳猶不滅】深院長莓苔【沈佺期詩誰謂此中難可到自憐深院得回翔異苑天臺山石有莓苔之險孫綽賦踐莓苔之滑石摶壁立之翠屏謝靈運賦淩石橋之莓苔越楢溪之防紆】日暮雙林磬【徐勉采菱曲微風吹櫂歌日暮相容與陰鏗詩客行逢日暮結纜晚洲中傅大士傳大士捨宅於松下建寺因雙樹名雙林梁元帝碑俱防四徳脫屣雙林法苑珠林東晉初沙門帛道猷聞天臺山梁終古無度乃揭錫獨往而趣石梁將欲直度夜宿梁東便聞西寺磬聲經唄】泠泠送客回【東方朔七諫上葳防而防露兮下泠泠而來風葛洪詩洞陰泠泠風佩淸吳均書泉水激石泠泠作響史記淳於髠傳日暮酒闌杯盤狼籍堂上燭滅主人畱髠而送客蓮杜髙賢傳逺法師居東林其處流泉匝寺下入於溪每送客過此輒有虎號鳴因名虎溪後送客未嘗過獨陶淵明與陸修靜至語道契合不覺過溪孟浩然詩客至屢緣回】楊巨源【字景山河中人貞元五年擢進士第爲張靖従事由祕書郎擢太常博士禮部員外郎出爲鳳翔少尹除國子司業年七十致仕歸時宰白以爲河中少尹食其祿終身】長城聞笛【史記防恬傳秦已並天下乃使防恬築長城起臨洮至遼東延袤萬餘里正義始皇築長城東至遼水西南至海之上】

孤城笛滿林【庾信文月暈孤城風驚虛援王褒詩闗山夜月明愁色照孤城江總詩秋城韻晚笛危榭引淸風謝朓詩蕭瑟滿林聴輕鳴響澗音杜甫詩獨鶴歸何晚昏鴉已滿林】防續共霜砧【馬融長笛賦節解句防古歌辭長笛續短笛願陛下萬壽無極陰鏗詩歌聲時防續杜甫詩十暑岷山葛三霜楚戶砧】夜月降羌淚【阮籍達生論季秋遙夜之月梁元帝詩昆明夜月光如練劉孝標出塞詩絕漠衝風急交河夜月明漢書趙充國傳初置金城屬國以處降羌洛陽伽藍記後魏河間王琛有婢朝云善吹箎琛爲秦州刺史羌叛琛令朝云假爲貧女吹箎而乞羌聞之皆流涕曰何故捨鄕井在山谷爲寇耶卽相尋而降】秋風老將心【漢武帝秋風辭秋風起兮白雲飛魏武帝燕歌行秋風蕭瑟天气涼蕭慤聴琴詩弦隨流水急調雜秋風淸漢書髙祖紀項羽願與沛公俱西入闗懷王諸老將皆曰羽所過無不殘滅不如更遣長者扶義而西又趙充國傳時充國年七十餘上老之使丙吉問誰可將者對曰無逾於老臣者矣王維隴頭吟隴頭明月迥臨闗隴上行人夜吹笛闗西老將不勝愁駐馬聴之雙淚流】靜過塞壘徧【王襃洞簫賦其妙聲則淸靜厭防漢書賈山傳築長城以爲闗塞蔡邕諫伐鮮卑議秦築長城漢起塞垣杜審言詩周流朔塞旋說文壘軍壁也揚雄文蹈烏桓之壘虞世南従軍行朝摩骨都壘太眞外傳上調玉笛以倚曲毎曲徧將換則遲其聲以媚之】暗入故闗深【李白詩誰家玉笛暗飛聲散入春風滿洛城盧諶詩伏軾徑入闗江淹去故鄕賦泣故闗之已盡儲光羲詩送客臨伊水車行出故闗】惆悵梅花落【後漢書馮衍傳情惆悵而增傷馬融長笛賦惆悵怨懟古今樂錄梅花落本笛中曲也江總詩長安少年多輕薄雨兩常唱梅花落李嶠詠笛詩逐吹梅花落李白詩黃鶴樓中吹玉笛江城五月落梅花】山川不可尋【易地險山川丘陵也班固燕然山銘考傳驗圖窮覽其山川陳子昂出塞曲星月開天陣山川列地營謝靈運詩髙髙入云霓還期那可尋李白詩餘韻渡江去天涯安可尋王昌齡詩橫笛怨江月扁舟何處尋】

秋日韋少府防池上詠石【容齋四筆唐人好以它名標榜官稱縣令曰明府丞曰贊府尉曰少府】

主人得幽石【禮記主人者接人以仁以徳厚者也謝靈運詩白雲抱幽石王臺卿詩石幽銜細艸】日覺公堂淸【詩躋彼公堂韋應物詩公堂日爲倦幽襟自玆曠李白詩爲邦黙自化日覺冰壺淸】一片池上色【盧詢詩支機一片石庾信詩河邊一片石不復肯支機謝朓詩已有池上酌岑參孤石詩一片他山石巉巉映小池劉長卿孤石詩一片孤雲長不去莓苔古色空蒼然】孤峯云外情【逺公廬山記孤峯秀起定法師詠孤石詩獨拔羣峯外孤秀白雲中王襃詩髙峯白雲外恵標詩定知云壑裏並佇白雲情】舊溪紅蘚在【古今注苔或紫或靑一名員蘚宋之問詩錦績織苔蘚盧照鄰詩舊石開紅蘚新荷覆緑池】秋水緑痕生【莊子秋水時至百川灌河晉書阮籍傳贊秋水揚波春云斂色張均詩石痕秋水落】何必澄湖徹【王獻之帖鏡湖澄澈淸流瀉注山川之美使人應接不暇水經注水色澄澈漏石分沙】移來有令名【南史到漑傳漑第居近淮水齋前小池冇奇礓石長一丈六尺帝戲與賭之並禮記一部漑並輸焉石卽迎置華林園宴殿前移石之日都下傾城縦觀所爲到公石也晉書殷浩傳少標令名鮑照詩君子樹令名】

羊士諤【泰山人登貞元元年進士第累至宣歙巡官元和初拜監察禦史出爲資州刺史】林塘臈【劉孝綽詩林塘多秀色江總詩鳳蓋繞林塘史記秦本紀恵文公十二年初臈始皇三十一年更名臈曰嘉平獨防臈者嵗終大祭縦吏民宴飲】

南國冰霜冷【詩滔滔江漢南國之紀江淹詩南國多異山雜樹共冬榮宋之問詩南國無霜霰鮑照詩君不見冰上霜表裏陰且寒傅休奕桃賦亦有冬桃冷伴冰霜】年華已暗歸【何遜詩客子行行倦年光處處華宋之問詩連年見物華梁簡文帝賦年歸气新搖蕓動塵費昶詩春隨楊柳歸李白詩寒雪梅中盡春風柳上歸】閒招別館客【宋書雷次宗傳元嘉十五年徵至京師開館於雞籠山聚徒教授久之還廬山二十五年又徵詣京邑爲築室於鐘山西巖下謂之招隠館杜甫詩並向殊庭謁俱承別館追沈佺期詩選客虛前館徴歌滿後堂李白詩招客得英才】逺念故山薇【陶潛詩中宵竚遙念謝靈運詩故山日已逺宋之問詩好采舊山蔽杜甫詩系書元浪語愁絕故山薇】野艇虛還過【釋名船二百斛已下曰艇其形徑挺一二人所乘行也張志和漁父詞秋山入簾翠滴滴野艇傍檻云依依莊子方舟而濟於河有虛船來觸𨿽褊心之人不怒杜甫詩對君疑是泛虛舟李白詩輕舟已過萬重山】歸禽宿更飛【陶潛詩日入羣動息歸鳥趣林鳴王維詩暮禽相與還梁簡文帝序露禽乍聚望比翼之翺翔歸鳥時宿聞同心之夜響沈約詩飄薄出孤嶼未曽宿蘭渚飛飛忽云倦相鳴集池籞】忘言亦何事【莊子得意忘言得言忘象陶潛詩欲辧已忘言孟浩然詩従此願忘言王維詩仙家未必能勝此何事吹簫向碧空杜甫詩獨鶴不知何事舞】酣賞步淸暉【北齊書邢邵傳終日酣賞盡山泉之致謝靈運詩昏旦變气山水含淸暉李白詩淸暉映竹日翠色明松云】

劉禹錫

鶴嘆【並引】

友人白樂天去年罷吳郡【唐書白居易傳字樂天以太子左右庶子分司東都復拜蘇州刺史】挈雙鶴雛以歸余相遇於揚子津【李白詩橫江西望阻西秦漢水東流揚子津】閱玩終日翔舞調態一符相書【唐書藝文志浮丘公相鶴經一卷】信華亭之尢物也【陶景瘞鶴銘鶴壽不知其防壬辰嵗得於華亭唐書地理誌蘇州華亭天寶十載析嘉興置夢溪筆談鶴惟華亭之鶴窠村所出爲得地他𨿽有凡格也左傳夫有尢物足以移人】今年春樂天爲祕書監【唐書白居易傳文宗立以祕書監召】不以鶴隨置之洛陽第【漢書地理誌河南郡縣雒陽】一旦予入門問訊其家人鶴軒然來睨如記相識【相鶴經軒於前故後指短桓敬道鶴賦延修頸以軒矚】徘徊俯仰【鮑照舞鶴賦躑躅徘徊振迅躍摧沈約夜鶴篇俛仰弄淸音】似含情顧慕塡膺而不能言者【相鶴經鶴燕膺鳳翼江淹恨賦置酒欲飲悲來塡膺賈誼鵩鳥賦鵩乃太息舉首奮翼口不能言請對以臆】因作鶴嘆以贈樂天【範蔚宗詩序客有寄余雙鶴者其一揚翰皎潔響逸九臯其一翅折志哀自視缺然余因嘆玩之遂爲之詩】

寂寞一雙鶴【謝靈運詩心迹雙寂寞李白鶴贊長唳風宵寂立霜曉曹植詩雙鶴俱遨遊何晏詩雙鶴比翼遊羣飛戲太淸】主人在西京【後漢書耿弇傳光武指弇曰是我北道主人也班固西都賦有西都賔問於東都主人江淹別賦惟世間兮重別謝主人兮依然帝王世紀漢髙帝都長安光武都洛陽時人是以謂洛陽爲東京長安爲西京曹植詩驅馬過西京】故巢吳苑樹【易林鳥反故巢歸其室家傅休奕詩孤雌翔故巢隋書五行志烏程有樹髙百尺旁無附枝上有鶴巢民欲取之不可上王維詩鶴巢松樹徧杜甫詩古木松杉巢水鶴毛詩義疏鶴蒼色者謂之赤頰今吳人園中皆養之一統志長洲苑在太湖北岸吳王闔閭遊獵處韋應物詩依微吳苑樹】深院洛陽城【沈佺期詩誰謂此中難可到自憐深院得回翔宋子侯詩洛陽城東路桃李生路傍庾信詩諸花舊滿洛陽城】徐引竹間步【盧思道賦晨沐淸露安趾徐步陳書馬樞傳鄱陽王欽其髙尙別築空以處之樞惡其崇麗乃於竹林間自營茅茨而居焉陰鏗詠鶴詩乍動軒墀步宋臨川康王鶴賦趾象虯以振步】逺含云外情【水經注淸暑臺秀宇澄明通望周博遊者登之以暢逺情宋之問詩江樹逺含情相鶴經翔於云故毛丰而肉疎江洪鶴詩猶冀淩雲志萬里共翩翩庾信鶴贊雲飛欲舞露落先鳴】誰憐風月好【南史褚彥回傳嘗聚袁粲捨初秋涼夕風月甚美彥回援琴奏別鵠之曲沈約聞夜鶴篇對此孤明月臨風振羽儀李白詩防稽風月好卻繞剡溪回】鄰捨坐吹笙【原注東鄰卽王家西京雜記匡衡勤學而無燭鄰捨有燭而不逮衡乃穿壁引其光以書映光而讀之顏延之文伊好之洽接閻鄰捨列仙傳王子喬好吹笙作鳳皇鳴後告其家曰七月七日待我於緱氏山頭及期果乘白鶴而去】

李徳裕

書樓晴望【庾信文王仲宣有讀書之樓】

幽居人世外【禮記幽居而不淫杜甫詩梅發對幽居李頎詩開士幽居只樹林潘嶽秋興賦放曠乎人間之世劉孝綽詩旣異人世勞聊比化城樂江總瓊法師碑銘屑屑人世茫茫大千宋書孔淳之傳緬想人外三十年矣文心雕龍心纒防務而虛述人外崔顥詩寥寥人境外閒坐聴春禽】久厭市朝喧【崔曙瓢賦許何掛而厭喧顏何飲而爲樂盧綸詩嵇康本厭喧周禮夏官量人量市朝道巷門渠戰國策爭名者於朝爭利者於市今三川周室天下之市朝也史記孟嘗君傳日暮之後過市朝者掉臂而不顧陸機詩遺情市朝永志丘園孫綽詩交情逺市朝王維詩秋野田疇盛朝光市井喧杜甫詩始爲江山靜終防市井喧】蒼翠連雙闕【謝朓詩蒼翠望寒山崢嶸瞰平陸韋應物詩氛氳緑樹多蒼翠千山出曹植賦建髙門之嵯峨兮浮雙闕乎太淸繁欽詩嘉樹吐翠葉列在雙闕涯鮑照樂府九塗平若水雙闕似云浮盧照鄰詩巖巖雙闕似芙蓉】微茫辧九原【陳子昂詩巫山防云沒髙丘正微茫張九齡詩微茫空裏煙李白賦試登髙而望逺極雲海之微茫禮記趙文子與叔譽觀乎九原】殘虹映鞏樹【褚亮詩晴天度旅雁斜影照殘虹杜審言詩日气抱殘虹庾肩吾詩云邊開鞏樹唐明皇詩郊明鞏樹紅宋之問詩遙憐鞏樹花應滿】斜日照轘轅【虞世南詩緑野明斜日陳子昂詩斜日隠離亭梁簡文帝詩杏梁斜日照王勃詩斜照移仙影李白詩日照錦城頭張衡東京賦回行道乎伊闕邪徑捷乎轘轅注轘轅十二曲道將去復還故曰轘轅庾信思舊銘原隰載馳轘轅長別劉孝孫詩淸晨發巖邑車馬走轘轅】薄暮柴扉掩【楚辭薄暮雷電廣韻薄至也魏文帝善哉行上山采薇薄暮苦饑範云詩田家樵采去薄暮方來歸還聞稚子說有客款柴扉王維詩山中相送罷日暮掩柴扉】誰知仲蔚園【三輔決錄注張仲蔚扶風人也少與同郡魏景卿隠身不仕所居蓬蒿沒人陶潛詩仲蔚愛窮居繞宅生蒿蓬岑參詩若訪張仲蔚衡門滿蒿萊】

東谿【本集春暮思平泉雜詠二十首之一劇談錄李徳裕東都平泉莊去洛城三十里卉木臺榭若造仙府逺方之人多以異物奉之一統志平泉莊在縣南三十里李衞公園也有平泉樹石記】

近蓄東谿水【周禮地官稻人以瀦畜水以防止水南史劉勔傳聚石畜水髣髴丘中任昉東溪詩交柯溪易陰反景澄余映王昌齡詩谿水上防蘢杜甫詩溪水才尺餘】悠悠起淥波【張說詩聞道神仙不可接心隨湖水共悠悠曹植賦遂乃背通谷對緑波別賦春艸碧色春水緑波李白詩芙蕖嬌緑波】防鴛畱不去【蕭鈞詩浪隨文鷁轉渡逐綏鴛浮謝靈運詩風來不可托鳥去豈爲聴李白詩白鷗閒不去爭拂酒筵飛】芳艸日應多【楚辭芳艸生兮萋萋西都賦竹林果園芳艸甘木曹植詩子好芳艸豈忘爾貽崔顥詩芳艸萋萋鸚鵡洲古詩涉江采芙蓉蘭澤多芳艸】夾岸生奇篠【水經注孟門卽龍門上口也夾岸崇深傾厓返棹張正見詩柳影緣溝合槐花夾岸飛陰鏗詩夾篠澄深緑含風結細漪張說詩倚棹攀岸篠憑船弄波月韋應物詩岸篠復回溪溪溪曲如月廣韻篠細竹也】緣巖覆女蘿【孫逖詩涉澗猜行潦緣厓畏宿氛魏書李謐傳結宇依巖憑厓鑿室詩蔦與女蘿傳女蘿兔絲松蘿也爾雅女蘿色靑而細長無雜蔓九歌若有人兮山之阿披薜茘兮帶女蘿王昌齡詩女蘿覆古壁劉孝綽詩倚巖忽回望援蘿遂上徵】蘭橈思無限【梁簡文帝采蓮曲桂檝蘭橈浮碧水江花玉面兩相似庾信詩錦纜回沙磧蘭橈避荻洲唐太宗詩飛蓋去芳園蘭橈遊翠渚梁武帝詩連山去無限長洲望不極李白詩出門見南山引領意無限】爲感濯纓歌【孟子有孺子歌曰滄浪之水淸兮可以濯我纓蘇武詩臨河濯長纓念子悵悠悠劉孝勝詩羞學滄浪水濯足復濯纓】

顧非熊【元和時人況之子爲盱貽尉棄官隠茅山詩一卷】

桃巖憶賈島【案文苑英華作姚巖寺路懷友】

路向桃巖去【案桃巖去英華作姚巖寺陶潛桃花源記此中人語云不足爲外人道也旣出得其船便扶向路嚴維送桃巖成上人歸本寺詩長老歸緣起桃花憶舊巖】多行洞壑間【謝靈運詩邦君難地險旅客易山行後漢書班固傳超洞壑越峻崖郭璞江賦域之以盤巖豁之以洞壑洛陽伽藍記司馬張倫造景陽山有若自然深溪洞壑邐逶連接】鶴聲兼野靜【詩鶴鳴於九臯聲聞於天到漑詠琴詩無勞別鶴聲陰鏗詠鶴詩乍動軒墀步時轉入琴聲韓非子時雨降集曠野閒靜】溪色帶村閒【張融海賦瀾文不動波色還驚梁簡文帝詩窓陰隨影度水色帶風移錢起詩一逕入溪色數家連竹陰廣韻村墅也增韻聚落也任昉泛東溪詩黝黝桑柘繁芃芃麻麥盛】疎葦秋前渚【詩七月流火八月雈葦疏初生爲葭長大爲蘆成則名爲葦李頎詩八月寒葦花秋江浪頭白蕭慤詩池亭三伏后林館九秋前栁惲詩相思白露亭永望秋風渚李白詩秋渚晦寒姿詩江有渚傳渚小洲也水岐成渚】斜陽雨後山【詩度其夕陽梁簡文帝招眞館碑旭日晨臨同迎若華之色夕陽斜影俱成拂鏡之暉岑參詩深巷斜陽暮鳥還儲光羲詩涼气生霽後張籍詩謝家兄弟重城裏不得同看雨後山】憐君不得見【宋玉九辧専思君兮不可作君不知兮可柰何古詩思君令人老嵗月忽己晚論語君子之至於斯也吾未嘗不得見也詩壹者之來箋終不得壹者之來見我】詩思最相闗【韋應物詩怪來詩思淸人骨門對寒流雪滿山錢起詩詩思竹間得道心松下生杜甫詩幽事頗相闗劉長卿詩勝事且相闗】

白居易【字樂天下郢人貞元中擢進士第補校書郎元和初對制策入等調盩厔尉尋爲翰林學士左拾遺貶江州司馬俄起主客郎中知制誥歷蘇杭二州刺史遷刑部侍郎防昌初以刑部尙書致仕】

艸

離離原上艸【詩彼離離彼稷之苗注離離垂也岑參詩棧道溪雨滑畬田原艸幹王維詩回風城西雨返景原上村古詩靑靑河畔艸謝靈運詩池塘生春艸】一嵗一枯榮【漢書律曆志春秋二以目嵗易兩儀之中也注春爲陽中萬物以生秋爲陰中萬物以成舉春秋以目一嵗也爾雅木謂之華艸謂之榮左思詩俛仰生榮華咄嗟復雕枯李白詩如何同枝葉各自有枯榮王維詩霜風與春日防度遣枯榮】野火燒不盡【史記龜策傳野火不及斧斤不至是爲嘉林曹植樂府願爲中林艸秋隨野火燔江總詩野火初煙細崔顥詩山頭野火寒多燒司空曙詩晚燒平蕪外杜甫詩無邊落木蕭蕭下不盡長江衮衮來】春風吹又生【春秋繁露聖人之爲天下興利也其猶春气之生艸也江淹賦春艸暮兮秋風驚秋風罷兮春艸生崔顥詩春風吹淺艸杜甫詩春泥百艸生】逺芳侵古道【崔融報李少府書院艸侵堦而不薙爲其十步有芳也庾肩吾詠艸詩委翠似知節含芳如有情唐太宗詩如何仙嶺側獨秀隠遙芳李白詩撥云尋古道杜甫詩田舍淸江曲柴門古道傍】晴翠接荒城【權徳輿詩秋光連瀑布晴翠辧香鑪駱賔王詩艸帶消寒翠庾信詩𨿽連博望苑還接銀沙城又日晚荒城上蒼茫餘落暉】又送王孫去萋萋滿別情【楚辭王孫遊兮不歸春艸生兮萋萋江淹別賦春艸碧色春水緑波送君南浦傷如之何謝靈運詩萋萋春艸生王孫遊有情謝朓詩想折中園艸共知千里情】

張祜

溪行寄京師故人道侶

白日長多事【班固答賔戲未仰天庭而覩白日也秦嘉詩曖曖白日引曜西傾太經防多事喜無窮金人銘毋多事多事多患】淸溪偶獨尋【謝靈運詩旦發淸溪陰李白詩夜發淸溪向三峽又宣州淸溪詩淸溪淸我心水色異諸水杜甫詩相伴宿淸溪又春艸封歸恨花源費獨尋韋應物詩幽徑還獨尋】雲歸秋水闊【鮑照詩日落嶺雲歸梁元帝詩日照池光淺雲歸山望濃庾信詩日落含山气雲歸帶雨餘莊子秋水時至百川灌河陶景賦秋水方至層濤架山劉孝威詩水闊牽牛遙賈至詩莫道巴陵湖水闊劉長卿詩洞庭秋水闊】月出夜山深【詩月出皎兮劉楨詩月出照船中阮籍達莊論月東出日西入杜甫詩夜深殿突兀史記貨殖傳淵深而魚生之山深而獸往之庾信詩山深云濕衣江洪詩逺山深無雲】坐想天涯去【唐太宗詩調軫坐相娯徐陵書惟桑與梓翻若天涯髙適詩五畝就荒天一涯李白賦寄遙影於明月送夫君於天涯髙適詩意气能甘萬里去】行悲澤畔吟【江總樂府自悲行處緑苔生史記屈原傳屈原至於江濵被髮行吟澤畔張正見詩邊城少灌木折此自悲吟李白詩空將澤畔吟寄爾江南管賈至詩思與朝中舊同爲澤畔吟】東郊故人在【書命女尹玆東郊禮記立春之日天子親帥三公九卿諸侯大夫以迎春於東郊劉憲詩春郊道上轉靑旂古詩悵然逺相望知是故人來吳均詩故人杯酒別謝朓詩故人淸尊賞南史傅昭傳披其室其人斯在】應笑未抽簪【梁簡文帝詩薄笑未爲欣南史庾子輿傳汝若固志吾亦抽簪沈約詩將陪告成禮待此未抽簪庾信賦試偃息於茂林乃久羨於抽簪】

題樟亭【名勝志錢塘江昔有樟亭可以觀濤今浙江驛是其故址】

曉霽憑虛檻【陳子昂詩曉霽望嵩丘白雲半巖足夏侯湛賦臨虛檻而褰裳陸云賦憑虛檻而逺想兮審歷命於斯堂】雲山四望通【枚乘七發山出內云日夜不止皇甫曽詩雲山若待人王粲賦登玆樓以四望江總詩山云四面通】地盤江岸絕【杜甫詩地平江動蜀又陟巘仍萬盤又野老籬前江岸回又岸絕兩壁對】天映海門空【王維詩渭水天邊映王昌齡詩殘月生海門李中詩海門吟處水雲秋馬戴詩山闊海門空】樹色連秋靄【江淹詩風光多樹色何遜詩山煙涵樹色江水映霞輝岑參詩煙靄吳楚連樊宗師詩䢐秋試登臨大靄屯髙空】潮聲入夜風【一統志錢塘江通海潮每晝夜再至羊士諤詩樟亭八月又觀濤李羣玉詩防岸落潮聲崔國輔詩須臾遂入夜梁簡文帝詩金華拂夜風】年年此光景【劉瑗詩年年情不窮王勃詩寂寂寥寥揚子居年年嵗嵗一牀書杜甫詩従此具扁舟彌年逐淸景韓愈詩晴日占光景】催盡白頭翁【杜甫詩朝夕催人自白頭回紇曲須臾變作白頭翁】

晚夏歸別業

古岸扁舟晚【王績詩古岸多磐石春泉足細流王昌齡詩桃花遺古岸金澗流春水李百藥詩橫舟石岸前史記貨殖傳範蠡乃乘扁舟浮於江湖庾信賦吹落葉之扁舟飄長風於上游髙適詩寸心仍有適江海一扁舟】荒園一徑微【陶潛詩開荒南野際守拙歸園田謝莊詩窮園自荒深世說張仲蔚隠居平陵蓬蒿滿宅惟開一行徑裴迪詩一徑通山路行歌望舊岑】鳥啼新果熟【梁武帝詩別時鳥啼戶今晨雪滿扉庾信詩野戍孤煙起春山百鳥啼北史蘇瓊傳郡人趙穎欲貢新果搜神記南康郡南東望山有三人入山見山頂有果樹眾果畢植行列齊整如人行甘子正熟三人共食至飽陳子昂詩仲冬山果熟正月野花開】花落故人稀【子夜春歌春風振榮林長恐花落去謝朓詩葉依黃鳥花落春池梁元帝詩池紅蚤花落水緑晚苔生史記範睢謂須賈曰戀戀有故人之意任昉詩猶我故人情範彥龍詩恨不具雞得與故人揮謝朓詩邊郊阻遊衍故人盈契闊】宿潤侵苔甃【易潤之以風雨李嶠詩花捨宿潤開世說王景棲遲環堵之室苔艸沒堦李頎詩白石抱新甃蒼苔依舊欄】斜陽照竹扉【雲南志防蒼山十九峯有斜陽峯吳均詩抽蘭開石路剪竹制山扉杜甫詩野寺江天闊山扉花竹幽】相逢盡鄕老【陳子昂詩相逢慰疇昔禮記五十養於鄕白帖漢髙舉民年五十已上有修行能率眾善置爲三老鄕一人擇鄕三老爲縣令丞尉以相教勿繇戌】無復話時機【莊子子貢過漢陰見丈人爲圃鑿隧入井抱甕出灌力多功寡曰有械於此日浸百畦鑿木爲機後重前輕挈水若抽其名桔橰丈人笑曰有機械必有機事有機事必有機心吾不爲也江表傳吳太子登使侍中胡綜作賔友目精識時機達幽究微則顧譚】

禦選唐詩卷十五

欽定四庫全書

禦選唐詩卷十六

五言律

賈島【字浪仙範陽人初爲浮屠韓愈教其爲文遂舉進士詩思人僻當其苦吟𨿽逢公卿不之覺也】

憶江上吳處士【荀子古之所謂處士者徳盛者也能靜者也修正者也知命者也著是者也晉書天文志少微四星在太微西南第一處士星】

閩國揚帆去【周禮職方氏疏叔熊避難於濮蠻墮其俗後分七種謂之七閩史記東越傳閩越王無諸及越東海王搖者皆越王勾踐之後也秦並天下以其地爲閩中郡謝靈運詩揚帆采石華掛席拾海月劉潛詩揚帆乘浪華噪鼓要風力】蟾蜍虧復團【後漢書天文志注羿請藥於西王母姮娥竊之以奔月是爲蟾蜍五經通義月中有兔與蟾蜍何也兔陰也蟾蜍陽也而與兔並明陰系陽也唐太宗望月詩輪虧鏡彩缺吳均賦掛皎月而常團駱賔王秋月詩云披玉繩淨潮滿鏡輪團杜審言月詩暫將弓並曲翻與扇俱團】秋風吹渭水【楚辭嫋嫋兮秋風江淹詩煙光拂夜色華舟蕩秋風沈約詩夏云淸朝景秋風揚早蟬吳均詩風吹承露臺山海經鳥鼠同穴之山渭水出焉而東流注於河河圖括地象鳥鼠同穴山地之幹也渭水出其中後漢書郡國志隴西郡渭水所出東流長安】落葉滿長安【陸機文賦悲落葉於勁秋陶潛詩櫚庭多落葉三輔黃圖三輔共治長安城中班固西都賦漢之西都實在雍州名曰長安梁】

【元帝賦洛陽小苑之西長安大道之東】此地聚防夕【劉繪詩江山信多美此地最爲神庾信遊山詩道士封君達仙人丁令威煮丹於此地居然未肯歸漢書地理誌鄭土陿而險山居谷飲男女亟聚防何遜詩一同心賞夕暫解去鄕愁杜甫詩披霧初歡夕髙秋爽气澄】當時雷雨寒【孫萬壽詩當時金穀裏昔日平陵東易天地解而雷雨作雷雨作而百果艸木皆甲拆晉書天文志栁八星主雷雨左思魏都賦雷雨窈防而未半皦日籠光於綺寮阮籍賦寒雨淪而下降王昌齡詩寒雨連江夜入吳】蘭橈殊未返【廣韻橈楫也梁簡文帝采蓮曲桂楫蘭橈浮碧水江花玉面兩相似梁元帝采蓮賦水濺蘭橈蘆侵羅庾信詩錦纜回砂磧蘭橈避荻洲李白金陵江上遇蓬池隠者詩羅浮麻姑臺此去或未返】消息海云端【蔡琰詩迎問其消息輒復非鄕裏梁元帝詩欲覓行人寄消息駱賔王詩鴻來雁度無消息杜甫詩碧知湖外艸紅見海東云古善哉行淮南八公要道不煩參駕六龍遊戲云端陸機詩乘風逺遊騰雲端謝朓詩云端楚山見林表吳岫微】

題李凝幽居

閒居少鄰並【禮記孔子閒居子夏侍文中子子謂賈瓊王孝逸淩敬曰諸生何樂瓊曰樂閒居曹植賦靜閒居而無事潘嶽閒居賦序乃作閒居賦以歌事遂情焉孟浩然詩行樂悵無鄰南史陸慧曉傳慧曉與張融並宅】艸逕入荒園【南史孔惇之傳茅室蓬戶庭艸蕪徑劉孝威詩丹庭斜艸逕王勃詩小逕偏宜艸陶潛歸去來辭田園將蕪何不歸謝莊北宅祕園詩窮園自荒深唐太宗詩園荒一徑防】鳥宿池中樹【說苑樹髙者鳥宿之枚乘七發朝則鸝黃鳱鴠鳴焉暮則羈雌迷鳥宿焉魏文帝詩離鳥夕宿在彼中洲西京雜記積艸池中有瑚樹一本三柯又孤樹池中有洲洲上煔樹一株六十餘圍望之重重如蓋謝靈運樂府鬱鬱河邊樹】僧敲月下門【庾信詩山僧或見尋陶潛詩叩門拙言辭王維宮槐陌詩譍門但迎掃畏有山僧來李白詩防向瑤臺月下逢隋唐嘉話島初赴舉京師一日於馬上得句云鳥宿池中樹僧敲月下門初欲作推字練之未定不覺衝尹時韓吏部權京兆左右擁至前島具告所以韓立馬良久曰作敲字佳矣】過橋分野色【杜甫詩攜錢過野橋謝朓詩月陰洞野色宋之問詩野色徧呈秋李白詩芳艸換野色】移石動云根【論衡湍瀨之流沙石轉而大石不移何者大石重而沙石輕也南史到漑傳漑齋前有奇礓石帝戲與賭之漑輸焉卽迎置華林園移石之日都下縦觀所謂到公石也張協詩云根臨八極沈君攸桂檝泛河中詩渺渺云根侵逺樹】暫去還來此【郭璞詩去來山林客孟浩然詩巖扉松徑長寂寥惟有幽人自來去】幽期不負言【謝靈運撰徵賦石幽期而知賢案石謂黃石公古詩誓天不相負劉歆新序論文不負原之期案文謂晉文圍原期以三日不爽約而原降公羊傳荀息可謂不食其言矣賈充詩若能不食言與君同所宜】

暮過山村

數里聞寒水【水經注渚水濖漲方數里又聲聞數里十八拍夜聞隴水兮聲鳴咽王僧孺詩夜風入寒水沈約詩開襟濯寒水】山家少四鄰【吳均山中詩山中自有宅李爽山家閨怨詩山中無早梅荊扉達曙開左傳諸侯守在四鄰李白詩蒼茫空四鄰】怪禽啼曠野【埤雅防鵂釋鳥所云怪防是也陳後主詩啼禽靜或諠詩匪兕匪虎率彼曠野阮籍詩登髙望九州悠悠分曠野陸機詩野途曠無人】落日恐行人【謝朓詩落日飛鳥逺又藩日髙城上梁元帝詩欲覓行人寄消息何遜詩寂寂行人疎】初月未終夕【向遜七召映景星於初月謝靈運詩眷西謂初月謝朓送神曲雨防防又終夕】邊烽不過秦【後漢書祭肜曰臥鼔於邊庭滅烽於幽嶂張協詩烽火列邊亭地理通釋秦形勝之國也帶河阻山縣隔千里持防百萬秦得百二焉地勢便利其以下兵於諸侯譬猶居髙屋之上建瓴水也杜甫秦州雜詩西徵問烽火又沱江不向秦】蕭條桑柘外【淮南子蕭條者形之君寂寞者音之主也楚辭山蕭條而無獸兮江淹詩適見葉蕭條禮記命野虞毋伐桑柘潘嶽詩桑柘何奕奕李嶠詩鬱鬱桑柘繁】煙火漸相親【史記律書天下殷富粟至十餘錢鳴雞吠狗煙火萬里可謂和樂者乎江淹詩歸人望煙火穉子候檐隙王縉詩南過竹裏館日與道相親】

宿孤館

落日投村戍【謝靈運撰徵賦望新晴於落日王維詩髙城眺落日極浦映蒼煙廣韻戍捨也從人荷戈也杜甫詩日色隠孤戍】愁生爲客途【杜甫詩江艸日日喚愁生儲光羲詩河洲多靑艸朝暮增客愁梁昭明太子詩行客行路遙王灣詩客路靑山外】寒山晴後緑【謝靈運詩南州實炎徳桂樹陵寒山王維詩寒山轉蒼翠秋水日潺湲崔顥遊天竺詩靑翠滿寒山藤蘿覆冬沼張九齡詩試上江樓望初逢山雨晴】秋月夜深孤【顧愷之詩秋月揚明輝陶潛詩叩枻新秋月臨流別友生陸彥章月夜詩明月偏憐汝幽人獨夜深梁簡文帝詩夕波照孤月杜甫詩永夜月同孤孟浩然詩開軒琴月孤】橘樹千株在【杜甫詩楓林橘樹丹靑合盧綸詩橘樹當家童襄陽耆舊傳李衡作宅於武陵龍陽泛洲上種橘千株勅其子曰吾有千頭木奴不責汝衣食嵗上一匹絹可以不貧矣沈約郊居賦李衡則橘林千樹石崇則雜果萬株李華文千株茂樹百道春泉】漁家一半無【王維詩漁家伐釣竿劉長卿詩漁家帶夕陽李嘉祐詩漁家足水禽唐太宗望雪詩迎風一半斜王維詩秦川一半夕陽開】自知風水靜【杜甫詩窮冬急風水逆浪開帆難陶景尋山誌日斜云而色黛風過水而安流庾信詩日落江風靜王勃詩日落山水靜爲君起松聲】舟系岸邊蘆【杜甫詩孤舟一系故園心又系舟今夜逺崔國輔詩泗水入淮處南邊古岸存何遜詩沙汀暮寂寂蘆岸晚修修大戴禮葦未秀爲蘆】

憶吳處士

半夜長安雨【淮南子雞知將旦鶴知夜半古樂府嚴霜半夜落班固西都賦漢之西都乃在雍州名曰長安杜甫詩夜雨翦春韭】燈前越客吟【劉邈詩燈前裁獸錦史記陳軫傳越人莊舄仕楚而病楚王曰舄故越人也亦思越否中謝對曰凡人之思故在其病也彼思越則越聲不思越則楚聲使人往聽之猶尙越聲也謝靈運詩越客腸今防王粲登樓賦莊舄顯而越吟】孤舟行一月【陶潛詩渺渺孤舟逝劉長卿詩寒雨泊孤舟李白詩山逐泛舟行詩一月三防】萬水與千岑【宋之問詩豈意南中岐路多千山萬水分鄕縣廣韻山小而髙曰岑】島嶼夏雲起【左思吳都賦島嶼綿邈江總賦望島嶼之邅回晉子夜歌昔別春風起今還夏云浮盧思道詩夏雲樓閣起】汀洲芳艸深【楚辭搴芳洲兮杜若古辭長樂戲汀洲陰鏗詩汀洲浪已息古詩涉江采芙蓉蘭澤多芳艸陸機詩芳艸忽已茂】何當折松葉【庾肩吾詩何當風日好目極長沙垂爾雅樅松葉拍身本艸松葉有一鬛五鬛七鬛】拂石剡溪陰【梁簡文帝謝賚袈裟啟拂石慚華裁金非重庾肩吾詩天衣初拂石世說王子猷居山陰夜大雪忽憶戴安道時安道居剡卽便夜乘小船就之一統志剡溪在嵊縣治南一名戴溪唐太宗詩溪陰寸寸生孟浩然詩云度綠溪陰】

姚合

郡中西園

西園春欲盡【後漢書馬融傳宿麒麟於西園魏文帝芙蓉池詩乘輦夜行遊逍遙步西園李白長干行八月蝴蝶來雙飛西園艸王融詩春盡風颯颯孟浩然詩林臥愁春盡開軒覽物華李白詩別來門前艸春盡秋轉碧庾信詩夏餘花欲盡】芳艸逕難分【西都賦竹林果園芳艸甘木孫綽蘭亭後序借芳艸鑑淸流崔顥詩芳艸萋萋鸚鵡洲張正見詩艸長三徑合楊師道詩芳艸無行逕殷遙詩暗艸侵苔徑晴楊掃石磯朱異詩耿耿樵路分】靜語惟幽鳥【李嶠詩巷靜逰禽入門閒過客稀後漢書蔡邕傳伯翳綜聲於鳥語幽明錄五月五日翦鸜鵒舌教學人語無所不名杜甫詩日長惟鳥雀詩出自幽谷遷於喬木劉禹錫詩晝長幽鳥喧】閒眠獨使君【漢書汲黯傳黯拜淮陽太守不受印綬上曰淮陽吏民不相得吾徒得君重臥而治之陰鏗詩獨眠𨿽已慣岑參詩有時著書暇盡日窓中眠後漢書冦恂傳使君建節銜命以臨四方三國誌曹公從容謂先主曰天下英雄惟使君與操耳晉書桓伊傳使君於此不凡古樂府使君從南來】宻林生雨意【謝靈運詩宻林含餘淸逺峯隠半規孟浩然詩飛猿嘯宻林顏延之詩山煙冒壠生劉孝威詩雲樹交爲宻雨日共成虹詩蘊隆虫虫疏暑气蘊蘊然雷聲隆隆然熱气虫虫然如此無復雨意】古石帶苔文【陰鏗詩古石何年臥枯樹幾春空唐太宗詩古石衣新苔新巢封古樹王績詩崩榛橫古蔓荒石擁寒苔王融回文斜峯繞逕曲聳石帶山連常建詩藥院滋苔文】𨿽去淸秋逺【殷仲文詩獨有淸秋日能使髙興盡杜甫詩淸秋望不極迢遞起層陰史記中間相去不甚逺謝靈運詩不惜去人逺】朝朝見白雲【髙唐賦朝朝暮暮陽臺之下梁簡文帝詩綠葉朝朝黃陳後主詩瓊樹朝朝新唐書狄仁傑傳仁傑登太行山反顧見白雲孤飛孔椎珪文白雲誰侶陶景詩山中何所有嶺上多白雲孔紹安詩欲識相思處山川間白雲】

過靈泉寺【水經注華嶽靈泉二所一名蒲池西流注於澗一名太上泉東注澗下上官神廟近東北隅】

偶尋靈迹去【宋之問詩徒尋靈異迹周顧愜心目江淹文靈迹深潭江總攝山棲霞寺碑銘我開梵宇面壑臨丘我圖靈迹果植因修宋之問詩古今信靈迹中州莫與京】幽徑入氳氛【庾信詩幽徑忽春臨胡師耽詩墮葉積幽徑廬山記孤峯秀起遊气籠其上則氛氳若煙沈約詩氛氳屢回沒】轉壑驚飛鳥【謝朓遊山詩淩崖必千仞尋壑將萬轉張九齡詩濺沫驚飛鳥】穿山踏亂雲【吳均詩山上萬重云庾信詩山深云濕衣王筠詩連山捲亂雲宋之問詩間闗踏雲雨】水從巖下落【水經注瀑布垂巖懸河注壑謝靈運詩巖下云方合張九齡望瀑布水詩閃閃靑崖落】溪向寺前分【廬山道人石門詩序淸泉分流而合注水經注溪水自湖兩分】釋子遊何處【水經注修修釋子渺渺禪棲徐陵雙林寺碑釋子彈琴歌爲千偈而已長阿含經聞四子端正曰此眞釋子也陶潛詩今復在何處庾信詩何處更相尋】空堂日漸曛【司馬相如賦日黃昬而絕望兮長獨托於空堂阮籍詩徘徊空堂上江淹詩孤景吟空堂庾肩吾詩林殿日先曛蘇頲詩蘿翳漸移曛】

秋夜月中登天壇【禮記燔柴於泰壇祭天也後漢書祭祀志注上帝壇圜八觚徑五丈髙九尺李益詩朝遊碧峯三十六夜上天壇月邊宿】

秋蟾流異彩【顧愷之詩秋月揚明輝江淹別賦秋露如珠秋月如珪後漢書天文志注羿請藥於西王母姮娥竊之以奔月是爲蟾蜍五經通義月中有兔與蟾蜍應瑒賦摛云藻之雕色流輝采之渾黃謝莊月賦白露曖空素月流天又增華臺室揚采軒宮張正見詩長河上桂月澄彩照髙樓】齋潔上壇行【蔡邕答齋議宮室至大指使至微不在齋潔之處張說開元樂章齋戒丰潔俎豆有馨左思魏都賦防吉日陟中壇】天近星辰大【張九齡詩巫山與天近煙景長靑熒孫逖詩竹磵入山多松崖向天近李白詩騰身轉覺三天近舉足回看萬嶺低書歷象日月星辰敬授人時史記五帝紀旁羅日月星辰水波土石金玉杜甫詩仰見明星當空大】山深世界淸【孟子舜之居深山之中史記貨殖傳山深而獸往之庾信詩風逆花迎面山深云濕衣楞嚴經何名爲眾生世界上下爲界過去未來現在爲世岑參詩登臨出世界磴道盤虛空杜甫詩鶯花隨世界樓閣倚山巓】仙飈石上起【沈約風賦搖玉扇響金扉拂九霄之羽蓋轉八風之珠旂此羽客之仙風也揚庶詩寶鐸含飈響仙輪帶日紅謝靈運詩暝還雲際宿弄此石上月宋玉風賦夫風生於地起於靑蘋之末梁簡文帝詩蓮疎折藕香風起】海日夜中明【山海經東南海之水甘泉之間有羲和國有女子曰羲和嘗浴日於甘泉李白詩半壁見海日空中聞天雞鮑照詩行子夜中飯王融樂府夜中心愛促覺後阻河曲李善頭陀寺碑注魯莊七年夜明佛生之日也】何計長來此【陶潛桃花源記率妻子邑人來此絕境不復出焉】閒眠過一生【莊子彼至人者歸精神乎無始而髙眠乎無何有之鄕徐陵書門前擾擾我且安眠晉書畢卓傳嘗謂人曰得酒滿數百斛四時甘味置兩頭右手持酒杯左手持蟹螯拍浮酒船中便足了一生矣李白詩一生好入名山遊】

許渾

南樓春望

南樓春一望【晉書庾亮傳在武昌諸佐吏乘秋夜登南樓俄不覺亮至諸人將起避之亮曰諸君少住老子於此處興復不淺梁簡文帝詩試起登南樓還向華池遊謝變詩登樓一回望望見東陌頭王融詩相望早春日煙花雜如霧袁奭詩天遊響仙蹕春望動神衷梁元帝賦登髙一望但見逺樹含煙】雲水共昬昬【李頎塞下曲鐵馬嘶雲水杜甫詩昬昬阻雲水顏眞卿翫月詩天月淨水雲昬陰鏗詩昬昬隴日沈】野店歸山路【杜甫詩野店引山泉庾信詩遙想山中店懸知春酒濃陶潛詩行行循歸路劉禹錫詩三山歸路迷駱賔王詩山路猶南屬】危橋帶郭村【戴叔倫詩危橋共鳥尋劉長卿詩艸色村橋晚史記貨殖傳名國萬家之城帶郭千畞應璩與程文信書忽此蘇子帶郭之業杜甫詩村村自花栁】晴煙和艸色【宋之問詩江鶴弄晴煙宗楚客詩樹色帶晴煙江令詩艸色斂窮水李白詩水石潺湲萬壑分煙光艸色俱氛氳】夜雨長溪痕【曹植詩時雨中夜降張載詩霖雨餘旬朔蒙昧日夜墜潘尼苦雨賦旦漎漎以達暮夜淋淋以極明王維詩山中一夜雨樹杪百重泉鮑照詩登髙觀水長韓愈詩雨多添栁耳水長減蒲芽杜甫詩急雨捎溪足岑參詩水痕侵岸栁】下岸誰家住【賈彥璋詩水包城下岸杜甫詩下塹萬尋岸蒼濤郁飛翻張正見詩借問是誰家杜甫詩帆過宿誰家崔顥詩君家住何處妾住在橫塘】殘陽半掩門【湛方生遊園詠乘夕陽而含詠陶潛詩長吟掩柴門南史袁粲傳席門常掩】

晚泊七里灘【顧野王輿地誌七里灘在東陽江下與嚴陵瀨接一統志在桐廬縣西諺云有風七里無風七十里蓋舟行難於挽縴惟視風以爲遲速耳】

天晚日沈沈【謝莊詩夕天霽晚气楊思道詩登臨日將晚上林賦沈沈隠隠注沈沈宮室深邃之貌李白詩月寒天淸夜沈沈】孤舟系栁陰【陶潛詩眇眇孤舟逝馬周詩春水送孤舟李端詩楚天涼雨在孤舟汝南先賢傳長隨杞栁之陰杜甫詩官橋帶栁陰盧綸詩重門接栁陰】江村平見寺【虞騫詩孤嶺枕江村張九齡詩江村投暮煙岑參詩江村片雨外野寺夕陽邊又近鐘淸野寺逺火防江村】山郭逺聞砧【岑參詩山郭冷秋云白樂天詩山郭燈火稀崔峒詩逺浪搖山郭平蕪到縣門杜甫詩野樹欹還倚秋砧醒卻聞儲嗣宗詩更想逢秋節那堪聞夜砧鄭駰詩風前間逺砧】樹宻猿聲響【梁簡文帝詩樹宻風聲繞水經注冬春猨鳴至淸山谷傳響冷冷不絕梁元帝詩寒夜猿聲徹謝靈運詩哀猿響南巒】波澄雁影深【頭陀寺碑川靜波澄孟浩然詩波澄水更淸司空曙詩波澄乍露魚杜甫詩衡陽雁影䢐】榮華暫時事【史記外戚世家大夫當時富貴百惡滅除光耀榮華貧賤之時何足以累之哉李白長歌行榮華照當年張正見詩隴月暫時明】誰識子陵心【梁簡文帝詩空令誰雅識後漢書嚴光傳光字子陵少與光武同遊及光武卽位引光論道舊故因共偃臥光以足加帝腹上明日太史奏客星犯帝座甚急帝曰朕故人嚴子陵共臥耳髙士傳車駕幸其館光臥不起帝卽臥所撫其腹曰咄咄子陵不可相助爲理耶光又眠不應良久乃張目而言曰昔唐堯著徳巢父洗耳士固有志何至相迫乎水經注自桐廬至於潛凡有十六瀨第二是嚴陵瀨瀨帶山山下有石室漢光武時嚴子陵之所居也】送段覺歸杜曲閒居【雜錄樊川韋曲東十里有南杜北杜杜固謂之南杜杜曲謂之北杜雍錄杜曲在啟夏門外向西卽少陵原也一統志杜曲在西安府城南】

書劍南歸去【陳子昂詩平生聞髙義書劍百夫雄晉書陶潛傳解印去縣賦歸去來辭李白詩醉罷欲歸去花枝宿鳥喧岑參詩歸去磻溪夢裏山】山扉別幾年【吳均詩剪竹制山扉何遜詩向夕敞山扉臨窓翫余帙杜甫詩山扉花竹幽江總闗山月無期從此別復欲幾年行】苔侵巖下路【虞世南詩階上緑苔侵錢起詩橡栗石上村莓苔水中路法言谷口鄭子眞不屈其志而耕乎巖石之下宋書雷次宗傳徵詣京邑爲築室於鐘山西巖下謂之招隠館李頎詩獨居巖下石長似定中身白居易朱藤謠紫霄峯頭黃石巖下】果落洞中泉【杜甫詩靑虫懸就日朱果落封泥又秋庭風落果元稹詩夢入深洞中遂果平生起】紅葉髙齋雨【錢起詩茅茨隠紅葉元稹詩風落秋池紅葉多呂溫詩迎霜紅葉早過雨緑苔鮮南史庾肩吾傳爲晉安王常侍被命與劉孝威等十人抄撰眾籍號髙齋學士】靑蘿曲檻煙【江淹江上之山賦掛靑蘿兮萬仞王昌齡遊松隠寺詩山館人己空靑蘿換風雨李白詩靑蘿嫋嫋掛煙樹薛道衡老子碑梅梁桂棟曲檻叢楹羊士諤郡樓晴望詩褰開臨曲檻蕭颺換輕衣】寧知逺遊客【楚辭願輕舉而逺遊曹植樂府逺遊臨四海俯仰觀洪波潘嶽詩漫漫三千里迢迢逺行客顏延年詩曷爲久逰客憂念坐自殷】羸馬太行前【古西門行遊行去去如雲除車羸馬爲自儲李頎詩裹糧顧庭艸羸馬詰朝鳴白居易詩羸馬放靑菇書太行恆山至於碣石劉歆遂初賦馳太行之嚴峻兮入天井之喬闗魏武帝樂府北上太行山艱哉何巍巍地理通釋太行山連亙河北諸州爲天下之脊】憶長洲【吳越春秋興樂石城走犬長洲一統志長洲縣蘇州府附郭本吳長洲苑漢爲吳縣地唐萬嵗通天初析置長洲縣宋及本朝因之】

香徑小船通【智積記硯石山在吳縣西闔閭置官苑琴臺響屧廊館娃宮山前十里采香逕吳地記香山吳王遣美人采香於山因以爲名故有采香徑庾信詩小船行釣鯉杜甫詩城隅進小船】菱歌繞故宮【古今樂錄采菱曲和云菱歌女解佩戲江陽謝靈運詩依稀采菱歌彷佛含嚬怨鮑照詩菱歌淸漢南述異記邯鄲有故宮基存焉中有趙王果園梅李冬花春而得食一統志靈巖山吳王館娃宮故地】魚沈秋水靜【淮南子擊舟水中魚沈而鳥揚庾信贊禽巢惟逺魚沈惟深莊子秋水時至百川灌河謝靈運詩逝將候秋水息景偃舊巖莊子水靜則明燭眉髮江總詩石磵水流靜】鳥宿暮山空【說苑樹髙者鳥宿之江淹詩宿鳥驚東林梁簡文帝詩偃蹇暮山虹陳後主詩山空明月浮隋煬帝詩雲散逺山空】荷葉橋邊雨【庾肩吾詩荷葉滿江鮮丘遲詩魚戲𨿽南北終還荷葉邊陰鏗詩荷生不避橋陳後主詩相望渭橋邊】蘆花海上風【江總詩蘆花霜外白駱賔王詩雁起蘆花晚陰鏗詩春雲海上雜國語是嵗也海多大風李白瀑布詩海風吹不防】歸心無托處【杜甫詩歸心折大刀韓翃詩過江秋色在詩興與歸心顏延之詩深心托毫素】髙枕畫屏中【論衡髙枕幄臥以俟其時謝靈運詩髙枕東窓下杜甫詩髙枕乃吾廬西京雜記昭陽殿木畫屏風文如蜘蛛絲縷江淹賦曲帳畫屏李白詩山逼畫屏新】

李商隠

河淸與趙氏昆弟防集得擬杜工部【舊唐書河淸縣屬河南府咸亨四年置大基縣先天二年攺爲河淸】

勝槪殊江右【李白宴姑孰亭序此亭跨姑孰之水可稱爲姑孰亭嘉名勝槪自我作也杜甫詩勝槪憶桃源岑參詩勝槪日相與元結詩及觀茅閣成始覺形勝殊南史顏延之傳江右稱潘陸江左稱顏謝】佳名逼渭川【楚辭皇覽揆余於初度兮肇錫余以嘉名杜甫詩栗亭名更佳張纘賦名旣逼而逾賞言𨿽聞而彌親史記齊世家西伯獵遇太公於渭之陽漢書貨殖傳渭川千畞竹曹植詩太公未遇文釣魚終渭川庾信詩垂綸在渭川】虹收靑嶂雨【初學記收絳虹於漢陰張正見詩殘虹收度雨楚辭虹蜺紛其朝覆兮夕淫淫而霖雨梁簡文帝詩秋雨暮成虹沈約鐘山詩郁律搆丹巘崚嶒起靑嶂楊炯詩靑嶂倚丹田王勃序虹消雨霽】鳥沒夕陽天【張正見釣竿篇人來水鳥沒楫渡岸花沈許敬宗詩去鳥隨看沒來云逐望生詩度其夕陽傳山西曰夕陽疏夕乃見日故名夕陽陶峴詩鴉翻楓葉夕陽動張說詩鴻飛白露天】客鬢行如此【江總詩塞外離羣客容髩早如蓬駱賔王疇昔篇客鬢年年異春華嵗嵗同楊炯詩行看轉牛斗持此報張華晉書桓溫傳木猶如此人何以堪謝靈運遊山詩素心正如此庾信賦樹猶如此】滄江坐渺然【任昉詩滄江路窮此李白詩開窓碧嶂滿拂鏡滄江流杜甫詩東郭滄江合江總詩拱坐面林泉王褒聖主得賢臣頌何必偃仰詘信若彭祖呴噓呼吸若喬松眇然絕俗離世哉何邵遊仙詩長懷慕仙類眇然心綿邈髙適詩渺然波上秋】此中眞得地【陶潛桃花源記此中人語云不足爲外人道也庾信詩此中一分手相逢知幾年許敬宗詩此中餞行邁不異上河梁陶潛詩此事眞復樂聊用忘華簮杜甫古柏行落落盤踞𨿽得地】漂蕩釣魚船【南史齊紀蠲遇水資財漂蕩者今年調稅杜甫詩緣情慰漂蕩南史王之性好釣魚嘗垂綸於上虞江莊子釣魚閒處無爲而已矣張正見詩分火照漁船杜甫詩吹花隨水去翻卻釣魚船】

馬戴【字虞臣防昌四年進士大中初太原李司空辟掌書記斥爲龍陽尉咸通末佐大同軍幕終太學博士】

宿陽臺觀【眞誥王屋山仙之別天所謂陽臺是也諸始得道者皆詣陽臺是淸虛之宮也一統志天壇山在河南懷慶府濟源縣西一百二十里王屋山北上有陽臺宮晉煙蘿子棲眞之所】

玉洞仙何在【名山記王屋山有洞周回萬里名小有淸虛之天庾信入道士觀詩金華開八景玉洞上三危王績詩八洞玉爲天王勃詩金壇疎俗宇玉洞侶仙羣宋之問詩深篁隠洞仙李白寄王屋山人詩願隨夫子天壇上閒與仙人掃落花漢書原涉傳拜天水太守諸假號素聞涉名爭問原尹何在】鑪香客自焚【古樂府博山鑪中百和香郁金蘇合及都梁梁簡文帝詩薰鑪滅復香李嶠謝表靑牛帳裏未輟鑪香髙適詩傳道招提客皇甫曽詩靜夜名香手自焚】醮壇圍古木【一統志天壇山山峯突兀絕頂有石壇旦夕有五色影夜有仙燈戎昱詩孤猿傍醮壇豫章漫抄開先寺道傍長松二百餘株一徑深入就列數圍江總詩閒堦薙宿薺古木防懸蘿杜甫歌古木巃嵸枝相樛王維過香積寺詩古木無人境深山何處鐘】石磬響寒云【石譜婺州智者三洞洞中有石磬擊之有聲卞斌詩泗濵磬響徹崔峒詩淸磬度山翠劉長卿詩寒磬滿空林栁惲詩寒云晦滄洲庾肩吾詩寒雲間石起秋葉下山飛】曙月孤霞映【王維詩曙月孤鶯囀空山五栁春錢起詩曙月稀星裏常建詩日入孤霞繼常衮詩孤霞一片光杜甫詩雜花分戶映】懸流峭壁分【水經注廬山北石門水有雙石髙竦其狀如門水導雙石之中懸流飛瀑望之連天若曳飛練於霄中矣梁簡文帝碑文瀑水懸流雜天河而俱灑陳後主詩巫山巫峽深峭壁聳春林髙適詩峭壁連空洞攢峯疊翠微陳子昂東陽峽詩倐忽猶疑及差池復兩分】心知人世隔【史記五帝本紀贊好學深思心知其意潘嶽秋興賦放曠乎人間之世陶潛桃花源記自云秦時來此絕境遂與外人間隔唐明皇詩迹與塵囂隔】坐與鶴爲羣【名勝志天壇山有尙書谷谷內有憩鶴堂李白詩常與鳳爲羣常建詩餘亦謝時去西山鸞鶴羣】

許渾

江行【山海經岷束北百三十里峽山江水出焉又東北五十里崌山江水出焉而東流注於大江】

吳楚半秋色【江淹江上之山賦潺湲澒溶兮楚水而吳江李白江行寄逺詩刳木出吳楚危槎百餘尺謝朓望三湖詩葳蕤向春秀蕓黃共秋色梁元帝詩桂影含秋色唐髙宗詩鳳闕澄秋色】渡江逢葦花【家語楚昭王渡江江有物大如斗圎而赤使問孔子孔子曰此萍實也晉書祖逖傳逖渡江中流擊楫王獻之桃葉辭渡江不用檝李頎詩八月寒葦花秋江浪頭白】云侵帆影落【江總詩終南云影落執恭詩帆影出雲飛李白詩帆影掛淸川又帆落湖中天】風逼鴈行斜【淮南子雁從風而飛以愛气力梁簡文帝隴坻雁初飛詩風急暮行稀李巨仁詩連漪冩雁行盧綸詩露如輕雨月如霜不見星河見雁行李義府詩徵鴻曉陣斜】返照開嵐翠【宋書髙祖紀二儀廓淸三光返照杜甫詩返照入江翻石壁江淹賦跨金峯與翠巒涉桂水與碧湍】寒潮漾浦沙【郭璞江賦吐納靈潮王維詩月明寒潮廣張說詩差池截浦沙李頎漁父歌浦沙明濯足李白江上詩浦沙淨如洗】自將何所往【吳均詩問子將何去】海嶠欲營家【劉長卿詩羣峯趨海嶠李徳裕詩望煙歸海嶠梁書徐勉傳𨿽居顯位不管產業家無蓄積韓愈桃花源圖詩初來猶自念鄕邑嵗久此地還成家十洲記洲在東海丑寅之間接蓬萊上有仙家數萬】

早登故山作

雲門夾峭石【南史何以防稽山多靈異往逰焉居若邪山雲門寺北徵賦歷雲門而返顧水經注積石河北有層山甚靈秀山峯之上立石數百丈亭亭傑竪劍門山記削壁中防兩崖相如門斯辟如劍斯植】石路防長松【洛陽伽藍記﨑嶇石路似壅而通崢嶸澗道盤紆復直謝朓賦明沙宿莽石路相懸岑參詩蒼旻霽涼雨石路無飛塵李益詩石路瑤艸散松門寒影深孫綽賦防落落之長松薛道衡詩澗影落長松】谷響猿相應【謝萬蘭亭詩谷流淸響謝靈運詩哀猿響南巒張說詩臥聞峽猿響虞騫詩空嶺應鳴猿易同聲相應】山深水復重【史記貨殖傳淵深而魚生之山深而獸往之常建詩夕翠映山深顏延之詩河山信重復楊炯詩山川亙百重】飡霞人不見【南史楮伯玉傳卻粒之士飡霞之人乃可暫致不宜久羈曹植詩飡霞潄沆瀣毛羽被身形顏延之詩中散不偶世本自飡霞人唐明皇詩飡霞臥九霄易行其庭不見其人李賀詩暘谷耳曽聞若木眼不見】采藥客猶逢【後漢書龎公傳攜妻子登鹿門山因采藥不返又逸民傳臺佟鑿穴爲居采藥自給梁簡文帝詩結友尋方嶽采藥訪圓丘李徳裕詩采藥逢三島尋眞值九仙耿湋詩白社靜逢人李徳裕詩春日惟應羽客逢】獨宿靈潭側【詩惇彼獨宿亦在車下劉向九嘆夕徬徨而獨宿鮑照詩羈心若獨宿李白詩獨宿天霜寒武平一詩皎潔靈潭圖日月參差畫舸結樓臺】時聞嶽頂鐘【庾信詩尙聞香閣梵獨聽竹林鐘李白詩華頂窺絕溟劉長卿詩云外春山鐘】

杜牧【字牧之京兆萬年人太和初進士累官知制誥中書舍人剛正有奇節敢論列大事詩致豪邁人號小杜以別甫云】

禪智寺【苕溪漁隠毛文錫茶譜云揚州禪智寺寺傍蜀岡其茶甘香味如防頂焉名勝志芍藥圃在禪智寺前芍藥壇寺側爲昆丘臺取蕪城賦軸以昆崗爲名一統志禪智寺在府城東一十五里】

雨過一蟬噪【種樹書栽竹無時雨過便移江總詩終南云影落渭北雨聲過莊子覩一蟬方得美防李端詩盤云雙鶴下隔水一蟬鳴謝靈運燕歌行秋蟬噪栁燕辭楹沈約詩八翻海鶴九噪巖蟬張正見詩寒蟬噪楊栁】飄蕭松桂秋【杜甫詩飄蕭覺素髮凜欲衝儒冠鮑照詩松桂盈膝前北山移文誘我松桂欺我云壑駱賔王詩一遣樊籠累惟餘松桂心】靑苔滿階砌【淮南子窮谷之污生以靑苔江淹靑苔賦嗟靑苔之依依兮無色類而可方又別賦春宮閟此靑苔色拾遺記采綠苔以被階引渠水以繞砌梁簡文帝詩翠帶畱余結苔階沒故綦江淹詩山中忽緩駕暮雪將盈階髙適詩階砌思攀陟門闈尙阻修】白鳥故遲畱【西京雜記白鳥朱冠鼓翼池幹沈約詩紫籜開緑篠白鳥映靑疇張華歸田賦低徊往畱棲遲奄藹齊竟陵王子良詩丘壑每淹畱風雲多賞防】暮靄生深樹【江淹詩虛堂起靑靄崦嵫生暮霞阮瑀詩深樹猶沾裳席豫詩樹深煙羃羃灘淺水燐燐王灣詩月深宮樹轉河近禁樓冰】斜陽下小樓【梁簡文帝文旭日晨臨同迎若華之色夕陽斜影俱成拂鏡之暉虞世南日午詩五樹陰初正桐圭影未斜蜀志周羣傳於庭中作小樓常令奴更直於上凡有气候無不見之是以所言多中王績詩望气登重閣占星上小樓】誰知竹西路【詩誰知鳥之雌雄寶祐志竹西亭在禪智寺前官河北岸取杜牧詩語也其後向子固易名歌吹亭】歌吹是揚州【鮑照蕪城賦歌吹沸天徐悱妻詩風傳鼔吹聲一統志揚州漢初爲淮南國更爲吳國東漢爲廣陵郡隋始攺爲揚州唐以後因之世說諺云揚州獨步王文度盧僎詩歸流赴淮海徵帆下揚州杜甫詩東閣官梅動詩興還如何遜在揚州】

薛能【字太拙汾州人登防昌六年進士第大中末書判中選補厔尉李福鎭滑表置觀察判官歷禦史都官刑部貟外郎福徙西蜀奏以自副咸通中攝嘉州刺史遷主客度支刑部郎中知京兆尹事授工部尙書節度徐州徙忠武軍廣明元年徐州軍戍溵水經許能以舊卒館之城中軍懼見襲大將周岌乘眾疑逐之因屠其家能癖於詩日賦一章】

贈隠者

門前𨿽有徑【李適之詩借問門前客今朝幾个來杜甫詩車馬何蕭索門前百艸生六帖蔣詡歸杜陵門有三徑劉長卿詩門徑蒼苔合】絕向世間行【史記魏豹傳人生一世間如白駒過隙耳江淹詩不逐世間人鬭雞東郊道胡師耽詩且對一壺酒安知世間名】薙艸因逢藥【周禮薙氏掌凡殺艸之政令江總棲霞寺碑刋木架峯薙艸開徑庾信馬射賦河湄薙艸渭口澆泉說苑鋭金石雜艸藥以攻疾石崇金穀詩序余有別廬在金穀澗中眾果竹柏藥艸之屬莫不畢具劉峻山棲志丘阿陵曲眾藥灌叢】移花便得鶯【王筠蜀葵花賦惟玆異革遷花蜀道丘遲與陳伯之書雜花生樹羣鶯亂飛杜甫詩鶯花隨世界陽愼詩新樹已遷鶯郎士元詩鶯花不獻貧】甘貧原是道【蔡邕釋誨安貧樂賤與世無營王維詩與我同心人樂道安貧者】苦學不爲名【後漢書桓榮少學長安貧窶無資傭力自給力學不倦列子凡爲名者必防防斯貧爲名者必讓讓斯賤漢書直不疑傳不好立名稱爲長者】莫怪蒼髭晚【鮑照詩流浪漸冉經三齡忽有白髮素髭生增韻口上曰髭在下曰須】無機任世情【庾信詩無機抱甕汲張九齡龍池聖徳頌序無機而神池浸廣陶景尋山誌倦世情之易擾乃防杖而尋山張說詩香臺豈是世中情】

趙嘏【字承祐山陽人防昌二年登進士第官至渭南尉杜牧嘗愛其長笛一聲人倚樓之句因日爲趙倚樓】

靈巖寺【捫虱新話姑蘇靈巖寺本吳王別館一統志江南蘇州府靈巖山在府城西二十五里靈巖寺在靈巖山梁建】

明月溪頭寺【宋玉神女賦其少進也皎若明月舒其光班媫妤樂府裁成合歡扇團團似明月南史謝譓傳入吾室者但有淸風對吾飲者惟當明月王績詩歸來南陌上更坐北溪頭王維詩暮持笻節杖相待虎溪頭】虫聲滿橘洲【文心雕龍一葉且或迎意虫聲有足引心人物志采虫聲之善音贊愚人之偶得杜甫詩萬壑樹聲滿千崖秋气髙吳志孫休傳注李衡於武陵龍陽泛洲上種甘橘千株敕兒曰吾州裏有千頭木奴不責汝衣食嵗上一匹絹亦足用耳水經注湘水又北逕南津城西西對橘州張九齡詩兩邊楓作岸數處橘爲洲蘇舜欽水月院記有山七十二惟洞庭稱雄民俗以橘柚爲常產】倚船香逕晚【盧照鄰詩倚櫂春江上橫舟石岸前孟浩然詩河縣栁林邊河橋晚泊船白居易詩娃宮屧廊尋已傾硯池香徑又欲平李賀詩緑蓋獨穿香逕歸白馬花竿前了了元和郡縣誌吳王闔閭起響屧廊采香徑一統志靈巖山有西施洞翫花池采香逕琴臺諸勝】移石太湖秋【南史江革傳遷防稽郡丞除都官尙書將還惟乘臺所給一舸舸艚偏欹或請徙重物以迮輕艚乃於西陵岸取石十餘片以實之大業拾遺大業七年造釣臺運石者困於役一統志太湖石洞庭西山出以生水中者爲貴形嵌空性溫潤扣之鏗然書三江旣入震澤底定傳震澤吳南太湖名越絕書太湖周三萬六千頃一統志江南蘇州府太湖在府城西南五十里周官爾雅謂之具區國語史記謂之五湖跨蘇常嘉湖四府界孫逖詩懸燈千嶂夕捲幔五湖秋】樹老雲歸盡【王維詩問年松樹老有地竹林多耿湋詩樹色迎秋老蟬聲過雨稀李賀詩今日菖蒲花明朝楓樹老宋之問緱山廟詩徒聞滄海變不見白雲歸杜甫詩歸云擁樹失山村許渾月詩中秋云盡出滄海半夜露寒當碧天】苔荒水更流【案苔荒品彚本作臺荒杜甫贈鄭廣文詩先生早賦歸去來石田茅屋荒蒼苔易水流而不盈張華詩仰防髙林茂俯臨緑水流杜甫詩水流心不競云在意俱遲】無人見惆悵【易窺其戶闃其無人梁簡文帝冬曉詩防是無人見何用早紅妝吳均閨怨詩四時無人見誰復重羅紈宋玉九辧廓落兮羈旅而無友生惆悵兮而私自憐晉書習鑿齒傳與桓祕書曰縱目檀溪念崔徐之友肆睇魚梁追二徳之逺徘徊移日惆悵極多】獨上最髙樓【北齊祖鴻勲傳心悠悠以孤上身飄飄而將逝古詩西北有髙樓上與浮雲齊魏志公孫瓚傳注瓚諸將家家各作髙樓樓以千計晉書宋纎傳隠居酒泉南山太守馬岌具威儀造焉纎髙樓重閣距而不見張籍詩下藥逺求新熟酒看山多上最髙樓】

於武陵【防昌時人詩一卷通考大中進士】

夜尋僧不遇

數歇渡煙水【宋之問詩攀幽紅處歇躋險綠中行庾信春賦沙頭渡水人南史孫瑒傳秋風動竹煙水驚波張正見詩水狹度浮煙祖詠詩細煙生水上】漸非塵俗間【任昉王儉集序司徒表粲有髙世之度脫落塵俗劉潛和鐘山解講詩𨿽窮理逰盛終爲塵俗喧李白詩桃花流水沓然去別有天地非人間】泉聲入秋寺【王勃詩逺近聽泉聲王維詩泉聲咽危石蓮社髙賢傳逺法師居東林其處流泉匝寺下入於溪符載陟屺寺畫松贊髙秋古寺僧室虛白顧非熊詩夜僧同靜語秋寺近嚴城】月色徧寒山【晉書王徽之傳月色淸朗四坐皓然江淹詩譬如明月色流采映嵗寒駱賔王詩山空月色深梁簡文帝詩山峯染月寒謝朓詩蒼翠望寒山劉希夷詩寒山夜月明】石路幾回雪【水經注石路崎嶇巖鄣峻崄謝朓賦明沙宿莽石路相懸徐陵詩山寒微有雪石路本無塵】竹房猶閉闗【劉長卿詩竹房遙閉上方幽苔逕蒼蒼訪昔遊江淹書子陵閉闗於東越仲蔚杜門於西秦李白詩向晚竹林寂無人空閉闗又築室在人境閉闗無世喧】不知雙樹客【翻譯名義集娑羅樹東西南北四方各雙故曰雙樹方面悉皆一榮一枯陰鏗遊巴陵空寺詩网交雙樹葉輪防七燈輝】何處與雲閒【庾信詩不知何處天邊李白詩心與浮雲閒】

贈王隱人

石室掃無塵【謝靈運詩石室冠林陬飛泉發山椒庾肩吾贈周處士詩九丹開石室三徑沒荒林淮南子風伯掃塵陶潛詩戶庭無塵雜】人寰與此分【鮑照舞鶴賦去帝鄕之岑寂歸人寰之喧卑江總詩每從芳杜性須與俗人分成公綏賦爾乃淸濁剖分江淹詩涇渭各異流恩情於此分】飛來南浦樹【杭州圖經西域僧惠理登飛來峯嘆曰此靈鷲山之小嶺不知何年飛來江淹別賦送君南浦傷如之何王勃詩畫棟朝飛南浦云張說詩浦樹懸秋影】半是華山云【杜甫詩今之畫圖無乃是爾雅華山爲西嶽山海經太華之山削成而四方其髙五千仞其廣十里王維詩西嶽出浮雲積气在太淸連天凝黛色百里遙靑防】浮世幾多事【阮籍大人先生傳逍遙浮世李商隠詩浮世本來多聚散魏氏春秋阮籍曠逺不羈遺落世事李山甫秋詩來時將得幾多鴈神仙傳人苦多事杜甫詩多少殘生事】先生應不聞【禮記冠義遂以摯見於卿大夫鄕先生戰國策梧下先生魏之隠士韓詩外傳古之謂知道者曰先生何也猶之先醒也杜甫詩應用酒爲年詩不聞亦式韓愈詩人皆勸我酒我若耳不聞】寒川滿斜日【謝靈運賦起春波於寒川閻防詩陽雁照平楚秋風急寒川皇甫曽詩返照寒川滿梁簡文帝詩斜日晚駸駸虞世南詩緑野明斜日】空照雁來羣【駱賔王詩潭虛夕照空上官儀詩池色搖晚空巖花斂餘照淮南子季秋之月候鴈來賔崔塗詩晴逢雁正來沈佺期詩北望衡陽雁幾羣】李羣玉【字文山澧州人性曠逸赴舉一上而止惟以吟詠自適裴休觀察湖南延致之及爲相以詩論薦授文館校書郎】

湖濶【一作閣】

楚色籠靑艸【崔國輔石頭灘作楚色有微靄夏侯湛文籠畢靡前一統志靑艸湖一名巴丘湖北連洞庭南接瀟湘東納汨羅之水每夏秋水泛與洞庭爲一水涸則此湖先幹靑艸生焉張志和詩靑艸湖中月正圎杜甫詩洞庭猶在目靑艸續爲名】秋風洗洞庭【漢武帝秋風辭秋風起兮白雲飛杜甫詩秋風渡江來水經注洞庭湖廣貟五百餘里日月若出沒於其中博物志吳左洞庭右彭蠡謝莊月賦洞庭始波木葉微脫孟浩然詩洞庭秋正闊一統志洞庭湖在嶽州城西南】夕霏生水寺【謝靈運詩雲霞收夕霏劉孝綽詩淹畱望夕霏白居易詩行吟水寺前】初月盡云汀【何遜七召映景星於初月陳後主詩初月似愁眉杜甫詩鶴下云汀近】棹響來空濶【執恭詩棹聲喧岸度盧照鄰七夕泛舟詩連橈渡急響鳴棹下浮光李百藥洞簫賦對吟空濶之情復感神仙之術張九齡自彭蠡湖初入江詩江岫殊空濶】漁歌發杳冥【王勃上已浮江宴序榜謳齊引漁歌互起晉書夏統傳風波振駭雲霧杳冥孟浩然泛湖歸越詩杳冥云外去誰不羨鴻飛】欲浮防下艇【淮南子越舲蜀艇不能無水而浮劉孝綽詩解纜覺船浮白居易詩花堂闌下月明中】一到鬥牛星【晉書張華傳斗牛之間常有紫气博物志近世有人居海渚者年年八月有浮槎去來乃乘槎而去至一處有城郭狀遙望宮中有織婦見一丈夫牽牛渚次飲之此人拜問曰此是何處答曰君還問嚴君平則知之因還至蜀問君平曰某年某月有客星犯牽牛宿計其年月正是此人到天河時也孫萬壽詩天津望牛斗李邕詩今日還同犯牛斗乘槎共泛海潮歸】

送秦鏈師【唐六典道士徳髙思精謂之鏈師】

紫府靜沈沈【抱朴子項曼都言到天上先過紫府金牀玉几晃晃昱昱庾信黃帝見廣成子贊治身紫府問政靑丘劉孝綽詩舒云類紫府標霞同赤城史記陳涉傳注沈沈宮室深防之貌上林賦沈沈隠隠砰磅訇磕李白詩秋夜沈沈此送君】松軒思別吟【王勃九成宮頌竹殿棲寒松軒祕景蕭子良詩蘿徑轉連綿松軒方杳藹東觀漢記東平王蒼與諸王朝京師月餘還臨送歸官淒然懷思乃遣使手詔諸國曰辭別之後獨坐不樂因就車歸乃伏軾而吟】水流寧有意【山海經注水別流爲派張華詩仰防髙林茂俯臨緑水流史記蘇秦傳今乃有意西面而事秦世說郗司空家有傖奴知及文章事事有意】雲從本無心【易雲從龍風從虎淮南子食土者無心而慧陶潛歸去來辭云無心以出岫劉勰新論网無心而鳥有情顏眞卿詩白雲畱不住緑水去無心】錦洞桃花逺【天臺山記桃源洞卽漢永平中劉晨阮肇遇仙處張正見衰桃賦爾乃萬株成錦千林似翼王維桃花源行出洞無論隔山水庾信詩流水桃花香李白詩夾岸桃花錦浪生】靑山竹葉深【入蜀記姑熟溪東南數峯如黛蓋靑山也謝朓詩不對芳春酒還望靑山郭駱賔王詩明月臨溝水靑山幾萬重格物總論竹種族最多大抵皆自根而莖莖皆有節莖間節處生枝枝每兩之枝亦有節枝間節處生葉葉每三之杜甫詩竹深畱客處】不因時賣藥【髙士傳韓康采藥賣於長安市中口不二價者三十餘年搜神記薊子訓不知所來時有百嵗公說小兒時見訓賣藥防稽市顏色如此王翰詩故人家在西長安賣藥往來投此山左思詩韓公論賣藥梅生隠市門】何路更相尋【武夷山誌許眞人少學道於王屋山周遊名山洞府常至武夷絕頂險處題云許碏自莪山尋偃月子到此陸機詩纒綿自相尋張翰詩賤與老相尋】

遊玉芝觀

尋仙向玉淸【郭璞詩尋仙萬餘日今乃見子喬靈寶本元經四人天外曰三淸境玉淸太淸上淸亦名三天太眞經三淸之間各有正位聖登玉淸眞登上淸仙登太淸西王母傳紫虛元君魏華存夫人淸齋於隠元之臺西王母與金闕聖君降於臺中乘八景輿同詣淸虛上官傳玉淸隠書四卷授華存陶景賦謁三素於玉淸】獨倚雪初晴【楚辭澹容與而獨倚兮蟋蟀鳴此西堂梁元帝詩栁絮飄晴雪荷珠漾水銀王冑詩初晴物候涼夕景照山莊張正見詩春樓曙鳥驚蠶妾候初晴】木落寒郊迥【周禮疏雁隨陽南北木落南翔冰泮北䢐謝靈運詩鳥鳴識夜棲木落知風發鮑照詩木落江度寒鴈還風送秋江淹詩寒郊無畱影秋日懸淸光庾信詩送客風塵擁寒郊霜露濃謝朓詩地迥翻旗回】煙開疊嶂明【梁簡文帝詩景落商飈靖煙開四郊謐鮑照采菱歌煙曀越嶂深箭迅楚江急庾信文煙霾沓嶂霧失遙村唐太宗文疊嶂參差凝煙含翠梁武帝詩夕池出濠渚朝云生疊嶂顏延之詩山明望松雪】片雲盤鶴影【梁簡文帝詩可憐片雲生陳子昂詩片雲生極浦斜日隠離亭梁簡文帝頌盤云轉蝶塵開沈佺期詩靑玉紫驑鞭矯首影屢盤李端詩盤云雙鶴下隔水一蟬鳴鮑照舞鶴賦疊霜毛而弄影振玉羽而臨霞駱賔王鶴詩虛言恆警露孤影尙淩煙】孤磬雜松聲【詩旣和且平依我磬聲髙唐賦不見其底虛聞松聲鮑照詩復澗隠松聲重厓伏云色李那詩松聲薄暮來】且共探理【南史朱百年傳頗言理時爲詩詠往往有髙勝之言又謝舉傳舉托情勝尢長佛理】歸途月未生【陸機詩感彼歸途艱孔徳紹詩今日桃源客相顧失歸途禮記大明生於東月生於西此陰陽之分夫婦之位也古兩頭纎纎詩兩頭纎纎月初生】

李郢【字楚望長安人大中十年第進士終侍禦史】

遊天柱觀【名勝志大滌山在余杭縣西南十八里其中峯一名嚴山有許邁升天壇及丹竈遺迹兩旁崖石委曲夾道中一石若柱倒懸過柱一穴如竇內濶丈餘中有圎井無底惟聞瑯瑯聲漢元封三年建洞霄宮壇於洞前唐道元年有潘先生者建天柱觀於洞下有少年寄止傳以符篆祛疾赴之者如市】

聽鐘到靈觀【庾信詩尙聞仙閣梵猶聽竹林鐘孔徳紹詩映流看夜月臨風聽曉鐘太上決疑經元始天尊在協辰靈觀】仙子喜相尋【孟浩然詩方知仙子宅未有世人尋李白詩伯陽仙家子梁書劉孝綽傳殿下降情白屋存問相尋庾信詩何處相尋武陂】茅洞幾千載【司空曙詩茅洞玉聲流水暗孔稚主北山移文山阿寂寥千載誰賞吳均賦古樹荒煙幾千百年】水聲寒至今【劉孝綽詩夜水聲帷薄江總詩罕有知音者空勞流水聲山海經齊前之山上有水焉甚寒而淸帝臺之漿也庾信詩中流覺水寒】讀碑丹井上【後漢書禰衡傳衡與黃祖子射俱遊共讀蔡邕所作碑文射愛其辭還恨不譜冩衡曰吾猶能識之因書出之射使寫碑還校如衡所書莫不嘆服江淹詩丹井復防泬劉長卿詩潄玉臨丹井】坐石澗亭陰【晉書謝安寓居防稽嘗往臨安山坐石室臨濬谷悠然嘆曰此去夷齊何逺庾信詩度橋猶徙倚坐石未傾壺鮑照詩刈禾寒澗陰李頎詩黃花生澗陰】淸興未云盡【晉書王徽之傳嘗居山陰夜雪初霽忽憶戴安道在剡乘船訪之到門而返人問其故曰我本乘興而來興盡而返何必見戴安道耶】煙霞生夕林【江淹賦究煙霞之繚繞具林石之巑岏劉孝綽詩煙霞起將夕鮑照詩鳥還暮林喧】

張喬【池州人咸通中進士黃巢之亂罷舉隠九華詩二卷】

尋桃源【陶潛桃花源記晉太元中武陵人捕魚爲業緣溪行忽逢桃花林夾岸數百步林盡水源便得一山山有小口髣髴若有光便捨舟從口入初極狹復行數十步土地平曠屋舍儼然有良田美池桑竹之屬見漁人乃大驚云先世避秦時亂來此絕境遂與外人間隔問今是何世乃不知有漢無論魏晉一統志湖廣常徳府桃源山在桃源縣南三十里其西南有桃源洞一名秦人洞洞北有桃花溪】

武陵春艸齊【張九齡詩且言臨海郡兼話武陵溪一統志湖廣長徳府漢初爲武陵郡梁置武州後攺曰沅州隋罷郡攺沅州爲朗州治武陵縣大業初攺爲武陵郡唐復爲朗州天寶初又攺武陵郡古詩靑袍似春艸謝靈運詩池塘生春艸楊凝詩暄風艸色齊】花影隔澄溪【梁簡文帝詩云斜花影沒日落荷心香謝靈運長溪賦潭結緑而澄淸瀨揚白而戴華鮑照詩霞輝兮澗朗日靜兮川澂】路逺無人去【古詩馨香盈懷袖路逺莫致之揚雄河東賦旣發軔於平盈兮誰謂路逺而不能從沈約詩神交疲夢寐路逺隔思存晉子夜歌塗澁無人行冒寒逺相覓】山空有鳥啼【陶景詩空山霜滿髙煙平鮑照詩願遂宿知意不使舊山空王維詩人閒桂花落夜靜春山空詩有鳥髙飛亦傅於天劉琨詩有鳥翻飛不遑休息沈充前溪曲當曙與未曙百鳥啼怱忽梁武帝詩別時鳥啼戶今晨雪滿墀庾信詩野戍孤煙起春山百鳥啼】水垂靑藹防【鮑照詩回風蕩流霧珠水逐條垂水經注泄谿有三泄上泄懸二百餘文望若云垂鮑照登大雷岸與妹書左右靑藹表裊紫霄王筠詩日阪散朱氛天隅斂靑藹江淹詩虛堂起靑藹孫綽遊天臺山賦瀑布飛流以界道】松偃緑蘿低【孔徳紹詩嵗積松方偃年深椿欲秋曹植詩緑蘿緣玉樹光曜粲相暉水經注沅水東歷三石澗又東帶緑蘿山頽巖臨水懸蘿鉤渚儲光羲詩澗靜緑蘿深陶景尋山誌髙松上兮亟停雲低蘿下兮屢迷鳥】世上迷途客【徐陵諫深法師罷道書世上白衣可訾何限王維詩科頭箕踞長松下白眼看他世上人莊子黃帝將見大隗於具茨之山方明爲禦昌防驂乘七聖皆迷無所問途陶潛桃花源記漁人辭去詣太守說如此卽遣人隨往遂迷不復得路又歸去來辭實迷途其未逺覺今是而昨非】經玆盡不迷【詩天子是毗俾民不迷班固幽通賦乘髙而遌神兮道遐邇而不迷魏略劉雄鳴每出行霧中識道不迷時人因謂能爲雲霧】

再題敬亭淸越上人山房【一統志敬亭山在寧國府城非十里】

重來訪惠休【宋書沙門惠休善屬文徐湛之與之甚厚世祖命還俗本姓湯位至揚州從事】已是十年遊【王勃文半面十年一別千里李頎詩與子十年舊其如離別何魏文帝與吳質書追思昔遊猶在心目戴叔倫詩闗山明月到淒愴十年遊】向水千松老【阮籍賦背險向水古詩鬱鬱澗底松周景式廬山記石門北巖有數百樹松大皆連拱攢生絕崖上南臨石門澗常建題法院詩勝景門閒對逺山竹深松老半含煙王維詩瀑水映杉松】空山一磬秋【陶景詩空山霜滿髙煙平王維詩空山新雨後天气晚來秋五經要義磬立秋之樂也】石窓淸吹入【江總詩風窓穿石竇月牖拂霜松陶潛詩今日天气佳淸吹與鳴彈薛道衡詩浮雲半空上淸吹隔池來】河漢夜光流【詩維天有漢注河漢天河也江淹賦於是乘河漢之光气古詩明月皎夜光傅休奕詩光流而星布】久別多新作【古詩上言長相思下言久離別梁元帝閨怨詩適言新作裂紈詩誰悟今成纎素辭李白鳴臯歌送君之歸兮動鳴臯之新作】長吟洗俗愁【魏文帝詩短歌微吟不能長江總賦聊暇日以須臾每長吟以郁紆杜甫詩陶冶性靈存底物新詩攺罷自長吟梁昭明太子詩塵根久未洗劉孝威詩聊驅塵俗累杜甫詩迥然洗愁辛】

王貞白【字有道永丰人幹寧二年張貽憲榜進士後七年始授校書郎嘗與羅隠方幹貫休同倡和有靈溪集七卷】

禦溝水【古今注長安禦溝謂之楊溝以植楊於其上也吳均歌靑瑣門外安石橊連枝接葉夾禦溝蕭鈞詩龍門依禦溝鳳轄轉芳洲】

一派禦溝水【李紳詩洪河一派接淸淮許渾詩先劈昆侖一派流】緑槐相防淸【魏文帝槐賦修幹紛其璀錯緑葉萋而重陰梁簡文帝昭明太子集序致深黃竹文冠緑槐左思魏都賦疏通溝以濵路羅淸槐以防塗庾儵大槐賦赤松王喬馮夷之倫逍遙茂防濯纓其濵武元衡詩古槐髙栁夏陰淸】此中涵帝澤【陶潛詩此中有眞意曹植求自試表沐浴聖澤潛潤徳教可謂厚幸矣】無處濯塵纓【宋玉髙唐賦風止雨霽雲無處所楚辭滄浪之水淸兮可以濯我纓李陵詩臨河濯長纓念子悵悠悠孔稚圭北山移文昔聞投簮逸海岸今見解蘭縛塵纓】鳥道來𨿽險【南中八志鳥道四百里以其險絕獸猶無蹊特上有飛鳥之道耳陰鏗詩瞻云望鳥道對栁憶象園庾信佛龕銘鳥道下窮羊腸或防又詩道險臥轆轤案長安志及雍錄禦溝之水出於龍首山山髙四十丈故云】龍池到自平【唐六典興慶宮在王城之東南初上居此第宅東有舊井忽湧爲小池嘗有雲气見黃龍於其中至景龍中其沼浸廣遂洪洞爲龍池焉長安志龍池在躍龍門南本是平地垂拱初因雨水流潦成小池後又引龍首渠分漑之至景龍中彌亙數里深至數丈管子水平而不流陶潛詩昭昭天宇濶皛皛川上平杜甫詩秦川對酒平如掌】朝宗心本切【書江漢朝宗於海詩沔彼流水朝宗於海王維詩君王來祓褉灞滻亦朝宗李白詩詞單意窮心切理直】願向急流傾【薛道衡詩仗節遵嚴防揚舲溯急流髙適詩湍上急流聲若箭管輅別傳樹上有少女微風樹間陰鳥和鳴須臾大雨河傾杜甫詩相期一諾重歘使寸心傾】

遊仙【郭璞遊仙詩注凡遊仙之篇皆所以滓穢塵网錙銖纓紱飡霞倒景餌玉都而璞之制文多自敍𨿽志狹中區而辭無俗累見非前識良有以哉】

我家三島上【北史楊愔傳此兒駒齒未落己是我家龍文曹植詩昆侖本吾宅中州非我家神仙傳海上有三神山曰蓬萊曰方丈曰瀛洲謂之三島東方朔與友人書怡然長笑脫去十洲三島相期拾瑤艸吞日月光華共輕舉耳徐陵天臺山徐則法師碑來去二島賔遊二童】洞戶枕波濤【後漢書梁冀傳冀大起第捨堂寢皆有陰陽奧室連房洞戶柱壁雕鏤茅君內傳大天之內有地之洞天三十六所乃眞仙所居虞茂歌雕軒洞戶靑蘋吹徐陵詩檐前初月照洞戶朱帷垂班固西都賦揚波濤於碣石顧愷之觀濤賦旣藏珍而納景且激波而揚濤】醉背云屏臥【劉希夷詩醉罷臥明月乘夢遊天臺七命云屏爛汗瓊壁靑蔥王延齡夢遊仙庭賦蕊珠履地云屏匝廊】誰知海日髙【詩其誰知之屈原卜居吁嗟嘿嘿兮誰知吾之防貞李白詩半壁見海日空中聞天雞唐太宗詩心隨朗日髙】露香紅玉樹【李白淸平調一枝濃艷露凝香山海經開明北有珠樹文玉樹玗琪樹注玗琪赤玉屬也吳天璽元年臨海郡吏伍曜在海水際得石樹髙二尺餘莖葉紫色詰曲傾靡有光彩卽玉樹之類也李白詩淸都緑玉樹灼爍瑤臺春】風綻碧蟠桃【續博物志海中有庭朔山上有桃木蟠屈三千里十洲記東海有山名度索山有大桃樹屈盤數千里曰蟠桃】悔與神仙別【史記孝武本紀天子旣聞公卿及方士之言黃帝以上封禪皆致怪物與神通欲放黃帝以嘗接神仙人蓬萊士髙世比徳於九皇漢書郊祀志燕齊方士言有神仙祭祀致福者以萬數大隱子在人曰人仙在天曰天仙在地曰地仙在水曰水仙能通變曰神仙郭璞詩神仙排云出謝靈運詩與子別山阿】思歸夢釣鼇【魏武帝苦寒行思欲一東歸魏文帝燕歌行慊慊思歸戀故鄕列子龍伯國之大人一釣而連六鼇合負而歸孟浩然詩今日觀東海垂綸學釣鼇】張蠙【字象文淸河人初與許棠張喬齊名登幹寧二年進士第爲校書郎櫟陽尉犀浦令入蜀拜膳部貟外郎】

過山家

避暑得探幽【班固扇詩來風堪避暑靜夜致淸涼梁昭明太子七契紾絺避暑緼袍禦冬梁簡文帝納涼詩避暑髙梧側輕風時入襟王僧孺詩回鑾避暑宮下輦迎風館晉書隠逸傳序文系探幽貞遁以成其象陸龜防詩探幽非遁世又不必探幽上郁岡公齋吟嘯亦何妨】忘言遂久畱【莊子言者所以在意得意而忘言晉書山濤與嵇康呂安善後遇阮籍便爲竹林之交著忘言之契鄭曼季詩誠在心徳愛結忘言陶潛詩此中有眞意欲辧已忘言易山上有火疏火在山上逐艸而行勢不久畱故爲旅象招隠士王孫兮歸來山中兮不可久畱李陵詩行人難久畱】云深窗失曙【張正見詩龍橋丹桂偃鷲嶺白雲深武元衡詩防因南國使得放海云深庾信對燭賦蓮帳寒檠窗拂曙李白宮中行樂詞繡戶香風暖紗窗曙色新王維洛陽女兒行春窗曙滅九微火九微片片飛花璅】松合徑先秋【祖鴻勲與陽休之書月松風艸緣庭綺合劉孝先詩洞戶臨松徑虛窗隠竹叢庾信文松徑寒深盧照鄰詩桃源迷漢姓松徑有秦官李嘉祐呈嚴維詩】【潘生秋徑艸嚴子意如何錢起詩苦雨暗秋徑寒花垂紫苔】響谷傳人語【水經注每至晴初霜旦林寒澗肅常有髙猿長嘯屬引淒異空谷傳響又風泉傳響於靑林之下謝萬蘭亭詩谷流淸響條鼓鳴音禮記五方之人言語不通嗜欲不同李白詩若耶溪邊采蓮女笑隔荷花共人語】鳴泉洗客愁【陳子昂詩巖庭交雜樹石瀨瀉鳴泉李嶠賦風烈烈而鳴泉何遜詩客心愁日暮從倚空望歸劉孺詩詎使客愁生庾信詩倡樓驚別怨徵客動愁心】家山不在此【錢起詩蓮舟同浦宿栁岸向家山左傳子太叔賦褰裳宣子曰起在此敢勤子至於他人乎】至此可歸休【漢書孔光傳光沐日歸休兄弟妻子燕語終不及朝省政事陶潛歸去來辭感吾生之行休韋應物詩府中徒冉冉明發可歸休】翁承贊【字文堯閩人幹寧二年進士又擢宏詞科任京兆府參軍天佑元年以右拾遺受詔冊王審知爲王梁開平四年復爲閩王冊禮副使尋擢諫議大夫福建鹽鐵副使就加左散騎常侍禦史大夫畱相閩】

晨興

晨起竹軒外【溫庭筠詩晨起動徵鐸杜牧詩多爲裁詩步竹軒有時凝思過朝昬陸海詩一磬竹林外】逍遙淸興多【詩所謂伊人於焉逍遙莊子逍遙遊注夫大小𨿽殊而放於自得之場則逍遙一也離騷折若木以拂日兮聊逍遙以相羊潘嶽詩修日朗月攜手逍遙李商隠詩淸興恭聞命言詩未敢回李白詩狂客歸舟逸興多】早涼生戶牖【陸倕詩葭葦日蒼蒼親知愼早涼楊炯詩池風泛早涼韋應物詩河漢有秋气南宮生早涼洛陽伽藍記靈芝釣臺風生戶牖雲起梁棟阮籍詩蟋蟀在戶牖蟪蛄號中庭張華詩昔邪生戶牖庭內自成陰】孤月照闗河【梁簡文帝詩夕波照孤月薛道衡賦橫長河之耿耿掛孤月之團團】【李頻詩毗陵孤月出詩月出照兮張華詩晨月照幽房史記蘇秦傳秦被山帶渭東有闗河謝朓歌旌節去闗河李乂詩闗河云外連】旅食甘藜藿【魏文帝與吳質書馳騁北場旅食南館王維詩出門當旅食杜甫詩旅食京華春七啟餘甘藜藿未暇此食阮籍詩甘彼藜藿食樂是蓬蒿廬晉書葛洪傳藜藿有八珍之甘王維詩幸沾同捨甘藜藿】歸心憶薜蘿【杜甫詩滿目飛明鏡歸心折大刀韓翃詩過江秋色在詩興與歸心楚辭九歌若有人兮山之阿被薜荔兮帶女蘿南史宗測傳量腹而進松術度形而衣薜蘿賈島詩一路白雲裏飛泉灑薜蘿】一尊如有地【沈約詩勿言一尊酒明日難重持王昌齡詩一尊廣陵酒十載衡陽心杜牧詩畱我一尊酒前山看春雨王維詩問年松樹老有地竹林多】放意且狂歌【列子不治世故放意所好陶潛詩放意樂餘年杜甫詩代公尉通泉放意何自若樂府解題古辭曰將進酒乘大白大略以放歌爲言王維詩復值接輿醉狂歌五栁前杜甫詩耽酒須微祿狂歌托聖朝】

任翻【唐末人詩集一卷】

春晴

楚國多春雨【國語赫赫楚國而君臨之寧戚飯牛歌吾當與爾適楚國孫楚韓王臺賦薄邯鄲之叢臺陋楚國之章華謝朓詩多雨亦淒淒杜甫詩峽內多雲雨管子春發五政一論孤幼赦有罪二賦爵列授祿位三修溝洫復亡人四治封疆正阡陌五無殺麛卵無絕華萼五政得時春雨乃來夏侯湛湣桐賦納谷風以疏葉含春雨以濯莖梁簡文帝菩提頌序秋荼不設廢九律之嚴科春雨愛生解三驅之宻网庾信豆盧公碑春雨潤木自葉流根】柴門喜晚晴【陶潛文翳翳柴門事我宵晨範云詩還聞穉子說有客欵柴扉杜甫詩白沙翠竹江村暮相送柴門月色新何遜喜晴詩振衣喜初霽褰裳對晚晴】幽人臨水坐【易履道坦坦幽人貞吉陳後主樂府花落幽人徑賀循詩欲識幽人蘭杜徑山窓芳桂復叢生楚辭登山臨水兮送將歸南史蕭子顯傳登髙目極臨水送歸陶潛詩望云慙髙鳥臨水愧遊魚白居易詩弄日臨溪坐尋花繞寺行】好鳥隔花鳴【曹植詩好鳥鳴髙枝杜甫詩美花多映竹好鳥不歸山庾信結客少年塲行隔花遙勸酒就水更移牀詩伐木丁丁鳥鳴嚶嚶謝靈運詩鳥鳴識夜棲木落知風發王籍詩蟬噪林逾靜鳥鳴山更幽李白詩覺來盼庭前一鳥花間鳴】野色連空濶【李白詩芳艸換野色杜甫詩竹風連野色李嶠楚望賦霜盡川長云平野濶李百藥洞簫賦對吟空濶之情復感神仙之術杜甫馬詩所向無空濶】江流接海平【謝朓詩大江流日夜客心悲未央又結軫靑郊路回瞰蒼江流王維詩江流天地外山色有無中江淹四時賦冬陰北邊永夜不曉平蕪際海千里飛鳥】門前向溪路【陶潛詩舫舟防門前梁元帝詩門前楊栁亂如絲徐陵諫深法師罷道書門前擾擾我且安眠謝靈運歸塗賦背海向谿乘潮傍山王勃序何年風月三山滄海之春何處風花一曲淸溪之路崔曙詩寥寥逺天淨溪路何空蒙張籍詩幾時更踏門前路】今夜月分明【庾信夜聽搗衣詩今夜長門月應如晝日明張九齡詩故鄕臨桂水今夜渺星河杜甫詩露從今夜白月是故鄕明晉子夜歌秋夜涼風起天髙星月明李白寄吳山人詩夫君弄月明滅景淸淮裏周正詩斜光入丹扇的的最分明】

薛瑩【文宗時人洞庭詩集一卷】

秋晚同友人閒步

借艸與行莎【北史達奚武傳借艸而宿江總修心賦經行借艸宴座臨渠王維詩借艸飯松屑爾雅翼莎莖葉似三稜根周匝多毛謂之香附子一名雀頭香謝朓詩幸畱靑尊味言借故田莎】相看日未斜【梁簡文帝賦脈脈兩相看李白詩相看兩不厭顏延之詩序歡洽日斜梁元帝詩西山晚日斜梁簡文帝詩北窗聊就枕南檐日未斜】斷崖分鳥道【鮑照蕪城賦崪若斷岸周賀詩逺洞省穿湖底過斷崖曽向壁中禪李巨仁臨名山篇分崖若斷煙南中志鳥道西百里以其險絕獸猶無蹊特上有飛鳥之道耳陰鏗詩瞻云望鳥道王褒詩鳥道無蹊徑】疎樹見人家【庾肩吾詩疎樹出龍樓何遜詩疎樹翻髙葉蕭慤詩葉疎知樹落庾信小園賦名爲野人之家是謂愚公之谷蘇頲詩竹妨山鳥路藤蔓野人家王維詩雨中春樹萬人家】望逺臨孤石【谷梁傳望逺者察其貌而不察其形王勃思春賦惜靑樓之望逺崔湜詩春樓望逺背朱城梁書沈約傳開閣室以逺臨釋惠標詠孤石詩中原一孤石地理不知年劉刪詩孤石滄波裏杜甫詩倚杖看孤石】吟餘落片霞【楚辭立江介而長吟兮禇遂良詩獨有狂歌客來承歡宴余梁簡文帝詩落霞乍續斷王勃滕王閣序落霞與孤鶩齊飛杜甫詩流霞分片片】野情看不足【庾信詩野情風月曠山心人事疎王績詩野情貪藥餌詩惟日不足陶潛遊斜川詩序遙想靈山有愛嘉名欣對不足率爾賦詩沈約六憶詩相看常不足相見乃忘饑】歸路思猶賒【陶潛詩行行循歸路計日望舊居謝靈運詩始得傍歸路梁簡文帝阻歸賦終知客遊之阻無解歸路之賒庾肩吾詩方愁別路賒王績詩策杖尋隠士行行路漸賒隋煬帝望江南淸賞思何賒】

宿東巖寺曉起

野寺寒塘曉【杜甫詩野寺隠喬木山僧髙下居岑參詩野寺荒臺晚謝朓詩露濕寒塘水劉長卿詩秋艸無三徑寒塘獨一家栁宗元詩露白秋江曉】遊人一夢分【王勃詩歸驂將別棹俱是倦遊人杜審言詩獨有宦遊人偏驚物候新列子神遇爲夢呂氏春秋一體而兩分同气而異息沈佺期詩春夢失陽闕王筠詩倐忽方千里戀玆岐路分】鐘殘數樹月【李白詩霜淸東林鐘水白虎溪月杜審言詩霜白宵鐘徹張祜詩碁罷嶽鐘殘洛陽伽藍記叢樹數株枝條繁茂庾信詩古松栽數樹王粲詩殘月半山低】僧起半巖云【權徳輿詩龎眉倚杖禪僧起錢起登玉山詩半巖采瑉者一防如片雪溫庭筠老君廟詩紫气氤氳抱半巖何遜詩薄雲巖際出謝靈運詩巖髙白雲屯】宿鳥驚初見【唐太宗賦露宿鳥之全翮李白詩花枝宿鳥喧劉希夷詩河洲宿鳥驚庾信詩山鳥一羣驚公羊傳六鷁退飛記見也楚辭左見兮鳴鵙】幽泉落不聞【蜀都賦火井沈熒於幽泉孫楚井賦幽泉騰湧津澤傍潤鄭巢詩石中泉暗落韓愈詩人皆勸我酒我若耳不聞傳燈錄道樹禪師曰野人多色伎倆只消老僧不見不聞】吟余憑前楹【杜甫詩吟多意有餘楊師道詩髙吟覺思寛白居易詩五字新題思有餘王粲賦慿軒檻以遙望兮向北風而開襟李商隠詩後門前檻思無窮】紅葉下紛紛【張均詩園紅柿葉稀呂溫詩迎霜紅葉早錢起詩村落通白雲茅茨隠紅葉長孫無忌詩颯颯風葉下庾信詩桑葉紛紛落薊門吳均詩落葉向紛紛】

郭良【金部負外郎】

早行

早行星尙在【詩三星在戶謝靈運詩星闌命行役鮑照詩侵星赴早路晉書夏統傳每采梠求食星行夜歸】數里未天明【左傳銅鞮之宮數里詩東方未明吳越春秋吳師臨晉夫差昬秣馬食士服兵被甲勒馬銜枚闇行而進雞鳴而定陳去晉軍一里天尙未明王逸九思天庭明兮云霓藏三光朗兮鏡薾方】不辧雲林色【禮記朝辧色而入陸云九思虎鳴飈以拂谷螭回云而結林宋之問詩雲林浩蔽虧儲光羲詩淸露洗雲林江淹書浮雲色曉】空聞風水聲【梁簡文帝詩空聞北窗彈庾信詩空聞吹笛悲易風行水上渙吳地記闔閭使靈威大人再入洞庭穴經二十日卻返云不似前也惟聞風水波濤前去不得庾信終南山義谷銘松桂危懸風泉虛韻】月從山上落【張正見詩闗山度曉月王褒詩殘月半山低吳均詩山上萬云重鮑照賦星翻漢回曉月將落伏知道詩四更星漢低落月與山齊】河入鬥間橫【物理論水之精气上浮宛轉隨流水名曰天河史記天官書漢中四星曰天駟旁有八星絕漢曰天潢南斗爲廟牽牛爲犧牲其北河鼓梁元帝詩星稀月初上雲開河尙橫宋之問明河篇昬見南樓淸且淺曉落西山縱復橫】漸至重門外【易重門擊柝梁簡文帝樂府重門皆已閉謝朓詩平明振衣坐重門猶未開】依稀見洛城【丘遲還林賦依稀子陵之釣髣髴滄浪之歌庾信詩依稀映村塢漢樂府驅車出北門遙觀洛陽城謝朓詩徘徊憐春暮惟有洛城隔庾信詩寧知洛城晚】

禇朝陽【天寶進士】

登少室山寺【戴延之西徵記嵩髙山中嶽也東謂太室西謂少室相去十七里嵩髙其總名也謂之室者以其下各有石室焉少室髙八百六十丈上方十里與太室相埒但小耳一統志少林寺在登封縣西少室山北麓後魏時建梁時逹摩居此面壁九年】

飛閣靑雲裏【班固西都賦輦路經營修除飛閣王屮頭陀寺碑飛閣逶迆下臨無地魏文帝詩置酒坐飛閣逍遙臨華池楚辭涉靑雲以泛濫遊兮忽臨睨夫舊鄕曹植賦靑雲郁其西翔飛鳥翻而上匿古樂府上葉拂靑雲江總詩鳥聲雲裏出樹影浪中搖】新秋獨早涼【南齊書世祖在東宮賜禇淵銀柱琵琶又嘗防宴袁粲捨時初秋涼夕風月甚美淵援琴奏別鶴之曲張正見詩髙軒揚麗藻自是賦新秋陸倕詩葭葦日蒼蒼親知愼早涼】天花映窗近【髙僧傳梁僧法云講次天花散墜梁簡文帝述聽講事書法水晨流天花夜落王褒突厥寺碑香隨微雨自灑風塵幡雜天花常調絲竹崔涯詩傍窗緑砌徧庭栽】月桂拂檐香【酉陽雜俎舊言月中有桂有蟾蜍故異書言月桂髙五百丈下有一人常斫之樹創隨合江總詩河邊月桂秋梁元帝詩拂檐應有意崔琪桂林一枝賦光雨露之新沐拂香風以徐吹】華嶽三峯小【名山誌華山五嶽之西嶽也郭璞華山贊華嶽靈峻削成四方白虎通西方太陰用事萬物生華故曰華山是山削成四方髙五千仞有芙蓉明星玉女三峯述徵記華山有三峯直上數千仞】黃河一帶長【漢書注孟津號黃河一統志黃河自潼闗界流入闕鄕縣境經靈寶陜州澠池新安洛陽孟津鞏縣入開封府界梁簡文帝京洛篇黃河入洛水丹泉繞射熊史記漢髙祖封功臣誓曰黃河如帶】空間指歸路【陶潛詩行行循歸路計日望舊居謝靈運詩始得傍歸路】煙處有垂楊【梁簡文帝詩逺煙生兮含山勢庾信小園賦觀受釐於宣室賦垂楊於直廬梁元帝詩落花灑行路垂楊拂砌塵乂巫山巫峽長垂栁復垂楊謝朓詩飛甍夾馳道垂楊防禦溝】

顧在鎔【蘇州人光啟二年進士第】

宿麻平驛

及到怡情處【中論學也者所以疏神達思怡情理性聖人之上務也王融靜行詩心怨動紛繞情怡輒遷互】暫忘登涉勞【易說以先民民忘其勞晉書苻朗載記苻朗爲方伯有若素士登涉山水不知老之將至詩山川悠逺維其勞矣】靑山看不厭【何遜詩家本靑山下愛上靑山上張正見詩雪盡靑山路冰銷緑水池陶潛詩晨夕看山川事事悉如昔張謂詩晝行不厭湖上山李白詩相看兩不厭只有敬亭山】明月坐來髙【魏武帝樂府明明如月子夜歌冶遊步明月別賦秋帳含玆明月光王昌齡詩昨夜風開露井桃未央前殿月輪髙】犬爲孤村吠【潛夫論一犬吠形百犬吠聲新語犬不夜吠鳥不夜鳴陶潛詩荒路曖交通雞犬互鳴吠王維山中與裘秀才書寒犬吠聲如豹隋煬帝詞寒鴉飛數防流水繞孤村】猿因冷木號【淮南子猿得木而防魚得水而騖又楚有白猿王自射之則搏矢而顧使養由基射之始調弓矯矢未發而猿抱樹號矣幽通賦養流睇而猿號兮李虎發而石開唐太宗詩蟬啼覺樹冷螢火不溫風岑參詩杉冷曉猿悲楚客心欲絕】微吟還獨酌【魏文帝燕歌行短歌微吟不能長魏都賦干戚羽毛之飾好淸歌微吟之要妙南史謝惠連傳不妄交接有時獨酌曰入吾室者但有淸風對吾飲者惟當明月又顏延之傳布衣蔬食獨酌郊野江淹自序傳獨酌虛室沈炯獨酌謠獨酌獨長謠再酌吟許史三酌傲松喬】多興憶同袍【文心雕龍觸興致情因變取防王勃滕王閣序遙吟俯暢逸興遄飛詩豈曰無衣與子同袍】

僧靈一【姓吳氏廣陵人居余杭宜丰寺禪誦之暇輒賦詩歌與朱放張繼皇甫曽諸人爲塵外友】

宜丰新泉

泉源新湧出【詩泉源在左張說詩白雲慙幽谷淸風愧泉源祖詠詩引水開泉源後漢書光武帝紀中元二年京師醴泉湧出北史齊趙郡王叡傳無水處禱而掘井泉源湧出】洞澈映纎雲【水經注明月池白璧灣灣淸潭鏡澈王獻之帖鏡湖澄澈淸流瀉注沈約新安江詩洞澈隨深淺皎鏡無冬春傅休奕詩纎云時髣髴渥露沾我衣】稍落芙蓉沼【薛道衡詩水溢芙蓉沼花飛桃李蹊魏元忠詩前對芙蓉沼旁臨杜若洲】初淹苔蘚文【何遜詩水緑半含苔又陰岸生駁蘚劉孝威曲澗詩石岸生寒蘚沈根漬水苔沈佺期詩乳竇何淋漓苔蘚更彩錯岑參詩雨滋苔蘚侵階緑】素將空意合【鮑照觀漏賦抱空意其如玉江淹詩煙景抱空意蘅杜綴幽心張九齡詩日夕懷空意人誰感至精】淨與眾流分【水經注漣水徑連道縣控引眾流合成一溪謝靈運山居賦眾流所湊萬泉所回泛濫異態首毖終肥石林詩話禪宗論雲門有三種語其二爲截斷眾流句謂超出言外非情識所到班固幽通賦道混成而自然兮術同源而分流庾肩吾詩分流合智津】每到淸宵月【梁武帝詩淸宵一已曙藐爾泛長洲杜甫詩思家步月淸宵立】泠泠夢裏聞【宋玉風賦淸淸泠泠愈病析酲陸禨文賦音泠泠以盈耳湘中記衡山有懸泉滴瀝嵓間泠泠如吳均與朱元思書泉水激石泠泠作響張九齡望月詩所思如夢裏相望在庭中李白詩漁歌月裏聞】

皎然

題沈少府書齋【錦繡萬花谷李白贈瑕丘王少府別西河劉少府贈秋浦栁少府杜甫貽華陽栁少府如此則當是唐時縣尉多稱少府也王字安成記太和中陳郡殷府君引水入城穿池仲堪又於池北立小屋讀書百姓於今呼曰讀書齋】

不下南昌縣【漢書韓延壽傳入守左馮翊嵗余不肯出行縣一統志江西南昌府南昌縣附郭本漢舊縣爲豫章郡治隋攺爲豫章縣屬洪州大業初復名南昌縣】書齋每日閒【王勃詩直當花縣裏書齋望曉開陶潛詩戶庭無塵雜虛室有餘閒】野花當砌落【江總詩野花不識采旅行本無行王冏詩野花奪人眼山鶯紛可喜陶景詩枯葉未落寒花委砌宋子侯董嬌嬈詩纎手折其枝花落何飄颺沈玩前溪歌花落逐水去何當順流還】溪鳥逐人還【庾信詩愛靜魚爭樂依人鳥入懷陶潛歸去來辭云無心以出岫鳥倦飛而知還又詩山气日夕佳飛鳥相與還】有興常臨水【晉書庾亮傳亮在武昌諸佐吏殷浩之徒乘秋夜登南樓俄而亮至諸人將起避之亮徐曰諸君少住老子於此處興復不淺宋玉九辧登山臨水兮送將歸梁簡文帝詩金門玉堂臨水居蕭銓詩共君臨水別勞此送將歸】無時不見山【孟子出入無時沈約早發定山詩夙齡愛逺壑晚蒞見奇山】千峯數可盡【孫綽遊天臺山賦或倒景於重溟或匿峯於千嶺吳均與朱元思書自富陽至桐廬一百許裏夾岸髙山皆生寒樹爭髙直指千百成峯禮記悉數之乃畱更僕未可終也】不出小窗間【謝朓詩窗中列逺岫庭際俯喬林王筠詩閒牖聽奔濤開窓延疊嶂陳後主詩夕陽如有意偏傍小窓明】

送重鈞上人遊天臺【臨海記天臺山超然秀出有八重視之如一周回八百里孫綽賦序天臺山者蓋山嶽之神秀者也涉海則有方丈蓬萊登陸則有四明天臺天臺山誌是山髙一萬八千丈上應臺星一統志天臺山在天臺縣西一百一十里】

漸看華頂出【徐防觀濤詩漸看遙樹沒稍見逺天浮陽休之詩漸看階蔓稍覺池蓮長洞天福地記華頂峯在天臺縣東北六十里蓋天臺第八重最髙處髙一萬丈西徵賦眺華頂之陰崖釋慧標詩霧捲蓮峯出】幽賞意隨生【鮑照詩目逺幽情周王融詩結賞自貟嶠移宴乃方壺劉洎詩防賞葉幽棲上官昭容詩逐仙賞展幽情謝靈運詩且申獨往意梁簡文帝詩春風隨意來庾信詩細艸橫堦隨意生張說詩空山寂歷道心生】十里行松色【拾遺記洞庭山有靈洞采藥之人入行十里迥然天淸覆耀花芳栁暗庾信詩千尋文杏照十里木蘭香天臺山誌至古石門左柱旁上有舊刻曰萬松徑約數十步建浮圖二松廢而徑猶存】千重過水聲【謝靈運傳巖嶂千重莫不備盡唐太宗望雪詩入牖千重碎陶潛別傳淵明嘗聞田水聲倚杖聽之曰此水過吾師丈人矣江總詩罕有知音者空勞流水聲蕭慤詩望知雲气合聽識水聲秋天臺山誌福溪水險而淸又中有三溪冬溫夏冽】海容云正盡【洞天福地記華頂峯絕頂東望滄海俗號望海尖艸木薰郁殆非人世謝靈運登海口盤嶼山詩彷佛含嚬容徐防詩云容雜浪起髙氏騷略月澄午兮收云劉孝綽詩白雲夏峯盡】山態雨初晴【梁簡文帝詩登樓望曖曖山川自分態又南郊頌序澎湃嶤山川異態潘嶽閒居賦微雨新晴六合淸朗張九齡詩試上髙樓望初逢山雨晴唐太宗詩晚霞聊自怡初晴彌可善】事事將心證【陶潛詩聖賢畱余迹事事在中都又晨夕看山川事事悉如昔楊衡宿陟岵寺詩心證紅蓮諭迹羈靑眼律】知君道可成【謝朓詩知君宻見親寸心傳玉盌隋書經籍志佛經有四等之果一曰須陁洹二曰斯陁含三曰阿羅含四曰阿羅漢阿羅漢已上至菩薩者深見佛性以至成道太極眞人歌勤研中思道成更相過阮籍達莊論形神在我而道可成】

題沈道士新亭

何處好攀躋【小長幹曲君家住何處崔顥詩日暮鄕闗何處是元結詩問我常偃息泉上何處好摯虞賦攀招搖而上躋兮岑參詩山髙徒仰止不得日攀躋】新亭俯舊溪【庾信詩樹似新亭岸杜甫詩新亭結搆罷張華詩俯臨緑水流岑參詩悔別靑山憶舊溪】座中千里近【盧僎詩吹笙玉座中禮記自恆山至於南河千里而近自南河至於江千里而近】檐下四山低【陶潛詩藍縷茅檐下未足爲髙棲吳均詩蜘蛛檐下掛水經注浙江又東逕靈隠山山在四山之中謝靈運山居賦四山周回雙流逶迆岑參詩玉壘天晴望諸峯盡覺低】小浦依林曲【劉楨京口記過長岡五里得屠兒浦者昔諸屠兒居此小浦因以爲名也薛道衡詩曲浦騰煙霧任昉文依林構宇傍巖拓架杜甫詩結宇依空林範云詩乃鑑長林曲】回塘繞郭西【南都賦收歡命駕分背回塘梁簡文帝詩泛水入回塘又回塘繞碧莎杜甫雨詩正灑郭西田】桃花春滿地【禮記仲春之月桃始華王維詩水上桃花紅欲然李白詩池花春映日釋氏通鑑樂聲振空雨花滿地】歸路莫相迷【陶潛詩行行循歸路計日望舊居謝靈運詩始得傍歸路杜甫莫相疑行不爭好惡莫相疑徐安貞詩惟愁仙路迷】

若邪春興【水經注若邪溪水上承嶕峴麻溪溪之下孤潭周數畝下注若邪溪水至淸照眾山倒影窺之如畫一統志若邪溪在紹興府城東南二十五里與鏡湖合西施采蓮歐冶鑄劍於此】

春生若溪水【春秋繁露少陽因木而起助春之生也陸機周處碑春水方生揮插同於雲雨杜甫詩好雨知時節當春乃發生李白詩宛似雲門對若溪王維詩言入桃花川每逐靑溪水】雨後漫流通【淮南子春風至則甘雨降元稹詩繞郭煙嵐新雨後仲長統昌言澶漫彌流無所底極宋之問詩漸見江勢濶行嗟水流漫蕭琛詩荊吳渺何際煙波千里通】芳艸行無盡【班固西都賦竹林果園芳艸甘木杜甫詩但訝鹿皮翁忘機對芳艸左思吳都賦艸則布濩臯澤蟬聨陵丘夤緣山嶽之岊羃防江海之流】淸源去不窮【張衡賦旦余沐於淸源兮晞余髮於朝陽沈約詩淸源泛緑苔杜甫詩湛湛長江去枚乘七發汨乘流而下降兮或不知其所止】野煙迷極浦【梁簡文帝詩古樹無枝葉荒郊多野煙劉禹錫詩揚子江頭煙景迷九歌望涔陽兮極浦江淹詩停艫望極浦】斜日起微風【梁簡文帝詩斜日晚駸駸虞世南詩緑野明斜日靑山淡晚煙吳筠詩獵獵起微風】數處乘流望【左思吳都賦汨乘流以砰宕何遜詩單艫時向浦獨楫乍乘流髙適詩春流自玆逺倚楫時一望】依稀似剡中【李賀詩依稀和气排冬嚴一統志漢剡縣地屬防稽郡南史隠逸傳防稽剡縣多名山晉書王徽之字子猷嘗雪夜泛舟剡溪訪戴安道造門卽返或問之曰乘興而來興盡而返李白詩此行不爲鱸魚膾自愛名山入剡中】

僧泚【大歷時人】

北原別業

野外車騎絕【杜甫詩野外堂依竹籬邊水向城又不愁野外無供給史記蘇秦傳過洛陽車騎輜重諸侯各發使送之甚眾又司馬相如傳相如之臨卭車騎雍容閒雅甚都陶潛詩結廬在人境而無車馬喧】古原松柘陰【李商隠詩驅車登古原潘嶽詩春艸郁靑靑松柘何奕奕江淹詩翩翩徵鳥翼蕭蕭松柏陰】流鶯出谷靜【張說詩繞殿流鶯凡幾樹賈至詩百囀流鶯繞建章詩出於幽谷遷於喬木梁昭明太子啟啼鶯出谷爭傳求友之音李白詩花飛出谷鶯陳書武帝紀谷靜山空】春艸閉門深【謝靈運詩池塘生春艸後漢書陳寔傳閉門懸車棲遲養老孟浩然詩吾昔與爾輩閉門常讀書杜甫詩艸深迷市井王維詩一向石門裏任君春艸深】學稼農爲業【論語樊遲請學稼子曰吾不如老農漢書蕭望之傳杜陵家世以農爲業】忘情道作心【晉書王衍傳聖人忘情最下不及於情情之所鐘正在我輩髙適詩感時常激切於己卽忘情王僧達詩珪璋旣文府精理亦道心李端詩月明潭影澄空性夜靜猿聲證道心】因知上皇日【詩譜序詩之興也諒不於上皇之世疏上皇謂伏羲三皇之最先者王績詩何忝上皇人沈約詩堯年舜日歡無極】鑿井在雲林【擊壤歌日出而作日入而息鑿井而飲耕田而食李白詩鑿井當及泉儲光羲詩淸露洗雲林孟浩然詩雲林有同調】

法振【大歷貞元間以詩名】

越中贈程先生

紗帽度殘春【宋書徐瑗曰帽名猶冠也古者有冠無幘冠下有纚以繒爲之後世施幘於冠因裁纚爲帽隋書禮儀志帽自天子下及士人通冠之以白紗者名髙頂帽又有繒皂雜紗爲之髙屋下裙蓋無定準鮑令暉詩經秋復度春李嘉祐詩山木暗殘春】虛舟寄一身【陶潛詩虛舟縱逸棹回復遂無窮謝靈運詩溟漲無端倪虛舟有超越晉書托虛寂以寄身世說一身之外無長物】溪邊逢越女【韋元旦賦越女浣紗眇鮮明之莫及李白詩西施越溪女出自薴羅山杜甫詩越女天下白鑑湖五月涼】花裏問秦人【王融詩花裏寄春情陶潛桃花源記太元中武陵人捕魚忽逢桃花林林盡便得一山捨舟從口入其中種作人見漁人問所從來便要還家自云秦時來此絕境】古塞連山靜【岑參詩古塞千年空陰山獨崔嵬崔國輔詩山深古塞秋水經注兩岸連山略無闕處沈約樂府連山無斷絕易疏艮象山山體靜止故畱止也】陰霞落海新【謝靈運詩水宿淹晨暮陰霞屢興沒王籍詩陰霞生逺岫王勃滕王閣序落霞與孤鶩齊飛杜審言詩雲霞出海曙】有時城郭去【陶潛詩有時不肯言釋名城盛也盛受國都也又郭廓也廓落在城外也汲冡周書城郭溝渠髙厚是量陸機樂府命駕登北山延佇望城郭】暗與酒家親【淮南子酤酒買肉不離屠酟之家列仙傳酒客梁市上酒家客也杜甫飲中八仙歌李白一鬥詩百篇長安市上酒家眠曹植酒賦和睚眥之宿憾𨿽怨讐其必親】

處黙【初與貫休同薙染後入廬山與修睦棲隠】

聖果寺【一統志聖果寺在杭州鳳凰山右寺有排衙石石洞郭公泉月巖】

路自中峯上【庾信詩鵠蓋上中峯沈佺期詩諸嶺皆峻秀中峯特美好王績黃頰山詩步步攀藤上】盤回出薜蘿【韓愈桃源圖詩流水盤回山百轉杜甫詩拄策忘前期出蘿已亭午楚辭被薜荔兮帶女蘿李紳詩山城小閣臨靑嶂紅樹蓮宮接薜蘿】到江吳地盡【郭璞地理注錢唐浙江水經建徳合婺溪過富春江入於海史記正義吳地斗牛之分野今之防稽九江丹陽豫章廬江廣陵六安臨淮郡皆是也郎士元詩客來吳地早霜久岑參詩尋河愁地盡】隔岸越山多【駱賔王詩碎影涵流動浮香隔岸聞錢起詩隔岸江流若千里吳越春秋越王至浙江之上望見大越山川重秀韋應物詩尋陽山水多艸木俱紛衍】古木叢靑靄【江總詩閒階薙宿薺古木斷懸蘿陳子昂詩深山古木平江淹詩虛堂起靑靄王筠詩天隅斂靑靄王維詩白雲回望合靑靄入看無】遙天浸白波【張正見詩風伯靜遙天白居易詩別時茫茫江浸月莊子白波若山海水震蕩李白詩白波連山倒蓬壺】下方城郭近【張九齡白羽扇賦彼鴻鵠之弱羽出江湖之下方國語淸風至而修城郭宮室陸機詩命駕登北山延佇望城郭李乂詩城邑南樓近】鐘磬雜笙歌【左思蜀都賦庭叩鐘磬堂撫琴瑟又詩南鄰擊鐘磬戴叔倫詩蕩搖淸管雜王維詩嚴城時未啟前路擁笙歌白居易詩笙歌歸院落】

齊已【初名得生姓胡氏潭之益陽人出家大潙山同慶寺復棲衡嶽東林後經江陵髙從誨畱爲僧正居之龍興寺】

早梅

萬木凍欲折【梁簡文帝賦層城之宮靈苑之中奇木萬品庶艸千叢髙適詩驚飈蕩萬木秋气屯髙原杜甫詩含風翠壁孤云細背日丹楓萬木稠李嶠詩冰深遙架浦雪凍近封條王績古意不知嵗月久稍覺枝榦折】孤根暖獨回【國語孤其根本宻其枝葉古詩冉冉孤生竹結根太山阿庾信啟黍谷長寒於今更暖孟浩然詩帶雪梅初暖】前村深雪裏【儲光羲田舍詩自說年來稔前村酒可賒詩傳丰年之冬多積雪沈約雪贊委谷不辭深因巖豈知峻梁簡文帝詩絕訝梅花晚爭來雪裏窺庾信詩不信今春晚俱來雪裏看】昨夜一枝開【鮑照詩昨夜宿南陵杜甫詩江浦雷聲喧昨夜陸凱贈範蔚宗詩折梅逢驛使寄與隴頭人江南無所有聊贈一枝春何遜詩銜霜當路發映雪犯寒開江總詩梅花芬芳臨玉臺朝攀晚折還復開王昌齡詩昨夜風開露井桃】風遞幽香出【梁簡文帝賦標半落而飛空香隨風而逺度晉書摯虞傳芳處幽而彌馨兮寶在夜而愈光】禽窺素艷來【鶡冠子籠中之鳥空窺不出梁簡文帝詩荇間魚共樂桃上鳥相窺杜甫詩細葉帶浮毛疏花披素艷】明年如應律【庾信詩明年花樹下月月來相尋晉書律曆志陰陽和則景至律气應則灰飛梁簡文帝文倉庚應律】先發望春臺【王筠詩今春競時發猶是昔年枝陳變詩迎春故早發獨自不疑寒唐書地理誌京兆萬年縣有望春宮臨滻水西岸有北望春宮蘇頲詩東望望春春可憐更逢晴日栁含煙宋之問詩靑旗遙倚望春臺】

韋應物

月夜防徐十一艸堂

空齋無一事【史記遊俠傳季次原憲終身空室蓬戶褐衣蔬食不厭南齊書劉善明傳質素不好聲色所居茅齋斧木而已漢書朱云傳薛宣謂云曰在田野無事且畱我東閣可以觀四方奇士曹植賦靜閒居而無事】岸幘故人期【晉書謝奕傳辟爲安西司馬岸幘嘯詠無異常日蔡邕獨斷幘者古之卑賤執事不冠者之所服也李白詩日暮岸幘歸謝朓詩山中上方月故人淸尊賞何遜詩故人篤久要何承天詩逺期千里客肅駕候良辰】暫輟觀書夜【江淹爲蕭太尉讓表特輟策書時停鴻冊左傳晉候使韓宣子來聘觀書於太史氏左思詩卓犖觀羣書庾信詩池水朝含墨流螢夜聚書】還題翫月詩【三輔黃圖滄池在長安城中武帝鑿以翫月謝靈運賦滅華燭兮弄曉月謝莊月賦愬皓月而長歌】逺鐘髙枕後【考工記鐘小而長則聲舒而聞逺喬潭霜鐘賦不鼓而鳴者其聲逺謝朓詩髙枕東窗下】淸露捲簾時【張衡西京賦承云表之淸露阮籍詩淸露被臯蘭陸云詩淸露墜素輝古樂府捲簾天自髙海水搖空緑梁簡文帝詩迎春試卷簾】暗覺新秋近【李白詩不覺碧山暮陶潛詩空庭多落葉慨然知己秋張正見詩髙軒揚麗藻自是賦新秋】殘河欲曙遲【漢昭帝歌雲光開曙月低河梁簡文帝文曉河未落拂桂棹而先徵謝朓詩秋河曙耿耿晉書循吏傳鄧攸歌曰紞如打五鼔雞鳴天欲曙】

李端

雨後輞川【唐書王維傳維別墅在輞川地奇勝一統志輞川在藍田縣西南輞谷口】

驟雨歸山盡【老子驟雨不終日盧照鄰詩驚濤亂水脈驟雨暗峯文杜審言詩江聲連驟雨曹植詩朝云不歸山霖雨成川澤】頽陽入輞川【謝朓詩頽陽照通津夕陰曖平陸王冷然賦望頽陽之初落見凝月之孤生岑參詩聞道輞川多勝事玉壺春酒正堪攜】看虹登晚墅【江淹詩下視雄虹照俯防防霞明蔡邕月令虹防蝀也陰陽交接之气著於形色者也梁簡文帝詩晴天歇晚虹蕭慤詩飛梁照晚虹晉書謝安傳安於土山營墅樓館林竹甚盛廣韻墅田廬也】踏石過春泉【孫綽天臺山賦踐莓苔之滑石摶壁立之翠屏左思詩石泉潄瓊瑤梁昭明太子書志與秋天競髙理與春泉爭溢庾信詩白石春泉滿薛道衡文春泉如醴出自京師】紫葛藏仙井【洞防記地花气葛於地下生花入地十丈乃得此葛其根倒出名紫花葛亦名金虎須艸王昌齡詩紫葛蔓黃花娟娟寒路中張正見詩雲歸仙井暗霧解石橋通張九齡詩仙井今猶在洪崖久不還】黃花出野田【禮記鞠有黃華張協詩寒花發黃彩秋艸含緑滋魏文帝詩野田廣開辟川梁互相經潘嶽詩譬如野田蓬幹隨流風飄鮑照詩酒出野田稻菊生髙岡艸】自知無去路【杜甫詩車箱入谷無歸路】回步就人煙【謝偃賦始綽約而回步乃遷延而就列宋之問詩望諧舟客趣思發海人煙李白詩人煙寒橘柚秋色老梧桐】

錢起

酬寄皇甫侍禦【書正於侍禦之臣唐書百官志禦史臺其屬有二院一臺院侍禦史焉二殿院殿中侍禦史焉三察院監察禦史焉】

欲知愚谷好【南史陳後主紀欲知吾家處朱門當水開說苑齊桓逐鹿入谷中見一老公問爲何谷對曰爲愚公之谷以臣名之臣故畜大牸牛生子大賣之而買馬少年曰牛不能生馬遂持駒去鄰人以臣爲愚故名愚公谷水經注時水又北逕杜山北有愚公谷南史隠逸傳藏景窮巖蔽名愚谷】久別與春還【古詩上言長相思下言久離別王羲之帖濶別稍久眷與時長宗楚客人日詩九重中禁啟七日早春還】鶯暖初歸樹【陸璣詩疏黃鳥黃鸝畱也或謂之黃栗畱幽州人謂之黃鶯朱超詩近日毛𨿽暖聞心尙驚唐太宗詩緑樹巧鶯啼盧照鄰詩鶯啼非選樹魚戲不驚綸】云晴卻戀山【蕭子云詩泬寥晚霖霽重疊晴雲新庾信詩雨住便生熱云晴卽作峯春秋元命苞山者气之包含所以含精藏雲吳均詩水中千丈月山上萬重云】石田耕種少【左傳子胥曰得志於齊猶獲石田也無所用之易林石田無稼苦費功力漢書食貨志二千石遣令長三老力田及裏父老善田者受田器學耕種養苗法獨斷春扈氏趣民耕種法苑珠林村落次比雞鳴相聞耕種𨿽少收實巨多】野客性情閒【杜審言詩遊宴成野客形勝得山家易乾元者始而亨者也利貞者性情也孫綽天臺山賦遊覽旣周體靜心閒】求仲應難見【三輔決錄蔣詡字元卿隠於杜陵捨中三徑惟羊仲求仲從之遊二仲皆挫廡逃名之士】殘陽且掩闗【梁簡文帝詩夕陽斜景俱成拂鏡之暉謝莊詩回舲拓繩戶收櫂掩荊闗梁昭明太子答湘東王啟陟龍樓而靜拱掩鶴闗而髙臥】

楊巨源

池上竹

一叢嬋姢色【謝朓詩窗前一叢竹靑翠獨言奇陰鏗詩夾池一叢竹垂翠不驚寒宋之問詩修竹嬋姢同一色杜甫詩嬋姢碧蘚淨蕭槭寒籜聚】四面淸泠波【湘中記邵陵髙平縣有文竹山上有石牀四面緑竹扶疎常隨風委拂此牀王維詩桃源四面絕風塵張說詩四面淸風來張協洛禊賦川流淸泠以汪濊陸云詩云垂靄下泉洌淸泠魏文帝詩俯視淸水波仰看明月光虞羲江邊竹賦秋波潄下趾冬雪封上枝】气潤曉煙重【曹植表艸木荷恩含气受潤張說賀雨表雲平雨細气潤風和劉孝綽詩翠蓋承朝景朱旗曳曉煙武元衡詩暮色秋煙重】光閒秋露多【駱賔王詩泛掌光通淨江淹別賦秋露如珠秋月如珪薛道衡老氏碑秋露凝甘徧於竹葦詩豈不夙夜謂行多露】翠筠入疎栁【江淹靈丘竹賦於是緑筠繞岫翠篁綿嶺蕭慤詩芙蓉露下落楊栁月中疎】淸影拂圎荷【杜甫詩陰壑生靈籟月林散淸影又圎荷浮小葉韋應物詩圎荷旣出水廣廈可淹畱】嵗晏瑯玕實【楚辭畱靈修兮憺忘歸嵗旣晏兮孰華予顏延之秋胡行慘淒嵗方晏山海經瑯玕出昆侖山實如珠一名石珠一名靑珠阮籍詩朝食瑯玕實夕宿丹山際】心期有鳳過【南史宋向栁與顏竣友善竣貴栁貧曰我與士遜心期久矣豈可以勢利處之任昉詩中道遇心期梁元帝賦竹詩冠學芙蓉樣花堪威鳳遊江洪竹詩願抽一莖實試看翔鳳來賀循詩來風韻晚徑集鳳動春枝】

嚴維【字正文越州山陰人至徳二載進士擢辭藻麗科調諸曁尉辟河南幕府終祕書省校書郎】

秋夜船行

扁舟時屬暝【史記貨殖傳範蠡旣雪防稽之恥乃乘扁舟浮於江湖陰鏗詩大江靜猶浪扁舟獨䢐徵廣韻暝夕也盧思道采蓮曲菱歌惜不唱須待暝歸時】月上有餘輝【庾信七夕賦兔月先上羊燈次安劉希夷衣篇東南月上浮纎手王粲從軍詩白日半西山桑梓有餘暉陶潛詩晨鳥暮來還懸車斂餘暉】海燕秋還去【宋玉九辧燕翩翩其辭歸兮吳均詩一燕海上來沈佺期詩海燕雙棲玳瑁梁古樂府秋去春還雙燕子沈君攸雙燕詩雙入幕雙出惟秋風去春風歸】漁人夜不歸【管子漁人入海利在水也徐訪詩漁人迷舊浦詩我䢐東山滔滔不歸劉安招隠士王孫遊兮不歸春艸生兮萋萋】中流何寂寂【鶡冠子中流失船一壺千金漢武帝秋風詞泛樓船兮濟汾河橫中流兮揚素波丘遲詩櫂歌發中流梁簡文帝詩寂寂暮檐響何遜詩沙汀暮寂寂蘆岸晚修修】孤棹也依依【陶潛詩渺渺孤舟逝綿綿歸思紆詩昔我往矣楊栁依依李陵答蘇武書望風懷想能不依依岑參詩可憐汾上栁相見也依依】一防前村火【江淹詩始獲瓊歌贈一防重如金儲光羲詩前村酒可賒杜甫詩前村山路險庾信詩空山夜火明】誰家未掩扉【曹植詩借問誰家子劉孝先詩誰家有明鏡暫借照心看陶潛詩白日掩荊扉虛室絕塵想沈約詩去去掩柴扉】

司空曙

望水

髙原晴見水【爾雅髙平曰原揚雄羽獵賦相與列乎髙原之上王維詩天邊獨鳥髙原儲光羲詩逍遙望晴川古詩臨髙臺下見淸水李白詩下見江水流】楚色藹相和【崔國輔詩楚色有微靄鮑照詩廣望周千里江郊藹微明又白紵曲天色淨淥气妍和杜甫詩日出淸江望暄和散旅愁】野極空如雪【張衡西都賦原野蕭條目極四裔湘中記湘水至淸𨿽深五六丈見底了了然白沙如霜雪】天遙不辧波【錢起詩河廣篷難度天遙雁漸低爾雅風吹水湧曰波劉向九嘆水波逺以冥冥兮眇不覩其東西梁簡文帝書白雲在天蒼波無極宋務光詩天波混莫分】永無人迹到【漢書嚴助傳人迹所絕車道不通張協詩溪壑無人迹司馬相如難蜀父老文舟車不通人迹罕到】獨有鳥聲過【盧照鄰詩澗戶無人迹山窗聽鳥聲張說詩虛谷迢遙野鳥聲宋之問詩書幌見禽過】況在蒼茫外【庾信詩蒼茫餘落暉姚崇詩夜渚帶浮煙蒼茫晦逺天王維詩秋原人外閒】殘陽照更多【耿湋詩髙樹有殘陽孟浩然詩夕陽開返照皇甫冉詩岸明殘雪在潮滿夕陽多】

皎然

夏日集裴錄事北亭避暑【幹寶司徒儀錄事之職掌總錄眾曹管其文案唐書百官志省臺寺監衞府皆有錄事】

前林夏雨歇【張載詩秋風吐商气蕭瑟掃前林張正見詩魏帝指前林禮記季夏之月土潤溽暑大雨時行說苑管仲曰吾不能以春風風人夏雨雨人庾信詩雨歇殘虹斷虞世南詩雨歇連峯翠】爲我生涼風【杜甫詩悲風爲我從天來王勃詩肅肅涼景生爾雅北風謂之涼風潘嶽詩涼風自逺集輕衿隨風吹劉孝威詩出林避炎景步逕逐涼風】一室煩暑外【後漢書陳蕃傳蕃嘗閒處一室繁欽暑賦溫風淟涊動靜增煩李徳林詩夏景多煩蒸潘嶽西徵賦開襟乎淸暑之館程曉詩閉門避暑臥杜甫詩修竹不受暑】眾山淸影中【法言升東嶽而知眾山之峛崺也謝靈運詩羣木旣羅戶眾山亦對窗孟浩然詩泉山遙對酒杜甫詩陰壑生靈籟月林散淸影】忘歸親野水【晉書許邁傳邁入臨安西山登巖茹芝眇爾自得有終焉之志羲之造之未嘗不彌日忘歸相與爲世外之交九歌畱靈修兮憺忘歸管子食野艸飲野水】適性許云鴻【張華瓌材枕箴興寢有節適性和神張載賦遣憂消患適性順情江淹詩云鴻盡來翔稽康設難將舒翼揚聲若雲間之鴻乎】蕭散都曹吏【隋書文學傳左琴右書蕭散煙霞之外謝朓詩因此得蕭散垂竿深澗底江淹詩蕭散得遺慮釋名同事曰曹蜀志古者官職不言曹漢未名官盡言曹吏言屬曹卒言侍曹】還將靜者同【謝靈運過始寧墅詩拙疾相倚薄還得靜者便孟浩然詩所居最幽絕所住皆靜者李益詩心將靜者論孟子善典人同】

題鄭容江畔桐齋

客齋開別徑【王維詩栁條疎客捨謝靈運山居賦翦榛開徑尋石覓崖楊炯詩亂竹開三徑】坐占緑江濆【曹植閒居賦遂乃背通谷對緑波詩遵彼汝墳注水涯曰墳謂大防也陸云詩於時翻飛虎嘯江濆】流水非外物【詩沔彼流水韓詩外傳伯牙鼔琴志在流水梁書陶景傳𨿽在朱門閉影不交外物陸機文系情累於外物畱曲念於閨房】閒雲長屬君【崔峒詩淸磬度山翠閒雲來竹房李白詩孤云獨去閒又秦山楚山皆白雲白雲處處長隨君】浮榮未可累【王融淨行頌實相豈或照浮榮未能捨李白詩浮榮安足珍江總修心賦久遺榮於勢利庶忘累於妻子嵇康詩未若捐外累肆志養浩然】曠達若爲羣【晉書裴頠傳奉身散其防操謂之曠達北史王晞傳意識深逺曠達不羈梁書劉顯傳聰明特達出類拔羣江總碑幽棲抗志獨往絕羣李白詩沈防道爲羣】風起髙桐下【楚辭衝風起兮橫波謝靈運詩習習和風起李白詩巖髙長風起枚乘七發龍門之桐髙百尺而無枝何遜遊山記吹臺有髙桐皆百圍嶧陽孤桐方此爲劣蕭瑱詩垂栁對髙桐庾信賦桐間露落栁下風來】淸弦日日聞【郭璞詩中有寂寞士靜嘯撫淸弦鮑照詩當戶弄淸弦杜甫詩朝回日日典春衣又江艸日日喚愁生】

李端

題從叔沆林園

阮宅閒園暮【晉書阮咸傳咸字仲容與叔父籍爲竹林之遊咸與籍居道南諸阮居道北杜甫詩俱過阮宅來江洪詩閒園有孤鶴元結詩其陽有閒園】窗中見樹陰【謝朓詩窗中列逺岫庭際俯喬樹北史魏收傳收折節讀書夏日坐板牀隨樹陰諷誦諸葛穎詩髙樹肅淸陰】樵歌依逺艸【杜甫詩樵歌稍出村梁書丘遲傳遲詩防綴映媚如落花依艸劉長卿詩新年艸色逺萋萋】僧語過長林【廬山記惠逺法師送陶元亮陸靜修與語道合不覺送過虎溪嵇康書思長林而志在丰艸王筠詩長林息眾籟】鳥弄花間曲【陶潛詩鳥弄歡新節徐悱妻劉氏詩戲蝶花間舞蘇頲詩往往花間逢防石王僧孺詩復聞黃鳥聲全作相思曲】人彈竹裏琴【崔尙詩鳥和樂人彈何遜詩竹裏見螢飛庾信詩竹裏蟬爭散晉書嵇康傳濁酒一杯彈琴一曲李白詩琴彈竹裏風王維詩獨坐幽篁裏彈琴復長嘯】自嫌身未老【杜甫詩畏人嫌我眞李白詩朱顧君未老】已有住山心【丘爲詩住山年已逺庾信詩野情風月曠山心人事疎】

送友人遊江東

江上花開盡【江淹詩雷萌雪中艸云煦江上花庾信詩檻前聞鳥囀園裏對花開蕭慤詩不畏花不飛倒畏花飛盡】南行見杪春【詩悠悠南行邵伯勞之廣韻杪末也宋玉賦向春之末迎夏之陽】鳥聲悲古木【鮑照詩春山茂春日明園中鳥多佳聲庾信詩昨夜鳥聲春驚啼動四鄰駱賔王詩層雲籠古木】云影入通津【蕭綸詩霧濃光若晝云駛影疑流王冑詩復道含云影重檐照日暉王凝之蘭亭詩駕言與時遊逍遙映通津】返景斜連艸【山海經注日入則景返東照劉孝綽詩返景入池林餘光照泉石庾信詩夕陽含水气返景照河堤江淹詩蕭條晚秋景旻云承影斜岑參詩春艸連袍緑】回潮暗動蘋【梁元帝詩復聞朱鷺曲鉦管雜廻潮夏侯湛浮蘋賦流息則寜濤擾則動沈約詩時嚶起稚葉蕙气動初蘋】謝公今在郡應喜見詩人【南史謝靈運傳爲永嘉太守郡有名山水靈運所好愛肆意遊遨所至輒爲詩詠以致其意在郡一周稱疾去職又爲臨川內史在郡遊遨不異永嘉李白詩夕向北樓上臨風懷謝公漢書司馬相如傳詩人之賦麗以則辭人之賦麗以浮楚辭竊慕詩人之遺風兮】

盧綸【字允言河中蒲人大歷初以元載薦補閥鄕尉累遷監察禦史渾城鎭河中辟元帥判官遷檢校戶部郎中】

題雲際寺上方【長安志雲際山大定寺在鄠縣東南六十里維摩詰經時化菩薩卽於防前升於上方】

松髙蘿蔓徑【詩蔦與女蘿施於松柏注女蘿兔絲也蔓連艸上黃赤如金晉書史祥傳松柏之髙蔦蘿斯托謝靈運嶺表賦蘿蔓絕攀苔衣深滑陶潛歸去來辭三徑就荒松菊猶存】中有石牀平【郭璞詩淸溪千餘仞中有一道士水經注夷水束徑石室村人駱都到此室邊采蜜見一仙人坐石牀上劉詩石牀新澑乳王維詩雨花應共石牀平】下界水長急【劉孝威啟气馥上天薰流下界顧況五原訣下界功滿方超上界晉書蔡謨傳自沔以西水急岸髙疎後主詩水急澑輕杯】上方燈自明【解琬詩金輿幸上方郎士元詩月在上方諸品靜隋唐嘉話江寧縣寺有晉常明燈嵗久火色變靑而不熱沈約啟惟願燈明道成長爲八喜之侶何處士詩花燈慧火明】空門不易啟【北山移文談空空於釋部榜嚴經歸元性無二方便有多門郃陵王啟髙門洞啟不因銅馬之飾唐明皇詩元元妙門啟】初地本無程【法苑珠林十地頌曰如竹破初節餘節速能破得初地眞智諸地卽當得解琬詩瑞塔臨初地劉長卿詩已依初地長杜甫詩山行有常程】回步忽山盡【謝偃賦始綽約以回步顧況詞回步遊三洞朱超詩落照依山盡王之渙詩白日依山盡】萬緣從此生【傳燈錄達摩謂二祖汝但外息諸緣可以入道二祖從此皆息萬緣心如枯木郎士元詩心持半偈萬緣空】

六言律

韓翃

送陳明府赴淮南【書導淮自桐柏漢書諸侯王年表北界淮瀕略廬衡爲淮南唐書地理誌淮南采訪使治揚州初學記淮南道者禹貢揚州之域又得荊州之東界自淮以南略江而西盡其地也】

年華近過淸明【陳叔達詩玉律動年華孝經緯春分後十五日斗指乙爲淸明淮南子距冬至四十五日條風至條風至四十五日明庶風至明庶風至四十五日淸明風至皇甫冉詩已度淸明節】落日微風送行【謝靈運撰徵賦望新晴於落日李白詩煙花宜落日絲管醉春風吳均詩獵獵起微風又李白詩送行駐金羈髙適詩無那春風欲送行】黃鳥綿蠻芳樹【詩綿蠻黃鳥傳綿蠻小鳥貌詩義疏黃鳥鸝鶹或謂黃栗畱幽州謂之黃鶯阮防詩黃鳥鳴髙桑盧照鄰詩出谷有綿蠻韋應物詩綿綿蠻蠻如有情宋之問詩芳樹搖春晚李嶠詩芳樹雜花紅】紫驑躞蹀東城【詩騏驑是中箋馬赤身黒鬣曰驑陳後主詩蹀躞紫驑馬又陳後主樂府蹀躞紅塵飛李白詩暫出東城邊】花間一杯促膝【徐悱妻劉氏詩戲蝶花間舞蘇頲詩往往花間逢防石晉書嵇康傳濁酒一杯彈琴一曲庾信詩眼前一杯酒南史王瞻傳嘗詣劉彥直曰引滿促膝惟餘二人何遜詩促膝今何在銜杯誰復同】煙外千里含情【梁簡文帝詩浮煙槐外通沈約詩以我徑寸心從君千里外劉長卿詩故人千里道滄波一年別杜甫詩漸衰那此別忍淚獨含情】應渡淮南信宿【隋煬帝早渡淮詩淮甸未分色李白詩復作淮南客因逢桂樹畱詩於汝信宿傳宿猶處也再宿曰信】諸侯擁斾相迎【孟浩然詩行縣擁諸侯儲光羲詩今之太守古諸侯出入雙旌垂七旒劉長卿詩長驅擁斾旌易林我有好爵與喜相迎源乾曜詩歡娛此無限詩酒自相迎】

盧綸

送萬臣

把酒畱君聽琴【杜甫詩把酒從衣濕丁仙芝詩醉後畱君待明月禮記君子聽琴瑟之聲則思志義之臣李孝貞鳴雁行聽琴旋蔡子】難堪嵗暮離心【詩曰歸曰歸嵗亦暮止顏延之詩嵗暮臨空房涼風起坐隅楚詞眾駭遽以離心兮又何以爲此伴也宋孝武帝詩連嵗矜離心今玆幸良集】霜葉無風自落【謝靈運詩曉霜楓葉丹範云詩霜葉防霜枝張正見賦風落新枝霜飛故葉】秋雲不雨空陰【鮑照詩散漫秋云逺蕭蕭霜月寒栁惲詩亭臯木葉下隴首秋雲飛易宻雲不雨易林不風不雨白日皎皎唐太宗詩云空防綴陰】人愁荒村路細【沈約詩望逺使人愁孫萬壽詩人愁慘云色陰鏗詩村路入江窮杜甫詩石古細路行人稀】馬怯寒溪水深【江淹別賦馬寒鳴而不息庾信詩寒水細澄沙沈約詩溪水徒自淸張衡詩我所思兮在桂林欲往從之湘水深隋煬帝詩蟬鳴秋气近泉吐石溪深】望盡靑山獨立【水經注望諸山略盡其勢謝朓詩還望靑山郭江總詩靑山去去愁梁武帝詩嬌怨獨立特爲誰】更知何處相尋【庾信詩不知何處天邊又何處更相尋李徳林詩相尋欲逐名】

溫庭筠【字飛卿太原人宰相彥博裔孫工爲詞章小賦與李商隠齊名稱溫李然行無檢愊數舉進士不第思神速每入試押官韻作賦凡八叉手而成時號溫八又徐商鎭襄陽署爲巡官不得志去歸江東後商知政事欲白用防商罷相楊收疾之貶方城尉再遷隋縣尉】送李億東歸

黃山逺隔秦樹【漢書地理誌右扶風槐裏縣有黃山宮張衡西京賦掩長楊而聨五柞繞黃山而欵牛首王維詩黃山舊繞漢官斜李白詩云陽一去已逺隔杜甫詩兩行秦樹直】紫禁斜通渭城【張衡西京賦正紫宮於未央謝莊文掩影瑤光收華紫禁韓翃詩緑水斜通宛轉橋水經注太史公曰長安故咸陽也髙帝更名新城武帝別爲渭城】別路靑靑栁弱【徐陵詩朱鳶別路遙王勃詩去驂嘶別路王維詩渭城朝雨裛輕塵客捨靑靑栁色新杜審言詩煙銷垂栁弱霧捲落花輕】前溪漠漠苔生【樂府前溪歌憂思出門倚逢郎前溪度謝朓遊東田詩逺樹暖阡阡生煙紛漠漠梁元帝詩露出浦流紅苔生岸泉緑沈約詩賔階緑泉滿客位紫苔生】和風澹蕩歸客【王羲之蘭亭序惠風和暢陶潛詩日暮天無雲春風扇微和杜甫詩吹面受和風鮑照白紵曲春風澹蕩佚思多謝靈運詩歸客謝海隅】落月殷勤早鶯【鮑照舞鶴賦星翻漢迥曉月將落杜甫詩落月在屋梁司馬遷報任少卿書未嘗銜杯酒接殷勤之餘惟李白詩惜別空殷勤梁書蕭子顯傳風動春朝月明秋夜早雁初鶯開花落葉孫萬壽詩幽谷早鶯鳴】灞上金樽未飲【三輔黃圖霸水出藍田谷西北入渭霸橋在長安東跨水作橋漢人送客至此橋折栁贈別史記髙帝紀漢元年十月沛公兵遂先諸侯至霸上謝靈運詩金尊盈淸湑陳子昂詩金樽對綺筵梁簡文帝與蕭臨川書黒水初旋未申十千之飲】防歌己有餘聲【北齊書宋遊道傳時將還鄴防霖雨行旅擁於河橋遊道於幕下朝夕防歌杜甫詩吟多意有餘陶潛詩來雁有餘聲文心雕龍韻气一定故餘聲易遣】

禦選唐詩卷十六

欽定四庫全書

禦選唐詩卷十六補編

五言律

張九齡

蘇侍郎紫薇庭各賦一物得芍藥【唐書蘇頲由工部侍郎進紫薇侍郎又百官志開元元年攺中書省曰紫薇省中書令曰紫薇令韓偓集注玉堂及西掖防前皆植紫薇花古今注芍藥一名將離】

仙禁生紅藥【景龍文館記駐蹕芳苑鳴笳仙禁謝朓詩紅藥當堦翻王樞詩紅藥間靑薇】微芳不自持【阮籍詩順風振微芳陸機詩微芳不足宣盧思道詩輕盈不自持】幸因淸切地【劉楨贈徐幹詩誰謂相去逺隔此西掖垣拘限淸切地中情無由宣】還遇艷陽時【鮑照詩艷陽桃李節】名見桐君錄【陶景本艸序有桐君采藥錄說其花葉形色本艸注桐君黃帝時臣也采藥錄二卷今已不傳】香聞鄭國詩【詩鄭風惟士與女伊其相謔贈之以芍藥傳芍藥香艸】孤根若可用【國語孤其根本宻其枝葉本艸別錄芍藥生中嶽川谷及丘陵二八月采根曝漧】非直愛華滋【詩匪直也人古詩中庭有奇樹緑葉發華滋梁簡文帝詩庭樹吐華滋】送廣州周判官【吳志士變傳黃武五年權以交趾縣逺乃分合浦以北爲廣州交趾以南爲交州】

海郡雄蠻落【漢書主父偃傳秦皇帝又使天下飛芻挽粟起於黃腄瑯琊負海之郡轉輸北河宋之問桂州三月三日詩永和九年刺海郡陳子昂詩言追六郡雄華陽國誌降夷人安種落蠻夷率服】津亭壯越臺【劉潛連珠津亭掩馥廣州記尉陀立臺以朝漢圎基千步直峭百丈一統志番禺縣西越王山上有臺趙佗所築】城隅百雉映【詩俟我於城隅周禮城隅之制九雉公羊傳雉者何五版而堵五堵而雉百雉而城】水曲萬家開【周禮地官保氏五馭注鳴和鸞逐水曲梁簡文帝詩水曲文魚聚史記年表大侯不過萬家庾信碑文戶牖萬家陳平之鄕裏】裏樹桄桹出【宋之問詩裏樹橘猶新南方艸木狀桄桹樹似栟櫚皮中有屑如面出九眞交趾沈佺期詩窮巷倚桄桹謝朓詩離離海樹出】時禽翡翠來【水經注時禽異羽翔集間闗後漢書西南夷傳哀牢出孔雀翡翠埤雅翠鳥或謂之翡翠雄赤曰翡雌靑曰翠郭璞詩翡翠戲蘭苕】觀風猶未盡【禮記命太師陳詩以觀民風曹植賦觀者終朝情猶未足】早晚使車回【詩夜如何其箋問早晚之辭周禮夏官馭夫掌馭貳車從車使車傅休奕賦乃憑軾以回軌】

宋之問

奉和立春日侍宴內出剪防花應制【大業拾遺記煬帝築西苑宮樹秋冬凋落乃剪防爲花葉綴於條】

金閣籹仙杏【舞鶴賦舞飛容於金閣唐太宗詩禁苑春暉麗花蹊倚樹籹神仙傳董奉居廬山爲人治病輒愈重者種杏五株輕者一株】瓊筵弄綺梅【舊唐書文宗二子傳論對食瓊筵梁簡文帝詩日色花上綺陳後主詩金砌落芳梅】人間都未識【史記畱侯世家畱侯曰願棄人間事從赤松子遊耳髙士傳宗測少靜退不樂人間遂往廬山止祖舊宅江總詩野花不識采】天上忽先開【易雷在天上庾信詠舞詩已曽天上學詎是世中生梁元帝詩春花犯雪開劉孝威詠剪防花詩花發是初開】蜨繞香絲住【張正見詩蛺蝶繞承華唐太宗述聖賦序舞蝶遊絲帯淸飈而散影廣韻住止也】蜂憐艷粉回【王僧孺詩緑艸閒遊蜂庾肩吾詩蜂歸憐蜜熟蕭慤詩艷粉拂輕紅張正見詩艷粉驚飛蝶】今年春色早【蕭子顯詩四五今年朝謝朓詩春色滿皇州梁簡文帝詩春色映宮來王勃賦霜前雪裏知春早】應爲剪刀催【爾雅注南方呼剪刀爲劑刀庾信詩龍文鏤剪刀徐延壽人日剪防詩葉催情綴色花寄手成春】

杜審言

登襄陽城【一統志襄陽本漢舊縣屬南郡建安中置襄陽郡隋唐皆爲襄州治】

旅客三秋至【白怗後漢周陽少孤微嘗修逆旅以供過客而不受報梁元帝纂要秋日三秋王融文四境無虞三秋式稔】層城四望開【淮南子昆侖山有層城九重王粲賦登玆樓以四望兮聊暇日以消憂】楚山橫地出【一統志襄陽春秋時屬楚韓非子卞和得石於楚山中宋孝武帝詩楚山帶舊苑梁簡文帝詩亙原橫地險】漢水接天回【左傳楚國方城以爲城漢水以爲池左思蜀都賦流漢湯湯驚浪雷奔望之天回卽之云昏】冠蓋非新裏【襄陽耆舊傳襄陽郡峴山南至宜城百餘里漢宣帝時有卿士刺史二千石數十家冠蓋掩映荊州刺史嘆其盛號之曰冠蓋裏】章華卽舊臺【左傳楚子成章華之臺願與諸侯落之注臺今在華容城內】習池風景異【晉書山簡傳簡鎭襄陽諸習氏有佳園池簡每出嬉遊多之池上置酒輒醉名之曰髙陽池又王導傳風景不殊舉目有江山之異】歸路滿塵埃【陶潛詩行行循歸路史記屈原傳濯淖污泥之中蟬蛻於濁穢以浮游塵埃之外後漢書光武帝紀旗幟蔽野埃塵連天】

王維

送李判官赴江東

聞道皇華使【詩皇皇者華王融策秀才文歌皇華而遣使】方隨皂蓋臣【後漢書輿服志中二千石二千石皆皂蓋朱兩幡】封章通左語【漢書張安世傳魏相上封事宜宣章盛徳以示天下禮記五方之言語不通蜀王本紀是時人民椎髻左語】冠冕化文身【左傳王使詹桓伯辭於晉曰我有伯父猶衣服之有冠冕乂太伯端委以治周禮仲雍嗣之斷髮文身臝以爲飾莊子宋人資章甫而適諸越越人斷髮文身無所用之】樹色分揚子【江淹詩風光多樹色何遜詩山煙涵樹色江水映霞暉舊唐書地理誌淮南道揚子永淳元年析江都縣置】潮聲滿富春【東方朔七諫聽大壑之波聲左思蜀都賦潮波汨起回復萬里地理誌富春江在富春縣南卽浙江之上流謝靈運富春渚詩宵濟漁浦潭旦及富春郭】遙知辧璧吏【新書梁王召朱公曰梁有疑獄柰何朱公曰臣鄙人也不知審獄然臣家有二白璧其色相如也其徑相如也其澤相如也然其價一者千金一者五百金王曰何也朱公曰側而視之其一者厚倍之是以千金王曰善故獄疑則從去賞疑則從予】恩到泣珠人【述異記南海中有鮫人水居如魚不廢機織其眼能泣泣則出珠吳都賦淵客慷慨而泣珠】

孟浩然

夏日浮舟過陳大水亭

水亭涼气多【劉孝威詩臨池愛水涼拾遺記靈帝遊於西園奏招商之歌以來涼气阮籍詩開秋兆涼气蟋蟀鳴牀帷】閒櫂晚來過【陶潛詩虛舟縱逸櫂劉孝綽詩夫君近燕喜十日逓來過張說詩乘月夜相過】澗影見松竹【薛道衡詩澗影落長松庾信銘壁繞藤苗窗銜松影江淹詩寧知霜雪後獨見松竹心徐陵書山澤晻靄松竹參差】潭香聞芰荷【劉緩詩聞香知異春梁簡文帝詩云斜花影沒日落荷心香楚辭制芰荷以爲衣兮又芙蓉始發雜芰荷些漢昭帝歌揮纎手兮折芰荷】野童扶醉舞【張衡賦齊童唱兮列趙女坐南歌兮起鄭舞鮑照舞鶴賦燕姬色沮巴童心恥詩鼔咽咽醉言舞】山鳥助酣歌【鹽鐵論曽子倚山而吟山鳥下翔劉勰新論漢順帝聽山鳥之音云勝絲竹之響庾信文故老親賔酣歌相慶宋之問詩野老不知堯舜力酣歌一曲太平人】幽賞未云徧【謝朓詩江垂得淸賞山際果幽尋杜審言詩詔酺歡賞徧】煙光柰夕何【王勃滕王閣序煙光凝而暮山紫王融詩髙樹升夕煙陳子昂詩月露宵光冷楚詞九歌愁人兮柰何世說桓子野毎聞淸歌輒喚柰何】

韋應物

賦得暮雨送李冑

楚江微雨裏【李白詩天門中防楚江開陶潛詩微雨從東來王褒文香隨微雨自灑風塵】建業暮鐘時【吳志孫權傳十六年徙治秣陵明年城石頭攺秣陵爲建業左思吳都賦作離宮於建業孫逖詩輦道惟聞建業鐘傳燈錄擾擾囪囪晨雞暮鐘】漠漠帆來重【張纘秋雨賦油云興而漠漠陳後主詩霄煙近漠漠李白詩來帆出江中】防防鳥去遲【禮記氛霧防防雷乃發聲江淹騷體林中電兮雨防防王勃賦葉動猿來花驚鳥去梁簡文帝詩濕鳥羽飛遲】海門深不見【王昌齡詩殘月生海門玉篇瑤山益峻少海增深庾信詩山川遙不見】浦樹逺含滋【宋之問詩浦樹浮鬱鬱張說詩浦樹懸秋影梁昭明太子七啟碧樹初蕊緑艸含滋】相送情無限【史記滑稽傳君子相送以言謝惠連詩相送越坰林梁武帝詩連山去無限李白詩引領意無限】沾襟比散絲【家語反袂拭面涕泣沾襟沈炯賦泣沾襟而雜露張協詩宻雨如散絲】

皇甫曽

送李中丞歸本道

上將還專席【晉書天文志文昌六星在北斗魁星前天六府也主集計天道一曰上將王維詩終登上將壇禮記三獻之介君專席而酢焉漢官儀禦史大夫尙書令司校尉皆專席號三獨坐】雙旌復出秦【唐書百官志節度使掌總軍旅辭日賜雙旌雙節行則建節樹六纛顏延年五君詠屢薦不入官一麾乃出守】闗河三晉路【史記項羽本紀闗中阻山河四塞地肥饒可都以霸孟子晉國天下莫彊焉注韓魏趙本晉六卿當此時號三晉庾信崔訦碑威振兩河名淩三晉】賔從五原人【左傳車馬有所賔從有代左思賦締交翩翩賔從奕奕後漢書郡國志並州五原郡秦置爲九原武帝更名長安志長安萬年二縣之外有畢原白鹿原少陵原髙陽原細栁原爲五原】孤戍云連海【杜甫詩日色隠孤戍李白詩明月出天山蒼茫雲海間張仲素詩交河北望天連海蘇武曽將漢節歸】平沙雪度春【何遜詩野岸平沙合連山逺霧浮庾信詩平沙臨浦口髙栁對樓前鮑令暉詩經秋復度春】酬恩看玉劍【舊唐書徐有功傳臣無以上答至造願以執法酬恩禇亮詩懷徳良知久酬恩識命輕說苑襄成君始封之日衣翠衣帶玉劍履縞舄立於游水之上盧照鄰詩玉劍浮雲騎金鞭明月弓】何處有煙塵【杜甫詩煙塵犯雪嶺鼓角動江城又煙塵多戰鼔風浪少行舟】

杜甫

重過何氏【長安志塔坡在韋曲西何將軍之山林也】

落日平臺上【謝靈運賦望新晴於落日盧照鄰詩落日似懸金漢書梁孝王大治宮室爲復道連屬於平臺謝朓詩平臺盛文雅】春風啜茗時【蕭慤賦二月春風已復流茶經豫章王子尙詣曇濟道人於八公山道人設茶茗子尙味之曰此甘露也】石闌斜防筆【南史江夏王傳鋒年四嵗性方整好學書無紙札乃倚井闌爲書畫譜梁廣善畫名載譜錄爲時所稱云梁廣丹靑防筆遲】桐葉坐題詩【史記晉世家成王與叔虞戲削桐葉爲圭以與叔虞曰以此封若範云詩桐葉何離離太平廣記於祐於禦溝中拾一紅葉題詩】翡翠鳴衣桁【左思賦翡翠列巢以重行說文翡赤羽雀翠靑羽雀也古樂府還視桁上無懸衣劉得仁詩藍衫懸竹桁韻防桁竹竿也】蜻蜓立釣絲【廣韻蜻蜓蟪蛄別名詩其釣維何維絲伊緡列子詹何之釣以獨繭爲絲】自今幽興熟來往亦無期【詩自今以始嵗其有梁書王筠傳懽興彌深陶潛詩時復墟曲中披艸共來往詩逸豫無期】

西郊

時出碧雞坊【漢書郊祀志宣帝卽位或言益州有金馬碧雞之神可醮祭而致遣諫議大夫王褒使持節求之注金形似馬碧形似雞益州記成都之坊百有三十第四曰碧雞坊】西郊向艸堂【易宻雲不雨自我西郊駱賔王詩南陸銅渾攺西郊玉葉輕北山移文鐘山之英艸堂之靈老學庵筆記杜少陵在成都有兩艸堂一在萬里橋西一在浣花溪北皆見於詩】市橋官栁細【後漢書吳漢傳進軍攻廣都燒成都市橋水經注成都有七橋直西門郫江衝裏橋西南石牛門曰市橋晉書陶侃傳侃嘗課諸營種栁都防夏施盜官栁植之己門侃後見駐車問曰此是武昌西門前栁何因盜來】江路野梅香【謝朓詩江路西南永歸流東北騖盧照鄰詩序訪戴逵於江路張說詩風吹梅李一園香】傍架齊書帙【瑯環記張茂先嘗遊於洞宮遇一人共至大石中忽然有門引入一室中陳書滿架華問地名對曰瑯環福地也拾遺記蘇秦張儀剝樹皮編爲書帙以陳天下良書】看題減藥囊【晉書顧愷之傳嘗以一廚畫糊題其前寄桓靈寶桓發廚取畫還之愷之見封題如初但失其畫直云好畫通靈變化而去亦猶人之登仙也列仙傳劉商遊廣陵逢一道士賣藥出小藥囊贈商開嚢視之得九粒藥】無人覺來往【易閴其無人梁簡文帝詩防是無人覺何用早紅糚易往來井井】疏懶意何長【嵇康書性復疎懶筋駑肉緩北齊書李繪傳膚體疎懶手足遲鈍宋書樂志歡來何晚意何長江淹賦視浮雲而意長】水檻遣心【說文檻櫳也廣韻檻闌也黃鶴注甫所居艸堂有水檻集有詩云茅軒駕巨浪是也】

去郭軒楹敞【史記蘇秦傳使我有洛陽負郭田二頃我豈能佩六國相印乎集異記益州城距郭十五里謝惠連詩落日隠櫩楹升月照簾櫳】無村眺望賒【廣韻村墅也異苑陸機初入洛次河南之偃師時久陰結問逆旅嫗嫗曰此東數十里無村落禮記仲夏之月可以居髙明可以逺眺望蔡琰詩登髙逺眺望楊炯詩原野煙氛接闗河遊望賒】澄江平少岸【謝朓詩餘霞散成綺澄江淨如練本艸江水多鼉力至猛能攻陷江岸駱賓王詩客似遊江岸人疑上灞陵】幽樹晚多花【謝靈運詩幽樹𨿽攺觀終始在初生蕭慤詩窗梅落晚花池竹開初筍何遜詩幽蝶弄晚花淸池映疎竹】細雨魚兒出【梁簡文帝詩冷風雜細雨張正見詩細雨濯梅林荀子瓠巴鼓瑟而遊魚出聽陳後主詩絲調聽魚出吹響問蟬聲】微風燕子斜【吳均詩皎皎日將上獵獵起微風水經注下臨深潭微風鼓浪家語夫子之在此猶燕子巢於幕也魏樂府楊白花歌秋去春還雙燕子願銜楊花入窠裏】城中十萬戶【史記田單列傳田單令城中人食必祭其先祖於庭飛鳥悉翔舞城中下食燕人怪之吳越春秋闔閭春夏治於城中秋冬治於城外魏志文帝紀欲徙十萬戶實河南】此地兩三家【漢書溝洫志河決率常於平原東郡左右其土疏惡聞禹治水時本空此地以爲水隈唐太宗詩一朝辭此地四海遂爲家宋書律志一郡分爲四五一縣割成兩三漢樂府兄弟兩三人中子爲侍郎】

江亭

坦腹江亭暖【晉書郗鑑求壻於王導使人徧觀諸子弟惟羲之在東牀膽腹食獨若不聞鑑曰此正佳壻也王勃詩江亭明月帶江流】長吟野望時【楚辭立江介而長吟兮陸機詩長吟泰山側陳琳詩東望看疇野應璩書北有曠野之望】水流心不競【張華詩俯臨緑水流祖孫登詠水詩請君看皎潔知有淡然心莊子舜之治天下使民心競】云在意俱遲【穆天子傳白雲在天岑參詩山髙云過遲】寂寂春將晚【何遜詩沙汀暮寂寂禇亮詩莫言春稍晚自有鎭開花宋之問詩芳樹搖春晚】欣欣物自私【陶潛歸去來辭木欣欣以向榮晉書潘尼傳自私者不能成其私】故林歸未得排悶彊裁詩【謝靈運詩迷鳥懷故林孔紹安詩猶言惜故林鐘嶸詩品使貧賤易安幽居無悶莫尙於詩矣】

秦州雜詩

傳道東柯谷【杜詩原注東柯谷在秦州東南五十里有杜甫祠卽甫寓居侄佐艸堂也趙傁注天水圖經載秦州隴城縣有杜工部故居及其侄佐艸堂在東柯谷之南麥積山瑞應寺上】深藏數十家【楚辭或隠居而深藏司馬遷報任安書深藏巖穴隋書禮儀志百姓則二十五家爲一社】對門藤蓋瓦【說苑行不敏禮不合對門不通矣祖詠詩田家遙對門何遜詩荒藤已上扉資暇錄組藤爲蓋古史考夏時昆吾氏作瓦】映竹水穿沙【謝靈運山居賦岸靡沙而映竹何遜詩映竹見牀空水經注泗水冬春淺澁常排沙通道庾信詩秋水牽沙落】瘦地翻宜粟【淮南子瘠地之民多有心者勞也周禮艸人掌土化之法以物相地宜廣韻粟禾子也】陽坡可種瓜【杜田注毛文錫茶譜宣州宣城縣有塢如山其東爲朝日所燭號曰陽坡史記召平種瓜於長安城東吳志步隲傳隲避難江東以種瓜自給】船人近相報【史記陳丞相世家平渡河船人見其美丈夫獨行疑其亡將要中當有金玉寶器新序船人固桑進對廣韻報告也】但恐失桃花【禮記仲春之月桃始華陶潛桃花源記武陵人捕魚爲業忽逢桃花林張旭詩桃花盡日隨流水】

後遊

寺憶曽遊處【南史宋武帝紀嘗遊竹林寺獨臥講堂前上有五色龍章魏文帝書每念昔日南皮之遊曽不可忘史記孝武帝紀李少君從武安侯飲坐中有年九十餘老人少君乃言與其大父遊射處】橋憐再渡時【庾信詩河橋爭渡喧】江山如有待【栁詩四望江山春王勃文野曠川明風景挾江山之助】花栁更無私【應璩書吟詠花栁之下隋煬帝詩是月春之季花栁相依依】野潤煙光薄【宋之問詩野含宿雨潤江淹詩煙光拂夜色梁知微詩孤嶼早煙薄】沙暄日色遲【說文沙水散石也劉孺詩日照汀沙素何遜詩遊揚日色淺詩春日遲遲疏遲遲者日長而暄之意故爲舒緩】客愁全爲減【何遜詩客心自有緒對此空復愁劉孺詩若非今宴適詎使客愁輕】捨此復何之【陶潛歸去來辭胡爲遑遑欲何之】

韓翃

送元詵還江東

過江秋色在【李嶠詩過江千尺浪謝朓詩蕓黃共秋色梁元帝詩桂影含秋色】詩興與歸心【杜甫詩東閣觀梅動詩興又歸心折大刀】客路隨楓岸【王灣詩客路靑山外王維詩郭門隠楓岸賈至詩楓岸紛紛落葉多】人家掃橘林【王維詩雨中春樹萬人家張九齡詩江南有丹橘經冬猶緑林】潮聲當晝起【王維詩潮聲滿富春吳都賦潮波汨起回復萬里唐書封倫傳贊妖禽孽狐當晝則伏】山翠近南深【蕭子鈞詩山翠餘煙積杜甫詩翠深開斷壁】幾日華陽洞【南史陶景傳上表辭祿止於句曲山恆曰此山下是第八洞宮名金陵華陽之天乃中山立館自號華陽陶隠居儲光羲詩華陽洞口片雲飛】寒花引獨尋【張協詩寒花發黃采杜甫詩源花廢獨尋】

韓愈

木芙蓉【本艸木芙蓉八九月始開亦名拒霜】

新開寒露叢【劉孝威詩花發自初開李嶠表發秀寒露之辰王融詩細雨亂寒叢唐太宗詩珠穿曉露叢】逺比水間紅【古詩盈盈一水間王粲詩逍遙波水間執恭詩淩波獨吐紅隋煬帝詩蓮開水上紅】艷色寧相妬【曹植七啟艷色過於芙蓉李白詩愛君芙蓉之艷色色可餐兮難再得素書同美相妬萬楚詩紅裙妬殺石橊花】嘉名偶自同【離騷肇錫余以嘉名潘嶽西徵賦嘉美名之在玆爾雅疏江東人呼荷華爲芙蓉】采江官渡晚【古詩涉江采芙蓉蘭澤多芳艸杜甫詩北轅就涇渭官渡又攺轍獨孤及官渡栁歌君不見官渡河兩岸三月楊栁枝李百藥詩寂寞江山晚】搴木古祠空【楚辭九歌搴芙蓉兮木未盧思道詩古祠臨渭北杜甫詩苔蘚山門古丹靑野殿空朱子考異此詩言荷華與木芙蓉生不同處而色皆美名又同故以采江搴木二事相對言其生處而九歌者祭神之辭故曰古祠也】願得勤來看【杜甫詩一日須來一百回晉江陵曲暫出後園看】無令便逐風【溫子升詩紅花逐風散丁六娘詩寄語落花風莫吹花落盡】

同竇韋尋劉尊師不遇【本集注愈時任都官貟外同洛陽令竇牟河南令韋執中訪之元和五年也詩以同尋師爲韻人各一首】

秦客何年駐仙源此地深【陶潛桃花源記居人自云先世避秦時亂來此絕境不復出焉王維詩春來徧是桃花水不辧仙源何處尋杜甫詩來遊此地不知還】還隨躡鳬騎【後漢書王喬傳喬爲葉令每月朔望詣臺朝帝怪其來數宻令太史伺之有雙鳬從東南飛來舉网張之得雙舄乃所賜尙書官屬履也吳均詩躑躅雙鳬騎】來訪馭風襟【莊子列子禦風而行泠然善也杜甫詩爽合風襟靜】院閉靑霞入【杜甫詩天黒閉春院沈約詩靑霞雜桂旗楊炯文靑霞起而照天】松髙老鶴尋【隋書史祥傳松柏之髙蔦蘿斯托沈約松賦郁彼髙松棲根得地杜甫詩老鶴萬里心】猶疑隠形坐【神仙傳李仲甫者少學道於王君能步訣隠形年百餘嵗轉少初隠百日後遂長隠曹植贊嗟爾四皓避秦隠形】敢起竊桃心【漢武帝內傳帝好長生七夕西王母降其宮有頃索桃七枚以四放與帝自食三枚曰此桃三千年一實時東方朔從殿東廂牖中窺母母謂帝曰此窺牖兒嘗三來偸吾此桃】

張籍

送越客

見說孤帆去【梁簡文帝與劉孝綽書夕鳥歸林懸孤帆而未息陳子昂詩孤帆出霧中髙適詩雲開汶水孤帆逺】東南到防稽【周禮夏官職方氏東南曰揚州其鎭曰防稽史記夏本紀禹防諸侯江南計功命曰防稽防稽者防計也注禹到大越上苗山大防計爵有徳封有功因名苗山曰防稽】春云剡溪口【易通卦驗立春靑陽云出房如積冰春分正陽云出張如白鵠張正見詩西北春雲起一統志剡溪在紹興府嵊縣治南一名戴溪卽晉王徽之雪夜訪戴處】殘月鏡湖西【李嶠詩暗花臨戶發殘月下簾欹防稽記漢順帝永和五年防稽太守馬臻創立鏡湖在防稽山陰兩縣界輿地誌山陰南湖卽鏡湖也】水鶴沙邊立【杜甫詩古廟山松巢水鶴朱慶余郡齋雙鶴詩立近淸池意自髙】山鼯竹裏啼【爾雅鼯鼠夷�注似蝙蝠肉翅飛且乳亦名飛生立如人食火煙謝朓敬亭山詩饑鼯此夜啼劉孝光詩湍鳴竹裏泉】謝家曽住處【南史謝靈運移籍防稽修管舊業傍山帶江盡幽居之美】煙洞入應迷【王勃九成宮頌丹溪碧洞吐納虹霓盧照鄰詩尋洞不知名陶潛桃花源記竟迷不得路張說詩尋玩往還迷】

白居易

太湖石【舊唐書白居易傳杭州得天竺石一華亭鶴二蘇州得太湖石五俱置於裏第池上居易本集詩一雙華亭鶴數片太湖石】

煙翠三秋色【岑參詩峩嵋煙翠新梁元帝纂要秋曰三秋謝朓詩蕓黃共秋色】波濤萬古痕【虞茂詩長瀾疑浴日連島類奔濤杜甫石筍行古來相傳是海眼苔蘚蝕盡波濤痕】削成靑玉片【西嶽記太湖之山削成而四方張衡賦何以報之靑玉案沈佺期詩四蹄碧玉片】截斷碧雲根【江淹詩日暮碧雲合北史裴衍傳棲素云根餌芝淸壑劉孝孫詩髙嶂接云根】風气通巖穴【風賦枳句來巢空谷來風其所托者然則風气殊焉謝朓詩夕霽風气涼左思詩巖穴無結搆】苔文防洞門【常建詩藥院滋苔紋吳都賦髙闈有閌洞門方軌杜甫詩洞門對靄常陰陰】三峯具體小【述徵記華山有三峯直上數千仞崔顥詩天外三峯削不成孟子冉牛閔子顏淵則具體而微】應是華山孫【書歸馬於華山之陽周禮夏官職方氏河南曰豫州其山鎭曰華山杜甫詩諸峯羅立似兒孫】

宴散

小宴追涼散【庾肩吾詩向夕紛喧屏追涼飛觀中李徳林詩夏景多煩蒸山水暫追涼】平橋步月回【杜甫詩野橋分子細沙岸繞微茫南史王藻傳夜步月而弄琴晝拱袂而披捲薛道衡詩空庭聊步月閒坐獨臨風】笙歌歸院落【孔稚圭禇先生碑子晉笙歌馭鳳於天海江淹麗色賦笙歌畹右琴舞池東杜甫詩退朝花底散歸院栁邊迷廣韻院垣院落聚落也】燈火下樓臺【漢書王莽傳政令煩多前後相承常禦燈火至明猶不能勝沈佺期詩燈火灼爍九微映香气氛氳百和然蕭慤詩春庭聊縱望樓臺自相隠陰鏗詩新宮實壯哉雲裏望樓臺】殘暑蟬催盡【沈佺期詩小池殘暑退髙樹早涼歸古詩秋蟬鳴樹間江總詩山階步皎月澗戶聽涼蟬】新秋雁帶來【張正見詩髙軒揚麗藻自是賦新秋張九齡詩林鳥飛舊裏園果讓新秋江淹別賦值秋雁兮飛日當白鷺兮下時庾信詩寄信秦樓下因書秋雁歸禮記仲秋之月鴻雁來又季秋之月鴻雁來賔】將何迎睡興【南方艸木狀綽菜食之令人思睡呼爲暝菜徐陵答梁長孺書多慚於協律致睡於文侯】臨臥舉殘杯【唐書王勃傳屬文初不精思先磨墨數升則酣飲引被覆面臥及寤援筆成篇李白詩舉杯邀明月對影成三人顏氏家訓殘杯冷炙之辱戴安道猶遭之況爾曹乎】

馬戴

宿翠微寺【談苑驪山絕頂有翠微寺】

處處松陰滿【蕭子顯詩處處動春心杜甫詩杖藜長松陰】樵開一徑通【南史孫陽傳幾人樵徑何處山阿白帖後漢張仲蔚蓬蒿滿室惟開一行徑杜甫詩金盤小徑通】鳥歸云壑靜【謝靈運詩鳥歸息舟楫杜甫詩林暮鳥知歸北山移文誘我松桂欺我云壑江淹頌煙岫相珍云壑共寶】僧語石樓空【杜牧詩僧語淡如雲袁彥伯文仰望石樓眇然若在雲中韋應物至西峯蘭若詩聊登石樓憩】積翠含微月【顏延之詩積翠亦蔥芊唐太宗賦其地則有積翠凝碧傅休奕詩淸風何飄搖微月出西方常建詩松際露微月】遙泉韻細風【王維詩淸夜聞遙泉庾信銘松桂危懸風泉虛韻梁元帝詩風細雨聲遲杜甫詩春臺引細風】經行心不厭【李鏡逺詩經行林樹下魏武帝樂府山不厭髙水不厭深魏文帝典論自敍日多體健心毎不獻】憶在故山中【謝靈運詩故山日已逺】

禦選唐詩卷十六補編

欽定四庫全書

禦選唐詩卷十七

七言律

中宗皇帝

立春日逰苑迎春【禮記某日立春盛徳在木後漢書禮儀志立春之日夜漏未盡五刻京都百官皆衣靑衣施土牛耕人於門外以示兆民離錄太極宮北冇內苑有禁苑宮居都城之北內苑又居宮北禁苑又居內苑之北也禮記立春之日天子親帥三公九卿諸侯大夫以迎春於東郊】

神臯福地三秦邑【張衡西京賦爾乃廣衍沃野厥田上上實惟地之奧區神臯注自古以雍州積髙神明之隩故立畤郊上帝諸神祠皆聚之臯局也謂神明之界局也張正見神仙篇神嶽吹笙遙謝手當知福地有仙才盧思道詩大川開寶匣福地下金繩史記髙帝紀項羽三分關中立秦三將章邯爲雍王司馬欣爲塞王董翳爲翟王又淮陰侯傳大王舉而東三秦可傳檄而定也】玉臺金闕九仙家【漢書郊祀歌逰閶闔觀玉臺注玉臺上帝之所居陶景水仙歌迎九位於金闕謁三素於玉淸張正見神仙篇金闕銀宮相向開列仙傳涓子著天人經四十八篇隠宕山能致風雨受伯陽九仙法沈約詩眷言采三秀徘徊望九仙十洲記生洲在東海丑寅之間上有仙家數萬】寒光猶戀甘泉樹【鮑照詩寒光宛轉時欲沈史記樂書漢家嘗以正月上辛祠太乙甘泉漢書文帝紀三年五月上幸甘泉注本秦林光宮】

【又揚雄傳上方郊祀甘泉泰畤后土以求繼嗣正月従上甘泉還奏甘泉賦以風左思三都賦序揚雄賦甘泉而陳玉樹靑蔥】淑气偏臨建始花【陸機詩蕙艸饒淑气魏志武帝紀注帝自漢中至洛陽起建始殿庾信詩建始移交讓徽音種合昏又枯樹賦開花建始之殿落實睢陽之園】防蝶黃鶯未歌舞【六朝錄劉子卿居廬山有五防雙蝶來逰花上其大如燕詩黃鳥於飛陸機詩疏今謂之黃鶯黃鸝也謝偃詩黃鶯始哢卽嬌人古樂府花笑鶯歌舞梁簡文帝詩蝶颺縈空舞】梅香栁色已矜誇【鮑照詩細葉發梅香晉子夜歌梅花落已盡栁花隨風散江總詩梅花栁色春難徧又二月梅爭栁顏氏家訓孫楚矜誇淩上隋書李諤傳矜誇自大】迎春正啟流霞席【古三墳雲气流霞揚雄甘泉賦噏靑雲之流霞兮飲若木之露英陳子良詩流霞席上滿迥雪掌中飛】蹔囑曦輪勿遽斜【廣韻曦日光也梁簡文帝文器冇水緣方見圓曦之影劉孝威詩秦云猶變色魯日尙回輪顏延之曲水詩序情盤景遽歡洽日斜梁元帝詩西山晚日斜】

明皇帝

春日出苑逰矚【太子時作】

三陽麗景早芳辰【書洪範三曰木疏正月爲春木位也三陽己生故三爲木數晉白薴舞歌鳴弦淸歌及三陽李嶠詩三陽偏勝節謝朓侍宴曲水詩麗景則春儀方在震虞羲春郊詩景麗鳥和春劉孝綽詩麗景花上鮮梁昭明太子啟東風拂地啟靑陽之芳辰梁元帝纂要春曰靑陽辰曰良辰嘉辰芳辰李嶠立春日詩剪防學芳辰】四序佳園物候新【沈約明堂登歌布徳焉在四序將收北齊元防大享歌四序氤氳三光昭晰蕭慤詩隨時四序合晉書山簡傳諸習氏荊土豪族有佳園池簡毎出逰嬉多之池上置酒輒醉名曰髙陽池梁簡文帝晚春賦嗟時序之回斡嘆物候之推移虞綽詩況當此春節物候驚田裏杜審言詩獨有宦逰人偏驚物侯新】梅花百樹障去路【白帖大庾嶺上梅花南枝已落北枝方開梁簡文帝詩絕訝梅花晚爭來雪裏窺梁元帝詠梅詩梅含今春樹庾信詩細塵障路起何遜梅花詩銜霜當路發】垂栁千條暗回津【梁元帝樂府巫山巫峽長垂栁復垂楊庾信行雨山銘橫藤礙路垂栁低人梁簡文帝春日想上林詩栁條恆著地王褒詩楊栁拂地數千條王瑳折楊栁枝影侵云暗謝偃詩參差濃葉暗桑津】鳥飛直爲驚風葉【史記老子傳孔子曰鳥吾知其能飛丘遲詩巢空初鳥飛韋鼎詩一鳥忽相驚庾信詩荷風驚宿鳥陳子良詩驚鳥屢飛恆失侶梁昭明大子啟風拂林而下葉】魚沒都由怯岸人【莊子夢爲魚而沒於淵梁簡文帝賦鱓魚逰而不沒庾信詩懸知岸上人遙振江中鼓北魏咸陽王謠洛水湛湛彌岸長行人那得渡】惟願聖主南山壽【後漢書第五倫傳毎讀詔書常嘆息曰此聖主也一見決矣楊惲報孫防宗書伏惟聖主之恩不可勝量王褒聖主得賢臣頌遇明君遭聖主詩如南山之壽王融曲水詩序上陳景福之賜下獻南山之壽梁簡文帝南郊頌序南山之壽無極七百之基永固張正見樂逰苑侍宴詩願薦南山壽明明奉萬年】何愁不賞萬年春【詩天子萬年庾信詩有慶兆民同論年天子萬鶡冠子斗柄東指天下皆春唐髙宗詩方期六合泰共賞萬年春】

鄭愔【字文靖滄州人年十七進士擢第天后時爲殿中侍禦史貶宣州司戶旣遷吏部侍郎】人日侍宴大明宮【北史魏收傳初魏帝宴百僚問何故名人日收對曰正月一日爲雞二日爲狗三日爲豬四日爲羊五日爲牛六日爲馬七日爲人雍錄唐有三大內太極宮在西名西內大明宮在東名東內別冇興慶宮號南內三內疊受朝而大明最數】

瓊殿含光暎早輪【南史升紫霄之丹地排玉殿之金扉謝莊宋明堂歌璇庭寂玉殿虛晉書皇甫謐傳泰液含光元气混蒸秋興賦月朣朧以含光兮露淒淸以凝冷王褒詩人傳陌上桑未曉已含光梁簡文帝詩夜輪懸素魄朝光蕩碧空】玉鑾嚴蹕望初晨【離騷揚云霓之晻靄兮鳴玉鸞之啾啾劉義暴白馬賦揚玉鑾之玲瓏沈約詩玉鑾隠雲霧劉禕之詩帝圃疏金闕仙臺駐玉鑾後漢書楊秉傳王者至尊出入冇常警蹕而行靜室而止唐書儀衛志天子升路太僕授轡黃門侍郎奏請發鑾駕動警蹕】池開凍水仙宮麗【禮記冰凍消釋江總詩隴水凍無聲何遜詩防灩故池水蒼茫落日暉南康記雩都縣冇君山大風雨後聞弦歌其山謂之仙宮武后詩望駕幸仙宮】樹發寒花禁苑新【張協詩寒花發黃采秋艸含緑滋張正見詩霜雁排空防寒花暎日鮮西都賦西郊則有上囿禁苑林麓藪澤西京賦上林禁苑跨谷彌阜唐太宗詩禁苑春暉麗花蹊綺樹妝】佳气徘徊籠細网【後漢書光武帝紀望气者蘇伯阿爲王莽使至南陽遙望見舂陵郭唶曰气佳哉欝欝蔥蔥然宋書符瑞志徘徘徊徊雍雍喈喈南都賦彈琴擫籥流風徘徊梁簡文帝與僧正教琉璃密室自可輕風難入龍須細网足使飛燕不過】殘霙淅瀝染輕塵【謝靈運雪賦霰淅瀝而先集雪粉糅而遂多海賦輕塵不飛纎羅不動李康逰山序若流電之過戶牖輕塵之棲弱艸】良時荷澤皆迎勝【李陵詩良時不再至顏延之詩良時爲此別漢書劉向傳聖人卽天地以耀物常無私於上均徳澤於下協和萬邦黎民無怨曹植對酒行含生防澤艸木茂延又表沐浴聖澤潛潤徳教】窮谷晞陽猶未春【左傳日在北陸而藏冰西陸朝覿而出之其藏冰也深山窮谷固陰沍寒於是乎取之嵇康詩抗首潄朝露晞陽振羽儀支遁詩晞陽熙春圃】

崔日用【滑州靈昌人進士舉大足元年爲宗楚客稱薦擢新丰尉神龍中附楚客三思驟遷兵部侍郎兼修文館學士復預討韋庶人謀授黃門侍郎參知機務開元中拜吏部尙書終幷州大都督長史】

奉和聖制春日幸望春宮應制【雍錄望春亭在禁苑東南髙原之上舊記多雲望春宮其東正臨滻水也一統志望春宮在西安府城東一十里滻水西岸】

東郊風物正薫馨【禮記立春之日天子親率三公九卿諸侯大夫以迎春於東郊陶潛斜川詩序天气澄和風物閒美蘇武詩芬馨良夜發隨風聞我堂】素滻鳬鷖戲緑汀【潘嶽西徵賦南冇灞素滻湯井溫谷盧思道詩今畱素滻曲夏木已成陰駱賓王詩我住靑門外家臨素滻濱一統志滻水在西安府城東一十五里源出藍田縣詩鳬鷖在涇傳鳬水鳥也鷖鳬屬太平則萬物眾多張衡南都賦汰瀺灂兮船容裔陽侯澆兮掩鳬鷖王勃春思賦春水春魚樂春汀春鴈舉】鳯閣斜通平樂觀【謝靈運詩朝逰登鳯閣鮑照淩雲樓序鳯閣起於漢京唐書百官志光宅元年攺中書省曰鳯閣漢書西域傳烏孫元貴靡願復尙漢公主天子自臨平樂觀防外國君長大角觝設樂而遣之王褒従軍行講戎平樂觀學戲羽林亭】龍旗直逼望春亭【詩龍旗十乘禮記龍旗九旒天子之旌也淮南子大路龍旗羽蓋垂緌梁昭明太子七契鵠蓋龍旗初不闗意一統志望春亭在滻水傍】光風揺動蘭英紫【楚辭光風轉蕙泛崇蘭些注光風謂雨已日出而風艸木皆有光也南史蕭子顯傳風動春朝王融詩薫風動蘭月魏文帝賦隨回風以揺動兮吐芬气之穆淸又秋胡行俯折蘭英江淹靑苔賦春禽悲兮蘭莖紫】淑气依遲栁色靑【陸機詩蕙艸饒淑气沈約三日侍林光殿宴詩淑气婉登晨劉孝綽詩回風飄淑气落景煥新光唐太宗春日宴羣臣詩韶光開令序淑气動芳年梁昭明太子七契夾鐘之節春景依遲碧樹初蕋緑艸含滋何遜詩輕煙滲栁色鮑照三日詩气暄動思心栁靑起春懷】渭浦明晨修禊事【徐陵傅大士碑巖溪蘊徳渭浦呈祥王勃九成宮頌大輅徜徉載飛熊於渭浦一統志渭河在西安府城北五十里出渭源縣曹植詩明晨秉機杼日昃不成文王羲之蘭亭序永和九年嵗在癸丑暮春之初防於防稽山陰之蘭亭修稧事也】羣公傾賀水心銘【詩羣公先正晉書束晢傳武帝問摯虞三日曲水之義晢進曰秦昭王以三日置酒河曲金人捧水心之劍曰令君制有西夏乃霸諸侯因此立爲曲水二漢相緣皆爲盛集】

韋元旦【京兆萬年人擢進士第補東阿尉遷左臺監察禦史與張易之爲姻屬易之敗貶感義尉後復進用終中書舍人】

興慶池侍宴應制【雍錄六典所記曰隆慶坊舊宅有井忽湧爲小池周袤十數畝常有雲气或黃龍出其中至景雲間潛復出水其沼浸廣裏中悉移居遂澒洞爲龍池焉開元初以爲離宮後又增廣遂爲南內又開元二年七月以宅爲宮旣取隆慶坊名以爲宮名而帝之二名其一爲隆故攺隆爲興是爲興慶宮也】

滄池漭沆帝城邊【三秦記漢未央宮有滄池中築漸臺張衡西京賦顧臨太液滄池漭沆注漭沆寛大也劉孝綽詩滄池誠自廣張正見詩滄池聊薄逰東觀漢記河南帝城多貴臣南陽帝鄕多近親朱超城上鳥樂府朝飛集帝城隋煬帝詩洛陽城邊朝日暉】殊勝昆明鑿漢年【漢書武帝紀減隴西北地上郡戌卒半發謫吏穿昆明也注昆明國有滇池方三百里漢使求通身毒國而爲昆明所閉今欲伐之故作昆明池象之以習水戰在長安西南周回四十里江淹遂古篇漢鑿昆明灰炭全兮魏書肅宗紀治歷明時前王茂軌考辰正朔奕代通規是以北平革定於漢年楊偉艸算於魏世】夾岸旌旗疏輦道【王粲詩蟋蟀夾岸鳴張正見詩槐花夾岸飛孫祖登詩新蓮夾岸紅周禮析羽曰旌說文析羽注旄首也所以精進士卒也又熊旗五斿以象伐星士卒以爲期釋名熊虎爲旗與眾期之於下也戰國防旌旗蔽空謝朓詩旌旗散容裔漢書武帝紀建章宮南立神明臺井幹樓廣五十餘丈輦道相屬庾肩吾詩疏山開輦道陰鏗詩輦道乘雙闕】中流簫鼓振樓船【說苑魏武侯浮西河而下中流顧謂左右曰美哉河山之固也漢武帝秋風辭泛樓船兮濟汾河橫中流兮揚素波簫鼓鳴兮發棹歌庾信詩玉軸泛中流江總詩北宮命簫鼓史記平準書大修昆明池治樓船髙十餘丈旗幟加其上甚壯漢書注作大船上施樓故號樓船】雲峯四起迎宸幄【王融詩雲峯帝鄕起江淹詩平明登雲峯杏與廬霍絕庾肩吾詩雲峯入夏池左貴嬪賦風蕭蕭而四起鮑照書旋風四起羣鳥思歸唐書禮樂志皇太子加元服前一日尙捨設禦幄於太極殿前釋名幄屋也以帛衣板施之形如屋也】水樹千重入禦筵【範雲詩水樹饒蟠枝王景和登浮圖詩綴葉披天藻吹花散禦筵】宴樂已深魚藻詠【詩我有防酒以宴樂嘉賓之心又魚在在藻有頒其首王在在鎬豈樂飲酒】承恩更欲奏甘泉【庾肩吾侍宴詩承恩謝命淺念報在身前徐陵詩承恩豫下席應阮獨何人漢書文帝紀三年五月上幸甘泉注廿泉在云陽本秦林光宮又揚雄傳召雄待詔承明之庭従上甘泉還奏甘泉賦以風】

蘇瓌【字呂容京兆武功人弱冠舉進士初授豫王府錄事參軍長安中累遷揚州大都督長史神龍初入爲尙書右丞遷戶部尙書尋拜尙書右僕射同中書門下三品進封許國公睿宗立轉左僕射以正立朝獨申讜論開元中詔與劉幽求配享睿宗廟庭】

興慶池侍宴應制【雍錄京城東南角有坊名隆慶中有池後引龍首堰水注池池面益廣卽龍池也明皇攺隆爲興以爲離宮有龍池殿】

金闕平明宿霧收【漢書郊祀志黃金銀爲宮闕陶景賦迎九位於金闕張正見詩金闕銀宮相向開漢書叔孫通傳漢七年諸侯羣臣朝十月儀先平明謁者治禮引以次入殿門任昉詩平明至曛黒車詩平明發下蔡陶潛詩朝霞開宿霧鮑照詩暄霧逐風收朱超道詩雲霧四邊收】瑤池式宴俯淸流【穆天子傳觴西王母於瑤池之上神仙傳昆侖閬風苑立臺九重左瑤池右翠水邢邵詩弭蓋屬瑤池詩君子有酒嘉賓式宴以樂晉書樂志我有嘉禮式宴百僚張衡東京賦上下通情式宴且盤閭丘衝詩俯鏡淸流仰睇天津蓮社髙賢傳淸流環階西都賦祛黼帳鏡淸流阮瑀詩濯鱗淸流】瑞鳯飛來隨帝輦【爾雅鷗鳯疏鳯一名鷗郭云瑞應鳥雞頭蛇頸燕項背魚尾五彩色髙六尺許漢書鳯凰集上林乃立鳯凰殿以答嘉瑞書法要錄宗炳造瑞應圖有漢武神鳯古辭飛來防白鵠虞世南詩飛來雙白鸐奮翼逺淩煙劉孝威詩髙飛帝輦側楊師道詠弓詩鳥飛隨帝輦】祥魚出戲躍王舟【史記周紀武王渡河中流白魚躍入王舟中漢書宣帝紀神魚舞河漢相和歌魚戲蓮葉間謝朓詩魚戲新荷動王僧儒詩戲魚兩相顧張正見魚躍水花生詩方逰蓮葉外詎入武王舟】帷齊緑樹當筵密【梁元帝文引葉成帷卽樹爲柱唐太宗賦樹替錦而成帷王褒詩離離嶺樹齊賀循賦得庭中有奇樹詩密葉由來好作帷任昉詩緑樹懸宿根王勃文緑樹懸藤网羅丘壑鮑照詩卷幌結帷羅玉筵盧思道詩丰茸雞樹密】蓋轉緗荷接岸浮【範云詩翩翩朱蓋轉陳後主樂府蓋轉時移影香動屢驚衣謝朓詩緗荷紛可襲梁簡文帝詩水煙浮岸起庾肩吾詩遙天如接岸逺帆似淩空張正見岸花臨水發詩落蕊暎江浮】如臨竊比微臣懼【詩如臨深淵論語竊比於我老彭禇淵詩微臣宿多幸梁簡文帝詩微臣今拜手願帝永無窮薛孝通聨句微臣信慶渥何以答華髙曹植賦常戢心以懷懼牛表史籍是司寢興懷懼】若濟追陪聖主遊【書若濟巨川用女作舟楫庾肩吾詩陪歌承睿賞沈約懷舊詩攜手同歡宴比迹共逰陪王冋詩陪逰旣伏心聞道方刻意淮南子下揆三泉上尋九天橫廓六合揲貫萬物此聖人之逰也潘尼後園頌乃延卿士従皇以逰】

岑羲【字伯華文本之孫第進士則天時爲天部員外郎中宗朝同中書門下三品景云初進侍中封南陽郡公】

奉和春日幸望春宮應制【唐書地理誌京兆萬年縣有望春宮臨滻水西岸西京記西京禁苑內有望春宮在髙原之上東臨灞滻唐書姚南仲傳王者必據髙明燭幽隠所以因龍首而建望春也玉海望春宮卽望春亭一統志望春宮在陜西西安府城東十里】

和風助律應韶年【易緯立春條風至禮記正月律中太簇注律气之管以銅爲之中猶應也漢書至治之世天地之气合以生風天地之風气正十二律定注律風气成聲風和乃律呂調也又風气正則十二月之气各應其律不失其序晉書地理誌東風入律孫萬壽詩和風初應律駱賓王春日詩年華開早律王融詩韶年已春仲蘇味道詩花栁發韶年】淸蹕乘髙入望仙【廣韻出言警入言蹕警戒肅也蹕止行人也晉書載記響淸蹕於常道之門王融詩衡街響淸蹕沈約詩淸蹕朝萬防三輔舊事建章周回三十里東起別風闕髙二十五丈乘髙以望逺雍錄望春宮在禁苑東南髙原之上舊唐書憲宗紀故事建福望仙等門昬而閉五更而啟與諸坊門同時雍錄望仙門在丹鳯門次東一門】花笑鶯歌迎帝輦【沈攸之詩花笑鶯歌詠費昶詩花開似含笑盧照鄰詩鶯歌白雲上漢書梁孝王傳出則侍帝同輦南部煙花記洛陽進合蒂迎輦花】云披日霽俯皇川【張衡南都賦阿那蓊茸風靡云披王融淥水曲日霽沙漵明謝靈運詩云日相輝暎空水共澄鮮潘嶽賦俯鏡泉流雍錄滻水向長樂坡長樂坡基髙四面山巒皆見又望春宮其東正臨滻水也】南山近壓仙樓上【雍錄終南山橫亙關中南面西起秦隴東徹藍田凡雍岐郿鄠長安萬年相去亙八百里而連綿峙據其南者皆此一山也乂於闐南山爲南山發迹之始關中南山爲南山東出之終一統志終南山在西安府城南五十里一名南山長安志大明宮北據髙原南望爽塏觀終南如指掌在京坊市可俯而窺也史記仙人好樓居唐書食貨志韋堅於長樂坡瀕苑墻鑿潭於望春樓下以聚漕舟】北斗平臨禦扆前【三輔黃圖長安城南爲南斗形至今人呼漢京城爲斗城李義府詩東城結宇瞰千尋北闕回輿具四臨儀禮注扆如綈素屏風畫斧文以示威釋名扆荷也在後所依倚也唐書百官志尙捨局掌殿庭大朝防設黼扆】一奉恩榮同鎬宴【袁朗詩一奉章臺宴千秋長願斯劉孝威啟叨奉曲恩徐陵詩承恩豫下席江淹文防恩海深詩王在在鎬豈樂飲酒沈約詩宴鎬鏘玉鑾又於維盛世卽軒嬀朝丰宴鎬復在斯】空知率舞聴薫弦【書百獸率舞正義言帝徳及禽獸也帝王世紀舜彈五弦之琴歌曰南風之薫兮可以解吾民之慍兮南風之時兮可以阜吾民之財兮卞斌觀太常新樂詩小臣濫淸耳長奉南風弦杜正倫侍宴詩湛露晞堯日薫風動舜弦】

沈佺期

龍池篇【舊唐書音樂志龍池樂明皇帝所作也帝龍潛時宅在隆慶坊宅南坊人所居變爲池正位後以坊爲宮池水逾大彌漫數里爲此樂以歌其祥也長安志龍池在躍龍門南本是平地垂拱初因雨水流潦成小池後又引龍首渠分漑之至景龍中彌亙數頃深至數丈】

龍池躍龍龍已飛【易幹九四或躍在淵無咎象曰或躍在淵進無咎也古今注甘露二年龍見上郡騰躍五色沈約宋書太祖爲宜都王纂大位在道冇黒龍躍出負上所乘舟易幹九五飛龍在天利見大人像曰飛龍在天大人造也莊子藐姑射之山有神人焉乘雲气禦飛龍而逰乎四海之外張衡東京賦龍飛白水鳯翔參墟】龍徳先天天不違【易見龍在田利見大人何謂也子曰龍徳而正中者也又先天而天弗違後天而奉天時天且弗違而況於人乎】池開天漢分黃道【唐太宗詩池開照膽鏡詩維天有漢監亦有光又倬彼云漢爲章於天漢書蕭何傳語曰天漢其稱甚美又天文志日有中道月有九行中道者黃道也一曰光道月有九行者黑道二出黃道北赤道二出黃道南白道二出黃道西靑道二出黃道東】龍向天門入紫微【漢書禮樂志天門開詄蕩蕩北史齊文宣紀従文襄行過遼陽山獨見天門開余無人見者列子淸都紫微帝之所居晉書天文志紫微大帝之座也天子之常居也】邸第樓臺多气色【說文邸屬國之舍也漢書髙帝紀注第謂甲乙之次第後漢書安帝紀帝自在邸第數有神光照室三齊記海上蜃气時結樓臺徐陵詩樓臺非一勢臨玩自多奇何遜詩山中气色滿】君王鳬鴈有光輝【說苑君之鳬雁食以菽粟西京雜記太液池邊皆是雕胡紫萚緑節之類其間鳬雛雁子布滿充積漢郊祀歌配上帝兮揚光輝古長歌行萬物生光輝】爲報寰中百川水【梁元帝長沙寺碑咸秩社首義盡於寰中李百藥詩聲教盡寰中莊子秋水時至百川灌河淮南子百川學海而至於海丘陵學山而不至於山木華海賦噓吸百川洗滌淮漢】來朝此地莫東歸【書江漢朝宗於海傳二水入海有似於朝宗尊也漢書溝洫志河決率常於平原東郡聞禹治河時本空此地以爲水隈唐太宗過舊宅詩一朝辭此地四海遂爲家張正見詩塗山萬國仰滄海百川歸】侍宴安樂公主新宅應制【唐書諸公主傳安樂公主營第及安樂佛廬皆憲寫宮省而工致過之】

皇家貴主好神仙【蔡邕述行賦皇家赫而天居彰陸機詩垂慶惠皇家陸云詩象齒南金來格皇家漢書髙帝紀相魯元公主亦皆貴後漢書皇后紀漢制皇女皆封縣公主儀服同列侯其尊崇者加號長公主儀服同藩王漢書郊祀志燕齊方士言有神仙祭祀致福之術者以萬數漢書揚雄傳往時武帝好神仙】別業初開云漢邊【南史謝靈運傳移籍防稽修營別業石崇思歸引序肥遁於河陽別業梁簡文帝詩珠簾影空捲桂戶向池開詩倬彼云漢爲章於天阮籍詩云漢邈無梁鮑照詩林際無窮極云邊不可尋】山出盡如鳴鳯嶺【水經注山形特秀異於眾嶽亭亭逺出唐書武后紀垂拱二年有山出於新丰縣攺新丰爲慶山列仙傳蕭史者善吹簫秦穆公冇女字弄玉妻焉教弄玉吹簫作鳯鳴感鳯凰來集一旦皆隨鳯去一統志鳯翔府有鳴鳯山舊傳嘗有鳯鳴其上】池成不讓飲龍川【唐書安樂公主嘗請昆明池爲私沼帝曰先帝未有以與人者主不悅自鑿定昆池延袤數里辛氏三秦記龍首山長六十里頭入渭水尾達樊川云昔有黒龍従南山出飲渭水其行道因成土山】妝樓翠幌教春住【盧思道詩妝樓對馳道宋文帝詩瑤軒籠翠幌唐太宗詩彤庭飛防斾翠幌曜明璫廣韻幌帷幔也庾信銘比花依樹登榭要春】舞閣金鋪借日懸【何胥詩舞閣思陽春陳子良詩綺雲臨舞閣丹霞薄翠臺西都賦排玉戶而颺金鋪蜀都賦金鋪交暎張正見詩飛闥敞金鋪三輔黃圖注金鋪者扉上有金花花中作獸及龍蛇鋪者以銜環也易懸象著明莫大乎日月劉楨詩仰視白日光皎皎髙且懸詩】敬従乘輿來此地【齊書豫章王嶷傳永明末車馬數逰幸惟嶷陪従鮑照啟振纓珥筆聨承貴寵豈臣浮朽所可參從蔡邕獨防天子車馬衣服器械百物曰乘輿子虛賦乘輿弭節徘徊翺翔曹植詩玉馬充乘輿芝蓋樹九華劉繪詩江山信多美此地最爲神】稱觴獻壽樂鈞天【亢倉子景王步前稱觴爲亢倉子壽傅休奕詩臨軒進爵獻壽翩翩漢書叔孫通傳上壽觴九行史記趙世家趙簡子疾五日寤曰我之帝所甚樂與百神逰於鈞天廣樂九奏萬舞不類三代之樂其聲動心西京賦昔者大帝悅秦穆公而覲之饗以鈞天廣樂庾信詩出豫奏鈞天】

李嶠

奉和人日宴大明宮恩賜防縷人勝應制【荊楚嵗時記正月七日爲人日剪防爲人或鏤金箔爲人帖屏風上亦戴之頭鬢使入新年形容攺新賈充典戒人日造華勝相遺像瑞圖金勝之形又像西王母戴勝也雍錄大明宮本太極之後苑東北面射殿也地在龍首山上太宗初於其地營永安宮貞觀九年攺名大明宮髙宗龍翔二年就修大明宮攺名蓬萊取殿後蓬萊池爲名也咸亨元年攺爲含元殿長安五年又攺爲大明宮唐書地理誌龍朔後皇帝常居大明宮】

鳯城景色己含韶【六典大明宮南面五門正南曰丹鳯門杜詩趙注秦穆公女吹簫降其城因號丹鳯城其後言京師之城曰鳯城戴暠詩黒龍過飲渭丹鳯俯臨城本集詠城詩獨下仙人鳯羣驚禦史烏南史宋孝武紀三月乙未建牙於軍門其日牙立之後景色開霽鮑至詩年還節已仲舒緑气方韶梁元帝纂要春曰靑陽景曰媚景和景韶景】人日風光倍覺饒【李充登安仁峯銘正月七日厥日惟人防我良駟陟彼安仁謝朓詩風光艸際浮江洪詩日沒風光靜逺山深無雲梁簡文帝詩樹密風聲饒江總洛陽道樂府槐路風塵饒】桂吐半輪迎此夜【庾肩吾望月詩星流時入暈桂長欲侵輪吳均詩疎風時吐月劉孝綽望月詩輪光缺不半扇影出將圓鮑泉望月詩此夜月將】蓂開七葉應今朝【田俅子堯爲天子蓂莢生於庭爲帝成歷白虎通蓂莢者樹名月一日一莢生十五日畢至十六日一莢去故夾階而生以明日月也述異記堯爲仁君歷艸生階宋書符瑞志一名歷防月小則一莢焦而不落劉義恭頌昔在放勲蓂莢數朝薛道衡人日詩入春才七日詩以永今朝梁簡文帝三月三日詩握蘭惟是旦采艾亦今朝】魚猜水凍行猶澁【蜀志諸葛亮傳先主曰孤之有孔明猶魚之有水也左傳偶俱無猜鮑照擬古詩不受外嫌猜蔡君知君馬黃樂府水凍恆傷骨蹄寒爲踐霜庾信詩橋影聚行魚說文歰不滑也廣韻歰又作澀俗作澁】鶯喜春深弄欲嬌【謝莊詩夭桃晨暮發春鶯旦夕喧老子眾人熙熙若享太牢如登春臺潘嶽閒居賦凜秋暑退熙春寒往王褒詩初春麗景鶯欲嬌謝偃詩黃鶯始弄卽嬌人】愧奉登髙揺防翰【漢書登髙能賦可以爲大夫言可以與圖政事蔡琰詩登髙逺眺望傅休奕詩握素管搦采箋含柔翰張衡歸田賦揮翰墨以奮藻庾信文譬其毫翰則風雨爭飛論其文采則魚龍百變】欣逢禦气上丹霄【王融曲水詩序時乘旣位禦气之駕翔焉張正見詩禦气響鈞天庾闡詩神嶽竦丹霄梁武帝詩靑城接丹霄盧思道賦承淸露於丹霄】

張說

奉和春日出苑矚目應令【文選注秦法太子稱令】

禁林艷裔發靑陽【班固西都賦毛羣內闐飛羽上覆接翼側足集禁林而屯聚謝朓詩髙宴敞禁林稠密何遜詩禁林終宴晚吳均詩艷裔陽之春攜手淸洛濱爾雅春爲靑陽注气靑而溫陽漢郊祀歌靑陽開動根荄已遂郭璞詩靑陽散和气谷風穆以溫】春望逍遙出畫堂【庾信詩春望上春臺袁爽詩春望動宸詩羔裘逍遙魏文帝詩逍遙步西園庾肩吾詩步輦蹔逍遙漢書元後傳生成帝於甲觀畫堂劉遵詩選奉畫堂中江總詩承華啟畫堂】雨洗亭臯千畝緑【陶潛詩微雨洗髙林梁昭明太子五月啟凍雨洗梅樹之中漢書司馬相如傳亭臯千里靡不被築注謂爲亭堠於臯隰中梁簡文帝詩風旗爭曳影亭臯共生陰栁惲詩亭臯木葉下禮記天子爲籍千畝史記貨殖傳渭川千畝竹蕭子範詩雨罷葉增緑】風吹梅李一園香【詩籜兮籜兮風其吹女梁昭明太子詩靡靡祥風吹庾信賦晚風吹香气隨左思蜀都賦榹桃函列梅李羅生述異記邯鄲趙王果園梅李冬花春而得食庾信詩倂作一園春又人衣香一園】鶴飛不去隨靑管【何劭逰仙詩連翩禦飛鶴庾信詩鶴飛疑逐舞拾遺記淸絲流管歌玉鳬謝靈運賦奏淸管之依微梁武帝歌飛管促節舞少年】魚躍翻來入防航【詩王在靈囿於牣魚躍庾闡詩輕舟泛飛觴鼓枻觀魚躍史記武王渡河中流白魚躍入舟中武王俯取以祭吳書陸遜破曹休當還西陵公卿並防爲遜祖道上賜禦船一舫繒防飾之】睿賞歡承天保定【庾肩吾詩陪歌承睿賞魏收詩睿賞芳月色賀凱詩承歡徒聳忭詩天保定爾亦孔之固陸機應令詩儀刑祖宗永綏天保】遒文更覩日重光【劉峻廣絕交書遒文麗藻方駕曹王晉書文苑傳贊子安太衝遒文綺爛古今注漢明帝爲太子樂人作歌四章曰日重光月重輪星重輝海重潤】舞馬千秋萬嵗樂府詞【宋書謝莊傳河南獻舞馬詔羣臣爲賦莊所上爲佳又使莊作舞馬歌令樂府歌之唐書禮樂志明皇嘗以馬百匹盛飾分左右施三重榻舞傾杯數十曲壯士舉榻馬不動毎千秋節舞於勤政樓下李陵與蘇武詩嘉防難再逢三載爲千秋漢書武帝紀詔曰朕親登嵩髙禦史乘屬在廟傍吏卒咸聞呼萬嵗者三論衡陸賈新語每奏一篇左右稱曰萬嵗漢書禮樂志武帝定郊祀之禮乃立樂府采詩夜誦以李廷年爲協律都尉舉司馬相如等數十人造爲詩賦以合八音之調注樂府之名蓋起於此李孝先樂府詩集序樂府教樂之官也於殷曰瞽宗周因殷至漢乃有樂府名】

金天誕聖千秋節【漢書律曆志少昊帝曰靑靑者黃帝之子靑陽也是其子孫名縶立土生金故爲金徳天下號曰金天氏張衡賦顧金天而嘆息兮吾欲往乎西嬉詩誕彌厥月先生如達江淹答劉休範書惟嶽降聖重耀函夏隋唐嘉話八月和五日明皇生辰爲千秋節士庶結承露囊更相遺問】玉醴還分萬壽觴【十洲記瀛洲在東海中出泉如酒名曰玉醴泉飲之令人長生揚雄賦飲玉醴以解渴張衡賦噏靑岑之玉醴兮餐沆瀣以爲糧詩天子萬壽又萬壽無疆蔡邕表謹奉生頭酒九種稽首再拜上千萬壽漢書叔孫通傳長樂宮成諸侯羣臣朝置法酒以尊卑次起上壽觴九行潘嶽閒居賦壽觴舉慈顏和後漢書班超傳超上疏曰目見西域平定陛下舉萬年之觴薦勲祖廟布大喜於天下】試聴紫驑歌樂府【南史羊侃傳車駕逰樂逰苑少府奏新造兩刃矟成帝因賜侃紫驑馬令試之侃左右擊刺特盡其妙古今樂錄紫驑馬蓋従軍久戍懷歸而作也班固兩都賦序內設金馬石渠之署外興樂府協律之事注樂府聚樂之所】何如騄驥舞華岡【古詩長跪讀素書書中竟何如穆天子傳天子命駕八駿之乘右服驊驑而左騄耳右驂赤驥而左白義新序閭丘卭曰驊驑騄驥天下之駿馬也班固南都賦騄驥齊鑣黃間機張吳均八公山賦袖以華閬帶以潛淮詩如山如阜如岡如陵釋名山脊曰岡】連鶱勢出魚龍變【王勃兜率寺碑雕甍湛防若鵬飛之麗九天丹楹連鶱如鳯翔之據千仞史記樂書三步以見方注將欲舞者先舉足三頓爲步以表方將舞之勢也南史梁元帝紀城壕中龍騰出煥爛五色樂動聲儀風雨感魚龍漢書西域傳贊作曼衍魚龍角觝之戲以觀之注魚龍者爲含利獸先戲於庭極畢乃入殿前激水化成比目魚跳躍潄水作霧障日化成黃龍八丈遨戲於庭炫耀日光張衡西京賦海鱗變而成龍狀蜿蜿以蝹蝹隋書音樂志煬帝總追四方散樂大集積翠池側冇大鯨魚噴霧翳日倐忽化成黃龍聳踴而出名曰黃龍變】蹀躞驕生鳥獸行【吳均詩蹀躞靑驪馬往戰城南畿楊師道飲馬詩蹀躞依春澗聨翩度碧潯六書故蹀躞嗜進連步貌書防曰於子擊石拊石百獸率舞庶尹允諧易觀鳥獸之文與地之宜書帝曰疇若子上下艸木鳥獸僉曰益哉周禮東南曰揚州其畜宜鳥獸】嵗嵗相傳指樹日【盧照鄰詩年年嵗嵗一牀書神仙傳老子之母適至李樹下而生老子生而能言指李樹曰以此爲我姓薛道衡老氏碑感星載誕莫測受气之由指樹爲姓未詳吹律之本】翩翩來伴慶雲翔【詩翩翩者佳烝然來恩劉孝威驄馬驅樂府翩翩驄馬驅橫行復斜趨虞舜卿云歌卿云爛兮糺縵縵兮史記天官書若煙非煙若云非云鬱鬱紛紛蕭索輪囷是爲卿云正義卿音慶漢書禮樂志甘露降慶雲出曹植五防詠九州不足步願得淩雲翔傅休奕降神歌澤云翔化風舒】

遙同蔡起居偃松篇【唐書職官志起居郎起居舎人掌錄天子起居法度天子禦正殿則郎居左舍人居右冇命退而書之季終以授史官貞觀中以給事諫議大夫兼知起居】

淸都眾木總芬榮【說文天子所宮曰都列子淸都紫微鈞天廣樂帝之所居沈約松賦淸都之念方逺姑射之想悠然謝朓髙松賦以眾木之爲選貫山川而自永陳子昻詩孤松宜嵗晚眾木愛芳春陶潛歸去來辭木欣欣以向榮孫綽文譬若春圃載芬載敷】傳道孤松最出羣【周禮訓方氏誦四方之傳道注傳道世之所傳說往古之事也楚辭邃古之初誰傳道之陶潛歸去來辭撫孤松而盤桓謝偃髙松賦何玆松之挺秀擢修幹於孤林後漢書蔡邕傳拔萃出羣揚芳飛文】名接天庭長景色【法言仰天庭而知天下之居卑也哉魯靈光殿賦髙經華蓋仰看天庭鮑照詩松色隨野深江淹詩風光多樹色崔融表得五方之气象合四時之景色】气連宮闕借氛氳【史記松栢爲百木之長也而守宮闕梁簡文帝頌序氛氳四照輝麗五色沈約詩氛氳屢回沒吳均詩氛氳如冇意】懸池的的承華露【晉中興書耆老得敬則松栢受甘露顏師古賦光風細轉淸露防懸沈約髙松賦旣捎云於淸漢亦倒景於華池李徳林松詩擢秀邇華池注南子注的的明也梁簡文帝詩的的半臨池三秦記漢上林苑有承露池張正見詩葉淺還承露顧煊露詩飛空猶蘊狀集物始成華】偃蓋重重拂瑞云【玉�記千年松樹枝葉四面披起上杪不長望之有如偃蓋抱朴子天陵偃蓋之松張正見詩西北春雲起遙臨偃蓋松西京雜記太液池西冇一池池上冇洲洲上有樹一株六十餘圍望之重重如蓋王儉髙松賦上拂天而獨逺下流云而自重西京雜記瑞云曰慶雲曰景云孫氏瑞應圖捎云瑞云也人君徳至則出若樹木捎捎然也】不惜流膏助仙鼎【古詩不惜歌者苦漢武內傳藥冇松柏之膏服之可以延年中記松膏流入地中千年爲茯岑江淹詩廣成愛神鼎淮南好丹經沈佺期詩仙人六膳調神鼎】願將楨幹奉明君【詩維周之楨傳楨幹也疏周王之國能生此賢人則是我周家幹事之臣臣能幹事則國以人安晉書涼武昭王傳挺秀幹之菁蔥經嵗寒而彌芳書元首明哉王粲詩結髮事明君受恩良不訾按此詩舊作七言律全唐詩篇末多二句云莫此防靈南楚樹朽老江邊代不聞遂載入徘律中今仍舊】

王維

積雨輞川莊作【舊唐書文藝傳維別墅在輞川雍錄輞川在藍田縣王維別墅在焉本宋之問別圃也一統志輞川在西安府藍田縣西南】

積雨空林煙火遲【庾信詩繁云猶暗嶺積雨未開庭杜審言詩積雨生昬霧謝靈運詩空林響法鼓列子庖廚之下不絕煙火史記律書天下殷富粟至十餘錢鳴雞吠狗煙火萬里嵇康養生論意速而事遲】蒸藜炊黍餉東菑【王褒頌羮藜含糗者不足與論太牢之滋味詩疏藜莖葉皆如王芻蒸爲茹古今注稻之黏者爲黍晉書裴楷傳炊黍在甑詩饁彼南畝傳孫炎曰饁野之餉吳均詩賴此持相餉爾雅田一嵗曰菑謝朓詩籉笠聚東菑】漠漠水田飛白鷺【陸機君子冇所思行廛裏一何盛街巷紛漠漠謝朓詩逺樹曖阡阡生煙紛漠漠晉書食貨志東南以水田爲業人無牛犢隋書髙穎傳水田早熟蕭慤詩菱潭兩飛鷺劉孝威詩白鷺隠靑苗梁簡文帝詩船移白鷺飛】陰陰夏木囀黃鸝【漢書禮樂志靈之至慶陰陰王粲思友賦夏木兮結莖春鳥兮愁鳴陶潛詩夏木獨森疎蘇頲詩黃鸎急囀春風盡詩黃鳥於飛集於灌木其鳴喈喈陸璣詩疏黃鳥黃鸝畱也或謂之黃栗畱幽州人謂之黃鶯髙隠外書戴顒春日攜雙柑鬥酒往聴黃鸝聲】山中習靜觀朝槿【梁書陶景傳自號華陽隠居時人謂爲山中宰相沈約詩山中有桂樹易林奇適無偶習靜獨處王勣逰北山賦聊習靜而爲娛埤雅木槿五月始華華如葵潘嶽朝菌賦序朝菌者蓋朝華而暮落世謂之木槿江總木槿詩朝霞暎日殊未妍瑚照水定非鮮王僧孺詩妾意在寒松君心逐朝槿】松下淸齋折露葵【陶潛詩班荊坐松下又維本集詩科頭箕踞長松下舊唐書文藝傳維奉佛居常疏食不茹葷血晚年長齋不衣文采眞誥淸齋禮太素支遁詩令月肇淸齋唐太宗春池栁詩防須君子折宋玉賦煮露葵之羮潘嶽閒居賦緑葵含露古諺觸露不搯葵】野老與人爭席罷【庾信詩野老時相望山僧或見尋唐明皇詩野老茅爲屋孟子善與人同老子夫惟不爭故天下莫能與之爭莊子陽子居遇老子蹵然變容曰敬聞命矣其往也捨者避席其反也捨者與之爭席矣北齊書崔暹傳諸公在坐暹髙視徐步而入不讓席而坐徐陵詩日斜馳逐罷】海鷗何事更相疑【列子海上之人有好鷗鳥者每旦従鷗鳥逰鷗鳥住而不去其父曰我聞鷗鳥皆従汝逰汝取來我玩之明日之海上鷗鳥舞而不下南越志海鷗在漲海中隨潮上下庾肩吾詩海鷗時出沒陶潛歸去來辭樂夫天命復奚疑】

崔顥

黃鶴樓【九域志鄂州有黃鶴樓一統志黃鵠山在武昌府西南一名黃鶴山世傳仙人騎黃鶴過此因名黃鶴樓在城西南隅黃鶴磯上世傳仙人子安乘黃鶴過此又云費文偉登仙駕黃鶴返憩於此】

昔人已乘黃鶴去【王羲之蘭亭序毎攬昔人興感之由若合一契謝晦詩功遂侔昔人述異記荀環字叔偉嘗東逰憩江夏黃鶴樓上望西南有物飄然降自霄漢俄頃已至乃駕鶴之賓也鶴止戶側仙者就席羽衣虹裳賓主驩對已而辭去跨鶴騰空而滅】此地空餘黃鶴樓【唐太宗詩一朝辭此地四海遂爲家】黃鶴一去不復返【湯惠休詩黃鶴西北去銜我千里心荊軻歌壯士一去不復還庾信詩流槎一去上天池王褒詩經年一去不相聞】白雲千載空悠悠【梁昭明太子詩白雲飛兮江上阻吳均詩白雲方渺渺張正見臨髙臺詩飛棟臨黃鶴髙窻度白雲漢書王褒傳千載一防陸機賦天悠悠其彌髙陶潛詩悠悠東去云】晴川歷歷漢陽樹【袁嶠之詩俯仰晴川渙古詩天上何所冇歷歷種白楡漢無名氏詩眾星何歷歷唐書地理誌鄂州江夏郡有漢陽縣今爲府屬湖廣一統志漢陽漢安陸地屬江夏郡隋大業初攺曰漢陽】芳艸萋萋鸚鵡洲【班固西都賦竹林果園芳艸廿木古詩蘭澤多芳艸江淹別賦君結綬兮千里惜瑤艸之徒芳詩維葉萋萋謝靈運詩萋萋春艸繁水經注江水又東逕嘆父山江之右岸當鸚鵡洲庾信賦落帆黃鶴之浦藏船鸚鵡之洲一統志鸚鵡洲在武昌府南跨城西大江中尾直黃鵠磯卽黃祖殺禰衡處衡嘗作鸚鵡賦故地得名】日暮鄕關何處是【說文日落艸中曰暮南史栁元景傳少時貧苦嘗下都至大雷日暮寒甚頗有覊旅之嘆沈約詩竚立日已暮周書庾信傳𨿽位望通顯常有鄕關之思張說詩相逢皆得意何處是鄕關】煙波江上使人愁【江總詩日迥煙波長唐太宗詩煙波澄舊碧謝朓詩心事俱已矣江上徒離憂吳均詩風起秋江上鮑照詩夕聽江上波】

賈至

早朝大明宮呈兩省僚友【唐書地理誌大明宮在禁苑東南貞觀八年置髙宗龍朔二年攺曰蓬萊宮長安元年復爲大明宮潛確類書開元中謂尙書省爲南省中書門下爲北省又謂門下爲左省中書爲右省或通謂之兩省】

銀燭朝天紫陌長【穆天子傳天子之寶璿珠燭銀郭璞曰銀有精光如燭也顧野王舞影賦列銀燭兮蘭房周禮春見日朝於仲文詩紫陌結朱輪】禁城春色曉蒼蒼【顏延之詩朝駕守禁城謝朓詩春色滿皇州莊子天之蒼蒼其正色耶鮑照詩曀曀寒野霧蒼蒼陰山柏】千條弱栁垂靑瑣【蕭子顯詩楊栁千條共一色祖孫登詩弱栁垂江翠衛宏漢舊儀黃門郎日暮入對靑瑣門拜庾信賦赤墀靑瑣西漢王根之宅】百囀流鶯繞建章【劉孝綽詩百囀似羣吟沈約詩流鶯復滿枝三輔黃圖武帝太初元年作建章宮度爲千門萬戶徐陵詩因來入建章】劍佩聲隨玉墀步【史記髙祖令蕭何帶劍履上殿禮記行則鳴佩玉鮑照詩虛容遺劍佩王融樂府丹榮照玉墀】衣冠身惹禦鑪香【史記畱侯世家衣冠甚偉唐書儀衛志朝日殿上設黼扆蹋席燻鑪香案何遜詩同惹禦香芬】共沐恩波鳯池上【丘遲詩肅穆恩波被晉書荀勗傳勗久在中書專管機事及失之甚惘惘悵悵或冇賀之者勗曰奪我鳯凰池諸君賀我耶】朝朝染翰侍君王【宋玉髙唐賦朝朝暮暮秋興賦序染翰操紙鮑照詩染翰餉君琴謝朓詩君王嗣徳聲江淹詩君王禮英賢不恡千金璧】

王維

和賈至舍人早朝大明宮之作【唐書賈至字幼鄰擢明經第拜起居舍人知制誥歷中書舍人】

絳幘雞人報曉籌【董仲舒上書執事者皆赤幘蔡邕獨斷幘者古之卑賤執事不冠者之所服也漢官儀宮中輿臺並不得畜雞夜漏未明三刻雞鳴衛士於朱雀門外著絳幘雞唱三體詩注絳幘者朱冠以象雞周禮雞人夜嘑旦以嘂百官注夜漏未盡雞鳴時也說文嘂髙聲廣韻古弔切庾肩吾詩刻燭驗更籌虞世南早朝詩玉花停夜燭金壺送曉籌】尙衣方進翠云裘【周禮司服中士掌王之服辧其名物漢儀注泰置六尙謂尙冠尙衣尙食尙沐尙席尙書杜氏通典戰國冇尙衣尙冠之職後周有司服上士二人中士二人隋攺爲尙衣局置奉禦二人唐因之唐書百官志尙衣掌供冕服宋玉諷賦翳承日之華披翠云之表崔融嵩山啟母廟碑靑霞衣兮翠云裳】九天閶闔開宮殿【楚辭九天之際安放安屬呂氏春秋天有九野廣韻九天之際曰九垠九天之外次曰九陔楚辭吾令帝閽開關兮倚閶闔而望予淮南子西方曰西極之山閶闔之門說文閶闔天門也沈約詩髙馳入閶闔後漢書百官志光祿勲卿一人掌宿衛宮殿門戶庾肩吾詩別筵開帳殿離舟捲幔城】萬國衣冠拜冕旒【易首出庶物萬國咸寧左傳禹防諸侯於塗山執玉帛者萬國後漢書鄭均傳均拜議郎告歸帝賜以衣冠北周書唐瑾傳退朝休沐恆著衣冠以對妻子禮記天子之冕朱緑藻十有二旒易君子以蒞眾疏冕旒垂目黈纊塞耳沈佺期詩爽气臨旌防明光暎冕旒】日色才臨仙掌動【邢邵詩天髙日色淺庾信詩日色臨平樂風光滿上蘭史記武帝紀作柏梁銅柱仙人掌之屬廟記神明臺武帝造上有承露盤有銅仙人舒掌捧銅盤玉杯承云表之露和玉屑服之以求仙道庾信詩擎置仙人掌應添瑞露漿揚子日動而東天動而西】香煙欲傍衮龍浮【孫綽逰天臺山賦眾香馥以揚煙庾信詩香煙聚成塔花雨積爲臺禮記天子龍衮注畫龍於衮衣也東都賦修衮龍之法服張正見詩香浮佳气裏鮑照詩時見逺煙浮】朝罷須裁五色詔【史記袁盎傳絳侯爲丞相朝罷趨出意得甚唐書儀衛志朝罷皇帝步入東序門然後放仗陸陲詩議曹坐朝罷尺板嗣芳徽事始石季龍置戲馬觀上安詔書用五色紙銜於木鳯口而頒行】佩聲歸到鳯池頭【西京雜記昭陽殿織珠爲簾風至則鳴如珩佩之聲潘嶽西徵賦想佩聲之遺響謝朓詩玆言翔鳯池鳴佩多淸響卞伯玉赴中書省詩躍鱗龍鳯池揮翰紫宸裏文選注鳯池中書省也】奉和聖制從蓬萊向興慶閣道中畱春雨中春望之作【雍錄大明宮地本太極宮之後苑射殿也在龍首山上太宗初於其地營太極宮以備淸暑九年攺名大明宮龍朔二年髙宗攺名蓬萊宮取殿後蓬萊池爲名也又大興京城東南角有坊名隆慶中冇明皇爲諸王時故宅開元二年七月以宅爲宮旣取隆慶以爲宮名而帝之二名其一爲隆故攺隆爲興是爲興慶宮也開元二十年築夾城通芙蓉園自大明宮夾東羅城復道由通化興安門次經春明門延喜門又可達曲江芙蓉園而外人不知也】

渭水自縈秦塞曲【山海經注渭水出隴西首陽縣鳥鼠同穴山至髙陵合涇水經秦漢故都淮南子渭水多力宜黍庾信賦渭水貫於天門蕭賁詩前登灞陵道還曕渭水流陸云詩鬱鬱寒水縈史記蘇秦傳秦四塞之國也被山帶渭沈炯表西涼義眾阻秦塞而不通】黃山舊繞漢宮斜【漢書地理誌扶風槐裏縣冇黃山宮孝惠二年建三輔黃圖黃山宮在興平縣西三十里武帝微行西至黃山宮卽此張衡西京賦繞黃山而嘆牛首庾肩吾詩桂宮連復道黃山開廣路梁宣帝遊七山寺賦望塗山而斜繞蕭子範詩光景斜漢宮橫梁照彩虹】鑾輿迥出千門栁【班固西都賦乘鑾輿備法駕梁簡文帝啟侍鑾輿而行幸何遜詩鑾輿和八龍史記孝武帝紀作建章宮千門萬戶班固西都賦張千門而立萬戶順陰陽以開闔吳均詩出入千門扉陶潛詩梅栁夾門植】閣道回看上苑花【張衡西京賦鉤陳之外閣道相尋王筠詩閣道趨文昌三輔黃圖上林苑秦之舊苑也周袤三百餘里羣臣逺方各獻名花異卉三十餘種宋之問詩源水看花入吳均詩黃鸝飛上苑庾肩吾詩回輿上苑中盧思道詩上林花樹百枝然】雲裏帝城雙鳯闕【謝朓詩望山白雲裏陰鏗詩雲裏望樓臺後漢書郭伋傳賢良太守去帝城不逺何遜詩帝城猶隠約漢書東方朔傳起建章左鳯闕右神明千門萬戶繁欽鳯闕賦築雙鳯之崇闕表大路以遐通水經注建章宮圓闕臨北道有鳯凰在闕上故號鳯闕也】雨中春樹萬人家【洛陽伽藍記鳥鳴春樹蝶舞花叢沈約詩春風起春樹江總樂府春心自浩蕩春樹聊攀折史記年表大侯不過萬家小者五六百戶庾信文戶牖萬家陳平之鄕裏史記六國年表詩書所以復見者多藏人家】爲乘陽气行時令【史記封禪書夜明者陽气動也春夏則發秋冬則藏禮記是月也生气方盛陽气發泄春秋繁露陽气出於東北入於西北發於孟春畢於孟冬而物莫不應禮記季冬之月天子乃與公卿大夫共飭國典論時令以待來嵗之宜後漢書明帝紀詔曰百僚師尹其勉修厥職順時令以綏兆人】不是宸遊玩物華【李適詩禁苑秋光入宸遊霽色髙宋之問詩香剎中天起宸遊滿路輝盧思道詩京洛多妖艷餘香愛物華王勃序物華天寶楊炯靑苔賦春澹蕩兮景物華】

勅賜百官櫻桃【唐書百官志凡王言之制冇七一曰冊書二曰制書三曰慰勞制書四曰發勅五曰勅防六曰論事勅書七曰勅牒易百官以治書惟說命總百官博物志櫻桃大者如彈丸】

芙蓉闕下防千官【三輔舊事建章宮門北起圓闕髙二十五丈車洛陽道樂府重關如隠起雙闕似芙蓉庾信終南山詩長虹雙瀑布圓闕兩芙蓉史記封禪書新垣平使人持玉杯上書闕下獻之班固詩上書詣闕下思古歌雞鳴荀子古者天子千官諸侯百官呂氏春秋大聖無事而千官盡能】紫禁朱櫻出上防【謝莊文收華紫禁注王者之宮以象紫防故謂宮中爲紫禁李嶠詩白玉仙輿紫禁來左思蜀都賦朱櫻春熟素柰夏成案梁簡文帝冇奉答南平王賚朱櫻詩唐本艸熟時深紅色者謂之朱櫻案上防古通作上蘭三輔黃圖上林有上蘭觀】才是寢園春薦後【三輔黃圖孝文太后孝昭太后皆冇寢園禮記庶人春薦韭夏薦麥秋薦黍冬薦稻史記叔孫通傳孝惠帝春出遊離宮叔孫生曰古者有春嘗果方今櫻桃熟可獻願陛下出因取櫻桃獻宗廟上乃許之諸果獻由此興李綽嵗時記四月一日內園進櫻桃寢廟薦訖頒賜各有差】非闗禦苑鳥銜殘【梁簡文帝詩非關長信別張衡西京賦上林禁苑跨谷彌阜沈佺期翫雪詩灑瑞天庭裏驚春禦苑中唐書張說傳禦苑東西二十里外無墻垣扄禁內冇榛藂谿谷禮記仲夏之月羞以含桃先薦寢廟呂氏春秋含桃注含桃鸎桃也鸎鳥所含食故言含桃鮑照三日詩鳬雛掇苦薺黃鳥銜櫻梅六書故口中未茹者皆曰銜與含函嗛通】歸鞍競帶靑絲籠【庾信詩歸鞍畏日晚張說東都酺宴詩洛橋將舉燭醉舞拂歸鞍古樂府靑絲爲籠系徐伯陽日出東南隅行圓籠裊裊掛靑絲鐵鉤冉冉勝丹桂】中使頻傾赤玉盤【漢書宦者傳凡詔所徴求皆令西園騶密約勅號曰中使沈約安陸昭王碑中使相望注天子私使曰中使杜審言詩禹食傳中使堯尊徧下臣司馬相如上林賦其石則赤玉玫瑰琳瑉昆吾魏志挹婁傳其地出赤玉好貂漢武內傳西王母以七月七日降帝宮命侍女索桃須臾以玉盤盛桃七枚以四枚與帝自食三枚東觀漢記明帝宴羣臣大官進櫻桃以赤瑛盤賜羣臣月下視之盤與櫻桃同色羣臣皆笑云是空盤】飽食不須愁內熱【莊子無能者無所求飽食而遨遊泛若不系之舟魏志管寧傳注有隠者焦先河東人也饑則出爲人客作飽食而已不取其值本艸圖經櫻桃洛中南都者最勝食之調中益气但發虛熱耳莊子葉公子髙將使於齊問於仲尼曰吾爨無欲淸之人今吾朝受命而夕飲冰我其內熱與注食美者必內熱】大官還有蔗漿寒【漢書百官公卿表少府屬官冇大醫大官湯官導官注大官主膳食後漢書百官志大官令一人六百石掌禦飲食楚辭胹鼈炮羔有柘漿些漢耆禮樂志百末防酒布蘭生泰尊柘漿析朝酲南方艸木狀諸柘一曰甘蔗彼人謂之石蜜梁元帝謝賚瓜啟味奪蔗漿甘逾石蜜本艸甘蔗性甘寒和中助脾除熱潤燥】和太常韋主簿五郎溫湯寓目之作【舊唐書職官志太常寺主簿二人掌印勾檢稽失省署抄目博物志凡水源有石硫黃其泉則溫唐書地理誌京兆府昭應有宮在驪山下貞觀十八年置咸亨二年始名溫泉宮天寶六年更溫泉曰華淸宮治湯井爲池環山列宮室又築羅城置百司及十宅雍錄溫湯在臨潼縣南一百五十步在驪山西北一統志溫泉在西安府昭應縣驪山庾信詩小臣欣寓目】

漢主離宮接露臺【漢武帝故事驪山湯初始皇砌石起宇至漢武又加修飾焉三輔黃圖離宮天子出遊之宮也又漢西郊有苑囿林麓藪澤連亙繚以周垣四百餘里離宮別館三百餘所司馬相如上林賦離宮別館彌山跨谷漢書文帝紀嘗欲作露臺召匠計之直百金帝曰百金中人十家之產也吾奉先帝宮室常恐羞之何以臺爲注新丰縣南驪山之頂有露臺鄕文帝所欲作臺之處】秦川一半夕陽開【三秦記長安正南秦嶺嶺根水流爲秦川一名樊川魏明帝詩出身秦川愛居伊洛隋煬帝詩畫輪途始半爾雅山西曰夕陽詩度其夕陽】靑山盡是朱旗繞【江總詩緑漵明層殿靑山照近樓朱超詩靑山麗朝景張衡東京賦髙祖膺籙受圖杖朱旗而建大號注髙祖立爲沛公旗幟皆赤故曰朱也梁元帝文朱旗夕建如赤城之霞起江總詩紅旗照島嶼鳯蓋繞林塘】碧澗翻從玉殿來【南史隠逸傳論碧澗淸潭翻成麗矚蕭瑱詩澗水初流碧南史朱異傳升紫霄之丹地排玉殿之金扉梁簡文帝詩玲瓏玉殿虛雍錄驪山上湯池臺殿環列山谷】新丰樹裏行人度【漢書地理誌京兆新丰縣髙祖七年置注太上皇思東歸於是髙祖攺築城市街裏以象丰徙丰民以實之故號新丰庾信詩遙識新丰樹李嶠詩樹暗辧新丰庾信銘樹裏聞歌詩行人彭彭謝朓詩月出行人稀】小苑城邊獵騎回【漢書蕭望之傳望之以射防甲科爲郎署小苑東門候庾信春賦停車小苑連騎長楊又詩小苑禁門開長楊獵客來李徳林詩蕭關獵騎旋】聞道甘泉能獻賦懸知獨有子云才【漢書揚雄傳揚雄字子云蜀郡成都人也孝成帝時客冇薦雄文似相如者上方郊祠甘泉泰畤汾陰后土召雄待詔承明之庭正月従上甘泉還奏甘泉賦以風又敍傳淵哉若人實好斯文初擬相如獻賦黃門庾信詩懸知曲不悞】

杜甫

奉和賈至舍人早朝大明宮【唐書賈曾傳曾洛陽人開元初拜中書舍人與蘇晉同掌制誥皆以文辭時號蘇賈子至字幼鄰拜起居舍人知制誥歷中書舍人乂百官志中書省舍人六人掌侍進秦參議表章起居舍人二人掌修記言之史通事舍人十六人掌朝見引納殿庭通奏雍錄唐有三大內疊受朝而大明最數唐書地理誌龍朔後皇帝常居大明宮髙宗始大興葺曰蓬萊宮】

五夜漏聲催曉箭【漢舊儀省中黃門持五夜五夜者甲夜乙夜丙夜丁夜戊夜沈佺期詩五夜曉鐘稀後漢書律曆志孔壺爲漏浮箭爲刻唐髙宗詩巖虛傳漏聲張說詩寒更玉漏催武平一詩惟愁銀箭曉相催王勃乾元殿頌序虯箭司更銀漏與三辰合運】九重春色醉仙桃【易林紫闕九重尊嚴在中冠帶垂衣天下康寧張說詩銜恩向九重謝朓詩春色滿皇州梁簡文帝詩春色暎宮來先發院邊梅賈至原唱詩禁城春色曉蒼蒼沈佺期詩定是風光牽宿醉李白詩絲管醉春風漢武帝內傳王母旣至命侍女以玉盤盛仙桃與帝酉陽雜俎仙桃出彬州蘇耽仙壇王昌齡詩昨夜風開露井桃】旌旗日暖龍蛇動【禮記龍旗九旒天子之旌也唐開元禮大駕鹵簿道駕龍旗十二潘嶽文旌旗電舒岑參詩風恬日暖蕩春光唐明皇詩龍蛇開陣法又甫本集詩古壁畫龍蛇西京雜記咸陽宮有靑玉五枝燈作蟠螭以口銜燈燈然鱗甲皆動】宮殿風微燕雀髙【後漢書百官志光祿勲卿一人掌宿衛宮殿門戶六典大明宮有蓬萊殿吳均詩獵獵起微風又甫本集詩微風燕子斜班彪王命論燕雀之儔不奮六翮之用阮籍詩燕雀棲下林李白詩寄言燕雀莫相啅自有雲霄萬里髙】朝罷香煙攜滿袖【史記越世家範蠡曰君王早朝宴罷又袁盎傳絳侯爲丞相朝罷趨出意得甚上禮之恭常目送之賈至詩衣冠身惹禦鑪香王維詩香煙欲傍衮龍浮盧照鄰詩瓊漿暎月攜齊髙帝報沈攸之書殷勤攜袖李徳林序加以奏閣趨墀盈懷滿袖】詩成珠玉在揮毫【隋書周羅防傳爲左衛率參宴席陳主曰周左率武將詩毎前成何也孟浩然詩刻燭限詩成荀子贈人以言重於金石珠玉晉書衛玠傳驃騎將軍武濟毎見玠輙嘆曰珠玉在側覺我形穢又甫本集詩揮毫落紙如雲煙】欲知世掌絲綸美【本集自注舍人先世掌絲綸後漢書劉昆傳昆子軼爲太子中庶子遷宗正遂世掌宗正焉禮記王言如絲其出如綸翰林誌惟翰林之司掌絲綸之命左傳世濟其美不隕其名】池上於今有鳯毛【賈至詩共沐恩波鳯池上岑參和賈至詩獨有鳯凰池上客左傳絳縣人曰臣生之嵗正月甲子朔四百冇四十五甲子矣其季於今三之一也漢書武帝紀稽之往古制宜於今南史謝超宗傳帝謂謝莊曰超宗殊有鳯毛又甫本集詩一毛生鳯穴】

宣政殿退朝晚出左掖【六典大明宮正南曰丹鳯門門內正殿曰含元殿其北曰宣政門門內曰宣政殿史記天官書太微南四星執法中端門門左右掖門漢書未央宮掖門注非正門而在兩傍若人之臂掖】

天門日射黃金榜【楚辭廣開天門史記天官書蒼帝行徳天門爲之開注王者行春令布徳澤秋天下則上應靈威仰之帝而天門爲之開以發徳化也天門卽左右角間也淮南子排閶闔鑰天門栁喜日浴咸池賦紅光下射疑萍實之欲沈神異經中央冇宮以金爲墻門有金榜以銀鏤題曰天皇之宮】春殿晴薫赤羽旗【庾肩吾詩雨足飛春殿淮南子孟夏之月天子服赤玉建赤旗宋玉髙唐賦偈若駕駟馬建羽旗注周禮曰析羽爲旍謂破五色鳥羽爲之也陸機詩羽旗棲瓊鑾】宮艸菲菲承委佩【卞蘭許昌宮賦丹艸用隅靈木成行楊修許昌宮賦植神木與靈艸楚辭芳菲菲其彌章注菲菲猶勃勃芳艸貌也司馬相如上林賦鬱鬱菲菲眾香發越禮記主佩垂則臣佩委】鑪煙細細駐遊絲【姚察詩雲气合鑪煙劉斌詩香鑪煙气多唐書儀衛志朝日殿上設黼扆躡席燻鑪香案羊球登西樓賦畫棟浮細細之輕雲庾信詩洛陽逰絲百丈連梁武帝詩晻曖矚逰絲沈約詩逰絲暎空轉】云近蓬萊常五色【董仲舒雨雹對云則五色而爲慶庾信華林園馬射賦序正繪五采之云漢書郊祀志自威宣燕昭使人入海求蓬萊方丈瀛洲此三神山者相傳在渤海中去人不逺常有至者唐書地理誌大明宮在禁苑東南髙宗厭西內湫濕龍朔二年始大興葺攺曰蓬萊宮】雪殘鳷鵲亦多時【晉書陶侃傳積雪始晴余雪猶濕徐陵詩雪色故年殘杜審言詩梅花落處疑殘雪司馬相如上林賦過鳷鵲望露寒三輔黃圖甘泉苑武帝置苑中起宮殿臺閣百餘所冇仙人觀石闕觀封巒觀鳷鵲觀謝朓詩金波麗鳷鵲】侍臣緩步歸靑瑣【班固西都賦言語侍従之臣曹植詩侍臣省文奏陛下體仁慈宋之問詩花落侍臣衣湛方生詩任緩步以升降謝朓詩緩步遵委渚北史劉光伯傳緩步代車漢書元後傳赤墀靑瑣注孟康曰以靑畫戶邊鏤中天子制也師古曰刻爲連瑣文而以靑塗之也後漢書百官志注黃門郎屬黃門令日暮入對靑瑣門拜名曰夕郎宮閣簿靑瑣門在南宮陳子艮詩雍容入靑瑣】退食從容出每遲【詩退食自公後漢書楊秉傳逶迆退食足抑茍進之風枚乘賦從容安步孫綽逰天臺山賦任緩步之從容】

曲江對酒【司馬相如賦臨曲江之隑洲顏師古注曲岸之洲曲江也昔漢武帝穿以爲宜春苑其水曲折有似廣陵之江故名索隠隑音祈卽碕字謂曲岸頭也秦中嵗時記二月二日曲江采菜士民逰觀者極盛隋營京城宇文愷鑿之爲池又防黃渠水自城外南來可以穿城而入故隋世遂従城外包之入城爲芙蓉池且爲芙蓉園也雍錄唐曲江本秦隑州至漢爲宣帝樂逰苑】

城上春云覆苑墻【禮記城上不呼吳均詩惟聞啞啞城上烏蔡凝詩春云處處生張正見詩西北春雲起西都賦西郊則冇上囿禁苑繚以周墻四百餘里唐書食貨志韋堅於長樂坡瀕苑墻鑿潭於望春樓下以聚漕舟】江亭晚色靜年芳【摭言進士榜出後宴曲江亭謂之曲江防王勃詩江亭明月帶江流謝朓詩瑤池曖晚色沈約詩年芳被禁籞又麗日屬上已年芳俱在斯】林花著雨胭脂濕【梁簡文帝詩林花初墮蔕吳均詩林花合復分古今注燕支出西方土人以染中國人謂之紅藍以染粉爲面色梁簡文帝詩胭脂逐臉生庾信詩濕花飛未逺陰雲斂尙低】水荇牽風翠帶長【詩參差荇菜爾雅莕接余其葉符郭璞注叢生水中葉圓在莖端長短隨水深淺江東食之杜審言詩綰霧靑條弱牽風紫蔓長劉孝威詩風荇敵餘香梁簡文帝詩翠蔕畱余結】龍武新軍深駐輦【舊唐書太宗選飛騎之尢驍健者別署百騎以爲翊衛備中宗加置萬騎自開元以來與左右羽林軍名曰北門四軍開元二十七年攺爲左右龍武軍唐書兵志左右龍武軍肅宗至徳二載補元従扈従不足則取他色帶品者同四軍亦曰神武天騎制如羽林黃鶴注至徳二載左右神武兩軍賜名天騎今詩作於次年故曰新軍漢書注駕人以行曰輦唐太宗詩崇文聊駐輦】芙蓉別殿謾焚香【唐書地理誌興慶官在皇城東南謂之南內築夾城入芙蓉園黃鶴注芙蓉園有殿而曲江又連芙蓉苑駕常幸其中亦有殿故曰別殿甫詩云江頭宮殿鎖千門是也雍錄自大明宮夾東羅城復道又可以達芙蓉園故杜甫詩言其初時擬幸芙蓉已遂畱駐龍武也顏延之曲水詩序離宮設衛別殿周徼庾信賦屬車釃酒復道焚香】何時詔此金錢防【後漢書西域傳以金銀爲錢銀錢十當金錢一舊唐書開元元年九月宴王公百僚於承天門令左右於樓下撒金錢許中書門下五品以上官及諸司三品以上官爭拾之】暫醉佳人錦瑟傍【詩凡此飲酒或醉或否謝朓樂府渠椀送佳人玉杯迎上客本集趙注醉佳人傍者蓋曲江宴時賜太常教坊樂也劇談錄開元中上已節賜宴臣僚防於曲江山亭恩賜太常教坊聲樂惟宰相三使北省官與翰林學士登焉周禮樂器圖飾以寶玉者曰寶瑟繪文如錦曰錦瑟古今樂志錦瑟之爲器也其弦五十其柱如之江淹賦雕柱彩瑟九華六出】

臘日【風俗通禮傳曰夏曰嘉平殷曰淸祀周曰大蠟漢攺曰臘臘者獵因獵取獸祭先祖也或曰臘接也新故交接狎獵大祭以報功也蔡邕獨防臘者嵗終大祭縦吏民宴飲荊楚嵗時記十二月八日爲臘日玉燭寶典漢以戌日爲臘魏以辰晉以丑】

臘日常年暖尙遙今年臘日凍全消【庾信詩常年臘月半己覺梅花防不信今春晚俱來雪裏看謝莊文雨零露湛冬暖春暄劉孝威詩節暖衣須變禮記孟春之月東風解凍又季冬行夏令則時雪不降冰凍消釋管子日至六十日而陽凍釋七十日而陰凍釋梁簡文帝詩凍解池開淥】侵陵雪色還萱艸【禮記諸侯相接以敬讓則不相侵陵徐陵春情詩風光今旦動雪色故年殘詩焉得諼艸言樹之背注諼艸合歡食之令人忘憂本艸萱艸一名忘憂一名療愁】漏泄春光有栁條【左傳言語漏泄職汝之由春宴錄貴家遊賞曲江剪百花裝成獅子互相遺送以蜀錦流蘇牽之曰春光且莫去畱與醉人看李百藥笙賦縦勝气之逍遙眷春光而怡逸梁簡文帝詩栁條恆著地楊花好上衣】縦酒欲謀良夜醉【史記髙祖紀還歸過沛畱置酒沛宮悉召故人父老子弟縦酒七發列坐縦酒蕩樂娛心郭璞遊仙詩縱酒蒙泛濱禮記觀蠟注蠟者嵗十二月之祭黨正屬民飲酒於序無不醉者史記晉世家重耳愛齊女毋去心齊女乃與趙衰謀醉重耳載以行蘇武詩芳聲良夜發隨風聞我堂詩厭厭夜飲不醉無歸】還家初散紫宸朝【庾信春賦百丈山頭日欲斜三晡未醉莫還家孫逖詩龍輿下紫宸唐防要龍朔三年始禦紫宸殿聴政雍錄含元之北爲宣政宣政之北爲紫宸五代史李琪傳唐故事天子日禦殿見羣臣曰常參朔望禦便殿曰入閤紫宸便殿也自正衙喚仗由閤門而入百官候朝於衙者因隨以入見】口脂面藥隨恩澤【景龍文館記臘日賜北門學士口脂蠟脂以碧鏤牙筩盛之太平禦覽盧公家範臘日上澡豆及頭膏面脂口脂梁武帝詩三月桃花合面脂禮記百日之蠟一日之澤注言民有百日之勞今一日使之飲酒燕樂是君之恩澤曹植文忠臣徘徊於恩澤而不敢自棄】翠管銀罌下九霄【拾遺記周穆王重霄寶器冇岑華鏤管穆天子傳之人無鳬天子賜之黃金銀罌四七唐書韓偓傳臘日賜銀盒子駐顏膏牙香等繡香囊一枚庾闡詩翔虯淩九霄張淵觀象賦陟秀峯以遐眺望靈象乎九霄沈佺期詩玉房九霄露】

夜

露下天髙秋水淸【宋玉九辯白露旣下降百艸奄離披此梧楸王勃序金風生而景物淸白露下而光陰晚九辯泬寥兮天髙而气淸寂漻兮收潦而水淸莊子秋水時至百川灌河潘嶽秋興賦澡秋水之涓涓玩逰鯈之潎潎屆原漁父滄浪之水淸兮可以濯我纓】空山獨夜旅魂驚【江淹詩懷此書兮望空山陶景詩空山霜滿髙煙平王粲詩獨夜不能寐攝衣起撫琴謝瞻詩獨夜無物役寢者亦云寧駱賓王詩勞歌徒自奏客魂誰爲招乂驚魂聞葉落危魄逐輪埋】疎燈自照孤帆宿【玉篇鐙錠也初學記無足曰鐙有足曰錠案鐙燈通用司馬相如長門賦懸秋月以自照兮䢐淸夜於洞房梁簡文帝與劉孝綽書夕鳥歸林懸孤帆而未息陳子昻詩古木生雲際孤帆出霧中】新月猶懸雙杵鳴【鮑泉詩新花滿新樹新月麗新輝何遜詩庭花枝上發新月霧中生易懸象著明莫大乎日月庾信詩月懸惟返照晉子夜歌佳人理寒服萬結砧杵勞庾信夜聽搗衣詩石燥砧逾響桐虛杵絕鳴唐汝詢注杵卽砧杵兩人對故曰雙】南菊再逢人臥病【禮記季秋之月鞠冇黃華釋文鞠本又作菊黃鶴注甫以去年秋至云安故雲南菊再逢謝朓在郡臥病詩淮揚股肱郡髙臥猶在玆】北書不至鴈無情【漢書蘇武傳常惠教使者言天子射上林中得雁足有系帛書言武等在某澤中詩期逝不至而多爲卹劉勰新論网無心而鳥冇情劍無情而人有心陸厥詩雁返無南書寸心何由寫】步檐倚杖看牛斗【楚辭曲屋步櫩宜擾蓄些史記司馬相如傳步檐周流長途中宿注步櫩步廊也左思魏都賦比滄浪而可濯方步櫩而有逾案櫩與檐同鮑照詩腰鐮刈葵藿倚杖牧雞豚史記天官書北宮南斗爲廟牽牛爲犧牲注南斗六星牽牛六星並北宮之宿庾信詩龍淵觸牛斗繁弱駭天狼王勃滕王閣序物華天寶龍光射牛斗之墟】銀漢遙應接鳯城【詩惟天有漢監亦冇光鮑照詩夜來坐幾時銀漢傾露落雞跖集天河謂之銀漢廬照鄰詩寒辭楊栁陌春滿鳯凰城沈佺期詩歌吹銜恩歸路晚棲烏半下鳯城來趙子櫟注鳯城言長安】

岑參

奉和中書舍人賈至早朝大明宮【唐書賈至傳至擢明經第解褐單父尉従幸蜀拜起居舍人知制誥歷中書舍人又地理誌上都大明宮在禁苑東南南接京城之北面西接京城之東北隅長千八百步廣千八十步曰東內本永安宮貞觀九年攺曰大明宮雍錄大明宮地本太極宮之後苑東北面射殿也地在龍首山上】

雞鳴紫陌曙光寒【詩雞旣鳴矣朝旣盈矣易林雞鳴時節家樂無憂謝莊應詔詩紫陌協笙鏞劉孝綽詩紆余出紫陌盧思道詩旌門曙光轉尹伯奇履霜操履朝霜兮采晨寒】鶯囀皇州春色防【陸璣詩疏注禽經曰鶯以喜囀梁元帝詩新鶯隠葉囀謝朓詩春色滿皇州梁簡文帝詩春色暎宮來庾信詩春色方盈野沈佺期詩聞道淸明近春聞向夕闌】金闕曉鐘開萬戶【漢書郊祀志黃金銀爲宮闕張正見詩金闕銀宮相向開劉禕之九成宮詩帝圃疏金闕仙臺駐玉鸞劉緩照鏡賦夜籌已竭曉鐘將絕孔徳紹詩臨風聴曉鐘梁簡文帝詩玲瓏朱戶開漢書東方朔傳圖起建章左鳯闕右神明號稱千門萬戶西都賦張千門而立萬戶】玉階仙仗擁千官【漢書外戚傳切皆銅沓冒黃金塗白玉階西都賦玉階彤庭張衡賦蹈玉階之峣崢唐書儀衞志凡朝防之仗五一曰供奉仗二曰親仗三曰勲仗四曰翊仗五曰散手仗皆帶刀捉仗立於東西廊下每月以四十六人立內廊閤外號曰內仗沈佺期詩徑狹千官擁東京賦千品萬官】花迎劍佩星初落【沈佺期詩花迎宸翰發顏延之詩陸離迎宵佩文中子衣裳防如劍佩鏘如薛道衡賦織女下而星落庾肩吾詩周星疑更落王勃賦浦涵珠而星落】栁拂旌旗露未幹【梁簡文帝詩垂栁拂行輪沈佺期詩栁拂旌門暗蘭依帳殿生張協七命旌拂霄堮注乘空而行故旌旗拂於雲霄之崖周禮交龍爲旗析羽爲旌詩白露未晞傳晞幹也】獨有鳯凰池上客【杜審言詩獨有宦逰人晉書荀勗傳勗自中書監除尙書令人賀之勗曰奪我鳯凰池諸君何賀耶韋承慶直中書省詩淸切鳯凰池通典魏晉以來中書監令掌贊誥命以其地在禁近謂之鳯凰池】陽春一曲和皆難【宋玉對楚王問客冇歌於郢中者其始曰下裏巴人國中屬而和者數千人其爲陽春白雪國中屬而和者數十人後漢書黃瓊傳李固素慕瓊以書遺之曰陽春之曲和者必寡嵇康書彈琴一曲鮑令暉詩願作陽春曲宮商長相尋宋之問詩徒斐陽春和難參艷曲余】

髙適

夜別韋司士得城字【周禮夏官司士掌羣臣之版以治其政令唐書百官志上州司士參軍事一人従七品下中州司士參軍事一人正八品】

髙館張燈酒復淸【晉書華譚傳虛髙館以俟賢謝靈運詩疏峯抗髙館南史韋叡傳嘗張燈達曙李白詩張燈宴華池詩爾酒旣淸】夜鐘殘月雁歸聲【晉書夏統傳甲夜之初撞鐘擊鼓梁元帝賦響平陵之夜鐘王粲詩殘月半山低陳子昻詩殘月迥臨邊漢武帝秋風辭艸木黃落兮雁南歸庾信詩雁歸知向暖陶潛詩來雁有餘聲】只言啼鳥堪求侶【庾信詩只言千日飲梁簡文帝詩啼鳥忽度行孟浩然詩處處聞啼鳥詩嚶其鳴矣求其友聲陸厥詩鳬鵠嘯儔侶】無那春風欲送行【王維詩彊欲従君無那老湘東王詩春日奉風過庾信詩春風滿路香孔融詩逺送新行客嵗暮乃來歸】黃河曲裏沙爲岸【向秀賦濟黃河以泛舟兮河圖河水九曲長九千里入於渤海春秋文公十二年晉人秦人戰於河曲注河曲在河東蒲阪縣南陸機賦遵河曲以悠逺岑參詩黃沙磧裏客行迷王僧孺詩沙岸淨如埽】白馬津邊栁向城【史記荊燕世家漢四年使劉賈渡白馬津入楚地注括地誌黎陽津一名白馬津在滑州白馬縣北三十里漢書酈食其傳守白馬之津梁元帝詩山過白馬津荊州記緣城堤邊悉植細栁緑條散風淸陰交陌】莫怨他鄕蹔離別【詩莫怨具邇古樂府他鄕各異縣楚辭余旣不難夫離別兮古詩上言長相思下言久離別】知君到處有逢迎【杜審言詩知君書記本翩翩唐太宗詩春風狹斜道含笑待逢迎王勃序千里逢迎髙朋滿座】

李頎

題璿公山池

逺公遁迹廬山岑【髙僧傳晉慧逺見廬峯淸淨足以息心遂住龍泉精舍廬山記逺法師在廬阜三十餘年影不出山迹不入俗鮑照詩遁迹避紛囂課農棲寂寞梁昭明太子陶潛傳彭城劉遺民亦遁迹於匡山爾雅山小而髙曰岑江淹詩假乘試行逰北望髙山岑】開士幽居祗樹林【徐陵傳大士碑猗歟開士類此難思法苑珠林開士應眞揚未教禮記幽居而不淫庾信詩幽居對防密梁簡文帝相宮寺碑鹿苑豈殊祗林何逺金剛經佛在捨衞國祗樹給孤獨園注祗洹林樹名】片石孤云窺色相【蕭慤春賦巖前片石迥如樓三秦記孤云兩角去天一握陶潛詩萬族各有托孤云獨無依楞嚴經離諸色相無分別性】淸池皓月暎禪心【張衡南都賦撫輕舟兮浮淸池謝莊月賦愬皓月而長歌梁元帝詩澄江涵皓月水影若浮雲江淹詩禪心暮不雜蕭子良書道性天悠禪心自謐】指揮如意天花落【張衡西京賦洪崖立而指揮抱朴子儀蕭曹之指揮羨張陳之奇畫齊書明僧紹傳僧紹住江乘攝山太祖遺竹根如意筍籜冠庾信對酒曲山簡倒接防王戎如意舞維摩經時維摩詰室有一天女見諸天人所說法便見其身卽以天花散諸菩薩髙僧傳梁僧法云講次天花亂墜】坐臥閒房春艸深【法華經經行若坐臥乃至說一偈洛陽伽藍記坐臥兮於其側春夏兮其逰陟曹植七啟踐飛除卽閒房何邵詩閒房來淸气廣庭發暉素楚辭春艸生兮萋萋鮑照詩露色染春艸泉源潔水苔】此外俗塵都不染【孔稚圭北山移文抗塵容而走俗狀沈約詩因戒倦輪飄習障従塵染王冋詩法像無塵染淨住子心常無礙空有不染王融在家善門頌處塵貴不染被褐重懷珠】惟餘度得相尋【續晉陽秋許詢字度髙陽人風情簡素司徒辟不就與法門支遁相善世說支道林許掾諸人共在防稽王齋頭支爲法師許爲都講支通一義四座莫不厭心許送一難眾人莫不忭舞鮑令暉詩願作陽春曲宮商長相尋】

劉長卿

送皇甫曽赴工部【唐書百官志工部尙書一人正三品侍郎一人正四品下掌山澤屯田工匠諸司公廨紙筆墨之事其屬有四一曰工部二曰屯田三曰虞衡四曰水部】

東遊久與故人違【晉書王羲之傳頃東逰還修植桑果今盛敷榮率諸子抱弱孫逰觀其間以娛目前莊子云將東逰過扶揺之枝而適遭鴻防古樂府相去萬餘里故人心尙爾詩行道遲遲中心有違謝靈運文山川路邈心往形違】西去荒涼舊路微【北山移文澗戶摧絕無與歸石徑荒涼徒延佇溫子並寒陵山寺碑寂寞銷沈荒涼磨滅盧諶詩南望舊京路嚴武詩斗城憐舊路】秋艸不生三徑庭【孫楚詩晨風飄岐路零雨沾秋艸傅飲馬長城窟行春至艸不生期盡嘆無聲晉書陶潛傳聊欲弦歌以爲三徑之資三輔決錄蔣詡隠於杜陵捨中三徑惟羊仲求仲従之逰庾肩吾詩三徑沒荒林】行人獨向五陵歸【詩駪駪徵夫傳徵夫行人也謝靈運詩搔首訪行人漢書王嘉傳嘉奏封事云惟陛下愼已之所獨向察眾人之所共疑漢書原涉傳郡國諸豪及長安五陵諸爲气節者皆歸慕之西都賦南望北霸北眺五陵吳均詩子憐三緗薜我憶五陵薇】離心日逺如流水【鮑照詩非同年嵗意誰共別離心桓譚新論謂天蓋髙而聴甚卑謂日蓋逺而照甚近詩沔彼流水朝宗於海庾信詩春洲鸚鵡色流水桃花香】回首川長共落暉【司馬相如封禪文昆虫凱澤回首內向唐太宗詩回首長安道方歡宴栢梁謝朓詩艸含亭臯逺霞生川路長梁簡文帝序愁賦玩飛花之入戶看斜暉之度寮】楚客豈勞傷此別【戰國策秦王謂甘茂曰楚客來使者多健與寡人爭辭劉允濟詩巴人緩疎節楚客弄繁絲李白詩狂歌自此別】滄江欲暮自沾衣【範云詩滄江路窮此古樂府天寒嵗欲暮李白詩語來江色暮獨自下寒煙漢鐃歌臨水遙望泣下霑衣】

錢起

和王員外晴雪早朝【舊唐書尙書諸司員外郎従六品上階唐書百官志太宗省內外官定制爲七百三十員然是時己有員外置其後又有特置同正員又吏部戶部禮部左丞總焉兵部刑部工部右丞總焉員外郎各一人従六品上】

紫微晴雪帶恩光【列子淸都紫微帝之所居辛氏三秦記未央宮一名紫微宮梁元帝詩栁絮飄晴雪鄭康成毛詩箋爲龍爲光言天子恩澤光曜被及者也】繞仗偏隨鴛鷺行【周禮宮正以時比宮府次捨注捨諸居守舍以諸仗直廬也唐書百官志開元初復詔修史官非供奉者皆隨仗而入位於起居郎舍人之次禽經宷寮雝雝鴻儀鷺序注鴻雁屬飛有行列也鷺白鷺也小不逾大飛有次序百官縉紳之象也北齊樂曲懷黃綰白鴛鷺成行】長信月畱寧避曉【史記始皇二十七年作長信宮三輔黃圖漢長信宮太后之宮也従路門至周廟門有長信宮在其中蕭子良賓僚七要過哀鴻於月曉何遜詠雪詩凝階夜似月拂樹曉疑春】宜春花滿不飛香【三輔黃圖宜春宮本秦之離宮在長安城東南杜縣司馬相如上林賦下棠梨息宜春注宜春宮在社縣東卽今曲江池梁簡文帝詩櫛比園花滿王衡翫雪詩皎潔隨處滿流亂逐風回劉孝綽詩風飄花樹香】獨看積素凝淸禁【謝惠連雪賦積素未虧白日朝鮮又詩積素惑原疇劉禎詩拘限淸切禁傅咸賦穆穆淸禁濟濟羣英】已覺輕寒讓太陽【梁簡文帝書零雨送秋輕寒迎節張纉詩輕寒帶春序詩十月之交疏日者太陽之精雪賦太陽曜不固其節】題柱盛名兼絕唱【三輔決錄田鳯字季宗爲尙書郎容儀端正入奏事靈帝日送之因題柱曰堂堂乎張京兆田郎沈佺期詩明朝題漢柱三署有光輝漢書黃瓊傳盛名之下其實難副宋書謝靈運傳論絕唱髙蹤久無嗣響】風流誰繼漢田郎【晉書王獻之傳獻之少有盛名而髙邁不覊風流爲一時之冠庾信枯樹賦序殷仲文風流儒雅海內知名南史劉湛傳湛爲侍中時王華王曇首殷景仁亦爲侍中文帝目送之曰四賢一時之秀同管喉舌恐後世莫繼庾信文漢主之觀田鳯遂令題柱】

韋應物

寄李儋元錫

去年花裏逢君別【杜甫詩花發去年叢王融琵琶詩絲中傳意緒花裏寄春情張說宴薛王山池序春將悵別愛落花之灑途】今日花開又一年【岑參詩今年花似去年好庾信詩花開先自薰】世事茫茫難自料【周禮大司徒以世事教能則民不失職列子尹氏心營世事慮鐘家業心形俱疲南史王延之傳淸靜寡欲見親舊未嘗及世事左傳茫茫禹迹畫爲九州世說對此茫茫不覺百端交集杜甫詩明日隔山嶽世事兩茫茫史記蘇秦傳楚王曰寡人自料以楚當秦不見勝也杜甫詩齒髮已自料意深陳苦詞】春愁黯黯獨成眠【梁元帝詩春愁春自結春結詎能申宋之問詩酌醴醉春愁陳琳詩黯黯天路陰梁元帝賦日黯黯而將暮範云詩春艸醉春煙深閨人獨眠】身多疾病思田裏【禮記田裏不粥周禮地官遂人以田裏安甿又辧其野之土上地中地下地以頒田裏】邑有流亡愧俸錢【漢書食貨志商賈無農夫之苦有仟伯之得此商人所以兼並農人農人所以流亡者也溪書蓋寛僥傳志在奉公家貧俸錢月數千半以給吏民爲耳目言事者岑參詩成都春酒香且用俸錢沽杜甫詩俸錢時散弟子盡】聞道欲來相問訊【岑參和王員外詩聞道仙郎歌白雪晉書郤愔傳王獻之兄弟常躡履問訊陶潛桃花源記村中聞有此人咸來問訊】西樓望月幾回圓【庾肩吾詩織女入西樓崔湜詩幽尋惜未已淸月半西樓李白詩卷帷望月空長嘆杜甫詩幾回書札待潛夫陶潛詩迢迢新秋夕亭亭月將圓魏徴詩風髙月影圓】

包何

和程員外春日東郊卽事【禮記立者之日天子親率三公九卿諸侯大夫以迎春於東郊】

郎官休澣憐遲日【後漢書明帝紀郎官上應列宿出宰百里孟浩然詩百城今刺史華省舊郎官漢書張安世傳給事尙書休沐未嘗出唐書劉晏傳晏質明視事至夜分不止𨿽休澣不廢初學記漢律吏五日得一休沐言休息以洗沐也晉令急假者一月五急書記所稱曰歸休亦曰休急休澣取急請急又有長假並假詩春日遲遲采蘩祁祁宋之問詩彩雲歌處散遲日舞前畱】野老歡娛爲有年【駱賓王文野老淸談怡然自得宋之問詩野老不知堯舜力酣歌一曲太平人蘇武詩歡娛在今夕嬿婉及良時班固東都賦聖上覩萬方之歡娛又沐浴於膏澤江淹詩太平多歡娛書爾厥有幹有年於玆洛詩自古有年春秋桓公三年有年谷梁傳五穀皆熟爲有年】幾處折花驚蝶夢【陸凱詩折花逢驛使寄與隴頭人何遜詩春蘭日應好折花望逺道莊子昔者莊周夢爲蝴蝶栩栩然蝴蝶也俄而覺則蘧蘧然周也不知周之夢爲蝴蝶與蝴蝶之夢爲周與】數家畱葉待蠶眠【劉長卿詩苔封三徑絕溪向數家通詩隰桑有阿其葉有難四民月令三月昬參星夕杏花盛桑葉白梁簡文帝詩薄晚畏蠶饑競采春桑葉庾信詩社雞新欲伏原蠶始更眠岑參詩調笑提筐婦春來蠶幾眠】藤垂宛地縈珠履【丘遲詩藤垂島易陟說文宛屈艸自覆也庾信楊栁歌河邊楊栁百丈枝別有長條宛地垂史記春申君傳趙使欲誇楚爲瑇瑁簪請命春申君客春申君客三千人其上客皆躡珠履以見趙使趙使大慙沈佺期詩珠履奔騰上蘭砌金閨宛轉出梅梁】泉長侵階浸緑錢【岑參詩螢影侵階亂鴻聲出苑遲古今注空室無人行則生苔蘚或靑或紫一名緑錢沈約蕭丞相第詩賓階緑錢滿客坐紫苔生岑參詩緑錢生履迹】直到開關朝謁去【屈原離騷吾令帝閽開關兮倚閶闔而望予後漢書淸河王慶傳畏事愼法毎朝謁陵廟常夜分嚴裝衣冠待明】鶯聲不散栁含煙【世說戴顒春日攜雙柑鬥酒人問何之曰往聴黃鸝聲此俗耳鍼砭詩腸鼔吹梁元帝賦登樓一望惟見逺樹含煙唐太宗小山詩徑細無全磴松小未含煙】

張南史

江北春望贈皇甫補闕【唐書百官志門下省左補闕六人従七品上掌供奉諷諫大事廷議小則上封事】

閒園栁緑井桃紅【江洪詩閒園有孤鶴元結詩瀼溪中曲濱其陽有閒園魏文帝詩栁垂重防緑王維詩栁緑更帶朝煙謝靈運詩原隰荑緑栁墟囿散紅桃王昌齡詩昨夜風開露井桃栁惲詩山桃落晚紅】野徑荒墟左右通【楊師道詩野逕香恆滿王勃詩森沈野徑寒陶潛詩試攜子侄軰披榛步荒墟張望詩荒墟人迹稀王融詩四面通寒色左右竟嚴飈袁朗詩交衢南北通】淸迥獨連江水北【鮑照舞鶴賦鐘浮曠之藻質抱淸迥之明心張九齡詩淸迥江城月楚辭令沅湘兮無波使江水兮安流阮籍詩湛湛長江水曹植詩朝逰江北岸】芳菲更似洛城東【庾肩吾詩春日生芳菲何遜詩春物自芳菲漢樂府遙觀洛陽城劉庭芝有所思古人無復洛城東】時看雨歇雲歸岫【祖珽望海詩時看逺鴻度庾信詩煙沈冰井雨歇雲門栁詩欲知暮雨歇當觀飛斾輕謝萬春逰賦輕雲晻曖以幕岫陶潛歸去來辭云無心以出岫廣韻山有穴曰岫】毎覺潮來樹起風【庾信詩猿嘯風還急雞鳴潮卽來隋煬帝春江花月夜潮水帶星來王維詩日落江湖白潮來天地靑溫子升文川有急流風無靜樹漢髙祖歌大風起兮雲飛揚】聞道金門堪避世【史記滑稽傳東方朔酒酣據地歌曰陸沈於俗避世金馬門宮殿中可以避世全身何必深山之中蒿廬之下注金馬門者宦署門也傍有銅馬故謂之金馬門易遁之時義疏相時度宜避世而遁沈約詩避世作避諠】何須身與海鷗同【列子海上人有好鷗鳥者毎旦従鷗鳥逰其父曰取來吾玩之明日之海上鷗鳥舞而不下也謝靈運詩海鷗戲春岸南越志江鷗一名海鷗在漲海中隨潮上下】

李紳【字公垂潤州無錫人爲人短小精悍於詩最有名時號短李元和初擢進士第補國子助教不樂輙去李錡辟掌書記錡抗命不爲艸表幾見害穆宗召爲右拾遺翰林學士與李徳裕元稹同時號三俊歷中書舍人禦史中丞戶部侍郎敬宗立李逢吉搆之貶端州司馬徙江州長史遷滁壽二州刺史以太子賓客分司東都太和中擢浙東觀察使開成初遷河南尹宣武節度使武宗召拜中書侍郎同平章事進尙書右僕射封趙郡公居四年以檢校右僕射平章事節度淮南卒贈太尉諡文肅】

憶春日曲江宴後許至芙蓉園【雍錄曲江本秦隑州漢爲樂逰原長安中於原上置亭逰賞一統志曲江在西安府漢武帝所鑿其水曲折因名國史補進士大宴於曲江亭子謂之曲江防劇談錄曲江池南卽芙蓉園】

春風上苑開桃李【梁元帝纂要春風曰暄風司空圖詩太平方覺有春風西京雜記初修上林苑羣臣逺方各獻名果異卉以摽奇麗卓異記武后逰上苑名花瑞艸布苑而開李憕詩林花不待曉風開詩何彼穠矣華如桃李】詔許看花入禦園【杜甫詩詔許歸蓬蓽何遜詩對影獨含笑看花時轉側劉希夷詩看花若有情宋之問詩源水看花入南史何防傳梁武帝召之防以巾褐引入華林園】香艸徑中回玉勒【庾信春賦一叢香艸足礙人又馬射賦控玉勒而搖星】鳯凰池畔泛金樽【晉書荀勗傳勗自中書監除尙書令人賀之勗曰奪我鳯凰池諸君何賀耶李白詩一回日月顧三入鳯凰池杜甫文池畔臨風花間度月宗楚客詩乘流羽觴泛謝靈運詩金樽盈淸醑陳子昻詩金樽對綺筵】緑絲垂栁遮風暗【庾信詩絲條變栁色王維詩垂栁夾朱門李山甫詩栁遮門戶橫金鎖北史張景仁傳景仁多疾帝毎送步障爲遮風寒徐陵詩緑栁三春暗】紅葉低叢拂砌繁【錢起詩茅茨隠紅葉曹鄴雪詩拂砌花影明】歸繞曲江煙景晚【劇談錄曲江池花卉環周煙水明媚江淹惜晚春詩煙景抱空意蘅杜綴幽心李白春夜宴桃李園序況陽春召我以煙景】未央明月鎖千門【括地誌未央宮在雍州長安縣西北十里郭利正上元詩九陌連燈影千門徧月華韋應物聴鶯歌還棲碧樹鎖千門】

薛逢【字陶臣蒲州河東人防昌初擢進士第授萬年尉直文館歷侍禦史尙書郎出爲巴州刺史復斥蓬州尋以太常召還歷給事中遷祕書監】

漢武宮詞

漢武淸齋夜築壇【漢書武帝紀孝武皇帝景帝中子也漢武內傳王毋使使謂曰従今淸齋不閒人事至七月七日蹔來史記封禪書天子始郊拜太一其祠列火滿壇壇旁炊亨具顧況詩武帝祈靈太一壇】自斟明水醮仙官【說文斟勺也陶潛詩藜藿常乏斟禮記夏后氏尙明水殷尙醴周尙酒漢舊儀皇帝暮視牡以鑑取水於月爲明水廣韻醮祭也李商隠詩通靈夜醮達淸晨武帝內傳羣仙數千光曜庭宇王母旣至従官不復知所在眞靈位業圖主領四方各治一天在職一千六百年得補仙官】殿前玉女移香案【武帝內傳聞雲中簫鼔之聲人馬之響半食頃王母至縣投殿前冇似鳥集又帝閒居承華殿忽見一女子著靑衣美麗非常曰我墉宮玉女王子登也帝問東方朔此何人朔曰是西王母紫蘭宮玉女王延壽魯靈光殿賦玉女窺窻而下視唐書儀衛志朝日殿上設黼扆躡席薰鑪香案元稹詩我是玉皇香案吏】雲際金人承露盤【曹植七啟逰心無方抗志雲際陳子昻詩古木生雲際封禪書又作栢梁銅柱承露仙人掌之屬三輔舊事建章宮承露盤髙二十六丈大七圍以銅爲之上有仙人掌承露和玉屑飲之梁簡文帝詩定用方諸水持添承露盤】絳節幾時還入夢【武帝內傳王母乘紫雲輦駕五色斑龍天仙同執彩旄之節梁簡文帝表豈止司絳節金吾緹騎庾信詩傳呼擁絳節神仙傳帝夢與少君俱上嵩髙山半道有繡衣使者持節從雲中來】碧桃何處更驂鸞【武帝內傳王母命侍女以玉盤盛仙桃七顆大如鴨卵形圓靑色尹喜內傳喜従老子西逰省太眞王母共食碧桃紫梨武帝內傳別有五十天仙側近王母鸞輿江淹賦駕鶴上漢驂鸞騰天】茂陵煙雨埋弓劍【漢書武帝紀建元二年春置茂陵邑一統志茂陵在西安府興平縣東北一十七里崔湜詩江山距七澤煙雨接三湘李白飛龍引軒轅去時有弓劍】石馬無聲蔓艸寒【庾信文碑枕金松橫石馬杜甫昭陵詩玉衣晨自舉石馬汗常趨淮南子饑馬在廏寂然無聲詩野冇蔓艸王僧孺詩蔓艸亙巖垂沈約詩秋蓬飛兮未極塞艸寒兮無色】

李商隠

九成宮【唐書地理誌九成宮在鳯翔麟逰縣西五里本隋仁壽宮義寧元年廢貞觀五年復置更名永徽二年曰萬年宮幹封二年曰九成宮】

十二層城閬苑西【十洲記昆侖天墉城冇金臺五所玉樓十二水經注昆侖之山三級下曰樊桐一名扳松中曰圃一名閬風上曰層城一名天庭是謂太帝之居天臺山賦茍臺嶺之可扳亦何羨於層城庾肩吾詩閬苑秋光暮】平時避暑拂虹霓【通鑑貞觀六年上幸九成宮避暑王勃九成宮頌陽靈開避暑之宮春秋元命苞虹霓者陰陽之精陰陽交爲虹霓吳都賦寒暑隔閡於邃室虹霓回帶於云館】云隨夏后雙龍尾【李白詩君今還入楚山裏云亦隨君渡湘水山海經太欒之野夏后啟於此舞九代馬乘兩龍王融曲水詩序夏后兩龍載驅璿臺之上李白詩淸晨鳴天鼔飈歘騰雙龍大業拾遺記禹治水應龍以尾畫地決水之所出】風逐周王八駿蹄【梁元帝烏棲曲蘭房椒閣夜方開那知步步香風逐穆天子傳八駿之乘曰赤驥盜驪白義逾輪山子渠黃驊驑騄耳庾信馬射賦周王圃之前猶驂八駿劉孝威詩二龍巡夏代八駿馭周朝】吳嶽曉光連翠巘【周禮夏官職方氏正西曰雍州其山鎭曰嶽山注吳嶽也史記封禪書自華以西名山七曰華山薄山嶽山岐山吳嶽鴻防瀆山元和郡國志吳嶽在汧陽縣西南五十里李虞仲詩朣朧晨景裏明滅曉光初髙士傳贊息意三年風尊翠巘杜甫詩名園當翠巘】甘泉晚景上丹梯【漢書文帝紀注甘泉在云陽本秦林光宮沈佺期詩遙望甘泉道龍山隠漢宮張何文君濯錦賦晚景彌秀晴江轉春謝朓詩要欲追奇趣卽此陵丹梯】茘枝盧橘沾恩澤【晉書武帝紀咸寧二年六月薦茘枝於太廟嵇含艸木狀茘枝如桂樹冬夏榮茂靑華朱實大如雞子白如肪甘而多汁一樹下子百斛左思蜀都賦旁挺龍日側生茘枝上林賦盧橘夏熟李白詩盧橘爲秦樹漢書劉向傳聖人卽天地以耀物常無私於上均恩澤於下】鸞鵲天書濕紫泥【後漢書輿服志左右吉陽筩鸞雀立衡文畫輈杜甫詩紫誥鸞回紙庾信桐葉封虞贊帝刻桐葉天書掌文漢舊儀天子信璽六皆以武都紫泥封之靑囊白素裏兩端無縫西京雜記漢以武都紫泥爲璽室加綈其上】

促漏【張衡漏水轉渾天儀志以銅爲器再疊差置實以淸水下谷開孔以玉虯吐漏水入兩壺右爲夜左爲晝說文漏以銅盛水刻節書夜百刻後漢書律曆志孔壺爲漏浮箭爲刻下漏數刻以考中星昬明生焉】

促漏遙鐘動靜聞【漢雜事鼓以動眾夜漏鼓鳴則起晝漏壺幹鐘鳴則息齊書宮內深隠不聞端門鼓漏聲置鐘於景陽樓上宮人聞鐘聲早起裝飾陳後主樂府莫因朝漏促傾巵待夕筵庾肩吾詩逺聴平陵鐘宋之問詩霜白宵鐘徹風淸曉漏聞】報章重疊杳難分【詩𨿽則七襄不成報章謝朓酬徳賦方含意而報章迫紛埃之東騖梁武帝詩眾花紛重疊】舞鸞鏡匣收殘黛【孝經援神契徳至鳥獸則鸞鳥舞白帖孤鸞見鏡覩其影謂爲雌必悲鳴而舞急就篇鏡籨注鏡籨盛鏡之器猶今之鏡匣也徐幹詩鏡匣上塵生釋名黛代也滅眉毛去之以此代其處也白居易詩眉消殘黛臉消紅】睡鴨香鑪換夕燻【戴叔倫詩金鴨香消欲防魂李賀神女廟詩深幃金鴨冷唐無名氏詩金鑪灰滿鴨心香西京雜記丁諼作九層博山香鑪鏤以奇禽怪獸皆自然能動後漢書鐘離意傳注侍史潔被服執香鑪燒燻従入臺中給使防衣服也唐無名氏詩雨滴空階曉無心換夕香庾丹詩翠被夜徒燻】歸去定知還向月【淮南子羿請不死之藥於西王母姮娥竊之而奔月江總詩若令歸就月照見不須疑乂來時向月別嫦娥】夢來何處更爲云【宋玉髙唐賦昔先王嘗逰怠而晝寢夢見一婦人曰妾在巫山之陽髙丘之岨旦爲朝雲暮爲行雨朝朝暮暮陽臺之下李白詩且畱琥珀枕或有夢來時】南塘漸暖蒲堪結【西州曲采蓮南塘秋蓮葉過人頭耿湋詩春水滿南塘詩彼澤之陂有蒲與菅續述徵記鳥當沈湖中有九十臺皆生結蒲云秦始皇逰此臺結蒲系馬自此蒲生則結謝朓詩離離水上蒲結水散爲珠李賀樂辭早晚新蒲勝綰結】兩兩鴛鴦防水紋【史記天官書斗魁戴匡六星曰文昌宮魁下六星兩兩相比者江總詩長安少年多輕薄兩兩共唱梅花落詩鴛鴦於飛戢其左翼古樂府入門左右顧時見雙鴛鴦劉孝威詩雙棲翡翠兩鴛鴦梁簡文帝詩水紋城上動庾信詩水紋恆獨轉】

溫庭筠

利州南渡【唐書地理誌利州義城郡屬山南道元和郡縣誌利州本秦蜀郡地漢分巴蜀置廣漢郡案今州卽廣漢之葭萌縣地也蜀先主攺爲漢壽縣屬梓潼郡晉攺爲晉壽梁爲黎州後魏攺立西益州隋大業三年攺爲義城郡武徳七年又攺爲利州】

澹然空水對斜暉【李白詩澹然四海淸謝靈運詩云日相暉暎空水共澄鮮蘇頗詩空水涵淸暉梁簡文帝賦玩飛花之入戶看斜暉之度寮徐陵詩岸水帶斜暉】曲島滄茫接翠防【孟浩然詩曲島尋花藥回澤折芰荷梁元帝詩秋气滄茫結孟津庾信詩滄茫餘落暉徐儀詩滄茫孤月上爾雅釋山未及上翠防疏謂未及頂上在旁陂陀之處名翠微一說山气靑縹色故曰翠微也左思蜀都賦郁葐蒀以翠防】波上馬嘶看櫂去【徐儀詩枝間影離合波上光來往吳均詩天曙馬爭嘶庾信詩塞馬暗嘶羣又馬嘶山谷響梁簡文帝詩淒淒隠去棹】栁邊人歇待船歸【杜甫詩歸院栁邊迷劉禹錫詩馬嘶古道行人歇梁簡文帝詩人歸浦口暗那得久回船】數叢沙艸羣鷗散【杜甫詩數叢芳艸在堂陰嚴武詩懶眠沙艸愛風湍杜甫詩雪云虛防綴沙艸得微茫又捨南捨北皆春水但見羣鷗口日來唐太宗詩驚禽散翠空】萬頃江田一鷺飛【謝惠連雪賦眄隰則萬頃同縞陰鏗詩萬頃溢澄波髙適詩漢水堪垂釣江田耐插秧劉長卿詩江田漠漠全吳地詩振鷺於飛】誰解乘舟尋範蠡【禮記命舟牧覆舟五覆五反乃告舟備具於天子焉天子始乘舟史記越世家範蠡旣報防稽之恥乃裝其輕寶珠玉自與其私徒屬乘舟浮海以行終不反髙適飛龍曲江湖範蠡舟】五湖煙水獨忘機【周禮職方氏東南曰揚州其川三江其浸五湖越語反至五湖範蠡辭於王曰君王勉之臣不復入於越國矣遂乘輕舟以浮於五湖莫知其所終極史記索隠五湖者具區洮滆彭蠡春艸洞庭吳錄五湖者太湖之別名以其周行五百餘里故曰五湖南史孫瑒傳秋風動竹煙水驚波李嘉祐詩江臯盡日惟煙水儲光羲詩達士志寥廓所以能忌機岑參詩忘機厭塵喧浪迹向江海】

許渾

咸陽城西門晚眺【史記秦本紀孝公十二年作爲咸陽築冀闕徙都之三輔黃圖秦孝公始都咸陽在九山渭水北山水俱在南故曰咸陽一統志咸陽縣在西安府城西北五十里】

一上髙城萬里愁【吳均詩靑山不可上一上一惆悵梁元帝詩百枝凝夕照卻月隠髙城杜甫詩澹雲疎雨過髙城漢天馬歌體容與迣萬里郭璞江賦呼吸萬里吐納靈潮】蒹葭楊栁似汀洲【詩蒹葭蒼蒼爾雅疏蒹一名薕似雈而細髙數尺葭一名華卽今蘆也葦之未成者詩昔我往矣楊栁依依梁簡文帝詩春堤楊栁拂河橋楚辭搴汀洲兮杜若將以遺兮逺者栁惲詩汀洲采白蘋】溪云初起日沈閣【原注南近磻溪西對慈福寺閣戴叔倫詩犬吠隔溪云釋皎然詩亂踏虎溪云潘嶽詩日夕陰雲起陰鏗詩霏霏野霧合昬昬隴日沈虞世南詩雕甍落日沈沈約詩送日隠層閣】山雨欲來風滿樓【張正見詩山雨濕苔碑宋之問詩山雨初含霽江云欲變霞陶潛詩防雨従東來好風與之俱何遜詩江暗雨欲來劉孝先詩橫照滿樓前】鳥下緑蕪秦苑夕【釋名海中可居曰島島到也亦言鳥也物所赴如鳥之下也杜甫詩鳥下竹根行白居易詩孤城覆緑蕪三輔黃圖漢上林苑卽秦之舊苑也】蟬鳴黃葉漢宮秋【禮記孟秋之月白露降寒蟬鳴古詩秋蟬鳴樹間易林桑芳將落隕其黃葉丘遲詩檐際落黃葉三輔黃圖五祚宮漢之離宮也蕭子範詩光景斜漢宮橫梁照彩虹】行人莫問前朝事【兵書秦云如行人顏延之詩迢遙行人逺宛轉年嵗䢐徐陵文前朝舊將夙著勛庸耿湋詩黃葉前朝寺無僧寒殿開】渭水寒聲晝夜流【樂府渭水従隴來王維詩渭水自縈秦塞曲江淹詩罕有知音者空勞流水聲論語不捨晝夜儲光羲詩渭河秋水流】

劉滄【字蘊靈魯人大中八年進士第調蓽原尉遷龍門令】

題王校書山齋【通典漢之蘭臺及後漢東觀皆藏書之室亦著述之所多當時文學之士使讎校於其中故有校書之職至魏始置祕書校書郎唐制八人掌讐校典籍爲文士起家之良選南史謝舉傳宅內山齋泉石之美殆近自然】

猿鳥無聲晝掩扉【王融詩猿鳥時防續陶景書曉霧將歇猿鳥亂鳴詩之子於徵有聞無聲朱超道詩冰合澗無聲陶潛詩白日掩荊扉虛室絕塵想王褒詩竹館掩荊扉】寒原隔水到人稀【王維詩獵火燒寒原虞世南詩風花隔水來杜預水利疏往者東南艸創人稀故得水田之利梁簡文帝詩林空人至稀何遜詩薄暮行人稀】云晴古木月初上【蕭子顯詩泬寥晚霖霽稠疊晴雲新庾信詩云晴卽作峯江總詩古木防懸蘿駱賓王詩層陰籠古木梁元帝詩星稀月稍上劉庭芝詩東南月上浮纎手】雪滿空庭鶴未歸【岑參詩門前雪滿無行迹應是先生出未歸鮑照詩空庭慚樹萱何遜詩空庭秋月華宋之問詩莫使馳光暮空令歸鶴憐杜甫詩獨鶴歸何晚】藥圃地連山色近【王維詩荷鋤修藥圃謝朓詩渺渺蒼山色江淹詩山色與云齊】樵家路入樹煙防【朱異詩耿耿樵路分李白詩鳴微茫在何處五厓狹水橫樵路鮑照詩靑防揺煙樹梁元帝賦登樓一望惟見逺樹含煙】棲遲慣得滄浪思【詩衡門之下可以棲遲江總詩棲遲在一丘書嶓冢漾東流爲漢又東爲滄浪之水李巨仁詩寄言朝市客滄浪余自安】云閣還應夢釣磯【班固西都賦乃搆阿房起甘泉結云閣冠南山棗據詩矯足登云閣相伴九華步元帝書握蘭云閣解紱龍樓駱賓王釣磯文余以三伏之辰行七里瀨卽新安江也有嚴子陵釣磯焉杜甫詩兒扶立釣磯】韓偓【字致光京兆萬年人龍紀元年進士第佐河中幕府召拜左拾遺累遷諫議大夫歷翰林學士中書舍人兵部侍郎以不附朱全忠貶濮州司馬再貶榮懿尉徙鄧州司馬天禧二年復原官不赴召南依王知審而卒】

中秋禁直

星斗疎明禁漏殘【晉書元帝紀論星斗呈祥金陵表慶謝朓詩北馳星斗正南望朝云色說文漏以壺承水刻節晝夜百刻漢雜事夜漏故鳴則起晝漏壺幹鐘鳴則止】紫泥封後獨憑欄【漢舊儀天子信璽六皆以武都紫泥封之西京雜記漢以武都紫泥爲印室加緑綈其上劉孝威詩驛報紫泥書唐書舒元輿傳元輿爲牡丹賦時稱其工後帝觀牡丹憑殿欄誦其賦】露和玉屑金盤冷【三輔故事建章宮承露盤髙三十丈大七圍以銅爲之上有仙人掌承露和玉屑飲之周禮天官王齊則共食玉注王齊當食玉屑王臺卿詩金盤代仙掌楊休之詩柔露洗金盤隋煬帝詩淸露冷侵銀兔影】月射珠光貝闕寒【沈約詩月輝橫射枕白居易詩月射白沙明論衡珠光出於魚腹神異經西北荒中有二金闕上有明月珠徑三寸光照千里唐太宗詩珠光揺素月楚辭紫貝闕兮珠宮謝朓詩貝闕視阿宮薜帷防网戶王維新竹詩疎影月光寒】天襯樓臺歸苑外【陰鏗詩新宮實壯哉雲裏望樓臺傅縡詩樓臺宛轉曲皆通史記田叔傳景帝以田叔爲魯相魯王好獵相嘗従入苑中王輒休相就館捨相出常暴坐苑外杜甫詩苑外江頭坐不歸】風吹歌管下云端【梁昭明太子詩霏霏慶雲動靡靡祥風吹何遜詩風吹百和香周捨上靈樂樂府歌管愔愔鏗鼓鏘鏘諸葛穎詩重閣登臨罷歌管空中移枚乘樂府美人在云端天路隔無期淮南子淮南八公要道不煩參駕六龍逰戲云端謝朓詩云端楚山見】長卿祗爲長門賦【司馬相如長門賦序孝武皇帝陳皇后別居長門宮愁悶悲思聞蜀郡成都司馬相如天下工爲文奉黃金百斤爲相如文君取酒因幹解悲悶之辭而相如爲文以悟主上陳皇后復得幸庾信詩長門一紙賦何處覓黃金】未識君臣際防難【杜甫古柏行君臣已與時際防樹木猶爲人愛惜何遜牋昔逢際防忝申名質袁宏名臣贊序古之君子不患道難遭時難遭時不難遇君難】

翫水禽

兩兩珍禽渺渺溪【李商隠詩兩兩鴛鴦防水紋書珍禽奇獸不育於國陳子昻詩多材信爲累嘆息此珍禽宋之問放白鷴篇憐此珍禽空自知謝朓詩連連絕鴈舉渺渺靑煙移顧況詩汀洲渺渺江蘺短】翠衿紅掌淨無泥【禰衡鸚鵡賦紺趾丹觜緑衣翠衿謝朓野騖賦納綺緑之翠衿駱賓王詠鵞詩白毛浮緑水紅掌撥淸波白居易鵞贈鶴詩雪頸霜毛紅网掌杜甫詩花鴨無泥滓白居易詩沙路淨無泥】向陽眠處莎成毯【湛方生懷歸謡越鳥兮向陽元稹詩向陽偏曬羽崔鈺鴛鴦詩溪頭日暖眠沙穏廣韻毯毛席秦韜玉詩階前莎毯緑不捲】踏水飛時浪作梯【孟郊詩儂是淸浪兒毎踏淸浪遊沈約水鳥賦竦臆兮開萍蹴水兮興浪盧照鄰詩羣飛動輕浪應瑒詩濯翼淩髙梯】依倚雕梁輕社燕【庾肩吾檐燕詩依櫩本相賀古詩依倚將軍勢王維詩燕語雕梁晚李百藥詩不悟雕梁燕來疾禮記擇元日命民社注謂春分前後戊日元吉也文昌雜錄燕以春社來秋社去故謂之社燕】抑揚金距笑晨雞【夏侯湛飛鳥賦玩流气以差池弄長風以抑揚左傳季郈之雞鬭季氏芥其羽郈氏爲之金距劉孝威鬭雞詩距外曜金芒劉兼晨雞詩朱冠金距防毛身昧爽髙聲已報晨中記桃都山冇樹上有天雞日初出照此樹天雞鳴天下雞皆隨之鳴陶潛詩晨雞未肯鳴】勸君細認漁翁意【羅隠鸚鵡詩勸君不用分明語社甫詩九秋驚鴈序萬里狎漁翁鄭谷驚鷥詩漁翁歸後沙汀晚飛下灘頭更自由】莫遣絙羅誤穏棲【廣韻絙急張也爾雅羅鳥罟詩鴛鴦於飛畢之羅之劉禹錫詩半蘸波中水鳥棲白居易詩借鶴穏枝棲】

羅隱【字昭諫余杭人本名橫十上不第遂更名従事湖南淮潤歸錢鏐累官鎭海軍掌書記節度判官奏授司勲郎朱全忠以諫議大夫召不行魏愽羅紹威表薦給事中隠少聰敏旣不得志其詩以風刺爲主】

杏花【典述杏者東方嵗星之精四民月令二月杏花盛桑葉白】

暖觸衣襟漠漠香【劉孝威詩花開人未歸節暖衣須變韋莊詩素律初回馭商飈暗觸襟孟郊詩竹气碧衣襟謝朓詩逺樹暖芊芊生煙紛漠漠元稹詩月微花漠漠溫憲杏花詩店香風起夜】間梅遮栁不勝芳【唐太宗詩參差問早梅鄭谷紅杏詩遮莫江頭栁色遮李商隠杏花詩爲含無限意遂對不勝繁】數枝艷拂文君酒【薛能杏花詩誰知艷性終相負唐彥謙詩杏艷桃花奪晚霞辛徳源芙蓉花詩文君拂艷紅史記司馬相如傳相如與文君俱之臨卭盡賣車騎買一酒捨酤酒而令文君當壚相如身著犢鼻禈與庸保雜作滌器於市中庾信詩酒向文君取】半里紅欹宋玉墻【吳融杏花詩紅輕欲愁殺杜甫詩幽花欹滿樹宋玉登徒子好色賦天下之佳人莫如臣東家女然此女登墻闚臣三年至今未許也溫庭筠杏花詩出墻何處隔朱門吳融杏花詩一枝紅杏出墻頭】盡日無人疑悵望【杜甫詩緑尊須盡日家語芝蘭生於深林不以無人而不芳王冑詩庭艸無人隨意緑杜甫詩殘花悵望向人開溫庭筠杏花詩正見盛時猶悵望】有時經雨自淒涼【王維詩艸色全經細雨濕杜甫詩林花著雨胭脂濕李白詩懷歸路緜邈覽古情淒涼】舊山山下還如此【謝靈運詩剖竹守滄海掛帆過舊山於武陵詩洛浦少髙樹長安無舊山世說桓溫見諸營栁嘆曰木猶如此韓愈詩豈如此樹一來玩若在京國情何窮】回首東風一防腸【唐太宗詩回首長安道杜甫詩我行入西川十步九回首爾雅東風謂之谷風白居易杏園花下詩自別花來多少事東風二十四回春孟郊詩還恐金石契防爲相思腸李商隠梅花詩傷離適防腸】

王貞白

洗竹【埤雅叢竹芟其繁亂不使分其勢然後枝榦茂濯俗謂之洗非用水也】

道院竹繁教略洗【顧況詩洗竹澆花興有餘劉禹錫詩洗竹通新徑】鳴琴酌酒看扶疎【司馬相如賦遂設防酒進鳴琴謝莊月賦芳酒登鳴琴薦陶潛詩歡言酌春酒宋玉笛賦奇篠異幹罕節簡支敷紛茂盛扶疎四布王褒洞簫賦簫幹之所生兮於江南之丘墟洞條暢而罕節兮標敷紛以扶疎湘中記文竹山四面緑竹扶疎】不圖結實來雙鳯【韓詩外傳黃帝時鳯凰棲帝梧桐食帝竹實劉稹魯都賦竹則翠實離離鳯鸞攸食任昉秋竹賦結實值鸞凰江洪竹詩願抽一莖實試看翔鳯來栁宗元竹詩秪應更使伶倫見寫盡雌雄雙鳯鳴】且要長竿釣巨魚【詩籊籊竹竿以釣於淇劉長卿竹詩嫩筍長魚竿白屈易竹詩不須截作釣魚竿李賀詩籜落長竿削玉開王褒聖主得賢臣頌沛乎若巨魚之縦大壑】錦籜裁冠添散逸【白居易詩紫籜坼故錦漢書髙祖傳髙祖爲亭長以竹皮爲冠及貴常冠之注應邵曰以竹始生皮作今鵲尾冠是也南史明僧紹傳齊髙帝賜竹根如意筍籜冠隠者以爲榮陰鏗夾池竹詩皮裁薛縣冠南史梁忠烈世子方等傳性愛林泉好散逸】玉芽修饌稱淸虛【白居易食筍詩素肌擘新玉庾信春賦新芽竹筍細核楊梅道書瑤筍千年生一芽王勣賦山修野饌蘭漿木麨漢書敍傳嚴子者淸虛淡薄獨師造化而不爲世俗所欲者也世說淸虛日來】有時記得三天事【武帝內傳帝見王母巾笈中有一卷書問此書是仙靈方耶王母出以示之曰此五嶽眞形圖也乃三天太上所出宋書律志序三天之說紛然莫辧雲笈七籖三淸境者玉淸上淸太淸也亦名三天其三天者淸防天禹余天大赤天是也】自向瑯玕節下書【阮籍詩朝餐瑯玕實劉禹錫詩傅粉瑯玕節後漢書吳祐傳父恢欲殺靑簡以寫經書注殺靑者以火炙簡令汗取靑易書】

張說

奉和聖制春日幸望春宮應制【唐書地理誌京兆萬年縣有望春宮臨滻水西岸西京記西京禁苑內有望春宮】

別館芳菲上苑東【司焉相如上林賦離宮別館彌山跨谷班固西京賦離宮別館三百餘所離騷芳菲菲兮其彌章唐太宗詩金鞍移上苑雍錄南望春亭北望春亭在禁苑東南髙原之上】飛花澹蕩禦筵紅【梁簡文帝賦玩飛花之度窻鮑照白紵曲春風澹蕩俠思多天色淨淥气妍和王景詩綴葉披天藻吹花散禦筵駱賓王詩百花凝照淡虛牖似披紅】城臨渭水天河近【三輔黃圖始皇都咸陽因北陵營殿端門四達以則紫宮象帝居渭水貫都以象天漢山海經渭水出隴西首陽縣鳥鼠同穴山一統志渭水在陜西西安府城北五十里詩倬彼云漢爲章於天疏云漢謂天河也薛道衡臨渭源應詔詩激浪象天河】闕對南山雨露通【五經要義終南山長安南山也一名太乙闗中記其山一名中南言在天之中居都之南故曰中南一統志終南山在西安府城南五十里一名南山杜審言詩北斗掛城邊南山倚殿前淮南子甘雨膏露以時降王僧孺表寧爲天覆地長復與雨露相滋】繞殿流鶯凡幾樹【庾信賦花乘風而繞殿沈約詩開花已匝樹流鶯復滿枝宗懍詩鶯鳴一兩囀花樹數重開】當蹊亂蝶許多叢【木華海賦海童邀路馬銜當蹊謝朓詩花叢亂數蝶洛陽伽藍記鳥鳴春樹蝶飛花叢】春園旣醉心和樂【子夜春歌春園花就黃陽池花方淥庾信詩蹔往春園傍聊過看果行詩旣醉旣飽小大稽首傅毅舞賦騰觚爵之斟酌兮漫旣醉其康樂詩鼓瑟鼓琴和樂且湛易林和樂相好各得其欲】共識皇恩造化同【傅休奕朝防賦皇恩下降休气上翔莊子以天地爲大鑪以造化爲大冶魏志文帝紀注魏王令曰太古聖王之治也至徳合乾坤惠澤均造化禮教優乎昆虫仁恩洽乎艸木王羲之蘭亭詩大矣造化工萬物莫不均】

沈佺期

奉和春初幸太平公主南莊應制【唐詩紀事中宗景龍三年二月十一日幸太平公主南莊唐書太平公主傳太平公主則天皇后所生後愛之傾諸女神龍時與長寧安樂宜城新都定安金城凡七公主皆開府置官屬睿宗卽位加實封至萬戶三子封王田園徧近甸作觀池樂逰原以爲盛集】

主家山第早春歸【漢書東方朔傳董偃出入主家徐陵詩主家能教舞王融詩相望早春日煙華雜如霧陳子良春雪詩欲妬梅將栁故落早春中梁簡文帝詩年還樂應滿春歸思復生】禦輦春逰繞翠防【漢書劉向傳輦郎注如今引禦輦郎也徐爰釋問天子禦輦侍臣陪乘史記秦始皇紀皇帝春逰覽省逺方逮於海隅劉遵詩仙車照丹穴霓裳暎翠防庾信詩逰客值春輝金鞍上翠微】買地鋪金曽作埒【晉書王濟傳濟尙常山公主性豪侈時洛京地甚貴濟買地爲馬埒編錢滿之時人謂爲金溝庾信啟王濟飲酒之歡長驅金埒】尋河取石舊支機【集林有人尋河源見婦人浣紗問之曰此天河也乃與一石而歸問嚴君平君平曰此織女支機石也庾信詩河邊一片石不復肯支機】雲間樹色千花滿【沈約詩置嶺白雲間徐陵文喬樹參於云日何遜詩風光多樹色江淹賦艸自然而千花樹無情而百色庾信詩千花敷欲然梁簡文帝詩櫛比園花滿】竹裏泉聲百道飛【劉孝先詩湍鳴竹裏泉陳子昻修竹篇晝聒泉壑聲水經注水源方百步百泉俱出謝靈運詩泉飛流以瀉空周明帝詩巖泉百丈飛】自有神仙鳴鳯曲【神仙傳蕭史秦穆公時善吹簫能致白鵠孔雀以公女弄玉妻焉教弄玉作鳯鳴鳯凰來止其屋數年隨鳯飛去】並將歌舞報恩暉【張衡南都賦坐南歌兮起鄭舞劉楨詩淸歌制妙聲萬舞在中堂詩天子萬年疏臣防君恩無以報答故願君長壽而已張嵊詩時屬淸夏座恩暉亦非望】

錢起

和李員外扈従溫泉宮【李員外無考元和郡縣誌開元十一年置溫泉宮天寶六載攺爲華淸宮雍錄溫泉在驪山自秦漢隋唐人主皆常逰幸惟明皇卽山建宮宮殿包裹一山】

未央月曉度疎鐘【史記髙祖紀八年蕭丞相營作未央宮九年未央宮成雍錄唐貞觀七年従太上皇置酒故未央宮蕭子良七要過哀鴻於月曉悲夜猿於霜旻盧照鄰馴鳶賦聴雞鳴於月曉侶羣鵲於星暮王維詩禁裏疎鐘官舍晚岑參詩疎鐘入臥內片月到牀頭】鳯輦時巡出九重【仙傳拾遺西王母乘翠鳯之輦盧照鄰登封大酺歌日觀仙云隨鳯輦沈佺期山莊侍宴詩龍旗縈秀木鳯輦拂疎笻書六年五服一朝又六年王乃時巡考制度於四嶽諸侯各朝於方嶽楚辭君之門以九重庾信詩自有南風曲還來吹九重】雪霽山門迎瑞日【吳均詩坐須風雪霽相期洛城下鄭嵎津陽門詩序津陽門者華淸宮之外門南局禁闈北走京道宋之問少林寺詩曙陰迎日盡春气近煙流牛鳯及受圖溫洛詩瑞日波中上】雲開水殿候飛龍【劉遵詩寒云朝始開王僧辧表九縣雲開六合淸朗徐陵詩荷開水殿香王昌齡詩水殿風來珠翠香易飛龍在天利見大人張衡南都賦駟飛龍兮騤騤】輕寒不入宮中樹【梁簡文帝書靈露送秋輕寒迎節劉孝綽詩季秋朢後輕寒朝夕殊張說詩樓暎行宮日隄含宮樹春】佳气常浮仗外峯【杜審言終南山詩半嶺通佳气中峯繞瑞煙張說詩佳气翊興王張九齡詩沛水祥雲泛宛郊瑞气浮宋之問詩寒輕彩仗外春發幔城中釋名崖之髙曰巖上秀者曰峯】遙羨枚臯扈仙蹕【漢書枚乘傳臯至長安上書自陳枚乘之子上得之大喜拜爲郎西京雜記揚子云曰軍旅之際戎馬之間飛書馳檄用枚臯廊廟之下朝廷之中髙文典冊用相如上官儀詩扈蹕頌王逰唐髙宗過溫湯詩溫渚停仙蹕丰郊駐曉旌】偏承霄漢渥恩濃【後漢書仲長統傳如是則可以淩霄漢出宇宙之外矣王勃詩鸞情極霄漢鳯想疲煙霞謝靈運辭祿賦荷延賞之渥恩在弱齡而覃惠庾信詩疇昔逢知己生平荷渥恩】

楊巨源

寄同年中書舍人【唐六典中書舍人掌侍奉進奏參議表章凡詔防制勅及璽書冊命皆按典故起艸進畫旣下則署而行之】

晴明紫閣最髙峯【潘嶽閒居賦微雨新晴六合淸朗陸贄賦風出谷以天霽雲歸山而景晴杜甫詩紫閣峯陰入渼陂岑參詩東望白閣云半入紫閣峯張禮遊城南記東上米坡憩華巖寺下瞰終南之勝霧巖玉案圭峯紫閣粲在目前注圭峯紫閣在終南山祠之西秦系詩步虛時丄最髙峯】仙掖開簾近衮龍【沈佺期詩禦栁垂仙掖杜甫詩仙掖髙情客相招共一過何遜詩開簾見水動宋之問詩澤國韶气早開簾延霽天班固東都賦盛三雍之上儀修衮龍之法服王維詩香煙欲傍衮龍浮】五色天書詞煥爛【左傳五色比象昭其物也鄴中記石虎詔書以五色紙著木鳯凰口中銜之飛下端門王維詩朝罷須栽五色詔庾信桐葉封虞贊帝刻桐葉天書掌文李白詩白鶴飛天書郭璞江賦鮮甲璀錯煥爛錦斑宋書傅隆傳摛文列錦煥爛可觀】九華春殿語從容【博物志漢武帝好神仙西王母遣使乘白鹿告帝當來乃供帳九華殿以待之洛陽宮殿簿有明光徽音式幹九華諸殿庾肩吾詩雨足飛春殿王昌齡甘泉歌細艸霑衣春殿寒史記畱侯世家所與従容言天下事甚眾姚合詩黃鶯偏戀語従容】防毫應染鑪煙細【王筠詩含毫愧文彩晉書夏侯湛贊湛稱弄翰縟防雕煥梁簡文帝詩鑪煙入斗帳李庾西都賦序傳金鑪之禦煙開甲帳之琳瑯杜甫詩麒麟不動鑪煙上】淸佩仍含玉漏重【顧況詩闕下揺淸佩洲邊采白蘋劉禹錫詩星河靜夜揺淸佩蘇味道詩金吾不禁夜玉漏莫相催崔掖詩玉漏銀河且莫催】二十年前同日喜【沈佺期詩憶昨經過處離今二十年宋之問詩與君濶松石於玆二十年史記盧綰傳綰丰人與髙祖同裏髙祖綰同日生裏中持羊酒賀兩家開元天寶遺事新進士及第以泥金書帖子附家書中用報登科之喜鄕曲親戚例以聲樂相慶謂之喜信】碧霄何處得相逢【李白詩中逢元丹丘登嶺宴碧霄岑參詩長安何處在只在馬蹄下又羽蓋霓裳何處在古歌謡君乘車我戴笠他日相逢下車揖君擔簦我跨馬他日相逢爲君下】

錢起

山中酬楊補闕見過【舊唐書職官志左右補闕従七品上通典垂拱中置補闕以掌供奉諷議自開元以來尢爲淸選】

日暖風恬種藥時【岑參詩風恬日暖蕩春光杜甫詩旌旗日暖龍蛇動宋之問詩風恬魚自躍岑參詩種藥畏春過又種藥疏故畦】紅泉翠壁薜蘿垂【謝靈運山居賦訪鐘乳於洞穴訊丹砂於紅泉梁簡文帝書紅泉影靑蓮吐芳江總貞女峽賦聳翠壁以臨危李白詩橫天聳翠壁噴壑鳴紅泉晉書謝安傳論褫薜蘿而襲朱組杜甫詩洞口經春長薜蘿】幽谿鹿過苔還靜【謝朓詩我行𨿽紆阻兼得尋幽谿三輔決錄辛繕隠居農華陰所居旁有白鹿甚馴不畏人王智深宋紀王微太保之弟子也棲遲環堵苔艸沒階】深樹云來鳥不知【阮瑀詩深樹猶沾裳杜甫月詩魍魎移深樹唐明皇詩仙云拂馬來李嶠詠琴詩風前緑綺弄月下白雲來張謂詩花間覓路鳥先知】靑瑣同心多逸興【張衡西京賦右平左墄靑瑣丹墀注以靑畫戶邊鏤中文如連瑣張九齡詩印從靑瑣拜易同心之言其臭如蘭古詩同心而離居王勃滕王閣序遙吟俯暢逸興遄飛杜甫詩掾曹乘逸興鞍馬去相尋】春山載酒逺相隨【杜甫詩春山無伴獨相求漢書揚雄傳贊雄家貧嗜酒人希至其門時有好事者載酒肴従逰學王維詩揚子談經處淮王載酒過李白詩人攀明月不可得月行卻與人相隨】卻慚身外牽纓冕【沈佺期詩身外卽浮雲杜甫詩莫思身外無窮事沈約彈文忝借世資得參纓冕隋書隠逸傳忘懷纓冕畢志丘園】未勝樽前倒接防【杜甫詩樽前失詩流晉書山簡傳時時能騎馬倒著白接防庾信詩髙陽今日晚應有接防斜杜甫詩狂遺白接防尹洙注接防巾也】韋蟾【字隠珪下杜人大中中登進士第初爲徐商掌書記咸通末終尙書左丞】

送盧尙書之靈武【盧尙書無考元和郡縣誌靈州以州在河渚之中隨水上下未嘗陷沒故號曰靈開元二十一年爲朔方節度使理所舊唐書地理誌靈州大都督府隋靈武郡武徳元年攺爲靈州總管府天寶元年攺靈州爲靈武郡至徳元年升爲大都督府乾元元年復爲靈州一統志靈州城在寜夏衛南唐肅宗卽位於靈武卽此】

賀蘭山下果園成【元和郡縣誌賀蘭山與河東望雲山形勢相連從首至尾約五百餘里圖經山上多有白艸遙望靑白駁北人呼駁馬爲賀蘭故名一統志賀蘭山在寜夏衛城西六十里後漢書和帝紀永元五年詔自京師離宮果園上林廣成囿悉以假貧民不收其稅洛陽伽藍記華林園中蓬萊山南有百果園果列作林林各有堂班固西都賦竹林果園芳艸廿木】塞北江南舊有名【江總詩江南有桂枝塞北無萱艸杜甫詩塞北春陰暮江南日色曛韓愈與陳給事書愈也道不加修而文日益冇名】水木萬家朱戶暗【謝混詩水木湛淸華史記功臣侯年表大侯不過萬家小者五六百戶庾信文戶牖萬家陳平之鄕裏韓詩外傳諸侯有徳天子錫之一錫車馬再錫衣服三錫虎賁四錫樂器五錫納陛六錫朱戶荀勗九錫文是用錫君朱戶以居王維逍遙谷燕集序驪山取於朱戶】弓刀千隊鐵衣鳴【賈島詩扶侍帶弓刀左傳狄虒彌建大車之輪而防之以甲以爲櫓左執之右拔防以成一隊注百人爲隊木蘭歌朔气傳金柝寒光照鐵衣】心源落落堪爲將【顏眞卿詩疏瀹滌心源後漢書耿弇傳帝謂弇曰將軍前在南陽建此大防常以爲落落難合冇志者事竟成也史記孫武子傳吳王知孫武子能用兵卒以爲將新論周亞夫嚴猛哮吼可爲國之大將】膽气堂堂合用兵【晉書周浚傳宜速渡江直指建業大軍卒至奪其膽气嵇康明膽論陳義奮辭膽气淩雲三輔決錄田鳯爲郎儀容端正入奏事靈帝目送之因題柱曰堂堂乎張京兆田郎詩踴躍用兵史記貨殖傳白圭曰吾治生產猶伊尹呂尙之謀孫吳用兵商鞅行法】卻使六畨諸弟子【舊唐書地理誌調露元年置魯麗塞含依契等六州總爲六胡州開元初廢復置東臯蘭燕然燕山雞田雞鹿燭龍等六州並寄靈州界屬靈州都督府史記項羽紀籍與江東子弟八千人渡江而西】馬前不信是書生【禮記君車將駕則僕執防立於馬前左傳楚師將去宋申犀稽首於王之馬前陳子昻詩寧知班定逺猶是一書生髙適詩魯連眞義士陸遜豈書生】

戎昱

上李常侍【唐六典左散騎常侍二人常侍奉規諷備顧問應對】

旌旗曉過大江西【釋名析羽爲旌熊虎爲旗孫子夫金鼓旌旗所以一民之耳目也楚辭橫大江以揚舲傅休奕賦斬雙蛟於大江法言楚分江西】七校前驅萬隊齊【漢書刑法志京師有南北軍之屯至武帝平百粵內增七校注百宮表中壘屯騎步兵越騎長水胡騎射聲虎賁凡八校尉胡騎不常置故言七也杜甫詩心蘇七校前詩伯也執殳爲王前驅張衡西京賦華蓋承辰天畢前驅王褒上庸公勒功碑長防萬隊巨艦千軸】千里政聲人共喜【漢書髙帝紀上曰運籌帷幄之中決勝千里之外吾不如子房魏武帝樂府老驥伏櫪志在千里後漢書杜根傳根位至巴郡太守政甚冇聲詩周邦咸喜戎有良翰】三軍令肅馬頻嘶【周禮大司馬凡軍制萬有一千五百人爲軍王六軍大國三軍次國二軍小國一軍班固東都賦勒三軍誓將帥杜甫詩中軍待上客令肅事冇恆庾信詩馬嘶山谷響杜甫詩倚杖穿花聴馬嘶】恩霑境內風初變【薛道衡隋髙祖頌序恩加禽獸胎卵於是獲全仁霑艸木牛羊所以勿踐禮記廟中者境內之象也晉書律曆志日官司曆則頒之諸侯諸侯則頒之境內禮記移風易俗莫善於樂北史儒林傳序風移俗變抑亦近代之美也】春入城陰栁漸低【宋之問詩春入鳥能言孫逖詩春入鳯凰樓劉孝綽詩屏居靑門外結宇灞成陰楊師道詩一禦瑤池駕詎憶長城陰梁簡文帝春情詩蝶黃花紫燕相隨楊低栁合路塵飛】桃李不須令更種【通鑑太后嘗問狄仁傑朕欲得一佳士用之誰可者仁傑曰有張柬之其人𨿽老宰相才也仁傑又嘗薦姚元崇桓彥範敬暉等數十人或謂仁傑曰天下桃李悉在公門矣】早知門下舊成蹊【戰國策齊人有馮暖者貧乏不能自存使人屬孟嘗君願寄食門下張華詩門下多豪英史記李廣傳贊桃李不言下自成蹊梁元帝詩桂潭連菊岸桃李暎成蹊】

曹唐【字堯賓桂州人初爲道士後舉進士不第咸通中累爲使府從事】

羽林賈中丞【漢書百官公卿表注羽林亦宿衛之官言其如羽之疾如林之多也一說羽所以爲王者羽翼也唐書兵志髙宗龍朔二年始取府兵越騎步射置左右羽林軍大朝防則執仗以衛階陛行幸則夾馳道爲羽仗唐書百官志禦史臺大夫一人正三品中丞三人正四品下大夫掌以刑法典章糾正百官之罪惡中丞爲之貳】

四十年前百戰身【王冑詩相知四十年漢書韓信傳武安君有百戰百勝之計晉書索琳傳進救新平大小百戰手擒賊帥李羌王褒詩將軍百戰未封侯】曽驅虎隊掃邊塵【左傳狄虒彌建大車之輪防之甲以爲櫓左執之右拔防以成一隊孟獻子曰詩所謂有力如虎者也唐書兵志五十人爲隊隊冇正淮南子雨師灑道風伯掃塵李陵書滅迹掃塵蘇味道詩伐邢知有屬已見靜邊塵】風悲鼓角楡關暮【蔡琰胡笳十八拍日暮風悲兮邊聲四起魏武帝苦寒行北風聲正悲後漢書公孫瓉傳梯衝舞吾樓上鼓角鳴於地中通典李靖兵法曰凡教旗於平原曠野登髙逺視處大將居其上左右各置鼓角十二漢書枚乘傳昔秦北備揄中之關注卽今所謂楡關也隋書文帝紀開皇三年城楡關一統志楡關在撫寧縣東三十里】日暖旌旗隴艸春【江淹四時賦旭日始暖蕙艸可織岑參詩風恬日暖蕩春光杜甫詩旌旗日暖龍蛇動釋名旌精也言冇精光也旗期也言與眾期於下也潘嶽文旌旗電舒戈矛林植杜甫詩隴艸蕭蕭白韓愈詩橫飛玉盞家山曉逺蹀金珂塞艸春】鐵馬慣牽邀上客【陸倕石闕銘鐵馬千羣朱旗萬里注鐵馬鐵甲之馬也庾信文鐵馬冇河橋之戰禮記效馬效羊者右牽之庾信詩牽馬向渭橋史記晏嬰傳越石父賢在縲紲中晏子解左驂贖之延爲上客謝朓詩玉杯邀上客】金魚多解乞佳人【唐書車服志隨身魚符者以明貴賤應召命皆盛以魚袋三品以上飾以金五品以上飾以銀天授二年攺佩魚爲其後三品以上袋飾以金四品以銀五品以銅中宗初罷袋復給以魚杜甫詩金魚換酒來李白對酒憶賀監詩序太子賓客賀監於長安紫極宮一見呼余爲謫仙人因解金換酒爲樂按賀知章爲祕書監淮南子佳人不同體美人不同面而皆悅於目李延年歌北方有佳人絕世而獨立】胸中別有安邊計【莊子機心藏於胸中則純白不備司馬相如子虛賦吞云夢者八九其於胸中曽不蔕芥漢書趙充國傳選擇良吏拊循和輯此全師保勝安邊之冊南史何承天傳魏軍南伐宋文帝訪捍禦之略承天上安邊論凡陳四事陳子昻答韓使同在邊詩聞詔安邊使曽是故人謨】誰睬髭須白似銀【古樂府行者見羅敷下擔捋髭須白居易詩位髙方稱白髭須元稹詩翠娥潛笑白髭須又白髮過於冠色白銀釘少校頷中銀】

髙適

送衛縣李寀少府【類要唐時縣尉多稱少府】

黃鳥翩翩楊栁垂【詩黃鳥於飛禽經倉庚黧黃黃鳥也亦曰楚雀亦曰商庚夏蠶候也郭璞黃鳥讚爰有黃鳥其鳴自叫左思魏都賦翩翩黃鳥江珙詠鶴詩猶冀淩雲志萬里共翩翩梁簡文帝詩春堤楊栁拂河橋沈約詩髙楊拂地垂張正見詩三陽弱栁垂】春風送客使人悲【梁簡文帝詩春風本自奇楊栁最相宜沈約詩臨春風春風起春樹庾信詩結客少年場春風滿路香三輔黃圗霸橋在長安東跨水作橋漢人送客至此橋折栁贈別江淹別賦帳欽東都送客金穀說苑應侯與賈子坐聞有鼓琴之聲應侯曰今之琴一何悲也賈子曰夫張急調下故使人悲耳江淹別賦惟樽酒兮敍悲】怨別自驚千里外【江淹別賦別方不定別理千名有別必怨有怨必盈謝莊月賦隔千里兮共明月江淹謝惠連贈別詩方作雲峯異豈伊千里別】論交卻憶十年時【說苑論交合友所以相致也梁簡文帝華月詩欲傳千里意不照十年悲】雲開汶水孤帆逺【劉遵度開山塞云朝欲開薛據詩雲開天宇靜書浮於汶疏汶水出泰山萊蕪縣原山西南入濟水經注濟水又北汶水注之戴延之所謂淸口也兗州誌東平州有汶水縣梁簡文帝書夕鳥歸林懸孤帆而未息陳子昻詩孤帆出霧中庾肩吾詩逺帆似淩空】路繞梁山匹馬遲【一統志梁山在壽張縣南九十里南史侯景傳或匹馬孤行自執羈紲江暉詩雪暗馬行遲】此地從來可乘興【唐太宗詩一朝辭此地四海遂爲家沈佺期詩爲報寰中百川水來朝此地莫東歸晉書王徽之傳乘興而來興盡而返宋之問詩乘興入幽棲】畱君不住益淒其【沈後答後主詩情知不肯住教遣若爲畱詩淒其以風】

羅鄴【余杭人累舉進士不第以韋莊奏追賜進士及第贈官補闕】

老將

百戰辛勤歸帝鄕【戰國策外黃徐子曰臣有百戰百勝之術晉書索琳傳進救新平小大百戰張正見詩故人輕百戰南史劉懷珍傳以禁旅辛勤求爲閒職韓愈詩辛勤三十年莊子乘彼白雲至於帝鄕陳書吳明徹傳遷鎭東將軍吳興太守世祖謂曰吳興𨿽郡帝鄕之重故以相授君其勉之】南班班裏最南行【唐書儀衛志朝日百官序班於通幹觀象門南入宣政門至閤門班於殿庭武班供奉者立於橫街之北次千牛中郎將次千牛將軍次過狀中郎將次接狀中郎將次押柱中郎將次押柱中郎次排階中郎將次押散手杖中郎將次左右金吾衛大將軍王建田侍中歸鎭詩防龍班裏侍中髙韓愈碑秀出班行乃動帝目】弓欺猿臂秋無力【史記李將軍傳廣爲人長猿臂其善射亦天性也耿湋入塞曲猿臂銷弓力南史卜天與傳天與善射弓力兼倍魏書奚康生傳蕭衍聞康生能引彊弓力至十餘石故特作大弓兩張送康生康生便防集文武乃用平射猶冇餘力白居易詩白露降而弓力調】劍泣虯髯曉有霜【鮑照詩雙劍將別離先在匣中鳴淮南子寶劍之色如秋霜魏文帝歌辭歐氏寶劍何爲低昻白如積雪利若秋霜張東之出塞詩楚劍利如霜張說王君碑小頭鋭上猿臂虯髯耿湋入塞曲虯髯長劍威杜甫詩次問最少年虯髯十八九李白詩天河落曉霜】千古恥非書竹帛【蘇頲論激淸一時流譽千古墨子以其所行書於竹帛傳遺子孫吳越春秋名可畱於竹帛後漢書鄧禹傳見光武曰但願明公威徳加於海內禹得效其尺寸垂功名於竹帛耳】一心猶是向河湟【漢書趙充國傳注湟水出金城臨塞外東入河湟水之北是漢地唐書吐蕃傳湟水出蒙谷抵龍泉與河合河之上流由洪濟梁西南行二千里世舉謂西戎地曰河湟郡國志湟水名湟河亦謂之樂都水出靑海東亂山中東南流至蘭州西南入黃河韓愈書納君於唐虞收地於河湟】年年宿衛天顏近【江總詩無那年年別劉緩詩年年情不窮後漢書耿秉傳爲執金吾帝毎巡郡國及幸宮觀秉常領禁兵宿衛左右唐書百官志左右衛上將軍各一人大將軍各一人將軍各二人掌宮禁宿衛左傳天威不違顏咫尺杜甫詩天顏有喜近臣知】曽把功勲奏建章【法言人道交功勲成南史庾蓽傳鄧元起功勲甚著名地卑瑣願名掛士流楊炯詩丈夫皆有志防見立功勲漢書武帝紀太初元年起建章宮注在未央宮西又宣帝紀元康元年置建章衛尉王褒入塞詩建章樓閣迥】

曹唐

贈南嶽馮處士【書五月南巡守至於南嶽如岱禮史記封禪書南嶽衡山也】

寂寥深木閉煙霞【庾信步虛詞凝眞天地表絕想寂寥前盧照鄰詩寂寂寥寥楊子居王維詩黃鸝囀深木嚴維獨孤中丞逰雲門寺詩深木鳴騶馭南史張充傳獨餐煙霞髙臥風月北史徐則傳飡松餌術棲息煙霞】洞裏相知有幾家【陰鏗詩洞裏閱仙書劉長卿詩桃花洞裏居人滿一統志衡山盤繞八百里有七十二峯十洞十五巖楚辭樂莫樂兮新相知李陵書人之相知貴相知心李白詩湖南七郡凡幾家】笑看潭魚吹水沫【庾信詩魚潭見酒船李白詩潭澄羨躍魚一統志衡山有九池九潭九井抱朴子蜂窠爲蠟水沫爲石此皆柔脆變爲堅剛梁簡文帝詩逰魚吹水沫】醉嗔溪鹿喫蕉花【說文嗔張目也一統志衡山有二十五溪詩呦呦鹿鳴食野之蘋魏文帝歌呦呦逰鹿銜艸鳴麑格物總論芭蕉叢生根出地面兩三莖成一簇中心抽漧作花桂海虞衡志芭蕉有數種極大者淩冬不雕中抽漧長數尺節節有花王建詩零落蕉花雨打開】穿廚歷歷泉聲細【孫楚祭介子推文淸泉甘水充君之廚何仲誼七夕詩歷歷珠星疑拖佩一統志衡山有三十八泉張祐詩泉聲到地盡楊衡夜雨滴空堦詩始兼泉響細稍雜更聲促】繞屋悠悠樹影斜【陶潛詩繞屋樹扶疎陸機賦天悠悠其彌髙楊思詩寒叢樹影疎梁簡文帝詠藤詩纎條寄喬木弱影掣風斜】夜靜著灰封釜竈【關氏易傳晝動六時也夜靜六時也傅休奕詩夜靜微風起江淹別賦守丹竈而不顧煉金鼎而方堅庾信詩自可尋丹竈何勞憶酒壚雲笈七籖九丹成爲仙藥之上當起火夜數十日伺候火力不可令失其適又作竈屋長四丈南向中央作竈竈令四方四面開口盛藥土釡以好糠火燒之令去釜一尺許調適視火勿令暴猛】自添文武養丹砂【參同契注鉛屬金其性至剛藏於坎中非猛烹極煆不能飛上故用武火逼之而不可施以文汞屬水其性至柔藏於離中一見眞鉛自然不動故用文火煉之而不可施以武史記封禪書李少君言上曰祀竈則致物致物而丹砂可化爲黃金成以爲飲食器則益壽梁武帝樂府但使丹砂就能令億萬年江淹丹砂可學賦信名山及石室驗靑澒與丹砂】

劉威【防昌時人】

遊東湖黃處士園林

偶向東湖更向東【梁武帝詩河中之水向東流杜甫詩安西都防胡靑驄聲價歘然來向東】數聲雞犬翠防中【陶潛詩狗吠深巷中雞鳴桑樹巓人桃花源記阡陌交通雞犬相聞爾雅山脊岡未及上翠微左思蜀都賦欝葐蒀以翠微崛巍巍以峩峩注翠微山气之輕縹也沈約樂府鶴樓峻連翠微】遙知楊栁是門處【王維詩遙知兄弟登髙處陶潛五栁先生傳先生不知何許人也亦不詳其姓字宅邊冇五栁樹因以爲號焉又詩楊栁夾門植江總尋艸市宅詩看栁尙知門髙適詩門栁蕭蕭噪暮鴉】似隔芙蓉無路通【古今注芙蓉一名荷花夏侯湛芙蓉賦臨淸池以逰覽觀芙蓉之麗花王維詩當軒對樽酒四面芙蓉開楚辭願陳志而無路宋之問詩迷路出花難】樵客出來山帶雨【王僧孺書或蹲林臥石借卉班荊不過田畯野老漁父樵客李嶠詩荒阡下樵客張正見詩山雨濕苔碑庾肩吾詩云甍猶帶雨】漁舟過去水生風【顏氏家訓五員之托漁舟王勃滕王閣序漁舟唱晚響窮彭蠡之濱庾肩吾詩窻含度水風】物情多與閒相稱【杜甫詩幽居見物情孫綽賦逰覽旣周體靜心閒李白詩淡然萬事閒】所恨求安計不同【陸機豪士賦身危由於勢過而不知去勢以求安楞嚴經心悟實相身意輕安】

皇甫冉

秋日東郊

閒看秋水心無事【莊子秋水時至百川灌河潘嶽秋興賦澡秋水之涓涓兮玩逰鯈之潎潎李嶠上髙長史書洞庭秋水淸九流於心鏡老子爲無爲事無事史記陳軫傳陳軫見犀首曰公何好飲也曰無事也】坐對寒松手自栽【杜甫詩坐對秦山晚孟浩然詩如何春月栁猶憶嵗寒松劉長卿詩最憶門前栁閒居手自栽】廬嶽髙僧畱偈別【伏滔逰廬山序廬山者江陽之名嶽徐陵書峯號香鑪依然廬嶽一統志廬山東林寺晉僧惠逺居之三十餘年不出隋書經籍志髙僧傳六卷虞孝敬撰唐書藝文志道宗續髙僧傳三十二卷孫逖詩異域今無外髙僧代所稀徐陵傳大士碑安禪合掌說偈論經韋應物詩暫與雲林別】茅山道士寄書來【南史陶景傳止於句容之句曲山曰此山下是第八洞宮名金陵華陽之天昔漢有咸陽三茅君得道來掌此山故謂之茅山茅山誌三茅君乘白鵠各集山之三處時人分爲大茅君中茅君小茅君三山焉一統志茅山在句容縣東南四十五里郭璞詩靑谿千餘仞中冇一道士李頎詩嵩陽道士餐柏實居處三花對石室庾信賦玉關寄書杜甫詩幾嵗寄我空中書】燕知社日辭巢去【文呂雜錄燕以春社來秋社去謂之社燕禮記擇元日命民社杜甫燕子來舟中詩舊入故園嘗識主如今社日逺看人說文燕布翅枝尾作巢避戊巳爾雅翼以戊巳書燕巢則燕去王勃文吳宮尙逺頻驚去燕之心】菊爲重陽冒雨開【魏文帝與鐘繇九日送菊書是月律中無射言羣木百艸無有射地而生惟芳菊紛然獨榮杜甫九日詩舊日重陽日傳杯不放杯李白詩菊花何太苦遭此兩重陽駱賓王冒雨尋菊序辭塵成契冒雨相邀社甫詩櫓揺背指菊花開】淺薄將何稱獻納【禮記伋則安能疏子思自以才能淺薄不及聖祖故云庾亮讓中書令表微誠淺薄未垂察諒班固兩都賦序朝夕論思日月獻納潘嶽詩愧無獻納屍素已甚】臨岐終日獨遲回【鮑照舞鶴賦指防規翔臨岐矩步爾雅二塗謂之岐易君子終日幹幹又見幾而作不俟終日史記孔子世家祗回畱之注言祗敬遲回不能去之鮑照放歌行臨路獨遲回孟浩然詩故人今在位林下莫遲回】

禦選唐詩卷十七

欽定四庫全書

禦選唐詩卷十八

七言律詩

王維

春日與裴迪訪呂逸人不遇【詩春日載陽有鳴倉庚案唐詩鼓吹本與裴迪下有過新丰裏四字論語舉逸民駱賓王詩一謝滄浪水安知冇逸人春秋公防衛侯於桃丘弗遇】

桃源四面絕風塵【陶溍桃花源記晉太元中武陵人捕魚爲業沿溪行忽逢桃花夾岸遂異之行盡水源得一山男女衣著悉如外人自云先世避秦來此住數日辭去史記項羽紀漢軍圍之數重項王令四面騎馳下期山東爲三處周禮春官王宮縣注宮縣四面縣象宮室四面有墻故謂之宮縣案四面集本作一向鼓吹本作面面世說王戎云太尉神姿髙徹如瑤林瓊樹自然是風塵外物庾信文銅街栁市塵起風飛】栁市南頭訪隠淪【漢書萬章傳字子夏長安熾甚街閭各冇豪俠章在城西栁市號曰栁市萭子夏注細栁倉有栁市江總詩揚鞭出栁市細蹀下金隄古樂府河中歌莫愁十三能織綺十四采桑南陌頭沈約樂府所思竟何在洛陽南陌頭郭璞江賦納隠淪之列眞挺異人乎精魄謝靈運詩旣枉隠淪者亦棲肥遁賓劉勰新論天下神人五二曰隠淪】到門不敢題凡鳥【史記越世家陶朱公遣長子爲一封書遺故所善莊生莊生家負郭披藜藿到門居甚貧後漢書桓榮傳帝幸其家下車而前諸侯將軍】

【大夫問疾者不敢復乘車到門書不惟不敢亦不暇詩豈不爾思畏子不敢陳琳書園囿之凡鳥外廏之下乘世說嵇康與呂安善毎一相思千里命駕後安來值康不在喜出戶延之不入題門上作鳯字而去喜不覺猶以爲欣鳯字凡鳥也】看竹何須問主人【公羊取郜大鼎傳此取之宋其謂之郜鼎何器従名地従主人揚雄長揚賦聊因筆墨之暇爲文章故借翰林以爲主人子墨爲客卿以諷後漢書耿弇傳光武指弇曰是我北道主人也晉書王徽之傳吳中士大夫家有好竹欲觀便出輿造竹下往來諷嘯良久主人灑掃請坐徽之不顧而去】城外靑山如屋裏【唐太宗北平作玆焉可逰賞何必襄城外謝朓詩不對芳春酒還望靑山郭庾信詩琴聲徧屋裏書卷滿牀頭】東家流水入西鄰【漢書王吉傳吉居長安東家有大棗樹垂吉庭中淮南子趨捨禮俗猶室宅之居也東家謂之西家西家謂之東家𨿽臯陶爲之理不能定其處宋玉賦東家之子嫣然一笑惑陽城迷下蔡詩沔彼流水朝宗於海馬融長笛賦聴聲類形狀似流水又象飛鴻庾信詩春洲鸚鵡色流水桃花香易東鄰殺牛不如西鄰之禴祭實受其福】閉戶著書多嵗月【王僧孺任府君傳下帷閉戶投斧懸梁任昉防秀才文閉戶自精開卷獨得史記老子傳老子居周久之去至關關令尹喜曰子將隠矣彊爲我著書又韓非傳非爲人口喫不能道說而善著書書嵗月日時無易百谷用成乂用明俊民用章家用平康魏文帝樂府今我不樂嵗月如馳陶潛詩服勤盡嵗月常恐功愈微】種松皆作老龍鱗【廖文炳解末句宋本作種松皆老作龍鱗世說孫興公齋前種松髙世逺曰松樹子非不楚楚可憐但無棟梁用耳孫曰楓栁𨿽合抱亦何所施陶潛詩自植孤生松拾遺記始皇起雲明臺東得蔥巒錦栢漂檖龍松後漢書光武紀攀龍鱗附鳯翼以成其所志揚雄廿泉賦金人仡仡其承鐘虡兮嵌巖巖其龍鱗埤雅龍八十一鱗具九九之數】

杜甫

江村【王洙杜工部詩史舊集序入蜀卜居成都浣花裏胡宗愈成都艸堂詩碑序先生自同谷入蜀遂卜成都浣花江上萬里橋之西爲艸堂以居焉】

淸江一曲抱村流【楚辭馮昆侖以澂霧兮隠岷山以淸江舊唐書杜甫傳甫於成都浣花裏種竹植樹結廬枕江縦酒嘯詠詩彼汾一曲沈佺期扈從出西嶽詩雲泉紛亂瀑天磴屹橫抱陶潛田居詩曖曖逺人村依依墟裏煙謝朓詩大江流日夜又回瞰蒼江流】長夏江村事事幽【爾雅夏爲朱明一曰長嬴續漢書律曆志立夏之日晷長四尺二寸八分素問岐伯曰春勝長夏長夏勝冬沈佺期詩坐看長夏晚謝朓詩曖曖江邨見離離海樹出虞騫詩孤嶺枕江村陶潛詩晨夕看山川事事悉如昔江總詩情幽豈徇物沈佺期詩回借水亭幽】自去自來梁上燕【夏侯湛飛鳥賦乍來乍往若懸若垂薛道衡詩願作王母三靑鳥飛去飛來傳消息駱賓王詩惟有雙鳬鳥飛去復飛來鮑照詩可憐雲中燕旦去暮來歸唐太宗詩舞接花梁燕徐彥伯詩暗梁聞語燕】相親相近水中鷗【漢書貢禹傳天子報曰朕以生有伯夷之亷史魚之直故親近生世說簡文入華林園曰也覺鳥獸禽魚自來親人列子海上人好鷗毎旦之海上從鷗鳥逰陶潛逰斜川詩序水鷗乘和以翻飛楚辭將泛泛若水中之鳬乎與波上下偸以全吾軀乎陳子昻詩徒思海上鷗】老妻畫紙爲棋局【易老婦得其士夫北史崔浩傳以鋌畫紙作字李秀四維賦序畫紙爲局截木爲棋後漢書張衡傳奕秋以棋局取譽晉書天文志地方如棋局曹植文棋局逞巧博奕惟賢】稚子敲鍼作釣鉤【陶潛歸去來辭僮僕歡迎稚子候門江淹詩歸人望煙火稚子候檐隙列子詹何以獨繭絲爲綸芒鍼爲鉤引盈車之魚於百仞之淵劉勰新論釣者𨿽有籊竿纎綸芒鉤芳餌不能與罾罟爭多王慶釣魚賦抽纎繳振修竿垂銀鉤運金丸】多病所須惟藥物【晉書禦玠傳玠多病體羸隋書庫狄士文傳手口俱足余無所須唐書潘師正居逍遙谷髙祖召見問所須對曰茂松淸泉臣所須也北史張景仁傳景仁多疾帝給藥物珍羞張華歸田賦行藥物以爲娛】微軀此外復何求【曹植文嗟微軀之是效兮南齊書豫章王傳請降貂璫以飾微軀盧思道詩微軀竊自陵範云詩可棲復可食此外亦何爲韓詩外傳徳義暢乎中而無外求沈約詩坦蕩無外求詩不知我者謂我何求範云詩閉門謝世人何欲復何求】

許渾

晚自朝臺津至韋隠居郊園【廣州記尉陀立臺以朝漢圓基千步直峭百丈朔望升拜號爲朝臺南史陶景傳自號華陽隠居人間書札卽以隠居代名又齊髙帝紀秬艸騰芳於郊園沈豹詩晚沐臥郊園】

秋來鳬雁下方塘【楊白花古辭春去秋來雙燕子韓翃詩卷簾秋色來詩將翺將翔弋鳬與雁蕭慤詩遙見飛鳬下陳後主詩樓髙看雁下王勃序鳬雁下而蘆洲晚水經注方塘蓄水澤潤不窮劉楨詩方塘含淸源】系馬朝臺步夕陽【庾信賦系馬於鳯皇樓柱劉琨詩系馬長松下李商隠啟越井朝臺備經艱險貪泉湞水益勵平生劉長卿詩陸賈千年後誰知朝漢臺李白詩髙步淩雲煙埤雅雨气成虹夕陽射之則在東梁簡文帝碑文夕陽斜暎】村徑繞山松葉暗【杜甫詩村徑逐門成李嘉祜詩邨徑歷繁花水經注山逕逶深南史阮孝緒傳所居以樹環繞潘嶽賦茂松之依山巓唐書潘師正傳居嵩山之逍遙谷但服松葉飲水而已本艸松葉冇兩鬛五鬛七鬛白居易詩曉嵐林葉暗】柴門臨水稻花香【陶潛文翳翳柴門事我宵辰十六國春秋前涼錄泛勝家財散於宗族柴門灌園庾信詩石影橫臨水張說詩柴門臨水開元稹詩稻花秋雨气賈至詩桃花歷亂李花香】云連海气琴書潤【陸機賦粲煙接以云連盧照鄰詩人同黃鶴逺鄕共白雲連唐太宗詩海气百重樓陳子昻詩海气侵南郡杜甫詩蓬萊足雲气劉歆遂初賦玩琴書以條暢陶潛詩委懷在琴書白居易詩云生磵戶衣裳潤】風帶潮聲枕簟涼【李白詩海風吹不防王羲之蘭亭序淸流激湍暎帶左右枚乘七發海水上潮又聲如雷鼓李羣玉詩防岸落潮聲蕭穎士詩澗聲連枕簟杜牧詩枕涼閒且欹岑參詩花陰拂簟涼】西去磻溪猶萬里可能垂白待文王【雍陶詩西去經過欲一問水經注渭水之右磻溪水注之東南隅有石室蓋太公所居也水流次垂釣之所投竿跽餌兩膝遺迹猶存是有磻溪之稱也其水淸泠神異北流十二里注於渭古詩相去萬餘里鮑照詩結髮起躍馬垂白對講書杜甫詩垂白馮唐老李白詩含情欲待誰孟子待文王而後興者幾民也】

章碣【孝標之子登乾符進士第後不知所終】

對月

殘霞捲盡出東溟【何遜詩夕鳥已西度殘霞亦半消賀知章詩緑水殘霞催席散白居易詩嵩峯餘霞錦綺捲顏延之詩日觀臨東溟王維詩大河注東溟韓愈詩三秋端正月今夜出東溟】萬古難消一片冰【劉峻廣絕交論斯賢達之素交歷萬古而一遇盧仝月蝕詩便似萬古常不開西域記淩山蔥嶺北隅坎雪積淩春夏不消漢書李陵傳人持二升糒一半冰如淳注半讀曰片王昌齡詩一片冰心在玉壺】公子踏開香徑蘚【楚辭沅有芷兮澧冇蘭思公子兮未敢言張衡西京賦冇憑虛公子者心奢體忲雅好博古成公綏嘯賦逸羣公子體奇好異香譜吳王闔閭起響屧廊采香徑梁簡文帝行雨山銘蕓香馥徑石鏡臨墀古今注苔或靑或紫一名員蘚一名緑蘚】美人吹滅畫堂燈【詩有美一人淸揚婉兮梁簡文帝詩美人稱絕世麗色譬花藂謝莊月賦美人邁兮音塵濶簡文帝望月詩流輝入畫堂初照上梅梁宋之問詩畫堂瓊戶特相宜謝靈運賦臥洞房兮何當悅滅華燭兮弄曉月陰鏗詩開帷傷只鳯吹燈惜落花】瓊輪正輾丹霄去【右英夫人詩雲中騁瓊輪駱賓王表就日輸誠仰璧輪於三捨西京賦當足見蹍值輪被轢梁武帝詩靑城接丹霄金樓帶紫煙庾闡逰仙詩神嶽竦丹霄玉堂臨雪嶺】銀箭休催皓露凝【陸倕新漏刻銘銅史司刻金徒抱箭李白烏棲曲銀箭金壺漏水多起看秋月墜江波武平一詩惟愁銀箭曉相催陸云文抱皓露於蘭林王融詩皓露零中宵】別有洞天三十六【茅君內傳大天之內冇洞天三十六所乃眞仙所居宋之問詩人隔壺中地能遊洞裏天】水晶宮殿冷層層【後漢書西域傳大秦國宮室皆以水晶爲柱食器亦然述異記闔閭水晶宮備極工巧皆出自水府杜甫詩苑外江頭坐不歸水晶宮殿轉霏微費冠卿九華山記丹素交彩層層倚空陳羽步虛詞樓閣層層阿母家昆侖山頂住紅霞】

許渾

鶴林寺中秋翫月【一統志鶴林寺在鎭江府城西南三里黃鶴山丄舊名竹林寺劉宋髙祖微時嘗獨臥講堂上冇五色龍章及登極攺今名月令廣義八月十五日中秋節注秋九十日是日爲中秋是夕月中天最正鮑照翫月詩三五二八時千里與君同韋應物詩蹔輟觀書夜還題玩月詩】

待月東林月正圓【杜審言詩卷簾惟待月李白詩待月月未出白帖梁劉慧斐逰匡山冇終焉之志因不仕居東林寺禮斗威儀政太平則月圓而多輝駱賓王詩月滿鏡輪圓】廣庭無樹艸無煙【隋書音樂志大射歌辭華鐘震廣庭曹植大魏篇玉尊列廣庭庾信詩有城仍舊縣無樹卽新村梁元帝詩集艸訝無煙李白詩南湖秋水夜無煙】中秋云盡出滄海【三水小牘趙知微有道術中秋無月知微曰可備酒肴登天柱翫月旣出天開月瑩飲至月落方歸羊士諤詩霽色朝云盡班彪覽海賦余有事於淮浦觀滄海於茫茫曹操詩東臨碣石以觀滄海李白詩月出峨嵋照滄海】半夜露寒當碧天【陸防詩半夜猶追白石吟白虎通露者霜之始寒則雙爲霜郭璞詩寒露拂陵苕陸機詩寒露無鮮澤明月耀其輝莊子黃帝得之以登雲天李白詩雲天掃空碧劉禹錫詩遊絲撩亂碧雲天】輪彩漸移金殿外【唐太宗遼城望月詩輪虧鏡彩缺朱超詩薄霧急移輪江總詩流泉灌金殿李白詩金殿鎖鴛鴦】鏡光猶掛玉樓前【物理論月有形無光日照之乃有光如以鏡照日而有影見沈佺期望月詩臺前疑掛鏡十洲記昆侖山冇玉樓十二所孟浩然詩花伴玉樓人】莫辭達曙殷勤望【陶潛詩佳人美淸夜達曙酣且歌杜甫詩達曙陵險澁謝莊月賦沈吟齊章殷勤陳篇韋應物詩西樓望月幾回圓】一墮西巖又隔年【李白詩明月看欲墮又蹔出東城邊遂逰西巖前杜甫詩不知旌節隔年回】

陸防【字魯望蘇州人舉進士不第隠松江甫裏以髙士召不赴光化中贈右補闕】中秋待月

轉缺冰輪上轉遲【禮記立視五嶲疏立平視也嶲猶規也謂輪轉之度又三五而盈三五而闕釋名月闕也滿則闕也謝莊月賦柔祗雪凝圓靈水鏡連觀霜縞周除冰淨劉孝綽望月詩輪光缺不半扇影出將圓庾信望月詩灰飛重暈缺蓂落獨輪斜唐大宗望月詩魄滿桂枝圓輪虧鏡彩缺王褒詠月詩度雲光忽駛中天影更遲】好風偏似送佳期【陶潛詩微雨従東來好風與之俱宋孝武帝齋中月詩微微風始發曖曖月初明鮑照詩木落江度寒雁還風送秋楚辭與佳期兮夕張謝莊月賦佳期可以還微霜霑人衣髙適詩竹窻幽戶冇佳期】簾斜樹隔情無限【張正見詩分檐疑碎璧隔幔似垂鉤梁元帝詩隔樹望釵疎唐太宗詩彩散銀鉤上光斜桂樹中劉孝綽林下暎月詩明明三五月垂影當髙樹梁武帝詩連山去無限長洲望不極李白詩出門見南山引領意無限】燭暗香殘坐不辭【列女傳一室之中益一人燭不爲明去一人燭不爲暗謝承後漢書巴隻字敬祖爲揚州刺史暝暗之中不然官燭謝靈運詩滅華燭兮弄曉月王融歌詞日霽沙漵明風泉暗華燭羊士諤詩紅衣落盡暗香殘古樂府香風難久居空令蕙艸殘李頎詩禪室吐香燼輕紗籠翠煙】最愛笙調聞北裏【禮記仲夏之月命樂師調竽笙竾簧李百藥笙賦縦調文於雅笛畱神思於和笙劉希夷聞笙詩絳唇吸靈气玉指調眞聲張華詩北裏獻奇舞大陵召名歌左思詩北裏笙竽響白帖古艷曲有北裏靡靡激楚結風之曲】漸看星淡失南箕【孟浩然詩微雲淡河漢疎雨滴梧桐詩維南冇箕不可以簸揚正義箕斗並在南方之時箕在南而斗在北故稱南箕北斗也詩哆兮哆兮成是南箕傳哆大貌南箕箕星也說文哆張口也正義禮於衣袂半而益一謂之侈袂星因物而益大名之曰侈也古詩南箕北冇斗陸機賦似南箕之啟扉梁武帝銘殿接南箕橋連北斗】何人爲校淸涼力【詩彼何人斯周禮天官典絲興功之時注時者若溫暖宜繼帛淸涼宜文繡陶潛詩和澤周三春淸涼素秋節】欲減初員及午時【江淹詩淸光澹且減低意守空帷陳子昻詩紫气白雲防靑春明月初陶潛詩迢迢新秋夕亭亭月將圓庾肩吾詩圓隨漢東蚌廣雅日在午曰停午禇亮和永日午詩曦車且亭午浮箭未移暉】

劉兼【長安人官榮州刺史】

對雨

幽庭凝碧亦漣漪【鮑照詩幽庭憐夕寒江總詩幽庭夜气深樓穎詩水竹誰家宅幽庭向苑門栁宗元界圍巖水簾詩韻磬叩凝碧鏘鏘出幽巖詩河水淸且漣猗釋文猗與漪同沈約詩瑤臺風不息赤水正漣漪王維詩靑翠漾漣漪儲光羲詩淸光隨漣漪】檐澑聲繁聒夢歸【梁昭明太子殿賦接長棟之耿耿檐重澑於四隅劉峻詩激水檐前澑修竹堂陰植王褒詩檐澑俯危松許渾詩檐澑掛飛泉李端詩蕭蕭暮雨繁李賀詩水聲繁弦聲淺白居易詩灑葉雨聲繁於武陵詩異國久爲客寒宵頻夢歸】半岫金烏才委照【左思魏都賦窮岫泄云日月恆翳江淹詩陽岫照鸞彩劉楨淸盧賦玉樹翠葉上棲金烏康孟詠日詩金烏升曉气玉檻漾晨曦謝莊月賦委照而吳業昌元稹詩餘光委照在林薄】一川石燕又交飛【詩十千維耦箋一川之間萬夫徐安貞詩云日明千里旌旗照一川杜甫詩平地一川穏湘中記零陵山冇石燕遇雨則飛如生雨止則還爲石韓翃詩湘中石燕飛應盡溫庭筠詩栁弱燕交飛】濯枝霢霂橊花吐【風土記仲夏大雨名濯枝雨張正見梅林輕雨詩飄花更濯枝魏知古喜雨詩濯枝林杏發詩益之以霢霖爾雅小雨曰霢霂謝朓詩霢霂微雨散沈約庭雨詩霢霂裁欲垂霏微不能注江總詩霢霂時雨霽淸和孟夏肇李嶠詩天酒酌橊花李商隠詩浪笑橊花不及春王融詩井蓮當夏吐岑參靑木香叢詩六月花新吐權徳輿樂府光風澹蕩百花吐】吹渚飄颻暑气微【杜甫雨詩層臺俯風渚潛夫論隨景風而飄颻曹植洛神賦飄颻兮若流風之回雪杜甫詩逺林暑气薄溫庭筠詩謝傅林亭暑气微】因憶故園閒釣處【王泠然詩念爾長相失何時返故園杜甫詩天畔登樓眼隨春入故園韋應物詩何處愁人憶故園李白詩閒垂一溪釣韓偓詩弋者甚多應扼腕任他閒處指防鴻後漢書嚴光傳除爲諫議大夫不屈乃耕於富春山後人名其釣處爲嚴陵瀨續博物志汲縣舊汲郡冇石夾水爲磻溪太公釣處】蒼苔斑駁滿漁磯【潘嶽庭前安石橊賦壁衣蒼苔瓦被駁蘚杜甫詩石田茅屋荒蒼苔李端詩重露濕蒼苔白居易山居橊花詩離披亂剪防斑駁未勻妝張九齡詩蘚駁經行處韓愈詩或采於薄漁於磯】

秦韜玉【字仲明京兆人中和二年準勅及第僖宗幸蜀以工部侍郎爲田令孜神防判官有投知小錄二卷】

春雪【康琴贊澡以春雪澹若洞泉】

云重寒空思寂寥【杜甫詩霏霏雲气重閃閃浪花翻錢起詩溪路春云重山廚夜火深李頎聞梵詩蕭條已入寒空靜颯沓仍隨秋雨飛宋玉九辧寂寥兮收潦而水淸謝靈運詩寂寥曲肱子瓢飲療朝饑庾信步虛詞凝眞天地表絕想寂寥前】玉塵如糝滿春朝【何遜雪詩若逐微風起誰言非玉塵白居易詩十分滿醆黃金液一尺中庭白玉塵古詩白糝芋魁羮謝朓詩瓊閨釧響聞瑤席芳塵滿岑參訪羅生詩門前雪滿無人迹應是先生出未歸漢書賈誼傳三代之禮春朝朝日秋暮夕月所以明有敬也範云詩擁鍤勸年首提爵勞春朝庾信詩春朝迎雨過秋夜隔河來】片才著地輕輕陷【杜甫詩梅花萬里外雪片一冬深韓愈雪詩片片勻如剪紛紛碎若挼世說殷中軍問自然無心於稟受何以善人少惡人多劉尹答曰譬如寫水著地正自縦橫流漫略無正方圓者劉向上闗尹子序使人泠泠輕輕不使人狂王建玉蕊花詩一樹瓏璁玉刻成飄廊防地色輕輕廣韻陷入地隤也】力不禁風旋旋消【杜甫詩巡檐索共梅花笑冷蕊疎枝半不禁又江雨詩亂波分披已打岸弱云狼籍不禁風髙適馬詩一日千里如旋風顧況石竇泉詩吹沙復噴石曲折仍圓旋廣韻旋繞也王建雪詩旋消迎暖沾墻少斜舞遮春到地難詩雨雪瀌瀌見睍曰消許渾詩湘潭云盡暮山出巴蜀雪消春水來】惹砌任他香粉妬【梁簡文帝詩細雨堦前入灑砌復沾帷元稹詩身外功名一任他齊民要術作香粉法惟多著丁香於粉合中自然芬馥劉潛謝賜花紈簟啟九日煎沙香粉猶棄三句沸海團扇可捐】縈叢自學小梅嬌【梁簡文帝詩花樹含春叢元稹詩最憐雙翡翠飛入小梅叢張說詩去嵗荊南梅似雪今年薊北雪如梅樂府詩集唐大角曲冇大梅花小梅花等曲崔日用詩曲江苔色冰前液上苑梅花雪裏嬌】誰家醉捲珠簾看【宋子侯董嬌嬈詩不知誰家子曹植白馬篇借問誰家子幽並逰俠兒古樂府西洲曲捲簾天自髙海水揺空緑梁簡文帝詩正衣還向鏡迎春試卷簾鮑照詩珠簾無隔露羅幌不勝風謝莊明堂歌搆瑤戺聳珠簾梁昭明太子七契璇題昭晰珠簾彪煥】弦管堂深暖易調【王羲之蘭亭序𨿽無絲竹管弦之盛一觴一詠亦足以暢敍幽情宋之問詩風泉度絲管苔蘚鋪茵席後漢書仲長統傳倡謳妓樂列乎深堂陸云登臺賦深堂百尺曽臺千房鄭轅新火詩气回侯第暖煙散帝城春梁簡文帝詩別鶴千里別離聲弦調軫急心自驚庾信春賦玉管初調鳴弦蹔撫】

李建勲【字致堯隴西人少能屬文尢工詩南唐主李昪鎭金陵用爲副使預禪代之防拜中書侍郎同平章事升元五年放還私第嗣主璟召拜司空尋以司徒致仕賜號鐘山公】重戲和春雪寄沈員外

誰道江南要雪難【溫子升涼州樂歌誰道山川逺爾雅江南曰揚州史記貨殖傳大江之南五湖之間玉海太宗分天下爲十八路七曰江南東路八曰江南西路陸凱詩江南無所冇聊贈一枝春張正見春雪詩瑞雪近浮空李白詩誰道君王行路難六龍西幸萬人歡】半春猶得倚樓看【張若虛詩可憐春半不還家崔顥詩二月春來半宋之問詩晦節髙樓望山川一半春杜甫詩行藏獨倚樓庾信梅花詩不信今春晚俱來雪裏看】卻遮遲日偸鶯暖【杜甫詩明月生長好浮雲薄漸遮詩春日遲遲陽休之詩遲遲暮春日靄靄春光上宋之問詩遲日舞前畱杜甫詩白帝云偸碧海春唐太宗詩黃鶯哢漸變庾信詩雁歸知向暖】密灑西風借鶴寒【謝惠連雪賦俄而微霰零密雪下孫楚雪賦丰隆灑雪交錯翻紛鄭谷雪詩密灑歌樓酒力微陶潛詩飄飄西來風悠悠東去云吳均詩雪逐春風來盧照鄰詩誰能借風便庾信小園賦言此地之寒鶴訝今年之雪】散漫不容梨艷去【謝惠連雪賦其爲狀也散漫交錯氛氳蕭索謝朓詩空蒙如薄霧散漫似輕埃蕭慤詩散漫雜風煙戴叔倫詩蹔妒不容收丘爲詠左掖梨花詩冷艷全欺雪】輕明應笑玉華幹【古逸詩遊南嶽讚珠塵圓潔輕且明冇道服者得長生江洪詠紅箋詩輕明似霞破溫子升燉煌樂相隨歌且笑郭璞瑾瑜玉贊鐘山之寶爰冇玉華虞世南詩玉華停夜燭徐彥伯樂府玉華珍簟上金縷畫屏開王建詩打葉穿窻雪未幹】和難瓊什𨿽無敵【沈東美詩靑雲仰不逮白雪和難章宋之問詩徒斐陽春和難參艷曲餘白居易喜雪詩萬室甃瓊瑤廣韻什篇什也韻防詩什古以十篇爲一什過十篇亦稱什舉成數也杜甫憶李白詩白也詩無敵】且是儂家比興殘【長孫無忌新曲阿儂家住朝歌下謝惠連雪賦曹風以麻衣比色詩序注風之所用以賦比興爲之辭故於風下卽次賦比興然後次以雅頌雅頌亦以賦比興爲之詩品若專用比興則患在意深】

朱灣

長安喜雪

千門萬戶雪花浮【史記孝武紀作建章宮度爲千門萬戶班固西都賦張千門而立萬戶順陰陽以開闔易林千門萬戶大福所處庾信詩雪花深數丈陳叔逺詩雪花連玉樹冰彩散瑤池詩雨雪浮浮張正見雪暎夜舟詩纜錦雜花浮】防防無聲落瓦溝【庾信晚秋詩可憐數行雁防防逺空排杜牧詩防防過塘雨杜甫雨詩潤物細無聲劉長卿詩閒花落地聴無聲魏武帝苦寒行雪落何霏霏張憲詩瓦上松雪落李白詩倐如瓦溝霜】全似玉塵消更積【世說謝太傳內集俄而雪驟欣然曰白雪紛紛何所似韓愈春雪間早梅詩那得俱疑似須知兩逼眞搜神記橘中叟曰君輸瀛洲玉塵九斛後日於靑城艸堂還我耳何遜雪詩若逐微風起誰言非玉塵詩雨雪瀌瀌見晛曰消雪賦回散縈積之勢飛聚凝曜之奇】半成冰片結還流【魏文帝賦水凝兮成冰雪落兮翻翻庾信詩黃河春冰千片穿梁武帝賦若乃寒冰已結寒條乍折陸機苦寒行凝冰結重磵積雪被長巒孫逖詩回流蕩日暉】光含曉色淸天苑【李華國淸寺碑景象光澈江湖气含包佶詩曉色上璇題韓駒詩日轉觚稜曉色淸史記天官書句曲九星二曰天苑張衡周天大象賦天苑圓開兮畜異禽庾信賦回六龍於天苑】輕逐微風繞禦樓【杜甫詩云逐渡溪風嶺南志微風細先緩後急吳均詩獵獵起微風何遜梅花詩花繞淩風臺李邕春賦丹樓纒於禦道張說詩橫街敞禦樓】平地已沾盈尺潤【左傳平地尺爲大雪神仙傳吳帝請葛仙翁相見曰百姓請雨安可得乎葛便書符著社中一時之間大雨流注中庭平地水尺餘詩旣霑旣足謝莊雪賦盈尺則呈瑞於丰年陸機詩沾潤旣已渥】年丰須賀富民侯【左傳奉盛以告曰潔粢丰盛謂其三時不害而民和年丰也漢書宣帝紀比年丰谷石五錢杜甫詩憂國願年丰鮑照表井廬相賀漢書車千秋傳代劉屈犛爲丞相封富民侯】

李建勲

鐘山寺避暑【元和郡縣誌鐘山古金陵山也吳時攺曰蔣山宋名鐘山江表上已常遊於此爲眾山之傑名勝志蔣山在府城東北十五里漢輿圖名鐘山諸葛亮所謂鐘山龍蟠者也一統志鐘山在江寧府東北周回六十里一名北山齊周顒隠此按梁武帝曁昭明太子集俱有逰鐘山愛敬寺詩梁元帝集有鐘山飛流寺碑文名勝志梁后閣舍人石興於蔣山第一峯起頭陀寺建勲避暑之地未知孰是】

樓臺𨿽少景何深【陰鏗詩新宮實壯哉雲裏望樓臺徐陵詩樓臺非一勢臨玩自多奇蕭慤詩春庭聊縦望樓臺自相隠馬援武溪深行滔滔武溪一何深鳥飛不度獸不敢臨】滿地靑苔勝布金【李白詩碧艸已滿地遊名山記石簣山緣崖而上百丈許悉靑苔無別艸木江淹賦嗟靑苔之依依兮無色類而可方經律異相須達多長者欲營精舍與佛住有祗陀園八十頃可居長者出金布八十頃精舍告成宋之問詩張樂布金園】松影晚畱僧共坐【謝朓髙松賦當月路而畱影杜牧詩小齋松影拂云平張籍詩今朝蹔共逰僧語陸防詩艸堂盡日畱僧坐耿湋詩尋僧坐竹時】水聲閒與客同尋【陶潛別傳淵明嘗聞田水聲倚杖聴之嘆曰秫稻已秀翠色襲人時剖胸襟一洗荊棘此水過吾師丈人矣崔善爲詩秋來菊花气深山客重尋劉長卿詩重陽客蹔尋】淸涼防擬歸蓮社【楚辭風伯爲予先驅兮氛埃辟而淸涼法苑珠林淸涼寂靜安樂無病蓮社髙賢傳謝靈運至廬山一見逺公肅然心伏卽與築室鑿池植白蓮時逺公諸賢同修淨土之業因號白蓮社裴說詩他年白蓮社猶許重相期】沈湎終須棄竹林【書沈湎於酒魏氏春秋嵇康寓居河內之山陽縣與之逰者陳畱阮籍河內山濤河南向秀籍兄子咸瑯琊王戎沛人劉伶相與友善遊於竹林號爲七賢庾信思舊銘嵇叔夜之山庭尙多楊栁王子猷之舊徑惟餘竹林】長愛寄吟經案上【蓮社髙賢傳僧徹善篇牘諮於慧逺曰律禁管弦歌舞若一吟一嘯可得爲乎師曰茍以亂意皆爲非法徹乃止南齊書竟陵王子良傳子良信釋氏進沙門於殿戶前誦經世祖爲感夢見優曇鉢花於子良案】石窻秋霽向千岑【張籍詩向晚歸來臥石窻方幹詩石窻秋見海儲光羲詩城池秋霽空杜甫詩排蕩秋旻霽爾雅山小而髙曰岑曹植七啟其居也左激水右髙岑背桐溪對芳林】

秦韜玉

八月十五夜同衛諫議看月【月令廣義八月十五日中秋節注秋九十日是日爲中秋是夕月中天最正乃太陰朝元宜守夜燒香唐書百官志左諫議大夫四人掌諫諭得失侍従贊相注武徳元年置諫議大夫龍朔二年曰正議大夫貞元四年分左右】

常時月好賴新晴【杜甫詩常時任顯晦秋至最分明白居易詩人道中秋明月好盧諶朝華賦當於重陰始祛微雨新晴抑以泥液暅以陽精白居易詩新晴好天气誰伴老人逰】不似年年此夜生【元稹詩不似秋冬色梁簡文帝詩年年將使君鮑泉詩此夜月將司空圖詩此夜若無月一年空度秋栁公綽詩此夜年年月偏宜此地逢】初出海濤疑尙濕【詩月出皎兮宋玉神女賦其始來也耀乎若白日初出照屋梁木華海賦洪濤瀾汗萬里無際枚乘七發將以八月之望與諸侯逺方交遊兄弟並往觀濤乎廣陵之曲江韓愈八月十五贈張功曹詩海气濕熱燻腥臊】漸來雲路覺偏淸【春秋說題辭云之爲言運也動陰路觸石而起謂之云含陽而起以精運也盧綸詩雲路寧分白玉郎顏眞卿玩初月詩金波夜轉淸杜甫詩斫卻月中桂淸光應更多】寒光入水蛟龍起【木蘭歌朔气傳金柝寒光照鐵衣劉長卿詩初開窻閣寒光滿欲掩軍城暮色遲廣雅有鱗曰蛟龍淮南子夫蛟龍伏潛於川而卵剖於陵其雄鳴上風其雌鳴下風而化者形精之至也】靜色當天鬼魅驚【張籍月詩靜色在霜枝典引膺當天之正統韓愈詩皎潔當天月葳防捧日霞列子天地不能犯聖智不能幹鬼魅不能欺甘泉賦鬼魅不能自逮兮半長途而下顚】豈獨座中堪仰望【世說太傳於眾座中問庾庾時頽然已醉江淹賦仰望泬防兮數千尺韋應物詩萬井九衢皆仰望】孤髙應到鳯皇城【王昌齡詩未央前殿月輪髙盧照鄰詩寒辭楊栁陌春滿鳯皇城王維詩山朝豫章館樹轉鳯皇城杜甫詩由來貔虎士不滿鳯皇城】

韋元旦

立春遊苑應制【禮記月令立春之日東風解凍蟄虫始振魚上冰易通卦驗立春條風至雉雊雞乳冰解楊栁津】

灞涘長安恆近日【水經注灞水古曰滋水秦穆公霸世更名滋水爲霸水以顯霸功水出藍田縣藍田谷三輔黃圖霸水出藍田谷西北入渭謝朓詩灞涘望長安唐太宗詩菊黃開灞涘廣韻涘水岸涯也漢書地理誌京兆尹縣長安髙帝五年置西都賦漢之西都實在雍州名曰長安晉書明帝紀帝爲元帝所寵異年數嵗常坐置膝前屬長安使來因問帝曰日與長安孰逺對曰長安近不聞人従日邊來明日宴羣臣又問之對曰日近舉目則見口不見長安】殷正臘月早迎新【史記曆書夏正以正月殷正以十二月周正以十一月釋文正如字徐音徵禮記臘先祖五祀勞農以休息之風俗通禮傳曰夏曰嘉平殷曰淸祀周曰大蠟漢攺曰臘臘者因獵取獸祭先祖也禮記月令立春天子乃齋親率公卿諸侯大夫以迎春於東郊後漢書立春之日皆靑幡迎春於郭外令一童男衣靑衣先在東郭外野中迎春至者自野中出則迎者拜之而還徐陵詩薄夜迎新節當鑪卻晚寒】池魚戲葉仍含凍【裴子野賦譬籠鳥與池魚本山川而冇思漢相和歌魚戲蓮葉間王僧孺詩戲魚兩相顧謝朓詩魚戲新荷動上林賦其北則盛夏含凍裂地西京賦日北至而含凍庾肩吾詩故凍欲含流】宮女裁花已作春【後漢書光武六宮稱號惟皇后貴人又置美人宮人采女三等荊楚嵗時記立春日悉剪防爲燕以戴之貼宜春二字宗懍詩剪防作新梅徐陵詩竹葉裁衣帶梅花奠酒盤庾肩吾詩別後春花芳】向苑云疑承翠幄【何遜詩兔苑接卿云西京雜記成帝設云帳云幄云幙於甘泉紫殿世謂三云殿謝朓賦云幄靜兮香風浮吳都賦藕藹翠幄陸機詩輕條象云構密葉成翠幄廣韻幄大帷三禮圖在上曰帟四旁及上曰帷上下四旁悉周曰幄】入林風若起靑蘋【盧思道詩何言出關後重有入林人索靖艸書狀又似乎和風吹林偃艸扇樹宋玉風賦夫風生於地起於靑蘋之末梁昭明太子詩霏云出翠嶺涼風起靑蘋】年年斗柄東無限【吳均詩年年月月對君子詩維北有斗西柄之揭孝經緯大寒後十五日斗指東北維爲立春周語辰在斗柄注辰日月之防斗柄斗前也鶡冠子斗柄東指天下皆春梁武帝詩連山去無限】願挹瓊觴壽北辰【詩維北有斗不可以挹酒漿楚辭華酌旣陳有瓊漿些詩稱彼兕觥萬壽無疆史記滑稽傳時賜餘瀝奉觴上壽漢書叔孫通傳長樂宮成諸侯羣臣朝置法酒以尊卑次起上壽觴九行爾雅北極謂之北辰春秋合誠圖北辰其星五在紫微中荊州星占北辰北極也紫宮天座也謝靈運詩百川赴巨海眾星環北辰】

李山甫【咸通中累舉不第依魏博幕府爲従事文筆雄健名著一方】

寒食【周禮司恆氏仲春以木鐸修火禁於國中注爲季春將出火也荊楚嵗時記去冬節一百五日卽有疾風甚雨謂之寒食元稹連昌宮詞初過寒食一百六】

栁礙東風一向斜【盧照鄰詩艸礙人行緩崔湜詩竹礙侍臣衣禮記東風解凍陳叔達詩風條出栁斜韓翃詩寒食東風禦栁斜白居易詩艸緑裙腰一道斜】春陰澹澹野人家【梁簡文帝詩春陰江上來常建詩郊野浮春陰春秋繁露天地之間冇陰陽之气常漸人者若水常漸魚也所以異於水者可見與不可見耳其澹澹也宋玉髙唐賦水澹澹而盤紆兮魏文帝詩萍藻泛濫浮澹澹隨風傾庾信小園賦名爲野人之家是謂愚公之谷蘇頲詩竹妨山鳥路藤蔓野人家】有時三防兩防雨【杜甫詩有時自發鐘磬響羯鼓錄宋開府璟善羯鼔曰頭如靑山峯手如白雨防山峯取不動雨防取碎急李端荊門雨歌重陰大防過欲盡張籍雨詩迸防時穿牖元稹雨詩一一牀頭防連連砌下泡】到處十枝五枝花【髙適詩到處盡逢歡洽事劉孝威詩隔墻花半影猶見動花枝張正見詩暗開脂粉弄花枝李白詩東窻緑玉樹定長三五枝】萬井樓臺疑繡畫【漢書刑法志一同百里提封萬井符載五福樓記二江東注萬井如畫岑參登總持閣詩晴開萬井樹愁看五陵煙李白詩萬井驚畫出杜甫詩三峽樓臺淹日月韓愈南山詩或錯若繪畫杜牧詩春光繡畫秦川明】九原松柏似煙霞【禮記趙文子與叔譽觀乎九原詩蔦與女蘿施於松柏古艷歌南山石嵬嵬松柏何離離左思蜀都賦楩楠幽藹於谷底松柏蓊郁於山峯張正見怨歌行池臺間羅綺桃李雜煙霞唐太宗帝京篇煙霞交隠暎花鳥自參差王勃詩煙霞春旦賞松竹故年心】年年今日誰相問【梁簡文帝樂府年年將使君歷亂遣相聞李白詩年年桃李月羅綺自相親曹植詩今日同堂出門異鄕韋應物詩今日花開又一年又聞道欲來相問訊】獨臥長安泣嵗華【杜甫寄張山人詩獨臥嵩陽客三違潁水春白居易詩明月滿深浦愁人獨臥舟漢書地理誌京兆尹縣長安三輔黃圖三輔共治長安城中又長安有九市八街九陌閭裏一百六十謝朓詩嵗華春冇酒初服偃郊扉盧照鄰詩栁色揺嵗華唐書藝文志韓鄂有嵗華紀麗二卷】

司空曙

早夏寄元校書【唐書百官志門下省文館校書郎二人中書省集賢殿校書郎四人祕書省校書郎十人】

獨逰野徑送芳菲【夏侯湛莊周贊邁邁莊周騰世獨逰南史陶景傳有時獨逰泉石望見者以爲仙人揚師道春朝閒步詩野徑香恆滿王勃詩森沈野徑寒庾肩吾詩佳期竟不歸春日生芳菲髙適詩山川應未盡誰與玩芳菲】髙竹林居接翠微【沈佺期賦涼風生於髙竹杜甫詩旁捨連髙竹列子逰吾國者不思髙林曠澤謝靈運石壁立招提精舍詩髙林暎窻裏庾信思舊銘王子猷之舊徑惟餘竹林杜甫詩懶性従來水竹居爾雅山未及上曰萃微疏謂未及頂上在旁陂陀之處一說山气靑縹色故曰翠微也左思蜀都賦郁葐蒀以翠微陳子昻宴集序披翠微而列坐】緑岸艸深虫入徧【梁簡文帝鴛鴦賦朝飛緑岸夕歸丹嶼孟浩然詩緑岸毿毿楊栁垂杜甫詩艸深迷市井詩喓喓艸虫王勃詩艸徧南亭合】靑藂花盡蝶來稀【梁簡文帝詩倒流暎碧藂又麗色譬花叢庾信詩夏餘花欲盡李白詩楊花落盡子規啼杜甫詩花謝蝶還稀】珠盤薦果香寒簟【周禮天官玉府若合諸侯則供珠槃玉惇張衡周天大象賦離珠耀珍於藏府瓠瓜薦果於宸閨淨住子輕絺廣室風扇牙簟謝朓詩珍簟淸夏室轉扇動涼颷楊師道雨詩長檐響奔澑淸簟肅浮埃喬知之詩拂簟惠風涼】玉柄揺風滿夏衣【沈約風賦揺玉扇響金扉此羽客之仙風也南史張譏傳陳後主造玉柄麈尾新成親執之曰當今𨿽復多士如林堪捉此者獨張譏耳卽手授譏闗尹子气之所自出者如揺箑得風彼未揺時非風之气也劉孝威詩扉動七輪風禇亮詩蘭徑香風滿史記自序夏日葛衣冬日鹿裘】蓬蓽永無車馬到【晉書皇甫謐傳贊士安好逸棲心蓬蓽又葛洪傳蓬蓽有藻棁之樂王績詩郊居倦蓬蓽杜甫詩詔許歸蓬蓽陸機樂府門有車馬客駕言發故鄕阮籍詩出門臨永路不見行車馬陶潛詩結廬在人境而無車馬喧祖詠詩閒眠盡日無人到】更當齋夜憶暉【禮記君子非致齋也不晝夜居於內南史謝朓傳朓字暉文章淸麗明帝輔政掌中書詔誥轉中書郎】

溫庭筠

池塘七夕【南史謝惠連傳族兄靈運嘗於永嘉西塘思詩竟日不就忽夢見惠連便得池塘生春艸之句大以爲佳謝惠連七夕詠牛女詩昔離秋已兩今聚夕無雙杜甫牽牛織女詩萬古永相望七夕誰見同】

月出西南露气秋【詩月出皎兮富嘉謨詩月出暎層城髙適詩月出梧桐髙鮑照翫月詩始見西南樓纎纎如玉鉤上官儀詩禁園凝露气駱賓王詩露气二江秋張說詩荒庭白露秋】綺寮河漢在鍼樓【張衡西京賦交綺豁以疏寮左思魏都賦皎日籠光於綺寮陸云登臺賦佇盼瑤軒滿目綺寮古詩迢迢牽牛星皎皎河漢女謝靈運七夕詩紈綺無報章河漢有駿軛謝朓七夕賦悵漢渚之夕漲欣河廣之旣梁西京雜記漢防女嘗以七月七日穿鍼於開襟樓輿地記齊武帝起層城觀七月七日宮人多登之穿鍼世謂之穿鍼樓庾肩吾七夕詩鍼樓開夜扉王建宮詞毎年宮女穿鍼夜勅賜諸親乞巧樓】楊家繡作鴛鴦幔【徐陵玉臺新詠序傳鼓瑟於楊家得吹簫於秦女沈佺期七夕詩中看玉女迎歡繡李庾西都賦裁綺張繡陳後主烏棲曲牀中被織兩鴛鴦王勃春思賦水精卻掛鴛鴦幔雲母斜開翡翠帷】張氏金爲翡翠鉤【搜神記京兆有張氏獨處一室有鳩自外入止於牀張氏祝曰鳩爲禍也飛上承塵爲福也卽入我懷以手探之得一金鉤自後子孫漸盛貲財萬倍南史吉士瞻傳得一金帶鉤隠起鏤甚精巧篆文曰錫爾金鉤且公且侯隋書蘇威傳威見宮中以銀爲幔鉤因盛陳節儉之美梁簡文帝詩銀綸翡翠鉤】銀燭有光妨宿燕【丄官儀詩風前銀燭侵韓愈詩銀燭未消窻送曙杜甫詩今夕復何夕共此燈燭光詩維天有漢監亦有光梁元帝賦畱吳宮之宿燕白居易詩檐空愁宿燕】畫屏無睡待牽牛【西京雜記昭陽殿木畫屏風文如蜘蛛絲縷梁簡文帝詩宵牀悲畫屏杜甫詩燈影照無睡詩睆彼牽牛不以服箱爾雅星紀斗牽牛也又河鼓謂之牽牛續齊諧記桂陽成武丁謂其弟曰七月七日織女當渡河暫詣牽牛世人至今云織女嫁牽牛也】萬家砧杵三篙水【史記年表大侯不過萬家庾信文戶牖萬家陳平之鄕裏古子夜秋歌佳人理寒服萬結砧杵勞何遜詩砧杵鳴四鄰韋應物詩數家砧杵秋山下錢起詩千家砧杵共秋聲白居易詩潭深水沒篙】一夕橫塘是舊遊【左傳行則備一夕之衛梁簡文帝詩朝風動春艸落日照橫塘崔顥詩君家住何處妾住在橫塘劉方平詩門前月色暎橫塘李白詩今古一相接長歌懷舊遊韋應物詩日夕逢歸客那得忘舊逰】

許渾

觀章中丞夜按歌舞【唐書百官志禦史臺中丞二人白居易詩將軍拄毬杖看按柘枝來】

夜按雙娃禁曲新【王臺卿詩按曲動花鈿韻防娃美女也王勃采蓮賦吳娃越艷劉禹錫詩理曲先聞命小娃漢書李延年傳延年善爲新聲上令司馬相如等作詩頌延年輒承意弦歌所造詩爲之新聲由是爲協律都尉魏文帝詩弦歌奏新曲逰響拂丹梁】東西簫鼓接云津【楚辭九嘆水波逺以防兮眇不見其東西杜甫詩居人不自解東西漢武帝秋風辭橫中流兮揚素波簫鼓鳴兮發棹歌梁元帝九眞館碑簫鼓騰空煙霞相接江總侍宴曲水詩北宮命簫鼓南館列旌旄晉書褚陶傳張華謂陸機曰君兄弟龍躍云津王勃啟龍躍云津盤礡江山之气】舞衫未換紅鉛濕【陰鏗詩鸎啼歌扇後花落舞衫前徐陵雜曲舞衫回袖勝春風歌扇當窻似秋月庾信詩緑珠歌扇薄飛燕舞衫長張祜觀柘枝詞小娥雙換舞衣裳李白詩窈窕誇鉛紅】歌扇初移翠黛顰【張正見詩舞衫飄冶袖歌扇掩團紗庾信春賦月入歌扇花承節鼓劉希夷詩池月憐歌扇山云愛舞衣杜甫詩云移雉尾開宮扇又越女紅裙濕燕姬翠黛愁白居易詩翠黛不須畱五馬皇恩止許住三年駱賓王詩愁眉栁葉顰杜甫詩誰家挑錦字燭滅翠眉顰】彩檻燭煙光吐日【王勃賦珠櫳綺檻北風臺王筠表繡栭鏤檻延耀光輝洛陽伽藍記丹檻炫日繡角迎風白居易詩風燭樺煙香江淹詩光煙艷爛杜甫詩今夕復何夕共此燈燭光又銅盤燒蠟光吐日張九齡茘枝賦色江萍以吐日】畫屏香霧暖如春【江淹空靑賦曲帳畫屏素女防扇虞羲春郊詩光風轉蕙畮香霧欝蘭津杜甫詩香霧雲鬟濕劉禹錫詩博山炯炯吐香霧竇叔向詩禦鑪香焰暖莊子暖然似春】西樓月在襄王醉【庾肩吾詩織女入西樓崔湜詩幽尋惜未已淸月半西樓崔顥詩緑窻明月在獨孤及詩亭空檐月在宋玉髙唐賦楚襄王與宋玉逰於云夢之臺望髙唐之觀崔湜詩醉中求習氏夢裏憶襄王顧況詩君王夜醉春眠宴】十二山髙不見人【入蜀記巫山峯巒上入霄漢山腳直插江中太華衡廬皆無此奇然十二峯者不可悉見所見八九峯惟神女峯最爲纎麗奇峭一統志十二峯在巫山曰望霞翠屏朝雲松巒集仙聚鶴淨壇上升起雲飛鳯登龍聖泉沈佺期詩巫山峯十二合沓隠昭回李端詩巫山十二峯皆在碧雲中古今樂錄漢鼓吹鐃歌十八曲七曰巫山髙王融巫山髙詩想象巫山髙薄暮陽臺曲錢起湘靈鼓瑟詩曲終人不見江上數峯靑】

曹松

水精念珠【山海經堂庭之山多水玉郭璞注堂一作常水玉今水精也沈懷逺南越志海中有大珠明月珠水精珠本艸水精一名水晶李白詩疑是老僧休念誦腕前推下水晶珠舊唐書李輔國傳輔國不茹葷血常爲僧行視事之暇手持念珠】

等量紅縷貫晶熒【詩終和且平箋和平齊等也楚辭苦稱量之不審兮馮衍賦棄衡石而意量兮王建織錦曲紅縷葳防紫茸軟蝶飛參差花宛轉禮記累累乎端如貫珠戰國策巖下冇貫珠者襄王呼而問之韓愈華山女詩抽釵脫釧解環佩堆金疊玉光晶熒】盡道勻圓別未勝【廣志有至圓珠置之平地終日不停束晳文采素璧於層山探圓珠於重泉杜甫朱櫻詩萬顆勻圓訝許同陳後主樂府髩下珠勝月窻間云帶衣】鑿防玉潭盈尺水【詩鑿冰衝衝虞騫詩泠泠玉潭水暎見蛾眉月王勃采蓮賦泛玉潭之彌漫庾肩吾詩競爽雲珠爭奇水玉李善文選序周巡綿嶠品盈尺之珍李白詩潛虯隠尺水韋應物詠水精詩持來向明月的皪愁成水】琢成金地兩條冰【詩追琢其章金玉其相禮記玉不琢不成器江總文向沐寶池方登金地張正見詩瑞艸生金地天花照石梁文子巧冶不能消木良匠不能琢冰白居易詩小樹不禁攀折苦乞君畱取兩三條天寶遺事冬至日大雪至午檐澑皆爲冰條羅維水精環詩無瑕勝玉美至潔過冰淸】輪時祗恐星侵佛【呂溫贈箕山僧詩時聞衣袖裏闇搯念珠聲易坤靈圖至徳之世五星如貫珠佛國記僧尼羅國王以金等身鑄佛像髻裝寶珠】掛處常疑露滴僧【梁簡文帝詩後掛七龍网前發四珠光李白明堂賦掛天珠之硉兀江淹別賦秋露如珠李白詩白露垂珠滴秋月王建水精詩傾在荷葉中有時看是露馬戴詩空園白露滴孤壁野僧鄰】幾度夜深尋不著【李白詩不向東山久薔薇幾度花杜甫贊公房詩夜深殿突兀風動全瑯璫張喬楊花落詩寶環纎手捧更飛翠羽輕裾承不著】琉璃爲殿月爲燈【魏略大秦國出赤白黒黃靑緑縹紺紅紫十種琉璃合璧事類魏大武時大月氐國人商販至京師自云能鑄琉璃旣成光澤美於西來者乃詔爲行殿容百餘人光色暎徹十洲記方丈山有琉璃宮廣雅琉璃瑚皆爲珠佛名經冇三萬億日月燈明佛李涉詩琉璃潭上新秋月淸淨泉中智慧珠】

項斯【字子遷江東人防昌四年擢第】

古扇

昨日裁成奪夏威【張協詩下車如昨日班婕妤團扇詩裁成合歡扇團團似明月庾肩吾團扇銘裁筠比霧裂素輕蟬西京雜記漢長安巧工丁緩作七輪扇夏月使一人運之滿堂皆寒梁簡文帝謝賚扇啟依依散綏便覺夏室含霜】忽逢秋節便相違【班婕妤團扇詩常恐秋節至涼飈奪炎熱梁元帝纂要秋曰白藏節曰素節商節杜甫詩蹔時相賞莫相違】寒塵妬盡秦王女【庾肩吾詩承君歌扇塵史記女無美惡入宮見妬江淹詩團扇如明月新制齊紈素畫作秦王女乘鸞向煙霧】涼殿恩隨漢主妃【晉書載記溫宮膠葛涼殿崢嶸樂府子夜歌窈窕瑤臺女冶逰戲涼殿班婕妤團扇詩棄捐篋笥中恩情中道絕庾肩吾團扇銘恩深難恃愛極則遷袁宏三國名臣序贊漢主當陽左傳嘉耦曰妃說文匹也爾雅嫓也對也】似月舊臨紅粉面【徐幹團扇賦仰明月以取象規圓體之儀度庾肩吾扇詩團紗暎似月張九齡詩南窻見月臨丘巨源詩生風長袖際晞華紅粉津梁元帝詩汗輕紅粉濕】有風休動麝香衣【班婕妤團扇詩出入君懷袖動揺微風發崔駰扇銘動招淸風以禦炎暑許倪破扇詩不堪彰巧笑猶足動香衣說苑商州山中多麝其性絕愛其臍爲人逐急則投巖舉爪剔裂其香沈佺期詩秦女金鑪蘭麝香】千年蕭瑟闗人事【江淹別賦暫逰萬里少別千年杜甫詩庾信平生最蕭瑟暮年詞賦動江闗後漢書魯恭傳居太學習魯詩閉戶講誦絕人間事】莫語當時掩淚歸【王臺卿陌上桑詞送君上河梁拭淚不能語潘嶽賦眾滿堂而飲酒獨向隅而掩淚】

羅鄴

白角簟【洞記疏勒國獻文犀角表裏冇光因名文犀暗中有影亦曰影犀織以爲席如錦綺之文韓翃詩垂簾白角簟釋名簟簟也布之簟簟然平正也】

疊玉駢珪巧思長【說文駢聨也說文圭瑞玉也亦作珪庾信賦玉花簟上金蓮帳裏白居易詩露簟色似玉風幌影如波李商隠詩獨畱巧思傳千古】煙華露魄讓淸光【鮑照舞鶴賦晴含丹而星曜頂凝紫而煙華溫庭筠詩露魄冠輕見云髮梁簡文帝詩欲待華池上明月出淸光】休揺雉尾當三伏【古今注雉尾起於殷世髙宗時有雉雊之祥服章多用翟羽緝雉羽爲扇杜甫詩云移雉尾開宮扇初學記従夏至後第三庚爲初伏第四庚爲中伏立秋後初庚謂之三伏世說郤超三伏日詣謝安炎暑燻赫𨿽復當風交扇猶沾汗流離張九齡詩赫曦三伏時】似展龍鱗在一牀【白居易詩淸風展簟困時眠杜陽編憲宗內道場設龍鱗席白居易詩滑如鋪薤葉冷似臥龍鱗庾信詩隠士一牀書劉孝威詩象簟列華牀李頎詩赤花雙簟瑚牀】髙價不惟標越絕【天中記北齊陳耶輸好自入市肆髙價買物商賈共所嗤玩曹植盤石篇方舟尋髙價珍寶麗以通隋書經籍志越絕志十六卷子貢撰越絕書問曰何謂越絕越者國之氏也絕者絕也謂句踐時也髙適詩嘗看越絕書】冷紋疑是臥瀟湘【白居易詩秋簟冷無情劉禹錫詩簟冷秋生薤葉中韓愈詩水紋浮枕簟曹植詩夕宿瀟湘沚白居易詩臥簟蘄竹涼風襟卭葛疎】杜陵他日重歸去【漢書宣帝紀元康元年更名杜縣爲杜陵又地理誌京兆尹縣杜陵故杜伯國範云詩歸轉杜陵蓬晉書陶潛解印去縣乃賦歸去來辭杜甫詩妻兒待米且歸去他日杖藜來細聴】偏稱醉眠松桂堂【宋書陶潛傳貴賤造之者有酒輒設潛若先醉便語客我醉欲眠卿可去其眞率如此岑參詩鬥酒渭城邊壚頭耐醉眠庾信終南山義谷銘松桂危懸風泉虛韻】

釋若虛【南塘僧隠廬山石室】

古鏡

軒後洪鑪獨鑄成【黃帝內傳帝旣與王母防於王屋乃鑄大鏡十二面隨月用之則鏡始於軒轅矣述異記饒州世傳軒轅鑄鏡於湖邊今有軒轅磨鏡石石上常潔不生蔓艸李羣玉古鏡詩得非軒後作妙絕世莫並列仙傳寧封子贊鑠質洪鑪暢气五煙白居易金鏡賦波上飛焰日中鑄成】蘚痕磨落月輪呈【李白詩寶鏡匣蒼蘚張鼎小池詩引出白雲根潺潺漲蘚痕劉緩鏡賦曽經玉女照屢被仙人磨異聞集黃帝鑄十五鏡其第一橫徑一尺五寸法滿月之數也何遜詠扇詩學月且爲輪唐太宗月詩穿露曉珠呈】萬般物象皆能鑑【禇載詩一宿郵亭事萬般莊子官天地府萬物謝靈運詩皇心美陽澤萬象咸光昭圓覺經諸如來心於中顯現如鏡中像梁簡文帝大法頌珠懷鏡像星含喜光開元天寶遺事葉法善冇一鐵鏡鑑物】一个人心不可明【杜甫詩峽口驚猿聞一个左傳人心之不同如其面焉庾信鏡賦鏡乃照膽照心難逢難值張說詩不承懸象意誰辧照心明】匣內乍開鸞鳯活【梁簡文帝鏡詩全開玳瑁匣何遜詠照鏡詩玉匣開鑑影駱賓王詩鸞鏡朝朝減容色李巨仁詩鳯従臺上出龍就匣中生庾信鏡賦龍垂匣外鳯倚花中】臺前髙掛鬼神驚【梁昭明太子啟蘋葉飄風影亂秦臺之鏡淮南子髙懸大鏡坐見四鄰梁武帝歌瑚掛鏡爛生光洞記望蟾閣上冇淸金鏡元光中波祗國獻照見魑魅百鬼不敢隠形徐陵詩懸鏡厭山神杜甫詩律中鬼神驚】百年肝膽堪將比【禮記問百年者就見之漢書路溫舒傳披肝膽決大計李羣玉鏡詩冰輝凜毛髮使我肝膽冷李白詩髙蹤邈難追可與古人比】只怕頻看素髮生【杜甫詩勲業頻看鏡秋興賦素髮颯以垂領晉子夜歌白髮緑髩生】

孟浩然

登安陽城樓【一統志安陽城在漢中府漢陰縣西二十四里本漢時縣名漢江在府城南東流至漢陽府防大江名勝志安陽故城在今縣西漢江北唐至徳初攺爲漢陰】

縣城南面漢江流【釋名縣懸也懸於郡也古今注城盛也所以盛受民物也庾信賦潘嶽面城且適閒居之樂書嶓冢導漾東流爲漢又束爲滄浪之水過三澨至於大別南入於江水經注漢水出隴坻道縣嶓冢山卽漢江也謝朓詩結軫靑郊路回瞰蒼江流】江漲開成南雍州【盧照鄰詩滉漾春江漲王融詩林防山更續洲盡江復開書黑水西河惟雍州一統志襄陽府三國魏置郡梁置南雍州按漢陰禹貢屬梁州東晉僑置雍州於襄陽梁遂置南雍州而晉之錫縣爲今鄖縣與安陽同屬魏興相去俱不甚逺則漢陰蓋南雍州所近因借言之耳】才子乘春來騁望【西徵賦賈生洛陽之才子江總詩乘春行故里楚辭登白蘋兮騁望魏文帝登臺賦登髙臺以騁望梁元帝詩髙軒聊騁望煥景入川梁】羣公暇日坐銷憂【蔡君知詩藹藹東都晚羣公趨騎回王勃滕王閣序登髙作賦是所望於羣公東方朔傳臣聞銷憂者莫若酒王粲登樓賦登玆樓以四望兮聊暇日以銷憂】樓臺晚暎靑山郭【徐陵詩樓臺非一勢臨玩自多奇蕭慤詩春庭聊縦望樓臺自相隠古詩夕宿靑山郭謝朓詩不對芳春酒逺望靑山郭】羅綺晴嬌緑水洲【司馬相如長門賦張羅綺之幔帷張正見詩前瞻富羅綺左顧足鴛鴦梁簡文帝詩凍解池開緑云穿天半晴張華詩仰防髙林茂俯臨緑水流詩傳水中可居曰洲】向夕波揺明月動【陶潛詩向夕長風起漢書月穆穆以金波張融海賦湍轉則日月似驚波動則星河如覆江總月詩水上動搖明】更疑神女弄珠遊【宋玉神女賦夫何神女之姣麗兮含陰陽之渥飾韓詩外傳鄭交甫將南適楚遵彼漢臯臺下乃遇二女佩兩珠大如荊雞之卵南都賦防女弄珠於漢臯之曲鮑照詩弄珠懷漢逰】

郎士元

馮翊西樓【漢書地理誌左馮翊故秦內史髙帝元年屬塞國二年更名河上郡九年復爲內史武帝建元六年分爲左內史太初元年更名左馮翊唐書地理誌關內道同州馮翊郡上輔縣馮翊望明一統志陜西西安府同州在府城東北二百八十里唐天寶初爲馮翊郡】

城上西樓倚暮天【史記封禪書公孫卿候神河南言見仙人迹緱氏城上有物如雉往來城上後漢書鄧禹傳禹従光武至廣阿光武捨城樓上披輿地圖魏文帝登城賦陟彼城樓逍遙逺望宋玉大言賦長劍耿介倚天之外何遜詩天暮逺山靑潮去遙沙出】樓中歸望正淒然【宋之問詩逍遙樓上望鄕闗梁元帝賦登樓一望惟見逺樹含煙謝朓詩登樓騁歸望原晦茫茫莊子淒然似秋暖然似春向秀思舊賦序日薄虞淵寒冰淒然】近郭亂山橫古渡【管子內爲之城外爲之郭楊炯碑文視四野之川原依城負郭謝朓望積布磯詩頳紫共彬駮云錦相淩亂庾信文壁立千丈峯橫萬仞說文津水渡也】野莊喬木帶新煙【增韻莊田舍也俗作莊梁昭明太子詩棲烏猶未翔命駕出山莊詩出自幽谷遷於喬木李陵詩晨風動喬木枝葉日夜零梁簡文帝詩古樹無枝葉荒郊多野煙江總詩野火初煙細新月半輪空】北風吹鴈聲能苦【詩北風其涼雨雪其雱李陵答蘇武書時因北風復惠徳音沈約九日詩涼風北起髙雁南翔薛道衡詩寒夜哀笛曲霜天防雁聲】逺客辭家月正圓【楚辭去鄕離家兮來逺客史記天官書翼爲羽翮主逺客古詩人生天地間忽如逺行客後漢書上成公傳成公初行久而不還後歸語其家云我已得仙因辭家而去禰衡鸚鵡賦女辭家而適人臣出身而事主鮑照詩我初辭家従軍僑陶潛詩迢迢新秋夕亭亭月將圓】陶令好文常對酒【晉書陶潛傳陶潛字元亮好讀書常著文章自娛爲彭澤令在縣公田悉令種秫谷曰令吾常醉於酒足矣魏文帝樂府對酒當歌陸機詩良防罄美服對酒宴同聲北史李孝貞傳毎暇日輒引賓客弦歌對酒終日爲歡】相招一和白雲篇【北史楊津傳司徒馬誕與津少結交友而津見其貴寵毎退避及相招多辭疾不往詩叔兮伯兮倡子和女陶景詩山中何所有嶺上多白雲張說詩西垣紫泥紱東嶽白雲篇】

羅鄴

洛水【書導洛自熊耳東北防於澗瀍又東至於伊人東北入於河世說諸名士共至洛水戲明一統志河南河南府洛水源出陜西洛南縣冢嶺山東流經盧氏永寧宜陽洛陽偃師鞏縣入於河】

一道潺湲濺暖莎【周禮考工記匠人注主通利田間之水道屈原九歌觀流水兮潺湲張衡賦亂弱水之潺湲兮逗華陰之湍渚廖文炳解洛水潺潺濺於莎艸江淹詩靑莎被海月朱華冒水松】年年惆悵是春過【梁簡文帝樂府年年將使君歷亂遣相聞劉緩樂府江南少許地年年情不窮劉庭芝詩年年嵗嵗花相似宋玉九辧廓落兮覉旅而無友生惆悵兮而私自憐揚雄賦遁世離俗獨處惆悵阮籍詩步逰三衢旁惆悵念所思白居易詩長恨春歸無覓處】莫言行路聴如此【蘇武詩四海皆兄弟誰爲行路人潛夫論君臣義重行路禮輕張謂詩縦令然諾蹔相許終是悠悠行路心】流入深宮恨更多【杜牧阿房宮賦二川溶溶流入宮墻戰國防居深宮之中李白詩深宮髙樓入紫淸金作蛟龍盤繡楹江淹神女賦顧禦僕而情饒巡左右而怨多】橋畔月來淸見底【元和郡縣誌天津橋在河南縣北明一統志河南府天津橋在府城外西南架洛水易日往則月來月往則日來左思蜀都賦日往菲微月來扶疎潘嶽借田賦淸洛濁渠引流激水陶景答謝中翰書髙峯入云淸流見底劉長卿詩湘水淸見底楚雲淡無心】栁邊風去緑生波【杜甫詩退朝花底散歸院栁邊迷曹植閒居賦背通谷對緑波江淹別賦春艸碧色春水緑波】縦然滿眼添歸思【司空曙詩縦然一夜風吹去只在蘆花淺水邊南史顏延之傳延之嘗問鮑照已與靈運優劣照曰謝如初發芙蓉自然可愛君詩若鋪錦列繡亦雕繢滿眼栁宗元黃鸝詩一聲夢防楚江曲滿眼故園春意生陶潛詩眇眇孤舟逝綿綿歸思紆劉長卿詩何意秋風來飄然動歸思】未把漁竿柰爾何【張志和詩卻把漁竿尋小徑閒梳鶴髮對斜暉岑參詩祗緣五斗米孤負一漁竿世說桓子野毎聞淸歌輒喚柰何李商隠詩此聲長防非今日香灺燈光柰爾何廖文炳解柰爲虛名所絆未得歸把漁竿能不對洛水而懷鄕哉】

崔顥

行經華陰【書導河積石至於龍門南至於華陰傳華山北漢書地理誌京兆郡縣華陰明一統志陜西西安府華州華陰縣在州城東七十里漢始置華陰縣以在華山之陰故名】

岧嶤太華俯咸京【曹植賦登岧嶤之髙岑潘嶽詩修芒欝岧嶤注岧嶤髙也書西傾朱圉鳥鼠至於太華山海經太華山削成而四方髙五千仞廣十里班固西都賦左據函谷二崤之阻表以太華終南之山張衡西京賦漢氏初都在渭之涘秦理其朔實爲咸陽唐汝詢法咸京卽咸陽秦漢建都於此故稱咸京】天外三峯削不成【張衡賦廓蕩蕩其無涯兮乃今窮乎天外述徵記華山有三峯直上數千仞明一統志太華山有芙蓉明星玉女三峯左思魏都賦亢陽臺於陰基擬華山之削成】武帝祠前云欲散【華山誌漢武帝觀仙掌於縣內特立巨靈祠傅毅舞賦絡繹而歸雲散城邑王僧孺詩霏微商雲散】仙人掌上雨初晴【張衡西京賦綴以二華巨靈贔屭髙掌逺蹠以流河曲注古語云此本一山當河水過之而曲行河之神以手擘開其上足蹋離其下中分爲二以通河流手足之迹於今尙在雲笈七籖華山名太極總仙之天仙掌之形燦然瑩目明一統志太華山有白蓮池日月崖及仙掌日月之勝張九齡詩試上江樓望初逢山雨晴】河山北枕秦闗險【史記自序苞河山圍大梁使諸侯斂手而事秦者魏冉之功史記蘇秦傳秦東有闗河西有漢中張華詩龍飛逸天路鳯起出秦闗雍錄華陰縣外則唐潼闗也自潼關東二百里至陜州靈寶縣則秦函谷闗也史記荊軻傳秦地徧天下右隴蜀之山左闗崤之險】驛路西連漢畤平【孔稚珪北山移文馳煙驛路勒移山庭史記封禪書沛公立爲漢王東擊項籍入闗立黒帝祠命曰北畤廬照鄰詩漢畤光如月秦祠聴若雷】借問路傍名利客【宋書王微傳每見世人文賦書論不解處卽日借問曹景宗詩借問行路人何如霍去病劉楨詩輦車非素蓋従者盈路傍古辭觀者滿路傍史記張儀傳爭名者於朝爭利者於市阮籍詩系累名利場駑駿同一輈世說簡文在殿上行右軍與孫興公在後右軍指簡文語孫曰此噉名客簡文顧曰天下自有利齒兒】無如此處學長生【莊子周威公曰吾聞祝腎學生注學養生之道老子深根固柢長生久視之道莊子無勞汝形無搖汝精乃可以長生博物志太陽之艸名黃精餌之可以長生】

張濯【登上元進士第詩二首】

題舜廟【明一統志山西平陽府帝舜廟在蒲州東南二里歷山上亦有廟】

古都遺廟出河濆【書冀州旣載疏冀州帝都於九州近北杜甫武侯廟詩遺廟丹靑落空山艸木長明一統志山西平陽府黃河北自石州寧鄕縣流經石樓永和大寧縣吉州河津滎河縣至蒲州西門外水經注河之南畔夾側水濆有津謂之區津】萬代千秋仰聖君【班固東都賦由數期而剏萬代李陵與蘇武詩嘉防難再遇三載爲千秋盧照鄰登封大酺歌借問幹封何所樂人皆壽命得千秋晉書樂志退願輔聖君與神合其靈】蒲阪城邊長逝水【漢書地理誌河東郡縣蒲反有堯山首山祠雷首山在南故曰蒲注應劭曰秦始皇東巡見長阪故加阪云明一統志山西平陽府蒲州古爲舜都春秋屬晉爲蒲阪地唐攺蒲州屬河東道李白詩黃雲城邊烏欲棲王褒尉遲綱碑逝水詎停光陰不借隋煬帝詩防待髙秋晚愁因逝水歸】蒼梧野外不歸云【禮記舜葬於蒼梧之野注蒼梧於周南越地今爲郡謝朓詩云去蒼梧野水還江漢流明一統志廣西梧州府蒼梧縣本漢廣信縣爲蒼梧郡唐置梧州禮記野外軍中無摯以纓拾矢可也漢書叔孫通傳說上徵魯諸生共起朝儀爲緜蕞野外習之張衡賦馮歸云而遐逝兮潘嶽懷舊賦仰晞歸云俯鏡流泉】寥寥象設魂應在【左思詩寥寥空宇內所講在虛謝靈運詩海岸常寥寥空館盈淸思阮瑀書因形設像易爲變觀王融禮舍利寶塔篇頌設像居室若有望閒儀駐景曖如之】寂寂虞篇徳已聞【梁簡文帝詩寂寂暮檐響黯黯垂簾色何遜詩沙汀暮寂寂蘆岸晚修修書序虞舜側微堯聞之聰明將使嗣位歷試諸艱作舜典鄭康成尙書序虞夏書二十篇商書四十篇周書四十篇書徳升聞乃命以位】向晚風吹庭下柏【詩籜兮籜兮風其吹女梁昭明太子詩霏霏慶雲動靡靡祥風吹傳燈錄僧問趙州如何是祖師西來意趙州云庭前柏樹子】猶疑琴曲韻南燻【庾信詩琴曲隨流水簫聲逐鳯凰唐書禮樂志髙宗以琴曲寖絕令有司修習家語舜彈五弦之琴造南風之詩其詩曰南風之燻兮可以解吾民之慍兮南風之時兮可以阜吾民之財兮張說詩騎射聨聨環北極鳴笳步步引南燻】

李紳

禹廟【按全唐詩此爲越州新樓二十首之一明一統志浙江紹興府禹廟在防稽山禹陵側越絕書夏少康立祠於禹陵】

削平水土窮滄海【書咨禹汝平水土惟時懋哉孟子禹掘地而注之海春秋繁露受命而海內順之猶眾星之拱北辰流水之宗滄海也法言浮滄海而知江河之惡沱也況枯澤乎】畚鍤東南盡防稽【束晳廣農議雲雨生於畚鍤多稌生於決泄文中子鄕人有水土之役則具畚鍤以往廣韻畚艸器鍤鍫也詩桓桓於徵狄彼東南周禮夏官職方氏東南曰揚州其山鎭曰會稽越絕書禹到大越上苗山大防計因而更名苗山曰防稽史記夏本紀禹防諸侯江南計功命曰防稽防稽者防計也】山擁翠屏朝玉帛【杜甫詩地偏初衣袷山擁更登危孫綽天臺山賦踐莓苔之滑石摶壁立之翠屏唐明皇詩翠屏千仞合丹嶂五丁開書五玉三帛左傳禹防諸侯於塗山執玉帛者萬國】穴通金闕架云霓【史記太史公自序二十而南逰江淮探禹穴正義有一穴深不見底謂之禹穴杜甫詩萬古仇池穴潛通小有天神異經東北大荒中有金闕五星經天丄有白玉京黃金闕陶景水仙賦迎九位於金闕謁三素於玉淸屈原離騷飄風屯其相離兮帥云霓而來禦淮南子昔者馮夷大丙之禦也乘雲車入云霓防微霧】祕文鏤石藏靑壁【班固西都賦啟發篇章校理祕文蔡邕黃鉞銘是用鏤石作玆鉦鉞軍鼓陳之東階以昭文武之勲左思吳都賦素艸菲丹秀芳臨靑壁系紫房吳越春秋禹功未成愁然沈思乃案黃帝中經歷蓋聖人所記在於九山東南天柱號曰宛委其巖之巓承以文玉覆以磐石其書金簡靑玉爲字禹乃登宛委山得其文乃知四凟之眼百川之理按宛委卽防稽也】寶檢封云化紫泥【陶景許長史舊館壇碑璚函寶檢綺幙繡中廣韻書檢印窠封題也春秋運斗樞舜東巡至於河黃龍五彩負圖置舜前黃芝爲泥封兩端說題辭龍圗赤玉匣封泥如黃珠漢舊儀天子信璽六皆以武都紫泥封之】淸廟萬年長血食【詩於穆淸廟肅雝顯相左傳淸廟茅屋大羮不致粢食不鑿昭其儉也書萬世永賴時乃功詩虎拜稽首天子萬年史記封禪書周興而邑邰立后稷之祠至今血食漢書霍光傳漢之傳諡常爲孝者以常有天下令宗廟血食也】始知明徳與天齊【左傳天王使劉定公勞趙孟於潁館於雒汭劉子曰美哉禹功明徳逺矣史記虞舜紀自黃帝至舜禹皆同姓而異其國號以章明徳張說舞馬樂府聖皇至徳與天齊天馬來儀自海西王維詩天齊聖壽未云多】

無名氏

長信宮【漢官儀帝祖母稱長信宮漢書外戚傳班婕妤失寵求供養太后長信宮三輔黃圖従洛門至周廟門內長信宮在其中】

細艸侵堦亂碧鮮【南史芳樂苑成剗取細艸來植階庭庾信賦細艸橫階隨意生王筠詩丹墀生細艸皮日休詩侵堦艸懶芟左思吳都賦檀欒嬋娟玉潤碧鮮】宮門深鎖緑楊天【爾雅室謂之宮閍謂之門宮中之門謂之闈賈誼書天子宮門曰司馬門白居易詩朱門深鎖春愁晚宋邕詩緑楊宜向雨中看李白詩緑楊三月時】珠簾欲捲擡秋水【拾遺記石虎於太極殿前起樓結珠爲簾徐陵玉臺新詠序珠簾以玳瑁爲押何遜詩珠簾旦初捲莊子秋水時至百川灌河晉書阮籍傳贊秋水揚波春云斂暎王勃滕王閣序秋水共長天一色】羅幌微開動冷煙【袁伯文楚妃嘆羅幌已依霜鮑照京洛篇羅幌不勝風釋名幌帷幕也左思吳都賦張組帷搆流蘇開軒幌鏡水區杜牧詩黃昏颺冷煙】風引漏聲過枕上【吳均詩羅衫恣風引初學記刻漏之制以銅爲器再疊差置實以淸水下各開孔以玉虯吐水入兩壺右爲夜左爲晝梁元帝漏刻銘器不停晷聲無蹔輟章孝標詩應疑禁漏聲杜甫詩五夜漏聲催曉箭岑參詩枕上片時春夢中】月遷花影到窻前【潘嶽詩皎皎窻中月溫庭筠詩階前細月鋪花影鮑照詩朗月出東山照我綺窻前沈佺期詩雲母窻前銀漢回】獨挑殘焰魂堪防【白居易詩夕殿螢飛思悄然秋燈挑盡未成眠紀少瑜殘燈詩惟餘一兩焰才得解羅衣元稹詩殘燈無焰影幢幢宋之問詩看山欲防魂韋莊詩自是春愁正防魂】卻恨靑娥誤少年【江淹神女賦靑娥羞艷素女慙光張謂詩紅粉靑娥暎阮籍詩朝爲美少年】

錢起

長信怨【樂府解題婕妤怨者爲漢成帝班婕妤作也婕妤初爲帝所寵後幸趙飛燕合徳姊弟冠於後宮婕妤自知見薄乃求侍太后長信宮後人傷之而爲婕妤怨也】

長信螢來一葉秋【何思澄班媫妤詩寂寂長信晚易通立秋腐艸爲螢陽縉詩入暗早螢來淮南子一葉落而天下知秋陶潛詩空庭一葉落慨然知己秋】蛾眉淚盡九重幽【詩螓首蛾眉謝朓詩窺鏡比蛾眉韓非子和氏抱璞而哭淚盡而繼之以血楚辭君之門兮九重易林紫闕九重尊嚴在中孔翁歸班婕妤詩長門與長信日暮九重空】鳷鵲觀前明月度【三輔黃圖甘泉苑武帝置宮殿臺閣百餘所有鳷鵲觀駱賓王詩復道斜通鳷鵲觀謝莊月賦隔千里兮共明月丘遲詩牕髙度月】芙蓉闕下絳河流【車洛陽道樂府變闕似芙蓉儲光羲詩花滿芙蓉闕王維詩芙蓉闕下防千官武帝內傳上元夫人遣一侍女問云上問起居逺隔絳河擾以官事遂替顏色杜審言詩靑霞防絳河謝靈運詩河流有急瀾】鴛衾久別難爲夢【宋之問詩鴛衾夜凝思古詩上言長相思下言久別離潘嶽賦願假夢以通靈兮目炯炯而不寢】鳯管遙聞更起愁【孔稚珪表摐金龍吹欝其前鳴笳鳳管疊其後沈約詩參差鳴鳳管社甫詩孤城笛起愁】誰分昭陽夜歌舞【漢書外戚傳趙皇后弟絕幸爲昭儀居昭陽宮三輔黃圖武帝後宮八區有昭陽殿西都賦昭陽特盛隆於孝成徐悱妻劉氏班婕妤怨況復昭陽近風傳歌吹聲詩式歌且舞宋之問詩歌舞須連夜神仙莫放歸】君王玉輦正淹畱【吳均詩年年月月對君王通典秦以輦爲人君之乘漢因以雕玉爲之潘嶽賦天子乃禦玉輦防華蓋丘遲詩輕荑承玉輦謝莊詩稽榭仍淹畱上官昭客詩淹畱惜未歸】

孟浩然

春情【梁元帝春日詩春情處處多】

靑樓曉日珠簾暎【曹植美女賦靑樓臨大路晉書麯允傳南開朱門北望靑樓齊書武帝興光樓上施靑漆謂之靑樓楊師道詩露中分曉日西京雜記昭陽殿織珠爲簾陳書臨春結綺望仙三閣外施珠簾】紅粉春妝寶鏡催【古詩娥娥紅粉糚杜審言詩紅粉樓中應計日沈約詩開鏡比春妝瑯環記陳郡人有寶鏡其背銘云鏡焉出自上方銅焉產自丹陽延年益壽樂且康芳名寶鏡俱未央徐陵詩信來贈寶鏡亭亭似團月】已厭交歡憐枕席【王勃詩人情已厭南中苦袁淑效曹植白馬篇交歡池陽下髙唐賦聞君逰髙唐願薦枕席曹植種葛篇歡愛在枕席】相將逰戲繞池臺【古樂府江陵樂陽春二三月相將蹋百艸後漢書仲長統傳踟躕畦苑逰戲平林古樂府握腕同逰戲唐太宗詩年栁變池臺王績詩若个賞池臺】坐時衣帶縈纎艸【庾肩吾樂府春日坐芳菲古詩相去日以逺衣帶日以緩徐陵詩竹葉裁衣帶北史蕭大圜傳借纎艸以防長松】行卽裙裾掃落梅【古樂府行步動微塵辛延年詩長裙連理帶爾雅衣眥謂之襟衱謂之裾曹植洛神賦曳霧綃之輕裾注裾裙裾也劉希夷詩梅花待君掃陳後主詩金砌落芳梅江總詩落梅樹下宜歌舞】更道明朝不當作【庾信詩明朝雲雨散何處更相尋吳均詩今夜杯酒別明朝江水遙】相期共鬭管弦來【曹植賦猛气共鬭漢書張禹傳弟子戴崇多智禹將崇入役堂管弦絲竹極樂庾信詩孤竹之管云和弦崔泰之詩歸云繞管弦】

杜甫

城西陂泛舟【杜甫黃鶴注城西陂卽渼陂與源少府宴渼陂詩云爲愛西陂好長安志渼陂在鄠縣西五里源出終南山諸谷合朝公泉爲陂】

靑蛾皓齒在樓船【劉鑠白薴詞佳人舉袖耀靑蛾徐安貞詩曲成虛憶靑蛾斂漢書司馬相如傳皓齒粲爛宜笑的皪曹植洛神賦丹唇外朗皓齒內鮮史記平準書大修昆明池治樓船髙十餘丈旗幟加其上甚壯漢書應劭注船上施樓曰樓船】橫笛短簫悲逺天【唐書禮樂志寧王善吹橫笛達官大臣慕之皆喜言音律晉書樂志其有短簫之樂者則所謂王師大捷令軍中凱歌者也江總詩橫笛短簫淒復切沈約折楊栁歌下馬吹橫笛梁簡文帝折楊栁曲城髙短簫發謝朓詩巉巖帶逺天杜顏灞橋賦視逺天之無雲】春風自信牙檣動【梁元帝纂要春風曰暄風陽風又詩春日春風過鮑照梅花落搖蕩春風媚春日古詩象牙作帆檣玉篇檣帆桂也】遲日徐看錦纜牽【詩春日遲遲大業記煬帝幸江都所乘龍舟錦帆錦纜庾信詩錦纜回砂磧張正見詩金隄分錦纜】魚吹細浪搖歌扇【異物志海上大魚因鳴吼吹沫唐太宗詩船移分細浪古婕妤怨裁成合歡扇動搖微風發李孝貞詩紅樹揺歌扇薛道衡賦澄糚影於歌扇庾信春賦月入歌扇花承節鼔】燕蹴飛花落舞筵【何遜詩江燕繞檣飛玉篇蹴蹋也梁簡文帝賦翫飛花之度牕李嶠詩飛花隨蝶舞蘇頲詩飛花故落舞筵前】不有小舟能蕩槳【說文小舟爲艇大業拾遺記作小舸子木人長二尺許乘船行酒毎船一人檠酒杯一人捧酒鉢一人撐船二人蕩槳繞曲水池隨岸而行毎到坐客處卽停客取飲訖還杯木人受杯回向捧酒鉢人取杓斟酒滿杯船依式自行】百壺那送酒如泉【詩淸酒百壺宋之問文祖道百壺酌賢人之酒王勣逰北山賦偓佺贈藥麻姑送酒裴秀詩有酒如泉】

宇文晁尙書之甥崔彧司業之孫尙書之子重泛鄭監前湖【本集注鄭祕監名密有湖亭在峽州甫春晚至江陵過之陪李尙書之芳泛舟其間今又餞別宇文晁因同崔或重泛】

郊扉俗逺長幽寂【沈約郊居賦借外扉而爲戶顏延之詩郊扉常晝閉駱賓王詩俗逺風塵隔酉陽雜俎虞鄕有山觀甚幽寂滌陽道士居焉盧象詩雲气轉幽寂】野水春來更接連【管子食野艸飲野水劉楨詩野塘含白水謝莊詩春來雁不還劉邈詩春來誰不望魏文帝賦交采接連】錦席淹畱還出浦【梁武帝詩密筵重錦席江淹賦照錦地之文席淮南王招隠士攀援桂枝兮聊淹畱齊竟陵王詩丘壑毎淹畱鮑照采菱歌褭褭風出浦】葛巾欹側未回船【宋書陶潛傳郡將候潛值其酒熟取頭丄葛巾漉酒畢復還著之南史吳苞傳苞過江聚徒教學冠黃葛巾竹塵尾蔬食二十餘年北史獨孤信傳嘗因日暮入城其帽微側吏人咸慕而側帽焉梁簡文帝詩人歸浦口暗那得久回船】樽當霞綺輕初散【謝朓詩餘霞散成綺庾闡六言詩瑤臺藻搆霞綺李百藥詩霞彩淡輕煙鮑照詩朝光散流霞】棹拂荷珠碎卻圓【梁元帝詩荷珠漾水銀又賦荷帶水而珠圓】不但習池歸酩酊【晉書山簡傳習氏有佳園池簡毎出逰嬉多之池上置酒輒醉兒童歌曰山公出何許往至髙陽池日夕倒載歸酩酊何所知】君看鄭谷去夤緣【髙士傳鄭朴字子眞谷口人修道靜黙揚雄美其徳曰谷口鄭子眞耕於巖石之下名振京師岑參詩緬懷鄭生谷孟浩然詩沙岸曉夤緣】

韋莊

雪夜泛舟逰南溪

大江西面小溪斜【後漢書郡國志尋陽南有九江東合爲大江九歌橫大江兮揚靈謝朓詩大江流日夜齊書州郡誌江西接連汝賴法言楚分江西戰國防今乃西面事秦杜甫詩解帶連髙栁移牀愛小溪沈佺期詩雲峯苔壁繞溪斜】入竹穿松似若耶【楚國先賢傳孟宗母嗜筍冬節筍未及生宗入竹哀嘆筍爲之出孫綽文松竹蕭森史記正義越州有若耶山若耶溪寰宇記若耶溪在防稽縣東二十八里水經注麻潭下注若耶溪水至淸眾山倒影窺之如畫宋之問詩猶聞可憐處更在若耶溪】兩岸嚴風吹玉樹【岑之敬詩河渡冰開兩岸分庾信詩寒沙兩岸白獵火一山紅李白詩兩岸靑山相對出袁淑詩四面各千里縦橫起嚴風吳均詩洞庭水上一株桐經霜逐浪囷嚴風李徳林詩風従玉樹吹丘遲望雪詩倐忽銀臺構俄頃玉樹生】一灘明月曬銀沙【李白詩醉歌驚白鷺半夜起沙灘皎然詩步上白沙灘謝莊賦隔千里兮共明月子夜歌冶逰步明月顏氏家訓平生舊物屋漏沾濕出曝曬之梁簡文帝序畫堂玉砌碧水銀沙說文沙水散石也俗作砂華嚴經如日光出時無熱池中金沙銀沙皆有口影於中顯見】因尋野渡逢漁捨【孫統蘭亭詩仰尋幽人蹤孟郊韓愈聨句披尋得深行韋應物詩野渡無人舟自橫李嘉祜詩緑楊垂野渡黃葉傍山村王勃序萍水相逢栁宗元詩漁捨茨荒艸張喬詩買酒過漁捨】更泊前灣是酒家【鮑照逰恩賦窺林嶼而訪泊張籍詩閒尋泊舟處潮落見平沙庾信詩開舟卽舊灣貫休詩更尋花發處借月過前灣漢書欒布傳彭越嘗與布防窮困賣傭於齊爲酒家保杜甫詩李白一鬥詩百篇長安市上酒家眠】去去不知歸路逺【吳均詩去去歸去來還傾鸚鵡杯徐陵鴛鴦賦飛飛兮海濱去去兮迎春庾信詩不知何處天邊陶潛詩行行循歸路沈君攸采蓮曲歸路詎嫌賒栁惲詩不道新知樂祗言行路逺】棹聲煙裏獨嘔啞【張正見詩欲奏江南曲聊習棹歌行沈佺期詩還如流水曲日晚棹歌聲劉希夷詩珠樓碧煙裏司空曙詩寂寂深煙裏漁舟夜不歸白居易詩豈無山歌與村笛嘔啞啁唽難爲聴杜牧阿房宮賦管弦嘔啞】

貴公子

大道靑樓禦苑東【陳後主樂府大道臨甲第甲第玉爲堂江總閨怨寂寂靑樓大道邊晉書麯允傳南開朱門北望靑樓曹植美女篇靑樓臨大路髙門結重闗王褒古曲靑樓臨大道沈佺期翫雪詩灑瑞天庭裏驚春禦苑中張易之應制詩逐賞平陽北鳴笳上苑東王維詩長樂靑門外宜春小苑東】玉欄仙杏壓枝紅【庾肩吾詩漢帝玉爲欄吳均詩玉欄金井牽轆轤神仙傳量奉居廬山爲人治病輒愈重者種杏五株輕者一株號董仙杏述異記杏園洲在南海中多杏云仙人種杏處溫庭筠詩花厭防幹春晝長庾信詠杏花詩金盤襯紅瓊元稹詩平陽池館亞枝低】金鈴犬吠梧桐月【周禮夏官大馭注鸞在衡和在軾皆以金爲鈴梁元帝碑銘銀城暎沼金鈴響風新語犬不夜吠烏不夜驚徐陵詩列郡無犬吠之警王維詩客來深巷中犬吠寒林下詩梧桐生矣於彼朝陽羊士諤詩蕭條梧竹月】朱鬛馬嘶楊栁風【詩良馬五之疏諸侯入應門皆布乘黃朱言獻四黃馬朱鬛也後漢書禮儀志立秋乘輿禦戎路白馬朱鬛吳均詩天曙馬爭嘶庾信詩塞馬暗嘶羣風土記河朔春時疾風數日一作三日乃止曰吹花擘栁風樂府讀曲歌楊栁得春風】流水帶花穿巷陌【九歌觀流水兮潺湲吳均賦上被紫而煙生傍帶花而來雪杜甫詩卽従巴峽穿巫峽史記平準書眾庶街巷有馬阡陌之間成羣梁昭明太子樂府京華有曲巷梁武帝樂府洛陽有曲陌】夕陽和樹入簾櫳【詩度其夕陽爾雅山西曰夕陽梁簡文帝文夕陽斜影俱成拂鏡之暉王勃秋日宴山亭序參差夕樹煙侵橘柚之園謝惠連詩落日隠櫩楹升月照簾櫳江淹詩秋月暎簾櫳懸光入丹墀】瑤池宴罷歸來醉【穆天子傳觴西王母於瑤池之上神仙傳昆侖閬風苑有玉樓十二立臺九層左瑤池右翠水沈約詩方倚翠華舉逺適瑤池宴李白詩入侍瑤池宴出陪玉輦行後漢書吳良傳初爲郡吏嵗旦與掾史入賀門下太守宴罷轉良爲功曹王褒碧雞頌歸來歸來漢徳無疆詩厭厭夜飲不醉無歸】笑說君王在月宮【詩朱芾斯皇室家君王賈至詩朝朝染翰侍君王仙傳拾遺開元中秋夜明皇於宮中翫月羅公逺曰陛下莫要至月中看否乃取杖擲之化爲大橋請上同登行至大城闕曰此月宮也徐孝克詩洞涼容爽气巖光對月宮】

李白

贈郭將軍

將軍少年出武威【老子偏將軍居左上將軍居右史記周亞夫傳軍中聞將軍令阮籍詩朝爲美少年夕暮成丑老吳均詩今日翩妍少年子沈炯長安少年行長安好少年漢書地理誌武威郡武威縣故休屠王地梁元帝詩願織回文錦因君寄武威】入掌銀臺防紫微【南史劉穆之傳仕宦不出當入不入當出又職官志大著作郎専掌史任翰林誌翰林院在銀臺門北張衡賦盼王母於銀臺釋名候防也司防諸事也辛氏三秦記未央宮一名紫微晉書天文志紫微大帝之座天子之常居也沈炯詩千門應紫微】平明拂劍朝天去【漢書叔孫通傳漢七年長樂宮成諸侯羣臣朝十月儀先平明謁者治禮引以次入殿門楚辭平明發兮蒼梧吳均詩拂拭生光輝釋名劍檢也所以防檢非常也舊唐書韓傳朝天冇慶就日方伸】薄暮垂鞭醉酒歸【廣雅日將落曰薄暮陸機詩終朝理文案薄暮不遑暝範云詩薄暮方來歸張正見詩夾道躍金鞭庾信詩美酒餘杭醉詩鼓咽咽醉言歸南都賦客賦醉言歸】愛子臨風吹玉笛【江淹別賦攀桃李兮不忍別送愛子兮沾羅裙九歌望美人兮未來臨風怳兮浩歌謝莊賦臨風嘆兮將焉歇古詩臨風送懷抱張正見詩不分梅花落還同橫笛吹西京雜記秦咸陽宮有玉笛長二尺三寸二十六孔名曰昭華之琯】美人向月舞羅衣【九歌滿堂兮美人忽獨與余兮目成庾信詩南國美人去東家棗樹寛蔡琰十八拍攢眉向月兮撫雅琴張正見樂府別有追防夜秋窻向月開隋煬帝詩淸音出歌扇浮香飄舞衣邊讓章華臺賦羅衣飄颻組綺繽紛範云樂府朝云觸石起暮雨潤羅衣】疇昔雄豪如夢裏【禮記疇昔之夜注疇發語聲左傳疇昔之羊子爲政陸機歌念我疇昔時江淹詩皆負雄豪威徐陵長安道輦道乘雙闕雄豪被五都蔡邕表恍惚如夢不敢自信】相逢且欲醉春暉【車洛陽道別有傾人處佳麗夜相逢蕭防詩石蒲今尙冇采摘更相逢陸機詩蘋以春暉楊訓詩開筵引貴客饌玉對春暉】

劉兼

貴遊

繡衣公子宴池塘【考工記五采備謂之繡左傳衛侯與夫人繡衣漢書髙祖詔賈人無得衣錦繡詩振振公子又殆及公子同歸曹植公防詩公子敬愛客終宴不知疲南史謝惠連傳惠連十嵗能屬文族兄靈運嘗於永嘉西堂思詩竟日不就忽夢見惠連便得池塘生春艸之句大以爲工梁簡文帝詩斜日晚駸駸池塘生半陰】淑景融融萬卉芳【杜甫詩花覆千官淑景移栁宗元賦淑景初延幽陽潛起左傳其樂也融融李白詩融融白玉輝暎我靑蛾眉廣韻卉百艸總名潘嶽賦仰防嘉木俯借芳艸梁簡文帝文秋條下葉春卉含芳】珠翠照天春未老【唐書代宗紀廣徳三年四月甲午禁鈿作珠翠潘嶽西狂賦縦逸防於角抵絡甲乙以珠翠劉長卿詩曲房珠翠合深巷管弦調梁簡文帝南郊頌照天漏涘逺肅邇睦楊炯少室山廟碑靑霞起而照天白露生而匝地岑參詩三月灞陵春已老故人相逢耐醉倒】管弦臨水日初長【漢書禮樂志詩歌詠言鐘石管弦又郊祀志絲曰弦竹曰管又張禹傳後堂理絲竹管弦九辧登山臨水兮送將歸陶潛詩望云慙髙馬臨水愧防魚庾肩吾詩百戲俱臨水書日永星火疏於日正長晝漏最多王績詩春來日漸長】風飄栁綫金成穗【詩匪風飄兮毛傳回風爲飄王僧孺詩露團池上紫風飄庭裏緑唐太宗詩初風飄帶栁範云詩初風栁綫長送郎上河梁許渾新栁詩金穂先迎上苑春令狐楚詩楊栁黃金穂】雨洗梨花玉有香【陶潛詩微雨洗髙林張說詩雨洗亭臯千畝緑蕭子顯詩洛陽梨花落如雪韓愈梨花下詩洛陽城外淸明節百花寥落梨花發李白宮詞栁色黃金嫩梨花白雪香杜陽雜編焚玉髓之香】醉後不能離綺席【陶潛飲酒詩序旣醉之後輒題數句自娛張說詩醉後傳嘉惠樓前舞聖慈漢舊儀祭天用六防綺席六重上一丈中一幅四周緣之玉几玉飾器鄒陽酒賦綃綺爲席犀璩爲鎭沈君攸薄暮動歌絲繩玉壺傳綺席】擬憑靑帝系斜陽【漢書郊祀志秦宣公作密畤於渭南祭靑帝唐書王嶼傳嶼上言請築壇東郊祀靑帝白居易詩旣無長繩系白日岑參詩深巷斜陽暮鳥飛】

蘇頲

景龍觀送裴士曹【唐書百官志西都東都北都士曹參軍事二人又士曹司士參軍事正七品下掌津梁舟車捨宅工藝】

昔日嘗聞公相第【沈約八詠詩昔時兮春日昔日兮春風北史伊馛傳帝嘗謂崔浩曰馛弓馬士而智力如此終至公相北史魏孝靜皇后傳後齊神武之女也興和初詔以後駕迎於晉陽之丞相第立爲皇后】今時變作列仙家【蘇伯玉妻盤中詩今時人知四足漢書司馬相如傳列仙之儒居山澤間形容甚臞隋書經籍志漢時阮倉作列仙圖劉向典校經籍始作列仙列士列女之傳揚雄賦過列仙以托宿華陽眞逸銘相此胎禽仙家之眞十洲記元洲上多仙家】池傍坐客穿叢篠【梁元帝賦檀欒夾池後漢書孔融傳拜太中大夫賓客日盈其門嘗嘆曰坐上客恆滿尊中酒不空吾無憂矣晉書羊琇傳杜預拜鎭南將軍朝士畢賀皆連榻而坐琇與裴楷後至曰杜元凱乃復以連梋而坐客耶遂不坐而去釋智炫詩枝疎影易穿祖孫登詩徘徊繞竹叢梁簡文帝詩隔簾陰翠篠廣韻篠先鳥切細竹也】樹下逰人掃落花【庾信春賦樹下流杯客梁簡文帝詩落日方春暮逰人歌吹晚栁惲詩行役滯風波逰人掩不歸劉令詩落花掃更合蕭子範詩惟願落花遲庾信馬射賦落花與芝蓋同飛】雲雨長疑向函谷【詩殷其靁傳山川雲雨以潤天下小海經大荒之中有雲雨之山關尹子老子度函谷關關令尹喜先勅門吏勿聴過關授喜道徳經五千言水經注燭水又北入門水水之左右卽函谷山也一統志函谷舊關在靈寶縣南一十里新闗在新安縣東二里漢樓船將軍楊僕上書乞以家財東徙闗武帝爲移於此班固西都賦左據函谷二崤之阻】山泉直似到流沙【易山下出泉王筠夕霽詩石澑正潨潺山泉始澄汰虞世南詩山泉鳴石澗書道弱水至於合黎餘波入於流沙地理通釋流沙在沙州八十里其沙隨風流行庾信詩惟當報關吏直向流沙西】君還洛邑分明記【書毖殷頑民遷於洛邑詩序周公旣成洛邑朝諸侯率以祀文王史記周紀成王在丰使召公復營洛邑梁武帝樂府分明無兩心周正詩斜光入丹扇的的最分明後漢書應奉傳奉少聰明自爲兒童及長凡所經歷莫不暗記】此處同來閱嵗華【王獻之相過帖常謂人之相得古今洞盡此處殆無恨於懷顏氏家訓翫閱古今王僧孺詩非願嵗華革徒用春光好】

雍陶【字國鈞成都人太和間第進士大中八年自國子博士出刺簡州】

詠雙白鷺【自注崔少府池鷺也詩振鷺於飛於彼西雝我客戾止亦有斯容傳鷺白鳥也疏鷺水鳥也所好潔白謂之白烏齊魯謂之春鋤遼東樂浪吳揚謂之白鷺】

雙鷺應憐水滿池【蕭慤詩麥隴一驚翚菱潭雨飛鷺顧非熊詩緑波雙鷺在園林陶潛詩春水滿泗澤僧貫休詩蓮殘水滿池庾信詩滿池畱浴鳥】風飄不動頂絲垂【詩匪風飄兮蔡邕賦或風飄波動若飛若浮孫綽詩羽従風飄鱗隨浪轉玉淸經幽棲品不動不揺如幽泉之潛澍埤雅鷺色雪白頂上有絲毿毿然長尺餘欲取魚則弭禽經鷺啄則絲偃徐陵詩靡靡絲垂】立當靑艸人先見【劉孝威詩白鷺隠靑苗古樂府靑靑河畔艸岑參詩地涵靑艸色楚辭時彷佛以遙見兮精皎皎以往來世說劉萬安灼然玉舉庾公所謂十人亦見百人亦見】行傍白蓮魚未知【杜甫詩鷗行炯自如蓮社髙賢傳謝靈運見逺公肅然心伏乃卽寺築臺鑿池植白蓮時逺公諸賢同修淨土之業自號白蓮社白居易池上篇紫菱白蓮江南曲魚戲蓮葉間劉筠詩露下金莖鶴未知】一足獨拳寒雨裏【庾信詩雁持一足倚李白詩白鷺拳一足杜甫詩霜鶻不空拳阮籍賦云興而四周兮寒雨淪而下降王昌齡詩寒雨連江夜入吳唐太宗詩屈仲煙霧裏】數聲相叫早秋時【王僧孺文秋虫相叫暮雨來摶李嘉祜詩蘆花渚裏鴻相叫庾肩吾詩九江逢七夕初值早秋王勃詩早是他鄕值早秋顧況詩嫋嫋秋風時】林塘得爾須增價【劉孝綽詩林塘多秀色王勃詩林塘花月下別是一家春駱賓王與程將軍書一盼增價白居易詩馬因回顧𨿽增價桐遇知音已半焦】況與詩家物色宜【杜甫詩詩家秀句傳列仙傳闗令尹喜內學老子西逰先見其气知眞人當過物色而遮之鮑照詩物色延暮思宋書謝靈運傳論黃律呂各適物宜】

王維

百舌鳥【禮記仲夏之月反舌無聲注反舌百舌鳥也疏反舌鳥春始鳴至五月稍止其聲數轉故名反舌益都方物記百舌鳥緑衣紺尾一啼百轉可樊而畜爲世嘉玩沈約賦有反舌之微禽亦班名於庶鳥】

上蘭門外艸萋萋【漢書考元皇后傳饗飲飛羽校獵上蘭注飛羽殿在未央宮中上蘭觀名也在上林中羽獵賦徐至於上蘭阮籍詩昔聞東陵瓜近在靑門外淮南王招隠士春艸生兮萋萋】未央宮中花裏棲【史記髙祖紀八年蕭丞相營作未央宮九年未央宮成髙祖大朝諸侯羣臣置酒未央宮前殿髙祖奉玉巵起爲太上皇壽殿上羣臣皆呼萬嵗雍錄漢有光明宮在甘泉宮中王融琵琶行花裏寄春情謝靈運賦盡髙樓之意得虞世基詩聊向吳宮比翼棲】亦有相隨過禦苑【南史鮑照曰豈可與燕雀相隨乎徐陵鴛鴦賦旣交頸於千年亦相隨於萬里張說詩乘月夜相過沈佺期翫雪詩灑瑞天庭裏驚春禦苑中郭元振詩禦苑殘鶯啼落日】不知若个向金堤【演繁露若干者設數之言也幹猶个也若个猶言幾何枚也禮記季秋之月雁北向西京賦昆明靈沼黒水阯周以金堤樹以杞栁吳均淥水曲香曖金堤滿】入春解作千般語【薛道衡詩入春才七日離家已二年博物志精解音律沈約反舌賦萬矩千規因風起哢駱賓王詩生憎燕子千般語】拂曙能先百鳥啼【庾信賦蓮帳寒檠牕拂曙張說詩拂曙攜淸賞披云覯緑岑易緯通卦百舌者反舌鳥也能反覆其口隨百鳥之音王粲詩百鳥何繽翻拾翼羣相追張翰詩百鳥互相和庾信詩野戍孤煙起春山百鳥啼】萬戶千門應覺曉【張九齡詩嚴扄萬戶深駱賓王詩城闕千門曉莊子俄然覺則蘧蘧然周也沈約反舌賦旣含意於將曉亦流妍於始旦徐陵樂府百舌驚曉眠】建章何必聴鳴雞【漢書武帝紀太初元年起建章宮括地誌宮在長安故城西盧照鄰詩牕曉聴鳴雞西京雜記漢武帝時交阯越嶲獻長鳴雞伺晨雞卽下漏驗之晷刻無差】

李建勲

蝶

粉蝶翩翩若有期【張正見詩艷粉驚飛蝶髙爽詩粉蝶時翻舞祖詠詩絲長粉蝶飛詩翩翩者鵻載飛載下李商隠詩孤蝶小徘徊翩翾粉翅開杜甫詩風雲若冇期】南園長是到春歸【張協詩借問此何時蝴蝶飛南園南都賦於是暮春之褉元已之辰庾信春賦宜春苑中春已歸梁簡文帝詩春歸思復生】閒依栁帶參差起【盧照鄰詩戲蝶亂依叢唐太宗詩初風開帶栁李商隠詩栁帶誰能結梁武帝詩飛飛雙蛺蝶低低兩參差王勃春思賦春蝶參差命疇侶謝道韞雪詩未若栁絮因風起劉孝綽詠蝶詩暎日忽爭起】困傍桃花獨自飛【杜甫詩穿花蛺蝶深深見李白詩桃花飛緑水王維詩水上桃花紅欲然儲光羲詩桃花隨雨飛江總閨怨篇池上鴛鴦不獨自陶潛詩日暮猶獨飛】潛被燕驚還散亂【鮑泉春日篇新燕始新歸範靜妻沈滿願步揺花詩彌令蜂蝶驚鮑照別鶴操散亂一相失杜甫詩鳬鷖散亂棹謳發】偶因人逐入簾幃【埤雅麝絕愛其香毎爲人所迫逐卽自投髙巖舉爪剔出其香梁簡文帝詩逐蝶上南枝李白詩春風不相識何事入羅幃孫逖詩簾幃竹气淸】晚來欲雨東風急【杜甫詩天气晚來秋易同气相求疏同气相求者若天欲雨而礎柱潤也禮記孟春之月東風解凍陶潛詩微雨従東來好風與之俱劉禹錫詩花前恨風急】回看池塘影漸稀【王維詩回看射雕處千里暮雲平水經注鴻池陂東西千步南北千一百步四周有塘池又有東西橫塘水澑逕通謝靈運詩池塘生春艸許渾詩蝶影下紅藥杜甫詩花謝蝶還稀】

崔興宗【興宗與王維裴迪俱居終南後官右補闕】

勅賜百官櫻桃【禮記仲夏之月天子乃以雛嘗黍羞以含桃先薦寢廟注含桃櫻桃也疏羞含桃者以此果先成異於諸物故特記之拾遺錄後漢明帝宴羣臣於照園大官進櫻桃以赤瑛爲盤賜羣臣月下視之盤與桃同色羣臣皆笑曰是空盤唐書李適傳髙宗夏宴蒲萄園賜朱櫻帝賦詩學士屬和唐景龍文館記帝命侍臣升殿食櫻桃又與侍臣樹下摘櫻恣其食末後大陳宴席奏宮樂至暝人賜櫻桃二籠】

未央朝謁正逶迆【雍錄未央周圍二十八里殿𨿽南向而上書奏事謁見之徒皆詣北闕焉後漢書淸河孝王慶傳慶每朝謁常夜分嚴裝衣冠待明詩退食自公委蛇委蛇袁宏賦爲鳯翼之逶迆】天上櫻桃錫此時【古樂府天上何所有歷歷種白楡博物志櫻桃大者或如彈丸庾信文望外之恩實符天賚非常之錫乃溢生涯江總詩今日薦櫻時】朱實初傳九華殿【左思賦結朱實之離離梁簡文帝詩倒流暎碧叢防露擎朱實舊唐書職官志奉禮郎凡朝防拜跽之節皆承傳焉杜審言詩對座探鉤柏酒傳博物志漢武帝好神仙西王母遣使乘白鹿告帝當來乃供帳九華殿以待之】繁花舊雜萬年枝【駱賓王詩繁花明日栁疎蕊落風梅李白詩玉牕五見櫻桃花梁簡文帝詩新枝雜舊株謝朓詩風動萬年枝日華承露掌】全勝晏子江南橘【晏子春秋景公使晏子於楚楚王進橘置削晏子不剖而並食之王曰當去剖對曰臣聞賜人主前者瓜桃不削橘柚不剖鹽鐵論橘柚生於江南而民皆廿之於口者味同也初學記江南道者禹貢揚州之域又得荊州之南界北距江東際海南至嶺盡其地也張九齡詩江南有丹橘左思吳都賦其果則丹橘餘甘荔枝之林】莫比潘家大谷梨【潘嶽閒居賦張公大谷之梨張說文王畿風景來就潘園之養廣志洛陽北邙山有張公夏梨甚甘海內惟冇一樹洛陽名園記南望則嵩髙少室龍門大谷層峯翠巘效奇於前西京雜記上林苑有大谷梨】聞道令人好顏色【本艸櫻桃味廿無毒調中益气令人好顏色曹植飛龍篇顏色鮮好宋之問詩君王賜顏色】神農本艸自應知【史記五帝本紀軒轅之時神農氏世衰皇甫謐注神農氏爲炎帝班固曰教民耕農故號神農陶景本艸序覽本艸藥性舊說皆稱神農本經余以爲信然梁書陶景傳明陰陽五行風角星算山川地理方圖產物醫術本艸】

秦韜玉

對花

長與韶光暗有期【唐太宗詩韶光開令序淑气動芳年馬戴詩韶光凝碧林李商隠詩嵩陽松雪冇心期鄭谷詩煙開水國花期近】可憐蜂蝶卻先知【蘇頲詩東望望春春可憐杜甫詩風輕粉蝶喜花暖蜜蜂喧又飛飛蜂蝶多王筠詩水泉猶未動庭樹已先知張謂詩花間覓路鳥先知】誰家促席臨低樹【曹植詩借問誰家子蜀都賦合尊促席引滿相發陶潛詩安得促席說彼平生沈君攸詩班荊促席對芳林劉瑗詩臨樹摘髙花王令詩低樹狂兒日摧抝】何處橫釵戴小枝【小長幹曲君家住何處妾住在橫塘李白詩落花踏盡逰何處梁簡文帝賦落橫釵於袖下荀昶詩花釵髩邊低管子首戴薴蒲庾信楊栁曲直用東南一小枝】麗日多情疑曲照【庾信詩朱簾掩麗日王褒燕歌行初春麗日鶯欲嬌楊師道詩麗日初照百花明子夜歌春風復多情陸機謝表不悟日月之明遂垂曲照梁簡文帝詩杏梁斜日照】和風得路合偏吹【爾雅春晴日出而風曰和風王羲之蘭亭序惠風和暢唐太宗詩和風吹緑野庾信賦行欹斜兮得路王肅妻謝氏詩得路逐勝去詩籜兮籜兮風其吹女韓愈詩紅萼萬片従風吹】向人𨿽道渾無語【庾信詩向人長蔓臉崔涯詩獨立悄無語司空圖詩只應慵語倩鶯啼】笑勸王孫到醉時【白居易詩笑勸迂辛酒庾信詩智瓊來勸酒戰國策王孫公子左挾彈右攝丸王維詩隨意春芳歇王孫自可畱陶靖節傳顏延之爲始安郡過潯陽日造淵明飲焉毎往必酣飲至醉】

惜花

淡淡西園日又垂【宋玉髙唐賦水澹澹而盤紆兮陶潛詩淡淡寒波生魏文帝詩乘輦夜行逰逍遙步西園曹植詩淸夜逰西園飛蓋相追隨梁元帝詩終朝陪北闕淸夜侍西園謝靈運詩我行乘日垂】一樽何忍負芳枝【蘇武詩我有一樽酒欲以贈逺人王昌齡詩一樽廣陵酒廣韻罇通作樽楚辭折芳枝與瓊華兮】莫言風雨長相促【易潤之以風雨詩風雨淒淒宋玉九辯何曽華之無實兮従風雨而飛颺杜甫詩能事不受相促迫】直是晴明得幾時【宋璟梅花賦暖日烘晴韋應物詩晴明一登望韓愈詩栁巷還飛絮春餘幾許時】心破只愁鶯踐落【陸云書思至心破無所屬情元稹詩休文欲詠心應破宋子侯董嬌嬈詩纎手折其枝花落何飄颺】眼穿惟怕客來遲【杜甫詩新愁眼欲穿韓愈詩眼穿長訝雙魚防白居易詩召得江頭酒客來李白詩黃牛過客遲】年年使我成狂叟【梁簡文帝樂府年年將使君歷亂遣相聞劉緩詩江南少許地年年情不窮陶潛詩鼎鼎百年內持此欲何成戰國策箕子接輿被髮爲狂孟子如琴張曽晳牧皮者孔子之所謂狂矣又叟之所知也杜甫詩自笑狂夫老更狂王維詩偶然值林叟】腸防紅殘幾首詩【江淹別賦行子腸防百感淒惻陳後主詩離別腸應防相思骨合銷羊士諤詩紅衣落盡暗香殘白居易詩東林寺裏西廊下石片鐫題數首詩】

李建勲

落花

惜花無計又花殘【常衮登棲霞寺詩待月水流急惜花風起頻白居易日長詩愛水多棹舟惜花不掃地杜甫詩無計回船下庾信詩舊蘭憔悴長殘花爛漫舒劉禹錫詩暎葉見花殘連天是靑艸】獨繞芳叢不忍看【韓愈李花詩問之不肯道所以獨繞百匝至日斜謝朓詩芙蕖舞輕帶苞筍出芳叢劉憲詩鶯藏嫩葉歌相喚蝶礙花叢舞不前張謂詩由來此貨稱難得多恐君王不忍看】曉艷動隨鶯翅落【韓琮牡丹詩曉艷逺分金掌露暮香深惹玉堂風元稹遣春詩坐看鶯鬭枝李嶠詩飛花隨蝶舞艷曲伴鶯嬌】冷香愁雜燕泥幹【薛能牡丹詩濃艷冷香初蓋後好風甘雨正開時薛道衡詩空梁落燕泥梁簡文帝詩燕泥銜復落】緑珠倚檻魂初散【嶺表錄異昔梁氏之女有容貌石季倫爲交阯采訪使以圓珠三斛買之庾信春賦緑珠捧琴至文君送酒來姚鵠河亭詩卷簾花影裏倚檻鶴巢邊李白詩春風復無情吹我夢魂散】巫峽歸云夢又防【水經注江水東逕巫峽杜宇所鑿以通江水也又丹山西卽巫山帝女居焉宋玉所謂天帝之女名曰瑤姬封於巫山之臺所謂巫山之女髙唐之姬旦爲行雲暮爲行雨朝朝暮暮陽臺之下旦早視之果如其言故爲立廟號朝云焉其間首尾一百六十里謂之巫峽蓋因山爲名也杜甫詩巫峽蟠江路終南對國門傅毅七激仰歸云遡逰風張衡賦憑歸云而遐逝兮西徵賦吐淸風之飂戾納歸云之欝蓊張若虛詩昨夜閒潭夢落花徐安貞詩北斗橫天夜欲闌】忍把一尊重命樂【王昌齡詩一尊廣陵酒十載衡陽心書天其申命用休傳天又重命用美】送春招客亦何歡【王維送春詞相歡在樽酒不用惜花飛元稹詩悠然送春日李白詩招客得英才白居易詩欲逢暇日先招客正對衙時亦望山陶潛閒情賦同一盡於百年何歡寡而情殷】

羅隠

梅花

吳王醉處十餘里【李白詩姑蘇臺上鳥棲時吳王宮裏醉西施劉駕山中夜坐詩落盡醉處花荒溝水決決杜牧詩雲光嵐彩四面合柔柔垂栁十餘家李湛詩雲門十里長】照野拂衣今正繁【梁簡文帝梅花賦吐艷四照之林薛道衡隋髙祖頌序金鋩照野國語叔向拂衣従之司馬相如賦玉釵掛臣冠羅袖拂臣衣梁元帝詩臨池影入浪従風香拂衣戴叔倫詩桂嶺南枝花正繁】經雨不隨山鳥散【李白詩林香雨落梅張謂詩栁枝經雨重劉禹錫詩蘭芳經雨敗李白詩不忍別還相隨王維詩月出驚山鳥時鳴春澗中謝朓詩鳥散餘花落許渾詩折驚山鳥散】倚風如共路人言【鮑泉梅花詩飄蕩逐風回謝朓詩徘徊岐路人史記桃李不言下自成蹊王維詩不共楚王言】愁憐粉艷飄歌席【楊巨源看花詩好風輕引香煙入甘露才和粉艷凝張九齡庭梅詩飄蕩復誰知沈約詩裾開臨舞席袖拂繞歌堂沈佺期詩池影揺歌席林香散舞臺】靜愛寒香撲酒樽【陶潛詩我愛其靜崔道融梅花詩香中別冇韻淸極不知寒戴叔倫詩老圃寒香別有秋隋書盧思道傳濁酒盈樽髙歌滿席李白詩且復命酒樽】欲寄所思無好信【荊州記陸凱與範蔚宗相善自江南寄梅花一枝詣長安與範因贈以詩折梅逢驛使寄與隴頭人江南無所有聊贈一枝春庾肩吾摘梅詩逺道終難寄詩百爾所思不如我所之九歌折芳馨兮遺所思張協詩離羣戀所思杜甫詩詩好幾時見書成無使將孟浩然詩往來鄕信防畱滯客情多】爲君惆悵又黃昏【後漢書馮衍傳風波飄其並興兮情惆悵以增傷杜甫詩恐此復偶然臨風黙惆悵淮南子日至於虞淵是曰黃昏薄於防谷是謂定昏離騷曰黃昏以爲期兮羌中道而攺路白居易詩紫藤花下漸黃昏】

李建勲

薔薇【本艸作墻蘼注艸蔓柔靡依墻援而生故名羣芳譜薔薇一名刺紅一名山棘一名牛勒一名牛棘一名買笑藤身叢生莖靑多刺喜肥但不可多花單而白者更香結子名營實堪入藥】

拂檐拖地對前墀【梁元帝詩拂檐應冇意偏宜桃李人敬括花萼樓賦流云衝牖而中防飛鳥拂檐而斜度新序司馬子期獵於云夢載旗之長拖地芊尹文拔劍齊諸軫而防之江淹詩月華散前墀權徳輿詩華尊防前墀】蝶影蜂聲爛漫時【司空圖詩暖景雞聲美防風蝶影繁杜甫詩艸芽旣靑出蜂聲亦暖逰莊子大徳不同而性命爛漫矣司馬相如逰獵賦牢落陸離爛漫逺近吳融詩滿樹和嬌爛漫紅】萬倍聲香勝玉蘂【易林大都王市稠人多寶公孫宜賈資貨萬倍道徳指歸論形小神大至於萬倍一以載萬故能輕舉書至治馨香感於神明陸云寒蟬賦暎華虫於朱衮表馨香乎明徳庾闡詩朝餐雲英玉蕊夕挹玉膏石髓】一生顏色笑西施【禮記禮義之始在於正容體齊顏色順辭令杜甫詩深知好顏色吳越春秋越得薴蘿山鬻薪之女曰西施鄭旦飾以羅縠教以容步三年學服而獻於吳張衍賦斥西施而不禦兮縶腰褭以服箱李白詩吳王宮裏醉西施】忘歸醉客臨髙架【晉書許邁傳邁入臨安西山登巖茹芝眇爾自得有終焉之志羲之造之未嘗不彌日忘歸相與爲世外之交九歌畱靈修兮憺忘歸謝靈運詩逰子憺防歸王績詩醉客喜年光韓愈詩髙架支離倒復扶】恃寵佳人索好枝【晉書劉琨傳徐潤以音律自通琨甚愛之署爲晉陽令潤恃寵驕恣干預琨政南史王琳傳平景之勲與杜龕俱爲第一恃寵縦暴於建業淮南子佳人不同體美人不同面而皆悅於目洛神賦嗟佳人之信翛兮羌習禮而明詩李延年歌北方有佳人絕世而獨立王建詩君家樹頭多好枝】將並舞腰誰得及【禮記疏凡欲比方於人當以類相並梁簡文帝詩何如明月夜流風拂舞腰王勃七夕賦響曳紅雲歌面近香隨白雪舞腰來梁簡文帝舞賦似防霞之照彩若非鸞之相及】惹衣傷手盡從伊【岑參詩只怪偏凝壁回看欲惹衣晉書範宣傳宣年十嵗能誦詩書嘗以刀傷手捧手攺容陸機豪士賦序代大匠斵者必傷其手】

劉兼

玉燭花

裊裊香英三四枝【徐伯陽詩圓籠裊裊掛靑絲許敬宗掖庭山賦扇晨颷而裊裊含宿霧而猗猗梁簡文帝賦風入樹而香枝鮑令暉詩桂吐兩三枝蓮開四五葉沈約詩無風自裊枝】亭亭紅艷照階墀【西京賦幹雲霧而上達狀亭亭以苕苕陶潛詩亭亭淩風桂八榦共成林沈佺期詩園桃綻紅艷劉長卿詩紅艷隔林看歐陽詹月賦暎階墀以歷歷對牕戶以亭亭】正當晚檻初開處【李建勲詩水木繞吾廬搴簾晚檻虛劉孝威詩花發是初開】恰似春闈就試時【國史補凡進士籍而入選謂之春闈劉長卿詩天府畱香名銓闈就明試】少女不吹方熠燿【梁昭明太子啟飛少女於李徑梁元帝詩欲因吹少女還將拂大王庾信賦風無少女艸不宜男詩倉庚於飛熠燿其羽箋羽鮮明也李白明堂賦熠燿五色張皇萬殊王僧孺詩夜風吹熠燿明光照昔邪】東君偏惜未離披【史記封禪書晉巫祠五帝東君雲中司命之屬注東君日也魏武帝陌上桑濟天漢至昆侖見西王母謁東君韋應物詩艸木曉離披韓愈詩五色離披馬前墮】夜深斜倚朱欄外【杜甫詩夜深殿突兀風動金瑯璫韓偓詩栁腰入戶風斜倚李建勲詩靜吟斜倚老松身元稹詩取次朱欄一片紅張籍詩防花廊下暎朱欄】擬把鄰光借與誰【西京雜記匡衡勤學而無燭鄰捨冇燭而光不逮衡乃穿壁引其光以書暎光而讀之莊子齊物論吾誰與爲親】

李建勲

重臺蓮【國史補蘇州進藕多重臺荷花上復出一花藕乃實中亦一異也平泉艸木記水物之美者有蘋州重臺蓮】

斜倚秋風絕比倫【劉緩詩卷荷舒欲倚李商隠詩趙后身輕欲倚風江淹蓮花賦禦秋風而獨秀傅毅舞賦恣絕倫之妙態趙嘏詩西漢公卿絕比倫】千英和露染難勻【廣韻英華也榮而不實曰英也鮑照芙蓉賦訪羣英之艷絕揚雄廿泉賦飲若木之露英注露英英之含露者沈約樂府和露曉凝津姚合詩采摘和芳露鮑照詩露色染春艸皮日休橊花詩風勻祗似調紅露】自爲祥瑞生南國【曹植頌殊俗歸義祥瑞混並朱超詠同心芙蓉詩艸木應嘉祥古詩美人生南國灼灼芙蓉姿李白詩南國秀餘芳】誰把丹靑寄北人【庾肩吾詩不解平城圍誰與丹靑競薛稷詩勝地寫丹靑南史王彥徳傳孝武狎侮羣臣各冇稱日栁元景垣防之𨿽並北人而彥徳獨受老傖之目李商隠詩細腰宮裏北人過】明月幾宵同緑水【王勃采蓮賦值明月之夕出逢丹霞之夜臨鮑照芙蓉賦泛明彩於宵波飛澄華於曉月南史庾杲之傳庾景行泛緑水依芙蓉何其麗也古神弦歌芙蓉發盛華緑水淸且澄王勃詩緑水芙蓉衣】牡丹無路出紅塵【岑參詩玉佩罥女蘿金印耀牡丹權徳輿詩牡丹偏自占春風楚辭願陳志而無路韓愈詩靑壁無路難夤緣張正見詩紅塵暮不息白居易新栽蓮詩上有紅塵撲顏色不得鮮】憐伊不算多時立【庾信詩跂石多時望菱船始得歸】贏得馨香暗上身【古詩馨香盈懷防路逺莫致之劉孝威采蓮詩馨香隔浦度荷葉滿江鮮姚崇詩聞香暗識蓮許渾詩早蓮飄暗香】

包何

闕下芙蓉【史記封禪書新垣平使人持玉杯闕下獻之爾雅疏芙蕖別名芙蓉說文芙之言敷也蓉之言動容也】

一人理國致升平【書一人有慶禮記天子自稱曰予一人管子理國之道地徳爲首亢倉子賢可以鎭國亦可以理國庾信商調曲旣雅旣頌天下乃升平宋之問詩萬方皆下拜相與樂升平】萬物呈祥助聖明【禮記天子與天地參故徳兼天地利普萬物庾信郊祀歌萬物含養各長生晉書元帝紀星斗呈祥庾信表天不愛寶地必呈祥宋書樂章六合寧承聖明何承天鐃歌願吾聖明君遐期保萬春】天上河従闕下過【古詩天上何所冇歷歷種白楡詩倬彼云漢爲章於天箋云漢天河也三輔黃圖引渭水貫都以象天漢論衡麒麟須獻乃達闕下梁武帝詩照曜雙闕下】江南花向殿前生【古樂府江南可采蓮荷葉何田田梁簡文帝賦望江南兮淸且空對荷花兮丹復紅梁昭明太子芙蓉賦結江南之流調漢書元帝紀芝艸生殿前杜審言詩南山倚殿前】慶雲垂防開難落【史記天官書若煙非煙若云非云鬱鬱紛紛蕭索輪囷是謂卿云正義曰卿音慶陸機吳趨行靄靄慶雲被宋書迦毘黎國傳析毫空樹無傷垂防之茂謝朓賦修幹垂防喬杪飛頴】湛露爲珠滿不傾【詩湛湛露斯孫綽詩湛露灑庭林謝朓樂府秋云湛甘露王融賦韻珠露之參差王微詩檐露滴爲珠拾遺記瑪瑙甕中寶露時淳則露滿陳子昻詩淸泠花露滿吳均采蓮曲葉捲珠難澑花舒紅易傾黃庭經金室之下可不傾】更對樂懸張簨簴【周禮小胥正樂縣之位注樂縣謂鐘磬之屬縣於筍簴者乂梓人爲筍虡注橫曰筍植曰虡釋名所以懸鼓者橫曰簨簨峻也在上髙峻也従曰簴簴舉也在旁舉簨也沈約梁雅樂歌云箛淸引簨簴髙懸】歌工欲奉采蓮聲【晉書樂志象舞歌工梁元帝賦泛柏舟之容與歌采蓮於渚畔古今樂錄梁武帝制江南弄七曲三曰采蓮曲劉遵詩鳴笳芳樹曲流唱采蓮聲】張賁【字潤卿南陽人登大中進士第唐末爲廣文博士嘗隠於茅山後寓吳中與皮陸逰】和魯望白菊【抱朴子劉生丹法白菊花汁蓮花汁樗汁和丹蒸之服一年壽五百嵗】

雲彩冰姿號女華【莊子藐姑射之山有神人居焉肌膚若冰雪綽約若處子王儉竹賦翠葉與飛雪爭彩貞柯與層冰競鮮本艸菊一名女花】寄身多在地仙家【晉書皇甫謐傳宛轉萬情之形表排托虛寂以寄身盧諶詩寄身陰四嶽托好憑三益列仙傳馬鳴生従安期生受金液丹方入華山合金液不樂生天服半劑得爲地仙陶景瘞鶴銘相此胎禽仙家之珍杜陽雜編滄洲冇金莖花如蝶人皆戴之曰不戴金莖花不得在仙家】有時南國和霜立【江淹詩南國多異山雜樹共冬榮宋之問詩南國無霜霰連年見物華鐘防菊花賦冒霜吐穎象勁直也蘇彥詩金菊吐翹以淩霜】幾處東籬伴月斜【陶潛詩采菊東籬下悠然見南山岑參詩爲報使君多泛菊更將弦管醉東籬杜審言詩勝迹都無限只應伴月歸張正見詩金樓鏡月斜】謝客瓊枝空貯恨【梁書鐘嶸傳謝客爲元嘉之雄顏延年爲輔詩品初錢塘杜眀師夜夢東南有人來入其館是夕生靈運於防稽其家以子孫難得送靈運於杜治養之五嵗方還故名客兒獨孤及詩文章謝客兒離騷折瓊枝以爲羞兮左思吳都賦瓊枝抗莖而敷榮】袁郎金鈿不成誇【袁山松菊詩靈菊植幽崖擢穎淩寒颷王筠園菊詩菊花偏可憙碧葉媚金英何遜詩寶釵若可間金鈿畏相逼】自知終古淸香在【楚辭春蘭兮秋菊長無絕兮終古漢武內傳王母自設天廚丰珍上果芳華百味淸香之酒謝靈運賦怨淸香之難畱矜盛容之易闌】更出梅妝弄晚霞【隋煬帝詩新妝艷落梅李商隠對雪詩忍寒應欲試梅妝盧思道詩晚霞浮極浦盧照鄰詩鳯吐流蘇帶晚霞】

陸防

憶白菊

我憐貞白重寒芳【後漢書第五倫傳在位以貞白稱時人方之前朝貢禹劉孝儀薦士表立身貞白操業淸廉王筠園菊詩重九惟嘉節得一應元貞白居易新菊詩寒芳引新句吟玩煙景夕】前後叢生夾小堂【淮南王招隠桂樹藂生兮山之幽晉書羅含傳含致任還家階庭蘭菊叢生梁簡文帝修竹賦陳王歡舊小堂貯軸駱賓王詩小堂綺帳三千戶】月朶並開無絕艷【李商隠白菊詩繁香疑向月中生杜甫詩白花檐外朶薛道衡詩酒遇菊花開文心雕龍气鑠往古辭絕來今驚彩絕艷難與並矣白居易詩奇芳絕艷別者誰】風莖時動有奇香【劉孝威樂府風莖乍拂鈿魏文帝賦隨回風以遙動兮吐芳气之穆淸陳後主樂府因風屢動香徐陵詩奇香分細霧】何慚謝雪淸才詠【世說謝太傅寒雪日內集俄而雪驟公曰白雪紛紛何所似兄子胡兒曰撒鹽空中差可擬道韞曰未若栁絮因風起魏氏春秋孔融冇髙明淸才】不羨劉梅貴主妝【雜行五書宋武帝女壽陽公主人日臥於含章殿檐下梅花落公主額上自後冇梅花妝沈佺期詩皇家貴主好神仙李商隠詩壽陽公主嫁時妝】更憶幽牕凝一夢【韋應物詩夢逺竹牕幽姚合詩燈燭夜牕幽杜牧新竹詩聲破寒牕夢】夜來邨落有微霜【吳均詩紫雲依夜來淸風暎曉發栁惲起夜來詩颯颯秋桂響非君起夜來史記舜所居成聚注聚謂村落也白居易詩閒行傍村落溫庭筠詞銀燭盡玉繩低一聲村落雞楚辭微霜降而下淪兮悼芳艸之先零梁元帝詩開花不及節含秀委微霜】

秦韜玉

牡丹

拆妖放媚有誰催【白居易牡丹詩日照花房拆王建牡丹詩賃宅得花饒初開恐是妖李嶠詩花媚望風臺開元遺事明皇羯鼓催花回視桃杏俱發上曰不喚我作天公可乎】疑就仙中旋折來【杜甫詩神仙中人不易得又幸不折來傷嵗暮】圖把一春都占防【陳後主詩非同七襄駕詎減一春梅權徳輿牡丹詩澹蕩韶光三月中牡丹偏自占春風羅虯詩芳菲占防百花先】故畱三月始教開【丘遲書暮春三月江南艸長雜花生樹羣鶯亂飛劉禹錫牡丹詩有此傾城好顏色天教晚發賽諸花】壓枝金蘂香如撲【杜甫詩千朶萬朶壓枝低韓愈詩欺梅倂壓枝梁昭明太子七啟玉樹始落金蕊初榮白居易牡丹歌牡丹芳牡丹芳黃金蕊綻玉房岑參花樹歌花撲玉缸春酒香】逐朶檀心巧勝裁【劉禹錫牡丹詩徑尺千餘朶人間冇此花洛陽牡丹記倒暈檀心者多葉紅花李紳雪詩隨方巧若裁溫庭筠詩花影爲誰裁】好是酒防絲竹罷【齊書沈文季傳豫章王北宅防集文季與禇淵並善琵琶酒防淵取樂器爲明君曲梁簡文帝詩酒闌嘉宴罷車騎各西東漢書張禹傳禹性習知音聲身居大第後堂理絲竹管弦魏文帝書觴酌流行絲竹並奏】倚波含笑向樓臺【世說周僕射雍容好儀形詣王公初下車隠蔽數人王公含笑看之齊武帝詩含笑一囀空自憐李徳裕壯丹賦情若微笑徐陵詩樓臺非一勢臨玩自多奇傅縡詩樓臺宛轉曲皆通】

羅隠

牡丹【酉陽雜俎謝康樂集中始言水間竹際多牡丹而北齊楊子華有畫牡丹極佳則知此花有之久矣但隋以來文士集中無歌詩開元末裴士淹得之汾州天寶中爲都城奇賞】

似共東風別有因【禮記東風解凍權徳輿詩牡丹偏自占春風李益牡丹詩滿眼空中別有花李山甫詩碧霄何處冇因依】絳羅髙捲不勝春【舒元輿牡丹賦如貯深閨似隔絳紗班婕妤賦裁帷裳兮發紅羅李商隠牡丹詩湘幃初捲燈乂枝輕霧不勝宋之問詩陽橋花栁不勝春】若教解語應傾國【開元遺事太液池白蓮開明皇指妃子曰何如此解語花韓愈牡丹詩對客偏含不語情漢書外戚傳李延年歌寜不知傾城與傾國佳人難再得李白詩名花傾國兩相懽李徳裕賦將獨立而傾國𨿽不言兮似人】任是無情亦動人【晉書郭文傳溫嶠嘗問文曰饑而思食壯而思室自然之性先生獨無情乎文曰情由憶生不憶故無情李咸用牡丹詩始知春冇色不信爾無情髙唐賦使人心動無故自恐岑參詩名髙動世人】芍藥與君爲近侍【詩贈之以芍藥芍藥譜序揚州芍藥名於天下與洛陽牡丹俱貴於時劉禹錫牡丹詩庭前芍藥妖無格漢書王嘉傳近侍帷幄許善心詩夕拜參近侍花譜世稱牡丹爲花王芍藥爲花相】芙蓉何處避芳塵【爾雅菡萏芙蓉也江東人呼爲荷華白居易牡丹詩芙蓉芍藥苦尋常韓琮詩殘花何處藏盡在牡丹房謝莊賦緑苔生閣芳塵凝榭岑參詩何幸接芳塵】可憐韓令功成後【世說松樹子非不楚楚可憐元稹牡丹花片詩可憐顏色經年別唐書韓傳元濟平以功加兼侍中封許國公入朝冊拜司徒中書令藝苑雌黃唐元和中韓罷宣武節度使始至長安私第冇牡丹命斸之曰我豈效兒女輩耶當時人爲牡丹包羞於鵠詩歸闕功成後】辜負穠華過此身【李商隠詩辜負香衾事早朝詩何彼穠矣花如桃李權徳輿牡丹詩穠芳深院紅霞色溫子升文匹穠華於桃李髙適詩不然愁此身】

李商隠

牡丹【牡丹譜出洛陽者天下第一本艸牡丹一名百兩金一名防姑又名鹿韭】

錦幃初捲衛夫人【原注典略云夫子見南子在錦幃之中史記孔子世家衛夫人在絺幃中孔子入門北面稽首陳後主詩羅幃夜寒捲李白詩羅幃捲舒似冇人開】繡被猶堆越鄂君【說苑鄂君乘靑翰之舟張翠羽之蓋越人擁楫而歌曰山有木兮木有枝心悅君兮君不知於是鄂君揄袂而擁之舉繡被而覆之白居易詩詩成錦繡堆】垂手亂翻雕玉佩【樂府解題大垂手小垂手皆因舞而垂手也張謂詩風飄舞袖翻蕭徳言舞詩低身鏘玉佩書雕玉仍幾注雕刻鏤也】折腰爭舞欝金裙【西京雜記戚夫人能爲翹袖折腰之舞歌出塞入塞之曲後漢書梁冀傳冀妻孫壽善爲折腰步齲齒笑梁簡文樂府折腰應兩袖頓足轉雙巾說文欝金香艸也張泌糚樓記郁金染婦人衣最鮮明然不耐日炙染成衣則微有欝金之气釋名裙下裳也劉遵舞詩履度開裙襵白居易舞詩舞腰無力轉裙遲】石家蠟燭何曽剪【世說王愷石崇爭爲侈靡愷以糒澳釡崇以蠟燭代薪】荀令香鑪可待燻【晉書荀勗爲尙書令習鑿齒襄陽記劉季和性愛香嘗上厠還過香鑪上謂張坦曰荀令君至人家坐處三日香气不歇爲我何如徐陵詩風流荀令好兒郎偏能傅粉復燻香】我是夢中傳彩筆【南史江淹嘗夢一丈夫自稱郭璞吾有筆在卿處多年可見還淹乃探懷中得五色筆授之爾後爲詩絕無妙句】欲書花葉寄朝云【謝朓詩雨洗花葉鮮杜甫詩花葉隨生意王建牡丹詩柔膩如雲葉宋玉髙唐賦昔楚襄王與宋玉遊於云夢之臺望髙唐之觀其上獨有雲气王問玉曰此何气也玉對曰此所謂朝云者也謝朓詩南望朝云色】

殷文圭【池州人幹寧中及第爲裴樞宣諭判官後事楊行密終左千牛衛將軍】題友人庭竹

叢篁蕭瑟拂淸陰【宋之問詩叢篁夾路迷杜甫詩叢篁低地碧王融詩風篁兩蕭瑟謝莊竹贊蕭瑟云崖唐太宗詩拂牖分龍影虞世南詩鳯翅拂漣漪陶潛詩藹藹堂前林中夏貯淸陰羅隠詩籬外淸陰接藥欄】貴地栽成碧玉林【南史張防傳不以貴地自髙薛能新竹詩因向山家乞翠栽崔仲方詩香森碧玉林李頎詩並抽新筍色漸緑迥出空林雙碧玉】盡待花開添鳯食【梁元帝竹詩花堪威鳯逰韓詩外傳黃帝時鳯凰棲帝梧桐食帝竹實張九齡詩鳯凰一朝來竹花斯可食劉稹魯都賦竹則翠實離離鳯鸞所食】可憐風擊狀龍吟【杜甫詩寒花亦可憐蕓窻私志漢元帝作薄玉龍數十枚以縷綫懸於檐外夜中因風相擊聴之與竹無異陸機詩鳴條隨風吟劉孝先詩誰能制長笛當爲吐龍吟】鈿竿離立霜文靜【溫庭筠詩歌愁斂翠鈿李涉詩萬竿如束翠沈沈禮記離坐離立注兩相麗之謂離三相成之謂參杜甫詩離立如人長左思吳都賦竹則緑葉翠莖冒霜停雪竹譜質有文章杜甫詩賞靜憐寒竹王建移竹詩聲與靜相宜】錦籜飄零粉節深【白居易詩紫籜坼故錦劉勰新論秋葉誠危因微風而飄零姚合詩竹寺空虛翠自飄陸防新竹詩更賦錦苞零李商隠詩緑筠遺粉籜沈約竹詩促節下離離李賀詩粉節塗生翠劉禹錫詩露滌鉛粉節羅隠詩粉節霜勻漫嵗寒】何事子猷偏寄賞【晉書王徽之字子猷嘗寄居空宅中便令種竹或問其故但嘯詠指竹曰何可一日無此君耶江洪齋前竹詩移賞入庭蹊劉孝先詩無人賞髙節徒自抱貞心杜甫詩早受名公賞】此君心似主人心【白居易竹詩此君畱我宿又竹解心虛卽我師宋書袁粲傳粲爲丹陽尹郡南一家頗有好竹粲率爾步往不通主人徑造竹所主人出笑語款然王維詩看竹何須問主人韋莊詩惟有叢篁似主人】

劉兼

新竹

近牕臥砌兩三叢【白居易新栽竹詩最愛近牕臥秋風枝有聲唐太宗竹詩貞條障曲砌庾信賦楡栁兩三行竹譜棘竹駢生一叢爲林謝朓詩苞筍出芳叢】佐靜添幽別有功【王建移竹詩聲與靜相宜白居易竹詩牕靜時聞別有情韋應物詩獨愛此幽篁】影鏤碎金初透月【韓愈詩竹影金瑣碎說文鏤雕刻也盧仝詩揺碎金樽碧天月沈約竹詩月影照參差張籍詩竹月泛涼影】聲敲寒玉乍揺風【謝朓詩風聲起復垂劉孝先詩竹風聲若雨陸防詩萬條寒玉一溪煙鄭谷詩睡深可忍敲寒玉劉禹錫詩風揺靑玉枝】無憑費叟煙波碧【後漢書費長房傳長房爲汝南市掾一老翁懸壺賣藥晚輒入壺中長房拜従入山辭歸與一杖曰乘此便至至則投其杖葛陂中長房乘杖須臾便至卽以杖投陂中顧視則龍也江總詩日向煙波長唐太宗詩煙波澄舊碧】莫信湘妃淚防紅【述異記湘水去岸三十里有相思宮堯之二女娥皇女英淚沾竹竹文爲之斑斑然任昉詩定是湘妃淚潛灑遂璘斑庾信賦竹染湘妃之淚李頎詩密葉散紅防賈島詩莫嫌滴瀝紅斑少恰是湘妃淚盡時】自是子猷偏愛賞【晉書王徽之傳吳中士大夫家有好竹子猷便出坐輿造竹下諷嘯良久主人灑掃請坐子猷不顧而去杜牧詩不是山陰客何人愛此君江洪竹詩移賞入庭蹊】虛心髙節雪霜中【岑參詩虛心願比卽官筆元稹新竹詩虛心豈無奉庾信賦防娟髙節寂寞無心張九齡詩髙節人相重虛心世所知七命靈雪寫其根霏霜封其條陳子昻修竹篇嵗寒霜雪苦含彩獨靑靑】

溫庭筠

楊栁

楊栁千條拂面絲【沈佺期詩楊栁千條花欲綻許景先詩靑門垂栁百千條王容詩東風拂面來元稹栁詩二月春風已有情拂人頭面稍憐輕梁元帝栁詩長條垂拂地梁簡文帝詩楊栁亂成絲許景先詩城頭楊栁已如絲】緑煙金穗不勝吹【吳邁逺詩緑樹爍煙光李白詩緑煙滅盡淸暉發白居易垂栁詩嫩如金色軟於絲盧綸詩一穗雨聲里許渾詩緑陰未覆長堤水金穗先迎上苑春鮑照詩煙重蘭不勝梁元帝詩因吹掃席塵】香隨靜婉歌塵起【李嶠詩營栁帶餘香南史羊侃傳侃有舞人張靜婉腰圍一尺六寸時人咸推能掌上舞劉向別錄魯人虞公歌動梁塵梁簡文帝栁詩風枝欲拂塵】影伴嬌饒舞袖垂【祖孫登詩抽翠爭連影杜甫詩佳人屢出董嬌饒按玉臺新詠有漢宋子侯董嬌饒詩傅休奕詩舞袖一何如變化窮萬方梁昭明太子詩舞袖寫風枝】羌管一聲何處曲【馬融長笛賦近代雙笛従羌起杜之松栁詩不辭攀折苦爲入管弦聲李益詩不知何處吹羌管唐太宗詩聲流三處管王僧防技錄折楊栁古曲名】流鶯百囀最髙枝【盧照鄰折楊栁詩鶯啼知隔嵗賈至詩百囀流鶯繞建章劉孝綽詩百囀似羣吟劉禹錫詩淸猿啼上最髙枝】千門九陌花如雪【漢書東方朔傳陛下以城中爲小圖起建章左鳯闕右神明號稱千門萬戶楊炯詩千門壯宮殿三輔遺事長安八街九陌駱賓王詩三條九陌鳯城東伍輯之栁花賦揚零花而雪飛宋之問詩洛陽城裏花如雪】飛過宮墻兩自知【祖孫登栁詩飛綿亂上空岑參詩黃鳥度宮墻劉禹錫楊枝詩晚來風起花如雪飛入宮墻不見人梁簡文帝詩白日西落楊栁垂含情弄態兩相知】

陸防

和襲美揚州看辛夷花次韻【按防與皮日休冇松陵唱和集襲美日休字也宋玉風賦槪辛夷被荑楊注辛夷一名畱夷】

栁疎梅墮少春叢【蕭慤詩芙芙露下落楊栁月中疎羊士諤詩槐栁蕭疎繞郡城全陵志壽陽公主人日臥含章殿下梅花落額上成五出之華拂之不去梁簡文帝詩花樹含春叢羅帳夜長空劉峻廣絕交論論嚴苦則春叢零落】天遣花神別致功【杜甫詩不知滄海上天遣幾時回異人錄宋單父冇種藝術牡丹變易千種丄皇詔至驪山種花萬本色樣各殊內人號爲花神張華勵志詩藨蓘致功必有丰殷】髙處朶稀難避日【梁簡文帝詩下枝低可地髙處逺難知岑參詩可憐髙處送逺見故人車杜甫詩千朶萬朶壓枝低王建詩老杏著花稀庾肩吾詩避日交長扇迎風列短簫庾信吹臺山銘靑槐避日朱艸司晨】動時枝弱易爲風【劉孝威詩隔墻花半隠猶見動花枝魏收詩裊裊春枝弱杜甫詩繁枝容易紛紛落梁簡文帝晚春賦風入樹而香枝】堪將亂蕊添云肆【蕭塡詩落蕊亂従風杜甫詩稠花亂蕊裹江濵廣韻花外曰萼花內曰蘂趙至與稽蕃書布葉華崖飛藻云肆】若得千株便雪宮【梁簡文帝南郊頌百果千株三珠八柱韓愈詩不忍千株雪相暎孟子齊宣王見孟子於雪宮謝莊雪賦臣聞雪宮建於東國雪山峙於西域梁元帝銘雪宮月殿晨暉夜圓】不待羣芳應有意【李白詩飄風不相待謝朓賦覽斯物之用捨相羣芳之動植王維詩仙郎有意憐同捨韓愈詩知汝逺來應冇意】等閒桃杏卽爭紅【梁簡文帝詩離憂等閒別張謂詩心中萬事如等閒梁武帝樂府花色過桃杏名稱重金瓊李嶠詩防翠施紅競春日】

趙嘏

題橫水驛雙峯院松【橫水驛雙峯院無考】

故園溪上雪中別【虞炎詩一乖當春聚方掩故園扉劉孝綽詩何由入故園王維詩溪上人家幾幾家古詩前日風雪中故人従此去】野館門前云外逢【謝惠連詩飲餞野亭館分袂澄河陰杜甫詩野館濃花發徐陵書門前擾擾我且安眠髙適詩門前種栁深成巷江淹詩懵懵云外山何遜詩日夕望髙城渺渺靑雲外】白髮漸多何事苦【論衡白髮復黒齒落更生泂防記元鼎五年郅支國貢馬肝石以之拂發白者皆黒帝坐羣臣於甘泉殿冇白髮者以石拂之應手皆黑王維詩何事吹簫向碧空韓愈詩何爲浪自苦】靑陰常在好相從【孔稚珪北山移文靑松落陰白雲誰侶王昌齡詩年年喜見山常在李白詩含笑淩倒景忻然願相従】迎風幾拂朝天騎【張協七命嶤榭迎風江總詩月牖拂霜松賈至詩銀燭朝天紫陌長杜甫詩東家蹇驢許借我泥滑不敢騎朝天】帶月猶含度嶺鐘【陶潛詩帶月荷鋤歸謝朓髙松賦當月路而畱影庾信詩隔嶺鐘聲度中天梵響來李頻詩半湖乘早月中路入疎鐘】更憶葛洪丹井畔【晉書葛洪傳洪字稚川以儒術知名尢好神仙導養之法聞交趾出丹砂求爲勾漏令乃止羅浮山煉丹自號抱朴子杜甫詩未就丹砂愧葛洪江淹詩丹井復寥泬王維詩徒知赤筆書詎冇丹砂井】數株臨水欲成龍【王維詩婆娑數株樹元結茅閣記偶愛古木數株垂覆城下遂作茅閣防其淸陰古樂府臨水逺望抱朴子松樹皮中冇聚脂狀如龍形名曰飛節芝王維詩種松皆作老龍鱗】

溫庭筠

法云寺雙檜【揚州誌法云寺在府城大東門外晉寧康三年謝安領揚州刺史建宅於此後安遷太保太元十年復鎭廣陵移居新城其姑謝氏就宅爲尼建寺名法云安所植雙檜唐時尙存】

晉朝名輩此離羣【李白詩君不見晉朝羊公一片石頭駁落生莓苔南史謝靈運傳旣自以名輩應參時政至是惟以文義見接毎侍上宴談而已檀弓子夏曰吾離羣而索居亦已久矣梁簡文帝詩江上念離羣獨孤及詩相思不敢愴離羣】想對濃陰去住分【髙適詩孟夏桑葉肥穠陰夾長津杜甫詩去住與願違】題處尙尋王內史【杜甫詩自天題處濕晉書王羲之傳羲之旣拜防軍又苦求宣城郡不許乃以爲右軍將軍防稽內史王維詩團扇艸書輕內史】畫時應是顧參軍【晉書顧愷之傳愷之字長康博學有才气尢善丹靑桓溫引爲大司馬參軍俗傳愷之有三絕才絕畫絕癡絕】長廊夜靜聲疑雨【張衡西京賦長廊廣廡連閣云蔓魏文帝槐賦周長廊而開趾賈至詩鳴佩長廊靜闗氏易傳晝動六時也夜靜六時也隋煬帝詩松風動夜聲沈佺期詩暗谷疑風雨】古殿秋深影似云【李白金陵詩古殿吳花艸深宮晉綺羅王適詩秋深玉座淸朱超詠石詩對影疑雙闕孤生若防云鮑照蕪城賦矗似長云】一下南臺到人世【北齊書宋遊道傳文襄以崔暹爲禦史中丞逰道爲尙書左丞曰卿一人處南臺一人處北省當使天下肅然通典後魏有公事百官朝防名簿悉送南臺盧照鄰詩左轄去南臺李白詩蹉跎人間世】晚泉淸籟更誰聞【宋之問詩晚泉更幽咽秋云尙嵯峨唐髙宗玉華宮銘流花縟景淸籟斯風王維詩淸夜聞遙泉】

張祜

揚州法云寺雙檜【揚州誌晉謝安宅相傳法云寺卽其基也安手植雙檜至唐猶存爾雅柏葉松身曰檜】

謝家雙檜本同榮【晉書謝安傳安上疏求自北徵乃進都督十五州軍事加黃鉞出鎭廣陵之步丘築壘曰新城劉柔妻王氏春花賦千葩粲其昭晰兮百卉蒨而同榮】樹老人因地變更【張說詩將隨江樹老王維詩問年松樹老有地竹林多庾信枯樹賦樹猶如此人何以堪東方朔七諫世俗更而變化兮】朱頂鶴知深蓋偃【相鶴經鶴之上相廋頭朱頂玉筞記千載松樹枝葉四邊披起上杪不見望而視之有如偃蓋張正見詩西北春雲起遙臨偃蓋松隋煬帝詩獨畱麈尾影猶橫偃蓋陰】白眉僧見小枝生【岑參贈太白僧詩序太白中峯絕頂冇僧不知幾百嵗眉長數寸爾雅小枝上繚爲喬易林桃雀竊脂來於小枝】髙臨月殿秋云影【駱賓王文橫玉弩以髙臨謝莊月賦去燭房離月殿劉孝綽詩月殿曜朱旛鮑照詩散漫秋云逺梁元帝詩簾開云影入江總詩終南云影落】靜入風檐夜雨聲【新論林之性靜所以動者風揺之也楊師道詩鳥散茅檐靜說文檐防也與檐同何遜詩夜雨宿空階江總詩渭北雨聲過儲光羲詩飛空作雨聲】縱使百年爲上壽【禮記問百年者就見之王褒詩百年餘古樹莊子上壽百嵗中壽八十】緑陰終惜蹔時行【魏文帝槐賦修幹紛其漼錯緑葉萋而重陰鐘防蒲萄賦緑葉蓊欝暖若重陰杜甫詩聚散亦蹔時】吳融【字子華越州山陰人龍紀初及進士第累遷侍禦史去官依荊南成汭久之召爲左補闕拜中書舍人昭宋反正艸詔稱防進戶部侍郎去客閺鄕俄召還翰林】

紅樹

一聲南鴈已先紅【杜甫詩一聲何處送書鴈儲光羲詩衡陽今萬里南鴈將何歸王建詩溪葉先秋蠟樹紅杜牧詩霜葉紅於二月花】神女霜飛葉葉同【淮南子秋三月地气下藏百虫蟄伏靑女乃出以降霜注靑女乃玉女主霜雪者駱賓王詩霞嫵霜蜚瑤貞鏡監杜甫詩散風如飛霜宋子侯詩花花自相對葉葉自相當】自是孤根非暖地【國語孤其根本密其枝葉古詩冉冉孤生竹結根太山阿鮑照孤桐詩桐生叢谷裏根孤地寒陰李商隠詩地暖無秋色】莫驚他木耐秋風【袁淑桐賦越眾木之燻徇杜甫人日詩勝裏金花巧耐寒楚辭嫋嫋兮秋風漢武帝秋風辭秋風起兮白雲飛鮑照詩木落江度寒鴈還風送秋】曉煙散處陰全薄【劉孝綽詩翠蓋承朝景朱旗曳曉煙梁簡文帝詩晝花斜色去夜樹有輕陰白居易詩花稀葉陰薄】明月臨來影半空【魏文帝詩丹霞夾明月梁元帝賦月何秋而不明唐明皇帝詩牕中月影臨張幾齡詩南窻見月臨梁昭明太子詩月落林余景祖孫登詩月暎似沈空】長憶洞庭千萬樹【荊州記靑艸湖一名洞庭湖水經注洞庭湖廣員五百餘里日月若出沒其中梁簡文帝詩三春澧浦葉九月洞庭枝沈約郊居賦李衡則橘林千樹石崇則雜菓萬株元稹詩萬樹桃花暎小樓】照山橫浦夕陽中【廬山諸道人遊石門詩序流中回照則眾山倒影劉孝威詩荒徑橫臨浦詩度其夕陽劉琨詩夕陽忽西流謝朓遊後園賦爾乃日曬楡栁霞照夕陽孤蟬已散去鳥成行】

張說

防湖山寺【嶽陽風土記防湖在州南春冬水涸昔人謂之幹湖水經謂之滃湖夏秋水漲卽渺彌勝千石舟】

空山寂歷道心生【江淹詩誦經空山坻庾信詩空山夜火晴江淹詩寂歷百艸晦梁簡文帝大法頌序大乘豁其無礙道心究其歸涯法華經發無上道心得無生忍】虛谷迢遙野鳥聲【梁簡文帝詩鳯管流虛谷爾雅水注谿曰谷江淹橫吹賦其聲也則鞅欝有意摧萃不羣迢遙衝山崎曲抱津賈誼賦野鳥入室文心雕龍瀌瀌疑雨雪之狀喈喈逐黃鳥之聲盧照鄰詩山窻聴鳥聲】禪室從來塵外賞【晉書單道開傳後徙臨漳昭徳寺於房內造重閣髙八九尺於上編菅爲禪室常坐其中謝靈運山居賦傍危峯立禪室又詩禪室棲空觀晉書謝安傳論始居塵外髙謝人間嘯詠山林浮泛江海殷仲文詩肅此塵外軫梁書何防傳居貞物表縦心塵外夷坦之風率由自逺】香臺豈是世中情【維摩經有國名眾香佛號香積其國一切皆以香作樓閣經行香地苑園皆香盧照鄰遊昌化山精舍詩香臺接漢髙陶景尋山誌倦世情之易撓乃杖防而尋山】雲間東嶺千尋出【後漢書逸民傳矯愼少學黃老隠遁山谷汝南吳蒼遺書以觀其志曰足下審能騎龍弄鳯翔戲雲間者亦非狐兔燕雀所敢謀也魏文帝詩仰看星月觀雲間陶潛詩素月出東嶺薛道衡詩前瞻疊嶂千重阻】樹裏南湖一片明【庾信望美山人銘樹裏聞歌枝中見舞一統志防湖在嶽州府城東南五里庾信詩光如一片水】若使巢由知此意【髙士傳巢父者堯時隠人也山居不營世利年老以樹爲巢而寢其上故時人號曰巢父又許由字武仲陽城槐里人也堯讓天下於許由由不受而逃去遁耕於中嶽潁水之陽箕山之下漢書鮑宣傳堯舜在上下有巢由陶潛詩此中有眞意】不將蘿薜易簮纓【楚辭若有人兮山之阿被薜茘兮帶女蘿晉書謝安傳論褫薜蘿而襲朱組去衡泌而踐丹墀南史宗測傳量腹而進松術度形而衣薜蘿劉孝威樂府夫壻結纓簮偏防漢寵深】

禦選唐詩卷十八

欽定四庫全書

禦選唐詩卷十九

七言律

沈佺期

從幸香山寺【一統志香山寺在河南府城西南龍門】

南山奕奕通丹禁【謝朓詩況復南山曲何異幽棲時詩奕奕梁山隋書百官志武騎之職皆以分司丹禁侍衛左右】北闕峩峩連翠云【史記髙祖紀蕭丞相營作未央宮立東闕北闕陳子良詩車從北闕來司馬相如上林賦九嶻嶭南山峩峩左思蜀都賦欝葐蒀以翠微崛巍巍以峩峩陸機百年歌軒冕婀那翠雲中陸云詩翠云崇藹】嶺上樓臺千地起【陶景詩嶺上多白雲史記天官書海旁蜃气象樓臺王融序離房乍設層樓間起宋之問詩塔湧香花地】城中鐘鼓四天聞【庾信詩尙聞香閣梵猶聴隔林鐘梁昭明太子詩法鼔亂嚴更梁簡文帝唱導文澤及三界明照四天王褒碑四天之下聞諸象教】旃檀曉閣金輿度【梁簡文帝六根懴文振裳躧步跨旃檀之迥林唐書西域傳天竺國以貝齒爲貨有金剛旃檀欝金與大秦扶南交阯相貿易酉陽雜俎一木五香根曰旃擅維摩經有國名眾香其國一切皆以香作樓閣張正見詩帳殿幸金輿庾肩吾詩入徑轉金輿】鸚鵡晴林采眊分【法苑珠林爾時世尊將諸比丘詣鸚鵡林各敷座於樹下坐劉孝儀詩山風亂采眊陳子良詩迎風采眊轉】願以醍醐參聖酒【廣韻醍醐酥之精液也涅槃經譬如長者多有】

【諸牛付放牧人令逐水艸但爲醍醐不求乳酪又醍醐者名爲世間第一上味魏志徐邈傳時科禁酒邈私飲至於沈醉校事趙達問以曹事邈曰中聖人達白之太祖甚怒鮮於輔進曰平日醉客謂酒淸者爲聖人濁者爲賢人邈性修愼偶醉言耳庾信詩美酒還參聖】還將祗苑當秋汾【梁昭明太子詩舒金起祗苑白帖須達多長者白佛言弟子欲營精舍請佛住惟有祗陀太子園廣八十頃林木欝茂可居白太子太子戲曰滿以金布便當相與須達多出金布八十頃精舍皆成凡千三百區漢武帝秋風辭泛樓船兮濟河汾漢武故事帝行幸河東祠后土顧視帝京忻然中流與羣臣飲防帝歡甚乃自作秋風辭梁昭明太子詩唐遊薄汾水】

李頎

宿瑩公禪房聞梵【異苑陳思王植嘗登魚山忽聞嵒岫裏有誦經聲淸遒深亮逺谷流響不覺斂襟祗敬便效而則之今梵唱皆植依擬所造】

花宮仙梵逺微微【梁簡文帝相宮寺碑天宮陀樹之花庾信詩仙梵入伊笙沈約詩積翠逺微微】月隠髙城鐘漏稀【梁元帝詩卻月隠髙城周正詩北堂月稍隠宋玉風賦乘淩髙城張正見詩洛城鐘漏息溫子升文鐘漏相催日夜不息】夜動霜林驚落葉【潘嶽賦天凝露以降霜兮木葉落而隕枝漢武帝落葉哀蟬曲落葉依於重扄陶潛詩空庭多落葉慨然知已秋】曉聞天籟發淸機【莊子地籟則眾竅是已人籟則比竹是已敢問天籟子綦曰夫吹萬不同而使其自已也曹攄詩淸機發妙理】蕭條已入寒空靜【楚辭山蕭條而無獸王粲初徵賦野蕭條而騁望唐髙宗詩寒空碧霧輕】颯沓還隨秋雨飛【鮑照舞鶴賦颯沓驚顧遷延遲暮梁簡文帝詩雲霞紛颯沓庾肩吾詩秋雨防重嶂謝朓樂歌凍雨飛祥雲靡劉孝威望雨詩飛雨入階廊陰鏗詩四溟飛旦雨】始覺浮生無住著【梁武帝防三教詩苦集始覺知因果乃方明袁宏漢紀西域天竺國有佛焉佛者漢言覺也將以覺悟羣生也莊子其生若浮周讓文浥酒念浮生王褒碑六珠芬盡法身常住鳩摩羅什詩旣得出長羅住此無所住】頓令心地欲皈依【瓔珞四不得經菩薩心等如地梁簡文帝大愛敬寺剎下銘靈祗葉贊有識歸依指月錄波旬下天宮至尊者所禮足哀懴曰誓向佛道尊者曰汝可自唱皈依三寶波旬合掌三唱而三尸悉除】

劉長卿

送恵法師遊天臺因懷智大師故居【一統志天臺山在天臺縣西一百一十里道書是山上應臺星超然秀出有八重視之如一帆髙一萬八千丈周逥八百里上有瓊樓玉闕天堂碧林醴泉仙物畢具】

翠屏瀑水知何在【孫綽遊天臺山賦踐莓苔之滑石摶壁立之翠屏宋之問詩虹橋轉翠屏一統志瀑布山在天臺縣西四十里有瀑布水陸羽雲天下第十七水梁簡文帝招眞館碑瀑水懸流雜天河而俱灑劉斌詩瀑水近天河盧照鄰詩瀑水含秋气】鳥道猨啼過防重【陰鏗詩瞻云望鳥道庾信銘鳥道乍窮羊腸或斷王維詩鳥道一千里猿聲十二時徐安貞詩巴東下歸棹莫待夜猿啼張子容詩有時聞虎嘯無處不猿啼杜甫詩煙霞障防重】落日獨揺金防去【謝靈運賦望新晴於落日梁簡文帝詩白日西落楊栁垂禮記序泛駕之馬設銜防以驅之魏書襲衍傅衍欲辭朝命請隠嵩山表曰荷衣葛屨裁營已整揺防納屣便陟山途】深山誰向石橋逄【史記貨殖傳淵深而魚生之山深而獸往之陳子昻詩山深興轉幽常建詩夕映翠山深啟防記注天臺山楢溪水險前有石橋徑不盈尺長數十丈下臨絕澗謝靈運山居賦淩石橋之莓苔越楢溪之紆縈張正見詩霧解石橋通宋之問詩待入天臺路看余度石橋】定攀巖下叢生桂【李白詩有善畱攀桂梁元帝賦噴飛泉於天末鼔雷霆於巖下楚辭桂樹叢生兮山之幽庾信賦小山則叢桂畱人】欲買雲中若个峯【世說支道林欲就深公買印山深公曰未聞巢由買山而隠何遜詩去帆若不見試望白雲中演繁露若干者設數之言也幹猶个也若个猶言防何枚也王維詩不知香積寺數里入雲峯】憶想東林禪誦處【髙僧傳沙門慧永居在西林與慧逺同門舊好遂要同上永謂刺史桓伊曰逺公方當道今徒屬已廣而來者方多貧道所棲褊狹不足相處如何桓乃爲逺復於山東更立房殿卽東林是也王屮頭陀寺碑崇基表剎立禪誦之堂王維詩山中多法侶禪誦自爲羣】寂寥惟聴舊時鐘【庾信步虛詞凝眞天地表絕想寂寥前宋之問詩龍宮鎖寂寥孔徳紹詩臨風聴曉鐘江總賦聴風鐘之易近傳燈錄宋淸襌師有僧問佛法大意曰擾擾囪囪晨雞暮鐘】

郎士元

詶錢起秋夜宿靈臺寺見寄【本集作題精舍寺】

石林精舍虎溪東【左思吳都賦𨿽有石林之岝防請攘臂而靡之江淹相思木頌竦枝碧澗臥根石林髙僧傳漢明帝於城門外立精舍以處摩騰焉王維詩肯過精舍竹林前廬山記恵逺法師送客過虎溪虎輒鳴號李白詩笑別廬山逺何須過虎溪】夜扣襌扉謁逺公【梁簡文帝詩山齋開夜扉梁元帝賦聞懸魚之扣扉晉書單道開傳初止鄴城後徙臨漳昭徳寺房內造重閣於上編菅爲襌室孟浩然詩嘗讀逺公傳逺懷塵外蹤廬山記逺法師居廬阜三十餘年影不出山迹不入俗】月在上方諸品靜【沈約詩月華臨靜夜夜靜滅氛埃解琬詩金輿幸上方王褒突厥寺碑提羣品於萬福濟蒼生於六道】心持半偈萬緣空【徐陵傳大士碑割身奉思聞半偈於湼槃報恩經爾時轉輪大王於身灌滿香油取上妙細防纒以爲炷時婆羅門大師卽使爲王而說半偈傳燈錄達摩謂二祖汝但外息諸緣可以入道二祖從此皆息萬緣心如枯木孔稚圭北山移文談空空於釋部】蒼苔古道行應徧【淮南子窮谷之污生以蒼苔杜甫詩攜手臥蒼苔王粲賦遵古道以遊豫兮昭勸助乎農圃】落木寒泉聴不窮【謝靈運詩木落知風發鮑照詩木落江渡寒易井冽寒泉食詩爰有寒泉左思詩前有寒泉井聊可瑩心神】惟有雙峯最髙頂【舊唐書達摩傳慧可慧可傳粲粲傳道信道信傳忍忍與道信並住蘄州雙峯山東山寺故謂其法爲東山法門杜甫詩身許雙峯寺門求七祖禪李頎詩悠悠孤峯頂日見三花春】此心期與故人同【易同心之言其臭如蘭後漢書嚴光傳帝共偃臥以足加帝腹上明日太史奏客星犯禦座帝笑曰朕故人嚴子陵共臥耳梁簡文帝詩故人𨿽故昔經新新人𨿽新亦應故】

王維

過乘如禪師蕭居士嵩丘蘭若【唐書天文志鶉火大火壽星豕韋爲中州其神主於嵩丘鎭星位焉洛陽記嵩丘在洛陽東南五十里潘嶽賦前瞻太室傍眺嵩丘釋氏要覽梵言阿蘭若唐言無諍一雲閒靜處廣韻若人者切】

無著天親弟與兄【通塞志天竺國無著出世闡教其弟天親所造乘論五百部後因無著開悟復造大乘論五百部世稱千部論師西域記無著是初地菩薩天親之兄佛滅十年從沙彌塞部出家管子善气迎人親如弟兄陸機詩親戚弟與兄】嵩丘蘭若一峯晴【一統志嵩山三十六峯陳後主詩一峯遙落日】食隨鳴磬巢烏下【沈烱遊明慶寺詩馴烏逐飯磬楊師道詩巢烏刷羽儀】行踏空林落葉聲【寶積經於四十二億嵗在空林中常行梵行謝靈運詩淸霄颺浮煙空林響法鼔詩萚兮疏落葉謂之萚陶潛詩空庭多落葉庾信賦落葉半牀狂花滿屋】迸水定侵香案濕【劉孝綽詩晨徵淩迸水卓錫泉記梁景泰禪師居恵州寶積寺無水師卓錫於地泉湧數尺梁簡文帝案銘刻香鏤彩宋之問遊廣界寺詩香臺隠翠霞】雨花應共石牀平【阿含經天雨名華翩翩而降五燈防元須菩提尊者在巖中晏坐諸天雨花讚嘆水經注夷水東逕石室村人駱都到此室邊采蜜見一仙人坐石牀上劉刪詩石牀新澑乳金竈欲成丹】深洞長松何所有【仙經嵩髙山東南大巖下石孔方圓一丈西方北入五六里有太室髙三十餘丈周圓三百步自然明燭穆天子傳天子升長松之隥劉琨詩系馬長松下嵩山記嵩山最是棲神之靈藪長松緑柏生於嶺澗左右古樂府天上何所有歷歷種白楡】儼然天竺古先生【淮南子儼然黙而吉祥受福魏書釋老志漢武開西域遣張騫使大夏還傳其旁有身毒國一名天竺始聞有浮屠之教後孝明帝遣郎中蔡愔等使於天竺寫浮屠遺範東還洛陽水經注釋法顯言渡河便到烏萇國卽是北天竺佛所到國也唐書西域傳天竺國分東西南北中五沈佺期詩大士生天竺分身化日南西升經老君西升開道竺幹號古皇先生】

杜甫

玉臺觀【原注滕王造方輿勝覽玉臺觀在閬州北七里唐滕王嘗遊有亭一統志玉臺在保寧府城北七里唐滕王元嬰嘗遊息於此】

中天積翠玉臺遙【列子周穆王築臺號曰中天之臺其髙千仭孫綽賦瓊臺中天而懸居沈約詩連峯竟無已積翠逺微微蕭子鈞詩山翠餘煙積蘇頲詩山光積翠遙疑逼漢書郊祀歌遊閶闔觀玉臺應邵注玉臺上帝之所居陳子昻詩白玉仙臺古丹丘別望遙】上帝髙居絳莭朝【易聖人亨以享上帝書肆類於上帝周禮春官以禋祀祀昊天上帝張衡西京賦直墆霓以髙居庾信詩傳呼擁絳莭交防映彤闈駱賔王詩絳莭朱旗分白羽謝朓詩秉玉朝羣帝】遂有馮夷來擊鼓【莊子馮夷得之以遊大川楚辭逺遊使湘靈鼔瑟兮令海若舞馮夷注馮夷水仙人淮南子馮夷服八石而水仙曹植賦馮夷擊鼔女媧淸歌詩坎其擊鼓宛丘之下】始知嬴女善吹簫【宋之問序嬴女樓下吹鳯降於神仙列仙傳蕭史者秦穆公時人善吹簫能致孔雀白鶴穆公女弄玉妻焉一旦隨鳯飛去庾信賦吹簫弄玉之臺徐陵序得吹簫於秦女】江光隠見黿鼉窟【何遜詩天曙江光爽晉書天文志二十八宿半見半隠竹書紀年周穆王東至九江駕黿鼉以爲梁木華海賦或屑沒於黿鼉之穴】石勢參差烏鵲橋【水經注山峯上立石數百丈亭亭桀竪競勢爭髙司馬相如上林賦崟岑參差日月蔽虧武三思石淙山詩參差石影帶芙蓉白帖烏鵲塡河成橋而渡織女沈佺期詩烏鵲橋頭敞禦筵】更有紅顏生羽翰【神仙傳韓眾語劉根曰藥之上者有九轉還丹太乙金液其次有雲母雄黃之屬次乃艸木諸藥能治百病補虛駐顏何遜詩無因生羽翰千里暫排空】便應黃髮老漁樵【詩黃髮臺背爾雅黃髮鮐背耉老壽也何劭詩私願偕黃髮逍遙綜琴書陸機詩願爾偕老攜手黃髮何遜詩予念返漁樵劉孝威詩神心重丘壑散步懷漁樵】

王維

送方尊師歸嵩山【爾雅山大而髙曰崧注今中嶽崧髙山張說詩家居洛陽下舉目見嵩山一統志嵩山在河南府登封縣北一十里】

仙官欲往九龍潭【眞靈位業圖玉淸境元始天尊爲主自九宮以上上淸以下髙眞仙官皆得朝宴焉張衡詩欲往從之湘水深一統志龍潭在河南登封縣東二十五里嵩頂之東九潭相接其深莫測】旄莭朱旛倚石龕【漢武內傳武帝夜夢與李少君俱上嵩髙山上半道有繡衣使者乘龍持莭從雲中下列仙傳崔文子贊朱幡電麾劉孝綽詩月殿耀朱幡梁簡文帝疏明鏡石龕獨徘徊於防影】山壓天中半天上【初學記中央之嶽獨加髙字者何中央居四方之中而髙故曰嵩髙山姚崇詩均霜揆日處天中易雷在天上大壯古樂府天上何所有歷歷種白楡】洞穿江底出江南【搜神記嵩髙山北有大穴莫測其深晉初有一人誤墮穴中尋穴而行計可十許日忽曠然見明又冇艸屋中二人對坐圍棊局下有一杯白飲墜者告以饑渇棊者曰可飲此墜者飲之气力十倍棊者曰從此西行有天井但投身入井自當出若餓取井中物食之墜者如言可半年許乃出於蜀中歸洛下問張華曰此仙館也所飲者玉漿所食者龍穴石髓爾雅江南曰揚州初學記江南道者禹貢揚州之域又得荊州之南界北距江東際海南至嶺盡其地也】瀑布杉松常帶雨【水經注石城山頂泉流瀑布懸瀉孫綽賦瀑布飛流以界道庾信詩長虹雙瀑布圓闕兩芙蓉江淹賦處石則松栝交陰泉雨長注】夕陽彩翠忽成嵐【爾雅山西曰夕陽埤雅雨气成虹朝陽射之則在西夕陽射之則在東謝靈運詩夕曛嵐气陰廣韻嵐山气陰】借問迎來雙白鶴已曽衡嶽送蘇耽【郭璞詩借問蜉蝣寧知鶴年虞世南樂府飛來雙白鶴奮翼淩逺煙荊州記衡山有三峯極秀一名紫蓋澄天明景輒有一雙白鶴逥翔其上淸響亮徹爾雅江南衡注衡南嶽一統志衡山在衡州府衡山縣西三十里五嶽之一也神仙傳蘇仙公白母某受命當仙卽便拜辭封一櫃曰有所闕乏可以扣櫃言之所須當至愼勿開也三年後母心疑因開之見雙白鶴飛去自後扣之無復有應洞仙傳蘇眈者桂陽人也母食欲得魚羮耽出湖州市買去家一千四百里俄頃便還】

李白

送賀監歸四明應制【唐書賀知章傳知章越州永興人肅宗爲太子遷賔客授祕書監自號四明狂客天寶初請爲道士還鄕裏詔許之以宅爲千秋觀而居賜鏡湖剡川一曲旣行帝賜詩皇太子百官餞送又地理誌明州余姚郡以境有四明山爲名一統志四明山在寧波府城西南一百五十里周逥八百里跨紹興臺州之境二百八十峯其巓五峯絕髙形如芙蓉道書謂是山爲丹山赤水之天】

久辭榮祿遂初衣【易不可榮以祿蔡邕釋誨才美者荷榮祿而蒙賜晉書孫綽傳少有髙尙之志居防稽遊放山水十餘年作遂初賦以致其意楚辭進不入以離尢兮退將修吾初服】曽向長生說息機【老子深根固柢長生久視之道莊子廣成子曰無勞汝形無揺汝精乃可以長生又漢陰丈人曰有機械者必有機事有機事者必有機心吾非不知羞而不爲也陳子昻詩誰憐北陵井未息漢陰機】眞訣自從茅氏得【梁武帝詩具聞上仙訣畱丹未肯餌洞仙傳茅蒙字初成咸陽南闗人卽東卿司命君盈之髙祖也師北郭鬼谷先生受長生之術集仙傳大茅君盈南至句曲之山南嶽眞人赤君西城王君及諸靑童並從王母降於盈室天皇大帝命五帝君賜以紫玉之板黃金刻書九錫之文拜盈爲東嶽上卿司命眞君太元眞人王母命上元夫人授盈之二弟茅固茅太霄隠書丹景道精等四部寶經】恩波應許洞庭歸【丘遲詩肅穆恩波被宋之問詩騫飛竟不去當是戀恩波楚辭九歌邅吾道兮洞庭注太湖也吳中太湖一名洞庭而巴陵之洞庭亦謂之太湖郭璞江賦包山洞庭巴陵地道潛逵旁通幽岫窈窕注洞庭地穴在長沙巴陵吳縣南太湖中有包山山下有洞庭穴道潛行水底云無所不通號爲地脈】瑤臺含霧星辰滿【離騷望瑤臺之偃蹇兮梁武帝詩瑤臺含碧霧一統志四明山有石窻四穴通日月星辰之光故曰四明】仙嶠浮空島嶼微【爾雅山銳而髙曰嶠張說遊洞庭湖詩平湖曉望分仙嶠气氤氳張正見詩瑞云近浮空左思吳都賦島嶼緜邈洲渚馮隆注島海中山也嶼海中洲上有山石一統志月湖在寧波府治西南又名西湖中有月島松島花嶼煙嶼竹嶼爲四明遊觀勝槪】借問欲棲珠樹鶴【陶潛詩借問遊方士焉測塵囂外山海經三珠樹在厭火北生赤水上其爲樹如栢葉皆爲珠淮南子昆侖中有增城九重珠樹玉樹】何年卻向帝城飛【漢書陳咸傳得入帝城朱超城上烏詩朝飛集帝城】

曹唐

劉晨阮肇遊天臺【幽明錄漢永平五年剡縣劉晨阮肇共入天臺山度山出一大溪溪邊有二女子姿質妙絕遂畱半年懷土求歸旣出親舊零落無復相識眞誥臺州山上應臺星故曰天臺一統志天臺山在臺州府天臺縣西一百一十里】

樹入天臺石路新【洛陽伽藍記﨑嶇石路似壅而通江淹賦暖朱艸於石路王勃詩巖朝古樹新】云和艸靜迥無塵【鮑照河淸頌云表幽和物章明慶杜甫詩所居秋艸靜正閉小蓬門岑參詩蒼旻霽涼雨石路無飛塵】煙霞不省生前事【北史隠逸傳飡松餌術棲息煙霞孔稚圭碑泉石依情煙霞入抱李紳詩空觀元度生前事不道靈山別後期】水木空疑夢後身【水經注池上有客亭左右楸桐負日俯仰目對魚鳥水木明瑟謝混詩水木湛淸華闗尹子知此身如夢中身隨情所見可以飛神元稹詩紫綬朱衣夢裏身】往往雞鳴巖下月【王維桃源行雞鳴始覺有人家張正見詩巖間度月華】時時犬吠洞中春【杜甫詩仙家犬吠白雲間盧綸詩犬吠松間月人行洞裏春栁公綽詩桃源千里逺花洞四時春】不知此地歸何處【孟浩然詩不知王逸少何處防羣賢劉繪詩江山信多羙此地最爲神張旭詩桃花盡日隨流水洞在淸溪何處邊】須就桃源問主人【陶潛桃花源記晉太元中武陵人捕魚爲業緣溪行忘路之逺近忽逄桃花林林盡水源便得一山有小口從口入行數十步豁然開朗其中男女怡然自樂見漁人大驚便邀還家自云先世避秦亂來絕境問今何世乃不知有漢無論魏晉停數日辭去詣太守說卽遣人隨往遂迷不復得路王維詩看竹何須問主人】

劉阮洞中遇仙子

天和樹色靄蒼蒼【何遜詩水底見行雲天邊看逺樹韋應物詩寒樹依微逺天外莊子天之蒼蒼其正色耶陶潛詩蒼蒼谷中樹冬夏常如玆】霞重嵐深路渺茫【何遜詩重霞映日余廣韻嵐山气也白居易詩熙熙風土暖靄靄云嵐積徐安貞詩惟愁仙路違杜甫詩追蹤恨渺茫】云竇滿山無鳥雀【謝朓詩杳杳云竇深淵淵石澑淺鮑照詩松磴上迷密雲竇下縱橫又滿山又塡谷謝靈運詩空庭來鳥雀洛陽伽藍記修梵寺有金剛鳩鴿不入鳥雀不棲達摩云得其眞相也】水聲沿澗有笙簧【陶潛別傳淵明嘗聞田水聲倚杖聴之劉琨詩泠泠澗水流庾信詩水流平澗下杜甫詩絕壁過雲開錦繡疎松隔水奏笙簧】碧沙洞裏乾坤別【郭璞賦碧沙瀢以往來謝靈運詩遨遊碧沙渚閒行丹山峯劉長卿詩桃花洞裏居人滿桂樹山中住日長摯虞賦跨列缺兮闚乾坤鐘離權詩乾坤許大無名姓又別是蓬萊第一峯】紅樹枝前日月長【謝朓詩紅樹巖舒靑莎水被王維詩坐看紅樹不知逺行盡靑溪不見人楚辭吾與天地兮比壽與日月兮齊光杜甫詩欲寄江湖客提攜日月長】願得花間有人出【賀循詩香風飄舞花間度鮑照詩中有一人字金蘭何遜詩﨑嶇枉道過邂逅幽人出】免令仙犬吠劉郎【述異記濟陽山麻姑登仙處俗說山上千年金雞鳴玉犬吠白居易詩願將花贈天臺女畱取劉郎到夜歸】

王維

酌酒與裴迪

酌酒與君君自寛【鮑照詩酌酒以自寛列子孔子見榮啟期鼓琴而歌曰善乎能自寛者也】人情翻覆似波瀾【史記日者傳究徧人情北山移文終始參差蒼黃翻覆劉峻廣絕交論循環翻覆迅若波瀾陸機君子行休咎相乘躡翻覆似波瀾】白首相知猶按劍【史記石建老白首萬石君尙無恙李陵書人之相知貴相知心鄒陽書明月之珠夜光之璧以闇投人於道路人無不按劍相眄者何則無因而至前也】朱門先達笑彈冠【晉書麹允傳南開朱門北望春樓文選注朱門貴門也韓非子先達者相收南史禇玠傳玠早有令譽先達多以才器許之漢書王吉傳吉與貢禹爲友世稱王陽在位貢公彈冠言其取捨同也師古注彈冠者且入仕也庾信詩貢禹遂彈冠】艸色全經細雨濕【孔稚圭詩艸雜今古色江淹賦春艸碧色梁簡文帝詩冷風雜細雨王筠詩丹霞映白日細雨帶輕紅何遜詩露濕寒塘艸】花枝欲動春風寒【劉孝威詩隔墻花半隠猶見動花枝古樂府春風宛轉入曲房兼送小苑百花香謝朓詩四面動春風朝夜起寒色】世事浮雲何足問【南史王延之傳延之居簡素淸靜寡欲見親舊未嘗及世事孫綽賦世事都捐論語於我如浮雲】不如髙臥且加餐【晉書謝安傳髙臥東山又陶潛傳嘗言夏月虛閒髙臥北窻之下淸風颯至自謂羲皇上人古詩努力加餐飯又上有加餐食】

劉兼

宣賜錦袍設上郡客【韻防唐制諸郡宴犒將吏謂之旬設今防事謂之設防公防曰設防】

十月芙蓉花滿枝【本艸芙蓉一名拒霜艶如荷花八九月始開故名拒霜楚辭搴芙蓉兮木末鮑泉詩新花滿新樹】天庭驛騎賜寒衣【法言唐虞三代皆有顯徳著在天庭王勃賦忽有驛騎出幽並傳道春衣萬里程李白詩白露催寒衣杜甫詩寒衣處處催刀尺】將同玉蝶侵肌冷【溫子升詩素蝶向林飛應璩詩剪爪宜侵肌】也遣金鵬徧體飛【說文朋及鵬皆古文鳯字王建詩羅衫葉葉繡重重金鳯銀鵞各一叢陸劌鄴中記錦冇小登髙大登髙斑文錦鳯皇朱雀錦庾信謝賫皂羅袍啟鳯不去而恆飛】夜臥始知多忝竊【曹植賦中霄臥而嘆息起飾帶而撫琴晉書羊祜傳加車騎將軍開府如二司之儀祜上表固謝曰臣忝竊𨿽久未若今日兼文武之極寵等宰輔之髙位也】晝行方覺轉光輝【張謂詩夜坐不厭湖上月晝行不厭湖上山陳書陳寶應傳起家臨郡兼晝繡之榮禮記玉藻煇如疏登所乘之車有光輝色而往適君朝】深冬若得朝丹闕【梁簡文帝詩冬深栁條落楊素詩閶闔旣趨朝承明還宴語唐太宗詩爽气浮丹闕秋光澹紫宮】太華峯前衣錦歸【書西傾朱圉鳥鼠至於太華西都賦表以太華終南之山張正見詩峯斷玉山前詩衣錦褧衣史記項羽紀富貴不歸故鄕如衣錦夜行誰知之者】

耿湋

賀李觀察禱河神降雨【周禮司諫巡問而觀察之唐書百官志莭度使掌總軍旅觀察使亦如之】

質明齋祭北風微【禮記質明而始行事晏朝而退周禮夏官質明獘旗注質正也庾信周祀方澤歌質明孝敬求陰順陽禮記及時將祭君子乃齋鮑照詩二年從車駕齋祭甘泉宮詩北風其涼杜甫詩宮殿風微燕雀髙】騶禦千羣擁廟扉【禮記命僕及七騶咸駕注七騶謂趨馬主爲諸官駕說者也疏天子馬有六種種別有騶則六騶也又有總主之人並六騶爲七何遜詩胥徒紛絡繹騶禦或西京南史梁元帝紀結隊千羣持防百萬儀禮士冠禮筮於廟門禮記旣入廟門麗於碑】玉帛才敷云澹澹【周禮肆師立大祀用玉帛牲牷立次祀用牲幣左傳犧牲玉帛弗敢加也必以信韋應物詩雲澹水容夕雨微荷气涼】笙鏞未徹雨霏霏【書笙鏞以間庾肩吾詩咸英起雲鳯率舞間笙鏞廣韻鏞大鐘也何妥修正古樂詩寥亮鳬鐘徹飄揚翟羽輕杜甫詩寒雨下霏霏】道邊五稼添膏長【蘇頲詩和光繞道邊劉熙釋名田塡也五稼塡滿其中也劉長卿詩五稼滿秋田賈山至言元年膏雨降五穀登陶潛詩相見無雜言但道桑麻長】河上雙旌帶濕歸【唐書百官志觀察使辭日賜雙旌雙節行則建莭樹六纛王勃詩雨去花光濕】若出敬亭山下作【唐書宣州宣城縣有敬亭山在宣州北十二里李白詩相看兩不厭只有敬亭山】何人敢和謝暉【詩彼何人斯宋玉對楚王問是其曲彌髙其和彌寡謝朓賽敬亭山廟喜雨詩秉玉朝羣帝樽桂迎東皇排云接虯蓋蔽日下霓裳登山騁歸望原雨晦茫茫齊書謝朓字暉隆昌中爲宣城太守】

白居易

寄韜光禪師【名勝志靈隠山在杭州府城西十二里山畔有韜光庵以韜光禪師而名師蜀人唐代宗時白居易刺郡聞師住是山結與爲友嘗以詩招之入城不赴答詩云不解栽松陪玉勒惟能引水種金蓮】

一山門作兩山門【劉眘虛詩山門二緇叟振錫聞幽聲杜甫詩苔蘚山門古】兩寺元來一寺分【權徳輿詩石路流泉兩寺分】東澗水流西澗水【九嘆水波逺以冥冥兮眇不覩其東西王褒詩泠泠澗水流一統志下天竺寺有合澗跳沫諸泉名勝志合澗橋在飛來峯路口北澗自靈隠而下南澗自天竺而下合流於此號曰錢源】南峯雲起北峯云【淮南子山致其髙而雲起焉宋孝武帝詩霏雲起兮泛濫一統志南髙峯在杭州府城西十二里名勝志南髙峯由煙霞洞循磴而上凡髙一千六百丈徑路盤旋松篁蔥蒨非芒鞋竹杖不能攀陟一統志北髙峯在府城西北二十三里名勝志北髙峯乃靈隠最髙一峯石磴數百級曲折三十六灣唐天寶中建浮屠七層於頂羣山屏列湖水鏡浮雲光倒垂萬象在下望浙江如匹練之新濯】前臺花發後臺見【孫逖詩香臺花下出講座竹間逄劉孝威詩葉舒非漸大花發是初開】上界鐘淸下界聞【李嶠碑誦經則上界遙聞彈指則下方俱動張九齡詩上界投佛影中天揚梵音七啟音朗號鐘韻淸繞梁劉孝威啟气馥上天薰流下界洛陽伽藍記段暉宅內地下常聞鐘聲】遙想吾師行道處【孫綽賦何肯遙想而存之莊子吾師乎吾師乎嵇康絕交書老子莊子吾之師也祖詠詩苔生行道席云濕坐襌衣】天香桂子落紛紛【庾信詩天香下桂殿仙梵入伊笙唐書五行志垂拱四年三月雨桂子於臺州旬餘乃止南部新書杭州靈隠山多桂寺僧曰月中桂也至今中秋夜往往子落寺僧亦曽拾得古樂府葉落紛紛】

李頎

送魏萬之京

朝聞遊子唱離歌【史記髙祖紀遊子悲故鄕曹植詩遊子久不歸不識陌與阡漢書王式傳歌驪駒注逸詩篇名也見大戴禮其辭云驪駒在路僕夫整駕謝朓詩離歌上春日芳思徒以空駱賔王啟薛邑聞歌揖馮暖於彈鋏】昨夜微霜初度河【梁昭明太子詩陰池宿早雁寒風催夜霜漢書五行志秋分而微霜降阮籍詩風厲嚴寒陰气下微霜易林乘筏度河𨿽深不殆庾信詩白馬向淸波乘冰始度河】鴻雁不堪愁裏聴【詩鴻雁於飛禮記孟秋之月鴻雁來謝朓詩停琴佇涼月滅燭聴歸鴻】雲山況是客中過【梁簡文帝賦嘆雲霞之窅漫對江山之遙阻】闗城曙色催寒近【漢書枚乘傳深壁髙壘副以闗城蕭慤詩野禽喧曙色山樹動秋聲孫逖賦禁鐘啟明納晴雲之曙色梁簡文帝詩隴暮風煙急闗寒霜自濃】禦苑砧聲向晚多【李適詩金輿翠輦迎嘉節禦苑仙宮待獻春梁簡文帝詩欲知妾不寐城外搗砧聲詩摽有梅箋此夏鄕晚梅之墮落差多案向古作鄕張九齡詩連空靑嶂合向晚白雲生】莫是長安行樂處【漢書地理誌京兆尹縣長安髙帝五年置三輔黃圖長安有九市八街九陌閭裏一百六十明一統志秦因古地名長安隋遷都始徙縣治於此唐因之楊惲書人生行樂耳謝朓詩戚戚苦無悰攜手共行樂】空令嵗月易蹉跎【江淹詩空令日月逝陸機詩嵗月一何易晉書周處傳欲自修而年已蹉跎恐將無及唐汝詢解弗以長安爲行樂之處使嵗月蹉跎而無成言當及時努力也】

李洞【字才江京兆人諸王孫也慕賈島爲詩鑄其像事之詩三卷】

漁父

兒孫閒弄雪霜髯【王勣賦接朋友子杯案弄兒孫於𦇤褓元結詩老翁八十猶能行將領兒孫同拾稼劉軻碑大師自孩抱不爲兒弄白居易詩冷落若爲畱客住冰池霜竹雪髯翁許渾詩峩峩商嶺采芝人雪頂霜髯虎豹茵】浪颭南山影入檐【說文颭風吹浪動也詩秩秩斯幹悠悠南山岑參詩藥椀揺山影魚竿帶水痕姚合詩竹色晴連雨山尢逺入檐】閒臥篷舟作枕【徐陵碑嚴子之髙閒臥加於光武李白澹然吟髙秋閒臥瞻太淸溫庭筠詩三秋梅雨愁楓葉一夜篷舟宿葦花史記策傳南方老人以搘牀足二十一年移牀尙生能行气導引若此說文枕臥所薦首者】病來茅舍网爲簾【薛逄詩醉後獨知殷甲子病來猶作晉春秋蜀志秦宓傳廣漢太守夏侯纂請宓爲師友宓稱疾臥在茅舍後漢書蔡倫傳用樹膚麻頭及敝布魚网爲紙釋名簾亷也自障爲亷恥也】值春遊子憐蒓滑【史記髙祖紀遊子悲故鄕古詩遊子不顧返曹植詩遊子久不歸不識陌與阡杜甫詩羮煮秋蒓滑又彊飯蒓添滑端居茗續煎】通蜀行人說鱠甜【杜甫詩地利西通蜀天文北向秦梁元帝詩無令春色晚獨望行人歸禮記膳芥醬魚膾按鱠古作膾晉書張翰傳齊王辟爲大司馬東曹掾因秋風起思菇菜蒓羮鱸魚鱠遂命駕歸說文甜美也舌知甘者】數尺寒絲一竿竹【南史江淹傳夢張景暘曰常以一匹錦相寄今可見還淹探懷中得數尺與之詩其釣維何維絲伊緡杜甫詩翡翠鳴衣桁蜻蜓立釣絲詩籊籊竹竿以釣於淇杜甫詩白水魚竿客淸秋鶴髮翁】豈知浮世有猜嫌【阮籍大人先生傳逍遙浮世與道俱成魏志賈詡傳懼見猜嫌闔門自守退無私交晉書齊王攸子蕤傳逮乎戰國秦漢明恕之道寢猜嫌之情用劉長卿詩猜嫌傷薏苡愁寞向江蘺】

秦韜玉【字仲明京兆人中和二年準勅及第爲田令孜神防判官有投知小錄三卷】釣翁

一竿靑竹老江隈【岑參詩祗緣五斗米孤負一漁竿杜甫詩得石翻蒼竹棲枝把翠梧沈約郊居賦以斯終老於焉消日謝朓詩睿心重離析岐路淸江隈】荷葉衣裳可自裁【梁簡文帝詩欲知度舡處當看荷葉開屈原離騷制芰荷以爲衣兮集芙蓉以爲裳陶潛詩俎豆猶古法衣裳無新制漢焦仲卿妻詩十三能織綺十四學裁衣】潭定靜懸絲影直【莊子客刺船而去沿緣葦間顏淵還車子路授綏孔子不顧待水波定不聞挐音而後敢乘古樂府桑蠶不作繭晝夜長懸絲梁元帝詩細雨織懸絲後漢書劉般傳曲其形而欲影直不可得也王勃文形端則影直】風髙斜颭浪紋開【孫綽詩蕭瑟仲秋日飈唳風雲髙栁宗元詩驚風亂颭芙蓉水細雨斜侵薜荔墻駱賔王序風起靑蘋動波紋於異態李約詩池塘春暖水紋開】朝攜輕櫂穿雲去【梁昭明太子七契望洛水兮有好仇縱輕棹兮泛龍舟栁宗元晉問林立峯崒穿雲蔽日杜牧詩明月輕橈去惟應釣赤鱗】暮背寒塘載月回【梁簡文帝詩左縈重陸右背髙岑謝朓詩露濕寒塘水月映淸淮流李商隠詩幽徑定攜僧共入寒塘好與月相依李白詩船上齊橈樂湖心泛月歸】世上無窮崄巇事【陶潛詩𨿽非世上寶爰得王母心徐陵書世上白衣可訾何限淮南子執要道之柄而遊無窮之地楊巨源詩世上無窮事生涯莫廢詩楚辭何周道之平易兮然蕪穢而崄巇禰衡賦奚遭時之崄巇劉峻廣絕交論世路崄巇一至於此】算應難入釣船來【宋玉九辧圜鑿而方枘兮吾固知其鉏鋙而難入庾信詩密菱障浴鳥髙荷沒釣船岑參詩桑葉隠村戶蘆花映釣船】

李嶠

奉和初春幸太平公主南莊應制【唐書公主傳太平公主則天皇后所生也後愛之傾諸女神龍時開府置官屬睿宗卽位主權震天下作觀池樂遊原以爲盛集】

主家山第接雲開【史記東方朔傳董偃母以賣珠爲事偃隨母出入主家徐陵詩主家能教舞唐書竇懷貞傳日視事退輒詣主第庾肩吾詩入漢飛延閣臨云出建章史記騶奭傳頗采騶衍之術以紀文齊王嘉之爲開第康莊之衢髙門大屋尊寵之】天子春遊動地來【書天子作民父母以爲天下王詩百辟卿士媚於天子春秋繁露天佑而子之稱天子史記叔孫通傳孝恵帝曽春出遊離宮張衡賦旣春遊以發生啟諸蟄於潛戶崔駰頌昔旣春遊今乃秋稼司馬相如賦車騎雷起殷天動地漢書陳湯傳吏士喜大呼乘之鉦鼔聲動地馮衍與婦弟書懸幡竟天擊鼔動地】羽騎參差花外轉【張衡賦輕車飈厲羽騎電騖崔駰頌三軍霆激羽騎火烈謝靈運賦羽騎盈塗飛旍蔽日詩參差荇菜左右流之司馬相如賦岑崟參差日月蔽虧嵇康詩云网塞四區髙羅正參差】霓旌揺曵日邊逥【司馬相如賦拖霓旌靡云旗注析羽毛染以五采綴以縷爲旌有似虹霓之气鮑照詩飂戾長風振揺曳髙帆舉晉書明帝紀防而聰哲爲元帝所寵異屬長安使來因問帝日與長安孰逺對曰長安近不聞人從日邊來居然可知也謝朓詩地迥翻旗回】還將石澑調琴曲【王融詩潺湲石澑寫祖孫登詩風潭如拂鏡山澑似調琴髙僧傳安西境內有前踐山山下有伽藍其水滴澑成音可愛彼人采綴其聲以成曲調樂府詩集古琴曲有五曲九引十二操庾信詩琴曲隨流水簫聲逐鳯皇唐書禮樂志髙宗以琴曲寢絕令有司修習】更取峯霞入酒杯【謝朓賦山霞起而削成世說畢茂世云一手持蟹螯一手持酒杯拍浮酒池中便足了一生庾信詩春衫拭酒杯】鸞輅已辭烏鵲渚【禮記孟夏之月乘鑾路駕蒼龍注鑾路有虞氏之車也有鑾和之節按鑾輅古作鑾路漢書禮樂志鑾路龍鱗罔不肸飾荊楚嵗時記漢武帝令張騫使大夏尋河源乘槎經月而至一處見城郭如州府室內有一女織又見一丈夫牽牛飲河織女取搘機石與騫而還淮南子烏鵲塡河成橋而渡織女】簫聲猶繞鳯皇臺【列仙傳蕭史秦穆公時人善吹簫公以女弄玉妻之乃教弄玉吹簫作鳯鳴有鳯皇來止其屋夫妻同乘鳯皇飛去秦人作鳯女祠於雍宮世有簫聲明一統志鳯女臺在寶雞縣東南六十里】

沈佺期

興慶池侍宴應制【唐汝詢注興慶池卽龍池長安志龍池本平地垂拱初因雨水流潦成小池至景龍中彌亙數頃深至數丈常有雲气唐會要明皇在藩邸居興慶裏宅有龍池湧出至開元中爲興慶宮】

碧水澄潭映逺空【梁昭明太子詩桂楫蘭橈浮碧水江花玉面兩相似房篆詩前溪流碧水後渚映靑天虞騫詩澄潭寫度鳥庾信詩可憐數行雁防防逺空排】紫雲香駕馭微風【博物志漢武帝好仙道七月七日王母乘紫雲車而至南史宋文帝紀江陵城上有紫雲望气者以爲帝王之符江總詩云車已駕應相待羽衣未去幸湏同莊子列子禦風而行泠然善也按馭古作禦古樂府微風吹閨闥吳均詩皎皎日將上獵獵起微風】漢家城闕疑天上【史記自序天子始建漢家之封漢書谷永傳保佑漢家詩佻兮達兮在城闕兮曹植詩嘉賔塡城闕丰膳出中防陸機詩名都一何綺城闕欝盤桓易雷在天上大壯庾信詩已曽天上學詎是世巾生】秦地山川似鏡中【史記晉世家倍秦地注秦地於天官東井輿鬼之分野晉書地理誌平王以岐丰之地賜秦則爲秦地袁淑詩秦地天下樞易地險山川丘陵也詩山川悠逺惟其勞矣禮記命有司爲民祈祀山川百源晉書王羲之傳行山陰道上如鏡中遊】向浦回舟萍已緑【何遜詩單艫時向浦陶潛詩目送逥舟逺情隨萬化遺禮記季春之月萍始生本艸浮萍或云楊花所生一葉經宿卽生數葉梁武帝詩金波揚素沫銀浪翻緑萍】分林蔽殿槿初紅【庾肩吾詩樓霞早發林殿日光南方艸木狀朱槿樹髙止四五尺三月開花其花深紅色大如蜀葵朝開暮落】古來徒羨橫汾賞【漢武故事帝行幸河東祠后土顧視帝京中流與羣臣飲防歡甚乃自作秋風辭曰泛樓船兮濟汾河橫中流兮揚素波簫鼔鳴兮發櫂歌江淹頌煙岫相珍云壑共賞】今日宸遊聖藻雄【荀子欲觀千載則審今日古詩今日良宴防歡樂難具陳顏延之詩虞風載帝狩夏諺頌王遊袁奭從駕詩天遊響仙蹕春望動神虞世南詩緣情摛聖藻庾肩吾詩愧乏天庭藻徒參文雅雄】

奉和春日幸望春宮應制

芳郊緑野散春晴【周禮王國之外五十里爲近郊百里爲逺郊費昶詩芳郊拾翠人逥袂捲芳春爾雅牧外謂之野大野曰平謝靈運詩春晚緑野秀爾雅春晴日出而風曰光風】復道離宮煙霧生【史記秦始皇紀始皇令咸陽之旁二百里內宮觀復道甬道相連漢書枚乘傳修治上林雜以離宮庾肩吾詩合殿生光彩離宮起煙霧楊烱文靑霞起而照天白霧生而匝地】楊栁千條花欲綻【詩昔我往矣楊栁依依庾信賦落花與芝蓋同飛楊栁共春旗一色蕭子顯詩楊栁千條共一色梁元帝詩長條垂拂地輕花上逐風庾信詩春色方盈野枝枝綻翠英】葡萄百丈蔓初縈【庾信啟葡萄繞館新開碣石之宮虞茂詩上林葡萄合縹緲庾信詩重檐百丈齊張紘賦有若葡萄之蔓延或如兔絲之煩縈詩南有樛木葛藟縈之注縈繞也】林香酒气元相入【謝朓賦微風起而樹香庾肩吾詩濕風含酒气】鳥囀歌聲各自成【沈烱詩庚庚聞鳥囀古樂府歌聲上徹靑雲史記李廣傳桃李不言下自成蹊】定是風光牽宿醉【梁簡文帝詩風飄花轉光李嶠詩人日風尢倍覺饒易林北風相牽提笑語言張衡賦君臣歡樂具醉薫薰】來晨復得幸昆明【謝瞻詩來晨無定端別晷有成速漢書武帝紀減隴西北地上郡戍卒半發謫吏穿昆明池注武帝欲伐昆明國故作池以習水戰在長安西南周逥四十里陳子昻詩煙花飛禦道羅綺照昆明】

李乂

興慶池侍宴應制

神池泛濫水盈科【舊唐書樂志明皇龍潛時宅隆慶坊宅南坊人所居忽變爲池望气者異焉明皇正位以坊爲宮池水逾大彌漫數里因爲龍池樂以歌其祥班固賦神池靈沼往往而在楚辭淩陽侯之泛濫兮忽翺翔之焉薄王褒賦周流泛濫並包吐含孟子盈科而後進放乎四海】仙蹕行徐步輦過【袁奭從駕詩遊天響仙蹕唐髙宗詩溫渚停仙蹕丰郊駐曉旌說文徐安行也班固賦乘茵步輦惟所息宴庾肩吾詩北園涼气早步輦暫逍遙史記馮唐傳文帝輦過問唐曰父老何自爲】縱棹沿洄萍澑合【後漢書皇甫嵩傳迎風縱棹豈云易哉張協七命縱棹隨風弭節乘波陶潛詩虛舟縱逸棹回復遂無窮謝靈運詩山行窮登頓水涉盡沿洄陳後主樂府逐澑似萍開庾信賦羔獻冰開桐花萍合】開軒眺賞麥風和【七命望玉繩而結極承倒景而開軒阮籍詩開軒臨四野張衡賦夢登山而迥眺水經注吹畦風馨觸岫延賞白虎通閶闔風至生薺麥魏書孝文帝紀風和气晼天人交協王羲之蘭亭序天朗气淸恵風和暢】潭魚在藻供遊詠【爾雅深水曰潭詩魚在在藻有頒其首王在在鎬豈樂飲酒王融曲水詩序信凱樂之在藻知和樂於食萍詩來遊來歌以矢其音南史謝靈運傳遨遊所至輒爲詩詠以致其意】谷鳥含櫻入賦歌【詩伐木丁丁鳥鳴嚶嚶出於幽谷遷於喬木庾信詩樹宿含櫻鳥呂氏春秋仲夏之月羞含桃注櫻桃爲鳥所含故曰含桃漢書藝文志不歌而頌謂之賦王褒賦徐聴其曲度兮亷察其賦歌】寄語乘槎溟海客回頭來此問天河【鮑照詩寄語後生子王僧孺詩含情寄一語博物志天河與海通近世有人居海渚者年年八月見有浮槎去來不失期遂立飛閣於槎上乘槎而去至一處有城郭狀遙望宮中多織婦見一丈夫牽牛飲渚次問此是何處答曰君還問蜀都嚴君平此人還問君平曰某年某月有客星犯牽牛卽此人到天河時也莊子窮髮之地有溟海者天池也庾信文徒餐日气空飲天河】

李適

奉和春日幸望春宮應制

玉輦金輿天上來【潘嶽賦天子乃禦玉輦防華蓋丘遲詩輕荑承玉輦太經土中其廬設於金輿注五以中和之徳而處金輿之位出命令以禦臣下所謂君子得車尙可載也庾肩吾詩入徑轉金輿易林太乙駕驑從天上來】花園四望錦屏開【創業起居注桃李子歌曰黃鵠繞山飛宛轉花園裏梁元帝詩新花臨禦陌春色起天園楚辭登昆侖兮四望心飛揚而浩蕩王粲賦登玆樓以四望兮聊假日以消憂七命云屏瀾汗瓊壁靑蔥徐陵太極殿銘漢座雕屏周人檻櫺】輕絲半拂朱門栁【枚乘栁賦吁嗟細栁流亂輕絲王僧孺詩徒帷轢輕筠移鑾拂髙栁晉書麹允傳允與遊氏世爲豪族西州語曰麹與遊牛羊不數頭南開朱門北望靑樓郭璞詩朱門何足榮文選注朱門貴人之門也陶潛詩梅栁夾門植】細纈全披畫閣梅【何遜詩笑出春園裏望花聯褰纈說文纈結也文繒也夏侯湛賦的出艶發葉恢花披庾肩吾詩歌聲臨畫閣舞袖出芳林薛道衡詩新花散苑梅】舞蝶飛行飄禦席【梁簡文帝詩舞蝶亂飛鹽唐太宗序舞蝶遊絲帶淸飈而散影古樂府蝴蝶何髙飛梁元帝詩戱蝶時飄粉唐太宗詩花飄綺席衣王景詩綴葉披天藻吹花散禦筵】鶯歌度曲繞仙杯【盧照鄰詩蝶戲緑苔前鶯歌白雲上王勃詩繁鶯歌似曲疎蝶舞成行張衡賦度曲未終雲气雪起王融詩歌聲繞鳯梁駱賔王詩雲光接防樹靈影入仙杯】聖詞今日光輝滿【虞世南詩緣情摛聖藻荀子欲觀千載則審今日易君子之光其暉吉也顏延之詩萬物生光輝】漢主秋風莫道才【漢武帝秋風辭秋風起兮白雲飛宋之問詩鎬飲周文樂汾歌漢武才】

侍宴安樂公主山莊應制

平陽金牓鳯皇樓【史記外戚傳孝景王皇后長女爲平陽公主武帝祓覇上還過平陽主賜金千斤梁元帝詩金牓燭神光列仙傳蕭史者秦穆公時人也善吹簫妻公女弄玉教弄玉吹簫似鳯聲鳯皇來止其屋公爲作鳯皇樓一旦夫婦皆隨鳯皇飛去王僧孺詩嬴女鳯皇樓徐陵詩宮中本造鴛鴦殿爲誰新起鳯皇樓】沁水銀河鸚鵡洲【後漢書竇憲傳沁水公主明帝女有園田在近郊蘇頲詩苑花齊玉樹池水作銀河庾信賦藏船鸚鵡之洲】防仗遙臨丹壑裏【沈亞之詩早陽生防仗霽色入仙樓宋之問詩寒輕防仗外春發幔城中梁書沈約傳開閣室以遙臨辟髙軒而旁觀孫綽太平山銘上干翠微下籠丹壑鮑照詩妍容逐丹壑】仙輿暫幸緑亭幽【鄭愔詩湧霄開寶塔倒影駐仙輿蔡邕獨斷天子所至曰行幸王勃文敞幽亭之多暇盧照鄰詩亭幽聞唳鶴】前池錦石蓮花艶【唐太宗詩前池消舊水陰鏗詩砌石披新錦梁花畫早梅庾信詩深紅蓮子艶梁元帝詩山似蓮花艶】後嶺香罏桂蕋秋【唐太宗詩嶺銜霄月桂沈佺期詩山煙片片引香鑪左思賦丹桂灌叢瓊枝抗莖而敷蕋江總詩河邊月桂秋】貴主稱觴萬年壽【後漢書皇后紀漢制皇女皆封縣公主其尊崇者加號長公主亢倉子景王步前稱觴爲亢倉子壽冊府元貞觀二十二年正月奏十部樂於天成殿王公以次稱觴上壽詩天子萬年徐世隆表虎拜揚休上天子萬年之壽】還輕漢武濟汾遊【漢武故事帝行幸河東祠后土顧視帝京忻然中流與羣臣飲防帝歡甚乃自作秋風辭謝靈運詩昔聞汾水遊今見塵外鑣】

帝幸興慶池戲競渡應制【唐書張仲方傳帝詔王播造競渡舟三十艘度用半嵗運費】

拂露金輿丹斾轉【陶景尋山誌艸靃靃以拂露盧思道詩拂露揚龍莭乘風遡鳥旌庾肩吾詩入徑轉金輿張正見詩金輿映緑川陸云盛徳頌朱旗虹轉彤斾電尋】淩晨黼帳碧池開【王褒詩嚴駕早淩晨宋書樂志金支秀發黼帳髙張沈約詩凝華入黼帳梁昭明太子詩桂楫蘭橈浮碧水唐太宗詩池開照膽鏡】南山倒影從云落【詩薈兮蔚兮南山朝隮陶潛詩采菊東籬下悠然見南山鮑照賦上星光而倒影下龍鱗而隠波江總詩終南云影落渭北雨聲過】北澗揺光寫澑逥【王勃碑虹生北澗卽掛新幡盧象詩北澗隠寒輝盧照鄰詩川光揺水箭山气上云梯魏收詩寫澑髙齋響天池曲岸平王融詩潺湲石澑寫劉峻金華山棲志懸澑寫於軒甍激湍逥於階砌】急槳爭標排荇度【劉孝綽釣竿篇急槳渡江湍康建之競渡判泛長波而急槳有類乘毛範慥競渡賦飾畫舸以爭麗建防標而競取儲光羲詩亂荇時礙楫庾信詩開上林而競入擁河橋而爭度】輕帆截浦觸荷來【楊師道詩沙上轉帆輕郭璞賦鼔帆迅越超漲截浦張正見詩泛荷分蘭棹沈槎桂舟】橫汾宴鎬歡無極【漢武帝秋風辭泛樓船兮濟汾河橫中流兮揚素波簫鼓鳴兮發棹歌詩王在在鎬豈樂飲酒箋言天下平安武王處於鎬京與羣臣飲酒宴樂也蘇頲詩宸遊對此歡無極】歌舞年年聖壽杯【詩式歌且舞左傳文王之功天下誦而歌舞之王粲詩歌舞入鄴城所願獲無違庾信詩有慶兆民同論年天子萬宋書樂志聖壽南山固千載賀升平徐陵表得奉萬壽之杯預參百辟之禮蕭慤詩華山不凋葉宜城萬壽杯】

奉和立春遊苑迎春

金輿翠輦迎嘉節【太經上中其廬設於金輿注五以中和之徳而處金輿之位出命令以禦臣下所謂君子得車尙可載也庾肩吾詩入徑轉金輿開橋通畫鷁仙傳拾遺西王母乘翠鳯之輦隋煬帝詩龍庭翠輦回唐太宗詩新丰停翠輦禮記立春之日天子親帥三公九卿諸侯大夫以迎春於東郊曹植表千載昌期一陽嘉節】禦苑仙宮待獻春【班固賦西郊則有上林禁苑漢舊儀上林苑中離宮七十所三輔黃圖甘泉苑中起宮殿樓臺百餘所劉瑗詩仙宮云箔捲露出玉簾鉤江淹詩列漢構仙宮開天制寶殿梁元帝纂要孟春曰獻春王浚詩羣僚荷恩澤朱顏感獻春】淑气初銜梅色淺【陸機樂府蕙艸饒淑气梁元帝詩暮云多淑气斜景落髙舂唐太宗詩韶光開令序淑气動芳年何遜詠早梅詩銜霜當路發梁簡文帝梅花賦色落摧風江總詩梅花色白雪中明張華鷦鷯賦序色淺體陋不爲人用】條風半拂栁墻新【史記律書條風居東北主出萬物謝恵連詩團團皎月露析析振條風梁昭明太子啟梅風拂戶牖之內梁簡文帝詠栁詩風枝屢拂塵魏收詩桃發武陵岸栁拂武昌樓王勃賦棹巡汀而栁拂船向渚而菱分唐太宗詩未佩蘭猶小無絲栁尙新】天杯慶壽齊南嶽【鼎錄鑄神鼎承天酒李尢辟雍賦如休慶徳稱壽上觴書天壽平格張正見詩願見南山壽書五月南巡守至於南嶽如岱禮史記封禪書上巡南郡至江陵而東登禮灊之天柱山號曰南嶽】聖藻光輝動北辰【虞世南詩緣情摛聖藻漢郊祀歌配上帝兮揚光輝班固奏記淸廟之光輝當世之俊彥也範云詩傳瑞生光輝爾雅北極謂之北辰春秋合誠圖北辰其星五在紫微中史記索隠辰星正四時之法得與北辰同名也謝靈運詩百川赴巨海眾星環北辰】稍覺披香歌吹近【雜錄唐慶善宮有披香殿三輔黃圖武帝時後宮八區有昭陽披香等殿班固賦若椒風披香發越庾信詩中天歌吹分徐悱妻詩況復昭陽近風傳歌吹聲】龍驂日暮下城闉【魏書李平傳云軒鑾輅鳯服龍驂郭璞祝融贊祝融火神云駕龍驂左傳日云莫矣寡君須矣王粲詩日暮遊西園鮑照詩霑霜襲冠帶驅駕越城闉】

宋之問

奉和春初幸太平公主南莊應制【唐書公主列傳太平公主則天皇后所生後愛之傾諸女睿宗卽位主權震天下作觀池樂遊原以爲盛集】

靑門路接鳯皇臺【三輔黃圖長安城東出南頭第一門曰覇城門民見門色靑名曰靑城門或曰靑門廣陵人邵平種瓜靑門外範云詩待爾金閨北予藝靑門東邢邵詩空想靑門易江總詩石路接堂皇列仙傳蕭史善吹簫秦穆公女弄玉妻焉遂教弄玉作鳯鳴鳯來止其屋弄玉與蕭史吹簫騎鳯今臺址在寶雞縣崔液詩鳷鵲樓前新月滿鳯皇臺上寶燈然庾信詩然香欝金屋吹管鳯皇臺】素滻宸遊龍騎來【潘嶽賦南有防素滻湯井溫谷盧思道詩今畱素滻曲夏木已成蹊一統志滻水在陜西西安府城東一十五里源出藍田縣合金穀水流入覇水何晏賦槐楓被宸廣韻宸屋宇天子所居蕭子範詩侍遊追曲水梁簡文帝詩鳯管流虛谷龍騎借春荄範云詩輕荑承玉輦細艸借龍騎】澗艸自迎香輦合【範云詩洞澗生芝艸重崖出醴泉南部煙花記洛陽進合蒂迎輦花潘嶽賦天子乃禦玉輦防華蓋晉太康起居注詔賜香衣輦一乘謝朓詩艸合亭臯逺霞生川路長】巖花應待禦筵開【徐陵詩山花臨舞席王勃詩桂密巖花白梨疎林葉紅孫萬壽詩開花共待風庾信詩待花將對酒鮑照詩卷幌結帷羅玉筵庾肩吾詩別筵開帳殿梁元帝詩春花犯雪開】文移北斗成天象【易觀乎天文以察時變觀乎人文以化成天下劉憲詩天文瑞景畱漢書天文志北斗七星運於中央移節度定諸記詩維北有斗不可以挹酒漿晉書北斗七星在太微北七政之樞機陰陽之元本也第一星曰天樞二曰璇三曰璣四曰權五曰玉衡六曰開陽七曰揺光一至四爲魁五至七爲杓張正見詩北斗承三獻南風入五弦陶潛詩露淒暄風息气微天象明朱子萬詩更啟石室藏仰瞻天象垂】酒近南山作壽杯【詩爲此春酒以介眉壽左傳武伯爲祝注祝上壽酒詩如南山之壽括地誌終南山一名南山王融詩序上陳景福之賜下獻南山之壽張正見詩願薦南山壽明明奉萬年徐陵表得奉萬壽之杯】此日侍臣將石去【曹植詩侍臣省文書集林有人尋河源見婦人浣紗問之曰此天河也乃與一石而歸問嚴君平君平曰此織女支機石也】共歡明主賜金回【李徳林詩共欣陪宴賞荀子明主好同韓非子以余補不足以長續短之謂明主漢書王吉傳舉明主於三代之隆史記竇嬰傳上拜嬰爲大將軍賜金千斤漢書疏廣傳廣上疏乞骸骨上賜黃金二十斤又外戚傳賜平陽主金千斤】

三陽宮侍宴應制得幽字【唐書武后紀久視元年復於神都作三陽宮防要聖歷三年造三陽宮於嵩陽縣地理誌河南府登封縣有三陽宮聖歷三年置】

離宮祕苑勝瀛洲【漢書枚乘傳修治上林雜以離宮晉書天文志離宮六星天子之別宮費昶詩至尊離宮百餘處列子渤海之中五山一曰岱輿二曰員嶠三曰方壺四曰瀛洲五曰蓬萊史記秦始皇紀徐市言海中有三神山名曰蓬萊方丈瀛洲仙人居之注亶州在東海中秦始皇入海求仙人正此洲後漢書張衡傳畱瀛洲而采芝兮聊且以乎長生】別有仙人洞壑幽【張正見詩別有將雛曲翻更合絲桐南史隠逸傳龔祈風姿端雅範述曰此荊楚之仙人也古詩仙人騎白鹿發短耳何長後漢書班固傳超洞壑越峻崕洛陽伽藍記深谿洞壑邐迆連接江賦域之以盤巖豁之以洞壑蕭子良書背谷居幽】巖邊樹色含風冷【戰國策巖下有貫珠者蕭慤賦巖前片石迥如樓江淹詩風光多樹色露華翻蕙陰張正見賦苔畫波文花然樹色沈約詩巖間有佚女垂袂似含風虞羲詩含風自颯颯負雪亦猗猗何遜詩露淸曉風冷】石上泉聲帶雨秋【南史蕭思話傳思話嘗從文帝登鐘山北嶺中道有盤石淸泉上使於石上彈琴因賜以銀酒鐘謝靈運詩暝還雲際宿弄此石上月庾信詩白石春泉滿王融詩玉聲挹泉珠王褒詩夏水懸臺際秋泉帶雨餘庾肩吾詩云甍猶帶雨蓮井不生桐朱超詩落照依山盡浮涼帶雨來】鳥向歌筵來度曲【山海經軒轅之國鸞鳥自歌鳯鳥自舞庾信賦鳥囀歌來徐陵詩舞席秋來捲歌筵無數塵庾信步虛詞流水逐歌筵唐書孝友傳白鳥來甘露降漢書元帝紀贊帝多材藝鼔琴瑟吹洞簫自度曲被歌聲張衡賦度曲未終雲飛雪起王粲詩管弦發徽音度曲淸且悲庾信詩鳥聲惟雜曲】云依帳殿結爲樓【庾肩吾詩云積似重樓蔡凝賦得春云處處生詩作葉還依樹庾肩吾詩別筵開帳殿沈約詩帳殿臨春籞張率詩登臺待初景帳殿藹余晨孔範賦得白雲抱幽石詩陣結香鑪隠盧思道詩雲起類重樓】微臣昔忝方明禦【張華詩咨予微臣荷寵明時梁簡文帝詩微臣今拜手願帝永無窮江淹詩微臣固受賜鴻恩良未測魏知古詩微臣忝東觀載筆佇西成莊子黃帝將見大隗乎具茨之山方明爲禦】今日還陪八駿遊【禮記問內豎之禦者曰今日安否何如荀子欲觀千載則審今日沈約詩比迹共遊陪拾遺記穆王八駿一名絕地二名翻羽三名奔霄四名起影五名逾輝六名超光七名騰霧八名挾翼劉孝威詩二龍巡夏代八駿馭周朝】

崔湜

奉和春日幸望春宮【唐書地理誌京兆萬年縣有南望春宮臨滻水西岸有北望春宮宮東有廣運潭】

澹蕩春光滿曉空【聞人蒨詩參差依网日澹蕩入簾風陰鏗詩鷲嶺春光徧王城野望通陽休之詩遲遲暮春日靄靄春光上陰鏗詩洞庭春澑滿】逍遙禦輦入離宮【詩所謂伊人於焉逍遙離騷聊逍遙以相羊北史魏孝文帝紀帝初法服禦輦祀西郊隋書禮儀志天子禦輦侍中陪乘漢書枚乘傳修治上林雜以離宮晉書天文志離宮六星天子之別宮】山河眺望雲天外【史記項羽紀闗中阻山河四塞地肥饒可都以覇文中子子登雲中之地望龍門之闗曰壯哉山河之固禮記仲夏之月可以居髙明可以逺眺望蔡琰詩登髙逺眺望隋書經籍志精義薄乎雲天莊子黃帝得之以登雲天淮南子上通雲天洛陽伽藍記寶鐸含風響徹天外】臺榭參差煙霧中【禮記仲夏之月可以處臺榭又範金合土以爲臺榭宮室牖戶左傳無觀臺榭吳均賦南參差而望越唐太宗賦參差絕巘威紆短逕北史蕭大圜傳近瞻煙霧逺睇風雲鮑照詩徘徊煙霧裏世說卿故墮其雲霧中】庭際花飛錦繡合【廣韻庭門庭張正見詩艸發靑壇外花飛蒼玉邊梁元帝文花飛拂袖荷香入衣李奭詩春至花如錦漢書景帝紀錦繡纂組害女紅者也成公綏勢爛若天文之布曜蔚若錦繡之有章】枝間鳥囀管弦同【劉孝綽詩復值懷春鳥枝間弄好音梁武陵王詩晨禽爭學囀沈炯詩庚庚聞鳥囀肅肅望鳬徵庾信詩野鳥繁弦囀漢書禮樂志鐘石管弦】卽此歡娛齊鎬宴【蘇武詩歡娛在今夕嬿婉及良時班固賦聖上覩萬方之歡娛魏文帝詩良辰啟初莭髙構極歡娛詩王在在鎬豈樂飲酒箋天下平安萬物得其性武王處於鎬京樂八音之樂與羣臣飲酒而已】惟應率舞樂薫風【書百獸率舞庾肩吾詩咸英起雲鳯率舞間笙鏞詩於胥樂兮史記五帝紀南風之薫兮可以解吾民之慍兮】

鄭愔

奉和春日幸望春宮

晨蹕淩髙轉翠旌【廣韻晨早也明也漢書梁孝王傳出稱警入言防顏師古注防止行人也又文三王傳注皇帝輦動左右侍帷幄者稱警出殿則傳蹕止人淸道也七啟飛翻淩髙鱗甲隠深梁簡文帝七勵丹旌風轉阮籍詩桂旗翠旌佩玉鳴鸞王僧孺賦雜沓兮翠旌】春樓望逺背朱城【張正見詩春樓曙鳥驚蠶妾初晴谷梁傳望逺者察其貌而不察其形桓譚新論須舟者不造島射鳬者不向舟知是望逺目亂心惑也左傳背城借一丘遲詩氛氳發紫漢雜沓被朱城】忽排花上游天苑【劉孝威雞鳴篇啄葉疑張羽排花彊欲前梁簡文帝詩日色花上綺風光水中亂劉孝綽詩麗景花上鮮油云葉裏潤隋書天文志天苑十六星在昴畢南天子之苑囿張衡賦天苑圓開兮畜異禽庾信賦廻六龍於天苑】卻坐云邊看帝京【鮑照詩林際無窮極云邊不可尋梁簡文帝詩棲神紫臺上縱意白雲邊漢武故事帝行幸河東祠后土顧視帝京欣然中流與羣臣飲燕帝歡甚乃自作秋風辭戴暠詩欲知佳麗地爲君陳帝京】百艸香心初罥蝶【史記曆書孟春冰泮發蟄百艸奮興莊子春風發而百艸生古詩四顧何茫茫東風揺百艸白虎通鬯者以百艸之香郁金合而釀之梁簡文帝詩風散同心艸廣韻罥綰也說文罥网也裴子野雪詩拂艸如連蝶】千林嫩葉始蔵鶯【唐太宗詩日晃百花色風動千林翠江淹詩香枝兮嫩葉翡累兮翠疊王筠詩叢蘭己飛蝶楊栁半蔵鴉謝莊詩天桃晨莫發春鶯旦夕喧】幸同葵藿傾陽早【杜公瞻詩況復兩心同曹植表葵藿之傾葉太陽𨿽不回光然終向之者誠也鮑照園葵賦承朝陽之麗景】願比盤根應榮【後漢書虞詡傳詡爲朝歌長笑曰不遇盤根錯節何以別利器乎魏書蕭琛傳琛遷河南尹上表曰河南郡是陛下天山之堅木盤根錯節亂植其中非貞剛精鋭無以治之陸云賦序應守節則其信也陶潛歸去來辭木欣欣以向榮】

宗楚客

奉和幸安樂公主山莊應制【唐書安樂公主營第及安樂佛廬皆憲寫宮省而工致過之】

玉樓銀牓枕嚴城【十洲記昆侖山一角有積金爲天墉城面方千里城上安金臺五所玉樓十二所神異經東方有宮靑石爲墻髙三仭左右闕髙百尺畫以五色門有銀牓沈炯林屋館碑昆山平圃銀牓相輝沈約文北風未起馬首便以南向塞艸未衰嚴城於焉早閉】翠蓋紅旗列禁營【淮南子遊於江潯海裔馳要褭建翠蓋揚雄賦流星旄以電爥兮咸翠蓋而鸞旗潘嶽賦其西則有元戎禁營注禁營謂五營也又詩惟系惟處列營基跱】日映層巖圖畫色【梁簡文帝圃園講頌日映金雲風搖銀艸水經注自太行以西王屋以東層巖髙峻梁書宗史傳齊司徒競陵王集學士於西邸並見圖畫史亦預焉庾信碑玉門亭障無勞圖畫王延壽賦圖畫天地品類羣生】風搖雜樹管弦聲【西京雜記上林苑搖風樹十株鳴風樹十株淮南子使葉落者風搖之張華詩微風搖若陶潛詩忽逢桃花林夾岸數百步中無雜樹謝朓詩芊眠起雜樹漢書禮樂志鐘石管弦張衡賦徳盛形於管弦】水邊重閣含飛動【範云詩盈盈一水邊張衡賦復陸重閣轉石成雷梁簡文帝序密宇浮淸重閣相藻】雲裏孤峯類削成【謝朓詩望山白雲裏望水平原外梁簡文帝詩去帆入雲裏吳均書森壁爭霞孤峯限日西嶽記太華之山削成而四方曹植賦肩若削成】幸覩八龍遊閬苑【張璠漢紀荀淑有八子居西豪裏時人號曰八龍庾肩吾詩閬苑秋光暮】無勞萬里訪蓬瀛【後漢書竇融傳河西咸驚以爲天子明見萬里之外陸云詩永路隔萬里曹植詩將騁萬里塗列子渤海之中有大壑其中有山一曰岱輿二曰員嶠三曰方壺四曰瀛洲五曰蓬萊拾遺記昆臺之山有垂白之叟宛若少童貌若冰雪膚實腸輕歷蓬瀛而超碧海劉孝綽詩無因追羽翮及爾宴蓬瀛】

趙彥昭

人日侍燕大明宮應制【北史魏收傳東魏帝宴百僚問何故名人日對曰正月一日爲雞二日爲狗三日爲豬四日爲羊五日爲牛六日爲馬七日爲人雍錄唐有三大內太極宮在西名西內大明宮在東名東內別有興慶宮號南內三內疊受朝而大明最數】

寶契無爲屬聖人【周禮司防掌左契白帖聖人執左契注左契心也左者不用之地以諭無爲揚雄劇秦美新天剖神符地合靈契禮記王中心無爲也以守至正莊子無爲而萬物化江淹詩至人貴無爲易聖人作而萬物覩又聖人之大寶曰位】雕輿出幸玩芳辰【張衡賦轙雕輿而樹葩兮擾應龍以服輅北史崔光傳輔神養和簡息遊幸梁元帝纂要春曰靑陽辰曰良辰曰嘉辰曰芳辰李嶠詩早聞年欲至剪防學芳辰】平樓半入南山霧【爾雅俠而修曲曰樓詩秩秩斯幹幽幽南山陶潛詩采菊東籬下悠然見南山謝朓詩𨿽無豹姿終隠南山霧陳後主詩樹冷月恆少山霧日偏沈】飛閣旁臨東野春【王屮頭陀寺碑飛閣逶迆下臨無地陸機詩飛閣纓虹帶曽臺冒云冠梁書沈約傳開閣室以逺臨辟髙軒而旁觀左傳季平子行東野禮記立春之日親率公卿諸侯大夫以迎春於東郊】夾路穠花千樹發【孫綽賦雙闕云竦以夾路瓊臺中天而懸居張協詩楸梓夾路蓊蔚成林庾信詩拂緑堤栁甍飄夾路花詩何彼穠矣沈約賦李衡則橘林千樹石崇則雜果萬株】垂軒弱栁萬條新【含詩臨軒樹萱艸本艸注栁枝弱而垂流故謂之栁張正見詩三陽弱栁垂張仲甫詩水萍千葉散風栁萬條斜】處處風光今日好【湘東王詩春情處處多徐陵詩風光今旦動雪色故年殘王儉詩風光承露照霧色防蘭暉荀子欲觀千載則審今日】年年願奉屬車塵【釋寶月行路難年年望望情不歇漢書賈捐之傳鸞旗在前屬車在後後漢書輿服志大駕屬車八十一乘法駕半之屬車尙書禦史所載最後一車懸豹尾豹尾以前比省中晉書輿服志屬車一曰副車一曰貳車一曰佐車李嶠詩珠履陪仙駕金聲振屬車】

張說

隆慶池侍宴應制【舊唐書中宗紀景龍四年幸隆慶池結防爲樓宴侍臣泛舟戲樂防要開元十八年十二月十九日有龍見於興慶池】

靈池月滿直城隈【廣雅沼池也班固賦神池靈沼往往而在史記日者傳日中必移月滿必缺古詩三五明月滿四五蟾兔缺劉勰新論駛雪多積荒城之隈急風好起沙河之上】黼帳天臨禦路開【司馬相如賦芳香芬烈黼帳髙張又黼帳低垂王勅南郊頌山明野徹日降天臨晉中興書太和中鄴下童謡曰靑靑禦路楊白馬紫遊韁】東沼初陽疑吐出【漢書司馬相如傳日出東沼入乎西陂謝莊賦擅扶光於東沼嗣若英於西唐太宗詩條風開律動初陽詩日出有曜三齊略記秦始皇作石塘欲過海看日出處】南山曉翠若浮來【記如南山之壽又信彼南山維禹甸之梁簡文帝詩標春抽曉翠陳子昻詩煙雲紫翠浮】魚龍百戲分容與【後漢書安帝紀乙酉罷魚龍曼延百戲拾遺記成王七年有扶婁國於掌中備百戲之樂梁元帝纂要古有百戲起於秦漢劉孝綽詩九成變絲竹百戲起魚龍漢書禮樂志澹容與獻嘉觴離騷聊逍遙兮容與何遜七召虯龍夭矯以出沒霓裳颯沓而容與】鳬鷁雙舟較溯洄【梁簡文帝詩樓船寫退鷁檣烏狎飛鳬司馬相如賦浮文鷁揚旌栧七命乘鳬舟兮爲水嬉注舟刻鳬形如今靑雀舫也謝朓詩旣停龍駕亦泛鳬舟詩溯洄從之道阻且長爾雅逆流而上曰溯洄文心雕龍並順風以托勢莫能逆波而溯洄張衡賦溯洄順流噞喁沈浮】願似金堤靑艸色【張衡賦周以金堤樹以杞栁注謂以石爲邊隒言堅也劉峻詩栁綴金堤岸左傳野無靑艸古詩靑靑河畔艸孔稚圭詩艸雜今古色巖畱冬夏霜王僧孺文霜銷艸色風揺樹影】長承瑤水白雲杯【史記常職旣定復嗣循業長承聖治江淹詩瑤水𨿽未合珠霜竊過水庾信詩眾仙就朝於瑤水又停鸞防瑤水穆天子傳天子觴西王母於瑤池之上西王母爲天子謡曰白雲在天山川間之】

蘇頲

奉和春日幸望春宮應制【唐書地理誌宮在滻水西岸隋文帝建煬帝攺曰長樂宮唐復名望春宮】

東望望春春可憐【陳琳詩東望看疇墅回顧覽園亭鮑令輝詩東望人難息唐書地理誌萬年縣有南望春宮臨滻水西岸有北望春宮梁簡文帝詩桃含可憐紫栁發斷腸靑又可憐淮水去年潮春隄楊栁覆河橋】更逄晴日栁含煙【孫逖賦禁鐘初啟納晴光之曙色梁元帝賦登樓一望惟見逺樹含煙唐太宗詩徑細無全磴松小未含煙】宮中下見南山盡【徐陵樂府宮中本造鴛鴦殿爲誰更起鳯皇樓陶潛詩悠然見南山杜審言詩南山倚殿前】城上平臨北斗懸【淮南子從城上視牛如羊視犀如豕所居髙也庾信賦豈獨城臨細栁之上詩維北有斗星經北斗星謂之七政天之諸侯亦謂帝車魁四星爲璇璣杓三星爲玉衡齊七政斗爲人君號令之主曹植書戴北斗以爲冠傳休奕詩北斗忽低昻】細艸偏承逥輦處【王融詩翻堦沒細艸丘遲詩輕花承玉輦細艸借龍騎後漢書邊讓傳旦垂精於萬機兮決回輦於門館晉書左貴嬪傳後爲貴嬪以才徳見禮體羸多患常居薄室帝每遊華林輒回輦過之】飛花故落舞觴前【薛道衡樂府水溢芙蓉沼花飛桃李蹊庾信詩云度三分近花飛一倍低裴子野詠雪詩落樹似飛花庾肩吾曲水聯句絳水時回岸花觴轉更周】宸遊對此歡無極【顏延之詩虞風載帝狩夏諺頌王遊宋之問詩香剎中天起宸遊滿路輝張協七命歡極樂殫回節而旋荀子窮無窮極無極與意亦有所止之歟】鳥哢歌聲雜管弦【陶潛詩鳥哢歡新節泠風送余善陽縉詩花開鳥哢防芳春邢劭詩歌聲斷以續張正見詩山禽韻管弦陳後主詩依風雜管弦】

扈從鄠杜【漢書宣帝紀尢樂杜鄠之間注師古曰二縣之間杜屬京兆鄠屬扶風鄠音扈名勝志鄠縣在西安府西南七十里漢縣秦之鄠甘泉也尙書夏啟伐有扈誓師於甘之野是矣至秦始攺爲鄠又防南五里卽樂遊原本杜縣之東原一名鴻固原漢宣帝所樂遊築以爲陵曰杜陵並置縣】

翠輦紅旗出帝京【北史突厥傳帝幸啟人所居賦詩曰鹿塞鴻旗駐龍庭翠輦回舊唐書樂章車移鳯輦斾轉紅旗江總詩紅旗照島峙漢武故事帝行幸河東祠后土顧視帝京欣然中流與羣臣飲燕乃自作秋風辭】長楊鄠杜昔知名【三輔黃圖長楊宮本秦舊宮至漢修飾之以備行幸宮中有垂楊數畝因爲宮名漢書東方朔傳南獵長楊東遊宜春又司馬相如傳常從上至長楊獵班固賦商洛緣其隈鄠杜濵其足揚雄文夏撫鄠杜冬卹涇樊魏志曹爽傳晏何進孫也少以才秀知名晉書武陔傳與二弟並總角知名】雲山一一看皆美【謝靈運詩空山緬雲霧晉書劉寔傳吾之好聞竽聲甚於先生欲一一列而聴之陶景文山川之美古來共談】竹樹蕭蕭畫不成【沈約詩山嶂逺重疊竹樹近蒙蘢屈原九歌風颯颯兮木蕭蕭劉向九嘆秋風瀏以蕭蕭庾信至仁山銘眞花暫落畫樹長春】羽騎將過持袂拂【揚雄賦羽騎營營張衡賦輕車飈厲羽騎電騖何遜詩長安美少年羽騎暮連翩張衡賦擊鐘鼎食連騎相過沈約詩長袂屢以拂】香車欲度捲簾行【魏武帝書今贈足下四望通幰七香車二乘靑防牛二頭古樂府靑牛白馬七香車費昶樂府簾動意君來雷聲似車度梁簡文帝詩正衣還向鏡迎春試卷簾】漢家曽艸巡遊賦【史記太史公自序天子始建漢家之封而太史公畱滯周南不得與從事郭璞賦海童之所巡遊漢書司馬相如傳上讀子虛賦而善之召問相如相如曰此乃諸侯之事未足觀也請爲天子遊獵之賦上令尙書給筆札】何似今來應聖明【世說白雪紛紛何所似曹植表今陛下以聖明統世】

興慶池應制【雍錄大興京城東南角有坊名隆慶中有明皇爲諸王時故宅宅有井井溢成池中宗時數有雲龍之祥帝亦數幸以厭當之後引龍首堰水注池池面益廣卽龍池也】

降鶴池邊回步輦【初學記魏在洛有鳴鶴池梁簡文帝頌液池下鶴髙梧集鳯魏文帝詩垂栁重陰緑向我池邊生班固賦乘茵步輦惟所息宴庾肩吾詩北園涼气早步輦暫逍遙】棲鸞樹杪出行宮【範泰詩神鸞棲髙梧爰翔云漢際庾信詩祥鸞棲竹實靈蔡上芙蓉定法師詩巖根恆灑浪樹杪鎭搖風左思賦烏聞梁岷有陟方之館行宮之基歟注天子行所立名曰行宮謝瞻詩聖心眷嘉節楊鑾戾行宮】山光積翠遙疑逼【謝朓詩山光晚照余沈約詩山光隨水至春色犯寒來顏延之詩攢素旣森靄積翠亦蔥蒨沈約詩連峯竟無已積翠逺微微諸葛頴詩澗滿新流濁山霑積翠濃江淹山中楚辭車蕭條兮山逼舟容與兮水落】水態含靑近若空【班固賦浩浩乎八川分流相背而異態王徳貞詩祥煙聚危岫態水溢飛泉鮑照樂府君不見春鳥初至時百艸含靑皆作花梁元帝賦云與山而相似水含天而難別劉瑱詩寒水淸若空王冑詩蟬噪聞疑斷池淸映若空】直視天河垂象外【古詩出郭門直視鮑照賦直視千里外惟見起黃埃詩倬彼云漢箋云漢謂天河也鮑照詩提瑟當戶立長嘆望天河王眘詩天河橫欲曉易天垂象示吉凶聖人則之傅亮文上天垂象四靈效徵】俯窺京室畫圖中【禮記其餘鳥獸之卵胎皆可俯而闚也詩思媚周姜京室之婦張衡賦京室淸密罔有不韙謝朓詩引領見京室宮雉正相望漢書蘇武傳上思股肱之美乃圖畫其人於麒麟閣庾信文玉門亭障無勞圖畫】皇歡未使恩波極【班固賦皇歡洽羣臣醉謝朓詩疲驂良易返恩波不可越丘遲詩肅穆恩波被】日暮樓船更起風【庾肩吾詩日暮鉤陳轉風淸笳吹颺魏收詩睿賞芳月色宴言忘日暮史記平凖書大修昆明池治樓船髙十餘丈旗幟加其上甚壯漢武帝秋風辭泛樓船兮濟汾河虞世南詩水府泛樓船陶潛詩涼風起將夕夜景湛虛明楊素詩還望白雲天日暮秋風起】

奉和春日幸太平公主南莊應制

主第山門起防川【崔浩衍義公主下嫁別立第捨梁簡文帝詩教歌公主第潘嶽賦金狄遷於防川水經注防水左合滻水歷白鹿原東卽防川之西故芷陽矣】宸遊風景入初年【宋之問詩香剎中天起宸遊滿路輝晉書王導傳風景不殊舉目有河山之異陶潛詩天髙風景徹盧思道詩山泉愛風景梁元帝纂要正月孟春亦曰首嵗初嵗】鳯皇樓下交天仗【王僧孺詩嬴女鳯皇樓徐陵詩宮中本造鴛鴦殿爲誰新起鳯皇樓陸瑜詩忽逄鳯樓下非待鸞弦招唐書儀衞志凡朝防之仗三衛畨上分爲五仗號衙內五衛一曰供奉仗以左右衛爲之二曰親仗以親衛爲之三曰勲仗以勲衛爲之四曰翊仗以翊衛爲之五曰散手仗以親勲翊衛爲之皆帶刀捉仗列坐於東西廊下沈佺期詩九日隨天仗三秋幸禁林】烏鵲橋頭敞禦筵【淮南子烏鵲塡河成橋而渡織女風俗記織女七夕當渡河使鵲爲橋宋之問詩烏鵲橋邊一雁飛江淹詩兩槳橋頭渡徐彥伯詩千鐘聖酒禦筵披王景和登慈恩寺浮圖詩綴葉披天藻開花近禦筵】往往花開逄防石【班固賦神池靈沼往往而在梁元帝詩晨禽爭學囀朝花亂欲開庾信詩檻前聞鳥囀園裏對花開山海經騩山淒水出焉西流至於海其中多采石穆天子傳天子升於采石之山於是取采石焉使鑄以成器於黒水之上】時時竹裏見紅泉【梁簡文帝林秀山銘竹裏看博花間聴琴劉孝綽詩樹中望流水竹裏見攢枝何遜詩簾中看月影竹裏見螢飛謝靈運山居賦托丹砂於紅泉又詩石磴瀉紅泉梁簡文帝書紅泉含影靑蓮吐芳】今朝扈蹕平陽館【漢書梁孝王傳出稱警入言蹕漢儀注皇帝出殿則傳蹕止人淸道也上官儀詩扈蹕頌王遊漢書外戚傳孝景皇后武帝母也皇后長女爲平陽公主武帝祓防上還過平陽主賜金千斤宋之問序歌舞入平陽之館】不羨乘槎云漢邊【博物志天河與海通近世有人居海上者年年八月有浮槎去來不失期人有奇志立飛閣於槎上多賫糧乘槎而去至一處有城郭狀屋舎甚嚴宮中多織婦見一丈夫牽牛渚次飲之此人問何處答曰君至蜀問嚴君平則知之因還至蜀問君平曰某年月日有客星犯牽牛宿計年月正是此人到天河時也詩倬彼云漢爲章於天謝恵連詩云漢有靈匹】

張九齡

奉和聖制早發三鄕山行

羽衛森森西向秦【江淹詩羽衛靄流景防吹震沈淵徐陵書文物俱華羽衛相郁晉書裴楷傳嘗目鐘防如觀武庫森森但見矛防在前許善心詩森森羅陛衛呂氏春秋張儀魏之餘子也西遊於秦桓譚新論闗東俚語人聞長安樂則西向而笑】山川歷歷在淸晨【詩山川悠逺維其勞矣顏延之詩周禦窮轍迹夏載歷山川古詩天上何所冇歷歷種白楡曹植詩淸晨發皇邑秦嘉詩淸晨當引邁束帶待雞鳴】晴雲稍捲寒巖樹【蕭子云詩泬防晚霖霽重疊晴雲新庾信詩云晴卽作峯駱賔王詩野靜連云捲傳燈錄寒山者始丰縣有寒明二巖以居寒巖中得名何遜詩巖樹落髙花陳後主樂府澗曲多巖樹】宿雨能消禦路塵【江總詩宿雨潤條枚晉童謡靑靑禦路楊白馬紫遊韁曹植詩君爲淸路塵妾若濁水泥唐太宗詩舞接花梁燕歌迎鳥路塵】聖徳由來合天道【史記五帝紀髙陽生有聖徳是爲帝顓頊劉峻文星虹樞電昭聖徳之符晉書樂志聖徳應運期天地不能違易夫大人者與天地合其徳書明王奉若天道舊唐書九齡傳定天位明天道則聖朝典則可謂無遺矣】靈符卽此應時巡【班彪王命論漢承堯徳有靈命之符曹植詩巡稼觀紫微與帝合靈符舊唐書明皇紀田同秀言元皇帝降見於丹鳯門之通衢告賜靈符在尹喜之故宅上遣使就函谷故闗尹喜臺西發得之】遺賢一一皆羈致【書野無遺賢揚雄連珠祿不遺賢曹植表終軍以妙年使越欲得長纓占其王羈致北闕舊唐書明皇紀開元十三年令朝集使各舉所部孝悌文武集於泰山之下】猶欲髙深訪隠淪【魏武帝短歌行山不厭髙水不厭深世說桓靈寶問劉太常曰我何如謝太傳劉答曰公髙太傳深新論天下神人五二曰隠淪顏延之詩尋山洽隠淪梁簡文帝詩隠淪遊少海舊唐書明皇紀制艸澤有博學文辭之士各委本司本州聞薦】

賈曽【河南洛陽人以孝聞景雲中爲吏部員外明皇在東宮盛選宮僚以曽爲太子舍人直言極諫特授中書舍人以父名忠固辭拜諫議大夫開元中復拜中書議者以爲曹司嫌名乃就職與蘇晉同掌制誥時號蘇賈】

奉和春日出苑矚目應令

銅龍曉辟問安回【漢書成帝紀上嘗急召太子出龍樓門注門樓上有銅龍若蜚亷白鶴之爲名也梁簡文帝表出入銅龍瞻仰故實陸厥詩屬叨金馬署又防銅龍門書辟四門沈約詩閶闔旣洞啟龍樓亦髙辟禮記文王之爲世子朝於王季日三雞初鳴而衣服至於寢門外問內豎之禦者曰今日安否何如內豎曰安文王乃喜梁簡文帝詩問安寢門視膳天幄】金輅春遊博望開【唐書車服志皇太子之車三金路者從祀朝賀納妃之所乘也劉孝威詩園綺隨金輅浮丘侍玉笙史記秦始皇紀皇帝春遊覽省逺方逮於海隅張衡賦旣春遊以發生陸機詩春遊良可嘆漢書武五子傳元狩元年上爲太子立博望苑使通賔客注取其廣博觀望也謝朓詩登賢博望獻賦淸漳沈約文博望之苑再暉龍樓之門已峻】渭水【一作北】晴光揺艸樹【三輔黃圖渭水出隴西首陽縣鳥鼠同穴山東北至華陰入河盧思道詩五祠臨渭北唐太宗詩晴光脆栁枝杜審言詩晴光轉緑蘋王融曲水序同律克和艸樹自樂梁武帝詩艸樹非一香庾信賦紛披艸樹】終南佳气入樓臺【詩終南何有有條有枚傳終南周之名山也沈約詩終南表秦觀陸倕詩終南臨漢闕庾肩吾詩路逺大風積山長佳气濃袁朗詩帝城何鬱鬱佳气自蔥蔥史記天官書海旁蜃气象樓臺徐陵詩樓臺非一勢臨玩自多奇】招賢已從商山老【司馬遷書招賢進能顯巖穴之士王褒四子講徳論招賢而處友者眾士之常路也漢書張良傳顧上有所不能致者四人四人年老矣注四人謂園公綺裏季夏黃公甪裏先生所謂商山四皓也吳均詩才勝商山四文髙竹林七】托乘還徵鄴下才【楚辭質菲薄而無因兮焉托乘而上浮魏文帝書文學托乘於後車左思魏都賦注曹操都鄴相州是也盧思道詩鄴下盛風流河曲有名流應徐托後乘車馬踐芳洲魏志王粲傳始文帝爲五官將及平原侯皆好文學粲與北海徐幹廣陵陳琳陳畱阮瑀汝南應瑒東平劉楨並見友善】臣在東周獨畱滯【史記周本紀恵公封其少子於鞏以奉王號東周恵公杜預春秋序周平王東周之始王也史記自序畱滯周南不得與封襌之事顏延之詩周南悲昔老畱滯感遺氓】欣逄睿藻日邊來【王褒詩徒知仰睿藻抽辭殊未申虞茂詩睿藻冠風騷晉書明帝紀防而聰哲爲元帝所寵異屬長安使來因問帝汝謂日與長安孰逺對曰長安近不聞人從日邊來】

李邕【字泰和廣陵江都人蘭臺郎善之子李嶠張廷珪薦其詞髙行直拜左拾遺宋璟劾二張邕於天后前抗言助之開元初歷殿中侍禦史執政忌其才頻被貶斥後爲北海太守李林甫傳以罪杖殺之邕早擅才名尢長碑頌𨿽貶謫在外中朝衣冠及天下寺觀多賫金帛往求其文饋遺至鉅萬自古鬻文獲財未有其比】

奉和春初幸太平公主南莊應制

傳聞銀漢支機石【公羊傳所見異辭所聞異辭所傳聞異辭徐陵詩傳聞奉詔戍臯蘭廣志天河曰銀漢鮑照詩夜來坐防時銀漢傾露落集林昔有人尋河源見婦人浣紗問之曰此天河也乃與一石歸問嚴君平君平曰織女支機之石盧詢詩支機一片石緩轉獨輪車庾信詩流槎一去上天池織女支機當見遺】復見金輿出紫微【庾肩吾詩入徑轉金輿開橋通畫鷁張正見詩金輿映緑川三秦記未央宮一名紫微宮謝朓樂府云枝紫微內分組承明阿晉書天文志紫微太帝之座天子之常居也】織女橋邊烏鵲起【史記天官書織女天女孫也劉孝威詩星含織女光淮南子烏鵲塡河成橋而渡織女】仙人樓上鳯皇飛【史記武帝紀仙人好樓居又方士有言黃帝時爲五城十二樓以候神人於執期左傳鳯皇於飛和鳴鏘鏘列仙傳蕭史教弄玉吹簫作鳯皇聲鳯皇來止其屋一旦皆隨鳯飛去】流風入座飄歌扇【司馬相如賦流風慘冽陳後主詩流風吹八音薛曜詩歌曲唱流風王勃序脫野客之荷衣入幽人之桂座陰鏗詩鶯啼歌扇後花落舞衫前陳子良詩明月臨歌扇行雲接舞衣薛道衡賦澄妝影於歌扇散衣香於舞風】瀑水當階濺舞衣【梁簡文帝招眞館碑瀑水懸流雜天河而共灑劉斌詩石梁髙鳥路瀑水近天河禮記解屨不敢當階梁簡文帝雍州曲緑水濺長袖隋煬帝詩淸音出歌扇浮香飄舞衣杜公瞻詩香散舞衣風】今日還同犯牛斗乘槎共泛海潮歸【博物志天河與海通年年八月有浮槎去來人有乘槎去至一處有城郭屋舍遙望宮中多織婦見一丈夫牽牛渚次飲之問是何處答曰君至蜀郡問嚴君平則知之還至蜀問君平曰某年月日有客星犯牽牛宿計正是此人到天河時也蕭琛詩徒知仰閶闔乘槎未有由劉孝威詩穿池控海潮】

沈佺期

和上巳連寒食有懷京洛【詩溱洧注鄭國之俗三月上巳之辰采蘭水上以祓除不祥漢官儀上巳官及百姓禊於東流上風俗通禊潔也已祉也邪疾已去祈介祉也嵗時記去冬至後一百五日爲寒食一統志洛陽本成周地唐爲東都天寶初攺曰東京唐書地理誌前直伊闕後據邙山左瀍右澗洛水貫其中】

天津禦栁碧遙遙【元和郡縣誌天津橋在河南縣北一統志洛陽有天津橋在府城西南洛水上許敬宗詩如何禦京洛流霰下天津王冑詩禦栁長條翠左傳鸜鵒之巢逺哉遙遙陶潛歸去來辭舟遙遙而輕颺江淹賦晝遙遙而不暮】軒騎相從半下朝【潘尼三日洛水詩朱軒防蘭臯江淹詩軒騎久已絕親愛不畱遲辛徳元詩任俠重芳辰相從競逐春鮑照詩日暮罷朝歸鞭馬塞衢路】行樂光輝寒食借【楊惲書人生行樂耳謝朓詩戚戚苦無悰攜手共行樂管輅別傳朝旦爲煇日中爲光廣韻煇通作輝古詩陽春布徳澤萬物生光輝】太平歌舞晚春饒【漢書食貨志三考黜除餘三年食曰登再登曰平三登曰太平後漢書謝夷吾傳臣聞堯登社稷政術太平詩式歌且舞左傳文王之功天下誦而歌舞之張衡賦暮春之禊元已之辰祓於陽濵謝恵連詩春晚緑野秀梁元帝纂要三月曰晚春】紅妝樓下東回輦【木蘭詩當戶理紅妝謝朓詩徒使春常賖坐惜紅妝變劉孝綽詩詎匹龍樓下素蕋映朱扉王僧孺詩回輿避暑宮下輦迎風館隋煬帝詩龍庭翠輦回】靑艸洲邊南渡橋【古詩靑靑河畔艸三輔黃圖咸陽宮引渭水灌都以象天漢橫橋南渡以法牽牛庾信春賦開上林而競入擁河橋而爭渡夏仲禦別傳仲禦詣洛到三月三日洛中王公以下莫不方軌連軫並至南浮橋邊禊】坐見司空掃西第【杜氏通典司空古官秦無司空置禦史大夫漢成帝綏和元年始更禦史大夫曰大司空建武二十七年去大爲司空華陽國誌趙瑤自扶風太守來之郡司空張溫謂曰第五倫昔從蜀郡爲司空今掃吾第以待足下後漢書馬融傳作大將軍西第頌盧照鄰明月引橫桂枝於西第】看君侍從落花朝【漢武帝與嚴助詔君厭直承明之廬勞侍從之事雍錄漢世之爲侍從者以其職掌近君也行幸則隨從在宮則陪侍故總名之張正見詩新雨百花朝董思恭詩天山飛雪度疑是落花朝】

孫逖

立春日贈韋侍禦等諸公

忽覩雲間數雁回【禮記孟春之月鴻雁來注雁自南方來將北反其居嵇康設難將舒翼揚聲若雲間之雁乎庾信詩可憐數行雁防防逺空排】更逢山上一花開【庾信詩逄花佇馬防又山花焰火然吳均詩山上萬重云唐太宗小山賦半葉舒而巖暗一花散而峯明梁簡文帝風賦屢蕩新花開】河邊淑气迎芳艸【郭璞尋木贊眇眇尋木生於河邊庾信春賦日晚河邊多解神陸機樂府蕙艸饒淑气時鳥多好音劉孝綽詩回風飄淑气落景換新光楚辭芳艸生兮萋萋梁元帝纂要春艸曰芳艸】林下輕風待落梅【詩於以求之於林之下鹽鐡論茂林之下無丰艸王儉詩輕風揺雜蘤梁元帝詩風輕不動葉梁簡文帝梅花賦春風吹梅畏落盡陳後主詩金砌落芳梅】秋憲府中髙唱入【唐書百官志龍朔二年攺禦史臺曰憲臺諸葛亮表宮中府中古詩盈盈公府步冉冉府中趨陸機連珠絕迹髙唱非凡耳所悲沈約序興絕節於髙唱振淸辭於蘭畹】春卿署裏和歌來【梁元帝詩魯史冠春卿隋書百官志諸卿梁初猶依宋齊皆無卿名天監七年以太常爲太常卿加置宗正卿以太司農爲司農卿三卿是爲春卿廣韻署廨署部署也宋玉對楚王問客有歌於郢中者其始曰下裏巴人國中屬而和者數千人論衡夫歌曲妙者和者則寡言得實者然者則鮮和歌與聴言同一實也】共言東閣招賢地【漢書公孫傳自見爲舉首起徒步數年至宰相封侯於是起客館開東閣以延賢人與參謀議】自有西徵作賦才【晉書潘嶽傳嶽爲長安令作西徵賦述所經人物山水文淸防詣】

張諤【景龍中登進士第爲陳王掾岐王範好儒雅諤與閻朝隠劉廷珍等從之遊】延平門髙齋亭子應岐王教【雍錄大極宮圖皇城西南有延平門在芳林門之南景風門之西】

花源藥嶼鳯城西【南史張貴妃傳積石爲山引水爲池植以奇樹雜以花藥武平一詩雪徑繞花源王融詩虛檐對長嶼髙軒臨廣掖沈佺期詩棲烏半下鳯城來】翠幕紗窻鶯亂啼【張協賦朱幔虹舒翠幕蜺連梁簡文帝詩煙生翠幕日照綺寮劉孝威詩紗窻相向開庾信賦紗窻獨掩羅帳長垂陰鏗賦鶯啼歌扇後花落舞衫前丘遲文雜花生樹羣鶯亂啼】昨夜葡萄初上架【庚信詩昨夜烏聲春漢書西域傳大宛以葡萄爲酒漢使采葡萄苜蓿歸種之離宮博物志李廣利爲貳師將軍徵大宛得葡萄晉宮闕名華林園葡萄百七十株齊民要術葡萄蔓延不能自舉作架承之葉密陰厚可以避熱又十月中掘作坑收卷葡萄悉埋之二月中還出舒而上架】今朝楊栁半垂堤【詩縶之維之以永今朝梁簡文帝詩采艾又今朝成公綏栁賦樹雙栁於道隅梁簡文帝詩春風本自奇楊栁最相宜梁元帝詩垂栁復垂楊洛陽伽藍記霜榦風枝半聳半垂江總詩蟬噪金堤栁】片片仙云來渡水【何處士詩香雲片片多淮南子水雲魚鱗蕭慤詩別有仙雲起唐明皇詩仙云拂馬來盧思道詩長風蕭蕭渡水來】雙雙燕子共銜泥【梁簡文帝詩春燕雙雙舞春心處處揚古詩思爲雙飛燕銜泥巢君屋傅統妻燕頌銜泥啄艸造作室房簫詮詩銜泥金屋外表瑞玉筐中】請語東風催後騎【禮記東風解凍東方朔十洲記東風入律周書侯莫陳崇傳後騎益集因悉解散王勃賦後騎猶分長樂館前旌已映洛陽宮】並將歌舞向前溪【嵇康琴賦序八音之器歌舞之象歷代才子並爲之賦劉孝綽詩妍歌已嘹亮妙舞復紆徐宋書樂志前溪歌者晉車騎將軍沈玩所制古今樂錄吳聲十曲七曰前溪樂府解題前溪舞曲也庾信詩歌聲舞態異前溪】

李憕【太原文水人舉明經開元初爲咸陽尉遷監察禦史歷給事中河南少尹天寶初出爲淸河太守攺尙書右丞京兆尹轉光祿卿東都畱守遷禮部尙書贈司徒謚忠烈】

奉和聖制從蓬萊向興慶閣道中畱春雨中春望之作應制【雍錄東內大明宮龍朔二年髙宗就修攺名蓬萊宮取殿後蓬萊池爲名也又京城東南角有坊名隆慶中有明皇故宅開元二年七月以宅爲宮取隆慶坊名以爲宮名而帝之二名其一爲隆故攺隆爲興是爲興慶宮也史記秦始皇紀作前殿阿房周馳爲閣道自殿直抵南山注謂爲復道也】

別館春還淑气催【司馬相如賦離宮別館彌山跨谷三輔黃圖離宮別館三百餘所梁湘東王詩春還春節美春日春風過沈約詩淑气婉登晨天行聳云斾梁元帝詩暮春多淑气】三宮路轉鳯皇臺【雍錄唐都城有三大內太極宮在西故名西內大明宮在東故名東內別有興慶宮號南內三內更疊受朝離騷路不周以左轉兮指西海以爲期三輔黃圖建章宮南有玉堂璧門三層臺髙三十丈玉堂內殿十二門階陛以玉爲之鑄銅鳯髙五尺飾黃金棲屋上下有轉樞向風若翔椽首薄以璧玉因曰璧門崔液詩鳷鵲樓前新月滿鳯皇臺上寶燈然】雲飛北闕輕陰散【漢髙帝大風歌大風起兮雲飛揚吳均詩檐上白雲飛史記髙祖紀蕭丞相營作未央宮立東闕北闕前殿武庫太倉張衡賦北闕甲第當道直啟梁武帝詩舒芳輝緑垂輕陰王筠詩丹墀生細艸紫殿納輕陰李嶠詩雲散天五色】雨歇南山積翠來【庾信詩雨歇殘虹斷虞世南詩雨歇連峯翠司馬相如賦望南山之參差一統志終南山在西安府城南五十里一名南山蕭子鈞詩山翠餘煙積諸葛頴微雨從東來詩澗滿新流濁山霑積翠濃陳叔達詩積翠逺參差】禦栁遙隨天仗發【王冑詩禦栁長條翠唐書儀衞志凡朝防之仗五一曰供奉仗二曰親仗三曰勲仗四曰翊仗五曰散手仗崔融詩天仗分旄節】林花不待曉風開【梁簡文帝詩林花初墮蒂吳均詩林花合復分顧野王序林花翻麗乍飄颺於蘭臯沈約詩曉風驚復息何遜詩露淸曉風冷孫萬壽詩開花共待風】已知聖澤深無限【曹植表沐浴聖澤潛潤徳教陸云詩聖澤旣渥嘉防愔愔】更喜年芳入睿才【沈約詩麗日屬元已年芳具在斯庾肩吾詩年芳復臨窻管輅別傳諸葛原曰持卿睿才遊於云漢之間不憂不富貴也】

王維

勑借岐王九成宮避暑應教【石林燕語唐中書制誥有四畫防而後施行者曰勑用黃藤紙又勑蓋今手詔之類唐書三宗諸子傳睿宗崔孺人生岐王範又地理誌鳯翔府麟遊縣西有九成宮本隋仁壽宮貞觀五年更名永徽二年曰萬年宮幹封二年復曰九成宮周垣千八百步並置禁苑及府庫官寺等】

帝子逺辭丹鳯闕【楚辭帝子降兮北渚元萬頃詩帝子降秋期古今注闕觀也古者毎門樹兩觀於前人臣至此則思所闕其上皆丹堊漢書東方朔傳陛下以城中爲小圖起建章左鳯闕右神明號稱千門萬戶注師古曰鳯闕闕名神明臺名也三輔黃圖鳯皇闕漢武造髙七十丈五尺水經注闗中記曰建章宮圓闕臨北道有金鳯在闕上故號鳯闕也唐六典丹鳯門在含元殿前】天書遙借翠微宮【庾信贊帝刻桐葉天書掌文唐防要武徳八年造太微宮於終南山後廢公卿上言厥地淸涼可以淸暑請修之攺爲翠微宮唐書地理誌京兆府長安縣南五十里太和谷有太和宮武徳八年置貞觀二十一年攺曰翠微宮】隔窻雲霧生衣上【鮑照詩玉鉤隔鎖窻江總詩散漫繞窻云梁簡文帝詩窻寮野霧入楚辭浮雲霧而入冥庾信詩山深云濕衣梁武帝詩衣上芳猶在】捲幔山泉入鏡中【梁簡文帝詩卷幔通河色謝朓詩閒沃盡地區山泉諧所好王筠詩山泉始澄汰庾信銘樹入牀前山來鏡裏陶景銘反穴旁通縈泉逺鏡庾信春賦池中水影懸勝鏡世說王羲之云毎行山陰道上如鏡中遊】林下水聲喧語笑【陶潛贊交酌林下淸言究微古辭林下與歡居庾信銘水聲幽咽山勢崆峒蕭慤詩望知雲气合聴識水聲秋嶽陽風土記夏秋水漲濤聲喧如萬鼓晝夜不息詩爰笑爰語】巖間樹色隠房櫳【庾闡詩緑澗潄巖間劉繪詩芝蓋出巖間何遜詩巖樹落髙花又山煙涵樹色江淹詩風光多樹色諸葛頴詩修樹隠橫參班媫伃賦房櫳虛兮風泠泠注疏檻也張華詩房櫳自來風徐怦詩淸气入房櫳】仙家未必能勝此【十洲記元洲有五芝澗澗水如蜜漿飲之長生服此五芝亦得長生上多仙家洛陽伽藍記觀其廊廡綺麗無不嘆息以爲蓬萊仙室亦不是過】何事吹笙向碧空【列仙傳王子喬好吹笙作鳯皇鳴遊伊洛之間道士浮丘公接以上嵩山梁簡文帝詩朝光蕩碧空唐太宗詩祥煙散碧空】

酬郭給事

洞門髙閣靄餘輝【左思賦髙闈有閌洞門方軌張衡賦命王良掌防駟兮逾髙閣之鏘鏘後漢書樊宏傳世善農稼開土田三百餘頃其所起廬舍皆有重堂髙閣陂渠灌注謝朓詩髙閣常晝掩陶潛詩晨鳥暮來還懸車斂餘暉】桃李陰陰栁絮飛【詩何彼穠矣華如桃李史記李廣傳贊桃李不言下自成蹊曹植詩容華若桃李梁元帝詩栁絮飄春雪庾信春賦二月楊花滿路飛】禁裏疎鐘官舎晚【孫逖詩上林天禁裏芳樹有紅櫻徐陵序厭長樂之疎鐘勞宮中之緩箭漢書何並傳並性淸廉妻子不入官舎晉書劉傳以陶侃爲江夏太守加鷹揚將軍侃備威儀迎母官舎鄕裏榮之】省中啼鳥吏人稀【按六典給事中掌侍奉左右分判省事屬門下省故稱省中樂府前溪歌但聞林鳥啼六典門下省令史七人傳制八人】晨揺玉佩趨金殿【宋之問詩晨趨博望苑夜直明光殿詩何以贈之瓊瑰玉佩禮記玉不去身疏自士以下皆有玉佩江總詩羽籥響鐘石流泉灌金殿劉禕之詩周屏辭金殿梁驂整玉珂】夕奉天書拜瑣闈【周禮夏官虎賁氏有徴事則奉書以使於四方漢舊儀黃門郎屬黃門令日暮入對靑瑣闈拜名夕郎宋之問詩今虛拜夕闈】彊欲從君無那老【王勅賦欲解佩以邀子思褰裳而從君】將因臥病解朝衣【宋之問詩一朝臥病無相識三春行樂在誰邊庾肩吾詩西河方閱川詎得解朝衣】

盧象

駕幸溫泉【雍錄溫湯在臨潼縣南一百五十步驪山西北開寶間明皇毎嵗十月行幸嵗盡乃歸鄭嵎津陽門詩注宮內除供奉兩湯池內外更有湯十六所長湯毎賜諸嬪禦其修廣與諸湯不侔甃以文瑤寶石中央有玉蓮捧湯泉噴以成池一統志驪山在臨潼縣東南二里山之麓泉所出】

傳聞聖主幸新丰【公羊傳所見異辭所聞異辭所傳聞異辭王褒頌聖主不徧窺望而視已明不殫傾耳而聴己聰何晏賦彰聖主之威神三輔舊事太上皇不樂闗中思慕鄕裏髙祖徙丰沛屠兒酤酒煮餅商人立爲新丰唐太宗詩髙宴聚新丰一統志臨潼縣在西安府城東七十里秦爲驪邑漢置新丰縣】淸蹕鳴鸞出禁中【沈約梁雅樂歌淸蹕朝萬寓端冕臨正陽王褒詩衡街響淸蹕偵侯起相風楚辭鳴玉鸞之啾啾東觀漢紀班固讀書禁中毎巡行輒獻賦頌三輔黃圖漢宮中謂之禁中謂宮中門閤有禁非侍衛通籍之臣不得妄入】細艸終朝隨步輦【梁書王僧孺傳閶闔始吹細艸仍墜丘遲詩輕花承玉輦細艸借龍騎庾信詩龍媒逐細艸詩終朝采緑不盈一匊陸機詩終朝理文案晉書山濤傳帝嘗講武於宣武塲詔乘步輦從庾肩吾詩北園涼气早步輦暫逍遙】垂楊防處繞行宮【梁元帝詩巫山巫峽長垂栁復垂楊庾信賦觀受釐於宣室賦垂楊於直廬左思賦梁岷有陟方之館行宮之基蘇頲詩鸞棲樹杪出行宮】千官扈從驪山北【沈佺期詩徑狹千官擁漢書司馬相如傳扈從橫行出乎四校之外又地理誌京兆新丰縣驪山在南唐書地理誌京兆府昭應縣本新丰有宮在驪山下貞觀十八年置咸亨二年始名溫泉宮天寶元年更驪山曰防昌山六載更溫泉曰華淸宮治湯井爲池環山列宮室又築羅城置百司】萬國來朝渭水東【左傳禹防諸侯於塗山執玉帛而朝者萬國張正見詩軌文通萬國左傳滕侯薛侯來朝爭長水經注渭水南出苻石逕新丰縣故城北東與魚池水防水出驪山東也】此日小臣徒獻賦【周禮小臣掌王之小命詔王之小灋儀呂氏春秋湯師小臣顏延之赭白馬賦序末臣庸蔽敢同獻賦鮑照詩慚無獻賦才謝朓詩登賢博望獻賦淸漳】漢家誰復重揚雄【史記自序天子始建漢家之封而太史公畱滯周南不得與從事漢書揚雄傳雄字子云成都人少而好學孝成帝時有薦雄文似相如者召雄待詔承明之庭正月從上甘泉遂奏甘泉賦天子異馬】

岑參

西掖省卽事【漢官儀左右曹受尙書事前世文士以中書在右因謂中書爲右曹又稱西掖】

西掖重雲開曙暉【束晳詩黮黮重云輯輯和風王僧辯表九縣雲開六合淸朗魏文帝詩扶桑生朝暉髙閭至徳頌重光麗天晨暉疊旦】北山疎雨防朝衣【詩南山有臺北山有萊謝朓詩去剪北山萊陶潛詩微雨從東來好風與之俱北齊享廟樂詞禮申官次命攺朝衣張說詩和風偏應律細雨不霑衣】千門栁色連靑瑣【三輔黃圖帝作建章宮度爲千門萬戶何遜詩輕煙滲栁色漢官儀給事黃門之職日暮入對靑瑣門拜名曰夕郎左思賦雕欒鏤楶靑瑣丹墀】三殿花香入紫微【兩京新記大明宮有麟徳殿在仙居殿西北此殿三面故以三殿爲名庾信賦屋裏衣香不如花晉書天文志紫微大帝之座天子之常居也】平明端笏陪鴛列【漢書叔孫通傳長樂宮成諸侯羣臣朝先平明謁者治禮引以次入殿門江淹詩斂袵依光采端笏奉仁明張九齡詩豈非鴛鴻列愓如泉壑臨】薄暮垂鞭信馬歸【廣雅日將落曰薄暮謝朓詩歸來薄暮聊以永年木蘭歌南市買馬鞭庾信詩馬鞭聊寫賦竹葉暫傾杯】宦拙自悲頭盡白【潘嶽閒居賦序嶽嘗讀汲黯傳至司馬安四至九卿良史書之以巧宦之目僕少竊鄕曲之譽八徙官而一進階再免一除名一不拜職遷者三而已矣𨿽通塞有遇抑亦拙者之效也漢書蘇武傳始以彊仕出及還鬢髮盡白】不如巖下掩荊扉【漢書王貢兩龔傳序谷口鄭子眞不詘其志耕於巖石之下名振京師庾肩吾啟紫花標色出自鄭巖之下陶潛詩白日掩荊扉虛室絕塵想王褒詩竹館掩荊扉池光晦晚暉】

奉和杜相公發益昌【舊唐書杜鴻漸傳永泰二年二月命鴻漸以宰相兼充山劍副元帥劍南西川節度使按水經注巨馬水東逕益昌縣故城南比益昌卽涿郡之水淸縣鴻漸由京師出鎭劍南與此無涉唐書地理誌利州益昌郡屬山南道時鴻漸入蜀或取道於利州故云】

相國臨戎別帝京【梁元帝令周曰天官秦稱相國唐太宗詩臨戎八陣張漢武故事帝行幸河東祠后土顧視帝京欣然中流與羣臣飲燕歡甚】擁麾持節逺橫行【溫子升文盛簡親賢擁麾作鎭盧諶詩秦王禦殿坐趙使擁節前史記季布傳樊噲曰臣願得十萬眾橫行匈奴中】朝登劍閣云隨馬【左思蜀都賦緣以劍閣阻以石門注劍閣谷名自蜀通漢中道張載劍閣銘惟蜀之門作固作鎭是曰劍閣壁立千仞梁簡文帝詩登山想劍閣逗浦憶辰陽庾信詩云低馬上人】夜渡巴江雨洗兵【華陽國誌督防李嚴更城江州大城欲穿城後山自汶江通水入巴江丞相諸葛亮不許六韜祖行之日雨輜重車至軫是洗濯甲兵也魏武帝兵要大將將行雨濡衣冠是謂洗兵左思魏都賦洗兵海島刷馬江洲】山花萬朶迎徵蓋【徐陵詩山花臨舞席水影照歌牀虞世南詩山花濕更燃魏文帝詩卑枝拂羽蓋】川栁千條拂去旌【沈佺期詩楊栁千條花欲綻梁簡文帝詩栁條恆著地李暠賦靡霜風以抗斾拂招揺之華旌】暫到蜀城應計日【華陽國誌秦恵王二十七年張儀城成都周回十二里髙七丈郫城周回七里髙六丈舊唐書地理誌成都府隋蜀郡武徳元年攺爲益州天寶元年攺益州爲蜀郡至徳二載攺蜀郡爲府長史爲尹又分爲劍南東西川各置節度使廣徳元年復並爲一節度自崔寧鎭蜀後分爲西川自後不攺一統志成都府禹貢梁州之域古爲蜀國後漢書郭伋傳伋行部到西河有兒童數百各騎竹馬道次拜迎及事訖諸兒復送至郭外問使君何日當還伋謂別駕從事計日當告之】須知明主待持衡【韓非子以余補不足以長續短之謂明主詩實惟阿衡注衡平也伊尹湯所依倚而取平也晉書吳隠之傳隠之有孝行韓康伯母謂康伯曰汝後若居銓衡之職當用此人】和祠部王員外雪後早朝卽事【唐六典祠部員外郎一人從六品上祠部郎中員外掌祠祀享祭天文漏刻卜筮醫藥道佛之事】

長安雪後似春歸【張衡賦漢之西都實在雍州名曰長安傳休奕詩所思兮何在乃在西長安梁簡文帝詩春歸思復生庾信賦宜春苑中春己歸披香殿裏作春衣】積素凝華連曙暉【謝莊雪賦積素未虧白日朝鮮鮑照白紵舞歌詞凝華結藻久延立魏文帝詩扶桑生朝暉】色借玉珂迷曉騎【張華詩文軒樹羽蓋乘馬鳴玉珂梁簡文帝詩晨風白金絡桃花紫玉珂又驤騎晨野摐金曉陸李嶠賀雪表海騎相趍下朝仙闕】光添銀燭晃朝衣【鮑照賦潤蓬山之瓊膏輝蔥河之銀燭史記司馬相如傳於是歷吉日以齋戒襲朝衣乘法駕北齊享廟樂歌申禮官次命攺朝衣】西山落月臨天仗【三輔黃圖武帝建元三年開上林苑旁南山而西至長楊五柞北繞黃山宗楚客詩水光揺落月樹色帶晴煙鮑照翫月詩夜移衡漢落徘徊帷幌中唐六典凡左右衛分爲五仗一曰親仗二曰供奉仗三曰勲仗四曰翊仗五曰散手仗】北闕晴雲捧禁闈【史記髙祖紀蕭丞相營作未央宮立東闕北闕張衡賦北闕甲第當道直啟梁簡文帝詩雲開天半晴後漢書周舉傳建和三年詔曰周舉出入京輦有欽哉之績在禁闈有密靜之風應璩書入侍殿屋出典禁闈】聞道仙郎歌白雪【金根經靑宮之內北殿上有仙格格上有學仙簿金簡玉札有十萬篇領仙玉郎之典也宋玉對楚王問其爲陽春白雪國中屬而和者數人陳琳牋聴白雪之音觀淥水之節】由來此曲和人稀【劉琨歌我欲竟此曲此曲悲且長宋玉對楚王問是其曲彌髙其和彌寡漢書黃瓊傳陽春之曲和者必寡盛名之下其實難副古詩不惜歌者苦但傷知音稀】

張謂【字正言河南人登天寶二年進士第大歷中爲禮部侍郎】

春園家宴

南園春色正相宜【張協詩借問此何時蝴蜨飛南園庾信詩賴有南園菊殘花足解愁謝朓詩春色滿皇州沈約詩春色犯寒來梁簡文帝詩春風本自奇楊桞最相宜隋煬帝詩煙雨更相宜】大婦同行小婦隨【劉鑠樂府大婦裁霧縠中婦牒冰練小婦端淸景含歌登玉殿梁簡文帝樂府大婦舒綺絪中婦拂羅巾小婦防容冶映鏡學嬌顰詩恵而好我攜手同行世說潘安仁夏侯湛並有美容喜同行時人謂之連璧】竹裏登樓人不見【永嘉郡記張廌隠居頤志家有苦竹數十頃在竹中爲屋常居其中王右軍聞而造之廌逃避竹中不與相見一郡號爲竹中髙士劉孝綽詩竹裏見攢枝王粲登樓賦登玆樓以四望兮聊假日以銷憂晉書劉琨傳在晉陽乘月登樓淸嘯】花間覓路鳥先知【徐悱妻劉氏詩戲蝶花間騖晉書武帝紀將適越者指沙漠以遵途欲登山者涉舟航而覓路呂安文涉澤求蹊披榛覓路】櫻桃解結垂檐子【禮記羞以含桃先薦寢廟注含桃櫻桃也嵗時記四月一日內園進櫻桃膳夫錄大而殷者曰吳櫻桃黃而白者曰櫻桃小而赤者曰水櫻桃庾肩吾謝賫朱櫻啟結實西園非復粘蟬之樹蕭子云詩庭栁復垂檐梁宣帝櫻桃賦等橘柚於檐戶】楊栁能低入戶枝【詩昔我往矣楊栁依依庾信賦楊栁共靑旗一色梁元帝詩緑栁逐風低陰鏗詩鶯隨入戶樹】山簡醉來歌一曲【晉書山簡傳字季倫鎭襄陽惟酒是耽諸習氏有佳園池簡毎出遊嬉多之池上置酒輙醉庾信詩山簡接防倒嵇康與山巨源書今但欲守陋巷時一與親舊敍離濶陳說平生濁酒一杯彈琴一曲志意畢矣薛正曜詩酒筵浮湛露歌曲唱流風】參差笑殺郢中兒【詩參差荇菜梁武帝樂府參差列鳯管宋玉對楚王問客有歌於郢中者其始曰下裏巴人國中屬而和者數千人其爲陽春白雪屬而和者數人】

禦選唐詩卷十九

欽定四庫全書

禦選唐詩卷二十

七言律

李白

登金陵鳳凰臺【晉書王導傳建康古之金陵舊爲帝裏唐書地理誌注武徳三年更江寧曰歸化八年更歸化曰金陵九年更金陵曰白丁謝朓詩江南佳麗地金陵帝王州】

鳳凰臺上鳳凰遊【六朝事迹宋元嘉中鳳凰集於是山乃築臺於山椒以徵嘉瑞在府城西南二里今保寧寺是也一統志鳳凰臺故基在江寧縣治之南春秋元命苞鳳凰銜丹書遊於文王之都】鳳去臺空江自流【鄒陽賦龍盤鳥回鳳去鸞歸謝朓詩大江流日夜又結軫靑郊路回瞰蒼江流】吳宮花艸埋幽徑【吳都賦作離宮於建業繁欽詩褰裳躡花艸梁簡文帝詩只言逐花艸計較應非嫌王績詩山徑本幽回】晉代衣冠成古丘【駱賔王詩銘書非晉代畫壁是梁年易林被服衣冠遊戲道門顏延之詩衣冠終防漠陳後主授江總尙書令策辭宗學府衣冠以爲領袖儲光羲詩東江還故丘】三山半落靑天外【丹陽記江寧北十二里濵江有三山相接卽名爲三山舊時津濟道也一統志三山在應天府西南五十七里下臨大江三峯排列故名張衡賦山崢嶸以崄狹仰靑天其如帶宋之問詩古槎天外落】二水中分白鷺洲【圖經白鷺洲在城西南八里明一統志古朱雀】

【門外直江爲白鷺洲史正志碑秦淮源出句容溧水兩山間自方山合流至建康分爲二支一支入城一支繞城外共夾一洲曰白鷺卽所謂二水中分白鷺洲也】總爲浮雲能蔽日【古詩浮雲蔽白日陶潛詩重云蔽白日水經注空野昬霾云攢蔽日】長安不見使人愁【班固西都賦漢之西都實在雍州名曰長安晉書明帝紀帝數嵗屬長安使來元帝問曰日與長安孰近對曰長安近不聞人従日邊來也明日又問曰日近舉目則見日未聞舉目見長安也帝奇之沈約詩髙臺不可望望逺使人愁孟浩然詩峴山望不見風景使人愁】

杜甫

贈田九判官梁丘【哥舒翰討安祿山以田梁丘爲軍司馬按梁丘唐書作良丘】

崆峒使節上靑霄【漢書武帝紀五年冬行幸雍祠五畤遂逾隴登空同西臨祖厲河而還一統志崆峒山在平涼府城西三十里周禮掌節注使節使卿大夫聘於天子諸侯行道所執之信也左思魏都賦恆碣碪於靑霄河汾浩涆而皓溔徐陵文气湧靑霄神飛紫闥】河隴降王款聖朝【唐書明皇帝紀天寶十三載隴右河西節度使哥舒翰敗吐蕃復河源九曲又吐蕃傳天寶十四載蘇毘子悉諾羅來降封懷義王漢書宣帝紀百蠻鄕風款塞來享注款叩也皆叩塞門來服従也馮衍說鄧禹書聖朝享堯舜之榮將軍荷稷契之烈】宛馬總肥秦苜蓿【漢書西域傳大宛國多善馬張正見詩將軍入大宛善馬出従戎公羊傳圍者箝馬而秣之使肥者應客漢書食貨志乘堅策肥漢書西域傳大宛左右以蒲陶爲酒馬嗜目宿漢使采蒲陶目宿種歸益種離宮館旁極望焉劉孝儀書馬銜苜蓿】將軍只數漢嫖姚【王襃燕歌行隴西將軍號都防樓蘭校尉稱嫖姚魏志禰衡傳餘子碌碌莫足數史記衞將軍驃騎傳大將軍姊子霍去病年十八幸爲天子侍中善騎射再従大將軍受詔與壯士爲剽姚校尉注服防音飄搖荀悅漢紀作票鷂票鷂勁疾之貌也】陳畱阮瑀誰爭長【魏志王粲傳陳畱阮瑀字元瑜謝靈運擬鄴中集序阮瑀管書記之任故有優渥之言左傳滕侯薛侯來朝爭長史記吳世家吳王與晉定公爭長陳琳檄吳將校文抗衡上國與晉爭長】京兆田郎早見招【漢書京兆尹注故秦內史髙帝元年屬塞國二年更爲渭南郡九年罷復爲內史武帝建元六年分爲右內史太初元年更爲京兆尹三輔決錄注田鳳爲尙書郎容儀端正毎入奏事靈帝目送之因題柱曰堂堂乎張京兆田郎陶潛詩山澤久見招】麾下賴君才並入【左傳旝動而鼓注旝音怪旃也通帛爲之蓋今大將之麾也漢書韓信傳項梁渡淮信仗劍従之居戲下無所知名注泛在旌戲之下也讀曰麾唐書哥舒翰傳翰拜太子先鋒兵馬元帥以田良丘爲軍司馬蕭昕爲判官王思禮鉗耳大福李承光髙元蕩蘇法鼎管崇嗣爲屬將火拔歸仁李武定渾萼契苾寧以本部隸麾下】獨能無意向漁樵【莊子今子獨無意馬知不足耶意知而力不能行耶晉書庾敳傳敳著意賦以豁情従子亮見賦問曰若有意也非賦所盡若無意也復何所賦答曰在有無之間耳何遜詩予志返漁樵劉孝威詩散步懷漁樵】

紫宸殿退朝口號【防要龍朔三年四月二十五日始禦紫宸殿聴政百僚奉賀注殿在大明宮雍錄含元之北爲宣政宣政之北爲紫宸】

戶外昭容紫袖垂【禮記戶外有二屨言聞則入言不聞則不入宋書后妃傳世祖孝建三年置貴妃又置昭儀昭容昭華唐書百官志注唐因隋制有昭儀昭容昭媛修儀修容修媛充儀充容充媛各一人爲九嬪正二品梁簡文帝詩且復小垂手廣袖拂紅塵】雙瞻禦座引朝儀【宮人引導至天祐間始革漢書梅福傳當戶牖之法座注法座正座也聴朝之處猶言法宮法駕也後漢書隠逸傳光武與嚴光同宿光足加帝腹明日太史奏客星犯禦座酉陽雜俎今閤門有宮人垂帛引百寮雲起於天后又雲起於晉褚太后至防昌中罷之周禮夏官司馬司士正朝儀之位辧其貴賤之等漢書叔孫通傳臣願徵魯諸生與臣弟子共起朝儀】香飄合殿春風轉【江總爲陳六宮謝表香飄霧縠沈佺期詩罏气晨飄接禦香庾肩吾詩合殿生光彩沈佺期立春日內出剪防花應制詩合殿春應早開箱防預知杜審言詩香殿早迎春庾信詩春風滿路香楚辭光風轉蕙】花覆千官淑景移【江總詩花處近香來沈佺期詩徑狹千官擁李顒賦布和气之煙熅舒朗景之淑鮮】晝漏稀聞髙閣報【周禮分以日夜注分以日夜者異晝夜漏也漏之箭晝夜共百刻冬夏之間有長短焉太史立成法有四十八箭謝朓詩髙閣常晝掩後漢書樊宏傳所起廬舍皆有重堂髙閣陂渠灌注】天顏有喜近臣知【左傳天威不違顏咫尺書綴衣虎賁疏皆左右近臣唐明皇送李邕詩黎庶旣繁殖臨之勞近臣】宮中每出歸東省【管子黃帝有合宮以聽政雍錄政事堂在東省屬門下至中宗時裴炎以中書令執政事筆故徙政事於中書省則堂在右省也】防送夔龍集鳳池【書伯拜稽首讓於夔龍注夔龍二臣名唐書上官儀傳禦史供奉赤墀下接迹夔龍簉羽鵷鷺晉書荀勗傳勗自中書監除尙書令人賀之勗曰奪我鳳凰池諸君何賀耶謝朓直中書省詩玆言翔鳳池鳴佩多淸響張說詩疇昔同聲友鶱飛出鳳池】

南鄰

錦裏先生烏角巾【華陽國誌錦江織錦濯其中則鮮明故命曰錦裏益州記益州城張儀所築錦城在州南蜀時故宮也其處號錦裏戰國策梧下先生魏之隠士晉書羊祜傳祜與従弟琇書曰旣定邊事當角巾東路歸故里】園收芋栗未全貧【說文樹果曰園陶潛詩守拙歸園田周禮饋食之籩其實防呂氏春秋伊尹曰果之美者江浦之橘箕山之栗孝經援神契仲冬日昴星中收莒芋史記郭解傳徙豪富茂陵衞將軍爲言解家貧不中徙上曰布衣權至使將軍爲言此其家不貧】慣看賔客兒童喜【漢書主父偃傳爲齊相徧召昆弟賔客散五百金予之又陳遵傳性嗜酒毎大飲賔客滿座晉書山簡傳鎭襄陽諸習氏有佳園池簡毎出遊嬉多之池上置酒輒醉時有兒童歌曰山公出何許往至髙陽池日夕倒載歸酩酊無所知時時能騎馬倒著白接防舉鞭向葛疆何如並州兒】得食階除鳥雀馴【南史顧歡傳歡晚節服食不與人通每旦出戶山鳥集其掌取食王粲登樓賦循階除而下降兮气交橫於胸臆陶潛詩階除曠遊迹謝靈運詩空庭來鳥雀蘇頲詩喧鳥逼檐馴張說詩院竹鳥來馴】秋水才深四五尺【莊子秋水時至百川灌河晉書阮籍傳贊秋水揚波春云斂暎郭璞水贊惟水之奇莫測其深】野航恰受兩三人【方言舟自關而東謂之船自關而西謂之舟方舟或謂之航曹植詩涉浮濟兮泛輕航西溪叢語晉郭翻乘小舟歸武昌庾亮造之以其船狹小就引大船翻曰使君不以鄙賤而猥辱臨之此固野人之船也】白沙翠竹江邨暮【司馬相如子虛賦外發芙蓉菱華內隠鉅石白沙梁武帝泛天池詩白沙靑漣漪陶景書靑林翠竹四時俱備梁簡文帝詩翠竹垂秋采謝朓詩曖曖江邨見離離海樹出張九齡詩日夕遵前渚江邨投暮煙】相送柴門月色新【陶潛文翳翳柴門事我宵晨十六國春秋汜勝家財五十萬悉散之於宗族柴門灌園以琴書自娯王襃詠月贈人詩月色當秋夜陳子昂詩三五月華新】

涪城縣香積寺官閣【唐書地理誌劍南道梓州梓潼郡縣涪城一統志廢涪城縣在潼川州西北六十里寰宇記香積山在涪城縣東南三里北枕涪江維摩經維摩居士遣八菩薩往眾香國禮佛言願得世尊所食之餘於是香積如來以眾香鉢盛飯與之一統志官閣在潼川州北六十里】

寺下春江深不流【顏延之詩春江壯風濤隋煬帝春江花月夜曲暮江平不動春花滿正開劉孝綽詩日入江風靜安波似未流】山腰官閣迥添愁【庾信枯樹賦橫洞口而敧臥頓山腰而半折張衡賦坐太陰之屏室兮慨含欷而增愁張九齡詩煙雲生逺愁】含風翠壁孤云細【沈約詩巖間有佚女垂袂似含風虞羲竹詩含風自颯颯九華山錄獨秀巖翠壁橫峙可愛梁武帝詩翠壁絳霄際江總貞女峽賦澄碧源之見底聳翠壁以臨危陶潛詩萬族各有托孤云獨無依陳後主遊棲霞寺詩天迥浮雲細】背日丹楓萬木稠【法苑珠林佛光背日東照爲初謝靈運詩曉霜楓葉丹埤雅楓葉作三脊霜發色丹水經注稠木旁生淩空交合梁昭明太子講席詩藥樹永繁稠】小院回廊春寂寂【王勃白鶴寺碑更起招提之院沈約法王寺碑回廊敞市復殿重起王勃龍懷寺碑回廊防窱自吐風飇列榭崢嶸坐含雲雨左思詩寂寂揚子宅梁簡文帝詩寂寂暮檐響黯黯垂簾色何遜詩沙汀暮寂寂蘆岸晚修修】浴鳬飛鷺晚悠悠【楚詞卜居汜汜若水中之鳬方言野鳬甚小好沒水中孫楚賦遊鳬濯翅於素波蕭慤春日曲水詩麥壠一驚翚菱潭兩飛鷺楚辭九章開春發嵗兮白日出之悠悠張說詩心隨湖水共悠悠】諸天合在藤蘿外【長阿含經先於佛所淨修梵行生忉利天使彼諸天增益五福李嶠大云寺碑諸天翼戴上升於兜率之宮範云詩綿蠻弄藤蘿王績答馮子華書暮春三月登於北山松栢羣吟藤蘿翳景意甚樂之】昬黑應須到上頭【離騷曰黃昬以爲期兮謝靈運詩朝遊窮曛黒古樂府東方千餘騎夫壻居上頭】

秋興

蓬萊宮闕對南山【唐防要貞觀間營永安宮後攺爲蓬萊宮咸亨初攺蓬萊宮爲含元殿又攺大明宮北據髙原南望爽塏毎天晴日朗南望終南如指掌京城坊市階陌俯視如在檻內劇談錄含元殿鑿龍首岡以爲基址左右立棲鳯翔鸞二闕史記髙祖紀蕭丞相營作未央宮宮闕壯甚陳子昂詩宮闕星河低拂樹詩幽幽南山括地誌終南山一名南山杜審言詩北斗掛城邊南山倚殿前】承露金莖霄漢間【史記孝武紀其後又作柏梁銅柱承露仙人掌之屬注仙人以手掌檠盤承甘露也三輔舊事建章宮承露盤髙二十六丈大七圍以銅爲之上有仙人掌承露和玉屑飲之班固西都賦抗仙掌以承露擢雙立之金莖注金莖銅柱也盧照鄰詩金莖承露起劇談錄含元殿殿門去南門五里元防來朝者仰瞻玉座如在霄漢】西望瑤池降王母【列子周穆王升昆侖之丘遂賔於西王母觴於瑤池之上漢武故事七月七日上齋居承華殿忽有一靑鳥従西來集殿上上問東方朔朔曰西王母欲來有頃王母至魏元忠詩寒風生玉樹涼月下瑤池】東來紫气滿函關【闗令內傳關令尹喜周之大夫也登樓四望見東極有紫气西邁喜曰九十日之外應有聖人經過京邑至期果見老子抱朴子老子西遊遇關令尹喜於散關爲喜著道徳經一卷謂之老子或以爲函谷關西徵記關城路在谷中深險如函故名】云移雉尾開宮扇【陸慧曉詩旌翻玉華晦神轉雲光移古今注雉尾扇起於殷世髙宗時有雉雊之祥服章多用翟羽周制以爲王后夫人之車服緝雉羽爲扇以障翳風塵也唐書儀衞志唐制人君舉動必以扇大駕鹵簿雉尾障扇四小團雉尾扇四方雉尾扇十二小雉尾朱畫團扇皆十二】日繞龍鱗識聖顏【晉書天文志日繞宸極埤雅龍八十一鱗具九九之數後漢書光武紀天下士大夫従大王於矢石之間者固望攀龍鱗附鳳翼以成其所志耳曹植詩遲奉聖顏如渴如饑】一臥滄江驚嵗晚【晉書謝安傳髙臥東山陳子昂詩幽臥不知春隋煬帝詩日落滄江靜詩嵗聿其暮疏九月之時是嵗晚之王績詩無人堪作伴嵗晚亦悠哉】防回靑瑣防朝班【梁簡文帝詩靈桃恆可餌防回三千年漢書元後傳赤墀靑瑣注孟康曰以靑畫戶邊鏤中也師古曰刻爲連環文而靑塗之也漢官儀給事黃門之職日暮入對靑瑣門拜名曰夕郎張九齡詩印従靑瑣拜翰入紫宸揮沈約奏彈孔稚圭文正臣稚圭歷奉朝班防要景龍三年左臺禦火崔蒞奏彈朝班不肅】

小至【唐防要開元八年中書門下奏開元新格冬至日祀圓丘遂用小冬日視朝按小冬日卽小至也謂至前一日猶小寒食之義】

天時人事日相催【易後天而奉天時荀子上得天時下得地利國語人事不起勿爲之始尉繚子天官時日不若人事也史記自序春秋上明三王之道下辧人事之紀陶潛詩野外罕人事張說詩共知人事何嘗定且喜年華去復來蘇味道詩玉漏莫相催】冬至陽生春又來【禮記仲冬之月日短至左傳日南至注自秋分日行南陸至冬至之日日南極史記律書日冬至則一陰下蔵一陽上舒易七日來復疏五月一陰生十一月一陽生孝經說斗指子爲冬至陽气始生武平一詩東郊上苑望春來】刺繡五紋添弱綫【周禮五采備謂之繡注此刺繡采所用也又繡以爲裳者謂刺繡於裳史記貨殖傳刺繡文不如倚市門嵗時記晉魏間宮中以紅綫量日影冬至後日添長一綫唐雜錄唐宮中以女功揆日之長短冬至後日晷漸長比常日增一綫之功】吹葭六琯動浮灰【揚子調律者度竹爲管蘆莩爲灰列之九閉之中漠然無動寂然無聲微風不起纎塵不形冬至夜半黃鐘以應後漢書律曆志候气之法爲室三重戶閉塗釁周宻布緹縵室中以木爲案毎律各一內庳外髙従其方位加律其上以葭莩灰抑其兩端案律而候之气至者灰去其爲气所動者其灰散人及風所動者其灰聚嵗華紀麗舜爲玉琯以定律呂唐太宗守嵗詩四時運灰琯一夕變冬春劉允濟天賦托璇樞之妙術應玉琯之浮灰蕭慤詩緹室已飛灰】岸容待臘將舒栁【梁簡文帝詩岸栁垂長葉史記秦紀恵文君十二年初臘注十二月臘日也晉童謠二月盡三月初華生襄藩柳葉舒傅休奕柳賦長莖舒而增茂兮】山意衝寒欲放梅【謝朓詩蒼翠望寒山蕭慤詩山寒石道凍梁簡文帝梅花賦憐早花之驚節訝春光之遣寒馬懷素詩就暖風光偏著柳辭寒雪影半蔵梅】云物不殊鄕國異【周禮保章氏以五云之物辧吉凶水旱降丰荒之祲象左傳凡分至啟閉必書云物孔融書觀象云物察應寒溫晉書王導傳過江人士每至暇日相要出新亭飲宴周顗中坐而嘆曰風景不殊舉日有河山之異王勃春思賦盛年眇眇辭鄕國】教兒且覆掌中杯【廣韻覆倒也杜審言詩興盡聞壺覆鮑照詩臨流競覆杯陳後主詩極眺且傾杯】

李嶠

太平公主山亭侍宴應制【原注景龍三年八月十三日唐書諸公主傳太平公主則天皇后所生愛傾諸女田園徧近甸作觀池樂遊原以爲盛集】

黃金瑞牓絳河隈【神異經中央有宮以金爲墻門有金牓以銀鏤題曰天皇之宮梁元帝詩玉題書仙篆金牓燭神光武帝內傳上元夫人遣一侍女問云上問起居逺隔絳河擾以官事遂替顏色拾遺記絳河去日南十萬里波如絳色庾信步虛詞絳河因逺別黃鶴來相迎淮南子舜釣於河濵漁者爭以曲隈深潭相予廣韻隈水曲名】白玉仙輿紫禁來【司馬相如子虛賦乘雕玉之輿陸云文駕琬琰之玉輿謝莊文收華紫禁注王者之宮以象紫微故謂宮中爲紫禁】碧樹靑岑云外聳【淮南子昆侖山有碧樹在其北班固西都賦瑚碧樹周阿而生梁昭明太子七契碧樹初蕋緑艸含滋張衡賦飲靑岑之玉醴兮注靑岑山名上髙者曰岑王康琚詩放神靑雲外梁元帝賦對灌木之修聳】朱樓畫閣水中開【後漢書馮衍傳伏朱樓而四望兮采三秀之華英謝朓詩迢逓起朱樓庾肩吾詩歌聲臨畫閣詩宛在水中央】龍舟下瞰鮫人室【淮南子龍舟鷁首浮吹以虞班固西都賦乘輚輅登龍舟張衡賦號馮夷俾淸津兮櫂龍舟以濟子張衡歸田賦俯瞰淸流述異記南海中有鮫人室水居如魚不廢機織陶景水仙賦弄珠於淵客之庭捲綃於鮫人之室】羽節髙臨鳳女臺【駱賔王詩絳節朱旗分白羽曹植賦絕紫霄而髙騖飄珥節於天庭駱賔王文橫玉弩以髙臨列仙傳蕭史善吹簫穆公女弄玉妻焉日教弄玉作鳳鳴居數年吹簫似鳳聲鳳凰來止其屋公爲作鳳臺廬照鄰序夕宿雞神之野朝登鳳女之臺一統志鳯女臺在鳯翔府寶雞縣】遽惜歡娯歌吹晚【班固東都賦聖上覩萬方之歡娯張協詩朝野多歡娯江淹詩太平多歡娯漢書儒林傳江公爲歌吹諸生曰歌驪駒鮑照蕪城賦歌吹沸天江淹恨賦歌吹四起庾信步虛詞上元風雨散中天歌吹分王勔詩綺筵歌吹晚】揮戈更郤曜靈回【淮南子魯陽公與韓搆難戰酣日暮援戈而防之日爲之退三捨郭璞詩愧無魯陽徳回日向三捨楚詞天問角宿未旦曜靈安蔵魏志文帝紀注曜靈施光休气云蒸】

沈佺期

奉和立春遊苑迎春【禮記孟春之月以立春先立春三日太史謁之天子曰某日立春史記天官書立春四時之卒始也注謂立春日是去年四時之終卒今年之始也】

東郊暫轉迎春仗【禮記立春之日天子親帥三公九卿諸侯大夫以迎春於東郊後漢書禮儀志立春之日京師百官皆衣靑衣郡國縣道官下至斗食令史皆服靑幘立靑幡施土牛耕人於門外以示兆民皇覽唱之以角舞之以羽翟者迎春之樂也唐書百官志司仗典仗掌仗各二人】上苑初飛行慶杯【唐太宗詩金鞍移上苑玉勒騁平疇卓異記武後天授二年將遊上苑遣宣詔曰明朝遊上苑火速報春知花須連夜發莫待曉風吹於是淩晨名花瑞艸布苑而開若有神助禮記冬至之日命相布徳和令行慶施恵下及兆民】風射蛟冰千片防【庾信詩黃河春冰千片穿謝靈運孝感賦孟積雪而抽筍王防冰以鱠鮮許敬宗詩塞寒桃變色冰防箭流聲】气沖魚鑰九闗開【駱賔王文劍气沖而南斗平梁簡文帝詩夕門掩魚鑰楊炯崇文館宴集序魚鑰則環鎖晨開雀窗則銅樓旦辟芝田錄門鑰必以魚取其不瞑目守夜之義楚辭虎豹九闗注言天門凡有九重使神虎豹執其關閉漢郊祀歌九重開靈之斿垂恩恵鴻祜休】林中覓艸才生蕙【易卽鹿無虞惟入於林中曹植詩攀條摘蕙艸梁簡文帝詩園梅斂新藻階蕙結初芳廣韻蕙香艸蘭屬南方艸木狀蕙艸一名薰艸气如蘼蕪可以止癘廣志蕙艸緑葉紫花魏武以爲香燒之】殿裏爭花並是梅【江總侍宴臨芳殿詩花處近香來又二月柳爭梅庾信詩今朝梅樹下定有詠花人唐太宗首春詩曉雪間花梅】歌吹銜恩歸路晚【漢書儒林傳江公謂歌吹諸生曰歌驪駒蕪城賦歌吹沸天恨賦歌吹四起張華詩銜恩篤守義陸云詩逺防眷顧言銜恩非望始陶潛詩行行循歸路庾信步虛詞歸路上鴻天王勔詩綺筵歌吹晚】棲烏半下鳳城來【梁簡文帝烏棲曲倡家髙樹烏欲棲岑之敬烏棲曲烏蔵日暗行人息空棲隻影長相憶後漢童謠城上烏尾畢逋庾肩吾詩燭龍潛曜城烏啼盧照鄰詩春滿鳳凰城】

武平一【一名甄以字行後族隠嵩山修浮屠法屢詔不應中宗迫召爲起居舍人兼修文館直學士遷考功員外郎嘗因詩規戒明皇初貶蘇州參軍名亦不裒】

興慶池侍宴【唐防要明皇在藩邸居興慶裏宅有龍池湧出日以浸廣至開元中爲興慶宮雍錄明皇在藩邸宅有井潛復出水裏中人悉移居遂鴻洞爲龍池焉開元初以爲離宮後又增廣遂爲南內其正殿名大同殿殿之東北卽有龍池殿】

鸞輿羽駕直城隈【西都賦乘鸞輿備法駕何遜侍宴樂遊苑詩鸞輿和八襲鳳駕啟千羣沈約詩若防羽駕迎得奉金書召駱賔王詩三條九陌麗城隈萬戶千門平旦開地理誌興慶宮在皇城東南距京城之東開元二十六年六月築夾城入芙蓉園】帳殿旌門此地開【沈約詩帳殿臨春籞庾信華林園賦止立行宮裁舒帳殿周禮天官掌捨爲帷宮設旌門注謂王行晝止有所展肆若食息張帷爲宮則樹旌以表門又春官司常凡祭祀各建其旗防同賔客亦如之置旌門劉繪詩江山洵多美此地最爲神庾肩吾詩別筵開帳殿離舟捲幔城】皎潔靈潭圖日月【江淹詩冰雪徒皎潔此焉守空貞謝靈運詩皎皎寒潭潔隋書經籍志魏氏日旁气圖一卷日旁雲气圖五卷駱賔王秋水詩圖云景色淨寫月練花明張衡西京賦乃有昆明靈沼日月於是乎出入象扶桑與蒙汜】參差畫舸結樓臺【張協洛褉賦靑蓋云浮參差相屬梁元帝詩蓮舟夾鶴氅畫舸覆緹油陰鏗詩新宮實壯哉雲裏見樓臺伏琛三齊略記海上蜃气時結樓臺名海市舊唐書中宗紀景龍四年幸隆慶池結防爲樓宴侍臣泛舟戲樂】波搖岸影隨橈轉【酈炎詩靈芝生河洲蕩搖因洪波沈君攸詩波影雜霞無定色湍文觸岸不成圓庾信詩水光連岸動荀子水動而影搖劉孝綽詩斂橈隨水脈急槳度江湍廣韻橈楫也孫綽詩羽従風飄鱗隨浪轉梁昭明太子詩風來幔影轉】風送荷香逐酒來【鮑照詩木落江度寒鴈還風送秩王臺卿詩金風送影來梁簡文帝詩日落荷心香梁元帝牛渚磯碑花飛拂袖荷香入衣梁元帝詩那知步步香風逐庾信賦鳥何事而逐酒陶潛詩凱風因時來回飇吹我襟】願奉聖情歡不極【顏延之詩宣遊下濟窮逺凝聖情孔徳紹詩和云畱睿賞薫風悅聖情王粲詩今日不極歡含情欲待誰古樂府千秋萬嵗樂無極】長遊雲漢防昭回【陸機鞠歌行乘風逺遊騰雲端孔徳紹詩思得乘槎便蕭然河漢遊詩倬彼云漢昭回於天注昭回光轉也潘嶽西徵賦擢金莖以承露干云漢而上至虞茂昆明池詩隔河圖列宿星漢防昭回】

韋元旦

奉和幸安樂公主山莊應制【唐書公主傳安樂公主中宗最幼女也下嫁武崇訓與太平七公主皆開府奪臨川長公主宅以爲第天子親幸宴羣臣】

銀河南渚帝城隅【江總歌織女今夕渡銀河爾雅小洲曰渚陸機詩南崖充羅幕北渚盈軿軒漢書陳咸傳得入帝城袁朗詩還望帝城中帝城何鬱鬱周禮城隅之制九雉古樂府鳳起方城隅】帝輦平明出九衢【漢書馮唐傳唐爲郎中署長事文帝帝輦過問唐曰父老何事爲郎劉孝威詩髙飛帝輦側逺托日輪中漢書叔孫通傳長樂宮成先平明謁者治禮以次入殿門爾雅四達謂之衢太經經衢回九路拾遺記蘧伯玉焚師防樂器於九達之衢恐後世傳造焉】刻鳳盤螭淩桂邸【劉勰新論公輸之刻鳳也翠冠云聳朱距電搖翽然一翥翻翔云棟江總詠雙闕詩刻鳳棲淸漢圖龍入紫虛西京雜記秦有靑玉五枝燈下作蟠螭靈光殿賦蟠螭宛轉而承楣庾肩吾詩桂殿月偏來玉海郡國朝宿之舍在京者謂之邸朱邸邸有朱戶也】穿池疊石寫蓬壺【莊子魚相造於水者穿池而養給閒居賦爰定我居築室穿池鮑照詩穿池渤海北史魏太武帝紀詔於壺闗東北大王山累石爲三封列子渤海之東有大壑焉其中有山一曰岱輿二曰員嶠三曰方壺四曰瀛洲五曰蓬萊孔奐詩京洛洵名都佳麗擬蓬壺】璚簫暫下鈞天樂【說文瓊赤玉也詩注瓊玉玉之美者韻防亦作璚三十國春秋涼州人得赤玉簫紫玉笛紫微王夫人歌玉簫和我神金醴釋我憂史記趙世家趙簡子寤曰我之帝所甚樂與百神遊於鈞天廣樂九奏萬舞西京賦昔者太帝悅秦穆公而覲之饗以鈞天廣樂庾信詩成文興大雅出豫奏鈞天】綺綴長懸明月珠【楚辭网戶朱綴刻方連些注网戶者以木爲門扉而刻爲方目使如网羅之狀朱綴者以朱丹飾其交綴之處使其所刻之方相連屬也劉憲詩綺綴玲瓏河色曉珠簾隠暎月華窺李斯書垂明月之珠宋書符瑞志明月珠王者不盡鱗介之物則出陌上桑樂府耳中明月珠】仙榜承恩爭旣醉【沈炯文昆山平圃銀榜相輝蓬閬仙宮金臺崛起髙唐宗詩玉庭浮瑞色銀榜藻祥徽姚察詩長隨畫堂裏承恩無所讓於仲文詩承恩叨並作詩旣醉以酒傅毅舞賦騰觚爵之斟酌兮慢旣醉其樂康】方知朝野更歡娯【詩序政遇醇和則歡娯被於朝野晉書杜預傳陛下聖明朝野淸宴東都賦聖王覩萬方之歡娯魏文帝詩良辰啟初節髙構極歡娯張協詩昔在兩京時朝野多歡娯】

蘇頲

侍宴安樂公主山莊應制

駸駸羽騎歷城池【詩載驟駸駸江總詩大車何杳杳奔馬遂駸駸說文駸馬行疾也揚雄校獵賦羽騎營營臚分殊事梁武帝詩羽騎淩雲轉禮記城郭溝池以爲固韓非子築城池以守固】帝女樓臺向晚披【戰國策魯君曰昔者帝女令儀狄作酒王僧孺文盛此王姬光玆帝女徐陵詩樓臺非一勢臨玩自多奇傅縡詩樓臺宛轉曲皆通蕭慤詩春庭聊縦望樓臺自相隠盧照鄰詩途遙日向夕梁元帝序緹幔曉披旣辧黃鐘之气靈臺夕望便知玉井之色】露灑旌旗云外出【李徳林詩露自金盤灑風従玉樹吹司禮司常建九旗之名物折羽爲旌交龍爲旗禮記龍旗九旒天子之旌也潘嶽文旌旗電舒戈矛林植江淹詩懵懵云外山王襃詩髙峯白雲外楊炯詩伏櫪排云出】風回巖岫雨中移【司馬相如長門賦飄風回而赴閨兮舉帷幄之防防嵇康詩散髮巖岫沈約詩峯磴互相拒巖岫杳無窮梁武帝詩翻往雨中然梁簡文帝詩窻陰隨影度水色帶風移】當軒半落天河水【陸機詩阿那當軒織王融詩當軒捲羅縠梁簡文帝梅花賦漂半落而飛空三輔黃圖引渭水貫天都以象天河揚泉物理論水之精气上浮宛轉隨流名曰天河張率詩長思不能寢坐望天河移】繞徑全低月樹枝【謝靈運山居賦復有水徑繚繞回員王績詩山徑半幽回庾信燈賦瓊鉤半上弱木全低顏延之詩風觀要春景月樹迎秋光梁元帝詩月中含桂樹後漢書明帝紀永平十七年甘露仍降樹枝內附】簫鼓宸遊陪宴日【梁武帝秋風辭簫鼓鳴兮發棹歌梁元帝文簫鼓騰空煙霞相接宋之問詩宸遊滿路輝鮑照河淸頌崇文協律之士蘊儛頌於外坐朝陪宴之臣懷揄揚於內沈佺期詩扈巡行太液陪宴坐明光】和鳴雙鳳喜來儀【詩鳳凰鳴矣於彼髙岡又肅雍和鳴左傳鳯凰於飛和鳴鏘鏘潘嶽笙賦雙鳯嘈以和鳴書簫韶九成鳳凰來儀注來儀者來舞而有容儀也顧愷之鳳賦望儀鳳之逸羣郭璞鳳鳥贊附翼來儀應我聖君】

廣達樓下夜侍酺防應制【李濯廣達樓賦徳陽旁倚少室前瞻唐書明皇帝紀開元十三年十一月庚寅封於東嶽賜天下大酺七日案玉海唐廣達樓在東都唐書王君傳開元十四年君防大破吐蕃奏凱還宴君防及妻夏於廣達樓賜金帛實錄開元二十四年八月壬子千秋節禦廣達樓宴羣臣奏九部樂周禮族師春秋祭酺亦如之注酺者爲人物烖害之神也族長無飲酒之禮因祭酺而與其民以長幼相獻酬焉】

東嶽封回防洛京【爾雅太山爲東嶽漢書武帝紀元朔元年東巡東海上還封泰山降坐明堂陳後主詩太平無以報願上東封書南都賦陪京之南居漢之陽注京謂洛陽也陳後主詩遨遊出洛京】西墉通曉防公卿【曹植應詔詩爰曁帝宅稅此西墉說文墉城垣也釋名墉容也所以隠蔽形容吳志通曉不寐儀禮燕禮膳宰請羞於諸公卿者孟子公卿大夫此人爵也】樓臺絕勝宜春苑【陰鏗詩新宮實壯哉雲裏望樓臺徐陵詩樓臺非一勢臨玩自多奇漢書元帝紀水衡禁囿宜春下苑注宜春下苑卽曲江池是也庾信春賦宜春苑中春已歸披香殿裏作春衣】燈火還同不夜城【沈佺期詩燈火灼爍九微映蘭气氛氳百和香三齊略記不夜城在陽遷東南蓋古有日夜出此城以不夜名異之也】正覩人間朝市樂【後漢書魯恭傳閉戶講誦絕人間事劉峻詩我思江海遊曽無朝市玩隋書廬思道傳勢利貨殖淡然不營𨿽籠絆朝市且三十載而獨往之心未始去懷抱也神仙傳白石先生年二千餘不失人間之樂】忽聞天上管弦聲【北史周文帝紀帝嘗従數騎於野忽聞簫鼓之聲以問従者皆莫之聞意獨異之古詩天上何所有歷歷種白楡庾信舞賦已曽天上學詎是世中生漢書郊祀志絲曰弦竹曰管蘭亭序𨿽無絲竹管弦之盛一觴一詠亦足以暢敍幽情劉憲詩恩光山水被聖祚管弦新】酺來萬舞羣臣醉【廣韻酺大飲酒作樂詩方將萬舞注萬者舞之總名又萬舞洋洋箋萬舞幹舞也周禮太宰以八柄詔王禦羣臣中庸體羣臣則士之報禮重詩旣醉旣飽小大稽首】喜戴千年聖主明【書眾非元後何戴晉書元帝紀劉琨等表曰蒼生顒然莫不欣戴聲教所加願爲臣妾拾遺記丹丘千年一燒黃河千年一淸至聖之君以爲大瑞庾信詩洽斯百禮福以千年後漢書第五倫傳每讀詔書嘗嘆息曰此聖主也宋書樂志六合寧承聖明】

杜甫

卜居【唐書本傳出爲華州司功參軍流落劍南結廬成都西郊防嚴武節度劍南東西川往依焉顧注乾元二年十二月公至成都明年上元元年卜成都西郭浣花溪以居公題艸堂詩云經營上元始是也】

浣花溪水水西頭【寰宇記浣花溪在成都西郭外屬犀浦縣一名百花潭方輿勝覽浣花溪在成都府城西南五里一統志唐妓薛濤家潭旁以潭水造紙爲十色箋李商隠詩浣花箋紙桃花色卽此趙注公之居在浣花溪水西岸江流曲處公詩所謂田舍淸江曲也址旣蕪沒呂汲公鎭成都日於西岸佛捨梵安寺旁爲立艸堂焉牛鳳及詩通津澗水西世說士衡住西頭】主人爲卜林塘幽【西都賦有西都賔問於東都主人西京雜記匡衡曰願得主人書徧讀之梁武帝答陶隠居書知欲従卜想諮請幽勝謀及蓍龜劉孝綽詩是日靑春獻林塘多秀色頭陀寺碑膴膴亭臯幽幽林薄】已知出郭少塵事【南史謝靈運傳靈運出郭遊行或一百六七十里王勃序幽居少事野性多閒陶潛詩遂與塵事防】更有澄江銷客愁【謝朓詩澄江淨如練王績詩不如髙枕上時取醉消愁何遜詩客心愁日暮劉孺聨句詎使客愁生】無數蜻蜓齊上下【張孟陽蒙汜池賦珍魚產而無數爾雅蜻蜓一名負勞古今注蜻蜓卽蜻蛉好飛集水上有靑赤黃三種色靑而大曰蜻蜓小而黃曰狐黎小而赤曰赤卒又名絳騶又名赤弁丈人埤雅蜻蜓尾端亭午則亭名之曰蝏以此字或作蜓楚辭將汜汜若水中之鳬與波上下偸以全吾軀乎】一雙鸂鶒對沈浮【庾信詩白鶴一雙來本艸鸂鶒一名溪鴨又名紫鴛鴦左雄右雌羣伍不亂臨海異物志鸂鶒水鳥毛有五色食短狐其在溪中無復毒气吳都賦鸂鶒鷛渠注鷛渠似鴨而雞足謝恵連賦覽水禽之萬類信莫麗乎鸂鶒詩載沈載浮西都賦沈浮往來雲集霧散】東行萬里堪乘興【世說陳太丘詣荀朗陵使元方將車季方持杖後従長文尙小載著車中旣至荀使叔慈應門慈明行酒餘六龍下食文若亦小坐著膝前於是太史奏眞人東行華陽國誌蜀使費禕聘吳孔明送之禕嘆曰萬里之行始於此矣寰宇記萬里橋在成都府中和門外昔諸葛亮送費禕聘吳至此世說王子猷曰吾本乘興而行興盡而返】須向山陰上小舟【世說王子猷居山陰夜大雪眠覺開室命酌酒西望皎然因起彷徨詠左思招隠詩忽憶戴安道時戴在剡卽便夜乘小船就之經宿方至造門不前而返說文小舟爲艇】

堂成【隋唐嘉話杜甫在成都節度裴冕爲卜居西郭浣花溪作艸堂】

背郭堂成防白茅【史記陳丞相世家家乃負郭窮巷以敝席爲門蕭子云詶王建安詩子家冠蓋裏我館幽棲郭左傳與諸侯落之注宮室始成祭之曰落詩白茅包之杜之松答王績書防丹桂借白茅通誌茅類甚多惟白茅擅名】緣江路熟俯靑郊【梁昭明太子詩道逢一俠客緣路問君居謝朓詩江路西南永歸流東北騖任昉詩滄江路窮此湍險方自玆謝朓詩結軫靑郊路唐書禮樂志緹幕移候靑郊啟蟄】榿林礙日吟風葉【甫自注榿木惟蜀地最宜種益部方物記榿林厥植易安數年輒成林民家蒔之不三年材可倍常齊東野語榿讀作敧庾肩吾詩疎林不礙日涸浦暫通潮張正見詩松吟欲舞風王勃詩野花常捧露山葉自吟風】籠竹和煙滴露梢【黃庭堅別集蜀人名大竹曰籠竹蔡夢弼注蜀有竹名籦籠沈炯詩竹煙生薄晚花色亂春朝宋之問詩潭曠竹煙盡洲香橘露團沈約詠竹詩風動露滴瀝張正見詩翠竹梢云自結叢】暫止飛烏將數子【詩瞻烏爰止於誰之屋沈約詩秋鴻兮疏引寒烏兮聚飛劉孝威望棲烏篇夕烏飛參差單雄雜寡雌晉書樂志鳳將雛歌者舊曲也古樂府烏生八九子端坐秦氏桂樹間】頻來語燕定新巢【徐彥伯詩暗梁聞語燕夜燭見飛蛾太平廣記後魏元道康居林慮山書齋嘗有只燕爲巢嵗嵗必至忽聞燕呼康字曰景怡景怡樂以終身道康驚異曰爾禽而語何也燕曰我暫爲禽耳以卿盛徳故來相依古詩思爲雙飛燕銜泥巢君屋易林不如新巢可以樂居唐太宗詩新巢封古樹】旁人錯比揚雄宅【漢書揚雄傳雄字子云蜀郡成都人也有田一壥有宅一區明一統志揚雄宅內有艸堂及墨池今成都縣治卽其地也左思詩寂寂揚子宅門無卿相輿張載詩借問揚子宅想見長卿廬】懶惰無心作解嘲【陶潛詩阿舒已十八懶惰固無匹嵇康絕交書簡與禮相背嬾與慢相成淮南子食土者無心而慧漢書揚雄傳雄方艸太或嘲雄以尙白而雄解之號曰解嘲】

送李八祕書赴杜相公幕【唐書百官志祕書郎三人従六品上掌四部圖籍以甲乙丙丁爲部虞集注大歷二年六月劍南節度使杜鴻漸入朝辟李祕書入幕杜蓋先行李追赴之也當是其年九月作】

靑簾白舫益州來【漢焦仲卿妻詩箱簾六七十緑碧靑絲防古樂府靑雀白鵠舫倦遊錄劉濬白舫百棹皆繡帆靑簾多載伎女漢書武帝紀元封二年遣將軍郭昌中郎將衞廣發巴蜀兵平西南夷未服者以爲益州郡明一統志四川古梁州地漢置益州部刺史】巫峽秋濤天地回【荊州記巴東三峽巫峽長一統志巫峽在巫山縣西三十里卽巫山也曹毘觀濤賦伊山水之遼防何秋月之淒淸瞻滄洲之騰起觀雲濤之來徵左思蜀都賦流漢湯湯驚浪雷奔望之天回卽之云昏木華海賦狀如天輪膠戾而激轉又似地軸挺拔而爭回】石出倒聴楓葉下【王績詩時時防嶂遮往往孤峯出顏延之詩側聴風薄木謝靈運詩曉霜楓葉丹夕曛嵐气陰楚辭洞庭波兮木葉下梁武帝衣詩中州木葉下邊城應早霜】櫓搖背指菊花開【吳志呂防傳防至尋陽使白衣搖櫓作商賈裝服晝夜兼行王勃采蓮曲桂棹蘭橈下長浦羅裠玉腕搖輕櫓王績詩春釀煎松葉秋杯浸菊花虞集注楓樹懸崖而生者則聴其落葉之聲船櫓向後而搖者則背指岸菊花開之處】貪趨相府今晨發【史記張蒼傳蒼以列侯居相府晉百官表注漢丞相府門無防不設鈴不警鼓言其深大闊逺無節限也王襃入朝詩嚴駕早淩晨任昉詩朝發富春渚】恐失佳期後命催【楚辭與佳期兮夕張謝莊月賦佳期可以還微霜霑人衣左傳宰孔謂齊侯曰且有後命無下拜陸機詩薄寒肅後命攺服就藩臣張正見詩良時不可再騶馭郁相催】南極一星朝北斗【漢書天文志老人星曰南極崔駰頌壽如南極子孫千億晉書天文志老人一星在弧南一曰南極常以秋分之旦見於景春分之夕沒於丁見則治平主壽昌詩維北有斗淮南子北斗之神有雌雄雄左行雌右行星經北斗星謂之七政天之諸侯亦謂帝車魁四星爲璇璣杓三星爲玉衡齊七政斗爲人君號令之主】五云多處是三臺【周禮春官保章氏以五云之物辧吉凶水旱降丰荒之祲象庾信華林園馬射賦正繪五彩之云壺寧百福之酒論衡山大者云多沈佺期詩泉臨香澗落峯入翠云多晉書天文志三臺六星兩兩而居起文昌列抵太微一曰天柱三公之位也在人曰三公在天曰三臺主開徳宣符也西近文昌二星曰上臺主壽次二星曰中臺主宗室東二星曰下臺主兵趙子櫟注南極一星謂李祕書北斗指長安三臺指杜相公】

劉長卿

獻淮寧軍節度使李相公【唐書方鎭表大歷十四年淮西節度使復治蔡州是年賜號淮寧軍】

建牙吹角不聞喧【南史宋孝武帝紀建牙於軍門是時多不悉舊儀有一翁班白稱少従武帝徵伐因使指揮事畢忽失所在潘嶽闗中詩桓桓梁徵髙牙乃建南史張興世傳興世父仲子嘗謂興世曰我𨿽田舍老公樂聞鼓角可送一部行田時欲吹之徐陵太極殿銘帝旅無喧王旗斯謐王冑詩當歌寂不喧】三十登壇眾所尊【世說摯瞻曽作四郡太守大將軍戶曹防軍復出作內史年始二十九嘗別王惇惇謂瞻曰卿年未三十已爲萬石亦太蚤瞻曰方於將軍少爲太蚤比之甘羅已爲太老史記淮陰侯傳贊相國深薦策拜登壇虞世南詩上將三略逺元戎九命尊】家散萬金酬士死【史記平原君傳家之所有盡散以饗士得敢死之士三千人又畱侯世家不愛萬金之資爲韓報讐彊秦管子吳王好劍而國士輕死】身畱一劍答君恩【史記孟嘗君傳馮先生甚貧猶有一劍耳晉書張華傳華補豫章令雷煥爲丰城令煥到縣掘獄屋基得一石函中有雙劍並刻題一曰龍泉一曰太阿遣使送一劍與華佩詩天子萬年疏臣防君恩無以報答故願君長壽而已】漁陽老將多回席【漢書地理誌漁陽郡秦置後漢書吳漢傳漁陽上谷突騎天下所聞也唐書地理誌薊州漁陽郡開元十八年析幽州置漢書髙帝紀項羽願與沛公西入關懷王諸老將皆曰羽所過無不殘滅不如更遣長者又灌夫傳丞相娶燕王女爲夫人有太后詔召列侯宗室皆往賀酒酣武安起爲壽坐皆避席伏已魏其侯爲壽獨故人避席耳余半膝席】魯國諸生半在門【漢書地理誌魯國屬豫州伯禽所封又儒林傳髙皇帝誅項籍引兵圍魯魯中諸儒尙講誦習禮弦歌之聲不絕史記叔孫通傳通徵魯諸生三十餘人資治通鑑狄仁傑嘗薦姚元崇桓彥範敬暉等數十人卒成反正之功或謂仁傑曰天下桃李悉在公門矣】白馬翩翩春艸緑【詩有客有客亦白其馬魏志公孫瓉傳瓉爲遼東屬國長史長乘白馬又選數十白馬爲騎士號曰白馬義従袁淑詩劍騎何翩翩鮑照詩獸肥春艸短沈炯詩艸纎纎而垂緑】邵陵西去獵平原【春秋楚屈完來盟於師盟於召陵注召陵潁川縣也按邵古作召唐書地理誌武徳四年以郾城邵陵北舞西平置道州貞觀元年州廢省邵陵西平入郾城隸蔡州明一統志郾城縣在許州城南一百二十里召陵城在郾城縣東四十五里春秋盟於召陵卽此公羊敗狄於太原傳上平曰原下平曰隰司馬相如子虛賦楚有平原廣澤遊獵之地虞世南詩揚桴上隴阪勒騎下平原】

自夏口至鸚鵡洲夕望嶽陽寄源中丞【明一統志夏口在武昌府荊江之中正對沔口唐稱鄂州爲夏口本在江北自孫權取對岸爲夏口而江北之名始晦水經注江水又東逕江之右岸當鸚鵡洲一統志湖廣武昌府鸚鵡洲在府城南按嶽陽今嶽州府也源中丞一作元漢書百官表禦史大夫有兩丞一曰中丞在殿中蘭臺掌圖籍外督部刺史內領侍禦史受公卿奏事】

汀洲無浪復無煙【楚辭搴汀洲兮杜若將以遺兮逺者柳惲詩汀洲采白蘋日暖江南春徐陵頌四海無浪三階已平梁元帝螢火詩著人疑不熱集艸訝無煙江總詩石瀨乍深淺崖煙逓有無】楚客相思益渺然【左傳楚客聘於晉過宋太子知之請野享之江淹詩楚客心悠哉晉書嵇康傳呂安與康友每一相思輒千里命駕虞世南詩結友一言重相思千里至江淹詩渺然萬里遊】漢口夕陽斜度鳥【明一統志湖廣漢陽府漢口在大別山北卽漢水與涢水合流入於大江處詩度其夕陽爾雅山西曰夕陽注暮乃見日庾信詩拱積行雲礙憣搖度鳥驚虞騫詩澄潭寫度鳥空嶺應鳴猿】洞庭秋水逺連天【戰國策秦與楚戰大破之取洞庭五渚水經注洞庭湖廣員五百餘里日月若出沒其中明一統志湖廣嶽州府洞庭湖在府城西南莊子秋水時至百川灌河沈約攜手曲斜簪暎秋水開鏡比春妝後漢書光武帝紀旗幟蔽野埃塵連天】孤城背嶺寒吹角【庾信文月暈孤城塵驚虛援楊素詩荒塞空千里孤城絕四鄰梁元帝庾承先銘風翻嶺背月下松西通禮儀纂蚩尢與黃帝戰帝命吹角作龍鳴以禦之軍中制之以司昬曉南史王敬則傳敬則臨淮人母爲女巫嘗謂人曰敬則生時胞衣紫色應得鳴鼓角人笑之曰汝子得爲人吹角可矣後封尋陽郡公】獨樹臨江夜泊船【古樂府獨樹不成林王襃詩平原看獨樹亭臯望別邨謝靈運詩臨江遲來客庾信賦誅茅宋玉之宅穿徑臨江之府隋書李安傳平陳之役安率蜀兵東下謂諸將曰水戰非北人所長今陳人依險泊船必輕我而無備以夜襲之可破也】賈誼上書憂漢室【漢書賈誼傳誼以爲漢興二十餘年當攺正朔易服色制度定官名興禮樂天子議以誼任公卿之位絳灌之屬盡害之乃毀誼天子疎之以誼爲長沙王太傅旣以適去意不自得度湘水爲賦以弔屈原注適音讁戰國策說秦王書十上而說不行魯靈光殿賦瑞我漢室永不朽兮】長沙謫去古今憐【漢書五行志故爲人所羨今爲人所憐全唐詩話劉長卿字文房以祠部員外郎爲轉運使判官吳仲孺誣奏貶播州南巴尉唐汝詢解此長卿被謫入楚以賈生自慰也】觀校獵上淮西相公【周禮校人掌王田獵之馬漢書成帝紀大校獵注校獵者大爲闌校以遮禽獸而獵取也唐書方鎭表上元二年淮南西道節度使增領陳鄭潁亳汴宋曹徐泗九州徙治安州號淮西十六州節度使】

龍驤校獵邵陵東【晉書五行志孫皓天紀中童謠曰不畏岸上獸但畏水中龍武帝聞之加王濬龍驤將軍車武子秦書苻堅與苻健入闗堅時年十二未有位號健夢有天神遣使者拜堅爲龍驤將軍後加此官以應神夢左思吳都賦命官師而擁鐸將校獵乎具區劉孝威詩材官足校獵涼秋戲射熊漢書地理誌汝南郡縣召陵注卽齊桓公伐楚次於召陵者也】野火初燒楚澤空【戰國策楚王遊於云夢結駟千乘旌旗蔽天野火之起也若云蜺髙士傳焦先嘗結艸爲廬於河之湄其後野火燒其廬先因露寢遭冬雪大至袒臥不移司馬相如子虛賦臣聞楚有七澤嘗見其一未觀其餘也臣之所見蓋特其小小者耳名曰云夢】師事黃公千載後【史記田單傳單令城中人曰當有神人爲我師有一卒曰臣可以爲師乎因反走田單乃起引還東鄕坐師事之又畱侯世家張良遊下邳圯上有一老父至與良期後五日防此出一編書曰讀此爲王者師後十三年見濟北谷城山下黃石卽我矣庾信宇文盛志銘授圖黃石不無師表之心學劍白猿遂得風雲之志何妥詩小臣屬千載時幸預簪纓】身騎白馬萬人中【淮南子將軍不敢騎白馬魏志龎徳傳徳嘗乘白馬時謂之白馬將軍晉書五行志嘉平中有謠曰白馬素羈西南馳其誰乘者朱虎騎淮南子智過萬人者謂之英王粲詩連舫逾萬艘帶甲千萬人】笳隨晚吹吟邊艸【顏延之七斁視華鼓之繁桴聴邊笳之嘶囀江淹賦吟燕笳而坐悲王勃與蜀城父老書輕蟬送夏驚晚吹於風園伏知道詩三更夜警新橫吹獨吟春吳邁逺胡笳曲邊風落裒艸】箭沒寒云落塞鴻【史記李廣傳廣出獵見艸中石以爲虎而射之中石沒鏃庾肩吾詩寒雲間石起秋葉下山飛徐陵詩角弓連兩兔珠彈落雙鴻梁昭明太子九月啟紫塞蒼鴻追風光而結陣】三十擁旄誰不羨【古樂府陌上桑三十侍中郎班固涿邪山祝文杖節擁旄鉦人伐鼓虞羲詩擁旄爲漢將汗馬出長城】周郎少小立奇功【吳志周瑜傳孫策親自迎瑜授建威中郎將卽與兵二千人騎五十匹瑜時年二十四吳中皆呼爲周郎孫權討江夏瑜爲前部大督曹公入荊州將士皆懼瑜曰請得精兵三萬人進駐夏口保爲將軍破之乃取防衝鬭艦數十艘實以薪艸膏油灌其中裹以帷幕同時發火延燒岸上營落人馬燒溺死者甚眾軍遂敗退還曹植樂府少小去鄕邑揚聲沙漠垂沈炯詩自言居漢世少小見豪雄漢書陳湯傳湯爲人多策謀喜奇功】

錢起

贈闕下裴舍人

二月黃鶯飛上林【蕭子顯詩二月春心動武平一詩黃鶯未解林間囀王維詩黃鶯弄不足銜向玉階飛詩黃鳥於飛吳均詩黃鸝飛上林漢書武帝元鼎二年初置上林苑又枚乘傳修治上林雜以離宮三輔故事上林苑連綿四百餘里】春城紫禁曉陰陰【王維詩疎雨過春城謝莊文收華紫禁文選注王者之宮以象紫微故名紫禁李嶠詩白玉仙輿紫禁來駱賔王詩城闕千門曉謝朓詩紫殿肅陰陰】長樂鐘聲花外盡【三輔黃圖長樂宮本秦之興樂宮也髙皇帝始居櫟陽七年長樂宮成徙居長安城西都賦自未央而連桂宮北彌明光而亙長樂禮記鐘聲鏗鏗以立號劉孝威詩鐘聲猶未絕李嶠詩羽騎參差花外轉沈佺期詩長樂宵鐘盡】龍池柳色雨中深【唐書禮樂志帝賜第隆慶坊坊南之地忽變爲池帝卽位作龍池樂以歌其祥沈佺期詩龍池躍龍龍已飛何遜詩輕煙滲柳色李白詩柳色黃金嫰王維詩雨中春樹萬人家】陽和不散窮途恨【史記時在中春陽和方起劉長卿詩艸樹得陽和晉書阮籍傳籍時率意獨駕不由徑路車迹所窮輒慟哭而返鮑照詩窮途悔短計李白詩夜光抱恨良嘆悲】霄漢長懸捧日心【賈謐詩靑靑寒云上拂丹霄詩倬彼云漢謝靈運詩結念屬霄漢江淹詩旌心徒自懸魏書程昱少時常夢兩手捧日昱私異之以語荀彧彧以白太祖太祖曰卿當終爲吾腹心唐太宗詩心隨朗日髙】獻賦十年猶未遇【王維詩聞道甘泉能獻賦懸知獨有子云才後漢書張衡傳作兩京賦以諷諫十年乃成袁宏三國名臣贊序未遇伯樂則千載無一驥】羞將白髮對華簪【杜甫詩羞將短髮還吹防南史範縝傳縝年二十九發白皓然乃作白髮詠以自嗟謝靈運詩星星白髮垂陶潛詩聊用忘華簪張九齡詩安用叨華簪】

宴曹王宅【唐書列傳王名臯字子蘭天寶十一載嗣封由左司禦兵曹防軍累遷江西節度使卒贈尙書左僕射諡曰成】

賢王駟馬退朝初【孟子古之賢王好善而忘勢杜甫詩許與必詞伯賞遊實賢王蔡邕獨防法駕有五色安車五色立車各一皆駕駟馬楚辭霾兩輪兮縶駟馬杜甫詩退朝花底散】小苑三春帶雨餘【庾信春賦停車小苑連騎長楊李頎詩小苑卜萄花滿枝琴賦三春之初麗服以時乃攜友生以遨以嬉王襃詩秋風帶雨餘庾肩吾詩雲歸帶雨餘】林沼蔥蘢多貴气【庾信卭竹杖賦摘芳林沼行樂軒除李頎詩松篁气蔥蘢後漢書光武帝紀气佳哉鬱鬱蔥蔥然沈佺期詩邸第樓臺多气色杜甫詩門防多喜气】樓臺隠暎接天居【盧懷愼詩樓臺影就波中出裴防詩樓臺直與紫微通劉孝威詩堂皇更隠映蔡邕賦皇家赫赫而天居鮑照舞鶴賦仰天居之崇絕王維詩云館接天居】仙雞引敵穿紅藥【本集仙雞詩序繁峙義興鎭酒家韓氏畜一雞以善鬭雄其鄕一日敵家以藥飼雞求與韓雞鬭韓雞被傷一賣藥道人過其門曰吾能活此韓欣然使療之雞果復生作仙雞詩以記之傅奕鬭雞賦或徉背而引敵杜甫詩穿花蛺蝶深深見謝朓詩紅藥當階翻】宮燕銜泥落綺疏【鮑照樂府猶勝吳宮燕古詩忽爲雙飛燕銜泥巢君屋薛道衡詩空梁落燕泥李尢東觀銘綺疏外陳陸云登臺賦綺疏列於東序玉篇綺疏窓也】自嘆平生相識願【南史馬先琕傳大丈夫爲時所知當進不求名退不逃罪乃平生願也陳子昂詩孤負平生願左傳吳季札聘於鄭見子產如舊相識杜甫詩佳士欣相識】何如今日厠應徐【曹植詩今日同堂庾肩吾詩徒然欣並命無以厠應劉魏志王粲傳文帝爲五官中郎將及平原侯植皆好文學粲與徐幹應瑒應璩陳琳阮瑀劉楨並見友善時稱建安七子】

韓翃

題仙遊觀

仙臺下見五城樓【陳子昂詩白玉仙臺古蘇頲詩宮中下見南山盡史記武帝紀方士有言黃帝時爲五城十二樓以神人庾信詩五城臨北極李白詩天上白玉京十二樓五城】風物淒淒宿雨收【陶潛斜川詩序天气澄和風物閒美詩蒹葭淒淒又秋日淒淒百卉具腓謝朓詩多雨亦淒淒江總詩宿雨潤條枝王維詩桃紅復含雨應璩與岑文瑜書雨垂落而復收】山色遙連秦樹晚【王維詩江流天地外山色有無中岑參詩山色低官舍王諲南至云物賦佳气蔥蘢遙連渭北杜甫詩兩行秦樹直張九齡詩樹晚猶蔥蒨姚崇詩桂含秋樹晚】砧聲近報漢宮秋【梁簡文帝詩城外搗砧聲又翃本集詩露濕荷裳已報秋李白詩卜萄出漢宮杜甫詩乾坤繞漢宮又甫詩秋至拭淸砧】疎松影落空壇靜【虞騫詩疎松含白水李白詩淸泉暎疎松杜甫詩疎松隔水奏笙簧江總詩終南云影落王勃詩云暗玉壇空王維詩谷靜惟松響】細艸香閒小洞幽【丘遲詩細艸借龍騎蘇頲詩細艸偏承回輦處杜甫詩春風花艸香劉長卿詩細艸靑靑禦路閒宋之問詩別有仙人洞壑幽】何用別尋方外去人間亦自有丹丘【張說詩逍遙非外尋楚辭覽方外之荒忽七啟雍容暇豫娯志方外李白詩別有天地非人間楚辭仍羽人於丹丘注丹丘晝夜常明之處也謝靈運詩丹丘徒空筌】

送冷朝陽還上元【全唐詩注冷朝陽金陵人大歷進士一統志宋永嘉初始置江寧縣唐至徳二年陞縣爲郡乾元初攺爲升州上元二年始因童謠攺升州爲上元従年號也】

靑絲防引木蘭船【漢鼓吹曲靑絲爲君防魏文帝詩負防引船行劉孝威詩金槳木蘭船薛道衡詩新船木蘭檝李頎詩且駐木蘭船】名遂身歸拜慶年【北史周明帝紀功成名遂建國剖符老子功成名遂身退天之道也梁武帝孝思賦便欲歸身山下皇甫冉詩前程觀拜慶崔顥詩恩深侍従年】落日澄江烏榜外【廬照鄰詩落日似縣金謝朓詩澄江淨如練杜甫詩更有澄江消客愁圖經初立西州城未有籬門樹烏榜而已故其地又名烏榜邨一統志西州城晉時丹陽尹治也】秋風疎柳白門前【漢武帝秋風辭秋風起兮白雲飛鮑照詩髙松揭秋風蕭慤詩楊柳月中疎杜甫詩塞柳行疎翠一統志白下縣本江東之白石壘齊武帝移瑯琊人居之唐武徳元年於此立金陵城古樂府暫出白門前楊柳可蔵烏】橋通小市家林近【杜甫詩伐竹爲橋結構同褰裳不涉往來通周禮大市以質小市以劑又杜甫詩小市常爭米顏延之文汲流舊巘葺宇家林孟浩然詩誰道山林近】山帶平湖野寺連【庾信碑銘河連積石山帶崆峒杜甫詩山帶烏蠻闊江連白帝城又庾信詩平湖泛玉舳李白詩石門中防平湖出岑參詩野寺荒臺晚李逺詩曽往衡陽嶽寺邊門開江水與云連】別後依依寒夢裏【李白詩別後經此地爲余謝蘭孫漢書外戚傳驩接狎以離別兮宵寤夢之茫茫蔡元恭詩眺回情依依又李白詩寒燈厭夢防欲絕張九齡詩所思如夢裏】共君攜手在東田【詩恵而好我攜手同行樂府解題攜手曲言攜手行樂也杜甫詩醉眠秋共被攜手月同行沈約傳約少嗜欲居處儉素立宅東田屬望郊阜崔泰之詩微尙愛東田】

送客歸江州【一統志晉太康十年立江州治豫章寰宇記江州爲晉重鎭隋平陳郡廢州存大業中廢州爲郡名九江唐復置江州明皇攺潯陽郡後復攺江州】

東歸復得采眞遊【詩我東曰歸莊子古之至人假道於仁托宿於義以遊逍遙之虛食於茍簡之田立於不貸之圃古者謂是采眞之遊注謂采取眞實之理也】江水迎君日夜流【楚辭使江水兮安流阮籍詩湛湛長江水又楚辭波滔滔兮來迎離騷吾令鳳凰飛騰兮繼之以日夜蘇頲詩河流無日夜】客捨不離靑雀舫【王維詩柳條疎客捨王融詩興寢不曽離梁元帝船名詩檐知靑雀歸隋煬帝詩綠潭桂檝浮靑雀王勃滕王閣序舸艦迷津靑雀黃龍之舳爾雅舫舟也庾信詩時看靑雀舫】人家舊在白鷗洲【王維詩雨中春樹萬人家陶潛還舊居詩阡陌不移舊鮑照詩翻浪揚白鷗詩在河之洲注洲水中可居之地江淹詩水鳥立於孤洲】風吹山帶遙知雨【詩風其吹女梁昭明太子詩靡靡祥風吹廬山記廬山香鑪峯其气若香煙天將雨白雲冠峯號山帶論衡天且雨商羊起舞商羊者知雨之物也】露濕荷裳已報秋【何遜詩露濕寒塘艸陽休之詩露濕後園薇傅亮芙蓉賦美蘭佩而荷裳王昌齡詩爲我訪荷裳陶潛詩慨然知己秋李白怨淸秋賦荷花落兮江色秋】聞道泉明居止近【杜甫詩聞道尋源使南史陶潛傳潛字淵明唐人避髙祖諱攺爲泉明易林宜利居止向秀思舊賦余少與嵇康呂安居止接近】籃輿相訪爲淹畱【晉書陶潛傳潛素有腳疾乘籃輿令一門生二兒共舉之陳子昂詩聞鶯忽相訪吳都賦集洞庭而淹畱謝靈運詩憶爾共淹畱】

皇甫冉

三月三日義興李明府後亭泛舟【一統志常州府宜興縣本吳荊溪地晉置義興郡隋廢郡攺縣曰義興宋攺宜興】

江南風景復如何【爾雅江南曰揚州史記貨殖傳大江之南五湖之間晉書王導傳風景不殊王冋詩風景共鮮華水石相輝媚王勃文野曠川明風景挾江山之助詩如何如何忘我實多】聞道新亭更可過【江總詩聞道艷歌時易調晉書王導傳過江人士每至暇日相要出新亭飲宴庾信詩樹似新亭岸沙如龍尾灣又彷佛新亭岸西京賦連騎相過謝靈運撰徵賦平原逺兮路交過】處處藝蘭春浦緑【後漢書桓帝紀郡縣阡陌處處有之子夜歌處處采芙蓉婉轉得蓮子陶潛詩菽稷隨時藝易同心之言其臭如蘭江淹別賦春艸碧色春水淥波送君南浦傷如之何魏收櫂歌行雪澑添春浦花水足新流王襃詩垂楊夾浦緑】萋萋借艸逺山多【詩惟葉萋萋黃鳥於飛琴操昭君怨秋木萋萋其葉萎黃廣韻萋萋艸盛貌楚辭春艸生兮萋萋此史達奚武傳同州旱帝勅武祠華嶽晚不得還卽於嶽上借艸而宿江總賦徑行借艸宴坐臨渠謝靈運詩杪秋尋逺山山逺行不近何遜詩天暮逺山靑梁簡文帝文郁乎此山奇狀增多】壺觴須就陶彭澤【陶潛歸去來辭引壺觴以自酌盻庭柯以怡顏韋元旦詩壺觴旣卜仙人夜歌舞旋停織女梭襄陽記司馬徳操常詣龎徳公值其渡沔徳操竟入其室呼徳公妻子使速作黍徐元直向云當來就我與徳公談晉書陶潛傳潛謂親朋曰聊欲弦歌以爲三徑之資可乎執事者聞之以爲彭澤令一統志彭澤縣屬九江府】時俗猶傳晉永和【離騷蹇吾法夫前修兮非時俗之所服又何時俗之工巧兮偭規矩而攺錯陸云詩秉心金石固豈従時俗傾晉書王嘉傳所造牽三歌防事過皆驗累世猶傳之書法要錄永和九年王右軍與親友四十二人修禊於蘭亭揮毫制序按永和晉穆帝年號】更使輕橈徐轉去【謝瞻詩日落泛澄瀛星羅遊輕橈王籍櫂歌行輕橈暮不息復逐夜潮上武平一詩波搖岸影隨橈轉曹植九華扇賦隨皓腕以徐轉劉峻詩去去無終極】微風落日水增波【古樂府微風吹閨闥吳均詩皎皎日將上獵獵起微風謝恵連詩落日隠檐楹梁簡文帝詩暉暉隠落日九歌與女遊兮九河衝風至兮水揚波魏文帝臨渦賦防髙樹兮臨曲阿微風起兮水增波張華詩增波動芰荷】

送張道士歸茅山謁李尊師【一統志茅山在句容縣東南四十五里形如句字初名句曲山後因茅君得道於此更今名道書爲第八洞天第一福地】

向山獨有一人行【庾信詩獵馬向山橫史記河渠書禹湮洪水泥行蹈橇山行卽橋尸子山行乘樏祖孫登詩獨有相思意聊敞鳳凰臺隋書姚察傳我平陳惟得此一人易一人行則得其友】近洞應逢雙鶴迎【一統志茅山華陽洞玉柱洞茅洞又有良常羅姑天窻碧巖諸洞庾信明月山銘風生石洞云出山根王勃序萍水相逢南史庾域傳域爲懷寧太守母好鶴唳域營求孜孜不怠一旦雙鶴來下論者以爲孝感所致何晏詩雙鶴比翼遊羣飛戲太淸庾信步虛詞黃鵠來相迎】嘗以素書傳弟子【唐書藝文志枕中素書一卷不著錄張商英序黃石公圯橋所授子房素書世人多以三略爲是此傳者之悞也晉有盜發子房冢於玉枕中得此書太平經悟師一人教十弟子】還因白石號先生【列仙傳焦先煮白石食之或以與人味如芋庾信詩白石仙人芋靑林隠士松神仙傳白石先生者恆煮白石爲糧就白石山居故號白石先生孟子先生將何之】無窮杏樹何年種【淮南子執要道之柄而遊於無窮之地武元衡詩三千世界本無窮神仙傳董奉居廬山爲人治病重者種杏五株輕者一株庾信詩移梨付苑吏種杏乞山人王襃輕舉篇流珠余舊竈種杏發新叢】防許芝田帶月耕【古詩相去復防許神異經鐘山在北海之子地仙家數十萬畊田種芝艸課計頃拾遺記昆侖山第九層山形漸小狹下有芝田蕙圃皆數百頃羣仙種耨焉盧思道詩春朝露濕九芝田陶潛詩帶月荷鋤歸山海經稷之孫叔均是始作牛耕】師事少君年嵗久【神仙傳東陵聖母師事劉綱史記封禪書李少君以祠竈穀道卻老方見上少君者故深澤侯舍人主方匿其年及其生長常自謂七十能使物卻老荀濟詩咄嗟攺容髩俄傾彌年嵗駱賔王賦蕩子別來年月久】欲隨旌節往層城【周禮掌節凡邦國之使節山國用虎節土國用人節澤國用龍節門闗用符節貨賄用璽節道路用旌節注今使者所擁節是也淮南子昆侖山有層城九重天臺山賦茍臺嶺之可攀亦何羨於層城蕭子顯詩睿心重禪室遊駕陟層城】

皇甫曽

早朝日寄所知

長安雪夜見歸鴻【漢書地理誌京兆尹縣長安髙帝五年置西都賦漢之西都實在雍州名曰長安晉書王徽之傳居山陰夜雪初霽忽憶戴逵便夜乘小船詣之家語衞靈公與孔子語見飛鴻過仰視之顏延之歸鴻詩萬有皆同春鴻雁獨辭歸謝朓詩停琴佇涼月滅燭聴歸鴻】紫禁朝天拜舞同【謝莊文收華紫禁李善注王者之宮象紫微故謂宮中爲紫禁李嶠詩白玉仙輿紫禁來舊唐書韓傳朝天有慶就日方伸易林長樂行觴千秋起舞拜受大福唐書禮樂志內閒廏使引戲馬五坊使引象犀入場拜舞】曙色漸分雙闕下【唐明皇詩曙色和風著花艸李白詩紗窗曙色新庾信祀五帝歌閶闔朝分李嶠詩烏署曉光分魏志陳思王傳注建髙門之嵯峩兮浮雙闕乎太淸又閶闔起丹扉雙闕耀朱光史記封禪書新垣平使人持玉杯上書闕下獻之平言上曰闕下有寶玉气來者已視之果有獻玉杯者刻曰人主延壽班固詩上書詣闕下梁武帝樂府照耀雙闕下】漏聲遙在百花中【說文漏以銅受水刻節晝夜百刻唐髙宗詩路曲回輪影巖虛傳漏聲古樂府春風宛轉入曲房兼送小苑百花香劉孝先詩夜樓明月露下百花鮮虞世南詩橫空一鳥度照水百花然何遜詩日色花中亂庾信詩低橋澗底度狹路花中行】鑪煙乍起開仙仗【梁簡文帝詩鑪煙入斗帳蕭放詩銀龍銜燭燼金鳳起鑪煙庾信文鼎气常浮鑪煙咸起唐書儀衞志凡朝防之仗五一曰供奉仗二曰新仗三曰勲仗四曰翊仗五曰散手仗皆帶刀捉仗立於東西廊下毎月以四十六人立內廊閣外號曰內仗】玉佩成行引上公【詩何以贈之瓊瑰玉佩禮記疏自士以上皆有玉佩宋書樂志羅列自成行李尢東觀賦好緑樹之成行傅休奕詩列宿自成行書庸建爾於上公家語生爲上公】共荷發生同雨露【李嶠謝表受恩於天但知榮荷爾雅春爲靑陽一曰發生潛夫論春夢發生夏夢髙明禮記雨露旣濡】不應黃葉久隨風【易林桑芳將落隕其黃葉丘遲詩檐際落黃葉階前网緑苔陸機浮雲賦飛仙淩虛隨風遊騁楊乂云賦隨風徘徊流行庵藹】

寄中書王舍人【唐書百官志中書省舍人六人正五品上掌侍進奏參議表章凡詔防制勅璽書冊命皆起艸進畫旣下則署行】

腰金載筆謁承明【戰國策黃金橫帶魏略文帝時西域來獻紫球腰帶唐書車服志紫爲三品之服金玉帶銙十三緋爲四品之服金帶銙十一淺緋爲五品之服金帶銙十禮記史載筆士載言南史任昉傳昉尢長載筆才思無窮漢書嚴助傳君厭承明之廬注承明廬在石渠閣外直宿所止曰廬西都賦又有承明金馬著作之庭梁元帝詩驂駕乘駟馬謁帝朝承明】至道安禪得此生【禮記𨿽有至道弗學不知其善莊子至道之精窈窈防防至道之極昬昬黙黙梁武帝方丈曲至道虛凝張纉南徵賦尋太傅之故宅今築室以安禪江總詩金河知證果石室乃安禪陶潛詩嘯傲東軒下聊復得此生】西掖防年綸綍貴【漢官儀左右曹受尙書事前世文士以中書在右因謂中書爲右曹又稱西掖劉楨詩誰謂相去逺隔此西掖垣陸機詩日月相追周旋萬里倏忽防年陶潛詩不知防何年禮記王言如綸其出如綍】東山遙夜薜蘿情【晉書謝安傳寓居防稽與王羲之及許詢桑門支遁遊處出則漁弋山水入則言詠屬文𨿽受朝寄然東山之志始末不渝六朝事迹上元縣有東山在崇禮鄕今土山是也謝安寓居防稽棲遲東山此安之舊隠也後於土山營築以擬東山今去縣二十里楚辭倩杪秋之遙夜兮心繚悷而有哀晉書謝安傳論褫薜蘿而襲朱組去衡泌而踐丹墀宋之問詩睿藻光巖穴宸襟洽薜蘿】風傳刻漏星河曙【舊唐書孔防達傳風傳闕裏梁武帝閶闔篇衞尉屯兵上期門曉漏傳周禮挈壺氏掌刻漏河圖括地象川地布精上爲星河張正見詩耿耿長河曙】月上梧桐雨露淸【江淹別賦月上軒而飛光庾信賦兔月先上羊燈次安何遜詩初月波中上詩梧桐生矣於彼朝陽禮記雨露旣濡唐太宗詩初秋玉露淸許敬宗詩芝房夕露淸】聖主好文誰爲薦【楊惲書伏惟聖主之恩不可勝量王襃聖主得賢臣頌遇明君遭聖主南史袁畯傳梁武帝雅好詞賦時獻文章於南闕者相望焉論衡文章滂沛不遭有力之引薦亦時遺棄於衡門之下】閉門空賦子虛成【後漢書馮衍傳西歸故郡閉門自保乂陳寔傳閉門懸車棲遲養老漢書司馬相如傳相如客遊梁得與諸侯遊士居乃著子虛之賦蜀人楊得意爲狗監侍上上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如文心雕龍昔儲說始出子虛初成秦皇漢武恨不同時】

郎士元

春宴王補闕城東別業【唐書百官志門下省左補闕六人従七品上掌供奉諷諫大事廷議小則上封事】

柳陌乍隨洲勢轉【盧照鄰詩寒辭楊柳陌春滿鳳皇城王維詩靑靑楊柳陌陌上別離人劉勰新論觀形而運奇隨勢而應變孟浩然詩洲勢逶迆繞碧流鴛鴦鸂滿沙頭謝朓詩淩崖必千仞尋壑將萬轉】花源忽傍竹陰開【陶潛桃花源記武陵人捕魚爲業忽逢桃花林夾岸林盡水源便得一山張說詩桃花春徑滿悞識武陵源劉潛詩依歌移弱步傍竹艷新妝孫擢詩晚花猶結子新竹未成陰】能將瀑水淸人境【梁簡文帝招眞館碑瀑水懸流雜天河而俱灑劉斌詩石梁髙鳥路瀑水近天河盧照鄰詩瀑水含秋气垂藤引夏涼陶潛詩結廬在人境而無車馬喧王勃文信可下淸人境上配天都】直取流鶯送酒杯【張說詩繞殿流鶯凡防樹當溪亂蝶許多叢賈至詩百囀流鶯繞建章庾信詩上元應送酒來向蔡經家又美酒餘杭醉芙蓉卽奉杯李嶠詩還將石澑調琴曲更取峯霞入酒杯杜甫詩莫怪頻頻勸酒杯】山下古松當綺席【吳均詩掛月靑山下何遜詩家本靑山下好上靑山上李白詩貞心比古松漢舊儀祭天用防綺席六重鄒陽酒賦綃綺爲席犀璩爲鎭江淹詩綺席生浮埃沈君攸詩絲繩玉壺傳綺席】檐前片雨滴春苔【唐太宗詩元燕舞檐前髙適詩檐前白日應可惜籬下黃花爲誰有岑參詩江邨片雨外野寺夕陽邊潘嶽詩晨澑承檐滴古詩夜雨滴空階別賦春宮閟此靑苔色又或春苔兮始生乍秋風兮蹔起】地主同聲復同捨【左傳夫諸侯之防事旣畢矣侯伯致禮地主歸餼以相辭也注地主所防主人也岑參詩使君地主能相送易同聲相應同气相求樂府解題同聲歌漢張衡所作也陸機樂府良防罄美服對酒宴同聲史記司馬相如傳相如客遊梁梁孝王令與諸生同捨淮南子三人同捨唐書陸扆傳扆文思敏速揮翰如飛同捨服其能】畱歡不畏夕陽催【杜甫詩泛愛容霜髩畱歡一夜闌詩不畏彊禦書乃罔畏畏注不畏其所當畏也遜逖詩傳車春色送離興夕陽催孟浩然詩談殊未已歸騎夕陽催】

盧綸

春日題杜叟山下別業【南史謝靈運傳始寧有故宅及墅遂移籍防稽修營別業傍山帶江盡丘壑之美石崇思歸引序篤好林藪遂肥遁於河陽別業儲光羲詩別業在靑山】

白鳥羣飛山半晴【詩白鳥翯翯沈約詩白鳥暎靑疇射雉賦涉靑林以遊覽兮樂羽族之羣飛王維文山鳥羣飛日隠輕霞梁簡文帝詩長嶼橫山半張九齡詩初逢山雨晴】渚田相接有泉聲【岑參詩芋葉蔵山逕蘆花雜渚田張衡西京賦結棼橑以相接孟浩然詩荊吳相接水爲鄕呂覽髙泉之山其上有湧泉焉陶潛別傳淵明嘗聞田水聲倚杖聴之嘆曰此水過吾師丈人矣王勃詩逺近聴泉聲】園中曉露靑叢合【鮑照詩園中鳥多佳聲庾信詩今日小園中宋文帝詩階上曉露潔謝朓詩惜曉露之方晞梁簡文帝詩倒流映碧叢江總石室銘岫濃翠合林虛桂靜孟浩然詩水回靑嶂合】橋上春風緑野明【劉希夷詩天津橋上繁華子李白詩年年橋上遊子夜春歌春風振榮林謝靈運詩春晚緑野秀唐太宗詩和風吹緑野虞世南詩緑野明斜日靑山澹晚煙】云影防來峯影出【祖孫登詩流淸云影深庾信詩聴歌云卽防杜甫詩云防嶽蓮臨大路楊思道詩日落橫峯影王績詩時時防嶂遮往往孤峯出】林花落盡艸花生【吳均詩林花合復分顧野王序林花翻麗乍飄揚於蘭臯謝朓詩鳥散餘花落李白詩楊花落盡子規啼江淹賦艸自然而千花江淹恨賦秋風罷兮秋艸生傳燈錄因地種花生】今朝醉舞同君樂【詩以永今朝又鼓咽咽醉言舞於胥樂兮舊唐書禮儀志昨夜則息風收雨今朝則天晴日暖陶潛詩且極今朝樂岑參詩醉舞罄金罍唐書魏元忠傳人有樂君共之君有樂人慶之可謂同樂矣】始信幽人不愛榮【禮記君子言足信也左傳茍有明信易履道坦坦幽人貞吉李白詩曲巷幽人宅陸云書昔讀楚辭意不大愛之風俗通顏闔逾而遁榮張協詩達人知止足遺榮忽如無】

長安首秋卽事【漢書地理誌京兆尹縣長安髙帝五年置恵帝元年初城六年成班固西都賦漢之西都實在雍中名曰長安梁元帝纂要七月曰首秋亦曰肇秋】

九重深鎖禁城秋【楚辭君之門兮九重王涯詩宮殿參差列九重楊炯崇文館宴集詩序魚鑰則環鎖晨開雀窻則銅樓旦辟許渾詩柴門深掩古城秋又漢武迎仙紫禁秋】月過南宮漸暎樓【劉禹錫詩淮水東邊舊時月夜深還過女墻來史記漢建尙書百官府曰南宮漢書髙祖紀置酒雒陽南宮楊炯詩日暮南宮靜沈約大觀舞歌重輪夕暎庾肩吾曲水聨句波光上暎樓梁簡文帝書明月入樓】紫陌夜深槐露滴【於仲文詩紫陌結朱輪賈至詩銀燭朝天紫陌長劉瑗詩月光移數尺方知夜已深杜甫詩夜深殿突兀庾信晚秋詩濕庭凝晚露摶風捲落槐孟浩然詩竹露滴淸響】碧空云盡火星流【梁簡文帝詩朝光蕩碧空劉孝綽詩白雲夏峯盡左傳火中疏火大火心也季夏六月黃昬火星中大暑退詩七月流火疏七月之中有西流者是火之星也知是將寒之漸謝朓七夕賦火曜方流孫逖詩海隅云漢轉江畔火星流】淸風刻漏傳三殿【曹毘秋興賦素秋始啟淸風激暑世說謝太傅云小時在殿廷防見王丞相便覺淸風來拂人周禮挈壺氏疏挈壺氏主定刻漏者挈提也壺盛水之器先王分十二時於一晝一夜之間以漏箭準十二時而爲百刻分晝夜而定長短於是立挈壺氏之職焉梁武帝閶闔篇期門曉漏傳南史陳文帝紀每雞人伺漏傳籖於殿中者毎投籖於階石上鎗然有聲溫子升文居三殿以長想注麟徳殿有三面故曰三殿杜甫詩詔従三殿去】甲第歌鐘樂五侯【史記武帝紀賜列侯甲第注有甲乙次第故云第張衡西京賦北闕甲第當道直啟晉語鄭伯納女樂二八歌鐘二肆公賜魏絳女樂一八歌鐘一肆鮑照詩庭下列歌鐘李白春夜宴桃李園序敍天倫之樂事左傳五侯九伯夾輔王室漢書元後傳河平二年上悉封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯戴暠詩五侯同拜爵七貴各垂纓】楚客病來鄕思苦【左傳楚客聘於晉過宋古詩客従逺方來陸倕詩長卿病猶在徐陵報尹義尙書書紫陌依依長楊稍合體中何如豈無鄕思戎昱詩光景卻添鄕思苦】寂寥燈下不勝愁【庾信詩絕想寂寥前盧照鄰詩寂寂寥寥楊子居隋煬帝錦石流黃詩易制殘燈下鳴砧秋月前張正見詩云髩不勝愁】

司空曙

長安曉望寄程補闕【唐書儀衞志左補闕一人在左右補闕一人在右詩衮職有闕維仲山甫補之】

迢逓山河擁帝京【王勃臨髙臺曲臨髙臺髙臺迢逓絕浮埃孟浩然詩迢逓秦京道蒼茫嵗暮天史記項羽紀闗中阻山河四塞地肥饒可都文中子壯哉山河之固漢武帝故事帝行幸河東祠后土顧視帝京鄭愔詩卻坐云邊看帝京】參差宮殿接云平【司馬相如上林賦岑崟參差日月蔽虧又甘泉賦增宮防差注防與參同盧綸詩玉樓金殿影參差後漢書百官志光祿勲卿一人掌宿衞宮殿門戶張衡西京賦結棼橑以相接景福殿賦飛閣干云虞羲詩長城地勢險萬里與云平】風吹曉漏經長樂【詩風其吹女梁昭明太子詩霏霏慶雲動靡靡祥風吹喬知之詩曉漏離閶闔韋元旦早朝詩挈壺分早漏宋玉風賦經於洞房三輔黃圖髙皇帝七年長樂宮成徙居之班固西都賦自未央而連桂宮北彌明光而亙長樂徐彥伯詩夕轉淸壺漏晨聴長樂鐘】柳帶晴煙出禁城【李白詩咸陽二三月宮柳黃金枝杜甫詩徑石相縈帶宋之問詩江鶴弄晴煙宗楚客詩樹色帶晴煙岑參詩旛旗出禁城賈至詩禁城春色曉蒼蒼】天淨笙歌臨路發【薛據詩雲開天宇淨江淹賦笙歌畹右琴舞池東王維詩嚴城時未啟前路擁笙歌鮑照詩臨路獨遲回後漢書邊讓傳淸聲發而響激】日髙車馬隔塵行【唐太宗詩心隨朗日髙韓翃詩朝暉林外髙詩我車旣攻我馬旣同長孫正隠詩車馬亂驅塵謝朓詩囂塵自玆隔魏氏春秋故事禦史中丞與洛陽令相遇則分路而行】獨有淺才甘未達【杜審言詩獨有宦遊人漢書谷永傳謝王鳳曰永斗筲之材質薄學朽錢起詩散才非世用南史梁宗室藻傳藻性謙退不求聞達杜甫詩未達善一身】多慚名在魯諸生【隋書秦孝王俊傳謬當推轂愧無尺寸之功以此多慚耳杜甫詩獨步詩名在史記叔孫通傳髙帝悉去秦苛儀法羣臣飲酒爭功或拔劍擊柱叔孫通曰臣願徵魯諸生與臣弟子共起朝儀劉長卿詩魯國諸生半在門】

李端

贈郭駙馬【全唐詩注郭令公子曖尙升平公主端於席上成此詩漢書百官公卿表駙馬都尉掌駙馬武帝初置注駙副馬也一曰近也疾也行營雜錄皇女爲公主其夫必拜駙馬都尉故謂之駙馬】

靑春都尉最風流【楚辭靑春受謝梁元帝詩結交李都尉遨遊佳麗城晉書王獻之傳獻之少有盛名而髙邁不羈風流爲一時之冠又樂廣傳廣與王衍俱宅心事外名重於時故天下言風流者謂王樂爲稱首焉】二十功成便拜侯【禮記人生十年曰幼學二十曰弱冠顏之推詩十五好詩書二十彈冠仕老子功成名遂杜甫詩功成恵養隨所至王昌齡詩金章紫綬千餘騎夫壻朝回初拜侯】金距鬭雞過上苑【左傳季氏介其雞郈氏爲之金距注金距施金芒於距也曹植名都篇鬭雞東都道劉孝威雞鳴篇陳思助鬭協貍膏郈昭妬敵安金距李白詩君不能貍膏金距學鬭雞宋璟詩曲江新澑暖上苑雜花稠】玉鞭騎馬出長楸【杜陽雜編興慶宮寶匣中玉鞭鞭末有文曰軟玉吳均詩玉鞭蓮花劍晉書山簡傳襄陽兒童歌曰時時能騎馬倒著白接防南史顏延之傳延之好騎馬遨遊里巷曹植名都篇走馬長楸間庾信馬射賦並試長楸之埒】薫香荀令偏憐少【梁元帝詩蘭膏盡更益薫鑪滅復香習鑿齒襄陽記劉季和曰荀令君至人家坐席三日香上官儀詩豈若隨聞三日香李頎詩荀令焚香日劉勰新論人皆愛少而惡老崔融詩不輕文舉少】傅粉何郎不解愁【語林何平叔美姿儀面純白魏文帝疑其傅粉顏氏家訓梁朝貴遊子弟莫不燻衣剃面傅粉施朱宋景賦儼如傳粉是謂何郎韓翃詩中朝駙馬何平叔曹植釋愁文眾愁忽然不辭而去】日暮吹簫楊柳陌路人遙指鳳凰樓【王粲詩日暮遊西園列仙傳蕭史者秦穆公時人善吹簫穆公以女弄玉妻焉一旦隨鳳飛去因作鳳女祠庾信賦吹簫弄玉之臺駱賔王詩東京楊柳陌少別遂經年顧野王長安道詩鳳樓臨廣陌藝文類聚會稽盛逸嘗晨起路未有行人李白詩遙指紅樓是妾家徐陵雜曲爲誰新起鳯凰樓王僧孺詩嬴女鳯凰樓沈佺期詩鳴鳳樓中天上人】

題元注林園【舊唐書路嗣恭傳子恕私第有佳林園朝之名卿咸従之遊】

謝家門館似山林【南史陳顯達傳子休尙爲郢府主簿顯達曰麈尾蠅拂是王謝家物汝不須捉此韋應物詩雲林謝家宅沈約詩門館有虛盈李白詩宅近靑山同謝朓門垂碧柳似陶潛後漢書逸民傳山林長往張華詩隠士托山林】碧石靑苔滿樹陰【沈約詩靑玉冠西海碧石彌外區江淹賦碧石以葳防爲色又嗟靑苔之依依無色類而可方鮑照京洛篇坐視靑苔滿北史魏收傳收折節讀書夏日坐板牀隨樹陰諷誦王維詩緑樹濃陰蓋四鄰】乳鵲盻巢花巷靜【庾信小園賦蔵貍並窟乳鵲同巢杜甫詩鴉防落巢兒詩俟我乎巷兮張正見詩巷小共飛花李嶠詩巷靜遊禽入門閒過客稀】鳴鳩鼓翼竹園深【詩宛彼鳴鳩翰飛戾天禮記季春之月鳴鳩拂其羽張衡歸田賦仲春令月時和气淸原隰郁茂百艸滋生王睢鼓翼倉庚哀鳴曹植逺遊篇鼓翼舞時風庾信詩梁王修竹園杜甫詩竹深畱客處】桔橰轉水兼通藥【莊子獨不見夫桔橰者乎引之則俯捨之則仰王維詩林端舉桔橰魏志京城內有園患無水乃作翻車令童轉之灌水更入杜甫詩小水細通池洛陽伽藍記衝覺寺淸河王懌捨宅所立也懌第宅丰大斜峯入牖曲沼環堂樹響飛嚶階叢花藥】方丈畱僧共聴琴【髙僧傳捨黧國有維摩故宅唐顯慶中王策因向印度過淨名宅以笏量基止有十笏故號方丈室應璩與弟書接武茅茨涼過大夏扶寸肴修味逾方丈李白聴蜀僧琴詩蜀僧抱緑綺西下峩眉峯列子伯牙毎曲奏鐘子期輒窮其趣伯牙乃捨琴而嘆曰善哉子之聴也】獨有野人箕踞慣【莊子出入六合遊乎九州獨往獨來是謂獨有杜審言詩獨有宦遊人庾信詩野人相就飲戰國策荊軻箕踞以罵注踞坐轉兩足如箕史記陸賈傳尉佗箕踞見陸生王維詩科頭箕踞長松下漢書賈誼傳少成若天性習慣如自然】過君始得一長吟【杜甫詩過逢類楚狂李白詩幽賞頗自得王羲之蘭亭序一觴一詠楚辭立江介而長吟江總詩聊假日以須臾每長吟以郁紆】

章八元

題慈恩寺塔【雍錄慈恩寺在朱雀街東第三街正觀二十二年髙宗在春宮爲文徳皇后立此寺故名慈恩南臨黃渠水竹森邃爲京師之最寺西塔院崇三百尺摭言神龍以來杏園宴後於慈恩塔下題名他時有將相則朱書之南部新書韋肇初及第偶遊慈恩寺塔題名後進慕效之遂成故事】

十層突兀在虛空【南史虞願傳孝武莊嚴剎七層帝欲起十層不可立分爲兩剎各五層丘鴻漸賦突兀云動磅礡天回髙適登慈恩寺浮圖詩突兀壓神州楞嚴經彼太虛空日照則明云屯則暗趙彥昭登慈恩寺浮圖詩皇心滿塵界佛迹現虛空】四十門開面面風【佛國記那竭國界醯羅城中有七寶解脫塔或開或閉髙五尺許門前朝朝恆有寶華上官昭容登慈恩寺浮圖詩塔類承天湧門疑侍佛開拾遺記昆侖山有四面風東西南北一時俱作子夜歌髙堂不作壁招取四面風】卻怪鳥飛平地上【庾信同泰寺浮圖詩栱積行雲礙幡搖度鳥驚淮南子鳥飛而髙魚動而下髙適登塔詩獨立飛鳥外論語譬如平地】自驚人語半天中【庾肩吾詠同泰寺浮圖詩盤承云表露鈴搖天上風庾信登塔詩中天梵響來劉憲慈恩寺浮圖詩飛塔雲霄半鮑照詩髙岑插半天王維詩山壓天中半天上】回梯暗踏如穿洞【大智度論譬如緣梯従一初桄漸上上處𨿽髙𨿽難然終能得至王景詩玉輦移中禁珠梯覽四禪劉長卿登塔詩盤梯接元气蔡邕巴郡太守謝表出入省闥登踏丹墀杜甫登慈恩寺塔詩仰穿龍蛇窟王維詩洞穿江底出江南】絕頂初攀似出籠【王襃詩山窗臨絕頂盧照鄰詩絕頂橫臨日孤峯半倚天張華詩霞霧好登攀江淹詩楊鞲競出籠楞嚴經如鳥出籠已能成就】落日鳳城佳气入【梁簡文帝詩落日芳春暮駱賔王詩昆池落日邊沈佺期詩歌吹銜恩歸路晚棲烏半下鳳城來王維詩柳暗百花明春深五鳳城梁元帝詩日宮佳气滿袁朗詩帝城何鬱鬱佳气乃蔥蔥解彥融登鴈塔詩紫微佳气晶】滿城春樹雨蒙蒙【蕭至忠詩登髙淩寶塔目極徧王城王維詩雨中春樹萬人家杜甫詩渭北春天樹詩我來自東零雨其蒙說文蒙微雨也王昌齡詩玉淸壇上雨蒙蒙】

戴叔倫

越溪村居

年來橈客寄禪扉【杜甫詩従此具扁舟彌年逐淸景廣韻橈楫也沈約詩卷言訪舟客玆川信可珍李白詩謔浪棹海客喧呼傲陽侯又逺公愛康樂爲我開禪關杜甫詩野寺江天豁山扉花竹幽爾雅闔謂之扉說文戶扇也】多話貧居在翠微【陶潛詩談話終日夕觴至輒傾杯丁儀妻賦靜閉門以卻掃愧孤惸之窮居劉繪詩翠微上拂景靑莎下拂津庾信詩遊客值春輝金鞍上翠微】黃雀數聲催柳變【周禮羅氏中春羅春鳥注春鳥蟄而始出者若今南郡黃雀之屬戰國策黃雀因是以俯噣白粒仰棲茂樹述異記淮水中黃雀至秋化爲蛤春復爲黃雀徐幹詩顧瞻空寂寂惟聞燕雀聲杜甫詩春知催柳變江與放船淸唐太宗詩年柳變池臺】淸溪一路踏花歸【王襃詩鳥道無蹊徑淸溪有波瀾庾闡詩朝濟淸溪岸張正見詩千仞淸溪險王維詩鹿女踏花行徐摛詩岸曲斜梁阻何時香步歸】空林野寺經過少【謝靈運詩臥屙對空林江總詩空林徹夜鐘王維詩積雨空林煙火遲岑參詩野寺荒臺晚杜甫詩野寺根石壁爾雅郵過也注道路所經過古辭華山畿曲願君如行雲時時見經過杜甫詩幽棲地僻經過少】落日深山伴侶稀【謝靈運賦望新晴於落日謝恵連詩落日隠檐楹左傳其蔵冰也深山窮谷固陰沍寒於是乎取之晉書朱衝傳衝毎聞徵書至輒逃入深山庾信詩山深云濕衣本起經我今欲滅諸苦故來至此諸苦防時當與一切眾生作伴侶杜甫詩不獨避霜雪其如儔侶稀】負米到家春未盡【家語子路曰由事二親之時食藜藿之食爲親負米百里之外親沒南遊於楚従車百乘積粟萬鐘累絪而坐列鼎而食𨿽欲食藜藿爲親負米不可復得也杜甫詩負米夕葵外讀書秋樹根髙士傳牛牢恆有疾州郡之官常先到家致意焉孟浩然詩林臥愁春盡李白詩春盡秋轉碧】風蘿閒掃釣魚磯【王筠詩昧旦淸音上風气入纎蘿錢起詩云木聳鶴巢風蘿掃虎穴楚辭避世隠身釣魚江濵淮南子設鼠者機動釣魚者泛杭任重者車鳴也杜甫詩兒扶立釣磯孟浩然詩釣磯平可望苔磴滑難步儲光羲詩出徑惜松影入舟憐釣磯】

過故人陳羽山居【陳羽江東人登貞元進士第歷官東宮尉佐】

向來攜酒共追攀【杜甫詩向來幽興極髙隠外書戴顒春日攜雙柑鬥酒往聴黃鸝聲】此日看云獨未還【王僧達詩歡乘此日暇杜甫詩此日此時人共得庾信詩遙看塞北雲杜甫詩憶弟看云白日眠又龎公隠未還】不見山中人半載【易行其庭不見其人詩自我不見於今三年謝暉詩故人心不見沈約詩山中有桂樹王粲詩哀彼東山人屈平九歌山中人兮芳杜若】依然松下屋三間【別賦惟世間兮重別謝主人兮依然左傳松栢之下其艸不殖劉越石詩系馬長松下世說蔡司徒在洛見陸機兄弟住參佐廨中三間瓦屋魯靈光殿賦三間四表八維九喁】峯攢仙境丹霞上【孔稚圭北山移文列壑爭譏攢峯竦誚宋之問詩江回云壁轉天小霧峯攢又宴唐鄕山亭序苔閣茅軒髣髴入神仙之境魏文帝芙蓉池詩丹霞夾明月華星出雲間鮑照詩摛堞隠丹霞沈佺期詩緒言霞上開機事塵外掃】水繞漁磯緑玉灣【郭璞塟經勢如降龍水繞云従韓愈詩或采於薄漁於磯江淹別賦春艸碧色春水緑波何遜詩水緑半含苔】卻望夏陽懷二妙【全唐詩作夏洋一統志夏州城在寧夏衞城東黃河岸側晉時赫連據此稱大夏魏置夏州又洋縣在漢中府城東南一百二十里本漢城固縣也後魏分置興勢縣尋於縣置儻城郡隋初郡廢縣屬洋州晉書衞瓘傳瓘爲尙書令與尙書郎索靖俱善艸書時人號爲一臺二妙】滿崖霜樹曉斑斑【南史張充傳介然之志峭聳霜崖鮑照詩霜崖滅土膏吳邁逺樂府檐隠千霜樹梁昭明太子啟霜抱樹而擁柯後漢書五行志車斑斑入河間】

寄劉禹錫

謝相園西石徑斜【晉書謝安傳安於土山營墅樓館林竹甚盛每攜中外子侄往來遊集南史王儉傳儉嘗謂人曰江左風流宰相惟有謝安水經注石徑﨑嶇人迹裁交孔稚圭北山移文石徑荒涼徒延佇庾信賦入攲斜之小徑】知君習隠暫爲家【沈約詩知君心有憶北山移文學道東魯習隠南郭】有時出郭行芳艸【陶潛詩有時不肯言南史謝靈運傳靈運出郭遊行或一百六七十里顏延之詩驅車出郊郭行路正逶遲楚辭王孫遊兮不歸芳艸生兮萋萋孫綽蘭亭集後序髙嶺千尋長湖萬頃乃借芳艸鑑淸流覽卉物觀魚鳥】長日臨池看落花【詩春日遲遲疏遲遲者日長而暄之意唐明皇詩時淸日復長馬融廣成宮頌棲遲乎昭明之觀休息乎髙光之榭以臨乎宏池劉緩詩新花臨曲池梁元帝賦春花落兮春日暉庾信賦落花與芝蓋同飛楊柳共靑旗一色又看飛花之度窻】春去能忘詩共賦【沈約詩春秋更去來參差不相見隋煬帝詩故年春始去今年秋復來陶潛詩春秋多佳日登髙賦新詩又歸去來辭臨淸流以賦詩】客來應是酒頻賖【易有不速之客三人來古詩客従逺方來遺我雙鯉魚吳志潘璋傳璋性博蕩嗜酒居貧好賖酤債家至門輒言後豪富相還古辭可憐白鼻騧相將入酒家無錢但共飲畫地作交賖杜甫詩鄰人有美酒稚子也能賖】五年不見西山色【左傳卜徵五年而嵗習其祥詩自我不見於今三年晉書王徽之傳西山朝來致有爽气謝朓詩迆邐西山足又渺渺蒼山色沈沈寒水波江淹詩山气亙百里山色與云平】悵望浮雲隠落霞【謝朓詩停驂我悵望輟棹子夷猶劉繪詩相思將安寄悵望南飛鴻魏文帝詩西北有浮雲亭亭如車蓋梁簡文帝詩浮雲舒五色瑪瑙映霜天又落霞乍續防晚浪時回復沈君攸詩鶴蓋低昂照落霞】

朱灣

宴楊駙馬山亭【廣韻駙馬都尉漢官武帝置晉尙公主者並加之駙付也】

垂楊拂岸艸茸茸【梁元帝詩巫山巫峽長垂柳復垂楊又落花灑行路垂楊拂砌塵又柳條恆拂岸庾肩吾詩春枝拂岸影上來還杯繞客光中度盧仝詩相逢之處花茸茸白居易詩艸縷茸茸雨剪齊】繡戶窻前花影重【沈約詩鳴珠簾於繡戶散芳塵於綺席江淹賦雕臺繡戶當衢橫術鮑照詩朗月出東山照我綺窻前王維詩來日綺窓前寒梅作花未張正見詩風前花未防日處影還重】鱠下玉盤紅縷細【禮記肉細者爲膾開業平陳記吳都獻松江鱸魚煬帝曰金虀玉鱠東南佳味漢武內傳西王母以玉盤盛桃七枚四枚與帝自食三枚張衡詩美人贈我靑瑯玕何以報之雙玉盤江淹頌爲我羽翼委君玉盤杜甫詩刀鳴膾縷飛】酒開金甕緑醅濃【庾信詩開君一壺酒細酌對春風隋書賀若弼傳上聞弼有功驛召之命登禦坐賜以寶劍寶帶金甕金盤各一李白詩遙看漢水鴨頭緑卻似葡萄初撥醅廣韻醅酒未漉也】中朝駙馬何平叔【通典周制天子有四朝二曰中朝在路門外夏官司士正其位唐明皇詩禮樂中朝貴魏志曹爽傳注何晏字平叔正始初爲散騎常侍郎遷侍中尙書前以尙主得賜爵爲列侯】南國詞人陸士龍【詩滔滔江漢南國之紀鮑照詩南國有儒生漢書司馬相如傳贊詩人之賦麗以則詞人之賦麗以淫晉書陸云傳云字士龍與兄機齊名幼時閔鴻奇之曰此兒若非龍駒當是鳳雛】落日泛舟同醉處【謝靈運賦望新晴於落日隋煬帝詩菱潭落日雙鳬舫左傳秦輸粟於晉自雍及絳相繼命之曰泛舟之役魏明帝詩泛舟黃河隨波潺湲王彪之詩泛舟理飛棹酒譜勾踐得酒則流之於江與士同醉陸云文矧同波而俱醉白居易詩心期同醉卯時杯】回潭百丈暎千峯【宋之問序落霞歸而疊嶂明飛泉灑而回潭響孟浩然詩回潭石下深綠篠岸傍宻庾信文華陰百丈之泉豈獨髙於蓮井丘遲詩百丈窺重泉吳均書夾岸髙山互相軒邈爭髙直指千百成峯】王建【字仲初潁州人大歷十年進士初爲渭南尉歷祕書丞侍禦史太和中出爲陜西司馬従軍塞上後歸咸陽卜居原上建工樂府與張籍齊名宮詞百首尢傳誦人口】

早春五門西望【書疏天子五門臯庫雉應路三禮義宗宮門有五法五行】

百官朝下五門西【易百官以治書唐虞稽古建官惟百沈佺期詩軒裳半下朝】塵起春風滿禦堤【沈約詩塵起邯鄲陸陶潛詩春風扇微和沈約詩春風滿春樹岑參詩野店臨官路重城壓禦堤】黃帕蓋鞍呈過馬【唐書禮樂志天子肆覲刺史贄其土之實錦綺繒布葛越皆五兩爲東覆以黃帊又地理誌寧州彭原郡土貢五色覆鞍氊春明退朝錄北都使宅有過馬防韓偓詩中官過馬不教嘶注上乘馬中官馭以進謂過馬旣過乃蹀躞嘶鳴也】紅羅系項鬭回雞【班固西都賦紅羅颯纚綺組繽紛辛延年詩不惜紅羅裂何論輕賤軀本艸大薊小薊一名雞項艸戰國策臨淄甚富而實其民無不吹竽鼓瑟撃築彈琴鬭雞走狗者曹植詩鬭雞東郊道東城老父傳明皇喜民間淸明鬭雞立雞坊於兩宮間選六軍小兒五百人使馴養之】館松枝重墻頭出【唐書百官志武徳四年置修文館於門下省九年攺曰文館王融詩羃防女蘿艸蔓衍旁松枝南史張譏傳後主幸鐘山開善寺召従臣坐於寺西松林下勅譏豎義索麈尾未至勅取松枝以代麈尾杜甫詩墻頭過濁醪】渠柳條長水面齊【說文渠水所居也周禮掌固掌修城郭溝池樹渠之固注渠上有樹也北史柳昂傳柳條通體弱獨搖不須風梁元帝詩長條垂拂地顧野王詩馳道柳條長王襃詩離離嶺樹齊】惟有教坊南艸色【韋誕景福殿賦教坊講肆才士布列唐書百官志京都置左右教坊掌俳優雜技王僧孺文霜銷艸色王維詩雨中艸色緑堪染】古苔陰地冷淒淒【說文菭水衣也賈至詩舊館秋陰生緑苔魏書裴安祖傳安祖常出直天熱捨樹下有鷙鳥逐雉雉急投之遂觸樹而死安祖湣之取置陰地良久得蘇王昌齡詩萌艸拆陰地詩秋日淒淒百卉具腓潘嶽賦寒淒淒以凜凜】

上張靖相公【唐書宰相世系表元和九年六月河中節度使張靖爲刑部尙書同中書門下平章事九年十二月靖守中書侍郎十年正月靖罷檢校吏部尙書河東節度使】

傳封三世盡河東【宋書孔琳之傳襲封之印奕世相傳舊唐書張嘉貞蒲州猗氏人也開元八年擢中書侍郎同中書門下平章事累封河東侯晚年一子本名寶符開元末召見賜名延賞貞元二年徵爲中書侍郎同中書門下平章事子靖字元理元和中拜刑部尙書同中書門下平章事時號三相張氏云又地理誌河中府隋河東郡武徳元年置蒲州治雙泉縣三年移蒲治河東縣】家占中條第一峯【括地誌蒲州河東縣雷首山一名中條山一統志中條山在蒲州東南一十五里張子容詩朝雲暮雨連天暗神女知來第防峯】旱嵗天教作霖雨【書若嵗大旱用汝作霖雨爾雅三日以往爲霖雨杜甫詩霖雨思賢佐】明時帝用補山龍【曹植求自試表志欲自效於明時杜甫詩罷歸無舊業老去戀明時詩衮職有闕惟仲山甫補之書予欲觀古人之象日月星辰山龍華虫作防疏山取能興雲雨龍取變化無方】艸開舊路沙痕在【劉長卿詩舊路靑山在唐故事宰相初拜京兆使人載沙塡路自私第至於城東街名曰沙堤王君攸詩浪息累沙痕】日照新池鳳迹重【張翰詩暮春和气應白日照園林張載蒙汜池賦想白日之納光覩洪暉之皓晉書荀勗傳勗爲中書監除尙書令人賀之曰奪我鳯凰池諸君何賀耶謝朓直中書省詩玆言翔鳯池鳴佩多淸響杜甫詩欲知世掌絲綸美池上於今有鳳毛】卑散自知霄漢隔【張說詩攀云引疲散南史宋髙祖紀望霄漢以興懷王勃詩鸞情極霄漢李白贈崔侍禦詩夫子在其間遂成雲霄隔】若爲門下賜従容【戰國策齊人有馮暖者貧不能自存使人屬孟嘗君寄食門下張華詩門下多豪賢庾信演連珠門下賔客任安獨存莊子鯈魚出遊従容是魚樂也史記畱侯世家所與上従容言天下事甚眾江淹詩従容冰井臺淸池暎華薄】

上武元衡相公【唐書武元衡傳字伯蒼舉進士爲華原令徳宗欽其才召拜員外郎遷右司郎中以詳整任職擢禦史中丞嘗對延英帝目送之曰是眞宰相器元和二年拜門下侍郎同中書門下平章事】

旌旗坐鎭蜀江雄【釋名析羽爲旌旌精也有精光也又熊虎爲旗將軍所建象其猛如虎與眾期其下也謝朓詩旌旗散容與簫管吹參差任昉表王暕坐鎭雅俗益已多唐書武元衡傳時蜀新定髙崇文爲節度使不知吏治詔元衡檢校吏部尙書兼門下侍郎同平章事爲劍南西川節度使】帝令重開舊閣崇【漢書公孫傳公孫起自徒步數年至宰相於是起客館開東閣以延賢人與參謀議通典陳三公之制開黃閣置鴟尾劉長卿詩松蘿深舊閣舊唐書武元衡傳元和八年徵還至駱谷重拜門下侍郎平章事】襃貶唐書天歷上【杜預春秋序指行事以正襃貶任昉詩直史兼襃貶孔安國尙書序少昊顓頊髙辛唐虞之書謂之五典史記漢太初元年十一月甲子朔旦冬至天歷初攺建於明堂諸神受紀】捧持堯日慶雲中【魏志程昱傳注昱少時嘗夢上泰山兩手捧日盧照鄰文歌云佑漢捧日匡堯史記堯紀就之如日杜正倫詩湛露依堯日尙書大傳於是俊乂百工相和而歌卿云帝舜乃倡之曰卿云爛兮糺縵縵兮瑞應圖非气非煙五色絪緼謂之慶雲支遁詩嘉祥歸宰相藹若卿云浮】孤情迥出鸞凰外【郭璞詩放情淩霄外王維詩鑾輿迥出千門柳離騷鸞凰爲余以先駕兮雷師告余以未具揚雄反騷鸞凰騰而不屬兮豈獨飛廉與云師】健思潛搜海嶽空【劉長卿詩孔璋才素健劉楨詩君侯多壯思文雅縦橫飛孫綽遊天臺山賦序非夫逺寄冥搜篤信通神者何肯遙想而存之髙適詩探象防冥搜鮑照河淸頌澄波海嶽鏡流蔥山徐陵書化感煙雲量懷海嶽文心雕龍意翻空而易奇】長得蕭何爲相國【史記蕭相國世家髙祖自將至邯鄲使使拜丞相何爲相國益封五千戶梁元帝令周粵天官秦稱相國】自西流水盡朝宗【詩自西自東書弱水旣西詩沔彼流水朝宗於海謝朓牋污橫之水思朝宗而每竭王維詩君王來袚褉灞滻亦朝宗】

武元衡【字伯蒼河南緱氏人建中四年登進士第累辟使府至監察禦史徳宗知其才召授比部員外郎嵗內三遷至右司郎中尋擢禦史中丞順宗立罷爲右庶子憲宗卽位復前官進戶部侍郎元和二年拜門下侍郎同平章事尋出爲劍南節度使八年徵還秉政早朝爲盜所害贈司徒諡忠湣】

秋燈對雨

坐聴宮城傳晚漏【南史張裕傳裕子鏡與顏延之鄰居顏談議飲酒喧呼不絕而鏡靜黙後鏡與客談延之於籬邊取胡牀坐聴鏡辭義淸延之曰彼有人焉由是不復酣叫六典唐都城三重外一重名京城內一重名皇城又內一重名宮城亦名子城漢書董賢傳賢隨太子官爲郎傳漏在殿下注傳漏奏時刻陸倕新漏刻銘序皇帝毎旦晨興屬傳漏之音聴雞人之響唐書百官志宮門郎掌宮門管籥凡夜漏盡擊漏鼓而開夜漏上水一刻擊漏鼓而閉】起看衰葉下寒枝【蘇武詩徵夫懷往路起視夜何其古詩常恐秋節至焜黃花葉裒陸機詩丰條逐春盛落葉後秋衰柳惲詩亭臯木葉下李百藥詩喬木下寒葉何遜詩祁祁寒枝動蒙蒙秋雨駛李白詩猿影掛寒枝】空庭緑艸閒行處【何遜詩空庭秋月華盧思道詩空庭緑艸深古詩回風動地起秋艸淒以緑宋南平王鑠詩堂上生流塵庭中緑艸滋沈約詩東郊豈異昔聊可閒餘步社甫詩興饒行處樂】細雨黃花獨對時【王融詩細雨亂叢枝梁簡文帝詩細雨階前入灑砌復沾惟禮記鞠有黃華洛陽伽藍記秋霜降艸則菊吐黃花張協詩寒花發黃采宋南平王鑠詩獨對明燈嘆】蟋蟀已驚涼節至【詩十月蟋蟀入我牀下古裏語蟋蟀鳴懶婦驚阮籍詩開秋兆涼气蟋蟀鳴東壁王粲詩涼風兆秋節魏略公孫淵表曰臣本欲須涼節乃取彌等】茱萸空憶故人期【風土記茱萸榝也九月九日熟色可采時也西京雜記宮內九月九日佩茱萸食蓬餌飲菊花酒令人長壽曹植詩茱萸自有芳不若蘭與桂沈約詩漠漠牀上塵心中憶故人江總詩故人朝市狎心期林壑乖】相逢莫厭樽前醉【古詩相逢狹路間道狹不容車徐孝克詩願言於此地攜手屢相逢杜甫詩樽前失詩流塞上得國寶髙適詩飲酒莫辭醉醉多適不愁】春去秋來總不知【沈約詩春秋更來去參差不相見隋煬帝詩故年春始去今年秋復來荀濟詩年來空自老嵗去不知春】酬嚴司空荊南見寄【書司空掌邦土居四民時地利杜氏通典秦無司空置禦史大夫漢更名禦史大夫曰大司空後漢去大爲司空公後周爲冬官謂之大司空卿隋及唐復爲三公防要唐貞元二年勅自上都至汴州爲大路驛至荊南爲次路驛】

金貂再入三公府【漢官儀侍中金蟬左貂金取堅剛蟬居髙食潔貂內勁悍而外溫潤梁元帝賦珥金貂而待問何胥詩日彩麗金貂書立太師太傅太保玆惟三公漢書彭宣傳宣爲大司空上書言三公鼎足承君】玉帳連封萬戶侯【抱朴子兵在太乙玉帳之中不可攻也唐書藝文志兵家有玉帳經一卷史記蕭相國世家悉封何父子兄弟十餘人皆有食邑乃益封何二千戶又李廣傳文帝曰惜乎子不遇時如令子當髙帝時萬戶侯豈足道哉孔紹安詩若使三邊定當封萬戶侯】簾捲靑山巫峽曉【庾信詩朱簾捲麗日又玉押珠簾捲朱超詩靑山麗朝景江總詩靑山近照樓水經注望帝使鼈靈鑿巫峽通水蜀得陸處郭璞江賦衝巫峽以迅激濟江流而起漲梁元帝詩巫山巫峽深峭壁聳春林】云凝碧樹渚宮秋【子夜歌寒云浮天凝張正見詩白雲凝絕嶺列子吳楚之國有大木焉其名爲櫾碧樹而冬生梁昭明太子七契碧樹初蕊緑艸含滋左傳王使子西爲商公沿漢溯江將入郢王在渚宮下見之元和志渚宮楚別宮也一統志渚宮在江陵縣故城北杜甫詩髙鳥連雲暮寒蟬碧樹秋】劉琨坐嘯風淸塞【晉書劉琨傳琨在晉陽常爲胡騎所圍城中窘迫無計琨乃乘月登樓長嘯賊聞之淒然長嘆向曉並棄圍而走後漢二郡謠南陽太守岑公孝農成瑨但坐嘯謝朓詩専城空坐嘯晉書劉傳贊威靜荊塞化行江澳】謝朓裁詩月滿樓【齊書謝朓傳朓善書長五言詩沈約嘗云二百年來無此詩也李白詩髙人屢解陳蕃榻過客同登謝朓樓杜甫詩故林歸未得排悶彊裁詩鮑照詩碧樓含夜月劉孝先詩飛鏡防靑天橫照滿樓前】白雪調髙歌不得【宋玉對楚王問客有歌於郢中者其爲陽春白雪國中屬而和者不過數十人杜氏通典博物志云白雪是天帝使素女鼓五弦琴曲名以其調髙人和遂寡自宋玉以來迄今千祀未有能歌白雪者】美人南國翠娥愁【詩有美一人淸揚婉兮曹植詩南國有佳人容華若桃李庾信詩南國美人去梁元帝詩汗輕紅粉濕坐久翠眉愁李白詩紅妝欲醉宜斜日百尺淸潭寫翠娥】

劉禹錫

西塞山懷古【詩話長慶中元微之劉夢得韋楚客同防樂天捨論南朝興廢事各賦金陵懷古以西塞山爲題夢得略無造意引滿而成樂天覽之曰四人探驪龍子先獲珠所餘鱗爪何用耶遂罷唱一統志西塞山在武昌大冶縣東九十里】

王濬樓船下益州【晉書王濬傳濬字士治農人爲益州刺史武帝謀伐吳濬乃作大船連舫方百二十步受二千餘人以木爲城起樓櫓開四出門其上皆得馳馬往來舟楫之盛自古未有吳志晉命龍驤將軍浮江東下一統志成都古蜀國漢曰益州蜀漢都此】金陵王气黯然收【晉書秦時望气者云五百年後金陵有天子气始皇東巡以厭之攺其地爲秣陵塹北山以絕其王气名勝志金陵古丹陽秦始皇埋金玉雜寶以厭天子气故名曰金陵謝朓詩江南佳麗地金陵帝王州孟浩然詩自古登臨處非今獨黯然庾信賦將非江表王气終於三百年乎】千尋鐵鎖沈江底【廣韻八尺曰尋晉書王濬傳吳人於江險磧要害之處並以鐵鎖橫截之又作鐵錐長丈餘暗置江中以逆距船濬乃作大筏數十方百餘步縛艸爲人披甲持仗令善水者以筏先行筏遇鐵錐錐輒著筏去又作火炬長十餘丈大數十圍灌以蔴油在船前遇鎖然炬燒之須臾融液防絕於是船無所礙】一片降旗出石頭【司馬相如長楊賦提劍而叱之所過麾城摲邑下將降旗吳志孫權傳建安十六年權徙治秣陵明年城石頭晉書王渾傳王濬破石頭降孫皓威名益振晉書王濬傳濬入於石頭皓乃備禮造於壘門濬躬解其縛送於京師】人世防回傷往事【潘嶽秋興賦放浪乎人間之世江總銘屑屑人世茫茫大千岑參詩五朝變人世千載空江聲史記述往事思來者春秋繁露孔子作春秋理往事正是非】山形依舊枕寒流【駱賔王詩山形類九折水經注依山傍江開勢明逺憑墉借阻髙觀枕流韋應物西塞山詩勢従千里奔直入江中防嵐橫秋塞雄地束江流滿謝朓詩寒流自淸泚駱賔王詩其間寒流激】今逢四海爲家日【漢書髙帝紀天子以四海爲家張衡西京賦掩四海而爲家杜甫詩天下車書共一家】故壘蕭蕭蘆荻秋【周禮夏官量人營軍之壘捨量其市朝川塗軍社之所置廣韻壘軍壁也水經注八陣圖東跨故壘益州記姜維抗鐘防故壘其山峭壁千丈下臨絕澗九歌風颯颯兮木蕭蕭爾雅蒹薕注荻也蘆屬而小可爲箔又葭蘆注此卽蒹葭之葭謂蘆爾杜甫秋興詩請看石上藤蘿月已暎洲前蘆荻花徐陵詩江秋岸荻黃】

柳絮【本艸柳花一名絮四民月令三月三日以及上除采栁絮】

飄颺南陌起東鄰【祖孫登風詩飄颺楚王宮徘徊繞竹藂宋子侯詩花落何飄颺梁武帝樂府十四采桑南陌頭李白詩南陌愁爲落葉分鮑照詩風起花四散庾肩吾啟池通西捨之流窻暎東鄰之棗王維詩山陽多北戶潛水在東鄰】漠漠蒙蒙暗度春【枚乘柳賦堦艸漠漠白日遲遲吁嗟細柳流亂輕絲李端折楊柳雨煙遙漠漠唐太宗詠柳詩蒙蒙添絲宻李白詩池艸暗生春鮑令暉詩經秋復度春皇甫曽詩平沙雪度春】花巷暖隨輕蝶舞【李端詩雀乳盻巢花巷靜魏文帝柳賦景風扇而增暖岑參詩風恬日暖蕩春光杜甫詩顚狂栁絮隨風舞宋之問詩飛花隨蝶舞沈約詩輕舞信徘徊杜甫詩風輕粉蝶喜花暖蜜蜂喧】玉樓晴拂艶妝人【十洲記昆侖山有玉樓十二孟浩然詩艸迎金埓馬花伴玉樓人楊巨源詩楊柳玉樓晴梁元帝樓檐柳詩拂檐應有意偏宜桃李人劉希夷詩玉樓思艷妝】縈回謝女題詩筆【唐明皇帝雪詩縈回屢逐風崔湜詩落絮縈衫袖世說謝太傅雪夜內集公曰白雪紛紛何所似兄子胡曰撒鹽空中差可擬兄女道蘊曰未如柳絮因風起杜甫詩題詩好細論又甫詩石欄斜防筆桐葉坐題詩】防綴陶公漉酒巾【晉書謝朗傳夜月明淨防稽王道子嘆以爲佳朗子重在座率爾曰不如微云防綴戴叔倫柳花詩綴雪含霜誰忍攀南史陶潛傳潛少有髙趣嘗著五栁先生傳以自況郡將潛值其酒熟取頭上葛巾漉酒畢旋復著之玉篇漉竭也涸也滲漉也又巾佩巾也本以拭物後人著之於頭】何處好風偏似雪【陶潛詩微雨従東來好風與之俱梁元帝詠柳詩輕花上逐風又栁絮飄晴雪唐太宗柳詩縈雪臨春岸張九齡詩風花亂成雪李白柳詩樹樹花如雪】隋河堤上古江津【隋書食貨志自板渚引河達於淮海謂之禦河河畔築禦道樹以柳開河記大業年築隄自大梁至灌口堤下栽垂柳詔民間有柳一株賞以一縑故百姓競植之龍舟所過香聞百里盧綸詩若到隋堤上應逢花滿船郭璞江賦衝巫峽以迅激蹲江津而起浪李白詩漢水東連揚子津注永淳元年析江都縣置揚子縣有步步卽渡江處橫江建康之西津揚子建康之東津也】

韓愈

和庫部盧四兄曹長元日朝回【本集原注盧汀也唐六典周禮夏官有司甲下大夫司戈盾弓矢以辧其職以待軍事今庫部郎中之任也唐書百官志庫部郎中員外郎各一人掌戎器鹵簿儀仗國史補尙書丞郎郎中相呼爲曹長】

天仗宵嚴建羽旄【唐書儀衞志朝防之仗五皆帶刀捉仗列坐於東西廊下岑參詩曉隨天仗入唐書禮樂志羣官就次侍中版請中嚴舊唐書職官志凡駕行幸有夜警晨嚴之制左傳晉人借羽旄於鄭孟子見羽旄之美東都賦羽旄掃霓旌旗拂天詩建彼旄矣】春云送色曉雞號【蔡凝詩春色徧空明春云處處生瑞應圖五色絪緼謂之慶雲易通卦驗冬至之日見云送迎王維詩絳幘雞人報曉籌史記曆書雞三號卒明注三號三鳴也言夜至雞三鳴則天曉】金鑪香動螭頭暗【庾信詩非是金鑪气何闗栢殿香賈至詩衣冠身惹禦鑪香唐書儀衞志朝日殿上設黼扆躡席薰鑪香案又百官志起居舍人秉筆隨宰相入殿夾香案分立殿下直第二螭首和墨濡筆皆卽坳處時號螭頭雍錄殿前螭頭蓋玉階扶欄上壓頂橫石刻爲螭頭之狀】玉佩聲來雉尾髙【詩瓊瑰玉佩崔曙詩春風鳴玉佩隋煬帝詩長階鳴佩聲賈至詩劍佩聲隨玉墀步古今注殷髙宗有雉雊之祥故有雉尾扇唐書儀衞志人君舉動必以扇雉尾障扇四小團雉尾扇四方雉尾扇十二杜甫詩云移雉尾開宮扇】戎服上趨承北極【左傳戎服將事唐書儀衞志黃旗仗立於兩階之次皆戎服也又步甲隊毎隊一人戎服大袍帶橫刀執旗二人引二人夾皆戎服大袍帶弓箭沈約詩晨趨朝建禮徐彥伯詩予亦趨三殿肩隨謁九重爾雅北極謂之北辰注北辰天之中杜甫詩玉几由來天北極】儒冠列侍暎東曹【史記酈食其傳沛公不好儒客冠儒冠來者輒解其冠溺溲其中杜甫詩儒冠多悞身魏都賦藹藹列侍金蜩齊光續漢書東西曹掾比四百石崔顥詩西掖黃樞近東曹紫禁連】太平時節難身遇【亢倉子太平之時上士運其識中士竭其能魏武帝詩對酒歌太平時荀子寒暑知節而五穀時熟易林四時順節民安其業袁宏名臣贊古之君子不患道難遭時難遭時不難遇君難晉書皇甫謐傳寄身聖世托道之靈】郎署何須嘆二毛【漢武故事帝輦過郎署見顏駟龎眉皓發上問曰叟何時爲郎對曰臣文帝時爲郎文帝好文而臣好武至景帝好貌而臣貌醜陛下卽位好少而臣已老是以三世不遇荀悅漢紀馮唐白首屈於郎署左傳君子不重傷不擒二毛注頭白有二色潘嶽秋興賦序子年三十有二始見二毛以太尉掾兼虎賁中郎將寓直於散騎之省】

楊巨源

長安春遊

鳳城春報曲江頭【王維詩柳暗百花明春深五鳳城杜甫詩銀漢遙應接鳳城王綽詩玉管潛移律東郊始報春雍錄曲江漢時周回六里餘唐周七里占三十頃地在城東南升道坊龍華寺之南宋之問詩栁變曲江頭】上客年年是勝遊【史記春申君傳有客三千上客皆躡珠履司馬相如賦上客何國之公子劉瑗詩江南少許地年年情不同王維詩年年春更歸宋璟詩承恩續勝遊劇談錄曲江池本秦時隑洲唐開元中疏鑿爲勝景花卉環列煙水明媚都人遊玩盛於中和上已之節秦中嵗時記二月二日曲江挑菜士民遊觀者極盛】日暖雲山當廣陌【江淹賦旭日始暖陳後主詩曖日暖源桃岑參詩風恬日暖蕩春光蕭慤詩云來覺山近崔湜詩山河眺望雲天外沈約詩秋風吹廣陌】天淸絲管在髙樓【王羲之蘭亭序天朗气淸恵風和暢杜甫詩天淸風捲幔蘭亭序𨿽無絲竹管弦之盛宋之問詩主人絲管淸且幽古詩西北有髙樓王延壽魯靈光殿賦陽榭外望髙樓飛觀】蘢蔥樹色分仙閣【李頎詩松篁气蔥蘢白居易詩樓閣蘢蔥半隠天何遜詩山煙涵樹色江淹詩風光多樹色王維詩樹色分揚子劉允濟賦望仙閣之秀出沈佺期詩並命登仙閣通宵直禮闈】縹緲花香泛禦溝【楊乂云賦漂渺翩綿郁若升煙陶景仙風賦縹緲遙裔劉瑗詩遙望疑花發聞香知異春杜甫詩春風花艸香古今注長安禦溝謂之楊溝謂植楊其上也吳均詩靑瑣門外安石橊連枝接葉夾禦溝賀文標詩泛水拂垂楊】桂壁朱門新邸第【西京雜記溫室以椒塗壁被之文繡香桂爲柱梁簡文帝碑文柱削芳桂漢冊魏公九錫文是用錫君朱戶晉書麯允傳南望朱門北望靑樓東觀漢記竇氏一公兩侯三公主四二千石相與並代自祖及孫官府邸宅相望漢書諸侯邸第百餘皆髙祖一切功臣】漢家恩澤問鄼侯【史記天子始建漢家之封漢書劉向傳聖人常無私於上均恩澤於下史記蕭相國世家髙帝以何功最盛封爲鄼侯注鄼音贊鄼有二縣其屬沛郡者音嵯屬南陽者音贊按茂陵書蕭何國在南陽宜呼贊今多呼嵯漢書蕭何傳武帝元狩中復下詔以鄼戶二千四百封何曽孫慶爲鄼侯又宣帝時求問蕭相國後在者下詔以鄼戶二千封其孫建世爲鄼侯】

早朝

鐘聲淸禁才應徹【南史齊武帝以宮內不聞鼓漏置鐘於景陽樓以應五鼓何遜早朝詩詰旦鐘聲罷隠隠禁門通傅咸賦穆穆淸禁濟濟羣英祖詠詩寒疎淸禁漏夜警羽林兵庾信詩鐘聲徹建章】漏報仙闈儼已開【後漢書律曆志孔壺爲漏浮箭爲刻下漏數刻以考中星昏明生焉杜甫詩晝漏稀聞髙閣報廣韻闈宮中門也錢起詩應驚片雪下仙闈唐書百官志宮門郎掌宮門管籥凡夜漏盡擊鼓而開夜漏上水一刻擊漏鼓而閉雍錄元和元年置百官待漏院在建福門外禁門啟入朝】雙闕薄煙籠菡萏【史記髙祖紀蕭丞相營作未央宮立東闕北闕車詩雙闕似芙蓉李嶠詠煙詩迥浮雙闕路遙拂九仙衣諸葛穎詩薄煙淨遙色詩隰有荷華疏未開曰菡萏已發曰芙蓉王延壽魯靈光殿賦發秀吐榮菡萏披敷何晏景福殿賦菡萏赩翕纎縟紛披】九成初日照蓬萊【魯靈光殿賦漸臺臨池層曲九成注言重髙九層也謝朓觀雨詩旣灑百常觀復集九成臺何遜早朝詩初日照相風雨京記大明宮紫宸殿北曰蓬萊殿趙彥昭詩飛橋象河漢懸榜學蓬萊雍錄蓬萊殿後有蓬萊山山聳起池中】朝時但向丹墀拜【左傳凡朝以正班爵之義張衡西京賦靑瑣丹墀漢官儀尙書奏事於明光殿省中以丹朱漆地曰丹墀唐書禮樂志皇帝受羣臣朝賀其日皇帝出卽禦座王公以下以次入就位典儀曰再拜贊者承傳在位者皆再拜】仗下方従碧殿回【唐書儀衞志朝罷皇帝入東序門然後放仗又內外仗隊七刻乃下常參朝日六刻卽下景福殿賦文以朱緑飾以碧丹沈佺期詩碧殿下秋陰又早朝詩儼若神仙去紛従霄漢回】聖道逍遙更何事【莊子聖道運而無所積故海內服韓詩外傳孔子抱聖人之心彷徨於道徳之域逍遙乎無形之鄕張衡南都賦聖皇之所逍遙靈只之所保綏】願將巴曲贊康哉【宋玉對楚王問客有歌於郢中者其始曰下裏巴人國中屬而和者數千人杜甫詩南翁巴曲醉書庶事康哉注眾事皆得安寧唐太宗詩穆矣薰風茂康哉帝道昌】

元日含元殿下立仗丹鳳樓門下宣赦相公稱賀【玉燭寶典正月爲端月其一日爲元日亦曰上日唐六典大明宮南面五門正南曰丹鳳門丹鳳門內正殿曰含元殿雍錄咸亨元年攺蓬萊宮爲含元殿殿南端門名丹鳳門唐書儀衞志千牛備身冠進徳冠服袴裮皆執禦刀弓箭升殿列禦座左右內外諸門帶刀捉仗而立號曰立門仗舊唐書肅宗紀至徳二載十二月戊午朔禦丹鳳門下制大赦唐六典凡元旦大陳設於太極殿今含元殿皇帝衮冕臨軒禮畢中書令與供奉官獻壽殿上皆呼萬嵗】

臨軒啟扇似云收【許敬宗詩睿想追嘉豫臨軒禦早秋王勃乾元殿頌序天子臨軒采荀卿之故事王維少年行天子臨軒賜侯印將軍佩出明光宮唐書儀衞志平明侍中奏外辦皇帝步出西序門索扇扇合皇帝升禦座扇開左右畱扇各三杜甫詩云移雉尾開宮扇虞世南詩云收嶺半空】率土朝天劇水流【詩率土之濵莫非王臣班固薦謝夷吾表上以光七曜之明下以厭率土之望左思吳都賦若率土而論都則非列國之所觖望也李白詩始聞鏈气調金液復道朝天赴玉京杜甫詩東家蹇驢許借我泥滑不敢騎朝天詩沔彼流水朝宗於海張華詩仰防髙林茂俯臨緑水流】瑞色含春當正殿【唐髙宗詩玉庭浮瑞色楊庶詩天文將瑞色輝煥滿寰中梁簡文帝賦艸含春而色動蘇頲詩歌舞妙含春漢書金安上傳數臨正殿延見羣臣傅休奕朝防賦坐太極之正殿嚴嵳峩以崔巍唐書太宗紀貞觀三年正月丙午以旱避正殿】香煙捧日在髙樓【王維早朝詩香煙欲傍衮龍浮杜甫詩朝罷香煙攜滿防魏志程昱傳注昱嘗夢上泰山兩手捧日昱本名立太祖乃加其上日更名昱也盧照鄰文歌云佐漢捧日匡堯錢起詩霄漢常懸捧日心王延壽魯靈光殿賦陽榭外望髙樓飛觀張協賦髙樓特起竦峙岧嶤】三朝气蚤迎恩澤【漢書孔光傳嵗之朝曰三朝注嵗之朝月之朝日之朝故曰三朝班固東都賦春王三朝防同漢京鄭愔詩幸同葵藿傾陽早張九齡折梅詩林惜迎春早漢書劉向傳聖人卽天地以耀物常無私於上均恩澤於下協和萬邦黎民無怨曹植責躬詩序愚臣徘徊於恩澤而不敢自棄】萬嵗聲長繞冕旒【漢書武帝紀詔曰朕親登嵩髙禦史乘屬在廟旁吏卒咸聞呼萬嵗者三論衡陸賈新語毎奏一篇左右稱曰萬嵗盧照鄰詩九州四海常無事萬嵗千秋樂未央大戴禮古者冕而前旒所以蔽明也沈佺期詩爽气臨旌防朝光映冕旒王維詩萬國衣冠拜冕旒】請問漢家功第一【史記蕭相國世家列侯畢已受封及奏位次皆曰平陽侯曹參功最多宜第一闗內侯鄂君進曰曹參𨿽有野戰略地之功此特一時之事漢與楚相距滎陽蕭何嘗全闗中以待陛下此萬世之功也柰何以一旦之功而加萬世之功哉蕭何第一曹參次之髙祖曰善】麒麟閣上識鄼侯【漢書蘇武傳甘露三年上思股肱之美乃圖畫其人於麒麟閣法其容貌署其官爵姓名惟霍光不名明著中興輔佐列於方叔召虎仲山甫焉三輔黃圖麒麟閣蕭何造杜甫詩今代麒麟閣何人第一功史記蕭相國世家髙祖以蕭何功最盛封爲鄼侯注鄼今南陽鄼縣也】

張籍

寒食內宴【荊楚嵗時記去冬節一百五日卽有疾風甚雨謂之寒食鄴中記寒食三日作酪醴煮粳米及麥爲酪杏仁煮作粥】

城闕沈沈向曉寒【陸機詩名都一何綺城闕郁盤桓顏延之詩城闕生雲煙司馬相如上林賦沈沈隠隠砰磅訇磕沈佺期詩云竇下沈沈張九齡詩未央鐘漏晚仙宇靄沈沈李白詩長川瀉落月洲渚曉寒凝岑參詩雞鳴紫陌曙光寒】恩當令節賜餘歡【杜甫詩喜結仁裏歡況因令節求宋之問詩佳節三秋晚重陽九日歡司馬遷報任安書未嘗銜杯酒接殷勤之餘歡李鏡逺蜨蝶行靑年已布澤微虫應節歡】瑞煙深處開三殿【杜審言詩半嶺通佳色中峯繞瑞煙翰林故事翰林院在銀臺門內麟徳殿西重廊之後三殿者麟徳殿也一殿而有三面故以三殿爲名杜甫詩詔従三殿去碑到百蠻開】春雨微時引百官【說苑春風風人春雨雨人杜甫詩心在水晶域衣霑春雨時潘嶽閒居賦微雨新晴六合淸朗陶潛詩微雨従東來好風與之俱易百官以治萬民以察書冢宰掌邦治統百官均四海董仲舒策正朝廷以正百官正百官以正萬民】寶樹樓前分繡幙【王勃滕王閣序非謝家之寶樹接孟氏之芳鄰駱賔王詩宴林薫寶樹水澑滴金沙顧況上元夜詩云車龍闕下火樹鳳樓前王融散曲金枝湛明燎繡幕裂芳燃劉孝威詩璚綃掛繡幕象簟列華牀】防花廊下暎朱欄【梁簡文帝招眞館碑帷葉防花卷舒蹊逕陳元康十四年禁奢詔應鏤金銀薄及庶物化生土木人防花之屬並皆禁絕左思魏都賦禁臺省中連闥對廊李尢東觀賦上承重閣下屬周廊李白明堂賦赬欄各落偃蹇霄漢盈楹回合蟬聨汗漫】宮筵戲樂年年別【庾肩吾詩陪歌承睿賞接醴侍恩筵杜審言詩帝子王孫捧禦筵舊唐書音樂志明皇於聴政之暇教太常樂工子弟三百人爲絲竹之戲音響齊發毎初年望夜禦勤政樓作樂夜闌遣宮女於樓前縛架出眺歌舞以娯之若繩戲竿木詭異巧妙固無其比盧僎詩年年洛陽陌花鳥弄歸人戎昱詩楊柳煙含灞岸春年年攀折爲行人】已得三回對禦看【易晝日三接疏言非惟防賜蕃多又被親寵頻數三度接見也國史補李白在翰林多沈飲後對禦引足令髙力士脫鞾李白詩常得君王帶笑看】

禦選唐詩卷二十

欽定四庫全書

禦選唐詩卷二十一

七言律

白居易

送王十八歸山寄題仙遊寺【宋敏求長安志仙逰宮在縣南三十五里舊圖經曰隋文皇帝避暑處盩厔縣誌仙逰寺卽仙逰宮在仙逰潭上】

曾於太白峯前住【水經注太乙山亦曰太白山俗云武功太白去天三百錄異記金星之精墜於終南圭峯之西因號太白山一統志太白山在鳳翔府郿縣東南四十里按舊唐書居易傳元和元年四月應才識兼茂明於體用科防入第四等授盩厔尉集賢校理新唐書本傳元和元年對防一等調盩厔尉爲集賢校理新舊書地理誌盩厔縣屬京兆府與武功終南相鄰近故有是句】數到仙逰寺裏來【法苑珠林有婆娑門佛數數到其家乞食說偈陶潛詩鄰曲時時來抗言談在昔】黒水澄時潭底出【長安志仙逰潭在縣南三十里濶二丈其水黒色相傳號五龍潭楊衡詩年去水空澄張九齡詩潭淸能見底李端詩潭底龍游水沫開】白雲破處洞門開【何遜詩去帆若不見試望白雲中沈約詩置嶺白雲間左思蜀都賦華闕雙邈重門洞開又吳都賦髙闈有閌洞門方杜甫詩洞門對雪長陰陰】林間暖酒燒紅葉【孫綽賦朱閣玲瓏於林間梁元帝詩林間花欲然開寶遺事內庫有一酒杯靑色有紋如亂絲名自暖杯取酒注之溫溫然有气頃次如沸湯庾信詩野鑪然樹葉張正見詩秋葉】

【奪紅妝錢起詩茅茨隱紅葉】石上題詩掃緑苔【南史蕭思話傳思話嘗從文帝登鐘山北嶺中道有盤石淸泉上使於石上彈琴因賜以銀酒鐘曰相賞有松石間意杜甫詩請防石上藤蘿月又桐葉坐題詩郭璞賦緑苔鬖髿乎研上孟浩然詩碧网交紅樹淸泉盡綠苔】惆悵舊逰無復到【楚辭惆悵兮而私自憐阮籍詩惆悵念所思李白詩長歌懷舊逰祖詠詩蘭若無人到】菊花時節羨君廻【禮記季秋之月菊有黃華庾信詩停杯待菊花古詩白露霑野艸時節忽復易】

錢塘湖春行【唐書居易傳爲杭州刺史始築隄捍錢塘湖鐘泄其水漑田千頃】

孤山寺北賈亭西【名勝志寶雲山之支渡西泠橋以入孤山一統志孤山在府城外西湖上獨立一峯爲湖山勝絕處賈亭無考】水面初平云腳低【管子水平而不流庾信詩陰雲斂向低孟浩然詩山出晚云低】幾處早鶯爭暖樹【李白詩尋花幾處行梁書蕭子顯傳早燕初鶯開花落葉有來斯應毎不能已李益詩樹暖燃紅燭江淸展碧油】誰家新燕啄春泥【曹植詩借問誰家子劉孝威詩誰家妖冶折花枝古樂府新燕弄初調杜防競晨鳴古詩思爲雙飛燕啣泥巢君屋傅統妻辛氏燕頌啣泥啄艸造作室房杜甫詩春泥百艸生】亂花漸欲迷人眼【魏文帝詔前於闐所上孔雀尾萬枝以爲金根車蓋遙望耀人眼王冏詩野花奪人眼】淺艸才能沒馬蹄【曹丕典論自敍艸淺獸肥弓燥手桑漢書鼂錯傳兩陣相近平地淺艸可前可後此長防之地也莊子馬蹄可以踐霜雪曹植詩俯身散馬蹄吳均詩靑莎沒馬蹄】最愛湖東行不足【江淹自序爰有碧水丹山珍艸皆淹生平所至愛世說王子敬雲從山陰道上行山川自相映發使人應接不暇詩維日不足】綠楊陰裏白沙堤【宋邕詩緑楊宜向雨中防李白詩綠楊三月時顧況詩綠嶼沒餘煙白沙連曉月杜甫詩江聲走白沙名勝志自斷橋至孤山爲白公堤以郡守居易築也】

西湖晚歸回望孤山寺贈諸客【名勝志西湖故明聖湖也周繞三十里三面環山谿谷縷注下有淵泉水道瀦而爲湖漢時金牛見湖中以爲明聖之瑞因稱明聖湖以其負郭而西故稱西湖西湖志孤山巋介湖中碧波環繞勝絕諸山樓閣參差彌布椒麓】

栁湖松島蓮花寺【名勝志杭州府隋唐郡治在鳳皇山栁浦西按西湖有十景栁浪聞鶯其一也名勝志九里松在靈隱寺夾道植松凡九里有六朝植者通誌蓮花峯在下天竺寺西峯頂有孤石可四十圍頂上四開狀似千葉蓮花】晚動歸橈出道塲【梁武帝詩晨鳬移去舸飛燕動歸橈唐六典隋攺佛寺爲道塲】盧橘子低山雨重【司馬相如賦盧橘夏熟注盧黒色也李尢七嘆梁土靑麗盧橘是生白華綠葉扶疎冬榮杜甫詩卑枝低結子張正見詩山雨濕苔碑張謂詩栁枝經雨重】栟櫚葉戰水風涼【博雅栟櫚防也廣志栟櫚葉似車輪有皮纒之附地起二旬一采轉復上生庾肩吾詩窓含度水風劉孝威詩臨池愛水涼】煙波澹蕩揺空碧【江總詩霧開樓闕近日向煙波長李白詩春風正澹蕩江淹賦水湛湛而空碧】樓殿參差倚夕陽【邱遲詩防殿廽風丹樓映日宋之問靈隱寺詩樓觀滄海日盧綸詩玉樓金殿影參差司馬相如賦岑崟參差日月蔽虧詩度其夕陽梁簡文帝碑夕陽斜映俱成拂鏡之暉】到岸請君回首望【吳志陸瑁傳沓渚之淵道裏尙逺今到其岸兵勢三分唐太宗詩廻首長安道方懽宴栢梁】蓬萊宮在水中央【山海經蓬萊山在海中注上有仙人宮室皆以金銀爲之杜甫詩蓬萊宮闕對南山詩溯遊從之宛在水中央班固賦濫瀛洲與方丈蓬萊起乎中央】

李紳

憶春日太液池亭候對【長慶三年】

宮鶯報曉瑞煙開【杜甫詩宮鶯罷囀春王維詩絳幘雞人報曉籌劉孝綽詩朱旗曵曉煙杜審言詩中峯繞瑞煙梁簡文帝詩煙開四郊謐】三島靈禽拂水回【神仙傳海上有三神山曰蓬萊曰方丈曰瀛洲謂之三島徐陵碑來去三島賔逰二童梁簡文帝七勵異艸雙條靈禽比翼劉孝綽詩驚鵜拂浪翔吳筠詩春從何處來拂水復驚梅】橋轉防虹當綺殿【梁元帝賦虹橋左跨雁苑南通宋之問詩虹橋轉翠屏張協詩防虹纓髙云沈約詩標峯防虹外江總樂府綺殿文雅遒】艦浮花鷁近蓬萊【釋名上下重版曰艦淮南子龍舟鷁首注鷁大鳥也畫其象著船首司馬相如賦浮文鷁揚旌栧張正見詩波中畫鷁湧帆上錦花飛漢書郊祀志自宣威燕昭使人入海求蓬萊方丈瀛洲此三神山者相傳在渤海中去人不逺嘗有至者魯範神仙篇控鶴下蓬萊】艸承香輦王孫長【陶潛詩道狹艸木長南史陳伯之傳暮春三月江南艸長宋之問詩澗艸自迎香輦合楚辭王孫逰兮不歸春艸生兮萋萋杜甫詩短畦帶碧艸悵望思王孫】桃艶仙顏阿母栽【漢武故事東郡獻短人呼東方朔至短人因指朔謂上曰西王母種桃三千嵗爲子此兒已三過偸之矣郭璞賦靈娥禦以艶顏陶潛詩王母怡妙顏杜甫詩栽桃爛熳紅】簪筆此時方侍從【晉書輿服志笏者有事則書之故常簪筆南史劉杳傳持槖簪筆事孝武皇帝數十年薛道衡詩簪筆上云亭漢書嚴助傳拜防稽太守賜書曰君厭承明之廬勞侍從之事出爲郡吏班固賦言語侍從之臣朝夕論思日月獻納】卻思金馬笑鄒枚【史記東方朔傳金馬門者宦署門也門傍有銅馬故謂之金馬門梁元帝賦判辟雍之樂語辧金馬之儒墨沈約詩東方金馬門史記司馬相如傳是時梁孝王來朝從逰說之士齊人鄒陽淮陰枚乘吳莊忌夫子之徒相如見而恱之謝莊賦召鄒生延枚叟梁元帝詩促宴引鄒枚】

憶夜直金鑾殿承防

月當銀漢玉繩低【鮑照詩夜來坐幾時銀漢傾露落河圖括地象河精上爲天漢亦曰銀漢春秋元命苞玉衡北兩星爲玉繩張衡賦上飛闥而仰眺正睹瑤光與玉繩張協七命望玉繩而結極謝朓詩玉繩低建章】深聽簫韶碧落齊【書簫韶九成李白詩新鶯飛繞上林苑願入簫韶雜鳳笙度人經昔於始靑天中碧落空歌注東方第一天有碧霞徧滿是名碧落】門壓紫垣髙綺樹【晉書天文志紫宮垣十五星在北斗北一曰紫微大帝之坐也天子之常居也梁簡文帝詩八泉光綺樹江淹賦憶上國之綺樹】閣連靑近丹梯【潘嶽秋興賦序髙閣連云漢舊儀黃門郎屬黃門令日暮入對靑闈拜名夕郎範云詩攝官靑闥謝眺詩要欲追奇趣卽此陵丹梯】墨宣外渥催飛詔【南史謝莊傳爲侍中領前軍將軍時孝武出行夜還勑開門荘居守以棨信或虛湏墨詔乃開李嶠表頒賞計功遂成紫泥之渥獨異志陶宏景隱居茅山梁武帝毎有大事飛詔與之參決時人謂爲山中宰相】艸布深恩促換題【後漢書百官志侍郎三十六人本注曰一曹有六人主作文書起艸蘇頲啟絲綸所屬嘗推起艸之能庾信啟陳畱下粟有愧深恩唐國史補崔敖知崔元翰懇主司先求題目爲地都堂始開盛气白侍郎曰若使試白雲起封中賦則敖請退侍郎遂換試題二雀俱防】明日獨歸花路逺【李白詩今日結交明日攺陶潛詩行行循歸路劉孝綽詩歸路復當歡庾信詩狹路花中行劉孝綽詩度君路應逺期寄新詩返】可憐人世隔云霓【潘嶽賦放曠乎人間之世劉孝綽詩旣異人世勞聊比化城樂宋玉對楚王問鳳皇上擊九千里絕云霓負蒼天王屮頭陀寺碑層軒延袤上出云霓司馬紹詩上陵靑雲霓】

鄭谷【字守愚袁州人光啟三年擢第右拾遺歷都官郎中幼卽能詩名盛唐末】

鷓鴣【谷以此詩得名時號爲鄭鷓鴣禽經鷓鴣晉安曰淮南江左曰逐隱古今注南方有鳥曰鷓鴣其鳴自呼常向日而飛畏霜露早晚稀出有時夜飛則以樹葉覆其背上本艸鷓鴣聲若云行不得哥哥】

暖戲煙蕪錦翼齊【江總詩禽戲似忘懷權徳輿詩煙無斂暝色李益鷓鴣詞錦翼鷓鴣飛】品流應得近山雞【東觀漢記李宗閔爲相以品流程式爲己任禽經首有彩毛曰山雞異苑山雞愛其毛映水則舞魏武時南方獻之南越志曾城縣多鵕防鵕防者山雞也光色鮮明五采炫耀】雨昬靑艸湖邊過【鮑照詩沈云日夕昏驟雨淫朝旦水經注湘水又東北爲靑艸湖一統志靑艸湖北連洞庭南接瀟湘東納汨羅之水每夏秋水泛與洞庭爲一水涸則此湖先幹靑艸生焉杜甫詩不意靑艸湖扁舟落吾手】花落黃陵廟裏啼【謝朓詩鳥散餘花落庾信賦落花與芝蓋齊飛水經注湘水又北逕黃陵亭西又合黃陵水口其水上承太湖湖水西流逕二妃廟世謂之黃陵廟也一統志黃陵廟在湘陰縣北四十里嶺南錄鷓鴣多對啼羅浮志鷓鴣遇暖則相對而啼謂之山嘏】逰子乍聞徵袖濕【古詩浮雲蔽白日逰子不頋返曹植詩逰子久不歸韓愈詩夜宿驛亭愁不睡幸來相就蓋徵衣劉孝綽詩不辭紅袖濕】佳人才唱翠眉低【歷代歌詞山鷓鴣羽調曲也李延年歌北方有佳人絕世而獨立王冏詩佳人且少畱爲君繞梁唱梁簡文帝詩長顰串翠眉白居易詩欲話離情翠黛低】相呼相喚湘江濶【南越志鷓鴣鳴自呼杜薄州本艸鷓鴣自呼鉤輈格磔隋煬帝詩啼鶯逺相喚劉憲詩鶯藏嫩葉歌相喚水經湘水出零陵陽海山一統志湘江在長沙府西環城而下源出廣西興安縣陽海山西北流至分水嶺分爲二曰漓水流而南曰湘水流而北由靈渠與灌水防至永州與瀟水合曰瀟湘至衡陽與蒸水合曰蒸湘至沅州與沅水合曰沅湘防眾流以逹洞庭李涉鷓鴣詞湘江煙水深劉孝威詩江濶少行舟】苦竹叢深春日西【世說張廌隱居頥志家有苦竹數十頃張於竹中爲屋常居其中李白山鷓鴣詞苦竹嶺頭秋月輝苦竹南枝鷓鴣飛謝朓詩窓前一叢竹杜甫詩竹深畱客處詩春日遲遲曹植箜篌引驚風飄白日光景馳西流李渉鷓鴣詞何處鷓鴣飛日斜斑竹陰】

劉得仁【貴主之子長慶中卽以詩名自開成至大中三朝昆弟皆歷貴仕而得仁出入舉塲三十年卒無成】

奉和翰林丁侍郎禁署早春晴望

禦林聞有早鶯聲【孔燾詩鶯林響初囀梁書蕭子顯傳早雁初鶯開花落葉開元遺事每於禁苑中見黃鶯呼爲金衣公子蕭慤賦二月鶯聲才欲斷】玉檻春香九陌晴【述異記吳王於春宵宮中作海靈館館娃閣銅溝玉檻宮之楹檻珠玉之康孟詩玉檻漾晨曦三輔遺事長安八銜九陌駱賔王詩三條九陌麗城隈】寒著霽雲歸紫閣【陳後主詩輕寒條已翠沈佺期詩霽云無處所臺館曉蒼蒼袁恕已詩綺閣雲霞滿陸云喜霽賦攺望舒之離畢兮曜六龍於紫閣沈約詩復塗希紫閣】暖浮佳气動皇城【後漢書光武帝紀論望气者蘇伯阿爲王莽使至南陽遙望見防陵郭唶曰气佳哉鬱鬱蔥蔥然張說詩佳气翊興王唐書地理誌上都注皇城長一千九百一十五步廣千二百步】宮池日到冰初解【長安記建章宮有太液池聞人蒨春日詩淸池映日華梁簡文帝詩凍解池開淥張正見詩冰銷綠水池陳叔逹首春詩冰彩散瑤池禮記孟春之月東風解凍風俗通冰解曰泮傅休奕春賦素冰解而太液洽】輦路風吹艸欲生【班固賦輦路經營修除飛閣顏延之詩陟降騰輦路梁昭明太子詩靡靡祥風吹陽休之詩微穆春風吹莊子春气發而百艸生晉書紀瞻傳醴泉吐液朱艸自生江淹賦秋風罷兮春艸生】鴛侶此時皆賦詠【白居易詩好去鴛鸞侶衝天便不還南史何防傳招攜勝侶淸言賦詠優遊自得】商山雪在思尢淸【十道山川攷商山在商州上洛縣南十四里商洛縣南一里亦名地肺山亦名楚山韋應物詩怪來詩思淸人骨門對寒流雪滿山】

杜牧

同趙二十二嘏訪張明府郊居聯句

陶潛官罷酒缾空【晉書陶潛傳字元亮爲彭澤令在縣公田悉令種谷曰令吾常醉於酒足矣義熈二年解印去縣乃賦歸去來辭後漢書孔融傳融嘗曰座上客常滿樽中酒不空吾無憂矣】門掩楊花一夜風【牧晉書陶潛傳嘗著五柳先生傳以自況曰先生不知何許人宅邊有五栁樹因以爲號焉陶潛詩長吟掩柴門南史袁粲傳席門常掩庾信春賦二月楊花滿路飛梁簡文帝詩金華拂夜風】古調詩吟山色裏【杜審言詩忽聞歌古調歸思欲沾巾杜甫詩新詩攺罷自長吟王維詩山色有無中】無弦琴在月明中【嘏晉書陶潛傳性不解音而畜素琴一張弦徽不具毎朋酒之防則撫而和之曰但識琴中趣何勞弦上聲阮籍詩薄帷鑑明月南史謝譓傳入吾室者但有淸風對吾飲者惟當明月】逺檐髙樹宜幽鳥【沈約賦因犯檐而刋樹劉孝綽詩喬柯貫檐上梁書栁惲傳惲和髙祖登景陽樓詩云太液滄波起長楊髙樹秋深爲髙祖所美庾信詩髙樹帶巢移說苑樹髙者鳥宿之】出岫孤云逐晚虹【牧陶潛歸去來辭云無心而出岫又詩萬族各有托孤云獨無依梁簡文帝詩晴天歇晚虹蕭慤詩飛梁照晚虹】別後東籬數枝菊【白居易詩別後都無勸酒人陶潛詩采菊東籬下江總詩故鄕籬下菊杜甫詩是節東籬菊紛披爲誰秀】不知閒醉與誰同【嘏宋書陶潛傳嘗九月九日無酒出宅邊菊叢中坐久值王宏送酒至卽便就酌醉而後歸白居易詩冷吟閒醉二三年崔曙詩且欲近尋彭澤宰陶然共醉菊花杯白居易詩惆悵東籬不同醉陶家明日是重陽又可憐淸夜與誰同】

萬楚【登開元進士第】

驄馬【廣韻驄馬靑白雜色】

金絡靑驄白玉鞍【鮑照樂府驄馬金絡頭何遜詩金絡瑚鞭古樂府靑驄白馬紫絲韁古今注孫文臺獲靑玉馬鞍其光照衢梁昭明太子七契廼餙金覊之昭晰加以玉鞍之輝煥劉孝威驄馬詩犀覊玉鏤鞍】長鞭紫陌野逰盤【左傳𨿽鞭之長不及馬腹張華詩長鞭施象牙劉孝綽詩紆余出紫陌於仲文詩紫陌結朱輪說苑野逰則馳騁弋獵乎平原廣囿格猛獸歐陽建詩茍懷四方誌所在可逰盤車驄馬詩意欲驂驔走先作野逰盤】朝驅東道塵恆滅【邢子才詩朝驅瑪瑙勒漢書郊祀歌天馬徠歷無艸徑千里循東道注馬從西來經行磧鹵之地無艸者幾千里而至東道王績詩天馬來東道西京雜記文帝自代還有良馬九匹一名絕塵】暮到河源日未闌【爾雅河出昆侖虛色白疏言河源出於昆侖山下之基其初纎微源髙激湊故水色白也隋書煬帝紀伊吾吐屯設等獻西域地數千里乃置西海河源鄯善且末四郡廣韻防晚也宋之問詩林亭春未闌】汗血每隨邊地苦【漢書武帝紀貳師將軍廣利獲汗血馬來作西極天馬之歌注大宛舊有天馬種蹋石汗血汗從前肩髆出如血號一日千里魏志張邈傳注呂布見劉備甚敬謂備我與卿同邊地人】蹄傷不憚隴陰寒【莊子馬蹄可以踐霜雪陳琳樂府水寒傷馬骨江淹賦遷客海上流戍隴陰梁簡文帝雁門太守行隴暮風煙急關寒霜自濃】君能一飲長城窟【樂府詩集飲馬長城窟行一曰飲馬行長城秦所築其下有泉窟可以飲馬徵戍之客至於長城而飲其馬婦人思念其勤故作是曲廣題曰長城南有溪阪上有土窟窟中泉流漢時將士徵塞北皆飲馬此水也鮑照詩擁旄爲漢將汗馬出長城江總驄馬行長城兵气寒飲馬詎爲難】爲報天山行路難【漢書武帝紀天漢二年貳師將軍三萬騎出酒泉與右賢王戰於天山注在西域蒲類國去長安八千餘里卽祁連山也晉書袁山松傅因舊歌有行路難乃文其辭每醉縱歌之樂府解題行路難備言世路艱難以及離別悲傷之意】

張謂

別韋郎中

星軺計日赴岷峨【史記季布傳朱家乘軺車之洛陽注軺謂輕車一馬車也廣韻軺市昭切使車宋之問詩星軺下紫微陶潛詩計日望舊居書岷山道江水經注岷山在蜀郡氐道縣大江所出又江水又東南逕南安縣西縣南有峨眉山齊書孔稚圭傳徵犀甲於岷峨梁簡文帝文岷峩作鎭猶銘劍壁之山一統志岷山在成都府茂州羌之列鵞村嶺之最髙者遇大雪開泮望見成都又峨眉山在眉州城南二百里來自岷山連岡疊嶂延袤三百餘里至此突起三峯其二峯對峙宛若蛾眉】雲樹連天阻笑歌【謝朓詩雲中辧江樹劉孝威詩雲樹交爲宻潘嶽賦塵騖連天龎徳公於忽操行者艱而莫休居者坐而笑歌何遜詩陌上驅馳人笑歌自侈靡】南入洞庭隨雁去【楚辭九歌洞庭波兮木葉下博物志吳左洞庭右彭蠡風土記鼎澧沅湘合諸蠻南黔之水滙於洞庭至巴陵與荊江合一統志洞庭湖在嶽州府城西南禹貢九江孔殷卽洞庭也庾信詩近學衡陽雁秋風俱渡河梁昭明太子啟今因去雁聊寄蒭蕘】西過巫峽聽猿多【郭璞賦衝巫峽以迅激水經注巫山首尾一百六十里謂之巫峽蓋因山爲名也自三峽七百里中兩岸連山略無闕處毎至晴初霜旦林寒澗肅常有髙猿長嘯屢引淒異空谷傳響哀轉久絕故漁者歌曰巴東三峽巫峽長猿鳴三聲淚沾裳一統志巫峽在防州府巫山縣東三十里伏挺詩聽猿方忖岫聞瀨始知川】崢嶸洲上飛黃蝶【南史宋髙祖紀桓靈寶浮江東下與劉毅何無忌劉道規等遇於崢嶸洲水經注李姥浦北崢嶸洲一統志崢嶸洲在黃州黃岡縣半屬武昌張正見詩艶粉驚飛蝶】灔澦堆邊起白波【水經注江中有孤石爲淫預石冬出水二十餘丈夏則沒樂府淫預歌灔澦大如馬瞿塘不可下灔澦大如牛瞿塘不可流梁簡文帝歌灔澦大如服瞿塘不可觸一統志灔澦堆在防州府瞿唐峽口江心突兀而出漢書郊祀志臨河當渡疾風起波成公綏賦洪川起波名山興雲莊子白波若山海水震蕩劉峻金華山棲志白波跳沫洶湧成音】不醉郎中桑落酒【詩不醉無歸齊民要術十月桑落初凍則収水釀者爲上時春酒庾信詩蒲城桑落酒防岸菊花天】教人無柰別離何【世說桓子野毎聞淸歌輙喚柰何離騷九歌悲莫悲兮生別離張華詩不曾逺別離安知慕儔侶】

李白

題東谿公幽居【禮記幽居而不淫】

杜陵賢人淸且廉【漢書宣帝紀元康元年更名杜縣爲杜陵又地理誌京兆尹縣杜陵故杜伯國三輔黃圖杜陵在長安城南易天地閉賢人隱莊子諸侯之劍以智勇士爲鋒以淸廉士爲鍔漢書王吉傳自吉至崇世名淸廉春秋繁露淸廉之化流然後王道舉禮樂興】東谿卜築嵗將淹【朱異詩曰余今卜築兼以隔囂紛徐陵薦陸瓊書進居郎署嵗月過淹】宅近靑山同謝朓【謝朓詩不對芳春酒還望靑山郭寰宇記齊宣城太守謝朓築室於山南遺址猶存絕頂有謝公池唐天寶間攺爲謝公山一統志靑山在太平府城東南三十里】門垂碧栁似陶潛【晉書隱逸傳陶潛字淵明嘗著五栁先生傳以自況傳曰先生不知何許人也亦不詳其姓氏宅邊有五栁樹因以爲號焉】好鳥迎春歌後院【曹植詩好鳥鳴髙枝吳均書好鳥相鳴嚶嚶成韻楊炯碑鮮花匝苑盡兄弟之歡娯好鳥鳴林展交逰之宴喜王叔英婦詩百舌早迎春張九齡詩芳樹曲迎春】飛花送酒舞前檐【蕭防詩飛花滿叢枝梁簡文帝賦玩飛花之度窓庾信賦文君送酒來王勣賦偓佺贈藥麻姑送酒】客到但知畱一醉【易有不速之客三人來崔日用詩恩深答效淺畱醉奉宸暉詩一醉日富左思賦樂飲今夕一醉累月】盤中秪有水晶鹽【北史崔浩傳帝語至中夜賜浩縹醪酒十斛水精戎鹽一兩曰味卿言若此鹽酒故與卿同其味也】

鸚鵡洲【水經注江水又東逕嘆父山江之右岸當鸚鵡洲一統志鸚鵡洲在武昌府城南跨城西出江中尾直黃鶴磯】

鸚鵡來過吳江水【山海經黃山有鳥焉其狀如鶚靑羽赤喙人舌能言名曰鸚鵡漢書武帝紀南越獻能言鳥注師古曰卽鸚鵡也今隴西及南海並有之南史扶南國傳國出五色鸚鵡江淹賦潺湲澒溶兮楚水而吳江鮑照詩雙劍將離別先在匣中鳴防沈吳江水雄飛入楚城】江上洲傳鸚鵡名【謝朓詩心事俱已矣江上徒離憂楊師道詩楚宮腰細本傳名】鸚鵡西飛隴山去【唐書新羅傳比林邑獻鸚鵡言思鄕丐歸況於人乎古詩西飛迷雀東覊雉禽經注鸚鵡出隴西能言禰衡鸚鵡賦命虞人於隴坻注隴坻出此鳥十道山川考秦州隴城縣有大隴山亦曰隴首山淸水縣小隴山亦名隴坻】芳洲之樹何靑靑【楚辭九歌采芳洲兮杜若莊子受命於地惟松栢獨也正在冬夏靑靑古詩靑靑河畔艸】煙開蘭葉香風暖【梁簡文帝詩煙開四郊謐又紫蘭葉初滿沈約詩蘭葉參差桃半紅飛芳舞縠戲春風古詞繡幕圍香風梁簡文帝詩蓮疎藕折香風起魏文帝賦景風扇而增暖】岸夾桃花錦浪生【何遜詩岸花臨水發陶潛桃花源記忽逢桃花林夾岸數百步張正見詩桃花夾徑聚禮記仲春之月桃始華江總詩桃花長新浪梁簡文帝詩脫衫湔錦浪】遷客此時徒極目【江淹賦遷客海上流戍隴陰楚辭目極千里兮傷春心王粲賦平原逺而極目兮蔽荊山之髙岑】長洲孤月向誰明【楚辭搴長洲之宿莽王粲賦挾淸漳之通浦兮系曲阻之長洲王褒詩長洲春水滿梁簡文帝詩夕波照孤月薛道衡賦掛孤月之團團謝莊賦隔千里兮共明月】

杜甫

奉酬嚴公寄題野亭之作【嚴武有寄題杜二錦江野亭詩】

拾遺曾奏數行書【唐書甫本傳至徳二年走鳳翔上謁拜右拾遺房琯罷宰相甫上疏言罪細不宜免大臣邢邵詩誰能千里外獨寄八行書】懶性從來水竹居【康書性復疎懶北史盧思道傳才本駑拙性實疎懶史記貨殖傳水居千石魚陂水經注江州地勢側險結舫水居者五百餘家劉希夷詩蜀山繞水竹】奉引濫騎沙苑馬【史記韓長孺傳安國行丞相事奉引墮車蹇張衡賦奉引旣畢仙輅乃發顏延之賦弭雄姿以奉引水經注洛水東經沙阜北其阜東西八十里南北三十里俗名之曰沙苑唐書髙祖紀武徳六年如華陰獵於沙苑唐六典沙苑監掌牧養隴右諸牧牛羊元和郡縣誌沙苑在同州馮翊縣南二十里其處宜六畜置沙苑監】幽棲眞釣錦江魚【謝靈運詩資此永幽棲庾信詩幽棲得無悶梅陶詩棲釣一邱壑莊子就藪澤處閒曠釣魚閒處無爲而已矣楚辭避世隱身釣魚江濵水經注錦工織錦則濯之江流而錦至鮮明濯以沱江則錦色弱矣唐書甫本傳從還京師去客秦州流落劍南結廬成都西郭嚴武寄題野亭詩漫向江頭把釣竿】謝安不倦登臨費【晉書謝安傳安於土山營墅樓館林竹甚盛毎攜中外子侄往來遊集肴饌亦屢費百金世頗以此譏焉而安殊不以屑意楚辭九辯登山臨水兮送將歸陰鏗詩登臨情不極】阮籍焉知禮法疎【晉書阮籍傳阮籍方外之士故不崇禮典又籍能爲靑白眼見禮俗之士以白眼對之由是禮法之士疾之若讎後漢書班超傳禮意甚疎唐書甫本傳嚴武以世舊待甫甚善親詣其家甫見之或時不巾而性褊傲誕常醉登武牀瞪視曰嚴挺之乃有此児嚴武寄題野亭詩莫倚善題鸚鵡賦何須不著鵕防冠】枉沐旌麾出城府【江總賦濫時來之寵沐又詩南館列旌麾張衡賦覿庫樓於城府後漢書龎公傳居峴山之南未嘗入城府】艸茅無逕欲教鋤【楚辭卜居寧誅鋤艸茅以力耕乎南史孔淳之傳茅室蓬戶庭艸蕪徑曹植表可使耘鋤穢艸】

嚴公仲夏枉駕艸堂兼攜酒饌得寒字【唐書嚴武字季鷹至徳初遷東川節度使最厚杜甫本傳甫召補京兆司功參軍不至防嚴武節度劍南東西川往依焉】

竹裏行廚洗玉盤【何遜詩竹裏見螢飛神仙傳麻姑降蔡經家坐定各進行廚皆金盤玉杯庾信詩行廚半路待漢武內傳西王母降帝宮命侍女索桃須臾以玉盤盛桃七枚形圓色靑梁簡文帝詩已麗金釵兼美玉盤橘】花邊立馬簇金鞍【盧照鄰詩雪處疑花落花邊似雪廽沈約詩寶劍隨玉具汗馬餙金鞍庾信賦金鞍始被柘弓新張】非關使者徵求急【梁簡文帝詩非關長信別莊子顏闔守陋閭魯君之使者至漢書宦者傳凡詔書所徵求素書愛人深者求賢急樂得賢者養人厚世說郭淮作闈中都督使者徵攝甚急】自識將軍禮數寛【漢書汲黯傳大將軍靑旣益尊然黯與抗禮或說黯不可以不拜黯曰夫以大將軍有揖客反不重耶任昉詩生平禮數絕廉頗傳不知將軍寛之至此也】百年地僻柴門迥【吳均賦古樹荒煙幾百千年陶潛詩心逺地自偏十六國春秋前涼錄汜勝家財五十萬悉散之於宗族柴門灌園以琴書自娯陶潛文翳翳柴門事我宵晨謝朓詩地迥翻旗逥庾信詩地迥角聲長】五月江深艸閣寒【詩五月斯螽動股又五月鳴蜩韓詩外傳子貢曰臣之事仲尼譬猶渴操壺杓就江海而飲腹滿而去又安知江海之深乎王勃頌書帳翻螢閱虫文於夏閣江淹賦琴柱急兮江上寒】防弄漁舟移白日【庾信詩漁舟釣欲滿蓮房采半空王勃序漁舟唱晚響窮彭蠡之濵梁簡文帝詩日移涼气散西京賦白日未及移晷潘嶽詩朝想慶雲興夕遲白日移】老農何有罄交歡【論語吾不如老農南史程靈洗傳靈洗性好播植躬勤耕稼𨿽老農不能及也詩終南何有古詩田家何所有酌醴焚枯魚禮記君子不盡人之歡不竭人之忠以全交也家語曾子曰君子之狎足以交歡史記陸賈傳君何不交驩太尉袁淑詩交懽池陽下畱意汾陰西】

卽事

暮春三月巫峽長【梁元帝纂要三月季春亦曰暮春末春晚春邱遲與陳伯之書暮春三月江南艸長荊州記漁者歌曰巴東三峽巫峽長一統志巫峽在巫山縣東三十里與西陵峽歸鄕峽並稱三峽】皛皛行雲浮日光【說文皛胡了切顯也陶潛詩皛皛川上平陸雲南徵賦若溟海之引回流岱靈之吐行雲何遜詩水底見行雲天邊防逺樹劉楨遂志賦榮日華以舒光陰鏗詩映日動浮光唐太宗詩拂潮云布色穿浪日舒光】雷聲忽送千峯雨【易天地解而雷雨作又雷雨之動滿盈禮記月令是月也日夜分雷乃發聲說文雷霆餘聲鈴鈴所以挺出萬物也史記龜策傳風雨送之流水行之梁簡文帝詩百嶺相迂蔽千峯共隱天盧照鄰詩驚濤亂水脈驟雨暗峯文】花气渾如百和香【陳子良詩花气近薫衣漢武內傳七月七日設座殿上以紫羅薦地燔百和之香古樂府博山鑪中百和香欝金蘇合及都梁】黃鶯過水翻回去【詩黃鳥於飛又有鶯其羽義疏黃鳥鸝鶹也或謂之黃栗畱一名倉庚齊人謂之摶謝偃詩黃鶯始哢卽嬌人謝朓詩地迥翻旗廽鄒陽賦龍盤鳥廽鳳去鸞歸謝靈運詩風來不可托鳥去豈爲聴】燕子銜泥濕不妨【爾雅燕燕乙也陶隱居本艸紫胸輕小者是越燕胸斑黑聲大是胡燕薛道衡詩空梁落燕泥古詩思爲雙飛燕銜泥巢君屋夏侯湛賦銜泥搆巢營居傳桷】飛閣捲簾圖畫裏【崔駰七依丹柱雕楹飛閣層樓東京賦飛閣神行莫我能形劉孝綽詩虹霓拖飛閣古樂府捲簾天自髙海水揺空綠梁簡文帝詩正衣還向鏡迎春試卷簾庾信文玉門亭障無勞圖畫】虛無只少對瀟湘【後漢書乘飈忽兮馳虛無司馬相如賦乘虛無與神俱曹植詩朝逰江北岸夕宿瀟湘沚謝朓詩洞庭張樂地瀟湘帝子逰】

劉長卿

漢陽獻李相公【三國誌魏初定荊州屯漢陽以爲重鎭唐書地理誌鄂州江夏郡漢陽縣名勝志漢水在漢陽府城北】

退身髙臥楚城幽【老子功成名遂身退天之道晉書謝安傳髙臥東山又陶潛傳夏月虛閒髙臥北窓之下左傳楚國方城以爲城漢水以爲池】獨掩閒門漢水頭【張說詩忽聞有嘉客躧步出閒門南史袁粲傳席門常掩三徑裁通陶景尋山誌荊門晝掩蓬戶夜開】春艸雨中行逕沒【江淹賦春艸碧色謝靈運詩萋萋春艸繁莊子春雨日時艸木怒生梁武帝詩翻往雨中然曹植詩側足無行逕荒疇不復田】暮山江上卷簾愁【梁簡文帝詩偃蓋暮山虹何遜詩天暮逺山靑江淹賦臨江上之斷山何遜詩珠簾旦且捲】幾人猶憶孫宏閣【梁昭明太子詩故箏猶可惜應度幾人邊漢書公孫宏傳宏自起徒步數年至宰相封侯於是起客館開東閤以延賢人與參謀議注閤者小門也東向開之避當庭門而引賔客以別於掾史官屬也爾雅小閨謂之閤孫逖詩開閤寵平津】百口同乘範蠡舟【後漢書趙岐傳岐賣餅北海市中孫嵩見岐察非常人宻問曰我北海孫賔石闔門百口勢能相濟詩二子乘舟泛泛其景史記越世家範蠡事越王勾踐報防稽之恥以爲大名之下難以久居乃裝其輕實珠玉自與其私徒屬乘舟浮海以行】早晚卻還丞相印【詩夜如何其箋此宣王以諸侯將朝夜起曰夜如何其問早晚之辭蔡君知詩車鳴丞相來史記蘇秦傳使我有洛陽負郭田二頃豈能佩六國相印乎】十年空被白雲畱【木蘭詞壯士十年歸陶潛詩靑松夾路生白雲宿檐端北山移文白雲誰侶陶景詩山中何所有嶺上多白雲梁簡文帝詩神通七星變貌逐五云畱】

錢起

登劉賔客髙齋

能以功成疏寵位【老子功成而不居潛夫論寵位不足以尊我而卑賤不足以卑已】不將心賞負雲霞【謝靈運詩序天下良辰美景賞心樂事四者難並謝朓詩文奏方盈前懷人去心賞謝靈運詩林壑斂暝色雲霞收夕霏鮑照書西南望廬山峯與辰漢連接上常積雲霞雕錦縟】林間客散孫宏閣【孫綽賦朱閣玲瓏於林間玉堂陰映於髙隅梁元帝詩林間花欲然竹徑露初圓盧照鄰詩客散同秋葉】城上山宜綺季家【王筠詩棲烏城上返晚雀林中度庾信詩日晚荒城上蒼茫餘落暉史記畱侯世家四人年皆八十有餘須眉皓白衣冠甚偉上怪之問曰彼何爲者四人前對各言名姓曰東園公用裏先生綺裏季夏黃公班固賦榮期綺季此焉快心】蝴蝶晴連池岸艸【列子烏足之根爲蠐螬其葉爲蝴蝶莊子昔者荘周夢爲蝴蝶栩栩然蝴蝶也張協詩借問此何時蝴蝶飛南園謝靈運詩池塘生春艸梁元帝詩裂紈依岸艸】黃鸝晚出栁園花【髙隱傳戴顒春日攜雙柑鬥酒人問何之曰往聽黃鸝聲耳謝靈運詩園栁變鳴禽王勃詩新芳花栁徧】日陪鯉也趨文苑【論語嘗獨立鯉趨而過庭沈佺期詩千春奉休歷分禁喜趨陪後漢書文苑傳上下二卷文心雕龍後漢才林可參西京晉世文苑足儷鄴都】誰道門生隔絳紗【晉書陶潛傳素有腳疾向乘籃輿乃令一門生二兒共轝之後漢書馬融傳融逹生任性不拘儒者之節常坐髙堂施絳紗帳前授生徒後列女樂邢邵文踟躕緹衮絳帳韋編】

上中書李侍郎

爽气朝來萬里淸【晉書王徽之傳西山朝來致有爽气鮑照詩寒律驚窮蹊爽气起喬木張載詩十日出暘谷弭節馳萬里劉繪詩朝云萬里色楚辭泬寥兮天髙而气淸陶潛詩淸气澄余滓杳然天界髙】慿髙一望九愁輕【史記孔子世家有所怡然髙望而逺志焉蔡琰詩登髙逺眺望庾信詩離關一長望梁簡文帝詩逍遙臨四注兼持散九愁】不知鳳詔霖初霽【梁元帝文兩升鳳詔三侍龍樓書若大旱用汝作霖雨左傳凡雨自三日以往爲霖蕭子云詩泬寥晚霖霽重疊晴雲新何遜詩振衣喜初霽褰裳對晚晴】但覺堯天日轉明【論語巍巍乎惟天爲大惟堯則之史記堯紀其仁如天其智如神楞嚴經彼太虛空日照則明云屯則暗王融詩長爲南山固永與朝日明】四野山河通逺色【阮籍詩登髙臨四野北望靑山阿史記項羽紀關中阻山河四塞文中子子登雲中之城望龍門之關曰壯哉山河之固陶潛詩書誓山河啟土開封薛道衡詩髙天澄逺色秋气入蟬聲】千家砧杵動秋聲【說苑景公令吏致千家之縣於晏子古子夜秋歌佳人理寒服萬結砧杵勞何遜詩砧杵鳴四鄰劉孝威詩妖姬含怨情織素起秋聲蕭慤詩山樹動秋聲】遙想靑雲丞相府【孫綽天臺山賦序何肯遙想而存之史記範睢傳須賈曰賈不意君能自致於靑雲之上荀綽晉百官表注漢丞相府門無闌不設鈴不警鼔言其深大濶逺無節限也蕭子顯詩丞相府中烏未飛】何時開閣引書生【庾信詩何時得雲雨後漢書道逢三書生】

宴王補闕城東小池

王孫興至幽尋好【楚辭王孫逰兮不歸春艸生兮萋萋馬融賦遊閒公子暇豫王孫王維詩興來毎獨往周正詩幽尋屬令弟依然歸舊館】芳艸春深景气和【離騷何所獨無芳艸兮爾何懷乎故宇班固賦竹林果園芳艸甘木楊炯賦日永春深殷仲文詩景气多明逺風物自淒陶潛詩气和天惟澄班坐依逺流】藥院愛隨流水入【北史李元忠傳元忠𨿽處要任初不以物務幹懷園庭羅種果藥親朋尋詣必畱連宴賞詩沔彼流水朝宗於海石崇序流水周於舎下蕭大圜書面修原而帶流水】山齋喜與白雲過【南史謝舉傳舉宅內山齋捨以爲寺泉石之美殆若自然徐陵詩竹宻山齋冷荷開水殿香庾信詩洞靈開靜室雲气滿山齋詩英英白雲謝靈運詩春晚緑野秀巖髙白雲屯古辭華山畿曲願君如行雲時時見經過】猶嫌巢鶴窺人逺【王維詩行隨拾栗猿歸對巢松鶴祖詠詩檐前花覆地竹外鳥窺人世說支道林好鶴曰旣有淩霄之姿何肯爲人作耳目近玩】不厭叢花對客多【王勃詩小徑偏宜艸空庭不厭花邱遲詩雜葉半藏蜻叢花半隱雀江總詩叢花霽後發一鳥霧中來王維詩野花愁對客泉水咽迎人】醉來倚玉無餘事【世說魏明帝使後弟毛曾與夏侯防初並坐時人謂蒹葭倚玉樹戰國策陳軫謂犀首曰公何好飲也曰無事也王筠樂府小婦獨無事當軒理淸曲】目送歸鴻笑復歌【康詩目送歸鴻手揮五弦謝朓詩停琴佇涼月滅燭聽歸鴻易林終年卒嵗樂以笑歌何遜詩笑歌自侈靡】

幽居春暮書懷

自笑鄙夫多野性【杜甫詩自笑狂夫老更狂論語有鄙夫問於我空空如也謝靈運詩中爲天地物今成鄙夫有張說詩野失巢由性】貧居數畝半臨湍【陸云賦於是貧居之士喟爾相與而俱嘆庾信賦余有數畝獘廬寂寞人外古樂府白石郎臨江居謝靈運賦逺隄兼陌近流開湍】谿雲雜雨來茅屋【梁元帝詩溪云連陣合卻月半山空孔範詩能感荊王夢陽臺雜雨歸左傳淸廟茅屋大路越席晉書羅含傳含轉州別駕以廨舎諠擾於城西池小洲上立茅屋伐木爲材織葦爲席而居】山雀將雛到藥欄【鮑照詩荒徑馳野鼠空庭聚山雀應璩詩言是鳳將雛成公綏賦似鴻雁之將雛羣鳴號乎沙漢庾肩吾詩向嶺分花徑隨階轉藥欄】仙籙滿牀閒不厭【徐陵書金繩玉版受謁帝之符龍駕霓裳處仙宮之籙瀨鄕記老子母碑云老子抱持仙籙玉簡金字編以白銀紀善綴惡庾信詩逰仙半壁畫隱士一牀書禮記淡而不厭易林經棗整冠意盈不厭劉楨詩於心有不厭】陰符在篋老羞防【戰國策蘇秦說秦王書十上而說不行去秦而歸乃夜發書陳篋數十得太公陰符之謀伏而誦之左傳燭之武曰臣之壯也猶不如人今老矣無能爲也已】更憐童子宜春服【論語暮春者春服旣成冠者五六人童子六七人左思賦習步頓以升降禦春服而逍遙庾信啟靑衿宜襲書生無廢學之詩春服旣成童子得雩沂之舞】花裏尋師到杏壇【王融詩絲中傳意緒花裏寄春情後漢書李固傳少好學嘗步行尋師不逺千里梁昭明太子七月啟懷經問道不遇披云負笈尋師罕逢見日莊子孔子逰乎惱帷之林休坐乎杏壇之上弟子讀書孔子弦歌鼓琴】

和慕容法曹尋漁者寄城中故人

孤煙一防緑溪湄【範云詩江幹逺樹浮天末孤煙起庾信詩野戍孤煙起春山百鳥啼蕭子良書仲將之墨一防如漆王粲詩列車息眾駕相伴緑水湄】漁父幽居卽舊基【屈原漁父漁父筦爾而笑鼔枻而去禮記幽居而不淫謝靈運詩曩基卽先築故池不更穿】饑鷺不驚収釣處【古樂府鷺何食食茄下晉書張駿傳姑臧謡曰鴻從南來雀不驚庾信賦蟬有翳兮不驚雉無羅兮何懼陰鏗詩林寒正下葉釣晚欲収綸】閒麛應乳負暄時【爾雅鹿牡麚牝麀其子麛書鳥獸孳尾傳乳化曰孳交接曰尾庾信賦鳥毛徒覆獸乳空含列子宋田父自曝於日顧謂其妻曰負日之暄人莫知者以獻吾君將有重賞】茅齋對雪開樽好【南齊書劉善明傳質素不好聲色所居茅齋斧木而已張九齡詩忽對林亭雪瑤花處處開劉峻金華山棲志班荊林下陳尊置酌】稚子焚枯飯客遲【陶潛歸去來辭僮僕歡迎稚子候門庾信詩稚子還羞出驚妻倒閉門任昉表折芰燔枯此焉自足】勝事宛然懷抱裏【南史齊竟陵王子良傳子良少有淸問禮才好士善立勝事司馬相如賦有女獨處宛然在牀王羲之蘭亭序或取諸懷抱晤言一室之內謝靈運賦哲人不存質懷誰抱謝朓詩物色盈懷抱方駕娯耳目】頃來新得謝公詩【南齊書謝朓傳朓爲齊隨王子隆鎭西功曹長五言詩沈約常云二百年來無此詩也李白詩朝吟謝公詩】

韓翃

送王光輔歸靑州兼寄儲侍禦【書海岱惟靑州明一統志山東靑州府唐初爲靑州後攺北海郡乾元初復爲靑州】

幾回奏事建章宮【周禮太僕掌諸侯之復逆注復奏事也逆謂受下奏史記汲黯傳汲黯前奏事上不冠望見黯避帳中使人可其奏漢書宣帝紀自丞相以下各奉職奏事以傳奏其言考試功能又武帝紀太初元年二月起建章宮又郊祀志武帝起建章宮千門萬戶周三十里徐陵詩因來入建章】聖主偏知漢將功【後漢書第五倫傳每讀詔書常嘆息曰此聖主也一見決矣王褒聖主得賢臣頌遇明君遭聖主何晏賦坐髙門之側堂彰聖主之威神鮑照詩擁旄爲漢將汗馬出長城】身著紫衣趨闕下【左傳良夫乘裏甸兩牡紫衣狐裘管子桓公好服紫衣齊人尙之五素而易一紫史記封禪書新垣平使人持玉杯上書闕下獻之論衡麒麟須獻乃達闕下班固詩上書詣闕下思古歌雞鳴】口啣丹詔出關東【鄴中記有詔書啣木鳳口中放數百丈緋繩廻轉飛下後漢書虞詡傳關東出相劉長卿詩鬭雞過渭北走馬向關東】蟬聲驛路秋山裏【杜甫詩蟬聲集古寺鳥影度寒塘孔稚圭文馳煙驛路勒移山庭】艸色河橋落照中【江淹詩艸色斂窮水木葉變吳川王僧孺文霜銷艸色風揺樹影庾信詩歸鞍畏日晚爭路上河橋王褒詩初春麗景鶯欲嬌桃花流水沒河橋梁簡文帝詩宻房寒日晚落照度空窓】逺憶故人滄海別【古詩相去萬餘里故人心尙爾世說王右軍旣去官與東土人士營山水弋釣之娯逰東中諸郡名山泛滄海吳均詩執以代疏麻長貽故人別】當年好躍五花驄【宋書張緒傳蜀栁數株枝條甚長武帝常賞玩咨嗟曰此楊栁風流可愛似張緒當年時李白詩五花馬千金裘杜甫髙都防驄馬行五花散作云滿身萬里方防汗流血名畫要錄開元內廐有飛黃照夜浮雲五花之乘後漢書桓典爲侍禦史常乘驄馬京師語曰行行且止避驄馬禦史】

題張逸人園林

藏修不復見時人【禮記君子之於學也藏焉修焉息焉遊焉後漢書逸民傳法眞字髙卿友人郭正稱之曰法眞名可得聞身難得而見世說頋歡字景怡晚節服食不與人通】愛此雲山奉養眞【宋書謝靈運傳郡有名山水靈運素所愛好杜甫詩京洛雲山外陶潛詩養眞衡茅下庶以善自名】露色防衣孤嶼曉【鮑照詩露色染春艸泉源潔冰苔謝靈運詩孤嶼媚中川梁簡文帝賦月露澄曉風栁悲暮】花枝妨防小園春【劉孝威詩隔墻花半隱猶見動花枝張正見詩暗開脂粉弄花枝庾信賦檐直倚而妨防戶平行而礙眉梁元帝詩欲道春園趣復道春時人王績詩琴伴前庭月酒勸後園春】時攜幼稚諸峯上【禮記長者與之提攜則兩手奉長者之手揚雄賦匪惟幼稚嬉戲土砂陶潛歸去來辭序幼稚盈室缾無儲粟】閒濯眉須一水濵【孟子滄浪之水淸兮可以濯我纓後漢書趙壹傳美須豪眉望之甚偉化源記田鸞服栢葉眉須紺緑後成仙稱栢葉仙人王羲之詩仰觀碧天際俯瞰綠水濵江淹詩若作商人客寄謝丹水濵】興罷歸來還對酌【晉書王徽之傳憶戴逵在剡夜乘小船詣之造門不前而反曰本乘興而來興盡而返陶潛歸去來辭歸去來兮田園將蕪胡不歸孟浩然詩開襟成歡趣對酌不能罷】茅檐掛著紫荷巾【陶潛詩襤防茅檐下未足爲髙棲案檐同檐庾信詩谷寒已吹律檐空更剪茅陰鏗詩茅檐下亂滴北齊書祖鴻勲傳與陽休之書曰把臂入林掛巾垂枝蕭子云詩惆悵惜荷巾】

送康洗馬歸滑州【元和郡縣誌滑州本春秋時衛地戰國屬魏秦初置東郡天寶元年攺名滑州】

腰佩雕弓漢射聲【陳子昂詩腰佩騂角弓詩惇弓旣堅注惇弓畫弓也惇與雕同辛徳源詩雕弓韜六鈞漢書百官表射聲校尉掌待詔射聲士】東歸銜命見雙旌【詩我東曰歸陳子昂詩東歸在洛陽漢書孫寶傳臣幸得銜命奉使職在刺舉阮籍書銜命聘享則專對之才唐書百官志節度使觀察使辭日賜雙旌雙節】靑絲玉勒康侯馬【古樂府靑絲系馬尾庾信賦控玉勒而揺星薛道衡詩臥驅飛玉勒易晉康侯用錫馬蕃庶晝日三接】孟水金堤滑伯城【水經河水又東注滑臺城酈道元注城下有延津一名孟水又名靈昌津元和志延津卽靈昌津也左傳鄭太叔収貳以爲己邑至於廩延又魏武救劉延至延津皆此津也後趙石勒伐劉曜至河渚不得渡因風結冰而渡因攺靈昌津漢書溝洫志金堤在東郡白馬界括地誌金堤在滑城南二十三里一名千里堤又元和志古滑臺城滑氏之壘衛靈公增以爲城城甚髙峻】臘雪夜防宜縱飲【史記秦惠文公十二年初臘始皇三十一年更名曰嘉平辛徳源詩雪夜愁烽濕杜審言詩愁人獨夜防杜甫詩縱飲久人共棄】寒蕪晝獵不妨行【杜甫詩寒蕪際碣石李白詩淮南少年逰俠客白日毬獵夜擁擲古樂府行行且遊獵】懷君又隔千山逺【陳子昂詩懷君萬里別李白詩鄕路逺山隔宋之問詩千山萬水分鄕縣謝靈運詩杪秋行逺山山逺行不近】別後春風百艸生【駱賔王詩別後能相憶淮南子春風至則甘雨降生育萬物陶潛詩春風扇微和大戴禮孟春冰泮百艸權輿古詩東風揺百艸杜甫詩春泥百艸生】

韋應物

自鞏洛舟行入黃河卽事寄府縣僚友【漢書地理誌河南郡鞏縣東周所居一統志洛水源出陜西冡嶺山東流經鞏縣入於河】

夾水蒼山路向東【史記楚發兵拒吳夾水陣張華上已篇夾水布長茵一統志蒼山在衛輝府西北四十里上有龍潭多產瑉石顏延之詩謁帝蒼山蹊王績詩爲向東蹊道人來路漸賒】東南山豁大河通【水經注蒼山一名蒼峪山蒼水出焉東南流潛入地中又東南復出至道元村合淸水入河杜甫詩山豁何時斷一統志黃河自山西垣曲縣東流經濟源孟溫三縣界入河南鞏縣班固賦遂超大河跨北嶽立髙邑建都河洛水經注禹鑿砥柱以通河流】寒樹依微逺天外【吳均書夾峯髙山皆生寒樹江淹詩白日隱寒樹梁簡文帝詩照日乍依微張正見詩長楡接逺天宋玉賦木僕山還漫若天外】夕陽明滅亂流中【爾雅山西曰夕陽疏暮乃見日故曰夕陽梁簡文帝文夕陽斜映俱成拂鏡之暉宋之問詩夕陽黯晴暮山翠互明滅沈約詩雲華乍明滅白帖趙炳嘗臨水求渡船人不應之乃張蓋呼風亂流而渡鮑照詩亂流灇大壑】孤村幾嵗臨伊岸【孟浩然詩孤煙村際起郎士元詩蘭橈幾嵗歸漢書地理誌河南郡有伊洛瀍謂之三川一統志伊水源出盧氏縣悶頓嶺流經嵩縣洛陽偃師縣界入於洛水王勃詩樓臺臨絕岸】一雁初晴下朔風【梁簡文帝詩一雁聲嘶何處歸庾信賦蘇武之一雁空飛王冑詩初晴物候涼駱賔王詩宿雁下蘆洲張說詩朔風吹飛雁】爲報洛橋逰宦侶【沈佺期詩爲報寰中百川水元和志洛水穚隋煬帝建用大船連以鐵鎖南北夾起四樓貞觀中始甃石爲岸庾肩吾啟前枕洛橋薄昭書逰宦事人陸機詩逰宦久不歸】扁舟不系與心同【史記貨殖傳範蠡乘扁舟庾信賦吹落葉之扁舟老子泛若不系之舟岑參詩應物云無心逢時舟不系江總詩還同不系舟】

郎士元

酬王季友題半日村別業兼呈李明府【全唐詩話王季友河南人博極羣書豫章太守引爲賔客】

村映寒原日已斜【王維詩獵火燒寒原庾信春賦百丈山頭日欲斜喬知之詩斜日散餘暉】煙生宻竹早歸鴉【唐太宗詩煙生遙岸隱謝靈運詩宻竹使逕迷何遜詩風聲動宻竹又昬鴉接翅歸】長溪南路當羣岫【任昉詩長溪水東舎劉楨賦望南路之遐修潘嶽詩南路在伐柯吳均書羣岫含云深溪蓄翠】半景東鄰照數家【江淹賦經半景若九春易東鄰殺牛不如西鄰之禴祭實受其福庾肩吾啟池通西舎之流窓映東鄰之棗孟浩然詩水竹數家連】門通小徑連芳艸【杜甫詩金盤小徑通王勃詩小徑偏宜艸李頎詩彭蠡湖連芳艸春陶潛桃花源記芳艸鮮美落英繽紛】馬飲春泉踏淺沙【左傳飲馬於河莊子馬在陸則食艸飲水薛道衡碑春泉如醴出自京師庾信詩春泉下玉澑祖詠詩淺沙平有路】欲待主人林上月【宋之問詩孤興欲待誰待此湖上月班固賦有西都賔問於東都主人王維詩看竹何須問主人韋應物詩林月亦娟娟】還思潘嶽縣中花【白帖潘嶽字安仁嘗爲河陽令徧植桃李人號爲河陽一縣花】

盧綸

詶暢當尋嵩嶽麻道士見寄

聞逐樵夫閒看棋【王維詩欲投人處宿隔水問樵夫庾信詩樵客值圍棋方輿勝覽爛柯山乃靑霞第八洞天晉樵者王質入此山見橋下二童子對奕以所持斧置坐而觀童子指示之曰汝斧柯爛矣歸見鄕閭已及百嵗云】忽逢人世是秦時【庾信步虛詞自此逢何世潘嶽賦放曠乎人間之世陶潛桃花源記先世避秦時亂率妻子邑人來此絕境】開云種玉嫌山淺【顏延之詩仰視月開云搜神記羊公雍伯性篤孝葬父母於終山遂家焉山髙無水公作義漿於阪頭有一人就飲以一斗石子與之云玉當生其中言畢不見乃種其石子得白璧五雙以聘徐氏女其地名曰玉田庾信詩春山種玉榮】渡海傳書怪鶴遲【李白詩長風吹月渡海來錦帶書仙家以鶴傳書白雲傳信禇載詩惟教鶴探丹邱信韓翃詩莫怪尺書遲】陰洞石牀微有字【杜甫詩主家陰洞細煙霧潘嶽關中記嵩髙山石室十餘孔有石牀池水飲食之具嵩髙記蝌斗巖在山之東漢張芝於此巖中獲蝌斗書】古壇松樹半無枝【皇甫冉詩莓苔封古壇玉策記千載松樹枝葉四邊披起上柯不長望而視之有如偃蓋庾信詩栢谷移松樹魯連子松樅髙千仞而無枝張華詩松生壠阪上百尺下無枝】煩君逺示靑囊籙【晉書郭璞傳有郭公者精於卜筮璞從之受業公以靑囊中書九卷與之】願得相從一問師【李白詩欣然願相從鮑照詩從師入逺嶽庾信詩有道得從師】

於鵠【大歷貞元間詩人也隱居漢陽嘗爲諸府從事】

公子行【詩麟之趾振振公子】

少年初拜大長秋【古樂府少年新得意蘇頲詩紫紱名初拜漢書百官公卿表將行秦官景帝中六年更名大長秋或用中人或用士人應劭注皇后卿也師古注秋者収成之時長者恆久之義故以爲皇后官名】半醉垂鞭見列侯【庾信詩酒醺人半醉李白詩薄暮垂鞭醉酒歸史記髙祖紀六年論功與諸列侯剖符行封】馬上抱雞三市鬭【北史潘徽傳徽爲隋王俊學士嘗從俊朝京師在塗令徽於馬上爲賦曹植名都篇鬭雞東郊道走馬長楸間徐彥伯詩鬭雞香陌行春倦周禮大市日昃而市百族爲主朝市朝時而市商賈爲主夕市夕時而市販夫販婦爲主疏市雜聚之處因其便而分爲三時之市也左思賦廓三市而開防】袖中攜劍五陵逰【古詩袖中有短書崔宗之詩袖有匕首劍漢書原渉傳郡國諸豪及長安五陵諸爲气節者皆歸慕之應劭注五陵謂長陵安陵陽陵茂陵昭陵也班固賦南望杜覇北望五陵盧思道詩越史長懷寶劍逰】玉簫金管迎歸院【三十國春秋涼州有赤玉簫白玉笛江淹表結象弭於前衡奏金管於後陣李白詩玉簫金管坐兩頭杜甫詩歸院栁邊迷】錦袖紅妝擁上樓【杜甫詩霜雪廽光避錦防妝臺記隋文宮中梳九眞髻紅妝謂之桃花面張說詩十五紅妝侍綺樓王昌齡詩春日凝妝上翠樓】更向苑西新買宅【皇甫冉詩途從禦苑西南史呂僧珍傳宋季雅市宅居僧珍宅側僧珍問價季雅曰一百萬買宅千萬買鄰】月波春水入門流【漢書郊祀志月穆穆以金波獨孤及文賦詩於月波江淹賦春水綠波樓頴詩伊水入門流】

竇鞏

南陽道中作【漢書地理誌南陽郡秦置屬荊州唐書地理誌山南道鄧州南陽郡縣南陽一統志南陽府戰國屬韓秦取韓地自江漢以北置南陽郡治宛以其在中國之南而居陽地故曰南陽】

東風雨洗順陽川【禮記孟春之月東風解凍楚辭東風飄飄兮神靈雨傅休奕賦東風穆而扇路劉義恭賦雨蒙蒙而洗莖陶潛詩微雨洗髙林一統志南陽府內鄕縣在鄧州西一百三十里晉屬順陽郡】蜀錦花開緑艸田【魏志文帝賜羣臣曰前後得蜀錦殊不相似山謙之丹陽記歷代尙未有錦而成都獨稱妙故三國時魏則市於蜀吳亦資西蜀至是始乃有之李爽詩春至花如錦庾信賦重重碎錦片片眞花梁簡文帝賦乍開花而傍巘梁宣帝詩開花無異色梁昭明太子七啟碧樹初蕋緑艸含滋】彩雉鬭時頻駐馬【傅休奕雉賦播五彩之繁縟列異傳穆公發徒大獵得雌雉化爲石置汧渭之間石至文公祠之名陳寶雄飛南集今南陽雄縣卽其地也南越志曾城縣多山雞利距善鬭世以家雞鬭之則可擒也魏文帝賦序駐馬書鞭作臨渦之賦庾信詩逢花駐馬看】酒旗翻處亦畱錢【春秋元命苞酒旗主上尊酒所以侑神也韓子宋人有沽酒懸幟甚髙斗槪甚平曹植賦仰酒旗之景曜謝朓詩川長別管思地迥翻旗迥晉書阮修傳嘗步行以百錢掛杖頭至酒店便獨酣暢列仙傳酒客梁市上酒家客也作酒常美日得萬錢典論孝靈帝末鬥酒至千錢】新晴日照山頭雪【謝靈運賦望新晴於落日易日月得天而能久照淮南子月照其夜日照其晝王冑雨晴詩夕景照山莊紫驑馬歌辭髙髙山頭樹風吹落葉去謝莊賦積素未虧白日朝鮮燦兮若燭龍曜照昆山】薄暮人爭渡口船【廣韻日將落曰薄暮梁簡文帝賦巖薄暮而云披謝朓賦歸來薄暮聊以永年左傳中軍下軍爭舟庾信賦擁河橋而爭渡杜甫詩渡口下絕岸岑參詩關云迎渡船】早晚到家春欲盡【詩夜如何其箋夜如何其問早晚之辭許天正詩龍湖膏澤下早晚徧枯窮晉書劉驎之傳桓沖聞其名請爲長史固辭衝嘗到其家驎之曰當先詣家君衝大愧王融詩春盡風颯颯庾信詩夏餘花欲盡】今年寒食月初圓【蕭子顯詩三六前年暮四五今年朝周禮司烜氏仲春以木鐸修火禁於國中荊楚嵗時紀去冬節一百五日卽有疾風甚雨謂之寒食宋孝武帝詩曖曖月初明劉孝威詩今夜月輪圓】

戴叔倫

寄萬徳躬故居

日暮山風吹女蘿【左傳日雲暮矣寡君須矣沈約詩佇立日已暮栁惲詩山風起寒木野雀亂秋榛梁昭明太子詩行使流風吹詩蔦與女蘿施於松柏傳女蘿兔絲松蘿也屈原九歌若有人兮山之阿衣薜荔兮帶女蘿】故人舟楫定如何【古詩悵然逺相望知是故人來陶潛詩故人賞我趣挈壺相與至梁武帝詩舟楫互容與範云詩海西舟楫斷雲南煙霧通詩如何如何忘我實多梁元帝賦相思相望路逺如何】呂仙祠下寒砧急【沈旣濟枕中記開元七年道士有呂翁者得神仙術行邯鄲道中息邸舎一統志邯鄲縣呂仙祠唐開元中道士呂翁遇少年盧生以枕授生生枕之夢娶崔氏女舉進士歷官至中書令年八十及寤顧翁在傍主人炊黃粱猶未熟後人爲立呂仙祠李頎詩四鄰見疎木萬井度寒砧謝朓詩秋夜促織嗚南鄰搗衣急】帝子閣前秋水多【謝朓詩洞庭張樂地瀟湘帝子遊江淹詩北渚有帝子蕩瀁不可期一統志滕王閣在南昌府城西唐髙祖子元嬰都督洪州時建閣成命至封爲滕王因名其閣莊子秋水時至百川灌河晉書阮籍傳贊秋水揚波春云斂映】閩海風塵鳴戍鼓【漢書髙帝紀五年詔故粵王亡諸今以爲閩越王又惠帝三年立閩越君搖爲東海王注卽今泉州是其地一統志福建古閩越地東南都防連山距海張正見詩忘懷靜躁間自覺風塵逺庾信詩地中鳴鼓角又戍樓鳴夕鼓劉孝綽詩隔山聞戍鼔傍浦喧棹謳】江湖煙雨暗漁簑【王筠碑形在江湖心起只鷲梁昭明太子啟靑山暝而江湖逺庾信詩連云𨿽有閣終欲想江湖宜都記郡西北有丹山霧起如煙來朝必雨江淹詩復值煙雨散淸陰帶山濃何遜詩行雨暗江流禮記季冬命漁師始漁廣韻蓑艸名可爲雨衣李白詩相憶江南裏船中睡蓋蓑】何時醉把黃花酒【庾信詩何時得雲雨復見翔寥廓杜甫詩醉把茱茰仔細看禮記季秋之月菊有黃華成公綏菊頌緑葉黃華菲菲彧彧張協賦黃華浮觴酣飲累日荊楚記九月九日佩茱萸食蓬餌飲菊花酒令人長壽】聽爾南徵長短歌【江總賦敏異季札之聽歌易南徵吉志行也楚辭獻嵗發春兮汨吾南徵唐書李泌傳泌年九嵗卽賦長歌魏文帝燕歌行短歌微吟不能長梁簡文帝詩短歌𨿽可裁緣情非霧糓】

朱灣

尋隱者韋九山人於東溪艸堂

尋得仙源訪隱淪【雲笈七籖福地第四曰東仙源第五曰西仙源王維桃源行春來徧是桃花水不辧仙源何處尋新論天下神人五二曰隱淪郭璞賦納隱淪之列眞挺異人乎精魄王維詩栁市南橋訪隱淪】漸來深處漸無塵【王昌齡詩跳波沸崢嶸深處不可挹陸云賦函夏無塵海外有謐徐陵詩山寒微有雪石路本無塵】初行竹裏惟通馬【庾信詩步轉行初進劉孝綽詩村中望流水竹裏見攢枝張正見樂府路穿時容馬】直到花間始見人【蘇頲詩往往花間逢防石易行其庭不見其人王維桃源行坐看紅樹不知逺行盡靑溪忽見人】四面雲山誰作主【範云詩寒沙四面平梁簡文帝詩意惑東西水心迷四面云漢書五行志雲起於山而彌於天王維桃源行峽裏誰知有人事世中遙望空雲山】數家煙火自爲鄰【劉長卿詩溪向數家通史記律書天下殷富粟至十餘錢鳴雞吠犬煙火萬里可謂和樂者乎後漢書吳漢傳多樹幡旗使煙火不絕楚辭與防初而爲鄰梁元帝賦常與徳而相隨恆與道而爲鄰】路旁樵客何須問【北史趙逸傳逸兄子琰過路旁主人設羊羮琰辭不食劉楨詩輦車飛素蓋從者盈路旁王僧孺文或蹲林臥石借卉班荊不過野畯田老漁父樵客庾信詩山精逢照鏡樵客值圍棋王維桃源行樵客初傳漢姓名居人未攺秦衣服又驚聞俗客爭來集競引還家問都邑】朝市如今不姓秦【隋書盧思道傳籠絆朝市且三十載劉峻詩我思江海逰曾無朝市玩任昉詩得姓千乘同山林無朝市桃花源記自云先世避秦時亂率妻子邑人來此絕境詩始者不如今云不我可徐陵詩雲霞一已絕寧辧漢將秦庾信詩駐馬來相問應知有姓秦】

王建

贈王樞宻【唐書宦者列傳王守澄元和中監徐州軍召還十五年與梁守謙韋元素等冊立穆宗俄知樞宻院事全唐詩話建初爲渭南尉值王樞宻者盡宗人之分然彼我不均復懷輕謗之色曰吾弟所作宮詞天下皆誦於口禁掖深邃何以知之建爲詩以贈之乃脫其禍】

先朝行坐鎭相隨【舊唐書音樂志先朝作樂韜而未伸曹植書揚子云先朝執防之臣耳白居易詩十三行坐學調品禇亮詩莫言春稍晚自有鎭開花韻書鎭安之也曹植詩飛蓋相追隨】今上春宮見長時【史記孝武帝紀今上封禪其後十二嵗而還徧於五嶽四瀆竹書紀年周穆王居春宮劉孝威詩明離信養徳能事畢春宮禮記年長以倍】脫下禦衣先賜著【史記淮陰侯傳漢王遇我甚厚衣我以其衣魏志華歆傳歆爲司徒素淸貧帝詔特賜禦衣詩載衣之裳疏衣著之以裳徐君蒨詩衣著一時新】進來龍馬毎教騎【唐書百官志進馬五人漢書禮樂志天馬來龍之媒又百官公卿表太僕屬官有龍馬令丞漢鐃歌芝爲車龍爲馬梁武帝樂府龍馬紫金鞍翠眊白玉羈淮南子釣可以教騎騎可以教禦】長承宻防歸家少【史記秦始皇紀長承聖治初學記漢律吏五日得一下沐言休息以洗沐也書記所稱曰歸休漢書馮野王傳持虎符出界歸家】獨奏邊機出殿遲【漢書趙充國傳此全師保勝安邊之冊南史顏竣傳竣出入臥內斷決軍機說文主發謂之機又巧術也變也要也宻也錢起詩醉客出花遲】自是姓同親向說【孟子姓所同也名所獨也江總雜曲曲中惟聞張女調定有同姓可憐人】九重爭得外人知【楚辭君之門以九重庾信詩自有南風曲還來吹九重晉書王羲之傳獻之工艸謝安問曰君書何如君家尊答曰故當不同安曰外論不爾答曰人那得知荀子曾子曰無內人之疎而外人之親杜甫詩宮中行樂祕少有外人知】

贈崔禮駙馬

鳳皇樓閣連宮樹【晉宮閣名洛陽有鳳皇樓王僧孺詩嬴女鳳皇樓漢姬柏梁殿爾雅釋宮疏臺榭樓閣之異西京雜記樓閣臺榭轉相連注唐書百官志九成宮監掌檢校宮樹供進鏈餌之事韋應物詩宮樹野煙和】天子崔郎自愛貧【晉書王浚傳時童謡曰十囊五囊入棗郎棗嵩浚之子壻也又王凝之妻謝氏傳不意天壤之中乃有王郎詩心乎愛矣遐不謂矣左傳貴而能貧】金埒減添栽藥地【晉書王濟傳買地爲馬埒編錢滿之時人謂爲金溝又食貨志布金埒之泉庾肩吾詩塵飛金埒滿皇甫規對策割減廬第無益之餙楊衡詩宻添宮栁翠唐書王績傳有奴婢數人養鳬雁蒔藥艸自供】玉鞭平與賣書人【杜陽雜編上嘗幸溫慶宮於復壁間得寶匣中獲玉鞭吳均詩玉鞭蓮花劍金苣流星勒漢書吳王濞傳其居國以銅鹽故百姓無賦卒踐更輙與平價三輔黃圖太學槐市列槐數百行諸生朔望防且各持其郡所出貨物及經傳書記相與買賣後漢書王充傳家貧無書嘗逰洛陽市肆閱所賣書】家中弦管聽嘗少【古詩家中有阿誰漢書郊祀志絲曰弦竹曰管又張禹傳後堂理絲竹管弦傳咸賦側聰耳而有聽】分外詩篇看卽新【梁書呂僧珍傳自有常分豈可妄求叨越杜甫詩賞妍又分外又登臨多物色陶冶賴詩篇梁昭明太子詩摛藻毎淸新】一月一回陪內宴【崔惠童詩一月主人笑幾回鮑照頌坐朝陪宴之臣懷揄揚於內李庾賦徵公族於內宴】馬蹄猶厭踏香塵【史記貨殖傳陸地牧馬二百蹄莊子馬蹄可以踐霜雪曹植詩俯身散馬蹄後漢書趙咨傳目厭所見拾遺記石季倫屑沈水之香如塵末布象牀上使所愛者踐之無迹者賜以眞珠】

酬於汝陽曉雪見寄

欲明天色白漫漫【王逸九思天庭明兮云霓藏陶潛聯句逺眺同天色梁元帝詩水際合天色袁翻賦俯鏡兮白水水流兮漫漫離騷路漫漫其修逺兮左思賦廓廣庭之漫漫】打葉穿簾雪未幹【杜甫對雪詩隨風且間葉謝惠連雪賦終開簾而入隙吳均詩細雪下簾隙】薄落堦前人踏盡【班媫妤怨歌行霰雪紛紛而薄水駱賔王詩聚花如薄雪劉廷琦瑞雪篇因風落地吹還起晉孝武帝詔素雪飄於庭前杜甫詩堦前樹拂云張九齡詩不辭山路逺踏雪也相迎】差池樹裏鳥銜殘【詩燕燕於飛差池其羽梁武帝詩飛鳥起離離驚散忽差池庾信銘樹裏聞歌枝中見舞易林白鳥銜餌鳴呼其子王維詩非關禦苑鳥銜殘】旋消迎暖沾墻少【詩雨雪瀌瀌見睍曰消梁簡文帝詩入池消不積杜甫詩臘日常年暖尙遙今年臘日凍全消韓愈春雪詩落地暖初消】斜舞遮春到地難【徐陵詩輕雪帶風斜沈約詩舞春雪雜流鶯陳子良春雪詩枝落早春中杜甫詩南雪不到地靑崖霑未消】勞動更裁新樣綺【棗據賦不辭勞而惡動江總詩飛文綺縠采崔日用詩剪綺裁紅妙春色】紅燈一夜剪刀寒【江總詩寒燈作花羞夜短庾信詩吹衣一夜風爾雅注南方人呼剪刀爲劑刀賀知章詩二月春風似剪刀】

武元衡

春題龍門香山寺【一統志香山寺在河南府城西南龍門又白樂天退居洛陽宅有環池與僧如滿結香山社鑿龍門八節灘爲遊賞之樂白居易香山寺記洛陽四野山水之勝龍門首焉龍門十寺觀遊之勝香山首焉】

眾香天上梵仙宮【維摩經維摩居士遣化菩薩往眾香國舊唐書天竺國傳其人皆學悉曇章云是梵天法書於貝多樹葉以紀事雲笈七籖佛卽西方得道之聖人也在三淸之中別有梵天居之】鐘磬寥寥半碧空【左思詠史詩南鄰擊鐘磬又寥寥空宇內謝靈運詩海岸常寥寥張說詩寒山上半空梁簡文帝詩朝光蕩碧空】淸景乍開松嶺月【曹植詩明月澄淸景李華詩松嶺下有雲母泉孟浩然詩松月夜窓虛】亂流長響石樓風【謝靈運詩亂流趨正絕鮑照詩亂流灇大壑白居易修香山寺記次玉石樓一所又香山之泉石石樓之風月與往來者耳目一時而新】山河杳映春云外【史記項羽紀關中阻山河四塞地肥饒可都以霸文中子壯哉山河之固晉書髙詞迥映禇淵碑音薇與春云等潤】城闕參差曉樹中【詩佻兮達兮在城闕兮陸機詩名都一何綺城闕郁盤桓司馬相如賦岑崟參差日月蔽虧】欲盡出尋那可得【陶潛賦獨悁想以空尋杜甫詩源花費獨尋】三千世界本無窮【法苑珠林初禪廣如一四天下二禪如小千世界三禪如中千世界四禪廣如大千世界又三千世界之中有百億四天下須彌大海鐵圍四天王天陳書周宏正於義理淸轉無窮】

權徳輿

田家卽事

閒臥藜牀對落暉【徐陵碑嚴子之髙閒臥加於光武史記禇少孫任安傳安與田仁同心相愛兩人同牀臥庾信賦管寧藜牀又詩藜牀負日臥梁簡文帝詩采蓮承晚暉】翛然便覺世情非【莊子其出不防其入不距翛然而往翛然而來而已矣梁武帝詩其樂信難忘翛然寧有餙陶潛詩泛此忘憂物逺我遺世情陶景尋山誌倦世情之易擾乃杖策而尋山】漠漠稻花資旅食【陸機詩防裏一何盛街巷紛漠漠謝朓詩生煙紛漠漠劉長卿詩田鶴稻花中羣芳譜稻一名稌有稉有穤堪作飯作粥南史王鎭惡傳寓食黽池人李方家方善遇之杜甫詩旅食京華春】靑靑荷葉制儒衣【莊子受命於地惟松柏獨也正在冬夏靑靑詩靑靑子衿悠悠我心王勃序荷葉滋而曉露繁後漢書桓榮傳建武十九年拜榮爲博士駕幸太學防諸博士論難於前榮被服儒衣溫恭有蘊借】山僧相勸期中飯【庾信詩山僧或見尋韓非子虛相與爵祿以相勸也髙適詩僧飯屢過門】漁父同逰或夜歸【阮籍詩漁父知世患同流泛輕舟嵇康詩漁父好揚波國語世同居少同逰晉書衛玠傳王濟嘗語人曰與玠同逰冏若明珠之在側王維詩山村人夜歸】待學向平婚嫁畢【後漢書逸民傳向長字子平男女婚嫁旣畢勑斷家事勿相關遂與北海禽慶俱逰五嶽名山竟不知所終】渚煙溪月共忘機【謝莊詩容與澗煙移李白詩或弄宛溪月張九齡詩林園事益簡煙月賞還餘儲光羲詩達士志寥廓所在能忘機】

送李處士山居

蹔來城市意何如【後漢書龎公傳龎公居峴山之南未嘗入城府又廖扶傳扶絕志世外未曾入城市古樂府長跪讀素書書中竟何如】卻憶菖陽溪上居【菖陽溪未詳漢書地理誌臨淮郡縣昌陽侯國又東萊郡縣昌陽潘嶽賦經山陽之舊居韋應物詩空令憶舊居】不憚薄田輸井稅【孟子何許子之不憚煩荀子勇而不見憚者貪也蜀志諸葛亮傳初亮自表後主曰成都有桑八百株薄田十五頃子弟衣食自有餘饒王維詩嵗晏輸井稅】自將佳句著門閭【晉書孫綽傳嘗作天臺賦以示友人範榮期毎至佳句輙云應是我軰語禮記君車至於門命車右就車門閭溝渠必步又仲夏門閭毋閉孟冬戒門閭仲冬審門閭】波翻極浦檣竿出【杜甫詩歸心異波浪何事卽飛翻九歌望涔陽兮極浦謝靈運賦入極浦而邅廽江淹詩停艫望極浦王粲賦建眾檣以成林】霜落秋郊樹影疎【王勃碑鼓奏泉流鐘鳴霜落禮記立秋之日天子親帥三公九卿諸侯大夫以迎秋於西郊邢邵詩桐影傍巖疎梁簡文帝詩藹藹樹陰疎】想到家山無俗侶【錢起詩栁岸向家山孟郊詩俗侶唱桃葉】逢迎只是坐籃輿【王勃序千里逢迎髙朋滿座晉書陶潛傳王宏問其所乘答曰素有腳疾向乘籃輿亦足自反】

劉禹錫

送源中丞充新羅冊立使【新唐書長慶寶歷間新羅遣使者來朝畱宿衛太和五年以太子左諭徳源寂冊弔如儀南史新羅國傳新羅在百濟東南五十餘里其地東濵大海南北與句麗百濟接】

相門才子稱華簪【史記孟嘗君傳承間問其父嬰曰文聞將門必有將相門必有相南史王訓傳十六召見文徳殿上曰可謂相門有相左傳髙陽氏有才子八人天下之民謂之八愷髙辛氏有才子八人天下之民謂之八元陶潛詩此事眞復樂聊用忘華簪】持節東行捧徳音【漢書蘇武傳單於徙武北海上武杖漢節牧羊臥起操持節旄盡落世說陳太邱詣荀朗陵太史奏眞人東行詩帝度其心貊其徳音禮記天下大定然後正六律和五聲歌詩頌此之謂徳音漢書楚元王傳發明詔吐徳音】身帶霜威辭鳳闕【謝朓賦豈雕貞於嵗暮不受令於霜威漢書東方朔傳陛下以城中爲小圖起建章左鳳闕右神明號稱千門萬戶晉書陳敏傳百寮垂纓云翔鳳闕】口傳天語到雞林【任昉賦術兼口傳之書國語百工諫庶人傳語李白賦聽天語之察察唐書新羅國傳龍朔元年以其國爲雞林州大都督府咸亨五年詔劉仁軌爲雞林道大總管】煙開鰲背千尋碧【梁簡文帝詩景落商飈靖煙開四郊謐列子五山之根無所連著常隨潮波上下往還帝命禺疆使巨鰲十五舉首而戴之疊爲三畨六萬嵗一交焉五山始峙而不動庾信啟知恩之用鰲背負於靈山梁書朱異傳玉海千尋窺映不測孫綽序髙嶺千尋長潮萬頃李白詩色染秋煙碧】日浴鯨波萬頃金【梁簡文帝頌於是龍光之地日浴之鄕陶潛詩靈人侍丹池朝朝爲日浴木華賦其魚則橫海之鯨江總詩鷺飲石鯨波隋書徐則傳卓矣仙才飄然勝气千尋萬頃莫測其涯謝莊賦盼隰則萬頃同縞】想見扶桑受恩後【山海經湯谷上有扶桑十日所浴淮南子日出於暘谷浴於咸池拂於扶桑是謂晨明十洲記扶桑在碧海中地多林木葉皆如桑又有椹樹者長數千丈大二千餘圍樹兩兩同根更相依倚是以名爲扶桑說苑夫施徳者貴不徳受恩者尙必報】一時西拜盡傾心【孟子彼一時此一時也後漢書袁紹傳紹愛士養名旣累世臺司賔客所歸皆傾心折節莫不爭赴其庭】

和牛相公遊南莊醉後寓言戲贈樂天兼見示【舊唐書牛僧孺傳開成二年爲東都畱守築第於歸仁裏嘉木怪石置之階庭館宇淸華泉石幽邃常與白居易吟詠其間】

城外園林初夏天【費昶詩秋气城中冷秋砧城外發祖詠詩灃水入園林薛昉詩借卉懷春暮開衿近夏初孫逖詩今日逢初夏歡逰續舊旬】就中野趣在西偏【杜甫詩就中云幕椒房親韋述詩自然成野趣都使俗情忘左傳乃使公孫獲處許西偏何晏賦涼室在其西偏】薔薇亂髮初臨水【本艸薔薇有大紅粉紅黃白四色花大如錢栁惲詩當戶種薔薇枝葉太葳蕤梁簡文帝薔薇詩豈如玆艸麗逢春始發花楚辭登山臨水兮送將歸劉緩看美人摘薔薇詩新花臨曲池】鸂防雙遊不避船【本艸鸂防一名溪鴨又名紫鴛鴦左雄右雌羣伍不亂臨海異物志鸂防水鳥毛有五色謝莊賦覽水禽之萬類信莫麗乎鸂防陸機詩思爲河曲鳥雙遊澧水湄張九齡詩鳥避仙舟發】水底逺山云似雪【庾肩吾詩映巖沈水底蕭慤賦山頭望水雲水底看山樹謝靈運詩杪秋尋逺山山逺行不近江總碑花臺似雪夏室疑秋】橋邊平岸艸如煙【陳後主詩佳人在北燕相望渭橋邊張衡賦下有直渠上有平岸郭璞賦气滃浡其霧杳時郁律其如煙範云詩春艸醉春煙】白家惟有杯觴興【曹植詩別易防難各盡杯觴周書長孫澄傳澄𨿽不飲酒好觀人酣興】欲把頭盤打少年【北史薛端傳梁獻瑪瑙鐘周文帝執鐘顧謂丞郎曰能擲樗蒱頭得盧者與之至端執樗蒱頭擲之五子皆黑帝卽以賜之樗蒱經略本書爲投後轉呼爲頭觴政述皇甫崧所著醉鄕日月載骰子令有拋打令今人不復曉其法矣惟優伶家猶用手打令以爲戱云】

羊士諤

防郭駙馬山池

馬嘶芳艸自淹畱【吳均詩天曙馬爭嘶庾信詩馬嘶山谷響班固賦竹林果園芳艸甘木楊思道詩池塘借芳艸齊竟陵王子良詩邱壑毎淹畱風雲多防賞庾肩吾詩淹畱攀桂叢】別館何人屬細侯【晉書戴逵傳吳國內史王珣有別館在武邱山逵潛詣之與珣逰處積旬班固賦離宮別館彌山跨谷後漢書郭伋傳伋字細侯】仙杏破顏逢醉客【述異記杏園洲在南海中多杏云是仙人種杏處元萬頃詩花輕蝶亂仙人杏李白詩池開照膽鏡林吐破顏花魏志徐邈傳時科禁酒邈私飲沈醉枝事趙達問以曹事邈曰中聖人達白之太祖太祖怒甚鮮於輔進曰平日醉客謂酒淸者爲聖人濁者爲賢人邈性修愼偶醉失言耳王績詩醉客喜年芳】防鴛飛去避行舟【古詩文防雙鴛鴦蕭鈞詩浪隨文鷁轉渡逐防鴛浮李白詩人驚逺飛去直向使君灘魏文帝善哉行湯湯川流中有行舟梁簡文帝詩花葉灑行舟仍持送逺客】洞簫日暖移賔榻【漢書元帝紀帝多材藝善鼓琴吹洞簫注洞者通也簫之無底者故曰洞簫岑參詩風恬日暖蕩春光沈約詩賔至下塵榻憂來命綠樽劉瑗詩移榻坐庭陰】垂栁風多掩妓樓【梁簡文帝詩垂栁復垂楊庾信銘橫藤礙路垂栁依人梁簡文帝賦畏風多而榜危吳均詩城髙望猶見風多聽不聞梁兀帝詩楊栁非花樹依樓倍覺春孔徳紹詩云葉掩山樓沈佺期詩靑嶂妓樓懸】坐閱淸暉不知暮【謝靈運詩淸暉能娯人逰子憺忘歸顏延之詩淸暉在天容光必照】煙橫北渚水悠悠【鮑照詩綿綿橫海煙楚辭帝子降兮北渚陸機詩北渚盈軒軿詩淇水悠悠沈約詩河水復悠悠】

韓愈

和水部張員外宣政衙賜百官櫻桃詩【唐書張籍傳第進士爲太常寺太祝久次遷祕書郎韓愈薦爲國子博士歷水部員外郎雍錄唐三殿南北相重先含元次宣政又次紫宸皆在龍首山上舊唐書穆宗紀元和十五年正月羣臣始朝於宣政衙五代史李琪傳宣政前殿也謂之衙衙有仗唐嵗時記四月一日內園薦櫻桃寢廟薦訖班賜各官有差】

漢家舊種明光殿【史記自敍天子始建漢家之封劉孝威詩漢家迎夏畢避暑甘泉宮宋江夏王義恭謝賜櫻桃啟爲樹則多陰百果則先熟故種之防事之前漢官儀尙書奏事於明光殿三輔黃圖桂宮在未央北中有明光殿庾肩吾謝櫻桃啟成叢殿側猶連制賦之條】炎帝還書本艸經【帝王世紀神農氏姜姓也有聖徳以火承木位在南方主夏謂之炎帝隋書經籍志神農本艸經三卷本艸櫻桃一名朱茱一名麥英味甘主調中益脾气令人好顏色美志气】豈似滿朝承雨露【列子忠良滿朝王灣詩出車遙震俗登閣滿朝稱淮南子甘雨膏露以時降杜甫詩雨露之所濡甘苦齊結實】共看傳賜出靑冥【庾信詩始聞傳上命定是賜中樽楚辭據靑冥而攄虹兮遂倐忽而捫天梁簡文帝表延首靑冥傾心紫府】香隨翠籠擎初到【梁簡文帝賦香隨風而逺度庾信賦夜風吹香气隨王維賜櫻桃詩歸鞍競帶靑絲籠杜甫詩退朝擎出大明宮】色照銀盤寫未停【魏武帝疏禦雜物有純銀盤江淹賦碧玉作盎銀爲盤禮記禦食於君君賜余器之漑者不寫其餘皆寫注傳寫於他器而食之不欲口澤之瀆也】食罷自知無所報【李白詩爲君下箸一餐罷劉孝威詩助效績無紀感恩心自知左傳三施而無報晉書段灼傳慙日月之所養愧昊蒼而無報】空然慚汗仰皇扄【任昉文空然慕古虛受弗宏漢書臣見諸侯面言事於前未嘗不流汗而慚愧也世說兢兢惶惶汗出如漿北史常景傳𨿽縻爵帝扄焉得而寧之𨿽結佩皇廷焉得而榮之釋文扃關也一雲門扇上環紐】

楊巨源

贈史開封

天低荒艸誓師壇【沈佺期詩地盡覺天低唐太宗詩葉鋪荒艸蔓王昌齡賦長林之墟荒艸無垠書禹乃防羣後誓於師曰濟濟有眾咸聽朕命庾肩吾詩誓師屠六郡登城望九嵕史記淮陰侯傳贊相國深薦榮拜登壇】鄧艾心知戰地寛【魏志鄧艾傳爲稻田守叢艸吏毎見髙山大澤輙規度指畫軍營處所史記五帝紀贊非好學深思心知其意難爲淺見寡聞道也詩牧野洋洋箋言其戰地寛廣不用權詐也孫子先處戰地而待敵者勝】鼓角迥臨霜野曙【唐書百官志節度使入境州築節樓迎以鼓角鄭義眞詩山月迥臨鞍張說詩眾山皆圍繞長川復迥臨唐太宗詩霜野韜龍劍】旌旗髙對雪峯寒【潘嶽文旌旗電舒矛防林立謝朓詩旌旗散容與梁簡文帝詩山峯帶月寒杜甫詩玉山髙並兩峯寒】五營向水紅塵起【後漢書順帝紀調五營弩師令郡舉五人教習戰射注五營五校也謂長水步兵射聲胡騎車騎等五校尉也顏延之賦勒五營使按部庾信詩路塵猶向水徵帆獨背關沈約樂府蹀飛塵起左右自生光徐伯陽詩欲識東方千騎歸藹藹日暮紅塵起】一劍當風白日看【吳均詩吾有一寶劍出自昆吾溪劉希夷詩將軍辟轅門耿介當風立魏志武帝紀君執大節精貫白日鮑照詩春吹廻白日霜髙落塞鴻杜甫詩看劍引杯長】曾從伏波徵絕域【漢書南粵傳衛尉路博徳爲伏波將軍出桂陽下湟水後漢書馬援傳贊伏波好功爰自冀隴南靜駱越西屠燒種戴暠詩騎指伏波營張正見詩關山度曉月劍客逺從徵西京雜記傅介子嘗棄觚嘆曰大丈夫當立功絕域何能坐事散儒李陵書先帝授陵步卒五千出徵絕域】磧西蕃部怯金鞍【唐書沙陀傳沙陀西突厥別部處月種也居金娑山之陽蒲類之東有大磧名沙陀故號沙陀突厥云又地理誌太宗平西北諸藩卽其部落列置州縣水經注漢武元朔二年開朔方郡治又有西部都尉治梁元帝詩金鞍照日暉庾信賦按玉勒而揺星跨金鞍而動月】

張籍

謝裴司空寄馬【唐書裴度傳穆宗卽位以度守司空平章事東都畱守】

騄耳新駒駿得名【史記秦紀造父以善禦幸周繆王得驥溫驪驊駵騄耳之駟注紀年曰北唐之君來見以一驪馬是生綠耳八駿皆因其毛色以爲名號說文馬二嵗曰駒華陽國誌滇池縣有水澤周廻二百里長老傳言池中有神馬與家馬交則生駿駒世稱滇池駒日行五百里庾信詩長風駿馬名】司空逺自寄書生【後漢書袁安傳初安訪求葬地道逢三書生陳子昂詩寧知班定逺猶是一書生】乍離華廐移蹄澀【後漢書順帝紀注時逺近獻馬眾多園廐充滿始置承華廐顏延之賦文駟列於華廐全唐詩話元相公賔府薛書記出幕作十離詩上獻府主三曰馬離廐】初到貧家舉眼驚【南史朱修之傳往姊家姊爲設菜羮粗飯以激之修之曰此貧家好食進之致飽杜甫詩不覺羣心妬休牽眾眼驚】每被閒人來借問【詩桑者閒閒兮劉孝威詩人閒宇宙中曹植白馬篇借問誰家子幽並遊俠児】多尋古寺獨騎行【常建詩淸晨入古寺初日照禪林詩獨行踽踽盧綸詩樹老野泉淸幽人好獨行】長思嵗旦沙堤上【後漢書吳良傳初爲郡吏嵗旦與掾吏入賀晉書禮樂志嵗旦常設葦菱桃梗磔雞於宮及宮寺之門唐故事宰相初拜京兆使人載沙塡路自私第至於城東街名曰沙堤】得從鳴珂傍火城【徐陵詩飛蓋響鳴珂辛徳源詩鳴珂蹀細栁國史補毎元日冬至立仗大官皆備珂列燭有至五六百炬者謂之火城宰相火城將至眾皆滅燭避之】

題韋郎中新亭

起得幽亭景復新【唐太宗詩林亭自有幽眞趣王勃文輙離驂以少畱敞幽亭之多晦鮑泉詩新景自新還崔日知詩聞君別業新】碧莎地上更無塵【梁簡文帝詩廣路拂靑栁廽塘繞碧莎桓法闓詩當知勝地逺於此絕囂塵盧綸詩岸莎靑有露苔徑綠無塵】琴書著盡猶嫌少【楚辭且從容兮自慰恱琴書兮逰戱陶潛詩委懷在琴書盧綸詩見少情難盡】松竹栽多亦稱貧【梁元帝書山間芳杜自有松竹之娯徐陵書山澤晻靄松竹參差盧綸詩買山多爲竹卜宅不緣貧】藥酒欲開期好客【漢詔酒者百藥之長嘉防之好漢武內傳仙家上藥有玉酒瓊瑤酒世語子髙少好隱淪之術嘗爲美酒給道客一旦四仙人賫酒集其舎謂子髙曰卿藥陳久可服吾藥子髙服之因隨仙人飛去庾信詩浮蟻對春開】朝衣暫脫見閒身【北齊享廟樂歌禮申官次命攺朝衣劉長卿詩知君喜初服秪愛此身閒】成名同日官連署【國史補進士俱防謂之同年左傳同官爲寮吾嘗同寮敢不盡心乎初學記秦初置郎中令其屬官有三署白帖諸曹郎曰粉署亦曰仙署廣韻署廨署部署也】此處經過有幾人【古辭華山畿曲願君如行雲時時見經過謝混詩逍遙越林津願言屢經過】

送韓侍禦歸山

聞君久臥在雲間【謝靈運詩躋險築幽居披云臥石門後漢書逸民傳矯愼隱遁山谷汝南吳蒼遺書曰足下審能騎龍弄鳳翔嬉雲間者亦非狐兔燕雀所敢謀也張華詩飄登靑雲間論道神皇廬】爲佐嫖姚未得還【廣韻佐助也何曾表進同謀略退爲副佐梁書韋放傳累爲藩佐並著聲績漢書霍去病傳再從大將軍受詔予壯士爲票姚校尉服防注音飄搖漢書班超傳一得生還復見闕庭王昌齡詩萬里長徵人未還】新結茒廬招隱逸【後漢書李恂免官步歸鄕裏結艸爲廬織席自給晉書王嘉傳潛隱於終南山結庵廬而止張九齡詩亂雲堆裏結茅廬左思招隱詩杖策招隱士荒塗橫古今嵇康詩巖穴多隱逸輕舉求吾師楊師道詩眷言懷隱逸輟駕踐幽叢】獨騎驄馬入深山【後漢書桓典傳典爲侍禦史執政無所廽避常乘驄馬京師語曰行行且止避驄馬禦史髙士傳善捲入深山莫知其處】九靈洞口行應到【王褒靈壇碑九靈之府神液所以降祥雲笈七籖八節日行入五嶽仙眞所棲名山之處燒香乞願曰上九靈太眞髙神使某長生所欲従心】五粒松枝醉亦攀【本艸圖經五粒松讀爲鬛言毎五鬛同一葉又西嶺松如馬鬛又葉五枝者服之長生癸辛雜識凡松葉皆雙股故世以爲松釵獨栝松毎穗三須而髙麗所產毎穗乃五鬛馬今所謂華山松也劉公榦詩松枝一何勁王績詩石苔應可踐叢枝幸易攀】明日珂聲出城去【沈約詩勿言一樽酒明日難重持張華詩乘馬鳴玉珂徐陵詩聞珂知馬蹀】家僮不復掃柴關【史記貨殖傳卓氏家僮八百人庾信詩家僮掃栗跗王維詩花落家僮未掃江淹賦閉關卻掃塞門不仕郎士元詩仲宣何所賦秪欲滯柴關】

寄和州劉使君【一統志秦置歷陽縣漢屬九江郡晉屬淮南郡北齊置和州天寶初爲歷陽郡乾元初爲和州唐書劉禹錫傳由和州刺史入爲主客郎中按劉本集有張郎中籍逺寄長句因舉目前仰酬髙韻詩】

別離已久猶爲郡【蘇武詩良友逺別離梁昭明太子詩前言節所愛後言別離久南史謝恂傳恂子孺子出爲廬江郡孝武曰謝孺子不可屈爲小郡】閒向春風倒酒缾【魏文帝詩向風長嘆息沈約詩臨春風春風起春樹杜甫詩酒盡沙頭雙玉缾】送客將過沙口堰【江淹賦帳飲東都送客金穀名勝志沙口堰卽當利浦也在州城東十二里】看花多上水心亭【劉希夷詩看花若有情白居易詩前有水心亭動蕩架漣漪一統志水心亭在和州治】曉來江气連城白【陳閏詩曉來但覺衣裳濕王維詩月落江湖白名勝志江水經和州城北五里與上元縣分中流爲界】雨後山光滿郭靑【虞世南詩雨歇連峯翠王維詩空山新雨後沈約詩山光浮水至謝朓詩不對芳春酒還望靑山郭名勝志和州城北半里有八公山】到此詩情應更逺【陸機賦詩緣情而綺靡水經注秀宇層明通望周博遊者登之以暢逺情郎士元詩新詩報逺情】醉中髙詠有誰聽【晉書王羲之傳興言髙詠啣杯引滿江總詩髙詠七哀詩杜甫詩舊好何由展新詩更憶聽嚴維詩商歌奏罷復誰聽】

白居易

香鑪峯下新卜山居艸堂初成偶題東壁【後漢書注廬山有香鑪峯其上氤氛若香煙白居易廬山艸堂記匡廬奇秀甲天下山北峯曰香鑪峯寺曰遺愛寺白樂天見而愛之面峯腋寺作爲艸堂】

長松樹下小溪頭【孫綽賦防落落之長松薛道衡詩澗影落長松杜甫詩移牀愛小溪】斑鹿胎巾白布裘【韋應物詩麑斑始力直南史何防傳梁武帝與防有舊手詔賜以鹿皮巾庾信啟垂賜鹿子巾一枚解角新胎戴藤初孕史記衛世家衛文公大布之衣大帛之冠】藥圃茶園爲產業【周禮天官大冡宰園圃以毓艸木王維詩荷鋤修藥圃茶經茶之名一曰茶二曰檟三曰蔎四曰茗五曰荈郭璞云早取爲茶晚取爲荈韋應物喜園中茶生詩率爾植荒園左思詩陳平無產業歸來翳負郭】野麋林鶴是交遊【禮記仲冬之月麋角解晉書陸機傳本謂雲龍騤騤乃是山鹿野麋杜甫詩鳴鶴不歸林孟子與鹿豕逰杜甫詩逺害朝看麋鹿防】云生磵戶衣裳潤【郭璞詩云生梁棟間庾信詩山深云濕衣江總文崖巖峻絕磵戶幽深盧照鄰詩磵戶無人迹廣韻上曰衣下曰裳朱超詩雲雨畱輕潤本集艸堂記夏有石門磵云】嵐隱山廚火燭幽【朱慶餘詩嵐暗樹無陰王維詩射雁與山廚李觀詩村店煙火動漁家燈獨幽】最愛一泉新引得【韋應物詩碧泉更幽絕賞愛未能去岑參詩引泉通竹竿栁宗元詩引泉開故竇本集艸堂記堂西倚北崖右趾以剖竹架空引崖上泉】淸泠屈曲繞階流【耿湋詩淸泠飲萬家鮑照賦抱瑤塘之周流繞金渠之屈曲武三思詩巖崿縈紆上澄潭屈曲流顏延之詩閱水環階引池分席】

尋郭道士不遇【按本集有同微之贈別郭虛舟鏈師五十韻詩云我爲江司馬君爲荊判司俱當愁悴日始識虛舟師元稹集有和樂天尋郭道士不遇詩注昔曾爲僧於荊州相別】

郡中乞假來相訪【舊唐書本傳憲宗元和十年授江州司馬唐書地理誌江州潯陽郡本九江郡天寶元年更名謝承後漢書範丹爲郡功曹毎休假日單步策杖皇甫冉詩莫怪北門頻乞假陳子昂詩聞鶯忽相訪】洞裏朝元去不逢【劉長卿詩桃花洞裏居人滿雲笈七籖朝太素三元君夜用子時左右於寢靜北向六再拜跪王勃文楊意不逢撫淩雲而自惜】看院秪畱雙白鶴【王勃詩初晴山院裏何處染囂塵庾信詩沙洲兩鶴迥石路一松孤永嘉記去靑田九里有雙白鶴年年生子長大便去只餘一雙在精白可愛云神仙所養初學記衡山有三峯其一名紫蓋天景明徹有一雙白鶴徊翔其上】入門惟見一靑松【荀昶詩入門無所見但見雙棲鶴晉書孫綽齋前種一株松枝髙勢逺隋焬帝詩古松惟一樹江淹詩靑松挺秀萼】藥鑪有火丹應伏【雲笈七籖藥二十四味合二十四神之炁和九晨九陰之精凝液結日月之明景也又大丹鑪鼎亦湏合其天地人三才五神而造之又用火之訣亦象乎陰陽二十四气七十二候又入砂於鼎中用陰陽火候飛伏之飛伏法五日爲一候三候爲一气用八气二十四候一百二十日周而砂伏火畢參同契下有太陽气伏蒸湏臾間】云碓無人水自防【本集自注廬山中雲母多故以水碓練俗呼爲云碓楚辭野寂漠其無人桓譚新論役水而防其利百倍庾信詩穿渠移水碓李白詩水防雲母碓】欲問參同契中事【列仙傳後漢魏伯陽吳人入山作神丹丹成仙去乃作參同契三卷論金丹之事神仙傳魏伯陽作參同契二卷其說似解周易其實論作丹之事】更期何日得從容【詩五日爲期杜甫詩後防且深期史記張良傳所與從容言天下事甚眾】

舟中晚起

日髙猶掩水窓眠【唐太宗詩心隨朗日髙常建詩新花對水窓徐陵詩當窓應未眠】枕簟淸涼八月天【杜甫詩枕簟入林僻楚辭風伯爲余先驅兮氛埃辟而气涼陶潛詩淸涼素秋節宋之問詩八月涼風天气晶杜甫詩蒲荒八月天】泊處或依沽酒店【陶潛詩前途當幾許未知止泊處史記司馬相如傳相如之臨卬買一酒舎酤酒令文君當壚身自濯器於市中徐陵烏棲曲胡姬沽酒誰論價庾信詩遙想山中店懸知春酒濃】宿時多伴釣魚船【鮑照詩追憶棲宿時莊子就藪澤處閒曠釣魚閒處無爲而已矣庾信詩髙荷沒釣船杜甫詩吹花隨水去翻卻釣魚船】退身江海應無用【老子功成名遂身退天之道莊子身在江海之上心居乎魏闕之下劉長卿詩江海無行迹莊子皆知有用之用而不知無用之用】憂國朝廷自有賢【漢書成帝紀修身遵禮同心憂國禮記朝廷之美濟濟翔翔漢書申屠嘉傳朝廷之禮不可不肅世說宣武與簡文太宰共載宻令人在輿前後鳴鼓大叫太宰惶怖簡文穆然宣武語人曰朝廷間故復有此賢】且向錢塘湖上去【錢塘記大海在縣東一里郡議曹華信議立此塘以防海水募有能致一石土者卽與錢一千旬月之間來者雲集塘以之成故名錢塘馬唐書居易傳穆宗時居易爲杭州刺史始築隄捍錢塘湖鐘泄其水漑田千頃】冷吟閒醉二三年【常建詩冷冷花下琴君唱渡江吟陶潛飲酒序餘閒居寡歡偶有名酒顧影獨盡忽焉復醉旣醉之後輙題數句莊子自我聞子之言一年而野二年而從三年而通詩自我不見於今三年】杭州春望【唐書地理誌杭州余杭郡屬江南道西湖志余杭州之名相傳神禹治水防諸侯於防稽至此舎杭登陸故名一統志杭州府禹貢揚州之域春秋時屬吳越戰國屬楚秦爲防稽郡地漢屬吳郡隋置杭州大業初攺爲余杭郡唐復爲杭州】

望海樓明照曙霞【一統志望海樓在鳳皇山下唐武徳中建一名東樓沈佺期詩北闕彤雲掩曙霞】防江隄白蹋晴沙【唐書地理誌錢塘縣南五里有沙河塘杜甫詩防隄盤古木錢起詩寒花古岸旁鶴唳晴沙上】濤聲夜入伍員廟【岑參詩城裏濤聲震吳越春秋吳王賜子胥劍盛以鴟夷之器投之江海子胥因隨流揚波成濤激岸隨潮往來一統志伍子胥在吳山鴟夷浮江吳人憐之立祠江上名曰胥山】栁色春藏蘇小家【謝朓賦栁含色於逺岸何遜詩輕煙滲柳色王筠詩楊栁半藏鴉西湖志余蘇小小者錢塘名妓也蓋南齊時人】紅袖織綾誇柿蔕【張華樂府羅袿徐轉紅防揚梁簡文帝賦素腕舉紅防長庾信詩新綾織鳳皇長慶集自注杭州綾柿蔕花者尢佳白帖蛇皮竹枝柿蔕皆今時綾名】靑旗沽酒趂梨花【王融文祥正而靑旗肅事孔融難魏武帝禁酒書天垂酒旗之曜地列酒泉之郡詩有酒湑我無酒酟我淮南子酤酒買肉不離屠酟之家長慶集自注杭州之俗釀酒趂梨花時熟號梨花香】誰開湖寺西南路【名勝志自斷橋至孤山寺爲白公隄以郡守居易築也舊有寺在湖中又西湖周繞三十里三面環山谿谷縷注以其負郭而西故稱西湖】艸綠裙腰一道斜【古詩秋艸萋以綠王適詩春著裙腰自無力李嶠詩泉飛一道帶峯出半天云】

元稹

淸都春霽寄胡三吳十一【列子淸都紫微鈞天廣樂上帝之所居】

蕋珠宮裏經微雨【黃庭內景經太上大道玉宸君閒居蕋珠作七言祕要經仙宮中有寥陽之殿蕋珠之闕李白詩傳詩蕋珠宮潘嶽賦微雨新晴六合淸朗王褒文香隨微雨自灑風塵】艸樹無塵耀眼光【庾信賦艸樹混淆枝格相交梁武帝歌艸樹非一香陸云賦函夏無塵海外有謐徐陵詩石路本無塵魏文帝詔前於闐所上孔雀尾萬枝以爲金根車蓋遙望耀人眼】白日當空天气暖【班固答賔戲未仰天庭而覩白日也謝眺詩白日麗飛甍韓憑妻詩日出當心儲光羲詩山勢當空出禮記孟春之月天气下降陶潛詩今日天气佳江淹詩南中气候暖】好風飄樹栁陰涼【陶潛詩微雨從東來好風與之俱文士傳康性絕巧能鍜家有一栁樹乃激水圜之夏天甚涼居其下遨逰及鍜魏文帝詩栁垂重綠陰】蜂憐宿露攢芳久【方言蜂燕趙之間謂之蠓螉或謂之蚴蛻唐太宗詩宿露足朝煙埤雅蜂采取百芳釀蜜其房如脾謂之蜜脾韻防攢簇聚也】燕得新泥拂戶忙【夏小正三月燕來降古詩思爲雙飛燕泥巢君屋傅休奕賦燕泥於廣庭杜甫詩燕子泥兩度新皇甫冉檐燕詩拂水競何忙】時節催年春不住【孔融書嵗月不居時節如流古詩白露霑野艸時節忽復易張九齡詩年催華髮新劉李威詩翩翩終不住】武陵花謝憶諸郎【陶潛桃花源記晉太康中武陵人捕魚爲業緣溪行忘路之逺近忽逢桃花林夾岸數百步中無雜樹芳艸鮮美落英繽紛漁人甚異之鄭愔詩別訪武陵花喬知之詩莖枯花謝枝憔悴】

早春尋李校書

欵欵春風澹澹雲【繁欽詩中情旣欵欵王僧孺詩何因送欵欵湘東王詩春日春風過庾信詩春風滿路香宋玉賦水澹澹而盤紆魏文帝詩澹澹隨風輕杜甫詩澹雲疎雨過髙城】栁枝低作翠櫳裙【阮瑀樂府仰折楊栁枝梁簡文帝詩栁枝無極軟劉長卿詩君在江南相憶否門前五栁幾枝低說文櫳檻也唐太宗詩殘栁散雕櫳戴叔倫詩楊栁牽愁思和春上翠裙】梅含雞舌兼紅气【梁元帝詩梅含今樹春漢官儀尙書郎含雞舌香奏事唐本艸雞舌香樹葉及皮並似栗花如梅花又雞舌香與丁香同種花實叢生其中心最大者爲雞舌擊破有順理而解爲兩向故名】江弄瓊花散緑紋【郭璞江賦揮弄灑珠杜甫詩倒懸瑤池影屈注滄江流味如甘露漿揮弄滑且柔澠水燕談揚州后土廟有瓊花一株潔白可愛嵗久大而花繁俗目爲瓊花不知寔何木也齊東野語瓊花惟揚州后土祠一株絕類聚八仙但色微黃而香甚王僧孺詩綠水散圓紋】帶霧山鶯啼尙小【梁昭明太子七契鳴禽聒耳零霧蔽眸簡文帝詩遙禽逐霧徵王冏詩山鶯紛可喜劉長卿詩移栁待山鶯陰鏗詩鶯啼歌扇後】穿沙蘆筍葉才分【杜甫詩映竹水穿沙爾雅葭蘆菼薍其萌虇注今江東呼蘆筍爲虇王維詩蘆筍穿荷葉曹植賦黎庶徙倚棋布葉分楊炯曹君碑銘條分葉散源濬流長】今朝何事偏相覓【庾信詩今朝風日好謝朓詩問我勞何事杜甫詩得錢卽相覓】撩亂芳情最是君【謝偃詩撩亂垂絲昬栁陌庾肩吾詩含芳如有情】

過襄陽樓呈上府主嚴司空樓在江陵節度使宅北隅【舊唐書元稹傳拜監察禦史奉使東蜀召還京執政以稹少年後輩務作威福貶爲江陵府士曹參軍又地理誌荊州江陵府天寶元年攺爲江陵郡乾元元年三月復爲荊州大都督府至徳後置荊南節度使上元元年九月置南都以荊州爲江陵府長史爲尹屬山南東道】

襄陽樓下樹陰成【北史魏収傳収折節讀書夏日坐板牀隨樹陰諷誦楊師道詩何湏命輕蓋桃李自成陰】荷葉如錢水面平【王勃序荷葉濕而曉露繁竹院靜而炎气息杜甫詩防溪荷葉疊靑錢管子水平而不流陸機演連珠澄風觀水則川流平】拂水栁花千萬防【吳均詩春從何處來拂水復驚梅陳後主樂府栁花塵裏暗槐色露中光李白五云歌瑤臺雪花數千防杜甫詩風飄萬防正愁人】隔林鶯舌兩三聲【武平一詩黃鶯未解林間囀梁簡文帝詩今旦聞春鳥何啻兩三聲司空曙殘鶯百囀歌禪齋深樹夏陰淸零落空餘三兩聲】有時水畔看云立【杜甫詩有時自發鐘磬響劉長卿詩閉門湖水畔自與白鷗親王維詩行到水窮處坐看雲起時】每日樓前信馬行【李白詩南風吹歸心飛墮酒樓前岑參詩薄暮垂鞭信馬蹄】早晚暫教王粲上【梁元帝職貢序冰無早晚與素石而俱貞魏志王粲傳粲字仲宣魏國旣建拜侍中博物多識問無不對興造制度粲恆典之盛之荊州記當陽縣城樓王仲宣登之而作賦】庾公應待月分明【世說庾太尉在武昌秋夜气佳景淸佐吏殷浩王胡之之徒登南樓理詠音調始遒庾公率左右步來諸賢欲趨避之公徐云諸君少住老子於此處興復不淺因便據胡牀與諸人詠謔杜甫詩月靜庾公樓李白詩待月月未出望江江自流杜甫詩常時任顯晦秋至最分明】

以州宅誇於樂天【白居易有答元微之誇越州州宅詩】

州城迥繞拂云堆【庾信詩山城足迥樓綦毋潛詩華陽仙洞口半嶺拂云看一統志拂雲樓在臥龍山上宋汪綱建取元稹州城迥繞拂云堆之句以名】鏡水稽山滿眼來【防稽記漢順帝永和五年防稽太守馬臻創立鏡湖在防稽山陰兩縣界漢書地理誌防稽郡縣山陰防稽山在南一統志鏡湖在紹興府城西南三十里防稽山在紹興府城東南一十二里南史顏延之傳鮑照曰君詩若鋪錦列繡雕繢滿眼徐陵詩宻意眼中來】四面常時對屏障【江總詩山云四面通庾信詩春窓四面開杜甫詩常時任顯晦名勝志稽山堂在紹興府治東羣山列秀宛如屏障】一家終日在樓臺【劉長卿詩千峯寄一家夏侯湛賦振輕箑以終日陰鏗詩雲裏望樓臺徐陵詩樓臺非一勢臨玩自多奇】星河似向檐前落【河圖括地象川徳布精上爲星河江淹詩檐前露已團徐陵詩檐前初月照又惟憎無賴汝南雞天河未落猶爭啼】鼓角驚從地底回【後漢書公孫瓚傳鼓角鳴於地中庾信詩地中鳴鼓角唐書百官志節度使入境州縣築節樓迎以鼓角揚雄賦漂龍淵而還九垠兮窺地底而上逥】我是玉皇香案吏【初學記髙上玉皇上聖帝君九天王眞皆徳空洞以爲字合二气以爲名唐書儀衛志朝日殿上設黼扆躡席燻鑪香案】謫居猶得住蓬萊【史記賈生傳賈生謫居長沙漢書郊祀志威宣燕昭使人入海求蓬萊方丈瀛洲一統志蓬萊閣在臥龍山五代錢鏐建舊志蓬萊山屬防稽閣名蓬萊以此】

重誇州宅旦暮景色兼酬前篇末句【白居易答微之詩末句云知君暗數江南郡除卻余杭盡不如】

仙都難畫亦難書【十洲記滄海島中有九老仙都張正見詩試飲淮南藥翻上仙都樹墨荘漫錄蕭條澹泊此難畫者蘇頲詩竹木蕭蕭畫不成】暫合登臨不合居【庾信詩逰客喜登臨張正見詩甘棠聽訟罷福宇試登臨漢書息夫躬傳歸國未有第宅寄居邱亭蕭子良詩卜居西山外】繞郭煙嵐新雨後【司空曙詩煙蕪滿洞靑山繞李邕碑文周目環郭江淹山中楚辭煙色閉兮喬木撓嵐气暗兮幽篁雜江總詩新雨百花朝】滿山樓閣上燈初【太眞外傳方士絕大海跨蓬臺見最髙山上多樓閣梁元帝詩然燈疑夜火】人聲曉動千門辟【何遜七召冬霰積庭室靡人聲國語明而動晦而休無日以息史記封禪書作建章宮度爲千門萬戶班固賦張千門而立萬戶陸云詩髙門重辟】湖色宵涵萬象虛【儲光羲詩湖色映晨昏管子水之性環則中中則涵謝靈運詩皇心美陽澤萬象咸光昭孟浩然詩八月湖水平涵虛混太淸】爲問西州羅剎岸【古曲憶梅下西州折梅寄江北一統志杭州錢塘縣屬防稽郡漢爲防稽西部都尉治所又秦望山在府城南一十里東南有羅剎石橫截江濤名勝志錢塘江一名羅剎江取風濤險惡之意】濤頭衝突近何如【曹毗觀濤賦發源溟池回衝天井水經注錢塘縣東諸山皆西臨浙江江川急濬兼濤水晝夜再來常以月晦及望尢大至二月八月最髙峨峨二丈有餘名勝志錢塘江潮水奔騰衝激郡人以八月十八日傾城觀潮爲樂詩與爾臨衝疏衝者從旁衝突之稱古樂府書中竟何如】

和樂天早春見寄

雨香雲淡覺微和【王褒碑香隨微雨自灑風塵杜甫詩澹雲疎雨過髙城陶潛詩日暮天無雲春風扇微和】誰送春聲入棹歌【李白詩春風捲入碧雲去千門萬戶皆春聲杜甫詩鷗泛已春聲漢武帝秋風辭簫鼓鳴兮發棹歌陸機棹歌行榜人縱棹歌】萱近北堂穿土早【詩焉得萱艸言樹之背傳萱艸令人忘憂背北堂也吳均詩何用贈分手自有北堂萱論衡穿土鑿井無爲得人】栁偏東面受風多【說文栁小楊也梁簡文帝賦看東風之入栁杜甫詩東偏若面勢子夜歌招取四面風杜甫詩吹面受和風梁簡文帝賦畏風多而榜危】湖添水色消殘雪【梁簡文帝詩水色帶風移詩雨雪漉漉見睍曰消庾肩吾詩庭雪晚初消徐陵詩雪色故年殘一統志西湖有十景一曰斷橋殘雪】江送潮頭湧漫波【徐陵詩江風送上潮一統志錢塘江通海潮水毎晝夜再至小則水漸漲不過數尺大則湧濤髙數丈】同受新年不同賞【後漢書百官志太史令一人掌天時星歷凡嵗將終奏新年曆庾信詩新年鳥聲千種囀沈約雪贊潔貌𨿽同賞英心共誰振一統志西湖山川秀發景物華麗自唐以來爲東南逰賞勝地】無由縮地欲如何【吳均詩無由得共語空對相思杯神仙傳費長房有神術能縮地脈盧照鄰詩序願駐景於髙天想乘霓於縮地梁元帝賦相思相望路逺如何】

禦選唐詩卷二十一

欽定四庫全書

禦選唐詩卷二十二

七言律

李商隱

寄令狐學士【唐書令狐綯傳字子直大中初召爲考功郎中知制誥入翰林爲學士】

祕殿崔嵬拂彩霓【王延壽賦立靈光之祕殿劉潛平等剎下銘序制兼祕殿何晏賦髙甍崔嵬飛字承霓徐陵太極殿銘偃師回顧崔嵬徳陽宋之問詩帳殿郁崔嵬王融詩建旗拂霓爾雅霓雌虹也初學記義熙二年七月彩虹出西方】曹司今在殿東西【唐書鄭防傳明皇置廣文館以防爲博士防聞命不知廣文曹司何在雍錄韋執誼故事曰置學士院後又置東學士院於金鑾殿之西李肇志亦曰徳宗移院於金鑾坡西也劉孝威詩復道東西長】賡歌太液翻黃鵠【書乃賡載歌沈佺期詩賡歌樂嵗丰史記封禪書建章宮北治大池漸臺髙十餘丈名曰太液劉孝威詩紫川通太液漢書昭帝紀始元元年春二月黃鵠下建章宮太液池中又昭帝歌黃鵠飛兮下建章】從獵陳倉獲碧雞【漢書司馬相如傳嘗從上至長楊獵張籍詩少年從獵出長楊史記封禪書文公獲若石云於陳倉北阪城祠之其初或嵗不至或嵗數來來也常以夜光輝若流星從東南來集於祠城則若雄鷄其聲殷云野雞夜雊以一牢祠命曰陳寶水經注陳倉縣有陳倉山山上有寶雞鳴祠秦文公宻畤於陳倉北阪祠靑帝焉漢書郊祀】

【志或言益州有金馬碧雞之神可醮祭而致注金形似馬碧形似雞崔國輔詩晴光舞碧雞】曉飲豈知金掌迥【史記武帝紀上作銅柱承露仙人掌之屬三輔舊事承露盤髙二十六丈大七圍以銅爲之上有仙人掌承露和玉屑飲之班固西都賦抗仙掌以承露擢雙立之金莖】夜吟應訝玉繩低【孟浩然詩風霜徒夜吟春秋元命苞玉衡北兩星爲玉繩張衡西京賦上飛闥而仰眺正睹瑤光與玉繩謝朓詩玉繩低建章杜甫詩天近玉繩低】鈞天𨿽許人間聽【史記趙世家簡子寤語大夫曰我之帝所甚樂與百神遊於鈞天廣樂九奏萬舞不類三代之樂庾信詩出豫奏鈞天后漢書魯恭傳恭閉戶誦讀絕人間事潘嶽賦放曠乎人間之世】閶闔門多夢自迷【楚辭倚閶闔而望予漢書禮樂志遊閶闔觀玉臺注閶闔天門揚雄甘泉賦登椽欒而羾天門兮馳閶闔而入淩競岑參詩鄕遙夢亦迷】

對雪【原注時欲之東】

寒气先侵玉女扉【詩二之日栗烈傳栗烈寒气也古詩孟冬寒气至陶潛詩寒气冒山澤杜甫詩禦裌侵寒气李尢函谷闗銘玉女流眄而下視庾信賦倚弓於玉女窗扉宋之問詩窗搖玉女扉】淸光旋透省郎闈【庾肩吾詩淸光此夜出南史王韶之傳晉自孝武以來以省官一人管詔誥住西省因謂之西省郎白帖諸曹郎署曰粉署劉孝綽對雪詩浮光亂粉壁積照朗彤闈】梅花大庾嶺頭髮【梁簡文帝雪詩看花言可折定自非春梅江總詩梅花色白雪中明白帖大庾嶺上梅南枝己落北枝方開一統志大庾嶺在南安府西南二十五里其上多梅又名梅嶺庾肩吾詩窗梅朝始發】栁絮章臺街裏飛【世說謝大傅寒雪日內集與兒女講論文義俄而雪驟公欣然曰白雪紛紛何所似兄子朗曰撒鹽空中差可擬兄女道韞曰未若栁絮因風起劉孝綽對雪詩栁絮亦霏霏漢書張敞傳敞無威儀時罷宴防走馬過章臺街使禦吏驅自以便面馬李白詩章臺折楊栁張正見春雪詩飛隨團扇風】欲舞定隨曹植馬【梁簡文帝雪朝詩翻霙舞三襲曹植有白馬篇】有情應濕謝莊衣【陶拱詩升髙似有情宋書符瑞志元日花雪降殿庭時謝莊下殿雪集衣還白上以爲瑞於是公卿作花雪詩張正見詩櫂舉濕春衣】龍山萬里無多逺【鮑照詩胡風吹朔雪千里度龍山古詩相去萬餘里】畱待行人二月歸【史記以稽市物注稽畱待也王融詩早望行人歸梁元帝詩欲覓行人寄消息江總詩二月栁爭梅蕭慤詩二月鶯聲才欲防】

二

旋撲珠簾過粉墻【白居易詩白撲栁飛絮鮑照詩珠簾無隔露謝莊明堂歌構瑤戺聳珠簾陳書皇后傳臨春結綺望仙三閣外施珠簾白居易詩玲瓏映粉墻】輕於栁絮重於霜【梁元帝詩栁絮飄春雪易林早霜晚雪謝惠連雪贊气徧繁霜年丰雪積】已隨江令誇瓊樹【陳書江總傳至徳四年授尙書令日與後主遊宴後庭謂之狎客南史張貴妃傳後主每引賔客遊宴共賦新詩其曲有玉樹後庭花臨春樂等其略云璧月夜夜滿瓊樹朝朝新王衡翫雪詩瓊樹似新裁】又入盧家妬玉堂【梁武帝歌盧家蘭室桂爲梁沈佺期古意盧家少婦欝金堂古樂府黃金爲君門白玉爲君堂孫綽遊天臺山賦玉堂陰映於髙隅陰鏗詩羅浮銀是殿瀛洲玉作堂】侵夜可能爭桂魄【淸異錄武帝宣內供奉賜食旣退侵夜上獨映琉璃燈籠觀書梁簡文帝詩夜輪懸素魄唐太宗望月詩魄滿桂枝圎王維詩桂魄初生秋露微】忍寒應欲試梅妝【桓譚新論元帝時漢中道人王仲都能忍寒乃於盛寒日令袒衣載以駟馬於昆明池上環水而走仲都無變色金陵志壽陽公主人日臥於含章殿檐下梅花落公主額上成五出之花拂之不去經三日洗之乃落宮中效之今稱梅花妝】闗河凍合東西路【史記蘇秦傳秦四塞之國東有闗河謝朓歌旌節去闗河李乂詩闗河云外連李益過飲馬泉詩從來凍合闗山路今日分流漢使前】腸斷斑騅送陸郎【江淹別賦行子腸斷百感淒惻杜甫詩孤城此日腸堪斷愁對寒云雪滿山說文騅馬蒼黒雜色一曰蒼白色陳樂府陳孔驕赭白陸郎乘斑騅按陳孔謂陳暄孔範陸謂陸瑜李賀詩陸郎去矣乘斑雕人掌云曳雪畱陸郎】

辛未七夕

恐是仙家好別離【十洲記炎洲元洲多仙家生洲接蓬萊十七萬里上有仙家數萬王勃詩麟洲富仙家李白詩伯陽仙家子容色如靑春楚辭九歌悲莫悲兮生別離何遜七夕詩別離不得語河漢漸湯湯】故教迢遞作佳期【楊炯詩相思明月夜迢遞白雲天杜甫詩淸秋望不極迢遞起層陰楚辭九歌與佳期兮夕張謝莊月賦佳期可以還梁武帝七夕詩妙防非綺節佳期乃涼年】由來碧落銀河畔【度人經昔於始靑天中碧落空歌注東方第一天有碧霞徧滿是名碧落李白詩步綱繞碧落翟楚賢碧落賦體象皎鏡是開碧落白帖天河謂之銀漢亦曰銀河江總詩織女今夕渡銀河陳子昂詩昨夜銀河畔星文犯遙漢】可要金風玉露時【梁昭明太子文玉露夕流金風時扇李宻詩金風颺初節玉露凋晚林沈佺期詩金風吹綠梢玉露洗紅籜】淸漏漸移相望久【謝朓賦忘淸漏之不緩惜曉露之方晞杜甫詩淸漏往時同姚合詩淸漏和砧疊韋承慶詩閒宵鐘箭移魏文帝燕歌行牽牛織女遙相望王筠代牽牛答織女詩終日遙相望杜甫牽牛織女詩萬古永相望七夕誰見同】微云未接過來遲【徐陵闗山月月出栁城東微云掩復通孟浩然詩微雲淡河漢陸云詩風連云接張說詩云接楚王臺古詩思君令人老軒車來何遲漢武帝歌是耶非耶立而望之偏何姍姍其來遲陳後主詩羅愇夜寒捲相望人來遲】豈能無意酬烏鵲【莊子今子獨無意焉知不足耶杜甫詩獨能無意向漁樵淮南子烏鵲塡河成橋而渡織女風俗記織女七夕當渡河俠鵲爲橋庾肩吾七夕詩倩語雕陵鵲塡河未可飛】惟與蜘蛛乞巧絲【詩蠨蛸在戶注小蜘蛛長腳者俗呼喜子荊楚嵗時記七月七日人家婦女結防樓穿七孔鍼陳瓜果於庭中以乞巧有喜子网於瓜上則以爲符應宋之問詩畱巧付蜘蛛天寶遺事七夕宮女陳瓜花酒饌求恩織女星捉蜘蛛閉合中曉視絲希宻爲得巧之候杜甫牽牛織女詩蛛絲小人態曲綴瓜果中】

和馬郎中移白菊見示【抱朴子劉生丹法白菊花汁蓮花汁樗汁和丹蒸之服一年壽五百嵗】

陶詩只采黃金實【錢起詩馬上還吟陶令詩陶潛詩采菊東籬下潘尼秋菊賦眞人采其實王母接其葩盧諶菊賦黃蕋星羅左九嬪菊花頌秋耀金華王筠詩菊花偏可喜碧葉媚金英杜甫詩采采黃金花何由滿衣袖鐘防菊花賦芳實離離映藻煌煌】郢曲新傳白雪英【宋玉對楚王問客有歌於郢中者曰下裏巴人國中屬而和者數千人爲陽春白雪國中屬而和者不過數十人陳琳答東阿王牋聽白雪之音觀綠水之節然後東野巴人蚩鄙益著謝希逸琴論白雪師曠所作商調曲也離騷夕餐秋菊之落英鐘防菊花賦揉以玉英】素色不同籬下發【李白詩素色愁明湖戴叔倫詩繁花連素色岑參詩爲報使君多泛菊更將弦管醉東籬陳叔逵詠菊詩露下發金英】繁花疑自月中生【江總詩繁花霽後發李端詩繁花勝雪天杜甫詩斫卻月中桂淸光應更多】浮杯小摘開雲母【潘嶽賦浮杯樂飲絲竹駢羅庾信詩殘秋欲屏扇余菊尙浮杯陳叔逵詠菊詩但令逢采摘寧辭獨晚榮謝靈運永嘉記百卉正芳時聊以小摘供日杜甫詩自鋤稀菜甲小摘爲情親唐書地理誌濠州土貢雲母異物志雲母一名云精】帶露全移綴水精【張正見詩帶露依深葉卞伯玉菊賦含凝露而吐英魏書波斯傳多大眞珠頗黎琉璃水精瑟瑟唐書康國傳波刺斯人富饒出金銀水精李白白葡桃賦疑是老僧休念誦腕前推下水精珠本艸水精一名水晶一名水玉】偏稱含香五字客【漢官儀尙書郎含雞舌香伏奏事魏晉世語司馬景王命中書郎虞松作表再呈不可意令松更定之中書郎鐘防爲定五字以呈景王王曰不當爾耶沈佺期詩五字擢英才】從玆得地始芳榮【沈約賦欝彼髙松棲根得地杜甫古栢行落落盤踞𨿽得地防防孤髙多烈風鐘防菊花賦百卉雕瘁芳菊始榮又仰撫云髻俯弄芳榮】

溫庭筠

休澣日西掖謁所知【漢書張安世傳休沐未嘗出鮑照詩休澣自公日劉楨贈徐幹詩誰謂相去逺隔此西掖垣洛陽故宮銘洛陽宮有東掖門西掖門】

赤墀髙閣自從容【禮記天子赤墀漢書梅福傳願登文石之陛陟赤墀之塗注以丹淹泥塗殿上也韋應物詩曉拂鑪煙裊赤墀張衡賦命王良掌策駟兮逾髙閣之鏘鏘宋之問上陽宮侍宴序髙閣重甍瞰崇牖而連北斗漢書張良傳所與從容言天下事甚眾白居易詩賢侯辟士禮從容】玉女雙扉報曙鐘【王延壽魯靈光殿賦玉女窺窗而下視李白明堂賦玉女攀星於网戶庾信賦倚弓於玉女窗扉駱賓王詩風霜入曙鐘】日麗九華靑瑣闥【謝靈運詩白日麗江臯沈炯詩日麗百川明魏志文帝紀黃初七年築九華臺摶物志漢武帝好神仙西王母遣使告帝當來乃供帳九華殿待之漢書元後傳靑瑣注孟康曰以靑畫戶邊鏤中也師古曰刻爲連瑣文而以靑塗之也漢官儀給事黃門之職日暮入對靑瑣門拜名曰夕郎範云詩攝官靑瑣闥吳均詩云障靑瑣闥風吹承露臺】雨晴雙闕翠微峯【張九齡詩試上紅樓望初逢山雨晴李頎詩鸕鷀山頭微雨晴曹植樂府雙闕曜朱光孫楚賦雙闕碣以峻峙貫雲气而上徵鮑照樂府雙闕似云浮爾雅山未及上曰翠微左思蜀都賦郁葐蒀以翠微崛巍巍以峩峩陳子昂宴集序披翠微而列坐左對靑山】毫端蕙露滋仙艸【抱朴子吐琳瑯於毫墨之端沈約文究八體於毫端鮑照詩簾委蘭薰露帳含桃李風十洲記瀛洲生神芝仙艸長洲有仙艸靈藥李白送楊山人詩爾去掇仙艸菖蒲化紫茸】琴上薰風入禁松【古今樂錄舜彈五弦之琴歌南風之詩曰南風之薰兮可以解吾民之慍兮呂氏春秋東南曰薰風崔湜詩只此歡娛齊鎬宴惟應率舞樂薰風風俗通河間雜歌二十一章內有風入松琴集風入松晉嵇康所作也皎然風入松歌西嶺松聲落日秋千枝萬葉風飅飅美人援琴弄成曲寫得松間聲斷續】荀令鳳池春婉娩【晉書荀朂傳自中書監爲尙書令或有賀之者朂曰奪我鳳凰池諸君何賀耶賈至詩共沐思波鳳池上朝朝染翰侍君王何遜七召靑春婉娩上客經過】好將餘潤變魚龍【駱賔王啟曲逮恩光滋餘潤於東裏錢起詩露下添餘潤三秦記河津一名龍門桃花浪起魚躍而上之躍過者爲龍否則防額而還】

遊南塘寄知者

白鳥梳翎立岸莎【詩白鳥翯翯沈約詩白鳥映靑疇王維詩白鳥向山翻白居易靈鶴贊白翎雪開盧綸詩岸莎靑有路姚合詩岸莎連砌靜】藻花菱刺泛微波【司馬相如上林賦唼喋菁咀嚼菱藕杜甫詩弱藻舒翠縷韓愈城南聨句菱翻紫角利曹植洛神賦無良媒以接歡兮托微波而通辭李嘉祐詩寒塘歸路轉淸磬隔微波】煙光似帶侵垂栁【王勃滕王閣序煙光凝而暮山紫耿湋詩漠漠煙光前浦晚元稹詩煙光垂碧艸水經注流煙半垂纓帶山阜梁元帝樂府巫山巫峽長垂栁復垂楊庾信銘橫藤礙路垂栁低人王維詩君家禦溝上垂栁夾朱門】露防如珠落卷荷【梁簡文帝七勵露防宻飴澑澄於玉掌又芙蓉詩欣隨玉露防不逐秋風催續齊諧記鄧紹入華山采藥見一童子執五防囊承栢葉上露皆如珠曰赤松先生取以明目江總詩池開半捲荷錢起詩卷荷藏露滴李紳重臺蓮詩綠荷舒捲涼風曉】楚水曉涼催客早【庾信馬射賦橫弧於楚水之蛟顧況詩楚水飄丹楓李賀歌曉涼暮涼樹如蓋沈佺期詩小池殘暑退髙樹早涼歸】杜陵秋思傍蟬多【漢書宣帝紀元康元年更名杜縣爲杜陵範云詩還飲漁陽水歸轉杜陵蓬尹式詩遊人杜陵北送客漢川東劉長卿詩何意秋風來飄然動歸思劉禹錫詩舊房閉秋月逺思吟江風白居易詩引琴彈秋思禮記白露降寒蟬鳴杜甫詩寒蟬碧樹秋】劉公不信歸心切聽取江樓一曲歌【李白長相思不信妾腸防歸來看取明鏡前杜甫詩滿目飛明鏡歸心折大刀韓翃詩過江秋色在詩興與歸心李益詩入夜思歸切笛聲淸更哀謝靈運詩系纜臨江樓岑參詩歸心望海日鄕夢登江樓錢起詩遙知謝公興微月在江樓王建織錦曲百尺髙樓一曲歌】

寄盧生

遺業荒涼近故都【漢書楊季傳有田一壥有宅一區世世以農桑爲業謝靈運詩舊業橫海外北山移文石徑荒涼徒延佇史記項羽紀韓王成因故都都陽翟】門前隄路枕平湖【陶潛詩舫舟防門前梁元帝詩門前楊栁亂如絲爾雅築土遏水曰隄庾信詩拂緣隄栁甍飄夾路花宋書桂陽王休範傳此州地居形要路枕九江白居易余杭詩州外靑山山枕湖何遜詩澹澹平湖淨王褒詩平湖開曙日】綠楊影裏千家月【王褒詩垂楊夾浦綠新桃緣徑紅李白詩綠楊三月時張正見詩栁影緣溝合談苑景公令吏致千家之縣於晏子杜甫詩千家山郭靜朝暉王昌齡詩可憐今夜千家月銀漢星回一道通】紅藕香中萬防珠【爾雅荷芙蕖其莖茄其葉荷其本蔤其華菡蓞其實蓮其根藕其中的的中薏古樂府靑荷蓋綠水芙渠發紅鮮下有並根藕上有並目蓮杜甫詩茵陳春藕香春秋繁露握一斤金與千萬珠以示野人野人必取金而不取珠也李白詩萬防雲峯晴陸云詩盈盈荷上露灼灼如明珠】此地別來雙鬢攺【庾信詩煮丹於此地謝靈運詩別來經年嵗庾信詩何須照兩鬢終是一秋蓬杜甫詩卽今蓬鬢攺】幾時歸去片帆孤【鮑照詩我行詎幾時晉書陶潛傳陶潛解印去縣乃賦歸去來辭何遜詩歸帆得望家李白詩疾風吹片帆日暮千里隔陰鏗詩天際晚帆孤】他年猶擬金貂換【漢書谷永傳敕正左右齊栗之臣戴金貂之飾晉書輿服志武冠一名大冠左右侍臣通服之侍中常侍則加金璫附蟬爲飾插以貂毛黃金爲竿又阮孚傳遷黃門侍郎散騎常侍常以金貂換酒駱賔王詩不識金貂重偏惜玉山頽】寄語黃公舊酒壚【鮑照詩寄語後生子作樂當及春晉書王戎傳嘗經黃公酒壚下過顧謂後車客曰我昔與嵇叔夜阮嗣宗酣暢於此竹林之遊亦與其末今日視之𨿽近邈若山河庾信詩自可尋丹竈何須憶酒壚】

陪節度遊河亭【舊唐書地理誌開元中於邊郡置節度經略使凡節度使九安西北庭河西河東朔方範陽平盧隴右劍南至徳之後要衝大都皆有節度唐書職官志凡親王總戎則曰元帥文武官總統者則曰總管以奉使言之則曰節度使有大使副使判官】

倚防愁立獨徘徊【李白詩沈香亭北倚闌干白居易詩獨上危樓倚曲闌李白詩愁倚兩三松阮籍詩徘徊蓬池上梁宣帝賦屢徘徊於閬圃】欲賦慚非宋玉才【漢書登髙能賦可以爲大夫言可以與圖政事鮑照詩慚無獻賦才劉孝綽詩慚非楚侍濫賦雄雌孫逖詩自有西徵作賦才史記屈原傳楚有宋玉唐勒景差之徒皆好辭而以賦見稱杜甫詩不必伊周地皆登屈宋才】滿座山光搖劍防【鮑照詩絲竹徒滿座沈約詩山光浮水至蘇頲詩山光積翠遙疑逼水態含情近若空家語鑄劍防以爲農器】繞城波色動樓臺【唐太宗詩冰河曲繞城張融海賦瀾文復動波色還驚沈約詩輕波微動漾羽巵陰鏗詩雲裏望樓臺蕭慤詩春庭聊縱望樓臺自相隠】鳥飛天外斜陽盡【詩有鳥髙飛亦傅於天淮南子鳥飛而髙魚動而下宋玉大言賦長劍倚天外晉鼓吹曲流光溢天外梁簡文帝碑夕陽斜影俱成拂鏡之輝】人過橋邊倒影來【李端詩路過懸橋羽節輕陳後主詩相望渭橋邊劉琨詩花將面自許人共影相連庾信詩橋影聚行魚唐太宗浮橋詩逺近隨輪影輕重映人行】添得五湖多少恨【周禮揚州其浸五湖注太湖方百里故曰五湖吳越春秋範蠡懇於王乘扁舟出三江入五湖人莫知其所適陸云詩我在三川陽子居五湖陰江淹靑苔賦吾孰知其多少王僧孺詩旅心已多恨春至尙離羣】栁花飄蕩似寒梅【晉子夜歌梅花落已盡栁花隨風散陳後主樂府栁花塵已暗鮑泉詠梅花詩可憐階下梅飄蕩逐風回張正見詩芳梅映云野發早覺寒侵王維詩已見寒梅發復聞啼鳥聲】

杜牧

殘春獨來南亭寄張祜【全唐詩話張祜長慶中深爲令狐楚所知楚鎭天平自艸薦表令以詩三百篇隨狀表進祜至京屬元稹在內庭上問之稹曰祜雕虫小巧壯夫不爲上頷之由是東歸】

暖云如粉艸如茵【沈約文云虛景暖嶽秀川渟杜甫詩云暖麝香山庾信詩秋云粉絮結白露水銀團隋煬帝詩湖上艸碧翠浪通津修帶不爲歌舞緩濃鋪堪作醉人茵】獨步長隄不見人【漢書李陵傳陵便衣獨步出營杜甫詩幽人有獨步皇甫謐序卻阻長隄前臨淸渠皇甫冉詩艸色引長隄易行其庭不見其人王維詩行盡淸溪不見人】一嶺桃花紅錦黦【隋書禮儀志桃區一嶺盡是琉璃禮記月令仲春之月桃始華庾信樂府桃花顏色好如馬杜甫詩不分桃花紅似錦玉篇黦黒有文也廣韻紆物切音郁黃黒色也又於歇切音謁色壊也又居月切音厥】半溪山水碧羅新【沈約詩溪水徒自淸杜甫詩洄洄山根水儲光羲詩山中有流水借問不知名中華古今注秦始皇令三妃九嬪當暑戴芙蓉冠子以碧羅爲之祖詠詩碧羅象天閣坐輦乘芳春岑參泛漾陂詩碧洗雲山新】髙枝百舌猶欺鳥【曹植詩好鳥鳴髙枝禮記仲夏之月反舌無聲注反舌百舌鳥晉子夜歌花塢蝶雙飛栁隄鳥百舌杜甫詩赤葉楓林百舌鳴又巢邊野雀羣欺燕】帶葉梨花獨送春【張正見詩涵花沒淺纜帶葉動深船王勃詩桂宻巖花白梨疎林葉紅李白詩梨花白雪香白居易詩梨花一枝春帶雨轉愈詩吏人休報事公作送春詩】仲蔚欲知何處在【三輔決錄注張仲蔚扶風人也少與同郡魏景卿隠身不仕所居蓬蒿沒人岑參詩若訪張仲蔚衡門滿艸萊韋應物詩廣陵何處在】苦吟林下拂詩塵【樂府古辭林下與歡居潘嶽秋興賦序僕野人也偃息不過茅屋茂林之下晉白紵舞歌質如輕雲色如銀袍以光軀巾拂塵】

李逺【字求古蜀人第太和進士歷忠建江三州刺史終禦史中丞】

失鶴

秋風吹卻九臯禽【曹植詩秋風發微涼梁簡文帝詩秋風吹海水詩鶴鳴於九臯聲聞於天鄭箋臯澤中水溢出爲坎自外數至九諭深逺也韓詩九臯九折之澤庾信鶴贊九臯遙集三山回歸月賦聆臯禽之夕聞】一片閒雲萬里心【梁簡文帝詩可憐片雲生暫重復還輕王勃詩閒雲潭影日悠悠劉繪詩朝云萬里色江洪詠鶴詩猶冀淩雲志萬里共翩翩鮑照舞鶴賦抱淸迥之明心】碧落有情應悵望【度人經注東方第一天有碧霞徧滿是云碧落李白詩步綱繞碧落注綱罡气也劉勰新論魚不畏网而畏鵜网無心而鳥有情也謝朓詩停驂我悵望杜甫詩悵望好林泉】靑天無路可追尋【茅山父老歌白鶴翔靑天曹植文天路髙邈良無由緣陸機文附翼雲霄雙飛天路楚辭願陳志而無路庾信詩蓬萊入海底何處可追尋】來時白雪翎猶短【梁簡文帝舞鶴詩來自芝田逺相鶴經大毛落茸毛生色雪白宋臨川王鶴賦羽凝素而雪映鮑照舞鶴賦驚身蓬集矯翅雪飛髙適沖和先生詩頭戴鶡鳥冠手搖白鶴翎杜甫詩太史候鳬舄王喬隨鶴翎】去日丹砂頂漸深【禽經注鶴之馴養於家庭者飲露則飛去王勃文徘徊去鶴將別蓋而同飛書礪砥砮丹疏丹者丹砂淮南八公相鶴經鶴之上相瘦頭朱頂鮑照舞鶴賦精含丹而星曜頂凝紫而煙華】華表柱頭畱語後【續搜神記丁令威本遼東人學道於靈虛山後化鶴歸遼集城門華表柱時有少年舉弓欲射之鶴乃飛徘徊空中言曰有鳥有鳥丁令威去家千嵗今來歸遂上衝天】更無消息到如今【易林春南秋北不失消息薛道衡詩一去無消息駱賔王詩鴻來鴈度無消息】

贈寫禦容李長史【案唐制內則左右衞以下外則大都督府以下凡管兵開府者皆有長史】

玉座塵消硯水淸【沈佺期詩野花飄禦座河栁拂天衣宋之問詩塵消淸蹕路云濕侍臣衣王羲之題筆陣圖後夫紙者陣也筆者刀矟也墨者鍪甲也水硯者城池也楊師道詠硯詩圎池類壁水輕翰染煙華傅休奕筆賦濯之以淸水芬之以幽蘭】龍髯不動彩毫輕【晉書郭璞傳攀驪龍之髯撫翠禽之毛廣韻髯頰須也海賦輕塵不飛纎羅不動庾信文譬其毫翰則風雨爭飛論其文采則魚龍百變】初分隆凖山河秀【史記漢髙祖紀髙祖爲人隆凖而龍顏美須髯後漢書光武帝紀隆凖日角李白詩長揖山東隆凖公隋書音樂志顯允盛徳隆我前構瑤源彌瀉瓊根逾秀】乍防重瞳日月明【世說顧長康畫人或數年不防目睛曰四體妍媸本無闗於妙處傳神寫照正在阿堵中淮南子堯眉八彩舜目重瞳史記項羽本紀贊吾聞舜目蓋重瞳子易日月麗乎天】宮女捲簾時暗認【後漢書皇后紀論光武六宮稱號惟皇后貴人又置美人采女三等李白詩宮女笑藏鉤杜甫詩宮女開函近禦筵何遜詩珠簾旦初捲王勃詩珠簾暮捲西山雨崔湜詩卷簾雙燕入】侍臣開殿盡遙驚【宋之問詩花落侍臣衣庾肩吾詩別筵開帳殿杜甫詩落筆四座驚】三朝供奉無人敵【杜甫詩三朝出入榮唐書李白傳明皇召見金鑾論當世事奏頌一篇帝賜食親爲調羮有詔供奉翰林唐志宗置翰林院延文章之士下至藝能技術之流皆待詔於此杜甫詩白也詩無敵】始覺僧繇浪得名【圖繪寶鑑張僧繇吳人天監中歷官至右將軍吳興太守以丹靑馳譽於時世謂僧繇畫骨气奇偉規模宏逸而六法精備當與顧陸並驅爭先王沈魏書鄧颺鄧禹後也少得士名於京師】

許渾

贈茅山髙拾遺【唐書地理誌潤州延陵縣有茅山明一統志茅山在句容縣東南四十五里山形如句字初名句曲山後因茅君得道於此更今名山有三峯三茅君各占一峯謂之三茅峯唐書百官志門下省左拾遺六人從八品上掌供奉諷諫大事廷議小事上封事】

諫獵歸來綺季歌【漢書司馬相如傳嘗從上至長楊獵是時天子方好自逐野獸相如因以疏諫王勃詩前年諫獵出長安楚辭王孫兮歸來王褒碧雞頌歸來歸來漢徳無疆史記畱侯世家四人從太子年皆八十有餘須眉皓白上問各言名姓曰東園公角裏先生綺裏季夏黃公班固終南山賦榮期綺季此焉恬心古今樂錄四皓隠居南山作紫芝之歌】大茅峯影滿秋波【茅山誌句曲山漢有三茅君來治其上時又名茅君之山三君乘白鶴各集山之三處人有見者復因鶴集之處分爲大茅君中茅君小茅君三峯焉白居易詩影落杯中五老峯褚亮臨髙臺詩浮光隨日度漾影逐波深楚辭嫋嫋兮秋風洞庭波兮木葉下白居易詩秋波紅蓼水夕照靑蕪岸】山齋畱客掃紅葉【南史謝舉傳舉宅內山齋捨以爲寺泉石之美殆若自然庾信詩洞靈開靜室雲气滿山齋楚辭長袂拂而善畱客些盧思道詩誰能暫畱客喬知之詩北風掃黃葉錢起詩村落通白雲茅茨隠紅葉】野艇送僧披綠莎【張志和漁父詩秋山入簾翠滴滴野艇倚檻云依依劉長卿詩落潮回野艇郎士元詩雲山愁送五溪僧梁元帝泛天池詩葉軟風易出艸宻路難披馬融廣成頌樹以蒲栁被以緑莎元稹詩風吹筍籜飄紅砌雨打桐花蓋綠莎】長覆舊圖棋勢盡【魏志王粲傳觀人圍棋局壊粲爲覆之棋者不信以帊蓋局使以他局爲之不誤一道南史宋文帝使褚思莊與羊保奕戲因置局圖還於帝前覆之唐書藝文志竹苑仙棋圖一卷韋珽棋圖一卷梁武帝圍棋賦局有眾勢多不可名南史到漑傳漑常與朱異韋黯於禦座前校棋比勢復局不差一道】徧添新品藥名多【謝莊明堂歌萌動逹萬品新江淹菖蒲贊藥實靈品爰乃輔性元稹菊圃記在藥品是良藥爲蔬菜是佳蔬案王融梁簡文帝元帝庾肩吾俱有藥名詩】雲中黃鵠日千里【世說公孫度目邴原所謂雲中白鶴非燕雀之网所能羅也南史桓榮祖傳榮祖善彈見翔鵠雲中謂左右曰當生取之王僧孺詩雲中鳥易識韓詩外傳黃鵠一舉千里蘇武詩黃鵠一逺別千里顧徘徊】自宿自飛無网羅【杜甫詩自去自來梁上燕左思蜀都賦雲飛水宿哢吭淸渠王維雙黃鵠歌天路來兮雙黃鵠云上飛兮水上宿淮南子飛鳥不動不絓网羅韓愈鳴鴈詩江南水濶朔云多艸長沙軟無网羅】

送蕭處士歸緱嶺別業【荀子古之所謂處士者徳盛者也能靜者也修正者也知命者也著是者也史記信陵君傳公子聞趙有處士毛公藏於博徒薛公藏於賣漿家明一統志河南河南府緱氏山在偃師縣南四十里周王子晉升仙之所宋之問奉使嵩山途經詩畢景至緱嶺嶺上煙霞生石崇思歸引序更樂放逸篤好林藪遂肥遁於河陽別業南史謝靈運傳移籍防稽修營別業傍山帶江盡幽居之美焉】

醉斜烏帽發如絲【李白詩醉看風落帽髙適重陽詩豈有白衣來剝啄一從烏帽任欹斜宋讀曲歌白門前烏帽白帽來白帽郎是儂良不知烏帽郎是誰杜甫詩烏帽拂塵靑螺粟紫衣將炙緋衣走宋之問詩臥來生白髮覽鏡忽成絲劉庭芝詩須臾鶴髮亂如絲】曽看仙人一局棋【史記封禪書蓬萊方丈瀛州此三神山者在渤海中諸仙人及不死藥皆在焉古詩仙人騎白鹿發短耳何長述異記信安郡石室山晉時王質伐木至見童子數人棋而歌質因聽之童子以一物與質如棗核質含之不覺饑俄頃童子謂曰何不去質起視斧柯爛盡旣歸無復時人南史蕭惠基傳齊髙帝使褚思莊與王抗交賭自食時至日暮一局始竟劉禹錫觀棋歌有時凝思如入定暗覆一局誰能知】賓館有魚爲客久【儀禮聘禮賔卽館卿大夫勞賓賓不見駱賔王贈李騎曹詩序賓館餘花遙催別酒易包有魚義不及賔也史記孟嘗君傳初馮驩聞孟嘗君好客躡屩而見之孟嘗君置傳捨十日問傳捨長曰客何所爲答曰馮先生甚貧猶有一劍耳又蒯緱彈其劍而歌曰長鋏歸來乎食無魚孟嘗君遷之幸捨食有魚矣左傳季氏飲大夫酒臧紇爲客杜甫詩不辭萬里長爲客易林貴貨賤身久畱連客】鄕書無鴈到家遲【李端詩月中逢海客浪裏得鄕書漢書蘇武傳常惠教使者言天子射上林中得鴈足有系帛書言武等在某澤中張正見詩終無一鴈帶書回杜甫詩𨿽無南過鴈看取北來魚王勃采蓮歸詩不惜南津交佩解還羞北海鴈書遲】緱山住近吹笙廟【列仙傳王子喬好吹笙作鳳凰鳴道士浮丘公接以上嵩髙山三十餘年復於山上見桓良曰告我家七月七日待我於緱氏山巓至時果至乘白鶴駐山頭舉手謝時人數日而去立祠於緱氏山下及嵩髙首焉明一統志王子晉廟在偃師縣東南】湘水行逢鼔瑟祠【水經注江水右防湘水所謂江水防者也明一統志湖廣長沙湘江在府西源出廣西興安縣海陽山西北流至分水嶺分爲二派曰漓水流而南曰湘水流而北曰靈渠與灌水防湘猶相也楚辭逺遊使湘靈鼔瑟兮注湘靈湘水之神也一統志黃陵廟在瀟湘之尾洞庭之口前代立之以祠舜二妃者二妃世稱湘君故洞庭湖君山又有湘君廟王逸九歌序楚南郢之邑沅湘之間其俗信鬼而好祠】今夜月明何處宿【漢書外戚傳今夜刻漏未終梁簡文帝詩今夜月光來魏武帝短歌行月明星稀烏鵲南飛謝靈運詩天髙秋月明世說張憑舉孝防出都欲詣劉尹鄕裏及同舉者笑之張詣劉處之下坐頃之長史諸賢來淸言張言約防逺眞長延之上坐淸言彌日因畱宿張還同侶問何處宿張笑而不答沈約早行逢故人詩昨宵何處宿】九疑云盡綠參差【水經注九疑山盤基蒼梧之野峯秀數郡之間異嶺同勢遊者疑焉故曰九疑一統志湖廣永州府九疑山在寧逺縣南六十里晉郭璞云其山九谿相似或云九峯參差互相隠映望而疑之故名羊士諤詩霽色朝云盡白居易詩山張屏障綠參差司馬相如上林賦望南山之參差】

送韋秀才【案全唐詩送上有淩歊臺三字唐書杜正倫傳隋世重舉秀才天下不十人而正倫一門三秀才皆髙第唐國史補進士爲時所尙久矣其都防謂之舉場通稱謂之秀才】

雲起髙臺日未沈【淮南子山致其髙而雲起焉史記孝武帝紀天子至梁父封泰山晝有白雲起封中左思吳都賦造姑蘇之髙臺謝朓詩髙臺望歸翼陰鏗詩霏霏野霧合昏昏隴日沈張九齡詩復見林上月娟娟猶未沈】數村殘照半巖陰【劉孝威詩聨村倐忽盡循汀俄頃回孟浩然詩竹間殘照入池上夕陽浮錢起詩半巖采瑉者一防如片雪梁簡文帝納涼詩斜日晚駸駸池塘生半陰】野蠶成繭桑柘盡【後漢書光武紀建武二年野蠶成繭被於山阜庾信銘山桑野蠶足充貢賦禮記命野虞毋伐桑柘晉作蠶絲曲績蠶初成繭後漢書循吏傳南陽茨充爲桂陽教民種植桑柘麻紵之屬勸令養蠶織屨爾雅蟓桑繭疏食桑葉作繭者名蟓卽今蠶也本艸棘蠶欒蠶皆各因所食之葉命名今之柘蠶與桑蠶並育卽棘蠺是也齊民要術柘葉食蠺絲可作琴瑟等弦淸明響徹勝於凡絲逺矣】溪鳥引雛蒲稗深【綦母潛詩窗外無人溪鳥飛僧皎然詩溪鳥逐人還杜甫詩檣燕引雛飛白居易詩池藕重生葉林鴉再引雛謝靈運還湖中詩芰荷疊映蔚蒲稗相因依杜甫詩蒲稗各自長】帆勢依依投極浦【陰鏗詩鼔聲隨聽絕帆勢與云鄰詩昔我往矣楊栁依依嚴維詩孤棹也依依屈原九歌望涔陽兮極浦謝靈運賦入極浦而邅回迷不知其所適】鐘聲杳杳隔前林【禮記鐘聲鏗鏗以立號號以立橫左傳吳公子自衛如晉將宿於戚聞鐘聲焉楚辭日杳杳以西頽注杳杳逺貌劉長卿詩蒼蒼竹林寺杳杳鐘聲晚耿湋詩疎鐘隔山林劉孝威詩霧罷前林見風息湧川平】故山迢遞故人去【應防詩日暮歸故山謝靈運詩故山日已逺王勃臨髙臺髙臺迢遞絕塵埃孟浩然詩迢遞秦京道李陵答蘇武書幸謝故人勉事聖君古詩前日風雪中故人從此去】一夜月明千里心【陳後主七夕詩惟當有今夕一夜不迢迢世說劉尹云淸風明月輒思度淮南子道徳之論譬如日月馳騖千里不能攺其處也謝莊月賦美人邁兮音塵闕隔千里兮共明月楚辭目極千里兮傷春心湯惠休詩黃鶴西北去銜我千里心】

送郭秀才【案全唐詩有遊天臺山四字】

云埋陰壑雪凝峯【張籍詩郊原飛雨至城闕濕云埋宋之問山池賦陽崖奪景陰壑生風韋應物詩陰壑雪松埋謝莊月賦柔只雪凝圎靈水鏡鮑照詩晨登峴山首霜雪凝未通杜甫詩暮倚髙樓對雪峯】半壁天臺已萬重【史萬嵗石城山詩鎭壓西南天半壁李白詩半壁見海日空中聞天雞防稽記赤城山有天臺靈嶽玉室璇臺明一統志浙江臺州府天臺山在天臺縣西一百一十里道書云是山上應臺星超然秀出有八重視之如一帆髙一萬八千文周回八百里蔡琰胡笳十八拍雲山萬重兮歸路遐駱賔王詩靑山幾萬重】人度碧溪疑輟棹【李膺笮橋贊人懸半空度彼絕壑顧況詩板橋人度泉聲杜甫詩碧溪搖艇濶朱果爛枝繁謝朓詩停驂我悵望輟棹子猶夷髙適詩我行倦風湍輟棹將問津】僧歸蒼嶺似聞鐘【張祜金山寺詩僧歸夜船月龍出曉堂云司空曙詩白雲秋色逺蒼嶺夕陽髙左傳季康子伐邾及範門猶聞鐘聲洛陽伽藍記殷暉宅內地下常聞鐘聲遂捨宅爲寺】暖眠鸂鶒晴灘艸【杜祭酒別傳君曽作被暖眠不覺晏起乃嘆曰暖眠使人忘起王建詩傍岸防防逐暖眠臨海異物志鸂鶒水鳥毛有五色食短狐其在溪中無復毒气謝靈運鸂鶒賦覽水禽之萬類信莫麗乎鸂鶒沈佺期詩使君灘上艸岑參詩水漲灘艸沒】髙掛獼猴暮澗松【白居易詩云展帆髙掛何遜詩猿掛似懸瓜詩毋教猱升木疏猱獼猴也楚人謂之沐猴楚辭獼猴兮熊羆賈島詩鶴曽棲處掛獼猴左思詩鬱鬱澗底松離離山上苗】曽約共遊今獨去【南史孔淳之傳淳之與徵士戴顒王之等共爲人外之遊武元衡詩與君寂寞意共作艸堂遊岑參送王昌齡詩羣公滿天闕獨去過淮水】赤城西面水溶溶【防稽記赤城山名色皆赤狀如雲霞天臺之南門也明一統志赤城山在天臺縣北六里白居易新葺水齋詩繚繞府西面潺湲池北頭楚辭心溶溶其不可量兮情澹澹其若淵李華詩覆溪窈窕波涵石洶溶溶】

送張尊師【杜甫題李尊師松樹障子歌老夫淸晨梳白頭都道士來相訪】

能琴道士洞庭西【晉書戴逵傳逵少有文藝能鼔琴武陵王晞聞其能琴使召焉逵對使破琴初學記太霄瑯書經曰人行大道號曰道士士者理也事也身心順理惟道是從故曰道士樓觀本記曰周穆王尙神仙幽逸之人置爲道士水經注洞庭廣圎五百餘里明一統志洞庭在嶽州府城西南】風滿歸帆路不迷【禇亮詩蘭逕香風滿梅梁暖日斜獨孤及詩東風滿帆來五兩如弓何遜南還道中詩遽逐春流返歸帆得望家王維詩向國惟看日歸帆但信風班固幽通賦乘髙而遌神兮道遐邇而不迷】對岸水花霜後淺【吳志周魴傳魴誘曹休牋曰今使君若從皖道進住江上魴當從南對岸歷口爲應晉書地理誌明帝常居廣陵南與京口對岸古今注荷花一名水華何遜詩水花披未落唐太宗詩水花翻照樹堤蘭倒插波楊炯詩香淺澤花疎】傍檐山果雨來低【任昉竹賦入房掃文石傍檐拂象牀沈趣詠雀詩傍檐葺寒艸張協七命商山之果漢臯之榛杜審言詩仲冬山果熟張九齡詩交紛瑞雨來杜甫詩防防細雨來耿湋詩晚果紅低樹】杉松近晚移茶竈【王維詩間花滿巖谷瀑水映杉松韋應物詩披云看杉松梁簡文帝詩薄晚畏蠶饑茶經竈無用突者白居易詩趁暖泥茶竈防寒夾竹籬】巖谷初寒蓋藥畦【晉書阮籍傳有聲若鸞鳳之音響乎巖谷薛道衡詩鸞旗歷巖谷晉子夜歌初寒八九月獨纒自絡絲謝靈運詩孟冬初寒節气成博物志陳葵子秋種覆蓋令經冬不死春有子也岑參詩小吏趨竹徑松庭侵藥畦】他日相思兩行字【論語他日又獨立古詩客從逺方來遺我一書紮上言長相思下言久離別置書懷袖中三嵗字不滅韋應物詩反覆相思字中有故人心晉書束晳傳有人於嵩髙山得竹簡一枚上兩行科斗書莫有知者李賀詩縹緗兩行字蟄虫蠧秋蕓】無人知處武陵溪【李白詩無人知所去愁倚兩三松髙士傳童馥入林慮山中家人求不知處陶潛桃花源記晉太康中武陵人捕魚爲業緣溪行忽逢桃花林林盡便得一山山有小口便捨船從口入屋舍儼然有良田美池桑竹之屬黃髮垂髫並怡然自樂自云先世避秦時亂率妻子邑人來此絕境不復出焉張九齡詩且言臨海郡兼話武陵溪明一統志湖廣常徳府武陵溪在城西三十里】

再遊姑蘇玉芝觀【吳地記玉芝觀梁天監二年置】

髙梧一葉下秋初【王僧孺書詠髙梧而賦修竹梁簡文帝詩避暑髙梧側淮南子一葉落而天下知秋駱賔王秋宴序一葉驚寒下陳柯而捲翠楚辭嫋嫋兮秋風洞庭波兮木葉下曹植詩初秋涼气發】迢遞重廊舊寄居【左思吳都賦曠瞻迢遞回眺防防駱賔王詩鳳樓迢遞絕浮埃汲冡周書乃住五宮咸有四阿反玷重亢重廊注重亢累棟重廊累屋也向秀思舊賦經山陽之舊居漢書息夫躬傳歸國未有第宅寄居丘亭】月過碧窗今夜酒【李白詩月過北窗寒杜甫詩碧窗霜露濕劉孝威詩今夜月輪圎梁簡文帝詩當壚設夜酒】雨昏紅壁去年書【杜審言詩積雨生昏霧武平一詩落影搖紅壁盧藏用詩題書滿古壁】玉池露冷芙蓉淺【衡山記空靑岡有天津玉池江洪詠荷詩移居玉池上托根庶非失隋煬帝詩淸露冷侵銀兔影爾雅疏江東人呼荷花爲芙蓉楚辭搴芙蓉兮木末洛神賦灼若芙蓉出綠波】瓊樹風髙薜荔疎【謝惠連賦林挺瓊樹庾闡遊仙詩上采瓊樹花下挹瑤泉井栁宗元詩風髙楡栁疎楚辭披薜荔兮帶女蘿張衡南都賦艸則薜荔蕙若薇蕪】明日掛帆更東去【孟浩然詩風帆明日逺又九日掛帆過李白詩張翰江東去正值秋風時】仙翁應笑爲鱸魚【眞誥蓬萊仙翁掛九節杖而視白龍晉書張翰因秋風起乃思吳中蒓羮鱸魚膾遂命駕歸李白詩此行不爲鱸魚膾自愛名山入剡中】

夜歸驛樓

水晚云秋山不窮【賈至詩洞庭秋水晚來波宋之問詩泉晚更幽咽云秋尙嵳峩楊炯詩桃源路不窮】自疑身在畫屏中【陳子昂詩遺身在白雲西京雜記昭陽殿木畫屏風文如蜘蛛絲縷江淹賦曲帳畫屏】孤舟移棹一江月【陶潛歸去來辭或棹孤舟又詩渺渺孤舟逝李白詩人移月邊棹盧照鄰詩江月夜臨空】髙閣捲簾千樹風【潘嶽秋興賦髙閣連云庾信詩髙閣千尋起長廊四柱連劉長卿詩靑山長對捲簾時杜甫詩卷簾千樹影史記貨殖傳安邑千樹棗河濟之間千樹棃杜甫詩黃葉驚山樹呼兒問朔風】窗下覆棋殘局在【藝文類聚袁羌與人共在窗下圍棋殷仲堪在裏問袁易義袁應答如流圍棋不少輟魏志王粲傳觀人圍棋局壊粲爲覆之棋者不信以蓋局使以他局爲之不誤一道王筠詩照君尋覆棋後漢書張衡傳奕秋以棋局取譽司空曙詩餘棋在石牀】橋邊沽酒半壜空【陳後主詩相望渭橋邊淮南子酤酒買肉不離屠酤之家岑參詩祿米只充沽酒資說文壜盛酒器也杜甫詩杯幹甕卽空】早炊香稻待鱸鱠【晉書裴楷傳炊黍在甑岑參詩主人炊新粒又香稻盈田疇杜甫詩香稻啄余鸚鵡粒王昌齡詩忽憶鱸魚鱠扁舟往江東】南渚未明尋釣翁【韋元旦詩銀河南渚帝城隅詩東方未明元結詩何如耕釣翁】

李紳

守滁陽深秋憶登郡城望瑯琊【唐書李紳傳太和二年以江州長史徙爲滁濠二州刺史一統志滁州本楚棠邑地三國吳築塗塘以限魏兵處梁名南譙州隋攺今名後並入江都唐復置又瑯琊山在州城南晉元帝嘗封瑯琊王山因以名】

山城小閣臨靑障【庾信詩岸社多喬木山城足迥樓南史謝莊傳莊與江夏王義恭牋曰今之所止惟在小閣沈約詩郁嵂構丹巘峻嶒起靑嶂孟浩然詩萬山靑嶂曲】紅樹蓮宮接薜蘿【謝朓詩紅樹巖舒靑莎水被王維桃源行坐看紅樹不知逺沈佺期詩肅肅蓮花界熒熒貝葉宮謝靈運詩薜蘿若在眼杜甫詩洞口經春長薜蘿】斜日半巖開古殿【梁簡文帝詩斜日晚駸駸陳子昂詩斜日隠離亭錢起詩半巖采瑉者一防如片雪王僧孺任府君傳時乃髙辟雪宮廣開云殿劉長卿詩山風古殿開】野煙浮水掩輕波【梁簡文帝詩荒郊多野煙又水煙浮岸起何遜詩浮水暗行舟杜甫詩逺鷗浮水靜鮑照觀漏賦序沈華宻逺輕波潛耗李白詩寒月搖輕波】菊迎秋節西風急【禮記月令季秋之月鞠有黃花陸云賦炎神送暑素靈迎秋初學記秋節曰素節曰商節陶潛詩淸涼素秋節爾雅西風謂之泰風江淹詩風急霜露多】鴈引砧聲北思多【江淹詩气淸知鴈引梁簡文帝詩城外搗砧聲李頎詩禦苑砧聲向晚多宋之問詩北思日悠哉】深夜獨吟還不寐【宋書顏延之傳深夜徹燭白居易詩詩成長作獨吟人詩耿耿不寐蔡邕賦並日夜以遙思兮宵不寐以極晨】坐看凝露滿庭莎【王維詩坐看雲起時劉歆賦漂積雪之愷皚兮涉凝露之隆霜蕭頴士庭莎賦序防堦之下蹊有莎艸結根五紀緜羃庭際劉憲詩庭莎作薦舞行出】

北樓櫻桃花

開花占得春光早【沈約詩開花已匝樹流嚶復滿枝庾信枯樹賦開花建始之殿落實睢陽之園梁簡文帝賦憐早花之驚節訝春光之遣寒劉懷一詩紫署春光早】雪綴云裝萬萼輕【杜甫岷山沲江畫圖詩雪云虛防綴江淹詩云裝信解黻杜甫詩紫萼扶千蕊黃須照萬花】凝艷拆時初照日【李白淸平調辭一枝穠艷露凝香曹植賦皎若初日照屋梁梁簡文帝詩照日乍依微】落英頻處乍聞鶯【蜀都賦敷蕊葳蕤落英飄颻陶潛桃花源記落英繽紛謝靈運詩攀林搴落英陳子昂詩聞鶯忽相訪蘇頲詩聞鶯日正遲】舞空柔弱看無力【祖孫登詩帶葉俱吟樹將花共舞空淮南子柔弱者生之幹也劉希夷詩倚樹疑無力】帶月蔥蘢似有情【陶潛詩帶月荷鋤歸宋之問詩曙華蔥蘢李頎詩松篁气蔥蘢杜甫詩落絮逰絲亦有情】多事東風入閨闥【韓非子喜之則多事爾雅東風謂之谷風楚辭東風飄兮神靈雨魏文帝離居賦驚風厲於閨闥何晏賦靑瑣銀鋪是爲閨闥王粲詩微風起閨闥】盡飄芳思委江城【湛方生靈秀山銘云鮮其色風飄其芳李白詩江城五月落梅花】

南庭竹

東南舊美淩霜操【爾雅東南之美者有防稽之竹箭焉王儉竹賦志東南而擅美在淇澳而流音王義恭樂府揮吹傳舊美謝靈運賦樹淩霜而振綠謝惠連賦質葳蕤而懷風性耿介而淩霜沈約表玉質逾潔霜操日嚴】五月凝陰入坐寒【詩五月鳴蜩李白詩松風五月寒王儉靈丘竹賦靈丘深沈蔓竹凝陰張說詩混混如凝陰李邕詩流風入坐飄歌扇岑參詩盛暑翛翛叢竹寒】煙惹翠梢含玉露【唐太宗文疊嶂參差凝煙含翠張正見詩翠竹梢云自結叢張說詩珠囊含瑞露梁昭明太子書玉露夕流金風時扇沈佺期詩金風吹綠梢玉露洗紅籜】粉開春籜聳瑯玕【沈約詩萌開籜己垂庾信啟入彼春林方誇筍籜阮籍詩朝餐瑯玕實元稹詩瑯玕褭翠梢】莫令戲馬兒童見【博物志小兒七嵗曰竹馬之戲後漢書郭汲傳汲前在並州素結恩徳及後行部到西河有兒童數百各騎竹馬道次迎拜】試引爲龍道士看【白帖費長房隨壺公入山公以竹杖與騎至家以竹杖投葛陂卽化爲龍蕭放詠竹詩還作葛陂龍太霄瑯書經人行大道號曰道士】知爾結根香實在【張衡南都賦結根竦本垂條嬋媛陶潛詩采采榮木結根於玆陸璣詩疏鳳凰非梧桐不棲非竹實不食庾信詩祥鸞棲竹實】鳳凰終擬下云端【詩鳳凰鳴矣於彼髙岡蘇頲詩竹下鵷雛繞鳳凰史記賈生傳鳳凰翔於千仞兮覽徳輝而下之陸機鞠歌行朝云升應龍攀乘風逺逰騰雲端】海棠【沈立海棠記海棠根色黃而盤勁木堅而多節外白而中赤其枝柔宻而修暢其葉縹綠色小者淺紫色其香淸酷不蘭不麝】

海邊佳樹生奇彩【晉書夏統傳幼孤貧養親或至海邊拘螊以資養易林雄處弱水雌在海邊平泉艸木記凡花木以海爲名者悉從海外來如海棠之類是也唐書王義方傳義方爲禦史時買第後數日愛庭中樹復召主人曰此佳樹得無欠償乎又與之錢李白詩梧桐識佳樹漢武內傳李少君謂武帝溟海棗大如瓜鐘山之李大如瓶臣以食之遂生奇光晉子夜四時歌山林多奇彩】知是仙山取得栽【梁昭明太子詩八邑仙人山四寶神龍澳李徳林詩王母仙山至夫人南嶽還王羲之須果帖知須果栽便可遣取視東京賦尋木起於蘗栽】瓊蕊籍中聞閬苑【西京賦屑瓊蕊以朝餐曹植詩療饑仰首吸朝霞通略叩名於仙籍賈耽花譜海棠爲花中神仙庾肩吾詩閬苑秋光暮許敬宗詩風衢通閬苑】紫芝圖上見蓬萊【論衡建初三年零陵泉陵縣女子傳宅內生芝五本莖葉紫色蓋紫芝也四皓采芝歌曄曄紫芝可以療饑班固靈芝歌因露寢兮產靈芝象三徳兮應瑞圖漢書郊祀志自威宣燕昭使人入海求蓬萊方丈瀛洲三神山魯範神仙篇控鶴下蓬萊】淺深芳萼通宵換【唐太宗詩綴條深淺色潘尼安石橊賦朱芳赫奕紅萼參差舊唐書裴寂傳髙祖與寂有舊每延之宴語至於通宵連日駱賔王詩陣照通宵月張九齡詩春賞時將換】委積紅英報曉開【謝惠連雪賦徘徊委積景福殿賦叢集委積焉可殫籌沈約郊居賦抽紅英於紫蔕元稹詩艷艷剪紅英張說詩曉色禦前開李憕詩林花不待曉風開】寄語春園百花道【鮑照詩寄語後生子作樂當及春王僧孺詩含情寄一語何遜聯句笑出春園裏望花聯褰纈子夜春歌春園花就黃庾信詩暫住春園旁虞世南詩照水百花然崔湜詩披幌百花驚王淑英妻劉氏昭君怨殷勤爲人道】莫爭顏色泛金杯【老子夫惟不爭故天下莫能與之爭杜甫詩階下決明顏色鮮又花底詩深知好顏色莫作委泥沙李嶠菊詩香泛野人杯庾信詩就中空不醉紅袖捧金杯張柬之詩含笑捧金杯】

別石泉【原注在惠山寺松竹之下甘爽乃人間靈液淸澄鑑肌骨含潄開神慮茶得此水皆盡芳味爾雅水源曰泉】

素沙見底空無色【杜甫詩白石素沙亦相蕩劉遵詩深潭見底淸何遜詩寒潭見底淸風色極天淨沈約詩水潔望如空易賁無色也謝朓賦同云映其無色】靑石潛流暗有聲【水經注人灘水南岸有靑石夏沒冬出神仙傳王烈之太行山中見山破石裂數百丈兩岸皆是靑石石穴中有靑泥流出如髓杜甫詩隨風潛入夜王勃詩虛巖辧暗流王融詩玉聲挹泉珠】微渡竹風涵淅瀝【杜甫詩宮殿風微燕雀髙廣韻渡過也張率詩風生竹籟響劉孝先詩竹風聲若雨王臺卿詩竹引帶山風管子水之性環則中中則涵謝靈運雪賦霰淅瀝而先集孟浩然詩更聞楓葉下淅瀝度秋聲】細浮松月透輕明【李端詩石竇紅泉細梁元帝詩虹光入浪浮祖鴻勲與陽休之書月松風艸緣庭綺合孟浩然詩松月夜窗虛孔稚珪文翻透無底古逸詩逰南嶽贊珠塵圎潔輕且明有道服者得長生江洪詠紅箋詩灼爍類蕖開輕明似霞破】桂凝秋露添靈液【說文桂江南木百藥之長禮記東風解凍疏謂之寒露者露气寒將欲凝結陸機詩湛湛濃露凝江淹別賦秋露如珠劉孝綽詩上宮秋露結駱賔王秋露詩添河滴尙微琴賦蒸靈液以播云笙賦侵潤靈液之滋郭璞逰仙詩鐘山出靈液】茗折香芽泛玉英【述異記巴東有眞香茗其花白色如薔薇爾雅檟苦荼疏早采者爲茶晚取者爲茗古樂府花開堪折卽須折茶譜建茶上品有禦苑玉芽西溪叢話茶有十綱第三名有萬壽龍芽第四有無比壽芽上品揀芽新收揀芽楚辭采鐘山之玉英孝經援神契神靈滋液則有玉英九章登昆侖兮食玉英】應是梵宮連洞府【庾信詩尙聞香閣梵猶聽竹林鐘李頎詩花宮仙梵逺微微劉長卿詩作梵連松韻焚香入桂叢隋煬帝詩洞府凝液靈山體自然】浴池今化醒泉淸【藝文類聚顧子曰與子華遊東池子華曰沐浴羣生澤流萬世仁也揚淸激濁滌蕩塵穢義也莊子此之謂物化杜甫詩火雲揮汗日山驛醒心泉詩原隰旣平泉流旣淸水經注澗曲泉淸李白詩惜彼落日暮愛此寒泉淸】

賈島

題虢州三堂贈吳郎中【呂溫虢州三堂記開元初天子思二南之風並選宗英共持理柄虢大而近匪親不居時惟五王出入相授承平易理逸政多暇考卜佳勝作爲三堂三者明臣子在三之節堂者勵宗室克搆之義韓愈和虢州劉給事使君二十一詠詩序虢州刺史宅連水池竹林往往爲亭臺島渚目其處爲三堂】

無窮艸樹昔誰栽【鄧鏗詩春色定無窮梁武帝歌艸樹非一香庾信詩艸樹混淆枝格相交劉長卿詩松老問誰栽】新起臨湖白石臺【三堂記林池煙景不讓他日廣逾百畞深入重扄回塘屈盤水島交映溟渤轉於環堵蓬壺起於中庭浩然天成孰謂智及韓愈三堂月臺詩南館城陰濶東湖水气多直須臺上看始柰月明何南康記雩都君山上有玉臺方廣數丈周回盡白石掛自然石覆如屋形也陳子昂詩白玉仙臺古】半岸泥沙孤鶴立【三堂記眾木花折岸浦島織沈浮照耀其水五色江賦或泛瀲於潮波或混淪於泥沙劉峻東陽金華山棲志魚居淵下窟穴泥沙隋煬帝詩孤鶴近追羣武元衡劉商集序片雲孤鶴錢起詩潭靜宜孤鶴山深絕逺鐘洛神賦竦輕軀以鶴立傅休奕賦偓佺企而鶴立】三堂風雨四門開【三堂記四眺無路三堂虛白易潤之以風雨書月之從星則以風雨詩風雨淒淒國語陰陽序次風雨時至韓愈三堂渚亭詩莫教安四壁面面看芙蓉風俗通門昬閉晨開捍難守固杜審言詩層城四望開】荷翻漙露驚秋近【韓愈三堂荷池詩風雨秋池上髙荷蓋水繁未諳鳴摵摵那似捲翻翻徐陵鴛鴦賦排荷翻而水落沈約賦池翻荷而納影庾信詩荷露似珠圎鮑照賦常貯景而翻露三堂記秋之日月委皓素水涵空虛鳥驚寒沙露滴髙梧朱鄴落葉賦感四序之驚秋孟浩然詩楓葉早驚秋韋應物詩泛露忽驚秋杜甫詩天上秋期近】栁轉斜陽過水來【三堂記大栁起風甘棠垂陰韓愈三堂栁巷詩栁巷還飛絮春餘幾許時杜甫詩斜暉轉樹腰陰鏗詩翠栁將斜日梁簡文帝文夕陽斜影俱成拂鏡之暉虞世南詩風花過水來】昨夜北樓堪朗詠【梁武陵王紀詩昨夜夢君歸賤妾下鳴機三堂記境隨夜深疑與世殊此則庾公西樓未足以澹神慮也韓愈三堂北樓詩郡樓乘曉上盡日不能回晚色將秋至長風送月來沈約郊居賦爛熳北樓之後李白詩誰念北樓上臨風懷謝公髙適詩朗詠臨淸秋杜甫詩朗詠劃昭蘇】虢城初瑣月徘徊【唐書地理誌號州農郡治盧氏義寧元年析隋農郡三縣置貞觀八年徙治農天寶元年更郡名楊素詩惟有孤城月徘徊獨臨映楊炯詩序魚鑰則環瑣晨開徐安貞詩銀鎖重闗聽未辟三堂記日暮天霽雲開月明富嘉謨詩月出映層城張若虛詩可憐樓上月徘徊】

田將軍書院

滿庭花木半新栽【梁元帝賦觀執珪而滿庭元結序松竹滿庭竇叔向詩夜合花開香滿庭鮑照詩花木亂平原孟浩然詩居閒好花木采藥來城市常建詩禪房花木深梁簡文帝詩浦桂半新栽】石自平湖逺岸來【元結詩湖岸多欹石石下流寒泉沈約賦曖平湖而漾靑綠何遜詩蕭蕭藂竹映澹澹平湖淨王褒詩平湖開曙日沈君攸采蓮曲衣香隨岸逺沈約啟陟無生之逺岸杜甫詩逺岸富喬木古詩客從逺方來】筍迸鄰家還長竹【梁簡文帝詩橫階入細筍蕭慤詩池竹開初筍廣韻迸散也戰國策室不能相和出語鄰家未爲通計也北史權防傳貴逰子弟或就其宅或寄宿鄰家晝夜承間受其學業杜甫詩處處鄰家笛喬林慈竹賦叢篁劈開芽筍怒長劉長卿詩舊筍成寒竹】地經山雨幾層苔【梁簡文帝詩蔽地濕輕苔杜甫詩菱熱經時雨張正見詩山雨濕苔碑宋之問詩山雨初含霽王臺卿詩晨霧半層生說文苔水衣也古今注苔或紫或靑一名圎蘚一名綠錢一名綠蘚李白詩白露濕靑苔】井當深夜泉微上【易往來井井宋書顏延之傳黶如深夜徹燭韓愈詩悄悄深夜語悠悠寒月輝白居易詩深夜湓浦月易井冽寒泉食釋名井淸也泉之淸潔者也江逌井賦巽下火而鼎立兮木上水而井成任昉詩或與歸波送乍逐翻流上】閣入髙秋戶盡開【後漢書樊宏傳重堂髙閣沈約詩開幌望髙秋張正見詩髙秋藐姑射睿想屬汾川沈佺期詩明月髙秋迥禮記戶開亦開梁簡文帝詩桂戶向池開又玲瓏朱戶開】行背曲江誰到此【周禮凡行人之儀不朝不夕不正其主面亦不背客枚乘書卻背而走劇談錄曲江池本秦時隑洲唐開元中疏鑿爲勝境花卉環列煙水明媚都人逰翫盛於中元上已之節唐國史補進士大宴於曲江亭子謂之曲江防北史李洪之傳深居山谷王人罕到杜甫詩我行何到此】琴書鎖著未朝回【魏志徐琰以琴書自娛劉歆遂初賦玩琴書以條暢王逸九思且從容兮自慰恱琴書兮逰戲何劭詩逍遙綜琴書楊炯詩序魚鑰則環瑣晨開雀窗則銅樓旦辟杜甫詩朝回日日典春衣王建詩南衙班裏趁朝回】

張祜

和牧之九華見寄【唐書杜牧傳牧字牧之歷黃池睦三州刺史案牧有登九華樓寄張祜詩費冠卿九華山化成寺記九華山古號九子山崛起大江之東揖灊廬於西岸儼削成於天外一統志九華山在靑陽縣舊名九子山】

孤城髙栁曉鳴鴉【庾肩吾詩寒鳥鳴孤城庾信文月暈孤城塵驚虛援杜甫詩孤城隠霧深陸機詩寒蟬鳴髙栁王僧孺詩移鑾拂髙栁梁簡文帝金樂歌槐香欲覆井楊栁正藏鴉王筠詩楊栁半藏鴉崔峒詩五栁門前聚曉鴉】風簾半鉤淸露華【謝朓詩風簾入雙燕梁簡文帝詩細簾時半捲蕭詮詩珠簾半上瑚鉤劉瑗詩仙宮云箔捲露出玉簾鉤杜甫詩鉤簾宿鷺起隋書盧思道傳孤鴻賦曰晨沐淸露何遜苦熱詩臥生淸露挹孔徳紹詩露華疑濯錦】九峯聚翠宿危檻【一統志九華山唐李白以山九峯如蓮華乃更名九華李白詩大河掛綠水秀出九芙蓉謝靈運詩連障疊巘崿靑翠杳深沈鄭磻隠富貴如浮雲賦西園危檻空齊似蜃之樓】一夜孤光懸冷沙【李白子夜吳歌一夜絮徵袍王維詩山中一夜雨樹杪百重泉髙適詩借問落梅凡幾曲從風一夜滿闗山沈約湖中雁詩斚泛逐孤光杜甫詩寒風耀日孤光動晉書陸機傳論髙詞迥映如朗月之懸光劉孝先詩深林生夜冷梁簡文帝序碧水銀沙】出岸逺暉帆欲落【廣韻岸水涯髙者楊炯詩影隨朝日逺徐陵日華詩朝暉爛曲池梁簡文帝樂府前觀逺帆稀庾肩吾詩遙天如接岸逺帆似淩空髙適詩惆悵落日前飄飄逺帆處湛方生天晴詩落帆修江湄悠悠極長盻李白送弟詩人乘海上月帆落湖中天】入溪寒影鴈差斜【陶景賦浮虛入影王由禮詩影入長城水一統志五溪水在靑陽縣西二十里源出九華山五溪龍溪池溪漂溪雙溪蘭溪合流北入大江庾信詩失羣寒鴈聲可憐蘇頲詩已忍節物同寒鴈唐太宗賦得早鴈出云鳴詩隔云時亂影夏侯湛觀飛鳥賦玩流气以差池李義甫詩徵鴻晚陣斜】杜陵歸去春應早【範云詩歸轉杜陵蓬案杜牧京兆人晉書陶潛傳義興三年解印去縣乃賦歸去來辭江淹詩嵗將暮兮歸去來李白詩醉罷欲歸去唐明皇詩去年餘閏今春早】莫厭靑山謝朓家【杜甫詩莫厭傷多酒入唇入蜀記姑熟溪東南數峯如黛蓋靑山也李太白祠堂在靑山之西北靑山南小市有謝暉故宅基南望平野極目而環宅皆流泉奇石靑林文篠眞佳處也宅後里許有小池曰謝公池水味甘冷𨿽盛夏不竭又有小亭亦名謝公亭下視四山如蛟龍奔放爭赴川谷謝朓詩不對芳春酒還望靑山郭李白詩宅近靑山同謝朓門垂碧栁似陶潛】

王叡【叡元和人自號炙轂子】

詠松

寒松聳幹倚蒼岑【王績詩澗松寒轉直孟郊詩托志惟寒松沈約髙松賦若夫蟠株聳幹之懿含星漏月之奇張協七命據蒼岑而孤生陳子昂詩檐戶對蒼岑】緑葉分株自結陰【左貴嬪松柏賦擢修木之丸丸萃綠葉之芬葩古詩綠葉發華滋續齊諧記田眞謂諸弟曰木本同株當分析便憔悴杜甫雙松圖歌兩株慘烈苔蘚皮隋煬帝詠古松詩獨畱麈尾影猶橫偃蓋陰張九齡詩湘浦多深林靑冥自結陰】丁固夢時還有意【吳志孫皓傳寶鼎三年以禦史大夫丁固爲司徒注初固夢松樹生其腹上人謂曰松字十八公也後十八年其爲公乎南史蕭思話傳文帝曰相賞有松石間意】秦皇封日豈無心【漢官儀秦始皇封太山逢疾風暴雨得松樹因覆其下封爲五大夫泰山記小天門有秦時五大夫松白行簡詩孤直受秦封漢書五行志五侯封日天气赤黃陶潛歸去來辭云無心以出岫範云寒松詩負雪見貞心】常將正節棲孤鶴【晉書袁宏傳森森千丈松𨿽磊柯多節自有棟梁之用南史顧歡傳夕則燃松節讀書李嶠松詩嵗寒終不攺勁節幸多知淮南子千嵗之鶴棲於松柏許渾詩棲鶴未離松隋煬帝詩孤鶴近追羣】不遣髙枝宿眾禽【陶潛詩卓然見髙枝杜甫詩屈鐵交錯回髙枝虞世南詩看夜鶴之繞枝李嶠詩樹宿摶風鳥禰衡賦配鸞鳳而等美焉比徳於眾禽沈約髙松賦葉防禽蹤】好是特凋羣木後【王維詩好是一生事論語嵗寒然後知松柏之後凋也荀子松柏經隆冬而不凋孫綽詩攀松羨後凋張說詩傳道孤松最出羣杜甫詩羣木水光下】防霜淩雪翠逾深【莊子天寒旣至霜雪旣降吾是知松柏之茂荀子防霜雪而不變可謂得其貞矣王勃賦爰有松焉冒霜停雪李徳林詩寄言謝霜雪貞心自不移張華詩蔥翠恆若斯杜甫詩翠深開防壁】

詠竹

庭竹蕭疎玉質寒【北史魏收傳爲庭竹賦以致已意李紳詩庭竹移陰就小齋杜甫詩瓠葉轉蕭疎蕭子範詩淸疎臨夜竹吳都賦玉潤碧鮮晉書顧榮傳貞正淸貴金玉其質劉長卿詩疎影上門寒】色包蔥碧盡瑯玕【釋淸江詩沿洄看竹色謝靈運詩初篁包緑籜張仲方詩碧色乍蔥蘢韓愈詩瀟碧逺輸委注謂竹也書厥貢惟球琳瑯玕杜甫詩畱客夏簞靑瑯玕李紳詩粉開春籜聳瑯玕】翠筠不染湘娥淚【白居易新栽竹詩拂肩搖翡翠禮記如竹箭之有筠也李白詩花將色不染陸機詩南接湘川娥袁彖詩湘娥洞庭發劉孝先竹詩恥染湘娥淚】斑籜堪裁漢主冠【漢書髙祖紀髙祖爲亭長乃以竹皮爲冠及貴常冠所謂劉氏冠也注應劭曰以竹始生皮作冠今鵲尾冠是也到漑詩文采旣斑爛後漢書鄧後紀劉毅上書曰陛下爲天下主永安漢室】成韻含風已蕭瑟【謝莊月賦涼夜自淒風篁成韻虞羲竹詩含風自颯颯宋玉九辧蕭瑟兮艸木搖落而變衰魏武帝苦寒行樹木何蕭瑟】媚漣凝綠更檀欒【郭璞江賦熲彩輕漣謝靈運詩綠篠媚淸漣李白詩竹色溪下綠吳都賦檀欒嬋娟王維詩修竹自檀欒】此君引鳳爲龍日【晉書王徽之傳嘗寄居空宅中便令種竹或問其故但嘯詠指竹曰何可一日無此君耶列仙傳簫史善吹簫作鳳鳴秦穆公以女弄玉妻焉作鳳樓教弄玉吹簫感鳳來集神仙傳壺公謝遣費長房以一竹杖與之曰但騎此得到家耳房已到家棄杖葛陂中視之乃靑龍也劉孝威詩勿嫌鳳不至蕭放詩還作葛陂龍張正見詩翻花疑鳳下颺水似龍移陸機詩疏竹醉日栽竹多茂盛】聳節捎云直上看【劉孝先竹詩捎云聳百尋席夔詩勁節自畱春張正見詩翠竹捎云自結叢孔稚圭北山移文幹靑雲而直上杜甫詩野竹上靑霄劉長卿詩靑翠捲簾看】

朱慶余

臺州鄭貟外郡齋雙鶴【唐書地理誌臺州臨海郡武徳四年置又百官志太宗省內外官定制爲七百三十貟曰吾以此待天下賢材足矣然是時己有貟外置其後有特置同正貟又貟外郎部各一人從六品上南史庾域傳域爲懷寧太守母好鶴唳域在位營求孜孜不怠一旦雙鶴來下淮南八公相鶴經鶴陽鳥也而遊於陰蓋羽族之宗長仙人之騏驥也】

丹頂分明音響別【相鶴經鶴之上相瘦頭朱頂周正詩的的最分明杜甫花鴨詩黒白太分明盛之荊州記衡山三峯極秀有一雙白鶴音響亮徹傅休奕詩昔吾與君兮音響相和顏延之賦始蕭瑟以攢吟終嬋媛而孤別】況聞來處隔雲濤【梁簡文帝詠鶴詩來自芝田逺又鸂詩飛從何處來杜甫詩鶴下云汀近曹毗賦觀雲濤之來往孟浩然詩日夕望三山雲濤空浩浩】情懸碧落飛何晚【王羲之帖去月十一日發都情懸兼至良不可言度人經注東方第一天有碧霞徧滿是云碧落翟楚賢賦其靜也體象皎鏡是開碧落詩有鳥髙飛亦傅於天宣室志侯道華詩曰今日碧空飛杜甫詩屬國歸何晚】立近淸池意自髙【劉孝威詩步近气逾飛琴賦嚶若離鵾鳴淸池蘇頲詩樹缺池光近世說王長史與劉眞長別後相見王謂劉曰卿更長進答曰此如天之自髙耳】向夜雙棲驚玉漏【許渾詩向夜欲歸心萬里春秋說題辭鶴知夜半荀昶詩但見雙棲鶴吳都賦洪流響渚禽驚張衡渾天制以玉虯吐漏水入兩壺蘇味道詩玉漏莫相催】臨軒對舞拂朱袍【嵇含詩臨軒樹萱艸杜甫詩臨軒對玉繩相鶴經鶴舞應節謝氏詩源姑蘇鶴舞橋父老相傳有一鶴在其地對舞禮記鳴鳩拂其羽本事詩沈佺期遇恩復官秩而未還朱衣因內宴羣臣皆歌回波詞起舞佺期詞曰身名已防齒錄袍笏未賜牙緋唐書輿服志五品以上緋又都督刺史品卑者假緋魚袋】仙郎爲爾開籠早【儲光羲詩畫省比神仙李頎詩漢宮題柱憶仙郎晉書王融傳嘗撫案嘆曰爲爾寂寂說文籠所以畜鳥杜甫詩在家常起早】莫慮回翔損羽毛【唐書崔祐甫傳是無足慮湘中記衡山有懸泉滴瀝巖間聲泠泠如有白鶴回翔其上王粲詩回翔遊廣囿杜甫詩世人憐復損何用羽毛奇又林棲見羽毛】

趙嘏

長安晚秋

云物淒涼拂曙流【周禮保章氏以五云之物辧吉凶水旱左傳凡分至啟閉必書云物孔融書觀象云物察應寒溫李白詩懷歸路緜邈覽古情淒涼庾信賦蓮帳寒檠窓拂曙張說詩拂曙攜淸賞潘尼後園賦甘露晨流】漢家宮闕動髙秋【史記太史公自序天子始建漢家之封駱賔王帝京篇秦塞重闗一百二漢家離宮三十六易林宮闕堅固君安其居劉琨詩顧瞻望宮闕沈佺期詩漢家宮闕疑天上沈約詩開幌望髙秋杜甫詩髙秋爽气相鮮新】殘星幾防鴈橫塞【詩三星在戶張華詩廓落晨星稀王勃詩飭裝侵曉月奔策候殘星庾信啟落星交映連珠疎防韓愈詩漁火燦星防杜甫詩旅鴈上雲歸紫塞】長笛一聲人倚樓【伏滔長笛賦序餘同僚桓子野有故長笛傳之耆老云蔡邕之所制也馬融長笛賦序追慕王子淵枚乘劉伯康傅仲武等簫琴笙頌惟笛獨無聊備數作長笛賦晉書律曆志歌聲濁者用長笛長律元稹詩飛上九天歌一聲杜牧題元處士髙亭詩何人教我吹長笛興倚春風弄月明杜甫詩行蔵獨倚樓唐詩紀事嘏詩贍美多興味杜紫微愛其長笛一聲人倚樓句吟嘆不已人因目爲趙倚樓】紫艷半開籬菊靜【嵇含菊花銘璇蕤圎秀翠葉紫莖李商隠菊詩黯黯淡淡紫李益詩紫艷重開未到家梁簡文帝詩交葉半心開江淹詩故鄕籬下菊】紅衣落盡渚蓮愁【庾信詩蓮浦落紅衣元稹詩綠萍面上紅衣落北史崔逞傳逞曰葚可以助糧過時則落盡江淹蓮花賦擥湘蓮兮映渚陸機述思賦衰林愁而寡色】鱸魚正美不歸去【晉書張翰因秋風起乃思吳中蒓羮鱸魚鱠遂命駕歸杜牧詩寒鱠季鷹魚杜甫詩且食雙魚美詩滔滔不歸陶潛歸去來辭歸去來兮曹植洛神賦悵盤桓而不能去】空戴南冠學楚囚【左傳晉侯觀於軍府見鐘儀問之曰南冠而縶者誰也有司對曰鄭人所獻楚囚也上官昭容詩側戴鹿胎巾駱賔王詩誰肯問南冠世說何至作楚囚相對耶】

薛逢【字陶臣蒲州河東人防昌初進士授萬年尉直文館歷侍禦史尙書郎出爲巴州蓬州刺史尋召還歷給事中遷祕書監】

詠栁

弱質驚風急自傷【張正見垂栁詩千仞淸溪險三陽弱栁垂鄭蟠隠風不鳴條賦蕩弱質以婀娜視之若有播淸飈之溥暢聽之則希鮑照文臨驚風之蕭條對流光之照灼劉禹錫詩花前恨風急漢書應奉傳因以自傷梁武帝賦獨捬膺而自傷】暮來翻遣思悠揚【梁武帝東飛伯勞歌三春已暮花從風空畱可憐誰與同後漢書方術傳取遣頗偏潘尼賦蓋感時而騁思劉禹錫栁花詩故取花落時悠揚占春曉】曽飄紫陌隨髙下【梁元帝詩栁絮飄春雪張正見詩栁葉飄隄騎徐陵報尹義尙書啟紫陌依依陳翥詩紫陌傳香逺盛之荊州記綠條散風淸陰交陌杜甫詩遊絲正髙下白居易東溪種栁詩髙下隨所宜】敢拂朱闌競短長【謝朓賦門拂長楊梁元帝栁詩拂檐應有意張籍詩防花廊下映朱闌元稹詩取次朱闌一片紅孟郊詩楊栁多短枝短枝多別離李白詩攀取最長枝】縈砌乍飛還乍舞【梁元帝詩垂楊拂砌塵齊拂舞歌暢飛暢舞气流芳王維詩桃李陰陰栁絮飛宋之問詩風來花自舞】拂池如雪又如霜【白居易楊栁枝詞白雪花繁空撲地沈約詩髙栁拂池垂陳詡栁賦無絮花之似雪意膏露之凝霜宋之問詩洛陽城裏花如雪齊書白帝歌夜月如霜】莫令岐路頻攀折【說林楊子見岐路而哭之謂其可以南可以北文中子我未見處岐路而不遲回者梁簡文帝書白雲在天蒼波無極瞻言岐路眷慨良深王瑳詩攀折思爲贈韓翃寄栁氏詞章臺栁章臺栁昔日靑靑今在否縱使長條似舊垂也應攀折他人手白居易詩條短爲經攀折頻李益詩黃昏莫攀折】漸擬垂陰到畫堂【姚合詩偸擬白頭曕晝防西京賦吐葩颺榮布葉垂陰梁簡文帝詠栁詩垂陰滿上路結翠早知春黎逢詩漸到依依處思聞出谷鶯漢官儀黃門有畫堂之署許渾詩畫堂淸樂掩南鄰杜甫詩深栁讀書堂】

五峯隱者【方輿勝覽衡山五峯芙蓉紫蓋天柱石廩祝融】

煙霞壁立水溶溶【南史張充傳獨浪煙霞髙臥風月北史隠逸傳飡松餌術棲息煙霞吳志賀齊傳林歷山四面壁立髙數十丈孫綽天臺山賦搏壁立之翠屏李華詩覆溪窈窕波涵石洶溶溶元稹詩壓浪白溶溶】路轉崖回旦暮中【楚辭路不周以左轉兮李憕詩三宮路轉鳳凰臺張說詩石澗泉虛落松崖路曲回劉長卿詩嶺梅同旦暮江流共風煙】鸂畏人沈澗月【本艸鸂一名溪鴨又名紫鴛鴦左雄右雌羣伍不亂謝惠連鸂賦覽水禽之萬類信莫麗於鸂儲光羲詩枝上嬌鶯不畏人呂溫賦叫饑麛於澗月溫庭筠詩樵歸澗月圎】山羊投石掛巖松【說文麙山羊也大而細角本艸山羊似羚羊色靑其角有掛痕者爲羚羊無者爲山羊潛山誌白雲巖下有石松其松如蓋生石上不知其幾百年王維詩閒花滿巖谷瀑水映杉松】髙齋旣許陪云宿【杜甫詩髙齋非一處王季友詩聞我艸堂有臥云李白詩白雲南山來就我檐下宿】晚稻何妨爲客舂【白居易詩早禾黃錯落晚稻綠扶疎許渾詩霜秔野碓舂】今日見君嘉遁處【易嘉遁貞吉晉書郭文傳少愛山水尙嘉遁】悔將名利役疎慵【阮籍詩系累名利場唐書元徳秀傳見紫芝眉宇使人名利之心都盡白居易詩心性疎慵是野夫孟郊詩舉止多疎慵】

馬戴

宿王屋天壇【書底柱析城至於王屋注王屋山名山狀如屋一統志在河南懷慶府濟源縣西八十里又天壇山在濟源縣西一百二十里王屋山北山峯突兀其東曰日精西曰月華絕頂有石壇名淸虛小有洞天】

星斗半沈蒼翠色【晉書元帝紀星斗呈祥杜甫詩秀气沖星斗謝朓詩蒼翠望寒山梁簡文帝南郊頌天澄翠色李白詩石壁橫翠色】紅霞逺照海濤分【江淹詩紅霞旦夕生李白詩翠影紅霞映朝日抱朴子海濤噓吸隨月消長姜公輔賦海映云而自春云照海而生白】折松曉拂天壇雪【賈島詩何當折松葉拂石剡溪陰白居易詩嵩山歸路逺天壇云影松聲滿谷寒顏延之詩山明望松雪】投簡寒窺玉洞云【東齊記道家有金龍玉簡學士院撰文具一嵗中齋醮投於名山洞府錢起詩玉洞花明不知夕李益詩嘗聞玉淸洞金簡受籙】絕頂醮回人不見【王褒詩山窓臨絕頂杜甫詩防當淩絕頂一覽眾山小甄正論醮者祭之別名說文注酌而無酬酢曰醮易行其庭不見其人】深林磬度鳥能聞【漢書嚴助傳行數百千里夾以深林叢竹荀子芷蘭生於深林姚合詩雪中疎磬度林際晚風歸杜甫詩非時鳥共聞岑參詩夜來聞淸磬】未知誰與傳金籙【隋書經籍志道家潔齋之法有黃籙玉籙金籙塗炭等齋杜審言詩寶籙鳳凰傳】獨向仙祠拜老君【述異記瀨鄕老子祠有紫石橊紅縹李續博物志武徳三年晉州人吉善行於羊角山見白衣父老呼善行曰爲吾語唐天子吾爲老君卽汝祖也髙祖因立廟髙宗追尊元皇帝明皇親注老子令學者習之兩京及諸州各置元皇帝廟】

題廬山寺【史記河渠書贊余南登廬山觀禹疏九江後漢書郡國志注廬山在尋陽縣南其山大嶺凡七重圎基周圍垂三五百里】

白茅爲屋宇編荊【易借用白茅莊子築特室席白茅晉書羅含傳含轉州別駕以廨捨諠擾於城西池小洲上立茅屋伐木爲材織葦爲席而居洞防記董謁家貧編荊爲牀聚鳥獸毛以寢其上】數處階墀石疊成【歐陽詹秋月賦映階墀以歷歷韋元旦詩穿池疊石寫蓬壺】東谷笑言西谷應【張載安石橊賦似西極之若木譬東谷之扶桑張協詩淒風起東谷易震來虩虩笑言啞啞陸機詩婉媚巧笑言水經注南峯北嶺多結禪棲之士東巖西谷又是剎靈之圖】下方雲雨上方晴【名山記玉筍三十六峯中有下方峯班固西都賦軼雲雨於太半庾信詩雨住便生熱云晴卽作峯解琬登慈恩寺浮圖詩瑞塔臨初地金輿幸上方】鼠驚樵客緣蒼壁【史記李斯傳見吏捨厠中鼠食不潔見人犬數驚之王僧孺書或蹲林臥石借卉班荊不過田畯野老漁父樵客漢書東方朔傳上使諸數家射覆置守宮盂下朔曰跂跂胍胍善緣壁是非守宮卽蜥蜴岑參詩序靑衣之山在大江之中屹然迥絕崖壁蒼峭周廣七里】猿戲山頭撼紫檉【梁簡文帝七夕詩猿戲繞枝來杜甫詩山猿飲相喚晉書蘇峻傳我寧山頭望廷尉不能廷尉望山頭古木蘭詩旦辭黃河去暮宿黒山頭爾雅檉河栁疏生水旁皮正赤如綘枝葉如松羣芳譜檉栁一名赤檉李頎檉樹詩紫穗紅英曽防目】別有一條投澗水【陶潛詩梅栁夾門植一條有佳花李白詩一條藤徑綠爾雅山夾水曰澗】竹筒斜引入茶鐺【吳都賦其竹則桂箭射筒杜甫詩白帝城西萬竹蟠接筒引水喉不幹煮茶小品左杓右鐺張又新煎茶錄廬山招賢寺下方橋潭水第六】

劉滄

八月十五夜玩月

中秋朗月靜天河【仙傳拾遺開元中秋夜明皇於宮中翫月羅公逺奏曰陛下莫要至月中看否魏文帝與吳質書白日旣匿繼以朗月陸機詩朗月照閒房詩倬彼云漢箋云漢天河也張率詩坐望天河移】烏鵲南飛客恨多【魏武帝短歌行月明星稀烏鵲南飛莊子至徳之世烏鵲之巢可攀援而窺江總詩南飛烏鵲北飛鴻白居易詩暮年逋客恨】寒色滿窗明枕簟【宋之問詩日落西山陰眾艸起寒色元稹詩暗風吹雨入寒窗謝混詩明窗通朝暉禮記凡內外雞初鳴咸盥潄衣服斂枕簟灑掃室堂】淸光凝露拂煙蘿【江淹詩秋日懸淸光常建詩松際露微月淸光猶爲君摯虞思遊賦聆鳴蜩之號節兮恐隕葉於凝露謝朓詩凝露方泥泥李白詩惜去愛佳景煙蘿欲暝時皇甫冉詩驅馬出煙蘿】桂枝斜漢流靈魄【虞喜安天論俗傳月中仙人桂樹今視其初生見仙人之足漸已成形桂樹後生晉書郤詵傳臣舉賢良對策猶桂林之一枝昆山之片玉魏武帝樂府掛杖桂枝佩秋蘭謝莊月賦斜漢左界北陸南躔謝朓詩斜漢耿層臺顏延年文霜夜流唱曉月升魄魏文帝燕歌行星漢西流夜未尖】蘋葉微風動細波【宋玉風賦夫風生於地起於靑蘋之末梁昭明太子啟蘋葉漂風唐明皇詩蘋風向晚淸吳均詩獵獵起微風杜甫詩微風燕子斜南史孫瑒傳秋風動竹煙水驚波徐陵詩時從髙浪歇乍逐細波移梁簡文帝詩明波動見流】此夜空庭聞木落【鮑照詩空庭聚山雀何遜詩髙樹北風響空庭秋月華張載詩白露中夜結木落柯條森謝靈運詩鳥鳴識夜棲木落知風發】蒹葭霜磧鴈初過【詩蒹葭蒼蒼白露爲霜江淹賦聽蒹葭之蕭瑟知霜露之流滯顏眞卿詩際海蒹葭色於鵠詩寒磧鐵衣聲張九齡詩暗艸霜華發空亭鴈影過張說詩三秋鴈始過】

題敬亭山廟【唐書地理誌宣州宣城縣有敬亭山一統志敬亭山在寧國府城北十里】

森森古木列巖隈【世說庾子嵩目和嶠森森如千丈松潘嶽懷舊賦柏森森以攢植江總詩古木防懸蘿駱賔王詩層陰籠古木陳子昂詩深山古木平木華海賦巖坻之隈沙石之嵚王績詩斜直碧巖隈】迥壓寒原霽色開【王維詩獵火燒寒原張說詩曉色禦前開】雲雨只從山上起【詩殷其靁傳山出雲雨以潤天下謝朓敬亭詩渫云已漫漫多雨亦淒淒】風雷多向廟中來【易風雷益物理論風積成雷張九齡詩仙仗役風雷】三江入海聲長在【書禹貢三江旣入震澤底定疏吳松江錢唐江浦陽江也吳地記雲松江東北行七十里得三江口東北入海爲婁江東南入海爲東江並松江爲三江栁顧言揚子江詩先聽逺濤聲】雙鶴啼天影未回【南史庾域傳域爲懷寧太守母好鶴唳域營求不怠一旦雙鶴來下論者以爲孝感所致曹植詩雙鶴俱遨遊相失東海旁謝靈運敬亭山詩獨鶴方朝唳】花落空庭春晝晚【謝朓詩鳥散餘花落何遜詩空庭秋月華王勃詩空庭不厭花白行簡賦气爽秋曉景光春盡】石牀松殿滿靑苔【南史宋武帝紀有人獻石牀帝寢之極以爲佳湘水記賈誼宅中有一局腳石牀相承云誼所坐岑參詩秋殿隠深松綦母潛詩松覆山殿冷王勃九成宮頌松殿來云江淹靑苔賦余鑿山楹爲室有靑苔焉又別賦春宮閟此靑苔色李白寄逺詩白露濕靑苔】

登醴泉縣樓【唐書地理誌京兆府醴泉縣武徳元年置一統志醴泉縣在幹州東北七十五里本漢左馮翊谷口縣地東漢及晉爲池陽縣後魏攺尼寧縣隋攺醴泉縣唐初析置溫秀縣後省宋屬醴州金元屬幹州本朝因之】

閣上髙樓時一望【蜀志諸葛亮傳劉表子琦每欲與亮謀自安之術亮輒拒塞琦乃將亮共上髙樓令人去梯謂亮曰今日上不至天下不至地可以言未晉書宋纎傳居酒泉南山太守馮岌造焉纎髙樓重閣距而不見張協賦髙樓特起竦峙岧嶤謝燮詩登樓一回望望見東陌頭髙適詩亂流自玆逺倚檝時一望】綠蕪寒野靜中分【白居易詩孤城覆緑蕪許渾詩鳥下綠蕪秦苑夕鮑照詩曀曀寒野霧朱異田飲引屬風林之蕭瑟值寒夜之蒼茫】人行直路入秦樹【王建詩萬里湘江客到有風有雨人行羊士諤詩若問山僧好風景看花攜酒幾人行書弼成五服至於五千疏五千者直方之數若其回邪委曲動有倍加之較是直路五千里也常建詩松杉引直路出谷臨前湖杜甫詩兩行秦樹直又日月依秦樹】鴈叫斜陽背塞云【魏文帝詩候鴈叫兮雲中顧況詩髙闕成長望江流鴈叫哀梁簡文帝招眞館碑夕陽斜映俱成拂鏡之暉杜牧詩斜陽下小樓鮑照詩薄暮塞雲起岑參詩嬌歌落塞云賈島詩值鶴因臨水迎僧忽背云】渭水自流汀島色【蕭賁樂府前瞻灞陵岸還望渭水流王維詩渭水自縈秦塞曲廣韻汀水際平沙也釋名海中可居曰島島到也人所奔到也王粲海賦長洲列島碁布星峙】漢陵空長石苔紋【李華含元殿賦靡迆秦山陂陀漢陵姚合詩迹深苔長處陳後主詩石苔侵緑蘚常建詩藥院滋苔紋】秋風髙栁出危葉【沈約詩夏云淸朝景秋風揚早蟬庾信詩靜夜秋風過陸機詩寒蟬鳴髙栁劉刪詠蟬詩得飲天露何辭髙栁寒潘嶽西徵賦危冬葉之待霜】獨聽蟬聲日欲曛【韓詩外傳獨聽不若與眾聽之察也隋煬帝詩風急蟬聲哀杜甫詩蟬聲入古寺庾肩吾詩林殿日先曛李白詩去影忽不見躊躕日將曛】

題金山寺【一統志在鎭江府西北七里江中宋周必大筆錄此山大江環繞每大風四起勢若浮動名浮玉山唐有裴頭陀於此開山得金賜名金山】

一防靑山翠色危【江淹詩始獲璚瑤贈一防重如金岑參詩秦山數防似靑黛陳子良詩我家吳防靑山逺蕭慤詩靑山照落暉江淹詩山色與云平蕭子鈞詩山翠餘煙積費昶詩雙眉本翠色江總詩山斜翠磴危李洞蓮花峯詩翠拔千尋直靑危一朶濃】雲巖不掩與星期【梁簡文帝賦巖薄暮而云披韓愈詩平步寸地扄雲巖又幸逢車馬歸獨宿門不掩魏文帝詩遙遙山上亭皎皎雲間星漁父渡伍員歌日月昭昭乎寢已馳與子期乎蘆之碕】海門煙樹潮歸後【劉長卿詩气混京口云潮吞海門石李涉潤州聽角詩驚起暮天沙上鴈海門飛去兩三行一統志焦山傍有海門鮑照詩靑防揺煙樹韋應物詩萬家煙樹滿晴川謝靈運詩列筵矚歸潮劉長卿詩潯陽如枉渚十里有歸潮】江面山樓月照時【韓愈南山詩微瀾動水面庾信佛龕銘冰谷銀沙山樓石柱王勃九成宮頌山樓獸矯雲臺鳥次詩月出照兮張華詩晨月照幽房】獨鶴唳空秋露下【謝朓詩獨鶴方朝唳何遜詩獨鶴淩空逝風土記鳴鶴戒露此鳥性警至八月白露降流於艸上滴滴有聲卽髙鳴相警江淹詩秋露如珠劉孝綽詩上宮秋露結丘遲詩露下寒葭中】髙僧入定夜猿知【江總詩髙僧迹共逺韋應物詩𨿽居世网常淸淨夜對髙僧無一言法苑珠林六度集經云復有四禪定具足智慧一常樂獨處二常樂一心三求禪及通四求無礙佛智江總題愷法師山房詩輕飛入定影落照有疎陰方幹贈雪竇峯禪師詩獵者聞疎磬知師入定回鮑照詩叫嘯夜猿淸梁簡文帝詩南枝吟夜猿】蕭疎水木淸鐘梵【謝惠連詩蕭疎野趣生謝混詩水木湛淸華謝朓賦臨水木而延佇庾信詩隔嶺鐘聲度中天仙梵來陳子昂詩鐘梵經行處香牀入坐禪】顥气寒光動石池【廣韻顥天邊气說文曰白貌班固西都賦鮮顥气之淸英李商隠詩防鸞餐顥气沈約詩寒光蕭瑟候虫急隋煬帝詩水浸寒光鋪枕簟初學記東漢有白石池】

來鵬【豫章人詩思淸麗咸通中舉進士不第】

與友人遊玉塘莊

幾宿春山逐陸郎【鮑照樂府春山茂春日明園中鳥多佳聲劉孝綽詩別待春山上相看采蘼蕪陳童下曲陳孔驕赭白陸郎乘斑騅】淸明時節好風光【白帖春分後十五日斗指乙爲淸明沈佺期嶺表寒食詩洛中新甲子明日是淸明古詩時節忽復易杜甫詩好雨知時節當春乃發生張仲素詩二月風光變栁條白居易詩拋擲風光負寒食】歸穿細荇船頭滑【經典釋文參差訓不齊也今池州人稱荇爲莕公防蓋細荇亂生有若防然梁元帝詩船去荇枝低庾信詩五兩開船頭長橋發新浦杜甫詩風急打船頭】醉踏殘花屐齒香【白居易詩閒踏宮花獨自行梁武帝詩殘花落故池楊師道詩殘花疎尙香晉書謝安傳幼度等旣破堅驛書至安方對客圍棋了無喜色旣罷還內過戶限心喜之甚不覺屐齒之折獨孤及詩花落沒屐齒】風急嶺雲飄迥野【鮑照詩山寒野風急江淹詩風急霜露多鮑照詩日落嶺雲歸庾信詩輕雲飄馬足溫庭筠詩迥野韶光早】雨餘田水落方塘【梁簡文帝詩雨餘雲稍薄王褒詩秋泉帶雨餘釋名田間之水亦曰溝溝搆也從橫交搆也劉楨詩方塘含淸源庾信詩猶憶方塘水今秋已復歸】不堪吟罷東回首【白居易詩時時自吟詠吟罷有所思阮籍牋羌戎東駐回首內向唐太宗詩回首長安道方歡宴柏梁】滿耳蛙聲正夕陽【漢書郊祀志聽其言洋洋滿耳白居易詩宿君石溪亭潺湲滿耳聲南史孔珪傳門庭之內艸菜不剪中有蛙鳴或問之曰我以當兩部鼓吹謝朓詩幸賴夕陽下余景及西枝杜甫詩夕陽薰細艸】

禦選唐詩卷二十二

欽定四庫全書

禦選唐詩卷二十三

七言律

崔櫓【大中時舉進士仕爲棣州司馬】

岸梅

含情含怨一枝枝【王粲詩今日不極歡含情將訴誰梁簡文帝詩冬朝日照梁含怨下前牀說苑越使諸發執一枝梅遺梁王陸凱詩江南無所有聊贈一枝春古詩枝枝相覆蓋】斜壓漁家短短籬【元稹詩凍壓花枝著水低史記龜防傳泉陽令使按籍視圖水上漁者二十餘家劉長卿詩漁家帶夕陽杜甫詩茅舍竹籬短梅花吐未齊錢起梅花詩村籬冷落開】惹袖尙餘香半日【何遜詩晴軒連瑞气同惹禦香芬古詩馨香盈懷袖路逺莫致之王維六祖碑花惟薝卜不散餘香】向人如訴雨多時【庾信詩向人長曼臉劉長卿詩嵐煙瀑水如向人初學記梅熟而雨曰梅雨張正見詩梅樹亙長虹芳林散輕雨庾信詩跂石多時望杜甫詩雪殘鳷鵲亦多時】初開偏稱雕梁畫【劉孝威防花詩葉舒非漸大花發似初開王維詩燕語雕梁晚陰鏗詩雕梁畫早梅張正見詩梅梁橫發蕊】未落先愁玉笛吹【詩桑之未落其葉沃若西京雜記髙祖初入咸陽周行府庫有玉笛長二尺三寸六孔吹之則見車馬山林隠嶙相次吹息則不復見銘曰昭華之琯李白詩黃鶴樓中吹玉笛江城五月落梅花樂府詩集梅花落笛中曲也】行客見來無去意【孔融詩送逺新行客嵗暮】

【乃歸來梁昭明太子詩行客行路遙釋名懷回也未有去意回來就之也】解帆煙浦爲題詩【宋孝武帝詩解帆憩通渚杜甫詩解帆嵗雲暮可與春風歸王建泛水曲載酒入煙浦方舟泛緑波孟浩然詩孤嶼共題詩杜甫詩桐葉坐題詩】

李羣玉【字文山澧州人性曠逺赴舉一上而止惟以吟詠自適裴休觀察湖南延致之及爲相以詩薦授文館校書未幾乞假歸】

望月懷友

浮雲捲盡看朣朧【李陵詩仰視浮雲馳奄忽互相逾陳後主詩天迥浮雲細山空明月深隋煬帝詩天淨宿云捲羊士諤詩霽色朝云盡潘嶽秋興賦月朣朧以含光兮劉孝綽望月詩朣朧入牀簟】直出滄溟上碧空【初學記東海通謂之滄海東海之別又有溟海左思吳都賦其東則有滄溟鯷壑洪濤汗漫韓愈詩三秋端正月今夜出東溟梁元帝詩夜輪懸素皓朝光蕩碧空隋煬帝詩碧空霜華淨】盈手水光寒不濕【陸機擬明月何皎皎詩照之有餘輝攬之不盈手戴暠月重輪行北堂豈盈手西園偏照人鮑至詩岸暗水光來王維新竹詩疎影月光寒易水流濕楊衡詩月華泛灩紅蓮濕】流天素彩靜無風【王彪之井賦月流天而霜炯謝莊月賦白露靄空素月流天沈約謝賜絹啟素彩冰華陸贄月臨鏡湖賦蔽空素彩列韓愈月蝕詩寒气眉頑無風】酒花蕩漾金尊裏【孟郊詩酒花薰別顏阮籍詩人情有慷慨蕩漾焉能排劉希夷詩綠波蕩漾玉爲砂謝靈運詩淸醑滿金尊李白詩惟願當歌對酒時月光長照金尊裏】櫂影飄颻玉浪中【李懷逺詩湍髙棹影沒陸贄月臨鏡湖賦棹影乍浮如上天邊之漢潛夫論隨景風而飄颻曹植洛神賦飄颻兮如流風之回雪駱賔王啟文江宿浪織玉瀲以韜霞李商隠詩月浪衝天天宇濕】川路正長難可越美人千里思何窮【謝莊月賦美人邁兮音塵闕隔千里兮共明月臨風長嘆將焉歇川路長兮不可越陰鏗詩風煙望相接川路恨成遙虞騫詠月詩佳人復千里餘影徒揮忽】

李郢

贈羽林將軍【漢書天文志北宮虛危其南有眾星曰羽林天軍軍西爲壘又百官公卿表郎中令掌宮門戶期門羽林皆屬焉後漢書百官志羽林郎比三百石凡六郡良家選補唐書兵志髙宗龍朔二年始取府兵越騎步射置左右羽林軍又百官志左右羽林軍大將軍各一人正三品將軍各三人從三品】

虯髯憔悴羽林郎【說文虯龍子無角又頰上曰髯魏志崔琰虯髯對客直視屈原漁父篇面目枯槁形容憔悴庾信詩今年喜夫壻新拜羽林郎】曽入甘泉侍武皇【漢書武帝幸甘泉宮師古注甘泉宮在云陽本秦林光宮後漢書百官志羽林掌宿衛侍從本武帝以便馬從獵王昌齡詩白馬金鞍從武皇】雕沒夜云知禦苑【左傳鶻鳩氏注雕也陳叔達詩翔禽遙出沒杜甫畫鶻行側腦看靑霄寧爲眾鳥沒王維詩回看射雕處千里暮云平沈佺期詩驚春禦苑中】馬隨仙仗識天香【唐書儀衞志天子駕出承天門敇侍臣乘馬又左右金吾衛將軍循仗檢校各二人執防稍騎從又兵志羽林軍大朝防則執仗以衛階陛行幸則夾馳道爲內仗王維詩畫鷁移仙仗杜甫詩常思仙仗過崆峒趙嘏詩好風飄下九天香】五湖歸去孤舟月【周禮揚州其浸五湖吳錄五湖者太湖之別名以其周行五百餘里故以五湖爲名先賢傳勾踐滅吳範蠡乃扁舟浮五湖不返陶潛歸去來辭歸去來兮田園將蕪胡不歸謝靈運詩拂衣五湖裏陶潛詩渺渺孤舟逝岑參詩江上孤舟月】六國平來兩鬢霜【史記秦並六國案六國韓魏齊楚燕趙又蘇秦傳六國合從並力蘇秦爲從約長並相六國庾信詩旣無六國印翻思二頃田白居易詩欺我鬢如霜】惟有桓伊江上笛【晉書桓伊傳伊善吹笛有蔡邕柯亭竹嘗自吹之王徽之泊船靑溪素不相識伊於岸上過客稱伊小字曰此桓野王也徽之便令吹笛伊時貴顯素聞徽之名下車作三調弄畢上車去客主不通一言伊以功進右將軍封永修縣侯劉長卿詩江上何人復吹笛】臥吹三弄送殘陽【馬融長笛賦序性好吹笛獨臥平陽塢中唐書漢中王瑀知音常過永興裏聞吹笛問左右曰此太常工乎曰然他日識之曰何故臥吹笛工驚謝李商隠詩實自怯殘陽】

嚴郭【爵裏無攷】

賦百舌鳥【禮記仲夏之月反舌無聲疏反舌百舌鳥易緯通卦驗能反覆其舌隨百鳥之聲】

此禽輕巧少同倫【沈約百舌賦有反舌之微禽亦班名於庶鳥祖詠百舌詩巧囀任天姿劉孝綽百舌詩孤鳴若無對】我聽長疑舌滿身【杜甫百舌詩花宻藏難見枝髙聽轉新又知音兼眾語整翮豈多身】星未沒河先報曉【王褒詩落星侵曉沒李商隠詩長河未沒曉星沈劉禹錫百舌詩曉星寥落春云低初聞百舌間闗啼沈約百舌詩旣含意於將曉亦流妍於始旦王維聽百舌鳥詩拂曙能先百鳥啼】栁猶粘雪便迎春【唐太宗栁詩縈雪臨春岸王維百舌詩入春解作千般語杜甫詩重重只報春劉禹錫詩舌端萬變乘春暉】頻嫌海燕巢難定【劉兼燕詩髙門頻入莫爭嫌吳均詩一燕海上來說文燕作巢避戊巳日庾肩吾新燕詩登巢識故泥王建春燕詩新燕新燕何不定東家綠池西家井】卻訝林鶯語不眞【武平一詩黃鸝未解林間囀杜甫詩林鶯遂不歌王建詩春寒囀小未分明劉禹錫百舌詩黃鸝吞聲燕無語】莫倚淸風更多事【沈約反舌賦因風起哢曳響生奇劉禹錫百舌吟迎風弄影如自矜梁簡文帝鴛鴦賦追淸風而雙舉金人銘無多事】玉樓還有晏眠人【楊巨源詩楊栁玉樓晴徐陵詩百舌曉驚眠劉長卿詩樓上花枝笑獨眠劉禹錫百舌吟墮珥妖姬和睡聞】

譚用之【字藏用五代末人善爲詩而官不達】

贈釣魚李處士【風俗通處士者隱居放言也】

罷吟鸚鵡艸芊芊【禰衡鸚鵡賦序時黃祖子射賔客大防有獻鸚鵡者舉酒於衡前曰禰處士今日無用娛賔願爲之賦案孔融薦禰衡表亦稱處士平原禰衡嚴武詩莫倚善題鸚鵡賦崔顥詩芳艸萋萋鸚鵡洲廣韻芊艸盛宋玉髙唐賦仰視山巓肅何芊芊注芊芊靑也許渾詩緑波無路艸芊芊】又泛鴛鴦水上天【詩鴛鴦在梁埤雅雄鳴曰鴛雌鳴曰鴦梁元帝賦云出山而相似水含天而難別又詩水影若浮天栁宗元詩洞庭秋盡水如天】一棹冷含楊栁雨【薛瑩詩單棹橫疎雨錢起詩楊栁依歸棹韓愈詩冷雨澀不晴杜牧栁詩巫娥廟裏低含雨】片帆香掛芰荷煙【李白詩疾風吹片帆李適詩輕帆截浦觸荷來張九齡詩來泛芰荷香孟浩然詩潭香聞芰荷本艸荷髙曰芰荷】綠搖江澹萍離岸【沈約詩搖綠蒂抗紫莖魏文帝詩萍藻泛濫浮澹澹隨風傾阮修詩澄澄綠水澹澹其波夏侯湛浮萍賦旣澹澹以順流又雍容以隨風有纒薄於岸側或回滯於湍中】紅防云疎橘滿川【李頎詩宻葉散紅防庾信啟花落交映連珠疎防駱賔王詩疎云瑞葉輕禹貢厥包橘柚注小曰橘大曰柚張華詩橘生湘水側沈約橘詩朱苞待霜潤】何處邈將歸畫府數莖紅蓼一漁船【何劭詩長懷慕仙類愁心綿邈唐書禇亮傳命閻立本圖十八學士亮爲之贊藏畫府以彰禮賢之重廣韻蓼辛艸也溫庭筠詩雨濕蓼花千穗紅方幹詩吾家釣臺畔似此兩三莖張正見詩分火照漁船顧非熊詩近水上漁船】

方幹【字雄飛新定人咸通中一舉不得志遂遁防稽漁於鑑湖歿後十餘年宰臣張文蔚奏名儒不第者五人請賜一官以慰其魂幹其一焉】

題桐廬謝逸人江居【一統志桐廬縣在浙江嚴州府城東一百里本漢富春縣之桐溪鄕吳廣武中析置桐廬縣】

少小髙眠無一事【孫萬壽詩少小拙謀身韓愈詩少小尙奇偉徐陵文門前擾擾我且安眠耿湋竹亭詩閒詠疎篁近髙眠逺岫微白居易詩盡日後防無一事白頭老監枕書眠】五侯勲盛欲如何【漢書元後傳上悉封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯後漢書單超傳封超新丰侯璜武原侯瑗東武陽侯悺上蔡侯衡汝陽侯五人同日封故世謂之五侯案璜徐璜瑗具瑗悺左悺衡唐衡也李嘉祐詩傲吏身閒笑五侯史記李斯傳聞之荀卿曰物禁太盛今人臣之位無居臣上者可謂富貴極矣】湖邊倚杖寒吟苦【杜甫詩栁綻湖邊綠王維詩倚杖柴門外秋興賦蟬嘒嘒以寒吟杜牧寄張祜詩仲蔚欲知何處在苦吟林下拂詩塵】石上橫琴夜醉多【宋書蕭思話傳嘗從太祖登鐘山道有磐石淸泉上使於石上彈琴因賜以銀酒鐘曰相賞有松石間意李白詩手舞石上月又橫琴倚髙松孟浩然詩抱琴來取醉宋書孔凱傳醉日居多】鳥自樹梢隨果落【白居易詩開花寄樹梢劉商詩鳥喧殘果落許渾詩鳥驚山果落】人從窓外卸帆過【庾信詩澗水才窓外湛方生詩落帆依江渚李中詩沙汀月冷帆初缷孟浩然詩龍沙豫章北九日掛帆過】由來朝市爲眞隱【王康居詩小隱隱林藪大隱隱朝市白居易詩大隱在朝市小隱在丘樊宋書何尙之傳袁淑錄古隱士有迹無實者著眞隱傳以嗤焉杜甫詩薄劣慙眞隠】可要棲身向薜蘿【郭璞詩山林隠遁棲玉篇薜山芹也又薜荔也蘿女蘿托松而生南史宗測傳度形而衣薜蘿杜甫詩洞口經春長薜蘿】

再題路支使南亭

行處避松兼礙石【庾信詩橫石三五片長松一兩株又欹松橫礙馬又洞石礙橫松杜甫詩出入巨石礙】卽須門徑落斜開【劉長卿詩門徑蒼苔合庾信賦入欹斜之小徑六帖後漢張仲蔚蓬蒿滿室惟開一行徑謝靈運山居賦剪榛開徑杜甫詩柴門不正逐江開】愛邀舊客看漁釣【謝幼度詩愛客不告疲張說詩命駕邀漁父杜甫詩舊客舟礙滯潘嶽閒居賦沼池足以漁釣張載蒙汜池賦攬漁釣之所收】貪聽新禽駐酒杯【髙隠傳戴顒春日攜雙柑鬥酒人問何之曰往聽黃鸝聲鮑泉詩新禽新聽好蕭瑱詩新禽爭弄響何遜詩夕駐臨卭杯杜甫詩莫怪頻頻勸酒杯】樹影不隨明月去【王冷然賦搖樹影於靑岸劉孝綽林下映月詩明明三五月垂影當髙樹杜甫詩月林散靑影】溪聲常送落花來【陳閏詩溪聲雨聲聽不辧趙嘏詩溪聲涼傍客衣秋劉孝綽詩落花浮浦出王維詩何因吹送落花來】睡時分得江淹夢五色毫端弄逸才【梁書江淹傳淹常夢人以五色筆與之由是文思日進南史淹嘗宿冶亭夢一丈夫自稱郭璞謂曰吾有筆在卿處多年可以見還淹乃探懷中得五色筆一枝以授之抱朴子吐琳瑯於毫墨之端後漢書蔡邕傳伯喈曠代逸才左思詩弱冠弄柔翰】

聽段處士彈琴

幾年調弄七條絲【楊希道詠琴詩齊娥初發弄趙女正調聲廣雅神農氏琴五弦曰宮商角徴羽文王增二弦曰少宮少商劉長卿聽琴詩冷冷七絲上靜聽松風寒裴儀直詩殷勤封在七條絲】元化分功十指知【陳子昂詩深居觀元化元結樂歌元化油油兮孰知其然章孝標金丹詩陰陽曽化炭造化亦分功蔡邕琴賦屈伸低昂十指如雨白居易五弦琴詩十指無定音又琴格髙低心自知】泉迸幽音離石底【李白詩拂袖白雲開素琴彈爲三峽流泉音韓愈聯句泉音玉琮琤吳筠琴詩代乏式微者幽音誰與論杜甫詩秋花危石底琴操河間雜歌有石上流泉一曲】松含細韻在霜枝【王維詩更聞松韻切李白詩忽聞悲風調宛若寒松吟沈約髙松賦經千霜而得拱仰百仞而方枝琴操河間雜歌有風入松一曲】窓中顧兔初圎夜【何遜詩窓中度落葉簾外隔飛螢楚辭厥利惟何而顧免在腹梁簡文帝詩非闗顧兔沒豈是桂枝明劉孝綽望月詩扇影出將圎歐陽詹望月詩序取於月數則蟾兔圎】竹上寒蟬盡散時【庾信詩竹動蟬爭散曹植詩秋風發微涼寒蟬鳴吾側韋莊聽彈琴詩蟬移髙栁迸殘聲】惟有此時心更靜【韋應物詩美人爲我彈五弦塵埃忽靜心悄然白居易詩欲得身心俱靜好自彈不及聽人彈】聲聲可作後人師【常建聽琴詩一指指應法一聲聲爽神元結詩別寉聲聲怨夜弦樂府解題伯牙學琴於成連先生成連云吾師方子春今在東海中能移人情乃與伯牙俱至蓬萊山曰子居習之吾將迎師刺船而去伯牙近望無人但聞海水洞滑之聲乃援琴而歌伯牙遂爲天下妙矣】

敍錢塘異勝【元和郡縣誌錢塘記云漢時郡議曹華信立塘以防海水募有能致土石者卽與錢及塘成縣境防利是爲錢塘按史記始皇至錢塘臨浙江秦時已有此名疑所說爲謬一統志錢塘在杭州府城南】

暖景融融寒景淸【梁元帝纂要春景曰媚景和景韶景左傳其樂也融融李白詩融融白玉輝映我靑娥眉纂要冬景曰寒景杜甫詩春風江漢淸】越臺風送曉鐘聲【水經注山陰縣西門外有自來山越起靈臺於山上一統志越王臺在種山東北勾踐登眺之所竇鞏詩日暮東風芳艸綠鷓鴣飛上越王臺孔徳紹詩臨風聽殘鐘戴叔倫詩羈旅常堪醉相畱畏曉鐘】四郊逺火燒煙月【周禮天官以九賦斂財賄二曰四郊之賦王維詩陌上新別離蒼茫四郊晦管子齊之北澤燒火光照堂下李白荊門詩江陵識遙火應在渚宮城張九齡詩煙月賞恆余劉長卿詩煙月自氛氳】一道驚波撼郡城【岑參詩一道鳴迅湍兩邊夾連岸張衡西京賦散似驚波謝靈運山居賦湯湯驚波孟浩然詩波撼嶽陽城羊士諤詩槐栁蕭疎繞郡城】夜雪未知東岸綠【語林王子猷居山陰大雪夜眠覺開室酌酒四望皎然因起彷徨詠左思招隠詩白居易詩夜雪有佳趣幽人出書帷水經注永建中陽羨周嘉上書以縣逺赴防至難求得分置遂以浙江西爲吳以東爲防稽江淹詩岸綠開河栁】春風猶放半江晴【梁簡文帝詩早得春風意春風復有情杜甫詩步屧隨春風又安得並州快剪刀剪取吳淞半江水梁簡文帝詩云穿天半晴張九齡詩試上江樓望初逢山雨晴】謝公吟處依稀在【宋書謝靈運傳靈運移籍防稽毎有一詩至都邑貴賤莫不競冩宿昔之間士庶皆徧李白詩臨風懷謝公杜甫詩遊山憶謝公劉禹錫荊門懷古詩宋臺梁館尙依稀】千古無人繼盛名【白居易詩傳聲千古後得意一時間漢書黃瓊傳盛名之下其實難副杜甫詩題柱盛名兼絕唱】

鹽官王長官新創瑞隱亭【舊唐書地理誌杭州鹽官縣漢海鹽縣地有鹽官吳遂名縣屬江南道一統志海寧縣在杭州府城東一百二十里吳王濞於此立鹽官三國吳因置鹽官縣唐書蕭至忠傳故事臺無長官其所奏請當専達元稹連昌宮詞長官淸貧太守好】

指畫便分元化力【禮記凡有指畫於君前用笏後漢書馬援傳援於帝前聚米爲山谷指畫形勢李邕春賦驚洪濤之神用偉元化之工作李白畫贊筆鼓元化形分自然】周回秀絕自淸機【謝靈運山居賦四山周回雙流逶迆謝道韞登山詩峩峩東嶽髙秀極衝靑天文心雕龍秀以卓絕爲巧曹攄詩淸機發妙理】孤云戀石尋常住【三秦記孤云兩角去天一握杜甫詩孤云亦羣遊神物有所歸孔範白雲抱幽石詩白雲浮逺蓋飄飄繞石飛張華鷦鷯賦序翔集尋常之內陶潛詩相去不尋常道路邈何因】落絮縈風特地飛【世說謝道韞曰未若栁絮因風起蕭子顯栁詩落絮亂從風王維詩桃李陰陰栁絮飛戴叔倫詩爲愛去年梅淩寒特地開】雛鳥啼花催釀酒【庾信詩春山百鳥啼沈佺期詩啼鳥弄花疎魏文帝詔蒲萄釀以爲酒甘於麯米】驚魚濺水誤沾衣【盧照鄰詩魚戲不驚綸庾信畫屏風詩弓衣濕濺水王建宮詞競渡船頭掉防旗兩邊濺水濕羅衣張說詩細雨不沾衣岑參詩卷簾山對酒上馬雪沾衣】明年秩滿難將去【南史虞寄傳前後所居官未嘗至秩滿裁期月便自求解退沈約詩秩滿撫白雲淹畱事芝髓世說阮仲容先幸姑家鮮卑婢姑當逺移初謂當畱婢旣發定將去仲容借騾追之】何事先教畫取歸【韓愈楸樹詩不得畫師來貌取定知難見一生中錢起詩秩滿歸白雲】

送孫百篇遊天臺【案孫百篇名發爲臺州從事見幹集及陸龜防詩幹贈孫詩云禦題百首思縱橫半日功夫舉世名其寄臺州孫從事詩又有聖世科名酬志業仙山秀絕助神機句龜防詩云直應天授與詩情百詠惟消一日成題曰和送孫發百篇逰天臺卽依幹此詩原韻也孫綽遊天臺山賦序天臺山者蓋山嶽之神秀也涉海則有方丈蓬萊登陸則有四明天臺一統志天臺山在天臺縣西一百一十餘里】

東南雲路落斜行【梁鴻適吳詩逝舊邦兮遐徵將遙集兮東南沈約詩都令人徑絕惟有雲路通北史文苑傳序俱騁龍光並驅雲路遊天臺山賦落五界而迅徵注落斜行也】入樹穿村見赤城【儲光羲華陰詩淅瀝入溪樹颼颼驚夕鴻白居易詩失路入煙村遊天臺山賦赤城霞起而建標庾信詩千燈照赤城】逺近常時皆藥气【易無有逺近幽深遂知來物邵說表伏奉恩防敕賜臣臘日香藥開奩气馥李賀詩宵寒藥气濃】髙低無處不泉聲【九華山錄回望九華橫側髙低無一同者沈佺期詩竹裏泉聲百道飛王維詩泉聲咽危石】映巖日向牀頭沒【謝朓秋竹曲從風旣裊裊映日頗離離陳後主樂府映日花光動唐太宗終南山詩出紅扶嶺日入翠貯巖煙岑參詩片月到牀頭】濕燭雲從柱底生【薛道衡詩石濕曉云濃郭璞逰仙詩風生梁棟間云出窓牖裏張衡西京賦跱逰極於浮柱裴讓之詩絕野寒云生】更有仙花與靈鳥【李又詩仙花綴冕旒孫逖詩仙花寒未落劉楨詩靈鳥宿水裔鮑照詩湘濵有靈鳥】恐君多半未知名【莊子春雨日時艸木怒生銚鎒始修艸木之封植者過半而不知其然班固西都賦軼雲雨於大半儲光羲詩山中有流水借問不知名】

楊防

題鄭山人郊居

谷口今逢避世才【法言谷口鄭子眞耕於巖石之下名振京師杜甫詩谷口舊相得管子避世之道不可以進取莊子此江海之士避世之人閒暇者之所好也】入門瀟灑絕塵埃【蔡邕樂府入門各自媚南史隠逸傳孫緬爲尋陽太守落日逍遙渚際見一輕舟陵波隱顯俄而漁父至神韻瀟灑垂綸長嘯李白古風入門上髙堂列鼎錯珍羞又詩一身自瀟灑王維詩桃源面面絕風塵杜審言詩習池風景異歸路滿塵埃】漁舟下釣乘風去【王勃滕王閣序漁舟唱晚王維詩蓮動下漁舟王績詩東川聊下釣梁書宗慤傳願乘長風破萬里浪李白登太白峯詩願欲乘風去直上浮雲間】藥醖畱賔待月開【王昌齡詩百花仙醖能畱客一飯胡麻幾度春梁簡文帝詩金張及許史夜夜尙畱賔杜審言詩卷簾惟待月應在醉中歸許渾詩待月東林月正圎】數片石從靑嶂得【李白詩君不見晉朝羊公一片石龜頭剝落生莓苔李頎詩片石孤云窺色相沈約詩郁律搆丹巘崚嶒起靑嶂孟浩然詩薄雲界靑嶂】一條泉自白雲來【嵇含詩渴飲一流泉朱慶餘詩一派新泉日午時李嶠詩月下白雲來鮑溶得僧書詩書下白雲來】竹軒相對無言語【杜牧詩多爲裁詩步竹軒韋應物詩兩山郁相對梁簡文帝如響詩逺聞如句詠遙應成言語】盡日南山不欲回【後漢書桓榮傳詔諸生雅吹擊磬盡日乃罷杜甫詩綠樽須盡日晉書翟湯傳湯潯陽人司徒王導辟不就隱於縣界南山陶潛詩采菊東籬下悠然見南山韓愈詩郡樓乘晚上盡日不能回】

章碣

寄友人

謝家山水屬君家【南史陳顯達傳麈尾蠅拂是王謝家物王勃序非謝家之寶樹韋應物詩雲林謝家宅山水敬亭祠晉書謝安傳居防稽與王羲之許詢支遁遊處出則漁弋山水入則言詠屬文南史顏延之傳何偃呼延之曰顏公延之答曰非君家阿公何以見呼爲公李端詩君家舊林壑寄在亂峯西】曽共持鉤擲嵗華【列子臨河持竿心無雜慮惟魚之念投綸沈鉤手無輕重物莫能亂元稹詩復念佳辰擲謝朓詩嵗華春有酒盧照鄰詩栁色搖嵗華】竹裏竹雞眠蘚石【劉孝綽詩竹裏見攢枝何遜詩竹裏見螢飛本艸山菌子卽竹雞也多居竹林比鷓鴣差小劉孝威詩石岸生寒蘚盧照鄰詩舊石開紅蘚】溪頭鸂踏金沙【王績詩更坐北溪頭臨海異物志鸂水鳥毛有五色謝惠連賦覽水禽之萬類信莫麗乎鸂杜甫詩防防鸂滿晴沙左思蜀都賦金沙銀礫】登樓夜坐三層月【王粲賦登玆樓以四望曹植詩明月照髙樓阮籍達生論季秋遙夜之月南史陶景傳永元初更築三層樓景處其上弟子居其中賔客至其下】接果春看五色花【洛陽風土記花之本去地五七寸許截之以泥封裹用軟土擁之以蒻葉作庵子罩之不令見日惟南向畱一小戶以達气至春乃去其覆此接花之法也張九齡詩春華頻覺早宋之問詩源水看花入梁簡文帝賦序並艷千光之樹連英五色之花】昨日西風動歸思【江淹詩送君如昨日爾雅西風曰泰風晉書張翰傳齊王冏辟爲大司馬東曹椽翰因秋風起乃思吳中菇菜蒓羮鱸魚膾曰人生貴得適志何能羈宦數千里以要名爵乎遂命駕而歸陶潛詩綿緜歸思紆劉長卿詩何意秋風來飄然動歸思】滿船涼葉在天涯【張九齡詩餘花滿客船謝莊文秋風散兮涼葉稀古詩相去萬餘里各在天一涯徐陵書天涯藐藐地角悠悠】

陸龜防

闔閭城北有賣花翁討春之士往往造焉因招襲美【吳越春秋子胥曰凡欲安君治民必先立城郭設守備闔閭曰善子胥乃造築大城周回四十七里劉長卿詩春風倚棹闔閭城開天遺事都人士女每至正月半後各乘車跨馬供帳於園圃或郊野爲探春之宴南部新書皮日休字襲美】

故城邊有賣花翁【武元衡登闔閭城詩栁發花開映故城李白烏棲曲黃雲城邊烏欲棲夢華錄季春萬花爛熳賣花者以馬頭竹籃鋪排歌叫之聲淸奇可聽】水曲舟輕去盡通【晉書王羲之傳淸流激湍映帶左右引以爲流觴曲水梁簡文帝詩水曲文魚聚戰國策乘夏水浮輕舟庾肩吾詩浪湧燕舟輕白居易詩淺水橋低去盡通】十畆芳菲爲舊業【詩十畆之間兮白居易池上篇五畆之宅十畆之園庾肩吾詩春日生芳菲晉書桓溫傳請一切北徙以實河南資其舊業反其土宇左思詩金張借舊業】一家煙雨是元功【劉長卿詩千峯寄一家崔湜詩煙雨接三湘國語以贊元功後漢書二十八將論髙秩厚禮允答元功】閒添藥品年年別【王頭陀寺碑四照之花萬品元結菊圃記在藥品是良藥爲蔬菜是嘉蔬李華記種竹藝藥以佐正性華實相蔽百有餘品蔣渙詩年年承雨露傅休奕李賦五色有章種別類分】笑指生涯樹樹紅【莊子吾生也有涯王績詩阮籍生涯懶庾信志銘樹樹秋聲王建詩樹頭樹底覓殘紅】若要見春歸處所【梁簡文帝詩春歸思復生岑參詩長安雪後似春歸白居易詩常恨春歸無覓處宋玉髙唐賦風止雨霽雲無處所】不過攜手問東風【詩惠而好我攜手同行沈約詩夾道覓陽春相將共攜手禮記東風解凍範云詩東風栁綫長】

薔嶶

倚墻當戶自橫陳【本艸經薔薇作墻蘼注艸蔓柔靡依墻援而生故名梁元帝看摘薔薇詩墻髙攀不及栁惲詩當戶種薔薇枝葉太葳防司馬相如賦花容自獻玉體橫陳梁元帝詩橫枝斜綰袖】致得貧家似不貧【北史蔡景王整傳世間貧家兄弟多相愛由相假借劉長卿詩靑苔黃葉滿貧家元稹詩家有驪珠不復貧】外布芳菲𨿽笑日【吳越春秋內修其徳外布其道儲光羲薔薇歌秦家女兒愛芳菲畫眉相伴采葳蕤賈氏說林武帝與麗娟看花時薔薇始開態若含笑帝曰此花絕勝佳人笑也麗娟曰笑可買乎帝曰可麗娟遂取黃金百斤作買笑錢奉帝爲一日之歡薔薇名買笑自麗娟始駱賔王詩分黃俱笑日】中含芒刺欲傷人【杜甫除艸詩芒刺在我眼焉能待髙秋本艸薔薇莖多刺勒人梁元帝詩薔薇嫌刺多朱慶余薔薇詩綠攢傷手刺】淸香往往生遙吹【謝靈運賦怨淸香之難畱劉緩薔薇詩輕香共逐吹蘇頲詩往往花間逢防石】狂蔓看看及四鄰【孟郊賞薔薇詩狂艷如索扶左傳無使滋蔓獨孤及詩紫蔓靑條拂酒壺孟浩然詩看看似相識淮南子髙懸大鏡坐見四鄰庾信詩昨夜鳥聲春驚鳴動四鄰】遇有客來堪玩處【易有不速之客三人來陶潛詩有客賞我趣每每顧林園儲光羲薔薇歌庭影離離正堪玩】一端晴綺照煙新【古詩客從逺方來遺我一端綺梁簡文帝薔薇詩照日吐新芽祖詠詩淸明煙火新】

奉和襲美夏景衝澹作

蟬雀參差在扇紗【南史何戢傳宋武帝賜戢蟬雀扇善畫者顧景秀所畫詩參差荇菜盧照鄰詩宿鳥復參差梁元帝詩團扇掩輕紗張正見詩歌扇掩團紗】竹襟輕利籜冠斜【孟郊詩竹气碧衣襟潘嶽西徵賦開襟乎淸暑之館又詩輕襟隨風吹蔡邕彈碁賦輕利調博易使馳騁漢書髙祖紀髙祖爲亭長乃以竹皮爲冠及貴常冠所謂劉氏冠也注竹皮筍皮謂筍上所解之籜耳南史明僧紹傳僧紹還攝山髙帝賜竹根如意筍籜冠隱者以爲榮】壚中有酒文園防【史記司馬相如傳相如之臨卭買一酒捨酤酒而令文君當壚又相如拜爲孝文園令卓文君白頭吟今日鬥酒防明旦溝水頭儲光羲詩詞客向文園】琴上無弦靖節家【晉書陶潛傳潛畜素琴一張弦徽不具每朋酒之防則撫而和之曰但得琴中趣何勞弦上聲梁昭明太子靖節先生傳淵明不解音律而畜無弦琴一張】芝畹煙霞全覆穗【說文芝神艸也楚辭余旣滋蘭之九畹兮又樹蕙之百畆謝朓詩左蕙畹兮彌望右芝原兮寫目北史徐則傳飡松餌術棲息煙霞王績賦石菌抽葉金芝吐穗】橘州風浪半浮花【水經注湘水又北逕南津城西西對橘州杜甫詩喬口橘州風浪促庾信詩倐忽河中風浪吹異物志橘白華赤實劉孝儀謝橘啟倒影陽池垂華金堞李孝貞詠橘詩白華散如雪】閒思兩地忘名者【獨孤及詩海西望京口兩地各天末武元衡詩兩地山河分節制顏氏家訓上士忘名中士立名】不信人間發解華【莊子有人間世篇髙士傳宗測少靜退不樂人間遂往廬山止祖田宅後漢書邊讓傳幕府初開博選淸英華發舊徳並爲元龜新序齊國有閭丘卭年十八道遮宣王願得小仕宣王曰子年尙稚未可也士亦華發墮顚而後可用耳王適詩華發欲成翁】

皮日休

禇家林亭

廣庭遙對舊娃宮【曹植詩丰年大置酒玉樽列廣庭隋書天文志置器廣庭則函牛之鼎如釜述異記吳王於宮中作海靈館館娃閣左思吳都賦幸乎館娃之宮吳郡誌靈巖山在平江府城西吳王別苑在焉有館娃宮唐太宗詩丹陵幸舊宮】竹島蘿溪委曲通【李白詩野竹攢石生含煙映江島孟浩然詩郁島藏深竹又蘿月映深溪王昌齡詩女蘿覆石壁溪水幽蒙朧傅縡詩樓臺宛轉曲皆通】茂苑樓臺低檻外【左思吳都賦佩長洲之茂苑謝莊詩茂苑豈舊林徐陵詩樓臺非一勢臨玩自多奇王勃詩檻外長江空自流】太湖魚鳥徹池中【書震澤注震澤吳南太湖名越絕書太湖周三萬六千頃漢書司馬相如傳東注太湖注太湖在吳縣晉書嵇康傳防山澤觀魚鳥心甚樂之王丰之詩感興魚鳥西京雜記積艸池中有瑚樹】蕭疎桂影移茶具【杜甫詩瓠葉轉蕭疎梁元帝樂府桂影含秋色王褒童約烹茶盡具餔已蓋蔵唐書隠逸傳陸羽嗜茶著茶經三篇言茶之原之法之具尢備】狼籍蘋花上釣筒【史記淳於髠傳杯盤狼籍韓愈詩狂風簸枯楡狼籍九衢內劉希夷詩蘋花日自新類要蘋花五出黃細而香盛於中夏案陸龜防漁具詩序云緡而竿者總謂之筌筌之流曰筒龜防與日休各有釣筒詩】爭得共君來此住【南史禇伯玉傳禇先生從白雲防舊矣近故要其來此冀慰日夜白居易詩洛下園林終共住】便披鶴氅對淸風【晉書王恭傳恭嘗披寉氅裘涉雪而行孟昶窺見之嘆曰此眞神仙中人也杜審言詩鶴氅競尋玉南史謝譓傳入我室者但有淸風對我飲者惟當明月阮籍詩淸風吹我襟】

曹唐

贈南嶽馮處士【爾雅江南衡注衡山南嶽晉書天文志少微四星在太微西南第一星處士】

白石溪邊自結廬【詩揚之水白石鑿鑿寧戚飯牛歌滄浪之水白石粲杜甫詩飽聞榿木三年大爲致溪邊十畆陰陶潛詩結廬在人境而無車馬喧唐書王績傳仲長子光隱者也結廬北渚凡三十年白居易詩擬近東林寺溪邊結一廬】風泉滿院稱幽居【王融綠水曲風泉動華燭王頭陀寺碑崖谷共淸風泉相渙孟浩然詩風泉滿淸聽禮記幽居而不淫杜甫詩梅發對幽居】鳥啼深樹劚靈藥【庾信詩春山百鳥啼趙冬曦詩舊館逢花發他山值鳥啼阮瑀苦雨詩深樹猶沾裳說文劚斫也十洲記仙艸靈藥甘液玉英靡所不有孟浩然詩瑞花長自下靈藥豈須栽】花落閒窓讀道書【宋子侯詩纎手折其枝花落何飄揚謝朓詩鳥散餘花落梁簡文帝詩玩飛花之度窓魏志張魯傳祖父陵學道鵠鳴山中造作道書梁武帝防三教詩中復觀道書有名與無名】煙嵐晚過鹿裘濕【賈島詩煙嵐沒曉村白居易詩晚嵐林葉暗沈佺期詩歸路煙霞晚列子孔子逰於泰山見榮啟期行乎郕之野鹿裘帶索鼓琴而歌淮南子文繡白狐人之所好也而堯白衣揜形鹿裘禦寒盧照鄰詩天寒禦鹿裘祖詠詩云濕坐禪衣】水月夜明山捨虛【江總修心賦寢處風雲馮棲水月唐太宗聖教序松風水月未足比其淸華左傳恆星不見夜明也子夜歌秋夜涼風起天髙星月明杜甫詩四更山吐月殘夜水明樓南史周顒傳𨿽有妻子獨居山捨又京產傳請劉瓛至山捨講書傾資供待陶景尋山誌庭虛月映琴響風哀孟浩然詩松月夜窓虛】支頤冷笑緣名出【王維詩搘頤問樵客案搘同支李白詩時人見我指殊調見余大言皆冷笑白居易詩閒談冷笑接交親錢起詩安危皆報國文武不緣名】終日王門彊曳裾【易君子終日幹幹老子驟雨不終日崔駰達防下不步卿相之庭上不登王公之門漢書鄒陽傳飾固陋之心則何王之門不可曳長裾乎杜甫詩鄒生惜曳裾】

鄭谷

舟行

九派迢迢九月殘【說苑禹鑿江以通於九派灑五湖而定東海郭璞江賦流九派於潯陽鮑照詩九派引滄流潘嶽詩迢迢逺行客謝靈運詩迢迢萬里帆茫茫何所之詩九月授衣晉子夜歌適憶三陽初今已九秋暮沈佺期詩亭傳理殘秋】舟人相語且相寛【木華海賦舟人漁子䢐南極東盧綸詩舟人夜語覺潮生白居易詩相逢不閒語爭柰日長何杜甫詩他鄕意緒寛】村逢好處嫌風便【謝朓詩曖曖江村見韓愈詩最是一年春好處又盆城去鄂渚風便一日耳丘爲泛若耶溪詩每尋樵風便往來殊不難】酒到醒來覺夜寒【劉伶酒徳頌兀然而醉豁爾而醒杜甫詩酒醒思臥簟衣冷欲裝綿梁簡文帝詩寒重夜風吹李白夜坐吟冬夜夜寒覺夜長】蓼水白波喧夏口【詩予又集於蓼傳水艸也急就篇注葉長鋭而薄生於水中者曰水蓼莊子白波若山海水震蕩水經注白波奮流自成潭渚杜甫詩黃牛峽水喧南史何尙之傳夏口在荊江之中正對沔口通接雍梁實爲津要王維詩靑艸瘴時過夏口一統志夏口在武昌府唐稱鄂州爲夏口本在江北自孫權取對岸名夏口而江北之名始晦】柿園紅葉憶長安【唐書鄭防傳防好書嘗恐無紙慈恩寺貯柿葉數屋日取肄書久之殆徧張均詩園紅柿葉稀班固西都賦漢之西都實在雍州名曰長安傅休奕詩所思兮何在乃在西長安】季鷹可是思鱸鱠引退知時自古難【晉書張翰傳字季應齊王冏辟爲大司馬東曹掾翰謂同郡顧榮曰有四海之名者求退良難吾本山林間人無望於時子善以明防前以智慮後因見秋風起思吳中菇菜蒓羮鱸魚膾曰人生貴得適志何能羈宦數千里以要名爵乎遂命駕歸人皆謂之見機王昌齡詩忽憶鱸魚膾扁舟往江東白居易詩秋風一筯鱸魚膾張翰搖頭喚不回】

韓漑【江南人】

松

倚空髙樹淨無塵【陸龜防詩繡嶺花殘翠倚空陸云詩雞鳴髙樹巓顏延之詩回飈捲髙樹沈約賦郁彼髙松棲根得地耿湋詩山河迢逓淨纎塵曹唐詩樹入天臺石路新云和艸淨迥無塵】往事閒徴夢欲分【史記自序述往事思來者白居易詩閒徴雅令窮經史吳志孫皓傳注丁固爲尙書夢松樹生其腹上謂人曰松字十八公也後十八年吾其爲公乎元稹詩人生同大夢夢與覺誰分】翠色本宜霜後見【謝偃髙松賦獨潔固而不渝常猗猗而結翠李徳林詩嵗寒無攺色孟郊詩靑松多壽色曹毗文松以負霜稱雋陶潛詩懷此貞秀姿卓爲霜下傑】寒聲偏向月中聞【沈約寒松詩梢聳拔寒聲靑蔥標暮色謝朓髙松賦懷風音而送聲當月路而畱影劉得仁聽松聲詩況復當秋暮偏宜在月明白居易詩蕭寥發爲聲半夜明月前】啼猿想帶蒼山雨【徐陵詩猿啼知谷晚唐太宗詩別鶴棲琴裏離猿啼峽中韋應物詩春潮帶雨晚來急岑參詩夜猿啼山雨】歸鶴應和紫府云【元結詩鄕園不見重歸鶴李嶠松詩隺棲君子樹白居易詩不見千年鶴多棲百丈松十洲記靑丘有紫府宮天眞仙女逰於此地庾信廣成子贊治身紫府問政靑丘劉孝綽詩舒云類紫府陶潛詩云隺有奇翼】莫向東園競桃李【阮籍詩嘉樹下成蹊東園桃與李王勃詩東園垂栁徑韓愈詩邇來又見桃與梨交開紅白如爭競李白詩願君學長松愼勿作桃李】春光還是不容君【李百藥賦眷春光而怡送白居易詩時時偸眼看春光史記孔子世家不容何病不容然後見君子顧況詩爲報煙霞道人間久不容】

崔塗【字禮山江南人光啟四年登進士第】

鸚鵡洲卽事【水經注江水又東逕嘆父山江之右岸當鸚鵡洲庾信賦落帆黃鶴之浦藏船鸚鵡之洲一統志鸚鵡洲在武昌府城南跨城西出江中黃祖殺禰衡處衡嘗作鸚鵡賦故名列子周之尹氏有老役夫晝則呻呼而卽事陶潛詩卽事多所欣】

悵望春襟郁未開【謝朓詩停驂我悵望元稹詩悵望殘春萬般意江淹詩憂襟未能整潘嶽西徵賦開襟乎淸暑之館陶潛詩凱風因時來回飈開我襟】重吟鸚鵡益堪哀【楚辭立江介而長吟兮愁哀哀而累息李白詩重吟眞曲和淸吹後漢書禰衡傳黃祖長子射大防賔客人有獻鸚鵡者射舉巵於衡前曰願先生賦之以娛佳賔衡攬筆而作文無加防辭采甚麗李白望鸚鵡洲懷禰衡詩吳江賦鸚鵡落筆超羣英劉妙容歌歌宛轉宛轉淒以哀】曹瞞尙不能容物黃祖何因解愛才【魏志武帝紀太祖武皇帝姓曹諱操字孟徳注太祖一名吉利小字阿瞞又吳人作曹瞞傳後漢書禰衡傳衡少有才辧气尙剛傲曹操欲見之不肯往而數有恣言操怒謂孔融曰衡竪子孤殺之猶雀鼠耳顧此人素有虛名逺近將謂孤不能容之今送與劉表視當如何於是遣人騎送之復侮慢於表表以江夏太守黃祖性急故送衡與之衡爲祖作書記祖大防賔客衡言不遜順祖慙恚遂殺之李白詩魏帝營八極蟻視一禰衡黃祖斗筲人殺之受惡名】幽島暖聞燕雁去【陶雍詩幽島曲池相隠映王逸九思風習習以和暖李益詩忽聞燕雁一聲去回鞍挾彈平陵園荊州圖記沮縣西北平裏有雁浮山髙三十餘里修巖遐亙擢幹幹霄雁南翔北歸徧徑其上】曉江晴覺蜀波來【溫庭筠詩開屏見曉江楊炯浮漚賦狀若初蓮出浦映晴江而未開元稹詩秦人惟識秦中水長憶吳江與蜀江】何人正得風濤便【晉書王濬傳濬將至秣陵王渾遣信要令暫過論事濬舉帆直指報曰風利不得泊也王粲浮淮賦於是帆風興濤徵鼔若電孔徳紹詩思得乘風便蕭然河漢遊】一防輕帆萬里回【杜甫詩輕帆好去便錢起詩涼吹片帆輕郭璞江賦呼吸萬里吐納靈潮南史宗慤傳願乘長風破萬里浪】杜荀鶴【字彥之池州人有詩名自號九華山人大順二年第一人擢第復還舊山宣州田頵遣至汴通好朱全忠厚遇之表授翰林學士主客貟外郎知制誥自序其文爲唐風】冬末同友人泛瀟湘【水經注湘水出零陵始安縣陽海山卽陽朔山也湘中記曰湘水之出於陽朔則觴爲之舟至洞庭日月若出入於其中也又二妃神逰洞庭之淵出入瀟湘之浦瀟者水淸深也湘中記曰湘川淸照五六丈下見底石如樗蒲矣五色鮮明白沙如霜雪赤崖若朝霞是納瀟湘之名矣】

殘臘泛舟何處好【風俗通夏曰嘉平殷曰淸祀周曰大蠟漢攺曰臘李頻詩零落梅花過殘臘故園歸去醉新年魏明帝歌泛舟黃河隨波潺湲王彪之詩泛舟理飛棹杜牧詩借問春風何處好綠楊門巷馬頭斜】最多吟興是瀟湘【李白詩鏡湖流水漾淸波狂客歸舟逸興多杜甫詩吟多興有餘曹植詩夕宿瀟湘沚謝朓詩瀟湘帝子逰】就舟買得魚偏美【晉書夏統傳賈充就船與語其應如響杜甫詩魚知丙穴由來美酒憶郫筒不用沽張籍詩鄠陂魚美酒偏濃】踏雪沽來酒倍香【張九齡詩不辭山路逺踏雪也相過詩無酒酤我張籍詩好酒問人沽王績詩稍覺池亭好偏宜酒甕香白居易詩更愧殷勤畱客意魚鮮飯細酒香濃】猿到夜深啼嶽麓【蕭顯題猿詩掛月影才通啼迥入風徐安貞詩巴東下歸棹莫待夜猿啼劉瑗詩月光移數尺方知夜已深一統志嶽麓山在湖廣長沙府善化縣西南亦名靈麓峯卽衡山七十二峯之一上有嶽麓書院】雁知春近別衡陽【劉孝綽詩洞庭春水綠衡陽旅雁歸王勃滕王閣序雁陣驚寒聲防衡陽之浦唐書地理誌衡州衡陽郡本衡山郡天寶元年更名衡陽縣一統志回雁峯在湖廣衡州府雁至此不過遇春而回】與君剰采江山景【晉書樂志逺詳經籍近采故事王勃兜率寺浮圖碑野淨川明風景挾江山之助】裁取新詩入帝鄕【李商隠詩十嵗裁詩走馬成張華詩良朋貽新詩後漢書劉隆傳河南帝城多近臣南陽帝鄕多近親常建詩玉帛朝回望帝鄕杜甫詩艸奏何時入帝鄕】

山居寄友人

野吟何處最相宜【許棠詩野吟聲自髙陸龜防詩縱調爲野吟梁簡文帝詩春風本自奇楊栁最相宜張謂詩南園春色正相宜】春景暄和好入詩【梁元帝纂要春景曰和景梁簡文帝書暮春美景風雲韶麗隋書田徳懋傳春日暄和气力何似杜甫詩日出淸江望暄和散旅愁朱慶餘詩空餘孤嶼來詩景】髙下麥苗新雨後【國語髙髙下下謝靈運詩纎纎麥垂苗劉商詩麥苗縈隴雉初鳴梁簡文帝詩麥雨交新澑史記日者傳天新雨道少人王維詩空山新雨後】淺深山色晚晴時【孟浩然詩山明翠微淺宋之問賦爽气浮兮黛壑深李白詩疊春山色郎士元詩山色知殘雨何遜詩振衣喜初霽褰裳對晚晴王維詩天气晚來晴】半巖云腳風牽斷【溫庭筠詩紫气氤氳捧半巖韓愈詩云腳飛銀綫易林北風相牽提笑言語元稹詩風牽臥栁絲朱超詩孤生若防云劉禹錫詩防云發山色】平野花枝鳥踏垂【梁簡文帝銘鬱鬱翠微遼遼平野杜甫詩星隨平野濶劉孝威詩隔墻花半隱猶見動花枝太平禦覽鷙鳥不立垂枝】倒載干戈是何日【禮記倒載干戈包之以虎皮將帥之士使爲諸侯名之曰建櫜然後知武王之不復用兵也史記畱侯世家偃革爲軒倒置干戈書傳千楯也說文戈平頭防也】近來麋鹿欲相隨【孟子與木石居與鹿豕遊魏文帝賦踐麋鹿之曲蹊聽百鳥之羣鳴杜甫詩荊扉對麋鹿應共爾爲羣錢起詩春山載酒逺相隨】

蘇廣文【名字世次無考】

歸華山因寄幕府【周禮夏官職方氏河南曰豫州其山鎭曰華山注華山在華陰山海經太華之山削成而四方其髙五千仞其廣十里又西曰小華之山史記李牧傳市租皆輸入幕府爲士卒費索隠注古者出徵以幕帟爲府署故曰幕府】

山村寥落野人稀【王維詩山村人夜歸杜甫詩歸云擁樹失山村王勃序琴臺遼落猶停隠遁之賔元稹詩寥落古行宮庾信賦名爲野人之家王季友詩野人宿在山家少杜預論水利疏往者東南艸創人稀王維詩寉巢松樹徧人訪蓽門稀】竹裏衡門掩翠微【李白詩竹裏無人聲杜甫詩竹裏行廚洗玉盤詩衡門之下可以棲遲南史袁粲傳席門常掩三徑才通爾雅山未及上曰翠微尹式詩山髙翠轉微】溪渡夜隨明月入【杜甫詩溪行一流水曲折方屢渡左傳宵涉潁注夜渡畏晉知之庾信詩姮娥隨月落子夜歌冶逰步明月謝朓詩西戶月光入】亭臯春伴白雲飛【漢書司馬相如傳亭臯千里靡不被築注言爲亭堠於臯隰中栁惲詩亭臯木葉下隴首秋雲飛杜甫詩靑春作伴好還鄕陰鏗詩海上春云雜漢武帝秋風辭秋風起兮白雲飛】嵇康嬾慢仍耽酒【晉書嵇康傳嵇康字叔夜譙國銍人有奇才不自藻飾好老莊拜中散大夫山濤將去選官舉康自代康乃與濤書告絕康書縱逸來久簡與禮相背嬾與慢相成濁酒一杯彈琴一曲志願畢矣白居易詩懶慢不相訪隔街如隔山杜甫詩耽酒須微祿說文耽樂也】範蠡逋逃又拂衣【史記範蠡事越王勾踐二十餘年以爲大名之下難以久居乃自與其私徒屬乘舟浮海變姓名稱陶朱公易歸而逋其邑人三百戶晉書郭瑀傳張天錫備禮徵之瑀指翔鴻以示之曰此鳥也安可籠哉遂深逃絕迹謝靈運詩髙揖九州外拂衣五湖裏】汀畔數鷗閒不起【廣韻汀水際平沙也杜甫詩但見羣鷗日日來髙適詩念玆川路濶羨爾沙鷗閒盧照鄰詩迸水驚秋鷺騰沙起狎鷗】只應知我已忘機【老子知我者希則我貴矣李白詩杖策尋英豪立談乃知我又我醉君復樂陶然共忘機儲光羲詩達士志寥廓所在能忘機】

周朴【字太朴吳興人避地福州寄食烏石山僧寺】

桐柏觀【書導淮自桐柏風俗通南陽平氏縣桐柏大復山在東南淮水所出也水經注桐柏山南有淮源廟廟中有石龜十二枚極大名勝志桐柏山在南陽府桐柏縣東南一里峯巒奇秀上有玉女臥龍紫霄翠微蓮華諸峯淮水出其下】

東南一境淸心目【河圖括地象西北爲天門東南爲地戶古樂府日出東南隅後漢書伏湛傳爲平原太守郡內以安平原一境湛所全也吳均詩空香淸人心杜甫詩出郊已淸目孫綽遊天臺山賦恣心目之寥朗任緩步之從容】有此千峯插翠微【梁簡文帝詩百嶺相迂蔽千峯共隱天唐太宗詩碧峯插遙天劉繪詩翠微上拂景庾信詩金鞍上翠微】人在下方衝月上【南史傅昭傳袁粲每經昭戶輒嘆曰經其戶寂若無人披其室其人斯在李嶠文誦經則上界遙聞彈指則下方俱動杜甫詩秀气沖牛斗李白詩暮從碧山下山月隨人歸】鶴從髙處破煙飛【鮑照舞鶴賦驚身蓬集矯翅雲飛何遜詩連翩禦飛鶴杜甫詩蘭若山髙處煙霞障幾重詩有鳥髙飛亦傅於天獨孤及詩逺空霞破露月輪劉繪詩駕鶴乘紫煙】巖深水落寒侵骨【水經注伏陵山髙峻巖障寒深陰崖積雪江總詩橋平疑水落沈君道詩水落金沙淺庾信詩中流覺水寒杜甫詩北來肌骨苦寒侵】門靜花開色照衣【崔顥詩夜直千門靜劉孝威詩花開人不歸梁元帝詩日移花色異風散水紋長髙適詩門前駟馬光照衣】欲識蓬萊今便是【漢書郊祀志自威宣燕昭使人入海求蓬萊方丈瀛洲此三神山者相傳在渤海中去人不逺常有至者山海經注上有仙人宮室皆以金玉爲之魯範詩乘空向紫府控鶴下蓬萊】更於何處學忘機【劉長卿詩何處戀海鶴岑參詩忘機壓塵喧浪迹向江海】

吳融

太保中書令軍前新樓【本傳韋昭度討蜀表掌書記唐書章昭度傳僖宗再狩山南昭度平李昌符遷太保兼侍中昭宗卽位守中書令王建攻陳敬瑄於成都以昭度爲西川節度使敬瑄不受詔顧彥朗與建合兵以討拜昭度兼行營討撫使乃建幢節行城下諭其眾】

十二防幹壓錦城【漢書郊祀志黃帝時爲五城十二樓以神人樂府古詞防幹十二曲垂手明如玉江淹詩盡日防幹頭益州記錦城在益州南笮橋東流江南岸其處號錦裏城元和郡國志錦城在成都南十里李白詩日照錦城頭】半空人語落灘聲【薛道衡詩浮雲半空上淸吹隔池來子夜歌中宵無人語杜甫詩黃牛峽靜灘聲轉】風流近接平津閣【晉書王獻之傳獻之髙邁不羈風流爲一時之冠王維詩風流三接令公香漢書公孫傳元朔中封丞相爲平津侯又自起徒步數年至宰相封侯於是起客館開東閤以延賢人孫逖詩開閤寵平津】气色髙含細栁營【謝恵連詩气色少諧和李華銘景象光徹江湖含气漢書周亞夫傳以河內守亞夫爲將軍軍細栁王維詩忽過新丰市還歸細栁營】盡日捲簾江艸綠【後漢書桓榮傳詔諸生雅吹擊磬盡日乃罷樂府西洲曲捲簾天自髙海水搖空綠孫逖詩二月飛花滿江艸栁惲詩深庭秋艸綠髙門白露寒】有時欹枕雪峯晴【元稹詩誰憐獨欹枕斜月透窓明李白詩江帶峩嵋雪又萬防雪峯晴錢起詩晞陽瑞雪晴】不知奉詔朝天后【魏書叔孫俊傳每逢詔宣外必告示殷勤杜甫詩奉詔許牽裾賈至詩銀燭朝天紫陌長劉長卿詩向日三千里朝天十二樓】誰此登臨看月明【梁宣帝賦盡登臨之雅致庾信詩逰客喜登臨王建詩遇晴須看月魏武帝詩月明星稀】

禁直偶書【本傳以禮部郎中爲翰林學士昭宗禦南闕羣臣稱賀融最先至帝有指授疊十許槁融跪作詔少選成語當意詳後遷承防】

玉皇新復五城居【翼聖傳玉皇君居於云房常有紅雲繞之元稹詩我是玉皇香案吏漢書郊祀志方士有言黃帝時爲五城十二樓以候神人李白詩天上白玉京十二樓五城劉孝綽詩佳麗實皇居】仙館詞臣在碧虛【王褒銘明庭朝禮仙館羽衣班固兩都賦序言語侍從之臣朝夕論思日月獻納唐太宗詩言談延國輔詞賦引文雄楊巨源詩云陛臨黃道天門在碧虛】錦砌漸看翻芍藥【盧照鄰詩封霜連錦砌防露拂瑤階詩贈之以芍藥謝朓詩紅藥當堦翻蒼苔依砌上江總詩欲題芍藥詩不成】鏁窓還詠隔蟾蜍【後漢書梁冀第捨窓牖皆有綺疏靑瑣鮑照詩玉鉤隔瑣窓韻譜瑣或作鏁西京雜記漢廣川王得玉蟾蜍腹容五合水以爲書滴常衮詩綴簾金翡翠賜硯玉蟾蜍】敢期林上靈烏語【漢書宣帝紀時鸞鳳集長樂宮東闕樹上束晳詩嗷嗷林烏受哺於子唐太宗詩仙馭隨輪轉靈烏帶影飛韓愈詩朝日照屋百鳥語】貪艸雲間彩鳳書【漢書武帝方好藝文嘗召司馬相如等視艸翰林志學士於禁中艸書詔謂之視艸宗楚客詩窈窕神仙閣參差云漢間事始石季龍置戲馬觀上安詔書用五色紙銜於木鳳口而頒行謝朓詩防鳳鳴朝陽司空曙詩紫鳳朝銜五色書】爭柰滄浪頻入夢【書嶓冢導漾東流爲漢又東爲滄浪之水一統志滄浪水在均州四十里卽禹貢滄浪之水任昉詩長泛滄浪水杜甫詩故人入我夢明我長相憶】白波無際落紅蕖【莊子白波若山水經注白波奮流自成潭渚徐陵文巴漢樓船淩波無際江總賦綠芰懸插紅蕖倒生杜甫詩雨浥紅蕖冉冉香庾信詩蓮衣落夏蕖】

新雁【杜牧詩爲問寒沙新到雁去時還向杜陵無】

湘浦春波始北歸【水經注湘水又北左防瓦官水口湘浦也湘水左逕麓山東山北有白露水口湘浦也湘水左合誓口又北至石廓口並湘浦也右合麻溪水口湘浦也謝靈運緩歌行娥皇發湘浦又孝感賦起春波於寒川江淹賦春艸碧色春水綠波禮記季冬之月雁北鄕杜甫詩萬里衡陽雁今年又北歸】玉闗搖落又南飛【後漢書班超傳臣不敢望到酒泉郡但願生入玉門闗注玉門闗屬燉煌郡今沙州也吳孜詩玉闗信使防借問不相諳楚辭九辧蕭瑟兮艸木搖落而變衰劉孝綽詩禁林寒气晚方秋未搖落蔡邕胡笳十八拍雁南飛兮欲寄邊聲潘嶽秋興賦雁飄飄而南飛】數聲飄去和秋色【杜牧早雁詩長門燈暗數聲來範云詩滄流未可源髙飄去何已綦母潛詩鐘聲和白雲謝朓詩蕓黃共秋色】一字橫來背晚暉【張繼詩一行斜字早鴻來滕王宇文逌至渭源詩斜去臥天半橫來對始平記仲秋之月鴻雁來歐陽詹詩千山江上背斜暉】紫閣髙翻云羃羃【岑參詩東望白閣云半入紫閣松明一統志陜西西安府紫閣峯在鄠縣東南三十里崔湜詩雁翻蒲葉起席豫詩樹深煙羃羃】灞川低度雨微微【上官昭容詩萬乘觀風出灞川明一統志陜西西安府灞水在府城東庾信集池雁詩逢風時迥度逐侶乍爭飛李白詩雁度瀟湘煙曹植賦迎朔風而爰邁兮雨微微而逮行陶潛詩閒雨紛微微】莫從思婦臺邊過【常建詩願與黃麒麟欲飛而莫從曹植詩明月照髙樓流光正徘徊上有愁思婦悲嘆有餘哀古詩思婦臨髙臺韓愈詩嵗晚鴻雁過】未得徵人萬里衣【楚辭九章願徑逝而未得兮詩武人東徵不遑朝矣鮑照詩去嵗徵人還王昌齡詩萬里長徵人未還謝惠連詩裁用笥中刀縫爲萬里衣】

憶山泉【易山下出泉謝朓詩山泉諧所好】

穿雲落石細湔湔【栁宗元晉問林立峯崒穿雲蔽日水經注激石云洄環波怒溢宋之問詩石響細泉回何承天石流篇石上流泉湔湔其波】盡日疑聞弄管弦【越絕書昔者範蠡越王嘗與言盡日鮑照朗月行當戶弄淸弦漢書張禹傳後堂理絲竹管弦湘中記衡山有縣泉滴瀝巖間泠泠如弦音】千仞灑來寒碎玉【管子利之所在𨿽千仞之山無所不上枚乘七發上有千仞之峯下臨百尺之谿杜甫詩雨灑石壁來韋應物詩石罅寒泉潔開天遺事岐王宮中於竹林內懸碎玉片每夜聞相觸之聲卽知有風陸機詩飛泉潄鳴玉】一深去碧涵天【白居易新葺水齋詩噴時千防雨澄處一油裴子野文澹乎若深泉之靜管子水之性環環則中中則涵李白詩拂珠躍晴月皎鏡涵空天】煙迷葉亂尋難見【劉禹錫詩揚子江頭煙景迷梁簡文帝棹歌行葉亂由牽荇絲飄爲折蓮白居易詩尋泉上山逺看筍出林遲盧象詩靈境信難見】月好風淸聽不眠【李白泛郎官湖詩當時秋月好不減武昌都白居易詩人道中秋明月好世說許掾嘗詣簡文爾夜風淸月朗乃共作曲室中語辭寄淸婉有逾平日宋文帝詩林下夕風淸李白詩倚樹聽流泉列子東極之北隅有阜落之國多馳步少休息常覺而不眠】春雨正多歸未得【庾信碑文春雨潤木自葉流根謝朓詩多雨亦淒淒杜甫詩白水雨偏多又故林歸未得陶峴詩白髮數莖歸未得】只應流恨更潺湲【蔡琰胡笳十八拍七拍流恨兮惡居於此沈約詩流恨滿靑松屈原九歌觀流水兮潺湲謝靈運詩石淺水潺湲】

春雨【管子五政得時春雨乃來】

霏霏漠漠暗和春【詩雨雪霏霏楊雄河東賦云霏霏而來迎杜甫詩寒雨下霏霏謝朓詩生煙紛漠漠張纘秋雨賦甘泉集而溟溟油云興而漠漠虞羲詩風遲蝶弄蘤景麗鳥和春】羃翠凝紅色更新【終南十志羃翠庭歌曰艸跗綿羃翠防龍李賀詩芙蓉凝紅得秋色劉孝威春林晚雨詩蝶濡飛不動花沾色更紅王維詩渭城朝雨裛輕塵客捨靑靑栁色新】寒入膩裘濃曉睡【庾肩吾喜雨詩陰雲助麥寒張籍詩瘴衣常腥膩杜甫詩塵生彤管筆寒膩黒貂裘魏志王昶傳救寒莫如重裘溫庭筠詩雨後牡丹春睡濃又曉睡朦朧百囀鶯】細隨油壁靜香塵【梁元帝詩雨細未沾衣後漢書謝傳注謝承書曰行春大旱隨車致雨樂府蘇小小歌妾乘油壁車郎騎靑驄馬蘇味道單於川對雨詩己見靜邊塵楊巨源詩南陌塵香曙色分】連云似織休迷雁【江總攝山棲霞寺碑連云出沒泄雨沈浮杜牧詩連云接塞添迢遞李白詞平林漠漠煙如織虞騫詩細雨織斜文孟浩然詩落雁迷寒渚】帶栁如啼好贈人【唐太宗小山賦岫帶栁而合雙眉石澄流兮分兩鏡白居易楊栁枝曲花含濃露如啼眼三輔黃圖灞橋在長安東漢人送客至此折栁爲贈韓翃姬栁氏詩楊栁枝芳菲節可恨年年贈離別】別有空階寂寥事【江總詩別有仙姬入瑤臺何遜詩夜雨滴空堦曉燈暗離室宋玉九辧寂寥兮收潦而水淸杜牧詠雨詩灑幕侵燈送寂寥】綠苔狼籍落花頻【拾遺記靈帝起館千門采綠苔而被階劉遵詩寧顧空房裏階下綠苔生史記滑稽傳杯盤狼籍堂上燭滅韓愈詩狂風簸枯楡狼籍九衢內孟浩然詩夜來風雨聲花落知多少李紳詩落英頻處乍聞驚】

卽事【沈約詩卽事旣多美孟浩然詩更聞書卽事】

抵鵲山前寄掩扉【郝天挺注劉子昆山之下以玉抵鵲彭蠡之濵以魚飼犬而人不愛者非性輕財所丰故也抵鵲山在荊山山出玉故名之明一統志河南河南府荊山在閿鄕縣南二十五里張正見詩峯防玉山前何遜詩蓬門己掩扉】更甘終老脫朝衣【沈約郊居賦旁闕吳娃前無趙瑟以斯終老於焉消日元結詩誰能家此地終老以自全國語脫衣就功以從事於田野孟子朝衣朝冠張協詩抽簮解朝衣】曉窺淸鏡千峯入【戰國策鄒忌修八尺形貌昳麗朝服衣冠窺鏡謂其妻曰我孰與城北徐公美謝朓詩窺鏡比蛾眉沈佺期詩淸鏡紅埃入郎士元詩一入靑山裏千峯不可尋朱灣詩回潭百丈映千峯李白詩遙看二桃李雙入鏡中開】暮倚長松獨鶴歸【杜甫詩暮倚髙樓對雪峯王維田園樂詩抱琴好倚長松穆天子傳天子升長松之隥謝朓詩獨鶴方朝唳李紳詩夕嵐生處鶴歸松】雲裏引來泉脈細【謝朓詩望山白雲裏陰鏗詩雲裏望樓臺岑參詩引泉通竹竿博物志無水之時人不知泉脈乘駱駝尋之其停不肯行之處掘之得泉鮑照詩金澗測泉脈李端詩石竇紅泉細】雨中移得藥苗肥【杜甫詩雨中百艸秋爛死階下決明顏色鮮王建詩仙藥成窠見卽移宋之問遊陸渾南山詩石髓非一巖藥苗乃萬族鄭常詩儒衣荷葉落野飯藥苗肥】何須一筯鱸魚膾【白居易詩秋風一筯鱸魚膾張翰搖頭喚不回李白詩此行不爲鱸魚膾自愛名山入剡中】始掛孤帆問釣磯【南史鄧琬傳欲沿流掛帆直取白下李白詩直掛雲帆濟滄海梁簡文帝與劉孝綽書夕鳥歸林懸孤帆而未息孟浩然詩釣磯平可坐李商隠詩嗟余久抱臨卭渴便欲因君問釣磯】

韓偓

殘春旅捨【左傳保於逆旅潘嶽上客捨議謹按客捨逆旅之設行者賴以頓止】

旅捨殘春宿雨晴【岑參詩夜眠旅捨雨曉辭春城鴉溫庭筠啟通津加嘆旅捨傷懷李嘉祐詩山木暗殘春江總詩初晴原野開宿雨潤條枚張九齡詩初逢山雨晴李頎詩鸕鷀山頭微雨晴】恍然心地憶咸京【梁簡文帝六根懴文於一念中恍然入悟瓔珞四不得經菩薩心等如地李頎詩頓令心地欲皈依崔顥行徑華陰詩岧嶤太華俯咸京郝天挺注秦爲咸陽漢爲京兆】樹頭蜂抱花須落【王建江南三臺詞樹頭花落花開溫庭筠詩蜂重抱香歸李商隠詩花須栁眼各無賴紫蝶黃蜂俱有情杜甫詩淸夜沈沈動春酌燈前細雨檐花落】池面魚吹栁絮行【白居易詩低風洗池面斜日拆花心杜甫詩魚吹細浪搖歌翁燕蹴飛花落舞筵梁簡文帝詩栁絮飄春雪庾信詩荷風驚浴鳥橋影聚行魚】禪伏詩魔歸淨域【楞嚴經淸淨心中麤漏已伏名爲二禪皇甫冉詩禪功久伏魔灌頂經百億諸魔皆來降伏白居易詩惟有詩魔降不得每逄風月一閒吟梁簡文帝神山寺碑自非莊嚴妙土吉祥福地何以標玆淨域置此伽藍栁宗元詩華堂開淨域】酒衝愁陣出奇兵【易林酒爲歡伯除憂來樂白居易詩驅愁知酒力庾信愁賦攻許愁城終不破蕩許愁門終不開魏武帝孫子注先出合戰爲正後出爲奇正者當敵奇兵擊不備南史陳暄傳江議有言酒猶兵也兵可千日而不用不可一日而不備酒可千日而不飲不可一飲而不醉】兩梁免被塵埃污【後漢書輿服志進賢冠公侯三梁中二千石以下至博士兩梁自博士以下至小史私學弟子皆一梁唐書車服志緇布冠者始冠之服也天子五梁三品以上三梁五品以上二梁九品以上一梁禮記前有塵埃則載鳴鳶史記屈原傳浮游塵埃之外不獲世之滋垢】拂拭朝簮待眼明【南史殷景仁傳景仁臥疾五年及將收劉湛之日景仁便拂拭衣冠寢疾旣久左右皆不悟其意其夜上出華林園延賢堂召之吳均詩爭先拂拭生光輝鄭愔詩趨拜侶朝簮杜甫春水生詩鸕鷀鸂莫漫善吾與汝曹俱眼明】

鵲

偏承雨露潤毛衣【蘇碩詩細艸偏承回輦處呂氏春秋甘露時雨不私一物武元衡詩堯年雨露多曹植白鶴賦同毛未之气類蘇子卿鼔吹曲金隄麗羽翮丹水浴毛衣】黒白分明眾所知【春秋繁露黒白分明然後民知所去就杜甫花鴨詩羽毛知獨立黒白太分明史記屈原傳眾莫不知王粲詩達人共所知】髙處營巢親鳳闕【梁簡文帝詩下枝低可見髙處逺難知詩維鵲有蕪元稹詩雙燕營巢始西別史記建章宮東鳳闕髙二十丈潘嶽闗中記建章宮圎闕臨北道鳳在上故曰鳳闕也繁欽賦策雙鳳之崇闕】靜時閒語上龍墀【白居易詩靜話多同待漏時又相逢不閒語爭柰日長何說文墀塗地也禮天子赤墀】化爲金印新祥瑞【搜神記張顥爲梁相有小鵲飛翔化爲圎石顥椎破之得一金印其文曰忠孝侯印張正見賦墮鵲山之金印曹植賦殊俗歸義祥瑞混並韓愈賀表風雨以時祥瑞輻輳】飛向銀河舊路岐【鮑泉詩夕鳥飛向月淮南子七夕烏鵲塡河而渡織女白帖天河謂之銀漢亦曰銀河江總歌織女今夕渡銀河王廙笙賦發千里之長思詠別鶴於路岐韋應物詩回車首路岐】莫怪天涯棲不穩【古詩各在天一涯劉長卿詩天涯望月自沾衣魏武帝詩月明星稀烏鵲南飛繞樹三匝何枝可依杜甫詩艸根吟不穩】托身須是萬年枝【魏文帝賦跨天涯而托身陶潛飲酒詩托身己得所千載不相違謝朓詩風動萬年枝沈約詩髙梨有繁露何減萬年枝】

曹松

陪湖南李中丞宴隱溪

竹林啼鳥不知休【穆天子傳天子乃樹之竹是曰竹林庾信思舊銘王子猷之舊居惟餘竹林孟浩然詩淸風在竹林古樂府但聞林鳥啼髙適詩只言啼鳥堪求侶劉琨詩有鳥翻飛不遑休息】羅列飛橋水亂流【古雞鳴曲鴛鴦七十二羅列自成行徐陵詩飛橋對石梁趙彥昭詩飛橋象河漢鮑照詩亂流灇大壑】觸散栁絲回玉勒【隋煬帝詩逶迆風栁散枚乘栁賦吁嗟細栁流亂輕絲王褒詩岸栁被靑絲庾信賦控玉勒而星搖薛道衡詩臥駈飛玉勒李紳詩香徑艸中回玉勒】約開蓮葉上蘭舟【薛道衡詩集鳳桐花散勝龜蓮葉開古樂府蓮葉何田田述異記木蘭川在潯陽江中多木蘭樹魯般刻爲舟張籍詩蘭舟桂檝常渡江】酒邊舊侶眞何遜【盧藏用詩菊向酒邊開謝靈運詩羈雌念舊侶南史何遜傳遜工詩與吳均俱得幸武帝範云見其文大加稱賞因結忘年交沈約嘗謂遜曰每讀卿詩一日三復猶不能已其爲名流所稱如此杜甫詩東閣官梅動詩興還如何遜在揚州】雲裏新聲是莫愁【陰鏗詩雲裏望樓臺江總詩鳥聲雲裏出古詩新聲如入神庾信詩新聲入手調樂府解題石城有女子名莫愁善歌謠故石城樂和中復有莫愁聲其辭曰莫愁在何處莫愁在城西艇子打兩槳催送莫愁來】若值主人嫌晝短【史記淳於髠曰主人畱髠而送客錢起詩山月隨客來主人興不淺古詩晝短苦夜長】應陪秉燭夜深遊【魏文帝與吳質書古人秉燭夜逰良有以也陸彥章詩明月偏憐汝幽人獨夜深辛徳源詩若畏春風晚當思秉燭逰】

王貞白

庾樓曉望【一統志庾樓在九江府治後晉庾亮刺江州時所建】

獨憑朱檻亦淩晨【王粲登樓賦憑軒檻以遙望兮向北風而開襟杜甫詩滂沱朱檻濕白居易詩朱檻在空虛王褒詩嚴駕早淩晨唐太宗詩淩晨麗城去】山色初明水色鮮【陶潛詩山色日夕佳皇甫冉六言詩山色東西多少顏延之詩山明望松雪江淹賦園桃紅防流水碧色劉孝標詩羅綾文水色王勃滕王閣序秋水共長天一色李白詩紗窓曙色新】竹霧曉籠銜嶺月【鮑照詩仿佛蘿月光繽紛篁霧陰梁簡文帝詩曉霧晦堦前王勃詩野色籠寒霧唐太宗詩嶺含宵月桂】蘋風暖送過江春【宋玉風賦夫風生於地起於靑蘋之末唐明皇詩蘋風向晚淸岑參詩風暖日暾暾司空曙詩送暖初隨栁色來杜審言詩梅栁渡江春李嶠詩霞滿蜀江春】子城陰處猶殘雪【元和郡國志李吉甫請修天徳舊城以安軍鎭曰西城是開元十年張說所築今河水壊其半不堪重修其子城猶堅量畱千人足得居住蘇味道詩川暮廣城陰杜審言詩梅花落處疑殘雪】衙鼓聲前未有塵【白居易詩臥聽咚咚衙鼓聲崔知賢詩鼔聲撩亂動杜甫詩風多雜鼓聲岑參詩石路無飛塵】三百年來庾樓上【杜甫詩池要山簡馬月靜庾公樓獨孤及詩風前孟嘉帽月下庾公樓】曽經多少望鄕人【李白詩此地曽經爲近臣陶潛詩未能明多少章山有奇歌範云詩延首望鄕云李益詩天晴共上望鄕樓】

李中【字有中隴西人仕南唐登仕郎守新淦縣令】

江邊吟

風暖汀洲吟興生【鮑照賦風暖淩開土昌泉動沈佺期詩風暖葉還開楚辭搴汀洲兮杜若栁惲詩汀洲采白蘋日暖江南春王勃滕王閣序遙吟俯暢逸興遄飛劉得仁詩吟興忘饑凍】逺山如畫雨新晴【謝靈運詩杪秋尋逺山儲光羲詩落日登髙嶼悠然望逺山諸葛亮文乃見江左大山壁立林麓峯巒如畫李白詩江城如畫裏潘嶽閒居賦微雨新晴六合淸朗杜甫詩新晴錦繡文】殘陽影裏水東注【張希復詩宿雨香添色殘陽石在陰杜荀鶴詩斜陽潭影閒庾信詩夕陽含水气詩丰水東注鮑照賦波沈沈而東注王勃文滎波東注霸岸南登】芳艸煙中人獨行【楚辭芳艸生兮淒淒陶潛桃花源記芳艸鮮美落英繽紛範云詩春艸醉春煙詩獨行睘睘耿湋詩不語看芳徑悲春懶獨行盧綸詩幽人好獨行】閃閃酒簾招醉客【張九齡詩閃閃靑崖落鄭谷詩靑簾認酒家王績詩春來日漸長醉客喜年光李白詩但使主人能醉客不知何處是他鄕】深深綠樹隠啼鶯【杜甫詩穿花蛺蝶深深見錢起詩黃鸝好鳥搖深樹沈佺期詩芳郊綠樹散春情李白詩綠樹聞歌鳥韋應物詩東方欲曙花防防啼鶯相喚亦可聽】盤桓漁捨忘歸去【嵇康琴賦盤桓毓養從容祕翫陶潛歸去來辭撫孤松而盤桓栁宗元詩漁捨茨荒艸九歌畱靈修兮澹忘歸晉書許邁傳邁入臨安西山登巖茹芝眇爾自得有終焉之志羲之造之未嘗不彌日忘歸相與爲世外之交】云靜髙空月又明【薛據詩雲開天宇靜月明照萬里白居易賦天泬寥而云靜杜甫詩一雁入髙空古子夜歌天髙星月明杜甫詩峽險江聲急樓髙月迥明】

竹

森森移得自山莊【陸機賦播芳蕤之馥馥發淸條之森森白居易詩玉立竹森森種樹書栽竹無時雨過便移杜甫詩花亞欲移竹梁昭明太子詩命駕出山莊李百藥詩懷音自蘭室徐步返山莊】植向空庭野興長【何遜詩空庭秋月華駱賔王文滴瀝空庭竹響共雨聲相亂杜甫秋夜詩山林引興長】便有好風來枕簟【陶潛詩微雨從東來好風與之俱禮記雞初鳴咸盥潄衣服斂枕簟蕭穎士詩澗聲連枕簟包佶詩誰家枕簟淸】更無閒夢到瀟湘【白居易詩朦朧閒夢初成後曹植詩朝逰江北岸暮宿瀟湘沚王昌齡詩畱君夜飲對瀟湘從此歸舟客夢長】廕來砌蘚經疎雨【沈約詩桑竹垂余廕權徳輿銘疏淸流廕碧蘚鄭谷詩酒醒蘚砌花陰轉岑參詩北山疎雨防朝衣杜甫詩湥雲疎雨過髙城】引下溪禽帶夕陽【竇常詩闗闗乍引禽許渾詩溪禽上釣舟謝朓詩爾乃日曬楡栁霞照夕陽孤蟬已散去鳥成行劉琨詩夕陽忽西流】閒約羽人同賞處【白居易詩晚有退閒約楚辭仍羽人於丹丘拾遺記昭王晝而假寐夢白雲蓊蔚而起有人衣服並皆毛羽因名羽人江洪齋前竹詩本生出髙嶺移賞入庭蹊杜甫詩竹深畱客處】安排棋局就淸涼【莊子安排而去化乃入於寥天一杜甫詩安排用莊叟後漢書張衡傳奕秋以棋局取譽曹植文碁局逞巧博奕惟賢杜甫詩老妻畫紙爲棋局楚辭風伯爲予先驅兮氛埃辟而淸涼張籍詩新竹气淸涼】題吉水縣防前新栽小松【唐書地理誌江南西道吉州廬陵郡一統志吉安府縣吉水本漢晉吉陽石陽二縣地隋以二縣省入廬陵縣南唐割廬陵置吉水縣宋因之】

劚開幽澗蘚苔斑【杜甫詩當爲劚靑防劉孝威詩澗流急易轉溪竹暗難開江總棲霞寺碑澗戶幽深湛方生賦幽澗泮冰而流淸廣韻魚衣濕者曰濡菭亦作苔又蘚也獨孤及詩藥院雞犬靜酒壚苔蘚斑】移得孤根植砌前【庾信詩栢谷移松樹隋煬帝古松詩孤生小庭裏尙表嵗寒心沈約髙松賦郁彼髙松棲根得地鮑照詩根孤地寒陰梁簡文帝詩翻花滿堦砌孫楚賦植茅茨之前庭】影小未遮官舍月【謝朓髙松賦髙月路而畱影唐太宗詩松小未含煙栁宗元詩嶺樹重遮千里目史記陳豨傳豨嘗告歸過趙賔客隨之者千餘乘邯鄲官舍皆滿岑參詩海樹靑官舍吳均詩何當數千尺爲君覆明月】翠濃猶帶舊山煙【皇甫冉詩霜淸野翠濃庾肩吾詩云甍猶帶雨何遜詩山煙含樹色顏延之詩松風遵路急山煙冒隴生】羣花解笑香寧久【卞伯玉賦傷眾花之飄落沈攸之詩花笑鶯歌詠岑羲詩花笑鶯歌迎帝輦馬戴詩虛室焚香久】眾木𨿽髙節不堅【杜甫詩梔子比眾木人間誠未多詩南有樛木疏說文以朻爲木髙易其於木也爲堅多節世說庾亮謂和嶠如千丈松𨿽砢多節自有棟梁之用呂氏春秋雨不信其谷不堅】輸我婆娑欄檻內【爾雅婆娑舞也王維詩婆娑數株樹南史齊髙帝紀上卽位後後宮器物欄檻以銅爲飾者皆攺用鐵庾信賀新樂表軒墀敞欄檻眺聽】晚風蕭颯學幽泉【鮑照詩獵獵晚風遒江朝請詩桂棹及晚風陳後主詩季冬初陽始寒气尙蕭颯李白詩蕭颯古仙人了無是赤松蜀都賦火井沈熒於幽泉孫楚井賦幽泉騰湧津澤旁潤】

韋莊

西塞山下作【吳志孫策傳注劉勲聞策已克皖投西塞築壘自守一統志武昌府西塞山在大冶縣東九十里孫防擊黃祖於此】

西塞山前水似藍【水經注荊門虎牙楚之西塞也孟浩然詩西塞沿江島張志和漁父辭西塞山前白鷺飛張正見詩峯防玉山前白居易詩山光水色緑於藍】亂雲如絮滿澄潭【杜甫詩亂雲低薄暮庾信詩秋云粉絮結杜牧詩晴雲似絮惹低空陰鏗詩洞庭春澑滿水經注築陽水中有孤石挺出其下澄潭沈佺期詩碧水澄潭映逺空】孤峯漸映湓城北【李白詩振錫還孤峯異苑衡山有三峯一峯名芙蓉峯上有泉飛派如一幅絹分映靑林唐書地理誌潯陽本湓城武徳四年更名又別析置湓城縣王維詩白頭浪裏出湓城宋之問詩杜陵城北花盈滿】片月斜生夢澤南【徐陵詩片月窺花簟張若虛詩江潭落月復西斜禮記月生於西古樂府兩頭纎纎月初生書云土夢作乂傳云夢之澤在江南漢書地理誌南郡華容縣南有云夢澤韓愈詩朝逰孤嶼南】防動曉煙烹紫蕨【詩執防踖踖易暌火動而上陸機詩民動如煙劉孝綽詩朱旗曳曉煙詩七月烹葵及菽栁惲詩野蕨開初紫李徳裕詩飯思飡紫蕨】露和香蔕摘黃柑【謝莊表珍露呈味於禁林廣志柑有二十一種有成都平蔕柑桂海果志饅頭柑近蒂起饅頭尖者味香勝庾肩吾啟仙廚始摘猶堆靑玉之盤南史張暢傳太武求黃柑唐書蕭嵩傳荊州進黃柑】他年卻棹扁舟去【九歌桂棹兮蘭栧劉孝綽詩扁舟去平樂朱超道詩扁舟已入浪孤帆漸逼天長孫佐輔詩獨隨孤棹去孟浩然詩前路捨舟去】終傍蘆花結一庵【劉長卿詩秋傍竹花多江總詩蘆花霜外白駱賔王詩雁起蘆花晚齊書竟陵王子良傳編艸結庵不違涼暑續仙傳酆去奢登山結庵以居陸龜防傳尋僧助結庵】

羅鄴

題滄浪峽【水經注武當縣西北四十里漢水中有洲名滄浪洲地記曰水出荊山東西流爲滄浪之水是近楚都一統志滄浪水在均州北四十里卽禹貢滄浪之水儲光羲詩自有滄浪峽誰爲無事人】

門向紅塵日日開【風俗通門亦昏閉晨開扞難守固應璩書紅塵蔽於幾榻祖詠詩走馬入紅塵梁簡文帝詩日日春禽變沈佺期詩气沖魚鑰九闗開】入門襟袖逺塵埃【儀禮士相見禮主人揖入門右賔奉贄入門左古辭飲馬長城窟行入門各自媚誰肯相爲言陶潛賦顧襟袖以緬邈王融詩襟袖三春隔禮記前有塵埃則載鳴鳶丘遲詩野馬雜塵埃】暗香惹步澗花發【許渾詩早蓮飄暗香劉孝威雜言香出衣步近气逾飛徐摛詩岸曲斜梁阻何時香步歸古辭至今衣袖惹天香徐陵詩落花承步履流澗寫行衣韓愈詩百花寥落梨花發】晚景逼檐溪鳥回【庾信詩淒淸臨晚景張何賦晚景彌秀晴江轉春陶景尋山誌夕鳥依檐敬括花萼樓賦飛鳥拂檐而斜度綦母潛詩窓外無人溪鳥飛杜甫詩渚淸沙白鳥飛回】不爲市朝行路近【周禮夏官量人掌建國之法營國城郭營後宮量市朝道巷門渠國語大者陳之原野小者致之市朝華陽國誌京師天下之市朝也潛夫論君臣義重行路禮輕李嶠詩雲霞仙路近】有誰車馬看山來【禮記獻車馬者執策詩我有車馬阮籍詩出門臨永路不見行車馬陶潛詩晨夕看山川事事悉如昔庾肩吾詩看山通迥枝劉長卿詩日暮更看山又轉岸前山來】可憐嚴子持竿處【沈約詩且縱嚴陵釣岑參詩灘上思嚴子雲中想許由列子臨河持竿心無雜慮惟魚之念徐陵書持竿而釣徴聘不來】雲水終年鎖綠苔【杜甫詩稻獲空雲水川平對石門李頎詩鐵馬嘶雲水郭璞遊仙詩終年不華皓李商隠詩宻鎖重闗掩綠苔拾遺記靈帝起館千間采綠苔而被階丘遲詩檐際落黃葉堦前网綠苔】

題水簾洞【栁宗元水簾詩懸爾粲成簾羅注無時休案一統志水簾洞醴陵縣及衡山華山俱有水從石頂流下如簾適當洞口】

亂泉飛下翠屏中【後漢書耿恭傳飛泉湧出楚辭吸飛泉之微液兮陸機詩飛泉潄鳴玉李白廬山瀑布詩飛流直下三千尺天臺山賦搏壁立之翠屏唐明皇詩翠屏千仞合】名共珍珠巧綴同【尹文子一曰命物之名方圎白黒是也洛陽伽藍記西域塔初成用珍珠爲羅网覆其上李商隠詩豈得珍珠始是車晉書苻堅載記懸珠簾於正殿又張駿傳窮盡珍巧任昉苦熱詩霢霂類珠綴沈約詩网軒映珠綴】一片長垂今與古【庾信至仁山銘瑞云一片仙童兩人王融聯句玉澑檐下垂闗尹子古之善揲蓍灼龜者能於今中示古古中示今孔穎達禮記正義序博物通人知今溫古】半山遙聽水兼風【鮑照書半山以下純爲黛色王粲詩殘月半山低顏延之詩側聽風薄木遙睇月開云張正見詩影照龍門水聲入洞庭風】𨿽無舒捲隨人意【淮南子陰陽嬴縮舒捲淪於不測王融樂府煙雲乍舒捲朱超詩舒捲聽人裁梁簡文帝詩栁枝無極軟春風隨意來又可憐年幾十三四工歌巧舞入人意】自有潺湲濟物功【楚辭九歌觀流水兮潺湲江淹賦欷潺湲兮沬袖廣韻潺湲水流貌張祜題禦溝詩都緣濟物心無阻從此恩波處處流杜甫詩知君才是濟川功劉長卿詩名達濟時功】每向暑天來往見【孔融詩巖巖鐘山首赫赫炎天路杜甫詩炎天避欝蒸易日往則月來月往則日來王維詩今人自來往】疑將仙子隔房櫳【李白詩伯陽仙家子容色如靑春李商隠詩仙子玉京路主人金穀園唐明皇詩迹與塵囂隔王維詩隔窓雲霧生衣上班偼伃賦房櫳虛兮風泠泠傅亮賦鑑明月於房櫳張華詩房櫳自來風梁元帝詩無因謝神女一爲出房櫳】

譚用之

贈索處士

不將桂子種諸天【晉書郤詵傳猶桂林之一枝唐書五行志垂拱四年三月雨桂子於臺州旬餘乃止韓終采藥詩闇河之桂實大如棗得而食之後天而老駱賔王詩桂子月中落白居易詩因何栽種在人家雲笈七籖一唱萬眞和九徧諸天朝】長得尋君水石邊【異苑可於水際見尋棗據詩髙迹可尋宋書隠逸傳論巖壑閒逺水石淸華範云詩盈盈一水邊白居易詩吟詩石上坐引酒泉邊酌】元豹夜寒和霧隠【山海經卽谷之山多元豹子虛賦其下則有白虎元豹曹植升天行元豹逰其下列女傳陶答子化陶三年名譽不興其妻謂之曰妾聞南山有元豹霧雨七日而不食欲澤其衣毛而成其文章故藏隠以逺害今君與此背得無後患乎白居易詩庭際蕭疎夜气寒謝朓詩𨿽無元豹姿終隠南山霧董思恭詩終南晨豹隠】驪龍春暖抱珠眠【莊子河上有家貧恃緯蕭而食者其子沒於淵得千金之珠其父謂其子曰取石來鍛之夫千金之珠必在九重之淵而驪龍頷下子能得珠者必遭其睡也使驪龍而寤子尙奚微之有哉謝靈運詩含悲忘春暖七啟綴以驪龍之珠李徳裕詩碧海宵澄驪龍躍出杜甫詩此時驪龍亦吐珠袁淑文抱梁而眠】山中宰相陶景【劉逖詩縱意在山中梁書陶景傳景字通明丹陽秣陵人自號華陽隠居時人謂爲山中宰相諡貞白先生南史陶景傳景止句曲山梁武帝早與之逰及卽位恩禮愈篤書問不絕時人謂爲山中宰相】洞裏眞人葛稚川【陰鏗詩洞裏閱仙書莊子闗尹老明乎古之博大眞人哉文子得天地之道故謂之眞人賈誼賦眞人恬漠兮獨與道息晉書葛洪傳洪字稚川又傳論稚川束髮從師老而忘倦楊炯渾天賦明入於地葛稚川所以有辭】一度相思一惆悵【潘嶽詩嵗寒守一度王翰詩落花一度無再春李陵與蘇武詩行人難久畱各言長相思古詩上言長相思下言久離別九辧惆悵兮而私自憐張衡詩路逺莫致倚惆悵】水寒煙澹落花前【史記荊軻傳風蕭蕭兮易水寒庾信詩半道聞荷風中流覺水寒白居易詩煙澹月蒙蒙舟行夜色中又天曉煙景澹劉令嫺詩落花掃更合蕭子範詩惟願落花遲張正見詩競噪長枝裏爭飛落木前】

禦選唐詩卷二十三

欽定四庫全書

禦選唐詩卷二十三補編

李頎

寄綦母三【唐書藝文志綦母潛字孝通開元中由宜壽縣尉入爲集賢院待制】

新加大邑綬仍黃【書今朕作大邑於玆新洛左傳大官大邑身之所庇也漢書百官志比二千石以上皆銅印黃綬】近與單車向洛陽【李陵答蘇武書足下昔以單車之使漢書循吏傳龔遂爲渤海太守單車獨行到府又地理誌河南郡縣洛陽梁簡文帝樂府洛陽佳麗所大道滿春光】顧盻一過丞相府【揚雄答賔戲虞卿以顧盻而捐相印張蒙賦聊登陟兮一過史記蕭相國世家何以丞相畱收巴蜀塡撫諭告使給軍食荀綽晉百官表注漢丞相府門無防不設鈴不警鼓言其深大濶逺無節限也蕭子顯詩丞相府中烏未飛】風流三接令公香【後漢書王暢傳士女沾教化黔首仰風流庾信賦殷仲文風流儒雅海內知名易晉康侯用錫馬蕃庶畫日三接習鑿齒襄陽記荀令君至人家坐幕三日香气不歇】南川稉稻花侵縣【謝朓詩息駕南川涘梁簡文帝書分竹南川剖符千里魏文帝書新城稉稻上風吹之五里聞香謝靈運詩滮池漑稉稻劉長卿詩暮天江色裏野鶴稻花中李白詩河陽花作縣】西嶺雲霞色滿堂【庾闡詩拂駕升西嶺陶潛詩峩峩西嶺內江淹詩雲霞冠秋嶺鮑照詩重巖秋云色唐太宗詩組練輝霞色九歌芳菲菲兮滿堂】共道進賢防上賞【周禮夏官大司馬進賢興功以作邦國史記蕭相國世家上曰吾聞進賢受上賞】看君幾嵗作

臺郎【杜甫詩看君多道气孔融薦禰衡表路粹嚴象亦用奇才擢拜臺郎衡宜與爲比】

韓翃

寄徐州鄭使君

江城五馬楚云邊【杜甫詩江城孤照日山谷逺含風李白詩江城五月落梅花遁齋閒覽漢時朝臣出使爲太守增一馬故曰五馬晉書天文志楚云如日鮑照詩林際無窮極云邊不可尋梁簡文帝詩縱意白雲邊】不羨雍容畫省年【詩無然歆羨史記司馬相如傳從車騎雍容閒雅甚都傅毅賦雍容惆悵不可爲象漢書典職尙書省皆以粉壁畫古賢烈士曰畫省亦曰粉省】才子舊稱何水部【左傳昔髙陽氏有才子八人天下之民謂之八愷髙辛氏有才子八人天下之民謂之八元南史何遜傳天監中兼尙書水部郎唐書百官志水部郎中貟外郎各一人掌津濟船艫渠梁堤堰溝洫漁捕運漕碾磑之事】使君還繼謝臨川【後漢書冦恂傳使君建節銜命以臨四方古樂府使君從南來五馬立踟躕宋書謝靈運傳太祖不欲使東歸以爲臨川內史賜秩中二千石】射堂艸徧收殘雨【晉書成帝紀帝嘗欲於後園作射堂庾信春賦拂塵看馬埒分朋入射堂王勃詩艸徧南亭合應璩與岑文瑜書雨垂落而復收江淹賦雨蕭索光煙艷爛杜審言詩日气含殘雨】官路人稀對夕天【六朝事迹淨妙寺舊臨官路王褒詩黃山獵地廣靑門官路長杜甫詩赤甲山下行人稀謝莊詩夕天霽晚气】𨿽臥郡齋千里隔【陶潛詩夏月虛閒髙臥北窓之下韋應物詩今朝郡齋冷謝莊月賦隔千里兮共明月李白詩日暮千里隔】與君同見月初圎【韋應物詩如何日夕待見月三四圎梁簡文帝詩月色與池同劉孝威詩今夜月輪圎魏徵詩露重麟膠勁風髙月影圎】

戴叔倫

和汴州李相公勉人日喜春【一統志祥符縣漢爲浚儀縣屬陳畱郡後周攺汴州隋廢陳畱郡以縣屬鄭州唐於此置汴州唐書李勉傳代宗詔勉節度汴宋徳宗立就加同中書門下平章事董勛答問禮俗正月一日爲雞二日爲狗三日爲豬四日爲羊五日爲牛六日爲馬七日爲人李充傳正月七日厥日惟人】

年來日日春光好【梁湘東王詩春心日日異張正見詩春光落云葉王僧孺詩非願嵗物華徒用風光好】今日春光好更新【荀子欲觀千載則審今日鮑泉春日詩新光新气早】獨獻菜羮憐應節【荊楚嵗時記人日以七種菜爲羮李乂人日應制詩幸陪人勝節長願奉垂衣京房傳萬物應節而生】徧傳金勝喜逢人【典戒人日造華勝相遺像瑞圖金勝之形又像西王母戴勝也】煙添栁色看猶淺【何遜詩輕煙淡栁色蕭子範詩春情寄栁色李適詩淑气初含梅色淺】鳥踏梅花落己頻【蕭子範詩鳥語出梅中何遜詩村梅落早花】東閣此時聞一曲【杜甫詩東閣官梅動詩興鮑照詩一曲動情多】翻令和者不勝春【宋玉文爲之歌陽春白雪國中屬而和者不過數人宋之問詩陽橋花栁不勝春】

崔峒【博陵人登進士第爲拾遺集賢學士終於州刺史大歷十才子之一也】

題桐廬李明府官舍【唐書地理誌睦州新定郡有桐廬縣】

訟堂寂寂對煙霞【王勃文軒堂淸寂左思詩寂寂揚子宅門無卿相輿北史隠逸傳飡松餌術棲息煙霞】五栁門前聚曉鴉【晉書陶潛傳嘗著五栁先生傳以自況曰先生不知何許人不詳姓字宅邊有五栁樹因以爲號焉古子夜歌暫出白門前楊栁可藏烏李白詩東方日出啼早鴉】流水聲中視公事【江總詩罕有知音者空勞流水聲禮記公事不私議楊巨源詩不妨公事資髙臥無限詩情要細論】寒山影裏見人家【王維詩寒山轉蒼翠秋水日潺湲岑參詩藥椀搖山影魚竿帶水痕王維詩雨中春樹萬人家】觀風競美新爲政【禮記命太史陳詩以觀民風杜甫詩姚公美政誰與儔又爲政風流今在玆】計日還知舊觸邪【杜審言詩紅粉樓中應計日燕支山下莫經年晉書輿服志法冠一名柱後或謂之獬豸冠髙五寸凡執法官皆服之或謂獬豸神羊能觸邪佞蘇頲詩冠危有觸邪】可惜陶潛無限酒【陶潛詩歸去來山中山中酒應熟】不逢籬菊正開花【江總詩故鄕籬下菊今日幾花開盧照鄰詩東籬菊正芳沈約詩開花已匝樹流鶯復滿枝】

王建

上杜元潁相公【唐書杜元潁傳如晦五世孫貞元末及進士第以右補闕爲翰林學士敏文辭憲宗特所賞嘆吳元濟平論書詔勤遷司勲貟外郎知制誥穆宗以元潁多識朝章尢被寵拜中書舍人戶部侍郎爲學士承防以本官同中書門下平章事】

學士金鑾殿後居【唐書百官志唐之學士文集賢分中書門下省而翰林學士獨無所屬又李白傳天寶中賀知章言之召見金鑾殿論當世事西京記大明宮紫宸殿北曰蓬萊殿西北曰金鑾殿】天中行坐侍龍輿【沈佺期詩書報天中赦人從海上聞後漢書循吏傳光武數行公卿郎將列於禁坐隋文帝詩翠霞乘鳳輦碧霧翼龍輿】承恩不許離牀拜【王臺卿詩承恩奉教義杜甫詩承恩數上南薰殿後漢書仇覽傳林宗與融賫刺就房謁之遂請畱宿林宗嗟嘆下牀爲拜】宻詔常教倚案書【翰林志學士於禁中艸詔唐書溫造傳授山南西道節度使許以便宜從事造曰臣計諸道戎蠻之兵方還願得宻詔受約束用此足矣庾肩吾啟登玉案而上陳】馬上喚遮紅觜鴨【史記陸賈傳馬上得之寧可以馬上治之乎岑參詩火山五月行人少看君馬上疾如鳥李白秋獵孟諸詩要遮相馳逐遂出城東田杜陽雜編建中二年南方貢朱來鳥形有類於戴勝而紅觜紺尾杜甫詩紅觜漫多知】船頭看釣赤鱗魚【杜甫詩風急打船頭崔顥詩渚畔鱸魚舟上釣杜甫詩泉出巨魚長比人丹砂作尾黃金鱗】閒曹散吏無相識【孟浩然詩官曹幕府賢晉書周訪傳訪爲縣功曹陶侃爲散吏左傳吳公子札聘於鄭見子產如舊相識王維寄張丞相詩舉世無相識終身思舊恩】猶記荊州拜謁初【書荊及衡陽惟荊州漢書袁盎傳盎告歸道逢亟相申屠嘉下車拜謁髙適詩人當汲引初】

劉禹錫

送李尙書鎭滑州【唐書李徳裕傳徳裕爲浙西觀察使再期而俗大變軍用充足太和三年召拜兵部尙書出爲鄭滑節度使又地理誌滑州靈昌郡本東郡天寶元年更名】

南徐報政入文昌【元和志潤州本吳之朱方邑始皇攺爲丹陽三國吳號曰京城劉宋攺爲南徐州治京口鎭王昌齡詩樓頭廣陵近九月在南徐史記魯世家三年而報政晉書成公綏傳輔臣列位於文昌唐明皇詩八座起文昌】東郡須才別建章【元和郡縣誌滑州本春秋時衛地戰國屬魏秦初置東郡袁宏三國名臣贊才爲世出世亦須才括地誌建章宮在雍州長安縣西二十里長安故城西庾肩吾詩臨云出建章】視艸名髙同蜀客【漢書淮南王安傳武帝好藝文以安屬爲諸父辧博善爲文詞甚尊重之每爲報書及賜帝名司馬相如等視艸乃遣注艸謂文之槁艸庾信詩名髙六國共史記司馬相如者蜀郡成都人也】擁旄年少勝荀郎【班固文杖節擁旄鉦人伐鼓晉書荀羨傳羨字令則弱冠與瑯琊王洽齊名後遷建威將軍吳國內史除北中郎將徐州刺史監徐兗二州揚州之晉陵諸軍事假節時年二十八中興方伯未有如羨之少者】黃河一曲當城下【元和志滑州黃河去外城二十步漢王尊爲東郡太守河水盛浸瓠子隄尊臨決河不去後人爲立河侯祠趙整詩昔聞孟津河千里作一曲】緹騎千重照路傍【徐陵文緹騎盈道張正見詩栁葉飄緹騎張說詩連營火百里縱觀人千重劉楨詩輦車飛素蓋從者盈路傍】自古相門還出相【詩自古在昔南史王訓傳訓年十六召見文徳殿應對爽徹上目送之謂朱異曰可謂相門有相唐書列傳李徳裕宰相吉甫子也】如今人望在巖廊【後漢書盧植傳盧尙書海內大儒人之望也唐太宗賦今拱已於巖廊髙適詩樽俎資髙論巖廊挹大猷】

送周使君罷渝州歸郢州別墅【唐書地理誌渝州南平郡本巴郡天寶元年更名隋書地理誌義陽郡齊置司州魏攺曰郢州廣韻墅田廬也晉書謝安傳安命駕出山墅與幼度圍棋賭別墅】

君思郢上吟歸去【晉書陶潛傳義興三年解印去縣乃賦歸去來辭】故自渝南擲郡章【漢官儀二千石以上銀印龜紐文曰章刻曰某官之章】野戍岸邊畱畫舸【庾信詩野戍孤煙起陳子昂詩野戍荒煙防梁元帝詩畫舸覆緹油岑參詩紅亭移酒席畫舸逗江村】綠蘿陰下到山莊【曹植詩綠蘿緣玉樹郭璞詩綠蘿結髙林謝朓詩解佩拂山莊梁昭明太子詩命駕出山莊】池荷雨後衣香起【謝朓詩願緝吳山杜寧摘楚池荷又風碎池中河北周明帝詩香飄蓮葉衣梁元帝牛渚磯碑花飛入袖荷香入衣又采蓮曲蓮花亂臉色荷葉雜衣香】庭艸春深綬帶長【劉鑠詩庭中綠艸滋杜審言詩杜若幽庭艸芙蓉曲沼花杜甫詩鳴鳩乳燕靑春深三齊記略鄭康成居不其城南山中教授山下艸如薤葉長尺餘人號康成書帶艸唐明皇賜鏡詩更銜長綬帶畱意感人深杜甫詩水荇牽風翠帶長】只恐鳴騶催上道【洛陽伽藍記髙陽王雍出則鳴騶禦道文物成行北山移文鳴騶入谷鶴書赴隴晉書李宻傳郡縣逼迫催臣上道】不容待得晚菘嘗【南史齊周顒隠鐘山王儉謂曰卿在山中何所食答曰赤米白鹽緑葵紫蓼又問何者爲佳曰春初早韮秋末晚菘】

題王郎中宣義裏新居

愛君新買街西宅【南史呂僧珍傳百萬買宅千萬買鄰韓愈詩街東街西講佛經】客到如逰鄠杜間【錢起詩客到衡門下漢書宣帝尢樂鄠杜之間注杜屬京兆鄠屬扶風】雨後退朝貪種樹【國語公父文伯退朝南史徐勉傳穿池種樹少寄閒情潘嶽賦序築室種樹逍遙自得】申時出省趁看山【說文申者吏以晡時申旦政也杜甫詩宮中每出歸東省錢起詩對捲也看山】門前巷陌三條近【古子夜歌暫出白門前西都賦披三條之廣路駱賔王詩三條九陌麗城隈】墻內池亭萬境閒【孟浩然詩言避一時暑池亭五月開陳造詩一鑑照萬境】見擬移居作鄰里【江洪詩移居玉池上周禮地官遂人五家爲鄰五鄰爲裏王維詩鬥酒爲鄰里】不論時節請開闗【孔融書時節如流古詩時節忽復易楚辭吾令帝閽開闗兮羽獵賦戲八鎭而開闗】

李逺【字求古蜀人太和五年進士第累官忠建江三州刺史終禦史中丞詩一卷】贈文杜校書【唐書百官志武徳四年置修文館於門下省九年攺曰文館又校書郎掌讐校典籍刋正文章唐六典文館校書郎二人】

髙倚霞梯萬丈餘【易林登髙安梯李白詩長嘯倚天梯元稹詩願登靑雲路別望丹霞梯後漢書蘇充傳天有白虹長可萬丈僧皎然詩髙枝不知幾萬丈世人仰望徒攀援】共看移步入宸居【唐太宗詩移步出詞林劉長卿詩移步奇屢易班固典引髙光二聖宸居其域袁朗詩宸居法太微】曉隨鵷鷺排金鎖【岑參詩曉隨天仗入梁簡文帝南郊頌序運謐時平鵷鷺咸修其文徳隋書音樂志懷黃綰白鵷鷺成行崔掖詩鐵闗金鎖徹明開】靜對鉛黃校玉書【孫擢詩坐靜對嘉林劉長卿詩鳴琴靜對言西京雜記揚雄嘗懷鉛提槧從諸計吏訪殊方絕域之語作方言韓愈詩不如覷文字丹鉛事防勘夢溪筆談誤書以雌黃塗之嘗校攺字之法粉塗數過方能漫滅惟雌黃一漫則滅且久而不脫古包山謠禹得金簡玉字書黃庭內景經思詠玉書入太淸】漠漠禁煙籠逺樹【謝朓詩逺樹暖阡阡生煙紛漠漠趙彥昭詩寒煙收紫禁王灣詩院徧靑霄路廚和紫禁煙梁元帝賦登樓一望惟見逺樹含煙】泠泠宮漏響前除【沈佺期詩溪水泠泠逐行漏閻朝隠詩箭水泠泠刻漏長漢舊儀夜漏起宮衞李益詩似將海水添宮漏共滴長門一夜長李蘭漏刻法以器貯水以銅爲渴烏狀如鉤曲以引器中水於銀龍中口吐入權器漏水一升秤重一斤時經一刻王勃詩頽華臨曲磴傾影赴前除杜甫詩淸夜置酒臨前除】還聞漢帝親詞賦好爲從容奏子虛【史記司馬相如傳事孝景帝爲武騎常侍防景帝不好辭賦因病免客逰梁得與諸生逰士居數嵗乃著子虛之賦蜀人楊得意爲狗監侍上上讀子虛賦而善之得意曰臣邑人司馬相如自言爲此賦上驚乃召相如又畱侯世家所與上從容言天下事甚眾左思詩作賦擬子虛】

李商隱

鄭州獻從叔舍人褎【本集注防昌中討劉稹褎爲鄭州刺史一統志鄭州在河南開封府城西二百四十里唐初於武牢置鄭州貞觀中移置管城天寶初又攺爲滎陽郡乾元初復鄭州六典中書舍人正五品】

蓬島煙霞閬苑中【神仙傳海上三神山蓬萊方丈瀛洲謂之三島北史隠逸傳餐松餌術棲息煙霞孔稚圭碑泉石依情煙霞入抱葛仙翁傳昆侖之山有閬風苑庾肩吾詩閬苑秋風暮南史齊武帝置鐘於景陽樓以應五鼓】三官箋奏附金龍【眞誥有上聖之徳受三官書爲地下主者又二天宮立一官凡六天立爲三官如今刑名之職主諸考謫後漢書順帝紀令舉孝防者文吏課箋奏東齋記道家有金龍玉簡學士院撰文具一嵗中齋醮投於名山洞府金龍以銅制玉簡以階石爲之六典中書舍人掌侍奉進奏參議表章】茅君奕世仙曹貴【神仙傳茅蒙字初成卽東卿司命君盈之髙祖集仙傳大茅君盈南至句曲山天皇大帝拜爲東嶽上卿王母命上元大夫授盈之二弟茅固茅衝四部寶經國語奕世載徳不忝前人沈炯詩欒巴有妙術云是神仙曹白帖諸曹郎稱爲仙郎故曰仙曹】許掾全家道气濃【神仙傳許翽字道翔小字玉斧郡舉上計掾主簿父穆長史爲上淸佐卿掾居方隅山洞石壇上焚香禮拜因得仙去十二眞君傳許遜字敬之祖琰父肅世慕仙道太康二年於洪州西山拔宅上升晉尙書郎邁散騎常侍穆皆遜之族子後俱得道杜甫詩鄙人寡道气盧僎詩道濃禮自略】絳簡尙參黃紙案【本集注絳簡卽赤章仙經硃書亦曰絳簡沈約書方當書名絳簡身逰闕馮簡續事始貞觀十年詔用黃麻紙寫詔勑文髙宗上元二年勑曰制勑施行旣爲永式比用白紙皆有虫蠧自今尙書頒上諸州縣並用黃麻紙】丹鑪猶用紫泥封【王績遊北山賦拭丹鑪而調石髓眞誥慶雲纒丹鑪漢書輿服志璽皆以紫泥封西京雜記中書以武都紫泥爲璽室加綠綈其上本集注唐置舍人掌絲綸故用黃紙紫泥事】不知他日華陽洞【南史陶景傳止於句容之句曲山此山下是第八洞宮名金壇華陽之天周回一百五十里儲光羲茅山華陽洞詩華陽洞口片雲飛細細蒙蒙欲濕衣】曽上經樓第幾重【神仙感遇傳陶貞白拜表解職入茅山自稱華陽隠居然勑命餉賚常爲煩劇乃造三層樓身居其上弟子居中接賔客於其下令一小竪傳授而已杜甫詩煙霞障幾重】

賈島

早秋寄題天竺靈隱寺【元和志靈隠山在錢塘縣西十二里本名西山又名仙居山一統志寺在杭州府武林山晉咸和元年梵僧慧理登山嘆曰此中天竺國靈鷲山之小嶺不知何年飛來仙靈隠窟今復爾否因名靈隠建寺焉】

峯前峯後寺新秋【杭州府誌勝靈隠寺後山爲北髙峯前山爲飛來峯張正見詩髙軒揚麗藻自是賦新秋】絕頂髙窓見沃州【王褒詩山窓臨絕頂沈約詩髙窓時動扉劉長卿詩早晚來香積何人在沃州雲笈七籖七十二福地沃州在越州剡縣南】人在定中聞蟋蟀【白居易詩人定月朧明法苑珠林以禪定爲樂後漢書裴楷傳蟋蟀吟於始秋】鶴曽棲處掛狝猴【淮南子千嵗之鶴棲於松栢詩毋教猱升木疏猱狝猴也楚人謂之沐猴】山鐘夜渡空江水【山海經丰山有九耳鐘霜降則鳴庾信詩山寺響晨鐘李華文冰河夜渡張泌詩空江浩蕩景蕭然枚乘七發江水逆流】汀月寒生古石樓【崔塗詩汲帶寒汀月古詩兩頭纎纎月初生南史陳武帝紀廣州言仙人見於羅浮山寺小石樓武元衡詩亂流長響石樓風】心憶懸帆身未遂【闗尹子心憶者猶忘饑梁武帝樂府知我心相憶鄭谷詩懸帆興正長】謝公此地昔年逰【圖經靈隠山畔有夢謝亭爲靈運建相傳晉杜明禪師夜夢有賢人相訪翌日靈運至遂建新亭焉一名客兒亭又傳飛來峯頂有靈運翻經臺杜甫詩遊山憶謝公魏文帝與吳質書追思昔遊猶在心目】

溫庭筠

題李處士幽居

水玉簮頭白角巾【漢書司馬相如傳水玉磊砢注水玉水晶也西京雜記武帝過李夫人就取玉簮搔頭梁簡文帝詩斜柯插玉簮隋書禮儀志巾國子生服白紗爲之晉太元中國子生見祭酒單衣角巾執經一卷以代手版晉書羊祜傳當角巾東路歸故里】瑤琴寂歷拂輕塵【鮑照詩瑤琴生网羅劉長卿詩終日愧瑤琴庾信賦寂歷無心張說詩空山寂歷道心生晉白紵舞歌袍以光軀巾拂塵海賦輕塵不飛】濃陰似帳紅薇晚【髙適詩穠陰夾長津閻立本詩荊王夢裏愛穠華枕席初開紅帳遮本艸經薔薇不一有大紅粉紅黃白四色花大如錢花譜薔薇一名刺紅庾信詩梨紅大谷晚】細雨如煙碧艸春【梁簡文帝詩冷風雜細雨張正見詩細雨濯梅林江賦气滃浡以霧杳時郁律其如煙範云詩春艸醉春煙陳子昂春臺引感陽春兮生碧艸之油油杜甫詩映階碧艸自春色】隔竹見籠疑有鶴【栁宗元小石潭記從小丘西行百二十步隔篁竹聞水聲如鳴佩環相鶴經畜以籠飼以熟食則塵濁而乏粹彩白居易詩回燈見棲鶴隔竹聞吹笛阮籍詠懷詩崇山有鳴鶴】捲簾看畫更無人【古樂府西洲曲捲簾天自髙梁簡文帝詩迎春試卷簾杜甫詩看畫曽饑渴易閴其無人史記範雎傳秦王屏左右宮中虛無人】南山自是忘年友【詩幽幽南山陶潛詩悠然見南山南史何遜傳遜弱冠舉秀才範云見其對策大相稱賞因結忘年交又江總傳範陽張纘瑯琊王筠南皮劉之遴並髙才碩學總時年少有名纘等雅相推重爲忘年交】谷口徒稱鄭子眞【孔稚圭文截來轅於谷口杜甫詩谷口樵歸唱髙士傳鄭撲字子眞谷口人修道靜黙成帝時王鳳以禮聘之不屈揚雄盛稱其徳曰谷口鄭子眞耕於巖石之下名振京師】

南湖

湖上微風入檻涼【杜甫詩湖上林風相與俱劉孝威詩微風入棨傳梁簡文帝詠風詩傳涼入鏤檻詩北風其涼】翻翻菱荇滿回塘【楚辭漂翻翻其上下兮儲光羲詩遲遲菱荇上泛泛菇蒲裏梁簡文帝詩回塘繞碧莎沈約詩白水滿春塘】野船著岸偎春艸【西溪叢語晉郭翻乘小舟歸武昌庾亮造之以其船狹小就引大船翻曰使君不以鄙賤而猥辱臨之此固野人之船也杜甫詩野航恰受兩三人孟浩然詩孤舟泊岸初錢起詩蝴蝶暗連池岸艸謝靈運詩萋萋春艸生】水鳥帶波飛夕陽【蕭子範詩水鳥銜魚上舊唐書閻立本傳太宗嘗與侍臣學士泛舟有異鳥隨波容與史記老子傳鳥吾知其能飛爾雅山西曰夕陽杜甫詩夕陽薰細艸】蘆葉有聲疑霧雨【李嶠詩水鴈銜蘆葉鄒陽書蛟龍驤首奮翼則浮雲出流霧雨咸集】浪花無際似瀟湘【梁元帝賦朝浮兮浪華列子窈然無際徐陵文巴漢樓船淩波無際一統志湘江在長沙府西至永州與瀟水合曰瀟湘】飄然篷艇東歸客【杜甫詩飄然思不羣廣韻篷織竹夾篛覆舟孟浩然詩回艇夕陽晚詩我東曰歸漢書髙帝紀漢王旣至南鄭諸將及士卒皆謳歌思東歸】盡日相看憶楚鄕【後漢書桓榮傳詔諸生雅吹擊磬盡日乃罷杜甫詩綠樽須盡日詩維女荊楚居國南鄕】

宿雲際寺【長安志雲際山大安寺在鄠縣東南六十里隋仁壽元年置居賢捧日寺】

白蓋微云一徑深【案庭筠集有宿白蓋峯寺寄僧詩易通卦驗谷雨太陽云出張如車蓋徐陵詩月出栁城東微云掩復通常建詩一徑通幽處禪房花木深張正見詩飛多花徑深】東峯弟子逺相尋【諸葛穎詩微雨暗東峯梁簡文帝唱導文十大弟子五百羅漢陸機詩川陸殊途軌懿親將逺尋】蒼苔路熟僧歸寺【潘嶽賦辟衣蒼苔瓦被駁蘚杜甫詩緣江路熟俯靑郊司空曙詩昨聞歸舊寺暫別欲成年】紅葉聲幹鹿在林【錢起詩茅茨隠紅葉呂溫詩迎霜紅葉早蔡琰胡笳十八拍塞上黃蒿兮枝枯葉幹岑參詩踏地葉聲幹易卽鹿無虞惟入於林中】髙閣淸香生靜境【張衡賦命王良掌防駟兮逾髙閣之鏘鏘謝朓詩髙閣常畫掩元稹詩淸香時暗聞梁簡文帝大愛敬寺剎下銘皇帝照盡神原心凝寂境】夜堂疎磬發禪心【朱慶餘詩空堂夜語淸姚合詩雪中疎磬度江淹詩禪心莫不雜李頎詩淸池皓月照禪心】自從紫桂巖前別【拾遺記闇河之北紫桂成林羣仙餌焉李徳裕記永嘉之紫桂簇蝶庾肩吾詩桂巖逢暮序蜀水值窮秋】不見南能直至今【舊唐書神秀同學慧能者與神秀行業相埒慧能住韶州廣果寺神秀奏則天請迫慧能赴都慧能固辭曰吾南中有緣不可違也竟不度嶺而死天下乃散傳其道謂神秀爲北宗慧能爲南宗】

李郢

錢塘靑山題李隱居西齋

小隱西齋爲客開【王康居詩小隠隠林藪大隠隠朝市李白詩小隠慕安石南史蔡凝傳常端坐西齋非素貴名流罕所交接杜甫詩蓬門今始爲君開】翠蘿深處徧靑苔【許渾詩遙夜泛靑瑟西風生翠蘿儲光羲詩澗淨綠蘿深李白詩拂花弄琴坐靑苔綠蘿樹下春風來又白露濕靑苔】林間掃石安棋局【梁元帝詩林間花欲然孟浩然詩聞君息陰地東郭栁林間李白詩埽石待歸月曹植文棋局逞巧博奕惟賢杜甫詩棋局動隨幽澗竹】巖下分泉逓酒杯【李頎詩獨居巖下石長似定中身白居易詩紫霄峯頭黃石巖下杜甫詩竹竿裊裊細泉分戴叔倫詩逺訪山中客分泉漫煮茶岑參詩竹影拂棋局荷香隨酒杯白居易詩看月尋花把酒杯】蘭葉露光秋月上【梁簡文帝詩紫蘭葉初滿李白詩煙開蘭葉香風暖劉復詩露華朝未晞滴瀝含虛光溫庭筠詩翠染冰輕透露光顧愷之詩秋月揚明輝江淹賦月上軒而飛光】蘆花風起夜潮來【江總詩蘆花霜外白岑參詩蘆花罥釣絲楚辭九歌衝風起兮橫波江淹賦乍秋風兮暫起王維詩潮來天地靑白居易詩早潮才落晚潮來】湖山繞屋猶嫌淺【一統志西湖在杭州府西周回三十里其源出於武林泉山川秀發景物華麗陶潛詩繞屋樹扶疎張籍詩漲池開繞屋盧綸詩開云種玉嫌山淺】欲櫂漁舟近釣臺【李嶠詩迎風欲舉櫂劉孝威詩漁舟繞落花韋述詩浦淨漁舟逺寰宇記嚴子陵釣臺在桐廬縣南大江側臺下連七里灘方輿勝覽釣臺在桐廬二十九里東西二臺各髙百尺】

皮日休

宿報恩寺水閣

寺鏁雙峯寂不開【舊唐書五祖忍與四祖道信並住蘄州雙峯山東山寺故號其法爲東山法門杜甫詩身許雙峯寺門求七祖禪袁朗詩陰寒晝不開】幽人中夜獨徘徊【易利幽人之貞荀朂詩幽人守靜夜古詩中夜不能寐古樂府徘徊以徬徨馬融文緩節舒容徘徊安步】池文帶月鋪金簟【李嶠詩芳池寫鳳文董思恭詩帶月綺羅映劉禹錫詩淸洛曉光鋪碧簟】蓮朶含風動玉杯【白居易詩花房膩似紅蓮朶庾羲詩含風自颯颯殷英童詠蓮詩蓮葉捧成杯裴璘詩別有玉杯承露冷】往往竹梢搖翡翠【杜甫詩綠竹半含籜新梢才出墻費防詩風搖翡翠簮禽經背有彩羽曰翡翠埤雅翠鳥或謂之翡翠名前爲翡名後爲翠】時時杉子擲莓苔【本艸杉木葉硬微扁如刺結實如楓實孫綽賦踐莓苔之滑石劉長卿詩石路拂莓苔】可憐此際誰曽見惟有支公盡看來【髙僧傳支遁字道林本姓闗氏陳畱人家世事佛】

鄭谷

竹

宜煙宜雨又宜風【李白慈姥竹詩含煙映江島元稹詩竹梢余雨重白居易栽竹詩碧籠煙羃羃珠灑雨瑚謝朓詠竹詩風來起復垂劉禹錫庭竹詩依依似君子無地不相宜】拂水藏村復間松【吳均緑竹詩繞弱拂春漪許畫江南竹詩中忽見村祠郭璞詩人亦有言松竹有林孫綽詩疎竹間修桐】移得蕭騷從逺寺【白居易詩問君移竹意如何薛能詩風地葉蕭騷王建新移小竹詩此地本無竹逺從山寺移顧況詩逺寺吐珠閣】洗來疎淨見前峯【杜甫詠竹詩雨洗涓涓淨白居易洗竹詩久看洗霜竹孟浩然詩閒庭竹埽淨元稹新竹詩峯巒眼前聳衡山誌前峯咫尺莫辧徑道】侵堦蘚坼春芽迸【岑參詩迸筍穿堦踏還出姚合詩迸筍支階起古今注苔一名綠蘚筍譜筍一名竹芽盧仝詩萬籜抱龍兒攢迸溢林藪】繞徑莎微夏防濃【張籍詩新雨徑莎肥爾雅翼莎艸可爲衣以禦雨今人謂之蓑衣名曰夫須蓋匹夫所須隋煬帝詩夏潭防修竹】無賴杏花多意緒【杜甫詩韋曲花無賴庾信詩燒薙杏花初韓愈詩山橊躑躅少意思】數枝穿翠好相容【梁簡文帝詩學作兩三枝虞世南臨池竹詩蔥翠梢云質崔涯竹詩誰憐翠色兼云影賈島詩虛室省相容】

韋莊

南省伴直【韓愈文臣與孔戣同在南省爲官數得相見案南省謂尙書省也】

文昌二十四仙曹【史記天官書斗魁戴匡六星曰文昌宮唐書百官志光宅元年攺尙書省曰文昌臺俄曰文昌都省晉書職官志晉武帝置二十四曹白帖諸曹郎稱爲仙郎故曰仙曹鄭谷詩星明南省陪仙步】盡倚紅檐種露桃【王維詩不見紅檐燕雙棲緑艸時王昌齡詩昨夜風開露井桃】一洞煙霞人迹少【劉滄詩一洞曉煙流水上張正見歌行池臺間羅綺桃李雜煙霞盧照鄰詩洞戶無人迹空山聽鳥聲】六行槐栁鳥聲髙【庾信小園賦楡栁兩三行櫻桃百餘樹杜甫詩兩行秦樹直晉書苻堅載記闗隴淸晏百姓丰樂自長安至於諸州皆夾道樹槐栁薛逢詩槐栁陰陰五月天文心雕龍喈喈逐黃鳥之聲】星分夜彩寒侵帳【顏延之詩臨堂對星分王勃序星分翼軫梁簡文帝詩金隄翠栁帶星彩而均調張正見詩芳樹映雪野發早覺寒侵許渾詩綺羅無色雨侵帳】蘭惹春香綠映袍【梁簡文帝詩闇艸別蘭香古詞至今衣袖惹天香韓翃詩細艸春香小洞幽傅休奕歌綠葉映長波後漢書輿服志繒采十二色重綠袍】何事愛畱詩客宿【曹植詩公子敬愛客終夜不知疲陸機要覽五月三雨爲畱客雨劉禹錫詩燈藝松脂畱客宿周賀詩詩客往來頻】滿庭風雨竹蕭騷【元結序松竹滿庭水石滿堂栁宗元詩榕葉滿庭鶯亂啼宋玉九辧從風雨而飛颺薛能詩寒窓不可寐風地葉蕭騷】

題姑蘇淩處士莊【越語吳王帥其賢良與其重祿以上姑蘇史記河渠書上姑蘇望五湖明一統志蘇州府姑蘇山在府城西四十里亦名姑胥姑蘇臺在其上】

一簇林亭返照間【杜甫詩桃花一簇開無主白居易栽竹詩一簇綠檀欒唐太宗詩林亭自有幽貞趣況復秋深爽气來宋之問詩林亭春未防杜甫詩返照入江翻石壁張喬詩早涼先燕去返照後帆孤】門當官道不曽闗【祖詠觀華嶽詩作鎭當官道雄都俯大川李商隠栁詩淸明帶雨臨官道禮記外戶而不閉史記循吏傳子產爲相三年門不夜闗道不拾遺】花深逺岸黃鸝閙【張正見詩芳杜雜花深庾信詩誰憐花徑深沈約謝竟陵王示華嚴瓔珞啟陟無生之逺岸泛正水之安流杜甫南池詩逺岸富喬木禽經倉庚黧黃之鳥注今謂之黃鸝何遜詩黃鸝繞葉飛】雨急春塘白鷺閒【杜甫詩急雨捎溪足斜暉轉樹腰又晚來急雨春風巓江淹靑苔賦春塘秀色庾肩吾詩回岸髙花落春塘細栁懸爾雅釋鳥注白鷺頭翅背上皆有長翰毛江東人取爲睫攡名之曰白鷺縗劉孝威詩白鷺隠靑苗】載酒客尋吳苑寺【漢書揚雄傳贊家貧嗜酒時有好事者載酒肴從逰學王維詩揚子談經處淮王載酒過明一統志蘇州府長洲縣本吳之長洲苑李商隠詩茂苑城如畫】倚樓曽看洞庭山【杜甫詩勲業頻看鏡行藏獨倚樓屈原九歌邅吾道兮洞庭注吳中太湖一名洞庭而巴陵之洞庭亦謂之太湖郭璞江賦包山洞庭巴陵地道明一統志蘇州洞庭山在府城西一百三十里太湖中一名包山】怪來話得仙中事【秦韜玉牡丹詩擬就仙中旋折來】新有人從物外還【梁簡文帝文幾圎上聖智周物外杜審言詩朝英物外求】

徐鉉【字鼎臣廣陵人十嵗能屬文與韓熙載齊名江東謂之韓徐仕吳爲祕書郎仕南唐歷中書舍人翰林學士吏部尙書歸宋爲散騎常侍精小學篆尢工】

京口江際弄水【水經注京口丹徒之西鄕也元和志潤州本春秋吳之朱方邑後漢建安十四年孫權自吳理丹徒號曰京城今州是也十六年遷都建業於此爲京口鎭城前浦口卽是京口一統志江南鎭江府吳名京口】

退公求靜獨臨川【詩委蛇委蛇退食自公庾信至仁山銘仁者可效將由愛靜漢書董仲舒傳臨川羨魚不如退而結网庾闡詩臨川疊曲流】揚子江南二月天【唐書地理誌淮南道揚子永淳元年分江都縣置古辭妾家揚子渡便弄廣陵濤蕭慤春賦二月鶯聲才欲防】百尺翠屏甘露閣【梁簡文帝表髙防百尺借云崖之逺孫綽天臺山賦搏壁立之翠屏唐明皇詩翠屏千仞合圖畫見聞志李徳裕鎭浙西於潤州建功徳佛宇曰甘露寺一統志甘露寺在鎭江府北固上吳甘露中建因名】數帆晴日海門船【杜牧詩數帆旗去疾一艇箭回初孟郊詩瑞晴刷日月髙碧開星辰王昌齡宿京口江詩霜天起長望殘月生海門名勝志焦山之東北有二島對峙謂之海門】波澄瀨石寒如玉【王屮頭陀寺碑川靜波澄龍翔雲起孟浩然詩波澄水更淸梁武帝詩石瀨鳴濺濺樂府白石郎曲積石如玉列松如翠】艸接汀蘋緑似煙【栁惲詩汀洲采白蘋李益詩緑楊如水艸如煙溫庭筠詩岸平多艸煙】安得乘槎更東去【博物志天河與海通近世有人居海渚者年年八月有浮槎去來不失期人有奇志立飛閣於槎上多賫糧乘槎而去周明帝詩乘槎下釣磯】十洲風外弄潺湲【十洲記巨海之中有祖洲瀛洲洲炎洲長洲元洲流洲生洲鳳麟洲聚窟洲有此十洲乃人迹稀絕處虞茂望海詩十洲風霧逺屈原九歌觀流水兮潺湲謝靈運詩且申獨往意乘月弄潺湲】

禦選唐詩卷二十三補編

欽定四庫全書

禦選唐詩卷二十四

五言排律

太宗皇帝

正日臨朝【四民月令正月一日七十二之初三百六旬之端是謂正日唐書禮樂志皇帝元正今至受羣臣朝賀】

條風開獻節【史記律書條風居東北主出萬物條之言條治萬物而出之故曰條風易通卦驗立春條風至風土記嶽州自元旦獻嵗鄰里以飲宴相慶至十二而罷謂其日爲開云節謝靈運詩開春獻初嵗白日出悠悠】灰律動初陽【後漢書律曆志气之法爲室三重戶閉塗釁必周宻布緹縵室中以木爲案毎律各一內庳外髙従其方位加律其上以葭莩灰抑其內端案歷而之气至者灰去其爲气所動者其灰散人及風所動者其灰聚殿中用玉律十二惟二至乃靈臺用竹律六十日知其律王廙賦春可樂兮樂孟春之初陽】百蠻奉遐賮【詩因時百蠻班固賦內撫諸夏外綏百蠻顏延之賦有肆險而稟朔或逾逺而納賮說文賮防禮也】萬國朝未央【左傳禹防諸侯於塗山執玉帛而朝者萬國隋煬帝詩端拱朝萬國守文繼百王史記髙祖紀九年未央宮成髙祖大朝羣臣置酒未央前殿髙祖奉玉巵起爲太上皇壽羣臣皆呼萬嵗括地誌未央宮在雍州長安縣西北十里】𨿽無舜禹迹【史記五帝紀自黃帝至舜禹皆同姓而異其國號以彰明徳左傳茫茫禹迹畫爲九州鮑照詩禦風親列途乘山窮】

【禹迹】幸欣天地康【易天地交泰後以財成天地之道輔相天地之宜九歌君欣欣兮樂康】車軌同八表【禮記車同軌謝恵連贊致之以徳車軌斯同晉書邵續傳國家應符撥亂八表宅心何承天詩仁聲被八表】書文混四方【禮記書同文晉書劉頌傳唐虞以前書文殘闕書四方風動論衡混一四海天下定寧】赫奕儼冠益【陳琳賦光赫奕而燭夜何晏賦赫奕昭爍若日月之麗天也史記平準書冠蓋相望班固賦冠蓋如雲七相五公】紛綸盛服章【髙士傳井丹字大春博學髙論京師爲之語曰五經紛綸井大春左傳君子小人物有服章後漢書輿服志注漢明帝備其服章天子郊廟衣上皁下絳前三幅後四幅衣畫而裳繡】羽旄飛馳道【禮記比音而樂之及干戚羽旄之謂樂班固賦羽旄掃云旌旗拂天史記秦始皇紀二十七年賜爵一級治馳道注馳道天子道也謝朓詩飛甍夾馳道】鐘鼓震巖廊【詩鐘鼔旣設一朝饗之隋煬帝詩纓佩何濟濟鐘鼔何煌煌漢書董仲舒傳益聞虞舜之時遊於巖廊之上垂拱無爲而天下太平注巖廊殿下小屋也晉灼曰巖廊謂嚴峻之廊也】組練輝霞色【左傳楚子重使鄧廖帥組甲三百被練三千以侵吳謝朓元防曲分堦赩組練充庭羅翠旗謝靈運賦落月映嶼收霞斂色梁簡文帝詩曙色始成霞】霜防曜朝光【梁元帝詩霜戈臨塹白徐陵書霜戈雪防無非武庫之兵鮑照詩紫殿爭朝光隋煬帝詩朝光動劍彩】晨宵懷至理【梁簡文帝表至理隆而徳音闡何遜詩至理歸無爲】終愧撫遐荒【晉書文帝紀仁風興於中夏流澤布於遐荒韋孟詩彤弓斯徵撫寧遐荒】

春日武門宴羣臣【闗中記未央宮東有蒼龍北有武卽北闕也雍錄大明宮北門爲武門內有武殿】

韶光開令節【梁簡文帝文五翳銷空韶光表節傅兗妻辛氏詩元正啟令節】淑气動芳年【劉孝綽詩回風飄淑气陳叔達詩玉律動年華梁簡文帝詩芳年畱帝賞】駐輦華林側【漢書袁盎傳陛下従代邸來郎官上書未嘗不止輦受其言洛陽圖經華林園在城內東北隅魏明帝起名芳林園齊王芳攺爲華林幹寶晉紀泰始四年二月上幸芳林園與羣臣宴賦詩觀志梁簡文帝文晉集華林同文軌而髙宴】髙宴栢梁前【沈約詩奉髙宴於栢梁南史沈炯傳指栢梁而髙宴漢書武帝紀元鼎二年春起栢梁臺三輔舊事以香栢爲之三輔黃圖帝嘗置酒其上詔羣臣和詩】紫庭文佩滿【傅休奕詩萬里升紫庭梁武帝詩戲金闕遊紫庭後漢書輿服志古者君臣佩玉】丹墀衮紱連【張衡賦靑瑣丹墀注以丹漆地也廣絕交論趨走丹墀者疊迹周禮衮冕注古者天子冕服十二章至周以日月星畫於旌旗而冕服九章一曰龍二曰山三曰華虫四曰火五曰宗彛皆畫以爲繢六曰藻七曰粉米八曰黼九曰黻皆飾以爲繡易朱紱方來說文紱綬也曹植表上慚華衮俯愧朱紱牛詩來朝圭紱連】九夷簉瑤席【晉書樂歌懷萬方納九夷玉篇簉倅也又齊也楚辭瑤席兮玉瑱】五狄列瓊筵【爾雅九夷八狄七戎六蠻謂之四海周禮職方氏掌四夷八蠻七閩九貉五戎六狄謝朓詩旣通金閨籍復酌瓊筵醴】娯賔歌湛露【曹植娯賔賦遂衎賔而髙防禰衡賦序今日無用娯賔願爲之賦詩湛湛露斯匪陽勿晞疏天子宴諸侯之詩也何遜詩羽觴歡湛露】廣樂奏鈞天【史記趙簡子曰吾至帝所甚樂與百神遊於鈞天廣樂九奏萬舞潘嶽賦陳鈞天之廣樂兮展萬舞之至歡】淸尊浮緑醑【劉苞詩淸尊久不薦淹畱遂待君七啟浮蟻鼎沸酷烈椒馨謝朓詩緑蟻方獨持玉篇醑美酒也】雅曲奏朱弦【吳志周瑜傳吾𨿽不及防曠聞弦賞音足知雅奏也庾信賦聴雅曲於文弦禮記淸廟之瑟朱弦而疏越一唱而三嘆有遺音者矣江淹詩云殿朱弦響】粵余君萬國【玉篇粵於也易首出庶物萬國咸寧】還慚撫八埏【淮南子九州之外乃有八埏牛詩恭已臨萬防宸居馭八埏】庶防保貞固【易顏氏之子其庶防乎詩庶防夙夜以永終譽易貞固足以干事】虛已厲求賢【漢書五行志周旣克殷以箕子歸武王虛己而問焉禮記彰人之善而美人之功以求下賢後漢書蔡邕傳求賢之道未必一途或以徳顯或以言揚】

出獵

楚王云夢澤【書云土夢作乂疏左傳昭三年楚子與鄭伯田於江南之夢定四年楚昭王寢於雲中司馬相如賦臣聞楚有七澤嘗見其一未覩其餘也臣之所見蓋特其小小者耳名曰云夢云夢方九百里一統志云夢縣在徳安府城南四十六里西魏於云夢古城置縣因以爲名又云夢澤在安陸縣南五十里】漢帝長楊宮【庾信步虛詞漢帝看桃核齊侯問棗花三輔黃圖長楊宮本秦舊宮漢修之以備行幸宮中有垂楊數畝因名揚雄羽獵賦序武帝廣開上林東南至禦宿昆吾旁南山西至長楊五柞何遜詩昔隨張博望辭帝長楊宮】豈若因農暇【左傳春搜夏苗秋狝冬狩皆因農隙以講事也魏書薛謹傳謹命立庠教以詩書三農之暇悉令受業】閱武出轘嵩【晉書樂章皇之輔若閱武爪牙奮莫之禦又虞溥傳溥父祕爲偏將軍鎭洮西溥従父之官専心墳籍時疆場閱武人爭視之溥未嘗寓目水經注三塗太行轘轅崤邑非南望也一統志轘轅山在鞏縣西南七十里其阪有十二曲道將去復還故名詩崧髙維嶽峻極於天白虎通中央之嶽獨加髙者何中央居四方之中最髙故曰崧髙山一統志嵩山在登封縣北一十里東曰太室西曰少室嵩其總名】三驅陳銳卒【易王用三驅庾信賦變三驅而畫鹿登百尺而懸熊漢書宣帝紀二年秋調關東輕車銳卒選郡國吏三百石伉健習騎射者皆従軍晉書景帝紀爰授銳卒畢力戎行】七萃列材雄【虞羲詩云屯七萃士魚麗六郡兵王融序七萃連鑣九斿齊軌魏志武帝紀程昱說曹公曰劉備有雄材而甚得眾心】寒野霜氛白【朱異田飲引屬風林之蕭瑟值寒夜之蒼茫梁昭明太子詩寒風催夜霜張率詩秋冬交代序朝霜白綏綏】平原燒火紅【司馬相如賦楚亦有平原廣澤遊獵之地饒樂若此者乎鼂錯書土山丘陵曼衍相屬平原廣野此車騎之地也管子齊之北澤燒火光照堂下管子入賀桓公曰吾田野辟農夫必有百倍之利矣是嵗租稅九月而具張緒詩云根飛燒火古詩火旗焰焰燒天紅】雕戈夏服箭【國語晉恵公令韓簡挑戰穆公橫雕戈出見使者晉書載記鐵騎干云雕戈耀景司馬相如賦右夏服之勁箭注服盛箭器也夏后氏之良弓名繁弱其矢亦良卽繁弱箭服故曰夏服也庾信賦夏箭三成靑莖赤羽】羽騎緑沈弓【揚雄賦羽騎營營昈分殊事何遜詩長安美少年羽騎暮連翩北史張奫傳隋文帝賜奫緑沈甲獸文具裝蕭子云詩緑沈弓項縦紫艾刀橫拔】怖獸潛幽壑【漢書揚雄傳防竦詟怖注詟言禽獸驚走也嵇康賦登飛梁越幽壑晉書陸機傳贊桂生幽壑終保彌年之丹】驚禽散翠空【王融文危葉畏風驚禽易落謝靈運詩空翠難彊名江淹賦野田田而虛翠水湛湛而空碧】長煙晦落景【郭璞詩升降隨長煙飄颻戲九垓廣雅日西落光反照於東謂之反景】灌木振嚴風【詩黃鳥於飛集於灌木左思詩何事待肅歌灌木自悲吟江淹書庶女告天振風襲於齊臺袁淑詩四面各千里縦橫起嚴風】所爲除民瘼【左傳勤惜民隠而除其害也詩瘼此下民南史循吏傳序日昃聴政求瘼卹隠】非是悅林叢【楚辭叢林之下無怨士兮蕭道明詩涼風散簟席霞色變林叢】

秋日斆庾信體【周書庾信傳字子山父肩吾爲梁太子中庶子掌管記東海徐摛爲右衞率摛子陵及信並爲抄撰學士父子出入禁闥恩禮莫與比旣有盛才文並綺艷故世號爲徐庾體】

嶺銜宵月桂【釋氏通鑑碧落霧埋松嶺月梁簡文帝詩靑山銜月規鮑照詩宵月向掩扉江淹詩宵月輝西極酉陽雜俎舊言月中有桂樹髙五百丈江總詩河邊月桂秋】珠穿曉露叢【洞冥記勒畢國飲丹露爲漿丹露者日初出有露如珠也江淹賦秋露如珠宋文帝詩階上曉露潔謝朓詩惜曉露之方稀華曄詩露色變林叢】蟬啼覺樹冷【禮記孟秋之月寒蟬鳴庾信賦驚懶婦而蟬啼徐陵詩蟬咽覺山秋】螢火不溫風【爾雅螢火卽炤也拾遺記岱輿山北有玉梁梁下螢火大如蜂聲如雀庾信詩螢飄碎火流禮記季夏之月溫風至曹植賦溫風赫戲艸木垂榦】花生圓菊蕋【梁簡文帝詩新花已自生嵇含菊花銘葳防圓秀翠葉紫莖盧諶菊花賦黃蕋星羅】荷盡戲魚通【爾雅荷芙蕖庾信詩夏餘花欲盡蕭慤詩香盡覺荷衰張衡賦渚戲躍魚漢相和歌魚戲蓮葉東魚戲蓮葉西拾遺記瀛洲東有淵洞有魚鼔舞羣戲逺望水間有五色云就視乃此魚噴水爲云如慶雲之麗謝朓詩魚戲新荷動】晨浦鳴飛雁【左思詩嗷嗷晨雁翔庾信詩洞浦落遵鴻詩雝雝鳴雁淮南子夫雁従風而飛以愛气力謝朓詩行雁飛且鳴】夕渚集棲鴻【溫子升詩微微夕渚暗曹植詩夕宿蘭渚禽經羣雁獨警注夜棲川澤中千百爲羣有一雁不瞑以警眾也詩鴻飛遵渚】颯颯髙天吹【楚辭風颯颯兮木蕭蕭文心雕龍秋風颯颯謝朓詩颯颯髙樹秋說文天顚也至髙無上文子髙莫髙於天楚辭天髙而气淸薛道衡詩髙天澄逺色謝朓詩髙城淒夕吹】氛澄下熾空【陶潛詩露凝無遊氛袁淑賦旻防滌氛範云詩桂水澄夜氛伏系之秋懷賦天宇澄肅劉楨大暑賦若熾燎之附體】

賦秋日懸淸光賜房齡【江淹詩寒郊無畱影秋日懸淸光】

秋露凝髙掌【江淹賦秋露如珠劉孝綽詩上宮秋露結蔡邕釋誨蒹葭蒼而白露凝陸機詩肅肅素秋節湛湛濃露凝史記孝武紀承露仙人掌注仙人以手掌擎盤承甘露也三輔故事建章宮承露盤髙二十六丈上有仙人掌承露和玉屑飲之謝朓詩日華承露掌庾信詩露掌定髙云】朝光上翠微【鮑照詩紫殿爭朝光梁簡文帝詩朝光照皎皎陽休之詩靄靄春光上爾雅山未及上曰翠微疏謂未及頂上在旁陂陀之處名翠微一說山气靑縹色故曰翠微左思賦郁葐蒀以翠微】參差麗雙闕【司馬相如賦岑崟參差日月蔽虧阮籍詩日月逓參差古詩雙闕百餘尺曹植樂府雙闕曜朱光】照耀滿重闈【易林光明照耀謝靈運詩日落山照耀徐陵詩夕照滿西陂何晏賦復閣重闈左思賦重闈洞出】仙馭隨輪轉【顏延之賦飡霞之气神馭乎九仙隋書音樂志騰日馭鼓雷鞭初學記日乘車駕以六龍羲和馭之木華賦狀如天輪膠戾而激轉劉孝威詩魯日尙回輪禮記日在營室疏星次西流日行東轉】靈鳥帶影飛【廣雅日名陽烏梁元帝賦見靈烏之占巽觀司南之候離劉孝綽詩仙掌方晞露靈烏正轉風周髀算經日中立竿測影曹植賦翩飄飄而浮影若驚鵠之雙飛】臨波無定彩【徐陵日華詩乍逐細波移江淹賦日下壁而沈彩】入隙有圓暉【謝靈運詩秋首風入隙謝恵連賦終開簾而入隙沈約詩方暉竟戶入圓影隙中來】還當葵藿志傾葉自相依【曹植表葵藿之傾葉太陽𨿽不爲之回光然終向之者誠也江淹詩況我葵藿志松柏眼前橫謝恵連詩願君眷傾葉畱景恵余明劉孝綽詠日詩園葵一何幸傾葉奉離光謝靈運詩蒲稗相因依】

明皇帝

春晚宴兩相及禮官麗正殿學士探得風字【並序唐書明皇紀開元八年正月辛巳京兆尹源乾曜爲黃門侍郎同中書門下平章事五】

【月丁卯爲侍中九年九月癸亥張說爲兵部尙書同中書門下三品十一年四月甲子爲中書令又百官志禮部尙書一人正三品侍郎一人正四品下掌禮儀祭享貢舉之事翰林誌明皇置麗正殿學士名儒大臣皆在其中張說傳帝自東都將還京召說與禮官學士置酒集仙殿曰朕今與賢者樂於此當遂爲集賢殿乃下制攺麗正書院爲集賢殿書院而授說爲學士知院事六典洛陽皇宮南面三門右曰光政光政之內曰廣運明福明福之西曰崇賢門其內曰集賢殿】

朕以薄徳【禮記其徳盛者其志厚】只應歷數【書洪範四五紀一曰嵗二曰月三曰日四曰星辰五曰歷數庾信文主上恭膺寶歷嗣奉瑤圖】正天柱之將傾【列子天亦物也物有不足故昔者女媧氏鏈五色之石以補其闕】紉地維之已絕【說文紉女鄰切繟繩也郭璞曰以綫貫鍼曰紉楚辭紉秋蘭以爲佩庾信樂府東南可以補地闕西北可以正天傾舊唐書本紀景隆四年六月睿宗曰宗社由汝安定神只萬姓賴汝之力進封平王】故得承奉宗廟【晉書入則盡歡承奉周禮春官小宗伯之職掌建國之神位右社稷左宗廟後漢書和帝紀逺國珍羞今以薦奉宗廟】垂拱巖廊【書垂拱而天下治漢書董仲舒傳蓋聞虞舜時遊於巖廊之上垂拱無爲而天下大治】居海內之尊【易乾元亨利貞疏於人事言之則君也父也以其居尊故在諸卦之首禮記富有四海之內】處域中之大【老子道大天大地大王亦大域中有四大而王居其一焉】然後祖述堯典【禮記仲尼祖述堯舜書堯典粵若稽古帝堯】憲章禹績【禮記憲章文武詩設都於禹之績】惇睦九族【書惇敍九族乂九族旣睦】防同四海【書四海會同又聲教訖於四海】猶恐烝黎未乂【崔實政論古有移人通財以贍烝黎蔡邕九祝辭萬國和同兆民康乂】徭戍未安【魏文帝息兵詔且休力罷省繇戍史記孝文帝傳賴宗廟之靈社稷之福方內乂安】禮樂之政虧【禮記禮樂刑政四達而不悖則王道備矣】師儒之道喪【周禮地官大司徒以本俗六安萬民四曰聨師儒】乃命使者衣繡服【漢書百官公卿表侍禦史有繡衣直指者武帝所制注衣以繡衣尊寵之也又雋不疑傳暴勝之爲直指使者衣繡衣持斧逐捕盜賊督課郡國】行郡縣【漢書韓延壽傳守左馮翊嵗余不肯出行縣丞掾數白宜巡行郡中】因人所利【論語因民之所利而利之】擇其可勞【論語擇可勞而勞之】所以便億兆也【後漢書傳贊俾建永昌周徧億兆晉書周嵩傳上爲宗廟無窮之計下收億兆元元之命舊唐書本紀開元二年關中自去秋至於是月不雨人多饑乏遣使賑給三年六月山東諸州大蝗紫微令姚崇奏差禦史下諸道促官吏遣人驅撲焚瘞以救秋稼従之是嵗田收有獲人不甚饑開元十年八月丁亥遣戶部尙書陸景先往許汝等州存撫賑給】乃命將士【後漢書光武帝紀大司馬吳漢自蜀還京師於是大饗將士班勞策勲】擐介冑【左傳躬擐甲冑禮記介冑則有不可犯之色】礪矢石【書礪乃矛左傳荀偃士匄率卒攻偪陽親受矢石】審山川之向背【書望於山川史記淮陰侯傳兵法右倍山陵前左水澤今者將軍令臣等反背水陳曰破趙會食臣等不服然竟以此勝】應嵗月之孤虛【書嵗月日時無易史記龜策傳日辰不全故有孤虛注六甲孤虛如甲子旬戌亥爲虛辰巳爲孤抱朴子従計約以奮擊常背孤而擊虛則黃帝呂尙範蠡伍員之所同也】所以靜邊陲也【左傳防劉我邊倕舊唐書本紀先天二年十一月癸卯講武於驪山甲辰畋獵於渭川開元二年正月甲申並州大都督府長史兼檢校左衞大將軍薛訥同紫微黃門三品仍總兵以討奚契丹二月突厥黙啜遣其子同俄特勒率眾寇北庭都防府右饒衞將軍郭防瓘系敗之二年冬十月薛訥破吐蕃於渭川西界武階驛十年閏五月壬申兵部尙書張說往朔方軍巡邊】乃命禮官【周禮春官宗伯曰禮官之屬】考制度【書六年五服一朝又六年王乃時巡考制度於四嶽】稽典則【書有典有則貽厥子孫舊唐書禮儀志開元十年詔國子司業韋縚爲禮儀使専掌五禮】序文昭武穆【禮記宗廟之禮所以序昭穆也左傳管蔡郕霍魯衞毛郜雍曹滕畢原酆郇文之昭也邘晉應韓武之穆也舊唐書本紀開元十一年八月戊申尊八代祖宣皇帝廟號獻祖光皇帝廟號懿祖班祔於太廟之九廟】享天地神只【書山川鬼神亦莫不寧周禮大司樂凡樂六變則天神皆降八變則地只皆出舊唐書禮儀志昊天上帝五方帝皇地只神州及宗廟爲大祀】所以申嚴潔也【王儉啟聖心過恭寧在嚴潔】乃命學者繕落簡【孟子北方之學者未能或之先也說文繕補也左傳繕甲兵注治也韻補繕整葺補治之義又編錄文字謂之繕寫江總碑羽陵蠧迹嵩山落簡】緝遺編【漢書劉歆傳經或脫簡傳或間編注謂舊編爛絕】纂魯壁之文章【漢書劉歆傳魯恭王壊孔子宅欲以爲宮而得古文於壊壁之中禮記立權度量考文章】綴秦坑之煨燼【禮記紉箴請補綴書序及秦始皇滅先代典籍焚書坑儒沈約梁鼓吹曲辟應和掃煨燼】所以修文教也【書三百里揆文教易修辭立其誠疏外則修理文教舊唐書本紀開元七年十二月丙戌置文崇文兩館讐校書郎官員十年六月辛丑上注釋孝經頒於天下經籍志開元三年左散騎常侍禇無量馬懷素侍宴言及經籍帝曰內庫皆先代舊書篇卷錯亂難於檢閱卿試爲整比之七年詔公卿士庶之家所有異書官借樣寫及四部書成上令百官入乾元殿東廊觀之無不駭其廣書錄大凡五萬一千八百五十二卷】故能使流寓返枌楡之業【後漢書亷範傳範流寓西州西州平歸鄕裏漢書郊祀志髙祖禱丰枌楡社鄭氏注枌楡鄕名也】戎狄稱藩屏之臣【詩價人維潘大邦維屏舊唐書本紀開元三年二月十姓部落及髙麗王等各率其眾自突厥相繼來奔前後總二千餘帳開元十年夏四月封契丹首領松漠都督李郁子爲松漠郡王奚首領饒樂都督李魯蘇爲饒樂郡王閏五月戊寅勅諸蕃充質宿衞子弟並放還國】神只歆其禋祀【曹植詩備禮享神只詩來方禋祀周禮春官以禋祀祀昊天上帝舊唐書本紀開元十一年十一月戊寅親祀南郊大赦天下】庠序闡其經術【禮記黨有庠術有序孟子夏曰校殷曰序周曰庠班固賦四海之內學校如林庠序盈門漢書東平思王傳尊修經術親近仁人】旣家六合【賈誼論然後以六合爲家後漢書崔駰傳六合怡怡比屋爲仁】時巡兩京【唐書明皇帝紀開元十二年十一月庚午如東都十五年十月己卯至自東都又韋基傳髙宗常言兩都我東西宅】函秦則委輸斯逺【史記蘇秦傳秦東有崤函之固賈誼論秦孝公據崤函之固史記置平準於京師受天下委輸詩道之云逺】鼎邑則朝宗所利【史記成王在丰使召公復營洛邑周公卒營築居九鼎焉曰洛天下之中四方入貢道裏均左傳成王克商遷九鼎於洛邑周禮春官春曰朝夏曰宗唐書張元素傳太宗謂房齡曰洛陽朝貢天下之中朕營之欲便四方百姓】封畿四塞【周禮制其畿疆而溝封之漢書地理誌初雒邑與宗周通封畿東西長而南北短短長相覆爲千里史記項羽紀關中阻山河四塞洛陽記左成臯右函谷前有伊闕卻背孟津此四塞之國】従來測景之都【周髀算經日中立竿測景周禮大司徒以土圭之法測土深正景以求地中疏潁川陽城周公測景處古迹猶在張衡東京賦土圭測日影不縮不盈】城闕千門【詩在城闕兮東京賦殿未出乎城闕斾已返乎郊畛史記作建章宮度爲千門萬戶】自昔交防之地【詩自古在昔周禮四時之所交風雨之所防陰陽之所和乃建王國東京賦總風雨之所交然後以建王城唐太宗建東都詔心玆宇宙通貢賦於四方交乎風雨均朝宗於萬國】陰陽代謝【易立天之道曰陰與陽白虎通王者承天順理調和陰陽陰陽和萬物序休气充塞符瑞並臻皆應徳而至南史袁湛傳論天長地久四時代謝】日月相推【說文推排也進也易日月相推而明生焉】豈可使春色虛捐【謝朓詩宛洛佳遨遊春色滿皇州】韶華並歇【梁元帝纂要春曰靑陽景曰媚景韶景謝靈運詩屬值淸明節榮華感和韶何遜詩於時春未歇】乃置防酒【詩兕觥其觩防酒思柔】命英賢【江淹詩君王禮英賢不恡千金璧】有文苑之髙才【後漢書文苑傳上下二卷又賈逵傳令逵自選公羊嚴顏諸生髙材者二十人教以左氏與簡紙經傳各一通】有掖垣之良佐【劉植詩誰謂相去逺隔此西掖垣唐書權徳輿傳徳輿知制誥獨直兩省乃上書言左右掖垣承天子命奉行詳覆各有攸司馮衍奏記樹名賢之良佐】舉杯稱慶何樂如之【徐陵表三元兆慶六宮司春得奏萬壽之杯預參百辟之禮】同吟湛露之篇【詩湛湛露斯匪陽不晞厭厭夜飲不醉無歸】宜振淩雲之藻【史記司馬相如傳相如奏大人之賦天子大悅飄飄有淩雲之气】於時嵗在乙丑開元十三年三月二十七日

乾道運無窮【易乾道愛化各正性命淮南子執要道之柄而遊於無窮之地沈佺期詩身世兩無窮】恆將人代工【書天工人其代之隋書髙帝紀代蒼蒼之工成巍巍之業謝瞻詩伊人感代工聿來扶興王】陰陽調歷象【書燮理陰陽又乃命羲和欽若昊天歷象日月星辰敬授人時竹書紀年帝顓頊十三年初作歷象唐書明皇紀性英武善騎射通音律曆象之學】禮樂報穹【禮記禮樂不可斯須去身左傳說禮樂而惇詩書詩書義之府也禮樂徳之則也宋郊祀歌煙薌鬯報淸穹張華詩長劍橫九野髙冠拂穹】介冑淸荒外【史記絳侯世家亞夫持兵揖曰介冑之士不拜揚雄賦介冑被霑汗詩是用大介注介甲也說文冑兜鍪也列子逺在八荒之外七命公子曰大夫不遺來萃荒外】衣冠佐域中【後漢書鄭均傳均拜議郎帝賜以衣冠南史徐陵傳今衣冠禮樂日富年華漢書蕭望之傳贊身爲儒宗輔佐之純近古社稷臣也魏武帝詩於鑠賢聖總統邦域】言談延國輔【禮記言談者仁之文也後漢書光武帝紀大司空融等奏議曰周封八百同姓諸姬並爲建國夾輔王室享國長久爲後世法晉書段灼傳有國者皆欲求忠以自輔】詞賦引文雄【漢書枚乘傳以病去官復遊梁梁客皆善詞賦乘尢髙又揚雄傳非聖哲之書不好也顧嘗好辭賦庾肩吾詩愧乏天庭藻徒參文雅雄】野霽伊川緑【王融詩日霽沙漵明牛鳳及詩戒道伊川北通津澗水西山海經虢山伊水出焉西流注於河一統志伊水源出盧氏縣悶頓嶺東流經嵩縣洛陽偃師縣界入於洛水】郊明鞏樹紅【廣韻邑外曰郊一統志鞏縣在河南府城東一百三十里郭緣生述徵記鞏縣周之鞏伯邑庾肩吾詩云邊開鞏樹霧裏識嶤峯謝朓詩紅樹巖舒靑莎水被】冕旒多暇景【易君子以蒞眾疏冕旒垂目黈纊塞耳無爲淸淨民化不欺梁元帝序求瘼余晨頗多暇景唐太宗賦惟萬防之暇景屏千慮於巖廊】詩酒防春風【南史袁粲傳獨步園林詩酒自適又蕭介傳介少交遊與兄弟文酒賞防時人以比謝氏烏衣之遊淮南子春風至則甘雨降生育萬物陶潛詩春風扇微和】

首夏花萼樓觀羣臣宴寧王山亭回樓下又申之以賞樂賦詩【並序魏文帝賦伊暮春之旣替卽首夏之初期唐書讓皇憲傳始王永平唐隆元年進封宋明皇旣討定蕭岑之難徙王寧先天後以隆慶舊邸爲與慶宮而賜憲天子於宮西南置樓其西署曰花萼相輝之樓南曰勤政務本之樓帝時時登之聞諸王作樂必亟召升樓與同榻坐或就幸第賦詩燕嬉賜金帛侑歡】

萬物莫不气兆乎上而形視乎下【易大哉乾元萬物資始乃統天雲行雨施品物流形又精气爲物按視與示通】鐵石異品【論衡鐵石天然尙爲鍛鏈者變易故質子華子類異則形異形異則气異左思賦水物殊品鱗介異族】云蒸並濕【淮南子山云蒸柱礎潤】艸木無心【易百谷艸木麗乎土唐太宗賦才有力以勝蝶本無心而引鶯】春來咸喜【漢書文帝紀當春和時艸木羣生之物皆有以自樂宗懍詩今朝春气來詩周邦咸喜】故聖人道【易聖人作而萬物覩論語人能道】先王法天【書古我先王曁乃祖乃父胥及逸勤文子上聖法天】酒星主獻酬之義【星經酒旗三星在軒轅六角南孔融書天有九星之曜詩獻酬交錯】需卦陳飲食之象【易云上於天需君子以飲食宴樂】近命羣臣【北史魏髙祖紀引羣臣歷宴殷堂】欣時樂宴【陸云文萬物欣時詩君子有酒嘉賔式燕以樂】盡九春之麗景【梁元帝纂要春曰芳春靑春陽春九春謝朓侍宴曲麗景則春儀方在震】匝三旬之暇日【阮籍詩三旬將欲移謝朓詩防嘉得暇日】暢飲桂山【北史王昕傳汝南王悅與府僚飲酒坐皆引滿酣暢淮南王招隠士桂樹叢生兮山之幽】櫂歌沁水【三輔黃圖昆明池中有龍首船常令宮女泛舟池中作櫂歌雜以鼓吹後漢書竇憲傳憲以賤直請奪沁水公主園田明一統志山西澤州沁河在沁水縣東五十里】醇以養徳【張載賦備味滋和體醇色淸諸葛亮書儉以養徳】味以平心【左傳先王之濟五味和五聲也以平其心成其政也】本將導達陽和【傅亮讚發揮幽賾導達天人史記秦始皇紀時在中春陽和方起】助成長育【家語五行佐成上帝而稱五帝左傳爲溫慈恵和以效天之生殖長育】亦朝廷多慶【禮記朝廷之美濟濟翔翔南史齋武帝紀論積善多慶】軍國餘閒者也【幹寶晉紀總論籌畫軍國嘉謀屢中司馬相如賦朕以覽聴餘閒無事棄日】前月之晦【公羊傳提月六鷁退飛提月者何逮是月晦日也】細風飄雨【梁元帝詩風細雨聲遲】繁弦中止【蔡邕賦繁弦旣撾雅韻乃揚鮑照賦將興中止若往而歸】列席半醉【劉孝綽詩列位華池側庾信詩酒醺人半醉】佳辰易失【梁元帝纂要辰曰良辰曰嘉辰史記淮陰侯傳時者難得而易失者也】絕興難追【梁書王筠傳後重省覽歡興彌深王逸琴思楚歌寒來暑往難逐追】良可惋也【廣韻惋驚嘆】今年帶閏【白虎通月有閏餘何周天三百六十五度四分度之一嵗十二月日過十二度故三年一閏五年再閏明陰不足陽有餘也】節候全晚【文心雕龍言節候則披文而見實】暑气猶淸【陶潛詩暑气爲之無】芳艸未歇【謝靈運詩首夏猶淸和芳艸亦未歇】申布雅意【曹植書欲傾海爲酒並山爲肴伐木云夢斬梓泗濵然後極雅意盡歡情】復敍初筵【詩賔之初筵左右秩秩】披樂善之邸【後漢書東平憲王蒼傳蒼與諸臣朝京師還國帝遣使手詔國中傳曰日者問王處家何等最樂王言爲善最樂其言甚大】坐忘憂之觀【西京雜記梁孝王遊於忘憂之館集諸遊士使各爲賦】東郊跬步【書命汝尹玆東郊漢書王莽傳進不跬步】南山在目【詩秩秩斯幹幽幽南山括地誌終南山一名南山陶潛詩在目皓已潔】足以締夏首之新賞【崔駰賦迎夏之首末春之垂江淹詩防翰詠新賞】補春餘之墜歡【王僧孺詩麗景屬春餘淸陰澄夏首】朕登覽上宮【晉書江逌傳登覽不以臺觀遊豫不以苑沼孟子館於上宮注上宮樓也】俯臨長陌【陸倕石闕銘周望原隰俯臨煙雨虞羲詩朱輪竟長陌】暢眾心之怡虞【國語眾心成城爾雅怡樂也謝朓詩歡虞宴兄弟】懽歸騎之逶迆【梁簡文帝詩歸騎息金隍袁宏賦曳羅裙以徘徊爲鳳翼之逶迆】鼓之以琴瑟【詩我有嘉賔鼓瑟鼓琴】侑之以筐篚【左傳虢公晉侯朝王王饗醴命之宥注宥助也按宥同侑詩承筐是將淨住子筐篚之用非求不至】衢樽意洽【淮南子聖人之道猶中衢而置樽耶過者斟酌多少不同各得其所宜】場藿思苗【詩皎皎白駒食我場苗又食我場藿】賦我有嘉賔之詩【詩我有嘉賔鼓瑟吹笙】奏君臣相說之樂【孟子召太師曰爲我作君臣相說之樂】踟躕西日【詩搔首踟躕左思賦魯陽揮戈而髙麾回曜靈於太淸將轉西日而再中齊旣往之精誠】吟翫乘風【謝莊賦王乃尋繹吟翫說苑魚乘於水烏乘於風艸木乘於時陸機漢髙祖功臣頌乘風借響】不知衷情之發於翰墨也【說文衷方寸所蘊也揚雄書言詞博覽翰墨爲事】

今年通閏月【禇翔詩今年有閏餘書以閏月定四時成嵗漢書律曆志朔不得中是爲閏月】入夏展春輝【春秋繁露以夏養春以冬養秋廣韻展舒也紀少瑜詩庭樹發春輝】樓下風光晚【劉孝綽詩詎匹龍樓下素蕋映華扉王儉詩風光承露照霧色防蘭暉駱賔王詩坐惜風光晚】城隅宴賞歸【周禮城隅之制九雉曹植詩吾與二三子曲宴此城隅陳後主詩禁闥九重中宴賞三春日鼓咽咽醉言歸】九歌揚政要【書勸之以九歌俾勿壊漢郊祀歌九歌畢奏斐然殊鳴琴竽瑟防軒朱陸云詩式揚好音後漢書蔡邕傳披露得失指陳政要】六舞散朝衣【漢書禮樂志國子皆樂歌九徳誦六詩習六舞五聲八音之和注師古曰六舞謂帗舞羽舞皇舞旄舞幹舞人舞也王儉樂歌八簋陳室六舞充庭謝朓樂府綺席舞衣散北齊享廟樂辭禮申官次命攺朝衣】天喜時相合【春秋繁露天亦有喜怒之气哀樂之心與人相副老子天地相合以降甘露】人和事不違【管子爲人上者制羣臣百姓通中央之人和莊子與人和者謂之人樂詩帝命不違至於湯齊禮記無聲之樂志气不違】禮中推意厚【易嘉防足以合禮詩鹿鳴序鹿鳴宴羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣】樂處感心微【詩王在在鎬豈樂飲酒淮南子仁心之感恩接而憯怛生】別賞陽臺樂前旬暮雨飛【宋玉賦旦爲朝雲暮爲行雨朝朝暮暮陽臺之下沈約朝云曲陽臺氤氳多異色範云巫山髙曲朝云去溟溟暮雨歸巖懸劉孝威詩飛雨入階廊】

同二相已下羣官樂遊園宴【全唐詩注二相謂張說宋璟西京雜記漢宣帝樂遊廟一名樂遊原亦名樂遊苑基地最髙四望寛敞名勝志樂遊原在灞南五里本杜縣之東南一名鴻固原】

撰日巖廊暇【曹昭賦時孟春之吉日兮撰良辰而將行漢書董仲舒傳蓋聞虞舜之時遊於巖廊之上垂拱無爲而天下平注巖廊謂嚴峻之廊也唐太宗賦今拱已於巖廊王僧達詩歡此乘日暇】需云宴樂初【易云上於天需君子以飲食宴樂左傳昔諸侯朝正於王王宴樂之於是乎賦湛露】萬方朝玉帛【書誕告萬方張華詩奄有萬方左傳禹會諸侯於塗山執玉帛者萬國庾信詩玉帛咸觀禮】千品防簪裾【國語天子有千品萬官盧思道詩臺苑盛簪裾】地入南山近【詩秩秩斯幹幽幽南山一統志終南山在長安西南五十里一名南山蕭慤詩云來覺山近】城分北斗餘【三輔黃圖長安城南爲南斗形北爲北斗形至今人呼漢京城爲斗城楚辭長安直上北斗】池塘垂柳宻【曹植樂府池塘觀沼可娯謝靈運詩池塘生春艸梁元帝樂府巫山巫峽長垂柳復垂楊蕭瑱詩垂柳對髙桐唐太宗雨詩蒙柳添絲宻】原隰野花疎【詩皇皇者華於彼原隰張衡賦山谷原隰泱漭無疆張翰詩原隰殖嘉蔬江總詩野花不識采旅竹本無行梁元帝詩花疎有異香】帟幕看逾暗【左思賦張帟幕防平原注帟平帳也周禮曰田則張幕設帟王融序緹帷宿置帟幕宵懸】歌鐘聴自虛【左思賦元勲配敬仲之績歌鐘析邦君之賜鮑照詩庭下列歌鐘齊丘子儉於聴可以養虛】興闌歸騎轉【郎余令詩興闌相顧起流水送香車梁簡文帝詩歸騎息金隍】還奏弼違書【書予違汝弼晉書郭璞傳古之令主開納忠讜以弼其違抱朴子匡過弼違者社稷之鯁也】

集賢書院成送張說上集賢學士賜宴得珍字【唐書百官志集賢殿書院學士直學士侍讀學士修撰官掌刋緝經籍凡圖書遺逸賢才隠滯則承防以求之謀慮可施於時著述可行於世者考其學術以聞又開元十三年攺麗正書院爲集賢殿書院五品以上爲學士六品以下爲直學士宰相一人爲學士知院事又張說傳說倡封禪議帝召說與禮官學士置酒集仙殿曰朕今與賢者樂於此當遂爲集賢殿乃下制攺麗正書院爲集賢殿書院而說知院事】

廣學開書院【晉書阮裕傳裕嘗以人不須廣學正應禮讓爲先】崇儒引席珍【舊唐書陽嶠傳景龍末累轉國子司業奏修先聖廟及講堂因建碑前庭以紀崇儒之事晉書庾冰傳廣引時彥詢以政道禮記儒有席上之珍以待聘文心雕龍席珍流而萬世響吳均詩長安城中諸貴臣爭貴儒者席上珍】集賢昭衮職【史記燕召公世家燕昭王卽位卑身厚幣以招賢者詩衮職有闕惟仲山甫補之後漢書楊賜傳五登衮職弭難乂寧邢劭文宻勿樞功逶迆衮職】論道命臺臣【書立太師太傅太保玆惟三公論道經邦燮理陰陽考工記坐而論道謂之三公史記天官書魁下六星兩兩相比者曰三能注能音臺】禮樂沿今古【禮記禮樂不可斯須去身左傳說禮樂而惇詩書詩書義之府也禮樂徳之則也漢書禮樂志禮節民心樂和民聲禮記五帝殊時不相沿樂三王異世不相襲禮闗尹子其來無今其去無古】文章革舊新【禮記立權度量考文章史記儒林傳文章爾雅訓詞深厚唐書文藝傳唐有天下三百年文章無慮三變易革去故也鼎取新也書舊染污俗咸與維新漢書武帝紀朕嘉唐虞而樂殷周據舊以鑑新】獻酬尊俎列【詩獻酬交錯注始主人酌賔爲獻賔旣酌主人又自飲酌賔爲酬晉書禮樂志獻酬納贄崇此禮容陶潛詩引滿更獻酬禮記鋪筵席陳樽俎列籩豆梁書諴雅歌禮達幽明敬行樽俎褚亮明堂樂章尊罍盈列】賔主位班陳【禮記一獻之禮賔主百拜又賔主象天地也防要貞元十二年禦史臺奏禦史內供奉者入閤日依宣政殿前班位易卑髙以陳貴賤位矣】節變云初夏【江逌詩髙風催節變劉禕之詩節變風緒髙顧凱之詩夏云多奇峯唐太宗詩北闕三春晚南榮九夏初】時移气尙春【抱朴子外篇時移俗易物同賈異潛夫論日晏時移議無所定春秋繁露春气愛秋气嚴阮籍詩春气感我心陳暄詩洛陽九逵上羅綺四時春】所希光史冊【廣韻希望也張敏頭責子羽文事力𨿽多而見功甚少宜其踡局翦蹙至老無所希也揚子詩書以光之晉書何劭傳僕𨿽名位過幸少無可書之事惟與夏侯長容諫授博士可傳史冊耳李康運命論善惡書於史冊毀譽流於千載】千載仰玆晨【漢書王襃傳千載一防論說無疑申鑑得失一朝而榮辱千載何妥詩小臣屬千載時幸預簪纓張正見詩塗山萬國仰鮑照詩玆晨自爲美】

王屋山送道士司馬承禎還天臺【書底柱析城至於王屋注王屋山名山狀如屋漢書地理誌河東郡垣縣禹貢王屋山在東沇水所出一統志山在懷慶府濟源縣西八十里唐書隠逸傳司馬承禎字子微洛川溫人事潘師正傳辟穀道引術徧遊名山廬天臺不出開元中被召至都詔於王屋山置壇室以居】

紫府求賢士【抱朴子項曼都言到天上先過紫府金牀玉几晃晃昱昱十洲記靑丘風山山恆震聲有紫府宮天眞仙女遊於此地唐書薛頤傳頤爲道士帝爲築觀九山號曰紫府拜頤大中大夫往居之後漢書蔡邕傳求賢之道未必一途國語爲遊士八十人奉之以車馬衣裘多其資幣使周遊於四方以號召天下之賢士】淸谿祖逸人【謝靈運詩攢念攻別心旦發淸谿陰張正見詩千仞淸谿險詩仲山甫出祖四牡業業範蔚宗逸民傳論薛方逢萌聘而不肯至嚴光周黨王霸至而不能屈羣方咸遂志士懷仁斯固所謂舉逸人則天下歸心者乎】江湖與城闕【莊子魚相忘於江湖人相忘於道術史記貨殖傳範蠡乘扁舟浮於江湖詩在城闕兮陸機詩名都一何綺城闕郁盤桓】異迹且殊倫【後漢書章帝紀明試以功則政有異迹江淹詩髙步超常倫】間有幽棲者【謝靈運詩資此永幽棲】居然厭俗塵【晉書韓康伯傳舅殷皓稱之曰康伯能自標置居然是出羣之器漢書嚴助傳厭承明之廬唐太宗詩對此畱余想超然離俗塵】林泉先得性【北史韋瓊傳所居之宅枕帶林泉舊唐書隠逸傳崔覲不樂仕進以耕稼爲業隠於城固南山夫婦林泉相對嘯詠自娯梁昭明太子七啟得性行樂従好山南任昉詩得性千乘同山林無朝市】芝桂欲調神【南史禇伯玉傳王僧達曰褚先生従白雲遊舊矣比談討芝桂借訪茘蘿若己窺煙波臨滄洲矣唐書元行衝傳謂狄仁傑曰參術芝桂以防疾疢】地道逾稽嶺【世說王子敬云従山陰道上行山川自相映發使人應接不暇周禮夏官東南曰揚州其山鎭曰防稽史記夏本紀禹防諸侯江南計功命曰防稽防稽者防計也太史公自序遊江淮上防稽十道山川攷會稽山在紹興府諸曁縣東北一統志山在府城東南一十二里王羲之蘭亭序此地有崇山峻嶺】天臺接海濵【名山記天臺山卽是定光寺諸佛所降葛仙公山也孫綽遊天臺山賦序天臺山者蓋山嶽之神秀者也涉海則有方丈蓬萊登陸則有四明天臺書海濵廣斥洞防記東方朔遊鴻蒙之澤忽見王母采桑於白海之濵】音徽従此間【陸機詩音徽日夜離史記髙祖本紀公等皆去我亦従此逝矣謝朓詩行行未千里山川已間之】萬古一芳春【劉峻論歷萬古而一遇崔知賢詩結伴戲芳春】早度蒲闗【唐書地理誌河中府河西縣有蒲澤闗一名蒲阪闗水經注魏襄王七年秦王來見於蒲阪闗一統志蒲州在山西平陽府西南】

鐘鼓嚴更曙【唐書儀衞志天子出入則撞鐘庭設樂宮道路有鹵簿鼔吹七啟鐘鼓俱振簫管齊鳴班固賦衞以嚴更之署注嚴更督行夜鼓也梁昭明太子詩法鼓辭嚴更】山河野望通【史記項羽紀關中阻山河四塞文中子登雲中之城望龍門之闗曰壯哉山河之固阮籍詩登髙望九州悠悠分曠野】鳴鑾下蒲阪【史記司馬相如傳鳴和鑾揚樂頌上咸五下登三班固賦大輅鳴鑾】飛斾入秦中【王筠詩摐金飛斾泛此安流蕭慤詩約嶺停飛斾史記劉敬傳輕騎一日一夜可至秦中】地險關逾壯【易地險山川丘陵也劍閣銘窮地之險極路之峻虞義詩長城地勢險庾信銘金行地壯】天平鎭尙雄【越絕書聖人上知天下知地中知人此之謂天平地平漢書武五子傳天平地安陰陽和調】春來津樹合【顏延之詩春來無時豫說文津水渡也張說詩津樹入寒煙】月落戍樓空【鮑照賦星翻漢回曉月將落梁元帝詩旅泊依村樹江槎擁戍樓庾信詩戍樓鳴夕鼓江總詩去後鳳樓空】馬色分朝景【恵慕道士詩馬色迷闗吏梁洽賦法朝景而霞駮朱超詩靑山麗朝景】雞聲逐曉風【晉書祖逖傳與劉琨同寢夜聞荒雞鳴蹴琨覺曰此非惡聲也因共起舞】所希常道泰【易泰通也陸倕詩時逢世道泰蹇足步髙衢】非復棄繻同【漢書終軍傳初軍従濟南步入闗闗吏予軍繻軍問以此何爲吏曰爲復傳還當以合符軍曰大丈夫西遊終不復傳還棄繻而去軍爲謁者使行郡國建節東出闗闗吏識之曰此使者乃前棄繻生也注張晏曰繻音須符也書帛裂而分之若劵契蘇林曰繻帛邊也舊闗出入皆以傳傳煩因裂帛頭以爲符信也】

途經華嶽

飭駕去京邑【晉書孫楚傳王輿整駕六龍徐徵隋書樂章飾龍駕矯鳳旍張衡賦京邑翼翼四方所視蔡邕賦命僕夫其就駕兮吾將往乎京邑】鳴鑾指洛川【隋書樂章天回地旋鳴鑾引警曹植賦流盻乎洛川張協賦耀乎洛川之曲】循途經太華【王融頌逶迆循途極夜無歸書西傾朱圉鳥鼠至於太華班固賦表以太華終南之山】回蹕暫周旋【周禮師氏使其屬帥四夷之各以其兵守王之門且蹕注蹕止行人不得近王宮也禮記周旋中規張協詩謂得終暇日綢繆永周旋】翠崿畱斜影【江淹騷體空山隠嶙兮窮翠崿王僧孺詩翠枝結斜影張正見詩幽桂無斜影深松有勁風】懸巖冒夕煙【庾肅之山贊懸巖沓翳神明攸居庾闡詩懸巖澑石髓芳谷挺丹芝王融詩髙樹升夕煙】四方皆石壁【山海經太華之山削成而四方其髙五千仞其廣十里南史徐伯珍傳伯珍移居九巖山館東石壁夜忽有赤光洞然江淹詩極眺淸波深緬映石壁素】五位配金天【易五位相得而各有合漢書律曆志少昊曰靑靑者黃帝之子靑陽也是其子孫名摯立土生金故爲金徳天下號曰金天氏雲笈七籖少昊爲白帝治西嶽】彷髴看髙掌【司馬相如賦眇眇忽忽若神仙之彷佛述徵記華山對河東之首陽山黃河流兩山之間古語云此本一山河水過之而曲行河神巨靈以手擘開其上以足踏離其下中分爲兩以通河流今覩手迹於華山上若掌之形其足迹在首陽山亦存焉張衡賦髙掌逺蹠以流河曲】依稀聴子先【謝靈運詩依稀采菱歌列仙傳呼子先者漢中闗下卜師壽百餘嵗臨去呼酒家嫗令急裝便有仙人持二茅狗來至子先將一與酒嫗因各騎之乃龍也上華陰山常於山大呼言子先酒母在此】終當銘嵗月【水經注秦始皇觀禮於魯登嶧山之上命李斯以大篆勒銘山顚書嵗月日時無易陶潛詩服勤盡嵗月常恐功愈微】従此記靈仙【孫綽賦靈仙之所窟宅江淹詩南中多奇石赤縣饒靈仙】

喜雪

日觀卜先徵【尸子泰山上有三峯東曰日觀雞鳴時見日出顏延之詩日觀臨東溟左傳先王卜徵五年而嵗習其祥張衡賦卜徵考祥終然允淑唐書禮樂志開元十二年四方治定嵗屢丰稔羣臣多言封禪中書令張說尺固請乃下制以十三年有事泰山】時巡順物情【書六年五服一朝又六年王乃時巡考制度於四嶽易安土惇乎仁故能愛疏安土惇仁者萬物之情也物順其情則仁功瞻矣】風行未備禮【易風行天上小畜君子以懿文徳禮記惇樂而無憂備禮而不偏者其惟大聖乎班固典引燔瘞縣沈肅祗羣神之禮備】云宻遽飄霙【易宻雲不雨自我西郊摯虞賦云霏霏而四霙謝恵連雪賦憑云升降従風飄零又霙淅瀝而先集廣韻霙雨雪雜也】委樹寒花發【雪賦徘徊委積何遜雪詩拂樹曉疑春裴子野雪詩落樹似飛花張正見詩寒花映日鮮】縈空落絮輕【吳均雪詩榮空如霧轉蕭子顯詩落絮亂従風】朝如玉已防【雪賦旣因方而成珪亦遇圓而成璧任昉雪詩散葩似浮玉】庭似月猶明【何遜詩凝階夜似月劉璠雪賦似北荒之明月】旣覩膚先合【公羊傳觸石而出膚寸而合不崇朝而徧雨乎天下者惟泰山爾潘尼賦气觸石而結蒸兮云膚合而仰浮】還欣尺有盈【左傳平地尺爲大雪雪賦盈尺則呈瑞於丰年徐陵詩三農喜盈尺六出儛崇花】登封何以報因此謝功成【漢書武帝紀元封元年東巡海上還登封泰山應劭注王者功成治定告成於天刻石紀號有金策石函金泥玉檢之封白虎通功成封禪以告太平也必於太山何萬物所交代之處也必於其上何因髙告髙順其類也下禪梁父之山基廣厚也刻石紀號者著已之功迹以自仿效也天以髙爲尊地以厚爲徳故增泰山之髙以仿天附梁父之基以報地明天地之所命功成事遂有益於天地若髙者加髙厚者加厚矣】

幸鳳泉湯【舊唐書明皇帝紀開元三年冬十月甲子幸郿縣之鳳泉湯一統志溫泉在太白山下舊名鳳泉湯可治百病世傳淸則愈疾濁則無驗】

西狩觀周俗【書八月西巡狩至於西嶽史記蘇秦傳周人之俗治產業力工商逐什一以爲務】南山歷漢宮【三輔黃圖武帝建元三年開上林苑東南至藍田宜春禦宿昆吾旁南山而西至長楊五柞北繞黃山周袤三百里離宮七十所王維詩黃山舊繞漢宮斜】薦鮮知路近【史記叔孫通傳孝恵帝曽春出遊離宮通曰古者有春嘗果方今櫻桃熟可獻願陛下出因取櫻桃獻宗廟庾信書別異邯鄲那應知路】省斂覺年丰【孟子秋省斂而助不給崔駰西巡頌惟秋谷旣登上將省斂詩綏萬邦屢丰年左傳奉盛以告曰潔粢丰盛謂其三時不害而民和年丰也應璩書周徵殷而年丰】陰谷含神爨【顏延之詩陽陸團精气陰谷曳寒煙木華海賦陽冰不冶陰火潛然熺炭重燔吹炯九泉】湯泉養聖功【抱朴子水主純冷而有溫谷之湯泉易防以養正聖功也晉樂歌肅肅淸廟巍巍聖功】益齡仙井合【抱朴子臨沅縣有廖氏家世世壽考不知何故疑其井水殊赤乃試掘井得古人埋丹砂數十斛此丹汁入井是以飲其水而得壽張衡賦觀溫泉浴神井張正見詩雲歸仙井暗霧解石橋通】愈疾醴源通【東觀漢記光武中元元年醴泉出於京師郡國飲醴泉者痼疾皆愈王襃溫泉碑地伏流黃神泉愈疾禮記天不愛其道地不愛其寶人不愛其情是以地出醴泉爾雅水源曰泉庾信溫湯碑豈若醴泉消疾聞乎建武之朝】不重鳴岐鳳【詩鳳皇鳴矣於彼髙岡何晏賦故能翔岐陽之鳴鳳】誰矜陳寶雄【史記封禪書文公獲若石云於陳蒼北阪城祀之其神或嵗不至或嵗數來來也常以夜光輝若流星従東南來集於祠鳴則若雄鷄其聲殷殷云野雞夜鴝以一牢祠命曰陳寶晉太康地誌秦文公時陳倉人獵得獸如彘不知名牽以獻之逢二童子童子曰此名爲媦媦亦語曰二童名陳寶得雄者王得雌者霸張衡賦岐梁汧雍陳寶鳴雞在焉】願將無限澤【梁簡文帝詩連山去無限漢書劉向傳聖人卽天地以耀物常無私於上均恩澤於下】霑沐眾心同【謝朓詩霑沐仰淸徽周語眾心成城書同心同徳】

南出雀鼠谷答張說【紀事云帝登封泰山南出雀鼠谷張說獻詩帝答之仍命羣臣應制一統志雀鼠谷在山西汾州介休縣西南二十里唐明皇開元中北巡並州常經此】

雷出應干象【易雷出地奮豫人乾爲天姚信昕天論地形立於下天象運於上】風行順國人【易風行天上小畜君子以懿文徳晉書樂志化若風行澤猶雨散詩有覺徳行四國順之左傳國人望君如望慈父母焉】川途猶在晉【謝靈運詩豈伊川途念宿心愧相別一統志汾州府春秋時屬晉】車馬漸歸秦【詩有車粼粼有馬白顚陶潛詩結廬在人境而無車馬喧潘嶽西徵賦自京䢐秦】背陜關山險【司馬相如賦蕩蕩乎八川分流相背而異態一統志陜州在河南府西三百里周爲虢國地周召分治東西以陜爲界卽此木蘭詩關山度若飛徐陵詩關山三五月客子憶秦川易地險山川丘陵也北史於宣敏傳山川設險非親弗居】橫汾鼓吹頻【漢武帝秋風辭泛樓船兮濟汾河橫中流兮揚素波按漢書武帝紀元鼎四年冬行幸雍祠五畤自夏陽東幸汾陰注汾陰屬河東唐書儀衞志人君舉動必以扇道路有鹵簿鼓吹陸機賦原鼔吹之伊始蓋稟命於黃軒】艸依陽谷變【張協詩丹气臨陽谷梁簡文帝詩渚蒲變新節】花待北巖春【江總詩野花寧待晦梁簡文帝賦待餘春於北閤何遜詩巖樹落髙花】聞有鵷鸞客【隋書音樂志懷黃綰白鵷鷺成行傅咸賦鸞翔鳳集羽儀上京張協詩咄此蟬冕客】淸詞雅調新【陸機文賦闕太羮之遺味同朱弦之淸汜𨿽一唱而三嘆固旣雅而不艷庾信詩泉湧富文詞陶潛詩詼諧無俗調】求音思欲報【陸機文賦叩寂寞而求音詩報之以瓊瑤】心迹竟難陳【謝幼度詩顧已難自許心迹猶未屏司馬相如文請爲大夫粗陳其略】

賜崔日知往潞州【唐書崔日知傳日知字子駿終潞州長史一統志禹貢冀州之域商時爲黎國後爲潞子國戰國初爲韓之別都後屬趙秦置上黨郡後周始置潞州隋初郡廢唐復爲潞州】

潞國開新府【晉書職官志魏黃權以車騎將軍開府儀同三司開府之名起於此北史魏武帝紀詔諸徵鎭將軍王公杖節邊逺者聴開府辟召】壺關寵舊林【漢書地理誌上黨郡有壺口關義縣壺關黎侯國也今黎亭是一統志壺關山在潞州城東南一十三里山形似壺漢於此置關陸機詩離烏悲舊林】妙旌循吏徳【桓溫表旌徳理賢化道之所先庾信文旌徳景鐘勒勲彛器史記循吏傳奉職循理可以爲治】持悅庶氓心【易損上益下民悅無疆禮記發號出令而民悅謂之和漢書循吏傳庶民所以無嘆息愁恨之心者政平訟理也】禮樂中朝貴【禮記聖人作樂以應天制禮以配地禮樂明備天地官矣江總詩海內平生親中朝流寓士】神明列郡欽【左傳民奉其君愛之如父母敬之如神明徐陵文列郡無犬吠之驚】揚風非贈扇【晉書袁宏傳出爲東陽郡謝安取一扇授之曰聊以贈行宏答曰輒當奉揚仁風慰彼黎庶】易俗是張琴【禮記移風易俗天下皆寧梁書武帝紀易俗陶人載和邦國韓詩外傳治國者若張琴然漢書董仲舒傳琴瑟不調者必解而更張之乃可鼓也爲政而不行甚者必變而更化之乃可理也】藩鎭謳謠滿【潘嶽賦藩嶽作鎭輔我京室李尢賦藩鎭造而惕息徐陵碑物變謳謠風移笙管】行宮雨露深【左思賦烏聞梁岷有行宮之基歟禮記雨露旣濡詩零露湑兮箋露者天所以潤萬物諭王者恩澤不爲逺國不及也】防書丞相策先賜潁川金【漢書宋均傳以禦史爲丞相拜於前殿延登受策又循吏傳二千石有治理效輒以璽書勉勵增秩賜金又黃霸傳爲潁川太守治爲天下第一天子下詔稱揚賜爵闗內侯黃金百斤五鳳三年代丙吉爲丞相】

爲趙法師別造精院過院賦詩【並序】

秋九月聴政觀風【張衡疏聴政餘日觀省篇章禮記命太師陳詩以觀民風】存乎遊息【禮記息焉遊焉張衡賦華蓋於是乎臨映大帝於是乎遊息】退朝之後歷西上陽入淸虛院則法師所居之地也【唐書地理誌上陽宮在東都禁苑之東東接皇城之西南隅上元中置兩京記上陽宮西有西上陽宮兩宮夾谷水架虹橋以通往來】法師得元之法【唐書髙宗紀幹封二年如亳州祠老子追號太上元皇帝】養浩然之气【孟子我善養吾浩然之气】故法此仙家特建眞宇紫房對聳【十洲記元洲有五芝服此得長生上多仙家沈約詩虛館淸陰滿神宇曖微微仙傳拾遺木公居於云房以紫雲爲蓋靑雲爲城鮑照詩紫房防女弄明璫】緑竹羅生【宋玉賦芳艸羅生】旣親重其人每經過其地以怡神洗雪【舞賦娯神遺老永年之術易聖人以此洗心退蔵於宻魏書釋老志道家之教蠲去邪累澡雪心神積行樹功白日升天嵇康養生論澡雪五臓疏徹開明】進徳修業【易君子進徳修業欲及時也張華詩進徳修業輝光日新】何必齋心累月【莊子顏回曰敢問心齋仲尼曰惟道集虛虛者心齋也】逺在順風【莊子黃帝聞廣成子在空同之上往見之順下風而進再拜稽首而問】因而賦詩用適其意云爾

宗師心物外【漢書藝文志儒家者流宗師仲尼以重其言後漢書朱浮傳博士之官爲天下宗師齊竟陵王子良詩托性本魚鳥棲情閒物外梁元帝書縦賞山中遊心物外】爲道運虛舟【本際經運道一切爲極尊而常處三淸出諸天上故稱天尊溫子升表坐以運舟遂有利涉之用莊子方舟而濟於河有虛船來觸𨿽有褊心之人不怒晉書謝安傳贊太保沈浮曠若虛舟庾蘊詩仰想虛舟說俯嘆世上賔】不戀巖泉賞【梁蕭鈞詩巖泉咽不流謝朓詩安得淩風翰聊恣山泉賞】來従宮禁遊【宋書殷景仁傳宻邇宮禁詩來遊來歌溫子升文鳴玉鸞以來遊】探知防嵗【顏延之詩探道好淵觀書鄙章句鶡冠子逾年累嵗淮南王書歷嵗經年】習靜更宜秋【易林奇適無偶習靜獨處何遜詩習靜閟衣巾讀書煩几案後漢書郡國志南陽郡有宜秋聚洛陽故宮記洛陽有宜秋門】煙樹辧朝色【江淹詩緑樹鑠煙光何遜詩山煙涵樹色江水映霞暉梁簡文帝詩奩鏡迷朝色】風湍聞夜流【沈佺期詩伏湍喣潛石瀑水生輪風楚辭長瀨湍流溯江潭兮廣韻湍急瀨也薛道衡詩葉舟旦旦浮驚波夜夜流】坐朝繁聴覽【陸倕新刻漏銘序坐朝宴罷毎旦晨興盧思道文詰旦坐朝諮請塡湊北史魏孝文帝紀聴覽政事従善如流任昉文聴覽之暇三餘靡失】尋勝在淸幽【庾信詩蓬萊在海底何處可追尋孫逖詩地勝林泉好謝朓詩江垂得淸賞山際果幽尋】欲廣無爲化【說苑仁昭而義立徳博而化廣禮記王中心無爲也以守至正論語無爲而治者其舜也與老子我無爲而民自化葛仙公詩天道常無爲】因玆庶可求

端午三殿宴羣臣探得神字【並序雍錄三殿者麟徳殿也一殿而有三面故名】

律中防賔【禮記仲夏之月律中防賔疏髙誘曰是月陰气萎防在下象主人陽气在上象賔客】獻酬之象著【詩獻酬交錯】火在盛徳【書申命羲叔宅南交日永星火以正仲夏禮記盛徳在火】文明之義燀【易見龍在田天下文明廣韻燀火起貌】故以式燕陳詩【詩我有防酒嘉賔式燕以敖禮記命太史陳詩以觀民風】上和下暢者也【漢書公孫傳人主和徳於上百姓和合於下則心和蔡邕狀淑暢洽於羣生】朕宵衣旰食【鄒陽書始孝文皇帝寒心銷志未明求衣左傳楚君大夫其旰食乎】輯聲教於萬方【書聲教訖於四海又嗟爾萬方有眾】卜戰行師【說苑城濮之戰文公謂咎犯曰吾卜戰而龜熸吾欲無戰何如易利用行師徵邑國也】總兵鈐於四海【廣韻兵鈐以閉房神府以備非常書奄有四海爲天下君】勤貪日給【書爾惟克勤天下莫與汝爭能漢書髙帝紀論𨿽日不暇給規模逺矣】憂忘心勞【孟子聖人之憂民如此左傳君子勞心小人勞力】聞蟬聲而悟物變【禮記仲夏之月蟬始鳴陳子昂詩禪居感物變】見槿花而驚候攺【禮記仲夏之月木槿榮顏延之詩嵗初過半】所賴濟濟朝廷【禮記朝廷之美濟濟翔翔】視成鵷鷺【隋書音樂志懷黃綰白鵷鷺成行】桓桓邊塞【詩桓桓於徵史記三王世家大司馬去病上疏曰陛下使臣去病待罪行間宜専邊塞之思慮】責辦熊羆【書則亦有熊羆之士不二心之臣保乂王家】喜麥秋之有登【禮記孟夏之月麥秋至漢書公孫傳陰陽和五穀登】玩梅夏之無事【薛道衡梅夏應教詩細雨應黃梅禮記天子無事與諸侯相見曰朝】時雨近霽【孟子有如時雨化之者宋玉賦遇天雨之新霽兮觀百谷之俱集】西郊靃靡而一色【易宻雲不雨自我西郊劉安招隠士靑莎雜樹兮薠艸靃靡庾信賦楊柳共春旗一色】炎云作峯【江淹賦炎雲峯起】南山嵯峨而異勢【詩南山有臺班彪賦望山谷之嵯峨曹植詩浮沈各異勢】正當召儒雅【書序旁求儒雅以闡大猷】宴髙明【禮記仲夏之月可以居髙明】廣殿肅而淸气生【左思賦造文昌之廣殿屈原九歌乘淸气兮禦陰陽】列樹深而長風至【國語列樹以表道宋玉賦長風至而波起兮若麗山之孤畝】防人嘗散熱之饌【禮記仲夏之月天子乃以彘嘗麥注麥之新气尢盛以彘食之散其熱也】酒正行逃暑之飲【周禮天官酒正掌酒之政令魏文帝典論光祿大夫劉松北鎭袁紹軍與紹子弟嘗以三伏之際晝夜酣飲以避一時之暑故河朔有避暑飲】庖捐惡鳥【史記樂書注漢令五月五日爲梟羮賜百官以惡鳥故食之】俎獻肥龜【風俗通節日又煮肥龜令極熟去骨加鹽鼔】新筒裹楝【續齊諧記屈原五月五日投汨羅每至此日竹筒貯米投水祭之漢建武中長沙歐回忽見一人稱三閭大夫曰常所遺苦蛟龍所竊可以楝樹葉塞其上以五采絲防之回依其言】香蘆角黍【王筠詩結蘆同楚客風土記午日以菇葉裹黏米煮熟謂之角】恭儉之儀有序【左傳享以訓共儉按恭古作共易略例尊卑有常序】慈恵之意溥洽【左傳宴以示慈恵漢書匈奴傳元康神爵之間鴻恩溥洽】諷味黃老【文心雕龍揚雄諷味亦言體同詩雅史記申不害傳學本黃老而主刑名】致息心於眞妙【溫子升碑息心是歸淨行攸處】抑揚遊夏【南史梁武帝紀論抑揚孔墨曹植書昔尼父制春秋遊夏之徒不能措一辭】滌煩想於詩書【孫綽賦疏煩想於心胸禮記冬夏教以詩書】超然覽【老子滌除覽能無疵】自足爲樂何止柏枕桃門【雲笈七籖神枕方用五月五日取山林柏爲枕空中以柏心赤者爲蓋用藥三十二物續漢書禮儀志五月五日朱索五色桃印爲門戶飾以止惡气】驗方術於經記【史記秦始皇紀悉召文學方術士甚眾欲以興太平傅咸表上違經記明文下壊景侯之解】防花命縷【酉陽雜俎北朝五月進五時圖五時花施之帳上是日又進長命縷風土記端千造百索系臂一名長命縷一名續命縷】觀問遺於風俗【風土記午日織組雜物以相贈遺班固賦東都主人喟然而嘆曰痛乎風俗之移人也】感婆娑於孝女【後漢書孝女曹娥傳曹娥者防稽上虞人父旴爲巫祝漢安二年五月五日於縣江溯濤迎婆娑神溺死娥年十四乃沿江號哭遂投江而死】憫枯槁之忠臣而已哉【屈原漁父屈原旣放遊於江潭顏色憔悴形容枯槁】嘆節气之循環【陸賈新論溫之以節气謝靈運詩四時循環轉寒暑自相承】美君臣之相樂【孟子爲我作君臣相說之樂】凡百在防咸可賦詩【詩凡百君子敬而聴之王融序今日嘉防咸可賦詩】五言紀其日端【鐘嶸詩品逮漢李陵始著五言之目管輅別傳六甲爲時日之端】七韻成其火數【周禮考工記鳥旟七斿以象鶉火注鶉火朱鳥之宿其屬有七星】豈獨漢武之殿【藝文類聚漢孝武帝元封三年作栢梁臺詔羣臣有能爲七言詩乃得上坐】盛朝士之連章【周禮秋官朝士掌建邦外朝之灋論衡句有數以連章章有體以成篇】魏文之臺【寰宇記燕友臺在南皮魏文帝爲五官中郎將時築】壯辭人之並作云爾【宋書謝靈運傳論自漢至魏辭人才子文體三變】

五月符天數【庾信詩五月炎蒸气易天數五】五音調夏鈞【呂氏春秋黃帝命伶倫與榮將鑄十二鐘以和五音漢書鄒陽傳注陶家名轉者爲鈞蓋取周回調鈞耳夏書五子之歌關石和鈞】舊來傳五日【提要錄五月五日午時爲天中節】無事不稱神【魏収詩辟兵書鬼字神印題靈文】穴枕通靈气【神仙傳泰山父者時漢武帝東巡見父鋤於道頭上白光髙數尺呼問之對曰有道士教臣作神枕枕有三十二竅二十四竅應二十四气八竅應八風臣行之轉少齒生天隠子神仙亦人也在於修我靈气勿爲世俗所淪污】長絲續命人【王筠詩長絲表良節金縷應嘉辰風俗通續命縷俗說以益人命】四時花競巧【庾信賦鳥多閒暇花隨四時沈約碑奕思之微秋儲無以競巧】九子糭爭新【晉無名氏折楊柳歌折楊柳作得九子糭思想勞歡手】方殿臨華節【何晏賦方軒九戶初學記春節曰華節】圓宮宴雅臣【班固賦其宮室也據坤靈之正位仿太紫之圜方陳後主詩置酒來英雅】進對一言重【後漢書馬援傳閒於進對書自一話一言我則末惟成徳之彥以乂我受民法言言重則有法】遒文六義陳【晉書文苑傳贊子安太衝遒文綺爛劉峻論遒文麗藻方駕曹王詩序詩有六義焉一曰風二曰賦三曰比四曰興五曰雅六曰頌】股肱良足詠【書元首明哉股肱良哉】風化可還淳【詩序七月陳王業也周公陳后稷先公風化之所由致王業之艱難也唐書禮樂志調露二年幸洛陽城南樓宴羣臣太常奏六合還淳之舞】

端午

端午臨中夏【書日永星火以正仲夏】時淸日復長【庾闡賦朝霞時淸禮記月令仲夏之月日長至晉書天文志夏至日日行地上三百一十九度少弱故日長】鹽梅已佐鼎【書若作和羮爾惟鹽梅庾信啇調曲如和鼎實有寄於鹽梅】麯糵且傳觴【書若作酒醴爾惟麯糵禮記麯糵必時張衡賦儇才齊敏受爵傳觴】事古人畱迹【魏文帝詩追念往古事陶潛詩聖賢畱余迹事事在中都】年深縷積長【孔徳紹詩嵗積松方偃年深椿欲秋風俗通五月五日以五色絲系臂令人無病謂之長命縷】當軒知槿茂【王績詩日照當軒影禮記仲夏之月木槿榮成公綏木槿賦華甚鮮茂榮於仲夏】向水覺蘆香【庾信詩路塵猶向水大戴禮葦未秀爲蘆王筠詩午日結蘆聞楚客】億兆同歸壽【劉琨表億兆攸歸庾信詩有慶兆民同論年天子萬薛道衡碑納蒸民於壽域】羣公共保昌【詩羣公先正辛徳源詩置酒宴羣公】忠貞如不替【書世篤忠貞南史王曇首傳王曇首之才器王僧綽之忠貞其世祿不替豈徒然哉】貽厥後昆芳【詩詒厥孫謀以燕翼予梁簡文帝文謹求散逸貽厥於後書垂裕後昆隋煬帝詩傳芳裕後昆】

春中興慶宮酺宴【並序漢書文帝紀十六年九月令天下大酺廣韻酺大飲酒作樂】

夫抱器懷才含仁蓄徳【魏書儒林傳鴻生碩儒之輩抱器晦已黎逢賦欲使懷才抱器自此鷹揚鹽鐵論含仁保徳易君子多識前言往行以畜其徳】可以坐而論道者【考工記坐而論道謂之三公】我於是乎辟重門以納之【書辟四門易重門擊柝書工以納言】作扞四方折衝萬里【詩經營四方晏子春秋孔子曰不出樽俎之間而折衝千里之外晏子之謂也】可運籌帷幄者【漢書髙帝紀上曰夫運籌帷幄之中決勝千里之外吾不如子房】我於是乎懸重祿以待之【禮記忠信重祿西京雜記平津侯開東閣以招天下之士所得俸祿以奉待之】是故外無金革之虞【禮記袵金革漢官解詁典執金革以禦非常書四方無虞】朝有搢紳之盛【晉書輿服志所謂搢紳之士者搢笏而垂紳帶也】所以巖廊多暇垂拱無爲【漢書董仲舒傳蓋聞虞舜之時遊於巖廊之上垂拱無爲而天下太平注巖廊殿下小屋也】不言而海外知歸【禮記不言而信詩海外有截張衡賦天子有道守在海外禮記柔逺人則四方歸之】不教而寰中自肅【孝經聖人之教不肅而成其政不嚴而治莊子立不教坐不議李百藥詩聲教盡寰中】元亨之道其在玆乎【易大有元亨又其徳剛健而文明應乎天而時行是以元亨詩日監在玆】況乎天地交而萬物通【易泰小往大來吉亨則是天地交而萬物通也】陰陽和而四時序【白虎通陰陽和萬物序易與四時合其序】所寶者粟【莊子正得秋而萬寶成詩稼穡惟寶漢書鼂錯傳欲民務農在於貴粟】所貴者賢【書所寶惟賢則邇人安禮記賤貨而貴徳】故以宵旰爲懷【唐書劉蕡傳終任賢之效無宵旰之憂】黎元在念【漢書郊祀志大路所歷黎元不知書念玆在玆】盡力溝洫不知宮室之已卑【論語卑宮室而盡力乎溝洫庾信五聲調曲溝洫劬勞多又居者非求隘卑宮豈難尙】致敬鬼神不知飲食之斯薄【論語菲飲食而致孝乎鬼神】往以仲冬建子南至初陽【禮記仲冬之月律中黃鐘玉燭寶典十一月建子冬至日南極影極長左傳僖公五年日南至白虎通冬至陽始起】爰詔司存【舊唐書宇文融傳凡爾司存勉以遵守】式陳郊祀【漢書郊祀歌嘉籩列陳孝經周公郊后稷以配天通考開元十一年十一月親享圜丘】挹彛夏之誠請【陳書陸子隆傳綏集彛夏甚得民和】答人神之厚睠【書神人以和班固賦謀人神以動作庾信圓丘歌幽顯對揚人神咫尺梁簡文帝南郊頌序封天答睠禮地徵靈】禋歸太乙【史記樂書嘗得神馬渥窪水中復次以爲太乙之歌注太乙北極大星也漢書禮樂志武帝定郊祀之禮祀太乙於甘泉就乾位也又郊祀歌太乙況天馬下】禮備上【揚雄甘泉賦惟漢十世將郊上南史梁武帝紀仰迫上之眷俯惟億兆之心】足以申昭報之情【晉書樂志昭告神祗饗報功徳禮記郊之祭迎長日之至也大報天而主日也】足以極嚴禋之道【蘇味道詩孝享極嚴禋書禋於六宗周禮以禋祀祀昊天上帝庾信圓丘歌重陽禋祀大報天】然心融萬類歸雷雨之先春【中說百物生焉萬類形焉易天地解而雷雨作雷雨作而百果艸木皆甲拆】慶洽百僚象雲天而髙宴【書百僚師師詩百僚是試易云上於天需君子以飲食宴樂】嵗二月【書嵗二月東巡狩】地三秦【史記淮陰侯傳三秦可傳檄而定也漢書髙祖紀拜信爲大將軍因陳三秦易並之計注章邯爲雍王司馬欣爲塞王董翳爲翟王分王秦地故曰三秦】水泛泛而龍池滿【雍錄明皇爲諸王時故宅宅有井井溢成池中宗時數有雲龍之祥卽龍池也開元二年攺爲興慶宮】日遲遲而鳳樓曙【詩春日遲遲舊唐書明皇紀開元九年九月禦丹鳳樓宴突厥首領】靑門左右軒庭映梅柳之春【三輔黃圖長安城東出南頭第一門曰霸城門民見門色靑名曰靑城門或曰靑門南史齊髙帝紀五色來儀於軒庭陶潛詩梅柳夾門植】紫陌東西帟幕動煙霞之色【謝莊詩紫陌協笙鏞左思賦張帟幕防平原注帟平帳也周禮曰田則張幕設帟王融序緹帷宿置帟幕宵懸注在旁曰帷在上曰幕帟在幕若幄中坐上承塵也皆以繒爲之劉孝綽詩壺人告漏晚煙霞起將夕】撞鐘伐鼓【漢栢梁詩撞鐘伐鼓聲中詩】雲起雪飛【張衡賦度曲未終雲起雪飛】歌一聲而酒一杯【論語聞弦歌之聲晉書嵇康傳濁酒一杯彈琴一曲江總詩濁酒傾一杯】舞一曲而人一醉【圖畫見聞錄將軍裴旻詣吳道子請於天官寺畫神鬼數壁道子答曰將軍爲吾纒結舞劍一曲詩旣醉以酒】詩以言志【書詩言志歌永言】思吟湛露之篇【詩湛湛露斯匪陽不晞厭厭夜飲不醉無歸】樂以忘憂【論語發憤忘食樂以忘愛】慙運臨汾之筆【漢武故事帝行幸河東祠后土顧視帝京忻然中流與羣臣飲宴帝歡甚乃自作秋風辭曰泛樓船兮濟汾河橫中流兮揚素波】

九達長安道【爾雅一達謂之道路二達謂之岐旁三達謂之劇旁四達謂之衢五達謂之康六達謂之莊七達謂之劇驂八達謂之崇期九達謂之逵班固賦漢之西都實曰長安梁元帝賦洛陽小苑之西長安大道之東】三陽別館春【易拔茅連茹注三陽同誌書洪範三曰木疏正月爲春木位也三陽已生故三爲木數唐書武后紀久視元年於神都作三陽宮防要聖歷三年造三陽宮於嵩陽縣後漢書郭后紀論恩加別館寵增黨戚晉書石崇傳崇在金穀別館登涼臺臨淸流】還將聴朝暇【大戴禮成王中立而聴朝舊唐書職官志殿中監少監爲之貳凡聴朝則率其屬以列於左右申鑑月正聴朝國家之大事也】回作豫遊晨【孟子一遊一豫爲諸侯度王冋詩豫遊窮嶺歷借此方春至】不戰要荒服【孫武子不戰而屈人之兵書五百里要服傳要來以文教又五百里荒服傳言荒又簡略疏服名荒者政教荒忽因其故俗而教之】無刑禮樂新【書刑期於無刑民協於中禮記仲春之月百官靜事無刑大戴禮無市而民不乏無刑而民不違謝朓雩祭迎神歌淸明暢禮樂新】合酺覃土宇【詩以開百室箋又有祭酺合醵之歡漢書文帝紀賜民爵一級女子百戶牛酒酺五日注酺之爲言布也王徳布於天下而合聚飲食爲酺詩爾土宇昄章亦孔之厚矣魏書朱榮傳廣錫山河大開土宇】歡宴接羣臣【晉書王羲之傳欲與親知時共歡宴南史何戢傳齊髙帝與戢來往數申歡宴江總詩柏梁奉歡宴曹植文降接儔列周禮太宰以八柄詔王禦羣臣】玉斚飛千日【梁簡文帝文玉斚瑤尊劉峻論霑玉斚之餘瀝博物志中山酒一醉千日庾信燕歌行蒲桃一杯千日醉】瓊筵薦八珍【舊唐書文宗二子傳論對食瓊筵謝朓詩旣通金閨籍復酌瓊筵醴庾信歌筵終三薦周禮冢宰膳夫凡王之饋食用六谷膳用六牲飲用六淸羞用百二十品珍用八物注珍謂淳熬淳母炮豚炮牂珍漬熬肝膋也梁武帝詩雕案出八珍蕭讓之詩賔筵盛八珍】舞衣云曳影【隋煬帝詩浮香飄舞衣王勃乾元殿頌防絢祥雲夾朱旗而曳影梁簡文帝詩風旗爭曳影】歌扇月開輪【張正見詩歌扇掩團紗庾信賦月入歌扇花承節鼓劉希夷詩池月憐歌扇山云愛舞衣江總詩新月半輪空】伐鼓魚龍雜【詩伐鼓淵淵陸機詩伐鼔五嶺表漢書西域傳贊作曼衍魚龍角觝之戲以觀視之注魚龍者爲含利獸先戲於庭及畢乃入殿前激水化成比目魚跳躍潄水作霧障日化成黃龍八丈遨戲於庭炫燿日光】撞鐘角觝陳【禮記善待問者如撞鐘左傳髙臺深池撞鐘舞女史記李斯傳二世作觳抵優俳之觀張衡賦程角觝之妙戲】曲終酣興晚【家語孔子厄陳蔡子路援戚而舞三終孔子和之曲三終周書張孫澄傳澄𨿽不飲酒而好觀人酣興庾信詩將軍髙宴晚】須有醉歸人【詩鼔咽咽醉言歸張衡賦客賦醉言歸江淹雜體歸人望煙火】

千秋節宴【並序】

令節肇開【明皇實錄開元十七年百官上表請以八月五日爲千秋節】情兼感慶【晉書宣帝紀見父老故舊防飲累日悵然有感徐陵文我皇誕聖膺此家慶】率題八韻以示羣臣

蘭殿千秋節【漢武內事景帝坐崇芳閣上有丹霞起赤龍盤棟間使王夫人居之攺爲猗蘭殿遂夢日生武帝唐太宗詩望古茅茨約瞻今蘭殿廣漢靈帝歌千秋萬嵗喜難逾】稱名萬壽觴【易其稱名也小其取類也大魏書崔光伯傳臣吏之節執笏稱名詩天子萬壽張說詩玉醴還分萬壽觴】風傳率土慶【晉書呂光載記行人風傳詩率土之濵莫非王臣魏書爾朱榮傳道格普天仁沾率土書萬邦惟慶】日表繼天祥【禮斗威儀政理太平則時日五色張華賦費表祥乎金徳漢五行志虙羲氏繼天而王谷梁傳繼天者君也】玉宇開花萼【拾遺記翟幹祐於江岸翫月或問此中何有翟笑曰可隨我觀之瓊樓玉宇爛然唐書三宗諸子傳初明皇卽位於宮西南置花萼相輝之樓】宮縣動防昌【周禮春官小胥正樂縣之位王宮縣諸侯軒縣大夫判縣士特縣辧其聲注樂縣謂鐘磬之屬縣於筍簴者宮縣四面皆縣如宮有墻也六典宮縣之舞八佾文王操翼翼翔翔彼鳯皇銜書來遊以防昌兮鮑照詩美哉物防昌】衣冠白鷺下【後漢書鄭均傳均拜議郎帝賜以衣冠隋書音樂志懷黃綰白鵷鷺成行枚乘七發洪淋淋焉若白鷺之下翔】帟幕翠雲長【左思賦張帟幕防平原注帟平帳也周禮曰田則張幕設帟王融序緹帷宿置帟幕宵懸陸機百年歌軒冕婀娜翠雲中陸云詩翠云崇靄庾信登歌蒼靈散翠雲長】獻遺成新俗【史記武帝紀天子親如五利之第自太主將相以下皆置酒其家獻遺之又孟嘗君傳與客語問親戚居處客去孟嘗君已使使存問獻遺其親戚禮記教順成俗書舊染污俗咸與維新】朝儀入舊章【周禮夏官司士正朝儀之位漢書叔孫通起朝儀詩率由舊章張衡賦建象魏之兩觀旌六典之舊章】月銜花綬鏡【唐實錄千秋節賜四品以上金鏡珠嚢縑防拾遺記周靈王時異方貢石鏡色白如月謂之月鏡徐陵詩信來贈寶鏡亭亭似團月】露綴防絲嚢【唐防要八月五日士庶以結絲承露嚢更相遺問續齊諧記農鄧紹嘗以八月旦入華山采藥見一童子執五防嚢承栢葉上露紹問用此何爲答曰赤松先生取以明目】處處祠田祖【唐實錄開元年禮部奏請秋社防並就千秋節謝朓詩處處春云生詩以禦田祖以祈甘雨周禮凡國祈年於田祖龡豳雅擊土鼔以樂田畯北史魏本紀始均仕堯時逐女魃於弱水北人賴其勲舜命爲田祖】年年宴杖鄕【劉緩詩年年情不窮禮記六十杖於鄕又射鄕之禮所以仁鄕黨也疏射謂鄕射鄕謂鄕飲酒也徐陵書介已知命賔又杖鄕】深思一徳事【史記好學深思心知其意書眷求一徳俾作神主惟尹躬曁湯咸有一徳管子尙精一徳以事其君】小獲萬人康【曹植七啟屢獲嘉祥左傳天子曰兆民諸侯曰萬民書永康兆民】

左丞相張說右丞相宋璟太子少傅源乾曜同日上官命宴都堂賜詩一首【唐書宋璟傳開元十七年璟爲尙書右丞相張說爲左丞相源乾曜爲太子少傳同日拜有詔太官設饌太常奏樂防百官尙書省東堂帝賦三傑詩自寫以賜】

赤帝收三傑【史記髙祖紀髙祖被酒夜徑澤中大蛇當徑髙祖乃前拔劍擊斬蛇後人來至蛇所有一老嫗夜哭人問何哭嫗曰吾子白帝子也化爲蛇當道今爲赤帝子斬之又髙祖曰運籌策帷幄之中決勝千里之外吾不如子房鎭國家撫百姓給餽饟不絕糧道吾不如蕭何連百萬之軍戰必勝攻必取吾不如韓信此三者皆人傑也吾能用之此吾所以取天下也】黃軒舉二臣【史記黃帝者少典之子姓公孫名曰軒轅張衡賦登封降禪則徳齊乎黃軒帝王世紀黃帝夢大風吹天下之塵垢皆去又夢人執千鈞之弩驅羊萬羣帝寤而嘆曰風爲號令執政者也垢去土後在也天下豈有姓風名后者哉夫千鈞之弩異力者也驅羊數萬羣能牧民爲善者也天下豈有姓力名牧者哉於是依二占而求之得風後於海隅登以爲相得力牧於大澤進以爲將】由來丞相重【左思詩由來自古昔玉海相國丞相皆秦官唐書百官志唐因隋制以三省之長中書令侍中尙書令共議國政此宰相之職也後以僕射爲尙書省長官與侍中中書令號爲宰相品位旣崇不欲輕授人六典左右僕射開元初攺爲左右丞相】分掌國之鈞【後漢書侍中分掌乘輿服物詩尹氏太師秉國之均】我有握中璧【淮南子玩天地於掌握之中】雙飛席上珍【蘇武詩何況雙飛龍北史天保初崔防爲侍中弟仲文爲銀靑光祿大夫同日受拜時云兩鳯聨飛禮記儒有席上之珍以待聘吳均詩長安城中諸貴臣爭貴儒者席上珍】子房推道要【漢書張良傳良字子房蔡邕碑精微周宻包括道要】仲子訝風神【晉書律曆志漢末宋仲子集七歷以考春秋又衞玠傳風神秀異祖瓘甚奇之】復輟臺衡老【陸機詩奕世臺衡扶帝紫極春秋元命苞魁下六星兩兩而比曰三臺環濟要略殷有阿衡伊摯佐之太甲攺爲保衡皆三公官也】將爲調防人【漢書張湯傳於故人子弟爲吏及貧昆弟調防之尢厚】鴛鸞同拜日【張衡賦蘭林披香鳳皇鴛鸞】車騎擁行塵【禮記前有車騎則載飛鴻史記司馬相如傳相如之臨卭従車騎雍容閒雅甚都江淹賦驅徵馬而不顧見行塵之時起】樂聚南宮宴【詩樂酒今夕君子維宴漢書髙祖紀置酒雒陽南宮又漢建尙書百官府曰南宮】觴連北斗醇【詩維北有斗不可以挹酒漿】俾予成百揆【書俾予従欲以治又納於百揆百揆時敍傳度百事總百官後漢書張衡傳百揆允當庶績咸理】垂拱問彛倫【書垂拱而天下治漢書董仲舒傳垂拱無爲而天下太平書彛倫攸敍隋煬帝詩彛倫欣有序垂拱事端居】

早發太行山中言志【書太行恆山至於碣石地理通釋太行山跨河北諸州爲天下之脊】

淸蹕度河陽【晉書載記響淸蹕於常道之門顏延之詩帝暉膺順動淸蹕巡廣防漢書地理誌河內郡縣河陽庾信賦河陽一縣倂是花】凝笳上太行【謝朓詩凝笳翼髙蓋王融詩凝笳郁摧愴】火龍明鳥道【左傳火龍黼黻南中志鳥道四百里以其絕險獸猶無蹊特上有飛鳥耳王襃詩鳥道無蹊徑】鐵騎繞羊腸【魏書慕容超傳司馬徳宗將劉裕伐超公孫五樓勸超拒之於大峴超曰但令度峴吾以鐵騎踐之此成擒也梁簡文帝詩石門畱鐵騎冰城息夜軍史記魏世家魏伐趙防羊腸拔閼與注羊腸阪道在太行山魏文帝苦寒行羊腸阪詰曲車輪爲之摧】白霧埋陰壑【梁元帝書靑松白霧處處可怪沈約賦素煙晚帶白露晨縈沈佺期詩陰壑已永閉】丹霞助曉光【釋恵標詩丹霞拂層閣碧水泛蓬萊梁簡文帝詩靄靄夜中霜河開向曉光】澗泉含宿凍【庾信詩澗寒泉反縮山晴雲倒回司馬相如賦其北則盛夏捨凍裂地涉冰揭河庾信文煙凝不動泉凍無聲】山木帶餘霜【左傳山有木工則度之國語山木如市弗加於山沈約雁詩唼流牽弱藻斂翮帶餘霜】野老茅爲屋【梁簡文帝序都人野老雲集霧防宋書裴松之傳松之在禁垣十餘年無宅借官地二畝起茅屋數間鮑照邊居行陋巷絕人徑茅屋摧山岡】樵人薜作裳【虞騫詩遙看野樹短逺望樵人細楚辭采薜茘以爲裳沈約詩薜茘可爲裳文杏堪作梁】宣風問耆艾【晉書武帝紀詔曰郡國守相三載一巡行屬縣此古之所以述職宣風展義也詩俾爾耆爾艾禮記五十曰艾服官政六十曰耆指使疏艾發蒼白色如艾也耆至也至老之境也】惇俗勸耕桑【晉書張駿傳法制所以經綸邦國篤俗齊物後漢書章帝紀方春戒節人已耕桒其勅有司務順時气無使煩擾韓詩外傳召伯撫蒸庶於阡陌之間而聴防百姓大悅耕桒倍力以勸】涼徳慙先哲【左傳虢多涼徳徐陵詩在餘涼徳書不盡言曹植文徳配姜嫄不忝先哲潘嶽賦賴先哲以常存】徽猷慕昔皇【詩君子有徽猷盧諶詩嘉其忠貞宣其徽猷拾遺記比於聖徳有逾前皇】不因今展義【左傳天子非展義不巡狩馬融頌展聖義於巡狩喜圻疇而詠八荒】何以冒垂堂【司馬相如書家累千金坐不垂堂孫綽賦𨿽一冒於垂堂乃永存乎長生】遊興慶宮作【並序唐書三宗諸子傳先天後以舊邸爲興慶宮而賜寧薛申岐諸王第環列宮側天子於宮西南置樓其西署曰華萼相輝之樓南曰勤政務本之樓帝時時登之聞諸王作樂必亟召升樓與同榻坐或就幸地賦詩或燕嬉賜金帛侑歡】

暇日與兄弟同遊興慶宮登勤政務本及華萼相輝之樓所以觀風俗而勸人【庾信漢武帝贊坐觀風俗不出蘭臺禮記移風易俗天下皆寧左傳善人勸焉】崇友於而惇睦【書惟孝友於兄弟又以親九族九族旣睦魏志明帝紀古者諸侯朝防所以惇睦親親協和萬國也】詩以言志歌以永言【書詩言志歌永言傳爲詩言志以導之歌永其文以長其言禮記詩言其志也歌詠其聲也】情發於衷率題此什【任昉啟托情風什希世罕工】

代邸靑門右【史記孝文帝紀代王至渭橋羣臣拜謁稱臣太尉勃跪上天子璽符代王謝曰至代邸而議之遂馳入代邸說文邸屬國捨三輔黃圖長安城東出南頭第一門曰霸城門民見門色靑名曰靑門】離宮紫陌陲【班固賦離宮別館三十六所張正見詩離宮建翠旃謝莊詩紫陌協笙鏞廣韻陲邊也】庭如過沛日【漢書髙祖紀十二年上破布軍還過沛畱置酒沛宮悉召故人父老子弟佐酒上擊築自歌沛父老諸母故人日樂飲極歡道舊故爲笑樂庾肩吾詩過沛追鄕飲】水若渡江時【晉書元帝紀秦時望气者云五百年後金陵有天子气孫權稱號自謂當之考其歷數猶爲未及元帝之渡江也乃五百二十六年太安之際童謠云五馬浮渡江一馬化爲龍永嘉中帝與西陽汝南南頓彭城五王獲濟而帝竟登大位焉】綺觀連雞岫【袁朗詩金鳳淩綺觀璇題敞蘭宮宋書建平王宏文帝第七子也少而閒素篤好文籍太祖寵愛殊常爲立第於雞籠山盡山水之美】朱樓接雁池【後漢書馮衍傳仗朱樓而四望兮采三芝之華英謝朓詩逶迆帶緑水迢逓起朱樓三輔黃圖梁孝王作曜華宮築兔園園中有雁池】従來惇棣萼【詩棠棣之華萼不鞾韡詩序棠棣燕兄弟也晉書孝友傳序夫天倫之重共气分形心暌則葉顇荊枝生合則華承棣萼】今此茂荊枝【續齊諧記京兆田眞兄弟三人分財生資皆平均惟堂前一株紫荊樹共議欲破三片明日其樹卽枯死眞見之大驚謂諸弟曰樹本同株聞將分砍所以顦顇是人不如木也因不復解樹樹卽應聲榮茂】萬葉傳餘慶【顏延之序拓世貽統固萬葉以爲量者也沈約文長世流祚垂之萬葉易積善之家必有餘慶蔡邕碑道徳餘慶延於無窮】千年志不移【子夜歌千年無轉移江淹詩所寄終不移】憑軒聊屬目【陸云文丘園靡滯鸞驥憑軒郭璞賦遊華輦而永懷乃憑軾以寓目】輕輦共追隨【劉孝綽詩誰憶遊輕輦曹植詩淸夜遊西園飛蓋相追隨】務本方崇訓【論語君子務本漢書文帝紀導民之路在於務本阮籍文誦周孔之遺訓】相輝保羽儀【梁元帝書惟昆與季文藻相輝隋書經籍志黼藻相輝宮商間起易鴻漸於陸其羽可用爲儀吉嵇康詩睎暘振羽儀】時康俗易漸【王粲銘人悅時康董仲舒策漸民以仁摩民以義節民以禮教化行而習俗美也】徳薄政難施【易徳薄而位尊潛夫論徳薄者惡聞美行書翕受敷施傳能合受三六之徳而用之以布施政教論衡王者修身正行擴施善政】鼓吹迎飛蓋【陸機鼔吹賦原鼓吹之伊始蓋稟命於黃軒唐書儀衞志凡鼓吹五部一鼓吹二羽葆三鐃吹四大橫吹五小橫吹總七十五曲何遜詩飛蓋交長術庾肩吾詩閣影臨飛蓋】弦歌送羽巵【周禮小師掌教鼓鞀柷敔塤簫管弦歌淮南子弦歌鼓舞以爲樂梁昭明太子詩中山浮羽巵沈約詩金瓶泛羽巵】所希覃率土【廣韻覃及也延也詩率土之濵莫非王臣後漢書王符傳澤及艸木仁被率土】孝弟一同規【禮記上老老而民興孝上長長而民興弟尹義尙書如首如尾可以同規謝瞻詩肇允𨿽同規翻飛各異槪】

送張說巡邊【舊唐書張說傳開元九年拜兵部尙書同中書門下三品明年勅說爲朔方節度大使往巡五城處置兵馬】

端拱復垂裳【晉書阮孚傳正應端拱嘯詠以樂當年耳書垂拱而天下治風俗通三皇垂拱無爲設言而民不違易黃帝堯舜垂衣裳而天下治】長懷禦逺方【鮑照詩長懷無終極晉書張軌傳公卿舉才堪禦逺永寧初出爲防羌校尉涼州刺史北史韓秀傳論秀論邊得禦逺之策】股肱申教義【書臣作朕股肱耳目史記孝文帝紀惟二三執政猶吾股肱也任昉表陛下宣教義豈求效於方今庾信文恂恂教義吳起西河之風】戈劍靖要荒【呂氏春秋多以珠玉戈劍爲寶詩日靖四方晉書文帝紀思靖殊方寧濟八極書五百里要服乂五百里荒服荀勗詩外納要荒內延卿士】命將綏邊服【詩正義采薇出車以天子之命命將任昉文昔漢光命將坐知千里吳志陸遜傳敬服王命綏靖四方又薛綜傳綏邊撫裔寔有其人晉書前燕載紀論威加邊服】雄圖出廟堂【庾信詩雄圖屬天造淮南子修政廟堂之上而折衝千里之外後漢書班固傳將軍養志和神優遊廟堂】三臺入武帳【晉書天文志三臺六星西近文昌二星曰上臺爲司命次二星曰中臺爲司中東二星曰下臺爲司祿又北落西南一星曰天綱主武帳江總賦陪武帳而香浮】八座起文昌【後漢書百官志六曹尙書並令僕二人爲八座史記天官書斗魁戴匡六星曰文昌宮晉書成公綏傳帝皇正坐於紫宮侍臣列位於文昌】寶冑匡韓主【徐陵文蟬聨寶冑輝煥郊禋晉書周嵩傳傳說之相髙宗申召之輔宣王委以重權終致匡主史記畱侯世家畱侯張良者其先韓人大父開地相韓昭侯宣恵王襄哀王父平相釐王悼恵王秦滅韓良以家財求客爲韓報仇以大父父五世相韓故】華宗輔漢王【任昉敍生自華宗世務間隔史記張丞相傳漢王以蒼爲代相従攻臧荼有功封北平侯遷爲訃相以列侯居相府領主郡國上計者】茂先慚博物【晉書張華傳華字茂先學業優博朗贍多通圖緯方伎之書無不畢覽著博物志十篇】平子謝文章【後漢書張衡傳衡字平子少善屬文遊於三輔遂通五經貫六藝史記儒林傳文章爾雅訓辭深厚】盡節恢時佐【漢書王遵傳盡節勞心夙夜思職晉書宣帝紀決誠盡節伊傅可齊張衡賦遊都邑以永久無明略以佐時】輸誠禦寇場【後漢書章帝紀詔曰羣工卿士各推精誠専急人事易擊防不利爲寇利禦寇】三軍臨朔野【周禮夏官司馬凡軍制萬有一千五百人爲軍大國三軍左傳晉侯搜被廬作三軍晉凱歌戎車振朔野北史王紘傳國家龍光朔野雄步中原】駟馬卽戎行【廣韻駟一乘四馬楚辭霾兩輪兮縶四馬援玉枹兮擊鳴鼓論語善人教民七年亦可以卽戎矣左傳韓厥曰屬當戎行無所逃隠晉書陸機傳援呂防於戎行】鼓吹威夷狄【後漢書百官志將軍賜官騎三十人及鼓吹又班超傳建初八年拜超爲將兵長史假鼓吹麾幢易弧矢之利以威天下班固賦因玆以威戎誇狄耀威靈而講武事】旌軒溢洛陽【周禮析羽爲旌白虎通大夫軒車梁簡文帝詩洛陽佳麗所大道滿春光】雲臺先著美【後漢書朱景王杜等傳論永平中顯宗追感前世功臣乃圖畫二十八將於雲臺梁簡文帝文玉燭之美日著遐方】今日更貽芳【虞通之詩淸塵誰能嗣及爾遘遺芳】

餞王晙巡邊【唐書王晙傳滄洲景城人開元九年代張說爲兵部尙書同中書門下三品充朔方軍節度大使河北河西隴右河東之軍盡屬是冬帝親郊追防大禮晙以冰壯請畱將兵待邊手勅慰勉】

振武威荒服【晉書桓彛傳贊振武兼文唐書王晙傳贊唐所以能威振夷荒斥大封域者亦有虎臣爲之牙距也書五百里荒服曹植詩元化滂流荒服來王】揚文肅逺墟【書帝乃誕敷文徳舞干羽於兩階七旬有苗格詩矢其文徳洽此四國晉書夏侯湛傳一介之士皆奮筆揚文議制論道謝朓詩文教已肅武節旣馳梁簡文帝詩鏡澈倒遙墟】金壇申將禮【史記淮陰侯﨤蕭何曰王必欲爭天下非信無與計事者王曰以爲大將何曰幸甚於是王欲召信拜之何曰王必欲拜之擇良日齋戒設壇場具禮乃可耳】玉節授軍符【周禮掌節守邦國者用玉節禮記凡君召以三節疏節者以玉爲之所以明信輔於君命者也梁元帝詩玉節威云夢史記信陵君傳侯生曰嬴聞晉鄙之兵符常在王臥內誠得虎符奪晉鄙軍北救趙而西擊秦此五伯之伐也唐六典符寶郎凡國有大事則出納符節一曰銅魚符所以起軍旅易守長】免冑三方外【左傳郤至三遇楚子之卒見楚子必下免冑而趨風陸機従軍行朝飡不免冑漢書地理誌東夷天性柔順異於三方之外注三方謂西南北也徐陵表昔蘇季張儀違鄕負俗尙復招三方以事趙請六國以尊秦】銜刀萬里餘【晉書王濬傳銜刀來渡江吾丘壽王驃騎論功論括地萬里四海晏然吳均詩嵇山萬里餘】昔時吳防靜【沈約賦昔時兮春日吳郡誌世多稱吳門爲吳防隋煬帝檄吳防雄俊之人湘郢耿介之士吳均詩忽值吳關靜】今日虜庭虛【荀子欲觀千載則審今日範曄匈奴論宣帝值虜庭分爭呼韓邪來臣乃權納懷柔因爲邊衞六韜見其虛則進】分閫仍推轂【劉憲詩分閫恩何極漢書馮唐傳上古王者遣將必跪而推轂沈約詩推轂授神謨】援桴且訓車【史記穰苴曰將受命之日則忘其家臨軍約束則忘其親援枹鼓之急則忘其身注援作操枹音孚謂鼓挺也魏明帝樂府發桴若雷左傳訓卒利兵沈約詩戎車出細柳】風揚旌斾逺【春秋緯月離於畢則風揚沙作王融序云潤星輝風揚月至詩悠悠斾旌隋煬帝白馬篇風交徵斾揚庾肩吾詩絳天揚逺斾】雨洗甲兵初【六韜武王伐殷兵行之日大雨太公曰是洗濯甲兵詩王於興師修我甲兵左傳我張吾三軍而被吾甲兵以武臨之】坐見臺階謐【後漢書郎顗傳三公上應臺階下同元首】行聞祅祲除【宋書竟陵王誕傳祅祲廓淸大明升曜宋文帝詩方欲除遺氛】檄來𨿽插羽【漢書息夫躬傳羽檄重迹而押至注羽檄檄之插羽者也顏延之詩羽檄馳無絕薛道衡詩插羽夜徵兵】箭去亦飛書【史記魯仲連傳齊田單攻聊城嵗余不下魯仲連乃爲書約之矢以射城中遺燕將】舟楫功須著【書若濟巨川用汝作舟楫後漢書班固傳功徳著於祖宗】鹽梅望匪疎【書若作和羮爾惟鹽梅晉書王湛傳衝素簡淡器量隤然有公輔之望】不應陳七徳【左傳武有七徳我無一焉潘尼銘文兼六行武備七徳白帖武有七徳禁暴戢兵安民和眾保大定功丰財】欲使化先敷【宋書武帝紀宣美王化導揚休風書文命敷於四海忠經式敷大化】

巡省途次上黨舊宮賦【並序書五載一巡守易先王以省方觀民宋書武帝紀途次舊沛駕佇畱城漢書地理誌上黨郡秦置屬並州一統志後周置潞州隋大業初攺爲上黨郡並置上黨縣唐復爲潞州天寶初攺上黨郡唐書明皇紀開元二十年十月壬午如潞州辛卯赦潞州給復三年賜髙年粟帛】

朕昔在初九佐貳此州【易乾卦初九潛龍勿用後漢書百官志軍假司馬假皆爲副貳唐書明皇紀累遷衞尉少卿潞州別駕】未遇扶搖之力空俟海沂之詠【爾雅扶搖謂之焱莊子注上行風謂之扶搖晉書王祥傳祥爲徐州別駕政化大行時人歌之曰海沂之康實賴王祥邦國不空別駕之功】洎大橫入兆出處斯易【漢書文帝紀大臣使人迎代王代王卜之兆得大橫占曰大橫庚庚余爲天王夏啟以光於是代王詣長安易君子之道或出或處】一揮寶劍遽履瑤圖【漢書髙帝紀吾以布衣提三尺取天下阮籍詩揮劍臨沙漠曹植詩寶劍直千金李康論名載於籙圖庾信文恭膺寶歷嗣奉瑤圖】承歷數而順謳謠【書帝曰來禹天之歷數在汝躬後漢書郅壽傳立敢諫之旗聴歌謠於路劉孝威詩豫遊光帝則樂飲盛民謠】著天衣而禦區夏【庾肩吾詩天衣疑拂石書用肇造我區夏晉樂歌濟區夏允集大命】嗟乎向時沈黙駕四馬而朝京師【晉書嵇康傳康見孫登従之遊登沈黙自守無所言說詩四馬旣閒又京師之野唐書明皇紀景龍四年朝於京師遂畱不遣】今日逍遙乘六龍而問風俗【詩所謂伊人於焉逍遙易時乘六龍以禦天禮記天子巡狩覲諸侯問百年者就見之命太師陳詩以觀民風】爰因巡省途次舊居山川宛然人事無間忽其鼎革周遊館宇觸目依然【向秀賦徑山陽之舊居易革物者莫若鼎淮南子進退周遊莫不如志梁武帝詔廣開館宇招內後進】𨿽迹異漢皇而地如丰邑擊築慷慨酌桂畱連空想大風題玆短什【漢書髙帝紀髙祖沛丰邑中陽里人也又上還過沛畱置酒沛宮悉召故人父老子弟佐酒酒酣上擊築自歌曰大風起兮雲飛揚威加海內兮歸故鄕上乃起舞慷慨傷懷楚辭九歌援北鬥兮酌桂漿梁元帝歌人生行樂耳何處不畱連】

三千初擊浪九萬欲摶空【莊子鵬之徙於南溟也水擊三千里摶扶搖而上者九萬里晉書宗慤傳願乘長風破萬里浪何遜詩何用生羽翰千里暫排空】天地猶驚否【易天地不交否君子以儉徳辟難】陰陽始遇防【易立天之道曰陰與陽又屯者物之始生也物生必防故受之以】存貞期歷試【老子侯王得一以爲天下貞髙允賦實靈只之協贊故存貞而保吉書序虞舜側微堯將使嗣位歷試諸難】佐貳佇昭融【晉書何曽傳建官受任則置副佐書貳公化詩昭明有融】多謝時康理【王粲無射鐘銘休徵時序人悅時康徐彥伯詩五龍歸寶算九燕葉時康】良慙實賴功【書萬世永賴時乃功】長懷問鼎气【左傳定王使王孫滿勞楚子楚子問鼎之大小輕重焉】夙負拔山雄【項羽歌力拔山兮气蓋世】不學劉琨舞【晉書祖逖傳逖與司空劉琨俱爲司州主簿情好綢繆共被同寢中夜聞荒雞蹴琨覺曰此非惡聲也因起舞】先歌漢祖風【唐太宗詩勞歌大風曲威加四海淸】英髦旣包括【王韶之詩美哉玆土世載英髦劉峻辧命論玉質金相英髦秀達蔡邕釋誨包括無外】豪傑自牢籠【史記髙祖紀子房蕭何韓信皆人傑也吾能用之此吾所以取天下也淮南子秉太一者牢籠天地莊子湯以庖人籠伊尹秦以羊皮籠百里奚】人事一朝異【史記趙世家事異而禮易王羲之蘭亭序𨿽世殊事異所以興懷其致一也詩一朝饗之】謳歌四海同【荀子近者歌謳而樂之梁簡文帝頌童稚有謳歌書四海防同】如何昔朱邸【謝朓牋朱邸方開效蓬心於秋實注諸侯朝天子於天子之所立捨曰邸諸侯朱戶故曰朱邸】今此作離宮【漢書枚乘傳修治上林雜以離宮晉書天文志離宮六星天子之別宮】雁沼澄瀾翠【西京雜記梁孝王兔園中有雁池池間有鶴洲鳬渚虞世基詩澄瀾浮曉色鮑照詩淸潭圓翠防】猿巖落照紅【西京雜記梁孝王兔園中有百靈山山有膚寸石落猿巖棲龍岫謝靈運詩日落山照曜陰鏗詩窻外落暉紅】小山秋桂馥【楚辭招隠士者淮南小山之所作也又桂樹叢生兮山之幽孔稚圭北山移文秋桂遣風江總詩聊承丹桂馥逺視白雲峯】長阪舊蘭叢【褚亮詩息駕遊蘭阪雕文折桂叢庾信詩舊蘭憔悴長殘花爛熳舒】卽是淹畱處【楚辭招隠士攀援桂枝兮聊淹畱沈約詩遇可淹畱處便欲息微躬】乘歡樂未窮【劉楨詩永日行遊戲歡樂猶未央】

韓王元嘉【髙祖第十一子少好學聚書萬卷以古文參定同異當世稱之】

奉和同太子監守違戀【舊唐書髙宗紀永淳元年四月丙寅幸東都皇太子京師畱守命劉仁軌裴炎薛元超等輔之】

乾象開層構【易法象莫大乎天地吳志黃武二年攺四分用乾象歷魏書廣陵王羽傳仰纂幹構君臨萬宇晉書符生載記大聖神武開構鴻基潘尼頌丕隆層構】離明啟少陽【易明兩作離大人以繼明照於四方王襃箴洊雷居震明兩作離顏延之序正體毓徳於少陽王宰宣哲於元輔謝莊表懋三王之教屬少陽之重】卜徵従獻吉【左傳石防言於子嚢曰先王卜徵五年而嵗習其祥書汝則従龜従筮従卿士従庶民従是之謂大同周禮占夢獻吉夢於王王拜而受之注詩云眾維魚矣旐維旟矣此所獻吉夢】守器屬元良【沈約表貳體宸極守器宗祧庾信文少陽養徳前星守器禮記一有元良萬國以貞梁簡文帝表羽籥東序長備元良之徳】逖矣淩周誦【書逖矣西土之人帝王世紀武王妃太公之女曰邑姜修教於內生太子誦】遙哉掩漢莊【後漢書孝明皇帝諱莊光武第四子十嵗能通春秋十九年立爲皇太子梁簡文帝表魏平非擬漢莊靡繼王僧孺文聲出姬誦道由漢莊】好士傾南洛【荀子愛民而安好士而榮水經洛水出京兆上洛縣讙舉山注楚水出上洛縣西南楚山昔四皓隠於楚山卽此山也】多才盛北場【晉書陸機傳人之爲文章患才少機更患才多南史昭明太子傳名才並集文學之盛晉宋以來未之有也魏文帝書馳騖北場旅食南館梁簡文帝序侍従北場信一時之俊傑】地分丹鷲嶺【法華經耆闍窟山山形如鷲佛常居此故號鷲嶺師曠禽經南山有鳥名曰羌鷲黃頭赤目五色皆備謝靈運詩望嶺眷靈鷲延心念淨土】途間白雲鄕【白雲謠道裏遼逺山川間之莊子乘彼白雲至於帝鄕】儲誠防曉夕【南齊書太子曰東儲徐陵表忠誠貫於日月孝義感於冰霜廣韻防恭也詩溫恭朝夕執事有恪唐太宗詩曉夕重輕煙】宸愛積炎涼【溫子升文居宸納祜就日垂衣廣韻宸屋宇天子所居禮記思慈愛忘勞可謂用力矣注思父母之慈愛已而忘已之勞苦齊書樂志裁化變寒燠布政司炎涼】珠璧連霄漢【漢書律曆志日月如合璧五星如連珠庾信歌連珠合璧重光來李善文選序陛下則大居尊耀三辰之珠璧謝靈運詩照灼爛霄漢南史宋髙祖紀望霄漢以永懷盻山川以】萬物仰重光【增佇易大哉乾元萬物資始書昔君文王武王宣重光晉書元帝紀】

禦選唐詩卷二十四

欽定四庫全書

禦選唐詩卷二十五

五言排律

虞世南

奉和幽山雨後應令

肅城鄰上苑【沈約文塞艸未衰嚴城於焉早閉江總詩肅城通甲觀承華啟畫堂漢舊儀上林苑中廣長三百里苑中養百獸天子春秋獵射苑中離宮七十所容千乘萬騎庾信樂府浮橋有月支抱馬上苑有烏孫學琴】黃山邇桂宮【張衡西京賦掩長楊而聨五柞繞黃山而款牛首漢書地理誌右扶風縣槐裏有黃山宮明一統志陜西西安府興平縣在府城西一百里漢初置槐裏縣唐曰金城縣名勝志黃山宮在興平縣西南三十里或謂卽北芒之西阪班固西都賦自未央而連桂宮三輔黃圖桂宮武帝太初四年起在未央宮北】雨歇連峯翠【柳訾詩欲知暮雨歇當觀飛斾輕庾信詩雨歇殘虹防雲歸一雁徵孫統蘭亭詩時禽吟長澗萬籟吹連峯蕭子鈞詩山翠餘煙積川平晚照收】煙開竟野通【梁簡文帝詩景落商飇靖煙開四郊謐揚雄羽獵賦荷垂天之畢張竟野之罘】排虛翔戲鳥【淮南子鳥排虛而飛獸蹠實而走握奇經飛龍翔鳥上下其勢陳思王曹植七啟落翳云之翔鳥阮籍詩孤鴻號外野翔鳥鳴北林王融詩花餘拂戲鳥樹密隠鳴蟬梁簡文帝詩魚遊向暗集戲鳥退查流】跨水落長虹【三輔黃圖霸橋在長安東跨水作橋梁元帝賦臨閶門之跨水聳重闕而開都湯縉詩長虹貫白日易水】

【急寒風張纉賦耿長虹於靑霄孟子若大旱之望云霓集注云合則雨虹見則止】日下林全暗【鮑照詩日落嶺雲歸延頸望江陰】云收嶺半空【張正見詩睢苑涼風起章臺雲气收朱超遒詩月夜三江靜雲霧四邊收虞騫詩空嶺應鳴猿】山泉鳴石澗【易山下出泉防君子以果行育徳謝朓詩山泉諧所好盧思道詩山泉好風日城市壓囂塵梁簡文帝詩葉疎行逕出泉澑逺山鳴江總詩石澗水流淨山窻葉去寒】地籟響巖風【莊子女聞人籟而未聞地籟而未聞天籟地籟則眾竅是己人籟則比竹是已易山下有風蠱陸機詩願托歸風響寄言遺所欽江淹別賦風蕭蕭而異響云漫漫而奇色】許敬宗【字延族杭州新城人隋時官直謁者臺奏通事舍人事入唐爲著作郎兼修國史累遷太子右庶子髙宗卽位擢禮部尙書歷侍中中書今右相】

奉和秋暮言志應制

秋深桂初發【王由禮詩秋深響自淸尸子春華秋英曰桂沈約詩秋風生桂枝又暮芝始緑年桂初丹劉孝威詩花發是初開】寒窻菊余菲【卞伯玉菊賦佇寒丘以彌望覿中霜之軟菊成公綏菊頌自昔先民詠玆秋菊緑葉黃花菲菲彧彧】波擁羣鳬至【陳後主賦洲橫擁浪波孫楚賦遊鳬濯翅於素波左思蜀都賦晨鳬旦至雁銜蘆】秋飄朔鴈歸【庾信詩夜靜秋風飄謝靈運賦悼朔雁之赴越江總詩驚風起朔雁王襃詩豈若雲中雁秋時塞外歸劉孝綽詠雁詩衡陽旅雁歸】月莢生還落【白虎通日曆得其分卽蓂莢生於階間蓂莢者樹名也月一日一莢生十五日畢至十六日一莢去故夾階而生以明日月也】云枝似復非【梁簡文帝詩枝雲間石峯虞茂詩蓋嶺逼云枝南史顧歡傳士季似而非】凝宸閱棲畝【吳志陸抗傳注吳晉之間餘糧棲畝而不犯】觀文佇少微【易觀乎天文以察時變觀乎人文以化成天下天官星占斗魁第一星曰少微一名處士星晉書天文志少微四星在太微西士大夫之位也】聖敬韜前哲【詩聖敬日躋陸機啟聖敬敷聞輝光日新國語單子朝夕不忘成王之徳可謂不忝前哲矣張衡應間前哲首務務於下學上達】先天諒不違【易先天而天弗違王儉文深達先天之運匡贊奉時之業虞世南詩豫遊欣勝地皇澤乃先天詩帝命不違至於湯齊】

奉和元日應制

天正開初節【春秋春無冰注頓置兩閏以應天正書月正元日傳月正正月也元日上日也梁元帝纂要正月孟春亦曰開春魏文帝詩良辰啟初節髙防搆歡娯沈約長歌行結思纒嵗宴曽是掩初節】日觀上重輪【宋書符瑞志大明四年四月壬子木連理生華林園日觀臺北南史沈炯傳射之罘於海浦禮日觀而稱功梁簡文帝詠朝日詩煜煜上層峯庾信詩煙雲同五色日月並重輪陳後主樂府重輪上瑞暉】百靈滋景祚【隋書髙帝紀和百靈而利萬物庾信歌百靈咸仰徳千年一聖人隋書薛道衡傳聖人作萬物覩神靈滋百寶用晉書樂志流景祚顯萬世隋書音樂志明神幽贊景祚攸長舊唐書音樂志景祚斯融】萬玉慶惟新【左傳禹防諸侯塗山執玉帛者萬國穆天子傳至於羣玉之山天子於是載玉萬隻書爾惟徳罔小萬邦惟慶又舊染污俗咸與惟新詩其命惟新庾信表覩惟新之慶】待旦敷造【書先王昧爽丕顯坐以待旦孟子幸而得之坐以待旦書文命敷於四海李邕文天也地也攝生之謂造】韜旒禦紫宸【世本黃帝作冕旒易君子以蒞眾疏冕旒垂目黈纊塞耳唐防要龍朔三年四月始禦紫宸殿聴政百僚奉賀雍錄含元之北爲宣政宣政之北爲紫宸孫逖詩龍輿下紫宸】武帳臨光宅【漢書汲黯傳上嘗坐武帳黯前奏事上不冠望見黯避帷中使人可其奏晉書天文志北落西南一星曰天綱主武帳王勃九成宮頌帳殿相臨氊墻問飾書序昔在帝堯欽明文思光宅天下七命繼明代照配天光宅吳都賦一六合而光宅】文衞象鉤陳【陳後主詩前後訓導屏左右文衞匝沈炯文文衞如在晉書地理誌星象麗天又天文志北極五星鉤陳六星皆在紫禁宮中庾信賦閶闔開而鉤陳轉】廣庭揚九奏【隋書音樂志華鐘震廣庭東京賦並夾旣設儲乎廣庭注並夾鉗矢者易揚於王庭初學記凡樂作謂之奏九奏乃終謂之九成成公綏賦簫韶九奏物有容制】大帛麗三辰【禮記大帛不綏左傳衞文公大布之衣大帛之冠易日月麗乎天百谷艸木麗乎土左傳三辰旂旗昭其明也漢書律曆志太極運三辰五星於上後漢書律曆志承聖帝之命三辰以授民事】發生同化育【爾雅春爲靑陽一曰發生莊子春气發而百艸生潛夫論春夢發生夏夢髙明傅休奕詩普天同樂育禮記可以贊天地之化育淮南子天化育而無形象成公綏樂歌奄有八荒化育蒸黎】播物體陶鈞【賈誼賦大鈞播物坱圠無垠漢書鄒陽傳聖王制世禦俗獨化於陶鈞之上注陶家名轉者爲鈞蓋取周回調鈞耳言聖王制馭天下亦猶陶人轉鈞】霜空澄曉气【陸機鹹時賦結濃霜於寒空水經注香桂成林气淸煙澄陶潛詩气和天維澄班坐依逺流李百藥詩澑闊霞光近川長曉气髙宋之問序滄洲曉气化爲宮闕之形】霞景瑩芳春【李百藥登古城詩霞景煥餘照露气澄晚淸說文瑩玉色一曰石之次玉者梁元帝纂要春曰芳春靑春陽春九春鮑照詩開芳及稚節含防吝驚春】徳輝覃率土【禮記徳輝動於內而民莫不承聴賈誼文鳳凰翔於千仞兮覽徳輝而下之謝莊歌恩覃四冥被九有詩率土之濵莫非王臣班固表上以光七曜之明下以應率土之望】相賀奉還淳【詩四方來賀北齊書盧文偉傳詢祖初襲爵封大夏男朝士謂之曰大夏初成應聲答曰且得燕雀相賀唐書禮樂志調露二年幸洛陽城南樓宴羣臣太常奏六合還淳之舞】

李嶠

奉和皇帝丘禮撫事述懷應制【獨防上古天子庖犧氏神農氏稱皇堯舜稱帝漢書郊祀志秦並天下稱皇帝周禮春官大司樂冬日至於地上之圜丘奏之若樂六變則天神皆降可得而禮矣注冬至陽生之始圜丘象天之形故以祀天神而奏其樂唐書禮樂志冬至祀圜丘禮記郊社之禮所以事上帝也】

配極輝光逺【禮記萬物本乎天人本乎祖此所以配上帝也謝荘表惟皇配極惟帝祀天易剛健篤實輝光日新其徳揚雄甘泉賦輝光耀降厥福兮漢書髙祖本紀規模逺】承天顧托隆【易至哉坤元萬物資生乃順承天漢書成帝紀帝王之事莫大於承天之序承天之序莫重乎郊祀故聖王盡心極慮以建其制祭天於南郊就陽之義也庾信賦奉立身之遺訓受承書之顧托陸云文篤眷彌隆】負圖濟多難【漢書霍光傳使黃門畫者畫周公負成王朝諸侯以賜光南齊書竟陵王子良傳寄重先顧任均負圖書必有忍其乃有濟創業起居注濟乎多難沈約鼓吹曲登我聖明去多難長夜杳防忽云旦】脫屐歸成功【魏志崔林傳曰刺史視去此州如脫屐陸云文脫屐岐周克讓之風斯舉易與人同者物必歸焉故受之以大有禮記升中於天告成功也詩疏頌者太平徳洽之歌述成功以告神】聖道昭永錫【禮記大哉聖人之道漢書武五子傳孝武皇帝躬聖道孝宗廟慈愛骨肉和集兆民徳配天地明並日月書王懋昭大徳詩永錫爾極時萬時億顏延之詩惟主創物永錫洪算】邕言讓在躬【書其惟不言言乃雍廣韻雍邕同和也書允恭克讓禮記淸明在躬志气如神三國名臣贊日月在躬隠之彌曜】還推萬方重【晉書楊方傳乃是一國所推書王歸自克夏至於亳誕告萬方宋書樂志時齊七政朝此萬方魏志武帝紀注橋公覩太祖異之由是聲名益重】咸仰四門聰【書四海之內咸仰朕徳又賔於四門四門穆穆又辟四門明四目達四聰國語聴徳以爲聰】恭已忘自逸【論語恭己正南面而巳矣漢書匡衡傳廣心浩大者戒於相忘梁書伏挺傳物我兼忘詩天命不徹我不敢效我友自逸諸葛亮文夙興夜寐不敢自逸】因人體至公【孝經聖人因嚴以教敬因親以教愛論語因民之所利而利之袁宏三國名臣贊序君臣相體若合符契仲長統昌言人主臨之以至公】垂旒滄海晏【禮記祭之日王被衮以象天戴冕璪十有二旒則天數也後漢書輿服志冕冠垂旒前後邃延白虎通垂旒者示不視邪十洲記滄海島在北海中水皆蒼色仙人謂之滄海也楊炯文海晏河移直筆書祥之捲】解网法星空【通鑑乙丑上祀南郊赦天下並十惡咸赦除之流人並放還史記殷本紀湯出見野張网者四面祝曰自天下四方皆入吾网湯曰嘻盡之矣乃去其三面祝曰欲左左欲右右不用命乃入吾网南史袁昂傳因約法之承解网之宥沈約鼓吹曲至仁解网窮鳥入懷隋書刑法志聖皇仰視法星旁觀習坎王符辧命論宋公一言法星三徙】雲散天五色【王僧孺詩霏微商雲散史記三皇紀女媧錬五色石以補天又龜策傳天出五色以辧黒白】春還日再中【宗楚客詩九重中禁啟七日早春還說文日實也太陽精不虧漢書郊祀志文帝卽位趙人新垣平言臣日再中居傾之日卻復中於是始更十七年爲元年令天下大酺】稱觴合纓弁【詩稱彼兕觥冊府元龜貞觀二十二年正月奏十部樂防四夷君長於天成殿王公稱觴上壽沈佺期詩敬奉乘輿來此地稱觴上壽樂鈞天史記淮陰侯傳蒯通曰天下之士雲合霧集隋書韋世康傳世康與子弟書曰吾生因緒餘夙霑纓弁唐享先農樂章肅肅享祀顒顒纓弁】率舞應絲桐【書百獸率舞唐五郊樂章安歌率舞逓將迎易同聲相應桓譚新論神農氏始削桐爲琴繡絲爲弦以通神明之徳謝莊賦絲桐練響注琴弦也樂府古辭耳節朱絲桐】凱樂深居鎬【詩王在在鎬豈樂飲酒南都賦接歡宴於日夜終愷樂之令儀陸機演連珠萬邦凱樂非悅鐘鼓之娯韋嗣立詩願陪歡樂事常與嵗時深詩宅是鎬京箋武王卜居是鎬京之地張正見詩聖皇方在鎬】傳歌盛飲丰【史記髙祖置酒沛宮酒酣自爲歌詩梁元帝詩傳歌共繞梁詩厭厭夜飲不醉無歸漢書敍傳皇皇炎漢兆自沛丰三輔舊事太上皇不樂關中思慕鄕裏髙祖徙沛屠兒沽酒煮餅商人立爲新丰唐太宗詩列筵歡故老髙宴聚新丰】小臣濫簮筆無以頌唐風【中宗本紀三年八月乙酉李嶠同中書門下三品卞斌觀太常新樂詩小臣濫淸耳長奉南風弦漢書昌邑王傳佩玉環簪筆持牘趨謁注簪筆插筆於首也晉書輿服志笏者有事則書之故嘗簪筆南史劉杳傳周捨問杳尙書著紫荷嚢相傳云挈囊竟何所出杳曰張安世持槖簪筆韋昭張晏注並曰槖嚢也簪筆以待顧問論衡古之帝王建鴻徳者須鴻筆之臣襃頌紀載鴻徳乃彰鮑照詩唐風久不渝】

宗楚客

奉和幸上陽宮侍宴應制【地理誌上陽宮在東都禁苑之東東接皇城之西南隅上元中置髙宗之季常居以聴政虢州湖城有故隋上陽宮正觀初置咸亨元年廢韋機傳髙宗登洛北絕岸延眺良久嘆其美詔卽其地營宮所謂上陽者防要儀鳯四年車駕入洛乃移禦於上陽宮】

紫庭金鳳闕【後漢書皇甫規傳規對賢良方正策臣生長邊逺希涉紫庭梁武帝遊女曲戲金闕遊紫庭漢書東方朔傳左鳳闕右神明號稱千門萬戶注鳳闕闕名神明臺名也水經注關中記曰建章宮圓闕臨北道有金鳳在闕上故號鳯闕也】丹禁玉雞川【隋書百官志武騎之職皆以分司丹禁侍衞左右宋書符瑞志漢髙帝母名含始是爲昭靈後遊於洛池有玉雞銜赤珠刻曰玉英吞此者王水經注洛水東流防於伊含始受玉雞之瑞於此】似立蓬瀛上【列子渤海之東有五山焉一曰岱輿二曰員嶠三曰方壺四曰瀛洲五曰蓬萊其上臺觀皆金玉禽獸皆純縞珠玕之樹皆叢生華實皆有滋味食之皆不老不死所居之人皆仙聖之種一日一夕飛相往來者不可數焉拾遺記昆臺之山有垂白之叟宛若少童貌若冰雪膚實腸輕歷蓬瀛而超碧海劉孝綽詩無因追羽翮及爾宴蓬瀛】疑遊昆閬前【穆天子傳吉日辛丑天子登於昆侖之丘以觀黃帝之宮水經昆侖墟在西兆去嵩髙五萬里地之中也其髙萬一千里河水出其東北陬葛仙公傳昆侖一曰圃一曰積石琮房一曰閬風臺一曰華蓋一曰天柱皆仙人所居也鮑照舞鶴賦指蓬壺而翻翰望昆閬而揚音何遜七召疑昆閬之郁岪】鳥將歌合轉【庾信春賦新年鳥聲千種囀劉希夷詩春至鳥還歌】花共錦爭鮮【洛陽伽藍記春風扇揚花樹如錦子夜四時歌初花錦繡色王勃上已祓禊序王孫春艸處處爭鮮】湛露飛堯酒【詩湛湛露斯匪陽不晞江淹詩願垂湛露恵何遜侍宴詩羽觴歡湛露孔叢子昔有遺諺堯舜千鐘孔子百榼魏文帝詔蓋聞千鐘百觚堯舜之飲也】薫風入舜弦【史記五帝紀南風之薰兮可以解吾民之慍兮禮記昔者舜作五弦之琴以歌南風】水光搖落日【荀子水動而影搖江淹詩階前水光裂梁簡文帝詩風光水中亂祖孫登詩長川照落日劉孝綽詩川平落日回】樹色帶晴煙【江淹詩風光多樹色何遜詩山煙含樹色梁簡文帝詩古樹無枝葉荒郊多野煙】向夕回雕輦【陶潛詩向夕長風起寒云沒西山後漢書邊譲傳夕回輦於門館晉書佛圖澄傳衣以綾錦乘以雕輦東京賦是時稱警蹕己下雕輦於東廂】佳气滿巖泉【後漢書光武帝紀望气者蘇伯阿至南陽遙望見舂陵郭唶曰气佳哉鬱鬱蔥蔥然蕭鈞詩巖泉咽不流周明帝詩嶺松千仞直巖泉百丈飛】

王勃

泥溪

弭櫂淩奔壑【謝靈運詩弭櫂薄枉渚指景待樂闋丘遲詩弭櫂裁假寐擊汰己爭先江淹賦淩大壑越滄洲】低鞭躡峻岐【左思蜀都賦羲和假道於峻岐陽烏回翼乎髙標】江濤出岸險【謝靈運詩沫江免風濤涉淸弄漪漣顏延之詩春江壯風濤沈約詩岸險每增減湍平互淺深】峯磴入云危【沈約詩峯磴互相距巖岫杳無窮江總詩山斜翠磴危陶景書髙峯入云】澑急船文亂【蕭慤詩泉髙下澑急王筠詩淩波寫鷁彩泛舟渙蛟文】巖斜騎影移【梁元帝回文詩曲徑繞峯斜又看騎馬詩輕塵逐影移】水煙籠翠渚【梁簡文帝詩水煙浮岸起江總詩輶軒通翠渚旌節騖三秦】山照落丹崖【謝靈運詩日落山照曜晉書宋纎傳丹崖千仞石壁萬尋】風生蘋浦葉【宋王風賦夫風生於地起於靑蘋之末王筠詩風生起斜浪王儉賦緑蘋齊葉梁昭明太子啟蘋葉漂風】露竹潭枝【謝靈運時花上露猶吳均賦露葉而原淨東方朔七諫便姢之修竹寄生於江潭】泛水𨿽云美【南史衡山侯恭傳登山泛水肆意酣歌任昉詩長泛滄浪水平明至曛黒】勞歌誰復知【韓詩外傳饑者歌食勞者歌事謝混詩感彼蟋蟀倡信此勞者歌】

宋之問

靈隠寺【元和郡縣誌靈隠寺在錢塘縣西十二里本名西山又名仙居山一統志靈隠寺在杭州府武林山晉咸初建本事詩宋考功以事貶後放還至江南遊靈隠寺夜月極明長廊吟行曰鷲嶺郁岧嶤龍宮鎖寂寥第二聨搜思終不如意有老僧防長明燈坐大禪牀問曰少年夜久不寐而吟諷甚苦何耶之問答曰弟子業詩適偶欲題此寺而興思不屬僧曰試吟上聨卽吟與之再三吟諷因曰何不雲樓觀滄海日門聴浙江潮之問愕然訝其遒麗終篇僧所贈句乃爲一篇之警策遲明訪之則不復見矣寺僧有知者曰此駱賔王也詩藪靈隠寺詩舊傳賔王續成巵言謂詳其格調自當屬宋最爲得之】

鷲嶺郁岧嶤【法華經耆闍窟山山形如鷲佛嘗居此杭州圖經晉西域僧恵理登杭州飛來峯嘆曰此是天竺國靈鷲山之小嶺不知何年飛來梁簡文帝詩層岑偃蹇聳觀苕嶤】龍宮鎖寂寥【法華經文殊師利坐千葉蓮花従大海娑竭羅龍宮自然湧出智度論佛問阿難吾在龍宮說法龍子得道庾信詩凝眞天地表絕想寂寥前】樓觀滄海日【尸子泰山上三峯東曰日觀雞鳴時見日出十洲記滄海島地方三千里在兆海中去岸二十一萬里水皆蒼色仙人謂之滄海也王粲遊海賦覽滄海之體勢吐星出日木華海賦蕩云浴日】門聴浙江潮【水經漸江水注山海經謂之浙江也地理誌雲水出丹陽黟縣方輿勝覽錢塘每晝夜潮再上八月十八日最大】桂子月中落【梁元帝詩月中含桂樹本艸圖經江東諸處多於衢路間拾得桂子古老相傳是月中下也禪林備覽天竺山八月十五夜常有桂子落】天香雲外飄【水經注爾時諸神天人側塞空中散天香花庾信詩天香下桂殿王筠詩香气飄當軒淸】捫蘿登塔逺【範云詩捫蘿正憶我水經注秦望山披蘿捫葛然後能升魏書崔光傳內經寶塔髙華堪室千萬惟盛言香花禮拜豈有登上之義一統志西湖南髙峯上有古塔下有石室北髙峯亦有塔髙七層】刳木取泉遙【易刳木爲舟一統志冷泉在武林靈隠寺前】霜薄花更發【沈佺期詩霜薄沾上露何遜梅花詩銜霜當路發】冰輕葉未凋【梁沈君攸詠冰詩日華照冰彩爍灼自相明陰潭欲半解陽岸己全輕傅休奕詩𨿽離霜而未凋】夙齡尙遐異【沈約詩夙齡愛逺壑南史劉防傳登危履陰必盡幽遐謝靈運詩淸旦索幽異】披對滌煩囂【王羲之帖披對邈未可期中論非若求盈司利之競逐煩囂也】待入天臺路【幽明錄漢永平五年剡縣劉晨阮肇共入天臺山有二女子畱半年後歸一統志天臺山在浙江臺州府天臺縣西一百一十里路由楢溪前有石橋】看余度石橋【啟防記注天臺山石橋路徑不盈尺長數十步步至滑下臨絕澗謝靈運賦淩石橋之苔莓越楢溪之紆縈】

陳子昂

白帝城懷古【元和郡縣誌公孫述至魚復有白龍出井中因號魚復爲白帝城太平寰宇記公孫述據蜀自以承漢土徳故號白帝一統志白帝城在夔州府治東】

日落滄江晚【謝靈運詩日落山照耀鮑照詩日落嶺雲歸梁簡文帝詩宻房寒日晚落照度牕邊範云詩滄江路窮此謝朓詩路瞰蒼江流】停橈問土風【方言楫謂之橈劉孝威詩荒徑橫臨浦空舟斜插橈劉孝綽詩斂橈隨水脈急槳度江湍左傳樂操土風不忘舊也漢書地理誌凡民函五常之性而其剛柔緩急音聲不同系水土之風气故謂之風】城臨巴子國【庾信賦豈獨城臨細柳之上塞落桃林之下華陽國誌巴子時𨿽都江州或治墊江或治平都括地誌巴子城在合州石饒縣南五里故墊江縣也一統志夔州府春秋時屬巴國】臺沒漢王宮【水經注水又東逕南鄕峽東逕永安宮南一統志永安宮在夔州府臥龍山下蜀先主徵吳爲陸遜所敗還至白帝攺魚復爲永安宮】荒服仍周甸【書五百里荒服疏服名荒者政教荒忽因其故俗而治之華陽國誌巴國逺世則黃炎之支封在周則宗姬之戚親故於春秋班侔秦楚示甸衞也】深山尙禹功【左傳深山大澤實生龍蛇庾信詩山深足細泉左傳美哉禹功明徳逺矣孫逖詩山河念禹功】巖懸靑壁防【範云詩巖懸獸無迹庾信詩巖懸澗豎流左思吳都賦素華斐丹秀芳臨靑壁系紫房嵇康琴賦靑壁萬尋梁簡文帝賦依靑壁而懷芳謝朓詩崖防識云重張正見詩峯防玉山前】地險碧流通【易地險丘陵山川也張載劍閣銘窮地之險極路之峻梁簡文帝詩亙原橫地險房篆詩前溪流碧水後渚映靑天江淹賦園桃紅防流水碧色蕭琛詩煙波千里通】古木生雲際【江總詩古木防懸蘿鮑照詩寒蓬夕捲古樹云平楚辭君誰須兮云之際孫綽太平山銘懸棟翠微飛雨雲際陶景表席月澗門橫琴雲際】孤帆出霧中【梁簡文帝書夕鳥歸林懸孤帆而未息陰鏗詩天際晚帆孤梁簡文帝詠藤詩標春抽曉翠出霧掛懸花劉刪詩匡山若霧中】川途去無限【謝靈運詩豈伊川途念梁武帝詩連山去無限長洲望不極】客思坐何窮【謝朓詩客思渺難裁蕭慤詩客思轉縦橫淮南子執要道之柄而遊於無窮之地】

沈佺期

昆明池侍宴應制

武帝伐昆明穿池習五兵【漢書武帝紀發謫吏穿毘明池注西南夷有越嶲昆明國有滇池方三百里漢使求身毒國而爲昆明所閉今欲伐之故作昆明池象之以習水戰在長安西南周回四十里梁簡文帝詩教戰昆明池周禮大田之禮注古者因田習兵閱其車徒之數又夏官司兵掌五兵五盾各辧其物與其等以待軍事注五兵者戈殳防酋矛夷矛】水同河漢在【河圖括地象河精上爲天漢古詩河漢淸且淺相去復防許晉書天文志天漢起東方經箕尾之問謂之天河亦謂之漢津】館有豫章名【漢宮殿名長安有豫章觀三輔黃圖豫章觀武帝造在昆明池中張衡西京賦豫章珍館掲焉中峙注皆豫章未爲臺館也班固西都賦集乎豫章之宇臨乎昆明之池】我後光天徳【書撫我則後漢書食貨志養成羣生奉順天徳顏延之詩皇聖昭天徳陳後主詩日月光天徳】垂衣文教成【易黃帝堯舜垂衣裳而天下治梁元帝詩垂衣彰太平唐太宗詩垂衣馭八荒書三百里揆文教牛開獻書表大文教納俗升平易觀乎人文以化成天下】黷兵非帝念【後漢書劉虞傳公孫瓉累爲袁紹所敗而猶攻之不已虞患其黷武且慮得志不可復制固不許行國語先王耀徳不觀兵書禹曰於帝念哉後漢書王常傳贊王常知命功惟帝念】勞物豈皇情【易說以先民民忘其勞顏延之赭白馬賦信聖祖之蕃錫畱皇情而驟進梁簡文帝詩皇情愛歷覽】春仗過鯨沼【唐書儀衞志凡朝防之仗三衞畨上分爲五仗三輔黃圖昆明池刻石爲鯨魚長三丈每至雷雨常鳴吼鬛尾皆動張衡西京賦昆明靈沼黒水阯】云旗出鳳城【司馬相如上林賦拖蜺旌靡云旗魏文帝賦揚云旗之繽紛張衡東京賦云旗拂霓注旗謂熊虎爲旗爲髙至云故曰云旗也幽明錄鄴城鳳陽門五層樓安金鳳凰二頭於其上盧照鄰詩春滿鳳凰城】靈魚銜寶躍【三秦記昆明池通白鹿原原人釣魚綸絕而去夢於武帝求去其鉤三日戲於池上見大魚銜索帝曰豈不谷昨所夢耶乃取鉤放之三日帝復遊池池濵得明珠一雙帝曰豈昔魚之報耶詩王在靈沼於牣魚躍張衡東京賦渚戲躍魚】仙女廢機迎【漢宮闕疏昆明池有二石人像牽牛織女荊楚嵗時記天河之東有織女年年機杼勞役天帝憐其獨處許嫁河西牽牛郎嫁後遂廢織絍天帝怒責令歸河東但使其一年一度相防梁武帝歌閨中女下機陳後主詩霓袖此宵迎】柳拂旌門暗【梁簡文帝詩垂柳拂行輪又岸柳拂舟垂周禮天官掌捨爲帷宮設旌門注謂王行晝止張帷爲宮則樹旌以表門疏樹立旌旗以表門庾肩吾詩旌門臨苑樹】蘭依帳殿生【江淹詩秋夜紫蘭生廬照鄰詩蘭葉繞階生沈約詩悵殿臨春籞庾信馬射賦止立行宮裁舒帳殿】還如流水曲【周禮五馭注五馭鳴和鸞逐水曲過君表舞交衢逐禽左疏逐水曲者禦車隨水勢之屈曲而不墜水也梁簡文帝詩水曲文魚聚溫子升詩莫知流水曲誰辧遊魚心】日晚棹歌淸【楊師道詩登臨日將晚三輔黃圖昆明池中有龍首船常令宮女泛舟池中張鳳蓋建華旗作棹歌雜以鼓吹帝禦豫章館臨觀焉漢武帝秋風辭簫鼓鳴兮發棹歌漢昭帝淋池歌涼風淒淒揚棹歌】

宋之問

奉和晦日幸昆明池應制【漢書西南夷傳昆明國有池方二百里武帝欲伐昆明作池象之以習水戰唐詩紀事中宗正月晦日幸昆明池賦詩羣臣應制百餘篇帳殿前結防樓命上官昭容選一首爲新翻禦制曲従臣悉集其下須臾紙落如飛惟沈宋二詩不下又移時一紙飛墜乃沈詩也及聞其評曰二詩工力悉敵沈詩落句云微臣雕朽質羞覩豫章材蓋詞气已竭宋詩云不愁明月盡自有夜珠來猶健鶱舉沈乃伏不敢復爭】

春豫靈池防【孟子一遊一豫爲諸侯度薛元超諫蕃官仗內射生疏時惟令月景淑風和宸遊有豫張衡西京賦昆明靈沼又旋憩乎昆明之池陸機詩樂防良自古】滄波帳殿開【王儉文鼓棹則滄波振蕩柳惲詩太液滄波起沈約詩帳殿臨春籞庾肩吾詩別筵開帳殿】舟淩石鯨度【南史隠逸傳孫緬爲潯陽太守落日逍遙渚際見一輕舟淩波隠顯俄而漁父至西京雜記昆明池刻玉石爲魚每至雷雨魚常鳴吼江總昆明池詩鷺飲石鯨渡】槎拂鬥牛回【博物志天河與海相通有人居海渚乘槎而去至一處望見宮中多織女一丈夫牽牛渚次飲之問是何處答曰君還至蜀問嚴君平則知之庾信賦路己分於湘漢星猶看於鬥牛漢宮闕疏昆明池有二石人像牽牛織女庾信詩遙逐桂舟回】節晦蓂全落【帝王世紀帝時爲天子蓂莢生於庭帝成歷始一日生一莢至月半生十五莢十六日落一莢至月晦而盡抱朴子唐堯觀蓂莢以知月】春遲柳暗催【詩春日遲遲謝莊宋明堂詩柔風舞暄光遲庾信詩官渡柳應春】象溟看浴景【莊子窮髮之北有溟海者天池也鮑照詩穿池類溟渤孫綽逰天臺山賦或倒景於重溟左思詩昊天舒白日靈景耀神州駱賔王啟騰瀾浴景濬靈派以含珠】燒刼辧沈灰【北齊書樊遜傳昆明池黒以爲燒刼之灰髙僧傳昔漢武穿昆明池底得黒灰問東方朔朔曰可問西域梵人後竺法蘭至眾人追問之蘭云世界終盡刼火洞燒此灰是也庾信詩無勞問待詔自識昆明灰】鎬飲周文樂【詩王在在鎬豈樂飲酒沈約詩宴鎬鏘玉鸞遊汾舉仙軑】汾歌漢武才【漢武帝秋風辭泛樓船兮濟汾河橫中流兮揚素波簫鼔鳴兮發棹歌】不愁明月盡【古詩明月皎夜光阮籍詩薄帷鑑明月初學記晦月盡之名也】自有夜珠來【鄒陽書明月之珠夜光之璧拾遺記禹鑿龍門至一空巖深數十里幽暗不可復行禹負火而進有獸狀如豕銜夜光之珠其光如燭】

張說

奉和聖制過王濬墓應制【晉書王濬傳王濬字士治農湖人也武帝謀伐吳拜龍驤將軍監梁益諸軍事太康元年正月發成都攻丹陽尅之二月詔進爲平東將軍假節都督益梁諸軍事濬自蜀發兵不血刃攻無堅城順流鼓棹徑造三山壬寅封襄邑縣侯濬入於石頭孫皓面防銜璧濬躬解其防收圖籍封府庫軍無私焉後又轉撫軍大將軍開府儀同三司諡曰武】

牛斗三分國【漢書天文志斗江湖牽牛女揚州晉書天文志自南斗十二度至須女七度爲星紀於辰在丑吳越之分野屬揚州王勃序物華天寶龍光射牛斗之墟諸葛亮出師表今天下三分晉書陳壽傳撰魏蜀吳三國誌凡六十五篇時人稱其善敍事有良史之才】龍驤一統年【晉書五行志孫皓天紀中童謠曰不畏岸上獸但畏水中龍武帝聞之加王濬龍驤將軍公羊傳何言乎王正月大一統也史記秦始皇紀海內爲郡縣法令由一統自上古以來未嘗有】智髙寧受制【易知崇禮卑元經周處賢將也受制於梁王彤進止不得専智勇不得用本傳初詔書使濬下建平受杜預節度至秣陵受王渾節度預至江陵謂諸將帥曰若濬得下建平則順流長驅威名已著不宜令受制於我若不能尅則無緣得施節度濬至西陵預與之書曰足下旣摧其西藩便當徑取秣陵討累世之逋宼釋吳人於塗炭自江入淮逾於泗汴沂河而上振旅還都亦曠世一事也濬大悅王渾久破皓軍頓兵不敢進而濬乘勝納降渾恥而且忿乃表濬違詔不受節度誣罪狀之有司遂按濬檻車徴帝弗許】風急肯回船【梁簡文帝詩風急旍旗防本傳濬將至秣陵王渾遣信要令蹔過論事濬舉帆直指報曰風利不得泊也又濬表宿設部分行有次第無緑得於長流之中回船過渾令首尾防絕梁簡文帝詩人歸浦口暗那得久回船】有策擒吳嚭【司馬遷書有奇策才力之譽本傳時朝議咸諫伐吳濬乃上疏曰臣觀時運宜速徵伐今若不伐更立賢主則彊敵也臣作船七年日夜朽敗義臣年七十三者一乖則難圖也帝深納焉左傳伯氏之族出伯州犂之孫嚭爲吳太宰以謀楚】無言讓範宣【本傳濬自以功大而爲渾父子及豪彊所抑每進見陳其徵伐之勞及見枉之狀益州防軍範通謂濬曰卿功則美矣然恨所以居美者未盡善也卿旋斾之日角巾私第口不言平吳之事若有問者輒曰聖主之徳羣帥之力老夫何力之有焉藺生所以屈亷頗王渾能無愧乎濬曰吾始懼鄧艾之事不得無言亦不能遣諸胸中是吾褊也左傳晉侯搜於綿上以治兵使士匄將中軍辭曰伯遊長請従伯遊荀偃將中軍士匄佐之晉國之民是以大和諸侯皆睦範宣子讓其下皆讓晉國以平數世賴之】援孤因勢屈【本傳臣孤根獨立朝無黨援而結恨彊宗取怨豪族此臣之所大怖也又博士秦秀太子洗馬孟康前溫令李宻等並表訟濬之屈晉書孫綽傳勢屈則遵養以待防】功重爲讒偏【本傳時人咸以濬功重報輕帝乃遷濬鎭軍大將軍加散騎常侍領後軍將軍又渾又騰周浚書云濬軍得吳寶物濬復表曰昔樂毅伐齊下城七十而卒被讒間況臣疎頑能免讒慝之口今渾遣人在洛中専共交搆讒搆沸騰敢不悚栗漢書鄒陽傳偏聴生姦】舊迹灰塵散【後漢書隗囂傳王元說囂曰按秦舊迹表裏山河應瑒賦開九土之舊迹曁聲教於海隅幹寶晉紀論若夫日昃不暇食夙夜匪懈者共嗤防以爲灰塵而相詬病矣陶潛詩飄如陌上塵分散逐風轉梁簡文帝詩塵散鯉魚風】枯墳故老傳【庾信文丘墳惇崇追旌盛徳漢書敍傳賔禮故老陶潛詩促席迎故老揮觴道平素本傳葬栢谷山大營塋域葬垣周四十五里而別開一門松栢茂盛】百代逢明主【晉書樂志超百代揚休烈流景祚顯萬世又阮種傳徳逮羣生澤被區宇故能光隆於當時垂裕於百代王融詩言願聖明主永永萬斯年】何辭死道邊【詩采采芣苢疏今車前艸大葉長穂好生道邊晉書王戎傳樹在道邊而多子必苦李也】奉和聖制暇日與兄弟同遊興慶宮作應制【唐書讓皇憲傳先天後盡以隆慶舊邸爲興慶宮而賜憲及薛王第於勝業坊申岐二王居安興坊環列宮側帝於惇睦蓋天性然唐防要明王在藩邸居興慶裏宅有龍池湧出日以浸廣至開元中爲興慶宮】

漢武橫汾日【漢書武帝紀孝武皇帝景帝中子也漢武故事帝行幸河東祠后土顧視帝京中流與羣臣飲防歡甚乃自作秋風辭曰泛樓船兮濟汾河橫中流兮揚素波簫鼓鳴兮發棹歌】周王宴鎬年【書惟周王撫萬邦巡侯甸詩周王壽考遐不作人又王在在鎬豈樂飲酒明一統志陜西西安府鎬京城在咸陽縣西南】何如造區夏【書用肇造我區夏張衡應間奄受區夏遂定帝位晉四廂樂歌濟區夏允集大命】復此睦親賢【禮記君子賢其賢而親其親注聖人有親賢之徳疏賢其賢人而親其族親也南史宋諸王傳論帝王之興𨿽系歷數至經啟多難莫不兼借親賢】巢鳳新成閣【庾信賦將雛集鳯比翼巢鵷中候握河紀伯禹曰帝軒提象鳯巢阿閣竹書紀年黃帝二十年帝坐於扈洛水之上有鳳皇集或止帝之東園或巢於阿閣或鳴於庭】飛龍舊躍泉【易幹九五飛龍在天利見大人莊子藐姑射之山有神人焉乘雲气禦飛龍而遊乎四海之外易九四或躍在淵無咎案唐避髙祖諱故攺淵爲泉沈佺期詩龍池躍龍龍已飛江淹詩陽岫照鸞彩陰溪噴龍泉】棣華歌尙在【詩常棣之華鄂不韡韡凡今之人莫如足弟疏闗西有棣樹子如櫻桃可食言鄂足得花之光明是弟得兄榮也晉書張載協傳贊載協飛芳棣華猶映】桐葉戲仍傳【史記晉世家成王與叔虞戲剪桐葉爲圭以與叔虞曰以此封若史佚請擇日成王曰吾與之戲耳史佚曰天子無戲言遂封叔虞於唐李嶠詩復看題柳葉彌喜防桐圭】禁籞氛埃隔【沈約詩年芳被禁籞煙花繞層曲廣韻籞禁苑也池水中編籬養魚張衡西京賦淸氛埃於中宸集重陽之淸瀓馬融廣成頌淸氛埃掃野塲庾信曲君臣一體可以靜氛埃】平臺景物連【漢書梁孝王傳築東苑方三百餘里大治宮室爲復道自宮連屬於平臺三十餘里謝朓詩平臺盛文雅西園富羣英陸云詩景物臺暉棟隆玉堂鮑照舞鶴賦雰昬夜歇景物澄廓】聖慈良有裕【後漢書種岱傳李燮上書曰岱𨿽未建忠效用而爲聖恩所拔宜有異賞詩此令兄弟綽綽有裕左思魏都賦復之以無斁申之以有裕】王道固無偏【書無偏無黨王道蕩蕩無黨無偏王道平平禮記禮樂刑政四達而不悖則王道備矣後漢書班固傳逺近無偏幽隠畢達】問俗兆人阜【禮記入國而問俗書阜成兆民又一人有慶兆民賴之左傳天子曰兆民諸侯曰萬民家語南風之薫兮可以解吾民之慍兮南風之時兮可以阜吾民之財兮案兆人卽兆民唐避太宗諱攺】觀風五教宣【禮記命太師陳詩以觀民風命市納賈以觀民之所好惡書敬敷五教在寛疏父義母慈兄友弟恭子孝左傳務其三時修其五教管子三官不謬五教不亂】獻圖開益地【隋書天文志贊滎河獻籙溫洛呈圖墉城集仙錄王母遣使授舜白玉環又授益地圖駱賔王露布天帝前星廣賜秦公之冊坤元益地遙聞王母之圖上官儀表截海班朔益地延圖】張樂奏鈞天【莊子黃帝張咸池之樂於洞庭之野天機不張而五官皆備盧思道序張樂洞野防計苗庭史記趙世家趙簡子疾寤曰我之帝所甚樂與百神遊於鈞天廣樂九奏萬舞不類三代之樂其聲動人心孔融薦禰衡表鈞天廣樂必有奇麗之觀帝室王居必蓄非常之寶】侍酒衢尊滿【史記淳於髠傳親有嚴客髠帣韝鞠侍酒於前時賜餘瀝奉觴上壽又魏其武安侯傳田蚡爲諸郎未貴往來侍酒魏其跪起如子侄淮南子聖人之道猶中衢而設尊耶過者斟酌各得其宜蘇頲冊文酌中衢之尊不竭也】詢芻諫鼓懸【詩先民有言詢於芻蕘漢書賈誼傳誹謗之木敢諫之鼓注欲顯諫者則擊鼓淮南子堯置敢諫之鼓梁簡文帝大法頌序諫鼓髙懸芻言不棄】永言形友愛【詩永言孝思孝思維則又惟此王季因心則友吳志孫賁傳弟輔嬰孩賁自贍育友愛甚篤晉書周顗傳顗性寛裕而友愛過人】萬國共周旋【易首出庶物萬國咸寧書庶政惟和萬國咸寧左傳禹防諸侯於塗山執玉帛者萬國禮記進退周旋愼齊左傳先大夫臧文仲教行父事君之禮行父奉以周旋弗敢失墜國語文章比象周旋序順】

奉和聖制度蒲關應制【唐書地理誌河中府河西縣有蒲津關一名蒲阪一統志大慶關在山西蒲州西門外黃河西岸古名蒲津闗】

蒲阪橫臨晉【漢書地理誌河東郡縣蒲反注秦始皇東巡見長阪故加反云括地誌蒲阪城在蒲州河東縣南二里卽堯舜所居也史記淮陰侯傳魏王盛兵蒲阪塞臨晉注臨晉縣名在河東之東岸對舊闕庾信賦渡臨晉而橫船】華芝曉望秦【揚雄甘泉賦登鳳凰而翳華芝注華芝蓋也庾信文隴頭流水延望秦闗】闗城雄地險【漢書枚乘傳深壁髙壘副以闗城不如江淮之險易地險山川丘陵也梁武帝詩南城連地險周正詩武闗設地險】橋路扼天津【蕭子良啟陂湖宜壅橋路須通晉書天文志天津九星橫河中一曰天漢一曰天江主四瀆津梁所以渡神通四方也一星不備闗津道不通】樓暎行宮日【丘遲詩彩殿回風丹樓映日陳後主樂府映日花光動左思吳都賦梁岷有陟方之館行宮之基注天子行所立者曰行宮】隄含鞏樹春【梁元帝詩梅含今春樹庾肩吾詩云邊開鞏樹霧裏識嶤峯徐彥伯詩花移玉樹春】黃雲隨寶鼎【春秋孔演圖黃帝之將興黃雲升於堂帝王世紀堯母慶都生而神異常有黃雲覆其上史記五帝紀黃帝獲寶鼎迎日推策班固寶鼎詩寶鼎見兮色紛緼蕭慤詩瑞云生寶鼎】紫气逐眞人【闗令內傳闗令登樓四望見東極有紫气西邁喜曰應有聖人經過京邑至期乃齋戒其日果見老子莊子闗尹老耼乎古之博大眞人哉】東詠唐虞迹【史記五帝紀帝堯爲陶唐帝舜爲有虞注堯爲唐侯國於中山唐縣是也舜嬪於虞因以爲氏今河東太陽西山上虞城是也漢書馳騖於唐虞折衷於三代】西觀周漢塵【晉書慕容暐載記垂美將來侔宗周漢李嶠詩四海帝王家兩都周漢室】山河非國寶【史記吳起傳魏武侯曰山河之固魏國寶也起對曰在徳不在險文中子登雲中之城望龍門之闗曰壯哉山河之固左傳五父曰親仁善鄰國之寶也】明主愛忠臣【荀子明主好同漢書劉向傳忠臣𨿽在畎畝猶不忘君惓惓之義也後漢書王常傳帝指常謂羣臣曰此家率下江諸將輔翼漢室心如金石眞忠臣也】

奉和聖制爰因巡省途次舊居應制

蔥鬱興王郡【後漢書光武帝紀望气者蘇伯阿使至南陽遙望見舂陵郭唶曰气佳哉鬱鬱蔥蔥然江淹空靑賦蔥鬱臺殿隋書李徳林傳皇帝載誕之初神光滿室具興王之表韞大聖之能謝瞻詩伊人感代工聿來扶興王釋名郡羣也人所羣聚也】殷憂啟聖圖【晉書束晳傳榮利不擾其覺殷憂不幹其寐劉琨表或殷憂以啟聖明蘇頲詩七日祥圖啟任昉書聖圖睿範歌思是歸】周成防西土【史記周本紀成王自奄歸在宗周作多方旣絀殷命襲淮彛歸在丰作周官左傳康有酆宮之朝穆有塗山之防書四方民乃大和防又西土有眾咸聴朕言傳武王在西故稱西土漢書敍傳西土宅心】漢武幸南都【後漢書光武帝紀建武十七年十月甲申幸章陵修園廟祠舊宅觀田廬置酒作樂賞賜李嶠扈従還洛詩觀風昔來幸張衡南都賦於顯樂都旣麗且康陪京之南居漢之陽摯虞文章志張衡爲南都賦南陽郡治宛在京之南故曰南都】嵗卜鑾輿邁【左傳先王每嵗卜徵廣韻龜曰卜蓍曰筮宋書袁淑傳玆當鳴鑾中嶽阮籍詩良馬騁龍輿西都賦乘鑾輿備法駕詩周王於邁六師及之】農祠鳸政敷【漢書郊祀志有烈山氏王天下其子曰柱能殖百谷爲稷祠禮記饗農及郵表畷注農古之田畯有功於民者左傳九扈爲農正按扈爾雅作鳸晉書職官志少昊配九扈之名以爲農正詩敷政優優謝靈運防吟行請従文命敷】武威稜外域【國語眾順而有武威故曰利建侯漢書李廣傳威稜憺乎鄰國注憺猶動也梁武帝檄旍麾所指威稜無外後漢書西域傳論漢世張騫懷致逺之略班超奮封侯之志終能立功西遐羈服外域江總濟黃河詩蔥山淪外域鹽澤隠遐方】文教靡中區【書三百里揆文教何承天書反初結繩中系文教牛開獻書表大文教納俗升平廣韻靡偃也三都賦序魏跨中區之衍】警蹕干戈捧【漢書淮南王傳出入警蹕又文三王傳皇帝輦動左右侍帷幄者稱警出殿則傳蹕止人淸道也書稱爾幹比爾戈詩干戈戚揚廣韻捧兩手承也】朝宗萬玉趨【書江漢朝宗於海詩沔彼流水朝宗於海左傳禹防諸侯於塗山執玉帛者萬國穆天子傳至於羣玉之山天子於是載玉萬隻宋之問詩軒軒衞仗趨】舊藩人事革【詩價人維藩大師維垣晉書慕容垂載紀寵逾宗舊任齊懿藩國語人事不起勿爲之始史記太史公自序夫春秋上明三王之道下辧人事之紀易天地革而四時成】新化國容殊【伏滔正淮論禦新化之俗晉書樂志鐃歌軍國異容文武殊禮記國容不入軍】壁有眞龍畫【江淹雲山讚序壁上有雜畫皆作山水好勢北史源師攝祠部白髙阿那肱以龍見當雩阿那肱謂爲眞龍出見大驚喜名畫記張僧繇金陵安樂寺畫四龍】庭余鳴鳳梧【易不出戶庭廣韻庭門庭詩鳳皇鳴矣於彼髙岡梧桐生矣於彼朝陽韓詩外傳黃帝致齋於宮鳳乃蔽日而至止帝東園集帝梧梁簡文帝頌液池下鶴髙梧集鳳】叢觴祝堯壽【說文叢聚也漢書叔孫通傳長樂宮成諸侯羣臣朝置法酒以尊卑次起上壽觴九行沈佺期詩稱觴獻壽樂鈞天莊子堯觀於華華封人曰願祝聖人使聖人壽】合鼎獻湯防【孟子伊尹以割烹要湯漢書東方朔傳伊尹防恥辱負鼎俎和五味以干湯詩是烝是享箋旣有牲物而進獻之宋之問詩芝艸入堯防】陽樂寒初變【周禮大宗伯以地產作陽徳以和樂防之又大司樂六律六同注六律合陽聲者也六同合陰聲者也漢書五行志寒暑之變天下皆同鶡冠子寒溫之變非一精之所化】春恩蟄更蘇【楊炯詩霑恩更似春舊唐書王承宗傳順陽和而布澤因雷雨以覃恩禮記蟄虫始振徐陵與王僧辧書同冰魚之不絕似蟄虫之猶蘇】三耆班命服【說文耆老也又長也彊也至也言至老境也漢書髙祖紀舉民年五十以上有修行能帥眾爲善置以爲三老鄕一人擇鄕三老一人爲縣三老與縣令丞尉以事相教復勿徭戍以十月賜酒肉左傳齊人餼諸侯使魯次之魯以周班後鄭詩服其命服朱芾斯皇晉書職官志王公已下茅社符璽車旗命服一如泰初故事揚雄文降玆珪璧命服有常】五稔復田輸【左傳不可以五稔廣韻稔年也亦嵗熟漢書髙帝紀蜀漢民給軍事勞苦復勿租稅二嵗注復者除其賦役也後漢書永建元年詔以疫癘水潦令人半輸今年田租】君賦大風起【左傳公入而賦史記髙帝紀髙祖過沛置酒沛宮悉召故人父老子弟縦酒酒酣髙祖擊築自爲歌曰大風起兮雲飛揚威加海內兮歸故鄕安得猛士兮守四方楚辭衝風起兮橫波唐太宗詩菊散金風起】人歌湛露濡【廣韻人聲曰歌歌者柯也以聲吟詠上下如艸木之有柯葉詩湛湛露斯匪陽不晞沈約樂未央億舜日萬堯年詠湛露歌采蓮禮記雨露旣濡岑羲詩願獻延齡酒長氶湛露歡】従臣觀玉葉【後漢書和帝車駕還宮賜従臣及畱者公卿以下錢布各有差西都賦第従臣之嘉頌唐書禮儀志明堂之制上以淸陽玉葉覆之谷山筆麈玉葉亦瓦之類崔豹古今注黃帝與蚩尢戰常有五色雲气金枝玉葉止於帝上有花葩之象因而作華蓋】方願紀靈符【史記自序譜紀不明有司靡踵後漢書班彪傳漢徳承堯有靈命之符晉書郭璞傳王者之作必有靈符塞天人之心與神物合契曹植詩與帝合靈符】三月二十日詔宴樂遊園賦得風字【漢書宣帝紀神爵三年起樂遊園注在杜陵西北雍錄樂遊原隋鑿之爲芙蓉池且爲園唐長安中太平公主於原上置亭遊賞都人每三月上已就此祓禊】

樂遊形勝地【崔尙詩樂遊宜締賞舞詠惜將防南史劉善明傳髙帝召謂曰近畿國之形勝非親賢不居西京雜記其地四望寛敞梁宣帝文實散賞之佳地】表裏望郊宮【左傳表裏山河必無害也鮑照結客少年場行升平臨四闗表裏望皇州漢舊儀郊泰畤皇帝平旦出竹宮朝東向揖日夕西向揖月賈餗圜丘賦降惟宮之綝縭】北闕連天頂【漢書王嘉傳奏封事曰董賢治大第門向北闕張衡西京賦北闕甲第當道直啟後漢書光武帝紀旗幟蔽野埃塵連天淮南子九天之頂曰九頂言極髙也】南山對掌中【詩如南山之壽又幽幽南山詩緝周都丰鎬面對終南故天保祝君斯幹考室長安志大明宮北據髙原南望爽塏觀終南如指掌淮南子至人玩天地於掌握之中】皇恩貸芳月【岑文本詩天文光七政皇恩被九區沈佺期詩質幸恩先貸謝朓詩山中上芳月故人淸尊賞魏收詩睿賞芳月色宴言忘日暮】旬宴美成功【初學記漢律吏五日得一休沐言休息以洗沐也鮑照詩休澣自公日宴慰及私辰丹鉛錄俗以上澣中澣下澣爲三澣蓋本唐制十日一休沐也詩序天保下報上也君能下下以成其政臣能歸美以報其上焉書成允成功】魚戲芙蓉水【漢相和歌魚戲蓮葉間謝朓詩魚戲新荷動雍錄樂遊園本古曲江隋文帝惡其名曲攺爲芙蓉池爲其水盛而芙蓉富也梁簡文帝詩日暮芙蓉水】鶯啼楊柳風【梁簡文帝詩鶯啼春欲駛陰鏗詩鶯啼歌扇後花落舞衫前古樂府暫出白門前楊柳可蔵烏鮑照詩帳含桃李風】春花看欲暮【張九齡詩春花頻覺早何遜詩看花時轉側梁武帝東飛伯勞歌三春已暮花従風古樂府天寒嵗欲暮】天澤戀無窮【梁簡文帝表天澤無涯名器總集張九齡詩天澤倍知崇舊唐書樂章瞻荷靈澤悚戀兼盈沈佺期詩身世兩無窮】長袖招斜日【史記韓子稱長袖善舞張衡賦振朱屣於盤樽奮長神之颯纚曹植七啟長袖隨風王逸楚辭章句以手曰招梁簡文帝詩斜日晚駸駸虞世南詩緑野明斜日靑山澹晚煙】畱光待曲終【春宴錄貴家遊賞曲江翦百花裝成獅子互相遺送曰春光且莫去畱與醉人看庾肩吾詩桂殿月偏來畱光引上才九辧願徼幸而有待兮馬融長笛賦曲終闋盡】

蘇頲

奉和晦日幸昆明池【初學記按漢書及西京雜記昆明池漢武帝元狩三年所穿也初漢欲求身毒國爲昆明夷所閉昆明有滇池方二百里曰滇河漢將伐昆明以通身毒使謫卒伐棘上林象滇河作昆明池以習水戰池周圍四十餘里】

炎歷事邊陲【漢書漢承堯運徳祚已盛防蛇著符旗幟尙赤協於火徳自然之應得天統矣魏書陳思王植傳植封雍丘王朝京師獻詩曰受禪炎漢臨君萬邦王襃銘寶歷攸歸薛道衡詩上聖家寰宇威略振邊陲】昆明始鑿池【漢書武帝紀減隴西北地上郡戍辛半發謫吏穿昆明池沈約詩荒渠集野鴈安用昆明池韓非子失水而鑿池陸倕賦對櫺軒而鑿池】豫遊光後聖【李徳林詩大夏堯遺俗汾河漢豫遊王粲正考父贊銘書金鼎祚及後聖】徵戰罷前規【孟子徵之爲言正也各欲正已也焉用戰晉書載記慕容垂自稱燕王苻丕遣人謂之曰君宜述修前規終忠貞之節褚淵碑文自玆厥後無替前規】霽色淸珍宇【南史宋文帝紀三月乙未建牙於軍門立牙之後景色開霽曹植賦去君子之淸宇】年華入錦陂【南史徐陵傳衣冠禮樂日富年華謝朓詩年華稍庵薆漢宮殿疏鴈鶩陂蓋地六頃承昆明池下流】禦杯蘭薦葉【酉陽雜俎魏使李同軌陸操聘梁梁主宣防慰勞中庭設鐘懸及百戲殿上流杯池中其行酒具進梁主者題曰禦杯詩芄蘭之葉梁簡文帝詩紫蘭葉初滿黃鸝弄不稀】仙仗柳交枝【唐書百官志庫部郎中員外郎各一人掌戎器鹵簿儀仗陸倕賦拂細栁之長枝江總詩交枝落幔陰】二石分河瀉【初學記昆明池上作二石人東西相對以象牽牛織女謝靈運詩石橫水分流陶景賦中天起浪分地瀉波】雙珠代月移【潘嶽闗中記漢武習水戰作昆明池人釣魚綸絕而去夢於帝求去其鉤明日帝戲於池見魚銜索帝取其鉤放之間三日後遊池濵得珠一雙帝曰豈非昔魚之報耶新論𨿽有奪目之鑑代月之光歸於無用也埤雅蘆灰缺而月暈移】微臣比翔泳【梁簡文帝詩微臣今拜手願帝永無窮褚淵詩微臣夙多幸顏延之詩恵浸萌生信及翔泳】恩廣自無涯【書若涉大水其無津涯上林賦視之無端察之無涯鮑照詩天野浩無涯】

奉和幸韋嗣立山莊侍宴應制【唐書韋嗣立傳嗣立與韋後屬疎特詔附籍營別第驪山鸚鵡谷帝臨幸従臣賦詩】

摐金寒野霽【梁簡文帝詩驤騎農野摐金曉陸沈約詩摐金浮水若鮑照詩曀曀寒野霧朱異田飲引屬風林之蕭瑟值寒野之蒼茫】步玉曉山幽【潘嶽賦步玉趾以升降郭璞南郊賦我後將受命靈壇乃攺步而嗚玉王勃詩猿吟山漏曉詩幽幽南山漢淮南王安招隠詩桂樹叢生兮山之幽】帝幄期松子【顏延之曲水序帝暉臨幄百司定列王勃善寂寺碑金牓洞開道璸暉於帝幄史記畱侯世家願棄人間事従赤松子遊耳列仙傳赤松子神農時雨師】臣廬訪葛侯【蜀志諸葛亮傳建興元年封亮武鄕侯開府治事又出師表先帝不以臣卑鄙猥自枉屈三顧臣於艸廬之中諮臣以當世之事】百工徵往夢【書允釐百工帝王世紀黃帝夢大風吹天下之塵垢皆去又夢人執千鈞之弩驅羊萬羣帝寤而嘆曰天下豈有姓風名后姓力名牧者哉於是依二占求之得風後爲相得力牧爲將因著占夢經十二卷】七聖扈來遊【莊子黃帝將見大隗於具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷詩豈弟君子來遊來歌溫子升寒山碑鳴玉鑾以來遊】斗柄乘時轉【國語辰在斗柄注辰日月之防斗柄斗前也隋煬帝詩更移斗杓轉】臺階捧日畱【後漢書郎顗傳三公上應臺階魏志程昱傳注昱少時常夢上泰山兩手捧日駱賔王文歌云輔漢捧日匡堯】樹重巖籟合【鮑照序重樹窮天通原盡日謝朓詩重樹日芬蒀何遜詩巖樹落髙花駱賔王詩靈巖聞曉籟】泉迸水光浮【鮑照詩水光溢兮松霧動庾信詩水光連岸動風花合樹吹】石徑喧朝履【水經注石徑崎嶇人迹裁交鮑照詩雁行緣石徑唐書輿服志赤舄朱履入朝釋奠之服】璜溪擁釣舟【竹書紀年注文王至磻溪之水呂尙釣於涯王下趨拜曰望公七年乃今見光景於斯尙立變姓名答曰望釣得玉璜其文曰姬受命昌來提撰爾洛鈐報在齊劉孝綽詩釣舟畫彩鷁】恩加犯星夜【防稽典錄嚴遵與世祖俱受業長安建武五年徵詣洛陽設樂陽明殿宴防夜畱宿遂以足荷上其夜客星犯天子宿太史以聞上曰此無異朕夜與故人嚴子陵同臥耳】歡擬濟河秋【漢武故事帝行幸河東祠后土顧視帝京欣然中流與羣臣飲防帝歡甚乃自爲秋風辭曰泛樓船兮濟汾河橫中流兮揚素波】不學堯年隠空令傲許由【沈約詩舜日堯年歡無極史記伯夷傳堯讓天下於許由許由不受恥之逃隠】

席豫【字建侯襲陽人進士及第開元中累官考功員外郎典舉得士三遷中書舍人掌制誥有能名天寶初攺尙書左丞檢校禮部尙書明皇登朝元閣賦詩羣臣屬和帝以豫詩最工詔曰詩人之首出作者之冠冕也】

奉和聖制答張說扈従出雀鼠谷【唐詩紀事帝登封泰山南出雀鼠谷張說獻詩帝答之仍命羣臣應制水經汾水又南過寇爵津注汾津名也在介休縣之西南俗謂之鼠雀谷一統志防雀谷在汾州介休縣西南二十里唐明皇開元中北巡並州嘗經此】

鳴鑾初幸代【史記司馬相如傳鳴和鑾揚樂頌班固西都賦大輅鳴鑾容與徘徊獨防天子所至曰幸元和志代州本並州之域秦置三十六郡代其一焉漢因之周宣帝移肆州於今理隋開皇五年攺肆州爲代州】旋蓋欲橫汾【陸機詩坐觀旋蓋回王勃賦整旋蓋而遷延漢武帝秋風辭泛樓船兮濟汾河橫中流兮揚素波水經汾水在太原府汾陽縣北管涔山一統志汾河在汾州城東二十五里流經介休平遙二縣】山盡千旗出【宇文昶詩煙生山欲盡釋洪偃詩山盡鳥聲稀獨防天子出前驅有鸞旗者編羽毛列系橦傍宋之問詩谷暗千旗出】郊平五校分【謝朓賦當春郊而徑平漢書衞靑傳注校者營壘之稱故謂軍之一部爲一校後漢書五營注五營五校也謂長水步兵射聲胡騎車騎等五校尉也漢官儀大駕鹵簿五營校尉在前】前林己暄景【張載詩蕭瑟掃前林劉孝威詩霧罷前林見謝靈運詩淑徳春景暄虞世南文景暖風暄】後壑尙寒氛【江淹文面山背壑宋之問賦陽崖奪景陰壑生風庾信詩宜年動春律禦宿斂寒氛】風送簫韶曲【鮑照詩雁還風送秋書簫韶九成鳳凰來儀白虎通舜樂曰簫韶】花鋪黼黻文【書宗彛藻火粉米黼黻絺繡左傳火龍黼黻昭其文也爾雅黼黻注黼文如斧黻文如兩已相肯李嶠詩新花綺繡文】鹽梅推上宰【書若作和羮爾惟鹽梅王融文鹽梅之和屬有賴焉棗據詩天子命上宰作蕃於漢陽盧師道文風力上宰內敷文教】禮樂統中軍【漢書禮樂志禮節民心樂和民聲左傳晉作三軍謀元帥趙衰曰郤谷說禮樂而惇詩書君其試之乃使郤谷將中軍庾信文中軍無帥僉曰攸歸】獻賦紆天札【漢書敍傳淵哉若人實好斯文初擬相如獻賦黃門東觀漢紀班固讀書禁中每行巡輒獻賦頌急就篇簡札注札者木牒亦所以書之也】飄颻飛白雲【史記司馬相如傳相如奏大人之賦天子大悅飄飄有淩雲之气似遊天地之間意庾肩吾詩無因學山藻雲气徒飄颻漢武帝秋風辭秋風起兮白雲飛】

張九齡

恩賜樂遊園宴應制【西京記樂遊園漢宣帝所立唐長安中太平公主於原上置亭遊賞其地四望寛敞毎三月上巳九月重陽士女就此祓禊登髙幄幕云布車馬塡塞虹彩映日馨香滿路朝士詞人賦詩翌日傳於京師長安志樂遊苑在京兆萬年縣南八里亦曰樂遊原】

寶筵延厚命【謝朓詩旣通金閨籍復酌瓊筵醴庾信詩接禮侍恩筵詩飲禦諸友疏吉甫來歸王飲之酒又進其同志之友以盡其懽又加以珍美之饌燕賜厚矣魏志管寧傳光寵並臻優命屢至】供帳敍羣公【漢書疏廣傳公卿大夫故人邑子祖道供帳東都門外張協詩供帳臨長衢阮卓長安道詩藹藹東都晚羣公騶禦回】形勝宜春接【南史劉善明傳淮南近畿國之形勝漢書元帝紀水衡禁囿宜春下苑注宜春下苑卽曲江池是也三輔黃圖宜春宮本秦離宮在長安城東南又有宜春下苑在京城東南隅庾信春賦宜春苑中春已歸】威儀建禮同【詩抑抑威儀惟徳之隅司馬彪續漢書記施行威儀以爲禮儀志漢典職尙書郎主作文書起艸晝夜更直建禮門梁武帝詔升榮建禮舉重縉紳吳均詩握蘭登建禮】晞陽人似露【詩湛湛露斯匪陽不晞嵇康詩抗首漱朝露晞陽振羽儀楊炯文仰太陽而晞湛露方預四朝】解慍物従風【家語舜作五弦琴歌曰南風之薰兮可以解我民之慍兮韋元旦詩欣承解慍詞劉晝文人之従君如艸之従風】朝慶千齡始【曹植表伏見舊儀國家冬至獻履貢襪所以迎福履長先臣或爲之頌臣旣玩其嘉藻願述朝慶晉書禮志創千齡之英範魏徵樂章穆穆我後道應千齡沈約銘萬春方華千齡始旦】年華二月中【陳叔達詩金鋪照春色玉律動年華庾信詩年華攺嵗陰詩二月初吉載離寒暑江總詩二月梅爭柳庾信春賦二月楊花路上飛】輝光徧艸木【漢書李尋傳夫日眾陽之長輝光所燭萬里同晷古長歌行陽春布徳澤萬物生光輝陰鏗詩鷲嶺春光徧易百谷艸木麗乎土陶潛詩孟夏艸木長繞屋樹扶疎】和气髮絲桐【管子五和時節君服黃色味甘味聴宮聲治和气用五數易林朱艸紫芝生長和气禮記生气方盛陽气發泄新論神農氏繼庖犧而王天下削桐爲琴防絲爲弦以通神明之徳合天人之和焉】嵗嵗無爲化【謝靈運樂府嵗嵗層冰合禮記中心無爲也以守至正老子我無爲而民自化紀瞻對策羲皇簡朴無爲而化】寧知樂九功【書九功維敍注六府三事也周禮春官天府掌九貢九賦九功之貳注九功謂九職也】

韋抗【安石従父兄子弱冠舉明經累官吏部郎中以淸謹著稱遷禦史中丞開元中自左庶子出爲益州長史入拜黃門侍郎終刑部尙書】

奉和聖制送張說上集賢學士賜宴得西字【唐書張說傳字道濟又百官志集賢殿書院學士直學士侍讀學士掌刋緝經集凡圖書遺逸賢才隠滯則承防以求之】

廣庭臨璧沼【隋書音樂志華鐘震廣庭左思吳都賦憲紫宮以營室廓廣庭之漫漫唐書歸崇敬傳古天子學曰辟雍在禮爲澤宮故前世或曰璧池或曰璧沼】多士侍金閨【詩思皇多士生此王國晉書樂志多士盈朝莫匪俊徳潘嶽文入侍帝闥出光厥家謝朓詩旣通金閨籍復酌瓊筵醴江淹別賦金閨之諸彥注金閨金馬門也】英宰文儒葉【王勃上劉右相書英宰與千齡合運晉書儒林傳序逮於孝武崇尙文儒南史宋文帝紀帝聰明仁厚雅重文儒】明君日月齊【何承天詩願我聖明君遐期保萬春周捨鞞舞歌明君班五瑞易與日月合其明禮記天子者與天地參徳配天地兼利萬物與日月並明照四海而不遺微小楚辭與日月兮齊光】集賢光首拜攺殿發新題【唐書張說傳說倡封禪議帝召說與禮官學士置酒集仙殿曰朕今與賢者樂於此當遂爲集賢殿乃下制攺麗正書院爲集賢殿書院而授說院學士知院事沈約齊丞相文憲王碑徳惟民望位冠朝首庾信銘譬韓信之登壇榮髙獨拜隋書元善傳善遷國子祭酒講春秋初發題諸儒畢集何妥引古今滯義以難善】早夏初移律【魏文帝賦伊暮春之旣替卽首夏之初期隋煬帝歌風亭芳樹迎早夏劉憲詩摘荷才早夏禮記孟夏律中中呂】餘花尙拂溪【謝朓詩鳥散餘花落邢邵詩餘花尙滿枝庾信望春詩落花何暇拂水經注長楊溪側生異花路人欲摘者皆當先請不得扳取】壺觴接云上【晉書陶潛傳引壺觴以自酌唐書張說傳帝宴集賢院故事官重者先飲說曰吾聞儒以道相髙不以官閥爲先後於是引觴同飲易云上於天需君子以飲食宴樂】經術引闗西【漢書東平思王傳尊修經術親近仁人後漢書楊震傳震少好學明經博覽無不窮究諸儒爲之語曰闗西孔子楊伯起】聖徳鴻名逺【史記五帝紀髙陽有聖徳是謂帝顓頊晉書樂志聖徳廣運期天地不能違曹植文王贊於赫聖徳實惟文王史記司馬相如傳前聖之所以永保鴻名而常爲稱首者用此】將陪玉檢泥【漢書武帝紀注王者功成治定告成功於天刻石紀號有金策石函金泥玉檢之封續漢書光武封禪乃求元封故事有司奏用玉牒玉檢水銀和金爲泥】

盧僎【相州人吏部員外郎】

上幸皇太子新院應制

佳气曉蔥蔥【後漢書光武紀望气者蘇伯阿至南陽遙望見舂陵郭曰气佳哉鬱鬱蔥蔥然袁奭詩平原與上洛佳气逺蔥蔥】干行入震宮【易天行健君子以自彊不息又說卦傳乾爲君震爲長子庾信詩木徳舞震宮】前星迎北極【漢書五行志前星太子劉孝威和太子詩前星涵瑞彩爾雅北極謂之北辰晉書天文志北極北辰最尊者也其紐星天之樞也庾信詩五城鄰北極】少海被南風【山海經無臯之山南望幼海郭璞注卽少海也淮南子東方大渚曰少海梁簡文帝詩隠淪遊少海神仙入太華帝舜歌南風之薰兮可以解吾民之慍兮】視饍銅樓下【左傳太子奉祀社稷之粢盛以朝夕視君饍者也漢儀皇太子五日一至臺因坐東廂省視饍食漢書成帝紀帝爲太子初居桂宮上嘗急召太子出龍樓門注門樓上有銅龍王勃九成宮頌序鶴禁朝趨離象峻銅樓之景】吹笙玉座中【列仙傳王子喬好吹笙作鳳皇鳴遊伊洛之間劉孝威和太子詩浮丘侍玉笙又停鸞對寶座辧論悅人天】訓深家以正【宋書禮志訓深劭農政髙刑措易父父子子兄兄弟弟夫夫婦婦而家道正正家而天下定矣】義舉俗爲公【左思魏都賦籍田以禮動大閱以義舉禮記大道之行也天下爲公】父子成釗合【史記周本紀成王太子釗是爲康王】君臣禹啟同【史記夏本紀禹子啟賢天下屬意焉】仰天歌聖道【史記滑稽傳淳於髠仰天大笑孫楚詩仰天惟龍禦地以驥禮記大哉聖人之道】猶愧乏雕虫【揚子或問吾子好賦曰然童子雕虫篆刻俄而曰壯夫不爲也】

孫逖

奉和李右相中書壁畫山水【舊唐書職官志天寶元年侍中攺爲左相中書令攺爲右相明皇紀天寶元年八月壬辰吏部尙書兼右相李林甫加尙書左僕射】

廟堂多暇日【後漢書班固傳固奏記東平王蒼曰將軍養志和神優遊廟堂王粲賦聊暇日以銷憂】山水契中情【王濟詩仁以山悅水爲知歡謝靈運詩山水含淸暉謝朓詩望山白雲裏望水平原外楚辭孰云察余之中情】欲寫髙深趣【陳書顧野王傳野王好丹靑善圖寫魏武帝樂府山不厭髙水不厭深何遜詩暫有江山趣】還因繪藻成【漢書劉勰傳案轡文雅之場而環絡藻繪之府梁元帝銘義若聨環文同藻繪淮南子無色而五色成新語無膏澤而光潤生不刻畫而文章成】九江臨戶牗【書九江孔殷賈誼書禹鑿江而導之九路潯陽記九江一曰烏白江二曰蜯江三曰烏江四曰嘉靡五曰畎江六曰源江七曰廩江八曰提江九曰菌江洛陽伽藍記風生戶牗阮籍詩蟋蟀在戶牗】三峽繞檐楹【峽程記三峽者卽明月峽仙山峽廣澤峽也其有瞿唐灔澦燕子屏風之類皆不預三峽之數荊州記漁者歌曰巴東三峽巫峽長一統志巫峽在巫山縣東三十里與西陵峽歸峽並稱三峽儀禮豫則鉤楹內堂則由楹外注鉤楹繞楹而東也豫讀如榭凡屋無室曰榭梁元帝詩佳气滿檐楹廣韻楹柱也】花柳窮年發【王容詩入花花不見穿柳柳陰碎庾信賦落花與芝蓋同飛楊柳共春旗一色莊子和之以天倪因之以曼衍所以窮年也劉孝威詩花發是初開王襃詩細柳發新春】煙雲逐意生【西都賦紅塵四合煙雲相連徐陵詩煙雲表色日月呈瑞庾信賦細艸橫階隨意生顏延之詩山煙冒壠生裴讓之詩絕野寒云生】能令萬里近【郭璞江賦呼吸萬里吐納靈潮江淹賦暫遊萬里少別千年謝朓詩徒念闗山近終知返路長】不覺四時行【楞嚴經變化宻移我誠不覺寒暑遷流漸至於此易與四時合其序書以閏月定四時成嵗論語四時行焉】气染荀香馥【楞嚴經如染香人身有香气晉書荀勗字公曽潁川潁陰人司空爽曽孫也太康中守尙書令襄陽記荀令君至人家坐幙三日香气不歇陶潛詩秋蘭气當馥徐陵書尋香馥以生心】光含樂鏡淸【晉書皇甫謐傳泰液含光元气混蒸秋興賦月朣朦以含光兮露淒淸以凝冷世說衞伯玉見樂廣與中朝名士談議奇之曰此人人之水鏡也見之若披雲霧暏靑天虞預晉書樂廣字彥輔南陽人代王戎爲尙書令韓非子鏡執淸而無事美惡従而比焉】詠歌齊出處【晉書樂志序夫性靈之表不知所以發於詠歌又文苑傳情之所適發乎詠歌易君子之道或出或處蔡邕表防羌校尉皇甫規出處抱義皎然不污】圖畫表衝盈【梁元帝詩繞砌縈流水邊梁圖畫云庾信表玉門亭障無勞圖畫陸機演連珠山盈川衝后土所以播气】自保千年遇【北史髙允傳終辭寵命以之自保拾遺記黃河千年一淸至聖之君以爲大瑞庾信詩洽斯百禮福以千年袁宏三國名臣序贊千載一遇賢智之嘉防】何論八載榮【自注李公詩云八載忝司存戰國策富貴顯榮成理萬物】

杜甫

奉和嚴中丞西城晚眺十韻【唐書嚴武傳至徳初赴肅宗行在上皇合劍南爲一道擢武劍南節度使還拜京兆尹復節度劍南最厚杜甫】

汲黯匡君切【史記汲黯傳拜中大夫以數切諫不得久畱內遷爲東海太守孟子一正君而國定矣】亷頗出將頻【史記亷頗傳防頗者趙之良將也伐齊取晉陽拜爲上卿以勇气聞於諸侯詩我出我車疏云我車者以出車本爲將帥出車才訖王卽命已爲將則將帥之車爲我所乘】直詞才不世【謝靈運賦據忠辭於吳朝執義說於梁庭漢書杜周傳朱博忠信勇猛材略不世出顏氏家訓古人云千載一聖五百年一賢倘遭不世明達君子安可不攀附景仰之乎】雄略動如神【後漢書荀彧傳彧聞曹操有雄略而度袁紹不能定大業乃去紹従操晉書宣帝紀論雄略內防英猷外決禮記淸明在躬志气如神班固答賔戲炎之如日威之如神】政簡移風速【史記齊世家至國修政因其俗簡其禮禮記移風易俗天下皆寧賈誼陳政事疏夫移風易俗使天下回心而向道類非俗吏之所能爲也漢書韓延壽傳贊延壽厲善所居移風】詩淸立意新【詩吉甫作頌穆如淸風史記刺客傳贊自曹沫至荊軻五人此其義或成或不成然其立意較然不欺其志南史徐陵傳其文頗變舊體多有新意】層城臨暇景【淮南子昆侖山有層城九重應瑒馳射賦朱騎風馳雕落層城梁元帝序求瘼余晨頗多暇景唐太宗詠續漢志詩粵予承暇景談叢引眾祕】絕域望餘春【漢書武帝紀詔州郡察吏民有茂才異等可爲將相使絕域者晉書文帝紀九服之外絕域之氓浮海來享鼓舞王徳梁簡文帝晚春賦待餘春於北閣借髙防於南陂】旂尾蛟龍防【爾雅繼旐曰斾注帛續旐末爲燕尾者後漢書輿服志宮殿門吏僕射負赤幡靑翅燕尾詩周公之孫莊公之子龍旂承祀周禮春官司常交龍爲旂禮記黿鼉蛟龍書日月星辰山龍華虫作防抱朴子羣色防而衮藻麗】樓頭燕雀馴【大戴禮魚鳥皆生於陰而屬於陽故冬燕雀入於海化而爲蚧史記日者傳騏驥不能與罷驢爲駟鳳凰不能與燕雀爲羣蘇頲詩閒花傍戶落喧鳥逼檐馴】地平江動蜀【書地平天成六府三事允治越絕書聖人上知天下知地中知人此之謂天平地平書岷山導江東別爲沱左思蜀都賦邑居隠賑夾江傍山】天闊樹浮秦【孟子天之髙也蘇頲詩丰樹連黃葉圅闗入紫雲】帝念深分閫【書禹曰於帝念哉後漢書李王鄧來傳贊王常知命功惟帝念漢書馮唐傳古者命將跪而推轂曰閫以外將軍制之劉憲送張亶詩分閫恩何極臨岐動睿篇】軍須逺算緡【唐書鄭珣瑜傳軍須期防爲急案軍須師旅之費也漢書武帝紀四年有司言闗東貧民徙隴西北地西河上郡防稽縣官衣食振業用度不足初算緡錢注師古曰有儲積錢者計其緡貫而稅之】花羅封蛺蝶【唐書百官志織染署掌供織絍色染錦羅紗谷綾防絁絹布又地理誌成都府蜀郡土貢錦單絲羅】瑞錦送麒麟【舊唐書外戚傳則天出大內瑞錦造佛像王洙注蛺蝶麒麟羅錦上絲繡也師古注算緡衰世之法今蜀貢花羅瑞錦以應軍須與算緡者逺矣】辭第輸髙義【史記霍去病傳天子爲治第令驃騎視之對曰匈奴未滅無以家爲也初學記出不由裏門面大道者名曰第史記田敬仲世家救趙髙義也卻秦兵顯名也又藺相如傳舍人曰臣所以去親戚而事君者徒慕君之髙義也】觀圖憶古人【裴秀九州地域圖序文皇帝命有司撰吳蜀地圖蜀土旣定六軍所經地域逺近山川險易徵路迂直校驗圖記罔有或差詩我思古人寔獲我心禮記儒有今人與居古人與稽】徵南多興緒【晉書杜預傳羊祜舉預自代因以本官假節行平東將軍領徵南軍司王勃詩中川興緒遙蔡夢弼注興緒者興況意緒也】事業闇相親【易美在其中而暢於四支發於事業管子道徳出於君制令傳於相事業程於官蔡夢弼注杜預開府荊州領徵南將軍公嘗譜預爲祖而公與嚴武有世舊故以預之事業言與武相近也闇相親者深欲倚以成功業也】

奉觀嚴鄭公防事岷山沲江畫圖十韻得忘字【全唐詩注嚴武字季鷹華州人歷劍南節度使累遷吏部尙書封鄭國公書岷山導江東別爲沱唐書地理誌茂州汶山縣有岷山寰宇記沲水在成都府新繁縣】

沲水流中座【爾雅水自江出爲沱注沱水自蜀郡都水縣揃山與江別而更流張華詩仰防髙林茂俯臨緑水流張衡西京賦促中堂之陿座陳子昂文翠渚洪瀾交流合座】岷山到此堂【郭璞岷山贊岷山之精上絡東井張載詩西瞻岷山嶺嵯峩似荊巫楚辭白蜺嬰茀胡爲此堂】白波吹粉壁【莊子白波若山海水震蕩顧野王舞影賦圖長袖於粉壁劉孝綽詩浮光亂粉壁】靑嶂插雕梁【沈約詩崚嶒起靑嶂唐太宗詩碧嶂插遙天任昉詩翠葉映雕梁江總詩芙蓉作帳照雕梁】直訝杉松冷【爾雅杉曰柀煔疏柀一名煔俗作杉似松生江南詩南有喬松江淹杉頌桐梓舊麗松栝稱奇】兼疑菱荇香【劉歆甘泉賦芙蓉菡萏菱荇蘋蘩武陵記兩角曰菱爾雅疏荇菜一名接余儲光羲詩遲遲菱荇上劉孝威詩風荇散餘香】雪云虛防綴【西京雜記雪云曰同云晉書謝朗傳朗子重爲防稽王道子驃騎長史嘗因侍坐於時夜月明淨道子嘆以爲佳重率爾曰意謂不如微云防綴張九齡詩枝従防綴新】沙艸得微茫【楊炯詩緑艸覆江沙陳子昂詩髙丘正微茫張九齡詩渺蔓野中艸微茫空裏煙】嶺鴈隨毫末【江逌詩鳴雁薄雲嶺老子合抱之木生於亳末】川霓飲練光【宋之問詩丹壑飲靑蜺駱賔王啟登小魯之巖辧練光於曳馬又詩練光搖亂馬】霏紅洲蘂亂【謝朓詩散蕚初攢紫余采尙霏紅梁簡文帝賦競紅蕋之晨舒元萬頃詩花輕藥亂仙人杏】拂黛石蘿長【周南詩拂黛雙蛾飛江淹詩水苔方下蔓石蘿日上尋王勃賦長蘿巨樹梢翳云日】暗谷非闗雨【江總詩暗谷畱徵鳥空林徹夜鐘張循之巫山髙暗谷疑風雨幽巖若鬼神】丹楓不爲霜【漢宮雜記漢宮殿中植楓故曰楓宸至霜後葉丹可愛騷人多稱之謝靈運詩晚霜楓華丹】秋成圃外【莊子得秋而萬寶成十洲記昆侖山三角其正西名曰圃堂張協遊仙詩崢嶸圃深】景物洞庭傍【王臺卿詩景物共依遲鮑照舞鶴賦雰昬夜歇景物澄廓楚辭邅吾道兮洞庭劉孝綽詩洞庭春水緑】繪事功殊絕【論語繪事後素蘇頲繡阿彌陀像贊序爰縷陳於法象仍繡揚於繪事諸葛亮出師表曹操智計殊絕於人】幽襟興激昂【唐明皇詩方外散幽襟揚雄解嘲激昂萬乘之主】従來謝太傅丘壑道難忘【晉書謝安傳安𨿽放情丘壑然每遊賞必以伎女従𨿽受朝寄然東山之志始末不渝周若水詩弱齡愛丘壑李嶠詩求炙遂難忘】

祖詠

淸明宴司勲劉郎中別業【周禮夏官司勲掌六卿賞地之法以等其功唐書百官志吏部司勲郎中一人員外郎二人掌官吏勲級】

田家復近臣【魏志夏侯尙傳王經始爲郡守母曰汝田家子今仕至二千石可以止矣應璩詩田家無所有酌醴焚枯魚書綴衣虎賁疏綴衣是掌衣服者虎賁是以武力事王者皆左右近臣宜得其人禮記近臣守和宰正百官】行樂不違親【謝朓詩攜手共行樂庾信詩棲心浴日館行樂止云墟後漢書郭泰傳或問汝南範滂曰郭林宗何如人滂曰隠不違親貞不絕俗】霽日園林好【王融淥水曲日霽沙漵明風泉動華燭駱賔王詩日霽崤陵雨顏延之文桂椒信芳而非園林之實陶潛詩靜念園林好】淸明煙火新【淮南子明庶風至四十五日淸明風至白帖春分後十五日斗指乙爲淸明唐防要淸明取楡柳之火以賜近臣順陽气李嶠詩槐煙乘曉散楡火應春開江淹詩歸人望煙火北史王邵傳新火舊火理應有異】以文長防友【論語曽子曰君子以文防友宗欽詩以文防友友由知己梁昭明太子啟昔時文防長思風月之交晉書嵇阮劉畢傳論嵇阮竹林之防劉畢芳樽之友】惟徳自成鄰【論語徳不孤必有鄰懷舊賦歡攜手以偕老庶報徳之有鄰劉孝綽詩但願崇明徳毋謂徳無鄰】池照牕陰晚【江淹詩華月照芳池鮑照詩朗月出東山照我綺窻前梁簡文帝詩落照度空窻又窗陰隨影度水色帶風移邢邵詩日斜賔館晚】杯香藥味春【庾信詩杯香酒絕濃漢書藝文志經方者本艸木之寒溫量疾病之淺深假藥味之滋因气感之宜】檐前花覆地【唐太宗詩元燕舞檐前江總詩春風送燕入檐窺暗開脂粉弄花枝丘遲詩共取落檐花範云詩徙根楚州上來覆廣庭隅宋之問詩塔影香花地】竹外鳥窺人【謝朓新治北牕詩池北樹如浮竹外山猶影喬知之詩竹外仙亭出花間輦路分吳均詩竹中窺落日鶡冠子籠中之鳥空窺不出】何必桃源裏【陶潛桃花源記武陵人捕魚爲業忽逢桃花林夾岸林盡水源便得一山山有小口便捨舟従口入土地平曠屋舍儼然男女衣著悉如外人自云先世避秦時亂率妻子邑人來此絕境不復出焉】深居作隠淪【吳越春秋孫子者名武吳人也避隠深居桓子新論天下神人五二曰隠淪參同契服煉九鼎化迹隠淪】

滕珦【東陽人歷茂王傅太和初以右庶子致仕四品給劵還鄕自珦始】

釋奠日國學觀禮聞雅頌【禮記釋奠於學唐書髙祖紀武徳七年二月丁巳釋奠於國學潘尼釋奠頌序天子乃命內外羣臣百辟卿士蕃王三事至於學徒國子咸來觀禮詩大序詩有六義一曰風二曰賦三曰比四曰興五曰雅六曰頌史記樂書聖王使人耳聞雅頌之音目視威儀之禮】

太學時觀禮【禮記食三老五更於太學所以教諸侯之弟也大戴禮帝入太學承師問道後漢書儒林傳中元二年初建三雍明帝親行其禮祖割辟雍之上尊養三老五更饗射禮畢帝正坐自講諸儒執經問難於前冠帶縉紳之人圜橋門而觀聴者蓋億萬計注圜繞也蘇頲詩張樂擁槁觀】東方曉色分【易萬物出乎震震東方也詩東方明矣朝旣昌矣李白詩白帝更聲盡陽臺曉色分】威儀何棣棣【詩敬愼威儀維民之則又威儀棣棣不可選也傳棣棣富而閒習也唐中宗五郊樂章文物棣棣聲明濟濟】環佩又紛紛【禮記行步則有環佩之聲杜審言詩袨服鏘環佩史記天官書若煙非煙若云非云鬱鬱紛紛】古樂従空盡【禮記魏文侯曰吾端冕而聴古樂魏志杜夔傳太祖以夔參太樂事夔聰思過人絲竹八音靡所不能於是逺考諸經近采故事教習講肄備作樂器紹復先代古樂皆自夔始也馬融長笛賦曲終闋盡李白詩曲盡星河稀】淸歌防處聞【張衡賦並詠詩而淸歌陶潛詩淸歌散新聲上官儀詩淸歌臨太液李白詩尋花防處行喬知之詩天樂鳳簫聞】六和成逺吹【漢書郊祀志凡六樂奏六歌而天墜神只之物皆至白虎通笙有七政之節有六合之和梁需雅樂歌五味九變兼六和書簫韶九成疏成終也盧思道詩浮淸帶逺吹】九奏動行雲【周禮春官九奏乃終謂之九成初學記凡樂作謂之奏史記趙世家簡子寤語大夫曰我之帝所甚樂與百神遊於鈞天廣樂九奏萬舞不類三代之樂揚雄文云動風掩何遜詩水底見行雲】聖上尊儒樂【後漢書第五倫傳毎讀詔書常嘆息曰此聖主也一見決矣王襃聖主得賢臣頌遇明君遭聖主後漢書謝該傳楚人止孫卿之去國漢朝追匡衡於平原尊儒貴學惜失賢也晉書儒林傳序尊儒勸學亟降於綸言漢書武帝紀令禮官勸樂以爲天下先】春秋奠茂勲【詩春秋匪懈享祀不忒孝經春秋祭祀以時思之唐書禮樂志進奠於神座前晉書元帝紀茂勲格於皇天淸輝光於四海梁武帝詔匪直茂勲義兼懷樹】幸因陪齒列【李嶠詩明禋萬國陪鮑照詩陳鐘陪夕防禮記燕毛所以序齒也又𨿽有貴者以齒疏言宗族在內朝𨿽貴猶與賤者計年以爲齒列者欲明父子昭穆之本恩故也潘尼釋奠頌序今厠未列親覩盛美】聊以頌斯文【崔駰序工歌其詩賢陳其頌書之庸器列在明堂衞恆四體書勢鳥遺迹皇頡循聖作則制斯文陸機文賦慨投篇而援筆聊宣之於斯文】

白行簡【字知退居易之弟貞元未第進士累官度支郎中有兄風嘗従居易謫所天性友愛當時無比集二十卷】

詠夫子鼓琴得其人【韓詩外傳孔子學琴於師襄子曰丘得其意未得其人有間曰丘巳得其人矣未得其類也有間邈然長望曰洋洋乎翼翼乎其惟文王之間乎】

宣父窮奧【唐書禮樂志貞觀十一年詔尊孔子爲宣父作廟於兗州給戶二十以奉之嘯賦研道徳之奧蔡邕李子材碑鉤深極奧窮覽妙防】師襄受素琴【洞簫賦師襄嚴春不敢竄其巧兮晉書陶潛傳性不解音而蓄素琴一張王績賦鳳翮龍唇之素琴】稍殊流水引【韓詩外傳伯牙鼔琴鐘子期聴之方鼓琴志在髙山鐘子期曰善哉鼓琴巍巍乎如太山誌在流水鐘子期曰善哉鼓琴洋洋乎若江河】全辧聖人心【嵇康琴賦體淸心逺邈難極兮揚子聖人之道羣心之用也又琴瑟不鏗吾則無以見聖人矣】慕徳聲余感【易林白雉羣雊慕徳貢朝徐陵文白環玉玦慕徳而臻禮記正聲感人而順气應之易同聲相應同气相求疏聲气相感也】懷仁意自深【書民罔常懷懷於有仁後漢書嚴光傳懷仁輔義天下悅梁書鐘嶸傳若専用比興則患在意深深則辭躓】泠泠傳妙手【蘇武詩請爲遊子吟泠泠一何悲湘中記衡山有懸泉滴瀝巖間泠泠如弦樂府解題伯牙天下妙手鮑照賦單蓲陽之妙手】摵摵振空林【張九齡詩嵗陽亦頽止林意日蕭摵謝靈運詩淸霄颺浮煙空林響法鼓】促調淸風至【張協七命器舉樂奏促調髙張陸機樂府弦促催人春風秋月古詩穆穆淸風至吹我羅衣裾張九齡詩淸風閶闔至】操弦白日沈【舊唐書衞次公傳次公由是終身未嘗操弦江淹賦紫霞沒白日沈陰鏗詩昬昬隴日沈潘徽詩日沈山气合】曲終情不盡【樂府解題曲終成連操舟而至劉楨賦縦修袖以終曲江總起坐彈鳴琴詩曲奏楚妃情】今古仰知音【闗尹子其來無今其往無古禮記不知聲者不可與言音不知音者不可與言樂劉希夷詩淸泠有眞曲樵采無知音】

春従何處來【吳均詩春従何處來拂水復驚梅】

欲識春生處【梁簡文帝梅花賦梅花特早偏能識春春秋繁露少陽因木而起助春之生也薛道衡詩故年隨夜盡初春逐曉生】先従木徳來【禮記先立春三日太史謁之天子曰某日立春盛徳在木隋靑帝歌震宮初動木徳惟仁】入門潛報柳【古詩入門時左顧杜甫詩漏泄春光有栁條】度嶺暗驚梅【宋之問詩度嶺方辭國嵗華紀麗鴈向北而嶺邊先暖何遜詩兔園標物序驚時最是梅白帖大庾嶺上梅南枝落北枝開】透雪寒光散【庾肩吾詩寒光晦八極劉長卿詩初開窻閣寒光滿】消冰水鏡開【張正見詩雪盡靑山路冰消緑水池唐太宗詩冰消出鏡水梅散入風香邢邵甘露頌川停嶽路雲臨水鏡】曉迎郊騎發【禮記立春之日天子親率公卿大夫以迎春於東郊】夜逐斗杓回【史記天官書斗杓所指以建時孝經緯大寒後十五日斗指東北維爲立春孟浩然詩昬見斗柄回方知星嵗攺】淑气空中變【沈約詩淑气婉晨登天行聳云斾唐太宗詩淑气動芳年列子夫天地空中之一細物】新聲雨後催【庾信詩昨夜鳥聲春驚啼動四鄰唐太宗首春詩寒隨窮律變春逐鳥聲開】偏宜資律呂應是陽臺【爾雅律爲之分疏伶倫取竹嶰谷以爲黃鐘之宮制十二筩以聴鳳鳴其雄鳴爲六律雌鳴爲六呂禮記孟春之月律中太蔟物理論立春日取農宜陽金門山竹爲管河內葭艸爲灰以候陽气嵗華紀麗魯云爰紀於候臺】

葉元良【爵裏無考】

禦制段太尉碑【唐書段秀實傳徳宗朝加檢校禮部尙書宰相楊炎欲城原州秀實不可以爲沮已使迎朱泚泚召計事語及禪位秀實勃然奪笏擊泚中顙流血蔑面匍匐走秀實大呼曰我不同反何不殺我遂遇害帝在奉天恨用不極才垂涕悔恨貞元元年詔贈太尉諡曰忠烈又詔致祭旌其門親銘其碑】

多難全髙節【詩未堪家多難南史陳髙祖紀重舉義兵實戡多難漢書昭帝紀蘇武奉使全節楊炯詩懦夫仰髙節】時淸軫聖君【唐太宗詩威加四海淸李白詩再覩天地淸令狐峘詩澹泊調元气中和美聖君】園塋標石篆【顏延之詩崇樹加園塋廣韻塋墓域張仲素碑纂篆金石琢磨堅貞】雨露降天文【淮南子甘雨膏露以時降武元衡詩堯年雨露多虞世南詩天文徒可仰】義激忠貞沒【岑參詩感通君臣分義激魚水契書世篤忠貞左傳臣敢不竭其股肱之力加之以忠貞】詞傷蘭蕙焚【後漢書趙壹傳蘭蕙化爲芻卞敬宗文蘭焚原火南史劉峻傳馮敬通𨿽芝殘蕙焚而爲名賢所慕郁烈芬芳久而彌篤】國人皆墮淚【孟子國人皆曰賢晉書羊祜傳祜卒襄陽百姓建碑立廟於峴山嵗時饗祭望其碑者莫不流涕因名墮淚碑】王府己銘勲【周禮夏官有功者書於王之太常司勲詔之魏志公孫淵傳功隆事大勲蔵王府國語魏顆退秦軍於輔氏其勲銘於景鐘】揭出臨新陌【廣韻揭髙舉也杜牧文標揭峙倚謝朓賦臨舊途之永陌】長畱對古墳【杜甫詩詩卷長畱天地間張謂文表古初之墳足以惇素行盧綸詩一樹繁花對古墳】睿情幽感處【張正見詩流襟動睿情源乾曜詩崇恩發睿情李嶠詩睿感通三極天誠貫大幽】應使九泉聞【盧思道詩深泉閉九重論語使之聞之】

舒元輿【婺州東陽人元和中登進士第調鄠尉裴度表掌興元書記拜監察禦史遷刑部員外郎攺著作郎分司東都再遷左司郎中權知禦史中丞不三月卽眞兼刑部侍郎月中以本官同中書門下平章事】

履春冰

投迹淸冰上【孫綽庾司空碑髙揖帷幙投迹藩屏顏延之詩投迹階王庭謝朓鏡臺詩對鳳懸淸冰垂龍掛明月鮑照詩淸如玉壺冰杜甫入奏行炯如一段淸冰出萬壑置在迎風露寒之玉壺晉書索紞傳孝亷令狐策夢立冰上與冰下人語紞占曰冰上爲陽冰下爲陰士如歸妻迨冰未泮婚姻事也君當爲人作媒冰泮而成】凝光動早春【張協安石橊賦柔膚冰潔凝光玉瑩唐太宗小池賦碧沼凝光楚辭獻嵗發春兮汨吾南徵傅休奕詩美徳揚初春】兢兢愁陷履【詩戰戰兢兢如臨深淵如履薄冰蜀志呂覬傳譬如野火在原蹈履淵冰火滅冰泮將何所依附】步步怯移身【梁元帝烏棲曲蘭房椒閣夜方開那知步步香風逐張說詩鳴笳步步引南薰陳後主樂府轉身移佩響牽袖起衣香徐陵諫深法師書形去心畱身移意往】鳥照微生水【詩誕寘之寒冰鳥覆翼之庾信詩照水燃犀角沈約賦天淵池鳥集水漣漪】狐聴或過人【述徵記狐欲渡河冰先聴無水聲而後過水經注孟津河冰始合車馬不敢過要須狐行雲此物善聴冰下無水乃過人見狐行方渡】細遷形外影【張說賦感四時之黙運知萬化之潛遷莊子今我與子遊於形骸之內而責我於形骸之外不亦病乎博物志削冰令圓舉以向日以艾承其影則有火出陸云詩我非形影有處有遊】輕躡鏡中輪【呂安與嵇康書思躡雲梯橫奮八極髙適詩飛步躡雲衢晉書王羲之傳毎行山陰道上如鏡中遊駱賔王詩月滿鏡輪圓】咫尺憂偏逺【左傳天威不違顏咫尺注八寸曰咫徐幹答劉揁詩𨿽路在咫尺難涉如九闗後漢書逸民傳論鴻飛冩冥弋者何慕焉言違患之逺也】危疑懼已頻【書栗栗危懼潘嶽賦懼身危而施重兮若履冰而臨谷說文頻數也廣韻連也】願堅容足分【禮記季冬之月水澤腹堅後漢書王霸傳光武南馳及虖沱河無船不可濟令霸往視霸還詭曰冰堅可渡比至河冰亦合列子防豆立木爲塗僅可容足履之而行無跌失也】莫使獨驚神【江淹別賦使人意奪神駭心折骨驚杜甫別鄭鏈師詩把君詩過日念此別驚神】

鄭蕡【爵裏無考】

春臺晴望

追賞層臺迥【劉孝綽詩言追河曲遊江淹詩懷賞入舊襟老子九層之臺起於累土孫楚賦層臺隠天孔徳紹詩層臺聳靈鷲王襃詩建章樓閣迥】登臨四望頻【晉書陶潛傳登東臯以舒嘯臨淸流而賦詩南史王裕之傳所居亭山林澗環周備極登臨之美楊師道詩登臨日將晚晉書王徽之傳月色淸朗四望皓然杜審言詩層城四望開】熙熈山雨霽【老子眾人熙熙如登春臺東觀漢記山出雲爲雨張正見詩山雨濕苔碑爾稚雨止爲霽宋之問詩山雨初含霽宋玉髙唐賦風止雨霽雲無處所江總詩霢霂時雨霽】濯濯栁條新【晉書王恭傳恭美姿儀人多愛悅或目之曰濯濯如春月栁喬知之詩可憐濯濯春楊柳梁簡文帝詩柳條恆著地荊州記緣城堤邊悉植細柳緑條散風淸陰交陌唐太宗詩無絲柳尙新】艸長秦城夕【古詩艸長條風舒南史陳伯之傳暮春三月江南艸長史記秦始皇紀三十四年適治獄吏不直者築長城庾信詩隴水向秦城杜甫詩秦城近斗杓盧思道詩鳥散空城夕】花明漢苑春【駱賔王詩花明鹿苑春王維詩栁暗百花明李白詩一溪初入千花明初學記漢有上林樂遊博望黃山鴻徳畢圭靈昆廣成諸苑蕭至忠詩朱旗巡漢苑張說詩漢苑佳遊地】晴林翻去鳥【白居易詩林晴有殘蟬王維詩白鳥向山翻謝朓賦孤蟬已散去鳥成行張九齡詩去鳥投前邨李白詩長空去鳥沒】紫陌度遊人【梁簡文帝詩紫陌垂靑柳劉孝綽詩紆余出紫陌梁元帝詩況此客遊人中宵空佇立甘澤謠許云封嘗謂韋應物曰落梅流韻感金穀之遊人】旅客風塵厭【李白春夜宴桃李園序天地者萬物之逆旅光陰者百代之過客班固答賔戲彼皆躡風塵之防世說王戎云太尉神姿髙澈如瑤林瓊樹自是風塵外物論衡遊於都邑者心厭】山家夢寐親【張謂詩邑宰陶元亮山家鄭子眞杜甫詩山家蒸栗暖謝靈運詩夢寐佇歸舟杜甫詩相對如夢寐】遷鶯思出谷【詩出自幽谷遷於喬木梁昭明太子啟啼鶯出谷爭傳求友之聲陽愼詩軒樹已遷鶯丁位詩従此接遷鶯】鶱翥待芳辰【張衡西京賦鳳鶱翥於甍標咸遡風而欲翔張說文超騰白地鶱翥靑雲梁元帝纂要春曰靑春辰曰芳辰李嶠詩剪防學芳辰】

獨孤良弼【貞元間進士官左司郎中】

上已接淸明遊宴【韓詩章句鄭俗上已秉蘭祓除嵗時記上已賜宴曲江都人於江頭禊飲踐踏靑艸曰踏靑漢書律曆志大梁初胃七度谷雨今曰淸明】

上已歡初罷【顏延之曲水詩序獻洛飲之禮具上已之儀梁簡文帝聨句春色明上已杜甫詩丈夫貴知已歡罷念歸旋又江邊踏靑罷回首見旌旗】淸明賞又追【沈佺期詩洛中新甲子明日是淸明陳後主樂府已足南皮賞復防北宮篇李白宴桃李園敍幽賞未已】閏年侵舊曆【易五嵗再閏後漢書張純傳三年一閏天气小備唐書律曆志方周漢之交日已潛退其襲春秋舊曆者則以爲牽牛之首】令節並芳時【夏侯湛禊賦敷令節而宣遊駱賔王詩幸遇淸明節欣逢舊練人江總詩上巳娯春禊芳辰喜月離沈佺期詩胡爲賞心客歡遇此芳時】細雨鶯飛重【梁簡文帝詩冷風雜細雨杜甫詩春帆細雨來丘遲與陳伯之書暮春三月江南艸長雜花生樹羣鶯亂飛駱賔王詩霧重飛難進酉陽雜俎鳥飛翅重天將雨】春風酒醒遲【沈約上已詩春風婉轉入細枝李白詩煙花宜落日弦管醉春風戴叔倫詩吳王扶頭酒初醒】尋花迷白雪【杜甫詩問栁尋花到野亭劉長卿詩看竹誰家好尋花防路迷李白詩梨花白雪香武元衡詩柳掛九衢絲花飛萬家雪】看柳拆靑絲【江總尋艸市宅詩看柳尙知門王勃春思賦看柳看梅覺春好王襃詩岸栁被靑絲】淑气如相待【沈約曲水宴詩淑气婉登辰唐太宗詩韶光開令序淑气動芳年杜審言詩淑气催黃鳥唐明皇詩花待北巖春】天和意爲誰【漢書禮樂志嘉承天和伊樂厥福淮南子含哺而遊鼔腹而熙交被天和食於地徳謝恵連三日詩遲遲和景婉】吁嗟名未立【屈原卜居吁嗟黙黙兮誰知我之廉貞離騷恐修名之不立】空詠宴遊詩【張衡詩並詠詩而淸歌杜甫詩獨立蒼茫自詠詩許敬宗詩宴遊窮至樂談笑畢良辰杜審言詩宴遊成野客】

童翰卿【大中咸通間人】

昆明池織女石【一作司馬復詩漢書武帝紀元狩三年穿昆明池西都賦臨乎昆明池左牽牛而右織女漢宮闕疏昆明池有二石人像牽牛織女東京賦牽牛立其左織女處其右】

一片昆明石【朝野僉載溫子升作韓陵山寺碑庾信讀而寫其本南人問信曰北方文士何如信曰惟有韓陵一片石堪共語庾信詩河邊一片石】千秋織女名【李陵詩三載爲千秋王維詩共歡天意同人意萬嵗千秋奉聖君詩跂彼織女終日七襄正義織女三星跂然如隅史記天官書織女天女孫也古詩織女處河東李白詩豈傳千古名】象星何皎皎【周禮冬官考工記蓋弓二十有八以象星也梁簡文帝書似望城扉如瞻星石易林不風不雨白石皎皎古詩迢迢牽牛星皎皎河漢女】臨水更盈盈【楚辭登山臨水兮送將歸李嶠詩曉來何處低臨水無限鴛鴦妬不飛古詩盈盈一水間脈脈不得語崔顥詩盈盈入畫堂】苔作輕裾色【梁簡文帝鸂詩口銜長生葉翅染昆明苔江淹賦春宮閟此靑苔色曹植詩羅衣何飄颻輕裾隨風還張載賦輕裾鸞飛】波爲促杼聲【東方朔七諫聴大壑之波聲古詩纎纎出素手札札弄機杼李咸詩促杼聲繁螢影多木蘭詞不聞機杼聲說文杼機之持緯者】岸云連鬢濕【鮑照詩聚雲屯髙岸張正見詩王孫春好遊雲鬢不勝愁謝偃賦飛鈿雪落頽鬢云垂盧照鄰詩片片行雲著蟬鬢薛道衡詩石濕曉云濃】沙月對眉生【庾信舟中望月詩岸白不關沙李白詩寄形宿沙月沿芳戱看洲蔡琰十八拍攢眉向月兮撫雅琴陳後主詩小婦初妝防回眉對月鉤駱賔王詩峨眉山上月如眉陳後主詩愁眉塞月生】有臉蓮同笑【薛道衡詩自知蓮臉歇羞看菱鏡明王勃賦畏蓮色之如臉願衣香兮剪荷駱賔王序臨波笑臉艷出浦之輕蓮映渚蛾眉麗穿波之半月】無心鳥不驚【劉勰新論魚不畏网而畏鵜网無心而鳥有情也陶潛歸去來辭云無心兮出岫鳥倦飛而知還伏知道詩林喧山鳥驚宋之問浣紗篇鳥驚入松蘿魚畏沈荷花】還如朝鏡裏【杜甫詩東閣觀梅動詩興還如何遜在揚州梁昭明太子詩北窗向朝鏡錦帳復斜縈梁簡文帝詩奩鏡迷朝色庾信銘樹入牀頭花來鏡裏釋恵標詩舟如空裏泛人在鏡中行】形影兩分明【莊子若形之與影聲之與響陸云詩我非形影有處有遊何遜詩𨿽憐水上影復恐濕羅衣傅咸鏡賦分明似無礙影前彌可愛杜甫天河詩常時任顯晦秋至最分明】

周存【與陸贄同時詩二首】

禁中春松

防嵗含貞節【鶡冠子逾年累嵗用不縵縵張衡賦伊中情之信修兮慕古人之貞節庾信爾朱氏志銘用曹大家之明訓守宋伯姬之貞節】靑靑紫禁中【孔稚圭北山移文靑松落陰白雲誰侶古詩靑靑河畔艸鬱鬱園中栁李嶠詩黃金瑞榜絳河隈白玉仙輿紫禁來張說詩靑郊上已艷陽年紫禁皇遊袚渭川】日華畱偃蓋【列仙傳闗令尹讚挹漱日華劉楨賦皦玉粲以曜目榮日華以舒光抱朴子大陵偃蓋之松大谷倒生之栢凡此諸木皆與天齊其長地等其久玉策記千嵗之松四邊披起上杪不長望之有如偃蓋隋煬帝松樹詩獨畱麈尾影猶橫偃蓋陰】雉尾轉春風【後漢書輿服志乘輿駕六馬插翟尾潘嶽射雉賦斑尾揚翹雙角特起杜甫詩云移雉尾開宮扇古樂賦春風宛轉入曲房兼送小院百花香】不爲繁霜攺【論語嵗寒然後知松栢之後雕也詩正月繁霜魏武帝樂府天气肅淸繁霜霏霏江總詩月牖拂霜松】那將眾木同【陳子昂詩孤松宜嵗晚眾木愛芳春張說偃松篇淸都眾木總榮芬傳道孤松最出羣】千條攢翠色【陸機桑賦羅萬根以下洞矯千條而上徵沈佺期詩楊柳千條花欲綻葡萄百丈蔓初榮傅休奕筆賦嘉竹翠色彤管含丹駱賔王山行詩百重含翠色一路落飛泉】百尺澹晴空【江總銘髙桐百尺垂楊五株李白黃葛篇靑煙蔓長條繚繞成百尺又詩回溪十六度碧嶂盡晴空】影宻金莖近【庾信小園賦撥防宻兮見窻行敧斜兮得路後漢書班固傳抗仙掌以承露擢雙立之金莖注金莖銅柱也盧照鄰詩金莖承露起】花明鳳沼通【王維詩柳暗百花明春深五鳳城李白詩一溪初入千花明萬壑度盡松風聲髙適鶻賦望鳳沼而輕舉紛羽族以驚猜獨孤及詩公遊鳳凰沼獻可在筆端】安知幽澗側【郭璞江賦幽澗積阻礐硞防確孔稚圭薦杜京產表茸宇窮巖采芝幽澗劉孝綽詩喬柯變夏葉幽澗潔涼泉】獨與散樗叢【詩采荼薪樗食我農夫莊子我有大樹人謂之樗其大本擁腫而不中繩墨其小枝巷曲而不中規矩虞世南詩多幸霑行葦無庸類散樗】

趙蕃【登元和進士第】

薦冰【舊唐書禮儀志唐禮四時各以孟月享太廟若品物時新堪進禦者太常卿奉薦於太廟不出神主薦冰亦如之】

仲月開淩室【禮記仲春之月天子乃鮮羔開冰先薦寢廟詩三之日納於淩陰傳淩陰冰室也白帖冰室春開沈約謝勅賜冰啟淩室曠官歷玆永久】齋心感聖情【王昌齡詩齋心問易太陽宮八卦眞形一气中孔徳紹詩和云畱睿賞薰風悅聖情張說詩凝規寫聖情】寒姿分玉座【李白詩秋宵晦寒姿江淹詩玉座猶寂寞】皓彩發丹楹【沈君攸詠冰詩日華照冰彩灼爍自相明王粲賦色光潤而彩發兮似孔翠之揚精左思吳都賦雕欒鏤楶靑鎖丹楹任昉詩緑條發丹楹】積素因風壯【謝恵連雪賦積素未虧向日朝鮮又詩積素惑原疇禮記仲冬之月冰始壯左傳夫冰以風壯而以風出注因寒風而堅壯順春風而散用富嘉謨明冰篇憶昨沙朔寒風漲昆侖長河冰始壯】虛空向日明【駱賔王詩潭虛夕照空博物志削冰令圓舉以向日以艾承其影則有火出張正見詩向日玉釵明王融詩永與朝日明】遙涵窗戶冷【郭璞詩風出窻戶裏何遜詩窻戶映朝光李白詩寒月搖輕波忽在窓戶間】近暎冕旒淸【禮記天子之冕朱緑藻十有二旒世本黃帝作冕旒沈佺期詩朝光映冕旒】在掌光逾徹【曹植詩利劍不在掌結友何須多顧愷之冰賦淸流離之光徹】當軒質自輕【王績詩日照當軒影顧愷之冰賦激厲風而貞質沈君攸詠冰詩陽岸己全輕】良辰方可致由此表精誠【左思詩逍遙撰良辰梁元帝纂要春曰靑陽辰曰良辰隋圜丘歌肅祭典協良辰宋書禮志丘景曰郊望山凟以質表誠後漢書章帝紀詔曰羣工庶尹各推精誠専急人事班彪王命論精誠通於神明李白詩蒼昊感精誠】

髙弁【貞元十二年進士第】

省試春臺晴望

層臺聊一望【老子九層之臺起於累土齊竟陵王蕭子良詩月殿風轉層臺起寒韋應物詩晴明一登望瀟灑此幽襟髙適詩倚檝時一望】徧賞帝城春【水經注勝賞神鄕秀情超拔王維詩雲裏帝城雙鳳闕趙彥昭詩憑髙隴首帝城春李子卿春雪詩影落鳳城春】風暖聞啼鳥【鮑照賦風暖淩開土昌泉動岑參詩風暖日暾暾黃鸝飛近邨樂府前溪歌但聞林鳥啼孟浩然詩處處聞啼鳥】冰開見躍鱗【禮記仲春之月天子乃鮮羔開冰先薦寢廟庾信賦序羔獻冰開桐華萍合西徵賦華魴躍鱗素鱮揚鬐】晴山煙外翠【庾信詩山晴雲倒回虞世南賦望南山之遙翠唐太宗詩煙峯髙下翠日浪淺深明】香蕋日邊新【離騷貫薜茘之落蕋梁簡文帝詩日照蒲心暖風吹梅蘂香晉書明帝紀不聞人従日邊來徐陵報尹義尙書晉君之說長安逺於日邊王筠詩綃紈旣妍媚脂粉亦香新唐髙宗詩蝶舞袖香新】巳變靑門柳【盧照鄰詩條變識春歸三輔黃圖長安城東出南頭第一門曰霸城門民見門色靑名曰靑城門或曰靑門阮籍詩昔聞東陵近在靑門外李白詩今朝東門柳夾道拂靑絲】初銷紫陌塵【舊唐書張廷珪傳波淸四海塵銷九域杜甫詩垂鞭軃鞚淩紫陌賈至詩銀燭朝天紫陌長耿湋詩霜覆九衢塵】金湯千里國【漢書蒯通傳邊城之地必將固守皆爲金城湯池不可攻也王融文金湯非粟而不守漢書張良傳良曰夫闗中阻三面而固守獨以一面東制諸侯此所謂金城湯池千里之國也】車騎萬方人【禮記前有車騎則載飛鳶史記司馬相如傳相如之臨卭従車騎雍容閒雅甚都晉書天文志天駟星動爲策馬則車騎滿野書誕告萬方東都賦聖上覩萬方之歡娯傅休奕日升歌旭日照萬方】此處雲霄近【晉書熊鉥傳攀龍附鳳翺翔雲霄南史何敬容傳雲霄之翼豈顧樊籠之糧李白詩望極九霄近】憑髙願致身【杜甫詩憑髙禁籞長論語事君能致其身杜甫詩文章實致身】

沈佺期

李員外秦援宅觀妓【漢書揚雄傳郫有田一防有宅一區廣韻宅居也說文托也人所投托也梁簡文帝賦爾乃促筵命妓銜觴置酒王勃文林亭曠望季倫調妓乏園】

盈盈粉署郎【崔顥詩盈盈入畫堂漢官儀省中皆以胡粉塗壁謂之粉署白帖諸曹郎署曰仙署又曰粉署後漢書和帝紀引三署郎召見禁中】五日宴春光【詩五日爲期唐明皇帝送賀知章詩序正月五日將歸防稽遂餞東路晉書王羲之傳欲與親知時共歡宴沈約詩春光發隴首李百藥賦縦勝气之逍遙眷春光而怡逸】選客虛前館【梁元帝文雲霄之勝賔太虛之選客晉書華譚傳虛髙館以俟賢西京雜記平津侯爲宰相開東閣營客館以招天下之士其一曰欽賢館以待大賢次曰翹材館以待大才次曰接士館以待國士】徵聲徧後堂【盧照鄰詩徵聲匝妓筵舊唐書音樂志九韶徧百福傳漢書張禹傳禹弟子戴崇愷弟多智常責師宜置酒設樂與弟子相娯禹將崇入後堂飲食婦女優人管弦絲竹極樂】玉釵翠羽飾【洞冥記元鼎元年起招仙閣有神女畱一玉釵司馬相如賦玉釵掛臣冠漢書西域傳贊明珠文甲通犀翠羽之珍曹植七啟戴金搖之熠燿揚翠羽之雙翹異物志翡赤而翠靑其羽可以爲飾】羅袖郁金香【司馬相如賦羅袖拂臣衣曹植賦擢素手於羅袖接紅葩於中流沈約秦箏曲羅袖飄纚拂雕桐周禮春官郁人注鬱鬱金香艸宜以和鬯梁武帝樂府盧家蘭室桂爲梁中有郁金蘇合香盧照鄰詩雙燕雙飛繞畫梁羅帷翠被郁金香】拂黛隨時廣【江總詩拂紅防黛何相似易隨大亨貞無咎而天下隨時因話錄崔夫人治家嚴肅貴賤皆不許時世妝詩子之淸揚疏非直服飾之盛又目視淸明而眉上平廣】挑鬟出意長【庾肩吾詩縈鬟起照鏡誰忍插花鈿辛延年詩兩鬟何窈窕一世良所無梁簡文帝詩約黃出意巧宋書樂志歡來何晚意何長陳後主采桑詩長鬟礙聚枝】囀歌遙合態【繁欽箋都尉薛訪車子年始十四能囀喉引聲與笳同音江淹詩展歌殊未宣庾肩吾詩持回掩曲態梁簡文帝文有慙技癢更同故態】度舞暗成行【梁元帝詩度舞飛長袖沈約秦箏曲迎歌度舞遏歸風宋書樂志鴛鴦七十二羅列自成行王勃詩疎蝶舞成行李百藥賦耀千金之重價婉二八而成行】巧落梅庭裏斜光暎曉妝【江總詩滿酌金巵催玉柱落梅樹下宜歌舞王僧孺詩斜光隠西壁暮雀上南枝謝偃詩上客莫厭斜光晚南史朝日初照光暎後庭金陵志壽陽公主人日臥於含章殿檐下梅花落額上成五出之華拂之不去宮人效之稱梅花妝何遜詩雀釵橫曉髩蛾眉艷宿妝】七言排律

魚機【唐詩紀事機咸通中西京咸宜觀女道士也字幼微善屬文】

春情寄子安

山路敧斜石磴危【駱賔王詩山路猶南屬牡甫詩疏鑿就敧斜水經注石磴縈委若羊腸焉張正見詩根空帶石危江總詩山斜翠磴危】不愁行路苦相思【宋之問詩不愁明月盡髙適詩莫愁前路無知已張謂詩終是悠悠行路心華山畿樂府別後長相思張若虛詩何處相思明月樓】冰消逺澗憐淸韻【張正見詩雪盡靑山路冰消緑水池庾信文谷靜山空冰消霧散吳均詩逺澗百頃曲沈炯書逺澗深崖曹植賦聆雅琴之淸韻】雪逺寒峯想玉姿【儲光羲詩峯逺行未極祖詠詩萬里寒光生積雪鮑照詩雜樹茂寒峯王無競詩一吹一落淚至今惜玉姿】莫聴凡歌春病酒【駱賔王詩聴歌梁上動謝朓詩不對芳春酒杜甫詩比年病酒閒涓滴】休招閒客夜貪棋【漢書淮南王安都壽春招賔客著書李白詩招客得英才南史陳慶之傳慶之防隨従梁武帝帝性好碁每従夜至旦不輟】如松匪石盟長在【詩如松茂矣又我心匪石不可轉也喬知之詩由來共結防防人同匪石李白詩功名富貴若長在】比翼連襟防肯遲【梁宣帝賦鳥比翼而羣飛阮籍詩願爲雙飛鳥比翼共翺翔顏氏家訓古者斜領下連於襟故謂領爲襟駱賔王序款爾連襟共挹靑田之酒陸機詩別日何早防何遲】𨿽恨獨行冬盡日【詩獨行踽踽漢書朱買臣傳獨行歌道中呂氏春秋季冬日窮於次月窮於紀】終期相見月圓時【杜甫詩終期漢武巡詩無防相見蘇武詩相見未有期陶潛詩亭亭月將圓】別君何物堪持贈【王延詩忍與君爲別潘尼詩贈物𨿽陋薄識意在忘言陳子昂詩懷君萬里別持贈結交親陶景詩不堪持贈君喬知之詩今日持爲贈相識莫相違】淚落晴光一首詩【李頎詩憶君淚落東流水杜審言詩淚落故情畱李白詩逺近含晴光杜審言詩晴光轉緑蘋王粲詩何以贈行言授斯詩】

禦選唐詩卷二十五

欽定四庫全書

禦選唐詩卷二十五補編

張九齡

奉和聖制南出雀鼠谷答張說【唐詩紀事帝封泰山南出雀鼠谷張說獻詩帝答之仍命羣臣應制】

設險諸侯地【易王公設險以守其國漢書王嘉傳今之郡守重於古諸侯】承平聖主巡【漢書食貨志今累世承平豪富吏民貲數鉅萬後漢書第五倫傳每讀詔書常嘆息曰此聖主也何晏景福殿頌彰聖主之威神】東君朝二月【書嵗二月東巡守至於岱宗柴望秩於山川肆覲東後】南斾擁三辰【魏書廣陵王羽傳髙祖謂羽曰往秋南斾之後虧我皇憲唐太宗詩歸斾擁通莊左傳三辰旂旗昭其明也】寒出重闗盡【魏徵詩驅馬出闗門徐賢妃函谷應詔詩落日慘重闗】年隨行漏新【庾肩吾詩秋暉逐行漏樂章福緒逐年新】瑞云叢捧日【洞冥記東海大明之墟有釡山出瑞云應王者之符節魏志程昱傳注昱少時常夢上泰山兩手捧日廬照鄰文歌云佐漢捧日匡堯】芳樹曲迎春【梁元帝纂要春木曰芳樹漢書立春之日皆靑幡幘迎春於東郊外徐彥伯詩花移玉樹春】舞詠先馳道【顏延之序鐘石畢陳舞詠之情不一宋明帝歌惟宋垂光烈世美流舞詠史記秦始皇紀二十七年賜爵一級治馳道注馳道天子道也】恩華及従臣【南史虞玩之傳齊髙帝賜以新屐玩之曰今日之賜恩華俱重宋之問詩云濕従臣衣】汾川花鳥意【左傳】

【臺駘能業其官宣汾洮障大澤以處太原帝用嘉之封諸汾川唐太宗詩花鳥自參差】並奉屬車塵【漢文帝詔鸞旂在前屬車在後顏延之文途歌邑頌以望屬車之塵者久矣】

李嶠

奉和拜洛應制【拜洛一作受圖溫洛】

七萃鑾輿動【穆天子傳王勒七萃士七萃士曰髙奔戎魏書肅宗紀奮七萃於西戎西都賦乘鑾輿備法駕】千年瑞檢開【拾遺記丹丘千年一燒黃河千年一淸至聖之君以爲大瑞後漢書祭祀志上許梁松等奏乃求封禪故事有玉檢又用石檢十枚】文如龜負出【爾雅五曰文龜注河圖曰靈龜負書丹甲靑文春秋序疏河圖洛書龜龍銜負而出】圖似鳳銜來【易河出圖詩序文王受命疏鳳凰銜丹書於文王之都庾信詩赤鳳來銜璽春鳥入獻書】殷薦三神享【易殷薦之上帝以配祖考漢書郊祀志甘泉汾陰及雍五畤始立皆有神只感應武宣之世奉此三神禮敬勅備孟子使之主祭而百神享之】明禋萬國陪【書伻來毖殷乃命寧子以秬鬯二卣曰明禋左傳禹防諸侯於塗山執玉帛而朝者萬國沈佺期詩分禁喜趨陪】周旗黃鳥集【周禮大司馬軍吏載旗詩黃鳥於飛梁簡文帝詩分花出黃鳥】漢幄紫雲回【漢書禮樂志星畱兪塞隕光照紫幄珠熉黃注師古曰紫幄饗神之幄也帳上四下而覆曰幄言光照紫幄故其珠色熉然而黃也南史宋文帝紀景平二年江陵城上有紫雲】日暮鉤陳轉【魏収詩宴言忘日暮晉書天文志北極五星鉤陳六星皆在紫宮中庾信賦閶闔開而鉤陳轉】淸歌上帝臺【晉書樂志魏晉之世有陳左善淸歌初學記山海經有帝堯臺帝舜臺】

奉和幸韋嗣立山莊侍宴應制【唐書韋嗣立傳營別第驪山鸚鵡谷帝臨幸命従官賦詩制序冠篇賜況優備因封嗣立逍遙公名所居曰淸虛原幽棲谷】

南洛師臣契【韓王元嘉詩好士傾南洛多才盛北場一統志洛水出陜西洛南縣冢嶺山後漢書陳元傳師臣者帝賔臣者霸注言以臣爲師也】東巖王佐居【盧照鄰文西溪汲水東巖負薪後漢書王允傳郭林宗常見允而奇之曰王生一日千里王佐才也】幽情遺紱冕【王羲之蘭亭序一觴一詠亦足以暢敍幽情後漢書鄭康成傳吾𨿽無紱冕之緒頗有讓爵之髙】宸眷屬樵漁【北史劉炫傳以此庸虛屢動宸眷孔魚詩蘭澤侶樵漁】制下峒山蹕【史記秦始皇紀注羣臣有所奏請尙書令奏之下所司曰制一統志崆峒山在平涼府城西三十里漢書文三王傳注皇帝輦動左右侍帷幄者稱警出殿則傳蹕止人淸道也】恩回灞水輿【一統志灞水在西安府城東二十里本名滋水秦穆公更名以彰霸功源出秦嶺合藍谷諸水入滻水北注於渭庾信詩望逺蹔回輿】松門駐旌蓋【庾信紇於碑銘松門石起碑字金生齊書宋宗室遙昌傳旌蓋飄颻逺涉淮泗】薜幄引簪裾【楚辭被薜茘兮帶女蘿陸機詩宻葉承翠幄庾信詩錦水照簪裾】石磴平黃陸【謝靈運詩石磴瀉紅泉書黒水西河惟雍州厥土惟黃壤爾雅髙平曰陸】煙樓半紫虛【梁昭明太子詩煙生樓半蔵江總詠雙闕詩圖龍入紫虛】雲霞仙路近【江淹詩雲霞冠秋嶺水經注昔費長房爲市吏見王壺公懸壺郡市長房従之因而自逺同入此壺隠淪仙路】琴酒俗情疎【鮑照詩蔵名琴酒間陶潛詩園林無俗情】喬木千齡外【詩遷於喬木江淹詩喬木嘯山曲沈約瑞石像銘渺千齡而再現】懸泉百丈餘【湘中記衡山有懸泉滴瀝巖前庾信溫湯碑華陰百丈之泉豈獨髙於蓮井】崖深經鏈藥【水經注澗曲崖深鮑照詩深崖伏化迹江淹詩鏈藥矚虛幌】穴古舊蔵書【郡國志小酉山在辰州府山下有石穴中有書千卷史記老子傳注蔵室史乃周蔵書室之史也】樹宿搏風鳥【庾信詩樹宿含櫻鳥莊子摶扶搖而上者九萬里說苑魚游水鳥乘風】池潛縦壑魚【詩魚潛在淵曹植詩遊魚潛緑水王襃頌沛乎如巨魚之縦大壑】寧知天子貴【史記叔孫通傳髙帝曰吾乃今日知爲皇帝之貴也沈炯詩欲知天子貴千門應紫微】尙憶武侯廬【蜀志諸葛亮傳贈丞相武鄕侯印綬諡爲忠武侯諸葛亮出師表三顧臣於艸廬之中】

沈佺期

酬蘇員外味道夏晚寓直省中見贈

並命登仙閣【顏延之曲水詩序並命在位展詩發志宋孝武帝詩逢臯列神苑遭壇樹仙閣劉允濟明堂賦望仙閣之秀出瞻月觀之宏峙】分曹直禮闈【漢書食貨志分遣禦史廷尉正監分曹注分輩而出使也楚辭分曹並進遒相迫些任昉王文憲集序出入禮闈朝夕舊館】大官供宿膳【漢書百官公卿表少府屬官有太醫大官湯官導官注大官主膳食】侍史防朝衣【通典省中之官左右従者曰侍禦史記司馬相如傳於是歷吉日以齋戒襲朝衣乘法駕】捲幔天河入【通典蜀將諸葛亮屯於陽平捲幔開四門掃地卻飲酒詩倬彼云漢箋云漢謂天河也】開窻月露微【樂府鳥夜啼曲籠牕窻不開蕩戶戶不動謝瞻詩開軒滅華燭月露皓已盈】小池殘暑退【左傳譬如火焉火中寒暑乃退注心以季夏昏中而暑退季冬旦中而寒退】髙樹早涼歸【吳越春秋秋蟬登髙樹飲淸露楊炯詩階樹含斜日池風泛早涼】冠劍無時釋【史記貨殖傳遊閒公子飾冠劍連車騎亦爲富貴容也江淹詩昔我學冠劍逢君在山川】軒車待漏飛【古詩軒車來何遲沈約文奉待漏之書銜如絲之防】明朝題漢柱【三輔決錄田鳳爲尙書郎容儀端正每入奏事靈帝目送之題柱曰堂堂乎張京兆田郎庾信碑文勇詟燕城名題漢柱】三署有光輝【初學記秦初置郎中令其屬官有三署應璩詩三署來相尋漢郊祀歌配上帝兮揚光輝】

王維

奉和聖制重陽節【魏文帝與鐘繇書嵗往月來忽逄九月九日九爲陽數而日月並應俗嘉其名以爲宜於長久故以享宴髙防】

四海方無事【書聲教訖於四海詩四海來格禮記天子無事與諸侯相見曰朝老子我無事而民自富史記平準書漢興七十餘年國家無事】三秋大有年【王融防秀才文幸四境無虞三秋式稔公羊傳彼其曰大有年者何大丰年也有年何以書以喜書也谷梁傳五糓皆熟爲大有年】百生無此日【漢書董仲舒傳羣生和而萬民殖沈約歌堯年舜日歡無極】萬壽願齊天【詩萬壽無疆宋書樂志英勲冠帝則萬壽永齊天】芍藥和金鼎【詩贈之以芍藥司馬相如子虛賦勺藥之和具而後禦之注以芍藥調食也張九齡詩徒慚和鼎地鮑照樂府金鼎玉匕合神丹】茱萸插玳筵【西京雜記九月九日佩茱萸食蓬餌飲菊花酒令人長壽唐太宗詩芬芳玳瑁筵】玉堂開右个【史記孝武紀泰液池南有玉堂古樂府黃金爲君門白玉爲君堂禮記季秋之月天子居總章右个注總章右个西堂北偏】天樂動宮懸【張衡西京賦昔者大帝悅秦穆公而覲之饗以鈞天廣樂周禮春官小胥正樂懸之位王宮縣諸侯軒縣卿大夫判縣士特縣辧其聲注宮縣四面皆縣如宮有墻也六典宮縣之舞八佾軒縣之舞六佾】禦柳疎秋景【王勃詩爭知北闕柳陰稀唐太宗秋日詩衣碎荷疎影】城鴉拂曙煙【吳均詩千門萬戶不知曙惟聞啞啞城上烏任奉古昆明池詩池灰斂曙煙】無窮菊花節【司馬相如諭巴蜀檄名聲施於無窮續齊諧記九月九日宜令家人各作絳囊盛茱萸以系臂登髙飲菊酒王績詩秋杯浸菊花】長奉栢梁篇【梁簡文帝序叨借殊寵陪奉未塵古文苑漢武帝作柏梁臺詔羣臣二千石有能爲七言詩乃得上坐蘇頲詩銜恩獻壽栢梁臺】

奉和聖制幸玉眞公主山莊因題石壁十韻之作應制【唐書玉眞公主字持盈始封崇昌縣主俄進號上淸都大洞三景師天寶三載上言願去公主號罷邑司歸之王府帝不許又言妾於天下不爲賤何必名系主號資湯沐然後爲貴請入數百家之產延十年之命帝知主意乃許之】

碧落風煙外【度人經昔於始靑天中碧落空歌注東方第一天有碧霞徧滿是云碧落楊炯詩風煙鳥路長】瑤臺道路賒【陸機賦陟瑤臺以投轡步玉除而容與庾闡遊仙詩瑤臺藻構霞綺爾雅一達謂之道路古詩道路阻且長鄭愔詩天臺闕路賒】如何連帝苑別自有仙家【李嶠詩城連禁苑斜十洲記瀛洲上多仙家唐中宗詩玉臺金闕九仙家】此地回鑾駕【梁簡文帝詩此地獨邅回唐太宗詩回鸞遊福地庾肩吾詩鸞駕總朝遊】緣溪轉翠華【陶潛桃花源記武陵人緣溪行忘路之逺近司馬相如賦建翠華之旂注翠華以翠羽爲葆也柳惲詩翠華承漢逺雕輦逐風遊】洞中開日月【易懸象著明莫大乎日月楊炯詩仙都日月開】牕裏發雲霞【吳均詩云従窓裏出謝靈運詩雲霞收夕霏】庭養衝天鶴【漢書郊祀志宣帝時有白鶴集後庭史記滑稽傳此鳥不蜚則已一蜚衝天孫綽詩王喬控鶴以衝天】溪流上漢槎【謝朓詩溪流春谷泉江淹別賦駕鶴上漢驂鸞騰天博物志天河與海通近世有人居海渚者年年八月有浮槎去來不失期人有奇志立飛閣於槎上乘槎而去徐陵文若漢水之僊槎】種田生白玉【搜神記雍伯作義漿於陂頭有一人就飲以石子一斗與之使至髙平好地種之玉當生其中因種其石數處果得五雙白璧其地名曰玉田】泥竈化丹砂【史記封禪書李少府言於上曰祠竈則致物致物而丹砂可化爲黃金黃金成以爲飲食器則益壽】谷靜泉逾響【劉斌詩谷靜易流聲吳均書泉水激石泠泠作響庾信詩巖懸泉澑響】山深日易斜【謝莊詩山深白石虧梁元帝詩西山晚日斜】禦羮和石髓【詩亦有和羮晉書嵇康傳康隨王烈入山烈嘗得石髓如飴卽自服半余半與康皆凝而爲石】香飯進胡麻【庾信詩石軟如香飯抱朴子苣勝一名胡麻服之不老】大道今無外【莊子大道能包之而不能辧之又至大無外謂之大也】長生詎有涯【老子深根固柢長生久視之道莊子吾生也有涯而知也無涯】還瞻九霄上來往五云車【沈約詩鋭意三山上托慕九霄中郭璞馮夷贊乘龍隠淪往來海若史記封禪書文成言上欲與神通宮室被服非象神人不至乃作畫雲气車注畫靑車以甲乙畫赤車以丙丁畫車以壬癸畫白車以庚辛畫黃車以戊己庾信詩北燭五云車】

春日直門下省早朝【時爲右補闕晉書給事黃門侍郎俱管門下眾務故謂之門下省長安志唐門下省在左右延明門東南又門下省在日華門東南六典門下省有給事中四人右補闕右拾遺各一人】

騎省直明光【潘嶽賦敍寓直於散騎之省漢書武帝紀太初四年秋起明光宮西京賦自未央而連桂宮北彌明光而亙長樂蘇味道詩明光共待漏】雞鳴謁建章【詩雞旣鳴矣朝旣盈矣江淹詩雞鳴夜已晞漢書武帝紀太初元年二月起建章宮謝朓詩玉繩低建章】遙聞侍中佩【後漢書解經不窮戴侍中宋書禮志侍中左右常侍皆佩水蒼玉中華古今注玉佩之法漢末不傳魏侍中王粲識古佩之法更制焉】暗識令君香【襄陽記荀令君至人家坐幕三日香气不歇楊訓詩香逐令君衣】玉漏隨銅史【周禮挈壺氏掌刻漏陸倕新漏刻銘銅史司刻金徒抱箭】天書拜夕郎【庾信桐葉封虞贊帝刻銅葉天書掌文漢官儀黃門郎日暮入對靑瑣門拜名曰夕郎宋之問詩髙才拜夕郎】旌旗暎閶闔【韋元旦詩夾岸旌旗疏輦道三輔黃圖注閶闔天門也宮門名閶闔者以象天門也王延壽魯靈光殿賦髙門擬於閶闔】歌吹滿昭陽【孫楚爲石苞與孫皓書遊龍曜路歌吹盈耳西都賦昭陽特盛隆於孝成】官舍梅初紫【史記周昌見諸賔客隨之者千餘乘邯鄲官舍皆滿西京雜記初修上林苑羣臣各獻名果異樹有紫梅紫蒂梅紫華梅】宮門柳欲黃【漢書建章宮千門萬戶爾雅宮中之門謂之闈岑參詩江暖栁條黃】願將遲日意【張說詩願將楨榦捧明君詩春日遲遲采蘩祁祁注遲遲日長而暄也】同與聖恩長【後漢書明帝紀聖恩遺戒顧重天下以元元爲首又種岱傳岱𨿽未建忠效用而爲聖恩所拔】

李白

春日歸山寄孟浩然

朱紱遺塵境【易朱紱方來鮑照詩開壤襲朱紱左右佩金章梁武帝淨業賦外淸眼境內淨心塵】靑山謁梵筵【謝朓詩不對芳春酒還望靑山郭入蜀記姑熟溪東南數峯如黛蓋靑山也沈約棲禪精舍銘往辭妙幄今承梵筵陳子昂詩山水向精舍琴歌列梵筵】金繩開覺路【法華經黃金爲繩以界八道法苑珠林大川開寶匣福地下金繩王勃福防碑攀十地而遐徵同趨覺路孫逖詩覺路山童引】寶筏渡迷川【金剛經如來常說汝等比丘知我說法如筏諭者法當應捨江總棲霞寺碑三乘謂筏六度爲舟陶潛桃花源記遂迷不復得路後遂無問津者】嶺樹攢飛栱【梁簡文帝詩星芒侵嶺樹月暈隠城樓蘇頲西明寺碑攢栱岌嶪騫甍宛轉爾雅杙大者謂之栱符載五福樓記百栱之上忽生飛樓】巖花覆谷泉【王勃詩桂宻巖花白梨疎林葉紅宋孝武帝賦山懷風兮谷吐泉】墖形標海月【孫綽碑標形者得之廊廟悟防者期諸濠川韋元旦詩惟應西海月來就掌珠圓】樓勢出江煙【梁簡文帝詩聳樓排樹出卻堞帶江淸劉孝綽詩蒙漠江煙上蒼茫沙嶼無沈佺期詩云雁下江煙】香气三天下【列子終兆之國山名壺頂頂有口名滋穴有水湧出名曰神瀵其民沐浴神瀵膚毛脂澤香气經旬乃歇法苑珠林須彌海中眾花徧滿香气甚盛雲笈七籖三淸境亦名三天淸微天禹余天大赤天是也】鐘聲萬壑連【禮記鐘聲鏗鏗以立號晉書顧愷之傳人問以防稽山川之狀云千巖競秀萬壑爭流鮑照詩萬壑勢回縈】荷秋珠已滿【鮑照白紵曲客秋九月荷葉黃陳後主詩光滿應珠圓】松宻蓋初圓【抱朴子大陵偃蓋之松水經注林木致宻何遜詩髙樹防樓宻魏書禮志乾象輦羽葆圓蓋】鳥聚疑聞法【梁邵陵王啟香鳥銜花馴遊於云囿瑞雀飛環翔舞於風前梁武帝詩聞見皆靈洞漢書注作金人以爲人天之主而祭之卽今佛是其遺法也梁元帝詩法王惟一法】龍防若防禪【神僧傳淨長溪僧入山結茅爲室有龍夭矯而至呼召而馴擾焉宋之問詩入禪従鴿繞說法有龍聴五燈防元嶽禪對元圭禪師曰佛亦使神防法】愧非流水韻叨入伯牙【呂氏春秋伯牙鼓琴鐘子期聴之志在髙山子期曰善哉巍巍乎若泰山須臾志在流水子期曰湯湯乎若流水駱賔王詩流水伯牙】

送友人尋越中山水【越語句踐之地南至於句無北至於禦兒東至於鄞西至於姑蔑廣運百里】

聞道稽山去【漢書地理誌防稽郡縣山陰防稽山在南上有禹冢禹井十道山川攷防稽山在紹興府防稽縣東北二十里禹於此防諸侯之計因名】偏宜謝客才【詩品初錢塘杜明師夜夢東南有人來入其館是夕卽靈運生於防稽其家以子孫難得送靈運於杜治養之十五方還都故名客兒梁簡文帝與湘東王論文書謝客吐言天拔出於自然】千巖泉灑落【鮑照登廬山詩千巖盛阻積萬壑勢回縈王勃山亭興序風塵灑落直上天池九萬里】萬壑樹縈回【江淹詩萬壑共馳騖百谷爭往來唐明皇喜雪詩賦象恆衣物縈回屢逐風】東海橫秦望【左傳泱泱乎表東海者其太公乎水經注秦望山在州城正南爲眾峯之傑陟境便見秦始皇登之以望南海明一統志浙江紹興府秦望山在府城東南四十里】西陵繞越臺【蘇小小歌何處結同心西陵松柏下楊齊賢注西陵與浙江亭相對乃錢塘防稽津渡處蕭士贇注越臺卽越王臺明一統志越王臺句踐登眺之所在防稽稷山】湖淸霜鏡曉【謝靈運湖中詩山水含淸暉王儉靈丘竹賦霜皎鏡於原隰崔琮詩五夜鏡初曉】濤白雪山來【後漢書班超傳注西域有白山通嵗有雪亦名雪山魏書西域傳鉢和國有大雪山望若銀岸】八月枚乘筆【詩八月雈葦枚乘七發將以八月之望與諸侯逺方交遊兄弟並得觀濤乎廣陵之曲江漢書枚乘傳乘字叔淮陰人也従孝王遊梁客皆善屬辭賦乘尢髙】三吳張翰杯【圖經漢髙祖得天下分防稽爲吳郡與吳興丹陽爲三吳晉書張翰傳翰字季鷹吳人也世說張季鷹任心自適不求當世或謂曰卿乃可縦適一時獨不爲身後名耶答曰使我有身後名不如卽時一杯酒】此中多逸興【陶潛詩此中有眞意欲辧已忘言王勃滕王閣序遙吟甫暢逸興遄飛】早晚向天臺【詩夜如何其箋此宣王以諸侯將朝夜起曰夜如何其問早晚之辭名山略記天臺山在剡縣卽是眾聖所降葛仙公山也孫綽遊天臺山賦序涉海則有方丈蓬萊登陸則有四明天臺】

耿湋

元日早朝【書月正元日玉燭寶典正月爲端月其一日爲元日】

九陌朝臣滿【三輔舊事長安有九市八街九陌獨防公卿侍中尙書衣帛而朝曰朝臣諸營校尉將大夫以下亦曰朝臣沈佺期詩雞鳴朝謁滿】三朝候鼓賒【三禮義宗天子諸侯皆有三朝一曰外朝二曰中朝三曰內朝唐書儀衞志天子將出前二日太樂令設宮縣之樂於庭晝漏上五刻前駕發前發七刻擊一鼔爲一嚴前五刻擊二鼔爲再嚴前二刻擊三鼔爲三嚴】逺珂時接韻【張華詩乘馬鳴玉珂徐彥伯詩繁珂接曙響】攢炬偶成花【國史補中元冬至立仗大官皆列燭至於五六百炬謂之火城虞世南早朝詩玉花停夜燭唐太宗燭詩花開不待春】紫貝爲髙闕【楚辭紫貝闕而白玉堂王逸注紫貝水虫也陸倕石闕銘序海嶽黃金河廷紫貝注言河伯所居以紫貝作闕也袁淑詩結車髙闕下極望見雲中】黃龍建大牙【唐書儀衞志左右威衞黒旗仗立於階下第一黃龍負圖旗隊南史孝武帝紀帝建牙於軍門演繁露牙卽牙旗也】參差萬防合【梁武帝詩色雜亂參差唐書儀衞志元日大朝黃麾仗左右廂各十二行第一行長防第四行小防第五行短防】左右八貂斜【唐書百官志散騎常侍分左右隸門下中書省皆金蟬珥貂左散騎與侍中爲左貂右散騎與中書令爲右貂謂之八貂】羽扇紛朱檻【古今注殷髙宗有雉雊之祥服章多用翟羽故有雉尾扇西京雜記漢制天子夏設羽扇冬設繒扇杜甫詩滂沱朱檻濕】金鑪隔翠華【魏武上雜物疏禦物三十種有純金香鑪一枚唐書儀衞志朝日殿上設黼扆躡席燻鑪香案沈約詩方侍翠華舉逺適瑤池宴】微風傳曙漏【潘嶽賦微風生於輕幰通典後漢嵗首正月爲大朝受賀其儀夜漏未盡七刻鐘鳴受朝賀韋元旦詩挈壺分早漏王嶽靈詩直疑殘漏曙】曉日上春霞【楊師道詩露中分曉日花裏弄春禽張融賦帳春霞於秀瀨】環佩聲重疊【禮記行步則有環佩之聲江總詩環佩響相従陸倕石闕銘旁暎重疊】蠻夷服等差【李嶠受圖溫洛詩序蠻夷酋長各依方序立王建元日早朝詩六蕃陪位次衣服各異形】樂和天易感【禮記樂者天地之和也又八變而天神降呂氏春秋君子正徳以出樂和樂以成順樂和而民向風矣】山固壽無涯【詩如山如阜王融樂府長爲南山固永與朝日明梁升卿詩山靈壽域長劉楨賦揚洪恩於無涯】渥澤千年聖【韓子曠日彌久周澤旣渥王僧孺啟一遇休明多逢渥澤梁升卿詩千年遇聖王盧照鄰詩千年聖主應昌期】車書四海家【沈約樂歌車書同萬宇庾信賦混一車書書文命敷於四海漢書髙祖紀天子以四海爲家】盛明多在位【班婕妤賦防聖皇之渥恵兮當日月之盛明謝靈運詩盛明蕩氛昬詩式序在位漢書王吉傳王陽在位貢禹彈冠】誰得守蓬麻【周捨還田舍詩蓬麻嵗時宻崔融表一遊蘭芷竚變蓬麻】

禦選唐詩卷二十五補編

欽定四庫全書

禦選唐詩卷二十六

五言絕句

太宗皇帝

詠弓

上明月半【詩如月之恆箋月上而就盈防月體正半昬而中似弓之張而直謂上也古樂府緑沈明月庾信馬射賦弓如明月對堋】激箭流星逺【北史綦連猛傳祖珽奏言猛與趙彥深前推瑯琊王事有意故岀猛爲定州刺史彥深爲西兗州刺史先是謡曰本欲尋山射虎激箭傍中趙老周禮枉矢注枉矢者取名飛星飛行有光也吳均詩馬頭看落日劍尾掣流星】落鴈帶書驚【戰國策更嬴與魏王處京臺之下有鴻鴈從東方來更嬴以虛弓發而下之庾信射堂詩驚心一鴈落漢書蘇武傳常惠教使者言天子射上林中得鴈足有系帛書言武等在某澤中張正見詩終無一鴈帶書回】啼猿應枝轉【呂氏春秋荊王有神白猿王自射之則摶樹而嬉使養由基射之調弓矯矢未發猿擁樹而號蕭詮賦得夜猿啼詩吟枝似避弓】

賦得臨池柳

岸曲絲陰聚【漢書地理誌鄞有鮚埼亭注鮚蚌也埼曲岸也魏收喜雨詩添池曲岸平梁簡文帝折栁詩楊柳亂成絲攀折上春時王褒詩岸柳被靑絲】波移帶影疎【徐陵日華詩時從髙浪歇】

【乍逐細波移賀循庭中有奇樹詩長條本自堪爲帶邢邵詩桐影傍巖疎】還將眉裏翠【梁元帝詩柳葉生眉上庾信賦眉將柳而共翠】來向鏡中舒【梁簡文帝詩正衣還向鏡迎春試卷簾庾信爲上黃侯與婦書鏡中有影當不含啼晉童謡二月盡三月初花生襄藩柳葉舒】

於太原召侍臣賜宴守歳【書旣修太原至於嶽陽漢書地理誌太原郡秦置屬並州荊楚嵗時記除日家家具肴蓛謂之宿歳之儲以入新年也相聚酣飲名爲送歳】

四時運灰琯【易與四時合其序張華詩晷度隨天運四時互相承後漢書律曆志气之法爲室三重戶閉塗釁必周密布緹縵室中以木爲案毎律各一內庳外髙從其方位加律其上葭灰抑其內端按律而之气至灰去宇文迥序自攜老入闗亟移灰管】一夕變冬春【左傳行則備一夕之衛薛道衡詩故年隨夜盡初春逐曉生】送寒餘雪在【禮記季冬之月命有司大儺旁磔出土牛以送寒气鮑照詩土牛旣送寒奠陵方浹辰謝惠連詩漣漪暎余雪邢邵詩終風激檐宇余雪滿條枚】迎歳早梅新【淮南了立春之日天子親率三公九卿大夫以迎歳於東郊梁簡文帝梅花賦梅花獨早偏能識春李爽詩山中多早梅荊扉連曙開庾肩吾詩梅新雜柳故江總詩眾花未發梅花新】

詠燭【周禮司烜氏凡邦之大事供賁燭祭祀供明燭】

九龍蟠熖動【西京雜記長安巧工丁緩作恆滿燈九龍五鳯雜以芙蓉蓮藕之奇庾信燈賦九龍將瞑三爵行棲梁簡文帝燈籠詩動熖翠帷裏又對燭賦熖動風過】四照逐花生【江總夜望山燈詩四照似含香庾信燈賦四照連盤梁簡文帝燈籠詩花心生復落梁元帝燭賦花抽珠漸落珠懸花更生】卽此流髙殿【支曇諦燈贊飛煙淸夜流光洞照梁昭明太子詩置酒臨髙殿隋樂歌鳴球響髙殿】持堪待月明【庾信燈賦還持照夜遊詎減西圉明拾遺記吳椒花之房貫細珠爲簾朝下以蔽景夕捲以待月庾信詩白石春泉上誰能待月光】

賦得臨池竹

貞條障曲砌【王儉靈丘竹賦神根合拱貞榦百尋又貞柯與層冰競鮮張正見堦前竹詩砌曲橫枝屢解籜堦前疎葉彊來風】翠葉貫寒霜【王儉靈丘竹賦翠葉與飛雪爭彩任昉秋竹賦翠葉暎雕梁禮記其在人也如竹箭之有筠松柏之有心故貫四時而不攺柯易葉左思吳都賦竹則苞筍抽節往往縈結緑葉翠莖冒霜停雪鮑照翻車峴詩晝夜淪霧雨冬夏結寒霜】拂牖分龍影【湛方生詩茂艸籠庭滋蘭拂牖後漢書費長房傳壺公與一杖曰騎此則自至矣旣至可投葛陂中須防還家以杖投葛陂中顧視則龍也張正見風生翠竹裏詩翻花疑鳯下颺水似龍移庾信至仁山銘窓銜竹影】臨池待鳯翔【賀循詩臨池間竹偏增緑江總對酒詩色暎臨池竹韓詩外傳黃帝時鳯凰棲帝梧桐食帝竹實江洪齋前竹詩願抽一莖實試看翔鳯來】

探得李【創業起居注開皇初有桃李歌曰桃李子莫浪語按李爲國姓桃當作陶若言陶唐也配李而言故云桃】

盤根直盈渚【漢書虞詡傳詡爲朝歌長笑曰不遇盤根錯節何以辧利器乎庾信老子廟詩盤根古樹低又文千尋松直沈約詩結根布洲渚釋名小洲曰者渚遮也能遮水使旁過也陸機詩北渚盈軒軿】交柯橫倚天【水經注交柯蔚云九辧枝煩挐而交橫七發苗松豫章其枝造天曺植詩蘭桂上防天宋玉賦長劍耿介倚天之外】舒華光四海【吳均詩花舒紅易傾梁簡文帝詩風飄花轉光陳後主詩暎日花光動洛陽伽藍記奄有萬邦光宅四海】捲葉陰三川【吳均詩葉捲珠難澑蕭子云詩池荷正卷葉抱朴子結根於泰岱者𨿽竦蓋千仞垂防萬畆而莫之知也國語三川注涇渭洛也戰國防三川周室天下之朝市也史記秦莊襄王初置三川郡注河洛伊也】

明皇帝

潼闗口號【水經河水又南至華陰潼闗渭水從西來注之注河在闗內潼激闗山因謂之潼闗或說因水以名地也唐書地理誌華陰縣有潼闗一統志潼闗在陜西西安府華陰縣東四十里】

河曲回千里【春秋晉人秦人戰於河曲注在河東蒲阪縣南爾雅河百里一小曲千里一曲一直疏此河自然之勢也故謂之河曲】闗門限二京【禮記注闗境上門也李尢凾谷闗賦上羅三闗下列九門左思賦廓靈闗以爲門唐太宗入潼闗詩崤函稱地險襟帶壯兩京帝王世紀漢髙帝都長安光武帝都洛陽時人謂洛陽爲東京長安爲西京】所嗟非恃徳【史記吳起傳魏武侯浮西河而下中流顧而問吳起曰美哉山河之固此魏國之寶也起對曰在徳不在險】設險到天平【易王公設險以守其國周正詩武闗設地險潘嶽西徵賦躡函谷之重阻看天險之襟帶越絕書聖人上知天下知地中知人此之謂天平地平】

千秋節賜羣臣鏡【通鑑開元十七年八月五日上以生日宴百官於花萼樓下丞相源乾曜張說表請以是日爲千秋節布於天下咸令宴樂移社就之唐防要千秋節羣臣獻壽酒王公戚裏進金鏡綬帶士庶以結絲承露囊更相問遺實錄開元十八年八月丁亥以千秋節賜四品已上金鏡珠囊縑防】

瑞露垂花綬【蕭欣謝甘露啟發瑞殿庭呈祥玩矚許敬宗賦發瑞露於云掌禮記組綬注綬者以貫佩玉相承受組者五色絲織成綬文漢官儀綬靑地桃花三防張正見詩桃花帶綬輕案本集千秋節賜羣臣鏡詩更銜長綬帶又張說和詩長壽帶爲名此花緩蓋鏡飾也】寒冰澈寶輪【拾遺記靈王時外方貢月鏡其白如月照人寒若冰雪名月鏡梁簡文帝鏡詩如冰不見水顧愷之冰賦淸璢璃之光澈徐陵詩信來贈寶鏡亭亭似圓月庾信鏡賦日輪將起】對玆臺上月【何遜鏡詩寶臺臨淨飾李巨仁鏡詩鳯從臺上出又不夜月恆明謝眺鏡臺詩垂龍掛明月】聊以慶佳辰【徐陵文我皇延聖膺此家慶夏侯湛賦羨暮春之佳辰王筠詩命縷應佳辰】

續薛令之題壁【本事詩開元中薛令之題詩自悼有無以謀朝夕何由保歳寒之句帝見之索筆題其旁云云令之遂謝病歸】

啄木觜距長【臨海異物志啄木大如雀喙足皆靑毛色正靑翠鳥類也袁淑詩南山有鳥自名啄木饑則啄樹暮則巢宿西京賦羽族以觜距爲刀鈹鷦鷯賦雕鶡介其觜距埤雅山禽之咮多短水禽之味多長】鳯凰羽毛短【大戴禮羽虫三百六十而鳯凰爲之長詩鳯凰於飛翽翽其羽論衡鳯羽五色於鳥爲君戰國策羽毛不丰滿者不可以髙飛晉書羽長翼短不能飛】若嫌松桂寒【孔雅圭北山移文誘我松桂欺我云壑論語歳寒然後知松柏之後凋也楚辭美桂樹之冬榮】任逐桑楡暖【淮南子日西垂景在樹端謂之桑楡棗璩詩行飛棲桑楡王勃序賔鴻逐暖孤飛萬里之中】

文宗皇帝【諱昻穆宗第二子初名涵封江王寶歷三年卽位聴政之暇博通羣籍好制五言古調淸峻在位十三年】

宮中題

輦路生春艸【班固西都賦輦路經營顏延之詩陟降騰輦路謝靈運詩萋萋春艸生又池塘生春艸】上林花發時【漢書東方朔傳上使吾丘壽王舉籍阿城以南蟄厔以東宜春以西欲除爲上林苑屬之南山陽休之詩上林起春色梁元帝詩上林朝花色如霰劉孝威詩花發是初開】憑髙何限意【王僧孺詩憑髙且一望李白詩引領意無限】無復侍臣知【庾信詩無復有申包班固兩都賦序言語侍從之臣曺植詩侍臣省文奏王維詩天顏有喜近臣知】

虞世南

蟬

垂緌飲淸露【禮記武車緌旌注武車尙威故舒散其旌若垂緌然又範則冠而蟬有緌梁簡文帝啟飲露靑蜩應三伏之修景蕭子範聴蟬詩飲露入吳園阮籍詩淸露被臯蘭】流響出疎桐【水經注乘髙瀉浪觸石流響顏之推鳴蟬篇乍飄流曼向多含斷絕聲梁元帝詩柳前飄宻柳井上落疎桐】居髙聲自逺【詩伐木箋鳥尙知居髙木呼其友況是人乎可不求之陸賈新語君子居髙處上則以仁義爲巢張正見秋蟬詩風髙知響急樹近覺聲連又從軍行鴈塞秋聲逺江總詩別鶴聲聲逺】非是借秋風【漢武帝秋風辭秋風起兮白雲飛梁簡文帝詩秋風忽嫋嫋】

蘇頲

山鷓鴣詞【歷代歌辭山鷓鴣羽調曲也】

人坐靑樓晚【梁元帝詩佳人坐椒屋接膝對蘭薰曺植美女篇靑樓臨大路髙門結重闗晉書麯允傳南開朱門北望靑樓劉希夷詩相逢不相識歸去夢靑樓】鶯語百花時【孫綽詩鶯語吟修竹庾信詩緑房千子熟紫穗百花開虞世南詩橫空一鳥度照水百花然】愁多人易老【張正見詩誰知一寸心乃有萬斛愁古詩思君令人老歳月忽已晚王勃滕王閣序馮唐易老】斷腸君不知【湯惠休詩蟋蟀夜鳴斷人腸長夜思君心飛揚越人歌山有木兮木有枝心悅君兮君不知】

汾上驚秋【水經汾水出太原汾陽縣北管涔山東南過晉陽縣東晉水從縣東南流注之】

北風吹白雲【詩北風其涼劉刪詩離羣思北風詩英英白雲露彼管茅謝靈運詩巖髙白雲屯】萬里渡河汾【陸機文賦恢萬里使無閡通億載而爲津左思吳都賦潮波汩起回復萬里潘嶽笙賦河汾之寶有曲沃之懸匏焉】心緒逢揺落【李百藥詩客心旣多緒長歌且代勞魏文帝燕歌行艸木揺落露爲霜劉孝綽侍宴詩禁林風气晚方秋未揺落】秋聲不可聞【周讓詩雲天攺夏色木葉動秋聲蕭慤詩山樹動秋聲宋玉髙唐賦不見其底虛聞松聲】

楊師道

奉和詠弓

霜重麟膠勁【楚辭冬又申之以嚴霜陸機賦結嚴霜於寒空十洲記鳯麟洲上多鳯麟數萬爲羣煮鳯喙及麟角合煎作膏名之爲續膠】風髙月影圓【孫綽詩蕭瑟仲秋日飈唳風雲髙阮卓詩髙風應爽節洞防記帝於望鵠臺西起俯月臺臺下穿池廣千尺登臺以眺月影入池中使宮人乘舟弄月影因名影娥池陶潛詩亭亭月將圓庾信馬射賦弓如明月對堋】烏飛隨帝輦【射烏辭序漢明帝東巡有烏飛鳴乘輿上虎賁中郎將射中之帝賜錢百萬遂令亭壁皆畫烏劉孝威烏生八九子詩髙飛帝輦側逺托日輪中】鴈落逐鳴【戰國策更嬴謂魏王曰臣爲王引弓虛發而下鳥王曰射可至此乎有間鴈從東方來更嬴以虛發而下之庾信詩驚心一鴈落又麋興麗箭鴈落鳴】

蕭徳言【字文行長安人貞觀中著作郎後爲春宮侍讀髙宗以師傳恩加銀靑光祿大夫】詠舞

低身鏘玊佩【張衡舞賦搦纎腰而互折嬛傾倚兮低昻陳後主樂府轉身移佩響詩何以贈之瓊瑰玉佩禮記玉不去身疏自士以上皆有玉佩】舉袖拂羅衣【吳邁逺詩經春不舉袖秋落寧復看徐陵詠舞詩舉袖拂黃花邊讓章華臺賦羅衣飄颻組綺繽紛範云樂府暮雨潤羅衣】對檐疑燕起【梁簡文帝詩覓燕好窺檐江總詩春風送燕入檐窺鮑照文差池燕起振迅鴻歸】暎雪似花飛【何遜詩暎雪晚寒開張衡西京賦度曲未終雲起雪飛張正見詩帆上錦花飛】

上官儀

入朝洛隄步月【一統志洛水源出陜西洛南縣冡嶺山東流經盧氏永寧宜陽偃師鞏縣入於河】

脈脈廣川流【古詩盈盈一水問脈脈不得語範云詩誰云相去逺脈脈阻光儀國語爰居止於魯東門之外臧文仲使人祭之展禽曰夫廣川之鳥獸常知避其災也是歳海多大風王粲詩方舟潤廣川詩如川之流郭璞詩林無靜樹川無停流】驅馬歷長洲【詩驅馬悠悠梁元帝詩驅馬河隄上名水中可居者曰洲魏文帝詩乘渚望長洲】鵲飛山月曙【爾雅鵲鵙醜其飛也翪魏武帝短歌行月明星稀烏鵲南飛張華詩曉月山頭下】蟬噪野風秋【謝靈運燕歌行秋蟬噪栁燕辭楹蕭慤詩蟬噪聞疑斷沈君攸詩日暮野風生林蟬節鳴鮑照詩鴈還風送秋】

王勃

夜興

野煙含夕渚【梁簡文帝詩荒郊多野煙又煙含桃半紅曺植詩夕宿蘭渚溫子升詩防防夕渚暗】山月照秋林【鮑照詩朗月出東山照我綺窓前王褒闗山月詩闗山夜月明詩月出照兮曺植詩明月照髙樓庾信詩銅雀影秋林又秋林栗更肥】還將中散興來偶步兵琴【晉書康傳字叔夜與魏宗室婚拜中散大夫嘗暮宿華陽亭引琴而彈忽有客詣之稱是古人與康共談音律因索琴彈之而爲廣陵散聲調絕倫遂以授康又王徽之傳乘興而來興盡而返顏延之五君詠中散不偶世晉書阮籍傳字嗣宗嗜酒能嘯善彈琴聞步兵廚營人善釀有貯酒三百斛乃求爲步兵校尉】

他鄕敍興

綴葉歸煙晚【古今注合歡花枝葉相交結毎一風來輒自相解不相牽綴唐太宗詩晚煙含樹色沈烱詩竹煙生薄晚】乘花落照春【庾肩吾詩臨花色轉春李鏡詠日詩徘徊匝花樹說文日西落返照於東謂之返景梁簡文帝詩落照度空窓】邊城琴酒處【漢書楊雄傳海內澹然無邊城之災梁簡文帝詩邊城秋易知晉書康傳濁酒一杯彈琴一曲志意畢矣】俱是越鄕人【左傳小人懷璧不可以越鄕鮑照詩誰令乏古節貽此越鄕憂】

早春野望

江曠春潮白【謝靈運詩江山共開曠抱朴子春日居東宿天髙一萬五千里故春潮漸起也王臺卿臨滄波詩風來白華起潮滿黃沙沈】山長曉岫靑【詩墮山喬嶽疏嶞山山之小者嶞嶞然言其狹長之意也伏知道詩曉色暎山頭爾雅山穴曰岫曺植七啟出山岫之潛穴張正見山賦混靑天而共色】他鄕臨睨極【古樂府夢見在我旁忽覺在他鄕楚辭陟升皇之赫戲兮忽臨睨夫舊鄕劉孝綽詩已切臨睨情】花栁暎邊亭【隋煬帝詩花柳相依依王容大隄女詩入花花不見穿柳柳陰碎張協詩烽火列邊亭徐陵文方且西逾酒郡抵我境而置邊亨】

登城春望

物外山川近【梁簡文帝碑智周物外齊竟陵王詩棲情閒物外書奠髙山大川世說王子敬雲從山陰道上行山川自相暎發使人應接不暇劉刪詩山河若近逺】晴初景靄新【王冑詩初晴物涼夕景照山莊唐太宗詩晚霞聊自怡初晴彌可喜庾信喜晴詩比日思光景今朝始暫逢王筠夕霽詩遙峯凝翠靄】芳郊花栁徧【費昶詩芳郊拾翠人回袖捲芳春應璩書逍遙陂塘之上吟詠花栁之下陰鏗詩鷲嶺春光徧】何處不宜春【庾信詩何處似封荊楚嵗時記立春日悉剪防爲燕以戴之帖宜春二字梁元帝詩匹栁復宜春】

王適【幽州人則天時勑吏部糊名考選人判以求才俊適與劉憲司馬鍠梁載言相次入第二等官至雍州司馬參軍】

江濵梅

忽見寒梅樹【陰鏗雪裏梅花詩春近寒𨿽轉梅開雪尙飄謝眺詩稠陰結寒樹】開花漢水濵【沈約詩開花已匝樹庾信賦開花建始之殿落實睢陽之園左傳楚國方城以爲城漢水以爲池曺植洛神賦攜漢濵之遊女王羲之蘭亭詩仰觀天際碧俯視淥水濵】不知春色早【梁簡文帝詩春色暯宮來先發院邊梅沈約詩春色犯寒來庾信詩春色方盈野枝枝綻翠英唐太宗詩縈雪臨春岸防差間早梅】疑是弄珠人【韓詩外傳鄭交甫將南適楚遵彼漢臯臺下乃遇二女佩兩珠如荊雞之卵張衡南都賦遊女弄珠於漢臯之曲】

盧照鄰

浴浪鳥

獨舞依盤石【山海經西南有廣都之野鸞鳥自歌鳯鳥自舞易鴻漸於磐宋玉髙唐賦磐石險峻曺植磐石篇磐石山巓石飄颻澗底蓬】羣飛動輕浪【潘嶽賦陟靑林以遊覽兮樂羽族之羣飛又雀羣飛而赴楹兮沈約水鳥賦竦臆兮開萍蹙水兮興浪又賦動紅荷於輕浪】奮迅碧沙前【潘嶽賦奮迅泥滓禰衡鸚鵡賦𨿽奮迅其焉如郭璞江賦碧沙瀢而往來謝靈運詩遨遊碧沙渚】長懷白雲上【鸚鵡賦眷西路而長懷漢武帝秋風辭秋風起兮白雲飛顏延之歸鴻賦皦防登云侶謝靈運詩托身靑雲上】

韋承慶

江樓

獨酌芳春酒【南史謝譓傳不妄交接有時獨酌曰入吾室者但有淸風對吾飲者惟當明月又孔珪傳憑幾獨酌傍無雜事陶潛詩歡言酌春酒謝朓詩不對芳春酒還望靑山郭】登樓已半曛【王粲登樓賦登玆樓以四望兮聊假日以銷憂晉書許邁傳邁采藥於恆山四面藩之好道之徒欲相見者登樓與語庾信詩酒曛人半醉】誰驚一行鴈衝斷過江云【庾信詩雲歸一鴈徵又可憐數行鴈防防逺空排沈約詩離離鴈度云朱超詠石詩孤生若斷雲】

李乂

元日恩賜柏葉應制【魏收柏詩茹葉輕沈體】

勁節淩冬勁【江淹詩淩風知勁節負雪見貞心左九嬪柏賦稟天然之貞勁經嚴冬而不零曺毘文淩冬揚芳披雪獨振顏延之文涼冬气勁塞外艸衰】芳心待歳芳【江淹詩始整丹泉術終覿紫芳心鮑照詩願君松柏心采照無窮極唐太宗詩歳陰窮暮紀獻節啟新芳又還將新歳色復結後年茅】能令人益壽【宋玉髙唐賦延年益壽千萬歳漢武內傳藥有松柏之膏服之可以延年梁元帝謝賚寶枕啟泰山之藥旣使延齡長生之枕能令益壽】非止麝含香【養生論麝食柏而香江總詩願奉更衣蘭麝气恐君馬到自驚香】

閻朝隠【字友倩趙州欒城人連中進士孝弟廉讓科性滑稽屬詞奇詭爲武后所賞累遷給事中預修三教珠英聖歷中轉麟臺少監坐附張易之徙嶺外景龍時運爲著作郎先天中除祕書少監後貶通州別駕】

奉和登驪山應制【一統志驪山在西安府臨潼縣東南三里山之麓溫泉所出山左肩曰東繡嶺右肩曰西繡嶺】

龍行踏絳气【南史宋武帝紀劉裕龍行虎步視瞻不凡江淹廬山香鑪峯詩絳气下縈薄白雲上杳防王勃采蓮賦憐曙野之絳气愛晴天之碧雲】天半語相聞【南史劉訏傳超超越俗如天半朱霞】混沌疑初判【鶡冠子無鉤無繩混沌不分淮南子洞同天地混沌爲朴徐陵文設上下之剖判配法象乎二儀】洪荒若始分【王延壽魯靈光殿賦洪荒朴略厥狀睢盱郭璞山海經序陰陽之煦蒸萬象之區分】

武平一

遊涇川琴溪【一統志涇縣在寜國府城南一百五里本漢縣因涇水爲名琴溪在縣東北二里相傳琴髙控鯉之所髙縣人有奇術入水不濡乘赤鯉而上升】

環潭澄曉色【班固辟雍詩注辟雍壅水環之虞騫詩澄潭寫度鳥諸葛穎詩逺浦澄天色庾闡賦暎燒云而色暗伏知道詩曉色暎山爾】疊嶂照秋影【梁武帝詩朝云生疊嶂沈約詩山嶂逺重疊王融詩珠露春華返璿霜秋照晚江淹詩寒郊無畱影秋日懸淸光】幽致忻所逢【陸云詩閒居外物靜言樂幽魏書茹皓傳樹艸栽木頗有野致梁宣帝賦盡登臨之雅致李巨仁詩采藥逢三島】紛慮自玆屏【詩闗雎序疏包管萬慮其名曰心陶潛詩酒能祛百慮謝朓詩民淳紛務屏唐太宗賦屏千慮於巖廊】

宋之問

詠省壁畫鶴【舊聞記祕書省內有落星石薛少保畫鶴賀監艸書鄭餘慶畫鳯號爲四絕元和中韓公武爲祕書監挾彈中一鶴之眼時謂之五絕】

粉壁圖仙鶴【顧野王賦圖長袖於粉壁劉孝綽詩浮光亂粉壁許敬宗賦仙鶴和吟慙八音於雅韻】昻藏眞气多【水經注石壁崇髙昻藏隠天竹林七賢論昨於稠人中始見紹昻昻然野鶴之在雞羣論衡水火感動常以眞气庾信詩空心論佛性眞气辧仙才】鶱飛竟不去【楚辭鳯鶱翥而飛翔廣韻鶱飛舉貌梁元帝賦靑田之鶴晝夜俱飛世說支道林好鶴時有遺其雙鶴者鎩其翮鶴舒翼懊惋道林曰旣有淩霄之姿何可爲人耳目翫乎養令翮成卽放飛去】當是戀恩波【阮咸謝狀登俎之美屢浹於恩波舊唐書樂章仰荷靈澤悚戀兼盈丘遲詩肅穆恩波被】

盧僎

題殿前桂葉

桂樹生南海【楚辭桂樹叢生兮山之幽吳均詩桂樹多芳根書導黒水至於三危入於南海詩至於南海史記南越尉陀傳置桂林南海象郡陸云詩南海旣賔爰戢干戈】芳香隔逺山【南方艸木狀耶悉茗花茉莉花皆自西國移植於南海南人憐其芳香競植之秦嘉詩芳香去垢穢庾信詩巖深桂絕香蔡邕表山川修隔李白詩鄕路逺山隔何遜詩天暮逺山靑】今朝天上見【詩以永今朝梁簡文帝詩采艾亦今朝古詩天上何所有庾信詠舞詩已曽天上學詎是世中生】疑是月中攀【虞喜安天論俗傳月中仙人桂樹今視其初生見仙人之足漸已成形桂樹後生焉酉陽雜爼月中有桂髙五百丈下有一人常斫之樹創隨合其人姓吳名剛西河人有過謫伐桂梁元帝詩月中含桂樹李徳林詩月桂近將攀】

裴延【爵裏無考】

詠剪花

花寒未聚蝶【陶潛詩寒花徒自榮張正見詩寒花暎日鮮謝朓詩花叢亂數蝶梁簡文帝詩花蝶雨飛翔】艷色已驚人【七啟艷色過於芙蓉李白詩愛君芙蓉之艷色江淹詩春花虛艷秋月徒光史記滑稽傳一鳴驚人白居易詩桂折一枝先許我楊穿三葉盡驚人】懸知陌上栁【庾信詩懸知曲不誤何遜詩陌上馳驅人徐陵文陌上成陰桑中可詠薛道衡詩甲荑垂陌栁王維詩靑靑楊栁陌陌上別離人】應妬手中春【江總擬漢鐃歌依花似協妬拂艸乍驚媒朱超道剪防花詩假令春已度終住手中開徐彥伯詩花移玉樹春】

張說

奉裴中書酒

西掖恩華降【漢官儀左右曹受尙書事前世文士以中書在右因謂中書爲右曹又稱西掖劉楨詩隔此西掖垣廣韻掖掖庭也一曰正門之旁小門也南史虞玩之傳防華俱重徐陵文歳降銀車之恩沈佺期詩恩降五時衣】南宮命席防【漢書儒林傳漢建尙書百官府曰南宮禮記哀公命席又鋪筵席陳尊俎列籩豆梁簡文帝詩酒闌嘉宴罷虞世南賦髙宴將闌】詎知雞樹後【郭頒魏晉世語劉放孫資共典樞要夏侯獻曹肇心內不平殿中有雞棲樹二人相謂此亦久矣其能復幾指謂中書監劉放中書令孫資盧思道樂府丰茸雞樹宻】更接鳯池歡【曺植洛神賦無良媒以接歡兮文選注鳯池中書省也晉書荀朂傳朂自中書監除尙書令人賀之朂曰奪我鳯凰池諸君何賀耶謝朓詩玆言翔鳯池鳴佩多淸響】

九日進茱茰山詩五首【西京雜記戚夫人侍兒賈佩蘭說在宮內時九月九日佩茱茰食蓬餌飲菊花酒令人長壽】

家居洛陽下【史記田蚡傳進名士家居者貴之又李廣傳家居數載漢書地理誌河南郡縣雒陽注魚豢云漢火行忌水故洛去水而加佳唐書張說傳說洛陽人】舉目見嵩山【李陵書舉目言笑誰與爲歡晉書明帝紀舉目見日不見長安說文嵩中嶽嵩髙山也明一統志嵩山在登封縣北一十里】刻作茱茰節【史記司馬相如傳注徐廣曰戍削言如刻畫作之】情生造化間【世說孫子荊作詩以示王武子王曰未知文生於情情生於文莊子以天地爲大鑪以造化爲大冶夏侯湛東方朔畫像贊神交造化靈爲星辰】

二

黃花宜泛酒【禮記季秋之月鞠有黃華案花古作華江總九日詩園菊抱黃花四民月令重陽日必以餻酒登髙眺迥以暢秋志采茱茰甘菊泛酒崔善爲九日詩摘來還泛酒】靑嶽好登髙【江淹表仁鑄蒼嶽道括寰海南齊書武帝紀詔曰九日出商飇館登髙宴羣臣】稽首明庭內【書臯陶拜手稽首禮記大夫士見於國君君若勞之則還辟再拜稽首王褒云橋館銘明庭朝禮仙官羽衣荀仲舉詩秦王臨碣石漢主幸明庭】心爲天下勞【左傳君子勞心小人勞力先王之制也史記魯世家太王王季文王三王之憂勞天下久矣】

三

菊酒攜山客【西京雜記菊花舒時並采莖葉雜黍米釀之至來年九月九日始熟謂之菊花酒臨海記郡北有湖山毎九日菊酒之辰防防於此樂府豫章行山客持斧斤】茰囊系牧童【績齊諧記汝南桓景隨費長房遊學長房謂曰九月九日汝家當有災厄急令家人縫囊盛茱茰系臂上登山飲菊花酒此禍可消列子楊子見梁王曰君見牧羊者乎百羊而羣使五尺童子荷箠隨之欲東而東欲西而西】路疑隨大隗【莊子黃帝將見大隗乎具次之山至於襄城之野七聖皆迷適遇牧馬童子問塗焉非徒知具茨之山又知大隗之所存楊烱少室山少姨廟碑軒轅之訪大隗先求牧馬之童】心似問鴻防【莊子云將東遊適遭鴻防云將曰朕願有問也今我願合六气之精以育羣生爲之柰何鴻防曰吾勿知又三年東遊而適遭鴻防云將曰吾遇天難願問一言鴻防曰意心養汝徒處無爲而物自化】

四

九日重陽數【魏文帝書嵗往月來忽復九月九日九爲陽數而日月並應俗嘉其名以爲宜於長久庾肩吾九日詩獻壽重陽節梁簡文帝九日詩是節協陽數】三秋萬寶成【梁元帝纂要秋曰三秋虞世南秋賦對三秋之爽節王勃序時惟九月序屬三秋莊子正得秋而萬寶成張協詩時至萬寶成】時來謁軒後【陶潛詩時來茍防防宛轡憩通衢曺植詩謁帝承明廬史記五帝紀黃帝者少典之子姓公孫名曰軒轅張鷟仙都山銘永懷軒後功成此地】罷去坐蓬瀛【拾遺記昆臺之上有垂白之叟宛若少童歷蓬瀛而超碧海劉孝綽詩無因追羽隔及爾宴蓬瀛】

五

晚節歡重九【鮑照詩晚節從世務王僧孺詩晚節拂秋華陶潛九日間居詩序餘閒居愛重九之名王筠詩重九帷嘉節】髙山上五千【爾雅山大而髙曰崧注今中嶽崧髙山蓋依此名白虎通中央之嶽獨髙故曰崧髙山楊烱少室山少姨廟碑直上五千去天三百】醉中知遇聖【魏志徐邈傳爲尙書郎時科酒禁邈私飲沈醉校事趙逹問以曹事邈曰中聖人達白之太祖甚怒鮮於輔進曰平日醉客謂酒淸者爲聖人濁者爲賢人邈偶醉言爾庾信詩美酒還防聖莊子萬世之後而一遇大聖】夢裏見尋仙【江總詩幽蘭度曲不可終陽臺夢裏自應通郭璞詩尋仙萬餘日今乃見子喬神仙傳漢武上嵩山使董仲舒東方朔等齋潔思神至夜忽見有仙人長二丈武帝禮而問之曰吾九嶷之神也聞中嶽石上葛蒲一寸九節可以服之長生故來采耳】

元萬頃【洛陽人後魏景穆皇帝之裔起家通事舍人因從英國公李勣出徵坐流嶺外赦還爲北門學士則天時遷鳯閣侍郎】

春日池臺

日影飛花殿【班固西都賦激日影而納光張協七命浮蟻星拂飛花萍接梁簡文帝賦玩飛花之度窓】風文積艸池【庾丹詩風至水回文唐太宗小池賦疊風文兮連復連西京雜記積艸池中有瑚樹髙一丈二尺庾信詩翻逢積艸浪更識昆明灰】鳯樓通夜敞【鮑照詩鳯樓十二重顧野王詩鳯樓臨廣陌拾遺記漢明帝以文梓爲船木蘭爲柂刻飛鸞翔鷁節於船首隨風輕漾畢影忘歸乃至通夜古讀曲歌通夜語不息】虯輦望春移【陸云九湣結垂云之翠虯駕琬琰之玉輿西京記西京禁苑內有望春宮在髙原之上東臨灞滻湘東王春日詩徒望春光新曺植詩輕輦隨風移】

杜甫

卽事

百寶裝腰帶【禹玉牒辭祝融司方發其英沐日浴月百寶生崔液詩刻像圖形七寶裝晉書輿服志古者貴賤皆執笏其有事則搢之於腰帶謝惠連詩腰帶準疇昔不知今是非】眞珠絡臂鞲【魏略大秦國出明珠夜光珠眞白珠後漢書馬皇后紀江褠臂衣今之臂鞲以防左右手於事便也】笑時花近眼【劉孝威詩紗輕笑眼來庾信詩山花卽眼前】舞罷錦纒頭【周南詩舞罷鸞自羞唐書郭子儀傳魚朝恩出羅錦二百匹爲子儀纒頭之費太平禦覽舊俗賞歌舞人錦防置之頭上謂之纒頭】

客中作

江碧鳥逾白【劉刪詩江連巫峽長帶天澄迥碧詩白鳥翯翯曺植賦白鳥戱於西渚】山靑花欲燃【何遜詩天暮逺山靑盧照鄰序桂白山靑宜王孫之攀折梁元帝詩林間花欲燃庾信詩山花熖火燃】今春看又過【沈約詩今春蘭蕙艸崔敏童詩一年又過一年春】何日是歸年【孔徳紹詩他鄕何日歸劉孝威詩角馬無歸年】

絕句

遲日江山麗【詩春日遲遲宋之問詩彩雲歌處斷遲日舞前畱栁防詩四望江山春謝靈運詩白日麗江臯】春風花艸香【管子春風風人梁簡文帝詩春日春風過陸罩詩徘徊花艸合晉白紵舞歌陽春白日風花香】泥融飛燕子【古詩思爲雙飛燕銜泥巢君屋隋文帝詩宮木陰濃燕子飛】沙暖睡鴛鴦【梁元帝鴛鴦賦朝浮兮浪華夜集兮江沙詩鴛鴦於飛埤雅雄鳴曰鴛雌鳴曰鴦古歌辭鴛鴦七十二羅列自成行】

絕句六首

日出籬東水【詩日出有曜淮南子日出於暘谷浴於咸池拂於扶桑是謂晨明孟浩然詩日出气象分始知江湖濶陶潛詩采菊東籬下】云生捨北泥【梁簡文帝詩交門光景麗祈年雲霧生裴讓之詩絕野寒云生南史謝防傳謝混謂凱之曰建昌國祿本應與北捨共之國侯旣不厝意今可依常分送北捨防本家也】竹髙鳴翡翠【沈佺期賦涼風生於髙竹說文翡赤雀翠靑雀埤雅翠鳥咸謂之翡翠郭璞詩翡翠戲蘭苕容色更相鮮】沙僻舞鵾雞【鮑照賦飛雰馳霰飄沙舞蓬楚辭鵾雞啁唽而悲嗚注鵾雞似鶴黃白色公孫乘月賦鵾雞舞於蘭渚】

二

藹藹花蕊亂【廣韻晻藹樹繁茂何晏賦結實商秋敷華靑春藹藹萋萋馥馥芬芬束晳詩其林藹藹廣韻花外曰萼花內曰蕊本艸石蕊其狀如花蕊梁簡文帝樂府新苑歷亂開】飛飛蜂蝶多【曺植詩拔劍捎羅网黃雀得飛飛梁武帝樂府飛飛雙蛺蝶圖繪寶鑑嗣滕王湛然善畫花鳥蜂蝶張正見詩飛多花逕深】幽棲身懶動【唐書明皇紀有嘉遁幽棲養髙不仕者州牧各以名薦謝靈運詩資此永幽棲易君子安其身而後動北齊書李繪傳下官膚體疎懶蕭子良文已出馳動入寂定】客至欲如何【詩有饛簋飱箋飱者客始至主人所致之禮也史記亷頗傳復用爲將客又復至庾肩吾詩蘭堂上客至詩如何如何忘我實多鮑照登大雷岸與妺書去親爲客如何如何】

三

急雨捎溪足【爾雅瀑雨謂之涷注今江東呼夏月暴雨爲涷雨南史任昉傳風雨急而不輟其音韻防捎掠也魏徴詩風捎幽渚荷爾雅水注川曰溪又趾足也】斜暉轉樹腰【梁簡文帝賦看斜暉之度寮徐陵春日詩岸水帶斜暉徐彥伯賦天旋日轉庾信詩上林栁腰細新丰酒逕多】隔巢黃鳥並【廣韻鳥在木上曰巢在穴曰窠詩維鵲有巢又綿蠻黃鳥虞炎詩黃鳥度靑枝梁簡文帝詩分花出黃鳥廣韻並比也】翻藻白魚跳【盧照鄰詩云花江上翻詩魚在在藻蘇頲詩戲藻嘉魚樂棲梧髙鳯飛西都賦發蘋藻以潛魚古史白魚入舟舊唐書髙駢傳魚跳鼎釡劉孝威詩遊魚或自跳】

四

鑿井交防葉【莊子鑿井而飲爾雅交加參錯也吳若本杜注交椶作井綆也趙注蜀有鹽井雨露之水落其中則壊新鑿井時則交防葉以覆之廣雅並閭防也廣志防葉似車輪乃在巓下有皮纒之附地起二旬一采轉復上生】開渠斷竹根【魏志牽招傳鑿源開渠注水城內江賦觸澗開渠範云詩開渠納秋水陳後主采桑曲柯新攀易斷南史明僧紹傳賜竹根知意筍籜冠隠者以爲榮焉庾信詩山杯奉竹根】扁舟輕褭纜【史記貨殖傳範蠡乘扁舟浮於江湖朱超道詩扁舟已入浪庾信賦吹落葉之扁舟庾肩吾詩浪湧燕舟輕鮑令暉詩褭褭臨窓竹梁簡文帝詩臥石藤爲纜】小徑曲通村【王勃詩小徑偏宜艸法言或曰焉得直道而由諸曰塗𨿽曲而通諸夏則由諸川𨿽曲而通諸海則由諸王洙杜工部詩史舊集序入蜀卜居成都浣花裏又杜甫詩集有江村詩】

五

舍下筍穿壁【謝靈運遊名山誌始寧又北轉一汀十里直指舍下梁簡文帝詩橫階入細筍左傳篳門閨竇之人注閨竇小戶穿壁爲戶狀如圭也西京雜記匡衡勤學而無燭鄰捨有燭乃穿壁引其光以書暎其光而讀之】庭中藤刺檐【梁簡文帝詩雜蕊暎南庭庭中光累媚梁武帝子夜四時歌庭中花照眼梁元帝詩桂影侵檐進藤枝繞檻長廣韻刺穿也爾雅檐謂之樀疏屋檐一名樀一名屋梠一名宇說文檐防也櫩同】地晴絲冉冉【江淹賦蕪階翠地間居賦防雨新晴梁武帝詩晻曖曯遊絲沈約詩遊絲暎空轉蔡邕賦修長冉冉曺植詩柔條紛冉冉】江白艸纎纎【說文江水出蜀湔氐徼外防山庾信詩寒沙兩岸白沈炯幽庭賦艸纎纎而垂緑樹搔搔而落花詩摻摻女手傳摻摻猶纎纎也道徳指歸論近習纎纎】

六

江動月移石【尙書注江以南凡水皆呼曰江禮記仲冬之月水泉動何遜宿南洲浦詩江月初三五盧照鄰詩江月夜臨空論衡湍瀨之流沙石轉而大石不移鮑照詩瑤波逐月開霞石觸峯起】溪虛云傍花【釋慧標詩銀溪錦磧明莊子川竭而穀虛江淹詩赤玉隠瑤溪云錦披沙汭元傑文又有古木倒傍絕壁無名氏子夜歌白雲停陰岡丹華耀陽林江淹詩云煦江上花】鳥棲知故道【王粲槐賦鳥願棲而投翼繁欽暑賦鳥張翼而近棲梁宣帝賦靈木之所自生瑞鳥之所棲宿陶潛歸去來辭鳥倦飛而知還漢書髙帝紀引兵從故道出曺植詩欲歸忘故道】帆過宿誰家【開河記自大梁至淮口錦帆過處香聞百里說文宿止也左傳一宿爲捨再宿爲信宋子侯董嬌嬈不知誰家子提籠行采桑傳燈錄師唱誰家曲宗風嗣阿誰】

王維

鳥鳴澗【維本集皇甫嶽雲溪雜題五首之一詩伐木丁丁鳥鳴嚶嚶顏氏家訓王籍入若耶溪詩云蟬噪林逾靜鳥鳴山更幽江南以爲文外獨絕爾雅山夾水曰澗】

人閒桂花落【劉孝威詩人閒宇宙中楚辭桂樹列兮紛敷吐紫華兮布條謝朓詩鳥散餘花落】夜靜春山空【闗氏易傳畫動六時也夜靜六時也沈約詩夜靜防氛埃郭熈山水訓春山澹冶而如笑劉孝綽詩別待春山上相看采蘼蕪】月出驚山鳥【詩月出皎兮富嘉謨詩月出暎層城孤圓上太淸庾信詩山鳥一羣驚南史顧歡傳毎旦出戶山鳥集其掌取食康詩山鳥羣飛】時鳴春澗中【拾遺記胥徒國獻沈鳴石雞常在地中應時而鳴晉書禮志酌流於春澗之右詩於以采繁於澗之中】蓮花塢【維本集雲溪雜題之二爾雅疏李巡曰芙蕖別名芙蓉江東呼荷菡萏蓮華也廣韻村塢說文曰小障也亦作隝音安古切】

日日采蓮去【梁元帝詩春心日日異相和曲江南可采蓮蓮葉何田田鮑照詩櫂女歌采蓮範云詩田家采樵去】洲長多暮歸【詩在河之洲注洲水中可居之地範云詩薄暮方歸來徐安貞賦如陽臺之暮歸】弄篙莫濺水【齊樂府橫篙擲去槳方言所以刺船謂之篙雍州曲緑水濺長袖庾信詩弓衣濕濺水】畏濕紅蓮衣【江總詩雨駛芳紅濕晚芙謝朓詩紅蓮揺弱荇庾信詩蓮浦落紅衣】

鹿柴【維本集輞川詩序余別業在輞川山谷其遊止有鹿柴木蘭柴注柴土邁切韻防山居以木柵作砦或作柴】

空山不見人【江淹詩懷此書兮望空山盧思道詩空山照秋月張說詩空山寂歷道心生易行其庭不見其人】但聞人語響【詩我聞其聲子夜歌中宵無人語蜀後主傳注思聞嘉響】返景入深林【四時纂要日西落光返照於東謂之返景荀子芷蘭生於深林非以無人而不芳漢書嚴助傳輿轎而隃領拕舟而入水行數百千里夾以深林叢竹】復照靑苔上【謝朓詩山光晚餘照遊名山記石簣山緣崖而上髙百丈許悉靑苔無別艸木江淹賦嗟靑苔之依依兮無色類而可芳】

臨湖亭【維本集輞川雜題之二裴迪和北垞詩結宇臨欹湖】

輕舸迎仙客【晉書陶輿傳率輕舸出上流庾信詩石崇迎客至傅汝礪詩石上毎同仙客坐花間猶恐世人尋】悠悠湖上來【詩悠悠斾旌張說詩心隨湖水共悠悠淮南子林中不買薪湖上不鬻魚李白詩曙色湖上來】當軒對尊酒【拾遺記白帝子歌曰璇宮夜靜當軒織王績詩日照當軒影裴迪和詩當軒彌滉漾陸機樂府對酒宴同聲後漢書孔融傳嘗嘆曰坐上客常滿尊中酒不空吾無憂矣張正見詩前有一尊酒】四面芙蓉開【江總詩山云四面通庾信詩春窓四面開劉楨詩芙蓉散其華杜審言詩荷芰水亭開】

南垞【維本集自序輞川山谷有南垞欒頭灣與裴迪閒賦元和志呂母垞在鄆州壽張縣東南三十五里後漢東海呂母合眾於此兗州人謂城實中曰垞音直加反】

輕舟南垞去【戰國防乘夏水浮輕舟南都賦爾乃撫輕舟兮浮淸池亂北渚兮掲南涯裴迪和詩孤舟信風泊南垞湖水岸李白詩舟從廣陵去】北垞渺難卽【裴迪和詩南山北垞下王僧孺詩長川杳難卽】隔浦望人家【梁元帝文分佩隔浦宋之問詩可憐江浦望不見洛陽人史記六國表詩書所以復見者多藏人家庾信賦名爲野人之家】遙遙不相識【左傳逺哉遙遙盧照鄰詩遙遙翠幰沒金堤謝尙詩車馬不相識梁元帝烏棲曲還欲令人不相識】

欒家瀨【文選注瀨水流沙上也】

颯颯秋雨中【楚辭風颯颯兮木蕭蕭文心雕龍春日遲遲秋風颯颯禮記仲秋行春令則秋雨不降沈佺期詩海气如秋雨】淺淺石澑瀉【九歌石瀨兮淺淺戰國策韓王曰成臯石澑之地也寡人無所用之注石澑猶言石田非膏壤也謝朓詩淵淵石澑淺王融詩潺湲石澑瀉】跳波自相濺【張華詩浮醪隨觴轉素蟻自跳波蘇味道詩溫液吐涓涓跳波急應雍州曲緑水濺長袖】白鷺驚復下【爾雅注白鷺頭翅背上皆有長翰毛劉孝威詩白鷺隠靑苗江總詩驚鷺一羣起列子明旦之海上鷗鳥舞而不下宋之問詩鷺下驚濤鶩】

北垞【韻防宅古作垞王維詩有南垞北垞注入聲俗讀若茶舊注垞音茶丘名】

北垞湖水北【東陽記北山有湖有徐公者嘗至此處見湖水湛然楊泉五湖賦追湖水而往通蓬萊與瀛洲京口記龍目湖攺名丹徒今水北注江也劉孝威登山望湖北詩堂皇更隠暎松灌雜交加】雜樹暎朱欄【謝朓詩芊眠起雜樹沈約詩雜樹共冬榮王勃秋夜山髙宴集序分欄間植】逶迆南川水【張九齡詩逶迆洲渚間喬知之詩逶迆合晶光梁簡文帝與蕭臨川書分竹南川剖符千里謝朓詩解劍北宮朝息駕南川涘】明防靑林端【邢邵詩燈光明且防陶景書靑林翠竹四時俱備謝莊詩餘日照靑林張充與王儉書弱霧輕煙乍林端而奄藹】

竹裏館【唐書文藝傳王維別墅在輞川有竹裏館】

獨坐幽篁裏【阮籍詩獨坐空堂上盧照鄰詩獨坐一園春楚辭余處幽篁兮終不見天王逸注幽篁竹林也北史楊愔傳愔一門四世同居庭前有柰樹實落地羣兒咸爭之愔頺然獨坐其季父暐見之大用嗟異宅內有茂竹遂爲愔於林邊別葺一室命獨處其中】彈琴復長嘯【尙書大傳子夏曰退而巖居作壤室彈琴其中以歌先王之風楚辭臨深水而長嘯南史袁粲傳粲家居負郭毎防杖逍遙郡南一家頗有竹石粲率爾步往亦不通主人直造竹下嘯詠自得】深林人不知【淮南小山招隠士虎豹兮岤叢薄深林兮人上慓梁簡文帝詩林深人至稀晉書王羲之傳人那得知】明月來相照【李陵詩明月照戶樞魏文帝詩明月皎皎照我牀嵇康詩開軒戶肅淸朗月照】

闕題

荊谿白石出【一統志荊谿在宜興荊南山北上通蕪湖下注震澤逹松江而入於海名山誌芙蓉渚有聳石形如初生芙蓉色皆靑白】天寒紅葉稀【魏志管寧傳注焦先自作一蝸牛廬靜掃其中營木爲牀布艸蓐其上天寒時搆火以自炙蔡邕詩枯桑知天風海水知天寒梁簡文帝詩紅葉影飛缸張說詩園紅柿葉稀】山路元無雨【劉敬叔異苑防稽天臺山路遐逺夏侯湛山路吟陟山路兮遐徵北史吳遵世傳齊文襄遊東山有雲起恐雨廢射戲使筮遇剝遵世云坤爲地土制水故知無雨虞世南出山雨後詩雨歇連峯翠】空翠濕人衣【謝靈運詩空翠難彊名漁釣易爲曲陳後主詩歇霧含空翠張正見詩櫂舉濕春衣庾信詩人衣香一園】

崔國輔

少年行【樂府遺聲遊俠三十一曲有少年行古樂苑結客少年場言少年時結任俠之客爲遊樂之場終而無成故爲此曲也】

遺卻瑚鞭【晉書呂纂載記胡安得珍珠簏琉璃榼瑚鞭馬腦椀梁元帝詩宛轉靑絲鞚照耀瑚鞭】白馬驕不行【曺植詩白馬飾金羈連翩西北馳張說詩林間艷色驕天馬易不行而至】章臺折楊栁【漢書張敞傳走馬章臺街注在長安中事文類聚張敞走馬街有栁唐時謂之章臺栁唐書樂志梁樂府有歌云上馬不捉鞭反抝楊栁枝此出北國卽鼓角橫吹曲折楊栁枝是也】春日路傍情【梁元帝詩春日春風過陳後主折楊栁詩楊栁動春情梁簡文帝詩眞成恨不已願得路傍兒】裴迪【闗中人初與王維崔興宗居終南同倡和天寶後爲蜀州刺史與杜甫李頎友善嘗爲尙書省郎】

華子岡

落日松風起【謝靈運撰徵賦望新晴於落日陳後主詩一峯遙落日張正見詩松吟欲舞風蕭詮詩深澗響松風陶潛詩涼風起將夕夜景湛虛明】還家艸露晞【庾信春賦百丈山頭日欲斜三晡未醉莫還家王粲詩下船登髙防艸露濕我衣王融曲水詩序艸露之滋方渥詩白露未晞曺植詩始出嚴霜結今來白露晞謝朓詩塗塗露晚晞】雲光侵履迹【吳邁逺詩緑樹揺雲光江總詩庭暉連樹彩檐影接雲光庾肩吾詠艸詩全由履迹少並欲上堦生張正見詩春苔封履迹】山翠拂人衣【蕭子鈞詩山翠餘煙積庾肩吾詩山翠下添流楊惲報孫會宗書拂衣而起奮袖低昻梁元帝詩臨池影入浪從風香拂衣】

茱茰沜

飄香亂椒桂【王筠詩香气飄當軒淸張正見詩飄香入桂舟劉向九嘆椒桂羅以顚覆兮鹽鐵論山林不讓椒桂以成其髙】布葉間檀欒【張衡西京賦吐葩揚榮布葉垂陰枚乘兔園賦修竹檀欒夾水碧鮮謝朓詩檀欒防修竹】云日𨿽回照【曺植詩修阪造云日謝靈運詩江山共開曠云日相照媚張正見詩髙峯落回照】森沈猶自寒【鮑照詩銅谿晝森沈江總詩披逕憐森沈】

欹湖

空濶湖水廣【李百藥洞簫賦對吟空濶之情復感神仙之術謝朓樂府蒲生廣湖邊托身洪波側張正見詩水廣南山暗杖防出蓬門唐太宗詩水廣櫂歌長】靑熒天色同【班固西都賦碝磩彩致琳瑉靑熒陶潛詩髙柯擢條幹逺眺同天色梁元帝詩水際合天色虹光入浪浮諸葛頴詩遙村含水气逺浦澄天色】艤舟一長嘯【史記項羽紀烏江亭長檥船待注南方人謂整船向岸曰檥陳後主詩人喧船艤岸風細錦帆斜廣韻檥同艤晉書王廙傳嘗從南下迅風飛帆倚舫樓長嘯神气超逸左思詩長嘯激淸風】四面來淸風【子夜歌髙堂不作壁招取四面風謝朓詩四面動淸風朝來起寒色何劭詩閒房來淸風廣庭揚素華】

孟浩然

北澗泛舟

北澗流常滿【王勃淨惠寺碑虹生北澗卽掛新旛詩滮池北流易林褰衣涉河澗流浚多沈約詩惟有淸澗流潺湲終不息諸葛頴詩澗滿新流濁】浮舟觸處通【新語駕馬服牛浮舟杖檝以代人力謝靈運詩浮舟千仞壑東方虯詩春雪滿空來觸處似花開】沿洄自有趣【謝靈運詩山行窮登頓水涉盡洄沿廣韻沿順流而下也洄逆流王融芳樹曲綺羅已自憐暄風多有趣】何必五湖中【周禮東南曰揚州其浸五湖吳錄五湖者太湖之別名謝靈運詩髙蹈七州外拂衣五湖裏古樂府遊戲徘徊五湖中】

春曉

春眠不覺曉【北堂書鈔杜祭酒別傳曰君曽新作被暖眠不覺晏起乃嘆曰暖眠使人忘起因命著陌上有寒苦人舉被授之讀曲歌願得連眠不復曙一年都一曉】處處聞啼鳥【徐儀詩處處敞髙扄流照滿珠庭陳後主詩葉裏啼鳥送春情庾信詩春山百鳥啼】夜來風雨聲【吳均詩紫要依夜來淸風扶曉發陳後主詩金鞍排夜來詩風雨瀟瀟劉楨詩風聲一何勁松枝一何盛梁元帝詩風送雨聲遲】花落知多少【謝朓詩鳥散餘花落梁元帝詩春花落兮春日暉江淹靑苔賦至哉靑苔之無用我孰知其多少】

送朱大入秦

遊人五陵去【沈約詩年春媚遊人尹式詩遊人杜陵北漢書原涉傳注五陵謂長陵安陵陽陵茂陵昭陵也西京賦南望杜霸北眺五陵】寶劍直千金【江淹詩延陵輕寶劍呂氏春秋伍員解其劍以予丈人曰此千金之劍也西京雜記昭帝時茂陵家人獻劍上銘曰直千金壽萬歳】分手脫相贈【謝朓詩分手東城闉江總詩分手路悠悠徐陵詩徒勞脫寶劍張說詩嘗聞寶刀贈】平生一片心【論語平生之言注平生猶少時陳子昻詩寶劍劍金買生平未許人庾信詩誰知一寸心乃有萬斛愁】

元結

石宮四詠【石宮無考】

石宮春云白【蔡凝詩春云處處生易通卦驗春分正陽云出張如積白鵠易說春有白鶴云】白雲宜蒼苔【孔稚圭文白雲誰侶沈約詩白雲復離離張載賦蒼苔泛濫潘嶽賦壁衣蒼苔瓦被駁蘚】拂云踐石徑【江逌竹賦拂景云以容與吳均詩車中旌拂云孫綽天臺山賦踐莓苔之滑石孔稚圭文石徑荒涼徒延佇鮑照詩鴈行緣石徑】俗士誰能來【孔稚圭文請回俗士駕王褒詩結交非俗士晉書康阮籍遊竹林王戎嘗後至籍曰俗物復來敗人意】

二

石宮夏水寒【王褒詩夏水懸臺際姜皎詩日日芙蓉生夏水傅咸神泉賦序在冬則溫旣夏而寒庾信詩中流覺水寒】寒水宜髙林【王僧孺詩夜風入寒水庾信詩寒水細澄沙列子遊吾園者不思髙林曠澤謝靈運詩絕澑飛庭前髙林暎窓裏】逺風吹蘿蔓【陶潛詩平疇交逺風良苗亦懷新沈約詩香隨逺風入詩籜兮籜兮風其吹女謝靈運賦蘿蔓絕攀吳均賦叢蘿彌蔓】野客熙淸陰【王勃詩野客思茅宇杜審言詩遊宴成野客周讓詩熙然聊自得陶潛詩藹藹堂前林中夏貯淸陰陳子昻序參差臺榭亂山水之淸陰】

三

石宮秋气淸【春秋繁露春气愛秋气嚴楚辭悲哉秋之爲气也又泬寥兮天髙而气淸劉峻詩薊門秋气淸】淸气宜山谷【春秋繁露天地之化如四時所惡之風出則爲淸气而有殺於俗湛方生詩仲秋有淸气左傳深山窮谷固陰沍寒馮衍顯志賦陂山谷而間處兮守寂寞而存神】落葉逐霜風【陸士衡賦飛落葉之漠漠陶潛詩寒風拂枯條落葉掩長陌王僧孺詩樹影逐風輕張協七命風厲霜飛阮卓詩霜風秋月暎樓明】幽人愛松竹【陸云逸民賦詠幽人於鳴琴釋惠標詩幽人披薛荔戴逵閒遊贊寄心松竹取樂魚鳥梁元帝書山間芳杜自有松竹之娯】

四

石宮冬日暖【詩冬日烈烈左傳冬日可愛陳後主詩曖日暖源桃】暖日宜溫泉【禇亮詩梅梁暖日斜許敬宗詩暖日晨光淺傅咸神泉賦序余所居庭前有湧泉在夏則冷涉冬而溫劉逖詩溫泉足蕩邪】晨光靜水霧【陶潛歸去來辭恨晨光之熹防謝朓詩晨光復瀁漭伏挺詩水霧雜山煙王勃詩闗山晦兮水霧連】逸者猶安眠【陸云逸民賦世有逸人棲遲乎一丘北史韓麒麟傳仰遭明時直筆無懼安眠美食徐陵書門前擾擾我且安眠】

王之渙【並州人兄之咸之賁皆有文名天寶間與王昌齡崔國輔鄭昈聨唱疊和名動一時】登鸛鵲樓【三體詩注鸛鵲樓在河中府前瞻中條下瞰大河一統志鸛鵲樓在平陽府蒲州城上】

白日依山盡【楚辭白日出之悠悠秦嘉詩曖曖白日朱超詩落照依山盡】黃河入海流【書又北播爲九河同爲逆河入於海水經昆侖墟髙萬一千里河水出其東北陬屈從其東南流入於渤海物理論河色黃赤眾川之流蓋濁之也百里一小曲千里一大曲九曲以達於海】欲窮千里目【史紀貨殖傳耳目欲窮聲色之好鮑照詩極眺入云表窮目盡帝州又逺極千里目】更上一層樓【蜀志諸葛亮傳劉琦將亮遊觀後園共上髙樓梁書陶景傳永元初更築三層樓景處其上弟子居其中賔客至其下孫楚登樓賦有都城之百雉加層樓之五尋】

李白

陪從祖濟南太守泛鵲山湖【李陽冰李翰林集序天子知其不可畱乃賜金歸之遂就從祖陳畱采訪大使彥允請北海髙天師授道籙於齊州唐書地理誌齊州濟南郡本齊郡天寶元年更名臨淄五載又更名一統志濟南府禹貢靑州之域漢文帝置濟南國景帝攺爲濟南郡通典郡守秦官漢景帝中元二年更名太守唐書百官志天寶元年攺刺史曰太守一統志濼水自大明湖東北流注華不注山下滙爲鵲山湖又東北入於濟】

初謂鵲山近【一統志鵲山在濟南府城北二十里俗云毎歳七八月間烏鵲翔集於此又云扁鵲嘗於此煉丹蕭慤詩泉鳴知水急云來覺山近】寧知湖水遙【劉鑠詩誰言長河遙李嶠詩渺漫煙波濶參差林岸遙】此行殊訪戴【左傳在此行也晉書王徽之傳嘗居山陰夜雪初霽月色淸朗四望皓然忽憶戴逵逵時在剡便夜乘小船詣之】自可緩歸橈【世說太丘曰如此但糜自可何必飯也梁元帝鳥名詩晨鳬移去舸飛燕動歸橈】

二

湖濶數千里【劉孝威詩雷奔石鯨動水濶牽牛遙拾遺記員嶠山有方湖周回千里神異經北方荒中有石湖方千里岸深五丈】湖光揺碧山【謝朓登山曲瀾光媚碧隄古西洲曲捲簾天自髙海水揺空碧梁簡文帝賦逺山碧暮水紅】湖西正有月【神曲湖就赤山磯大姑居湖東仲姑居湖西洞防記帝於望鵠臺西起俯月臺登臺以眺月影入池中因名影娥池】獨送李膺還【後漢書郭泰傳泰字林宗遊洛陽見洛陽尹李膺膺大奇之遂相友善後歸鄕裏衣冠諸儒送至河上林宗惟與李膺同舟而濟眾賔望之以爲神仙】

三

水入北湖去【書三江旣入丹陽郡圖經樂遊苑晉時藥園元嘉中築堤壅水名爲北海水經注濼水出歷縣故城西南泉源湧出若輪其水北爲大明湖】舟從南浦回【陶潛詩目送回舟逺江淹別賦送君南浦傷如之何王勃滕王閣詩畫棟朝飛南浦云】遙看鵲山轉【庾信詠畫屏風詩上橋還倚望遙看采蓮船沈佺期詩天流芝蓋下山轉桂旗斜】卻似送人來【晉陽秋羅友以家貧乞祿桓溫許而不用後同府人有得郡者溫爲席送別友至尢晚問之友答曰首旦出門中道逢一鬼大見揶揄云我只見汝送人作郡何以不見人送汝作郡始怖終慙不覺淹緩江淹詩含花復含實正待佳人來】

自遣

對酒不覺瞑【魏武帝樂府對酒當歌張正見詩當歌對玉酒匡坐酌金罍陶潛飲酒詩連林人不覺陸機詩終朝理文案薄暮不遑瞑】落花盈我衣【梁元帝詩金燈飄落花庾信馬射賦落花與芝蓋同飛古詩馨香盈懷袖阮籍詩灼灼西隤日餘光照我衣】醉起步溪月【陶潛飲酒詩班荊坐松下數斟已復醉薛道衡詩空庭聊步月閒坐獨臨風】鳥還人亦稀【陶潛詩紛紛飛鳥還又歸去來辭鳥倦飛而知還杜預論水利疏往者東南艸創人稀故得水田之利十洲記巨海中有十洲乃人迹所稀絕處】

夏日山中

懶揺白羽扇【班婕妤詩動揺防風發傅咸羽扇賦吳人截鳥翼而揺風陸機羽扇賦昔楚襄王防於章臺之上宋玉唐勒侍皆操白鶴之羽以爲扇語林諸葛武侯持白羽扇指揮三軍梁簡文帝詩可憐白羽扇卻暑復來氛】躶體靑林中【世說劉伶恆縱酒放達或脫衣祼形人見譏之伶曰我以天地爲棟宇屋室爲幃衣謝莊詩餘日照靑林吳均詩藹藹隠靑林】脫巾掛石壁【北齊書祖鴻勲傳把臂入林掛巾垂枝江淹詩緬暎石壁素庾信銘橫鐫石壁闇鑿山梁】露頂灑松風【李頎詩露頂據胡牀南史陶景傳特愛松風庭院皆植松毎聞其響欣然爲樂梁簡文帝詩樹裏識松風】

獨坐敬亭山

眾鳥髙飛盡【淮南子鷹隼鷙則眾鳥散陶潛詩眾鳥欣有托謝朓詩日出眾鳥散詩有鳥髙飛亦傅於天漢書張良傳鴻鵠髙飛一舉千里古詩願爲雙鴻鵠奮翅起髙飛史記淮陰侯傳髙鳥盡良弓蔵】孤云獨去閒【陶潛詩萬族各有托孤云獨無依常建詩隠處惟孤云陶潛詩悠悠東去云儲光羲詩云去夕陽過王勃詩閒雲潭影日悠悠】相看兩不厭【梁簡文帝賦回照金屏裏脈脈兩相看魏武帝樂府山不厭髙】只有敬亭山【一統志敬亭山在寧國府城北一十里名勝志敬亭山一名昭亭在宛陵宣城縣北卽謝朓觀雨賦詩處謝朓敬亭山詩玆山亙百里合防與云齊】

紫藤樹【角方艸木狀紫藤莖如竹根重重有皮可用以降神本艸拾遺紫藤一名招豆藤】

紫藤掛云木【虞炎詩紫藤拂花樹梁簡文帝詩新藤上掛樓格物總論藤有大小數種皆依附大木蟠曲而上張說東山記虹泉雷射云木虛吟】花蔓宜陽春【吳郡諸山誌穹窿山紫藤塢幽深多藤花可掇蘇頲詩藤蔓野人家本艸蔓遊藤狀如寄生著大樹葉如栁春花色紫古詩陽春布徳澤】宻葉隠歌鳥【傅休奕賦長條四布宻葉重陰陸機詩宻葉成翠幄李頎愛敬寺古藤歌憶昨飛花滿空殿宻葉吹香飯僧徧山海經臷民之國爰有歌舞之鳥鸞鳥自歌鳯鳥自舞庾信賦鳥囀歌來花濃雪聚】香風畱美人【洛陽伽藍記含風團露流香吐馥謝朓詩香風蕊上發詩有美一人楚辭望美人兮未來唐太宗詩低枝暎美人】

劉方平

采蓮

落日淸江裏【隋煬帝樂府菱潭落日雙鳬舫李嶠詠荷詩日落蓋陰移鄭愔采蓮曲緑潭采荷芰淸江日稍曛杜甫詩淸江一曲抱村流儲光羲詩日落長江裏】荊歌艶楚腰【沈佺期詩理棹想荊歌梁簡文帝采蓮賦楚王暇日之歡麗人妖艷之質王勃采蓮賦吳娃楚艶鄭婉秦妍後漢書馬廖傳楚王好細腰鄧鏗詩爭妍學楚腰梁元帝采蓮賦纎腰東素遷延顧步】采蓮從小慣【漢相如曲江南可采蓮荷葉何田田梁簡文帝賦回渡輕船共采新蓮李白詩憶昔嬌小姿漢書賈誼傳習貫如自然注貫亦習也音工宦反】十五卽乘潮【羅敷行二十尙不足十五頗有餘梁武帝歌女兒年幾十五六崔國輔詩且泛朝夕潮荷衣蕙爲帶】

儲光羲

江西曲

緑江淸見底【張子容詩沈沈緑江晚楚辭憑昆侖以澂霧兮隠岷山以淸江湘中記湘水至淸𨿽深五六丈見底陶景書淸流見底吳均書水皆縹碧千丈見底】髙浪直翻空【郭璞江賦駭浪暴灑驚波飛薄虞茂詩三山波浪髙駱賔王詩驚風瑞浪翻隋煬帝望海詩逺水翻如岸】慣是湖邊住【費昶詩妾家五湖口範云詩盈盈一水邊崔顥詩君家住何處妾住在橫塘】舟輕不畏風【戰國防乘夏水泛輕舟庾肩吾詩浪湧燕舟輕祖孫登詩桂舟輕不定梁簡文帝賦畏風多而榜危】

二

逐流牽荇葉【庾肩吾曲水宴詩百戲俱臨水千鐘共逐流劉孝綽詩山影逐波流謝靈運詩牽葉入松門劉孝威詩荇蒲浮新葉】沿岸摘蘆苖【沈佺期詩淇上風日好紛紛沿岸多謝靈運永嘉記百卉正芳聊以小摘供日何遜詩蘆岸晚修修李嶠詩沙鳬隠荻苗】爲惜鴛鴦鳥【詩鴛鴦於飛畢之羅之又鴛鴦在梁埤雅雄鳴曰鴛雌鳴曰鴦徐陵賦持訝鴛鴦鳥長情眞可念】輕輕動畫橈【劉向文使人泠泠輕輕不使人狂駱賔王詩逗浦木蘭輕謝惠連詩日落泛澄瀛星羅遊輕橈楚辭九歌蓀橈兮蘭旌注橈小楫也】

三

日暮長江裏【左傳日雲暮矣王粲詩日暮遊西園郭璞江賦防潭隩被長江王績詩宛轉三江裏】相邀歸渡頭【陳子昻詩還疑赤松子天路坐相邀梁簡文帝烏棲曲采蓮渡頭擬黃河卽今欲渡畏風波張九齡詩千艘咽渡頭】落花如有意【梁簡文帝序晚花與薰風俱落庾信賦落花與芝蓋同飛侯夫人詩不及梅花意春來到處飛】來去逐船流【唐太宗花庭霧詩香引去來風梁元帝望江中月影詩斜桂逐行船蔡邕賦乘舫舟而溯湍流兮】

四

隔江看樹色【謝朓詩雲中辧江樹宋之問詩江樹逺含情何遜詩山煙含樹色江水暎霞鮮江淹詩風光多樹色】沿月聴歌聲【李嶠詩影揺江浦月香引棹歌風陶潛詩淸歌散新聲庾信詩歌聲上扇月沈佺期詩還如流水曲日晚棹歌聲】不是長幹住【左思吳都賦長千延屬飛甍舛互注建業南五里有山岡其間平地吏民雜居曰長幹中有大長幹小長幹皆相連大長幹在越城東小長幹在越城西庾信怨歌行家在金陵縣前嫁得長幹少年圖經長幹裏去上元縣五里】那從此路行【漢書郊祀歌泛泛滇滇從髙斿殷勤北路臚所求宋之問詩晨拂鳥路行】

王昌齡

朝來曲

月昃鳴珂動【劉孝綽望月詩金虎西南昃岑安卿詩月昃半樓明何遜詩下阪聴鳴珂徐陵詩飛蓋響鳴珂】花連繡戶春【崔湜詩庭際花飛錦繡合李嶠詩花明玉井春徐彥伯詩花移玉樹春鮑照賦瞰東西之繡戶沈約詩鳴珠簾於繡戶散芳塵於綺席沈佺期古鏡歌繡戶徘徊明月光】盤龍玉臺鏡【庾信詩盤龍明鏡餉秦嘉世說溫公從姑有一女屬公覓婚公宻有自婚意答云佳婿難得但如嶠比云何少日報云已覓得婚處因下玉鏡臺一枚旣婚女笑云我固疑是老奴玉鏡臺是公北徵劉聰所得】惟待畫眉人【漢書張敞傳敞爲婦畫眉長安中傳張京兆眉憮有司以奏上問之對曰臣聞閨房之內夫婦之私有過於畫眉者】

丘爲

左掖梨花【史記天官書太防南四星執法中端門門左右掖門漢書髙後紀朱虛侯章入未央宮掖門注非正門而在兩旁若人之臂掖也】

冷艷全欺雪【陸云詩瓊華玉艷張說文蘭薰雪艷王融詠梨花詩芳春照流雪駱賔王詩聚花如薄雪】餘香乍入衣【西京雜記趙飛燕女弟設緑熊席雜薰諸香一坐此席餘香百日不歇隋煬帝詩浮香飄舞衣王勃詩花香染別衣梁元帝詩梅花任入衣】春風且莫定【劉希夷詩緗綺弄春風唐太宗花庭霧詩香引去來風劉憲詩芳風揺蕩雪花飛謝貞詩風定花猶落】吹向玉階飛【詩籜兮籜兮風其吹女武后詩花須連夜發莫待曉風吹陸云詩陟彼玉階庾信詩玉階風轉急劉孝綽詠梨花詩因風似蝶飛】

賈至

白馬

白馬紫連錢【詩有客有客亦白其馬曺植白馬篇白馬飾金羈爾雅靑驪驎驒注色有深淺斑駁隠鄰今之連錢驄梁元帝紫驑馬詩金絡鐵連錢】嘶鳴丹闕前【陳後主詩驚風起嘶馬說文嘶馬鳴也詩蕭蕭馬鳴範云詩翩翩朱蓋轉蕭蕭良馬鳴唐太宗詩爽气浮丹闕庾肩吾詩車回雙闕前】聞珂自蹀躞【通典雕入海化爲玳可爲馬勒謂之珂說文珂石次玉者爾雅翼貝大者謂之珂黃黒色可以飾馬勒張華詩乘馬鳴玉珂卓文君白頭吟躞蹀禦溝上溝水東西流吳均詩蹀躞靑驪馬】不要下金鞭【沈烱詩夾道耀金鞭楊烱詩夜玉妝車軸秋金鑄馬鞭劉孝儀謝賜馬啟長揪可走不假幽並之策】

祖詠

終南山望余雪【有司試此題詠賦四句卽納或詰之曰意盡】

終南陰嶺秀【詩終南何有西都賦表以太華終南之山說文陰闇也水之南山之北也孫綽太平山銘秀嶺樊緼奇峯挺崿支遁詩秀嶺攢嘉樹】積雪浮雲端【宋玉賦其陰則積雪凝霜露露生焉陸機詩仰憑積雪巖俯涉堅冰川古善哉行遊戲云端謝朓詩云端楚山見】林表明霽色【謝朓詩林表吳岫防張正見詩燒田云色暗古樹雪花明南史宋孝武紀三月乙未建牙於軍門景色開霽孫逖詩逶迆霽色繞江山】城中增暮寒【費防詩秋气城中冷嵇含賦夫閏於夏則崇暑在冬則增寒鮑照詩幽庭憐夕寒】

陸海【餘慶孫有才思與陳子昻盧藏用爲方外十友工五言爲賀知章所賞性巖峻自省郎出牧潮州】

題奉國寺

新秋夜何爽【庾信詩新秋似舊秋張正見詩髙軒揚麗藻自是賦新秋張協詩秋夜涼風起謝莊表夕爽選政昃旦調風】露下風轉淒【楚辭白露旣下百艸兮詩風雨淒淒陶潛詩靡靡秋已夕淒淒風露交】一磬竹窓外【徐陵文燃香雨上擊磬雲中顧況詩一聲淸磬發孤煙陽休之詩日照前窓竹陰鏗詩棟裏歸云白窓外落暉紅】千燈花塔西【庾信詩五香芬紫府幹燈照赤城又千柱蓮花塔盧思道詩日落寶壇西】

題龍門寺【一統志河南府城西南龍門山一名伊闕大禹疏龍門伊水出其間白居易記龍門十寺遊觀之盛香山爲冠】

窓燈林靄裏【習鑿齒詩煌煌閒夜燈修修樹間亮張充書弱霧輕煙乍林端而庵靄】聞磬水聲中【法苑珠林東晉初沙門帛道猷聞天臺石梁終古無度乃掲錫獨往夜宿梁東便聞西寺磬聲經吹陶潛別傳淵明嘗聞田水聲倚杖聴之】更與龍華防【荊楚歳時記四月八日諸寺各設齋以五香水浴佛作龍華防以爲彌勒下生之徴也】罏煙滿夕風【劉孝威詩燭避窓中影香回鑪上煙梁簡文帝詩珠簾迎曉日金華拂夜風】

顏眞卿

夜集聨句

寒花防月色【張協詩寒花發黃采秋艸含緑滋張正見詩寒花暎日鮮晉書王徽之傳嘗居山陰夜雪初霽月色淸朗四望皓然劉孝綽詩月色度云來】墜葉占風音【謝靈運賦送墜葉於秋宴梁書王僧孺傳秋葉晚傷雜黃紫而俱墜蕭子良桐賦聳輕條而麗景涵淸風而散音】玆夕無塵慮【蘇武詩歡娯在今夕梁昭明太子七契終無慮而無營王勃賦鄙塵情於春念擬仙契於秋諾】髙云共片心【王融詩響梵髙雲中蕭子良詩气寒髙云斂色遙露已團庾信詩棲心浴日館行樂止云墟】太上隠者【古今詩話太上隠者人莫知其本末好事者從問其姓名不答畱詩一絕云】答人

偶來松樹下【庾信詩古松栽數樹又柏谷移松樹史記始皇本紀遂上泰山立石封祠祀下風雨暴至休於樹下因封其樹爲五大夫】髙枕石頭眠【後漢書梁冀傳袁著上書曰大將軍宜遵懸車之禮髙枕熙神晉書孫楚傳楚少時欲隠居謂王濟曰當枕石潄流誤云枕流潄石南史闗康之傳世居京口寓居南平昌顏延之候之見其散枕一塊白石而臥了不相盻】山中無歷日【沈約詩山中咸可悅賞逐四時移南史傅昭傳昭十歳於朱雀航賣歷日袁顗見而奇之徐陵詩立春歷日自當新】寒盡不知年【庾信行雨山銘開年寒盡正月遊春釋惠標詠孤石詩中原一孤石地理不知年】

錢起

竹間路【案本集藍田溪雜詠之一】

暗歸艸堂靜【孔稚圭北山移文鐘山之英艸堂之靈杜甫詩知汝玉山艸堂靜】半入花源去【宋之問陸渾山莊詩流水看花入案陶潛有桃花源記梁元帝詩桃花染春源武平一詩雪徑繞花源】有時載酒來【漢書揚雄傳贊家素貧嗜酒時有好事者載酒肴從遊學王維詩揚子談經處淮王載酒過】不與淸風遇【詩穆如淸風南史謝譓傳入吾室者但有淸風應瑒詩良遇不可值】

江行無題

睡穩葉舟輕【李嶠被詩光逸偸眠穩庾信賦吹落葉之扁舟飄長風於上游李嶠詩俠客條爲劍仙人葉作舟庾肩吾詩浪湧燕舟輕】風防浪不驚【張華詩防風揺茝若沈君攸詩浪息累沙痕】任君蘆葦岸【西京雜記茂陵文固陽善射雉以靑州蘆葦爲弩何遜還渡五洲詩沙汀暮寂寂蘆岸晚修修鄭愔詩岸葦新花白】終夜動秋聲【劉楨贈五官中郎將詩終夜不遑寐陳後主七夕詩含笑不終夜香風空自停周讓詩木葉動秋聲陳後主飲馬長城窟行月色含城暗秋聲雜塞長】

二

咫尺愁風雨【徐幹答劉楨詩𨿽路在咫尺難涉如九關杜甫渼陂行咫尺但愁雷雨至詩風雨淒淒沈佺期巫山詩暗谷疑風雨幽崖若鬼神】匡廬不可登【廬山記匡俗周威王時人生而神靈廬於此山故取號曰匡廬明一統志江西九江府廬山在府城南二十五里古南嶂山也周時有匡俗兄弟七人皆有道術結廬於此故名曺植九愁賦眷浮雲以太息願攀登而無階】只疑雲霧窟【班彪北徵賦飛雲霧之杳杳魏略劉雄鳴毎出行霧中識道不迷時人因謂能爲雲霧】猶有六朝僧【唐汝詢注六朝謂吳東晉宋齊梁陳也六朝僧如惠逺之屬髙僧傳晉惠逺住廬峯龍泉精舍刺史桓伊又於山東立房殿卽東林寺也】

竹嶼【案本集藍田溪離詠之一】

幽鳥淸漣上【王籍詩鳥鳴山更幽沈約賦天淵池鳥集水漣漪詩河水淸且漣漪謝靈運詩緑篠媚淸漣】興來看不足【晉書王徽之傳乘興而來興盡而返孟浩然詩淸曉因興來乘流越江峴杜甫詩仰面貪看鳥回頭錯認人】新篁壓水低【王筠詩早蒲欲抽葉新篁向舒防宋之問詩藤陰覆水低】昨夜鴛鴦宿【鮑照詩昨夜宿南陵詩鴛鴦於飛畢之羅之嵇康詩鴛鴦於飛肅肅其羽朝遊髙原夕宿蘭渚】

戲鷗

乍依菱蔓聚【梁簡文帝文露禽乍聚望比翼之翺翔阮籍詩寒鳥相因依王維詩茭蔓弱難定】盡向蘆花滅【江總詩蘆花霜外白駱賔王詩鴈起蘆花晚髙適賦岸艸無色蘆花自飛】更喜好風來【陶潛詩防雨從東來好風與之俱陸厥詩復帶秋風來王臺卿詩風來白華起】數片翻晴雪【岑參詩對酒云數片捲簾花萬重陶潛遊斜川詩序水鷗乘風以翻飛梁簡文帝詩栁絮飄晴雪隋文帝望江南辭絮飛晴雪暖風時】

石上苔【爾雅藫石衣也注水苔也一名石風土記石水衣也靑緑色皆生於石】

淨與溪色連【宋之問詩淸溪綠潭潭水側修竹嬋娟同一色李白詩淸溪淸我心水色異諸水魏文帝賦溪谷紆以交錯艸木鬰其相連】幽宜松雨滴【隋煬帝詩煙雨更相宜王維詩颯颯松上雨何遜詩夜雨滴空階孟浩然詩荷枯雨滴聞】誰知古石上【唐太宗詩古石衣新苔淮南子石上不生五穀宋之問詩石上泉聲帶雨秋】不染世人迹【李白詩花將色不染水與性俱閒司馬相如難蜀父老舟車不通人迹罕到張協詩溪壑無人迹】

池上亭

臨池構杏梁【楚辭坐堂伏檻臨曲池些庾肩吾詩前對金精阪倚臨圓水池司馬相如長門賦刻木蘭以爲榱兮飾文杏以爲梁謝朓詩杏梁賔未散】待客歸煙塘【史記孟嘗君傳田嬰使文主家待賔客孫逖詩永夕臥煙塘蕭條天一方】水上褰簾好【王臺卿詩水上結云陰劉憲詩沙頭水上呈風光甄固詩昨夜褰簾望初逢雙燕歸】蓮開杜若香【陰鏗詩丹井夏蓮開庾信詩蓮開長倒垂離騷采芳洲兮杜若注杜香艸也江淹杜若頌山中杜若嘉爾翠質不奇不俗載華載實庾信詩春洲杜若香】

劉長卿

送靈澈上人【全唐詩注靈澈姓湯氏字澄源與吳興詩僧皎然齊名】

蒼蒼竹林寺【詩蒹葭蒼蒼鮑泉詩蒼蒼隨逺色名勝志招隠山有竹林寺舊爲戴顒所居顒女捨與曇度爲寺梁昭明太子嘗讀書其中庾信詩猶聴竹林鐘】杳杳鐘聲晚【楚辭日杳杳以西頺注杳杳逺貌何遜詩杳杳長洲夕庾信詩隔嶺鐘聲度中天梵響來】荷笠帶夕陽【詩何蓑何笠爾雅山西曰夕陽庾信詩夕陽含水气】靑山獨歸逺【髙士傳韓順贊寧極靑山謝朓詩不對芳春酒還望靑山郭鄭公超詩舊宅靑山逺歸路白雲深孫逖詩莫愁歸路逺水月夜虛明】

郎士元

山中卽事

入谷多春興【孔稚圭北山移文鳴騶入谷鶴書赴隴陶景尋山誌捫虛蘿以入谷丘爲詩方春轉揺蕩孤興時淹畱】乘舟棹碧潯【漢書溝洫志陸行載車水行乘舟陶潛歸去來辭或棹孤舟楊師道詩聨翩度碧潯陳子昻詩蜻蜓愛碧潯】山云昨夜雨【淮南子山云艸莽庾信詩石影橫臨水山云半繞峯王維詩山中一夜雨樹杪百重泉】溪水曉來深【房篆詩前溪流碧水王昌齡詩溪水隨君向北流杜甫詩錦樹曉來靑隋煬帝詩泉吐石溪深】

戴叔倫

泊湘口

湘山千嶺樹【君山誌君山在府城西洞庭湖中又名湘山狀如十二螺髻庾肩吾詩湘山轉蔽虧梁簡文帝詩星芒侵嶺樹張九齡詩月明看嶺樹】桂水九秋波【陸云喜霽賦戢流波於桂水兮起芳塵於沈泥杜甫詩朔風吹桂水梁元帝纂要秋月亦曰九秋南都賦結九秋之增傷七啟九秋之夕爲懽未央九嘆水波逺以防防兮不睹其東南別賦春水緑波】露重猿聲絕【鮑照謝莊聨句風輕桃欲開露重蘭未勝駱賔王蟬詩露重飛難進梁元帝詩寒夜猿聲徹徐嶷詩靑壁逓猿聲江淹橫吹賦人聲絕馬迹沈】風淸月色多【宋文帝詩林下夕風淸梁元帝詩月殿善風淸唐明皇詩桂月先秋冷蘋風向晚淸李白詩暫就東山賖月色杜甫詩中天月色好誰看又月傍九霄多】

闗山月【樂府解題闗山月傷離別也】

月出照闗山【詩月出皎兮阮籍達莊論月東出日西入劉楨詩月出照船中古木蘭詩闗山度若飛徐陵詩闗山三五月客子憶秦川】秋風人未還【漢武帝秋風辭秋風起兮白雲飛梁武帝七夕詩白露月下團秋風枝上鮮張說詩凡得幾人還王昌齡詩萬里長徵人未還】淸光無逺近【梁簡文帝詩明月吐淸光沈約詠月詩洞房殊未曉淸光信悠哉梁武帝詩秋月出中天逺近無偏異梁元帝詩若使月光無逺近應照離人今暝啼】鄕淚半宵間【謝朓詩試與徵途望鄕淚盡沾衣何遜詩以我辭鄕淚沾君送別衣鮑照擬行路難惆悵徒倚至夜半徐陵詩今宵花燭淚非是夜迎人防同契常在晦朔間】題天柱山圖【漢書郊祀志上巡南郡至江陵而東登禮之天柱山號曰南嶽注音潛廬江縣天柱山在焉李明詩天柱一峯擎日月洞門千仞鎖云雷一統志天柱山與濳山連其峯最髙道書謂爲司洞天漢武帝嘗登封玆山祀之以代南嶽魏左慈煉丹故迹存馬又潛山在安慶府潛山縣西北二十里與皖公天柱三峯鼎峙】

拔翠五雲中【海賦掎拔五嶽魏書袁翻傳疊千重以聳翠周禮春官保章氏以五云之物辧吉防水旱降丰荒之祲象舊唐書鄭肅傳天瑞有五色云人瑞有鄭仁表王維詩詎有銅池出五云楚辭歘逺舉兮雲中】擎天不計功【廣韻擎舉也鮑照詩髙峯插空天后漢書陳蕃傳不可貲計說文計會也算也漢書董仲舒傳明其道不計其功】誰能淩絕頂【古詩誰能別離此謝朓詩誰能久京洛抱朴子攬六翮淩虛之用舊唐書李徳裕傳維州據髙山絕頂王褒詩山窓臨紀頂檐澑俯危松杜甫詩防當臨絕頂】看取日升東【徐悱妻劉氏詩無由一共語暫看日升霞詩如日之升陳子昻詩灼灼靑春仲悠悠白日升禮記日生於東】

皇甫冉

同李三月夜作

霜風驚度鴈【劉勰新論霜鴈托於秋風以成輕舉之勢庾肩吾詩驚鴈避虛弓庾信喜雨詩驚鳥灑翼度濕鴈斷行來蕭慤詩飛鳥排花度】月露皓疎林【謝朓髙松賦當月露而畱影梁簡文帝賦月露呈曉風栁悲暮謝瞻詩開軒防華燭月露皓已盈阮卓詩髙風應爽節揺落漸疎林上官儀詩月上淨疎林】處處砧聲發【後漢書桓帝紀郡繇阡陌處處有之梁簡文帝詩欲知妾不寐城外搗砧聲江總詩偏愁別路搗衣聲後漢書邊讓傳淸聲發而響激】星河秋夜深【河圖括地象川徳布精上爲星河杜審言詩宮闕星河低拂樹晉書庾亮傳亮常在武昌諸佐吏乘秋夜往登南樓南史蕭子顯傳風動春朝月明秋夜杜甫詩夜深殿突兀劉長卿時帶雨夜鐘深】

山館

山館長寂寂【陸倕詩當衢啟珠館臨下構山楹謝靈運賦抗北嶺以構館梁簡文帝詩寂寂暮檐響楊素詩寂寂幽山裏】閒雲朝夕來【王勃詩閒雲潭影日悠悠楊素詩居山四望阻風雲竟朝夕詩溫恭朝夕執事有恪王臺卿云歌玉云初動色金風送影來】空庭復何有【鮑照詩空庭聚山雀何遜詩空庭秋月華詩何有何無陶潛詩隔籬復何有】落日照靑苔【謝靈運撰徵賦望新晴於落日隋煬帝夏白紵歌菱潭落日雙鳬舫陳書張貴妃傳朝日初照江淹靑苔賦余鑿山楹爲室有靑苔焉又嗟靑苔之依依兮無色類而可方王樞詩靑苔覆寒井】

顧況

洛陽陌二首【一統志洛陽本成周地居洛水之北故曰洛陽洛陽故城在河南府東周公所營成周也樂府解題漢橫吹曲二十八解李延年造魏晉以來惟傳十曲後又有闗山月洛陽道等八曲合十八曲】

鶯聲滿禦隄【陳子昻詩鶯聲忽聴新岑參詩野店臨官路重城壓禦堤】隄拂栁絲齊【唐太宗詩拂浪隄翻栁梁簡文帝詩楊栁亂成絲攀折上春時司空曙詩栁絲遮綠浪】風送名花落【虞世南風詩吹花送逺香李白詩名花傾國兩相歡子夜春歌春風振榮林長恐花落去宋子侯董嬌嬈歌花落何飄颺】香紅襯馬蹄【李乂詩紅英撲地滿庭香張說詩林間艷色驕天馬莊子馬蹄可以踐霜雪吳均詩靑荷沒馬蹄】

二

珂佩逐鳴騶【本艸注珂馬勒轡也釋名佩倍也言其非一物也楚辭玉佩兮陸離戎昱詩閨中珂佩度空山南史到漑傳毎歳時恆鳴騶枉道以相存洛陽伽藍記出則鳴騶禦道文物成行】王孫結伴遊【楚辭王孫遊兮不歸春艸生兮淒淒江總詩霜鴈多情恆結伴】金丸落飛鳥【西京雜記韓嫣好彈常以金爲丸所失者日有十餘長安爲之語曰苦饑寒逐金丸庾肩吾謝櫻桃啟同秦人之逐彈似得金丸易飛鳥遺之音】乘興醉靑樓【宋之問詩乘興入幽棲北史麯允傳南開朱門北望靑樓曺植詩靑樓臨大路】

山中夜宿

涼月掛層峯【齊明王詩璧門涼月舉謝朓詩停琴佇涼月杜甫詩月掛客愁邨宋孝武帝詩層峯亙天維謝惠連詩參差層峯峙】蘿牀落葉重【廣雅女蘿松蘿也李白詩延蘿結幽居庾信小園賦落葉半牀拾遺記虛房冷而寂寞落葉依於重扄】掩闗深畏虎【劉長卿詩歸臥掩柴闗錢起詩斜陽且掩闗戰國策猶百獸之畏虎也杜甫詩月明遊子聲畏虎不得語】風起撼長松【劉楨賦云興風起蕭瑟淸泠沈約詩忽遇疾風起潘嶽詩長風鼓松柏劉琨答盧諶書系馬長松下】

江上

江靑白鳥斜【謝朓傳惟待靑江可望候歸艎於春渚詩振鷺於飛傳鷺白鳥也疏言亦有斯容則義取潔白故云白鳥也沈約詩白鳥暎靑疇】蕩槳罥蘋花【古樂府艇子打兩槳羣芳譜蘋一作芣菜一名四葉菜一名田字艸葉浮水面根連水底夏秋問開小白花故稱白蘋其葉攢簇如萍故爾雅謂大者爲蘋也劉楨詩蘋藻生其涯華葉紛擾溺】聴唱菱歌晚【七命川客唱淮南之曲榜人奏采菱之歌鮑照詩簫弄澄湘北菱歌淸漢南李頎詩菱歌五湖逺】回塘月照沙【南都賦收驩命駕分背回塘梁簡文帝詩回塘繞碧莎淮南子月照天下謝朓詩孤月照窓時庾信望月詩夜白不闗沙】

韋應物

詠水精【山海經堂庭之山多水玉注水精也廣雅水精謂之石英格古要論多年老冰爲水精】

暎物隨顏色【王建水晶詩暎水色不別杜甫白絲行香汗淸塵污顏色】含情無表裏【沈約七賢論人本含情情性宜有所托洛陽伽藍記表裏照徹】持來向明月【沈約望秋月詩持照明月光鮑泉詩夕鳥飛向月】的皪愁成水【上林賦明月珠子的皪江靡師古注的皪光也傅毅舞賦珠翠的皪而照燿兮淮南子方諸見月則津而爲水注拭以向月則水生梁簡文帝銘月暎成水】

詠珊瑚【說文珊瑚似玉而色赤作樹形】

絳樹無花葉【西京雜記積艸池中有瑚髙一丈二尺一本三柯上四百二十六條是南越王趙佗所獻號絳火柏至夜光景照然淮南子昆侖山絳樹在其南碧樹瑤樹在其北謝朓詩無花復無實述異記瑚生海底一樹數十枝枝間無葉大者髙五六尺】非石亦非瓊【本艸瑪瑙非玉非石自是一類】世人何處得【晉書石崇傳武帝以瑚樹賜之髙二尺許枝柯扶疎世所罕比述異記郁林郡有瑚市海客市瑚處也淮南子求貨者爭難得以爲寶】蓬萊石上生【列子渤海之東其中有五山焉五曰蓬萊珠玗之樹皆藂生南州異物志瑚生大秦國有洲在漲海中名瑚樹洲底有磐石瑚生於石上】

詠璢璃【魏略大秦國出赤白黒黃靑綠紺縹紅紫十種璢璃南州異物志璢璃本質是石欲作器以自然灰治之】

有色同寒冰【傅咸污巵賦嘆春暉之定色越冬冰之至淸拾遺記董偃常以玉精爲盤貯冰於膝前玉精與冰同其潔澈曺植詩寒光避炎暑涼風飄我身】無物隔纎塵【拾遺記孫亮作璢璃屏風甚薄而瑩澈毎於月下淸夜舒之外望之如無隔揚子防風不起纎塵不形潘尼璢璃椀賦纎瑕罔麗飛塵靡停】象筵看不見【梁武帝白紵辭朱絲玉紵羅象筵沈約詩象筵鳴寶瑟】堪將對玉人【拾遺記蜀先主甘後玉質柔肌態媚容冶河南獻玉人髙三尺乃取玉人置後側與玉人防白齊潤】

詠琥珀【廣雅琥珀生地中大如斛削去皮成琥珀】

曽爲老茯苓本是寒松液【博物志松脂淪入地中千年化爲茯苓千年化爲琥珀淮南子千歳松下有茯苓本艸茯苓抱根者名茯神又琥珀是海松木中津液初若桃膠後乃凝結王屮頭陀寺碑松疎夏寒王勃靑苔賦桂洲含潤松崖祕液】蚊蚋落其中千年猶可覿【說文秦謂之蚋楚謂之蚊本艸物象珀其內自有物命入用神妙抱朴子松樹之三千歳者其皮中有聚脂狀如龍形名曰飛節芝傅休奕詩世有千年松】

秋夜

髙閣漸凝露【後漢書樊宏傳重堂髙閣陂池灌注謝朓詩髙閣常晝掩晉書摯虞傳聆鳴蜩之號節兮恐隕葉於凝露繁欽蕙詠葩葉永凋悴凝露不暇晞】涼葉稍飄闈【摯虞槐賦鼓柯命風振葉致涼謝莊文秋風散兮涼葉稀江淹詩變變涼葉奪戾戾颸風舉傳咸詩槁葉待風飄唐髙宗詩龍闈引夕涼】憶在南宮直【庾信文南宮宿衛職司蘭錡又詩南宮生絳雲舊唐書儒學傳序詔以府屬杜如晦等十八人爲學士給五品珍膳分爲三畨更直宿於閣下】夜長鐘漏稀【子夜歌夜長不得眠轉側聴更鼔宋孝武帝詩解帶遽回軫誰云秋夜長徐彥伯詩夕轉淸壺漏晨驚長樂鐘張正見詩洛城鐘漏息】

題桐葉

防差剪綠綺【詩參差荇菜左右采之蔡邕賦丹華煒煒綠葉參差沈約詠梧桐詩防葉𨿽可賤一剪或成珪崔日用詩剪綠裁紅妙春色庾肩吾詩綠荷生綺葉】瀟灑覆瓊柯【盧綸詩泉響竹瀟瀟隋煬帝詩颯灑林花落夏侯湛湣桐賦蔽陰澹之南表覆陽阿之北外子夜歌連山結玉巖修庭振瓊柯】憶在灃東寺偏書此葉多【雍錄香積寺在灃水之東交水之西洞防記董謁少遊山澤拾樹葉以代書簡】

韓愈

新亭【本集和虢州劉使君詩序虢州刺史宅連水池竹林往往爲亭臺島渚目其處爲三堂劉自給事中出刺此州作二十一詩以詠其事】

湖上新亭好【王維詩湖上一回首杜甫詩新亭結構罷隠見淸湖陰張說詩山亨風日好】公來日出初【舊唐書劉伯芻字素芝洺州廣平人登進士第累遷考功郎中集賢院學士轉給事中出爲虢州刺史詩羔裘如膏日出有曜】水紋浮枕簟【梁簡文帝詩水文城上動城樓水中出溫子升詩湛淡水成紋禮記雞初鳴盥潄衣服斂枕簟灑掃室堂及庭釋名枕檢也所以檢項也又簟覃也布之覃覃然平正也】瓦影防魚【謝朓賦上蕪蕪兮防影庾信詩橋影聚行魚張衡東京賦獻鼈蜃與魚】

稻畦【急就篇注田區謂之畦今之種稻爲畦者取名】

罫布畦堪數【韋嗣奕理論注枰棋局綫道也罫綿之間方目也左思吳都賦解署棋布】枝分水莫尋【管子水別於他水入於大水及海者命曰枝水王勃賦條分葉散源濬流長】魚肥知已秀【淮南子秋風起而鱖魚肥沈演之嘉禾頌擢秀辰畦】鶴沒覺初深【摯虞防防賦一低一仰乍浮乍沒盧照鄰詩苗深全覆隴】

鏡潭【祖孫登水詩風潭如拂鏡】

非鑄亦非鎔【李尢鏡銘鑄銅爲鑑漢書董仲舒傳金之在鎔惟冶者之所爲】澄忽此逢【吳都賦澄奫潫澒溶沆瀁梁簡文帝詩澄龍首渠】魚蝦不用避【洛陽伽藍記水猶澄淸洞底明淨鱗甲潛藏辧其魚鼈爾雅異蝦多須善遊而好躍】只是照蛟龍【世說未嘗見明鏡疲於屢照廣雅有鱗曰蛟龍孫卿子積水成川蛟龍生焉】

贈同遊

喚起窓前曙【全唐詩話喚起催歸二禽名也喚起聲如絡緯圓轉淸亮偏鳴於春曉江南謂之春喚催歸子規也杜甫詩紗窓猶曙色江總詩忽聴鳴鳥曙】催歸日未西【本艸杜鵑如雀鷂而黒赤口有小冠春間夜鳴達旦鳴曰不如歸去阮籍達莊論月東出日西入】無心花裏鳥【陶潛歸去來辭云無心而出岫王融詩花裏寄春情】更與盡情啼【郭璞山海經序曲盡幽情皇甫曽詩花間鳥自啼】

裴度【字中立河東聞喜人貞元中擢第憲宗元和十六年拜門下侍郎同中書門下平章事文宗贈太傅度出入中外經事四朝以身系國之安危者二十年】

溪居

門徑俯淸溪【劉長卿詩門徑蒼苔合王褒詩淸溪有波瀾王勃詩步葉下淸溪】茅檐古木齊【朱異詩茅檐帶野芬江總詩古木斷懸蘿劉長卿詩山木萬株齊】紅塵飄不到【應璩書紅塵散於幾榻王灣詩塵飄宦情澁】時有水禽啼【洛神賦水禽翔而爲衛宋之問詩谷鳥作春啼】

韋處厚【字徳載京兆人元和初登第又擢賢良方正異等授祕書郎兼史職攺咸陽尉右拾遺轉考功員外出爲開州刺史入拜戶部郎中知制誥穆宗召入翰林爲侍讀學士攺中書舍人文宗卽位拜兵部侍郎尋以中書侍郎同平章事】

桃塢

噴日舒紅景【杜甫詩陰火煮玉泉噴薄漲巖幽有時浴赤日光抱空中樓任昉詠桃詩開紅春灼灼】通蹊茂綠陰【張協七命內無疏蹊外無漏迹注疏通也史記李廣傳贊桃李不言下自成蹊魏文帝槐賦綠葉萋而重陰鐘防蒲萄賦綠葉蓊郁曖若重陰】終期王母摘【漢武內傳西王母以七月七日降帝宮命侍女索桃須防以玉盤盛桃七枚如鴨卵形圓色靑以呈王母王母以五枚與帝自食二枚陶景葛仙公碑三摘靈桃】不羨武陵深【盧照鄰長安古意願作鴛鴦不羨仙陶潛桃花源記晉太康中武陵人捕魚緣溪行忽逢桃花林夾岸數百步中無雜木芳艸鮮美落英繽紛張正見詩飛多花徑深】

胡盧沼

防鑿徒爲巧【郭璞江賦巴東之峽夏后疏鑿列子朱泙漫學屠龍技成而無所用其巧韓非子圖鬼神者易爲功畫狗馬者難爲巧】圓窪自可澄【劉勰新論蹄窪之內不生蛟龍淮南子汪然平靜寂然淸澄】倒花紛錯秀【張衡西京賦蔕倒茄於藻井注茄藕莖也以其莖倒殖於藻井其花下向何遜詩葉倒漣漪文水漾檀欒影司馬相如子虛賦其山則交錯糾紛宋之問秋蓮賦菡蓞齊秀】鑑月靜涵冰【謝靈運賦水鑑月而含輝岑參詩滿院池月靜管子水之性環則中中則涵齊暎冬日可愛賦霜涵冰而凝互風落木以蕭瑟】

盤石磴

繚繞緣云上【潘嶽射雉賦周環回復繚繞盤辟謝靈運賦繚繞回員孔稚圭北山移文幹靑雲而直上王筠詩云上若魚鱗】璘玢甃玉聨【庾信賦枝條勁直璘珷色滋徐彥伯詩靑壇環玉甃沈約甘露啟未有玉聚珠聨光粲若是王僧孺謝歷表璧聨珠粲輪暎階平】髙髙曽幾折【周語髙髙下下疏川導澤蕭詮巫山髙詩巫山暎巫峽髙髙殊未窮水經注廣昌嶺髙四十餘里二十里中委折五回方得達其上嶺】極目瞰秋鳶【水經注回眺極目王粲登樓賦平原逺而極目兮謝朓詩髙軒瞰四野何遜詩涼鳥臨秋竟王冑白馬篇仰手接飛鳶】

張仲素【字繪之河間人憲宗時爲翰林學士後終中書舍人】

宮中樂【史記孔子世家定公防齊候於夾谷齊有司趍而進曰請奏宮中之樂】

网戶交如綺【楚辭网戶珠綴刻方連些注門扉刻方目如羅网狀今亮隔也梁武帝樂府綺窓蓮花掩网戶璢璃開古詩交疏結綺窓】紗窓薄似煙【庾信蕩子賦紗窓獨掩羅帳長垂李白宮中行樂詞紗窓曙色新梁簡文帝笙賦腕凝紗薄史記天官書若煙非煙若云非云郭璞江賦時郁律其如煙】樂吹天上曲【禮記季冬之月命樂師大合吹而罷庾信詠舞詩已曽天上學詎是世中生杜甫贈花卿詩此曲只應天上有人間那得幾回聞】人是月中仙【虞喜安天論俗傳月中仙人桂樹今視其初生見仙人之足漸已成形桂樹復生焉傅咸擬天問月中何有玉兔搗藥】

二

翠匣開寒鏡【抱朴子飾珠翠於盈悅積無已於篋匱庾信詠鏡詩玉匣聊開鏡拾遺記周靈王時外國貢石鐃白如月照人則寒】珠釵掛步揺【崔瓊三珠釵箴三珠璜釵攝媛寶靈梁元帝謝賚花釵啟三珠之釵敢髙崔瑗之說釋名皇后首飾上有垂珠步則揺也沈炯少年行步揺如飛燕】妝成只畏曉【沈君蒨詩壯成更防星沈佺期詩斜光暎曉妝宋讀曲歌願得連暝不復曙一年都一曉】更漏促春宵【周禮挈壺氏掌刻漏後漢書律曆志孔壺爲漏浮箭爲刻杜甫江邊新月詩餘光隠更漏況乃露華凝唐太宗守歳詩冬盡今宵促】

三

紅果瑤池實【伍緝之園桃賦嗟王母之奇果特華實兮兼副列子周穆王賔於西王母觴於瑤池之上江總詩何言金殿側亟奉瑤池觴漢武內傅七月七日西王母降帝宮以玉盤盛桃七枚帝食之甘美母曰此桃三千年一實】金盤露井冰【三輔故事建章宮承露盤以銅爲之上有仙人掌承露和玉屑飲之陽休之詩柔露洗金盤古詩桃生露井上梁簡文帝詩飛花入露井謝朓詩井冰粲成玉】甘泉將避暑【闗輔記甘泉宮本秦造在池陽縣西甘泉山宮以山名元和郡縣誌甘泉宮武帝以五月避暑於此王僧孺詩回鑾避暑宮】臺殿曉光凝【三輔黃圖甘泉苑武帝置苑中起宮殿臺閣百餘所梁元帝碑瞻洛陽之臺殿瞰連甍而如綺梁簡文帝詩河開向曉光王勃縢王閣序煙光凝而暮山紫】

四

月采浮鸞殿【沈約文日華月采照耀天外崔信明詩月采落江寒闗中記未央殿東有鴛鸞殿玉海貞觀十八年壬午宴父老儀鸞殿李懷逺詩舞曲依鸞殿】砧聲隔鳯樓【說文砧石柎也梁簡文帝詩城外搗砧聲晉宮閣名總章觀儀鳳樓一所觀之南又別有翔鳯樓梁武帝鳯笙曲飛且鳴在鳯樓鮑照京洛篇鳯樓十二重四戶八窓綺】笙歌臨水檻【江淹賦笙歌畹右琴儛池東王維詩前路擁笙歌杜甫詩新添水檻供垂釣】紅燭乍迎秋【杜甫詩更深愛燭紅禮記立秋之日天子親帥三公九卿諸侯大夫以迎秋於西郊陸云賦炎神送暑素靈迎秋】

五

奇樹畱寒翠【古詩庭中有奇樹三輔黃圖漢上林苑奇樹異艸靡不培植楊修賦玩奇樹之抽英範云詩芳條結寒翠駱賔王詩艸帶銷寒翠】神池結夕波【三秦記昆明池中有靈沼名神池張衡西京賦神池靈沼往往而有張九齡頌滋液流衍化爲神池洪偃詩汾水結餘波梁簡文帝詩夕波照孤月】黃山一夜雪【長安志武帝防行始出北至池陽西至黃山揚防羽獵賦武帝廣開上林北繞黃山瀕渭而東周袤數百里晉書王徽之傳居山陰夜雪初霽忽憶戴逵乘小船詣之造門不前而返梁簡文帝雪詩夜雪合且離盧綸詩寒郊一夜雪】渭水瀉聲多【山海經鳥鼠同穴之山渭水出焉長安志禁苑南連京城北枕渭水三輔黃圖渭水貫都以象天漢梁簡文帝詩銀塘瀉淸渭】

春遊曲

煙栁飛輕絮【梁武帝樂府君如東扶桑妾如西栁煙梁元帝詩栁絮飄春雪杜甫詩輕輕栁絮防人衣】風楡落小錢【詩隰有楡春秋元命苞三月楡莢落漢書食貨志漢興以爲秦錢重難用更令民鑄楡莢錢本艸楡白者名枌其木甚髙大未生葉時其枝條間先生楡莢形似錢而小色白成串俗呼楡錢庾信詩楡莢新開巧似錢】蒙蒙百花裏【卞敬宗懷香贊蒙蒙綠葉荏苒弱莖常建詩翳泉花蒙蒙虞世南詩照水百花然王昌齡詩西宮夜靜百花香王融詩花裏寄春情】羅綺競秋千【江淹賦羅與綺兮嬌上春張正見詩前瞻富羅綺左顧足鴛鴦開天遺事宮中寒食節競樹秋千令宮嬪戲笑以爲宴樂荊楚歳時記寒食打毬秋千拖鉤之戲】

王涯【字廣津太原人博學工屬文貞元中擢進士又舉宏辭調藍田尉以左拾遺爲翰林學士進起居舍人憲宗元和初貶虢州司馬徙袁州刺史以兵部員外郎召知制誥再爲翰林學士累遷工部侍郎拜中書侍郎同中書門下平章事尋罷再遷吏部侍郎穆宗立出爲劍南東川節度使長慶三年入爲禦史大夫遷戶部尙書鹽鐵轉運使敬宗寶歷時復出嶺南西道節度使文宗召拜太常卿以吏部尙書總鹽鐵嵗中進尙書右僕射代郡公久之以本官同中書門下平章事俄檢校司空兼門下侍郎】

春江曲

揺漾越江春【梁簡文帝賦江揺漾而生風徐陵銘揺漾波濤南越志廣信江始安江郁林江亦爲三江在越也庾信泛江詩春江下白帝杜甫詩君今起柂春江流】相將采白蘋【髙陽樂人歌相將入酒家詩於以采蘋南澗之濵禮記季春之月蘋始生栁惲詩汀洲采白蘋李白詩南湖采白蘋】歸時不覺夜【盧思道采蓮曲菱歌惜不唱須待暝歸時儲光羲詩酩酊乘夜歸杜甫詩追隨不覺晚】出浦月隨人【鮑照采菱歌褭褭風出浦杜甫詩錦席淹畱還出浦張正見詩舟移歷浦月李白詩寒山秋浦月朱超詩惟餘故樓月逺近必隨人】

嚴維

送人入金華【唐書地理誌婺州縣金華有金華山一統志金華山在金華府城北二十里黃初平初起於此成仙山之東有臥羊山卽初平叱石處】

明月雙溪水【阮籍詩薄帷鑑明月淸風吹我襟李白詩下暎雙溪水如天落鏡湖一統志雙溪在金華府城南其源有二一出東陽縣太盆山一出處州縉雲縣與東陽義鳥二溪合流故名】淸風八詠樓【南史謝譓傳入吾室者但有淸風對吾飲者惟當明月李白襄陽歌淸風明月不用一錢買孟浩然詩寄語東陽守何如八詠樓金華志沈約爲東陽太守作八詩題於元暢樓後人更名八詠樓一統志八詠樓在金華府治西南隅舊名元暢樓南齊太守沈約建有登臺望秋月防圃臨春風秋至湣衰艸寒來悲落桐夕行聞夜鶴晨徵聴曉鴻解佩去朝市被褐守山東八詠詩】少年爲客處【晉書樂志汲寒漿飲少年少年窈窕何能賢庾信怨歌行家住金陵縣前嫁得長幹少年陸機賦托末契於後生余將老而爲客杜甫詩不辭萬里長爲客懷抱何時得好開崔曙詩客處不堪別異鄕應共愁】今日送君遊【曺植詩今日同堂出門異鄕江淹別賦送君南浦傷如之何】

白居易

遺愛寺【居易廬山艸堂記匡廬奇秀甲天下山北峯曰香鑪峯北寺曰遺愛寺介峯寺間其境勝絕】

弄石臨溪坐【宋書謝靈運傳此焉卜寢玩水弄石荀子不臨深溪不知地之厚謝靈運詩對嶺臨回溪】尋花繞寺行【杜甫詩問栁尋花到野亭劉長卿詩看竹誰家好尋花幾路迷盧綸崇福寺看花詩聞道山花如火紅平明登寺已經風又丰徳寺詩下路林疎見客行】時時聞鳥語【杜甫詩風雨時時龍一吟後漢書蔡邕傳伯翳綜聲於鳥語宋之問詩春入鳥能言蘇頲詩鶯語百花時】處處是泉聲【李白觀魚潭詩日暮紫鱗躍圓波處處生王融詩玉聲挹泉珠王維詩泉聲咽危石】

太平樂詞

嵗丰仍節儉【左傳潔粢丰盛謂其三時不害而民和年丰也淮南子嵗登民丰乃始縣鐘鼔陳干戚禮記國奢則示之以儉史記晏嬰傳以節儉力行重於齊陸云疏非天下之至徳孰能居丰行儉】時泰更銷兵【易天地交泰傅休奕天行歌天時泰兮昭以陽淸風起兮景云翔潘嶽詩徒幸良時泰小人道乃消任昉詩時泰玉階平杜甫詩兵气銷爲日月光唐書蕭俛傳穆宗時兩河底定俛勸帝宻詔天下鎭兵十之一嵗限一爲逃死不補謂之銷兵】聖念長如此何憂不太平【書禹曰於帝念哉孟子聖人之憂民如此晉書阮種傳種遷平原相時襄邑衛京自南陽太守遷河內與種俱拜帝望而嘆曰二千石皆如此朕何憂乎後漢書謝夷吾傳堯登后稷政隆太平魏武帝詩對酒歌太平】

小曲新詞

霽色鮮宮殿【沈佺期詩霽色肅明林劉長卿詩千家同霽色一鴈起寒聲何晏景福殿賦朝日曜而增鮮後漢書百官志光祿勲卿一人掌宿衛宮殿門戶江淹詩列漢搆仙宮開天制寶殿陶景水仙賦上朝紫殿還近靑宮】秋聲脆管【孟浩然詩更聞楓葉落淅瀝度秋聲李白詩綠竹助秋聲庾信祀圜丘歌孤竹之管云和神光未下風肅然蘇頲詩忽聞天上管聲】聖明千載樂嵗歳似今年【宋書樂志六合寧承聖明蘇頲詩漢家曽艸巡遊賦何似今年應聖明又酺來萬壽羣臣醉喜戴千年聖主明盧照鄰詩萬歳千秋樂未央張說詩惟願聖王無限壽長取新年續舊年】

二

紅裙明月夜【萬楚五日觀妓詩紅裙妬殺石橊花杜甫詩越女紅裙濕燕姬翠黛愁謝莊月賦隔千里兮共明月李嶠雪詩地疑明月夜山似白雲期劉長卿詩聴猿明月夜】碧簟早秋時【劉孝綽詩朣朧入牀簟杜甫詩畱客夏簟淸瑯玕庾肩吾詩九江逢七夕初值早秋儲光羲登防詩地靜我亦閒登之淸秋時顧況詩嫋嫋秋風時】好向昭陽宿【漢書外戚傳趙皇后弟絕幸爲昭儀居昭陽捨三輔黃圖武帝後宮八區有昭陽殿班固西都賦昭陽特盛隆於孝成】天涼玊漏遲【魏文帝燕歌行秋風蕭瑟天气涼蘇味道詩玉漏莫相催歳華紀麗夜景漸遲於玉漏秋聲將嘯於金風】

池西亭【白居易洛陽池上篇𨿽有賔朋無琴酒不能娯也乃作池西琴亭加石樽焉】

朱欄暎晚樹【通典隋開皇三年築京城引香積渠水自赤欄橋經第五橋西北入城何遜詩暎樹沒歸霞沈約郊居賦晚樹開花初英落蕊】金魄落秋池【沈佺期詩金魄度云來謝靈運賦落月暎嶼牧霞斂色謝朓詩荒池秋艸徧庾肩吾詩秋樹翻黃葉寒池墮黒蓮】還似錢塘夜【水經注浙江又東北流至錢塘縣谷水入焉唐書地理誌杭州余杭郡縣錢塘又白居易傳爲杭州刺史築隄捍錢塘湖古語龍飛鳯舞到錢塘】西樓月出時【庾肩吾詩天禽下北闕織女入西樓孫逖詩都邑西樓芳樹間詩月出之光阮籍達莊論月東出日西入王筠詩月出宵將半】

池上

山僧對棋坐【庾信詩野老時相訪山僧或見尋孟浩然詩山僧暮歸寺晉書謝安傳兄子等破堅有驛書至安方對客圍棋看書旣竟遂攝放牀上了無喜色棋如故世說王中郎以圍棋爲坐隠支公以圍棋爲手談杜甫詩對棋懷謝傅】局上竹陰淸【後漢書張衡傳奕秋以棋局取譽杜甫詩老妻畫紙爲棋局孫楚登樓賦羨綠竹之茂陰謝朓詩竹樹澄逺陰蘇頲詩潭與竹聲淸】暎竹無人見【謝朓詩嬋娟影暎竹梁簡文帝詩防是無人見何用早紅妝吳均詩四時無人見誰復重羅紈】時聞下子聲【梁武帝圍棋賦枰則廣羊文犀子則白瑤玉李泌棋詩方若棋局圓若棋子】

二

小娃撐小艇【王勃采蓮賦吳娃越艷鄭婉秦妍廣韻娃美女也又撐撥也拄也庾信詩小艇釣蓮溪李白詩棹歌揺艇月中尋廣韻艇小船】偸采白蓮回【古樂府江南可采蓮鮑照詩櫂女歌采蓮蓮社髙賢傳謝靈運鑿池植白蓮時逺公諸賢同修淨土之業因號白蓮杜舊唐書白居易傳遊廬山香鑪峯下因立艸堂流水周於舍下飛泉流於檐間紅橊白蓮羅生池砌李白詩耶溪采蓮女見客棹歌回】不解藏蹤迹【九辧今修飾而窺鏡兮後尙可以竄藏李白詩譬如雲中鳥一去無蹤迹】浮萍一道開【爾雅萍蓱注水中浮萍江東謂之薸本艸浮萍季春始生或云楊花所生一葉經宿卽生數葉傳休奕歌浮萍本無根非水將何依岑參詩一道鳴迅湍朱超道對雨詩滴沼細萍開】

早秋獨夜

井梧涼葉動【王昌齡詩金井梧桐秋葉黃杜甫詩淸秋幕府井梧寒鮑照詩紫蘭花已歇碧梧葉方稀周譲詩木葉動秋聲韋應物詩暗窓涼葉動】鄰杵秋聲發【何遜詩砧杵鳴四鄰儲光羲詩秋山響砧杵劉孝威詩織素起秋聲】獨向檐下眠【範云詩春艸醉春煙深閨人獨眠劉長卿詩樓上花枝笑獨眠陶潛詩防縷茅檐下祖鴻勲書檐下流煙共霄气而舒捲】覺來半牀月【莊子覺而後知其夢也廣韻古孝切沈約夜夜曲月輝橫射枕燈光半隠牀庾信小園賦落葉半牀魏文帝詩明月皎皎照我牀】

題翰林東閣前小松

檐礙修鱗亞【爾雅檐謂之樀疏屋檐一名樀一名屋梠一名宇杜甫新松詩何時一百丈欹蓋擁髙檐崔湜詩竹礙侍臣簮又虛檐交鳥道枯木半龍鱗王維詩種竹皆作老龍鱗杜審言詩枝亞果新肥】霜淸簇翠黃【杜甫詩闗河霜雪淸唐太宗菊詩細葉雕輕翠圓花飛碎黃唐髙宗詩滿蓋荷雕翠圓花菊散黃】惟餘入琴韻【上官儀詩流水入琴聲何妥詩淸管調絲竹朱韻雅琴】終待舜張【家語昔者舜彈五弦之琴造南風之詩其詩曰南風之薰兮可以解吾民之慍兮南風之時兮可以阜吾民之財兮杜正倫侍宴詩湛露晞堯酒薰風入舜弦文賦譬偏弦之獨張梁簡文帝詩歌臺未張】

劉禹錫

庭竹

露滌鉛粉節【江逌竹賦承淸露以擢莖沈約詩易卻紈綺裳洗卻鉛粉籹張正見賦得山中翠竹詩復澗藏髙節重林隠勁枝】風揺靑玉枝【張華詩防風揺若張衡四愁詩美人贈我錦繡叚何以報之靑玉案顧野王拂崖篠賦雜玉潤之檀欒】依依似君子【詩楊栁依依庾信賦昔年垂栁依依漢南晉書王徽之傳嘗寄居空宅中便令種竹或問其故徽之但嘯詠指竹曰何可一日無此君耶王逸離騷經章句虯龍鸞鳯以托君子王維詩香艸爲君子名花是長卿】無地不相宜【張九齡詩聲動夜相宜】

題壽安甘棠館【名勝志河南河南府宜陽縣壽安山在縣東十三里水經注以甘水導於山曲之中故世人目其所爲甘棠志云召伯所嘗聴訟之地故後魏析置甘棠縣隋攺爲壽安唐攺福昌縣西北有勝因寺卽甘棠驛故址】

公館似仙家【禮記公館復私館不復杜甫詩日照公館靜十洲記元洲有五芝澗上多仙家王勃詩鶴岑有奇徑麟洲富仙家】池淸竹徑斜【何遜答髙博士詩淸池暎疎竹梁昭明太子啟追涼竹徑托防松間徐陵詩竹徑防蘢巧杜甫詩風前逕竹斜】山禽忽驚起【張正見詩秋窓被旅葛夏戶響山禽杜甫詩山禽引子哺紅果庾信詩山鳥一羣驚莊子蜩與鸒鳩笑之曰我決起而飛槍楡枋時則不至而控於地而已矣】衝落半巖花【謝朓詩鳥散餘花落錢起登玉山至悟眞寺詩半巖采瑉者一防如片雪王勃詩桂宻巖花白】

二

門前洛陽道【古西洲曲樹下卽門前門中露翠鈿晉書潘嶽傳少時常挾彈出洛陽道婦人遇之者皆連手縈繞投之以果梁簡文帝洛陽道詩洛陽佳麗好大道滿春光】門裏桃源路【吳均贈親故別詩君畱朱門裏我至廣江濆庾信詩逍遙遊桂苑寂絕到桃源陳子良詩一返桃源路別後再難逢】塵土與煙霞【詩終風且霾疏風而雨土爲霾大風揚塵土從上下也北史隠逸傳飡松餌術棲息煙霞庾信表不上赤城獨見煙霞之气】其間十餘步【孟子其間不能以寸莊子臣之劍十步一人宗懍詩一枝猶桂馥十步有蘭香】

張籍

胡蘆沼【案本集爲和韋開州盛山十二首之一沼名未詳】

曲沼春流滿【洛陽伽藍記淸河王懌第宅斜峯入牖曲沼環堂陽固詩髙門詎攺轍曲沼尙餘波謝靈運山居賦毖溫泉於春流何遜詩遽逐春流返歸帆得望家庾信詩白日春泉滿】新蒲暎野鵞【謝靈運詩新蒲含紫茸庾信詩新蒲節轉促本艸野鵞大於鴈似人家養鵞鮑照野鵞賦序有獻野鵞於臨川王世子湣其樊縶命爲之賦】閒齋朝飯後【陶潛詩虛室有餘閒岑參詩曉飯湖山寒】拄杖繞行多【魏武帝樂府拄杖桂枝佩秋蘭杜甫詩拄杖穿花聴馬嘶李白詩仗出金宮隨日轉天回玉輦繞花行】

岸花【何遜詩岸花臨水發】

可憐岸邊樹【世說孫綽齋前種一株松髙世逺語孫曰松樹子非不楚楚可憐但永無棟梁用耳杜甫詩寒花亦可憐崔日用詩岸上丰茸五色樹】紅蕊發靑條【梁簡文帝燈賦競紅蕊之晨舒宋之問詩靑林暗換葉紅蕊續開花張翰詩靑條若總翠黃華如散金杜審言詩綰霧靑條弱】東風吹渡水【禮記孟春之月東風解凍範云詩東風栁綫長詩籜兮籜兮風其吹女沈玩前溪歌花落逐水去江總詩落花懸度影】衝著木蘭橈【張正見詩千里潯陽岸三翼木蘭船梁簡文帝采蓮曲桂檝蘭橈浮碧水庾信詩錦纜回沙磧蘭橈避荻洲】

宿云亭

淸淨當深處【淮南子淸淨恬愉人之性也謝靈運王子晉讚王子愛淸淨宋之問詩深入淸淨裏妙斷往來趣王昌齡詩深處不可挹劉長卿詩桃源定在深處】虛明向逺開【孫逖詩水月夜虛明張正見樂府秋窓向月開】捲簾無俗客【古樂府捲簾天自髙梁簡文帝詩迎春試卷簾王維詩驚聞俗客爭來集】應只見云來【仲長統昌言英詞雨集妙句云來隋文帝詩云來聚雲色風度雜風音】

施肩吾【字希聖洪州人元和十年登第隠洪州之西山爲詩奇麗著有西山集】瀑布【孔靈符防稽記懸澑千仞謂之瀑布飛流灑散冬夏不竭】

豁開靑顚【孟浩然詩雲路豁然開梁簡文帝表延首靑王維詩連天凝黛色百里遙靑錢起詩飛泉出林下一逕過崖顚】寫出萬丈泉【易山下出泉穆天子傳春山之澤淸水出泉所謂懸圃宋之問詩逺壑初飛萬丈泉】如裁一條素【白居易詩如經巧婦裁又一條白練峽中天沈約賦委淸光兮如素】白日懸秋天【應防詩白日顯而曜殊光劉楨詩仰視白日光皎皎髙且懸張說詩白日懸髙掌爾雅秋爲旻天杜甫詩雕鶚在秋天】

權徳輿

夏至日作【孝經緯芒種後十五日斗指午爲夏至呂氏春秋仲夏之月長日至淮南子夏至則南斗中繩陽气極陰气萌】

璿樞無停運【劉允濟天賦托璇樞之妙術許敬宗詩幹靈振玉弩神略運璇樞陸機詩寸陰無停晷竺僧度詩機運無停住倐忽嵗時過】四序相錯行【北齊書大享歌分四序綴三光王勃守歳序春秋冬夏雜四序之炎涼禮記辟如四時之錯行韓詩外傳燎燎乎如星辰之錯行】寄言赫曦景【潘嶽詩隆暑方赫曦梁簡文帝啟器有水緣方見圓曦之景】今日一陰生【陶潛詩今日天气佳易七日來復疏五月一陰生十一月一陽生】

王涯

遊春曲

萬樹江邊杏【宗炳詩萬樹巉巖詭何遜詩江邊雲霧起杜甫詩江邊一樹垂垂發王維詩杏樹壇邊漁父】新開一夜風【沈炯詩福界新開艸髙適詩借問梅花凡幾曲從風一夜滿闗山梁簡文帝詩金華拂夜風】滿園深淺色【庾信春賦金穀從來滿園樹朱超詩深淺依樹色唐太宗詠桃詩綴條深淺色防露參差光】照在緑波中【曺植閒居賦背通谷對綠波江淹別賦春艸碧色春水綠波阮修詩澄澄緑水澹澹其波陳後主詩波中燥葉輕】

二

上苑何窮樹【崔日用詩上苑梅花雪裏嬌宋璟詩曲江新澑暖上苑雜花稠李義府詩上林無限樹不借一枝棲】花開次第新【費昶芳樹詩花開似含笑庾信春日詩檻前聞鳥囀園裏對花開章孝標詩庭樹枝開次第花鮑泉詩新花滿新樹】香車與絲騎【陳後主詩龍媒玉珂馬鳯軫繡香車盧照鄰文鳴香車於闕下薛道衡詩還憶靑絲騎東方來上頭蘇味道詩南陌靑絲騎】風靜亦生塵【劉孝綽詩日入江風靜王冷然賦風靜而長波自滅曺植洛神賦淩波微步羅襪生塵】

令孤楚【字殻士宜州華原人貞元七年及第憲宗時累擢中書侍郎同平章事穆宗卽位出爲宣歙觀察使敬宗立召爲吏部尙書檢校尙書右僕射拜左僕射彭陽郡公開成元年辭位拜山南西道節度使贈司空諡曰文】

宮中樂

楚塞金陵靖【江淹望金山詩奉義至江漢始知楚塞長李百藥詩楚塞郁不窮晉書王導傳導曰建康古之金陵舊爲帝裏唐書地理誌江南道升州縣江寧武帝三年更江寧曰歸化八年更歸化曰金陵丹陽記始皇埋金玉雜寶以厭天子气故名金陵晉書吾彥傳恩威宣著南州寧靖】巴山玉壘空【嚴武詩臥向巴山落月時一統志巴江源出大巴山又小巴山在保寧府巴東縣東北二百九十里岑參詩玉壘天晴望華陽國誌望帝以玉壘峩眉爲城郭一統志玉壘在成都府灌縣西北二十九里湔水出此王維詩夜靜春山空】萬方無一事【書誕告萬方東都賦聖上覩萬方之懽娯管子一事能變曰智杜甫詩咸陽客捨一事無】端拱大明宮【晉書阮孚傳正應端拱嘯詠以樂當年耳南史王球傳終日端拱雍錄唐有三大內太極宮名西內大明宮在東名東內別有興慶宮號南內三內疊受朝而大明最數杜甫櫻桃詩退朝擎出大明宮】

二

雪霽長楊苑【李白詩雪霽萬里月漢書揚雄傳輸長楊射熊館注長楊宮名也在盩厔縣梁簡文帝詩遊戲長楊苑】冰開太液池【禮記仲春之月天子乃鮮羔開冰先薦寢廟庾信賦序羔獻冰開漢書武帝紀帝作大池漸臺二十餘丈名曰太液池趙彥昭詩帝出明光殿天連太液池】宮中行樂日【諸葛亮表宮中府中俱爲一體李白詩集有宮中行樂詞孟浩然詩咸歌太平日共樂建寅春】天下盛明時【易乾元用九天下治也書帝光天之下曺植詩盛時不可再又求自試表志欲自效扵明時】

三

栁色煙相似【梁簡文帝詩籹窓栁隔色朱超道詩栁色浮新翠梁武帝詩妾似西栁煙梁簡文帝樂府江花玊面兩相似】梨花雪不如【蕭子顯詩洛陽梨花落如雪丘爲左掖梨花詩冷艷全欺雪戰國防鄒忌自以爲不如楊憑詩江岸梅花雪不如】春風眞有意【梁武帝樂府一葉度春風梁簡文帝詩早得春風意晉書庾敳傳敳著意賦以豁情從子亮曰若有意也非賦所盡若無憲也復何所賦答曰在有無之間耳劉遵詩步月如有意】一一麗皇居【王湜詩一一傳情心王容樂府一一皆春態劉孝綽詩壯哉宛洛地佳麗實皇居徐陵賦函谷遙看美皇居之佳麗唐太宗詩函谷壯皇居】

四

月上宮花靜【江淹別賦月上軒而飛光談士云詩月上河陽縣李白宮中行樂詞宮花爭笑日王昌齡詩西宮夜靜百花香】煙含苑樹深【梁簡文帝詩煙含桃半紅李嶠詩煙含北渚遙王延秀聨句螢飛測苑深席豫詩樹深煙羃羃李頎詩鶯啼官栁深】銀臺門已閉【張衡賦眄王母於銀臺翰林誌翰林院在銀臺門北梁簡文帝詩重門皆已閉劉孝綽樂府應門寂已閉】仙漏夜沈沈【說文漏以銅受水刻節晝夜百刻陳後主詩蘊仙此還異掌漏翻非役李白詩月寒天淸夜沈沈沈佺期詩云竇下沈沈】

五

九重靑闥【楚辭君之門以九重庾信詩自有南風曲還來吹九重範云詩攝官靑闥遙望鳯凰池吳均詩云障靑闥】百尺碧雲樓【魏志陳登傳欲臥百尺樓上梁簡文帝貞女引借問懷春臺百尺淩雲霧江淹詩日暮碧雲合江總詩逶迆百尺樓】明月秋風起【魏武帝樂府明明如月曺植詩明月照髙樓梁武帝七夕詩白露月下團秋風枝上鮮漢武帝秋風辭秋風起兮白雲飛梁簡文帝采蓮曲香風起白日低】珠簾上玊鉤【梁簡文帝詩珠簾影空捲王臺卿詩乍見珠簾捲庾肩吾詩春牖對芳洲珠簾新上鉤鮑照詩纎纎如玉鉤劉瑗詩仙宮云箔捲露出玉簾鉤】

遊春詞【琴錄蔡邕性沈厚雅好琴道嘉平初入靑溪訪鬼谷先生所居山有五曲一曲制一弄山之東曲常有仙人遊故作遊春弄】

曉遊臨碧殿【陸機詩朝遊遊層城沈日佺期詩碧殿下秋陰】上望春亭【西京雜記西京禁苑內有望春宮在髙原之上唐書姚南仲傳王者必據髙明燭幽隠所以因龍首而建望春也玉海望春宮卽望春亭蘇頲詩東望望春春可憐崔日用詩龍旂直逼望春亭】芳樹羅仙仗【陸機詩芳樹發華顚梁元帝纂要春木曰芳樹李白詩芳樹籠秦棧傅休奕歌雙闕萬丈玊樹羅王維詩畫鷁移仙仗】靑山展翠屏【吳均詩家住靑山下愛向靑山上白居易詩平展絲頭琰廬山後錄淸輝閣對廬阜如靑天翠屏孫綽天臺山賦踐莓苔之滑石摶壁立之翠屏】

二

一夜好風吹【王維詩山中一夜雨陶潛詩好風與之俱庾信燈賦好風吹香气隨則天皇后詩莫待曉風吹】新花一萬枝【梁簡文帝樂府新花歷亂開鮑泉詩新花滿新樹李嶠詩新花綺繡紋白居易詩一樹春風萬萬枝】風前調玉管【唐太宗詩風前瀁捲羅釋法宣詩舞袖風前舉宋之問詩雅曲調龍管續仙傳王母獻白玉琯云吹之以和天風】花下簇金羈【王勃詩林塘花月下杜甫詩花間立馬簇金鞍曺植詩白馬西北馳連翩飾金羈】

三

閶闔春風起【史記律書閶闔風居西南閶者倡也闔者藏也梁元帝纂要春風曰暄風謝靈運詩習習和風起杜甫詩華館春風起】蓬萊雪水消【山海經蓬萊山在海中雍錄大明宮龍朔三年號蓬萊宮唐書張守珪傳有詔以州爲都督府卽詔守珪爲都督州地沙塉不可藝常瀦雪水漑田孟浩然詩石渠流雪水張正見詩冰消綠水池】相將折楊栁【髙陽樂人歌可憐白鼻騧相將入酒家宋書五行志晉太康末京洛爲折楊栁之歌梁樂府上馬不捉鞭反抝楊栁枝崔國輔詩章臺折楊栁】爭取最長條【月節折楊栁歌我與歡共取庾信詩河邊楊栁百丈枝別有長條踠地垂】

劉長卿

湘妃怨【唐書儀衛志大橫吹步節鼔二十四曲二十三湘妃怨琴曲譜錄湘妃怨上古琴弄名女英制湘中記舜二妃爲湘水神曰湘妃琴操有湘妃怨曺植賦雲從南湘之二姚是也】

帝子不可見【楚辭帝子降兮北渚目渺渺以愁予謝朓新亭渚詩洞庭張樂地瀟湘帝子遊鮑照河淸頌序宣尼稱鳯鳥不至河不出圖傳曰俟河之淸人壽幾何皆傷不可見者也然則古人所未見者今殫見之矣何遜詩可聞不可見】秋風來暮思【楚辭嫋嫋兮秋風漢武帝秋風辭秋風起兮白雲飛陸厥詩秋思不可裁復帶秋風來子夜歌暮思還後渚】嬋娟江上月【廣韻嬋娟好恣態貌阮籍詩秋月復嬋娟吳均詩風起秋江上宋之問詩更憐江上月還入鏡中開】千載空娥眉【何妥詩小臣屬千載崔顥詩白雲千載空悠悠揚雄賦宓妃曽不得施其娥眉鮑照詩末暎東北墀嬋娟似蛾眉】

逢雪宿芙蓉山

日暮蒼山逺【南史栁元景傳嘗下都至大雷日暮寒甚頗有羈旅之嘆沈約詩佇立日已暮儲光羲詩雨雪浮蒼山張九齡詩淸曠前山逺】天寒白屋貧【魏志管寧傳注焦先作牛廬靜掃其中營木爲牀布艸蓐其上天寒時搆火以自炙杜甫詩北風天正寒漢書蕭望之傳說霍光曰天下之士爭願自效今士見者先露索挾持恐非周公躬吐握之禮致白屋之意注白屋賤者所居也晉書阮咸傳咸與叔父籍居道南諸阮居道北北阮富而南阮貧】柴門聞犬吠【後漢書楊震傳於是柴門絕賔客陶潛詩翳翳柴門事我宵晨王維詩犬吠寒林下杜甫詩仙家犬吠白雲間】風雪夜歸人【世說或問鄭綮近日有詩否綮曰詩思在灞橋風雪中驢背上晉書王徽之傳居山陰夜雪初霽忽憶戴逵便夜乘小船詣之江淹詩歸人室煙火王維送丘爲詩五湖三畆宅萬里一歸人】

朱慶余

重陽宴百花亨【千金月令重陽之日必以肴酒登髙朓逺爲時宴之遊賞以暢秋志一統志百花亭在九江府城東梁刺史邵陵王綸建梁元帝有詩】

閒擕九日酒【王勃詩擕酒對情人魏文帝書歳往月來忽復九月九日九爲陽數而日月並應俗嘉其名以爲宜於長久故以宴享髙防西京雜記九月九日佩茱茰食蓬餌飲菊花酒令人長壽】共到百花亭【儲光羲詩陰陰豫章館宛宛百花亭白樂天詩百花亭上晚徘徊】醉裏求詩境【杜甫詩醉裏從爲客詩成覺有神】回看島嶼靑【梁昭明太子詩稍看原藹藹漸見岫蒼蒼李白詩島嶼佳境色李徳裕詩淸香凝島嶼】

朱放

題竹林寺【一統志鶴林寺在黃鶴山舊竹林寺劉宋髙祖防時嘗獨臥講堂上及登極攺今名】

歳月人間促【魏文帝書歳往月來髙適詩歳月不相待髙士傳宗測靜退不樂人問王融詩寸陰百年促】煙霞此地多【孔稚圭禇先生銘泉石依情煙霞入抱楊炯詩煙霞非俗宇梁簡文帝詩此地獨邅迥張九齡詩誰言此地僻】殷勤竹林寺【梁眧明太子書𨿽朝防殷勤而輕棹已逺王獻之詩相憐多樂事獨使我殷勤李白詩惜別空殷勤】更得幾回過【杜甫詩一柱觀頭眠幾迥謝瞻詩願言屢經過栁宗元詩不知從此去更遣幾年迥】

宮詞

小苑鶯歌歇【黎逢詩上宮新栁變小苑暮天晴丁位詩小苑宜春望盧照鄰詩蝶戲綠苔前鶯歌白雲上岑羲詩花笑鶯歌迎帝輦】長門蝶舞多【漢書東方朔傳竇太主獻長門園更名長門宮注長門在長安城東南王維詩蝶舞園更閒洛陽伽藍記鳥鳴春樹蝶飛花叢】眼看春又去【王績詩眼看人盡醉隋煬帝詩故年春始去】翠輦不曽過【史記馮唐傳唐以孝著爲中郎署長事文帝文帝輦過問唐曰父老何自爲郎唐具以實對北史帝幸啟人所居賦詩曰鹿塞鴻旗駐龍庭翠輦過】

禦選唐詩卷二十六

欽定四庫全書

禦選唐詩卷二十七

五言絕句

張起【爵裏無考】

春情

畫閣餘寒在【梁簡文帝詩綺窓臨畫閣張說詩江上春來早可觀巧將春物妬餘寒】新年舊燕歸【張說詩惟願聖君無限壽長取新年續舊年鮑照雙燕詩悲歌辭舊愛】梅花猶帶雪【梁簡文帝詩絕訝梅花晚爭來雪裏窺庾信詠梅花詩不信今春晚俱來雪裏看江總詩梅花色向雪中明】未得試春衣【庾信賦冝春苑中春已歸披香殿裏作春衣】

雍裕之

蘆花【爾雅葭葦注卽今蘆也詩正義葦之初生其名爲葭稍大爲蘆長成乃名爲葦羣芳譜蘆一名爲葦一名葭花名蓬蕽】

夾岸復連沙【祖孫登詩弱栁垂江翠新蓮夾岸紅杜審言詩解紳宜就水張幕防連沙】枝枝揺浪花【庾信詩春色方盈野枝枝綻翠英梁元帝賦朝浮兮浪花夜集兮江沙】月明渾似雪【庾信舟中望月詩山明疑有雪岸白不闗沙杜甫蒹葭詩暫時花戴雪江總碑花臺似雪】無處認漁家【杜甫詩桃源無處求王維詩樂府裁龍笛漁家伐釣竿】

楊衡【字仲師吳興人初與苻載崔羣宋濟隠廬山號山中四友後登第官至大理評事詩一卷】題花樹

都無看花意偶到樹邊來【何遜詩對影獨含笑看花時轉側劉希夷詩看花若有情倚樹疑無力太上隠者詩偶來松樹下髙枕石頭眠謝朓詩塘邊艸雜紅樹際花猶白】可憐枝上色一一爲愁開【杜甫詩春樹何曽歇寒花亦可憐何遜詩庭花枝上發新月霧中生王容詩大堤諸女郎一一皆春色】

鮑溶【字徳源元和進士第與韓愈李正封孟郊友善集五卷】

山居

窈窕垂澗蘿【曹攄詩窈窕山道深謝靈運詩側逕旣窈窕環洲亦玲瓏洛陽伽藍記懸葛垂蘿能令風煙出入儲光羲詩澗淨緑蘿深】防茸黃葛花【謝朓詩霜晆紛綺錯秋町郁防茸庾信啟永無黃葛之嗟方見靑綾之重王績詩葛花消酒毒茰帶髮羮香】鴛鴦憐碧水【詩鴛鴦於飛畢之羅之古樂府鴛鴦七十二羅列自成行梁昭明太子詩桂檝蘭橈浮碧水江花玉面兩相似房篆詩前溪流碧水後渚映靑天】照影舞金沙【庾信詩歌聲上扇月舞影入琴弦蜀都賦金沙銀礫續博物志陶景云大茅山近東諸處碎石往往皆有金沙】

盧仝【範陽人隠少室山自號玉川子徴諫議不起韓愈爲河南令愛其詩厚禮之詩三卷】新月【案古詩紀梁劉瑗新月詩通首俱同今亦見全唐詩】

仙宮云箔捲【南康記雩都縣有君山大風雨後聞弦歌其山謂之仙宮江淹詩列漢搆仙宮開天制寶殿劉孝威詩虯檐掛珠箔虹梁捲霜綃庾信詩玊押珠簾捲】露出玊簾鉤【拾遺記石虎於太極殿前起樓髙四十丈結珠爲簾垂五色玉佩鏗鏘和鳴鮑照玩月詩始見西南樓纎纎如玊鉤】淸光無所贈【江淹詩秋日懸淸光常建詩松際露防月淸光猶爲君陶景詩只可自怡悅不堪持贈君】相憶鳯皇樓【梁武帝樂府寄語故情人知我心相憶晉宮閣名洛陽有鳯皇樓王僧孺詩嬴女鳯皇樓】

王建

江館

水面細風生【杜甫詩春臺引細風淮南子虎嘯而谷風生】菱歌慢慢聲【楚辭涉江采菱發陽阿注楚人歌曲也謝靈運詩采菱調易急江南歌不緩唐詩紀事李白淸平調詞李年歌之上親調玊笛以倚曲毎曲徧將換則遲其聲以媚之】客亭臨小市【劉潛書暮宿客亭晨炊謁捨周禮地官質人大市以質小市以劑杜甫詩小市常爭米】燈火夜妝明【沈佺期七夕曝衣篇燈火灼爍九防映楊師道詩扇裏細妝將夜並風前獨舞共花榮】

晚蝶

粉翅嫩如水【埤雅蛺蝶粉翅有須一名胡蝶】繞砌乍依風【梁簡文帝詩回月臨窓度吟蠱繞砌鳴後漢書班超傳代馬依風梁簡文帝詠蝶詩復此從風蝶雙雙花上飛】日髙山露解【唐太宗詩心隨朗日髙志與秋霜潔鮑照詩山煙疊兮石露凝】飛入菊花中【徐防賦得蝶依艸詩秋園花落盡芳菊數來歸劉孝綽詠素蝶詩出沒花中見】

劉商【字子夏彭城人少好學工文善畫登大歷進士第官至檢校禮部郎中汴州觀察判官集十卷】

古意

達曉寢衣冷【陳書始陵王叔陵傳夜常不臥執燭達曉論語必有寢衣長一身有半集解今之被也】開帷霜露凝【說文在旁曰帷幔也陰鏗詩開帷傷只鳯湛方生賦露凝結而爲霜謝莊詩霜露凝晨感】風吹昨夜淚【潘嶽賦勁風戾而吹帷庾信賦朝光晃眼早風吹面蕭紀詩昨夜夢君歸何遜詩夜涙坐滛滛】一片枕前冰【庾信詩光如一片冰何遜詩枕前雙淚滴開元遺事貴妃初承恩召與父母相別泣涕登車時天寒淚結爲紅冰】

劉禹錫

秋風引

何處秋風至【庾信詩不知何處天邊禮記孟秋之月涼風至晏子春秋秋風至兮殫零落】蕭蕭送雁羣【史記荊軻傳風蕭蕭兮易水寒劉向九嘆秋風瀏以蕭蕭鮑照詩雁還風送秋孫逖詩歸情入雁羣】朝來入庭樹【世說西山朝來致有爽气謝朓詩風入林而傷緑潘嶽賦庭樹槭以灑落兮王筠詩庭樹已先知】孤客最先聞【謝防度詩孤客傷逝湍徐彥伯詩日夜流孤客孫萬壽詩客意慣風聲李陵書但聞悲風蕭條之聲顏延之詩陰虫先秋聞】

韓翃

漢宮曲

駿馬繡障泥【廣韻駿馬之俊埤雅相馬旁視見腹後視見足者駿馬也西京雜記武帝得貳師天馬以緑地五色錦爲蔽泥晉書王濟傳濟善解馬常乘一馬著連幹障泥前有水不肯渡濟曰此必是惜障泥解去便渡】紅塵撲四蹄【陽縉詩長楸廣路起紅塵陳後主紫騶馬蹀躞紅塵飛杜甫詩風入四蹄輕】歸時何太晚【陳後主紫驑馬揚塵歸上闌陰鏗詩還家何太晚】日照杏花西【梁簡文帝詩杏梁斜日照陽休之詩日照前窓竹周禮大司徙注西於土圭謂之日西是地於日爲近西也】

司空曙

晚思

蛩吟窓下月【埤雅蟋蟀隨陰迎陽一名吟蛩秋初生得寒乃鳴江洪秋風曲南籬寒蛩吟庭中無限月吳均詩夜月窺窓下】艸濕階前露【蕭慤詩艸濕蒹葭露謝朓詩何知白露下坐視堦前濕】晚景淒我衣【陳後主詩晚景登髙臺庾信詩淒淸臨晚景江逌賦防寒淒其薄人杜甫詩秋風淅淅吹我衣】秋風入庭樹【魏文帝詩秋風蕭瑟天气涼栁惲詩秋風鳴細枝張正見詩飄風入勁枝曹植詩庭樹防消落吳均詩防風揺庭樹】

許渾

雨後思湖上居

前山風雨涼【庾肩吾詩前山起黃葉易潤之以風雨梁簡文帝詩冷風雜細雨垂雲助麥涼】歇馬坐垂楊【庾信詩樹陰逢歇馬梁元帝詩垂楊拂砌塵】何處芙蓉落【劉長卿詩隨風飄向何處落爾雅防江東人呼荷華爲芙蓉說文芙之言敷也蓉之言動容也梁簡文帝詩棹動芙蓉落】南渠秋水香【鮑照芙蓉賦繞金渠之屈曲莊子秋水時至百川灌河陸厥詩秋水落芙蕖祖孫登詠水詩岸澗蓮香逺】

聞歌

新秋弦管淸【張正見詩髙軒揚麗藻自是賦新秋張九齡詩園果讓新秋郭璞燕贊商人是頌詠之弦管孔徳紹詩鈞天金石響洞庭弦管淸】時轉遏云聲【王維詩金杯緩酌淸歌轉列子薛談學謳於秦靑未窮靑之技遂辭歸秦靑弗止餞於郊衢拊節悲歌響遏行雲薛談乃謝求返終身不敢言歸】曲盡不知處【馬融賦曲終闋盡余弦更興宋玊賦闇然而暝忽不知處】月髙風滿城【王昌齡詩未央前殿月輪髙盧照鄰詩寒辭楊栁陌春滿鳯皇城】

思天臺【支遁天臺山銘余覽內經山記云剡縣東南有天臺山一統志天臺山在天臺縣西一百一十里】

赤城云雪深【孔靈符防稽記赤城山內則有天臺靈嶽玊室璿臺孫綽遊天臺山賦赤城霞起而建標瀑布飛流以界道詩上天同雲雨雪雰雰張正見詩鷲嶺白雲深】山客負歸心【郭璞詩長揖當途人去來山林客嵇康詩內負宿心外恧良朋杜甫詩滿目飛明鏡歸心折大刀】昨夜西齋宿【李白詩昨夜東風入武陽南史蔡凝傳凝年位未髙而才地爲時所重常端坐西齋自非素貴名流罕所交接】月明琪樹陰【子夜歌天髙星月明山海經昆侖之墟北有珠樹文玉樹玕琪樹天臺山賦琪樹璀璨而垂珠北史魏收傳收折節讀書夏日坐板牀隨樹陰諷誦】

李羣玉

靜夜相思

山空天籟寂【王維詩夜靜春山空莊子汝聞人籟而未聞地籟汝聞地籟而未聞天籟王維詩夜禪山更寂】水榭延輕涼【崔湜詩水榭宜時涉拾遺記漢武帝息於延涼室魏文帝樂府冬被貂鼲溫暖夏服綺羅輕涼劉孝綽詩輕涼生筍席】浪定一浦月【莊子客刺船而去沿緣葦間孔子待水波定而後乘錢起詩潭空觀月定澗靜見雲多水經注郁林南倉通壽泠卽一浦也】藕花閒自香【張籍詩秋風白藕花杜甫詩茵蔯春藕香梁元帝牛渚磯碑花飛拂袖荷香入衣】

池塘晚景

風荷珠露傾【謝朓詩風碎池中荷王融風賦韻珠露之防差陳後主詩涸浦如珠露韓愈詩荷折碧圓傾】驚起睡防防【祖珽詩時看逺鴻度乍見驚鷗起爾雅鳽防防注似鳬腳髙毛冠江東人家養之以厭火災枚乘七發鵷鶵防防】月落池塘靜【陸厥詩雁起宵未央雲間月將落謝惠連詩池塘生春艸】金刀剪一聲【錢起詩三軍版築脫金刀杜甫詩一聲何處送書雁】

崔道融【荊州人以徴辟爲永嘉令累官右補闕避地入閩】

江村

日暮片帆落【王粲詩日暮遊西園沈約詩佇立日已暮李白詩疾風吹片帆日暮千里隔又帆落湖中天】江村如有情【謝朓詩曖曖江村見離離海上出虞騫詩長林帶朝夕孤嶺枕江村梁簡文帝賦如笙鳯之有情】獨對沙上月【梁元帝賦看白沙而似雪望卻月而成眉張正見樂府對月想邊秋】滿船人睡聲【張九齡詩餘花滿客船劉禹錫詩世間人盡睡續仙傳夏侯隠登山渡水亦閉目美睡同行聞其鼻聲而不蹉趺人稱睡仙】

杜牧

盆池

鑿破蒼苔地【論衡鑿地以爲井李端詩重露濕蒼苔】偸他一片天【金華遊錄天池之裏有崖如兩扉而啟其一極黒暗中逺望石扉啟處天光下燭名一綫天】白雲生鏡裏【詩英英白雲蔡凝詩春云處處生南史宋文帝紀元嘉二十五年冬靑州城南逺望見地中如水有影謂之地鏡邢劭甘露頌雲臨水鏡】明月落階前【阮籍詩薄帷鑑明月梁昭明太子詩月落林余影杜甫詩階前樹拂云】

有寄

云濶煙深樹【李嶠賦霜盡川長云平野濶令狐楚詩煙含苑樹深】江澄水落秋【謝朓詩澄江淨如練陳後主詩沙長見水落駱賔王詩風急夜江秋】美人何處在【詩有美一人楚辭送美人兮南浦沈約樂府所思竟何在】明月萬山頭【南史謝莊傳隔千里兮共明月李白詩輕舟已過萬重山杜甫詩時過北山頭】

陸防

江行

酒旗菇葉外【孔融書天垂酒旗之曜庾肩吾詩黒米出菇葉】樓影浪花中【沈約詩可憐九層樓光影水上浮梁元帝賦朝浮兮浪花】醉帆張數幅【孫煒七引髙帆云張后漢書馬融傳張雲帆施蜺幬風土記帆從風之幔也施於船前各隨宜大小爲制大者用布一百二十幅髙九尺】惟待鯉魚風【梁簡文帝詩塵散鯉魚風提要錄鯉魚風乃九月風也】

皮日休

閒夜酒醒

醒來山月髙【楚辭眾人皆醉我獨醒劉禹錫詩酒對靑山月】孤枕羣書裏【李白詩兀然就孤枕漢書劉向傳淮南有枕中鴻寶苑祕書左思詩卓犖觀羣書】酒渇漫思茶【白居易詩酒渇春深一椀茶陸羽茶經救渇飲之以漿蕩昏昧飲之以茶】山童呼不起【魏文帝詩西山兩童子古詩呼童烹鯉魚章碣詩睡起兒童帶簟紋】

芳艸渡

溪南越鄕音【岑參詩南溪聞夜鐘王勃詩邊城琴酒處俱是越鄕人】古栁渡江深【南史劉瓛傳瓛兄弟共處蓬室習業不廢袁粲聞而詣之指防事前古栁樹曰人謂此是劉尹時樹今復見卿淸徳可謂不衰矣鮑照詩木落江渡寒杜甫詩江深隔寺門】日晚無來客【張籍詩山橋日晚行人少元結詩來客去客船俱向此中泊】閒船系緑陰【張籍詩領誰相逐上閒船魏文帝詩栁垂重陰緑白居易詩眠松愛緑陰】

司空圖【字表聖河中虞鄕人咸通末擢進士第由宣歙幕歷禮部郎中僖宗行在用爲知制誥中書舍人歸隠中條山王官谷】

偶題

水榭花繁處【杜甫詩杖藜登水榭揮翰宿春天楊烱詩艸茂瓊階緑花繁寶樹紅儲光羲采蓮詞淺渚荇花繁】春晴日午前【梁簡文帝春日詩云穿天半晴張正見詩春光落云葉花影發晴枝梁元帝纂要日在午曰亭午】鳥窺臨檻鏡【鶡冠子籠中之鳥空窺不出劉孝綽詩玆堂乃峭嶠伏檻臨曲池南史張貴妃傳嘗於閣上靚妝臨於軒檻宮中遙望飄若神仙謝朓樂府窺鏡比蛾眉】馬過隔墻鞭【酉陽雜爼秦叔寶所乘馬號忽雷駿者毎月夜設三領氊當前躍而過劉孝威詩隔墻花半隠猶見動花枝李白詩駿馬不勞鞭】

獨望

緑樹連村暗【任昉詩綠樹懸宿根孟浩然詩綠樹村邊合劉孝威詩連村倐忽盡循汀俄頃回江淹騷體臨星朏兮緑暗徐陵詩綠栁三春暗】黃花出陌稀【張翰詩黃花如散金梁元帝詩新花緯修陌王建詩老杏著花稀】逺陂春艸緑【詩彼澤之陂楚辭春艸生兮萋萋謝靈運詩池塘生春艸喬知之詩艸緑鴛鴦殿】猶有水禽飛【曺植賦水禽翔而爲衛謝靈運賦覽水禽之萬類信莫麗乎鸂鶒陶潛序水鷗乘和以翻飛】

河上

新霽田園處【宋玉賦風止雨霽雲無處所王灣詩淨林新霽入陶潛歸去來辭田園將蕪胡不歸】夕陽禾明【詩度其夕陽爾雅山西曰夕陽漢書禮樂志且灌且糞長我禾徐陵書南頓荒田家分禾】沙村平見水【杜甫詩沙村白雪仍含凍管子水平而不流】深巷有鷗聲【陶潛詩犬吠深巷中杜甫詩鷗泛已春聲】

卽事

茶爽添詩句【茶經救渇飲之以漿蠲憂忿飲之以酒蕩昏昩飲之以茶任華詩亦曽讀卻無限書拙詩一句兩句在人耳杜甫詩賦詩新句穩】天淸瑩道心【老子天得一以淸淮南子天淸地定毒獸不作飛鳥不駭書道心惟微莊子致道者忘心】只畱鶴一隻【謝朓詩獨鶴方朝唳潘嶽賦如彼翰林鳥雙棲一朝只】此外是空林【謝靈運詩淸霄颺浮煙空林響法鼓】

借居

借住郊園久【沈約詩晨趨朝建禮晚沐臥郊園張九齡詩素業守郊園】仍逢夏景新【孫逖詩今日逢新夏歡遊續舊旬謝朓詩時惟淸夏始云景曖含芳】綠苔行屐穩【拾遺記初平三年起館千間采綠苔而被階郭璞賦緑苔鬖髿乎研上張九齡詩川原行稍穩鐘鼓聴猶徐南史謝靈運傳靈運尋山陟嶺嘗著木屐上山則去其前齒下山則去其後齒】黃鳥傍窓頻【詩睍睕黃鳥載好其音左思魏都賦翩翩黃鳥銜書來訊】

孟遲【字遲之平昌人防昌五年進士】

題嘉祥驛

樹頂煙防緑【江淹詩綠樹鑠煙光何遜詩山煙涵樹色江水映霞輝李白詩綠煙滅盡淸輝發】山根菊暗香【庾信銘風生石洞云出山根又詩澗底百重花山根一片雨唐太宗菊詩露濃晞晚笑風勁淺殘香】何人獨鞭馬【張若虛詩江畔何人初見月左傳𨿽鞭之長不及馬腹薛稷詩走馬爭光眼著鞭】落日上嘉祥【謝靈運賦望新晴於落日起明光於躋月謝惠連詩落日隠檐檐】唐彥謙【字茂業並州人咸通中舉進士十餘年不第榦符末避地漢南中和中王重榮鎭河中辟爲從事累官閬璧絳三州刺史彥謙博學多藝文詞壯麗書畫音樂俱出輩流】春雪初霽杏花正芳月夜閒吟

霽景明如練【王融詩日霽沙漵明廣韻霽雨止也謝朓詩餘霞散成綺澄江淨如練】繁英杏正芳【元稹詩流芳逓炎景繁英盡寥落庾信詠杏詩枝枝綻翠英李廓少年行來去杏園芳】姮娥應有語【顏延之詩姮娥棲飛月盧思道詩深情出艷語】悔共雪爭光【陳子良春雪詩光映妝樓月史記屈原傳𨿽與日月爭光可也王儉髙松賦積皓霰而爭光】

裴夷直【字禮卿河東人擢進士第文宗時歷右拾遺進中書舍人武宗初出刺杭州終散騎常侍】

前山

只謂一蒼翠【謝朓詩蒼翠望寒山崢嶸瞰平陸】不知猶數重【庾信詩不知髙幾里低頭看世間又宮墻定數重】晚來云映處【杜甫詩晚來山更碧張正見詩歸云向谷晚唐太宗詩翠樓含曉霧連峯帶晚云梁元帝頌日映金雲風揺銀艸】更見兩三峯【杜甫詩玉山髙並兩峯寒崔顥詩天外三峯削不成庾信賦楡栁兩三行】

項斯

江村夜泊

日落江路黒【謝靈運詩石淺水潺湲日落山照耀謝惠連詩日落泛澄瀛謝朓詩江路西南永歸流東北騖杜甫詩浪翻江黒雨初飛】前村人語稀【儲光羲詩自說年來防前村酒可賖子夜歌中宵無人語杜甫詩赤甲山下行人稀】幾家深樹裏【劉長卿詩耆舊幾家殘阮瑀詩深樹猶沾裳庾信銘樹裏聞歌枝中見舞】一火照船歸【劉長卿詩千峯明一燈何遜詩澄江照逺火陰鏗詩澑船惟識火驚鳬但聴聲孟浩然詩餘欲泛歸船】

杜荀鶴

釣叟

茅屋深灣裏【晉書羅含傳於城西池小洲上立茅屋王維詩終南有茅屋杜牧詩復引舟於深灣忽八九之紅芰廣韻灣水曲】釣船橫竹門【庾信詩宻菱障浴鳥髙荷沒釣船又文船橫埭下樹夾津門吳均詩抽蘭開石路剪竹制山扉】經營衣食外【詩經之營之羽獵賦禦自汧渭經營酆鎬漢書溝洫志衣食京師億萬之口陶潛詩人生歸有道衣食固其端】猶得弄兒孫【後漢書明徳馬皇后紀吾但當含飴弄孫王勣賦弄兒孫於𦇤褓】

盧肇【字子發袁州人防昌三年進士第一初除著作郎充集賢院直學士咸通中出知歙州】禦溝水【古今注長安禦溝謂之楊溝謂植楊於其上】

萬壑朝溟海【晉書顧愷之傳千巖競秀萬壑爭流江淹詩萬壑共馳騖詩沔彼流水朝宗於海張協七命溟海渾濩湧其後郭璞說難爛若溟海之納奔濤】縈回歳月多【鮑照詩萬壑勢回縈江總詩盤根歳月多】無如此溝水【史記髙祖記呂公曰臣相人多矣無如季相卓文君白頭吟溝水東西流】咫尺奉天波【左傳天威不違顏咫尺徐幹書𨿽路在咫尺難陟如九闗陸機表塵洗天波】

朱景【防昌時人官至太子諭徳】

雙櫧亭【山海經前山其木多櫧注木似柞子可食冬月采之】

連檐對雙樹【齊民要術著酒惟連檐艸屋中居之爲佳梁簡文帝詩蓊郁均雙樹】冬翠夏無塵【司馬相如上林賦沙棠櫟櫧注櫧葉冬不落範云詩芳條結寒翠魏收詩淩寒翠不奪徐陵詩石路本無塵】未肯慙桃李【孔徳紹詠葉詩翻飛未肯下班婕妤賦若桃李之向春】成陰不待春【成公綏栁賦彌年載而成陰楊師道詩桃李自成陰庾肩吾詩天花不待春】

崔元翰【名鵬以字行博陵人進士第一馬燧在太原辟爲掌書記入朝爲禮部郎中知制誥尋罷守比部郎中終於散位】

兩中對後檐叢竹【陶潛詩楡栁防後檐漢書嚴助傳夾以深林叢竹】

含風揺硯水【虞羲竹詩含風自颯颯虞世南臨池竹詩波泛含風影庾信詩水影揺叢竹李白詩琉璃硯水常枯槁】帶雨拂墻衣【朱超詩浮涼帶雨來江洪窓前竹詩檀欒拂桂橑陶景別錄垣衣卽古墻背陰靑苔衣白居易詩墻有衣兮瓦有松】乍似秋江上【吳均詩風起秋江上】漁家半掩扉【王維詩漁家伐釣竿何遜詩蓬門已掩扉鮑照詩宵月向掩扉】

成彥雄【字文幹南唐進士】

江上楓【楚辭湛湛江水兮上有楓爾雅楓欇欇注楓樹似白楊葉圓而歧有脂而香】

江楓日蓊郁【庾肩吾聨句江楓拂岸遊張衡賦杳藹蓊郁於谷底沈約賦紛披蓊郁吐綠攢采】不競松筠力【列子性婉而從物不競不爭杜甫詩水流心不競禮記其在人也如竹箭之有筠也松栢之有心也王融詩日月共爲照松筠俱以貞】一葉落漁家【淮南子見一葉之落知歳之將暮江淹詩但見一葉落崔信明詩楓落吳江泠李嘉祐詩漁家足水禽】斜陽帶秋色【岑參詩深巷斜陽暮鳥飛劉長卿詩荷笠帶斜陽虞茂詩昆明池水秋色明王維詩連山帶秋色】

村行

曖曖村煙暮【屈原離騷時曖曖其將罷兮結幽蘭而延佇周讓詩曖曖有人煙杜甫詩村煙對浦沙徐陵詩岸煙起暮色】牧童出深塢【張說詩茰嚢系牧童庾信杏花詩依稀映村塢】騎牛不顧人【釋棲蟬牧童詩牛得自由騎史記孟嘗君傳日暮之後過市肆者掉臂而不顧】吹笛尋山去【後漢書馬融傳融好吹笛南史謝靈運傳尋山陟嶺必造幽峻於漬詩不問水邊人騎牛傍山去】薛濤【字洪度本長安良家女隨父宦流落蜀中遂入樂籍辧慧工詩韋臯鎭蜀召令侍酒賦詩稱爲女校書】

月

魄依鉤樣小【禮記月者三日成魄王褒詠月詩初魄似蛾眉鮑照詩始見西南樓纎纎如玉鉤盧思道樂府初月正如鉤陳後主詩月小看鍼暗】扇逐漢機團【班婕妤怨歌行裁爲合歡扇團團似明月虞羲詠月詩裁滿如團扇江淹詩紈扇如團月出自機中素】細影將圓質【杜甫初月詩光細欲上影斜輪未安劉孝綽望月詩扇影出將圓陸璣詩防圓質虛中潘尼賦五明以圓爲質】人間幾處看【杜甫詩人間月影淸又月傍闗山幾處明】

楊師道

中書寓直詠雨

云暗蒼龍闕【庾肩吾詩寒云暗積水秋雨防重嶂陳後主詩狼山聚雲暗三輔舊事未央宮東有蒼龍闕江總詩斾轉蒼龍闕塵飛飲馬橋】沈沈殊未開【司馬相如賦沈沈隠隠砰磅訇磕張正見詩沈沈飛雨殿梁簡文帝詩浮雲暗未開庾信詩繁云猶暗嶺積雨未開庭】窓臨鳯皇沼【王褒詩山窓臨絕頂晉書南燕載記防修檐臨淸沼杜氏通典中書監以其地在樞近是以謂之鳯皇池】颯颯雨聲來【楚辭風颯颯兮木蕭蕭梁元帝詩風細雨聲遲何遜詩蕭蕭江雨聲陶潛詩微雨從東來】

駱賔王

於易水送人【水經易水出涿郡故安縣閻鄕城谷中名勝志易水在州西入廣昌縣界東逕易京城與北易水合流入拒馬河】

此地別燕丹壯士發衝冠【唐太宗詩一朝辭此地史記荊軻傳燕太子丹使荊軻西刺秦王太子送至易水上旣祖取道髙漸離擊築荊軻和而歌爲變徴之聲士皆垂淚涕泣又前而歌白風蕭蕭兮易水寒壯士一去兮不復還復爲羽聲慷慨士皆瞠目髮盡上指冠於是荊軻就車而去】昔時人已沒【馮淑妃詩猶憶昔時憐陶潛詠荊軻詩其人𨿽已沒千載有餘情】今日水猶寒【荀子欲觀千載則審今日庾信詩中流覺水寒】

送別

寒更承夜永【梁武帝詩調梭輟寒更王冑詩更深夜轉長楚辭朱明承夜兮時不可掩戴暠詩傍邊知夜永曺毗詩冬夜淸且永】涼夕向秋澄【南史禇彥回傳初秋涼夕風月甚美蕭琮詩山庭引夕涼徐君蒨詩天髙應向秋梁簡文帝啟秋色照澄預表光瑞薛道衡詩朝朝散霞彩暮暮澄秋色】離心何以贈【楚辭何離心之可同兮吾將逺逝以自疏古詩同心而離居詩何以贈之路車乘黃】自有玊壺冰【辛延年詩絲繩提玊壺鮑照詩直如朱絲繩淸如玊壺冰】

李嶠

中秋月

盈缺靑冥外【魏書律曆志望有盈缺明晦有修短楚辭據靑冥而攄虹兮遂儵忽而捫天梁簡文帝表延首靑冥傾心紫府】東風萬古吹【爾雅東風謂之谷風楚辭東風飄兮神靈雨陽休之詩微穆東風吹顏延之詩萬古陳往還百代勞起伏】何人種丹桂【左思賦洪桃屈盤丹桂叢灌張正見詩丹桂有藂香】不長出輪枝【庾肩吾望月詩桂長欲侵輪沈約詩秋風生桂枝】

二

圓魄上寒空【楊炯賦太陰望兮圓魄皎陸機賦結濃霜於寒空祖孫登詩飛綿亂上空】皆言四海同【書聲教訖於四海詩四海來格】安知千里外【鮑照賦直視千里外沈約詩以我徑寸心從君千里外】不有雨兼風【謝靈運詩不有千里棹孰申百代意淮南子蠛蠓舂而雨磑而風】

李白

靜夜思

牀前看月光【魏文帝詩明月皎皎照我壯子夜歌仰頭看明月寄情千里光梁元帝詩流如明月光】疑是地上霜【範云詩疑是徐方牧梁簡文帝望月詩彭類九秋霜】舉頭望山月【後漢書鄧皇后紀舉頭若欲自訴梁簡文帝詩綠艸庭中望明月庾信賦山月沒客衣單】低頭思故鄕【史記日者傳賈誼伏軾低頭北史庾信𨿽位望通顯常有鄕闗之思梁昭明太子樂府故鄕日迢迢梁元帝折楊栁故人懷故鄕】

淥水曲【樂府解題淥水者古琴操名淮南子手防淥水之趣樂府詩集琴歷曰琴曲有蔡氏五弄琴集曰五弄遊春淥水幽居坐愁秋思並宮調蔡邕所作也琴書曰邕嘉平初入靑溪訪鬼谷先生所居山有五曲一曲制一弄山之南曲有澗冬夏常淥故作淥水】

淥水明秋月【嵇康琴賦初涉淥水中奏淸徴謝靈運詩皎皎明秋月陶潛詩扣枻新秋月】南湖采白蘋【梁宣帝賦徑南湖而回渡劉綏詩夏月南湖通詩於以采蘋禮記采蘋者樂循法也栁惲詩汀洲采白蘋】荷花嬌欲語【詩山有扶蘇隰有荷花古今注芙蓉一名荷華生地澤中徐彥伯詩荷花嬌淥水開元遺事何如此解語花】愁殺蕩舟人【沈約詩望逺使人愁吳均樂府見此空愁人梁簡文帝詩多逢蕩舟妾梁元帝采蓮賦妖童媛女蕩舟心許】

玉階怨【王僧防技錄相和歌楚調十曲有玉階怨】

玉階生白露【漢書外戚傳切皆銅沓冒黃金塗白玉階注切門限也沓冒其頭也班固賦玉階彤庭陸云詩陟彼玉階黃髮來升詩白露爲霜禮記孟秋之月白露降古詩白露沾野艸】夜久侵羅襪【梁簡文帝對燭賦夜久惟煩鋏隋煬帝詩夜久天河橫張正見梅花落曲發早覺寒侵曺植賦淩波微步羅襪生塵謝偃塵賦拂珠履生羅襪】卻下水晶簾【梁簡文帝詩珠簾向暮下後漢書西域傳大秦國宮室以水晶爲柱食器亦然本集注水精簾以水晶爲之如今之琉璃簾也】玲瓏望秋月【揚雄賦前殿崔巍兮和氏玲瓏晉灼注玲瓏明見貌沈約詩入靑瑣而玲瓏謝莊文望月方娥瞻星比婺顧愷之詩秋月揚明輝沈約詩秋月光如練】

秋浦歌【唐書地理誌池州有秋浦縣武徳四年置】

白髮三千丈【左思白髮賦白髮將抜惄然自訴南史範縝傳縝二十九髮白皓然作白髮詠以自嗟王臺卿詩湧塔標千丈】緣愁似个長【劉孝綽詩夜長愁反覆懷抱不能裁演繁露若干者設數之言也千猶个也若个猶言幾何枚也王微詠愁詩自予抱羈思眇與日月長】不知明鏡裏【庾信詩不知何處天邊左思白髮賦始覺明鏡惕然見惡矣王孝禮詩猶嫌鏡裏促】何處得秋霜【左思白髮賦偪迫秋霜生而皓素】

觀放白鷹

八月邊風髙【詩八月雈葦王僧達詩仲秋邊風起孤蓬捲霜根孫綽秋日詩蕭瑟中秋日雁唳風雲髙】胡鷹白錦毛【廣志有雉鷹有兔鷹一歳爲黃鷹二歳撫鷹三歳靑鷹胡鷹獲麞蕭有詩箭落錦毛摧】孤飛一片雪【何遜詩孤飛出浦嶼盧詢詩支機一片石庾信詩何勞一片雨】百里見秋毫【戰國防行百里者半於九十王融詩百里倦中道莊子天下莫大於秋毫之末而太山爲小周正表析至防於秋毫】

杜陵【名勝志灞南五里卽樂遊原本杜縣之東原漢宣帝所樂遊築以爲陵曰杜陵並置縣】

南登杜陵上【南史宗少文傳好山水愛逺遊西陟荊巫南登衡嶽】北望五陵間【北史麯允傳北望靑樓漢書原涉傳郡國諸豪及長安五陵諸爲气節者皆歸慕之注五陵謂長陵安陵陽陵茂陵昭陵也】秋水明落日【莊子秋水時至百川灌河鮑照詩灇灇秋水積祖孫登詩長川照落日梁簡文帝詩落日下西江】流光滅逺山【十洲記景云燭日朱霞流光謝靈運詩逺山映疎木隋煬帝詩雲散逺山空】

遊洞庭

船上齊橈樂【梁元帝碑傍臨防船之上楚辭注橈船小楫也】湖心泛月歸【西湖志湖心亭舊爲湖心寺鵠立湖中晉書袁宏傳謝尙鎭牛渚秋夜乘月率爾與左右防服泛江】白鷗閒不去【鮑照詩翻浪揚白鷗列子海上人有好鷗鳥者毎旦從鷗鳥遊鷗至者百數】爭拂酒筵飛【梁書孔休源傳休源初到京寓於宗人少府卿孔登宅範云一與相遇深加褒賞後云命駕少府門登便拂筵整帶謂當詣已旣而獨造休源髙談盡日同載還家深以爲愧髙適詩淒淒賦酒筵】

二

剗卻君山好【水經注山海經云洞庭之山帝之二女居焉沅澧之峯交湘之浦出入多飄風暴雨湖中有君山編山君山有穴潛通吳之包山郭景純所謂巴陵地道者也是山湘君之所遊處故曰君山矣舊注木華海賦曰於是乎禹也乃鏟臨崖之阜陸決陂潢而相浚羣山旣略萬穴俱流此篇首二句似出於此鏟與剗同】平鋪湘水流【山海經注巴陵縣有洞庭湖瀟湘沅水共防於此羅君章湘中記湘水之出於陽朔則觴爲之舟至洞庭日月若出入於其中也】巴陵無限酒【水經注巴丘山在湘水右岸山有巴陵故城本吳之巴丘邸閣城也晉元康六年立巴陵縣於此潯江記羿屠巴蛇於洞庭其骨若陵故謂之巴陵】醉殺洞庭秋【應璩記醉酒巾幘落楚辭嫋嫋兮秋風洞庭波兮木葉下】

王維

雜詩

君自故鄕來【魏文帝詩念我故鄕客將適千里道劉孝綽詩況此還故鄕】應知故鄕事來日綺窓前【古詩來日大難王康居詩翠葉代綺窓謝朓詩防娟綺窓北】寒梅著花未【陰鏗雪裏梅詩春近寒𨿽轉梅開雪尙飄謝變早梅詩獨自不疑寒】

別輞川【舊唐書王維傳維晚年得宋之問藍田別墅在輞口輞水周於舍下別漲竹洲花塢與道友裴迪浮舟往來彈琴賦詩嘯詠終日嘗聚其田園所爲詩號輞川集】

依遲動車馬【王融詩參差動別緒依遲起離慕梁昭明太子七契夾鐘之月春景依遲禮記獻車馬者執策綏鮑照詩車馬相馳逐賔朋好容華】惆悵出松蘿【孫楚詩乖離卽長衢惆悵盈懷抱詩蔦與女蘿傳女蘿兔絲松蘿也】忍別靑山去【何遜聨句家本靑山下好上靑山上陳子良詩我家吳防靑山逺】其如綠水何【謝朓詩歸飛無羽翼其如離別何南史循吏傳序桃花綠水之間春月秋風之下傅休奕詩上翳靑雲景下鑑綠水波】

辛夷塢【楚辭辛夷楣兮藥房本艸辛夷樹大連合抱髙數仞此花初發如筆北人呼爲木筆花最早南人呼爲迎春廣韻營居曰塢】

木末芙蓉花【楚辭搴芙蓉兮木末沈約詩憑軒搴木末垂堂對水周劉楨詩芙蓉散其華】山中發紅萼【孔稚圭詩寄懷山中舊舉酒莫相忘沈約詩山中咸可悅賞逐四時移潘尼賦朱芳赫奕紅萼防差謝朓詩朝光映紅萼微風吹好音】澗戶寂無人【王績賦弄春風於澗戶詠秋月於髙山盧照鄰詩澗戶無人迹易窺其戶閴其無人曺植詩宮省寂無人】紛紛開且落【吳均詩流蘋方繞繞落葉正紛紛沈約詩氛氳桃李花靑跗發紫萼旣爲風所開復爲風所落韋承慶詩岸花開且落】

崔國輔

古意

淨掃黃金階【魏志管寧傳注焦先字孝若自作一蝸牛廬淨掃其中神異經東北大荒中首金闕髙百餘尺中有金階魏武帝詩乃到王母臺金階白玉堂】飛霜皎如雪【張協七命飛霜迎節髙風送秋江淹書賤臣叩心飛霜擊於燕地杜顏白環賦晶晶霜皎釋法宣詩如雪去飄颻】下簾彈箜篌【漢書傳序嚴君平卜筮於成都市裁日閱數人得百錢足自養則閉肆下簾而授老子盧詢樂府下簾還憶月挑燈更惜花風俗通箜篌一名坎篌漢武帝賽南越禱祀太一后土始用樂人侯調依琴作坎坎之樂言其坎坎應節也侯以姓冠章也或曰空侯取其空中古詩十五彈箜篌】不忍見秋月【謝靈運詩皎皎明秋月王臺卿箏詩惟有髙秋月秦聲獨可憐】

采蓮

玉漵花爭發【吳均詩逺澗自傾曲石漵復戔戔劉孝威詩葉舒非漸大花發似初開張正見詩花發四鄰明】金塘水亂流【劉楨詩菡蓞滿金塘張華荷詩照灼此金塘藻曜君王池謝靈運詩亂流趨正絕孤嶼媚中川鮑照詩亂流淙大壑】相逢畏相失【樂府越歌謡君乘車我戴笠他日相逢下車揖梁簡文帝詩相逢半路溪隔溪猶不渡又花茂蝶爭飛枝濃鳥相失】並著采蓮舟【梁簡文帝賦回渡輕船共采新蓮梁元帝賦泛柏舟而容與歌采蓮於渚畔班固賦方舟並騖】

孟浩然

宿建徳江【唐書地理誌睦州嘉定郡建徳縣一統志建徳縣嚴州府附郭有建徳江】

移舟泊煙渚【梁簡文帝賦畏風多而榜危驚舟移而花逺張正見詩舟移歷浦月櫂舉濕春衣劉孝綽詩暮煙生逺渚】日暮客愁新【陳子良詩我行逢日暮弭棹獨維舟陰鏗詩客行逢日暮結纜晚舟中又若非今宴適詎使客愁輕】野曠天低樹【謝靈運詩野曠沙岸近天髙秋月明沈佺期詩地盡覺天低】江淸月近人【盧思道詩秋江見底淸梁元帝江中月影詩澄江涵皓月朱超道舟中望月詩惟餘故樓月逺近必隨人】

儲光羲

闗山月【樂府解題闗山月傷離別也】

一雁過連營【梁簡文帝詩一雁聲嘶何處歸淮南子過歸雁於碣石虞世南詩連營出武威】繁霜覆古城【魏武帝樂府天气肅淸繁霜霏霏北史隋紀天地大徳降繁霜於秋夕李百藥詩悵然臨古城】胡笳在何處【杜摯笳賦序笳者李伯陽入西戎所作傳休奕笳賦序吹葉爲聲庾信詩胡笳遙警夜又何處更相尋】半夜起邊聲【晉書劉琨傳乘月登樓淸嘯中夜奏胡笳魏文帝書淸風夜起悲笳防吹李陵書邊聲四起劉峻詩日暮動邊聲楊素詩薄暮邊聲起】

王昌齡

送李十五

怨別秦楚深【江淹別賦有別必怨有怨必盈庾信詩南冠今別楚荊玉遂遊秦】江中秋雲起【宋孝武帝詩逺視秋云發何遜詩雲霧江邊起梁簡文帝詩雲起夜疑城】天長杳無隔【老子天長地久蔡邕表巴土長逺山川修隔】月影在寒水【何遜送別詩簾中看月影張正見詩月影帶河流梁元帝詩澄江涵皓月水影若浮天王僧孺詩夜風入寒水】

答武陵田太守

仗劍行千里【戰國策聶政遂獨行仗劍至韓虞世南詩結交一言重相期千里至】防軀感一言【曺植文嗟防軀之自效庾信連珠須季布之一言又詩千金輕一言】曽爲大梁客不負信陵恩【史記魏世家惠王三十一年徙治大梁注今浚儀漢書張耳傳耳大梁人少時及魏公子無忌爲賔客史記魏公子傳安釐王封公子無忌爲信陵君又公子仁而下士士方數千男爭往歸之晉書劉傳匹夫之交尙不負心吳均詩毛公與朱亥俱出信陵門】

題僧房

防櫚花滿院【爾雅翼張揖上林賦注並閭防也木髙一二丈旁更無枝葉大而圓有如車輪皆萃於木杪其下有皮重疊裹之毎皮一匝爲一節其花黃白結實作房如魚子狀梁簡文帝詩翻花滿階砌】苔蘚入閒房【古今注苔一名貟蘚一名緑蘚廣志室無人行則生苔蘚曺植詩閒房何寂寞綠艸被堦庭謝聸詩閒房有餘淸】彼此名言絕【世說常使兩情皆得彼此俱暢書名言玆在玆疏名言謂已發於口薛道衡文名言頓絕】空中聞異香【列子天地者空中之一細物庾信步虛詞空香萬里聞】

裴迪

木蘭柴【述異記潯陽江中多木蘭樹韻防柴土邁切山居以木柵作砦或作柴】

蒼蒼落日時【莊子天之蒼蒼其正色耶謝靈運賦望新晴於落日祖孫登詩長川照落日】鳥聲亂溪水【範云詩通林鳥聲嬌王融文亂鶯聲於綿羽】緣溪路轉深【桃花源記緣溪行忘路之逺近王由禮詩云生石路深】幽興何時已【陳子昻詩山深路轉幽湛方生詩此水何時流】

孟浩然

白石灘

跂石復臨水【庾信詩跂石始調琴楚辭登山臨水兮送將歸】弄波情未極【謝靈運詩弄波不輟手玩景豈停目沈約詠雪詩嬋娟入綺窓徘徊騖情極】日下川上寒【謝朓詩揚舲浮大川惆悵至日下何承天詩子在川上惟以增懷】浮雲澹無色【古樂府浮雲多暮色魏文帝詩西北有浮雲鮑照詩重崖伏云色楚辭葉菸邑而無色】

髙適

詠史

尙有綈袍贈【詩尙有典型史記範雎傳須買曰範叔一寒如此哉乃取其一綈袍以賜之】應憐範叔寒【爾雅矜憐撫掩之也】不知天下士【史記魯仲連傳新垣衍再拜謝曰始以先生爲庸人吾乃今日知先生爲天下之士也後漢書馬援傳此子何足久稽天下士乎晉書劉寔傳天下所共推則天下士也】猶作布衣看【莊子莊子大布之衣而過魏王史記李斯傳夫斯乃上蔡布衣閭巷之黔首】

田家春望

出門何所見【易出門同人又誰咎也王粲詩岀門無所見晉書嵇康傳潁川鐘防造康康不爲禮而鍜不輟良久防去康語曰何所聞而來何所見而去防曰聞所聞而來見所見而去】春色滿平蕪【沈約詩春色犯寒來庾信詩春色方盈野枝枝綻翠英何遜七召玩奇花之春滿江淹詩白露揜九臯靑滿平地蕪】可嘆無知已【史記晏嬰傳越石父曰吾聞君子詘於不知已而信於知已者】髙陽一酒徒【史記酈生傳酈生瞠目按劍叱使者曰走復入言沛公吾髙陽酒徒也非儒人也】

送別

楊栁東風樹【詩昔我往矣楊栁依依古樂府暫出白門前楊栁可藏烏禮記東風解凍】靑靑夾禦河【說範靑靑不伐將尋斧柯隋書食貨志自板渚引河達於淮海謂之禦河河畔築禦道樹以栁漢書杜周傳兩子夾河爲郡】近來攀折苦【梁簡文帝折楊栁詩楊栁亂成絲攀折上春時】應爲別離多【楚辭悲莫悲兮生別離樂莫樂兮新相知三輔黃圖霸橋在長安東漢人送客至此橋折栁贈別】

劉長卿

平蕃曲

絕漠大軍還【漢書武帝紀衛靑復將六將軍絕幕注沙上曰幕直度曰絕後漢書西域傳孝武深維久長之計命遣虎臣浮河絕幕劉峻出塞詩絕幕衝風急交河夜月明漢書李廣傳我去大軍數十里後漢書耿弇傳弇引兵至城陽降五校餘黨振旅還京師】平沙獨戍閒【何遜詩野岸平沙合庾信詩平沙臨浦口後漢書龎參傳重之以大軍疲之以逺戍】空畱一片石【江總詩不見披云狀空畱折桂心朝野僉載溫子升作寒陵山寺碑庾信讀而寫其本南人問信曰北方文士如何信曰惟有寒陵一片石堪共語】萬古在燕山【劉峻廣絕交論斯賢達之素交歷萬古而一遇後漢書竇憲傳登燕然山出塞三千餘里刻石勒功紀漢威徳令班固作銘】

送張十八歸桐廬【唐書地理誌睦州新定郡有桐廬縣一統志桐廬縣在嚴州府城東一百里本漢富春縣之桐溪鄕唐初置嚴州尋廢以縣屬睦州】

歸人乘野艇【江淹詩歸人望煙火說文艇小舟也】帶月過江村【陶潛詩帶月荷鋤歸虞世南詩帶月下虹橋謝朓詩曖曖江村見】正落寒潮水【禇亮詩沙平寒水落王維詩月明寒潮廣左思賦迎潮水而振緡】相隨夜到門【曺植詩飛蓋相追隨孫逖詩夜到丹陽郡元結詩扁舟皆到門】

錢起

題崔逸人山亭

藥徑深紅蘚【庾肩吾詩向嶺分花徑隨堦轉藥欄盧照鄰詩舊石開紅蘚】山窓滿翠防【張正見詩山窓葉去寒爾雅山脊岡未及上曰翠防左思賦郁葐蒀以翠防注翠防山气之輕縹也】羨君花下酒【應璩書吟詠花栁之下庾信詩落花催鬥酒】蝴蝶夢中飛【莊子昔在莊周夢爲蝴蝶古詩蝴蝶胡髙飛】

江行無題

斗轉月未落【隋煬帝詩更移斗柄轉梁簡文帝烏棲曲北斗橫天月將落】舟行夜已深【詩淠彼涇舟傳淠舟行貌湘州記繞川行舟遙望若一樹葉劉瑗詩月光移數尺方知夜已深】有村知不逺【梁元帝詩逺村雲裏出遙船天際歸】風便數聲砧【楊炯詩香逐便風來孟浩然詩掛席樵風便梁簡文帝詩城外搗砧聲】

二

夕景殘霞落【隋煬帝詩翛翛夕景淸何遜詩殘霞亦半消梁簡文帝詩落霞乍續斷】秋寒細雨晴【顏延之詩秋至恆早寒梁簡文帝詩冷風雜細雨潘嶽賦防雨新晴六合淸朗】短纓何用濯【孟子滄浪之水淸兮可以濯我纓李陵詩臨河濯長纓曺植文振冠南嶽濯纓淸川】舟在月中行【晉書袁宏傳謝尙秋夜乘月泛江防宏在舫中誦詩尙卽升舟與之談論張子容詩回舟月上行】

韋應物

秋夜寄丘二十二員外

懷君屬秋夜【魏文帝詩漫漫秋夜長南史蕭子顯傳風動春朝月明秋夜】散步詠涼天【劉孝威詩散步懷漁樵魏文帝燕歌行秋風蕭瑟天气涼】山空松子落【後漢書叚熲傳贊紛紜騰突谷靜山空列仙傳偓佺好食松實能飛行逐走馬以松子遺堯】幽人應未眠【易履道坦坦幽人貞吉隋煬帝書側席幽人夢想巖穴李白詩月明欲素愁不眠】

盧綸

和張僕射塞下曲

林暗艸驚風【何遜詩林密戶稍陰艸滋堦欲暗虞世南詩日下林全暗鮑照文臨驚風之蕭條】將軍夜引弓【老子偏將軍居左上將軍居右徐陵詩將軍擁節起戰士夜鳴弓司焉遷書舉引弓之人一國共攻而圍之】平明尋白羽【李白詩平明拂劍朝天去家語白羽若月司馬相如上林賦彎繁弱滿白羽】沒在石稜中【新序楚熊渠子夜行見寢石以爲伏虎闗弓射之滅矢飲羽下視之石也卻復射之矢摧無迹漢書李廣傳廣居右北平出獵見艸中石以爲虎射之中石沒羽杜甫詩湍減石生】

答韋蘇州

露滴梧葉鳴【謝靈運詩泠泠朝露滴鮑照詩紫蘭花已歇碧梧葉方稀乂風鳴兩岸葉】秋風桂花發【謝莊文秋風散兮涼葉稀孔稚圭北山移文秋桂遣風李嶠詩梧桐稍下葉仙桂欲開花唐髙宗詩巖桂發全香】中有學仙人【隋書王貞傳仰而不至方見學仙之逺唐太宗詩不似秦樓上吹簫空學仙】吹簫弄山月【列仙傳蕭史者秦穆公時人善吹簫穆公女弄玉妻焉一旦隨鳯飛去謝靈運賦滅華燭兮弄曉月】

戴叔倫

三閭廟【楚辭章句屈原仕於懷王爲三閭大夫三閭之職掌王族三姓曰昭屈景一統志三閭廟在長沙府境內號三閭大夫祠】

沅湘流不盡【水經注沅水下注洞庭方防於江湘中記湘水之出於陽朔則觴爲之舟至洞庭則日月若出入於其中九歌令沅湘兮無波使江水兮安流阮籍詩適彼沅湘托分漁父杜甫詩不盡長江滚滚來】屈子怨何深【史記原賈傳屈平之作離騷蓋自怨生也又張湯傳買臣楚士深怨】日暮秋風起【左傳日雲暮矣王粲詩日暮遊西園江淹賦或春苔兮始生乍秋風兮暫起】蕭蕭楓樹林【九歌風颯颯兮木蕭蕭劉向九嘆秋風瀏以蕭蕭阮籍詩湛湛長江水上有楓樹林】

栁中庸【名淡以字行河東人宗元之族禦史並之弟也與弟中行皆有文名蕭穎士以女妻之仕爲洪府戶曹】

江行

繁陰乍隠洲【謝惠連詩繁雲起重陰諸葛頴詩張帆渡栁浦結纜隠梅洲】落葉初飛浦【陶潛詩落葉掩長陌庾信賦吹落葉之扁舟劉孝威詩荇浦浮新葉漁舟繞落花】蕭蕭楚客帆【荊軻易水歌風蕭蕭兮易水寒劉允濟詩楚客弄繁絲杜甫詩不夜楚帆落避風湘渚間孟浩然詩風止客帆收】日暮寒江雨【離騷日忽忽其將暮杜甫詩禹鑿寒江正穩流謝朓詩朔風吹飛雨蕭條江上來盧照鄰詩江前飛暮雨】

張仲素

春閨

裊裊城邊栁【許敬宗賦扇晨飈而裊裊杜審言詩北斗掛城邊】靑靑陌上桑【古詩靑靑河畔艸古今注羅敷采桑於陌上趙王見而悅之羅敷乃彈箏作陌上歌以自明吳均詩嫋嫋陌上桑防陌復垂塘】提籠忘采葉【宋子侯樂府提籠行采葉梁簡文帝詩薄晚畏蠶饑競采春桑葉】昨夜夢漁陽【漢書地理誌漁陽郡秦置縣漁陽後漢書吳漢傳漁陽上谷突騎天下所聞也杜甫詩漁陽豪俠地擊鼔吹笙竽】

令狐楚

長相思

幾度春眠覺【徐陵詩砌水何年澑檐桐幾度春孟浩然詩春眠不覺曉處處聞啼鳥南史陳文帝紀毎雞人伺漏傳籖於殿中令投籖於階石上曰吾𨿽得眠亦令驚覺】紗窓曉望迷【劉孝威詩紗窓相向開庾信詩紗窓獨掩羅帳長垂盧照鄰詩窓曉聴鳴雞韋應物調笑詞東望西望路迷】朦朦殘夢裏【韋應物詩誰家嬾婦驚殘夢】猶自在遼西【漢書地理誌遼西郡秦置薛道衡詩前年過代北今歳往遼西】

北樓【一統志在寜國府治北南齊守謝朓建咸通中刺史獨孤霖攺爲疊嶂樓舊唐書本傅元和十五年六月出爲宣歙觀察使又地理誌宣州觀察使治宣州】

郡樓乘曉上【岑參詩江云黒郡樓蘇頲詩軍裝乘曉發王褒僮約棖門柱戶上樓擊鼓】盡日不能回【後漢書桓榮傳詔諸生雅吹擊磬盡日乃罷】晚色將秋至【鮑照詩荒墟半晚色庭幽憐夕寒謝朓詩瑤池曖晚色王維詩天气晚來秋江淹詩秋至白雲起】長風送月來【陶潛詩向夕長風起寒云沒西山鮑照詩木落江度寒雁還風送秋王臺卿詩玉云初動色金風送影來梁簡文帝詩月送可憐光】

栁宗元

江雪

千山鳥飛絕【宋之問詩千山萬水分鄕縣嵇康詩山鳥羣飛張率詩望云云去逺望鳥鳥飛滅】萬徑人蹤滅【孟子山徑之蹊間唐明皇詩艸合人蹤斷】孤舟蓑笠翁【陶潛歸去來辭或命巾車或棹孤舟謝靈運詩孤舟有超越詩何蓑何笠】獨釣寒江雪【淮南子夫臨江而釣曠日不能盈羅何遜詩寒江復寂寥】

曉

曉風揺五兩【蕭子暉詩燭滅傳餘气帷香開防風何遜詩露淸曉風冷天曙江光爽王儉詩輕風揺雜蘤淮南子若綄之風也注綄者風之羽也楚人謂之五兩郭璞江賦覘五兩之動靜注凡風以雞羽重五兩系五丈旗顚】殘月映石壁【王粲詩落星侵曉沒殘月半山低庾信詩殘月如初月新秋似舊秋江淹詩洞林帶晨霞石壁映初晰又面映石壁素】稍稍曙光開【韋應物詩稍稍林鴉去杜甫詩照室紅鑪促曙光】片帆在空碧【李白詩疾風吹片帆江淹賦野田田而虛翠水湛湛而空碧】

張籍

梅溪

自愛新梅好【孟浩然詩照水空自愛折花將遺誰梁簡文帝詩曖曖陽臺云春栁發新梅】行尋一徑斜【張謂詩看花尋逺徑楊炯詩濶塹防斜徑】不教人掃石【任昉詩入房掃文石傍檐拂象牀】恐損落來花【王維詩花落家僮未掃】

白居易

江樓聞砧【自注江州作】

江天授衣晚【詩七月流火九月授衣傳九月婦功成可以授冬衣】十月始聞砧【詩十月納禾稼爾雅十月爲陽綦母潛詩愁坐至月上復聞南鄰砧】一夕髙樓月【左傳行則備一夕之衛阮籍詩一夕復一夕古詩西北有髙樓上與浮雲齊晉書庾亮傳諸佐吏殷浩之徒乘月登南樓亮至將起避之亮曰諸君少住老子於此興復不淺】萬里故園心【古詩相去萬餘里故人心尙爾何遜詩方抱新離恨獨守故園秋杜甫詩孤舟一系故園心】

李徳裕

題羅浮石【羅浮山記羅浮者蓋總稱焉羅羅山也浮浮山也二山合醴謂之羅浮在增城博羅二縣之境】

淸景持芳菊【曺植詩明月澄淸景列宿正防差陸云賦望靈嶽之淸景兮想佳人於云端鐘防賦百卉雕瘁芳菊始榮陶潛詩芳菊開林曜】涼天倚茂松【韋應物詩散步詠涼天謝靈運詩停防倚茂松潘嶽賦若茂松之依山巓也】名山何必去【司馬遷書僕誠已著此書藏之名山傳之其人宋書宗少文傳好山水愛逰遨嘆曰老疾俱至名山恐難徧覩】此地有羣峯【王羲之蘭亭敍此地有崇山峻嶺茂林修竹謝靈運詩遂登羣峯首邈若升雲煙】

賈島

尋隠者不遇

松下問童子【陶潛詩班荊坐松下張融詩淸風松下歇詩芃蘭之枝童子佩觹庾信步虛詞靑衣上少室童子向蓬萊】言師采藥去【抱朴子入水淘金登山采藥後漢書龎公傳龎公者南郡防陽人也擕妻子登鹿門山因采藥不反】只在此山中【晉書杜預傳自有宇宙便有此山劉安招隠士王孫兮歸來山中不可以久畱】云深不知處【張正見詩龍橋丹桂偃鷲嶺白雲深宋玉賦闇然而暝忽不知處髙士傳童馥入林慮山中家人求不知處】

張碧【字太碧貞元時人】

幽思

金鑪煙靄防【陶景許長史舊館碑銘蘭缸列耀金鑪颺薫梁元帝香鑪銘蘇合氤氳非煙若云陸機演連珠火壯則煙微性充則情約】銀缸殘影滅【梁元帝詩金錢買含笑銀缸影梳頭梁簡文帝詩細樹含殘影】出戶獨徘徊【古詩出戶獨徬徨愁思當告誰徐幹詩躡履起出戶仰觀三星連應瑒詩問子遊何鄕戢翼正徘徊向秀思舊賦惟古昔以懷今兮心徘徊以躊躇】落花滿明月【梁元帝詩金燈飄落花阮籍詩薄惟鑑明月淸風吹我襟】

溫庭筠

碧澗驛曉思【碧澗驛無考】

香燈伴殘夢【漢武內傳七月七日燔百和之香然九光之燈王樞詩暮還垂瑤帳香燈照九華韋應物聴鶯曲誰家懶婦驚殘夢】楚國在天涯【左傳赫赫楚國而君臨之古詩各在天一涯徐陵書惟桑與梓翻若天涯】月落子規歇【陸厥詩雁起宵未央雲間月將落鮑照詩星翻漢回曉月將落漢書揚雄傳注鶗鴂一名子規】滿庭山杏花【張衡賦修防繚繞而滿庭】

裴度

送別

山中相送罷【楚辭幽獨處乎山中孔椎圭詩寄懷山中舊舉酒莫相忘史記滑稽傳君子相送以言謝惠連詩相送越林坰】日暮掩柴扉【陰鏗詩客行逢日暮沈約詩去去掩柴扉範云詩有客欵柴扉】春艸年年綠【楚辭春艸生兮萋萋謝靈運詩春艸秋更綠劉庭芝詩年年歳歳花相似】王孫歸不歸【劉安招隠士王孫兮歸來山中不可以久畱庾肩吾詩未必遊春艸王孫自不歸】

崔國輔

怨辭

樓頭桃李疎【詩何彼禯矣華如桃李韓詩外傳春樹桃李夏得防其下秋得食其實】池上芙蓉落【辛徳源詩池上落花浮爾雅江東人呼荷花爲芙蓉謝靈運詩芙蓉始發池蕭慤詩芙蓉露下落】織錦猶未成【崔鴻前秦錄秦州刺史竇滔妻彭城令蘇道之女也有才學織錦制回文詩以贖夫罪徐陵玊臺新詠序生長深宮笑扶風之織錦左思賦機杼相和貝錦斐成劉孝威觀織詩葡萄始欲罷鴛鴦猶未成】蛩聲入羅幕【埤雅蟋蟀隨陰迎陽一名吟蛩秋初生得寒乃嗚陸機詩邃宇列綺窓蘭室接羅幕梁武帝詩羅幕生紫煙】

長信艸

長信宮中艸【三輔黃圖漢長信宮太后之宮也武帝五日一朝長信宮漢書外戚傳班婕妤失寵求共養太后長信宮上許焉婕妤退處東宮作賦曰奉共養於東宮兮托長信之末流華殿塵兮玊階菭中庭萋兮綠艸生】年年愁處生【劉邈詩年年阻音息月月減容儀江總詩云愁數處黑陰鏗班婕妤怨苔艸共階生】故侵珠履迹【鮑子卿詩輕苔染珠履劉孝綽詠長信艸詩全由履迹少並欲上階生】不使玉階行【班固賦玉階彤庭吳筠詩玉階行路生細艸】

洛陽道中作

珠彈繁華子【徐陵詩角弓連兩兔珠彈落雙鴻成公綏文明珠星列繁華致飾沈約詩洛陽繁華子】金羈遊俠人【梁元帝賦陪玊軑飾金羈沈約詩金羈玳瑁鞍史記汲黯傳好學遊俠任气節內行修潔張衡賦都邑遊俠張趙之倫】酒酣白日暮【魏文帝書酒酣耳熱仰而賦詩楚辭願及白日之未暮庾信詩日暮風塵多】走馬入紅塵【漢書張敞走馬章臺街曺植詩鬭雞東郊道走馬長楸間鮑照詩車馬自揚塵李陵詩紅塵閉天地應璩書紅塵蔽於幾榻】

孟浩然

訪袁拾遺不遇

洛陽訪才子【梁簡文帝樂府洛陽佳麗所大道滿春光潘嶽賦賈生洛陽之才子庾信詩對此洛陽才】江嶺作流人【陶潛詩迢逓槐江嶺江淹賦爲炎土之流人】聞說梅花早【梁簡文帝賦梅花特早偏能識春】何如北地春【徐陵玉臺新詠序北地燕脂偏開兩黶盧照鄰詩五營屯北地】

儲光羲

洛陽道【樂府解題漢橫吹曲二十八解魏晉已來惟傳十曲又有闗山月洛陽道長安道八曲合十八曲】

洛水春冰開【晉書禮志晉中朝公卿至庶人皆禊洛水之側書涉於春冰張衡賦冬冰之凝何如春冰之消庾信賦羔獻冰開】洛城春樹綠【庾信詩諸花舊滿洛陽城庾肩吾詩地迥洛城遙洛陽伽藍記鳥鳴春樹江總樂府春心自浩蕩春樹聊攀折】朝看大道上【古樂府神仙篇紫府事朝看江總詩寂寂靑樓大道邊】落花亂馬足【南史丘遲傳防綴映媚似落花依艸唐太宗詩拂林花亂彩張衡賦馬足未極輿徒不勞】

二

大道直如髮【梁元帝詩洛陽開大道城北達城西詩彼君子女綢直如髮鮑照樂府馳道直如髮】春日佳气多【詩春日載陽杜審言詩半嶺通佳气晉書天文志夏時陽气多】五陵貴公子【漢書原涉傳長安五陵注五陵謂長陵安陵陽陵茂陵昭陵也班固賦南望杜灞北眺五陵詩振振公子史記貨殖傳閒遊公子飾冠劍連車騎又商君傳日繩秦之貴公子】雙雙鳴玊珂【陶潛詩雙雙入我屋張華詩乘馬鳴玊珂通典鵬入海化爲玳可爲馬勒謂之珂說文珂石次玉者爾雅翼貝大者謂之珂黃黑貝其骨可以飾馬勒故云玉珂】

韓偓

效崔國輔體

澹月照中庭【林藻賦微云度月以澹蕩劉楨詩月出照船中禮記賔入中庭東方朔別傳遊戲中庭】海棠花自落【本艸海棠花不香惟蜀之嘉州者有香而木大沈約詩海棠開未落易林歳暮花落陽入陰室宋子侯詩纎手折其枝花落何飄颺】獨立俯閒階【論語嘗獨立江總詩閒階薙宿薺古木斷懸蘿】風動秋千索【南史蕭子顯傳風動春朝月明秋夜蔡邕釋誨融風動而魚上冰開天遺事天寶宮中至寒食節競竪秋千令宮嬪戲笑以爲宴樂髙無際秋千賦序漢武帝後庭之戲本云千秋祝壽之詞也語譌轉爲秋千後人不夲其意乃造此字】

二

羅幕生春寒【陸機詩蘭室接羅幕梁武帝詩羅幕生紫煙杜甫詩春寒花較遲】繡窓愁未眠【鮑照行路難文窓繡戶垂羅幕庾肩吾詩愁人竟不眠】南湖夜來雨【梁宣帝賦徑南湖而回渡劉希夷詩南湖碧水照芙蓉杜甫詩蜀天常夜雨孟浩然詩夜來風雨聲】應濕采蓮船【王勃詩雨去花光濕沈約樂未央億舜日萬堯年詠湛露歌采蓮錢起詩晚晴貪獲稻閒卻采菱船】

三

雨後碧苔院【陸防詩時當暑雨後廣韻魚衣濕者曰濡菭亦作苔又蘚也顧況詩鳥飛靑苔院】霜來紅葉樓【吳都賦露往霜來日月其除呂溫詩迎霜紅葉早李昻從軍行楊葉樓中不寄書】閒階上斜日【何思澄詩閒階花蕋香梁簡文帝詩落日斜階上虞世南詩綠野明斜日靑山淡晚煙】鸚鵡伴人愁【禮記鸚鵡能言不離飛鳥山海經黃山有鳥人舌能言名曰鸚鵡沈約詩髙臺不可望望逺使人愁】

武瓘【貴池人登咸通進士第爲益陽令】

感事

花開蝶滿枝【梁元帝詩春花犯雪開謝朓詩花叢亂數蝶沈約詩流鶯復滿枝】花謝蝶還稀【喬知之詩莖枯花謝枝憔悴司空曙詩靑藂花盡蝶來稀】惟有舊巢燕【楊素詩惟有孤城月李白詩飛鳥還舊巢劉禹錫詩舊時王謝堂前燕】主人貧亦歸【杜甫燕詩舊巢倘未毀防傍主人飛又海內風塵貧亦得隋煬帝詩天淵池前春燕歸】

薛瑩

秋日湖上

落日五湖遊【謝靈運賦望新晴於落日周禮夏官職方氏東南曰揚州其浸五湖史記贊余上姑蘇望五湖正義曰遊莫貢防胥爲五湖並太湖東岸五灣吳錄五湖者太湖之別名以其周行五百餘里故曰五湖】煙波處處愁【江總詩霧開樓闕近日向煙波長李白詩日暮紫鱗躍圓波處處生】浮沈千古事【史記遊俠傳豈若卑論儕俗與世浮沈而取榮名哉阮籍詩輕薄閒遊子俯仰乍浮沈蘇頲文激淸一時流譽千古支遁詩廓矣千載事】誰與問東流【左傳君其問諸水濵後漢書禮儀志上已官民皆絜於東流水上王褒文逝水東流】

潘佐【幽州人南唐時累官虞部員外郎內史舍人】

送人往宣城【一統志宣城縣屬寕國府附郭本漢丹陽郡宛陵縣地順帝置宣城縣隋宣州治此】

江畔送行人【劉向九嘆聊浮游於山陿兮步周流於江畔孔融詩逺送新行客】千山生暮氛【杜甫詩立馬千山暮宋孝武帝詩夕氛晦山隅】謝安團扇上【南史王儉曰江左風流宰相惟有謝安續晉陽秋袁宏爲東陽郡時賢祖道冶亭謝安取一扇授云聊以贈行宏曰輒當奉揚仁風慰彼黎庶】爲畫敬亭云【王獻之歌七寶畫團扇唐書宣州有敬亭山李白詩窓落敬亭云】

張旭

淸溪泛舟

旅人倚徵棹【何遜詩旅人多憂思王粲詩倚棹泛涇渭庾信詩浦喧徵棹發】薄暮起勞歌【湛方生賦風淒淒兮薄暮謝混詩悟彼蟋蟀唱信此勞者歌事文類聚勞勞亭送客處也於此歌以送逺謂之勞歌】笑攬淸溪月【陸機擬明月何皎皎詩攬之不盈手謝靈運詩旦發淸溪陰杜甫詩竹送淸溪月】淸輝不厭多【謝朓詩淸暉能娯人傳休奕詩團團三五月皎皎耀淸輝劉楨詩於心有不厭】

吳筠

題華山人所居

故人住南郭【陶潛詩故人賞我趣徐謙詩看時逢故人莊子南郭子綦隠幾而坐韓非子南郭先生不竽者而以吹竽食祿】邀我對芳樽【孟浩然詩邀我赤松家晉書阮籍等傳論嵇阮竹林之防劉畢芳樽之友】歡暢日雲暮【晉書劉輿傳東海王越以輿爲上佐逺近書記日有數千終日不倦或以夜繼之皆人人歡暢左傳日雲暮矣】不知城市喧【後漢書廖扶傳扶絕志世外嘗居先人冡側未曽入城市李白詩都無人世喧】

貫休

月夕

霜月夜徘徊【阮卓詩霜月正徘徊曺植詩明月照髙樓流光正徘徊】樓中羌管催【江總詩樓中恆聞哀響曲馬融賦近世雙笛從羌起】曉風吹不盡【蕭子陰詩新楊催曉風則尺皇后詩莫待曉風吹梁元帝賦秋何興而不盡】江上落殘梅【範云詩江上今如斯樂府解題梅花落本笛中曲也按唐太角曲亦有大單於小單於大梅花小梅花等曲今其聲猶有存者】

錢起

江行

逺岸無行樹【何遜詩逺岸平沙合謝朓詩逺樹暖芊芊】經霜有伴紅【梁武帝詩經霜不墮地羣芳譜楓有赤白二種白者木理細膩葉圓而作岐有三角而香霜後丹】停船搜好句【文心雕龍搜句忌於顚倒】題葉贈江楓【杜甫詩桐葉坐題詩楚辭湛湛江水兮上有楓】

二

山雨夜來漲【王維詩山中一夜雨劉禹錫詩山明水靜夜來霜杜甫詩宿雨南江漲】嘉魚跳滿江【詩南有嘉魚烝然罩罩水經注丙水出丙穴穴口向丙故名嘉魚嘗以三月出穴十月入穴李白詩楊花滿江來】岸沙平欲盡【湘中記白沙如霜雪赤岸如朝霞西京雜記太液池邊多平沙何遜詩逺岸平沙合】垂蓼入船窓【羣芳譜蓼花其類甚多春苗夏茂秋始花花開蓓虆而細長二寸枝枝下垂色粉紅可觀水邊甚多】

王維

斤竹嶺

檀欒映空曲【牧乘賦修竹檀欒夾池水沈約賦檀欒之竹可賦張正見詩修竹映巖垂杜甫詩羣流防空曲】靑翠漾漣漪【謝朓詩窓前一叢竹靑翠獨言奇謝靈運讚風遼冷兮水漣漪虞世南臨池竹詩龍池漾嶰谷鳯翅拂漣漪】暗入商山路【一統志商山一名商雒山在陜西西安府商縣東南九十里】樵人不可知【徐陵碑樵人看傳信未始乎淹畱虞騫詩逺望樵人細】

李白

秋浦歌【唐書地理誌池州有秋浦縣武徳四年置沿革志秋浦隋縣名唐置池州池陽記秋浦帶郡城南連驛道爲舟楫之路一統志秋浦在池州府城西南八十里長八十里濶三十里四時景物宛如瀟湘洞庭】

水如一疋練【謝朓詩澄江淨如練家語顏回望吳門見一疋練孔子曰馬也】此地卽平天【謝朓詩此地獨邅回古樂府七寶光平天】耐可乘明月【晉書袁宏傳秋夜乘月率邇與左右微服泛江又庾亮傳乘月登南樓】看花上酒船【何遜詩看花時轉側晉書畢卓傳卓謂人曰得酒滿數百斛船四時珍味置兩頭右手持酒杯左手持蟹螯拍浮酒船中便足了一生】

王勃

林塘懷友

芳屏畫春艸【江淹賦曲悵畫屏素女防扇楚辭王孫遊兮不歸春艸生兮萋萋南史謝惠連傳靈運云毎有萹章對惠連輒得佳句嘗於永嘉西堂詩思竟日不就忽夢見惠連卽得池塘生春艸之句】仙杼織朝霞【庾信賦織室之錦霞開仲長統詩恆星艷珠朝霞潤玉陸機詩髙談一何綺蔚若朝霞爛】如何山水路【鮑照詩訪言山海路千里歌別鶴顏延之樂府悲哉遊宦子勞此山川路】對面卽飛花【唐書房喬傳喬居府十年軍符府檄駐馬卽辦髙祖曰若人爲吾兒陳事千里外猶對面語張協七命浮蟻星沸飛花萍接】

李白

白鷺鷥

白鷺下秋水【陸機詩防鷺水鳥也好而潔白汶陽謂之白鳥吳揚謂之白鷺庾信詩白鷺下看魚莊子秋水時至百川灌河晉書阮籍傳贊秋水揚波春云斂映】孤飛如墜霜【謝惠連賦對庭鵾之雙舞瞻云雁之孤飛何遜詩孤飛出浦漵獨宿下滄洲禮記霜露所隊】心閒且未去【孫綽賦遊覽旣周體靜心閒】獨立沙洲旁【盧思道孤鴻賦序鎩翮墻陰偶影獨立江淹書水鳥立於孤洲梁簡文帝單鳬詩銜苔入淺水刷羽向沙洲】

虞世南

春夜

春苑月徘徊【曺植詩明月照髙樓流光正徘徊庾信詩徘徊出桂苑】竹堂侵夜開【梁元帝碑堂開四扇西楹之鐘夜響祖孫登詩遙想竹林友前窓夜夜開】驚鳥排林度【顏延之秋胡行驚鳥縱橫去陳子良詩驚鳥屢飛恆失侶蕭慤詩落花無限數飛鳥排花度王筠詩棲烏城上喧晚雀林中度】風花隔水來【庾信詩水紋恆獨轉風花直亂迥謝靈運山居賦花映水而增光梁元帝詩定隔天淵水相思夜不眠】

白居易

秋中夜坐

疏散永無事【李白詩賔友日疏散玉尊亦已空老子爲無爲事無事味無味道徳指歸論無爲無事若癡若聾】不眠常夜分【子夜歌長夜不得眠王粲賦夜防半而不寐悵盤桓以反側後漢書光武紀數引公卿郎將講論經理夜分乃寐庾丹詩所思竟不至持酒淸夜分】月中松露滴風引鶴同聞【蕭慤詩芙蓉露下落楊栁月中疏王勃詩松露夜臺深謝靈運詩泠泠朝露滴吳均詩羅衫恣風引風土記白鶴性警八月白露降流於艸上滴滴有聲因卽髙鳴相警鮑照詩霽旦見雲峯風夜聞海鶴】

王勃

春莊

山中蘭葉徑【謝靈運賦中山兮淸寂沈約詩山中咸可悅賞逐四時移楚辭臯蘭被徑兮斯路漸謝靈運詩澤蘭漸被徑芙蓉始發池】城外李桃園【梁簡文帝詩城外搗衣聲宋子侯詩洛陽城東路桃李生道傍】豈知人事靜【陶潛詩野外罕人事沈約髙士贊劣哉羣品事靜心驅】不覺鳥聲喧【梁簡文帝詩暗花舒不覺庭深林彩艷地寂鳥聲喧】

王績

夜還東溪

石苔應可踐【陳後主詩石苔侵緑蘚孫綽賦踐莓苔之滑石】叢枝幸易攀【王儉詩細雨亂叢枝謝靈運詩攀枝瞰乳穴梁元帝詩別罷花枝不共攀】靑溪歸路直【郭璞詩靑溪千餘仞陶潛詩行行循歸路計日望舊居庾信賦路直城遙林長騎逺】乘月夜歌還【晉書袁宏傳謝尙鎭牛渚秋夜乘月率爾微服泛江江靈運詩乘月弄潺湲謝莊賦愬皓月而長歌梁簡文帝賦吟夜月而怨歌】

裴迪

北垞

南山北垞下【髙士傳南山之南北山之北陶潛詩采菊東籬下悠然見南山玉篇垞古文宅字音集韻成宅必相土故從土】結宇臨欹湖【晉書江逌傳屏居臨海棄絕人事剪茅結宇耽玩載籍張協詩結宇窮岡曲謝靈運詩葺宇臨回江按輞川二十景有欹湖有臨湖亭】毎欲采樵去【庾信詩霸陵采樵路範云詩田家采樵去】扁舟出菇蒲【史記貨殖傳範蠡乘扁舟浮於江湖庾信賦吹落葉之扁舟本艸菇生水中葉如蒲葦刈以秣馬甚肥說文蒲似藿可以爲席謝靈運詩菇蒲冒淸淺古樂府暫出後湖看菇蒲如許長】

東方虯【則天時爲左史】

春雪

春雪滿空來【沈約詩舞春雪雜流鶯鮑照詩封雪滿空枝梁簡文帝雪詩因風隨復來】觸處是花開【崔知賢詩風光觸處新韓詩外傳凡艸木花互出雪花獨六出謝朓詩庭雪亂如花】不知園裏樹【庾信賦金穀從來滿園樹劉孝綽雪詩飛花灑庭樹】若个是眞梅【演繁露若干者設數之言也幹猶个也若个猶言幾何枚也梁簡文帝雪詩看花言可折定是非春梅】

司空圖

卽事

宿雨川原霽【江總詩初晴原野開宿雨潤條枚爾雅水通流曰川又廣平曰原】憑髙景物新【梁元帝賦憑髙俯窺鮑照賦景物澄廓】陂痕侵牧馬【爾雅障曰陂楊炯詩流痕曲岸侵李益詩牧馬羣嘶邊艸綠】云影帶耕人【蕭綸詩云駛影疑流梁元帝詩原陵五樹杏空得動耕人】

徐凝【睦州人元和中官至侍郎】

廬山獨夜【史記河渠書余南登廬山觀禹防九江後漢書郡國志注廬山在潯陽縣南有匡俗者出殷周之際隠遁其下受道於仙人時謂所止爲仙人之廬而命焉一統志廬山在江西九江府城南二十五里南康府西北二十里】

寒空五老雪【唐髙宗詩寒空碧霧輕尋陽記五老峯形勢如河中虞鄕縣前五老山故名李白詩回飈吹散五峯雪】斜月九江云【薛道衡詩斜月尙徘徊書九江孔殷李白詩雲開九江春】鐘聲知何處【庾信詩隔嶺鐘聲度又不知何處天邊王維詩深山何處鐘】蒼蒼樹裏聞【曺植詩山樹鬰蒼蒼庾信詩樹裏聞歌】

李羣玉

題竹

一頃含秋綠【楊惲書種一頃荳落而爲萁杜甫詩有竹一頃余鮑照賦鏡洞泉而含緑晉書張協傳陽葉春靑陰條秋緑】森風十萬竿【白居易詩竹森翠瑯玕謝朓詠竹詩風聲起復垂史記貨殖傳木千章竹竿萬个庾信賦三竿兩竿之竹】气吹朱夏轉【莊子生物之以息相吹也神仙傳劉政能吹气爲風傳鹹賦應靑春而敷蘗迨朱夏而誕英梁元帝纂要夏曰朱明朱夏炎夏】聲掃碧霄寒【岑參詩窓冷竹聲亂李嶠詩葉掃東南日枝捎西北云李白詩登嶺宴碧霄杜甫詩我有陰江竹能令朱夏寒】

錢起

江行

曽有煙波客【唐書張志和傳志和十六擢明經以防幹肅宗授左金吾衛錄事防軍後坐事貶南浦尉防赦還不仕居江湖自稱煙波釣叟江淹詩渺然萬里遊矯掌望煙客李白詩一爲滄波客十見紅葉秋】能歌西塞山【張志和漁父詞西塞山前白鷺飛桃花流水鱖魚肥盛之荊州記荊門虎牙楚之西塞一統志西塞山在大冶縣東九十里】落帆惟待月【湛方生詩落帆修江渚悠悠極長盻庾信賦落帆黃鶴之浦杜審言詩卷簾惟待月】一釣紫菱灣【列子一釣而連六鼇拾遺記昭帝穿琳池廣千步中植分枝荷亦有倒生菱莖如亂絲一花千葉根浮水上實沈泥中名紫菱食之不老】

岑參

題梁鍠城中髙居

居住最髙處【北史楊椿傳椿戒子孫曰吾今日不爲貧賤然居住宅舍不作壯麗華飾後漢書王常傳帝從百餘騎從城南髙處望常】千家恆眼前【說苑景公曰嘻夫子之家若是其貧也令吏致千家之縣於晏子庾信碑藏兵九地置劍千家李白詩眼前有景道不得】題詩飲酒後【杜甫詩題詩得秀句北史崔瞻傳瞻性方重好讀書酒後淸言聞者莫不傾耳】只對諸峯眠【謝靈運賦羣峯參差出其間莊子彼至人者歸精神乎無始而甘眠乎無何有之鄕】

李嶠

風

解落三秋葉【陸機賦序落葉俟微風以隕而風之力蓋寡陶潛詩空庭多落葉慨然知已秋詩一日不見如三秋兮曺植翔風詩別如俯仰脫若三秋】能開二月花【沈約詩開花已匝樹流鶯復滿枝庾信賦開花建始之殿又二月楊花滿路飛】過江千尺浪【世說世論溫太眞是過江第二流之髙者晉書王導傳過江人士毎至暇日相要出新亭飲宴洞防記帝於望鵠臺西起俯月臺臺下穿池廣千尺】入竹萬竿斜【何遜詩風聲動宻竹】

朱郴【大歷貞元間詩人】

丹陽作【一統志丹陽縣在鎭江府城東六十四里】

暫入新丰市【庾信賦入新丰而酒美王維詩忽過新丰市】猶聞舊酒香【魏文帝書新城秔稻上風吹之五里聞香元結詩酒熟猶聞松節香】抱琴沽一醉【嵇康書濁酒一杯彈琴一曲志願畢矣張說詩乘興抱琴過孟浩然詩抱琴來取醉岑參詩爲君取醉酒剰沽】盡日臥垂楊【後漢書桓榮傳令諸生雅吹撃磬盡日乃罷杜甫詩綠樽須盡日誌怪齊人田無已釀千日酒過飲一斗醉臥千日方醒梁元帝詩垂栁復垂楊】

靈澈【字源澄姓湯氏會稽人雲門寺律僧也少從嚴維學爲詩後至吳興與僧皎然遊貞元中皎然薦之包佶乂薦之李紓名振輦下】

天姥岑望天臺山【輿地誌王姥山在仙居縣界亦名天姥山相傳古仙人所居謝靈運詩暝投剡中宿明登天姥岑輿地誌天臺山在天臺縣北三里陶隠居眞誥云髙一萬八千丈周回八百里山有八重四靣如一當斗牛之分上應臺星故曰天臺】

天臺眾峯外【韓愈詩須臾靜掃眾峯出】華頂當寒空【一統志華頂峯在天臺山第八層最髙處絕頂可望海孟浩然詩焚香宿華頂張說詩寒山上半空】有時半不見【沈約八詠隠巖崖而半出荊州記衡山芙蓉峯最爲竦桀自非淸霽素朝不可望見】崔嵬在雲中【詩維山崔嵬劉勰新論五嶽崔嵬有峻極之勢庾信詩山云半繞峯】

王建

小松

小松初數尺【唐太宗詩松小未含煙杜甫詩四松初移時大扺三尺彊黃山誌黃山松小者其長不過三四尺】未有直生枝【丘遲詩直榦無曲枝】閒卽旁邊立【庾信詩暫往春園旁陸機詩佇立望日昃】看多長卻遲【梁元帝詩但看松栢林】

司空曙

黃子陂【水經注沈水上承皇子陂於樊川其地卽杜之樊鄕也一統志在西安府城西南二十五里杜甫詩天淸黃子陂雍錄皇子陂或書皇爲黃誤也】

岸芳春色曉【曺植九歌采芳岸之靈芝儲光羲詩遙遙芳艸岸屢見春山曉庾信詩春色方盈野】水影夕陽微【梁簡文帝詩水影若浮天爾雅山西曰夕陽劉長卿詩云木夕陽微】寂寂深煙裏【何遜詩沙汀暮寂寂令狐楚詩煙含苑樹深】漁舟夜不歸【劉孝威詩漁舟繞落花杜甫詩危橋獨夜舟謝朓詩天際識歸舟】

李商隠

微雨

初隨林靄動【陸海詩窓燈林靄裏聞磬水聲中】稍共夜涼分【孟浩然詩松風生夜涼韓愈詩宵殘雨送涼】窓迥侵燈冷【元禛詩殘月曉窓迥白居易詩南窓背燈坐風霰闇紛紛司空曙詩孤燈寒照雨韓愈詩冷雨澁不晴】庭虛近水聞【陶景尋山誌庭虛月冷琴響風哀】

夏侯子云【爵裏無考】

藥圃

綠葉紅英徧【楚辭九歌秋蘭兮靑靑綠葉兮紫莖宋玉賦綠葉紫裹朱莖白蔕沈約賦抽紅英於紫蔕】仙經自討論【鮑照樂府淮南王好長生服食鏈气讀仙經江淹書朝飡松屑夜誦仙經隋煬帝詩英華恣討論】偶移巖畔菊【謝朓詩淹畱絕巖畔江淹詩時菊曜巖阿雲霞冠秋嶺庾肩吾詩王醴吹巖菊】鋤斷白雲根【北史裴衍傳棲素云根餌芝淸壑劉孝孫詩髙嶂接云根章孝標詩劚藥云根斷眠花石面平】

雍裕之

山中桂

八樹拂丹霄【山海經桂林八樹在賁禺東郭璞注八樹成林言其大也賁禺音番隅梁元帝碑桂林八樹非異景山之旁梁武帝詩靑城接丹霄】四時靑不凋【禮記貫四時而不攺柯易葉本艸經桂葉冬夏常靑不枯顧況樂府歳宴花凋樹不凋】秋風何處起【漢武帝秋風辭秋風起兮白雲飛江淹賦乍秋風兮暫起】先裊最長條【左思賦擢修幹竦長條吳均樂府長條映白日杜甫詩狂風挽防最長條】

司空圖

早朝

白日新年好【鮑照詩春吹回白日謝朓詩餘雪映靑山寒霧開白日庾信春賦新年鳥聲千種囀】靑春上國多【楚辭靑春受謝白日昭只何晏賦敷華靑春江淹賦憶上國之綺樹】街平雙闕近【三輔舊事長安城中八街九陌梁簡文帝詩三條綺陌平鮑照樂府九塗平若水雙闕似云浮曺植樂府雙闕耀朱光】塵起五云和【李康運命論風驚塵起散而不止梁簡文帝詩影斜鞭照曜塵起足蹉跎王維詩詎有銅池出五云】

施肩吾

秋山吟

夜吟秋山上【吳質書淸風夜起悲笳微吟鮑照樂府冬夜沈沈夜坐吟謝靈運詩杪秋尋逺山】嫋嫋秋風歸【楚辭九歌嫋嫋兮秋風洞庭波兮木葉下謝靈運詩嫋嫋秋風過】月色淸且冷【李白詩五峯轉月色杜甫詩人間月影淸薛道衡詩月冷疑秋夜】桂香落人衣【庾信詩澗暗泉偏冷巖深桂絕香梁元帝詩從風香拂衣】

朱景【防昌時人官至太子諭徳】

蓮亭

回塘最幽處【梁簡文帝詩廣路拂靑栁回塘繞碧莎楊師道詩羽蓋息回塘杜甫詩主人爲卜林塘幽祖詠詩別業居幽處】柏水小亭開【水經注綠水澄澹川亭望逺南史梁宗室正義傳京城西有別嶺入江號曰北固蔡謨起樓其上猶有小亭】莫怪防幹濕【樂府樓髙望不見盡日闌干頭杜甫詩滂沱朱檻濕】防防夜宿來【爾雅鳽防防注似鳬腳髙毛冠江東人家養之以厭火災防音疏防防一名鳽西京雜記魯共王養孔雀防防俸谷一年費二千石劉長卿白鷗歌朝飛瀟湘水夜宿洞庭月】

錢起

逢俠者

燕趙悲歌士【左思賦開胸殷衛跨躡燕趙漢書地理誌趙中山地薄人眾丈夫相聚遊戲悲歌忼慨陸機詩置酒髙堂悲歌臨觴江淹書燕趙悲歌之士】相逢劇孟家【古樂府相逢狹路間史記遊俠傳雒陽有劇孟周人以商賈爲資劇孟以任俠顯諸侯王褒詩博徒稱劇孟遊俠號王孫】寸心言不盡【列子文子謂叔龍曰吾見子之心矣方寸之地虛矣謝靈運詩寸心若不亮易書不盡言言不盡意】前路日將斜【陸機詩前路旣已多鮑照書夜戒前路何遜詩暮煙起遙岸斜日照安流陰鏗詩翠栁將斜日魏澹詩不畏日光斜】

朱景

中峯亭

中峯上翠微【信詩鵠蓋上中峯爾雅山禾及上曰翠微庾信詩金鞍上翠微】窓曉早霞飛【徐彥伯詩曉窓吟日坐何遜詩早霞麗初日淸風消薄霧宋之問詩髙閣淩飛霞】幾引登山屐【孫逖詩覺路山童引徑行谷鳥從楚辭登山臨水兮送將歸南史謝靈運傳靈運尋山陟嶺必造幽峻登躡常著木屐上山則去其前齒下山去其後齒】春風踏雪歸【嵇康琴贊澡以春雪澹若洞泉張九齡詩不辭山路逺踏雪也相過】

錢起

江行

千頃水紋細【後漢書黃憲傳郭林宗曰叔度汪汪若千頃陂謝靈運詩千頃帶逺堤釋名風吹水成紋曰瀾梁元帝詩風散水紋長何遜詩寒流聚細紋】一拳嵐影孤【中庸今夫山一卷石之多杜甫詩艸敵虛嵐翠廣韻嵐山气也王昌齡詩平明送客楚山孤】君山寒樹緑【水經注洞庭湖中有君山是山湘君之所遊處故曰君山謝朓詩稠陰結寒樹沈約詩雲輕寒樹日麗秋原江淹詩緑樹鑠煙光江總詩秋樹相思一枝緑】曽過洞庭湖【楚辭洞庭波兮木葉下】

二

岸艸連荒色【梁元帝詩裂紈依岸艸魏文帝賦艸木鬰其相連陶潛詩荒艸何茫茫徐陵詩岸煙起暮色沈約詩白露欲凝艸色黃】村聲樂稔年【江總詩村聲如易得後漢書明帝紀人無徭役歳比登稔】晚晴初獲稻【何遜詩褰裳對晚晴詩十月獲稻說文獲刈谷也又艸曰刈谷曰獲】閒卻采蓮船【古樂府江南可采蓮蓮葉何田田梁簡文帝詩采蓮渡頭擬黃河庾信詩跂石多時望蓮船始復歸】

三

見底髙秋水【湘中記湘水至淸見底了了然江淹賦水照景而見底王臺卿詩惟有髙秋月莊子秋水時至】開懷萬里天【梁書始興王憺傳謂佐吏曰言可用用之可也如不可用於我何傷吾開懷矣爾其無郭璞賦呼吸萬里杜甫詩天寒落萬里】旅吟還有伴【阮籍詩羈旅無儔匹蘇武詩請爲遊子吟蜀志李嚴傳思得良伴】沙栁數枝蟬【杜甫詩沙上艸閣栁新暗沈君攸早蟬詩望枝疑數處尋空定一聲江總詩蟬噪金隄栁】

溫庭筠

嘲三月十八日雪

三月雪連夜【丘遲書暮春三月江南艸長皇甫冉詩春雪偏當夜暄風卻變寒宋之問詩歌舞宜連夜】未應傷物華【沈約詩畱人未應去王筠詩物華方入賞陽縉詩靑門小苑物華新】只緣春欲盡【孟浩然詩林臥愁春盡開軒攬物華庾信詩夏餘花欲盡】畱著伴梨花【庾信詩畱雪擬彈琴王融池上黎花詩當春照流雪】

韓愈

竹溪【按本集竹溪爲奉和虢州劉給事使君三堂新題二十一詠之五】

藹藹溪流漫【束晳詩聸彼崇丘其林藹藹張九齡詩風靜聴溪流宋之問詩行嗟水流漫】梢梢岸篠長【謝朓詩梢梢枝早勁張說詩倚棹攀岸篠】穿沙碧簳淨【杜甫詩映竹水穿沙左思賦檀欒嬋娟玉潤碧鮮李嶠竹詩髙簳楚江濵杜甫竹詩雨洗娟娟淨】落水紫苞香【晉書陸云傳云有笑疾顧見其影因大笑落水李嶠賀瑞筍表緑籜含霜紫苞承雪詩如竹苞矣杜甫竹詩風吹細細香】

錢起

江上曉行【按本集題作江行無題】

岸緑野煙逺【江總詩岸緑開河栁池紅照海橊梁簡文帝詩荒郊多野煙鮑照詩絕目盡平原時見逺煙浮】江紅斜照微【梁元帝文壍栁朝緑江暉暝紅魏書孝文後傳防曽夢日自窓中照之後東西避之光猶斜照不已謝靈運詩入舟陽已微】撐開小魚艇【李白詩漁人與舟人撐折萬張篙庾信詩小艇釣蓮溪杜甫詩空蒙辧魚艇】應到月明歸【謝靈運詩天髙秋月明杜審言詩勝迹都無限只應伴月歸】

二

江雨正霏微【謝朓詩朔風吹飛雨蕭條江上來宋之問詩江雨入庭飛沈約庭雨詩霂霢裁欲垂霏微不能注】江村晚渡稀【謝朓詩瞹瞹江村見虞騫詩孤嶺枕江村】何曽妨釣艇【杜甫詩釣艇收緍盡】更待得魚歸【莊子得魚而忘筌】

朱景

四望亭

髙亭羣峯首【朱超道詩亭髙登望極謝靈運賦羣峯參差出其間又詩遂登羣峯首邈若生雲煙】四面俯晴川【吳志賀齊傳林歷山四面壁立髙數十丈張正見詩四面觀長薄千里眺平丘袁嶠之詩俯仰晴川渙】毎見晨光曉【陶潛歸去來辭恨晨光之熹微梁簡文帝詩河開向曉光】堦前萬井煙【陳後主詩堦前看艸蔓周禮方百里爲一同積萬井其中岑參詩晴開萬井楡愁看五陵煙】

徐凝

香鑪峯【廬山記東南有香鑪山孤峯秀起遊气籠其上則棼氳若煙】

香鑪一峯絕【李白詩西登香鑪峯南見瀑布水陳後主詩一峯遙落日支曇諦廬山賦蘊絕峯於靑雲】頂在寺門前【崔國輔詩松雨時復滴寺門淸且涼杜甫詩門前百艸長】盡是玲瓏石【揚雄賦殿前崔巍兮和氏玲瓏】時生旦暮煙【謝朓詩生煙紛漠漠李白詩日照香鑪生紫煙劉長卿詩嶺梅同旦暮江栁共風煙又曇諦賦香鑪吐云以象煙】

錢起

江行

霽云疏有葉【沈佺期詩霽云無處所臺館曉蒼蒼張正見詠云詩疏葉臨嵇竹】雨浪細無花【王筠詩雨防散圓文風生起斜浪唐太宗詩船移分細浪梁簡文帝文浪開花而不噴】穩放扁舟去【杜甫詩十月江平穩輕舟進所如史記貨殖傳範蠡乘扁舟遊於江湖陰鏗詩大江靜猶浪扁舟且獨徵】江天自有涯【謝荘詩霧罷江天分李白詩長生詎有涯】

鞠信陵【登貞元二年進士第爲舒州望江令】

長安道【漢書地理誌京兆尹縣長安髙帝五年置】

朱門映緑楊【晉書麯允傳南開朱門北望靑樓宋邕詩緑楊宜向雨中看】雙闕抵通莊【李尢闕銘表樹兩觀雙闕巍巍孫綽賦雙闕云竦以夾路蕭防詩迆邐麗通莊崔泰之詩甲第敞通莊】玊佩聲逾逺【詩瓊瑰玉佩說苑玉有六美君子貴之聲近徐而聞逺】紅塵猶自香【班固賦紅塵四合楊巨源詩綺陌塵香曙色分】

崔道融

牧防

牧防持蓑笠【崔駰表唐虞之世樵夫牧防擊轅中韶感於和也孫楚賦牧防吟嘯於行陌詩爾牧來思何蓑何笠陶潛詩蓑笠不能守】逢人气傲然【李涉詩逢人唱說峴山碑晉書阮籍傳籍容貌瓌傑志气宏放傲然獨得任性不羈】臥牛吹短篴【王維詩隴上行人夜吹笛晉書律曆志歌聲淸者用短笛短律古詩長笛續短笛】耕卻傍溪田【擊壤歌鑿井而飲耕田而食崔顥詩艸木不識淸溪田】

司空圖

獨坐

幽徑入桑麻【庾信詩幽徑忽春臨周禮地官載師凡宅不毛者注謂不樹桑麻漢書地理誌魯地地狹民眾頗有桑麻之業】塢西逢一家【梁武帝子夜歌花塢蝶雙飛劉長卿詩寒塘獨一家】編籬薪帶蠒【廣韻編次也又籬藩也古詩松栢摧爲薪廣韻蠶繭古作絸俗書蠒風俗通旅谷彌望野繭被山】補屋艸和花【杜甫詩牽蘿補茅屋鮑照擬行路難百艸含靑俱作花】

孟浩然

戲題

客醉眠未起【晉書阮籍傳方據案醉眠劉孝先詩夜愁眠不安起望臺南端】主人呼解酲【瑯琊王歌辭客行依主人願得主人彊陶潛詩過門更相呼有酒斟酌之漢書禮樂志泰尊柘漿析朝酲應劭注取甘柘汁以爲飲言可以解朝酲也梁元帝詩竹葉解朝酲晉書劉伶傳一飲一斛五斗解酲】已言雞黍熟【論語殺雞爲而食之範云詩恨不具雞得與故人揮】復道甕頭淸【古詩棄捐勿復道法書要錄江東云缸面猶河北稱甕頭謂初熟酒也詩爾酒旣淸】

許渾

早春懷江南

雲月有歸處【卓文君白頭吟皎若雲間月杜甫詩江村獨歸處】故山淸洛南【謝靈運詩故山日已逺風波豈還時潘嶽賦淸洛濁渠引流激水唐書地理誌商州上洛郡縣洛南】秦城一花發【庾信樂府闗山連漢月隴水向秦城易林一花千葉劉方平詩一花開楚國劉孝威詩葉舒非漸大花發是初開】春夢徧江潭【沈佺期詩春夢失陽闗楊凝詩江潭逺相憶春夢不勝長】

李白

秋浦歌【名勝志漢丹陽郡之石城縣陳置北江州隋分置秋浦縣屬宣城郡乂秋浦故縣在今郡西南八十里卽石城地也】

江祖一片石【王安國淸溪亭記淸溪畔有江祖石突出髙數丈有仙人迹去城西南二十五里亦曰江祖山朝野僉載溫子升作韓陵山寺碑庾信讀而寫其本南人問信曰北方文士何如信曰惟有韓陵一片石堪共語唐信詩湖邊一片石不復肯支機】靑天掃畫屏【列子至人者上闚靑天王僧孺詩沙岸淨如掃江淹賦曲帳畫屏】題詩畱萬古【劉孝綽詩賦詩追並作梁簡文帝詩髙名千載畱魏書髙祖創定九流軌儀萬古劉峻廣絕交論歷萬古而一遇】緑字錦苔生【晉書地理誌昔大禹觀於濁河而受緑字謝朓詩緑字摛英宋之問詩錦繢織苔蘚梁元帝詩苔生岸泉緑】

張籍

桃塢

春塢桃花發【禮記仲春之月桃始華梁武帝子夜歌花塢蝶雙飛又樂府桃花初發紅】多將野客遊【杜審言詩遊宴成野客】日西殊未散【周禮大司徒以土圭之法測土深正地景日東則景夕多風日西則景夕多陰注西於土圭謂之日西江淹詩佳人殊未來盧照鄰詩客散同秋葉】看望酒缸頭【法書要錄江東云缸面猶河北稱甕頭謂初熟酒也釋辯才設缸面酒欵蕭翼詩初醖一缸開】

張喬

夜漁

釣艇去悠悠【朱慶餘詩釣艇同琴酒夏侯湛詩悠悠兮逺徵】煙波春復秋【江總詩日迥煙波長鮑令暉詩經秋復度春】惟將一防火【趙冬曦詩漁火明暗叢岑參詩嚴灘一防舟中月】何處宿蘆洲【岑參詩何處堪托身李白詩西望白鷺洲蘆花似朝霜】

景龍文館學士【書目景龍文館記十卷武平一撰景龍二年詔修文館置大學士學士直學士凡二十四員得李嶠宗楚客輩毎遊燕必賦詩賡唱是書咸紀錄爲七卷又別載學士二十九人傳爲三卷】

流杯池

巖壑恣登臨【楊炯詩巖壑只幽居陰鏗詩登臨情不極蕭散興無窮張正見詩福宇試登臨】瑩目復怡心【江總碑蓮花瑩目石鏡沈暉孫綽賦恣心目之寥朗】風篁類長笛【梁簡文帝修竹賦風動枝輕任昉秋竹賦臨曲沼夾修篁伏滔蔡邕長笛賦序初邕避難江南宿於柯亭柯亭之館以竹爲椽仰而眄之曰良竹也取以爲笛奇聲獨絕】流水當鳴琴【上官儀詩流水入虞琴溫子升詩莫知流水曲沈炯詩爲我鳴淸琴呂氏春秋伯牙鼔琴鐘子期善聴之志在流水鐘子期曰善哉乎鼓琴洋洋乎若流水】

二

暫遊仁智所【梁武帝詩薄遊朱明節論語知者樂水仁者樂山】蕭然松桂情【孔徳珪詩蕭然河漢遊庾信終南山銘松桂危懸風泉虛韻駱賔王詩惟餘松桂心】寄言棲遁客【沈約詩寄言賞心客詩衡門之下可以棲遲易遁世無悶】勿復訪蓬瀛【庾信詩蓬瀛入海底何處可追尋】

三

攀藤招逸客【杜甫詩回筞非新岸所攀仍舊藤左思詩尋山求逸民李白詩招客得仙才】偃桂葉幽情【淮南王招隠士桂樹叢生兮山之幽偃蹇連蜷兮枝相繚蘭亭敍亦足以暢敍幽情】水中看樹影【梁簡文帝詩城樓水中出李賀詩簾內樹影斜】風裏聴松聲【庾信詩麥隨風裏熟隠逸詩陶景特愛松風庭院皆植松毎聞其響欣然爲樂】

皇甫冉

沅江夜入湖【水經沅水出防牱且蘭縣又沅水又東至長沙下雋縣西北入於江注沅水下注洞庭湖始防於江】

放澑出江口【梁元帝詩徵人喜放澑水經資水東與沅水合於湖中注湖卽洞庭湖也所入之處謂之益陽江口】回瞻松栝深【韋應物詩回瞻丹鳯闕水經注沅水又東遷平山西南寒松上防淸泉下注棲托者不能自絕於其側學圃余疏栝子松俗名剔牙松歳久亦生實】不知舟中月【孫逖詩不知何歳月呂氏春秋舟中之人皆活張子容詩此夜江中月】更引湖間心【李白詩本有五湖心】

陳叔達

菊

霜間開紫蒂【鐘防賦何秋菊之奇兮獨華茂乎凝霜晉書陸云傳贊千條析理則電坼霜開傳咸賦紅葩紫蒂翠葉素莖】露下發金英【蕭慤詩芙蓉露下落楊栁月中疏孫楚賦飛金英以浮防酒王筠詩菊花偏可憙碧葉媚金英】但令逢采摘【陸云詩思樂芳林言采其菊謝靈運永嘉記百卉正芳時聊以小摘供日續晉陽秋陶潛嘗九月九日無酒坐宅邊菊叢中采摘盈把】寧辭獨晚榮【魏文帝書至於芳菊紛然獨榮酈炎詩蘭榮一何晚嵇含菊花銘煌煌丹菊暮秋彌榮】

白居易

山下宿

獨到山下宿【詩惇被獨宿亦在車下李白詩白雲南山來就我檐下宿】靜向月中行【錢起詩舟向月中行】何處水邊碓【庾信烏夜啼禦史府中何處宿晉書劉頌傳任河內太守郡界多公主水碓遏塞流水頌表罷之庾信詩決渠移水碓】夜舂雲母聲【詩或舂或揄李白詩水舂雲母碓唐書尉遲敬徳傳敬徳晚節餌雲母粉爲方士術延年】

趙嘏

寒塘

曉髮梳臨水【謝朓詩寒燈耿宵夢淸鏡愁曉髮元禛詩暗梳蓬髮羞臨鏡楚辭登山臨水兮送將歸】寒塘坐見秋【謝朓詩露濕寒塘水月映淸淮流劉禹錫詩月露發光彩此時方見秋】鄕心正無限【王勃詩擾擾望鄕心李白詩引領意無限】一雁度南樓【庾信賦蘇武之一雁空飛晉書庾亮傳亮在武昌諸佐吏殷浩之徒乘秋夜往共登南樓】

韋應物

善福寺閣

殘霞照髙閣【何遜詩夕鳥已西度殘霞亦半消後漢書樊宏傳所起廬舍皆有重堂髙閣謝朓詩髙閣常晝掩】靑山出逺林【謝朓詩不對芳春酒還望靑山郭李嶠詩落日生蘋末揺颺徧逺林】晴明一登望【漢書陳遵傳毎過城邑山川常登望】瀟灑此幽襟【南史隠逸傳太康孫緬爲尋陽太守落日逍遙渚際見一漁父神韻瀟灑垂綸長嘯唐明皇詩方外散幽襟】

楊凝【字懋功由協律郎三遷侍禦史爲司封員外郎徙吏部稍遷右司郎中終兵部郎中集二十卷】

送客往洞庭

九江歸路逺【書九江孔殷潘嶽賦朝五湖而夕九江謝靈運詩從來漸二紀始得傍歸路揚雄賦誰謂路逺而不能從】萬里客船還【古詩相去萬餘里各在天一涯張九齡詩薄暮津亭下餘花滿客船】若過巴江水【戴叔倫詩江分巴字水】湘東滿碧煙【王建詩祖帳出湘東沈約詩盈盈開碧煙拂幔復垂簾】

裴夷直

方丈泉

循涯不知淺【史祥書循涯揣分實爲幸甚謝靈運賦緣岸測深相渚知淺】見底似非深【陶景書髙峯入云淸流見底湘中記湘水至淸𨿽深五六丈見底了了然】永日無波浪【詩且以永日蔡允恭詩波浪泛渺渺】澄澄照我心【阮修詩澄澄緑水謝朓詩澄澄明浦湄李白詩淸溪淸我心】

韋莊

春早

聞鶯才覺曉【元禛詩醉聞花气睡聞鶯謝朓詩初鶯命曉朝霞開夜王維詩春眠不覺曉】開戶已知晴【梁簡文帝詩玲瓏朱戶開】一帶窓間月斜穿枕上生【元稹詩誰憐獨欹枕斜月透窓明李頎詩月影窓間夜湖光枕上寒】

上官昭容

遊長寧公主流杯池

泉石多仙趣【謝朓詩懷哉泉石思南史陶景傳有時獨遊泉石望見者以爲仙人蕭慤詩仙遊本多趣】巖壑寫奇形【謝靈運詩巖壑寓耳目盧照鄰詩耳目多異賞風煙有奇狀】欲知堪悅耳【梁簡文帝詩欲知歌管處說苑聲音應對所以悅耳】惟聴水泠泠【湘中記衡山有懸泉滴瀝巖間泠泠如弦吳均書泉水激石泠泠作響】

錢起

江行

細竹漁家路【水經注析城山不生艸木數十步外多細竹史記防傳泉陽令使案籍視圖水上漁者五十餘家】晴陽照結罾【易結防而爲网罟說文罾魚网】喜來邀客坐分與折腰菱【謝朓樂府玊杯邀上客酉陽雜俎武陵記言三角曰菱兩角曰芰今吳中折菱多兩角】

張仲素

聖明樂

九陌祥煙合【三輔舊事長安有八街九陌梁簡文帝頌泛祥煙於五部又詩溶溶紫煙合】千春瑞月明【梁簡文帝詩千春誰與樂丘遲詩千春長不移徐陵詩煙雲表色日月呈瑞宋武帝詩靄靄月初明】宮花將苑栁【趙彥昭詩宮樹千花發三輔舊事漢苑中有栁狀如人形】先發鳯皇城【梁簡文帝詩春色映空來先發院邊梅盧照鄰詩春滿鳯皇城】

盧照鄰

宿武

方池開曉色【唐太宗詩池開照膽鏡梁簡文帝曲河開向曉光】圓月下秋陰【江淹詩秋至明月圓顏延之文晨煙暮靄春煦秋陰】已乘千里興【魏武帝詩老驥伏櫪志在千里晉書王徽之傳徽之居山陰夜雪初霽月色淸朗忽憶戴逵逵時在剡便乘小船詣之經宿方至造門不前而返人問其故曰乘興而來興盡而反何必見安道耶】還撫一弦琴【王粲詩獨夜不能攝衣起撫琴陸機詩安處撫淸琴水經注仙者孫登嵇叔夜嘗遇之於山彈一弦琴而五聲和】

蓋嘉運

陸州歌【按此詩唐詩韻滙作蓋嘉運詩郭茂倩樂府收入近代曲辭卽王維終南山五

律而逸其半注己見第十三卷

】

分野中峯變陰晴眾壑殊欲投人處宿隔浦問樵夫

楊嗣復

昆侖子【按此詩郭茂倩樂府收入近代曲辭卽王維從岐王過楊氏別業五律而逸其半注己見第十四卷

】

楊子談經去【去一作處】淮王載酒過醉來啼鳥換【換一作緩】坐久落花多

六言絕句

王維

田園樂

桃紅復含宿雨【謝靈運詩原隰荑緑栁墟囿散紅桃梁元帝詩栁葉帶風轉桃花含雨開江總詩宿雨潤條枝】栁緑更帶朝煙【孫綽詩緑栁防阪王阮詩野曠易得月穀虛常帶煙唐太宗詩宿霧足朝煙】花落家童未掃【謝朓詩鳥散餘花落梁元帝詩池紅早花落水緑晚苔生史記季布傳並與其家童數十人之魯朱家所賣之劉令嫺詩落花掃更合】鶯啼山客猶眠【梁簡文帝詩鶯啼春欲駛郭璞詩長揖當塗人去來山林客】

劉長卿

發越州赴潤州使院畱別鮑侍禦

對水看山別離【庾肩吾詩看山通迥枝楚辭悲莫悲兮生別離】孤舟日暮行遲【陶潛歸去來辭或命巾車或棹孤舟左傳日雲暮矣沈約詩佇立日己暮詩行道遲遲】江南江北春艸【栁惲江南曲汀洲采白蘋日落江南春宋之問詩鄕連江北樹云斷日南天謝靈運詩萋萋春艸生王孫遊有情】獨向金陵去時【晉書王導傳建康古之金陵舊爲帝裏唐書地理誌武徳三年更江寧曰歸化八年更歸化曰金陵一統志楚威王初置金陵邑因其地有王气埋金以鎭之】

皇甫冉

小江懷靈一上人【品彚靈一越中雲門寺律師持律甚嚴尢善聲詩與劉長卿皇甫冉嚴維相倡和】

江上年年春早【吳均詩風起秋江上李嶠汾陰行不見只今汾水上惟有年年秋雁飛杜甫詩衡霍生春早】津頭日日人行【漢書賈山傳直與之日日射獵論語三人行必有我師焉】借問山陰逺近【江總詩借問藏書處世說王子敬雲從山陰道上行山川自相映發使人應接不暇唐書地理誌越州防稽郡山陰縣武徳七年析防稽置】猶聞薄暮鐘聲【左傳季康子伐邾及範門猶聞鐘聲廣雅日將落曰薄暮】

問季二司直所居雲山【唐書百官志司直六人從六品上掌出使推按】

門外水流何處【史記陳丞相世家家乃負郭窮巷以獘席爲門然門外多長者車轍張華詩俯臨緑水流崔顥詩日暮鄕闗何處是】天邊樹繞誰家【劉孝綽詩天邊生岸影水上結云陰範雲詩水樹繞蟠枝李白詩誰家玉笛暗飛聲】山色東西多少【王維詩江流天地外山色有無中楚辭水波逺以防防兮眇不覩其東西孟浩然詩花落知多少】朝朝幾度雲遮【宋玉賦朝朝暮暮陽臺之下梁簡文帝詩緑葉朝朝黃紅顏日日異李白詩不向東山久薔薇幾度花杜甫詩浮雲薄漸遮】

禦選唐詩卷二十七

欽定四庫全書

禦選唐詩卷二十七補編

王維

文杏館

文杏裁爲梁香茒結爲宇【西京雜記初修上林苑羣臣逺方各獻名果異樹杏二文杏蓬萊杏司馬相如賦飾文杏以爲梁水經注泉陵縣有香茒气甚芬香明皇帝詩野老茒爲屋】不知棟裏云去作人間雨【王勃詩畫棟朝飛南浦云公羊傳觸石而出膚寸而合不崇朝而徧雨乎天下者惟泰山爾書用汝作霖雨】

木蘭柴

秋山斂餘照【梁昭明太子書悟秋山之心登髙而逺托謝朓詩山光晚餘照上官儀詩巖花斂餘照】飛鳥逐前侶【何遜詩日夕飛鳥還廣韻侶伴侶也江淹詩解纜前侶何遜七召追風蕭於前侶】彩翠時分明【字林翠靑羽雀梁武帝樂府分明無兩心周正詩的的最分明】夕嵐無處所【詩日之夕矣廣韻嵐山气也史記晉世家終不見處所宋玉髙唐賦風止雨霽雲無處所】

裴迪

斤竹嶺【王維輞川集序余別業在輞川山谷其遊止有孟城防華子岡文杏館斤竹嶺等與裴迪閒暇各賦絕句】

明流紆且直【梁簡文帝詩明波動見流沈約郊居賦面淮流之淸直謝朓望三湖詩連汀見紆直吳均詩問余來何遲山川幾紆直】緑篠宻復深【宋之問詩夤緣緑篠岸遂得靑蓮宮劉孝綽詩方塘交宻篠王勃詩篠宻夜窓寒張九齡詩叢篠亦淸深】一徑通山路【六帖後漢張仲蔚蓬蒿滿室惟開一行徑後漢書隗囂傳龍池之山微徑南通與漢相接魏志張遼傳天柱山髙峻二十餘里道險狹步徑裁通張正見詩雪盡靑山路】行歌望舊岑【晉書嵇康傳子房之佐漢接輿之行歌其揆一也陶潛桃花源詩童孺縱行歌鮑照詩之子安所適我方棲舊岑】

李收

幽情

幽人惜春暮【易履道坦坦幽人貞吉陽休之詩遲遲暮春日】潭上折芳艸【杜甫詩百頃風潭上千章夏木淸西都賦竹林果園芳艸甘木崔顥詩芳艸萋萋鸚鵡洲】佳期何時還【楚辭登白蘋兮騁望與佳期兮夕張謝莊月賦佳期可以還】欲寄千里道【謝莊月賦美人邁兮音塵絕隔千里兮共明月孫楚詩餞我千里道】

皇甫冉

送客

西塞雲山逺【荊州記郡西沂江六千里南岸有山名曰荊門北岸有山名虎牙二山相對楚之西塞也孟浩然詩西塞沿江島南陵問驛樓杜甫詩雲輕處處山謝靈運詩杪秋尋逺山山逺行不近張九齡詩淸曠前山逺】東風道路長【禮記東風解凍古詩道路阻且長盧照鄰詩懷書道路長】人心勝潮水【常建詩潭影空人心郭璞江賦呼吸萬里吐納靈潮李白詩潮水定可信天風難與期】相送過潯陽【王維詩握手一相送心悲安可論郭璞江賦流九乎潯陽漢書地理誌廬江郡縣潯陽禹貢九江在南皆東合爲大江通典尋陽漢舊縣在江北蘄州界晉溫嶠移於江州柴桑】

劉方平

春雪

飛雪帶春風【楚辭增冰峩峩飛雪千里些謝朓詩飛雪天山來徐陵詩輕雪帶風斜吳均詩雪逐春風來】徘徊亂繞空【謝惠連雪賦連翩飛灑徘徊委積劉璠雪賦散亂徘徊雰霏皎潔祖孫登詩飛緜亂上空】君看似花處【韓詩外傳凡艸木花多五出雪花獨六出裴子夜詠雪詩落樹似飛花吳均詠雪詩凝堦似花積】偏在洛陽東【何遜聨句洛陽城東西卻作今年別昔去雪如花今來花似雪徐陵詩欲見洛陽花如君隴頭雪】

戴叔倫

松鶴

雨濕松陰涼【王維詩艸色全經細雨濕杜甫詩枝藜長松陰又槐夏午陰涼】風落松花細【孫逖送李郎中序風落崤澠霜飛河濆李白五云裘歌輕如松花落衣巾杜甫詩崖宻松花熟山杯竹葉新】獨鶴愛淸幽【謝朓詩獨鶴方朝唳何遜詩獨鶴淩空逝唐明皇詩尋勝在淸幽】飛來不飛去【古辭飛來雙白鶴乃從西北來李白鷺鷥詩人驚逺飛去直向使君灘杜甫麗人行靑鳥飛去銜紅巾】

李益

鷓鴣詞【禽經隨陽越雉鷓鴣也飛必南翥注鷓鴣白黒成文其名自呼王維詩不堪頻唱鷓鴣詞】

湘江斑竹枝【水經湘水出零陵陽海山唐書地理誌雷州土貢斑竹】錦翅鷓鴣飛【李白詩苦竹南枝鷓鴣飛劉長卿詩不見鷓鴣飛】處處湘云合【謝朓詩處處春云生史記淮陰侯傳天下之士雲合霧集】郎從何處歸【劉長卿詩孤舟何處來】

楊淩

送客往睦州【明一統志浙江嚴州府禹貢揚州之域天文牛女分野秦爲防稽郡唐爲睦州】

水濶盡南天【劉孝威詩水濶牽牛遙賈至詩莫道巴陵湖水濶長沙南畔更蕭條杜甫詩楚星南天黒蜀月西霧重李白詩夢隨越鳥飛南天】孤舟去渺然【陶潛詩渺渺孤舟逝又歸去來辭或命巾車或棹孤舟何邵詩渺然心緜邈杜甫詩舟楫渺然從此去江湖逺適無前期】驚秋路傍客【孟浩然詩洞庭去逺近楓葉早驚秋皇甫冉詩淮南木落己驚秋曺景宗詩借問路旁人何如霍去病古辭兄弟四五人皆爲侍中郎五日一時來從者盈路傍】日暮數聲蟬【魏收詩宴言忘日暮沈君攸詩日暮野風生林蟬節鳴隋煬帝詩露濃山气冷風急蟬聲哀髙適詩髙樹多涼吹疎蟬足防聲】

聶夷中【字坦之河東人咸通十二年登第官華陽尉】

田家

鋤田當日午【劉章耕田歌非其種者鋤而去之韋應物詩薄田失鋤耨生苗安可任孫綽天臺山賦注午日中也梁元帝纂要日在午曰亭午】汗滴禾下土【劉孝威詩凝滴汗垂花詩禾役穟穟廣雅稻穗謂之禾】誰念盤中餐【韻防飲饌曰餐楊凝式韭花帖畫寢乍興調饑正甚忽防簡翰猥賜盤餐杜甫詩畦蔬繞茅屋自足備盤餐】粒粒皆辛苦【廣韻粒米粒書烝民乃粒杜甫詩香稻啄殘鸚鵡粒陸機詩翩翩宦遊子辛苦誰爲心髙適詩運甓調辛苦】

禦選唐詩卷二十七補編

欽定四庫全書

禦選唐詩卷二十八

七言絕句

明皇帝

過大哥山池題石壁【張九齡勅賜寧王池宴詩序開元二年上幸寧王第敍家人禮上曰大哥好作主人阿瞞但謹爲上客】

澄潭皎鏡石崔嵬【謝靈運賦潭結緑而澄淸謝朓詩方池含積水明月流皎鏡沈約詩洞澈隨深淺皎鏡無冬春詩陟彼崔嵬蔡邕九疑山碑登此崔嵬托靈神仙】萬壑千巖暗緑苔【晉書顧愷之傳人問以防稽山川之狀愷之云千巖競秀萬壑爭流鮑照詩千巖狀岨積萬壑勢縈回古今注苔或紫或靑一名緑錢一名緑蘚沈約詩淸源泛緑苔】林亭自有幽貞趣【王勃序戲馬淩空狎林亭而半反宋之問詩林亭春未闌陶潛詩有客賞我趣毎毎過林園沈烱賦矧幽庭之閒趣具春物之芳華】況復秋深爽气來【王由禮鳴蟬詩秋深響自淸駱賓王詩秋爽帶池涼晉書王徽之傳西山朝來致有爽气唐太宗詩爽气澄蘭沼】

題梅妃畫眞【梅妃外傳江妃名采蘋善屬文自比謝女所居悉種梅樹上以其所好戲名梅妃】

憶昔嬌妃在紫宸【蔡琰胡笳十八拍傷今感昔兮三拍成世說潘嶽謂孫秀曰孫令猶憶疇】

【昔周旋否梁簡文帝詩負態動余嬌爾雅妃嫓也對也唐防要龍朔三年四月始禦紫宸殿聴政李燈詩覃恩降紫宸】鉛華不禦得天眞【曹植洛神賦芳澤無加鉛華弗禦陶景詩鉛華沈照帳孤明莊子眞者所以受於天也】霜綃𨿽似當時態【魏文帝詩絹綃白如雪張衡定情賦防當時而呈美冠百匹而無雙宋玉神女賦志態橫出不可勝記曹植洛神賦柔姿綽態】爭柰嬌波不顧人【劉孝綽詠眼詩含嬌己合楚辭娯光渺視目增波曹植洛神賦托微波而通辭詩寧不我顧漢書外戚傳一顧傾人城再顧傾人國】

傀防吟【一作梁鍠詠木老人作樂府雜錄傀防子起漢祖平城之圍其城一面卽冒頓妻閼氏兵彊於三面陳平訪知閼氏妒忌造木偶人運機舞埤間閼氏望見謂是生人慮下城冒頓必納遂退軍】

刻木牽絲作老翁【晉書輿服志指南車刻木爲仙人衣羽衣立車上逸人傳丁蘭刻木爲人埤雅今人乘風放紙鳶鳶輒引絲而上魏文帝書已成老翁但未頭白耳沈炯詩道邊一老翁】雞皮鶴髮與眞同【列仙傳夏姬得道雞皮三少庾信竹杖賦鶴髮雞皮蓬頭歷齒西京雜記畫工有毛延壽爲人形醜好老少必肖其眞】須臾弄罷寂無事【阮瑀賦子情悅其美麗無須臾而有忘魏文帝典論余於他戲弄之事少所喜】還似人生一夢中【漢書魏豹傳人生一世間如白駒過隙郭璞詩人生如寄莊子且有大覺而後知其大夢也】

徳宗皇帝

九日絕句

禁苑秋來爽气多【班固西都賦西郊則有上囿禁苑林麓藪澤陂池顏延之詩夕帳亭臯晨儀禁苑古楊白花詞春去秋來雙燕子杜甫詩髙秋爽气相鮮新】昆明風動起滄波【漢書武帝紀發謫吏穿昆明池社甫詩昆明池水漢時功南史蕭子顯傳風動春朝月明秋夜楚辭與汝逰兮九河衝風起兮揚波王儉碑文鼔棹則滄波振蕩】中流簫鼓誠堪賞詎假橫汾發棹歌【漢武帝秋風辭泛樓船兮濟汾河橫中流兮揚素波簫鼔鳴兮發棹歌水經汾水出太原汾陽縣北管涔山三輔黃圖昆明池中有龍首船常令宮女泛舟池中作棹歌雜以鼓吹丘遲詩棹歌發中流】

趙彥伯

従宴桃花園詠桃花應制

紅萼競然春苑曙【謝靈運詩山桃發紅萼鮑照白紵曲含桃紅萼蘭芽紫梁簡文帝詩林間花欲然張正見桃賦花然樹色庾信春賦宜春苑中春已歸虞世南詩春苑月徘徊】防茸新吐禦筵開【司馬相如賦羅防茸之遊樹兮離樓梧而相撐梁武帝樂府防茸臨紫桂梁簡文帝詠桃詩初桃麗新采照地吐其芳宋之問詩巖花應待禦筵開】長年願奉西王宴【管子導血气以求長年江淹詩漢武願長年劉憲詩願奉宸逰億萬年穆天子傳天子觴西王母於瑤池之上武帝內傳七月七日王母至自設天廚又命侍女設桃果須臾以玉盤盛桃七顆以呈王母以四顆與帝三顆自食】近侍慚無方朔才【沈約安陸王碑爰自近侍式贊權衡漢書東方朔傳朔字曼倩武帝徴舉方正賢良文學才力之士朔來上書上令待詔公車漢武故事東郡獻短人呼東方朔至短人指朔謂上曰西王母種桃三千年結子此兒己三過偸之矣梁昭明太子錦帶書三冬勤學慕方朔之雄才陶潛詩愧我非韓才】

劉憲

奉和聖制逰苑遇雪應制

龍驂曉入望春宮【魏書李平傳云軒鑾輅行幸有期鳯服龍驂尅駕近日沈約樂遊苑詩沃若動龍驂雜錄望春亭在禁苑東南髙原之上舊記多雲望春宮一統志望春宮在西安府城東一十里】正逢春雪舞香風【嵇康琴贊澡以春雪澹若洞泉沈約詩揺絲帶抗紫莖舞春雪雜流鶯古詩繡幙圍香風晉白紵歌舞陽春白日風花香庾信詩春風滿路香】花光並灑天文上【梁簡文帝詩燕來枝益軟風飄花轉光陳後主詩映日花光動迎風香气來隋煬帝詩颯灑林花落易觀乎天文以察時變潘嶽閒居賦窺天文之祕奧】寒气行銷禦酒中【禮記季冬之月命有司出土牛以送寒气古詩孟冬寒气至北風何慘栗魏彥深賦姜以取熱酒以排寒曹植樂府禦酒停未飲貴戚跪東廂劉孝威詩才人豹尾內禦酒屬車中】

徐彥伯【名洪以字行兗州瑕丘人七嵗能爲文對防髙第調永壽尉蒲州司兵參軍屢遷給事中預修三教珠英由宗正卿出爲齊州刺史移蒲州擢修文館學士工部侍郎歷太子賓客】上已祓禊渭濱應制【後漢書禮儀志是月上已官民皆絜於東流水曰洗濯祓除蔡邕月令章句三月上已祓禊水濱】

晴風麗日滿芳洲【潘嶽閒居賦微雨新晴王羲之蘭亭序惠風和暢謝靈運詩白日麗江臯盧思道上已稧飲詩山泉好風日楚辭九歌采芳洲兮杜若劉孝綽三日曲水宴詩芳洲亙千里逺近光風扇】云幕春筵祓錦流【西京雜記成帝設云帳云幄云幕於甘泉紫殿世謂三云殿邢邵三日華林園詩芳筵羅玉俎激水漾金巵謝朓詩上已惟昔於彼禊流祓穢河滸張樂春疇張正見詩光涵濯錦流】皆言侍蹕璜溪宴【庾信賦悵従蹕之畱歡眷回鑾之餘舞竹書注文王至於磻溪之水呂尙釣於涯王下趨拜曰望公七年乃今見光景於斯尙立變名答曰望釣得玉璜其文要曰姬受命昌來提撰爾洛鈐報在齊謝靈運侍宴詩禮備朝容樂關夕宴】蹔似乘槎天上游【博物志天河與海通有居海濱者年年八月乘槎來去庾信楊栁歌流槎一去上天池袁奭従駕遊山詩天遊響仙蹕】崔液【字潤甫湜之弟工五言詩擢進士第一人湜常呼其小字曰海子我家龍也官至殿中侍禦史】

上元夜【白帖嵗有三元正月十五爲上元】

玉漏銅壺且莫催【後漢書律曆志孔壺爲漏浮箭爲刻孫綽漏刻銘乃制妙漏挈壺是銓梁武帝詩玉壺承夜急蘭膏依曉煎梁簡文帝詩洞門扇未掩金壺漏已催】鐵關金鎖徹明開【梁簡文帝守東華門開詩落關猶待漏北史赤土國傳金鎖非王賜不得服用離騷吾令帝閽開關兮楊烱宴集序魚鑰則環鎖晨開雍錄唐世以三元放燈放燈之夕卽通曉不閉門】誰家見月能閒坐【鮑照翫月詩始見西南樓纎纎如玉鉤薛道衡詩空庭聊步月閒坐獨臨風】何處聞燈不看來【吳質與魏太子牋曜靈匿景繼以華燈輦下記先天初上禦安福門觀燈太常作樂歌七修類槁元宵放燈起唐開元間謂天官好樂地官好人水官好燈上元乃三官下降之日故従十四至十六夜放燈後增至五夜】

二

神燈佛火百輪張【涅盤經如來闍維訖收舍利罌置金牀上天人散花奏樂繞城步步燃燈十二里佛名經有三萬億日月燈明佛何遜詩花燈慧火明瓔珞經佛眉像珠火江總詩玉軑輕輪五香散金燈夜火百花開朝野僉載睿宗於安福門外作燈輪髙二十丈於燈輪下踏歌三日夜】刻像圖形七寶裝【迦葉經有一國王子名大精進一比丘於白防上畫佛形像持與精進見像心大歡喜沈約像銘序圖妙像於檀香寫遺影於只樹蕭子良文菩薩志意堅彊故得自然宮殿七寶房舍沈約歌行瑤裝映層綺】影裏如聞金口說【指月錄室羅筏城有河名曰金水中流現五佛影楞嚴經淸淨在音聞梁昭明太子七契必枉話言敬聆金口】空中似散玉毫光【法華經爾時佛前有七寶塔湧出住在空中三昧經菩薩擲鉢於空中水經注爾時諸神天人側塞空中散天香花劉潛無量壽佛像碑毫散珠輝法華經世尊放眉間白毫相光照東方萬八千世界髙賢傳劉程之於正念佛中見阿彌陀佛玉毫光照】

盧照鄰

登封大酺歌【漢盡武帝紀元封元年東巡東海上還登封泰山又文帝紀十六年九月得玉杯刻曰人主延壽令天下大酺廣韻酺大飲酒作樂】

日觀仙云隨鳳輦【泰山記東南巖名日觀雞一鳴時見日始欲出長三丈所顏延之詩日觀臨東溟蕭詮詩別有仙雲起時向楚王宮漢書郊祀志天子禪泰山畫有白雲出封中謝莊詩鳯蓋起流云仙傳拾遺西王母乘翠鳯之輦】天門瑞雪照龍衣【漢樂歌天門開詄蕩蕩泰山記盤道屈曲而上經小天門大天門張正見詩同云遙暎嶺瑞雪近浮空宋書符瑞志元日雪降殿庭時右衛將軍謝莊下殿雪積衣上上以爲瑞沈約詩螭衣方陸離書日月星辰山龍華虫作防】繁弦綺席方終夜【蔡邕琴賦曲引興兮繁弦撫漢舊儀祭天用六防綺席六重上一丈中一幅四周緣之玉几沈君攸歌絲繩玉壺傳綺席論語終夜不寢】妙舞淸歌懽未歸【魏文帝書妙舞莫巧於絳樹淸歌莫激於宋臘曹植詩極情妙舞僊僊體輕洛神賦馮夷鳴鼔女媧淸歌班固東都賦皇懽浹羣臣醉詩厭厭夜飲不醉無歸】

沈佺期

夜宴安樂公主宅

濯龍門外主家親【後漢書明徳馬后紀前在濯龍門上見外家問起居者車如流水馬如遊龍唐六典興慶宮北曰濯龍門阮籍詩近在靑門外漢書東方朔傳出入主家徐陵詩主家能教舞】鳴鳳樓中天上人【列仙傳蕭史善吹簫秦穆公有女字弄玉妻焉教弄玉吹簫作鳯鳴公爲作鳳臺夫婦居其上感鳳凰來集一夕皆隨鳳去鮑照詩鳳樓十二重王僧儒詩嬴女鳳凰樓庾信詠舞詩已曽天上學詎是世中生】自有金杯迎甲夜【梁武帝樂府碧玉奉金杯庾信詩紅袖捧金杯南史沈懷文傳膏雨迎夜淸景麗朝漢舊儀晝漏盡夜漏起省中黃門持五夜五夜者甲夜乙夜丙夜丁夜戊夜】還將綺席代陽春【鄒陽酒賦綃綺爲席沈約賦散芳塵於綺席梁元帝繤要春曰芳春靑春陽春九春唐太宗詩華林滿芳景洛陽徧陽春】

奉和春日翫雪應制

北闕彤雲掩曙霞【史記髙祖紀蕭丞相治未央宮立東闕北闕陸機樂府駕言出兆闕孫綽遊天臺山賦彤雲斐亹以翼櫺皦日烱晃於綺疏梁昭明太子啟彤雲垂四面之葉梁簡文帝詩曙色始成霞】東風吹雪舞山家【禮記月令東風解凍範云詩東風栁綫長戴暠車馬行晚至如吹雪梁簡文帝詠雪詩鹽飛亂蝶舞李爽山家閨怨詩山中無早梅】瓊章定少千人和【謝惠連雪賦庭列瑤階林挺瓊樹王衡翫雪詩瓊樹似新栽宋玉對楚王問客有歌於郢中者其始曰下裏巴人國中屬而和者數千人其爲陽春白雪國中屬而和者不過數十人是其曲彌髙其和彌寡後漢書孔融傳贊孤音少和】銀樹長芳六出花【西京雜記上林苑有白銀樹十株黃銀樹十株梁簡文帝序玉桃捲葉銀樹抽芳顏延之文如彼樹芳實穎實發梁昭明太子啟玉雪開六出之花】

宋之問

苑中逢雪應制

紫禁仙輿詰旦來【謝莊文收華紫禁李善注王者之宮象紫微故謂宮中爲紫禁眞誥仙道有八景之輿西都賦乘鸞輿備法駕左傳詰朝將見杜預注詰朝平旦也丘遲詩詰旦閶闔開】靑旗遙倚望春臺【禮記孟春之月天子乘鸞路駕蒼龍載靑旗爾雅有鈴曰旗唐書地理誌京兆萬年縣有望春宮臨滻水西岸有北望春宮西京記西京禁苑內有望春宮在髙原之上東臨灞滻今上曽登北亭賦春臺詠朝士奉和凡數百】不知庭霰今朝落【詩相彼而雪先集維霰江華謝朓阻雪聨句風庭舞流霰庾信詩今朝梅樹下定有詠花人謝靈運詩紛紛霰雪落】疑是林花昨夜開【子夜歌芳風散林花隋煬帝詩飄灑林花落張正見詩燒田云色暗古樹雪花明鮑照詩昨夜宿南陵簡文帝詩春花向雪開】

李華【字遐叔贊皇人開元中第進士擢宏詞科累官右補闕貶杭州司戶上元中召爲左補闕司封員外郎不拜李峴領選江南表置幕府擢檢校吏部員外郎】

春行寄興

宜陽城下艸萋萋【漢書地理誌農郡有宜陽縣史記注宜陽卽韓城也在洛州西地理通釋韓國形勢西有宜陽商阪之塞一統志在府城西南七十里名勝志縣在宜水之北故名左傳取城下之盟而還楚辭春艸生兮萋萋】澗水東流復向西【毛萇詩傳山夾水曰澗劉琨詩泠泠澗水流劉楨詩泛泛東流水白頭吟蹀躞禦溝水王褒詩東西禦溝水】芳樹無人花自落【梁元帝纂要春木曰華樹芳樹陸機詩芳樹發華顚易閴其無人元行恭特還似無人處幽蘭入雅琴樂府前溪歌花落逐水去】春山一路鳥空啼【鮑照樂府春山茂春日明園中鳥多嘉聲徐悱詩無如一路阻梁簡文帝詩啼鳥忽度行庾信詩野戍孤煙起春山百鳥啼】

賀知章【字季眞防稽永興人少以文辭知名擢進士累遷太常博士開元中張說爲麗正修書使奏請知章入書院同撰六典及文纂遷禮部侍郎加集賢院學士俄遷祕書監知章性放曠自號四明狂客又善艸人共傳寶】

采蓮

稽山罷霧欝嵯峨【漢書地理誌防稽郡山陰縣防稽山在南水經注防稽之山古防山也亦謂之茅山又曰棟山十道山川考防稽山在紹興府防稽縣東北二十里禹於此防諸侯之計因名陳後主詩山霧日偏沈晉書遙望魯國欝嵯峨劉安招隠士山气巃嵸兮石嵯峨】鏡水無風也自波【防稽記漢永和五年防稽太守馬臻創立鏡湖在防稽山陰兩縣界輿地誌山陰南湖卽鏡湖也陶景賦碧巖無霧緑水不風魏文帝詩俯視淸水波】莫言春度芳菲盡【蕭子顯詩春度人不歸望花盡成葉楚辭芳菲菲其彌章顏延之詩但念芳菲歇】別有中流采芰荷【漢武帝秋風詞橫中流兮揚素波丘遲詩擢歌發中流采蓮童曲西湖采菱芰樂府相和曲江南可采蓮蓮葉何由田楚辭制芰荷以爲衣兮】

賈至

春思【曹植詩眷思安可忘鮑照詩秋心殊不覺春思亂如麻】

艸色靑靑栁色黃【沈約詩艸色猶自排林中都未有王僧孺文霜消艸色風揺樹影莊子靑靑之麥生於陵陂古詩靑靑河畔艸欝郁園中栁何遜詩輕煙澹栁色】桃花歷亂李花香【易通卦驗驚蟄大壯桃始華梁簡文帝詩新花歷亂開陳後主烏棲曲陌頭新花歷亂生詩何彼穠矣華如桃李易林李花再實鴻卵降集王勃詩蘭气添新酌花香染別衣】東風不爲吹愁去【禮記孟春之月東風解凍詩籜兮籜兮風其吹女】春日偏能惹恨長【詩春日載陽鮑照梅花落揺蕩春風媚春日楊烱詩春恨幾徘徊魏武帝樂府長恨相牽攀鮑照詩長歌欲自慰彌起長恨端】

張說

奉和三日祓禊渭濱應制【續齊諧記晉武帝問三日曲水其義何指束晢曰秦昭王三日置酒河曲見金人出水心奉劍曰令君制有西夏及秦霸諸侯因置曲水祠月令章句論語浴乎沂自上及下古有此禮今三月上已祓禊水濱蓋出於此書導渭自鳥鼠同穴明一統志陜西西安府渭水在府城北五十里班固答賓戲殷說夢發於傅巖周望兆動於渭濱】

靑郊上已艷陽年【禮記立春之日天子親率三公九卿諸侯大夫迎春於東郊周禮春官女巫祓除注嵗時祓除如今三月上已如水上之類後漢書禮儀志上已官民皆絜於東流水爾雅春爲靑陽一曰發生】紫禁皇遊祓渭川【謝莊文收華紫禁李嶠詩白玉仙輿紫禁來潘尼頌乃延卿士従皇以逰漢書貨殖傳齊魯千畝桑麻渭川千畝竹曹植詩太公未遇文漁釣終渭川】幸得歡娛承湛露【蘇武詩歡娛在今夕班固東都賦聖上覩萬方之歡娛詩湛湛露斯匪陽不晞楚辭吸湛露之浮源兮潄凝霜之雰雰】心同艸樹樂春天【易林鳥集茂林心樂願得新論淸歌奏而心樂梁武帝詩艸樹非一香漢書文帝紀當春和時艸木羣生之物皆有以自樂易樂天知命故不憂爾雅春爲蒼天】

儲光羲

題茅山華陽洞【唐書地理誌潤州延陵縣有茅山明一統志直應天府茅山在句容縣東南四十五里山形如句字初名句曲山後更今名劉大彬茅山誌句曲山漢有三茅君來治其上三君乘白鶴各集山之三處明一統志華陽洞在茅山側三茅二許俱於此得道】

華陽洞口片雲飛【龍城錄茅山道士吳綽采藥於華陽洞口見一小兒手把三珠戲於松下綽従之化爲龍庾信至仁山銘瑞云一片儛童兩人漢武帝秋風辭秋風起兮白雲飛艸木黃落兮雁南歸】細雨蒙蒙欲濕衣【梁簡文帝詩冷風雜細雨詩我來自東零雨其蒙箋歸道遇雨蒙蒙然張衡賦朝雨空蒙如薄霧張正見詩舟移停浦水櫂舉濕春衣】玉簫偏滿仙壇上【李百藥笙賦挫玉簫之淸管晉書隱逸傳張忠隠於泰山鑿池爲窟室立道壇於窟上毎旦朝拜之史記刺客傳齊桓公與魯莊公盟於壇上】應是茅家兄弟歸【書惟孝友於兄弟詩兄弟旣翕和樂且湛神仙傳大茅君名盈次弟名固小弟名太上老君拜盈爲司命眞君固爲定祿君爲保命君故曰三茅君明一統志三茅君茅蒙孫固武威太守上郡太守聞兄盈得仙皆棄官従學】

同武平一員外遊湖【案全唐詩有時武貶金壇令六字唐書武平一傳平一名甄以字行潁川郡王載徳子也博學通春秋工文辭唐書地理誌潤州丹陽郡金壇縣】

朝來仙閣聴歌【晉書王徽之傳西山朝來致有爽气宋孝武帝詩逢臯列神苑遭壇樹仙閣劉允濟賦望仙閣之秀出瞻月觀之宏峙周禮春官少師掌教鼓鞀柷敔塤簫管弦歌淮南子弦歌鼓舞以爲樂盤旋揖讓以修禮】暝入花亭見綺羅【廣韻暝夕也宋書徐湛之傳爲廣陵郡守廣陵城舊有髙樓湛之更加風亭月觀果竹繁茂花藥成行古樂府大婦織綺羅中婦織流黃鮑照詩白日照前窻玲瓏綺羅中】池邊命酒憐風月【魏文帝詩栁垂重陰緑向我池邊生吳均詩願君但銜酒深知有素誠南史禇彥回傳初秋涼夕風月甚美文心雕龍憐風月狎池苑】浦口回船惜芰荷【何遜詩浦口望斜月庾信畫屏風詩平沙臨浦口髙栁對樓前晉書王濬傳宿設部分行有次第無緣得於長流之中回船過渾梁簡文帝詩人歸浦口暗那得久回船漢昭帝淋池歌秋素景兮泛淸波揮纎手兮折芰荷本艸荷葉嫩者荷錢貼水者藕出水者芰荷】

二

朦朧竹影蔽巖扉【潘嶽秋興賦月朦朧以含光兮露淒淸以凝冷李嶠詩朦朧煙霧曉庾信至仁山銘壁繞藤苗窻銜竹影吳均詩抽蘭開石路剪竹制山扉】澹蕩荷風飄舞衣【司馬相如賦隨風澹淡與波揺蕩駱賓王詩鏡花揺芰日衣麝入荷風隋煬帝詩淸音出歌扇浮香飄舞衣盧照鄰詩風花落舞衣】舟尋緑水宵將半【詩淇水悠悠檜楫松舟傅休奕詩上翳靑雲影下鑑緑水波謝朓鼓吹曲逶迆帶緑水淮南子雞知將旦鶴知夜半謝惠連詩耿介繁慮積展轉長宵半】月隠靑林人未歸【陸厥詩雁起宵未央雲開月將落周正詩北堂月稍隱南枝鶴已飛揚雄羽獵賦繽紛往來轠轤不絕若光若滅者布乎靑林之下庾信賦白石仙人芋靑林隠士松】

三

花潭竹嶼傍幽蹊【王勃采蓮曲葉嶼花潭極望平張說鄴公園池序離洲別竹館荷亭謝朓詩我行𨿽紆阻兼得尋幽蹊】畫檝浮空入夜溪【梁元帝詩長虹畫彩船隋煬帝樂府緑潭桂檝浮靑雀劉逖詩行雨旦浮空楊炯詩入夜分明見無風波浪狂王績詩靑溪歸路直乘月夜歌還】芰荷覆水船難進【楚辭芙蓉始發雜芰荷些謝靈運泛湖詩芰荷疊暎曖蒲稗相因依魏文帝詩菱芡覆緑水屈原九章船容與而不進兮淹曲水而凝滯】歌舞畱人月易低【詩式歌且舞江總詩落梅樹下宜歌舞庾信賦小山則叢桂畱人王褒詩殘月半山低】

岑參

山房卽事

梁園日暮亂飛鴉【西京雜記梁孝王好營宮室苑囿之樂作曜華之宮築兔園園中有雁池日與賓客弋釣其中隋書風髙楚殿雅盛梁園王粲詩日暮逰西園丘遲書雜花生樹羣鸎亂飛】極目蕭條三兩家【王粲登樓賦平原逺而極目王冑詩極目眺修途班彪北徵賦野蕭條以奔蕩迥千里而無家江淹詩適見葉蕭條已復花庵欝】庭樹不知人去盡【沈約賦眷春物而懷之聞好音於庭樹江淹詩庭樹發紅彩】春來還發舊時花【駱賓王詩春來勿使芳菲歇鮑照白紵曲朝日灼爍發園花劉孝威詩隔墻花半隠猶見舊花枝】

常建

塞下曲

玉帛朝回望帝鄕【左傳禹防諸侯於塗山執玉帛者萬國楊訓詩司坐朝回莊子乘彼白雲至於帝鄕江總詩三春別帝鄕】烏孫歸去不稱王【漢書西域傳烏孫國大昆彌治赤谷城去長安八千九百里晉書陶潛傳潛解印去縣乃賦歸去來辭春秋序疏天子稱王諸侯稱公史記孔子世家吳楚之君自稱王而春秋貶之曰子】天涯靜處無徵戰【髙士傳贊天涯日暮鐘士季檄蜀文王者之師有徵無戰李白詩樓船習徵戰】兵气銷爲日月光【盧照鄰詩兵气曉成虹章孝標詩盡是三軍喜气銷漢書晁錯傳日月光風雨時阮籍詩照耀日月光】

三日尋李九莊【嵗時記三月三日土人並出水渚爲流杯曲水之飲】

雨歇楊林東渡頭【庾信詩雨歇殘虹防又碑銘功在栁林梁簡文帝烏棲曲采蓮渡頭擬黃河張九齡詩千艘咽渡頭】永和三日蕩輕舟【王羲之蘭亭序永和九年嵗在癸丑暮春之初防於防稽山陰之蘭亭修稧事也潘尼詩聊爲三日逰方駕結龍旂張衡南都賦撫輕舟兮浮淸池庾闡三月三日臨曲水詩輕舟沈飛觴】故人家在桃花岸【莊子夫子出於山捨於故人之家孟浩然詩漾舟隨水便因訪故人居庾肩吾三日侍宴詩桃花舒玉澗陶潛桃花源記晉武陵漁者緣溪行忽逢桃花林夾岸】直到門前溪水流【何妥詩門前車馬客言是故鄕來房篆詩前溪流碧水張華詩俯臨緑水流杜甫詩水流心不競又輕薄桃花逐水流】

張潮【曲阿人大歷中處士】

采蓮詞

朝出沙頭日正紅【庾信孫叔敖贊叔敖朝出容悴還家又春賦樹下流杯客沙頭渡水人杜甫詩初看浴日紅】晚來雲起半江中【杜甫詩晚來山更碧淮南子山致其髙而雲起宋孝武帝詩霏雲起兮泛濫梁簡文帝詩長嶼橫江半駱賓王詩濯錦江中霞似錦】賴逢鄰女曽相識【李白詩鄰女夜舂寒左傳吳公子札聘於鄭見子產如舊相識庾信詩曽經相識來】並著蓮舟不畏風【蕭大圜賦泛蓮舟之容與孔徳紹詩蓮舟泛錦磧梁簡文帝采蓮賦畏風多而榜危驚舟移而花逺】

王維

寒食汜上作【三體詩注汜上在成臯柬】

廣武城邊逢暮春【後漢書郡國志河南郡有廣武城注三室山上有二城東者曰東廣武西者曰西廣武杜審言詩北斗掛城邊詩維暮之春丘遲書暮春三月江南艸長】汶陽歸客淚沾巾【左傳公賜季友汶陽之田及費漢書地理誌魯國縣汶陽謝靈運詩歸客遂海隅張衡四愁詩側身北望涕沾巾】落花寂寂啼山鳥【沈君攸詩南陌落花移辛徳源詩窻中斜日照池上落花浮李陵錄別詩寂寂君子座梁武帝詩別時鳥啼戶唐書五行志水禽山鳥無不馴狎】楊栁靑靑渡水人【梁簡文帝詩楊栁葉纎纎潘嶽詩靑栁何依依古詩靑靑河畔艸鬱鬱園中栁庾信春賦樹下流杯客沙頭渡水人】

與盧員外像過崔處士興宗林亭

緑樹重陰蓋四鄰【任昉詩綠樹懸宿根沈佺期詩芳郊緑樹散春晴北史魏收傳收折節讀書夏日坐板牀隨樹陰諷誦說文五家爲鄰四鄰者除已而四也】靑苔日厚自無塵【江淹靑苔賦嗟靑苔之依依兮無色類而可方謝莊詩靑苔蕪石路左傳公欲更晏子之宅曰子之宅近市湫隘囂塵不可以居漢書王莽傳雨水灑道淸靚無塵】科頭箕踞長松下【戰國防踄局科頭又箕踞以罵注踞坐展兩足如箕穆天子傳天子升長松之隥孫綽賦防落落之長松劉琨詩系馬長松下】白眼看他世上人【晉書阮籍傳籍能爲靑白眼見禮俗之士以白眼對之王績詩眼看人盡醉何忍獨爲醒徐陵書世上白衣可訾何限陸機賦世閱人而爲世】

送元二使安西【唐書地理誌安西大都防府顯慶二年平賀魯以其地置】

渭城朝雨裛輕塵【漢書地理誌渭城故咸陽髙帝元年更名新城七年罷屬長安武帝元鼎三年更名渭城三體詩注渭城在咸陽東北故杜郵也詩崇朝其雨廣韻裛香按此當作浥濕潤嵇康詩穆穆惠風扇彼輕塵】客捨靑靑栁色新【史記防俠傳少年請得郭解客捨養之謝莊懷園引漢水初緑栁葉靑梁簡文帝詩妝窻栁隔色唐太宗詩無絲栁尙新】勸君更盡一杯酒【北齊書崔暹傳敢以酒勸太上隠者詩酒盡君莫沽世說上汝一杯酒】西出陽關無故人【世說郭璞曰命駕西出數里漢書西域傳西域東則接漢阸以玉門陽關輿地廣記陽關在沙州壽昌縣西六里何遜詩所見無故人吳均詩故人杯酒別梁簡文帝折楊栁同心宜同折故人懷故鄕】

戲題盤石

可憐盤石臨泉水【穆天子傳觴天子於盤石之上聲類盤大石也詩如臨深淵又毖彼泉水亦流於淇陸機詩渴不飲盜泉水】復有垂楊拂酒杯【梁元帝樂府巫山巫峽長垂栁復垂楊王褒詩垂楊夾浦緑魏收櫂歌行栁拂武昌樓梁武帝樂府金杯盛白酒晉書畢卓傳右手持酒杯】若道春風不解意【梁武帝樂府一葉度春風芳華自相接梁簡文帝詩可憐枝上花早得春風意魏書栁逺傳逺性粗疎每出返家人問消息答云無所聞縦聞亦不觧】何因吹送落花來【何遜詩何因生羽翰千里暫排空唐中宗詩吹花向酒浮孔紹安詩不意餘花落許敬宗詩云楣將葉並風牖送花來】

張旭【蘇州吳人初仕爲常熟尉嗜酒善艸書自言始見公主擔夫爭道又聞鼓吹而得筆法意觀公孫大娘舞劍器乃盡其神】

桃花谿【一統志桃花山在常徳府桃源縣南二十里其西南有桃源洞一名秦人洞洞北有桃花谿】

隠隠飛橋隔野煙【沈約詩上瞻旣隱隱梁簡文帝詩日照飛虹橋徐陵詩飛橋對石梁蔡邕表山川修隔梁簡文帝詩荒郊多野煙】石磯西畔問漁船【庾信詩商山隠士石丹水鳳凰磯古詩靑靑河畔艸陶潛桃花源記黃髮垂髫見漁人乃大驚問所従來具答之邨中聞有此人咸來問訊張正見詩分火照漁船】桃花盡日隨流水【王褒燕歌行桃花流水沒河橋費昶詩水逐桃花去後漢書桓榮傳詔諸生雅吹擊磬盡日乃罷詩沔彼流水左傳其歸之如流水】洞在靑谿何處邊【雲笈七籖桃源山洞在武陵縣屬謝眞人治之李益詩見說桃源洞如今猶避秦謝靈運詩旦發淸谿陰庾闡詩朝濟淸谿岸黃淡思歌逐郎何處索陶潛詩今復在何處】

劉長卿

昭陽曲【爾雅太嵗在癸曰昭陽三輔黃圖武帝後宮八區有昭陽殿許渾詩曽試昭陽曲瑤階帝自臨】

昨夜承恩宿未央【王昌齡詩昨夜風開露井桃史記佞幸傳贊傅粉承恩岑參詩新承天子恩詩夜未央疏未央者前限未到之辭故漢有未央宮括地誌未央宮在雍州長安縣西北十里】羅衣猶帶禦鑪香【邊讓章華臺賦羅衣飄颻王維西施詠邀人傅脂粉不自著羅衣何遜詩晴軒連瑞气同惹禦香芬梁簡文帝詩薫鑪滅復香】芙蓉帳小云屏暗【鮑照詩七防芙蓉之羽帳杜陽雜編浙東貢舞女二人每歌舞罷藏之金屋寶帳宮中語曰寶帳香重重一雙紅芙蓉七命云屏爛汗王延齡賦蕊珠履地云屏匝廊劉孝綽詩日下房櫳暗】楊栁風多水殿涼【詩楊栁依依梁簡文帝詩春風本自奇楊栁最相宜述異記漢武帝寶鼎二年立豫章宮於昆明池中作豫章水殿賈至詩開冰廣殿涼】

張旭

山行畱客

山光物態弄春暉【沈約詩山光浮水至司馬相如子虛賦殫覩眾物之變態江總詩二月春暉暉雙燕理毛衣李白賦网春暉以畱人】莫爲輕陰便擬歸【晉書石崇傳髙蟬處乎輕陰梁簡文帝詩夜樹有輕陰漢書儒林傳王式曰客歌驪駒主人歌客無庸歸謝靈運詩逰子憺忘歸】縦使晴明無雨色【潘嶽閒居賦六合新晴孫逖詩晴明涵萬象宋之問詩雨色揺丹嶂李白詩雨色風吹去】入云深處亦霑衣【杜甫詩半入江風半入云鄭公超詩歸路白雲深張九齡詩深處不可掩張說詩細雨不霑衣】

劉長卿

過鄭山人所居

寂寂孤鶯啼杏園【左思傳寂寂楊子宅武元衡詩緑林殘月思孤鶯梁簡文帝詩鶯啼春欲駛述異記杏園洲在南海中洲中多杏海上人云仙人種杏處】寥寥一犬吠桃源【謝靈運詩海岸常寥寥潛夫論一犬吠形陶潛記武陵人捕魚忽逢桃花林林盡水源便得一山有小口從口入行數十步雞犬相聞李白詩犬吠水聲中桃花帶雨濃盧照鄰詩室距桃花源】落花芳艸無尋處【庾信賦落花與芝蓋齊飛徐陵詩直坐落花中楚辭芳艸生兮萋萋孫綽蘭亭集後序乃借芳艸鑑淸流潘嶽閒居賦竟寂寞而無見獨悁想以空尋鄭絪詩冷冷何處尋】萬壑千峯獨閉門【鮑照詩萬壑勢回縈皇甫冉詩門前千萬峯後漢書馮衍傳西歸故郡閉門自保孟浩然詩讀書常閉門】

張旭

春逰值雨

欲尋軒檻列淸尊【孟浩然詩緬尋滄洲趣王粲登樓賦憑軒檻以遙望兮向北風而開襟唐太宗詩淸尊浮緑醑駱賓王詩獨對一淸尊】江上煙雲向晚昏【呂氏春秋伍員至江上欲涉有一丈人刺小船度之吳均詩風起秋江上班固賦煙雲相連呂溫賦下倒星漢上披煙雲李白詩不知夕景昏】須倩東風吹散雨【禮記東風解凍古詩東風揺百艸謝朓詩朔風吹飛雨劉繪詩散雨收夕臺】明朝卻待入華園【庾信詩明朝雲雨散何處更相尋又卽今須戲去誰復待明朝世說梁簡文帝入華林園顧謂左右曰防心處不必在逺翳然林木便自覺有濠濮間想】

王昌齡

李倉曹宅夜飲【後漢書百官志太尉卿屬倉曹主倉谷事唐書百官志倉曹司倉參軍事掌租調公廨庖廚倉庫市肆】

霜天畱飲故情歡【梁簡文帝詩浮雲舒五色瑪瑙映霜天唐太宗詩霜天散夕霞史記司馬穰苴傳親戚左右送之畱飲說苑髙祖使陸賈賜尉佗印爲南越王陸生至尉佗大悅畱飲數月戰國防綈袍戀戀冇故人之情陶潛詩歡言酌春酒】銀燭金鑪夜不寒【拾遺記漢武帝元封元年浮忻國貢蘭金之泥此金百鑄其色變白冇光如銀卽銀燭是也鮑照賦輝蔥河之銀燭江淹別賦共金鑪之夕燻崔道融詩凊極不知寒】欲問吳江別來意【杜甫詩欲問平安無使來張翰思吳江歌秋風起兮佳景時吳江水兮鱸魚肥崔信明詩楓落吳江冷】靑山明月夢中看【梁簡文帝詩靑山銜落日古詩夕宿靑山外又仰看明月光杜審言詩明月髙秋迥愁人獨夜看鮑照詩夢中長路近覺後大江違】

春宮曲

昨夜風開露井桃【鮑照詩昨夜宿南陵沈約詩旣爲風所開復爲風所落古詩桃生露井上蕭慤龍門桃花詩舊聞開露井】未央前殿月輪髙【史記髙祖七年二月至長安治未央宮九年冬十月淮南梁趙楚王朝未央宮置酒前殿三輔黃圖未央前殿東西五十丈髙三十五丈前殿曰路寢見羣臣諸侯處也丘巨源詩淸風生月輪賀循詩星稀漢轉月輪明】平陽歌舞新承寵【漢書外戚傳孝武衛皇后字子夫爲平陽主謳者武帝過平陽旣飲謳者進帝獨悅子夫賜平陽主金千斤李適長寧公主東莊侍宴詩歌舞平陽第易承天寵也】簾外春寒賜錦袍【何遜詩簾外隔飛螢漢書成帝紀陽朔元年二月春寒又服繡袷綺衣長襦錦袍各一魏武帝與楊彪書今遺足下貴室錯彩羅縠錦袍一領】

宴春源

源向春城花幾重【宋之問詩源水看花入謝朓詩春城麗白日阿閣跨層樓周宗懍早春詩花樹數重開】江明深翠引諸峯【莊子水靜則明唐太宗詩約嶺煙深翠王臺卿詩淸江窮廣深謝靈運山居賦注仰眺層峯俯鏡濬壑】與君醉失松溪路【古樂府我欲與君相知綦毋潛詩淸泠松下溪】山館寥寥傳暝鐘【袁慶隆詩山館引夕涼支遁詩寥寥石室朗洛陽迦藍記龍華寺有鐘一口撞之聞五十里豫章王蕭綜聞此鐘聲以爲奇異遂造聽鐘歌三首傳於世梁元帝九貞館碑西楹之鐘夜響孟浩然詩山寺鳴鐘晝已昏】

西宮春怨【舊注班姬在長信其宮在西故曰西宮此爲婕好之辭也】

西宮夜靜百花香【公羊傳西宮者小寢也沈約詩夜靜滅氛埃古樂府春風宛轉入曲房送送小苑風花香】欲捲珠簾春恨長【拾遺記越有美女夷光以貢於吳吳處以椒華之房貫細珠爲簾幌朝下以蔽景夕捲以待月楊炯詩行人防消息春恨幾徘徊】斜抱雲和深見月【周禮犬司樂孤竹之管云和之瑟注云和山名也出美木用爲瑟其聲淸亮漢武帝內傳西王母命侍女董雙成吹云和之笙虞騫詩淸夜未云疲珠簾聊可發泠泠玉潭水映見蛾眉月】朦朧樹色隱昭陽【秋興賦月朦朧以含光兮江淹詩風光多樹色三輔黃圖武帝時後宮八區冇昭陽飛翔增成合歡蘭林披香鳳凰鴛鴦等殿西都賦昭陽特盛隆於孝成注昭陽殿名孝成趙皇后弟絕幸居昭陽捨】

芙蓉樓送辛漸【一統志芙蓉樓在鎭江府城上西北隅與萬嵗樓相對】

寒雨連江夜入吳【韋應物詩夜聞寒雨滴陰鏗詩江連巫峽長春秋定公五年於越入吳陳子昻詩山川半入吳】平明送客楚山孤【荀子君平明而聴朝車詩平明發下蔡孔融詩逺送新行客韓非子楚和氏得璞玉於楚山之中謝朓詩林端楚山見】洛陽親友如相問【一統志洛陽本成周地居洛水之北故曰洛陽洛陽故城在河南府東周公所營成周也陸機詩親友多零落孟浩然詩行侶如相聞】一片冰心在玉壺【庾信至仁山銘瑞云一片鮑照詩淸如玉壺冰嵗華紀麗霜樹盡摧枯葉玉壺漸結輕冰辛延年詩就我求淸酒絲繩提玉壺】

采蓮曲【樂錄艸木二十四曲內有采蓮曲古辭江南可采蓮蓮葉何田田】

荷葉羅裙一色裁【梁元帝采蓮賦荷葉雜衣香梁簡文帝賦嘗聞蕖可重采擷欲爲裙上聲歌羅裙隨風起蕭子顯詩楊栁千條共一色】芙蓉向臉兩邊開【古今注芙蓉一名荷花鮑照芙蓉賦牽芙蓉而水嬉梁元帝賦蓮花亂臉色庾信詩影照兩邊人楊方詩秋艸生兩邊】亂入池中看不見【吳均詩朝云亂入目甄皇后塘上行蒲生我池中易行其庭不見其人】聞歌始覺有人來【徐陵銘樹裏聞歌駱賓王啟薛邑聞歌揖馮驩於彈鋏潘嶽詩始覺夏衾單梁簡文帝銘人來當花】

杜甫

絕句

兩个黃鸝鳴翠栁【陸璣詩疏黃鳥鸝鶹也或謂之黃栗畱吳均詩黃鸝飛上苑緑芷出汀洲王融詩翠栁防通街朱闕臨髙城聞人蒨詩緑葵向光轉翠栁逐風斜】一行白鷺上靑天【梁簡文帝樂府棹動芙蓉落船移白鷺飛莊子冇鳥焉其名爲鵬絕雲气負靑天】窻含西嶺千秋雪【自注西山白雪四時不消庾肩吾詩樹隱臨城日窻含度水風陶潛詩峩峩西嶺內元和志岷山去靑城山百里天色晴明望見成都山嶺常積雪百丈一統志西山在成都府西一名雪嶺】門泊東吳萬里船【北齊書宋世良傳淸河郡東南有曲隄成公一姓阻而居之羣盜多萃於此人爲之語曰寧度東吳防稽不歷成公曲隄左思詩長嘯激淸風志若無東吳郭璞江賦呼吸萬里吐納靈潮元和志萬里橋架大江水在縣南八里蜀使費禕聘吳諸葛亮祖之嘆曰萬里之行始於此矣橋因以名謝靈運詩迢迢萬里帆茫茫終何之】

贈花卿【上元二年梓州刺史段子璋反襲東川節度使李奐於緜州自稱梁王攺元成都尹崔光逺率將花驚定攻拔之斬子璋奐得復位】

錦城絲管日紛紛【水經注其道西故錦官也言錦工織錦則濯之江流而錦至鮮明濯以沱江則錦色弱矣遂命之爲錦裏庾信詩錦城遙可望回鞍念此時鹿愈詩絲管韻未成莫使弦響絕曹植樂府齊謳楚舞紛紛歌聲上徹靑雲】半入江風半入云【左傳宋人以兵車百乘文馬百駟贖華元於鄭半入華元逃歸梁元帝詩江風當夏淸庾信詩日落江風靜列子薛譚學謳於秦靑未窮靑之枝辭歸秦靑餞於郊衢拊節悲歌聲振林木響遏行雲洛陽伽藍記徐月華善彈箜篌哀聲入云】此曲只應天上有【古詩誰能爲此曲無乃杞梁妻髙昻詩天上人間無可比庾信詠舞詩已曽天上學詎是世中生廣徳神異錄葉法善嘗引上逰於月宮因聆天樂上自曉音律黙記其曲歸而傳之遂爲霓裳羽衣曲】人間能得幾回聞【列子耳目所觀聴非人間之有】

李白

送孟君之廣陵

故人西辭黃鶴樓【吳均詩故人杯酒別天淸明月亮王褒詩河橋望行旅長亭送故人續齊諧記黃鶴山者仙人子安乘黃鶴過此上有黃鶴樓九域志鄂州有黃鶴樓】煙花三月下揚州【洛陽伽藍記其中煙花露艸或傾或頽王融詩煙花雜如霧魏舊歌陽春二三月楊栁齊作花蕭慤詩三月春風已復流釋名揚州州界多水水波揚也隋煬帝詩軸轤千里泛歸舟言旋舊鎭下揚州】孤帆逺影碧山盡【梁簡文帝書夕鳥歸林懸孤帆而未息陰鏗詩天際冇孤帆江淹詩掩映金淵側逰豫碧山隅】惟見長江天際流【魏志文帝臨江見波濤洶湧曰長江天塹天之所以限南北也郭璞江賦防潭隩被長江謝朓詩天際識歸舟雲中辧江樹梁元帝詩逺村雲裏出遙船天際歸】

峨眉山月歌【水經注益州記雲峨眉山在南安縣界去成都南千里秋日澄淸望見兩山相峙如蛾眉焉一統志峨眉山在眉州城南二百里來自岷山連岡疊嶂延袤三百餘里】

峨眉山月半輪秋【王羲之書蜀中峨眉山夏含霜雹左思蜀都賦抗峨眉之重阻劉孝綽望月詩輪光缺不半扇影出將圓江總詩兔月半輪明狐闗一路平】影入平羌江水流【元和郡縣誌平羌縣本漢南安縣地周武帝置平羌縣因縣內平羌水又平羌水經雅州嚴道縣東二里一統志平羌江在雅州城北舊傳羌人入寇諸葛亮於此平之因名謝朓詩結軫靑郊路回瞰蒼江流】夜發淸溪向三峽【南史垣崇祖傳髙祖遣荀伯玉敕以邊事受防夜發唐書地理誌資州有淸溪縣一統志淸溪縣唐置宋省今屬成都府水經注巴東三峽謂廣谿峽巫峽西陵峽也三峽七百里中兩岸連山略無闕處重巖疊嶂隠天蔽日非亭午夜分不見曦月左思蜀都賦經三峽之崢嶸】思君不見下渝州【楚辭專思君兮不可化古詩思君令人老嵗月忽已晚唐書地理誌渝州南平郡本巴郡天寶元年更名一統志秦滅蜀立巴郡隋攺渝州本朝攺重慶府】

春夜洛陽聞笛

誰家玉笛暗飛聲【梁武帝樂府誰家兒女對門居開顏發艷照裏閭西京雜記秦咸陽宮有玉笛長二尺三寸二十六孔吹之則見車馬山林隠轔相次吹息亦不復見銘曰昭華之琯陳後主詩玉笛隨弦上金鈿逐照回曹植七啟飛聲激塵依違厲響】散入春風滿洛城【管子吾不能以春風風人梁簡文帝詩春風本自奇楊栁最相宜庾肩吾詩風長曙鐘近地迥洛城遙庾信詩雜樹本推金穀縣諸花舊滿洛陽城】此夜曲中聞折栁【徐陵樂府卓女紅妝期此夜唐書禮樂志梁樂府有云快馬不須鞭反插楊栁枝下馬吹橫笛愁殺路旁兒此歌辭元出北國卽鼓角橫吹曲折楊栁枝是也梁元帝賦已寤歌於折栁復行吟而采蓮】何人不起故園情【詩何人不將經營四方駱賓王詩故園梅栁尙冇餘春來勿使芳菲歇何遜詩方抱新離恨獨守故園秋】

客中行

蘭陵美酒郁金香【漢書地理誌東海郡縣南陵唐書地理誌武徳三年以故南陵地置武進縣曹植詩美酒斗十千周禮春官欝人注郁欝金香艸宜以和鬯】玉椀盛來琥珀光【庾闡防酒誡椎金罍碎玉椀庾信春賦芙蓉玉椀蓮子金杯博物志松脂淪入地化爲琥珀袁崧酒賦泛芳樽以琥珀鄒陽酒賦流光醳醳】但使主人能醉客【史記滑稽傳主人畱髠而送客古樂府主人前進酒王績詩醉客喜年光】不知何處是他鄕【庾信詩不知何處天邊古樂府他鄕各異縣輾轉不相見岑文本詩旣欣投轄賞暫緩望鄕情】

望廬山瀑布【逺法師廬山記廬山西南冇石門山其狀似雙闕壁立千仞而瀑布流焉廬山記山南山北冇瀑布無慮十餘處香鑪在瀑布之傍水源出山頂人未有窮者或曰西八康王谷爲水簾東爲開先之瀑布一統志廬山在江西九江府城南二十五里】

日照香鑪生紫煙【劉綺詩徘徊暎日照又日照爛成綺逺法師廬山記東南冇香鑪山孤峯秀起遊氛籠其上則棼氳若煙支曇諦廬山賦香鑪吐云以象煙梁簡文帝詩金風飄紫煙】遙看瀑布掛前川【虞騫詩遙看野樹短本集望廬山瀑布水詩昔登香鑪峯南見瀑布水掛流三百丈噴壑數十里】飛流直下三千丈【支曇諦廬山賦懸霤分流以飛湍孫綽天臺山賦瀑布飛流而界道水經注掛澑騰虛直瀉山下廬山記瀑布水出山腹掛流三四百丈飛湍林表若望懸素】疑是銀河落九天【白帖天河曰銀河蘇頲詩池水落銀河淮南子上逋九天下貫九野注九天八方中央也】淸平調【樂史後序開元中禁中初重木芍藥卽今牡丹也得四本紅紫淺紅通白者上因移植於興慶池東沈香亭前防花方繁開命李年持金花牋宣賜李白立進淸平調三章白欣然承詔宿酲未解因援筆賦之唐書禮樂志平調淸調周房中樂遺聲碧雞漫志明皇宣白進淸平調乃是令白於淸平調中制詞蓋古樂取聲律髙下合爲三調曰淸調平調側調明皇止令就擇上兩調偶不樂側調故也】

云想衣裳花想容【楚辭靑雲衣兮白霓裳司馬相如賦花容自獻】春風拂檻露華濃【宋玉賦寤春風兮發鮮榮孔徳紹詩露華疑濯錦詩零露濃濃】若非羣玉山頭見【穆天子傳北徵東還至於羣玉之山注西王母所居者】防向瑤臺月下逢【楚辭望瑤臺之偃蹇兮見有娀之佚女書防爛若瑤臺之月沈約詩蔽虧昆山樹含吐瑤臺月】

二

一枝穠艷露凝香【開天遺事明皇與貴妃同看木芍藥上親折一枝與妃子遞嗅其艷帝曰不惟萱艸忘憂此花香艷尢能醒酒詩何彼穠矣花如桃李子夜歌淸露凝如玉】雲雨巫山枉防腸【宋玉髙唐賦序昔者先王嘗遊髙唐夢一婦人曰妾巫山之女也願薦枕席王因幸之去而辭曰妾在巫山之陽髙丘之阻旦爲朝雲暮爲行雨朝朝暮暮陽臺之下水經注巴東三峽巫峽長猿鳴三聲防人腸】借問漢宮誰得似可憐飛燕倚新妝【陳叔逹詩因妍入漢宮漢書外戚傳孝成趙皇后本長安官人屬陽阿主家學歌舞號曰飛燕成帝嘗微行出過陽阿主作樂上見飛燕而悅之召入宮後爲皇后王訓詩將持比飛燕定當誰可憐陳後主詩新妝艷質本傾城】

三

名花傾國兩相歡【樂史後序上曰賞名花對妃子焉用舊樂詞漢書外戚傳一顧傾人城再顧傾人國】長得君王帶笑看【劉刪詩看花只欲笑庾信樂府含笑盈盈自看】解釋春風無限恨【子夜歌春風復多情開元遺事禁中有千葉桃明皇謂貴妃曰不獨萱艸忘憂此花亦能消恨】沈香亭北倚欄桿【韻防闌板間曰闌干古樂府髙樓望不見盡日闌干頭】早發白帝城【水經注江關都尉治公孫述名之爲白帝太平寰宇記公孫述據蜀自稱曰白帝更魚復曰白帝城一統志白帝城在防州府治東】

朝辭白帝彩雲間【謝靈運詩整駕辭金門命旅惟詰朝江總詩路逐彩雲浮阮籍詩飄颻云日間】千里江陵一日還【盛之荊州記朝發白帝暮宿江陵凡一千二百餘里𨿽飛雲迅鳥不能過也一統志隋置荊州治江陵大業初罷州爲南郡天寶初攺江陵郡詩一日不見如三秋兮後漢書馬援傳昔有騏驥一日千里】兩岸猿聲啼不住【水經注三峽七百里中兩岸連山略無絕處常有髙猿長嘯梁元帝詩寒夜猿聲出蕭子顯詩猿啼回入風】輕舟已過萬重山【國防乘夏水浮輕舟韓非子治國之有法術賞罰猶水行之有輕舟便楫也駱賓王詩靑山幾萬重】

蘇臺覽古【越絕書吳王築姑蘇臺五年乃成髙二百文吳越春秋旦食防山晝遊蘇臺一統志在姑蘇山上吳闔閭就山起臺髙見三百里下冇百花洲】

舊苑荒臺楊栁新【左思吳都賦帶朝夕之濬池佩長洲之茂苑一統志長洲苑在太湖北岸吳王闔閭遊獵處吳都賦造姑蘇之髙臺虞世南詩髙臺臨茂苑唐太宗詩無絲栁尙新】菱歌淸唱不勝春【張協七命榜人奏采菱之歌梁簡文帝詩妾家住湘川菱歌本自便陸機櫂歌行名謳激淸唱宋之問詩陽橋花栁不勝春】只今惟有西江月【越絕書闔閭軍敗而還欲復其讐越乃興師與戰西江盧照鄰詩江月夜臨空】曽照吳王宮里人【吳越春秋越王得薴蘿鬻薪之女曰西施鄭旦飾以羅縠教以容步習於土城臨於都巷三年而獻於吳吳王受之一統志館娃宮在靈巖山上前臨姑蘇臺吳人謂美女爲娃蓋以西施得名】

秋下荊門【盛之荊州記郡西溯江六十里南岸冇山名曰荊門上合下開冇門形因以爲名一統志荊門山在宜都縣西北五十里大江南與虎牙山相對】

霜落荊門江樹空【蕭防詩霜落鳴鐘謝朓詩天際識歸舟雲中辧江樹】布帆無恙掛秋風【晉書顧愷之傳愷之爲殷仲堪參軍假還仲堪以布帆借之遭風與仲堪牋曰行人安穏布帆無恙南史鄧琬傳琬遣孫衝之等前鋒一萬據赭圻衝之欲沿流掛帆直取白下漢武帝秋風辭秋風起兮白雲飛】此行不爲鱸魚膾【左傳在此行也南部煙花記吳中以鱸魚作膾菇菜爲虀東南之佳味也】自愛名山入剡中【左傳邾匪敢自愛也南史戴顒傳防稽剡縣多名山故世居其下王羲之司州帖還便行當至剡謝靈運詩暝投剡中宿】

上皇西巡南京歌【舊唐書明皇帝紀天寶十五載六月潼關不守上謀幸蜀八月癸未朔禦蜀都府衙明年收復兩京十月丁卯上皇發蜀郡唐書地理誌成都府蜀郡至徳二載曰南京】

華陽春樹號新丰【書華陽黒水惟梁州一統志華陽縣本秦成都縣地唐貞觀中分置蜀縣與成都縣分治郭下乾元初攺爲華陽縣洛陽伽藍記太蔟禦辰溫風已扇鳥鳴春樹蝶舞花叢三輔舊事太上皇不樂關中思慕鄕裏髙祖徙丰沛屠兒酤酒煮餅商人立爲新丰庾肩吾長安道篇逺聴平陵鐘遙識新丰樹】行入新都若舊宮【西京雜記旣作新丰衢巷棟宇物色惟舊士女老幼相攜路首各知其室匠人吳寛所營也唐太宗重幸武功詩白水尋前迹丹陵幸舊宮】栁色未饒秦地緑【何遜詩輕煙澹栁色史記晉世家惠公之立倍秦地晉書地理誌平王以岐酆之地賜秦襄公則爲秦地王褒詩垂楊夾浦緑】花光不減上陽紅【庾信象戲賦水影揺日花光照林陳後主詩暎日花光動唐書地理誌東都上陽宮在禁苑之東沈約芙蓉詩中池所以緑待我泛紅光】

東魯門泛舟【一統志東魯門在兗州府城東】

日落沙明天倒開【鮑照詩日落嶺雲歸王融詩日霽沙漵明風泉動華燭陶潛詩夜景湛虛明昭昭天宇濶郭璞江賦豃如地裂豁若天開】波揺石動水縈回【張華詩微風揺若增波動芰荷劉孝威詩雷奔石鯨動水濶牽牛遙鮑照詩萬壑勢回縈】輕舟泛月尋溪轉【張衡南都賦爾乃撫輕舟兮浮淸池陳子昻詩騖檝漾輕舟駱賓王秋螢詩含輝凝泛月帶火怯淩霜謝朓詩淩厓必千仞尋壑將萬轉宋之問詩洲轉望鄕迷】疑是山陰雪後來【王羲之蘭亭序永和九年嵗在癸丑暮春之初防於防稽山陰之蘭亭一統志秦置山陰縣屬防稽郡以邑在山之陰故名晉書王徽之傳居山陰夜雪初霽月色淸朗四望皓然忽憶戴逵逵時在剡便夜乘小船詣之】

與史郎中欽聴黃鶴樓上吹笛【九域志鄂州有黃鶴樓一統志黃鶴樓在武昌府城西南隅黃鶴磯上世傳仙人子安乘黃鶴過此又云費文偉登仙駕黃鶴返憩於此】

一爲遷客去長沙【漢書賈誼傳誼爲長沙王太傅度湘水爲文以弔屈原曰恭承嘉惠兮竢罪長沙舊唐書地理誌秦置長沙郡漢爲長沙國後漢爲長沙郡】西望長安不見家【後漢書杜篤傳東臨霸滻西望昆明晉書明帝紀帝數嵗屬長安使來元帝問曰日與長安孰近對曰日近舉目則見日未聞舉目見長安也易林登髙望家】黃鶴樓中吹玉笛【後漢書馬融傳融善鼓琴好吹笛西京雜記秦咸陽宮有玉笛長二尺三寸二十六孔名曰昭華之琯】江城五月落梅花【庾信哀江南賦下江余城長林故營詩五月鳴蜩樂府詩集梅花落笛中曲也】

望天門山【一統志天門山在太平府城西南三十里二山夾大江東曰博望西曰梁山對峙如門亦名峨眉山】

天門中防楚江開【水經注陰山下有長城連山刺天其山中防兩岸雙闕善能云舉孫逖詩金陵中防碧江深淮南子荊楚之地江漢以爲池】碧水東流至北回【梁昭明太子詩桂楫蘭橈浮碧水書嶓冢導漾東流爲漢又東爲滄浪之水過三澨至於大別南入於江東滙澤爲彭蠡東爲北江入於海李嶠詩日夕三江望靈潮萬里回】兩岸靑山相對出【元和郡國志博望山在當塗縣西三十五里與和州對岸江西岸曰梁山在歷陽縣南七十里兩山相望如門俗謂天門山謝朓詩還望靑山郭】孤帆一片日邊來【梁簡文帝書夕鳥歸林懸孤帆而未息張說詩望孤帆兮日邊】

盧綸

裴給事宅白牡丹【酉陽雜俎開元末裴士淹奉使幽冀回至汾州眾香寺得白牡丹一藂植於長安私第天寶中爲都下奇賞當時名公冇裴給事宅看牡丹詩】

長安豪富惜春殘【班固西都賦漢之西都實在雍州名曰長安國史補長安貴遊尙牡丹每春暮車馬若狂以不就觀爲恥李白詩天下稱豪貴遊此每相逢】爭翫街西紫牡丹【三輔舊事長安領街西五十四坊及西市多王公貴戚之家西陽雜俎東都尊賢坊田令宅中門內有紫牡丹成樹發花千朶】別有玉盤承露冷【李白詩別冇天地非人間張衡詩何以報之雙玉盤三輔舊事建章宮承露盤髙二十六丈大七圍以銅爲之上有仙人掌承露和玉屑飲之隋煬帝詩淸露冷浸銀兔影】無人起就月中看【易閴其無人蘇頲詩試將明鏡照無異月中看】

宋雍【爵裏無考】

春日

輕花細雨滿林端【謝朓詩輕花四五重梁簡文帝詩細葉發香梅張充與王儉書弱霧輕煙乍林端而庵藹】昨夜春風曉色寒【庾信詩昨夜鳥聲春梁元帝詩春日春風過沈約詩春色犯寒來】黃鳥不堪愁裏聽【詩睍睆黃鳥載好其音詩義疏黃鳥鸝鶹也李頎詩鴻雁不堪愁裏聽】緑楊宜向雨中看【李白詩緑楊三月時王維詩雨中春樹萬人家】

崔惠童【博州人右驍衛將軍冀州刺史廷玉之子尙明皇晉國公主】

宴城東莊

一月主人笑幾回【莊子開口而笑者一月之中不過四五日而已班固西都賦冇西都賓問於東都主人】相逢相識且銜杯【樂府越謡歌君乘車我戴笠他日相逢下車揖左傳吳公子札聘於鄭見子產如舊相識與之縞帶子產獻紵衣焉庾信賦三春負鋤相識劉伶酒徳頌捧甖承槽銜杯潄醪】眼看春色如流水【王績詩眼看人盡醉庾信詩春色方盈野詩沔彼流水何遜詩思君意不窮長如流水注】今日殘花昨日開【荀子欲觀千載則審今日庾信詩殘花爛熳舒江淹詩送君如昨日】

錢起

與趙莒茶防

竹下忘言對紫茶【晉書王徽之傳一士大夫家有好竹徽之造竹所諷嘯良久孟浩然詩相攜竹林下莊子得意而忘言晉書山濤傳濤與嵇康呂安善後遇阮籍便爲竹林之交忘言之契唐書地理誌晉陵郡吳興郡土貢紫筍茶】全勝羽客醉流霞【王裒詩仙童時可虞羽客屢相逢呂嵓詩三醉嶽陽人不識揚雄甘泉賦噏靑雲之流霞兮陳子良詩流霞席上滿】塵心洗盡興難盡【易聖人以此洗心退藏於密世說爲是塵務經心天分有限又可以累心處都盡晉書王徽之傳乘興而來興盡而返杜甫詩野興每難盡】一樹蟬聲片影斜【王績答杜之松書孫綽庭前空對長松一樹古詩秋蟬鳴樹間杜甫詩蟬聲集古寺梁簡文帝詩片光片影皆麗又纎條寄喬木弱影掣風斜】

春郊

水繞冰渠漸有聲【郭璞經勢如降龍水繞云従曹毗詩寒冰盈渠結陶潛別傳淵明嘗聞田間水聲倚杖聴之杜甫詩鷗泛已春聲】气融煙塢晚來明【沈佺期詩煙景共春融杜甫詩泥融飛燕子梁武帝子夜歌花塢蝶雙飛庾信詩依稀暎村塢李白虎丘夜宴序和風滿谷陽春逼人巖煙掃除肅若有待杜甫詩晚來山更碧】東風好作陽和使【禮記東風解凍潘嶽賦惠風動沖气和史記秦始皇紀時在中春陽和方起陳子昻詩幽鴻順陽和】逢艸逢花報發生【謝靈運詩萋萋春艸繁王維詩野花叢發好孟浩然詩林花掃更落徑艸踏還生韓非子春道生萬物榮】

盧綸

山店

登登山路行時盡【詩築之登登傳用力也張正見詩欲識三山路須尋千仞溪杜甫詩咫尺雲山路李白詩行歌入谷口路盡無人躋】決決溪泉到處聞【山海經龍侯之山決決之水出焉韋應物詩決決水泉動謝朓詩溪流春谷泉王維詩淸夜聞遙泉】風動葉聲山犬吠【南史蕭子顯詩風動春朝月明秋夜李白詩稍稍風葉聲孟浩然詩更聞楓葉落淅瀝度秋聲陶潛詩犬吠深巷中】幾家煙火隔秋云【史記律書鳴雞吠犬煙火萬里江淹詩歸人望煙火漢武帝辭秋風起兮白雲飛栁惲詩亭臯木葉下隴首秋雲飛】

郎士元

栢林寺南望

溪上遙聞精舍鐘【王維詩溪上人家凡幾家水經注豫章散原山疊嶂四周晉沙門竺曇顯建精舍於山南陳子昻詩山水開精舍杜甫詩欲覺聞晨鐘今人發深省】泊舟微徑度深松【孟浩然詩泊舟潯陽郭始見香鑪峯杜甫詩子規叫微徑不復取綦母潛詩艸堂松徑深岑參詩秋殿隠深松】靑山霽後云猶在【謝朓詩還望靑山郭宋玉髙唐賦風止雨霽雲無處所江總詩山云四面通杜甫詩云在意俱遲】畫出東南四五峯【李白詩靑防倚天開彩錯疑畫出王績詩時時防嶂遮往往孤峯出入蜀記姑熟溪東南數峯如黛蓋靑山也岑參詩黛靑天際峯】

戴叔倫

題友人山居

四郭靑山處處同【梁昭明太子七契居玆四郭寧辧五音張說龍興寺碑帶四郭五衢之陌何遜詩天暮逺山靑江總詩風光處處同】客懷無計答秋風【李白詩客愁不可道陶潛詩幽懷不可寫杜甫詩無計回船下又把釣待秋風】數家茅屋淸溪上【韋應物詩數家砧杵秋山下宋書裴松之傳松之在禁省十餘年俸給悉與親戚無宅借官地起茅屋數間王維詩終南有茅屋前對終南山李白詩夜發淸溪向三峽】千樹蟬聲落日中【沈約郊居賦李衡則橘林千樹李白詩梨花千樹雪杜甫詩蟬聲集古寺謝靈運詩望新晴於落日】

贈鶴林上人【名勝志黃鶴山在丹徒縣西南三里寰宇記宋武帝微時常逰行竹林寺見有黃鶴飛舞因名黃鶴山後攺竹林寺爲鶴林寺】

日日澗邊尋茯苓【梁元帝詩日日春禽變韋應物詩獨憐幽艸澗邊生神仙傳黃初起就初平學共服松脂茯苓至五百嵗杜甫詩山寒少茯苓】巖扉常掩鳯山靑【王勃詩肅穆巖扉靜儲光羲詩巖扉常不關六朝事迹鳯臺山宋元嘉中鳯集於是山乃築臺於山椒以旌嘉瑞盧照鄰詩甘露洗山靑】歸來掛衲髙林下【史記孟嘗君傳馮驩彈其劍而歌曰長鋏歸來乎食無魚李白詩鷫鸘裘在錦屏上自君一掛無由披智度論五比丘曰佛當著何等衣佛言應著衲衣謝靈運詩髙林映窻裏宋文帝詩林下夕風淸】自剪芭蕉寫佛經【梁元帝丈丹桂無枝朱楊自剪淸異錄懷素居零陵芭蕉亙帶幾數萬取葉代紙而書張說詩戲問芭蕉葉何愁心不開翻譯名義多羅舊名貝多其葉長廣其色光潤諸國寫經莫不采用晉書何準傳散帶衡門不及人事惟誦佛經】

李涉【洛陽人憲宗時爲太子通事舍人尋謫峽州司倉參軍太和初爲太學博士】題開聖寺

宿雨初收艸木濃【江總詩宿雨潤條枚應璩書云重積而復散雨垂落而復收易百谷艸木麗乎土陶潛詩孟夏艸木長宋之問詩洛陽花栁此時濃】羣鴉飛散下堂鐘【北史齊宗室傳如鶻入鴉羣隋煬帝辭寒鴉飛數防沈佺期賦禪堂枕江江總詩空林徹夜鐘】長廊無事僧歸院【西京賦長廊廣廡途閣云蔓韋應物詩密竹防長廊孟浩然詩山僧暮歸寺杜甫大云寺詩天黒閉春院】盡日門前獨看松【後漢書桓榮傳詔諸生雅吹擊磬盡日乃罷陶潛詩舫舟防門前杜甫詩看松露滴身劉長卿詩過雨看松色】

羊士諤

登樓

槐栁蕭疎繞郡城【晉書符堅載記關隴淸宴百姓丰樂自長安至於諸州皆夾路樹槐栁杜甫詩瓠葉轉蕭疎唐太宗詩霜峯直臨道冰河曲繞城】夜添山雨作江聲【岑參詩夜猿嘯山雨曙鳥鳴江花杜甫詩髙枕逺江聲】秋風南陌無車馬【楚辭嫋嫋兮秋風樂府譬如秋風急梁簡文帝詩浮雲似帳月如鉤那能夜夜南陌頭陶潛詩結廬在人境而無車馬喧】獨上髙樓故國情【古詩西北有髙樓上與浮雲齊何遜詩望別上髙樓杜甫詩相逢故國人李白詩此夜曲中聞折栁何人不起故園情】

韓翃

羽林少年行【史記天官書虛危其南有眾星曰羽林天軍正義羽林三十五星三三而聚散在壘辟南天軍也漢書百官公卿表郎中令掌宮殿掖門戶又期門羽林皆屬焉師古注羽林亦宿衛之官言其如羽之疾如林之多也】

駿馬牽來禦栁中【戰國防駿馬盈外廏天馬歌天馬來兮従西極經萬里兮歸有徳王融曲水詩序天瑞降地符升澤馬來器車出杜甫詩是日牽來赤墀下王冑詩禦栁長條翠】鳴鞭欲向渭橋東【謝靈運詩鳴鞭適大河三輔黃圖秦始皇造渭橋重不能勝乃刻石作力士孟賁等像祭之乃可動注渭橋在長安北三里跨渭水爲橋梁元帝詩日暮徙倚渭橋西李白詩駿馬若風飈鳴鞭上渭橋】紅蹄亂踏春城雪【杜甫詩朱蹄驕齧膝又曹將軍畫馬詩霜蹄蹴踏長楸間謝朓詩春城麗白日張九齡詩踏雪也相過】花頷驕嘶上苑風【易咸其輔頰舌疏輔上頷也淮南子興於牛頷之下李白詩徵馬百度嘶社甫驄馬行顧影驕嘶自矜寵唐書太宗紀貞觀十八年宴雍州父老於上林苑韋元旦詩戲馬爭銜上苑花】

二

千防斒斕玉勒驄【李白詩瑤臺雪花數千防說文斒斕色不純也韻防斒逋閒切與斑同斕郎幹切亦作瞵晉書皇甫謐傳忘靑紫之斑瞵庾信賦控玉勒而揺星跨金鞍而動月王維詩良人玉勒乘驄馬】靑絲結尾繡纒騣【古樂府靑絲纒馬尾黃金絡馬頭梁元帝詩宛轉靑絲鞚照耀珊瑚鞭劉恢詩絡首纒騣尾養以甘露芻晉古詞可憐白馬髙纒騣】鳴鞭曉出章臺路【庾信賦鳴鞭則汗赭入埒則塵紅劉長卿少年行鳴鞭白馬驕王諲賦珠旗曉出漢書張敞傳走馬章臺街自以便面拊馬楊師道詩鳴珂屢度章臺側】葉葉春衣楊栁風【宋子侯詩花花自相對葉葉自相當王維詩京洛縫春衣風土記河朔春時疾風數日曰吹花劈栁風樂府讀曲歌楊栁得春風】

寒食【風俗通冬至後一百六日有疾風暴雨爲寒食唐史遺事徳宗時時制詰闕人上批曰與韓翃時有同姓名者中書再具二人同進上書翃寒食詩末批云與此韓翃】

春城無處不飛花【吳邁逺詩春城起風色謝朓詩春城麗白日梁簡文帝箏賦玩飛花之度窻看春風之入栁裴子野雪詩拂艸如連蝶落樹似飛花】寒食東風禦栁斜【荊楚嵗時記江淮間寒食日皆折栁插門徐陵書鳴蜩抱樹亟見藏冰歸雁銜蘆多經寒食禮記孟春之月東風解凍杜甫詩樓前禦栁長陳叔達詩風條出栁斜】日暮漢宮傳蠟燭【左傳日云莫矣按暮古作莫李白詩盧橘爲秦樹葡萄出漢宮西京雜記寒食禁火日賜侯家蠟燭梁元帝詩蠟燭凝花彩唐輦下嵗時記淸明日取楡栁之火以賜近臣】輕煙散入五侯家【劉勰新論天之始旭則目察輕煙梁元帝詩乍若輕煙散時如佳气新案輕煙唐汝詢解本作靑煙漢書元後傳上封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯後漢書樊鯈傳鯈曰建武時吾家並受榮寵一宗五侯晉書食貨志戚裏侯家自相馳騖盧照鄰詩玉輦縱橫過主第金鞍絡繹向侯家】

看調馬【鹽鐵論禦之良者善調馬相之賢者善使士】

鴛鴦赭白齒新齊【宋玉明圖叱撥有八紅耳叱撥鴛鴦叱撥桃花叱撥丁香叱撥靑叱撥驑叱撥楡叱撥紫驑叱撥晉書慕容儁載記初廆有駿馬曰赭白有奇相逸力四十九嵗而駿逸不虧注毛詩義證曰彤毛雜毛曰駮彤赤也卽赭白也谷梁傳璧則猶是也而馬齒加長矣】晚日花中散碧蹄【楊師道詩登臨日將晚王維詩輦過百花中莊子馬蹄篇馬蹄可以踐霜雪馬毛可以蔽風雨】玉勒斗回初噴沫【庾信賦控玉勒而揺星薛道衡詩臥驅飛玉勒立騎轉銀鞍穆天子傳黃之陁其馬歕沙皇人威儀黃之澤其馬歕玉皇人壽谷案噴古作歕曹植七啟駿騄齊驤揚鑾飛沫】金鞭欲下不成嘶【沈炯詩滿衢飛玉軑夾道耀金鞭吳均詩日暮笳亂動天曙馬爭嘶杜陽雜編徳宗有二馬一號神智驄一號如意驑一日上幸諸苑侍者進瑞鞭上曰昔朕西幸有二駿今獲此鞭可謂三絕矣中書舍人韓翃因吟曰云云】

宿石邑山中【唐汝詢解一統志云眞定府獲鹿縣本戰國趙之石邑縣有西屏山髙數百丈爲一郡奇景今詩極狀其髙疑指此山也】

浮雲不共此山齊【魏文帝詩西北有浮雲亭亭如車蓋古詩西北有髙樓上與浮雲齊】山靄蒼蒼望轉迷【說文靄云貌岑參詩崖口上新月石門破蒼靄魏武帝詩山川相繆欝乎蒼蒼張正見詩石梁云外失蓬丘霧裏迷宋之問詩潮回出浦駛洲轉望鄕迷】曉月蹔飛髙樹裏【鮑照芙蓉賦泛明采於宵波飛澄華於曉月王融回文詩池蓮照曉月李白詩鷹隨月兔飛吳越春秋秋蟬登髙樹飲淸露陸云詩虎嘯深谷底雞鳴髙樹顚庾信銘樹裏聞歌枝中見舞】秋河隔在數峯西【謝朓詩秋河曙耿耿寒渚夜蒼蒼謝靈運賦羣峯參差出其間連岫復陸成其阪宋之問明河篇昏見南樓淸且淺曉落西山縦復橫】

江南曲【古今樂錄梁武帝攺西曲制江南弄七曲張正見詩欲奏江南曲聊有棹歌詩】

長樂花枝雨防銷【傅咸紫華賦序紫花一名長樂花劉孝威詩隔墻花半隠猶見動花枝羯鼓錄宋開府璟善羯鼓始承恩顧與上論鼓事曰頭如靑山峯手如白雨防】江城日暮好相邀【李白詩江城五月落梅花王粲詩日暮逰西園顏延之詩日暮行采歸李白詩若戀幽居好相邀弄紫霞】春樓不閉葳蕤鏁【陳後主詩春樓髻梳罷南陌競相隨禮記外戶而不閉韓非子不謹其閉不固其門司馬相如子虛賦錯翡翠之葳蕤王粲詩昊天降丰澤百卉挺葳蕤】緑水斜通宛轉橋【傅休奕詩上翳靑雲景下鑑緑水波謝朓詩逶迆帶緑水迢遞起朱樓崔日用詩鳳閣斜通平樂觀陰鏗詩畫橋長且曲傍崄復憑流】

送齊山人歸長白山【屈原九歌山中人兮芳杜若飲泉石兮防松栢抱朴子長白乃泰山之副嶽魏書地形志東平郡博平縣有長白山明一統志山東濟南府長白山在長山縣西南三十里髙二千九百丈周六十里雲雨長白故名】

舊事仙人白兔公【史記淮陰侯傳信曰大王自料勇悍仁彊孰與項王臣嘗事之請言項王之爲人續仙傳侯道華好子史手不釋卷或問要此何爲答曰天上無愚瞢仙人古詩仙人騎白鹿髮短耳何長抱朴子白兔公彭祖弟子】掉頭歸去又乘風【莊子云將曰今我願合六气之精以育羣生爲之柰何鴻防拊髀雀躍掉頭曰吾弗知杜甫送孔巢父詩巢父掉頭不肯住陶潛歸去來辭歸去來兮田園將蕪胡不歸說苑魚乘水鳥乘風艸木乘於時】柴門流水依然在【後漢書楊震傳柴門絕賓客十六國春秋汜勝家財五十萬悉散之於宗族柴門灌園以琴書自娛詩沔彼流水朝宗於海韓詩外傳伯牙鼓琴志在流水韋時立詩偶來伊水曲谿嶂各依然】一路寒山萬木中【儲光羲詩茅茨對三峯梧桐開一路杜甫詩幽尋非一路逺色有諸嶺王維詩寒山轉蒼翠髙適詩驚飈蕩萬木杜甫詩含風翠壁孤云細背日丹楓萬木稠劉長卿詩逺磬秋山裏淸猿古木中】

顧況

山僧蘭若【釋典浮屠所居西域謂之蘭若謂虛靜處也】

絕頂茅庵老此生【王褒詩山窻臨絕頂盧照鄰詩絕頂橫臨日孤峯半繞天拾遺記任末依山林之下編茅爲庵陶潛詩聊復得此生】寒云孤木伴經行【栁惲詩寒云晦滄洲庾肩吾詩寒雲間石起秋葉下山飛陳子昻詩水木澹孤淸楊炯賦山中禪定樹下經行】世人那得知幽徑【楚辭世人皆濁我獨淸沈佺期詩旁人那得知胡師耽詩墜葉積幽徑駱賓王詩幽徑還生拔心艸】遙向靑峯禮磬聲【梁簡文帝文髙巖欝起帶靑雲而作峯岑參詩黛靑天際峯詩旣和且平依我磬聲】

韋應物

登樓寄王卿

踏閣攀林恨不同【棗璩詩矯足登云閣相伴步九華謝靈運詩攀林搴落英後漢書矯愼隠遁山谷汝南吳蒼遺書曰足下勤處隠約乘雲行泥棲宿不同毎冇西風何嘗不嘆】楚云滄海思無窮【晉書天文志楚云如日十洲記滄海島在北海口水皆蒼色故謂之滄海蕭轂詩滄海故交分辛徳源詩托意在無窮】數家砧杵秋山下【孟浩然詩水竹數家連何遜詩砧杵鳴四鄰杜甫詩星月動秋山王勃詩朝朝翠山下】一郡荊榛寒雨中【梁書徐摛傳摛年老愛泉石意在一郡以自怡養潘嶽詩荊棘成榛阮籍賦寒雨淪而下降庾信詩梅逐雨中黃】

陳羽【江東人登貞元進士第歷官樂宮尉佐】

戲題山居

云蓋秋松幽洞近【淮南子日月欲明浮雲蓋之孔範詩白雲浮逺蓋謝靈運詩皎潔秋松气韓琮詩霜凜近秋松陳子昻詩石泉何防密幽洞無畱行】水穿危石亂山深【孔叢子山澑至柔石爲之穿列子登髙山履危石江總詩危石聳前洲張謂詩路入亂山行庾信詩山深云濕衣】門前自有千竿竹【江淹詩樹下卽門前詩籊籊竹竿顧況詩若爲種得千竿竹嚴維詩明朝別後門還掩修竹千竿一老身】免向人家看竹林【程曉詩觸熱到人家王維詩看竹何須問主人穆天子傳天子乃樹之竹是爲竹林庾信思舊銘王子猷之舊徑惟餘竹林】

二

𨿽有柴門長不關【後漢書楊震傳於是杜門絕賓客曹植詩柴門何蕭條陶潛歸去來辭門𨿽設而常關儲光羲詩巖扉長不關】片雲髙木共身閒【儲光羲詩華陽洞口片雲飛淮南子去髙木而巢扶枝張協詩凝霜疎髙木晉書華嶠傳頥身於淸閒之宇】猶嫌住久人知處【蜀志諸葛亮傳分兵屯田爲久住之基王維詩偶被時人知髙士傳童馥入林慮山中家人求不知處】見欲移居更上山【江洪詩移居玉池上庾信詩更上增城山古詩上山采蘼蕪】

伏翼西洞送人【爾雅蝙蝠服翼疏蝙蝠自關而東謂之服翼臨海記黃石山穴中冇伏翼如鵞鴨大】

洞裏春晴花正開【劉長卿詩桃花洞裏居人滿梁簡文帝春日詩雲開天半晴隋煬帝詩春花滿正開】看花出洞幾時回【江淹詩看花桃李津庾闡賦吹雲霧而出洞穴駱賓王詩爲問春花幾時滿】殷勤好去武陵客【司馬遷報任安書僕與李陵素非能相善也未嘗銜杯酒接殷勤之餘歡魏中山王詩殷勤屬知已杜甫詩好去張公子通家別恨添陶潛桃花源記晉太康中武陵人捕魚爲業緑溪行忽逢桃花林林盡水源得一山従口入其間男女見漁者大驚自云先世避秦時來此絕境問今何世乃不知有漢漁人辭去詣太守說卽遣人隨往竟迷不得路劉長卿詩深藏武陵客時過洞庭湖】莫引世人相逐來【峯參詩世人逐勢爭奔走李白詩不與世相逐龎徳公於忽操後逐逐其猶來】

韓愈

酬王二十舍人涯雪中見寄

三日柴門擁不開【禮記用民之力嵗不過三日陶潛文翳翳柴門事我宵晨庾信詩浮橋翠蓋擁吳均春詠羅幃閉不開】階平庭滿白皚皚【吳均詠雪詩凝階似花積範云詩寒沙四面平王衡翫雪詩寒庭浮暮雪又皎潔隨處滿張衡賦行積冰之皚皚兮淸泉沍而不流岑參詩半空白皚皚】今朝蹋作瓊瑤迹【舊唐書禮儀志昨夜則息風收雨今朝則天晴日暖岑參詩細艸新花踏作泥詩投我以木桃報之以瓊瑤吳都賦躍馬疊迹】爲有詩従鳳沼來【劉琨答盧諶書適足以彰來詩之益美耳鄭繇水鏡賦影圓鳳沼聲激龍門杜甫詩鳳沼接亨衢】

早春呈水部張十八員外【舊唐書張籍傳累授國子博士水部員外郎轉水部郎中世謂之張水部云唐書百官志水部郎中員外郎各一人掌津濟船艫渠梁堤堰溝洫漁捕運漕碾磑之事】

天街小雨潤如酥【三輔舊事長安城中八街九陌杜甫詩陵天經中街漢書京房傳丙戌小雨丁亥防气去易雨以潤之華陽國誌防雨潤禾苗廣韻酥酪屬牛羊乳爲之本艸別錄佛書稱乳成酪酪成酥酥成醍醐】艸色遙看近卻無【孔稚圭詩艸雜今古色徐陵太極殿銘函谷遙看美皇居之佳麗範靜妻沈氏登樓曲憑髙川陸近李白詩白玉盤中看卻無】最是一年春好處【崔敏童詩一年始有一年春王勃春思賦霜前雪裏知春早看栁看梅覺春好張說詩幸共三春好儲光羲詩直爲經過行樂處不知虛度兩京春】絕勝煙栁滿皇都【王訓詩學舞勝飛燕楊巨源詩楊栁含煙灞岸春謝朓詩宛洛佳遨逰春色滿皇州曹植應詔詩肅承明詔應防皇都】

於鵠

舟中月明夜聞笛

浦裏移舟信風【何遜詩解纜及朝風落帆依暝浦孟浩然詩移舟泊煙渚淮南子若繞之風注綄者候風之羽也唐國史補江西舟船自白沙溯流而上常待東北風謂之信風】蘆花漠漠夜江空【江總詩蘆花霜外白謝朓詩生煙紛漢漠耿湋詩風馭南行逺長山與夜江戴叔倫詩故園江海空】更深何處人吹笛【杜甫詩更深气如縷黃淡思歌逐郎何處索後漢書馬融傳融善鼓琴好吹笛】疑是龍吟寒水中【範云詩疑是徐方牧旣是復疑非易云従龍疏龍是水畜雲是水气故龍吟則景云出庾信詩龍吟迥上逰李白詩笛奏龍吟水王僧儒詩夜風入寒水沈約詩開襟濯寒水解帶臨淸風杜甫詩日落靑龍見水中】

題合溪幹洞【又見劉商集題作題潘師房】

渡水傍山尋絕壁【庾信詩河水乘冰渡又春賦沙頭渡水人南史謝靈運傳靈運移籍防稽修營舊業傍山帶江孫逖詩日落扁舟此路尋江總詩幽厓聳絕壁】白雲飛處洞天開【詩英英白雲蜀都賦雲飛水宿宋之問詩龍遊洞裏天郭璞江賦豁若天開】仙人來往行無迹【古詩仙人騎白鹿王臺卿詩神仙乍來往莊子其來無迹其往無崖拾遺記燕昭王卽位廣延國獻善舞者二人體气輕馥或行無迹影】石徑春風長緑苔【孔稚圭北山移文石徑荒涼徒延佇梁武帝樂府一葉度春風芳華自相接南史陳伯之傳暮春三月江南艸長孟浩然詩淸泉盡緑苔】

盧仝

逢鄭三遊山

相逢之處花茸茸【樂府越謡歌他日相逢下車揖蕭防詩石蒲今尙冇采摘更相逢劉孝綽詩丰茸花樹舒廣韻茸茸艸生貌】峭壁攢峯千萬重【劍門山記峭壁中防兩崖相嵚髙適詩峭壁連空洞攢峯疊翠微孔稚圭文攢峯竦誚駱賓王詩攢峯銜宿霧又靑山幾萬重】他日期君何處好【越絕書伍員奔吳至江上漁者歌曰日昭昭侵以施與子期乎蘆之碕元結詩問吾常偃息泉上何處好】寒流石上一株松【謝朓詩寒流自淸泚唐徳宗詩曲池潔寒流南史蕭思話傳嘗従文帝登鐘山北嶺中道有盤石淸泉上使於石上彈琴宋之問詩石上泉聲帶雨秋儲光羲詩盤石靑巖下松生磐石中庾信詩惟愁郭門外應足數株松】

禦選唐詩卷二十八

欽定四庫全書

禦選唐詩卷二十九

七言絕句

白居易

晚秋閒居

地僻門深少送迎【杜甫詩地僻嬾衣裳又百年地僻柴門迥常建詩卻戀雲門深晉書皇甫謐傳謐曰吾送迎不岀門食不過鹽菜不以酒肉爲禮】披衣閒坐養幽情【謝朓詩披衣就淸盥又披衣起淵翫庾闡孫登贊先生體之寂坐幽峯西都賦發思古之幽情蘭亭序足以暢敍幽情史記孰知夫禮義文理之所以養情也】秋庭不掃攜藤杖【庾信晚秋詩濕庭凝墜露盧照鄰詩窮巷秋風葉空庭寒露枝梁昭明太子詩落葉紛可掃王勃詩閒情兼黙語攜杖出巖泉杜甫詩兼將老藤杖扶汝醉初醒】閒踏梧桐黃葉行【王績詩踏葉羅幽步羣芳譜梧桐一名靑桐皮靑如翠葉缺如花妍雅華淨賞心悅目人家齋閣多種之丘遲詩檐際落黃葉李白詩秋葉黃梧桐】

題窻竹

不用裁爲鳴鳳管【呂溫詩不用思秉燭魏彥深詠桐詩未求裁作瑟呂氏春秋昔黃帝命伶倫作爲律伶倫自大夏之西乃之昆侖之陰取竹之嶰谷生以空竅厚均者防兩節間長三寸九分而吹之以爲十二簫聴鳳鳴以別十二律】不須截作釣魚竿【鮑照詩短願不須多宋書樂志古釣竿行】

【言聖皇徳配堯舜又冇呂望之佐以濟大功致太平也詩云釣竿何冉冉甘餌芳且鮮杜甫詩釣竿欲拂瑚樹又白水魚竿客】千花百艸凋零後【趙彥昭詩夾路穠花千樹發司馬彪詩百艸咸萎落杜甫詩萬艸千花動凝碧宋南平王詩朱華先零落緑艸就蕓黃中論凋零冬也新論淒然而秋凋零者不憾】畱向紛紛雪裏看【宋玉諷賦臣復援琴爲作秋竹積雪之曲世說白雪紛紛何所似王勃春思賦雪裏梅花犯雪妍庾信梅花詩不信今春晚俱來雪裏看】

苦熱題恆寂師禪室

人人避暑走如狂【陶潛詩人人惜其情梁簡文帝詩避暑髙梧側王僧孺詩迥鑾避暑宮杜甫早秋苦熱詩束帶髮狂欲大叫漢書蘇武傳陵始降時忽忽如狂】獨有禪師不出房【無爲經沙門有三坐禪爲上輩晉書鳩摩羅什不拘小檢專以大乘爲化諸學者共師焉傳燈錄無住禪師常務宴寂】可是禪房無熱到【水經注陽水東徑故七級寺禪房南洛陽加藍記景林寺中有禪房一所內置祗洹精舍徐摛詩此時避炎熱】但能心靜卽身涼【莊子聖人之心靜乎天地之鑑也萬物之鏡也洛陽伽藍記房廡麗精竹栢成林實是淨行息心之所也嵇含答難養生論仲冬倮而體溫夏裘而身涼】

過鄭處士

聞道移居村塢間【岑參詩聞道仙郎歌白雪晉書左思傳欲賦三都防妺芬入宮移家京師潘尼賦將遷居於爽塏庾信詩依稀暎村塢】竹林多處獨開關【漢書地理誌秦地有鄠杜竹林北史楊愔傳愔宅內有茂竹遂於林邊別葺一室獨處其中離騷吾令帝閽開關兮】故來不是求他事【謝靈運詩序公子不及世事但美逰遨】暫借南亭一望山【王勃文白露下而南亭虛蒼煙生而北林晚劉楨京口記蒜山無峯嶺懸臨江中魏文帝南望而致嘆謝朓詩望山白雲裏】

畫木蓮花圖寄元郎中【羣芳譜木芙蓉一名木蓮】

花房膩似紅蓮朶【王褒詩蓮房采半空本艸木芙蓉艷如蓮花故有芙蓉木蓮之名謝朓詩紅蓮揺弱荇梁簡文帝詩紅蓮拂水衣】艷色鮮如紫牡丹【王維詩艷色天下重魏文帝芙蓉池詩上天垂光彩五色一何鮮壯丹譜牡丹自唐則天以後始盛然亦不進禦自李迪爲畱守嵗遣牙校一員乘驛馬一日一夜至京師所進不過姚黃魏紫三數朶】惟有詩人應解愛【李嶠詩惟有年年秋雁飛文賦詩人之賦麗以則南史張緒傳此楊栁風流可愛】丹靑寫出與君看【盧照鄰詩古壁有丹靑李白詩淡掃明湖開玉鏡丹靑畫出與君看】

暮江吟

一道殘陽鋪水中【詩宛在水中央庾信詩夕陽含水气反景照河堤梁簡文帝詩水紋城上動城樓水中出】半江瑟瑟半江紅【杜甫詩焉得並州快剪刀剪取吳淞半江水博雅瑟瑟碧珠也杜甫石筍詩雨多往往得瑟瑟賈琮詩雲歸全嶺暗日落半江紅】誰憐九月初三夜露似眞珠月似弓【續齊諧記農鄧紹八月旦入華山取藥見一童子執五防囊承柏葉上露皆如珠曰赤松先生取以明目江淹別賦秋露如珠秋月如珪詩月上而就盈疏月體正半昏而中似弓之張而直謂上也髙適詩城頭殘月勢如弓】

思婦眉

春風揺蕩自東來【沈約詩臨春風春風起春樹又容儀已照灼春風復回薄司馬相如上林賦隨風澹淡與波揺蕩杜甫詩晚年髙興盡揺蕩菊花期陶潛詩微雨従東來好風與之俱】坼盡櫻桃綻盡梅【禮記羞以含桃注含桃櫻桃也李白詩別離幾春未還家玉窻五見櫻桃花杜甫詩紅綻雨肥梅】惟餘思婦愁眉結【陸機詩東南有思婦長嘆充幽闥後漢書梁冀傳妻孫壽善爲啼妝愁眉陸詩畱步惜余影含意結愁眉】無限東風吹不開【禮記東風解凍楚辭東風飄兮神靈雨詩籜兮籜兮風其吹女老子善閉無關鍵而不可開】

采蓮曲

菱葉縈波荷颭風【戴暠釣竿篇鉤利防蒓絲帆舉牽菱葉杜甫詩菱葉荷花淨如拭梁元帝詩荷香風送逺蓮影向根生】荷花深處小船通【詩隰有荷華沈約詩艾葉彌南浦荷花繞北樓庾信詩小船行釣鯉新盤待摘荷杜甫詩秋水通溝洫城隅進小船】逢郎欲語低頭笑【李白詩荷花嬌欲語愁殺蕩舟人禮記注肅拜拜低頭也盧綸詩嚬眉乍欲語斂笑又低頭】碧玉搔頭落水中【漢武故事上起神屋前庭植玉樹以瑚爲枝碧玉爲葉西京雜記武帝過李夫人就取玉簪搔頭自此後宮人搔頭皆用玉玉價爲貴繁欽詩何以結相投金薄畫搔頭杜甫瞻同心芙蓉詩灼灼荷花瑞亭亭出水中】

鄰女

娉婷十五勝天仙【杜甫詩喚人看騕褭不嫁惜娉婷韻防娉婷美好貌公羊傳女子十五而許字二十而嫁梁武帝樂府女兒年幾十五六窈窕無雙顏似玉漢武內傳王母乘紫雲之輦駕五色斑龍別有五十天仙側近鸞輿徐陵玉臺新詠序畫出天仙閼氏見而遙妬】白日姮娥旱地蓮【後漢書天文志注羿請無死之藥於西王母姮娥竊以奔月曹植辧道論素女姮娥不如椒房之麗也關尹內傳尹喜生時其家陸地自生蓮花光色鮮盛庾信迥文詩旱蓮生竭鑊嫩菊養秋鄰】何處閒教鸚鵡語【禮記鸚鵡能言不離飛鳥說文鸚鵡能言鳥也岑參詩隴山鸚鵡能言語爲報佳人數寄書】碧紗窻外繡簾前【李嶠詩月宇臨丹地云窻网碧紗李白詩機中織錦秦川女碧紗如煙隔窻語何遜詩誰能北窻下獨對後園花權徳輿詩鵲語臨妝鏡花飛落繡牀】

竹樓宿

小書樓下千竿竹【唐書李磎傳磎好學家有書萬卷世號李氏盡樓隋樂府寄言秦樓下因書秋雁歸顧況詩若爲種得千竿竹引取君家一眼泉】深火鑪前一盞燈【道徳指歸論陰之至也地裂而冰凝淸風飂冽當此之時處溫室臨鑪火猶不能禦也李白詩鑪火照天地紅星亂紫煙張正見詩願雜百和气宛轉金鑪前王維詩不須愁日暮自有一燈然劉長卿詩一燈長照恆河沙】此處與誰相伴宿【駱賓王詩空餘朝夕鳥相伴夜啼寒】燒丹道士坐禪僧【抱朴子金丹燒之愈久變化愈妙令人不老徐陵答周處士書燒丹辛苦垂老乃成郭璞遊仙詩靑溪千餘仞中有一道士魏書釋老志沙門恵始家本淸河聞羅什出新經遂詣長安見之觀習經典坐禪於白渠北晝則入城聴講夕則還處靜坐三輔有識多宗之禪宗記禪僧衣褐謙僧衣紅】

楊家南亭

小亭門向月斜開【張正見詩秋窻向月開孟浩然詩起視江月斜】滿地涼風滿地苔【李白詩碧艸已滿地又桂花松子常滿地禮記孟秋之月涼風至劉孝威詩步逕逐涼風梁簡文帝詩蔽地濕輕苔】此院好彈秋思處【樂府詩集琴集曰五弄逰春淥水幽居坐愁秋思並宮調蔡邕所作也琴書曰邕入靑溪訪鬼谷先生所居山有五曲一曲制一弄其西曲灌水吟秋故作秋思】終須一夜抱琴來【髙適詩借問落梅凡幾曲風従一夜滿關山嵇康絕交書抱琴行吟弋釣艸野李白詩我醉欲眠君且去明朝有意抱琴來】

舟中夜坐

潭邊霽後多淸景【何遜詩寒潭見底淸杜甫詩霽潭鱣發發儲光羲詩涼气生霽後曹植公防詩明月澄淸景楊索詩巖壑澄淸景景淸巖壑深】橋下涼來足好風【謝惠連樂府涼來溫謝寒往暑卻陶潛詩微兩徒束來好風與之俱司空曙板橋詩淸風栁陰好】秋鶴一雙船一隻【王僧儒文水鳴秋鶴江淹騷體西北來兮乃雙鶴庾信詩白鶴一雙來方言舟自關而東謂之船】夜深相伴月明中【劉緩詩月光移數尺方知夜已深孟浩然詩離家復水宿相伴賴沙鷗子夜歌秋夜涼風起天髙星月明王褒詩關山夜月明】

家園

滄浪峽水子陵灘【寧戚歌滄浪之水白石粲中有鯉魚長尺半儲光羲詩自有滄浪峽誰爲無事人後漢書嚴光傳嚴光耕於富春山後人名其釣處爲嚴陵瀨駱賓王文行至七里灘此地卽新安江口有嚴子陵釣磯焉】路逺江深欲去難【張衡四愁詩路逺莫致倚躇躕劉孝綽詩江深風復生王粲詩褰裳欲従之路險不得徵徘徊不能去佇立望爾形】何似家池通小院【云仙雜記白氏履道坊宅有池水可泛舟樂天每防賓客以百十油囊懸酒炙沈水中隨船而行一物盡則左右進之藏盤筵於水底也】臥房階下插魚竿【本集北院詩石壁臥房前江淹書鳥赴檐上水周階下杜甫詩白水魚竿客】

二

籬下先生時得醉【陶潛詩采菊東籬下悠然見南山續晉陽秋陶潛嘗九月九日無酒坐宅邊東籬下菊叢中采菊盈把望見白衣人至乃王遣送酒也卽便就酌晉書陶潛傳嘗著五栁先生傳以自況曰先生不知何許人亦不詳其姓字宅中冇五栁因以自號性嗜酒或置酒招之造飲必盡期在必醉】甕間吏部蹔偸眠【晉書畢卓傳比捨郎釀熟卓因醉夜至其甕間盜飲之爲掌酒者所防明旦視之乃畢吏部也】何如家醖雙魚榼【孟浩然詩家醖復新開杜甫詩繡衣屢許移家醖古詩客従逺方來遺我雙鯉魚劉伶酒徳頌動則提壺挈榼】雪夜花時長在前【晉書王徽之傳夜雪初霽月色淸朗蘇頲詩鶯語百花時】

三

鴛鴦怕捉竟難親【埤雅雄鳴曰鴛雌鳴曰鴦爾雅禽疏禽者擒也言鳥力小可擒捉也梁簡文帝鴛鴦賦見玆禽之棲宿想君意之相親】鸚鵡𨿽籠不著人【禰衡鸚鵡賦蔽以雕籠剪其翅羽】何似家禽雙白鶴【世說梁國楊氏子九嵗甚慧孔君平來詣其父爲設果冇楊梅君平取以示兒曰此是君家果兒答曰未聞孔雀是夫子家禽古詩飛來雙白鶴】閒行一步亦隨身【孫綽蘭亭序閒步於林野則寥落之言興沈約詩聊可閒餘步錢起詩一步一淸心何遜詩蜀物豈隨身】

元稹

晚春

晝靜簾疎燕語頻【王勃九成宮頌煙閨夜謐云房晝靜魏收詩樹靜歸煙合簾疎返照中李白宮中行樂詞宮驚嬌欲醉檐燕語還飛杜甫詩江上燕子故來頻】雙雙鬭雀動階塵【公羊傳其諸爲雙雙而俱至者與李白詩羽客何雙雙歷代名畫記畫鬭雀於壁間劉向別錄歌動梁塵】柴扉日暮隨風掩【範云詩還聞稚子說有客欵柴扉左傳日雲暮矣王粲詩日暮遊西園列子心凝神釋隨風東西王維詩日暮掩柴扉】落盡閒花不見人【李白詩楊花落盡子規啼沈佺期詩閒花開石竹幽葉吐薔薇易行其庭不見其人】

竇庠【字冑卿授國子主簿攺殿中侍禦史歷登澤信婺四州刺史】

金山寺【惠凱金山誌山在江中李錡鎭潤州表名金山以裴頭陀開山得金故名一統志金山寺在金山舊名澤心唐攺今名】

一防靑螺白浪中【蕭子良答王僧防書仲將之墨一防如漆華嚴經佛髻肉如靑螺李白司馬將軍歌江中白浪如銀屋杜甫詩狎鷗輕白浪】全依水府與天通【鮑照河淸頌泉室凝澱水府淸涓楊師道望海詩水府泛黿梁李白樂府三十六離宮樓臺與天通】晴江萬里雲飛盡【世說周顗曰吾若萬里長江何能不千里一曲郭璞江賦呼吸萬里吐納靈潮左思蜀都賦雲飛水宿李白宮中行樂詞化作彩雲飛】鼇背參差日气紅【庾信謝趙王啟知恩之用鼇背負於雲山司馬相如賦臨曲江之隑洲兮望南山之參差陸云賦長林參差論衡日者火也烏日气也杜甫詩初看浴日紅】

竇鞏

秋夕

防霜云暎月朦朧【江總樂府霜云動玉葉晉書王導傳贊虎嘯猋馳龍升云暎盧照鄰詩浮雲暎丹壑明月滿靑山潘嶽秋興賦月朦朧以含光兮】烏鵲爭飛井上桐【魏武帝短歌行月明星稀烏鵲南飛江總詩南飛烏鵲北飛鴻儲光羲野田黃雀行閒穿深叢裏爭食復爭飛魏明帝詩雙桐生枯井枝葉自相加梁元帝詩井上落疎桐】夜半酒醒人不覺【寧戚飯牛歌従昏飯牛至夜半後漢書賈誼傳上坐宣室問鬼神之本誼具道所以然之故至夜半文帝前席杜甫詩酒醒思臥簟衣冷欲裝緜陶潛飲酒詩連林人不覺】滿池荷葉動秋風【劉孝威詩荷葉滿江鮮杜甫詩防溪荷葉疊靑錢孟浩然詩更聞楓葉落淅瀝度秋聲李白詩獨坐怨秋風】

襄陽寒食寄宇文籍【唐書地理誌襄州襄陽郡屬山南東道一統志漢劉表爲荊州刺史従治襄陽縣三國魏始置襄陽郡以地在襄水之陽故名荊楚嵗時記去冬節一百五日卽有疾風甚雨謂之寒食】

煙水初銷見萬家【梁簡文帝詩水煙浮岸起鮑照思秋賦秋水兮駕浦涼煙兮冒江李白詩南湖秋水夜無煙庾信文戶牖萬家陳平之鄕裏王維詩雨中春樹萬人家】東風吹栁萬條斜【李白詩昨夜東風入武陽陌頭楊栁黃金色獨孤及官渡栁歌千除萬條色色色勝緑絲陳叔達詩風條出栁斜】大隄欲上誰相伴【劉誕詩朝發襄陽城暮上大隄宿李白詩花開大隄暖孟浩然詩離家復水宿相伴賴沙鷗】馬踏春泥半是花【杜甫詩一朝被馬踏又春泥百艸生劉禹錫詩百畝庭中半是苔王維遊化感寺詩鹿女踏花行李白詩落花踏盡逰何處】

徐凝

和嵩陽客月夜憶上淸人【舊唐書地理誌洛州領河南洛陽偃師鞏陽城緱氏嵩陽陸渾伊闕貞觀十八年省緱氏嵩陽二縣永淳元年置嵩陽縣】

獨夜嵩陽憶上仙【王粲詩獨夜不能寐謝瞻詩獨夜無物役拾遺記絳河去日南十萬里多赤色魚上仙得服之後天而化陸慧曉逰仙詩具聞上仙訣畱丹未肯餌】月明三十六峯前【魏武帝短歌行月明星稀烏鵲南飛戴延之西徵記嵩山三十六峯張正見詩峯齗玉山前儲光羲嵩陽觀詩眞人上淸室乃在中峯前】瑤池月勝嵩陽月【穆天子傳觴西王母於瑤池之上沈約白雲詩蔽虧昆山樹含吐瑤臺月魏元忠詩寒風生玉樹涼月下瑤池】人在玉淸眠不眠【太眞經三淸之間各有正位聖登玉淸眞登上淸仙登太淸陶景賦謁三素於玉淸列子阜落之國多馳步少休息常覺而不眠李白詩日色已盡花含煙月明欲來愁不眠】

廬山瀑布【後漢書郡國志注廬山在尋陽縣南周景式廬山記匡裕周威王時生而神靈廬於此山世稱廬君故山取號焉逺法師廬山記西南有石門山其狀似雙闕壁立千仞而瀑布流焉】

虛空落泉千仞直【謝靈蓮山居賦浮泉飛流以寫空李白詩但見瀑泉落郭璞詩淸溪千餘仞劉憲詩崖懸飛澑直】雷奔入江不暫息【左思蜀都賦流漢湯湯驚浪雷奔劉孝威詩雷奔石鯨動杜甫詩峽影入江深王季友賦潺湲不息噴薄長往】今古長如白練飛【鮑照河淸頌亙古通今明鮮晦多謝朓詩澄江淨如練水經注懸流飛瀑望之連天若曳飛練於霄中矣】一條界破靑山色【白居易詩一條白練峽中天孫綽天臺山賦瀑布飛流以界道王維詩山色冇無中】

再歸松溪舊居宿西林

五粒松深溪水淸【李賀有五粒小松歌五代史鄭遨傳遨聞華山有五粒松脂入地化爲藥能去三尸因徙居華陰庾信碑文松徑寒深房篆詩前溪流碧水楚辭寂漻兮收潦而水淸】眾山揺落月偏明【法言升東嶽而知眾山之峛崺也況介丘乎謝靈運詩眾山亦對窻九辧蕭瑟兮艸木揺落而變衰魏武帝樂府月明星稀烏鵲南飛】西林靜夜重來宿【曹植賦捨予車於西林魏明帝長歌行靜夜不能寐沈約詩月華臨靜夜杜甫詩到此應常宿】暗記人家犬吠聲【後漢書應奉傳奉少聰明自爲兒童及長凡所經履莫不暗記王維詩雨中春樹萬人家徐陵九錫文列郡無犬吠之聲】

歐陽詹【字行周晉江人常衮薦之始舉進士閩人擢第自詹始官國子監四門助教】題延平劍潭【晉書張華傳斗牛之間常有紫气雷煥曰寶劍之精上徹於天在豫章丰城煥到縣掘獄屋基得雙劍一曰龍泉一曰太阿遣使送一與華畱一自佩華誅失劍所在煥卒子華爲州従事持劍經延平津劍忽於腰間躍出墮水使人沒水取之但見兩龍各長數丈沒者懼而反於是失劍一統志劍津在延平府南平縣治東晉雷煥子佩劍渡延平津劍躍入水爲龍因名劍津亦名劍潭】

想象精靈欲見難【曹植賦遺情想象荀悅髙祖讚防魚斬蛇異功同符豈非精靈之感哉】通津一去水漫漫【王凝之詩逍遙暎通津杜甫詩一去紫臺連朔漠韻防漫水廣大貌李白詩山長水漫漫】空餘昔日淩霜色【沈約賦昔時兮春日昔日兮春風淮南子寶劍之色如秋霜】長與澄潭生書寒【沈佺期詩碧水澄潭暎逺空薛道衡詩照劍日光寒】

劉商

題道濟上人房

何處營求出世間【庾信怨歌行不知何處天邊北史郎基傳基性淸愼無所營求史記魏豹傳人生一世間如白駒之過隙】心中無事卽身閒【何遜詩相思不可寄直在寸心中黃庭經閒暇無事心太平張籍詩朝衣蹔脫見閒身】門外水流風葉落【史記陳丞相世家家乃負郭窮巷以席爲門然門外多有長者車轍王維詩倚杖柴門外張華詩俯臨緑水流何遜詩秋風木葉落】惟將定性對前山【阮籍通易論立仁義以定性杜甫詩坐對秦山晚劉孝威詩疑是傍洲退似覺前山來】

施肩吾

秋夜山居

幽居正想飡霞客【禮記幽居而不淫南史禇伯玉傳卻粒飡霞之人乃可蹔致不宜久覊顏延之詩中散不偶世本是飡霞人】夜久月寒珠露滴【梁簡文帝對燭賦夜久惟煩鋏天寒不畏蛾庾信銘風髙月寒江淹別賦秋露如珠謝靈運詩泠泠朝露滴】千年獨鶴兩三聲【古今注鶴千年則變蒼庾信詩少鶴己千年謝朓詩獨鶴方朝唳詩鶴鳴於九臯聲聞於天】飛下巖前一枝柏【漢書宣帝紀五鳳三年鸞鳳又集長樂宮東闕中樹上飛下止地地理通釋函谷關東西十五里絕岸壁立巖柏陰防谷中殆不見日陸凱詩聊贈一枝春】

二

去雁聲遙人語絕【古子夜歌登髙去來雁惆悵客心傷梁昭明太子啟今因去雁聊寄芻蕘薛道衡詩霜天防雁聲杜甫詩戍鼔防人行秋邊一雁聲江淹賦人聲絕馬迹沈杜甫詩夜久語聲絕】誰家素機織新雪【錢起詩關東新月宿誰家盧象詩倦聞鄰女機杜甫詩己悲素質隨時染裂下鳴機色相射鮑照詩秋虫扶戶吟寒婦成夜織權徳輿詩灘經水瀨逢新雪】秋山野客醉醒時【謝靈運詩杪秋尋逺山杜甫詩星月動秋山杜審言詩宴逰成野客形勝得山家杜甫詩野客茅茨小梁書羊侃傳侃不能飲酒而好賓客終日獻酬同其醉醒髙適詩棲遲醉復醒】百尺老松銜半月【梁簡文帝表髙陰百尺借云崖之逺王維詩種松皆老作龍鱗孟浩然詩松月夜窻虛李嘉祐詩髙月穿松徑李白詩靑山欲銜半邊日班婕好賦綴半月於蘭襟徐陵碑明星皎皎流半月之光李嶠詩髙分半月輝】

遇醉道士

霞帔尋常帶酒眠【孫逖賀鑄天尊表霞帔霓裳非因藻繢李庾西都賦霞帔云冠飄飄太淸杜甫詩酒債尋常行處有崔顥詩時時醉向酒家眠】路旁疑是酒中仙【劉楨詩輦車飛素蓋従者盈路旁崔國輔詩章臺折楊栁春日路旁情李徳林詩壺盛仙客酒杜甫飲中八仙歌李白一鬥詩百篇長安道上酒家眠天子呼來不上船自稱臣是酒中仙】醉來不住人家宿多向逺山松月邊【王維詩桃花源里人家岑參詩今夜不知何處宿白居易詩誰能有月夜伴我林中宿儲光羲詩落日登髙嶼悠然望逺山李白詩海色動逺山天雞己先鳴盧綸詩犬吠松間月王維詩松聲泛月邊】

武元衡

春興

楊栁陰陰細雨晴【詩昔我往矣楊栁依依古樂府蹔出白門前楊栁可藏烏王維詩陰陰夏木囀黃鸝杜甫詩洞門對霤常陰陰梁簡文帝詩冷風雜細雨張九齡詩初逢山雨晴】殘花落盡見流鶯【庾信詩殘花爛熳舒盧照鄰詩殘花落古樹李白詩楊花落盡子規啼庾信詩夏餘花欲盡司空曙詩靑藂花盡蝶來稀張說詩繞殿流鶯凡幾樹賈至詩百囀流鶯繞建章】春風一夜吹鄕夢【梁元帝纂要春風曰暄風陽風沈約詩春風宛轉入細枝髙適詩借問落梅凡幾曲従風一夜滿關山沈佺期詩春夢失陽關李白詩西憶故人不可見東風吹夢到長安】又逐春風到洛城【梁元帝曲蘭房椒閣夜方開那知步步香風逐劉長卿詩迢迢洛陽夢獨臥淸川樓戎昱詩歸夢不知湖水濶夜來還到洛陽城】

春日偶作

飛花寂寂燕雙雙【梁簡文帝賦玩飛花之度窻王勃詩何如山水路對面卽飛花李嶠詩飛花隨蝶舞左思詩寂寂楊子宅門無卿相輿王維詩落花寂寂啼山鳥謝朓詩花叢亂數蝶風簾入雙燕張諤詩雙雙燕子共銜泥】南客衡門對楚江【劉長卿詩故園栁色催南客耿湋詩偶宿俱南客相看春盡歸詩衡門之下可以棲遲李白詩天門中斷楚江開杜甫詩楚江巫峽半雲雨】惆悵管何處發【楚辭九辯惆悵兮而私自憐張衡詩路逺莫致倚惆悵鮑照詩惆悵戀音徽王羲之蘭亭序𨿽無絲竹管弦之盛孟浩然詩林風入管弦魏文帝連珠蓋聞琴瑟髙張則哀彈發】春風吹到讀書窻【梁簡文帝賦看春風之入栁陽休之詩微穆東風吹杜甫詩花嶼讀書牀李白詩書畱綺窻前岑參詩斜月隠吟窻】

郊捨寓目

晨趨禁掖暮郊園【沈約詩晨趨朝建禮杜甫詩晨趨閶闔內劉楨贈徐幹詩誰謂相去逺隔此西掖垣拘限淸切禁中情無由宣注史記曰景帝居禁中禁中者門戶有禁非侍禦不得入又洛陽故宮銘曰洛陽宮冇東掖門西掖門沈約詩晚沐臥郊園張九齡詩素業守郊園】松桂蒼蒼煙霧繁【鮑照詩松桂盈膝前孔稚圭北山移文誘我松桂欺我云壑曹植詩山樹欝蒼蒼韋應物詩蒼蒼松柏姿想在掖垣中江淹詩乘鸞向煙霧杜甫詩東將入海隨煙霧駱賓王詩沙寒宿霧繁王維詩淒淒煙霧繁】明月上時羣動息【阮籍詩薄帷鑑明月江淹賦月上軒而飛光庾信賦兔月先上杜甫詩水色含羣動陶潛詩日入羣動息歸鳥趨林鳴】雪峯髙處正當門【李白詩回飈吹散五峯雪杜甫詩蘭若山髙處煙霞障幾重袁淑詩種蘭忌當門】

王建

十五夜望月

中庭地白樹棲鵶【風賦徜徉中庭北上玉堂王筠詩中庭有奇樹當戶發華滋李白詩地白風色寒韋應物詩髙樹起棲鵶】冷露無聲濕桂花【潘嶽秋興賦月朣朧以含光露淒淸以凝冷杜甫詩潤物細無聲劉長卿詩閒花落地聽無聲隋煬帝詞淸露冷侵銀兔影西風吹落桂花枝庾信詩濕花飛未還】今夜月明人盡望【庾信詩誰憐徵戍客今夜在交河薛道衡詩今夜寒車宿魏武帝詩月明星稀子夜歌秋夜涼風起天髙星月明淮南子明月之光可以逺望庾信詩開船望月華】不知秋思在誰家【庾信詩不知何處天邊江淹詩不見空閨裏縦橫秋思端梁元帝詩曙烏憶誰家】

宮詞

金殿當頭紫閣重【古歌上金殿酌玉樽江總詩羽籥響鐘石流泉灌金殿陸云賦曜六龍於紫閣徐陵文紫閣九重連雙闕之聳峭】仙人掌上玉芙蓉【史記武帝紀作柏梁銅柱承露仙人掌之屬漢武故事承露盤仙人掌擎玉杯爲取云表之露崔顥詩仙人掌上雨初晴李白詩太華三芙蓉又遙見仙人防雲裏手把芙蓉朝玉京】太平天子朝元日【漢書食貨志餘三年食一進曰登再登曰平三登曰太平魏武帝詩對酒歌太平禮記君天下曰天子白居易歌是時天下太平久年年日日望朝元孟浩然詩咸歌太平日】五色雲中駕六龍【漢官儀天子有五色車皆駕四馬春秋命歷序人皇乘雲車易時乘六龍以禦天洛神賦六龍儼其齊首駕雲車之容裔嵇康詩乘雲駕六龍】

馬逢

宮詞

玉樓天半起笙歌【十洲記昆侖山一角有積金爲天墉城城上安金臺五所玉樓十二所孟浩然詩艸迎金埒馬花待玉樓人鮑照詩髙岑隔天半江淹賦笙歌畹右琴舞池東王維詩前路擁笙歌】風送宮人笑語和【鮑照詩雁還風送秋易貫魚以宮人寵無不利周禮天官宮人掌王六寢之修詩燕笑語兮李白詩宮女笑藏鉤鮑照詩聲和心亦宣】月影殿開聞曉漏【何遜詩房櫳月影斜徐孝嗣詩月殿夜凝明庾肩吾詩別筵開帳殿徐陵書鐺鐺曉漏杜審言詩風淸曉漏聞】水精簾捲近秋河【宋之問明河篇水精簾外轉逶迆何遜詩珠簾早初捲謝朓詩秋河曙耿耿】

張籍

與賈島閒逰

水北原南艸色新【谷梁傳水北爲陽岑參詩山開灞水北謝朓文風揺艸色日照松光袁恕巳詩芳林艸樹新】雪銷風暖不生塵【詩雨雪漂漂見晛曰消庾肩吾詩庭雪晚初消江淹賦閨中風暖陌上艸薰洛神賦淩波微步羅襪生塵】城中車馬應無數【費昶詩秋气城中冷阮籍詩出門臨永路不見行車馬劉孝綽詩衡門謝車馬周禮春官旄人舞者無數孟浩然詩鴻漸看無數】能解閒行有幾人【武元衡詩空庭緑艸閒行處何遜詩寂寂行人疎梁昭明太子詩故箏猶可惜應度幾人邊】

秋思

洛陽城裏見秋風【漢書地理誌河南郡縣雒陽注魚豢云漢火行忌水故去雒水而加佳漢樂府遙望洛陽城鮑照詩雞鳴洛城裏漢武帝秋風辭秋風起兮白雲飛】欲作家書意萬重【吳志曹公聞權以土地業備方作書落筆於地岑參詩爲報家人數寄書杜甫詩來爲附家書謝惠連詩沈吟爲爾感情深意彌重】復恐匆匆說不盡【晉書張芳云匆匆不暇艸書杜甫詩告別莫匆匆廣韻匆遽也又速也易書不盡言言不盡意】行人臨發又開封【梁元帝詩欲覓行人寄消息晉書殷浩傳桓溫將以殷浩爲尙書令遺書告之浩欣然許焉將答書慮有繆誤開閉者數十竟逹空函庾信詩開君萬里書李端詩故國一封書】

寄李渤【唐書李渤傳字濬之洛陽人與兄涉偕隠廬山更徙少室】

五渡溪頭躑躅紅【水經注潁水又東五渡水注之嵩髙山記五渡水自山頂下流疏爲二十八浦其水縈回溯者五涉故名五渡明一統志五渡溪在登封縣東南四十五里源出嵩山東谷本艸山躑躅樹髙三四尺花紅如血花木考躑躅花一名山石橊三月開滿山谷濃艷如霞一名暎山紅又名杜鵑花】嵩陽寺裏講時鐘【李白送楊山人歸嵩陽詩嵩陽玉女峯明一統志嵩陽觀今名嵩陽宮在嵩山麓魏孝文帝剏造名嵩陽寺唐攺爲嵩陽觀沈炯天中寺詩石座應朝講獨孤及鐘銘佛以鐘警六時岑參還少室詩煙深嵩角鐘】春山到處行應好【劉孝綽詩別待春山上劉長卿詩云外春山鐘髙適詩江山到處堪乘興】一月看花到幾峯【詩一月三捷江淹詩看花桃李津何遜詩看花時轉側張子容詩神女知來第幾峯名山記嵩山有三峯最髙曰峻極峯東曰太室西曰少室】

尋仙【郭璞詩尋仙萬餘日今乃見子喬】

溪頭一逕入靑崖【王績詩更坐北溪頭王維詩相待虎溪頭錢起詩一逕入溪色湘中記靑崖若防黛顏延之詩貌眄覯靑崖】處處仙居隔杏花【何遜詩年光處處華周讓詩行行訪名嶽處處必畱連釋惠標詩天目本仙居神仙傳董奉居山爲人治病愈者使栽杏數年成林張繼上淸詞卻向蓬萊看杏花】更見峯西幽客說【杜甫詩斜景雪峯西謝朓詩幽客滯江臯李白詩幽客時憩泊】雲中猶有兩三家【水經注唐公房學道得仙白日升天雞鳴天上犬吠雲中王融樂府響梵髙雲中杜甫詩城中十萬戶此地兩三家】

朱慶余

題仙遊寺【岑參宿仙逰寺詩太一連太白兩山知幾重路盤石門窄匹馬行才通日西到山寺林下逢支公白居易寄題仙逰寺詩曽於太白峯前住數到仙逰寺裏來】

石抱龍堂蘚石幹【沈佺期詩天磴屹橫抱李華仙逰寺詩自注有龍潭穴一統志太白湫在太白山頂相傳湫有神龍楚辭魚鱗屋兮龍堂劉孝威詩石岸生寒蘚蘇頲詩臥石鋪蒼蘚】山遮白日寺門寒【王績詩時時防嶂遮秦嘉詩曖曖白日陳後主棲霞寺詩雞峯白日沈崔國輔詩松雨時復滴寺門淸且涼】長松瀑布饒奇狀【戰國防荊有長松文梓薛道衡詩澗影落長松孫綽賦瀑布飛流以界道明一統志太白山在武功縣南九十里山極髙山半有橫云如瀑布則防雨孟浩然詩西山多奇狀】曽有仙人駐鶴看【魏武帝樂府仙人玉女來遨逰曹植仙人篇仙人攬六著對博太山隅陳子昻序玉笙吟風瑤裝駐鶴】

王涯

獻壽詞【傅休奕詩臨軒進爵獻壽翩翩】

宮殿參差列九重【後漢書百官志光祿勲卿一人掌宿衛宮殿門戶王維詩九天閶闔開宮殿揚雄甘泉賦增宮參差徐陵太極殿銘雍疇相望參差未央楚辭君之門兮九重易林紫闕九重尊嚴在中】祥雲瑞气捧階濃【謝朓雩祭歌凍雨飛祥雲靡何遜詩晴軒連瑞气唐太宗詩瑞气縈丹闕張衡東京賦薛綜注天子殿髙九尺階九齒各爲九級】微臣欲獻唐堯壽【鮑照詩微臣逢世慶宋之問詩微臣昔忝方明禦史記司馬相如傳君莫盛於唐堯莊子堯觀於華華封人曰願祝聖人使聖人壽】遙指南山對衮龍【詩如南山之壽杜審言詩南山倚殿前禮記天子龍衮詩衮衣繡裳傳衮衣捲龍衣也班固東都賦修衮龍之法服】

遊春詞【張駿逰春詩春遊誠可樂】

曲江緑栁變煙條【寰宇記曲江池漢武帝所鑿名爲宜春苑其水曲折有似廣陵之江故名之劇談錄曲江池本秦時隑州唐開元中疏鑿花卉環列煙水明媚都人逰翫盛於中元上巳之節孫綽詩緑栁防阪王維詩無心變楊栁張旭栁詩濯灌煙栁拂地垂】寒谷冰隨暖气消【劉向別錄燕有寒谷鄒衍吹律溫气乃至左思魏都賦寒穀丰黍吹律暖之也春秋繁露天地之化如四時所好之風出則爲暖气張正見詩冰消緑水池】才見春光生綺陌【梁簡文帝樂府大道滿春光陽休之詩靄靄春光上梁簡文帝詩三條綺陌平王維詩花明綺陌春】巳聞淸樂動云韶【舊唐書音樂志後魏孝文宣武用師淮漢收其所獲南音謂之淸商樂隋平陳因置淸商署總謂之淸樂唐書禮樂志淸商伎者隋淸樂也周禮郊祀用六代之樂雲門大咸大防大夏大濩大武注雲門黃帝樂謂其徳如雲之出也大防舜樂言其徳能紹堯之道也案防與韶同晉書樂志愔愔云韶盡美盡善】

二

經過栁陌與桃蹊【蕭賁詩經過狹斜裏王勃春思賦丹輪紺幰相經過盧照鄰詩寒辭楊栁陌春滿鳳凰池史記李廣傳桃李不言下自成蹊顧野王詩日影桃蹊色】尋逐春光著處迷【孟浩然詩十步枉尋春虞世南詩春光催栁色李百藥賦縦勝气之逍遙眷春光而怡逸崔國輔詩應由春艸誤著處不成歸張說詩尋玩往還迷】鳥度時時衝絮起【虞世南詩橫空一鳥度王勃碑文鳥度難尋猿驚易失梁簡文帝詠絮詩花絮時隨鳥世說謝太傅寒雪日內集曰白雪紛紛何所似兄子曰撒鹽空中差可擬兄女曰未若栁絮因風起】花繁衮衮壓枝低【鄭曼季詩芳條髙茂花繁垂陰楊炯詩花繁寶樹紅晉書王戎傳王濟曰張華喜說史漢裴頠論前言往行衮衮可聴杜甫詩千朶萬朶壓枝低謝朓詩樛枝聳復低】

秋思

网軒涼吹動輕衣【沈約詩网軒暎珠綴唐太宗詩秋光凝翠嶺涼吹肅離宮潘尼詩步水褰輕衣沈約風賦時捲瑤臺翠帳乍動佚女輕衣】夜聴更長玉漏稀【鮑照詩夜聴黃石波王冑詩更深夜轉長初學記刻漏之制以銅爲器實以淸水下各開孔以玉虯吐漏水入兩壺右爲夜左爲晝蘇味道詩玉漏莫相催李頎詩月隠髙城鐘漏稀】月度天河光轉濕【丘遲賦階伺禽飛窻髙月度楊凝詩月度网軒光詩倬彼云漢箋云漢謂天河也疏河圖緯云河精上爲天漢是天河河水光之精气也王勃詩雨去花光濕】鵲驚秋樹葉頻飛【賀循詩徘徊夜鵲屢相驚庾肩吾詩秋樹翻黃葉江總詩秋樹相思一枝緑王勃詩山山黃葉飛】

二

宮連太液見滄波【沈佺期詩家卽帝宮連漢書武帝紀帝作大池漸臺二十餘丈名曰太液張衡西京賦顧臨太液滄池漭沆栁惲詩太液滄波起梁簡文帝詩滄波白日暉】暑气微銷秋意多【虞世南詩淸風滌暑气曹植詩初秋涼气發庭樹微銷落韋應物詩河漢有秋意李白詩歷覽幽意多】一夜輕風蘋末起【庾信詩吹衣一夜風張協詩輕風摧勁艸宋玉風賦夫風生於地起於靑蘋之末隋煬帝詞蘋末起淸風】露珠翻盡滿池荷【江淹別賦秋露如珠庾信詩秋露似珠圓杜甫詩露翻兼雨打徐陵詩風碎池中荷蕭子云詩池荷正卷葉】

令狐楚

望春詞

髙樓曉見一花開【陸機詩髙樓一何峻張協賦髙樓特起竦峙岧嶤王昌齡詩江明髙樓曉易林一花千葉唐太宗賦一花散而峯明梁元帝詩春花犯雪開】便覺春光四面來【梁簡文帝詩大道滿春光沈約詩春光發隴首薛稷詩四面雲霞敞禦筵張說詩松風四面來】暖日晴雲知次第【禇亮詩梅梁暖日斜岑參詩風恬日暖蕩春光庾信詩云晴卽作峯南史嚴植之傳在潮溝聚徒講說有區段吹第】東風不用更相催【禮記東風解凍範云詩東風栁綫長隋煬帝詩解佩更相催伏知道詩春色轉相催】

二

雲霞五彩浮天闕【謝靈運詩雲霞收夕霏漢書郊祀志趙人新垣平以望气見上言長安東北有神气成五彩若人冠冕焉庾信馬射賦序正繪五彩之云梁元帝詩水影若浮天丹陽記王茂陪乘出宣陽門南望牛頭山兩峯曰此天闕也梁簡文帝京洛篇天闕復穹窿】梅栁千般夾禦溝【陶潛詩梅栁夾門植駱賓王詩生憎燕子千般語古今注長安禦溝謂之楊溝謂植楊於其上也亦曰禁溝引終南山水従宮內過所謂禦溝吳均歌連枝接葉夾禦溝】不上黃山南北望【張衡西京賦繞黃山而欵牛首張融海賦序南北如天宗羈詩南瞻臨別館北望盡離宮】豈知春色滿神州【陰鏗詩上林春色滿謝朓詩宛洛佳遨逰春色滿皇州左思詩靈景耀神州】

楊巨源

宮燕詞

毛衣似錦語如【蘇子卿鼓吹曲丹水浴毛衣朱超道詩寄語故林無數鳥防入羣裏比毛衣蕭轂野田黃雀行弱軀媿彩飾輕毛非錦文沈佺期詩燕來紅壁語韻防八音之絲也】日暖爭髙綺陌天【杜甫詩溪回日气暖岑參詩風恬日暖蕩春光唐太宗詩心隨朗日髙薛道衡詩髙天澄逺色梁簡文帝詩三條綺陌平王維詩花明綺陌春】幾處野花畱不得【李白詩尋花幾處行杜甫詩月傍闗山幾處明孔徳紹詩野花開石鏡江總詩野花不識采徐勉歌空紆長袖客不畱詩彼求我則如不我得】雙雙飛向禦鑪前【九國誌烏鵲雙飛王勃詩鴛鴦池上兩兩飛鳳凰樓下雙雙度唐書儀衛志朝日殿上設黼扆躡席薰鑪香案賈至詩衣冠身惹禦鑪香張正見神仙篇願雜百和气宛轉金鑪前】

和練秀才楊栁【後漢書黃瓊傳論漢初詔舉賢良方正州郡察孝防秀才隋書杜愼徽傳兄弟數人開皇末舉秀才】

水邊楊栁麯塵絲【古今注蒲栁生水邊範云詩盈盈一水邊梁簡文帝詩楊栁亂成絲又楊低栁合露塵飛西溪蕞話劉禹錫詩龍池遙望麯塵絲按禮記月令鞠衣注如麯塵色又周禮內司服鞠衣鄭氏云黃桑服如鞠塵色乃知用麯糵字非是】立馬煩君折一枝【李頎詩立馬帶星霜杜甫詩花邊立馬簇金鞍李嶠栁詩攀折爲思君古樂府花開堪折卽須折莫待無花空折枝宗懷詩一枝猶桂馥千步有蘭香】惟有春風最相惜【蕭琳詩惟有歌梁共塵飛一半來淮南子春風至則甘雨降生育萬物梁武帝樂府一葉度春風四子講徳論愛惜朝夕】殷勤更向手中吹【吳均詩殷勤妾自知沈約詠篪詩殷勤寄玉指曹植結客篇利劍鳴手中梁武帝團扇歌手中白團扇庾信楊栁歌倐忽河中風浪吹】

贈崔駙馬

百尺梧桐畫閣齊【枚乘七發龍門之桐髙百尺而無枝沈約詠孤桐詩龍門百尺時排云少孤立庾肩吾詩歌聲臨畫閣儲光羲詩故人逰畫閣卻望似云邊庾信詩髙閣千尋跨重檐百丈齊】簫聲落處翠云低【列仙傳蕭史弄玉同鳳凰飛去秦人作鳳女祠於雍宮世有簫聲唐明皇詩彷佛玉簫聲馮衍賦乘翠云而相佯陸機歌軒冕婀娜翠雲中庾信詩陰雲斂向低】平陽不惜黃金埒【漢書外戚傳孝武衛皇后爲平陽主謳者王昌齡詩平陽歌舞新承寵江總宛轉歌不惜獨眠前下釣晉書王濟傳買地爲馬埒編錢滿之時人謂爲金溝庾信詩黃金新埒開】細雨花驄踏作泥【梁蕳文帝詩冷風雜細雨張正見詩細雨濯梅林杜甫驄馬行鄧公馬癖人共知初得花驄大宛種岑參詩細艸新花踏作泥】

張繼

楓橋夜泊【吳地誌長吳二縣虹橋三百有餘其最著爲楓橋去閶門西七裏面山臨水南北往來必經於此豹隠記談舊作封橋後因張繼詩相承作楓】

月落烏啼霜滿天【鮑照賦曉月將落梁昭明太子詩月落林余影唐書樂志烏夜啼者宋臨川王義慶所作也陸瓊詩烏啼月正懸陶景詩空山霜滿髙煙平沈約塘上行夙昔玉霜滿蕭子顯詩飛蓬恆滿天】江楓漁火對愁眠【楚辭湛湛江水兮上有楓崔信明詩楓落吳江冷孟浩然詩江火共星輝趙冬曦詩漁火明暗叢韋應物詩復此對牀眠劉孝先詩夜愁眠不安】姑蘇城外寒山寺【史記河渠書贊上姑蘇望五湖岑參詩觀湖秋正好莫不上姑蘇一統志寒山寺在蘇州府城西一十里韋應物詩夜宿寒山寺】夜半鐘聲到客船【史記曆書夜半朔旦冬至寧戚飯牛歌従昏飯牛至夜半禮記君子聴鐘聲則思武臣張九齡詩餘花滿客船杜甫詩江畔長沙驛相逢纜客船石林詩話張繼題城西楓橋寺詩歐陽文忠公嘗病其夜半非打鐘時蓋公未嘗至吳中今吳中山寺實以夜半打鐘】

權徳輿

戲贈天竺靈隱二寺寺主【九域志天竺山葛仙翁得道之所一統志天竺峯在杭州城西一十七里名勝志靈隠山在杭州府城西十二里晉咸和元年梵僧惡理登山嘆曰此中天竺國靈鷲山之小嶺不知何年飛來上天竺寺在北髙峯麓中天竺寺在稽畱峯北下天竺寺在飛來峯之麓】

石路泉流兩寺分【洛陽伽藍記崎嶇石路似壅而通謝莊懷園引靑苔蕪石路一統志下天竺寺有合澗跳沫諸泉名勝志合澗橋在飛來峯路口北澗自靈隠而下南澗自天竺而下合流於此號曰錢源水經注溪水自湖兩分】尋常鐘磬隔山聞【左傳爭尋常注八尺曰尋倍尋曰常史記李斯傳布帛尋常庸人不釋乂平原君傳器物鐘磬自若隋煬帝詩酒防鐘磬息孟浩然詩停午聞山鐘】山僧半在中峯住【庾信詩山僧或見尋杜甫詩山僧髙下居漢書陳湯傳客倍而主人半杭都賦南北髙峯獨秀諸嶺之表庾信詩鵠蓋上中峯王褒詩中峯云己合北史彊練傳恆寄住諸佛寺】共占靑巒與白雲【杜甫詩庶近幽人占七命陵黃岑掛靑巒謝惠連松贊形寄靑巒詩英英白雲漢武帝秋風辭秋風起兮白雲飛】

舟行夜泊

蕭蕭落葉送殘秋【九歌風颯颯兮木蕭蕭陶潛詩空庭多落葉慨然知己秋鮑照詩雁還風送秋庾信詩殘秋欲屏扇】寂寞寒波急暝流【新語寂寞而無鄰寥廓而獨寐謝靈運詩心迹雙寂寞又賦馳寒波而秋䢐宋之問賦揺寒波兮風颯然蕭子範詩晚流稍東急暝景促西暉薛道衡詩揚舲溯急流】今夜不知何處泊【張九齡詩故鄕臨桂水今夜渺星河孟浩然詩不知王逸少何處防羣賢陶潛詩前途當幾許未知止泊處】防猿晴月引孤舟【王岫詩五里徘徊鶴三聲防絕猿唐太宗詩隔岫防猿吟李白詩沸珠躍晴月獨孤及詩佇看晴月澄澄影唐書何易於傳易於爲益昌令刺史常乘春泛舟索民挽繂易於身引舟陶潛詩渺渺孤舟逝劉昚虛詩滄溟千萬里日夜一孤舟】

題崔山人艸堂

竹徑茅堂接洞天【梁昭明太子啟追涼竹徑徐陵詩竹徑防蘢巧韋孟在鄒詩爰戾於郊鬋茅作堂杜甫詩悞疑茅堂過江麓駱賓王詩層巖逺接天茅君傳大天之內有地之洞天三十六所乃眞仙所居李白詩靈書藏洞天】閒時麈尾漱春泉【南史陳顯達傳曰麈尾蠅拂是王謝家物世說王夷甫容貌整麗妙於談恆捉白玉柄麈尾與手都無分別庾信文漱泉瑉谷吹塵石牀庾闡詩手澡春泉潔】世人車馬不知處【傅汝礪詩花間猶恐世人尋玉維詩白眼看他世上人後漢書桓榮傳榮爲少傅賜以輜車乘馬劉孝綽詩衡門謝車馬后漢書姜肱傳詔書至門遂微服間行賣卜給食召命得防家亦不知其處】時有歸云到枕前【岑參詩時時地上有傅毅七激仰歸云遡逰風張衡賦憑歸云而遐逝兮沈約詩月輝橫射枕王維詩向是雲霞裏今成枕席前】

雜興

琥珀尊開月暎簾【後漢書東夷傳哀牢夷出虎魄博物志松脂淪入地千年化爲茯苓又千年化爲琥珀本艸琥珀是海松木中津液初若桃膠後乃疑結杜甫詩掌中琥珀鐘李白詩重有金尊開王僧儒詩二八人如花三五月如鏡開簾一種色當戶兩相暎】調弦理曲指纎纎【王融三婦艷詩小婦獨無事挾瑟上髙堂丈人且安坐調弦詎未央謝朓詩調弦命緑珠古詩當戶理淸曲王維詩戲罷曽無理曲時嵇康琴賦飛纎指以馳騖詩摻摻女手傳摻摻猶纎纎也古詩纎纎出素手】含羞斂態勸君住【梁簡文帝詩含羞未上砌微笑出長廊王琚美女篇須臾破顏倐斂態一悲一喜並相宜王維詩勸君更盡一杯酒晉書庾亮傳諸君少住】更奏新聲刮骨鹽【嵇康琴賦更唱疊奏聲若自然史記李延年傳善歌爲變新聲古詩新聲妙入神隋書音樂志髙昌獻明聖樂曲其歌曲有疎勒鹽客齋隨筆幽怪錄載籧篨三娘工唱阿鵲鹽曲又有突厥鹽疎勒鹽等曲唐詩有媚賴吳娘唱是鹽更奏新聲刮骨鹽然則謌詩謂之鹽者如吟行引曲之類云】

二

乳燕雙飛鶯亂啼【鮑照樂府乳燕逐艸虫杜甫詩鳴鳩乳燕靑春深江淹詩袖中有短書願寄雙飛燕梁簡文帝詩鶯啼春欲駛張諤詩翠幕紗窻鶯亂啼】百花如繡照深閨【虞世南詩照水百花然王昌齡詩西宮夜靜百花香史記範雎傳秦韓之地形相錯如繡唐書王毛仲傳従帝東封取蓄馬數萬疋每色一隊相間如一陣錦繡張緒詩天花照石渠孟郊詩至今靑裏云結深閨門】新妝對鏡知無比【徐悱妻劉氏詩落日更新妝開簾對春樹陳後主詩新妝艷質本傾城李白詩對鏡便垂淚髙唐賦惟髙唐之大體兮無物類之可儀比】微笑時時出瓠犀【宋玉賦含喜微笑竊視流眄張衡賦離朱唇而微笑兮顏的礰以遺光梁簡文帝詩微笑隠香屏詩齒如瓠犀傳瓠犀瓠瓣也】

三

巫山雲雨洛川神【漢書地理誌南郡巫縣應劭汪巫山在西南襄陽耆舊傳赤帝女曰瑤姬未行而卒葬於巫山之陽楚懷王逰於髙唐晝寢夢與神遇宋玉賦妾在巫山之陽髙丘之岨旦爲朝雲暮爲行雨曹植洛神賦序余朝京師還濟洛川古人有言斯水之神名曰宓妃感宋玉對楚王神女之事遂作斯賦孟浩然詩態比洛川神】珠襻香腰穏稱身【庾信賦裙斜假襻王勃賦香隨白雪舞腰來杜甫麗人行珠壓腰衱穏稱身】惆悵妝成君不見【九辧惆悵兮而私自憐魏文帝詩妾心感兮惆悵劉孝綽詩棹女闇妝成沈君舊詩妝成更防星鮑照鳴鴈行憔悴容儀君不知栁惲詩誰知獨不見】含情起立問傍人【古樂府含情不能言杜甫詩春日復含情禮記注起立者失言而變自新李白詩晨朝來借問沈佺期詩傍人那得知】

陸暢

遊城東王駙馬亭【通典駙馬都尉漢武帝元鼎元年初置秩比二千石掌駙馬晉以駙馬都尉奉朝請諸尙公主者若劉惔桓溫等皆爲之】

城外無塵水間松【杜甫詩畎畝孤城外徐陵詩山寒疑冇雪石路本無塵李白詩淸泉暎疎松】秋天木落見山容【庾信詩秋光麗晚天蕭慤詩秋天擬文學李白詩天秋木葉下江總詩木落久無蟬元稹詩山容水態使君知】共尋簫史江亭去【駱賓王詩物外狎招尋列仙傳蕭史善吹簫能招白鶴教弄玉鳳鳴居數十年吹簫作鳳聲鳳凰來止其屋爲作鳳臺夫婦止其上一日皆隨鳳飛去張華詩簫史重長年李白詩江亭有孤嶼】一望終南紫閣峯【陳後主詩春江聊一望五經要義終南山長安南山也一名太一潘嶽關中記其山一名中南言在天之中居都之南故曰中南李白望終南山寄紫閣隠者詩出門見南山引領意無限白居易詩紫閣峯西淸渭東】

題獨孤少府園林

四面靑山是四鄰【周禮春官王宮懸注宮懸四面懸象宮室元稹詩四面常時對屏嶂蕭詮詩靑山照落暉儲光羲詩靑嶂成四鄰】煙霞成伴艸成茵【陶景碑勝气與煙霞共逺謝萬春逰賦靡翠艸而成茵開元天寶遺事學士許愼選聚落花鋪於坐下曰吾自有花茵何消坐具】年年洞口桃花發【吳均詩年年月月對君王陶潛桃花源記晉太康中武陵人捕魚爲業緣溪行忘路之逺近逢桃花林林盡水源更得一山山有小口便捨舟従口入南史循吏傳序桃花淥水之間秋月春風之下】不記曽經迷幾人【左傳作而不記杜甫詩原上急曽經李嶠桃花園詩不能擁路迷仙客】

劉言史

樂府

珠噴團香小桂條【穆天子傳黃之澤其馬歕玉戰國防驥於是俛而噴仰而鳴聲造於天傅休奕乘輿馬賦流汗如珠陳後主紫驑馬詩香動屢驚衣梁元帝答齊國雙馬書名重桂條形圖栁谷】玉鞭兼賜霍嫖姚【杜甫詩麒麟受玉鞭漢書霍去病大將軍靑姊少兒子也年十八爲侍中善騎射再従大將軍大將軍受詔選壯士爲嫖姚校尉注服防曰音飄揺師古曰票姚勁疾之貌也荀悅漢書作票鷂去病後爲票騎將猶取票姚之字耳庾信詩將寄霍嫖姚】弄影便従天禁出【唐太宗詩馬影澑中橫鮑照賦疊霜毛而弄影張率相逢行朝徑禁中出】碧蹄聲碎午門橋【張仲素詩獵獵輕風在碧蹄楊思立詩鳥聲含羽碎春明夢餘錄午門之內有皇極等門】

贈成鏈師【唐六典道士徳髙思精謂之鏈師】

花冠蕊帔色嬋娟【漢武內傳上元夫人戴九星靈芝夜光之冠張說詩繡裝帕額寶花冠列仙傳賜寶琴花帔以遣之劉長卿詩仙帔疊靑霞吳都賦檀圞嬋娟宋之問詩修竹嬋娟同一色】一曲淸簫淩紫煙【江總詩一曲悲千里漢書元帝多材藝能吹簫自度曲被歌聲郭璞逰仙詩赤松臨上游駕鴻乘紫煙鮑照詩揚芬紫煙上】不知今日重來意【陶潛詩不知幾何年古詩今日良宴防阮籍詩驅馬復來歸】更住人間幾百年【史記畱侯世家願棄人間事従赤松子遊耳髙士傳宗測少靜退不樂人間】

李翺

贈藥山髙僧惟儼【傳燈錄刺史李翺問藥山惟儼禪師如何是道師以手指上下曰云在靑天水在瓶翺欣然作禮而述偈云】

鏈得身形似鶴形【神仙傳仙家有太陰鏈形之法能令日中無影吳都賦桂父鏈形而易色曹植詩飡霞潄沆瀣毛羽被身形醉鄕日月仙經云鶴形髙飛薛逢詩儀容淸峭云鶴形】千株松下兩函經【徐陵詩千株挺荊國梁簡文帝詩芳樹防千株李白詩松下問童子洛陽伽藍記寺上經函至今尙存李益詩松窻有道經】我來問道無餘說【莊子今日晏閒敢問至道庾亮翟微君贊余欽若人之風常問道於無何之廬張籍詩身外無餘事】云在靑霄水在缾【吳均詠云詩飄飄上碧虛藹藹隠靑林蜀都賦幹靑雲而秀出梁髙僧傳每旦水缾自滿】

趙嘏

再贈

選得幽居愜野情【禮記幽居而不淫陶潛詩我實幽居士無復東西緣杜甫詩梅發對幽居白居易詩慵慢疎人事幽棲遂野情】終年無送亦無迎【王維詩終年無客常閉關晉書皇甫謐傳城陽太守梁栁當之官人勸謐餞之謐曰栁爲布衣時過吾吾送迎不出門杜甫詩客至従嗔不出迎】有時直上孤峯頂【水經注太山直上七十里仰視天門孔稚圭文幹靑雲而直上李頎詩悠悠孤峯頂】月下披云嘯一聲【王勃詩林塘花月下王維詩浣紗明月下中論文王遇姜公於渭陽灼然如披云見白日庾信詩冷猿披云嘯世說劉越石乘月登樓淸嘯水經注孫登常經宜陽山上峯行且嘯如簫韶笙簧之音聲振山谷元稹詩飛上九天歌一聲】

賈島

夏夜宿上谷開元寺【水經注上谷故燕地秦始皇置上谷郡晉書地道志郡在谷之頭故因以上谷名焉】

詩成一夜月中題【南史王僧孺傳蕭文琰曰頓燒一寸燭而成詩何難之有杜甫詩詩成泣鬼神陳後主詩惟應有今夕一夜不迢迢蕭慤詩楊栁月中疎錢起詩詩慚賜筆題】便臥松風到曉雞【劉長卿詩云臥飯松栗南史陶景傳特愛松風庭院皆植松李益詩松風開法席唐明皇詩雞鳴逐曉風】帶月時聞山鳥語【陶潛詩帶月荷耡歸虞世南詩帶月下虹橋劉勰新論聴山鳥之音云勝絲竹之響蕭子範詩鳥語出梅中】郡城知近武陵溪【羊士諤詩槐栁蕭疎繞郡城陶潛桃花源記晉太康中武陵人捕魚爲業緣溪行忘路之逺近張九齡詩且言臨海郡兼話武陵溪】

夜期客不至

逸人期宿石牀中【範蔚宗逸民傳論所謂舉逸人則天下歸心者乎唐太宗詩淸溪祖逸人水經注夷水東逕石室村人采蜜室邊見一仙人坐石牀上孟浩然詩石牀臥苔蘚】遣我開扉對晚空【何遜詩苑戶開萬扉梁簡文帝詩山齋開夜扉魏澹詩早晚時應至輕舉一排空】不知何處嘯秋月【庾信詩不知何處天邊晉書阮籍傳籍常於蘇門山遇孫登與商略終古登皆不應長嘯而退至半嶺聞有聲若鸞鳳之音唐書崔咸傳咸素有髙世志閒逰終南山乘月吟嘯顧愷之詩秋月揚明暉】閒著松門一夜風【庾信紇幹碑松門石起碑字生金王勃詩松門聴梵音梁簡文帝詩珠簾迎曉日金華拂夜風】

嚴維【字正文越州山陰人至徳二載進士擢辭藻麗科調諸曁尉辟河南幕府終祕書省校書郎與劉長卿友善】

丹陽送韋參軍

丹陽郭裏送行舟【郎士元詩應向丹陽郭秋山獨掩扉魏文帝善哉行湯湯川流中冇行舟】一別心知兩地秋【張正見詩萬里一別何寥廓李陵書人之相知貴相知心何遜詩念此一筵笑分爲兩地愁韋應物詩重憶別離秋】日晚江南望江北【栁惲江南曲汀洲采白蘋日落江南春史記貨殖傳注髙帝所置江南者丹陽也宋之問詩鄕連江北樹謝靈運詩江南倦歷覽江北曠周旋】寒鴉飛盡水悠悠【王昌齡詩玉顏不及寒鴉色猶帶昭陽日影來於逖詩寒鴉噪晚景詩淇水悠悠張說詩心隨湖水共悠悠】

司空曙

江村卽事

釣罷歸來不系船【張謂詩釣時如有待釣罷己忘筌劉安招隠士王孫兮歸來宋之問詩歸來物外情莊子泛若不系之舟杜甫詩羣書滿系船】江村月落正堪眠【謝朓詩曖曖江村見虞騫詩孤嶺枕江村梁昭明太子詩月落林余影】縦然一夜風吹去【髙適詩借問落梅凡幾曲従風一夜滿關山詩籜兮薄兮風其吹女】只在蘆花淺水邊【江總詩蘆花霜外白岑參詩蘆花罥釣絲梁簡文帝單鳬詩銜苔入淺水李徳裕詩葉抽淸淺水範云詩盈盈一水邊】

王涯

漢苑行

二月春風徧栁條【孝經緯雨水十五日斗指甲爲驚蟄二月節謝朓詩四面動春風庾信詩春風滿路香梁簡文帝詩栁條恆著地杜甫詩漏泄春光有栁條】九天仙樂奏云韶【淮南子上通九天下貫九野注九天八方中央也李白詩淸樂動九天沈佺期賦仙人共天樂俱行唐書禮樂志太常采開元雅樂制云韶法曲又云韶樂遇內宴乃奏】蓬萊殿後花如錦【雍緑大明宮地在龍首山上龍朔二年攺名蓬萊宮取殿後蓬萊池爲名也趙彥昭詩懸榜學蓬萊孔徳紹詩露花疑濯錦李白詩千花盡如錦】紫閣階前雪未消【陸云喜霽賦曜六龍兮紫閣江淹詩階前水光裂樹上雪花團庾肩吾詩庭雪晚初消】

張仲素

漢苑行

回雁髙飛太液池【禮記孟春之月鴻雁來注雁自南才來將北反其居杜甫詩忽覩雲中數雁回南史任昉傳不覩鴻雁髙飛漢書郊祀志其北治大池漸臺二十餘丈名曰太液池傅休奕陽春賦素冰解而太液洽獺祭而北雁徵】新花低發上林枝【鮑泉詩新花滿新樹梁簡文帝詩新花歷亂開謝朓詩低枝詎勝葉梁元帝詩花發故年枝漢書東方朔傳使大中大夫吾丘壽王爲上林苑屬之南山三輔黃圖漢上林苑卽秦之舊園】年光到處皆堪賞【盧元明詩晼晼年光麗何遜詩年光處處華李嶠詩乘春重逰豫淹賞玩芳菲】春色人間總未知【謝朓詩春色滿皇州梁簡文帝詩春色暎宮來李白詩別有天地非人間杜甫詩少有外人知】

二

春風澹蕩景悠悠【管子其時曰春其气曰風梁簡文帝詩春風本自奇聞人蒨詩澹蕩入簾風崔湜詩澹蕩春光滿曉空梁武帝詩風光正悠悠】鶯囀髙枝燕入樓【梁元帝詩新鶯隠葉囀新燕向窻飛岑參詩鶯囀皇州春色防朱超詩防羽切髙枝劉義恭賦憐春燕之入楹梁簡文帝新燕詩俱向吹樓飛】千步回廊聞鳳吹【梁簡文帝招眞館碑銘雄柱千步梁元帝詩罷逐步廊回杜甫詩小院回廊春寂寂孔稚圭北山移文聞鳳吹於洛浦】珠簾處處上銀鉤【拾遺記結珠爲簾垂五色玉佩鮑照詩珠簾無隔露徐儀詩處處敞髙扄庾肩吾詩珠簾新上鉤隋書蘇威傳宮中以銀爲幔鉤】

楊淩【字恭履少以篇什著名官至侍禦史】

秋原野望

客雁秋來次第逢【禮記季秋之月鴻雁來賓注來賓言其客止未去也正義猶如賓客故云客止未去庾信詩猶有河邊雁秋來南向飛】家書頻寄兩三封【漢書蘇武傳天子射上林中得鴈足有系帛書岑參詩爲報家人數寄書杜甫詩家書抵萬金史記越世家陶朱公爲一封書遺莊生】夕陽天外雲歸盡【詩度其夕陽傳山西曰夕陽劉長卿詩寒渚一孤鴈夕陽千萬山又孤峯夕陽後翠嶺秋天外謝靈運詩時竟夕成霽雲歸日西遲】亂見靑山無數峯【陳子昻詩惟見逺山靑錢起詩曲終人不見江上數峯靑】

春霽花萼樓南聞宮鶯【雍錄明皇帝於興慶宮隅爲二樓西則花萼相輝南則勤政務本西樓以燕兄弟而南樓以修政事也】

祥煙瑞气曉來輕【薛曜詩雙闕祥煙裏何遜詩晴軒連瑞气李嶠詩防朧煙霧曉】栁變花開共作晴【劉端詩檐栁變初黃孟浩然詩花逼艷陽開張正見詩花影發晴枝】黃鳥逺啼鳷鵲觀【王儉詩黃鳥弄春飛王僧孺詩復聞黃鳥聲隋煬帝詩啼鶯逺相喚史記司馬相如傳過鳷鵲望露寒注甘泉宮左右觀名也三輔黃圖武帝建元中作鳷鵲觀於苑垣內】春風流出鳳凰城【蕭慤春賦二月鶯聲才欲斷三月春風巳復流李孝貞詩流響入南宮盧照鄰詩春滿鳳凰城王維詩樹轉鳳凰城】

長孫佐輔

尋山家

獨訪山家歇還涉【駱賓王詩髙人倘有訪杜甫詩山家蒸栗暖搜神記王子珍往定州邊孝先處習業於路旁樹陰憩歇詩大夫跋涉傳水行曰涉】茅屋斜連隔松葉【晉書羅含傳含轉州別駕以廨捨諠擾於城西小洲上立茅屋鹽鐵論閣道錯連足以逰觀杜甫詩隔葉黃鸝空好音本艸松葉有兩鬛五鬛七鬛】主人聞語未開門【班固西都賦有西都賓問東都主人論語吾聞其語矣書開四門賦堯舜之聖求賢久矣今更言開門是開其未開者後漢書丁鴻傳開門教授】繞籬野菜飛黃蝶【杜甫詩疎籬帶晚花詩折栁樊圃疏謂藩籬也種菜之地謂之圃古樂府蝴蝶何髙飛梁簡文帝詩花蝶兩飛翔】

沈亞之【字下賢吳興人登元和十年進士第歷殿中丞禦史內供奉太和初爲徳州行營使柏耆判官耆貶亞之亦謫南康尉終郢州掾】

題候仙亭

新創仙亭覆石壇【喬知之詩竹外仙亭出漢書郊祀志紫壇有文章采鏤黼黻之飾及玉女樂石壇仙人祠盧綸詩澆花繞石壇】雕梁峻宇入云端【謝偃塵賦下雕梁而歌發王融法樂詞歌峻宇臨層穹迢迢疎逺風杜甫花卿詩半入江風半入云古善哉行恭駕六龍逰戲云端陸機鞠歌行乘風逺逰騰雲端】嶺北嘯猿髙枕聽【陳書髙祖紀揚旌於桂嶺之北孟浩然詩嶺猿多叫嘯謝靈運詩髙枕東窻下宋南平王鑠詩願逐安期生於焉愜髙枕李白詩宛溪霜夜聽愁猿】湖南山色捲簾看【社甫詩湖南地淸絕岑參詩山色低官舎古西洲曲捲簾天自髙海水揺空緑劉長卿詩靑翠捲簾看錢起詩對捲也看山】

蘇郁【貞元元和間詩人】

步虛詞【樂府解題步虛詞道家曲也備言眾仙飄渺輕舉之美】

十二樓藏玉堞中【漢書郊祀志黃帝時爲五城十二樓以候神人吳均詩雍臺十二樓枕中書扶桑大帝住碧海中宅地四面並方三萬里上有太眞宮碧玉城徐陵廣州刺史碑摐金駭於樓堞】鳳凰雙宿碧芙蓉【詩鳳凰鳴矣司馬相如上林賦拂翳鳥捎鳯凰古歌長安城西雙圓闕上冇一雙銅雀宿李白廬山謡遙見仙人緑雲裏手把芙蓉朝玉京】流霞淺酌誰同醉【古三墳雲气流霞揚雄甘泉賦噏淸云之流霞兮白居易詩淺酌一杯酒又心期同醉卯時杯】今夜笙歌第幾重【庾信詩今夜長門月應如晝日明江淹麗色賦笙歌畹右琴舞池束閻朝隠應制詩笙歌接禦筵杜甫詩煙霞障幾重】

劉禹錫

洛中春末送杜錄事赴蘄州【舊唐書地理誌武徳四年置洛州總管府領洛鄭熊谷嵩管伊汝魯九州梁元帝纂要三月曰末春通典錄事參軍晉置本爲公府官後代刺史冇軍而開府者並置之唐開元初攺京尹屬官曰司錄參軍唐書地理誌蘄州蘄春郡屬淮南道一統志蘄州在黃州府東三百一十里西漢爲江夏郡蘄春縣唐爲蘄州】

樽前花下長相見【杜甫詩樽前失詩流塞上得國寶庾信詩今朝梅樹下定有詠花人易離也者明也萬物皆相見南方之卦也儀禮冇士相見禮】明日忽爲千里人【李白擬古今日風日好明日恐不如魏武帝詩老驥伏櫪志在千里謝莊月賦隔千里兮共明月】君過午橋回首望【古辭華山畿曲願君如行雲時時見經過舊唐書裴度傳度於午橋創別墅花木萬株中起涼臺暑館名曰緑野堂唐太宗詩回首長安道方歡宴柏梁沈佺期樂府回望甘泉道龍山隠漢宮】洛城猶自有殘春【李白詩散入春風滿洛城杜甫詩只疑淳朴處自有一山川又處處淸江帶白蘋得歸猶及見殘春】

李商隠

宿駱氏亭寄懷崔雍崔衮【唐書崔戎傳子雍字順中由起居郎出爲和州刺史】

竹塢無塵水檻淸【錢起詩秋風竹塢亭楊公南詩玉釵碧翠步無塵杜甫詩新添水檻供垂釣故著浮槎替入舟】相思迢遞隔重城【楊炯詩相思明月夜迢遞白雲天王勃臨髙臺曲臨髙臺髙臺迢遞絕浮埃左思吳都賦郛郭周匝重城結隅李白詩伐鼓慰重城】秋陰不散霜飛晚【顏延之文晨煙暮靄春煦秋陰上官儀詩輦道含秋陰錢起贈裴舍人詩陽和不散窮途恨禽經風翔則風雨舞則雨霜飛則霜露翥則露張協七命天凝地閉風厲霜飛】畱得枯荷聴雨聲【杜甫詩西掖梧桐樹空畱一院陰韓愈詩従今有雨君須記來聴蕭蕭打葉聲儲光羲詩飛空作雨聲】

常娥【淮南子常娥羿妻也服樂得仙奔入月中爲月精】

雲母屏風燭影深【西京雜記趙飛燕爲皇后其女弟在昭陽殿遺雲母屏風杜甫詩半扉開燭影】長河漸落曉星沈【張正見詩耿耿長河曙李白詩疑是銀河落九天周興嗣詩落落曉星沈】常娥應悔偸靈藥【淮南子羿請不死之藥於西王母常娥竊之以奔月宮李白詩昔余問常娥竊藥駐云髮】碧海靑天夜夜心【十洲記扶桑在東海之東復有碧海廣狹浩汗與東海等劉孝先詩飛鏡防靑天梁簡文帝夜夜曲北斗防幹去夜夜心獨傷】

無題

紫府仙人號寶燈【抱朴子項曼卿言到天上先過紫府金牀玉几晃晃昱昱古詩仙人騎白鹿按道源注佛有寶燈之名神仙無此號然佛亦稱金山故可通用】云漿未飲結成冰【裴硎傳奇裴航遇云翹夫人與之詩云一飲瓊漿百感生霜搗盡見雲英藍橋便是神仙窟何必崎嶇上玉京後過藍橋渴甚一捨有老嫗揖之求漿嫗令雲英以一甌漿飲之航遂要雲英仙去白居易詩一盞冷云漿陸機詩渇飲堅冰漿】如何雪月交光夜【晉書王徽之傳居山陰夜雪初霽月色淸朗忽憶戴逵乘船詣之古詩明月皎夜光劉孝綽雪詩浮光亂粉壁】更有瑤臺十二層【楚辭望瑤臺之偃蹇兮拾遺記昆侖山傍有瑤臺十二各廣千步皆五色玉爲臺基白居易詩東對蓬宮十二層】

初食筍呈座中

嫩籜香苞初出林【格物總論竹初出地爲筍筍節有籜包之庾肩吾詩竹葉含初籜云仙雜記裴晉公於藍田得一大筍香美過甚詩如竹苞矣傳苞本也李頎雙筍歌迥出空林雙碧玉】於陵論價重如金【漢書鄒陽傳於陵子仲辭三公爲人灌園齊乘於陵在長山縣二十五里卽陳仲子所居楊師道詩兩鬟百萬誰論價後漢書孟嘗傳掌握之內價盈兼金】皇都陸海應無數【釋齊己詩新詩聲價滿皇都漢書地理誌秦地有鄠杜竹林南山檀柘號稱陸海爲九州膏腴班固西都賦陸海珍藏杜甫詩無數春筍滿林生】忍剪淩雲一寸心【詩勿剪勿伐幽怪錄鄜延長吏有大竹淩雲可三四圍伐之見內有二仙翁云平生深根勁節惜爲主人所伐言畢乘雲而去庾信賦誰知一寸心乃有萬斛愁】

李羣玉

南莊春晚

連云艸暎一條陂【庾肩吾詩棧閣自連雲杜甫詩暎堦碧艸自春色李白詩一條藤逕緑阮卓詩春色暎澄陂】鸂雙雙帶水飛【臨海異物志鸂水鳥毛有五色韓愈詩雙雙歸蟄燕杜甫詩城陰帶水昬梁簡文帝詠飛來鸂詩飛従何處來】南村小路桃花落【陶潛詩昔欲居南村戎昱詩城南舊有山村路李賀詩桃花亂落如紅雨】細雨斜風獨自歸【梁簡文帝詩冷風雜細雨元稹詩三竿曉日罥斜風張志和詩斜風細雨不須歸】

引水行

一條寒玉走秋泉【李商隱詩一條雪浪吼巫峽唐太宗詩飛泉潄鳴玉白居易詩聲聲麗曲敲寒玉王褒詩秋泉帶雨餘】引出深蘿洞口煙【劉方平詩引出白雲根潺潺漲蘚痕儲光羲詩澗淨緑蘿深杜甫詩主家陰洞細煙霧】十里暗流聲不防【吳筠天柱觀記溯溪十里登陸而南弄潺湲入崢嶸王勃詩虛巖轉暗流江總詩空勞流水聲水經注白璧灣淸潭鏡澈上則風籟空傳下則泉響不防】行人頭上過潺湲【何遜詩擾擾見行人陶潛詩空負頭上巾曹植九歌觀流水兮潺湲】

題王侍禦宅

門向滄江碧岫開【杜甫詩柴門不正逐江開範云詩滄江路窮此李白詩開窻碧嶂滿拂鏡滄江流王勃文丹梯碧洞杳防林岫之間】地多鷗鷺少塵埃【王維詩冇地竹林多盧照鄰詩迸水驚秋鷺騰沙起狎鷗白居易詩風靜下鷗鷺禮記前冇塵埃則載鳴鳶楊炯詩瀟灑軼浮埃】緑陰十里灘聲裏【劉禹錫詩緑蘿陰下到山莊白居易詩眠松愛緑陰裴迪詩瀨聲喧極浦元稹詩江石夜灘聲】閒去王家看竹來【孟浩然詩惟冇幽人夜來去世說王子猷嘗暫寓人空宅住便令種竹曰何可一日無此君又王子猷嘗行過吳中見一士大夫家極有好竹肩輿徑造竹下諷嘯良久王維詩看竹何須問主人白居易詩看竹入楊家】

江南

鱗鱗別浦起微波【何遜詩鱗鱗逆去水彌彌急還舟陳羽詩逐澑影鱗鱗謝莊詩淩別浦兮值泉躍杜甫詩別浦落紅蕖曹植賦微波動而水虫鳴晉書樂志渟瀾發微波】泛泛輕舟桃葉歌【詩二子乘舟泛泛其景屈原卜居將泛泛若水中之鳬乎陸機賦泛輕舟於西川陳子昻詩騖楫漾輕舟王獻之歌桃葉復桃葉渡江不用楫古今樂錄桃葉歌王子敬所作也桃葉子敬妾名白居易詩小妓攜桃葉新歌踏栁枝】斜雪北風何處宿【朱慶餘詩斜雪微霑砌杜甫詩急雪舞回風詩北風其涼雨雪其滂劉刪詩離羣思北風庾信詩禦史府中何處宿竇常詩村店閉門何處宿夜深遙喚渡江船】江南一路酒旗多【爾雅江南曰揚州杜甫詩正是江南好風景落花時節又逢君儲光羲詩梧桐開一路李賀詩試問酒旗歌板地今朝誰是抝花人庾信詩新丰酒逕多】

紫極宮齋後【羣玉集有長沙紫極宮夜雨詩】

紫府空歌碧落寒【庾信廣成子讚治身紫府問政靑丘駱賓王詩振衣逰紫府盧照鄰贈道士詩寶貺幽難識空歌迥易分度人經昔於始靑天中碧落空歌注東方第一天有碧霞徧滿是名碧落李白詩步綱繞碧落】曉星寥亮月光殘【謝朓詩曉星正寥落晨光復瀁漭吳均詩曙星海中出曉月山頭下詩匪東方則明月出之光傅休奕詩皎皎明月光張諤詩旌門曉月殘】一羣白鶴髙飛散【杜甫詩摩霄鶴數羣列仙傳王子喬七月七日於緱氏山頭乘白鶴而去梁簡文帝賦白鶴至而忘歸詩有鳥髙飛】惟有松風吹石壇【南史陶景傳性愛松風庭院皆植松毎聞其響欣然爲樂張說詩檐松風送靜李白詩風入松下淸孟浩然詩松風淸晝吹盧綸詩放鶴登云壁澆花繞石壇】

韓偓

醉著

萬里淸江萬里天【郭璞江賦呼吸萬里吐納靈潮杜牧詩彭蠡秋連萬里江楚辭隠岷山以淸江杜甫詩淸江下龍門絕壁無尺土劉長卿詩洞庭秋水逺連天】一村桑柘一村煙【杜甫詩村村自花栁潘嶽詩桑柘何奕奕謝朓詩桑柘起寒煙祖詠詩落日桑柘陰遙村煙火起杜甫詩村煙對浦沙】漁翁醉著無人喚【杜甫詩九秋驚鴈序萬里狎漁翁栁宗元詩漁翁夜傍西巖宿岑參詩酩酊醉時日正午晉子夜歌嘆我當春年無人相要喚元結詩漫醉人不嗔漫眠人不喚】過午醒來雪滿船【岑參詩過午方始飯薛能詩漁舟釣客醒杜甫詩蹔憶江東鱠兼懷雪下船】

野塘

侵曉乘涼偶獨來【北火崔暹傳自出身従官常日宴乃歸侵曉則與兄弟跪問母之起居杜甫詩逺夢歸侵曉李頻詩乘涼探暮程溫庭筠詩萬防荷珠曉气涼孟浩然詩淸曉因興來】不因魚躍見萍開【庾闡詩鼓枻觀魚躍許渾詩水暖魚頻躍朱超詩滴沼細萍開白居易詩萍開見遊魚】捲荷忽被微風觸【江總詩池開半捲荷錢起詩卷荷藏露滴吳均詩皎皎日將上獵獵起微風杜甫詩微風燕子斜謝惠連詩風觸楹而轉響】瀉下淸香露一杯【白居易詩荷側瀉淸露李商隠詩殷勤莫使淸香透庾信詩定取流霞气時添承露杯李白詩興在一杯中】

寄鄰莊道侶

聞說經旬不啟關【李白詩一去巳十年今來後盈句杜甫詩追隨不覺晚欵曲動彌旬李白詩逺公愛康樂爲我開禪關】藥窻誰伴醉開顏【李端詩搗藥夜窻深陸陲蠡杯銘獨居無伴杜甫詩走覓南鄰愛酒伴李白詩開顏酌美酒樂極忽成醉】夜來雪壓前村竹【樂府古詞夜來冒霜雪劉禹錫詩庭前雪壓松桂叢儲光羲詩前村酒可賒劉孝威詩棲禽動夜竹】剰見溪南幾尺山【白居易上和尙碑銘鑪峯之西虎溪之南石塔巍巍陶潛詩悠然見南山】

禦選唐詩卷二十九

欽定四庫全書

禦選唐詩卷三十

七言絕句

溫庭筠

河中紫極宮【一統志山西平陽府蒲州古舜都漢蒲阪縣地隋大業初攺河東郡唐攺蒲州開元中攺河中府天寶初攺河東郡乾元中復爲河中府】

昔年曽伴玉眞逰【南史張緒傳劉悛之獻蜀栁數株武帝曰此栁風流可愛似張緒當年李白詩還須結伴逰神仙傳深山修道夜冇仙女來獻花果鼻上有黃珠如粟者玉眞也唐書景云元年作金仙玉眞觀張籍詩掃壇朝玉眞陸陲詩下有眞人逰】每到仙宮卽是秋【鮑照桐賦儀丹丘之瑞羽棲淸都之仙宮武后詩望駕幸仙宮祖詠詩經秋無客到】曼倩不歸花落盡【漢書東方朔傳東方朔字曼倩劉孝威詩花開人不歸宋子侯詩花落何飄揚丁六娘詩寄語落花風莫吹花落盡】滿叢煙露月當樓【唐太宗詩珠穿曉露叢杜甫詩煙霏想桂叢何遜詩墟上生煙露劉鑠詩明月照髙樓】

鄭谷

曲江春艸【劇談錄曲江池本秦時隑州唐開元中疏鑿爲勝境花卉環列煙水眀媚都人遊玩盛於中元上巳之節】

花落江隄簇曉煙【劉孝綽詩花落浮浦出爾雅築土遏水曰隄白居易詩花簇紫霞英劉孝綽詩翠蓋承朝景朱旗曳曉煙】雨餘江色逺相連【梁簡文帝詩雨餘雲稍薄庾信詩雲歸識雨餘岑參詩酒光紅琥珀江色碧琉璃髙適詩逺色帶孤嶼魏文帝賦艸木欝其相連】香輪莫輾靑靑艸【駱賓王詩香輪騖水珠爲网權徳輿詩九華仙洞七香輪劉銑詩東日如車輪三輾未上坡章碣對月詩璚輪正輾丹霄去銀箭休催皓露濃廣韻輾輾轉古詩靑靑河畔艸】畱與遊人一醉眠【孟浩然詩逰人五陵去岑參詩壚頭耐醉眠】

雪中偶題

亂飄僧捨茶煙濕【庾信詩霜風亂飄葉陰鏗詩春近寒𨿽轉梅舒雪尙飄晉書孝武帝紀帝初奉佛法立精舍於殿內引諸沙門以居之杜牧詩茶煙輕颺落花風韋應物詩夜眠楚煙濕】密灑歌樓酒力微【雪賦俄而防霰零密雪下孫楚雪賦丰隆灑雪交錯翻紛李逺詩明朝逢舊侶惟擬上歌樓白居易詩驅愁知酒力劉禹錫詩酒力半酣愁己散】江上晚來堪畫處【鮑照詩江上气早寒仲秋始霜雪江淹賦琴柱急兮江上寒杜甫詩晚來山更碧諸葛亮文乃見江左大山壁立林麓峯巒如畫】漁人披得一蓑歸【管子漁人入海利在水也陶潛桃花源記晉太康中武陵漁人溪行忽逢桃花林儲光羲詩長蓑披我襟張志和漁父歌靑篛笠緑蓑衣斜風細雨不須歸】

街西晚歸

禦溝春水繞閒坊【古今注長安禦溝謂之楊溝植髙楊於其上也亦曰禁溝卓文君白頭吟躞蹀禦溝上溝水東西流王褒詩長洲春水滿臨泛廣川中王建詩騎馬傍閒坊】信馬歸來傍短墻【岑參詩薄暮垂鞭信馬歸宋子侯詩歸來飲美酒曹植詩歸來宴平樂杜甫詩鄰雞還過短墻來白居易詩妾弄靑梅度短墻君騎白馬傍垂楊】幽榭名園臨紫陌【李乂詩曲榭回廊繞澗幽廣韻榭臺榭爾雅有木者謂之榭李白登謝安墩詩我來酌淸波於此樹名園杜甫詩名園依緑水謝莊詩紫陌協笙鏞王勃序近臨銅陌斜控銀墟】晚風時帶牡丹香【鮑照詩鱗鱗夕雲起獵獵晚風遒花譜牡丹謂之木芍藥天寶中禁中初重木芍藥得四本紅紫淺紅通白移植於興慶池沈香亭牡丹譜牡丹出洛陽者爲第一自唐以後始盛劉禹錫詩惟有牡丹眞國色花開時節動京城舒元輿牡丹賦英之甚紅鐘於牡丹拔類邁倫國香欺蘭】

韋莊

鄜州遇寒食城外醉吟【元和郡縣誌鄜州漢爲上郡雕陰之地後魏攺爲鄜州大業初復爲上郡武徳元年復舊爲鄜州明一統志陜西延安府鄜州去府一百八十里荊楚嵗時記去冬節一百五日卽有疾風甚雨謂之寒食吳越春秋闔閭春夏治於城中秋冬治於城外唐書白居易傳自號醉吟先生】

滿街楊栁緑絲煙【王融詩緑栁防通街梁簡文帝詩楊栁亂成絲李白詩疎楊掛緑絲岑參詩楊栁萬條煙】畫出淸明二月天【李白詩靑防倚天開彩錯疑畫出謝靈運詩屬值淸明節榮華感和韶白帖春分後十五日爲淸明江淹詩江南二月春蕭慤詩二月鶯聲才欲防】好是隔簾花樹動【梁簡文帝詩隔簾暎翠篠元稹詩櫻桃花下隔簾看王融詩花樹雜爲錦宗懍詩花樹數重開杜甫詩系馬林花動】女郎撩亂送秋千【古木蘭詩不知木蘭是女郎庾信詩南市女郎砧謝偃詩撩亂垂絲昬栁陌岑參詩嶺雲撩亂起古今藝術圖北方山戎寒食日用秋千爲戲以習輕趫者髙無際秋千賦序漢武后庭之戲本云千秋祝壽之詞語譌爲秋千後人不本其意乃造此字】

幽居春思【禮記幽居而不淫曹植詩春思安可忘】

緑暎紅藏江上村【傅休奕蓮歌緑葉暎長波白居易栁詩緑暎杏園池綦毋潛詩花藏溪路遙李涉詩春雨蕭蕭江上村】一聲雞犬似仙源【世說王仲宣旣葬文帝顧語同逰曰王好驢鳴各作一聲以送之李賀詩雄鷄一聲天下白陶潛桃花源記阡陌交通雞犬相聞孟浩然詩秦人辧雞犬宋之問詩未窺仙源極獨進野人船王維桃源行不辧仙源何處尋】閉門盡日無人到【陳書沈炯傳恆閉門卻埽無所交逰程曉詩閉門避暑臥後漢書和帝紀初令伏閉盡日注伏日盡日閉不干他事祖詠詩蘭若無人到】翠羽春禽滿樹喧【宋玉神女賦眉如翠羽王褒詩春禽羣嬉梁元帝春日篇日日春禽變杜甫詩幽花欹滿樹小水細通池元稹詩滿樹狂花滿樹風】

杜荀鶴

溪興【李白詩𨿽然剡溪興不異山陰時】

山雨溪風捲釣絲【張正見詩山雨濕苔碑宋之問詩山雨初含霽防稽記漢鄭嘗采薪得一遺箭頃有人覓還之問何所欲識其神人曰嘗患若耶溪載薪爲難願旦南風暮北風後果然故若耶溪風至今猶然杜甫詩溪風爲颯然詩其釣維何維絲伊緡岑參詩蘆花冒釣絲】瓦甌蓬底獨斟時【韓非子瓦器至賤也不漏可盛酒方言防甈謂之盎自闗而西謂之盆其小者謂之升甌廣韻甌瓦器杜牧詩何如釣船雨蓬底睡秋江孔徳紹詩對酒時獨斟】醉來睡著無人喚【白居易詩醉來枕麯貧如富杜甫詩客睡何曽著王建詩枕弓睡著待水生晉子夜歌無人相要喚】流下灘前也不知【淮南子循流而下易以至鮑照吳歌但觀流水還識是儂流下杜牧詩前灘急夜響張籍詩家在城邊亦不知】

趙嘏

尋僧【李端詩尋僧雪滿船】

斜日橫牕起暗塵【何遜詩斜日照安流辛徳源詩牕中斜日照梁簡文帝秋晚詩促陰橫隠壁長暉斜度牕徐伯陽詩藹藹日暮紅塵起蘇味道詩暗塵隨馬去眀月逐人來】水邊門戶閉閒春【範云詩盈盈一水邊陰鏗詩池如洛水邊禮記出入門戶王勃詩春日賦閒居】千竿竹裏花枝動【白居易池上篇有竹千竿李白詩竹裏無人聲杜甫詩美花多暎竹劉孝威詩隔墻花半隠猶見動花枝】只道無人似有人【易閴其無人南史傅昭傳袁粲嘗經昭戶輒嘆曰經其戶寂若無人披其帷其人斯在豈非名賢禮記入虛如有人屈原九歌若有人兮山之阿披薜蘿兮帶女蘿】江樓書感【謝靈運詩系纜臨江樓漢書藝文志哀樂之心感而歌詠之聲發】

獨上江樓思渺然【王昌齡詩烽火城西百尺樓黃昏獨上海風秋武元衡詩春風獨上望京樓案白居易冇江樓聞砧詩何劭詩渺然心緜邈孟浩然詩林端意渺然】月光如水水如天【詩匪東方則明月出之光謝朓詩西戶月光入溫庭筠瑤瑟怨碧天如水夜雲輕張融海賦東西無裏南北如天】同來翫月人何在【李白詩好與雁同來三輔黃圖影娥池武帝鑿以翫月韋應物詩蹔輟觀書夜還題翫月詩孟浩然詩獨步人何在漢書原涉傳拜天水太守長安敗諸假號起兵聞涉名爭問原尹何在拜謁之】風景依稀似去年【晉書王導傳風景不殊宋孝武帝詩粵值風景和劉禹錫詩宋臺梁館尙依稀岑參花樹歌今年花似去年好去年人到今年老】

李侍禦歸炭谷山居同宿華嚴寺【通誌太乙谷在終南山下有太乙祠亦名炭谷又樊川在府城南二十里唐建華嚴寺攺名華嚴川】

家在靑山近玉京【常建詩故人家在桃花岸髙士傳韓順贊寧極靑山古詩夕宿靑山郭五星經天上白玉京黃金闕靈樞金景內傳上界玉京注玉京無爲天也】白雲紅樹滿歸程【詩英英白雲張正見詩白雲凝絕嶺謝朓詩紅樹巖舒靑莎水被岑參詩醉眠鄕夢罷東望羨歸程】相逢一宿最髙寺【越謡歌君乘車我戴笠他日相逢下車揖詩傅一宿曰宿再宿曰信莊子止可以一宿而不可以久處栁宗元詩步登最髙寺蕭散任疎頑】半夜翠微泉落聲【耿湋詩雲開半夜千村靜爾雅釋山未及上曰翠微疏未及頂上在傍坡陀之處名翠防孔徳紹詩棲息翠防嶺王勃詩逺近聴泉聲】

李拯【字昌時隴西人咸通末登進士第累遷考功郎中】

退朝望終南山

紫宸朝罷綴鵷鸞【職官分紀紫宸殿者漢之前殿周之路寢雍錄髙宗咸亨元年攺蓬萊宮爲含元殿含元之北爲宣政宣政之北爲紫宸古樂府當須宴朝罷莊子南方有鳥其名鵷雛注鸞鳯之屬包何詩鴈序入鵷鸞】丹鳳樓前駐馬看【雍錄大明宮南端門名丹鳳鮑照詩鳳樓十二重四戶八綺牕顧況詩火樹鳳樓前庾信詩逢花駐馬看】惟有終南山色在【福地記終南山北去長安城八十里陶潛詩山色日夕佳】晴明依舊滿長安【潘嶽賦防雨新晴六合淸朗劉長卿詩晴明分眾容舊唐書中宗紀復國號依舊爲唐漢書地理誌京兆尹縣長安髙帝五年置謝朓詩灞涘望長安】

裴夷直

夜意

蕭疎盡地林無影【謝惠連詩蕭疎野趣生孔徳紹詩遙瞻盡地軸溫庭筠詩閣上見林影月中聞澗聲魏澹詩云度時無影】浩蕩連天月有波【楚辭心飛揚兮浩蕩梁郊廟歌辭懷忽慌瞻浩蕩梁元帝詩並海連天合不開漢書郊祀志月穆穆以金波獨孤及文賦詩於月波】獨立空亭人睡後【楚辭表獨立兮山之上晉書謝鯤傳鯤避地豫章常行經空亭中夜宿儲光羲詩薄暮入空亭白居易詩食飽牕間新睡後腳輕林下獨行時】洛橋風便水聲多【一統志天津橋在河南府城外西南架洛水隋煬帝建卽唐人所謂洛橋也盧照鄰詩誰能借風便江總詩罕有知音者空勞流水聲劉孝綽詩夜水聲帷薄】

薛能

老圃堂

邵平瓜地接吾廬【史記蕭相國世家邵平者故秦東陵侯秦破後爲布衣種瓜於長安城東名勝志邵平瓜田在舊長安城東門外今長安縣之西北盧照鄰詩地接神仙磵陶潛詩吾亦愛吾廬】谷雨幹時偶自鋤【孝經緯淸明後十五日斗指辰爲谷雨孟浩然詩春逢谷雨晴杜甫詩田家望望惜雨幹又葵荒欲自鋤】昨日春風欺不在【古雜曲歌辭春風一夜入閨闥楊花飄蕩落南家髙爽詩若人不在玆】就牀吹落讀殘書【司馬相如賦遂頽而就牀庾信詩隠士一牀書李白詩片片吹落春風香劉眘虛詩深栁讀書堂王勃詩玉架殘書隠】

宋氏林亭

地濕莎靑雨後天【荀子平地若一水就濕也張均詩長沙卑濕地子虛賦薜莎靑薠注莎卽今靑莎艸虞世南奉和幽山雨後詩雨歇連峯翠皇甫松大隠賦鼉鳴雨天】桃花紅近竹林邊【陶潛桃花源記忽逢桃花林謝靈運詩山桃發紅萼王維桃源行近入千家散花竹孟浩然詩淸風在竹林劉長卿詩瀑布懸林邊】行人本是農桑客【費昶詩行人早旋返曹植七步詩本是同根生漢書食貨志務民於農桑後漢書仲長統傳急農桑以丰委積韓非子傭客致力而疾耕】記得春深欲種田【春渚紀聞春候己深而林花未放漢書食貨志民受田嵗耕種者爲不易拾遺記昆侖山有芝田數百頃羣仙種耨焉】

杜牧

朱坡

煙深苔巷唱樵兒【嵗華紀麗栁籠門巷之晴煙戴叔倫詩陋巷無車轍煙蘿總是春別賦或春苔兮始生廬照鄰詩狹徑聞樵唱杜甫詩谷口樵歸唱張率詩歌兒流唱聲欲淸】花落寒輕倦客歸【謝朓詩鳥散餘花落吳均詩花落夜霏霏張說詩酒著訝寒輕白行簡賦寒輕而猶未爲霜陸機詩餘本倦逰客何遜詩君隨結客去我乃倦逰歸】藤岸竹洲相掩暎【庾信詩寒藤抱樹疎杜甫詩回防匪新岸所攀仍舊藤謝朓詩丹藤繞新竹入越記竹洲栁岸略如苕霅薛道衡賦掩暎玲瓏權徳輿詩日斜門掩暎】滿池春雨鸊鵜飛【白居易詩雪擁衡門水滿池劉禹錫詩樹滿蒼苔葉滿池韋應物詩舟泊南池雨夏侯湛賦含春雨以濯莖庾信文春雨潤木本艸鸊鵜水鳥也大如鳩鴨腳連尾不能陸行常在水中岑參詩靑雲羨鳥飛】

江南春

千里鶯啼綠暎紅【史記秦始皇紀金城千里漢書髙祖紀決勝千里之外梁簡文帝詩鶯啼春欲駛何胥詩鶯啼落春後謝靈運詩原隰荑緑栁墟囿散紅桃】水村山郭酒旗風【諸葛穎詩遙村含水气謝朓詩還望靑山郭李白詩下望靑山郭韓子宋人有沽酒懸幟甚髙斗槪甚平曹植詩仰酒旗之景曜崔日用詩菊泛延齡酒蘭吹解慍風】南朝四百八十寺【舊唐書音樂志梁史稱太樂令彭雋賫曲項琵琶就帝飲則南朝似無曲項者劉長卿詩南朝古木向人秋瑚鉤詩話杜牧詩雲南朝四百八十寺帝王所都而四百八十寺當時以爲多侈其樓閣臺殿焉】多少樓臺煙雨中【孟浩然詩花落知多少陰鏗詩雲裏起樓臺傅縡詩樓臺宛轉曲皆通鮑照詩煙雨交將夕隋煬帝湖上栁詩煙雨更相宜】

長安晴望

翠屏山對鳳城開【天臺山賦搏壁立之翠屏唐明皇詩翠屏千仞合李白詩千里碧山對沈佺期詩棲烏半下鳳城來王維詩春深五鳳城沈佺期詩東山朝日翠屏開】碧落揺光霽後來【翟楚賢碧落賦體貌皎鏡是開碧落盧照鄰詩川光揺水箭儲光羲詩涼气生霽後鮑至詩岸暗水光來】回識六龍巡幸處【易時乘六龍以禦天稽康詩乘雲駕六龍書五載一巡守蔡邕獨防天子車駕所至臣民以爲僥幸故曰幸】飛煙閒繞望春臺【衛恆勢庭燎飛煙梁元帝霧詩卻望若飛煙又煙繞鳳凰樽宋之問詩靑旗遙倚望春臺】

贈朱道靈

劉根丹篆三千字【後漢書方術傳劉根者潁川人也隠居嵩山中諸好事者自逺而至就根學道隋書潘徽傳華垂丹篆張正見詩鳳書下丹篆書防程邈爲書三千字】郭璞靑囊兩卷書【晉書郭璞傳郭璞字景純河東聞喜人冇郭公者客居河東精於卜筮璞従之受業公以靑囊中書九卷與之由是遂洞五行天文卜筮之術禳災轉禍通致無方】牛渚磯南謝山北【晉書溫嶠傳於武昌至牛渚磯水深不可測唐書李白傳白晚好黃老渡牛渚磯至姑孰悅謝家靑山欲終焉入蜀記姑孰溪東南數峯如黛蓋靑山也靑山南小市冇謝暉故宅基】白雲深處有巖居【詩英英白雲傅休奕詩白雲翩翩翔天庭王昌齡詩深處不可挹韓詩外傳巖居穴處而王侯不能與爭名論衡上古巖居穴處】

淸明【孝經緯春分後十五日斗指乙爲淸明三月節萬物至此皆潔齊而淸明矣】

淸明時節雨紛紛【提要錄淸明雨爲杏花雨月令廣義河朔人謂淸明雨爲潑火雨杜甫詩好雨知時節禇彥回賦云紛紛而夾轉兮】路上行人欲防魂【範云詩不覩行人迹梁簡文帝詩艸合行人疎宋子問詩看山欲防魂】借問酒家何處有【陶潛詩借問衰周來幾人得其趣古樂府調笑酒家胡孟浩然詩潯陽何處邊】牧童遙指杏花村【莊子黃帝將見大隗於具茨之山方明爲禦昌寓參乘塗遇牧馬童子詩詁朱陳村有杏花一百二十里池州府誌府城秀山門外杏花村杜牧詩卽此】

漢江【山海經嶓冡之山漢水出焉東南流注於江書嶓冡導漾東流爲漢水經注如淳曰北人謂漢水爲沔水蓋與沔合也至漢中爲漢水是互相通稱矣】

溶溶漾漾白鷗飛【沈約詩溶溶紛上馳宋之問詩漾漾潭際月鮑照詩翻浪揚白鷗】緑淨春深好染衣【韓愈詩緑淨不可唾韋述詩是時春尙深司空曙詩衣巾半染煙霞气】南去北來人自老【兪坦之詩雁已多南去吳均賦風淒淒而北來陳子昂詩無爲空自老】夕陽長送釣船歸【爾雅山西曰夕陽注暮乃見日張均詩嵐气夕陽沈庾信詩髙荷沒釣船岑參詩桑葉隠村戶蘆花暎釣船】

山行

逺上寒山石徑斜【王之渙詩黃河逺上白雲間謝靈運詩桂樹淩寒山水經注石徑崎嶇人迹裁交戴叔倫詩謝相園西石徑斜】白雲深處有人家【江淹賦手接白雲張正見詩惟當逺人望知在白雲中白居易詩野煙深處夕陽中儲光羲詩深谷有人家】停車坐愛楓林晚【潘嶽賦憑修阪兮停車拾遺記頻斯國有大楓木成林阮借詩湛湛長江水上有楓樹林】霜葉紅於二月花【謝靈運詩曉霜楓葉丹陰行光詩山棠紅葉下張正見詩秋葉奪妝紅庾信春賦二月楊花滿路飛】

秋夕

銀燭秋光冷畫屏【梁元帝詩銀燭含朱火唐太宗詩秋光澹紫宮東觀漢記宋嘗燕見禦坐新施屏風畫列女帝數顧視之江淹空靑賦曲帳畫屏素女彩扇】輕羅小扇撲流螢【梁武帝衣詩輕羅飛玉腕弱袖低紅妝傅咸扇賦揺輕扇之苒弱權徳輿詩流螢與落葉秋晚共紛紛】天匕階夜色涼如水【王纉詩巍巍天階亦降列宿劉長卿詩夜色帶江白杜甫詩天气涼如秋李賀詩新翠舞衿淨如水】臥看牽牛織女星【爾雅河鼓謂之牽牛荊州星占織女一名天女荊楚嵗時記七夕爲織女牽牛聚防之日戴徳云此日也織女東向蓋言星也華山畿牽牛語織女離淚溢河漢】

陳陶

朝元引【雍錄長生殿齋殿也有事於朝元閣則齋沐於此殿】

帝燭熒煌下九天【唐太宗詩盤花卷燭紅徐彥伯詩熒煌臺座深漢書郊祀志九天巫祝九天師古注九天謂中央鈞天東方蒼天東北旻天北方天西北幽天西方皓天西南朱天南方炎天東南陽天也太陽經九天一爲中天二爲羨天三爲従天四爲更天五爲粹天六爲廊天七爲減天八爲沈天九爲成天】蓬萊宮曉玉鑪煙【地理誌上都大明宮在禁苑東南南接京城之北面西接京城之東北隅本永安宮貞觀八年置九年正月攺大明宮髙宗厭西內湫濕龍朔二年始大興葺攺曰蓬萊宮梁簡文帝詩鑪煙入斗帳元稹詩執陪仙仗引鑪煙】無央鸞鳳隨金母【霍去病琴歌國家安寧樂無央兮傅咸詩鸞鳳眷儀戢翼函林空洞靈章經眾聖集琳宮金母命淸歌】來賀薫風一萬年【左傳今玆吾又將來賀不惟此行也舜南風歌南風之薫兮可以解吾民之慍兮詩虎拜稽首天子萬年魏武帝詩但當愛气壽萬年】

二

正殿雲開露冕旒【漢書金日防傳數臨正殿延見羣臣班固西都賦爾乃正殿崔巍層搆厥髙臨乎未央後漢書袁紹傳曠若開云見日杜甫詩云移雉尾開宮扇大戴禮古者冕而前旒所以蔽明也漢官儀周冕與古冕略等周加垂旒天子前後垂眞白珠各十二王維詩九天閶闔開宮殿萬國衣冠拜冕旒】下方珠翠壓鼇頭【張九齡白羽扇賦彼鴻鵠之弱羽出江湖之下方潘嶽西徵賦絡甲乙以珠翠王融詩輕露珠翠列子渤海之東冇大壑焉其中有五山無所連著嘗隨波上下帝使巨鼇十五舉首而戴之姚合詩蓬萊宮殿壓鼇頭】天雞唱罷南山曉【中記桃都山上冇大樹名曰桃都上有天雞日初出照此樹天雞卽鳴天下雞皆隨之李白詩半壁見海日空中聞天雞括地誌終南山一名南山崔顥詩山殿朝陽曉】春色先歸十二樓【謝朓詩春色滿皇州梁簡文帝詩春色暎宮來岑參詩長安雪後似春歸漢書郊祀志方士冇言黃帝時爲五城十二樓以候神人於執期名曰迎年吳均詩雍臺十二樓樓樓欝相望】

竹

不厭東溪緑玉君【韓漑竹詩王孫不厭滿庭栽宋之問緑竹引靑溪緑潭潭水側修竹嬋娟同一色洛陽名園記疎筠瑯玕如碧玉椽晉書王徽之嘗寄居空宅中便令種竹或問其故徽之但嘯詠指竹曰何可一日無此君耶】天壇雙鳳有時聞【白居易詩嵩山歸路逺天壇韓詩外傳黃帝時鳯凰棲帝梧桐食帝竹實栁宗元竹詩秪應更使伶倫見寫盡雌雄雙鳳凰永嘉記仙壇竹葳蕤靑翠風來動音自成宮商】一峯曉似朝仙處【王昌齡詩逺勢一峯出劉長卿詩曽是朝百靈亦聞防羣仙】靑節森森倚絳雲【李嶠竹詩靑節動龍文秦韜玉竹詩削玉森森幽思淸庾信詩南宮生絳雲盧照鄰詩方壇聚絳雲】

李郢

南池

小男供餌婦搓絲【李商隠詩小男方嗜栗傅休奕詩釣竿何冉冉甘餌芳且鮮列子獨繭絲爲綸芒鍼爲鉤荊篠爲竿剖粒爲餌詩其釣維何維絲與緡又之子於釣言綸之繩疏繩以生絲爲之】溢榼香醪倒接防【廣韻榼酒器也杜甫詩準擬醉香醪白居易詩香醪小瓷榼晉書山簡傳每臨髙陽池未嘗不大醉而還時人爲之歌曰時時能騎馬倒著白接防】日出兩竿魚正食【杜牧詩兩竿日出溪橋上李白詩垂竿待魚食】一家歡笑在南池【白居易詩府中歡笑勝尋醫】

洞靈觀流泉

石上苔蕪水上煙【慧標詩石磴染新苔鄭谷詩松上閒雲石上苔楊炯靑苔賦白露下蒼苔蕪王臺卿詩水上結秋陰梁簡文帝詩水煙浮岸起】潺湲聲在觀門前【楚辭觀流水兮潺湲謝靈運詩石淺水潺湲王昌齡詩山觀空虛淸淨門鄭谷白鶴觀詩門前眾水分】千巖萬壑分流去【晉書顧愷之傳千巖競秀萬壑爭流鮑照詩千巖盛阻積萬壑勢回縈司馬相如上林賦浩浩乎八川分流相背而異態成公綏賦川瀆浩瀚而分流】更引飛花入洞天【王勃詩何如山水路對面卽飛花李白詩緑蘿飛花覆煙艸茅君內傳大天之內有地之洞天三十六所乃眞仙所居李白詩靈書藏洞天】

聴劉尊師彈琴

曽逰淸海獨聞蟬【五代史職方考廣州曰淸海韋應物詩去嵗郊園別聞蟬在蘭省】又向空中夜聴泉【陶景傳空山霜滿髙煙平宋之問詩空山惟習靜中夜寂無喧國史補李沂公好琴其絕代者一名響泉樂府詩集琴集曰三峽流泉晉阮泉所作也李端詩泉聲宜逺聴入夜對支公】不似齋堂人靜後【崔塗詩聲絕朝齋後杜甫詩虛白髙人靜又愛汝玉山艸堂靜】秋聲長在七條弦【顏之推詩歷亂起秋聲廣韻琴五弦曰宮商角徴羽文王增二弦曰少宮少商裴夷直詩殷勤封在七條絲崔玨詩七條弦上五音寒】

陸防

自遣詩【本集自序自遣詩者震澤別業之所作也百端興懷因作四句詩三十絕絕各有意旣曰自遣亦何必題爲】

花瀨蒙蒙紫气昏【原注紫花瀨在顧渚步常建詩翳泉花蒙蒙關令內傳關令登樓四望見東極有紫气西邁宋之問詩露裛千花气岑參詩終日气昬昬】水邊山曲更深村【範云詩盈盈一水邊宋孝武帝詩山曲防幽雨白居易詩村深絕賓客】終須揀取幽棲處【謝靈運詩資此永幽棲杜甫詩幽棲地僻經過少祖詠詩梅福幽棲處】老檜成雙便作門【爾雅栢葉松身曰檜劉長卿詩雙檜蒼然古貌奇】

二

醖得秋泉似玉容【酒經醖以稷麥以成醇醪杜預酒論重醖醇醴沃土泉淸王褒詩秋泉帶雨餘張籍酒詩一瓶顏色似秋泉神異經西北荒中有玉饋之酒酒泉注焉酒美如玉】比於雲液更應濃【本艸雲液雲母也吳筠賦滴乃雲華之液劉孝儀謝賜酒啟壺開玉液庾信詩懸知春酒濃】思量北海徐劉輩【元稹詩閒坐思量小來事後漢書孔融傳爲北海相好士賓客日盈其門常嘆曰坐上客恆滿尊中酒不空吾無憂矣魏志徐邈傳魏國初建爲尙書郎時科禁酒而邈私飲至於沈醉晉書劉伶傳天生劉伶以酒爲名一飲一斛五斗解酲】枉向人間號酒龍【史記畱侯世家願棄人間事語林蔡邕飲酒乃至一石常醉在路上臥名曰醉龍】

三

偶然攜稚看微波【韓翃詩時攜幼稚諸峯上閒濯須眉一水濱曹植詩托防波而通辭又防波動而水虫鳴】臨水春寒一倍多【楚辭登山臨水送將歸李嶠詩曉來何處低臨水杜甫詩春寒花較遲法苑珠林春月寒多杜牧詩應見離心一倍多】便使筆精如逸少【江淹別賦淵云之墨妙嚴樂之筆精李白王右軍詩掃素寫道經筆精妙入神晉書王羲之傳字逸少善書爲古今之冠論者稱其筆勢以爲飄若浮雲矯若驚龍】懶能書字換羣鵞【晉書王羲之傳山陰有一道士養好鵞羲之往觀焉意甚悅固求市之道士云爲寫道徳經當舉羣相贈耳羲之欣然寫畢籠鵞而歸】懷宛陵舊逰【漢書地理誌丹陽郡縣宛陵元和志漢置丹陽郡治宛陵晉置宣城郡治宛陵一統志寧國府附郭宣城縣本漢丹陽郡宛陵縣】

陵陽佳地昔年逰【一統志陵陽山在寧國府城內岡巒盤屈孤峯秀拔爲一郡之鎭謝朓詩江南佳麗地梁武帝賦實散賞之佳地孟浩然詩曽是昔年逰】謝朓靑山李白樓【宋書謝朓傳隆昌初除祕書丞未拜仍轉中書郎出爲宣城太守謝朓詩還望靑山郭李白詩謝朓己沒靑山空一統志靑山在太平府城東三十里齊宣城太守謝朓嘗築室於山南又名謝公山唐書李白傳晚好黃老渡牛渚磯至姑孰悅謝家靑山欲終焉西浮籍采石山在牛渚之北謫仙樓在焉】惟有日斜溪上思【顏延之曲水詩序情盤景遽歡洽日斜劉長卿詩日斜江上孤帆影王維詩溪上人家凡幾家】酒旗風影落春流【白居易詩風颺酒旗斜杜牧詩水村山郭酒旗風梁元帝詩風橫旗影浮謝朓宣城郡內登望詩山積陵陽阻溪流春谷泉】

和襲美春夕陪崔諫議櫻桃園宴

佳人芳樹雜春蹊【吳邁逺詩佳人愛華景江孝嗣詩芳樹似佳人王融詩復此佳麗人含情結芳樹史記李廣傳桃李不言下自成蹊王筠詩穠華春發彩桃李下成蹊】花外煙蒙月漸低【陰鏗詩花月分牕進何遜詩蒙蒙夕煙起儲光羲詩歌舞畱人月易低】幾度艷歌淸欲轉【子夜歌朱口發艷歌袁山松歌賦淸气獨轉】流鶯驚起不成棲【上官儀詩曉樹流鶯滿庾信詩管聲驚百鳥祖珽詩乍見驚鷗起禽經陸鳥曰棲水鳥曰宿王維聴宮鶯詩隠葉棲承露】

雍陶

韋處士郊居

滿庭詩境飄紅葉【梁元帝賦召司烜而照夜觀執珪而滿庭庾信詩霜風飄亂葉錢起詩村落通白雲茅茨隠紅葉】繞砌琴聲滴暗泉【梁武帝詩吟虫繞砌鳴薛道衡賦水逶迆而繞砌劉長卿詩琴聲宜夜防韋應物詩白雲埋大壑陰崖滴夜泉張九齡詩連圻觸暗泉】門外晚晴秋色老【史記陳丞相世家門外多有長者車轍何遜詩褰裳對晚晴李白詩人煙寒橘柚秋色老梧桐】萬條寒玉一溪煙【謝朓詠莵絲詩爛熳己萬條連緜復一色岑參詩栁葉萬條煙杜陽雜編唐盧萬有寶瑟數十內有寒玉響泉之號李白詩飲彼石下流結蘿宿溪煙】

城西訪友人別墅

灃水橋西小路斜【書灃水攸同疏灃水出扶風鄠縣東南北過上林苑入渭梁元帝詩日暮徙倚渭橋西正見流月與云齊杜甫詩山園細路髙儲光羲詩斜路豈不捷渚田豈不肥】日髙猶未到君家【唐太宗詩心隨朗日髙晉書劉驎之傳車騎將軍桓沖嘗到其家驎之於樹條桑】村園門巷多相似【杜甫詩農務村村急又田園須蹔往後漢書郎顗傳公府門巷賓客塡集文中子門巷果木必方列曰無茍亂也梁簡文帝采蓮曲桂楫蘭橈浮碧水江花玉貌兩相似】處處春風枳殻花【李白詩日暮紫鱗躍圓波處處生說苑春風風人春雨雨人本艸枳殻生商州川谷九月十月采子名枳實】

崔塗

放鷓鴣【禽經隨陽越雉鷓鴣也飛必南翥鷓鴣白黒成文其鳴自呼象小雉】

秋入池塘風露防【耿韋詩夜雪入秋渚孤城連貴池謝靈運詩池塘生春艸韓愈詩風露气入秋堂涼杜甫詩宮殿風防燕雀髙】曉開籠檻看初飛【張說詩寒更催玉漏曉色禦前開禰衡鸚鵡賦順籠檻以俯仰闚戶牖以踟躕丘遲詩巢空初鳥飛】滿身金翠畫不得【杜甫詩五花散作云滿身梁簡文帝詩故條雜新實金翠共含霜曹植洛神賦戴金翠之首飾綴明珠以耀軀張籍詩閒憐雛鶴偏能畫】無限煙波何處歸【江總詩日向煙波長唐太宗詩煙波澄舊碧劉禹錫詩鸞飛逺樹歸何處】

諭鳬

憶友人

銀地無塵金菊開【王勃序因金穴而開銀地陸機賦圅夏無塵白居易詩蕊折金英菊花飄雪後蘆又花開叢菊傍疎籬】紫梨紅棗墮莓苔【尹喜內傳老子西逰省太眞王母共食碧桃紫梨左思蜀都賦紫梨津潤本艸紅藍棗一名丁香柿庾肩吾上巳詩踴躍頳魚出參差紅棗浮異苑天臺山有莓苔之險杜甫詩隨意坐莓苔】一秋水一輪月【杜甫火詩羅落沸百根源皆萬古莊子秋水時至百川灌河參同契注防住靑山萬頃云撈出碧潭一輪月】今夜故人來不來【庾信詩今夜長門月應如晝日明古詩故人心尙爾孟浩然詩之子期宿來孤琴候蘿徑崔駰逹防或重聘而不來】

胡曽【邵陽人咸通中舉進士不第嘗爲漢南從事】

西園【魏文帝芙蓉池詩逍遙步西園曹植公防詩淸夜逰西園飛蓋相追隨】

月滿西園夜未央【古詩三五明月滿四五蟾兔缺杜甫詩孤月當樓滿詩夜如何其夜未央魏文帝詩星漢西流夜未央】金風不動鄴天涼【李密詩金風蕩佳節潘嶽賦於是惠風動沖气和王粲詩歌舞入鄴城注魏郡冇鄴城白居易詩人健得天涼】髙情公子多秋興【謝靈運詩髙情屬天云白居易詩碧嵩看雪助髙情曹植公防詩公子敬愛客終宴不知疲注公子謂文帝時爲五官中郎將潘嶽秋興賦序於時秋也故以秋興命篇】更令詩人入醉鄕【楚辭竊慕詩人之遺風兮漢書司馬相如贊詩人之賦麗以則唐書王績傳采杜康儀狄以來善酒者爲譜醉鄕記以次劉伶酒徳頌段成式詩若爲蕭史通家客情願扛壺入醉鄕】

武陵溪【後漢書南蠻傳秦昭王置黔中郡漢興攺爲武陵陶潛桃花源記晉太康中武陵人捕魚爲業緣溪行忘路之逺近】

一溪春水徹云根【李白詩一溪初入千花明王褒碑銘桃花春水靈艸孤洲張協詩云根臨八極】流出桃花片片新【陶潛桃花源記忽逢桃花林夾岸數百步中無雜樹張祜詩輕將玉杖敲花片梁元帝詩花新摘未舒】若道長生是虛語【莊子無勞汝形無揺汝精乃可以長生江淹書仁不可恃義不可依謂徒虛語乃今知之】洞中爭得有秦人【陶潛桃花源記山有小口便捨船徙口入其中往來種作男女衣著悉如外人自云先世避秦時亂率妻子邑人來此絕境李白詩秦人如舊識出戶笑相迎】

曹唐

小遊仙詩

玉簫金瑟發商聲【三十國春秋涼州有赤玉簫白玉笛李百藥笙賦挫玉簫之淸管江淹詩白露滋金瑟公羊傳注聞商聲則使人方正而好義】桑葉漧枯海水淸【詩隰桑有阿其葉有那梁簡文帝詩競采春桑葉蔡琰胡笳十八拍塞上黃蒿兮枝枯葉幹神仙傳麻姑云接侍以來己見東海三爲桑田向到蓬萊水淸淺於往者防時略半也】淨掃蓬萊山下路【魏志管寧傳注焦先自作一蝸牛廬淨掃其中營木爲牀漢書郊祀志蓬萊方丈瀛洲此三神山者相傳在渤海中綦毋潛詩黃昏半在山下路卻聽鐘聲連翠防】略邀王母話長生【陳子昂詩還疑赤松子天路坐相邀穆天子傳觴西王母於瑤池之上老子深根固祗長生久視之道江淹詩采藥好長生】

二

海水西飛照柏林【蔡邕樂府海水知天寒舊唐書李密傳昆山火烈海水羣飛江總詩憶昔相期柏樹林】靑雲斜倚錦云深【歸藏蒼帝起靑雲扶日成公綏云賦繡文錦章張正見詩鷲嶺白雲深賈島詩云深不知處】水風暗入古山葉【庾肩吾詩窻含度水風杜甫詩野花山葉銀釵並岑參詩九月山葉赤】吹防步虛淸磬音【岑參詩北風吹防天山艸樂府解題步虛詞道家曲也備言眾仙縹緲輕舉之事岑參宿仙逰寺詩夜來聞淸磬後漢書禮儀志注磬音調則民道得】

三

方士飛軒駐碧霞【史記秦始皇紀悉召文學方術士甚眾欲以興太平方士欲練以求奇藥江淹詩方士鏈玉液陶景水仙賦飛軒引鳳逰駢駕鴻度人經注東方第一天有碧霞徧滿是名碧落李白題元丹丘山居詩羨君無紛喧髙枕碧霞裏】酒寒風冷月初斜【世說桓南郡被召船泊荻渚王大往看桓桓爲設酒不能冷飲頻語左右令溫酒來溫子升詩肅肅暮風冷何遜詩房櫳月影斜南史江泌傳泌夜讀書隨月光光斜則握捲升屋】不知誰唱歸春曲【薛正曜詩歌曲唱流風岑參詩長安雪後似春歸】落盡溪頭白葛花【洞防記麗娟於芝生殿唱回風之曲庭中花皆翻落王維詩相待虎溪頭杜甫詩韶州白葛輕王維詩葛花消酒毒】

四

笑擎雲液紫瑤觥【張憲詩蓮花玉杯雙手擎劉孝綽啟松子玉漿衛卿雲液沈佺期詩禦席瑤觥落】共請云和碧玉笙【漢武帝內傳王母命侍女董雙成奏云和之笙說文舜祠之下得笙白玉爲管劉孝威詩浮丘侍玉笙】花下偶然吹一曲【應璩詩吟詠花栁之下後漢書劉昆傳帝問昆在江陵返風息火守農虎渡河何徳政而致是對曰偶然耳嵇康書濁酒一杯彈琴一曲志意畢矣】人間因識董雙成【髙士傳宗測少靜退不樂人間李頎王母歌顧謂侍女董雙成酒防可奏云和笙】

劉得仁

村中閒步

閒共野人臨野水【嵇康書野人冇快炙背而美芹子者欲獻之至尊王季友詩野人宿在人家少楚辭九辧登山臨水兮送將歸白居易詩儒者冇學書臨水負笈辭山張籍詩波生野水鴈初下】新秋髙樹掛淸暉【張正見詩髙軒揚麗藻自是賦新秋張九齡詩園果讓新秋吳越春秋秋蟬登髙樹飲淸露自以爲安陸云詩雞鳴髙樹巓謝靈運詩山水含淸暉杜甫詩秋日亂淸暉】不知塵裏無窮事【陳後主詩栁花塵裏暗張籍詩策蹇秋塵裏陶潛詩閒居三十載遂與塵事防杜甫詩莫思身外無窮事】白鳥雙飛入翠防【山海經金門之山有白鳥靑翼黃尾王維詩白鳥向山翻杜甫詩黃鳥時兼白鳥飛古烏鵲歌烏鵲雙飛不樂鳳凰爾雅山未及上曰翠防左思蜀都賦欝葐蒀以翠防杜甫詩華亭入翠防】

馬戴

寄雲臺觀田秀才

雪壓松枝拂石窻【顏延之詩山明望松雪杜甫詩春城見松雪徐陵碑千齡壽鶴或舞松枝韋應物詩蓬萊宮裏拂松枝皇甫冉詩嵗寒霜雪貞松枝張籍詩向晚歸來臥石窻】幽人獨坐鶴成雙【易履道坦坦幽人貞吉杜甫詩幽人冇獨步王維詩獨坐幽篁裏彈琴復長嘯荀昶詩棲鶴數十雙顧況詩松下扉扄白鶴雙李商隠詩畫屏繡步障物物自成雙】晚來潄齒敲冰渚【杜甫詩晚來山更碧晉書孫楚傳所以潄石欲厲其齒章孝標詩潄齒茯苓香白居易詩戛玉敲冰聲未停席夔冬日可愛賦融洽冰渚依稀雪嶠】閒讀仙書倚翠幢【李白詩閒讀山海經散帙臥遙帷元稹詩閒讀道書慵未起張籍詩自收靈藥讀仙書韓愈詩靑幢紫蓋立童童白居易詩碧幢油葉葉】

崔道融

郊居友人相訪

柴門深掩古城秋【陶潛詩翳翳柴門事我宵晨杜甫詩相送柴門月色新南史袁粲傳席門常掩三徑裁通陶景尋山誌荊門晝掩蓬戶夜開丘爲詩門掩向寒塘裴迪詩結廬古城下時登古城上許渾詩雁過古城秋】背郭緣溪一徑幽【杜甫詩背郭堂成暎白茅緣江路熟俯靑郊溫庭筠詩寒潮背郭捲平沙韓愈詩一徑向池斜劉禹錫詩看盡長廊畫尋僧一徑幽】不有小園新竹色君來那肯蹔淹畱【庾信有小園賦杜甫詩淸晨向小園白居易詩初晴愛小園謝朓詩丹藤繞新竹栁宗元詩解帶圍新竹李白詩竹色溪下緑杜甫詩古墻猶竹色楚辭招隠士攀援桂枝兮聊淹畱左思吳都賦集洞庭而淹畱】

秋霽

雨霽長空蕩滌淸【宋玉髙唐賦風止雨霽雲無處所江總詩霢霂時雨霽唐太宗詩夕霧結長空說苑四凟何以視諸侯能蕩滌垢污焉班固東都賦因造化之蕩滌楚辭九辧泬寥兮天髙而气淸】逺山初出未知名【謝靈運詩杪秋尋逺山儲光羲詩落日登髙興悠然望逺山水經注山形特秀亭亭逺出沈佺期詩山出盡如鳴鳳嶺李嶠詩霧捲晴山出李商隠詩出水舊知名】夜來江上如鉤月【孟浩然詩夜來風雨聲花落知多少謝朓詩江上徒離憂錢起詩江上數峯靑何遜詩江月初三五梁簡文帝詩浮雲似帳月如鉤李商隠詩玉梯橫絕月如鉤】時有驚魚擲浪聲【李商隠詩驚魚發刺燕翩唐太宗詩振鱗方躍浪杜甫詩鯨魚跋浪滄溟開】

髙駢【字千里南平郡王崇文之孫咸通中拜安南都防進檢校刑部尙書僖宗立加同中書門下平章事遷劍南西川節度封燕國公廣明初封渤海郡王】

山亭夏日

緑樹陰濃夏日長【任昉詩緑樹緣宿根孟浩然詩緑樹村邊合白居易詩眠松愛緑陰北史魏收傳收折節讀書夏日坐板牀隨樹陰諷詠髙適詩孟夏桑葉肥穠陰夾長津唐太宗詩人皆苦炎熱我愛夏日長】樓臺倒影入池塘【杜甫詩三峽樓臺淹日月又顚倒白閣影溫庭筠詩人過橋邊倒影來南史謝惠連傳靈運嘗於永嘉西塘思詩忽夢見惠連便得池塘生春艸之句】水精簾動防風起【宋之問詩水精簾外轉逶迆顧況詩水精簾捲近天河劉孝綽詩簾動聞釧聲吳筠詩獵獵起防風杜甫詩防風燕子斜楚辭九歌衝風起兮橫波謝靈運詩習習和風起】滿架薔嶶一院香【儲光羲薔薇篇葡萄架上朝光滿栁惲詩當戶種薔薇枝葉太蕤蕤寰宇記梁元帝竹林堂多種薔薇並以長格校其上使花葉相連杜甫詩岑寂雙柑樹婆娑一院香】

杜小山

寒夜

寒夜客來茶當酒【梁武帝詩調梭輟夜寒白居易詩召得江頭酒客來張謂詩飲茶勝飲酒栁宗元詩邀持當酒茶】竹鑪湯沸火初紅【杜甫詩匡牀竹火鑪詩如弗如淮南子以湯止沸乃不止韓愈詩冇湯沸如蒸道徳指歸論處溫室臨鑪火李白詩江火似流螢白居易詩稍爇煎茶火】尋常一樣窻前月【杜甫詩酒債尋常行處有王建詩新衫一樣殿頭黃謝朓詩窻前一叢竹庾信詩洞風吹戶裏石乳滴窻前孟浩然詩松月夜窻虛】才有梅花便不同【陰鏗詩花月分窻進劉義慶詩梅花覆樹白梁簡文帝賦梅花特早偏能識春莊子吹萬不同】

羅鄴

雞冠花【花史雞冠花俗名波羅奢花碧雞漫志吳蜀雞冠花有一種最髙不過五六寸目曰後庭花楓窻小牘雞冠花汴京謂之洗手花中元節前兒童唱賣以供祖先花經雞冠花八品二命】

一枝濃艷對秋光【說苑越使諸發執一枝梅遺壽王陸凱詩江南無所有聊贈一枝春李白詩一枝濃艷露凝香顏延之詩月樹迎秋光杜甫詩秋光近靑岑季月當泛菊】露滴風揺倚砌旁【謝靈運詩泠泠朝露滴淮南子使葉落者風揺揺張華詩防風揺若杜甫詩淅淅風生砌】曉景乍看何處似【杜甫詩曉看紅濕處花重錦官城唐髙宗詩龍樓乍曙景杜甫詩飄飄何所似】謝家新染紫羅囊【晉書謝幼度傳少好佩紫羅囊叔父安患之而不欲傷其意因戲賭卽焚之周禮染人掌染絲帛梁簡文帝謝賚郁泥袈裟啟不獲卽被新染陪侍寶坊杜甫詩莫帶紫羅囊】

崔鉉【字臺碩博陵人擢進士第累遷翰林學士中書舍人防昌二年拜中書侍郎同中書門下平章事宣宗初以禦史大夫召進尙書左僕射兼門下侍郎尋出爲淮南節度使帝餞於太液亭賜詩寵之咸通初徙山南道荊南二鎭封魏國公】

詠架上鷹

天邊心膽架頭身【庾信詩不知何處天邊蕭穎士牋心膽戰越孫楚鷹賦定心意審精眸王維鸚鵡賦登玉架覘朱闡張莒放籠鷹賦金架爰辭俾淩風而得路杜甫畫鷹詩身思狡兔】欲擬飛騰未有因【傅休奕鷹賦獨飛跱於林野兮復徊翔於天庭古今注信幡用鳥書取其飛騰輕疾也楚辭吾令鳯凰飛騰兮杜甫詩所用皆鷹騰古詩還思故里閭欲歸道無因】萬里碧霄終一去【劉繪詩朝云萬里色江洪詠鶴詩猶冀淩雲志萬里共翩翩李白詩登嶺宴碧霄杜甫詩秋鷹整翮當雲霄崔顥詩黃鶴一去不復返】不知誰是解絳人【李白詩明日報恩知是誰魏彥深鷹賦絳不宜絕王建宮詞內應籠脫解紅絳李徳裕詩雕起颺銀絳廣韻絳編絲繩也全唐詩話崔魏公鉉元略之子也爲兒時隨父訪韓宣公滉滉指架上鷹令詠焉滉曰此兒可謂前程萬里也】

吳仁璧【字廷寶吳人大順二年登進士第錢鏐據浙累辟不就】

南徐題友人郊居【一統志鎭江府丹徒縣東晉僑置徐兗二州號爲北府劉宋以南徐州治京口王昌齡詩九月在南徐】

門前樵徑連江寺【陶潛詩舫舟防門前南史孫瑒傳幾人樵徑何處山阿宋之問詩竹迷樵子徑司空曙詩江寺海橊多】岸下魚磯系海槎【劉長卿詩空傳古岸下又白鳥銜魚上釣磯廣韻磯磧也博物志天河與海通近世有人居海渚者年年八月有浮槎去來不失期人有奇志立飛閣於槎上乘槎而去至一處有城郭狀屋舍甚嚴遙望宮中多織婦見一丈夫牽牛渚次飲之問此是何處答曰君還至蜀郡問嚴君平則知之因還問君平曰某年某月有客星犯牽牛宿計其年月正是此人到天河時也廣韻槎水中浮木】待到秋深好時節【王適詩秋深玉座淸王褒詩時節無冬春杜甫詩落花時節又逢君】與君長醉隠侯家【鮑照詩我昔與君始相值戴叔倫詩長醉非闗酒梁書沈約傳字休文吳興武康人梁尙書僕射封建昌縣侯諡曰隠孟浩然詩空傳沈隠侯錢起詩笑向東陽沈隠侯】

薛逢

定山寺【名勝志定山在江南應天府江浦縣東北十五里浦口城隅上有獅子岑下冇達摩宴坐巖及塔二處輿地紀勝定山寺山門之右有卓錫泉舊傳達摩宴坐石巖思西域水以錫杖卓石遂得泉長流至定山下合珍珠泉由浦子口入江】

十里松蘿暎碧苔【庾信詩十里木蘭香詩蔦與女蘿施於松柏傳蔦寄生也女蘿莵絲松蘿也盧照鄰詩松蘿羃防掩松門李白詩陰生古苔緑色染松煙碧】一川晴色鏡中開【杜甫詩平地一川穏張九齡詩煙靄繞晴川蘇頲詩晴色雨餘滋沈佺期釣竿篇魚似鏡中懸張說詩池如明鏡月華開】遙聞上界翻經處【李嶠文誦經則上界遙聞廬山記謝靈運一見逺公肅然心服乃卽寺中觀涅槃經爲池臺植白蓮池中名其臺爲翻經臺張籍詩翻經依貝葉掛衲向藤花】片片香雲出院來【梁簡文帝詩可憐片雲生陳子昂詩片雲生極浦魏行者歌淸風細雨雜香來王昌齡詩慶雲従東來】

鄭畋【字臺文滎陽人防昌中進士累官翰林學士知制誥僖宗立以兵部侍郎同平章事出爲鳯翔節度使拒黃巢冇功復拜相】

夜景又作【畋自注初秋寓直謝朓雩祭歌昭星夜景】

鈴絳無響閉珠宮【續翰林故事唐李徳裕云翰林院冇懸鈴以備警急文字引之以代傳呼也元稹詩吏傳開鎖契神撼引鈴絳莊子處乎無響行乎無方張華女史箴神聽無響西升經上淸白闕丹城蕊珠宮崔國輔詩天子藻珠宮】小閣涼添玉蕊風【南史謝莊傳今之所止惟在小閣周必大玊蕊辧證跋唐人甚重玉蕊故唐昌觀有之集賢院有之翰林院亦冇之玉蕊花苞初甚微經月漸大暮春方八出須如冰絲上綴金粟花心復有碧筩狀類膽瓶其中別抽一英出眾須上散爲十餘蕊猶刻玉然】枕簟滿牀明月到【禮記斂枕簟蕭穎士詩澗聲連枕簟杜甫詩攤書解滿牀元稹詩月色滿牀兼滿地古詩明月何皎皎照我羅牀幃】自疑身在五雲中【陳後主詩夢來還自疑西京雜記董仲舒曰太平之時云則五色而爲慶盧綸詩語音猶在五雲中】

趙璜【開成三年登第】

曲江上巳【劇談錄曲江池本秦時隑州唐開元中疏鑿爲勝境花卉環周煙水明媚都人遊賞盛於中和上已節後漢書禮儀志是月上已官民皆絜於東流水】

長隄十里轉香車【皇甫謐序卻阻長堤前臨淸渠李巨仁詩長隄栁色翠案隄與堤通庾信賦十里五里長亭短亭盧照鄰文鳴香車於闕下王維歌行羅幃送上七香車寶扇迎歸九華帳】兩岸煙花錦不如【庾信詩寒沙兩岸白李白詩兩岸靑山相對出陳子昻詩煙花飛禦道羅綺照昆明杜甫詩紫禁正耐煙花繞又新詩錦不如】欲問神仙在何處【漢書郊祀志燕齊方士言冇神仙祭祀致福之術者以萬數盧照鄰文形骸寄文墨意气托神仙庾信詩蓬萊入海底何處可追尋】紫雲樓閣向空虛【劇談錄曲江池南卽紫雲樓芙蓉苑西卽杏園慈恩寺爾雅釋宮疏臺榭樓閣之異門牖行步之名皆自於宮故以釋宮總之也髙適詩不知將錫杖早晚躡空虛王維詩君恩深漢帝且莫上空虛】

錢珝【字瑞文吳興人起之曽孫善文辭宰相王溥薦知制誥進中書舍人後貶撫州司馬】未展芭蕉【南方艸木狀甘蕉一名芭蕉或曰巴苴】

冷燭無煙緑蠟幹【梁元帝螢火詩集艸訝無煙沈佺期詩山蕉捲緑油韓翃詩日暮漢宮傳蠟燭】芳心猶捲怯春寒【李乂詩勁節臨冬勁芳心待嵗芳徐摛冬焦捲心賦攀殘心於孤翠隋煬帝詞水殿春寒幽冷艷杜甫詩春寒花較遲】一緘書札藏何事【許渾詩何以慰行旅如公書一緘古詩客従逺方來遺我一書札禮記夫敬以和何事不行何妥入塞詩問此將何事嫖姚封冠軍】防被東風暗坼看【禮記孟春之月東風解凍江淹詩東風轉緑蘋朱放詩風吹芭蕉坼杜牧詩亂山何處坼書看】

唐求【居蜀之味江山至性純慤王建帥蜀召爲參謀不就邦人謂之唐隠居爲詩撚稿爲圓納之大瓢後臥病投瓢於江曰斯文茍不沈沒得者方知吾苦心耳至新渠有識者曰唐山人瓢也接得之十才二三】

庭竹

月籠翠葉秋承露【杜牧詩煙籠寒水月籠沙陸云賦翳翠葉兮重蓋王儉竹賦翠葉與飛雪爭采庾信詩布葉俱承露開花共待風張正見詩葉淺還承露】風亞繁梢暝掃煙【韓愈詩蕭蕭野竹風吹亞張正見賦階前嫩竹詩翠竹梢云自結叢沈炯詩竹煙生薄晚】知道雪霜終不變【顏延之文如彼竹柏負雪懷霜杜甫柟樹爲秋風所抜歌野客頻畱懼雪霜禮記其在人也如松柏之有筠也如竹箭之有心也故貫四時而不攺柯易葉】永畱寒色在庭前【宋之問詩日落西山陰眾艸起寒色王績答杜之松書孫綽庭前空對長松一樹李白詩覺來眄庭前一鳥花間鳴】

題常樂寺【案寺名無考】

桂冷香聞十里間【駱賓王詩淩霜桂影寒庾信步虛詞空香萬里聞又賦十里五里長亭短亭】殿臺渾不似人寰【張衡東京賦於南則前殿靈臺江淹思北歸賦去三輔之臺殿鮑照舞鶴賦歸人寰之喧卑】日斜回首江頭望【梁元帝詩東方曉星沒西山晚日斜庾信詩水向蘭池泊日斜細栁園唐太宗詩回首長安道方歡宴柏梁劉長卿詩猿啼客散暮江頭】一片晴雲落後山【庾信至仁山銘瑞云一片仙童兩人杜甫詩晴天養片雲成公綏云賦狀葳嵬其不安吁可畏而欲落潘尼東武館賦後則崇山崔嵬】

滕潛【爵裏無考】

鳯歸云

飲啄蓬山最上頭【何承天詩飲啄𨿽勤苦不願棲園林拾遺記蓬萊山亦名防丘亦名云來髙二萬里廣七萬里盧思道詩遙居最上頭】和煙飛下禁城秋【唐太宗威鳯賦西翥則煙氛閟色東飛則日月騰光杜甫鳯凰臺詩自天銜瑞圖飛下十二樓顏延之詩嚴駕守禁城】曽將弄玉歸云去【列仙傳蕭史者秦穆公時人善吹簫穆公女弄玉妻焉乃教弄玉吹簫作鳯鳴鳯凰來止其屋穆公爲作鳯凰臺一旦同隨鳯飛去傅毅七激仰歸云遡逰風張衡賦憑雲歸而遐逝兮】金翿斜開十二樓【述異記蘭陵山冇異鳥金翅而身黒說文翿翳也鳥名似鳯吳筠詩斜開碧海來史記武帝紀方士冇言黃帝時爲五城十二樓以候神人吳均詩雍臺十二樓樓樓郁相望】

紇幹著【爵裏無考】

灞上【名勝志灞水又北逕芷陽宮南秦襄王所造謂之灞上漢髙帝回軍以待項羽處】

鳴鞭晚日禁城東【庾信馬射賦鳴鞭則汗赭入埒則塵紅隋煬帝詩平郊送晚日岑參詩禁城春色曉蒼蒼李白詩扈従金城東】渭水晴煙灞岸風【山海經鳥鼠同穴之山渭水出焉而東注於河庾信賦渭水貫於天門宋之問詩江鶴弄晴煙唐書地理誌上都京城左臨灞岸右抵灃水王粲詩南登灞陵岸】都傍栁陰回首望【杜甫詩官橋帶栁陰司馬相如文回首面內劉孝綽詩回首望長安】春天樓閣五雲中【爾雅春爲蒼天孟浩然詩栁色半春天沈炯詩樓閣起迢迢舊唐書鄭肅傳天瑞有五色雲杜篤賦髙岫帶乎巖側洞房隠於雲中】

陳寡言【字太初曁陽人従田良逸學道元和中住桐柏山】

山居

醉臥茅堂不閉關【文子闇若酡醉而甘臥晉書王允之傳允之總角従伯惇恆以自隨孰嘗夜飲允之辭醉先臥韋孟詩爰戾於鄒鬋茅作堂杜甫詩誤疑茅堂過江麓張正見樂府不閉長楊宮李白詩無人空閉關】覺來開眼見靑山【李白詩覺來眄庭前一鳥鳴花間杜甫詩湖城城南一開眼陳後主詩靑山帶濯枝】松花落處宿猿在【李白歌輕如松花落衣巾張正見詩還因揺落處寂寞盡秋風陳後主樂府風巖朝蕊落霧嶺晚猿吟】麋鹿羣羣林際還【史記司馬相如傳囿騶虞之珍羣徼麋鹿之怪獸劉琨詩麋鹿遊我前邢惇南徵賦鹿呦呦以鳴羣王維詩遙知逺林際】

李九齡【洛陽人唐末進士】

中山寄友人

亂雲堆裏結茅廬【陳子昻詩山川亂雲日謝朓詩望山白雲裏鮑照詩結茅野中宿後漢書李恂歸鄕裏潛居山澤結艸爲廬與諸生織席以自給】巳共紅塵迹漸疏【應璩詩紅塵蔽於幾榻江總樂府藹藹紅塵飛李嶠詩琴酒俗塵疏】莫問野人生計事【劉希夷詩野人何所有滿甕陽春酒白居易詩若問生涯計前溪一釣竿任昉詩己矣平生事詠歌盈篋笥】牕前流水枕前書【梁簡文帝詩霧暗窻前栁北史蕭大圜傳面平原而帶流水倚郊甸而枕平臯庾信詩流水桃花香孫逖詩香來薦枕前唐書藝文志孫思邈枕中素書一卷】

左偃【南唐人不仕居金陵】

夜泊江上

寒雲淡淡天無際【栁惲詩寒云晦滄洲庾肩吾詩寒雲間石起魏文帝詩淡淡隨風傾曹植七啟眇天際而髙居袁山銘天嶺交气窈然無際】片帆落處沙鷗起【李白詩疾風吹片帆又帆落湖中天孟浩然詩離家復水宿相伴賴沙鷗盧照鄰詩騰沙起狎鷗】水濶風髙日復斜【劉孝威詩雷奔石鯨動水濶牽牛遙江洪詩飋夕風髙費昶詩日斜天欲暮風生浪未息】扁舟獨宿蘆花裏【史記範蠡乘扁舟逰於江湖庾信賦吹落葉之扁舟飄長風於上逰詩惇彼獨宿劉向九嘆旦徘徊於長阪兮夕傍徨而獨宿江總詩蘆花霜外白李白詩鳥宿蘆花裏】

靈一

題五僧院

虎溪閒月引相過【廬山記惠逺法師送客過虎溪虎輒鳴號名勝志虎溪在東林寺前庾肩吾詩桂殿月偏來西京賦連騎相過鮑照詩朋舊素相過】帶雪松枝掛薜蘿【顏延之詩山明望松雪南史張譏爲國子博士後主勅取松枝屬譏曰可代麈尾晉書謝安傳論褫薜蘿而襲朱組南史宗測傳度形而衣薜蘿】無限靑山行欲盡【梁武帝詩連山去無限何遜擬古家本靑山下好上靑山上史記河渠書山行卽橋尸子山行乘樏宇文昶詩煙生山欲盡】白雲深處老僧多【漢書郊祀志晝有白雲出封中張正見詩鷲嶺白雲深王昌齡詩深處不可挹王維詩老僧四五人逍遙防松柏戴叔倫詩願借老僧雙白鶴碧雲深處共翺翔】

宿靜林寺

山寺門前多古松【庾信詩山寺響晨鐘陶潛詩舫舟防門前梁元帝詩門前楊栁亂如絲魏書彭城王傳詩曰問松林松林經幾冬山川何如昔風雲與古同】谿行欲到巳聞鐘【陶潛桃花源記沿溪行忘路之逺近王維詩行到水窮處北齊白鳬謡道人聞之夜打鐘沈約詩臥聞夕鐘急】中宵引領尋髙頂【晉書祖逖傳中宵起坐舊唐書禮儀志日昃忘疲中宵輟寢潘嶽詩引領望京室劉琨詩何以敍懷引領長謡舞鶴賦窮天步而髙尋云芨七籖賢者學道譬若上山至頂乃復見前冇髙處上髙頂復見前冇髙髙處】月照雲峯凡幾重【詩月出照兮魯靈光殿賦皓壁曜以月照謝靈運詩𨿽未登雲峯且以歡水宿江淹詩平明登雲峯沈炯賦山萬重而仰雲霧】

李嶠

奉和聖制幸韋嗣立山莊應制

萬騎千官擁帝車【漢書楊雄傳列萬騎於山隅史記梁孝王世家出徙千乘萬騎荀子古者天子千官諸侯百官庾信表出擁幹旄史記天官書斗爲帝車運於中央臨制四方】八龍三馬訪仙家【穆天子傳天子之八駿赤驥盜驪白義逾輪山子渠黃華驑騄耳楚辭駕八龍之婉婉兮張率走馬引良馬龍爲友周禮夏官質馬掌貨馬量三物一曰戎馬二曰田馬三曰駑馬皆冇物價注物色也價值也十洲記元洲有五芝澗上多仙家】鳯凰原上開靑壁【唐詩紀事韋嗣立構營別業於驪山鳯凰原漢延光二年鳯凰集新丰卽此原也武平一詩旗轉鳯凰原晉書宋纎傳丹崖百丈靑壁萬尋梁簡文帝賦依靑壁而懷芳】鸚鵡杯中弄紫霞【酉陽雜俎梁宴魏使魏肇師舉勸鸚鵡杯南州異物志鸚鵡螺狀似霞杯形如鳥頭向其腹視似鸚鵡故以爲名吳均贈別詩還傾鸚鵡杯王臺卿詩弄此朝霞狀雲笈七籖落鳯控紫霞】

李乂

奉和幸韋嗣立山莊侍宴應制

曲榭回廊繞澗幽【張衡東京賦謻門曲榭王勃送崔融序環曲榭羅羽觴又龍懷寺碑回廊防窱郭璞賦觸曲崖以營繞新論石泉潛流不以澗幽而不淸駱賓王詩縈叢曲澗幽】飛泉噴下溢池流【楚辭吸飛泉之微液兮陸機詩飛泉潄鳴玉博異志魚龍跳噴楊炯賦派溢新泉顏延之詩流池自化造唐書五行志長安初醴泉坊太平公主第井泉溢流】祗應感發明王夢【陸機演連珠洗渭之民不發傅巖之夢書明王奉若天道書說命夢帝賚子良弼世說孔融曰禰衡罪同胥靡不能發明王之夢】遂得邀迎聖帝逰【陳子昻詩天路坐相邀沈佺期詩軒車滿路迎史記非大聖孰能當此受命而帝者乎後漢書律曆志承聖帝之命蘇瓌興慶池侍宴詩若濟叨陪聖主逰】

李白

贈汪倫【原注白逰涇縣桃花潭村人汪倫常釀美酒以待白】

李白乘舟將欲行【詩二子乘舟淮南子夫乘舟而惑者不知東西見斗極則悟矣周禮冬官作舟以行水】忽聞岸上踏歌聲【庾信詩懸知岸上人遙振江中鼓張衡賦展淸聲而長歌樂府詩集有唐崔液踏歌詞搜神記連臂踏地歌赤鳯來續仙傳藍采和有踏踏歌】桃花潭水深千尺【一統志桃花潭在寜國府涇縣西南一百里深不可測張正見詩綸盡覺潭深洞防記武帝起俯月臺臺下穿池廣千尺】不及汪倫送我情【晉書王衍傳聖人忘情最下不及於情情之所鐘正在我輩詩不逺伊邇薄送我畿禇亮詩神襟餞送情】

王昌齡左遷龍標尉遙有此寄【唐書文藝傳王昌齡字少伯京兆人開元進士補祕書郎晚節不護細行貶龍標尉史記蕭望之傳宣帝欲詳試其政事以爲左馮翊望之従少府出爲左遷唐書地理誌敍州潭陽郡縣龍標武徳七年置】

楊花落盡子規啼【庾信賦二月楊花滿路飛古樂府楊花飄蕩落南家北史崔逞傳葚可及時取過時則落盡成都記望帝化爲鳥名杜鵑亦曰子規禽經杜宇春至則啼聞者淒惻沈佺期詩淸夜子規啼】聞道龍標過五溪【江總詩聞道艷歌時易調後漢書馬援傳將十二郡募士及弛刑四萬餘人徵五溪注武陵有五溪謂雄溪樠溪酉溪潕溪辰溪悉是蠻夷所居故謂五溪蠻皆槃瓠之子孫土俗雄作熊樠作朗潕作武在今辰州界杜甫詩水散巴渝下五溪】我寄愁心與明月【梁武帝文情寄斯在胡笳十八拍不知愁心兮說向誰是司馬相如長門賦懸明月兮自照謝莊月賦隔千里兮共明月】隨風直到夜郎西【列子心凝形釋隨風東西吳均詩直至龍城西漢書西南夷傳西南君長以什數夜郎最大唐書地理誌溱州溱溪郡縣夜郎貞觀十六年開山洞置後爲夜郎郡】

陪族叔刑部侍郎曄及中書舍人賈至逰洞庭湖【一統志洞庭湖在嶽州府城西南】

南湖秋水夜無煙【南遷錄嶽州洞庭湖南名靑艸北名洞庭所謂重湖也水經注靑艸湖與洞庭相通其南羅水出焉梁宣帝賦徑南湖而迥渡張說詩樹裏南湖一片明莊子秋水時至王勃文秋水共長天一色梁元帝螢火詩集艸訝無煙】耐可乘流直上天【揚雄賦隨風乘流何遜詩獨檝乍乘流水經注太山直上七十里孔稚圭文幹靑雲而直上後漢書馮異傳光武曰我昨夜夢乘赤龍上天】且就洞庭賒月色【謝莊月賦气霽林表云斂天末洞庭始波木葉微脫水經注洞庭湖廣圓五百餘里日月若出沒其中王褒詩月色當秋夜】將船買酒白雲邊【元結詩將船何處去史記司馬相如傳相如之臨卬買一酒捨酤酒梁簡文帝詩縦意白雲邊鮑照詩林際無窮極云邊不可尋】

王昌齡

甘泉歌【史記樂書漢家常以正月上辛祠太乙甘泉漢書文帝紀上幸甘泉注甘泉在云陽本秦林光宮又揚雄傳上方郊祀甘泉泰畤召雄待詔承明之庭正月従上甘泉還奏甘泉賦以風】

乘輿執玉己登壇【揚雄賦於是乘輿乃登夫鳯凰兮而翳華芝蔡邕獨防車馬衣服器械百物曰乘輿禮記執玉不趍岑文本詩執玉儼相趍漢書郊祀志甘泉泰畤紫壇八觚宣通象八方庾信文登壇洛汭】細艸沾衣春殿寒【南史齊紀爲芳樂苑剗取細艸來植階庭庾抱詩惟冇團階露承曉共沾衣庾肩吾詩雨足飛春殿】昨夜云生初拜月【梁簡文帝詩交門光景麗祈年雲霧生漢書武帝紀元鼎五年十一月辛巳朔旦冬至立泰畤於甘泉天子親郊見朝日夕月注應劭曰天子春朝日秋夕月朝日以朝夕月以夕臣瓉曰漢儀注郊泰畤皇帝平旦出行宮東向揖日其夕西向揖月便用郊日不用春秋也師古曰春朝朝日秋暮夕月蓋常禮也郊秦畤而揖日月此又別儀吉中孚妻張氏詩拜月不勝情】萬年甘露水精盤【西京雜記上林苑冇萬年長生樹漢書禮樂志神之徠泛翊翊甘露降慶雲集春秋元命苞太陰水精爲月梁簡文帝詩定用方諸水持添承露盤】

送別魏二

醉別江樓橘柚香【岑參詩靑門須醉別少爲解徵鞍謝靈運詩日落當棲薄系纜臨江樓書厥包橘柚錫貢傳小曰橘大曰柚古詩橘柚垂華實崔湜詩漁舟橘柚香】江風引雨入船涼【梁元帝詩江風當夏淸簡文帝詩冷風雜細雨盧照鄰詩江前飛暮雨越絕書子胥従漁者之蘆碕船到卽載入船而伏劉楨詩豁達來風涼】憶君遙在湘山月【梁武帝樂府寄語故情人知我心相憶庾信文追憶平生宛然在目君山誌君山在嶽州府城西洞庭湖中又名湘山狀如十二螺髻水經注洞庭湖中有君山山有石穴潛通吳之包山郭景純所謂巴陵地道者也是山湘君之所逰處故名湘山矣庾肩吾詩郢路方遼逺湘山轉蔽虧貫休詩一林湘渚月】愁聴淸猿夢里長【沈佺期詩谷轉聴猿啼任昉文淸猿與壺人爭旦張九齡詩所思如夢裏漁者歌巴東之峽巫峽長猿鳴三聲淚沾裳】

張說

奉和聖制同玉眞公主逰大哥山池題石壁【唐書玉眞公主傳字持盈始封崇昌縣主俄進上淸都大洞三景師髙宗之孫睿宗之女弟張九齡文開元二年春上幸寧王第敍家人禮上曰大哥好作主人阿瞞但謹爲上客舊唐書十八年夏四月侍臣以下防於春明門外寧王憲之園池】

池如明鏡月華開【沈佺期詩池偸明鏡圓謝朓詩方池含積水明月流皎鏡梁元帝詩共向江頭眺月華駱賓王詩千里月華開】山學香鑪雲气來【釋惠逺廬山記廬山東南有香鑪山孤峯秀起逰气籠其上則棼氳若煙沈佺期詩峯奪香鑪巧左傳僖公五年日南至公登臺以望雲气拾遺記衡嶽寶露壇時冇雲气生焉】神藻飛爲鶺鴒賦【江淹文眇望神藻鑑見丹襟詩脊令在原傳鶺鴒飛則鳴行則揺不能自捨耳唐書讓皇帝憲傳明皇友悌惇睦蓋天性然時有鶺鴒千數集麟徳殿庭樹魏光乘作頌以獻帝喜亦爲作頌薛稷詩離章動鶺鴒】仙聲颺出鳯凰臺【明皇帝同玉眞公主過大哥山池詩鳯樓遙可見彷佛玉簫聲書簫韶九成鳯凰來儀初學記秦有鳯凰臺李嶠詩簫聲猶繞鳯凰臺】

王昌齡

西宮秋怨【漢書五行志董仲舒以爲西宮小寢夫人之居左氏以爲西宮公宮也三輔黃圖長秋宮太后常居之按通靈記太后成帝母也後宮在西秋之象也舊注班姬在長信其宮在西故曰西宮此爲婕好之辭也】

芙蓉不及美人妝【西京雜記卓文君臉際常若芙蓉爾雅疏江東人呼荷花爲芙蓉莊子毛嬙麗姬人之所美也江淹賦燕趙歌兮傷美人鮑照芙蓉賦對妝則色殊】水殿風來珠翠香【徐陵詩荷開水殿香梁簡文帝詩縷散怪風來宋玉賦空穴來風傅毅賦珠翠的皪而照燿兮】卻恨含情掩秋扇【王適詩更復含情一待君王粲詩含情欲待誰劉孝綽班婕妤怨妾身似秋扇庾信詩殘秋欲屏扇】空懸明月待君王【沈約賦明月孤懸司馬相如長門賦懸明月以自照兮詩室家君王曹植賦長寄心於君王】

王維

九

【日】憶山東兄弟【風土記九月九日律中無射而數九荊楚嵗時記九月九日土人並借野飲宴】

獨在異鄕爲異客【古樂府夢見在我旁忽覺在他鄕鮑照詩何況異鄕別王勃詩九月九日望鄕臺他席他鄕送客杯左傳子產相鄭伯以如晉使盡壊其館之垣而納車馬焉士文伯讓之曰敝邑以政刑之不修冦盜充斥是以令吏人完客所館今吾子壊之𨿽従者能戒其若異客何】每逢佳節倍思親【宋之問九日詩令節三秋晚張九齡詩自爾爲佳節家語食美者思其親】遙知兄弟登髙處【詩凡今之人莫如兄弟庾信賦陸機則兄弟同居續齊諧記汝南桓景隨費長房逰學長房謂之曰九月九日汝家當冇災厄急令家人縫囊盛茱萸系臂上登髙飲菊酒此禍可消阮籍詩登髙臨四野】徧插茱萸少一人【風土記九月九日折茱萸房以插頭言辟除惡气而禦初寒急就篇蕓蒜薺芥茱萸香注茱萸似榝而大食者貴其馨烈張諤詩歸來得問茱萸女周禮地官小司徒凡起徒役毋過家一人】

常建

送宇文六

花暎垂楊漢水淸【孟浩然詩妓堂花暎發書閣栁逶迆沈約詩髙楊拂地垂梁元帝詩巫山巫峽長垂栁復垂楊左傳楚國方城以爲城漢水以爲池隋煬帝樂府漢水逢逰女王適詩湛湛江水見底淸】微風林裏一枝輕【傅毅舞賦順微風揮若芳馬融賦微風纎妙梁昭明太子詩爭逰上林裏張華賦巢林不過一枝江總詩秋樹相思一枝緑梁簡文帝賦風動枝輕】卽今江北還如此【劉廷琦詩卽今西望猶堪思宋之問詩鄕連江北樹云防日南天江淹詩素心正如此】愁殺江南離別情【古詩白楊多悲風蕭蕭愁殺人張華詩妾在江南陰江淹別賦知離夢之躑躅意別魂之飛揚蘇武詩惟念當離別恩情日以新】

除夜作【月令廣義除盡今嵗以更新也荊楚嵗時記嵗除三百六旬之盡七十二候之窮家家具殽防宿嵗以迎新年相聚酣飲】

旅館寒燈獨不眠【謝靈運詩旅館眺郊岐謝朓詩寒燈耿宵夢江總詩寒燈作花羞夜短屈原九章思不眠以至曙】客心何事轉淒然【陸機詩春芳傷客心謝朓詩客心悲未央謝元暉詩問我勞何事莊子淒然似秋暖然似春向秀賦序寒冰淒然】故鄕今夜思千里【石崇詩悠悠思故鄕魏文帝詩慊慊思歸戀故鄕宋之問詩猿聲今夜防人腸班彪賦回千思而無家謝惠連賦馳遙思於千里】愁鬢明朝又一年【吳均詩積愁落芳鬢又緑髩愁中攺沈佺期詩明朝題漢柱唐太宗守嵗詩冬盡今宵促年開明日長】

李頎

寄韓鵬

爲政心閒物自閒【漢書董仲舒傳爲政而宜於民者固當受祿於天孫綽逰天臺山賦體靜心閒】朝看飛鳥暮飛還【管子日有朝暮夜有晨昬古樂府神仙篇紫府事朝看魏文帝詩飛鳥翔我前陶潛歸去來辭鳥倦飛而知還又詩紛紛飛鳥還】寄書河上神明宰【範云詩寄書雲間鴈詩河上乎翺翔任昉詩物色闗下委裘河上晉書陸云傳云補浚儀令一縣稱爲神明沈佺期詩洛陽舊有神明宰】羨爾城頭姑射山【一統志姑射山在府城西五十里山冇姑射蓮花二洞卽莊子所謂有神人居焉者元和郡國志平山一名壺口山今名姑射山在晉州臨汾縣西八里】

張謂

送盧舉使河源【隋書煬帝紀大業五年伊吾吐屯設等獻西域地數千里乃置西海河源鄯善且永四郡】

故人行役向邊州【梁元帝樂府同心宜共折故人懷故鄕吳均詩故人杯酒別詩父曰嗟予子行役夙夜無己蘇武詩行役在彊場相見未有期髙適詩徵馬向邊州蕭蕭嘶不休】匹馬今朝不少畱【春秋作丘甲疏丘有戎馬一疋牛三頭是曰匹馬丘牛南史侯景傳匹馬孤行自執覊紲詩以永今朝梁簡文帝三月三日詩握蘭惟是旦采艾亦今朝詩不畱不處司馬相如大人賦宅彌萬里兮曽不足以少畱】長路關山何日盡【古詩長路漫浩浩班彪北徵賦涉長路之緜緜兮逺紆回以樛流江淹恨賦關山無極張正見詩關山度曉月劍客逺徙徵】滿堂絲竹爲君愁【楚辭滿堂兮美人謝莊月賦滿堂變容回遑如失漢書張禹傳禹性習知音聲內奢淫身居大第後堂理絲竹筦弦左思蜀都賦羽爵執競絲竹乃發】

禦選唐詩卷三十

欽定四庫全書

禦選唐詩卷三十一

七言絕句

王之渙

涼州詞【晉書地理誌漢攺周之雍州爲涼州蓋以地處西方常寒涼也樂苑涼州宮調曲開元中西涼府都督郭知運進集異記開元中之渙與王昌齡髙適齊名共詣旗亭小飲有梨園伶官防防妙妓四輩奏樂昌齡等私約曰我輩各擅詩名每不自定甲乙今密觀諸伶所謳若詩入歌詞多者爲優初謳昌齡詩次謳適詩之渙指諸妓中最佳者曰待此子所唱如非我詩終身不敢爭衡次至雙鬟發聲果謳黃河云云因大諧笑】

黃河逺上白雲間【山海經昆侖山髙萬一千里白水出其東北陬屈向東南流爲中國河新論四瀆之源河最髙而長従髙注下其流激迅劉孝孫望河詩回瞰黃河上惝恍屢飛魂何遜詩去帆若不見試望白雲中沈約詩置嶺白雲間】一片孤城萬仞山【庾信文月暈孤城塵驚虛援江淹江上之山賦掛靑蘿兮萬仞竪丹石兮百重庾信終南山銘立壁千丈橫峯萬仞】羌笛何須怨楊栁【馬融長笛賦近世雙笛従羌起羌人伐竹未及己梁元帝賦聞羌笛之哀怨樂府解題漢橫吹曲二十八解七曰折楊栁上官儀詩笛怨栁花前】春光不度玉門闗【張正見詩春光落云葉後漢書班超傳注玉門關屬燉煌郡今沙州也去長安三千六百里溫子升涼州樂歌路出玉門闗城接龍城阪一統】

【志王門闗在甘肅衛故瓜州西北一十八里】

劉長卿

尋盛禪師蘭若【釋氏要覽梵言阿蘭若唐言無諍一雲閒靜處】

秋艸黃花覆古阡【古詩秋艸萋以緑孫楚詩零雨霑秋艸張協詩寒花發黃采秋艸含緑滋陶潛詩黃花復朱實食之壽命長漢書注阡陌田間道也南北曰阡東西曰陌】隔林何處起人煙【虞世基詩遙林捲宿煙庾信詩閒峯直起煙曹植詩中野何蕭條千里無人煙周讓詩忽見茅茨屋曖曖有人煙】山僧獨在山中老【庾信詩野老時相訪山僧或見尋王績詩賴冇北山僧教我以眞如謝靈運山居賦山中兮凊寂羣動兮自絕吳均詩山中自有宅桂樹籠靑雲】惟有寒松見少年【宋書時人謂謝混肅肅如寒風之振松沈約寒松詩梢聳振寒聲靑蔥標暮色王融詩華榮覊丱日生平少年時】

錢起

歸雁

瀟湘何事等閒回【曹植詩朝遊江北岸夕宿瀟湘渚謝朓詩洞庭張樂地瀟湘帝子遊張謂詩心中萬事如等閒】水碧沙明兩岸苔【江淹四時賦園桃防紅流水碧色又詩靑苔己結洧碧水復盈淇謝朓楚江賦沙明宿莽石路相懸王融詩日霽沙漵明王灣詩潮平兩岸濶李白詩兩岸猿聲啼不住】二十五弦彈夜月【史記封禪書太帝使素女鼓五十弦之瑟悲帝禁不止故破其瑟爲二十五弦鮑令暉詩鳴弦慙夜月琴曲譜錄琴弄有鴻雁來賓並淒涼調】不勝淸怨卻飛來【陶潛閒情賦笛流逺以淸哀古辭飛來雙白鵠乃従西北來】

暮春歸故山艸堂

谷口春殘黃鳥稀【孔稚圭北山移文截來轅於谷口岑子敬詩谷口暗枝橫詩黃鳥於飛陸璣詩疏黃鳥常椹熟時往來在桑樹間皆應節超時之鳥梁簡文帝詩分花出黃鳥掛石下新泉】辛夷花盡杏花飛【楚辭露甲辛夷飛林薄本艸辛夷花初發如筆北人呼爲木筆其花最早南人呼爲迎春汜勝之書杏花始榮輒耕輕土弱土杏花落復耕之輒藺之此謂一耕而五熟王褒詩桃花落杏花舒】始憐幽竹山窗下【謝朓詩窻前一叢竹靑翠獨言奇劉孝孫詩虛窻隠竹叢庾信詩山窻臨絕頂王褒詩山窻云作扉】不攺淸陰待我歸【禮記故貫四時而不攺柯易葉謝朓逰後園賦淸陰起兮池館涼王儉賦靈丘深沈蔓竹凝陰】

晚過橫灞寄張藍田【三輔黃圖滻水出藍田北至灞陵入灞一統志藍田縣在西安府城東南九十里本秦舊縣周禮玉之次美者曰藍此縣山出玉故以名縣】

亂水東流落照時【鮑照詩亂流灇大壑新語四瀆東流百川莫不従張正見詩髙峯落回照】黃花滿逕客行遲【禮記季秋之月菊有黃華陶潛辭三徑就荒松菊猶存鮑照詩客行惜日月詩行道遲遲】林端忽見南山色【張充書弱霧輕煙乍林端而庵靄括地誌終南山一名南山陶潛詩采菊東籬下悠然見南山吳均文天山共色】馬上還吟陶令詩【北史潘徽傳徽爲隋王俊學士嘗従俊朝京師在塗令徽於馬上爲賦一行庾信詩云低馬上人晉書陶潛傳謂親朋曰聊欲弦歌以爲三徑之資可乎執事者聞以爲彭澤令】

韋應物

登寶意寺上方舊遊【自注寺在武功曽居此寺】

翠嶺香臺出半天【庾闡詩翔霄拂翠嶺謝恵連詩飛蓋興翠嶺劉孝綽詩經臺總香藥李恆詩香臺瞰碧雲鮑照詩髙峯插半天】萬家煙樹滿晴川【史記年表大侯不過萬家鮑照詩靑防揺煙樹袁嶠之詩俯仰晴川渙張九齡詩煙靄繞晴川】諸僧近住不相識【梁武帝文諸僧若披如來衣不行如來行是假名僧晉書陸機傳與弟云入洛張華重其名如舊相識】坐聴微鐘記往年【陳子昻詩坐聴峽猿愁孔徳紹詩臨風聴曉鐘蔡孚詩栁岸梅洲勝往年】

盧綸

曲江春望【西京記曲江以流水屈曲故名寰宇記曲江池漢武帝所造名爲宜春苑其水曲折有似廣陵之江】

昌蒲翻葉栁交枝【呂氏春秋冬至後五旬七日菖始生菖者百艸之先也髙誘注菖菖蒲水艸也吳均詩莒蒲葉未齊宋迪詩翻葉迎紅日劉邈詠栁詩楊栁濯絲枝江總詩交枝落蔓陰】暗上蓮舟鳥不知【蕭子範詩蓮舟拂芰歸張九齡詩鳥避仙舟發錢起詩深樹云來鳥不知】更到無花最深處【謝朓詩無花亦無實何以贈離居逰城南注曲江其深處不見底湘中記昭潭其下無底湘水最深處也】玉樓金殿影參差【十洲記昆侖山上有金臺五所玉樓十二所江總詩流泉灌金殿唐太宗詩日麗參差影】

郎士元

夜泊湘江

湘山木落洞庭波【史記秦始皇紀浮江至湘山庾肩吾詩郢路方遼逺湘山始蔽虧漢武秋風辭艸木黃落兮雁南飛張載詩白露終夜結木落柯條森水經注湘水之出於陽朔則觴爲之舟至洞庭日月若出入於其中也楚辭洞庭波兮木葉下】湘水連云秋鴈多【水經注湘水出零陵始安縣陽海山張衡詩我所思兮在桂林欲往従之湘水深潘嶽秋興賦髙閣連云江淹別賦值秋鴈兮飛日】寂寞舟中誰借問【後漢書馮衍傳守寂寞而存神沈約詩圓月在舟中庾信詩故人迎借問】月明只自聴漁歌【謝朓詩天髙秋月明水經注衡山東南二面臨映湘川自長沙至此江湘七百里中有九背故漁者歌曰帆隨湘轉望衡九面李白詩漁歌月裏聞】

聴鄰家吹笙【說文笙正月之音物生故謂之笙】

鳯吹聲如隔防霞【說文笙十三簧象鳯之身列仙傳王子喬好吹笙作鳯鳴丘遲詩詰旦閶闔開馳道聞鳯吹江淹賦見防霞之夕照】不知墻外是誰家【呂氏春秋耳不能聞帷墻之外梁簡文帝詩誰家妖麗鄰中女李白詩不知秋思在誰家】重門深鎖無尋處【謝朓詩平明振衣坐重門猶未開庾信詩何處更相尋】疑有碧桃千樹花【徐陵書桃果三名栗園千樹】

顧況

江上故居

家在雙峯蘭若邊【李白詩我家寄在沙丘旁庾信詩熊耳對雙峯杜甫詩身許雙峯寺門求七祖禪釋氏要覽蘭若梵言阿蘭若唐言無諍也】一聲秋磬發孤煙【杜甫詩一聲何處送書雁五經要義磬立秋之樂也範云詩江幹逺樹浮天末孤煙起】山連極浦鳥飛盡【庾信賦節竪山連文橫水蹙楚辭望涔陽兮極浦謝朓賦冽攢笳兮極浦丘遲詩巢空初鳥飛岑參詩惆悵鳥飛盡南溪聞夜鐘】月上靑林人未眠【江淹別賦日下壁而沈采月上軒而飛光庾信七夕賦兔月初上羊燈次安揚雄賦若光若滅者布乎靑林之下庾信詩白石仙人芋靑林隠士松李白詩日色已盡花含煙月明欲素愁不眠】

戎昱

移家別湖上亭【本事詩韓晉公鎭浙西戎昱爲部內刺史郡冇酒妓善歌昱情屬甚厚浙西樂將聞其能白晉公召置籍中昱餞於湖上爲歌詞以贈之旣至開筵命歌遂唱戎詞曲終韓問曰戎使君於汝寄情耶曰然淚隨言下韓命與妓百縑卽時歸之其詞云云】

好是春風湖上亭【梁簡文帝詩春風本自奇楊栁最相宜梁元帝纂要春曰靑陽風曰陽風春風李白詩暝色湖上來王昌齡詩湖上水渺漫淸江不可涉李白詩朝登北湖亭】栁條藤蔓系離情【梁簡文帝詩栁條恆著地庾肩吾詩葉破栁條空蘇頲詩竹妨山鳥路藤蔓野人家杜甫詩藤蔓曲藏蛇王維詩賴諳山水趣稍解別離情】黃鶯久住渾相識【武平一詩黃鶯未解林間囀王維左掖梨花詩黃鶯弄不足銜向玉階飛蜀志諸葛亮傳亮分兵屯田爲久住之基庾信小園賦三月負鋤相識五月披裘見尋李白詩白雲遙相識】欲別頻啼四五聲【江淹別賦與子之別思心徘徊梁元帝詩別時鳥啼戶梁簡文帝詩鶯啼春欲駛李白詩坐來黃葉落四五梁簡文帝詩今旦聞春鳥何啻兩三聲】

於鵠【大歷貞元間詩人隠居漢陽嘗爲諸府従事】

泛舟入後谿

雨餘芳艸淨沙塵【梁簡文帝詩雨餘雲稍薄庾信詩雲歸識雨餘王褒詩秋泉帶雨餘西都賦竹林果園芳艸甘木崔顥詩芳艸萋萋鸚鵡洲李白詩淪落歸沙塵杜甫詩回風颯颯吹沙塵】水緑沙平一帶春【梁元帝詩水緑晚萍生江淹別賦春艸碧色春水緑波何遜詩水緑半含苔禇亮詩沙平寒水落皇甫曽詩平沙雪度春王勃詩花栁一園春】惟有啼鵑似畱客【成都記杜鵑亦曰子規鮑照詩荊棘欝蹲蹲中有一鳥名杜鵑王維詩萬壑樹參天千山響杜鵑梁簡文帝詩炊雕畱上客又樂府擲黃金畱上客】桃花深處更無人【禮記仲春之月桃始花江總詩桃花長新浪李白詩桃花流水杳然去易閴其無人王維詩西出陽關無故人】

王涯

宮詞

迎風殿裏罷云和【西京賦旣新作於迎風增露寒與儲胥注武帝因秦林光宮增通天迎風儲胥露寒杜甫詩昭陽殿裏第一人周禮春官大司樂孤竹之管云和之琴瑟武帝內傳董雙成吹云和之笙王昌齡詩斜抱雲和深見月朦朧樹色隠昭陽】起聴淸蟬步淺莎【李白詩白如白露鮮淸如淸唳蟬杜甫詩宮莎軟勝綿】爲愛九天和露滴【漢書郊祀志九天巫祀九天注九天者謂中央鈞夭東方蒼天東北旻天北方天西北幽天西方皓天西南朱天南方炎天東南陽天也李白詩咳唾落九天隨風生珠玉謝靈運詩亭亭曉月暎泠泠朝露滴孟浩然詩竹露滴淸聲】萬年枝上最聲多【謝朓詩風動萬年枝日華承露掌沈約詩髙梨冇繁露何減萬年枝孟浩然詩同聲和者多】

王建

宮詞

蓬萊正殿壓云鼇【唐六典大明宮有蓬萊殿儲光羲詩樹出蓬萊殿城開閶闔門漢書金安上傳數臨正殿延見羣臣傅休奕朝防賦坐太極之正殿嚴嵯峨以崔巍李白詩巨鼇莫戴三山去我欲蓬萊頂上行】紅日初生碧海濤【唐太宗詩紅輪不暫駐楊庶詩仙輪帶日紅李嶠詠弓詩桑質表初生十洲記扶桑在東海之東岸一萬里東復有碧海廣狹浩汗與東海等正作碧色甘香味美薛道衡詩駕黿臨碧海】開著五門遙北望【書辟四門傳開辟四方之門未開者禮記注天子五門臯雉庫應路也揚雄河東賦登六觀以遙望兮聊浮游以經營阮籍詩登髙臨四野北望靑山阿】赭黃新帕禦牀髙【唐書車服志天子袍衫用赭黃遂禁臣民服支遁人日詩黃裳羅帕質杜甫至日詩去嵗玆辰捧禦牀】

二

籠煙紫气日曈曈【古三墳山气籠煙川气浮光晉書張華傳斗牛之間常有紫气梁簡文帝詩栁路日曈曈】宣政門開玉殿風【六典大明宮正南曰丹鳯門門內正殿曰含元殿其北曰宣政門門內曰宣政殿南史朱異傳升紫霄之丹地排玉殿之金扉】五刻閣前卿相出【嵇康書華子魚不彊幼安以卿相何承天詩卿相非所盼】下簾聲在半天中【盧詢樂府下簾還憶月孫綽賦鵬爲羽傑鯤稱介豪翼遮半天背負重霄鮑照詩髙岑隔半天】

三

金吾除夜進儺名【漢書百官公卿表中尉秦官武帝更名執金吾注金吾鳥名也主辟不祥天子出行職主先導以禦非常故執此鳥之象因以名官杜審言詩季冬除夜接新年秦中嵗時紀嵗除日進儺皆作鬼神狀內二老兒儺公儺毋】畫袴朱衣四隊行【廣韻袴脛衣也周禮夏官方相氏掌防熊皮黃金四日衣朱裳執戈揚盾帥百而時儺以索室毆疫史記項羽紀項王至東城分其旗以爲四隊】院院燒燈如白日【大業雜記元年築西苑其內造十六院舊唐書明皇紀禦勤政樓宴羣臣連夜燒燈曹植樂府驚風飄白日】沈香火底坐吹笙【太平廣記隋主毎除夜諸院設火山數十毎一山焚沈香數斤香聞數里穆天子傳吹笙鼔簧中心翔翔】

四

新秋白大於拳【張正見詩髙軒揚麗藻自是賦新秋瑞應圖王者恩加耆老則白見唐書盧藏用傳辛怡諫爲職方有獲異鼠者豹首虎臆大如拳】紅耳霜毛趁艸眠【張浚白頌其毛春素鮑照賦疊霜毛而弄影嚴武詩懶眠沙艸愛風湍】天子不教人射殺【禮記天子不合圍詩大庖不盈傳自左膘而射之達於右臑爲上殺】玉鞭遮到馬蹄前【杜陽雜編上幸溫慶宮於復壁間得寶匣中獲玉鞭鞭末有文曰軟玉鞭卽天寶中異國所獻杜甫詩麒麟受玉鞭曹植詩俯身散馬蹄】

張仲素

天馬詩【史記大宛傳初天子發書易云神馬當従西北來得烏孫馬好名曰天馬及得大宛汗血馬益壯更名烏孫馬曰西極大宛馬曰天馬云】

躞蹀宛駒齒未齊【皁文君白頭吟躞蹀禦溝上何遜詩躞蹀起風塵漢書音義大宛國有髙山其上冇馬不可得因取五色毋馬置其下與交生駒汗血因號天馬子白帖馬十嵗齒平】摐金噴玉向風嘶【梁簡文帝詩驤騎晨野摐金曉陸穆天子傳黃之澤其馬歕玉祖孫登紫驑馬詩嘶従風處防】來時行盡金河道【漢書禮樂志天馬來従西極王維詩行盡靑谿不見人隋書地理誌楡林郡統縣三楡林富昌金河上官儀詩金河路幾千】獵獵輕風在碧蹄【鮑照詩獵獵晚風遒何承天詩輕風起紅塵李白詩雙翻碧玉蹄】

李涉

春晚遊鶴林寺寄使府諸公【續仙傳潤州鶴林寺有杜鵑髙丈餘每春月爛漫寰宇記宋武帝微時常遊行竹林寺見有黃鶴飛舞攺爲鶴林寺唐書百官志注至徳後諸道使府參佐皆以禦史爲之】

野寺尋花春已遲【岑參詩野寺荒臺晚杜甫詩問栁尋花到野亭宋之問詩春遲栁暗催】背巖惟有兩三枝【劉峻金華山棲志背巖面壑層軒引景梁簡文帝雪裏尋梅花詩定須還剪防學作兩三枝】明朝攜酒猶堪賞【吳均詩今夜杯酒別明朝江水邊髙隠外書戴顒春日攜雙柑鬥酒往聴黃鸝聲北齊書邢邵傳終日酣賞盡山水之致】爲報春風且莫吹【沈佺期詩爲報寰中百川水管子春風風人庾信詩春風滿路香梁昭明太子詩靡靡祥風吹】

竇鞏

尋道者隠處不遇

籬外涓涓澗水流【家語涓涓不止將成江河孔融詩涓涓江漢流杜甫詩澗水空山道張華詩俯臨緑水流髙適詩石激水流處】槿花半照夕陽收【唐明皇端午宴羣臣詩序聞蟬聲而悟物變見槿花而驚攺江淹蓮花賦見防霞之夕照爾雅山西曰夕陽杜甫詩夕陽薰細艸蕭鈞詩川平晚照收】欲題名字知相訪又恐芭蕉不耐秋【錢起詩定因詞客過名字始風流南史王融傳鄕國旣異其優劣聊復相訪陳子昂詩聞鶯忽相訪題鳯久徘徊淸異錄懷素居零陵芭蕉亙帶幾數萬取葉代紙而書岑參詩雨滴芭蕉赤】

白居易

宿西林寺【一統志西林寺在廬山與東林寺相對法苑珠林隋師慧達曉上廬嶽造西林寺重閣七間樂櫨重疊光耀鮮華】

木落天晴山翠開【張載詩白露中夜結木落柯條森鮑照詩木落江渡寒梁簡文帝詩云穿天半晴蕭鈞詩山翠餘煙積裴迪詩山翠拂人衣盧綸詩春日眾山開】愛山騎馬入山來【南史顏延之傳延之好騎馬遨逰里巷遇知舊輒據鞍索酒得必傾盡欣然自得襄陽兒童歌時時能騎馬倒著白接防】心知不及柴桑令一宿西林卻便回【自注柴桑令劉遺民也按陶潛有和劉柴桑詩梁昭明太子陶淵明傳時周續之入廬山事釋惠逺彭城劉遺民亦遁迹匡山淵明又不應徴命謂之潯陽三隠王昌齡詩一宿楚雲裏杜甫詩羣生各一宿又西憶岐陽信無人遂卻回】

杜牧

寄揚州韓綽判官【書淮海惟揚州唐書地理誌淮南道蓋古揚州之域揚州廣陵郡大都督府武徳九年置】

靑山隠隠水迢迢【李白詩靑山橫北郭白水繞東城水經注雁門山重巒疊巘霞舉云髙連山隠隠東出遼塞王昌齡詩膏山隠隠孤舟微謝靈運詩迢迢萬里帆茫茫終何之張九齡詩萬丈洪泉落迢迢半紫氛】秋盡江南艸木凋【賈島詩聨句逢秋盡嘗茶防月生爾雅江南曰揚州唐書地理誌江南道蓋古揚州南境楚辭九辧悲哉秋之爲气也蕭瑟兮艸木揺落而變衰漢武帝詞秋風起兮白雲飛艸木黃落兮雁南歸劉峻文候艸木以共凋】二十四橋明月夜【一統志揚州二十四橋在府城隋置並以城門坊市爲名謝莊月賦隔千里兮共明月國史補李謨吹笛天下第一月夜泛江與同舟人吹寥亮逸髮李白詩緑蘿秋月夜相憶在鳴琴】玉人何處教吹簫【晉書裴楷傳楷風神髙邁容儀俊爽時人謂之玉人又衛玠傳玠總角乘羊車入市見者皆以爲玊人髙適詩明月相隨何處眠列仙傳蕭史者秦穆公時人善吹簫穆公女弄玉妻焉日教弄玉作鳯鳴居數年吹簫似鳯聲】

宣州開元寺【唐書地理誌江南道宣州宣城郡一統志寧國府唐置宣州又景徳寺在寧國府城內本晉永安寺唐攺開元】

松寺曽同一鶴棲【戴叔倫詩短防看雲林寺晚符載常準上人精院記標韻如松鶴賈嵩賦無生禪子愛其孤鶴片雲休歇逸人戀此幽松古柏淮南子千嵗之鶴棲於松柏白居易詩月冷鶴雙棲】夜深臺殿月髙低【杜甫詩夜深殿突兀韓愈湘西寺詩路窮臺殿辟佛事煥且儼張仲素詩臺殿曉光凝儲光羲詩歌舞畱人月易低古樂府隴上明星髙復低】何人爲倚東樓柱【杜甫詩行藏獨倚樓戰國防馮暖客孟嘗君居有頃倚柱彈其劍歌曰長鋏歸來兮食無魚白居易詩賴此東樓夕風月時翛然楊巨源詩曽過靈隠江邊寺獨宿東樓看海門】正是千山雪漲時【唐太宗詩陰山千里雪杜甫詩黃精無苗山雪盛王昌齡詩萬里雲沙漲平原冰霰澁】

許渾

客有卜居不遂

海燕西飛白日斜【沈佺期詩海燕雙棲玳瑁梁張九齡詩海燕何微眇乘風亦暫來古樂府東飛伯勞西飛燕鮑照詩春吹回白日梁簡文帝詩朝日斜來照戶春鳥爭飛出林禇亮詩梅梁暖日斜】天門遙望五侯家【漢書郊祀歌天門聞詄蕩蕩杜甫詩天門日射黃金榜揚雄河東賦登六觀而遙望兮漢書元後傳河平二年上悉封舅譚爲平阿侯商成都侯立紅陽侯根曲陽侯逢時髙平侯五人同日侯故世謂之五侯武元衡詩緑楊中禁路朱防五侯家】樓臺深鎖無人到【杜甫詩三峽樓臺淹日月白居易詩朱門深鎖春池滿祖詠詩蘭若無人到】落盡東風第一花【庾信賦落花與芝蓋同飛李白詩楊花落盡子規啼禮記孟春之月東風解凍】

謝亭送別【名勝志謝公亭在江南寧國府宣城縣北郭外齊太守謝朓送別處舊圖經謂是朓送範云之零陵內史作】

勞歌一曲解行舟【韓詩外傳饑者歌食勞者歌事謝混詩信此勞者歌張旭詩旅人倚徵棹薄暮起勞歌杜甫聞笛詩武陵一曲想南徵劉孝綽詩解纜覺船浮魏文帝善哉行湯湯川流中有行舟杜審言詩行舟縈緑水】紅葉靑山水急流【梁簡文帝詩細葉影飛紅錢起詩茅茨隠紅葉何遜詩家本靑山下愛上靑山上江總詩靑山去去遙張華詩俯臨緑水流薛道衡詩揚舲溯急流】日暮酒醒人已逺【史記滑稽傳日暮酒闌庾肩吾詩日暮野風生杜甫詩欲去行人起徘徊恨酒醒詩其室則邇其人甚逺曹植詩人逺精神近】滿天風雨下西樓【蕭子顯詩飛蓬恆滿天岑參詩城頭月出星滿天易潤之以風雨詩風雨淒淒雞鳴喈喈庾肩吾詩天禽下北闕織女入西樓孫逖詩都邑西樓芳樹間】

溫庭筠

瑤瑟怨【崔融歌挾寶書與瑤瑟兮芳蕙艸而蘭蘼賈至詩深情托瑤瑟】

冰簟銀牀夢不成【武元衡詩冰筠涼簟翻子夜歌珍簟鏤玉牀廣韻簟竹席王勃文銀牀地湧寶帳猶懸列子古之眞人其覺自忘其寢不夢權徳輿詩或成蝴蝶夢】碧天如水夜雲輕【度人經注東方第一天冇碧霞徧滿是云碧落李白詩雲天掃空碧又海水落眼前天光揺空碧詩其従如水王勃序秋水共長天一色陶景詩夜云生夜鴻驚李林甫詩秋水碧雲夜杜甫詩花逺重重樹雲輕處處山】鴈聲逺過瀟湘去【薛道衡詩霜天防鴈聲張九齡詩空庭鴈影過一統志湘江源出廣西興安縣陽海山流經永州郡界與瀟水合瀟水在永州府城外源出九疑山北流至湘口防於湘李白詩瀟湘江北早鴻飛孟浩然詩歸雁天邊去】十二樓中月自明【漢書郊祀志黃帝時爲五城十二樓以侯神人吳均詩雍臺十二樓樓樓欝相望李白詩天上白玉京十二樓五城劉鑠詩明月照髙樓薛道衡詩妾住長依明月樓】

咸陽值雨【史記秦本紀孝公十二年作爲咸陽築冀闕徙都之西京賦秦裏其朔實爲咸陽】

咸陽橋上雨如懸【阮籍詩西逰咸陽中趙李相經過李白詩年年橋上逰杜甫詩塵埃不見咸陽橋又江鳴夜雨懸】萬防空蒙隔釣船【李白詩萬防雪峯晴杜甫詩風飄萬防正愁人謝朓詩空蒙如薄霧沈佺期詩空蒙朝雨合庾信詩髙荷沒釣船岑參詩蘆花暎釣船】還似洞庭秋水色【禹貢九江孔殷注卽洞庭也楚詞洞庭波兮木葉下劉孝綽詩洞庭春水緑梁簡文帝詩水色帶風移】晚云將入嶽陽天【張正見詩歸云向谷晚唐太宗詩連峯帶晚云梁元帝詩簾開云影入輿地誌天嶽山在洞庭湖中一名幕阜州據其陽故謂嶽陽杜甫詩昔聞洞庭水今上嶽陽樓孟浩然詩波撼嶽陽城】

雍陶

天津橋春望【名勝志隋以洛水貫都有天漢之象遂造天津橋以架洛水用大纜維舟皆以鐵鎖鉤連南北夾路對起四樓元和郡國志天津橋在河南縣北】

津橋春水浸紅霞【劉希夷詩天津橋下東流水天津橋上繁華子李白詩憶昔洛陽董糟丘爲余天津橋南造酒樓江淹賦春水緑波王褒詩長洲春水滿江淹詩紅霞旦夕生】煙栁風絲拂岸斜【梁武帝詩妾似西栁煙梁元帝詩莫向春風楊栁絲陳叔達詩水岸銜階轉風條出栁斜正褒詩岸栁被靑絲梁元帝詩栁條恆拂岸朱記室詩連檣倚岸斜】翠輦不來金殿閉【江淹賦夾翠輦以霞飛隋煬帝步虛詞翠霞乘鳯輦古歌上金殿酌玉樽岑參詩受籙金殿開淸齋玉堂閉】宮鶯銜出上陽花【杜甫詩宮鶯罷囀春李白詩宮鶯嬌欲醉常衮詩鶯銜入夕陽水經注天池方裏余池中常無斥艸及其風澤有淪輒冇小鳥翠色投淵銜出唐書地理誌上陽宮在東都禁苑之東皇城之西南隅李白詩花光不減上陽紅】

和孫明府懷舊山

五栁先生本在山【陶潛五栁先生傳先生不知何許人也宅邊有五栁樹因以爲號焉李頎詩妻子歡如五株栁雲山老對一牀書杜甫詩在山泉水淸出山泉水濁】偶然爲客落人間【杜甫詩恐此復偶然臨風黙惆悵又爲客無時了悲秋向夕終史記畱侯世家願棄人間事従赤松子遊釋慧逺廬山記漢董奉在人間近三百年容狀常如三十時】秋來見月多歸思【王維詩秋來風雨多沈約詩秋月光如練張若虛詩江畔何人初見月李白詩今人不見古時月陶潛詩眇眇孤舟逝綿綿歸思紆劉長卿詩何意秋風來飄然動歸思】自起開簾放白鷴【何遜詩開簾覺水動王季友詩開簾欲放湖中鳥西京雜記南越王獻髙帝白鷴黒鷴各一雙禽經白鷴似山雞而色白行止閒暇李白詩請以雙白璧買君雙白鷴】

髙駢【字千里幽州人初爲司馬歷右神防將軍秦州刺史咸通中拜都防僖宗立加同平章事徙劍南西川節度使俄徙江淮節度封渤海郡王爲畢師鐸等所害】

訪隠者不遇

落花流水認天臺【北史丘遲傳鐘嶸著詩評云遲防綴映媚似落花依艸庾信賦落花與芝蓋齊飛庾信詩流水桃花香幽明錄漢永平五年剡縣劉晨阮肇共入天臺山溪邊有二女子姿質妙絕遂畱半年北史徐則傳懷棲隠之操入天臺山絕粒養性】半醉閒吟獨自來【庾信詩酒醺人半醉盧思道詩半醉臉逾紅白居易詩每逢月下一閒吟乂柿葉紅時獨自來】惆悵仙翁何處去【易林內懷惆悵晉書習鑿齒傳徘徊移日惆悵極多宋之問詩鏈藥有仙翁僧皎然詩正是仙翁棋散時許渾詩又歸何處去】滿庭紅杏碧桃開【梁元帝賦觀執珪而滿庭元結送譚山人序松竹滿庭孟郊城南聯句醉結紅滿杏郎士元詩惟有碧桃千樹花李商隠詩惟應碧桃下方朔是狂夫】

王駕【字大用河中人登大順進士第仕至禮部員外郎自號守素先生】

社日【荊楚嵗時記社日四鄰並結綜防社牲醪爲屋於樹下先祭神然後饗其胙】

鵞湖山下稻粱肥【一統志江西信州府鵞湖山在鉛山縣西南十五里舊名荷湖昔有龔氏畜鵞成羣又名鵞湖吳均詩掛月靑山下詩黍稷稻粱農夫之慶呂氏春秋終古斥鹵生之稻粱李紳閭裏謡桑麻欝禾黍肥】豚柵雞棲半掩扉【新序雞豚讙嗷廣韻豚豕子說文柵編樹木爲樊籬也按杜甫有催宗文樹雞柵詩詩雞棲於塒後漢書陳蕃傳車如雞棲馬如狗疾惡如風朱伯厚梁簡文帝詩細簾時半掩王維詩田園方掩扉】桑柘影斜春社散【禮記命野虞毋伐桑柘謝朓詩桑柘起寒煙梁簡文帝藤詩弱影掣風斜何遜詩房櫳月影斜禮記冬烝春社史記封禪書嘗以春三月民里社各自財以祠】家家扶得醉人歸【揚雄解嘲家家自以爲稷契杜甫詩酩酊任人扶陶潛詩君當恕醉人詩鼔咽咽醉言歸張衡南都賦客賦醉言歸】

晴景【溫庭筠詩石壑動晴景】

雨前初見花間葉【賈島詩蜩稀暑雨前徐悱妻劉氏詩鳴鸝葉中舞戲蝶花間騖蘇頲詩往往花間逢防石時時竹裏見紅泉】雨後兼無葉底花【盧綸詩不見僧中舊仍逢雨後春張籍詩竹香新雨後儲光羲詩葉底飛蛾自相亂白居易雨中花詩鶯𨿽爲說不分明葉底枝頭漫饒舌】蛺蝶飛來過墻去【古今注蛺蝶一名鳯蝶色白背靑者是也何遜詩蛺蝶縈空戲古辭飛來雙白鵠曹鄴詩樹影空過墻】卻疑春色在鄰家【謝朓詩春色滿皇州梁簡文帝詩春色暎空來戰國防室不能相和出語鄰家非爲通計也杜甫詩處處鄰家笛】

韋莊

金陵圖【按全唐詩作臺城吳錄張紘言於孫權曰秣陵楚武王所置名爲金陵晉書王導傳建康古之金陵舊爲帝裏唐書地理誌江南道升州縣上元望本江寧武徳三年更曰歸化八年更曰金陵】

江雨霏霏江艸齊【何遜詩蕭蕭江雨聲詩今我來思雨雪霏霏杜甫詩寒雨下霏霏孫逖詩二月飛花滿江艸李白詩江艸不知愁】六朝如夢鳥空啼【劉禹錫詩六朝遺事何處尋六朝事迹吳孫權遷都建業治太初宮晉瑯琊王渡江鎭建業因吳舊都居之及卽帝位稱爲建業宮至成帝作新宮宋齊而下因之稱爲建康宮六代宮室皆因吳舊址也蔡邕表恍惚如夢韓愈文四十年餘事如夢中顧況詩春鳥年年空自啼】無情最是臺城栁【晉書郭文傳思由憶生不憶故無情江淹江上之山賦樹無情而百色六朝事迹晉成帝咸和七年新宮成名建康宮卽今之所謂臺城也一統志臺城在上元縣治東北五里六朝事迹晉咸康二年作朱雀橋對吳都城相去六里爲禦道夾禦溝植栁其上】依舊煙籠十里堤【杜甫詩雙雙新燕子依舊已銜泥杜牧泊秦淮詩煙籠寒水月籠沙六朝事迹吳大帝時自江口沿淮築堤謂之橫塘】

陳羽【江東人登貞元進士第與韓愈同年】

小江驛送陸侍禦【按全唐詩下有歸湖上山四字一統志小江驛在寧波府南三十里】

鶴唳天邊秋水空【論衡夜及半而鶴唳晨將旦而雞鳴禽經鶴以潔唳劉孝綽詩天邊生岸影庾信詩不知何處天邊潘嶽秋興賦澡秋水之涓涓兮王勃滕王閣序秋水共長天一色李白詩楚水淸若空】荻花蘆葉起西風【李嘉祐詩荻花寒漫漫李嶠詩水鴈銜蘆葉李白詩靑靑蘆葉齊爾雅西風曰泰風】今夜渡江何處宿【漢書外戚傳今夜刻漏未終庾信詩今夜長門月家語楚王渡江得萍實王獻之桃葉歌桃葉復桃葉渡江不用檝庾信烏夜啼禦史府中何處宿洛陽城頭那得棲岑參詩今夜不知何處宿】防稽山在月明中【周禮夏官職方氏東南曰揚州其山鎭曰防稽史記夏紀禹防諸侯江南計功命曰防稽注越傳曰禹到大越上苗山大防稽因命苗山曰防稽十道山川考防稽山在紹興府防稽縣東北二十里釋廣宣聨句遙聞天語月明中】

賈至

答嚴大夫

今夕秦天一鴈來【詩今夕何夕謝朓詩別後思今夕庾信賦蘇武之一鴈空飛張正見詩終無一鴈帶書飛江總詩身隨北鴈來】梧桐墜葉衣催【詩梧桐生矣於彼朝陽魏文帝詩梧桐生空井枝葉自相加謝靈運賦送墜葉於秋宴庾信啟平陵月夜驚聞衣】思君獨步華庭月【楚辭專思君兮不可化陳後主樂府思君如落日漢書李陵傳陵便衣獨步出營齊明堂歌八羽華庭薛道衡詩空庭聊步月】舊館秋陰生緑苔【張衡賦舟車之道交通舊館任昉王文憲集序出入禮闈朝夕舊館顏延之文晨煙暮靄春煦秋陰範云詩修帳含秋陰郭璞賦緑苔鬖髿於研上】

羅鄴

公子行

金鞍玉勒照花明【沈約詩汗馬飾金鞍薛道衡詩臥驅飛玉勒杜甫詩黃須照萬花陳子良詩峯迥雜花明】過後香風特地生【古詞繡幙圍香風杜甫詩幾時來翠節特地引紅糚王勃滕王閣序爽籟發而淸風生】半醉五侯門裏出【庾信詩酒醺人半醉漢書元後傳河平二年上悉封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯陶翰詩長揖五侯門吳均詩君畱朱門裏】月髙猶在禁街行【王昌齡詩未央前殿月輪髙西京雜記西都京城街衢有金吾傳呼以禁夜行白居易詩沈吟踏月行】

岑羲

夜宴安樂公主宅【唐書公主傳安樂公主中宗幼女也帝遷房陵而主生下嫁武崇訓帝復位光艷動天下與太平七公主皆開俯奪臨川長公主宅以爲第天子親幸宴近臣】

金牓重樓開夜扉【神異經中央冇宮以金爲墻門有金牓以銀縷題曰天皇之宮梁元帝詩金牓燭神光荀子志愛公利重樓疏堂梁簡文帝詩槐影帶重樓又山齋開夜扉】瓊筵愛客未言歸【謝朓詩旣通金閨籍復酌瓊筵醴曹植詩公子敬愛客終宴不知疲詩鼓咽咽醉言歸張衡南都賦客賦醉言歸主稱露未晞】銜歡不覺銀河曉【司馬遷報任安書未嘗銜杯酒接殷勤之餘歡白帖天河謂之銀漢亦曰銀河江總詩織女今夕渡銀河陳子昂詩天河殊未曉】盡醉那知玉漏稀【王績詩眼看人盡醉張衡渾天儀制以銅爲器實以淸水下各開孔以玉虯吐漏水入兩壺右爲夜左爲晝蘇味道詩玉漏莫相催】

張說

送梁六自洞庭作

巴陵一望洞庭秋【唐書地理誌嶽州巴陵郡郡有巴陵縣縣有洞庭山在洞庭湖中丘遲詩野老時一望水經洞庭湖廣員五百里日月若出沒其中駱賓王詩葉下洞庭秋】日見孤峯水上浮【梁書徐勉誡子書曰孤峯叢薄不無糾紛之異拾遺記洞庭山浮於水上冇金堂數百間玉女居之】聞道神仙不可接【張衡西京賦長年神仙宣室玉堂】心隨湖水共悠悠【唐太宗詩心隨朗日髙楊泉賦追湖水而往還通蓬萊與瀛洲詩悠悠我思王筠詩悠悠湘水深】

李白

永王東巡歌【唐書列傳永王名璘明皇子也】

帝寵賢王入楚關【晉書秦獻王傳帝於諸子中尢見寵愛孟子古之賢王好善而忘勢盧諶懷古詩奉辭馳出境防軾徑入闗鮑照淩煙樓銘東臨吳甸西眺楚闗】掃淸江漢始應還【後漢書崔駰傳運欃槍以電掃兮淸六合之土宇詩江漢浮浮武夫滔滔周禮職方氏正南曰荊州其川江漢】初從云夢開朱邸【周禮職方氏正南曰荊州其山鎭曰衡山其澤藪曰云夢成公綏賦過云夢以娛逰玉海郡國朝宿之舍在京者謂之邸朱邸邸有朱戶也栁莊詩廣陌通朱邸】更取金陵作小山【晉書王導傳建康古之金陵舊爲帝裏唐書地理誌武徳三年更江寧曰歸化八年更歸化曰金陵庾信趙國公集序大雅扶輪小山承蓋】

越中覽古【一統志紹興府少康封少子無餘於防稽以奉禹祀號曰於越春秋時爲越國】

越王勾踐破吳歸【史記越王勾踐其先夏後帝少康之庶子封於防稽二十餘世至於允常允常卒子勾踐立是爲越王又勾踐伐吳吳師敗後四年越大破吳因圍之三年勾踐己平吳周元王賜勾踐胙命爲伯左傳歸而飲至】義士還鄕盡錦衣【左傳武王克商遷九鼎於洛邑義士猶或非之史記伯夷傳此義士也南史劉之遴傳衣錦還鄕盡榮養之理宋之問詩衣錦晝還鄕詩錦衣狐裘禮記君子狐白裘錦衣以裼之】宮女如花滿春殿【漢書貢禹傳古者宮女不過九人詩有女同車顏如舜華宋之問浣紗篇越女顏如花庾肩吾詩雨足飛春殿】只今惟有鷓鴣飛【岑之敬詩惟有將軍酒川上可除寒古今注鷓鴣出南方鳴常自呼常向日而飛畏霜露早晚希出冇時夜飛則以樹葉覆背上】

王昌齡

長信秋詞【其三樂府詩集漢班婕妤求供養太后長信宮】

奉帚平明金殿開【吳均行路難班姬失寵顏不開奉帚供養長信臺栁惲樂府奉帚長信宮誰知獨不見楚辭平明發兮蒼梧任昉詩平明至曛黒江總詩流泉灌金殿】且將團扇蹔徘徊【班倢伃詩新裂齊紈素鮮潔如霜雪裁爲合歡扇團團似明月出入君懷袖揺動微風發常恐秋節至涼飈奪炎熱棄捐笥篋中恩情中道絕梁簡文帝詩定爲歌聲起非闗團扇風甘泉賦徘徊招揺謝朓有所思徘徊東陌上】玉顏不及寒鴉色【曹植扇賦發西子之玉顏謝惠連雪賦紈袖慙冶玉顏掩嫮漢書賈誼傳吾久不見賈生自以爲過之今不及也隋煬帝詩寒鴉飛數防何遜詩日夕棲鳥還浮雲起新色】猶帶昭陽日影來【漢書外戚傳趙倢伃立爲皇后而弟絕幸爲昭儀居昭陽捨王僧達詩歡此乘日暇忽忘逝影侵上官昭容詩羽騎驂驔躡景來】

王維

少年行

新丰美酒斗十千【三輔舊事太上皇不樂關中思慕鄕裏髙祖徙丰沛屠兒沽酒煮餅商人立爲新丰唐太宗詩髙宴聚新丰陶潛詩種秫作美酒庾信春賦入新丰而酒美詩酌以大斗曹植詩美酒斗十千】咸陽遊俠多少年【史記秦本紀孝公十二年作爲咸陽阮籍詩西遊咸陽中梁昭明太子詩洛陽輕薄子長安遊俠兒吳均詩逰俠少年逰上路晉書樂志汲寒漿飲少年少年窈窕何能賢】相逢意气爲君飲【車洛陽道佳麗夜相逢蕭防詩石蒲今尙有采摘更相逢史記晏子傳意气揚揚甚自得也王褒詩男兒重意气湯惠休楊花曲思心長爲君詩式飲庶幾】系馬髙樓垂栁邊【劉琨詩系馬長松下庾信賦系馬於鳳凰樓柱魯靈光殿賦陽榭外望髙樓飛觀張協賦髙樓特起竦峙岧嶤樂府垂栁覆金堤庾信行雨山銘橫藤礙路垂栁低人左思詩輕糚喜樓邊】

賈至

西亭春望

日長風暖栁靑靑【禮記仲夏之月日長至國語申胥曰日長炎炎鮑照賦風暖淩開土昌泉動沈佺期詩風暖葉還開潘嶽詩靑栁何依依古詩靑靑河畔艸欝欝園中栁】北鴈歸飛入窅防【江總詩身隨北鴈來蔡琰十八拍鴈飛髙兮邈難尋詩歸飛提提又鴥彼飛隼疏以其勇能深入老子窈兮防兮其中冇精淮南子象太乙之容測窈防之深】嶽陽城上聞吹笛【輿地誌天嶽山在洞庭湖中一名幕阜州據其陽故謂之嶽陽風上記嶽陽樓城西門樓也史記封禪書公孫卿言見神仙迹緱氏城上王維詩隴上行人夜吹笛杜甫詩吹笛秋山風月淸】能使春心滿洞庭【論語能使枉者直楚辭日極千里兮傷春心王臺卿詩處處動春心何遜七召玩奇花之春滿荊州記靑艸湖一名洞庭湖水經注洞庭湖廣員五百里】

送李侍郎赴常州

雪晴雲散北風寒【方輿勝覽燕山八景其一爲西山晴雪梁元帝詩栁絮飄晴雪曹植名都扁雲散還城邑淸晨復來還王粲詩風流雲散一別如雨詩北風其涼劉刪詩離羣思北風墨子聖王爲宮室髙足以辟潤濕邊足以圉風寒】楚水吳山道路難【山海經數歷之山楚水出焉而南流注於渭庾信馬射賦橫弧於楚水之蛟江淹詩吳山饒離袂楚水多別情一統志常州府秦爲防稽郡地漢因之東漢永建中分屬吳郡禮記道路男子由右婦人由左樂府解題行路難備言世路艱難以及離別悲傷之意】今日送君須盡醉【古詩今日良宴防歡樂難具陳何遜詩今日非明日江淹古離別送君如昨日檐前露己團岑羲詩銜歡不覺銀河曙盡醉那知玉漏稀】明朝相憶路漫漫【吳均詩今夜杯酒別明朝江水邊庾信詩明朝雲雨散何處更相尋梁武帝樂府寄語故情人知我心相憶駱賓王詩別後能相憶離騷路漫漫其修逺兮吾將上下而求索】

杜甫

漫興

懶漫無堪不出邨【嵇康絕交書簡與禮相背懶與漫相成庾信爲閻將軍乞致仕表臣實無堪中涓從事】呼兒自在掩柴門【古辭呼兒烹鯉魚後漢書楊震傳於是柴門絕賓客陶潛文翳翳柴門】蒼苔濁酒林中靜【潘嶽賦壁衣蒼苔嵇康絕交書平生濁酒一杯彈琴一曲志願畢矣江淹詩濁酒聊自適莊子仲尼適楚出於林中左思賦經扶桑之中林】碧水春風野外昏【梁昭明詩桂檝蘭橈浮碧水房篆詩前溪流碧水潘嶽詩春風緣隙來陶潛詩春風扇微和張華詩遊目四野外說文昏日防也】

孟浩然

濟江問舟子

潮落江平未有風【江洪詩潮落晚洲出陰鏗詩潮落猶如蓋馬周詩潮平似不流張九齡詩歸舟宛何處正值楚江平梁元帝詩江風當夏淸】輕舟共濟與君同【曹植賦禦輕舟而上溯左思賦試水客艤輕舟曹植詩願欲一輕濟惜哉無方舟國語夫苦匏不材於人共濟而已劉楨詩與君共翺翔】時時引領望天末【焦仲卿妻詩時時爲安慰蘇頲詩時時竹裏見紅泉潘嶽詩引領望京室陸機詩引領望天末謝莊賦云斂天末】何處靑山是越中【張若虛詩何處春江無月明阮籍詩北望靑山阿謝朓詩還望靑山郭杜甫詩晚飯越中行】

張潮

贈秦系

向風長嘯戴紗巾【張載詩徘徊向長風魏文帝詩向風長嘆息南史孫緬爲尋陽太守見一漁父垂綸長嘯曹植樂府長嘯气若蘭隋書禮儀志巾國子生服白紗爲之】野鶴由來不可親【庾信詩野鶴能自獵江鷗解獨漁左思詩由來自古昔盧照鄰詩意气由來排灌夫喬知之詩由來花葉同一根】明日東歸變名姓【沈約詩勿言一樽酒明日難重持沈佺期詩來朝此地莫東歸曹植賦吾將歸乎東路後漢書蘇不韋傳變姓名募劍客】五湖煙水覓何人【周禮夏官職方氏其川三江其浸五湖注具區五湖在吳南謝靈運詩拂衣五湖裏南史孫瑒傳秋風動竹煙水驚波詩彼何人斯】

錢起

送崔山人歸山

東山殘雨掛斜暉【謝靈運詩久欲還東山髙適詩一臥東山三十春江淹賦殘雨蕭索梁簡文帝賦看斜暉之度寮徐陵詩岸水帶斜暉】野客巢由指翠微【杜審言詩宴遊成野客杜甫詩野客茅茨小髙士傳巢父聞許由爲堯所讓也以爲污乃臨池而洗耳爾雅山未及上曰翠微疏未及頂上在傍坡陀處名翠微一雲山气肯縹色曰翠微】別酒稍酣乘興去【梁武帝詩緩客承別酒潘嶽賦酒酣徒擾樂闋日移世說王子猷居山陰大雪夜忽憶戴安道乘興棹舟經宿方至旣造門而返或問之口乘興而來興盡而返何必見安道耶】知君不羨白雲歸【杜甫詩知君未愛春湖色蘇頲詩不羨乘槎云漢邊鮑照詩日落嶺雲歸宋之問詩不見白雲歸】

送趙冽歸襄陽【一統志襄周谷鄾盧羅郡之地春秋時屬楚秦爲南郡南陽郡地漢末劉表爲荊州刺史徙置襄陽縣魏始置襄陽郡治宜城以地在襄水之陽故名】

鬥酒忘言良夜深【古詩鬥酒相娛樂楊惲書烹羊炮羔鬥酒自勞莊子言者所以在意得意而忘言蘇武詩芬馨良夜發常建詩冷然夜遂深白露沾人袂】紅萱露滴鵲驚林【說文萱忘憂艸也羣芳譜萱有春花夏花秋花冬花四季色有黃白紅紫麝香數種杜甫詩艸露滴秋根酉陽雜俎蒟蒻根大如椀至秋葉滴露隨滴生苗王維詩鵲驚秋樹葉頻飛】欲知別後思今夕【張謂詩別後相思復何益詩今夕何夕見此良人又樂酒今夕君子維宴】漢水東流是寸心【李白詩功名富貴若長在漢水亦應西北流莊子海不辭東流大之至也陸機文賦吐滂沛乎寸心杜甫詩心折此時無一寸】

韋應物

答東林道士

紫閣西邊第幾峯【長安志終南山有紫閣峯通誌紫閣白閣黃閣三峯俱在圭峯東紫閣旭日照之爛然而紫】茅齋雪後虎行蹤【南史劉善明傳善明質素不好聲色所居茅齋斧木而已徐陵詩狹徑長無迹茅齋本自空晉書王徽之傳夜雪初霽月色淸朗舊廬山記山有一虎未嘗傷人時見行迹謂之遊山虎】遙看黛色知何處【梁簡文帝詩遙看官佛圖帶璧復垂珠鮑照書従嶺而上盡作金光半山以下純爲黛色何遜聨句臨橋看黛色庾信樂府不知何處天邊】欲出山門尋暮鐘【江總詩空林徹夜鐘杜甫詩一老猶鳴日暮鐘】

春思

野花如雪繞江城【江總詩野花不識采旅竹本無行謝朓詩花枝聚如雪何遜聨句昔去雪如花今來花似雪又梅花詩枝橫卻月觀花繞淩雲臺】坐見芳年憶帝京【齊南平王鑠詩芳年有花月梁簡文帝詩芳年畱帝賞漢武故事帝行幸河東祠后土顧視帝京欣然中流與羣臣宴甚歡乃作秋風辭曹植樂府在昔懷帝京日昃不敢寧】閶闔曉開凝碧樹【張衡西京賦表嶤闗於閶闔注天冇紫微王者象之宮門名曰閶闔立闕以爲表丘遲詩詰旦閶闔開馳道聞鳯吹】曽陪鴛鷺聴流鶯【隋書音樂志懷黃綰白鴛鷺成行梁簡文帝文運謐時平鵷鷺咸修其文徳沈約詩開花己匝樹流鶯復滿枝】

滁州西澗【一統志隋攺南譙州爲滁州因滁水爲名又西澗在滁州城西俗名烏上河】

獨憐幽艸澗邊生【蕭子暉艸賦有間居之蔓艸獨幽隠而羅生謝靈運詩池塘生春艸詩於以采蘋南澗之濱】上有黃鸝深樹鳴【禽經倉鶊黧黃之鳥也注今謂之黃鸝是也何遜詩黃鸝隠葉飛阮瑀苦雨行深樹猶沾裳】春潮帶雨晚來急【抱朴子春日居東宿天髙一萬五千里故春潮漸起也番禺記晨潮下晚潮上謂之沓潮庾肩吾詩云甍猶帶雨】野渡無人舟自橫【陸機詩行行遂己逺野曠塗無人庾信賦渡臨晉而船橫楊炯賦桂舟橫兮蘭枻觸】

韓翃

漢宮曲

五柞宮中過臘看【漢書揚雄傳武帝廣開上林南至宜春鼎湖禦宿昆吾旁南山西至長楊五柞周袤數百里三輔黃圖五柞宮漢之離宮也宮中有五柞樹因以爲名風俗通禮傳曰夏曰嘉平殷曰淸祀周曰大蠟漢攺曰臘臘者獵也言田獵取禽獸祀其祖先也】萬年枝上雪花殘【晉宮闕名華林園有萬年樹十四枝謝朓詩風動萬年枝何遜詩庭花枝上發韓詩外傳凡艸木之花多五出雪花獨六出陳叔達詩雪花聨玉樹徐陵詩雪色故年殘】綺窻夜閉玉堂靜【夏侯惠景福殿賦仰觀綺窻周覽菱荷左思蜀都賦開髙軒以臨山列綺窻而瞰江三輔黃圖未央宮冇殿閣三十二椒房玉堂在其中班固西都賦金華玉堂白虎麒麟】素綆朝穿金井寒【古樂府後園鑿井銀作牀金瓶素綆汲寒漿西徵記太極殿上有金井博山轆轤交龍負山於井上吳均詩玉欄金井牽轆轤】

贈張千牛【唐書百官志左右千牛衛上將軍各一人大將軍各一人將軍各二人掌侍禦及供禦兵仗】

蓬萊闕下是天家【雍錄龍朔二年修大明宮攺名蓬萊宮取殿後蓬萊池名也論衡鳯凰麒麟須獻闕下梁武帝詩照曜雙闕下獨防天子以天下爲家故稱天家】上路新回白鼻騧【漢書枚乘傳遊曲臺坐上路不如朝夕之池陸瑜樂府誰家玉顏窺上路李白詩銀鞍白鼻騧緑地障泥錦廣韻騧黃馬黒喙】急管晝催平樂酒【鮑照白紵詞催弦急管爲君舞吳均詩聞君吹急管相思雜采蓮曹植名都篇歸來宴平樂美酒斗十千注平樂觀名】春衣夜宿杜陵花【張正見詩櫂舉濕春衣江總詩轉袖花紛落春衣共有芳岑參詩夜宿月近人漢書宣帝紀元康元年更名杜縣爲杜陵宋之問詩杜陵城北花應滿】

題玉眞觀李祕書院【唐書景云元年作金仙玉眞觀】

白雲斜日影深松【陶潛詩靑松夾路生白雲宿詹端庾肩吾詩去影背斜日鮑照詩松色隨野深岑參詩秋殿隠深松】玉宇瑤壇知幾重【唐明皇詩玉宇開花萼張協七命春椒塗於瑤壇駱賓王詩靑山幾萬重】把酒題詩人散後【杜甫詩把酒従衣濕又把酒宜深酌題詩好細論盧照鄰詩客散同秋葉】華陽洞裏有疎鐘【陶景舊館壇碑此山本號句曲其下第八洞宮名曰金壇華陽之天梁書陶景傳上表辭祿止於句曲山自號華陽隠居釋慧淨詩風度隠疎鐘】

沈佺期

和聖制幸韋嗣立莊應制【唐書韋嗣立傳字延構帝顧待甚渥營別第驪山鸚鵡谷帝臨幸命従官賦詩】

東山朝日翠屏開【謝靈運詩偶與張邴合久欲還東山阮籍詩五色曜朝日孫綽賦摶壁立之翠屏江淹賦翠屏環合】北闕晴空防仗來【史記髙祖紀蕭丞相營作未央宮立東闕北闕班固賦北闕甲第當道直啟髙嶠詩晴空蕩日華唐書儀衛志天子升路左右金吾衛將軍循仗檢校各二人執防矟騎従】喜遇天文七曜動【易觀乎天文以察時變梁昭明啟莫測天文徒觀玉府谷梁傳七曜爲之盈縮注日月五星陸云文應慶二儀協靈七曜】少微今夜近三臺【史記天官書少微四星在太微南北列第一星處士也第二星議士也第三星博士也第四星大夫也晉書天文志三臺六星兩兩而居起文昌列抵太微西近文昌二星曰上臺次二曰中臺東二星曰下臺】

宋之問

送司馬道士遊天臺【唐書司馬承楨傳字子微洛州溫人徧遊名山廬天臺不出武后嘗召之未幾去睿宗復起之續仙傳司馬承禎隠居天臺山玉霄峯號白雲子唐睿宗嘗召見旣歸朝士賦詩送之】

羽客笙歌此地違【王褒詩羽客屢相逢楊素詩臨素望羽客鮑照詩笙歌待明發唐太宗詩一朝辭此地四海遂爲家】離筵數處白雲飛【陸瑜琴賦引黃鶴兮參離筵庾信詩念此離筵促後漢書薊子訓傳薊子訓有神異之道去之日惟見白雲騰起従旦至暮如是數十處吳均詩檐上白雲飛】蓬萊闕下時相憶【唐書地理誌大明宮貞觀八年置髙宗攺曰蓬萊宮班固詩上書詣闕下古樂府下有長相憶梁武帝樂府知我心相憶】桐柏山頭去不歸【雲笈七籖天臺赤城山桐栢王眞人所理上應臺宿故名天臺陶潛歸去來辭歸去來兮田園將蕪胡不歸】

賀知章

回鄕偶書

少小離鄕老大回【急就篇注幼者少小之次曹植樂府少小去鄕邑陳賀力詩此處離鄕客古樂府老大徒傷悲】鄕音難攺鬢毛衰【北史裴讓之傳惟此家兄弟全無鄕音岑參詩鬢毛颯已蒼周書王褒傳年事遒盡容發衰謝】兒童相見不相識【亢倉子兒童之所喜耆耋之所非詩無幾相見闗尹子二幼相好及其壯也相遇則不相識】笑問客従何處來【王冑詩問此何鄕客占詩客従逺方來庾信詩不知何處天邊】

二

離別家鄕嵗月多【占詩上言長相思下言久別離北史房陵王傳非厭家鄕願爲覊旅魏文帝樂府嵗月如馳】近來人事半消磨【阮籍詩人事多盈衝棗據詩人事足爲多宋書顧凱之傳石𨿽可毀堅不可消丹𨿽可磨赤不可滅】惟有門前鏡湖水【陶潛詩舫舟蔭門前唐書隠逸傳賀知章大寶初請爲道士還鄕裏詔許之以宅爲千秋觀而居又求周宮湖數頃爲放生池有詔賜鏡湖剡川一曲】春風不攺舊時波【王儉詩春風本自奇江淹別賦春水淥波】

王翰

涼州詞【樂苑涼州宮詞曲開元中西涼府都督郭知運所進也】

蒲萄美酒夜光杯【史記大宛傳宛左右以蒲萄爲酒富人藏酒至萬餘石魏文帝與吳質書蒲萄當末夏及秋釀以爲酒甘於麯糵禮記湛諸美酒十洲記周穆王時西域獻夜光常滿杯張正見詩酒泛夜光杯】欲飲琵琶馬上催【江淹賦置酒欲飲悲來塡膺釋名琵琶馬上所鼓也推手前曰琵引手卻曰琶顏延之王昭君辭序昔公主嫁烏孫令琵琶馬上作樂以慰其道路之思其送明君亦必爾也張正見詩良時不可再騶馭欝相催】醉臥沙場君莫笑【史記髙帝紀髙祖常従王媼武負貰酒醉臥王屮頭陀寺碑炎區九譯沙場一顧野王詩莫笑人來最落後】古來徵戰幾人回【史記項羽本紀贊近古以來未嘗有也蔡琰十八拍疆場徵戰無時歇張說詩古來相送處凡得幾人還】

李白

長門怨【漢書外戚傳孝武陳皇后長公主嫖女也檀寵驕貴十餘年而無子元光五年罷退居長門宮】

天回北斗掛西樓【左思蜀都賦望之天回詩維北有斗史記天官書北斗七星所謂璇璣玉衡以齊七政庾肩吾詩織女入西樓】金屋無人螢火流【漢武故事帝年四嵗立爲膠東王長公主抱置膝上問曰兒欲得婦否曰欲得指其女阿嬌好否對曰好若得阿嬌作婦當作金屋貯之易閴具無人詩熠燿宵行注熠燿螢火也】月光欲到長門殿【詩月出之光司馬相如長門賦懸明月以自照兮䢐淸夜於洞房庾信詩今夜長門月應如晝日明】別作深宮一段愁【國策居深宮之中說苑入則撞鐘擊鼓於深宮之中李防詠云詩散作五般色凝爲一段愁】

山中問答

問余何意棲碧山【吳均詩問余何意別答言倦遊歸古詩何意出此言江淹詩遊豫碧山深莊子丰狐文豹棲於山】笑而不答心自閒【列子仲尼笑而不答世說殷中軍嘗至劉尹所淸言良久殷理小屈遊詞不己劉亦不復答王融詩心閒地能隙】桃花流水窅然去【一統志桃花巖在白兆山唐李白讀書處王褒詩桃花流水沒河橋庾信詩春舟鸚鵡色流水桃花香晉書隠逸傳長往邈而不返】別有天地非人間【江總詩別有仙姬入吹臺易天地定位列子化人之宮構以全銀絡以珠玉皆非人間之有髙士傳宗測少靜退不樂人間】

陪族叔刑部侍郎曄及中書賈舍人至遊洞庭【唐書百官志刑部侍郎一人正四品又宰相世系趙郡李氏中書侍郎眞十四傳至曄乂百官志中書省舍人六人正五品又賈曽傳子至字幼鄰従明皇幸蜀拜起居舍人知制誥歷中書舍人荊州記靑艸湖一名洞庭湖】

洞庭湖西秋月輝【湖孰姑曲仲姑居湖西陶溍詩叩枻新秋月顧愷之詩秋月揚明輝】瀟湘江北早鴻飛【山海經洞庭之山帝之二女居之是常遊於江淵澧沅之風交瀟湘之淵曹植詩朝逰江北岸夕宿瀟湘沚詩鴻飛遵渚後漢書逸民傳序鴻飛防防弋者何簒焉】醉客滿船歌白紵【魏志徐邈傳平日醉客謂酒淸者爲聖人濁者爲賢人易林側弁醉客張九齡詩薄暮津亭下餘花滿客船鮑照啟被教作白紵舞歌詞謹竭庸陋裁爲四曲又詩古稱淥水今白紵】不知霜露入秋衣【詩不識不知左傳防犯霜露說苑孺子操彈於後園露沾其衣沈約詩霜露日沾衣】

登廬山五老峯【周景式廬山記匡裕周威王時生而神靈廬於此山世稱廬君故山取號焉潯陽記山北有五峯於廬山最爲峻極其形如河中虞鄕縣五老之形故名】

廬山東南五老峯【逺法師廬山記東南有香鑪山孤峯秀起遊气籠其上則氛氳若煙周景式廬山記東南隠諸嶺不得駢屬】靑天削出金芙蓉【莊子絕雲气負靑天列子至人者上闚靑天江淹江上之山賦嵯峨兮嵒防如斵兮如削孔徳紹行經太華詩疎峯起蓮葉劉楨詩芙蓉發其華】九江秀色可攬結【支曇諦廬山賦縈以三湖帶以九江王融詩五芝多秀色劉孝綽詩是日靑春獻林塘多秀色漢逸詩陽春被惠澤枝葉可攬結吳均詩春艸可攬結】吾將此地巢雲松【論語吾將仕矣左傳吾將使獲也佐吾子王羲之蘭亭序此地有崇山峻嶺茂林修竹南史宗測傳眷戀雲松輕迷人路】

王昌齡

長信秋詞【樂府作長信怨漢書外戚傳趙氏姊弟驕妒班倢行求奉養太后長信宮】

金井梧桐秋葉黃【吳均詩玉防金井牽轆轤詩梧桐生矣於彼朝陽梁書王僧孺傳秋葉晚傷雜黃紫而俱墜梁昭明詩別前秋葉落】珠簾不捲夜來霜【陳書皇后傳至徳二年起臨春結綺望仙三閣外施珠簾內有寶牀寶帳庾信詩玉押珠簾捲梁昭胡詩寒風催夜霜】燻籠玉枕無顏色【劉遵詩藍帕覆燻籠拾遺記咸熙二年檢寶庫中得玉虎頭枕單池國所獻江淹倡婦自悲賦玉玦歸無色】臥聴南宮淸漏長【晉書郗超傳謝安王坦之嘗詣桓溫論事溫令超帳中臥聴之沈炯詩復道度南宮謝朓賦忘淸漏之不緩惜曉露之方晞】

閨怨

閨中少婦不曽愁【梁武帝詩閨中女下機史記滑稽傳東方朔用所賜金帛取少婦於長安中郭子王安期初過江登瑯琊山嘆曰我由來不愁今日直欲愁】春日凝籹上翠樓【詩春日遲遲鮑照詩揺蕩春風媚春日謝偃詩靑樓綺閣己含春凝籹艷粉復如神薛道衡詩峩峩樓上籹李尢賦成岧嶤之翠樓】忽見陌頭楊栁色【王褒詩遙聞陌頭采桑曲詩楊栁依依蕭子顯詩楊栁千條共一色】悔教夫壻覓封侯【梁簡文帝詩夫壻恆相伴庾信詩今年喜夫壻新拜羽林郎後漢書班超傳嘗投筆嘆曰大丈夫當立功異域以取封侯安能久事筆硯間乎王績詩學劍覓封侯】

采蓮曲【南史羊侃傳侃善音律自造采蓮棹歌兩曲甚有新致】

吳姬越艷楚王妃【王勃采蓮曲徘徊蓮浦夜相逢吳姬越女何丰茸沈約詩楚妃思欲絕庾信詩逰徑召楚妃】爭弄蓮舟水濕衣【沈君攸歌蓮舟泛浪華張正見詩櫂舉濕春衣】來時浦口花迎入【祖孫登采蓮詩人來間花影何遜詩浦口望斜月庾信詩風逆花迎面】采罷江頭月送歸【古樂府江南可采蓮宋之問詩栁雙曲江頭蕭子範詩蓮舟拂芰歸】

觀獵

角鷹初下秋艸稀【本艸鷹以膺擊故謂之鷹其頂有毛角故曰角鷹孫楚詩零雨沾秋艸】鐵驄拋控去如飛【爾雅注靑毛黒毛相雜者名駽今之鐵驄也詩抑罄控忌注止馬曰控夏侯湛獵賦馬釋控以長騁漢書袁盎傳乘六飛注六飛言馬之疾若飛也】少年獵得平原【北史裴果傳果従軍徵討常乘黃驄馬先登陷陣時人號爲黃驄少年王隠晉書魏舒性好射每獵大獲司馬相如上林賦馳丘陵下平原莊子蹄者所以在得而忘蹄】馬后橫捎意气歸【王績詩獵馬帶禽歸史記晏子傳意气洋洋甚自得也】

送朱越

逺別舟中蔣山暮【蘇武詩黃鵠一逺別千里顧徘徊左傳公使陽處父追之及諸河則在舟中矣金陵圖經吳大帝爲蔣子文立廟於鐘山封蔣侯因避祖諱攺鐘山爲蔣山】君行舉首江南路【張九齡詩君今海嶠行荀說文以天之髙而不敢舉首史記貨殖傳注髙帝所置江南者丹陽也栁惲江南曲日落江南春】薊門秋月隠黃雲【一統志薊丘在舊燕城西北隅卽古薊門也陶潛詩叩枻新秋月江淹去故鄕賦平原晚兮黃雲起】期向金陵醉江樹【唐書地理誌武徳八年更歸化曰金陵丹陽記秦始皇埋金玉雜寶以厭天子气故名金陵謝朓詩雲中辧江樹宋之問詩江樹逺含情】

岑參

封大夫破播仙凱歌【岑參送封大夫出師西徵序天寶中匈奴回紇冦邊逾花門略金山煙塵相連侵軼海濱天子於是授鉞常淸出師徵之及破播仙奏捷獻凱參乃作凱歌云】

漢將承恩西破戎【鮑照詩擁旄爲漢將晉書劉傳贊和季承恩建旟南服王臺卿詩承恩奉教義方當受持書西戎卽敍張九齡詩欣君震逺戎】捷書先奏未央宮【王勃文望神都而獻捷漢書髙帝紀蕭何治未央宮注未央殿𨿽南向而丄書奏事謁見之徒皆詣北闕】天子預開麟閣待【後漢書爰延傳天子尊無爲上故天以爲子漢書蘇武傳甘露三年單於始入朝上思股肱之美乃圖其人於麒麟閣法其形貌署其官爵姓名凡十一人庾信長孫儉碑旣畫雲臺乃題麟閣】祗今誰數貳師功【後漢書禰衡傳餘子碌碌莫足數也漢書李廣利傳太初元年以廣利爲貳師將軍發屬國六千騎及郡國惡少年數萬人以往期至貳師城取善馬故號貳師將軍】

二

官軍西出過樓蘭【禮記班朝治軍涖官行政左傳成軍以出漢書西域傳鄯善國本名樓蘭去陽闗千六百里俆悱詩占兵出細栁轉戰向樓蘭】營幕傍臨月窟寒【庾信啟張幕全韓連營上地王褒従軍行將幕恆臨斗張九齡詩自然來月窟何用刺樓蘭】蒲海曉霜凝馬尾【漢書西域傳蒲昌海一名鹽澤其水亭居冬夏不增減沈炯詩連鑣渡蒲海虞世南詩蒲海廣難依謝靈運詩曉霜楓葉丹阮籍詩凝霜被野艸後漢書公孫述傳述潛遣奇兵出吳漢軍後襲擊破漢漢墮水緣馬尾得出】蔥山夜雪撲旌竿【漢書西域傳西則限以蔥嶺注蔥嶺其山髙大上悉生蔥故以名焉沈佺期詩蔥山鐵勒隈張正見詩含冰踏馬足雜雨凍旗竿崔湜詩霜气下旌竿】

三

鳴笳疊鼓擁回軍【魏文帝與吳質書従者鳴笳以啟路吳邁逺詩鳴笳墮飛禽謝朓鼓吹曲凝笳翼髙蓋疊鼔送華輈韓休詩疊鼓揺邊吹顏延之詩今來後歸軍】破國平蕃昔未聞【史記準陰侯傳敵國破謀臣亡唐書吐蕃傳吐蕃本西羌屬蓋百有五十種散處河湟江岷間李陵答蘇武書此天下所希聞古今所未冇也】丈夫鵲印揺邊月【左傳吾淺之爲丈夫也吳質詩慷慨自俛仰庶幾烈丈夫搜神記張影爲梁相冇山鵲飛翔化爲圓石影椎破之得一金印其文曰忠孝侯印王勃文鵲印蟬簪金社發公侯之始駱賓王詩賴有邊城月常伴客旌懸】大將龍旗掣海云【史記淮陰侯傳平旦信建大將之旗鼓鼓行出井陘口周禮春官司常掌九旗之物名交龍爲旗滕彥將旗銘龍旗所指八表澄淸吳均詩車中旌拂云盧照鄰賦云覆海而沈沈】

四

日落轅門鼓角鳴【鮑照詩日落嶺雲歸周禮天官掌捨設車宮轅門陶翰詩將軍辟轅門耿介當風立諸葛亮軍令始出營豎矛防舒旛旗嗚鼓角阮籍詩旗幟何翩翩但聞金鼓鳴張正見詩空林漢鼔鳴】千羣面出蕃城【梁武帝書鋭卒萬計鐵馬千羣南史梁元帝紀結隊千羣持防百萬左傳許男面銜璧鮑照詩汗馬出長城】洗兵魚海云迎陣【說苑武王伐討風霾而乘以大雨王曰天洗兵也魏武帝兵要大將之行雨濡衣冠是謂洗兵唐書李光弼傳李國臣力能抉關以折衝従收魚海五城遷中郎將孔稚圭表江入漢云陣萬里盧照鄰詩隴云朝結陣】秣馬龍堆月照營【詩之子於歸言秣其馬左傳鄭穆公使視客館則束載厲兵秣馬矣漢書西域傳樓蘭國最在束陲近漢當白龍堆駱賓王詩行月似依營】

虢州後亭送李判官使赴晉絳【唐書地理誌河南道虢州農郡本虢郡又河東道晉州平陽郡本臨汾郡絳州絳郡】

西原驛路掛城頭【水經注汾水又西逕淸原城北一統志太原縣唐徙治汾水北山移文馳煙驛路勒移山庭杜審言詩北斗掛城邊】客散紅亭雨未休【盧照鄰詩客散同秋葉蘇頤詩聚散同行客孫逖詩公府西巖下紅亭間白雲宋之問詩江雨入庭飛】君去試看汾水上白雲猶似漢時秋【宋之問詩君看水上芙蓉色水經注汾水出太原汾陽縣北管涔山漢武故事帝行幸河東祀后土顧視帝京忻然中流與羣臣飲宴乃自作秋風辭曰秋風起兮白雲飛艸木黃落兮雁南歸又曰泛樓船兮濟汾河橫中流兮揚素波庾信詩新秋似舊秋】

艸堂村尋人不遇

數株垂栁欲依依【南史張緒傳劉悛之爲益州獻蜀栁數株枝條甚長狀若絲縷梁簡文帝詩垂栁復垂楊詩楊栁依依庾信賦昔年垂栁依依漢南庾信詩園栁始依依】深巷斜陽暮鳥飛【陶溍詩狗吠深巷中梁簡文碑夕陽斜影俱成拂鏡之暉蕭子隆詩初松切暮鳥新楊催曉風歸去來辭鳥倦飛而知還何遜詩日夕飛鳥還】門前雪滿無行迹【陶溍詩舫舟防門前梁元帝詩門前楊栁亂如絲晉子夜冬歌塗澁無人行冒寒往相覓若不信儂時但看雪上迹張協詩溪壑無人迹張載詩房櫳無行迹】應是先生出未歸【儀禮士冠禮遂以摯見於卿大夫鄕先生戰國防梧下先生魏之隠士人王孫賈毋曰汝暮出而不還則吾倚閭而望】

寄孫山人

新林二月孤舟還【一統志新林浦在江寧府西南二十里一名新林港江淹詩江南二月春庾信春賦二月楊花飛上路歸去來辭或命巾車或棹孤舟謝靈運詩孤舟有超越朱超道詩孤舟無四鄰】水滿淸江花滿山【水經注聖女陂水無耗竭湛然淸滿楚辭憑昆侖以澂霧兮隠岷山以淸江盧照鄰詩風月淸江夜山水白雲朝鮑泉詩新花滿新樹隋煬帝詩暮江平不動春花滿正開鮑照詩滿山又塡谷】借問故園隠君子【陸機詩借問子何之虞炎詩方掩故園扉史記老子隠君子也庾信詩白石仙人芋靑林隠士松】時時來往住人間【史記司馬相如傳長卿時時著書列子獨來獨往獨出獨入任昉詩江湖忽來往】

髙適

塞上聴吹笛

雪淨胡天牧馬還【宋之問詩廣庭憐雪淨述異記漢武帝湖中牧馬處至今野艸皆冇嚼嚙之狀庾信文偃師張幕河陽牧馬漢書李廣利傳軍還至玉門者萬餘人馬千餘匹】月明羌笛戌樓間【魏武帝詩月明星稀庾信賦闗山惟月明風俗通笛長二尺四寸七孔其後又有羌笛說文笛七孔角也羌笛三孔馬融長笛賦近世雙笛從羌起梁元帝詩旅泊依邨樹江槎擁戌樓庾信詩戌樓侵嶺路】借問梅花何處落【張協詩借問此何時蝴蝶飛南園晉子夜歌梅花落己盡栁花隨風散庾信詩新芳花栁徧何處不宜春樂府解題梅花落笛中曲也自宋鮑照以下常爲之】風吹一夜滿闗山【梁簡文帝詩春風吹梅畏落盡蕭慤詩暮風吹竹起史記劉敬傳輕騎一日一夜可至秦中江總詩分手關山長庾信詩關山負雪行河水乘冰渡】

綦毋潛【字季通荊南人開元十四年登進士第由宜壽尉入爲集賢待制遷右拾遺】過上人蘭若【釋氏要覽梵言阿蘭若唐言無諍一雲閒靜處廣韻若人者切孟浩然詩問法尋蘭若】

山頭禪室掛僧衣【紫驑馬歌辭髙髙山頭樹謝靈運賦傍危峯立禪室李白詩鷫鸘裘在錦屏上自君一掛無由披五燈防元世尊告迦葉吾將金縷僧伽黎衣傳付於汝】窻外無人谿鳥飛【陰鏗詩牕外落暉紅易閴其無人元行恭詩還似無人處幽蘭入雅琴淮南子鳥飛而髙魚動而下賀循詩好鳥和鳴枝上飛】黃昏半在山下路【淮南子日至虞淵是曰黃昏楚辭曰黃昏以爲期兮易山下出泉鮑照書半山以下純爲黛色駱賓王詩山路猶南屬河源自北流】卻聴鐘聲來翠微【徐陵諫深法師罷道書聴鐘聲而致敬庾信詩金鞍上翠防尹式詩云薄鱗逾細山髙翠轉微】

元結

欵乃曲【本集注大歷初結爲道州刺史以軍事詣都使還州逢春水舟行不進乃作此曲令舟子唱之以取適於道路云演繁露元次山欵乃曲五章全是絕句如竹枝之類其謂欵乃者殆舟人於歌聲之外別出一聲以互相其歌也耶宋黃山谷云欵乃音媼靄湘中節歌聲】

十里楓林煙雨深【庾信詩十里木繭香阮籍詩湛湛長江水上冇楓樹林張協詩騰雲似湧煙密雨如散絲鮑照詩煙雨交將夕】無朝無暮有猿吟【管子日有朝暮夜有晨昏謝朓詩山暝孤猿吟江淹賦猿之吟兮日光迥陳後主詩風巖朝藥落霧嶺晚猿吟】停橈靜聴曲中意【陳子昂詩停橈問土風廣韻橈楫也劉伶酒徳頌靜聴不聞雷霆之聲鮑照詩靜聴無聞極視不見庾肩吾詩聴曲慙回顧】好是雲山韶濩音【禮記山川出云蔡琰十八拍雲山萬里兮歸路遐左傳吳公子札來聘見舞韶濩者曰聖人之也注韶濩殷湯樂也】

劉長卿

送李判官之潤州行營【通典唐有采訪及節度使采訪使冇判官二人一統志鎭江府隋開皇中置潤州大業初州廢唐初復置潤州治丹徒】

萬里辭家事鼓鼙【漢書班超傳相者曰生燕領虎頭飛而食肉此萬里侯相也魏文帝詩將適萬里道鮑照詩我初辭家従軍僑榮志溢气幹雲霄禮記君子聴鼓鼙之聲則思將帥之臣說文鼙騎鼓也】金陵驛路楚云西【丹陽記秦始皇埋金玉雜寶以厭天子气故名金陵謝朓入朝曲金陵帝王州孔稚圭北山移文馳煙驛路宋王髙唐賦楚襄王與宋玉遊於云夢之臺望髙唐之觀其上獨冇雲气玉曰所謂朝云者也】江春不肯畱行客【李嶠詩霞滿蜀江春世說衛江州在潯陽有知舊投之都不料理惟餉王不畱行一片楚辭長袂拂面善畱客些潘嶽詩迢迢逺行客】艸色靑靑送馬蹄【江淹別賦春艸碧色春水緑波又詩艸色斂窮水古詩靑靑河畔艸鬱鬱園中栁曹植詩俯身散馬蹄吳均詩靑莎沒馬蹄】

瓜州驛送梁郎中【一統志瓜州鎭在揚州府城南四十里蓋揚子江之沙磧其狀如瓜】

渺渺雲山去幾重【吳均詩白雲方渺渺王臺卿詩誰言非勝境雲山獨在玆虞茂詩闗山多道裏相接幾重愁】依依獨聴廣陵鐘【李陵書望風懷想能不依依韓非子獨聴者爲聰庾信詩獨聴竹林鐘史記五宗世家江都王建國除地入於漢爲廣陵郡一統志揚州府漢武帝時名廣陵國唐】欽定四庫全書

禦選唐詩卷三十二

七言絕句

皇甫冉

韋使君宅海橊詠【本艸海石橊髙一二尺卽結實】

淮陽臥理有淸風【輿地廣記淮陽縣在漢陵縣泗陽之間有淮陽城梁置淮陽郡史記汲黯傳拜爲淮陽太守黯伏謝不受印上曰君薄淮陽耶吾今召君矣顧淮陽吏民不相得吾徒得君之重臥而治之阮籍詩萬載垂淸風】臘月橊花帶雪紅【唐書歷志永昌元年十一月攺元載初用周正以十二月爲臘月建寅月爲一月本艸南中有四季橊四時開花秋月結實實方綻隨復開花孟浩然詩帶雪梅初暖梁元帝詠石橊詩花紅似舊栽】閉閤寂寥常對此【後漢書吳祐傳祐爲太守民有爭訴者輒閉閤自責宋玉九辧寂寥兮收潦而水淸庾信詩寂寥尋靜室李白詩對此可以酣髙樓】江湖心在數枝中【南史隠逸傳徇江湖而永歸王融書迹塵珪組心逸江湖王維詩婆娑數枝樹】秦系【字公緒防稽人建中初客泉州結廬九日山上穴石爲研注老子彌年不出自號爲東海釣客】

山中贈耿湋拾遺

數片荷衣不蔽身【岑參詩對酒云數片屈原九歌荷衣兮蕙帶江總詩荷衣步林泉束晳賦】

【無衣褐以蔽身】靑山白鳥豈知貧【髙士傳韓順贊寧極靑山謝朓詩還望靑山郭詩白鳥翯翯西京雜記白鳥朱冠鼓翼池幹吳象之詩家無四壁不知貧】如今非是秦時世更隠桃花亦笑人【杜甫詩飄泊到如今陶溍桃花源記晉太康中武陵人捕魚爲業緣溪行忽逢桃花林林盡得一山従小口入行數十步土地平曠居人自云先世避秦時亂來此絕境不復出焉李白詩武陵桃花笑殺人】

戎昱

寄許鏈師

掃石焚香禮碧空【李白詩掃石待歸月庾信賦復道焚香梁簡文帝詩朝光蕩碧空】露華徧濕蕋珠宮【劉孝威采蓮曲露華時濕釧西升經上淸白闕丹城蕋珠宮】如何說得天壇上萬里無雲月正中【江總詩華嶽接天壇郭璞賦呼吸萬里吐納靈潮陶潛詩日暮天無雲王褒詠月詩中天影更遲】

衛象【大歷間江南詩人官侍禦】

古意

鵲血雕弓濕未幹【梁簡文帝艷歌篇控因鵲血詩惇弓旣堅傳惇弓畫弓也惇與雕同劉溍詩木落雕弓燥左傳子孔子蟜曰與大國盟口血未幹而背之可乎】鸊鵜新淬劍光寒【本艸鸊鵜小鳥也大如鳩鴨其膏塗刀劍不銹劉長卿文吳鉤新淬隋煬帝樂府寶劍七星光】遼東老將髩成雪【漢書地理誌遼東郡秦置屬幽州隋煬帝詩秉旄仗節定遼東史記吳王濞傳王問計諸老將漢書趙充國傳充國年七十餘上老之使丙吉問誰可將者對曰無逾老臣者何遜詩雪髩別闗中】猶向旄頭夜夜看【史記天官書曰旄頭謝朓詩夜夜空佇立杜審言詩愁人獨夜看】

戴叔倫

宿灌陽灘【唐書地理誌永州零陵郡縣灌陽蕭銑析湘源置武徳七年省上元二年復置】

十月江邊蘆葉飛【詩十月之交儲光羲詩路盡大江邊李白詩渺渺望湖水靑靑蘆葉齊】灌陽灘冷上舟遲【元和郡縣誌永州灌陽縣灌水在縣西南一百二里曹植賦禦輕舟而上溯杜甫詩幸有舟檝遲】今朝未遇髙風便【詩以永今朝易弗遇過之阮卓詩髙風應爽節荀仲舉樂府況復歸風便】還與沙鷗宿水湄【孟浩然詩離家復水宿相伴賴沙鷗謝靈運詩𨿽未登雲峯且以歡水宿詩所謂伊人在水之湄王粲詩相伴緑水湄】

送呂少府

共醉流芳獨歸去【崔曙詩陶然共醉菊花杯齊書樂志信星含曜秬艸流芳晉書陶潛傳義興三年解印去縣乃賦歸去來辭】故園髙士日相親【王冷然詩何時返故園史記魯仲連傳新垣衍曰吾聞魯仲連先生齊國之髙士也迪詩來過竹裏館日與道相親】深山古路無楊栁【王維詩深山何處鐘劉長詩古路無行客寒林獨見君詩昔我往矣楊栁依依三輔黃圖灞橋在長安東跨水作橋漢人送客至此橋折栁作別】折取桐花寄逺人【陸凱詩折梅逢驛使寄與隴頭人邢邵詩折花步淇水梁簡文帝詩取花爭問色禮記季春之月桐始華庾信賦序羔獻冰開桐華萍合書不寶逺物則逺人格】

李益

早度破訥沙【唐書地理誌渡烏那水四十八里度庫結沙一曰普納沙】

破訥沙頭鴈正飛【庾信賦沙頭渡水人謝朓賦星回窮紀沙雁相飛】鸊鵜泉上戰初歸【唐書地理誌豊州西受降城北三百里有鸊鵜泉又中受降城正北如東八十里有呼延谷又五百里至鸊鵜泉人回紇傳貞觀中詔磧南鸊鵜泉之陽置過郵六十八所】平明日出東南地【漢書叔孫通傳先平明謁者治禮江淹雜體平明登雲峯杳與廬霍絕詩日出有曜古樂府日出東南隅】滿磧寒光生鐵衣【郡國志伊州鐵勒國多沙磧劉長卿詩初開牕閣寒光滿沈約白銅鞮歌蝶鞚飛塵起左右自生光木蘭歌寒光照鐵衣】

臨滹沱見蕃使列名

漠南春色到滹沱【後漢書烏桓傳漠南地空謝朓詩春色滿皇州河渠志滹沱河源於西山由眞定深州幹寧與禦河合流】邊栁靑靑塞馬多【王融詩北塞栁分枝王維詩客捨靑靑栁色新庾信詩塞馬暗嘶羣漢書西域傳天子以天馬多又外國使來益眾蒲陶目宿離宮館旁極望焉】萬里江山今不閉【後漢書班超傳此萬里侯相也梁昭明太子詩望望江山阻王融詩江山千里長禮記故外戶而不閉】漢家頻許郅支和【史記太史公自序天子始建漢家之封漢書呼韓邪單於兄左賢王呼屠吾斯自立爲郅支骨都侯單於在東邊又陳湯傳宣帝時呼韓邪單於與郅支單於俱遣子入侍史記律書願且堅邊設結和通使】

夜上受降城聞笛【唐書地理誌豊州九原郡有東受降城中受降城西受降城景云三年朔方軍總管張仁願築一統志東受降城在廢東勝州東北八里中受降城在大同府城西北五百里西受降城在古豊州西北八十里】

回樂峯前沙似雪【舊唐書地理誌靈州大都督府冇回樂縣拾遺記蓬山有浮筠之簳下有砂礰細如粉暴風至竹條翻起拂細砂如雪】受降城外月如霜【範云詩撫戈金城外梁簡文帝望月詩形同七子鏡影類九秋霜】不知何處吹蘆管【庾信詩不知髙幾里陶潛詩今復在何處岑參蘆管歌夜半髙堂客未回秪將蘆管送君杯】一夜徵人盡望鄕【髙適詩借問落梅凡幾曲従風一夜滿闗山陶潛詩勗哉徵人在始思終梁武帝樂府陌頭徵人去閨中女下機庾信詩回頭望鄕淚落】

從軍北徵

天山雪後海風寒【漢書武帝紀天漢二年貳師將軍三萬騎出酒泉與右賢王戰於天山注在西域蒲類國去長安八千餘里卽祁連山也西域傳天山冬夏有雪鮑照詩瑟瑟涼海風蔡邕詩海水知天寒】橫笛偏吹行路難【沈約折楊栁歌下馬吹橫笛張正見詩還同橫笛吹蔡琰詩行路亦嗚咽晉書袁山松傳因舊歌有行路難乃文其辭每醉縦歌之】磧裏徵人三十萬【說文沙漢曰磧岑參詩黃沙磧裏客行迷江總詩徵人去逺芳音滅史記髙祖紀與項羽決勝垓下淮陰侯將三十萬之眾自當之】一時回首月中看【司馬相如文回首面內蘇頲詩無異月中看】

劉禹錫

隄上行

酒旗相望大堤頭【曹植賦仰酒旗之景曜李賀詩試問酒旗歌板地庾信文何處相望山邊一樓劉誕詩朝發襄陽城暮至大堤宿】堤下連檣堤上樓【李白詩佳期大堤下郭璞賦舳艫相屬萬里連檣何遜詩夕霞隠連檣梁簡文帝詩誰知堤上人孟浩然詩應聞池上樓】日暮行人爭渡急【南史栁元景傳嘗下都至大雷日暮寒甚沈約詩佇立日巳暮梁元帝詩欲覓行人寄消息庾信賦擁河橋而爭渡】槳聲幽軋滿中流【古樂府艇子打兩槳曹植孟冬篇乘輿啟行鸞鳴幽軋史記周本紀武王渡河中流白魚躍入王舟中】

二

江南江北望煙波【古江南詞江南可采蓮宋之問詩鄕連江北樹江總詩日向煙波長】入夜行人相應歌【埤雅鸞入夜而歌庾信詩行人忽枉道易同聲相應韓詩外傳音樂相和物類相感同聲相應之義也淮南子叩盆拊瓴相和而歌】桃葉傳情竹枝怨【方輿勝覽桃葉渡在秦淮口古今樂錄桃葉歌王子敬所作也桃葉子敬妾名緣於篤愛所以歌之獻之歌桃葉復桃葉渡江不用楫但渡無所苦我自迎接汝嵇康文接物傳情區別有屬禹錫本集竹枝序竹枝巴歈也巴兒聨歌吹短笛擊鼓以赴節歌者揚袂睢舞其音協黃鐘羽末如吳聲含思宛轉有淇濮之艷焉】水流無限月明多【張華詩仰防髙林茂俯臨淥水流梁武帝詩連山去無限長洲望不極子夜歌天髙星月明韓愈詩一年明月今宵多】

楊栁枝詞

城外春風吹酒旗【庾肩吾詩影出朱城外梁簡文帝詩春風本自奇楊栁最相宜庾信詩春風滿路香陽休之詩微穆東風吹孔融文天垂酒旗之曜】行人揮袂日西時【何遜詩寂寂行人疎曹植七啟揮袂則九野生風阮籍詩揮袂撫長劍仰觀浮雲徵李山甫詩石磴坐來春日西】長安陌上無窮樹【漢書地理誌京兆尹縣長安三輔黃圖長安有九市八街九陌徐陵文陌上成陰淮南子逰於無窮之地李義府詩上林無限樹】惟有垂楊管別離【三輔黃圖長楊宮中有垂楊數畝李白賦醉愁心於垂楊隨柔條以糾結楚辭悲莫悲兮生別離蔡凝詩似有別離情】

宿都亭有懷【禹錫自注元和甲午嵗詔書盡徴江湘逐客余自武陵赴京宿於都亭有懷續來諸君子】

雷雨湘江起臥龍【易雷雨作而百果艸木皆甲坼晉書陶侃傳少時漁得織梭以掛於壁有頃雷雨自化爲龍而去水經注湘水出零陵陽海山三國誌徐庶謂先主曰諸葛孔明臥龍也】武陵樵客躡仙蹤【王維桃源行樵客初傳漢姓名蔡邕文所立卓爾度躡雲蹤張九齡詩還慙大隠迹空想列仙蹤】十年楚水楓林下【舊唐書禹錫居朗州十年惟以文章吟詠陶冶情性山海經數歷之山楚水出焉阮籍詩上有楓樹林】今夜初聞長樂鐘【庾信詩今夜長門月應如晝日明杜甫詩初來葉上聞三輔黃圖長樂宮本秦興樂宮也髙皇帝始居櫟陽七年長樂宮成徙居之】

與歌者何戡【盧氏雜說何戡樂工也】

二十餘年別帝京【漢書霍光傳出入禁闥二十餘年梁鴻五噫歇顧瞻帝京】重聞天樂不勝情【張衡賦昔者大帝悅秦繆公而覲之饗以鈞天廣樂何妥詩天樂非鐘鼓漢書王嘉傳小人不勝情】舊人惟有何戡在【書古我先生亦惟圖任舊人共政】更與殷勤唱渭城【曹植詩何必同衾禂然後展殷勤司馬遷書未嘗銜杯酒接殷勤之餘歡王維詩渭城朝雨浥輕塵客捨靑靑栁色新勸君更進一杯酒西出陽闗無故人】

烏衣巷【一統志烏衣巷在應天府南晉王導謝安居此巷其子弟皆烏衣因名巷口有朱雀橋】

朱雀橋邊野艸花【六朝事迹晉咸康二年作朱雀門新立朱雀浮航在縣城東南四里對朱雀門南渡淮水亦名朱雀橋李邕詩織女橋邊烏鵲起古起白露霑野艸史記李斯傳秋霜降者艸花落】烏衣巷口日將斜【虞世南詩日斜靑瑣第】舊時王謝堂前燕【南史陳顯達傳麈尾蠅拂是王謝家物樂府翩翩堂前燕冬藏夏來見】飛入尋常百姓家【賈誼文彼尋常之污瀆潘尼賦勲績著乎百姓】

張籍

玉山館

長谿新雨色如泥【任昉詩長溪水東捨江總詩新雨百花朝】野水陰雲盡向西【管子食野艸飲野水李頎詩陰雲帶殘日又灞水向西看】楚客天南行漸逺【戰國防秦王謂甘茂曰楚客來使者多健與寡人爭辭髙適詩南天瘴癘和王維詩望望行漸逺】山山樹裏鷓鴣啼【庾信銘樹裏閒歌枝中見舞廣志鷓鴣似雌雉飛但䢐南不北也禽經鷓鴣飛必南翥】

別客

靑山歷歷水悠悠【虞世南詩靑山澹晚煙古詩眾星何歷歷左思賦直衝濤而上瀨常沛沛以悠悠江淹詩悠悠淸川水】今日相逢明月秋【莊子今日晏閒敢問至道王績詩相逢秋月滿江淹詩冏冏秋月明】系馬城邊楊栁樹【庾信賦小山則叢桂畱人扶風則長松系馬王維詩小苑城邊獵騎回劉庭芝詩可憐揚栁傷心樹】爲君沽酒暫淹畱【劉希夷詩爲君畱靑靑賀知章詩莫漫愁沽酒謝靈運賦停余舟而淹畱】

秋山

秋山無雲復無風【杜甫詩吹笛秋山風月淸江洪詩逺山淸無雲陶潛詩日暮天無雲庾信詩無風樹卽正】谿頭看月出深松【王績詩更坐北溪頭詩月出皎兮王維詩色靜深松裏】艸堂不閉石牀靜【北山移文艸堂之靈隋唐嘉話貞觀四載天下康安戶不夜閉南史宋武帝紀有人獻石牀寢之極以爲佳主維詩雨花應共石牀平】葉間墜露聲重重【張彥勝露賦閒墜葉而嘆息離騷朝飲木蘭之墜露兮陸云賦挹朝華之墜露隋煬帝詩寒影上仙宮逺意更重重】

王建

華淸宮【唐書開元五年置溫泉宮於驪山天寶六載攺爲華淸宮】

酒幔髙樓一百家【顧況詩鄰荒收酒幔晉書宋纎傳纎隠居酒泉太守馬岌造焉纎髙樓重閣距而不見古詩西北有髙樓上與浮雲齊洛陽伽藍記従鄯善西行一千六百四十里至左末城城中居民可百家】宮前楊栁寺前花【洛陽伽藍記永寧寺在宮前閶闔門南一里詩楊栁依依】內園分得溫湯水二月中旬己進瓜【舊唐書品官白身內園小兒官人防數十人唐書髙祖紀武徳六年二月庚戍幸溫湯又百官志慶善石門溫泉湯等監掌湯池宮禁防堰凡近湯所潤瓜蔬先時而熟者以薦寢廟劉楨瓜賦序楨在曹植座廚人進瓜】

王涯

宮詞

禁門煙起紫沈沈【何遜詩詰旦鐘聲罷隠隠禁門通謝莊封禪儀奏霞凝生闕煙起成宮江淹賦桂煙起而樹齊史記陳涉世家故人嘗與庸耕者扣宮門求見涉入宮見殿屋帷帳曰夥頤涉之爲王沈沈者注沈沈宮室深邃之貌】樓閣當中復道深【爾雅釋宮疏臺榭樓閣之異史記秦始皇紀始皇令咸陽之旁二百里內宮規二百七十復道甬道相連】長入暮天凝不散【王融詩如何將暮天復值西歸日何遜詩天暮逺山靑潮去遙沙出王勃序煙光凝而暮山紫】掖廷宮裏動秋砧【漢書章帝紀詔掖廷養視上屬籍宗正注掖廷宮人之官徐陵序五陵豪族充選掖廷左思詩列宅紫宮裏飛宇若云浮梁簡文帝詩秋气城中冷秋砧城外發】

二

碧繡簾前栁散垂【岑參詩暖屋繡簾紅地鑪韓翃詩繡戶簾前花影重張正見詩三陽弱栁垂隋煬帝詩防灑林花落逶迆風栁散】守門宮女欲攀時【禮記闇者守門之賤者也李白詩更憐花月夜宮女笑藏鉤梁簡文帝詩楊栁亂成絲攀折上春時】曽經玉輦従容處【潘嶽賦天子乃禦玉輦蔭華蓋史記畱侯世家所與上従容言天下事甚眾】不敢臨風折一枝【謝朓賦臨風嘆兮將焉歇梁元帝詩先過上蘭苑還牽髙栁枝】

三

銀缾瀉水欲朝籹【北史楊素傳賜黃金四十斤加銀瓶實以金錢張耀井賦素綆朝懸弄銀瓶之出入周禮稻人以澮寫水梁元帝詩樓上起朝籹風花下砌旁何遜詩機中刺繡罷窻下朝籹處】燭焰紅髙粉壁光【梁簡文帝詩燭焰落花中庾信賦輝輝朱燼焰焰紅榮漢官典職省中皆以胡粉塗壁紫素界之劉孝綽詩浮光亂粉壁積照朗庭幃】共怪滿身珠翠冷【杜甫驄馬行五花散作云滿身王融永明樂輕露珠翠初風揺綺羅】黃花瓦上有新霜【漢武故事上起神屋以銅爲瓦李白詩倐如瓦溝霜白居易詩鴛鴦瓦冷霜花重】

張仲素

秋夜曲

丁丁漏水夜何長【詩防之丁丁說文漏以銅盛水刻節晝夜百刻李蘭漏刻法以器貯水以銅爲陽烏狀如鉤曲以引器中水於銀龍口中吐入權器漏水古詩晝短苦夜長江淹賦冬釭凝兮夜何長】漫漫輕雲露月光【江淹賦云漫漫而奇色曹植賦髣髴兮若輕雲之蔽月蘇彥秋夜長輕雲飄飛以籠朗素月披曜而舒光夏侯湛賦覽明月之流光】秋逼暗虫通夕響【劉長卿詩虫聲夜相逼常建詩月來隨暗虫韋應物詩通夕依山谷曹毗秋興賦秋虫夕響乎廊宇】徵衣未寄莫飛霜【駱賓王詩薄暮濕徵衣梁武帝衣曲持此寄寒鄕張協七命風厲霜飛】

上官昭容

遊長寧公主宅流杯池【唐書中宗八女傳長寧公主韋庶人所生下嫁楊愼交造第東都又取西京髙士廉第左金吾衛故營合爲宅右屬都城左頫大道作三重樓以馮觀築山浚池帝及後數逰幸】

憑髙瞰迥足怡心【棗據詩徙倚憑髙山朱異詩憑髙眺虹蜺謝朓詩瞰迥憑重峭顏延之賦干心降而微怡】菌閣桃源不暇尋【王褒九懷菌閣兮蘭樓觀道兮縦橫謝朓詩隨山望菌閣陶潛桃花源記晉太元中武陵人捕魚爲業緣溪行忽逢桃花林林盡水源得一山山有小口入行數十步豁然開朗其間男女怡然自樂世說従山陰道上行使人應接不暇】余雪依林成玉樹【謝朓詩連溪暎余雪謝惠連雪賦林挺瓊樹丘遲望雪詩俄頃玉樹生】殘霙防岫卽瑤岑【韓詩外傳雪花曰霙謝惠連雪賦散淅瀝而先集釋名山小而髙曰岑山穴曰岫】

吳商浩【爵裏無考】

秋塘晚望

鐘盡疎桐散曙鴉【魏志田預傳鐘鳴漏盡而夜行不止梁元帝詩井上落疎桐庾信詩桐門葉半疎杜甫詩列炬散林鴉楊巨源詩東風羨曙鴉】故山煙樹隔天涯【謝靈運詩故山日己逺鮑照詩靑防揺煙樹梁元帝賦登樓一望惟見逺樹含煙陶潛詩蕭條隔天涯徐陵詩惟桑與梓翻若天涯】西風一夜秋塘曉【庾信詩吹衣一夜風庾肩吾詩閬苑秋光暮金塘收潦淸】零落幾多紅藕花【郭恭秋蓮詩秋玉皆零落淩波獨吐紅溫庭筠詩紅藕香中萬防珠】

法振

送友人之上都【班固賦實用西遷作我上都注謂長安也】

玉帛徴賢楚客稀【禮記束帛加璧尊徳也棗據詩玉帛聘賢良江淹詩楚客心悠哉】猿啼相送武陵歸【徐安貞詩巴東下歸棹莫待夜猿啼史記滑稽傳君子相送以言魏收詩桃發武陵岸】湖頭望入桃花去【陰鏗詩沅水桃花色庾信詩春水望桃花】一片春帆帶雨飛【李白詩孤帆一片日邊來盧僎詩春帆向楚長杜甫詩春帆帶雨來李白詩酒盡一帆飛】

曹唐

題武陵洞【陶潛桃花源記晉太康中武陵人捕魚爲業緣溪行忽逢桃花林夾岸數百步芳艸鮮美落英繽紛林盡水源便得一山山有小口髣髴若有光便捨船従口入】

溪口回舟日巳昏【綦毋潛詩晚風吹行舟花路入溪口陶潛詩目送回舟逺阮籍詩一日復一昏一昏復一晨唐太宗詩落日雙闕昏】卻聴雞犬隔前村【桃花源記阡陌交通雞犬相聞杜甫詩前村山路險】殷勤重與秦人別【司馬遷書未嘗銜杯酒接殷勤之餘歡李白詩惜別空殷勤杜甫詩何時一樽酒重與細論文桃花源記村中聞冇此人咸來問訊自云先世避秦率妻子邑人來此絕境不復出焉】莫使桃花閉洞門【桃花源記旣出得其船便扶向路處處志之及郡下詣太守說如此太守卽遣人隨其往尋向所志遂迷不復得路後遂無問津者杜甫詩船人近相報但恐失桃花盧綸詩聞說花開亦閉門李端詩靑林連洞門】

花蕋夫人【徐氏靑城人幼能文尢長於宮詞得幸蜀主孟昶賜號花蕋夫人】宮詞

廚盤進食簇時新【杜甫詩竹裏行廚洗玉盤史記淮陰侯傳吾哀王孫而進食豈望報乎王建宮詞禦廚不食索時新】侍宴無非列近臣【宋之問詩侍宴瑤池夕歸途騎吹繁李白詩長安宮闕九天上此地曽經爲近臣】日午殿頭宣索鱠【司空圖詩春晴日午前王建詩殿頭傳語金階逺枚乘七發薄耆之炙鮮鯉之膾李徳裕述夢詩荷靜蓬池膾自注每學士初上賜食皆蓬萊池魚膾】隔花催喚打魚人【庾信詩隔花遙勸酒就水更移牀曹唐詩皓月隔花追欵別郭璞賦蘆人漁子擯落江山杜甫觀打魚歌漁人漾舟沈大网】

武元衡

陌上暮春

靑靑南陌栁如絲【古詩靑靑河畔艸王維詩客捨靑靑栁色新梁武帝河中之水歌十四采桑南陌頭李白詩莫向春風楊栁絲】栁色鶯聲晚日遲【何遜詩輕煙滲栁色岑參詩栁色供詩用鶯聲送酒頻梁簡文帝詩珠簾通晚日隋煬帝詩平郊送晚日詩春日遲遲】何處最傷逰客思【李白詩落花踏盡逰何處鮑照詠史詩仕子彯華纓遊客竦輕轡】春風三月落花時【古樂府小開罵春風李白怨歌行三春三月憶三巴王維詩坐久落花多崔曙詩故林遙不見況在落花時】

陳羽【江東人登貞元進士第歷官樂宮尉佐】

遊洞靈觀

初訪西城禮少君【岑參詩回風度雨渭城西史記封禪書李少君以祠竈穀道卻老方見上少君者故深澤侯舍人主方匿其年常自謂七十能使物卻老】獨行深入洞天云【詩獨行踽踽諸葛亮表五月渡瀘深入不毛李白詩靈書藏洞天】風吹靑桂寒花落【古西洲曲日暮百勞飛風吹烏臼樹李白詩靑桂隠遙月張協詩寒花發黃采張正見詩寒花映日鮮謝朓詩葉依黃鳥花落春池防均詩花落夜霏霏】香繞仙壇處處聞【梁元帝詩香浮郁金酒煙繞鳳皇樽杜甫詩王喬下仙壇微月映皜鶴又山路時吹角那堪處處聞】

白居易

竹枝詞

瞿塘峽口冷煙低【寰宇記瞿塘在防州東一里連崖千丈奔流電激一統志瞿塘峽舊名西陵峽乃三峽之門兩崖對峙中貫一江灩澦堆當其口丘爲詩煙和獨樹低】白帝城頭月向西【元和郡國志公孫述至魚復冇白龍出井中因號魚復爲白帝城一統志白帝城在防州府治東王昌齡詩武岡前路看斜月片片舟中云向西】唱到竹枝聲咽處【樂府竹枝巴歈也巴兒聨歌吹短笛擊鼓以赴節歌者揚袂睢舞其音協黃鐘羽末如吳聲】寒猿晴鳥一時啼【唐太宗詩寒猿防續聲潘嶽文夕陽失映晴鳥忘歸張子容詩無處不猿啼庾信詩春山百鳥啼】

鮑溶

贈楊鏈師

紫煙衣上繡春云【郭璞詩赤松臨上逰駕鴻乘紫煙曹植辧道論云衣羽裳不若黼黻之飾也王維詩隔窻雲霧生衣上禇淵碑音徽與春云等潤】淸隠山書小篆文【北史徐則傳棲隠靈嶽五十餘年陳子昂碑習山書務農政書防李斯小篆入神大篆入妙】明月在天將鳯管【阮籍詩薄帷鑑明月顏延之詩淸暉在天容光必照鮑照詩傾聴鳯管賓】夜深吹向玉晨君【劉瑗詩月光移數尺方知夜已深黃庭經上淸紫霞虛皇前太上大道玉晨君】

張祜

瓜州聞曉角

寒耿稀星照碧霄【梁簡文帝詩天霜河白夜星稀李白詩登嶺宴碧霄】月樓吹角夜江遙【王昌齡詩江邊明月樓通禮義纂蚩尢與黃帝戰帝命吹角作龍吟以禦之杜甫詩天逺暮江平】五更人起煙霜靜【陳後主詩羅衾不耐五更寒劉允濟明堂賦下臨星雨旁控煙霜】一曲殘聲徧落潮【鮑照詩一曲動情多劉孝威詩翻車引落潮】

朱慶余

西亭晚宴

虫聲己盡菊花幹【蕭子暉詩虫聲繞春岸王績詩秋杯浸菊花】五老松陰向晚寒【尋陽記五老峯形勢如河中虞鄕縣前五老山故名一統志廬山東南有五老峯孔稚圭文靑松落陰李白詩岸映松色寒】對酒看山俱惜去【謝朓詩不對芳春酒還望靑山郭張正見歌當歌對玉酒錢起詩對捲也看山】不知殘日下防幹【劉孝綽詩日下房櫳暗韻防防板間曰闌干】

李商隠

夜雨寄北

君問歸期未有期【李白詩長安如夢裏何日是歸期張籍賦俟河淸兮未期】巴山夜雨漲秋池【杜甫詩何路出巴山輿圖考大巴山在南江縣大巴之險過於連云棧下通漢中王維詩山中一夜雨樹杪百重泉庾信詩行雨暴澆池】何當共剪西牕燭【杜甫詩何當一來儀庾信對燭賦燼髙疑數剪白居易詩經牕燈焰短】卻話巴山夜雨時【陶潛詩信宿酬淸話岑參詩夢暗巴山雨】

訪隠者不遇

城郭休過識者稀【陸機詩命駕登北山延佇望城郭杜甫詩經過老自休岑參詩世人知者稀】哀猿啼處有柴扉【謝靈運詩哀猿響南巒魏徴詩空山啼夜猿範云詩還聞稚子說有客欵柴扉】滄江白石樵漁路【範云詩滄江路窮此詩揚之水白石鑿鑿寧戚歌滄浪之水白石粲韓愈詩或山而樵或水而漁韋述詩浦淨漁舟逺花飛樵路香】日暮歸來雨滿衣【離騷日忽忽其將暮沈約詩佇立日已暮白居易詩念此早歸來莫作經年別耿湋詩梅雨濕行衣】

憶住一師

無事經年別逺公【宋之問詩東郊楊栁陌少別已經年髙僧傳慧逺本姓賈氏鴈門樓煩人來遊於晉居廬阜三十餘年化兼道俗郎士元詩夜叩禪扉謁逺公】帝城鐘曉憶西峯【王維詩雲裏帝城雙鳯闕賈至詩金闕曉鐘開萬戶白居易詩錫杖登髙寺香鑪憶舊峯】鑪煙銷盡寒燈晦【梁簡文帝詩鑪煙入斗帳王粲賦惟膏薰之焚銷謝朓詩寒燈耿宵夢】童子開門雪滿松【庾信步虛詞靑衣上少室童子向蓬萊張說詩開門對奇域顏延之詩山明望松雪】

東還

自有仙才自不知【漢武內傳西王母曰劉徹好道殆恐非仙才世說劉尹知我勝我自知】十年長夢采華芝【謝靈運佛影銘曉爾長夢張衡賦畱瀛洲而采芝抱朴子華芝赤蓋白莖上冇兩葉三實服之可以長生】秋風動地黃雲暮【漢武帝秋風辭秋風起兮白雲飛鮑照詩雁還風送秋杜甫詩東南飄風動地至又髙鳥黃雲暮】歸去嵩陽尋舊師【李白詩醉罷欲歸去花枝宿鳥喧唐書地理誌河南府縣登封本嵩陽萬嵗登封元年更名神龍元年曰嵩陽唐防要永淳元年七月造奉天宮於嵩山之陽文明元年攺爲嵩陽觀後漢書李固傳嘗步行尋師不逺千里】

杜牧

赤壁【吳志周瑜傳時劉備爲曹公所破進住夏口權遂遣瑜及程普等與備並力逆曹公遇於赤壁瑜部將黃蓋取防衝鬭艦實以薪艸膏油灌其中裹以帷幕先書報曹公欺以欲降蓋放諸船同時發火時風盛猛悉延燒岸上營落煙炎漲天軍遂敗荊州記蒲圻縣沿江一百里南岸名赤壁】

折防沈沙鐵未銷【戰國防吳幹之劍薄柱而擊之則折爲三說文撠冇枝兵也釋名防格也旁有枝格也張正見詩沈沙擁急水裴度鑄劍防爲農器賦劍鍔銷防鋩露】自將磨洗認前朝【爾雅石謂之磨廣韻磨磨礪杜甫詩淨洗甲兵長不用徐陵書前朝舊將夙著勲庸】東風不與周郎便【吳志周瑜傳瑜字公瑾年二十四吳中皆呼爲周郎江表傳至戰日東南風急蓋使眾兵同時舉火火烈風猛往船如箭】銅雀春深鎖二喬【魏志建安十五年冬作銅爵臺魏武帝令吾婕妤妓人皆著銅雀臺韋述詩春深杏花亂白居易詩朱門深鎖春池滿周瑜傳橋公兩女皆國色也防自納大橋瑜納小橋按橋或作喬】

洛陽秋夕

泠泠寒水帶霜楓【劉琨詩泠泠澗水流吳均詩泉水激石泠泠作響庾信詩璧池寒水落謝靈運詩曉霜楓葉丹】更在天橋夜景中【元和郡國志天津橋在河南縣北名勝志隋以洛水貫都有天漢之象遂造天津橋以架洛水王融法樂辭金容涵夕景梁簡文帝詩靄靄夜中霜】淸禁漏閒煙樹寂【傳咸賦穆穆淸禁濟濟羣英祖詠詩寒疎淸禁漏元稹詩恩垂天詔語對久漏聲閒江淹詩緑樹鑠煙光何遜詩山煙涵樹色】月輪移在上陽宮【梁簡文帝水月詩圓輪旣照水何遜詩學月且爲輪唐書地理誌上陽宮在東都禁苑之東東接皇城之西南隅丄元中置兩京記上陽宮西有西上陽宮兩宮夾谷水架虹橋以通往來】

許渾

緱山廟【列仙傅王子喬好吹笙作鳯皇鳴道士浮丘公接以上嵩髙山三十餘年後見桓良曰告我家七月七日待我於緱氏山巓至時乘白鶴駐山頭舉手謝時人而去亦立祠於緱氏山下及嵩髙首焉名勝志緱氏山在偃師縣東南】

王子求仙月滿臺【宋之問詩王子賓仙去飄颻笙鶴飛楊炯詩漢帝求仙日相如作賦才張說詩庭如月華滿李白詩防向瑤臺月下逢】玉簫淸轉鶴徘徊【李百藥賦挫玉蕭之淸管又愛鸞音之淸轉鮑照舞鶴賦躑躅徘徊振迅騰摧】曲終飛去不知處【庾肩吾詩去鳥船難駐啼烏曲未終李白詩人驚逺飛去直向使君灘髙士傳童馥入林慮山中家人求不知其處】山下碧桃春自開【吳均書掛月靑山下郎士元詩惟有碧桃千樹花】

送宋處士歸山

賣藥修琴歸去遲【髙士傳韓康字伯休采藥賣於長安市中口不二價江淹詩韓公淪賣藥陶潛歸去來辭田園將蕪何不歸】山風吹盡桂花時【栁惲詩山風起寒木野雀亂秋榛江淹詩風吹烏臼樹丁六娘詩寄語落花風莫吹花落盡張正見詩山中桂花晚勿爲俗人畱】世間甲子須臾事【江淹賦惟世間兮重別左傳絳縣老人曰臣小人也不知紀年臣生之嵗正月甲子朔四百四十五甲子矣史記藥書君子不可須臾離禮虞詵詩寄暢須臾歡】逢著仙人莫看棋【梁昭明太子啟采藥逢仙古詩仙人騎白鹿髮短耳何長述異記信安郡石室山晉時王質伐木至見童子數人碁而歌質因聴之童子以一物與質如棗核質含之不覺饑俄頃童子謂曰何不去質起視斧柯盡爛旣歸無復時人庾信詩樵客值圍棋】

寄桐江隠者【明一統志桐江在桐廬縣北三里亦名桐溪】

潮去潮來洲渚春【梁簡文帝詩可憐淮水去來潮韋應物詩暮潮歸去早潮來謝靈運詩欵曲洲渚言鮑照詩風起洲渚寒】山花如繡艸如茵【徐陵詩山花臨舞席庾信詩山花焰火然獨異志馬融夢見一林花如錦繡摘花食之及寤見天下文詞無所不知謝萬賦艸靡靡以成茵】嚴陵臺下桐江水【後漢書嚴光傳光字子陵少與光武同逰學及光武卽位乃變姓名披羊裘釣澤中帝遣使聘之三反而後至除爲諫議大夫不屈乃耕於富春山西徵記嚴子陵釣臺聲立千仞】解釣鱸魚有幾人【張翰秋風歌吳江水兮鱸魚肥杜甫詩當代論才子如公復幾人】

薛逢

題黃花驛【名勝志黃花縣唐武徳初置在漢中府鳯縣城北六十里後省入梁泉唐薛逢有黃花驛詩】

孤戍迢迢蜀路長【杜甫詩日色隠孤戍潘嶽詩迢迢逺行客陸機梁甫吟迢迢天路微元稹詩蜀路危於劍謝朓詩霞生川路長】鳥鳴山館客思鄕【詩伐木丁丁鳥鳴嚶嚶江淹詩鳥鳴秋艸窮韋應物詩山館夜聴雨後漢書溫序傳長子壽夢序曰久客思鄕裏王褒詩久客毎思鄕】更看絕頂煙霞外【王褒詩山牕淩絕頂張正見詩桃李雜煙霞隋書王貞傳蕭散煙霞之外】數樹巖花照夕陽【洛陽伽藍記叢樹數株枝葉繁茂王勃詩桂密巖花白隋煬帝詩夕陽如有意偏傍小牕明】

薛能

折楊栁

華淸髙樹出離宮【雍錄天寶六載攺溫泉宮爲華淸宮於驪山上治湯井爲池臺殿環列山谷顏延之詩回飈捲髙樹庾信詩長藤連格徙髙樹帶巢移漢書枚乘傳修治上林雜以離宮班固賦離宮別館三十六所】南陌柔條帶暖風【禇亮詩言是東方騎來尋南陌車魏文帝栁賦柔條阿娜而虵伸左思詩柔條旦夕勁緑葉日夜黃呂氏春秋季秋行春令則暖風至】誰見輕陰是良夜【梁簡文帝詩晝花斜色去夜樹有輕陰蘇武詩芳馨良夜發】瀑泉聲畔月明中【杜甫詩雲門吼瀑泉王維詩泉聲咽危石古子夜歌秋夜良風起天髙星月明】

項斯【字子遷江東人防昌四年進士授丹徒縣尉初爲張籍所知楊敬之尢亟稱之】涇州聴張處士彈琴【元和郡縣誌後魏置涇州因水爲名大業三年攺爲安定郡武徳元年攺爲涇州明一統志涇州在平涼府城東一百五十里】

邊州獨夜正思鄕【南史沈懷文傳神州舊壤歷代相承異於邊州王粲詩獨夜不能寐攝衣起撫琴謝瞻詩獨夜無物役南史沈炯傳嘗經漢武帝通天臺爲表奏之陳已思鄕之意】君又彈琴在客堂【詩蟋蟀在堂嵗聿其莫韓愈詩客堂喜空涼】髣髴不離燈影外【宋玉賦目色髣髴乍若有記劉勰新論其類茍聚𨿽逺不離郭利正詩九陌連燈影】似聞流水到瀟湘【列子伯牙鼓琴志在流水鐘子期曰善哉洋洋乎若江河江總詩罕有知音者空勞流水聲曹植詩夕宿瀟湘沚陳後主詩我思屬瀟湘】

杜荀鶴

題新雁

暮天新雁起汀洲【王融詩如何將暮天復值西歸日李益詩雁起前軍渡楚辭搴汀洲兮杜若】紅蓼花疎水國秋【爾雅薔虞蓼疏虞蓼卽蓼之生水澤者也梁元帝詩花疎有異香宋之問賦長無依兮水國】想得故園今夜月【江總詩故園籬下菊今日爲誰開劉孝威詩今夜月輪圓】幾人相憶在江樓【古樂府上有長相憶謝靈運詩系纜臨江樓】

方幹

東陽道中作【漢書地理誌臨淮郡縣東陽】

百花香气傍行人【虞世南詩照水百花然王昌齡詩西宮夜靜百花香庾信賦夜風吹香气隨史記李斯傳行人入山林中何遜詩擾擾見行人】花底垂鞭日易曛【杜甫詩退朝花底散李白詩薄暮垂鞭醉酒歸庾肩吾詩林殿日先曛】野火不知寒食節【戰國防楚王遊於云夢野火之起也若云蜺後漢書王符傳山林不能給野火嵗時記淸明前二日謂之寒食王羲之書須臾寒食節】穿林轉壑自燒云【隋文帝書穿林鳥亂飛綦毋潛詩際夜轉西壑岑參詩山火夜燒云】

崔塗

感花

繡軛香韉夜不歸【應瑒賦願浮軒於千里兮曜華軛乎天衢開元天寶遺事長安俠少毎至春時結朋聨黨各置矮馬飾以錦韉金絡並轡於花樹下往來劉楨詩極夜不知歸】少年爭惜最紅枝【王僧逹詩少年好馳俠李白詩憶昨東園桃李紅碧枝】東風一陣黃昏雨【爾雅東風謂之谷風楚辭東風飄兮神靈雨淮南子日至於虞淵是曰黃昏古樂府黃昏人定後】又是繁華夢覺時【南史王僧祐傳雅好博古善老莊不尙繁華鮑照詩寒暑在一時繁華及春媚莊子方其夢也不知其夢也覺而後知其夢也李白詩還有夢來時】

劉長卿

東湖送朱逸人歸【唐書地理誌洪州南昌縣南有東湖】

山色湖光並在東【陶潛詩山色日夕佳陰鏗渡湖詩映日動浮光詩三五在東】扁舟歸去有樵風【史記貨殖傳範蠡乘扁舟浮於江湖庾信賦吹落葉之扁舟陶潛詩歸去來山中防稽記漢太尉鄭嘗采薪於白鶴山得一遺箭頃有人覓還之問所欲織其神人也曰嘗患若邪溪載薪爲難願旦南風暮北風後果然宋之問詩日暮便樵風】莫道野人無外事【劉希夷詩野人何所有滿甕陽春酒西京雜記司馬相如爲上林子虛賦意思蕭散不復與外事相關】開田鑿井白雲中【管子人之開田而耕者幾何家南齊書崔祖思傳簡役惇農開田廣稼擊壤歌鑿井而飲耕田而食詩白雲英英張正見詩惟當逺人望知在白雲中】

王建

江陵道中

菱葉參差萍葉重【劉孝威釣竿篇帆舉牽菱葉詩參差荇菜陸云賦靈嶽幽峻長林參差本艸浮萍季春始生或云楊花所生一葉經宿卽生數葉梁簡文帝詩細萍重疊長】新蒲半折夜來風【謝靈運詩新蒲含紫茸杜甫詩菱荷枯折隨風濤梁簡文帝詩珠簾迎曉日金華拂夜風】江村水落平地出【虞騫詩孤嶺枕江村爾雅汱渾隕墜也注汱渾皆水落貌陳後主詩沙長見水落論語譬如平地】溪畔漁船靑艸中【杜甫詩分明見溪畔張正見詩分火照漁船左傳野無靑艸】

朱慶余

過耶溪

春溪繚繞出無窮【顏眞卿詩春水滿長溪謝靈運賦復有水逕繚繞回員江總碑木密聨綿香泥繚繞】兩岸桃花正好風【庾信詩寒沙兩岸白禮記仲春之月桃始華詩桃之夭夭灼灼其華庾肩吾詩桃花舒玉澗陶潛詩微雨従東來好風與之俱】恰是扁舟堪入處【孟浩然詩扁舟泛湖海】鴛鴦飛起碧流中【詩鴛鴦於飛喬知之詩下有碧流水元稹詩一枝橫臥碧流中】

杜牧

念西遊

李白題詩水西寺【名勝志李白有別山僧涇川云何處名僧到水西輿地紀勝水西山去縣三里下臨賞溪卽涇溪也林壑深邃有南齊永平中崇慶寺內冇葛洪丹井杜甫詩題詩好細論李白逰水西寺詩天宮水西寺云錦照東郭】古木回巖樓閣風【江總詩古木防懸蘿水經注或傾岑阻徑或回巖絕谷爾雅疏臺榭樓閣之異】半醒半醉遊三日【陳後主詩午醉醒來晚庾信詩酒醺人半醉易先甲三日後甲三日史記髙祖紀張飲三日】紅白花開山雨中【梁簡文帝詩桃紅李白若朝妝李白詩兩人對酌山花開張正見詩山雨濕苔碑】

陸蒙

繡嶺宮【唐書地理誌陜州峽石縣有繡嶺宮】

繡嶺花殘翠倚空【王羲之東堂帖荷華想已殘唐太宗詩驚禽散翠空】碧牕瑤砌舊行宮【杜甫詩碧牕露霜濕元稹詩階蓂附瑤砌吳都賦梁岷有陟方之館行宮之基】閒乘小駟濃陰下【左傳秦伯伐晉晉侯乘小駟鄭入也髙適詩孟夏桑葉肥濃陰夾長津元稹詩寒食桐陰下】時舉金鞭半袖風【晉書山簡傳舉鞭向葛疆何如並州兒沈烱詩夾道耀金鞭晉書五行志魏明帝著繡帽披縹紈半袖梁簡文帝詩風吹鳯皇袖】

貫休

馬上行

栁岸花堤夕照紅【謝朓賦栁含色於逺岸馬周詩岸花開且落江淹賦見防霞之夕照】風淸襟袖轡璁瓏【曹植詩淸風飄我衣王粲賦向北風而開襟左思賦揮袖風飄陶潛賦顧襟袖以緬邈埤雅瓏玉聲玲瓏也】行人莫訝頻回首【王粲詩緬彼行人鮮克弗畱唐太宗詩回首長安道】家在凝嵐一防中【盧綸詩家在夢中何日到李徳裕詩餘景澹將夕凝嵐輕欲收錢起詩孤煙一防緑溪湄】

陸蒙

懷錫山藥名離合

鶴伴前溪栽白杏【郎士元詩尋常適意釣前溪本艸衍義白杏熟時色靑白或微黃味甘淡而不酢】人來洞口寫枯松【岑參詩喜見故人來庾信枯樹賦橫洞口而欹臥皇甫曽詩山路倒枯松】蘿深境靜日欲落【儲先羲詩澗淨緑蘿深孟郊詩冷然諸境靜王維詩淸歌邀落日】石上未眠聞曉鐘【杜甫詩請看石上藤蘿月孔徳紹詩臨風聴曉鐘】

杜牧

江

楚鄕寒食橘花時【宋之問詩晚泊投楚鄕徐陵書歸雁銜蘆多經寒食齊民要術異物志曰橘樹白花而赤實梁簡文帝詩城風泛橘花】野渡臨風駐防旗【李嘉祐詩緑楊垂野渡江淹詩臨風黙含情東觀漢紀段熲爲並州刺史曲蓋防旗】艸色連云人去住【江淹詩艸色斂窮水木葉變吳川潘嶽賦序髙閣連雲杜甫詩去住彼此無消息】水紋如縠燕參差【韓愈詩水紋浮枕簟錢起詩縠紋江水縣前流詩燕燕於飛差池其羽陸倕賦弄差池之春燕沈約詩趙帶飛參差】

許渾

守風淮陰

遙見江陰夜漁客【鮑照詩延頸望江陰水經注宓子賤治單父孔子使巫馬期觀焉見夜漁者問曰子得魚輒放何也謝朓詩良宰勗夜漁】因思江口釣魚時【張說詩舊館分江口莊子旦旦而釣期年不得魚列仙傳陵陽子明者釣鄕人也好釣魚於延溪】一潭明月萬株栁【岑參詩光揺一潭碎古詩明月皎夜光舊唐書裴度傳於午橋創別墅花木萬株】自去自來人不知【杜甫詩自去自來梁上燕崔顥詩若問傍人那得知】

李羣玉

寄友

野水晴山雪後時【管子食野艸飲野水庾信詩山晴雲倒回梁簡文帝詩雪後桂枝殘】獨行邨落更相思【詩獨行睘睘史記聶政傳獨行仗劍至韓又所居成聚注聚謂邨落也古詩著以長相思緣以結不解】無因一向溪頭醉【古詩還思故鄕裏欲歸道無因王績詩歸來南陌上更坐北溪頭】處處寒香映酒旗【戴叔倫詩老圃寒香別冇秋張載賦擬酒旗於象白居易詩紅板江橋靑酒旗】

唐彥謙

賀李昌時禁苑新命

振鷺翔鸞集禁闈【詩振振鷺鷺於飛後漢書蔡邕傳鴻漸盈階振鷺充庭孫綽賦覿翔鸞之裔裔範泰詩神鸞棲髙梧爰翔云漢際後漢書周舉傳在禁闈有密靜之風應璩書入侍華幄出典禁闈】玉堂珠樹瑩風儀【史記武帝紀奉液池南有玉堂夢溪筆談唐翰林院在禁中乃人主燕居之所玉堂承明金鑾殿皆在其中山海經三珠樹在厭火北赤水上其樹如柏葉皆爲珠唐書王勃傳初勔劇勃皆著才名故杜易簡稱三珠樹王儉文風儀與秋月齊明音徽與春云等潤】不知新到靈和殿張緒何如栁一枝【南史張緒傳劉悛之爲益州刺史獻蜀栁數株狀若絲縷武帝植於太昌靈和殿前常玩賞咨嗟曰此栁風流可愛似張緒當年時】

張蠙

山寺晚望

四面湖光絕路岐【江總詩海樹一邊出雲山四面通淮南子楊朱見路岐而泣爲其可以南可以北梁簡文帝詩行行異沂海依依別路岐】鸊鵜飛處暮鐘時【方言野鳬其小而好沒水中者南楚謂之鸊鵜杜甫詩騎馬行春徑衣冠起暮鐘】漁舟不用懸帆席【顏氏家訓伍貟之托漁舟季布之入廣栁謝靈運詩揚帆采石華掛席拾海月】歸去乘風插栁枝【陶潛歸去來辭歸去來兮田園將蕪胡不歸南史宗慤傳願乘長風破萬里浪古樂府上馬不執鞭反拗楊栁枝】徐寅【字昭夢甫田人登幹寧進士第授祕書省正字歸隠延壽溪著有探龍釣磯二集】初夏戲題

長養薫風拂曉吹【太公金匱六月天務覆施地務長養詩飄風自南箋回風従長養之方入之呂氏春秋風有八等炎風滔風燻風巨風淒風飂風厲風寒風武后詩莫待曉風吹】漸開荷芰落薔薇【陸厥詩荷芰始參差白居易詩岸落薔薇水浸莎】靑虫也學莊周夢化作南園蛺蝶飛【爾雅翼蝶物之善化者今菜中靑虫當春時行緣屋壁或艸木上以絲自固一夕視之有圭角六七日其背罅裂蛻爲蝶出矣莊子昔者莊周夢爲蝴蝶栩栩然蝴蝶也俄而覺則蘧蘧然周也不知周之夢爲蝴蝶與蝴蝶之夢爲周與張協詩蝴蝶飛南園】

李賀

南園

春水初生乳燕飛【陶潛詩春水滿四澤鮑照詩乳燕逐艸虫詩燕燕於飛差池其羽】黃蜂小尾撲花歸【鮑照詩巢蜂拾花萼爾雅翼蜂一日兩出其出采花取花須上粉置兩髀或采無所得經宿花中不敢歸】窻含逺色通書幌【庾肩吾詩窻含度水風薛道衡詩髙天澄逺色梁簡文帝書特設書幌乍置筆牀梁元帝賦乃息書幌之勞以命北園之駕】魚擁香鉤近石磯【呂氏春秋善釣者出魚乎千仞之下餌香也拾遺記以香金爲鉤錢起詩奔流翻石磯】

吉師老【爵裏無考】

鴛鴦

江島蒙蒙煙靄微【岑參詩誰念在江島何遜詩蒙蒙夕煙起顏延之文晨煙暮靄宋之問詩江空潭靄微】緑蕪深處刷毛衣【王維詩平蕪緑兮千里宋之間詩白鷴愁暮刷毛衣】渡頭驚起一雙去【梁簡文帝鳥棲曲采蓮渡頭擬黃河祖珽詩白鷴乍驚起杜牧詩驚起鴛鴦豈無恨一雙飛去卻回頭】飛上文君舊錦機【史記司馬相如傳臨卭卓王孫有女文君好音相如以琴心挑之夜奔相如溫庭筠詩文君織得春機紅梁元帝鴛鴦賦文連新錦之機】

唐彥謙

野竹

蝶戀晚花終不去【司空曙詩戀花同野蝶何遜詩幽蝶弄晚花李白詩白鷗閒不去】鷗逢春水固難飛【孟浩然詩離家復水宿相伴賴沙鷗杜甫詩捨南捨北皆春水但見羣鷗日日來劉長卿詩月明見潮上江靜覺鷗飛】野人心地都無著【王李友詩野人宿在人家少李頎詩頓令心地欲皈依劉長卿詩羣動心有營孤云意無著】伴蝶隨鷗亦不歸【孟浩然詩且隨波上鷗詩式微式微胡不歸】

韋莊

稻田

緑波春浪滿平陂【曹植賦遂乃背通谷對緑波借文茵翳春華劉禹錫詩無柰晚來時淸淮春浪軟鄭畋詩花實接平陂】極目連云防防肥【王粲賦平原逺而極目兮蔽荊山之髙岑庾肩吾詩棧閣自連雲杜牧詩防防百頃田西風吹半橫】更被鷺鷀千防雪【杜甫詩一行白鷺上靑天岑參詩閒臥對鸕鷀李白五云歌瑤臺雪花數千防】破煙來入畫屏飛【虞世南詩飛來雙白鶴奮翼逺淩煙江淹賦曲帳畫屏素女防扇】

無名氏

粉箋題詩

三月江南花滿枝【蕭慤詩三月春風已復流丘遲書暮春三月江南艸長雜花生樹羣鶯亂飛爾雅江南曰揚州劉孝威詩猶見動花枝沈約詩流鶯復滿枝】風輕簾幙燕爭飛【梁簡文帝詩今與夕風輕劉孝威詩徒想禦風輕釋名簾防也自鄣蔽爲亷恥也又幙幙絡也隋煬帝詩窺檐燕爭入梁簡文帝詩新燕向窻飛】遊人休惜夜秉燭【沈約樂府旅遊媚年春年春媚遊人魏文帝書年益過往何可攀援古人秉燭夜逰良有以也古詩何不秉燭逰】楊栁陰濃春欲歸【古樂府暫出白門前楊栁可藏烏梁簡文帝詩葉濃知栁密庾信賦宜春苑中春已歸】

杜甫

解悶

艸閣柴扉星散居【說苑繩樞艸舍聊庇風雨範雲詩冇客欵柴扉劉琨書翕爾云合忽復星散】浪翻江黒雨飛初【駱賓王詩驚風湍浪翻謝朓詩朔風吹飛雨蕭條江上來】山禽引子哺紅果【張正見詩夏戶響山禽易林鳥鳴呼子哺以酒脯李嶠詩樹紅山果熟】溪友得錢畱白魚【東觀漢紀趙勤従人貸錢或曰汝起拜卽與勤曰拜汝得錢非義終不拜水經注聖水有白魚出穴數日而返人有采捕食之者美珍奇味】

裴夷直

晚涼

檐前蔽日多髙樹【江淹詩檐前還燕拂後漢書丁鴻傳幹霄蔽日之木陸云詩雞鳴髙樹巓】竹下添池有小渠【晉書王徽之傳吳中一士大夫家有好竹徽之欲觀之競造竹下諷詠良久魏收詩添池曲岸平王勃詩平隄夾小渠】山客野僧歸去後【王維詩鳥啼山客猶眠張籍詩居貧多見野僧招陶潛詩歸去來山中】晚涼移案獨臨書【駱賓王詩全螢照晚涼張籍詩閒對臨書案】

薛能

折楊栁

牕外齊垂旭日初【張正見詩三陽弱栁垂詩旭日始旦許景先折栁篇春樓初日照南隅柔條垂緑掃金鋪】樓邊輕暖好風徐【梁元帝詩楊栁非花樹依樓自覺春左思詩輕妝喜樓邊魏文帝栁賦景風扇而增暖陶潛詩好風與之俱】遊人莫道栽無益【沈約翫庭栁詩逰人未應去爲此還故鄕書不作無益害有益功乃成】桃李淸陰卻不如【詩華如桃李楊汝士詩桃李淸陰在鯉庭楊憑詩江岸梅花雪不如】

獨孤及

垂花塢醉後戲題【並序】

莊周臺南十許步有丘一成【明一統志莊周臺在開元寺後亦名逍遙臺唐刺史梁延嗣所築仍置祠刻像於其上廣雅小陵曰丘爾雅丘一成爲惇丘左傳有田一成注方十里曰成】上有樛藤垂花【名勝志逍遙臺南冇樛藤二株東西相向垂花甚盛刺史獨孤及甚愛之命曰垂花塢】而蔓艸荒之且隔大溝路不可陟道士張太和伐薪爲堰封土以壅澮【正韻堰壅水也釋名水注溝曰澮】余亦命雉氏治蕪穢而剗宿莽【周禮秋官司冦薙氏掌殺艸】遂辟爲登賦之位位廣二席席間足以函尊酒二簋【漢書藝文志登髙能賦可以爲大夫易尊酒簋二用缶納約自牖又二簋可用享】三月戊子及羣英由堰而升焉諸花倒垂下拂杯案紫葩縭縰如釵如旒眾君子瞻弄之不足故秉燭進酒【李白宴桃李園序古人秉燭夜逰良有以也】以繼落日欲稱醉而不能也因命其地曰垂花塢堰曰緣花堰亦飾之以詩云

紫蔓靑條拂酒壺【杜審言詩牽風紫蔓長張翰詩靑條若總翠詩淸酒百壺庾信詩開君一壺酒細酌對春風】落花時與竹風俱【庾信賦落花與芝蓋同飛隋煬帝詩防灑林花落劉孝先詩竹風聲若雨陶潛詩好風與之俱】歸時自負花前醉【盧思道采蓮曲菱歌惜不唱須待暝歸時後漢書梁竦傳自負其才薛道衡詩思發在花前】笑向鯈魚問樂無【山海經芘湖之水中多鯈魚食之可以忘憂莊子莊子與惠子逰於濠梁之上莊子曰鯈魚出防従容是魚樂也惠子曰子非魚安知魚之樂莊子曰子非我安知我不知魚之樂】

顧況

宮詞

禁栁煙中聞曉烏【南史張緒傳劉悛之爲益州獻蜀栁數株武帝以植於靈和殿前李白詩緑栁結煙垂裊風吳均詩千門萬戶不知曙惟聞啞啞城上烏康孟詠日詩金烏升曉气】風吹玉漏盡銅壺【梁昭明太子詩靡靡祥風吹宗楚客詩玉漏與年長崔液詩玉漏銀壺且莫催獨防夜漏盡鼓鳴則起晝漏盡鐘鳴則息】內官先向蓬萊殿【國語內官不過九禦魏志后妃傳序漢志內宮十有四等雍錄大明宮含元殿北爲宣政宣政之北爲紫宸其北爲蓬萊殿】金合開香瀉禦鑪【吳均詩博山鑪中百和香李庾賦傳全鑪之禦煙】

韓愈

蒲萄

新莖未徧半猶枯【潘嶽賦初莖蔚其曜新抱朴子一條之枯無損繁林之蓊藹】髙架支離倒復扶【齊民要術蒲萄蔓延性緣不能自舉作架以承之葉密陰厚可以避熱左思賦朱桷森布而支離曹冋文枝葉相扶】若欲滿盤堆馬乳【北齊書李元忠傳元忠貢世宗蒲萄一盤世宗報以百縑蜀本圖經本艸蒲萄子紫白二色又有似馬乳者】莫辭添竹引龍須【南史徐伯珍傳九巖山後漢龍丘萇隠處也山多龍須檉柏望之五采伯珍移居之】

張祜

櫻桃

石橊未拆梅猶小【曹植詩石橊植前庭緑葉揺縹靑夏侯湛賦覽華圃之嘉樹兮羨石橊之奇生王維詩夕雨紅橊拆】愛此山花四五株【韋應物詩淸晨止亭下獨愛此幽篁徐陵詩山花臨舞席庾信詩山花焰火然齊書祥瑞志永明八年巴陵郡樹連理四株江總賦垂楊五株】斜日庭前風裊裊【梁簡文帝詩斜日晚駸駸範云詩乃鑑長林曲有浚廣庭前徐伯陽詩圓籠裊裊掛靑絲】碧油千片漏紅珠【元稹詩窻紙碧油糊白居易詩千片赤英霞爛爛又櫻桃子綴小紅珠】

李商隠

雞

稻粱猶足活諸雛【詩黍稷稻粱杜甫詩君看隨楊雁各有稻粱謀方言爵子及雞雛皆謂之】妬敵專場好自娛【劉孝威鬭雞篇丹雞翠翼張妒敵得專場應瑒鬭雞詩專場驅眾敵剛捷逸等羣潘嶽賦且逰釣以自娛】可要五更驚曉夢【漢宮儀夜漏起中黃門持五更甲夜畢傳乙乙夜畢傳丙丙夜畢傳丁丁夜畢傳戊戊夜畢是爲五更梁簡文帝文法雷驚夢慧日暉朝】不辭風雪爲陽烏【古詩前日風雪中故人従此去春秋元命苞日中有三足烏者陽精也春秋說題辭雞爲積陽南方之象火陽精日炎上故陽出雞鳴以類感也注離爲日積陽之象也日將出預喜於類見而鳴也梁簡文帝詩回扇避陽烏庾肩吾詩陽烏一展翅千里定非虛】

薛濤【字洪度長安良家女隨父宦流落蜀中遂入樂籍辧慧工詩冇林下風致韋臯鎭蜀召令侍酒賦詩稱爲女校書出入幕府暮年屏居浣花溪著女冠服好制松花小箋時號薛濤箋】酬雍才貽巴峽圖【一統志四川重慶府巴縣周巴子國秦置巴郡輿地誌巴陵楚地有三峽水經注漁者歌曰巴東三峽巫峽長】

千疊雲峯萬頃湖【杜甫詩雲山千萬疊鮑照詩霽旦見雲峯岑參詩澄湖萬頃深見底水經注江之左岸溪水伏流內通南浦故縣陂湖其地平曠有湖澤中有菱芡鯽雁不異外江凡此等物皆入峽所無】白波分去繞荊吳【莊子白波若山水經注白波奮流自成潭渚漢書諸侯王表東帶江湖薄防稽爲荊吳】感君識我枕流意【張籍詩感君綢繆意世說孫子荊語王武子當枕石潄流誤曰潄石枕流王曰流可枕石可潄乎孫曰所以枕流欲洗其耳所以潄石欲礪其齒】重示瞿塘峽口圖【水經注峽中有瞿塘黃龍二峽夏水回復沿溯所忌寰宇記瞿塘在防州東一里連崖千丈奔流電激舟人爲之恐懼】

楊巨源

灞岸栁【水經注灞水左合滻水歷白鹿原東卽灞川之西故芷陽矣三輔黃圖灞水出藍田谷西北入渭又霸橋在長安東漢人送客至此橋折栁贈別】

楊栁含煙灞岸春【詩楊栁依依梁武帝詩君如東扶景妾似西栁煙梁元帝賦登樓一望惟見逺樹含煙】年年攀折爲行人【江總詩無柰年年別古詩攀條折其榮樂府都防三年不歸折盡江邊楊栁江淹詩行人咸息駕何遜詩寂寂行人疎】好風儻借低枝便【陶潛詩微雨従東來好風與之俱北山移文乍低枝而掃迹】莫遣靑絲掃路塵【王褒詩岸栁被靑絲潘嶽賦甸師淸畿野廬掃路唐太宗詩舞接花間燕歌迎鳥路塵】

城東早春

詩家淸景在新春【杜甫詩吾人詩家秀博采世上名李白詩淸景南樓夜風流在武昌王褒詩細栁發新春】緑栁才黃半未勻【孫綽詩縹片映流緑栁防阪謝靈運詩原隰荑緑栁墟囿散紅桃張說詩拂黃先變栁】若待上林花似錦【漢書東方朔傳上使吾丘壽王舉籍阿城以南盩厔以東宜春以西欲除以爲上林苑屬之南山李爽詩春至花如錦】出門俱是看花人【易出門交有功江逌詩出門誰氏子何遜詩對影獨含笑看花時轉側】

鮑溶

漢宮詞

月映東牕似玉輪【謝靈運詩亭亭曉月映陶潛詩有酒有酒閒飲東牕駱賓王詩玉輪涵地開劍匣連星起】未央前殿絕聲塵【雍錄翼奉曰孝文時未央宮無髙門麒麟之殿獨有前殿曲臺漸臺溫室承明耳梁簡文帝詩喧塵是時息曹植七啟飛聲激塵】宮槐花落西風起【爾雅守宮槐葉晝聶宵炕庾肩吾詩井梧生未合宮槐捲復稀宋子侯詩纎手折其枝花落何飄颺梁元帝纂要西風曰泰風】鸚鵡驚寒夜喚人【禮記鸚鵡能言不離飛鳥王勃序雁陣驚寒】

施肩吾【字希聖洪州人元和十年登第隠洪州之西山爲詩奇麗】

春日飡霞閣

灑水初晴物候新【陸機演連珠臣聞因云灑潤則芬澤易流潘嶽賦微雨新晴六合淸朗楊炯序平看日月唐都之物候可知】飡霞閣上最宜春【列仙傳贊子輿拔俗飡霞飲露顏延之詩中散不偶世本自飡霞人荊楚嵗時記立春日剪防爲燕戴之貼宜春字傅咸賦著宜春之嘉祉】山花四面風吹入【徐陵詩山花臨舞席水影照歌牀謝朓詩四面動淸風詩籜兮籜兮風其吹女庾信詩落花何假拂風吹防並來】爲我鋪牀作錦茵【朱超詩槁濕鋪牀冷開元天寶遺事學士許愼宴花圃未嘗具幄設坐使童僕聚落花鋪坐下曰吾自有花茵杜甫詩後來鞍馬何逡巡當軒下馬入錦茵】

雍陶

春詠

風惱花枝不耐頻【梁簡文帝詩風散花兮傳馨香劉孝威詩隔墻花半隠猶見動花枝謝朓詩花枝聚如雪】等閒飛落易愁人【張謂詩心中萬事如等閒李孝貞詩羞見落花飛梁簡文帝賦裁紅防翠愁人心】殷勤最是章臺栁【徐陵詩此日乍殷勤漢書張敞走馬章臺街事文類聚張敞走馬街有栁唐時謂之章臺栁】一樹千條管帶春【賀知章詠栁詩碧玉裝成一樹髙萬條垂下緑絲縧沈佺期詩楊栁千條花欲綻】

李羣玉

書院二小松

一雙幽色出凡塵【杜甫詠松詩幽色幸秀拔孔稚圭北山移文耿介絕俗之標蕭灑出塵之想】數粒秋煙二尺鱗【李賀五粒小松歌虵子虵孫鱗蜿蜒新香幾粒洪崖飯盧照鄰詩長薄秋煙起】従此靜牕聞細韻【韓翃詩綺牕夜閉玉堂靜陸機演連珠赴曲之音洪細入韻】琴聲長伴讀書人【劉孝綽詩好聴雅琴聲庾信詩琴聲徧屋裏白居易詩共琴爲老伴劉禹錫詩卻爲精舍讀書人】

胡釘鉸【雲溪友議鄭曲有胡生者家貧落魄爲釘鉸之業但遇甘果茶醖輒祭列禦冦以求聰悟歷稔忽夢一人劃開其腹將書一副置之覺而吟詠綺美不由師授】

小兒垂釣

蓬頭稚子學垂綸【庾信賦蓬頭王霸之子陶潛歸去來辭稚子候門庾信詩垂綸在渭川】倒坐莓苔艸映身【杜甫詩隨意坐莓苔孫綽賦踐莓苔之滑石】路人借問遙招手【蘇武詩誰爲行路人占雜歌謡辭借問行人歸不歸詩招招舟子箋以手曰招王季友詩再三招手起來遲】恐畏魚驚不應人【虞世南詩恐畏無人識何遜詩水淺見魚驚漢書齊武王縯傳伯升笑而不應韓愈詩問我我不應】

孫魴【字伯魚南昌人従鄭谷爲詩頗得鄭體事吳爲宗正郎與沈彬李建勲友善】楊栁枝詞

靈和風暖太昌春【南史張緒傳劉悛爲益州獻蜀栁數株枝條甚長狀若絲縷武帝以植於太昌靈和殿前曰此楊栁風流可愛似張緒當年時鮑照詩風暖淩開】舞綫揺絲向昔人【範云詩春風栁綫長王褒詩岸栁被靑絲王羲之蘭亭序毎覽昔人興感之由】何似曉來江雨後【世說白雪紛紛何所似宋之問詩江雨入庭飛王維詩空山新雨後】一行如畫隔遙津【錢起詩憐君綴一行李白詩江城如畫裏】

郎士元

贈彊山人

或棹輕舟或杖藜【陶潛歸去來辭或命巾車或棹孤舟戰國防乘夏水浮輕舟史記畱侯世家注黃石公須眉皆白杖丹藜履赤舄】尋常適意釣前溪【晉書文士張翰傳人生貴適意爾傅休奕賦和神適意李白詩閒垂一溪釣房篆詩前溪流碧水後渚映靑天】艸堂竹逕在何處【北山移文鐘山之英艸堂之靈梁昭明太子啟追涼竹逕徐陵詩竹逕防蘢巧】落日孤煙寒渚西【謝靈運賦望新晴於落日範云詩天末孤煙起鮑照賦立菇蒲之寒渚謝朓詩寒渚夜蒼蒼】

陳羽

過櫟陽山谿【名勝志臨潼縣櫟陽舊城在縣北五十里】

眾艸穿沙芳色齊【陶潛詩靑松在東園眾艸沒其姿杜甫詩映竹水穿沙儲光羲詩碧雲暗雨來舊原芳色變楊凝詩暄風艸色齊】踏莎行艸過春溪【漢書司馬相如傳薜莎靑蘋注莎卽今靑莎艸顏眞卿詩春水滿長溪】閒雲相引上山去【李白詩心與浮雲閒江總詩山云四面通張說頌千旗云引何遜詩家本靑山下好上靑山上】人到山頭云卻低【晉樂府相待三山頭庾信詩云陰斂向低】

王建

野池

野池水滿連秋隄【杜甫詩野池蓮欲紅陶潛詩春水滿四澤唐書地理誌江州潯陽東有秋水隄】菱花結實蒲葉齊【司馬相如賦外發芙蓉菱花曹植七啟采菱花擢水蘋杜甫詩雨露之所濡甘苦齊結實石貫賦杏花毓樹蒲葉抽叢曹鄴詩菖蒲葉葉齊】川口雨晴風復止【王維詩前臨大川口豁達來長風潘嶽賦微雨新晴六合淸朗宋玉賦風止雨霽雲無處所】蜻蜓上下魚東西【杜甫詩無數蜻蜓齊上下九思走鬯防兮魚東西】

鮑溶

答客

竹間深路馬驚嘶【陳書馬樞傳乃於竹林間自營茅茨而居劉昚虛詩深路入古寺左傳慶氏之馬善驚李嶠詩徵馬路傍嘶】獨入蓬門半似迷【徐陵文爭造蓬門顏延之詩窘步懼先迷】勞問圃人終嵗事【唐書百官志通事舍人掌承令勞問謝靈運賦詔微臣以勞問論語請學爲圃管子農夫終嵗之作不足以自食也魏志司馬芝傳夫農民之事田自正月耕種蕓鋤條桑耕熯種麥刈獲築場十月乃畢以是終嵗無日不爲農事也】桔橰聲裏雨春畦【莊子子獨不見夫桔橰者乎引之則俯捨之則仰彼人之所引非引人也王維詩林端舉桔橰吳融詩疊猿聲裏獨之官鮑照詩春畦及耘藝鄭谷詩披雨剪春畦】

方幹

題畫建溪圖【一統志建寜府城東有東溪一名建溪流至府城西南與西溪合經延平抵福州入海】

六幅輕綃畫建溪【杜荀鶴詩惟將六幅絹寫得九華山漢書元帝紀罷齊三服官注李斐曰齊三服官獻輕綃爲夏服師古曰輕綃今之輕也】刺桐花下路髙低【爾雅翼刺桐出泉州花先葉後則五穀熟李郢詩刺桐花下莫淹畱楊侃賦屈曲溝畎髙低稻畦】分明記得經行處【杜甫詩常時任顯晦秋至最分明劉商曲山川路長誰記得劉禹錫詩一路徑行處莓苔見履痕】只欠猿聲與鳥啼【梁元帝詩寒夜猿聲徹劉禹錫詩莫怕猿聲發建溪庾信詩春山百鳥啼】

徐彥伯

從宴桃花園

源水叢花無數開【陶潛桃花源記林盡水源便得一山丘遲詩叢花未隠雀江總詩叢花霽後發沈約詩開花已匝樹】丹跗紅萼間靑梅【廣韻艸木房爲柎釋文柎亦作跗謝靈運詩山桃發紅萼鮑照白紵曲含桃紅萼蘭紫芽】從今結子三千嵗【漢武內傳七月七日王母來上殿以盤盛桃七枚帝食之甘美母曰此桃三千年一結實】預喜仙逰復摘來【宋之問詩仙逰實壯哉】

劉商

題潘師房

渡水傍山尋絕壁【庾信賦托蘆中而渡水南史謝靈運傳靈運始寧縣冇故宅及墅傍山帶江盡幽居之美謝靈運詩晨防尋絕壁】白雲飛處洞門開【莊子乘彼白雲至於帝鄕宋之問詩離筵數處白雲飛左思賦髙闈有閌洞門方軌】仙人來往行無迹【神仙傳廣成子者古之仙人居崆峒山石室中劉希夷詩仙人不可見江淹詩往來盡仙靈梁宣帝賦衢無行迹】石徑春風長緑苔【孔稚圭北山移文石徑荒涼徒延佇謝朓賦旦發彩於春風江淹賦或春苔兮始生謝莊賦緑苔生閣劉希夷詩幽徑委緑苔】

合谿水漲寄敬山人【合谿未詳】

共愛碧溪臨水住【杜甫詩碧溪揺艇濶楚辭登山臨水兮送將歸】相思來往踐莓苔【古詩著以長相思司馬相如賦若此者數百千處娛逰往來孫綽賦踐莓苔之滑石】而今卻欲嫌溪水【李白詩檐飛宛溪水】雨漲春流隔往來【孟浩然詩桃花春水漲謝靈運賦毖溫泉於春流詩莫往莫來】

李約【字存博汧公勉之子自稱蕭齋官兵部員外郎】

江南春

池塘春暖水紋開【南史謝惠連傳惠連能屬文族兄靈運夢見惠連便得池塘生春艸之句庾丹詩風至水回文】堤栁垂絲間野梅【江總詩蟬噪金堤栁王褒詩岸栁被靑絲杜甫詩皂蓋能忘折野梅】江上年年芳意早【吳均詩風起秋江上王勃詩年年嵗嵗一牀書李端詩山水含芳意】蓬瀛春色逐潮來【史記秦始皇紀徐市言海中有神山名曰蓬萊方丈瀛洲仙人居之拾遺記昆臺之山有垂白之叟歷蓬瀛而超碧海謝朓詩春色滿皇州梁簡文帝詩春色映宮來王維詩潮來天地靑】

張祜

題勝上人山房

淸晝房廊山半開【王維詩淸晝猶未暄梁宣帝賦繞房廊而郁毓梁簡文帝詩長嶼橫山半】一瓶新汲灑莓苔【廣韻瓶汲水器易井渫不食爲我心惻可用汲王明並受其福詩子有庭內弗灑弗掃杜甫詩興移無灑掃隨意坐莓苔】古松百尺始生葉【李白詩貞心比古松梁簡文帝表髙防百尺借云崖之逺江總山亭銘髙桐百尺梁書褚翔傳爲義興守郡西亭古樹枯忽更生枝葉善政所感也】颯颯風聲天上來【文心雕龍春日遲遲秋風颯颯晉書謝幼度傳風聲鶴唳易風行天上易林太乙駕驑従天上來】

儲嗣宗【大中十三年登進士第】

山泉【嗣宗本集和茅山髙拾遺憶山中雜題五首之一】

香味淸機仙府回【杜甫詩飯糲添香味詩泉流旣淸說文主發謂之機髙適歌仙宮仙府有眞仙】縈紆亂石便流杯【史通觀太史公之創表也列行縈紆以相屬班固賦步甬道以縈紆入蜀記黃牛廟山下亂石塞中流望之可畏荊楚嵗時記三月三日士民並出江渚池沼間爲流杯曲水之飲庾信賦樹下流杯客沙頭渡水人】春風莫泛桃花去【梁武帝樂府一葉度春風芳華自相接江淹詩輕風泛淩霞王臺卿詩濕花隨水泛費昶詩水逐桃花去】恐引凡人入洞來【名勝志林屋洞不知何人題曰隔凡字勢飛逸疑非人間書也】

周朴【字太朴吳興人避地福州寄食烏石山僧寺黃巢冦閩欲降之朴不從】

桃花

桃花春色暖先開【禮記仲春之月桃始華聞人倩詩春色定無窮杜甫詩花暖蜜蜂喧韓愈詩辛夷商花最先開】明媚誰人不看來【鮑照賦爍彤輝之明娟崔液詩誰家見月能閒坐何處聞燈不看來】可惜狂風吹落後【韓愈詩景趣不逺眞可惜杜甫詩霹靂魍魎兼狂風謝靈運賦林乘風而飄落】殷紅片片防莓苔【左傳左輪朱殷廣韻殷赤黒色韓愈詩片片勻如剪江淹賦園桃紅防】

王逢原

送春

三月殘花落更開【丘遲書暮春三月江南艸長雜花生樹羣鶯亂飛廬照鄰詩殘花落古樹杜甫詩殘花悵望近人開】小檐日日燕飛來【隋煬帝詩窺檐燕爭入杜甫詩江艸日日喚愁生詩燕燕於飛】子規夜半猶啼血不信東風喚不回【禽經江左曰子規蜀右曰杜宇一名杜鵑杜甫詩兩邊山木合終日子規啼淮南子雞知將旦鶴知夜半孟郊詩古樹春無花子規啼有血禮記東風解凍】

禦選唐詩卷三十二

欽定四庫全書

禦選唐詩卷三十二補編

賀知章

詠栁

碧玉籹成一樹髙【古樂府碧玉小家女芍藥譜寶籹成髻子也漢書龔遂傳令民日種一樹楡陳子昂詩明月隠髙樹】萬條垂下緑絲絳【謝朓詩爛漫已萬條庾信詩別有長條踠地垂許景先折栁篇柔條垂緑掃金鋪李白詩疎楊掛緑絲廣韻絳編絲繩也】不知細葉誰裁出【張正見栁詩葉細臨湍合上官昭容詩密葉因裁吐】二月春風似剪刀【蕭慤賦二月春風已復流宋之問詩今年春色早應爲剪刀催】

王昌齡

別辛漸

別館蕭條風雨寒【晉書戴逵傳吳國內史王珣別館在武丘山鮑照賦臨驚風之蕭條詩風雨淒淒墨子聖王爲宮室髙足以辟潤濕邊足以圉風寒】扁舟月色渡江看【史記貨殖傳範蠡乘扁舟浮於江湖魏收詩睿賞芳月色王獻之桃葉辭渡江不用楫】酒酣不識關西道【史記漢髙祖紀酒酣髙祖擊築自爲歌詩魏文帝書酒酣耳熱江總詩野花不識采後漢書楊震傳關西孔子楊伯起】卻望春江云尙殘【梁元帝詩卻望若飛煙李嶠詩霞滿蜀江春禇淵碑文音徽與】

【春云等潤駱賓王詩霞殘疑制錦云度似飄纓】

韋應物

寒食寄京師諸弟【荊楚嵗時記去冬節一百五日卽冇疾風甚雨謂之寒食】

雨中禁火空齋冷【梁簡文帝詩帝京風雨中周禮司烜氏仲春以木鐸修火禁於國中爲季春將出火也徐陵詩竹密山齋冷】江上流鶯獨坐聴【謝朓詩江上徒離憂沈約八詠舞春雪雜流鶯王維詩獨坐幽篁裏李白詩還過茝若聴新鶯】把酒看花想諸弟【杜甫詩把酒従衣濕宋之問詩源水看花入杜甫詩海內風塵諸弟隔】茂陵寒食艸靑靑【漢書武帝紀建元二年初置茂陵邑又地理誌右扶風縣茂陵徐陵書歸鴈銜蘆多經寒食古詩靑靑河畔艸】

岑參

赴北庭度隴思家

西向輪臺萬里餘【唐書地理誌北庭大都防府有輪臺縣大歷六年置郭璞江賦呼吸萬里吐納靈潮古詩相去萬餘里各在天一涯】也知鄕信日應疎【沈約白銅鞮歌若欲寄音信漢水向東流梁元帝春別應令別後書信不相闗】隴西鸚鵡能言語【庾肩吾詩借問隴西行何當驅馬徵禮記鸚鵡能言不離飛鳥禽經鸚鵡摩背而瘖注鸚鵡出隴西能言人以手撫拭其背則瘖矣】爲報家人數寄書【詩宜其家人庾信賦玉闗寄書糚臺畱釧】

劉方平

夜月

更深月色半人家【杜甫詩流汗臥江亭更深气如縷又中天月色好誰看李白詩五峯轉月色王維詩桃花源里人家】北斗防幹南斗斜【詩惟北有斗不可以挹酒漿星經北斗星謂之七政樂府古辭攬衣瞻夜北斗闌干注防幹猶縦橫也張衡周天大象賦泊南斗而牽牛楊炯詩敞朗東方徹闌干北斗斜杜甫詩斗斜人更望】今夜偏知春气暖【庾信詩今夜長安月應如晝日明春秋繁露春气愛秋气嚴阮籍詩春气感我心宋之問詩春暖陰梅花】虫聲新透緑牕紗【文心雕龍一葉且或迎意虫聲有足引心人物志采虫聲之善音李嶠詩云牕网碧紗】

顧況

安仁港口望仙人城【名勝志饒州府安仁縣興業水一名安仁港發源貴溪縣漏石村又仙人城在安仁縣東南二百里峭壁危石亭亭千仞】

樓臺采翠逺分明【陰鏗詩雲裏望樓臺孟浩然詩停午收采翠夕陽照分明杜甫詩秋至最分明】聞說仙家在此城【十洲記生洲有仙家數萬王勃詩鶴岑有奇徑麟洲富仙家】欲上仙城無路上【李白詩相隨迢迢訪仙城三十六曲相回縈屈原九章願陳志而無路】水邊花裏有人聲【範云詩盈盈一水邊王融詩花裏寄春情莊子木聲與人聲犂然有當於人之心】

戎昱

早梅

一樹寒梅白玉條【蘇武詩中庭一樹梅寒葉未曽開崔中芳詩霞觀文犀簟香林碧玉條】迥臨村路傍溪橋【暢當鸛鵲樓詩迥臨飛鳥上髙謝世間人陰鏗詩村路入江窮岑參詩田傍緑溪】應緣近水花先發【管子髙毋近岸而水用足下毋近水而溝防省庾肩吾詩石鏡菱花發劉孝威詩葉舒非漸大花發是初開】疑是經春雪未消【杜審言大酺詩梅花落處疑殘雪栁葉開時任好風詩雨雪飄飄見晛曰消】

旅次寄湖南張郎中

寒江近戶漫流聲【杜甫詩寒江動夜扉詩蟋蟀疏此言在堂謂在室戶之外與戶相近是九月可知】竹影臨牕亂月明【庾信山銘壁繞藤苗牕銜竹影又詩還是臨牕月子夜歌天髙星月明】歸夢不知湖水濶【謝朓詩歸夢相思夕岑參詩歸夢秋能作賈至詩莫道巴陵湖水濶長沙南畔更蕭條】夜來還到洛陽城【陳後主詩金鞍排夜來庾信詩諸花舊滿洛陽城】

盧綸

曲江春望

泉聲徧野入芳洲【湘中記縣泉滴瀝巖間聲泠泠如弦音宋之問詩泉聲聒翠微張正見詩分渠通沃野楚辭采芳洲兮杜若庾肩吾詩列坐對芳洲】擁沫吹花上碧流【沈君攸詩山流細沫擁浮花薛道衡詩濺沫擁沙洲蕭慤詩吹花春滿路喬知之詩下有碧流水】落日行人漸無路【鮑照詩落日川渚寒蘇武詩誰爲行路人屈原九章願陳志而無路庾信碑銘白馬無路烏江不通】巢蜂乳燕滿髙樓【鮑照樂府乳燕逐艸虫巢蜂拾花萼禮記月令注燕以施生時來巢人堂宇而孚乳娶嫁之象也張協賦髙樓特起竦峙苕嶤】

楊凝

送客入蜀

劍閣迢迢夢想間【張載劍閣銘惟蜀之門作固作鎭是曰劍閣壁立千仞一統志劍閣在四川保寧府劍州北三十里蕭統詩行客行路遙故鄕日迢迢蕭子云詩夢想日依依】行人歸路繞梁山【陰鏗詩行人引去節陶潛詩行行循歸路張載劍閣銘巖巖梁山積石峩峩一統志大劍山一名梁山在劍州北二十里】明朝騎馬揺鞭去【徐陵詩明朝闕門外韋應物詩此時騎馬出廣韻鞭馬防】秋雨槐花子午關【宋之問詩況復秋雨霽張正見詩槐花夾岸飛三秦記長安正南山名秦嶺谷名子午郡縣誌子午關在京兆府長安縣南百里】

李涉

潤州聴暮角【唐書地理誌潤州丹陽郡武徳三年置取潤浦爲州名】

江城吹角水茫茫【李白詩江城如畫裏杜甫詩鼓角緣邊郡又永夜角聲悲自語又春動水茫茫】曲引邊聲怨思長【晉書劉波傳援笳而吹之爲出塞入寒之曲白居易詩唳鶴曲終長引聲李陵書邊聲四起張繼詩那知橫吹笛江外作邊聲劉滄詩子建東歸恨思長】驚起暮天沙上鴈【庾肩吾詩驚鴈避虛弓李紳詩竹影侵云拂暮天謝朓賦星回窮紀沙雁相飛】海門斜去兩三行【舊唐書韓滉傳造樓船戰艦三十餘艘以舟師五千人由海門揚威武至申浦而還鎭江府誌勝焦山東北有二島對峙謂之海門庾信詩可憐數行雁防防逺空排王績詩偃蹇二三行】

李商隠

代祕書贈文館諸校書【唐書百官志武徳四年置修文館於門下省九年攺曰文館又選舉志唐太宗置文館增學捨至千二百區】

淸切曹司近玉除【夢溪筆談舊翰林學士地勢淸切皆不兼他務唐書鄭防傳不知廣文曹司何在白居易詩空畱風月在曹司鮑照白薴歌垂璫散佩盈玉除】比來秋興復何如【潘嶽秋興賦序於時秋也故以秋興命篇杜甫詩集有秋興八首禮記今日安否何如】崇文館裏丹霜後【按崇文本作文謝靈運詩曉霜楓葉丹】無限紅梨憶校書【漢武帝詩連山去無限杜甫詩紅梨迥得霜又山梨結小紅漢書劉向傳詔向領校中五經祕書唐書魏徴奏引諸儒校集祕書國家圖籍粲然完整】

禦選唐詩卷三十二補編

