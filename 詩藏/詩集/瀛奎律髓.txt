

欽定四庫全書

集部八

瀛奎律髓

總集類

提要

【臣】等謹案瀛奎律髓四十九卷元方回編回所著續古今考已別著錄是書兼選唐宋二代之詩分四十九類所錄皆五七言近體故名律髓自序謂取十八學士登瀛洲五星聚奎之義故曰瀛奎大防排西昆而主江西倡爲一祖三宗之說一祖者杜甫三宗者黃庭堅陳師道陳與義也其說以生硬爲健筆以粗豪爲老境以煉字爲句眼頗不諧於中聲其去取之間如杜甫秋興惟選第四首之類亦多不可解然宋代諸集不盡流傳於今者頗賴以存而當時遺聞舊事亦往往見於其注故厲鶚作宋詩紀事所采最多其議論亦頗有可取者故亦未能竟廢之此書世有二本一爲石門吳之振所刋前載龍遵敍述傳授源流至詳一爲蘇州陳士泰所刋於原注多所刪削其龍遵原序亦並刪之校讐舛駁殊不勝乙之振切譏之殆未可謂之已甚焉乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

瀛奎律髓原序

瀛奎律髓四十九卷宋紫陽方虛谷先生之所編選予蚤年嘗聞是編不獲一覩天順甲申叨守新安實先生鄕郡因捜訪得其傳錄全本間有舛訛卒無善夲校正之續又得定宇陳先生手自抄本共十類定宇自識云惟節序類得虛谷親校本抄之餘皆傳錄本疑誤甚多𨿽間可是正而不能盡圈點悉謹依之遂以其本與先所得本參對之無大差異者苐惜不得全編通校之於是又徧訪郡之儒者因得各家所藏抄本讀之亦率多殘缺脫落得此遺彼遂防取諸本通參訂之舛訛者是正圈點一依先本爲定然後是編始獲復全而虛谷編選之志亦庶防其不終泯嗟夫以定宇去虛谷時猶未逺而是編已不可得其全矣今一旦得之又何其幸耶先生自序謂詩之精者爲律今觀其所選之精嚴所評之當切涵泳而雋永之古人作詩之法詎復有餘蘊哉誠所謂律髓也故不敢私之於己敬壽諸梓以廣其傳但卷帙浩繁傳錄之誤陶而陰亥而豕者不能無也四方博學君子幸共鑑而正之成化三年龍集丁亥六月下澣皆春居士識

瀛者何十八學士登瀛洲也奎者何五星聚奎也律者何五七言之近體也髓者何非得皮得骨之謂也斯登也斯聚也而後八代五季之文獘革也文之精者爲詩詩之精者爲律所選詩格也所注詩話也學者求之髓由是可得也方回者誰家於歙嘗守睦其字萬里也至元癸未良月旦日紫陽虛谷居士方回撰

瀛奎律髓原序

欽定四庫全書

瀛奎律髓卷一

元方回編登覽類

登髙能賦則爲大夫於傳識之名山大川絕景極目能言者眾矣拔其尢者以充雋永且以爲諸詩之冠

五言【二十首】

度荊門望楚

陳子昂

遙遙去巫峽望望下章臺巴國山川盡荊門煙霧開城分蒼野外樹斷白雲隈今日狂歌客誰知入楚來陳拾遺子昂唐之詩祖也不但感遇詩三十八首爲古體之祖其律詩亦近體之祖也白帝峴山二首極佳已入懷古類今揭此一詩爲諸選之冠陳子昂杜審言宋之問沈佺期俱同時而皆精於律詩孟浩然李白王維賈至髙適岑參與杜甫同時而律詩不出則已出則亦足與杜甫相上下唐詩一時之盛有如此十一人偉哉

登襄陽城

杜審言

旅客三秋至層城【一作樓】四望開楚山橫地出漢水接天回冠蓋非新裏章華卽舊防習池風景異歸路滿塵埃此杜子美乃祖詩也楚山漢水一聫子美家法中四句似皆言景然後聫寓感慨不但張大形勢舉裏防二名而錯以新舊二字無刻削痕末句又傷時俗不古無習池山公之事尢有味也晚唐家多不肯如此作必捜索細碎以求新然審言詩有工宻處如淑景催黃鳥晴光轉緑萍風光新栁報宴賞落花催下釣看魚躍探巢畏鳥飛葉疎荷已晚枝亞果新肥鹿麛銜妓席鶴子曳童衣園果嘗難徧池蓮摘未稀日气含殘雨雲陰送晚雷皆有味壯語如雨雪闗山暗風霜艸木稀據鞍雄劍動挿檄羽書飛不宰神功運無爲大化懸八荒平物土四海接人煙文物驅三統聲名走百神禹食傳中使堯樽徧下人則晚唐所無此等句若置之子美集無大相逺也欲述杜詩源流故詳及之

臨洞庭湖【一作嶽陽樓】

孟浩然

八月湖水平含虛混太淸气蒸云夢澤波撼嶽陽城欲濟無舟楫端居恥聖眀坐看垂釣者徒有羨魚情予登嶽陽樓此詩大書左序毬門壁間右書杜詩後人自不敢復題也劉長卿有句云疊浪浮元气中流沒太陽世不甚傳他可知也

登嶽陽樓

杜甫

昔聞洞庭水今上嶽陽樓吳楚東南坼乾坤日夜浮親朋無一字老病有孤舟戎馬闗山北憑軒涕泗流嶽陽樓天下壯觀孟杜二詩盡之矣中兩聫前言景後言情乃詩之一體也

登兗州城樓

東郡趨庭日南樓縱目初浮雲連海岱平野入靑徐孤嶂秦碑在荒城魯殿余從來多古意臨眺獨躊躇此詩中兩聫似皆言景然後聫感慨言秦魯俱亡以古意二字結之卽東坡用蘭亭意也

登牛頭山亭子

路出雙林上亭窺萬井中江城孤照日山【一作春】谷逺含風兵革身將老闗河信不通猶殘數行淚忍對百花叢牛頭山在梓州郪縣西南二里髙一里寶應元年壬寅秋廣徳元年癸夘春公並在梓州依李刺史有上牛頭山望牛頭寺詩寰宇記謂樓閣煙花爲一方之冠路出雙林上言亭在樹之頂亭窺萬井中則可見城市皆環之也癸夘春作公年五十二嵗

秋登宣城謝眺北樓

李白

江城如畫裏山色望晴空兩水夾明鏡雙橋落彩虹人煙寒橘柚秋色老梧桐誰念北樓上臨風憶謝公太白亦有登嶽陽八句未及孟杜此詩起句似晚唐中二聫言景而豪壯則晚唐所無也宣州有雙溪疊嶂乃此州勝景也所以雲兩水惟有兩水所以有雙橋王荊公虎圗行目光夾鏡當座隅虎兩目如夾兩鏡得非仿謫僊兩水夾明鏡之意乎此聫妙絕起句所謂江城如畫裏者卽指此三四一聫之景與五六皆是也謝眺爲宣城賢太守人呼爲謝宣城得太白表章之其名逾千古不朽焉

漢江臨眺

王維

楚塞三江接荊門九派通江流天地外山色有無中郡邑浮前浦波瀾動逺空防陽好風日畱醉與山公【江一作湘】右丞此詩中兩聫皆言景而前聫尢壯足敵孟杜嶽陽之作

登蒲澗寺後二巖

李羣玉

五僊騎五羊何代降玆鄕澗有堯時韭山余禹日糧樓防籠海色艸樹發天香浩笑煙波裏浮溟興甚長寺在廣州堯時韭禹日糧之對工矣詩忌太工工而無味如近人四六及小學答對則不可兼必拘此式又爲昆體善爲詩者備眾體亦不可無此也如老杜能變化爲善之善者五六一聫亦精神

勝果寺

僧處黙

路自中峯上盤回出薜蘿到江吳地盡隔岸越山多古木藂靑靄遙天浸白波下方城郭近鐘磬雜笙歌寺在錢塘故有吳地越山之聫或以田莊牙人譏之似不害寫物之妙後山縮爲一句吳越到江分髙矣譬之共君一夜話勝讀十年書山谷縮爲一句曰話勝十年書是也因書諸此以見詩法之無窮

金山寺

張祜

一宿金山寺防茫水國分僧歸夜船月龍出曉堂雲樹影中流見鐘聲兩防聞因悲在城市終日醉醺醺此詩金山絕唱孫魴者努力繼之有雲天多剰得月地少不生塵過櫓妨僧定歸濤濺佛身誰言張處士詩後更無人其言矜誇自大然濺佛之句或者則謂金山豈如此其低耶大歷十才子以前詩格壯麗悲感元和以後漸尙細潤愈出愈新而至晚唐以老杜爲祖而又參此細潤者時出用之則詩之法盡矣

金山寺

梅堯臣

吳客獨來後楚橈歸夕曛山形無地接寺界與波分巢鶻寜窺物馴鷗自作羣老僧忘嵗月石上看江云三四絕妙尾句自然有味誰言張處士詩後更無人然則有梅聖兪可也

登鵲山

陳師道

小試登山腳今年不用扶微微交濟濼歷歷數靑徐朴俗猶虞力安流尙禹謨終年聊一快吾病失醫盧元注山因扁鵲而名○予按此詩後山年四十八爲棣州教授時所作明年下世詩暗合老杜今注本無之細味句律謂後山學山谷其實學老杜與之俱化也故書此以示學者

登快哉亭

城與淸江曲泉流亂石間夕陽初隠地暮靄已依山度鳥欲何向奔云亦自閒登臨興不盡稚子故須還亭在徐州城東南隅提刑廢廨熙寜末李邦直持憲節搆亭城隅之上郡守蘇子瞻名曰快哉唐人薛能陽春亭故址也子由時在彭城亦同邦直賦詩任淵注此詩謂亭在黃州不知此詩屬何處蓋川人不見中原圗志予讀賀鑄集得其說任淵所謂亭在黃州者乃東坡爲淸河張夢得命名子由作記非徐州之快哉亭也予選此詩懼學者讀處默張祜詩知工巧而不知超悟如度鳥奔云之句有無窮之味全篇勁健淸痩尾句尢幽邃此其所以逼老杜也

甘露寺【元注寺中有石如臥羊謂之狠石】

晁端友

北固山頭寺風煙昔縱觀臥亭秋石狠環捨海濤寒越舶樓前聚江楓戶外丹最宜淸夜月虛閣憶盤桓寺在京口多景樓在寺中天下絕景也晁君成名端友無咎之父第進士仕至新城令東坡爲其詩集引予取此篇者以人或尙晚唐詩則盛唐且不取亦不取宋殊不知宋詩有數體有九僧體卽晚唐體也有香山體者學白樂天有西昆體者祖李義山如蘇子美梅聖兪並出歐公之門蘇近老杜梅過王維而歐公直擬昌黎東坡暗合太白惟山谷法老杜後山棄其舊而學焉遂名黃陳號江西派非自爲一家也老杜實初祖也如君成詩當黃陳未出之前自爲元和間唐詩不可不拈出使世人知之也

登定王防【有廟】

朱熹

寂寞番君後光華帝子來千年遺【一作余】故國萬事只空防日月東西見湖山表裏開從知爽鳩樂莫作雍門哀朱文公詩迫近後山此詩尾句𨿽後山亦只如此乾道二年丁亥文公訪南軒於長沙所賦用事命意定格下字悉如律令雜老杜後山集中可也爽鳩出左傳昭公二十年

渡江

陳與義

江南非不好楚客自生哀揺檝天平渡迎人樹欲來雨餘吳岫立日照海門開𨿽異中原險方隅亦壯哉此謂渡浙江也簡齋紹興初避地廣南赴召由閩入越行在時寓防稽過錢塘簡齋洛陽人詩逼老杜於渡浙江所題如此可謂亦壯矣哉

登越防

宋之問

江上越王防升髙望防回南溟天外合北戶日邊開地濕煙常起山晴雨半來冬花掃盧橘夏果摘楊梅迹類虞翻枉人非賈誼才歸心不可度白髮重相催

宋之問唐律詩之祖詩未嘗不佳論其爲人則初附張易之事敗謫隴州參軍逃歸洛陽告王同皎事附武三思天下醜之爲鴻臚簿考功郎又附太平安樂中宗時貶越州長史亦大藩郡也此詩怨望謂如虞翻可乎尋流欽州賜死詩則未嘗不佳字字細宻陪章畱後侍禦宴南樓得風字杜

甫

絕域長夏晚玆樓淸宴同朝廷燒棧北鼔角漏天東屢食將軍第仍騎禦史驄本無丹竈術那免白頭翁寇盜狂歌外形骸痛飲中野雲低渡水檐雨細隨風出號江城黑題詩蠟炬紅此身醒復醉不擬哭途窮

老杜登覽詩最多此演至八韻者整齊工宻而開闔抑揚他如此者尙眾當自於集中求之

登多景樓

晁端友

樓上無窮景樓前正落暉開軒跨寥廓覽物極纎防云破孤峯出潮平兩槳飛東溟看月上西渡認僧歸木落吳天逺江寒越舶稀魚龍鄰海窟雞犬隔淮圻艸色迷千古波聲蕩四圍廢興懷霸業融結想天機浩浩羣流防沈沈百怪依登臨眞偉觀回首重歔欷

此詩無一字一句不工孰謂宋詩非唐詩乎五言律八句內一聫而工可名世矣此乃頓有數聫曲盡多景之妙南渡後詩牌充塞如劉攺之之長律阮秀實之大篇皆徒虛喝耳夫以天下之形勝無窮而所選五言止此二十首猶時文之有格不在多也

七言【二十首】

登黃鶴樓

崔顥

昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕闗何處是煙波江上使人愁

此詩前四句不拘對偶气勢雄大李白讀之不敢再題此樓乃去而賦金陵鳳凰防也

登金陵鳳凰防

李白

鳳凰臺上鳳凰遊鳳去臺空江自流吳宮【一作時】花艸埋幽徑晉代【一作國】衣冠成古邱三山半落靑天外二水中分白鷺洲總爲浮雲能蔽日長安不見使人愁

太白此詩與崔顥黃鶴樓相似格律气勢未易甲乙此詩以鳳凰臺爲名而詠鳳凰防不過起語兩句已盡之矣下六句乃登臺而觀望之景也三四懷古人之不見也五六七八詠今日之景而慨帝都之不可見也登臺而望所感深矣金陵建都自吳始三山二水白鷺洲皆金陵山水名金陵可以北望中原唐都長安故太白以浮雲遮蔽不見長安爲愁焉

鸚鵡洲

鸚鵡東過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風暖防夾桃花錦浪生遷客此時徒極目長洲孤月向誰明

鸚鵡洲在今鄂州城南對南樓黃鶴樓在城西向漢陽太白此詩乃是效崔顥體皆於五六加工尾句寓感嘆是時律詩猶未甚拘偶也

登樓

杜甫

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山寇盜莫相侵可憐後主還祠廟日暮聊爲梁甫吟

老杜七言律詩一百五十九首當寫以常玩不可暫廢今於登覽中選此爲式錦江玉壘一聫景中寓情後聫卻明說破道理如此豈徒模寫江山而已哉

閣夜

歳暮陰陽催短景天涯霜雪霽寒宵五更鼔角聲悲壯三峽星河影動揺野哭千家聞戰伐夷歌防處起漁樵臥龍躍馬終黃土人事音書漫寂寥

此老杜防州詩所謂閣夜蓋西閣也悲壯動揺一聫詩勢如之臥龍躍馬俱黃土謂諸葛公孫賢愚共盡孔丘盜跖俱塵埃玉環飛燕皆塵土一意感慨豪蕩他人所無

登大茅山頂

王安石

一峯髙出眾山巓疑隔塵沙道裏千俯視雲煙來不極仰攀蘿蔦去無前人間已換嘉平帝地下誰通句曲天陳迹是非今艸莽紛紛流俗尙師僊

建康句容縣茅山初名句曲山像形也漢時三茅君來居曰茅盈茅固茅衷俱得道先是秦始皇三十一年更名臘曰嘉平嘗自防稽登此山史注引太原眞人茅盈內紀謂盈曽祖父防於始皇三十一年於華山乘雲駕龍白日升天其邑謡曰神僊得者茅初成繼世而往在我盈帝若學之臘嘉平故始皇攺是名介甫此詩不信神僊之說故有後四句人間已換嘉平帝言始皇終於長往也地下誰通句曲天謂此句曲山之宂名曰華陽洞天誰能入乎本是次韻其弟平甫三詩平甫詩曰王校理集李雁湖殆未見也

登中茅山

翛然杖屨出塵囂雞犬無聲到泬寥欲見五芝莖葉老尙攀三鶴羽翰遙容溪路轉迷橫彴僊幾風來得墮樵興罷日斜歸亦懶更磨蒼蘚認前朝

五芝見茅君傳食四節隠芝者爲眞卿如此五種金闕帝君謂茅君盡食之矣此道家妄誕不足信三鶴謂三茅君得道各乘白鶴據一山頭也容溪在茅山僊幾亦山名在句容縣此詩律精語妙

登小茅山

捫蘿路到半天窮下視淮洲杳靄中物外眞遊來幾席人間榮願付苓通白雲生處龍池杳明月歸時鶴馭空回首三君誰更似子房家世有髙風

馬矢爲通豬矢爲苓山以髙而羣僊易於接近故云物外眞遊來幾席身登絕境視世之榮利如糞土故云人間榮願付苓通此一韻自公作古前此未有人用三詩皆絕妙

平山堂

城北橫岡走翠虯一堂髙視兩三州淮岑日對朱欄出江岫云齊碧瓦浮墟落耕桑公愷悌杯觴談笑客風流不知峴首登臨處誰覩當時有此不

慶曆八年二月歐陽公以起居舍人知制誥守揚州作是堂於蜀岡之大明寺江南諸山拱列檐下故名曰平山堂淮岑江岫皆言山也日出對朱欄云浮齊碧瓦則所謂平山而堂字又在其中也其精如此他人泥於題則巧而反拙半山斂髙才於小篇包藏萬象至矣五六亦閒雅末句不諛而善頌

次韻平甫金山防宿寄親友

天末海雲橫北固煙中沙防似西興巳無船舫猶聞笛逺有樓防祗見燈山月入松金破碎江風吹水雪崩騰飄然欲作乘桴計一到扶桑恨未能

介甫有金山寺五言律詩未爲極致此和其弟平甫者遁齋閒覽謂金山寺佳句絕少張祜樹影中流見鐘聲兩防聞孫魴天多剰得月地少不生塵亦未爲工熙寜中荊公有北固西興之句始爲中的予謂孫魴詩過櫓妨僧定歸濤濺佛身下一句金山何其卑也前輩巳能議之今不以入選張祜詩無可議矣荊公此詩恐亦未能壓倒張處士也

金山同正之吉甫防宿作寄城中二三子

王安國

寺壓蒼厓勢欲傾歡然西度爲誰興雲隨艸樹縈羣岫江浸樓防點萬燈坐久不知身寂寞夢回猶覺气軒騰思君城郭塵埃滿相逐尋閒亦未能

此詩只第四句佳防來被乃兄壓倒也平甫自和有云檻外風吹前渡語江邊影落萬山燈半空月上方淸徹萬里潮來自沸騰又較親切乃皇祐中少作荊公時未達前謂熙寜亦非也

陪潤州裴如晦學士遊金山回作

楊蟠

試上蓬萊第防洲長云漠漠鳥飛愁海山亂點當軒出江水中分繞檻流天逺樓防橫北固夜深燈火見揚州逥船卻望金陵月獨倚牙旗坐浪頭

前輩詩話或譏此五六爲莊宅牙人語若如此論介甫亦犯此戒其實自是佳句公濟燈火見揚州介甫沙防似西興孰勝細味公濟尢勝尢切題非外來也

甘露上方

滄江萬景對朱欄白鳥羣飛去復還云捧樓防出天上風飄鐘磬落人間銀河倒瀉分雙【一作明】月錦水西來轉防山今古冥冥難借問且持玉爵破愁顏

歐陽公有云臥讀楊蟠一千首乞渠秋月與春風公濟詩葩藻流麗與王平甫相似云捧樓防出天上佳句也下句亦稱

遊廬山宿棲賢寺

王安國

古屋蕭蕭臥不周敝裘起坐興綢繆千山月午乾坤晝一壑泉鳴風雨秋迹入塵中慚有累心期物外欲何求眀朝松路須惆悵忍更無詩向此畱

王安國平甫年四十七而卒其詩陳后山亟稱之當時諸公歐蘇莫不敬嘆欽奨或謂其得於天才不學而能然其人胸次耿介非其兄荊公新法之所爲詆呂惠卿爲佞人天下尢髙之也南渡後其曽孫曄始刋王校理集於臨安郡學詩佳者不可勝算而富於風月此詩三四壯浪而淸灑登覽詩極難得絕髙者取此參入其間亦快人心目也

登快閣

黃庭堅

癡兒了卻公家事快閣東西倚晚晴落木千山天逺大澄江一道月分眀朱弦已爲佳人絕靑眼聊因美酒橫萬里歸舩弄長笛此心吾與白鷗盟

此詩見山谷外集爲太和宰時作呂居仁謂山谷妙年時已气骨成就是也山谷生於慶曆五年乙酉至元丰四年辛酉作邑三十七矣

和寇十一晚登白門【一本云庚辰三月晚登白門閒望】

陳師道

重門傑觀屹相望表裏山河自一方小市張燈歸意動輕衫當戶晚風長孤臣白首逢新政遊子靑春見故鄕富貴本非吾輩事江湖安得便相忘

白門在徐州亦曰白下地近狹邪冦國寶後山鄕人屢引白下事戱之小市輕衫之句亦所以寓戱也元符庚辰三月以徽廟登極湔滌南遷諸人故有云白首逢新政尾句又謂吾輩如蘇黃本非有意富貴但不能恝然忘情俾脫遷謫而北還亦私誼之所許也詞意深婉豈徒詩而巳哉如許渾登淩歊防湘潭云淨莫山出巴蜀雪消春水來不過砌疊形模而晚唐家以爲句法今不敢取蓋老杜自有此等句但不如是之太偶而不活耳

登嶽陽樓

陳與義

洞庭之東江水西簾旌不動夕陽遲登臨吳蜀橫分地徙倚湖山欲暮時萬里來遊還望逺三年多難更憑危白頭弔古風霜裏老木滄波無限悲

簡齋登嶽陽樓凡三詩又有巴丘書事一詩皆悲壯激烈如晚木聲酣洞庭野晴天影抱嶽陽樓四年風露侵遊子十月江湖吐亂洲又如乾坤萬事集雙鬢臣子一謫今五年近逼山谷逺詣老杜今全取此首乃建炎中避地時詩也白樂天有此樓詩云春防緑時連夢澤夕波紅處近長安下一句好上一句涉妝點

與大光同登封州小閣

去程欲數莽難知三日封州更作遲靑嶂足稽天下士錦囊今有嶠南詩共登小閣春風裏回望中原夕靄時萬本梅花爲我壽一杯相屬未全癡

老杜詩爲唐詩之冠黃陳詩爲宋詩之冠黃陳學老杜者也嗣黃陳而恢張悲壯者陳簡齋也流動圎活者呂居仁也淸勁潔雅者曽茶山也七言律他人皆不敢望此六公矣若五言律詩則唐人之工者無數宋人當以梅聖兪爲第一平淡而丰腴捨是則又有陳后山耳此余選詩之條例所謂正法眼藏也

鄂州南

範成大

誰將玉笛弄中秋黃鶴飛來識舊遊漢樹有情橫北渚蜀江無語抱南樓燭天燈火三更市揺月旌旗萬里舟卻要鱸鄕垂釣叟武昌魚好便淹畱

石湖名成大字至能嘗使燕帥西廣成都四明金陵參大政幹淳間詩巨擘稱尢楊範陸謂遂初誠齋放翁及公也此出蜀時詩燭天燈火三更市承平時鄂渚之盛如此

過揚子江

楊萬里

祗有淸霜凍太空更無半點荻花風天開雲霧東南碧日射波濤上下紅千古英雄鴻去外六朝形勝雪晴中攜瓶自汲江心水要試煎茶第一功

楊誠齋詩一官一集每一集必一變此朝天續集詩也其子長孺舉似於範石湖尢梁溪二公以爲誠齋詩又變而誠齋謂不自知詩不變不進此本二詩今選其一中兩聨俱爽快且詩格尢髙

瀛奎律髓卷一

欽定四庫全書

瀛奎律髓卷二

元方回編朝省類

公槐卿棘序鷺班鴛人臣豈惡此而欲逃之進思盡忠退思補過可以榮而無所愧則聲詩亦所以言志也

五言【十四首】

酬蘇味道夏晚寓直省中

沈佺期

並命登僊閣通宵直禮闈大官供宿膳侍史防朝衣捲幔天河入開窗月露防小池殘暑退髙樹早涼歸冠劍無時釋軒車待漏飛明朝題漢柱三署有光輝

此詩三聨峭精神尾句亦善用郎署事卽田鳳爲尙書郎入奏事帝目送之因題柱曰堂堂乎張京兆田郎者也出三輔錄

在廣州聞崔馬二禦史並拜臺郎

蘇味道

振鷺齊飛日遷鶯逺客聞眀光共待漏淸覽各披云喜得廊廟舉嗟爲防閣分故林懷柏帨新渥阻蘭薫冠去神羊影車迎瑞雉羣逺從南斗外遙仰列星文

唐人自禦史除省郎至以爲榮栁子厚以禦史得禮部自謂過分是也此詩於禦史除省郎曲盡體貼

春夜寓直鳳閣懷羣公

魏知古

拜門傳漏晚寓省索居時昔重安仁賦今稱伯玉詩鴛池滿不溢雞樹久逾滋夙夜懷山甫淸風詠所思西漢中書有令僕射丞郎魏置中書通事郎晉攺爲中書侍郎東晉攺爲通事郎尋攺爲中書郎隋攺中書郎省爲內侍省又攺爲內書監唐初攺爲內史省龍朔二年攺爲西防光宅初攺爲鳳閣開元攺爲紫薇世稱鳳閣鸞防者卽古中書門下省也知古爲鳳閣侍郎故引潘賦卞詩卞伯玉赴中書郎詩有云大方信包含優渥遂不巳濯鱗龍鳳池揮翰紫宸裏雞棲樹事出郭頒魏晉世語

同崔員外秋宵寓直

王維

建禮髙秋夜承明曉過九門寒漏徹萬井曙鐘多月迥藏珠斗云消出絳河更慚衰朽質南陌共鳴珂蔡質漢官典職曰尙書郎晝夜更直五日於建禮門外承明者殿廬也珂石次玉瑪瑙色白如雪或云螺屬生海中通典老鷗入海爲玳可作馬勒謂之珂唐儀衞志一品至五品官有象輅革輅木輅軺車三品以上珂九子四品七子五品五子車輅藏於太僕制冊大事則給餘皆以騎代車珂則馬銜也又五品以上有珂

寄左省杜拾遺

岑參

聨步趨丹陛分曹限紫薇曉隨天仗入暮惹禦香歸白髮悲花落靑雲羨鳥飛聖朝無闕事自覺諫書稀岑參爲右補闕屬中書省故云分曹限紫薇

奉答岑參補闕見贈

杜甫

窈窕淸禁闕罷朝歸不同君隨丞相後我往日華東冉冉栁枝碧姢姢花蕋紅故人得佳句獨贈白頭翁老杜爲左拾遺屬門下省故退朝之後所往治事之地各異唐宮省多植花栁子美是年乾元元年戊戌春四十七嵗已云白頭翁則老杜早衰亦可見也

春宿左省

花隠掖垣暮啾啾棲鳥過星臨萬戶動月傍九霄多不寢聴金鑰因風想玉珂明朝有封事數問夜如何

晚出左掖

晝刻傳呼淺春旗簇仗齊退朝花底散歸院栁邊迷樓雪融城濕宮云去殿低避人焚諫艸騎馬欲雞棲老杜天寶十四年乙未年四十四矣始得爲河西尉不赴攺帥府冑曹十一月而祿山反公如奉天明年七月肅宗卽位靈武公在鄜州奔行在爲賊所得畱長安或謂亦囚至東都十月房琯敗於陳濤斜卽至徳元年丙申也明年丁酉夏五月間道走鳳翔除左拾遺閏八月詔放至鄜州省妻子九月復長安十月肅宗還京公亦歸班此二詩皆答岑參詩並乾元元年戊戌正二月間詩也六月移華州司功去國終不復入公平生僅爲朝士一年許耳所謂封事諫艸人不盡知史不詳書夜不寢而待曉晝治事而晚出於此二詩並見之其年已四十七矣山谷評公詩猶必以防州後詩爲準然則不變不進愈變愈進老杜且然況他人乎

早朝

耿湋

鐘鼓餘聲裏千官向紫薇冒寒人語少乘月燭來稀淸漏聞馳道輕霞映闈猶看嘶馬處未啟掖垣扉湋大歷中左拾遺詩平正

大饗明堂慶成

王珪

皇祐更秋律明堂奉帝禋粢盛𨿽薦徳霜露本懷親於赫朝三後無文秩百神九筵交玉幣重屋近星辰邃幄畱颷禦淸壇墮月津衣冠漢儀舊金石舜韶新受胙開宣室鳴鐘降紫宸羣陰光復旦葉气斗回春靈貺叢千祝丰恩滲四垠慚非老辭筆徒學煥堯文

禹玉爲詞臣則摛藻細潤典雅勁健未有後來全句長句之病詩號爲至寶丹以多用金玉珠璣錦繡之類然亦有不全然者此詩豈不謂之細潤典雅依韻恭和聖制龍圗天章閣觀三聖禦書

半夜傳君召西淸閱帝文筆回丹穴鳳【書法要錄有丹穴鳳舞淸泉龍躍之勢】歌起沛中云禦幄金虯轉僊墀羽仗分君王自天縱況復睿心勤

君王自天縱用老杜君王自神武也自天縱又加學力故有尾句

依韻和吳相公從駕至開寶寺慶壽崇因閣

崇因開寶構金碧晝相輝禁蹕隨曦馭層城轉斗機梵音獅子吼妙相鴿王歸洛水浮神篆天花滿禦衣塔疑從地湧棟擬入雲飛上行乘今果羣超悟昨非慧珠常自照法雨徧成霏但起眞如念梯梁卽可防

依韻和王原叔內翰有懷

暮鑰嚴溫省宵鈴靜浴堂銀花無柰冷【劉夢得詩銀花懸院榜】瑤艸又還芳夢久聞僊吹班淸犯曉霜帝閽何所扣一炷祝堯香

歳暮直捨感懷

姜特立

嵗暮坐公館永懷時序遷雪消殘臘外春到早梅邊夜色侵鳥鵲年光送管弦無人同晤語輸寫賴詩篇

七言【二十四首】

早朝大明宮呈兩省僚友【門下省中書省】

賈至

銀燭朝天紫陌長禁城春色曉蒼蒼千條弱栁垂靑瑣百囀流鶯繞建章劍佩聲隨玉墀步衣冠身惹禦鑪香共沐恩波鳳池上朝朝染翰侍君王

用兩染字上字合攺爲惹

和賈至舍人早朝大明宮

杜甫

五夜漏聲催曉箭九重春色醉僊桃旌旗日暖龍蛇動宮殿風微燕雀髙朝罷香煙攜滿袖詩成珠玉在揮毫欲知世掌絲綸美池上於今有鳳毛

賈至之父亦嘗爲中書舍人故云超宗殊有鳳毛出南史宋書謝鳳子超宗有文辭補新安王常侍王母殷淑儀卒超宗作誄奏之帝大嗟賞謂謝莊曰超宗殊有鳳毛

同前

王維

絳幘雞人報曉籌尙衣方進翠云裘九天閶闔開宮殿萬國衣冠拜冕旒日影才臨僊掌動香煙欲傍衮龍浮朝罷須裁五色詔佩聲歸到鳳池頭

同前

岑參

雞鳴紫陌曙光寒鶯囀皇州春色闌金闕曉鐘開萬戶玉階僊仗擁千官花迎劍佩星初落栁拂旌旗露未幹獨有鳳凰池上客陽春一曲和皆難

按此四詩倡和在乾元元年戊戌之春唐肅宗至徳二載丁酉九月廣平王復長安子美以是年夏間道奔鳳翔六月除左拾遺十月肅宗入亰師居大明宮賈至爲中書舍人岑參爲右補闕十二月六等定罪王維降授太子中允四人早朝之作俱偉麗可喜不但東坡所賞子美龍蛇燕雀一聯也然亰師喋血之後瘡痍未復四人𨿽誇美朝儀不已泰乎

西掖省卽事

西掖重雲開曙暉北山疎雨點朝衣千門栁色連靑三殿花香入紫薇平明端笏陪鴛列薄暮垂鞭信馬歸官拙自悲頭盡白不如巗下掩柴扉

亞於前所和賈至者

宣政殿退朝晚出左掖

杜甫

天門日射黃金榜春殿晴薰赤羽旗宮艸微微承委佩鑪煙細細駐遊絲云近蓬萊常五色雪殘鳷鵲亦多時侍臣緩步歸靑瑣退食從容出每遲

唐明皇以來朔望朝臣顓用常服今云委佩未詳

紫宸殿退朝口號

戶外昭容紫袖垂雙瞻禦座引朝儀香飄合殿春風轉花覆千官淑景移晝漏稀聞髙閣報天顏有喜近臣知宮中每出歸東省防送防龍集鳳池

聞楊十二新拜省郎遙以詩賀白居易

文昌新入有光輝紫界宮墻白粉闈曉日雞人傳漏箭春風侍女防朝衣雪飄歌句髙難和鶴拂煙霄老慣飛官職聲名俱入手近來詩客似君稀

元注向曾有贈楊詩落句云不用更教詩句好折君官職是聲名今故云俱入手此楊巨源也

喜張十八博士除水部員外郎

老何歿後吟聲絕𨿽有郎官不愛詩無復篇章傳道路空餘風月在曹司長嗟博士官猶屈亦恐騷人道漸衰今日聞君除水部喜於身得省郎時

何遜以詩名老杜頌之曰能詩何水曹張籍是除樂天賀之五十六字如一直說話自然條暢

新除水曹郎答白舍人

張籍

年過五十到南宮章句無名荷至公黃紙開呈丞相後朱衣引入謝班中諸曹縱許爲僊侶羣吏多嫌是老翁幸有紫薇郎見愛獨稱官與古人同

長慶元年九月樂天自中書舍人出爲杭州刺史張之除水部當在元和長慶間

早朝

楊巨源

鐘傳淸禁才應徹漏報僊闈儼已開雙闕薄煙籠菡萏九城初日照蓬萊朝時但向丹墀拜仗下方從碧落回聖代逍遙更何事願將巴曲贊康哉

平正

雨後月中玉堂閒坐

韓偓

銀防直北金鑾外暑雨初晴皓月中惟對松篁聴刻漏更無塵土翳虛空綠香熨齒冰盤果淸冷侵肌水殿風夜久忽聞鈴索動玉堂西畔響丁東

中秋禁直

星斗疎明禁漏殘紫泥封後獨憑闌露和玉屑金盤冷月射珠光貝闕寒天襯樓防籠苑外風吹歌管下云端長卿祗爲長門賦未識君臣際防難

以上二詩俱端重有體

六月十七日召對自辰及申方歸本院

淸暑簾開散異香恩深咫尺對龍章花應洞裏常時發日向壺中特地長坐久忽疑槎犯斗歸來兼恐海生桑如今冷笑東方朔惟用詼諧侍漢皇

三四眞有僊家之意五六用事變陳爲新末句詆東方朔尢有味

臥病逾月請郡不許復直玉堂十一月一日鎖院是日苦寒詔賜官燭法酒書呈同院

蘇軾

微霰疎疎點玉堂詞頭夜下攬衣忙分光禦燭星辰爛拜賜宮壺雨露香醉眼有花書字大老人無睡漏聲長何時卻逐桑楡暖社酒寒燈樂未央

中四句气焰逼人

夜直玉堂攜李之儀端叔詩百餘首讀至夜半書其後

玉堂淸冷不成眠伴直難呼孟浩然暫借好詩消永夜每逢佳處輒參禪愁侵硯滴初含凍喜入燈花欲鬭妍寄語君家好兒子他時此句一時編

李之儀詩得意趣頗深晦非東坡不之察故有是佳句以孟浩然待之非誇也

次韻子由五月一日同轉對

跪奉新書笏在腰談王正欲伴耕樵晉陽豈爲一門事宣政聊同五月朝憂患半生聨出處歸休上防早招要後生可畏吾衰矣刀筆從來錯料堯

兄弟一門用溫大雅事唐髙祖語極切尾句又似不平執政者之驟進此乃東坡平生口病也

次韻蔣穎叔錢穆父從駕景靈宮

歸來病鶴記城闉舊踏松枝雨露新半白不羞垂領髮軟紅猶戀屬車塵雨收九陌丰登後日麗三元下降辰麤識君王爲民意不才何以助精禋

此元祐七年壬申南郊時事

殿後書事和範景仁

梅堯臣

天子尋常幸直廬裹頭宮女捧雕輿紅泥已賜春醅酒黃帕曾經禦覽書林果鳥應銜去後燕窠虫有落來余禁中事事能傳詠播在人間不是虛

老杜云戶外昭容紫袖垂則知唐之外庭以宮女引朝儀聖兪云裹頭宮女捧雕輿則知宋之內庭以宮女直輿事不惟詩好可備故事作一對也此乃和範景仁殿中雜題三十九首取其一且如前聨紅泥已賜春醅酒黃帕曾經禦覽書豈不勝王建黃帕蓋鞍呈了馬紅羅纏項鬭回雞乎建詩卑弱今不取

校藝和王禹玉內翰

分庭答拜士傾心卻下朱簾絕語【一作好】音萬蟻戰來【一作酣】春日永【一作暖】五星眀聚【一作處】夜堂深力槌頑石方逢玉盡撥寒沙始見金淡墨榜名何日出金眀池苑【一作館】可能尋

詩話以前聨爲萬蟻戰酣春晝永五星眀聚夜堂深承平時省試諸公例有倡和於考校兩不相妨是年歐陽公知舉王岐公以翰學與聖兪俱在院得二蘇與南丰之年也元祐三年東坡爲知舉黃山谷李伯時俱爲屬唱和尢盛張宛邱集後有同文館倡和數卷晁無咎曹子方蔡天啟鄧忠臣皆與佳句無算亦考試時作南渡以後此風頽落知舉監試官用從官言路之長小試官四十餘人𨿽宣鎖四十餘日未有一篇詩傳於世者於熟爛時文之中求天下之士賦必有一定之說經必拘破題四句小巧以此爲了事癡兒世道日以衰矣歐蘇大老昔司文衡賦詩校藝兩用其至綽綽有餘蓋不可復見矣悲夫

謝永叔答述舊之作和禹玉

天下才名罕有雙今逢陸海與潘江筆生造化多多辦聲滿華夷一一降金帶系袍回禁署翠娥持燭侍吟窗人間榮貴無如此誰愛區區擁節幢

此亦試院作謂永叔禹玉二學士大才也前聨壯哉次聨麗甚

校藝贈永叔和禹玉

今看座主與門生事事相同舉世榮並直禁林司詔令又來西省選豪英飛龍借馬天邊下光祿供醪月底傾食葉蠶聲句偏美當時曾記賦將成

食葉蠶聲謂歐公句也王岐公乃歐公十五年前所取門生

呈永叔書事【華陽集第四卷

元注嘉祐二年禮部倡和】

王珪

詔書初捧下西廂重棘連催暮鑰忙綠繡珥貂畱帝詔【元注元夕有綠衣中使傳宣】紫衣鋪案拜宸香捲如驟雨收聲急筆似飛泉落勢長十五年前出門下最榮今日預東堂禹玉弱冠甲科出歐公門至是十五年亦可謂榮進速矣許光凝撰集序謂不出都城致位宰相予謂岐公詩多富貴語惟如此富貴人能爲之

次韻景彞赴省直宿馬上

梅堯臣

烏紗帽底靑眸轉朱雀街頭玉轡揺燈火髙樓吹短笛簾櫳斜巷隘初宵身歸蘭省惟看月心在天津欲倚橋枕上夜深應不寐羨他年少酒防銷

曲盡京師承平市井繁盛之狀又見赴省直宿於馬上或有所睹而不能忘情之意流麗圎活自然有味景彞王景彞也

瀛奎律髓卷二

欽定四庫全書

瀛奎律髓卷三

元方回編懷古類

懷古者見古迹思古人其事無他興亡賢愚而已可以爲法而不之法可以爲戒而不之戒則又以悲夫後之人也齊彭殤之修短忘堯桀之是非則異端之說也有仁心者必爲世道計故不能自黙於斯焉

五言【三十二首】

白帝懷古

陳子昂

日落滄江晚停橈問土風城臨巴子國臺沒漢王宮荒服猶周甸深山尙禹功巖懸靑壁斷地險碧流通古木生雲際歸帆出霧中川途去無限客坐思何窮

律詩自徐陵庾信以來亹亹尙工然猶時拗平仄唐太宗時多見初學記中漸成近體亦未脫陳隋間气習至沈佺期宋之問而律詩整整矣陳子昂感遇古詩三十八首極爲朱文公所稱天下皆知其能爲古詩一掃南北綺靡殊不知律詩極精此一篇置之老杜集中亦恐難別乃唐人律詩之祖如沈如宋如老杜之大父審言並子昂四家觀之可也蓋皆未有老杜以前律詩

峴山懷古

秣馬臨荒甸登髙覽舊都猶悲墮淚碣尙想臥龍圗城邑遙分楚山川半入吳邱陵徒自出賢聖已凋枯野樹蒼煙斷津樓晚气孤誰知萬里客懷古正踟躕

此老杜以前律詩悲壯感慨卽無纎巧砌甃邱陵徒自出一句疑有誤字

金陵懷古

劉禹錫

潮落冶城渚日斜徵虜亭蔡洲新艸綠幕府舊煙靑興廢由人事山川空地形後庭花一曲幽【一作憂】怨不堪聽每讀劉賔客詩似乎百十選一以傳諸世者言言精確前四句用四地名而以潮日艸煙附之第五句乃一篇之斷案也然後應之曰山川空地形而末句乃

寓悲愴其妙如此

項亭懷古

竇常

力取誠多難天亡路亦窮有心裁帳下無面到江東命阨畱騅處年銷逐鹿中漢家神器在須廢拔山功五竇之長也此詩句句有議論用字無一不工

經故人舊居

儲嗣宗

萬里訪遺塵鶯聲淚濕巾古書無主散廢宅與山鄰宿艸風悲夜荒村月弔人淒涼問殘栁今日爲誰春三四佳

送康紹歸建業

周賀

南朝秋色滿君去意如何帝業空城在民田壊冢多月圎防獨上栗綻寺頻過籬下西江水相思見白波三四眼前事亦不可少

經費拾遺所居呈封員外

李羣玉

云臥竟不起少微空隕光惟應孔北海爲立鄭公鄕舊館莓苔合幽齋松菊荒空遺書帶艸日日上堦長三四用一事貫串老杜有此體嘉樹傳角弓詩是也

武侯廟古柏

李商隠

蜀相堦前柏龍蛇捧閟宮陰成外江畔老向惠陵東大樹思馮異甘棠憶召公葉凋湘燕雨枝折海雞風玉壘經綸逺金刀歷數終誰將出師表一爲問昭融

五六善用事玉壘金刀之偶尢工末句考

陳後主宮

武開新苑龍舟燕幸頻渚蓮參法駕沙鳥犯鉤陳壽獻金莖露歌翻玉樹塵夜來江令醉別詔宿臨春鉤陳星後宮之象亦左右宿衞之象

過陶徵君舊居

崔塗

陶令曾居此弄琴遺世情田園三畆綠軒冕一銖輕衰栁自無主白雲猶可耕不隨陵谷變應只有髙名荒淫亡國之主姦邪誤國之臣詩人必詆其遺迹而數其罪至於英主賢臣則美之不容口其或子孫已微陵谷已變猶惓惓焉傷悼悲痛讀此詩者可以類推矣然後知善不可不修惡不可不戒無曰莊生齊物而可以懵然於身後也

題倪居士舊居

儒翁九十餘舊向北山居生寄一壺酒死畱千卷書欄摧新竹少池淺故蓮疎但有子孫在帶經還荷鉏子孫之賢不肖天也𨿽聖賢亦無如之何張蕓叟詩云兒童不識字耕稼魏公莊魏鄭公之後至不識字亦柰何哉

過昭君故宅

以色靜胡塵名還異眾嬪免勞徵戰力無媿綺羅身骨竟埋靑冢魂應怨畫人不堪逢舊宅零落對江濵只第一句已感慨靑冢之句本非奇異第六句一喚醒並第五句亦精神魂應怨畫人妙甚妙甚

題豪家故池

吳融

嵗久無泉引春來仰雨流萍幹粘朽檻沙淺露沈舟照影人何在持竿客寄遊翛然興廢外回首謝眠鷗第五句最感慨謂其家歌舞之類今安在哉

經廢宅

杜荀鶴

人生當貴盛修徳可延之不慮有今日爭教無破時蘚斑題字壁花發帶巢枝何況髙原上荒墳與折碑荀鶴詩首首相似定是頷聨作一串景聫體物

南遊有感

杜陵無厚業不得駐車輪重到曾遊處多非舊主人東風千嶺樹西日一洲蘋又渡湘江水湘江水復春三四有無窮之味不必指言何代何人而感舊懷今之意自見

過侯王故第

過此一酸辛行人淚有痕獨殘新碧樹猶擁舊朱門歌歇云初散檐空燕尙存不知彈鋏客何處感新恩第六句卽劉夢得舊時王謝燕之意也猶渾厚未露至尾句則全是夢得燕句意賔客皆何所往乎

懷古眺望

宋祁

城闉聊屬眺千古恨悠悠夏享空防毀韓亡故社畱【釣防韓城悉有遺址在】廟祠旌頴鳳【黃丞相祠並鳳皇裏】溪水識巢牛【潁水過城下】春色依林動晨煙傍戍浮庌騶閒自集田鶴叫相求町篠夤緣宻川葭靃靡柔櫟墟迷鄭鄙隗路隔軒遊【春秋櫟邑莊周載大隗山皆在】感昔如吾輩曽經防斛愁

此許州詩也公自翰苑出守許昌作工甚

長安道中悵然作三首

三輔古風煙徵驂悵未前山園蓬顆外【賈山議始皇侈言後世不得蓬顆蔽冡】宮室黍離邊樹老經唐日碑殘刻漢年便須眞隕涕不待雍門弦

興亾作今古事往始堪悲宮破黃山在城空北斗移走岡寒兔隠啼戍暮鴉饑灞防重回首惟餘王粲詩城闕今安在關河昔所憑種祠秦故畤抔土漢諸陵苑樹圎排薺樓雲淡引繒南山不攺色千古恨相仍景文自眞定移守成都過長安有此詩皆工妙逼唐人

過惠崇舊居【崇工詩有名於世】

𨿽昧平生契懷賢要可傷生涯與薪盡法意共燈長遺畫空觀貌殘詩孰補亾【本院惟有師詩稿數卷】神期通一語無乃困津梁

元注云予爲郡之年師之去世已二紀矣○景文年四十四初得郡壽陽惠崇舊居院在境內選此一詩以見惠崇之死宋公年二十也

過故關

韓琦

春日並州路羣芳夾故關前騶驅弩過別境荷戈還古戍余荒堞新耕入亂山時平民自適白首樂農閒承平之際並州用武之地亦閒樂如此五六有味

金陵

梅堯臣

恃險不能久六朝今已亾山形象龍虎宮地牧牛羊江上鷗無數城中艸自長臨流邀月飲莫掛一毫芒龍蟠虎踞本是熟事以宮地牧牛羊爲對不覺杜撰之妙猶老杜賞因歌枤杜歸及薦櫻桃也

丫頭巗【此碑也在金陵斷石岡上有吳大帝字焉】

丫頭石𨿽斷文字未全訛年算赤烏近書疑皇象多防時經霹靂異代見干戈更與千秋看松煤定費磨經來白馬寺僧到赤烏年奇矣赤烏皇象則尢奇矣皇象恐作黃非假對眞如子規黃葉更佳

夏日晚霽與崔子登周襄王故城

雨腳收不盡斜陽半古城獨攜幽客步閒閱老農耕寶气無人發陰虫入夜鳴余非避喧者坐愛逺風淸五六工而自然

夏日陪提刑彭學士登周防王故城

聊隨漢使者一上周王城片雨北郊晦殘陽西嶺眀野禽呼自別香艸問無名誰復黍離詠但興箕潁情五六平淡之中有滋味亦工致三四亦無不工

淮陰

靑環瘦鐵纜系在淮陰城水脛多長短林枝有直橫山防一足走妖鳥九頭鳴韓信祠堂古誰將跨下平五六如其所賦之怪

塗山

古傳神禹迹今向舊山阿莫問辛壬娶從來甲子多夜淮低激射朝嶺上嵯峨荒廟立泥骨巗頭風雨過辛壬甲子亦奇甚

與夏侯繹張唐民遊蜀岡大明寺

秋葉已多蠧古碑看更荒廢城無馬入破冢有狐藏寒日稍淸迥羣山分莽蒼田夫指白水此下是雷塘

永寜遣興

張耒

國破空陵墓時移攺要衝人隨幽谷路縣隠亂山峯零落荒祠樹悠揚晚寺鐘猶傳僊舊隠跨鹿有遺蹤臞僊詩自然楊誠齋之言也每憶此言讀此詩則知之

徐孺子宅

趙師秀

今識髙眠處滄波是切鄰已知難卽鹿惟有獨潛鱗蘋長過荷葉藤深失樹身閒思昔微子猶自得稱仁五六似不切徐孺子宅異乎西日照窗涼者然亦工宻

題釣防

徐照

當時廊廟去此地也成空艸木多年換兒孫近代窮無言傷末俗久立慕髙風梅福神僊者新知是婦翁尾句自來無人道

七言【七十八首】

荊州懷古

劉禹錫

南國山川舊帝畿宋防梁館尙依稀馬嘶古樹行人歇麥秀空城澤雉飛風吹落葉塡宮井火入荒化寶衣徒使詞臣庾開府咸陽終日苦思歸

松滋渡望峽中

渡頭輕雨灑寒梅雲際溶溶雪水來夢渚艸長迷楚望夷陵土黑有秦灰巴人淚應猿聲落蜀客船從鳥道回十二碧峯何處所永安宮外是荒防

漢壽城春望【古荊州刺史治亭其下有子胥廟兼故楚王墳】

漢壽城邊野艸春荒祠古墓對荊榛田中牧防燒芻狗陌上行人看石麟華表半空驚霹靂碑文才見滿埃塵不知何日東瀛變此地還成要路津

西塞山懷古

王濬樓船下益州金陵王气黯然收千尋鐵鎖沈江底一片降幡出石頭人世防回傷往事山形依舊枕寒流今逢四海爲家日故壘蕭蕭蘆荻秋

館陶李丞舊居

皇甫冉

盛名天下挹餘芳棄置終身不拜郎詞藻世傳平子賦園林人比鄭公鄕門前墜葉浮秋水籬外寒臯帶夕陽舊日靑松成古木祗應來者爲心傷

此詩好處元只在平子賦鄭公鄕一聫誰謂爲詩不當用事乎用事而不爲事所用可也若但有後四句則墮套括

隋宮守嵗

李商隠

消息東郊木帝回宮中行樂有新梅沈香甲煎爲庭燎玉液瓊酥作壽杯遙望露盤疑是月逺聞鼉鼓欲驚雷昭陽第一傾城色不踏金蓮不肯來

此以隋宮除夜命題第三句足見其侈末句用潘妃事亦譏煬帝耳以爲對作卽是爲也亦詩家一泛例可戒

井絡

井絡天彭一掌中謾誇天設劍爲峯陣圗東聚燕江口邊柝西懸雪嶺松堪嘆故君成杜宇可能先主是眞龍將來爲報姦雄輩莫向金牛訪舊蹤

五六對巧

隋宮

紫泉宮殿鎖煙霞欲取蕪城作帝家玉璽不緣歸日角錦帆應是到天涯於今腐艸無螢火終古垂楊有暮鴉地下若逢陳後主豈宜重問後庭花

日角天涯巧

籌筆驛

魚鳥猶疑畏簡書風雲長爲防儲胥徒令上將揮神筆終見降王走傳車管樂有才眞不忝關張無命欲何如他年錦裏經祠廟梁甫吟成恨有餘

起句十四字壯哉五六痛恨至矣

馬嵬

海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁

六軍七夕駐馬牽牛巧甚善能鬭湊昆體也

淩歊防【當塗縣西宋髙祖築】

許渾

宋祖淩歊樂未回三千歌舞宿層防湘潭云盡暮山出巴蜀雪消春水來行殿有基荒薺合寢園無主野棠開百年便作萬年計巗畔古碑生綠苔

劉裕起於布衣節儉之主三千歌舞之句不近誣否第四句防上一句似牽彊至如有基無主一聫近乎熟套而格卑許丁夘詩俗所甚喜予輒抑之以救俗其集懷古數詩爲最

驪山

聞說先皇醉碧桃日華浮動郁金袍風隨玉輦笙歌迥云捲珠簾劍佩髙鳳駕北歸山寂寂龍旟西幸水滔滔蛾眉沒後巡遊少瓦落宮墻見野蒿

咸陽城東樓

一上髙城萬里愁蒹葭楊栁似汀洲溪云初起日沈閣山雨欲來風滿樓鳥下綠蕪秦苑夕蟬鳴黃葉漢宮秋行人莫問當年事故國東來渭水流

一作行人莫問前朝事渭水寒光晝夜流尾句合用此十四字爲佳中四句與前詩一同皆裝景而已

登尉佗樓

劉項持兵鹿未窮自乘黃屋島夷中南來作尉任囂力北向稱臣陸賈功簫鼓尙陳今世廟旌旗猶鎖【一作鎭】昔時宮越人未必知虞舜一奏薰萬古風

前四句能述尉佗心迹良佳五六不能無病今世昔時猶所謂耳聞英主提三尺眼見愚民盜一抔三尺一抔甚工耳聞眼見卽拙矣今世昔時亦然

姑蘇懷古

宮館遺基輟棹過黍離無限獨悲歌荒防麋鹿爭新艸空苑鳬鷖占淺莎吳岫雨來虛檻冷楚江風急逺帆多可憐國破忠臣死日日東流生白波

學詩者若止如此賦詩甚易而不難得一句卽撰一句對而無活法不可爲訓以王半山多選其詩亦不可盡捐故取其懷古諸篇於此

金陵懷古

玉樹歌殘王气終景陽兵合戍樓空松楸逺近千官冢禾黍髙低六代宮石燕拂云晴亦雨江豚吹浪夜還風英雄一去豪華盡惟有靑山似洛中

禾黍髙低六代宮此一句好上句所謂松楸逺近千官冢非也大抵亡國之餘烏有松楸蔽千官之冢者五六卻切於江上之景

經故丁補闕郊居

死酬知已道終全波暖孤冰且自堅鵩上承塵才一日鶴歸華表巳千年風吹藥蔓迷樵徑雨暗蘆花失釣船四尺孤墳何處是闔閭城外艸連天

故居舊宅有傷惋之言附諸懷古事有興必有廢勢有盛必有衰國然家亦然也惡人而富貴賢人而終貧賤亦不免遺迹爲後人所嘆苐是是非非自不同耳

故都

韓偓

故都遙想艸萋萋上帝深疑亦自迷塞雁已侵池籞宿宮鴉猶戀女墻啼天涯烈士空垂涕地下彊魂必噬臍掩鼻計成終不覺馮驩無路效鳴雞

此爲昭宗作第六句佳

經煬帝行宮

劉滄

此地曾經翠輦過浮雲流水意如何香銷南國美人盡怨入東風芳艸多殘栁宮前空露葉夕陽川上浩煙波行人遙起廣陵思古渡月明聞棹歌

咸陽懷古

經過此地無窮事一望淒然感廢興渭水故都秦二世咸陽秋艸漢諸陵天空絕塞聞邊雁葉盡孤村見夜燈風景蒼蒼多少恨寒山半出白雲層

長洲懷古

野燒空原盡荻灰吳王此地有樓防千年事往人何在半夜月明潮自來白鳥影從江樹沒靑猿聲入楚云哀停車日晚薦蘋藻風靜寒塘花正開

劉蘊靈大中八年進士其詩乃尙有大歷以前風味所以髙於許渾者無他渾太工而貪對偶劉卻自然頓挫耳

聴人話叢防

李逺

有客新從趙地回自言曾上古叢防雲遮防國天邊盡樹繞漳河地裏來弦管變成山鳥哢綺羅畱作野花開金輿玉輦無蹤迹風雨惟知長碧苔

平熟但頗近套不收或謂遺材也

過九成宮

吳融

鳳輦東歸二百年九成宮殿半荒阡魏公碑字封蒼蘚【注魏文帝有碑】唐帝泉聲落野田【注云太宗行幸有靈泉自湧】碧艸新沾僊掌露綠楊猶憶禦鑪煙升平舊事無人說萬疊靑山但一川

過丹陽

云陽縣郭半郊坰風雨蕭條萬古情山帶梁朝陵路斷水連劉尹宅基平桂枝自折思前代【李考功於此知貢舉】藻鑑難逢恥後生【殷文學於此集英靈】遺事滿懷兼滿目不堪孤棹艤荒城

富春

水送山迎入富春一川如畫晚晴新云低逺渡帆來重潮落寒沙鳥下頻未必栁間無謝客也應花裏有秦人嚴光萬古淸風在不敢停橈更問津

三四言景五六懷人至尾句乃歸之嚴光髙矣

武關

時來時去若循環雙闔平云謾鎖山祗道地教秦設險不知天與漢爲闗貪生莫作千年計到了都成一夢閒爭得便如巗下水從他興廢自潺潺

題延壽坊東南角古池

蔓艸蕭森曲防摧水籠沙淺露莓苔更無簇簇紅妝點猶有雙雙翠羽來雨細防逢耕犢去日斜時見釣人回繁華自古皆相似金穀荒園土一堆

廢宅

風飄碧瓦雨摧垣卻有鄰人爲鎖門防樹好花閒白書滿庭荒艸易黃昬放魚池涸蛙爭聚棲燕梁空雀自喧不獨淒涼眼前事咸陽一火便成原

赤壁懷古

崔塗

漢室河山鼎勢分勤王誰肯顧元勲不知徵伐由天子惟許英雄共使君江上戰餘陵是谷渡頭春在艸連云分明勝敗無尋處空聴漁歌到夕曛

三四善用事好

題潤州妙善寺前石羊【傳云吳主孫權與蜀主劉備嘗置此防云】

羅隠

紫髯桑蓋此沈吟很石猶存事可尋漢鼎未安聊把手楚醪𨿽滿肯同心英雄已往時難問苔蘚何知日漸深還有市防沽酒客雀喧鳩聚話蹄涔

此詩昭諫集中第一今京口此石猶存詩牌亦無恙云

經故友所居

槐花漠漠向人黃此地追逰迹已荒淸論不知莊叟逹死交空嘆趙岐亡病來未忍言閒事老去惟知覓醉鄕日暮街東策羸馬一聲橫笛似山陽

五六淡而有味

曲江有感

江頭日暖花正開江東行客心悠哉髙陽酒徒半凋落終南山色空崔嵬聖代也知無棄物侯門未必用非才滿船眀月一竿竹家在五湖歸去來

此但是不得志之辭不見懷古如何第四句亦有所指

黃河

莫把阿膠向此傾此中天意固難明觧通銀漢應須曲才出昆侖便不淸髙祖誓功衣帶小僊人占斗客槎輕三千年後知誰在何必勞君報太平

此以譬人心不可測者

籌筆驛

拋擲南鄕爲主憂北徵東討盡良籌時來天地皆同力運去英雄不自由千里山河輕孺子兩朝冠劍恨譙周惟餘嵓下多情水猶解年年傍驛流

廣陵開元寺閣上作

滿檻山川漾落暉檻前事事去如飛空中雞犬劉安過月下笙簫煬帝歸江蹙海門帆散出地吞淮口樹相依紅樓翠幙知多少長向東風有是非

戱者謂三四爲見鬼詩其實驕王荒帝亦自不宜引用然俗口傳之已熟尾句亦可人也

防城

晚云陰暗下空城六代累累夕照眀玉井已幹龍不起金甌𨿽破虎曾爭亦知罷世才難得卻是窮塵事防平深谷作陵山作海茂流輩莫傷情

水邊偶題

野水無情去不回水邊花好爲誰開只知事逐眼前去不覺老從頭上來窮似丘軻休嘆息逹如周召亦塵埃思量此理何人防家邑先生防有才

三四老世人誦之甚稔乃昭諫詩也

南朝四首

楊億

五鼓端門漏滴稀夜籖聲斷翠華飛繁星曉埭聞雞度細雨春塲射雉歸步試金蓮波濺襪歌翻玉樹涕沾衣龍盤王气終三百猶得澄瀾對敞扉

夜半至雞鳴埭及射雉乃齊事金蓮潘妃事玉樹陳後主事此雜賦南朝耳詩並見西昆倡酬事組織華麗蓋一變晚唐詩體香山詩體而效李義山自楊文公劉子儀始歐梅旣作尋又一變然歐公亦不非之而服其工

二

錢惟演

結綺臨春映夕霏景陽鐘動曙星稀潘妃寶釧光如晝江令花牋落似飛舴艋臨波朱火度觚稜拂漢紫煙微自從飲馬秦淮水蜀栁無因對殿幃

右錢惟演詩惟演有擁旄集行於世亦首作昆體之一人卽錢思公也

三

劉筠

華林酒滿勸長星靑漆樓髙未稱情麝壁燈廻偏照晝雀航波漲欲浮城鐘聲但恐嚴妝晚衣帶那知敵國輕千古風流佳麗地盡供哀思與蘭成

昆體詩所以用事務爲雕蔟者此也一衣帶謂大江耳蘭成謂庾信哀江南賦

四

李宗諤

僊華玉壽曉沈沈三閣齊云復道深平昔金鋪空廢苑於今瓊樹有遺音珠簾映寢方成夢麝壁飄香未稱心惆悵雷塘都防日吟魂醉魄巳相尋

尾句絕妙隋煬帝爲晉王從賀若弼等下江南旣而荒淫於江都恍惚月下見陳後主陳隋防亡相尋一轍不以徳競而以力勝俱亡而巳

漢武四首

楊億

蓬萊銀闕浪漫漫弱水回風欲到難光照竹宮勞夜拜露漙金掌費朝餐力通靑海求龍種死諱文成食馬肝待詔先生齒編貝那教索米向長安

此詩有說譏武帝求僊徒費心力用兵不勝其驕而於人才之地不加意也詩話稱此五六

二

劉筠

漢武天防接絳河半涵飛霧郁嵯峨桑田欲看他年變瓠子先成此日歌夏鼎防遷空象物秦橋未就巳沈波相如作賦徒能諷卻助飄飄逸气多

五六言興亾之運理所必有𨿽漢武帝之力鉅心勞終亦無如之何也末句謂諫者之不切

三

錢惟演

一曲橫汾鼓吹逥侍臣髙防柏梁防金芝曄煜淩晨見靑雀軒翔白晝來立東溟邀鶴駕窮兵西極待龍媒甘泉祭罷神光滅更遣人間識玉杯

東求蓬島西求宛馬亦志大心勞矣地玉杯遄出人間悲之也亦理之所不能免也人君而鑑此則修徳人臣而感此則盡心以事主聴其運於天可也

四

刀衎

髙宴柏梁詞可仰橫汾簫鼓樂難窮巳教丞相開東閣猶使將軍悞北戎灑淚甘泉還有恨祈年僊館惜成空誰知辛苦回中道共盡千齡五柞宮

人無有不死者堯舜桀紂其死一也儉而安於自然者順也侈而不安其天卒亦歸於一空者逆也不伏死之人未有不得其死曾謂其智力可恃乎

眀皇三首

楊億

玉牒開觀檢未封鬭雞三百逺相從紫雲度曲傳浮世白石標年鑿半峯河朔叛臣驚舞馬渭橋遺老識眞龍蓬山鈿合愁通信回首風濤一萬重

五六詩話所稱凡賦唐眀皇詩至於養成祿山之禍皆自侈靡奢縱始蠱於心而昏於事不過如此

二

錢惟演

山上湯泉架玉梁雲中復道拂瑤光絲囊暗合三危露翠幰時遺百和香任是金雞親便坐更拋珠被掩方牀匆匆一曲梁州罷萬里橋邊見夕陽

詩貴一輕一重對說一曲梁州爲樂防何萬里橋在成都府卻忽屈萬乘至彼樂之中成此哀也

三

劉筠

嵗嵗南山見壽星百蠻回首奉威靈梨園法部兼畨部玊輦長亭復短亭河鼔暗期隨日轉馬嵬恨血染塵腥西歸重按臨波舞故老相看但涕零

三四良佳荒唐沈湎有如此流離顚沛忽如彼皆可爲後世人主之戒眀皇賴有太子卽位靈武郭子儀李光弼之兵足以戰及忠臣義士之志未離唐室故得返駕舊京有此末句不然父子俱入蜀中原之人𨿽不服祿山江東已有永王璘欲炙矣事將如何

成都三首

楊億

五丁力盡蜀川通千古成都綠酎濃白帝倉空蛙在井靑天路險劍爲峯漫傳西漢祠神馬巳見南陽起臥龍張載勒銘堪作戒莫矜函谷一丸封

公孫述以術愚民眾傳光武破隗囂天水述急下令謂白帝倉米一夕大空民爭往觀意其怪也旣而實不失米乃謂民曰此猶妄傳天水破耳竟如此語自合檢看此専以公孫述割據恃險戒後之人

二

劉筠

鏤膚剽俗恣遊遨可得蹲鴟號富饒井絡共知天與險蠶叢無柰世興妖杜鵑積恨花如血諸葛遺靈柏半燒才似文園何足道一生琴意祗成痟

三

錢惟演

武侯千載有餘靈盤石刀痕尙未平巴婦自饒丹穴富漢庭還負碧砮徵雨經蜀市應和酒琴到臨卭別寄情知有忠臣能叱馭不論云棧更崢嶸

劉錢二公泛詠蜀事亦各有工處

始皇三首

楊億

衡石量書夜漏深咸陽宮闕杳沈沈滄波沃日虛鞭石白刃凝霜枉鑄金萬里長城穿地脈八方馳道聴車音儒坑未冷驪山火三月靑煙繞翠岑

第七句防佳作詩之法也坑儒未防驪山巳火以一火字貫上意

二

劉筠

利觜由來得擅塲盡遷豪富入咸陽屬車夜出迷雲雨峻令朝行劇虎狼前殿建旗臨紫極東門立石見扶桑從臣善頌徒虛美不柰盧生防國亡

尾句絕妙亡秦者胡也此防巳預播矣徳不足以弭之𨿽勒碑頌美亦自愚而巳

三

錢惟演

天極周環百二都六王鐘鐻接流蘇金椎謾築甘泉道匕首還隨督亢圗巳覺副車驚博浪更攜連弩望蓬壺不將寸土封諸子劉項由來是匹夫

督亢之亢作平聲作仄聲用亦可末句尢妙天下事每出於智之所不能料有天下者修徳而巳人主往往知懲前代之失至於矯枉過正則其禍必伏於人之所不能見者劉項匹夫而亡秦又豈必封建地大者足爲患耶此昆體詩一變亦足以革當時風花雪月小巧呻吟之病非才髙學博未易到此久而雕篆太甚則又有能言之士變爲別體以平淡勝深刻時勢相因亦不可一律立論也

過鴻溝

王禹偁

侯公緩頰太公歸項籍何曾防戰機只見鴻溝分兩界不知垓下有重圍危橋帶雨無人過敗葉隨風傍馬飛半日垂鞭念前事露莎霜樹映斜暉

元之詩學樂天此首殊覺髙古

官下

宋祁

東泊驂驔一駐車騩云芣木淡扶疎【鄭與騩山】風經禦冦僊遊外野識裨諶艸創余潁谷寒煙仍井邑時門殘日但邱墟【古治國非今治所】兩都大道過從盛不稱支離佩左魚公自成都府詔許交事還防尋知鄭州所謂圃田虎牢也列子裨諶潁谷時門四事切善造語

題杜子美書堂

趙抃

直將騷雅鎭澆淫瓊貝千章照古今天地不能籠大句鬼神無處避幽吟防逃兵火羈危極欲厚民風意思深茅屋一間遺像在有誰於此是知音

句句中的

和張民朝謁建隆寺二次用寫望試筆韻

梅堯臣

荒防殘壘舊名邦曾說王師此受降西漢衣冠拜原廟五天龍象防經窗蜀岡井味人猶品隋帝宮基闕尙雙自古興亡不須問風鈴閒聴響幡幢

以雙對品甚工異世之所鮮

題朝元閣

韓琦

試往驪山頂上行朝元孤絕聳崢嶸了無樓殿嗟余侈自見耕桑復太平雨後綠苔多滑徑葉間紅子不知名南巓更就丹霞挹頓覺汪然病骨淸

太平而懷古與離亂而懷古兩般情懷公熙寜初鎭長安題此

和吳禦史臨淮感事

王安石

柵鎖城扉曉一開柂牙車軸轉成雷黃塵欲礙山出白浪空分汴水來澄觀有材邀味陋霽云無力報姦回騷人此日追前事悲气隨風動管灰

和微之重感南唐事

叔寶傾陳衍獘梁可嗟曾不見興亡齋祠父子終身費酣詠君臣舉國荒南狩皖山非故地北師淮水失名王天移四海歸眞主誰誘昏童肯用長

末句押韻好謂有舟楫之長技而不能保夫江者以運去人離也

次韻微之髙齋有感

臺殿荒墟辱井堙豪華不復見臨春北山漠漠云垂地南堞悠悠水映人馳馬蔽虧松半死射塲埋沒雉多馴登髙一曲悲亡國想繞紅梁落暗塵

二詩皆金陵懷古之別題耳

金陵懷古四首

霸祖孤身取二江子孫多以百城降豪華盡出成功後逸樂安知與禍雙東府舊基畱佛剎後庭遺唱落船牕黍離麥秀從來事且置興亡共酒缸

天兵南下北橋江敵國當時指顧降山水雄豪空復在君王神武自難雙畱連落日頻回首想象余墟獨倚牕卻憶夏陽才一葦漢家何事費罌缸

地勢東回萬里江雲間天闕古來雙兵纏四海英雄得聖出中原次第降山水寂寥埋王气風煙蕭颯滿僧牕廢陵敗冢空冠劍誰復沾纓酹一缸

憶昨天兵下蜀江將軍談笑士爭降黃旗已盡年三百紫气空收劍一雙破堞自生新艸木廢宮誰識舊軒牕不須搔首尋遺事且倒花前白玉缸

讀半山所作又讀劉貢父所作韻險而律熟若皆似乎不和韻者亦可長學詩者一格也第三首移降字雙字先後之此亦一例

金陵懷古次韻

劉攽

虎踞羣山帶繞江爲誰興國爲誰降髙臺麋鹿看無數廢苑鳬鷖去自雙萬事朝云隨逝水百年西日照虛牕白門酒美東風快笑數英雄盡一缸

樓船西下勢橫江元帥旌旗就約降旋報前師覆張悌亟傳單騎馘王雙燕焚正自當煙突蟻潰何堪值水牕回首三軍歡奏凱萬牛行防酒千缸

耆老傳云金陵城破自城下水牕兵入

楚貢來遲詭問江漢收羣防士心降一言已重黃金百再見仍防白璧雙票客脫身甘馬革老儒投筆謝書牕豈知三閣酣詩酒浩唱庭花倒玉缸

頽垣落水半平江喬木呼風不易降耕出珠璣時得一道逢麟鳳不成雙潮聲半夜來寒渚月色深秋照舊牕惟有魚鹽城下市檣烏相對集瓶缸

四詩皆工麗悲壯善用事一也善用韻二也全篇無牽彊不似和詩其美三也

依韻和金陵懷古

王珪

懷鄕訪古事悠悠獨上髙樓滿目秋一鳥帶煙飛別浦數帆和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更淸流

此詩誤刋荊公集中今以岐公集爲正

金陵懷古

控帶洪流古帝城欲尋舊事半榛荊六朝山色情終在千古江聲恨未平設險邱陵荒蔓艸帶城桑柘接新耕十年重到無人問獨立東風一愴情

登懸瓠城感吳季子

將軍戈甲從天下丞相旌旗匝地來堪笑怒螳猶彊臂不知蟄戶欲驚雷咄嗟武相深寃洗指顧山東逆境開吏部聲名千古在斷碑何處臥蒼苔

元注碑旣磨復命段文昌撰故碑不得予謂今韓碑行於世終不知有文昌碑

三鄕懷古

淸洛東流去不還漢唐遺事有無間廟荒古木連空谷宮廢春蕪入亂山南陌絮飛人寂寂空城花落鳥闗闗登臨防度遊人老又對東風鬢欲斑

登海州樓

城外滄溟日夜流城南山直對城樓溪田雨足禾先熟海樹風髙葉易秋疏傅裏閭詢故老秦皇車甲想東遊客心不待傷千里檻外風煙盡是愁

過鄴中

劉屏南

逐鹿營營一夢驚事隨流水去無聲黃沙日傍荒臺落綠樹人穿廢苑行遺恨分香憐晚莭勝遊飛蓋想髙情我來不暇論興廢一點西山入眼眀

分香指曹操飛蓋指曹植防西園詩也四字極切

題釣臺

潘檉

蟬冠未必似羊裘出處當時巳熟籌但得諸公依日月不妨老子臥林邱英雄陳迹千年在香火空山萬木秋自笑黃塵吹鬢客愛來祠下系孤舟

轉庵潘檉字徳久永嘉人葉水心快稱其詩競謂永嘉四靈之徒凡言詩者皆夲徳久父任右職閤門福建兵鈐卒

雨花防

劉克莊

昔年講師何住在髙防猶有雨花名有時竇向泥尋得一片山無艸敢生落日磬殘鄰寺閉晴天牛上廢陵耕登臨不用深懷古君看鐘山防个爭

後村壯年詩學晚唐初成而未脫俗故尾句終俗

瀛奎律髓卷三

欽定四庫全書

瀛奎律髓卷四

元方回編庭宇類

廣谷大川異制民生其間異俗讀禹貢周官史記所紀不如讀此所選詩亦不出戶而知天下之意也

五言【四十二首】

早發始興江口至虛氏邨作

宋之問

曉逾閩障乘春望越臺宿云鵬際落殘月蚌中開薜荔揺靑气桄榔翳碧苔桂香多露裛石響細泉回抱葉蟬嘯防花翡翠來南中𨿽可恱北思日悠哉鬒髮俄成素丹心巳作灰何當首歸躅行剪故山萊

之問此篇宿云殘月一聫前無古人他佳句尢多其爲人則不足道媚附張易之至於奉溺器其他傾險尢多卒賜死此乃貶隴州參軍時詩山谷教人作詩必學老杜今所選亦以老杜爲主不知老杜亦何所自乎蓋出於其祖審言同時諸友陳子昂宋之問沈佺期也子昂以感遇詩名世其實尢工律詩與審言之問佺期皆唐律詩之祖唐史謂魏建安後迄江左詩律屢變至沈約庾信以音韻相婉附屬對精宻及之問佺期又加靡麗拘忌聲病約句準篇如錦繡成文學者宗之號曰沈宋體語曰蘇李居前沈宋比肩然則學古詩必本蘇武李陵學律詩必本子昂審言輩不可誣也此四人者老杜之詩所自出也特老杜才髙气勁又能致廣大而盡精微耳

旅寓安南

杜審言

交趾殊風寒遲暖復催仲冬山果熟正月野花開積雨生昏霧輕霜下震雷故鄕逾萬里客思倍從來此杜子美乃祖詩也子美曰吾祖詩冠古家法如此

送楊長史濟赴果州

王維

褒斜不容幰之子去何之鳥道一千里猿聲十二時官橋祭酒客山木女郎祠別後同眀月君應聴子規右丞詩入宋惟梅聖兪能及之可互看

送梓州李使君

萬壑樹參天千山響杜鵑山中一夜雨樹杪百重泉漢女輸賨布巴人訟芋田文翁翻教授不敢倚先賢風土詩多因送人之官及逺行指言其方所習俗之異淸新雋永唐人如此者極多如許棠云王租只貢金如周繇云官俸請丹砂皆是

秦州

杜甫

傳道東柯谷深藏十家對門藤蓋瓦映竹水穿沙痩地翻宜粟陽坡可種船人近相報但恐失桃花痩地一句古今人未嘗道東南水田秈粳皆欲肥西北髙原種粟惟欲地痩亦格物者之所宜知也二十首取一

題忠州龍興寺壁

忠州三峽內井邑聚雲根小市嘗爭米孤城早閉門空看過客淚莫覓主人恩漂泊仍愁虎深居賴獨園爭米閉門愁虎峽內小郡如此老杜詩善言風土他如塞俗人無井山田飯有砂瓦卜傳神語畬田費火耕白魚如切玉朱橘不論錢之類不可勝數可以類觸

送桂州嚴大夫

韓愈

蒼蒼森八桂玆地在湘南江作靑羅帶山如碧玉篸戶多輸翠羽家自種黃柑逺勝登僊去飛鸞不暇驂昌黎門人有孟郊賈島張籍盧仝李賀之徒詩體不一昌黎能人人效之此蓋張籍體也

送鄭尙書赴南海

畨禺軍府盛欲說暫停杯蓋海旂幢出連天觀閣開衙時龍戶集上日馬人來風靜鶢鶋去官防蚌蛤回貨通師子國樂奏武王臺事事皆殊異無嫌屈大才

唐人詩六韻八韻十韻以上舂容之中寓以揫斂如此者不一近人學晚唐詩止於八句中或四句工或二句工而尾句多無力此詩中四聫極言廣府之盛首句且教諸客聴所言土風尾句著力一結而殊異二字乃一篇精神也

百花亭

白居易

朱檻在空虛涼風八月初山形如峴首江色似桐廬佛寺垂舟入人家枕水居髙亭仍有月今夜宿何如此貶江州司馬時作大抵中唐以後人多善言風土如西北風沙酪漿氊幄之區東南水國蠻島夷洞之外亦無不曲盡其妙樂天送人遊嶺南有云訶陵國方界交趾郡爲鄰土民稀白首洞主盡黃巾又紅旗圍卉服紫綬褁文身面苦桄榔裛漿酸橄攬新牙檣迎海舶銅鼔賽江神不凍貪泉暖無霜毒艸春雲煙蟒蛇气刀劍鱷魚鱗又云天黃生颶母雨黑長楓人而結之曰須防杯裏蠱莫受槖中珍亦可謂盡南中之俗矣學詩者不可不深造黃陳擺落膏艶而趨於古淡亦不可無此等一二語也

送海客歸舊島

張籍

海上去應逺蠻家云島孤竹船來桂府山市賣魚須入國自獻寶逢人多贈珠卻歸春洞口斬象祭天吳唐以詩試進士先以詩爲行捲如此等語或本無其人姑爲是題以寫殊異之景故皆新怪可觀如送流人寄邊將之類皆是也

送從弟戴往蘇州

楊栁閶門路悠悠水岸斜乘舟向山寺著屐到漁家夜月紅柑樹秋風白藕花江天詩景好回日莫言賒此蘇州風景乘舟著屐一聫膾炙人口紅柑白藕一聨太綺故尾句放寛不然冗矣

送人入蜀

李逺

蜀客本多愁今君是勝遊碧藏雲外樹紅露驛邊樓杜宇呼名語巴江學字流不知煙雨外何處夢刀州呼名學字一聨精切

送僧遊南海

李洞

春往海南邊秋聞半夜蟬鯨吞洗鉢水犀觸點燈船島嶼分諸國星河共一天長安卻回日松偃舊房前洞學賈島爲詩五言佳

睦州四韻

杜牧

州在釣臺邊溪山實可憐有家皆掩映無處不潺湲好樹鳴幽鳥晴樓入野煙殘春杜陵客中酒落花前輕快俊逸

旅次錢塘

方幹

此處似鄕國堪爲朝夕吟雲藏吳相廟樹引越山禽潮落海人散鐘遲秋寺深我來無舊識誰見寂寥心此吾家桐廬處士方幹詩中四句不書題目一吟卽知其爲錢塘也

南中

王建

天南多鳥聲州縣半無城野市依蠻姓山村逐水名瘴煙沙上起陰火雨中生獨有求珠客年年入海行與張籍相上下中四句佳好

蠻家

馬戴

領得賣珠錢還家銅柱邊看兒調小象打鼓戱新船醉後眠神樹耕時語瘴煙又逢衰蹇老相問莫知年中四句𨿽粗極其新譎

巫山峽

皇甫冉

巫峽見巴東迢迢出半空雲藏神女館雨到楚王宮朝暮泉聲異寒暄樹色同淸猿不可聴偏在九秋中此詩與杜審言陳子昂詩法相似

寄永嘉崔道融

司空圗

旅寓𨿽難定乘閒是勝遊碧雲蕭寺霽紅樹謝村秋戍鼓和潮暗船燈照島幽詩家多滯此風景似相畱

送史澤之長沙

司空曙

謝眺懷西府單車觸火雲野蕉依戍客廟竹映湘君夢渚巴山斷長沙楚路分一杯從別後風月不相聞兩司空所言永嘉長沙風土各極新麗所取二聫又皆下句勝凡詩以下句勝上句爲作家先一句好而後一句弱或不稱則敗興矣

送龍州樊使君

許棠

曾見卭人說龍州地未深碧溪飛白鳥紅斾映靑林土產惟宜藥王租只貢金政成開宴日誰伴使君吟五六佳

送人尉黔中

周繇

盤山行防驛水路復通巴峽漲三川雪園開四季花公庭飛白鳥官俸請丹砂知尉黔人後髙吟采物華四六新而俊逸

送董卿知臺州

張蠙

九陌除書出尋僧問海城家從中路挈吏隔數州迎夜蚌侵燈影春禽雜櫓聲開圗知異迹思想石橋行第五句極新

送人尉蜀中

故友漢中尉請爲西蜀吟人家多種橘風土愛彈琴水向昆眀濶山通大夏深理閒無別事時寄一登臨風土愛彈琴暗用相如琴心事善言形勢五六佳

宣州二首

梅堯臣

北客多懷北庖羊舉玉巵吾鄕𨿽處逺佳味頗相宜沙水馬蹄鱉雪天牛尾貍寄言京國下能有防人知宋詩與唐不異者梅都官堯臣爲防此鱉貍一聫宣州風土歙州亦然髙廟嘗問歙味汪龍溪彥章舉此句以對今人能傳誦之而不知其爲聖兪詩也

斫漆髙崕畔千筒不一盈野糧收橡子山屋照松眀只見樹堪種曾無田可耕兒孫何所樂向此是平生此宣州山中民俗惟歙亦然予生於歙故尢知此詩之味梅詩似唐而不裝不繪自然風韻又當細咀此二十詩中選其二

送任適尉烏程

俛作程鄕尉折腰還自甘卞峯晴照黛霅水曉澄藍葑上春田辟蘆中走吏參到時蘋葉長栁惲在江南聖兪詩一掃昆體與盛唐杜審言王維岑參諸人合今學者學四靈詩曷不學聖兪乎能言風土者聖兪所尢長也栁惲詩汀洲采白蘋日落江南春

余姚陳寺丞

試邑來勾越風煙復上游江潮自迎客山月亦隨舟海貨通閭市魚歌入縣樓弦琴無外事坐見浦帆收聖兪此詩全不似宋人詩張籍劉長卿不能及也

送晁質夫太丞知深州

蕪蔞問古亭春入饒陽城豆粥君王逺壺漿刺史迎地涼宜牧馬塞近慣調兵爲寄井泉石老來思目眀起句爽三四工井泉石事新

送劉攽祕校赴婺源

云木蔥蘢處雞鳴古縣城山髙地多險源近水偏淸斫漆資商貸栽茶雜賦徵案頭龍尾硯切莫苦求精盡婺源之俗末句規之勿求硯以擾民也

送洪祕丞知大寜監

三峽蠻溪上千山楚俗兼婦人樵入市官井貨専鹽魑魅或爲患狝猴常可嫌君能厚風俗男子使腰鎌

送鮮於祕丞通判黔州

壺頭山下俗巴婦曲中聴汲井熬鹽白燒田種谷靑巗風來虎嘯江雨過龍腥事簡能談者揚雄所艸經

魯山山行

適與野情愜千山髙復低好峯隨處攺幽徑獨行迷霜落熊升樹林空鹿飲溪人家在何許云外一聲雞王介甫防工唐體苦於對偶太精而不脫灑聖兪此詩尾句自然熊鹿一聫人皆稱其工然前聫尢幽而有味

送畨禺杜杅主簿

行識桄榔樹初窺翡翠巢地蒸蠻雨接山闊海云交訟少通華語虫多入膳庖不須思朔望梅吐臘前梢

送李閤使知冀州

騕褭黃金絡春風北渡河將軍守漢法壯士發燕歌綠水塘蒲短晴天塞雁多家聲復年少矍鑠笑防頗此北邊風土往往燕冀之間瀦水爲塘以限馬足故有綠水蒲塘之句聖兪因送行言風土佳句甚多姑選此數篇學者當舉一隅也

公安縣

陶防

門沿大堤入路趁淺沙行樹短天根起山窮地勢傾孤舟難泊防逺水欲沈城半夜求津濟煙中荻火眀攷四朝國史陶防字商翁永州人軍功補官兩知邕州善爲詩山谷志其墓許可之其詩尢善言風土蠟茶詩至五十韻

送舅氏野夫萃之宣州二首

黃庭堅

籍甚宣城郡風流數貢毛霜林收鴨腳春网薦琴髙共理須良守今年輟省曹平生割雞手聊試發硎刀三四言土俗未見其奇卻是五六有斡旋尾句稍健彼學晚唐者有前聨工夫無後四句力量

試說宣城郡停杯且細聴晚樓眀宛水春騎簇昭亭防丰圩戶桁楊臥訟庭謝公歌舞地時對換鵞經此詩中四句佳言風土之美而眀蔟丰臥詩眼也後山謂句中有眼黃別駕是也尾句尢有味年丰矣訟少矣彼謝公歌舞之地以親筆墨爲事可乎起句乃昌黎前詩體也

寄潭州張蕓叟

陳師道

湖嶺一都防西南更上游秋盤堆鴨腳春味薦貓頭宣室思來暮蒸池得借畱熟知爲郡樂莫作越鄕憂後山學山谷爲詩者也貓頭鴨腳工矣張蕓叟舜民後山姊夫五六謂宣室興來暮之想蒸池之地其得久畱之乎得借畱謂不能得畱也用賈誼長沙事而傍入來暮借畱二事句法矯健非晚唐能嚅嚌也二首取一

送周都官通判湖州

王安石

綠水烏程地靑山顧渚濵酒醪猶美好茶荈正芳新聚泛樽前月分班焙上春仁風巳及俗樂事始闗身橘柚供南貢槐楓望北辰知君白羽扇歸日未生塵

烏程酒顧渚茶湖州風景也酒與古不殊茶於今適春猶字正字巳佳可以聚而泛可以分而班亦樂事也然必仁風先及物而後身可樂故已字始字尢妙南貢北辰又勉之以心在王室歸而致吾君可也詩律精宻如此他人太工則近弱惟荊公獨能工而不萎云風土詩與送餞詩當互看

海陵雜興

呂本中

萬事不如意自然生白須極知少餘韻何敢厭窮途土俗尊魚婢生涯欠木奴東行見李白誰爲致區區居仁本中世稱爲大東萊先生其詩宗江西而主於自然號彈丸法此詩在泰州爲小官時作爲仕宦送迎無味非其所樂故首句有不如意生白須之語自是名言然應接塵俗已無餘韻又不敢以窮途爲厭也意極婉曲魚婢木奴一聨工而尊字尢好

頃嵗從戎南鄭屢往來興鳳間暇日追憶舊遊

有賦

陸遊

昔戍蠶叢北頻行鳳集南烽傳戎壘宻驛送客程貪春盡花猶拆雲低雨半含種畬多菽粟藝木雜松楠婦汲惟陶器民居半艸庵風煙迷棧閣雷霆【去聲】起湫潭城郭秦風近邨墟蜀語參快心逢曠野刮目望浮嵐考古興時感無詩每自慚嘉陵防堪憶迎馬栁毿毿

放翁詩出於曾茶山而不専用江西格間出一二耳有晚唐有中唐亦有盛唐此篇𨿽陳杜沈宋亦不過如此流麗綿宻所圈五字以全篇太縟到此合放淡故也作此詩年八十三矣南渡後詩至萬篇佳句無數有越中詩言鑑湖風物尢精

七言【三十首】

蓋少府新除江南尉問風俗

郎士元

聞君作尉向江潭吳越風煙到自諳客路尋常隨竹影人家大抵傍山嵐緣溪花木偏宜逺避地衣冠盡向南惟有夜猿啼海樹思鄕望國意難堪

嶺南道中

李徳裕

嶺水爭分路轉迷桄榔椰葉暗蠻溪愁衝霧毒逢蛇艸畏落沙虫避燕泥五月畬田收火米三更津吏報朝雞不堪腸斷思鄕處紅槿花中越鳥啼

李衞公不讀文而詩奇健謫海外時所作詩尢酸楚張志和漁父詞五首在其集中此詩於嶺南風土甚切詞又工

自江陵沿流道中

劉禹錫

三千三百西江水自古如今要路津月夜歌謡有漁父風天气色屬商人沙村好處多逢寺山葉紅時覺勝春行到南朝爭戰地古來名將盡爲神

元注陸遜甘寜皆有祠宇

赴蘇州酧別樂天

吳郡魚書下紫宸長安廐吏送朱輪二南風化承遺愛八詠聲名躡後塵梁氏夫妻爲寄客陸家兄弟是州民江城春日追遊處共憶東都舊主人

樂天嘗守蘇今夢得亦往守此故有承遺愛躡後塵之語梁鴻孟光嘗客於吳機云二陸昔爲吳人今到蘇之後凡寄寓之客及在郡之士人與太守相追遊當共憶樂天爲舊太守卽舊主人也善用事筆端有口未易可及

登栁州城樓寄漳汀封連四州栁宗元

城上髙樓接大荒海天愁思正茫茫驚風亂颭芙蓉水宻雨斜侵薜荔墻嶺樹重遮千里目江流曲似九回腸共來百越文身地猶自音書滯一鄕

韓泰爲撫州韓曅爲池州陳諫爲封州劉禹錫爲連州

栁州寄丈人周韶州

越絕孤城千萬峯空齋不語坐髙舂印文生綠經旬合硯匣畱塵盡日封梅嶺蠻煙藏翡翠桂江秋水露鰅鱅丈人本自忘機事爲想年來憔悴容

得盧衡州書因以詩寄

臨蒸且莫嘆炎方爲報秋來雁防行林邑東回山似防防牱南下水如湯蒹葭淅瀝含秋露橘柚玲瓏透夕陽非是白蘋洲畔客還將逺意問瀟湘

嶺南江行

瘴江南去入雲煙望盡黃茅是海邊山腹雨晴添象迹潭心日暖長蛟涎射工巧伺遊人影颶母偏驚旅客船從此憂來非一事豈容華髮待流年

栁州峒氓

郡城南下接通津異服殊音不可親靑篛裹鹽歸洞客綠荷包飯趂墟人鵞毛禦臈縫山罽雞骨占年拜水神愁向公庭問重譯欲投章甫作文身

栁栁州詩精絕工致古體尢髙世言韋栁韋詩淡而緩栁詩峭而勁此五律詩比老杜則尢工矣杜詩哀而壯烈栁詩哀而酸楚亦同而異也又南省牒令具注國圗風俗有雲華夷圗上應初識風土記中殊未傳非孔子不陋九夷之義也年四十七卒於栁州殆哀傷之過歟然其詩實可法

杭州

白居易

余杭形勝世間無州傍靑山縣枕湖繞郭荷花三十里拂城松樹一千株夢兒亭古傳名謝教伎樓新道姓蘇獨有使君年老大風光不稱白髭須

守蘇答客問杭州

爲我踟躕停酒盞與君約略說杭州山名天竺堆靑黛湖號錢塘瀉綠油大屋檐多裝雁齒小航船亦畫螭頭所嗟水路無三百官系何因得再遊

杭州春望

望海樓眀照曉霞防江堤白踏晴沙濤聲夜入伍員廟栁色春藏蘇小家紅袖織綾誇柿蔕靑旗沽酒趂梨花誰開湖寺西南路艸綠裙腰一道斜

樂天守杭州以和適之趣處繁華子厚守栁州以愁苦之懷處荒寂情景異歡戚殊以樂天之二詩視子厚之五詩相去逺矣然子厚亦隘者也東坡謫黃謫惠謫儋耳無一言及於怨尢夷鄙是亦可以觀人焉

以州宅誇於樂天

元稹

州城回繞拂云堆鏡水稽山滿目來四面常時對屏幛一家終日在樓臺星河似向檐前落鼓角驚從地底回我是玉皇香案吏謫居猶得住蓬萊

重誇州宅旦暮景色

仙都難畵亦難書暫合登臨不合居繞郭煙嵐新雨後滿山樓閣上燈初人聲曉動千門辟湖色宵涵萬象虛爲問西州羅剎防濤頭衝突近何如

長慶中樂天知杭州微之知越州以筒寄詩自此始微之誇州宅蓬萊閣所以名亦自此始二公前貶九江忠州江陵通州往來詩不勝其酸楚至此乃不勝其誇耀亦一時風俗之只知作詩不知其有失也

郡中有懷寄上睦州員外十三兄

邢羣

城枕溪流淺更斜麗譙連帶邑人家經冬野菜靑靑色未臘山梅樹樹花𨿽免瘴云生嶺上永無京信到天涯如今嵗晏從羇滯心喜彈冠事不賒

此詩附見樊川集唐歙州刺史邢羣寄睦州刺史杜牧之三四言歙州風土佳句也五以江左猶逺嶺南乃無瘴之地六言唐都長安歙州自當難得京書耳

正初奉酧

杜牧

翠巗千尺倚溪斜曾得嚴光作釣家越瘴逺分丁字水臘梅遲見二年花眀時刀尺君須用幽處田園我有涯一壑風煙陽羨裏觧休去路非賒

此牧之用韻酧歙州刺史邢羣也臘中得詩正初奉酧二詩皆是前四句言各州之景後四句言情皆佳句也

長安雜題

洪河淸渭天池濬太白終南地軸橫祥雲輝映漢宮紫春光繡畵秦川眀艸妬佳人鈿朶色風回公子玊銜聲六飛南幸芙蓉苑十里飄香入夾城

詩人於四方風土皆能言之至於長安洛陽鄴都金陵帝王建都之地則多見於懷古之作而述今者少牧之長安六詩於五詩之末各寓閒中自靜之意獨此詩前誇形勢後敍侈麗亦足以形容天府之盛故取之五詩內如韓嫣金丸莎覆綠許公韉汗杏妝紅投釣謝家池正雨醉吟隋寺日沈鐘白鹿源頭回獵騎紫雲樓下醉江花又街西長句雲遊騎偶同人鬭酒名園相倚杏交花皆艶冶而不流當其時郊島元白下世之後張祜趙嘏諸人皆不及牧之蓋頗能用老杜句律自爲翹楚不卑卑於晚唐之酸楚湊砌也

洛陽長句

艸色人心相與閒是非名利有無間橋橫落照虹堪畫樹鎖千門鳥自還芝蓋不來云杳杳僊舟何處水潺潺君王謙譲泥金事蒼翠空髙萬嵗山

唐自天寶以後不復駕車東都此詩有望幸之意樹鎖千門一句極佳芝蓋僊舟乃指緱氏山王喬事及李郭事亦切

題宣州開元寺小閣

六朝文物艸連空天澹雲閒今古同鳥去鳥來山色里人歌人哭水聲中深秋簾幙千家雨落日樓臺一笛風惆悵無因見範蠡參差煙樹五湖東

唐以升州屬浙西而莭度使在潤州江東則宣歙觀察府在宣州是爲大鎭故其詩特繁盛宋析置太平州移本路監司於江寜建康而宣州寂如矣

杭州呈勝之

王安國

遊觀須知此地佳紛紛人物敵京華林巒臘雪千家水城郭春風二月花彩舫笙歌吹落日畵樓燈燭映殘霞如君援筆宜摹寫付與塵埃北客誇

此王安國詩今王校理集行於世誤入其兄荊公集中

送張仲容赴杭州孫公辟

王安石

萬屋相誇漆與丹笑歌長在綺紈間防船春戱城邊水畫燭秋尋寺外山憶我屢隨遊客入喜君今趂辟書還遙知曼倩威行久赤筆應從到日閒

李參政注孫公沔也杭州之盛自五代至宋繁華久矣百五十年行都詩愈多而佳者愈不少未能盡得之也

夷陵歳暮書事呈元珍表臣歐陽修

蕭條雞犬亂山中時節崢嶸歳已窮遊女髻鬟風俗古野巫歌舞嵗年丰平時都邑今爲陋敵國江山昔防雄荊楚先賢多勝迹不辭攜酒問鄰翁

元注夷陵風俗朴陋惟嵗暮祭鬼則男女數百相從而樂飲婦女競爲野服以相遊嬉

寄梅聖兪

靑山四顧亂無涯雞犬蕭條數百家楚俗嵗時多雜鬼蠻鄕言語不通華繞城江急舟難泊當縣山髙日易斜擊鼔踏歌成夜市邀卜雨趂燒畬叢林白晝飛妖鳥庭砌非時見異花惟有山川爲絕勝寄人堪作畵圗誇公夷陵書事寄謝三舍人有云道途處險人多負邑屋臨江俗善泅臘市魚鹽朝暫合淫祠簫鼔嵗無休風鳴燒入空城響雨惡江崩斷防流訟庭畫地通人語邑政觀風間俚謳皆於風土如畵讀歐公詩當以三法觀五言律初學晚唐與梅聖兪相出入其後乃自爲散誕七言律力變昆體不肯一毫涉組織自成一家髙於劉白多矣如五七言古體則多近昌黎太白或有全類昌黎者其人亦宋之昌黎也出其門者皆宋文人巨擘焉

戱答元珍

春風疑不到天涯二月山城未見花殘雪壓枝猶有橘凍雷驚筍欲抽芽夜聞歸雁生鄕思病入新年感物華曾是洛陽花下客野芳𨿽晚不須嗟

此夷陵作歐公自謂得意蓋春風疑不到天涯一句未見其妙若可驚異第二句云二月山城未見花卽先問後答眀言其所謂也以後句句有味

戱詠江南風土

黃庭堅

十月江南未得霜髙林殘水下寒塘飯香獵戶分熊白酒熟漁家擘蟹黃橘摘金包隨驛使米舂玉粒送官倉踏歌夜結田神社遊女多隨陌上郎

此詩見山谷外集亦非他人所能及也

入秭歸界

範成大

山根系馬貨漿家深入窮鄕事可嗟蚯蚓祟人能作瘴茱萸隨俗彊煎茶幽禽不見但聞語野艸無名卻著花窈窕﨑嶇殊未艾去程方始問三巴

淳熙二年乙未石湖自桂林移帥四川年五十矣入峽諸詩多佳者惟選此篇及人鮓甕詩如擬劉夢得竹枝歌亦不減劉也

人鮓甕

懷沙祠下鐵色磯中流束湍張禍機與齊【去聲】俱入彼可弔乘流而行吾亦危江河難犯一至此天地好生安取斯朝歌勝母古尙諱我其舞醢航秭歸

元注在歸州郭下長石截然據江三之二水盛時濆淖極大號峽防中至崄處自此登舟至巫山王者之法如江河易避難犯以天地好生爲對亦奇矣此吳體

杭州喜江南梅度支至二詩

陳堯佐

淡薄交情老更濃爲君彈瑟送金鐘薴羅香徑無時到姑射僊姿在處逢鸞鶴品流慚晚逹煙霞門戶憶先容公餘莫放西湖景步步蒼苔翠翠松

陳公秋風斜日鱸魚鄕之句膾炙人口謂錢塘風物第四句切題

公望當年防得君畫圗城郭喜同羣門前碧浪家家海樓上靑山寺寺雲松下玉琴邀鶴聴溪邊臺石共僧分情多景好知難盡且倒金樽任半醺

守嚴述懷

陸遊

桐君故隠兩經秋小院孤燈夜夜愁名酒過於求趙璧異書渾似借荊州溪山勝處身難到風月佳時事不休安得連云車載醸金鞭重作浣花遊

放翁淳熙丙午丁未戊申在嚴州二考滿其去年六十四矣求酒借書之聨可發一笑大扺太守自不當借書於寓公趙守汝愚借滕元秀詩集三千首竟奄有不還遂致其家不傳以一入太守宅難取故也予爲此郡初自造至淸堂酒卻絕妙但亦未嘗借人書看七年宿畱八年而歸爲一窶人云

瀛奎律髓卷四

欽定四庫全書

瀛奎律髓卷五

元方回編升平類

詩家有善言富貴者所謂笙歌歸院落燈火下樓臺梨花院落溶溶月栁絮池塘淡淡風鴛鴦占水能嗔客鸚鵡嫌籠觧罵人是也然亦必世道升平而後可李太白謂唐明皇盛時奉詔作宮中行樂詞𨿽漁陽之亂未萌也而其言已近乎誇矣今取凡言富貴者不曰富貴而曰升平必有升平而後有富貴羽檄繹騷瘡痍憔悴而曰君臣上下朋友之間可以逸樂昌太予未之信也

五言【六首】

宮中行樂詞【八首取五】

李白

小小生金屋盈盈在紫防山花插寶髻石竹繡羅衣每出深宮裏常隨步輦歸只愁歌舞散化作彩雲飛栁色黃金嫩梨花白雪香玉樓巢翡翠金殿鎖鴛鴦選妓隨雕輦徵歌出洞房宮中誰第一飛燕在昭陽玉樹春歸日金宮樂事多後庭朝未入輕輦夜相過笑出花間語嬌來竹下歌莫教眀月去畱著醉嫦娥寒雪梅中盡春風栁上歸宮鶯嬌欲醉檐燕語還飛遲日眀歌席新花艶舞衣晚來移彩仗行樂泥光輝水綠南薰殿花紅北闕樓鶯歌開太液鳳吹繞瀛洲素女鳴珠佩天人弄防毬今朝風日好宜入未央遊今按太白集有淸平調詞三首宮中行樂詞八首皆應詔之作杜子美所謂天子呼來不上船自稱臣是酒中僊又曰龍舟移棹晚獸錦奪袍新皆指此也髙力士懷脫鞾之恥以飛燕在昭陽之句摘語楊妃終不得官者亦坐此也太白之卒年六十二在代宗初年其召也在天寶初年必長於子美味子美憐君如兄弟之句則亦忘年交也子美天寶十三載方進三賦召試則太白去國久焉兩賢一時俱不遇而詩名俱千古不朽彼暫遇而速朽者又何足多雲

駕幸河東

王昌齡

晉水千廬合汾橋萬國從開唐天業盛入沛聖恩濃下輦回三象題碑任六龍睿眀懸日月千載此時逢昌齡唐眀皇時人開元二十年十一月如汾陰祠后土詩當是時作用事造句皆典實然昌齡律詩甚少惟三四篇寒食詩有雲雨減龍蛇火春生鴻雁天甚佳而缺第五句

七言【四十五首】

寄太原李相公

白居易

聞道北都今一變政和軍樂萬人安綺羅二八圍賔榻組練三千夾將壇蟬鬢應誇丞相少貂裘不覺太原寒世間大有虛榮貴百嵗無君一日歡

第五句頗於戱語中存規戒第六句對得妙

送裴相公赴鎭太原

張籍

盛徳雄名逺近知功髙先乞守藩維銜恩暫遣分龍節署勑還同在鳳池天子親臨樓上送朝官齊出道傍辭眀年塞北淸蕃落應起生祠請立碑

送君貺宣徽太尉歸洛

元章簡

萬釘還帶照龜緺冠蓋郊西送使華去國正逢梁苑雪探春先得洛城花樓臺紫府神君館松石平泉太尉家四紀交遊驚晚暮白頭分袂一咨嗟

衝之相公拜相

天聖年中桂籍人而今二十五回春親逢舜燭圗鄰弼首見堯龍秉化鈞百辟望公承約束四方多士仰經綸爲儒富貴皆隆極惟祝功名日日新

禁林春直

李昉

疎簾揺曳日輝輝直閣深嚴半掩扉一院有花春晝永八方無事詔書稀樹頭百囀鶯鶯語梁上新來燕燕飛豈合此身居此地妨賢屍祿自知非

李昉此詩合是宋朝善言太平第一人故不以入朝省類而置之升平選中

上呂相公

劉禹謨

重名淸望徧華夷恐是神僊不可知一舉首登龍虎榜十年身到鳳凰池廟堂只似無言者門館長如未貴時除卻洛京居守外聖朝賢相復書誰

此必爲呂防正作劉昌言泉州人仕至同知樞宻中二聫世所共稱

上李相公

王操

弱冠登龍入粉闈少年淸貴古來稀袖中詔艸朝天去頭上宮花侍宴歸卓筆玉堂寒漏迥捲簾池館水禽飛三臺位近猶謙遜閒聴秋霖憶翠微

詩話或以詔艸爲病爲無攜艸以朝天子者予謂不然凡詔𨿽寫眞本豈不以艸本袖而同行乎又或有以艸本宻進者此無害也

洛陽春

帝裏山河異莫裁就中春色似先來暖融殘雪當時盡花得東風一夜開艶日綺羅香上苑沸天簫鼔動瑤防芳心只恐煙花暮閒立髙樓望防回

此乃宋有天下始盛將泰之日也

兄長莒公赴鎭道出西苑作詩有長楊獵近寒熊吼太液歌餘瑞鵠飛語驚邁予輒擬作一篇

宋祁

寶樓斜倚闕西天北轉樓陰壓素漣白雪久殘梁復道黃頭間守漢樓船塵輕未損朝來霧樹暖才容臘外煙弭節不妨饒悵戀待歌魚藻記他年

黃頭間守漢樓船間作空詩話謂經攺定

寄題相防太尉韓公晝錦堂

瑞節前驅晝錦身堂成署榜示州民遷鶯賀燕翩翻集嘉樹甘棠次第春漳防夕波通沼澑魏臺暾日弄梁塵君看千古靑編上得意如公有防人

左昭二年云云敢不封殖此樹以無忘角弓遂賦甘棠○富貴將相惟韓魏公無愧此堂此詩非誇非諛

寒食假中作

九門煙樹蔽春防小雨初晴撥火前艸色引開盤馬地簫聲催暖賣餳天縈絲早絮輕無著弄袖和風細可憐鼇署侍臣貪出沐瑉糜珠餡愧頒宣

景文宋公嘗知壽州再入翰苑又詔知杭州才出國門迫還本職此所謂鼇署侍臣貪出沐者殆慶曆五年乙酉六年丙戌間事詩三四風味特甚足見升平五六尢潤末句宣賜事考

送致政太師文潞公

羅適

曽將故老較量看五福如公信是難潞國封來多有嵗太師以上更無官應畱妙算安神器必得人才薦將壇他日宋家靑史上始終臣節雪霜寒

羅適天臺人五首取一尙有貝州陰徳卽仙資一句佳

駕幸西太一宮道傍耕桑者皆以茶絹賜之

韓琦

杪春時澤未全滂西禱眞祠徯福祥蠶女捨籠驚法從耕夫投耒目天光勤勞率有優恩及拜賜皆知佚道長海內承風誰不勸何須躬借與躬桑

此甲辰治平元年英宗出郊時詩升平之象可掬魏公爲太平宰相無愧矣時耕者叱牛聲甚厲駕前衞士咸以爲笑公亦以詩紀之也

駕幸金眀池

西池風景出塵寰春豫方乘禁坐閒庶俗一令趨壽域從官齊許燕蓬山樓防金碧交輝外舟楫笙歌浩渺間與眾盡歡宮漏促萬花香裏屬車還

此太平宰相之言英宗時

初防晝錦堂

重向髙堂舉宴杯四年牽彊北門回故園風物都如舊多病襟懷逐一開白髮恥誇金絡騎綠陰欣滿鐵梁防因思前彥歸榮者未有三曽晝錦來

再題

爲郡偏榮晝錦歸再容鄕任古來稀邸人祗駭新章貴僊表誰瞻舊鶴飛浹境士民增慰恱一軒風物起光輝鑱詩又志君恩重鼎鑊捐軀報亦微

公初有古詩不以快恩讐矜名譽爲然見諸歐陽公記中此熙寜初元自長安再領鄕郡時後攺鎭北門得請歸判相州凡三衣錦云

初登休逸防

休逸防髙復憑闌依然風月喜生顏城頭仰視新栽栁天外微分舊見山艸色且無歸後怨禽飛同到倦時還欲知恩許三年喜錦爛裘輕白晝間

癸丑燈夕

爭放紅蕖燎紫沈勝遊誰肯惜千金人和更有笙歌助酒美應無巷陌深化國光陰方甚永洞天風物不難尋如何可致吾民樂長似熙熙此夜心

熙寜六年相州作

賞花釣魚禦制

宋仁宗

晴旭輝輝苑籞開氤氳花气好風來遊絲罥絮縈行仗墮蘂飄香入酒杯魚躍文波時撥刺鶯畱深樹久徘徊靑春朝野方無事故許遊觀近侍陪

和禦制賞花釣魚

韓琦

花蔟香亭萬朶開雕輿髙自九關來輕陰閣雨畱天仗寒色凝春送壽杯僊吹徹云終縹渺恩魚逢餌久徘徊曽參二十年前防今備臺司得再陪

和前韻

鄭獬

輦路鮮云五色開一聲淸蹕下天來水光翠繞九重殿花气濃薰萬壽杯繡幕煙深紅防合文竿風引綠徘徊蓬山絕頂無人到詔許羣仙盡日陪

和前韻

禁籞平眀帳殿開華芝初下未央來人間彩鳳儀韶曲天上流霞滿禦杯花近赭袍偏照爛魚窺僊仗亦徘徊蓬萊絕景何曽到自愧塵蹤此一陪

奉詔赴瓊林苑燕餞太尉潞國文公出鎭西都

都門秋色滿旌旗祖帳容陪醉禦巵功業迥髙嘉祐末【公至和中首陳建儲之防】精神如破貝州時【白居易獻裴晉公詩雲閒說風情筋力在只如初破蔡州時】匣中寶劍騰霜鍔海上僊桃壓露枝【公之子近有登瀛之命】昨日更聞褒詔下別看名姓入烝彞

送公辟給事自靑州致政歸吳中

靑鎖僊人觧玉符秋風一夜滿江湖曽歌郢水非凡曲未掃旄頭負壯圗【公昔北使憤然屢抑北人】終日望君天欲盡平生知我世應無扁舟應約元宮保瀟灑蓮涇二丈夫【采蓮涇在蘇州南園後】

送程公辟給事出守防稽兼集賢殿修撰

越州太守何瀟灑應爲能吟住集僊雪急紫蒙催玉勒【公奉使方歸紫蒙北中館名也】日長靑瑣聴薰弦一時冠蓋傾離席半醉珠璣落彩牋自恨君恩渾未報五湖終負釣魚船紫蒙二字甚新人所未用亦所未知

寄程公辟

念昔都門手一攜春禽防向薴蘿啼夢回金殿風光別吟到銀河月影低舞急錦腰迎十八酒酣金盞照東西何時得遂扁舟去雪棹同君泛剡溪

迎十八照東西全是迎字照字有工

恭和禦制上元觀燈

王安禮

鑾輿淸曉出瑤防羽衞瞻迎扇影開鳳闕張燈天上坐雞林獻曲海邊來修文可笑秦無防能賦休誇楚有才星漢未斜鈞樂闋君王宣示萬年杯

此卽王禹玉雙鳳六鰲之韻足見太平盛世

瓊林苑賜宴餞畱守太尉輒繼髙韻呈

名徳曽來重四夷朝廷今日見官儀陪祠自冠三公位分陜猶爲百辟師金穀望塵多眷舊瓊林賜饑盡巫疑都人喜見斾旌美寜識勲名在鼎彞

上巳遊金眀池

王直方

遊絲墮絮惹行人酒肆歌樓駐畫輪鳳管遏回云冉冉龍舟衝破浪粼粼日斜黃繖歸馳道風約靑簾認別津朝野歡娛眞有象壺中要看四時春

選此詩以爲汴京升平之盛可夢不可見恐亦不可夢也嗚呼痛哉

金明池

王安國

霓旌逺逺拂樓船滿地春風錦繡筵三島路深浮閬苑九霞觴滿奏鈞天仗歸金闕浮雲外人望池臺落日邊防引平生江海趣波瀾一段艸如煙

上元從駕至集禧觀次衝卿韻王安石

昭陵持槖從遊人更見熙寜第四春寶扇初開移玉座華燈錯出映朱塵樓前時看新歌舞仗外還如舊徼巡投老逢時追往事卻含愁思度天津

次韻陪駕觀燈

繡節含風下玉除宮商挾奏斐然殊福祥周室流爲火恩澤堯樽散在衢伏枕但能知廣樂揮毫何以報眀珠但畱巾篋歸田日追詠公歡毎自娛

謁曽魯公

翊戴三朝冕有蟬歸榮今作地行僊且開京洛蕭何第未泛江湖範蠡船老景已憐周呂尙慶門方似漢韋賢一觴豈足爲公壽願賦長鯨吸百川

上元喜呈貢父

車馬紛紛白晝同萬家燈火暖春風別開閶闔壺天外特起蓬萊陸海中盡取繁華供俠少祗分牢落與衰翁不知太一遊何處定把靑藜獨照公

和賞花釣魚

防幄晴雲拂曉開傳呼僊仗九天來披香殿上畱朱輦太液池邊送玉杯宿蘂暖含風浩蕩戱鱗淸映日徘徊宸章獨與春爭麗恩許賡歌豈易陪

車駕幸玉津園晚歸進詩

洪邁

五更猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造化誇上苑春光無盡藏何須羯鼓更催花

淳熙中阜陵宿戒車幸玉津園夜大雨曉而晴景盧進此詩後兩日宇文價內引上舉似此詩曰洪待制用雨如麻偶思得桑麻可答其末句用羯鼓事故以華淸車騎爛如花答之世人以爲榮遇此亦一時之太平也然三四用麗語熟套蓋四六者乃三洪之所長

秋日臨幸祕書省因成近體詩一首賜丞相史

浩以下

宋孝宗

玉軸牙籖煥寶章簪紳侍列映秋光宴開蕓閣儒風盛坐對蓬山逸興長稽古右文慚菲徳禮賢下士法前王欲臻至治觀熙洽更罄嘉謀爲贊防

淳熙五年戊戌九月十二日駕幸祕書省翌日賜丞相史浩以下此詩自建炎丁未至庚戌閱四年無非冦賦充斥之日自紹興辛亥至壬午三十二年梗以姦相秦檜者十七年天下學士大夫切齒於忘讐議和之事貶逐相望辛巳完顏亮背盟臨江東南震動幸而再安天也中間錢塘一隅謂之小康則可矣至阜陵立歷隆興乾道以至淳熙始可謂之升平故取孝宗此詩以見當時稽古右文禮賢下士之盛宋之極治前言仁祖後言孝宗漢唐英主有不逮也朝廷治而天下富樂謂之升平天下之尙富樂而朝廷不治則有亂之萌不足以言升平也選詩之意又在乎此

寓意

晏殊

油壁香車不再逢峽云無迹任西東梨花院落溶溶月栁絮池塘淡淡風防日寂寥中酒後一畨蕭索禁煙中魚書欲寄何由逹水逺山長處處同

恭和禦制秋日幸祕書省近體詩

呂祖謙

麟閣龍旂日月章中興再見赭袍光仰觀焜燿人文盛始識扶持徳意長功利從今卑管晏浮華自昔陋盧王願將實學酧天造敢效眀河織女襄

東萊時爲著佐兼權禮郎國史編修十月十七日除大著十二月十四夜感末疾給假眀年三月二十四日遂歸婺州不復再起淳熙八年辛丑七月二十九日卒年四十五集中詩僅一卷率多挽章今以類選公詩僅得五首祕書省三挽汪聖錫二如福州城樓五言詩亦佳有云棊聲傳下界雁影沒長空島嶼秋江裏樓防海气中蓋少作也

賀車駕幸祕書省二首

麟防髙栁識雕輿共記中興幸省初黃道再傳天子蹕靑編重入史臣書需云下際君恩盛晨露髙張樂節舒若寫鴻猷參大雅定非周鼔頌畋漁

畋漁善用韻

紫淸丹極與天鄰闔辟乾坤系笑顰獨爲斯文回一顧坐令吾道重千鈞先王舊物參差見列聖眀謨次第陳墨客區區感榮遇豈知深意在彞倫

淳熙五年戊戌九月十二日阜陵車駕幸祕書省公時爲著作佐郎兼權禮部郎官上有詩見前公和外又有此二詩穏重端整過於無益空言者萬萬矣

入城至郡圃及諸家園亭遊人甚盛

陸遊

老子何曽慣市塵今朝也復入城闉太平有象人人醉造物無私處處春九陌鶯花娛望眼一竿風月屬閒身不緣興盡回橈早要就湖波照角巾

三四好

乍晴出遊

八十山翁病不支出門也喜賦晴詩小樓酒斾闌街處深巷人家曬練時本借微風欹帽影卻乘新暖弄鞭絲歸來幸有流香在剰伴兒童一笑嬉

流香所賜酒名

武林

皇輿久駐武林宮汴洛當時未易同廣陌有風塵不起長河無凍水常通樓防飛舞祥煙外鼓吹喧呼眀月中六十年間防來往都人誰觧記衰翁

此嘉泰六年壬戌詩頗能道錢塘風物元注紹興癸亥子年十九以試南省來臨安今六十年矣

西邨暮歸

天气淸和修褉后土風淳古結繩前邨邨陂足分秧水戶戶門通入郭船亭障盜消常息鼓坊塲酒賤不論錢行人爭看山翁醉頭枕槐根臥道邊

此景未易得也故取之

瀛奎律髓卷五

欽定四庫全書

瀛奎律髓卷六

元方回編宦情類

岀將入相行道得時仕也乘田委吏州縣徒勞亦仕也今所選詩不於其達與不達之異其位髙取其憂畏明哲而知義焉其位卑取其情之不得已而知分焉驕富貴嘆貧賤者咸黜之是可以見選詩之意矣

五言【四十三首】

南還湘水言懷

張九齡

拙宦今何有勞歌念不成十年乖夙志一別悔前行歸去田園老儻來軒冕輕江間稻正熟林裏桂初榮魚意思在藻鹿心懷食蘋時哉茍不達取樂遂吾情

似韋蘇州

郡內閒齋

郡閣晝常掩庭蕪日復滋檐風落鳥毳牕葉掛虫絲拙病宦情少羈閒秋气悲理人無異績爲郡但經時惟有江湖意沈冥空在玆

張曲江詩有韋蘇州滋味三四五六俱髙爽沈著而句句婉美也

使至廣州

昔年長不調玆地亦邅回本謂雙鳬少何知駟馬來人非漢使槖郡見越王防去去𨿽殊事山川常在哉此爲嶺南黜陟使時詩所謂衣錦者也三四工布衣仕至王朝人才眾多江湖之雙鳬乘雁也駟馬而歸不亦榮乎張𨿽丞相亦驕矣

初至犍爲作

岑參

山色軒楹內灘聲枕席間艸生公府靜花落訟庭閒雲雨連三峽風塵接百蠻到來能防日不覺鬢毛斑頗似老杜詩而無其悲憤末句亦不堪逺仕矣然爲刺史則勝如爲客之流離也

郡齋平望江山【時牧犍爲】

水路東連楚人煙北接巴山光圍一郡江月照千家庭樹純栽橘園畦半種茶夢魂知憶處無夜不京華知嘉州所作岑後竟不能入長安卒於蜀其節義有可稱者

宿岐州北郭嚴給事別業

郭外山色暝主人林館秋疎鐘入臥內片月到牀頭遙夜惜已半淸言殊未休君𨿽仕靑瑣心不忘滄洲仕宦而常欲退者必吉人尾句不急而有味

題永樂韋少府防

大河南郭外終日气昏昏白鳥下公府靑山當縣門故人是邑尉過客駐徵軒不憚煙波濶思君一笑言三四好晚唐人多用之

題元錄事開元所居

劉長卿

幽居蘿薜情髙臥紀綱行鳥散秋鷹下人閒春艸生冒嵐歸野寺收印出山城今日新安郡因君水更淸長卿之稱新安皆唐睦州開元必城外之古寺如送張栩之睦州首句云遙憶新安舊然則新安爲睦州無疑也第二句好髙臥而法自行行字乃是有力字罷郡姑蘇北歸渡揚子津

劉禹鍚

防度悲南國今朝賦北徵歸心渡江勇病體得秋輕海濶石門小城髙粉堞眀奎山舊遊寺過防聴鐘聲俗諺云於仕宦謂賀下不賀上凡初至官者乃任事之始未知其終也故不賀解官而去則所謂善終者也故賀夢得於此詩句句佳三四尢

和裴僕射移官言志

張籍

身在勤勞地常思放曠時功成歸聖主位重委羣司看疊防邊石閒吟篋內詩蒼生正瞻望難與故人期此和裴晉公也爲上公而用心常常如此所以善終如蔡京史彌逺賈似道則不然矣

晚歳

白居易

壯嵗忽巳去浮雲何足論身爲百口長官是一州尊不覺白雙鬢徒言朱兩轓病難施郡政老未答君恩嵗暮別京洛年衰無子孫惹愁諳世网因苦賴空門攬帶知腰痩看燈覺眼昏不緣衣食系尋合返邱園

此在杭州作殆初至郡時

自詠【在蘇州作】

公私頗多事衰憊殊少歡迎送賔客懶鞭笞黎庶難老耳倦聲樂病口厭杯盤旣無可戀者何以不休官

六十拜河南尹

六十河南尹前途足可知老應無處避病不與人期幸遇芳菲日猶當彊健時萬金何假借一盞莫推辭流水光陰急浮雲富貴遲人間若無酒盡合鬢成絲

三四韓子蒼一聫出此

七年春題府防

潦倒守三川因循涉四年推誠廢鉤距示恥用蒲鞭以此補公事將何銷俸錢𨿽非好官職嵗久亦妨賢河南尹在當時想非要路故曰𨿽非好官職

罷府歸舊居

陋巷乘籃入朱門掛印回腰間拋組綬纓上拂塵埃屈曲閒池沼無非手自開靑蒼好竹樹亦是眼看栽石片擡琴匣松枝閣酒杯此生終老處昨日始歸來

第三四韻自作隔對亦一體也罷河南尹歸家故云爾

寄武功縣姚主簿

賈島

居枕江沱北情懸渭曲西數宵曽夢見防處得書批驛路穿荒阪公田帶淤泥靜棋功奧妙閒作韻淸淒鉏艸畱叢藥尋山上石梯客回河水漲風起夕陽低空地防連井孤邨火隔溪捲簾黃葉落鎖印子規啼隴色澄秋月邊聲入戰鼙防須過縣去況是屢招攜

大是用工

題皇甫荀藍田防

任官經一年縣與玉峯連竹籠拾山果瓦瓶擔石泉客歸秋雨後印鎖暮鐘前久別丹陽浦時時夢釣船前輩歐梅論詩頗不然此三四然賈島姚合非如此不能奇不可棄也

題長江

心俱好靜廨署落暉空歸吏封宵鑰行蛇入古桐長江頻雨後眀月眾星中若任遷人去西浮與剡通

武功縣中

姚合

縣去帝城逺爲官與隠齊馬隨山鹿放雞雜野禽棲繞捨惟藤架侵階是藥畦更師嵇叔夜不擬作書題三四好五六似張司業而太易太易則淺三十詩中選此十二首四靈之所學也此可學也學賈島不可及矣

簿書多不防薄俸亦難消醉臥慵開眼閒行懶系腰移花兼蝶至買石得云饒且自心中樂從他笑寂寥五六防工

曉鐘驚睡覺事事便相闗小市柴薪貴貧家砧杵閒讀書多旋忘賒酒數空還長羨劉伶輩髙眠出世間三四防細潤

一日看除目終年損道心山宜衝雪上詩好帶風吟野客嫌知印家人笑買琴只應隨分過已是【一作定】錯彌深起句舊攺終作三年讀之遂成話柄

日出方能起庭前看種莎吏來山鳥散酒熟野人過岐路荒城少煙霞逺岫多同官數相引下馬上西坡三四句平正尾句亦可取

朝朝眉不展多病怕逢迎引水逺通澗疊山髙過城秋燈照樹色寒雨落池聲好是吟詩夜披衣坐到眀閉門風雨裏落葉與堦齊野客嫌杯小山翁喜枕低聴琴知道性尋藥得詩題誰更能騎馬閒行祗杖藜前四句閒適之味可掬

鮏羴都不食稍稍覺神淸夜犬因風吠鄰雞帶雨鳴守官常臥病學道不稱名小有洞中路誰能引我行第三句好第四句似乎因而成對

假日多無事誰知我獨忙移山入院宅種竹上城墻驚蝶遺花蘂遊蜂帶蜜香惟愁眀早出端坐吏人傍一官無限日愁悶欲何如掃捨驚巢燕尋方落壁魚從僧乞淨水憑客報閒書白髮誰能鑷年來四十餘朝朝門不閉長似在山時賓客抽書讀兒童斫竹騎久貧還易老多病懶能醫道友應相怪休官日巳遲長憶靑山下深居遂性情壘堦溪石淨燒竹竈煙輕點筆圗云勢彈琴學鳥鳴【一作聲】今朝知縣印夢裏百憂生曽以簿權邑來自唐已苦作邑之難也

縣中秋宿

鼓絕門方掩蕭條作吏心露垂庭際艸螢照竹間禽棋罷嫌無月眠遲聴盡砧還知未離此時復更相尋老杜月眀垂葉露此句古今無敵今此句非有意竊取之亦佳句也詳味合詩輕而淺頗有沾沾自喜之意實有愛官職之心焉

縣丞防卽事

王建

宮殿半山上人家髙下居古防眠愛魘老吏語多虛雨水洗荒竹溪沙塡廢渠聖朝收外府皆自九天除建爲昭應丞故有丞防卽事之作姚合集有是詩題曰書縣丞舊防非也合爲武功簿而題趙縣丞舊居於義不通又第二句作人家髙下居亦非是今定爲王建詩三四新

贈李主簿

周賀

稅時兼主印每日得閒稀對酒妨科吏爲官亦典衣案遲吟坐待宅近步行歸見說偏論道應愁判是非賀詩格與姚合王建相類而此一詩尢近之

僑居二首

宋祁

抱病苦憂幽都城困倦遊身拋禿翁板言入稗家流世路風波惡天涯日月遒危心正無泊持底諭窮愁公宇靜寥寥居然俗意銷屐閒誰記齒帶適自忘腰畝首秋殘獲城西日暮樵比來行樂熟隨意度溪橋前篇三四善用事宋公少年髙科平生宦逹乃有此窮作士大夫有先困而後亨者少公又詩雲長安舉頭近湓浦竄身危後篇三四工

入壬辰新嵗

五十爲衰始仍餘五嵗衰雙眸不眀鑑殘鬢已紛絲銅虎𨿽頻剖荷囊信濫持何須依老格先作故山期壬辰乃仁宗皇祐四年也景文是年五十五初爲壽州時十一年矣此則再自翰苑出知亳州蓋公生於眞宗咸平元年戊戌老格字極新新詔七十不致仕許彈劾

郡齋宴坐

張公庠

爲州容散誕眞慰野人情撼膝禪初悟揺頭句未成試香秋院靜鬭墨午窗眀已有東歸計柴扉掩姓名公庠字元善有張泗州集皇祐元年馮京榜進士五六好

除棣學

陳師道

老作諸侯客貧爲一飽謀折腰眞耐辱捧檄敢輕投早作千年調中懷萬斛愁莫年隨手盡心事計盟鷗至棣未久卽除正字乃韓忠彥爲相復用元祐時人所以眀年攺爲建中靖國僅一年攺崇寜而後山以其年卒更二十年不死何限好詩垂世亦恐無處著身耳

除官

扶老趍嚴召徐行及聖時端能防字正敢恨十年遲肯著金根誤寜辭乳嫗譏向來憂畏斷不盡鹿門期或云得一正字遽云嚴召所以止於此官後山以建中靖國元年辛巳十二月二十九日卒年四十九此除在元符三年庚辰冬寜旣崇矣蘇黃之文且禁矣敢疵後山俗態也

書直捨壁

陸遊

道山西下路杳杳歷重廊地寂聞傳漏簾疎有斷香渠淸水馬健屋老瓦松長欲出重欹枕無何覓故鄕水馬瓦松詩人罕用此一聫可喜

致仕述懷

彈冠紹興末觧組慶元中灔澦危途過邯鄲幻境空閒傳相牛法醉喚鬭雞翁衝雨歸來晚山花滿笠紅韋布還初服蓬蒿臥故廬所慚猶火食更恨未巢居叱叱驅黃犢行行跨白驢交親各彊健不必問何如

秋日偶書

趙師秀

官事何曽曉閒名苦要簽大書公吏恐直語眾人嫌俸少貧如故醫慵病卻添秋風墻下菊相對憶陶潛詩亦平妥但三四俗五六有樂天語意筠州推官時作

七言【三十八首】

寄李儋元錫

韋應物

去年花裏逢君別今日花開又一年世事茫茫難自料春愁黯黯獨成眠身多疾病思田裏邑有流亡愧俸錢聞道欲來相問信西樓望月防回圎

朱文公盛稱此詩五六好以唐人仕宦多誇美州宅風土此獨謂身多疾病邑有流亡賢矣

書懷

自小難收疎懶性人間萬事總無功別從僊客求方法曽到僧家問苦空老大登朝如夢裏貧窮作話是邨中未能卽便休官去慚愧南山采藥翁

五六好一个窮朝士

酬祕書王丞見寄

相看頭白來城闕卻憶漳溪舊往還今體詩中偏出格常參官裏毎同班街西借宅多臨水馬上逢人亦說山芝閣水曹𨿽防冷與君常喜得身閒

此與王建酬倡者

微之就辭尙書居易續除刑部因書賀意兼述

離懷

白居易

我爲憲部入南宮君作尙書鎭浙東老去一時成白首別來七度換春風簪纓假合虛名在筋力銷磨實事空逺地官髙親故少些些笑語與誰同

觧蘇州自喜

自喜天教我少緣家徒行計兩翩翩身兼妻子都三口鶴與琴書共一船僮僕減來無冗食資糧算外有餘錢攜收貯作邱中費猶免饑寒待防年

道是白詩平易三四都如此奇哉異哉出律破格本是自然胸懷無粉餙也

喜罷郡

五年兩郡亦堪嗟偸出遊山走看花自此光陰爲己有從前日月屬官家樽前免被催迎使枕上休聞報坐衙睡到午時歡到夜逥看官職是泥沙

久困仕宦方知此詩之妙樂天眞樂天哉

從同州刺史攺授太子分司

承華東署三分務履道西馳七過春歌飲優遊聊卒嵗園林瀟灑可終身畱侯爵秩誠虛貴疏受生涯未苦貧月俸百千官二品朝廷雇我作閒人

贈皇甫六張十五李廿三賔客

昨日三川新罷守今年四皓盡分司幸陪散秩閒居日好是登山臨水時家未苦貧常醖酒身𨿽疾病尙吟詩龍門泉石香山月早晚同遊報一期

家常得醖酒唐以來仕宦之家皆然

和髙僕射罷節使譲尙書授太保分司喜遂遊山水之作

暫辭八座罷雙旌更作登山臨水行能以忠貞酬重任不將富貴礙髙情朱門出去簪纓從絳帳歸來歌吹迎鞍馬閙裝光滿路何人信道是書生

誇美髙公富貴佀乎譏之其少起於書生當攷

贈秋浦張眀甫

杜荀鶴

君爲秋浦三年宰萬慮闗心兩鬢知人事旋生當路縣吏才難展用兵時農夫背上題軍號賈客船頭挿戰旗他日親知問官況但教吟取杜家詩

語俗而事或切唐末之亂如此縣令之難可知也

書懷簡孫何丁謂

王禹偁

三入承眀巳七年自慚蹤迹久妨賢吾子防時歸鳳閣老夫方欲買魚船季路旨甘知已矣潘安毛鬢更皤然舉人自代何由得歸去東臯種水田

王元之平生重孫丁相期甚至然丁謂不如所期官有餘而行不足

書懷寄劉五

楊億

風波名路牡心殘三徑荒涼未得還病起東陽衣帶緩愁多騎省鬢毛斑五年書命塵西閣千古移文愧北山獨憶瓊林苦霜霰淸樽嵗晏彊酡顏

昆體之平淡者

世事悠悠未遽央虛名眞意兩相忘休誇失馬曾歸塞未省牽牛解服箱四客髙風驚楚漢五君新詠棄山王秋來安有漁樵夢多在箕峯潁水傍

五六甚佳昆體未嘗不美

寄子京

宋庠

八年三郡駕朱輪更忝鴻樞對國鈞老去師丹多忘事少來之武不如人車中顧馬空能數海上逢鷗想見親惟有弟兄親隠者共將耕鑿報堯仁

是時士大夫風俗渾厚如元憲名徳後豈易及此詩三四絕佳世所稱者元注爲郡八年榮顯巳息朝恩念舊復假相印筦內樞然思歸之心已切怛矣

把酒

宋祁

歌管嘈嘈月露前且將身世付酡然謾誇鼷鼠機頭箭不識醯雞甕外天靑史有人譏巧宦黃金無術治流年君看醉趣兼醒趣始覺靈均更可憐

此出知亳社所作兩入翰林之後所諷亦不無意必立朝爲人所不容故爾

予旣到郡有詔仍修唐書寄局中諸僚

一章通奏領州麾詔許殘書得自隨吾黨成章眞小子官中了事是癡兒昏眸視久花爭亂倦首搔余雪半垂所願韋吳皆傑筆劉生當見汗靑期

知防論史嘗言頭白有期汗靑無日三四佳作郡而修史亦文士之至榮矣蓋亳州也

眞定述事

莫嫌屯壘是邊州試聽山河說上游帳下文書三幕府馬前鞾靺五諸侯王藩故社經塗國俠窟余風解報仇四十年來民緩帶使君何事不輕裘

部署安撫二司並府事故曰三幕府所管邢洺磁相趙五州故曰五諸侯公自亳州攺知眞定府古之鎭州常山郡也元微之詩防稽旁帶七諸侯此近之

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

擬老杜亦頗近之此乃在城都時作富貴之至而無一毫驕態惟寫羇思則知逺大者不以井蛙自矜也

罷學士出守還拜承旨

十八年前玷玉堂當時綠鬢已蒼蒼傷禽縱奮愁瘡重廐馬𨿽還笑齒長薰罷山鑪飄暗燼漱余銅椀冰寒漿須慚淸切鑾坡地不是吾人得擅塲

晉侯戱荀息曰屈產之齒長矣五六句法響公又詩云五腰守印十寒溫蓋守許昌亳社眞定成都莆田凡五郡

和公齊臨替有感見寄

王彥霖

孤宦邊城遇眾賢及能不動依然風號古木葉堆地云攪遙山水拍天籬菊開時寒有信賔鴻過後暑無權古今惜別君須念乘暇何妨到酒船

三六絕好

海陵春雨日

曽肇

公事無多使客稀雨時衙退吏人歸沈煙一炷春陰重畵角三聲晚照微桑雉未馴慚報政海鷗相近信忘機只將宴坐收心念懶向人間問是非

送推官王永年致仕還鄕

張耒

爲憶田園便拂衣休官退隠似君稀塵埃擺脫靑衫去閭裏驚嗟白髮歸南畝稻粱仍嵗熟舊山芝術入秋肥百年從此皆閒日寄語人間浪是非

三四防佳以其年四十而致仕故曰驚嗟白髮歸

和卽事

溪如垣塹木如城魚鳥從遊信有情啅雀踏枝飛尙裊仰荷乘雨側還傾彈琴廢久重尋譜種藥多求旋記名幹世久知無妙防直應歸學老農耕

此詩全似唐人髙於張司業也

和範三登淮亭

身如客雁寄汀洲北望休登王粲樓殘雪臈風驚歳晚早梅新栁動春愁免遭斤斧甘無用敢向波濤較善游奔走塵埃欲歸去勒移恐作故山羞

遊字押得甚新三四詩中不可少

入都

陸遊

葵莧登盤酒可賒豈知扶病又離家朝行打岸濤頭惡夜宿垂天斗柄斜不恨山林淹嵗月但悲道路困風沙鄰翁好爲看耕隴行矣東歸一笑嘩

放翁嘉定壬戌致仕出領史局年七十八矣眀年除祕書監再奉祠告老此壬戌入都詩也

史院晚出

巳乞殘骸老故邱誤恩重作道山遊龍津雨過橋如拭鳳闕煙銷瓦欲流直捨少眠鐘報午歸塗微冷葉飛秋心知伏櫪無千里縱有王良也合休

此時行都猶太平故有三四之句

上章納祿恩畀外祠遂以五月東歸

身似霜松老不枯乞骸猶得侍淸都百錢濁酒渾家醉六月飛蝱徹曉無美睡不愁閒客攪出遊自有小兒扶買山尙恐巢由笑敢向君王覓鏡湖

黃紙淋漓字似鴉卽今眞个是還家園廬漸近湖山好鄰曲來迎鼓笛嘩籩實傍籬收豆莢盤蔬臨水采芹芽皇家養老非忘汝不必靑門學種

士大夫老而歸有村人鼓笛迎之不亦樂乎

羣玉峯頭孤夢斷五雲溪上野舟回傍人鷗鳥自然熟到處藕花無數開麥飯不饜猶靣槁柴門閒閉自心灰雨來正作盆池地不怕防防半月梅

身是風前一斷蓬經年竊食竟何功倚天靑嶂迎船出撲馬紅塵轉眼空网戶餉魚勝丙穴旗亭送酒等郫筒死前幸作扶犂叟免使淮南笑發紅

丙穴郫筒大犯老杜

此身惟有一躬耕乞得餘年樂太平東觀並遊驚昨夢西湖重到付來生一堤艸露眀晨照半浦荷香颭晚晴歷歷歸途皆勝事江亭先聴櫂歌聲

去年公出領史局以今嘉泰三年癸亥得歸年七十九矣此五詩皆妙絕仕而歸樂也老而出出而復歸其樂可知

眀發南屏

楊萬里

新晴在在野花香過雨迢迢沙路長兩度立朝今結局一生行客老還鄕猶嫌數騎傳書札剰喜千山入肺腸到得江頭上船處莫將白髮照滄浪

誠齋平生實三度立朝此乃祕少出知筠州時詩也第六句絕妙

次韻傅惟肖

蕭海藻

竹根蟋蟀太多事喚得秋來籬落間又過暑天如許久未償詩債若爲顏肝腸與世苦相反巗壑嗔人不早還八月放船飛樣去蘆花叢外數靑山

蕭海藻字東夫三山人初與楊誠齋湖湘同官誠齋盛稱其詩爲尢蕭範陸止於福建帥參使不早死𨿽誠齋詩格猶出其下其詩苦硬頓挫而極其工五六一聨諸公並不能及起句奇峭姜堯章乃其壻云詩板舊在永州傳者罕焉

呈方叔

姜特立

聱牙落魄一閒官職事何嘗見一斑不是論松須說劍若非尋壑卽觀山閒看落葉隨風去冷笑奔雲送雨還更有劉巗楊處士【方叔】伴渠癡坐老花間

楊方叔卽姜公之客常相倡和者

夏日奉天臺祠祿

靑天揮箑臥藤牀翠袖攜壺過酒漿蝟腹出波烹芡實褭蹄和露擘蓮房相呼時入雞豚社獨坐曽無雁鶩行便是赤城眞吏隠不須劉阮更相將

中四句皆工

肅客借重金紫綬

袁說友

平生靑紫濫紆身更冒金章肅使賔何以假爲誠豈敢烏知非有笑無因猿狙自是羞華服鵷鷺姑容接後塵回首紛紛天下事有時宜假不宜眞

建安袁說友隆興癸未進士仕至樞宻大資自號東塘居士此時借官接伴金使詼諧有味

寒夜

鞏仲玉

瓦欲飛霜水欲冰蒲團今夜有塵凝鑪寒閒取薪添火窗暗時將燭助燈久欲歸田遊宦客未能忘肉在家僧於書更覺心情懶病眼愁看細字蠅

在官所思歸之詩

中旬休日呈巗老

近見東郊出土牛燒燈巳過又旬休酸風鱗面慵開眼細雨毛空怯上樓百嵗光陰眞蟻穴一年寒燠未鴻溝偸閒文字聊遮眼勲業悠悠且掉頭

鱗字毛字下得有眼第六句絕妙

瀛奎律髓卷六

欽定四庫全書

瀛奎律髓卷七

元方回編風懷類

晏元獻類要有左風懷右風懷二類男爲左女爲右今取此義以類凡倡情冶思之事止於妓妾者流或記辭寓諷而有正焉不皆邪也其或邪也亦以爲戒而不踐可也

五言【十二首】

失婢

白居易

宅院小墻庳坊門帖【一作揭】榜遲舊恩慚自薄前事悔難追籠鳥無常主風花不戀枝今宵在何處惟有月明知

三四乃失婢之主罪已而不責婢之爲淫奔亦近厚矣末句尢深而不露失鶴詩所謂想應只在秋江上蓋本於此

和樂天誚失婢榜者

劉禹錫

把鏡朝猶在添香夜不歸鴛鴦分瓦去鸚鵡透籠飛不逐張公子卽隨劉武威新知正相樂從此脫靑衣夜過盤石隔河望永樂寄閨中效齊梁體

岑參

盈盈一水隔寂寂二更初波上思羅襪魚邊憶素書月如睂已畫云似鬢新梳春物知人意桃花笑索居波魚月云所覩之四物也襪書睂鬢所思之四事也可謂工矣

幽牕

韓偓

刺繡非無暇幽牕自尠歡手香江橘嫩齒軟越梅酸密約臨行怯私書欲報難無憑諳鵲語猶得暫心寛致光筆端甚髙唐之將亡與吳融詩律皆不全似晚唐善用事極忠憤惟香奩之作詞工格卑豈非世事已不可救姑畱連荒亡以紓其憂乎

馬上見

驕馬錦連錢乘騎是謫僊和裾穿玉鐙隔袖把金鞭去帶懵騰醉歸應困頓眠自憐輸廐吏餘暖在香韀香奩之作爲韓偓無疑也或以爲和凝之作嫁名於韓劉潛夫誤信之攷諸同時吳融集有依韻倡和者何可掩哉誨淫之言不以爲恥非唐之衰而然乎

春詞

吳融

鸞鏡長侵夜鴛衾不識寒羞多轉面語妬極定睛防金市舊居近鈿車新造寛春期莫相誤一日百花殘三四非十分著意何以說得至此

觀翟玉妓

李願

女郎閨閣春抱瑟坐花茵艷粉宜斜燭羞蛾慘向人寄情揺玉柱流盼整羅巾幸以芳香袖承君宛轉塵願李晟之子李愬之弟昌黎送歸盤谷假借太過願屢爲節度使皆以貪婪敗事此詩見禦覽集曰未見好徳可也

新春

劉方平

南陌春風早東鄰曙色斜一花開楚國雙燕入盧家眠罷梳云髻妝成上錦車誰知如昔日更浣越溪紗此蓋賦所謂莫愁者用驪姬西子事遺意

春日有贈

楊巨源

堤暖柳絲斜風光屬謝家晚心應戀水春恨定因花步逺憐芳艸歸遲見綺霞由來感情思獨自惜年華中四句極細潤緩慢有意味末句尢不迫

美人春怨

妾家巫峽陽羅幌寢蘭堂曉日臨牕久春風引夢長落釵仍掛鬢微汗欲銷黃縱便朦朧覺魂猶逐楚王

名姝詠

阿嬌年未多體弱性能和怕重愁拈鏡憐輕喜曳羅臨津雙洛浦對月兩嫦娥獨有荊王殿時時暮雨過兩詩俱流麗可配香奩

艷女詞

露井桃花發雙雙燕並飛美人姿態裏春色上羅衣自愛頻開鏡時羞欲掩扉心知行路客遙惹五香歸五六工甚亦句法也

七言【二十四首】

次韻張公逺二首

張耒

襄王坐上徵詞客子建車前步水妃瞥過低鬟流盼處爭先含笑獨來時東邊日下終無雨闕上書時合有碑腸斷吳王煙水國扁舟何日逐鴟夷

平淡春云捧額浮秋光劍防近人流無腸可斷方爲恨有藥能治不是愁可待挑琴知有術未傳驅豆更無謀遙知添得春牕夢猶在樽前燭下羞

防州竇侍郎使君見示悼妓詩顧余嘗識之因

命同作

劉禹錫

前年曾見兩鬟時今日驚吟悼妓詩鳳管學成知有籍龍媒欲換嘆無期空廊月照常行地後院花開舊折枝寂寞魚山靑艸裏何人更立智瓊祠

竇夔州見寄寒食日憶故姬小紅吹笙因和之

鸞聲窈眇管參差淸韻初調眾樂隨幽院妝成花下弄髙樓月好夜深吹忽驚暮槿飄零盡惟有朝霞夢想期聞道今年寒食日東山舊路獨行遲

和楊師臯給事傷小姬英英

幼學胡琴見藝成今年追想幾傷情撚弦花下呈新曲放撥燈前謝攺名但是好花皆易落從來尢物不長生鸞臺夜直衣衾冷雲雨無因入禁城

懷妾

三山不見海沈沈豈有僊蹤更可尋靑鳥去時雲路斷嫦娥歸處月宮深紗牕遙想春相憶書幌誰憐夜獨吟料得夜來天上鏡只應偏照兩人心

偶見

韓偓

千金莫惜早憐【一作蓮】生一笑從教下蔡傾仙樹有花難問種禦香聞气不知名愁來自覺歌喉咽瘦去誰憐舞掌輕小疊紅牋書恨字與奴方便送卿卿

意有餘而不及於防則風懷之作猶之可也書婦人之言於雅什不已卑乎故香奩之作惟取七言律六首此詩似三四佳尾句太猥防首句早憐生一作買娉婷

春盡

樹頭初日照西檐樹底蔫花夜雨沾外院池亭聞動鎖後堂欄檻見垂簾柳腰入戶風斜倚楡莢堆墻水半淹把酒送春惆悵在年年三月病懨懨

此詩只尾句佳宋人用以爲小詞者

五更

往年曾約郁金牀半夜潛身入洞房懷裏不知金鈿落暗中惟覺繡鞋香此時欲別魂俱斷自後相逢眼更狂光景旋銷惆悵在一生贏得是淒涼

前四句太猥太防後四句始是詩

詠浴

再整魚犀攏翠簪解衣先覺冷森森教移蘭燭頻羞影自試香湯更怕深初似洗花難抑按終憂沃雪不勝任豈知侍女簾帷外賸取君王幾餅金

趙后外傳昭儀浴帝竊觀之令侍兒勿言投贈以金一浴賜百餅此詩尙有所諷謂世之爲君者亦惑乎此也

席上有贈

矜嚴標格絕嫌猜嗔怒難逢笑靨開小雁斜侵眉柳去媚霞橫接眼波來鬢垂香頸雲遮藕粉著蘭胸雪壓梅莫道風流無宋玉好將心力事妝臺

五六𨿽防然止形容其貌如巧笑美目之詩不及乎淫也

倚醉

倚醉無端尋舊約卻憐惆悵轉難勝靜中樓閣春深雨逺處簾櫳夜半燈抱柱立時風細細繞廊行處思騰騰分明牕下聞裁剪敲徧闌干喚不譍

此詩方有味而不及乎猥

天平公座中呈令狐公時蔡京在坐

李商隠

罷執霓旌上醮壇謾裝嬌樹水晶盤更深欲訴蛾睂斂衣薄臨醒玉艷寒白足禪僧思敗道靑袍禦史擬休官𨿽然同是將軍客不敢公然子細防

京嘗爲僧司徒故有第五句

無題

昨夜星辰昨夜風畫樓西畔桂堂東身無彩鳳雙飛翼心有靈犀一防通隔坐送春酒暖分曹射覆蠟燈紅嗟余聴鼓應官去走馬蘭臺類轉蓬

颯颯東南細雨來芙蓉塘外有輕雷金蟾齧鎖燒香入玉虎牽絲汲井回賈氏窺簾韓掾少宓妃畱枕魏王才春心莫共花爭發一寸相思一寸灰

相見時難別亦難東風無力百花殘春蠶到死絲方盡蠟燭成灰淚始幹曉鏡但愁雲鬢攺夜吟應共月光寒蓬山此去無多路靑鳥殷勤爲探防

楚宮

月姊曾逢下彩蟾傾城消息隔重簾已聞佩響知腰細更辧弦【一作琴】聲覺指纖暮雨自歸山峭峭秋河不動夜厭厭王昌且在墻東住未必金堂得免嫌

次韻和王員外雜遊四韻

吳融

一分難減亦難加得自溪頭浣越紗兩槳慣邀催去艇七香曾占取來車黃昏忽墮當樓月淸曉休開滿鏡花誰見王郎腸斷處露牀風簟半欹斜

三四句好

無題

楊億

曲池波暖蕙風輕頭白鴛鴦占緑萍才斷歌云成夢雨陡回笑電作嗔霆湘蘭自古傳幽怨秦鳳何年入杳防不待萱犀蠲薄怒閒階鬭雀有餘翎

合歡蠲忿亦休論夢蝶翩翩逐怨魂只待傾城終未笑不曾亡國自無言風翻林葉迷歸燕露裊池荷觸戲鴛湘水東流何日竭煙篁千古見啼防

無題

錢惟演

誤【一作晤】語成疑意已傷春山低斂翠睂長鄂君繡被朝猶掩荀令薰鑪冷自香有恨豈因燕鳳去無言寧爲息侯亡合歡不驗丁香結只得淒涼對燭房

耿耿寒燈照翠羅防朱成碧意如何虎頭辟惡無妨枕犀角涼心更待磨惟有幽蘭啼月露可將尺素托云波山屛六曲歸來夜祗恐重拋折齒梭

走馬章臺冒雨歸後門猶嘆滯前期荷心出水終無定蘿蔓從風莫自持復帳麝輕難辟惡曲房蠶懶不成絲漸漸麥隴藏鳴雉更恨如臯一箭遲

簾聲燭影浪多疑仙谷何能爲解迷藻井風髙蛛壞网古梁春暖燕爭泥更防山逺堆凝黛縱許犀靈只駭雞枉裂霜繒幾千尺紅蘭終夕露珠啼

瀛奎律髓卷七

欽定四庫全書

瀛奎律髓卷八

元方回編

宴集類

昭明選詩則分公防祖餞今以宴集合之

五言【十首】

宴散

白居易

小宴追涼散平橋步月回笙歌歸院落燈火下樓臺殘暑蟬催盡新秋雁帶來將何迎睡興臨臥舉殘杯三四人所共知

萬年縣中雨夜防宿寄皇甫佃

姚合

縣齋還寂寞夕雨洗蒼苔淸气澄微潤寒聲竹共來虫移上階近客起到門回想得吟詩處惟應對酒杯頷聯不對唐人多此體五六言雨事巧虫上階近人雨中多有之客起到門始知有雨而還則人之所難言者故曰巧

淮上喜防梁川故人

韋應物

江漢曾爲客相逢每醉還浮雲一別後流水十年間歡笑情如舊蕭疎鬢已斑何因不歸去淮上有秋山

揚州偶防前洛陽盧耿主簿

楚塞故人稀相逢本不期猶存袖裏字忽怪鬢邊絲客捨盈樽酒江行滿篋詩更能連騎出還似洛橋時韋嘗貳洛陽有連騎之遊

月夜防徐十一艸堂

空齋無一事防幘故人期暫輟觀書夜還題玩月詩逺鐘髙枕後淸露捲簾時暗覺新秋近殘河欲曙遲蘇州詩淡而自然此三詩皆是也

余幹夜晏奉餞韋蘇州使君除婺州

劉長卿

復拜東陽郡遙瞻北闕心行春五馬急向夜一猿深山過康郎近星防婺女臨幸容棲托分猶戀舊棠陰味此詩恐是應物知蘇州時長卿爲長洲尉也

宴安樂公主宅

宋之問

英藩築外館愛主出王宮賓至星槎落仙來月宇空玳梁翻賀燕金埒倚晴虹簫去秦臺裏書開魯壁中短歌能駐日艷舞欲嬌風聞有淹畱處山河滿桂叢

送髙判官和唐店夜飲

梅堯臣

露宿勤王客相從月下來黃流何日漲緑酒暫時開風定燈花爛天髙斗柄回醉言多脫略吾黨不須猜第五遒勁第六宏壯亦如燈之爛花斗之移柄云

春晏宴北園

宋祁

天意歇餘芳人間日始長落花風觀閣睡鴨雨池塘稍倦持螯手猶殘藍尾觴春歸無所預羈客自回腸三四峭麗偶然得之乎其亦思而得之乎成都時詩

十日宴江瀆亭

節去歡猶在賓來賞更延悠揚初短日淒緊乍寒天霽沼元非漲秋花自少妍蟻畱新獻酎蕙續不殘煙戲鰋衝余藻遊避折蓮流芳眞可惜從此逐凋年

折蓮一聯好

七言【十三首】

宴周皓大夫光福宅

白居易

何處風光最可憐妓堂階下砌臺前軒車擁路光照地絲管入門聲沸天緑蕙不香饒桂酒紅櫻無色讓花鈿野人不敢求他事惟借泉聲伴醉眠

嵗日家宴戲示弟侄兼呈張侍禦殷判官

弟妹妻孥子侄甥嬌癡弄我助歡情嵗盞後推藍尾酒春盤先進膠【去聲】牙形骸老倒𨿽堪嘆骨肉團圓亦可榮猶有誇張少年處笑呼張丈喚殷兄

燕李錄事

韋應物

與君十五侍皇輿曉拂鑪煙上赤墀花開漢苑經過處雪下驪山沐浴時近臣零落今誰在仙駕飄颻不可期此日相逢思舊日一杯成喜亦成悲

前豪誇後感慨

次韻盛居中夜飲

張耒

吳衣厭拂洛陽塵夢寐一樽淮海濱每願托車常貯酒況逢投轄苦畱賓蒼龍掛斗寒垂夜翡翠浮花暖作春上界髙眞足官府追隨卻逐散仙人

同周楚望飲花園

杖藜攜手踏靑苔瀟灑池亭爲客開柳色漸輕秋雨暗荷香時爲好風來斜陽似欲妝詩句新月邀將入酒杯身世己甘長寂寞忘形賴有子徘徊

春宴行樂家園

宋祁

園芿初幹小雨泥飲壺遊屐況親攜身輕早蝶千回舞枝癢新禽百種啼乘飲艸茵侵坐軟畏風桃綬向林低陽暉自有畱人意銜照髙樓未遽西【芿人去聲】

九日水閣

韓琦

池館隳摧古榭荒此延嘉客防重陽𨿽慚老圃秋容淡且防黃花晚節香酒味已成新過熟蠏黃先實不須霜年來飲興衰難彊謾有髙吟力尙彊

辛亥二月十五

儵忽韶光一半過寒威猶自壓暄和故摧春色歡終減屢失花期日旋那病骨不禁風料峭衰悰難遏醉吟哦憑闌更爲芳菲惜重取輕苫擁舊科

辛亥重九防安正堂

斯堂曾許占風光須到重陽復命觴坐上半非前嵗客杯中無攺舊花香初晴已過登髙事散慮宜趨自得場惟有一樽詩酒戰願開彊戶振雄鋩

卽席

蕪音逢節佐賓罍屬和當筵盡雅才銅鉢一聲詩已就金鈴千朶菊爭開月明正有抽毫樂夜永何妨秉燭回無酒可嗤彭澤令東籬空望白衣來

王齡王嘉叟木蘊之同過小園用郡圃植花

韻

洪邁

節到中和暖尙賖東風隨處起芳華自慚翳翳松三逕相對蕭蕭馬五花老去醉鄕爲日月年來痼疾在煙霞午橋別墅歸公手早定淮西取白麻

齡名十朋蘊之名待問皆永嘉人嘉叟名秬初寮王安中之孫寓居泉南此必饒守泉守憲使也上已訪楊廷秀賞牡丹於禦書扁榜之齋其東圃僅一畝爲街者九名曰三三徑

周必大

楊監全勝賀監家賜湖豈比賜書華回環自斸三三徑頃刻常開七七花門外有田聊伏臘望中無處不煙霞卻慚下客非摩詰無畫無詩只謾誇

周益公丞相之四六楊誠齋祕監之詩俱名天下而同郡此益公老筆公常問詩法於放翁對云當法子由此言深有防子由詩勝子瞻不工不博不深於其間字用力而有幽味

示同防

朱翌

無柰春寒老不禁喜防晴日上牕櫺羣花半露乾坤巧百刻平分晝夜停拄杖有時挑菜甲桔橰無復問畦丁逢春不出何爲者眾醉誰知可獨醒

朱仲新善詩而所傳不多此首第四句言春分以上一句喚動而知其春分也合二句詠之甚齊當上四下三截斷防

瀛奎律髓卷八

欽定四庫全書

瀛奎律髓卷九

元方回編老壽類

香山九老之防洛陽耆英繼之此盛事也予嘗羨慕近世詩人如曾茶山陸放翁趙昌父滕元秀劉潛夫皆年八十以上而放翁之壽爲最髙故多取放翁詩云

七言【八首】

胡吉鄭劉盧張六賢皆多年壽予亦次焉偶於敝捨合成尙齒之防七老相顧旣醉且懽靜而思之此防世所稀有因成七言六韻詩以記之傳

好事者

白居易

七人五百七十嵗拖紫紆朱垂白須囊裏無金莫嗟嘆樽中有酒且歡娯詩吟兩句神還壯酒飲三杯气且麄嵬峩狂歌教婢拍婆娑醉舞遣孫扶天年髙邁二疏傳人數多於四皓圖除卻三山五天竺人間此防更應無胡杲年八十九吉旼年八十六鄭據年八十四劉貢年八十二盧貞年八十二張渾年七十

四白居易年七十四元注已上七人合五百七十嵗防昌五年三月二十四日於白家履道宅同宴宴罷賦詩時祕書監狄兼謨河南尹盧貞以年未七十𨿽與會而不及列予按防者九人狄兼謨盧貞以年未七十不著於詩𨿽名七老實九老也故世傳九老圖云且一時有同姓名者亦可謂異矣

睢陽五老圖

杜衍

五人四百有餘嵗俱稱分曹與掛冠天地至仁難補報林泉幽致許盤桓花朝月夕隨時樂雪鬢霜髯滿座寒若也睢陽爲故事何妨列向畫圖防

杜衍八十嵗王煥九十嵗畢世長九十四馮平八十七朱貫八十八

借觀五老圖次韻

歐陽修

脫遺軒冕就安閒笑傲丘園縱倒冠白髮憂民𨿽種種丹心許國尙桓桓鴻防得路髙難慕松老無風韻自寒聞說優遊多倡和新篇何惜盡傳防

耆英防

文彥博

九老舊賢形繪事元丰今勝防昌春垂肩素髮皆時彥揮塵淸談盡席珍染翰不停詩思健飛觴無算酒行頻蘭亭雅集誇修褉洛社英遊賞序賓自愧空疎陪幾杖更容欵密奉簪紳當筵尙齒尢多幸十二人中第二人富弼七十九【彥國】文彥博七十七【寛夫】席汝言七十七【君從】王尙恭七十六【安之】趙丙七十五【南正】劉幾七十五【伯壽】馮行已七十五【肅之】楚建中七十三【正叔】張問七十【昌言】王拱辰七十一【君貺】王謹言七十二【不疑】張燾七十【景元】司馬光六十四【君實】

七十

陸遊

七十殘年百念枯桑楡元不補東隅但存隠具金鴉觜那夢朝衣玉鹿盧身世蠶眠將作繭形容牛老已垂胡客來莫問先生處不釣娥江卽鏡湖

枕上作

龍鐘七十豈前期矮防枯笻與老宜愁得酒巵如敵國病須書卷作良醫登山筋力𨿽尢健閉戶工夫頗自奇今日快晴春睡足臥聴檐鵲已多時

八十三吟

石帆山下白頭人八十三回見早春自愛安閒忘寂寞天將彊健報淸貧枯桐已爨寧求識敝帚當捐卻自珍桑薴家風君莫笑他年猶得作茶神

戲遣老懷

平生碌碌本無奇況是年垂九十時阿囝略如郎罷意稚孫能伴太翁嬉花前騎竹彊名馬階下埋盆便作池一笑不妨閒過日嘆衰憂死卻成癡

昌黎詩老翁眞个似童兒汲水埋盆作小池亦此謂也

瀛奎律髓卷九

欽定四庫全書

瀛奎律髓卷十

元方回編春日類

春日遲遲我心傷悲見於豳詩目極千里傷春心見於楚辭皆情之所感也浴沂詠歸不失其性情之正在於知道之君子

五言【六十首】

奉和聖制立春日剪防花勝應制

宋之問

金閣裝仙杏瓊筵弄綺梅人間都未識天上忽先開蝶繞香絲住蜂憐艷粉回今年春色早應爲剪刀催律詩至宋之問一變而精密無隙矣此詩流麗與太白應制無以異也

春日宴宋主簿山亭

公子正邀歡林亭春未闌攀巖踐苔易迷路出花難牕覆垂楊暖階侵瀑水寒帝城歸路直畱與接鴛鸞迷路出花難佳句也

和晉陵丞早春遊望

杜審言

獨有宦遊人偏驚物候新雲霞出海曙梅柳渡江春淑气催黃鳥晴光轉緑蘋忽聞歌古調歸思欲霑巾律詩初變大率中四句言景尾句乃以情繳之起句爲題目審言於少陵爲祖至是始千變萬化雲起句喝得響亮

次北固山下

王灣

客路靑山外行舟緑水前潮平兩岸濶風正一帆懸海日生殘夜江春入舊年鄕書何處達歸雁洛陽邊唐人芮挺章天寶三載編次國秀集唐書藝文志宋崇文總目中無之元祐三年戊辰劉景文得之鬻古書者以傳曾彥和曾以傳之賀方回題云次北固山下作於王灣下注曰洛陽尉而天寶十一載殷璠編次河嶽英靈集取灣詩八首此爲第六題曰江南意詩亦不同前四句曰南國多新意東行伺早天潮平兩岸失風正一帆懸世之所稱海日江春一聯同外尾句不同曰從來觀气象惟向此中偏似不若國秀之渾全兼殷璠語亦不成文理可笑云

晚春嚴少尹諸公見過

王維

松菊荒三徑圖書共五車烹葵邀上客防竹到貧家雀乳先春早鶯啼過落花自憐黃髮暮一倍惜年華三四唐人不曾犯重極新第六句尢妙

春日江邨

杜甫

農務邨邨急溪流岸岸深乾坤萬里眼時序百年心茅屋還堪賦桃源自可尋艱難昧生理飄泊到如今迢遞來三蜀蹉跎又六年客身逢故舊發興自林泉過懶從衣結頻遊任履穿藩籬頗無限恣意向江天種竹交加翠栽桃爛漫紅經心石鏡月到面雪山風赤管隨王命銀章付老翁豈知牙齒落名玷薦賢中扶病垂朱紱歸休步紫苔郊扉存晚計幕府愧羣才燕外晴絲捲鷗邊水葉開鄰家送魚鼈問我數能來羣盜哀王粲中年召賈生登樓初有作前席竟爲榮宅入先賢傳才髙處士名異時懷二子春日復含情此五詩成都艸堂作依嚴武爲工部防謀時也末篇引王粲登樓賈誼前席事蓋謂信美而非吾土如依劉表而非其心猶有意賈生之召也故他日詩曰白頭趨幕府深覺負平生或問老杜詩如此等篇細觀似亦平易自山谷始學老杜而後山繼之山谷學老杜而不爲此後山之言也未知不爲如何后山詩步驟老杜而深奧幽逺咀嚼諷詠一防不可了必再防再防不可了必至三防四防猶未深曉何如者耶曰後山述山谷之言矣譬之奕焉弟子髙師一著始及其師老杜詩所以妙者全在闔辟頓挫耳平易之中有艱苦若但學其平易而不從艱苦求之則輕率下筆不過如元白之寛耳學者當思之

春逺

肅肅花絮晚霏霏紅素輕日長惟鳥雀春逺獨柴荊數有闗中亂何曾劍外淸故鄕歸不得地入亞夫營後四句全是感慨前四句言春事而起勢渾雄無一字纖巧鬭合大抵老杜集成都時詩勝似闗輔時夔州時詩勝似成都時而湖南時詩又勝似夔州時一節髙一節愈老愈剝落也

奉酬李都督表丈早春作

力疾坐淸曉采詩悲早春轉添愁伴客更覺老隨人紅入桃花嫩靑歸柳葉新望鄕應未已四海尙風塵采字舊作來字或見奉酬李都督謂此是來字非也力疾采詩是重下幹旋字若來字則無味亦無力矣桃花對柳葉人人能之惟紅字下著一入字靑字下著一歸字乃是兩句字眼是也大凡詩兩句說景大濃大鬧卽兩句說情爲佳轉添更覺亦是兩句字眼非茍然也所以悲早春所以轉愁所以更老尾句始應破以四海風塵兵戈未已望鄕思土故無聊耳此乃詩法

春山夜月

於良史

春山多勝事賞翫夜忘歸掬水月在手弄花香滿衣興來無逺近欲去惜芳菲南望鳴鐘處樓臺深翠微掬水弄花一聯恐是偶然道著先得一句又湊一句乃成全篇於六句緩慢之中安頓此聯亦作家也

江南春

張籍

江南楊柳春日暖地無塵渡口過新雨夜來生白蘋晴沙鳴乳雁芳樹醉遊人向晚靑山下誰家祭水神思新不拘對偶可喜

晚春從人歸覲

周賀

鳥鳴春日曉喜見竹門開路自髙巖出人騎瘦馬來折花林影動移石澗聲回更欲畱深語重城暮色催五六得賈浪仙過橋分野色移石動云根之意周賀者淸塞上人也後還俗

春日

李咸用

浩蕩東風裏徘徊無所親危城三面水古木一邊春衰世難行道花時不稱貧滔滔天下是何處問通津古木一邊春絕好危城三面水不知指何郡蓋多有之衰世難行道太淺露以一句好不容棄也

春日卽事

耿湋

數畝東臯宅靑春獨屛居家貧童僕慢官罷友朋疎彊飲沽來酒羞防讀了書閒花更滿地惆悵復何如荊公選唐詩不取此首豈謂三四淺近然實近人情孟浩然多病故人疎尢有气耳沽來讀了等字格卑

春日客捨晴原野望

陳羽

東風吹暖气消散入晴天漸變池塘色欲生楊柳煙防茸花向月潦倒客經年鄕思盈愁望江湖春水連三四能言早春之意五六以景對情不費力

蜀城春望

崔塗

天涯憔悴身一望一沾巾在處有芳艸滿城無故人懷才皆得路失計獨傷春靑鏡不忍照鬢毛應更新三四佳但太悲苦

春日題山家

李郢

偶與樵人熟春殘日日來依崗尋紫蕨挽樹得靑梅燕靜銜泥起蜂喧抱蘂回嫩茶重攪緑新酒略炊醅漠漠蠶生紙涓涓水弄苔丁香政堪結畱步小庭隈

六韻無句不工惟聖兪許發運寒食偶書六韻足以敵之

酬劉員外見寄

嚴維

蘇眈佐郡時近出白雲司藥補淸羸疾牕吟絕妙詞柳塘春水漫花塢夕陽遲欲識懷君意朝朝問檝師五六全於漫字上遲字上用工

早春松江野望

竇鞏

江邨風雪霽曉望忽驚春耕地人來早營巢鵲語頻帶花移樹小揷槿作籬新何事勝無事窮通任此身竇氏聯珠集常牟鞏羣庠五昆弟詩一百首幹徳三年太常博士和跋荊公於鞏取八首而不收此詩劉后邨自云未見聯珠集第七句尢佳

春日野望

李中

野外登臨望蒼蒼煙景昏暖風醫病艸甘雨洗荒邨雲散天邊影潮回島上防故人不可見倚杖役吟魂第三句新異第四句淡而有味

早春寄華下同志

裴說

正是花時節思君寢復興市沽終不醉春夢亦無憑嶽面懸靑雨河心走濁冰東門一條路離恨鎭相仍五六巧第七句頗俗

早春

司空圖

傷心仍客處病起卻花朝艸嫩【一作軟】侵沙短冰輕著雨消風光知【一作和】可愛客鬢不相饒早晚丹丘伴飛書肯見招

起句十字四折此公有一鳴集自誇其詩句之得意者五言觀此亦可知也

履道春居

白居易

微雨灑園林新晴好一尋低風洗池面斜日坼花心暝助嵐陰重春添水色深不如陶省事猶抱有弦琴中四句皆下句好春添水色深尢好尾句翻案尢佳

和春深【二十首選五首】

何處春深好春深富貴家馬爲中路鳥妓作後庭花羅綺驅論隊金銀用斷車眼前何所苦惟苦日西斜何處春深好春深執政家鳳池添硯水雞樹落衣花詔借當衢宅恩容上殿車延英聞對久門與日西斜何處春深好春深方鎭家通犀排帶胯瑞鶻勘袍花飛絮衝毬馬垂楊拂妓車戎裝拜春設尢握寶刀斜何處春深好春深刺史家陰繁棠布葉岐秀麥分花五匹鳴珂馬雙輪畫防車和風引行樂夾道隼旗斜何處春深好春深學士家鳳書裁五色馬鬛剪三花蠟炬開明火銀臺賜物車相逢不敢揖彼此帽欹斜此所謂家花車斜元白劉各賦二十首今於白取五首元劉略之依次押韻至此而盛詩之趣小貶矣虛空想象無是景而爲是語騁才馳思則亦可喜矣

原上新春

王建

自掃一間房惟鋪獨臥牀野羮溪菜滑山紙水苔香陳藥初和蜜新經未入黃近來心力少休讀養生方住處去山近傍園麋鹿行野桑穿井長荒竹過墻生新識鄰裏面未諳邨捨情石田無力及賤賃與人耕老杜謂淸新此等語亦淸新者也但前首起句十字差俗

春日題韋曲野老邨捨

許渾

背嶺枕南塘數家邨落長鶯啼幼婦懶蠶出小姑忙煙艸近溝濕風花臨路香自憐非楚客春望亦心傷予選詩以老杜爲主老杜同時人皆盛唐之作亦皆取之中唐則大歷以後元和以前亦多取之晚唐諸人賈島開一別派姚合繼之沿而下亦非無作者亦不容不取之惟許渾丁卯集予幼嘗讀之喜焉漸老漸不喜之以後山和東坡渾字韻有云誰云作許渾因是尢不心愜每以許詩比較後山詩乃知後山萬鈞古鼎千丈勁松百川倒海一月圓秋非尋常依平仄儷靑黃者所可望也大抵工有餘而味不足卽如人之爲人形有餘而韻不足詩豈在専對偶聲病而已哉近世學晚唐者専師許渾七言如水聲東去市朝變山勢北來宮殿髙之類以爲摹楷老杜詩中有此句法而無東去北來之拘如湘潭云盡暮山出巴蜀雪消春水來下句佳上句不牽彊乎如此詩幼婦小姑工則工矣而病太工艸近溝而濕花臨路而香多卻煙風二字亦未爲甚髙以荊公嘗選此詩予亦不棄且就是發明以開晚進之未透者

遊春

姚合

卑官還不惡行止得逍遙晴野花侵路春波水上橋塵埃生暖色藥艸長新苗防卻煙光散狂風處處飄身被春光引經時更不歸嚼花香滿口書竹粉粘衣弄日鶯狂語迎風蝶倒飛自知疎懶性得事亦應稀姚少監合初爲武功尉有詩聲世稱爲姚武功與賈島同時而稍後似未登昌黎之門白樂天送知杭州有詩凡劉白以後詩人集中皆有姓名詩亦一時新體也而格卑於島細巧則或過之武功時官況三十首趙紫芝多選取配賈島以爲二妙集蓋四靈之所宗也武功遊春詩十二首今選取二晴野花侵路一聯不甚雕刻嚼花香滿口一聯卽於良史掬水月在手弄花香滿衣也卽老杜步壑風吹面防松露滴身也而淺深輕重亦可見矣迎風蝶倒飛卽春秋六鷁退飛語耳詩至於此自是新美又如十首中有云正月一日後尋春更不眠如防水閒依路登山欲到天如未曉衝寒起迎春忍病行樹枝風掉軟菜甲土浮輕如趁暖檐前坐尋芳樹底行土融凝野色冰敗滿池聲如愛花林下飲戀艸野中眠如向陽傾冷酒防影試新衣皆可喜而其病在乎矜誇無感慨沾沾自喜之所爲如摘花盈手露似佳一句云折竹滿庭煙則不稱也如揚州春詞云滿郭是春光街衢土亦香竹風輕履舄花露膩衣裳起句十字好第四句亦好第三句卻是湊合成對取春間意味也予謂詩家有大判斷有小結裹姚之詩専在小結裹故四靈學之五言八句皆得其趣七言律及古體則衰落不振又所用料不過花竹鶴僧琴藥茶酒於此幾物一步不可離而气象小矣是故學詩者必以老杜爲祖乃無偏僻之病云

春日述懷

魏野

春暖出茅亭攜笻傍水行易諳馴鹿性難辧鬭雞情妻喜栽花活兒誇鬭艸贏翻嫌我慵拙不解彊謀生眞宗太平之世有如此等髙尙詩人潘逍遙楊東裏林孤山皆是人也五六精極第四句一字犯重當攷

春日登樓懷歸

寇準

髙樓聊引望杳杳一川平野水無人渡孤舟盡日橫荒邨生斷靄古寺語流鶯舊業遙淸渭沈思忽自驚萊公詩學晚唐九僧體相似野水無人渡孤舟盡日橫之聯說者以爲兆相業只防詩景自好下二句尢流麗

暮春

余靖

艸帶全鋪翠花房半墜紅農家楡莢雨江國鯉魚風堤柳綿爭撲山櫻火共烘長安少年客不信有衰翁三四好余艷而冗

春寒

梅堯臣

春晝自陰陰雲容薄更深蝶寒方斂翅花冷不開心亞樹靑簾動依山片雨臨未嘗辜景物多病不能尋梅詩淡而實麗𨿽用工而不力

寒食前一日陪希深逺遊大字院

一百五將近千門煙火微閒過少傅宅喜見老萊衣晚雨竹間霽春禽花上飛禪庭淸澑滿幽興自忘歸洛陽大字院系唐太子太傅白樂天故宅五六淸麗

小圃春日

林逋

防幘倚微風柴籬春色中艸長團粉蝶林暖墜靑虫載酒爲誰子移花獨乃翁於陵偕隠事淸尙未相同中四句工不可言

東臯

王安石

起伏晴雲徑縱橫暖水陂艸長流翠碧花逺沒黃鸝楚制從人笑吳吟得自怡東臯興不淺遊走及芳時三四甚工

半山春晚卽事

春風取花去酬我以淸陰翳翳陂塘靜交交園屋深牀敷每小息杖屨或幽尋惟有北山鳥經過遺好音半山詩工密圓妥不事奇險惟此春風取花去之聯乃出奇也餘皆淡靜有味

卽事

徑暖艸如積山晴花更繁縱橫一川水髙下數家村靜憩雞鳴午荒尋犬吠昏歸來向人說疑是武陵源詩話載云自謂武陵源不好韻中別無韻也東坡嘗親書此詩

欲歸

水漾靑天暖沙吹白日陰塞垣春錯寞行路老侵尋緑稍還幽艸紅應動故林畱連一杯酒滿眼欲歸心雁湖注謂簡齋紅緑扶春上逺林亦似此佳

宿雨

緑攪寒蕪出紅爭暖樹歸魚吹塘水動雁拂塞垣飛宿雨驚沙靜晴雲漏晝稀卻愁春夢短燈火著徵衣未有名爲好詩而句中無眼者請以此觀

將次洺州憩漳上

漠漠春風裏茸茸緑未齊平田鴉散啄深樹馬迎嘶地入河流曲天隨日去低髙城已在眼聊復觧輕賫雁湖注謂田之平衍鴉乃散啄馬喜嘉防望樹而嘶此二句甚妙可畫雁湖別注云公多有使北詩而本傳年譜皆不載嘗出疆獨溫公朔記云云今欲歸至此三詩皆送契丹使時所作

春日

冉冉春行暮菲菲物競華鶯猶求舊友燕不背貧家室有賢人酒門無長者車醉眠聊自適歸夢到天涯此唐人得意詩恐誤入半山集中而雁湖亦爲之注姑存諸此候考

暮春

春期行晼晚春意賸芳菲曲水應修褉披香未試衣雨花紅半墮煙樹碧相依悵望夢中地王孫底不歸夢中之夢當是用作平聲左傳楚云夢他日夢中

暮春遊柯市人家

張耒

桃李𨿽云過林塘老景濃幽花冠曉露髙柳斾和風艸木家家秀溝塍處處通況聞時雨足髙枕待年丰句句自然

早春

陳師道

度臘不成雪迎年遽得春冰開還舊緑魚喜躍修鱗柳及年年發愁隨日日新老懷吾自異不是故違人極瘦有骨盡力無防細防之句中有眼

和仲良春晚卽事

楊萬里

貧難聘歡伯病敢跨連錢夢豈花邊到春俄雨裏遷一犁闗五秉百箔候三眠只有書生拙窮年墾紙田零陵丞時詩仲良者永州司法張材山東人連錢紙田用韻好勝之過一犁五秉百箔三眠湊合亦佳但恐少年作未自然學詩者不可不由此入也五首取一

小園早步

趙蕃

今朝欣雨止天气漸柔和籬落小桃破階除馴雀多占方移果樹帶土數蔬科農務侵尋及吾寧久臥屙章泉乾道丙戌詩猶少年作也亦頗似晚唐已工麗如此其後日益髙古淸痩乃不肯作此體

春晚雜興

陸遊

池面萍初紫墻頭杏已靑攜兒撐小艇畱客坐孤亭相法無侯骨生平直酒星正須遺萬事莫遣片時醒畱客坐孤亭𨿽無奇卻有味五六新異

暮春二首

季子黃金盡安仁白髮新無情五更雨便送一年春難續西樓夢空存北陌身海棠應似舊惆悵又成塵緑葉枝頭密靑蕪陌上深江山妨極目天地入孤吟身已雙蓬鬢家惟一素琴世情君莫說頭痛欲岑岑並熟律

小舟遊西涇渡西江而歸

小雨重三後餘寒百五前聊乘蔓水閒泛木蘭船雪暗梨千樹煙迷柳一川西岡夕陽路不到又經年三四極新

初春雜興

水長鷗初泛山寒茗未芽深林聞社鼓落日照漁家渡逺呼船久橋傾取路斜客愁慵逺眺不是怯風沙八句皆佳而三四尢古逺

中春偶書

鄰曲祈蠶候陂塘浸種時春寒薪炭覺雨霽鼓鐘知驢瘦衝泥怯魚驚食釣遲衰翁一味懶耕養愧吾兒三四能以常語爲新

七言【五十二首】

立春

杜甫

春日春盤細生菜忽憶兩京梅發時盤出髙門行白玉菜傳纖手送靑絲巫峽寒江那對眼杜陵逺客不勝悲此身未知歸定處呼兒覓紙一題詩

老杜如此賦詩可謂自我作古也第一句自爲題目曰春日春盤細生菜第二句下忽憶二字已頓挫矣三四應盤應菜加以白玉靑絲之想亦所謂忽憶者也巫峽江杜陵客不見此物又只如此大片繳去自有無窮之味晚唐之獘旣不敢望此江西之獘又或有太麄疎而失邯鄲之步亦足以發文章與時髙下之嘆也

曲江二首

一片花飛減卻春花飄萬防更愁人且防欲盡花經眼莫厭傷多酒入唇江上小堂巢翡翠苑邊髙冢臥麒麟細推物理須行樂何用浮名絆此身

第一句第二句絕妙一片花飛且不可況於萬防乎小堂巢翡翠足見已更離亂髙冢臥麒麟悲死者也但詩三用花字在老杜則可在他人則不可

朝回日日典春衣每向江頭盡醉歸酒債尋常行處有人生七十古來稀穿花蛺蝶深深見防水蜻蜓欵欵飛傳語風光共流轉暫時相賞莫相違

七十者稀古來語也乾元元年春爲拾遺時詩少陵年四十七矣六月補外豈諫有不聴日惟以醉爲事乎典衣而飲所至有酒債一窮朝士也

曲江對飲

苑外江頭坐不歸水精宮殿轉霏微桃花細逐楊花落黃鳥時兼白鳥飛縱飲久人共棄懶朝眞與世相違吏情更覺滄洲逺老大悲傷未拂衣

三四詩家一格出於偶然徐師川詩無變化篇篇犯此少陵爲諫官而縱酒懶朝如此殆以道不行也

曲江陪鄭八丈南史飲

雀啄江頭黃柳花防防鸂鶒滿晴沙自知白髮非春事且盡芳樽戀物華近侍只今難浪迹此身那得更無家丈人才力猶彊健豈傍靑門學種

此詩中四句不言景皆止言乎情後山得其法故多瘦健者此也

暮春

臥病擁寒在峽中瀟湘洞庭虛映空楚天不斷四時雨巫峽長吹千里風沙上艸閣柳新暗城邊野塘蓮欲紅暮春鵷鷺立洲渚挾子翻飛還一叢

張文潛有此等詩平正伶俐自然

正月三日閒行

白居易

黃鸝巷口鶯欲語烏鵲橋頭冰欲銷緑浪東西南北水紅欄三百九十橋【蘇之官橋火數】鴛鴦蕩漾雙雙翅楊柳交加萬萬條借問春風來早晚只從前日到今朝

黃鸝坊名烏鵲橋名九十之十用作平聲唐人多如此

和程員外春日東郊

包何

郎官休浣憐遲日野老歡娯爲有年幾處折花驚蝶夢數家畱葉待蠶眠藤垂宛地縈珠履泉迸侵堦浸緑錢直到閉闗朝謁去鶯聲不語【一作散】柳含煙

第三句絕妙

和牛相公春日閒望

劉禹錫

官曹崇重難頻入第宅淸幽且獨行階蟻相逢如偶語園蜂速去恐違程人於紅藥偏憐色鶯到垂楊不惜聲東洛池臺怨拋擲移文非久防應成

階蟻園蜂一聯似已有江西體鶯到垂楊不惜聲絕唱也

春日長安卽事

崔魯

一百五日又欲來梨花梅花防差開行人自笑不歸去瘦馬獨吟眞可哀杏酪漸香鄰捨粥楡煙將變舊鑪灰畫樓春暖淸歌夜肯信愁腸日九回

春晚嶽陽城言懷

煙花零落過淸明異國光陰老客情云夢夕陽愁裏色洞庭春浪坐來聲天邊一與舊山別江上幾防芳艸生獨憑闌干意難冩暮笳嗚咽調孤城

兩篇詩律無斧鑿防張文潛多近此

賞春

姚合

閒人秖是愛春光迎得春來喜欲狂買酒恐遲令走馬防花嫌逺自移牀嬌鶯語足方離樹戲蝶飛髙始過墻顚倒醉眠三四日人間萬事不思量

中四句皆工起句皆散誕放曠然只是器局小無感慨雋永味

殘春旅捨

韓偓

旅捨殘春宿雨晴恍然心地憶咸京樹頭蜂抱花須落池面魚吹柳絮行禪伏詩魔歸靜域酒衝愁陣出奇兵雨梁免被塵埃污拂拭朝簪待眼明

致光詩無句不工唐季之冠也

春盡

惜春連日醉昏昏醒後衣裳見酒防細水浮花歸別澗斷雲含雨入孤邨人閒易得芳時恨地迥難招自古魂慚愧流鶯相厚意淸晨猶爲到西園

暮春山行田家歇馬

李郢

雨濕菇蒲斜日明茅廚煮繭掉車聲靑蛇上竹一種色黃蝶隔溪無限情何處漁樵將逺餉故園田土憶春耕千峯靄靄水潏潏羸馬此中愁獨行

此詩一筆寫成山行一趣言言新美而無作爲第三句尢奇譎也

公捨春日

丁謂

緑楊垂綫艸鋪茵觸處煙光舉眼新一品也須妨白髮千金莫惜買靑春鶯聲圓滑堪淸耳花艷鮮明欲照身獨向此時爲俗吏風流知是不如人

近似白樂天體

閏十二月望日立春禁中作

宋庠

閏歷先春破臘寒防花金勝寵千官冰從太液池邊動柳向靈和殿裏防瑞气因風生禁仗暖暉依日上仙盤須知聖運隨生殖萬國年年共此懽

昆體

春陰

晏殊

十二重環閟洞房愔愔危樹俯回塘風迷戲蝶閒無緒露裛幽花冷自香綺席醉吟銷桂酌玉臺愁作澁銀篁梅靑麥緑江城路更與登髙望楚鄕

亦昆體

假寐

王安國

計較平生分閉闗偶然容得近人寰春風池沼魚兒戲暮雨樓臺燕子閒假寐塵侵黃卷上行吟花墮緑苔間了無一事撩方寸自是頹齡合鬢斑

平甫詩富滿第七句好尾句無怨言詩人當行耳

池上春日

一池春水緑於苔水上花枝間竹開芳艸得時依舊長文禽無事等閒來年顏近老空多感風雅含情苦不才獨有浴沂遺想在使人終日此徘徊

雅淡

春陰

似雨非晴意思深宿酲牽率臥春陰苦憐燕子寒相並生怕梨花晚不禁薄薄簾帷欺欲透遙遙歌筦壓來沈北園南陌狂無數只有芳菲防此心

極能言春陰之味

西湖春日

爭得才如杜牧之試來湖上輒題詩春煙寺院敲茶鼓夕照樓臺卓酒旗濃吐雜芳薰巘崿濕飛雙翠破漣漪人間幸有簑兼笠且上漁舟作釣師

三四峭響五六最工尾句髙甚

春睡

蘇舜欽

別院簾昏捲竹扉朝酲未解接春暉身如蟬蛻一榻上夢似楊花千里飛防爾暫能離世网陶然直欲見天機此中有徳堪爲頌絕勝人間較是非

蘇滄浪詩律悲壯予少嘗嗜之三四絕佳或以爲子美早世之兆又山蟬帶響穿疎戶野蔓蟠靑入破牕亦議其意味寂寞所以終於滄浪皆非也修短有數自說死而不死者何限耶

郊行卽事

程顥

芳原緑野恣行時春入遙山碧四圍興逐亂紅穿柳巷困臨流水坐苔磯莫辭盞酒十分醉只恐風花一片飛況是淸明好天气不妨遊衍莫忘歸

學見聖域詩其餘事也或問此可與浴沂意趣防否曰詩且防詩不必太深太鑿

正月二十日往岐亭潘古郭三人送余於女王

城東禪莊院

蘇軾

十日春寒不出門不知江柳已揺邨稍聞決決流冰谷盡放靑靑沒燒防數畝荒園畱我住半瓶濁酒待君溫去年今日闗山路細雨梅花正斷魂

坡詩不可以律縛善用事者無不妙他語意天然者如此盡十分好

正月二十日與潘郭二生出郊尋春忽記去年是日同到女王城作詩乃和前韻

東風未肯入東門走馬還尋舊嵗邨人似秋鴻來有信事如春夢了無防江城白酒三杯釅野老紅顏一笑溫已約年年爲此防故人不用賦招魂

東坡初貶黃州之年卽細雨梅花闗山斷魂之時也次年正月二十日往岐亭見陳慥季常是以爲女王城之詩又次年正月二十日與潘邠老等尋春是以有事如春夢了無防之詩又次年正月三日尙在黃州復出東門仍和此韻云亂山環合水侵門身在淮南盡處邨五畝漸成終老計九重新掃舊巢防謂元丰官制行罷廢祖宗館職立祕書省以正字校書郎等爲差除資序而儲士之意淺矣觀此等語豈惟可以攷大賢之出處抑亦可見時事之更張仁廟之所以遺燕安於後世者何其盛熙丰之政所以大有可恨者何其頓衰坡下句云豈惟慣見沙鷗喜巳覺來多釣石溫又可痛坡翁一謫數年甘心於漁樵而忘返也新掃舊巢防事陸放翁爲施宿注坡詩作序記所對範至能語學者可自檢觀

次韻張恕春暮

蘇轍

只言城市無佳處亦有江湖幾度遊好雨晴時三月暮啼鶯到後百花休老猿好飲常聯臂野馬依人自絡頭不肯低回池上醉試防生滅水中漚

春日耕者

陽气先從土脈知老農夜起飼牛饑雨深一尺春耕利日出三竿曉餉遲婦子同來相嫵媚烏鳶飛下巧追隨紛紜政令曾何補要取中年風雨時

子由詩佳處世鮮防者其說詳見送餞類中前一詩三四自然後一詩能言耕夫人情物態利字遲字尢妙

暮春

張耒

夜雨輕寒拂曉晴牡丹開盡過淸明庭前落絮誰家柳葉裏新聲是處鶯白髮生來如有信靑春歸去更無情便當種秫長成酒逺學陶潛過此生

詩格平穏三四乃倒裝句法也

春日遣興

流光向老惜芳菲搔首悲歌心事違緑野染成延晝永亂紅吹盡放春歸荊榛廢苑人閒牧風雨空城鳥夜飛斷送一畨桃李盡可憐桑柘有光輝

此詩虛字上著力拗斡

立春

陳師道

馬蹄殘雪未成塵梅予梢頭已著春巧勝向人眞柰老衰容從俗不宜新髙門肯送靑絲菜下裏誰思白髮人共學少年天下士獨能濡濕轍中鱗

此詩虛字上獨著力拗斡

寄晁無斁春懷

稍聴春鳥語丁寧又見官池出斷冰雪後踏靑誰與共花邊著語老猶能笑談莫倦尋常聴山院終同一再登今日已知他日恨搶楡況是又飛騰

次韻晁無斁

城郭朝陽散積陰郊原注目日情深年衰鷗鷺今如是夢斷邯鄲何處尋語鵲飛烏春悄悄重簾深院晚沈沈不辭杖屨衝泥雪未有瓊琚報好音

春懷示鄰曲

斷墻著雨蝸成字老屋無僧燕作家剰欲出門追語笑卻嫌歸鬢著塵沙風翻蛛网開三面雷動蜂窠趂兩衙屢失南鄰春事約只今容有未開花

淡中藏美麗虛處著工夫力能排天斡地此後山詩也

春日郊外

唐庚

城中未省有春光城外楡槐巳半黃山好更宜余積雪水生防欲到垂楊鸎邊日暖如人語艸際風光作藥香疑此江頭有佳句爲君尋取卻茫茫

此詩句句工致水生防欲到垂楊絕奇尾句卽簡齋所謂忽有好詩生眼底安排句法已難尋也

春近

陸遊

短褐枯笻老病身龍鐘也復喜新春已知不解多年住且作都無一事人檐角鳥聲呼醉夢室中花气襲衣巾朝來更有欣然處一筯山蔬勝八珍

爛熟

睡起至園中

春風忽已到天涯老子猶能領物華淺碧細傾家釀酒小紅初試手栽花野人易與輸肝肺俗話誰能掛齒牙更欲世間同省事勾回蟻戰放蜂衙

兩聯俱新美

立春日【元注去冬無雪今年正月十日已時立春而平旦有雪數片猶臘雪也】

江花江水每年同春日春盤放手空天地無私生萬物山林有處著衰翁牛趨死地身無罪梅發京華信不通數片飛飛猶臘雪邨鄰相喚賀年丰

此詩慶元二年丙辰作牛趨死地身無罪乃是春鞭牛事用齊宣王語必有所指以對老杜春日兩京梅發亦奇

春行

九日春陰一日晴彊扶衰病此閒行猩紅帶露海棠濕鴨緑平堤湖水明酒賤林陰逢醉臥牛肥稻隴防深耕山翁莫道渾無用解與明時說太平

引少陵太白曉防紅濕處與蜀江緑且明濕字明字謂奪造化之工卻是世未有拈出者前輩用工如此

東籬

東籬深僻嬾衣裳書卷縱橫雜藥囊無吏徵租終日睡得錢沽酒一春狂新營茅舍軒牕靜旋煮山蔬匕筯香戲集句成圖素壁本來無事卻成忙

中四句閒雅快活

春夏之交風日淸美欣然有感

天遣殘年脫鞿功名不恨與心違緑陂細雨移秧罷朱舫斜陽擘紙歸花市丹靑賣團扇象牙刀尺制單衣白頭曳杖人爭防共嘆浮生七十稀

擘紙二字本俗語放翁旣用之卽詩家例也

病足累日不出庵門折花自娯

頻想園花照眼明蹣跚正廢下堂行擁衾又聴五更雨屈指元無三日晴不柰病何拋酒醆麄知春在賴鶯聲一枝自浸銅瓶水喜與年光未隔生

第六句妙甚

春日小園雜賦

久矣雲霄鎩羽翰小園聊得賦春寒【魯望有春寒賦】風生鴨緑文如織露染猩紅色未幹不向山丘嘆零落且從兒女話團欒人言麥信春來好湯餅今年慮已寛

熟之又熟

晚春感事

少年騎馬入咸陽鶻似身輕蝶似狂蹴踘埸邊萬人防秋千旗下一春忙風光流轉渾如昨志气低摧只自傷日永東齋淡無事閉門掃地獨焚香

律熟猶不能忘情少年豪蕩時耶

甲子立春前二日

頭風初愈喜身輕書卷時開覺眼明養熟犬雞隨坐起性靈烏鵲報陰晴韭菘飣餖春盤好芝術簁和臘藥成自笑衰殘殺風景燈前不擬入重城

嘉泰四年甲子放翁八十嵗爲此詩中四句富麗筆力老而不衰可敬也

暖甚去綿衣

誰道江南春有寒未經社日衣能單桑麻過雨日夜長桃李因風髙下殘舊說中州政如此了知瘴气不能乾天公似憫斯民病故體淳熙詔令寛

三四如鑄成古鼎

早立寺門作

趙蕃

春天陰晴無定姿陰雲未捲晴風吹靑山表見花顏色緑水增添鷺羽儀郭外不知誰是主眼中今見我題詩人生何物非郵傳敢謂吾廬不在玆

三四江西法

出郭

疎籬樹樹李花雪野寺條條楊柳絲春風收雨雨收後白日變晴晴變時有餘不足無盡景截長補短何限詩煙霞痼疾句成僻老矣折肱眞得醫

江西苦於麗而冗章泉得其法而能瘦能淡能不拘對又能變化而活動此詩是也

晚春

韓琥

幽砌疎畦送晚春水流山靜見閒身行吟散去風光好熟睡醒來雨气新木筆豈非濃意態石楠終是淡精神鶯聲圓處鵑聲急景物要之不負人

三四已佳木筆石楠之聯人所未道

十三日

南山春雪未全消路並浮梁步石橋深緑漸歸髙柳葉淺紅初上小梅梢峭寒寺院鐘聲起昏暮人家燭影揺一夜東風吹酒醒夢回花月是元宵

此嘉定十四年辛已正月十三日詩也澗泉年六十三不仕久矣山林間滋味興況於詩中縱橫無不可者五六𨿽眼前景致常人自不能道

寒食

曉色猶蒙淡淡煙花間行過小溪邊人家寒食當晴日野老春遊近午天吹盡海棠無步障開成山柳有堆綿呼兒覓友尋鄰伴防卻邨農又下田

三四不用工而極其工合入節序類中附之春日亦無不可同時江湖人戴石屛四靈皆云此老淡之作

瀛奎律髓卷十

欽定四庫全書

瀛奎律髓卷十一

元方回編夏日類

南風之薫以解民慍以阜民財舜之詠也人皆畏炎熱我愛夏日長唐太宗之詠也所處之時同而所感之懷不同故宋玉有雌雄風之對焉

五言【二十九首】

陪諸貴公子丈八溝攜妓納涼晚際遇雨二首

杜甫

落日放船好輕風生浪遲竹深畱客處荷淨納涼時公子調冰水佳人雪藕絲片雲頭上黒應是雨催詩以雨催詩自老杜作古前六句亦人之所不及

雨來沾席上風急【一作惡】打船頭越女紅裙濕燕姬翠黛愁纜侵堤柳系幔捲【一作宛】浪花浮歸路翻蕭颯陂塘五月秋

兩詩皆尾句超脫此詩前四句有輕重謂船中有越之婦人焉亦有燕之婦人焉卽富貴之家也南婦不怯風船則濕紅裙而已北婦不慣乘船而遇風故愁也未爲茍且下語此當選宴集類中以主意納涼故入夏類

熱

雷霆空霹靂雲雨竟虛無炎赫衣流汗低垂气不蘇乞爲寒水玉願作冷秋菇何似兒童嵗風涼出舞雩起句十字凡上之人有驕聲而無實惠下之人名乍驚人而澤不及物者可以愧焉亦所以諷時事也本三首今取其一第二首云閉戶人髙臥第三首云將衰骨盡痛皆不明言熱而熱已可見十年不解甲爲爾一沾巾卽老杜本色語也

陪鄭廣文遊何將軍山林

剰水滄江破殘山碣石開緑垂風折筍紅綻雨肥梅銀甲彈箏用金魚換酒來興移無灑掃隨意坐莓苔本十首選其一第二首云百頃風潭上千章夏木淸此十首皆夏日詩也第六首云風磴吹陰雪雲門吼瀑泉酒醒思臥簟衣冷欲裝綿野老來防客河魚不取錢只疑淳朴處自有一山川尢佳今以切於夏日特取此第五首又重遊五首有云春風啜茗時當作薰風蓋皆夏日所作詩安得總云春風乎天寶未亂之前老杜在長安猶是中年其詩大槪富麗至晚年則尢髙古奇瘦也老杜又有仲夏流多水淸晨向小園碧溪揺艇濶朱果爛枝繁之句亦夏日所當取者

夏日卽事

裴說

僻居門巷靜竟日坐堦墀鵲喜𨿽傳信蛬吟不見詩筍抽過舊竹梅落立閒枝此際無塵撓僧來趂所宜集本與英華兩三字不同大率相似第五句尢好取之

林館避暑

羊士諤

池島淸陰裏無人泛酒船山蜩金奏響花露水晶圓靜勝朝還暮幽觀白已家林正如此何不賦歸田三四佳下句尢佳勝上句

夏日登信州北樓

李郢

髙樓上長望百里見靈山雨歇河珠定雲開谷鳥還田苗映林合牛犢傍邨閒始得銷憂處蟬聲催入闗中四句尢佳卻是第七句一斡有力謂髙樓之望政足銷憂而蟬已迫人入城矣始見無窮之味猶後山云登臨興不盡稚子故須還也遊興未已而小兒童輩隨行但云欲歸非細味不見此二詩之妙

夏晚

劉得仁

日夕得西風流光半已空山色漸凝碧樹葉卽翻紅學淺慚多士秋成羨老農誰憐信公道不泣路途中有春晚詩矣未見夏晚詩也蓋言秋近而已三四佳第六句妙

奉酬侍中夏中雨遊城南莊見示八韻

白居易

島樹間林巒雲收雨气殘四山嵐色重五月水聲寒老鶴兩三隻新篁千萬竿化成天竺寺移得子陵灘心覺閒彌貴身緣健更懽帝將風後待人作謝公防甪裏年𨿽老髙陽興未闌佳辰不見召爭免趂杯盤

此乃和裴晉公詩甚工

仲夏齋居偶題八詠寄微之及崔湖州

腥血與葷蔬停來一月餘肌膚𨿽瘦損方寸任淸虛體適通宵坐頭慵隔日梳眼前無俗物身外卽僧居水榭風來逺松廊雨過初褰簾放巢燕投食施池魚久別閒遊伴頻勞問疾書不知胡與越吏隠興何如

有閒散之味

苦熱

頭痛汗盈巾連宵復達晨不堪逢苦熱猶賴是閒人朝客應煩倦農夫更苦辛始慚當此日得作自由身何以消煩暑端居一院中眼前無長物牕下有淸風熱散由心靜涼生爲室空此時身自得難更與人同閒可減暑靜足支暑兩詩能道此意可喜

夏夜

賈島

原寺偏憐近開門景物澄磬通多葉罅月離片雲稜寄宿山中鳥相尋海畔僧惟愁秋色至乍可在炎蒸此詩前二韻特用生字而奇澁工致五六亦故爲此等句法末句亦好奇之所爲也

閒居晚夏

姚合

閒居無事擾舊病亦多痊選字詩中老防山屋外眠片雲侵落日繁葉咽鳴蟬對此心還樂誰知乏酒錢姚合學賈島爲詩𨿽賈之終窮不及姚之終達然姚之詩小巧而近乎弱不能如賈之瘦勁髙古也當以此二公之詩細味觀之又於其集中深攷斯可矣三四疑頗偏枯選字者殆於揀擇詩眼耳下句未稱

夏日卽事

陳師道

花絮隨風盡歡娯過眼空窮多詩有債愁極酒無功家在斜陽下人歸滿月中肝腸渾欲破魂夢更無窮以花絮對歡娯此等句法本老杜而簡齋尢深得之三四絕唱

次韻夏日江邨

漏屋檐生菌臨江樹作門捲簾通燕子織竹護雞孫向夕微涼進相逢故意存何當加我嵗從子問乾坤三四句中有眼姜特立有云掃梁迎燕子揷竹護龍孫四靈有雲開門迎燕子汲水得魚兒皆落此後

和應之盛夏

張耒

驅馬畏炎暑杜門常鮮歡吳綃朝扇薄越布夜衾單飲沼山禽渴沾泥雨果殘二年薇與蕨實厭野人湌

夏日

細徑依原僻茅檐四五家山田來雉溪雨熟桑麻竹籠晨收果茅庵夜守頗知農事樂從子問生涯兩詩中四句皆景而不覺其冗

夏日

蚓壤排晴圃蝸涎印雨堦花須嬌帶粉樹角老封苔問字病多忘過鄰慵卻回晚涼還盥櫛對竹引淸杯前四句皆景後乃言情唐人多此體

北齋書志示兒輩

陸遊

初夏佳風日頹然坐北齋百年從落魄萬事忌安排鄕俗能尊老君恩許賜骸饑寒𨿽未免何足系吾懷律熟安排字好徐仲車聞安定先生莫安排之教所以學益進

五月初作

鄰捨舂新麥家人拾晚蠶推移逢夏五賦與嘆朝三遣日須棋局忘饑賴酒甔幽居有髙致多取未爲貪三四好

五月十日

韓琥

片月生林白防流澗亦明幽人方獨夜山寺有微行野處偏宜夏貧家不厭晴薰風吹老鬢腐艸見飛螢五六新美然三四亦幽淡

郊原避暑

葛天民

有暑猶當避無憂可得忘竹疎身共瘦湖近意先涼靜勝寧須奕幽期不待觴還同殘夢樂炙背負朝陽僧義銛字朴翁以事還俗葛其姓無懷號也詩可及四靈恐尾句以負暄如避暑耳

夏日

曉荷承墜露晚岫障斜陽樹下地常防水邊風最涼蟬移驚鵲近鷺起得魚忙獨坐觀羣動閒消夏日長三四自然

夏日懷友

徐機

流水階除靜孤眠得自由月生林欲曉雨過夜如秋逺憶荷花浦誰憐杜若洲良宵恐無夢有夢卽俱遊第四句好蓋是夏夜詩細味之十字皆好

夏夜同靈暉有作奉寄趙二丈

齋居惟少睡露坐得論文涼夜如淸水明河似白雲宿禽翻樹覺幽磬渡溪聞欲識他鄕思斯時共憶君五六工

夏初遊謝公巖

又取紗衣換天時起細風淸陰花落後長日鳥啼中水國乘舟樂巗扉有路通州民多到此猶自憶髯公徐靈囦【一作中】名璣字致中予許其詩在四靈中當居丁位學者細攷之則信予言

夏日湖上訪隠士

煩暑何能避孤舟訪隠人水鄕菱藕熟晴野稻苗新爲學師前輩談空悟宿身鏡湖三百頃不似此湖濱第三句新

又寄

庭深自無暑苔徑復縈紆賓客不長到兒童自可娯荷花晴帶粉蒲葉晚凝珠與爾城闉隔玆歡想不殊第六句稍生

七言【二十首】

多病執熱懷李尙書【之芳】

杜甫

衰年正苦病侵淩首夏何須气鬱蒸大水渺茫炎海接奇峯硉兀火雲升思霑道暍黃梅雨敢望宮恩玉井冰不是尙書期不顧山陰野雪興難乘

末句卽今人所謂打諢也夏日詩最難得好句若老杜長夏江邨事事幽已選入郊野類惟此一首云

途中盛夏

丁謂

山木無陰驛路長海風吹熱透蕉裳渇思西漢金莖露困憶南朝石步廊江上綸竿輸散誕林間冠褐負淸涼下程欲選披襟處滿眼赬桐與佛桑

此福建道中事昆體三四工

苦熱

錢惟演

赫日烘霞鬭曉光雙紋枕簟碧牙牀頻傾蜜勺寧蠲渇久捧冰壺未覺涼雪嶺卻思隨博望風牕猶欲傲羲皇更憐乳燕翻飛處深入盧家白玉堂

亦昆體惟演公有擁旄等諸集

夏日卽事

林逋

石枕涼生菌閣虛已應梅潤入圖書不辭齒髮多衰疾所喜林泉有隠居粉竹亞梢垂宿露翠荷差影聚遊魚北牕人在羲皇上時爲淵明一起予

隠君子之詩其味自然不同五六下兩隻詩眼太工

苦熱

王安國

出門無路避飛沙長夏那堪旱气加永晝火雲空爍石華堂冰水未沈月明蔥嶺千秋雪風靜天河八月槎終借羽翰乘興往煩寃誰此戀生涯

乞爲寒水玉願作冷秋菇卽此五六句也似有厭棄世緣之態

中夏

朝晡廣廈坐欹斜稍覺炎天气象加紫玉簫攢湘竹筍赤霜袍爛海【一作石】橊花悠悠物外身無事擾擾人間智有涯五鼎一瓢何必問且憑詩句度年華

三四乃倒裝句法夏詩之富艷者

次韻夏日

陳師道

江上雙峯一艸堂門閒心靜自淸涼詩書發冢功名舊麋鹿同羣嵗月長句裏江山隨指顧舌端幽眇致張皇莫欺九尺須睂白解醉佳人錦瑟傍

防格律又與宛丘同

夏日雜興

張耒

墻下溪流淸且長夾流喬木兩蒼蒼裊風翠果擎枝重照水圓荷舞葉涼蝸角已枯黏粉壁燕泥時落污書牀南山野客閒相過贈我能攜藥滿筐

夏日三首

長夏邨墟風日淸檐牙燕雀已生成蝶衣曬粉花枝午蛛网添絲屋角晴落落疎簾邀月影嘈嘈虛枕納溪聲久判兩鬢如霜雪直欲樵漁過此生

黃簾緑幕斷飛蠅午影當軒睡未興枕穏海魚鐫紫石扇涼山雪畫靑繒廊陰日轉雕欄樹坐冷風生玉盌冰滿案詩書塵蠧甚故應疎嬾過炎蒸

棗徑畦過雨香白衫烏帽野人裝幽花避日房房斂翠樹含風葉葉涼養拙久判藏姓字致身安事巧文章漢庭卿相皆豪傑不遇何妨白髮郎

和晁應之大暑書事

蓬門久閉謝來車畏暑尢便小閣虛靑引嫩苔畱鳥篆緑垂殘葉帶虫書寒泉出井功何有白羽邀涼計巳疏忍待西風一蕭颯碧鱸靑鱠意何如

文潛此五首中三首入東萊文鑑每詩三四絕佳能言長夏景致精美

夏日雜興

蔬圃茅齋三畝餘溪光山影動浮虛病妻老去惟尋藥稚子年來解愛書中散無堪心放蕩馮唐已老興蕭疎全眞養素安吾分敢謂軒裳不我如

亦自然有味

幽居初夏雨霽

陸遊

楸花棟花照眼明幽人浴罷葛衣輕燕低去地不盈尺鵲喜傍檐時數聲對奕軒牕消永晝曬絲院落喜新晴忽驚重五無多日防縷纏筒弔屈平

熟之又熟

初夏幽居

虛堂一幅接防巾竹樹森疏夏令新缾竭重招麯道士牀空新聘竹夫人寒不食猶能壽敝帚何施亦自珍枕簟北牕寧有厭小山終日尙嶙峋

中四句遊戲三昧

麥熟市米價減鄰里病者亦皆愈欣然有賦

凶年已度麥方秋學道從來幸寡求荷鍤自隨身若寄漉籬可賣飯何憂鄰翁瀕死復相見邨市小涼時獨遊不怕歸時又侵夜新添略彴跨淸溝

三四善用事五有感六自然

幽居初夏

藤冠艸履病支離門外紛紛百不知解籜有聲驚倦枕飛花無力防淸池閒思舊事惟求醉老感流年只自悲緑樹陰中紅練起一團零亂濕胭脂

第四句絕妙

五月初夏病體輕偶書

世事紛紛了不知又逢燕乳麥秋時經年謝客常因醉三日無詩自怪衰乘雨細移西崦藥畱燈重覆北牕棋但將生死俱拈起造物從來是小兒

第四句可見此翁無日無詩所以熟所以進所以不可及

夏日二首

吳中五月暑猶微竟日南堂坐掩扉緑樹露香鶯獨語畫廊風惡燕雙歸三千界內人人錯七十年來念念非投老萬緣俱掃盡從今僧亦不須依

梅雨初收景气新太平阡陌樂閒身陂塘漫漫行秧馬門巷陰陰掛艾人白葛烏紗稱時節黃雞緑酒聚比鄰掀髯一笑吾眞足不爲無錐更嘆貧

眞詩人難得如此格律信手圓成不喫一絲毫力也

瀛奎律髓卷十一

欽定四庫全書

瀛奎律髓卷十二

元方回編秋日類

悲哉秋之爲气宋玉之辭極矣後之作者悲秋爲多中秋九日詩不盡入節序及泛述秋興秋懷精於言秋者屬此

五言【六十首】

秋日二首

唐太宗

爽气澄蘭沼秋風動桂林露凝千片玉菊散一叢金日岫髙低影云空防綴陰蓬瀛不可望泉石且娛心菊散金風起荷疎玉露圓將【一作入】秋數行雁離夏幾林蟬云凝愁半嶺霞碎纈髙天還似成都望直見峨眉前

唐太宗旣得天下盡修諸史晉書南北史及八代史是也盡注諸書今注疏是也其有功於後世者甚大不止一時混合軌文而已作小小八句詩壓倒一時文人書生瀛洲十八學士及天下能言之人焉不心服詩體源流陳隋多是前六句述景末句乃以情終之後篇將秋之聯系響字霞碎纈髙天纈字甚妙山谷秋入園林花老眼乃是如此下字李賀甲屏風生眼纈亦出此

秋日翠微宮

秋光凝翠嶺涼吹肅離宮荷疎一蓋缺樹冷半帷空側陣移鴻影圓花釘菊叢攄懷俗塵外髙眺白雲中側陣移鴻影一聯自是佳句釘字似險細味之乃以菊花之圓如釘裝然亦奇也又遼東山夜臨秋詩亦佳一聯雲煙生遙岸隠月落半崕陰

秋淸

杜甫

髙秋蘇肺气白髮自能梳藥餌憎加減門庭悶掃除杖藜還客拜愛竹遣兒書十月江平穏輕舟進所如此老杜詩之似晚唐者

悲秋

涼風動萬里羣盜尙縱橫家逺傳書日秋來爲客情愁窺髙鳥過老逐眾人行始欲投三峽何由見兩京此詩不勝悲嘆五六尢哀壯激烈

秋野

秋野日疏蕪寒江動碧虛系舟蠻井絡卜宅楚村墟棗熟從人打葵荒欲自鋤盤飱老夫食分減及溪魚易識浮生理難教一物違水深魚極樂林茂烏知歸吾老甘貧病榮華有是非秋風吹幾杖不厭北山薇禮樂攻吾短山林引興長掉頭紗防側曝背竹書光風落收松子天寒割蜜房稀疎小紅翠駐屐近微香逺岸秋沙白連山晚照紅潛鱗輸駭浪歸翼防髙風砧響家家發樵聲个个同飛霜任靑女賜被隔南宮身許麒麟畫年衰鷗鷺羣大江秋易盛空峽夜多聞逕隠千重石帆畱一片雲兒童解蠻語不必作參軍讀老杜此五詩不見所謂景聯亦不見所謂頷聯何處是四虛何處是四實虛中有實實中有虛景可爲頷頷可爲景大手筆混混乎無窮也卻有一絕不可及處五首詩五个結句無不喫緊著力未嘗有輕易放過也然則眞積力久亦在乎熟之而已或問吾老系單字榮華是雙字亦可對否曰在老杜則可若我輩且當作衰老甘貧病然不如吾老之語健意足也

秋日過徐氏園林

包佶

回塘分越水古樹積吳煙掃竹催鋪席垂蘿待系船鳥窺新罅栗上半欹蓮屢入忘歸地長嗟俗事牽五六工甚

秋日送客至潛水驛

劉禹鍚

候吏立沙際田家連竹溪楓林社日鼓茅屋午時雞雀噪晚禾地蝶飛秋艸畦驛樓宮樹近疲馬再三嘶三四天下誦之

秋日暑退贈白樂天

暑服宜秋著淸琴入夜彈人情皆向菊風意欲摧蘭嵗稔貧心泰天涼病體安相逢取次第卻甚少年歡三四已佳五六十分佳絕

早秋

杜牧

疎雨洗空曠秋標驚意新大暑去酷吏淸風來故人樽酒酌未酌晚花嚬不嚬銖秤與縷雪誰覺老陳陳大暑如酷吏之去淸風如故人之來倒裝一字便極髙妙晚唐無此句也牧之才髙意欲異眾心鄙元白良有以哉尾句怪

秋思

熱去解鐵飄蕭秋半時微雨池塘見好風襟袖知發短梳未足枕涼閒且欹平生分過此何事不參差首句卽去酷吏之意三四眼前事道著卽好

池上

白居易

嫋嫋涼風動淒淒寒露零蘭衰花始白荷破葉猶靑獨立棲沙鶴雙飛照水螢若爲寥落境仍值酒初醒第四句最新

和左司郎中秋居五首

張籍

閒堂新灑掃稱是早秋天書客多呈帖琴僧與合弦莎臺乘晚上竹院就涼眠終日無忙事還應似得僊自知淸淨好不要問時豪就石安琴枕穿松壓酒槽山情因月甚詩語入秋髙身外無餘事惟應筆硯勞醉倚斑藤杖閒眠癭木牀案頭行气訣鑪裏降眞香尙儉經營少居閒意思長秋茶莫夜飲新月作松漿菊地才通履茶房不壘階憑醫防蜀藥寄信覓吳鞋盡得僊家法多隨道客齋本無榮辱意不是覺安排閒來松菊地未省有埃塵直去多將藥朝回不訪人見僧收酒器迎客換紗巾更恐登淸要難成自在身

和劉補闕秋園五首

朱慶余

閒園淸气滿新興日堪追隔水蟬鳴後當檐雁過時雨餘槐穟重霜近藥苗衰不似朝簪貴多將野客期逍遙人事外杖屨入杉蘿艸色寒猶在虫聲晚漸多靜逢山鳥下幽稱野僧過幾許開新菊開從落葉柯深齋常獨處詎肯厭秋聲翠篠寒逾靜孤花晚更明每因逢石坐多見抱書行入夜聴疎杵遙知耿此情門巷惟苔蘚誰言不稱貧臺閒人下晚果熟鳥來頻石脈潛通井松枝靜離塵殘蔬得雨後又見一畨新竹逕通鄰圃淸深稱獨遊虫絲交影細藤子墜聲幽積潤苔紋厚迎寒薺葉稠閒來尋古畫未廢執茶甌朱慶餘詩荊公少選然如此五詩多工語

和劉補闕秋園行寓興六首

雍陶

水木夕陰冷池塘秋意多庭風吹故葉階露淨寒莎愁燕窺燈語情人見月過砧聲聴已別虫響復相和閉門無事後此地卽山中但覺鳥聲異不知人境同晚花開爲雨殘果落因風獨坐還吟酌詩成酒已空花開爲雨果落因風自是佳句然詩家亦或忌此因卽是爲爲卽是因二字相犯也昌黎詩風能折芡觜露亦染梨腮山谷謂能當作稜亦當作液詩中不可無虛字然用虛字而不切則泛也因對爲鳥對禽知對覺凡三者所當省也

自得家林趣常時在外稀對僧餐野食迎客著山衣雀鬭翻檐散蟬驚出樹飛功成他日後何必五湖歸秋色庭蕪上淸朝見露華疎篁抽晚筍幽藥吐寒芽引水新渠淨登臺小徑斜人來多愛此蕭爽似仙家禁掖朝回後林園勝賞時野人來辧藥庭鶴往防棋晚日明丹棗朝霜潤紫梨還因重風景猶自有秋詩聖代少封事閒居方屏喧漏寒云外闕木落月中園山鳥宿檐樹水螢流洞門無人見淸景林下自開樽六詩皆工而可觀荊公所取者劉補闕爲諫官而家園有山水之樂唐人之仕於東西都者皆然

郊居秋日酬奚贊府見寄

楊巨源

繁菊照深居芳香春不如聞尋周處士知伴庾尙書日晚汀洲曠天晴艸木疎閒言揮塵柄淸步掩蝸廬野老能親牧髙人念逺漁幽叢臨古防輕葉度寒渠暮色無狂蝶秋華有嫩蔬若爲酬郢曲從此愧璠璵

起句十字最佳而照字尢妙後所防兩聯一開濶一細潤此本合入郊野類以其言秋日者多故附之秋

長安秋夜

章孝標

田家無五行水旱卜蛙聲牛犢乘春放兒孫候暖耕池塘煙未起桑柘雨初晴嵗晚香醪熟邨邨自送迎章孝標詩集一卷荊公選僅取五首題雲長安秋夜而前六句自言春意止末後兩句系秋意今不敢輕攺古題附秋詩中亦只起句十字新異

立秋日

司空曙

律變新秋至蕭條自此初花酣蓮報謝葉在柳呈疎淡日非云映淸風似雨餘捲簾涼暗度迎扇暑先除艸靜多翻燕波澄乍露魚今朝散騎省作賦興何如

秋寄賈島

僧無可

暗虫分暮色黙坐思西林聴雨寒更盡開門落葉深昔因京邑病並起洞庭心亦是吾兄事遲回直至今聴雨徹夜旣而開門乃是落葉如雨此體極少而絕佳微陽下喬木逺燒入秋山亦然陳后山輝輝垂重露防防綴流螢謂柏枝垂露若綴螢然一句指事一句設譬詩中之奇變者也

秋寄李頻使君

僧貫休

務簡趣誰陪淸吟共緑苔葉和秋蟻落僧帶野風來畱客朝嘗酒憂民夜畫灰終期冒風雪江上見宗雷李頻睦州人終於建州刺史貫休州蘭溪人死於蜀爲詩有極奇處亦有太粗處盡日覓不得有時還自來爲人嘲作失貓詩此類是也然道價甚髙年壽亦髙蚤與李頻交而老依錢鏐不肯攺一劍霜寒十四州遂入蜀此詩第四第六句好

新秋雨後

僧齊己

夜雨洗河漢詩懷覺有靈籬聲新蟋蟀艸影老蜻蜓靜引閒機發涼吹逺思醒逍遙向誰說時泥漆園經齊已潭州人與貫休並有聲同師石霜二僧詩唐之尢晚者已詩如夜過秋竹寺醉打老僧門最佳此詩起句自然第六句尢好

秋徑

僧保暹

杉竹淸陰合閒行意有憑涼生初過雨靜極忽歸僧虫迹穿幽穴苔防接斷稜翻思深隠處峯頂下層層此賦秋徑云杉竹淸陰合卽其中乃徑也第二句閒行字雨之所過僧之所歸皆徑也五六尢見徑中秋事尾句仍不走作

原上秋艸

僧古懷

秋來深徑裏老病眼慵開戶外行人絕林間朔吹回亂蛬鳴古塹殘日照荒臺惟有他山約相親入望來第六句深得秋意

山中

僧祕演

結茅臨水石淡寂益閒吟久雨寒蟬少空山落葉深危樓乘月上逺寺聴鐘尋昨得江山信期來此息心此石曼卿至交山東演也歐陽公爲其詩集序中四句鍛而成卻足前後起末句九僧亦多如此

落葉

潘閬

片片落復落園林漸向空幾畨經夜雨一半是秋風靜擁莎堦下閒堆蘚徑中巖松與巖檜寧共此時同潘閬出處予著名僧詩話已詳見落葉合入著題詩今附秋日類中三四有議論五六只是體貼尾句卻有出脫不如此非活法也

秋日題瑯琊山寺

巗下多幽景且無塵事喧鐘聲晴徹郭山色曉當門深洞藏泉脈懸崕露樹根更期來此宿絕頂聴寒猿此爲滁州防軍時所作有賈島餘韻五六尾句尢髙

渭上秋夕閒望

秋夕滿秦川登臨渭水邊殘陽初過雨何樹不鳴蟬極浦涵秋月孤帆沒逺煙漁人空老盡誰似太公賢五六淸淡尾句必合如此乃有轉換

暮秋閒望

魏野

水閣閒登望郊原欲刈禾壞檐巢燕少積雨病蟬多砧隔寒溪搗鐘隨曉吹過扁舟何日去江上負煙簑中四句皆工第四句尢好

秋風

王安石

揫斂一何饕天機亦自勞墻隈小翻動屋角盛呼號漠漠驚沙密紛紛斷柳髙江湖豈在眼昨夜夢波濤八句無一字不工第一句下饕字二句下天機字尢於秋風爲切也

秋露

日月跳何急荒庭露送秋初疑宿雨稍怪曉霜稠曠野將馳獵華堂已禦裘空令半夜鶴抱此一端愁周處風土記曰白鶴性警至八月繁露降流艸葉上滴滴有聲卽鳴也春秋繁露白鶴知夜半此詩三四已切於秋露五六似若言秋而未及露卻著結句引半夜鶴以終之亦妙

秋懷

歐陽修

節物豈不好秋懷何黯然西風酒旗市細雨菊花天感事悲雙鬢包羞食萬錢鹿車終自駕歸去潁東田歐陽公於自然之中或壯健或流麗或全雅淡有徳者之言自不同也三四全不喫力俗間有云香橙螃蟹月新酒菊花天本此

秋日家居

梅堯臣

移榻愛晴暉翛然世慮微懸虫低復上鬭雀墮還飛相趂入寒竹自收當晚闈無人知靜景苔色照人衣相趂入寒竹以應鬭雀墮還飛自收當晚闈以應懸虫低復上又是一體首尾翛然出塵可謂著題詩也

秋懷示黃預

陳師道

窗鳴風歷耳道壞艸侵衣月到千家靜林昏一鳥歸冥冥塵外趣稍稍眼中稀送老須公等秋棋未解圍三四絕妙五六非老筆不能

秋懷

稍稍昏煙集咚咚一再更短檠防細字髙枕忘平生來鶴妨身健新陽喚眼明已須甘酒力不用占時名詩中四句皆有眼只已須不用閒字卻是緊要處

雜詩

唐庚

兀兀且如此出門安所之手香柑熟後發脫艸枯時精力防書覺情懷舉盞知炎州無過雁二子在天涯水過漁村濕沙寛牧地平片雲明外暗斜日雨邊晴山轉秋光曲川長暝色橫瘴鄕人自樂耕釣各浮生子西惠州雜詩凡二十首佳句甚多此二詩尢切於秋而山轉秋光曲一聯尢古今絕唱他如身謀嗟翠羽人事嘆榕根茶隨東客到藥附廣船歸翻泥逢暗筍汲井得飛梅湖盡船頭轉山窮屐齒回濯足樓船防髙歌抱朴村雪曾前嵗有地過此邦無筍蕨春生箸魚蝦海入盤艸平連別洞雨轉入他山人情雙鬢雪天色屢頭風國計中宵切家書隔嵗通皆雋永有味

梅市道中

陸遊

雨暗山陂路人喧北渡頭廟垣新畫馬邨笛逺呼牛買飯諳爭席迎潮競解舟平生苦吟處又送一年秋

秋夜紀懷

北斗垂蒼莽明河浮太淸風林一葉下露艸百虫鳴病入新涼減詩從半睡成還思散闗路炬火驛前迎中四句皆工

秋晚

滕甫

槭槭霜風勁駸駸物象雕屢遷憐蟋蟀一敗笑芭蕉林葉疎逾響山云薄易消𨿽無逺行役對此亦何聊元秀秋晚十首今選其一他如苔防遺鳥爪菊本寄蛬音客櫓行何晚鄰機織未休老屋險不僕寒袍半欲紕亦佳句此屢遷一敗之句爲絕妙江西體也

七月四首

韓琥

水石雲山裏歸來已九秋隔城如淺近鄰寺始深幽慧逺逢修靜文淵說少遊徑荒殊不掃風葉上牽牛地僻稀人迹重林日自虛鳥飛晨气外蟬噪晚涼初餘潤從侵屨浮埃倦整書樵漁時上下閉戶又何居木末芙蓉起亭亭緑且靑墻猶承片瓦牕不礙疎櫺次第花擎蓋縱橫葉展屛石丁誰主者仙豈待沈防擁砌叢生菊何闗老意多澆花驚易燥耘艸喜成科枕臘尢宜睡餐香豈待哦淵明藏不盡滿把尙婆娑此嘉定十三年庚辰詩所謂歸來已九秋則出處亦可攷也第一首五六用人名而不覺其冗尾句幽雅第二首中四句俱工第三首只言木芙蓉第四首言菊而枕臘餐香四字絕佳老筆勁健非江湖近人餖飣可及

七言【三十首】

秋盡

杜甫

秋盡東行且未回茅齋寄在少城隈籬邊老卻陶潛菊江上徒逢袁紹杯雪嶺獨防西日落劍門猶阻北人來不辭萬里長爲客懷抱何時得好開

讀老杜詩開口便覺不同獨防西日落猶阻北人來一聯不勝悲壯結句更有气力

秋夜

露下天髙秋气淸空山獨夜旅魂驚疎燈自照孤帆宿新月猶懸雙杵鳴南菊再逢人臥病北書不至雁無情步檐倚杖防牛斗銀漢遙應接鳳城

此詩中四句自是一家句法千巗無人萬壑靜三步回頭五步空是也耕田欲雨刈欲晴去得順風來者怨亦是也山谷得之則古詩用爲滄江鷗鷺野心性陰壑虎豹雄牙須亦是也蓋上四字下三字本是兩句今以合爲一句而中不相粘實則不可拆離也試先讀上四字絕句然後讀下三字則句法截然可見矣

黃艸

黃艸峽西船不歸赤甲山下行人稀秦中驛使無消息蜀道兵戈有是非萬里秋風吹錦水誰家別淚濕羅衣莫愁劍閣終堪據聞道松州已被【一作破一作解】圍

兵戈有是非則兆端在乎上之人劍閣恐終不可據則叛於蜀者亦終於滅亡而已此等詩豈徒言秋日光景者哉

吹笛

吹笛秋山風月淸誰家巧作斷腸聲風飄律呂相和切月傍闗山幾處明胡騎中宵堪北走武陵一曲想南徵故鄕楊柳今揺落何得愁中卻盡生

慷慨悲怨自是一種風味李太白謂江城五月落梅花此亦以指楊柳蓋笛中有此二曲也吹笛本是著題今以附之秋類

七月一日題終明府水樓

髙棟層軒已自涼秋風此日灑衣裳翛然欲下陰山雪不去非無漢署香絕壁過雲開錦繡疎松隔水奏笙簧防君宜著王喬履眞賜還應出尙方

宓子彈琴宰邑日終軍棄繻英妙時承家節操尙不泯爲政風流今在玆可憐賓客盡傾蓋何處老翁來賦詩楚江巫峽半雲雨淸簟疎簾防奕棋

前詩人所不及後詩謂之吳體惟山谷能學而肖之餘人似難及也老杜別有秋興七言律八首在防州懷長安而作不専言秋以多不能備取

宿府幕

淸秋幕府井梧寒獨宿江城蠟炬殘永夜角聲悲自語中天月色好誰防風塵荏苒音書絕闗塞蕭條行路難已忍伶俜十年事彊移棲息一枝安

此嚴武幕府秋夜直宿時也三四與五更鼓角聲悲壯三峽星河影動揺同一聲調詩之樣式極矣

長安晚秋

趙嘏

云物淒涼拂曙流漢家宮闕動髙秋殘星幾防雁橫塞長笛一聲人倚樓紫艷半開籬菊淨紅衣落盡渚蓮愁鱸魚正美不歸去空戴南冠學楚囚

以三四佳呼趙倚樓

始聞秋風

劉禹錫

昔防黃菊與君別今聴蟬我獨回五夜颼飅枕前覺一年顏狀鏡中來馬思邊艸拳毛動雕盼靑雲倦眼開天地肅淸堪四望爲君扶病上髙臺

痛快

江亭晚望

碧江涼冷雁來疎閒望江云思有餘秋館池亭荷葉歇野人籬落豆花初無愁自得僊翁術多病能忘太史書聞說故園香稻熟片防歸去就鱸魚

三四明秀

秋日小園

錢惟演

碧簟涼生白祫衣庾園秋晚得幽期千房嫩菊金螢亂百本衰荷鈿扇欹日薄蘚花沿素壁雨淫蛙鼓占淸池翛然自合防莊趣誰識無心似摽枝

昆體三四怪麗

秋日湖西晚歸舟中書事

林逋

水防秋落蟹螯肥閒過黃公酒捨歸魚覺船行沈艸防犬聞人語出柴扉蒼山半帶寒云重丹葉疎分夕照微卻憶靑溪謝太傅當時未解惜蓑衣

句句有滋味

秋霽

魏野

艸堂髙迥勝危樓時節殘陽向晚秋野色靑黃禾半熟云容黑白雨初收依依永巷聞邨笛隠隠長河認客舟正是詩家好風景懶隨前輩卻悲愁

三四極工而不覺五六無防迹

秋日登樓客次懷張覃進士

聞說飄零亦異鄕登樓吟望益悲涼當時欲別言難盡他日相逢語更長蟬噪水邨千萬樹雁過云岫兩三行明朝防蹇還無定空憑危闌到夕陽

三四能言人情

秋日閒居

楊朴

忽聞髙柳噪新蟬厭暑情懷頓豁然庭檻夜涼風撼竹池塘香散水揺蓮鱸魚鱠憶奔江浦焦尾琴思換蜀弦莫遣金樽空對月滿斟髙唱混流年

徳人之言字字出於天眞故取之莫字當作戲今且從刋本

乙已重九

韓琦

苦厭繁機少適懷欣逢重九啟賓罍招賢敢並翹材館樂事難追戲馬臺蘚布亂錢乘雨出雁排新陣拂云來何時得遇樽前菊此日花隨月令開

英宗治平二年乙巳忠獻公在相位飲客蘇老泉所和壯心還傍醉中來已見節序類中此亦當入節序而選詩巳定故附此公前後入相出藩元夕上已寒食中秋九日爲詩至多言言有味菊花不應月令開於九日爲宰相而有此詩亦自謙之辭也五六響亮三四亦典正

九日水閣

池館摧隳古榭荒比延嘉客會重陽𨿽慚老圃秋容淡且防黃花晚節香酒味已醇新過熟蟹黃先實不須霜年來飲興衰難彊謾有髙吟力尙狂

此神宗熙寧二年已酉公判相州時九日詩也黃花晚節句與老枝擎重雪詩並見彊至所撰遺事書於續鑑實爲天下名言至熙寧四年辛亥相州九日詩凡四首有句云坐上半非前嵗客杯中無攺舊花香銅鉢一聲詩已就金鈴千朶菊爭開凡三判相州九日詩亦不止此

秋日與諸公馬頭山登髙

歐陽修

晴原霜後石橊紅佳節登臨興未窮日泛花光揺露際酒浮山色入樽中金壺恣灑毫端墨玉麈交揮席上風惟有淵明偏好飲籃輿落落一衰翁

第一句詩家所未有歐陽公詩大率自然如此

中秋口號

秦觀

雲山檐楯接低空公宴初開气鬱蔥照海旌幢秋色裏激天皷吹月明中香槽旋滴珠千顆歌扇驚圍玉一叢二十四橋人望處臺星正在廣寒宮

生日詩致語詩皆不可易爲以其徇情應俗而多諛也所以予於生日詩皆不選少遊作此詩是夜無月遂攺尾句云自是我翁多盛徳卻回秋色作春陰或嘲謂晴雨翻覆手姑存此以備話柄三四亦響亮

九月八日夜大風雨寄王定國

長年身外事都捐節序驚心一慨然正是山川秋入夢可堪風雨夜連天桐梢摵摵增淒斷燈燼飛飛落小圓湔洗此情須痛飲明朝試訪酒中僊

少遊詩文自謂秤停輕重銖兩不差故其古詩多學三謝而流麗之中有澹泊律詩亦敲防勻靜無偏枯突兀生澁之態然以其善作詞也多有句近乎詞此詩下淒斷小圓字亦三謝餘味別有秋日絕句三首尾句云菇蒲深處疑無地忽有人家笑語聲風定小軒無落葉靑虫相對吐秋絲安得萬妝相向舞酒酣聊把作纒頭此謂虹霓皆極怪麗

秋日客思

陳與義

南北東西俱我鄕聊從地主借繩牀諸公共得何侯力逺客新鈔陸氏方老去事多藜杖在夜來秋到葉聲長蓬萊可托無因至試覓人間千仞岡

共得何侯力以指新進新鈔陸氏方以憐遷客漢何武唐陸贄傳可攷此詩家用事之妙五六尢佳

次韻周教授秋懷

一官不辦作生涯幾見秋風捲防沙宋玉有文悲落木陶潛無酒對黃花天機衮衮山新瘦人世悠悠日自斜誤矣載書三十乘東門何地不宜

格髙

次韻家叔

衮衮諸公車馬塵先生孤唱發陽春黃花不負秋風意白髮空隨世事新閉戶讀書眞得計載肴從學豈無人只應又被支郎笑從者依然困在陳

自是一種髙格英風

秋雨初晴有感

陸遊

炎曦赫赫尙餘威冷雨蕭蕭故解圍號野百虫如自訴辭柯萬葉竟安歸芼羮菇菜珍無價上釣魴魚健欲飛散吏何功霑一飽髙眠仍聴搗秋衣

三四哀感五六響

邨居秋日

桔橰引水繞荒畦病臥蝸廬不厭低小聚數家秋靄裏平坡千頃夕陽西亭臯艸木猶蔥蒨天上風雲已慘淒逋負如山炊米盡終年枉是把鋤犁

三四自然

秋晚書懷

頹然兀兀復騰騰萬事惟除死未曾無柰喜歡閒弄水不勝頑健逺尋僧喚船野防橫斜渡問路雲山曲折登卻笑吾兒多事在夜分未滅讀書燈

三四新詭

捨北行飯書觸目

落雁昏鴉集逺洲靑林紅樹擁平疇意行舍北三義路閒防橋西一片秋少婦破煙撐去艇丫童橫笛喚歸牛形容野景無餘思自怪癡頑不解愁

如畫放翁萬詩秋日詩僅得此四首

九日破曉攜兒侄上前山竚立佳甚

韓琥

懷玉鏡臺開逺晴靈溪葛水去無聲園荒不礙憑髙立徑側何須委曲行露气已濃淸可掬日華初出畫難成閒居九日依辰至舉俗胡爲亦愛名

五六極佳非閒中知味者不能道節序詩編次巳定故附此秋日類中

風雨中誦潘邠老詩

滿城風雨近重陽獨上吳山防大江老眼昏花忘逺近壯心軒豁任行藏從來野色供吟興是處秋光合斷腸今古騷人乃如許暮潮聲捲入蒼茫

此詩悲壯激烈第一句用潘邠老句若第二句押不倒則餒矣此第二句𨿽是借韻軒豁痛快不可言諭三四非後生晚進胸次至第六句則入神矣至第八句則感極而無遺矣世稱韓澗泉名下無虛士乃慶元戊午詩也

毅齋卽事

徐僑

自吾齋外付諸兒除卻詩書總不知苔色上侵閒坐處鳥聲來和獨吟時十分秋色重陽近一味新涼老者宜調得身心能自慊止吾所止復何疑

毅齋徐公諱僑字崇文婺安人朱文公門人也端平侍從近世君子之無瑕者此詩中四句絕妙味其學力非小小詩家可及有徳者必有言也

瀛奎律髓卷十二

欽定四庫全書

瀛奎律髓卷十三

元方回編冬日類

虛谷曰日南至爲一陽之復以之首節序之選冬難賦莫難於雪已特爲之類矣寒跧沍役興雜感殊著於此

五言【三十四首】

初冬

杜甫

垂老戎衣窄歸休寒色【一作气】深漁舟上急水獵火著髙林日有【一作往】習池醉愁來梁父吟干戈未偃息出處遂何心

此工部爲防謀成都時作垂老戎衣窄所以自痛也習池醉梁父吟山簡非得已而醉諸葛又何爲而吟皆所以痛時世也

孟冬

殊俗還多事方冬變所爲破柑霜落爪嘗稻雪翻匙巫峽寒都薄烏蠻瘴逺隨終然減灘瀨暫喜息蛟螭此防州詩三四兒童亦能誦也

刈稻了詠懷

稻獲空雲水川平對石門寒風疎艸木旭日散雞豚野哭初聞戰樵歌稍出邨無家問消息作客信乾坤三四乃詩家句法必合如此下字則健峭後四句亦惟老杜能道之也

過劉員外別墅

皇甫曾

謝客開山後郊扉去水通江湖千里別衰老一樽同返照寒川滿平田暮雪空滄洲自有趣不復哭途窮本屬郊野以其所賦皆冬景也附諸此詩律平穏碧澗別墅喜皇甫侍郎相訪

劉長卿

荒邨帶返照落葉亂紛紛古路無行客空山獨見君野橋經雨斷澗水向田分不爲憐同病何人到白雲劉隨州號五言長城答皇甫詩如此句句明潤有韋蘇州之風他詩爲嘗貶謫多淒怨語

冬日後作

裴說

寂寞掩荊扉昏昏坐欲癡事無前定處愁有並來時日影才添綫鬢根已半絲明庭公正道應許苦心知【一作詩】

冬日

糲食擁敗絮苦吟吟過冬稍寒人卻健太飽事多慵樹老生煙薄墻陰貯雪重安排只如此公道防相容兩詩皆冬至詩前詩三四佳後詩三四尢佳乃應破首句所謂糲食敗絮有鍼綫不茍作也第五句樹字疑作廚則與下句尢稱

初冬早起寄夢得

白居易

起戴烏紗防行披白布裘鑪溫先暖酒手冷未梳頭早景煙霜白初寒鳥雀愁詩成遣誰和還是寄蘇州白詩由衷故勝微之

冬夕寄淸龍寺源公

僧無可

斂屨入寒竹安禪過漏聲髙杉殘子落深井凍防生罷磬風枝動懸燈雪屋明何當招我宿乘月上方行三四極天下之淸苦荊公選誤作郎士元非也

雪晴晚望

賈島

倚杖望松雪溪云幾萬重樵人歸白屋寒日下危峯野火燒崗艸斷煙生石【一作古】松卻回山寺路聞打暮天鐘晚唐詩多先鍛景聯頷聯乃成首尾以足之此作似乎一句唱起直說至底者燒字讀作去聲乃與下句葉

冬日書事

魏野

十月天不暖前村到豈能閒聞啄木鳥疑是打門僧壞砌平山雪空堂照瀑冰晚來因出戶方始暫攜藤四句奇絕

山村冬暮

林逋

衡茅林麓下春气已微茫雪竹低寒翠風梅落晚香樵期多獨往茶事不全忙雙鷺有時起橫飛過野塘第六句尢佳

嵗晚

王安石

月映林塘澹風含笑語涼俯窺憐緑淨小立竚幽香攜幼尋新菂扶衰上【一作坐】野航延緣久未已嵗晚惜流光漫叟詩話謂荊公定林後詩律精深華妙此作自以比靈運予以爲一唱三嘆之音也

次韻朱昌叔嵗暮

城云漏日晚樹凍裹春深槮密魚難暖巢危鶴更陰橫風髙彍弩殘澑細鳴琴嵗換兒童喜還傷老大心漏字裹字詩眼突如其光也深字尢好積柴水中取魚曰槮所感切

嵗暮書事

張耒

風捲塵沙白雲垂雪意凝夜山時叫虎晚市早收燈園栗炮還美邨醪醉不能三年官況味眞是冷於冰三四壯而哀

寒意

鄭剛中

嶺南霜不結風勁是霜時日落晚花瘦山空流水悲棲鴉尋樹早凍蟻下窗遲季子家何在衣單知不知北山鄭剛中字亨仲婺女人南渡前探花後至四川宣撫有方略秦檜忌之謫歿封州冬日詩起句最佳風勁卽知其爲霜時而實不結霜予生於是邦先君以廣西經幹被誣劾卒於是邦亦有詩而泯於火家集不傳今選鄭公之詩於斯所以寄予懷而紓無窮之悲也北山集佳句甚多予已別爲之跋陳簡齋嘗同牕云

捨北揺落景物殊佳偶作五首陸

遊

今年冬候晚仲月始微霜野日明楓葉江風斷雁行窮途多籍躪老景易悲傷自笑詩情懶蕭然舊錦囊路擁新霜葉溪余舊漲沙棲烏初滿樹歸鴨各知家世事元堪笑吾生固有涯南邨聞酒熟試遣小童賖小聚鷗沙北橫林蟹捨東船頭眠醉叟牛背立邨童日落云全碧霜餘葉半紅窮鱗與倦翼終勝在池籠屋角成金字溪流作縠紋斜通小橋路半掩夕陽門孤艇衝煙過疎鐘隔塢聞杜門非獨病實自厭紛紛艸徑人稀到柴扉手自開林疎鴉小泊溪淺鷺頻來檐角除蔓墻隅斸芋魁東鄰膰肉至一笑舉新醅放翁所謂筆端有口新冬野景搜抉無遺屋角成金字本出北史斛律金傳以對溪流作縠紋亦奇

殘臘

殘臘無多日吾生又一年林塘明夕照墟落淡春煙山色危欄角梅花緑酒邊嵗時元自好老病獨淒然五六壯麗

冬日感興十韻【戊午】

雨露天昏曀陂湖地阻深蔽空鴉作陣暗路棘成林有客風埃裏頻年老病侵夢魂來二豎相法欠三壬舊憤開孤劍新愁感斷砧唐衢惟痛哭莊舄正悲吟瘦跨秋門馬寒生夜店衾但思全舊璧敢冀訪遺簪樓上蒼茫眼燈前破碎心長謡傾濁酒慷慨厭層陰

三壬二豎秋門夜店舊璧遺簪皆工之又工

初寒獨居戲作

開殻得紫栗帶葉摘黃柑獨臥維摩室誰同彌勒龕宗文【杜子美之子】樹雞柵靈照【龎居士之女】挈蔬籃一段無生話燈籠自可談

稍涉變體新異

湖堤晚步

葛天民

照影憐寒水闗情柰夕陽雪慳天欠冷年近日添長好句誰相寄浮生各自忙有心聊頓放無事可思量和翁靈舒冬日書事三首

徐照

石縫敲冰水淩寒自煮茶梅遲思閏月楓逺誤春花貧喜苗新長吟憐鬢已華城中尋小屋嵗晚欲移家思字誤字當是推敲不一乃得之

秀句出寒餓從人笑我淸步溪波逐影吟竹鳥譍聲酒裏安天運春邊見物情耕桑猶罄槖何事可營生十日南山雪今朝又北風燒衝巖石斷梅映野堂空難語傷時事無成愧老翁一生吟思味獨喜與君同

冬日登富覽亭

翁捲

未委海潮水往來何不閒輕煙分近郭積雪蓋遙山漁舸汀鴻外僧廊島樹間晚寒難獨立吟竟小詩還翁靈舒學晚唐中四句工但俱詠景物而已尾句亦只說寒難獨立吟詩而還無逺味也

一室

宋自遜

一室冷如冰梅花相對淸殘年日易晚夾雪雨難晴身計蠒千緒世紛棋一枰麯生差解事談笑破愁城壺山宋自遜字謙父本婺女人父子兄弟皆能詩而謙父名頗著賈似道賄以二十萬楮結屋南昌詩篇篇一體無變態此詩三四好五六涉爛套也他如酒熟渾家醉詩成逐字評亦佳但近俗耳

快哉亭朝寓目

賀鑄

風起喜舒曠徑趍城上樓初暘動禾黍積雨失汀洲水牯負鴝鵒山樞懸栝蔞坐慚眞隠子物我兩悠悠【此下四首當入晨朝類後晨朝類戴式之以下四首當列於此觀後卷注自明】

快哉亭有三處曰彭城曰黃岡曰東武彭城黃岡皆東坡命名而東武者乃東坡自造此事見子由詩中賀公今詩乃彭城快哉亭也水牯負鴝鵒卽蘇邁詩中牛戴寒鴉過別邨也山樞懸栝蔞卽昌黎詩黃團系門衡也但變化不一耳

防城早行

王之道

殘月千家閉荒城萬木號舉頭華蓋近回睇啟明髙野迥霜迎面風淸冷透袍十年河上路從此步金鼇相山居士王之道字彥猷無爲軍人宣和六年進士建炎中保山寨攝鄕郡尋以議和忤檜晚起漕湖南子蕭藺此詩三四新異早行詩難得佳者防城在應天府乃汴河西上入京路也

早行

僧惠洪

失枕驚先起人家半夢中聞雞憑早晏占斗辧西東轡濕知行露衣單怯曉風秋陽弄光影忽吐半林紅歐公詩有夜江防斗辧西東此句似落第二然五言簡亦勝七言山谷集有此詩甘露滅集亦有之谷集爲覺恐非

晨起

陸遊

晨起梳頭懶披衣立艸堂霧昏全隠樹气暖不成霜灘急回魚隊天低襯雁行新春猶一月已覺日微長五六下二字眼工

七言【二十首】

十二月一日三首

杜甫

今朝臘月春意動云安縣前江可憐一聲何處送書雁百丈誰家上瀨船未將梅蕋驚愁眼更取椒花媚逺天明光起艸人所羨肺病幾時朝日邊

寒輕市上山煙碧日滿樓前江霧黃負鹽出井此溪女打皷發船何郡郎新亭舉目風景切茂林著書消渇長春花不愁不爛漫楚客惟聴棹相將

卽防燕子入山扉豈有黃鶯歷翠微短短桃花臨水防輕輕柳絮防人衣春來準擬開懷久老去親知見面稀他日一杯難彊進重嗟筋力故山違

此三詩張文潛集中多有似之者气象大語句熟𨿽或拗字近吳體然他人拘平仄者反不如也末篇見得峽中春攙臘而至不特閩廣間

野望

金華山北涪水西仲冬風日始淒淒山連越巂【郡名悉委切】蟠三蜀水散巴渝下五溪獨鶴不知何事舞饑烏似欲向人啼射洪【縣名】春酒寒仍緑目極傷神誰爲攜

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃答聖朝跨馬出郊時極目不堪人事日蕭條

兩野望詩地不同而同是冬日故選入此格律髙聳意气悲壯唐人無能及之者

戊申嵗暮詠懷二首

白居易

窮冬月末兩三日半百年過六七時龍尾趂朝無气力牛頭參道有心期榮華外物終須悟老病傍人豈得知猶被妻兒教漸退莫求致仕且分司

惟生一女才十二隻欠三年未六旬婚嫁累輕何怕老饑寒身慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人

言言能道心事予年五十七嵗選此詩深愧之是嵗太和二年

繚垣

王安國

繚垣烏鵲近人飛簾外曈曈日上遲檜作寒聲風過夜梅含春意雪殘時古今無物爲眞樂出處何心更詭隨寄語年華聊一笑未應長負醉鄕期

三四景五六情規格整齊議論慷慨爽快

次韻樂文卿故園

陳與義

故園歸計墮虛空啼鳥驚心處處同四壁一身長客夢百憂雙鬢更春風梅花不是人間白日色爭如酒面紅且復髙吟置餘事此生能費幾詩筒

此詩似新春冬末之作

十月

十月天公作許悲負霜鴻雁不停飛莽連萬里雲山去紅盡千林秋徑歸病夫搜句了節序小齋焚香無是非睡過三冬莫開戶北風不貸芰荷衣

簡齋詩獨是格髙可及子美

和李上捨冬日書事

韓駒

北風吹日晝多陰日暮擁階黃葉深倦鵲繞枝翻凍影飛鴻摩月墮孤音推愁不去如相覓與老無期稍見侵顧籍微官少年事病來那復一分心

三四極工五六前輩有此語但鍛得又佳耳

十月一日

曾幾

屋角羲娥轉兩輪今朝水帝又司辰山家嘗稻知良月野徑尋梅見小春一嵗坐防除得盡百年正與死相鄰誰能思許無窮事閉閤開鑪但飲醇

三四切題是十月一日詩不可攺用且防他第七句如何下

海云回接騎城北時吐蕃出沒大渡河水上

範成大

古渡風沙捲夕霏小江煙浪皺春漪天於麥隴猶慳雪人向梅梢大欠詩頓轡靑驪飛脫離白羽笑寒鴟牙門列校俱慓鋭檄與河邊禿發知

淳熙四年丁酉至能帥蜀十一月十日海云賞山茶回作此詩人向梅梢大欠詩佳句也予選詩不甚喜富貴功名人詩亦不甚喜詩之富艷華腴者其人富貴而其詩髙古雅淡如選此篇以有此聯佳句耳

用韻詠雪簡湘中諸友

陳傅良

夾湘而往一塵無不在瑤池在石渠气蓋松篁誰與競令行螟螣自相屠山光際水天無間夜色通朝月不如中有一翁須皓白蕭然野鶴亦乘車

陳止齋傅良字君舉漕湖南時作詠雪詩今選二首入冬日亦足以見幹淳以來一時文獻之盛止齋𨿽専以文名而詩亦健浪如此

再用喜雪韻

瘴雨蠻煙此後稀童山亦與借餘輝爭防狂穉相呼喚下啄饑烏自匹妃苦乏貂裘堪夜永喜無蝝子著冬饑興來那向【一作況】山陰客爲我扁舟倚石磯

冬晴日得閒遊偶作

陸遊

不用淸歌素與蠻閒愁已自解連環閏年春近梅差早澤國風和雪尙慳詩思長橋蹇驢上棋聲流水古松間牋天有事君知否止乞柴荊到死閒

五六天成

冬晴閒步東邨由故塘還捨

紅藤拄杖獨相羊路繞東邨小嶺傍水落枯萍黏蠏椴【鄕人植竹以取蟹謂之蟹椴】雲開寒日上魚梁洛陽二頃言良是光範三書計本狂歷盡危機識天道要令閒健返耕桑五六善用事蟹椴一句新

十二月八日步至西村

臘月風和意已春時因散防過吾鄰艸煙漠漠柴門裏牛迹重重野水濱多病所須惟藥物差科未動是閒人今朝佛粥爭相餽更覺江邨節物新

三四古淡五六集句體亦天成也

十一月五日晨起書呈葉徳璋司法

趙蕃

臥聞落葉疑飄雨起對空庭蓋捲風政自摧頽同病鶴況堪吟諷類寒虫忽思有客渾如我卻念題詩不似公已分虀鹽終白首可因霜雪媿靑銅

讀此詩句句是骨非晚唐裝防纖巧之比上四和末云旣欲紛紛視兒子何須衮衮羨諸公尢髙亢下視一世也

次韻葉徳璋見示

窮冬未省見梅班故里何由投竹安歸意寧須卜以決衰顏不待鏡頻防交情謝子來今雨節物娯予後苦寒獨苦更憐終漫興不如骫骳得天歡

卜以決鏡頻防此聯已奇來今雨後苦寒此聯又奇詩骨聳東野此之謂歟

瀛奎律髓卷十三

欽定四庫全書

瀛奎律髓卷十四

元方回編晨朝類

聞雞而起戴星而行以勤學以綜務有不同惟賢者乃云髙臥晚起亦各有其志也

五言【三十二首】

早渡蒲關

唐明皇

鐘鼓嚴更曙山河野【一作四】望通鳴鑾下蒲阪飛蓋入秦中地險【一作峻】關逾壯天平鎭尙雄春來津樹合月落戍樓空馬色分朝景雞聲逐曉風所希常道泰非復候繻同

半山唐選此第一首宗大有好詩而半山不及取殆是未見其集然則開元天寶盛時當陳宋杜沈律詩王楊盧駱諸文人之後有王摩詰孟浩然李太白杜子美及岑參髙適之徒並鳴於時韋應物劉長卿嚴維秦系亦並世而不見與李杜相倡和詩人至此可謂盛矣爲之君如明皇者髙才能詩亦不下其臣豈非盛之又盛哉

曉望

杜甫

白帝更聲盡陽臺曉色分髙峯寒上日疊嶺宿霾云地坼江帆隠天淸木葉聞荊扉對麋鹿應共爾爲羣五六以坼字隠字淸字聞字爲眼此詩之最處

將曉二首

石城除擊柝鐵鎖欲開闗皷角悲荒塞星河落曉山巴人常小梗蜀使動無還垂老孤帆色飄飄犯百蠻軍吏回官燭舟人自楚歌寒沙防薄霧落月去淸波壯惜身名晚衰慚應接多歸朝日簪笏筋力定如何前一詩中四句兩言曉景兩言時事後一詩中四句兩言曉景兩言身事拘者欲句句言曉卽不通矣

客亭

秋窗猶曙色木落更天風日出寒山外江流宿霧中聖朝無棄物老病已成翁多少殘生事飄零任轉蓬王右丞詩云江流天地外山色有無中此詩三四以冩秋曉亦足以敵右丞之壯然其佳處乃在五六有感慨兩句言景兩句言情詩必如此則淨潔而頓挫也

早起

春來常早起幽事頗相闗帖石防頺岸開林出逺山一丘藏曲折緩步有躋攀僮僕來城市瓶中得酒還此乃老杜集之晚唐詩也起句平入晚唐也三四著上帖防開出字爲眼則不特晚也五六意足不必拘對而有味則不止晚唐矣尾句別用一意亦晚唐所必然也

趨府堂候曉呈兩縣僚友

韋應物

趨府不遑安中宵出戶看滿天星尙在近壁燭仍【一作猶】殘立馬頻驚曙垂簾卻避寒可憐同宦者應悟下流難仕宦而居下流所以趨府候曉不得已之役應當作始

旦攜謝山人至愚池

栁宗元

新沐換輕幘曉池風露淸自諧塵外意況與幽人行霞散眾山迥天髙數雁鳴機心付當路聊適羲皇情詩不純於律然起句與五六乃律詩也幽而光不見其工而不能忘其味與韋應物同調韋達故淡而無味

商山早行

溫庭筠

晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳬雁滿回塘溫善賦號爲八義手而八韻成以此知名於世三四極佳

曉寢

白居易

轉枕重安寢回頭一欠伸紙窗明覺曉布被暖知春莫彊疎慵性須安老大身雞鳴一覺睡不博早朝人三四好快活自在人尾句尢爽

途中早發

劉禹錫

中途望啟明促促事晨徵寒樹鳥初動霜橋人未行水流白煙起日上彩霞生隠士應髙枕無人問姓名劉賔客詩中精也自頷聨以下無一句不佳且是尾句不放過

晨起

曉色教不睡捲簾淸气中林殘數枝月發冷一梳風並鳥含鐘語攲河隔霧空莫疑營白日道路本無窮三四世所稱名句

曉發

唐求

旅館候天曙整車趨逺程幾處曉鐘斷半橋殘月明沙上鳥猶睡渡頭人未行去去古時道馬嘶三兩聲此所謂詩瓢唐山人者四聨皆側入自是一體詩亦淸潤

早行

郭良

早行星尙在數里未天明不辧雲林色空聞風水聲月從山上落河入鬥間橫漸至重門外依稀見洛城第六句新

早春寄朱放

山曉旅人去天髙秋气悲明河川上沒芳艸露中衰此別又千里少年能幾時心知剡溪路聊且寄前期曉發鄞江北渡寄崔韓二先輩許

渾

南北信多岐生涯半別離地窮山盡處江泛水寒時露曉蒹葭重霜晴橘柚垂無勞促回檝千里有心期許用晦丁卯集者京口之南可十里有丁卯橋乃其故居以名集也其詩出於元白之後體格太卑對偶太切陳后山次韻東坡有云後世無髙學舉俗愛許渾以此之故予心甚不喜丁卯詩然初年誦半山唐選亦愛其懷古數篇今老而精選罕當予意早行晨起難得佳者獨丁卯爲多五言如素壁寒燈暗紅鑪夜火深廚開山防散鐘盡野猿吟露重螢依艸風髙蝶委蘭晨雞鳴逺戍宿雁起寒塘云卷四山雪風凝千樹霜皆近乎屬對未工而所對之句意若牽彊又如檐楹銜落月幃幌耿殘燈上四字全不佳又如水虫鳴曲檻山鳥下空階十字全然無味七言如一聲山鳥曙云外萬野水螢秋艸中星河半落巖前寺雲霧初開嶺上闗殆不成詩而近世晚進爭由此入所以卑之又卑也短中求長惟七言懷古詩五言峽山寺詩早梅詩爲優自見別評

早發洛中

許棠

半夜發淸洛不知過石橋云增中嶽大樹隠上陽遙塹黑初沈月河明欲認潮孤邨人尙夢無處暫停橈此一早發詩不知二字便佳蓋曙中舩過橋下也中嶽上陽以云增而大以樹隠而遙極有味第六句亦佳末句則予嘗夜航浙河熟諳此況也與許渾全不同

曉發

姚鵠

旅行宜早發況復是南歸月影緣山盡鐘聲隔浦微殘星螢共失落葉鳥和飛去去渡南浦邨中人出稀第四句可取第五句妙余未稱也

晨起

韓偓

曉景山河爽閒居巷陌淸已能消滯念兼得散餘酲汲水人初起回燈燕暫驚放懷殊不足圓隙已塵生淸爽一聨好亦多能述晨興之味

曉發山居

僧宇昭

蓐食小人家寒燈碎落花雞鳴牕半曉路暗月西斜世故欺懷抱風霜近嵗華劇憐詩思苦淒惻向長沙三四平平以早行詩少收之

早行

晁端友

馬上雞初唱天涯星未稀驚風時墜笠零露暗沾衣山下疎鐘發林梢獨鳥飛逺峯煙靄淡迆邐見朝暉此無咎之父防味平雅有唐風

曉

梅堯臣

烏蟾不出海天地無明時萬國睡未覺一聲雞已知樹頭星漸沒枝上露應垂人世紛紛事勞勞只自爲聖兪詩淡而有味此亦信手拈來自然圓熟起句似孟郊

夢後寄歐陽永叔

不趂常參久向安眠舊溪五更千里夢殘月一城雞適往言猶是浮生理可齊山王今已貴肯聽竹禽啼此乃曉寐方覺之詩三四佳末句言永叔已貴無髙眠之適矣

和外舅夙興【三首取二元注寓大云寺作】

黃庭堅

蔓已除壠苔痕獨上墻蓬蒿含雨露松竹見冰霜捲幔天垂斗披衣日在房無詩嘆不遇千古一潛郎風烈僧魚響霜嚴郡角悲短童疲灑掃落葉故紛披水凍食鮭少甕寒浮蟻遲朝陽烏鳥樂安穏托禪枝見山谷外集如蓬蒿之人含雨露不如松竹之足以見冰霜也意當如此兩句元只一意如短童疲灑掃落葉故紛披亦可見詩格無窮先言掃次言葉十字一句法如披衣日在房當是指氐房之房則奇外舅者謝師厚

晨起

張耒

曉色淡朦朧園林白露濃寒叢蛩響畔秋屋葉聲中更老心猶在𨿽貧樽不空浮生仗天理不擬哭途窮第五句最古淡

嵗暮呈眞翰林

戴復古

嵗事朝朝廹家書字字愁頻沽邨巷酒獨倚異鄕樓詩骨梅花瘦歸心江水流狂謀無際忍看大刀頭【此下四首當入冬日類】

石屏此詩前六句盡佳尾句不稱乃止於訴窮乞憐而已求尺書幹錢物謁客聲气江湖間人皆學此等衰意思所以令人厭之

夜訪侃直翁

劉瀾

疎瓴亂見星危坐冷無燈索句髭先白湌蔬貌欲靑棲禽翻麓雪墮栗破溪冰昨夜中峯頂同看海日升江邨劉瀾字養原天臺人嘗爲道士還俗學唐詩亦有所悟然干謁無成丙子年卒予熟識之此詩合屬夜類以冰雪一聨乃冬也附諸此

次韻方萬里雨夜雪意

趙與東

芋火房陰處翛然類嬾殘雨欺梅影瘦風助竹聲寒擁袂衣全薄哦詩字欲安兒童疑有雪頻起穴牕看予丁丑之冬在桐江賦雨夜雪意詩云洶湧風如戰蕭騷雨欲殘遙峯應有雪半夜不勝寒吾道孤燈在人寰幾枕安何當銀海淸曉倚樓看魯齋趙君與東字賓暘和予此詩哦詩字欲安佳句也尾句亦活動勝予所倡賔暘嘉定十五年壬午生今年六十有二宗學上捨攺官

次韻方萬里寒甚送酒

連日寒殊甚衰年無一能硯呵磨墨凍瓶曬插花冰浮世無根絮餘生有發僧蘇門如可卽端合事孫登戊寅十一月十九日寒予賦詩送賔暘酒並懷南山僧川老此和篇三四亦工

曉起甘蔗洲

鞏仲至

曉起東風惡晴嵐忽變昏船隨山共走霧與水相吞鉦皷遙知寨桑麻略辧邨雨來無準則容易濕蓬門鞏栗齋仲至其先東平府人南渡寓居州父嶸大監廣帥淳熙甲辰上捨甲科東平集四十卷其詩甚新嘗學於東萊之門

早行

劉克莊

店嫗明燈送前邨認未眞山頭云似雪陌上樹如人漸覺髙星少才分逺燒新何煩看堠子來往暗知津南嶽一槁第七詩三四可觀蓋少作也

七言【十三首】

曉上天津橋閒望偶逢盧郎中張員外擕酒同

傾

白居易

上陽宮裏曉鐘後天津橋頭殘月前空濶境疑非下界飄遙身似在寒天星河隠約初生日樓閣蔥籠半出煙此處相逢傾一盞始知地上有神仙

詩律不必髙但亦自然

早發

羅鄴

一防殘燈魯酒醒已擕孤劍事離程愁看飛雪聞雞唱獨向長空背雁行白艸近闗微有露濁河連底凍無聲此中來往本迢遞況是軀羸客塞城

第六句好第五句露字疑當作路先已言雪故也早發天臺中巖寺度闗嶺次天姥岑許渾

來往天臺天姥間欲求眞訣駐衰顏星河半落巖前寺雲霧初開嶺上闗丹壑樹髙風浩浩碧溪苔淺水潺潺可知劉阮逢人處行盡深山又是山

愛而知其惡憎而知其善君子於待人宜然予之評詩亦皆然也予徧讀唐人詩早行晨起之作絕少如早朝夜直已入朝省類矣於此外求平淡蕭閒之趣咸無焉此詩三四於早行自工但苦對偶太甚所謂方得一句便拏捉一句爲聨而無自然眞味又且涉乎淺近則老筆恥之五六尢爲平平惟尾句卻佳可知者不可知也甚處可覓劉阮行盡山又是山也

早發藍闗

韓偓

閉門愁立待雞鳴搜景馳魂入杳防云外日隨千里雁山根霜共一潭星路盤偶見樵人火棧轉時聞驛使鈴自問辛勤緣底事半生驅馬望長亭

早起

魏野

夜長久待得晨興耽睡童猶喚不譍燒葉鑪中無宿火讀書窗下有殘燈臨堦短髮梳和月傍岸衰容洗帶冰應被巢禽相怪訝尋常日午起慵能

燒葉一作燒藥今從詩話以葉字爲定尢有味

朝

梅堯臣

木鏁初開水上城竹籬深閉日光生靑苔井畔雀兒鬭烏臼樹頭雅舅鳴世事但知開口笑俗情休要著心行是非不道任挑撻惟憶當時阮步兵

中四句好

新城道中

蘇軾

東風知我欲山行吹斷檐間積雨聲嶺上晴雲披絮帽樹頭初日掛銅鉦野桃含笑竹籬短溪栁自揺沙水淸西崦人家應最樂煮芹燒筍餉春耕

東坡爲杭倅時詩熙寧六年癸丑二月循行屬縣由富陽至新城有此作三四乃是早行詩也起句十四字妙五六亦佳但三四頗拙耳所謂武庫森然不無利鈍學者當自細參而黙防𨿽山谷少年詩亦有不甚佳者不可爲前輩隠諱也坡是年三十八嵗晁無咎之父端友令新城故和篇有雲小雨足時茶戶喜亂山深處長官淸此乃佳句

早起

陳師道

鄰雞接響作三鳴殘防連聲殺五更寒气挾霜侵敗絮賔鴻將了度微明有家無食違髙枕百巧千窮只短檠翰墨日疎身日逺世間安得尙虛名

有家無食百巧千窮各自爲對乃變格要見字字鍛鏈不遺餘力

西歸舟中懷通泰諸君

呂本中

一雙一隻路傍堠乍有乍無天際星亂葉入船侵破衲疾風吹水擁枯萍山林何謝難方駕詩語曹劉可乞靈酒盌茶甌俱不厭爲公醉倒爲公醒

起句十四字乃早行詩次一聨言景物而工又一聨言情況而不勝其髙矣詩格崢嶸非晚學所可及也

東流道中

王質

山髙樹多日出遲食時霧露且雰霏馬蹄已踏兩郵舍人家漸開雙竹扉冬靑匝地野蜂亂蕎麥滿園山雀飛明朝大江載吾去萬里天風吹客衣

雪山王質字景文東魯人過江寓居興國紹興庚辰進士此詩乃吳體而遒美

六月歸途

徐機

星明殘防數峯晴夜靜微聞水有聲六月行人須早起一天涼露濕衣輕宦情每向途中薄詩句多於馬上成故里諸公應念我稻花香裏計歸程

第四句良是第六句亦佳

夜雨曉起方覺

鞏仲至

夜雨鳴檐送五更不驚髙臥最多情窗間細視花無【一作無花】影墻外隨聽屐有【一作有屐】聲數把柔絲堤柳嫩一奩方鏡閘波淸出門眼界殊明潔但覺春寒處處生

此詩夜雨細而不知曉起方覺以附之曉詩類

晨徵

靜觀羣物亦勞哉豈獨吾爲旅食催雞唱未圓天已曉蛙鳴方聚雨還來淸和入序殊無暑小滿先時政有雷酒賤茶饒新面熟不妨乘興且徘徊

第六句最新

瀛奎律髓卷十四

欽定四庫全書

瀛奎律髓卷十五

元方回編暮夜類

道途晚歸齋閣夜坐眺暝色數長更詩思之幽致尢見於斯

五言【五十首】

晚次樂鄕縣

陳子昻

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴盛唐律詩體渾大格髙語壯晚唐下細工夫作小結裹所以異也學者詳之

向夕

杜甫

畎畝孤城外江邨亂水中深山催短景喬木易髙風鶴下云汀近雞棲艸屋同琴書散明燭長夜始堪終

日暮

牛羊下來夕各已閉柴門風月自淸夜江山非故園石泉流暗壁艸露滴【一作滿】秋根頭白燈明裏何須花燼繁

晚行口號

三川不可到歸路晚山稠落雁浮寒水饑烏集戍樓市朝今日異防亂幾時休逺媿梁江總還家尙黒頭

客夜

客睡何曾著秋天不肯明入簾殘月影髙枕逺江聲計拙無衣食途窮仗友生老妻書數紙應悉未歸情

倦夜

竹涼侵臥內野月滿庭隅重露成涓滴稀星乍有無暗飛螢自照水宿鳥相呼萬事干戈裏空悲淸夜䢐

中夜

中夜江山靜危樓望北辰長爲萬里客有媿百年身故國風雲气髙堂戰伐塵胡雛負恩澤嗟爾太平人

邨夜

風色蕭蕭暮江頭人不行邨舂雨外急鄰火夜深明胡羯何多難漁樵寄此生中原有兄弟萬里正含情

旅夜書懷

細艸微風防危檣獨夜舟星垂平野濶月湧大江流名豈文章著官應老病休飄飄何所似天地一沙鷗老杜夕暝晚夜五言律近二十首選此八首潔淨精致者多是中兩句言景物兩句言情若四句皆言景物則必有情思貫其間痛憤哀怨之意多舒徐和易之調少以老杜之爲人純乎忠襟義气而所遇之時喪亂不已宜其然也

出郭

霜露晚淒淒髙天逐望低逺煙鹽井上斜景雪峯西故國猶兵馬他鄕亦鼔鼙江城今夜客還與舊烏啼

野望

淸秋望不極迢遞起層陰逺水兼天淨孤城隠霧深葉稀風更落山迥日初沈獨鶴歸何晚昏鴉已滿林此亦老杜暮夜詩而題中惟指郊野各極遒健悲慘不可不選前詩分明道亂離後詩結末四句有嘆時感事助賢惡不肖之意焉

晚泊牛渚

劉禹錫

蘆葦晚風起秋江鱗甲生殘霞忽攺色逺雁有餘聲戍鼓音響絕漁家燈火明無人能詠史獨自月中行意盡晚景尾句用袁宏詠史事尢切於牛渚也按楊誠齋晚景一聨亦曰暮天無定色過雁有歸聲

夕次洛陽道中

崔塗

秋風吹故城城下獨吟行髙樹鳥已息古原人尙耕流年川暗度往事月空明不復嘆岐路馬頭塵夜生陳簡齋髙原人獨耕似勝古原人尙耕爲第四句下古字第一句卻只作秋風吹故城故字不甚好若曰秋風吹古城此一句旣妙第四句卻作故原人尙耕亦可也

酬夢得窮秋夜坐卽事見寄

白居易

細焰燈將盡聲遙漏正長老人秋向火小女夜縫裳菊悴籬經雨萍銷水得霜今冬暖寒酒已擬共君嘗三四有情味

齊雲樓晚望偶題十韻兼呈馮侍禦田殷二協律【樓在蘇州】

潦倒宦情盡蕭條芳嵗防欲辭南國去重上北城看復嶺江山壯平鋪井邑寛人稠過楊府坊鬧半長安插霧峯頭沒穿霞日腳殘水光紅漾漾樹色緑漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑欄幹

前一聨見蘇州之盛後一聨眞情可掬

彭蠡湖晚歸

彭蠡湖天晚桃花水气春鳥飛千白防日沒半紅輪何必爲遷客無勞是病身但來臨此望少有不愁人自是一家尾句淒然如此遷謫中常態也

山中寒夜呈許棠

曹松

山寒艸堂暖寂夜有良朋讀易分髙燭煎茶取折冰庭垂河半角窗露月微稜俱入詩心地爭無俗者情【詩一作論情一作憎】

第四句奇此等語惟唐人能之

南塘暝興

水色昏猶白霞光暗漸無風荷揺破扇波月動連珠蟋蟀啼相應鴛鴦宿不孤小僮頻報夜歸步尙踟躕中四句而三句新只起句十字亦不茍

與淸江上人及諸公宿李八昆弟宅

耿湋

湯公多外友洛社自相依逺客還登防秋懷欲忘歸驚風林果少驟雨砌虫稀更過三張價東遊媿陸機五六工致

月夜登王屋僊臺

顧非熊

月臨峯頂壇气爽覺天寛身去銀河近衣沾玉露寒雲中日己赤山外夜初殘卽此是仙境惟愁再上難五六勝於三四

同劉秀才宿見贈

僧無可

浮雲流水心只是愛山林共恨多年別相逢一夜吟旣能持苦節勿謂少知音憶就西池宿月圎松竹深中四句苦淡末句脫灑髙妙趙紫芝雪晴江月圎全學此也

寒夜過叡川師院

長生推獻壽法坐四朝登問難無彊敵聲名掩古僧絕塵苔積地棲竹鳥驚燈語黙俱忘寐殘窗半月稜五六自是一樣句法第七句尢佳

西陵夜居

吳融

寒潮落逺汀暝色入柴扄漏永沈沈靜燈孤的的靑林風移宿鳥池雨定流螢盡夕成愁絕啼螿莫近庭五六絕妙兩字眼用工

夕陽

僧宇昭

向夕江天迥微微接水平帶防歸極浦隨客上荒城云外僧看落山西鳥過明何人對幽怨苒苒敗莎並宇昭九僧之一江東人夕陽著題詩也中四句皆工

冬夜旅思

寇準

年少嗟覊旅煙霄進未能江樓千里月雪屋一龕燈逺信憑邊雁孤吟寄嶽僧鑪灰愁擁坐硯水半成冰讀此詩與晚唐人何異豈知其爲宰相器乎三四悲壯五六自唐人翻出第二句見其進取之心焉

暝

梅堯臣

杳杳鐘初發昏昏戶閉時巢禽投樹盡疲馬入城遲醉唱眠茅屋燒光透槿籬荷鋤休帶月亭長豎毛眉

夜

日從東溟轉夜向西海沈羣物各已息眾星燦然森蝦蟇將食月魑魅爭出陰阮籍獨不寐徘徊起彈琴前一首曲盡山城暮景後一首不專從律而意謂日沒星出羣陰之類爭逞憂世之士獨彈琴不寐有深意也豈但賦夜而已哉

吳正仲見訪回日暮必未晚膳因以解嘲

永日無車馬閒坊有竹鄰雨中烏防至門外緑苔新不殺雞爲黍堪題鳳向人山公識墨在知我舊來貧五六用事妙不覺其爲用事也以題有暮晚字附諸此

秋夜集李式西齋

趙湘

澤國秋光淡詩家夜會淸雨餘逢月色風靜得琴聲小徑幽虫絕寒堦落葉並當余不擬睡自起繞池行太宗朝詩人多學晚唐此詩三四系一句法五六是偶

江樓晴望

魯交

江幹一雨收霽色染新愁逺水碧千里夕陽紅半樓笛寒漁浦晚山翠海門秋更待牛津月袁宏欲泛舟三四善言晚景

臘後晚望

宋祁

寒日系難定鳴笳弄己休凍崕初辧馬昏谷自量牛漢樹臨闗密胡泉入塞流登髙能賦未風物古堯州昆體善於用事兩崕不辧牛馬與谷量牛馬融化作臘後晚望詩精密之至五六亦佳眞定府詩

城隅晚意

寥寥天意晚稍覺井閭閒水落呈全嶼云生失半山牛羊樵路暗燈火客舟還暝思輸鳬鵠歸飛沆漭間三四工巧

西樓夕望

炎氛隨日入岑寂坐遙帷倦鶩昏投浦驚蟬夜去枝桂花兼月破槎影帶星移珍重窗風好羲人卽此時三四工皆成都詩固是有羲皇上人此曰羲人則生

晚遊九曲院【和章秀才】

陳師道

冷落叢祠晚回斜峽路賒平荷畱夜雨驚鳥過鄰家云暗重重樹風開旋旋花病身無俗事待得後歸鴉此錢塘九曲院也後山遊吳時在三十嵗以前元丰五年壬戌詩

湖上晚歸寄詩友

功名違壯志戒律負前身劉徳長欺客王融卻笑人殘年憎受嵗病眼怯逢春杖屨知何向如公未厭頻【受一作送】此錢塘西湖也後山元丰中遊吳任淵注本不收此詩三十嵗所作乃謝克家本添入者憎受嵗怯逢春亦老蒼矣未可以少作視之

後湖晚出

水淨偏明眼城荒可當山靑林無盡意白鳥有餘閒身致江湖上名成伯季間目隨歸雁盡坐待暮鴉還滄江萬古流不盡白鳥雙飛意自閒東坡賞歐公詩謂敵老杜後山三四一聨尢簡而有味不致身於廟堂而致身於江湖之上名成伯季間謂在蘇門六君子中亞於黃而髙於晁張也

晚泊

淸切臨風笛深明隔水燈堆塲穿鳥雀暗澑入溝塍年使扶行老船催趂渡僧玆遊恐未已著句續先曾使之年出左傳謂問絳人年幾嵗使之自言也

晚坐

栁弱畱春色梅寒釀雪花溪明數積石月過戀平沙病減還增藥年侵卻累家後歸棲未定不但只昏鴉六句下六字爲眼尾句尢髙古

寒夜

畱滯常思動艱虞卻悔來寒燈挑不焰殘火撥成灰凍水滴還歇風簾捲復開孰知文有忌情至自生哀此赴棣州教授詩起句十字士大夫之常態

宿濟河

燭暗人初寂寒生夜向深潛魚聚沙窟墜鳥滑霜林稍作他年計初回萬里心還家只有夢更著曉寒侵句句有眼字字無瑕尾句尢深幽

宿合淸口

風葉初疑雨晴窗誤作明穿林出去鳥舉棹有來聲深渚魚猶得寒沙雁自驚臥家還就道身計豈蒼生此亦赴棣州教時作所以去鳥穿林而出者以舉棹者有來聲也上問下答起句十字盡客夜之妙末句嘆喟出處無補蒼生逺矣

和西齋

張耒

山色供開鏡溪光照掩扉暗虫先夜響萎葉近秋飛灌壠晴蔬出開籠暮鶴歸鳴琴坐朗月輕露防秋衣三四自然好五六工

冬夜

嵗晚轉無趣席門誰駐車澗泉分當井山葉掃供廚謀拙從人笑身閒讀我書幸知霜霰晚時得灌園蔬三四亦自然從人笑讀我書各有出處非杜撰

小舟過吉澤效王右丞

陸遊

澤國霜露晚孤汀煙火微本去官道逺自然人迹稀木落山盡出鐘鳴僧獨歸漁家閒似我未夕閉柴扉【汀一作邨】五六可謂得句

五鼔不得眠起酌一杯復就枕

棲冷雞聲咽牕深燭焰明流年容易過華髮等閒生濁挹連醅酒香搓帶葉橙殘骸付螻蟻汗簡更須名第六一句新

冷泉夜坐

趙師秀

眾境碧沈沈前峯月正臨樓鐘晴聽響池水夜觀深淸淨非人世虛空見佛心卻尋來處宿風起古松林三四下一字是眼中一字是眼之來脈作詩當如此秤停

訪端叔提幹

葛天民

水趂潮頭上山隨柁尾行大江中夜滿雙櫓半空鳴雁冷來無幾鷗淸睡不成平生師友地此夕最闗情三四有盛唐風味

雪夜

冷蘂通幽信孤山欠幾遭杯因寒更滿句到淡方髙雪滴晴檐雨松翻夜壑濤布衾𨿽似鐵猶念早趨朝五六盡佳三四幽淡

月夜書懷

陳傅良

送客門初掩收書室更虛新篁髙過瓦涼月下臨除婦病才扶杖兒饞或餽魚今朝吾已過莫問夜何如尾句髙不可言

暝色

劉克莊

暝色千邨靜遙峯帯淺霞荷鋤歸別墅乞火到鄰家疎鼔聞更逺昏燈見字斜小軒風露冷自起灌蘭花

七言【十一首】

閣夜

杜甫

嵗暮陰陽催短景天涯霜雪霽寒宵五更鼔角聲悲壯三峽星河影動揺野哭千家聞戰伐夷歌幾處起漁樵臥龍躍馬終黃土人事音書漫寂寥

三四東坡所賞世間此等詩惟老杜集有之

暮歸

霜黃碧梧白鶴棲城上擊柝復烏啼客子入門月皎皎誰家搗練風淒淒南渡桂水闕舟楫北歸秦川多鼔鼙年過半百不稱意明日看云還杖藜

自是一種骨格風調又自是一種悲壯哀慘

返照

楚王宮北正黃昏白帝城西過雨痕返照入江翻石壁歸云擁樹失山村衰年肺病惟髙枕絕塞愁時早閉門不可久畱豺虎亂南方實有未招魂

想必先得三四故以返照命題翻字失字詩眼也

和周亷彥

張耒

天光不動晚云垂芳艸初長襯馬蹄新月已生飛鳥外落霞更在夕陽西花開有客時攜酒門冷無車出畏泥修褉洛濱期一醉天津春浪緑浮堤

三四不見著力自然渾成

夜泊

逺雁初歸楓葉幹孤舟晚系岸邊灘淮聲夜靜淩風壯月色秋深照客寒疎拙功名甘濶略飄零蹤迹但悲嘆不闗酒薄難成醉自是年來少所懽

律熟句妥

夜泊寧陵

韓駒

汴水日馳三百里扁舟東下更開帆旦辭杞國風微北夜泊寧陵月正南老樹挾霜鳴窣窣寒花垂露落茫然不悟身何處水色天光共蔚藍

扁舟東下更開帆此是詩家合當下的句只一句中有進步猶云同是行人更分首也五六亦工

夜坐

呂本中

所至畱連不計程兩年堅臥厭南徵荒城日短溪山靜野寺人稀鸛雀鳴藥裹向人閒自好文書到眼病猶明較量定力差精進夜夜蒲團坐五更

夜雨

陸遊

蕭蕭殘髮雪侵冠冉冉淸愁用底寛把卷昏眸常欲閉投牀睡興卻先防惟須酒沃相如渴未分人哀範叔寒雨霽定知梅已動佩壺明日試尋看

五六气壯以第六句喚醒第五句也

冬夜不寐

姜特立

宵柝迢迢驚睡魔靜思甘分老林坡忍饑只有嵇康嬾扣角曾無寗戚歌不起妄心思世事只將閒意養天和時人休說長生術學著長生事轉多

五六俱曠達

秋夜偶書

趙師秀

此生謾與蠧魚同白髮難收紙上功輔嗣易行無漢學暉詩變有唐風夜長燈燼挑頻落秋老虫聲聽不窮多少故人天祿貴猶將寂寞嘆揚雄

三四有議論卻不可以晚唐詩一例看若如此推去盡髙

呈蔣薛二友

中夜淸寒入緼袍一杯山茗當香醪禽翻竹葉霜初下人立梅花月正髙無欲自然心似水有營何止事如毛春來擬約蕭閒客同上天臺看海濤

此等詩平正近世人甚誇之不深甫幹淳以前所作耳然尾句髙灑

瀛奎律髓卷十五

欽定四庫全書

瀛奎律髓卷十六

元方回編節序類

或問節序詩以冬至爲首何也古歷法皆起於冬至有一陽之復然後有三陽之泰故以此爲首邵康節詩云冬至子之半最佳而酒味方淡太音聲正希兩句一意故不取今此選專以論詩故詩非極工者不預焉

五言【五十四首】

冬至

王安石

都城開博路佳節一陽生喜見兒童色【一作意】歡傳市井聲幽閒亦聚集珍麗各攜擎卻憶他年事關商閉不行

李參政注博路未詳予謂常曰禁賭博惟節曰不禁耳幽閒聚集珍麗攜擎此等句細潤乃三謝手段半山多如此又至節五言詩佳者絕少七言則老杜數篇盡之矣

和王子安至日

陳師道

晨起公私廹昏歸鳥雀催百年忙裏盡萬事醉間來竹雨深宜晚江梅半欲開風燈挑不焰寒火撥成灰三四妙本三詩今取一第一首云近節翻多事爲家不亦難第二首云陰陽消長際老疾去畱間皆好

冬至後

張耒

水國過冬至風光春已生梅如相見喜雁有欲歸聲老去書全懶閒中酒愈傾窮通付吾道不復問君平張文潛詩予所師也楊誠齋謂肥仙詩自然不事雕鐫得之矣文潛兩謫黃州此殆黃州時詩三四絕佳大槪文潛詩中四句多一串用景似此一聨景一聨情尢潔淨可觀周伯防定四實四虛前後虛實爲法要之本亦無定法也

辛酉冬至

陸遊

今日日南至吾門方寂然家貧輕過節身老怯增年【元注鄕俗謂喫盡至飯卽添一嵗】畢祭皆扶拜分盤獨早眠惟應探春夢已繞鏡湖邊

放翁宣和乙巳生嘉泰元年辛酉年七十七矣三四平穏有味

臘日晚步

喜覺陽和近山園策杖行艸應知地暖栁欲向人輕殘雪通春信鳴禽報曉晴田閭未成計搔首問春耕此題三首今選其一栁欲向人輕最佳句也殘雪通春信通字絕妙第一首警聨云愁思供多病風光欲近人亦佳

臘日二首

日暖山邨路人家送送迎婚姻須嵗暮酒醴幸年登簫鼔兒童集衣裳婦女矜敢辭雞黍費農事及春興擊柝山城閉疎燈夜店扄疾風鳴夜谷晴水動浮星霜翼歸何晚鄰雞織未停短歌聊自放愁絕更誰聽此題六首今選其二衣裳婦女矜此一韻絕妙晴水動浮星此一句絕妙第二首一聨云雪意千山靜天形一雁髙尢佳迎字許借韻也

守嵗

唐太宗

暮景斜芳殿年華麗綺宮寒辭去冬雪暖帶入春風階馥舒梅素盤花卷燭紅共歡新故嵗迎送一宵中唐太宗才髙此詩尾句有把握起句有兩字爲眼殊不茍也又太原守嵗一聨尢佳送寒餘雪盡迎嵗早梅新文集四十卷今亡初學記中得此

杜位宅守嵗

杜甫

守嵗阿戎家椒盤已頌花盍簪喧櫪馬列炬散林鴉四十明朝過飛騰暮景斜誰能更拘束爛醉是生涯阿戎當作阿咸蓋杜位者少陵之侄也以四十字對飛騰字謂四與十對飛與騰對詩家通例也唐子西詩四十緇成素淸明緑勝紅祖此

除夜宿石頭驛

戴叔倫

旅館誰相問寒燈獨可親一年將盡夜萬里未歸人寥落悲前事支離笑此身愁顏與衰鬢明日又逢春此詩全不說景意足辭潔

除夕

唐庚

患難思年攺龍鐘惜嵗䢐闗河先壠逺天地小臣孤吾道憑溫酒詩情付擁鑪南荒足妖怪此日謾桃符唐庚字子西眉山人年十七見知東坡爲張天覺丞相牽連謫居恵州此詩三四似老杜故取之然子西詩大率精致

除夜

陳師道

七十已彊半所餘能幾何懸知暮景促更覺後生多遁世名爲累畱年睡作魔西歸端著便老子不婆娑前四句卽四十明朝過飛騰暮景斜之意樂天亦云行年三十九嵗暮日斜時前輩競辰如此晚輩可不勉哉畱年睡作魔絕佳謂不寐以守嵗而不耐困也

除夜對酒贈少章

嵗晚身何托燈前客未空半生憂患裏一夢有無中髮短愁催白顏衰酒借紅我歌君起舞潦倒略相同五六一聨當時盛稱其工見漁隠叢話

除夜

陳與義

疇昔追歡事如今病不能等閒生白髮耐久是靑燈海內春還滿江南硯不冰題詩餞殘嵗鐘鼓報晨興海內春還滿此一句壯甚

嵗除卽事

趙庚

連夜縫紉辦今朝杵臼頻買花簪穉女送米贈窮鄰宦薄惟名在年華與鬢新桃符詩句好恐動往來人趙庚字仲白寓居興化軍趙紫芝爲晚唐詩名冠四靈而仲白亞紫芝劉后村誌墓趙南塘爲序詩集謂古詩出情性後世挾才格此乃唐體選之尢者亦當不以才格論與尾句太自矜

新年作

宋之問

鄕心新嵗切天畔獨澘然老至居人下春歸在客先嶺猿同旦暮江栁共風煙已似長沙傅從今又幾年三四費無限思索乃得之否則有感而自得

次韻仲卿除日立春

王安石

猶殘一日臘並見兩年春物以終爲始人從故得新迎陽朝剪防守嵗夜傾銀恩賜隨嘉節無功只自塵五六切題

元日

陳師道

老境難爲節寒梢未得春一官兼利害百慮孰疎親積雪無歸路扶行有醉人望鄕仍受嵗回首向松筠讀後山詩若以色見以聲音求是行邪道不見如來全是骨全是味不可與拈花簇葉者相較量也嘉祐己亥嵗旦呈永叔內翰

梅堯臣

堦前去年雪鏡裏舊時人不覺應銷盡相看只似新屠酥先尙幼防勝又宜春獨愛開封尹鐘陵請去頻聖兪嘉祐五年庚子四月卒年五十九此年五十八也蓋老筆

宜章元日

呂本中

東風初解凍桃李已經春避地逢雞日傷時感雁臣湖南馳賊騎江外踐邊塵憔悴成無用虛煩淚濕巾雞日雁臣之句甚工北夷酋長遣子入侍者常秋來春去避中國之熱號曰雁臣

己酉元日【元注以諒陰免賀禮】

陸遊

夜雨解殘雪朝陽開積陰桃符呵筆寫椒酒過花斟巷栁揺風早街泥濺馬深行宮放朝賀共識慕堯心放翁解嚴州後歸鏡湖尋入爲禮部郎淳熙十五年戊申明年己酉元日以思陵服中免賀放翁年六十五矣桃符椒酒此聨後又嘗用之是冬翁竟去國晚節乃爲韓平原一出

甲子元日【題中元有嵗字今刪之○元注開嵗微陰不雨法當有年】

飲罷屠酥酒眞爲八十翁本憂緣直死卻喜坐詩窮米賤知無盜云又主丰一簞那復慮嬉笑伴兒童嘉泰四年甲子寧廟在位十一年放翁年八十屢見米賤年丰眞福人也第五句最好

元日立春

元日兼春日霜寒又雪寒並煩傳菜手同捧頌椒盤疊膝稀穿履扶頭懶正冠五年如此度寧得諱衰殘淳熙十五年戊申元日立春選亦所以記時也石湖二詩一云元日兼春日閒身是老身

人日

杜甫

元日至人日未有不陰時冰雪鶯難至春寒花較遲云隨白水落風振紫山悲蓬鬢稀疎久無勞比素絲東方朔占書一日爲雞二日爲狗三日豕四日羊五日牛六日馬七日人八日谷其日晴主所生之物盛陰則災

人日

唐庚

人日傷心極天時觸目新殘梅詩興晚細艸夢魂春挑菜年年俗飛蓬處處身蟇頤頻語及髣髴見東津以人日對天時𨿽近在目前子細看甚工東坡以人日對鬼門亦佳見此卷後

正月十五日

蘇味道

火樹銀花合星橋鐵鎖開暗塵隨馬去明月逐人來遊妓皆穠李行歌盡落梅金吾不禁夜玉漏莫相催味道武后時人詩律己如此健快古今元宵詩少五言好者殆無出此篇矣

夜遊

今夕重門啟遊春得夜芳月華連晝色燈影雜星光南陌靑絲騎東鄰紅粉妝管弦遙辧曲羅綺暗聞香人擁行歌路車攢鬭舞塲經過猶未已鐘鼔出長楊

元夕者太平之所宜有而離亂多富貴之所宜有而寂寞多讀此詩欲逢此辰不可得也味道前一詩見初學記此一詩見搜玉小集

觀燈

王諲

暫得金吾夜通看火樹春停車傍明月走馬入紅塵妓雜歌偏勝塲移舞更新應須盡記取說向不來人此詩但尾句十字佳凡觀元宵之人必多村翁癡子欲盡記所見以誇與不能同來者此意得之

正月十五夜月

白居易

嵗熟人心樂朝遊復夜遊春風來海上明月在江頭燈火家家市笙歌處處樓無妨思帝裏不合厭杭州樂天以長慶二年冬十月杭州到任長慶四年元宵詩也杭自唐固已盛矣然終未若京都長安之盛三四佳句也如李易安月上栁梢頭則詞意邪僻矣

和元夜

陳師道

笳鼔喧燈市車輿避火城彭黃爭地勝汴泗廹人淸梅栁春猶淺闗山月自明賦詩隨落筆端復可憐生景聨極佳後山家徐州彭黃謂彭門黃樓也汴水泗水交流城角故云

擇之誦所賦擬進呂子晉元宵詩因用元韻二首

朱熹

何處元宵好山房入定僧往來衣上月明暗佛前燈實際徒勞說空華詎可憑還教知此意妙用一時興何處元宵好寒龕獨寐人月窗同皎皎燈鏡自塵塵靜鑑通天地潛思妙鬼神卻憐迷路子狂走鬧城闉今按胡文定公安國宣和七年乙已賦元夕詩一聨云詞臣侍宴詩能好潁客披圖事莫傅文定元注云舍人呂子晉賦元夕十詩首篇云何處元宵好迎鑾冊府西鞘聲云外起扇影日邊低祕禁威容肅名流步武齊舜瞳回左顧眞欲過金閨末篇云何處元宵好雙林宴坐僧戒圎三五夜心耀百千燈茅舍門常掩繩牀幾謾憑世間娛樂事一念不曾興時皆諷誦之又注慶曆中潁昌一童子有道之士嘗至花月著道士服擕酒果飲野外隨意所適至元夜則閉門不出有詩云閉門獨看華山圖後不知所往有人飲京師市樓見過樓下急往追之不及呂原明有詩紀其事○胡文定公賦此詩而明年汴京亂矣文公所和林擇之前首卽呂子晉第十首韻也○元宵之樂太平之世富貴之人自不可無學道君子尙不肯輕費時光從事於不切之務況區區此等癡騃迷狂之所爲乎謹取文公此二詩於元宵之後山谷詩曰讀易一篇如酒醒亦此意也

月晦

唐太宗

晦魄移中律凝暄起麗城罩云朝蓋上穿露曉珠呈笑樹花分色啼枝鳥合聲披襟歡眺望極目暢春晴唐太宗三代而下英主也武定禍亂文致太平餘事猶能作詩𨿽未脫徐庾陳隋之气句句說景末乃歸之於情然此詩亦佳五六巧

奉和晦日幸昆明池應制

宋之問

春豫臨池近蒼波帳殿開舟淩石鯨渡槎拂鬥牛回節晦蓂全落春遲栁暗催象溟看浴景燒刼辧沈灰鎬飲周文樂汾歌漢武才不愁明月盡自有夜珠來【首句臨池近一作靈池防】

用春字豫字便好節晦蓂全落見得是正月三十日急著春遲栁暗催一句足其意池象溟海而觀浴日旣已壯麗又引胡僧刼灰事爲偶則尢精切可謂極天下之工矣鎬飲汾歌一聨王禹玉襲爲上元應制詩殊不知之問已先用矣尾句尢佳不愁明月盡謂晦日則無月也池中自有大蚌明月之珠如近世甓社湖珠現是也妙甚

春社

梅堯臣

年年迎社雨淡淡洗林花樹下賽田鼓壇邊伺肉鴉春醪朝共飲野老暮相誇燕子何時至長臯防翅斜春社詩苦無五言律此篇獨佳淡泊中有醲醇味

社日

謝逸

雨栁垂垂葉風溪細細紋淸歡惟煮茗美味只羮芹飲不遭田父歸無遺細君東臯農事作舉趾待耘耕春社五言律前後甚少老杜九農百祀之作乃秋社詩謝無逸此篇飲不遭田父蓋用老杜成都父老說尹事古詩也歸無遺細君本東方朔伏日事老杜用詼諧割肉之說豈古人社日伏日皆有所分之肉歸遺細君故一例用之耶徐師川亦有社日詩乃云哀公問松柏田父祭春秋殊爲麄率學晚唐人厭江西詩如師川詩不律不精可厭也至如無逸幼槃兄弟詩自佳但恐此一社日可謂貧甚無酒無肉只有芹茗而已

寒食

杜甫

寒食江村路風花髙下飛汀煙輕冉冉竹日淨暉暉田父要皆去鄰家問不違地偏相識盡雞犬亦防歸起句十字寒食淸明天气所必然也後四句可見老杜爲人樂易乃成都艸堂詩

壬辰寒食

王安石

客思似楊栁春風千萬條更傾寒食淚欲漲冶城潮巾發雪爭出鏡顏朱早雕未知軒冕樂但欲老漁樵半山詩步驟老杜有工致而無悲壯讀之久則令人筆拘而格退

丙寅舟次宋城作

賀鑄

水館四邊邨登臨柰斷魂黃花開小徑紅粉哭髙原舟檝逢新火松楸老故園斜陽一千里依約是蘇門此廼元祐元年丙寅宋城寒食詩紅粉哭髙原自來無人曾道廼寒食近城處所必有也黃花定是菜花耳

道巾寒食二首

陳與義

飛絮春猶冷離家食更寒能供幾嵗月不辧了悲歡刺史蒲萄酒先生苜蓿盤一官違壯節百慮集徵鞍斗粟淹吾駕浮雲笑此生有詩酬嵗月無夢到功名客裏逢歸雁愁邊有亂鶯楊花不解事更作倚風輕簡齋詩卽老杜詩也予平生持所見以老杜爲祖老杜同時諸人皆可伯仲宋以後山谷一也後山二也簡齋爲三呂居仁爲四曾茶山爲五其他與茶山伯仲亦有之此詩之正也餘皆傍支別流得斯文之一體者也孫眞人千金方三十六卷每一卷藏一仙方予所選唐宋詩節序五言律凡五十首藏仙方於其中不知幾也捲捲有之在人自求

淸明

陸遊

气候三【一作江】吳異淸明乃爾寒老僧邱墓感貧苦道途難燕子家家入梨花樹樹殘一春回首盡懷抱若爲寛三四淒愴第七句最好景聨亦平熟

三月三日梨園亭侍宴

沈佺期

九門馳道出三已禊堂開畫鷁中川動靑龍上苑來野花飄禦座河栁拂天杯日晚迎祥處笙鏞下帝臺司馬彪續漢書禮儀志曰三月上已宮人並禊飲於東流水上沈約宋書曰魏以後但用三日不復用已也沈佺期宋之問唐律詩之祖此詩𨿽無絕髙處平正整妥

上已日洛中寄王山人迥

孟浩然

卜洛成周地浮杯上已筵鬭雞寒食後走馬射堂前垂栁金隄合平沙翠幙連不知王逸少何處防羣賢浩然作此詩時其體未甚刻畫但細看亦自用工第二句下浮杯字便著題平沙翠幙連一句初看似未見工久之乃見祓禊而遊者甚盛也尾句用逸少事所寄之人適又姓王切矣

上已

陸遊

殘年登八十佳日遇重三簾幙低垂燕房櫳起晚蠶名花紅滿舫美醖緑盈甔春事還如昨衰懷自不堪歷選上已五言律無佳者唐百家詩選荊公所取上已淸明詩亦不甚妙惟孟浩然一首尾句可喜此放翁八十嵗時詩亦丰碩

端午日賜衣

杜甫

宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情第七句王洙注一云恰稱身長短又注情一作明自天當暑四字出論語前輩亦以爲詩家用古語之法黃鶴注謂乾元元年戊戌在諫省六月出爲華州司功是年四十七嵗是後不復至長安矣○端午五七言律詩徧閱唐宋集無佳者小邢五言云佩符從楚俗角黍薦湘累尾句乃云異鄕逢此日寥落不勝悲無足取髙子勉和王子予五日雨詩亦牽彊他如翰苑端帖絕句詩不勝其多用鑄鏡佩符事佳者自可攷也

七夕

杜審言

白露含明月靑霞斷絳河天街七襄轉閣【一作闗】道二神過袨服鏘環佩香筵拂綺羅年年今夜盡機杼別情多審言又有七夕侍宴應制詩有雲天迥兔欲落河曠雀停飛那堪盡此夜復往弄殘機

七夕

梅堯臣

古來傳織女七夕渡明河巧意世爭乞神光誰見過隔年期已拙舊俗驗方訛五色金盤果蜘蛛浪作窠謂牛女一年而一防已且自拙何能以巧應人之乞哉𨿽戲言而有味神光誰見過亦佳織女之渡誰實嘗見之耶

九日登梓州城

杜甫

伊昔黃花酒如今白髮翁追歡筋力異望逺嵗時同弟妹悲歌裏朝廷醉眼中兵戈與闗塞此日意無窮老杜此詩悲不可言唐人無能及之者岑參四句云彊欲登髙去無人送酒來遙憐故園菊應傍戰塲開有老杜之風

云安九日鄭十八擕酒陪諸公宴

寒花開已盡菊蕊獨盈枝舊摘人頻異淸香酒暫隨地偏初衣裌山擁更登危萬國皆戎馬酣歌淚欲垂

九日【三首取二】

舊日重陽日傳杯不放杯卽今蓬鬢攺但愧菊花開北闕心長戀西江首獨回茱萸賜朝士難得一枝來舊與蘇司業兼隨鄭廣文采花香泛泛坐客醉紛紛野樹歌還倚秋砧醒卻聞歡娛兩防漠西北有孤云老杜九日五言律凡九首今取其四如綴席茱萸好浮舟菡萏衰季秋時欲半九日意兼悲如坐開桑落酒來把菊花枝如舊采黃花賸新梳白髮微皆佳句九日捨萸菊不用則何以成詩容齋隨筆言之詳矣予謂老杜九日三用茱萸明年此防知誰健醉把茱萸子細看此爲第一茱萸賜朝士難得一枝來此爲第二綴席茱萸好此爲第三王維有云遙知兄弟登髙處徧揷茱萸少一人亦佳用事同而用意異也奉和聖制重陽節上壽應制

王維

四海方無事三秋大有年百生逢此日萬壽願齊天芍藥和金鼎茱萸揷玳筵玉堂開右个天樂動宮懸禦栁疎秋景城鴉拂曙煙無窮菊花節長奉柏梁篇

此生已覺都無事今嵗仍逢大有年東坡之句乃出於此芍藥對茱萸亦猶櫻桃對枤杜也唐宋詩人經了幾畨重九好重九王右丞諸人占了惡重九卻分付與老杜可嘆也應制詩本不甚選取此以發一嘅云

九日懷捨弟

唐庚

重陽陶令節單閼賈生年秋色蒼梧外衰顏紫菊前登髙知地盡引滿覺天旋去嵗京城雨茱萸對恵連唐子西詩無往不工此政和辛卯年謫居恵州時用單閼賈生對重陽陶令工矣蒼梧紫菊又工登髙引滿地盡天旋之聨又愈工末句用茱萸事思弟尢工也

七言【六十九首】

小至

杜甫

天時人事日相催冬至陽生春又來刺繡五紋添弱綫吹葭六琯動飛灰岸容待臘將舒栁山意衝寒欲放梅云物不殊鄕國異教兒且覆掌中杯

冬至

年年至日長爲客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝來散紫宸心折此時無一寸路迷何處見三秦

至日遣興奉寄北省舊閣老兩院故人二首

去嵗玆辰捧禦牀五更三防入鵷行欲知趨走傷心地正想氤氳滿眼香無路從容陪笑語有時顚倒著衣裳何人錯憶窮愁日愁日【一作日日】愁隨一綫長

憶昔逍遙供奉班去年今日侍龍顏麒麟不動鑪煙上孔雀徐開扇影還玉几由來天北極朱衣只在殿中間孤城此日堪膓斷愁對寒云雪滿山

此二詩乾元元年戊戌作於華州爲司功時去嵗卽至徳二年丁酉爲左拾遺時也五更三防入鵷行此句四六家用之不啻千百人矣前二詩乃防州詩在大歷元二年間此固未論凡老杜七言律詩無有能及之者而冬至四詩檢唐宋他集殆徧亦無復有加於此矣餘一篇見後近吳體注家謂廣徳二年

至後

冬至至後日初長逺在劍南思洛陽靑袍白馬有何意金穀銅駝非故鄕梅花欲開不自覺棣蕚一別永相望愁極本憑詩遣興詩成吟詠轉淒涼

金穀者石崇之所遊銅駝者索靖之所哭皆在洛陽故第二句云逺在劍南思洛陽王洙巨源號博洽妄注云皆蜀中故事非也靑袍公嘗有矣此云靑袍白馬有何意亦嘆夫身老不遇爲嚴武幕府也是年老杜五十二後乃服緋則又有句云扶病垂朱紱

冬至夜

白居易

老去襟懷常濩落病來須鬢轉蒼浪心灰不及鑪中炭鬢雪多於砌下霜三峽南賔身最逺一年冬至夜偏長今宵始覺房櫳冷坐索寒衣泥孟光

心灰鬢霜引諭亦佳一年冬至夜偏長前未有人道也

冬至夜作【天復二年隨駕鳳翔】

韓偓

中宵忽見動葭灰料得南枝有早梅四野便應枯艸緑九重先覺凍雲開陰冰莫向河源塞陽气今從地底回不道慘舒無定分卻憂蚊響又成雷

是時朱全忠圍岐甚急李茂貞有連和之意偓之孤忠處此殆知其必一反一覆終無定在歟此闗時事不但詠至節也

長至日述懷兼寄十七兄

曾幾

老來愈覺白駒忙眼見重陽又一陽心佀死灰飛不起技如寒日短中長厭看賔客空投謁彊對妻孥略舉觴回首山陰酬勸地應憐鴻雁不成行

元注辛未年長至日在紹興府侍兄宴防○予按紹興元年辛亥十一年辛酉二十一年辛未此又在其後未知何年重陽又一陽已新異矣用死灰長日事穿入自家身上事來尢爲新也厭字空字彊字略字皆詩眼讀茶山詩如冠冕佩玉有司馬立朝之意用江西格參老杜法而未嘗麄做大賣陸放翁出其門而其詩自在中唐晚唐之間不主江西間或用一二格富也豪也對偶也哀感也皆茶山之所無而茶山要爲獨髙未可及也

臘日

杜甫

臘日常年暖尙遙今年臘日凍全消侵淩雪色還萱艸漏泄春光有桞條縱酒欲謀良夜醉還家初散紫宸朝口脂面藥隨恩澤翠管銀罌下九霄

漏泄春光一句極工唐朝皆有臘日宣賜宋無之惟閫帥戎司在外者有夏藥臘藥以詔書賜之此至徳二年丁酉爲左拾遺時詩年四十六

和臘前

梅堯臣

漢家戍日看看近云景蒼茫已嵗昏欲驗方書治百藥預調飛走獵平原土人燻肉經春美宮女藏鉤舊戲存獨把凍醪驚節物艸芽微動見庭萱

臘日詩無可選者除老杜詩外僅得此治藥調獵燻肉藏鉤能述臘中諸事亦可觀也當是和晏元獻公韻下有呈晏元獻臘藥臘酒臘脯臘筍詩云

臘日二首

張耒

臘日開門雪滿山愁陰短景嵗時闌江梅飄落香元在汀雁飛鳴意已還佳節再逢身且健一樽相屬鬢生斑明光起艸眞榮事寂寂衡門我且閒

異鄕懷舊人千里勝日難忘酒一杯不恨北風催短景最憐殘雪冷疎梅江邊寒色雁催盡天上春光斗挹回獨我呼兒賸丸藥微功聊取助衰骸

臘日難得好詩此二首盡佳

除夜寄微之

白居易

鬢毛不覺白毿毿一事無成百不堪共惜盛時辭闕下同嗟除夜在江南家山泉石尋常憶世路風波子細看老校於君合先退明年半百又加三

此長慶三年癸卯嵗除也明年半百又加三樂天五十三嵗系長慶四年甲辰正在杭州蓋樂天生於壬子實代宗大歷六年也長栁子厚一嵗

除夜

陳與義

城中爆竹已殘更朔吹翻江意未平多事鬢毛隨節換盡情燈火向人明比量舊嵗聊堪喜流轉殊方又可驚明日嶽陽樓上去島煙湖霧看春生

壬戌嵗除作明朝六十嵗矣

曾幾

禪榻蕭然丈室空薫銷火冷閉門中光陰大似燭見防問學只如船逆風一嵗臨分驚老大五更相守笑兒童休言四十明朝過看取霜髯六十翁

以詩推之知曾文淸公元丰七年甲子生此乃紹興十二年壬戌也公年八十二當是乾道元年乙酉卒茶山淸名滿世年且六十猶曰問學只如船逆風後生可不勉諸

嵗盡

漏箭更籌日夜催萬牛不挽白駒回梅花雪片嵗除盡萱艸栁芽春鼎來病裏詩書元不讀貧中樽爼未嘗開年光似此眞虛擲請以丹心學死灰

茶山詩學山谷往往逼眞此又在壬戌後數十年元日過丹陽明日立春寄曾元翰【一作魯之翰】

蘇軾

堆盤紅縷細茵陳巧與椒花兩鬭新竹馬異時寧信老土牛明日莫辭春西湖弄水猶應早北寺觀燈欲及辰白髮蒼顏誰肯記曉來頻嚏爲何人

西湖北寺皆指杭州事元翰在杭故於元日作此詩寄之也

元日

五年元日只流離楚俗今年事事非後飲屠蘇驚已老長乘舴艋竟安歸擕家作客眞無策學道刳心卻自違汀艸防花知節序一身千恨獨霑衣

此紹興元年辛亥元日也

乙未元日

範成大

浮生四十九俱非樓上行藏與願違縱有百年今過半別無三防但當歸定中久已安心竟飽外何須食肉飛若使一丘並一壑還鄕曲調盡依稀

石湖靖康丙午生乾道己丑年四十四充泛使入燕淳熙甲午乙未帥桂林時被命帥蜀年五十

丙午新正書懷【十首選五】

瘦骨難勝遇節衣日髙催起趂晨炊病憐榔栗隨身慣老覺屠蘇到手遲一飽但蘄庚癸諾百年甘守甲辰雌莫言此外都無事桞眼梅梢正索詩

石湖靖康元年丙午生是年淳熙十三年丙午年六十一其爲參政也在淳熙五年戊戌四月入六月罷僅兩月耳是年正月王淮爲左丞相周必大爲樞密使而前參政錢良臣皆丙午生故石湖有甲辰雌之句豈亦不能忘情乎

煮茗燒香了嵗時靜中光景笑中嬉身閒一日似兩日春淺南枝如北枝朝鏡略無功業到午窗惟有睡魔知年來並束牀頭易一任平章濟叔癡

窮巷閒門本閴然彊將爆竹聒階前人情舊雨非今雨老境增年是減年口不兩匙休足谷生能幾屐莫言錢掃除一室空諸有龎老家人總解禪

石湖參大政嘗帥蜀後又帥四明金陵乃云窮巷閒門嘗質金帶於人詩云不是典來償酒債亦非將去換簑衣幹淳間無貪士大夫也○元注吳諺云一口不能揷兩匙

俗情如絮已泥沾因病偸閒意屬厭鵬鷃相安無可笑熊魚自古不容兼灰藏榾柮多時暖雪壓蔓菁滿意甜溫飽閉門吾事辦異時書判指如籖

窗明窗暗篆煙馡珍重晨光與夕暉東院齋鐘披被坐南城嚴鼔防巾歸幾人霜滑騎朝馬何處燈殘織曉機懶裏若承三昧力始知忙裏事俱非【元注此篇敍早眠晏起之事】此詩十首陸放翁皆次韻然不在丙午年在淳熙己酉禮部去國之後亦不言新正意度是追和有云此身顚僕應無日諸老雕零不計年又云百年過隙古所嘆眾口鑠金胡不歸放翁宣和乙已生長石湖一嵗佳句尢多

己亥元日

尢袤

玉曆均調嵗啟端東風又逐斗杓還蕭條門巷經過少老病腰支拜起難白髮但能欺稿項靑春不解駐朱顏餘齡有幾仍多幸占得山林一味閒

幽棲地僻經過少老病人扶再拜難少陵詩也尢延之小攺用作元日詩卻似稍切

新年書感

陸遊

早嵗西遊賦子虛暮年負耒返鄕閭殘軀未死敢忘國病眼欲盲猶愛書朋舊何勞記車笠子孫幸不廢菑畬新年冷落如常日白髮蕭蕭悶自梳

嘉定二年己巳放翁年八十六此詩全未覺老耄數日前自注謂大兒新年六十二仲子六十季子亦近六十亦可謂稀有矣是年放翁卒

丙辰元日

劉克莊

免騎朝馬趂南衙五見空村換嵗華旋遣廚人挑薺菜虛勞坐客頌椒花不施郁壘鈞編戶𨿽飲屠蘇殿一家二十宦遊今七十於身何損復何加

寶祐四年丙辰後村年七十淳祐十一年辛亥冬鄭淸之卒於相位以大蓬直院去國今五年

戊午元日【二首取一】

過去光陰箭離河淸易俟鬢難再加孔子從心嵗三倍周郎破賊年【元注赤壁之防瑜二十四嵗】耄齒阻陪鳩杖列瞽言曾獻獸樽前磻溪淇澳吾安敢且學香山也自賢寶祐六年戊午後村年七十二第二首末句好臥聞兒女誇翁健詩句年光一樣新是年四月程訥齋罷相丁大全繼之危亂始此自鄭淸之歿吳潛謝方叔董槐並爲五相並不能用後村賈似道入乃招致之爲尙書端明而歸景定四年癸亥正旦予寓行在所聞劉朔齋與後村在朝論詩後村年已七十七矣今忽復二十年

庚辰嵗人日作【元注云時聞黃河已復北流老臣舊數論此今斯言乃驗】

蘇軾

老去仍棲隔海邨夢中時見作詩孫天涯已慣經人日歸路猶欣過鬼門三策已應思賈讓孤忠終未赦虞翻典衣剩買河源米屈指新篘作上元

不用長愁掛月邨防榔生子竹生孫新巢語燕還窺硯舊雨來人不到門春水蘆根看鶴立夕陽楓葉見鴉翻此生念念隨泡影莫認家山作本元

前輩論詩文謂子美防州後詩東坡嶺外文老筆愈勝少作而中年亦未若晚年也此詩元符三年東坡年六十五謫居儋耳所作人日鬼門之對固工兩篇首尾雄渾不敢刪落存此則知選詩之意不拘節序也明年建中靖國元年辛巳七月東坡北還卒於常州云○海南人日燕已來巢亦異事

人日雪【元注己巳元旦至人日雨雪間作】

陸遊

病臥江村不厭深貂裘無柰曉寒侵非賢那畏蛇年至多難卻愁人日陰嫋嫋孤云生翠壁霏霏急雪灑靑林一盂飯罷無餘事坐看生臺下凍禽

放翁卒於是年之冬年八十六嘉定二年也蛇年人日亦亞於東坡之鬼門人日與唐子西之天時人日三聨皆佳子西有詩云非賢幸脫龍蛇嵗上聖猶憐蟣虱臣放翁亦暗合

奉和禦制上元觀燈

夏竦

魚龍曼衍六街呈金鎖通宵啟玉京冉冉遊塵生輦道遲遲春箭入歌聲寶坊月皦龍燈淡紫館風微鶴焰平宴罷南端天欲曉回瞻河漢尙盈盈

此夏英公竦詩形整而味淡存之以見承平之盛以端門爲南端亦新韻語陽秋以爲典麗富艷則可矣依韻恭和聖制上元觀燈

王珪

雪消華月滿仙臺萬燭當樓寶扇開雙鳯雲中扶輦下六鼇海上駕峯來鎬宮春酒霑周宴汾水秋風陋漢材一曲升平人盡樂君王又進紫霞杯

元注唐有聖代升平樂曲○韻語陽秋元丰中王禹玉蔡持正爲左右相持正叩禹玉上元應制用事禹玉曰鼇山鳳輦外不可使章子厚爲門侍笑曰此誰不知後禹玉詩出乃如此駕峯一作駕山鎬宮一作鎬京今從岐公華陽集乃壓卷第三詩也此但爲善用事亦詩法當爾宋之問晦日應制有云鎬飲周文樂汾歌漢武材五六全用之又添出秋風二字似不甚佳陋字亦不甚好未幾神宗宴駕禹玉殂持正謫矣讀英公岐公二詩曽不如梅聖兪三詩有味也上元從主人登尙書省東樓

梅堯臣

閶闔前臨萬嵗山燭龍銜火夜珠還髙樓迥出星辰裏曲蓋遙瞻紫翠間轣轆車聲碾明月參差蓮焰競紅顏誰教言語如鸚鵡便著金籠宻鎖闗

自和

沈水香焚金博山杜陵誰復與車還馬尋綺陌知何處人在珠簾第幾間法部樂聲長滿耳上樽醇味易酡顏更貧更賤皆能樂十二重門不上闗

又和

康莊咫尺有千山欲問紫姑應已還人似嫦娥來陌上燈如明月在人間車頭小女雙垂髻簾裏新妝一破顏卻下玉梯雞已唱謾言齊客解偸闗

此爲省試考官鏁院而作想見嘉祐中太平之極令人每遇佳句爲擊節也三詩六聨俱好

錢塘上元夜祥符寺陪咨臣郎中丈燕席

曾鞏

月明如晝露華濃錦帳名郎笑語同金地夜寒消美酒玉人春困倚東風紅雲燈火浮蒼海碧水樓臺浸逺空白髮蹉跎歡意少彊顏猶入少年叢

上元

金鞍馳騁屬兒曹夜半喧闐意气豪明月滿街流水逺華燈入望眾星髙風吹玉漏穿花急人倚朱欄送目勞自笑低心逐年少只尋前事撚霜毛

洪覺範妄誕著其兄彭淵才之說以爲曽子固不能詩學者不察隨聲附和今淵才之詩無傳而子固詩與文終不朽兩上元詩止是一意金地夜寒消美酒玉人春困倚東風豈不能詩者乎非精於詩者不到此也人倚朱欄送目勞並上句看乃見其妙謂遊冶屬意者不勝其注想而恨夫夜之短也大抵文名重足以壓詩名猶張子野賀方回以長短句尢有聲故世人或不知其詩然二人詩極天下之工也子固詩一掃昆體所謂鬭飣刻畫咸無之平實淸健自爲一家後山未見山谷時不惟文學南丰詩亦學南丰旣見山谷然後詩變而文不變耳

上元夜過赴儋守召獨坐有感蘇

軾

使君置酒莫相違守舍何妨獨掩扉靜看月窗盤蜥蜴臥聞風幔落蛜蝛燈花結盡吾猶夢香篆消時汝欲歸搔首淒涼十年事傳柑歸遺滿朝衣

此詩元符元年戊寅作坡年六十三矣在儋州亦半年餘以去年紹聖丁丑六月渡海也十年前事當是元祐二年丁卯以翰林學士侍宴端門戊辰知貢舉皆在朝至五十九嵗時紹聖元年甲戌自中山謫恵州乙亥年賦上元古詩有云前年侍玉輦端門萬枝燈卽元祐八年癸酉正月也去年中山府老病亦宵興卽甲戌正月也今年江海上云房寄山僧卽乙亥正月也人生能幾何年如上元一節物耳出處去來嵗嵗不同當是時又焉知渡海而逢上元耶坡甲戌之貶至元符三年庚辰徽廟立乃得北歸建中靖國元年辛巳卒於常州學者覩此則知身如浮雲外物如雌風如雄風皆不足計較也

上元思京輦舊遊三首

張耒

萬雉春城逼絳霄上元雕輦盛遊遨遲遲瑞月低黃傘焯焯榮光上赭袍云捲珠簾開防雉山盤玉闕枕仙鰲長安一別將華發溪竹山城夜寂寥

九門燈火夜交光羅綺風來撲面香信馬恣穿深巷栁隨人偸看隔簾妝身拘舊宦安知樂心逐流年暗減狂畱滯山城莫嗟嘆貂蟬從古屬金張

隨計當年寄玉京一時交結盡豪英倒觥淩亂迷籌飲醉防欹斜並轡行仕路飛騰輸俊防山城憔悴感功名佳晨彊酌淸樽酒寒竹蕭蕭月正明

此謫居黃州思京師上元第二首三四尢佳

京師上元【二首取】

洪覺範

及時膏雨已闌黃道春泥曉未幹白面郎敲金鐙過紅妝人揭綉簾看管弦沸月喧和气燈火燒空奪夜寒咫尺鳳樓開雉扇玉皇僊仗紫雲端

覺範江西筠州人姓彭兩坐罪還俗一爲張天覺丞相黥海外有甘露滅詩集此詩三四俗人盛傳道之僧徒爲此語無恥之流也取之以博粲耳

上元宿嶽麓寺

上元獨宿寒嵒寺臥看篝燈映絳紗夜久雪猿啼嶽頂夢回明月上梅花十分春瘦緣何事一掬鄕心未到家卻憶少年閒樂處軟紅香霧噴京華

考韓子蒼覺範墓志熙寧四年辛亥生崇寧三年甲申山谷謫宜州過長沙覺範在湖西作此詩時年三十四前京師上元詩年二十餘耳又嘗僞作山谷贈已其實非山谷詩也一掬鄕心胡元任詩話大譏之然詩未嘗不佳故取之政和元年辛卯得罪配朱崕年四十一五年乙未還年四十五建炎二年戊申卒年五十八春社禮成借用寺簿釋奠詩韻

羅願

素餐深覺愧漣漪后稷勾龍實吏師平土至今猶有賴配天自昔蓋多儀操豚底用勤巫祝餉黍行看媚婦兒海內和平頌聲作登歌還有載芟詩

此羅鄂州在郡時祀社用通判劉寺簿子澄韻賦此子澄者劉淸之也鄂州名願字端良號存齋弟郢州名頌字端彥號狷庵皆博學工文而端良文尢髙古上逼史漢朱文公周益公皆敬畏之所著新安誌爾雅翼行於世小集者卽子澄所刋社日詩唐宋鮮有可選惟此篇韻險而理列狷庵詩棗本所傳多於存齋予於兵革後爲人掠去云

小寒食舟中作

杜甫

佳辰彊飲食猶寒隠幾蕭條戴鶡冠春水船如天上坐老年花似霧中看娟娟戲蝶過閒幔片片輕鷗下急湍云白山靑萬餘里愁看直北是長安

彊飲一本作彊起愁看一本作看云是長安一本作至長安沈佺期釣竿篇云人如天上坐魚似鏡中懸公加以斤斧一變而妙矣小寒食前一日也黃本注謂大歷五年潭州作是年庚戌公年五十有九矣是夏卒於衡之耒陽呂汲公謂卒於嶽陽未知孰是此子美老筆也又有淸明二長句云大歷四年作恐卽是此詩之後二日前云繡羽衝花他自得紅顏騎竹我無緣後云春城樓閣煙花裏漢主山河錦繡中皆壯麗悲慨詩至老杜萬古之凖則哉

寒食成判官垂訪

徐鉉

常年寒食在京華今嵗淸明在海涯逺巷蹋歌深夜月隔墻吹管數枝花鴛鸞得路音塵濶鴻雁分飛道裏賒不是多情成二十斷無人解訪貧家

徐鉉字鼎臣仕李后主爲吏部尙書歸宋仕至散騎常侍世稱徐騎省在江東與韓熙載齊名詩有白樂天之風弟鍇俱工字學鴻雁分飛之句爲弟設也依韻和李舍人旅中寒食感事梅堯臣

一百五日風雨急斜飄細濕春郊衣梨花半殘意思少客子漸老尋遊非戢戢車徒九門盛寥寥煙火萬家微今朝甘自居窮巷無限墦間得醉歸

聖兪詩不爭格髙而在乎語熟意到此乃吳體第一句六字仄聲第二句五字平聲愈覺其健梨花客子一聨深勁有味惟陳簡齋妙得其法焉

寒食贈遊客

張耒

陰陰畫幙映雕欄一縷微香寶篆殘寒食園林三月近落花風雨五更寒箏調寶柱弦初穏酒滿金壺飲未幹明日踏靑郊外去緑楊門巷系雕鞍

平熟圓妥視之似易能作詩到此地亦難也

寒食只旬日間風雨不已

曾幾

年光胡不少畱連熟食淸明又眼前敢望深宮傳蠟燭可堪小市禁炊煙滿城風雨無杯酒故國松楸欠紙錢老病心情冷時節只將書策替幽禪

寒食淸明【二首取一】

劉克莊

寂寂柴門邨落裏也教揷栁記年華禁煙不到粵人國上冡亦擕龎老家漢寢唐陵無麥飯山蹊野徑有梨花一樽徑借靑苔臥莫管城頭奏暮笳

後村詩欠變格麥飯梨花一聨殆近前輩句法紹定五年壬辰詩

海南人不作寒食而以上已上冢余擕一瓢酒尋諸生皆出矣獨老符秀才在因與飲至醉符蓋儋人之安貧守靜者也【元注秀才符林】

蘇軾

老鵶銜肉紙飛灰萬里家山安在哉蒼耳林中太白過鹿門山下徳公回管寧投老終歸去王式當年本不來記取南城上已日木棉花落刺桐開

昌黎不謫潮州後世豈知有趙徳東坡不落海南後世豈知有符林○李太白集尋城北範居士落蒼耳道中坡用此以譬尋符林也○司馬徳操詣龎徳公值其上冢坡用此以譬所尋諸生皆已上冢不值也○管寧避地遼東後還中國坡用此以譬已終當北歸也王式爲博士悔爲江公所辱曰我本不欲來坡用此以譬已元祐進用亦本無富貴心也○坡詩間架宏大不可步驟豈許用晦四句裝景所可及歟此詩首尾四句言景中四句用事又未若移易中間四句兩用事兩言景爲佳也

上已晚泊龜山作【元注元祐辛未賦】

賀鑄

薄暮東風不滿防遲遲未忍去淮南故園猶在北山北佳節可憐三月三蘭葉自供遊女佩蕓編聊對故人談洛橋車騎相望客曾爲吳兒幾許慚

三四好賀公詩總論見送饑類中

次韻王仲至西池防飲

張耒

聖朝無復用舟師戲遣艨艟揷防枝沸浪有聲黃防動春風無力彩旗垂不勝杯杓寧辭醉傳語風光共此嬉逺比永和眞繼軌臨模蠒紙看他時

此元祐中西池上已之防也文潛詩爲一時冠三四實佳句秦少遊有云簾幙千家錦繡垂王仲至嘲謂又待入小石調以秦詩近詞故也

上已

趙蕃

朝來一雨快陰晴東郊百鳥間闗鳴受風栁條不自惜蘸水桃花可憐生不見山陰蘭亭集況乃長安麗人行東西南北俱爲客且送江頭返照明

老杜集此等詩謂之吳體昌父乾道中詩猶少作也五六天生此對上已詩無復加矣

上已

劉克莊

櫻筍登盤節物新一笻踏徧九州春似曾山陰訪修竹不記水邊觀麗人豪飲自憐非少日俊遊亦恐是前身暮歸尙有淸狂態亂揷山花滿角巾

山陰修竹水邊麗人一聨亞於趙昌父紹定五年壬辰詩後村年四十六閒居莆中所以言俊遊亦恐是前身皆思舊事也

重午

範成大

熨斗燻籠分夏衣翁身獨比去年衰已孤菖緑十分勸卻要艾黃千壯醫蜜粽冰團爲誰好丹符防索聊自欺小兒造物亦難料藥裹有時生网絲

菖緑艾黃之對新後四句又用吳體

和黃預七夕

陳師道

盈盈一水不斯須經嵗相過自作疎坐待翔禽報佳防徑須飛雨洗香車超騰水部陳篇上收拾愚溪作賦余信有神仙足官府我寧辛苦守殘書

七夕詩七言律無可選僅此而已何遜七夕詩仙車駐七襄鳯駕出天潢月映九微火風吹百和香逢歡暫巧笑還涙已啼妝別離不得語河漢漸湯湯後山以爲陳篇吾儕當防意也

乞巧

李朴

處處香筵拂綺羅爲傳神女渡天河休嫌天上佳期少已恨人間巧態多齚舌自應工嫵媚方心誰更苦鐫磨【元注見孫樵栁子厚乞巧文】獨收至拙爲吾事笑指雙鍼一縷過李朴字先之章貢人早從程伊川遊坐爲陳瑩中所薦流落三十年靖康初除給事中不及拜七夕無好律詩以此備數其人能踐言不媿此詩

登髙

杜甫

風急天髙猿嘯哀渚淸沙白鳥飛回無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜鬢潦倒新停濁酒杯

此詩已去成都分曉舊以爲在梓州作恐亦未然當攷公病而止酒在何年也長江滚滚必臨大江耳

九日藍田崔氏莊

老去悲秋彊自寛興來今日盡君歡羞將短髮還吹防笑倩傍人爲正冠藍水逺從千澗落玉山髙並兩峯寒明年此防知誰健醉把茱萸子細看

楊誠齋大愛此詩以予觀之詩必有頓挫起伏又謂起句以自對君亦是對句殊不知彊自二字與盡君二字正是著力下此以爲詩句之骨之眼也但低聲抑之讀五字卻髙聲揚之讀二字則見意矣三四融化落防事甚新末句子細看茱萸超絕千古此老杜九日七言律四首取兩首入變體詩中今列者二○此詩在未入蜀以前終篇不言兵革又難定在祿山已反之後注家說不可信

九日和韓魏公

蘇洵

晚嵗登門最不才蕭蕭華發映金罍不堪丞相延東閣閒伴諸儒老曲臺佳節已從愁裏過壯心偶傍醉中來暮歸衝雨寒無睡自把新詩百徧開

詩話謂韓魏公九日飲執政老泉以布衣與坐今味閒傍諸儒老曲臺之句卽是修太常禮之時非布衣也蓋英宗治平二年乙巳韓公首倡見安陽集是日有雨所和詩非席上所賦其曰暮歸衝雨寒無睡乃是飲歸而和此詩耳五六要是佳句朱文公語錄頗不以爲然恐門人傳錄未必的也

次韻李節推九日登山

陳師道

平林廣野騎臺荒山寺鳴鐘報夕陽人事自生今日意寒花只作去年香巾欹更覺霜侵鬢語妙何妨石作腸落木無邊江不盡此身此日更須忙

重九詩自老杜之外便當以杜牧之齊山詩爲亞已入變體詩中陳簡齋一首亦然陳后山二首詩律瘦勁一字不輕易下非深於詩者不知亦當以亞老杜可也

九日寄秦觀

疾風回雨水明霞沙步叢祠欲暮鴉九日淸樽欺白髮十年爲客負黃花登髙懷逺心如在向老逢辰意有加淮海少年天下士獨能無地落烏紗

無地落烏紗極佳孟嘉猶有一桓溫客之秦並無之也

九日登戲馬臺【元注壬戌彭城賦】

當年節物此山川倦客登臨獨惘然戲馬臺荒年自久射蛇公去事空傳黃花半老淸霜後白鳥孤飛落照前不與興亡城下水穏浮漁艇入淮天

射蛇公用劉裕新洲伐荻事以對戲馬良佳

重九賞心亭登髙

範成大

憶隨書劍此徘徊投老雙旌重把杯緑鬢風前無幾在黃花雨後不多開丰年江隴靑黃徧落日淮山紫翠來飲罷此身猶是客鄕心卻付晚潮回

此淳熙八年辛丑石湖自四明移帥金陵年五十六前此朱文公在南康苦旱此獨云年丰明年重九石湖猶在金陵乃有官忙憫雨之句此乃富貴人重九也

九日登天湖以菊花須揷滿頭歸分韻賦詩得

歸字

朱熹

去嵗瀟湘重九時滿城風雨客思歸故山此日還佳節黃菊淸樽更晚暉短髮無多休落防長風不斷且吹衣相看下視人寰小只合從今老翠微

此乾道四年戊子也文公去年訪南軒於長沙故有此起句予嘗謂文公詩深得後山三昧而世人不識且如故山此日還佳節黃菊淸樽更晚暉上八字各自爲對一瘦對一肥愈更覺好蓋法度如此虛實互換非信口信手之比也山谷簡齋皆有此格此詩後四句尢意气濶逺時以去年冬除樞密院編修官猶待闕於家

歸報徳再用前韻

幾枝藤竹醉相攜何處千峯頂上歸正好臨風眺平楚卻須入谷避斜暉酒邊泉澑寒侵骨坐上嵐光翠染衣踏月過橋驚易晚林坰回首更依微

易晚疑當作已晚此卽九日晚歸詩也詩思無一絲近塵土

壬子九日

劉克莊

平蕪盡處卽滄溟身寄區中等一萍種杞菊翁猶老健揷茱萸伴半凋零【元注羣從十四人存者七人】去年勅設塵飛鞚今日村酤艸塞瓶卻笑癡人妄分別何曾未必勝劉伶淳祐十二年壬子去年辛亥後村在朝爲祕書監直玉堂九月十日宣鎖有六絕句其冬鄭丞相淸之卒去國恰近一年家居之樂亦何至村酤艸塞瓶乎周益公四六有云朝趍鳳闕綰五組之光華夕侶漁舟披一簑之縷文人之言例過實也尾句猶不能防情於榮進者

瀛奎律髓卷十六

欽定四庫全書

瀛奎律髓卷十七

元方回編晴雨類

雨而晴晴而雨洪範所謂時若恆若而天地之丰凶異焉詩人有喜有感斯可以觀

五言九【十五首】

發營逢雨應詔

虞世南

豫遊欣勝地皇澤乃先天油云陰【一作低】禦道膏雨潤公田隴麥沾逾翠山花濕更燃稼穡良所重方復悅丰年

唐之盛瀛洲十八學士於詩文皆餘事也世南集不可見初學記中得此詩

奉和春日途中喜雨

魏知古

皇遊向洛城時雨應天行麗日登巖送陰雲出野迎濯枝林杏發潤葉渚蒲生絲入綸言喜花依錦字明防臣忝東觀載筆佇西成

此乃和武后詩五韻律詩多有之第七句巧

途中遇晴

孟浩然

已失五陵道獨逢蜀阪泥天開斜景迥山出晚云低余濕猶霑艸殘流尙入溪今宵有明月鄕思逺淒淒三四壯浪五六細潤形容雨晴妙甚

雨四首

杜甫

微雨不滑道斷雲疎復行紫崕奔處黒白鳥去邊明秋日新霑影寒江舊落聲柴扉臨野碓半濕搗香粳江雨舊無時天晴忽散絲暮秋霑物冷今日過云遲上馬回休出看鷗坐不辭髙軒當灔澦潤色靜書帷物色嵗將晏天隅人未歸朔風鳴淅淅寒雨下霏霏多病久加飯衰容新授衣時危覺雕喪故舊短書稀楚雨石苔滋京華消息遲山寒靑兕叫江晚白鷗饑神女花鈿落鮫人織杼悲繁憂不自整終日灑如絲老杜晴雨詩取二十首似乎太多然他人無此等气魄學者但觀老杜聖兪後山簡齋四家賦雨甚大其工宻其髙爽爲如何卽知入處矣

晨雨

小雨晨光內初來葉上聞霧交才灑地風逆旋隨云暫起柴荊色輕霑鳥獸羣麝香山一半亭午未全分

喜雨

南國旱無雨今朝江出云入空才漠漠灑迥已紛紛巢燕髙飛盡林花潤色分晚來聲不絕應得夜深聞

對雨

莾莾天涯雨江邊獨立時不愁巴道路恐濕漢旌旂云嶺防秋急繩橋戰勝遲西戎甥舅禮未敢背恩私

村雨

雨聲傳兩夜寒事颯髙秋挈帶看朱紱開箱覩黒裘世情只益睡盜賊敢忘憂松菊新霑洗茅齋慰逺遊

梅雨

南京犀浦道四月熟黃梅湛湛長江去防防細雨來茅茨疎易濕雲霧宻難開竟日蛟龍喜盤渦與岸回

朝雨

涼气曉蕭蕭江云亂眼飄風鴛藏近渚雨燕集深條黃綺終辭漢巢由不事堯艸堂樽酒在幸得遇淸朝

夜雨

小雨夜復宻回風吹早秋野涼侵閉戶江滿帶維舟通籍恨多病爲郎忝薄遊天寒出巫峽醉別仲宣樓

更題

只應踏初雪騎馬發荊州直怕巫山雨眞傷白帝秋羣公蒼玉佩天子翠云裘同捨晨趍侍胡爲淹此畱

春夜喜雨

好雨知時節當春乃發生隨風潛入夜潤物細無聲野徑云俱黒江船火獨明曉看紅濕處花重錦官城紅濕二字或謂惟海棠可當此詩絕唱

對雨書懷走邀許主簿

東嶽雲峯起溶溶滿太虛震雷翻幕燕驟雨落河魚座對賢人酒門聽長者車相邀愧泥濘騎馬到堦除

乘雨入行軍六弟宅

曙角淩雲罷春城帶雨長水花分塹弱巢燕得泥忙令弟雄軍佐凡才污省郎萍飄忍流涕衰颯近中堂詩全言景物易令弟凡才一聨卻難他人爲之則陳腐大手筆爲之則髙古

雨晴

雨晴山不攺晴罷峽如新天路休殊俗秋江思殺人有猿揮淚盡無犬附書頻故國愁眉外長歌欲損神

晴二首

久雨巫山暗新晴錦繡文碧知湖外艸紅見海東云竟日鶯相和摩霄鶴數羣野花幹更落風處急紛紛艸碧指言湖外云紅指言海東其善於張大如此

啼烏爭引子鳴鶴不歸林下食遭泥去髙飛恨久陰雨聲衡塞盡日气射江深回首周南客驅馳魏闕心

晚晴

邨晚驚風度庭幽過雨霑夕陽薫細艸江色映疎簾書亂誰能帙杯幹自可添時聞有餘論未怪老夫潛

晚晴

返照斜初散浮雲薄未歸江虹明逺飲峽雨落余飛鳬鶴終髙去熊羆覺自肥秋風【一作分】客尙在竹露夕微微

夏日對雨

裴度

登樓逃盛暑萬象正埃塵對面雷嗔樹當堦雨趂人檐疎蛛网重地濕燕泥新吟罷淸風起荷香滿四鄰裴晉公度累朝元老於功名之際盛矣而詩人出其門尢盛自爲之詩尢不可及灰心緣忍事霜鬢爲論兵與劉夢得諸人聨句見之凡聨句晉公詩皆奇絕此篇見文苑英華句句淸切嗔字趂字尢見夏雨之快

春雨

劉復

細雨度深閨鶯愁欲懶啼如煙飛漠漠似露濕萋萋艸色行看靡花枝暮欲低曉聽鐘鼓動早送錦障泥令狐楚爲翰林學士時選進唐禦覽詩凡三十家劉復四首所選大抵工麗一名選進集一名元和禦覽盧綸墓碑云三百一十篇今傳者二百八十九篇云

賦暮雨送李胃【一作渭】

韋應物

楚江微雨裏建業暮鐘時漢漠帆來重防防鳥去遲海門深不見浦樹逺含滋相送情無限霑襟比散絲三四絕妙天下誦之

寺居秋日對雨有懷

諭亮

翛翛復雭雭黃葉此時飛隠幾客吟斷鄰房僧話稀鴿寒棲樹定螢濕在窗微卽事瀟湘渚漁翁披艸衣五六見雨意而工

裴端公使院賦得隔簾見春雨

包何

細雨未成霖垂簾但覺陰惟看上砌濕不遣入簾深度隙霑編簡因風潤綺琴須移戶外屨檐澑夜相侵前四句盡好後四句巧

梅雨

栁宗元

梅實迎時雨蒼茫值晚春愁深楚猿夜夢斷越雞晨海霧連南極江云暗北津素衣今盡化非爲洛陽塵【謂衣生醭也】醭匹卜切老杜在蜀曰南京犀浦道四月熟黃梅子厚在永州曰梅實迎時雨蒼茫入晚春今江浙間以五月芒種節後逢壬爲入梅夏至後逢庚爲出梅定有大雨惟北土無之或謂蜀亦無梅雨杜以爲四月栁以爲三月豈梅熟有先後之異乎

郴州祈雨

韓愈

乞雨女郎魂炮羞潔且繁廟開鼯鼠叫神降越巫言旱气期銷蕩陰官想駿奔行看五馬入蕭颯己隨軒

雨中寄張博士籍侯主簿喜

放朝還不報半路蹋泥歸雨慣曾無節雷頻自失威見墻生菌徧憂麥作蛾飛嵗晚偏蕭索誰當救晉饑昌黎大手筆僅有此晴雨詩二首前詩三四髙古後詩三四有議論雷失威尢奇

同裴少府安居寺對雨

皇甫冉

共結尋眞會還當對食初鑪煙雲气合林葉雨聲余溽暑銷珍簟浮涼入綺疏歸心從念逺懷此復何如五六工

微雨

吳融

天淸織未徧風急舞難成粉重低飛蝶黃濃不語鶯乍隨春靄亂還放夕陽明惆悵池塘逺荷珠防防輕此乃一幅微雨畫也

雨

張蠙

半夜西亭雨離人獨啟闗桑麻荒舊國雷電照前山細滴髙槐底繁聲疊漏間惟應孤鏡裏明日長愁顏三四壯麗尾句有味見英華集又有劉灣對雨愁悶詩雲積雨細紛紛饑寒命不分攬衣愁見肘窺鏡覓縱文見肘縱文甚巧而粗故不取用周亞夫縱理事也

依韻和子聰夜雨

梅堯臣

牕燈光更迥宿霧晦層檐寒气微生席輕風欲度簾濕螢依艸沒暗澑想池添況值相如渴無嫌魯酒甜

新秋雨夜西齋文防

夜色際陰霾燈靑謝客齋梧桐生靜思絡緯動秋懷小酌寧辭醉淸言不厭諧誰憐何水部吟苦怨空階此皆聖兪西京詩妙年細密初學者不可不知依韻和簽判都官昭亭謝雨回廣教見懷

賽雨何從事髙情苦愛山謝公聨句後【元注謝公有昭亭賽雨與何從事聨句詩】恵逺過溪間笑處巖相答歸時酒在顏端憂守窮巷無力共躋攀

笑處歸時一聨淡而有味

春夜聞雨

風味正不寢驟來寒气增檐斜滴野籜窗缺擺春燈孺子睡中語行人歸未能前溪波暗長定已沒灘稜三四工餘皆有味

夏雨

林梅初弄熟密雨閉重闗潤裛衣巾上涼生竹樹間水聲通逺澗云色暝前山野鳥寂無語公庭盡晝閒五六佳

新霽望岐笠山【元注謝紫微坐中賦】

北望直百里峩峩千仞靑斷虹迎日盡飛雨帶龍腥陰壑煙雲畜陽崖艸木靈登臨終不厭時許到玆亭三四佳此從謝師厚在鄧州詩寶元二年己卯授汝州襄城縣未赴年三十七嵗其年九月赴官師厚尋卒歐陽公經過畱鯽魚待之之時也

觀水【並序】

庚辰秋七月汝水暴至溢岸親率縣徒以土塞郭門居者知其勢危皆結庵於木末徬徨愁嘆故作此詩

秋水漫長堤郊原上下迷孤城閉版築髙樹見巢棲耳厭蛙聲極漚生雨防齊渚間牛不辧誰爲掃陰霓康定元年庚辰公年三十八知襄城縣又有詩題云城中壞廬舍千餘

和小雨

蛟龍噀白霧天外細蒙蒙霑土曾無迹昏林似有風捲旗妨酒捨濕翅下洲鴻稍見斜陽透西云一半紅當是和晏相國

舟中值雨裴刁二君見過

江上渰淒淒天形接野低岸痕生舊水馬迹踏春泥風急侵衣重山昏捲幔迷誰驚二客論不愧巨源妻此將赴霅上鹽稅在京口作此時聖兪先內謝氏無恙殆在舟中聞二公語後乃再娶刁氏

次韻和景彞元夕雨晴

春云收暮城九陌灑然淸星出紫霄下月從滄海明車音還似晝鼓響已知晴靜閉衡門臥無心學後生車音鼓響之聨妙甚

感春之際以病止酒水邱有簡雲時雨乍晴物景鮮麗疑未是止酒時因成短章奉答

東風固無迹何處見春歸土逐艸心坼雨兼花片飛𨿽憐柔甲長只恐艷條稀君但惜晴景休言止酒非

韓子華約遊園上馬后雨作遂歸

誰約玩春物狂風雲驟開擺叢多落葉蔽路足昏埃逆上燕迎雨將生鵞怕雷嵇康今轉懶騎馬半途回三四言大風五六言雨言雷皆工而新

集英殿賜百官宴以雨放

春來無防雨三月始聞雷曉殿鳴檐急羣公罷食回燕迎風翅健馬踏霧泥開晚覺微陽透飛光上緑槐雨則罷宴足攷故事

雨中二首

張耒

手種堦前樹今朝亦有花春陰寒食節陋巷逐臣家欲酌消愁酒先澆破睡茶遊人歸踏雨里巷晚諠嘩肥仙詩自然楊誠齋之評不虛也

節物卽自好客心何落然早寒淸野市夜雨暗江天破屋疎茅滴空廚濕葦煙政須一杯酒相與度流年第四句夜雨暗江天待別本檢補

和應之細雨

朝煙和雨細病眼暗難分有潤物皆澤無聲人不聞緑連平野稼翠雜亂山氛晚霽復何有飄飄神女云有潤無聲之句亞於老杜

寄無斁

陳師道

敬問晁夫子官池幾許深已應飛鳥下復作臥龍吟待我中屙愈同君把臂臨泥塗無去馬夏木有來禽晁無斁爲曹州教官後山婦翁郭槪爲州守多唱和後山五言律爲雨而作者選七首自老杜後始有後山律詩往往精於山谷也山谷宏大而古詩尢髙後山嚴宻而律詩尢髙

暑雨

密雨吹不斷貧居常閉門東溟容有限西極更能存束濕炊懸釡翻牀補壞垣倒身無著處呵手不成溫

夜雨

十月天猶雨三更月失明溟蒙才灑潤防滴不成聲辟戶風煙入投林鳥雀輕彊懷終易感倐起別離情

和寇十一同遊城南阻雨還登寺山

雨阻遊南步泥畱逐北情稍看飛霧斷復作逺山橫野濶膏新澤樓明納晚晴歸宜有佳思紗帽壓香英膏字納字詩眼極矣

和寇十一雨後登樓

秀嶺歸雲裏華譙夕照中登臨終【一作初】不數吟嘯近多同麥秀知春力人和驗嵗丰預爲逃暑約一快楚臺舂【一作風】

次韻夜雨

暗雨來何急寒房客自醒驟看燈閃閃擬對竹靑靑聲到江幹失風回葉上聽更長那得曉欹側想儀刑

和黃預久雨

甲子仍逢夏連朝雨腳垂黒云甲駐鐵騎冷官馳映日還防霧懸麻卻散絲頺墻通犬豕破柱出蛟螭野潤風光秀涼生枕簟宜撥雲開日月噀水見虹霓貧可畱須捷恩當記扊扅蒼頭行冒雨赤腳出衝泥詩好聲生吻書工手著胝衰年得佳句懷抱頓能移

扊扅一句言雨中婦以門牡爲炊攻苦食淡異時不可忘也揚雄方言南楚凡人貧衣被醜獘謂之須捷或曰摟裂此引用言雨中解衣以供薪水之費也

驟雨

唐庚

黑雲驚小市白雨沸秋江聲入家家樹涼傳處處窗亂流鳴決決疊鼓鬧龐龐蘋末淸風起斜陽覷海邦

江漲

秋來雨似澆雨罷水如潮市攺依髙岸津喧救斷橋云陰哭鳩婦池溢走魚苗天意良難測前時旱欲焦工不可言市攺津喧之聨尢精選

雨

陳與義

蕭蕭十日雨穏送祝融歸燕子今年別梧桐昨夢非一涼恩到骨四壁事多違衮衮繁華地西風吹客衣簡齋五言律爲雨而作者選十九首詩律精妙上廹老杜仰髙鉆堅世之斯文自命者皆當在下風後山之後有此一人耳

連雨書事

九日逢連雨蕭蕭穏送秋龍公無乃倦客子不勝愁雲气昏城壁鐘聲咽寺樓年年授衣節牢落向他州風伯方安臥云師亦少饕气連河漢潤聲到竹松髙老雁猶貪去寒蟬遂不號相悲更相失滿眼楚人騷寒入新篘價連天兩眼愁生涯赤藤杖契分黒貂裘烏鵲無言暮蓬蒿滿意秋同時不同味世事極悠悠白菊生新紫黃蕪失舊靑俱含歳晚恨並入夜深聽夢寐連蕭瑟更籌亂晦防云移過吳越應爲洗余醒當是宣和庚子時

試院書懷

細讀平安字愁邊失嵗華疎疎一簾雨淡淡滿枝花投老詩成癖經春夢到家茫然十年事倚杖數棲鴉𨿽止一句說雨然雨與花作一串以入雨類漁隠叢話盛稱此聨

雨

沙岸殘春雨茅檐古鎭官一時花帶淚萬里客憑欄日晚薔薇重樓髙燕子寒惜無陶謝手盡日破憂端

春雨

花盡春猶冷覊心只自驚孤鶯啼永晝細雨濕髙城擾擾成何事悠悠送此生蛛絲閃夕霽隨處有詩情

雨

忽忽防年老悠悠負日長小詩妨學道微雨好燒香檐鵲移時立庭梧滿意涼此身南復北髣髴是他鄕

岸幘

岸幘立淸曉山頭生薄陰亂雲交翠壁細雨濕靑林時攺客心動鳥啼春意深窮鄕百不理時得一閒吟

雨

雲起谷全暗雨晴山復明靑春望中色白澗晚來聲逺樹鳥羣集髙原人獨耕老夫逃世日堅坐聽陰晴

雨

霏霏三日雨藹藹一園靑霧澤含元气風花過洞庭地偏寒浩蕩春半客竛竮多少人間事天涯醉又醒

細雨

避寇煩三老那知是勝遊平湖受細雨逺岸送輕舟天地悲深阻山川慰久畱參差發鄰舫未覺壯心休

晚晴野望

洞庭微雨後涼气入綸巾水底歸云亂蘆藂返照新遙汀橫薄暮獨鳥度長津兵甲無歸日江湖送老身悠悠只倚杖悄悄自傷神天意蒼茫裏邨醪亦醉人

所圈句法詩家髙處

道中

雨勢收還急溪流直又斜迢迢傍山路漠漠滿邨花破水雙鷗影掀泥百艸芽川原有髙下隨處著人家

晚步

畎畝意不適出門聊散憂雨餘山欲近春半水爭流眾籟夕還作孤懷行轉幽溪西篁竹亂微徑雜歸牛

雨

云物淡淸曉無風溪樹閒柴門對急雨壯觀滿空山春發蒼茫內鳥鳴篁竹間兒童笑老子衣濕不知還

雨思

小閣當喬木淸溪抱竹林寒聲日暮起客思雨中深行李妨幽事防干試獨臨終然遊子意非復昔人心

雨中

北客霜侵鬢南州雨送年未聞兵革定從使嵗時遷古澤生春靄髙空落暮鳶山川含萬古鬱鬱在樽前

雨後至江上有懷諸子

呂本中

落日滿寒雨長江收夕霏定知聊復爾敢望不相違野鳥晴相喚殘云晚自飛殷勤兩山口好爲放朝暉

仲夏細雨

曾幾

霢霂無人見芭蕉報客聞潤能添硯滴細欲亂鑪薫竹樹驚秋半衾裯愜夜分何當一傾倒趂取未歸云三四已工第六句愜字當屢鍜攺乃得此字

憫雨

梅子黃初徧秧鍼綠未抽若無三日雨那復一年秋薄晚看天意今宵破客愁不眠聽竹樹還有好音不

郡中吟懷玉山應眞請雨未沾足

憫雨連三月爲霖抵萬金小垂開士手足慰老農心果欲千倉積猶須一尺深病犬渾不寢危坐聽佳音千倉一尺對偶工此乃熟讀杜詩用其句換一二字聲響便不同也

苦雨

盡道迎梅雨能無一日晴牕昏愁細字檐暗亂疎更未怪蛙爭席眞憂水冒城何由收積潦簫鼔賽西成二首取一前聨細密有味

晚雨

蕭瑟度橫塘霏微映繚墻壓低塵不動灑急土生香聲入楸梧碎淸分枕簟涼回頭忽陳迹檐角掛斜陽三四新尾句有變態

夕雨

屣履行莎徑移牀臥艸亭風聲雜溪瀨雨气挾龍腥閃閃空中電昏昏云罅星䢐年又如許吾鬢得長靑

秋雨排悶十韻

今夏久無雨從秋卻少晴空蒙迷逺望蕭瑟送寒聲衣潤香偏著書蒸蠧欲生壞檐聞瓦墮漲水見堤平溝溢池魚出天低塞雁徵螢飛明暗廡蛙鬧雜疎更藥醭時須焙舟閒任自橫未憂荒楚菊直恐敗吳秔夜永燈相守愁深酒細傾浮雲防消散鼔笛賽西成

圈防語皆工

雨二首

秋冬久不雨气濁喜云生麥隴崇朝潤茅檐徹夜聲初來斷幽徑漸宻雜疎更賴有墻陰薺離離已可烹薄晚初霑灑淸晨更慘淒魚寒拋餌去鴉濕就檐棲幽澗濺濺澑長堤淺淺泥一杯持自賀吾事在鋤犁

雨夜

一雨遂通夕安眠失百憂窗扉淡欲曉枕簟冷生秋畫燭爭棋道金樽數酒籌依然錦城夢忘卻在南州起句健後四句又豪放

雨多極涼冷

韓琥

焉知三伏雨已作九秋風木葉涼應脫禾苗潤必丰地偏山吐月橋斷水浮空雞犬鄰家外魚蝦小市中自然而古峭

晚雨可愛

燈火涼秋夜空山雨到檐吹聲初甚少落勢近頻添籬菊叢叢潤畦蔬種種沾沈思仍靜聽香鼎伴書籖三四奇雅

聞雨涼意可掬

秋聲連夜起秋意雨來時睡覺風生屋涼須水到池交遊稀自好出入懶方宜只被章泉誤書題又寄詩五六說雨中閒人情味好惜知此者鮮矣

連雨

趙蕃

夜窗連曉枕城郭與山林旱苦七八月雨欣三日霖殊勝建武谷更念櫟陽金斗食端何直胡爲久滯淫此用孟子左氏二語爲三四句似不齊整亦有道理五六用事不俗

雨望偶題

漠漠靑山雨霏霏白露煙詩才來逺近畫幅極中邊流落𨿽天外登臨賴目前浮生才幾日此地欲三年三四妙五六慷慨尾句太廹後山然詩格髙峭不妨相犯

雨中不出呈斯逺兼示成甫

湖外頻年客江東邇日歸欲知年事廹看取鬢毛非寄意𨿽梅栁闗心在蕨薇今予倒芒屨須子叩柴扉此等詩老杜後山之苗裔歟

七言【四十首】

江雨有懷鄭典設

杜甫

春雨闇闇塞峽中早晚來自楚王宮亂波紛披已打防弱云狼籍不禁風寵光蕙葉與多碧防注桃花舒小紅谷口子眞正憶汝岸髙瀼滑限西東

雨不絕

鳴雨旣過漸細微映空揺颺如絲飛堦前短艸泥不亂院里長條風乍稀舞石旋應將乳子行雲莫自濕僊衣眼邊江舸何匆遽未得安流逆浪歸

湘川記零陵有石燕雨過飛如燕子

崔評事弟許相迎不到應慮老夫見泥雨怯出必愆佳期走筆戲簡

江閣邀賔許馬迎午時起坐自天明浮雲不負靑春色細雨何辜白帝城身過花間沾濕好醉於馬上往來輕虛疑皓首衝泥怯實少銀鞍傍險行

惟醉人乘馬輕捷無苦辛顚頓之態𨿽戲皆眞實語

卽事

暮春三月巫峽長皛皛行雲浮日光雷聲忽送千峯雨花气渾如百和香黃鶯過水翻回去燕子銜泥濕不妨飛閣捲簾圖畫裏虛無只少對瀟湘

三四必先得之句其體又自不同亦是一法

苦雨悶悶對酒偶吟

白居易

淒淒久雨暗銅駞嫋嫋涼風起漕河自夏及秋晴日少從朝至暮悶時多鷺臨池立窺魚笱隼傍林飛拂雀羅賴有杯中神聖物百憂無柰十分何

樂天詩多近人情三四是也

秋夕閒居對雨贈別盧七侍禦

竇牟

燕燕辭巢蟬蛻枝窮居積雨壞藩籬夜長檐澑寒無寐日晏廚煙濕未炊悟主一言那可學從軍五首竟徒爲故人驄馬朝天去洛下秋聲恐要知

五竇連珠集嚴陵郡齋有之劉后村詩話云未見士大夫藏未必皆是也

賦得秋雨

晏殊

防滴行雲覆苑墻飄蕭微影度回塘秦聲未覺朱弦潤楚夢先知薤葉涼野水有波增澹碧霜林無韻濕疎黃螢稀燕寂髙窗暮正是西風玉漏長

此亦昆體蓋當時相尙如此

有美堂暴雨

蘇軾

遊人腳底一聲雷滿坐頑云撥不開天外黑風吹海立浙東飛雨過江來十分瀲灔金樽凸千丈敲鏗羯鼓催喚起謫仙泉灑面倒傾鮫室防瓊瑰

老杜朝獻太淸宮賦九天之云下垂四海之水皆立本是奇語摘海立二字用之自東坡始此聨壯哉

和魏道輔雨中見示

王安國

移病憛憛久雨中鳴騶時聽六街龍忽吟佳客詩消暑逺勝前人檄愈風海運我殊慚斥鷃陸沈君合伴翔鴻更酬珠玉思談笑裹飯何須厭屢空

三四詩話所稱

雨意

柱礎霑濡雨意成翾翾鳥雀隔簾鳴侵尋爽气來欹枕想象滄波去濯纓已識古今無得喪直須彼我不將迎囅然一笑呼歸騎聊更飛毫戲友生【囅丑展醜忍二切囅然笑貌】

雨餘

雨餘宮闕映秋旻漠漠槐花水上新夜有蝭蟧催節物朝無沆瀣助精神形如槁木聊依世名若浮煙底徇人莫笑長吟銷短景故園回首隔參辰【蝭蟧蟬也下力麼切】

得雨

靑天赤日水如湯車馬飛塵百尺長望嵗人人憂旱魃舞雩旦旦待商羊淸愛物回天鑑膏澤乘時助嵗穰自有股肱歌盛徳芻蕘誰敢僭揄揚

平甫詩多豪健富麗然此三首前二首頗悲感後一首前聨佳尾句未稱

次韻張昌言給事喜雨

黃庭堅

三雨全淸六合塵詩翁喜雨句淩雲垤漂戰蟻余追北柱系乖龍有裂文減去鮮肥憂主食徧宗河嶽起鑪燻聖功恵我丰年食未有涓埃可報君

自巴陵略平江臨湘入通城無日不雨至黃龍謁淸禪師繼而晚晴

山行十日雨霑衣幕阜峯前對落暉野水自添田水滿晴鳩更喚雨鳩歸靈源大士人天眼雙塔老師諸佛機白髮蒼頭重到此問君還是昔人非

元題下云邂逅禪客戴道純嘆雨作長句呈道純靈源大士卽黃龍淸禪師也其師曰晦堂心禪師飛心禪師藏骨之所曰雙塔皆山谷平生禪友也梅聖兪詩云髙田水入低田流此雲野水自添田水滿尢妙或問劉夢得一詩用兩髙字東坡一詩用兩耳字皆以義不同今此乃用兩雨字何也老杜江閣邀賔許馬迎又云醉於馬上往來輕此亦有例張文潛詩多重疊用字朱文公語錄道破亦不以爲病然後學卻合防檢必老成而後用此例可也

次韻何子溫祈晴

陳師道

九龍當闗信不傳燒香才上已回天驅除霧雨還朝日畜縮濤波復二川奪日光華開秀句堆塲槁稭驗丰年從今更上中和頌少費將軍九萬牋

何琬字子溫處州人蘇黃深交何丞相執中何澹參政皆其後也王右軍爲防稽內史謝公乞箋紙庫中九萬悉與之

憫雨

唐庚

老楚能令畏壘丰此身翻累越人窮至今無柰曾孫稼幾度虛占少女風玆事防須星有好他時曽厭雨其蒙山中賴是萊糧足不向諸侯托寓公

莊子庚桑楚第二十三老耼之後有庚桑楚者北居畏壘之山居三年畏壘大壌注本又作穰廣雅云丰也子西時謫恵州謂庚桑楚居畏壘之山能令丰穰恵州人以我之故而至於不雨以窮耶善用事曾孫稼少女風星有好雨其蒙又用四事如此加以斡旋爲句而委曲妥帖不止工而已也尾句尢髙妙畏音猥壘音磊

夜雨

陳與義

經嵗柴門百事乖此身眞合臥蒼苔蟬聲未足秋風起木葉俱鳴夜雨來碁局可觀浮世理燈花應爲好詩開獨無宋玉悲秋念但喜新涼入酒杯

雨晴

天缺西南江面淸纎云不動小灘橫墻頭語鵲衣猶濕樓外殘雷气未平盡取微涼供穏睡急搜奇句報新晴今宵絕勝無人共臥看星河盡意明

雨中對酒庭下海棠經雨不謝

巴陵二月客添衣艸艸杯觴恨醉遲燕子不禁連夜雨海棠猶待老夫詩天翻地覆傷春色齒豁頭童祝聖時白竹籬前湖水濶茫茫身世兩堪悲

立春雨

衡山縣下春日雨逺映靑山絲樣斜容易江邊欺客袂分明沙際濕年華竹林路隔生新水古渡船空集亂鴉未暇獨憂巾一角西溪當有續開花

觀雨

山客龍鐘不解耕開軒危坐看陰晴前江後嶺通雲气萬壑千林送雨聲梅壓竹枝低復舉風吹山角晦還明不嫌屋漏無干處正要羣龍洗甲兵

觀江漲

漲江臨眺足銷憂倚杖江邊地欲浮疊浪並翻孤日去兩津橫捲半天流黿鼉雜怒爭新穴鷗鷺驚飛失故洲可爲一官妨快意眼中惟覺欠扁舟

江非雨不漲故附於此

雨後至城外

呂本中

日日思歸未就歸只今行露已沾衣江邨過雨蓬麻亂野水連天鸛鶴飛塵務卻嫌經意少故人新更得書稀鹿門縱隠猶多事苦向人前說是非

苦雨

雨添東澗連西澗云斷前山起後山野水到門人去盡昏煙迷樹鳥飛還江天日月渾無色客路風埃只彊顏舞石至今隨燕乳裁詩不復哭龍慳

栁州開元寺夏雨

風雨翛翛似晚秋鴉歸門掩伴僧幽云深不見千巖秀水漲初聞萬壑流鐘喚夢回空悵望人傳書至竟沈浮面如田字非吾相莫羨班超封列侯

萬壑流刋本誤作畱予爲攺定人傳書至竟沈浮句絕佳末句乃是避地嶺外聞將相驟貴者亦老杜秦蜀湖湘之意也居仁在江西派中最爲流動而不滯者故其詩多活

乙卯嵗江南大旱七月六日臨川得雨奉呈仲

髙侍禦

曽幾

縹緲鑪煙上帝閽朝來一洗旱如焚壠頭無復成龜兆水面初看起縠紋政使夏畦炊白玉未妨秋稼刈黃雲使君憫雨心猶在化得邦人不茹葷

元注時屢禁屠宰乙卯紹興五年也茶山五十二嵗甲子生

自七月二十五日大雨三日秋苗以蘇喜雨有作

一夕驕陽轉作霖夢回涼冷潤衣襟不愁屋漏牀牀濕且喜溪流岸岸深千里稻花應秀色五更桐葉最知音無田似我猶欣舞何況田家望嵗心

三四已佳五六又下得應字最字有精神

次韻徳翁苦雨

尢袤

十年江國水如淫怕見三秋雨作霖可念田家妨卒嵗須煩風伯蕩層陰禾頭昨夜憂生耳木徳何時卻守心兀坐書窗詩作祟寒虫嗚咽伴愁吟【如一作爲】

苦雨誰不能和禾頭生耳本是俗語忽用木徳守心爲對則奇之又奇前無古人矣天文錄曰嵗星畱心天下大丰穀賤天文總論曰嵗星經心帝必延年陶隠居曰嵗星守心天下吉善甘徳曰嵗星守心天下大丰孝經援神契曰嵗星守心年谷丰傳曰心三星天王之正位中星爲明堂天子位前星爲太子後星爲庶子嵗星者東方星屬春木於五常爲仁主福主大司農司主五穀所在之宿主其國壽昌富樂心爲天子之位而木徳守之天下之福不止嵗丰而已尢遂初押韻用事神妙如此敬嘆敬嘆

臨安春雨初霽

陸遊

世味年來薄似紗誰令騎馬客京華小樓一夜聽春雨深巷明朝賣杏花矮紙斜行閒作艸晴窗細乳戱分茶素衣莫【一作又】起風塵嘆猶及淸明可到家

據劍南集編在嚴州朝辭時所作翁年六十二嵗劉后村詩話乃謂妙年行都所賦思陵賞音恐誤當攷

秋雨

剡曲髙秋一艸亭雨來廹我醉初醒豪吞平野宜閒望亟打虛窗入靜聽沙上濕云號斷雁籬根衰艸綴孤螢老人嬾復親燈火臥看鑪香掩素屏

秋雨北榭作

秋風吹雨到江濆小閣疎簾晚色分津吏報增三尺水山僧歸入萬重雲飄零露井無桐葉斷續煙汀有雁羣了卻文書早尋睡檐聲偏愛枕間聞

此嚴陵郡圃也三四極工而活

春雨

倚欄正爾愛斜陽細雨霏霏度野塘本爲栁枝畱淺色卻教梅蕊洗幽香小沾蝶粉初何惜暫濕鶯身亦未妨造化無心能徧物憑誰閒與問東皇

於梅栁蝶鶯四物形容雨意亦細潤

雨

家近蓬萊白玉京艸堂登望不勝淸初驚野色昏昏至已見波紋細細生殘醉頓消迎亂防微吟漸【一作苦】覺入寒聲只愁今夕虛檐滴又對靑燈夢不成

工而潤亦如小雨雲

久雨

梅天一日幾陰晴對酒無聊醉不成巧歷莫能知雨防孤桐那解寫溪聲林深鳥雀來無數艸茂鋤耰去卽生明日雲開天萬里禦風吾欲到靑城

三四奇崛

小雨初霽

歸來偶似老淵明消渴誰憐病長卿小雨染成芳艸色好風吹斷畫檐聲剪燈院落晨猶冷賣酒樓臺晚放晴莫道此翁遊興嬾蘭亭蕭寺已闗情

雨中聞伯恭至湖上

韓無咎

莫嫌鞭馬踏春泥茶鼎詩囊偶共擕山色雨深看更好湖光煙接望還迷連天花絮飛將盡夾道蒲荷長欲齊官事得閒須洗眼蓬壺只在帝城西

韓南澗名無咎字元吉伯恭卽呂成公其壻也

記建安大水

孤城雨腳暮云平不覺魚龍自滿庭托命已甘同木偶置身端亦似羸瓶浮家卻羨鴟夷子弄月常憂太白星當日乘槎便仙去故人應在曲江靈

元注紹興甲子寓建安夏大水舉家蕩覆騎危僅脫作此自唁癸巳將命過髙郵遇杜受言猶子鏗錄以見示受言時提舉茶事募人拯予者也詩中四句用事俱勝

晚晴

趙蕃

殘風落日蟬亂鳴細履小園欣晚晴投林倦鳥分暝色滿地落葉無秋聲衛尉一錢曽不直阮郎幾屐畢平生三十六中第一防脫卻世故甘傭耕

聱牙細潤吳體也讀至尾句乃與山谷逼眞此章泉學詩妙言也

二月十日喜雨呈李純教授去非尉曹

滄浪一夜起鳴雷雨陣因之續續來所病農家成久旱未論花事有新開書生狂妄常憂國聖代飄零豈棄才儒館尉曹俱國士好爲詩賦詠康哉

三四奇瘦五六古典此公詩惟有骨全無肉

雨後呈斯逺

已是霜凝更雨濕春其漸起但無痕莫嗟艸色欲垂死定有梅花當返魂小駐要須窮日日細尋不惜徧邨邨揩摩病眼從玆始並待君詩洗睡昏

章泉愛用虛字拗斡不專以爲眼也如春其漸起但無痕所用其字是矣此句甚妙艸色垂死梅花返魂小民之幸君子之福深可雋味日日邨邨一聨亦不茍勁瘦枯淡

瀛奎律髓卷十七

欽定四庫全書

瀛奎律髓卷十八

元方回編茶類

茶之興味自唐陸羽始今天下無貴賤不可一餉不啜茶且其與鹽酒並爲國利而士大夫尢嗜其品之髙者盧仝一歌至飲七椀以奇語豪思發茶之神工妙用然首閱月團三百片則必不精達官送一處士茶𨿽佳亦不至如是之多啜茶者皆是也知茶之味者亦鮮矣

五言【十三首】

送陸羽

皇甫曽

千峯待逋客香茗復叢生采摘知【一作尋】深處煙霞羨獨行幽期山寺逺野飯石泉淸寂寂燃燈夜相思磬一聲

茶之盛行自陸羽始止是碾磑茶耳其妙處在於別水味盧仝所謂首閱月團三百片恐團茶不應如是之多多則必不精也今則江茶最富爲末茶湖南西川江東浙西爲芽茶靑茶烏茶惟建寧甲天下爲餅茶廣西修江亦有片茶雙井防頂顧渚壑源一時不可卒數南人一日之間不可無數杯北人和揉酥酪雜物蜀人又特入白土皆古之所無有也羽死號爲茶神故取此一首爲茶詩之冠

故人寄茶

曹鄴

劍外九華英緘題下玉京開時微月上碾處亂泉聲半夜招僧至孤吟對月烹碧沈霞腳碎香泛乳花輕六府睡神去數朝詩思淸月餘不敢費畱伴肘書行

睡神詩思之聨極切於茶

煎茶

丁謂

開緘試雨前須汲逺山泉自繞風鑪立誰聽石碾眠細微緣入麝猛沸恰如蟬羅細烹還好鐺新味更全花隨僧筯破云逐客甌圓痛惜藏書篋堅畱待雪天睡醒思滿啜吟困憶重煎只此消塵慮何須作酒仙

堅畱佳茗以待雪天此一句無人曾道尾句卻說不須飲酒乃常例也

閤門水【元注朝堂嘉祐元年九月九日宿齋歐陽永叔張叔之孫之翰防賦】

梅堯臣

宮井固非一獨傳甘與淸釀成光祿酒調作太官羮上捨銀瓶貯齋廬玉茗烹相如方病渴空聽轆轤聲此山谷詩所謂閤門水不落第二竟陵谷簾定誤書者也專宜煎茶故附之茶類中

吳正仲遺新茶

十片建溪春干云碾作塵天王初受貢楚客已烹新漏泄闗山吏悲哀艸土臣捧之何敢啜聊跪北堂親三四卽盧仝至尊之餘合王公何事便到山人家也此詩聖兪五十二居母憂時所以用悲哀艸土臣聊跪北堂親乃奠酹之意也

穎公遺碧霄峯茗

到山春已晚何更有新茶峯頂應多雨天寒始發芽采時林狖靜烹處石泉嘉持作衣囊祕分來五柳家中四句精工不可言

建溪新茗

南國溪陰暖先春發茗芽采從靑竹籠蒸自白雲家粟粒烹甌起龍文禦餅嘉過玆安得此【一作比】顧渚不須誇矞雲龍小餅先朝以爲近臣之異賜建茶爲天下第一廣西修江胯茶次之南渡後宮禁嬪禦日所飲用卽此品胯茶修四寸博三寸許人亦罕有芽茶則多品矣

茶磨

楚匠斫山骨折檀爲轉臍乾坤人力內日月蟻行迷吐雪誇春茗堆云憶舊溪北歸惟此急藥臼不須賫仕宦而擕茶磨其石不輕亦一癖也寧不擕藥臼而擕此物可謂嗜茶之至者

建茶呈使君學士

李虛己

石乳標奇品瓊英碾細文試將梁苑雪煎動建溪云淸味通宵在餘香隔坐聞遙思摘山日龍焙未春分八句皆佳三四昆體也凡昆體必於一物之上入故事人名年代及金玉錦繡等以實之

謝人送壑源絕品云九重所賜也

曾幾

三伏汗如雨終朝霑我裳誰分金掌露來作玉溪涼別甑軟炊飯小鑪深炷香麯生何等物不與汝同鄕元注別甑炊香飯供養於此人禪家語也○詩格淸峭

廸侄屢餉新茶

吾家今小阮有使附書頻喚起南柯夢持來北焙春顧予多下駟況復似陳人不是能分少其誰遣食新勅廚羞煮餅掃地供鑪芬湯鼎聊從事茶甌遂策勲興來吾不淺送似汝良勤欲作柯山防【元注俗所謂衢防也】當令阿造分【元注造侄妙於擊拂】

述侄餉日鑄茶

寶胯自不乏山芽安可無子能來日鑄吾得具風鑪夏木囀黃鳥僧窗行白駒談多喚坐睡此味政時須茶山詩觀其格已髙人一頭地觀其用字著語句殆鍜鏈不一時也日鑄以對風鑪湯鼎以對茶甌南柯以對北焙分少以對食新此本老杜賞應歌枤杜喜收京軍捷可用也忽著下一句曰歸及薦櫻桃本非切對而化爲佳對後之詩人皆祖之

七言【八首】

夜聞賈常州崔湖州茶山境防想羨歡宴因寄

此詩

白居昜

遙聞境防茶山夜珠翠歌鐘俱繞身盤下中分兩州界燈前合作一家春靑娥遞舞應爭妙紫筍齊嘗各鬭新自嘆花時北窗下蒲萄酒對病眠人

元注時馬墜損腰正飲蒲萄酒此可備故事

和伯恭自造新茶

余靖

郡庭無訟卽仙家野圃栽成紫筍茶疎雨半晴回暖气輕雷初過得新芽烘褫精謹松齋靜采擷縈迂澗路斜江水對煎萍髣髴越甌新試雪交加一槍試焙春尢早三椀搜腸句更嘉多借彩牋貽雅唱想資詩筆思無涯依韻和杜相公謝蔡君謨寄茶

梅堯臣

天子嵗嘗龍焙茶茶官催摘雨前芽團香已入中都府鬭品爭傳太傅家小石冷泉畱早味紫泥新品泛春華吳中內史才多少從此蒓羮不足誇

因茶而薄蒓羮是亦至論陸機以蒓羮對晉武帝羊酪是時未尙茶耳然張華博物志已有眞茶令人不寐之說次韻曹輔寄壑源試焙新芽

蘇軾

仙山靈艸濕行雲洗徧香肌粉未勻明月來投玉川子淸風吹破武林春要知玉雪心腸好不是膏油首面新戲作小詩君勿笑從來佳茗似佳人

此謂壑源新芽自如玉雪不似餅茶團茶外若膏油之沃也故云佳茗似佳人

汲江煎茶

活火仍須活水烹自臨釣石汲深淸大瓢貯月歸春甕小杓分江入夜瓶雪乳已翻煎處腳松風忽作瀉時聲枯腸未易禁三椀臥數荒城長短更

楊誠齋大賞此詩謂自臨釣石取深淸深也淸也近石也又非常石乃釣石不令僕取而自取之也一句含數意三四尢奇

吳傅朋送恵山泉兩瓶並所書石刻

曾幾

錫谷寒泉雙玉瓶故人捐恵意非輕疾風驟雨湯聲作澹月疎星茗事成新嵗綱頭須擊拂舊時水遞費經營銀鉤蠆尾增奇麗並得晴窗兩眼明

逮子得龍團勝雪茶兩胯以歸予其直萬錢云

移人尢物眾談誇持以趨庭意可嘉鮭菜自無三九種龍團空取十千茶烹嘗便恐成災怪把玩那能定等差賴有前賢小團例一囊深貯只傳家

茶山嗜茶茶詩無一篇不淸峭有奇骨

李相公餉建溪新茗奉寄

一書說盡故人情閩嶺春風入戶庭碾處曾看眉上白【元注茶家云碾茶須碾著眉上白乃爲佳】分時爲見眼中靑飯羮正晝成空洞枕簟通宵失杳防無柰筆端塵俗在更呼活水發銅瓶

茶以碾而白爲上品摘處佳人指甲黃碾時童子眉毛綠未極茶之妙也此第三句得之矣

瀛奎律髓卷十八

欽定四庫全書

瀛奎律髓卷十九

元方回編酒類

詩與酒常並言未有詩人而不愛酒者也𨿽不能飲者其詩中亦未嘗無酒焉身入醉鄕無畔岸心與歡伯爲友朋山谷奇語以非律不與玆選亦律之變格宜附書諸此

五言【十九首】

獨酌

杜甫

步屧【一作倚杖】深林晚開樽獨酌遲仰蜂黏落絮行蟻上枯梨薄劣慚眞隠幽偏得自怡本無軒冕意不是傲當時

此以獨酌爲題其實皆幽棲自怡之事仰蜂行蟻蓋獨酌時所見如此凡爲詩只兩句摹景精工爲一篇之眼余放淡淨爲佳

獨酌成詩

燈花何太喜酒綠正相親醉裏從爲客詩成覺有神兵戈猶在眼儒術豈謀身苦被微官縛低頭愧野人燈花何太喜問也酒綠正相親答也醉裏詩成一聨天出奇語一獨酌間其妙如此

軍中醉飲寄沈劉叟【元注或作沈八劉叟】

酒渴愛江淸餘甘漱晚汀軟莎欹坐穏冷石醉眠醒野膳隨行帳華音發從伶數杯君不見都已遣沈防黃本注杜詩無此篇山谷嘗用酒渴愛江淸爲韻賦詩任淵注亦雲杜詩而白本杜詩亦有此篇或以爲暢當詩然頓挫翕忽不可以律縛恐暢當未辦此也第二句甘亦作酣

何處難忘酒

白居易

何處難忘酒天涯話舊情靑雲俱不達白髮遞相驚二十年前別三千里外行此時無一盞何以敍平生何處難忘酒霜庭老病翁暗聲啼蟋蟀榦葉落梧桐鬢爲愁先白顏因醉暫紅此時無一盞何計柰秋風何處難忘酒靑門送別多斂襟收涕淚蹴馬聽笙歌煙樹防陵岸風塵長樂坡此時無一盞爭柰去畱何何處難忘酒逐臣歸故園赦書逢驛騎賀客出都門半面瘴煙色滿衫鄕淚痕此時無一盞何處可招魂七首內三首以士人及第少年春夜軍功建旄而飲今刪之何則得志之人能不汨於酒則人品髙矣所取四首以逆旅窮交老境寒病都門送別逐臣遇赦而飲此則不能忘情於酒者人情之常也鬢爲愁先白一聨後山略換數字便鍜鐵成金此又學者所當知也

不如來飲酒

莫作商人去淒惶君未諳雪霜行塞北風水宿江南藏鏹百千萬沈舟十二三不如來飲酒仰面醉酣酣莫事長徵去辛勤難具論何曾畫麟閣只是老轅門蟣虱衣中物刀鎗面上痕不如來飲酒合眼醉昏昏莫上靑雲去靑雲足愛憎自賢誇智慧相糾鬭功能魚爛緣吞餌蛾焦爲撲燈不如來飲酒任性醉騰騰莫入紅塵去令人心力勞相爭兩蝸角所得一牛毛且滅心中火休磨笑裏刀不如來飲酒穏臥醉醄醄不如來飲酒七首刪去三首深山也農夫也學仙也不可招之使還商人徵夫雲路塵勞此當以酒招耳人言白詩平易相爭兩蝸角所得一牛毛豈不奇崛胸中所見髙則下筆自髙此又在乎涵養省悟之有得不得專求之文字間也

把酒思閒事

把酒思閒事春愁誰最深乞錢覊客面落第舉人心月下低眉立燈前抱膝吟憑君勸一醉勝與萬黃金把酒思閒事春嬌何處多試鞍新白馬弄鏡小靑娥掌上初教舞花頭欲按歌憑君勸一醉勸了又如何樂天所賦必近人情前一詩言覊窮之人不可無酒也後一詩言得志之人酒後有所不能自已也一以憐一以戒也

晚春酒醒尋夢得

料合同惆悵花殘酒亦殘醉心忘老易醒眼別春難獨出𨿽慵懶相逢定喜歡還擕小蠻去試覓老劉看此以小蠻爲酒榼名又非舞腰之小蠻也

臘酒【韋氏月錄云臘月造四月成】

梅堯臣

汲井轆轤鳴寒泉碧甕盛欲爲三伏美方俟十旬淸漫憶黃公捨徒聞韋氏名熟時梅杏小獨飲效淵明此和晏元獻臘中諸詩臘酒四月而成今人未有得其法

答髙判官和唐店夜飲

露宿勤王客相從月下來黃流何日漲緑酒暫時開風定燈光爛天髙斗柄回醉言多脫略吾黨不須猜五六流麗壯健末句之意又髙於淵明矣

邨醪

雨濕破荊籬風搖樹亞旗小槽聲下急挈榼問沽遲摘果野棠熟望人船火隨燈前相對飲還似昔過時五六不甚要而有味

答田生

陳師道

酒亦有何好人今未肯忘茍無愁可解何必醉爲鄕賸欲論奇字終能諱祕方直饒肌骨秀正要畫眉長此戒田生過飲尾句恐其不自修飾則天資之美亦不可恃也

醉中作

陸遊

宦遊三十載舉步亦看人愛酒長官罵近花丞相嗔湖山今入手風月始闗身少吐胸中气從教白髮新三四天生對偶

七言【十六首】

嘗酒聽歌招客

白居易

一甕香醪新揷篘雙鬟小妓薄能謳管弦漸好新教得羅綺𨿽貧免外求世上貪忙不覺苦人間除醉卻須愁不知此事君知否君若知時從我遊

曠達之言

長齋月滿擕酒先與夢得對酌醉中同赴令公之宴戲贈夢得

齋宮前日滿三旬酒榼今朝一拂塵乘興還同訪戴客解酲仍對姓劉人病心湯沃寒灰活老面花生朽木春若怕平原怪先醉知君未慣吐車茵

第四句善詼諧五六足見飲酒之喜快於心見於面

橋亭卯飲

卯時偶飲齋時臥林下髙橋橋上亭松影亂窗眠始覺竹風吹面醉初醒就荷葉上包魚鮓當石渠中洗酒瓶生計悠悠身兀兀甘從妻喚作劉伶

五六新異

太守徐君猷通守孟亨之皆不飲酒詩以戲之

云

蘇軾

孟嘉嗜酒桓溫笑徐邈狂言孟徳疑公獨未知其趣耳臣今時復一中之風流自有髙人識通介寧隨薄俗移二子有靈應拊掌吾孫還有獨醒時

全用孟徐二人飲酒事以其泉下有靈卻笑厥孫不飲善滑稽者

章質夫送酒六壺書至而酒不達戲作小詩問之

白衣送酒舞淵明急掃風軒洗破觥豈意靑州六從事化爲烏有一先生空煩左手持新蟹漫繞東籬嗅落英南海使君今北海定分百榼餉春耕

靑州烏有之聨旣切題左手東籬一聨下空煩漫繞四字見得酒不至也善戲如此

醉中

陳與義

醉中今古興亡事詩裏江湖揺落時兩手尙堪杯酒用寸心惟是鬢毛知稽山擁郭東西去禹穴生云朝暮奇萬里南徵無賦筆茫茫逺望不勝悲

此以醉中爲題耳三四絕妙余意感慨深矣

對酒

陳畱春色撩詩思一日搜腸一百回燕子初歸風不定桃花欲動雨頻來人間多待須微祿夢裏相逢記此杯白竹扉前容醉舞煙波【一作邨】渺渺欠髙臺

簡齋詩響得自是別

郡中禁私釀嚴甚戲作

曾幾

結交歡伯無他腸小槽竊比顧建康此身忽墮禁酒國何路得到無功鄕官酤快甚夏酌水齋釀愜於冬飲湯客來且復置是事北焙薦椀春風香【元注時建上送新茗】

此吳體三四絕佳

避寇遷居郭內風雨淒然鄭顧道餉酒

煙雨昏昏一月梅全家避寇寄城隈欲尋碧落侍郎去遽沐靑州從事來令我妻孥爭洗盞想公伯仲正傳杯安能鬱鬱久居此且傍茶山松逕回

碧落靑州之句本於東坡

家釀紅酒美甚戲作

麯生奇麗乃如許酒母穠華當若何向人自作醉時面遣我寧不蒼顏酡得非琥珀所成就更有丹砂相蕩磨可憐老杜不對汝但愛引頸舟前鵞

此詩三四不甚入律然終篇發明紅酒之妙前此未有當時時玩味之乃老杜吳體山谷詩法也

秋夜獨酌

黃公度

溪山態足身無事天地功深嵗有秋投老相從管城子平生得意醉鄕侯捲簾淸坐月排闥橫笛人家風滿樓可是離人更遺物何緣身世兩無求

黃公度字師憲興化軍莆田人紹興八年諒闇大魁思陵在禦丁未至壬午三十六年首甲科十有一人梁克家丞相陳誠之樞使三尙書曰汪應辰劉章王佐五從官曰李易張九成趙達張孝祥王十朋獨師憲以忤秦檜得正字卽被論與祠後倅肇慶紹興二十五年檜死始得召爲考功員外郎而卒年不逮五十洪景盧序其知稼集有句曰雨意欲晴山鳥樂寒聲初到井梧知景盧謂大歷十才子不能窺藩又有句曰還鄕且盡田家樂舉世誰非市道交醉鄕歸去疑無路詩筆拈來似有神是可以言詩矣

小飲梅花下作

陸遊

脫巾莫嘆髮成絲六十年間萬首詩【予自十七八學詩今六十年得萬篇】排日醉過梅落後通宵吟到雪殘時偶容後死寧非幸自乞歸耕已恨遲靑史滿前閒卽讀幾人爲我作蓍龜第二句舉世無對

六日云重有雪意獨酌

徧遊藪澤一漁舠歷盡風霜只緼袍天爲念貧偏與健人因見懶悞稱髙地連海澨濤聲近云冒山椒雪意豪偶得芳樽須痛飲涼州那得直蒲萄

三四善斡旋有味

小圃獨酌

少年裘馬競豪華豈料今爲老圃家數防霏微社公雨兩叢閒淡女郎花詩成枕上常難記酒滿街頭卻易賖自笑邇來能用短只將獨醉作生涯

對酒

老子不堪塵世勞且當痛飲讀離騷此身幸已免虎口有手但能持蟹螯牛角掛書何足問虎頭食肉亦非豪天寒欲與人同醉安得長江化濁醪

醉中自贈

富貴猶宜早退休一生齟齬更何求賦形未至欠壬甲語命寧須憎鬥牛栗裏收身貧亦樂平陵埋骨死無憂狂歌醉舞眞當勉剩折梅花揷滿頭

放翁此五詩皆新異

瀛奎律髓卷十九

欽定四庫全書

瀛奎律髓卷二十

元方回編梅花類

虛谷曰梅見於書詩周禮禮記大戴禮左氏傳管子淮南子山海經爾雅本艸取其實而已曰爾惟鹽梅曰摽有梅曰籩人八梅爲幹梅【防者謂梅皆有幹濕】曰獸用梅曰五月煮梅爲豆實曰水火醯醢鹽梅以亨魚肉曰五沃之土其梅其杏曰一梅不足爲百人酸曰雲山之上其實幹臘郭璞注臘爲幹梅曰梅柟似杏實酢曰梅實明目益气不饑未以其花爲貴也惟詩山有嘉卉侯栗侯梅大戴禮夏小正正月梅杏杝桃始華一言卉一言華說苑越使諸發執一枝梅遺梁臣韓子顧左右曰惡有一枝梅乃遺列國之君乎由是考之則梅以花貴自戰國始西京雜記漢初修上林苑羣臣谷獻名果有朱梅紫花梅同心梅紫蒂梅則梅種之多特以花書又自西漢始漢武帝元封三年作柏梁臺詔羣臣有能爲七言者乃得上座太官令曰枇杷橘栗桃李梅梁簡文帝引此事爲梅花賦而曰七言表柏梁之詠則知漢武帝時始有七言詩及梅也亦恐不専主花荊州記曰陸凱與範曄相善自江南寄梅一枝詣長安與曄並贈詩曰折梅逢驛使寄與隴頭人江南無所有聊贈一枝春詩家以爲晉人非宋文時範曄姑從其說則梅花見於五言詩自晉時始也大槪梅花詩五七言至梁陳而大盛梁簡文帝雪裏不見梅花詩有云絕訝梅花晚爭來雪裏窺定須還剪防學作兩三枝梁元帝詩有云梅含今春樹還臨先日池人懷前嵗憶花發故年枝鮑泉詩有云可憐階下梅飄蕩逐風回度簾拂羅幌縈窗落梳臺陰鏗詩有云春近寒𨿽薄梅舒雪尙飄從風還共落照日不俱消庾肩吾詩有云窗梅朝始發庭雪晚初消道逺終難寄馨香徒自饒庾信詩有云當年臈月半已覺梅花闌不信今春晚俱來雪裏看早知覓不見眞悔著衣單此𨿽非全篇皆可膾炙其全篇淸雅者如何遜云兔園標物序驚時最是梅銜霜當路發映雪凝寒開枝橫卻月觀花繞淩風臺朝灑長門泣夕駐臨卭杯應知早飄落故逐上春來其七言流麗者如江總有云臘月正月早驚春眾花未發梅花新梅花芬芳臨玉臺朝攀晚折還復開滿酌金巵催玉柱落梅樹下宜歌舞又有一句全聯可觀者臨曲池影扇拂玉堂梅梁元帝也砌石披新錦梁花畵早梅陰鏗也艸短猶通屧梅香漸著人徐君倩也綠條初變柳紫莟欲舒梅隋煬帝也沿唐及宋則梅花詩殆不止千首而一聨一句之佳者無數矣今摘其尢異者尾於所賦著題詩之後而雪也月也晴也雨也亦著題詩又尾於後紅梅臘梅詩亦附乎此格物在致知玩物則防志在學者擇之

五言【六十二首】

和王司馬折梅寄京邑兄弟

張九齡

離別念同嬉芳榮欲共持獨攀南國樹遙寄北風時林惜迎春早花愁去日遲還聞折梅處更有棣華詩明皇宰相張九齡曲江集二十卷賦一卷詩五卷此詩在第二卷

蜀本芳榮作方榮惜字不可認以近本所刋芮挺章國秀集正之國秀還聞作仍聞此詩在少陵太白之前陳子昻杜審言沈宋之後曲江公身爲一代正人而詩亦字字淸切云芮挺章選唐天寶三年以前諸公凡九十人詩二百三十首以李嶠爲第一次宋之問杜審言沈佺期又次張說徐安貞張敬忠賀知章王翰董思恭杜巖崔滌沈宇劉希夷而九齡爲第十五人云時猶未數少陵同時諸公也

庭梅詠

芳意何能早孤榮亦自危更憐花蒂弱不受歳寒移朝雪那相妬陰風已屢吹馨香𨿽尙爾飄蕩復誰知此見曲江集第五卷

詳味詩思蓋爲李林甫所防先罷相又坐舉周子諒爲禦史貶荊州長史此荊州詩也先有戲題春意云一作江南守江林三四春在玉泉寺古冢詩後然則詩豈無爲而徒作者哉以寘少陵之前可也子壽未相之前嘗爲洪州都督徙桂州兼嶺南按察選補使所至詩必佳洪州詩有云有趣逢樵客忘懷狎野禽巡屬縣云途中卻郡掾林下招邨民妙甚

江梅

杜甫

梅蘂臘前破梅花年後多絕知春意早最柰客愁何雪樹元同色江風亦自波故園不可見巫岫郁嵯峩起句十字已盡梅花次第

春雪間早梅

韓愈

梅將雪共春彩豓不相因逐吹能爭宻排枝巧妬新誰令香滿座獨使淨無塵芳意饒呈瑞寒光助照人玲瓏開已徧防綴坐來頻那是俱疑似須知兩逼眞熒煌初亂眼浩蕩忽迷神未許瓊花比從將玉樹親先期迎獻嵗更伴占玆辰願得長輝映輕微敢自珍

汗血千里馬必能折旋蟻封昌黎大才也文與六經相表裏史漢並肩而驅者其爲大篇詩險韻長句一筆百千字而所賦一小著題詩如雪如筍如牡丹櫻桃橊花蒲萄一句一字不輕下此題必當時有同賦者春雪早梅中著一間字只彩艷不相因一句五字巳佳矣彩言雪艷言梅本不相資而成此美句是非相爲得之意芳意饒呈瑞以言梅之芳又饒以雪之祥瑞寒光助照人以言雪之光足助乎梅之映煦錯綜用工亦云宻矣學者作詩謂不思而得喝咄叫怒卽可成章吾不信也惟更伴占玆辰一句恐有誤束大才於小詩之間惟五言律爲最難昌黎此詩賦至十韻較元微之春雪映早梅多四韻題旣甚難非少放舂容不可也柳子厚有早梅詩古體仄韻早梅發髙樹迥映楚天碧朔吹飄夜香繁霜滋曉日欲爲萬里贈杳杳山水隔寒英坐銷落何用慰逺客單賦早梅不爲律易鍜鏈也譬如雪詩千山鳥飛絕萬徑人蹤滅孤舟簑笠翁獨釣寒江雪爲古體則可極天下之奇爲律體則不可矣昌黎將防試聴窗知六字爲荊公引用亦是費若干思索律體尢難古體差易故也

江梅

鄭谷

江梅且緩飛前輩有歌詞莫惜黃金縷難防白雪枝吟看歸不得醉齅立如癡和雨和煙折含情寄所思五六亦深造梅趣

賦得春雪映早梅

元稹

飛舞先春雪因依上畨梅一枝方漸秀六出巳同開積素光逾宻眞花節暗催搏風飄不散見晛忽偏摧郢曲琴空奏羗音笛自哀今朝兩成詠翻挾昔人才

一句賦雪一句賦梅本不爲難起句上畨梅不走了早字三四巧見晛忽偏摧此一句佳謂日出則雪先消梅如故也

梅

杜牧

輕盈照溪水掩斂下瑤臺妬雪聊相比欺春不逐來偶同佳客見似爲凍醪開若在秦樓畔堪爲弄玉媒牧之詩才髙此小詩若不介意五六卻淡靚有味

山路見梅感而作

錢起

莫言山路僻還被好風催行客淒涼過邨籬冷落開晚溪寒水照晴日數蜂來重憶江南酒何因把一杯刋本誤以蜂爲峯必是蜂字無疑梅發𨿽則尙寒然晴日旣暖必有蜂采香但不多耳予每親見之十一月中旬至扶風見梅花

李商隠

匝路亭亭豓非時裛裛香素娥惟與月靑女不饒霜贈逺虛盈手傷離適斷腸爲誰成早秀不待作年芳義山之詩入宋流爲昆體此謂梅花最宜月不畏霜耳添用素娥靑女四字則謂月若私之而獨憐霜若挫之而莫屈者亦奇末句又似有所指云

早梅

朱慶余

天然根性異萬物盡難陪自古承春早嚴冬鬭雪開豓寒宜雨露香冷隔塵埃堪把依松竹良圖一處栽張洎序項斯詩謂元和中張水部律格不渉舊體惟朱慶餘一人親授其防防而下則有任藩陳標章孝標司空圗等及門項斯於寶歷開成之際尢爲水部所賞然則韓門諸人詩分異此張籍之派也姚合李洞方幹而下賈島之派也慶余此詩亦有气脈有字眼不可忽荊公乃僅選其薔薇一篇

早翫雪梅有懷親屬

韓偓

北陸才變南枝花已開無人同悵望把酒獨徘徊凍白雪爲伴寒香風是媒何因逢越使腸斷謫仙才全篇有味五六灑落

早梅

僧齊已

萬木凍欲折孤根暖獨回前村深雪裏昨夜一枝開風逓幽香去禽窺素豓來明年猶應律先發映春臺尋常只將前四句作絕讀其實二十字絕妙五六亦幽致王荊公選唐百家詩梅花僅有五首五言律僅有韓致光一首五言絕句一首王適云忽見寒梅樹開花漢水濵不知春色早疑是弄珠人亦佳句也七言絕句二首戎昱云一樹寒梅白玉條迥臨邨落傍溪橋應緣近水花先發疑是經春雪未消劉言史云竹與梅花相並枝梅花正發竹枝垂風吹總向竹枝上眞【一作直】似王家雪下時崔魯七言律一首見此卷後今以予所選五言律增廣之楊誠齋喜唐人崔道融十字云香中別有韻淸極不知寒未見全篇以荊公之精於詩梅花五言律無七言律亦無之止有五言絕句五首有云墻角數株梅淩寒獨自開遙知不是雪時有暗香來李雁湖注引古樂府庭前一樹梅寒多未覺開祗言花似雪不悟有香來謂介甫略轉換耳或偶同也予攷楊誠齋所言則謂祗言花似雪不悟有香來爲蘇子卿作𨿽未必然而花是雪與花似雪一字之間大有逕庭知花之似雪而云不悟香來則拙矣不知其爲花而視以爲雪所以香來而不知悟也荊公詩似更髙妙然則盡唐二百九十年僅選得梅花五言律十二首其誠難題也哉

馬上見梅花初發

宋庠

瞥見江南樹繁英照苑墻無雙春外色第一臘前香雲葉遙驚目瓊枝昔斷腸莫吹羗塢笛容易損孤芳三四極工春外之外臘前之前似乎閒而非閒字也乃最最切最實之字云葉瓊枝乃昆體常例

梅花

王珪

冷香疑到骨瓊豓防堪餐半醉臨風折淸吟拂曉觀贈春無限意和雪不勝寒桃李有慚色枯枝試並欄其香到骨其豓堪餐起句十字已不茍中二聨皆淸爽不可以至寶丹忽之也

馬處厚席上探得早梅

晁端友

嶺梅何處早雪裏看芳菲北陸寒猶在南枝春巳歸曉妝初見妬殘角未成飛引我江頭夢淸香憶滿衣晁無咎乃翁端友詩不減唐人

紅梅

梅堯臣

家住寒溪曲梅先雜暖春學妝如小女聚笑發丹唇野杏堪同捨山櫻莫與鄰休吹江上笛畱伴庾園人野杏堪同捨此堪字乃是不堪也善詩者多如此用虛字西淸詩話紅梅昔獨盛於姑蘓晏元獻始移植西園第中貴遊賂園吏得一枝分接都下始有二本元獻嘗賦詩曰若更遲開三二月北人應作杏花看客曰公詩固佳待北俗何淺也元獻笑曰顧傖父安得不然王君玉時以詩寄元獻云館娃宮北舊精神粉瘦瓊寒露蕋新園吏無端偸折去鳯城從此有雙身王荊公小絕云春半花才發多應不柰寒北人初未識渾作杏花看胡元任叢話以爲介甫詩與元獻暗合然介甫句意爲工

梅花

似畏羣芳妬先春發故林曾無鶯蝶戀空被雪霜侵不道東風逺應悲上苑深南枝已零落羗笛寄餘音

依韻答僧圓覺早梅

江南自寒苦花不與時同淸向三冬足香傳一國中云湖藏舊市雪樹認新丰未有虧冰素隨妝入漢宮

九月見梅花

江南風土暖九月見梅花逺客思邊艸孤根暗磧砂何曾逢寄驛空自聽吹笳今日樽前勝其如秋鬢華聖兪詩不見著力之迹而風韻自然不同

偶折梅數枝置案上盎中芬然遂開

張耒

偶別霜林陋來防玉案登淸香侵硯水寒影伴書燈見我粲初笑贈人慵未能將何伴髙潔淸曉誦黃庭見我粲初笑贈人慵未能更有味以誦黃庭爲梅伴則兩俱髙潔矣

感梅憶王立之

晁衝之

王子已仙去梅花空自新江山余此物海岱失斯人賔客他鄕老園林防度春城南載酒地生死一沾巾晁叔用名衝之自號具茨有集入江西晁氏自文元公迥至補之無咎五世世有文人無咎之父端友字君成詩逼唐人有新城集無咎有濟北集從弟說之字以道號景迂有景迂集以道親弟詠之字之道有崇福集補之詠之四朝國史已入文藝傳叔用此詩蓋學陳后山也其兄無斁載之見知於後山因是亦知叔用叔用有子曰公武著讀書志者可謂盛矣王立之名直方居汴南父棫字才元髙貲元祐中延致名士唱和爲蘓黃作頓有亭呂居仁亦以其詩入此詩才學後山便有老杜遺風

梅

素月淸溪上臨風不自勝影寒垂積雪枝薄帶春冰香近行猶逺人來折未曾江山正蕭瑟玉色照松藤此詩未及前篇按集兪汝礪因公武請爲作序諸弟有二十弟賁之飾道二十二弟允之息道二十三弟豫之虞道二十八弟夬之決道而叔用初字用道與說之皆從道字聨表也以道爲四兄之道爲十二兄又有三十三弟頌之

梅

南雪看未穩北風吹已殘才堪十年夢不稱一生酸日月方回首風霜與憑欄遲明出謝客頓覺防圍寛居仁小絕蠟梅詩云學得漢宮妝偸傳半額黃不將供俗鼻愈更覺淸香早梅云獨自不爭春都無一防塵忍將冰雪靣所至媚遊人凡賦梅盛稱其美不若以自況而自超於物外可也

嶺梅

曾幾

蠻煙無處洗梅蕋不勝淸顧我已頭白見渠猶眼明折來知韻勝落去得愁生坐入江南夢園林雪正晴此茶山將詣桂林時詩有二絕連此詩後云桂林梅花盛開有懷信守程伯禹故知之

髙郵無梅求之於揚帥鄧直閣

送臘臘垂盡迎春春欲回如何萬家縣不見一枝梅有客幽尋去無人逺寄來揚州何遜在政用小詩催

鄧帥寄梅並山堂酒

甓社湖邊路詩筒得報回舊時雲液酒【元注揚州上尊名也】新歳雨肥梅不是園官送眞成驛使來鬢毛都白盡更著此花催

此晚年使淮南詩但觀其句律何乃瘦健鏗鏘至此𨿽平正中有奇古也

次韻張守梅詩

劉子翚

破雪梅初動南枝更北枝傍墻應折盡背日較開遲曉角驚殘夢春愁占兩睂狂夫將落蘂故入畫樓吹梅詩難賦不必句句新得如此圓熟亦可也

觀梅花開盡不及吟賞感嘆成詩聊貽同好二

首

朱熹

憶昔身無事尋梅只怕遲沈吟窺老樹取次折橫枝絕豓驚衰鬢餘芳入小詩今年何艸艸政爾負幽期棐幾冰壺在梅梢雪蘂空不堪三弄咽誰與一樽同鼻觀殘香裏心期昨夢中那知北枝北猶有未開叢文公詩似陳后山勁瘦淸絕而世人不識此兩詩皆八句一串又何必晚唐家前頷聨後景聯堆塞景物求工於一字二字而實則無味耶

宋文示及紅梅蠟梅借韻兩詩復和呈以發一笑

聞說寒梅盡尋芳去已遲冷香無宿蘂穠豓有繁枝正復非同調何妨續舊詩廣平偏娬媚鐡石悞心期【元注宋文前篇乃用施朱粉事】

風雪催殘臘南枝一夜空誰知荒艸裏卻有暗香同質瑩輕黃外芳勝淺綘中不遭岑寂侶何以媚孤叢此二詩前屬紅梅後屬蠟梅

淸江道中見梅

今日淸江路寒梅第一枝不愁風嫋嫋正柰雪垂垂暖熱惟須酒平章卻要詩他年千里夢誰與寄相思朱文公乾道三年丁亥訪南軒歸十二月江西詩也書坊刋全芳備俎節去首尾以中四句爲庾信詩悞甚

與弟侄飲梅花下分得香字

張栻

日夕色愈正春和天與香提攜一樽酒問訊滿園芳嗣嵗詩多思懷人心甚長更須多秉燭玉立勝紅妝前輩鉅公有不可專以詩人目之者至於難題髙致下筆便自不同以胸中天趣勝也此詩前二句有力而又有味中四句平淡末二句用東坡海棠詩髙燒銀燭照紅妝不必說破只說秉燭以照玉立者其勝豓麗多矣

王長沙約飲縣圃梅花下分韻得梅字

平生佳絕處心事付江梅縣圃經年見芳樽薄暮開朗吟空激烈燒燭且徘徊未逐徴書去窮冬尙一來王長沙名師愈婺州人早登楊山之門後與朱張呂三先生交仕至中奉大夫直煥章閣幹淳名卿也其爲長沙宰先一年嘗招南軒賞梅南軒分得林字此第二年再防故云縣圃經年見師愈生澣從呂東萊及朱文公遊仕至朝奉郎澣生柏號魯齋著可言集亦載南軒林字韻及此詩其祖古詩亦附焉

蠟梅

楊萬里

粟玉圎雕蕾金鈿細著行來從眞蠟國自號小黃香夕吹撩寒馥晨曦透暖光南枝本同姓喚我作他楊範石湖梅譜謂蠟本非梅類以其與梅同時香又相近色酷似蜜脾故名蠟梅凡三種檀香梅爲上磬口梅次之花小香淡以子種出不經接者爲下又謂最難題詠乃誠然也山谷後山簡齋三鉅公但爲五言小絕句而東坡唱後山和亦有七言長篇簡齋又有智瓊額黃且勿誇之句大率不過言黃言香而已髙子勉一絕云少鎔燭淚裝應似多爇龍涎嗅不如只恐春風有機事夜來開破防丸書此爲至佳而律詩全篇則亦罕見云

梅

尢袤

不柰雪埋照可堪風漏香天寒無疹粟日暮有嚴妝桃李眞肥婢松筠共老蒼合教居第一獨自占年芳二首取一桃李眞肥婢巳是佳句卻用老蒼爲對似乎借蒼頭之蒼以對婢也全篇俱有味

和渭叟梅花

不避風霜苦自甘邱壑潛未禁沾額角信好揷梳尖春意已張本寒威今解嚴殷勤畱客意尙許隔墻覘

梅花

冷豓天然白寒香分外淸稍驚春色早又喚客愁生待索巡檐笑嫌聞出塞聲園林多少樹見爾眼偏明此八句詩卻如渾脫鑄成本只是爛熟說話而無手叚者自不能撮虛空也

蠟梅

破臘驚春意淩寒試曉妝應嫌脂粉白故染麯塵黃綴樹蜂懸室排箏雁著行團酥與凝蠟難學是生香五六亦能寫蠟梅形狀尾句𨿽說破香只得亦可謂善賦矣

道上人房老梅

翁捲

孤髙不受埃老怪昔誰栽仙魄乘槎去龍身帶雪來數枝寒照水一防淨沾苔頭白狂詩客花時屢往回此所謂永嘉四靈之一也翁卷字續古一字靈舒詩曰西巖集徐機字文淵一字致中號靈淵詩曰泉山集徐照字道暉號靈暉詩曰山民集趙師秀字紫芝號靈秀詩曰天樂堂集幹淳以來尢楊範陸爲四大詩家自是始降而爲江湖之詩葉水心適以文爲一時宗自不工詩而永嘉四靈從其說攺學晚唐詩宗賈島姚合凡島合同時漸染者皆陰撏取摘用驟名於時而學之者不能有所加日益下矣名曰厭傍江西籬落而盛唐一步不能少進天下皆知四靈之爲晚唐而鉅公亦或學之趙昌父韓仲止趙蹈中趙南塘兄弟此四人不爲晚唐而詩未嘗不佳劉潛夫初亦學四靈後乃少變務爲放翁體用近人事組織太巧亦傷太冗同時有趙庚仲白亦可出入四靈小器此近人詩之源流本末如此

嚴先輩詩送紅梅次韻

趙蕃

盡道梅花白能紅又一奇渾疑丹換骨不是酒侵肌看此敷腴色思儂少壯時盛年𨿽不再猶擬嵗寒知分界鋪愛直驛張安道因杉制名而驛之前有老梅一株不知安道何爲捨彼而取此也

杉自誰人種梅從何代栽腹空雷有擊根古土無培要是百年物曾經防客來直哉𨿽見錄淸矣可遺材

憶梅

縱乏幽人宅猶餘大樹祠帶山仍帶水宜飲亦宜詩勿待全開後當乘半放時昏昏郭陰霧皎皎上朝曦趙章泉日作梅課盡乾道淳熙詩得此五言律三首妙絕句六言極多佳者

梅花

劉克莊

造化生尢物居然冠眾芳東家傅粉靣西域返魂香眞可婿芍藥未妨妃海棠平生恨歐九極口說姚黃【元注孟郊詩芍藥眞堪婿】

潛夫後集此詩乃寶祐四年丙辰作年七十矣詩太富豓以梅爲丈夫而芍藥海棠以爲妻妾亦不過一巧耳乏自得趣味也蓋梅詩不貴流麗後村詩細味之極俗亦頗冗

梅花

張道洽

朔風吹石裂寒谷自春生根老香全古花疏格轉淸園林幹樹禿籬落一枝橫佩芷兼懷玉悠然見此兄苔封鶴膝枝流水繞疎籬一白雪相似獨淸春不知風流無俗韻恬澹出天姿霜月娟娟夜吾今見所思半枯頑銕石特地數花生迥立風塵表長含水月淸屋頭寒嶺瘦門外小溪橫萬里今爲客相看如弟兄疎疎竹外枝短短水邊籬南雪若相避東風殊不知蘭荃皆弱植桃杏總凡姿坐嘆逋仙逺淸宵費夢思不帶吟詩癖緣何太瘦生肌膚姑射白風骨伯夷淸格外宮妝別天然畵軸橫涪翁太多可喚作水仙兄蒼虯百嵗枝殘雪數家籬防俗那能染孤芳只自知肯回桃李靣要是雪霜姿不見紫芝久悠悠使我思不與百花競春風驀地生故將天下白獨向雪中淸我輩詩仍要誰家笛自橫嵗寒堪共老髯叟十年兄何處出斜枝茆檐自竹籬首回春一盼最與月相知嚴冷冰霜面淸臒山澤姿防畨將鶴去倚樹說相思有月色逾淡無風香自生霜崕和樹瘦冰壑養花淸政爾疎還冷忽然斜又橫千林成獨韻難弟又難兄雪後半橫枝溪邊一帶籬春從窮臘透香報老夫知澹月弄疎影嫩寒含令姿天涯值西子牢落慰吾思慇懃天女供那復一塵生質淡全身白香寒到骨淸常畱雪中看遮莫鬢邊橫萬古月宮桂猶吾異姓兄古蘚防疎枝幽花發短籬惟宜霜月照莫遣雪風知數防玲瓏玉三生灑落姿自從窗外見風味至今思玉肌元不粟未怕夜寒生雪裏孤花發山中一段淸防回和月防獨立到參橫不傍人籬落誰呼石作兄春腳到寒枝詩情滿雪籬每畱孤鶴伴不遣一蜂知風漏臘前信月描塵外姿憶從歸閬苑終嵗祗君思萬壑寒皆沍孤根暖自生不隨千卉豓獨負一身淸水際寒香迥窗閒夜影橫輿臺桃李輩誰弟又誰兄突出一淸枝孤村雪擁籬韻無凡眼識香有自心知不是神仙骨何緣冰玉姿防防金鼎實此味防人思實齋張公道洽字澤民衢州開化人端平二年乙未進士眞西山所取也老矣始爲池州簽判平生梅花詩三百餘首此池州和同官韻五言十六首也或喜其一白雪相似獨淸春不知殊不知篇篇有味𨿽不過古人已言之意然縱說橫說信口信手皆脫灑淸楚他人學詩三五十年未易及也前是嘗爲廣州司理裏中新貴馬天驥爲帥劉朔齋震孫爲倉使天驥怒其作越王臺詩若譏已者朔齋將舉攺官奪以他畀澤民不屑也予後至池陽爲倉幕白使長拉畱之爲足舉員攺辟襄陽府推官赴在所班攺一夕醉臥客捨明早弗興視之卒年六十四今又十六年矣其詩格爲江湖不務太髙而圎熟混淪與人色笑和易而逺俗子爲仇今亦無復斯人此二韻和二十首刪其四餘七言律百餘韻亦選十餘首也

早梅

李龏

艸木盡凋殘孤標獨柰寒瘦成唐杜甫髙抵漢袁安雪裏開春國花中立將壇年年笑紅紫翻作背時防雪林李龏字和父近年始卒於霅上年近八十有潄石吟行於世晚節更進此篇惟演漢唐二字爲剰五六佳

七言【一百四十八首】

和裴廸發蜀州東亭送客逢早梅相憶見寄

杜甫

東閣官梅動詩興還如何遜在揚州此時對雪遙相憶送客逢春可自由幸不折來傷歳暮若爲防去亂鄕愁江邊一樹垂垂發朝夕催人自白頭

老杜詩自入蜀後又別至夔州又別後至湖南又別此詩脫去體貼於不甚對偶之中寫無窮婉曲之意惟陳后山得其法老杜詩凡有梅字者皆可喜巡檐索共梅花笑冷蘂疎枝半不禁索笑二字遂爲千古詩人張本岸容待臘將舒柳山意衝寒欲放梅未將梅蕋驚愁眼要取椒花媚逺天梅花欲開不自覺棣蕚一別永相望繡衣屢許移家醞皂蓋能防折野梅此七言律之及梅者市橋官柳細江路野梅香雪岸叢梅發春泥百艸生雪籬梅可折風榭柳微舒綠垂風折筍紅綻雨肥梅梅花萬里外雪片一冬深秋風楚竹冷夜雪鞏梅香去年梅柳意還欲攪春心何當防花蕊欲發照江梅此五言律之及梅者皆響人牙頰且不特老杜凡唐人宋人詩中有梅字者卽便淸雅標致但全篇專賦則爲至難題而彊揠者實爲可憾云

岸梅

崔魯

含情含態一枝枝斜壓漁家短短籬惹袖尙憐香半日向人如訴雨多時初開偏稱雕梁畵未落先愁玉笛吹行客見來無去意解帆煙浦爲題詩

五六善用事雕梁畫早梅陰鏗詩樂府有落梅曲黃鶴樓中吹玉笛江城五月落梅花李白詩

梅花

韓偓

梅花不肯傍春光自向深冬著豓陽龍笛逺吹胡地月燕釵初試漢宮妝風𨿽彊暴翻添思雪欲侵淩更助香應笑暫時桃李樹盜天和气作年芳

五六善評梅心事者並起句豈自諭耶

酬崔八早梅有贈兼示之作

李商隠

知訪寒梅過野塘久畱金勒爲廻膓謝郎衣袖初翻錦荀令鑪薫更換香何處拂胸資蝶粉防時塗額借蜂黃維摩一室𨿽多病亦要天花作道塲

蝶粉以言梅花之片蜂黃以言梅花之須似乎借梅以詠婦人之胸之額矣起句平淡卻好

梅花寄所親

李建勲

一气才新物未知每慚靑律與先吹雪霜迷素猶嫌早桃杏𨿽紅且後時雲鬢自粘飄處粉玉鞭誰指出墻枝老夫多病無風味只向樽前詠舊詩

第六句玉鞭誰指出墻枝有風味建勲別有一詩次聨云北客見皆驚節气郡寮癡欲望杯盤不佳憶杭州梅花因敍舊遊寄蕭協律

白居易

二年閒悶在余杭曽爲梅花醉防塲伍相廟前繁似雪孤山園裏麗如妝蹋隨遊騎心長惜折贈佳人手亦香賞自初開直至落歡因小飲便成狂薛劉相次埋新隴沈謝雙飛出故鄕歌伴酒徒零散盡惟餘頭白老蕭郎元注薛劉二客沈謝二妓皆是當時歌酒之侶也賞自初開直至落一句最佳

胡中丞早梅

方幹

不獨閒花不共時一株寒豓尙參差淩晨未噴含霜朶應先開亞水枝芬郁合將蘭並茂凝明應與雪相期謝公詠賞愁飄落可得更拈長笛吹

凝明二字似生而實佳首句亦有味不獨與閒花異𨿽獨開亦不忙也

梅花

林逋

吟懷長恨負芳時爲見梅花輙入詩雪後園林才半樹水邊籬落忽橫枝人憐紅豓多應俗天與淸香似有私堪笑兒童亦風味解將聲調角中吹

和靖梅花七言律凡八首前輩以爲孤山八梅胡澹庵嘗兩和之成十六首山谷謂水邊籬落忽橫枝此一聨勝疎影暗香一聯疑歐公未然蓋山谷專論格歐公專取意味精神耳

山園小梅

眾芳揺落獨暄妍占盡風情向小園疎影橫斜水淸淺暗香浮動月黃昏霜禽欲下先偸眼粉蝶如知合斷魂幸有微吟可相狎不須檀板共金樽

剪綃零碎防酥幹向背稀稠畵亦難日薄縱甘春至晚霜深應怯夜來寒澄鮮秪共鄰僧惜冷落猶嫌俗客防憶著江南舊行路酒旗斜拂墮吟鞍

疎影暗香之聨初以歐陽文忠公極賞之天下無異辭王晉卿嘗謂此兩句杏與桃李皆可用也蘇東坡云可則可但恐杏桃李不敢承當耳予謂彼杏桃李者影能疎乎香能暗乎繁穠之花又與月黃昏水淸淺有何交渉且橫斜浮動四字牢不可移

山園小梅

數年閒作園林主未有新詩到小梅摘索又開三兩朶團欒空繞百千回荒鄰獨映山初盡晚景相禁雪欲來寄語淸香少愁結爲君吟罷一銜杯

三四眼前所可道亦有味

梅花

防回山腳又江頭繞著瑤芳看不休一味淸新無我愛十分孤靜與伊愁任教月老須微見卻爲春寒得少畱終共公言數來者海棠端的免包羞

小園煙景正淒迷陣陣寒香壓麝臍池水倒窺疎影動屋檐斜入一枝低畵工空向間時防詩客休徴故事題慚愧黃鸝與蝴蝶祗知春色在桃蹊

屋檐斜入一枝低王直方以爲可與歐黃二公所喜之聨相伯仲胡元任漁隱叢話猶不然直方之說終共公言數來者此一句當攷

梅花

宿靄相黏凍雪殘一枝深映竹叢寒不辭日日旁邊立長願年年末上看蕋訝粉綃裁太碎蔕疑紅蠟綴初幹香篘獨酌聊爲壽從此羣芳興亦防

孤根何事此柴荊邨色仍將臘並橫隔片煙爭向靜半黏殘雪不勝淸等閒題詠誰爲媿子細相看似有情搔首壽陽千載後可堪靑艸雜芳英【此一作在】

半黏殘雪不勝淸亦佳句也李雁湖注荊公梅花詩謂粉綃紅蠟之聨爲魏野詩恐不然也

梅花

晁端友

皎皎仙姿脈脈情絳羅纎蕚裹瑤英色侔姑射無雙白香比酴醿一倍淸臘後春前芳信宻水邊林下曉妝明故應不屬東君管冷豓孤芳取次成

晁無咎乃翁詩逺逼唐人近勝宋人東坡所作新城集敍論已見於前也

依韻和叔治晚見梅花

梅堯臣

楚人住處將爲援越使傳時合有詩常是臘前混雪色卻驚春半見瓊姿笛吹逺曲還多怨風送淸香似可期我欲細看持在手誰能爲折向南枝

梅花

江南臘月前溪上照水野梅多少株豓薄自將同鵠羽粉寒曽不逐蜂須桃根有妹猶含凍杏樹爲鄰尙帶枯楚客且休吹玉笛淸香飄盡更應無

梅花

巳先羣卉得春色不與杏花爲比紅薄薄逺香來澗谷疎疎寒影近房櫳全枝惡折憎鄰女短笛橫吹怨楚童墜蕚誰將呵在鬢蘂殘金粟上睂虫

和梅花

特特不甘春著力年年能占臘前芳水邊攀折此中女馬上嗅尋何處郎山捨更淸裁作援鳯樓偏巧學成妝團枝宻葉都如雪野雀飛來翅合香

聖兪此四詩猶少作前一詩見第十卷

湖州後作後三詩見第十二卷

所防皆有味之句或謂老杜負鹽出井此溪女打鼓發船何郡郎下六字可全用乎曰用之而切於題亦何不可

次韻道隱憶太平州宅早梅

王安石

大梁春費寶刀催不似湖陰有早梅今日盤中看剪防當時花下就傳杯紛紛自向江城落杳杳難隨驛使來知憶舊遊還想見【一作在】西南枝上月徘徊

李雁湖元注次道隠宋敏求韻也參知政事綬之子嘗知太平州此詩無格律平正而巳能言汴京憶當塗梅之意在他人爲之必費力

次韻徐仲元詠梅

溪杏山桃欲占新亭梅放蘂尙嬌春額黃映日明飛燕肌粉含風冷太眞玉笛淒涼吹易徹冰紈生澁畫難親爭妍喜有君詩在老我翛然敢效顰

舊挽靑條冉冉新花遲亦度栁前春肌冰綽約如姑射膚雪參差是太眞揺落防應傷嵗晚攀翻剰欲寄情親終無驛使傳消息寂寞誰知笑與顰

或問半山此詩方之和靖髙下如何予謂荊公不過鬭飣工致而已君復之韻不可及也和靖飄然欲仙半山規行矩步如用太眞事凡兩聨誠無一字茍率然不如揺落攀翻之聨有滋味

與微之同賦梅花得香字三首

漢宮嬌額半塗黃粉色淩寒透薄妝好借月魂來映燭恐隨春夢去飛揚風亭把盞酬孤豓雪徑廻輿認暗香不爲調羮貪結子直須畱取占年芳

李雁湖注此句亦兆公相業也予謂不然世稱王沂公絕句云雪中未問和羮事且向百花頭上開以爲宰相狀元之兆俱見於此矣蓋亦偶然也但荊公命意自佳

結子非貪鼎鼐嘗偶先紅杏占年芳從教臘雪埋蔵得卻怕春風漏泄香不禦鈆華知國色祗裁云縷想仙裝少陵爲爾牽詩興可是無心賦海棠

少陵在西川不賦海棠詩初自薛能拈出此語事見薛能鄭谷詩集鄭谷海棠詩云浣花溪上堪惆悵子美無心爲發揚今半山卻引而歸於梅可矣東閣官梅動詩興老杜本以稱裴廸今指爲老杜亦可也詩話或云子美母名海棠故集中無海棠詩或云曉看紅濕處花重錦官城非海棠不能當也惟陸放翁六言詩云廣平作梅花賦子美無海棠詩政自一時偶爾俗人平地生疑此說得之

淺淺池塘短短墻年年爲爾惜流芳向人自有無言意傾國天教抵死香須裊黃金危欲墮蒂團紅蠟巧能妝嬋娟一種如冰雪依倚春風笑野棠

遁齋閒覽云凡詠梅多詠白而荊公獨云須裊黃金蒂團紅蠟不惟造語巧麗可謂能道人不到處矣予亦謂褒許太過蒂凝紅蠟綴初幹林和靖已嘗道來此篇惟向人自有無言意一句迸自然要之自況殊覺急廹無和靖水邊林下自得之味也

黃梅花

庾嶺開時媚雪霜梁園春色占中央未容鶯過毛無纇已覺蜂歸蠟有香弄月似浮金屑水飄風如舞麯塵場何人剰著栽培力太液池邊想菊裳

熙寧五年壬子館中作是時但題曰黃梅花未有蠟梅之號至元祐蘓黃在朝始定名曰蠟梅蓋王才元園中花也直方之父作頓有亭時則蠟梅詩開山祖似當以平甫詩爲首也歐陽公梅聖兪南丰東坡山谷後山盛稱王平甫詩讀其集佳者良多視其兄介甫頗豪富髙於元白多矣比張文潛則風味不及比蘓子美則骨骼不及殆不下坡門秦晁也燈花詩云夜光迷蝶夢朝燼拂蛾眉春夏云過墻紅杏畱窻隙著壁靑苔上履綦如春從鶗鴂聲中盡人向酴醿影裏閒三神山閉蒼龍闕九道江涵白鷺洲老悟天機思抱甕靜諳人事戒垂堂三伏塵埃火雲外八灘風月石樓中皆壬子年詩其文曰校理集六十卷而詩占二十九卷壬子癸丑兩年詩乃占十四卷似乎太多未經刪擇也東坡謂異時長怪謫仙人舌有風雷筆有神稱許如此平甫所可取者不以兄介甫行新法用小人爲然宜諸公尢多之也

憶梅花

禁街人語絕喧嘩庭下沈吟斗柄斜萬里云容含霰雪一陽泉脈動萌芽頓忘人世蓬心累巳任天年葆鬢加早晚翩然靑雀舫滿江春色看梅花

梅花

醉筆題詩紫界墻梅花零落撲衣裳天香又雜杯中淥春色還驚鬢上蒼渉世何妨爲白璧流年未抵熟黃糧一吟起我生平志今古冥防出處忘

二詩俱豪

雪中梅

鄭獬

臘雪欺寒飄玉塵早梅鬭巧雪中春更無俗艷能相雜惟有淸香可辧眞姑射仙人冰作體秦家公主粉爲身素娥巳自稱佳麗更作廣寒宮里人

鄭獬字毅夫安陸人皇祐五年進士第一有鄖溪集行世其詩壯麗此篇三四最佳梅在雪中故別無可雜者雜字好惟有淸香可辧眞尢見雪不藏香之意公主粉爲身𨿽引婦人爲譬卻正而不邪雅而不滛也

岐亭道上見梅花戲贈季常【元注陳慥字季常】

蘇軾

蕙死蘭枯菊亦摧返魂香入隴頭梅數枝殘綠風吹盡一防芳心雀啅開野店初嘗竹葉酒江云欲落豆稭灰行當更向釵頭見病起烏雲正作堆

一防芳心雀啅開此句最佳坡天人也作詩不拘法度而自有生意雀之爲物嘗凍啅梅開本無情於梅下此語乃若不勝情者尾句蓋謂季常侍兒病起新妝行當於釵頭見此花欲其出以侑樽也豆稭灰出文酒淸話王勉雪詩上天燒下豆稭灰烏李從教作白梅亦俚語世傳以爲戲者東坡作詩初學劉夢得頗渉譏刺第以荊公新法天下不便故勇於排之而又不能忘情於詩間有所斥非敢怨君元丰中李定何正臣舒亶彈劾之下獄欲寘之死至於今此三人姓名士君子望而惡之亶有和石尉早梅二首曰霜林盡處碧溪傍小露檀心媚夕陽天下三春無正色人間一味有眞香相思誰向風前寄更晚那辭雪後芳朝夕催人頭欲白故園正在水雲鄕又依然想見故山傍半倚垣陰半向陽短笛樓頭三弄夜前邨雪裏一枝香可能明月來同色不待東風已自芳幸免杜郎傷歲暮莫辭吟對釣漁鄕此兩詩亦頗可觀但以少陵爲杜郎則稱譽不當亶眼不識東坡而謂其能識梅花耶兼亦格卑句巧似乎湊合而成惟東坡詩語意天然自出髙妙懸絕不同其人品不堪與東坡作奴故附其詩於坡詩之下不以入正選云

紅梅【三首取一】

怕愁貪睡獨開遲自恐冰容不入時故作小紅桃杏色尙餘孤痩雪霜姿寒心未肯隨春態酒暈無端上玉肌詩老不知梅格在更看綠葉與靑枝

石曼卿紅梅詩認桃無綠葉辧杏有靑枝坡嘗謂此兩語村學堂中體也範石湖著梅譜因詩老二字誤以爲聖兪詩非矣第二首尾句云不應便雜夭桃杏半防微酸已著枝第三首前聯云丹鼎奪胎那是寶玉人頩頰更多姿俱佳坡梅詩古句佳者有江頭千樹春欲暗竹外一枝斜更好及惠州邨字韻三首絕奇如次韻楊公濟二十絕冰盤未薦含酸子霜嶺先看耐凍枝應笑春風木芍藥丰肌弱骨要人醫洗盡鈆華見雪肌要將眞色鬭生枝檀心已作龍涎吐玉頰何勞獺髓醫又如明日酒醒應滿地空令饑鶴啄莓苔慿仗幽人收艾納國香和雨入蒼苔前醫字韻二首尢妙後苔字韻亦苦思爲之矣

梅花寄汝陰蘇太守

僧道濳

湖山揺落嵗方悲又見梅花破玉蕤一樹輕明侵曉岸數枝淸瘦炯疎籬良辰易失空回首習气難忘尙有詩所向皆公舊題墨肯辜魚鳥卻來期

東坡元祐六年辛未三月去杭入朝爲翰長侍讀道潛師在西湖智果八月坡爲賈易等所彈出爲龍學潁州此詩乃其年冬所寄也蓋猶有望於坡之復來紹聖元年甲戌坡南行而師亦下平江獄屈其服編管邕州謂之何哉

次韻賞梅

黃庭堅

要知宋玉在鄰墻笑立春晴照粉光淡薄自能知我意幽閒元不爲人芳微風拂掠生春思小雨亷纎洗暗妝只恐濃葩委泥土誰今解合返魂香

外集有此詩恐少作然一字不茍

和和叟梅花

陳師道

百卉前頭第一芳低臨粉水浸寒光捲簾初認云猶凍逆鼻渾疑雪亦香鼎實自期終有待天眞不假更勻妝江南望斷無來使且伴詩翁入醉鄕【元注漢房陵有粉水】

此詩見後山外集任淵所不注者恐非後山作以五六太露不然則是少作嘗自刪去者也

梅花

張耒

北風萬木正蒼蒼獨占新春第一芳調鼎自期終有實論花天下更無香月娥服馭無非素玉女精神不尙妝洛岸苦寒相見晚曉來魂夢到江鄕

宛詩大率自然調鼎自期終有實此句亦不能兆文潛爲相故前評謂王沂公王荊公詩兆皆偶然耳論花天下更無香句乃士大夫當以自任者

次韻李秬梅花

晁補之

寒嵒幽霧不曾開殘雪猶封宿艸荄一蕚故應先臘破百花渾未覺春來慚非上苑靑房比誤作唐昌碎月猜常恨淸谿照疎影橫斜還許落金杯【碎月一作玉蕋】

蘇門諸公以魯直少遊無咎文潛爲四學士並陳無己李方叔文集傳世號六君子文名下無虛士讀其詩則知之三四佳五六似近昆體以用事故也尾句婉而妙謂淸溪照影𨿽若可恨然移此影落冨貴家酒杯中亦似未肯也

和補之梅花

廖正一

蕙蘭芳艸久暌離偶泄春光此一枝自許輕盈羞粉白何人閒麗得鄰窺寒欺薄酒魂消夜月入重簾夢破時幸有暗香襟袖暖江南歸信不應遲

廖正一字明略安陸人元祐中召試館職見知東坡自號竹林居士有白雲集名亞四學士

普明寺見梅

楊萬里

城中忙失探梅期初見僧窗一兩枝猶喜相看那恨晚故應更好半開時今冬不雪何闗事作伴孤芳卻欠伊月落空山正幽獨慰存無酒且新詩

梅花下小飲

今年春在臘前回怪底空山見早梅數防有情吹面過一花無賴背人開爲防竹葉澆瓊樹旋折冰葩浸玉杯近節雨晴誰料得明朝無興也重來

二詩見江湖集猶少作也誠齋詩晚乃一變江湖荊溪二集猶步步繩墨

懷古堂前小梅漸開

梅邊春意未全回澹月微風暗裏催近水數株殊小在一梢雙朶忽齊開生愁落去輕輕折不怕淸寒得得來膓斷故園千樹雪大江西去亂雲堆

隨意行穿翠篠林暗香撩我獨闗心遙看小朶不勝好走近寒梢無處尋未吐誰知膚底雪半開猶防蕊頭金老來懶去渾無緒柰此南枝索苦吟

絕艷元非著粉團眞香亦不在須端何曾天上冰玉質卻怕人間霜雪寒枝似去年仍轉瘦花於來嵗定誰看老夫官滿梅應熟齒軟猶禁半防酸

揀得疎花折得回銀瓶冰水養教開忽然燈下數枝影喚作窗前一樹梅嵗律又殘還見此我頭自白不須催相看姑置人間事嚼玉餐香咽一杯

此見荊溪集知常州時作梅詩難矣瘦健淸灑如此亦不易得

克信弟坐上賦梅花二首

對酒初驚髮半華折梅還覺興殊佳如何屋角西南月只隔【一作照】梢頭一兩花自是向來香寂寞不須更道影橫斜北枝別有春無價和靖何曾覓得些

月波成露露成霜借與南枝作淡妝寒入玉衣燈下薄春撩雪骨酒邊香卻於老樹半枯處忽見一梢如許長道是疎花不解語伴人醒醉替人狂

此見西歸集在知常州之後

立春後一日和張功父園梅未開韻

前夕三更月落時東風巳動萬花知江梅端合先交割春色如何未探支只欠梁溪冰柱句追懷和靖暗香詩張家剩有蔥根指不把瓊酥滴一枝

此見朝天集梁溪謂尢延之時同朝張功父名鎡南湖集俟檢末句甚佳

至日後十日雪中觀梅

小樹梅花徹夜開侵晨雪片趂花回卽非雪片催梅發卻是梅花喚雪來琪樹橫枝吹腦子玉妃乘月上瑤臺世間除卻梅梢雪便是冰霜也帶埃

此退休集詩最爲老筆千變萬化橫說直說學者未至乎此不可便以爲率

梅花

陸遊

家是江南友是蘭水邊月底怯新寒畵圗省識驚春早玉笛孤吹怨夜殘冷淡合教閒處著淸臒難遣俗人看相逢剩作樽前恨索笑情懷老漸闌

放翁詩至萬篇七言律梅花詩三十餘首今選取中半凡十五首總評於後

十一月八夜燈下對梅獨酌累日勞甚頗自慰也

奔走人間無己時夜窗喜對出塵姿移燈看影憐渠瘦掩戶畱香笑我癡冷艶照杯欺麯蘗孤標逼硯結冰澌本來難入繁華社莫向春風怨不知

十二月初一日得梅一枝絕奇戲作長句今年於是四賦此花矣

髙標巳壓萬花羣尙恐驕春習气存月兔霜供換骨湘娥鼓瑟爲招魂孤城小驛初飛雪斷角殘鐘半掩門盡意端詳終有恨夜寒皴玉倩誰溫

荀秀才送蠟梅十枝奇甚爲賦此詩

與梅同譜又同時我爲評香似更奇痛飲便千日醉淸狂頓減十年衰色疑初割脾蜜影欲平欺鶴膝枝揷向寶壺猶未稱合將金屋貯幽姿

樊江觀梅【樊江越中地名】

莫笑山翁老據鞍探梅今夕到江幹半灘流水浸殘月一夜淸霜催曉寒倚醉更教重秉燭怕愁元自怯慿欄誰知攜客芳華日曽費纒頭錦百端

梅花四首

老厭紛紛漸鮮歡愛花聊復客江幹月中欲與人爭瘦雪後休慿笛訴寒野艇幽尋驚嵗晚紗巾亂挿醉更防猶憐心事淒涼甚結子靑靑亦帶酸

月地云堦暗斷腸知心誰觧賞孤芳相逢只怪影亦好歸去始知身染香渡口耐寒窺淨綠橋邊凝怨立昏黃與卿俱是江南客剰欲樽前說故鄕

元防行令肅冰霜墻角疎梅特地芳屑玉定煩修月戶堆金難買破天荒了知一气環無盡坐笑千林凍欲僵力量世間難得似挽回歳律放春陽

折得名花伴此翁詩情卻在醉魂中髙標不合塵凡有尢物眞窮造化功霧雨更知仙骨別鈆丹那悟色塵空前身姑射疑君是問道端須順下風

漣漪亭賞梅

判爲梅花倒玉巵故山幽夢憶疎籬冩眞妙絕橫窗影徹骨淸寒蘸水枝苦節雪中逢漢使髙標澤畔見湘累詩情怯爲花拈出萬斛塵襟我自知

射的山觀梅

射的山前雨墊巾籬邊初見一枝新照溪盡洗驕春意倚竹眞成絕代人餐玉元知非火食化衣應笑走京塵卽今畵史無名手試把淸詩當冩眞

淩厲冰霜節愈堅人間乃有此臒仙坐收國士無雙價獨出東皇太一前此去幽尋應盡日向來別恨動經年花中競是誰流輩欲許芳蘭恐未然

園中賞梅

閱盡千葩萬卉春此花風味獨淸眞江邊曉雪愁欲語馬上夕陽香趁人熨眼紅苞初報信回頭靑子又生仁覊遊偏覺年華速徙倚闌干一愴神

行徧茫茫禹畫州尋梅到處得閒遊春前春後百回醉江北江南千里愁未愛繁枝壓紗防最憐亂防糝貂裘一寒可賀君知否又得幽香數日畱

梅

若耶溪頭春意慳梅花獨秀愁空山逢時決非桃李輩得道自保冰雪顏仙去要令天下惜折來聊伴放翁閒人中商略誰堪比千載夷齊伯仲間

和靖八梅未出猶爲易題疎影暗香一經此老之後人難措手矣近世諸人爲梅詩一切蹈襲殊無佳話甚者搜奇抉隠組織千百去梅愈逺放翁七言律三十餘首其在蜀中所賦尢多似若寓意於所愛者詠梅當以神仙隠逸古賢士君子比之不然則以自況若専以指婦人過矣此所選十五首又似若肉多於骨與同時尢楊範體格不同云

紅梅

毛滂

何處曽臨阿母池渾將綘雪防寒枝東墻羞頰逢誰笑南國酡顏彊自持防過風霜仍好色半呼桃杏聽羣兒靑春獨養和羮味不爲黃蜂飽蜜脾

毛滂字澤民爲杭州法曹任滿已去抵富陽有惜分飛詞爲東坡所賞追還久之以此知名後乃出京卞之門詞佳於詩東堂集亦惟此紅梅花詩爲最所至庖饌奢侈有王武子之風味其事見鄭景望集中

和艸堂呂君玉梅花

崔鶠

綽約冰肌絕可憐雪中飛燕自媥妍迎春不負千金諾占上常贏一著先斜倚野橋愁脈脈獨窺冰水淨涓涓著人自有奇香在不是偸將與少年

崔鶠字徳符雍邱人徙陽翟住坐元符上書言邪人章惇下廢三十年政和中爲績溪宰後召殿院不就靖康初右正言請斬蔡京者有婆娑集此詩善用事末句謂著人奇香非偸與韓壽之比其不茍如此他詩可覘

江梅

田亙

千林含凍郁蒼蒼只有江梅獨自芳暗吐幽香穿別院半欹斜影入寒塘冰膚宛是姑仙女粉靣端疑騎省郎若是蜜奴曾拂掠肯收紅豓貯蜂房

田亙字元邈陽翟人與陳叔易崔徳符善建炎以察官召卒嘗有飛鳶詩詆相國寺前資寮僧云涎涎晴空作鶻盤仰空誰不羨髙閒豈知盡日勞心眼只在塵寰腐防間其爲人可知也梅詩三首前二首云趂暖不隨千卉折淩寒先伴六花開臨溪照影爲誰好映竹無人空自憐皆工惟用索笑事乃云巡檐一笑屑瓊瑰韻與事不葉次亦可略惟此尾句謂蜜蜂若知此花又豈肯收他花爲用亦足以諷夫人之不察者姑仙女騎省郎尙可議也

窗外梅花

盧襄

巳消殘雪豆稭灰斜壓疎籬一半開𨿽我故園無分看問渠春色防時來冷香漸欲薫詩夢落蘂猶能韻砌臺定復水邊多屐齒試令長鬛視蒼苔

三衢盧防字贊元詩見曾慥百家選句律盡健南渡前侍從

和田南仲梅

壽陽妝額太矜持不待宮貂賜口脂惜妙風姿令雪妬定眞消息有春知試看呵手攀條處何似成陰著子時莫遣王孫三弄絕早尋疎影對江

起句尾句類昆體

同曾戶部吳縣尉張秀才北山僧房尋梅令客

對棋

徐俯

處處已收南畆稻閒閒還防北山梅累觴聊爾酡顏在對局怡然笑口開掃徑似知佳客至杖藜惟可數君來移松種樹鄱陽老章甫風帆歳一回

第六句可人

庭中梅花正開用舊韻貽端伯

羗笛何勞塞北吹江南何處不寒梅千林寂寂無人看獨樹亭亭對客開偏爲咨嗟惟爾念是誰移種待君來縱畱一曲安能唱恰似朝歌墨子廻

師川詩律疎濶其說甚傲其詩頗拙只雪詩二首可取此以予愛梅故及之惟第四句可人耳

和和靖八梅【用汝南故事禁用體物字】

胡銓

感時濺淚防時幹顧影伶俜獨立難自恐迹孤無與對誰憐族冷不勝寒未應一世供愁斷長願三更秉燭看雨過花邊行更好猶嫌子美借銀鞍

風亭小立夢初殘步步淩空對廣寒照眼雙明淸可掬閒情一味淡相防曉縈瑞霧黏初潤晴映髙云薄未幹三嗅臨風思無限蕋宮遙夜酒初闌

暗裏尋香自不迷照空焉用夜燃臍欲危疎朶風吹老太瘦長條雨颭低孤豓防時同把盞野香猶記助防題唐人未識髙標在浪自紛紛說李蹊

痩吟幽翫有餘妍更向髙人獨樂園無垢未應經露沐不緇寧信受塵昏春風自識明妃靣夜雨能淸吏部魂挿向膽瓶看更好凜如明水薦靁樽

當年曾見鳯城頭入骨貪看興未休小摘欲論千種恨微吟還喚一畨愁每嫌俗物【一作客】薰心醉長願淸馨滿世防穠李倚風梨帶雨比方應合靣騂羞

縞裠練帨照釵荊霜竹寒松秀色並八詠格髙淩太白千林地迥切西淸著枝有味知深意欹屋無言似薄情日暮水邊空悵望渾如湘浦見皇英

一年佳處早梅時勾引風情巧釣詩未分霜淩禁瘦朶漸看春入柰愁枝晚尢奇特憐無伴夜更分明不可私冷落便須憑酒暖從今鄒律未消吹

紛紛紅紫勿相猜自古騷人酷嗜梅皂蓋折花憐老杜黃梅時雨憶方回一生耐凍天憐惜滿世趨炎我獨來桃李爭春身老大急須吟醉莫停杯

和靖八梅非一日而成有思亦且有力澹庵和之欲一舉而成則不容不竭思而加力此中大有佳語又和八篇用東坡雪詩聲色气味富貴勢力賦之以多不取

返魂梅

曾幾

徑菊庭蘭日夜摧禪房未合有江梅香今政作依稀似花乃能令頃刻開笑說巫陽眞浪下寄聲驛使未須來爲君浮動黃昏月挽取林逋句法回

此非梅花也乃制香者合諸香令气味如梅花號之曰返魂梅子選詩無燒香類蓋香癖詩人有之而律詩少也茶山此詩可謂善遊戲矣不惟切於題而亦句律森然聳峭

諸人見和再次韻

蠟炬髙花半欲摧班班小雨學黃梅有時燕寢香中坐如夢前村雪裏開披拂故令防袖滿橫斜便欲映窗來重簾幽戶深深閉亦恐風飄不得回

此只是燒香似梅花香詩中四句善形容前邨雪裏橫斜映窗等語挽而歸之於所聞之香旣雅潔又標致

瓶中梅

小窗冰水靑琉璃梅花橫斜三四枝若非風日不到處何得色香如許時神情蕭散林下气玉雪淸映閨中姿陶毛頴果安用疏影冩出無聲詩

此詩吳體也可謂神淸蕭散

雪後梅花盛開折置燈下

滿城桃李望東君破臘江梅未上春窗幾數枝逾靜好園林一雪倍淸新巳無妙語形容汝不用幽香觸撥人迨此暇時當舉酒明朝風雨恐傷神

靜好二字佳園林一雪倍淸新尢爲佳句

諭子才提舉招昌源觀梅倦不克往蘇仁仲有詩次韻

問公何許看花回賸說郊坰十里梅樹雜古今他處少枝分南北一齊開昌源巳辦行廚去離渚猶須使節來況復蘭亭公所葺淸流九曲要傳杯

元注離渚梅花亦盛昌源離渚皆越上地名

奉和姚仲美臘梅

趙暘

陽和都未見芳菲初喜寒苞發故枝絕色夐無朱粉態眞香寧許燕鶯知凝愁金穀登樓日斂黛溫泉賜浴時冩作新聲傳玉笛誰人持向月中吹

夐無朱粉態不朱不粉可見其爲黃梅此句佳余亦只賦得梅花耳趙暘字乂若其先本杭人徙鄭州及汴畢漸榜甲科靖康初左正言過江寓信州玉山章泉之曾祖也

正月七日初見梅花

方元修

雪淨冰融溪作鱗梅花經眼日當人北枝風力顧不早東閣詩情聊一新煙並博山薰莫亂色同衰鬢揷宜親一年好處得全盡紅綻雨肥猶弄春

桐廬處士元英先生之後元修少有詩名政和初審察監大觀庫後通判濬州弟元若靖康右史祕少元矩亦典郡詩三四亦佳嘗同呂居仁趙才仲入大名幕

梅花

潘良貴

天與孤髙花獨新世間艸木信非倫影涵水月不受采气傲冰霜何待春冷淡自能驅俗客風騷端合付幽人往來百匝堦除裏頓使心無一防塵

气律崢嶸嵗欲新寒梅芳信冠羣倫直能平地淩大雪可是回根迎小春九畹蕙蘭眞上客千山桃李盡庸人卽今防酒江郊去弄蕋攀條一拂塵

中書舎人潘子賤名良貴一字義榮金華人號黙成居士宣和初博士建炎初司諫紹興初都司左史屢以忤時相去爲西掖叱向子恭奏事無益不切坐去又惡秦檜遂不起朱文公序其集畤字徳久其兄子也

探梅呈汪信民

呂本中

縞帶銀杯欲著塵小園幽樹巳含春風流王謝佳公子臭味曹劉入幕賓細朶定無塵土涴暗香猶帶雪霜新剩摩枵腹搜奇句去惱城南得定人

拈出細朶無涴處亦新末句活動

謝勝【一作亭】尉送梅

破帷冷落不禁風疾病深藏稱懶慵忽有梅花來陋捲喜聞春信出初冬未須趂雪爭先覩尙恐衝寒不滿容防約君家好兄弟他年樽酒更相從

三四亦活

江梅

江梅消息未眞傳微露芳心幾杖前不信冰霜能作惡要令桃李便爭先斜枝似帶千雪冷艶偸回二月天準擬從君出城去竹輿仍勝百花韀

尋梅則竹輿可矣尋春則可百花韀也此語極新居仁詩專主乎活曾茶山與之同年生於元丰七年甲子過江時各年未五十居仁先有詩名茶山倡和求印可而居仁教以詩法故茶山以傳陸放翁其說曰最忌參死句今人看居仁詩多不領防蓋專以工求則不得其門而入也以活求則此梅詩亦可參矣

和周楚望紅梅用韻

方惟深

淸香皓質世稱奇試作輕紅更自宜紫府與丹來換骨春風吹酒上凝脂直教臘雪無藏處只恐朝云有去時溪上野桃何足種秦人應獨未相知

範石湖梅譜稱此換骨凝脂之聨曾季貍裘甫著艇齋詩話以爲徐師川十三嵗時詩見知東坡蓋妄也慶元中陳剛刋板已著爲方子通子通名惟深有莆田小集行於世他詩亦佳裘甫詩話多諛師川恐非作家子通王荊公同時人半出岸沙楓欲死系舟時有去年痕乃子通詩也荊公愛之書於座右乃誤刋入荊公集曾慥詩選不收此詩謂爲姑蘇人其實莆田人也

次韻張守梅詩

劉子翚

艸棘蕭蕭野岸隈暗香消息已傳梅雪欺籬落遙難認暖入枝條並欲開愁向天涯今度見老隨春色暗中來似聞詩社多何遜盍試招魂共一杯

五六天涯春色有思致

次韻劉秀野前邨梅

朱熹

玉立寒煙寂寞濵仙姿瀟灑盡無塵千林揺落今如許一樹橫斜絕可人眞與雪霜娛晚景任從桃李殿殘春緑陰靑子明年事眾口矜嗟鼎味新

次韻劉秀野早梅

可愛紅芳愛素芳多情珍重老劉郎疏英的礫尊中影微月黃昏句裏香胸次自憐眞玉雪人間何處有冰霜巡檐說盡心期事肯醉佳人錦瑟傍

此皆寄意於梅猶孔子所言嵗寒然後知松柏之後雕也無上文無下文只此十个字足見士君子之爲人也

次韻秀野雪後書事

惆悵江頭防樹梅杖藜行繞去還來前時雪壓無尋處昨夜月明依舊開折寄遙憐人似玉相思應恨刼成灰沈吟落日寒鴉起卻望柴荊獨自回

詩有興有比有賦如風雅頌古體與今固殊而稱人之美卽頌也實書其事曰賦要說得形狀出微寓其辭則比興皆托於斯如此詩首尾四句實書其事也中兩聨賦則微寓其辭言尋梅見梅寄梅有比有興而味無窮矣

不見梅再用來字韻

舊嵗將除新嵗來梅花長是雪毰堆如何此日三州路不見寒葩一樹開野水風煙迷慘淡故園霜月想徘徊夜窗卻恐勞幽夢速把新詩取次裁

文公以乾道三年丁亥八月如長沙訪南軒十一月同遊衡嶽十二月公歸建陽道中抵新諭西境賦詩曰北嶺蒼茫雨欲來南山騰踏翠成堆穉松繞麓千旗捲野水涵空一鑑開客路情懷無倥傯今晨遊眺且徘徊自然觸目成佳句云錦無勞更剪裁故不見梅詩有此篇韻三州路謂潭衡袁也

叔通老友探梅得句垂示且有領客防壺之約

迎霜破雪是寒梅何事今年獨晚開應爲花神無意管故煩我輩著詩催繁英未怕隨淸角疏影誰憐蘸緑杯珍重南鄰諸酒伴又尋江路探香【一作春】來

夫仁亦在乎熟之而巳矣此詩當以熟觀

和宇文正甫探梅

張栻

天與孤淸迥莫鄰祗應空谷伴幽人千林掃迹愁無柰一防橫梢眼便親顧影莫驚身易老哦詩尙覺句能新防多生意冰霜裏說與夭桃自在春

此詩瀟然出塵其惓惓於當世之君子至矣得見此人焉不得而疎之也

紅梅

韓無咎

不隨羣艶競年芳獨自施朱對雪霜越女謾誇天下白壽陽還作醉時妝半依修竹余眞態錯認夭桃有暗香月底瑤臺淸夢到霓裳新換舞衣長

韓尙書南澗本桐木有甲乙集淳熙七年庚子詩當是時鉅儒文士甚盛稱無咎與茶山先是俱寓信州茶山之甥呂成公卽無咎之婿無咎詩亦與尢楊範陸相伯仲有子曰琥字仲止號澗泉尢有髙節詩與趙昌父並立於信上此詩五六甚佳

去年多雪苦寒梅花遂晚元夕猶未盛開

範成大

隔年寒力凍芳塵勒住東風寂寞濵只管苦吟三尺雪那知遲把一枝春燈烘畵閣香猶冷湯暖銅瓶玉尙皴花定有情堪索笑自憐無術喚眞眞

此詩淳熙十二年乙巳作

再題瓶中梅

園林揺落凍芳塵南北枝間玉蕋皴風袂挽香𨿽淡薄月窗橫影巳精神雪霜春事年年晚今古詩情日日新鐡石如公猶索句眞成嚼蠟對橫陳

淳熙十四年丁未作

次韻尹朋梅花

尢袤

江北江南天未春陽和先巳到孤根斜枝冷落溪頭路瘦影扶疏竹外邨水部未妨時遣興玉妃誰復與招魂天寒好伴羅浮醉明月淸風許重論

梅花

竹外籬邊一樹斜可憐芳意自萌芽也知春到先舒蘂又被寒欺不放花索笑防回驚嵗晚相思一夜繞天涯直須待得垂垂發踏月相防過酒家

冷蕋疎枝半不禁眼看芳信日駸駸雪霜不管朝天靣風月能知匪石心望逺可無南北使客愁空費短長吟年年準擬花排恨不道看花恨更深

尢遂初詩初看似弱久看卻自圓熟無一斧一斤痕迹也

落梅

淸溪西畔小橋東落月紛紛水映紅五夜客愁花片裏一年春事角聲中歌殘玉樹人何在舞破山香曲未終卻憶孤山醉歸路馬蹄香雪襯東風

第二句未有別本可攷遂初詩其孫新安半刺藻嘗刋行而焚於兵予得其家所抄副本頗有訛缺云

入春半月未有梅花

枯樹扶疎水滿池攀翻未見玉團枝應羞無雪教誰伴未肯先春獨探支防度杖藜貪防早一年芳信恨開遲畱連東閣空愁絕只誤何郎作好詩

徳翁有詩再用前韻三首

文章仙伯記仇池毎想橫斜竹外枝未放柔柯攢玉雪稍看紅葉染燕支別來望逺慿誰寄老去尋春只恐遲把酒問花花觧語定應催促要新詩

立馬黃昏繞曲池防回踏雪問南枝不應春到花猶未定恐寒侵力不支隴上已驚傳信晚梅前只想弄妝遲臨風不語空歸去獨立無憀自詠詩

嘗記尋芳到習池攀條頻認去年枝曉穿曲徑千林去晚度危橋一木支不避春寒來得得只緣人望故遲遲無錢可辦羅浮醉報答春光只有詩

首唱以入春半月梅花未開爲題八句極委曲有味卻不料支字難和有所酬答又成三首遂初詩不見其有著气力處而平淡中自有拗斡三支字皆壓倒

次韻渭叟蠟梅【二首取一】

快防鵝黃若下春要將香色鬭淸珍蠟丸暗拆東君信梔貌寧欺我輩人光價未輸何遜早詩篇重見豫章新渾金璞玉爭多少要與江梅作近親

蠟丸梔貌亦新前首末句云彊學瞿曇金作靣只應惟怪老禪親皆能言其色也

梅花

趙蕃

平生欠汝哦詩債歳嵗年年湏要還未至臘時須訪問巳過春月尙躋攀直從開後至落後不問山間與水間卻笑淵明賦歸去庭柯目眄自怡顏

全樹婆娑夥匪奢數枝纎瘦少尢佳春風上苑吾何忝落日孤邨汝自嗟定論要爲塵外物細看那是世間花不然山谷能詩老曷與山礬定等差

世之作者無窮尢楊範陸之後又有一趙昌父直從開後至落後卽樂天賞自初開直至落第二首五六絕妙梅詩甚多特選此耳

探梅

韓琥

檢防山前梅蕋痕花𨿽未放巳銷魂縱饒老榦摧幽谷也勝繁華倚市門冷落不成欺歲晚陽和且可待春溫淸香一噴紅梢滿卻月淩風未易論

此澗泉紹熙三年壬子詩澗泉生於紹興三十年巳卯是年才三十四歳而作詩巳如此三四固以自謂𨿽如此勝如彼矣第六句猶未防世情嘉定初卽休官不仕嘉定十七年甲申理宗卽位之月卒年六十四其大節有可取則自許之意不必如詩所云可也詩四十餘卷約五千篇澗泉諱琥字仲止南澗無咎之子予嘗爲作傳

梅花

今年全未作梅詩與向花前浪品題不分雪霜摧折盡尙須天日照臨之靜看冷蕋無人防閒繞孤根只自知猶有幽禽解鳴語爲予醻酢殆移時

肯同桃李彊攙春自占空山野水濵老气卻因髙樹得淸姿不待數花新本來淡薄難從俗縱入紛華亦絕塵最愛夜深霜重處冷風吹起月精神

此澗泉紹興末年詩朱文公入講筵侂冑未甚盛之時仲止其言已如此髙了第二首三四愈吟愈有味謂髙樹老气亦無待於數花不亦妙乎凡前輩自許只許退不許進王沂公梅詩偶爾做著狀元宰相乃謂詩必以榮進爲兆乃俗論也

春山看紅梅

年年常得醉君家今日紅梅正著花防綴初非桃有艶橫斜寧與李爭華依然竹外並林下況復山巓與水涯步繞孤根香更在髙懷無惜共流霞

此仲止開禧中詩三四殊佳余尙有梅詩數十首今但選八首於此

澗上蠟梅香

照眼花枝是蠟梅香傳小樹爲誰開弄陰欲雪山長暝破曉終風水漫洄鳥語春聲喧復靜鴻飛寒影去還來數間敗屋浮橋外何苦無吟不舉杯

中四句引四物若不切於梅者而句句有委折縈紆無盡之意所謂蠟梅香甚在其中矣嘉定八年乙亥詩也

梅下

𨿽得霜濃春自濃野梅無處不爲容半依古渡迷芳艸獨占荒山對古松綽約花房宜戲蝶崔嵬枝榦若遊龍角巾一幅支笻久不覺煙中有寺鐘

歐公詩春風疑不到天涯二月山城未見花此詩起句十四字似之三四尢佳尾句愈佳丙子年詩澗東臨風飲梅花尙未全放一樹獨佳

殘雪餘寒二月來澗東猶是欲開梅夕陽影淡初尋句流水聲淸更把杯取友喚鄰相領略破荒擇勝獨徘徊誰能折向南枝醉一陣寒香撲麝煤

五六惟陳后山到此地仲止筆力古淡亦能之丙子年詩

探梅

探梅山路一杯亭日淡風微遠靄生莫問古來尋古話只知春近愛春情防枝冷蕋吟方見一防疎花畵不成我挾兩兒同二友老來酒外更何營

痩淡之中自穠粹嘉定庚辰詩仲止卒於十七年甲申八月有大節此四詩皆老筆也

寄尋梅

戴復古

寄聲說與尋梅者不在山邊卽水涯又恐好枝爲雪或生幽處被雲遮蜂黃塗額半含蕋鶴膝翹空疎帶花此是尋梅端的處折來湏付與詩家

輕快可喜石屛戴復古字式之天臺人早年不甚讀書中年以詩遊諸公間頗有聲壽至八十餘以詩爲生涯而成家蓋江湖遊士多以星命相卜挾中朝尺書奔走閫臺郡縣糊口耳慶元嘉定以來乃有詩人爲謁客者龍洲劉過攺之之徒不一人石屏亦其一也相率成風至不務舉子業干求一二要路之書爲介謂之濶匾副以詩篇動獲數千緍以至萬緍如壺山宋謙父自遜一謁賈似道獲楮幣二十萬緍以造華居是也錢塘湖山此曺什伯爲羣阮梅秀實林可山洪孫花翁季蕃髙菊磵九萬往往雌黃士大夫口吻可畏至於望門倒屣石屏爲人則否每於廣座中口不談世事縉紳多之然其詩苦於輕俗髙處頗亦淸健不至如髙九萬之純乎俗如劉江邨瀾最晚輩本天臺道士能詩還俗磨瑩工宻自謂晚唐予及識其人今亦歸九泉而處士詩名遂絕響矣故因取石屏此詩而詳記之於此

梅

孤標粲粲羣葩獨占春風管歲華防樹參差江上路數枝妝防野人家冰池照影何湏月雪防聞香不見花絕似人間隱君子自從幽處作生涯

皆前人已曽道之句而律熟句輕頗亦自然亦不可棄也石屏小集詩百餘首趙嬾庵汝讜字蹈中所選也蹈中詩至中年不爲律體獨喜爲選體有三謝韋栁之風其所取石屛詩殆亦庶矣蹈中兄曰南塘汝談字履常詩文俱髙尢精四六防語頗亦不滿於石屛之詩一言以防之曰輕俗而已蓋根本淺也今續集有詠梅投所知中四句云獨開殘臘與時背奄勝眾芳其格髙欲啟月宮休種桂如何仙苑只栽桃所謂其格髙者殊爲衰颯欲啟如何一聮尢覺俳陋非深於詩者不能察也同時稍後有許棐梅屋者有蠟梅江梅同瓶詩曰苗裔元從庾嶺分兩般標致一般春淡妝西子呈嬌態黃靣瞿曇現小身不羨腰金橫玉貴來尋嚼蠟飲冰人只愁花謝香狼藉桃李如何接後塵第二句不勝其俗三句愈覺其俗此江湖詩所以難選云

客有致橫驛苔梅者絕奇古劉良叔以詩借觀

次韻奉納

方嶽

雪侵橫驛苔枝古莫作江南一樣看醖釀春情何遜老崚嶒詩骨孟郊寒也知餘子十分俗雅有書生半防酸政恐劉郎識桃耳相逄冷淡亦良難

五用韻

水曹爲骨逋爲髓風雪防橋誰共防千里夢廽歸路逺一枝春占暮江寒飛飛雨片猶堪醉防防晴香巳帶酸防玉瓶幹情正洽與君落筆不辭難

秋崕詩二十卷七言律梅花詩十餘首獨選此二首又五中之二也此在維楊制幕時年壯气銳句律髙峭而詩始佳莫作江南一樣看蓋秋崕江東人亦所以自標也二和有云蘚樹臥龍鱗甲老霜橋立馬毛骨寒亦壯健四和有云笑堪索否便堪醉盟可尋歟不可寒比之楊誠齋詩變之又變古未有此法學者不可以爲凖也

落梅

劉克莊

一片能教一斷腸可堪平砌更堆墻飄如遷客來過嶺墜似騷人去赴湘亂防莓苔多莫數偶粘衣袖久猶香東風謬掌花權柄卻忌孤髙不主張

昨夜尖風幾陣寒心知尢物久畱難枝疎似被金刀剪片細疑經玉杵殘痛叱山童持箒去苛畱野客坐苔看月中徙倚慿空樹也勝吳兒賞牡丹

潛夫淳熙十四年丁未生二十五爲靖安尉嘉定中從李大江淮制幕監南嶽廟以歸詩集始此初有南嶽五槁此二詩嘉定十三年庚辰作年三十四時正奉祠家居後從辟巡廣西帥蜀知建陽縣當寶慶初史彌逺廢立之際錢塘書肆陳起宗之能詩凡江湖詩人皆與之善宗之刋江湖集以售南嶽槁與焉宗之賦詩有雲秋雨梧桐皇子府春風楊栁相公橋哀濟邸而誚彌逺本攺劉屏山句也敖臞庵器之爲太學生時以詩痛趙忠定丞相之死韓侂冑下吏逮捕亡命韓敗乃始登第致仕而老矣或嫁秋雨春風之句爲器之所作言者並潛夫梅詩論列劈江湖集板二人皆坐罪初彌逺議下大理逮治鄭丞相淸之在闥白彌逺中輟而宗之坐流配於是詔禁士大夫作詩如孫花翁惟信李蕃之徒寓在所攺業爲長短句紹定癸巳彌逺死詩禁觧潛夫爲病後訪梅九絕句云夢得因桃卻左遷長源爲栁忤當權幸然不識桃並栁卻被梅花累十年又云一言半句致魁臺前有沂公後簡齋自是君詩無警防梅花窮殺幾人來又云春信分明到艸廬呼兒沽酒買溪魚從前弄月嘲風罪卽日金雞巳赦除時潛夫廢閒恰十年矣其詩格本卑晚而漸進如此詩遷客騷人金刀玉杵二聯皆費妝防气骨甚弱如憶眞州梅園詩次韻方孚若瀑上種梅窻龎之韻至於十首今無可選後集梅絕句至百首謂之百梅如方烏山澄孫諸人各和至百首頗不無贅而亦有奇者惟此可備梅花大公案也趙禮部和予梅詩十絕送林錄參韻雜之萬如詩中殆不可辧別課一詩以謝劉克莊

更無一防涴鈆華狀出冰枝糝玉葩十絕頓令儂北靣萬如原住子東家自羞貧女釵邊朶難傍宮人額上花縱使北風如鐡勁未妨雪月照槎牙

禮部當是趙時煥寓居泉州林錄參當是林觀後四句有所諷自羞貧女釵邊朶言詩之淡者難傍宮人額上花言詩之艶者北風雪月二句以諭夫臨患難而不可奪也然後邨詩未爲全淡蓋出處之際亦似未然萬如居士李縝字伯玉李云龕之子朱文公作墓志稱其有文十卷梅百詠寓泉州後村初爲石塘林同林合賦梅花百絕未知有萬如詩後見之乃謂萬如詩如漢宮洞簫梨園羯鼔用事精切下字淸新音節流麗有二宋王仲至晏叔度之風惜其太脂粉視陳簡齋便自邈然後村又自謂所賦如樵歌牧唱妍詞巧思不及李逺甚卽此詩五六意也然以予觀之梅花詩淸瘦瀟灑近年莫如尢延之𨿽楊誠齋陸放翁亦頗浮肥矣後邨之言良是其詩未臻乎奧地也

梅花二十首

張道洽

和靖風流百世長吟魂依舊化幽芳巳枯半樹風煙古才放一花天地香不肯靣隨春冷暖只將影共月行藏懸知骨法淸如許傳得仙人服玉方

數蘤疎疏靜處芳便成佳景不荒涼暖回窮谷春常早影落寒溪水也香自倚風流髙格調惟消質素淡衣裳滿天霜月花邊宿無復莊周蝶夢狂

泠冷澗水石橋傍春正濃時風味長淸介終持孤竹操繁華不夢百花塲描來月地前生瘦吹落風檐到死香結習已空無染著每來花下輒成狂

凍蘤無多樹更孤一溪霜月照淸臒終身只友竹君子雅志絕羞松大夫白玉都雕作蕋黃金不惜撚爲須亦知世有春風伴問萬花中著得無

孤芳嫌殺渾羣芳雪滿山坳月滿塘韻士不隨今世態仙姝猶作古時妝雪羞潔白常回避春忌淸髙不主張地僻何妨絕供給饑來只用咽寒香

不主張之句仍是本劉后村

政爾寒陰慘淡時忽逄孤艶映疎籬金蘭气味無人識玉雪襟懷只自知竹屋紙窻淸不俗茶甌禪榻兩相宜花邊不敢髙聲語羗管淒涼更忍吹

千林凍損積陰凝一防春從底處生玉色獨鐘天地正鐵心不受雪霜驚孤芳若與東君背數樹能令南紀明醉後惟愁踏花影靑鞋不敢近花行

數株如玉照寒塘無日無風自在香谷冷難教春管領山深自共雪商量巳成到骨詩家瘦不賣入時宮樣妝亂挿繁花花下醉只應我似放翁狂

陸放翁詩我死諸君思此狂今句本此

行盡荒林一徑苔竹稍深處數枝開絕知南雪羞相並欲嫁東風恥自媒無主野橋隨月管有根寒谷也春回醉餘不睡庭前地只恐忽吹花落來

天然標格閬風鄕薄薄鈆華淡淡妝月地向誰孤弄影雪天驀地忽聞香徵鞍處處頻回首羗管聲聲欲斷腸天上玉妃新謫墮遊蜂不敢近花傍

才有梅花便自奇淸香分付入新詩閒持杯酒臨風處獨倚欄幹待月時試向園林千萬樹何如籬落兩三枝霜天角裏空哀怨邱壑風流總不知

才有梅花便自淸孤山兩句一條冰問渠紫陌花間客得似淸溪樹下僧雅淡久無蘭作伴孤髙惟有竹爲朋雪天枝上三更月人在瑤臺第防層

天寒花信未能靈佇立通宵戶不扄小蕚欲爭天下白數條獨向雪中靑肯教旅雁尋常見未許遊蜂取次經一片惟愁污塵士寒苕和月掃中庭

才有梅花便不塵和霜和月爲精神風流晉宋之間客淸曠羲皇以上人年後臘前無盡意水邊林下自然春萬花錦繡東風閙難凂翛翛玉雪身

才有梅花便不村其人如玉立黃昏些些蕋裏藏風韻个个枝頭帶月魂常挹淸香來燕坐可教落片防空樽到腰深雪庭前白心事寒松擬共論

才有梅花便不同一年淸致雪霜中疎疏籬落娟娟月寂寂軒窻淡淡風生長元從瓊玉圃安排合在水晶宮何湏更探春消息自有幽香夢裏通

天下無花白到梅風前和我不塵埃崚嶒鶴骨霜中立偃蹇龍身雪裏來未許瓊花爲行軰定教玉蕋作輿臺夜深立盡扶疎影一路淸溪踏月回

防年冷樹雪封骨一夜東風春透懷花裏淸含僊韻度人中臒似我形骸三防兩防淡尢好十枝五枝疎更佳野意終多官意少玉堂茅舎任安排

愛疎愛淡愛枯枝已愛梅花更愛奇江路一年春好處石橋半夜月明時蹇驢積雪深須去破防嚴霜打不知世上非無好顏色詩人所賞是風姿

癖愛梅花不可醫開教探早落教遲欲知無限春風意盡在相將暮雪時竹嶼煙深尋得巧茅檐月淡立成癡夢驂鸞鶴相尋去題徧江南寺寺詩

實齋張道洽字澤民開禧元年乙丑生今而猶存則七十九矣年六十四卒於錢塘七言律梅花詩六十首今選其二十首夫詩莫貴於格髙不以格髙爲貴而專尙風韻則必以熟爲貴熟也者非腐爛陳故之熟取之左右逄其原是也此二十首梅詩他人有竭气盡力而不能爲之者公談笑而道之如天生成自然有此對偶自然有此聲調者至淸潔而無埃至和平而不怨放翁後村亦當斂衽也又和予七月見梅花詩二十首亦七言律而韻太險有二聯云前生薝葡林中夢到死旃檀國裏香早緣服玉肌能白不爲燻衣骨亦香只是泛言梅花亦淸爽有思致云

見梅雜興

陸夢發

人間誰是識梅眞棄實求花後世心何似只如三代日分甘投老萬山深寄來陸凱渾多事說到林逋亦費吟耿耿知音惟月在無言相防古猶今

余友太府寺丞陸太初諱夢發同里人長予五嵗徳祐元年乙亥以公事歿於上海年五十四平生苦吟好髙梅興三十首今選此一首五六本前輩遺論夫艸木之花三百五篇巳或取之至楚騷而特盛後世以花詠梅亦比興之不容巳者也似未可貶特陳腐襲蹈則可鄙耳必將如三代之時取梅於其實不於其花則吾太初又何必見之詩又有一聫云生稟東南溫厚气才當西北苦寒時蓋自況也但太露

瀛奎律髓卷二十

欽定四庫全書

瀛奎律髓卷二十一

元方回編雪類

文選以二謝雪賦月賦入物色類雪於諸物色中最難賦今選詩家巨擘一句及雪而全篇見雪意雪景者亦取之𨿽不專用禁體然用事淺近者皆不取五言【三十三首】

赴京途中遇雪

孟浩然

迢遞秦京道蒼茫嵗暮天窮陰連晦朔積雪滿山川落雁迷沙渚饑烏噪野田客愁空佇立不見有人煙規模好

和張丞相春朝對雪

迎气當春立承恩喜雪來潤從河漢下花逼艷陽開不覩丰年瑞安知爕理才撒鹽如可擬願糝和羮梅此必爲張九齡也善用事者化死事爲活事撒鹽本非俊語卻引爲宰相和羮糝梅之事則新矣

對雪

杜甫

北雪犯長沙胡云冷萬家隨風且間葉帶雨不成花金錯囊垂罄銀壺酒易賖無人竭浮蟻有待至昏鴉詩家善用事者藏一字於句中銀壺酒易賖非易也乃不易也錢囊旣已空矣酒可以易賖乎但吟此者著些斷續輕重卽見意矣以尾句驗之蓋無人肯賖酒直待至昏黒也

對雪

戰哭多新鬼愁吟獨老翁亂雲低薄暮急雪舞回風瓢棄罇無綠鑪存火似紅數州消息斷愁坐正書空他人對雪必豪飲低唱極其樂惟老杜不然每極天下之憂

雪

南雪不到地靑崖霑未消微微向日薄脈脈去人遙冬熱鴛鴦病峽深豺虎驕愁邊有江水焉得北之朝江水東流欲挽之使北愛君戀闕之心切矣

舟中夜雪有懷盧十四侍禦弟

朔風吹桂水大雪夜紛紛暗度南樓月寒深北渚云燭斜初近見舟重竟無聞不識山陰道聽雞更憶君舟重竟無聞可謂善言舟中聽雪之狀凡用事必湏翻案雪夜訪戴一時故實今用爲不識路而不可往則奇矣

泊嶽陽城下

江國輸千里山城僅百層岸風翻夕浪舟雪灑寒燈防滯才難盡艱危气益增圖南未可料變化有鯤鵬此一詩只一句言雪而終篇自有雪意其詩壯哉乃詩家樣子也

春雪

韓愈

看雪乘淸旦無人坐獨謡拂花輕尙起落地暖初銷已訝淩歌扇還來伴舞腰灑篁畱宻節著柳送長條入鏡鸞窺沼行天馬度橋徧階憐可掬滿樹戲成揺江浪迎濤日風毛縱獵朝弄閒時細轉爭急忽驚飄城險疑懸布砧寒未搗綃莫愁陰景促夜色自相饒

昌黎雪詩三大篇贈張籍來字四十韻獻裴尙書簁字二十韻坳中初蓋底垤處遂成堆片片勻如剪紛紛碎若挼【奴回切】隨車翻縞帯逐馬散銀杯隱匿瑕疵盡包羅委該誤雞宵呃喔驚鵲暗徘徊鯨鯢陸死骨玉石火炎灰日輪埋欲側坤軸壓將頺龍魚冷蟄苦虎豹餓號哀巧借奢華便專繩困約災此來字韻警句也宿云寒不捲春雪墮如簁喜深將防試驚宻仰檐窺妬舞時飄袖欺梅並壓枝气嚴當酒換灑急聽窗知履敝行偏冷門扃臥更羸擬鹽吟舊句授簡慕前規此簁字韻警句也此一首十韻行天馬度橋一句絕唱

和欲雪二首

梅堯臣

貂裘著不暖牙帳曉初開朔气還先及流風亦屢催擬聞人詠絮將見使傳梅公復憂民畆龍沙防日來雪欲漫天落云初著地垂臂鷹過野健走馬上冰遲公子多論酒騷人自詠詩都無少年意只臥竹窗宜似是和晏元獻欲雪詩前首下先及屢催擬聞將見又繼以龍沙防日來皆欲雪未雪之辭

雪詠

雪色混靑防搴帷宿酒醒龍蛇緣古木鳳鵠舞幽庭宻勢因風力輕姿任物形公堂何寂寞橫案對經五六細潤

臘日雪

風毛隨校獵浩浩古原沙寒入弓聲健陰藏兔徑賖馬頭迷玉勒鷹背落梅花少壯心空在悠然感歳華刋本誤以獵爲臘予輙攺定乃是獵而遇雪五六絕佳

十五日雪三首

寒令奪春令六花浸百花塘冰膠燕觜野水澁芹芽擁柱輕於絮吹墀淨若沙乳禽饑啄木誰誤撥琵琶新雷奮蛇甲宻雪鬭鵞毛正欲裁輕縠重令著敝袍沙泉流復凍煙蕚折還韜只待鄰醅熟微聲聽酒槽春風九十日一半已銷磨凖擬看花少依稀詠雪多官車猶載炭菢鵲不離窠向此興都盡戴家誰復過此乃花朝日雪是年皇祐五年癸巳正月十五日狄靑破儂智髙之年陳后山生聖兪五十二嵗監永濟倉

次韻範景仁舍人對雪

三尺沒腰雪京華頻嵗無髙低相掩覆竅隙似封糊帖缺都迷醜增妍不問枯因時混貧富遇物得圓觚目何曽數流風不可圖防防山霧合浩浩海云鋪未覺花飛葉先防霰集珠落機裁扇素獵野割膚腴粲爾娥奔月皤然叟赴酺落才今揣稱小巧愧非夫

又聯獸餒迷行穴禽寒立並枯受降鍪甲積罷獵羽毛鋪裝成新樹色遮盡古苔防尢佳

雪中寄魏衍

陳師道

薄薄初經眼輝輝巳映空融泥還結凍落木復沾叢意在千年表情生一念中遙知吟榻上不道絮因風魏衍後山門人遙知吟榻上不道絮因風此教人作詩之法也撒鹽空中羞可擬此固謝家子弟之拙未若柳絮因風起未可謂謝夫人此句冠古也想魏衍此時作詩必不用此等陳言乃後山意也然則詩家有翻案法又在乎人晉書郭文曰情由憶生不憶故無情

雪

初雪已覆地晚風仍積威木鳴端自語鳥起不成飛寒巷聞驚犬鄰家有夜歸不無慚敗絮未易泣牛衣句句如瘦鐡屈蟠

次韻無斁雪後二首

閉閣春云薄開門夜雪深江梅猶故意湖雁起歸心艸潤畱余澤窗明度積陰殷勤報春信屋角有來禽取信【一作性】無通介隨時有異同雪余蓋地白春淺著梢紅寄食虛長算論詩缺近功相看不相棄賴有古人風凡與晁無斁倡和皆在曹州後山依其婦翁郭槪於曹無斁時爲學官

雪後黃樓寄眉山居士

林廬煙不起城郭嵗將窮云日明松雪溪山進晚風人行圖盡裏鳥度醉吟中不盡山陰興天畱憶戴公明字進字皆詩眼

元日雪

半夜風如許平明雪皓然簾疏穿細碎竹壓更嬋姢窘兔走畱迹饑烏鳴乞憐遙忻炎海上還復得新年末句爲東坡在儋州

雪意

睡眼拭朦朧開門雪巳濃客來迷舊徑虎過失新蹤浦逺渾無鶴林疎只有松借琴如不觧酒興若爲工雪之浦惟其逺故鶴不可見謂之渾無鶴可也雪之林惟其疏故松獨可見謂之只有松可也全在逺字疎字上見工更得前聯不用虎迹一句則不冗矣此二句尹穡得其餘工有詩曰艸黃眠失犢石白動知鷗亦佳並記諸此

楡闗書不到雪又滿平蕪指冷頻呵玉胸寒屢掩酥綠嘗冬至酒紅擁夜深鑪塞上風沙惡徵衣也到無此篇似閨人念徵夫詠雪呵玉掩酥一聨亦流麗

雪盡

呂本中

雪盡寒仍在園荒春欲歸晴空落雁少古木聚鴉稀肺病猶宜酒嚢空合典衣碧雲愁不見千里故山薇三四佳

年華

陳與義

去國頻更嵗爲官不救饑春生殘雪外酒盡落梅時白日山川映靑天艸木宜年華不負客一一入吾詩

金潭道中

晴路籃輿穏舉頭閒望賖前岡春泱漭後嶺雪槎牙海內兵猶壯邨邊嵗自華客行驚節序回眼送【一作望】桃花陳簡齋無專題雪詩此二首一云春生殘雪外一云後嶺雪槎牙皆於雪如盡佳句也且詩律絕髙特取諸此以備玩味

雪中偶成

潘良貴

飛花防六出俄向臘中來解驗人情喜始知天意回夜防窗愈白曉凍日難開麥熟何時節饑民正可哀歉嵗多流冗邦侯善勞來雪余驚臘盡耕近喜春回郊野猶同色江天巳半開短衣難掩脛誰說少陵哀潘良貴字子賤詩傳者不多風格老練而繳句皆髙古悲愴味其防仁人之言也用朱教授韻架上殘書猶可讀瓶中儲粟不堪舂用侄徳久韻尙餘披樹雪巳有浴溪禽皆佳

雪中登王正中書閣

曽幾

對雪誰同語登樓似欲仙人家修月戶丈室散花天山擁鉤簾外江橫隱幾前寒深落雁渚淸集釣魚船扶病從摩詰消愁得仲宣展書明細字烹茗濕疎煙月好還同夢詩成巳下明年倘相憶爲一到闗邊

次韻雪中

積雪何所待凍雲終未開有時聞防竹無路去尋梅只欲闗門臥誰能蕩槳來辟寒湏底物正乏麯生才亦用袁安子猷事但詩律穏熟可法

雪中二首

陸遊

春晝雪如簁淸羸病起時迹深驚虎過煙絕憫僧饑地凍萱牙短林深烏哢遲西窗斜日晚呵手斂殘棋忽忽悲窮處悠悠感嵗華暮云如潑墨春雪不成花眼澁燈生暈詩成字半斜殘樽已傾盡試起問東家前篇中四句不勝其工末句尙不放過更著余工可喜也後篇亦可取

小雪

夜臥風號野晨興雪擁籬未言能壓瘴應是欲催詩跨蹇𨿽堪喜呼舟似更奇元知剡溪路不減防橋時此詩五六善斡旋

大雪月下至旦欲午始晴

薄暮雪云低淸宵意慘淒方聽打窗急巳報與堦齊疏箔穿飛蝶空庭聚戲猊新晴思訪客愁絕滿城泥

雪

尢袤

睡覺不知雪但驚窗戶明飛花厚一尺和月照三更艸木淺深白邱塍髙下平饑民莫咨怨第一念邊兵見雪而念民之饑常事也今不止民饑又有邊兵可念歐陽詩可憐鐡甲冷徹骨四十餘萬屯邊兵以此忤晏相意而晏相亦坐此罷相然則凡賦詠者又豈但描冩物色而已乎

雪意濃復作雨

範成大

擬看飛花陣翻成建水聲雨吾寜不識雪汝防時成三白從今卜千倉待此盈暮云如有意靑女莫無情三白千倉對偶新

雪

楊萬里

夜映非眞曉山明不覺遙盡寒無禁爽且落未湏銷體怯心仍受顏衰酒彊朝毛錐自堪戰寸鐡亦何消是雨還堪拾非花卻解飛兒童最無賴搏弄肯言歸白樹翻投竹欺人故防衣肩寒未妨聳筆凍可能揮細聽無仍有貪看立又行落時晨卻暗積處夜還明幸自漫山好何如到夏淸似知吾黨意未遣日華晴用白戰律仍禁用故事詠三首誠齋此詩枯瘦甚矣七言【四十七首】

暮登四安寺鐘樓寄裴十廸

杜甫

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從容知君苦思緣詩痩太向交遊萬事慵

老杜七言律無全篇雪詩此首起句言髙樓對雪峯三四返照浮煙乃雪後景也選置於此以表詩體前四句專言雪後晚景後四句専言彼此情味自然雅潔必若著題詩八句黏帶卽爲詩必此詩而詩拙矣所謂不可無開闔也

春雪

秦韜玉

雪重寒空思寂寥玉塵如糝滿春朝片才著地輕輕防力不禁風旋旋消惹砌任從香粉妬縈叢自學小梅嬌誰家醉捲珠簾看弦管堂深暖易調

三四頗切於春雪但詩格稍弱

次韻和刁景純春雪戲意

梅堯臣

雪與春歸落嵗前曉開庭樹有餘妍楊花撲撲白漫地蛺蝶紛紛飛滿天胡馬嘶風思塞艸吳牛喘月困沙田我貧始覺今朝富大片如錢不解穿

此戲語耳三四𨿽戲卻自佳

雪後書北臺壁

蘇軾

城頭初日始翻鴉陌上晴泥巳沒車凍合玉樓寒起粟光揺銀海生花遺蝗入地應千尺宿麥連云有防家老病自嗟詩力退空吟冰柱憶劉義

雪宜麥而辟蝗蝗生子入地雪深一尺蝗子入地一丈玉樓爲肩銀海爲眼用道家語然竟不知出道家何書蓋黃庭一種書相傳有此說

黃昏猶作雨纎纎夜靜無風勢轉嚴但覺衾裯如潑水不知庭院巳堆鹽五更曉色侵書幌半月【集作夜】寒聲落畵檐試掃北臺看馬耳未隨埋沒有防尖

馬耳山名與臺相對坡知宻州時作年三十九嵗偶然用韻甚險而再和尢佳或謂坡詩律不及古人然才髙气雄下筆前無古人也觀此雪詩亦冠絕古今矣𨿽王荊公亦心服屢和不巳終不能壓倒

再用韻

九陌淒風戰齒牙銀杯逐馬帶隨車也知不作堅牢玉無乃能開頃刻花對酒彊歌愁底事閉門髙臥定誰家臺前日暖君須愛冰下寒魚漸可義

巳分酒杯欺淺懦敢將詩律鬭深嚴漁簔句好眞堪畵柳絮才髙不道鹽敗履尙存東郭指飛花又舞謫仙檐書生事業眞堪笑忍凍孤吟筆退尖

漁簔句好鄭谷漁簔道韞桞絮賴此增光而世無異論不道鹽三字出南史詳見詩話及本詩注退之詩尖齊莫並若苦寒則退尖矣李白詩好鳥吟春歌後院飛花送酒舞前檐文字可謂縛虎手義尖二字和得全不喫力非坡公天才萬卷書胸未易至此

讀眉山集次韻雪詩五首【今取第一首余見注】

王安石

古木昏昏未有鴉凍雷深閉阿香車摶云忽散簁爲屑剪水如紛綴作花擁帚尙憐南北巷持杯能喜兩三家戲挼亂掬輸兒女羔袖龍鐘手獨義

和險韻賦難題此一詩已未易看矣第一句謂日晦第二句謂雷墊皆所以形容寒天也三四謂摶云而簁爲屑剪水而綴爲花所以形容雪之融結也擁帚持杯則謂以雪爲苦者多以雪爲樂者少末兩句最佳戲挼亂掬者兒女曹不畏雪也老人則義手於袖中耳第二首夜光往往多聯壁小白紛紛每散花形容雪之積雪之飛珠网纚連拘翼座此一句用佛書事拘翼者天帝之名也增益阿含經有釋提桓與菩提論天帝拘翼治病藥事瑤池渺漫阿環家此一句用西王母事阿環亦王母之名也珠网之座瑤池之家以形容雪耳然晦僻不及坡之自然末句銀爲宮闕尋常見豈卽諸天守夜義言邂逅於雪天見銀宮闕無夜義以守之亦牽彊矣又第三首前聯皭若易緇終不染紛然能幻本無花亦佳但頗裝防觀空白足寧知處疑有靑腰豈作家亦揑合慧可忍寒眞覺晚爲誰將手少林義用立雪事亦平平第四首長恨玉顏春不久畵圖時展爲君義謂雪不長存當畵爲圖時時義而觀之暗用唐薛媛寄夫詩恐君渾忘卻時展畵圖看又第五首豈能舴艋眞尋我且與蝸牛獨臥家亦佳末句欲挑靑腰還不敢直須詩膽付劉義卽坡巳用之韻劉義有詩膽大於天之句亦不爲不善用也五詩皆選恐誤人故細注論之

讀睂山集愛其雪詩能用韻復次韻一首

靚妝嚴餙曜金鴉比興難同漫百車水種所傳淸有骨天機能織皦非花嬋娟一色明千里綽約無心熟萬家長此賞懷甘獨臥袁安交防豈須義

荊公和坡義字韻至此爲六水種所傳淸有骨李雁湖注水種未詳逸雅釋名雪綏也水下遇寒而凝綏綏然下也觀此則雪本水爲之予謂深僻難曉並下句天機能織皦非花亦不可曉若曰用天孫織女事與雪無闗渉也但五六極佳嬋娟一色明千里似謂雪之色與月無異綽約無心熟萬家卽莊子姑射神人其神凝年谷熟出處有綽約若冰雪語意盡工也末句亦奇漢三公領兵入見交防義頸袁安以臥雪得舉孝亷後爲三公意謂義頸而入朝正不如閉門而獨臥也然則亦勉彊矣

次韻王勝之詠雪

萬戶千門車馬稀行人卻返鳥休飛玲瓏剪水空中墮的皪裝春樹上歸素髮聨華驚老大玉顏爭好羨輕肥朝來巳賀丰年瑞試問農家果是非

尾句好朝廷以爲瑞而賀矣田家其果然否羨輕肥三字押韻牽彊

次韻酬府推仲通學士雪中見寄

朝來看雪詠新詩想見朱衣在赤墀爲問火城將防試何如雪屋聽窗知曲墻稍覺吹來宻窮巷終憐掃去遲欲訪故人非興盡自緣無路得傳之

喜深將防試驚宻仰檐窺气嚴當酒暖灑急聽窗知昌黎詩中摘六字用

雪中過城東仰懷平甫學士

劉季孫

馬蹄踏雪過東城暫喜京塵不上纓寒木鳥驚花散漫敗檐人怯玉崢嶸豈無良【一作梁】燕容枚老定有髙才憶戴生未負物華聊一賦知君麗句已先成

此劉季孫詩見平甫集中

次韻景文雪中見寄

王安國

未能談笑破愁城猶幸都無俗事攖載酒何人過揚子評詩今日得鐘嶸杜門落寞塵埃隔掃逕侵尋霰雪生誰向梁園能授簡看君文格出天成

此不専賦雪但二人倡和不可不知故選

雪意

雪意悠悠底未成年華促促尙誰驚浮雲稍助春來暗薄日遲回午後明靜見遊塵侵蘚迹忽聞落葉掃堦聲此時俯僂無醻酢世諦吾心棄不爭

詠雪奉呈廣平公【元注宋盈祖】

黃庭堅

春寒晴碧來飛雪忽憶江淸水見沙夜聽疏疏還宻宻曉看整整復斜斜風回共作婆娑舞天巧能開頃刻花政使盡情寒至骨不妨桃李用年華

夜聽曉看一聨徐師川有異論東坡家子弟亦疑之以問坡謂黃詩好在何處坡卻獨稱許之以餘味之亦無不可元祐詩人詩旣不爲楊劉昆體亦不爲九僧晚唐體又不爲白樂天體各以才力雄於詩山谷之奇有昆體之變而不襲其組織其巧者如作謎然此一聨亦雪謎也學者未可遽非之下一聨婆娑舞頃刻花則妙矣○外集又有次韻張祕校喜雪有四聨可觀學子已占秋食麥廣文何憾客無氊巷深朋友稀來往日晏兒童不掃除寒生短棹誰乘興光入疎櫺我讀書潤到竹根肥臘筍暖開蔬甲助春盤乃北京教授時詩

春雪呈張仲謀

暮雪霏霏若撒鹽須知千隴麥纎纎夢閒半枕聽飄瓦睡起髙堂防入簾剰與月明分夜砌卽成春漏滴晴檐萬金一醉張公子莫道街頭酒價添

蘓黃名出同時山谷此二詩適亦用花字檐字韻此乃山谷少作耳視坡詩髙下如何細味之夢閒睡起疏宻整斜二聨與坡潑水堆鹽之句亦只是一意但有淺深工拙而庭院已堆鹽之句卻有頓挫坡詩天才髙妙谷詩學力精嚴坡律寛而活谷律刻而切云連日大雪以疾作不出聞蘇公與徳麟同登女

郎臺

陳師道

掠地衝風敵萬人蔽天宻雪防微塵漫山塞壑疑無地投隙穿帷巧致身晚節讀書今已老閉門髙臥不緣貧遙知更上湖邊寺一笑潛回萬室春

此詩爲潁州教時作東坡爲守趙令畤爲簽判東坡有和篇云蒼檜作花眞彊項凍鳶儲肉巧謀身是也

雪後

送往開新雪又晴故畱臘白待春靑稍回杉色伸梅怨並得朝防與夜聽已覺庭泥生鳥迹遽修田事帶朝星莫年功利歸持律不是騷人故獨醒

此詩第一句至第六句皆出格破體不拘常程於虛字上極力安排

戊午山間對雪【三首取一】

徐俯

雪中出去雪邊行屋下吹來屋上平積得重重那許重飛來片片又何輕檐間日暖重爲雨林下風吹再落晴表裏江山應更好溪山已後不勝淸

東湖居士詩三大卷上卷古體中卷五言近體下卷七言近體以予攷之殆以山谷之甥嘗親見之故當世不敢有異論在江西派中無甚奇也惟壓卷詩數首可觀亦人所可到律詩絕無可選一百五日寒食雨二十四畨花信風若可備節序之選而上聨乃云方知園裏千株雪不比山茶獨自紅又甚無格亦不工獨此一雪詩可喜耳師川以山谷夜聽疏疏還宻宻一聨爲不然此詩前聨卽其遺意也又師川詩多愛句中疊字十首八九如此可憎可厭

招張仲宗

陳與義

北風日日吹茅屋幽子朝朝只地鑪客裏賴詩增意气老來惟嬾是工夫空庭喬木無時事殘雪疎籬當畵圖亦有張侯能共此焚香相待莫徐驅

簡齋無專題雪律詩五言選取一七言選取一皆以一句及雪取之如畵圗見雪也此空庭喬木無時事一句尢奇人所不能道者比小齋焚香無是非更髙

雪

崔鶠

朔風萬里捲龍沙剪出千林六出花仙子衣裳云不染天人顏色玉無瑕月寒桂樹尢藏秀海凍珊瑚未敢芽欲上疏簾望南北卻愁光照鬢邊華

海凍一句奇甚第四句𨿽用玉字自號天人顏色不犯俗例

對雪【二首取一】

毛滂

玉京咫尺不應疑龍鳯交橫舞屢僛素色可能妝粉似眞香直到齒牙知珠樓先曉月未落瑤艸自春天亦私千里一裘誰有樣鄒郎吹律爲薫之

雪有香食之乃見亦好異矣次首輕盈舞殿三千女縹緲飛天十二臺下一句新

追和東坡雪詩【三首取一】

胡銓

爲瑞應便種麥鴉餘光猶得映書車也知一臘要三白故作六霙先百花授簡才慳慚賦客披簑句好憶漁家擬酤鬥酒聽琴操三百靑銅落畫義

種麥鴉三字好光映書車已彊押矣三白百花亦熟料披簑句好憶漁家犯坡已道末句三百靑銅落畫義引爲酤酒事則可矣○第二首當時號令君聽取白戰無須帶步義亦恐太僻惟防氊使者莫思家一句佳第三首梁園髙防憶鄒嚴亦奇千里蒓羮未下鹽則恐不切於雪中有覊孤濕防尖亦壓不倒防來十分好詩在前似不當和也

雪作

曾幾

臥聞霰集卻無聲起看堦前又不能一夜紙窗明似月多年布被冷如冰履穿過我柴門客笠重歸來竹院僧三白自佳情亦好諸山粉黛見層層

此可爲南渡雪詩之冠

十二月六日大雪

薄晚蓬山下直余笑看六出防衣裾絮飛簾外無縈絆花落階前不掃除松鬛垂身全類我竹頭搶地最憐渠短檠便可捐墻角剰有窗光映讀書

格律整峭每讀茶山詩無不滿意處更無絲毫偏枯頽塌此詩花絮二字更攺去尢佳

上元日大雪

勾芒整轡浹辰間雪片相隨大可觀挑菜園林有餘潤燒燈庭院不勝寒柳條弄色政爾好梅蕋飄香殊未防便似落花飛絮去直疑春事並衰殘

詩先看格髙而意又到語又工爲上意到語工而格不髙次之無格無意又無語下矣此詩全是格而語意亦峭

次秀野詠雪韻三首

朱熹

閉門髙臥客來稀起防天花滿院飛地迥杉篁增勝槪庭虛鳥雀噪空饑酒腸凍澁成新恨病骨侵淩減舊肥賴有袁生淸興在忍寒應未泣牛衣

一夜同云匝四山曉來千里共漫漫不應琪樹猶含凍翻笑楊花許耐寒乘興政須披鶴氅防甘猶喜破龍團無端酒興催吟筆卻恐長鯨吸海漧

開門驚怪雪交加亂落橫飛豈有涯宻竹不妨呈勁節早梅何處覓殘花山陰客子湏乘興洛下先生想臥家病廢杯觴寒至骨哦詩無復更豪誇

三詩未免用雪故事然終不及瑤瓊銀玉等句詩律審細有味

次韻雪後書事

晴煙裊裊弄晨炊雪屋流澌未覺遲擬挈凍醪追勝饑聊穿蠟屐過疎籬掃開折竹仍三徑認得殘梅祗數枝不耐歳寒心事苦滔滔欲說定從誰

未覺春光到柳條誰教飛絮倚風揺眼驚銀色迷千界夢斷彤庭散百寮梅塢恁從長笛弄竹窗閒把短檠挑何人剝啄傳淸唱更喜殘年樂事饒

前首中四句皆佳後首第三句熟料第四句卻以生對熟憶百寮賀雪而退有新意

甲午春前得雪【元題宗美有詩交和往復成十五首今取其三】

尢袤

寒聲昨夜響蕭蕭逗曉堦庭亦已消殘臘距春無防日一年飛雪只今朝微陽欲動梅驚蕚餘潤才沾麥放苗天意未能違物意漫畱殘白占山腰

飛英回旋逐風飄爽气令人意欲消荏苒流年春送臘殷勤宻雪暮連朝冬回庾嶺花無數煙暖蘭田玉有苗一飽自今眞可望更防南畆麥齊腰

凍雲排陣擁山椒待伴還應不肯消皎月冰壺千頃夜冷煙茅屋防家朝梅枝堆亞難尋蕚萱艸侵淩不辧苗殘甲敗鱗隨處是被誰敲折玉龍腰

苗字韻猶有云千尺龍鱗蟠檜頂一畨蜩甲長蔬苗剰對風花吟柳絮更將冰水瀹芎苖萬室歡呼防凍餒一犂酥潤到根苖腰字韻猶有云寄語髙人來問法莫辭門外立齊腰前邨酒美無錢換怪底金不系腰寒窗莫怪吟聲苦舉室長懸似細腰蓋淳熙元年詩也○戰退玉龍三百萬敗殘鱗甲滿天飛本闗中人張元詩叛從元昊者善用之化爲佳句也

正月二十八日夜大雪【辛丑】

一冬無雪潤田疇渴井泉源凍不流昨夜忽飛三尺雪今年須兆十分秋占時父老應先喜忍凍饑民莫漫愁晴色已回春气晚風揺綠防來牟

淳熙八年辛丑遂初爲江東倉行部時詩三四輕快

雪

陸遊

瘴癘家家一洗無更欣餘潤沃焦枯花壺夜凍先除水衣焙朝寒久覆鑪松頂積髙時自墮竹枝壓重欲相扶雲間正值春風早卻看晴光滿九衢

淳熙十四年丁未放翁守嚴州時年六十三矣花壺衣焙一聨雪天之室中事也積松壓竹一聨雪天之林間事也其工宻安排如此

作雪寒甚有賦

云暝風號得我驚硯池轉盼巳冰生窗間頓失疏梅影枕上空聞斷雁聲公子皂貂方痛飲農家黃犢正深耕老人別有超然處一首新詩信筆成

律熟

雪

但苦祁寒惱病翁豈知上瑞報年丰一庭不掃待新月萬壑盡平號斷鴻繭紙欲書先硯凍羽觴才舉巳樽空若耶溪上梅千樹欠我今年系短蓬

起句奇峭三四壯浪

雪

平郊漫漫覺天低況復寒云結慘淒老子方驚飛蛺蝶羣兒已說聚狻猊中宵猿墮頻摧木徹旦雞瘖重壓棲只待新晴梅塢去靑鞵未怯踏春泥

三四新

大雪

大雪江南見未曾今年方始是嚴凝巧穿簾罅如相覓重壓林梢欲不勝氊幄擲盧防夜睡金覊立馬怯晨興此生自笑功名晚空想黃河徹底冰

中四句不用事只虛模寫亦工

雪中作

竹折松僵鳥雀愁閉門我亦擁貂裘已防作賦遊梁苑但憶銜枚入蔡州屬國飡氊眞彊項翰林煮茗自風流明朝日暖君須記更防靑鴛玉半溝

中四句皆用雪事不妨工致

鬢毛無柰嵗華催一笑登臨亦樂哉平地忽成三尺雪繞湖何啻萬株梅雲山疊疊朝慿閣簾幙沈沈夜舉杯節物鼎來方自此酥花防勝待春回

富麗

和馬公弼雪

楊萬里

灑竹穿梅湖更山客間得此未嫌寒髯疎也被輕輕防齒冷猶禁細細餐晴了還成三日凍銷余畱得半庭防慿誰說似王郎婦鹽絮吟來總未安

此見江湖集隆興元年癸未錢塘作省幹馬公弼名彥輔西人見公山谷浣花圗歌題注末句言鹽絮總爲未佳得後山之意

霰

雪花遣汝作前鋒勢頗張皇欲暗空節瓦巧尋疏處漏跳階誤到暖邊融寒聲帶雨山難白冷气侵人火失紅方訝一冬暄較甚今宵敢嘆臥如弓

霰詩前未有之三四工甚盡霰之態紹興三十二年壬午永州零陵丞詩

環林踏雪

樓鑰

筍輿衝雪過溪橋流水方東未晚潮白裏不知梅奮色靑邊尢喜麥成苗煙深帶雨參差下空濶隨風自在飄可是忍寒詩更切故求野路踏瓊瑤

今朝踏作瓊瑤迹爲有詩從鳯沼來昌黎詩也攻媿樓公鑰字大防嘉定初參政自幹淳大儒鉅公淪謝之後有一樓攻媿又其後眞西山魏鶴山爲學者領袖云

頃與公擇讀東坡雪後北臺二詩嘆其韻險而無窘步嘗約追和以見詩之難窮去冬適無雪正月二十日大雪因用前韻呈公擇

趙蕃

細思不是冬無雪防待春風鬭冷嚴病骨未憂衣乏絮早餐寧嘆食無鹽梅添鑿落元同色竹擁參差半入檐坐守地鑪應不厭破窗平見北山尖

雪埋老屋無薪賣晨起謀炊自毀車覓飽預期千頃麥破慳先試一春花便營野屐尋茶戶更約綈袍當酒家處士祗今疑姓賈壁間但沒掛錢義【元注事見坡答少遊書】昌父當行本色詩人押此詩亦且如此殆不當和而和也存此以見花義鹽尖之難和荊公澹庵章泉俱難之況他人乎

瀛奎律髓卷二十一

欽定四庫全書

瀛奎律髓卷二十二

元方回編月類

著題詩中梅雪月最難賦故特以爲類中秋月尢難賦此夜一輪滿淸光何處無僧貫休句也此生此夜不長好明月明年何處看東坡句也萬山不隔中秋月山谷一句尢奇然則月詩五言律無出於杜少陵故所取杜詩爲多而五七言共得四十首云爾五言【三十首】

和康五望月有懷

杜審言

明月髙秋迥愁人獨夜看暫將弓並曲翻與扇俱團霧濯淸輝苦風飄素影寒羅衣一此鑑頓使別離難起句似與其孫子美一同以終篇味之乃少陵翁家法也一此二字杜集不分曉今從文苑英華本

詠月

康令之

天使下西樓光含萬里愁臺前疑掛鏡簾外似懸鉤張尹將眉學班姬取扇儔佳期應借問爲報在刀頭唐國秀集姓名下注云河陰尉天寶三載芮挺章編樓頴序有王綰髙適而未有老杜鏡鉤一聯老杜後亦用之豈暗合耶○文苑英華編爲沈佺期和洛州康士曺庭芝望月有懷如此則自有一庭芝詠月與康令之近似姑存疑可也

秋夜望月

姚崇

明月有餘鑑羈人殊未安桂含秋樹晚影入夜池寒灼灼云枝淨光光艸露團所思迷所在長望獨長嘆歐公詩曰元劉事業時無取姚宋篇章世不知宋廣平有梅花賦姚元崇亦有此等詩未可忽也起句峭健最佳尾句所思迷所在文苑英華作所由而注疑字予爲攺定曰所思無可疑也

月夜

杜甫

今夜鄜州月閨中只獨看遙憐小兒女未觧憶長安香霧雲鬟濕淸輝玉臂寒何時倚虛幌防照淚痕幹少陵自賊中間道至鳳翔拜左拾遺旣收京從駕入長安時寄家鄜州八句皆思家之言三四及兒女六句全是憶內與乃祖詩骨格聲音相似

初月

光細初上影斜輪未安微升古塞外巳隱暮云端河漢不攺色闗山空自寒庭前有白露暗滿菊花團詩話謂此詩諭肅宗初立亦是○老杜月詩選十五首今無能及之者矣

月

白夜月休燈花半委眠號山無定鹿落樹有驚蟬暫憶江東膾【事見張翰】兼懷月下船【事見王徽之】蠻歌犯星起重覺在天邊

城郭悲笳暮邨墟過翼稀甲兵年數久賦斂夜深歸暗樹依嵒落明河繞塞微斗斜人更望月細鵲休飛

月

天上秋期近人間月影淸入河蟾不沒搗藥兔長生只益丹心苦能添白發明千戈知滿地休照國西營四更山吐月殘夜水明樓塵匣元開鏡風簾自上鉤兔應疑鶴髮蟾亦戀貂裘斟酌嫦娥寡天寒柰九秋東坡以四更山吐月爲絕唱西湖湧金門觀月用韻衍爲五首末句言嫦娥而秋寒亦酷矣

月圓

孤月當樓滿寒江動夜扉委波金不定照席綺逾依未缺空山靜髙懸列宿稀故園松桂發萬里共淸輝

月

斷續巫山雨天河此夜新若無靑嶂月愁殺白頭人魍魎移深樹蝦蟆動半輪故園當北斗直想照西秦

月夜憶舎弟

戍鼔斷人行秋邊一雁聲露從今夜白月是故鄕明有弟皆分散無家問死生寄書長不達況乃未休兵

舟月對驛近寺

更深不假燭月朗自明船金剎靑楓外朱樓白水邊城烏啼眇眇野鷺宿娟娟皓首江湖客鉤簾獨未眠

江月

江月光於水髙樓思殺人天邊長作客老去一沾巾玉露團淸影銀河沒半輪誰家挑錦字燭滅翠眉顰

翫月呈漢中王

夜深露气淸江月滿江城浮客轉危坐歸舟應獨行闗山同一照烏鵲自多驚欲得淮王術風吹暈巳生

八月十五夜月

滿目飛明鏡歸心折大刀轉蓬行地逺攀桂仰天髙水路疑霜雪林棲見羽毛此時瞻白兔直欲數秋毫

十六夜翫月

舊挹金波爽皆傳玉露秋闗山隨地濶河漢近人流谷口樵歸唱孤城笛起愁巴童渾不寐半夜有行舟

十七夜對月

秋月仍圎夜江村獨老身捲簾還照客倚杖更隨人光射潛虯動明翻宿鳥頻茅齋依橘柚淸切露華新

裴廸書齋望月

錢起

夜來詩酒興月滿謝公樓影閉重門靜寒生獨樹秋鵲驚隨葉散螢逺入煙流今夕遙天末淸輝防處愁姚合極集取此詩月滿作獨上予以獨字重攺從元本鵲元本作鶴予攺從姚本

西樓月

白居易

悄悄復悄悄城隅隱林杪山郭燈火稀峽天星漢少年光東流水生計南飛鳥月沒江沈沈西樓殊未曉此乃仄聲律詩也八句皆佳中四句山谷嘗摘書之

西樓望月

張籍

城西樓上月復見雪晴時寒夜共來望思鄕獨下遲幽光落水塹淨色在霜枝明日千里去此中還別離前四句佳甚

八月十五夜翫月

劉禹錫

天將今夜月一徧洗寰瀛暑退九霄淨秋澄萬景淸星辰讓光彩風露發晶英能變人間世翛然是玉京絕妙無敵

中秋月

王禹偁

何處見淸輝登樓正午時莫辭終夜看動是隔年期冷濕流螢艸光凝睡鶴枝不禁雞唱曉輕別下天涯三四天下之所共知

中秋月

曹汝弼

年年相對賞永夜坐吟牀眾望自疑別孤髙非異常園林分淨影臺榭起餘光誰似蟾宮客得攀仙桂香歙之休寧松蘿山人曹處士名汝弼字夢得其先靑州人南唐時徙歙詩一百五十首傳世曰海寧集舒職方雄爲序中子屯田郎中矩登第其後以進士仕者六人以恩蔭仕數十人贈職方員外郎今曹君涇淸其九世孫天禧祥符間髙蹈有聲與林逋魏野潘閬等善詩亦似之此詩三四於中秋月亦奇也中秋與希深別後月下寄

梅堯臣

薄霧生寒水寥寥艤畵船人傷千里別桂吐十分圓把酒非前夕追歡憶去年南樓足佳興好在謝臨川淡靜

隴月

夜靜初見月云薄未分明髙樹尙無影逺鴻時有聲下階嫌履濕閉戶認苔生寂寂墻陰暝更長巳漸傾詩題曰隴月蓋朦朧澹月云來往之意在文彥博貝州軍中拜相時之後聖兪謂曹彬潘美下一國亦不拜相素不以文潞公爲然乎抑謂朝廷未然乎詩意恐有所爲而發是後有未晴夜陰夜暗三詩曰缺月如羞出曰月色明還暗曰新晴月正明皆未可臆度爲指何事也

陪友人中秋賞月

王安石

海霧看如洗秋陽望卻昏光明疑不夜淸瑩欲無坤掃掠風前坐畱連露下樽苦吟應到曉況復我思存淸瑩欲無坤奇崄末句又用毛詩一語陳中取新竊恐是王逢原詩誤刋荊公集亦有乃弟王平甫詩誤置公集如舞急錦腰纒十八酒酣金盞困東西平甫詩也醉膽憤癢遣酒拏王逄原詩也兩集予俱有之候考

十五夜月

陳師道

向老逄淸節歸懷托素輝飛螢元失照重露巳沾衣稍稍孤光動沈沈眾籟微不應明白髮似欲勸人歸詩意謂向老而俯仰世間爲明月所照破也老硬

中秋前一夕翫月

楊萬里

月擬來宵好吾先今夕遭才升半璧許已復一輪髙遷坐明相就羣飛影得逃望秋惟有此徹夜敢辭勞此詩五六佳句亦淸痩

夜中步月

陸遊

夜半不成寐起尋微夜行風生驚葉墮露重覺荷傾兀兀酒中趣悠悠身後名興防還掩戶坐待日東生放翁詩萬首而月詩少別有十月十五夜對月詩云重露滴松鬛髙風吹鶴聲亦佳

七言【十首】

中秋月

白居易

萬里淸光不可思添愁益恨繞天涯誰人隴外久徵戍何處庭前生別離失寵故姬歸院夜沒蕃老將上樓時照他防許人腸斷玉兔銀蟾逺不知

中四句皆述人之失意者末乃謂照人腸斷月實不知卽所謂雌雄風者也

八月十五夜禁中寓直寄元四稹

銀臺金闕靜沈沈此夜相思在禁林三五夜中新月色二千里外故人心渚宮東靣煙波冷浴殿西頭鐘漏深猶恐淸光不同見江陵地濕足秋陰

元防之爲江陵法曹樂天在翰林

中秋松江新橋對月和桞令

蘇舜欽

月晃長江上下同盡橋橫絕冷光中雲頭灔灔開金餅水靣沈沈臥彩虹佛氏觧爲銀世界仙家多住玉華宮地雄景勝言難盡但欲追隨乘曉風

蘇子美壯麗頓挫有老杜遺味然多哀怨之思予少時初亦學此翁詩惜乎子美早卒使老壽山谷當並立也此篇古今絕唱與吳江長橋中秋月色成三絕依韻和歐陽永叔邀許發運

梅堯臣

看取主人無俗調風前喜禦夾衣涼競邀三五最圓魄知比尋常特地光艶曲旋教應可聼秋花𨿽種未能香曽非惡少休防準眾寡而今不易當

元注永叔詩云仍約多爲詩準備共防梅老敵難當許發運名元歙州人歐公時知揚州在慶曆七年丁亥此先以詩邀許而中秋乃無月

和永叔中秋月夜防不見月酬王舍人

主人待月敞南樓淮雨西來變秋自有嬋娟侍賔榻不須迢逓望刀頭池魚暗聼歌聲躍蓮菂明傳酒令優更愛西垣舊詞客共將詩興壓曹劉

宋初詩人惟學白體及晚唐楊大年一變而學李義山謂之昆體有西昆倡酬集行於世其組織故事有絕佳者有形完而味淺者尙以流麗對偶豈肯如此淡淨委蛇而無一語不近人情耶梅公之詩爲宋第一歐公之文爲宋第一詩不減梅蘇子美不早卒其詩入老杜之域矣一傳而蘇長公之門得四學士黃陳特以詩格髙爲宋第一而張文潛足繼聖兪盛哉盛哉

酬王君玉中秋席上待月值雨歐陽修

池上𨿽然無皓魄樽前殊未減淸歡綠醅自有寒中力紅粉尢宜燭下看羅綺塵隨歌扇動管弦聲雜雨荷幹客舟閒臥王夫子詩陣誰教主將壇

聖兪和云自有嬋娟侍賔榻謂人足以代月也永叔答王君玉云紅粉尢宜燭下看謂燭下見美人勝於月下固一時滑稽之言然亦近人情而奇上一句亦佳

八月十五夜月二首

曾幾

玉露金波不可孤相瞻今夕定何如氛埃未淨雨湔洗陰翳小畱風掃除丹桂看來元了了白楡種得許疎疎一杯濁酒非難事未有新詩報答渠

云日晶熒固自佳幽人有待至昏鴉逺分巖際松楓樹復亂洲前蘆荻花曵履商聲憐此老倚樓長笛問誰家霜螯玉柱姚江上作意三年醉月華

癸未八月十四日至十六夜月色皆佳

年年嵗歲望中秋歲嵗年年霧雨愁涼月風光三夜好老夫懷抱一生休明時諒費銀河洗缺處應湏玉斧修京洛紅塵滿人眼不知能似浙江不

隆興元年癸未茶山年八十

中秋呈潘徳父

韓琥

一年明月在中秋數日陰雲不柰愁忽喜新晴轉書室極知淸夜照歌樓醉當弄影如坡老詩就撞鐘憶貫休千里故人應若此吾生常好更何求

澗泉此中秋月詩引東坡貫休事極新異

瀛奎律髓卷二十二

欽定四庫全書

瀛奎律髓卷二十三

元方回編閒適類

韓昌黎送李願歸盤谷序下一段所謂窮居而閒處升髙而望逺坐茂樹以終日濯淸泉以自潔采於山美可茹釣於水鮮可食黜陟不聞理亂不知起居無時惟適之安此能極言閒適之味矣詩家之所必有而不容無者也凡山遊郊行原居野處幽寂隱逸之趣於此所選詩備見之如姚合少監集有閒適一類武功縣中作三十首者乃是仕宦而閒適已選置宦情類中先欲分郊野閒適爲二類要之閒適者流多在郊野身在城府朝市而有閒適之心則所謂大隱君子亦世之所希有者也亦不無一二附諸其中焉五言【一百八首】

終南別業

王維

中歳頗好道晚家南山陲興來每獨往勝事空自知行到水窮處坐看雲起時偶然值林叟談笑無還期右丞此詩有一唱三嘆不可窮之妙如輞川孟城防華子岡茱茰沜辛夷塢等詩右丞唱裴廸酬𨿽各不過五言八句窮幽入學者當自細參則得之

歸嵩山作

淸川帶長薄車馬去閒閒流水如有意暮禽相與還荒城臨古渡落日滿秋山迢逓嵩髙下歸來且閉關閒適之趣澹泊之味不求工而未嘗不工者此詩是也

韋給事山居

尋幽得此地詎有一人曾大壑隨階轉羣山入戶登庖廚出深竹印綬隔垂藤卽事辭軒冕誰云病未能此詩善用韻曾登二韻險而無迹羣山入戶登一句尢奇比之王介甫兩山排闥送靑來尢簡而有味

輞山閒居

一從歸白社不復到靑門時倚檐前樹逺看原上村靑菇臨水映白鳥向山翻寂寞於陵子桔橰方灌園右丞有六言田園樂七首花落家童未掃鶯啼山客猶眠舉世稱嘆山下孤煙逺村天邊緑樹髙原與此時倚檐前樹逺看原上村予獨心醉不已

淇上卽事

屏居淇水上東野曠無山日隱桑柘外河明閭井間牧童望村去田犬隨人還靜者亦何事荊扉乘晝關右丞詩長於山林河明閭井間一聨詩人所未有也牧童田犬句尢雅淨

歸終南山

孟浩然

北闕休上書南山歸敝廬不才明主棄多病故人疎白髮催年老靑陽逼歳除永懷愁不寐松月夜窗虛王維私邀浩然伴直禁林以此詩忤明皇八句皆超絕塵表

過故人莊

故人具雞黍邀我至田家緑樹村邊合靑山郭外斜開軒面場圃把酒話桑麻待到重陽日還來就菊花此詩句句自然無刻畫之迹浩然自有廚人具雞黍稚子摘楊梅以眞對假見稱於世如郊野之作釣竿垂北澗樵唱入南軒先人畱素業老圃作鄰家鳥過煙樹宿螢傍小軒飛皆佳又如山水防稽郡詩書孔氏門亦佳句吾州孔氏攺防稽二字爲新安用爲桃符累年晚輩不知爲浩然詩也

東陂遇雨率爾貽謝南池

田家春事起丁壯聚東陂殷殷雷聲作森森雨足垂海虹晴始見河栁潤初移予意在耕鑿因君問土宜此詩起句末句幽雅自然又有句云艸得風光動虹因雨气成亦佳

正月三日歸溪上有作簡院內諸公

杜甫

野外堂依竹籬邊水向城蟻浮猶臘味鷗泛已春聲藥許鄰人斸書從稚子擎白頭趨幕府深覺負平生老杜合是廊廟人物其在成都依嚴武爲參謀亦屈甚矣此詩二起句言艸堂之狀三四言時節五六言情懷而未二句感慨深矣老杜平生𨿽流離多在郊野而目擊兵戈盜賊之變與朝廷郡國不平之事心常不忘君父故哀憤之辭不一不獨爲一身發也

艸堂卽事

荒村建子月獨樹老夫家雪裏江船渡風前逕竹斜寒魚依宻藻宿鷺起圓沙蜀酒禁愁得無錢何處賒此亦成都艸堂詩也末句無錢賒酒其窮甚矣雪風一聨如畫四句皆體物者

暮春題瀼西新賃艸屋

彩雲陰復白錦樹曉來靑身世雙蓬鬢乾坤一艸亭哀歌時自短醉舞爲誰醒細雨荷鋤立江猿吟翠屏此詩防州瀼西作彩雲陰復白謂晴雲如彩陰則忽復變白錦樹曉來靑謂花之驟開如錦曉來猶是靑樹未見花也起句言景中四句言身老言家陋言所以感慨者而細雨一句喚醒二起句蓋是景也實雨爲之猿吟一句尢深怨矣老杜傷時亂離往往如此其詩開閤起伏不可一律齊也

江亭

坦腹江亭暖長吟野望時水流心不競云在意俱遲寂寂春將晚欣欣物自私故林歸未得排悶彊裁詩老杜詩不可以色相聲音求如所謂圓荷浮小葉細麥落輕花市橋官柳細江路野梅香柱穿蜂澑蜜棧缺燕添巢細雨魚兒出微風燕子斜芹泥香燕觜花蕋上蜂須他人豈不能之晚唐詩千鍜萬錬此等句極多但如老杜水流心不競云在意俱遲卽如片雲天共逺永夜月同孤景在情中情在景中未易道也又如寂寂春將晚欣欣物自私江山如有待花栁更無私作一串說無斧鑿痕無妝防迹又豈只是說景者之所能乎他如有客過茅宇呼兒正葛巾自媿無鮭菜空煩卸馬鞍憂我營茅棟攜錢過野橋十字只是五字卻下在第五第六句上亦不如晚唐之拘正如山谷詩秋盤登鴨腳春网薦琴髙其下卻云共理須良守今年輟省曹上聨太工下聨放平淡一直道破自有無窮之味所謂善學老杜者也又此篇末句排悶似與心不競意俱遲迥異殊不知老杜詩以世亂爲客故多感慨其初長吟野望時閒適如此久之卽又觸動覊情如彼不可以律束縛拘覊也

過鸚鵡洲王處士別業

劉長卿

白首此爲漁靑山對結廬問人尋野筍畱客饋家蔬古栁依沙發春苗帶雨鋤共憐芳杜色終日伴閒居第五句發當作岸

閒遊二首

韓愈

雨後來更好澆池徧靑靑栁花閒度竹菱葉故穿萍獨坐殊未厭孤斟詎能醒持竿至日暮幽詠欲誰聽第四句故一作亂

玆遊苦不數再到遂經旬萍蓋污池淨藤籠老樹新林烏鳴訝客岸竹長遮鄰子云祗自守奚事九衢塵此二詩一唱三嘆有餘味以工論之只前詩第一句已極佳後詩第六句著題詩亦體貼不盡

題李凝幽居

賈島

閒居少鄰並艸徑入荒園鳥宿池邊樹僧敲月下門過橋分野色移石動云根暫去還來此幽期不負言此詩不待贅說敲推二字待昌黎而後定開萬古詩人之迷學者必如此用力何止吟安一个字撚斷數莖髭耶

訪李甘原居

原西居處靜門對曲江開石縫銜枯艸楂根漬古苔翠微泉夜落紫閣鳥時來仍憶尋淇岸同行采蕨廻此詩亞於前作第四句蜀碑本作查根上淨苔紫閣白閣終南山二峯之別名二詩皆以平聲起句而末句平倒在老杜集四更山吐月平起平倒者甚少晚唐必欲如此而其終擲前六句不顧別出一意繳此一一句亦一格也如老杜合分雙賜筆猶作一飄蓬以自然對繳住則晚唐所不能矣

僻居無可上人相訪

自從居此地少有事相關積雨荒鄰圃秋池照逺山硯中枯葉落枕上斷雲閒野客將禪子依依徧往還此詩較前二首皆一體中四句極其工而皆不離乎景情亦寓乎景中但不善措置者近乎冗老杜則不拘有四句皆景者有兩句情兩句景者尢伶俐淨潔也

送唐環歸敷水莊

毛女峯當戶日髙頭未梳地侵山影掃葉帶露痕書松徑僧尋廟【一作藥】沙泉鶴見魚一川風景好恨不有吾廬八句皆好三四尢精致無中造有者掃山影之謂也微中致著者書露痕之謂也人能作此一聨亦可以名世矣

原東居喜唐溫淇頻至

曲江春艸生紫閣雪分明汲水嘗泉味聽鐘問寺名墨研秋日雨茶試老僧鐺地近勞頻訪烏紗出送迎起句十字自然而佳中四句用工而佳末句放寛亦大自在

原上秋居

關西又落木心事復如何歳月辭山久秋霖入夜多鳥從井口出人自嶽陽過倚杖聊閒望田家未剪禾五六謂經年乃下得句學者當細味之

寄錢庻子

曲江春水滿北岸掩柴關祗有僧鄰捨全無物映山樹陰終日掃藥債隔年還猶記聽琴夜寒燈竹屋間五六最佳末句脫灑

偶作

野步隨吾意那知是與非稔年時雨足閠月暮蟬稀獨樹依岡老遙峯出艸微園林自有主宿鳥且同歸此詩妙五六尢淡而細只那知是與非一句頗俗

馬戴居華山因寄

玉女洗頭盆孤髙不可言瀑流蓮嶽頂河注華山根絕雀林藏鶻無人境有猿秋蟾才過雨石上古松門五六謂絕雀之林爲藏鶻無人之境始有猿一句上本下一句下本上詩家不可無此互體工部詩林疏黃葉墜野靜白鷗來亦似

南齋

獨自南齋臥神閒景自空有山來枕上無事到心中簾捲侵牀月屏遮入座風望春春未至應在海門東此詩中四句卻平易白樂天集亦有此詩題雲閒臥起句云盡日前軒臥第三句有云當枕上第五句月作日第七句至作到恐只是白公詩

孟融逸人

孟君臨水居不食水中魚衣衲惟麄帛筐箱祗素書樹林幽鳥戀世界此心疏擬棹孤舟去何峯又結廬五六變體若專如三四則大鄙矣不可不察此曲折也

題朱餘慶所居

天寒吟竟曉古屋瓦生松寄信船一隻隔鄕山萬重樹來沙岸鳥窗度雪樓鐘每憶江中嶼更看城上峯三四新異今蜀人語頗多類第三句豈普州人得其遺風而廣之耶

寄胡遇

一自殘春別經炎復到涼螢從枯樹出蛩入破堦藏落葉書勝紙閒砧坐當牀東門因送客相訪也何妨此詩句句伶俐不知幾鍜而成後人豈可一蹴而至耶

閒臥

白居易

薄食當齋戒散班同隱淪佛容爲弟子天許作閒人惟置牀臨水都無物近身淸風散發臥兼不要紗巾此所謂閒之至者起句十字有思索三四天成尾句脫灑

閒坐

暖擁紅鑪火閒搔白髮頭百年慵裏過萬事醉中休有室同摩詰無兒此鄧攸莫論身在日身後亦無憂樂天心事曠達而詩律寛和𨿽則云然著力爲詩者終不能及也三四妙陳后山偶相犯末句尢妙

題令狐處士溪居

項斯

白髮已過半無心離此溪病嘗山藥徧貧起艸堂低爲月窗從破因詩壁重泥近來嘗夜坐寂寞與僧齊三四妙甚劉后村深喜之

早春題湖上顧氏新居

近得水雲看門長侵早開到時微有雪行處已無苔勸酒客初醉畱茶僧未來每逢晴暖日惟見乞花栽門不當官道行人到亦稀故從餐後出方至夜深歸開篋揀書卷掃牀移褐衣幾時同買宅相近有柴扉蜀本賈島集誤收此詩賈詩更覺苦硬而此覺寛慢然此亦新美可喜也

東郊別業

耿湋

東臯占薄田耕種過餘年防藥栽山棘澆蔬引竹泉晚雷期稔歳重霧報晴天若問幽人意思齊沮溺賢中四句皆工後聨尢新

題馬儒乂石門山居

顧非熊

尋君石門隱山近漸無靑鹿迹入柴戶樹身穿艸亭云低收藥徑苔惹取泉瓶此地客難到夜琴誰共聽顧況之子其詩工甚三四奇矣第六句小巧中有味

晚秋閒居

張籍

獨坐髙秋晚蕭條足逺思家貧長畏客身老轉憐兒萬種盡閒事一生能幾時從來疎懶性應祗有僧知三四似纒於家累然佳句也五六遂破前說而自開解焉亦佳句也

過賈島野居

靑門坊外住行坐見南山此地去人逺知君終日閒蛙聲籬落下艸色戶庭間好是經過處惟愁暮獨還予嘗評之賈浪仙詩幽奧而淸新姚少監詩淺近而淸新張文昌詩平易而淸新

題盧處士山居

溫庭筠

西溪問樵客遙指故人家古樹老連石急泉淸露沙千峯隨雨暗一徑入云斜日暮雀飛散滿山蕎麥花溫飛卿詩多麗而淡者少此三四乃佳

晚秋拾遺朱放訪山居

秦系

不逐時人後終年獨閉關家中貧自樂石上臥常閒墜栗添新味殘花帶老顏侍臣當獻納那得到空山五六工讀唐人五言律詩千變萬化賈島是一樣張司業是一樣忽讀此詩又別是一樣無窮無盡奇妙

山中贈張正則評事【系時被奏左衛以疾不就】

終年常避喧師事五千言流水閒過院春風與閉門山容邀上客桂實落華軒莫彊教余起微官不足論三四自然天下詠之

江村題壁

李商隱

沙岸竹森森維舟聽越禽數家同老壽一徑自陰深喜客常畱橘應官說采金傾壺眞得地愛日靜霜砧三四好五六亦是晚唐義山詩體不宜作五言律詩不淡不爲極致而艶而組不可也

南澗耕叟

崔塗

年年南澗濱力盡志猶存雨雪朝耕苦桑麻歳計貧戰添丁壯力老憶太平春見說經荒後田園半屬人第四句六句結句皆好

鐘陵野步

曹松

岡扉聊自啟信步出波邊野火風吹濶春冰鶴啄穿渚檣齊驛樹山鳥入公田未割孤云勢空思白閣年唐詩自是一種風味只岡扉二字便新中四句工

山中言事

嵐靄潤窗櫺吟詩得冷癥教餐有效藥多媿獨行僧云濕煎茶火冰封汲井繩片扉深著掩經國自無能冷癥二字奇第六句太奇與苔惹取泉瓶同

鏡中別業

方幹

世人如不容吾自縱天慵落葉慿風掃香秔倩水舂花朝連郭霧雪夜隔湖鐘身外能無事頭宜白此峯此吾家處士英先生方幹也逺祖居歙之東鄕曰眞應仙翁名儲先生家在桐廬白雲原又曰鸕鷀原別業在越之鏡湖唐未不仕巢賊擾中原彊臣據方鎭卒全名節以終釣臺書院與嚴子陵範文正公並祠一原數百家方姓至今衣冠不絕詩尢見知於姚祕監合此篇起句超放未句有終焉之志佳句不一予別以摘抄矣

題李頻新居

姚合

賃居求賤處深僻任人嫌蓋地花如毯當門竹勝簾勸僧嘗藥酒教僕認【一作辧】書簽庭際山宜小休令著石添予謂學姚合詩如此亦可到也必進而至於賈島斯可矣又進而至老杜斯無可無不可矣或曰老杜如何可學曰自賈島幽微入而參以岑參之壯王維之潔沈佺期宋之問之整

過楊處士幽居

引水穿風竹幽聲勝逺溪裁衣延野客剪翅養山雞酒熟聽琴酌詩成削樹題惟愁春气暖松下雪和泥第六句最新

閒居

不自識疎鄙終年住在城過門無馬迹滿宅是蟬聲帶病吟𨿽苦休官夢已淸何當學禪觀依止古先生中四句皆佳四靈亦學到此地但卻學賈島未升其堂況入其室乎

山中寄友生

獨在山河裏朝朝遂性情曉泉和雨落秋艸上墻生因客始沽酒借書方到城詩成聊自遣不是趂聲名五六好比賈島斤兩輕一不逮對偶切二不逮意思淺三不逮卻有一可取曰淸新

閒居遣懷

永日廚煙絕何曾暫廢吟閒詩隨思緝小酒恣情斟看月嫌松宻垂綸愛水深世間多少事無事可關心第五句最佳必是先得之句下句卻無甚滋味

終年城裏住門戶似山林客怪身名晚妻嫌酒病深寫方多識藥失譜廢彈琴文字非經濟空虛用破心五六豈不佳只眼前事自是防湊合

春日閒居

居止日蕭條庭前惟藥苗身閒眠自久眼差視還遙檐燕酬鶯語鄰花雜絮飄客來無酒飲搔首擲空瓢第四句好五六恐如此妝防太刻而淺

山中述懷

爲客久未歸寒山獨掩扉晚來山鳥散雨過杏花稀天逺云空積溪深水自微此情對春色欲盡總忘機【晚一作嘵散一作閙】

此詩相傳爲周賀作撿賀集無之自是歐公詩話誤

和元八郎中秋居

聖代無爲化郎中是散仙晚眠隨客醉夜坐學僧禪酒用林花釀茶將野火煎人生知此味獨恨少因緣五六淸爽但用字將字元一般亦不可爲法不得已則然

原上新居

王建

長安無舊識百里是生【一作天】涯寂寞思逢客荒涼喜見花訪僧求賤藥將馬中豪家乍得新蔬菜朝盤忽覺奢春來梨棗盡啼哭小兒饑鄰富雞長去莊貧客漸稀借牛耕地晚賣樹納錢遲墻下當官路依山補竹籬此詩姚合集亦有之然建集十三詩中第五首格律一同當是建詩又春來梨棗盡則啼哭小兒饑合集乃云秋來梨棗熟益知其非

自掃一閒房惟鋪獨臥牀野溪菜滑山紙水苔香陳藥初和白【一作蜜】新經未入黃近來心力少休讀養生方近來年紀到世事總無心古碣慿人搨閒詩任客吟送經還野院移石入幽林谷口春風惡梨花蓋地深住處去山近傍園麋鹿行野桑穿井長荒竹過墻生新識鄰裏面未諳村社情石田無力及賤賃與人耕荊公唐選取此詩之二首誤曰原上新春予亦選入春類矣今觀其集乃是原上新居十三首並選五首不妨重也

贈溪翁

溪田借四鄰不省解憂身看日和仙藥書符救病人伴僧齋過夜中酒臥經旬應得丹砂力春來黒髮新

山居

屋在瀑泉西茅房下有溪閉門畱野鹿分食養山雞桂熟長收子蘭生不作畦初開洞中路深處轉松梯

閒居卽事

老病貪光景尋常不下簾妻愁耽酒癖人怪考詩嚴小婢偸紅紙嬌兒弄白髯有時看舊捲未免意中嫌小婢一句新下一句嬌兒弄白髯壓倒上句

溪居叟

杜荀鶴

溪翁居處靜溪鳥入門飛早起釣魚去夜深乘月歸見君無事老覺我有求非不識風霜苦三冬一艸衣荀鶴詩晚唐之尢晚者此全篇可觀

贈魏野

僧宇昭

別業惟栽竹多閒亦好奇試泉尋寺逺買鶴到家遲藥就全離母詩髙祗教兒未能終住此共有海山期五六母與兒眞假對三四佳

水村卽事

冦準

虛齋臨逺水吟釣度朝晡葦岸秋聲合莎庭鶴影孤片雲藏疊巘野燒起寒蕪獨步時凝望離人隔五湖字字工宻澶淵一擲非一擲也見明算精亦此詩之餘力也耶

閒居

梅堯臣

讀易忘饑倦東窗盡日開庭花昏自斂野蝶晝還來謾數過籬筍遙窺隔葉梅惟愁車馬入門外起塵埃若論宋人詩除陳黃絕髙以格律獨鳴外須還梅老五言律第一可也𨿽唐人亦只如此而唐人工者太工聖兪平淡有味

岸貧

無能事耕獲亦不有雞豚燒蚌防槎沫織蓑依樹根野蘆編作室靑蔓與爲門稚子將荷葉還充犢鼻裩

村豪

日擊收田鼓時稱大有年爛傾新釀酒飽載下江船女髻銀釵滿童袍毳防鮮裏胥休借問不信有官權

田人夜歸

田收野更迥墟裏隔煙陂荒徑已風急獨行惟犬隨荊扉候不掩稚子望先知自是一生樂何須閭井爲予初選郊野閒適詩爲二類然閒適之人多在郊野故村落間事亦附入焉此三詩是也

林處士水亭

陳堯佐

城外逋翁宅開亭野水寒冷光浮荇葉靜影浸漁竿吠犬時迎客饑禽忽上防疎籬僧捨近嘉樹鶴庭寛拂砌煙絲裊侵牕筍防攢小橋橫落日幽徑轉層巒好景吟何極淸歡盡亦難憐君畱我意重疊取琴彈

此爲林和靖作不可不取之時一觀以想其所居也

書友人屋壁

魏野

達人輕祿位居處傍林泉洗硯魚吞墨烹茶鶴避煙閒惟歌聖代老不恨流年靜想閒來者還應我最偏魏仲先名野陜府人眞宗祀汾陰遣使召之題此詩壁間遁去使還以詩奏上曰野不來矣先是上嘗圖種放所居野居亦有幽致又令圖之此洗硯烹茶一聨最佳又有詩云易諳馴鹿性難辧鬭雞情妻喜栽花活兒誇鬭艸嬴能盡閒適之味種放出而名少摧如後來常秩敗闕處士之能終者鮮矣當時惟仲先林君復楊契終始全節故其詩尢可敬云

湖樓寫望

林逋

湖水混空碧慿欄凝睇勞夕寒山翠重秋靜鳥行髙逺意極千里浮生輕一毫叢林數未徧杳靄隔漁舠和靖先生林處士名逋字君復錢塘西湖孤山隱居夕寒山翠重一聨佳句也梅花詩冠絕古今見著題詩中

湖山小隱

猿鳥分淸絕林蘿擁翠微步穿僧徑出肩搭道衣歸水墅香菇熟煙崖早筍肥功名無一防何要更忘機園井夾蕭森紅芳墮翠陰晝巖松防靜春塹竹雞深歳課非無木家藏獨有琴顏原遺事在千古壯閒心衡門鄰晚塢環渚背寒岡片月通蘿徑幽云在石牀客遊拋鄠杜漁事擬滄浪管樂非吾尙昻頭肯自芳和靖詩予評之在姚合之上兼無以詩自矜之意而渾涵亦非合可望

小隱自題

竹樹繞吾廬淸深趣有餘鶴閒臨水久蜂懶得花疎酒病妨開卷春陰入荷鋤嘗憐古圖畫多半寫樵漁有工有味句句佳

贈淸逸魏閒處士

宋祁

奕世依巖石褒恩下帝庭姓名髙士傳父子少微星池澑遙通澗家林近帶坰分明詔書意天極賜鴻防此魏野之子閒也亦能詩世其隱故公三四極力褒之而亦極工

喜友人過隱居

曹汝弼

忽向新春裏閒過隱士家旋收松上雪來煮雨前茶禽換新歌曲梅妝隔歳花應慙非遁者難久在煙霞此詩禽元作琴予爲攺定

村家

王操

野景村家好柴籬夾樹身牧童眠向日山犬吠隨人地僻鄕音別年丰酒味醇風光吟有興桑麥暖逢春宋初諸人詩皆有晚唐風味此江南王處士太宗時授官仕至殿中丞中四句有意味

東山招復古

兪汝尙

聞道廣文客東來欲載書志勤甘淡薄情舊免生疎野飯多無菜溪或有魚小心新買得且遂帶經鋤兪汝尙吳興人熙寧初召爲禦史不老而致仕號溪堂居士

夏日閒居

無人到窮巷長日守閒居宿火惟烘藥喜晴還曬書鄰翁伴村酒稚子課園蔬門外蒿萊地從深不用鋤

放懷

陳師道

施食烏鳶喜持經鳥雀聽杖藜矜矍鑠顧影怪伶俜門靜行隨月窗虛臥見星擁衾眠未穏艱阻飽曾經選眾詩而以後山居其中猶野鶴之在雞羣也前六句極其工後二句不知宿於何寺乃有逆旅漂泊之意詩人窮則多苦思

放慵

陳與義

暖日薫楊栁濃春醉海棠放慵眞有味應俗苦相妨官拙從人笑交疎得自藏雲移穏扶杖燕坐獨焚香此公气魄尢大起句十字朱文公擊節謂薫字醉字下得妙又何必專事晚唐

題齋壁

陸遊

皥皥太平民堂堂大耋身乾坤一旅捨日月兩車輪蓑貴超三品蔬甘敵八珍明年眞耄矣爛醉海棠春力穡輸公上藏書教子孫追遊屏裘馬宴集止雞豚寒士邀同學單門與議婚定知千載後猶以陸名村

自述

古井無由浪浮雲一掃空詩書修孔業塲圃嗣豳風懼在饑寒外憂形夢寐中吾年𨿽日逝猶冀有新功舊業還耕釣殘年逼老期筋骸衰後覺力量夢中知客約溪亭飲僧招竹院棊未爲全省事終勝宦遊時屏迹歸休後頤生寂寞中忍貧辭半俸學古得全功西埭村醅釅東坡小彴通經行有佳趣稚子也能同

書適

老翁𨿽七十其實似童兒山果啼呼覓鄕儺喜笑隨羣嬉累瓦塔獨立照盆池更挾殘書讀渾如上學時放翁老壽爲近世詩人第一其閒適之詩尢多姑選此五言六首每首必有一聨一句佳山果啼呼覓老翁不應亦啼當作號呼

幽事

日日營幽事時時有好懷雨園殘竹粉風砌落松釵伴蝶行花徑聽蛙傍水涯窮通了無謂不必更安排五六眼前事耳能道者不妨自髙於人有工無迹

葺圃

種樹書頻讀齊民術屢窺曾求竹醉日更問栁眠時盧橘初非橘蒲葵不是葵因而辧名物甘作老樊遲竹醉栁眠一聨極工五六辧析名物尢奇

幽事

幽事春來早晨興卽啟閽掃梁迎燕子挿楥防龍孫數日招賔友先期辦酒樽淋漓衣袖濕不管漬春痕三四犯陳后山織竹防龍孫之聨然龍孫畢竟換一物亦可也

北檻

北檻近中堂緣堦物自芳晨淸花拱露地僻蘚侵廊坐久時開卷吟余或炷香終朝無客至一枕到羲皇三四已佳五六以炷開字爲眼卻便覺佳

止齋卽事

陳傅良

性已耐岑寂老應忘隱憂齊年雙白髮盡日一蒼頭竹閉緘門鑰蒲團數漏籌未知庭廡下還有雀羅不閉字音第四聲

教子時開卷逢人彊整襟最貧看晚節多病得初心地僻茭蓮好山低竹樹深寄聲同燕社明日又秋砧君舉以時文鳴此二詩髙古緣才髙也

次韻山居

陳塤

解組滄溟畔攜家紫翠間地臨雙港勝天與兩年閒茅屋靜聞雨竹籬疎見山所慚鄰捨老句險不容攀陳塤字伯和澗上丈人族子寓居桐廬嘗知黟縣予讀滕元秀詩盛稱伯和所作此所謂次韻鄰捨老者殆亦和元秀詩耳雙港者桐廬縣東分水港合焉五六靜字疎字下得是

西山

葉適

對面吳橋港西山第一家有林皆橘樹無水不荷花竹下晴垂釣松間雨試茶更瞻東掛防空翠雜朝霞水心以文知名防四靈爲再興唐詩者而其所自爲詩恐未嘗深加意五言律如此者少西山蓋永嘉勝處有醉樂亭水心爲記甚悉

題翁捲山居

徐照

空山無一人君此寄閒身水上花來逺風前樹動頻虫行黏壁字茶煮落巢薪若有髙人至何妨不裹巾此詩眞不減晚唐

山中

世事已無營翛然物外形野蔬僧飯潔山葛道衣輕掃葉燒茶鼎標題記藥瓶敲門舊賓客稚子防相迎中四句工

貧居

旣與世不合當令人事疎引泉魚走石掃徑葉平蔬誰念交情淺難如識面初榮途多寵辱未敢怨貧居四靈詩專於中四句用工尾句不甚著力今如此乃可喜也

山居

栁竹藏花塢茅茨接艸池開門驚燕子汲水得魚兒地僻春猶靜人閒日自遲山禽啼忽住飛走又相隨近乎爛熟然亦不可棄也

幽居

翁捲

蓬戶掩還開幽居稱不才移松連嶠土買石帶溪苔藥信仙方服衣從古樣裁本無官可棄安用賦歸來

夢回

一枕莊生夢回來日未斜自煎砂井水更煮嶽僧茶宿雨消花气驚雷長荻芽故山滄海角遙念在春華

隱者所居

百事已無機空林不掩扉蜂沾朝露出鶴帶晚雲歸石老苔爲貌松寒薜作衣山翁與溪友相過轉依依

春日和劉明逺

不柰滴檐聲風回昨夜晴一堦春艸碧幾片落花輕知分貧堪樂無營夢亦淸看君話幽隱如我願逃名四靈中翁獨後死然未能考其沒在何年此四詩防圈處十分佳也

偶題

徐文卿

緑樹何稠疊淸風稍羨余枕縈云片片簾透雨疎疎修筧通泉壑殘碑出野鉏丘陵知幾變耕稼雜陶漁五六佳

雨後到南山村家

衝雨入窮山山民猶閉關橘垂茅屋畔梅映竹籬間奇石依林立淸泉繞捨灣吾思隱玆地凝立未知還樟丘徐文卿字斯逺信州玉山人嘉定四年進士與趙昌父韓仲止聲名伯仲前詩中四句俱雅淡後詩五六工

北山作

劉克莊

骨法枯閒甚惟堪作隱君山行忘路脈夜坐認天文字痩偏題石詩寒半說云近來仍喜瞶閒事不曾聞【夜一作野】第六句佳甚

七言【五十一首】

江村

杜甫

淸江一曲抱村流長夏江村事事幽自去自來堂上燕相親相近水中鷗老妻畫紙爲棊局稚子敲鍼作釣鉤多病所須惟藥物微軀此外更何求

南鄰

錦裏先生烏角巾園收芋栗未全貧慣看賔客兒童喜得食階除鳥雀馴秋水才深四五尺野航恰受兩三人白沙翠竹江村暮相送柴門月色新

狂夫

萬里橋西一艸堂百花潭水卽滄浪風含翠篠姢娟淨雨裛紅蕖冉冉香厚祿故人書斷絕恆饑稚子色淒涼欲塡溝壑惟疎放自笑狂夫老更狂

老杜七言律詩一百五十餘首求其郊野閒適如此者僅三篇而此之第三篇

後四句亦未免嘆貴交之絕憫貧稚之饑信矣和平之音難道而喜起明良之音難值也然格髙律熟意奇句妥若造化生成爲此等詩者非眞積力久不能到也學詩者以此爲凖爲吳體拗字變格亦不可不知

題刑部李郎中山亭

秦韜玉

儂家雲水本相知每到髙齋彊展眉痩竹嚲煙遮板閣捲荷擎雨出盆池笑吟山色同欹枕閒背庭陰對覆棋不是主人多野興肯開靑眼重漁師

中四句工尾句亦好

僻居酬友人

伍喬

僻居惟愛近林泉幽徑閒園任蘚連向竹掩扉隨鶴息就溪安石學僧禪古琴帶月音聲正山果經霜气味全多謝故交憐朴野隔云時復寄佳篇

秋深閒興

韓偓

此心兼笑野雲忙甘得貧閒味甚長病起乍嘗新橘柚秋深初換舊衣裳晴來喜鵲無窮語雨後寒花特地香把釣覆棊兼舉白不離名教可顚狂

題張逸人園林

韓翃

花源一曲映茅堂淸論閒堦坐夕陽麈尾手中毛已脫蟹螯樽上味初香春深黃口羣窺樹雨後靑苔散防墻更道小山宜助賞呼兒舒簟醉巖房

書懷寄王祕書

張籍

白髮如今欲滿頭從來百事盡應休只於觸目須防病不擬將心更養愁下藥逺求新熟酒看山多上最髙樓賴君同在京城住每到花前免獨遊

送楊判官

應得煙霞出俗心茅山道士共追尋閒憐鶴貌偏能畫暗辧桐聲自作琴長嘯每來松下坐新詩堪向雪中吟徵南幕府多賔客君獨相知最覺深

書懷

吳融

傍巖倚樹結檐楹夏物蕭疎景更淸灘響忽髙何處雨松陰自轉此山晴見多鄰火遙相認來慣幽禽近不驚爭敢便誇饒勝事九衢塵裏免勞生

閒望

三防五防映山雨一枝兩枝臨水花蛺蝶狂飛掠芳艸鴛鴦對浴翹暖沙闕下新居非已業江南舊隱是誰家東還西去俱無計卻羨暝歸林上鴉

題林逸士肥上新屋壁

劉筠

久壓侯鯖盡室來卜居鄰近釣魚臺舊山鶴怨無錢買新竹僧同借宅栽載酒誰從揚子學棹舟空訪戴逵回抽毫有污東陽壁但惜明時老澗才

三四須先看上二字爲小分句卻看下五字則得其意矣

郊外

王安國

野曠天寒气象嘉浮雲濃淡日初斜澤中雨漲無鳴鸛荷下波翻有怒蛙簫鼓殘聲來帝闕漁樵歸徑見人家塵簪羞把黃花挿不耐飛蓬鬭鬢華

此乃汴京郊外所以有第五句

退居

詹中正

宦情文思競防利戶名樞莫我關無可柰何新白髮不如歸去舊靑山須知百歲都爲夢未信千金買得閒珍重樽中賢聖酒非因風月亦開顏

中正祥符八年蔡齊榜甲科衢州人三四東坡嘗用爲詞世人不知爲詹白雲詩也中正又有一聨吟余妓散杯中酒歸去蝶隨頭上花下句佳

贈張處士

趙湘

應問秋云學得閒飄然如不在人間靑藤篋裏詩多怪紫栗枝邊藥更殷【一作瘢】江客對碁曾賭鶴野僧分屐借登山仍聞昨日來城市又抱孤琴踏月還

淸獻家審言詩如此宜乎乃孫之詩如其人之淸有自來哉

野墅夏晚

錢昭度

一抹生紅畫杏腮半園沈緑鎖桐材黃蜂衙退海潮上白蟻戰酣山雨來睡思幾家金帶枕酒香何處玉交杯太陽西落波東去惆悵無人喚得回

三四詩話所稱

湖山小隠

林逋

道著權名便絕交一峯春翠濕衡茅莊生已憤鴟鳶嚇揚子休譏蝘蜓嘲潏潏藥泉來石竇霏霏茶靄出松梢琴僧近借南薫譜且並閒工子細抄

憤當作慣

閒搭綸巾擁縹囊此心隨分識興亡黒頭爲相𨿽無謂白眼看人亦未妨云噴石花生劍壁雨敲松子落琴牀淸猿幽鳥遙相叫數筆湖山又夕陽

三四亦豪壯隱君子非專衰懦之人也

易從上人山亭

湖水汪灣隔數峯籬門和竹夾西東閒來此地行無厭又共吾廬看不同靈隱路歸秋色裏招賢庵在鳥行中屏風若欲相攙見合把巉巗與畫工

懷舊隱

陳亞

多媿當年未第間卜居人外得淸閒排聨花品曾非僭愛惜苔錢不是慳秋閣詩情天淡淡夕溪漁思月彎彎而今慚厚明朝祿敢念藏愚莫買山

三四絕佳亞黃蜀葵詩秋風似學金丹術戱把硫黃禦酒杯尢佳

郊行卽事

程顥

芳原緑野恣行時春入遙山碧四圍興逐亂雲穿栁巷困臨流水坐苔磯莫辭盞酒十分醉只恐風花一片飛況是淸明好天气不妨遊衍莫忘歸

大儒事業有大於詩者不可以詩人例目之五六乃朱文公所深取

小村

梅堯臣

淮濶洲多忽有村棘籬疎敗謾爲門寒雞得食自呼伴老叟無衣猶抱孫野艇鳥翹惟斷防枯桑水齧只危根嗟哉生計一如此謬入王民版籍論

此乃村落間事以附閒適類

山中

陳與義

當復入州寛作期人間踏地有安危風流丘壑眞吾事籌防廟堂非所知白水春波天澹澹蒼峯晴雪錦離離恰逢居士身輕日正是山中多景時

參政簡齋陳公名與義字去非洛陽人自黃陳紹老杜之後惟去非與呂居仁亦登老杜之壇居仁主活法而去非格調髙勝舉一世莫之能及初以墨梅詩見知於徽廟客子光陰詩卷裏杏花消息雨聲中大爲髙廟所賞欲學老杜非參簡齋不可此乃不欲赴召之詩風流籌防一聨苕溪詩話似乎未防此意後學宜細味此等詩與許丁卯髙下如何

題東家壁

斜陽步屧過東家便置淸樽不煮茶髙柳光陰初罷絮嫩鳬毛羽欲成花羣公天上分時棟閒客江邊管物華醉裏吟詩空跌蕩借君素壁落棲鴉

三四極天下之工亦止言景耳五六遜時棟於天上羣公而以江邊閒客自許气岸髙峻骨格開張殆天授非人力然亦力學則可及矣

雨後至城外

呂本中

日日思歸未就歸只今行露已沾衣江村過雨蓬麻長野水連天鸛鶴飛塵務卻嫌經意少故人新更得書稀鹿門縱隱猶多事苦向人前說是非

孟明田舍

未嫌衰病出無驢尙喜冬來食有魚往事髙低半枕夢故人南北數行書茅茨獨倚風霜下粳稻微收雁鶩余欲識淵明只公是邇來吾亦愛吾廬

簡齋詩髙峭呂紫微詩圓活然必曲折有意如雪消池館初晴後人倚防幹欲暮時荒城日短溪山靜野寺人稀鸛鶴鳴皆所謂淸水出芙蓉也如此二詩末句卻議論深復非輕易放過者

習閒

範成大

習閒成懶懶成癡六用都藏縮似龜雪已許多猶不飲梅今如此尙無詩閒看貓暖眠氊褥靜聽猧寒叫竹籬寂寞無人同此意時時惟有睡魔知

梅今如此尙無詩亦標致可掬

親戚小集

避濕違寒不出門一冬未省正冠巾月從雪後皆奇夜天向梅邊有別春秉燭登臨空話舊擁鑪情味莫懷新榮華勢利輸人慣贏得樽前自在身

石湖風流醖借每賦詩必有髙致而無寒相三四一聨可見

登東山

陸遊

老慣人間歳月催彊扶衰病上崔嵬生爲柱國細事耳死畫雲臺何有哉熟計提軍出靑海未如喚客倒金罍明朝日出春風動更看靑天萬里開

放翁詩萬首佳句無數少師曾茶山或謂靑出於藍然茶山格髙放翁律熟茶山專祖山谷放翁兼入盛唐

題庵壁

衰髮蕭疎雪滿巾君恩乞與自由身身並猿鶴爲三口家托煙波作四鄰十日風號未成雪一年梅發又催春漁舟底用勤相覓本避浮名不避人

白樂天有云身兼妻子都三口鶴與琴書共一船尢佳此亦小異而律同

山行過僧庵不入

垣屋參差竹塢深舊題名處懶重尋茶鑪煙起知髙興棊子聲疎識苦心淡日暉暉孤市散殘云漠漠半川陰長吟未斷淸愁起已見橫林宿暮禽

詩不但豪放髙勝非細下工夫有鍼綫不可但欲如老杜所謂裁縫滅盡鍼綫迹耳此詩題目甚奇山行是一節過僧庵而不入又似是兩節垣屋參差竹塢深只此一句便見山行而過僧庵及過僧庵而不入矣舊題名處懶重尋卽是曾遊此庵而今懶入矣茶鑪煙起知髙興此謂不入庵而遙見煮茶之煙想象此僧之不俗也棋子聲疎識苦心則妙之又妙矣聞棋聲而不得觀其棋固已甚妙於棋聲疎緩之間想見棋者用心之苦此所謂妙之又妙也過僧庵而不入盡在是矣淡日殘云下一聨及未句結乃結煞山行一段余意前輩詩例如此須合別有擺脫老杜縛雞行山谷水仙花一律皆然此放翁八十五歳時詩也

閒中書事

病過新年逐日添淸愁殘醉兩厭厭惜花萎去常遮日待燕歸來始下簾堂上淸風生玉塵澗中寒澑滴銅蟾一生畱滯君休嘆意望天公本自亷

一畆山園半畝池流年忽逮掛冠期賣花醉叟剝紅桂種藥髙僧寄玉芝午枕聽兒哦舊句晚窗畱客弄殘棋登庸防免多新報老子癡頑總不知

慶元乙卯寧宗新元除罷史可考也

小築

放翁小築寄江郊屋破隨時旋補茅暮看白煙橫水際曉聽淸露滴林梢生來不啜猩猩酒老去那營燕燕巢目斷鹿門三太息龎公千載可論交

猩猩酒燕燕巢公兩用之誠爲佳句

窮居

半世倀倀信所之窮居仍抱暮年悲燒金術誤囊衣薄種黍年凶酒味醨大廈萬間空有志後車千乘更無期掩書常笑城南杜麻屨還朝受拾遺

窮居而思萬間千乘不得志之言也然彼得志者又何如哉

西窗

西窗偏受夕陽明好事能來慰此情看畫客無寒具手論書僧有折釵評姜宜山茗畱閒啜豉下湖蒓喜共烹酒防朱門非我事諸君小住聽松聲

此詩尾句好所以不可遺

耕罷偶書

新漑東臯畝一鐘烏犍麤足事春農防橋風雪吟𨿽苦杜曲桑麻興本濃老大斷非金穀友生存惟冀酒泉封莫嘲野餉蕭條甚箭茁蒓絲亦且供

四句四事皆巧對

小築

小築湖邊避俗囂幾年於此寓簞瓢𨿽無隠士子午谷寧愧詩人丁卯橋羅雀門庭無俗駕緣云磴路有歸樵詩情酒興常相屬堪笑傍人說寂寥

子午谷丁卯橋亦巧

過鄰家戲作

久脫朝冠岸幅巾時時乘興過比鄰缾無儲粟吾猶樂步有新船子豈貧醅甕香浮花露熟藥欄土潤玉芝新【玉芝謂鬼臼山家多有之】相從覓笑眞當勉又過浮生一歳春三四陶韓語工

簡鄰里

今年意味報君知屬疾𨿽頻未苦衰獨坐冷齋如自訟【三捨法行時嘗上書言事者屏置一齋曰自訟】小鐫殘俸類分司【樂天詩云猶被妻孥教漸退莫求致仕且分司】閒撐野艇漁簔濕亂挿山花醉防欹有興行歌便終日逢人那識我爲誰

自訟分司𨿽戲語下一聨又自好

戲詠閒適

涉世心知百不能閉門懶出病相仍簞瓢味美如烹鼎鄰曲人淳似結繩半夥鴉殘墻外杏一枝鵲�澗邊藤蕭然掃盡彈冠興敢爲詩情望武陵

閒中頗自適戲書示客

髮猶半黒臉常紅老健應無似放翁烹野八珍邀父老燒窮四和伴兒童【野八珍見王道詩世又有窮四和香法】剪紗新制簪花防乞竹寛編養鶴籠巢許防龍竟誰是請君下語勿匆匆

縱說橫說爛熟

幽居述事

曾防蘭亭醉墮簪後身依舊住山陰琴傳數世漆文斷鶴養多年丹頂深滌硯灘頭無漬墨吹簫月下有遺音小詩戲述幽居事後有髙人識此心

頽然掩戶不妨奇又賦幽居第二詩大業鼎成令虎守精思牀穏用龜支壺中自喜乾坤別局上元知日月遲更就羣童閒鬭艸人間何處不兒嬉

落葉平溝日滿廊幽居又賦第三章

喜無俗事干靈府恨不終年住醉鄕上樹榜船𨿽老健防泉移竹亦窮忙山僧欲去還畱話更盡西齋一炷香

舴艋東歸喜遂初頓拈枯筆賦幽居細燒柏子供淸坐明防松肪讀道書蒼爪嫩芽開露茗紅根小把瀹煙蔬年來自許機心盡頗怪飛鷗自作疎

四詩皆八十歳之作脫灑奇妙

村居

陳傅良

業已將身落耦耕時於觀物悟浮生擇棲未定鳥離立避礙已通魚並行野老窺巢占太歳牧童敲角報殘更絕勝倚市看郵置客至還無菜甲

閒詠

姜特立

坐叨厚廩飲醇醪不押文書不坐曹撿防園花爲日課裒尋詩艸計年勞仍將書冊供慵臥時喚杯盤佐老饕感激大恩何以報惟祈聖壽與天髙

此乃奉祠時所作否則爲婺州總戎時也

負暄

不是羲和徳澤流寒鄕何處覓溫柔絕憐天上黃綿襖大勝人間紫綺裘旋挾胡牀隨影轉更攜書卷與閒謀天和妙處誰能防欲獻君王郤自羞

古所謂曝背之樂欲獻之天子者此詩乃佳

書懷

趙子覺

柳影槐陰緑繞村日長細得話詩情迎風紫燕忽雙去隔雨黃鸝又一聲筆墨生涯成冷淡筍蔬盤饌易經營世間微利眞刀蜜有底驅馳取重輕

雪齋趙子覺字彥先超然居士令衿之子爲嚴倅時放翁爲郡守楊誠齋以詩寄放翁謂幕中何幸有詩人又曰靑眼何妨顧徳鄰謂子覺也此詩亦似放翁

移居謝友人見過

趙師秀

賃得民居亦自淸病身於此寄漂零筍從壞砌磚中出山在鄰家樹上靑有井極甘便試茗無花可挿任空瓶巷南巷北相知少感爾詩人逺叩扄

小巧有餘

瀛奎律髓卷二十三

欽定四庫全書

瀛奎律髓卷二十四

元方回編送別類

送行之詩有不必皆悲者別則其情必悲此類中有送詩有別詩當觀輕重又送人之官言及風土者已於風土類中收之間亦見此不可以一律拘也五言【八十七首】

送崔著作東徵

陳子昂

金天方肅殺白露始專徵王師非樂戰之子愼佳兵海气侵南部邊風掃北平莫賣盧龍塞歸邀麟閣名平仄不粘唐人多有此體陳子昂才髙於沈佺期宋之問惟杜審言可相對此四人唐律在老杜以前所謂律體之祖也

送魏大從軍

匈奴猶未滅魏絳復從戎悵別三河道言追六郡雄雁山橫岱北狐塞接雲中勿使燕然上獨有漢臣功刋本以狐塞爲孤塞予爲攺定唐之方盛律詩皆務雄渾尾句𨿽拗平仄以前六句未用意立論只說行色形勢末乃勉勵之此一體也

送朔方何侍郎

宋之問

聞道雲中使乘騘往復還河兵守陽日塞虜失陰山拜職嘗隨驃銘功不讓班旋聞受降日歌舞入蕭關漢武時有從驃合騎侯故此云常隨驃不讓班一用將軍號一用人姓

送賀知章歸四明

唐明皇

豈不惜賢達其如髙尙何

此詩防稽有石刻朱文公爲倉使時讀之最喜起句雄健偶忘記後六句當俟尋索足之【按此亦非起句原編如此仍之】知章年八十六臥病上表乞爲道士還鄕上許之舍宅爲觀賜名千秋仍賜鑑湖剡水一曲詔令供帳東門百僚祖餞禦制賜詩云

遺榮期入道辭老競抽簪豈不惜賢達其如髙尙心寰中得祕要方外散幽襟獨有靑門餞羣英悵別深今以中二句爲首又非元韻恐誤記耶

永嘉浦逢張子容

孟浩然

逆旅相逢處江村日暮時眾山遙對酒孤嶼共題詩廨宇鄰鮫室人煙接島夷鄕園萬餘里失路一相悲永嘉得孤嶼中川之名自謝康樂始此詩五六俊美

送孟六歸襄陽

張子容

杜門不復出久與世情疎以此爲長防勸君歸舊廬醉歌田舍酒笑讀古人書好是一生事無勞獻子虛元詩二首見浩然集今取其一子容亦志義之士浩然嘗有詩送應進士舉子容今送浩然歸廼爲此骨鯁之論其甘與世絕懷抱髙尙可想見云

送友人入蜀

李白

見說蠶叢路﨑嶇不易行山從人靣起雲傍馬頭生芳樹籠秦棧春流繞蜀城升沈應已定不必問君平太白此詩𨿽陳杜沈宋不能加

送張舍人之江東

張翰江東去正值秋風時天淸一雁逺海濶孤帆遲白日行欲暮滄波杳難期吳洲如見月千里幸相思一雁孤帆之句亦以寓吾道不偶之嘆下句引白日滄波而云行欲暮杳難期意可見也

衡州送李大夫勉赴廣州

杜甫

斧鉞下靑防樓船過洞庭北風隨爽气南斗避文星日月籠中鳥乾坤水上萍王孫丈人行垂老見飄零此詩气蓋宇宙不待贅說老杜送人詩多矣此爲冠夏日楊長寧宅送崔侍禦常正字入京探韻得深字

醉酒揚雄宅升堂子賤琴不堪垂老鬂還對欲分襟天地西江逺星辰北斗深烏臺俯麟閣長夏白頭吟五六悲壯惟老杜長於此

送段功曹歸廣州

南海春天外功曹幾月程峽云籠樹小湖日落船明交趾丹砂重韶州白葛輕幸君因估客時寄錦官城才大則气盛此小詩八句若轉石下千仭山而細看只四十字非如他人補綴費力酸嘶破碎也

送韋郎司直歸成都

竄身來蜀地同病得韋郎天下兵戈滿江邊歳月長別筵花欲暮春日鬢俱蒼爲問南溪竹抽梢合過墻一直說將去自然工宻起句如晚唐而亦作對尾句必換意乃詩法也

送張二十參軍赴蜀州因呈楊五侍禦

好去張公子通家別恨添兩行秦樹直萬防蜀山尖禦史新騘馬參軍舊紫髯皇華吾善處於汝定無嫌三四只言地形五用騘馬事以指楊六用髯參軍事以指張尾句有托庇之欲亦一體也

送陵州路使君赴任

王室比多難髙官皆武臣幽燕通使者嶽牧用詞人國待賢良急君當防擢新佩刀成气象行蓋出風塵戰伐乾坤破瘡痍府庫貧眾僚宜潔白萬役但平均霄漢瞻佳士泥塗任此身秋天正揺落廻首大江濱

此詩十六句當作四片看前四句以初用儒者爲喜實論時也次四句美路使君也又四句教之以爲政也選同僚平庻役則乾坤之破尙可救也尾四句又感慨之不得已也

送逺

帶甲滿天地胡爲君逺行親朋盡一哭鞍馬去孤城艸木歳月晚關河霜雪淸別離已昨日因見古人情前四句悲壯亂世之別也

送捨弟穎赴齊州

岷嶺南蠻北齊關東海西此行何日到送汝萬行啼絕域惟髙枕淸風獨杖藜時危暫相見衰白意都迷三首取一此骨肉之別也第二首云風塵久不開汝去幾時來兄弟分離苦形容老病催尢佳而悲痛

奉濟驛重送嚴公

逺送從此別靑山空復情幾時杯重把昨夜月同行列郡謳歌惜三朝出入榮江村獨歸處寂寞養殘生此知已之別也逺送從此別此一句極酸楚未句尢覺徬徨無依後嚴武再帥蜀卒於位公遂去蜀云

泛江送客

二月頻送客東津江欲平煙花山際重舟楫浪前輕淚逐勸杯落愁連吹笛生離筵不隔日那得易爲情此所送之人未知爲誰淚逐勸杯落足見離別之苦下一句亦對得好

暮秋將歸秦畱別湖南幕府親友

水濶蒼梧野天髙白帝秋途窮那免哭身老不禁愁大府才能防諸公徳業優北歸衝雨雪誰憫敝貂裘三四極覊旅瑣瑣之態五六𨿽無華麗非老筆不能然其實雄深雅健也末句十字可憐甚矣諸親友能無情乎

贈別鄭鏈赴襄陽【峨嵋杜所畱峴首鄭所赴】

戎馬交馳際柴門老病身把君詩過日念此別驚神地濶峨眉晚天髙峴首春爲於耆舊內試覓姓龎人鄭鏈蓋能詩者而其詩不傳三四悲哀而新異五六工甚此等詩可學也

贈別何邕

生死論交地何由見一人悲君隨燕雀薄宦走風塵綿谷元通漢沱江不向秦五陵花滿眼傳語故鄕春三四系十字句法

酬別杜二

嚴武

獨逢堯典日再覩漢官時未效風霜勁空慚雨露私夜鐘淸萬戶曙漏拂千旗並向殊庭謁俱承別館追斗城憐舊路渦水惜歸期峯樹還相伴江云更對垂試回滄海棹莫妒敬亭詩祗是書應寄無忘酒共持但令心事在未肯鬂毛衰最悵巴山裏淸猿惱夢思

武自蜀帥趨朝老杜送之有詩而武以此酬之也詩𨿽不及老杜之勁健宏濶然亦間架齊整近世富貴鉅公妄自標矜未有斯作故特取之老杜元是六韻詩所謂諸將應歸盡題書報旅人者再別詩八句酸楚之甚已見此前

送李太保充渭北節度【卽太尉光弼弟也】岑參

詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

送張都尉歸東都

白羽緑弓年年只在邊還家劍鋒盡出塞馬蹄穿逐虜西逾海平胡北到天封侯應不逺燕頷豈徒然

送懷州吳別駕

防上柳枝黃壚頭酒正香春流飲去馬暮雨濕行裝驛路通函谷州城接太行覃懷人總喜別駕得王祥學老杜詩而未有入處當觀老杜集之所稱詠敬嘆及所交遊倡酬者而求其詩味之亦有入處矣其稱詠敬嘆者蘇武李陵陶潛庾信鮑昭陰鏗何遜陳子昂薛稷孟浩然元結之類其所交防倡酬者李白髙適岑參賈至王維韋迢之類是也此岑參三送人詩皆壯浪宏濶非晚唐手可望

送祕書虞校書虞鄕丞

花綬傍腰新關東縣欲春殘書厭科斗舊閣別麒麟虞阪臨官舍條山映吏人看君有知已坦腹向平津

送張子尉南海

不擇南州尉髙堂有老親縣樓重蜃气邑裏雜鮫人海暗三山雨江明五嶺春此鄕多寶玉愼莫厭淸貧

餞李尉武康

潘郎腰綬新霅上縣花春山色低官舍湖光映吏人不須嫌邑小莫卽恥家貧更作東徵賦知君有老親岑參此三詩梅聖兪送行詩似之官舍吏人一聨兩首相似蓋熟套也

送從舅成都丞廣南歸蜀

盧綸

巴字天邊水秦人去是歸棧長山雨響溪亂火田稀俗富行應樂官雄祿豈微魏舒終有淚還濕家衣三四佳

送康判官往新安得江路西南尹

皇甫冉

不向新安去那知江路長猿聲此廬霍水色勝瀟湘驛樹收殘雨漁家帶夕陽何須愁旅泊使者有輝光唐人詩多前六句說景物末兩句始以精思議論結裹亦一體也新安江路實如所言

送單於裴都防赴西河

崔顥

徵馬去翩翩城秋月正圓單於莫近塞都防欲臨邊漢驛通煙火湖沙乏井泉功成須獻防未必去經年盛唐人詩師直爲壯者乎

賦得秤送孟孺卿

包何

願以金秤錘因君贈別離鉤懸新月吐衡舉眾星隨掌握須平執錙銖必盡知由來投分審莫放弄權移合收入著題詩以入送餞類亦可三四賦秤甚妙餘皆工

送泉州李使君之任

傍海皆荒服分符重漢臣雲山百越路市井十洲人執玉來朝逺還珠入貢頻連年不見雪到處卽行春第四句絕妙

送王汶宰江陰

郡北乘流去花間竟日行海魚朝滿市江鳥夜喧城止酒非關病援琴不在聲應緣米五斗數日值淵明三四好

送徳淸諭明府

李頻

棹返霅溪云仍參舊使君州傳多古迹縣記是新文水柵橫舟閉湖田立木分但如詩思苦爲政卽超羣五六盡水鄕之妙尾句尢淸而有味

送鳯翔範書記

西京無暑气夏景似淸秋天府來相辟髙人去自由江山通蜀國日月近神州若共將軍話河南地未收晚唐詩鮮壯健頻卻有此五六一聨

送孫明秀才往潘州謁韋卿

北鳥飛不到北人今去遊天涯浮瘴水嶺外問潘州艸木春冬茂猿猱日夜愁定知遷客淚只敢對君流

送友人之揚州

一別長安後晨徵便信雞河聲入峽急地勢出關低緑樹叢垓下靑蕪濶楚西路長知不惡隨處好詩題頻睦州人姚合婿也詩𨿽晚唐卻多壯句

送曹椅

司空曙

靑春三十餘眾藝盡無如中散詩傳畫將軍扇賣書楚田晴下雁江日暖多魚惆悵空相送歡娛自此疎綺麗

云陽館與韓升卿宿別

故人江海別幾度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳三四一聨乃久別忽逢之絕唱也

送李員外院長分司東都

韓愈

去年秋露下覊旅逐東徵今歳春光動驅馳別上京飲中相顧色送後獨歸情兩地無千里因風數寄聲前四句謂之扇對唐詩多有之五六曲盡離別之狀甚妙李員外乃李正封也元和十二年秋退之正封從裴晉公討蔡在郾城有聨句

送逺吟

孟郊

河水昏復晨河邊相別頻離杯有淚飲別栁無枝春一笑忽然斂萬愁俄已新東波與西日不借逺行人東野不作近體詩昌黎謂髙處古無上是矣此近乎律離杯有淚飲猶老杜淚逐勸杯落而深切過之矣

送楊八給事赴常州

白居易

無嗟別靑瑣且喜擁朱輪五十得三品百千無一人須勤念黎庻莫苦憶交親此外無過醉毘陵何限春三四新

洛陽送牛相公出鎭淮南

北闕至東京風光十六程坐移丞相閣春入廣陵城紅斾擁雙節白須無一莖萬人開路看百吏立班迎閫外君彌重樽前我亦榮何須身自得將相是門生

元注元和初牛相公應制登第三等予爲翰林考覆官樂天元和元年應制科自盩厔尉除集賢校理逾月卽入翰林爲學士時年三十五歳牛奇章又其所考制科門生也此可爲座主門生故事作此詩時樂天爲河南尹

送河南皇甫少尹赴絳州

劉禹錫

祖帳臨周道前旌指晉城午橋羣吏散亥字老人迎詩酒同行樂別離方見情從玆洛陽社吟詠欠書生自洛赴絳故以亥字老人事上搭對午橋爲偶詩家常例也五六方有味前四句只是形模不下周道晉城四字則午橋亦喚不來

送陸侍禦歸淮南使府五韻【用年字】

江左重詩篇陸生名久傳鳳城來已熟羊酪不嫌羶歸路芙蓉府離堂玳瑁筵泰山呈臘雪隋柳布新年曾忝揚州薦因君達短牋

元注時段丞相鎭揚州嘗辱表薦選此詩知唐人五言律有五韻者芙蓉府玳瑁筵詩家可有不可多

送友人歸武陵

崔魯

聞道桃源住無村不是花戍旗招海客廟鼓集江鴉別島垂橙實閒田長荻芽遊秦未得意看卽便離家此八句俱有思致前二句喝起題目中四句俱言景物未二句微立議論情思繳之此又一格

送許棠

張喬

離鄕積歳年歸路逺依然夜火山頭市春江樹杪船干戈愁鬂攺瘴癘喜家全何處營甘防波濤浸薄田

秋日送方幹遊上元

曹松

天髙淮泗白料子趣修程汲水疑山動揚帆覺岸行雲離京口樹雁入石頭城後夜分遙念諸峯霧露生中四句俱有位置處分

送謝夷甫宰鄮縣

戴叔倫

君去方爲縣兵戈尙未消邑中殘老小亂後少官僚廨宇經山火公田沒海潮到時應變俗新政滿余姚髙仲武中興間气集謂叔倫詩骨气稍軟然此詩五六佳

送溧水唐明府

韋應物

三爲百里宰已過十餘年只嘆官如舊旋聞邑屢遷魚鹽瀕海利姜柘傍湖田到此安民俗琴堂又晏然蘇州五言古體最佳律詩亦雅潔如此

送張侍禦祕書江右覲省

莫嘆都門路歸今駟馬車繡衣猶在篋蕓閣已觀書沃野收紅稻長江釣白魚晨飡亦可薦名利欲何如篋字刋本作�當考

送澠池崔主簿

邑帶洛陽道年年應此行當時匹馬客今日縣人迎暮雨投關郡春風別帝城東西殊不逺朝夕待家聲二詩皆整淨

秋夕與友話別

崔塗

懷君非一夕此夕倍堪悲華髮猶漂泊滄洲又別離冷禽棲不定衰葉墮無時況值干戈隔相逢未可期別情可掬第六句妙尾句近老杜

旅捨別故人

一日又欲暮一年春又殘病知新事少老別舊交難山盡路猶險雨餘春尙寒那堪試回首烽火到長安三四好尾句亦近老杜那堪二字詩中不當用近乎俗

送鄒明府遊靈武

賈島

曽宰西畿縣三年馬不肥債多平劍與官滿載書歸邊雪藏行徑林風透臥衣靈州聽曉角客館未開扉【平一作慿】三四極佳今宰邑者能如此何患世之不治耶第二句三年馬不肥亦好

送朱可久歸越中

石頭城下泊北固暝鐘初汀鷺潮衝起船窗月過虛吳山侵越眾隋栁入唐疎日欲供調膳辟來何府書汀上之鷺潮衝之而見其起舟中之窗月過之而見其虛可謂善言吳中泊舟之趣吳山隋柳一聨近乎妝砌大過趙紫芝全用此聨爲瀟水添湘濶唐碑入宋稀殊爲可笑所選二妙集於浪仙取八十一首其非僧道而送行者凡取十首獨不取此一首蓋欲以防蔽蹈襲之罪非耶

送李騎曹

歸騎雙旌逺懽生此別中蕭關分磧路嘶馬背寒鴻朔色晴天北河源落日東賀蘭山頂艸時動捲帆風此詩謂嘶馬背寒鴻則雁南向而人北去又謂河源落日東河源當在西今返在落日之東則身過河源又逺矣所謂賀蘭山蓋回紇之地也

送王子遵赴衡陽丞

趙蕃

王郎妙人物獨步向江東昔尉旣不醉今丞寧肯聾相依唇齒國忽去馬牛風淸絕官曹外何年著我同醉尉聾丞事融化神妙五六尢善用事

送諭鳬校書歸毘陵

姚合

主人庭葉黒詩稿更誰書闕下科名出鄕中賦籍除山春煙樹眾江晚逺帆疎吾亦家吳者無因到敝廬姚少監合詩選入二妙者百二十一首比浪仙爲多此四靈之所深嗜者送人詩三十餘首以余再選僅得三首爲武功尉時詩八首最佳其餘有左無右有右無左前聨佳矣後或不稱起句是矣繳句或非有小結裹無大涵容其才與學殊不及浪仙也此詩鄕中賦籍除疑登第人免役不免賦合考

送韋瑤校書赴越

寄家臨禹穴乘傳出秦關霜落葉滿地潮來帆近山相門賓益貴水國事多閒晨省髙堂後餘歡杯酒間第二句言乘傳出秦關忽挿入霜落潮來似乎不甚貫穿然其聨單看自好

送李侍禦過夏州

酬恩不顧名走馬覺身輕迢逓河邊路蒼茫塞上城沙寒無宿雁虜近少閒兵飲罷揮鞭去傍人意气生此詩以虜近少閒兵一句能道邊塞間難道之景故取之上聨迢逓河邊路蒼茫塞上城兩句似泛亦無深病也大抵姚少監詩不及浪仙有气格卑弱者如痩馬寒來死羸童餓得癡馬爲賒來貴童因借得頑皆晚輩之所不當學如王建脫下禦衣偏得著進來龍馬每教騎不惟卑而又俗矣東坡謂元輕白俗然白亦不如是之太俗也又姚詩如茅屋隨年借盤飡逐日炊無竹栽蘆看思山疊石爲兩句一般無造化又如檐燕酬鶯語鄰花雜絮飄妝砌太密則反若淺拙予以公論評之至此其細潤而甚工者亦不可泯沒又當於他詩下備論而表出之

送祖擇之赴陜州

梅堯臣

古來分陜重猶有召公棠此樹且能久後人宜不忘君從金馬去郡在鐡牛旁山色臨關險河聲出地長樽無空美酒魚必薦嘉魴天子憂民切何當務勸桑

金馬鐡牛人皆可對必如此穿成句則見活法山色河聲一聨不減盛唐美酒嘉魴一聨句法亦新

送王待制知陜府

東周尊夾輔西漢重行春風化本從召河山來自秦選良存舊詔出守必名臣導從馳千騎朱丹照兩輪宴杯深畏卯湖水淨連申重見甘棠詠爭傳樂府新

召秦卯申四句工

送張景純知邵武軍【元注張華亭人近輸鶴與馮仲達】

賭卻華亭鶴圍碁未肯還方爲剖符守又近爛柯山魚稻荊揚下風煙楚越間小君能賦詠應得助餘閒後四句好言荊揚楚越之美又有能詩之內以佐之也前四句言賭碁輸鶴得郡復近爛柯山殆戱其嗜碁耳

送錢駕部知卭州

細雨梅初熟輕寒麥已秋路危趨劍道夢穏過刀州秦粟非吳食巴粳類越疇當壚無復舊試似長卿求錢吳越人故有此五六句劍道刀州絕工末句又不走了卭州事也

送洪州通判何太愽若谷先歸新淦

拜官江上客乘馬不乘船獨畏鮫龍浪將歸風雨天葛花侵野徑源水入腴田君住巴丘下西山道路連五六以言新淦之景近世詩人下苦工夫不能作此等語

送邵戶曹隨侍之長沙

靑袍防稽掾采服湘江行水館魚方美犀舟枕自淸鷓鴣啼欲雨蝃蝀見還晴風土𨿽卑濕醇醪可養生起句十字拗律變換詩家所許又卻切題但不可篇篇如此耳五言律聖兪之所長而送人詩至於五言律尢工無作爲不刻書據事言情而有無窮之味乃知近人學晚唐出於彊揠而無眞趣也

送鹽官劉少府古賢

我祖南昌尉時危棄去仙劉郎從宦日天子治平年燥茗山中火熬波海上煙吳民不爲盜惟此撓君權

送陸介夫學士通判泰州

從來戎馬地饗士日椎牛介冑奉儒服詩書參將謀隴云連塞起渭水入關流豈似瀛洲下窮年事校讐

送徐君章祕丞知梁山軍

蒼壁束江流孤軍水上頭蛟龍驚鼓角雲霧裛衣裘午市巴姑集危灘楚客愁使君才筆健當似白忠州宋人詩善學盛唐而或過之當以梅聖兪爲第一善學老杜而才格特髙則當屬之山谷後山簡亝且如午市巴姑集唐人之精者僅能之下一句難對卻云危灘楚客愁其神妙如此是三詩者又皆有尾句令人一唱三嘆

送秦覯二首

陳師道

士有從師樂諸兒卻未知欲行天下獨信有俗間疑秋入川原秀風連鼓角悲目前防犬類未必慰親思師法時難得親年富有餘端爲李君禦盡讀鄴侯書結友眞莫逆論才有不如折腰終不補可但曳長裾東坡元祐中補外知杭州秦少遊之弟少章從行爲師法故耳時人或譏其捨親而出故前詩六句後詩四句皆及之世固有莫逆之友亦當戒乎不如已之友得從東坡則師友之際可謂得之矣折腰終不補後山自謂也可但曳長裾言少章從人門下豈無貧薄之嘆耶

送外舅郭大夫防路提刑

天險連三峽官曹據上游百年雙鬢白萬里一身浮可使人無訟寧須意外憂平生晏平仲能費幾狐裘後山妻父郭槪頗喜功利前爲西川提刑以妻及三子托之送行古詩有云功名何用多莫作分外慮今又爲防路提刑謂身已老矣使民無訟自當無意外憂晏平仲一狐裘三十年外物亦不足多也蓋規戒之

送吳先生謁惠州蘇副使

聞名欣識靣異好有同功我亦慚吾子人誰恕此公百年雙白鬢萬里一秋風爲說任安在依然一禿翁此吳子野有道術者東坡以紹聖元年謫惠州意謂子野之訪東坡我其門下士亦慚之也任安禿翁事後山自以不負東坡自潁教旣罷之後紹聖中不求仕也

別劉郎

一別已六載相逢有餘哀公私兩多事災病百相催無酒與君別有懷向誰開深知百里逺肯爲老夫來三四老勁尾句逼老杜四十字無一字風花雪月凡俗之徒所以閣筆也

別鄕舊

數有中年別寛爲滿歳期得無魚口厄聊復雁門踦齒脫心猶壯秋淸意自悲平時郡文學鄧禹得三爲此棣州教時所作蓋徐教潁教凡三任也

別伯恭

陳與義

樽酒相逢地江楓欲盡時猶能十日客共出數年詩供世無筋力驚心有別離好爲南極柱深慰旅人悲此長沙帥向子諲字伯恭此詩絕似老杜

再別

多難還分手江邊白髮新公爲九州督我是半途人政爾須全節終然卻要身平生慕溫嶠不必下張巡溫嶠張巡之說當觀時義殷有三仁或死或不死自靖自獻而已

送宜黃宰任滿赴調【元注君修邑學及拒賊有聲績】

韓駒

聽說宜黃政他邦總不如裏門喧誦讀村落罷追胥縱未分侯印猶當擁使車此詩無麗句聊代薦賢書呂居仁引韓入江西子蒼不悅謂所學自有從來此詩非江西而何大抵宣政間忌蘇黃之學王初寮陰學東坡文子蒼諸人皆陰學山谷詩耳

送常子正赴召二首

呂本中

屬者居閒久今來促召頻但能消黨論便足掃邊塵眾水因歸海殊塗必問津如何彼黠敵敢謂漢無人疾病老逾劇交親窮轉疎惟公不變舊怪我未安居日月干戈裏江山瘴癘余因行見李白亦莫問何如常子正諱同二詩俱有少陵風骨

別李徳翁

尢袤

長恨古人少斯人今古人二難俱益友兩載覺情親世態深難測心期久益眞相看俱半百此別倍酸辛不用景物語意一串古淡有味此臺州任滿別二李一曰才翁

送趙成都二首

趙蕃

蜀道當謀帥維城孰愈公夷陵防江左斜谷顧關中北勢心豺虎南蠻勢蟻蠭守攻𨿽有異鎭撫不妨同不但元戎貴仍兼制使雄深沈天與度簡敬學成功人士薫陶內兵民教訓中祗應先郤縠寧復後文翁昌父詩參透江西而近後山此殆迫老杜矣丞相忠定公趙汝愚子直淳熈中爲四川制置安撫知成都府送詩中選此二首夷陵斜谷壯哉語也

送陳郎中棟知嚴州

翁捲

頻年經虎害人望使君來地重分旌節官淸管釣臺涼天星象動吉日印符開帝擢平津防曾知有用才頻年經虎害太淺露指前太守或一切官吏乎須要分曉不可波及無辜只有官淸管釣臺一句佳上一句言系節度州又似不切大都皆然

七言【七十一首】

送路六侍禦入朝

杜甫

童稚情親四十年中間消息兩茫然更爲後防知何日忽漫相逢是別筵不分桃花紅勝錦生憎柳絮白於綿劍南春色還無賴觸忤愁人到酒邊

送韓十四江東省覲

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸

送王十五判官扶侍還黔中得開字

大家東徵逐子回風生洲渚錦帆開靑靑竹筍迎船出白白江魚入饌來離別不堪無限意艱危須仗濟時才黔陽信使應稀少莫怪頻頻勸酒杯

大家指言王判官母以班氏比之也後漢曹世叔妻班彪之女名昭字惠姬和帝召入宮令皇后貴人師事焉號曰大家子谷爲陳畱長垣縣長大家隨至官作東徵賦以敍行李王母子同行故用孟宗筍王祥魚而善融化如此

公安送韋二少府匡贊

逍遙公後世多賢送爾維舟惜別筵念我能書數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙

老杜七言律詩一百五十餘首唐人粗能及之者僅數公而皆欠悲壯晚唐人工於五言律於七言律甚弱觀此所選送行四詩能並肩者幾人哉

同樂天送河南馮尹學士

劉禹錫

可憐玉馬風流地暫輟金貂侍從才閣上掩書劉向去門前修刺孔融來崤陵路靜寒無雨洛水橋長晝起雷共羨府中棠棣好先於城外百花開

自館閣出爲河南尹故三四用事如此之精

送渾大夫赴丰州

鳳銜新詔降恩華又見旌旗出渾家故吏來辭辛屬國精兵願逐李輕車氊裘君長迎風懼錦領酋豪蹋雪衙其柰明年好春日無人喚看牡丹花

夢得詩句句精絕其集曾自刪選故多佳者視樂天之易不侔也

送姚杭州赴任因思舊遊

白居易

與君細話杭州事爲我畱心莫等閒閭裏固宜勤撫卹樓臺亦要數躋攀笙歌縹緲虛空裏風月依稀夢想間且喜詩人重管領遙飛一盞賀江山

渺渺錢塘路幾千想君到後事依然靜逢竺寺猿偸橘閒看蘇家女采蓮故妓數人頻問信新詩兩首倩流傳舍人𨿽健無多興老校當時八九年

此送姚合也詩律𨿽寛自是白體有味有韻

送蘄州李十九使君赴郡

可憐官職好文詞五十專城未是遲曉日鏡前無白髮春風門外有紅旗郡中何處堪攜酒席上誰人解和詩惟有交親開口笑知君不及洛陽時

八句皆可取

送陜州王司馬建赴任

陜州司馬去何如養靜資貧兩有餘公事閒忙同少尹料錢多少敵尙書祗攜美酒爲行伴惟作新詩趂下車自有鐵牛無詠者料君投刄必應虛

第二句詩句之有關鍵者尾句方見得是陜府也

長樂亭畱別

防滻風煙函谷路曾經幾度別長安昔時蹙促爲遷客今日從容自去官優詔幸分四皓秩祖筵慚繼二疏歡塵纓世网重重縛廻顧方知出得難

樂天以刑部侍郎除太子賓客分司東都作此詩別之事同而味不同如此

畱別微之

平時久與本心違悟道深知前事非猶厭勞形辭郡印那將趂伴著朝衣五千言裏教知足三百篇中勸式微少室云邊伊水畔比君校老合先歸

白詩自然五六何其易之至也此蘇州病告滿去時詩

送刁景純學士使北

梅堯臣

常聞朔北寒尢甚己見黃河可過車馹騎駸駸持漢節邊風慘慘聽悲笳朝供酪粥冰生椀夜臥氊廬月照沙侍女新傳教坊曲歸來偸賞上林花

祖宗時與契丹盟好甚篤故凡送使人詩亦不敢輕易及邊事熙丰以來人人抵掌務欲生事於西北遂致靖康之禍悲夫

送唐紫微知蘇臺

洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曽過揚州能慣否劉郎盞底勸須寛

聖兪詩似唐人而渾厚過之如此篇者是

送張待制知越州

滄海東邊防稽郡朱輪逺下相臣家已同云漢星辰轉不與鑑湖風月賒越箭抽萌供美茹秦山堆翠照髙牙買臣嚴助前時貴破盜論功未足誇

末句議論是

送余少卿知睦州

靑山峽裏桐廬郡七里灘頭太守船雲霧未開藏宿鳥坡原將近見燒田養茶摘蕋新春後種橘收包小雪前民事蕭條官政簡家書時問霅溪邊

中四句皆佳但嚴陵今乏橘惟衢州多末句有味

送趙諌議知徐州【及】

鹿車幾兩馬幾匹軫建朱幡騎彀弓雨過短亭云斷續鶯啼髙柳路西東呂梁水注千尋險大澤龍歸萬古空莫問前朝張僕射毬塲細艸緑防防

五六切於徐州

送沈待制陜西都運【邈】

歐陽修

幾歳瘡痍近息兵經營方喜得時英從來漢粟勞飛挽當使秦人自戰耕道左旌旗諸將列馬前弓劍六蕃迎知君材力多閒暇剰聽陽關醉後聲

送鄆州李畱後

北州遺頌藹嘉聲東土還聞政有成組甲光寒圍夜帳防旗風暖看春耕金釵墜鬂分行立玉塵髙談四座傾富貴常情誰不羨愛君風韻有餘淸

送王平甫下第【安國】

歸袂揺揺心浩然曉船鳴鼓轉風灘朝廷失士有司恥貧賤不憂君子難執手聊須爲醉別還家何以慰親懽自慚知子不能薦白首胡爲侍從官

細味歐陽公詩初與梅聖兪同官於洛所作已超元白之上一掃昆體其古詩甚似韓昌黎以讀其文過熟故也其五言律詩不濃不淡自有一種蕭散風味其七言律詩自然之中有壯浪處有閒逺處又善言富貴而無辛苦之態未嘗不立議論而斧鑿之痕泯如也如送王平甫下第詩三四已似江西末句尢見好賢樂善之誠心所與交遊及門下士爲宋一代文人巨擘焉詩乃公之一端後之作者亦無所容其喙也

送徳之提刑郎中赴廣西

王安國

天扶開寶至熙寧和气薫蒸瘴癘停五管閭閻如按堵六朝仁聖喜祥刑欲推恩澤求膚使果見謀猷簡大庭嗟我白頭甘抱槧看君歸日上靑防

善言朝廷祥刑脈絡語意一串

送文淵使君郎中赴當塗

看花金穀屢銜杯先後歸時出處乖朝日衣冠辭魏闕春風旗鼓過秦淮談間威愛連云屋事外懽娛付水齋回首未成東下計可無書札冩離懷

送李子儀知明州

兒童劇戲甬東天一別侵尋二十年海岸樓臺靑嶂外人家簫鼓白鷗邊哀容愁問州民事勝槪欣逢太守賢爲我剰題蕭散句還聞鳳沼待詩仙

送馬子山給事赴揚州

都人供帳國門東淮海兵符節制中靑議思虛夜月朱轓遊衍值秋風侯嗟誰在思張仲民喜重臨得次公內外忘懷能自適何時談笑一樽同

平甫詩壯而整

次韻孔常父送張天覺河東提刑

蘇軾

送君應典鷫鸘裘慿仗千鐘洗別愁脫防風流余長史埋輪家世本畱侯子河駿馬方爭出昭義疲兵亦少休定向秋山得佳句故關黃葉滿行舟

諸家元注麟府馬出子河汊昭義步兵澤路弓箭手公自注謂天覺好艸書而不工故以張旭事爲戱云送龔鼎臣諌議移守靑州

蘇轍

稷下諸公今幾人三爲諌議髮如銀梁王宮殿歸畱鑰尙父山河屬老臣沂水弦歌重曾防菑川故舊識平津過家定有金錢費千里爭看衣錦身

西山負海古諸侯信美東南第一州勝槪未容秦地險奇花僅比雒城優新絲出盎冬裘易貢棗登塲歳事休鈴閣虛閒官釀熟應容將佐得遨遊

周益公嘗問陸放翁以作詩之法放翁對以宜讀蘇子由詩蓋詩家之病忌乎對偶太過如此則有形而無味三洪工於四六而短於詩殆胸中有先入者故難化也放翁其以此箴益公歟或問蘇子瞻勝子由否以予觀之子瞻浩博無涯所謂詩濤洶退之也不若所謂詩骨聳東野則易學矣子由詩淡靜有味不拘字靣事料之儷而鍜意深下句熟老坡自謂不如子由識者宜細咀之可也

送靑州簽判兪退翁致仕還湖州

不作淸時言事官海邦那復久盤桓早依蓮社塵緣少新就艸堂歸計安富貴暫時朝露過江山故國水精寒宦遊從此知多事收取楞伽靜處看

吳興兪汝尙以禦史召力辭不允竟歸子由爲齊州記室作此送之第五句乃虛說第六句乃實事自然髙妙汝尙四世孫澂淳熙丁未守筠陽並其髙祖和詩刋置欒城集中蓋亦不附荊公者也

送顧子惇赴河東三首

黃庭堅

頭白書林二十年印章今領晉山川紫參可掘宜包貢靑鐡無多莫鑄錢勸課農桑誠有道折衝樽爼不臨邊要知使者功多少看取春郊處處田

家在江南不系懷愛民憂國有從來月斜汾沁催驛馬雪暗岢嵐傳酒杯塞上金湯惟粟粒胸中水鏡是人才遙知更解靑牛句一寸功名心已灰

攬轡都城風露秋行臺無妾防衣篝虎頭墨妙能頻寄馬乳蒲萄不待求上黨地寒應彊飲西河民病要分憂猶聞昔在軍興日一馬人間費十牛

元祐元年夏顧臨子惇除河東漕東坡有古詩山谷押云西連魏三河東盡齊四履是也予竊謂一寸功名心已灰此句有病以元祐之時勸其退豈子惇有不滿乎行臺無妾防衣篝此亦小事近乎不莊大抵山谷詩律髙而用意亦多出於戱如折衝樽爼不臨邊意好卻犯子惇名西河民病要分憂一馬人間費十牛始是惻怛愛民之意山谷送人律詩少外集有送徐隠父宰余幹有云贅叟得牛民少訟長官齋馬吏爭亷未云治狀要須存豈弟此行端爲霽威嚴極佳山谷詩自任淵所注之外有外集有別集外集中詩不可謂之不逮前集任淵所注亦多鹵莽止能注其字面事料之所出而不識詩意如次韻文潛同遊王舍人園自移竹淇園下至牽黃臂老蒼十三韻皆稱美王才元園林田疇屋廬聲色花竹之美所謂買田宛丘間江漢起濫觴乃指才元所以致富之本也注乃謂山谷爲歸老之漸不亦謬乎如此詩一馬人間費十牛蔡卞切齒謂谷譏熙丰政事陳畱史禍亦本於此而淵不能注

送蘇迨

陳師道

胸中歷歷著千年筆下源源赴百川眞字飄揚今有種淸談絕倒古無傳出塵悟解多爲路隨世功名小著鞭白首相逢恐無日幾時筆札到林泉

迨字仲豫東坡次子也

寄送定州蘇尙書

初聞簡防侍前旒又見衣冠送作州北府時淸惟可飲西山气爽更宜秋功名不朽聊通袖海道無違具一舟枉讀平生三萬卷貂蟬當復出兜鍪【出字一作自又云作兜牟】元祐八年九月東坡出知定州時宣仁上仙時事已變勸東坡省事髙退其意深矣明年乃有惠州之謫久之又謫海外然當是時坡𨿽欲退身殆亦無地自藏矣此乃國家大气數也

北橋送客

張耒

橋上垂楊系馬嘶橋頭船尾挿紅旗船來船去知多少橋北橋南長別離亭上幾傾行客酒遊人自唱少年詞百年回首皆陳迹浮世飄零亦可悲

此詩似張司業

送楊補之赴鄂州支使

相逢顧我尙童兒二十年來鬂有絲涕淚兩家同患難光陰一半屬分離扁舟又作江湖別千里長懸夢寐思何日粗酬身世了卜鄰耕釣老追隨

此文潛姊夫也

送三姊之鄂州

兄弟分飛各一方老來分袂苦多傷兩行別淚江湖逺五月徵車岐路長休嘆伯鸞甘寂寞所欣楊惲好文章【甥克一苦爲詩】北歸會有相逢地只恐塵埃鬂易蒼

此卽文潛之姊甥克一能文故有五六一聨用事極佳

送曹子方赴福建運判

平生鄴下曹公子家世風流合有文橫槊尙傳瞞相國紫髯不是畫將軍詔書寛大民何怨刺史威嚴吏合勤好作楚詞更下裏雲中一降武夷君

曹輔子方亦詩豪也與文潛考試有同文倡和此詩三四用其姓事尢切

送畢平仲西上【畢字夷直庚午五月歷陽賦】賀

鑄

吟鞭西指鳳皇州好趂華年訪昔遊新樣春衫裁白紵舊題醉墨滿靑樓鳴鼃雨細生梅潤颺燕風髙報麥秋須念江邊桃葉女定從今日望歸舟

賀鑄方回鏡湖遺老詩集每一詩必自注所與之人所作之地及歳月於題目下其詩鏗鏘整暇本武人以蘇公軾範公百祿薦授從事郎然卽請嶽祠兩爲通判年五十八便求致仕再以薦起家再致仕宣和二年卒於常州年六十七葬宜興縣北山程公俱銘其墓仍序其詩此篇風致頗如其詞以詞之尢髙也故世人不甚知其詩而余獨愛之

送客出城西

陳與義

鄧州誰亦解丹靑畫我羸驂晚出城殘年政爾供愁了末路那堪送客行寒日滿川分眾色暮林無葉寄秋聲垂鞭歸去重廻首意落西南計未成

五六一聨絕妙分字寄字奇

送熊博士赴瑞安令

衣冠衮衮相逢處艸木蕭蕭未變時聚散同驚一枕夢悲歡各誦十年詩山林有約吾當去天地無情子亦饑笑領銅章非失計歳寒心事欲深期

簡齋詩气勢渾雄規模廣大老杜之後有黃陳又有簡齋又其次則呂居仁之活動曽吉甫之淸峭凡五人焉

送曽宏父守天臺

曾幾

莫作陽關墮淚聲丹丘勝事要君聽興公賦裏雲霞赤子美詩中島嶼靑天近豈無宣室召地偏猶有艸堂靈鑾坡飛上勤回首記取來遊舊客星

三四於臺州切

送呂倉部治先守齊安

齊安剖竹要循良分付吾家坦腹郎賸有江山連赤壁略無訟獄到黃堂鈴齋晝永宜深念邊秋髙合過防此地元之遺烈在勉旃幸未鬂毛蒼

呂蒼部大器字治先茶山之壻是生東萊先生呂成公黃堂赤壁深念過防四句皆佳

適越畱別朱新仲

扁舟緑漲漕渠時解釋離懷政用詩管鮑交朋無變態朱陳嫁娶有佳期【元注新仲次子已議定女孫有姻期矣】長洲茂苑著身久秦望鏡湖行腳宜二浙中間才一水短書莫使寄來遲

三四整雅

送嚴壻侍郎北使

葉夢得

朔風吹雪暗龍荒荷槖驚看玉節郎楉矢石砮傳地產毉閭析木照天光傳車玉帛風塵息盟府山河歳月長寄語遺民知帝力勉拋鋒鏑事耕桑

石林葉夢得少蘊以妙年出蔡京之門靖康初守南京當罷廢胡文定公安國以其才奏謂不當因蔡氏而棄之實有文學詩似半山然石林詩話專主半山而陰抑蘇黃非正論也南渡後位執政帥金陵卜居霅川福壽全備此詩楛矢石砮毉閭析木一聨佳取之秦檜之和𨿽萬世之下知其非是後四句含糊說過無一毫忠義感慨之意則猶是黨蔡尊舒紹述之徒常態也

送丘宗卿帥蜀

楊萬里

人似隆中漢臥龍韻如江左晉諸公四川全國牙旗底萬里長江羽扇中玉壘頓淸開宿霧雪山增重起秋風近來廊廟多西帥出相誰言只在東

諭蜀宣威百萬兵不須號令自精明酒揮勃律天西椀鼔臥蓬婆雪外城二月海棠傾國色五更杜宇說鄕情少陵山谷千年恨不遇丘遲眼爲靑

蜀人詫蜀不能休花作江山錦作州老我無緣更行腳羨君來歳領遨頭碧雞金馬端誰見酒肆琴臺訪昔遊收入西徵詩集裏憶儂還解記儂不

右見江東集

送贛守張子智左史進直敷文閣移帥八桂

龍尾名臣進寶奎虎頭移鎭赴榕溪握刀將帥迎牙纛解辮戎蠻貢象犀翠浪玉虹余昨夢碧篸羅帶入新題鳯池雞樹公棲處早个雲飛不要梯

拋官九載臥柴荊有底生涯底友生白鷺鸕鷀雙屬玉靑鞋布襪一笭箵贛江府主憐逋客樽酒綈袍篤故情天上故人今又去碧雲西望暮天橫【右見退休集】

五詩皆壯麗白鷺靑鞋一聨變體俊快

送族弟子西赴省

吾家詞伯達齋翁阿季文名有父風筆陣千軍能獨掃馬羣萬古洗來空嗟予還笏歸林下看子乘船入月中淡墨榜頭先快睹泥金帖子不須封【見退休集】

送士人赴省及鹿鳴宴舉世難得好詩此乘船入月中一句奇

別林景思

尢袤

二年無徳及斯民獨喜從遊得此君囊乏一錢窮到骨胸蟠千古气淩雲論交卻恨相逢晚別袂眞成不忍分後夜相思眇空濶尺書應許雁知聞

吳興林憲字景思少從其父宦遊天臺因畱蕭寺寓焉初賀參政允中奇其才妻以女孫而不取奩田貧甚爲詩學韋蘇州淳熙五年戊戌尢延之爲守爲作雲巢記又爲雲巢小集序柔櫓晚湖上寒燈深樹中汲井延晚花推窗數新竹延之謂唐人之精者不是過此詩相別有古人交道意

送晦庵南歸

二年摩手撫瘡痍恩與廬山五老齊合侍玉皇香案側卻持華節大江西鼎新白鹿諸生學築就長虹萬丈堤待哺饑民偏戀徳老翁猶作小兒啼

淳熙八年辛丑三月初四日朱文公在南康除江西提刑先是嘗有任滿奏事之防故延之詩云耳

送提舉楊大監解組西歸

徵轅已動不容攀回首棠陰蔽芾間爲郡不知歌舞樂憂民贏得鬂毛斑澄淸未展須持節注想方深便賜環從此相思隔煙水夢魂飛不到螺山

三首取一此楊誠齋萬里也知常州滿除廣東提舉尢延之家居作此詩送之首篇有雲歸裝見說渾無物添得新詩數百篇卽所謂荊溪集傳於世

送吳待制帥襄陽二首

方持紫槖侍西淸忽領雄藩向暑行誰謂風流貴公子甘爲辛苦一書生詞源筆下三千牘武庫胸中十萬兵從此君王寛北顧山南東道得長城

欲將盤錯試余鋒故擁旗麾訖外庸南峴北津形勝地前羊後杜昔賢蹤不妨倒載同民樂自有輕裘折敵衝努力功名歸報國莫思山月與林鐘

元注公詩飽看七寶山頭月慣聽三茅觀裏鐘此吳環也琚之第髙宗吳后之侄

送親戚錢尉入國

丁黼

正是朔風吹雪初行縢結束問徵途不能剌剌對婢子已是昂昂眞丈夫常惠舊曽隨屬國【蘇武傳蘇武中郎將及假吏常惠等】烏孫今亦病匃奴不知漢節歸何日凖擬殷勤說汴都丁涎溪黼居池州寶慶初正人也嘉定以來士大夫能詩如任斯庵淸叟與公皆是而任合於史彌逺至參政公忤於史後帥蜀成都破死之此詩三四佳五六善用事

送陸務觀得倅鎭江還越【三首取一】韓無咎

髙文不試紫雲樓猶得聲名動九州金馬漸登難避世蓬萊已近卻回舟燒城赤舌知何事許國丹心惜未酬歸臥鏡湖聊洗眼雨餘萬壑正爭流

放翁詩亦有云赤口能燒萬里城

送陸務觀福建提倉

觥船相對百分空京口追隨一夢中落紙雲煙君似舊盈巾霜雪我成翁春來茗葉還爭白臘近梅梢盡放紅領略溪山須妙語小迂使節上淩風

元注僕爲建安宰作淩風亭此詩淳熙五年戊戌作前詩隆興元年癸未作相去一十六年放翁已入蜀而出亦年五十四矣

杜叔髙秀才雨雪中相過畱一宿而別口誦此

詩以送之

陸遊

久客方知行路難關山無際水漫漫風吹欲倒孤城逺雪落如簁野寺寒暮挈衣囊投土室晨沽村酒掛驢鞍文章一字無人識胸次徒勞萬卷蟠

此金華杜旃也杜斿其同气俱登科有詩名斿至端平從官

送陳懷叔赴上臯酒官卻還都下

奇才初試發硎刀疋馬秋風到上臯地近𨿽同三輔重時平無復五陵豪極知穏步煙霄路卻要微知郡縣勞歸去平津首開防吐茵應復忤西曹

兩聨皆佳

送任夷仲大監【元受之子】

往者江淮未撤兵丹陽邂逅識耆英叩門偶綴諸公後倒屣曾防一笑迎敢意癡頑成後死相從髣髴若平生小詩話別初何有一段淸愁伴艣聲

元注昔在京口與陳應求馮國仲查元章張欽夫諸人從先提刑遊今三十九年矣放翁詩似此痩健者少矣

送王簡卿歸天臺二首

劉過

枚數人才難倒指有如公者又東歸班行失士國輕重道路不言心是非載酒靑山隨處飲談詩玉塵爲誰揮歸期趂得春風早莫放梅花一片飛

千巖萬壑天臺路一日分爲兩日程事可語人酬酢易靣無慚色去畱輕放開筆下閒風月收斂胸中舊甲兵世事看來忙不得百年到手是功名

王居安字資道一字簡卿臺州人淳熙十四年丁未探花韓侂冑之死驟入言路尋卽去國此送詩殆其時也後起家帥江西與湖南漕帥曹彥伯同平峒防位至侍從攺之吉州人所謂龍洲道人劉過也以詩遊謁江湖大欠鍼綫侂冑嘗欲官之使金國而漏言卒以窮死惟此二詩可觀前詩三四用歐陽公送王平甫句意歸期趂得東風早與世事看來忙不得兩句太俗忙不得者何等議論衰颯甚矣

送劉攺之

王居安

劉子堂堂七尺軀髙談世事奮髯須觀渠論到前賢處據我看來近世無出語令人驚辟易處窮無鬼敢揶揄徜徉閙市渾無畏要是人間烈丈夫

卽前注王居安也第一首云名滿江湖劉攺之半生窮困但吟詩人言季布恐難迹我謂鄭老眞其師後四句不稱第二首不識劉郎莫便語酒酣耳熱未全疎士當窮困能無慊我自斟量愧不如橫槊賦詩俱有分輕裘緩帶特其餘當今四野無塵土宜有奇才在艸廬非不豪爽但欠平妥優遊之意亦足以見攺之乃一俠士然外俠內餒作詩多干謁乞索態云

送王伯奮守筠陽

樓鑰

三槐名徳萃淸門七葉爲州賴有君道院無忘山谷賦郡齋當寄潁濱文君應膝上憐文度我向東牀憶右軍振起家聲差易耳便看奏最躡靑雲

攻媿集第九卷

此詩後有別王恭叔詩別長女淯詩逺侍雙親官道院爲同盡室餞西橋又云老我年來百念輕文姬助我以琴鳴蓋攻媿長女淯嫁王恭叔隨侍其父赴筠守也攻媿此詩三四切於其州五六用王氏二事以見伯奮之愛子已之愛壻皆工

次韻知常徳袁尊固監丞送別【八月十日】

魏了翁

細把行藏爲子評只知盡分敢徼名出如有益殷三聘用不能行魯兩生此道古人如飲食後來竈婢或猜驚子云亦號知書者猶把商山作采榮

孔訓元無實對名只言爲已與求人能知管仲不爲諒便識殷賢都是仁義利兩途消處長古今一理屈中伸自從聖學寥寥後千百年誰信得眞

別來歳月爾滔滔流落天涯忽此遭萬木辭榮秋意澹百川歸壑岸容髙笑看海上兩蝸角閒禿山中千兔毫若向顏曾得消息直須奴僕命離騷

夕陽舂處是吾家水繞山環路轉賒蹙蹙四方渾未定茫茫大化渺無涯歸來已恨十年晚老卻空嗟雙鬂華各願及時崇令徳萬鐘於我本何加

鶴山魏公寶慶乙酉謫靖州凡七年後紹定辛卯歸蜀此云八月十日蓋是歳也其在謫無一毫戚嗟憔悴之言亦不通史彌逺一字大儒徳言非區區小詩人可企及也

送趙子直帥蜀得須字

尢袤

射防當年首漢儒去登雲路只斯須飽聞治最誇閩部已有先聲到益都壯略定羌元自許宗英帥蜀舊來無前驅叱馭休辭逺看取東歸上政塗

帝念西南在一隅簡求才徳應時須羌夷種落誇威令秦隴關河聽指呼自古功名多少壯及今談笑定規模玉山舊政人誰記應掃棠陰看畫圖

元注云公前夢玉山汪端明次日有帥蜀之命校其出處大略相似且俱以四十七歳入蜀其夢玉山持帚相拜故用東坡送周文儒帥梓棠陰之語成都太守自國朝以來至今皆畫像云玉山汪應辰諱端明趙子直諱汝愚皆狀元出身以宗室帥蜀自子直始後以爲相亦越前此也

瀛奎律髓卷二十四

欽定四庫全書

瀛奎律髓卷二十五

元方回編拗字類

拗字詩在老杜集七言律詩中謂之吳體老杜七言律一百五十九首而此體凡十九出不止句中拗一字往往神出鬼沒𨿽拗字甚多而骨骼愈峻峭今江湖學詩者喜許渾詩冰聲東去市朝變山勢北來宮殿髙湘潭云盡暮山出巴蜀雪消春水來以爲丁卯句法殊不知始於老杜如負鹽出井此溪女打鼔發船何郡郎寵光蕙葉與多碧防注桃花舒小紅之類是也如趙嘏殘星幾防雁橫塞長笛一聲人倚樓亦是也唐詩多此類獨老杜吳體之所謂拗則才小者不能爲之矣五言律亦有拗者止爲語句要渾成气勢要頓挫則換易一兩字平仄無害也但不如七言吳體全拗爾

五言【十首】

已上人茅齋

杜甫

已公茅屋下可以賦新詩枕簟入林僻茶畱客遲江蓮揺白羽天棘蔓靑絲空忝許詢輩難酬支遁辭入字當平而仄畱字當仄而平許支二字亦然間或出此詩更峭健又入字畱字乃詩句之眼與揺字蔓字同如必不可依平仄則拗用之尢佳耳如雲散灌壇雨春靑彭澤田亦是

暮雨題瀼西新賃艸屋

欲陳濟世防已老尙書郎不息豺虎鬭空慚鵷鷺行時危人事急風逆羽毛傷落日悲江漢中宵淚滿牀濟世防三字皆仄尙書郎三字皆平乃更覺入律豺虎鵷鷺又是一樣拗體時危一聨亦變體也

上兜率寺

兜率知名寺眞如防法堂江山有巴蜀棟宇自齊梁庾信哀𨿽久何顒好不忘白牛連逺近且欲上慈航此寺棟宇自齊梁至今則所用自字決不可易亦旣工矣江山有巴蜀有字亦決不可易則不應換平聲字卻將巴字作平聲一拗如詩應有神助吾得及春遊亦是

酬姚校書

賈島

因貧行逺道得見舊交遊美酒易傾盡好詩難卒酬公堂朝共到私第夜相畱不覺入關晚別來林木秋易難二字拗用句意俱佳尾句入林字亦拗詩人如此者多

早春題湖上友人新居

近得雲中路門長侵早開到時猶有雪行處已無苔勸酒客初醉畱茶僧未來毎逢晴暖日惟見乞花栽門不當官道行人到亦稀故從飡後出多是夜深歸開篋收詩卷掃牀移臥衣幾時同買宅相近有柴扉前篇客字僧字拗對詩家甚多後篇收詩前句不拗只掃牀移臥衣拗一字掃字旣仄卽移字處合平亦詩家通例也

次韻楊明叔

黃庭堅

全徳備萬物大方無四隅身隨腐艸化名與太山俱道學歸吾子言詩起老夫無爲蹈東海畱作濟川桴腐艸之腐不容不拗緣一定字不可易如備萬物無四隅亦然所以選此詩者不專爲拗字而止身隨腐艸化所謂語小莫能破名與太山俱所謂語大莫能載身在菇蒲中名滿天地間九鼎安磐石一身轉秋蓬皆是也五首選一

次韻答髙子勉

雪盡虛檐滴春從細艸回徳人泉下夢俗物眼中埃久立我有待長吟君不來重鎖關鑰要待玉匙開十首摘一以我對君𨿽非字之工者亦見拗句之健起句十字言景中四句皆言情豈近世四體所得拘黃陳詩有四十字無一字帶景者後學能參此者幾人矣徳人謂東坡

別負山居士

陳師道

田園相與老此別意何如更病可無醉猶寒已自和髙名胡未廣詩句尙能多沙艸東山路猶須一再過更病可無醉所用可字不容不拗此詩全在虛字上著力除田園沙艸山路六字外不曾粘帶景物只於三四个閒字面上斡旋妙意其苦心亦已甚矣

寄答李方叔

平生經世防寄食不資身孰使文章著能辭轍迹頻帝城分不入書札詗何人子未知吾嬾吾寧覺子貧帝城分不入分字不可不拗又此詩四十字無一字黏景物惟趙昌父能之漢書陳咸傳咸滯於郡守時王音輔政信用陳湯咸數賂遺湯予書曰卽防子公力得入帝城死不恨詗漢書注偵伺也櫟按誠齋送人下第云孰使文章太驚俗何緣塲屋不遺才卽用後山此詩三四一聨句法意度然皆老杜文章憎命達之遺意

七言【十八首】

題省中院壁

杜甫

掖垣竹埤梧十尋洞門對雪常陰陰落花遊絲白日靜鳴鳩乳燕靑春深腐儒衰晚謬通籍退食遲回違寸心衮職曽無一字補許身愧比雙南金

此篇八句俱拗而律呂鏗鏘試以微吟或以長歌其實文從字順也以下吳體皆然落花遊絲白日靜鳴鳩乳燕靑春深此等句法惟老杜多亦惟山谷後山多而簡齋亦然乃知江西詩非江西實皆學老杜耳因附見於下淸江碧石傷心麗嫩蕋穠花滿目斑珠簾綉柱圍黃鶴錦防牙檣起白鷗老杜也頭白眼花行作吏兒婚女嫁望還山靑春白日無公事紫燕黃鸝俱好音釣溪築野收多士航海梯山共一家舊管新收幾妝鏡流行坎止一虛舟霜髭雪鬂共看鏡萸糝菊英同送秋山谷也語鵲飛烏春悄悄重簾深院晚沈沈來牛去馬中年眼朗月淸風萬里心問捨求田眞得計臨流據石有餘淸熟路長驅聊緩步百全一發不虛後山也寒食淸明愁客子暖風遲日醉梨花前江後嶺通雲气萬壑千巖送雨聲簡齋也東坡亦有之白砂碧玉味方永黃紙紅旗心已灰經卷藥鑪新活計舞衫歌扇舊因緣如歐陽公金馬玉堂三學士淸風明月兩閒人皆兩句中各自爲對或以壯麗或以沈鬱或以勁健或以閒雅又觀本意如何予亦不能悉數姑舉一二更不別出

愁

江艸日日喚愁生巫峽泠泠非世情盤渦鷺浴底心性獨樹花發自分明十年戎馬暗南國異域賓客老孤城渭水秦山得見否人今罷病馬縱橫

南國一本作萬國說如前

書夢

二月饒睡昏昏然不獨夜短晝分眠桃花气暖眼自醉春渚日落夢相牽故鄕門巷荊棘底中原君臣豺虎邊安得務農息戰鬭普天無吏橫索錢

暮歸

霜寒碧梧白鶴棲城上擊柝復烏啼客子入門月皎皎誰家搗練風淒淒南渡桂水闕舟楫北歸秦川多鼓鞞年過半百不稱意明日看云還杖藜

早秋苦熱堆案相仍

七月六日苦炎蒸對食暫餐還不能毎愁夜中自足蠍況乃秋後轉多蠅束帶髮狂欲大叫簿書何急來相仍南望靑松架短壑安得赤腳踏層冰

老杜詩豈人所敢選當晝夜著幾間讀之今欲示後生以體格乃取吳體五首於此他如鄭駙馬宴洞中九日至後崔氏艸堂曉發公安等篇自當求之集中

題落星寺

黃庭堅

星宮遊空何時落著地亦化爲寶坊詩人晝吟山入座醉客夜愕江撼牀蜂房各自開戶牖蟻穴或夢封侯王不知靑雲梯幾級更借痩藤尋上方

落星開士深結屋龍閣老翁來賦詩小雨藏山客坐久長江接天帆到遲燕寢淸香與世隔畫圖絕妙無人知【元注僧隆畫甚富而寒山拾得畫甚妙】蜂房各自開戶牖處處煮茶藤一枝

此學老杜所謂拗字吳體格而編山谷詩者置外集古詩中非是各開戶牖眞佳句恐以此遂兩用之

汴岸置酒贈黃十七

吾宗端居懷百憂長歌勸之肯出遊【一作百丈暮捲篙人休侵星爭前猶幾舟】黃流不解涴明月碧樹爲我生涼秋初平羣羊置莫問叔度千頃醉卽休【一作詩吟吾黨夜來句酒買田翁社後篘】誰倚柁樓吹玉笛斗杓寒掛屋山頭

此見山谷外集亦吳體學老杜者注腳四句可參看必從吾宗起句則五六初平叔度黃姓事爲切若止用百丈暮捲起句則吾黨田翁一聨亦可也

題胡逸老致虛庵

藏書萬卷可教子遺金滿籝常作災能與貧人共年谷必有明月生蚌胎山隨宴坐畫圖出水作夜牕風雨來觀水觀山皆得妙更將何物污靈防

末句一作莫將世事侵兩鬂小庵觀靜鎖靈防三四謂賑饑者必有後此理灼然五六奇句也亦近吳體又山谷永州題淡山巖前詩亦全是此體

寒食

張耒

暗空無星雲抺漆邑犬吠野人履霜歳雲暮矣風落木夜如何其斗挿江屋頭眠雞正寂寂野縣嚴鼔先逄逄摩娑老面起篝火春色牀頭酒滿缸

曉意

城頭淸角已三奏樹間眠鳩方一鳴風霜淒雁南向星河橫斜天左傾待旦枕戈無怨敵將朝盛服非公卿不如衲被防頭睡直至東窗海日生

宛丘吳體二首皆頓挫有味窮而不怨蓋謫黃州時詩也

聞徐師川自京師歸豫章

謝逸

九衢塵裏無停輈君居陋巷不出遊滿城惡少弋鳬雁對面故人風馬牛別後夢寒燈火夜歸來眼冷江湖秋馮驩老大食不飽起視八荒提蒯緱

謝幼槃之兄也此吳體

飲酒示坐客

謝薖

身前不吝作虫臂身後何須畱豹皮劬勞母氏生育我造物小兒經紀之牙籌在手彼爲得塊石支頭吾所師偶逢名酒輙徑醉兒童拍手云公癡

臨川謝薖字防槃兄逸字無逸二人俱入江西詩此學山谷亦老杜吳體三四尢極詩之變態

張子公召飲靈感院

曽幾

竹輿響肩艣啞嘔芙蕖城曉六月秋露華猶艸光合晨气欲動荷香浮給孤獨園賴君到伊蒲塞供爲我修僧窗各自占山色處處燻鑪茶一甌

茶山曾公學山谷詩有案上黃詩屢絕編之句此其生逼山谷然亦所謂老杜吳體也此體不獨用之八句律用爲絕句尢佳山谷荊江亭病起十絕是也茶山有一絕云自公退食入僧定心與香字俱寒灰小兒了不解人意正用此時持事來深有三昧

南山除夜

薫風吹船落江潭日月除盡猶湖南百年忽已度彊半十事不能成二三靑編中語要細讀蒲團上禪須飽參兒時顏狀聽渠攺瀟湘水色深挼藍

合入時序詩中以其爲拗字吳體近追山谷上擬老杜故列諸此

次韻向君受感秋

汪藻

向侯拄笏意千里肯爲俗彈頭上冠何時盛之靑闥妙語付以烏絲欄日邊人去雁行斷江上秋髙楓葉寒向來叔度倘公是一見使我窮愁寛

翰林汪公彥章長於四六中興第一存詩不多此效吳體

張禕秀才乞詩【元注張舊與前輩名士往還甚眾】呂本中

白蓮庵中張居士夢斷世間風馬牛風塵表物自無意神仙中人聊與遊澄江似趂北城曉苦雨不放南山秋君當先行我繼往勾吳東亭畱小舟

自山谷續老杜之脈凡江西皆得爲此奇調汪彥章與呂居仁同輩行茶山差後皆得傳授茶山之嗣有陸放翁同時尢楊範皆能之乃後始盛行晚唐而髙致絕焉

過三衢呈劉共父

胡銓

別離如許毎引領邂逅幾何還著鞭微服過宋我何敢大國賜秦公不然衰鬢雕零已子後髙名崒嵂方丁年卽看手握天下砥山中宰相從云眠

元注予自兵侍罷歸從三衢城外遵陸以兩夫肩籃輿太守劉共父謂予云兩夫肩輿甚似微服過宋因作此戱簡效吳體○澹庵名銓字邦衡上書乞斬秦檜坐謫嶺外及海外二十餘年檜死乃移衡州孝廟時始召用至從官平生所作精覈效吳體者甚多瀛奎律髓卷二十五

欽定四庫全書

瀛奎律髓卷二十六

元方回編變體類

周伯防詩體分四實四虛前後虛實之異夫詩止此四體耶然有大手筆焉變化不同用一句說景用一句說情或先後或不測此一聨旣然矣則彼一聨如何處置今選於左並取夫用字虛實輕重外若不等而意脈體格實佳與凡變例之一二書之

五言【十首】

上已日徐司錄林園宴集

杜甫

鬂毛垂領白花蘂亞枝紅欹倒衰年廢招尋令節同薄衣臨積水吹面受和風有喜畱攀桂無勞問轉蓬鬂毛垂領白言我之形容情也花蘂亞枝紅言彼之物色景也旣如此開劈下面似乎難繼卻再著一句應上句形容其老爲可憐又著一句言不孤物色之意然後五六一聨皆是以情穿景然結句亦不弱也尙雙峙力繳惟老杜能之惟黃陳能之惟曾茶山趙章泉能之如重過何氏四句云蹉跎暮容色悵望好林泉何日沾微祿歸山買薄田此等變格豈小手段分二十字巧妝纎刻者能之乎

江漲又呈竇使君

向晚波微緑連空岸卻靑日兼春有暮愁與醉無醒漂泊猶杯酒踟躕此驛亭相看萬里別同是一浮萍日且暮春亦且暮景也愁不醒醉亦不醒情也以輕對重爲變體且交互四字如秤分星雲

屏迹

用拙存吾道幽居近物情桑麻深雨露燕雀半生成村鼔時時急漁舟个个輕杖藜從白首心迹喜雙淸或問雨露二字雙重生成二字雙輕可以爲法乎雨自對露生自對成此輕重各對之法也必善學者始能之

憶江上吳處士

賈島

閩國揚帆去蟾蜍虧復圓秋風吹渭水落葉滿長安此地聚防夕當時雷雨寒蘭橈殊未返消息海云端或問此詩何以謂之變體豈秋風吹渭水落葉滿長安爲壯乎曰不然此卽唐人春還上林苑花滿洛陽城也其變處乃是此地聚防夕當時雷雨寒人所不敢言者或曰以雷雨對聚防不偏枯乎曰兩輕兩重自相對乃更有力但謂之變體則不可常爾

病起

嵩丘歸未得空自責遲回身事豈能遂蘭花又已開病令新作少雨阻故人來燈下南華捲祛愁當酒杯老杜此等體多於七言律詩中變獨賈浪仙乃能於五言律詩中變是可喜也昧者必謂身事不可對蘭花二字然細味之乃殊有味以十字一串貫意而一情一景自然明白下聨更用雨字對病字甚爲不切而意極切眞是好詩變體之妙者也若往往語復黙微微雨灑松則其變太厓異而生澁矣

寓北原作

登原見城闕防蹇畏炎天日午路中客槐花風處蟬逺山秦樹上淸渭漢陵前何事居人世皆從名利牽日午路中客一句似麤疎槐花風處蟬一句卻細宻亦變體也秦樹漢陵及尾句俱佳

寄宋州田中丞

古郡近南徐關河萬里餘相思深夜後未答去年書自別知音少難忘識面初舊山期已久門掩數畦蔬相思深夜後未答去年書初看甚淡細看十字一串不喫力而有味浪仙善用此體如白髮初相識秋山擬共登如羨君無白髮走馬過黃河如萬水千山路孤舟一月程皆句法之變也如自別知音少難忘識面初又當截上二字下三字分爲兩段而觀方見深味蓋謂自相別之後知音者少自別二字極有力而最難忘者尢在識面之初老杜有此句法每語見許文章伯之類是也不寐防巴虎全生狎楚童亦是也山谷欲嗔王母惜稍慧女兄誇亦是也

寄張文潛舍人

陳師道

今代張平子雄深次子長名髙三俊上官立右螭傍車笠吾何恨飛騰子莫量時平身早達未用夢凝香君乘車我戴笠他日相逢下車揖此所謂車笠之盟也車笠二字實以對飛騰二虛字可乎曰老杜雨露對生成有例後山又有詩曰預知河嶺阻不作往來頻聲言隨地攺吳越到江分皆是以輕對重

老柏【有序】

勝果院後有柏見之二十餘年疎痩如故予寓其捨數以水灌之遂有生意

庭柏無生意摧殘二十秋稍沾杯水潤已與歳寒謀黃裏靑靑出愁邊稍稍瘳防看笙鶴下暮雀莫深投黃裏靑靑出用三个顏色字愁邊稍稍瘳卻只平淡不帶顏色字此與襟三江帶五湖控蠻荊引甌越同例如張宛丘七言有曰白頭靑鬂有存沒落日斷霞無古今互換錯綜而此尢奇矣是爲變體

歳月那能記風霜亦飽經槁幹仍故節潤澤出新靑色與江波共聲畱靜夜聽輝輝垂重露防防綴流螢尾句謂柏葉之上輝輝垂重露遙見之者如防防綴流螢也試嘗於月下看樹木皆然老杜雲月明垂葉露此句暗合唐人詩聽雨寒更盡開門落葉深微陽下喬木逺燒入秋山與此同例是爲變體

七言【十九首】

江上值水如海勢聊短述

杜甫

爲人性僻耽佳句語不驚人死不休老去詩篇渾漫與春來花鳥莫深愁新添水檻供垂釣故著浮槎替入舟焉得思如陶謝手令渠述作與同遊

以詩篇對花鳥此爲變體後來者又善於推廣云

九日

重陽獨酌杯中酒抱病起登江上臺竹葉於人旣無分菊花從此不須開殊方日落猿哭舊國霜前白雁來弟妹蕭條各何在干戈衰謝兩相催

此竹葉酒也以對菊花是爲眞對假亦變體於人旣無分從此不須開於虛字上十分著力

去年登髙郪縣北今日重在涪江濵苦遭白髮不相放羞見黃花無數新世亂鬱鬱久爲客路難悠悠長傍人酒防卻憶十年事腸斷驪山淸路塵

此兩首皆當入節序類以其爲變體之祖故入此白髮人事也黃花天時也亦景對情之謂後人九日詩無不以白髮對黃花皆本老杜如卽今蓬鬂攺但愧菊花開亦是苦遭羞見乃虛字著力處

齊山

杜牧

江涵秋影雁初飛與客攜壺上翠微塵世難逢開口笑菊花須挿滿頭歸但將酩酊酬佳節不用登臨怨落暉古往今來只如此牛山何必淚沾衣

此以塵世對菊花開闔抑揚殊無斧鑿痕又變體之俊者後人得其法則詩如禪家散聖矣

送春

蘇軾

夢裏靑春可得追欲將詩句絆餘暉酒防病客惟思睡蜜熟黃蜂亦嬾飛芍藥櫻桃俱掃地鬂絲禪榻兩忘機慿君借取法界觀一洗人間萬事非

酒防病客惟思睡我也情也蜜熟黃蜂亦嬾飛物也景也芍藥櫻桃俱掃地景也鬂絲禪榻兩忘機情也一輕一重一來一往所謂四實四虛前後虛實又當何如下手至此則知系風捕影未易言矣坡妙年詩律頗寛至晚年乃神妙流動

首夏官舍卽事

安石橊花開最遲絳裙深樹出幽菲吾廬想見無限好客子倦遊胡不歸座上一樽𨿽得滿古來四事巧相違令人卻憶湖邊寺垂柳陰陰書掩扉

此詩變體他人殆難繼也首唱兩句自說橊花下面如何著語似乎甚難卻自想吾盧之好而恨此身之未歸第五第六卻又謂不是無酒只是心事自不樂爾至尾句卻又擺脫而歸宿於湖上之寺蓋謂𨿽未可遽歸一出遊僧捨亦可也變體如此難學姑書之以見蘇公大手筆之異如初夏賀新郎詞後一段全說橊花亦他人所不能也如老杜卽看燕子入山扉以下四句說景卻將四句說情則甚易爾善變者將四句說景括作一句又將四句說情括作一句以成一聨斯謂之難

次韻蓋郎中率郭郎中休官

黃庭堅

世態已更千變盡心源不受一塵侵【一作險阻艱難親得力是非憂患飽經心】靑春白日無公事紫燕黃鸝俱好音付與兒孫知伏臘聽教魚鳥遂飛沈黃公壚下曽知味定是逃禪入少林

靑春白日紫燕黃鸝變體

次韻郭右曹

閱世行將老斵輪那能不朽見仍云歳中日月又除盡聖處工夫無半分秋水寒沙魚得計南山濃霧豹成文古心自有著鞭地尺璧分陰未當勤

歳中日月又除盡景也聖處工夫無半分情也賈島身事豈能遂蘭花又已開當一律觀老杜竹葉菊花一聨又白髮黃花一聨卽是此樣手段

和師厚郊居示裏中諸君

籬邊黃菊關心事牕外靑山不世情江橘千頭供歳計秋蛙一部洗朝酲歸鴻往燕競時節宿艸新墳多友生身後功名空自重眼前樽酒未宜輕

歸鴻往燕競時節天時也宿艸新墳多友生人事也亦一景對一情上面四句用菊山橘蛙四物亦不覺冗山谷詩變體極多明月淸風非俗物輕裘肥馬謝兒曹功名富貴兩蝸角險阻艱難一酒杯春風春雨花經眼江北江南水拍天碧嶂淸江元有宅黃魚紫蟹不論錢上八字各自爲對如洞庭歸客有佳句庾嶺疎梅如小棠公庭休更進湯餅語燕無人窺井欄則變之又變在律詩中神動鬼飛不可測也

次韻春懷

陳師道

老形已具臂膝痛春事無多櫻筍來敗絮不溫生蟣虱大杯覆酒著塵埃衰年此日仍爲客舊國當時只廢臺河嶺尙堪供極目少年爲句未須哀

後山詩痩鉄屈蟠海底珊瑚枝不足以諭其深勁老形已具臂膝痛身欲老也春事無多櫻筍來春欲盡也前輩詩中千百人無後山此二句以一句情對一句景輕重彼我沈著深郁中有無窮之味是爲變體至如蟣虱塵埃一聨所用字有前例亦佳

早起

鄰雞接響作三鳴殘防連聲殺五更寒气挾霜侵敗絮賓鴻將子度微明有家無食惟髙枕百巧千窮只短檠翰墨日疎身日逺世間安得尙虛名

有家無食百巧千窮各自爲對變體也如寒气挾霜侵敗絮賓鴻將子度微明輕重互換愈見其妙一篇之中四句皆用變體如熟路長驅聊緩步百全一發不虛卽此所評之變體如喬木下泉余故國黃鸝白鳥解人情含紅破白連連好度水吹香故故長隠兒忘言終不近白頭靑簡兩相催不以顏色對顏色猶不以數目對數目而各自爲對皆變體也

春日

張耒

輝輝暖日弄遊絲風軟晴雲緩緩飛殘雪暗隨冰筍滴新春偸向桞梢歸可憐客鬂蹉跎老每惜梅花取次稀何事都城輕薄子買懽沽酒試春衣

此亦以客鬂對梅花皆自老杜鬂毛花蕋一聨發之

懷天經智老因以訪之

陳與義

今年二月凍初融睡起苕溪緑向東客子光陰詩卷裏杏花消息雨聲中西庵禪伯還多病北柵儒仙只固窮忽憶輕舟尋二子綸巾鶴氅試春風

以客子對杏花以雨聲對詩卷一我一物一情一景變化至此乃老杜卽今蓬鬂攺但愧菊花開賈島身事豈能遂蘭花又已開翻窠換臼至簡齋而益奇也後山老形已具臂膝痛春事無多櫻筍來一聨極其酸苦而此聨有富貴閒雅之味後山窮簡齋達亦可覘云

寓居劉倉廨中晚步過鄭倉臺上

紗巾竹杖過荒陂滿面春風二月時世事紛紛人老易春陰漠漠絮飛遲士衡去國三間屋子美登臺七字詩艸繞天西靑不盡故園歸計入支頤

以世事對春陰以人老對絮飛一句情一句景與前客子杏花之句律令無異但如此下兩句後面難措手簡齋胸次卻防變化斡旋全不覺難此變體之極也

重陽

去歳重陽已百憂今年依舊嘆羈遊籬底菊花惟解笑鏡中頭髮不禁秋涼風又落宮南木老雁孤鳴漢北洲如許行年那可記謾排詩句寫新愁

菊花對頭髮卽老杜蓬鬂菊花一聨定例

對酒

新詩滿眼不能裁鳥度云移落酒杯官裏簿書無日了樓頭風雨見秋來是非衮衮書生老歳月匆匆燕子回笑撫江南竹根枕一樽呼起鼻中雷

此詩中兩聨俱用變體各以一句說情一句說景奇矣坡詞有云官事何時畢風雨外無多日卽前聨意也後聨卽與前詩世事紛紛春陰漠漠一聨用意亦同是爲變體學許渾詩者能之乎此非深透老杜山谷後山三關不能也

陪粹翁舉酒於君子亭亭下海棠方開

世故驅人殊未央聊從地主借繩牀春風浩浩吹遊子暮雨霏霏濕海棠去國衣冠無態度隔簾花葉有輝光使君禮數能寛否酒味撩人我欲狂

此詩中四句皆變兩句說已兩句說花而錯綜用之意謂花自好人自愁耳亦其才能驅駕豈若瑣瑣鐫砌者之詩哉

淸明

淸明閒步澗邊沙行入荒林聞亂鴉寒食淸明驚客意暖風遲日醉梨花書生投老王官谷壯士偸生漂母家不用秋千與蹴踘只將詩句答年華

三四變體又頗新異嗚呼古今詩人當以老杜山谷後山簡齋四家爲一祖三宗余可預配饗者有數焉

睡起

憨憨與世共兒嬉兀兀從人笑我癡閒裏事忙晴防藥靜中機動夜爭棋心情詩卷無佳句時節梅花有好枝熟睡覺來何所欠菜根香軟飯流匙

淳熙十四年丁未春石湖作此詩年六十二可作平生詩第一心情詩卷無佳句言情思時節梅花有好枝言景物詩變體至此不可加矣上兩句又自不覺其冗絕作也

瀛奎律髓卷二十六

欽定四庫全書

瀛奎律髓卷二十七

元方回編著題類

著題詩卽六義之所謂賦而有比焉極天下之最難石曼卿紅梅詩有曰認桃無綠葉辧杏有靑枝不爲東坡所取故曰題詩必此詩定知非詩人然不切題又落汗漫今除梅花雪月晴雨爲專類外凡雜賦體物肖形語意精到者選諸此

五言【三十首】

房兵曹胡馬

杜甫

胡馬大宛名鋒稜痩骨成竹批雙耳峻風入四蹄輕所向無空濶眞堪托死生驍騰有如此萬里可橫行自漢天馬歌以來至李杜集中諸馬詩始皆超絕蘇黃及張文潛畫馬詩亦然他人集所無也學者宜自撿觀此但選五言律之一耳

畫鷹

素練風霜起蒼鷹畫作殊身思狡兔側目似愁胡絳鏇光堪擿軒楹勢可呼何當擊凡鳥毛血灑平蕪【茍勇切猶竦身也鷹出於岱北胡地也絳鏇圓轆轤也所畫絆鷹之絳鏇徐釧切光而堪擿取也】

此詠畫鷹極其飛動身側目一聨已曲盡其妙堪擿可呼一聨又足見爲畫而非眞王介甫虎圖行亦出於此耳目光夾鏡當坐隅卽第五句也此物安可來庭除卽第六句也何當擊凡鳥毛血灑平蕪子美胸中憤世疾邪又以寓見深意謂焉得烈士有如眞鷹能搏掃庸繆之流也蓋亦以譏夫貌之似而無能爲者也詩至此神矣

孤鴈

孤鴈不飲啄飛鳴聲念羣誰憐一片影相失萬重云望盡似猶見哀多如更聞野鴉無意緒鳴噪自紛紛唐末有鮑當爲孤鴈詩因謂之鮑孤鴈亦未能逮此

螢火

幸因腐艸出敢近太陽飛未足臨書卷時能防客衣隨風隔幔小帶雨傍林防十月淸霜重飄零何處歸老杜詩集大成於著題詩無不警防說者謂此詩腐艸太陽之句以譏李輔國凡評詩正不當如此刻切拘泥言之者無罪聞之者足以戒大丈夫耿耿者不當爲螢爝防光於此自無相關世之僅明忽晦不常者又豈一輔國則見此詩而自愧矣學者觀大指可也

嚴鄭公同詠竹得香字

綠竹半含籜新稍才出墻色侵書帙晚陰過酒樽涼雨洗涓涓淨風吹細細香但令無剪伐防見拂雲長疑者謂細細香非所以題竹於新竹含籜時審之老杜非過許也竹林自有一種奇气

柳邊

只道梅花發那知柳亦新枝枝總到地葉葉自開春紫燕時翻翼黃鸝不露身漢南應老盡防上逺愁人前輩最喜葉葉自開春其實十字俱精漢南老樹猶如此我何以堪事防上借以指亞夫細柳營也意極淒婉老杜著題之佳者不一如薤云束比靑蒭色圓齊玉筯頭如鸚鵡雲翠衿渾短盡紅嘴謾多知如黃魚云脂膏兼飼犬長大不容身如歸鴈云雲裏相呼疾沙邊自宿稀又云是物關兵气何時免客愁皆工而有味

病蟬

賈島

病蟬飛不得向我掌中行折翼猶能薄酸吟尙極淸露華凝在腹塵防誤侵睛黃雀並鳶鳥俱懷害爾情賈浪仙詩得老杜之痩而用意苦矣蟬有何病殆偶見之托物寄情諭寒士之不遇也中四句極其奇澁而塵防誤侵睛尢亙古詩人所未道故曰浪仙用意苦矣

別鶴

雙鶴出雲溪分飛各自迷空巢在松頂折羽落江泥尋水終不飲逢林亦未棲別離應易老萬里兩淒淒此寓言似寫離別者之苦

古樹

古樹枝柯少枯來復幾春露根堪系馬空腹定藏人蠧節莓苔老燒根霹靂新若當江浦上行客祭爲神一枯樹耳模寫至此妙甚尾句尢佳

賦得古原艸送別

白居易

離離原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情春風吹又生一聨樂天妙年以此見知於顧況

賦得邊城角

邊角兩三枝霜天隴上兒望鄕相並立向月一時吹戰馬頭皆舉徵人首盡垂嗚嗚三奏罷城上展旌旗尾句無力三四好第五句尢好

孤雁

崔塗

幾行歸塞盡念爾獨何之暮雨相呼疾寒塘欲下遲渚云低暗度關月冷相隨未必逢罾繳孤飛自可疑老杜云誰憐一片影相失萬重云此雲暮雨相呼疾寒塘欲下遲亦有味而不及老杜之萬鈞力也爲江湖孤客者當以此尾句觀之

杜中丞書院新移小竹

王建

此地本無竹逺從山寺移經年求養法隔日記澆時嫩綠長新葉殘黃收故枝色經寒不動聲與靜相宜愛防出常數稀稠防自知貧家緣未有客散獨行遲

所防兩聨甚佳

鷰

梅堯臣

涏涏雙來鷰飛飛自舞空輕如漢家後斜避楚臺風半折撩沙觜相髙接艸虫向人全不畏切莫入吳宮輕如漢家後眞用飛燕事斜避楚防風本非燕事而用之有情味

蠅

乘炎出何許人意以防防怒劍休追逐凝屏謾指彈與蚊爭【一作更】晝夜共蜜上杯盤自有堅冰在能令畏不難此當與老杜螢詩相表裏玩味

挑燈杖

油燈方照夜此物用能行焦首終無悔橫身爲發明盡心常欲曉委地始知輕若比飄飄梗何邀世上名此借以詠忠臣義士之敢諌者宛陵集第四十八卷

如此著題詩蠅蛙蚊犬之類一十七首取其二云

竹珓環

魏野

誰制破筠根還同一气分吉凶終在我翻覆謾勞君酒欲祈先酹香因擲更聞吾嘗學丘禱嬾把祝云云可與梅聖兪挑燈杖作一對防我者自謂吉凶由已也君者謂珓環徒勞汝翻覆也亦譬夫君子守正豈聽他人翻覆乎結句只用丘禱事以証之

和答錢穆父詠猩猩毛筆

黃庭堅

愛酒醉魂在能言機事疎平生幾兩屐身後五車書物色防王防勲勞在石渠防毛能濟世端爲謝楊朱用事所出詳見任淵注本此詩所以妙者平生身後幾兩屐五車書自是四个出處於猩猩毛筆何干涉乃善能融化斡排至此末句用防毛事後之學詩者不知此機訣不能入三昧也山谷更有兩絕句亦可喜

見諸人倡和酴醿詩次韻戲詠

梅殘紅藥遲此物共春歸名字因壺酒風流付枕幃墜鈿香徑艸飄雪淨垣衣玉气晴虹發沈材鋸屑霏直知多不厭何忍摘令稀常恨金沙學顰時政可揮

名字風流一聨盡酴醿之妙此本唐書酒名世以花似酒之色故得名而亦爲枕嚢幃者也山谷學老杜爲詩直知多不厭何忍摘令稀此句殆謂賢者在朝愈多愈美而忍於驅逐使之漸少乎蓋元祐二年四月詩必有所指末句引金沙而鄙其效顰則嫉惡之意尢甚卽老杜孤雁末句乃云野鴉無意緒一格也○此詩孔文仲首倡予有淸江三孔集偶未及撿蘇子由所和欒城集有雲光凝眞照夜枝軟或牽衣上一句佳

和師厚接花

妙手從心得接花如有神根株穰下土顏色洛陽春雍也本犁子仲由元鄙人升堂與入室只在一揮斤山谷最善用事以孔門變化雍由譬接花而繳以莊子揮斤語此江西奇處如嵗寒知松柏用彛字韻山谷曰鄭公扶正觀已不見封彛東坡亦和終不及山谷之工也曽文淸陸放翁楊誠齋皆得此法

謝人寄小胡孫

致爾自何處初來猶索騰眞宜少陵覓未解柳州憎婢喜常儲果奴嗔屢掣繩報君無一物試爲斸寒藤老杜有覓胡孫詩小如拳及愁胡靣六字皆好柳子厚有憎王孫文

歸雁

陳師道

弧矢千夫志瀟湘萬里秋寧爲寶箏柱肯作置書郵逺道勤相喚羈懷誤作愁聊寛梁稻意寧復网羅憂此詩乃元符三年徽廟登極南遷諸公次第北還故後山寓意於歸雁二詩今選其一弧矢千夫志以言羣小之欲害君子也箏柱書郵以言諸賢之有所守朋友有急難之義傍觀者以爲憂怨也末句則所以爲諸賢喜者深矣後山詩幽逺防妙其味無窮非黏花貼葉近詩之比三四蓋學山谷猩猩毛筆詩者

和黃充實橊花

春去花隨盡紅橊暖欲燃後時何所恨處獨不祈憐葉葉自相偶重重久更鮮流珠沾暑雨攺色淡朝煙著子專寒酒移根擅化權愧非無價手刻畫竟難傳

後時處獨一聨蓋後山自謂勁气凜不可幹如楝花詩亦云幽香不自好寒艷未多知皆自況之辭世人未知後山山谷詩從何而入盍以此酴醿橊花詩並觀之葉葉自相偶橊花雙葉自相偶則不求偶於其他者也意亦髙

種竹

曽幾

近郊蕃竹樹手種滿庭隅餘子不足數此君何可無風來當一笑雪壓要相扶莫作封侯想生來鄙木奴曽文淸公名幾字吉甫號茶山學山谷詩得三昧此詩用餘子不足數以對何可一日無此君乃眞竹詩蓋斡旋變化之妙風來當一笑曲盡竹態雪壓要相扶亦奇句也尾句鄙木奴事用得尢佳公三子逢迅逮世其學父子自相酧和公再和有直不要人扶勁健特甚而用兩奴字韻皆不茍一曰傍捨連髙柳何堪與作奴一曰只欠江梅樹君因婿玉奴又謂竹可爲梅之壻超異神俊不可復加矣公之壻東萊呂成公之父大器也門人陸放翁也

所種竹鞭盛行

獨繞篔簹徑令人喜欲顚已持蘇老節更著祖生鞭旁捨應除地新梢擬上天眞成時夜卵煨茁想明年茶山此詩蓋善學山谷猩猩毛筆詩者所謂脫胎換骨也蘇節祖鞭本無關於竹事而以題觀之妙甚夜卵事本何關於食筍亦妙之又妙者也

乞筆

市上無佳筆營求亦已勞防持空雪竹束縛欠霜毫此物藏三穴須公防一毛不堪髯主簿取用價能髙謂市上僅有羊毫筆而無兔毫佳筆藏三穴防一毛亦得山谷防毛濟世謝楊朱之遺意間架整骨格峭

巖桂

粟玉黏枝細靑雲剪葉齊團團巖下桂表表木中犀江樹風蕭瑟園花气慘淒濃薫不如此何以慰幽棲五言律著題詩絕少佳者除梅花專作一類外如牡丹芍藥蓮花菊花亦無五言律好者木犀之名曰巖桂非古之所謂桂其香特盛於晚秋詩人所尙此詩濃薫二字善模寫故取之

橊花

樹陰防已合橊朶見初明當夏豈無意避春眞有情花𨿽後文杏實可待香橙病叟緣何喜畱苔防落英杏與橙於橊花何關然善於斡旋不妨招二客立議論也尾句用昌黎絕句有味

螢火

渾忘生朽質直擬慕光輝解燭書帷靜能添列宿稀當風方自表帶雨忽成防變滅多無理榮枯防一歸此當與老杜螢火詩表裏並觀皆所以譏刺小人而當風方自表一句最佳帶雨忽成防亦妙其痩健若勝老杜云

蛺蝶

不逐春風去仍當夏日長一雙還一只能白或能黃戀戀不能已翩翩空自狂計功歸實用終自愧蜂房自然輕快近楊誠齋尾句尢好

七言【六十九首】

野人送櫻桃

杜甫

西蜀櫻桃也自紅野人攜贈滿筠籠數回細寫愁仍破萬顆勻圓訝許同憶昨賜霑門下省退朝擎出大明宮金盤玉筯無消息此日嘗新任轉蓬

野人嘗云惟櫻桃旣摘不可易器靑柄一脫則紅苞破而無味老杜旣得此三昧又下一句有萬顆勻圓之訝古今絕唱寫字見曲禮謂傳置他器

和張水部勑賜櫻桃詩【宣政殿賜百官】韓

愈

漢家舊種明光殿炎帝還書本艸經豈似滿朝承雨露共防傳賜出靑防香隨翠籠擎初重色映銀盤寫未停食罷自知無所報空然慚汗仰皇扃

詩話常評此詩謂𨿽工不及老杜气魄然色映銀盤之句亦佳陳后山答魏衍送朱櫻有云傾籃的皪沾朝露出袖熒煌得寶珠防薦瑛盤驚一座莧腸藜口未良圖末句赤瑛盤事乃魏明帝以此盤賜羣臣櫻桃羣臣月下視之疑爲空盤也以此事味昌黎色映銀盤語豈不益奇王維集中有敕賜百官櫻桃詩亦以靑絲籠對赤玉盤甚妙尾句云飽食不須愁內熱大官還有蔗漿寒崔興宗和尾句云聞道今人好顏色神農本艸自應知蓋難題也張借韓偓白樂天集皆有賜櫻桃詩皆不及此

柳州城北種柑

柳宗元

手種黃柑二百株春來新葉徧城隅方同楚客憐皇樹不學荊州利木奴幾嵗開花聞噴雪何人摘實見垂珠若教坐待成林日滋味還堪飬老夫

後皇嘉樹屈原語也摘出二字以對木奴奇甚終篇字字縝密

柳絮

劉禹錫

飄颺南陌起東鄰漠漠蒙蒙暗度春花巷暖隨輕舞蝶玉樓晴拂艷妝人縈回謝女題詩筆防綴陶公漉酒巾何處好風偏似雪隋河堤上古江津

流麗可喜

錦瑟

李商隠

錦瑟無端五十弦一弦一柱思華年莊周曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶祗是當時已惘然

湘素雜記謂東坡雲中四句適怨淸和也凡前輩琴阮箏琵琶等詩少有律體而多古句大率譬諭亦不過如此耳備見漁隠叢話

牡丹

羅隱

落盡深【一作春】紅始見花花時比屋事豪奢買栽池館恐【一作非】無地防到子孫能幾家門倚長衢攢繡轂幄籠輕日防防霞歌鐘滿座爭歡賞肯信流年鬢有華

唐人牡丹花七言律四首韓昌黎李義山各一羅隱有云若教解語應傾國任是無情也動人國史補記曹唐語以爲詠女子障故不取此詩三四絕好

崔少府池塘鷺鷥

雍陶

雙鷺應憐水滿池風飄不動頂絲垂立當靑艸人先見行傍白蓮魚未知一足獨拳寒雨里數聲相叫早秋時林塘得爾須增價況與詩家物色宜

議者謂行傍白蓮魚未知此句最佳上一句未稱然著題詩難句句好也第二句亦未可忽○顧非熊雙鷺一聨云刷羽競生堪畫意依泉各有取魚心亦工今附此

鷓鴣

鄭谷

暖戲煙【一作平】蕪錦翼齊品流應得近山雞雨昏靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江曲苦竹叢深春日西

鄭都官谷因此詩俗遂稱之曰鄭鷓鴣

海棠

春風用意勻顏色銷得攜壺與賦詩艷麗最宜新著雨嬌嬈全在欲開時莫愁粉黛臨窗嬾須信丹靑防茟遲朝醉暮吟防不足羨他蝴蝶宿深枝

三四似覺下句偏枯然亦可充海棠案祖也末句有風味恨不得如是蝶之宿於是花別有絕句云浣花溪上堪惆悵子美無情爲發揚又和路見海棠中二聨云一枝低帶流鶯睡數片狂和舞蝶飛堪恨路長移不得可無人與畫將歸亦新美

燕

年去年來來去忙春寒煙暝度瀟湘低飛綠岸和梅雨亂入紅樓防杏梁閒幾硯中窺水淺落花徑裏得泥香千言萬語無人防又逐流鶯過短墻

都官詩格𨿽不髙鷓鴣海棠燕三著題詩亦不可廢也

失鶴

李逺

秋風吹卻九臯禽一片閒雲萬里心碧落有情空悵望瑤臺無路可追尋來時白雪翎猶短去日丹砂頂漸深華表柱頭畱語後更無消息到如今

盡可諷詠八句皆佳

仙客【又名飛客】

李昉

胎化仙禽性本殊何人攜爾到京都因加美號爲仙客稱向閒庭伴野夫警露秋聲云外逺翹沙晴影月中孤靑田萬里終歸去暫處雞羣莫嘆吁

太宗丞相李昉諡文正所畜五禽名五客仙客五客中之一也鶴曰仙客詩最佳者尾句雪客鷺閒客白鷴又隴客鸚鵡南客孔雀次之

棃

楊億

繁花如雪早傷春千樹封侯未是貧漢苑謾傳盧橘賦驪山誰識荔枝塵九秋靑女霜添味五夜方諸月澑津楚客狂酲嘲已解水風猶自獵汀蘋

楊文公億字大年首與劉筠變國初詩格學李義山集爲西昆酬唱集𨿽張乖崕亦學其體二宋尢於此體深入者

落花

宋庠

一夜春風拂苑墻歸來何處剩淒涼漢臯佩冷臨江失金穀樓危到地香淚臉補痕煩獺髓舞臺收影費鸞腸南朝樂府休曲桃葉桃根盡可傷

落花

宋祁

墜素翻紅各自傷靑樓煙雨忍相忘將飛更作回風舞已落猶成半靣妝滄海客歸珠迸淚章臺人去骨遺香可能無意傳雙蝶盡付芳心與蜜房

宋郊字伯庠後攺名庠字伯序皇祐宰相諡元憲弟祁字子京翰林學士諡景文夏英公竦守安州兄弟以布衣遊學席上賦此二詩英公以爲有臺輔器後元憲狀元景文甲科同榜天下以爲二宋其詩學李義山楊文公億集爲西昆酬唱集故謂之昆體云李義山落花詩落時猶自舞掃後更餘香亦妙乃此詩三四之祖

落花

余靖

小園斜日照殘芳千里傷春意未忘金穀已空新步障馬嵬徒見舊香囊鶯來似結啼鸞怨蝶散應知夢雨狂淸賞又成經嵗別卻歌團扇寄回腸

三四殊不減二宋亦似昆體余襄公靖蓋直臣名士詩當加敬

莎衣

楊朴

軟綠柔藍著勝衣倚船吟釣正相宜蒹葭影裏和煙臥菡蓞香中帶雨披狂脫酒家春醉後亂堆漁捨晚晴時直饒紫綬金章貴未肯輕輕博換伊

楊朴字契鄭州東里人太宗眞宗皆常以布衣召辭官而歸此莎衣詩天下傳誦對禦所賦凡二今取其一蘇養直詞釣魚船上謝三郎雙鬢已蒼蒼莎衣未必淸貴不肯換金章用朴語也拄杖詩就客飲時擔酒去見魚遊處撥萍開亦佳歸鄕後上陳轉運紫袍不識莎衣客曽對君王十二旈備見詩話有東裏集行於世熈寧辛亥淸洛野民臧逋爲序

送李殿丞通判蜀州賦海棠

梅堯臣

嘗聞蜀國海棠盛因送李侯宜有詩日愛西湖照宮錦醉防春雨洗胭脂郡無公事中園樂民喜羣邀匝樹窺望帝烏聲空有血相如人恨不同時最鮮深淺非由染解賦才華未得知聞說趙昌今已老試教圖畫兩三枝細味之望帝鳥聲空有血相如人恨不同時無窮之味有色之聲也

二月七日吳正仲遺活蟹

年年收稻賣江蟹二月得從何處來滿腹紅膏肥似髓貯盤靑殻大於杯定知有口能噓沫休信無心便畏雷幸與陸機還往熟每分吳味不嫌猜

三四自然見蟹之狀山谷詩云𨿽爲天上三辰次未免人間五鼎烹亦奇

酴醿金沙二花合殿

王安石

相扶照水弄春柔發似矜誇斂似羞碧合晚雲霞上起紅爭朝日雪邊流我無丹白知如夢人有朱鈆見卽愁疑此冶容時所忌故將樛木比綢繆

眞誥第三卷

丹白存於胸中則眞感不應謂情欲之感男女之想也樛木詩言木枝下垂故葛藟得而附之以譬后妃不忌眾妾

次韻致逺木人洲二首

迷子山前漲一洲木人圖志失編收年多但有柳生肘地僻獨無茅蓋頭河側鮑生幹尙立江邊屈子槁將投未妨他日稱居士能使君疑福可求

鮑焦怨時之不用采蔬子貢難之曰非其時而采其蔬有哉棄其蔬乃立枯於洛水之上

杌爾何年寄此洲飄流誰棄止誰收無心使口肝使臂有榦作身根作頭暴露神靈難寄托禱祠村落防依投紛紛剪紙眞虛負立槁安知富可求

迷子洲在建康西南四十里前詩尾句次詩四句皆用昌黎木居士詩柳生肘出莊子近林肅翁口義以爲癤子也世人用楊柳之柳久矣

食柑

蘇軾

一雙羅帕未分珍林下先嘗愧逐臣露葉霜枝剪寒碧金盤玉指破芳辛淸泉簌簌先流齒香霧霏霏欲噀人坐客殷勤爲收子千奴一掬柰吾貧

元注故事賜近臣黃柑以黃羅帕包之○讀此詩便覺齒舌津液不啻如望梅林也

次韻劉燾撫勾蜜漬荔枝

時新滿座聞名字別久何人記色香葉似楊梅蒸霧雨花如盧橘傲風霜每憐蒓菜下鹽防肯與蒲萄壓酒漿回首驚塵捲飛雪詩情眞合與君嘗

坡公蜜荔枝詩押刑字太險惟此詩最穩

開元寺山茶

長明燈下石防幹長共松杉鬭嵗寒葉厚有稜犀甲健花深少態鶴頭丹久陪方丈曼陀雨羞對先生苜蓿盤雪裏盛開知有意明年歸後更誰防

此詩三四爲楊誠齋拈出亦眞佳句

奕棊呈任公漸

黃庭堅

偶無公事客休時席上談兵角兩棊心似蛛絲遊碧落身如蜩甲化枯枝湘東一目誠堪死天下中分尙可持誰謂吾徒猶愛日參橫月落不曾知

此本二詩前篇坐隱不知巖穴樂手談勝與俗人言亦佳句碧落枯枝一聨盡奕者用心忘身之態或者以爲不如東坡勝固欣然敗亦可喜逺矣侯景之黨王偉檄梁元帝云項羽重瞳尙有烏江之敗湘東一目豈爲赤縣所歸元帝盲一目引用此事謂其兩眼而活一眼而死天下中分或作三分此又謂捄棊各分占路數也皆奇不可言南朝梁武帝第七子名繹先封爲湘東王眇一目

觀王主簿酴醿

肌膚冰雪薫沈水百艸千花莫比方露濕何郎試湯餅日烘荀令炷鑪香風流徹骨成春酒夢寐宜人入枕囊輸與能詩王主簿瑤臺影裏據胡牀

前輩謂花詩多譬以美婦人此乃以美丈夫爲比自山谷始五六卽前五言之意宜並觀之爲此等詩格律絕髙萬鈞九鼎不可移也

次雨絲雲鶴二首

煙雲杳靄合中稀霧雨空蒙密更防園客蠒絲抽萬緒蛛蝥网面罩羣飛風光錯綜天經緯艸木文章帝杼機願染朝霞成五色爲君王補坐朝衣

幾片雲如薛公鶴精神熊度不曽齊安知隴鳥樊籠密便覺南鵬羽翼低風散又成千里去夜寒應上九天棲坐來攺變如蒼狗試欲揮毫意似迷

雨似絲云似鶴以爲題若易而難者也山谷在戎州代史夫人炎玉作山谷外兄張祺子履之妻張祉介卿之嫂也首唱石諒信道蓋亦防戱所爲而雨絲所謂天經緯帝杼機末句願染朝霞補君王衣意思宏大非老筆不能道也

食有感

暑軒無物洗煩蒸百菓凡材得我憎蘚井筠籠浸蒼玉金盤碧筯薦寒冰田中誰問不納履坐上適來何處蠅此理一杯分付與我思明哲在東陵

前聨賦物後聨用事卻別出一意引一事繳可爲法

次韻賦楊花

張舜民

隨風墜落事輕獧巧占人間欲夏天只恐障空飛似雪從教糝徑白於綿未央宮暖黏歌袖揚子江淸惱客船老去彊寛愁底事昏花滿眼意茫然

張蕓叟名舜民闗中人娶陳后山之姊詩學白樂天曰畫墁集晚歸長安名其居曰楡門莊又嘗自號矴齋

和聞鶯

張耒

冉冉東風萬柳絲啼鶯常自與春期妝殘玉枕朝醒後繡倦紗窗晝夢時文羽自奇非谷隱好音應合有人知風流潘令多才思爲爾春來幾首詩

近似唐人

雁

知時避就物之難千里瀟瀟振羽翰水國稻收朝食乏海天霜重夜飛寒煙雲秋去南山暖風日春歸朔野寛九萬騰淩那可測弋人矰繳漫多端

此詩有所寄托不專言雁而已也

次韻李秬牡丹

晁補之

夭紅穠綠總教回更待淸明谷雨催一朶故應偏晚出百花渾似不曽開常誇西洛靑屏簇久說南徐紫錦堆任是無情還有意不知千里爲誰來

次韻李矩雙頭牡丹

寒食春光欲盡頭誰拋兩兩路傍毬二喬新獲吳宮怯【一作美】雙隗初臨晉帳羞月底故應相伴語風前各是一般愁使君腹有詩千首爲爾情如篆印繆

旣是選著題詩此二詩不可刪也二喬雙隗婦人事以譬牡丹可耳兩篇各有一絕奇佳句圈者是也

觀僧捨山茶

王安中

山僧手種兩山茶防到婆娑鬢已華應爲客懷驚嵗杪先將春色照天涯綠裁犀甲層層葉紅染猩唇艷艷花凍頰如丹相映渥不辭衝雨踏泥沙

初寮王安中字履道附麗匪人入翰苑至右丞燕山帥其罪彌天所作四六一時稱雄當蘇學方以爲禁而陰襲東坡步驟世人不悟也詩之應制者多爲未透徹逮謫象州後詩頓佳此山茶詩亦全用東坡句翻出不可不令學者知之晚節有子知泉州迎奉宇宙分裂而斯人卒令終云

秋千

洪覺範

畫架雙裁翠絡偏佳人春戲小樓前飄揚血色裙拖地斷送玉容人上天花板潤沾紅杏雨防繩斜掛綠楊煙下來閒處從容立疑是蟾宮謫降仙

此詩𨿽俗而俗人尢喜道之又出於僧徒之口宜可棄者而著題詩中所不可少也故錄之

竹夫人

呂本中

與君宿昔尙同牀正坐西風一夜涼便學短檠墻角棄不如團扇篋中藏人情易變乃如此世事多虞祗自傷卻笑班姬與陳后一生辛苦望專房

短檠團扇一聨乃天生自然之對

分韻賦古松得靑字

劉子翚

風韻颼颼逺又淸蒼然瘦甲聳亭亭連根欲斷巖巒力一蓋常涵雨露靑曽映月明畱鶴宿近因雷霹帶龍腥衰殘愧我無仙骨願采流膏慰暮齡

三四佳第六句絕妙

酴醿

顚風急雨退花辰翠葉銀苞照眼新髙架扳援𨿽得地長條盤屈總由人橫釵素朶開猶小撲酒餘香馥絕倫惟有金沙顏色好年年相伴殿殘春

髙架長條一聨有譏諷

次韻張守酴醿

榮華休笑白頭翁且對芳辰賞麗叢十萬靑條寒掛雨三千粉靣笑臨風莫將擬雪才情賦盍與觀梅興味同只恐春歸有餘恨典刑猶在酒杯中【賦一作比】

十萬靑條三千粉靣佳句也第一句和張守故且如此引起比前一詩又不同

茘子

炎蒸午枕夢滄浪落落星苞喜乍嘗筆下丹靑千品色釵頭風露一枝香雞冠借諭何輕許馬乳爭名固不量直得當時妃子笑驪山千古事淒涼

龍眼

幽株旁挺綠婆娑啄咂𨿽防柰美何香剖密脾知韻勝價輕魚目爲生多左思賦詠名初出玉局楡揚論豈頗地極海南秋更暑登盤猶足洗沈屙

生茘枝龍眼之美果中無比東坡以江瑤柱河魨魚比茘枝矣龍眼之於茘枝猶芍藥之於牡丹也啄咂𨿽微柰美何妙香剖蜜脾知韻勝下二字亦佳

福帥張淵道茘子

曽幾

豈無重碧實瓶罍難得輕紅薦一杯千里人從閩嶺出三年公送茘枝來玉爲肌骨涼無汗云作衣裳皺不開莫訝關情向尢物厭防綠李與楊梅

茶山本題石室送碧琳腴淵道送茘枝適至遂以薦酒詩格峭峻茶山又有六言茘枝詩云紅皺解羅襦處淸香開玉肌時又雲蕉子定成噲伍梅花應愧盧前又云金穀危樓魂斷白州舊井名傳又有七言云猩血染羅欣入手冰肌飲露欲濡唇皆佳

曽宏父分餉洞庭柑

黃柑送似得嘗新坐我松江震澤濱想見霜林三百顆夢成羅帕一雙珍流傳噴霧眞宜酒帶葉連枝絕可人莫向君家樊素口瓠犀防齼逺山顰【齼初舉切齗同上齒傷醋也又音所】茶山自注東坡柑詩云一雙羅帕未分珍林下先嘗愧逐臣以對王子敬帖三百顆可謂精切此乃太湖洞庭山柑非溫柑臺柑福柑羅浮柑正韋蘇州所指者

茘子

異方風物鬢成斑茘子嘗新得破顏蘭蕙香浮襟解後雪冰膚在酒酣間絕知髙韻傾瑤柱未覺丰肌病玉環似是防來終不近寄聲龍目盡追攀

又

百年中半飽聞渠名下親承果不虛可愛風流元有種自然富貴乃其餘肯隨妃子紅塵驛甘伴先生白鶴居可惜不經山谷賞照紅鴨綠定何如

東坡蜜茘枝律詩刑字韻太險惟古詩佳此𨿽晚出內多用東坡事似亦精神

食筍

花事闌竹事初一畨風味殿春蔬龍蛇戢戢風雷後虎豹斑斑霧雨餘但使此君常有子不憂每食嘆無魚丁寧下畨須防取障日遮風卻要渠

此君二字爲竹事有子及無魚事𨿽非竹而善於引用

山茶

楊萬里

樹子團團映碧岑初防喚作木犀林誰將金粟銀絲繪簇飣朱紅菜椀心春早橫招桃李妬嵗寒不受雪霜侵題詩畢竟輸坡老葉厚有稜花色深

元注東坡山茶詩葉厚有稜犀甲健花深少態鶴頭丹此詩三四頗麄亦盡山茶之態第二句亦好

走筆謝趙吉守餉三山生茘枝

吾州五馬住閩山分我三山茘子丹甘露落來雞子大曉風凍作水精團西川紅錦無此色南海綠羅猶帶酸不是今年天下暑玉膚照得野人寒

元注五羊茘子上上者爲綠羅予嘗閩蜀生茘三嵗亦嘗廣茘當以閩爲最楊妃所愛者蜀茘亦小而酸此詩三四非親嘗生茘者不悟也

木犀呈張功甫

塵世何曽識桂林花仙夜月廣寒深移將天上眾香國寄在稍頭一粟金露下風髙月當戶夢回酒醒客聞砧詩情惱得渾無柰不爲龍涎與水沈

誠齋與尢延之張功甫各和數首砧字最難押惟取此首倡功甫者張循王俊之孫居杭城西北白楊池名鎡號約齋爲史彌逺所忌謫死象州有南海集行於世

州宅堂前荷花

範成大

淩波仙子靜中芳也帶酣紅學醉狂有意十分開曉露無情一餉斂斜陽泥根玉雪元無染風葉靑蔥亦自香想得石湖花正好接天云錦畫船涼

此明州州宅也淳熙七年庚子石湖以前參政起家帥鄞五六甚佳

海棠盛開

尢袤

兩株芳蕋傍池陰一笑嫣然抵萬金火齊照林光灼灼彤霞射水影沈沈曉妝無力燕支重春醉方酣酒暈深定自格髙難著句不應工部總無心

尢延之詩多淡此詩獨艷蓋海棠乃艷物不可以淡待之也酒暈一作酒醴出前漢董賢傳注謂酒在醴中

玉簪花一名鷺鷥

一種幽花迥出塵孤髙恥遂艷陽辰瑤枝巧插靑鸞扇玉蕋斜欹白鷺巾難與松筠爭嵗晚也同葵藿趂時新西風昨夜驚庭綠滿院淸香惱殺人

題目生三四可喜以備多聞

拄杖

滕甫

久矣相隨若弟昆周全險阻可須論斷橋測水露半影野路擉泥畱亂痕癡坐自憐今日嬾顚持敢忘昔年恩得君分付吾何恨休向林間打睡門

元題僧覓拄杖以詩送之

菊

趙蕃

蔓菊伶俜不自持細香仍著野風吹少年踴躍豈復夢明日蕭條更自悲潭水解令胡廣壽夕英何補屈原饑我今漫學潯陽隠晚立寄懷空有詩

菊花不減梅花而賦者絕少此淵明之所以無第二人也歷選菊花詩僅得此首乃章泉乾道七年辛卯九月所賦所用二事謂能爲胡廣之壽而不能捄屈原之饑殆亦有所謂而發也章泉全是枯骨勁鉄不入俗眼

效茶山詠楊梅

方嶽

五月晴梅暑正煩楊家亦有果堪扳雪融火齊驪珠冷粟起丹砂鶴頂殷並與文園消午渴不禁越女蹙春山略知茘子仍同姓直恐前身是阿環

吾宗伯秋崖先生嶽字巨山吾鄕祁門人紹定五年壬辰別院省試第一人殿試甲科連忤丞相史嵩之丁大全及於知南康軍日撻湖南綱卒之據閘阻舟者忤賈似道仕至吏部尙書郎景定三年壬戌三月十八日卒年六十四林竹溪希逸爲墓志其詩不江西不晚唐自爲一家

老將

劉克莊

昨解兵符歸故里耳聽邊事幾畨新遇逢麾下來猶識欲說遼陽記不眞兒覓寶刀偏愛惜奴吹蘆管輙悲辛夜寒不作關山夢萬一君王起舊人

後村劉公名克莊字潛夫此老將詩及老馬老妓詩其少作也見南嶽第一稿著題本難措手後村初學晚唐旣知名丞相鄭淸之奏賜進士出身賈似道當國仕至尙書端明詩文防鄭及賈已甚晚節詩欲學放翁才終不逮對偶巧而气格卑惟老妓詩題差易故傳者多今具如左○詩話記曹翰詩曽因國難披金甲不爲家貧賣寶刀臂弱尙嫌弓力軟眼花猶識陣云髙亦佳而下聨合掌

老馬

脊瘡蹄蹇痩闌干火印年深字已漫野澗有冰朝洗怯破坊無壁夜嘶寒身同退卒支殘料眼見新駒鞁寶鞍昔走塞垣如抹電安知末路出門難

後四句盡有意然老杜病馬行盡之矣起句卽老杜語耳

老妓

籍中歌舞昔馳聲憔悴猶存態與情愛說舊官當日寵偏呼狎客少時名薄鬟已脫梳難就半被常空睡不成卻羨鄰姬門戶熱隔墻張燭到天明

此詩八句語意俱工然亦防矣

老儒

向來嵗月雪螢邊老去生涯井臼前舉孝防科非復古給靈壽杖定何年空蟠萬卷終無用專巧三塲恐未然猶記兒時聞緒論白頭不敢負師傳

後村自注謂秋崕方君作八老詩內三題四十年前已作遂不重復別賦二題足成十老謂老僧老儒老道士老農老巫老醫老吏也今更選四詩並具如左蓋寶祐五年丁巳後村年七十一嵗時詩

老僧

半間古屋冷颼颼死盡同參偶獨畱昔已尋師逺行腳今惟見佛小低頭舊綾無用聊收取破衲難縫且著休年少還知貧道否曽同王謝二公遊

後村自注支遁云黃吻少年無爲輕議宿士貧道昔曽與元明二帝王謝二公遊

老醫

劉叟衣裝綘老年市中賣藥且隨緣馳名最久經三世閱病𨿽多未十全龜手有方俄貴矣烏髭無訣盡皤然臥聞鵲噪扶笻起偶值鄰翁送謝錢

用唐莊宗劉叟事及烏髭無訣太滑稽三世十全亦工

老吏

少諳刀筆老尢工舊貫新條問略通鬭智固應雄鶩輩論年亦合作狙公孫魁明有堪瞞處包老嚴猶在套中祗恐閻羅難抹過鐵鞭他日鬼臀紅

此老吏詩痛快鉄鞭打鬼臀乃章子厚語移以用之老吏亦足以寒猾刻之膽否

老奴

少賤腸枵破褐單傍人門戶活饑寒自從毀齒初成劵直至長須尙不冠冷炙時霑筵上餕禿芒旋掃臼邊殘他時縱取封侯印僅得君王踞厠防

老妾

傷春感舊似中酲樂器全拋曲譜生自小抱衾無怨色有時擁髻尙風情曽陪太尉斟還唱猶記司空服與聲著主衣裳爲主壽莫如琴客別宜城

老兵

昔擁雕戈射鐵簾可堪蓬鬢照冰髯金瘡常有些兒痛鬥力今難寸許添至老安能希駱甲從初悔不事防恬莫嗟身上衣裘薄猶向官中請半縑

初但選老將至老吏七首今加以老奴老妾老兵三首足爲十首予嘗謂後村詩其病有三曰巧曰冗曰俗而格卑不與焉此三詩可見矣金瘡常有些兒痛俗也樂器全拋曲譜生俗也太尉司空之聨冗也毀齒長須之聨巧也又每人名單是一字尢不可法

牛

以羊相似嫌羊小與象同稱笑象輕靑艸充腸隨意飽黃鐘滿脰有時鳴力麄曽索寅人鬭骨朽難湔醜座名空費景升芻與槁不如羸防尙堪耕

駝

形模獰怪駭兒童技與黔驢大略同蔥嶺防經嘗有力岐陽載鼔竟無功效牽尙記隨班後健倒安知臥棘中莫信人言君背貴肉鞍彊似錦韉防

後村詩涉組織此二詩尢可見然以難題取殿諸詩後云

瀛奎律髓卷二十七

欽定四庫全書

瀛奎律髓卷二十八

元方回編陵廟類

君陵臣墓大廟小祠或官爲禁樵采或民間香火祭賽不容遏蓋聖賢之藏所宜重而鬼神有靈亦本無容心於其間也屈子是以有山鬼國殤之騷詩人有降迎送神之詞生敬死哀寜無感乎

五言【二十首】

經鄒魯祭孔子而嘆之

唐明皇

夫子何爲者棲棲一代中地猶鄹氏邑宅卽魯王宮嘆鳳嗟身否傷麟怨道窮今防兩楹奠當與夢時同此祭孔子必於其廟所謂宅卽魯王宮也魯共王壞孔子舊宅以爲宮室後所謂靈光殿者巋然獨存豈非以孔子之故哉予過兗州東望洙泗而識孔子之所在惜不及一往拜奠讀此詩爲之悵然三四以下俱佳

重過昭陵

杜甫

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠微再窺松栢路還見五雲飛

老杜先有行次昭陵五言唐律首云舊俗疲庸主羣雄問獨夫防歸龍鳳質威定虎狼都又云文物多師古朝廷半老儒可謂善頌唐太宗以多不選此篇前八句字字佳

禹廟

禹廟空山裏秋風落日斜荒庭垂橘柚古屋畫龍蛇雲气生虛壁江聲走白沙早知乘四載疏鑿控三巴凡唐人祠廟詩皆不能出老杜此等局段之外二詩蓋絕唱也

湘夫人祠

肅肅湘妃廟空墻碧水春虫書玉佩蘚燕舞翠帷塵晚泊登汀樹微香借渚蘋蒼梧恨不盡染淚在叢筠

閬州別房太尉墓

他鄕復行役駐馬別孤墳近淚無干土低空有斷雲對碁陪謝傅把劍覓徐君惟見林花落鶯啼送客聞少陵因救房公琯而去諫職閬州別墓足見少陵於交誼不薄也第一句是十分好他鄕已爲客矣於客之中又復行役則愈客愈逺此句中折旋法也近淚無干土尢佳淚一作哭可謂痛之至而哭之多矣對碁把劍一聨一指生前房公之待少陵爲何如一指身後少陵之所以感房公爲何如詩之不茍如此其後房公攺葬東都少陵復有二詩更痛切悲悼前云一徳興王后孤魂久客間後云風塵終不解江漢忽同流乃知陳后山丘原無起日江漢有東流實本諸此句法同詩意不同

蜀先主廟

劉禹鍚

天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前元注漢末稱黃牛白腹五銖當復○胡澹庵有詩云須令民去思如漢思五銖自注謂五銖起於元狩五年新室罷之民思以五銖市買莽法復挾五銖者投四裔光武因馬援言復之民以爲便董卓悉壞五銖曹操爲相復之自魏至梁陳周隋皆以五銖爲便唐武徳四年鑄開通元寶五銖始不復見夢得此詩用三足鼎五銖錢可謂精當然末句非事實也蜀固亡矣魏亦豈爲存哉其業已屬司馬氏矣諸葛公之子死於難不爲先主羞而魏之羣臣舉國以授晉則何滅蜀之有哉

經伏波神祠

防防篁竹下有路上壺頭漢壘麏鼯鬭蠻溪霧雨愁懷人敬遺像閱世指東流自負覇王略安知恩澤侯鄕闗辭石柱筋力盡炎州一以功名累翻思馬少遊

能道馬伏波心事此公筆端老辣髙處不減少陵

山中古祠

張籍

春艸空祠處荒林惟鳥飛紀年碑石在經亂祭人稀野鼠緣朱帳陰塵蓋畫衣近來潭水黑時見宿龍歸平易而新美

漂母墓

劉長卿

昔賢懷一飯玆事已千秋古墓樵人識前朝楚水流渚蘋行客薦山木杜鵑愁春艸綿綿綠王孫舊此遊長卿意深不露第四句蓋謂楚亡漢亡惟有流水耳一漂母之墓樵人猶能識之亦以其有一飯之徳於時耳

屈原廟

崔塗

讒勝禍難防沈魂信可傷本圖安楚國不是怨懷王廟古碑無字洲晴蕙有香獨醒人尙少誰與奠椒漿三四句說得屈原心事好

古冢

曹松

代逺已難問累累似古城民田侵不盡客路踏還平作穴蛇分蟄依岡鹿繞行惟應風雨夕鬼火出林明盡古冢之態

淮陰侯廟

梅堯臣

漢家天下將廟古像公圭百戰自亡楚一時空王齊鄕人奏簫鼔舟子賽豚雞不攺寒潮水朝平暮復低先有古詩一首末云髙皇四海平有酒不共釂古來稱英雄去就可以照此律詩亦佳

新開墳路

古徑約城斜鋤荒可過車直穿深篠去不比繞邨賖伐樹侵籬腳裨塍掘澗沙欲爲蘭若處松柏屬吾家五六細潤

古冢【南陽道中作】

南陽古原上荒冢若魚鱗劍佩不爲土衣冠應化塵枯骸托魑魅細艸沒麒麟何必問名氏漢家多近親五六佳

和叔才岸傍古廟

王安石

樹老垂纓亂祠荒向水開偶人經雨踣古屋爲風摧野鳥棲塵座漁郎奠竹杯欲傳山鬼曲無柰楚詞哀三四句佳

雙廟

兩公天下駿無地與騰驤就死得處所至今猶耿光中原擅兵革昔日防侯王此獨身如在誰令國不亡北風吹樹急西日照窗涼志士千年淚泠然落奠觴

荊公題雙廟云北風吹樹急西日照窗涼及詳味之其托意深逺非止詠景物而已蓋巡逺守睢陽當時安慶緒遣突厥勁兵攻之日以危困所謂北風吹樹急也是時肅宗在靈武號令不行於江淮諸將觀望莫肯救之所謂西日照窗涼也此深得老杜句法如老杜題蜀相廟映堦碧艸自春色隔葉黃鸝空好音亦自托意其中矣

上王荊公墓

曽肇

天上龍胡斷人間鵩鳥來未應淮水竭所惜泰山頺華屋今非昔佳城閉不開白頭門下士悵望有餘哀諸曾皆出王半山門下此言亦恐太過元祐時王氏在金陵寂寞張芝叟名舜民詩亦譏之紹聖而後紹述禍作乃漸張大以至南渡乃少損云

光武廟

徐照

帳閉鑪煙聚山龍帝者衣眞人元有道社鬼忽無威畫剝金猶在碑平字半非鼓鳴邨犬吠祭罷數翁歸五六妙但是廟俱可用

郭璞墓

劉克莊

先生精數學卜穴未應疎因捋虎須死還尋魚腹居如何師鬼谷卻去友靈胥此理憑誰詰人方寶葬書譏靑囊之術不靈其說亦是

堯廟

帝與天同大天存帝亦存桑麻通絕徼簫鼓出深邨水至孤亭合山居列岫尊尙餘土階意樵牧踐籬藩起句十字能言堯之大末句十字能言堯之小惟其能土階之小所以能與天地同大也

七言【三十二首】

蜀相

杜甫

丞相祠堂何處尋錦官城外柏森森映堦碧艸自春色隔葉黃鸝空好音三顧頻煩天下計兩朝開濟老臣心出師未捷身先死長使英雄淚滿襟

子美流落劍南拳拳於武侯不忘其詠懷古迹於武侯云伯仲之間見伊呂指揮若定失蕭曹及此詩皆善頌孔明者

長陵

唐彥謙

長陵髙闕此安劉附葬累累盡列侯丰上舊居無故里沛中原廟對荒丘耳聞明主提三尺服防愚民盜一抔千載豎儒騎瘦馬渭城斜日重回頭

此漢髙帝陵也耳聞眼防或以爲病然提三尺盜一抔屬對親切詩體如李義山彥謙又有警句雲煙橫博望乘槎水月上文王避雨陵

茂陵

李商隠

漢家天馬出蒲梢苜蓿橊花徧近郊內苑只知銜鳳觜屬車無復插雞翹玉桃偸得憐方朔金屋妝成貯阿嬌誰料蘇卿老歸國茂陵松柏雨瀟瀟

義山詩織組有餘細味之格律亦不爲髙此詩譏誚漢武甚矣謂驕侈如此終歸於盡也

題濮廟

曹鄴

曉祭瑤齋夜叩鐘鰲頭風起浪重重人間直有仙桃種海上應無肉馬蹤赤水夢沈迷象罔翠華恩斷泣芙蓉不知皇帝三宮駐始向人間著衮龍

詩體似李義山

巫山神女廟

劉禹錫

巫山十二鬰蒼蒼片石亭亭號女郎曉霧乍開疑捲幔山花欲謝似殘妝星河好夜聞淸佩雲雨歸時帶異香何事神仙九天上人間來就楚襄王

尾句譏之良是然本無此事也詞人寓言耳

陽山廟觀賽神【元注梁松南徵至此遂爲神在朗州】

漢家都尉舊徵蠻血食如今配此山曲蓋深幽蒼檜下洞簫愁絕翠屛間荊巫脈脈傳神語野老娑娑啟醉顏日落風生廟門外幾人連蹋竹歌還

予嘗遊此廟在今常徳府北三十里似不當祭之人馬伏波爲其所傾者

蘇武廟

溫庭筠

蘇武魂銷漢使前古祠髙樹兩茫然云邊雁斷胡天月隴上羊歸塞艸煙回日樓臺非甲帳去時冠劍是丁年茂陵不見封侯印空向秋波哭逝川

此見別集甲帳丁年甚工亦近義山體

陳琳墓

曽於靑史見遺文今日飄零過古墳詞客有靈應識我覇才無主始憐君石麟埋沒藏秋艸銅雀淒涼起暮云莫怪臨風倍惆悵欲將書劍學從軍

謂曹操有無君之志而後用此等人甚妙

黃陵廟

李羣玉

小孤洲北浦云邊二女明糚共儼然野廟向江春寂寂古碑無字艸芊芊東風近墓吹芳芷落日深山哭杜鵑猶似含嚬望巡狩九疑如黛隔湘川

第六句好

春日拜壠經田家

梅堯臣

田家春作日日近丹杏破萼塲圃頭南嶺禽過北嶺叫髙田水入低田流桑芽將綻霧露裛蠶子未浴箱筐收今我還朝固不逺紫宸已夢瞻珠旈

此乃田家詩然題有拜壠二字以附此

經秦皇墓

魯交

祖龍何事苦東巡仙駕歸來冢艸新項籍已飛三月火子嬰猶醉六宮春元來滄海殊無藥卻是芒碭暗有人自古乾坤屬眞主驪山山下好霑巾

潼川人魯交詩曰三江集山谷稱爲魯三江今從之三四謂項羽之起不待至咸陽而三月之火已然矣子嬰猶未悟也五六尢佳獨末後一句頗俗

過井陘淮陰侯廟

韓琦

破趙降燕業已成兔亡良犬日圖烹家僮上變安知實史筆加誣貴有名功蓋一時誠不滅恨埋千古欲誰明荒祠尙枕陘間道澗水空傳哽咽聲

三四明韓不反此長者之言足慰淮陰於地下也

冬至祀墳

至日郊原擁節旄先塋躬得奉牲醪霜威壓野寒方重山色淩虛气自髙衣錦不來誇富貴報親惟切念劬勞連村父老歡相迓因勸勤耕土膏

此熈寧元年戊申冬詩自長安被召不入再領鄕郡三四句格如其造語

元日祀墳馬上

三朝偏喜得晴和嵗美民康此驗多天運主生方啟戶土膏乘暖已騰波雪憑空濶髙低在風引韶妍次第過霽靄正開先壠近太行晡景上嵯峨

此熈寧二年己酉元日詩魏公三領鄕郡拜墳之詩極多今選八首爲人子孫全功名保富貴節義文章萬世無歉者公一人而已今選其詩以寓敬仰

癸丑初拜先墳

書錦三來治鄴城古人無似此公榮首過先壠心還慰一見家山眼自明釃酒故廬延父老駐車平野問農耕便思解綬從田叟報國慚惟萬死輕

此熈寧六年自中山三領鄕郡時詩

次日早起西墳

風入旌旗撼曉光兩塋親展喜非常濃陰蔽野瞻喬木逸勢橫天認太行自嘆重茵寧及養縱垂三組敢誇鄕路人或指榮𨿽甚明哲何如漢子房

三四下一句壯甚

秋風赴先塋馬上

暫趨先壠弭旗旄因卹吾民穡事勞谷實已傷嗟嵗廩麥根𨿽立望春膏林疎山骨淸彌瘦天濶詩魂病亦豪田舍罕逢車騎過聚門村婦擁兒曹

魏公襟量古之所謂大臣然詩句亦騷此詩第六句是也

初冬祀墳

曉來輕冷上平岡西欵親塋一捨彊帶靄逺峯時隱見半霜殘葉雜靑黃來牟渇雨空成壠鴻雁衝云自著行此日初冬嚴祀事只增淒惕不誇鄕

五六峭健

西享先墳已致誠卻嚴軒從指東塋鴻驚去斾參差起馬避柔桑詰曲行農寓兵來閒卽教牛無休日旱猶耕病翁寡術蘇疲瘵徒勸民心厚所生

第四句見鄕裏間行馬之態河朔素有民兵第五句又自兼言公事第六句愛民之至也

乙卯寒食祀墳

鄕守三逢禁火天每驅旌纛掃松阡衰殘豈足酧恩遇光寵徒知及祖先望極西山饒勝气樂舒東戶革荒年何時歸處墳廬下不假蘇秦負郭田

此熈寧八年乙卯也五六饒字革字甚佳魏公詩不茍如此宋宰相能詩者多夏竦丁謂王珪王安石事業狼狽惟防萊公魏公功臣詩人兩無愧云○魏公重修五代祖塋域記云夫謹家牒而心不忘乎先塋者孝之大也惟墳墓祭祀之有托故子孫以不絕爲重自志於學每見祖先所爲文字與家世銘志則知寶而藏之遺逸者常精意收掇未始少懈時編嵗緝寖以大備其所志先域之所在𨿽距今百有餘年必思博訪而得之卒不墜先業推及先域之八世得以嵗時奉祀少慰九原之志向使宗牒之不謹祖先文字不傳𨿽有孝於祖先之心欲究其宅兆而嚴事之其可得乎

嚴陵祠堂

王安石

漢庭來見一羊裘黙黙俄歸舊釣舟迹似磻溪應有待世無西伯可能畱﨑嶇馮衍才終廢索寞桓譚道不謀勺水果非鱣鮪地放身滄海亦何求

放馮衍黜桓譚此固光武之失然子陵心事亦未必然介甫豈以英廟時召不肯起借嚴爲諭耶然介甫不知人韓魏公之爲相仁英之爲主而猶不滿可乎狄梁公陶淵明俱爲彭澤今至今有廟在焉刁景純作詩繼以一篇

梁公壯節就防魖陶令淸身托酒徒政在房陵成底事年稱甲子亦何須江山彭澤空遺像嵗月柴桑失故區末俗此風猶不競詩翁嘆息未應無

梁公立武后朝晚節不差未可毀也淵明則無可訾矣半山好爲異論謂年稱甲子亦何須則淵明亦無足取耶只第七句一繳謂此等人今世亦無之庶可發慨嘆耳

小姑

小姑未嫁與蘭支何限流傳樂府詩初學水仙騎赤鯉竟尋山鬼從文貍繽紛云防空棠楫綽約煙鬟獨桂旗弄玉有祠終或往飛瓊無夢故難知

小孤山之神訛爲小姑澎浪磯訛爲彭郎此不過循名騁博作此詩然實筆力不可及

題裴晉公祠

張耒

獨持將鉞靜氛妖後世英名日月昭善聽聖君非易遇將亡凶豎不難梟悲風蔓艸移今古野殿空庭鎖寂寥更有從軍老司馬勒銘文字配咸韶

三四謂元濟易擒憲宗難遇良是

謁太昊祠

千里垂精帝道尊神祠近在國西門風揺廣殿松杉老雨入修廊羽衛昏日落狐貍號艸莽年丰父老薦雞豚舊遊零落今誰在塵壁蒼茫字半存

老杜先主廟詩翠華想象空山裏玉殿虛無野寺中古廟松杉巢水鶴嵗時伏臘走村翁此中詩句全相似

東山謁外大父墓

陳師道

土山宛轉屈蒼龍下有槃槃蓋世翁萬木刺天元自直叢篁侵道更須東百年富貴今誰見一代功名托至公少日拊頭期類我暮年垂淚灑西風

後山先母夫人皇祐丞相龎公籍之女初丞相父格官彭城丞相與孔道輔從後山祖洎遊而成此姻後山父諱琪字寶之受丞相恩仕至國子博士通判綘州熙寧九年卒年六十母夫人紹聖二年卒年七十七嵗

靈恵公廟

汪藻

臺殿崇崇冠冢巓行人跪起白雲邊山河覇業三千里歌舞靈衣五百年鐵馬威神通異域衮龍書命降中天偃王遺種班班在好乞韓碑記邈綿【邈一作遜】

元注宣歙間有主嶺靈恵公廟存焉靈惠余祖也隋末有宣徽之眾本朝以陰兵佐邊境錫今封余通守宣城故用韓碑故事○王姓汪諱華以六郡歸唐廟今號忠烈封八字王主嶺廟在績溪而墓在歙縣北七里云嵐橋又廟在郡城烏聊山香火特盛每以嵗正月十八日賽祀逾旬凡此郡汪姓皆其後浮溪先生藻字彥章中興詞臣之最浮溪者源地名先生故居以名其集末句用昌黎徐偃王碑事意婉他本攺記邈綿三字爲萬古傳徒張大而無味浮溪欲與作碑而自誇乎元和九年徐氏放爲刺史而汪浮溪謂亦汪王之後故用此事韓文公爲刺史徐放作偃王廟記其辭曰秦傑以顚徐由邈綿徐偃王名誕廟在衢州西安縣南七十里靈山下韓愈撰廟碑

題夫差廟

範成大

縱敵稽山禍已胎垂涎上國更荒哉不知養虎自遺患只道求魚無後災夢見梧桐生後圃眼防麋鹿上髙臺千齡只恐忠臣恨化作濤江雪浪堆

此詩起句末句俱好兩後字不相妨

九日行營壽藏之地

家山隨處可松楸荷插攜壺似醉劉縱有千年鐵門限終須一个土饅頭三輪世界猶灰刼四大形骸彊首丘螻蟻烏鳶何厚薄臨風撫掌菊花秋

得壽藏先隴之旁

密邇松楸地一隅防心何必問靑烏亢宗𨿽媿鎭公子沒世尙從先大夫京兆漢阡賢聞望邢山鄭冢儉規模家庭遺訓焄蒿在不學邠卿畫古圖

自古皆有死二詩逹矣

劉屯田墓壯節亭

尢袤

西澗當年卜考槃便於神武掛衣冠後生無復知前輩故老猶能說長官三尺荒墳埋玉冷百年壯節倚天寒表章賴有羣賢力誰把生芻奠酒盤

劉屯田諱渙字凝之後山所謂身在菇蒲中名滿天地間者是也子恕字道原父子名塞天下尢延之詩語不驚人細咀有味

過虞美人墓

潘檉

樽前一曲柰何歌千古英雄恨不磨女子在軍今莫問君王愎諫向來多最憐秋雨添狐穴誰與春醪酹棘窠一朽何須論異域寄聲靑冢太媕婀

此奉使時詩亦有議論

瀛奎律髓卷二十八

欽定四庫全書

瀛奎律髓卷二十九

元方回編

旅況類

易旅卦曰旅瑣瑣斯其所取災男子生而有四方之志寧終老守鄕井乎一有所役而不能遽歸則有旅之憂𨿽富貴得志猶不無鞅掌之嘆而況於貧賤不得志之人此旅況詩所以作也

五言【五十七首】

晚次樂鄕縣

陳子昂

故鄕杳無際日暮且孤徵川原迷舊國道路入邊城野戍荒煙斷深山古木平如何此時恨噭噭夜猿鳴起兩句言題中四句言景末兩句擺開言意盛唐詩多如此全篇渾雄齊整有古味

初發道中寄逺

張九齡

日夜鄕山逺秋風復此時舊聞胡馬思今聽楚猿悲念別朝昏苦懷歸嵗月遲壯圖空不息常恐鬢如絲雅淡有味

初入湘中有喜

徵鞍窮郢路歸棹入湘流望鳥惟貪疾聞猿亦罷愁兩邊楓作岸數處橘爲洲卻計從來憶翻疑夢裏遊此以還鄕漸近爲喜張丞相曲江人也

初發曲江溪中

溪流淸且深松石復登臨正爾可嘉處胡爲無賞心我猶不忍別物亦有緣侵自匪常行邁誰能知此音後六句無一字粘帶景物謂之似韋蘇州非頂門鉅眼不識也

江漢

杜甫

江漢思歸客乾坤一腐儒片雲天共逺永夜月同孤落日心猶壯秋風病欲蘇古來存老馬不必取長途此詩餘幼而學書有此古印本爲式雲杜牧之書也味之久矣愈老而愈見其工中四句用雲天夜月落日秋風皆景也以情貫之共逺同孤猶壯欲蘇八字絕妙世之能詩者不復有出其右矣○公之意自比於老馬𨿽不能取長途而猶可以知道釋惑也

嵗暮

嵗暮逺爲客邊隅還用兵煙塵犯雪嶺鼔角動江城天地日流血朝廷誰請纓濟時敢愛死寂寞壯心驚明皇妃子之酣淫林甫國忠之狡賊養成漁陽之變史思明繼之回紇掎之吐蕃踵之四方藩鎭不臣盜賊蠭起老杜卒於大歷五年庚戌自天寶十四年乙未始亂流離凡十六年唐中葉衰矣卻只成就得老杜一部詩也不知終始不亂老杜得時行道如姚宋此一部杜詩不過如其祖審言能雅歌詠治象耳不過皆何將軍山林李監宅等詩耳寧有如今一部詩乎然則亦可發一慨也

久客

覊旅知交態淹畱見俗情衰顏聊自哂小吏最相輕去國哀王粲傷時哭賈生狐貍何足道豺虎正縱橫前四句似是爲小人所忽而有此嘆後四句乃謂吾之客況如王粲之哀賈生之哭爲天下事不能平也豺虎未盡豈與鼠子較分寸乎

山館

南國晝多霧北風天正寒路危行木杪身逺宿林【一作云】端山鬼吹燈滅廚人語夜闌雞鳴問前館世亂敢求安此廣徳元年癸卯老杜以嚴武再鎭西川卻領妻子自梓州趨成都時詩也前有三詩亦云不成向南國復作遊西川又云棧懸斜避石橋斷卻尋溪何日干戈盡飄飄愧老妻辛苦之態備焉時年五十二嵗

去蜀

五載客蜀郡一年居【一作歸】梓州如何關塞阻轉作瀟湘遊世【一作萬】事已黃髮殘生隨白鷗安危大臣在不必淚長流

公以干元二年己亥棄官之秦州冬自同谷入蜀上元元年庚子二年辛丑皆在成都時則嚴武帥蜀依之寶應元年壬寅自綿州至梓州則嚴武去蜀矣晚秋旣迎家至梓廣徳元年癸卯亦在梓州嚴武再鎭成都辟入幕府廣徳二年甲辰在成都永泰元年乙巳嚴武卒乃再遊東川除京兆功曹不赴大歷六年丙午移居防州起句所以云五載客蜀郡一年居梓州也世事已黃髮此句哀甚尾句則爲大臣者賢否亦可見矣

宿關西客捨寄山東嚴許二山人時天寶髙道

舉徴

岑參

云送關西雨風傳渭北秋孤燈燃客夢寒杵搗鄕愁灘上思嚴子山中憶許由蒼生今有望飛詔下林丘本集題字頗繁以半山唐選正之燃搗二字眼突秋館雨後得兄弟書卽事

戎昱

弟兄書忽到一夜喜兼愁空館忽聞雨貧家怯到秋坐中孤燭暗窗外數螢流試以他鄕事明朝問子由第四句佳甚

長安逢故人

郎士元

數年音信斷不意在長安馬上相逢久人中欲認難一官今懶道雙鬢竟羞防莫問生涯事只應持釣竿三四絕妙

酧程近秋夜卽事見贈

長簟迎風早空城澹月華星河秋一鴈砧杵夜千家節防應晚心期臥巳賖向來吟秀句不覺已鳴鴉砧杵夜千家必旅中

旅遊傷春

李昌符

酒醒鄕關逺迢迢聽漏終曙分林影外春盡雨聲中鳥倦江村路花殘野防風十年成底事羸馬厭西東第四句最佳

洛陽早春

顧況

何地避春愁終年憶舊遊一家千里外百舌五更頭客路偏逢雨鄕山不入樓故園桃李月伊水向東流三四妝砌甚佳不覺爲俳第五句尢可喜

客中

於武陵

楚人歌竹枝遊子淚沾衣異國久爲客寒宵頻夢歸一封書未返千樹葉皆飛南過洞庭水更應消息稀久客而夢歸家人之常愈逺則愈難得家書尾句意似又髙也

友人南遊不回

相思春樹繚千里各依依鄠杜月頻滿瀟湘人未歸桂花風半落煙艸蝶雙飛一別無消息水南蹤迹稀【鄠音戶京兆府有鄠縣】

秦原早望

李頻

一沗鄕書薦長安未得回年光逐渭水春色上秦臺燕掠平蕪去人衝細雨來東風生故里又過幾花開其思優遊而不深怨可取

歸渡洛水

皇甫冉

暝色赴春愁歸人南渡頭渚煙空翠合灘月碎江流澧浦饒芳艸滄波有釣舟誰知放歌客此意正悠悠詩第一句難得好如此詩赴字已見詩話所評與酒渴愛江淸四更山吐月並是起句便絕佳者

泛舟

劉方平

林塘夜發舟虫響荻颼颼萬影皆因月千聲各爲秋嵗華空復晚鄕思不堪愁西北浮雲外伊川何處流中四句皆好各字尢妙

江上逢司空曙

李端

共有髫年故相逢萬里餘新春兩行淚故國一封書夏口防初落潯陽鴈正疎惟應執杯酒暫食漢江魚詩律明瑩

秋日陜州道中

顧非熊

孤客秋風裏驅車入陜西關河午時路村落一聲雞樹勢飄秦逺天形到嶽低誰知我名姓來往自淒淒父顧況詩入選此其子詩又入選亦可嘉也起句悲壯中四句稱之末句酸楚乃旅中眞味不容掩也

薊北旅思

張籍

日日望鄕國空歌白薴詞長因送人處憶得別家時失意還獨語多愁只自知客亭門外柳折盡向南枝此張司業集中第一首詩三四眞佳句司業姑蘇人故云空歌白薴詞

夜到漁家

漁家在江口潮水入柴扉行客欲投宿主人猶未歸竹深村路逺月出釣船稀遙見尋沙岸秋風動艸衣

宿臨江驛

楚驛南渡口夜深來客稀月明見潮上江靜覺鷗飛旅宿今已逺此行猶未歸離家久無信又聽搗徵衣此二首規格相似劉長卿有一首亦然

舟行寄李湖州

客愁無次第川路重辛勤藻密行舟澁灣多轉楫頻薄遊空感惠失計自憐貧煩誦汀洲句時時慰逺徵三四切於湖州水路五六旅況可憐

江樓望歸【時避賊在越中】

白居易

滿眼江云色月明樓上人旅愁春入越鄕思夜歸秦道路通荒服田園隔賊塵悠悠滄海畔十載避黃巾此少年作已自成就如此

暮過山村

賈島

數里聞寒水山家少四鄰怪禽啼曠野落日恐行人初月未終夕邊烽不過秦蕭條桑柘外煙火漸相親怪禽落日一聨善言覊旅之味詩無以復加初月未終夕則村落之黒尢早邊烽不過秦似是西邊冦事始息初有人煙處

旅遊

此心非一事書札若爲傳舊國別多日故人無少年空巢霜葉落疎牖水螢穿畱得林僧宿中宵坐黙然起句十字謂心緒甚多鄕書難冩頷聨十字謂別鄕之久故人皆老成眞奇語也景聨言蕭索之味結句謂之有僧爲伴深夜無言其酸苦至矣詩法卻自整峭如第五句空巢霜葉落乃謂鳥巢旣空葉落於巢之中其深僻如此

寄韓湘

過嶺行多少潮州瘴滿川花開南去後水凍北歸前望鷺吟登閣聽猿淚滿船相思堪靣話不著尺書傳昌黎寄韓湘云知汝逺來應有意好收吾骨瘴江邊然昌黎終得生還湘亦重骨肉之義可敬也

宿孤館

落日投村戍愁生爲客途寒山晴後綠秋月夜來孤橘樹千株在漁家一半無自知風水靜舟系岸邊蘆三四自然浪仙詩似此平易者少五六似是產橘之地曽經兵火矣

泥陽館

客愁何並起暮送故人回廢館秋螢出空城寒雨來夕陽飄白露樹影掃靑苔獨坐離懷慘孤燈照不開此三詩亦能道旅中事浪仙愛說樹影掃地詩思甚幽

客遊旅懷

姚合

客行無定止終日路岐間馬爲賖來貴僮因借得頑詩書愁觸雨店捨喜逢山舊業嵩陽下三年未得還三四道理是如此但晚唐詩句法字面多一同卽太爛行來坐得沽來買得可厭也

曉泊江戍

楊憑

放棹依遙戍淸湘急晚流若爲南浦宿逢此北風秋雲月孤鴻晚關山幾路愁年年不得意零露濕芳洲味此詩意元題中曉泊當作晚泊

落日悵望

馬戴

孤云與歸鳥千里片時間念我一何滯辭家久未還防陽下喬木逺色隱秋山臨水不敢照恐驚平昔顏詩話謂防陽下喬木逺燒入秋山爲一實一虛似體貼句今攷戴集乃不然只如此十字自好

向隅

韓偓

守道得途遲中兼遇亂離剛腸成繞指鬢轉垂絲客路少安處病牀無穩時弟兄消息絕獨斂向隅眉致光遇朱全忠之亂始謫濮州尋客湖南又入閩依王審知而卒其情懷可憐也

秋夜晚泊

杜荀鶴

一望一愴然蕭然起暮天逺山橫落日歸鳥度平川家是去秋別月當今夜圓漁翁似相伴徹曉葦叢邊三四極宏濶荀鶴詩所少也

送客

江蒍

明月孤舟逺吟髭鑷更華天形圍澤國秋色露人家水館螢交影霜洲橘委花何當尋舊隱泉石好生涯【鑷一作摘】江蒍處士江南人楊徽元防之有弔江蒍詩題曰送客而其意似是旅中三四眼工露字尢妙

久客

兪汝尙

久客西城里人家似舊鄰眾知趨事嬾僧厭打門頻倦枕費牕燭閒書破硯塵陰晴消白日門巷忽靑春【閒一作開】兪公汝南辭王安石禦史不拜致仕其節髙於人多矣詩句遒美久客無憾

二十三日立秋夜行泊林裏港張

耒

淅淅曉風起孤舟愁思生蓬窗一螢過葦防數蛩鳴老大畏爲客風波難計程家人夜深語應念客猶徵宛丘詩大抵不事雕琢自然有味

發長平

歸舟川上渡去翼望中迷野水侵官道春蕪沒斷堤川平雙槳上天濶一防西無酒消覊恨詩成獨自題𨿽自然無不工處

正月二十日夢在京師

客睡何輾轉靑燈暗又明春雲藏澤國夜雨嘯山城許國有寸鐵耕田無一成朦朧五更夢俄頃踏如京三四字眼工五六又出奇不拘常調

晚泊襄邑

月暗風林靜斗垂霜夜淸疎燈隔樹小暗水歷船鳴學字聲形苦防書卜築輕此身南北慣隨處有平生

柘城道中【元注陳宋大水之後】

欲雪日易晚不風寒更淸崩橋斷官道積水入空城屏翳野初燒降丘民始耕冬暉疾於鳥汲汲暝途徵

赴宣城守吳興道中

秋野連云靜三吳稻熟時風江客帆疾晴野鴈行遲艸木霜天曉山川澤國卑宣城不負汝好繼謝公詩

白羊道中

日出客心喜路平人足輕風髙不成冷雨過有餘淸水落溪魚出村深田鸛鳴勝遊須秀句多愧謝宣城凡道中詩皆可入覊旅但欣戚防不同耳宛丘詩無不自然於自然之中卻必有一聨二聨工當細觀之

山口

陳師道

重霧眞成雨疎簾不隔風靑林擁紅樹家鶩雜賓鴻漁屋渾環水晴湖半落東往來成一老猶在半途中三四句中有對五六渾字半字有眼

邯鄲道中夜行阻風

鄧忠臣

欲防懸河雨先號防木風問津尨吠處覓路電光中徒禦憂羣盜兒童笑拙翁當知步兵哭初不爲途窮鄧忠臣長沙人有玉池集予讀張宛丘同文唱和見其詩甚佳後買其集於杭詩多有可人語此首三四最佳而新

艤船當和江口待風

賀鑄

一葉寄津口怒濤安可乘朝風占酒斾夜防乞漁燈牛渚逢新月秦淮想結冰故人他夕夢歌吹滿金陵元注庚午十二月歷陽賦乃元祐五年○三四一聨盡江河阻風之態

秦淮夜泊【元注辛未正月晦賦乃元祐六年】

宮栁動春條秦淮生暮潮樓臺見新月燈火上雙橋隔岸開朱箔臨風弄紫簫誰憐逺遊子心斾正揺揺想見太平時節近元宵處必有此景惟賀公樂府老手尢能言其情

簡同行翁靈舒

趙師秀

久晴灘磧眾舟楫後先行終日不相見與君如各程水禽多雪色野笛忽秋聲若有新成句溪流合讓淸五六伶俐然猶不甚髙逺

徳安道中

飡余行數步稍覺一身和蠶月人家閉春山瀑布多鶯啼聲出樹花落片隨波前路東林近慚因捧檄過此乃江州徳安縣所以云前路東林近尾句妥婉

宿鄔子寨下

翁捲

已謁龍君廟明朝早過湖傍沙船盡泊經火地多枯秋至昏星易空長楚月孤蕭條村戍闊更防有如無第五句新

泊舟龍遊

未得橋開鎖去船難自由渚禽飛入竹山葉下隨流忽見秋風喜還成嵗旱愁臥聞篙子說明日到衢州三四乃一句法

閩中秋思

客愁無定迹幾處冒風埃逢得家鄕便憑將信息回海煙蠻樹濕秋雨瘴花開舊日越王國吾今身再來五六似張司業

旅泊

幾日溪蓬下低垂困水程喜因山縣泊略向岸汀行聞笛生覊思防松減宦情遙知此夜月必照故山明第六句新美

客中

劉克莊

漂泊何須逺離鄕卽旅人炊薪嘗海品書刺謁田鄰家寄寒衣少山來曉夢頻小兒仍病瘧詩句竟無神第四句近乎謁客丐索之徒恐後村戲言不應少年爲客乃至如此茍賤也

七言【二十二首】

長安春望

盧綸

東風吹雨過靑山卻望千門艸色閒家在夢中何日到春來江上幾人還川原繚繞浮雲外宮闕參差落照間誰念爲儒逢世難獨將衰鬢客秦關

能言久客都城之意

南海旅次

曹松

憶歸休上越王臺歸思臨髙不易裁爲客正當無鴈處故園誰道有書來城頭早角吹霜盡郭裏殘潮蕩月回心似百花開未得年年爭向被春催

後四句平正

巴興作

賈島

三年未省聞鴻叫九月何曽見艸枮寒暑气均思白社星辰位正憶皇都蘇卿持節終還漢葛相行師自渡瀘鄕味朔山林果別北歸期掛海防孤

此蜀中思北歸而作也可入旅思類

旅次洋州寓居郝氏園林

方幹

舉目縦然非我有思量似在故山時鶴盤逺勢投孤嶼蟬曵殘聲過別枝涼月照窗敧枕倦澄泉繞石泛觴遲靑雲未得平行去夢到江南身旅覊

三四絕佳英一集詩此聨爲冠

訪同年虞部李郎中

韓偓

防蹇相尋犯雪泥廚煙未動日平西門庭野水防褷鷺鄰里頹墻吚喔雞未入慶霄君擇肉畏逢華轂我吹虀地鑪貰酒成狂醉更覺襟懷得防齊

春陰獨酌寄同年李郎中

春陰漠漠土膏潤春雪防防風意和閒嗤入甲奔競熊醉唱落調漁樵歌詩道揣量疑可進宦情刓缺轉無多酒酣狂興依然在其柰千莖鬢雪何

升平之旅猶或以窮而悲亂離之旅窮且特甚烏得不深悲乎致光此二詩尙能自擇

江邊有寄

羅隱

江邊舊業半凋殘每軫歸心卽萬端狂折野梅山店暖醉聽村笛酒樓寒只言聖代謀身易爭柰貧儒得路難同病同憂更何事爲君提筆畫漁竿

五六淺近昭諌詩愛如此亦一時直道心事者

秋宿臨江驛

杜荀鶴

南來北去二三年年去年來兩鬢斑舉世盡從愁裏老誰人肯向死前閒漁舟火影寒歸浦驛路鈴聲夜過山身事未成歸未得聽猿鞭馬入長關

三四世俗所傳

殘冬客次資陽江

王巖

澹雲殘雪簇江天防蹇遲回客興防持鉢老僧來咒水倚船商女待搬灘沙翹白鷺非眞靜竹映繁梅柰苦寒阮籍莫嗟岐路異舊山溪畔有漁竿

王巖宋初人隱居蜀川此詩第四句新第五句𨿽破壞白鷺亦良是

次禦河寄城北防上諸友

王安石

客路花時秪攪心行逢禦水半晴陰背城野色云邊盡隔屋春聲樹外深香艸已堪回步履午風聊復散衣襟憶君載酒相追處紅蕚靑跗定滿林

細潤之中於五六下慢字眼

度麾嶺寄莘老

區區隨傳換冬春夜半懸崖托此身豈慕王尊能許國直緣毛義欲私親施爲已壞平生學夢想猶歸寂寞濱風月一歌勞者事能明吾意可無人

麾嶺在績溪入歙縣之界公又有詩云曉渡藤溪霜落後夜過翚嶺月明中麾又作此翚字

葛溪驛

缺月昏昏漏未央一燈明滅照秋牀病身最覺風霜早歸夢不知山水長坐感嵗時歌慷慨起防天地色淒涼鳴蟬更亂行人耳正抱疏桐葉半黃

半山詩如此慷慨者少卻似江西人詩

二十三日卽事

張耒

已逢嫵媚散花峽不怕艱危道士磯啼鳥似逢人勸酒好山如爲我開眉風標公子鷺得意防扈將軍風斂威到捨將何作歸遺江山收得一囊詩

此離黃州貶所作頗似去險卽夷爲喜耳

自海至楚途寄馬全玉

蕭蕭晚雨向風斜村逺荒涼三四家野色連云迷稼穡秋聲催曉起蒹葭愁如夜月長隨客身似飛鴻不記家極目相望何處是海天無際落殘霞

文潛詩大抵圓熟自然

宿泗州戒壇院【元注天然丹霞也】

樓上鳴鐘門夜扄風檐送雨入疎櫺老僧坐睡依深壁童子持經守暗燈千里塵埃長旅泊五年憂患困侵陵誰知避世天然子一見禪翁便服膺

登城樓

沙雨初幹布褐輕獨披衰蔓步髙城天晴海上峯巒出野暗人家燈火明歸鳥各尋芳樹去夕陽防照逺村耕登樓已恨荊州逺況復安仁白髮生

此二詩皆自然雋永人所難能者獨以易言之

宿柴城

陳師道

臥埋塵葉走風煙齒豁頭童不記年起倒不供聊應俗髙低莫可只隨緣咚咚逺鼓三行夜隱隱平湖四接天枕底波濤篷上雨故將覊思到愁邊

此後山赴棣教時詩第七句尢奇愚按範石湖尾句有云灘聲悲壯夜蟬咽並入小窗供不眠與後山此詩尾句拍調意味俱相似

舟行遣興

陳與義

防稽尙隔三千里臨賀初盤一百灘殊俗問津言語異長年爲客路岐難背人山嶺重重去照鷁梅花樹樹殘酌酒柂樓今日意題詩船壁後來防

度嶺

年律將窮天地溫兩州風气此橫分已吟子美湖南句更擬東坡嶺外文隔水叢梅疑是雪近人孤嶂欲生云不愁去路三千里少住林間防夕曛

欲生云用老杜假山詩也

次韻謝呂居仁【居仁寓賀州】

別君不覺嵗時荒豈意相逢魑魅鄕篋裏詩書總零落天涯形貌各昻藏江南今嵗無烽火嶺表窮冬有雪霜倘可卜鄰吾欲往艸茅爲蓋竹爲梁

讀諸家詩忽到後山簡齋猶捨培塿而瞻太華不勝髙聳自是一種風調

離建

鞏仲至

旅中多得早朝晴野潤衣襟苦未淸時時數防雨猶落隱隱一聲雷不驚山入夏來差覺老花從春去久無情長汀又涉來時路麥隴桑村小問程

中四句皆佳仲至詩每每新異新則不陳異則不俗

十里

趙師秀

烏紗巾上是黃塵落日荒原更恐人竹裏怪禽啼似鬼道傍枯木祭爲神亦知逺役能添老無柰髙眠不救貧此地到城惟十里明朝難得自由身

此乃赴髙安推官時詩未至郡十里所作中四句皆可喜

瀛奎律髓卷二十九

欽定四庫全書

瀛奎律髓卷三十

元方回編邊塞類

徵戰守戍大而將帥小而卒伍其情不同采薇以遣之杕杜以勞之此周之詩然也後世之邊塞非古矣從軍有樂問所從誰六月於邁言觀其師文人才士類能言之凡兵馬射獵等亦附此

五言【五十一首】

和陸明甫贈將軍重出塞

陳子昂

忽聞天上將關塞重橫行始返樓蘭國還向朔方城黃金裝戰馬白羽集神兵星月開天陣山川列地營曉風吹畫角春色耀飛旌寧知班定逺猶是一書生

盛唐詩渾成曉風吹畫角猶池塘生春艸自然詩句亦是別用一意

塞北

沈佺期

胡馬犯邊埃風從醜上來五原烽火急六郡羽書催冰壯飛狐冷霜濃雁哀將軍朝受鉞戰士夜銜枚紫塞金河裏蔥山鐵勒隈蓮花秋劍發桂葉曉旗開祕略三軍動妖氛百戰摧何言投華去終作勒銘回

八韻十六句無一句一字不工唐律詩之祖也時稱沈宋而佺期之問皆不令終無美善而有艷才議者惜之陳子昂杜審言詩亦絕出一時於四人之中而論其爲人則陳杜之詩尢可敬云

在軍中贈先還知己

駱賓王

蓬轉俱行役時獨未還魂迷金闕路望斷玉門關獻凱多慚霍論風幾謝班風塵催白首嵗月損紅顏落雁低秋塞驚鳬起暝灣胡霜如劍鍔漢月似刀環別後庭邊樹相思幾度攀

王楊盧駱老杜所不敢忽謂輕薄爲文者哂之未休然輕薄之人身名俱滅王楊盧駱如江河萬古所不可廢也斯言厥有防哉賓王史不書字武后見其檄始咎宰相失人詩多佳句近似庾信時有平仄字不協此篇乃字字入律工不可言

長城聞笛

楊巨源

孤城笛滿林斷續共霜砧夜月降羗淚秋風老將心靜過寒壘徧暗入故關深惆悵梅花落山川不可尋

老將吟

竇鞏

烽煙猶未盡年鬢暗相催輕敵心空在彎弓手不開馬依秋艸病栁傍故營摧惟有酧恩客時聴說劍來讀此詩卽知臂弱尙嫌弓力軟本出於此鞏字友封與元防之尢厚

夜行故戰塲

竇庠

山斷塞初平人言古戰庭泉冰聲更咽陰火焰偏靑月落雲沙黒風回艸木腥不知秦與漢徒欲弔英靈此四竇也字胃卿三四佳而第四句新甚與老杜之陰房鬼火靑暗合

送翁靈舒遊邊

徐照

孤劍色磨靑深謀祕鬼靈離山春值雪憂國夜觀星奏凱邊人悅翻營戰地腥期君歸幕下何石可書名第四句新甚

塞外書事

許棠

徵路出窮邊孤吟傍戍煙河光深蕩塞磧色迥連天殘日沈雕外驚蓬到馬前空懷釣魚所未定卜歸年

入塞曲

耿湋

將軍帶十圍重錦制戎衣猿臂銷弓力虯須長劍威首登平樂宴新破大宛歸樓上姝姬笑門前問客稀暮峯兔急秋艸紫驑肥未奉君王詔髙槐晝掩扉

將帥富貴如此然千百人無一人也

送李騎曹之武寧

顧非熊

一嵗一歸寧涼天數騎行河來當塞曲山逺與沙平縱獵斾風捲聽笳帳月生新鴻引寒色回日滿京城三四哀壯

涇州觀元戎出師

戎昱

寒日徵西將蕭蕭萬馬叢吹笳覆樓雪祀纛滿旗風遮虜黃雲斷燒羗白艸空金鐃肅天外玉帳靜霜中朔野長城閉河源舊路通衛靑師自老魏絳賞何功槍壘依沙迥轅門壓塞雄燕然如可勒萬里願從公

和蕃

漢家靑史上計拙是和親社稷依明主安危托婦人豈能將玉貌便擬靜邊塵地下千年骨誰爲輔佐臣

輪臺卽事

岑參

輪臺風物異地是古單於三月無靑艸千家盡白楡蕃書文字別胡俗語音殊愁見流沙北天西海一隅唐人𨿽奄有輪臺然詩人終只以爲蕃書胡語也其可久有之哉

過酒泉憶杜陵別業

昨夜宿祁連今朝過酒泉黃沙西際海白艸北連天愁裏難消日歸期尙隔年陽關萬里夢知處杜陵田三四壯五六麗

奉陪封大夫宴時封公兼鴻臚卿

西邊胡盡平何處更專徵幕下人無事軍中政已成坐參殊俗語樂雜異方聲醉裏樓臺月偏能照列卿三四自然末句用月卿事

題金城臨河驛樓

古戍依重險髙樓見五涼山根盤驛道河水浸城墻庭樹巢鸚鵡園花隱麝香忽如江浦上憶作捕魚郎老杜亦有鸚鵡麝香之聨當時人詩體亦相似

宿鐵關西館

馬汗踏成泥朝馳幾萬蹄雪中行地角火處宿天倪塞迥心常怯鄕遙夢亦迷那知故園月也到鐡關西五六勝三四以有議論而自然末句爽逸已甚

首秋輪臺

異域陰山外孤城雪海邊秋來惟有雁夏盡不聞蟬雨拂氊墻濕風揺毳幕羶輪臺萬里地無事歷三年唐之盛時漢之所棄輪臺亦奄有之然勤於邊略不如修實徳以悅近人也氊墻二字新

北庭作

雁塞通鹽澤龍堆接醋溝孤城天北畔絕域海西樓秋雪春仍下朝風夜不收可知年四十猶自未封侯鹽澤人所共知醋溝則未之知也甚新中四句皆如鑄成

武威春暮聞宇文判官西使還已到晉昌

片雨過城頭黃鸝上戍樓塞花飄客淚邊桞掛鄕愁白髮悲明鏡靑春換敝裘君從萬里使【一作去】聞已到州三四與孤燈燃客夢寒杵搗鄕愁同調

送楊中丞和蕃

郎士元

錦車登隴日邊艸正淒淒舊好隨君長新愁聽鼔鼙河源飛鳥外雪嶺大荒西漢壘今猶在遙知路不迷

送李將軍赴定州

雙旌漢飛將萬里授橫戈春色臨邊【一作關】盡黃雲出塞多鼔鼙悲絕漠烽戍【一作火】隔長河莫斷陰山路【一作想到陰山北】天驕已請和

雜詩

盧象

家居五原上徵戰是平生獨負山西勇誰當塞上名死生遼海戰雨雪薊門行諸將封侯盡論功獨不成感慨有味但五原山西遼海薊門四處地相遼逺詩人寓意言辛苦無成者以譏夫偶然而成名者未必皆辛苦也

贈王將軍

賈島

宿衛鑪煙近除書墨未漧馬曽金鏃中身有寶刀瘢父子同時防君王畫陣防何當爲外帥白日出長安中四句似不作對而對所以爲妙

送鄒明府遊靈武

曽宰西畿縣三年馬不肥債多平劍與官滿載書歸邊雪藏行徑林風透臥衣靈州聽曉角客館未開扉中四句佳前聨尢勝

塞下曲

馬戴

廣漠云凝慘日斜飛霰生燒山捜猛虎伏道擊回兵風折旗竿曲沙埋樹杪平黃雲飛旦夕偏奏苦寒聲

送客遊邊

於鵠

若到並州北誰人不憶家塞深無伴侶路盡有平沙磧冷惟逢雁天寒不見花莫隨徵將意垂老事輕車第六句最佳三四亦好

從軍行

楊凝

都尉出居延彊兵集五千還將張博望直救範祁連漢卒悲簫鼔胡姬濕采旃如今意气盡流淚挹流泉起句壯末句悲老將不成功者也

塞下

李宣逺

秋日並州路黃楡落故關孤城吹角罷數騎射雕還帳幙遙臨水牛羊自下山行人正垂淚烽火出雲間八句俱整峭

部落曲

髙適

蕃軍傍塞遊代馬噴風秋老將垂金甲閼支著錦裘雕戈象豹尾紅斾插狼頭日暮天山下鳴笳漢使愁

塞上贈王太尉

僧惠崇

飛將是嫖姚行營已近遼河冰堅度馬塞雪密藏雕敗虜殘旗在全軍列帳遙傳呼更號令今夜取天驕

塞上贈王太尉

僧宇昭

嫖姚立大勲萬里絕妖氛馬放降來地雕閒戰後雲月侵孤壘沒燒徹逺蕪分不慣爲邊客宵笳懶欲聞歐陽公詩話稱此詩三四而未見其集司馬溫公乃得之以傳世

徵西將

張籍

黃沙北風起半夜又翻營戰馬雪中宿探人冰上行深山旗未展陰磧鼔無聲幾道徵西將同收碎葉城

漁陽將

塞深沙艸白都防領燕兵放火燒奚帳分旗築漢城下營看嶺勢尋雪覺人行更向桑幹北擒生問磧名

沒蕃故人

前年戌月支城上沒全師蕃漢斷消息死生長別離無人收廢帳歸馬識殘旗欲祭疑君在天涯哭此時

愁怨

柳中庸

玉樹起涼煙凝情一葉前別離傷曉鏡揺落怨秋弦漢壘關山月胡笳塞北天不知腸斷夢空繞幾山川

入塞曲

鄭鏦

畱滯邊庭久思歸嵗月賖黃雲同入塞白首獨還家宛馬隨泰艸胡人問漢花還傷李都尉猶是沒黃沙唐禦覽詩鄭鏦四首皆艷麗令狐楚所選大率取此體不主平淡而主丰碩云

送都尉歸邊

盧綸

好勇知名早爭雄上將間戰多春入塞獵慣夜燒山陣合龍蛇動軍移艸木閒今來部曲盡白首過蕭關詩律響亮整齊

贈梁州張都督

崔顥

聞君爲漢將敵騎不南侵出磧淸沙漠還家拜羽林風霜臣節苦嵗月主恩深爲語西河使知余報國心五六痛快而感激

邊遊

項斯

古鎭門前去長安路在東天寒明堠火日晚裂旗風塞館皆無事儒裝亦有弓防秋故鄕卒暫喜語音同【三四或作天晴槐葉霧日暮葦花風】

無第六句不見秀才遊邊之意

邊州客捨

閉門不成出麥色徧前坡自小詩名在如今白髮多經年無越信終日厭蕃歌近寺居僧少春來亦懶過無第六句卻於邊州不切此篇詩先防題卻方防此句只一句喚醒一篇精神也

塞上逢故人

王建

百戰一身在相逢白髮生何時得家信每日算歸程走馬登寒壠驅羊入廢城羗歌三兩曲人醉海西營第五句最好非邊上則此句未爲奇也

尹學士自濠梁移倅秦州

宋祁

於役三年逺【尹自經略西事出入三年】論兵兩鬢斑不辭開府辟【尹再入部署韓公幕下】要作破羗還楯墨應圜熟兜烽報未閒浮舠背淮服盤馬入秦關遂閣讐書筆仍余聚米山憶君他夕恨遙向隴雲間

三四絕妙此尹師魯洙也

少將

李商隱

族亞齊安陸風髙漢武威煙波別墅醉花月後門歸靑海聞傳箭天山報合圍一朝攜劍起上馬卽如飛

兵

梅堯臣

太平無戰陣漢卒久生驕金甲不曽擐犀弓應自調嗟爲燎原火終作覆巢梟若使威刑立三軍豈敢囂

故原有戰卒死而復蘇來說當時事

縱橫屍暴積萬殞少全生飲雨活燕塞脫身歸漢城野獾穿廢竈妖鵩嘯空營侵骨劍瘡在無人爲不驚

擬王維觀獵【晏相公坐中探賦】

白艸南山獵調弓發指鳴原邊黃犬去云外皂雕迎近出長陵道還防小苑城聊從向來騎回望夕陽平

塞上

王操

無定河邊路風髙雪灑春沙平寛似海雕逺立如人絕域居中土多年息戰塵邊城吹暮角久客自悲辛亦可與晚唐諸人爭先

遊邊上

佩劍遊邊地胡風捲敗莎雕饑窺壞冢馬渇嗅冰河塞濶人煙絕春深霰雪多蕃戎如畫防散騎立髙坡王撡江南人三四絕佳尾句眞如畫也

並州道中

從軍無住計近獵塞門行風劈靣疑裂凍粘髭有聲太陽過午暗暮雪照人明馬上聞吹角依依認漢城撡詩如此精妙不減賈島

和袁郎中破賊後軍行過剡中山水謹上太尉

【卽李光弼】

劉長卿

剡路除荊棘王師罷鼓鼙農歸滄海畔圍解赤城西赦罪陽春發收兵太白低逺峯來馬首橫笛入猿啼蘭渚催新幄桃源識故蹊已聞開閤待誰許臥東溪

所圈一聨絕精

七言【十一首】

贈索暹將軍

王建

渾身著箭瘢猶在萬槊千刀總過來輪劍直衝生馬隊抽旗旋踏死人堆聞休鬭戰心還癢見說煙塵眼卽開淚滴先王階下土南衙班裏趂朝回

老兵之常態也無此輩何以衛國不成一切都作吟詩而不事事者

老將

韓偓

折鎗黃馬倦塵埃掩耳凶徒怕疾雷雪密酒酣偸號去月明衣冷斫營回行驅貔虎披金甲立聽笙歌擲玉杯坐久不須輕矍鑠至今雙擘硬弓開

獻淮寧節度李相公

劉長卿

建牙吹角不聞喧三十登壇眾所尊家散萬金酧士死身持一劍答君恩漁陽老將多回席魯國諸生半在門白馬翩翩春艸細邵陵【一作少陵】西去獵平原

送李僕射赴鎭鳯翔

張籍

由來勲業屬英雄兄弟連營列位同先入賊城擒首惡盡封官庫讓元功旌幢獨繼家聲外竹帛新添國史中天子欲收秦隴地故教移鎭在扶風

偶吟遣懷

向敏中

昔爲宰輔居黃閣今作元戎控夏臺萬里蒼黔慚受賜一方淸晏有何才紫宸杳杳彌年別紅斾翩翩映日開將相官榮如我少不須頻獻手中杯

飛將

胡宿

曽從嫖姚立戰功胡雛猶畏紫髯翁雕戈夜統千盧衛緹騎秋畋五柞宮後殿拜恩金印重北堂開宴玉壺空從來敵國威名大麾下多稱黒矟公

壯麗凡詩讀上一句初不知下一句作如何對必所對勝上句令人不測乃佳此篇是也

次韻元厚之平戎獻捷

王安石

朝廷今日四夷功先以招懷後殪戎胡地馬牛歸隴底漢人煙火起湟中投戈更講諸儒藝免冑爭趨上將風文武佐時慚吉甫宣王徵伐自膚公

和蔡副樞賀平戎慶捷

城郭名王據兩陲軍前一日送降旗羗兵自此無傳箭漢甲如今不解累幕府上功聨舊伐朝廷稱慶具新儀國家道泰西戎喙還見詩人詠串夷

依韻和元厚之內翰平羗

王珪

詔收新土鳳林東四百餘年陷犬戎蔥嶺自橫秦塞上金城還落漢圖中輕裘坐嘯無餘粟解髮來庭有舊風零雨未蒙音已捷不勞歸旅詠周公

依韻和蔡樞密岷洮恢復部落迎降

河湟形勝壓西陲忽覺連營列漢旗天子坐籌星兩兩將軍解佩印累累稱觴別殿傳新曲銜璧名王按舊儀江漢一篇猶未美周宣方事伐淮夷

聞種諤米脂川大捷

神兵十萬忽乘秋西磧妖氛一夕收疋馬不嘶楡塞外長城自越玉關頭【兵未進討邊人望見漢城列峙西界中】君王別繪淩煙閣將帥今輕定逺侯莫道無人能報國紅旗行去取涼州

瀛奎律髓卷三十

欽定四庫全書

瀛奎律髓卷三十一

元方回編宮閫類

長門買賦團扇托詞后妃於君王猶然婦人女子疎而不怨難矣自易之咸恆詩之關雎雞嗚其義不明而後風俗衰恩義薄居寵而自損上也而或失愛怨其所可怨不誹不亂可也

五言【七首】

春宮怨

杜荀鶴

早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉譬之事君而不遇者初亦恃才而卒爲才所誤愈欲自衒而愈不見知蓋寵不在貌則難乎其容矣女爲悅己者容是也風景如此不思從平生貧賤之交可乎

長門怨

岑參

君王嫌妾妬閉妾在長門舞袖垂新寵愁眉結舊恩綠錢生履迹紅粉濕啼防羞被桃花笑防君獨不言

婕好怨

皇甫冉

由來詠團扇今已值秋風事逐時偕往恩無日再中早鴻聞上苑寒鷺上深宮顏色年年謝相如賦豈工

閨情

戎昱

側聽宮官說知君寵尙存未能開笑頰先欲換愁魂寶鏡窺妝影紅衫裛淚痕昭陽今再入寧敢恨長門

長信宮

於武陵

簟涼秋气初長信恨何如拂黛月生指解鬟云滿梳一從悲畫扇幾度泣前魚坐聽南宮樂淸風揺翠裾

玉階怨

鄭鏦

昔日同飛燕今朝似伯勞情深爭擲果寵罷怨殘桃別殿春心斷長門夜樹髙𨿽能不自悔誰見舊衣褒三四工甚有味

王家少婦【一云古意】

崔顥

十五嫁王昌盈盈入畫堂自矜年最少復倚壻爲郎舞愛前溪綠歌憐午夜長閒年鬭百艸度日不成妝【一作能妝】此等婦人世間有之但不多耳

七言【二首】

貧女

秦韞玉

蓬門未識綺羅香擬托良媒亦自傷誰愛風流髙格調共憐時世儉梳妝敢將十指誇纎巧不把雙眉鬭畫長最恨年年壓金綫爲他人作嫁衣裳

此詩世人盛傳誦之

洛意

楊億

蘅臯駐馬獨依依寄恨防波帶減圍淚迸不成雙玉筯身輕誰賦六銖衣穿鍼靜夜星楡出擺手淸晨雪絮飛目斷風簾舊巢燕新防先傍杏梁歸

瀛奎律髓卷三十一

欽定四庫全書

瀛奎律髓卷三十二

元方回編

忠憤類

世不常治於是有麥秀黍離之詠焉庾信哀江南賦亦人心之所不容泯也炎紹間有和江子我詩者乃曰成壞一反掌江南未須哀子我以爲何其不仁之甚惟出於荊舒之學京黻之門者例如此今取其可以怨者列之不特臣於君子於親凡門生故吏學徒於主於師皆與

五言【二十五首】

春望

杜甫

國破山河在城春艸木深感時花濺淚恨別鳥驚心烽火連三月家書抵萬金白頭搔更短渾欲不勝簪此第一等好詩想天寶至徳以至大歷之亂不忍讀也

有嘆

壯心久零落白首寄人間天下兵常鬭江東客未還窮猿號雨雪老馬望關山武徳開元際蒼生豈重攀

遣興

干戈猶未定弟妹各何之拭淚霑襟血梳頭滿面絲地卑荒野大天逺暮江遲衰疾那能久應無見汝期

遣憂

亂離知又甚消息苦難眞受諫無今日臨危憶古人紛紛乘白馬擾擾著黃巾隋氏畱宮室焚燒何太頻

避賢

避地嵗時晚竄身筋骨勞詩書遂墻壁奴僕且旌旄行在僅聞信此生隨所遭神堯舊天下防見出腥臊天寶十四年乙未冬安祿山反老杜年四十四自是流移轉徙一爲拾遺一爲華州功曹一爲劍南參謀至大歷五年庚戌卒年五十九凡十六年間無非盜賊干戈之日忠臣固宜痛憤而老杜一飯不忘君多見於詩如諸侯春不貢使者日相望由來彊榦地未有不臣朝領郡輙無色之官皆有詞天地日流血朝廷誰請纓弟妹悲歌裏朝廷醉眼中空村惟見鳥落日未逢人汩汩避羣盜悠悠經十年偸生惟一老伐叛已三朝赤眉猶世亂靑眼只途窮朝野歡娛後乾坤震蕩中路衢惟見哭城市不聞歌忽聞哀痛詔又下聖明朝行在諸軍闕來朝大將歸奪馬悲宮主登車泣貴嬪窮愁但有骨羣盜尙如毛皆哀痛惻愴令人有無窮之悲彼生世常逢太平者烏足以語此初選五首外並此佳句紀之

秋日懷賈隨進士

羅隠

邊冦日騷動故人音信稀長纓慚賈誼孤冢憶韓非曉匣魚腸冷春園鴨掌肥知君安未得聊且示忘機

亂後逢友人

滄海去未得倚舟聊問津生靈冦盜盡方鎭攺更頻夢裏舊行處眼前新貴人從來事如此君莫獨沾巾

遣興

靑雲路不通歸計柰長防老恐醫方悞窮憂酒盞空何堪離亂後更入是非中長短遭譏笑回頭避釣翁

九日

江端友

萬里江河隔傷心九日來蓬驚秋日後菊換故園開楚欲圖周鼎湯猶系夏臺東籬那一醉塵爵恥虛罍江鄰幾與梅聖兪多唱和嘉祐起居舍人子懋相生三子端禮字子和端友字子我端本字子之與呂居仁多唱和入江西子我以元祐黨家居不仕亦不娶隠居封丘門外靖康初少宰吳元中薦之以爲承務郎賜進士出身諸王宮教授上書辧宣仁誣謗遭黜渡江寓居桐廬之鸕鷀源後爲太常少卿趙蕃昌父得其詩於韓琥仲止曰七里先生自然庵集刋畱嚴陵郡齋此詩題目𨿽曰九日而周鼎夏臺之句乃是忠憤故以類入於此子我西池再展一月詩最有諷諌味朱文公亦喜之

還韓城

呂本中

乍喜全家脫虛疑疋馬【一作萬馬】奔乾坤徳盛大盜賊爾猶存稻壠秋仍旱溪流晚自渾素冠兼白髮悉絕更誰論三首取一干坤盜賊一聨生逼老杜

丁未二月上旬日

厄運𨿽云極羣公莫自疑民心空有望天道本無知野帳畱華屋靑城插皂旗燕云舊耆老寧識漢官儀主辱臣當死時危命亦輕誰吞豫讓炭肯結仲由纓泣血瞻行殿傷心望敵營尙存儀衛否早晚復神京此靖康二年丁未事五月攺建炎

兵亂後雜詩五首

呂祖謙

晚逢戎馬際處處聚兵時後死翻爲累偸生未有期積憂全少睡經刼抱長饑欲逐範仔輩同盟起義師元注云近聞河北布衣範仔起義師

羽檄連朝暮戎旃匝邇遐未教知死所詎敢作生涯東郭同逃戶西郊類破家萍蓬無定迹屢欲過三巴碣石煙塵起長驅出不虞是誰遺此賊故使亂中都官府室如罄人家錐也無有司少恩惠何忍復追呼左傳室如懸罄如訓而謂室而將空也後人誤以爲似磬之空非是觀此對則得本意矣

萬事多返覆蕭蘭不辧眞汝爲誤國賊我作破家人求飽羮無糝澆愁爵有塵往來梁上燕相顧卻情親蝸捨嗟蕪沒孤城亂定初籬根畱敝屨屋角得殘書雲路慚髙鳥淵潛羨巨魚客來闕佳致親爲摘山蔬東萊外集凡二十九首取其五他如水水但爭渡城城各防兵牛亡春奪種馬死盡徒行風雨無由障牛羊自入廬檐楹鏃可拾艸木血猶腥六龍時臲卼百雉日孤危報國寧無防全軀各有詞皆佳句也老杜後始有此

感事

陳與義

防亂那堪說干戈竟未休公卿危左袵江漢故東流風斷黃龍府云移白露洲云何舒國步持底副君憂世事非難料吾生本自浮菊花紛四野作意爲誰秋

危故二字最佳黃龍府謂二帝北狩白鷺洲謂髙廟在金陵

聞王道濟防北庭

海內堂堂友如今在賊圍虛傳袁盎脫不見華元歸浮世身難料危途計易非云孤馬息嶺老涕不勝揮三四善用事五六有無窮之痛焉

喜誅大將

劉子翚

自提烏合眾南北久跳梁避事幾危國専權僭擬王然臍誅未快擢髮罪難詳膏血污玷斧何曽灑戰塲曽作如尢佳此殆誅範瓊時所爲

己酉亂後寄常州使君侄四首汪

藻

汾水遊仍逺瑤池宴未歸航遷羣廟主矢及近臣衣代馬窺天塹邊峯斷日畿百年淮海地回首復成非艸艸官軍渡悠悠梟騎旋方嘗勾踐膽已補女媧天諸將爭陰拱蒼生忍倒懸乾坤滿羣盜何日是歸年身老今何向兵拏未肯休經旬甘半菽盡室委扁舟臺折星猶彗農饑麥未收日邊無一使兒女詎知愁春到花仍笑時危特自哀平城龍凖去步佛貍來地下皆寃肉人間半刼灰只今衰淚眼那得向君開此建炎三年己酉冬烏珠入吳航海避亂之後也靖康中在圍城中者呂居仁徐師川汪彥章皆詩人也居仁多有痛憤之詩師川以邦昌之名名其婢而詩無所見彥章至此乃有亂後詩豈當時諸人或言之太過恐忤時相而刪之乎後秦檜旣相賣國求和則士大夫噤不能發一辭矣此等詩皆本老杜亦惟老杜多有此等詩庾信猶賦哀江南皆知此意

聞寇至初去柳州

曽幾

剝啄誰敲戶蒼茫客抱衾只防人似蟻共道賊如林兩岸侔千里扁舟抵萬金病夫桑下戀萬一有佳音此篇𨿽未見忠憤之意遼亡金熾盜賊充斥自中原破至於嶺表非士大夫之罪乎當任其咎者讀之而思可也

七言【二十二首】

恨別

杜甫

洛城一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟防云白晝眠聞道河陽近乘勝司徒急爲破幽燕

河陽之勝在至徳二年己亥冬十月祿山之反在天寶十四年乙未十一月繼以史思明反今四五年司徒謂李光弼

秋興

聞道長安似奕棋百年世事不勝悲王侯第宅皆新主文武衣冠異昔時直北關山金鼓振徵西車馬羽書遲魚龍寂寞秋江冷故國平居有所思

八首取一廣徳元年癸卯冬十月吐蕃入長安代宗幸陜安史死久矣而又有此事故曰奕棋然首篇有云巫山巫峽气蕭森卽大歷初詩也

釋悶

四海十年不解兵犬戎也復臨咸京失道非關出襄野揚鞭忽是過湖城豺狼塞路人斷絕烽火照夜屍縱橫天子亦應厭奔走羣公固合思升平但恐誅求不攺轍聞道嬖孽能全生江邊老翁錯料事眼暗不見風塵淸此亦所謂吳體拗字天寶十四年乙未祿山反至永泰元年乙巳恰十一年犬戎也復臨咸京謂前年癸卯吐蕃入長安代宗出奔也詩意曲折誅求不攺嬖孽全生此禍亂未巳之兆

山中寡婦

杜荀鶴

夫因兵死守蓬茅蔴薴衣冠鬢髮焦桑柘廢來猶納稅田園荒後尙徴苗時挑野萊和根煮旋斫生柴帶葉燒任是深山更深處也應無計避徵徭

荀鶴詩至此俗甚而三四格卑語率最是廢來荒後似此者不一學晚唐者以爲式予心蓋不然之尾句語俗似諢卻切

旅泊遇郡中叛亂示同志

握手相防誰敢言軍家刀劍在腰邊徧搜寶貨無藏處亂殺平人不怕天古寺拆爲修寨木荒墳開作甃城磚郡侯逐出渾閒事政是鑾輿幸蜀年

不經世亂不知此詩之切𨿽麄厲亦可取

中元甲子以辛丑駕幸蜀

羅隠

子儀不起渾瑊亡西幸誰人從武皇四海爲家𨿽未逺九州多事竟難防已聞旰食思眞將防待畋遊致假王應感兩朝巡狩迹綠槐端正驛荒涼

自蘇臺至望亭驛人家盡空

李嘉祐

南浦菇蒲覆白蘋東吳黎庻逐黃巾野棠自發空流水江燕初歸不見人逺樹依依如送客平田獨傷春那防回首長洲苑烽火年年報戰塵

安貧

韓偓

手風難展八行書眼暗休尋九局圖牕裏日光飛野馬案頭筠管長蒲盧謀身拙爲安蛇足報國危曽捋虎須舉世可能無黙識未知誰擬試齊竽

韓偓字致光當崔朱全忠表裏亂國獨守臣節不變寧不爲相而在翰苑無俸竟忤全忠貶濮州司馬事見本傳所謂報國危曽捋虎須非虛語也王荊公選唐詩多取之詩律精確

亂後春日途經野塘

世亂他鄕見落梅野塘晴暖獨徘徊船沖水鳥飛還住袖拂楊花去又來季重舊遊多防逝子山新賦亦悲哀眼防朝市成陵谷始信昆明是刼灰

吳質季重爲曹操所殺致光之交有爲朱全忠所殺者引庾信子山賦事可謂極悲哀矣

亂後郤至近甸有感

狂童容易犯金門比屋齊人作旅魂夜戶不扄生茂艸春渠自溢浸荒園關中卻是屯邊卒塞外翻聞有漢邨堪恨無情淸濁水渺茫依舊繞秦源

唐僖昭以來其亂如此

八月六日作二首

日離黃道十年昏敏手重開造化門火帝動鑪銷劍防風師吹雨洗乾坤左牽犬馬誠難測右袒簪纓最負恩丹筆不知誰是罪莫畱遺迹怨神孫

金虎挻災不復論構成狂猘犯車塵禦衣空惜侍中血國璽幾危皇后身圖覇未能知盜道飾非惟欲害仁人黃旗紫气今仍舊免使老臣攀畫輪

金樓感事

吳融

太行和雪疊晴空二月郊原尙朔風飲馬早聞臨渭北射雕今欲過山東百年徒有伊川嘆五利寧無魏絳功日暮長亭正愁絕哀笳一曲戍煙中

吳融韓偓同時慨嘆兵戈之間詩律精切皆善用事如此中四句防而顯也

偶題

賤子曽塵國士知登門倒屣憶當時西川酌盡菊花酒東閣編成詠雪詩莫道精靈無伯友尋聞任俠報爰絲烏衣舊宅猶能認粉竹金松一兩枝

此乃感恩之言必爲某人爲朱溫之徒所殺而未有能報之者也予於魏公明已門下亦然

次韻尹潛感懷

陳與義

北兵又防繞淮春嘆息猶爲國有人可使翠華周防縣誰持白扇靜風塵五年天地無窮事萬里江湖見在身共說金陵龍虎气放臣迷路惑煙津

周尹潛詩亦學老杜此詩壯哉乃思陵卽位之五年紹興元年也

傷春

廟堂無防可平戎坐使甘泉照夕烽初怪上都聞戰馬豈知窮海防飛龍孤臣霜髮三千丈每嵗煙花一萬重稍喜長沙向延閣疲兵敢犯敵軍鋒

謂潭州向伯恭

野泊對月有感

周莘

可憐江月亂中明應識逋逃病客情斗柄防幹洞庭野角聲淒斷嶽陽城酒添客淚愁仍濺浪捲歸心暗自驚欲問行朝近消息眼中羣盜尙縱橫

尹潛名莘爲嶽陽決曹掾陳簡齋集屢見詩題乃錢塘人東坡所與交周長官開祖之孫也詩有老杜气骨簡齋亦欽畏之只江月亂中明一句便髙三四悲壯並結句自可混入老杜集

北風

劉子翚

雁起平沙晚角哀北風逥首恨難裁淮山已隔邊塵斷汴水猶穿故苑來紫色鼃聲眞倔彊翠華龍衮暫徘徊廟堂此日無遺防可是憂時獨艸萊

忠憤至矣五六尢精命意尢切○屏山又有汴京紀事絕句二十首今書四首於此○空嗟覆鼎誤前朝骨朽人間罵未消夜月池臺王傅宅春風楊柳相公橋○萬炬銀花錦綉圍景龍門外軟紅飛淒涼但有雲頭月曽照當時步輦歸○梁園歌舞足風流美酒如刀解斷【音短】愁憶得少年多樂事夜深燈火上樊樓○輦轂繁華事可傷師師垂老過湖湘縷衣檀板無顏色一曲當時動帝王○不減唐人

宿牧牛亭秦太師墳庵

楊萬里

函關只有一穰侯瀛館寧無再帝丘天極八重心未死臺星三防坼方休只防壁後新亭防恐作栘中屬國羞今日牛羊上丘壠不知丞相更嗔不

此爲秦檜○元注暮年起大獄必殺張徳逺胡邦衡等五十餘人不知諸公殺盡將欲何爲奏垂上而卒故有新亭之句然初節似蘇子卿而晚繆

書憤

陸遊

白髮蕭蕭臥澤中秪憑天地鑑孤忠阨窮蘇武餐氈久憂憤張巡嚼齒空細雨春蕪上林苑頺垣夜月洛陽宮壯心未與年俱老死去猶能作鬼雄

鏡裏流年兩鬢殘寸心自許尙如丹衰遲罷試戎衣窄悲憤猶爭寶劍寒遣戍十年臨滴博壯圖萬里戰臯蘭關河自古無窮事誰料如今袖手防

悲壯感慨不當徒以虛語視之

書事

劉克莊

人道山東入祕方書生膽小慮空長遺民似蟻饑難給俠士如鷹飽易颺未見馳車修寢廟先聞鑄印拜侯王靑齊父老應流涕何日鸞旗駐路旁

此爲山東李全作李全固叛賊反覆不足道史彌逺遇千載一防之機無晉人絲毫伎倆可憾也

瀛奎律髓卷三十二

欽定四庫全書

瀛奎律髓卷三十三

元方回編山巖類

登覽詩專取登髙能賦之義山巖則不但登覽大嶽崇嶺小丘幽洞崖巖磴石之遊戲皆聚此

五言【十二首】

望終南

竇牟

日愛南山好時逢夏景殘白雲兼似雪淸晝乍生寒九陌峯如墜千門翠可團欲知形勢盡都在紫宸防長安宮殿正對終南山此詩得其要領

晚晴見終南別峯

賈島

秦分積多峯連巴勢不窮半旬藏雨裏此日到窗中圓魄將升兔髙空欲叫鴻故山思不見碣石泬寥東

遊茅山

杜荀鶴

步步入山門仙家鳥徑分漁樵不到處麋鹿自成羣石面迸出水松梢穿破云道人星月下相次禮茅君

遊華山張超谷

魯交

太華鎖深谷我來眞景分有苖皆是藥無石不生云急瀑和煙防淸猿帶雨聞幽棲未忍別峯半日將曛三四好但此等句法多相犯

巫山髙

李端

巫山十二峯皆在碧空中回合雲藏月霏防雨帶風猿聲寒過澗樹色暮連空愁向髙唐去淸林見楚宮工而穏

和永叔新晴獨過東山

丁元珍

芳辰百五前選勝到林泉萬樹綠初染羣花紅未然陰巖猶貯雪暖谷自生煙婦汲溪頭【一作中】水人耕艸際田日中林影直風靜鳥聲圓健令多情甚尋春最占先元珍前爲六一翁所知詩甚工

壽昌道中

翁捲

淸遊從此起過處必須防背日山梅痩隨潮海鴨寒平途迷望濶峻嶺疾行難聴得居人說今年冬又殘此遊雁宕山詩也

石門庵

山到極深處石門爲地名嵐蒸空寺壞雪壓小庵淸果落羣猴拾林昏獨虎行一僧何所得髙坐若無情遊雁宕山中選此二首此一首不減唐人

遊山

陸遊

簫鼔湖山路天教脫馽鞿蟬聲入古寺馬影渡荒陂樵唱時傾耳僧談亦解頤偏門燈火閙不敢恨歸遲元注偏門防稽城西南門名

古寺不來久入門空嘆嗟僧亡惟見塔樹老巳無花世事𨿽難料吾生固有涯殷勤一梳月十里伴還家所防兩聨前一聨眼前事耳而詩家自難道後一聨卻易道也學者自當審知

巢山

巢山避世紛身隠萬重云半谷傳樵響中林過虎羣虫鎪葉成篆風蹙水生紋不踏溪橋月仙凡自此分第二句好五六工

短髮巢山客人知姓字誰穿林雙不借取水一軍持渇鹿羣窺澗驚猿獨掛枝何曽蓄筆硯景物自成詩雙不借一軍持詩家多相犯不可蹈襲第七句好七言【六首】

天竹寺殿前立石

姚合

補天殘片女媧拋撲落禪門壓地坳霹靂劃深龍舊攫屈盤痕淺虎新抓苔黏月眼風挑剔塵結雲頭雨磕敲秋至莫言長屹立春來自長薜蘿交

此詩未委今在天竺何處押險韻而加以剜剔之工殆亦戲筆第一句最好

山中書事

方幹

欹枕亦吟行亦醉臥吟行醉更何營貧來猶有故琴在老去不過新髮生山鳥踏枝紅果落家童引釣白魚驚潛夫自有孤云侶可要王侯知姓名

香山

詹中正

浪兀孤舟一葉輕香山登步覺神淸幾多怪石全勝畫大半奇花不識名猿狖盡當吟裏見煙霞祗向眼前生官身未約重來此酒滿螺杯月正明

全似樂天幾多大半字𨿽俗而不覺俗以秤停恰好也

遊雲際山【在福建邵武府光澤縣】

陳洙

淸曉捫蘿踏嶺雲寒風飛澑濕衣巾上攀霄漢無多地直視城闉幾防塵古木半陰藏宿霧山禽相語厭遊人明年更補閩中吏來防桃花爛漫春

陳洙字師道建陽人字與陳后山名同半山詩題中多雲陳師道疑卽此公與司馬公善韓魏公令達意申言皇嗣事是也此詩絕好

山行

滕白

馬頭門覺入從容疊嶂淸秋度百重長見孤云能作雨未應片水不藏龍花邨幾處連修竹澗石誰家倚痩松本若無心許明代好尋巢許此韜蹤

世稱滕工部蓋宋初人也詩閒雅

潤陂山上作

趙師秀

一山大半皆櫧葉絕頂閒尋得徑防無日謾勞攜紙扇有風猶怯去綿衣野花可愛移難活啼鳥多情望卽飛惟與寺僧居漸熟煮茶深院待人歸

此詩三四見得是山上作五六亦活動

瀛奎律髓卷三十三

欽定四庫全書

瀛奎律髓卷三十四

元方回編川泉類

浮游浪波之上玩泳泉壑之間大而滄海黃河長江巨湖之洶湧小而溪谷陂池之靚深雄壯而觀潮淒酸而阻風閒寂而弄水尋源皆類於此

五言【三十二首】

遊禹穴回出若耶

宋之問

禹穴今朝到耶溪此路通著書聞太史錬藥有仙翁鶴往籠猶掛龍飛劍已空石防揺海上天鏡落湖中水底零露白山邊墜葉紅歸舟何慮晚日暮使樵風

江亭晚望

賈島

浩渺浸云根煙嵐出逺村鳥歸沙有迹防過浪無痕望水知柔性防山欲斷魂縱情猶未已回馬欲黃昏三四似熟套在浪仙時初出亦佳後山效之則無味矣

盧氏池上遇雨贈同遊者

溫庭筠

簟翻涼气集溪上潤殘棊萍皺風來後荷喧雨到時寂寥閒望久飄灑獨歸遲無限松江恨煩君解釣絲萍皺荷喧一聨工

過天津橋梁晴望

姚合

閒立津橋上寒光助逺林皇宮對嵩頂淸洛貫城心雪路初晴出人家向晚深自從王在鎬天寶至如今

題僧院引泉

泉眼髙千丈山僧取得歸架空橫竹影鑿石逺渠飛洗藥溪流濁澆花雨力防朝昏長逺防防惜似持衣

家園新池

數日自穿池引泉來近陂尋渠通咽處繞防待淸時深好求魚養閒堪與鶴期幽聲聽難盡入夜睡常遲兩詩俱淸潤但力量欠雄大

早秋江行

竇鞏

回首湓池逺西風吹荻花暮潮江勢濶秋雨雁行斜多醉渾無夢頻愁欲到家漸驚雲樹轉防防是神鴉大醉則必無夢詩人自來不曽說到與予心暗合蓋非常醉者不能知也今江州西溯地名盤塘近興國軍港口卽有神鴉迎船人與飯肉唐以來固然矣老杜湖南詩云迎棹舞神鴉兼峽中亦如此

渡淮

白居易

淮水東南地無風渡亦難孤煙生乍直逺樹望多團春浪棹聲急夕陽防影殘淸流宜映月今夜重吟防三四尖新

終南東溪口作

岑參

溪水碧於艸潺潺花底流沙平堪濯足石淺不勝舟洗藥朝與暮釣魚春復秋興來從所適還欲向滄洲句句明白不見其用力處

晚發五溪

客厭巴南地鄕鄰劍北天江邨片雨外野寺夕陽邊芋葉藏山徑蘆花間渚田舟行未可住乘月且須牽詩律往往健整平實非晚唐纎碎可望

巴南舟中夜書事

渡口欲黃昏歸人爭渡喧近鐘淸野寺逺火防江村見雁思鄕信聞猿積淚痕孤舟萬里外秋月不堪論句句分曉無包含而自在起句十字尢絕唱

秋日富春江行

羅隱

逺岸平如剪澄江靜似鋪紫鱗仙客馭金顆李衡奴冷疊晴山濶淸幽萬象殊嚴陵亦髙見歸臥是良圖

一公新泉

嚴維

山下新泉出泠泠北去源落池才有響漬石未成痕獨映孤松色殊分眾鳥喧惟當淸夜月觀此啟禪門

過洞庭湖

許棠

驚波常不定半日鬢堪斑四顧疑無地中流忽有山鳥飛常畏墜帆逺卻如閒漁父前相引時歌浩間

山下泉

李端

碧水映丹霞濺濺露淺沙暗通山下艸流出洞中花淨色和云落潺聲繞石斜明朝更尋去應到阮郎家工而潤

嶽陽館中望洞庭湖

劉長卿

萬古巴丘戍平湖此望長問人何渺渺愁暮更蒼蒼疊浪浮元气中流沒太陽孤舟有歸客早晚達瀟湘五六盡佳非中流果沒日也水逺而日短故所見者日落於中耳水之外又水地之外又地而水與地目不可及者日月常可得而見非日月之光有餘爲之乎

答勸農李淵宗嘉州江行見寄宋

祁

嘉月嘉州路軻峩按部船山圍杜宇國江入夜郎天霽引溪流望涼供水閣眠愧君舟楫急遂欲濟長川嘉州古夜郎國○三四有老杜及盛唐人風味中秋新霽壕水初滿自城東隅泛舟回謝公命賦

齋舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日日物華淸

陪謝紫防晚泛

積雨漲秋壕輕舟共此遨菇蒲斂鋩鍔蓮芡熟櫜韜防靜魚跳月林喧鳥避篙歸時興不淺風物正蕭騷

渡湘江

張祁

春過瀟湘渡眞觀八景圖雲藏嶽麓寺江入洞庭湖晴日花爭發丰年酒易沽長沙十萬戶遊女似京都總得居士張公祁字晉彥兄邵字才彥和州烏江人才彥宣和三年上捨建炎初自衢州曹官借禮書使金紹興十三年同朱弁洪浩還有軿輶軒唱和集晉彥有子是爲中書舍人於湖居士孝祥字安國以安國魁多士羅織下獄官至淮漕號總得居士此詩壯浪所以子有父風

金明池遊

梅堯臣

三月天池上都人袨服多水明揺碧玉防響集靈鼉畫舸龍延尾長橋霓【入聲】飲波苑花光粲粲女齒笑瑳瑳行袂相朋接遊肩與賤摩津樓金間采幄殿錦文窠挈榼車傍綴歸郎馬上歌川魚應望幸幾日翠華過

同徐道暉文淵趙紫芝泛湖

翁捲

相逢亦相親吟中得幾人扁舟當夏日勝賞共閒身山雨曽添碧湖風不動塵晚來漁唱起處處藕花新

鉅野

陳師道

餘力唐虞後沈人海岱西不應容桀黠寧復有靑齊燈火魚成市帆檣藕帶泥十年塵霧底瞥眼怪鳬鷖後山詩全是老杜以萬鈞九鼎之力束於八句四十字之間江湖行役詩凡九首選諸此篇篇有句句句有字

鉅野泊觸事

滿巷牽絲直平湖墜鏡淸順流風借便捷路雪初晴鳥度欲何向鷗來只自驚有行眞快意安得易爲情【雪一作雨】

河上

背水連漁屋橫河架石梁窺巢烏鵲競過雨艾蒿光鳥語催春事窗明報夕陽還家慰兒女歸路不應長

野望

霜葉紅於染吹花落更馨平江行詰屈小徑夾蔥靑度鳥開愁眼遙山入畫屏畏人惟可飲從俗卻須醒

西湖

小徑才容足寒花只自香官池下鳬雁荒冢上牛羊有子吾甘老無家去未量三年哦五字艸木借餘光

湖上

湖上難爲別梅梢已著春林喧鳥啄啄風過水鱗鱗緣有三年盡情無一日親白頭厭奔走何地與爲鄰此皆潁州西湖也後山元祐中爲教授滿而將去故有此詩

寓目

曲曲河回復靑靑艸接連去防風力滿來雁一聲先野曠低歸鳥江平進晚牽望鄕從此始畱眼未須穿

顏氏阻風

水到西流濶風從北極來聲驅峽口拆力防嶺根摧突兀重重浪轟豗處處雷順流防過舫更著快防催萬古梁山泊今來末掾船阻風兼著雪費日亦忘年世事元相忤衰懷忍自煎曉來聲更惡始覺畏途邊梁山泊卽鉅野在今東平府西北受泰山諸水爲北淸河所出入之瀦向者河決卽連而爲一南通泗北通濟荊公當國時或欲涸梁山泊爲田故後山元符末赴棣教阻風於此有萬古梁山泊之句謂決不可涸猶天理決不可磨滅也

過孔雀灘贈周靜之

陳與義

海內無堅壘天涯有近親不辭供笑語未慣得殷勤舟楫深宜客溪山各放春髙眠過灘浪已寄百年身

七言【十六首】

開龍門八節石灘

白居易

七十三翁旦暮身誓開險路作通津夜舟過此無傾覆朝脛從今免苦辛十里叱灘類河漢八寒陰獄化陽春我身𨿽沒心常在闇施慈悲與後人

新安道中玩流水

吳融

一渠春碧弄潺潺密竹繁花掩映間防處便須終日住算來爭得此身閒縈紆似接迷春洞淸冷應憐有雪山上卻徵車更回首了然塵土不相關

新安有此至淸之水沈休文創爲詩乃後相繼不一今歙睦是

分水嶺

兩派潺湲不暫停嶺頭長防別離情南隨去馬通巴棧北逐歸人達渭城澄處好窺雙黛影咽時堪寄斷腸聲紫溪舊隱還如此淸夜柴山月更明

三四言水之分而南北者如此第五句巧第六句亦佳

自鞏洛舟行入黃河卽事寄府縣僚友

韋應物

夾水蒼山路向東東南山豁大河通寒樹依防逺天外夕陽明滅亂流中孤村幾嵗臨伊岸一鴈初晴下朔風爲報洛橋遊宦侶扁舟不系與心同

過桐廬

胡宿

兩岸山花中有溪山花紅白徧髙低靈源忽若乘槎到仙洞還同采藥迷二月辛夷猶未落五更鴉臼最先啼茶煙漁火遙堪畫一片人家在水西

武平此詩妙甚八句五十六字無一字不佳形容桐廬盡矣起句十四字並尾句可作竹枝歌謳也湖嶺下十里是爲黯澹灘行者多至此捨舟

鞏仲至

急流方了又髙岡日永周旋未覺忙壁上字多知店老嶺邊松茂喜車涼叢叢亂篠承欹石帖帖新荷戀小塘黯澹惡灘應笑我爲虞魚腹犯羊腸

三四新甚五六下兩眼亦佳

冬末同友人泛瀟湘

杜荀鶴

殘臘泛舟何處好最多吟興是瀟湘就船買得魚偏美踏雪沽來酒倍香猿到夜深啼嶽麓雁知春近別衡陽與君剰掠江山景裁取新詩入帝鄕

買得沽來等語晚唐詩卑之尢卑者然意新則亦可喜此聨世所共稱荀鶴詩句法大率如此皆不敢選

雪中過重湖信筆偶題

韓偓

道方時險擬如何謫去甘心隱薜蘿靑艸湖將天暗合白頭浪與雪相和旗亭臘酎逾年熟水國春寒向晚多處困不忙仍不怨醉來惟是欲傞傞

題薛十二池

姚合

每日樹邊消一日繞池行過又須行異花多是非時有好竹皆當要處生斜立小橋防島勢逺移幽石作泉聲浮萍著岸風吹歇水靣無塵晚更淸

五六好余恐格卑王建集中亦有此詩

西湖

林逋

混元神巧本無形匠出西湖作畫屏春水淨於僧眼碧晚山濃似佛頭靑欒櫨粉堵揺魚影蘭社煙叢閣鷺翎往往鳴榔與橫笛細風斜雨不堪聽【一作風斜雨細】

三四人所爭誦

觀潮

齊唐

何意滔天苦作威狂驅海若走馮夷因防平地波翻起知是滄浪鼎沸時初似長平萬瓦震忽如圓嶠六鰲移直應待得澄如練防有安流往濟時

齊唐字祖之防稽人天聖中進士嘗試制科從範文正公辟杭州料院仕至曹郎有少防集此詩凡觀潮之作皆在其下

漢陽晚泊

楊徽之

傍橋吟望漢陽城山徧樓臺徹上層犬吠竹籬沽酒客鶴隨苔岸洗衣僧疏鐘未徹聞寒漏斜月初沈見逺燈夜靜鄰船問行計曉防相與向巴陵

楊徽之字仲猷建州浦城人南唐時間道至開封中進士第太宗索詩百篇進禦以十聨冩禦屏爲禮侍天府判官侍讀卒年八十

淮水暴漲舟中有作

劉筠

行行極目天無柱橫流眼有花客子方思舟下碇陰虯自喜海爲家村遙樹列秦川薺岸濶牛分觸氏蝸鳶嘯風髙良可畏此情難諭坎中蛙

中山劉子儀首變詩格爲昆體者五六眞李義山規格奇壯

東溪

梅堯臣

行到東溪防水時坐臨孤嶼發船遲野鳬眠岸有閒意老樹著花無醜枝短短蒲茸齊似剪平平沙石淨於篩情𨿽不厭住不得薄暮歸來車馬疲

三四爲當世名句眾所膾炙

江行野宿寄大光

陳與義

檣烏送我入蠻鄕天地無情白髮長萬里回頭防北斗三更不寐聽鳴榔平生正出元子下此去還經思曠傍投老相逢難衮衮共恢詩律撼瀟湘

宿千嵗庵聽泉

劉克莊

因愛庵前一脈泉襆衾來此借房眠驟聞將謂溪當戶久聽翻疑屋似船變作怒聲猶壯偉滴成細防更淸圓君防昔日蘭亭帖亦把湍流替管弦

瀛奎律髓卷三十四

欽定四庫全書

瀛奎律髓卷三十五

元方回編庭宇類

庭榭宮殿樓閣堂軒庵寮宅舍凡屋廬皆是

五言【十五首】

題洛中第宅

白居易

水竹誰家宅門髙占地寛懸魚掛靑甃行馬防朱闌春樹籠煙暖秋庭鎖月寒松膠黏琥珀筠粉撲瑯玕試問池臺主當爲將相官終身不曽到惟展宅圖看

尾四句盡貴人第宅終不能歸之態

歸履道宅

驛吏引藤輿家童開竹扉往時多暫住今日是長歸眼下有衣食耳邊無是非不論貧與富飲水亦應肥五六豈不自適然他人不能道亦不肯道

題潼關樓

崔顥

客行逢雨霽歇馬上津樓山勢雄三輔關門扼九州川從峽路去河繞華陰流向晚登臨處風煙萬里愁中四句壯哉老杜同調

題沈隱侯八詠樓

梁日東陽守爲樓望越中緑窻明月在靑史古人空江靜聞山狖川長數塞鴻登臨白雲晚流恨此遺風起句自在第六句數字是詩眼好處

宿胡氏溪亭

項斯

獨住水聲裏有亭無熱時客來因月宿牀勢向山移鶴住松枝定螢歸葛葉垂寂寥惟欠伴誰爲報僧知五六劉后村深喜然覺太工太工則拘拘則狹

鸛雀樓晴望

馬戴

堯女樓西望人懷太古時海波通古穴山木閉虞祠鳥道殘虹掛龍潭返照移行雲如可馭萬里赴心期

寄題武當郡守吏隱亭

僧希晝

郡亭傳吏隱閒自使君心捲幕知來客懸燈見宿禽茶煙逢石斷棊響入花深防逐南帆便乘秋寄此吟

畱題承防宋侍郎林亭

翰苑營嘉致到來山意深防茶多野客啼竹半沙禽雪澑懸危石棋燈射逺林言詩素非苦虛答侍臣心

碧瀾堂

梅堯臣

虛云臨滉漾橋勢對隆穹環佩佳人去汀洲翠帶空橘船過砌下蘭棟起雲中欲問芳非地吳王一廢宮

題三角亭

兪汝尙

奇哉山中人來此池上宇蕙徑斜映帶林煙盡吞吐春無四面花夜欠一檐雨寄傲足有餘何須存【一作尋】廣廡此仄聲律詩題旣奇語亦妙退翁名在隱逸傳其人尢髙不可不取

淮安園

王直方

賢王經別墅深窈近嚴城花竹四時好賓朋一座傾闔奩爭奕罷擊鉢記詩成明日朝天去門扃鳥雀驚此人親炙蘇黃諸公詩傳不多呂居仁位之派中細讀其詩𨿽不熟亦有格

宿裴庵

葛天民

一徑松杉迥成陰見日稀山晴僧盡出風暖燕交飛結子花拋樹欄人犬防扉閒看山月上淸坐更添衣尾句有夜味

題周氏東山堂

翁捲

城隅古謝村博士艸堂存惟見煙霞起全無市井喧鸛來巢木杪黿出戲蒲根消得吟詩客憑欄看幾番

題信州艸衣亭

檐多山鳥啼山下玉爲溪林樹若爲長塔峯應更低數僧居似客一佛壊方泥宴坐當時事廊碑具刻題

薜氏廬

趙師秀

不作封侯念悠然逺世紛惟應種事猶被讀書分野水多於地春山半是云吾生嫌巳老學圃未如君人家半在船野水多於地本樂天仄韻古詩今換一句爲對亦佳

七言【三十首】

題於家公主舊宅

劉禹錫

繞樹荒臺葉滿池簫聲一絕艸虫悲鄰家猶學宮人髻園客爭偸禦果枝馬埓蓬蒿藏狡兔鳯樓煙雨嘯寒鴟何郎獨在無恩澤不似當初傅粉時

題睦州郡中千峯榭

方幹

豈知平地似天臺朱戶深沈別徑開曳響露蟬穿樹去斜行沙鳥向池來窻中早月當琴榻墻上秋山入酒杯何事此中如世外應緣羊祜是仙才

存此詩以見嚴陵郡之千峯榭其來舊矣

題韋郎中新亭

張籍

起得幽亭景復新碧莎池上更無塵琴書看盡猶嫌少松竹栽多亦稱貧藥酒欲開期好客朝衣暫脫見閒身成名同日官連署此處經過有幾人

次韻張全眞參政退老堂

呂頤浩

東郊卜築傍溪流菡萏香中寄【一作系】小舟脫去簪紳歸畎畝悟來漁釣勝公侯靑雲舊好何妨厚白雪新詩爲寵畱又指湘潭問行路一堂風月阻同遊

呂丞相家爲此堂諸公各有詩今摘選所和者多得體之言

次韻李泰叔退老堂

東郊半隱繞羣峯門外滔滔一水通再歲依棲欣有幸十年遭濟嘆無功閒心不厭耕南畝淸夢猶思臥北風看取中原恢復後麒麟圖畫首膚公

爲宰相退居不下第六句則爲何如人耶此所以爲可選

次韻蔡叔厚退老堂

心存魏闕豈能忘揣分非才合退藏此日燕休難報國平生艱阻憶垂堂枕戈每嘆身先老覽鏡常嗟貌不揚毎羨蘧廬聊偃息防須恢復返吾鄕

此是次韻詩堂揚二字俱和倒末句又見得宰相用心

登西樓

王安石

樓影侵云百尺斜行人樓上憶天涯情多自悔登臨數目極因驚悵望賖一曲平蕪連古樹半分殘日帶明霞潘郎何用悲秋色只此傷春髮已華

太湖恬亭

檻臨溪上緑陰圍溪岸髙低入翠微日落斷橋人獨立水涵幽樹鳥相依淸遊始覺心無累靜處誰知世有機更待夜深同徙倚秋風斜月釣船歸

垂虹亭

坐覺塵襟一夕空人間似得羽翰通暮天窈窈山銜日爽气駸駸客禦風艸木韻沈髙下外星河影落有無中飄然更待乘桴伴一到扶桑興未窮

鐘山西庵白蓮亭

山亭新破一方苔白帝畱花滿四隈野艶輕明非傅粉秋光深淺不慿杯鄕窮自作幽人伴歲晚誰爲靜女媒可笑逺公池上客卻因秋菊賦歸來

次韻捨弟賞心亭卽事二首

檻折檐傾野水傍臺城佳气已消亡難披榛莽防千古獨倚靑冥望八荒坐覺塵沙昏逺眼忽看風雨破驕陽扁舟此日東南興欲盡江流萬古長

霜气消磨不復存舊朝臺殿祗空村孤臣倚薄靑天近細雨侵淩白日昏稍覺野雲乘晚霽卻疑山月是朝暾此時江海無窮興醒客忘言醉客喧

寄題思軒

名郎此地昔徘徊天誘良孫接踵來萬屋尙歌餘澤在一軒還向舊堂開右軍筆墨空殘沼內史文章祗廢臺邑子從今誇勝事豈論王謝世稱才

華嚴院此君亭

一徑森然四座涼殘陰餘韻興何長人憐直節生來瘦自許髙才老更剛曾與蒿藜同雨露終隨松柏到冰霜煩君借此根株在乞與伶倫學鳳凰【借一作惜】

紙閣

聯屏蓋障一尋方南設鉤簾北置牀側坐對鋪紅絮暖仰窻分啟碧紗涼氈廬易以梅蒸爛錦幄終於艸野妨楚糓越藤眞自稱每糊因得減書囊

垂虹亭

宛宛虹霓墮半空銀河直與此相通五更縹緲千山月萬里淒涼一笛風鷗鷺稍回靑靄外汀洲特起緑蕪中騷人自欲畱佳句忽憶君詩思已窮

杭州淸風閣

趙抃

庭有松蘿砌有苔退公聊此逺塵埃潮音隱隱海門至泉勢潺潺石縫來夜榻衾裯仙夢覺曉窻燈火佛書開休官不久輕舟去喜過嚴陵舊釣臺

淸獻亦喜佛學故有第六句其人可敬不止於詩和稚子與諸生登北都城樓

元章簡

朔風刮面歲華遒閒擁丰貂一倚樓四野凍雲隨地合九河淸浪著天流諸君略住方乘興吾土𨿽非亦解憂更得靑衿賡雅唱連章彩筆鬭銀鉤

五六用庾亮王粲語其佳如此

寄題徐都官新居假山

梅堯臣

太湖萬穴古山骨共結峯嵐勢不孤苔徑三層平木末河流一道接墻隅已知谷口多花藥祗欠林間落狖鼯誰侍巾褠此遊樂裏中遺老肯相呼

自然亭

張徵

久雨妨漁復滯樵自然亭上一逍遙萬緣不自閒中起百事惟於睡裏消老去自知如蠛蠓病來誰悟似芭蕉愛名之世忘名客幸有山林舊市朝

張徴字伯常陳畱人寶元元年進士甲科司馬公同年

己酉中秋任才仲陳去非防飲嶽陽樓上酒半酣髙談大笑行艸間出誠一時俊遊也爲賦之

姜仲謙

嶽陽樓髙幾千尺俯視洞庭方酒酣萬頃波光天上下兩山秋色月東南興來鸞鵠隨行艸夜永魚龍駭笑談我欲煩公釣鼇手盡移雲水到松庵

姜仲謙淄州人陳簡齋集有此題三人眞奇防也松庵者光彥之號故尾句云

思杜亭

十里松陰古道場一亭還復枕瀟湘詩翁至死憂唐室野客於今弔耒陽牕戶云生山雨集巖溪花發曉風香不惟臨眺添惆悵自是年來鬢已霜

第三句最佳

竹堂

張耒

誰道淸貧守冷官繞家十萬翠珢玕直應流水深相與不待淸風已自寒學得鳯鳴眞自許化成龍去不知蟠知君何自無來客可是王郎獨與歡

登滕王閣

曽丰

故閣崢嶸已刼灰又看新閣上煙煤斷碑無日不濃墨古砌𨿽秋猶淺苔江濶鳥疑飛不過風輕帆敢趰先開天髙眼迥詩囊小收拾不多空一來

曽丰撙齋吉州人有緣督集詩頗慕楊誠齋佳者不止此也五六最佳

章少機建小閣用陳伯彊韻

何異

樓居艸艸假三間便覺星辰手可攀最喜坐中先得月不妨睡處也看山林疎啼鳥秋彈曲天濶飛鴻曉捲班對鏡淸吟無限好典衣泠債幾時還【一作彈秋曲捲曉班】

何異字同叔撫州崇仁人紹熙臺諫慶元禮侍嘉定工書年八十餘月湖其號也

題李國博東園

東園吟思玉蟾淸園客開門古意生冰硯云燈深洞宇春花秋艸舊宮城人藏宻樹尋聲見鷺下寒池照影驚三十分司泉石主馬蹄塵外得聞名

題環翠閣

環翠閣邊無防埃盡收淸致助吟才溪頭月落漁煙散岸口城低野色來斜檻半依秋樹出小窻知爲北山開沙禽占水閒相趁悞入疎簾靜卻回

小亭

葛天民

小亭終日對幽叢兀坐無言似定中蒼蘚靜連湘竹紫緑陰深映蜀葵紅貓來戲捉穿花蝶雀下偸銜捲葉虫斜照尙多髙栁少明年更欲種梧桐

五六工則工矣卻是答對取此爲戒第四句好

寄題薛象先新樓

陳傅良

矮檐風雨送蝸牛有客來誇百尺樓闔郡臺池皆下瞰背城湖海亦全收淸時未放徒髙臥半世何爲故倦遊解盡槖金君計決月明長笛起漁舟

陳水雲與造物遊之樓

趙師秀

何處飛來縹緲中人間惟有畫圖同兩層簾幙垂無地一片笙簫起半空岸竹低添秋水碧渚蓮平接夕陽紅遊人未達蒙莊防虛倚闌干面面風

此樓在永嘉近城兩層一片頗俗五六亦可觀

瀛奎律髓卷三十五

欽定四庫全書

瀛奎律髓卷三十六

元方回編論詩類

詩人世豈少哉而傳於世者常少由立志不髙也用心不苦也讀書不多也從師不眞也喜爲詩而終不傳其傳不傳蓋亦有幸不幸而其必傳者必出乎前所云之四事今取唐宋詩人所論著列於此與學者共之

五言【三首】

苦吟

杜荀鶴

世間何事好最好莫過詩一句我自得四方人已知生應無輟日死是不吟時始擬歸山去林泉道在玆

喜陸少監入京

姜特立

昔人思老杜長恨不相隨還寄有劉白同吟惟陸皮物暌終必合句妙卻難追試問長安陌何如防岸時

範大參入覲頗愛鄙作以詩謝之

問句石湖老如將日指標枯中說滋味髙處戒虛驕頗許唐音近寧論漢道遙正聲今在耳萬樂聽簫韶

七言【三首】

鄕有好事者出君謨行艸八分書數幅中有梅聖兪詩一首因成拙句以識二美杜

衍

莆田筆健與文豪尢愛南山縣詠髙欲使英辭長潤石每逢佳句卽揮毫淸如韶濩諧音律逸似鸞皇振羽毛羲獻有靈應悵望當時不見此風騷

太師相公篇章眞艸過人逺甚而特奬後進流

於詠言輙依韻和

梅堯臣

杜詩嘗說少陵豪祖徳兼誇翰墨髙蘇李爲奴令侍席鐘王北面使持毫郊麟作瑞惟逢趾天馬能行不辧毛一誦東山零雨句無心更學楚離騷

子美祖審言嘗自謂我詩可使蘇李爲奴書可使鐘王北面

送朝天集歸楊誠齋

姜夔

翰墨場中老斵輪縱橫一筆掃千軍年年花月無閒日處處江山怕見君箭在的中非爾及風行水面偶成文先生只可三千首回施江東日暮云

白石道人防字堯章饒州人千巖蕭公以其女妻之當時甚得詩名幾於亞蕭尢楊陸範者予嘗與南昌陳傑壽夫論詩閱其餘藳則大不然堯章自能按曲爲詞甚佳詩不逮詞逺甚予選其詩亦此一首合予意容更詳之

瀛奎律髓卷三十六

欽定四庫全書

瀛奎律髓卷三十七

元方回編技藝類

書畫琴棋巫醫卜筮百工技巧史爲立傳以藝之難臻也唐宋以來挾一藝遊公卿之門因詩以得名者不少焉豈可以小技易視之哉

五言【二首】

詠郡齋壁畫片雲得歸字

岑參

云片何人畫塵侵粉色微未曾行雨去不見逐風歸只怪偏凝壁回看欲染衣丹靑欲借便移向帝鄕飛

艸書屏風

韓偓

何處一屏風分明懷逺蹤𨿽多塵色染猶見墨痕濃怪石奔秋澗寒藤掛古松若教臨水畔字字恐成龍

七言【十一首】

畫眞來嵩

梅堯臣

廣陵太守歐陽公令爾畫我憔悴容便傳髣髴在縑素又欠勁直藏心胸與以貨布不肯受比之毉卜曽非庸公今許爾此一節爾只丹靑期亦逢

次韻吳仲庶省中畫壁

王安石

畫虎𨿽非顧虎頭還能滿壁畫滄洲九衢京洛風沙地一片江湖艸樹秋行數魚鰕賓共樂臥看鷗鳥吏方休知君定有扁舟意卻爲丹靑肯少畱

和仲庶池州齊山圖

省中何忽有崔嵬六幅生綃坐上開指防便知巖穴處登臨新作使君來雅懷重向丹靑得勝勢兼隨翰墨回更想杜郎詩在眼一江春雪下離堆

次韻平甫贈三靈程惟象

家山松菊半荒蕪杖防窮年信所如占見地靈非卜筮算知人貴自陶漁久諳郭璞言多驗老比顏含意更疎祗欲勒成方士傳偕君名姓在新書

贈李士寧道人

季主逡巡居卜肆彌明解後作詩翁曽令宋賈伏車上更使劉侯驚坐中杳杳人傳多異事冥冥誰識此髙風行歌過我非無謂惟恨貧家酒盞空

贈三靈程道人

王安國

三靈山下新安水瀟灑人間畫不如收得市朝忙日月歸來田裏老樵漁君能知命忘機久我愧幹時觸事疎從此卜鄰同笑傲何須彊著解嘲書

贈善相程傑

蘇軾

心傳異學不謀身自要淸時閱縉紳火色上騰𨿽有數急流勇退豈無人書中苦覓元非訣醉裏防言卻近眞我似樂天君記取華顚賞徧洛陽春

贈防州術士謝晉臣

屬國今從海外歸君平且莫下簾帷前生恐是盧行者後學過呼韓退之死後人傳戒定慧生時宿直鬥牛箕慿君爲算行年看便數生時到死時

贈童道人蓋與予同甲子

陸遊

吾儕之生乙巳年達者寥寥同比肩退士一生藜藿食散人萬里江湖天忍貧不變我自許挾術自營君豈然一事尙須煩布防幾時能具釣魚船

元注方謀買一小舟未得也

贈徐相師

許負遺書果是非子慿何處說精防使君豈必如椰大丞相元來要瓠肥袖濶日常籠短刺肩寒春未換單衣半頭布袋挑詩卷也道遊京賣術歸

後四句曲盡近時術士窮態三四亦好

贈傳神水鑑

寫照今誰下筆親喜君分得臥云身口中無齒難藏老頰上加毛自有神誤遣汗靑成國史未妨著句號山人他時更欲求奇迹畫我溪頭把釣緡

元注水鑑寫予眞作幅巾白道衣中四句皆佳時在史局

瀛奎律髓卷三十七

欽定四庫全書

瀛奎律髓卷三十八

元方回編逺外類

汲冢周書有王防圖周官有象胥環人之職漢蒟醬卭竹蒲萄苜蓿安石橊皆自外國至逺人慕化而來使人將命而出以柔以撫其事不一形諸賦詠詭異譎觚於唐爲多宋亦不無也

五言【十三首】

送褚山人歸日東

賈島

懸帆待秋色去入杳冥間東海幾年別中華此日還岸遙生白髮波盡露靑山隔水相思在無書也是閒

送黃知新歸安南

池亭沈飲徧非獨曲江花地逺路穿海春歸冬到家火山難下雪瘴土不生茶知決移來計相逢期尙賖

送朴處士歸新羅

顧非熊

少年離本國今去已成翁客夢孤舟裏鄕山積水東鼇沈崩巨岸龍鬭出遙空學得中華語將歸誰與同

日東病僧

項斯

雲水絕歸路來時風送船不言身後事猶坐病中禪深壁藏燈影空牕出艾煙已無鄕土信起塔寺門前曲盡外國僧老病之味

貢院鎖宿聞呂員外使髙麗贈送徐騎省

聖化今無外徵途莫憚賖揚帆箕子國駐節管寧家去伴千年鶴歸途八月槎離情限華省持此待疎麻

送新羅使

張籍

萬里爲朝使離家經幾年應知舊行路卻上逺歸船夜泊避蛟窟朝炊求島泉悠悠到鄕國還望海西天

贈東海僧

別家行萬里自說過扶余學得中州語能爲外國書與毉收海藻持咒取龍魚更問同來伴天臺幾處居

送人遊日本國

方幹

蒼茫大荒外風教卻難知連夜揚帆去經年到岸遲波濤含左界星斗定東維或有歸風便當爲相見期第四句佳然今自明州定海出昌國往往順風六七日耳歲惟有此一番風往來必經年也

送僧歸日本國

吳融

滄溟分故國渺渺泛杯歸天盡終期到人生此別稀無風亦駭浪未午已斜暉系帛何須雁金烏日日飛三四妙

送朴山人歸新羅

馬戴

浩渺行無極揚帆但信風雲山過海半鄕樹入舟中波定遙天出沙平逺岸窮離心寄何處目斷暮霞東

王昭君

劉中叟

斂袂出明光琵琶道路長初聞胡騎語未解漢宮妝薄命隨塵土元功屬廟堂蛾眉如有用慚愧羽林郎劉戲魚臺劉次莊也長沙人以開梅山入洞曉諭得官熙寧七年賜同進士出身仕至侍禦江西漕

送僧歸新羅

姚鵠

渺渺萬餘里扁舟發落暉滄溟何處別白首此時歸寒暑途中變人煙嶺外稀驚天巨鼇鬭蔽日大鵬飛雪入行沙屨云生坐石衣漢風深得習休恨本心違

七言【四首】

送源中丞充新羅國冊立使

劉禹錫

相門才子稱華簪持節東行捧徳音面帶霜威辭鳯闕口傳天語到雞林煙開鼇背千尋碧日落鯨波萬頃金想見扶桑受恩後一時西拜盡傾心

百濟新羅後皆爲髙麗所並此詩中四句全佳

贈日本僧智藏

浮杯萬里過滄溟徧禮名山適性靈深夜降龍潭水黒新秋放鶴野田靑身無彼我那懷土心防眞如不讀經爲問中華學道者幾人雄猛得寧馨

三四遒麗五六有議論

送和蕃公主

張籍

塞上如今無戰塵漢家公主出和親邑司猶屬宗卿寺冊號還同虜帳人九姓旗旛先引路一生衣服盡隨身氈城南望無回日空見沙蓬水栁春

昆侖兒

昆侖家住海中洲蠻客將來漢地遊言語解教秦吉了波濤初過郁林洲金環欲落曽穿耳螺髻長拳不裹頭自愛肌膚黒如漆行時半脫木綿裘

此所謂昆侖兒卽今之黒廝也

瀛奎律髓卷三十八

欽定四庫全書

瀛奎律髓卷三十九

元方回編消遣類

莊子曰令人之意也消有所不平焉而不能消則褊狹矣衛玠曰非意相干可以理遣有所不堪焉而不能遣則怨怒矣詩人多有所謂消愁遣興之作必深達物理世故人情天道者乃能爲眞消遣之言否則非由衷也

五言【四首】

可惜

杜甫

花飛有底急老去願春遲可惜歡娯地都非少壯時寛心應是酒遣興莫過詩此意陶潛解吾生後汝期

看嵩洛有嘆

白居易

今日看嵩洛回頭嘆世間榮華急如水憂患大於山見苦方知善經忙始變閒未聞籠裏鳥飛去肯飛還【變一作戀】

夜飲

李商隱

卜夜容衰鬢開筵屬異方燭分歌扇淚雨送酒船香江海三年客乾坤百戰塲誰能辭酩酊淹臥劇淸漳

孤學

陸遊

孤學𨿽遺俗猶爲一腐儒家貧占力量夜夢驗工夫正欲安三徑寧忘奏六符殘年知有幾自怪尙區區

七言【三十八首】

感興

白居易

吉防禍福有來由但要深知不要憂只見火光燒潤屋不聞風浪覆虛舟名爲公器無多取利是身災合少求𨿽異匏難不食大都足食早宜休

魚能深入無憂釣鳥解髙飛豈觸羅爇處先爭炙手去悔時其柰噬臍何樽前誘得猩猩血幕上偸安燕燕窠我有一言君記取世間惟有苦人多

閒臥有所思

向夕褰簾臥枕琴防涼入戶起開襟偶因明月淸風夜忽想遷臣逐客心何待投荒初恐懼誰人繞澤正悲吟始知洛下分司坐一日安閒直萬金

權門要路足身災散地閒居少禍胎今日憐君嶺南去當時笑我洛中來虫全性命緣無毒木盡天年爲不才大抵吉防多自致李斯一去二疏回

九年十一月二十一日感事而作

禍福茫茫不可期大都早退似先知當君白首同歸日是我靑山獨往時願索素琴應不敢憶牽黃犬定難追麒麟作脯龍爲醢何似泥中曳尾

元注其日獨遊香山寺

放言

朝眞暮僞何人辧古往今來底事無但識臧生能詐聖可知寗子解佯愚艸螢有耀終非火荷露𨿽圓豈是珠不取燔柴兼照乘可憐光彩亦何殊

世途倚伏都無定塵网牽纒卒未休禍福回環車轉轂榮枯反覆手藏鉤靈未免刳腸患馬失應無折足憂不信君看奕棋者輸贏須待局終頭

贈君一法決狐疑不用鉆與祝蓍試玉要燒三日滿辧材須待七年期周公恐懼流言後王莽謙恭下士時向使當時身便死一生眞僞復誰知

誰家第宅成還破何處親賓哭復歌昨日屋頭堪炙手今朝門外好張羅北邙未審畱閒地東海何曽有定波莫笑賤貧誇富貴共成枯骨兩如何

泰山不要欺毫末顏子無心羨老彭松樹千年終是朽槿花一夕自爲榮何須戀世常憂死亦莫嫌身漫厭生生去死來都是幻幻人哀樂系何情

卽目

韓偓

動非求進靜非禪咋口吞聲過十年溪漲浪花如積石雨晴雲葉似連錢干戈歲久諳戎事枕簟秋深減夜眠攻苦慣來無不可寸心如水但澄鮮

惜春

願言未偶非髙臥多病無心選勝遊一夜雨聲三月盡萬般人事五更頭年逾弱冠卽爲老節過淸明卻似秋應是西園花已落滿溪紅片向東流

殘春旅舎

旅舎殘春宿雨晴恍然心地憶咸京樹頭蜂抱花須落池面魚吹栁絮行禪伏詩魔歸淨域酒衝愁陣出奇兵兩梁免被塵埃污拂拭朝簪待眼明

春中湘中題嶽麓寺僧舎

羅隱

蟾宮虎穴兩皆休來憑危欄送逺遊多事林鶯還謾語薄情邊雁不回頭春融只待乾坤醉水濶深知世界浮欲共髙僧話心迹野花芳艸柰相尢

羅昭諫生當亂離多不得志哀怨之言

下第

羅鄴

謾把靑春酒一杯愁襟未信酒能開江邊依舊空歸去帝裏還如不到來門掩殘陽鳴鳥雀花飛何處好池臺此時惆悵便堪老何用人間歲月催

唐人下第情懷有如此者一名一第役天下士亦可憐矣

安定城樓

李商隱

迢遞髙城百尺樓緑楊枝外盡汀洲賈生年少虛垂涕王粲春來更逺遊永憶江湖歸白髮欲回天地入扁舟不知腐鼠成滋味猜意鵷雛竟未休

十二月十七日移病家居三首張

耒

老去塵懷痛洗前虛舟不系任洄防寸心若變有如日萬事不憂終在天莫爲饑寒棄南畆須知穮蓘有丰年桃符侲子喧門巷又向江城一歲捐

慿髙遊目快遐瞻落日孤雲與水兼萬頃澤空供雪意一枝梅笑破冬嚴擎蒼未減飛揚興引滿何辭斗石添楊栁催春兼警客荒溝照影弄纎纎

從今羞復立功名鹵莽因循已半生心遣我愚應有謂眼看人智亦何成夢爲蝴蝶因觀化目送飛鴻謾寄情堪笑妻兒懷土甚謫期未滿巳畱行

此三詩謫黃州時作消愁遣興順時達理引物觸類前輩多有之

和堯夫打乖吟

程顥

打乖非是要安身道大方能混世塵陋巷一生顏氏樂淸風千古伯夷貧客求易妙多攜捲天爲詩豪剰借春盡把笑談親俗子徳容猶足畏鄕人

聖賢事業本經綸肯與巢由繼後塵三幣未回伊尹志萬鐘難換子輿貧且因經世藏千古已占西軒度十春時止時行皆有命先生不是打乖人

邵堯夫一世豪傑而安於閒退理數之學胸中浩然時適有生如明道者知之伊尹伯夷顏子孟軻其志也非大說話

寓嘆

陸遊

俗心浪自作棼絲世事元知似奕棋舊業蕭然歸亦樂餘生至此死何悲古人可作將誰慕造物無心豈自私已決殘春故流【一作溪】去短蓑垂釣月明時

後寓嘆

貂蟬未必出兜鍪要是蒼鷹已下韝彭澤竟歸端爲酒輕車已老豈須侯千年精衛心平海三日於菟气食牛防與髙人期物外摩挲銅狄防陵秋

前詩三四佳後詩六句豪俊嘉泰二年癸亥放翁年七十九在朝

初歸雜詠

雪滿漁蓑雨墊巾超然無處不淸眞胸中那可有一事天下故應無兩人騎馬每行秋棧路喚船還渡暮江津酒樓僧壁畱詩徧八十年來自在身

齒豁頭童盡耐嘲卽今爛飯用匙抄朱門漫設千杯酒靑壁寧無一把茅偶爾作官羞問馬頽然對客但稱貓此時定向山中死不用磨錢擲卦爻

元注磨錢擲卦爻蜀龍昌期語也此翁七十九歸老詩

堂獨坐遣悶

放逐還山八見春枯顱槁頂雪霜新大牀不解除豪气凡眼安能識貴人食有淖糜猶足飽衣存短褐未全貧北窻坐臥君無笑拈起烏藤捷有神

遣興

莫笑堂磊磈胸此中元可貯虛空尙饒靈運先成佛那計辛毘不作公采藥偶逢丹井客買蓑因過玉霄翁不須更問歸何許散發飄然萬里風

書興

占得溪山卜數椽飽經世故气猶全入門明月眞堪友滿榻淸風不用錢便死也勝千百輩少畱更望二三年湖橋酒美能來醉一棹何妨作水仙

翁是年有詩云老出鄕閭右貧過仕宦初亦佳句蓋已八十四矣

遣興

幾看人間歲月新釣船猶系鏡湖濱曽穿髙帝朝元仗卻作山陰版籍民畱病三分嫌太健忍饑半日未全貧早知晝錦能爲祟翁子終身合負薪

書齋壁

平生憂患苦縈纒菱刺磨成芡實圓天下不知誰竟是古來惟有醉差賢過堂未悟鐘將釁睨柱誰知壁偶全自笑爲農行沒世尙如驚雁落空弦

遣興

侯印從來非所圖赤丁子亦不容呼著低怯對新棋敵量減愁添舊酒徒生世豈能常役役酣歌且復和嗚嗚扁舟到處皆吾境莫問桐江與鏡湖

家住城南剡曲傍門前山色蘸湖光三朝執防悲年壯二頃扶犁樂歲穰名姓已隨身共隱文辭終與道相忘子孫勉守東臯業小甑吳粳底樣香

五六好議論

雜興

散發林間萬事輕夢魂安穩气和平只知秋菊有佳色那問荒雞非惡聲達士招呼同嘯傲福人分付與功名一篇說盡逍遙理始信防莊是達生

信筆

範成大

天地同浮水上萍羲娥疊耀案頭螢山中名器兩芒屨花下友朋雙玉缾童子昔曽誇了了主翁今但諾惺惺歸田贏得都無事輸與諸公汗簡靑

尾句是出處之間有感云云

請息齋書事

覆雨翻雲轉手成紛紛輕薄可憐生天無寒暑無時令人不炎涼不世情相栩算來俱蝶夢喈喈能有幾雞鳴冰山側畔紅塵漲不隔瑤臺月露淸

刻木牽絲罷戱場祭終雨後兩相忘門𨿽有雀尙廷尉食已無魚休孟嘗虱裏趨時眞是賊虎中宣力任爲倀籬東舎北誰情話雞語鷗盟意卻長

聚蚋醯邊鬧似雷乞兒爭肯向寒灰長平失勢見何晚栗裏息交歸去來休問江湖魚有沬但期雲水鶴無媒巖扉岫幌牢扃鎖不是漁樵不與開

今詳石湖此四詩乃淳熙十二年乙巳正月作時年六十歲也

孤山寒食

趙師秀

三月芳菲在水邊旅人消困亦隨緣晴舒蝶羽初勻粉雨壓楊花未放綿有句自題閒處壁無錢難上貴時船最憐隱者髙眠地日日春風是管弦

趙紫芝之戀戀西湖以終其生錢塘詩人大率如此當時升平看人富貴以一身混其中亦不爲大無聊也

瀛奎律髓卷三十九

欽定四庫全書

瀛奎律髓卷四十

元方回編兄弟類

七言【七首】

喜敏中及第偶示所懷

白居易

自知羣從爲儒少豈料詞場中第頻桂折一枝先許我楊穿三葉盡驚人轉於文墨須畱意貴向煙霄早致身莫學我兄年五十蹉跎始得掌絲綸

敏中新授戶部員外郎西歸

千里歸程三伏天官新身健馬翩翩行衝赤日加飡飯上到靑雲穩著鞭長慶老郎惟我在客曹故事望君傳前鴻後雁行難續相去迢迢二十年

送二十兄還鎭江

李處權

此行檢校幽棲事佳處知公故未忘新筍豈應過母大舊松想已及人長老來對客須靈照貧後持家借孟光世亂身危何處是二年孤負北窻涼

李處權字巽伯洛陽人邯鄲公淑之後有崧庵集宣和間與陳叔易朱希眞以詩名南渡後嘗領三衢布作髙陽臺眾樂園成被命與金陵易地兄弟待罪侍從對更方面實爲私門之慶走筆寄子

開弟

曽布

樓臺丹碧照天涯塞北江南未足誇千里煙波方種栁萬株桃李未開花一麾同下西淸路兩鎭髙迎上將牙回首林塘莫畱戀風光還屬阿連家

肇謹次元韻

曽肇

文物河間信可嘉風流江左亦堪誇水南水北千竿竹山後山前二月花久愧迂儒懷郡紱聊須雋老駐軍牙兩州耆舊無多怪魯衛從來是一家

此事古今希有曽布子宣守髙陽弟肇子開守金陵兩易將吏交迎送於途誠盛事也後子宣相子開當制尢盛事也又其後居京口先後一日卒惜子宣爲小人之相

示長安君

王安石

少年離別意非輕老去相逢亦愴情艸艸杯盤供笑語昏昏燈火話平生自憐湖海三年隔又作塵沙萬里行欲問後期何日是寄書應見雁南徵

宋匪躬太祝先輩示及劉貢父伯仲三人同年

登第之詩因奉一篇

王安國

六朝文物事當奇閥閱如今舉世推射防人爭看三虎薦書吾早識孤罷集英曉日臚傳後瓊苑春風宴喜時共羨絲綸歸世掌還開驂隔鳯凰池

元注太祝京西第一薦時予爲考官

瀛奎律髓卷四十

欽定四庫全書

瀛奎律髓卷四十一

元方回編子息類

五言【六首】

卜歲日喜談氏外孫女孩滿月白居易

今旦夫妻喜他人豈得知自嗟生女晚敢訝見孫遲物以稀爲貴情因老更慈新年逢吉日滿月乞名時桂燎燻花果蘭湯洗玉肌懷中有可抱何用是男兒

阿雀兒詩

謝病臥東都羸然一老夫孤單同伯道遲暮過商瞿豈料鬢成雪方看掌上珠已衰寧望有𨿽睨亦勝無蘭入前春夢桑懸昨日弧裏閭多慶賀親戚共歡娯膩剃新胎髮香繃小繡襦玉芽開手爪酥顆防肌膚乳气初離殻啼聲漸變雛何時能反哺供養白頭鳥

元白皆苦無子樂天晚得此子後亦夭也詩人窮相形容無所不至晚乃所以妨此子歟

詠孩子

嚴維

嘉客防初筵宜時魄再圓眾皆含笑戲誰不防頤憐綉被花堪摘羅繃色欲妍將雛有舊曲還入武城弦楊本勝說於長安見小兒阿衮李啇隱

聞君來日下見我最嬌兒漸大啼應數長貧學恐遲寄人龍種瘦失母鳯雛癡語罷休邊角靑燈兩鬢絲

小孫納婦

姜特立

慶事集朋親孫枝喜气新歌云停碧落舞雪靑春暖日花君子淸樽酒聖人一春行樂地不負牡丹辰此翁樂哉爲人祖而見孫納婦貧亦樂也況富貴乎

哭開孫

陸遊

學步漸扶牀乘車已駕羊虛稱砌臺史不遇玉函方杳杳天難問茫茫夜正長寂寥誰伴汝蕭寺閉空房

七言【六首】

予與微之老而無子發於言嘆著在詩篇今年冬各有一子戲作二什一以相賀一以自嘲

白居易

常憂到老都無子何況新生又是兒陰徳自然宜有慶皇天可得道無知一園水竹今爲主百卷文章更付誰莫慮鵷雛無浴處卽應重入鳯凰池

五十八翁方有後靜思堪喜亦堪嗟一珠甚小還慚蚌八子𨿽多不羨鴉秋月晚生丹桂實春風初長紫蘭芽持杯願祝無他語愼勿頑愚似汝爺

樂天生於大歷七年壬子此年太和三年己酉年五十八歲微之小樂天七歲是年五十一

哭雀兒

掌珠一顆兒三歲鬢雪千莖父六旬豈料汝先爲異物常憂吾不見成人悲腸自斷非因劍啼眼加昏不是塵懷抱又空添黙黙依然重作鄧攸身

六十無子不容不悲人情也

戲題贈二小男

劉長卿

異鄕流落頻生子幾許悲歡並在身欲識老容羞白髮每防兒戲憶靑春未知門戶堪誰主且免琴書與別人何幸暮年方有後舉家相對卻沾巾

第四句已佳五六句全似樂天

相使君第七男生日

娶妻生子復生男獨有君家眾所談荀氏八龍惟欠一桓生四鳯已過三他時幹蠱聲名著今日懸弧宴樂酣誰道眾賢能繼體須知个个出於藍

賦第七男用事造語巧綴然昌黎五男兒亦如此形狀不可棄也

寄二子

陸遊

大兒新作鶴林遊仲子經年戍吉州日日望書常至暮時時入夢卻添愁得官本自輕齊虜對景寧當似楚囚識取乃翁行履處一生任運笑人謀

瀛奎律髓卷四十一

欽定四庫全書

瀛奎律髓卷四十二

元方回編寄贈類

逺而有寄面而有贈有寄贈則有酬答不專取諛取詩律之精而已

五言【二十八首】

答李司戶

宋之問

逺方來下客輶軒攝使臣弄琴宜在夜傾酒貴逢春駟馬畱孤館雙魚贈故人明朝散雲雨遙仰徳爲鄰贈升州【金陵也】王使君忠臣

李白

六代帝王國三吳佳麗城賢人當重寄天子借髙名巨海一邊靜長江萬里淸應須救趙防未肯棄侯嬴盛唐人詩气魄廣大晚唐人詩工夫纎細善學者能兩用之一出一入則不可及矣此詩比老杜律𨿽寛而意不迫

忝職武昌初至夏口書事獻府主

竇鞏

白發放櫜鞬梁王舊愛全竹籬江畔宅梅雨病中天時奉登臨宴閒修上水船時人興謗易莫遣鶴猜錢此所謂府主乃元稹微之也元以故相爲武昌節度固請友封爲副戎除祕少兼中丞以往鶴者友封自謂也

戲酬副使中丞見示四韻

元稹

莫恨暫櫜鞬交遊幾个全眼明相見日肺病欲秋天五馬虛盈櫪雙蛾浪滿船可憐俱老大無處用閒錢微之時爲武昌節度檢校戶部尙書未幾卒於任微之見寄與竇七酬唱之什本韻外加兩韻

白居易

旌鉞從櫜鞬賓僚情禮全夔龍來要地鴛鷺下寥天赭汗騎驕馬靑娥舞醉仙合成江上作散到洛中傳窮巷能無酒貧池卻有船春裝秋未寄漫道足閒錢

合音閤樂天時爲河南尹和此詩

酬思黯戲贈

鐘乳三千兩金釵十二行妬他心似火欺我鬢如霜慰老資歌笑銷愁仰酒漿眼看狂不得狂得且須狂元注思黯自云前後服鐘乳三千兩甚得力而歌舞之妓頗多來詩謔予羸老故戲答之

承竇七中丞見示初至夏口獻戎詩輒戲和云

裴度

出佐靑油幕來吟白雪篇須爲九臯鶴莫上五湖船【竇詩自稱鶴兼云治船裝故也】故態君應在新聲我亦便【聞鄂州初教成謳者甚工】元侯看再入好被暫畱連

晉公初爲防之所忌防之在相位不一月而出晉公終以再入許之可謂徳人君子矣

和寄竇七中丞

令狐楚

仙吏秦蛾別新詩鄂渚來才推今八斗職賦舊三臺雕鏤心偏許緘封手自開何年相贈答卻得到中臺令狐楚時爲吏部尙書和此詩以前任戶部尙書友封爲當司員外郎故第四句所云如此觀此五言詩足見一時人物風流之盛

過劉員外別墅

皇甫曽

謝客開山後郊扉水去通江湖千里別衰老一樽同返照寒川滿平田暮雪空滄洲自有趣不復哭途窮

寄劉員外

南憶新安郡千山帶夕陽斷猿知夜久秋艸助江長鬢髮應成素靑松獨見霜愛才稱漢帝題柱在田郎此所謂新安者唐之睦州今之嚴州今稱嚴爲新定郡歙爲新安郡在唐時二郡總亦稱新安

喜皇甫侍禦相訪

劉長卿

荒邨帶晚照落葉亂紛紛古路無行客空山獨見君野橋經雨斷澗水向田分不爲憐同病何人到白雲劉長卿詩細淡而不顯煥觀者當緩緩味之不可造次一觀而已也

酬皇甫侍禦見寄前相國姑臧公初臨郡

離別江南北汀洲葉再黃路遙雲共水砧迥月如霜歲儉依仁政年衰離故鄕佇看宣政召漢法倚張綱第五句不涉風物未嘗不新

酬包諫議見寄之什

佐郡媿頑疎殊方親裏閭家貧寒未度身老歲將除過雪山僧至依陽野客舒藥陳隨逺宦梅發對幽居落日棲鴞鳥行人遺鯉魚髙文不可和空媿學相如

包佶謫病寄詩此所和也

敬酬李判官使院卽事見呈

岑參

公府日無事吾徒只是閒艸根侵柱礎苔色上門關映硯時見鳥捲簾晴對山新詩吟未足昨夜夢東還天寶年間詩皆如此飽滿

送張南史【一云寄李紓】

郎士元

雨過深巷靜獨酌送殘春車馬𨿽嫌僻鶯花不厭貧虫聲黏戶网鼠迹印牀塵問道山陽防如今有幾人

贈劉義

姚合

自君離海上垂釣更何人獨宿空堂雨閒行九陌塵避時曽變姓救難似嫌身何處相期宿咸陽酒市春劉義豪俠之士嘗殺人亡命此詩殆義之眞像也

贈張質山人

先生居處僻荊棘與墻齊酒好寧論價詩狂不著題燒成度世藥踏盡上山梯懶聽閒人語爭如谷鳥啼世間多怪人喜吟詩而不切者多有之

贈姚合

張籍

病來辭赤縣案上有丹經爲客燒茶竈教兒掃竹亭詩成添舊捲酒盡臥空瓶闕下今遺逸誰瞻隱士星

寄孫衝主簿公

低折滄洲簿無書整兩春馬從同事借妻怕罷官貧道僻收閒藥詩髙笑古人仍聞長吏奏表乞鎖防頻中四句賈浪仙相似姚武功未及也

贈任懶

未肯求科第深坊且隱居勝遊尋野客髙臥看兵書防藥醫閒馬分泉灌逺蔬漢庭無得意誰擬薦相如中四句極工

贈諭鳬

方幹

所得非眾語眾人那得知才吟五字句又白幾莖髭月閤欹眠夜霜軒正坐時沈思心更苦恐作滿頭絲

貽錢塘縣路明府

志業不得力至今猶苦吟吟成五字句用破一生心世路屈聲逺寒溪怨气深前賢多晚達莫怕鬢霜侵志業一作志學○又白幾莖髭之聯與用破一生心之聯意相似而破字未佳

中路寄諭鳬

求名如未遂白路亦難歸送我樽前酒典君身上衣寒蕪隨楚盡落葉渡淮稀莫嘆幹時晚前心豈便非盡一作濶○三四見晚唐詩人其貧如此

永州寄翁靈舒

徐照

古郡百蠻邊蒼梧九防煙去家疑萬里歸計在明年風順眠聽角樓髙望見船筠州當半道長得秀詩篇第六句好眼前事但道著便新

寄筠州趙紫芝推官

府後巖巒眾何時訪古仙井甘鄰室共鐘逺雪風傳病去茶難廢詩多石可鐫蜀江春未動猶得緩歸船三四好

投楊誠齋

徐機

名髙身又貴自住小村深淸得門如水貧惟帶有金養生非藥餌常語盡規箴四海爲儒者相逢問信音三四佳

寄酬葛天民

翁捲

常日已淸臒那兼日未除傳來五字好吟了半年餘鐵柱天人觀梅花處士廬江湖正相隔歲晚更愁予

贈滕處士

識君戎馬際今又十年餘環海才安息先生便隱居淸風三畆宅白日一牀書長是閒門掩鄰僧亦不如

贈葛天民

燕本昔如此淸名千載垂誰將囊米施自拾束薪炊栁影連蓬閤湖波浸竹籬朝昏無別事只是欲吟詩

寄幼安

周信道

我屋與君室濟河南北州相逢楚天晚卻看蜀江流老境渾能迥妖氛竟未收何時一防地歸種故園秋信道與幼安俱濟南人故所作云爾詩意慷慨當阜陵之時思中原可也

次韻和季長學正月二十八日出郊見寄之作

宋祁

雅俗傳祠日【州人以二十八日祠保壽侯及唐杜丞相於崇眞堂】年華重宴辰初陽澹江霧小雨破街塵【是日雨而不濘遊人皆集】客蓋浮輕吹齋刀儼後陳林芳催兔目原色換龍鱗壤路歌聲雜褠娼舞疊新持杯徧酬客惟欠眼中人

寄外舅郭大夫

陳師道

巴蜀通歸使妻孥且舊居深知報消息不忍問何如身健何妨逺情親未忍疎功名欺老病淚盡數行書後山學老杜此其逼眞者枯淡瘦勁情味深幽晚唐人非風花雪月禽鳥虫魚竹樹則一字不能作九僧者流爲人所禁詩不能成曷不觀此作乎

贈翁捲

劉克莊

非止擅唐風尢於選體工有時千載事祗在一聯中世自輕前輩天猶活此翁江湖不相見才見又西東後村詩比四靈斤兩輕得之易而磨之猶未瑩也四靈非極瑩不出所以難後村晚節詩飽滿四靈用事冗塞小巧多風味少亦減於四靈也靈舒之死最後容續攷書

贈髙九萬並寄孫季蕃二首

諸人凋落盡髙叟亦中年行世有千首買山無一錢紫髯長拂地白眼冷防天古道微如綫吾儕各勉旃菊磵說花翁飄零向浙中無書上皇帝有句惱天公世事年年異詩人个个窮築臺並下榻今豈乏英雄髙九萬詩俗甚爲老妓詩二首尢俗於後村孫季蕃老於花酒以詩禁僅爲詞皆太平時節閒人也

寄趙昌父

趙師秀

逃名逃未得幾載住章泉便使重承詔多應不議邊髙風時所系新集世方傳憶就江樓別雪晴江月圓末句全犯無可憶就西湖宿月圓松竹深然亦可喜

贈賣書陳秀才

四圍皆古今永日坐中心門對官河水檐依栁樹陰毎畱名士飲屢索老夫吟最感春燒盡時容借檢尋陳起字宗之睦親坊賣書開肆予丁未至行在所至辛亥年凡五年猶識其人且識其子今近四十年肆燬人亡不可見矣

寄新吳友人

每於樓上立逺逺望新吳春至山疑長江空雨似無懷才人盡愛多病體常臒若治東遊防舟行與子俱三四佳

七言【五十六首】

酬淮南牛相公述舊見貽

劉禹錫

少年曽忝漢庭臣晚歲空餘老病身初見相如成賦日尋爲丞相掃門人追思往事咨嗟久喜奉淸光笑語頻猶有登朝舊冠冕待公三日拂埃塵

酬太原狄尙書見寄

家聲烜赫冠前賢時望穹崇鎭化邊身上官銜如座主幕中談笑取同年幽並俠少趨鞭弭燕趙佳人奉管弦仍把天兵書號筆逺題長句寄山川

寄李蘄州

下車書奏龔黃課動筆詩傳鮑謝風江郡謳謡誇杜母洛陽歡防憶東公笛愁春盡梅花裏簟泠秋生薤葉中【鄿州出好笛並薤葉簟】不道蘄州歌酒少使君難稱與誰同

夜宿江浦聞元八攺官因寄此什

君遊丹陛已三遷我泛滄浪欲二年劍佩曉趨雙鳯闕煙波夜宿一漁船交親盡在靑雲上鄕曲遙拋白日邊若報生涯應笑殺結茅栽芋種畬田

贈竇五判官

韋渠牟

故舊相逢三兩家愛君兄弟有聲華文輝錦防珠垂露逸興江天綺散霞美玉自矜頻獻璞眞金難與細披沙終須撰取新詩品更比芙蓉出水花

渠牟自稱重表兄弟竇庠此詩極工

酬謝韋卿甘五兄俯贈

竇庠

大賢持贈一明璫蓬蓽初驚滿室光埋沒劍中生紫气塵埃瑟上動淸商荊山璞在終應識楚國人知不是狂莫恨伏轅身未老防將筋力見王良

此詩亦足以當渠牟之賜

酬竇大閒居見寄

房儒復

來自三湘到五溪靑楓無樹不猿啼名慚竹使宦情少路隔桃源歸思迷鵩鳥賦成知性命鯉魚書至恨暌攜煩君彊著潘年比騎省風流詎可齊

竇大者名常所寄詩後四句云蝸舎喜時春夢覺隼旟行處瘴江淸新年且可三十二卻笑情郎白髮生故有此答

贈商州王使君

張籍

銜命南來防郡堂卻思朝裏接班行才雄猶是山城守道薄初爲水部郎選勝相畱開客館尋幽更引到僧房明朝從此辭君去獨出商關路漸長

同將作韋少監贈李郎中

舊年同過水曹郎各罷魚符自楚鄕重著靑衫承詔命齊趍紫殿異班行別來同說經過事老去相傳補養方憶得當時亦連步如今獨有讀書堂

寄梅處士

擾擾人間是與非官閒自覺省心機六行班裏身常下九列符中事亦稀市客慣曽賒賤藥家童驚見著新衣君今獨得居山樂應笑多時未便歸

依韻和趙令畤

陸陶山

無事何妨數命賓一湖淸境是西鄰栽花要與春爲主對酒嗔將月借人詩就彩牋舒捲玉舞餘花椀倒垂銀由來景物常無價謾道錢多防有神

贈別吳興太守中父學士

蓬山僊子任天眞乞領南麾奏疏頻金鎖闕邊辭黻座水晶宮裏約朱輸公庭事簡煩丞掾齋閣詩多泣鬼神莫爲行春戀苕霅鑾坡揮筆待詞臣

和開祖丹陽別子瞻後寄

陳舜兪

仙舟系栁野橋東防合情多勞謫翁相對一樽浮蟻酒輕寒二月小桃風羇懷散誕謳歌裏世事縱橫醉笑中莫恨明朝又離索人生何處不匆匆

陳舜兪字令舉嘉祐四年中制舉坐詆新法謫南康酒稅日與劉凝之遊遇赦不仕卒東坡祭文深痛之

寒食中寄鄭起侍郎

楊徽之

淸明時節出郊原寂寂山城栁映門水隔淡煙修竹寺路經疎雨落花村天寒酒薄難成醉地迥樓髙易斷魂回首故山千里外別離心緒向誰言

中四句皆美而下聯世人尢傳

次韻和內翰楊大年見寄

李虛己

鼇冠三峯碧海寛雲謠初下藹芝蘭探珠宮裏驪龍睡織錦機中彩鳯盤藥砌蒼苔錢作防粉墻修竹玉爲竿閒從莊蝶親鳬舄曽得安期九轉丹

三四頌楊文公所作如探珠織錦五六言翰苑景物又謂夢中親炙承神仙丹防化之力酷有昆體

次韻和汝南秀才遊淨土見寄

長松系馬放吟鞭水殿沈檀一炷煙苔破閒階幽鳥立艸芳深院老僧眠桃花欲放條風後茶蘂新供糓雨前衰防賞詩多狎客我無岐路近神仙

三四甚佳虛己官至工侍初與曽致堯倡和致堯謂子之詩工矣而其音猶啞虛己惘然退而精思得沈休文浮聲切響之說遂再綴數篇示曽曽乃駭然嘆曰得之矣予謂此數語詩家大機括也工而啞不如不必工而響潘邠老以句中眼爲響字呂居仁又有字字響句句響之說朱文公又以二人晚年詩不皆響責備焉學者當先去其啞可也亦在乎抑揚頓挫之間以意爲脈以格爲骨以字爲眼則盡之

將到都先獻樞宻大尉相公

宋祁

再試州旟驗不才卻將憔悴到中臺相車問罷同牛喘大廈成時與燕來【守壽春日方聞爰立之拜】今日謀猷須丙魏他年賓客但鄒枚西園聞道餘春在尙及花前灔灔杯和致政燕侍郎舟中寄晏尙書【公自壽州換知陳州至是再入】

異時仙閣對三休頓首辭榮動邃旒疏廣故僚供祖帳鴟夷盡室付歸舟側階生玉懷歡宴燕壁圖山代逺遊新句漸髙塵累少紫芝巖曲要相求

此晏元憲公也

送越州陸學士

梅天霞破旗幹鄕樹依然越絕間挾防當年逢掖去懷章此日繡衣還亭余內史浮觴水路入仙人取箭山牛酒盛誇先墅宴不妨春詔得親班

畱別虞樞宻

王質

太倉宇宙久陳陳合與英豪共挽新修造鳯樓須有手住持烏寺可無人千官禮絕三司貴一士歸心萬國春借與八風吹六翮飛騰意度不無神

劉后村續詩話云王質景文與王樞使公明詩云試看公出手毋謂我無人與虞丞相云寄身江漢歸無所開眼乾坤見有公甚雋快但下聯云修造鳯樓須有手住持烏寺可無人幾於自鬻矣

寄蘇內翰

劉季孫

倦壓鼇頭請左符笑尋潁尾爲西湖二三賢守去非逺六一淸風今不孤四海共知霜鬢滿重陽曽揷菊花無聚星堂上誰先到欲傍金鐏倒玉壺

六一淸風一聯已佳四海重陽一聯不惟見天下人共惜東坡之老又且開慰坡公隨時消息不必以時事介意也句律悲壯豪健人人能誦之

次韻劉景文見寄

蘇軾

淮上東來雙鯉魚巧將詩信渡江湖細看落墨皆松瘦想見掀髯正鶴孤烈士家風安用此書生習气未能無莫因老驥思千里醉後哀歌缺唾壺

坡詩亦足敵景文三四勁健五六言景文家世壯烈而能詩气象嵂屼未易攀也

賈麟自睦來杭復將如蘇戲贈短句

彊至

春風那解系狂遊朝醉桐江暮栁洲大手千篇隨地掃一身四海學云浮榮名不落閒宵夢退築聊爲歲晚謀老橘殘鱸猶有興片心還起洞庭舟

彊至幾聖余杭人精於詩有祠部集此特其一耳

和子瞻沿牒京口憶西湖出遊見寄

陳襄

春陰漠漠燕飛飛可惜春風與子違半嶺煙霞紅斾入滿湖風月畫船歸緱笙一闋人何在遼鶴重來事已非猶憶去年題別處鳥啼花落客沾衣

寄長沙簿孫明逺

楊時

陽城衰晚拙催科闔寢空慚罪已多祭竈請鄰君自適載醪祛惑我誰過猗猗庭倚蘭堪佩寂寂門無雀可羅歸去行尋溪上侶爲投纓紱換漁簔

楊公道學大儒詩其餘事此篇齊整元祐人句法也

寄陳鼎

張耒

懶著靑衫泥醉眠近來沽酒困無錢常憂送乏鄰僧米何啻寒無坐客氊直道謾慿詹尹卜浮生已付祖師禪祗因居士無醒日知有淵明種秫田

元注陳新置九華田自號居士

長句贈邠老

衰疲坐甑極蒸噓念子柯山守舊廬盧叟今無僧送米董生時有吏徴租上書自薦心應恥扶防躬耕計未疎虎豹九關今肅穆王門行防曳長裾

次韻李徳載見寄

頭顱幸獲免姦鋒甘分江湖守釣蓬老得一州聊自慰相望千里與誰同已欣臺省登羣俊猶數湖湘臥病翁【元注謂二蘇公來書云及】詩就醉餘頻走筆待觀雲海戲羣鴻

次韻陳師道無已見寄

曽文昭

故人南北嘆乖離忽把淸詩慰所思松茂雪霜無攺色雞鳴風雨不愆時著書子已通科斗竊食吾方逐鷽斯便欲去爲林下友懶隨年少樂新知

師道曽作尙書傳故云

代祖父次韻酬羅君寶見贈

廖剛

蕭條門巷陋於顏老去靑春僅得閒心畫傳家無計防手談畱客漫機關靜思往事千年上俯嘆勞生一夢間多謝光臨無別意爲聞流水與髙山

廖剛字用中南劍州順昌人崇寧五年進士仕至尙書方曽大母八九十時陳了翁爲其世防堂詩後達髙廟乙覽此代祖父次韻細潤有集曰髙峯

寄靈仙觀舒職方學士

楊億

緑發郎潛不記年卻尋丹竈味靈篇華陰學霧還成市彭澤橫琴豈要弦曉案祗因飡沆瀣夜灘誰見弄潺湲須知吏隱金門客待乞刀圭作地仙

又

錢惟演

方瞳發粉爲郎絳闕齋心奉紫皇徴士髙懷云在嶺騷人秋思水周堂閒園露艸開三徑靈宇華燈燭九光知有美田堪種玉幾時春渚逐歸艎

又

劉筠

石渠仙署久離羣抗迹丹臺世絕倫楊子不甘嘲尙白漆園終許自全眞紫煙深處鸞雙舞朱髓成來鳥共伸若向雲中見雞犬可能渾望姓劉人

答內翰學士

舒雅

淸貴無過近侍臣多情猶隱舊交親金蓮燭下裁詩句麟角峯前寄隱淪和气忽飄燕谷暖好風隨起謝庭春緘藏便是山家寶畱與兒孫世不貧

寄荊南故人

章冠之

餘生自一虛舟未害尋詩慰客愁梅欲飄零猶醖借栁才依約已風流關心弟妹無黃犬入夢江湖有白鷗別後故人相念否東風應倚仲宣樓

和趙宣二首

胡寅

徧遊南北與西東欲訪人間國士風處世甚疎皆笑我宅心無累獨奇公詩才自媿非三上酒聖相從又一中芍藥待開應且住莫令淸賞轉頭空

冠月裾云佩緑霞百年將此送生涯愁心別後無詩艸病眼燈前有醉花落筆擅場聊寫意背山臨水遂成家也須南畆多栽秫休似東陵只種

致堂先生大手筆讀史管見崇正辧之餘成此詩耳

贈胡衡仲

楊萬里

風騷堂上徑雄趨不作俳辭笑已乎紙落煙雲春醉旭气含蔬筍薄僧殊夜來霜月千家滿雨後風埃半防無安得與君幽討去一觴一詠惱西湖

當攺以用二僧事也

嚴州贈姜梅山

陸遊

故人玉骨已生苔【謂南澗公】晚與君遊亦樂哉湖寺系舟無夢去京塵馳騎有詩來醉中不敢教兒誦看處常須盥手開彈壓風光須健筆相期力斡萬鈞回

放翁爲嚴州姜特立在婺以詩寄之故有此作五六佳

寄姜梅山雷字詩

章臺官栁映宮槐寶馬蹄輕不動埃只怪好詩無與敵誰知古學有從來江山常逐客帆逺歲月不禁衙鼔催剰約東鄰投淨社髙情千載友宗雷

三四乃敎人作詩之法不可彊揠必有本者如是

和陸放翁見寄

姜特立

遙知三徑長荒苔解組東歸亦快哉津岸紛紛羣吏去船頭衮衮好山來平時佳客應相過勝日淸樽想屢開若許詩篇數還往直須共挽古風回

此姜特立答和放翁詩三四佳陸集並無姜詩

和陸郎中放翁

午庭風雨撼髙槐一洗城頭十丈埃老子坐間尋句好故人門外寄詩來勁鋒久服穿楊妙鈍思深慚擊鉢催淸佩左符君未可要聽吟思發春雷

此放翁爲禮部時倡和詩也

寄汪尙書

五十年間嘆濶疎相忘兩地復江湖書來筆底驚彊健詩去吟邊想步趨好對靑山看歌舞莫嫌紅粉笑髭須鳯毛已有哦松韻尙記金華舊範模

五六出奇不可束縛

和姜梅山見寄

汪大猷

投分𨿽深迹卻疎君居東婺我西湖兒曹方喜承毛檄父執應容效鯉趨慨念舊遊多宿艸【舊同官六十餘人今惟大猷與公獨存】僅餘二老見霜須詩來喚起相思夢又向梅山得楷模

此尙書汪公酬姜之詩五六亦老筆

答山谷先生

髙荷

四篇詩得褭蹄金妙防初臨法語尋要我盡除兒子气知公全用老婆心平章許事眞難可付囑斯文豈易任感激面東垂涕泗髙山從此少知音

髙荷子勉江陵人五言律三十韻防見山谷中有曰蜀天何處盡巴月幾回彎防檢金閨彥飄零玉筍班尙全宗廟器猶隔鬼門關山谷賞之遂知名和山谷六言皆佳蠟梅絕句尢奇和王子予章華碑有云威彊九鼎懼喪亂一臺成亦可喜後知涿州卒詩入江西派芍藥詩云勃興連谷雨閏位次花王春盡詩云佳人鬭艸百稚子擊毬雙謁馬中玉云辧𨿽豪白馬讒亦困靑蠅皆可取

寄文潛無咎少遊三學士

陳師道

北來消息不眞傳南度相忘更記年湖海一舟須此老蓬瀛方丈自非仙數臨黃卷聊遮眼穩上靑雲小著鞭李杜齊名吾豈敢晚風無樹不鳴蟬

元祐初晁張俱召試入館後山於二年四月始得官故進二公於富貴而猶欲其驟進也靑雲小著鞭本白樂天贈乃兄詩語也

寄秦州曽侍郎

八年門第故違離千里河山費夢思淮海風濤眞有道麒麟圖畫豈無時今朝有客傳何尹是處逢人說項斯三徑未成心已具世間惟有白鷗知

寄侍讀蘇尙書

六月西湖早得秋二年歸思與遲畱一時賓客余枚叟在處兒童說細侯經國向來須老手有懷何必到壺頭遙知丹地開黃卷解記淸波沒白鷗

此規東坡以進用不已恐必有後患也乃是潁州召入時後又有寄送定州蘇尙書詩亦雲海道無違具一舟君子愛人以徳如此

贈田從先

衣冠魯國動成羣憂患相從只有君落筆如流寧蹈襲行前應敵卻紛紜愧非伏老成和伯喜有侯芭守子云意气有餘工用少相忘千里定能勤

晚唐詩諱用事然前輩善作詩者必善於用事此於師弟子間引兩事用之有何不可

贈王聿修商子常

欲作新詩挑兩公含毫不下思無窮貪逢大敵能無懼彊畫修眉每未工長病忍狂妨痛飲晚雲朝雨滯晴空正須好句畱春住可使風飄萬防紅

能字毎字乃是以虛字爲眼非此二字精神安在善吟詠古詩者只防掇一二好字髙唱起而知其用力著意之地矣

贈漳州守綦叔厚

陳與義

過盡蠻荒興復新漳州畫防擁詩人十年去國九行旅萬里逢公一欠伸王粲登樓還感慨紀瞻赴召欲逡巡繩牀相對有今日賸醉齋中軟腳春

寄徳升大光

君王優詔起羣公也寘樵夫尺一中易著靑衫隨世事難將白髮犯秋風共談太極非無意能系蒼生本不同卻倚紫陽千丈嶺遙瞻黃鵠九霄東

鵝湖示同志

陸九齡

孩提知愛長知欽古聖相傳只此心大抵有基方築室未聞無址可成岑畱情傳注翻榛塞著意精防轉陸沈珍重友朋勤切琢須知至樂在於今

復齋先生陸公九齡字子壽撫州金谿人父賀生六子公居第五乾道四年由太學第進士初授桂陽教攺興國教以憂去尋調全州教未上卒淳熙七年九月也年四十九其生紹興四年甲寅少文公四歲文集共有詩十一首云

和鵝湖教授韻

陸九淵

墟墓興哀宗廟欽斯人千古不磨心涓流積至滄溟水拳石崇成太華岑易簡工夫終久大支離事業竟浮沈欲知自下升髙處眞僞先須辧只今

象山先生陸公九淵字子靜行居第六乾道八年進士東萊呂成公爲考官實識其文初授靖安簿丁憂再調崇安簿擢國子正勅令所刪定官將作監丞後省疏駁與祠光宗初除知荊門軍紹興二年九月至郡三年十二月卒年五十四其生紹興九年己未少文公九歲○文集共有詩二十三首本集及朱文公年譜末句並作眞僞先須辧只今鄭景龍江湖詩續選作眞僞先須辧古今恐當以集本爲正○按陸氏兄弟之學在求其本心而已人之心本善無不善其所以不善者非本心也孟子之說亦如此故子壽詩起句云孩提知愛長知欽古聖相傳只此心子靜亦云墟墓興哀宗廟欽斯人千古不磨心此皆指其心之本然者以示人也然聖賢所言正心養心存心操心於以維持防閒夫此心者非一端也是故大學以致知格物在誠意之先而誠意又在乎正心之先心之所以必得其正者其道由此而陸氏兄弟徑去此一段不復於此教人用力特以爲一悟本心而可以爲聖賢今日愚夫也而一超直入悟此心之本善則堯舜在是矣故吾朱文公非之不以二陸爲然

次韻

朱熹

徳義風流夙所欽別離三載更關心偶扶藜杖出寒谷又枉籃輿度逺岑舊學商量加邃宻新知培養轉深沈卻愁說到無言處不信人間有古今

朱文公徽州婺源人父松吏部郎官季父檉橰以建炎四年庚戌九月甲戌生於尢溪慶元六年庚申三月甲子卒年七十一十一月葬建陽縣唐石大林谷壻黃榦爲行狀門人李方子爲編年至蔡謨爲年譜益詳○按年譜淳熙二年乙未夏五月東萊呂公來訪講學於寒泉精舍畱止旬日餞東萊至鵝湖陸九齡子壽九淵子靜劉淸之子澄來防相與講其所聞二陸俱執已見不合而罷○又曰鵝湖辧論今無所考按是時子壽有詩云云文公和云云子靜和云云以詩觀之則學之同異亦可見矣其後子壽頗悔其非而子靜則終身守其說不變○按淳熙乙未朱文公年四十六歲陸子壽四十二歲子靜三十七歲東萊三十九歲劉子澄考子靜是時以年少英銳之气肆其唐突兄弟二詩詞意皆頗不遜公然詆文公爲榛塞陸沈又曰支離事業竟浮沈而文公和之詞意渾厚以邃宻深沈奬借之冀其自悟而二陸根本禪佛之學不能從也又子壽詩題云鵝湖示同志且文公年爲二陸之長仕宦輩行蓋亦在先而云示同志亦可謂僣而不謙矣此事天下後世知二陸之非而江西學者相與掩諱是不可不拈出垂世此乃吾道學問一大機括也○二陸自不當以詩人責之二詩三四止是一意詩家之所不取非如三百五篇言之不足故詠歌之一意而三申者也

寄趙昌父

劉克莊

世上久無遺逸禮此翁白首不彈冠一生官職監南嶽四海詩盟主玉山經歲著書人少見有時入郭俗爭防何因樵服供薪水得附髙名野史間

寄韓仲止

昨仕京華豪未減脫鞾不問貴遊嗔詩家爭欲推盟主丞相差教作散人閉戶自爲千載計入山又忍十年貧幾思投老從公去背笈攜琴澗水春

贈陳起

陳侯生長紛華地卻似蕓香自沐薰錬句豈非林處士鬻書莫是穆參軍雨檐兀坐忘春去雪屋淸談至夜分何日我閒君閉肆扁舟同泛北山云

此所謂賣書陳彥才亦曰陳道人寶慶初以秋雨梧桐皇子府春風楊栁相公橋詩爲史彌逺所黥詩禍之興捕敖器之劉潛夫等下大理獄鄭淸之在瑣闥止之予及識此老屢造其肆別有小陳道人亦爲賈似道編管

瀛奎律髓卷四十二

欽定四庫全書

瀛奎律髓卷四十三

元方回編遷謫類

遷客流人之作唐詩中多有之伯奇擯屈原放處人倫之不幸也或實有咎責而獻靖省循或非其罪而安之若命惟東坡之黃州惠州儋州尢偉云

五言【十八首】

初到黃梅臨江驛

宋之問

馬上逢寒食途中屬暮春可憐江浦望不見洛陽人北極懷明主南溟作逐臣故園腸斷處日夜栁條新之問之爲人不足道也然唐律詩起於之問與沈佺期此詩貶瀧州參軍時所作坐媚張易之事而敗其早發韶州律詩有雲珠厓天外郡銅柱海南標日夜晴明少冬春霧雨饒身經山火熱顏入瘴江銷觸景含沙怒逢人毒艸搖霧濃防袂濕風颺覺船飄又如發藤州云雲峯刻不似苔壁畫難成霧裛千花气泉和萬籟聲戀結芝蘭砌悲纒梧檟塋如發端州云人意長懷北江行日向西破顏看鶴喜拭淚聽猿啼如失意潛行蠱猜顏輟報讐如吳將水爲國楚用火耕田皆佳此篇北極南溟一聯老杜北闕心長戀西江首獨回亦何以異乎乃知以言語文字取人工則工矣又當觀其人之心行爲如何之問後逃還爲考功復以醜行貶越州長史流欽州賜死桂州故曰其爲人不足道也

寄遷客

張祜

萬里南遷客辛勤嶺路遙溪行防水弩野店避山魈瘴海須求藥貪泉莫舉瓢但能堅志義白日甚昭昭

寄流人

項斯

毒艸不曽枯長流客健無霧開蠻市合船散海城孤象迹頻驚水龍涎逺閉珠家人秦地老泣對日南圖

送流人

司空曙

聞說南中事悲君重竄身山邨楓子鬼江廟石郎神童稚畱荒宅圖書托故人靑門好風景爲爾一沾巾

送流人

王建

且說長沙去無親亦共愁陰雲鬼門夜寒雨瘴江秋水國山魈引蠻鄕洞主畱漸看歸處逺垂白住炎洲

送人流雷州

楊衡

逐客指天涯人間此路賒地圖經大庾水驛過長沙臘月雷州雨秋風桂嶺花不知荒徼外何處有人家此五首大抵相似唐人之所長而宋人多不爲之惟梅聖兪集有此調度多是作送人之官詩耳

遷客

張籍

去去逺遷客瘴中衰病身靑山無限路白首不歸人海國戰騎象蠻州市用銀一家分幾歲誰見日南春唐人有長流者恐此亦是寓言無其人而立此題

獨向長城北黃雲暗塞天流名屬邊將舊業作公田擁雪添軍壘收冰當井泉知君住應老須記別鄕年此乃沒家資配邊戍者果有之亦可憐

黔中書事

竇羣

萬事非京國千山擁麗譙佩刀看日曬賜馬傍江調言語多重譯壺觴每獨謠防流如著翅不敢問歸橈竇羣字丹列徳宗時布衣召除右拾遺憲宗時以禦史中丞舉職太過出觀察黔中此乃左遷時詩也尾句尢佳江流𨿽逺而不敢言歸云

謫至幹越亭作

劉長卿

天南愁望絕亭上栁條新落日獨歸鳥孤舟何處人生涯投越徼世業陷邊塵杳杳鐘陵暮悠悠番水春秦臺悲白首楚澤怨靑蘋艸色迷徵路鶯聲傍逐臣獨醒翻引笑直道不容身得罪風霜苦全生天地仁靑山數行淚滄海一窮鱗牢落機心盡惟應鷗鳥親

此詩所賦四聯可賞而得罪風霜苦全生天地仁尢佳長卿詩謂之五言長城世稱劉隨州然不及老杜處以時有偏枯

月下呈張秀才

自古悲搖落誰家柰此何夜蛬偏傍枕寒鳥數移柯向老三年謫當秋百感多貧家惟有月空愧子猷過此遷謫中作八句皆有味

北歸次秋浦界淸溪館

萬里猿啼斷孤邨客暫依鴈過彭蠡暮人向宛陵稀舊路靑山在餘生白首歸漸知行近北不見鷓鴣飛【首二句一作萬古啼猨後孤城落日依】

末句最新此公詩淡而有味但時不偶或有一苦句

送客南遷

白居易

我說南中事君應不願聽曽經身困苦不覺語丁寧燒處愁雲夢波時憶洞庭春畬煙勃勃秋瘴霧防防蚊蚋經冬活魚龍欲雨腥水虫能射影山鬼解藏形穴掉巴蛇尾林飄鴆鳥鴒風千里黒防艸四時靑客似驚雁舟如委浪萍誰人勸言笑何計慰漂零愼勿琴離膝長須酒滿瓶大都從此去宜醉不宜醒

樂天一貶江州司馬移忠州刺史後歸朝爲中書舎人出知杭州召復爲蘇州未嘗逺貶其殆借此爲題以誇筆端之富妙於鋪敍南土風景歟防之相與倡和尢長於斯予所選五言律止於十韻惟此至十二韻亦破例也

戲題巫山縣用杜子美韻

黃庭堅

巴俗深畱客吳儂但憶歸直知難共語不是故相違東縣聞銅江陵換裌衣丁寧巫峽雨愼莫暗朝暉山谷以紹聖元年甲戌朝防於開封府界居住取防史事二年乙亥謫黔州實甲戌十二月之命是年四月二十三至摩圍元符元年戊寅六月攺元去年紹聖四年丁丑十二月避使者張向嫌移戎州今年六月至僰道三年庚辰正月徽廟登極五月得鄂州監鹽十月寧國僉判十二月離戎州建中靖國元年辛巳至峽州乃後始有舒州之命吏郎之召攺知太平州等事蓋流離跋涉八年矣未嘗有一詩及於遷謫眞天人也此出峽詩起句有石本作巴俗殊親我吳儂但憶歸細味則攺本爲佳直知難共語不是故相違此老杜句法巴人相畱非不用情柰不可與語所以去之此有深意東縣聞銅者蜀人用鐵錢過巫山始用銅錢山谷舊攺此句謂乃退之照壁喜見蠍之意予以爲卽班超生入玉門關之意也江陵換裌衣紀時序亦見天气漸佳尾句殊工有憂時之意建中攺紀熙丰之黨不樂想是已見萌芽必亦有所深指謂不可以雲雨蔽太陽也學老杜詩當學山谷詩又當知山谷所以處遷謫而浩然於去來者非但學詩而已

十二月十九日夜中發鄂渚曉泊漢陽親舊載酒追送聊爲短句

接淅報官府敢爲王事程宵徵江夏縣睡起漢陽城鄰里煩追送杯盤瀉濁淸秪應瘴鄕老難答故人情建中靖國元年辛已夏山谷至江陵召至吏部卽病癰不能入朝乞知太平州崇寧元年壬午春還江西六月初九日太平州到任九日而罷九月至鄂渚寓居二年癸未以荊南作承天塔記運判陳舉承望趙挺之風防摘謂幸災除名編宜州十二月十九日啟行此詩亦無一毫不滿之意而老筆與少陵詩無以異矣○試通前詩論之直知難共語不是故相違卽老杜詩直知騎馬滑故作泛舟回也凡爲詩非五字七字皆實之爲難全不必實而虛字有力之爲難紅入桃花嫩靑歸栁葉新以入字歸字爲眼凍泉依細石晴雪落長松以依字落字爲眼櫸栁枝枝弱枇杷樹樹香以弱字香字爲眼凡唐人皆如此賈島尢精所謂敲門推門爭精防於一字之間是也然詩法但止於是乎惟晚唐詩家不悟蓋有八句皆景每句中下一工字以爲至矣而詩全無味所以詩家不專用實句實字而或以虛爲句句之中以虛字爲工天下之至難也後山曰欲行天下獨信有俗間疑欲行信有四字是工處剩欲論奇字終能諱祕方剰欲終能四字是工處簡齋曰使知臨難日猶有不欺臣使知猶有四字是工處他皆仿此且如此首宵徵江夏縣睡起漢陽城又與气蒸云夢澤波動嶽陽城不同蓋宵徵睡起四字應接淅之意聞命赴貶不敢緩也與老杜下牀髙數尺倚杖沒中洲句法一同詳論及此後學者當知之

懷逺

陳師道

海外三年謫天南萬里行生前只爲累身後更須名未有平安報空懷故舊情斯人有如此無復涕縱橫東坡以紹聖四年丁丑謫儋州至元符二年己夘三年矣生前以名爲累故至此豈復要死後名乎無復涕縱橫謂涕已爲公竭也

宿深明閣二首

窈窕深明閣晴寒是去年老將災疾至人與歲時遷黙坐元如在孤燈共不眠暮年身萬里賴有故人憐縹緲金華伯人間第一人劇談連晝夜應俗費精神時要平安報反愁消息眞墻根霜下艸又作一番新山谷修神宗實錄蓋皆直筆紹聖初蔡卞惡其書王安石事摘謂失實召至陳畱問狀寓佛寺題曰深明閣尋謫居黔州紹聖三年後山省龎丞相墓至陳畱宿是閣有此詩暮年身萬里賴有故人憐謂山谷至黔州守曹譜伯逺倅張兟茂宗皆善待之墻根霜下艸又作一番新謂紹聖小人也

次韻無斁偶作

此老三年別何時萬里回更無南去雁猶見北枝開防有哀籠鳥寧須溺死灰聖朝無棄物與子賦歸哉此懷東坡也坡在儋耳三年矣

獨坐

任伯雨

得喪榮枯事悠悠過耳風此身猶是幻何物不爲空酒聖心常醉詩窮語更工小軒搔首坐斜日滿牕紅伯雨字徳翁眉州人元符諫官坐論蔡卞等謫儋耳有海外詩曰乘桴集此公鐵人詩其餘事然此首句句工夫

七言【三十九首】

送王李二少府貶潭峽

髙適

嗟君此別意何如駐馬銜杯問謫居巫峽啼猿數行淚衡陽歸雁幾封書靑楓江上秋天逺白帝城邊古木疎聖代只今多雨露暫時分手莫躊躇

兩謫客李峽中王長沙中四句指土俗所尙末句開以早還亦一體也

送鄭十八防貶臺州司戶參軍傷其臨老陷賊之故闕爲面別情見於詩

杜甫

鄭公樗散鬢如絲酒後嘗稱老畫師萬里傷心嚴譴日百年垂死中興時蒼惶已就長途往邂逅無端出餞遲便與先生應永訣九重泉路盡交期

工部又有題鄭十八著作主人詩七言八韻起句雲臺州地濶海防防雲水長和島嶼靑尾句云窮巷悄然車馬絕案頭漧死讀書螢尢爲哀痛今此選七言律過六韻者不收五言律至十韻而止蓋長篇太多則讀者頗難精也○按唐史鄭防無表字貶後數年死老杜度其終無量移之命故詩云云

左遷至藍關示侄孫湘

韓愈

一封朝奏九重天夕貶潮州路八千欲爲聖朝除獘事肯將衰朽惜殘年雲橫秦嶺家何在雪擁藍關馬不前知汝逺來應有意好收吾骨瘴江邊

人多諱死時謂有防昌黎自謂必死潮州明年量移袁州尋爾還朝

次鄧州界

潮陽南去倍長沙戀闕那堪又憶家心訝愁來惟貯火眼知別後自添花商顏暮雪逢人少鄧鄙春泥見驛賒早晚王師收海嶽普將雷雨發萌芽

元和十四年己亥春正月以佛骨事謫潮州三月二十五日到任其秋七月憲宗加號大赦十月二十四日量移袁州刺史唐左降官聞命卽日上道未能攜家故有此詩

衡陽與夢得分路別贈

栁宗元

十年顦顇到秦京誰料翻爲嶺外行伏波故道風煙在翁仲遺墟艸木平直以疎慵招物議休將文字占時名今朝不用臨河別垂淚千行便濯纓

栁子厚永貞元年乙酉自禮部員外郎謫永州司馬年二十三矣是時未有詩元和十年乙未詔追赴都三月出爲栁州刺史劉夢得同貶朗州司馬同召又同出爲連州刺史二人者黨王叔文得罪又才髙眾頗忌之憲宗深不悅此二人疎慵招物議旣不自反尾句又何其哀也其不逺到可覘夢得乃特老壽後世亦鄙其人云

別捨弟宗一

零落殘魂倍黯然雙垂別淚越江邊一身去國六千里萬死投荒十二年桂嶺瘴來云似墨洞庭春盡水如天欲知此後相思夢長在荊門郢樹煙

此乃到栁州後其弟歸漢郢間作此爲別投荒十二年其句哀矣然自取之也爲太守尙怨如此非大富貴不滿願亦躁矣哉

再受連州至衡陽酬贈別

劉禹錫

去國十年同赴召湘江千里又分岐重臨事異黃丞相三黜名慚栁士師歸目並隨回雁盡愁腸正遇斷猿時桂江東過連山下相望長吟有所思

說見子厚詩下栁士師事甚切

江湖秋思

司空曙

趍陪禁掖雁行稀遷放江潭鶴髮垂素浪遙疑八漢水靑楓忽似萬年枝嵩南春徧傷魂夢湖口云深隔路岐共望漢朝多沛澤蒼蠅早晚得先知

遷人望歸之意見乎此

寄韓潮州

賈島

此心曽與木蘭舟直到天南潮水頭隔嶺篇章來華嶽出關書信過瀧流峯懸驛路殘云斷海浸城根老樹秋一夕瘴煙風掩盡月明初上浪西樓

初到江州

白居易

潯陽欲到思無窮庾亮樓南湓口東樹木凋疎山雨後人家低濕水煙中菇蔣餵馬行無力蘆荻編房臥有風遙見朱輪來出郭相勤勞動使君公

樂天元和十年乙未貶江州司馬年四十四

初到忠州贈李六

好在天涯李使君江頭相見日黃昏吏人生梗都如鹿市井疎蕪只抵邨一隻蘭船當驛路百層石磴上州門更無平路堪行處虛度朱輪五馬恩

元和末自江州司馬移忠州刺史此等遷謫作太守未爲惡也而气象遽如此

得微之到官後書備知通州之事悵然有感因成四章

來書子細說通州州在山根峽岸頭四野千重火雲合中心一道瘴江流虫蛇白晝攔官道蚊蚋黃昏撲郡樓何罪遣君居此地天髙無處問來由

匼匝巓山萬仞餘人家應似甑中居寅年籬下多逢虎亥日沙頭始賣魚衣斑梅雨長須熨米澁畬田不解鉏努力安心過三考已曾愁殺李尙書

元注李實尙書先貶此州身沒於彼處予讀至此乃知古人初無忌諱元防之貶移通州司馬今蜀之開州也未爲甚惡樂天在江州乃引死人事寄詩足見前輩直情

人稀地僻醫巫少夏旱秋霖瘴瘧多老去一身須愛惜別來四體得如何侏儒飽笑東方朔薏苡讒憂馬伏波莫遣沈愁結成病時時一唱濯纓歌

通州海內恓惶地司馬人間冗長官傷鳥有驚不定臥龍無水動應難劍埋獄底誰深掘松偃霜中盡泠看舉目爭能不惆悵髙車大馬滿長安

酬樂天得防之詩知通州事因成四首

元稹

茅檐屋舎竹籬州虎怕偏蹄蛇兩頭暗蠱有時迷酒影浮塵向日似波流沙含水弩多傷骨田仰畬刀少用牛知得與君相見否近來魂夢轉悠悠

平地才應一頃余閭闌都大似巢居入衙官吏聲疑鳥下峽舟船腹似魚市井無錢論丈尺田疇付火罷耘鉏此中愁殺須甘分惟惜平生舊著書

元注巴人多在山坡架木爲居自號閭闌頭也又元注末句云努力安心過三考已曽愁殺李尙書予病甚將平生所爲文題云異日送白二十二郎也

哭鳥晝飛人少見倀魂夜嘯虎行多滿身沙虱無防處獨腳山魈不柰何甘受鬼神侵骨髓常憂岐路起風波南歌未有東西分敢唱滄浪一字歌

荒蕪滿院不能鋤甑有塵埃圃乏蔬定覺身將囚一種未知生共死何如饑搖困尾喪家狗熱暴枯鱗失水魚苦境萬般君莫問自憐方寸本空虛

微之爲禦史以彈劾嚴勵分司東都又劾宰相親故貶江陵士曹移通州司馬未爲大戚樂天以朋友之義傷之則可微之答和乃全述通州衰惡若不能一朝居者詞𨿽善而意已陋異日由宦官進得相位僅三月貽終古羞蓋其本心志在富貴故也四詩往往酸苦太楚選附白詩以識其非

送唐介之貶所

李師中

孤忠自許眾不與獨立敢言人所難去國一身輕似葉髙名千古重於山並遊英俊顏何厚未死姦諛骨已寒天爲吾皇扶社稷肯教夫子不生還

唐介子方上殿劾宰相文彥博交結張貴妃仁宗震怒子方謫春州李師中誠之送以此詩系用出入韻未死姦諛骨已寒此句乃元本也以指文公不無小過或攺爲已死姦雄骨尙寒子方劾生宰相於已死姦雄何與故予攺從古本

初到黃州

蘇軾

自笑平生爲口忙老來事業轉荒唐長江繞郭知魚美好竹連山覺筍香逐客不妨員外置詩人例作水曹郎只慚無補絲毫事尙費官家壓酒囊

東坡元丰二年己未冬責授檢校水部員外郎黃州團練使本州安置明年二月到郡何遜張籍孟賓三詩人皆水部

八月七日初入贛過惶恐灘

七千里外二毛人十八灘頭一葉身山憶喜歡勞逺夢地名惶恐泣孤臣長風送客添帆腹積雨浮舟減石鱗便合與官充水手此生何止略知津

元注蜀道有錯喜懽鋪在大散關上紹聖元年甲戌東坡自知定州降知英州未到貶惠州安置

十月二日初到惠州

彷佛曾遊豈夢中欣然雞犬識新丰吏民驚怪坐何事父老相攜迎此翁蘇武定知還漠北管寜自欲老遼東嶺南萬戶皆春色防有髙人客寓公

紹聖元年甲戌

六月二十日夜渡海

參橫斗轉欲三更苦雨終風也解晴雲散月明誰防綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生

紹聖四年丁丑東坡在惠州年六十二矣五月再謫瓊州別駕昌化軍安置卽儋州也以六月二十日夜渡海七月十三日至儋州或謂尾句太過無省愆之意殊不然也章子厚蔡卞欲殺之而處之怡然當此老境無怨無怒以爲玆遊奇絕眞了生死輕得喪天人也四詩可一以此意觀

過嶺二首

暫著南冠不到頭卻隨北雁與歸休平生不作兔三窟今古何殊貉一丘當日無人送臨賀至今有廟祀潮州劍關西望七千里乘興眞爲玉局遊

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽飛起半巖花雨落毿毿

紹聖元年甲戌貶惠州四年丁丑貶儋州明年元符戊寅攺元三年庚辰量移廉州永州自便凡七年楊憑貶臨賀尉惟徐晦送之此事極切夢裏似曽遷海外此聯甚佳殊不以遷謫爲意也是年坡公年六十五明年建中靖國元年辛巳七月卒於常州

送王元均貶衡州兼寄元龍二首

陳師道

先生英气蓋區中命與仇謀得老窮又見長身有家法可辭短簿怒吾公石頭路滑行能速宣室歸來語未終宛洛風塵莫回顧直須畱眼送歸鴻

先生秀句滿江東二子緣渠得再窮詩禮向來堪發冡孫劉能使不爲公炎方瘴癘避軒豁故國山河開始終傳語元龍要相識江湖春動有來鴻

王安國字平甫有校理集百卷行於世尢富於詩曽南丰作序陳后山作後序神宗召試賜第坐忤呂惠卿引連鄭俠獄以著作佐郎集賢校理斥元丰初卒年四十七子旊字元均斿字元龍元符元年看詳訴理所言宣徳郎王斿於元祐初進狀稱安國寃抑斿貶監江寜糧料旊罷京東運判監衡州酒稅後山家居作此詩送之兩先生字皆指平甫詩禮向來堪發冡以指呂惠卿口先王而行市人也孫劉能使不爲公乃辛毘語吾立身自有本末就與孫劉不平不過不作三公而已謂孫資劉放後山指謂惠卿之陷平甫亦不過不作三公耳予友陳傑壽夫嘗謂此詩用事奇妙意至而詞嚴不爲事所束縛詩之第一格也瘴癘避軒豁謂衡陽非瘴地故國山河謂介甫封荊公衡乃荊州他日終復其始未可知也國史安國傳不載此事止云子斿有父風此事見舊錄云

次韻答淸江主簿趙彥成

黃叔達

日轉溪山幾百遭厭聞虎嘯與猿號笙歌忽把二天酒風雨猶驚三峽濤已作齊民尋要術安能痛飲讀離騷看君自是靑田質淸唳當聞徹九臯

黃知命名叔達山谷弟也先是山谷貶黔州未攜家紹聖三年丙子知命自蕪湖攜已之子耜山谷之子相及兩所生母五月六日抵黔州先至施州赴太守張仲猷飲淸江卽施州城下縣主簿趙彥成名肯堂嘉州人知命此詩謂忽把二天酒當是與彥成同席也知命凡二十詩見山谷集或謂經乃兄潤色以成其名然則兄在貶所弟爲攜家孝友之道也予先君四府君自廣州謫封州先叔八府君元圭一至靜江問勞後又至封州取喪以歸亦山谷之知命也故有所感而取此詩云

歲晚有感

張耒

疎梅防防栁毿毿殘臘新春气參天靜秋鴻來塞北云收片月出江南靑霄雨露將回律白首江湖尙避讒未信世途無倚伏有時淸鏡理朝鬖

文潛兩謫黃州其詩毎和平而不怨

初到惠州

唐庚

盧橘楊梅乃爾甜肯容遷謫到眉尖因行采藥非無得取足看山未害廉辧謗若爲家一喙著書不直字三縑老師補處吾何敢政謂宗風不敢謙

大觀四年子西謫惠州乃東坡補處二字出釋書釋迦佛補處如崛闍耆給孤獨曽是佛位之地

收景初貶所書

信斷常懷信斷憂得書還有得書愁未應宿業都相似總爲譊聲不肯休見說胸中卷云夢莫將皮裏貯陽秋乃公有道知興廢不患無詞詣播州

次景初見寄韻

此生正坐不知天豈有豨苓解引年但覺轉喉都是諱就令搖尾有誰憐腰金已付兒童佩心印當還我輩傳他日乘車來問道葦間相顧共延緣

此皆子西貶所詩皆工甚任景初亦蜀人大觀四年同子西入京師子西貶之明年景初亦謫江左皆數歲未得歸

送胡邦衡之新州貶所二首

王庭珪

一封朝上九重關是日淸都虎豹閒百辟動容觀奏牘幾人回首媿朝班名髙北斗星辰上身落南州瘴癘間不待百年公議定漢庭行召賈生還

大廈元非一木支要將獨力拄傾危癡兒不了公家事男子要爲天下奇當日姦諛皆膽落平生忠義祗心知端能飽喫新州飯在處江山足防持

王盧溪先生諱庭珪字民瞻廬陵人政和八年登第調茶陵丞以上官不合去隱盧溪者五十年紹興八年戉午十一月編修胡公銓字邦衡以和議奏封事乞斬王倫秦檜孫近黜十一年謫新州盧溪作是詩送之同邑人歐陽炎識遣其里人匡求告詩謗訕送虎獄送勘盧溪引咎追官送辰州編管時年七十矣檜殂得歸孝廟立召除國子監簿再召除直敷文閣時年九十餘有盧溪詩集傳於世楊誠齋作序【盧一作瀘】胡公謂於民瞻初未識面胡再謫朱厓檜殂紹興二十六年移衡州又久之始得自便孝廟立召用至從官資政殿學士張魏公謂秦檜之專權只成就得胡邦衡一人如盧溪隱節固髙因此詩得罪大名愈著夫人不可以爲不善造物者未嘗肯泯沒之又以見夫正人義士之不幸乃國家之不幸生靈之大不幸也選此詩識中國之所以衰也

雷州和朱彧秀才詩時欲渡海胡

銓

何人著眼覷徵驂賴有新詩作指南螺髻層層明晚照蜃樓隠隱倚晴嵐仲連蹈海徒虛語魯叟乘桴亦謾談爭似澹庵乘興往銀山千疊酒微酣

紹興十八年戉辰十一月十五日新州編管人胡銓移吉陽軍編管先是廣東經略使王鈇問知新州張棣曰胡銓何故未過海銓嘗賦詞云欲駕巾車歸去有豺狼當轍棣奏銓倡和毀謗而有是命棣選使臣遊崇部送封小項筒過海銓徒步赴貶人皆憐之至雷州守臣王趯捕遊崇私茗械治厚餉銓趯後亦得罪澹庵此詩不少屈撓眞鐵漢又過於劉器之云丙子年始移衡州

和李參政泰發送行韻

落网端從一念差崕州前定復何嗟萬山行盡逢黎母雙井渾疑到若耶山鬼可人曽入夢相君談易更名家此行所得誠多矣更願從公北泛槎

元注李參政詩云夢裏分明見黎母生前定合到朱崕蓋予嘗在新州夢一媼立牀前曰吾黎母也黎姞山在瓊州儋萬之間子瞻所謂四山環一島是也先是秦檜大書三人姓名於其家格天閣下曰趙鼎李光胡銓所必欲殺者也鼎謫瓊州紹興十七年丁卯卒光字泰發上虞人時謫儋州澹庵朱崕之行經過儋州故泰發以詩送之澹庵夙有黎母之夢付諸前定如謫新州時亦謂前定福唐幕中分扇得一畫騎驢人西南行者後新州之命亦若暗合夫不以遷謫介意而付之於分非達人不能也

次李參政送行韻答黃舜楊

打成大錯一毫差萬里去尋畱子嗟防管閒思齊仲父賜奴長價漢渾邪道窮憐我空憂國句好知君定作家便欲相攜趁帆飽要觀子美賦靈槎

齊仲父漢渾邪此澹庵心事也不以秦檜講和爲然流離顚沛之死不變今秦氏安在而澹庵之忠肝義膽萬古不朽也識此詩以見張魏公之貶嶽武穆之死趙李胡三公海外之竄南渡之業所以不復再振而至於厭厭無气愈弱愈下者誰實爲之此非常之痛無窮之悲不但爲二三君子悵然也

李泰發參政得防自便將歸以詩迓之

曽幾

苦遭前政墮危機二十餘年詠式微天上謫仙皆欲殺海濱大老竟來歸故園松菊猶存否舊日人民果是非最小郎君今弱冠別時聞道不勝衣

元注謂孫壻文授○秦檜謫三大賢於海外趙丞相鼎李參政光胡編修銓又書其姓名於格天閣下必欲殺之趙先歿李胡皆生還此詩第二句悲愴三四切題

瀛奎律髓卷四十三

欽定四庫全書

瀛奎律髓卷四十四

元方回編疾病類

疾病呻吟人之所必有也白樂天有云劉公幹臥病瘴浦謝康樂臥病臨川咸有篇章蓋娯憂紓怨尢足以見士君子之操焉

五言【二十五首】

耳聾

杜甫

生年鶡冠子嘆世鹿皮翁眼復幾時暗耳從前月聾猿鳴秋淚雀噪晚愁空黃落驚山樹呼兒問朔風此詩足見遊戱翰墨後四句俱謂耳全無聞猿鳴雀噪旣不聞矣而朔風吹落木葉亦不之聞至呼兒以問之予謂果眞聾矣兒所答又何聞乎史記謂豫讓吞炭爲啞然請趙襄子之衣三斬之未嘗啞也

老病

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆猶作一飄蓬老杜詩一句說病者極多兩三句說病者如髙秋蘇肺气白髮自能梳藥餌增加減門庭問掃除第二句最妙昔者之病頭亦不自能梳今始自能梳頭也杖藜還客拜又以見病愈愈已能答拜但仍須倚杖耳所以老杜詩虛實字皆當細細審看今所取一首尢見圓活而峭拔

初病風

白居易

六十八衰翁乘衰百藥攻朽株難免蠧空穴易來風肘痺宜生栁頭旋劇轉蓬恬然不動處虛白在胸中開成四年己未十月樂天得風痺疾時年六十八蓋以代宗大歷八年生也是年壬子有病中詩十五首自序云爾此詩長慶集三十五卷多爲病而作賣駱馬別栁枝皆在是年

病入新正

枕上驚新歲花前念舊歡是身老所逼非意病相干風月情猶在杯觴興又闌便休心未伏更試一春看病入新正則開成庚申年六十九也

臥病來早晚

臥病來早晚懸懸將十旬婢能尋藥艸犬不吠醫人酒甕全生醭歌筵半委塵風光還欲好爭向枕前春樂天病將十旬此乃眞患風痺與蘇州移疾告病百日而罷不同也婢能尋藥艸犬不吠醫人此聯絕妙

病瘡

門有醫來往庭無客送迎病銷談笑興老足嘆嗟聲鶴伴臨池立人扶下砌行腳瘡春斷酒那得有心情平正無疵但頗未易及也

墜馬彊出贈同座

足傷遭馬墜腰重倩人擡祗合牕間臥何因花下來坐依桃葉妓行呷地黃杯彊出非他意乘風落盡梅傷足而猶勉彊看梅可知是詩人多魔

病中一二禪客見問因以謝之劉禹錫

勞動諸禪客同來問病夫添罏搗雞舌灑水淨龍須身是芭蕉諭行須笻杖扶醫工有妙藥能乞一丸無雞舌香龍須席各去一字便佳

聞董評事病因以書贈【董生奉內典】

繁露傳家學靑蓮譯梵書火風乖四大文字廢三餘欹枕晝眠晚折巾秋鬢疎武皇恩視艸誰許茂陵居末句謂相如病渴似亦戲之

臥病走筆酬韓愈書問

賈島

一臥三四旬數書惟獨君願爲出海月不作歸山云身上衣防與甌中物亦分欲知彊健否病鶴未離羣五六可憐其所以感昌黎者至矣起句尢見退之髙誼賢哉賓主間也

春日臥疾書情

劉商

楚客經年病孤舟人事稀晚晴江栁變春暮塞鴻歸今日方知命前年自覺非不能憂歲計無限故山薇知命覺非四字細潤尾句脫灑

嶺下臥疾寄劉長卿員外

包佶

惟有貧兼病能令親愛疎歲時供放逐身世付空虛脛弱秋添絮頭風曉廢梳波瀾喧眾口藜藿靜吾廬喪馬思開卦占鴞懶發書十年江海客離恨子知予

佶又有風痺寄懷詩甚哀首云病夫將老矣無可答君恩衾枕同羇客圖書委外孫中云無醫能卻老有變是遊魂前用喪馬開卦事此又用遊魂變卦事必頗精於易劉長卿答和此詩又云落日棲鴞鳥行人達鯉魚稱爲包諫議未審坐何事貶嶺下

秋晚臥疾寄司空拾遺盧少府耿

湋

寒幾坐空堂疎髯似積霜老醫迷舊疾朽藥誤新方晚果紅低樹秋苔緑徧墻慚非蔣生徑不敢望求羊藥方自佳但藥旣陳朽則不效非方之罪也上一句亦稱

病中感懷

李后主

憔悴年來甚蕭條益自傷風威侵病骨雨气咽愁腸夜鼎惟煎藥朝髭半染霜前緣竟何似誰與問空王李后主號能詩詞偶承先業據有江南亦僣稱帝數十州之主也集中多有病詩先有五言律云病態如衰颯厭厭已五年看此詩眞所謂衰颯憔悴豈大風橫汾之比乎宜其亡也或謂此乃已至大興之後卽不然矣七言有云衰顏一病難牽復曉殿君臨頗自羞又云泠笑秦皇經逺略靜憐周穆苦時巡蓋君臨之時也

病起

陳師道

今日秋風裏何鄕一病翁力微𨿽枝起心在與誰同災疾資千悟寃親並一空百年先得老三敗未爲窮後山詩似老杜只此詩亦合細味

病中六首

舊歲連新歲涼牀又暖牀山川屏裏畫時刻篆中香畏壘安吾土支離飽太倉若教身再健鶴背入維揚謂閒居自奉且有祠祿樂矣若更不病卽揚州鶴也甚佳元題十二首示藻侄可率昆季和今取六首

日暖衣猶襲宵長被有稜朝晡三楪飯昏曉一缸燈伴坐跧如幾扶行瘦比藤生緣堪入畫寂寞憇松僧軟熟羞盤饌芳辛實枕幃候晴先曬席占濕預烘衣易粟雞皮皺難培鶴骨肥頭顱𨿽若此虛白日生輝嘆息憎晨淸伸眉愜晚晴隙虛浮日影窻穴嘯風聲捫虱天機動驅蚊我相生偶然成一笑栩栩暫身輕日眚浮珠佩聲塵籟玉簫晚秋潘鬢禿午夢楚魂消注水瓶花醒吹薪藥鼎潮南柯何處是斜日上廊腰靜裏秋光到閒中晝自長閉門宜泄栁屍祝謾庚桑腹已枵經笥身猶試藥方彊名今日愈勃窣負東墻六詩毎首有一二聯工而雅正其病也非貧者之病蓋猶有貴人之風焉

病中作

陸遊

破裘縫更暖糲食美無餘摩詰病說法虞卿窮著書身羸支枕久足蹇下堂疎今日晴窻好幽懷得細攄三四渾成

臥病雜題

終日常辭客經年半在牀愛窮畱作伴諳病與相忘竈婢工烹粥園丁習寫方今朝有奇事久雨得窻光元注久病家人作粥遂佳蓋朝夕常爲之也又有山僕本不識字因久合藥遂能寫藥方類大編予謂白樂天婢能尋藥艸犬不吠醫人放翁此聯亦近之久雨得窻光尢爲佳句經年亦作經秋

人間跛男子物外病維摩【元注病中遂牽病右足】可但妨趍拜何因廢嘯歌菜羮醯醬薄邨巷棘茨多舉手謝鄰父非君誰肯過

五六古淡有味此放翁八十六歲時詩

病中示兒輩

去去生方逺死卽休狂思攘鬼手危至服丹頭有劍知誰與無香可得畱惟應勤孝謹事事鑑恬侯此放翁易簀前倒數第三詩也其臨終之詩曰死去元知萬事空但悲不見九州同王師北定中原日家祭無忘告乃翁嘉定二年己巳冬也先是臘月五日脫去左車第二牙亦有詩其卒之日候攷蓋年八十有六生於宣和七年乙巳後生讀此選詩不可以病爲忌死爲諱書之洪範曰考終命禮之善頌曰哭於斯乃人生之終事也得如放翁八十有六者世有幾人哉

七言【二十八首】

春盡日宴罷感事獨吟【元注雲開成五年三月三十日作】

白居易

五年三月今朝盡客散筵空獨掩扉病與樂天相伴住春同樊子一時歸閒聽鶯語移時立思逐楊花觸處飛金帶縋腰衫委地年年衰瘦不勝衣

櫻桃樊素口楊栁小蠻腰長慶集中無此詩別栁枝詩云兩枝楊栁小樓中嫋娜多年伴醉翁明日放歸歸去後世間應不要春風爲病風痺遣二妾故有是作觴詠罷來賓閣閉笙歌散後妓房空亦病中所賦又明年有詩云去歲樓中別栁枝自注云樊蠻也二妓者皆以栁枝目之云

攺業

先生老去飲無興居士病來閒有餘猶覺醉吟多放逸不如禪坐更淸虛柘枝紅袖教丸藥羯鼓蒼頭遣種蔬卻被山僧相戲問一時攺業意何如

第三句元注子先有醉吟先生傳故云尾句此亦戲笑近人情

眼病二首

散亂空中千片雪防籠物上一重紗縱逢晴景如看霧不是春天亦見花僧說客塵來眼界醫言風在肝家兩頭治療何曽差藥力微茫佛力賒

眼藏損傷來已久病根牢固去應難醫師盡勸先停酒道侶多教早罷官案上謾鋪龍樹論合中虛撚決明丸人間方藥應無益爭得金箆試刮看

白體詩不可以陳簡齋目疾詩律律之然此亦善形容不取其格而取其味

病眼花

頭風目乘衰老祗有增加豈有瘳花發眼中猶足怪栁生肘上亦須休大窠羅綺看終辧小字文書見便愁必若不能分黑白卻應無悔復無尢

詩律圓熟山谷云閱人朦朧自有味看字昏澁尢宜懶是也

答竇拾遺臥病見寄

包佶

今春扶病移滄海幾度承恩對白花送客屢聞檐外鵲消愁已辧酒中蛇瓶收枸杞懸泉水鼎鏈芙蓉伏火砂誤入塵埃牽吏役羞將簿領到君家

詩欲新而不陳已辧酒中蛇則無疑矣已辧二字佳事故而意新枸杞懸泉水芙蓉伏火砂亦新

秋居病中

幽居悄悄何人到落日淸涼滿樹梢新句有時愁裏得古方無效病來拋荒檐數蝶懸蛛网空屋孤螢入燕巢獨臥南窻秋色晚一庭紅葉掩衡茅

病中書事

李后主

病身堅固道情深宴室淸香思自任月照靜居惟搗藥門扃幽院只來禽庸醫懶聽詞何取小婢將行力未禁賴問空門知气味不然煩惱萬塗侵

此詩八句俱有味然不似人主之作只似貧士大夫詩也

移病還臺凡閱半歲乃愈始到家園視園夫治

畦植花因成自嘆

宋祁

臥治無功賜告回驟叨鳴履上中臺【病中攺八座】壺丘天壤非眞死蒙叟軒裳是儻來經灌旱蔬扶隴出失刋園蘂犯檐開此身疎拙眞丘壑不是當年王佐才

病起思歸

王禹偁

年來多病轉思山終日呻吟簿籍間叔夜養生休著論陶潛𨿽死只應閒又移郡印三年調才報君恩兩鬢斑安得便歸田裏去松篁泉石掩柴關

四十爲郎非不偶況曽題筆直瀛洲明時遇主誰甘退白髮侵人自合休夢得蹉跎因出郡【劉夢得貶謫爲郎四十餘年】薛能詩什恥監州【薛許昌詩云監州是戲儒】春來病起思歸甚未敢飛章達冕旒

元之謫商州團練副使時詩蓋白樂天體也

臥病月餘呈子由二首

張耒

蔀室悠悠昏復朝彊披莊子說逍遙四禪未到風猶梗九轉無功火不燒學道若爲調鹿馬是身不實似芭蕉丹砂赤箭功何有臥聽淸言意自消

風葉鳴窻已復朝喚回歸夢故人遙酒壺暗淡浮塵集藥鼎靑熒敗葉燒閉戶獨依寒蟋蟀移牀更就雨芭蕉雪深更請安心術長日如年未易消

四禪九轉句佳次篇兩更字刋本如此恐元槁必不然

病肺對雪

擁庭晴雪照髙堂臥病悠悠廢舉觴肺疾僅同園令渴齒傷不爲防輿狂交飛翠斚知誰醉獨嗅烏巾認舊香【元注漉酒淵明名也】惟有烹茶心未厭故知淡薄味能長

三四絕佳不爲防輿狂尢新異五六應二句謂不能飲觴斚二字犯重

晝臥懷陳三時陳三臥疾

睡如飲蜜入蜂房懶似遊絲百尺長陋巷誰過居士疾春風正作國人狂吟詩得瘦由無性辟穀身輕合有方欲餉子桑歸問婦一瓢過午尙懸墻

此以問陳后山疾也後山答昔聞杜氏婦剪髻事賓客君婦定不然三梳奉巾櫛是也

喜七兄疾愈

淨名居士本非病五禽先生能養身家人但訝少陵觀鄕裏不知顏子貧身內故知閒是藥人間誰有道通神喜聞漸離烏皮兒花气晴來欲逼人

此等詩豈補綴鬭合者能之只如信口說話而他人不能如此信口說也

和黃預病起

陳師道

似聞藥病已投機牛鬭蛇妖頓覺非李賀固知當得疾沈侯可更不勝衣驚逢白璧山千仞防見黃金帶十圍只信詩書端作祟孰知糠籺亦能肥

後山詩句句有關鎖字有眼意有脈當細觀之

眼疾

陳與義

天公嗔我眼常白故著昏花阿堵中不怪參軍騎瞎馬但妨中散送飛鴻著籬令惡誰能對損讀方奇定有功九惱從來是佛種防知那律證圓通

此詩八句而用七事謂詩不在用事者殆胸中無書耳盲人騎瞎馬夜半臨深池此世說殷仲堪參軍所作危語仲堪眇一目適忤之只見門外著籬未見眼中安障此方幹令以嘲李主簿範武子患目痛求方於張湛湛戲謂此方用損讀書一減思慮二專內視三簡外觀四早晚起五夜早眠六凡六物熬以神灰下以气簁今刋本多誤作損續非也白眼阿堵送飛鴻三事非僻那律事出楞嚴經無目可以證道其要妙在用虛字以斡實事不可不細味也

次韻王元勃問予齒脫

曽幾

齒危但以粥充虛辜負公家夏屋渠【元注舊說夏屋大具渠勤也言說大具其意勤勤然】政恐麯生眞作祟可憐髯簿頓成疎【元注炙轂子謂羊爲髯須主簿】動搖不減韓吏部蹴踏非勤焦校書落勢今年殊未已祗應從此並無餘

此當與陳簡齋目疾範石湖耳鳴詩參綜以觀格律相似善用事亦相似但貯胸無奇書落筆無活法則不能耳誰謂江西詩可輕視乎

次韻朱徳裕見贈予病初起

周孚

蓋世功名黍一炊驚心歲月轂雙馳五漿先饋那須爾二防相陵少避之種種鬢毛吾欲老翩翩書札子能奇黃花無語秋將暮莫惜談與解頤

周孚字信道濟南人乾道二年進士爲儀曺在官卒詩本黃太史辛稼軒刋其集曰槖齋集丘詳之惜其年不老蓋尙進而未艾

耳鳴

範成大

東極空歌下始靑西方寶网奏韶英不須路入兜元國自有音聞空筏城牛蟻誰知牀下鬭雞蠅任向夢中鳴如今卻笑難陀種無耳何勞彊聽聲

二首選一前篇有云夢中鼓響生千偈覺後舂聲失百非又云寄語爵陰吞賊道玉牀安穩坐朱衣皆奇博已甚謂能詩者不必讀書不在用事可乎

病足累日不能出掩門折花自娯

陸遊

頻報園花照眼明蹣跚正廢下堂行擁衾又聽五更雨屈指都無三日晴不柰病何拋酒盞粗知春在賴鶯聲一枝自浸銅瓶水喜與年光未隔生

此慶元四年戉午詩放翁年七十四第六句絕妙

病愈

倦榻呻吟毎自哀占蓍來吉出餘災自能洗硯拂書幾時亦折花尋酒杯久類寒蛟潛岫穴忽如老馬噴風埃霜晴爛熳東窻日一笑山坡訪早梅

此亦慶元四年戉午時詩

五月初病體覺愈輕偶書

世事紛紛了不知又逢乳燕麥秋時經年謝客常因醉三日無詩自怪衰乘雨旋移西崦藥畱燈自覆北窻棋但將生死俱拈起造物從來是小兒

此慶元五年己未詩放翁時年七十五

小疾兩日而愈

病骨羸然山澤臞故應行路笑形模記書身大似椰子忍事癭生如瓠壺美酒得錢猶可致髙人折簡孰能呼不如淨掃茅齋地臨看防香起瓦鑪

不著行路笑形模一句則引椰子瓠壺兩句不來此足見詩家手段放翁是年八十二開禧二年丙寅也明年而冑敗放翁猶健也

病起

趙師秀

身如瘦鶴已伶俜一臥兼旬更有零朝客偶知親送藥野僧相保宻持經力微尙覺衣裳重才退難徼筆硯靈惟有巖花心未已徧分黃菊揷空瓶

此詩三四先云朝士偶知來送藥野僧相保爲持經後乃攺下親字宻字亦詩法所當然也但更有零三字不佳四靈學姚合賈島詩而不至七言律大率皆弱格不髙致也

發脫

劉克莊

發脫紛紛不待爬天將醜怪變妍華論爲城旦寧非怒度作沙彌亦自佳稚子笑翁簮柏葉侍人諱老匣菱花霜寒尢要泥丸暖慚愧烏巾著意遮

白樂天陳簡齋之目張文潛曾茶山之齒範石湖之耳加以後村發禿詩可發一笑然後邨詩不及諸公

問友人病

病來淸瘦欲通仙深炷篝香拂地眠野客勸尋廉藥買外人偸出近詩傳術庸難靠醫求效俗陋多依鬼乞憐鷗鷺如欺行迹少分明溪上占漁船

詩意自足但是格卑

瀛奎律髓卷四十四

欽定四庫全書

瀛奎律髓卷四十五

元方回編感舊類

七言【七首】

陳阜卿先生爲兩浙轉運司考試官時秦丞相之孫以右文殿修撰來就試直欲首選阜卿得予文卷擢置第一秦氏大怒予明年旣顯黜先生亦幾陷危機偶秦公薨遂已予晚歲料理故書得先生手帖追感平昔作長句以識其事不

知衰涕之集也

陸遊

冀北當年浩莫分斯人一顧每空羣國家科第與風漢天下英雄惟使君後進何人知大老橫流無地寄斯文自憐衰鈍辜眞賞猶竊虛名海內聞

此謂秦塤也選此詩以見老檜之無識放翁下第以此

雪夜感舊

江月亭前樺燭香龍門閣上防聲長亂山古驛經三折小市孤城宿兩當晚歲猶思事鞍馬當時那信老耕桑緑沈金鏁俱塵委雪灑寒燈淚數行

憶昔

憶昔從戎出渭濱壺漿馬首泣遺民夜棲髙冡占星象晝上巢車望敵塵共道功名方迫逐豈知老病只逡巡燈前撫捲空流涕何限人間失意人

感昔

三著朝冠入上都黃封頻醉渴相如馬慵立仗寧辭斥蘭偶當門敢怨鋤富貴尙思還此笏衰殘故合愛吾廬燈前目力依然在且盡山房萬卷書

五丈原頭秋色新當時許國欲忘身長安之西過萬里北斗以南惟一人往事已如遼海鶴餘年空羨葛天民腰間白羽凋零盡卻照靑溪整角巾

夢蜀

夢飲成都好事家新妝執樂雁行斜赭肩郫縣千筒酒照眼彭州百防花醉帽傾欹歌未闋罰觥防灔笑方嘩霜鐘喚覺晨窻白自怪無端一念差

體熟語麗

伏讀二劉公瑞巖畱題感事興懷至於隕涕追

次元韻偶成一篇

朱熹

誰將健筆寫崖陰想見當年抱膝吟緩帶輕裘成昨夢遺風餘烈到如今西山爽气防猶在北闕精誠直自深故壘近聞新破竹起公無路祗傷心

元注右懷寶忠李公作近聞西兵進取闗陜其帥卽公舊部曲也

瀛奎律髓卷四十五

欽定四庫全書

瀛奎律髓卷四十六

元方回編俠少類

昔司馬子長作遊俠列傳余仿其意分俠少類五言【八首】

雜詩

盧象

君家禦溝上垂柳夾朱門列鼎會中貴鳴珂朝至尊死生在片議窮達獨一言須識苦寒士莫矜狐白溫此詩有古樂府之意格調甚髙前四句敍其富貴五六言其權勢之盛末句使之憐寒士也

贈張建

韓翃

結客平陵下當年倚俠遊傳看轆轤劍醉脫驌驦裘翠羽雙鬟妾珠簾百尺樓春風坐相待晚日莫淹畱雙鬟妾百尺樓本無足道亦見世間有此驕佚之人也以入俠少亦在乎時而已

長安路

長安九城路戚裏五侯家結束趨平樂聯翩互狹斜髙樓臨積水復道出繁花惟有相如宅蓬門度歲華詩法當如此前六句總說繁華結句卻合歸之寂寞前一段全說書生气味結句卻合說豪貴不知此詩乃爲佳也

關山月

霍總

珠籠翡翠牀白晳侍中郎五日來花下雙童問道傍到門車馬狹連夜管弦長毎笑東家子窺他宋玉墻

邯鄲俠少年

鄭鏦

夜渡濁河津衣中劍滿身兵符刼晉鄙匕首刺秦人報士非無膽髙堂念有親昨緣秦苦趙來往大梁頻第六句有味

少年行

劉長卿

射飛誇侍獵行樂愛聯鑣薦枕靑蛾艷鳴鞭白馬驕曲房珠翠合深院管弦調日晚春風裏衣香滿路飄此詩似非長卿所作中四句太艶而淺末句頗可采此題於其後不無少貶乃佳

少年行

林寛

栁煙侵禦道門映夾城開白日莫空過靑春不再來報讐衝雪去乘醉臂鷹回看取歌鐘地殘陽滿壊臺三四本形容俠少汲汲皇皇爲遊樂之事不肯虛度時光幼時見人書此句以戒學堂兒曹其承上句卽無正當之論不足采也不知乃爲唐人林寛詩也

少年

張耒

朱繩縛天狗白羽射旄頭新佩將軍印初成甲第樓絲羅諸院夜鞍馬五陵秋惟有如霜鬢令君覽鏡愁格近古似陳宋

七言【九首】

贈王樞宻【一作中貴王樞宻守澄宗侄也】

王建

三朝行坐鎭相隨今日春宮見小時脫下禦衣先試著進來龍馬毎教騎長承宻防歸家少獨奏邊機出殿遲自是姓同親向說九重爭得外人知

聞說

桃花百葉不成春鶴算千年也未神秦隴洲緣鸚鵡貴王侯家爲牡丹貧歌頭舞靣回回別鬢樣眉心日日新鼓動六街騎馬出相逢總是學狂人

嘆時世衰薄不務本長安富貴之家所知惟此而不知生熟好惡也

寄丹陽劉太眞

韓翃

長安道上落花朝羨爾當年賞事饒下筯已憐鵞炙美開籠不少鴨【疑當作雉】媒嬌春衣曉入靑陽巷細馬初過皂角橋相訪不辭千里遠西風好借木蘭橈

富平少侯

李商隱

七國三邊未到憂十三身襲富平侯不收金彈拋林外卻惜銀牀在井頭綠樹轉燈珠錯落繡檀回枕玉雕鎪當關不報侵晨客新得佳人字莫愁

丁年

王安石

丁年結客盛遊從宛洛氊車處處逢吟盡物華愁筆老醉消春色愛酷濃壚間寂寞相如病鍛處荒涼叔夜慵早晚靑雲須自致立談平取徹侯封

公子

楊億

夾道靑樓拂防霓月軒宮袖按前溪錦鱗河伯供烹鯉金距鄰翁逐鬭雞細雨墊巾過柳市輕風側防上銅鞮瑚擊碎牛心熟香艸蘭芳客自迷

公子

劉筠

油壁香車隔渭橋黃山路遠苦相邀行庖防蠟雕胡熟永埒鋪金汗血驕別館橫陳張靜婉期門長揖霍嫖姚注鉤握槊曽無憚綠桂膏濃曉未銷

公子

錢惟演

蓮勺交衢接荻園來時十里一開筵歌翻南國桃根曲馬過章臺杏葉韉別殿對回雙綬貴後門歸夜九枝然閒隨翠幰欹烏防紫陌三條入栁煙

公子

胡宿

北第當衢防有衣巾帷鮮媚僕如犀萬錢供筯鳴鐘沸三組垂腰佩玉低座上賦鸚窮處士樓前盤馬小徵西去天尺五城南路此去靑雲別有梯

胡武平筆端髙爽似陸農師

瀛奎律髓卷四十六

欽定四庫全書

瀛奎律髓卷四十七

元方回編釋梵類

經來白馬寺僧到赤烏年釋氏之熾於中國久矣士大夫靡然從之適其居友其徒或樂其說且深好之而研其所謂學此一流也至唐韓昌黎始辭而辟之其送文暢澄觀靈師恵師𨿽皆有詩未嘗漸染其教也而詩家者流又能精述其趣味之奧使人玩之而不能釋亦豈可謂無補於身心者哉凡寺院庵寮題詠皆附於此

五言【二百四首】

酬暉上人獨坐山亭有贈

陳子昻

鐘梵經行處香牀坐入禪巖亭交雜樹石瀨瀉鳴泉水月心方寂雲霞思獨寧知人代裏疲病得攀援盛唐人詩多以起句十字爲題目中二聨寫景詠物結句十字撇開卻說別意此一大機括也

靈隱寺

駱賓王

鷲嶺郁岧嶤龍宮隱寂寥樓觀滄海日門聽浙江潮桂子月中落天香雲外飄捫蘿登塔遠刳木引泉遙霜薄花更發冰輕葉互雕夙齡尙遐異搜對滌煩囂防入天臺裏看予渡石橋

唐史言宋之問詩比於沈庾精宻又加靡麗蓋律體之祖也或者謂此詩之問首吟二句而禪榻老僧遽續數聯實駱賓王逃難削髮在寺爲之予著名僧詩話已詳著其說兩存之可也

稱心寺

宋之問

徵帆恣遠尋逶迆過稱心凝滯蘅茝岸防洄樝柚林穿漵不厭曲艤潭惟愛深爲樂凡幾許聽取舟中琴此猶未盡脫齊梁陳隋體也庾信詩多如此

登總持寺浮圖

梵宇出三天登玆望八川開襟俯城闕揮手拍雲煙函谷春山外昆池落日邊東京楊栁陌少別遂經年此卽自成唐律詩擺脫陳隋矣

陪潤州薛司空丹徒桂明府遊招隱寺

共尋招隱寺初識戴顒家還依舊泉壑應攺昔雲霞綠竹寒天筍紅蕉臘月花金繩倘畱客爲系日光斜五六富艶

遊法華寺十韻

髙岫擬耆闍眞乘引妙車空中結樓殿意表出雲霞後果傳三足前因感六牙宴林薰寶樹水澑滴金沙寒谷梅猶淺溫庭橘半華臺香紅藥亂塔影綠篁遮果漸輪王族緣超梵帝家晨行蹋忍艸夜誦得靈花江郡將何匹天都亦未加朝來泛舟所應是逐仙槎

此詩工甚靑鳥三足白象六牙工之至矣

遊少林寺

沈佺期

長歌遊寶地徙倚對珠林雁塔風霜古龍池歲月深紺園澄夕霽碧殿下秋陰歸路煙霞晚山蟬處處吟唐律詩初盛少變梁陳而富麗之中稍加勁健如此者是也

遊梵宇三覺寺

王勃

杏閣披靑磴雕臺控紫岑葉齊山路狹花積野壇深蘿幌棲禪影松門聽梵音遽忻陪妙躅延賞滌煩襟四十字無一字不工豈減沈佺期宋之問哉裴行儉以器識一語少王楊盧駱彼專以富貴骨相取人而文之以器識之說吾未見裴之合於四子也賓王檄武氏一抔之土未幹六尺之孤安在气蓋萬古𨿽敗而死何傷或謂亡命爲僧亦未必然○唐律詩之初前六句敍景物末後二句以情致繳之周伯弜四實四虛之說遂窮焉

酬思上人林泉【四首取二】

駱賓王

聞君招隱地髣髴武陵春緝芰知遠楚披蓁似避秦崩查年祀積幽艸歲時新一謝滄浪水安知有逸人芳晨臨上月幽賞狎中園有蝶堪成夢無羊可觸藩忘懷南澗藻蠲忿北堂萱坐嘆華滋歇思君誰爲言後兩首有云客有遷鶯處人無結駟來又云芳杜湘君曲幽蘭楚客詞山中有春艸長似寄相思皆才髙思爽予選此詩信手看其前後甚多佳句北眺云旣出封泥谷還過避雨陵淮口雲從帝畱餘地封王表舊城岸昏函蜃气潮滿應雞聲守歲云夜將寒色去年共曉光新如荷香銷晚夏菊气入新秋橘气行應化蓬心去不安皆可書但情味寥落多不得志之辭云

春日上方卽事

王維

好讀髙僧傳時看辟穀方鳩形將刻杖殻用支牀栁色春山映花明夕鳥藏北窗桃李下閒步但焚香三四新異

登辧覺寺

竹逕連初地蓮峯出化城窗中三楚盡林外九江平輭艸承趺坐長松響梵聲空居法云外觀世得無生此似是廬山僧寺三四形容廣大其語卽無雕刻而牕中林外四字一了數千里佳甚

題融公蘭若

孟浩然

精舍買金開流泉繞砌回芰荷薰講席松栢映香臺法雨晴飛去天花書下來談殊未已歸騎夕陽催

陪姚使君題惠上人房

帶雪梅初暖含煙栁尙靑來窺童子偈得聽法王經防裏知無我觀空厭有形迷心應覺悟客思未遑寧浩然於佛法亦深有所得此篇五六語意明白無礙張丞相經玉泉長韻云聞鐘鹿門近照膽玉泉淸尢佳

春日歸山寄孟浩然

李白

朱紱遺塵境靑山謁梵筵金繩開覺路寶筏渡迷川嶺樹攢飛栱嵒花覆谷泉塔形標海月樓勢出江煙香气三天下鐘聲萬壑連荷秋珠已滴松宻蓋初圓鳥聚疑聞法龍參若防禪愧非流水韻叨入伯牙弦

太白負不羈之才樂府大篇翕忽變化而此一律詩乃工夫縝宻如此杜審言宋之問相伯仲別有贈浩然詩曰醉月頻中聖迷花不事君𨿽飄逸不如此詩之端整以其多禪語也以入釋梵類

宿贊公房

杜甫

杖鍚何來此秋風已颯然雨荒深院菊霜倒半池蓮放逐寧違性虛空不離禪相逢成夜宿隴月向人圓贊公謫居秦州卽在長安賊中時大云寺長老也嘗有四詩宿其房今又於隴郡相逢也乾元二年己亥年四十八矣

謁眞諦寺禪師

蘭若山髙處煙霞障幾重凍泉依細石晴雪落長松問法看詩妄觀身向酒慵未能割妻子卜宅近前峯凡詩只如此作自伶俐前四句景而起句爲題目後四句情而結句有合殺

和裴迪登新澤寺寄王侍郎【王時牧蜀】

何限倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪佛日隨意宿僧房老杜詩警句無不以爲著題詩矣其不甚切之句如有客傳河尹如他鄕推表弟如君王問長卿如登臨憶侍郎亦人所膾炙復引用之卽自典雅何也學詩者而不熟老杜可乎

題武師屋壁

何年顧虎頭滿壁畵瀛洲赤日石林气靑天江水流錫飛常近鶴杯渡不驚鷗似得廬山路眞隨惠遠遊此是題詩於所畵之壁皆指畵而賦之曰錫飛曰杯渡皆畵中事也似得廬山路而眞隨惠遠遊言畵也

秦州雜詩

秦州山北寺勝迹隗囂宮苔蘚山門古丹靑野殿空月明垂葉露云逐度溪風淸渭無情極愁時獨向東此詩晚唐人聲調一同五六極天下之工第七句天生此語

山寺

野寺殘僧少山園細路髙麝香眠石竹鸚鵡啄金桃亂水通人過懸崖置屋牢上方重閣晚百里見纎毫五六新異末句開濶

上牛頭寺

靑山意不盡衮衮上牛頭無復能拘礙眞成浪出遊花濃春寺靜竹細野池幽何處啼鶯切移時獨未休後四句工麗淸婉

上兜率寺

兜率知名寺眞如防法堂江山有巴蜀棟宇自齊梁庾信哀𨿽久何顒好不忘白牛車遠近且欲上慈航韓魏公謂人才須入麄入細老杜詩不有前詩何以入細此一詩三四忽又如此廣遠五六古淡有意

遊修覺寺

野寺江天豁山扉花竹幽詩應有神助吾得及春遊徑石相縈帶川云自去畱禪枝宿眾鳥漂轉暮歸愁讀老杜詩首首不同此又是一格

己上人茅齋

已公茅屋下可以賦新詩枕簟入林僻茶畱客遲江蓮揺白羽天棘蔓靑絲空忝許詢輩難酬支遁辭天棘或云麥門冬也蔓或作夢非此乃老杜中年前詩

題遠公經臺

祖詠

蘭若無人到眞僧出復稀苔侵行道席云濕坐禪衣澗鼠緣香案山蟬噪竹扉世間長不見寧止暫忘歸第四句濕字好澗一作溪

晚過磐石寺禮鄭和尙

岑參

暫詣髙僧話來尋野寺孤岸花藏水碓溪竹映風鑪頂上巢新鶴衣中得舊珠談禪未得去輟棹且踟躕水碓風鑪自然成對

同崔三十侍禦灌口夜宿報恩寺

同君尋野寺夜【一作便】宿支公房溪月冷深殿江云擁回廊燃燈松林靜煮茗柴門香勝事不可接相思幽興長律詩中之拗字者庾信詩愛如此五六眼前事但安排得雅淨

題少室山寺

褚朝陽

飛閣靑霞裏先秋獨早涼天花映窗近月桂拂檐香華嶽三峯小黃河一帶長空間指歸路煙際有垂楊第二句好第四句亦佳

經廢寺

顧況

不知何世界有似處南朝石路無人掃松門被火燒斷幡猶掛剎故板尙搘橋數卷殘經在多年字欲銷五六猶字尙字稍相犯

起度律師同居東齋院

韋應物

釋子喜相偶幽林俱避喧安居同僧夏淸夜諷道言對閤景恆宴步庭陰始繁逍遙無一事松風入南軒淡而有味

秋日過鴻舉法師寺院

劉禹錫

看畵長廊徧尋僧一逕幽小池兼鶴淨古木帶蟬秋客至茶煙起禽歸講席收浮杯明日去相望水悠悠

題招隱寺

隱士遺塵在髙僧精舍開地形臨渚斷江勢觸山回楚野花多思南禽聲例哀慇懃最髙頂閒卽望鄕來劉夢得詩老辣不可以妝防並觀

宿誠禪師山房題贈

不出孤峯上人間四十秋視身如傳捨閱世甚東流法爲因緣立心從次第修中宵問眞偈有住是吾憂第四句甚字下得妙

送文暢上人東遊

得道卽無著隨緣西復東貌依年臘老心到夜禪空山宿馴溪虎江行濾水虫悠悠塵客思春滿碧雲中

旅次景空寺宿幽上人院

不與人境接寺門開向山暮鐘鳴鳥聚秋雨病僧閒月隠雲樹外螢飛廊宇間幸投花界宿暫得靜心顏

晚春登天云寺南樓贈常禪師

花盡頭新白登樓意若何歲時春日少世界苦人多愁醉非因酒悲吟不是歌求師治此病惟聽讀楞伽龍化寺主家小尼【郭代公愛姬薛氏防嘗爲尼小名仙人子】

頭靑眉眼細十四女沙彌夜靜雙林怕春深一食饑步慵行道困起晚誦經遲應似仙人子花宮未嫁時

題報恩寺

好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慚衰鬢上猶帶郡庭塵三四雅淡

武丘寺路【元注去年重開寺路桃李蓮荷約種數千株】

自開山寺路水陸往來頻銀勒牽驕馬花船載麗人芰荷生欲徧桃李種仍新好在湖堤上長畱一道春第四句詩興俱麗

春日與劉評事過故證【一作澄】上人院

楊巨源

曾共劉諮議同時事道林與君方掩淚來客是知心堦雪淩春積鐘煙向夕深依然舊童子相送出花陰五六細潤

送僧歸太白山

賈島

堅冰連夏處太白接靑天云塞石房路峯明雨外巓夜禪臨虎穴寒潄撇龍泉後防不期日相逢應信緣

宿山寺

眾岫聳寒色精廬向此分流星透疎木走月逆行雲絕頂人來少髙松鶴不羣一僧年八十世事未曾聞

贈無懷禪師

身從歷刼修果以此生周禪定石牀暖月移山樹秋捧盂觀宿飯敲磬過淸流不掩關路教人問到頭第五句何其窮之極也三四佳

送去華法師

在越居何寺東南水路歸秋江洗一缽寒日曬三衣黙聽鴻聲盡行看蝶影飛囊中無寶貨船戶夜扄稀後六句皆好

送無可上人

圭峯霽色新送此艸堂人塵尾同離寺蛩鳴暫別親獨行潭底影數息樹邊身終有煙霞約天臺作近鄰五六絕唱

送賀蘭上人

野僧來別我略坐傍泉沙遠道擎空鉢深山踏落花無師禪自解有格句堪誇此去非緣事孤云不定家

靈凖上人院

掩扉當太白臘數等松椿禁漏來遙夜山泉落近鄰經聲終捲曉艸色幾芽春海內知名士交遊凖上人末句直道其事亦是一法

題靑龍寺鏡公房

一夕曾畱宿終南揺落時孤燈岡捨掩殘磬雪風吹樹老因寒折泉深出井遲疎慵豈有事多失上方期中四句已佳尾句謂疎慵之人有何事乎而多失上方之約亦奇也

就可公宿

十里尋幽寺寒流數分僧同雪夜坐雁向艸堂聞靜語終燈熖餘生許嶠云猶來多抱疾聲不達明君

哭宗宻禪師

鳥道雪岑巓師亡誰去禪幾塵增滅後樹色攺生前層塔當松吹殘蹤傍野泉惟嗟聽經虎時到壊庵邊

哭柏巖禪師

苔覆石牀新師曾占幾春寫畱行道影焚卻坐禪身塔院關松雪經房鎖隙塵自嫌雙淚下不是解空人歐公謂第四句似燒殺活和尙誠亦可議然詩格自好

律僧

張籍

苦行長不出淸羸最少年持齋惟一食講律豈曾眠避艸每移徑濾虫還入泉從來天竺法到此幾人傳

山中贈日南僧

獨向雙峯老松門閉兩涯翻經上蕉葉掛衲落藤花甃石新開井穿林自種茶時逢海南客蠻語問誰家

遊襄陽山寺

秋色江邊路煙霞若有期寺貧無施利僧老足慈悲薜荔侵禪窟蝦蟇占浴池閒遊殊未徧卽是下山時司業三詩皆平易惟蝦蟇占浴池一句怪異

貽小尼師

王建

新剃靑頭發生來未掃眉身輕禮拜穩心慢記經遲喚起猶侵曉催齋已過時春晴堦下立私地弄花枝防侮已甚人家好兒女何爲落於尼寺

過無何上人院

姚合

寥寥聽不盡孤磬與疎鐘煩惱師長別淸涼我暫逢蟻行經古蘚鶴毳落深松自想歸時路塵埃復幾重五六參入賈浪仙也

寄紫閣無名頭陀【自新羅來】

峭行得如如誰分聖與愚不眠知夢妄無號免人呼山海禪【一作法】皆徧華夷佛豈殊何因接師話淸淨在斯須佛本生於西夷而染於中華今曰華夷佛豈殊是妄生分別相也第新羅之人亦有佛性以此推之卽通

寄無可上人

十二門中寺詩僧寺獨幽多年松色別後夜磬聲秋見世慮皆盡來生事更修終須執瓶鉢相逐入牛頭見世慮皆盡固人之所難來生事更修此理恐不然也此詩卻自可觀

寄石橋僧

項斯

逢師入山日道在石橋邊別後何【一作無】人見秋來幾處蟬溪中云隔寺夜半雪【一作雨】添泉生有天臺約知無卻出緣

五六佳

寄坐夏僧

坐夏日偏長知師在律堂多因束帶熱更憶剃頭涼苔色侵經架松陰到簟牀還應煉詩句借臥石池傍

送僧歸南嶽

心知衡嶽路不怕去人稀船裏誰鳴磬沙頭自曝衣有家從小別是寺卽言歸料得逢春住當禪云滿扉五六瘦淡

贈海明上人

耿湋

來自西天竺持經奉紫微年深梵語變行苦俗流歸月上安禪久苔生出院稀梁間有馴鴿不去爲忘【一作無】機中兩聯皆下句勝上句

寄太白無能禪師

顧非熊

太白山中寺師居最上方獵人偸佛火櫟鼠戱禪牀定久衣塵積行稀徑艸長有誰來問法林杪過殘陽中四句俱工

歲莫自廣江至新興往復中題峽山寺

許渾

夜醉晨方醒孤吟恐失羣海防潮上見江鵠霧中聞未臘梅先實經【一作終】冬艸自薰樹隨山崦合泉到石稜分虎迹空林雨猨聲絕嶺雲蕭蕭異鄕鬢明日共絲棼許丁卯此四首詩題峽山寺其實廣東風土也詩句句工但太工則形勝於神耳

薄暮緣西峽停橈一訪僧鷺巢橫臥栁猿飲倒垂藤水曲巖千疊云重樹百層山風寒殿磬溪雨夜船燈灘漲危槎沒泉衝怪石崩中臺一襟淚歲杪別良朋

宻樹分蒼壁長溪抱碧岑海風聞鶴遠潭日見魚深松蓋環淸韻榕根架綠陰【南方大葉榕樹枝危者輙生根垂入地如柱大】洞丁多斵石蠻女半淘金【端州斵石塗涯縣淘金爲業】南浦驚春至西樓送月沈江流不過嶺何處寄歸心

月在行人起千峯復萬峯海虛爭翡翠溪邏鬭芙蓉【南方呼市爲虛呼戍爲邏新州有翡翠虛芙蓉邏也】古木髙生斛陰池滿種松【木斛花生於他樹槎枿池沼多松謂之水松也】火探深洞燕香送遠潭龍【南方持火於乳泂中取燕而食廣州悅城縣有溫媼龍卽蛇也隨水往舟船至人家或千里外皆以香酒果送之】藍塢寒先燒禾堂晚並舂【種藍多在塢中先燒其地人以木槽爲舂禾謂之舂堂】更投何處宿西峽隔云鐘

下第寓居崇聖寺感事

懷玉泣京華舊山歸路賒靜依禪客院幽學野人家林晚鳥爭樹園春蜂防花東門有閒地惟種邵平

洛東蘭若夜歸

一衲老襌牀吾生半異鄕管弦愁裏老書劍夢中忙鳥急山初暝蟬稀樹正涼又歸何處去塵路月蒼蒼丁卯詩格頗卑句太偶此二詩各有一聯佳亦不可廢

孤山寺

張祜

樓臺聳碧岑一徑入湖心不雨山常潤無雲水自陰斷橋荒蘚合空院落花深猶憶西牕夜鐘聲出北林此詩可謂細潤然太工太偶合一本作澁

惠山寺

舊宅人何在空門客自過泉聲到池盡山色上樓多小洞穿斜竹重階夾細莎殷勤望城市云外暮鐘和此詩同前三四尢工五六則工而窘於冗矣以前聯不可廢也故取之

題虎丘東寺

雲樹擁崔嵬深行異俗埃寺門山外入石壁地中開俯砌池光動登樓海气來傷心萬年意金玉葬寒灰杜牧謂誰人得似張公子千首詩輕萬戶侯今傳者五言律三卷絕句二卷無七言律與古詩也所逸多矣僧寺詩二十四首金山寺詩第一亦當爲集中第一孤山寺惠山寺詩次之此詩非親到虎丘寺不知第四句之工髙堂之後俯視石澗兩壁相去數尺而深乃數十丈其長蜿蜒曼衍而坼裂到底泉滴滴然眞是奇觀故其詩曰石壁地中開非虛也故選此詩以廣見聞登樓海气來此一句亦佳他如地僻泉長冷亭香艸不凡題道光上人院亦佳至如上坡松徑澁深坐石池淸之類則非人可到矣

題金山寺

許棠

四面波濤匝中流日月鄰上窮如出世下瞰忽驚神剎【一作塔】礙長空鳥船通外國人房房皆疊石風掃永無塵五六亦奇絕誰言張處士詩後更無人亦可著此語也

長安逢江南僧

崔塗

孤云無定蹤忽到又相逢說盡天涯事聽殘上國鐘問人尋寺僻乞食過街慵憶到曾棲處開門對數峯本色當行詩

贈休糧僧

聞鐘獨不齋何事更關懷靜少人過院閒從艸上堦生臺無鳥下石路有云埋爲隱禪中舊時猶夢百崖第四句絕妙

寄貫休

吳融

休公何處在知我宦情無巳似馮唐老方知武子愚一身仍更病雙闕又須趨若得重相見防心學半銖向承阮梅峯秀實惠書言詩不可多用古人名謂之防鬼簿晚唐人皆不敢下惟老杜最多吳融韓偓在晚唐之晚乃頗參老杜如此一聯豈不佳

寄尙顏師

僧中難得靜靜得是吾師到闕不求紫歸山祗愛詩臨風翹雪足向日剃霜髭自嘆眠漳久雙林動所思

題破山寺

常建

淸晨入古寺初日照髙林竹徑通幽處禪房花木深山光悅鳥性潭影空人心萬籟此俱寂惟聞鐘磬音歐公喜此詩三四不必偶乃自是一體蓋亦古詩律詩之間全篇自然

經廢寶慶寺

司空曙

黃葉前朝寺無僧寒殿開池晴出曝松暝鶴飛回古砌碑橫艸陰廊畫雜苔禪宮亦銷歇塵世轉堪哀此必武宗廢寺之後有此詩句句工尾句尢不露

冬日題邵公院

劉得仁

無事關多掩陰階竹拂苔勁風吹雪聚渇鳥啄冰開樹向寒山得人從瀑布來終期天目老擎錫逐云回三四用工至矣唐人作詩不要處模寫得直是精神

秋夜宿僧院

禪寂無塵地焚香話所歸樹揺幽鳥夢螢入定僧衣破月斜天半髙河下露微翻令嫌白日動卽與心違螢入定僧衣此一句古今無之他有坐學白塔骨坐石鳥疑死刻苦太甚不如此之閒雅尾句尢髙

題薦福寺衡嶽禪師房

韓翃

春城乞食還髙論此中閒僧臘階前樹禪心江上山疎簾看雪捲深戶映花關晚送門人去鐘聲杳靄間第三句最佳五六近套尾句乃有味也

題龍興寺澹師房

雙林彼上人詩興轉相親竹裏經聲晚門南山色春卷簾苔色淨下筯藥苗新記取無生理歸來問此身五六眼前事耳但一味此句便不可捨

喜鮑禪師自龍山至

劉長卿

故居何日下春艸欲芊芊猶對山中月誰聽石上泉猿聲知後夜花發見流年杖錫閒來往無心到處禪五六佳

寄靈一上人

髙僧本姓竺開士舊名林一去春山裏千峯不可尋新年芳艸徧終日白雲深欲徇微官去懸知訝此心劉長卿號五言長城細味其詩思致幽緩不及賈島之深峭又不似張籍之明白蓋頗欠骨力而有委曲之意耳○郎士元集亦有此詩題云赴無錫別云一上人終作度徇作問

酬普選二上人

嚴維

本意宿東林因聽子賤琴遙知大小朗已斷去來心夜靜溪聲近庭寒月色深寧知塵外意定後更成吟五六似淺近細味之亦不可棄

別至上人

最稱偃少早歲艸茅居年老從師律生知解佛書衲衣求壊帛野飯拾春蔬章句無求斷詩中學有餘五六可觀三四亦不艸艸

華下送文涓

司空圖

郊居謝名利何事最相親漸與論詩久皆知得句新川明虹照雨樹宻鳥衝人應念從今去還來嶽下頻一鳴集嘗自誇數聯五六其一也其實工宻三四亦自然近中有遠

遊歙州興唐寺

張喬

山橋通絕境到此憶天臺竹裏尋幽徑云邊上古臺鳥歸殘照出鐘斷細泉來爲愛澄溪月因成隔宿回此吾州水西太平寺也在唐時謂之興唐寺五六佳末句謂溪淸而月可愛因畱至隔宿亦善於立論以歙溪極天下之淸者

甘露寺東軒

周繇

每日憐晴眺閒吟只自娛山從平地有水到遠天無老樹多封楚輕煙暗染吳𨿽居此廊下入戶亦踟躕京口甘露寺俯瞰大江遠眺溟海委的是此山從平地突起水與天接其言無一字虛也

宿山寺

張蠙

中峯半夜起忽覺在靑防下界自生雨上方猶有星樓髙鐘獨遠殿古像多靈好是潺湲水房房伴誦經三四已佳五六尢佳第六句無人曾道末句亦可佳也

逢播公

周賀

帶病稀相見西城早晚來山衣風壊帛香印雨沾灰坐久鐘聲遠禪余嶽影回卻思同宿夜髙枕說天臺第六句絕好賀乃淸塞上人還俗故於僧詩尢熟

宿杼山晝公禪堂

從作西河客別離經半年卻來峯頂宿知廢井南禪積靄沈斜月孤燈照落泉何當閒事盡相伴老溪邊試於山寺夜宿崖有落泉壁有孤燈而思此句則見其有味矣

贈胡僧

瘦形無血色艸屨著行穿閒話似持咒不眠同坐禪背經來漢地袒膊過冬天情性人難防遊方應信緣此詩似覺麄率然今西域僧有此輩乃相率爲丐之徒閒話似持咒本是戱言其語言之不可通至如袒膊過冬天蓋所啖有麻藥一食之不饑亦不寒亦能耐大暑愚俗不悟耳至解藥飱肉酒不可以數計云

休糧僧

一齋難過日況是更休糧養力時行道聞鐘不上堂惟畱溫藥火未寫化金方舊有山廚在從僧請作房怪人也不食而私於食者溫藥化金又似是道流事

柏巖禪師

野寺絕依念靈山曽徧行老來披衲重病後讀經生乞食嫌村遠尋溪愛路平多年柏巖住不記柏巖名卽賈島所哭者三四及尾句俱佳

入靜隱寺途中作

亂雲迷遠寺入路認靑松鳥道緣巢影僧鞋印雪蹤艸煙連野燒溪霧隔霜鐘更遇樵人問猶言過數峯賀與賈島本皆僧也故於僧寺詩爲善能著題鳥道之行不曰緣樹影而曰緣巢影所以爲佳五六微冗尾句則又妙矣他如送禪僧云坐禪山店暝補衲夜燈微又如夏髙移坐次齋身疾色濃講次樹生枝皆是僧家滋味俗人所難道者故書之

哭閒宵上人

林逕西風急松枝講鈔余凍髭亡夜剃遺偈病時書地燥焚身後堂空著影初弔來頻落淚曾憶到吾廬哭僧詩賈島於柏巖宗宻二人至矣此詩三四亦可佳第五句頗險夫然後知詩之難也

空寂寺悼元上人

錢起

淒然雙樹下垂淚遠公房燈續生前火鑪添歿後香陰階明片雪寒竹響空廊寂滅應爲樂塵心徒自傷尾句卽賈島不是解空人

西郊蘭若

羊士諤

雲天宜北戶塔廟似西方林下僧無事江淸日正長石泉盈掬冷山實滿枝香寂寞傳心印無言亦已忘五六有夏間山居之景眼前事只他人自難道也

遊東林寺

黃滔

平生愛山水下馬虎溪時已到終嫌晚重遊預作期寺寒三伏雨松偃數朝枝翻譯如曾見白蓮開滿池黃滔何人此詩三四舉唐人無此淡而有味之作五六佳

瀑布寺眞上人院

鄭巢

林疎多暮蟬師去宿山煙古壁燈燻畫秋琴雨慢弦竹間窺遠鶴巖上取新泉西嶽莎房在歸期更幾年司空圖有山雨慢琴之句此亦暗合其聯甚佳

題任處士創資福寺

魚機

幽人剏奇境遊客駐行程粉壁空畱寺蓮宮未有名鑿池泉自出開徑艸重生百尺金輪閣當川豁眼明魚乃女道士之類題初創寺故云蓮宮未有名五六𨿽淺近亦不爲無味

甘露寺

孫魴

寒暄皆有景孤絕畵難形地拱千尋險天垂四面靑晝燈籠雁塔夜磬徹漁汀更愛僧房外波光滿戶庭魴有金山詩驚濤濺佛身之句有病不如過櫓妨僧定上句佳如天多剩得月地少不生塵亦不逮張祜而云誰言張處士詩後更無人涉乎誇誕此詩第四句最好尾句亦佳五六則套話也

題雲際寺上方

廬綸

松髙蘿蔓輕中有石牀平下界水長急上方燈自明空門不易啟初地本無程回步忽山盡萬緣從此生五六善於言禪用啟字程字貼門與地而不見其迹

同徐城李明府遊重光寺題晃師房

劉商

野寺僧房遠陶潛引客來鳥喧殘菓落蘭敗幾花開眞性知無住微言欲望回竹風淸磬晚歸策步蒼苔蘭敗之後有幾種花開此意甚深

月中宿雲巖寺上方

溫庭筠

虛閣披衣坐寒階踏葉行眾星中夜少圓月上方明靄盡無林色喧余有澗聲祗應愁恨事還逐曉光生眾星至中夜而少以圓月之明在上方也乃一句法五六尢得月夜淸寂之味

題中南佛塔院

鳴泉隔翠微千里到柴扉地勝人無欲林昏虎有威澗苔侵客履山雪入禪衣桂樹芳陰在還期歲晏歸三四新異

登蔣山開善寺

崔峒

山殿秋雲裏香煙出翠微客尋朝磬食【一作室】僧背夕陽歸下界千門見前朝萬事非看心兼送目葭菼暮依依三四已佳五六尢佳以第六句出於不測也

題宇文裔山寺讀書院

於鵠

讀書林下寺不出動經年艸閣連僧院山廚共石泉雪庭無履迹龕壁有燈煙年少今頭白刪詩到幾篇

防雲際寺

諭鳬

澗壑吼風雷香門【集作禪關】絕頂開閣寒僧不下鐘定虎常【一作長】來鳥啄林梢果鼯跳竹裏苔心源暫無【一作無一】事塵界擬休回

三四佳

題維摩暢上人房朽枿【集作寒櫟】

李洞

諸方遊幾臘五夏五峯銷越講迎騎象【一作馬】蕃齋懴射雕冷笻書雪倚寒櫟話云燒從此棲林老瞥然三萬朝李洞學賈浪仙詩至鑄其像而事之此詩工甚三四怪異五六亦佳

宿鳳翔天柱寺窮易上人房

天柱暮相逢吟思天柱峯墨研淸露月茶吸白雲鐘臥語身黏蘚行禪頂拂松探【一作深】爲一訣【一作決】明日去臨卭

五六眼前事但善於措置則工拙在絲髮之間耳

遊西霞寺

皮日休

不見明居士空山但寂寥白蓮吟次缺靑靄坐來銷泉泠無三伏松枯有六朝何時石上月相對論逍遙三四細看有味五六忽然出奇

宿澄泉蘭若

鄭谷

山半古招提空林雪月迷亂流分石上斜漢在松西雲集寒庵宿猿先曉磬啼此心如了了祗此是曹溪末句好谷詩多用僧字凡四十餘處

題江島僧居【在江之心】

杜荀鶴

師愛無塵地江心島上居接船求化慣登陸赴齋疎載土春栽樹拋生日飫魚入云蕭帝寺畢竟欲何如以所居在江水中故五六佳

封禪寺居

羅隱

盛禮何由覩嘉名偶寄居周南太史淚蠻徼長卿書砌竹揺風直庭花泣露疎誰能賦秋興千里隔吾廬題是封禪寺昭諫身居亂世故起句曰盛禮何由覩奇哉句也三四好豈可全不用事善用事者不冗

題嶽州僧捨

裴說

喜到重湖地孤洲橫晚煙鷺啣魚入寺鴉接飯隨船松檜君山迥菇蒲夢澤連與師吟論處秋水浸遙天【洲一作舟】三四極其新異五六亦狀嶽州僧捨可謂切題予嘗登嶽陽樓乃知此詩之佳

靜林寺

僧靈一

靜林溪路遠蕭帝有遺蹤水擊羅浮磬山鳴於闐鐘燈傳三世火樹老五株松無數煙霞色空聞昔臥龍第五句最奇下句亦稱

懷舊

僧皎然

一坐西林寺從來未下山不因尋長者無事到人間宿雨愁爲客寒花笑未還空懷舊山月童子念經閒杼山皎然詩意句律平淡及識顏眞卿交韋應物天寶大歷間人皎然字淸晝謝靈運十世孫居杼山湖州人眞卿爲湖州刺史皎然爲其著論

宿吳匡山破寺

雙峯百戰後眞界滿塵埃蔓艸緣空壁悲風起故臺野花寒更發山月暝還來何事池中水東流獨不回廢寺詩司空曙爲冠此亦可觀

宿西嶽白石院

僧無可

白石上嵌崆寒云西復東瀑流懸往處雛鶴失禪中嶽壁松多古壇基雪不通未能親近去擁褐愧相同第四句奇

廢山寺

千峯盤磴盡林寺昔年名步步入山影房房聞水聲多年人迹絕殘日石陰淸便可求居止安閒過此生無可稱賈島爲從兄詩遠不及之而世人多稱爲島可何耶可之詩惟髙杉殘子落深井凍痕生及聽雨寒更盡開門落葉深爲最已別收矣

送僧

四海無拘系行心興自濃百年三事衲萬事一枝笻夜減當晴影春消過雪蹤白雲深處去知宿在何峯第五句最髙絕日晴有影爲伴至夜則又減去言其孤之極也爲僧不孤又惡乎可

送贊律師歸嵩山

禪意歸心急山深定易安淸貧修道苦孝友別家難雪路尋溪轉花宮映嶽看到時孤塔暮松月向人寒爲僧以淸苦爲事是也然孝友之天猶在則別家亦難所謂出家者何其忍然棄骨肉耶存此詩以見予志

駕幸天長寺應制

僧廣宣

天界宜春賞禪門不掩關宸遊雙闕外僧引百花間車馬喧長路煙雲淨遠山觀空復觀俗皇鑑此中閒唐中貴人多引僧爲內供奉寫字吟詩俾之應制廣宣者憲宗以來居紅樓院其詩曰紅樓集昌黎集有廣宣上人頻見訪詩豈惡其數耶紅樓院處所酉陽雜俎可閱此詩只僧引百花間一句好觀空復觀俗亦頗通別有七言詩一首佳

懷智體道人

僧貫休

把筆懷吾友庭鶯百囀時惟應一處住方得不相思雪水淹門閫春雷折樹枝平生無限事不獨白雲知貫休詩無柰忽有一兩句麄俗然其奇亦天出三四近乎俗而理到五六所謂奇也人所罕道而新

休糧僧

不食更何求自由終自由身輕嫌衲重天旱爲民愁應器誰將去生臺蟻不遊防須傳此術歸共老林丘第二句好但近粗俗第三句工第四句忽然不測所謂奇也術字有妙理

夏日艸堂作

僧齊己

沙泉帶艸堂紙帳捲空牀靜是眞消息吟非俗肺腸園林坐淸影梅杏嚼紅香誰住原西寺鐘聲送夕陽此齊已自賦艸堂中事也洪覺範取此八句賦爲八詩以其句句有味故耶此詩爲僧徒所重其來久矣實亦淸麗

題眞州精舍

波心精舍好那岸是繁華礙目無髙樹當門卽遠沙晨齋來海客夜磬到漁家石鼎秋濤靜禪回有嶽茶第二句那岸二字有深意五六精神而淨潔

宿嶽陽開元寺

僧修睦

竟日憑虛檻何當興嘆頻往來人自老今古月長新風逆沈漁唱松疎露鶴身無眠鐘又動幾客在迷津第六句亦眼前事但下得著自然好

老僧

僧景云

日照西山雪老僧門始開凍瓶黏柱礎宿火防鑪灰童子病歸去鹿麋寒入來齋鐘知漸近枝鳥下生臺三四已新五六亦新童子以病而歸其家故曰歸去麋以寒而入其室故曰入來良佳

華巖寺望樊川

僧子蘭

萬木葉初紅人家樹色中疎鐘揺雨腳積水浸云容雪磧回寒雁邨燈促夜舂舊山歸未得生計欲何從子蘭飲馬長城窟一詩傳世此詩五六通亦可取

夷陵卽事

僧尙顏

不難饒白髮相續是灘波避世嫌身晚思家乞夢多暑衣經雪著凍硯向陽呵豈欲臨岐路還聞聖主過尙顏詩唐之季也此恐是僖宗幸蜀時詩第五句其窮已甚然今之窮者何但此事尙顏又有句云合國諸卿相皆曾著布衣

贈棲禪上人

僧虛中

巖房髙且靜住此幾寒暄鹿嗅安禪石猿啼乞食村朝陽生樹罅古路透云根獨步閒相覓淒涼碧洞門僧家寂靜欲得如羚羊掛角更無气息蓋此物閉气而眠虎狼不能知其爲羊也此以譬心而入定之迹乃餘事耳禪於石上而鹿來嗅不知石之上有僧此乃佳句余亦稱

贈樊川長老

僧淸尙

瘦顏諸骨現滿面雪毫垂坐石鳥疑死出門人謂癡照身潭入楚浸影檜生隋太白曾經夏淸風涼四肢坐石鳥疑死卽與鹿嗅安禪石同意皆不如劉得仁螢入定僧衣爲妙然用工刻苦不可不選以備旁攷

題山寺

寇準

寺在猿啼外門開古澗涯山深微有徑樹老半無枝望遠雲長暝談空日易移恐朝金馬去還失白蓮期冦公學晚唐詩尾句忽又似老杜

遊湖上昭慶寺

陳堯佐

湖邊山影裏靜景與僧分一榻坐臨水片心閒對雲樹寒時落葉鷗散忽成羣莫間紅塵事林間肯暫聞此錢唐門外昭慶寺今猶無恙而南渡事業又巳澌盡讀此寧無感乎第五句最幽美

再遊海云寺作

宋祁

十里云邊寺重驅千騎來天形欹野盡江勢釀山回園柰濃成幄樓鐘近殷雷斜陽歸鞅促飛蓋冒輕埃三四唐人詩所必有宋人詩罕有然作家固無不有宋公不甚喜僧此成都詩

懷寄披雲峯誠上人

曹汝弼

院髙窮木盛野極靜無言險路通巖頂香泉出石根微風飄磬韻幽鳥啄苔痕常記相畱夜秋堂共聽猿景徳祥符間詩人有晚唐之風曹以處士與種放魏野林逋相往來故其詩亦似之第六句幽而有味披雲峯者古歙水西太平寺之別峯下瞰郡城北望黃山至今有庵宇存焉

再寄

江城從別後聞說在松間度日長扄戶終年不下山靜爲詩所役閒免事相關應喜云邊客防搜鬢未斑第五句靜爲詩所役能言吟者之狀凡吾曹能詩者皆然

贈披雲峯嶽長老

禪外掩松扄閒眠度歲陰雨侵香篆澀苔長屐痕深水在銅瓶冷雲歸玉磬沈前山有靈藥時防杖藜尋此詩亦有唐味

贈僧

一從叨命服乘興入天臺院接石橋住門臨瀑布開松間應獨坐雪裏更誰來時復攜藜杖看云上古臺宋詩之有唐味者皆在眞廟以前三朝此其一也五六淡而有味

贈水墨巒上人

趙湘

講余題小筆深院竹修修試墨應磨歲思山忽寫秋靜曾窮鶴趣髙亦近詩流更擬緣淸思和云狀沃州趙湘字叔靈淸獻公抃之祖也淳化三年孫何榜進士淸獻漕益路時宋景文序叔靈集歐陽公防亦稱之

照上人山房庭樹

惹云非手植自與薜蘿交雨過苔侵影秋來月照巢錫寒枝上掛偈好葉中抄誰見僧行繞溪涼夜磬敲僧庭樹著題詩也中四句俱工細趙淸獻之杜審言也

與正仲屯田遊廣教寺

梅堯臣

春灘尙可涉不惜濺衣裾古寺入深樹野泉鳴暗渠酒杯參茗具山蕨間盤蔬落日還城郭人方帶月鋤五六錯綜自相爲對此一體

題松林院

靜邃無塵地靑熒續熖燈木魚傳飯鼔山衲見歸僧野色寒多霧溪痕夜閣冰吾非謝康樂獨往亦何能三四眼前事自然覺好五六亦佳

過永慶院

荒涼舊蘭若古木兩三重林下已無柏澗邊惟有松石階生薜荔香座缺芙蓉化俗似禪衲破來縫不縫前四句平常五六忽能以故爲新緣下一句出於不測並上一句可觀尾句縫不縫之說怪而有味

過山陽水陸院智洪上人房【有蘇子美墨迹】

十載七來此每嗟多異今池灰休辧刼川月解明心遺墨悲蘓倩髙情想道林能閒常似舊翹立水邊禽

夏日宿西禪

潘閬

此地絕炎蒸深疑到不能夜涼如有雨院靜若無僧枕潤連云石牕明照佛燈浮生多賤骨時日恐難勝東坡少年見傳捨壁間題此句而喜之則知逍遙之詩行於世已久東坡眼髙亦所謂異世而知心者也

秋日題瑯琊寺

巖下多幽景且無塵事喧鐘聲晴徹郭山色曉當門深洞通泉脈懸崖露樹根更期來此宿絕頂聽寒猿

送皎師歸越

林逋

林間久離索忽忽望西陵靜戶初聞叩歸舟又說登野煙含樹色春浪疊沙稜幸謝雲門路同尋苦未能

送思齊上人之宣城

林嶺藹春輝程程入翠微泉聲落坐石花气上行衣詩正情懷澹禪髙語論稀蕭閒水西寺駐錫莫忘歸和靖於僧徒交遊良多如送機素云錫潤飛晴靄羅寒濾曉澌下一句新奇寄淸曉雲樹叢歸夕鳥湖影浸寒城尢妙不可言宜其隱於湖山而名聞天下徹九重垂百世也胸次筆端兩相扶竪如此

次韻定慧欽長老見寄

蘓軾

左角看破楚南柯聞長滕鉤簾歸乳燕穴紙出癡蠅爲鼠常畱飯憐蛾不防燈﨑嶇眞可笑我是小乘僧左角以言爭故以破楚系之南柯以言榮故以長滕系之此本山谷句法亦老杜句法厲階董狐筆禍首燧人氏是也至山谷演而爲管城子無食肉相孔方兄有絕交書則其工極矣此只論句法○中四句燕蠅防蛾皆憫世之迷爲作方便之意然區區如此亦小乘所爲非上乘也守欽自蘓州遣其徒卓契順如惠州寄擬寒山八詩坡公和之第一首似律故取諸此坡材大於小詩餘事耳

贈惠洪

黃庭堅

數面欣羊胛論詩喜雉膏眼橫湘水暮云獻楚山髙墮我玉麈尾乞君宮錦袍月時放舟舫萬里雲濤山谷謫宜州洪覺範在長沙嶽麓寺曾見山谷於是僞作山谷七言贈詩所謂气爽絕類徐師川者予於名僧詩話已詳辧其事此詩亦恐非山谷作山谷乙酉年死於宜州覺範始年三十五歲撰此詩以惑眾而山谷甥洪氏誤信爲然故收之云五六𨿽壯麗恐非山谷語意淺

別寶講主

陳師道

此處相逢晚他鄕有勝緣咒功先服猛戒力得扶顚暫息三支論重參二祖禪【元注趙州臨濟皆曹人也】夜牀鞋腳別何日著行纒

讀後山詩語簡而意博咒功戒力四字已深入於細服猛扶顚一出禮記一出論語抉剔爲用愈細而奇與晚唐人專泥景物而求工者不同也天下博知無過三支今後山欲其捨博而就約棄講而悟禪故曰暫息三支論重參二老禪也夜牀鞋腳別此本俗語腳不可以無鞋而夜寐之際腳亦無用於鞋此又以其膠戀執著爲戒也故後山詩愈玩愈有味

遊鵲山寺

積石橫成嶺行楊宻映門人聲隱林杪僧捨繞云根頓攝塵緣盡方知象教尊只應羊叔子名字與山存羊叔子謂南丰

題子曕揚州借山寺

劉季孫

給事風流在虛亭景越閒全臨故宮水盡致別州山峯勢晴相向嵐光夜不還無時供勝賞歷歷白雲間劉季孫最爲東坡所知卒於隰州三四佳第五句亦好

題江心寺

徐照

兩寺今爲一僧多外國人流來天際水截斷世間塵鴉宿腥林徑龍歸損塔輪卻宜成片石曾坐謝心身予甲寅乙卯間至永嘉遊江心寺見此詩刋楣間良佳今三十年矣

登橫碧軒繼趙昌甫作

徐機

步陟髙髙寺徐行不用扶靑天晴又雨山色有還無句向閒中覓茶因醉後呼所懷論未足何乃又徵途第四句佳但亦本於歐公

雁蕩寶冠寺

趙師秀

行向石欄立淸寒不可云流來橋下水疑是洞中云欲住逢年盡因吟過夜分蕩陰當絕頂一雁未曾聞杜荀鶴袛應松上鶴便是洞中人此三四亦相犯五六有味

巖居僧

開扉坐石層盡日少人登一鳥過寒木數花揺翠藤茗煎冰下水香炷佛前燈吾亦逃名者何因似此僧

桃花寺

舊有桃花樹人呼寺故云石幽秋鷺上灘遠夜僧聞汲井連黃葉登臺散白雲燒丹勾漏令無處不逢君四靈詩趙紫芝爲冠大抵中四句鍛鏈磨瑩爲工以題攷之首尾略如題意而中四句者亦可他入不必切於題也

寄從善上人

翁捲

數載不相見師應長掩關香煙前代寺秋色五峯山棊進僧誰敵琴余鶴共閒幾時重過我吟話此林間

同孫季蕃遊淨居諸庵

劉克莊

滿院靜沈沈微聞有梵音不來陪客語應恐壊禪心母處歸全少師邊悟巳深戒衣皆自衲因講始停鍼爲人之女離其母不顧而屈從老尼果何所悟耶不來陪客恐壊禪心如此則見所欲而此心亂耶讀此詩爲婦人出家者之戒後村殆弄筆頭學晚唐詩詩似唐人而語意鑿脫予故備論之

書惠崇師房

僧希晝

詩名在四方獨此寄閒房故域寒濤濶春城夜夢長禽聲沈遠木花影動回廊幾爲分題客殷勤掃石牀希晝九僧之一於僧詩類選五首每首必有一聯佳不特希晝九僧皆然

寄懷古

見說雕陰僻人煙半雜羌秋深邊日短風動曉笳長樹勢分孤壘河流出遠荒遙知林下客吟苦夜禪忘

送嗣端東歸

遠念生泉石人中事欲銷捲衣城木落尋寺海山遙帆影迷寒雁經聲隠暮潮後期俱未定況我鬢先凋

送可倫赴廣南轉運淩使君見招

別語畏殘漏心懸瘴海邊回期無定日去路極遙天苦霧沈山郭寒沙漲隰田幾宵尋使府淸話廢閒眠

早春闕下寄觀公

客心長念隱早晚得書招看月前期阻論山靜防遙微陽生遠道殘雪下中宵坐看靑門栁依依又結條

宿宇昭師房

僧保暹

與我難忘舊多期宿此房臥雲歸未得靜夜話空長艸際沈螢影杉西露月光天明共無寐南去水茫茫保暹九僧之二第六句於工之中不弱而新

送簡長上人之洛陽

閒身無所滯獨去背春城望越鄕心斷迎嵩隱思生野禪依樹遠中飯傍泉淸相府如投刺分題有竺卿

早秋閒寄宇昭

牕虛枕簟明微覺早涼生深院無人語長松滴雨聲詩來禪外得愁入靜中平遠念西林下相思合慰情

宿西山精舍

僧文兆

西山乘興宿靜稱寂寥心一徑杉松老三更雨雪深艸堂僧語息云閣磬聲沈未遂長棲此雙峯曉待尋文兆九僧之三有宋國初未遠唐也凡此九人詩皆學賈島周賀淸苦工宻所謂景聯人人著意但不及賈之髙周之富耳

送簡長師之洛

動靜非常態超然西去心水期經洛聽雲約到嵩吟齋訪煙村遠禪依竹寺深祗應風雅道相府是知音

郊居吟

僧行肇

靜室簾孤捲幽光墜露多徑寒杉影轉窗晚雪聲過茗味沙泉合罏香竹靄和遙懷起深【一作風雨】夕舊寺隔滄波行肇九僧之四此首中四句工不但一聯

酬贈夢眞上人

禪捨因吟往晴來坐徹宵春通三徑晚家別九江遙巢重禽初宿窗明葉旋飄住期應未定謝守有詩招【靑社淩使君以詩見招】

五六何以圏見靜極之味也

送文光上人西遊

髙木墜殘霖關河入遠心嵩遊忘楚夢華近識秦音塔古懸圖認碑荒背燒尋幾思興替事獨上灞陵吟五六工三四裝四个地名似賈島姚合之

送僧南歸

僧簡長

漸老念鄕國先歸獨羨君吳山全接漢江樹半藏雲振錫林煙斷添瓶澗月分重棲上方定孤狖雪中聞簡長九僧之五第六句絕妙

送行禪師

南國山重疊歸心向石門寄禪依鳥道絕食過漁邨楚雪黏瓶凍江沙濺衲昏白雲深隠處枕上海濤翻與行肇師宿廬山棲賢寺

僧惟鳳

冰瀑寒侵室圍鑪靜話長詩心全大雅祖意防諸方磬斷危杉月燈殘古塔霜無眠向遙夕又約去衡陽惟鳳九僧之六所選每首必有一聯工人多在景聯晚唐之定例也盛唐則不然大手筆又皆不然

寄希書

閒中吟鬢攺多事與心違客路逢人少家書入闕稀秋聲落晚木夜魄透寒衣幾想林間社他年許共歸

弔長禪師

霜鐘侵漏急相弔晚悲濃海客傳遺偈林僧寫病容潄泉流落葉定石集鳴蛩回首雲門望殘陽下遠峯此詩中四句皆工一字不茍金銀秤上分定盤星也

訪楊云卿淮上別墅

僧惠崇

地近得頻到相攜向野亭河分岡勢斷春入燒痕靑望久人收釣吟余鶴振翎不愁歸路晚明月上前汀九僧之七惠崇最爲髙者三四𨿽取前人二句合成此聯爲人所詆然善詩者能合二人之句爲一聯亦可也但不可全盜二句一聯者耳

贈文兆

偶依京寺住誰復得相尋獨鶴窺朝講鄰僧聽夜琴注瓶沙井遠鳴磬雪房深久與松蘿別空懸王屋心惠崇有佳句爲圖詩殊不止此容續添入

寄保暹師

僧宇昭

吟防失秋期荒山寄病時客髭生白早叢木落靑遲渇狄窺莎井陰虫占菊籬歸心何以見霜月下天涯宇昭九僧之八

幽居卽事

掃苔人迹外漸老喜深藏路僻閒行遠春晴晝睡長餘花畱暮蝶幽艸戀殘陽盡日空林下孤禪念石霜

寺居寄簡長

僧懷古

雪苑東山寺山深少往還紅塵無夢想白日自安閒杖履苔痕上香燈樹影間何須更飛鍚歸隱沃洲山懷古九僧之九人見九僧詩或易之不知其幾鍜錬幾推乃成一句一聯不可忽也此惟釋梵一類選此他類尙多佳作宋之盛時文風日熾乃有梅聖兪之醖籍閒雅陳后山之苦硬痩勁一專主韻一專主律梅寛陳嚴並髙一世而古人之詩半或可廢則其髙於九僧亦人才涵養之積然也

居天柱山

僧贊寧

四野豁家庭柴門夜不扃水邊成半偈月下了殘經𨿽逐諸塵轉終歸一夢醒未知斯防者萬後盡勞形僧家一偈四句謂之伽陁長篇六句而上謂之祗夜此云半偈乃是吟成一聯詩也工而妙

贈聞聰師

僧知圓

澹然塵慮絕禪外苦風騷性覺眠云僻名因背俗髙水煙蒸紙帳寒髮澁銅刀幾宿秋江寺閒吟聽夜濤李洞云日閃剃刀明意新語工而險此又云寒髮澁銅刀恐是淨髮刀不磨耳可笑

酬伉上人

僧遵式

鳥臥淸閒極誰能更似君山光晴後見瀑響夜深聞拾句書幽石收茶踏亂雲江頭待無事終學棄人羣中四句俱工雅

贈智倫弟

溪竹擁疎簾溪云冷不厭千巖惟虎伴一講許詩兼煮茗冰柱看經就雪檐有時開靜戶寒日下峯尖

寄月禪師

聞道安禪處深蘿住隔溪淸猿定中發幽鳥座邊棲雲影朝晡別山峯遠近齊不知誰問法雪夜立江西嵩公藤州人文似韓昌黎歐公薦之於朝詩佳者尙多與楊公濟倡和及晤二師者亦與甚有淸痩奇古之句容續入

再遊鶴林寺

僧道潛

招隱山南寺重來歲巳寒風林驚墜雪雨澗咽飛湍壁暗詩千首霜淸竹萬竿東軒謫仙句洗眼共君看此參寥子三四淸爽

山中

僧祕演

結茅臨水石澹寂益閒吟久雨寒蟬少空山落葉深危樓乘月上遠寺聽鐘尋昨日江僧信期來息此心此山東繪石曼卿方外友歐公序其詩者

書景舒庵壁

僧淸順

大布君能衣始知蠶口非冢間容一榻身外但三衣防戒避生艸淨心觀落暉寂寥能自守今世固應稀東坡所交順怡然北山垂云庵所謂閒來石上眠落葉不知數及十竹軒詩知名者也陳后山遊浙亦與之詩此篇首句謂景舒著布不著絹帛以下句句皆佳有滋味

贈尼昧上人

僧惠洪

不著包頭絹能披壊衲衣愧無灌溪辧敢對末山機未肯題紅葉終期老翠微余今倦行後投杖夢煙霏【一本作扉】大愚法嗣端州末山尼了然禪師有灌溪閒和尙者來山問今日離何處曰路口山曰何不蓋卻閒乃禮拜問如何是末山山曰非男女相閒乃喝曰何不變去山曰不是神不是鬼變个甚麼閒於是伏應作園頭三載覺範用此事然紅葉之句又似侮之末句有欲炙之色女人出家終何益哉

寄致虛兄

僧善權

避冦經重險懷君屢陟岡空餘接浙飯無復宿舂糧衣袂饒霜露柴荊足虎狼春來何所恨棣蕚政含芳江西中三僧倚松老人饒徳操僧號如璧詩最髙足與呂居仁對壘祖可正平善權防中二人齊名世稱瘦權癩可然瀑泉集無一首律詩可取五言古詩間有自然閒淡者七言長句得山谷變體而不得其正格𨿽矯古語無韻味殊使人厭眞隱集律詩僅三二首如此詩亦出老杜而避冦寄兄題目甚易無一唱三嘆之風謂晚唐雕虫小技不及此之大片麄抹亦恐過矣老杜之細潤工宻不可不參無徒曰喝咄以爲豪也觀者幸勿謂僣

虎丘

僧元肇

滄海何年湧秦傳虎踞丘池空劍光冷墳闕鬼吟愁石礙樓臺側煙深艸木浮吳人貪勝槪眷盡亦來遊第五句好尾句有風味

徑山

東西兩徑幽歲晚得同遊壑雪陰猶在溪云凍不浮鳥驚樵斧重猿掛樹枝柔怕有梅花發因行到水頭此近世詩僧淮海肇聖徒也通州人及見葉水心曩印應雷爲淮閫以同裏嘗招致之肇猶無恙蓋端平淳祐以來方外以吟知名者肇之後有珍藏叟云○重字下得好若下響字便是小兒

山行晚歸

僧善珍

藥徑入雲林晚晴扶杖吟照泥星復雨經朔月猶陰樹折憐巢覆泉淸見葉沈愛閒自如此不是學灰心珍藏叟泉州人繼淮海肇有聲迹近年方化裏諺有云星月照濕土爲再雨之象詩人所未用而用之故新第六句亦見靜者之趣落葉沈水底非極晴不能察也第五句恐有所感

春寒

松間燈夕過顧影在天涯雪暝迷歸鶴春寒誤早花艱難知世味貧病厭年華故國風塵外無人可問家【松一作林】春寒誤早花此句極佳詩中無此等新句而欲名世可乎

廣潤寺新寮

僧自南

客不赴齋招防心坐寂寥靑山若厭看白日也難消鷺起衝荷葉虫行蝕菊苗何年稱老宿來住此間寮此近年僧詩凡出家人知講律而不知禪巳爲下矣況應供庸流爲人饒唄而赴供取資曾爲奴僕之不若也故第一句可取若有一毫厭山之心則長日不可度矣此迂說之句也𨿽俗而通五六亦工

贈浩律師

僧簡長

浩也毘尼學精於玉帳嚴蟻酣停掃砌燕乳記鉤簾茶鼎敲冰煮花壺漉水添夢回池艸綠忍踐綠纎纎蜀僧北磵簡讀其集及見葉水心與之絕句且令其除去集中生日詩此說是也予此選所以不取生日詩蓋有所見嘗讀周少隱集有秦檜生日詩甚爲可惡近世李雁湖集魏鶴山集皆不去生日詩一例刋之亦一快也簡之集終於送吳尙書之溫州蓋吳詠嘉熈中人也出蜀之浙自嘉熈約三十餘年住大剎交貴人古詩頗瘦而詩題多俗士往來惟此一律詩工之又工似乎過於工者第三句最好余亦近套七言【四十五首】

涪城縣香積寺官閣

杜甫

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黑應須到上頭

老杜七言律晚唐人無之凡學詩五言律可晚唐只如七言律不可不老杜也

畱別公安太易沙門

隠居欲就廬山遠麗藻初逢休上人數問舟航畱制作長開篋笥擬心神沙村白雪猶含凍江縣紅梅欲放春先踏鑪峯置蘭若徐飛錫杖出風塵

擬字合攷欲放一作巳破

因許八奉寄江寧是上人

不見旻公三十年封書寄與淚潺湲舊來好事今能否老去新詩誰與傳碁局動隨幽澗竹袈裟憶上泛湖船聞君話我爲官在頭白昏昏只醉眠

看前輩詩不専於景上觀當於無景言情處觀老杜此三詩三樣然骨格則一也

送靈澈上人還越中

劉長卿

禪客無心杖錫還沃洲深處艸堂閒身隨敝經殘雪手綻寒衣入舊山獨向靑溪依樹下空畱白月在人間那堪別後長相憶云木蒼蒼但閉闗

三四佳第六句亦不猶人靈澈工於詩有詩畱別故和而送之

廣宣上人頻過

韓愈

三百六旬長擾擾不衝風雨卽塵埃久爲朝士無裨補空愧髙僧數往來學道窮年何所得吟詩竟日不能回天寒古寺遊人少紅葉窗前有幾堆

老杜詩無人敢議穿花蛺蝶深深見防水蜻蜓欵欵飛程夫子以爲不然自齊梁陳隋以來専於風花雪月艸木禽魚組織繪畫無一句雅淡至唐猶未盡艸而晚唐詩料於琴棋僧鶴茶酒竹石等物無一篇不犯昌黎大手筆也此詩中四句卻只如此枯槁平易不用事不狀景不泥物是可以非詩訾之乎此體惟後山有之惟趙昌父有之學者不可不知也○觀題意似惡此僧往來太頻卽紅樓院應制詩僧也送王十八歸山寄題仙遊寺白居易

曾於太白峯前住數到仙遊寺裏來黒水澄時潭底出白雲破處洞門開林間暖酒燒紅葉石上題詩掃綠苔惆悵舊遊那【集作無】復到菊花時節羨【一作待】君回

五六自然而工

讀禪經

須知諸相皆非相若住無餘卻有餘言下忘言一時了夢中說夢兩重虛空花豈得兼求果陽熖如何更覓魚攝動是禪禪是動不禪不動卽如如

遊戱三昧不可以詩律拘佛語陽熖者謂遠地日光如見水然以對空花與夢幻泡影譬諭一同

酬淮南廖參謀秋夕見過之作劉禹錫

揚州從事夜相尋無限新詩月下吟初服已驚髮長髙情猶向碧雲深語余時舉一杯酒坐久方聞數處砧不逐繁華訪閒散知君擺落俗人心【休公昔爲揚州從事參謀從釋子反初服】

第四句妙甚謂已還俗猶不能忘情於僧也

送景師東歸

東林寺裏一沙彌心愛當時才子詩山下偶隨流水出秋來卻【一作欲】赴白雲期灘頭躡履挑沙菜路上停舟讀古碑想到舊房拋鍚杖小松應有過檐枝

劉夢得詩格髙在元白之上長慶以後詩人皆不能及且是句句分曉不喫气力別無暗昧關鎖

酬慈恩寺文郁上人

賈島

袈裟影入禁池淸猶憶鄕山近赤城籬落罅間寒蟹過莓苔石上晚蛩行期登野閣閒應甚阻宿幽房疾未平聞說又尋南嶽去無端詩思忽然生

第三句好

寄無得頭陁

夏臘今應三十餘不離樹下冡間居貎堪良匠抽毫寫行趁髙僧續傳書落澗水聲來遠遠當空月色自如如白衣只在靑門裏心每相親迹且疎

三四好第六句亦好

贈圓上人

誦經千卷得爲僧塵尾持行不拂蠅古塔月髙聞咒水新壇日午見燒燈一雙童子澆紅藥百八眞珠貫防繩且說近來心裏事仇讐相對似親朋

以六句奇異此聯遂新不可言

贈僧

從來多是遊山水省泊禪舟月下濤初過石橋年尙少久辭天柱臘應髙靑松帶雪懸銅鏡白髮如霜落鐡刀常恐畫工援筆寫身長七尺有眉毫

賈浪仙五言詩律髙古平生用力之至者七言律詩不逮也

贈神遘上人

周賀

艸履蒲團山意存坐看庭木長桐孫行齋罷講仍香气布褐離牀帶雨痕夏滿尋醫還出寺晴來曬疏暫開門道情淡薄閒愁盡霜色何因入鬢根

贈僧

藩府十年爲律業南朝本寺住來新辭歸幾別深山客赴請多從遠處人松吹入堂資講力野蔬供飯爽禪身他年更息登壇計應與雲泉作四鄰

二詩皆五六工但晚唐人七言律其格不能甚髙

遊西禪

伍喬

遠岫當軒別翠光髙僧一衲萬緣忘碧松影裏地長潤白藕花中水亦香雲自雨前生淨石鶴於鐘後宿塵廊遊人戀此吟終日盛暑樓臺早有涼

三四自然工美末句尢有味

宿山寺

項斯

栗葉重重覆翠微黃昏溪上語人稀月明古寺客初到風度閒門僧未歸山果經霜多自落水螢穿竹不停飛中宵能得幾時睡又被鐘聲催著衣

登南神光寺塔院

韓偓

無柰離腸日九回彊攄離抱立髙臺中華地向城邊盡外國雲從島上來四序有花長見雨一冬無雪卻聞雷日宮紫气生冠冕試望扶桑病眼開

此乃閩中依王審知時詩謂近海迫南風土如此

還俗尼【本歌妓】

吳融

栁眉梅額倩妝新笑脫袈裟得舊身三峽卻爲行雨客九天曾是散花人空門付與悠悠夢寶帳迎回暗暗春寄語江南除【一作徐】老客【一作說】一生長短托淸塵

三四止是體貼五六方有形容盡其味

夜投豊徳寺謁液上人

盧綸

半夜中峯有磬聲偶尋樵者問山名上方月晚【集作日曉】聞僧話【一作語】下界林疎見客行野鶴巢邊松最老毒龍潛處水偏淸願得遠公知姓字焚香洗鉢過浮生

春日遊禪智寺

羅隱

遠樹連天水接空幾年行樂舊隋宮花開花謝長如此人去人來自不同楚鳳調髙何處酒吳牛蹄健滿車風思量只合騰騰醉煮海平陳盡夢中【感慨甚深】

榮上人遽欲歸以詩畱之

王安石

道人傳業自天臺千里翛然赴感來梵行毘沙爲外防法筵靈曜得重開已能爲我迂神足便可隨方長聖胎肯顧北山如慧約與公西崦斸莓苔

毘沙門天王那吒太子防法神也○靈曜寺梁武所建○佛足去地四指金光明經有神足語○長養聖胎智封禪師及馬祖並有此語○慧約婁法師也○此詩工宻已甚

和平甫招道光法師

鏈師投老演眞乘像卻空王爪與肱於總持門通一路以光明藏續千燈從容發口酧摩詰邂逅持心【一作將】契慧能新句得公還有賴古人詩字恥無僧

鄭谷詩四十餘首有僧字故晚唐人有詩云詩裏無僧字不淸又有曰鄭谷詩壇愛惹僧

遊山寺

王珪

寒日徵驂懶復回經宵仍喜駐巖隈逕盤幽迹遙知鹿林逗淸香定有梅曉影瘦猿窺澗澑夜深肥栗灹鑪灰我心非動亦非靜白足禪僧無妄猜

此必禹玉少年詩一入都門致宰相坐中書十四年有土地不須權之嘲卽知此非老筆也灹字絕新同器之過金山奉寄兼呈潛道王安國

憶同支遁宿崟不負平生壯觀心北固山隨三楚盡中泠水入九江深紛紛落月揺牕影杳杳歸舟送梵音東去何時來蠟屐天邊爽气夢相尋

平父金山甘露諸詩皆好散見所選此一首入僧寺類亦隨手分撥如此三四壯絕合詩格五六亦佳

贈僧介然

張耒

寒窗寫就碧雲篇客至研茶手自煎儒佛故應同是道詩書本自不妨禪長松千尺巢云鶴寒嶠三更嘯月猿請以篇章爲佛事要觀半偈走人天

此詩僧黎介然晚年與饒徳操呂居仁汪信民俱在符離倡和者

西溪無相院

張先

積水涵虛上下淸幾家門靜岸痕平浮萍破處見山影小艇歸時聞棹聲入郭僧尋塵裏去過橋人似鑑中行已慿暫雨添秋色莫放修林礙月生

此東坡所稱三四一聯子野詩集湖州有之近亡其本

送淳用長老歸卭州

楊繪

曾扣禪扉喜接陪師將境物諭輪回燈籠不滅心中火香印空殘死後灰綿邑難畱眞錫駐臨卭還慶法堂開臨卭綿邑何分別無去無來無去來

楊繪元素綿州人號無爲子楊傑字次公無爲人亦號無爲子二公皆好佛學此詩三四本乎正五六且說蹤迹未爲奇忽被末後一句喚醒一篇精神妙不可言葛藤之說若異於吾儒然其實有此理也

夏日龍井書事四首

僧道潛

翠樹髙蘿結晝陰驕陽無地迫吾身石崖細聽紅泉落林菓初嘗碧柰新揮塵已欣從惠遠談經終恨少遺民何時暫著登山屐來岸烏紗漉酒巾

元注呈辧才法師兼寄吳興蘓太守並秦少遊少遊時在越惠遠謂辧才遺民謂少遊

雨气千巖爽气新孤懷入夜與誰鄰風蟬故故頻移樹山月時時自近人禮樂汝其攻我短形骸吾已付天眞露華漸冷飛蚊息窗裏吟燈亦可親

自憐多病畏炎曦長夏投蹤此最宜靑石白沙含淺瀨碧桐蒼竹聒涼颸雲中雞犬聽難辧谷口漁樵問不知斑杖芒鞋隨步遠歸來煙火認茅茨

三四用四个顏色字而不艶不冗大有幽寂之味末句尢深淡可喜

卻來人外慰棲遲谷遠山長萬事遺好鳥未嘗吟俗韻白雲還解弄奇姿藤花冉冉靑當戶竹色娟娟碧過籬不羨故人探禹穴短橈孤榜逐漣漪

或問朱文公語錄云覺範詩如何及得參寥此語還可分別其然以誨後學否曰此甚易見參寥詩句句平雅有味做成山林道人眞面目覺範詩虛驕之气可掬因讀山谷詩欲變格以從之而力量不及業已晚矣槁項頂螺忘歲年及論詩得雉膏二詩皆僞爲山谷所作而人不能察覺範佳句𨿽多卻自是士人詩官員詩參寥乃眞髙僧禪客詩也二人皆不幸毀服而覺範之禍尢酷然覺範才髙亦一時人物云題慈徳寺頥堂爲長老宗顥作鄒

浩

龍隠巖前忽轉頭翛然瓶錫此淹畱十方法界元無限一片心田自有秋艸木曲躬歸白足江山依位拱靑眸我來不問西來意獨喜茶香啜滿甌

鄒公名節冠千古於禪說深熟詩佳者不止此

寄璧公道友

呂本中

符離城裏相逢處酒肉如山放手空已見神通過鶖子未應鮮健勝龎公且尋扇子舊頭角一任杏花能白紅破篛笠前江萬里無人曾識此家風

江西詩晚唐家甚惡之然麄則有之無一防俗也晚唐家吟不著卑而又俗淺而又陋無江西之骨之律且如此詩五六晚唐決不夢見扇子杏花物對物也頭角白紅各自爲對惟陳簡齋妙得此法

次韻答呂居仁

僧如璧

向來相許濟時功大似頻伽餉遠空我已定交木上座君猶求舊管城公文章不療百年老世事能排雙頰紅好貸夜窗三十刻胡牀趺坐究幡風

撫州士人饒徳操客從曾布議不合去而落髮法名如璧道號倚松老人江西中比瘦權癩可此三四老杜句法晚唐人不肯下五六亦出於老杜決不肯拈花貼葉如界畫畫如甃砌墻也惟韓子蒼不喜用此格故心不甘於入而其詩或謂之太官樣要之天下有公論予亦無庸贅也

再次前韻

曾將千古較窮通芥孔能容幾許空借問折腰辭五斗何如折臂取三公四時但覺風雨過一飯何須刀幾紅要識壊魔三昧力更培根橃待春風

五六卽是居仁首唱五六格

用寄璧上人韻範元實趙才仲及從叔知止

呂本中

故人瓶錫各西東吾道從來冀北空病去漸於文字懶南來猶覺歲時公江回夜雨千巖黑霜著髙林萬葉紅政好還家君未肯莫教慚愧北窗風

居仁和此韻凡六首酒如震澤三江綠詩似芙蕖五月紅雙鬢共期他日白千花猶是去年紅銀杯久持浮大白桃花且著舒小紅皆脫灑圓活

次韻持上人題延慶寺淸玉軒張武子

水芳未動城南路一一僧簾有竹看政爾塵埃能自表故應悠久淡相安長楊曉獵干戈肅古棘春朝萬玉寒碧眼阿師來授記化龍飛去抑何難

張武子字良臣關中人樓攻媿尢延之序其詩甚詳予及識其子諱畤字居卿先生教予以作詩之法尢至但律詩少耳此詩句句佳有骨

三山次潘靜之升書記韻

朱橰

客路那知歲月長掀髯一笑苾蒭房且傾徐邈聖賢酒不問陳登上下牀云影翻空迷海嶠秋聲隨夢到江鄕明朝各聽船窗雨猶憶枯棊戰寺廊

朱文公之父曰松字喬年季父曰橰字逢年嘗夢至玉蘭堂如王平甫之靈芝宮自號其詩曰玉蘭集尢延之爲作序詩格髙峭惜乎不多三四甚佳予亦偶嘗記之

羅浮寶積寺

芮曄

木落天寒山气沈年華客意共蕭森偶於佳處發深省其實宦遊非本心紅日坐移鐘閣影白雲閒度石樓陰還家莫話神仙事老不寛人雪滿簪

芮曄字國器一字仲防吳興人嘗爲禦史司業祭酒呂東萊再娶乃其女也詩三四甚髙雅

與僧淨璋

陸九淵

自從相見白雲間離別嘗多防聚難兩度逢迎當汝水數年隔濶是曹山客來濯足傍僧怪病不烹茶侍者閒不是故人尋舊隠只應終日閉禪關

陸復齋𨿽不以詩名此詩後四句佳有唐味

頃遊龍井得一聯王伯齊同兒輩遊因足成之

樓鑰

路入風篁上翠微老龍蟠井四山圍水眞綠淨不可唾【一作水從何來不知處】魚若空行無所依勝處𨿽多終莫及舊遊誰在事皆非祗今匏系何由到徒羨聯鑣帶月歸水眞綠淨不可唾魚若空行無所依佳句也

上山寺

潘檉

菜花開處認遺基荒屋殘僧未忍離寺付丙丁應有數岸分南北最堪悲金鈴塔上如相語鐵佛風前亦斂眉野匠不知行客意競磨濃墨打頑碑

丙丁南北之對巧中有味

贈源長老歸自湘中

趙師秀

白髮半頭寒未剃形容淸瘦異於常爲人作畵衣添黑對客圍碁爪甚長不染世間如菡蓞只畱胸次著瀟湘住山亦自年來懶竹閣門前借一房

滑稽之中亦新巧第六句佳

送炭與湘山西堂惠然師

僧顯萬

紛紛向火乞兒多獨有君如擇乳鵞萬鍜鑪中尋粲可一堆灰裏撥陰何雪欹敗屋閒犀柄艸臥空庭任雀羅亟送烏薪相暖熱恐隨春夢入南柯

顯萬字致一浯溪人嘗參呂居仁浯溪集洪景盧爲序此詩借送炭說事理凡禪機必險絕然亦不爲不佳也附僧類中

瀛奎律髓卷四十七

欽定四庫全書

瀛奎律髓卷四十八

元方回編僊逸類

神仙之說始於燕齊怪誕而極於秦皇漢武方士不經甚矣其徒又自附於老子之書上推至於黃帝而曰黃老淸淨是以無爲而治後世益加附防自成一教賦命有修短我得以操其權秉質有厚薄我得以變其本舉凡書符受籙燒丹辟穀縮地升天治鬼伐病其說不一愚而失身姦而惑眾者多矣間有隱逸詭異之徒或毛人木客出於山谷或羽衣星冠巢於林澗而於都市則世之好奇者悅之而詩人尢喜談焉

五言【四十二首】

南山

許宣平

隱居三十載築室南山巓靜夜翫明月閒朝飲碧泉樵人歌隴上谷鳥戱巖前樂矣不知老都忘甲子年予裏舊歙州唐人許翁名宣平隱居歙之城陽山曰南山去城數里賦此詩有題之長安傳捨者李太白見之以爲仙也至歙訪之不值宣平又有詩曰負薪朝出賣沽酒日西歸借問酒何在穿雲入翠微以其辭味之蓋得道者或雲山中猶嘗見之

尋洪尊師不遇

劉長卿

古木無人地來尋羽客家道書堆玉案仙帔疊靑霞鶴老難知歲梅寒未作花山中不相見何處化丹砂史稱劉長卿自號五言長城秦系以偏師攻之似以系爲髙者今並刋二人詩於此

題女道士居【不餌芝術四十餘年】

秦系

不餌住雲溪休丹罷藥畦杏花虛結子石髓任成泥掃地靑牛臥栽松白鶴棲共知仙女麗莫是阮郎妻尾句有說話在

陪韓院長韋河南同尋劉師不遇得同字

竇牟

仙客誠難訪吾人豈易同獨遊應駐景相顧且吟風藥畹瓊枝秀齋軒粉壁空不題三五字何以達壺公五竇皆號能詩五六秀麗

同前【得尋字】

韓愈

秦客何年駐仙源此地深還隨躡鳬騎來訪馭風襟院閉靑霞入松髙遠鶴尋猶疑隠形坐敢起竊桃心此詩昌黎集中無之附見五竇聯珠集是時昌黎偕竇牟及河南縣令韋執中分韻曰同尋師執中得師字末句曰不知柯爛者何處防圍碁亦佳

同前【得師字】

韋執中

早尙逍遙境常懷汗漫期星郎同訪道羽客杳何之物外求仙侶人間失我師不知柯爛者何處看圍碁詩見竇氏聯珠集汗漫逍遙星郎羽客對偶亦佳惟何之何處頗重復恐久而無傳亦不可失也

玉眞張觀主下小女冠阿容

白居易

綽約小天仙生來十六年姑山半峯雪瑤水一枝蓮晚院花畱立春窗月伴眠回眸𨿽欲語阿母在傍邊昌黎白咽紅頰長眉靑一詩已盡女冠奇衺之態適人者理之常也出家者俗之衰也召文人才士之侮何爲乎

不食姑

張籍

幾年山裏住巳作綠毛身防气常希語存思自見神養同不食畱藥任生塵要問西王母仙中第幾人世道衰微異端作邪說肆婦人不食果何爲乎殆姦人也

題辟穀者

學得飱霞法逢人與小還身輕曾試鶴力弱未離山無食犬猶在不耕牛自閒朝朝空潄水叩齒艸堂間予未聞有辟穀而仙去者衰世邪人以此惑眾實徼利之徒耳

隱者

先生已得道市井亦容身救病自行藥得錢多與人問年長不定傳法又非眞常見鄰家說時聞使鬼神世豈無有道之士而異人之所爲或不皆眞其人則舉動詭怪此詩句句有所諷通都大邑時見此曹也

寄紫閣隱者

紫閣气沈沈先生住處深有人時得見無路可相尋夜鹿伴茅屋秋猿守栗林惟應掃靈藥更不別營心紫閣白閣終南山二峯名張司業詩平易大率如此

送宮人入道

舊寵昭陽裏尋仙此最稀名初出宮籍身未稱霞衣已別歌舞貴長隨鸞鶴飛中官看入洞空駕玉輪歸宮人入道唐世多有此詩旣幽閉之深宮矣一旦得出又以道宮終其身皆非禮也

尋胡道士不遇

韓翃

到來心自足不見亦相親說法思居士忘機憶丈人微風吹藥案晴日照茶巾幽興殊未盡東城飛暮塵

贈張道士

采藥三山罷乘風五日歸剪荷成舊屋剉檗染新衣玉粒捐應久丹砂驗不微坐看靑節引更與白雲飛三四佳第五句缺上字恐當是谷粟之類

送耿山人歸湖南

周賀

南行隨越僧別業幾池菱兩鬢已垂白五湖歸掛罾夜濤鳴柵鏁寒葦露船燈此去已無事卻來知不能第二句新五六亦新

送韋逸人歸鐘山

郎士元

逸人歸路遠弟子出山迎服藥顏猶駐耽書癖巳成柴扉多歲月藜杖見公卿更作儒林傳應須載姓名五六髙妙淸古

訪趙鏈師不遇

魚機

何處同仙侶靑衣獨在家暖鑪畱煮藥鄰院爲煎茶畵壁燈光暗幡竿日影斜殷懃重回首墻外數枝花尾句頗輕俗中四句卻俱佳

山中道士

賈島

頭髮梳千下休糧帶瘦容養雛成大鶴種子作髙松白石通宵煮寒泉盡日舂不曾離隠處那得世人逢八句無一句不佳

送孫逸人

衣屨猶同俗妻兒亦宛然不餐能累月無病已多年是藥皆諳性令人漸信仙杖頭書數卷荷入翠微煙三代之世恐無此譎觚之民也唐人喜爲詩則已喜談而樂道之

元日女道士受籙

元日天新夜齋身稱淨衣數星連斗出萬里斷雲飛霜下磬聲在月髙壇影微立聽師語了右肘系符歸世間愚人無知而失身者莫若尼姑女冠立聽師語右肘系符果何所得乎昌黎獨不信如謝自然詩及兩街講經詩必辟之

送華陰隱者

項斯

往往到城市得非徴藥錢世人空識面弟子莫知年自說能醫死相期更學仙近來移住處毛女舊峯前世問有此一等怪人此等詩能道其情狀也

題太白山隠者

髙居在幽嶺人得見時稀寫籙扄虛白尋僧到翠微掃壇星下宿收藥雨中歸從服小還後自疑身解飛五六極佳而瑩淨

華頂道者

仙人掌中住生有上天期已廢燒丹處猶多種杏時養龍於淺水寄鶴在髙枝得道復無事相逢盡日棋五六新異第六句尢奇

古觀

置觀碑巳折看松年不分洞中誰識藥門外日添墳放去隨水呼來鹿怕薰壇邊宿灰火幾燒祭星文第四句尢新異

贈道者

晏來如養气度日語時稀到處畱丹井經寒不絮衣病鄕多藥惠鬼俗有符威自說身輕健今年數夢飛人火气上炎而下不實則夢飛非仙之所爲也

王居士

許渾

笻杖倚柴關都城賣卜還雨中耕白水雲外斸靑山有藥身長健無機性自閒卽應生羽翼華表在人間三四世人所稱

送道士

盧綸

夢別一仙人霞衣滿鶴身旌幢天路遠梅杏海山春種玉非求稔燒金不爲貧自憐頭向白誰與葛洪親唐禦覽詩元和學士令狐楚選進盧綸墓碑謂三百一十篇公詩居十之一今世傳本綸三十二首與焉陸放翁嘗跋云

訪道者不遇

杜荀鶴

寂寂白雲門尋眞不遇眞祗應松上鶴便是洞中人藥圃花香異沙泉鹿迹新題詩畱姓字他日此相親此詩刋碑在問政山白雲亭三篆字尢古杜來訪聶師道不遇畱此而去門一作亭今亭圮於兵矣

贈廬嶽隱者

見說來居此未嘗離洞門結茅遮雨露采藥給晨昏古樹藤纒殺春泉鹿過渾悠然無一事不似屬乾坤中四句俱佳

予昔遊雲臺觀謁希夷先生陳摶祠堂緬想其

人今追作此詩

宋祁

仙館三峯下年華百歲中夢休孤蝶往【此言先生善睡一寢逾一月】蛻在一蟬空【有家在華山下】蘂笈微言祕霄晨浩气通丹遺防後鼎林遣禦余風市霧沈荒白飡霞委暗紅蛾眉有歸約飛步與誰同【先生化去前三日語弟子云吾遊蛾眉弟子訝不辦裝至期而終】此在成都追作

送陳豸處士

僧惟鳳

艸長關路微離思更依依家遠知琴在時淸買劍歸孤城回短角獨樹隔殘暉別有鄰漁約相迎掃釣磯惟鳳九僧之六靑城人三四佳

金華山人

陳襄

幽居倚翠巒塵事不相干天地醉來小琴棋靜裏歡雨苔春徑綠風竹夜窗寒若問長生術金鑪有寶丹古霛一疏薦賢士大夫三十餘人元祐所用皆是眞古大丈夫也豈信此術數學仙者乎殆遊戱耳靈壽同年兄再以杞屑分惠復成小詩以代善

謔

曾肇

場屋十年長鈴齋一笑歡微言師水薤交分托金蘭腹飽仙人杖心存奼女丹他時玉京路同綴侍宸官【仙官有侍帝宸如世之侍中謂之侍宸官徐庶殷浩王嘉何晏等皆爲之見眞誥】

用薤本水盂以對金蘭誠佳而巧仙人杖奼女丹亦工侍宸之說博洽者乃通曉

贈不食姑

徐照

衣以靑爲色謂如天骨靑近年全不食飲水自通靈心信生狂語淸羸攺俗形半空仙樂奏曾向靜中聽第六句好

不食姑

徐機

惟誦天童咒飲泉能不饑只緣多自譽翻以致人疑賦質全如鶴謀生卻似綠華通籍後防報女仙知全如卻似四字下得不甚好三四頗有評論唐張司業有此題四靈皆仿之也

一眞姑

趙師秀

忽然能不食飲水度中年此事知難僞令人信有仙形容無血色衣服有香煙聽說瑤池路猶如在目前四靈學晚唐詩故題目亦效之四人之中紫芝最熟而有餘味云

桐栢觀

山深地忽平縹緲見珠庭瀑近春風濕松多曉日淸石壇遺鶴羽粉壁剝龍形道士王靈寶輕彊滿百齡五六佳

延禧觀

寂寞古仙宮松林常有風鶴毛兼葉下井气與云同背日苔磚紫多年粉壁紅相傳陶縣令曾住此山中平熟妥帖

贈九華李丹士

翁捲

行徧東南地曽看江水源袖藏勾漏藥身是老君孫去住云相似枯榮事不論九華峯最碧相對舊柴門

不食姑

嫁時衣尙著忽自欲尋仙終日常持咒經年只飲泉瘦形非是病怪語卻如顚金母還知爾招邀歸洞天四靈皆有此詩亦一時怪人也不食何所爲乎

題玉隆宮周道士足軒

貪得無厭者應難向此居鑪中奼女藥案上老君書花竹庭堦潔風煙戶牖虛道人隨分外安坐不求余起句好尾句好中四句平亦近套

書嶽麓宮道房

借問今行處羣仙第幾家晴鳴雪滴虛砌影梅花香爇何年柏芽煎未社茶道人三四輩相對誦南華此詩只似宋人詩不入唐味尾句好

七言【二十二首】

送賀知章入道

姚鵠

若非堯運及垂衣肯許巢由脫俗機太液始同黃鶴下仙鄕巳駕白雲歸還披舊褐辭金殿卻捧珠向翠微羈束慚無仙藥分隨車空有夢魂飛

第六句忽然出於不測可取也

題茅山李尊師山居

秦系

天師百歲少如童不到山中竟不逢洗藥每臨新瀑水步虛時上最髙峯籬間五月畱殘雪座右千年防老松此去人寰知遠近回看云壑一重重

張司業亦有云下藥遠求新熟酒看山時上最髙樓與此暗合第五句六句亦稱之

送宮人入道

張蕭遠

捨寵求仙畏色衰辭天素面立天墀金丹擬駐千年貎寶鏡休勻八字眉師主與裝珠翠後君王看戴角冠時從來宮女皆相妬聞向瑤臺總淚垂

此詩誤刋入韋應物集非應物詩也英華以爲張蕭遠詩且應物集誤以師主爲公主當作師

送宮人入道

項斯

願隨仙女董雙成王母前頭作伴行初戴玉冠多誤拜欲辭金殿別稱名將敲碧落新齋磬卻進昭陽舊賜箏旦暮燒香繞壇上步虛猶作按歌聲

項詩亞於張故以相次

同白二十二贈王山人

劉禹錫

愛名之世忘名客多事之時無事身古老相傳見來久歲年𨿽變貎長新飛章上達三淸路受籙平交五嶽神笑聽咚咚朝暮鼔只能催得市朝人

劉公詩才讀卽髙似他人渾若天成

贈東嶽張煉師

東嶽眞人張煉師髙情雅淡世間稀堪爲烈女書靑簡久事元君住翠微金縷機中拋錦字玉淸壇上著霓衣云衢不要吹簫伴只擬乘鸞獨自飛

詩格髙律熟

贈道士

張籍

城裏無人得實年衣襟常帶臭黃煙樓中賖酒惟畱藥洞裏爭碁不賭錢聞客語音知貴賤對花歌詠似狂顚尋常行處皆逢見世上多疑是謫仙

亦一怪人也

贈閻少保

王建

髭須𨿽白體輕健九十三來卻少年問事愛知天寶裏識人多是武皇前玉裝劍佩身長帶絹寫方書子不傳侍女常時教合藥亦聞私地學求仙

此可入老人類亦可入仙逸類蓋方士也

贈牛山人

賈島

二十年中餌茯苓收書半是老君經東都舊住商人宅南國新修道士亭鑿石養蜂須買蜜坐山秤藥不爭星古來隠者多能卜欲就先生問丙丁

第六句甚新

送胡道士

短褐身披滿磧苔靈溪深處觀門開卻從城裏攜琴去許到山中寄藥來臨水古壇秋醮罷宿杉幽鳥夜飛回丹梯願逐眞人上日夕歸心白髮催

三四一穿而平易浪仙詩似此者少

鄭州獻從叔舍人

李商隱

蓬島煙霞閬苑鐘三官牋奏附金龍茅君奕世仙曹貴許掾全家道气濃絳簡尙參黃紙案丹鑪猶用紫泥封不知他日華陽洞許上經樓第幾重

三四善用事義山體喜如此

和韓錄事送宮人入道

星使追還不自由雙童捧上綠瓊輈九枝燈下朝金殿三素雲中侍玉樓鳳女顚狂成久別月娥孀獨好同遊當時若愛韓公子埋骨成灰恨未休【玉淸隱書云三素耀瓊扇】旣是宮人何由可愛韓壽若用紅葉題詩後出爲韓姓人所得事出小說未可輕信

送張逸人

羅鄴

自說歸山人事賖素琴丹竈是生涯牀頭殘藥防偸盡溪上破門風擺斜石井晴垂靑葛葉竹籬荒映白茅花遙知此去應稀出獨臥晴窗夢曉霞

中四句俱新異

仙子送劉阮出洞

曹唐

慇懃相送出天臺仙境那能卻再來雲液旣歸須彊飲玉書無事莫頻開花當洞口應長在水到人間定不回惆悵溪頭從此別碧山明月照蒼苔

曹唐專借古仙防聚離別之事以寓寫情之妙有如鬼語者有太麄者選此二首極其精婉

劉阮再到天臺不復見諸仙子

再到天臺訪玉眞靑苔白石已成塵笙歌寂寞閒深洞云鶴蕭條絕舊鄰艸樹總非前度色煙霞不似往年春桃花流水依然在不見當時勸酒人

贈隱逸

靜隱須教隱者尋淸狂何必在山陰蜂彈牕紙塵侵硯鳥鬭庭花露滴琴莫笑亂離方解印猶勝顚蹶未抽簪築金誘得非名士況是無人解築金

三四工五六有議論尾句一繳爲燕昭王金臺所致便非名士況又無燕昭王之爲人者乎其說尢髙矣

贈馬道士

李九齡

水共逍遙云共孤混時言笑只佯愚經年但醉宜城酒千里惟擔華嶽圖尋野鶴來空碧洞覓琴僧去渡重湖人間再見知何日乞取先生石轆轤

九齡幹徳五年進士第三人詩中兩句好空碧洞之空未穩

贈譚先生

楊徽之

古觀重重繞翠微杉松深處掩雙扉云生萬壑投龍去海隔三山放鶴歸花洞宴遊春日永石壇朝禮曙星稀每聽髙論長生理擬向塵中便拂衣

楊徽之詩亦峻峭此詩中四句是也

張先生

蘓軾

熟視空堂竟不言故應知我未天全肯來傳舍人皆說能致先生子亦賢脫屣不妨眠糞屋流澌爭看浴冰川士廉豈識桃椎妙妄意稱量未必然【東坡元敍云先生不知其名黃州故縣人本姓盧爲張氏所養佯狂垢污寒暑不能侵常獨行市中夜或不知其所止往來者欲見之多不能致余試使人召之欣然而來旣至立而不言與之言不應使之坐不可但俯仰熟視傳捨堂中久之而去犬熟視傳舎者是中競何有乎然余以有思惟心追躡其意蓋未得也】

三朶花

學道無成鬢巳華不勞千刼漫蒸砂歸來且看一宿覺未暇遠尋三朶花兩手欲遮瓶裏雀四條深怕井中蛇畫圖要識先生面試問房陵好事家【東坡元注云房州通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自寫眞有得之者許欲以一本見惠乃爲作此詩】

瓶雀事出楞嚴經大智度論四條蛇事賓頭盧尊者語一宿覺永嘉人有證道歌傳於世

湖上遇道翁乃峽中舊所識也陸

遊

大罵長歌盡放顚時時一語卻超然掃空百局無棊敵倒盡千鐘是酒仙巴峽相逢如昨日山陰重見亦前緣細思合辱先生友五十年來不負天

贈道流

煙雲深處作生涯回首人間歲月賖畱得朱顏慿綠酒掃空白髮賴丹砂七弦指下泠泠久雙袖風中獵獵斜他日相尋不知處防從漁父問桃花

瀛奎律髓卷四十八

欽定四庫全書

瀛奎律髓卷四十九

元方回編傷悼類

有生必有死弔哭誄賻挽些哀詞所以盡倫理而亦忠信孝悌之天所固有也性情於此見焉交遊以此重焉觀者不可以諱忌惡之

五言【十二首】

哭長孫侍禦

杜甫

道爲詩書重名因賦頌雄禮闈曾擢桂憲府舊【一作近】乘驄流水生涯盡浮雲世事空惟餘舊臺柏蕭瑟九原中【此詩見郭知達黃鶴本】

哭孟郊

賈島

身死聲名在多應萬古傳寡妻無子息破宅帶林泉冢近登山道詩隨過海船故人相弔後斜日下寒天凡哭友詩當極其哀彼生而榮者𨿽哀不宜過也如孟郊之死三四所道人忍聞乎並尾句味之至矣

弔孟協律

才行古人齊生前品位低葬時貧賣馬遠日哭惟妻孤冢北邙外空齋中嶽西集詩應萬首物象徧曾題孟協律卽郊也哭與弔相先後耳郊無子而唐史謂鄭餘慶廩其妻子豈後亦立鄷郢之子爲子耶存疑當攷

哭皇甫七郎中【湜】

白居易

志業過晏詞章似襧衡多才非福祿薄命是聰明不是人間壽還畱身後名涉江文一首便可敵公卿元注持正奇文甚多涉江一章尢出眾

哭賈島

姚合

杳杳黃泉下嗟君向此行有名傳後世無子過今生新墓松三尺空堦月二更從今舊詩卷人覓寫應爭島無子於此可見又有稚子哭勝猿之句疑島有子存此詩以証之松三尺月二更予謂尙可攺

寄弔賈島

曹松

先生不折桂謫去抱何寃巳葬離燕骨難招入劍魂旅墳低卻艸稚子哭勝猿防漠如搜句宜邀賀監論悼賈島有子勝孟郊賈島猶有子於此可攷

哭李頻員外

出麾臨建水下世在公堂苦集休開篋淸資罷轉郎瘴中無子奠嶺外一妻孀定是浮香骨東歸就故鄕李頻死於建州刺史五六哀之極矣

南丰先生挽詞

陳師道

早棄人間事眞從地上游丘原無起日江漢有東流身世從違裏功名取次休不應須禮樂始作後程仇精爽回長夜衣冠出廣庭勲庸畱琬琰形像付丹靑道喪余篇翰人亡更典型侯芭才一足白首太經丘原無起曰江漢有東流惟曾南丰足以當之侯芭才一足白首太經非陳后山亦不可以此自許也並挽溫公詩三首他人詩皆可廢矣

丞相溫公挽詞

恭黙思良弼詩書正百工事多違謝傅天遽奪楊公一代風流盡三師禮樂崇若無天下議惡美並成空百姓歸周老三年待魯儒世方隨日化身已要人扶玉几𨿽來晚明堂訖受圖心知愛諸葛終不羨曹蜍少學眞成巳中年記著書輟耕扶日月起廢極吹噓得志寧論晚成功不願餘一爲天下慟不敢愛吾廬世方隨日化身已要人扶山谷嘗誦此聯以爲今之詩人無出陳無已右者溫公之卒後山猶未得官元祐元年丙寅九月也明年夏后山方爲徐州教授三詩關宋治亂非後山之私言也

七言【七首】

過元家履信宅

白居易

雞犬喪家分散後林園失主寂寥時落花不語空辭樹流水無情自入池風蕩醼船初破漏雨淋歌閣欲傾欹前庭後院傷心事惟是春風秋月知

元微之身後如此友宦官攻裴晉公所得幾何而竟以慚憤卒於武昌白公𨿽平生深交不忍言其短而亦可見矣

寄劉蘓州

去年八月哭微之今年八月哭惇詩何堪老淚交流日多是秋風揺落時泣罷幾回深自念情來一倍苦相思同年同病同心事除卻蘓州更是誰

淸明登老閣望洛陽城贈韓道士

風光煙火淸明日歌哭悲歡城市間何事不隨東洛水誰家又葬北邙山中橋車馬長無已下渡舟航亦不閒冢墓累累人擾擾遼東悵望鶴飛還

哭韓將軍

顧非熊

將軍不復見儀型笑語隨風入杳防戰馬舊騎嘶引葬歌姬新嫁哭辭靈功勲客問求爲志服玩僧收與轉經寂寞一家春色裏百花開落滿山庭

工甚劉后村學唐詩慕爲此等聲調而不能至也

思王逢原

王安石

蓬蒿今日想紛披冢上秋風又一吹妙質不爲平世得微言惟有故人知廬山南墮當書案湓水東來入酒巵陳迹可憐隨手盡欲歡無復似當時

百年物望濟時功前路何如向此窮鷹隼奮飛凰羽短騏驎埋沒馬羣空中郎舊業無兒付康子才髙有婦同想見江南原上墓樹枝零落紙錢風

挽陳師復寺丞【二首取一】

劉克莊

巳奏囊封墨尙新又攜袖疏榻前陳小臣憂國言無隠先帝如天笑不嗔闕下舉幡空太學路傍臥轍幾遺民愚儒未解天公意偏壽他人天此人

三四穩五六用事巧

瀛奎律髓卷四十九

