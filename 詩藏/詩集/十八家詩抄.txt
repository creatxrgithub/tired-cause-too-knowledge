

十八家詩抄﹟卷一

曹子建五古五十五首

箜篌引

置酒髙殿上﹐親友從我遊。中廚辦丰膳﹐烹羊宰肥牛。秦箏何慷慨﹐齊瑟和且柔。

陽阿奏奇舞﹐京洛出名謳。樂飲過三爵﹐緩帶傾庶羞。主稱千金壽﹐賓奉萬年酬。

久要不可忘﹐薄終義所尢。謙謙君子徳﹐磬折欲何求。驚風飄白日﹐光景馳西流。

盛時不可再﹐百年忽我遒。生存華屋處﹐零落歸山丘。先民誰不死﹐知命復何憂。

薤露行

天地無窮極﹐陰陽轉相因。人居一世間﹐忽若風吹塵。願得展功勤﹐輸力於明君。

懷此王佐才﹐慷慨獨不羣。鱗介尊神龍﹐走獸宗麒麟。虫獸猶知徳﹐何況於士人。

孔氏刪詩書﹐王業粲已分。騁我徑寸翰﹐流藻垂華芬。

惟漢行

太極定二儀﹐淸濁始以形。三光炤極﹐天道甚著明。爲人立君長﹐欲以遂其生。

行仁章以瑞﹐變故誡驕盈。神髙而聽卑﹐報若響應聲。明主敬細微﹐三季瞢天經。

二皇稱至化﹐盛哉唐虞廷。禹湯繼厥徳﹐周亦致太平。在昔懷帝京﹐日昃不敢寧。

濟濟在公朝﹐萬載馳其名。

��篇

��遊潢潦﹐不知江海流。燕雀戲藩柴﹐安識鴻鵠遊。世士此誠明﹐大徳固無儔。

駕言登五嶽﹐然後小陵丘。俯觀上路人﹐勢利惟是謀。讎髙念皇家﹐遠懷柔九州。

撫劍而雷音﹐猛气縱橫浮。汎泊徒嗷嗷﹐誰知壯士憂。

吁嗟篇

吁嗟此轉蓬﹐居世何獨然。長去本根逝﹐宿夜無休閒。東西經七陌﹐南北越九阡。

卒遇回風起﹐吹我入雲間。自謂終天路﹐忽然下沈淵。驚飆接我出﹐故歸彼中田。

當南而更北﹐謂東而反西。宕宕當何依﹐忽亡而復存。飄飄周八澤﹐連翩歷五山。

流轉無恆處﹐誰知吾苦艱。願爲中林艸﹐秋隨野火燔。糜滅豈不痛﹐願與根荄連。

豫章行二首

窮達難豫圖﹐禍福信亦然。虞舜不逢堯﹐耕耘處中田。太公未遭文﹐漁釣終渭川。

不見魯孔丘﹐窮困陳蔡間。周公下白屋﹐天下稱其賢。

鴛鴦自朋親﹐不若比翼連。他人𨿽同盟﹐骨肉天性然。周公穆康叔﹐管蔡則流言。

子臧讓千乘﹐季札慕其賢。

蒲生行浮萍篇

浮萍寄淸水﹐隨風東西流。結髮辭嚴親﹐來爲君子仇。恪勤在朝夕﹐無端獲罪尢。

在昔蒙恩惠﹐和樂如瑟琴。何意今摧頹﹐曠若商與參。茱萸自有芳﹐不若桂與蘭。

新人𨿽可愛﹐無若故所歡。行雲有反期﹐君恩儻中還。慊慊仰天嘆﹐愁心將何愬。

日月不恆處﹐人生忽若寓。悲風來入懷﹐淚下如垂露。發篋造裳衣﹐裁縫紈與素。

野田黃雀行

髙樹多悲風﹐海水揚其波。利劍不在掌﹐結友何須多。不見籬間雀﹐見鷂自投羅。

羅家得雀喜﹐少年見雀悲。拔劍捎羅网﹐黃雀得飛飛。飛飛摩蒼天﹐來下謝少年。

門有萬里客

門有萬里客﹐問君何鄕人。褰裳起從之﹐果得心所親。挽裳對我泣﹐太息前自陳。

本是朔方士﹐今爲吳越民。行行將復行﹐去去適西秦。

泰山梁甫行

八方各異气﹐千里殊風雨。劇哉邊海民﹐寄身於艸野。妻子象禽獸﹐行止依林阻。

柴門何蕭條﹐狐兔翔我宇。

怨歌行

爲君旣不易﹐爲臣良獨難。忠信事不顯﹐乃有見疑患。周公佐成王﹐金勝功不刊。

推心輔王室﹐二叔反流言。待罪居東國﹐泣涕常流連。皇靈大動變﹐震雷風且寒。

拔樹偃秋稼﹐天威不可幹。素服開金勝﹐感悟求其端。公旦事旣顯﹐成王乃哀嘆。

吾欲竟此曲﹐此曲悲且長。今日樂相樂﹐別後莫相忘。

名都篇

名都多妖女﹐京洛出少年。寶劍值千金﹐被服麗且鮮。鬥鷄東郊道﹐走馬長楸間。

馳騁未能半﹐雙兔過我前。攬弓揵鳴鏑﹐長驅上南山。左挽因右發﹐一縱兩禽連。

余巧未及展﹐仰手接飛鳶。觀者咸稱善﹐眾工歸我妍。歸來宴平樂﹐美酒斗十千。

膾鯉臇胎�﹐炮鱉炙熊蹯。鳴儔嘯匹侶﹐列坐竟長筵。連翩擊鞠壤﹐巧捷惟萬端。

白日西南馳﹐光景不可攀。雲散還城邑﹐淸晨復來還。

當欲遊南山行

東海廣且深﹐由卑下百川。五嶽𨿽髙大﹐不逆垢與塵。良木不十圍﹐洪條無所因。

長者能博愛﹐天下寄其身。大匠無棄材﹐船車用不均。錐刀各異能﹐何所獨卻前。

嘉善而矜愚﹐大聖亦同然。仁者各壽考﹐四坐咸萬年。

美女篇

美女妖且閒﹐采桑歧路間。柔條紛冉冉﹐落葉何翩翩。攘袖見素手﹐皓腕約金環。

頭上金爵釵﹐腰佩翠瑯玕。明珠交玉體﹐珊瑚間木難。羅衣何飄�﹐輕裾隨風還。

顧盼遺光彩﹐長嘯气若蘭。行徒用息駕﹐休者以忘餐。借問女安居﹐乃在城南端。

靑樓臨大路﹐髙門結重關。容華耀朝日﹐誰不希令顏。媒氏何所營﹐玉帛不時安。

佳人慕髙義﹐求賢良獨難。眾人徒嗷嗷﹐安知彼所觀。盛年處房室﹐中夜起長嘆。

白馬篇

白馬飾金羈﹐連翩西北馳。借問誰家子﹐幽並遊俠兒。少小去鄕邑﹐揚聲沙漠垂。

宿昔秉良弓﹐楛矢何參差。按弦破左的﹐右發摧月支。仰手接飛猱﹐俯身散馬蹄。

狡捷過猴猿﹐勇剽若豹螭。邊城多警急﹐胡虜數遷移。羽檄從北來﹐厲馬登髙堤。

長驅蹈匈奴﹐左顧陵鮮卑。棄身鋒刃端﹐性命安可懷。父母且不顧﹐何言子與妻。

名編壯士籍﹐不得中顧私。捐軀赴國難﹐視死忽如歸。

升天行二首

乘�追術士﹐遠之蓬萊山。靈液飛素波﹐蘭桂上參天。玄豹遊其下﹐翔昆鳥戲其顚。

乘風忽登舉﹐仿佛見眾仙。

扶桑之所出﹐乃在朝陽奚谷。中心陵蒼昊﹐布葉蓋天涯。日出登東幹﹐旣夕沒西枝。

願得紆陽轡﹐回日使東馳。

五遊篇

九州不足步﹐願得淩雲翔。逍遙八磒外﹐遊目歷遐荒。披我丹霞衣﹐襲我素霓裳。

華蓋紛晻靄﹐六龍仰天驤。曜靈未移景﹐倏忽造昊蒼。閶闔啟丹扉﹐雙闕曜朱光。

徘徊文昌殿﹐登陟太微堂。上帝休西欞﹐羣後集東廂。帶我瓊瑤佩﹐氵敕我沆瀣漿。

踟躕玩靈芝﹐徙倚弄華芳。王子奉仙藥﹐羨門進奇方。服食享遐紀﹐延壽保無疆。

遠遊篇

遠遊臨四海﹐俯仰觀洪波。大魚若曲陵﹐承浪相經過。靈鰲戴方丈﹐神嶽儼嵯峨。

仙人翔其隅﹐玉女戲其阿。瓊蕊可療饑﹐仰首吸朝霞。昆侖本吾宅﹐中州非我家。

將歸謁東父﹐一舉超流沙。鼓翼舞時風﹐長嘯激淸歌。金石固易敝﹐日月同光華。

齊年與天地﹐萬乘安足多。

仙人篇

仙人攬六著﹐對博太山隅。湘娥撫琴瑟﹐秦女吹笙竽。玉樽盈桂酒﹐河伯獻神魚。

四海一何局﹐九州安所如。韓終與王喬﹐要我於天衢。萬里不足步﹐輕舉淩太虛。

飛騰逾景云﹐髙風吹我軀。回駕觀紫微﹐與帝合靈符。閶闔自嵯峨﹐雙闕萬丈餘。

玉樹扶道生﹐白虎夾門樞。驅風遊四海﹐東過王母廬。俯觀五嶽間﹐人生如寄居。

潛光養羽翼﹐進趣且徐徐。不見昔軒轅﹐升龍出鼎湖。徘徊九天下﹐與爾長相須。

鬥鷄篇

遊目極妙伎﹐淸聽厭宮商。主人寂無爲﹐眾賓進樂方。長筵坐戲客﹐鬥鷄觀閒房。

羣雄正翕赫﹐雙翅自飛揚。揮羽激淸風﹐悍目發朱光。觜落輕毛散﹐嚴距往往傷。

長鳴入靑雲﹐扇翼獨翺翔。願蒙貍膏助﹐常得擅此場。

盤石篇

盤石山巓石﹐飄�澗底蓬。我本太山人﹐何爲客淮東。睞葭彌斥土﹐林木無分重。

岸巖若崩缺﹐湖水何洶洶。蚌蛤被濱涯﹐光彩如錦虹。髙彼淩雲霄﹐浮气象螭龍。

鯨脊若丘陵﹐須若山上松。呼吸吞船﹝木麗﹞﹐澎濞戲中鴻。方舟尋髙價﹐珍寶麗以通。

一舉必千里﹐乘�舉帆幢。經危履險阻﹐未知命所鐘。常恐沈黃壚﹐下與黿鱉同。

南極蒼梧野﹐遊眄窮九江。中夜指參辰﹐欲師當定從。仰天長太息﹐思想懷故邦。

乘桴何所志﹐吁嗟我孔公。

驅車篇

驅車撣駑馬﹐東到奉髙城。神哉彼太山﹐五嶽專其名。隆髙貫云霓﹐嵯峨出太淸。

周流二六堠﹐間置十二亭。上有湧醴泉﹐玉石揚華英。東北望吳野﹐西眺觀日精。

魂神所系屬﹐逝者感斯徵。王者以歸天﹐效厥元功成。歷代無不遵﹐禮記有品程。

探策或長短﹐惟徳享利貞。封者七十帝﹐軒皇元獨靈。飧霞氵敕沆瀣﹐毛羽被身形。

發舉蹈虛廓﹐徑廷升窈冥。同壽東父年﹐曠代永長生。

種葛篇

種葛南山下﹐葛藟自成陰。與君初婚時﹐結髮恩義深。歡愛在枕席﹐夙昔同衣衾。

竊慕棠棣篇﹐好樂和瑟琴。行年將晚暮﹐佳人懷異心。恩紀曠不接﹐我情遂抑沈。

出門當何顧﹐徘徊步北林。下有交頸獸﹐仰見雙棲禽。攀枝長嘆息﹐淚下沾羅襟。

良馬知我悲﹐延頸代我吟。昔爲同池魚﹐今爲商與參。往古皆歡遇﹐我獨困於今。

棄置委天命﹐悠悠安可任。

棄婦篇

石橊植前庭﹐綠葉搖縹靑。丹華灼烈烈﹐璀彩有光榮。光榮曄流離﹐可以處淑靈。

有鳥飛來集﹐拊翼以悲鳴。悲鳴夫何爲﹐丹華實不成。拊心長嘆息﹐無子當歸寧。

有子月經天﹐無子若流星。天月相終始﹐流星沒無精。棲遲失所宜﹐下與瓦石並。

憂懷從中來﹐嘆息通雞鳴。反側不能寐﹐逍遙於前庭。踟躕還入房﹐肅肅帷幕聲。

搴帷更攝帶﹐撫弦調鳴箏。慷慨有餘音﹐要妙悲且淸。收淚長嘆息﹐何以負神靈。

招搖待霜露。何必春夏成。晚獲爲良實﹐願君且安寧。

公宴詩

公子敬愛客﹐終宴不知疲。淸夜遊西園﹐飛蓋相追隨。明月澄淸影﹐列宿正參差。

秋蘭被長阪﹐朱華冒綠池。潛魚躍淸波﹐好鳥鳴髙枝。神飆接丹轂﹐輕輦隨風移。

飄�放志意﹐千古長若斯。

贈徐幹

驚風飄白日﹐忽然歸西山。圓景光未滿﹐眾星燦以繁。志士榮世業﹐小人亦不閒。

聊且夜行遊﹐遊彼雙闕間。文昌郁云興﹐迎風髙中天。春鳩鳴飛棟﹐流猋激欞軒。

顧念蓬室士﹐貧賤誠足憐。薇藿弗充虛﹐皮褐猶不全。慷慨有悲心﹐興文自成篇。

寶棄怨何人﹐和氏有其愆。彈冠俟知己﹐知己誰不然。良田無晚歲﹐膏澤多丰年。

亮懷璠玙美﹐積久徳逾宣。親交義在惇﹐申章復何言。

贈丁儀

初秋涼气發﹐庭樹微銷落。凝霜依玉除﹐淸風飄飛閣。朝云不歸山﹐霖雨成川澤。

黍稷委疇隴﹐農夫安所獲。在貴多忘賤﹐爲恩誰能博。狐白足禦冬﹐焉念無衣客。

思慕延陵子﹐寶劍非所惜。子其寧爾心﹐親交義不薄。

贈王粲

端坐苦愁思﹐攬衣起西遊。樹木發春華﹐淸池激長流。中有孤鴛鴦﹐哀鳴求匹儔。

我願執此鳥﹐惜哉無輕舟。欲歸忘故道﹐顧望但懷愁。悲風鳴我側﹐羲和逝不畱。

重陰潤萬物﹐何懼澤不周。誰令君多念﹐自使懷百憂。

又贈丁儀王粲

從軍度函谷﹐驅馬過西京。山岑髙無極﹐涇渭揚濁淸。壯哉帝王居﹐佳麗殊百城。

員闕出浮雲﹐承露槪泰淸。皇佐揚天惠﹐四海無交兵。權家𨿽愛勝﹐全國爲令名。

君子在末位﹐不能歌徳聲。丁生怨在朝﹐王子歡自營。歡怨非貞則﹐中和誠可經。

贈丁翼

嘉賓塡城闕﹐丰膳出中廚。吾與二三子﹐曲宴此城隅。秦箏發西气﹐齊瑟揚東謳。

肴來不虛歸﹐觴至反無餘。我豈狎異人﹐朋友與我俱。大國多良材﹐譬海出明珠。

君子義休偫﹐小人徳無儲。積善有餘慶﹐榮枯立可須。滔蕩固大節﹐時俗多所拘。

君子通大道﹐無願爲世儒。

贈白馬王彪七首並序

序曰﹟黃初四年正月﹐白馬王﹩任城王與余俱朝京師﹐會節气。到洛陽﹐任城王薨。至七月﹐與白馬王還國。後有司以二王歸蕃﹐道路宜異宿止﹐意每恨之。蓋以大別在數日﹐是用自剖﹐與王辭焉。憤而成篇。

謁帝承明廬﹐逝將歸舊疆。淸晨發皇邑﹐日夕過首陽。伊洛廣且深﹐欲濟川無梁。

泛舟越洪濤﹐怨彼東路長。顧瞻戀城闕﹐引領情內傷。

太谷何寥廓﹐山樹郁蒼蒼。霖雨泥我塗﹐流潦浩縱橫。中逵絕無軌﹐攺轍登髙岡。

修阪造云日﹐我馬玄以黃。

玄黃猶能進﹐我思郁以紆。郁紆將何念﹐親愛在離居。本圖相與偕﹐中更不克俱。

鴟梟鳴衡軛﹐豺狼當路衢。蒼蠅間白黑﹐讒巧令親疏。欲還絕無蹊﹐攬轡止踟躕。

踟躕亦何畱﹐相思無終極。秋風發微涼﹐寒蟬鳴我側。原野何蕭條﹐白日忽西匿。

歸鳥赴喬林﹐翩翩厲羽翼。孤獸走索羣﹐銜艸不遑食。感物傷我懷﹐撫心長太息。

太息將何爲﹐天命與我違。柰何念同生﹐一往形不歸。孤魂翔故域﹐靈柩寄京師。

存者忽復過﹐亡沒身自衰。人生處一世﹐去若朝露晞。年在桑楡間﹐影響不能追。

自顧非金石﹐咄口昔令心悲。

心悲動我神﹐棄置莫復陳。丈夫志四海﹐萬里猶彼鄰。恩愛苟不虧﹐在遠分日親。

何必同衾幬﹐然後展殷勤。憂思成疾疹﹐無乃兒女仁。倉卒骨肉情﹐能不懷苦辛。

苦辛何慮思﹐天命信可疑。虛無求列仙﹐松子久吾欺。變故在斯須﹐百年誰能持。

離別永無會﹐執手將何時。王其愛玉體﹐俱享黃髮期。收淚卽長路﹐援筆從此辭。

送應氏詩二首

步登北邙阪﹐遙望洛陽山。洛陽何寂寞﹐宮室盡燒焚。垣墻皆頓擗﹐荊棘上參天。

不見舊耆老﹐但睹新少年。側足無行徑﹐荒疇不復田。遊子久不歸﹐不識陌與阡。

中野何蕭條﹐千里無人煙。念我平常居﹐气結不能言。

淸時難屢得﹐嘉會不可常。天地無終極﹐人命若朝霜。願得展燕婉﹐我友之朔方。

親暱並集送﹐置酒此河陽。中饋豈獨薄﹐賓飲不盡觴。愛至望苦深﹐豈不愧中腸。

山川阻且遠﹐別促會日長。願爲比翼鳥﹐施翮起髙翔。

三良詩

功名不可爲﹐忠義我所安。秦穆先下世﹐三臣皆自殘。生時等榮樂﹐旣沒同憂患。

誰言捐軀易﹐殺身誠獨難。攬涕登君墓﹐臨穴仰天嘆。長夜何冥冥﹐一往不復還。

黃鳥爲悲鳴﹐哀哉傷肺肝。

遊仙詩

人生不滿百﹐戚戚少歡娛。意欲奮六翮﹐排霧淩紫虛。蟬蛻同松喬﹐翻迹登鼎湖。

翺翔九天上﹐騁轡遠行遊。東觀扶桑曜﹐西臨弱水流。北極玄天渚﹐南翔陟丹丘。

雜詩六首

髙臺多悲風﹐朝日照北林。之子在萬里﹐江湖迥且深。方舟安可極﹐離思故難任。

孤雁飛南遊﹐過庭長哀吟。翹思慕遠人﹐願欲托遺音。形影忽不見﹐翩翩傷我心。

轉蓬離本根﹐飄�隨長風。何意回飆舉﹐吹我入雲中。髙髙上無極﹐天路安可窮。

類此遊客子﹐捐軀遠從戎。毛褐不掩形﹐薇藿常不充。去去莫復道﹐沈憂令人老。

西北有織婦﹐綺縞何繽紛。明晨秉機杼﹐日昃不成文。太息終長夜﹐悲嘯入靑雲。

妾身守空閨﹐良人行從軍。自期三年歸﹐今已歷九春。飛鳥繞樹翔﹐﹝口敫﹞﹝口敫﹞鳴索羣。

願爲南流景﹐馳光見我君。

南國有佳人﹐容華若桃李。朝遊江北岸﹐夕宿瀟湘沚。時俗薄朱顏﹐誰爲發皓齒。

俯仰歲將暮﹐榮耀難久恃。

僕夫早嚴駕﹐吾將遠行遊。遠行欲何之﹐吳國爲我仇。將騁萬里途﹐東路安足由。

江介多悲風﹐淮泗馳急流。願欲一輕濟﹐惜哉無方舟。閒居非吾志﹐甘心赴國憂。

飛觀百餘尺﹐臨牖禦欞軒。遠望周千里﹐朝夕見平原。烈士多悲心﹐小人偸自閒。

國讎亮不塞﹐甘心思喪元。拊劍西南望﹐思欲赴太山。弦急悲聲發﹐聆我慷慨言。

閨情

攬衣出中閨﹐逍遙步兩楹。閒房何寂寞﹐綠艸被階庭。空室自生風﹐百鳥翩南徵。

春思安可忘﹐憂戚與我並。佳人在遠道﹐妾身單且煢。歡會難再遇﹐芝蘭不重榮。

人皆棄舊愛﹐君豈若平生。寄松爲女蘿﹐依水如浮萍。賫身奉衿帶﹐朝夕不墮傾。

儻終顧盼恩﹐永副我中情。

七哀詩

明月照髙樓﹐流光正徘徊。上有愁思婦﹐悲嘆有餘哀。借問嘆者誰﹐言是蕩子妻。

君行逾十年﹐孤妾常獨棲。君若淸路塵﹐妾若濁水泥。浮沈各異勢﹐會合何時諧。

願爲西南風﹐長逝入君懷。君懷良不開﹐賤妾當何依。

情詩

微陰翳陽景﹐淸風飄我衣。遊魚潛綠水﹐翔鳥薄天飛。眇眇客行士﹐遙役不得歸。

始出嚴霜結﹐今來白露晞。遊子嘆黍離﹐處者歌式微。慷慨對嘉賓﹐淒愴內傷悲。

喜雨詩

天覆何彌廣﹐苞育此羣生。棄之必憔悴﹐惠之則滋榮。慶雲從北來﹐郁述西南徵。

時雨中夜降﹐長雷周我庭。嘉種盈膏壤﹐登秋必有成。

七步詩

煮豆持作羹﹐漉豉以爲汁。萁向釜中然﹐豆在釜中泣。本是同根生﹐相煎何太急。

失題

雙鶴俱遨遊﹐相失東海旁。雄飛竄北朔﹐雌驚赴南湘。棄我交頸歡﹐離別各異方。

不惜萬里道﹐但恐天网張。

阮嗣宗五古八十一首

詠懷八十一首

夜中不能寐﹐起坐彈鳴琴。薄帷鑑明月﹐淸風吹我衿。孤鴻號外野﹐翔鳥鳴北林。

徘徊將何見﹐憂思獨傷心。

二妃遊江濱﹐逍遙順風翔。交甫懷環佩﹐婉孌有芬芳。猗靡情歡愛﹐千載不相忘。

傾城迷下蔡﹐容好結中腸。感激生憂思﹐萱艸樹蘭房。膏沐爲誰施﹐其雨怨朝陽。

如何金石交﹐一旦更離傷。

嘉樹下成蹊﹐東園桃與李。秋風吹飛藿﹐零落從此始。繁華有憔悴﹐堂上生荊杞。

驅馬捨之去﹐去上西山趾。一身不自保﹐何況戀妻子。凝霜被野艸﹐歲暮亦云已。

天馬出西北﹐由來從東道。春秋非有托﹐富貴焉常保。淸露被臯蘭﹐凝霜沾野艸。

朝爲媚少年﹐夕暮成醜老。自非王子晉﹐誰能常美好。

平生少年時﹐輕薄好弦歌。西遊咸陽中﹐趙李相經過。娛樂未終極﹐白日忽蹉跎。

驅馬復來歸﹐反顧望三河。黃金百鎰盡﹐資用常苦多。北臨太行道﹐失路將如何。

昔聞東陵瓜﹐近在靑門外。連畛距阡陌﹐子母相鉤帶。五色曜朝日﹐嘉賓四面會。

膏火自煎熬﹐多財爲患害。布衣可終身﹐寵祿豈足賴。

炎暑惟玆夏﹐三旬將欲移。芳樹垂綠葉﹐靑雲自逶迆。四時更代謝﹐日月遞參差。

徘徊空堂上﹐忉怛莫我知。願睹卒歡好﹐不見悲別離。

灼灼西阝貴日﹐餘光照我衣。回風吹西壁﹐寒鳥相因依。周周尙銜羽﹐蛩蛩亦念饑。

如何當路子﹐磬折忘所歸。豈爲誇譽名﹐憔悴使心悲。寧與燕雀翔﹐不隨黃鵠飛。

黃鵠遊四海﹐中路將安歸。

步出上東門﹐北望首陽岑。下有采薇士﹐上有嘉樹林。良辰在何許﹐凝霜沾衣襟。

寒風振山岡﹐玄雲起重陰。鳴雁飛南徵﹐��發哀音。素質遊商聲﹐淒愴傷我心。

北裏多奇舞﹐濮上有微音。輕薄閒遊子﹐俯仰乍浮沈。捷徑從狹路﹐亻黽俛趨荒淫。

焉見王子喬﹐乘雲翔鄧林。獨有延年術﹐可以慰我心。

湛湛長江水﹐上有楓樹林。臯蘭被徑路﹐靑驪逝駸駸。遠望令人悲﹐春气感我心。

三楚多秀士﹐朝云進荒淫。朱華振芬芳﹐髙蔡相追尋。一爲黃雀哀﹐淚下誰能禁。

昔日繁華子﹐安陵與龍陽。夭夭桃李花﹐灼灼有輝光。悅懌若九春﹐磬折似秋霜。

流眄發姿媚﹐言笑吐芬芳。攜手等歡愛﹐宿夕同衣裳。願爲雙飛鳥﹐比翼共翺翔。

丹靑著明誓﹐永世不相忘。

登髙臨四野﹐北望靑山阿。松柏翳岡岑﹐飛鳥鳴相過。感慨懷辛酸﹐怨毒常苦多。

李公悲東門﹐蘇子狹三河。求仁自得仁﹐豈復嘆咨嗟。

開秋兆涼气﹐蟋蟀鳴牀帷。感物懷殷憂﹐悄悄令心悲。多言焉所告﹐繁辭將訴誰。

微風吹羅袂﹐明月耀淸暉。晨雞鳴髙樹﹐命駕起旋歸。

昔年十四五﹐志尙好書詩。被褐懷珠玉﹐顏閔相與期。開軒臨四野﹐登髙望所思。

丘墓蔽山岡﹐萬代同一時。千秋萬歲後﹐榮名安所之。乃悟羨門子﹐口敫口敫令自嗤。

徘徊蓬池上﹐還顧望大梁。綠水揚洪波﹐曠野莽茫茫。走獸交橫馳﹐飛鳥相隨翔。

是時鶉火中﹐日月正相望。朔風厲嚴寒﹐陰气下微霜。羈旅無儔匹﹐俯仰懷哀傷。

小人計其功﹐君子道其常。豈惜終憔悴﹐詠言著斯章。

獨坐空堂上﹐誰可與歡者。出門臨永路﹐不見行車馬。登髙望九州﹐悠悠分曠野。

孤鳥西北飛﹐離獸東南下。日暮思親友﹐晤言用自寫。

懸車在西南﹐羲和將欲傾。流光耀四海﹐忽忽至夕冥。朝爲咸池暉﹐濛汜受其榮。

豈知窮達士﹐一死不再生。視彼桃李花﹐誰能久熒熒。君子在何許﹐曠世未合並。

瞻仰景山松﹐可以慰吾情。

西方有佳人﹐皎若白日光。被服纖羅衣﹐左右佩雙璜。修容耀姿美﹐順風振微芳。

登髙眺所思﹐舉袂當朝陽。寄顏雲霄間﹐揮袖淩虛翔。飄�恍惚中﹐流眄顧我旁。

悅懌未交接﹐晤言用感傷。楊朱泣路歧﹐墨子悲染絲。揖讓長離別﹐飄�難與期。

豈徒燕婉情﹐存亡誠有之。蕭索人所悲﹐禍釁不可辭。趙女媚中山﹐謙柔愈見欺。

嗟嗟塗上士﹐何用自保持。

於心懷寸陰﹐羲陽將欲冥。揮袂撫長劍﹐仰觀浮雲徵。雲間有玄鶴﹐抗志揚哀聲。

一飛衝靑天﹐曠世不再鳴。豈與鶉晏鳥遊﹐連翩戲中庭。

夏后乘靈輿﹐誇父爲鄧林。存亡從變化﹐日月有浮沈。鳳凰鳴參差﹐伶倫發其音。

王子好簫管﹐世世相追尋。誰言不可見﹐靑鳥明我心。

東南有射山﹐汾水出其陽。六龍服气輿﹐云蓋切天綱。仙者四五人﹐逍遙晏蘭房。

寢息一純和﹐呼吸成露霜。沐浴丹淵中﹐炤耀日月光。豈安通靈臺﹐遊瀁去髙翔。

殷憂令志結﹐怵惕常若驚。逍遙未終晏﹐朱陽忽西傾。蟋蟀在戶牖﹐蟪蛄號中庭。

心腸未相好﹐誰云諒我情。願爲雲間鳥﹐千里一哀鳴。三芝延瀛洲﹐遠遊可長生。

拔劍臨白刃﹐安能相中傷。但畏工言子﹐稱我三江旁。飛泉流玉山﹐懸車棲扶桑。

日月徑千里﹐素風發微霜。勢路有窮達﹐咨嗟安可長。

朝登洪坡顚﹐日夕望西山。荊棘被原野﹐羣鳥飛翩翩。鸞睮時棲宿﹐性命有自然。

建木誰能近﹐射幹復嬋娟。不見林中葛﹐延蔓相勾連。

周鄭天下交﹐街術當三河。妖冶閒都子﹐煥耀何芬葩。玄發發朱顏﹐睇眄有光華。

傾城思一顧﹐遺視來相誇。願爲三春遊﹐朝陽忽蹉跎。盛衰在須臾﹐離別將如何。

若花耀西海﹐扶桑翳瀛洲。日月經天塗﹐明暗不相讎。窮達自有常﹐得失又何求。

豈效路上童﹐攜手共遨遊。陰陽有變化﹐誰云沈不浮。朱鱉躍飛泉﹐夜飛過吳洲。

俯仰運天地﹐再撫四海流。系累名利場﹐駑駿同一車舟。豈若遺耳目﹐升遐去殷憂。

昔余遊大梁﹐登於黃華顚。共工宅玄冥﹐髙臺造靑天。幽荒邈悠悠﹐淒愴懷所憐。

所憐者誰子﹐明察自照妍。應龍沈冀州﹐妖女不得眠。肆侈淩世俗﹐豈云永厥年。

驅馬出門去﹐意欲遠徵行。徵行安所如﹐背棄誇與名。誇名不在己﹐但願適中情。

單帷蔽皎日﹐髙榭隔微聲。讒邪使交疏﹐浮雲令晝冥。燕婉同衣裳﹐一顧傾人城。

從容在一時﹐繁華不再榮。晨朝奄復暮﹐不見所歡形。黃鳥東南飛﹐寄言謝友生。

駕言發魏都﹐南向望吹臺。簫管有遺音﹐梁王安在哉。戰士食糟糠﹐賢者處蒿萊。

歌舞曲未終﹐秦兵已復來。夾林非吾有﹐朱宮生塵埃。軍敗華陽下﹐身竟爲土灰。

朝陽不再盛﹐白日忽西幽。去此若俯仰﹐如何似九秋。人生若塵露﹐天道邈悠悠。

齊景升丘山﹐涕泗紛交流。孔聖臨長川﹐惜逝忽若浮。去者余不及﹐來者吾不畱。

願登太華山﹐上與松子遊。漁父知世患﹐乘流泛輕舟。

一日復一夕﹐一夕復一朝。顏色攺平常﹐精神自損消。胸中懷湯火﹐變化故相招。

萬事無窮極﹐知謀苦不饒。但恐須臾間﹐魂气隨風飄。終身履薄冰﹐誰知我心焦。

一日復一朝﹐一昏復一晨。容色攺平常﹐精神自飄淪。臨觴多哀楚﹐思我故時人。

對酒不能言﹐淒愴懷酸辛。願耕東臯陽﹐誰與守其眞。愁苦在一時﹐髙行傷微身。

曲直何所爲﹐龍蛇爲我鄰。

世務何繽紛﹐人道苦不遑。壯年以時逝﹐朝露待太陽。願攬羲和轡﹐白日不移光。

天階路殊絕﹐云漢邈無梁。濯髮暘谷濱﹐遠遊昆嶽旁。登彼列仙岨﹐采此秋蘭芳。

時路烏足爭﹐太極可翺翔。

誰言萬事��﹐逍遙可終生。臨堂翳華樹﹐悠悠念無形。彷徨思親友﹐倏忽復至冥。

寄言東飛鳥﹐可用慰我情。

嘉時在今辰﹐零雨灑塵埃。臨路望所思﹐日夕復不來。人情有感慨﹐蕩漾焉能排。

揮涕懷哀傷﹐辛酸誰語哉。

炎光延萬里﹐洪川蕩湍瀨。彎弓掛扶桑﹐長劍倚天外。泰山成砥礪﹐黃河爲裳帶。

視彼莊周子﹐榮枯何足賴。捐身棄中野﹐烏鳶作患害。豈若雄傑士﹐功名從此大。

壯士何慷慨﹐志欲威八荒。驅車遠行役﹐受命念自忘。良弓挾烏號﹐明甲有精光。

臨難不顧生﹐身死魂飛揚。豈爲全軀士﹐效命爭戰場。忠爲百世榮﹐義使令名彰。

垂聲謝後世﹐气節故有常。

混元生兩儀﹐四象運衡璣。曒日布炎精﹐素月垂景暉。晷度有昭回﹐哀哉人命微。

飄若風塵逝﹐忽若慶雲晞。修齡適余願﹐光寵非己威。安期步天路﹐松子與世違。

焉得淩霄翼﹐飄�登云湄。嗟哉尼父志﹐何爲居九夷。

天网彌四野﹐六翮掩不舒。隨波紛綸客﹐泛泛若浮鳧。生命無期度﹐朝夕有不虞。

列仙停修齡﹐養志在沖虛。飄�云日間﹐邈與世路殊。榮名非己寶﹐聲色焉足娛。

采藥無旋返﹐神仙志不符。逼此良可惑﹐令我久躊躇。

王業須良輔﹐建功俟英雄。元凱康哉美﹐多士頌聲隆。陰陽有舛錯﹐日月不常融。

天時有否泰﹐人事多盈衝。園綺遁南嶽﹐伯陽隱西戎。保身念道眞﹐寵耀焉足崇。

人誰不善始﹐鮮能克厥終。休哉上世士﹐萬載垂淸風。

鴻鵠相隨飛﹐飛飛適荒裔。雙翮臨長風﹐須臾萬里逝。朝餐瑯玕實﹐夕宿丹山際。

抗身靑雲中﹐网羅孰能制。豈與鄕曲士﹐攜手共言誓。

儔物終始殊﹐修短各異方。瑯玕生髙山﹐芝英曜朱堂。熒熒桃李花﹐成蹊將夭傷。

焉敢希千術﹐三春表微光。自非淩風樹﹐憔悴烏有常。

幽蘭不可佩﹐朱艸爲誰榮。修竹隱山陰﹐射幹臨增城。葛藟延幽谷﹐綿綿瓜瓞生。

樂極消靈神﹐哀深傷人情。竟如憂無益﹐豈若歸太淸。

�鳩飛桑楡﹐海鳥運天池。豈不識宏大﹐羽翼不相宜。招搖安可翔﹐不若棲樹枝。

下集蓬艾間﹐上游園圃籬。但爾亦自足﹐用子爲追隨。

生命辰安在﹐憂戚涕沾襟。髙鳥翔山岡﹐燕雀棲下林。靑雲蔽前庭﹐素琴淒我心。

崇山有鳴鶴﹐豈可相追尋。

鳴鳩嬉庭樹﹐焦明遊浮雲。焉見孤翔鳥﹐翩翩無匹羣。死生自然理﹐消散何繽紛。

步遊三衢旁﹐惆悵念所思。豈爲今朝見﹐恍惚誠有之。澤中生喬松﹐萬世未可期。

髙鳥摩天飛﹐淩雲共遊嬉。豈有孤行士﹐垂涕悲故時。

淸露爲凝霜﹐華艸成蒿萊。誰云君子賢﹐明達安可能。乘雲招松喬﹐呼噏永矣哉。

丹心失恩澤﹐重徳喪所宜。善言焉可長﹐慈惠未易施。不見南飛燕﹐羽翼正差池。

髙子怨新詩﹐三閭悼乖離。何爲混沌氏﹐倏忽體貌隳。

十日出暘谷﹐弭節馳萬里。經天耀四海﹐倏忽潛濛汜。誰言焱炎久﹐遊沒可行俟。

逝者豈長生﹐亦去荊與杞。千載猶崇朝﹐一餐聊自已。是非得失間﹐焉足相譏理。

計利知術窮﹐哀情遽能止。

自然有成理﹐生死道無常。智巧萬端出﹐大要不易方。如何誇毘子﹐作色懷驕腸。

乘軒驅良馬﹐憑幾向膏粱。被服纖羅衣﹐深榭設閒房。不見日夕華﹐翩翩飛路旁。

誇談快憤懣﹐情慵發煩心。西北登不周﹐東南望鄧林。曠野彌九州﹐崇山抗髙岑。

一餐度萬世﹐千歲再浮沈。誰云玉石同﹐淚下不可禁。

人言願延年﹐延年欲焉之。黃鵠呼子安﹐千秋未可期。獨坐山巖中﹐惻愴懷所思。

王子亦何好﹐猗靡相攜持。悅懌猶今辰﹐計校在一時。置此明朝事﹐日夕將見欺。

貴賤在天命﹐窮達自有時。婉孌邪佞子﹐隨利來相欺。孤恩損惠施﹐但爲讒夫嗤。

鶺鴒鳴雲中﹐載飛靡所期。焉知傾側士﹐一旦不可持。

驚風振四野﹐回云蔭堂隅。牀帷爲誰設﹐幾杖爲誰扶。𨿽非明君子﹐豈暗桑與楡。

世有此聾目貴﹐芒芒將焉如。翩翩從風飛﹐悠悠去故居。離麾玉山下﹐遺棄毀與譽。

危冠切浮雲﹐長劍出天外。細故何足慮﹐髙度跨一世。非子爲我禦﹐逍遙遊荒裔。

顧謝西王母﹐吾將從此逝。豈與蓬戶士﹐彈琴誦言誓。

河上有丈人﹐緯蕭棄明珠。甘彼藜藿食﹐樂是蓬蒿廬。豈效繽紛子﹐良馬騁龍輿。

朝生衢路傍﹐夕瘞橫術隅。歡笑不終宴﹐俯仰復欷歔。鑑玆二三者﹐憤懣從此舒。

儒者通六藝﹐立志不可幹。違禮不爲動﹐非法不肯言。渴飲淸泉流﹐饑食天一簞。

歲時無以祀﹐衣服常苦寒。屣履詠南風﹐縕袍笑華軒。信道守詩書﹐義不受一餐。

烈烈褒貶辭﹐老氏用長嘆。

少年學擊刺﹐妙伎過曲城。英風捷云霓﹐超世發奇聲。揮劍臨沙漠﹐飲馬九野垌。

旗幟何翩翩﹐但聞金鼓鳴。軍旅令人悲﹐烈烈有哀情。念我平常時﹐悔恨從此生。

平晝整衣冠﹐思見客與賓。賓客者誰子﹐倏忽若飛塵。裳衣佩雲气﹐言語究靈神。

須臾相背棄﹐何時見斯人。

多慮令志散﹐寂寞使心憂。翺翔觀陂澤﹐撫劍登輕舟。但願長閒暇﹐後歲復來遊。

朝出上東門﹐遙望首陽基。松柏郁森沈﹐鸝黃相與嬉。逍遙九曲間﹐徘徊欲何之。

念我平居時﹐郁然思妖姬。

王子十五年﹐遊衍伊洛濱。朱顏茂春華﹐辯慧懷淸眞。焉見浮丘公﹐舉手謝詩人。

輕蕩易恍惚﹐飄�棄其身。飛飛鳴且翔﹐揮翼且酸辛。

塞門不可出﹐海水焉可浮。朱明不相見﹐奄昧獨無侯。持瓜思東陵﹐黃雀誠獨羞。

失勢在須臾﹐帶劍上吾丘。悼彼桑林子﹐涕下自交流。假乘汧渭間﹐鞍馬去行遊。

洪生資制度﹐被服正有常。尊卑設次序﹐事物齊紀綱。容飾整顏色﹐磬折執圭璋。

堂上置玄酒﹐室中盛稻粱。外厲貞素談﹐戶內滅芬芳。放口從衷出﹐復說道義方。

委曲周旋儀﹐姿態愁我腸。

北臨乾昧溪﹐西行遊少任。遙顧望天津﹐駘蕩樂我心。綺靡存亡門﹐一遊不再尋。

倘遇晨風鳥﹐飛駕出南林。漭�瑤光中﹐忽忽肆荒淫。休息宴淸都﹐超世又誰禁。

人知結交易﹐交友誠獨難。險路多疑惑﹐明珠未可幹。彼求饗太牢﹐我欲並一餐。

損益在怨毒﹐咄咄復何言。

有悲則有情﹐無悲亦無思。苟非嬰网罟﹐何必萬里畿。翔風拂重霄﹐慶雲招所晞。

灰心寄枯宅﹐曷顧人間姿。始得忘我難﹐焉知嘿自遺。

木槿榮丘墓﹐煌煌有光色。白日頹林中﹐翩翩零路側。蟋蟀吟戶牖﹐蟪蛄鳴荊棘。

蜉蝣玩三朝﹐采采修羽翼。衣裳爲誰施﹐俯仰自收拭。生命幾何時﹐慷慨各努力。

修塗馳軒車﹐長川載輕舟。性命豈自然﹐勢路有所由。髙名令志惑﹐重利使心憂。

親暱懷反側﹐骨肉還相讎。更希毀珠玉﹐可用登遨遊。

橫術有奇士﹐黃駿服其箱。朝起瀛洲野﹐日夕宿明光。再撫四海外﹐羽翼自飛揚。

去置世上事﹐豈足愁我腸。一去長離絕﹐千歲復相望。

猗歟上世士﹐恬淡志安貧。季葉道陵遲﹐馳鶩紛垢塵。寧子豈不類﹐揚歌誰肯殉。

棲棲非我偶﹐皇皇非己倫。咄嗟榮辱事﹐去來味道眞。道眞信可娛﹐淸潔存精神。

巢由抗髙節﹐從此適河濱。

梁東有芳艸﹐一朝再三榮。色容艷姿美﹐光華耀傾城。豈爲明哲士﹐妖蠱諂媚生。

輕薄在一時﹐安知百世名。路端便娟子﹐但恐日月傾。焉見冥靈木﹐悠悠竟無形。

秋駕安可學﹐東野窮路旁。綸深魚淵潛﹐矢曾設鳥髙翔。泛泛乘輕舟﹐演漾靡所望。

吹噓誰以益﹐江湖相捐忘。都冶難爲顏﹐修容是我常。玆年在松喬﹐恍惚誠未央。

咄嗟行至老﹐亻黽俛常若憂。臨川羨洪波﹐同始異支流。百年何足憂﹐但恐怨與讎。

讎怨者誰子﹐耳目還相羞。聲色爲胡越﹐人情自逼遒。招彼玄通士﹐去來歸羨遊。

昔有神仙士﹐乃處射山阿。乘雲禦飛龍﹐噓噏嘰瓊華。可聞不可見﹐慷慨嘆咨嗟。

自傷非疇類﹐愁苦來相加。下學而上達﹐忽忽將如何。

林中有奇鳥﹐自言是鳳皇。淸朝飲醴泉﹐日夕棲山岡。髙鳴徹九州﹐延頸望八荒。

適逢商風起﹐羽翼自摧藏。一去昆侖西﹐何時復回翔。但恨處非立﹐愴悢使心傷。

出門望佳人﹐佳人豈在玆。三山招松喬﹐萬世誰與期。存亡有長短﹐慷慨將焉知。

忽忽朝日阝貴﹐行行將何之。不見入秋艸﹐摧折在今時。

昔有神仙者﹐羨門及松喬。噏習九陽間﹐升近嘰雲霄。人生樂長久﹐百世自言遼。

白日隕隅谷﹐一夕不再朝。豈若遺世物﹐登明遂飄�。

墓前熒熒者﹐木槿耀朱華。榮好未終朝﹐車飆隕其葩。豈若西山艸﹐瑯玕與丹禾。

垂影臨增城﹐餘光照九阿。寧微少年子﹐日夕難咨嗟。

十八家詩抄﹟卷二

陶淵明五古一百十四首

形影神三首並序

貴賤賢愚﹐莫不營營以惜生﹐斯甚惑焉。故極陳形影之苦﹐言神辧自然以釋之。好事君子﹐其取其心焉。

形贈影

天地長不沒﹐山川無攺時。艸木得常理﹐霜露榮悴之。謂人最靈智﹐獨復不如玆。

適見在世中﹐奄去靡歸期。奚覺無一人﹐親識豈相思。但餘平生物﹐舉目情淒洏。

我無騰化術﹐必爾不復疑。願君取吾言﹐得酒莫苟辭。

影答形

存生不可言﹐衛生每苦拙。誠願遊昆華﹐邈然玆道絕。與子相遇來﹐未嘗異悲悅。

憩蔭若暫乖﹐止日終不別。此同旣難常﹐黯爾俱時滅。身沒名亦盡﹐念之五情熱。

立善有遺愛﹐胡爲不自竭。酒云能消憂﹐方此詎不劣。

神釋

大鈞無私力﹐萬理自森著。人爲三才中﹐豈不以我故。與君𨿽異物﹐生而相依附。

結托善惡同﹐安得不相語。三皇大聖人﹐今復在何處。彭祖愛永年﹐欲畱不得住。

老少同一死﹐賢愚無復數。日醉或能忘﹐將非促齡具。立善常所欣﹐誰當爲汝譽。

甚念傷吾生﹐正宜委運去。縱浪大化中﹐不喜亦不懼。應盡便須盡﹐無復獨多慮。

九日閒居並序

餘閒居愛重九之名﹐秋菊盈園﹐而持醪靡由﹐空服九華﹐寄懷於言。

世短意常多﹐斯人樂久生。日月依辰至﹐舉俗愛其名。露淒暄風息﹐气徹天象明。

往燕無遺影﹐來雁有餘聲。酒能祛百慮﹐菊解制頹齡。如何蓬廬士﹐空視時運傾。

塵爵恥虛罍﹐寒華徒自榮。斂襟獨閒謠﹐緬焉起深情。棲遲固多娛﹐淹畱豈無成。

歸園田居五首

少無適俗韻﹐性本愛丘山。誤落塵网中﹐一去三十年。羈鳥戀舊林﹐池魚思故淵。

開荒南野際﹐守拙歸園田。方宅十餘畝﹐艸屋八九間。楡柳蔭後檐﹐桃李羅堂前。

曖曖遠人村﹐依依墟裏煙。狗吠深巷中﹐雞鳴桑樹巓。戶庭無塵雜﹐虛室有餘閒。

久在樊籠裏﹐復得返自然。

野外罕人事﹐窮巷寡輪鞅。白日掩荊扉﹐虛室絕塵想。時復墟曲中﹐披艸共來往。

相見無雜言﹐但道桑麻長。桑麻日已長﹐我土日已廣。常恐霜霰至﹐零落同艸莽。

種豆南山下﹐艸盛豆苗稀。晨興理荒穢﹐帶月荷鋤歸。道狹艸木長﹐夕露沾我衣。

衣沾不足惜﹐但使願無違。

久去山澤遊﹐浪莽林野娛。試攜子侄輩﹐披榛步荒墟。徘徊丘壠間﹐依依昔人居。

井竈有遺處﹐桑竹殘朽株。借問采薪者﹐此人皆焉如。薪者向我言﹐死沒無復余。

一世異朝市﹐此語眞不虛。人生似幻化﹐終當歸空無。

悵恨獨策還﹐崎嶇歷榛曲。山澗淸且淺﹐可以濯吾足。漉我新熟酒﹐只雞招近屬。

日入空中暗﹐荊薪代明燭。歡來苦夕短﹐已復至天旭。

遊斜川並序

辛丑正月五日﹐天气澄和﹐風物閒美﹐與二三鄰曲同遊斜川。臨長流﹐望曾城。魴鯉躍鱗於將夕﹐水鷗乘和以翻飛。彼南阜者﹐名實舊矣﹐不復乃爲嗟嘆。若夫曾城﹐旁無依接﹐獨秀中臯。遙想靈山﹐有愛嘉名。欣對不足﹐率爾賦詩。悲日月之遂往﹐悼吾年之不畱。各疏年紀鄕裏﹐以記其時日。

開歲倏五十﹐吾生行歸休。念之動中懷﹐及辰爲玆遊。气和天惟澄﹐班坐依遠流。

弱湍馳文魴﹐閒谷矯鳴鷗。迥澤散遊目﹐緬然睇曾丘。𨿽微九重秀﹐顧瞻無匹儔。

提壺接賓侶﹐引滿更獻酬。未知從今去﹐當復如此不。中腸縱遙情﹐忘彼千載憂。

且極今朝樂﹐明日非所求。

示周續之祖企謝景夷三郎

負痾頹檐下﹐終日無一欣。藥石有時閒﹐念我意中人。相去不尋常﹐道路邈何因。

周生述孔業﹐祖謝響然臻。道喪向千載﹐今朝復斯聞。馬隊非講肄﹐校書亦已勤。

老夫有所愛﹐思與爾爲鄰。願言誨諸子﹐從我潁水濱。

乞食

饑來驅我去﹐不知竟何之。行行至斯裏﹐叩門拙言辭。主人解余意﹐遺贈豈虛來。

談諧終日夕﹐觴至輒傾杯。情欣新知歡﹐興言遂賦詩。感子漂母惠﹐愧我非韓才。

銜戢知何謝﹐冥報以相貽。

諸人共遊周家墓柏下

今日天气佳﹐淸吹與鳴彈。感彼柏下人﹐安得不爲歡。淸歌散新聲﹐綠酒開芳顏。

未知明日事﹐余襟良已殫。

怨詩楚調示龐主簿鄧治中

天道幽且遠﹐鬼神茫昧然。結髮念善事﹐亻黽俛六九年。弱冠逢世阻﹐始室喪其偏。

炎火屢焚如﹐螟蜮恣中田。風雨縱橫至﹐收斂不盈廛。夏日抱長饑﹐寒夜無被眠。

造夕思雞鳴﹐及晨願烏遷。在己何怨天﹐離憂淒目前。吁嗟身後名﹐於我若浮煙。

慷慨獨悲歌﹐鐘期信爲賢。

答龐參軍有序

三復來貺﹐欲罷不能。自爾鄰曲﹐冬春再交﹐款然良對﹐忽成舊遊。俗諺云﹕數面成親舊﹐況情過此者乎﹗人事好乖﹐便當語離。楊公所嘆﹐豈惟長悲。吾抱疾多年﹐

復爲文﹐本旣不丰﹐復老病繼之﹐輒依周孔往復之義﹐且爲別後相思之資。

相知何必舊﹐傾蓋定前言。有客賞我趣﹐每每顧林園。談諧無俗調﹐所說聖人篇。

或有數豆鬥酒﹐閒飲自歡然。我實幽居士﹐無復東西緣。物新人惟舊﹐弱毫多所宣。

情通萬里外﹐形迹滯江山。君其愛體素﹐來會在何年。

五月旦作和戴主簿

虛舟縱逸棹﹐回復遂無窮。發歲若俯仰﹐星紀奄將中。明兩萃時物﹐北林榮且丰。

神淵寫時雨﹐晨色奏景風。旣來孰不去﹐人理固有終。居常待其盡﹐曲肱豈傷衝。

遷化或夷險﹐肆志無窊隆。卽事如已髙﹐何必升華嵩。

連雨獨飲

運生會歸盡﹐終古謂之然。世間有松喬﹐於今定何閒。故老贈余酒﹐乃言飲得仙。

試酌百情遠﹐重觴忽忘天。天豈去此哉﹐任眞無所先。云鶴有奇翼﹐八表須臾還。

自我抱玆獨﹐亻黽俛四十年。形骸久已化﹐心在復何言。

移居二首

昔欲居南村﹐非爲卜其宅。聞多素心人﹐樂與數晨夕。懷此頗有年﹐今日從玆役。

敝廬何必廣﹐取足蔽牀席。鄰曲時時來﹐抗言談在昔。奇文共欣賞﹐疑義相與析。

春秋多佳日﹐登髙賦新詩。過門更相呼﹐有酒斟酌之。農務各自歸﹐閒暇輒相思。

相思則披衣。言笑無厭時。此理將不勝﹐無爲忽去玆。衣食當須幾﹐力耕不吾欺。

和劉柴桑

山澤久相招﹐胡事乃躊躇。直爲親舊故﹐未忍言索居。良辰入奇懷﹐絜杖還西廬。

荒塗無歸人﹐時時見廢墟。茅茨已就治﹐新疇復應畬。谷風轉淒薄﹐春醪解饑劬。

弱女𨿽非男﹐慰情良勝無。棲棲世中事﹐歲月共相疏。耕織稱其用﹐過此奚所須。

去去百年外﹐身名同翳如。

酬劉柴桑

窮居寡人用﹐時忘四運周。空庭多落葉﹐慨然已知秋。新葵郁北牖﹐嘉穟眷南疇。

今我不爲樂﹐知有來歲不。命室攜童弱﹐良日登遠遊。

和郭主簿二首

靄靄堂前林﹐中夏貯淸陰。凱風因時來﹐回飆開我襟。息交逝開臥﹐坐起弄書琴。

園蔬有餘滋﹐舊谷猶儲今。營己良有極﹐過足非所欽。舂秫作美酒﹐酒熟吾自斟。

弱子戲我側﹐學語未成音。此事眞復樂﹐聊用忘華簪。遙遙望白雲﹐懷古一何深。

和澤周三春﹐淸涼素秋節。露凝無遊氛﹐天髙風景澈。陵岑聳逸峯﹐遙瞻皆奇絕。

芳菊開林耀﹐靑松冠巖列。懷此貞秀姿﹐卓爲霜下傑。銜觴念幽人﹐千載撫爾訣。

檢素不獲展﹐厭厭竟良月。

於王撫軍座送客

秋日淒且厲﹐百卉具已腓。爰以履霜節﹐登髙餞將歸。寒气冒山澤﹐遊雲倏無依。

洲渚思緬邈﹐風水互乖違。瞻夕欣良宴﹐離言聿云悲。晨鳥暮來還﹐懸車斂餘輝。

逝止判殊路﹐旋駕悵遲遲。目送回舟遠﹐情隨萬化遺。

與殷晉安別有序

殷先作晉安南府長史掾﹐因居潯陽﹐後作太尉參軍﹐移家東下﹐作此以贈。

遊好非久長﹐一遇盡殷勤。信宿酬淸話﹐益復知爲親。去歲家南裏﹐薄作少時鄰。

負杖肆遊從﹐淹畱忘宵晨。語默自殊勢﹐亦知當乖分。未謂事已及﹐興言在玆春。

飄飄西來風﹐悠悠東去云。山川千里外﹐言笑難爲因。良才不隱世﹐江湖多賤貧。

脫有經過便﹐念來存故人。

贈羊長史有序

左軍羊長史銜使秦川﹐作此與之。

愚生三季後﹐慨然念黃虞。得知千載上﹐政賴古人書。賢聖畱余迹﹐事事在中都。

豈忘遊心目﹐關河不可逾。九域甫已一﹐逝將理舟輿。聞君當先邁﹐負痾不獲俱。

路若經商山﹐爲我少躊躇。多謝綺與角﹐精爽今何如。紫芝誰復采﹐深色久應蕪。

駟馬無貰患﹐貧賤有交娛。淸謠結心曲﹐人乖運見疏。擁懷累代下﹐言盡意不舒。

歲暮和張常侍

市朝淒舊人﹐驟驥感悲泉。明旦非今日﹐歲暮余何言。素顏斂光潤﹐白髮一已繁。

闊哉秦穆談﹐膂力豈未愆。向夕長風起﹐寒云沒西山。冽冽气遂嚴﹐紛紛飛鳥還。

民生鮮常在﹐矧伊愁苦纏。屢闕淸酤至﹐無以樂當年。窮通靡攸慮﹐憔悴由化遷。

撫己有深懷﹐履運增慨然。

和胡西曹示顧賊曹

蕤賓五月中﹐淸朝起南�。不駛亦不遲﹐飄飄吹我衣。重云蔽白日﹐間雨紛微微。

流目視西園﹐曄曄榮紫葵。於今甚可愛﹐柰何當復衰。感物願及時﹐每恨靡所揮。

悠悠待秋稼﹐寥落將賒遲。逸想不可淹﹐猖狂獨長悲。

悲從弟仲徳

銜哀過舊宅﹐悲淚應心零。借問爲誰悲﹐懷人在九冥。禮服名羣從﹐恩愛若同生。

門前執手時﹐何意爾先傾。在數竟未免﹐爲山不及成。慈母沈哀疚﹐二胤才數齡。

雙位委空館﹐朝夕無哭聲。流塵集虛坐﹐宿艸旅前庭。階除曠遊迹﹐園林獨餘情。

翳然乘化去﹐終天不復形。遲遲將回步﹐惻惻悲襟盈。

始作鎭軍參軍經曲阿

弱齡寄事外﹐委懷在琴書。被褐欣自得﹐屢空常晏如。時來苟冥會﹐婉孌憩通衢。

投策命晨裝﹐暫與田園疏。眇眇孤舟逝﹐綿綿歸思紓。我行豈不遙﹐登陟千里餘。

目倦川塗異﹐心念山澤居。望云慚髙鳥﹐臨水愧遊魚。眞想初在襟﹐誰謂形迹拘。

聊且憑化遷﹐終返班生廬。

庚子歲五月中從都還阻風於規林二首

行行循歸路﹐計日望舊居。一欣侍溫顏﹐再喜見友於。鼓棹路崎曲﹐指景限西隅。

江山豈不險﹐歸子念前塗。凱風負我心﹐戢枻守窮湖。髙莽眇無界﹐夏木獨森疏。

誰言客舟遠﹐近瞻百里餘。廷目識南嶺﹐空嘆將焉如。

自古嘆行役﹐我今始知之。山川一何曠﹐巽坎難與期。崩浪聒天響﹐長風無息時。

久遊戀所生﹐如何淹在玆。靜念園林好﹐人間良可辭。當年詎有幾﹐縱心復何疑。

辛丑歲七月赴假還江陵夜行塗口

閒居三十載﹐遂與塵事冥。詩書惇宿好﹐林園無俗情。如何捨此去﹐遙遙至南荊。

叩枻新秋月﹐臨流別友生。涼風起將夕﹐夜景湛虛明。昭昭天宇闊﹐皛皛川上平。

懷役不遑寐﹐中宵尙孤徵。商歌非吾事﹐依依在耦耕。投冠旋舊墟﹐不爲好爵縈。

養眞衡茅下﹐庶以善自名。

癸卯歲始春懷古田舍二首

在昔聞南畝﹐當年竟未踐。屢空旣有人﹐春興豈自免。夙晨裝吾駕﹐啟塗情已緬。

鳥弄歡新節﹐冷風送余善。寒竹被荒蹊﹐地爲罕人遠。是以植杖翁﹐悠然不復返。

卽理愧通識﹐所保詎乃淺。

先師有遺訓﹐憂道不憂貧。瞻望邈難逮﹐轉欲志長勤。秉耒歡時務﹐解顏勸農人。

平疇交遠風﹐良苗亦懷新。𨿽未量歲功﹐卽事多所欣。耕種有時息﹐行者無問津。

日入相與歸﹐壺漿勞近鄰。長吟掩柴門﹐聊爲隴畝民。

癸卯歲十二月中作與從弟敬遠

寢迹衡門下﹐邈與世相絕。顧盼莫誰知﹐荊扉晝常閉。淒淒歲暮風﹐翳翳經夕雪。

傾耳無希聲﹐在目皓已潔。勁气侵襟袖﹐簞瓢謝屢設。蕭索空宇中﹐了無一可悅。

歷覽千載書﹐時時見遺烈。髙操非所攀﹐謬得固窮節。平津苟不由﹐棲遲詎爲拙。

寄意一言外﹐玆契誰能別。

乙巳歲三月爲建威參軍使都經錢溪

我不踐斯境﹐歲月好已積。晨夕看山川﹐事事悉如昔。微雨洗髙林﹐淸飆矯云翮。

眷彼品物存﹐義風都未隔。伊余何爲者﹐勉勵從玆役。一形似有制﹐素襟不可易。

園田日夢想﹐安得久離析。終懷在歸舟﹐諒哉宜霜柏。

還舊居

疇昔家上京﹐六載去還歸。今日始復來﹐惻愴多所悲。阡陌不移舊﹐邑屋或時非。

履歷周故居﹐憐老罕復遺。步步尋往迹﹐有處特依依。流幻百年中﹐寒暑日相推。

常恐大化盡﹐气力不及衰。撥置且莫念﹐一觴聊可揮。

戊申歲六月中遇火

艸廬寄窮巷﹐甘以辭華軒。正夏長風急﹐林室頓燒燔。一宅無遺宇﹐舫舟蔭門前。

迢迢新秋夕﹐亭亭月將圓。果菜始復生﹐驚鳥尙未還。中宵佇遙念﹐一盼周九天。

總發抱孤介﹐奄出四十年。形迹憑化往﹐靈府長獨閒。貞剛自有質﹐玉石乃非堅。

仰想東戶時﹐餘糧宿中田。鼓腹無所思﹐朝起暮歸眠。旣已不遇玆﹐且遂灌我園。

己酉歲九月九日

靡靡秋已夕﹐淒淒風露交。蔓艸不復榮﹐園木空自凋。淸气澄余滓﹐杳然天界髙。

哀蟬無畱響﹐叢雁鳴雲霄。萬化相尋繹﹐人生豈不勞。從古皆有沒﹐念之中心焦。

何以稱我情﹐濁酒且自陶。千載非所知﹐聊以永今朝。

庚戌歲九月中於西田獲早稻

人生歸有道﹐衣食固其端。孰是都不營﹐而以求自安。開春理常業﹐歲功聊可觀。

晨出肆微勤﹐日入負耒還。山中饒霜露﹐風气亦先寒。田家豈不苦﹐弗獲辭此難。

四體誠乃疲﹐庶無異患幹。盥濯息檐下﹐鬥酒散襟顏。遙遙沮溺心﹐千載乃相關。

但願長如此﹐躬耕非所嘆。

丙辰歲八月中於下潠田舍獲

貧居依稼穡﹐戮力東林隈。不言春作苦﹐常恐負所懷。司田眷有秋﹐寄聲與我諧。

饑者歡初飽﹐束帶候鳴雞。揚楫越平湖﹐泛隨淸壑回。鬱鬱荒山裏﹐猿聲閒且哀。

悲風愛靜夜﹐林鳥喜晨開。曰余作此來﹐三四星火頹。姿年逝已老﹐其事未云乖。

遙謝荷﹝艸條﹞翁﹐聊得從君棲。

責子

白髮披兩鬢﹐肌膚不復實。𨿽有五男兒﹐總不好紙筆。阿舒已二八﹐懶惰故無匹。

阿宣行志學﹐而不愛文術。雍端年十三﹐不識六與七。通子垂九齡﹐但覓梨與栗。

天運苟如此﹐且進杯中物。

有會而作並序

舊谷旣沒﹐新谷未登﹐頗爲老農﹐而值年災﹐日月尙悠﹐爲患未已。登歲之功﹐旣不可希﹐朝夕所資﹐煙火裁通。旬日已來﹐始念饑乏。歲云夕矣﹐慨然永懷。今我不述﹐後生何聞哉﹗

弱年逢家乏﹐老至更長饑。菽麥實所羨﹐孰敢慕甘肥。惄如亞九飯﹐當暑厭寒衣。

歲月將欲暮﹐如何辛苦悲。常善粥者心﹐深恨蒙袂非。嗟來何足吝﹐徒沒空自遺。

斯濫豈彼志﹐固窮夙所歸。餒也已矣夫﹐在昔餘多師。

蠟日

風雪送余運﹐無妨時已和。梅柳夾門植﹐一條有佳花。我唱爾言得﹐酒中適何多。

未能明多少﹐章山有奇歌。

飲酒二十首有序

餘閒居寡歡﹐兼比夜已長﹐偶有名酒﹐無夕不飲﹐顧影獨盡﹐忽焉復醉。旣醉之後﹐輒題數句自娛﹐紙墨遂多﹐辭無詮次﹐聊命故人書之﹐以爲歡笑爾。

衰榮無定在﹐彼此更共之。邵生瓜田中﹐寧似東陵時。寒暑有代謝﹐人道每如玆。

達人解其會﹐逝將不復疑。忽與一觴酒﹐日夕歡相持。

積善云有報﹐夷叔在西山。善惡苟不應﹐何事空立言。九十行帶索﹐饑寒況當年。

不賴固窮節﹐百世當誰傳。道喪向千載﹐人人惜其情。有酒不肯飲﹐但顧世間名。

所以貴我身﹐豈不在一生。一生復能幾﹐倏如流電驚。鼎鼎百年內﹐持此欲何成。

棲棲失羣鳥﹐日暮猶獨飛。徘徊無定止﹐夜夜聲轉悲。厲響思淸晨﹐遠去何所依。

因值孤生松﹐斂翮遙來歸。勁風無榮木﹐此蔭獨不衰。托身已得所﹐千載不相違。

結廬在人境﹐而無車馬喧。問君何能爾﹐心遠地自偏。采菊東籬下﹐悠然見南山。

山气日夕佳﹐飛鳥相與還。此中有眞意﹐欲辯已忘言。

行止千萬端﹐誰知非與是。是非苟相形﹐雷同共譽毀。三季多此事﹐達士似不爾。

咄咄俗中愚﹐且當從黃綺。

秋菊有佳色﹐裛露掇其英。泛此忘憂物﹐遠我遺世情。一觴𨿽獨進﹐杯盡壺自傾。

日入羣動息﹐歸鳥趨林鳴。嘯傲東軒下﹐聊復得此生。

靑松在東園﹐眾艸沒其姿。凝霜殄異類﹐卓然見髙枝。連林人不覺﹐獨樹眾乃奇。

提壺掛寒柯﹐遠望時復爲。吾生夢幻間﹐何事紲塵羈。

淸晨聞叩門﹐倒裳往自開。問子爲誰歟﹐田父有好懷。壺漿遠見候﹐疑我與時乖。

襤縷茅檐下﹐未足爲髙棲。一世皆尙同﹐願君汩其泥。深感父老言﹐稟气寡所諧。

紆轡誠可學﹐違己詎非迷。且共歡此飲﹐吾駕不可回。

在昔曾遠遊﹐直去東海隅。道路回且長﹐風波阻中塗。此行誰使然﹐似爲饑所驅。

傾身營一飽﹐少許便有餘。恐此非名計﹐息駕歸閒居。

顏生稱爲仁﹐榮公歸有道。屢空不獲年﹐長饑至於老。𨿽畱身後名﹐一生亦枯槁。

死去何所知﹐稱心固爲好。客養千金軀﹐臨化消其寶。裸葬何必惡﹐人當解意表。

長公曾一仕﹐壯節忽失時。杜門不復出﹐終身與世辭。仲理歸大澤﹐髙風始在玆。

一往便當已﹐何爲復狐疑。去去當奚道﹐世俗久相欺。擺落悠悠談﹐請從余所之。

有客常同止﹐取捨邈異境。一士長獨醉﹐一夫終年醒。醒醉還相笑﹐發言各不領。

規規一何愚﹐兀傲差若穎。寄言酣中客﹐日沒獨何炳。

故人賞我趣﹐挈壺相與至。班荊坐松下﹐數酌已復醉。父老雜亂言﹐觴酌失行次。

不覺知有我﹐安知物爲貴。悠悠迷所畱﹐酒中有深味。

貧士乏人工﹐灌木荒余宅。班班有翔鳥﹐寂寂無行迹。宇宙何悠悠﹐人生少至百。

歲月相從過﹐鬢邊早已白。若不委窮達﹐素抱深可惜。

少年罕人事﹐遊好在六經。行行向不惑﹐淹畱遂無成。竟抱窮苦節﹐饑寒飽所更。

敝廬交悲風﹐荒艸沒前庭。披褐守長夜﹐晨雞不肯鳴。孟公不在玆﹐終以翳吾情。

幽蘭生前庭﹐含薰待淸風。淸風脫然至﹐見別蕭艾中。行行失故路﹐任道或能通。

覺悟當念還﹐鳥盡廢良弓。

子云性嗜酒﹐家貧無由得。時賴好事人﹐載醪袪所惑。觴來爲之盡﹐是咨無不塞。

有時不肯言﹐豈不在伐國。仁者用其心﹐何嘗失顯默。

疇昔苦長饑﹐投耒去學仕。將養不得節﹐凍餒固纏己。是時向立年﹐志意多所恥。

遂盡介然分﹐拂衣歸田裏。冉冉星气流﹐亭亭復一紀。世路廓悠悠﹐楊朱所以止。

𨿽無揮金事﹐濁酒聊可恃。

羲農去我久﹐舉世少復眞。汲汲魯中叟﹐彌縫使其淳。鳳鳥𨿽不至﹐禮樂暫得新。

洙泗輟微響﹐漂流逮狂秦。詩書復何罪﹐一朝成灰塵。區區諸老翁﹐爲事誠殷勤。

如何絕世下﹐六籍無一親。終日馳車走﹐不見所問津。若復不快飲﹐空負頭上巾。

但恨多謬誤﹐君當恕醉人。

止酒

居止次城邑﹐逍遙自閒止。坐止髙蔭下﹐步止蓽門裏。好味止園葵﹐大歡止稚子。

平生不止酒﹐止酒情無喜。暮止不安寢﹐晨止不能起。日日欲止之﹐營衛止不理。

徒知止不樂﹐未信止利己。始覺止爲善﹐今朝終止矣。從此一止去﹐將止扶桑涘。

淸顏止宿容﹐奚止千萬祀。

述酒

重離照南陸﹐鳴鳥聲相聞。秋艸𨿽未黃﹐融風火已分。素礫皛修渚﹐南嶽無餘云。

豫章抗髙門﹐重華固靈墳。流淚抱中嘆﹐傾耳聽司晨。神州獻佳粟﹐西靈爲我馴。

諸梁董師旅﹐羋勝喪其身。山陽歸下國﹐成名猶不勤。卜生善斯牧﹐安樂不爲君。

平生去舊京﹐峽口納遺薰。雙陵甫云育﹐三趾顯奇文。王子愛淸吹﹐日中翔河汾。

朱公練九齒﹐間居離世紛。峨峨西嶺內﹐偃息常所親。天容自永固﹐彭殤非等倫。

擬古九首

榮榮窗下蘭﹐密密堂前柳。初與君別時﹐不謂行當久。出門萬里客﹐中道逢嘉友。

未言心相醉﹐不在接杯酒。蘭枯柳亦衰﹐遂令此言負。多謝諸少年﹐相知不忠厚。

意气傾人命﹐離隔復何有。

辭家夙嚴駕﹐當往志無終。問君今何行﹐非商復非戎。聞有田子泰﹐節義爲士雄。

斯人久已死﹐鄕裏習其風。生有髙世名﹐旣沒傳無窮。不學狂馳子﹐直在百年中。

仲春遭時雨﹐始雷發東隅。眾蟄各潛駭﹐艸木從橫舒。翩翩新來燕﹐雙雙入我廬。

先巢故尙在﹐相將還舊居。自從分別來﹐門庭日荒蕪。我心固匪石﹐君情定何如。

迢迢百尺樓﹐分明望四荒。暮作歸云宅﹐朝爲飛鳥堂。山河滿目中﹐平原轉茫茫。

古時功名士﹐慷慨爭此場。一旦百歲後﹐相與還北邙。松柏爲人伐﹐髙墳互低昂。

頹基無遺主﹐遊魂在何方。榮華誠足貴﹐亦復可憐傷。

東方有一士﹐被服常不完。三旬九遇食﹐十年著一冠。辛苦無此比﹐常有好容顏。

我欲觀其人﹐晨去越河關。靑松夾路生﹐白雲宿檐端。知我故來意﹐取琴爲我彈。

上弦驚別鶴﹐下弦操孤鸞。願畱就君住﹐從今至歲寒。

蒼蒼谷中樹﹐冬夏常如玆。年年見霜雪﹐誰謂不知時。厭聞世上語﹐結友到臨淄。

稷下多談士﹐指彼決吾疑。裝束旣有日﹐已與家人辭。行行停出門﹐還坐更自思。

不怨道里長﹐但畏人我欺。萬一不合意﹐永爲世笑嗤。伊懷難具道﹐爲君作此詩。

日暮天無雲﹐春風扇微和。佳人美淸夜﹐達曙酣且歌。歌竟長嘆息﹐持此感人多。

皎皎雲間月﹐灼灼葉中華。豈無一時好。不久當如何。

少時壯且厲﹐撫劍獨行遊。誰言行遊近﹐張掖至幽州。饑食首陽薇﹐渴飲易水流。

不見相知人﹐惟見古時丘。路邊兩髙墳﹐伯牙與莊周。此士難再得﹐吾行欲何求。

種桑長江邊﹐三年望當采。枝條始欲茂﹐忽值山河攺。柯葉自摧折﹐根株浮滄海。

春蠶旣無食﹐寒衣欲誰待。本不植髙原﹐今日復何悔。

雜詩十二首

人生無根蒂﹐飄如陌上塵。分散逐風轉﹐此已非常身。落地爲兄弟﹐何必骨肉親。

得歡當作樂﹐鬥酒聚比鄰。盛年不重來﹐一日難再晨。及時當勉勵﹐歲月不待人。

白日淪西河﹐素月出東嶺。遙遙萬里輝﹐蕩蕩空中景。風來入房戶﹐夜中枕席冷。

气變悟時易﹐不眠知夕永。欲言無予和﹐揮杯勸孤影。日月擲人去﹐有志不獲騁。

念此懷悲淒﹐終曉不能靜。

榮華難久居﹐盛衰不可量。昔爲三春蕖﹐今作秋蓮房。嚴霜結野艸﹐枯悴未遽央。

日月還復周﹐我去不再陽。眷眷往昔時﹐憶此斷人腸。

丈夫志四海﹐我願不知老。親戚共一處﹐子孫還相保。觴弦肆朝日﹐樽中酒中燥。

緩帶盡歡娛﹐起晚眠常早。孰若當世士﹐冰炭滿懷抱。百年歸丘壠﹐用此空名道。

憶我少壯時﹐無樂自欣豫。猛志逸四海﹐�翮思遠翥。荏苒歲月頹﹐此心稍已去。

值歡無復娛﹐每每多憂慮。气力漸衰損﹐轉覺日不如。壑舟無須臾﹐引我不得住。

前途當幾許﹐未知止泊處。古人惜寸陰﹐念此使人懼。

昔聞長者言﹐掩耳每不喜。柰何五十年﹐忽已親此事。求我盛年歡﹐一毫無復意。

去去轉欲遠﹐此生難再值。傾家持作樂﹐竟此歲月駛。有子不畱金﹐何用身後置。

日月不肯遲﹐四時相催迫。寒風拂枯條﹐落葉掩長陌。弱質與運頹﹐玄鬢早已白。

素標插人頭﹐前塗漸就窄。家爲逆旅捨﹐我如當去客。去去欲何之﹐南山有舊宅。

代耕本非望﹐所業在田桑。躬親未曾替﹐寒餒常糟糠。豈期過滿腹﹐但願飽粳糧。

禦冬足大布﹐粗糸希以應陽。政爾不能得﹐哀哉亦可傷。人皆盡獲宜﹐拙生失其方。

理也可柰何﹐且爲陶一觴。

遙遙從羈役﹐一心處兩端。掩淚泛東逝﹐順流追時遷。日沒星與昴﹐勢翳西山巓。

蕭條隔天涯﹐惆悵念常飧。慷慨思南歸﹐路遐無由緣。關梁難虧替﹐絕音寄斯篇。

閒居執蕩志﹐時駛不可稽。驅役無停息﹐軒裳逝東崖。沈陰擬薰麝﹐寒气激我懷。

歲月有常禦﹐我來淹已彌。慷慨憶綢繆﹐此情久已離。荏苒經十載﹐暫爲人所羈。

庭宇翳餘木﹐倏忽日月虧。

我行未雲遠﹐回顧慘風涼。春燕應節起﹐髙飛拂塵梁。邊雁悲無所﹐代謝歸北鄕。

離昆鳥鳴淸池﹐涉暑經秋霜。愁人難爲辭﹐遙遙春夜長。

嫋嫋松標巖﹐婉孌柔童子。年始三五間﹐喬柯何可倚。養色含津气﹐粲然有心理。

詠貧士七首

萬族各有托﹐孤云獨無依。曖曖空中滅﹐何時見餘暉。朝霞開宿霧﹐眾鳥相與飛。

遲遲出林翮﹐未夕復來歸。量力守故轍﹐豈不寒與饑。知音苟不存﹐已矣何所悲。

淒厲歲雲暮﹐擁褐曝前軒。南圃無遺秀﹐枯條盈北園。傾壺絕餘瀝﹐窺竈不見煙。

詩書塞座外﹐日昃不遑研。閒居非陳厄﹐竊有慍見言。何以慰吾懷﹐賴古多此賢。

榮叟老帶索﹐欣然方彈琴。原生納決履﹐情歌唱商音。重華去我久﹐貧士世相尋。

敝襟不掩肘﹐藜羹常乏斟。豈忘襲輕裘﹐苟得非所欽。賜也徒能辯﹐乃不見吾心。

安貧守賤者﹐自古有黔婁。好爵吾不榮﹐厚饋吾不酬。一旦壽命盡﹐敝服仍不周。

豈不知其極﹐非道故無憂。從來將千載﹐未復見斯儔。朝與仁義生﹐夕死復何求。

袁安困積雪﹐邈然不可幹。阮公見錢入﹐卽日棄其官。芻槁有常溫﹐采莒足朝飧。

豈不實辛苦﹐所懼非饑寒。貧富常交戰﹐道勝無戚顏。至徳冠邦閭﹐淸節映西關。

仲蔚愛窮居﹐繞宅生蒿蓬。翳然絕交遊﹐賦詩頗能工。舉世無知者﹐止有一劉龔。

此士胡獨然﹐實由罕所同。介焉安其業﹐所樂非窮通。人事固以拙﹐聊得長相從。

昔在黃子廉﹐彈冠佐名州。一朝辭吏歸﹐淸貧略難儔。年饑感仁妻﹐泣涕向我流。

丈夫𨿽有志﹐固爲兒女憂。惠孫一晤嘆﹐腆贈竟莫醉。誰云固窮難﹐邈哉此前修。

詠二疏

大象轉四時﹐功成者自去。借問衰周來﹐幾人得其趣。遊目漢廷中﹐二疏復此舉。

髙嘯返舊居﹐長揖儲君傅。餞送傾皇朝﹐華軒盈道路。離別情所悲﹐余榮何足顧。

事勝感行人﹐賢哉豈常譽。厭厭閭裏歡﹐所營非近務。促席延故老﹐揮觴道平素。

問金終寄心﹐淸言曉未悟。放意樂餘年﹐遑惜身後慮。誰云其人亡﹐久而道彌著。

詠三良

彈冠乘通津﹐但懼時我遺。服勤盡歲月﹐常恐功愈微。忠情謬獲露﹐遂爲君所私。

出則陪文輿﹐入必侍丹帷。箴規向已從﹐計議初無虧。一朝長逝後﹐願言同此歸。

厚恩固難忘﹐君命安可違。臨穴罔遲疑﹐投義志攸希。荊棘籠髙墳﹐黃鳥聲正悲。

良人不可贖﹐泫然沾我衣。

詠荊軻

燕丹善養士﹐志在報彊嬴。招集百夫良﹐負暮得荊卿。君子死知己﹐提劍出燕京。

素驥鳴廣陌﹐慷慨送我行。雄發指危冠﹐猛气沖長纓。飲餞易水上﹐四座列羣英。

漸離擊悲築﹐宋意唱髙聲。蕭蕭哀風逝﹐淡淡寒波生。商音更流涕﹐羽奏壯士驚。

心知去不歸﹐且有後世名。登車何時顧﹐飛蓋入秦庭。淩厲越萬里﹐逶迆過千城。

圖窮事自至﹐豪主正怔營。惜哉劍術疏﹐奇功遂不成。其人𨿽已沒﹐千載有餘情。

讀山海經十三首

孟夏艸木長﹐繞屋樹扶疏。眾鳥欣有托﹐吾亦愛吾廬。旣耕亦已種﹐時還讀我書。

窮巷隔深轍﹐頗回故人車。歡言酌春酒﹐摘我園中蔬。微雨從東來﹐好風與之俱。

泛覽周王傳﹐流觀山海圖。俯仰終宇宙﹐不樂復何如。

玉臺淩霞秀﹐王母怡妙顏。天地共俱生﹐不知幾何年。靈化無窮已﹐館宇非一山。

髙酣發新謠﹐寧效俗中言。

迢遞槐江嶺﹐是謂玄圃丘。西南望昆墟﹐光气難與儔。亭亭明玕照﹐落落淸瑤流。

恨不及周穆﹐托乘一來遊。

丹木生何許﹐乃在峚山陽。黃花復朱實﹐食之壽命長。白玉凝素液﹐瑾瑜發奇光。

豈伊君子寶﹐見重我軒黃。

翩翩三靑鳥﹐毛色奇可憐。朝爲王母使﹐暮歸三危山。我欲因此鳥﹐具向王母言。

在世無所須﹐惟酒與長年。

逍遙蕪臯上﹐杳然望扶木。洪柯百萬尋﹐森散覆暘谷。靈人侍丹池﹐朝朝爲日浴。

神景一登天﹐何幽不見燭。

粲粲三珠樹﹐寄生赤水陰。亭亭淩風桂﹐八幹共成林。靈鳳撫云舞﹐神鸞調玉音。

𨿽非世上寶﹐爰得王母心。

自古皆有沒﹐何人得靈長。不死復不老﹐萬歲如平常。赤泉給我飲﹐員丘足我糧。

方與三辰遊﹐壽考豈渠央。

誇父誕宏志﹐乃與日競走。俱至虞淵下﹐似若無勝負。神力旣殊妙﹐傾河焉足有。

余迹寄鄧林﹐功竟在身後。

精衛銜微木﹐將以塡滄海。刑天舞干戚﹐猛志故常在。同物旣無慮﹐化去不復悔。

徒設在昔心﹐良晨詎可待。

巨猾肆威暴﹐欽丕鳥違帝旨。窫窳彊能變﹐祖江遂獨死。明明上天鑑﹐爲惡不可履。

長枯固已劇﹐�鶚豈足恃。

舟鳥鵝見城邑﹐其國有放士。念彼懷王世﹐當時數來正。靑丘有奇鳥﹐自言獨見爾。

本爲迷者生﹐不以諭君子。

巖巖顯朝市﹐帝者愼用才。何以廢共鯀﹐重華爲之來。仲父獻誠言﹐姜公乃見猜。

臨沒告饑渴﹐當復何及哉。

擬挽歌辭三首

有生必有死﹐早終非命促。昨暮同爲人﹐今旦在鬼錄。魂气散何之﹐枯形寄空木。

嬌兒索父啼﹐良友撫我哭。得失不復知﹐是非安能覺。千秋萬歲後﹐誰知榮與辱。

但恨在世時﹐飲酒不得足。

在昔無酒飲﹐今旦湛空觴。春醪生浮蟻﹐何時更能嘗。肴案盈我前﹐親舊哭我旁。

欲語口無音﹐欲視眼無光。昔在髙堂寢﹐今宿荒艸鄕。一朝出門去﹐歸來夜未央。

荒艸何茫茫﹐白楊亦蕭蕭。嚴霜九月中﹐送我出遠郊。四面無人居﹐髙墳正嶕峣。

馬爲仰天鳴﹐風爲自蕭條。幽室一已閉﹐千年不復朝。千年不復朝﹐賢達無柰何。

向來相送人﹐各自還其家。親戚或餘悲﹐他人亦已歌。死去何所道﹐托體同山阿。

桃花源詩並記

晉太元中﹐武陵人捕魚爲業。緣溪行﹐忘路之遠近﹐忽逢桃花林。夾岸數百步﹐中無雜樹﹐芳艸鮮美﹐落英繽紛。漁人甚異之。復前行﹐欲窮其林。林盡水源﹐便得一山。山有小口﹐仿佛若有光﹐便捨船﹐從口入。初極狹﹐才通人。復行數十步﹐豁然開朗﹐土地平曠﹐屋舍儼然﹐有良田美池桑竹之屬﹐阡陌相通﹐雞犬相聞。其中往來種作﹐男女衣著﹐悉如外人。黃髮垂髫﹐並怡然自樂。見漁人﹐乃大驚。問所從來﹐具答之。便要還家﹐設酒殺雞作食。村中聞有此人﹐咸來問訊。自云先世避秦時亂﹐率妻子邑人﹐來此絕境﹐不復出焉﹐遂與外人間隔。問今是何世﹐乃不知有漢﹐無論魏晉。此人一一爲具言所聞﹐皆嘆惋。餘人各復延至家﹐皆出灑食。停數日﹐辭日。此中人語云「不足爲外人道也。」旣出﹐得其船﹐便扶向路﹐處處志之。及郡下﹐詣太守﹐說如此。太守卽遣人隨其往。尋向所志﹐遂迷﹐不復得路。南陽劉子驥﹐髙尙士也﹐聞之﹐欣然規往﹐未果﹐尋病終。後遂無問津者。

嬴氏亂天紀﹐賢者避其世。黃綺之商山﹐伊人亦云逝。往迹浸復湮﹐來徑遂蕪廢。

相命肄農耕﹐日入從所憩。桑竹垂餘蔭﹐菽稷隨時藝。春蠶收長絲﹐秋熟靡王稅。

荒路曖交通﹐雞犬互鳴吠。俎豆猶古法﹐衣裳無新制。童孺縱行歌﹐斑白歡遊詣。

艸榮識節和﹐木衰知風厲。𨿽無紀歷志﹐四時自成歲。怡然有餘樂﹐於何勞智慧。

奇蹤隱五百﹐一朝敞神界。淳薄旣異源﹐旋復還幽蔽。借問遊方士﹐焉測塵囂外。

願言躡輕風﹐髙舉尋吾契。

謝康樂五古六十五首

述祖徳詩二首並序

序曰﹕太元中﹐王父龕定淮南﹐負荷世業﹐尊主隆人。逮賢相䢐謝﹐君子道消﹐拂衣蕃嶽﹐考卜東山。事同樂生之時﹐志期範蠡之舉。

達人貴自我﹐髙情屬天云。兼抱濟物性﹐而不嬰垢氛。段生藩魏國﹐展季救魯人。

弦髙犒﹝日晉﹞師﹐仲連卻秦軍。臨組乍不�﹐對珪寧肯分。惠物辭所賞﹐勵志故絕人。

苕苕歷千載﹐遙遙播淸塵。淸塵竟誰嗣﹐明哲垂經綸。委講綴道論﹐攺服康世屯。

屯難旣云康﹐尊主隆斯民。

中原昔喪亂﹐喪亂豈解已。崩騰永嘉末﹐逼迫太元始。河外無反正﹐江介有蹙圯。

萬邦咸震懾﹐橫流賴君子。拯溺由道情﹐龕暴資神理。秦趙欣來蘇﹐燕魏遲文軌。

賢相謝世運﹐遠圖因事止。髙揖七州外﹐拂衣五湖裏。隨山疏浚潭﹐傍巖藝枌梓。

遺情捨塵物﹐貞觀丘壑美。

九日從宋公戲馬臺集送孔令

季秋邊朔苦﹐旅雁違霜雪。淒淒陽卉腓﹐皎皎寒潭潔。良辰感聖心﹐云旗興暮節。

鳴葭戾朱宮﹐蘭卮獻時哲。餞宴光有孚﹐和樂隆所缺。在宥天下理﹐吹萬羣方悅。

歸客遂海隅﹐脫冠謝朝列。弭棹薄枉渚﹐指景待樂闋。河流有急瀾﹐浮驂無緩轍。

豈伊川途念﹐宿心愧將別。彼美丘園道﹐喟焉傷薄劣。

從遊京口北固應詔

玉璽戒誠信﹐黃屋示崇髙。事爲名教用﹐道以神理超。昔聞汾水遊﹐今見塵外鑣。

鳴笳發春渚﹐稅鑾登山椒。張組眺倒景﹐列筵矚歸潮。遠巖映蘭薄﹐白日麗江臯。

原隰荑綠柳﹐墟囿散紅桃。皇心美陽澤﹐萬象咸光昭。顧己枉維縶﹐撫志慚場苗。

工拙各所宜﹐終以反林巢。曾是縈舊想﹐覽物奏長謠。

永初三年七月十六日之郡初發都

述職期闌暑﹐理棹變金素。秋岸澄夕陰﹐火旻團朝露。辛苦誰爲情﹐遊子值頹暮。

愛似莊念昔﹐久敬曾存故。如何懷土心﹐持此謝遠度。李牧愧長袖﹐郤克慚睶步。

良時不見遺﹐醜狀不成惡。曰余亦支離﹐依方早有慕。生幸休明世﹐親蒙英達顧。

空班趙氏璧﹐徒乖魏王瓠。從來漸二紀﹐始得傍歸路。將窮山海迹﹐永絕賞心悟。

鄰里相送至方山

祗役出皇邑﹐相期憩甌越。解纜及流潮﹐懷舊不能發。析析就衰林﹐皎皎明秋月。

含情易爲盈﹐遇物難可歇。積痾謝生慮﹐寡欲罕所闕。資此永幽棲﹐豈伊年歲別。

各勉日新志﹐音塵慰寂蔑。

過始寧墅

束髮懷耿介﹐逐物遂推遷。違志似如昨﹐二紀及玆年。緇燐謝淸曠﹐疲苶慚貞堅。

拙疾相倚薄﹐還得靜者便。剖竹守滄海﹐枉帆過舊山。山行窮登頓﹐水涉盡洄沿。

巖峭嶺稠疊﹐洲縈渚連綿。白雲抱幽石﹐綠瞘媚淸漣。葺宇臨回江﹐築觀基曾巓。

揮手告鄕曲﹐三載期歸旋。且爲樹枌木賈﹐無令孤願言。

富春渚

宵濟漁浦潭﹐旦及富春郭。定山緬雲霧﹐赤亭無淹薄。溯流觸驚急﹐臨圻阻參錯。

亮乏伯昏分﹐險過呂梁壑。洊至宜便習﹐兼山貴止托。平生協幽期﹐淪躓困微弱。

久露幹祿請﹐始果遠遊諾。宿心漸申寫﹐萬事俱零落。懷抱旣昭曠﹐外物徒龍蠖。

七里瀨

羈心積秋晨﹐晨積展遊眺。孤客傷逝湍﹐徒旅苦奔峭。石淺水潺湲﹐日落山照曜。

荒林紛沃若﹐哀禽相明嘯。遭物悼遷斥﹐存期得要妙。旣秉上皇心﹐豈屑末代誚。

目睹嚴子瀨﹐相屬任公釣。誰謂古今殊﹐異代可同調。

晚出西射堂

步出西城門。遙望城西岑。連障疊山獻崿﹐靑翠杳深沈。曉霜楓葉丹﹐夕薰嵐气陰。

節往戚不淺﹐感來念已深。羈雌戀舊侶﹐迷鳥懷故林。含情尙勞愛﹐如何離賞心。

撫鏡華緇鬢﹐攬帶緩促衿。安排徒空言﹐幽獨賴鳴琴。

登池上樓

潛虯媚幽姿﹐飛鴻響遠音。薄霄愧云浮﹐棲川怍淵沈。進徳智所拙﹐退耕力不任。

徇祿反窮海﹐臥痾對空林。衾枕昧節候﹐褰開暫窺臨。傾耳聆波瀾﹐舉目眺嶇﹝上山下欽﹞。

初景革緒風﹐新陽攺故陰。池塘生春艸﹐園柳變鳴禽。祁祁傷豳歌﹐萋萋感楚吟。

索居易永久﹐離羣難處心。持操豈獨古﹐無悶徵在今。

遊南亭

時竟夕澄霽﹐雲歸日西馳。密林含餘淸﹐遠峯隱半規。久痗昏墊苦﹐旅館眺郊岐。

澤蘭漸被徑﹐芙蓉始發池。未厭靑春好﹐已觀朱明移。戚戚感物嘆﹐星星白髮垂。

藥餌情所止﹐衰疾忽在斯。逝將候秋水﹐息景偃舊崖。我志誰與亮﹐賞心惟良知。

遊赤石進帆海

首夏猶淸和﹐芳艸亦未歇。水宿淹晨暮﹐陰霞屢興沒。周覽倦瀛壖﹐況乃淩窮發。

川後時安流﹐天吳靜不發。揚帆采石華﹐掛席拾海月。溟漲無端倪﹐虛舟有超越。

仲連輕齊組﹐子牟眷魏闕。矜名道不足﹐適己物可忽。請附任公言﹐終然謝天伐。

登江中孤嶼

江南倦歷覽﹐江北曠周旋。懷新道轉迥﹐尋異景不延。亂流趨正絕﹐孤嶼媚中川。

云日相輝映﹐空水共澄鮮。表靈物莫賞﹐蘊眞誰爲傳。想象昆山姿﹐緬邈區中緣。

始信安期術﹐得盡養生年。

登永嘉綠嶂山詩

裹糧杖輕策﹐懷遲上幽室。行源徑轉遠﹐距陸情未畢。澹瀲結寒姿﹐團欒潤霜質。

澗委水屢迷﹐林迥巖逾密。眷西謂初月﹐顧東宜落日。踐夕奄昏曙﹐蔽翳皆周悉。

蠱上貴不事﹐履二美貞吉。幽人常坦步﹐髙尙邈難匹。頤阿竟何端﹐寂寂寄抱一。

恬如旣已交﹐繕性自此出。

郡東山望溟海詩

開春獻初歲﹐白日出悠悠。蕩志將諭樂﹐瞰海庶忘憂。策馬步蘭臯﹐紲控息椒丘。

采蕙遵大薄﹐搴若履長洲。白花皜陽林﹐紫瞭曄春流。非徒不弭忘﹐覽物情彌遒。

萱蘇始無慰﹐寂寞終可求。

遊嶺門山詩

西京誰修政﹐龔汲稱良吏。君子豈定所﹐淸塵慮不嗣。早蒞建徳鄕﹐民懷虞芮意。

海岸常寥寥﹐空館盈淸思。協以上冬月﹐晨遊肆所喜。幹圻邈不同﹐萬嶺狀皆異。

威摧三山峭﹐氵節汩兩江駛。漁舟豈安流﹐樵拾謝西芘。人生誰云樂﹐貴不屈所志。

石室山詩

淸旦索幽異﹐放舟越坰郊。莓莓蘭渚急﹐藐藐苔嶺髙。石室冠林陬﹐飛泉發山椒。

虛泛徑千載﹐崢嶸非一朝。鄕村絕聞見﹐樵蘇限風霄。微戎無遠覽﹐總笄羨升喬。

靈域久韜隱﹐如與心賞交。合歡不容言﹐摘芳弄寒條。

登上戍石鼓山詩

旅人心長久﹐憂憂自相接。故鄕路遙遠﹐川陸不可涉。汩汩莫與娛﹐發春托登躡。

歡願旣無並﹐戚慮庶有協。極目睞左闊﹐回顧眺右狹。日末澗增波﹐云生嶺逾疊。

白芷競新苔﹐綠蘋齊初葉。摘芳芳靡諼﹐愉樂樂不燮。佳期緬無像﹐騁望誰云愜。

行田登海口盤嶼山

羈苦孰云慰﹐觀海藉朝風。莫辧洪波極﹐誰知大壑東。依稀采菱歌﹐仿佛含口頻容。

遨遊碧沙渚﹐遊衍丹山峯。

白石巖下徑行田

小邑居易貧﹐災年民無生。知淺懼不周﹐愛深憂在情。舊業橫海外﹐蕪穢積頹齡。

饑饉不可久﹐甘心務經營。千頃帶遠堤﹐萬里瀉長汀。洲流涓澮合﹐連統塍埒並。

𨿽非楚宮化﹐荒闕亦黎明。𨿽非鄭白渠﹐每歲望東京。天鑑倘不孤﹐來玆驗微誠。

齋中讀書

昔余遊京華﹐未嘗廢丘壑。矧乃歸山川﹐心迹雙寂寞。虛館絕諍訟﹐空庭來鳥雀。

臥疾丰暇豫﹐翰墨時間作。懷抱觀古今﹐寢食展戲謔。旣笑沮溺苦﹐又哂子云閣。

執戟亦以疲﹐耕稼豈云樂。萬事難並歡﹐達生幸可托。

命學士講書

臥病同淮陽﹐宰邑曠武城。弦歌愧言子﹐淸淨謝汲生。古人不可攀﹐何以報恩榮。

時往歲易周﹐聿來政無成。曾是展余心﹐招學講羣經。鑠金旣云刃﹐凝土亦能型。

望爾志尙隆﹐遠嗣竹箭聲。敢謂荀氏訓﹐且布蘭陵情。待罪豈久期﹐禮樂俟賢明。

種桑詩

詩人陳條柯﹐亦有美攘剔。前修爲誰故﹐後事資紡績。賞佩知方誡﹐愧微富教益。

浮陽騖嘉月﹐藝桑迨閒隙。疏欄發近郛﹐長行達廣埸。曠流始毖泉﹐湎塗猶跬迹。

俾此將長成﹐慰我海外役。

初去郡

彭薛裁知恥﹐貢公未遺榮。或可優貪競﹐豈足稱達生。伊余秉微尙﹐拙訥謝浮名。

廬園當棲巖﹐卑位代躬耕。顧己𨿽自許﹐心迹猶未並。無庸方周任﹐有疾像長卿。

畢娶類尙子﹐薄遊似邴生。恭承古人意﹐促裝返柴荊。牽絲及元興﹐解龜在景平。

負心二十載﹐於今廢將迎。理棹遄還期﹐遵渚騖修坰。溯溪終水涉﹐登嶺始山行。

野曠沙岸淨﹐天髙秋月明。憩石挹飛泉﹐攀林搴落英。戰勝臞者肥﹐鑑止流歸停。

卽是羲唐化﹐獲我擊壤情。

田南樹園激流植援

樵隱俱在山﹐由來事不同。不同非一事﹐養痾亦園中。中園屏氛雜﹐淸曠招遠風。

卜室倚北阜﹐啟扉面南江。激澗代汲井﹐插槿當列墉。羣木旣羅戶﹐眾山亦當窗。

靡迆趨下田﹐迢遞瞰髙峯。寡欲不期勞﹐卽事罕人功。惟開蔣生徑﹐永懷求羊蹤。

賞心不可忘﹐妙善冀能同。

石壁精舍還湖中作

昏旦變气候﹐山水含淸暉。淸暉能娛人﹐遊子憺忘歸。出谷日尙早﹐入舟陽已微。

林壑斂暝色﹐雲霞收夕霏。芰荷疊映蔚﹐蒲稗相因依。披拂趨南徑﹐愉悅偃東扉。

慮澹物自輕﹐意愜理無違。寄言攝生客﹐試用此道推。

登石門最髙頂

晨策尋絕壁﹐夕息在山棲。疏峯抗髙館﹐對嶺臨回溪。長林羅戶穴﹐積石擁階基。

連巖覺路塞﹐密竹使徑迷。來人忘新術﹐去子惑故蹊。活活夕流駛﹐口敫口敫夜猿啼。

沈冥豈別理﹐守道自不攜。心契九秋幹﹐目玩三春荑。居常以待終﹐處順故安排。

惜無同懷客﹐共登靑雲梯。

石門新營所住四面髙山回溪石瀨茂林修竹

躋險築幽居﹐披云臥石門。苔滑誰能步﹐葛弱豈可捫。嫋嫋秋風過﹐萋萋春艸繁。

美人遊不還﹐佳期何由惇。芳塵凝瑤席﹐淸醑滿金尊。洞庭空波瀾﹐桂枝徒攀翻。

結念屬霄漢﹐孤景莫與諼。俯濯石下潭﹐仰看條上猿。早聞夕飆急﹐晚見朝日暾。

巖傾光難保﹐林深響易奔。感往慮有復﹐理來情無存。庶持乘日車﹐得以慰營魂。

匪爲眾人說﹐冀與智者論。

於南山往北山經湖中瞻眺

朝旦發陽巖﹐景落憩陰峯。捨舟眺回渚﹐停策倚茂松。側徑旣窈窕﹐環舟亦玲瓏。

俯視喬木杪﹐仰聆大壑瞔。石橫水分流﹐林密蹊絕蹤。解作竟何感﹐升長皆丰容。

初篁包綠籜﹐新蒲含紫茸。海鷗戲春岸﹐天雞弄和風。撫化心無厭﹐覽物眷彌重。

不惜去人遠﹐但恨莫與同。孤遊非精嘆﹐賞廢理誰通。

從斤竹澗越嶺溪行

猿鳴誠知曙﹐谷幽光未顯。巖下云方合﹐花上露猶泫。逶迆傍隈隩﹐迢遞陟陘峴。

過澗旣厲急﹐登棧亦陵緬。川渚屢徑復﹐乘流玩回轉。蘋萍泛沈深﹐菇蒲冒淸淺。

企石挹飛泉﹐攀林摘葉捲。想見山阿人﹐薜蘿若在眼。握蘭勤徒結﹐折麻心莫展。

情用賞爲美﹐事昧竟難辧。觀此遺物慮﹐一悟得所遣。

過白岸亭詩

拂衣遵沙垣﹐緩步入蓬屋。近澗涓密石﹐遠山映疏木。空翠難彊名﹐漁釣易爲曲。

援蘿聆靑巖﹐春心自相屬。交交止栩黃﹐呦呦食蘋鹿。傷彼人百哀﹐嘉爾承筐樂。

榮悴疊去來﹐窮通成休戚。未若長疏散﹐萬事恆抱朴。

夜宿石門詩

朝搴苑中蘭﹐畏波霜下歇。暝還雲際宿﹐美此石上月。鳥鳴識夜棲﹐木落知風發。

異音同至聽﹐殊響俱淸越。妙物莫爲賞﹐芳醑誰與伐。美人竟不來﹐陽阿徒晞發。

南樓中望所遲客

杳杳日西頹﹐漫漫長路迫。登樓爲誰思﹐臨江遲來客。與我別所期﹐期在三五夕。

圓景早已滿﹐佳人殊未適。卽事怨睽攜﹐感物方淒戚。孟夏非長夜﹐晦明如歲隔。

瑤華未堪折﹐蘭若已屢摘。路阻莫贈問﹐云何未離析。搔首訪行人﹐引領冀良覿。

廬陵王墓下作

曉月發云陽﹐落日次朱方。含淒泛廣川﹐灑淚眺連岡。眷言懷君子﹐沈痛切中腸。

道消絕憤懣﹐運開申悲涼。神期恆若存﹐徳音初不忘。䢐謝易永久﹐松柏森已行。

延州協心許﹐楚老惜蘭芳。解劍竟何及﹐撫墳徒自傷。平生疑若人﹐通蔽互相妨。

理感深情慟﹐定非識所將。脆促良可哀﹐夭枉特兼常。一隨往化滅﹐安用空名揚。

舉身泣已瀝﹐長嘆不成章。

還舊園作見顏範二中書

辭滿豈多秩﹐謝病不待年。偶與張邴合﹐久欲還東山。聖靈昔回眷﹐微尙不及宣。

何意衝飈激﹐烈火縱炎煙。焚玉發昆峯﹐余燎遂見遷。投沙理旣迫﹐如邛願亦愆。

長與歡愛別﹐永絕平生緣。浮舟千仞壑﹐總轡萬尋巓。流沫不足險﹐石林豈爲艱。

閩中安可處﹐日夜念歸旋。事躓兩如直﹐心愜三避賢。托身靑雲上﹐棲巖挹飛泉。

盛明蕩氛昏﹐貞休康屯邅。殊方感成貸﹐微物豫采甄。感深操不固﹐質弱易扳纏。

曾是反昔園﹐語往實款然。曩基卽先築﹐故池不更穿。果木有舊行﹐壤石無遠延。

𨿽非休憩地﹐聊取永日閒。衛生自有經﹐息陰謝所牽。夫子照淸素﹐投懷授往篇。

酬從弟惠連五首

寢瘵謝人徒﹐滅迹入雲峯。巖壑寓耳目﹐歡愛隔音容。永絕賞心望﹐長懷莫與同。

末路值令弟﹐開顏披心胸。

心胸旣云披﹐意得咸在玆。淩澗尋我室﹐散帙問所知。夕慮曉月流﹐朝忌曛日馳。

晤對無厭歇﹐聚散成分離。

分離別西川﹐回景歸東山。別時悲已甚﹐別後情更延。傾想遲嘉音﹐果枉濟江篇。

辛勤風浪事﹐款曲洲渚言。

洲渚旣淹時﹐風波子行遲。務協華京想﹐詎存空谷期。猶復惠來章﹐祗足攬餘思。

儻若果歸言﹐其陶暮春時。

暮春𨿽未交﹐仲春善遊遨。山桃發紅萼﹐野蕨漸紫苞。嚶鳴已悅豫﹐幽居猶郁陶。

夢寐佇歸舟﹐釋我吝與勞。

登臨海嶠初發疆中作與從弟惠連可見羊何其和之四首

杪秋尋遠山﹐山遠行不近。與子別山阿﹐含酸赴修畛。中流袂就判﹐欲去情不忍。

顧望脰未悁﹐汀曲舟已隱。

隱汀絕望舟﹐騖棹逐驚流。欲抑一生歡﹐並奔千里遊。日落當棲薄﹐系纜臨江樓。

豈惟夕情斂﹐憶爾共淹畱。

淹畱昔時歡﹐復增今日嘆。玆情已分慮﹐況乃協悲端。秋泉鳴北澗﹐哀猿響南巒。

戚戚新別心﹐淒淒久念攢。

攢念攻別心﹐旦發淸溪陰。暝投剡中宿﹐明登天姥岑。髙髙入云霓﹐還期那可尋。

倘遇浮丘公﹐長絕子徽音。

初發石首城

白圭尙可磨﹐斯言易爲緇。𨿽抱中孚爻﹐猶勞貝錦詩。寸心若不亮﹐微命察如絲。

日月垂光景﹐成貸遂兼玆。出宿薄京畿﹐晨裝摶曾�。重經平生別﹐再與朋知辭。

故山日已遠﹐風波豈還時。迢迢萬里帆﹐茫茫終何之。遊當羅浮行﹐息必廬霍期。

越海陵三山﹐遊湘歷九嶷。欽聖若旦暮﹐懷賢亦淒其。皎皎明發心﹐不爲歲寒欺。

入東道路詩

整駕辭金門﹐命旅惟詰朝。懷居顧歸云﹐指塗溯行飆。屬值淸明節﹐榮華感和韶。

陵隰繁綠杞﹐墟囿粲紅桃。��翚方雊﹐纖纖麥垂苗。隱畛邑裏密﹐緬邈江海遼。

滿目皆古事﹐心賞貴所髙。魯連謝千金﹐延州權去朝。行路旣經見﹐願言寄吟謠。

道路憶山中

采菱調易急﹐江南歌不緩。楚人心音絕﹐越客腸今斷。斷絕𨿽殊念﹐俱爲歸慮款。

存鄕爾思積﹐憶山我憤懣。追尋棲息時﹐偃臥任縱誕。得性非外求﹐自己爲誰纂。

不怨秋夕長﹐常苦夏日短。濯流激浮湍﹐息陰倚密竿。懷故叵新歡﹐含悲忘春暖。

淒淒明月吹﹐惻惻廣陵散。殷勤訴危柱﹐慷慨命促管。

入彭蠡湖口

客遊倦水宿﹐風潮難具論。洲島驟回合﹐圻岸屢崩奔。乘月聽哀狖﹐浥露馥芳蓀。

春晚綠野秀﹐巖髙白雲屯。千念集日夜﹐萬感盈朝昏。攀巖照石鏡﹐牽葉入松門。

三江事多往﹐九派理空存。靈物合珍怪﹐異人祕精魂。金膏滅明光﹐水碧綴流溫。

徒作千里曲﹐弦絕念彌惇。

入華子岡是麻源第三谷

南州實炎徳﹐大樹陵寒山。銅陵映碧澗﹐石磴瀉紅泉。旣枉隱淪客﹐亦棲肥遁賢。

險徑無測度﹐天路非術阡。遂登羣峯首﹐邈若升雲煙。羽人絕仿佛﹐丹丘徒空筌。

圖牒復磨滅﹐碑版誰聞傳。莫辧百代後﹐安知千載前。且申獨往意﹐乘月弄潺湲。

恆充俄頃用﹐豈爲古今然。

登歸�三瀑布望兩溪

我行乘日垂﹐放舟候月圓。沬江免風濤﹐涉淸弄漪漣。積石竦兩溪﹐飛泉倒三山。

亦旣窮登陟﹐荒藹橫目前。窺巖不睹景﹐披林豈見天。陽烏尙傾翰﹐幽篁未爲邅。

退尋平常時﹐安知巢穴難。風雨非攸�﹐擁志誰與宣。儻有同枝條﹐此日卽千年。

初往新安桐廬口

﹝糸希﹞﹝糸谷﹞𨿽淒其﹐授衣尙未至。感節良已深﹐懷古亦云思。不有千里棹﹐孰申百代意。

遠協尙子心﹐遙得許生計。旣及冷風善﹐又卽秋水駛。江山共開曠﹐云日相照媚。

景夕羣物淸﹐對玩咸可�。

擬魏太子鄴中集詩八首並序

建安末﹐余時在鄴宮﹐朝遊夕宴﹐究歡愉之極。天下良辰﹑美景﹑賞心﹑樂事﹐四者難並﹐今昆弟友朋﹐二三諸彥﹐共盡之矣。古來此娛﹐書籍未見。何者﹩楚襄王時﹐有宋玉﹟唐﹟景﹐梁孝王時﹐有鄒﹑枚﹑嚴﹑馬﹐遊者美矣﹐而其主不文。漢武帝徐樂諸才﹐備應對之能﹐而雄猜多忌﹐豈獲晤言之適﹪不誣方將﹐庶必賢於今日爾。歲月如流﹐零落將盡﹐撰文懷人﹐感往增愴﹗其辭曰﹕

魏太子

百川赴巨海﹐眾星環北辰。照灼爛淸漢﹐遙裔起長津。天地中橫潰﹐家王拯生民。

區宇旣蕩滌﹐羣英必來臻。忝此欽賢性﹐由來常懷仁。況值眾君子﹐傾心隆日新。

論物靡浮說﹐析理實敷陳。羅縷豈闕辭﹐窈窕究天人。澄觴滿金罍﹐連榻設華茵。

急弦動飛聽﹐淸歌拂梁塵。莫言相遇易﹐此歡信可珍。

王粲

家本秦川貴公子孫﹐遭亂流寓﹐自傷情多。

幽厲昔崩亂﹐桓靈今板蕩。伊洛說燎煙﹐函崤沒無像。整裝辭秦川﹐秣馬赴楚壤。

沮漳自可美﹐客心非外獎。常嘆詩人言﹐式微何由往。上宰奉皇靈﹐侯伯咸宗長。

云騎亂漢南﹐宛郢皆掃蕩。排霧屬盛明﹐披云對淸朗。慶泰欲重疊﹐公子特先賞。

不謂息肩願﹐一旦值明兩。並載遊鄴京﹐方舟泛河廣。綢繆淸宴娛﹐寂寥梁棟響。

旣作長夜飲﹐豈顧乘日養。

陳琳

袁本初書記之士﹐故述喪亂事多。

皇漢逢迍邅﹐天下遭氛慝。董氏淪關西﹐袁家擁河北。單民易周章﹐窘身就羈勒。

豈意事乖己﹐永懷戀故國。相公實勤王﹐信能定蝥賊。復睹東郡輝﹐重見漢朝則。

餘生幸已多﹐矧乃值明徳。愛客不告疲﹐余宴遺景刻。夜聽極星爛﹐朝遊窮曛黑。

哀哇動梁埃﹐急觴蕩幽默。且盡一日娛﹐莫知古來惑。

徐幹

少無宦情﹐有箕潁之心事﹐故仕世多素辭。

伊昔家臨淄﹐提攜弄齊瑟。置酒飲膠東﹐淹畱憩髙密。此歡謂可終﹐外物始難畢。

搖蕩箕濮情﹐窮年迫憂慄。末塗幸休明﹐棲集建薄質。已免負薪苦﹐仍遊椒蘭室。

淸論事究萬﹐美話信非一。行觴奏悲歌﹐永夜系白日。華屋非蓬居﹐時髦豈余匹。

中飲顧昔心﹐悵焉若有失。

劉楨

卓犖偏人﹐而文最有气﹐所得頗經奇。

貧居晏裏閈﹐少小長東平。河衮當衝要﹐淪飄薄許京。廣川無逆流﹐招納廁羣英。

北渡黎陽津﹐南登宛郢城。旣覽古今事﹐頗得治亂情。歡友相解達﹐敷奏究平生。

矧荷明哲顧﹐知深覺命輕。朝遊牛羊下﹐暮坐括揭鳴。終歲非一日﹐傳卮弄淸聲。

辰事旣難諧﹐歡願如今並。惟羨肅肅翰﹐繽紛戾髙冥。

應瑒

汝潁之上﹐流離世故﹐頗有飄薄之嘆。

嗷嗷雲中雁﹐舉翮自委羽。求涼弱水湄﹐違寒長沙渚。顧我梁川時﹐緩步集潁許。

一旦逢世難﹐淪薄恆羈旅。天下昔未定﹐托身早得所。官渡廁一卒﹐烏林預艱阻。

晚節值眾賢﹐會同庇天宇。列坐蔭華榱﹐金樽盈淸醑。始奏延露曲﹐繼以闌夕語。

調笑輒酬答﹐嘲謔無慚沮。傾軀無遺慮﹐在心良已敍。

阮瑀

管書記之任﹐故有優渥之言。

河洲多沙塵﹐風悲黃雲起。金羈相馳逐﹐耿翩何窮已。慶雲惠優渥﹐微薄攀多士。

念昔渤海時﹐南皮戲淸沚。今夏河曲遊﹐鳴葭泛蘭汜。睶步陵丹梯﹐並坐侍君子。

妍談旣愉心﹐哀音信睦耳。傾酤系芳醑﹐酌言豈終始。自從食萍來﹐惟見今日美。

平原侯植

公子不及世事﹐但美遨遊﹐然頗有憂生之嗟。

朝遊登鳳閣﹐日暮集華沼。傾柯引弱枝﹐攀條摘蕙艸。徙倚窮騁望﹐目極盡所討。

西顧太行山﹐北眺邯鄲道。平衢修且直﹐白楊信裊裊。副君命飲宴﹐歡娛寫懷抱。

良遊匪晝夜﹐豈云晚與早。眾賓悉精妙﹐淸辭灑蘭藻。哀音下回鵠﹐余哇徹淸昊。

中山不知醉﹐飲徳方覺飽。願以黃髮期﹐養生念將老。

石壁立招提精舍

四城有頓躓﹐三世無極已。浮歡昧眼前﹐沈照貫終始。壯齡緩前期﹐頹年迫暮齒。

揮霍夢幻頃﹐飄忽風電起。良緣迨未謝﹐時逝不可俟。敬擬靈鷲山﹐尙想只洹軌。

絕澑飛庭前﹐髙林映窗裏。禪室棲空觀﹐講宇析妙理。

過瞿溪山僧

迎旭淩絕嶝﹐映泫歸漵浦。鉆燧斷山木﹐掩岸瑾石戶。結架非丹甍﹐藉田資宿莽。

同遊息心客﹐曖然若可睹。淸霄颺浮煙﹐空林響法鼓。忘懷狎鷗魚攸﹐攝生馴兕虎。

望岑眷靈鷲﹐延心念淨土。若乘四等觀﹐永拔三界苦。

七夕詠牛女

火逝首秋節﹐新明弦月夕。月弦光照戶﹐秋首風入隙。淩峯步曾崖﹐憑云肆遙脈。

徙倚西北庭﹐竦踴東南覿。紈綺無報章﹐河漢有駿軛。

彭城宮中直感歲暮

艸艸眷䢐物﹐契契矜歲殫。楚艷起行戚﹐吳趨絕歸歡。修帶緩舊裳﹐素鬢攺朱顏。

晚暮悲獨坐﹐鳴是鳥歇春蘭。

會吟行

六引緩淸唱﹐三調佇繁音。列筵皆靜寂﹐咸共聆會吟。會吟自有初﹐請從文命敷。

敷績壺冀始﹐刊木至江汜。列宿炳天文﹐負海橫地理。連峯競千仞﹐背流各百里。

滮池漑粳稻﹐輕雲曖松杞。兩京愧佳麗﹐三都豈能似。層臺指中天﹐髙墉積崇雉。

飛燕躍廣途﹐益鳥首戲淸沚。肆呈窈窕容﹐路曜便娟子。自來彌年代﹐賢達不可紀。

勾踐善廢興﹐越叟識行止。範蠡出江湖﹐梅福入城市。東方就旅逸﹗梁鴻去桑梓。

牽綴書土風﹗辭殫意未已。

十八家詩抄﹟卷三

鮑明遠五古一百三十一首

采桑

季春梅始落﹐工女事蠶作。采桑淇洧間﹐還戲上宮閣。早蒲時結陰﹐晚篁初解籜。

藹藹霧滿閨﹐融融景盈幕。乳燕逐艸虫﹐巢蜂拾花萼。是節最暄妍﹐佳服又新爍。

綿嘆對迥塗﹐揚歌弄場藿。抽琴試抒思﹐薦珮果成托。承君郢中美﹐服義久心諾。

衛風古愉艷﹐鄭俗舊浮薄。靈願悲渡湘﹐宓賦笑瀍洛。盛明難重來﹐淵意爲誰涸。

君其且調弦﹐桂酒妾行酌。

代蒿裏行

同盡無貴賤﹐殊願有窮伸。馳波催永夜﹐零露逼短晨。結我幽山駕﹐去此滿堂親。

虛容遺劍佩﹐實貌戢衣巾。鬥酒安可酌﹐尺書誰復陳。年代稍推遠﹐懷抱日幽淪。

人生良可劇﹐無道與何人。賫我長恨意﹐歸爲狐兔塵。

代挽歌

獨處重冥下﹐憶昔登髙臺。傲岸平生中﹐不爲物所裁。埏門只復閉﹐白蟻相將來。

生時芳蘭體﹐小虫今爲災。玄鬢無復根﹐枯髏依靑苔。憶昔好飲酒﹐素盤進靑梅。

彭韓及廉藺﹐疇昔已成灰。壯士皆死盡﹐餘人安在哉。

代東門行

傷禽惡弦驚﹐倦客惡離聲。離聲斷客情﹐賓禦皆涕零。涕零心斷絕﹐將去復還訣。

一息不相知﹐何況異鄕別。遙遙徵駕遠﹐杳杳白日晚。居人掩閨臥﹐行子夜中飯。

野風吹艸木﹐行子心腸斷。食梅常苦酸﹐衣葛常苦寒。絲竹徒滿座﹐憂人不解顏。

長歌欲自慰﹐彌起長恨端。

代放歌行

蓼虫避葵堇﹐習苦不言非。小人自齷齪﹐安知曠士懷。雞鳴洛城裏﹐禁門平旦開。

冠蓋縱橫至﹐車騎四方來。素帶曳長飆﹐華纓結遠埃。日中安能止﹐鐘鳴猶未歸。

夷世不可逢﹐賢君信愛才。明慮自天斷﹐不受外嫌猜。一言分珪爵﹐片善辭艸萊。

豈伊白璧賜﹐將起黃金臺。今君有何疾﹐臨路獨遲回。

代陳思王京洛篇二首

鳳樓十二重﹐四戶八綺窗。繡桷金蓮花﹐桂柱玉盤龍。珠簾無隔露﹐羅幌不勝風。

寶帳三千所﹐爲爾一朝容。揚芬紫煙上﹐垂彩綠雲中。春吹回白日﹐霜髙落塞鴻。

但懼秋塵起﹐盛愛逐衰蓬。坐視靑苔滿﹐臥對錦筵空。琴瑟縱橫散﹐舞衣不復縫。

古來共歇薄﹐君意豈獨濃。惟見雙黃鵠﹐千里一相從。

南遊偃師縣﹐斜上霸陵東。回瞻龍首堞﹐遙望徳陽宮。重門遠照耀﹐天閣復穹隆。

城傍疑復道﹐樹裏識松風。黃河入洛水﹐丹泉繞射熊。夜輪懸素魄﹐朝天蕩碧空。

秋霜曉驅雁﹐春雨暗成虹。曲陽造甲第﹐髙安還禁中。劉蒼歸作相﹐竇憲出臨戎。

此時車馬合﹐玆晨冠蓋通。誰知兩京盛﹐歡宴遂無窮。

代門有車馬客行

門有車馬客﹐問客何鄕士。捷步往相訊﹐果得舊鄰里。淒淒聲中情﹐慊慊增下俚。

語昔有故悲﹐論今無新喜。淸晨相訪慰﹐日暮不能已。歡戚競尋緒﹐談調何終止。

辭端竟未究﹐忽唱分途始。前悲尙未弭﹐後感方復起。嘶聲盈我口﹐談言在君耳。

手迹可傳心﹐願爾篤行李。

代欋歌行

羈客離嬰時﹐飄�無定所。昔秋寓江界﹐玆春客河滸。往戢於役身﹐願言無懷楚。

泠泠�疏潭﹐邕邕雁循渚。礍戾長風振﹐搖曳髙帆舉。驚波無畱連﹐舟人不躊佇。

代白頭吟

直如朱絲繩﹐淸如玉壺冰。何慚宿昔意﹐猜恨坐相仍。人情賤恩舊﹐世議逐衰興。

毫髮一爲瑕﹐丘山不可勝。食苗實碩鼠﹐點白信蒼蠅。鳧鵠遠成美﹐薪芻前見陵。

申黜褒女進﹐班去趙姬升。周王日淪惑﹐漢帝益嗟稱。心賞猶難恃﹐貌恭豈易憑。

古來共如此﹐非君獨撫膺。

代東武吟

主人且勿喧﹐賤子歌一言。僕本寒鄕士﹐出身蒙漢恩。始隨張校尉﹐占募到河源。

後逐李輕車﹐追虜窮塞垣。密塗亙萬里﹐寧歲猶七奔。肌力盡鞍甲﹐心思歷涼溫。

將軍旣下世﹐部曲亦罕存。時事一朝異﹐孤績誰復論。少壯辭家去﹐窮老還入門。

腰釒兼刈葵藿﹐倚杖牧雞豚。昔如睼上鷹﹐今似檻中猿。徒結千載恨﹐空負百年怨。

棄席思君幄﹐疲馬戀君軒。願垂晉主惠﹐不愧田子魂。

代別鶴操

雙鶴俱起時﹐徘徊滄海間。長弄若天漢﹐輕軀似云懸。幽客時結侶﹐提攜遊三山。

靑繳淩瑤臺﹐丹羅籠紫煙。海上悲風急﹐三山多雲霧。散亂一相失﹐驚孤不得住。

緬然日月馳﹐遠矣絕音儀。有願而不遂﹐無怨以生離。鹿鳴在深艸﹐蟬鳴隱髙枝。

心自有所存﹐旁人那得知。

代出自薊北門行

羽檄起邊亭﹐烽火入咸陽。徵騎屯廣武﹐分兵救朔方。嚴秋筋竿勁﹐虜陣精且彊。

天子按劍怒﹐使者遙相望。雁行緣石徑﹐魚貫度飛梁。簫鼓流漢�﹐旌甲被胡霜。

疾風衝塞起﹐沙礫自飄揚。馬毛縮如蝟﹐角弓不可張。時危見臣節﹐世亂識忠良。

投軀報明主﹐身死爲國殤。

代陸平原君子有所思行

西上登雀臺﹐東下望云闕。層閣肅天居﹐馳道直如發。繡甍結飛霞﹐璇題納行月。

築山擬蓬壺﹐穿池類溟渤。選色徧齊岱﹐徵聲匝邛越。陳鐘陪夕宴﹐笙歌待明發。

年貌不可還﹐身意會盈歇。蟻壤漏山阿﹐絲淚毀金骨。器惡含滿欹﹐物忌厚生沒。

智哉眾多士﹐服理辧昭晰。

代悲哉行

羈人感淑節﹐緣感欲回轍。我行詎幾時﹐華實驟舒結。睹實情有悲﹐瞻華意無悅。

覽物懷同志﹐如何復乖別。翩翩翔禽羅﹐關關鳴鳥列。翔鳴尙儔偶﹐所嘆獨乖絕。

代陳思王白馬篇

白馬馬辛角弓﹐鳴鞭乘北風。要途問邊急﹐雜虜入雲中。閉壁自往夏﹐淸野徑還冬。

僑裝多闕絕﹐旅服少裁縫。埋身守漢境﹐沈命對胡封。薄暮塞雲起﹐飛沙被遠松。

含悲望兩都﹐楚歌登四墉。丈夫設計誤﹐懷恨逐邊戎。棄別中國愛﹐邀冀胡馬功。

去來今何道﹐卑賤生所鐘。但令塞上兒﹐知我獨爲雄。

代升天行

家世宅關輔﹐勝帶宦王城。備聞十帝事﹐委曲兩都情。倦見物興衰﹐驟睹俗屯平。

翩翻若回掌﹐恍惚似朝榮。窮途悔短計﹐晚志重長生。從師入遠嶽﹐結友事仙靈。

五圖發金記﹐九龠隱丹經。風餐委松宿﹐云臥恣天行。冠霞登彩閣﹐解玉飲椒庭。

暫遊越萬里﹐少別數千齡。鳳臺無還駕﹐簫管有遺聲。何當與汝曹﹐啄腐共吞腥。

松柏篇並序

余患腳上气四十餘日。知舊先借《傅玄集》﹐以余病劇﹐遂見還。開帙﹐適見樂府詩《龜鶴篇》﹐於危病中見長逝詞﹐惻然酸懷。抱如此重病﹐彌時不差﹐呼吸乏喘﹐舉目悲矣。火藥間闕而擬之。

松柏受命獨﹐歷代長不衰。人生浮且脆﹐﹝鳥穴﹞若晨風悲。東海迸逝川﹐西山導落暉。

南廓悅籍短﹐蒿裏收永歸。諒無疇昔時﹐百病起盡期。志士惜牛刀﹐忍勉自療治。

傾家行藥事﹐顚沛去迎醫。徒備火石苦﹐奄至不得辭。龜齡安可獲﹐岱宗限已迫。

睿聖不得畱﹐爲善何所益。捨此赤縣居﹐就彼黃壚宅。永離九原親﹐長與三辰隔。

屬纊生望盡﹐闔棺世業埋。事痛存人心﹐恨結亡者懷。祖葬旣云及﹐壙土遂亦已開。

室族內外哭﹐親疏同共哀。外姻遠近至﹐名列通夜臺。扶輿出殯宮﹐低徊戀庭室。

天地有盡期﹐我去無還日。居者今已盡﹐人事從此畢。火歇煙旣沒﹐形銷聲亦滅。

鬼神來依我﹐生人永辭訣。大暮杳悠悠﹐長夜無時節。郁湮重冥下﹐煩冤難具說。

安寢委沈寞﹐戀戀念平生。事業有餘結﹐刊述未及成。資儲無擔石﹐兒女皆孩嬰。

一朝放捨去﹐萬恨纏我情。追憶世上事﹐束教已自拘。明發靡怡愈﹐夕歸多憂虞。

轍閒晨徑荒﹐輟宴式酒濡。知今瞑目苦﹐恨失爾時娛。遙遙遠民居﹐獨埋深壤中。

墓前人迹滅﹐冢上艸日丰。空林響鳴蜩﹐髙松結悲風。長寐無覺期﹐誰知逝者窮。

生存處交廣﹐連榻舒華茵。已沒一何苦﹐楛哉不容身。昔日平居時﹐晨夕對六親。

今日奄柰何﹐一見無諧因。禮席有降殺﹐三齡速過隙。幾筵就收撤﹐室宇攺疇昔。

行女遊歸途﹐仕子復王役。家世本平常﹐獨有亡者劇。時祀望歸來﹐四節靜塋丘。

孝子撫墳號﹐父兮知來不。欲還心依戀﹐欲見絕無由。煩冤荒隴側﹐肝心盡崩抽。

代苦熱行

赤阪橫西阻﹐火山赫南威。身熱頭且痛﹐馬墜魂來歸。湯泉發云潭﹐焦煙起石圻。

日月有恆昏﹐雨露未嘗晞。丹蛇逾百尺﹐玄蜂盈十圍。含沙射流影﹐吹蠱病行暉。

瘴气晝薰體﹐菵露夜沾衣。饑猿莫下食﹐晨禽不敢飛。毒涇尙多死﹐度滬寧具腓。

生軀蹈死地﹐昌志登禍機。戈船榮旣薄﹐伏波賞亦微。爵輕君尙惜﹐士重安可希。

代朗月行

朗月出東山﹐照我綺窗前。窗中多佳人﹐被服妖且妍。靚妝坐帷裏﹐當戶弄淸弦。

鬢奪衛女迅﹐體絕飛燕先。爲君歌一曲﹐當作朗月篇。酒至顏自解﹐聲和心亦宣。

千金何足重﹐所存意气間。

代堂上歌行

四坐且莫喧﹐聽我堂上歌。昔仕京洛時﹐髙門臨長河。出入重宮裏﹐結友曹與何。

車馬相馳逐﹐賓朋好容華。陽春孟春月﹐朝光散流霞。輕步逐芳風﹐言笑弄丹葩。

暉暉朱顏酡﹐紛紛織女梭。滿堂皆美人﹐目成對湘娥。𨿽謝侍君閒﹐明妝帶綺羅。

箏笛更談吹﹐髙唱好相和。萬曲不關心﹐一曲動情多。欲知情厚薄﹐更聽此聲過。

代結客少年場行

驄馬金絡頭﹐錦帶佩吳鉤。失意杯酒間﹐白刃起相仇。追兵一旦至﹐負劍遠行遊。

去鄕三十載﹐復得還舊丘。升髙臨四關﹐表裏望皇州。九衢平若水﹐雙闕似云浮。

扶宮羅將相﹐夾道列王侯。日中市朝滿﹐車馬若川流。擊鐘陳鼎食﹐方駕自相求。

今我獨何爲﹐埳礎懷百憂。

扶風歌

昨辭金華殿﹐今次雁門縣。寢臥握秦戈﹐棲息抱越箭。忍悲別親知﹐行泣隨徵傳。

寒煙空徘徊﹐朝日乍舒捲。

代少年時至衰老行

憶昔少年時﹐馳逐好名晨。結友多貴門﹐出入富兒鄰。綺羅艷華風﹐車馬自揚塵。

歌唱靑齊女﹐彈箏燕趙人。好酒多芳气﹐肴味厭時新。今日每相念﹐此事邈無因。

寄語後生子﹐作樂當及春。

代陽春登荊山行

旦登荊山頭﹐崎嶇道難遊。早行犯霜露﹐苔滑不可畱。極眺入云表﹐窮目盡帝州。

方都列萬室﹐層城帶髙樓。奕奕朱軒馳﹐紛紛縞衣流。日氛映山浦﹐暄霧逐風收。

花木亂平原﹐桑柘綿平疇。攀條弄紫莖﹐藉露折芳柔。遇物𨿽成趣﹐念者不解憂。

且共傾春酒﹐長歌登山丘。

代貧賤苦愁行

湮沒𨿽死悲﹐貧苦卽生劇。長嘆至天曉﹐愁苦窮日夕。盛顏當少歇﹐鬢髮先老白。

親友四面絕﹐朋知斷三益。空庭慚樹萱﹐藥餌愧過客。貧年忘日時﹐黯顏就人惜。

俄頃不相酬﹐恧怩面已赤。或以一金恨﹐便成百年隙。心爲千條計﹐事未見一獲。

運圮津塗塞﹐遂轉死溝洫。以此窮百年﹐不如還窀穸。

代邊居行

少年遠京陽﹐遙遙萬里行。陋巷絕人徑﹐茅屋摧山岡。不睹車馬迹﹐但見麋鹿場。

長松何落落﹐丘隴無復行。邊地無髙木﹐蕭蕭多白楊。盛年日月書﹐一去萬恨長。

悠悠世中人﹐爭此錐刀忙。不憶貧賤時﹐富貴輒相忘。紛紛徒滿目﹐何關慨予傷。

不如一畝中﹐髙會挹淸漿。遇樂便作樂﹐莫使候朝光。

代邽街行

佇立出門衢﹐遙望轉蓬飛。蓬去舊根在﹐連翩逝不歸。念我捨鄕俗﹐親好久乖違。

慷慨懷長想﹐惆悵戀音徽。人生隨事變﹐遷化焉可祈。百年難必果﹐千慮易盈虧。

蕭史曲

蕭史愛長年﹐嬴女惜童顏。火粒願排棄﹐霞霧好登攀。龍飛逸天路﹐鳳起入秦關。

身去長不返﹐簫聲時往還。

侍宴覆舟山二首

息雨淸上郊﹐開云照中縣。遊軒越丹居﹐暉燭集涼殿。淩髙躋飛楹﹐追巖起流宴。

松苑含靈羣﹐巖庭藏物變。明輝爍神都﹐麗气冠華甸。目遠幽情周﹐醴洽深恩徧。

繁霜飛玉闥﹐愛景麗皇州。淸蹕戒馳路﹐羽蓋佇宣遊。神居旣崇盛﹐礏山僉信環周。

禮俗陶徳聲﹐昌會溢民謳。慚無勝化質﹐謬從雲雨遊。

從拜陵登京峴

孟冬十月交﹐殺盛陰欲終。風烈無勁艸﹐寒甚有凋松。軍井冰晝結﹐士馬氈夜重。

晨登峴山首﹐霜雪凝未通。息鞍循隴上﹐支劍望雲峯。表裏觀地險﹐升降究天容。

東嶽覆如礪﹐瀛海安足窮。傷哉長永矣﹐馳光不再中。衰賤謝遠願﹐疲老還舊邦。

深徳竟何報﹐徒令田陌空。

蒜山被始興王命作

暮冬霜朔嚴﹐地閉泉不流。玄武藏木陰﹐丹鳥還養羞。勞農澤旣周﹐役車時亦休。

髙薄符好蒨﹐藻駕及時遊。鹿苑豈淹睇﹐兔園不足畱。升嶠眺日軌﹐臨迥望滄洲。

云生玉堂裏﹐風靡銀臺陬。陂石類星懸﹐嶼木似煙浮。形勝信天府﹐珍寶麗皇州。

白日回淸景﹐芳艷洽歡柔。參差出寒吹﹐礐戾江上謳。王徳愛文雅﹐飛翰灑鳴球。

美哉物會昌﹐衣道服光猷。

登廬山

懸裝亂水區﹐薄旅次山楹。千巖盛阻積﹐萬壑勢回縈。礑礒髙昔貌﹐紛亂襲前名。

洞澗窺地脈﹐聳樹隱天經。松磴上迷密﹐云竇下縱橫。陰冰實夏結﹐炎樹信冬榮。

嘈﹝口贊﹞晨昆鳥思﹐叫嘯夜猿淸。深崖伏化迹﹐窮岫�長靈。乘此樂山性﹐重以遠遊情。

方躋羽人途﹐永與煙霧並。

登廬山望石門

訪世失隱論﹐從山異靈士。明發振云冠﹐升嶠遠棲趾。髙岑隔半天﹐長崖斷千里。

氛霧承星辰﹐潭壑洞江汜。嶄絕類虎牙﹐山贊岏象熊耳。埋冰或百年﹐韜樹必千祀。

雞鳴淸澗中﹐猿嘯白雲裏。瑤波逐穴開﹐霞石觸峯起。回亙非一形﹐參差悉相似。

傾聽鳳管賓﹐緬望釣龍子。松桂盈膝前﹐如何穢城市。

從登香鑪峯

辭宗盛荊夢﹐登歌美鳧繹。徒收杞梓饒﹐曾非羽人宅。羅景藹云扃﹐沾光扈龍策。

禦風親列塗﹐乘山窮禹迹。含嘯對霧岑﹐延蘿倚峯壁。靑冥搖煙樹﹐穹跨負天石。

霜崖滅土膏﹐金澗測泉脈。旋淵抱星漢﹐乳竇通海碧。谷館駕鴻人﹐巖棲咀丹客。

殊物藏珍怪﹐奇心隱仙籍。髙世伏音華﹐綿古遁精魄。蕭瑟生哀聽﹐參差遠驚覿。

慚無獻賦才﹐洗污奉毫帛。

從庾中郎遊園山石室

荒塗趣山楹﹐云崖隱靈室。岡澗紛縈抱﹐林障杳重密。昏昏磴路深﹐活活梁水疾。

幽隅秉晝燭﹐地牖窺朝日。怪石似龍章﹐瑕壁麗錦質。洞庭安可窮﹐漏井終不溢。

沈空絕景聲﹐崩危坐驚栗。神化豈有方﹐妙象竟無述。至哉煉玉人﹐處此長自畢。

登翻車峴

髙山絕云霓﹐深谷斷無光。晝夜淪霧雨﹐冬夏結寒霜。淖阪旣馬領﹐磧路又羊腸。

畏冫余疑旅人﹐忌轍覆行箱。升岑望原陸﹐四眺極川梁。遊子思故居﹐離客遲新鄕。

新知有客慰﹐追故遊子傷。

登黃鶴磯

木葉江渡寒﹐雁還風送秋。臨流斷商弦﹐瞰川悲棹謳。適郢無東轅﹐還夏有西浮。

三崖隱丹磴﹐九派引滄流。淚行感湘別﹐弄珠懷漢遊。豈伊藥餌泰﹐得奪旅人憂。

登云陽九里埭

宿心不復歸﹐流年抱衰疾。旣成雲雨人﹐悲緒終不一。徒憶江南聲﹐空錄齊後瑟。

方絕縈弦思﹐豈見繞梁日。

自礪山東望震澤

瀾漫潭洞波﹐合沓崿嶂云。漲島遠不測﹐岡澗近難分。幽篁愁暮見﹐思鳥傷夕聞。

以此藉沈痾﹐棲迹別人羣。結言非盡書﹐有念豈敷文。

三日遊南苑

采蘋及華月﹐追節逐芳云。騰茜溢林疏﹐麗日曄山文。淸潭圓翠會﹐花薄綠綺紋。

合樽遽景斜﹐折榮吝組芬。

贈故人馬子喬六首

躑躅城上羊﹐攀隅食玄艸。俱共日月輝﹐昏明獨何早。夕風飄野籜﹐飛塵被長道。

親愛難重陳﹐懷憂坐空老。

寒灰滅更然﹐夕華晨更鮮。春冰𨿽暫攺﹐冬水復還堅。佳人捨我去﹐賞愛長絕緣。

歡至不畱日﹐感物輒傷年。

松生隴阪上﹐百尺下無枝。東南望河尾﹐西北隱昆崖。野風振山籟﹐朋鳥夜驚離。

悲涼貫年節﹐蔥翠恆若斯。安得艸木心﹐不怨寒暑移。

種橘南池上﹐種杏北池中。池北旣少露﹐池南又多風。早寒逼晚歲﹐衰恨滿秋容。

湘濱有靈鳥﹐其字曰鳴鴻。一挹繒繳痛﹐長別遠無雙。

皎如川上鵠﹐赫似握中丹。宿心誰不欺﹐明白古所難。憑楹觀皓月﹐灑酒蕩憂顏。

永念生平意﹐窮光不忍還。淹畱徒攀桂﹐延佇空結蘭。

雙劍將離別﹐先在匣中鳴。煙雨交將夕﹐從此遂分形。雌沈吳江裏﹐雄飛入楚城。

吳江深無底﹐楚關有崇扃。一爲天地別﹐豈直限幽明。神物終不隔﹐千祀儻還並。

答客

幽居屬有念﹐合意未連詞。會客從外來﹐問君何所思。澄神自惆悵﹐嘿慮久回疑。

謂賓少安席﹐方爲子陳之。我以蓽門士﹐負學謝前基。愛賞好偏越﹐放縱少矜持。

專求遂性樂﹐不計緝名期。歡至獨斟酒﹐憂來輒賦詩。聲交稍希歇﹐此意更堅滋。

浮生急馳電﹐物道險弦絲。深憂寡情謬﹐進伏兩暌時。願賜卜身要﹐得免後賢嗤。

和王丞

限生歸有窮﹐長意無已年。秋心日迥絕﹐春思坐連綿。銜協曠古願﹐斟酌髙代賢。

遁迹俱浮海﹐采藥共還山。夜聽橫石波﹐朝望宿巖煙。明澗子沿越﹐飛蘿予縈牽。

性好必齊遂﹐迹幽非妄傳。滅志身世表﹐藏名琴酒間。

日落望江贈荀丞

旅人乏愉樂﹐薄暮增思深。日落嶺雲歸﹐延頸望江陰。亂流瞔大壑﹐長霧匝髙林。

林際無窮極﹐云邊不可尋。惟見獨飛鳥﹐千里一揚音。推其感物情﹐則知遊子心。

君居帝京內﹐髙會日揮金。豈念慕羣客﹐咨嗟戀景沈。

秋日示休上人

枯桑葉易零﹐疲客心易驚。今玆亦何早﹐已聞絡緯鳴。回風滅且起﹐捲蓬息復徵。

愴愴簟上寒﹐淒淒帳裏淸。物色延暮思﹐霜露逼朝榮。臨堂觀秋艸﹐東西望楚城。

百物方蕭瑟﹐坐嘆從此生。

答休上人

酒出野田稻﹐菊生髙岡艸。味貌復何奇﹐能令君傾倒。玉碗徒自羞﹐爲君慨此秋。

金蓋覆牙柈﹐何爲心獨愁。

吳興黃浦亭庾中郎別

風起洲渚寒﹐云上日無輝。連山眇煙霧﹐長波迥難依。旅雁方南過﹐浮客未西歸。

已經江海別﹐復與親眷違。奔景易有窮﹐離袖安可揮。歡觴爲悲酌﹐歌服成泣衣。

溫念終不渝﹐藻志遠存追。役人多牽滯﹐顧路慚奮飛。昧心附遠翰﹐炯言藏佩韋。

與伍侍郎別

民生如野鹿﹐知愛不知命。飲齕具攢聚﹐翹陸猋欠驚迸。傷我慕類心﹐感爾食蘋性。

漫漫鄢郢途﹐渺渺淮海徑。子無金石質﹐吾有犬馬病。憂樂安可言﹐離會孰能定。

欽哉愼所宜﹐砥徳乃爲盛。貧遊不可忘﹐久交念惇敬。

送別王宣城

發郢流楚思﹐涉淇興衛情。旣逢靑春獻﹐復值白蘋生。廣望周千里﹐江郊藹微明。

舉爵自惆悵﹐歌管爲誰淸。潁陰騰前藻﹐淮陽流昔聲。樹道慕髙華﹐屬路佇深馨。

送從弟道秀別

參差生密念﹐躑躅行思悲。悲思戀光景﹐密念盈歲時。歲時多阻折﹐光景乏安怡。

以此苦風情﹐日夜驚懸旗。登山臨朝日﹐揚袂別所思。浸淫旦潮廣﹐瀾漫宿云滋。

天陰懼先發﹐路遠常早辭。篇詩後相憶﹐杯酒今無持。遊子苦行役﹐冀會非遠期。

贈傅都曹別

輕鴻戲江潭﹐孤雁集洲沚。邂逅兩相親﹐緣念共無已。風雨好東西﹐一隔頓萬里。

追憶棲宿時﹐聲容滿心耳。落日川渚寒﹐愁雲繞天起。短翮不能翔﹐徘徊煙霧裏。

和傅大農與僚故別

絕節無緩響﹐傷雁有哀音。非同年歲意﹐誰共別離心。伊昔謬通塗﹐冠屣預人林。

浮江望南嶽﹐登潮窺海陰。孰謂遊居淺﹐慕美久相深。萋萋春艸秀﹐嚶嚶喜候禽。

辰物盡明茂﹐尊盛獨幽沈。之子安所適﹐我方棲舊岑。墜歡豈更接﹐明愛邈難尋。

送盛侍郎餞候亭

沾霜襲冠帶﹐驅駕越城瞛。北臨出塞道﹐南望入鄕津。髙墉宿寒霧﹐平野起秋塵。

君爲坐堂子﹐我乃負羈人。欣悲豈等志﹐甘苦誠異身。結涕園中艸﹐憔悴悲此春。

與荀中書別

勞舟厭長浪﹐疲倦�行風。連翩感孤志﹐契闊傷賤躬。親交篤離愛﹐眷戀置酒終。

敷文勉徵念﹐發藻慰愁容。思君吟涉洧﹐撫己謠渡江。慚無黃鶴翅﹐安得久相從。

願遂宿知意﹐不使舊山空。

從過舊宮

肅裝屬云旅﹐奉靷承末塗。嚴恭履桑梓﹐加敬覽枌楡。靈命蘊川瀆﹐帝寶伏篇圖。

虎變由石紐﹐龍翔自鼎湖。功冠生民始﹐道妙神器初。宮陛畱前制﹐歌思溢今衢。

余祥見云物﹐遺像存陶漁。泉流信淸泌﹐原野實甘荼。豈伊愛酆鄗﹐天險兼上腴。

東秦邦北門﹐非親誰克居。仁聲日月懋﹐惠澤雲雨敷。盧令美何歇﹐唐風久不渝。

微臣逢世慶﹐徵賦備人徒。空費行葦徳。采束謝生芻。

從臨海王上荊初發新渚

客行有苦樂﹐但問客何行。扳龍不待翼﹐附驥絕塵冥。梁珪分楚牧﹐羽益鳥指全荊。

云艫掩江汜﹐千里被連旌。戾戾旦風遒﹐嘈嘈晨鼓鳴。收纜辭帝郊﹐揚棹發皇京。

狐兔懷窟志﹐犬馬戀主情。撫襟同太息﹐相顧俱涕零。奉役塗未啟﹐思歸思已盈。

還都道中三首

悅懌遂還心﹐踴躍貪至勤。鳴雞戒徵路﹐暮息落日分。急流騰飛沫﹐回風起江氵賁。

孤獸夜啼侶﹐離鴻噪霜羣。物哀心交橫﹐聲切思紛紜。嘆慨訴同旅﹐美人無相聞。

風急訊灣浦﹐裝髙偃檣舳。夕聽江上波﹐遠極千里目。寒律驚窮蹊﹐爽气起喬木。

隱隱日沒岫﹐瑟瑟風發谷。鳥還暮林喧﹐潮上冰結洑。夜分霜下淒﹐悲端出遙陸。

愁來攢入懷﹐羈心苦獨宿。

久宦迷遠川﹐川廣每多懼。薄止閭邊亭﹐關歷險程路。霮﹝上雨下對﹞冥隅岫﹐濛昧江上霧。

時涼籟爭吹﹐流洊浪奔趣。惻馬增愁起﹐搔首東南顧。茫然荒野中﹐舉目皆凜素。

回風揚江泌﹐寒鳥棲動樹。太息終晨漏﹐企我歸飆遇。

上潯陽還都道中

昨夜宿南陵﹐今旦入蘆洲。客行惜日月﹐崩波不可畱。侵星赴早路﹐畢景逐前儔。

鱗鱗夕雲起﹐獵獵晚風遒。騰沙郁黃霧﹐翻浪揚白鷗。登艫眺淮甸﹐掩泣望荊流。

絕目盡平原﹐時見遠煙浮。倏忽坐還合﹐俄思甚兼秋。未嘗違戶庭﹐安能千里遊。

誰令乏古節﹐貽此越鄕憂。

還都至三山望石頭城

泉源安首流﹐川末澄遠波。晨光被水族﹐曉气歇林阿。兩江皎平迥﹐三山郁駢羅。

南帆望越嶠﹐北榜指齊河。關扃繞天邑﹐襟帶抱尊華。長城非壑山僉﹐峻岨似荊芽。

攢樓貫白日﹐摛堞隱丹霞。徵夫喜觀國﹐遊子遲見家。流連入京引﹐躑躅望鄕歌。

彌前嘆景促﹐逾近捲力路多。偕萃猶如玆﹐弘易將謂何。

還都口號

分壤蕃帝華﹐列正藹皇宮。禮宴及時暇﹐朝奏因歲通。維舟歇金景﹐結棹俟昌風。

鉦歌首寒物﹐歸吹踐開冬。陰沈煙塞合﹐蕭瑟涼海空。馳霜急歸節﹐幽云慘天容。

旌鼓貫玄塗﹐羽益鳥被長江。君王遲京國﹐遊子思鄕邦。恩世共渝洽﹐身願兩扳逢。

勉哉河濟客﹐勤爾尺波功。

行京口至竹裏

髙歌危且竦﹐鋒石橫復仄。復澗隱松聲﹐重崖伏云色。冰閉寒方壯﹐風動鳥傾翼。

斯志逢凋嚴﹐孤遊值曛逼。兼塗無憩鞍﹐半菽不遑食。君子樹令名﹐細人效命力。

不見長河水﹐淸濁俱不息。

發後渚

江上气早寒﹐仲秋始霜雪。從軍乏衣糧﹐方冬與家別。蕭條背鄕心﹐淒愴淸渚發。

涼埃晦平臯﹐飛潮隱修樾。孤光獨徘徊﹐空煙視升滅。塗隨前峯遠﹐意逐後云結。

華志分馳年﹐韶顏慘驚節。推琴三起嘆﹐聲爲君斷絕。

岐陽守風

差池玉繩髙﹐掩藹瑤井沒。廣岸屯宿陰﹐懸巖棲歸月。役人喜先馳﹐軍令申早發。

洲迥風正悲﹐江寒霧未歇。飛雲日東西﹐別鶴方楚越。塵衣孰揮浣﹐蓬思亂光發。

發長松遇雪

土牛旣送寒﹐冥陸方浹馳。振風搖地局﹐封雪滿空枝。江渠合爲陸﹐天野浩無涯。

飲泉凍馬骨﹐斫冰傷役疲。昆明豈不慘﹐黍谷寧可吹。

詠史

五都矜財雄﹐三川養聲利。百金不市死﹐明經有髙位。京城十二衢﹐飛甍各鱗次。

任子彯華纓﹐遊客竦輕轡。明星晨未晞﹐軒蓋已云至。賓禦紛颯沓﹐鞍馬光照地。

寒暑在一時﹐繁華及春媚。君平獨寂寞﹐身世兩相棄。

蜀四賢詠

渤渚水浴鳧﹐春山玉抵鵲。皇漢方盛明﹐羣龍滿階閣。君平因世間﹐得還守寂寞。

閉簾注道徳﹐開卦述天爵。相如達生旨﹐能屯復能躍。陵令無人事﹐毫墨時灑落。

褒气有逸倫﹐雅繢信炳博。如令聖納賢﹐金璫易羈絡。良遮神明遊﹐豈伊覃思作。

玄經不期賞﹐虫篆憂散樂。首路或參差﹐投駕均遠托。身表旣非我﹐生內任丰薄。

擬古八首

魯客事楚王﹐懷金襲丹素。旣荷主人恩﹐又蒙令尹顧。日晏罷朝歸﹐鞍馬塞衢路。

宗黨生光輝﹐賓僕遠傾慕。富貴人所欲﹐道徳亦何懼。南國有儒生﹐迷方獨淪誤。

伐木淸江湄﹐設置守毚兔。

十五諷詩書﹐篇翰靡不通。弱冠參多士﹐飛步遊秦宮。側睹君子論﹐預見古人風。

兩說窮舌端﹐五車摧筆鋒。羞當白璧貺﹐恥受聊城功。晚節從世務﹐乘障遠和戎。

解佩襲犀渠﹐卷帙奉盧弓。始願力不及﹐安知今所終。

幽並重騎射﹐少年好馳逐。氈帶佩雙鞬﹐象弧插雕服。獸肥春艸短﹐飛鞚越平陸。

朝遊雁門上﹐暮還樓煩宿。石梁有餘勁﹐驚雀無全目。漢虜方未和﹐邊城屢翻覆。

畱我一白羽﹐將以分虎竹。

鑿井北陵隈﹐百丈不及泉。生事本瀾漫﹐何用獨精堅。幼壯重寸陰﹐衰暮及輕年。

放駕息朝歌﹐提爵止中山。日夕登城隅﹐周回視洛川。街衢積凍艸﹐城郭宿寒煙。

繁華悉何在﹐宮闕久崩塡。空謗齊景非﹐徒稱夷叔賢。

伊昔不治業﹐倦遊觀五都。海岱饒壯士﹐蒙泗多宿儒。結髮起躍馬﹐垂白對講書。

呼我升上席﹐陳觶發瓢壺。管仲死已久﹐墓在西北隅。後面崔嵬者﹐桓公舊冢廬。

君來誠旣晚﹐不睹崇明初。玉琬徒見傳﹐交友義漸疏。

束薪幽篁裏﹐刈黍寒澗陰。朔風傷我肌﹐號鳥驚思心。歲暮井賦訖﹐程課相追尋。

田租送函谷﹐獸槁輸上林。河渭冰未開﹐關隴雪正深。笞擊官有罰﹐呵辱吏見侵。

不謂乘軒意﹐伏櫪還至今。

河畔艸未黃﹐胡雁已矯翼。秋螢扶戶吟﹐寒婦成夜織。去歲徵人還﹐流傳舊相識。

聞君上隴時﹐東望久嘆息。宿昔攺衣帶﹐朝旦異容色。念此憂如何﹐夜長愁更多。

明鏡塵匣中﹐瑤琴生网羅。

蜀漢多奇山﹐仰望與云平。陰崖積夏雪﹐陽谷散秋榮。朝朝見雲歸﹐夜夜聞猿鳴。

憂人本自悲﹐孤客易傷情。臨堂設樽酒﹐畱酌思平生。石以堅爲性﹐君勿輕素誠。

紹古辭七首

橘生湘水側﹐菲陋人莫傳。逢君金華宴﹐得在玉几前。三川窮名利﹐京洛富妖妍。

恩榮難久恃﹐隆寵易衰偏。觀席妾淒愴﹐睹翰君泫然。徒抱忠孝志﹐猶爲葑菲遷。

昔與君別時﹐蠶妾初獻絲。何言年月駛﹐寒衣已搗治。絳繡多廢亂﹐篇帛久塵緇。

離心壯爲劇﹐飛念如懸旗。石席我不爽﹐徳音君勿欺。

瑟瑟涼海風﹐竦竦寒山木。紛紛羈思盈﹐慊慊夜弦促。訪言山海路﹐千里歌別鵠。

弦絕空咨嗟﹐形音誰賞錄。辛苦異人狀﹐美貌攺如玉。徒畜巧言鳥﹐不解心款曲。

孤鴻散江嶼﹐連翩遵渚飛。含嘶衡桂浦﹐馳顧河朔畿。攢攢勁秋木﹐昭昭淨冬輝。

窗前滌歡爵﹐帳裏縫舞衣。芳歲猶自可﹐日夜望君歸。

憑楹玩夜月﹐迥眺出谷云。還山路已遠﹐往海不及羣。徘徊淸淮汭﹐顧慕廣江氵賁。

物情乖喜歇﹐守操古難聞。三越丰少姿﹐容態傾動君。

開黛睹容顏﹐臨鏡訪遙塗。君子事河源﹐彌祀闕還書。春風掃地起﹐飛塵生綺疏。

文袿爲誰設﹐羅帳空捲舒。不怨身孤寂﹐但念星隱隅。

暖歲節物早﹐萬萌迎春達。春風夜女便娟﹐春霧朝晻靄。軟蘭葉可采﹐柔桑條易捋。

怨咽對風景﹐悶瞀守閨闥。天賦愁民命﹐捨生但契闊。憂來無行伍﹐歷亂如覃葛。

學古

北風十二月﹐雪下如亂巾。實是愁苦節﹐惆悵憶情親。會以兩少妾﹐同是洛陽人。

嬛綿好眉目﹐閒麗美腰身。凝膚皎若雪﹐明淨色如神。驕愛生盼矚﹐馨媚起朱唇。

衿服雜緹繢﹐首飾亂瓊珍。調弦俱起舞﹐爲我唱梁塵。人生貴得意﹐懷願待君申。

幸值嚴冬暮﹐幽夜方未晨。齊衿久兩設﹐角枕已雙陳。願君早休息﹐畱歌待三春。

古辭

容華不待年﹐何爲客遊梁。九月寒陰合﹐悲風斷君腸。嘆息空房婦﹐幽思坐自傷。

勞心結遠路﹐惆悵獨未央。

擬靑靑陵上柏

涓涓亂江泉﹐綿綿橫海煙。浮生旅昭世﹐空事嘆華年。書翰幸閒暇﹐我酌子縈弦。

飛鑣出荊路﹐騖服指秦川。渭濱富皇居﹐鱗館匝河山。輿童唱秉椒﹐棹女歌采蓮。

孚愉鸞閣上﹐窈窕鳳楹前。娛生信非謬﹐安用求多賢。

學劉公幹體五首

欲宦乏王事﹐結主遠恩私。爲身不爲名﹐散書徒滿帷。連冰上冬月﹐披雪拾園葵。

聖靈燭區外﹐小臣良見遺。

曀曀寒野霧﹐蒼蒼陰山柏。樹迥霧縈集﹐山寒野風急。歲物盡淪傷﹐孤貞爲誰立。

賴樹自能貞﹐不計迹幽澀。

胡風吹朔雪﹐千里度龍山。集君瑤臺上﹐飛舞兩楹前。玆晨自爲美﹐當避艷陽天。

艷陽桃李節﹐皎潔不成妍。

荷生淥泉中﹐碧葉齊如規。回風蕩流霧﹐珠水逐條垂。彪炳此金塘﹐藻耀君王池。

不愁世賞絕﹐但畏盛明移。

白日正中時﹐天下共明光。北園有細艸﹐當晝正含霜。衰榮頓如此﹐何用獨芬芳。

抽琴爲爾歌﹐弦斷不成章。

擬阮公夜中不能寐

漏分不能臥﹐酌酒亂繁憂。惠气憑夜淸﹐素景緣阝巢流。鳴鶴時一聞﹐千里絕無儔。

佇立爲誰久﹐寂寞空自愁。

學陶彭澤體

長憂非生意﹐短願不須多。但使尊酒滿﹐朋舊數相過。秋風七八月﹐淸露潤綺羅。

提瑟當戶坐﹐嘆息望天河。保此無傾動﹐寧復滯風波。

白雲

探靈喜解骨﹐測化善騰天。情髙不戀俗﹐厭世樂尋仙。煉金宿明館﹐屑玉止瑤淵。

鳳歌出林闕﹐龍駕戾蓬山。淩巖采三露﹐攀鴻戲五煙。昭昭景臨霞﹐湯湯風媚泉。

命娥雙月際﹐要媛兩星間。飛虹眺捲河﹐泛霧弄輕弦。笛聲謝廣賓﹐神道不復傳。

一逐白雲去。千齡猶未旋。

臨川王服竟還田裏

送舊禮有終﹐事君慚懦薄。稅駕罷朝衣﹐歸志願巢壑。尋思邈無報﹐退命愧天爵。

捨耨將十齡﹐還得守場藿。道經盈竹笥﹐農書滿塵閣。愴愴秋風生﹐戚戚寒緯作。

丰霧粲艸華﹐髙月麗云崿。屏迹勤躬稼﹐衰疾倚芝藥。顧此謝人羣﹐豈直止商洛。

行藥至城東橋

雞鳴關吏起﹐伐鼓早通晨。嚴車臨迥陌﹐延瞰歷城瞛。蔓艸緣髙隅﹐修楊夾廣津。

迅風首旦發﹐平路塞飛塵。擾擾遊宦子﹐營營市井人。懷金近從利﹐撫劍遠辭親。

爭先萬里塗﹐各事百年身。開芳及稚節﹐含采吝驚春。尊賢永照灼﹐孤賤長隱淪。

容華坐銷歇﹐端爲誰苦辛。

園中秋散

負疾固無豫﹐晨衿悵已單。气交蓬門疏﹐風數園艸殘。荒墟半晚色﹐幽庭憐夕寒。

旣悲月戶淸﹐復切夜虫酸。流枕商聲苦﹐騷殺年志闌。臨歌不知調﹐發興誰與歡。

倘結弦上情﹐豈孤林下彈。

觀圃人藝植

善賈笑蠶漁﹐巧宦賤農牧。遠養徧關市﹐深利窮海陸。乘軺實金羈﹐當壚信珠服。

居無逸身伎﹐安得坐粱肉。徒承屬生幸﹐政緩吏平睦。春畦及耘藝﹐秋場早芟築。

澤閱旣繁髙﹐山榮又登熟。抱鍤壠上餐﹐結茅野中宿。空識已尙淳﹐寧知俗翻覆。

遇銅山掘黃精

土肪�中經﹐水芝韜內策。寶餌緩童年﹐命藥駐衰歷。矧蓄終古情﹐重拾煙霧迹。

羊角棲斷雲﹐榼口流隘石。銅﹝奚谷﹞晝森沈﹐乳竇夜涓滴。旣類風門磴﹐復像天井壁。

蹀蹀寒葉離﹐瞔瞔秋水積。松色隨野深﹐月露依艸白。空守江海思﹐豈懷梁鄭客。

得仁古無怨﹐順道今何惜。

見賣玉器者並序

見賣玉器者﹐或人欲買﹐疑其是瑉﹐不肯成市。聊作此詩﹐以戲買者。

涇渭不可雜﹐瑉玉當早分。子實舊楚客﹐蒙俗謬前聞。安知理孚采﹐豈識質明溫。

我方歷上國﹐從洛入函轅。揚光十貴室﹐馳譽四豪門。奇聲振朝邑﹐髙價服鄕村。

寧能與爾曹﹐瑜瑕稍辧論。

懷楚人

哀樂生有端﹐離會起無因。去事難重念﹐恍惚似如神。屬期眇已遠﹐後遇邈無辰。

馳風掃遙路﹐輕羅含夕塵。思君成首疾﹐欲息眉不伸。

夢歸鄕

銜淚出郭門﹐撫劍無人逵。沙風暗空起﹐離心眷鄕畿。夜分就孤枕﹐夢想暫言歸。

孀婦當戶嘆﹐糸巢絲復鳴機。慊款論久別﹐相將還綺闈。歷歷檐下涼﹐朧朧帷裏暉。

刈蘭爭芬芳﹐采菊競葳蕤。開奩奪香蘇﹐探袖解纓徽。夢中長路近﹐覺後大江違。

驚起空嘆息﹐恍惚神魂飛。白水漫浩浩﹐髙山壯巍巍。波瀾異往復﹐風霜攺榮衰。

此土非吾土﹐慷慨當告誰。

春羈

徵人嘆道遐﹐去鄕忄曷路邇。佳期每無從﹐淮陽非尺咫。春日起遊心﹐勞情出徙倚。

岫遠雲煙綿﹐谷屈泉靡迆。風起花四散﹐露濃條旖旎。暄妍正在玆﹐摧抑多嗟思。

嘶聲名邊堅﹐豈我箱中紙。染翰餉君琴﹐新聲憶解子。

歲暮悲

霜露疊濡潤﹐艸木互榮落。日夜攺運周﹐今悲復如昨。晝色苦沈陰﹐白雪夜回薄。

皎潔冒霜雁﹐飄揚出風鶴。天寒多顏苦﹐妍容逐丹壑。絲罥千里心﹐獨宿乏然諾。

歲暮美人還﹐寒壺與誰酌。

在江陵嘆年傷老

五難未易夷﹐三命戒淵抱。方瞳起松髓﹐赤貞發疑桂腦。役生良自休﹐大患安足保。

開簾窺景夕﹐備屬云物好。翾翾燕弄風﹐裊裊柳垂道。池瀆亂蘋萍﹐園楥美花艸。

節如驚灰異﹐零落就衰老。

夜聽妓

夜來坐幾時﹐銀漢傾露落。澄滄入閨景﹐葳蕤被園藿。絲管感暮情﹐哀音繞梁作。

芳盛不可恆﹐及歲共爲樂。天明坐當散﹐琴酒駛弦酌。

玩月城西門廨中

始出西南樓﹐纖纖如玉鉤。末映東北墀﹐娟娟似娥眉。娥眉蔽珠櫳﹐玉鉤隔鎖窗。

三五二八時﹐千里與君同。夜移衡漢落﹐徘徊帷戶中。歸華先委露﹐別葉早辭風。

客遊厭苦辛﹐仕子倦飄塵。休浣自公日﹐宴慰及私辰。蜀琴抽白雪﹐郢曲發陽春。

肴干酒未闋﹐金壺啟夕淪。回軒駐輕蓋﹐畱酌待情人。

喜雨

營社達羣陰﹐屯云掩積陽。河井起龍蒸﹐日魄僉欠遊光。簇雲飛泉室﹐震風沈羽鄕。

升雰浹地維﹐傾潤瀉天潢。平灑周海嶽﹐曲潦溢川莊。驚雷鳴桂渚﹐回涓流玉堂。

珍木抽翠條﹐炎卉擢朱芳。關市欣九賦﹐京廩開萬箱。無謝堯爲君﹐何用知柏皇。

苦雨

連陰積澆灌﹐滂沱下霖亂。沈云日夕昏﹐驟雨淫朝旦。蹊濘走獸稀﹐林寒鳥歸晏。

密霧冥下溪﹐聚雲屯髙岸。野雀無所依﹐羣雞聚空館。川梁日已廣﹐懷人邈渺漫。

徒酌相思酒﹐空急促明彈。

詠白雪

白珪誠自白﹐不如雪光妍。工隨物動气﹐能逐勢方圓。無妨玉顏媚﹐不奪素繒鮮。

投心障苦節﹐隱迹避榮年。蘭焚石旣斷﹐何用恃芳堅。

三日

气暄動思心﹐柳靑起春懷。時艷憐花藥﹐服淨俛登臺。提壺野中飲﹐愛心煙未開。

露色染春艸﹐泉源潔冰苔。泥泥濡露條﹐裊裊承風栽。鳧雛掇苦薺﹐黃鳥銜櫻梅。

解衿欣景預﹐臨流競覆杯。美人竟何在﹐浮心空自摧。

詠秋

秋蘭徒晚綠﹐流風漸不親。飄我垂罳幕﹐驚此梁上塵。沈陰安可久﹐丰景將遂淪。

何由忽靈化﹐暫見別離人。

秋夕

慮涕擁心用﹐夜默發思機。幽閨溢涼吹﹐閒庭滿淸輝。紫蘭花已歇﹐靑梧葉方稀。

江上淒海戾﹐漢曲驚朔霏。發斑悟壯晚﹐物謝知歲微。臨宵嗟獨對﹐撫賞怨情違。

躊躇空明月﹐惆悵徒深帷。

秋夜二首

夜久膏旣竭﹐啟明旦未央。環情倦始復﹐空閨起晨裝。幸承天光轉﹐曲影入幽堂。

徘徊集通阝巢﹐宛轉燭回梁。帷風自捲舒﹐簾露視成行。歲役急窮晏﹐生慮備溫涼。

絲紈夙染濯﹐綿綿夜裁張。冬雪旦夕至﹐公子乏衣裳。華心愛零落﹐非直惜容光。

願君剪眾志﹐且共覆前觴。

遁迹避紛喧﹐貨農棲寂寞。荒徑馳野鼠﹐空庭聚山雀。旣遠人世歡﹐還賴泉卉樂。

折柳樊場圃﹐貞綆汲潭壑。霽旦見雲峯﹐風夜聞海鶴。江介早寒來﹐白露先秋落。

麻壠方結葉﹐瓜田已掃籜。傾輝忽西下﹐回景思華幕。攀蘿席中軒﹐臨觴不能酌。

終古自多恨﹐幽悲共淪鑠。

和王護軍秋夕

散漫秋雲遠﹐蕭蕭霜月寒。驚飆西北起﹐孤雁夜往還。開軒當戶牖﹐取琴試一彈。

停歌不能和﹐終曲久辛酸。金气方勁殺﹐隆陽微且單。泉涸甘井竭﹐節徙芳歲殘。

生事各多少﹐誰共知易難﹐投章心蘊結﹐千里途輕紈。願托孤老暇﹐觴思暫開餐。

和王義興七夕

宵月向掩扉﹐夜霧方當白。寒機思孀婦﹐秋堂泣徵客。匹命無單年﹐偶影有雙夕。

暫交金石心﹐須臾雲雨隔。

冬至

舟遷莊甚笑﹐水流孔急嘆。景移風度攺﹐日至晷回換。眇眇負霜鶴﹐皎皎帶云雁。

長河結王闌玕﹐層冰如玉岸。哀哀古老容﹐慘顏愁歲晏。催促時節過﹐逼迫聚離散。

美人還未央﹐鳴箏誰與彈。

冬日

嚴風亂山起﹐白日欲還次。曛霧蔽窮天﹐夕陰晦寒地。煙霾有氛氳﹐精光無明異。

風急野田空﹐饑禽稍相棄。含生共通閉﹐懷賢惇爲利。天窺苟平圓﹐寧得已偏媚。

瀉海有歸潮﹐衰容不還稚。君今且安歌﹐無念老方至。

望水

刷鬢垂秋日﹐登髙觀水長。千澗無別源﹐萬壑共一廣。流駛巨石轉﹐湍回急沫上。

苕苕嶺岸髙﹐照照寒洲爽。東歸難忖測。日逝誰與賞。臨川憶古事﹐目孱千載想。

河伯自矜大﹐海若沈渺莽。

望孤石

江南多暖谷﹐雜樹茂寒峯。朱華抱白雪﹐陽條熙朔風。蚌節流綺藻﹐輝石亂煙虹。

泄云去無極﹐馳波往不窮。嘯歌淸漏畢﹐徘徊朝景終。浮生會當幾﹐歡酌每盈衷。

山行見孤桐

桐生叢石裏﹐根孤地寒陰。上倚崩岸勢﹐下帶洞阿深。奔泉冬激射﹐霧雨夏霖霪。

未霜葉已肅﹐不風條自吟。昏明積苦思﹐晝夜叫哀禽。棄妾望掩淚﹐逐臣對撫心。

𨿽以慰單危﹐悲涼不可任。幸願見凋斫﹐爲君堂上琴。

詠雙燕二首

雙燕戲云崖﹐羽翰始差池。出入南閨裏﹐經過北堂陲。意欲巢君幕﹐層楹不可窺。

沈吟芳歲晚﹐徘徊韶景移。悲歌辭舊愛﹐銜淚覓新知。

可憐雪中燕﹐旦去暮來歸。自知羽翅弱﹐不與鵠爭飛。寄聲謝飛鵠﹐往事子毛衣。

瑣心誠貧薄﹐叵吝節榮衰。陰山饒苦霧﹐危節多勁威。豈但避霜雪﹐當儆野人機。

謝玄暉五古一百一十八首

隋王鼓吹曲十首並序

齊永明八年﹐謝脁奉鎭西隋王教﹐於荊州道中作。《鈞天》以上三曲頌帝功﹐《校獵》以上三曲頌藩徳。

元會曲

二儀啟昌歷﹐三陽應慶期。珪贄紛成序﹐鞮譯憬來思。分階赤色組練﹐充庭羅翠旗。

觴流白日下﹐吹溢景云滋。天儀穆藻殿﹐萬宇壽皇基。

郊祀曲

六宗礻垔配嶽﹐五畤奠甘泉。整蹕遊九闕﹐淸簫開八土延。鏘鏘玉鑾動﹐溶溶金障旋。

郊宮光已屬﹐升柴禮旣虔。福響靈之集﹐南嶽固斯年。

鈞天曲

髙宴顥天臺﹐置酒迎風觀。笙鏞禮百神﹐鐘石動云漢。瑤堂琴瑟驚﹐綺席舞衣散。

威鳳來參差﹐玄鶴起淩亂。已慶明庭樂﹐詎慚南風彈。

入朝曲

江南佳麗地﹐金陵帝王州。逶迆帶綠水﹐迢遞起朱樓。飛甍夾馳道﹐垂楊蔭禦溝。

凝笳翼髙蓋﹐疊鼓送華車舟。獻納雲臺表﹐功名良可收。

出藩曲

云枝紫微內﹐分組承明阿。飛艎溯極浦﹐旌節出關河。渺渺蒼山色﹐沈沈寒水波。

鐃音巴渝曲﹐簫鼓盛唐歌。夫君邁惟徳﹐江漢仰淸和。

校獵曲

凝霜冬十月﹐殺盛涼飆哀。原澤曠千里﹐騰騎紛往來。平罝望煙合﹐烈火從風回。

殪獸華容浦﹐張樂荊山臺。虞人昔有諭﹐明明時戒哉。

從戎曲

選旅辭�軒﹐弭節赴河源。日起霜戈照﹐風回連騎翻。紅塵朝夜合﹐黃沙萬里昏。

寥戾淸笳轉﹐蕭條邊馬煩。自勉輟耕願﹐徵役去何言。

送遠曲

北梁辭歡宴﹐南浦送佳人。方衢控龍馬﹐平路騁朱輪。瓊筵妙舞絕﹐桂席羽觴陳。

白雲丘陵遠﹐山川時未因。一爲淸吹激﹐潺湲傷別巾。

登山曲

天明開秀崿﹐瀾光媚碧堤。風蕩飄鶯亂﹐云行芳樹低。暮春春服美﹐遊駕淩丹梯。

升嶠旣小魯﹐登巒且悵齊。王孫尙遊衍﹐蕙艸正萋萋。

泛水曲

玉露沾翠葉﹐金風鳴素枝。罷遊平樂苑﹐泛益鳥昆明池。旌旗散容裔﹐簫管吹參差。

日晚厭遵渚﹐采菱贈淸漪。百年如流水﹐寸心寧共知。

江上曲

易陽春艸出﹐踟躕日已暮。蓮葉尙田田﹐淇水不可渡。願子淹桂舟﹐時同千里路。

千里旣相許﹐桂舟復容與。江上可采菱﹐淸歌共南楚。

蒲生行

蒲生廣湖邊﹐托身洪波側。春露惠我澤﹐秋霜縟我色。根葉從風浪﹐常恐不永植。

攝生各有命﹐豈云智與力。安得遊雲上﹐與爾同羽翼。

詠邯鄲才人嫁爲廝養卒婦

生平宮閣裏﹐出入侍丹墀。開笥方羅縠﹐窺鏡比蛾眉。初別意未解﹐去久日生悲。

憔悴不自識﹐嬌羞余故姿。夢中忽仿佛﹐猶言承燕私。

鼓吹曲二首同沈右率諸公賦

芳樹

早玩華池陰﹐復影滄洲枻。椅柅芳若斯﹐葳蕤紛可結。霜下桂枝銷﹐怨與飛蓬折。

不廁玉盤滋﹐誰憐終委絕。

臨髙臺

千里常思歸﹐登臺臨綺翼。才見孤鳥還﹐未辧連山極。四面動淸風﹐朝衣起寒色。

誰知倦遊者﹐嗟此故鄕憶。

同賦雜曲名秋竹曲

女便娟綺窗北﹐結根未參差。從風旣裊裊﹐映日頗離離。欲求棗下吹﹐別有江南枝。

但能淩白雪﹐貞心蔭曲池。

曲池水

緩步遵莓渚﹐披衿待蕙風。芙蕖舞輕帶﹐苞筍出芳叢。浮雲自西北﹐江海思無窮。

鳥去能傳響﹐見我綠琴中。

銅雀臺同謝諮議賦

糸惠帷飄井幹﹐樽酒若平生。鬱鬱西陵樹﹐詎聞歌吹聲。芳襟染淚迹﹐嬋娟空復情。

玉座猶寂寞﹐況乃妾身輕。

遊山

托養因支離﹐乘間遂疲蹇。語默良未尋﹐得喪云誰辧。幸氵位山水都﹐復值淸冬緬。

淩巖必千仞﹐尋壑將萬轉。堅崿旣崚。﹐回流復宛澶。杳杳云竇深﹐淵淵石澑淺。

旁眺郁篻礖﹐還望森柟楩。荒隩被箴莎﹐崩壁帶苔蘚。鼯狖叫層嵁﹐鷗鳧戲沙衍。

觸賞聊自觀﹐卽趣咸已展。經目惜所遇﹐前路欣方踐。無言蕙艸歇﹐畱垣芳可搴。

尙子時未歸﹐邴生思自免。永志昔所欽﹐勝迹今能選。寄言賞心客﹐得性良爲善。

遊敬亭山

玆山亙百里﹐合沓與云齊。隱淪旣已托﹐靈異居然棲。上干蔽白日﹐下屬帶回奚谷。

交藤荒且蔓﹐樛枝聳復低。獨鶴方朝唳﹐饑鼯此夜啼。渫云已漫漫﹐夕雨亦淒淒。

我行𨿽紆阻﹐兼得尋幽蹊。綠源殊未極﹐歸徑窅如迷。要欲追奇趣﹐卽此淩丹梯。

皇恩竟已矣﹐玆理庶無睽。

將遊湘水尋句溪

旣從陵陽釣﹐掛鱗驂赤螭。方尋桂水源﹐謁帝蒼山垂。辰哉且未會﹐乘景弄淸漪。

瑟汩瀉長澱﹐潺湲赴兩岐。輕蘋上靡靡﹐雜石下離離。寒艸分花映﹐戲鮪乘空移。

興以暮秋月﹐淸霜落素枝。魚鳥余方玩﹐纓糸委君自縻。及玆暢懷抱﹐山川長若斯。

遊東田

戚戚苦無悰﹐攜手共行樂。尋云陟累榭﹐隨山望菌閣。遠樹曖阡阡﹐生煙紛漠漠。

魚戲新荷動﹐鳥散餘花落。不對芳春酒﹐還望靑山郭。

答王世子

飛雪天上來﹐飄聚繩欞外。蒼云暗九重﹐北風吹萬籟。有酒招親朋﹐思與淸顏會。

熊席惟爾安﹐羔裘豈吾帶。公子不垂堂﹐誰肯憐蕭艾。

答張齊興

荊山礒百里﹐漢廣流無極。北馳星斗正﹐南望朝云色。川隰同幽快﹐冠冕異今昔。

子肅兩岐功﹐我滯三冬職。誰知京洛念﹐仿佛昆山側。向夕登城壕﹐潛地隱復直。

地迥聞遙蟬﹐天長望歸翼。淸文忽景麗﹐思泉紛寶飾。勿言修路阻﹐勉子康衢力。

曾厓寂且寥﹐歸軫逝言陟。

暫使下都夜發新林至京邑贈西府同僚

大江流日夜﹐客心悲未央。徒念關山近﹐終知返路長。秋河曙耿耿﹐寒渚夜蒼蒼。

引領見京室﹐宮雉正相望。金波麗支鳥鵲﹐玉繩低建章。驅車鼎門外﹐思見昭丘陽。

馳暉不可接﹐何況隔兩鄕。風雲有鳥路﹐江漢限無梁。常恐鷹隼擊﹐時菊委嚴霜。

寄言罻羅者﹐寥廓已髙翔。

酬晉安王徳元

梢梢枝早勁﹐塗塗露晚晞。南中榮橘柚﹐寧知鴻雁飛。拂霧朝靑閣﹐日旰坐彤闈。

悵望一途阻﹐參差百慮依。春艸秋更綠﹐公子未西歸。誰能久京洛﹐緇塵染素衣。

郡內髙齋閒望答呂法曹

結構何迢遞﹐曠望極髙深。窗中列遠岫﹐庭際俯喬林。日出眾鳥散﹐山暝孤猿吟。

已有池上酌﹐復此風中琴。非君美無度﹐孰爲勞寸心。惠而能好我﹐問以瑤華音。

若遺金門步﹐見就玉山岑。

在郡臥病呈沈尙書

淮陽股肱守﹐髙臥猶在玆。況復南山曲﹐何異幽棲時。連陰盛農節﹐籉笠聚東菑。

髙閣常晝掩﹐荒階少諍辭。珍簟淸夏室﹐輕扇動涼�。嘉魴聊可薦﹐綠蟻方獨持。

夏李沈朱實﹐秋藕折輕絲。良辰竟何許﹐夙昔夢佳期。坐嘯徒可積﹐爲邦歲已期。

弦歌終莫取﹐撫枕令自嗤。

別王丞僧孺

首夏猶淸和﹐餘春滿郊甸。花樹雜爲錦﹐月池皎如練。如何當此時﹐別離言與宴。

畱雜已郁紆﹐行舟亦遙衍。非君不見思﹐所悲思不見。

同羈夜集

積念隔炎涼﹐驤言始今夕。已對濁尊酒﹐復此故鄕客。霜月始流砌﹐寒蛸早吟隙。

幸藉京華遊﹐邊城宴良席。樵采咸共同﹐荊莎聊可藉。恐君城闕人﹐安能久松柏。

新亭渚別範零陵云

洞庭張樂地﹐瀟湘帝子遊。云去蒼梧野﹐水還江漢流。停驂我悵望﹐輟棹子夷猶。

廣平聽方籍﹐茂陵將見求。心事俱已矣﹐江上徒離憂。

忝役湘州與宣城吏民別

弱齡倦簪履﹐薄晚忝華奧。閒沃盡地區﹐山泉諧所好。幸遇昌化穆﹐淳俗罕驚暴。

四時從偃息﹐三省無侵冒。下車遽暄席﹐紆服始黔竈。榮辱未遑敷﹐徳禮何由導。

汩䢐奉南嶽﹐兼秩典邦號。疲馬方云驅﹐鉛刀安可操。遺惠良寂寞﹐恩靈亦匪報。

桂水日悠悠﹐結言幸相勞。吐納貽爾和﹐窮通勗所蹈。

懷故人

芳洲有杜若﹐可以贈佳期。望望忽超遠﹐何由見所思。行行未千里﹐山川已間之。

離居方歲月﹐故人不在玆。淸風動簾夜﹐孤月照窗時。安得同攜手﹐酌酒賦新詩。

始之宣城郡

下帷闕章句﹐髙談愧名理。疏散謝公卿﹐蕭條依掾史。簪發逢嘉會﹐教義承君子。

心迹苦未並﹐憂歡將十祀。幸沾雲雨慶﹐方轡參多士。振鷺徒追飛﹐羣龍難隸齒。

烹鮮止貪競﹐共治屬廉恥。伊余昧損益﹐何用祇千里。解劍北宮朝﹐息駕南川涘。

寧希廣平詠﹐聊慕華陰市。棄置宛洛遊﹐多謝金門裏。招招漾輕楫﹐行行趨巖趾。

江海𨿽未從﹐山林於此始。

之宣城郡出新林浦向板橋

江路西南永﹐歸流東北騖。天際識歸舟﹐雲中辧江樹。旅思倦搖搖﹐孤遊昔已屢。

旣歡懷祿情﹐復協滄洲趣。囂塵自玆隔﹐賞心於此遇。𨿽無玄豹姿﹐終隱南山霧。

休沐重還丹陽道中

薄遊第從告﹐思閒願罷歸。還邛歌賦似﹐休汝車騎非。灞池不可別﹐伊川難重違。

汀葭稍靡靡﹐江菼復依依。田鵠遠相叫﹐沙鴇忽爭飛。云端楚山見﹐林表吳岫微。

試與徵徒望﹐鄕淚盡沾衣。賴此盈樽酒﹐含景望芳菲。問我勞何事﹐沾沐仰淸徽。

志狹輕軒冕﹐恩甚戀閨闈。歲華春有酒﹐初服偃郊扉。

京路夜發

擾擾整夜裝﹐肅肅戒䢐兩。曉星正寥落﹐晨光復�漭。猶沾余露團﹐稍見朝霞上。

故鄕邈已夐﹐山川修且廣。文奏方盈前﹐懷人去心賞。敕躬每跼蹐﹐瞻恩惟震蕩。

行矣倦路長﹐無由稅歸鞅。

晚登三山還望京邑

灞涘望長安﹐河陽視京縣。白日麗飛甍﹐參差皆可見。餘霞散成綺﹐澄江靜如練。

喧鳥覆春洲﹐雜英滿芳甸。去矣方滯淫﹐懷哉罷歡宴。佳期悵何許﹐淚下如流霰。

有情知望鄕﹐誰能鬒不變。

始出尙書省

惟昔逢休明﹐十載朝云陛。旣通金閨籍﹐復酌瓊筵醴。宸景厭昭臨﹐昏風淪繼體。

紛虹亂朝日﹐濁河穢淸濟。防口猶寬政﹐餐荼更如薺。英衮暢人謀﹐文明固天啟。

靑精翼紫車大﹐黃旗映朱邸。還睹司隸章﹐復見東都禮。中區咸已泰﹐輕生諒昭灑。

趨事辭宮闕﹐載筆陪旌棨。邑裏向疏蕪﹐寒流自淸泚。衰柳尙沈沈﹐凝露方泥泥。

零落悲友朋﹐歡娛燕兄弟。旣秉丹石心﹐寧流素絲涕。因此得蕭散﹐垂竿深澗底。

直中書省

紫殿肅陰陰﹐彤庭赫弘敞。風動萬年枝﹐日華承露掌。玲瓏結綺錢﹐深沈映朱网。

紅藥當階翻﹐蒼苔依砌上。玆言翔鳳池﹐鳴珮多淸響。信美非吾室﹐中園思偃仰。

朋情以郁陶﹐春物方駘蕩。安得淩風翰﹐聊恣山泉賞。

觀朝雨

朔風吹飛雨﹐蕭條江上來。旣灑百常觀﹐復集九成臺。空濛如薄霧﹐散漫似輕埃。

平明振衣坐﹐重門猶未開。耳目暫無擾﹐懷古信悠哉。戢翼希驤首﹐乘流畏曝鰓。

動息無兼遂﹐歧路多徘徊。方同戰勝者﹐去剪北山萊。

宣城郡內登望

借問下車日﹐匪直望舒圓。寒城一以眺﹐平楚正蒼然。山積陵陽阻﹐溪流春谷泉。

威紆距遙甸﹐巉巖帶遠天。切切陰風暮﹐桑柘起寒煙。悵望心已極﹐惝怳魂屢遷。

結髮倦爲旅﹐平生早事邊。誰規鼎食盛﹐寧要狐白鮮。方棄汝南諾﹐言稅遼東田。

冬日晚郡事隙

案牘時閒暇﹐偶坐觀卉木。颯颯滿池荷﹐翛翛蔭窗竹。檐隙自周流﹐房櫳閒且肅。

蒼翠望寒山﹐崢嶸瞰平陸。已惕暮歸心﹐復傷千里目。風霜旦夕甚﹐蕙艸無芬馥。

云誰美笙簧﹐孰是厭艸過軸。願言稅逸駕﹐臨潭餌秋菊。

髙齋視事

余雪映靑山﹐寒霧開白日。曖曖江村見﹐離離海樹出。披衣就淸盥﹐憑軒方秉筆。

列俎歸單味﹐連駕止容膝。空爲大國憂﹐紛詭諒非一。安得掃荒徑﹐鎖吾愁與疾。

冬緒羈懷示蕭諮議虞田曹劉江二常侍

去國懷丘園﹐入遠滯城闕。寒燈耿宵夢﹐淸鏡悲曉發。風艸不畱霜﹐冰池共如月。

寂寞此閒帷﹐琴尊任所對。客念坐嬋媛﹐年華稍菴艸愛。夙慕云澤遊﹐共奉荊臺績。

一聽春鶯喧﹐再視秋鴻沒。疲驂良易返﹐恩波不可越。誰慕臨淄鼎﹐常希茂陵渴。

依隱幸自從﹐求心果蕪昧。方軫歸與願﹐故山芝未歇。

落日悵望

昧旦多紛喧﹐日晏未遑捨。落日餘淸陰﹐髙枕東窗下。寒槐漸如束﹐秋菊行當把。

借問此何時﹐涼風懷朔馬。已傷歸慕客﹐復思離居者。情嗜幸非多﹐案牘偏爲寡。

旣乏瑯琊政﹐方憩洛陽社。

賽敬亭山廟喜雨

夕悵懷椒米胥﹐蠲景潔礗薌。登秋𨿽未獻﹐望歲佇年祥。潭淵深可厲﹐狹邪車未方。

朦朧度絕限﹐出沒見林堂。秉玉朝羣帝﹐樽桂迎東皇。排云接虯蓋﹐蔽日下霓裳。

會舞紛瑤席﹐安歌繞鳳梁。百味芬綺帳﹐四座沾羽觴。福被延民澤﹐樂極思故鄕。

登山騁歸望﹐原雨晦茫茫。胡寧昧千里﹐解珮拂山莊。

賦貧民田

假遇非將迎﹐靖共延殊慶。中歲歷三臺﹐旬月典邦政。曾是共治情﹐敢忘卹貧病。

將無富教禮﹐孰有知方性。郭本抑工商﹐均業省兼並。察壤見泉脈﹐覘星視農正。

黍稷緣髙殖﹐穱稌卽卑盛。舊埒新塍分﹐靑苗白水映。遙樹匝淸陰﹐連山周遠淨。

卽此風雲佳﹐孤觴聊可命。旣微三載道﹐庶藉兩歧詠。俾爾倉廩實﹐余從谷口鄭。

移病還園示親屬

疲策倦人世﹐斂性就幽蓬。停琴佇涼月﹐滅燭聽歸鴻。涼薰乘暮晰﹐秋華臨夜空。

葉低知露密﹐巖斷識云重。折荷葺寒袂﹐開鏡眄衰容。海暮騰淸气﹐河關祕棲衝。

煙衡時未歇﹐芝蘭去相從。

治宅

結宇夕陰街﹐荒幽橫九曲。迢遞南川陽﹐迆邐西山足。辟館臨秋風﹐敞窗望寒旭。

風碎池中荷﹐霜剪江南菉。旣無東都金﹐且稅東臯粟。

秋夜講解

四緣去誰肇﹐七識習未央。沈沈倒營魄﹐苦蔭蹙愁腸。琴瑟徒爛漫﹐姱容空滿堂。

春顏遽幾日﹐秋壠終茫茫。孰云濟沈溺﹐假願托津梁。惠唱摛泉湧﹐妙演發金相。

空有定無執﹐賓實固相忘。自來乘首夏﹐及此申暮霜。云物淸晨景﹐衣巾引夕涼。

風振蕉艸達裂﹐霜下梧楸傷。六龍且無借﹐三相寧久長。何時接靈應﹐及子同舟航。

春思

茹溪發春水﹐阰山起朝日。蘭色望已同﹐萍際轉如一。巢燕聲上下﹐黃鳥弄儔匹。

邊郊阻遊衍﹐故人盈契闊。夢寐借假簧﹐思歸賴倚瑟。幽念漸郁陶﹐山楹永爲室。

秋夜

秋夜促織鳴﹐南鄰搗衣急。思君隔九重﹐夜夜空佇立。北窗輕幔垂﹐西戶月光入。

何知白露下﹐坐視階前濕。誰能長分居﹐秋盡冬復及。

和何議曹郊遊二首

春心澹容與﹐挾戈步中林。朝光映紅萼﹐微風吹好音。江垂得淸賞﹐山際果幽尋。

未嘗遠離別﹐知此愜歸心。流溯終靡已﹐嗟行方至今。

江臯倦遊客﹐薄暮懷歸者。揚舲浮大川﹐悵望至日下。靃靡靑莎被﹐潺湲石流瀉。

寄語持笙簧﹐舒憂願自假。歸途豈難涉﹐翻同江上夏。

和劉西曹望海臺

滄波不可望﹐望極與天平。往往孤山映﹐處處春云生。差池遠雁沒﹐颯沓羣鳧驚。

囂塵及簿領﹐棄捨出重城。臨川徒可羨﹐結网庶時營。

和宋記室省中

落日飛鳥遠﹐憂來不可及。竹樹澄遠陰﹐雲霞成異色。懷歸欲乘電﹐瞻言思解翼。

淸揚婉禁居﹐祕此文墨職。無嘆阻琴尊﹐相從伊水側。

和王著作融八公山

二別阻漢坻﹐雙崤望河澳。玆嶺復山贊岏﹐分區奠淮服。東限瑯邪臺﹐西距孟諸陸。

阡眠起雜樹﹐檀欒蔭修竹。日隱澗疑空﹐云聚岫如復。出沒眺棲雉﹐遠近送春目。

戎州昔亂華﹐素景淪伊谷。阽危賴宗衮﹐微管寄明牧。長蛇固能剪﹐奔鯨自此曝。

道峻芳塵流﹐業遙年運倏。平生仰令圖﹐吁嗟命不淑。浩蕩別親知﹐連翩戒徵軸。

再遠館娃宮﹐兩去河陽谷。風煙四時犯﹐霜雨朝夜沐。春秀良已凋﹐秋場庶能築。

和伏武昌登孫權故城

炎靈遺劍璽﹐當塗駭龍戰。聖期缺中壤﹐霸功興寓縣。鵲起登吳山﹐鳳翔淩楚甸。

衿帶窮巖險﹐帷帟盡謀選。北拒溺驂鑣﹐西龕收組練。江海旣無波﹐俯仰流英眄。

裘冕類礻垔郊﹐卜揆崇離殿。釣臺臨講閱﹐樊山開廣宴。文物共葳蕤﹐聲明且蔥茜。

三光厭分景﹐書軌欲同薦。參差世祀忽﹐寂寞市朝變。舞館識余基﹐歌梁想遺囀。

故林衰木平﹐荒池秋艸徧。雄圖悵若玆﹐茂宰深遐睠。幽客滯江臯﹐從賞乖纓弁。

淸卮阻獻酬﹐良書限聞見。幸藉芳音多﹐承風采余絢。於役倘有期﹐鄂渚同遊衍。

夏始和劉孱陵

威仰弛蒼郊﹐龍曜表皇隰。春色捲遙甸﹐炎光麗近邑。白蘋望已騁﹐緗荷紛可襲。

徒願尺波旋﹐終憐寸景戢。對窗斜日過﹐洞幌鮮飆入。浮雲去欲窮﹐暮鳥飛相及。

柔翰縝芳塵﹐淸源非易揖。回江難絕濟﹐云誰暢佇立。良宰勗夜漁﹐出入事朝汲。

積羽余旣裳﹐更賦子盈粒。椅梧何必零﹐歸來共棲集。

新治北窗和何從事

國小暇日多﹐民淳紛務屏。辟牖期淸曠﹐開簾候風景。泱泱日照溪﹐團團云去嶺。

岧山堯蘭橑峻﹐駢闐石路整。池北樹如浮﹐竹外山猶影。自來彌弦望﹐及君臨其潁。

淸文蔚且詠﹐微言超已領。不見城濠側﹐思君朝夕頃。回舟方在辰﹐何以慰延頸。

和王主簿季哲怨情

掖庭聘絕國﹐長門失歡宴。相逢詠蘼蕪﹐辭寵悲團扇。花叢亂數蝶﹐風簾入雙燕。

徒使春帶賒﹐坐惜紅妝變。生平一顧重﹐宿昔千金賤。故人心尙爾﹐故人心不見。

和徐都曹出新亭渚

宛洛佳遨遊﹐春色滿皇州。結軫淸郊路﹐回瞰蒼江流。日華川上動﹐風光艸際浮。

桃李成蹊徑﹐桑楡蔭道周。東都已俶載﹐言歸望綠疇。

和劉中書

昔余侍君子﹐歷此遊荊漢。山川隔舊賞﹐朋僚多雨散。圖南矯風翮﹐曾非息短翰。

移疾覯新篇﹐披衣起淵玩。惆悵懷昔踐﹐仿佛得殊觀。赤貞紫共彬馬交﹐云錦相淩亂。

奔星上未窮﹐驚雷下將半。回潮漬崩樹﹐輪囷軋傾岸。巖瞘或傍翻﹐石箘無修幹。

澄澄明浦媚﹐衍衍淸風爛。江潭良在目﹐懷賢興累嘆。歲暮不我期﹐淹畱絕巖畔。

贈王主簿二首

日落窗中坐﹐紅妝好顏色。舞衣襞未縫﹐流黃覆不織。蜻蛉艸際飛﹐遊蜂花上食。

一遇長相思﹐願寄連翩翼。

淸吹要碧玉﹐調弦命綠珠。輕歌急綺帶﹐含笑解羅襦。余曲詎幾許﹐髙駕且踟躕。

徘徊韶景暮﹐惟有洛城隅。

和蕭中庶直石頭

九河亙積岨﹐三嵕郁旁眺。皇州總地徳﹐回江款巖徼。井幹赤色蒼林﹐云甍蔽層嶠。

川霞旦上薄﹐山光晚餘照。翔集亂歸燕﹐虹蜺紛引曜。君子奉神略﹐瞰迥憑重峭。

彈冠已藉甚﹐升車益英妙。功存漢冊書﹐榮並周庭燎。汲疾移偃息﹐董園倚談笑。

麾�一悠悠﹐謙姿光且劭。宴嘉多暇日﹐興文起淵調。曰余廁鱗羽﹐滅景從漁釣。

澤渥資投分﹐逢迎典待詔。詠沼邈含毫﹐專城空坐嘯。徒慚皇覽揆﹐終延曲士誚。

方追隱淪訣﹐偶解金丹要。若偶巫咸招﹐帝閽良可叫。

奉和竟陵王同沈右率過劉先生墓

嘉樹因枝條﹐琢玉良可寶。若人陵曲臺﹐垂帷茂淵道。善誘宗學原﹐鳴鐘霽幽抱。

仁風沮宛洛﹐淸徽夜何早。歲晚結松陰﹐平原亂秋艸。不有至言揚﹐終滯西山老。

和王長史臥病

崥岫款崇崖﹐派別朝洪河。兔園文雅盛﹐章臺冠蓋多。淵襟眷睿嶽﹐燮贊動甿歌。

顧影慚馬非服﹐載筆旅江沱。縞衣分可獻﹐琴言曖已和。靑臯向還色﹐春潤視生波。

巖垂變好鳥﹐松上攺陳蘿。日與歲眇邈﹐歸恨積蹉跎。願緝吳山杜﹐寧袂楚池荷。

淸風豈孤劭﹐功遂懷曾阿。勿藥良有暢﹐荏苒芳未過。幸畱淸樽味﹐言藉故田莎。

和江丞北戍瑯邪城

春城麗白日﹐阿閣跨層樓。蒼江忽渺渺﹐驅馬復悠悠。京洛多塵霧﹐淮濟未安流。

豈不思撫劍﹐惜哉無輕舟。夫君良自勉﹐歲暮勿淹畱。

和沈祭酒行園

淸淮左長薄﹐荒徑隱髙蓬。回潮旦夕上﹐寒渠左右通。霜畦紛綺錯﹐秋町郁蒙茸。

環梨懸已紫﹐珠橊折且紅。君有棲心地﹐伊我歡旣同。何用甘泉側﹐玉樹望靑蔥。

奉和隋王殿下十六首

玄冬寂修夜﹐天圍靜且開。亭臯霜气愴﹐松宇淸風來。髙琴時以思﹐幽人多感懷。

幸藉汾陽想﹐嶺首正徘徊。

髙秋夜方靜﹐神居肅且深。閒階塗廣路﹐涼宇澄月陰。嬋娟影池竹﹐疏蕪散風林。

淵情協爽節﹐詠言興徳音。礙道空已積﹐幹直愧蓬心。

愴愴緒風興﹐祁祁族云布。嚴气集髙軒﹐稠陰結寒樹。日月謬論思﹐朝夕承淸豫。

徒藉小山文﹐空揖章臺賦。

星回夜未艾﹐洞房凝遠情。云陰滿池榭﹐中月懸髙城。喬木含風霧﹐行雁飛且鳴。

平臺盛文雅﹐西園富羣英。芳慶良永矣﹐君王嗣徳聲。眷此伊洛詠﹐載懷汾水情。

顧己非麗則﹐恭惠奉仁明。觀淄詠已失﹐憮然愧簪纓。

肅景遊淸都﹐修簪侍蘭室。異榭疏遠風﹐廣庭麗朝日。穆穆神儀靜﹐愔愔道言密。

一餐系靈表﹐無吝科年曆。

神心遺魏闕﹐中想顧汾陽。肅景懷辰豫﹐捐玦剪山楊。時惟淸夏始﹐云景曖含芳。

月陰洞野色﹐日華麗池光。艸合亭臯遠﹐霞生川路長。端坐聞鶴引﹐靜瑟愴復傷。

懷哉泉石思﹐歌詠郁瓊相。春塘多疊駕﹐言從伊與商。衮職眷英覽﹐獨善伊何忘。

願輟東都遠﹐弘道侍云梁。

淸房洞已靜﹐閒風伊夜來。云生樹陰遠﹐軒廣月容開。宴私移燭飲﹐遊賞藉琴臺。

風猷冠淄鄴﹐衽�愧唐枚。

方池含積水﹐明月流皎鏡。規荷承日泫﹐彯鱗與風泳。上善葉淵心﹐止川測動性。

幸是方春來﹐側點遊濠盛。

浮雲西北起﹐飛來下髙堂。合散輕帷表﹐飄舞桂臺陽。遙階收委羽﹐平地如夜光。

眷言金玉照﹐顧慚蘭蕙芳。

睿心重離析﹐歧路淸江隈。四面寒飆舉﹐千里白雲來。川長別管思﹐地迥翻旗回。

還顧昭陽闕﹐超遠章華臺。置酒巫山日﹐爲君停玉杯。

桂樓飛絕限﹐超遠向江岐。輕寒霽廣甸﹐微風散淸漪。連連絕雁舉﹐渺渺靑煙移。

嚴城亂蕓艸﹐霜塘凋素枝。气爽深遙矚﹐豫永聊停曦。卽已終可悅﹐盈樽且若斯。

炎光缺風雅﹐宗霸拯時淪。龍徳待雲霧﹐令圖方再晨。歲遠荒城思﹐霜華宿艸陳。

英威遽如是﹐徘徊歧路人。

念深衝照廣﹐業闡淸化玄。端儀穆金殿﹐敷教藻瓊筵。船湛輕帷藹﹐磬轉芳風旋。

捲轡棲道樹﹐方津棹法舷。歸興憑大造﹐昭塗良易筌。

分悲玉瑟斷﹐別緒金樽傾。風入芳帷散﹐缸華蘭殿明。想折中園艸﹐共知千里情。

行雲故鄕色﹐贈此一離聲。

年華豫已滌﹐夜艾賞方融。新萍時合水﹐弱艸未勝風。閨幽瑟易響﹐臺迥月難中。

春物廣餘照﹐蘭萱佩未窮。

連漪映余雪﹐嚴城限深霧。淸寒起洞門﹐東風急池樹。神居望已肅﹐徘徊舉衝趣。

棲歸如遲詠﹐丘山不可屢。

和紀參軍服散得益

金液稱九轉﹐西山歌五色。煉質乃排云﹐濯景終不測。雲英亦可餌﹐且駐羲和力。

能令長卿臥﹐暫故遇眞識。

和王中丞聞琴

涼風吹月露﹐圓景動淸陰。蕙風入懷抱﹐聞君此夜琴。蕭瑟滿林聽﹐輕鳴響澗音。

無爲澹容與﹐蹉跎江海心。

將發石頭上烽火樓

徘徊戀京邑﹐躑躅睶曾阿。陵髙遲關近﹐眺迥風雲多。荊吳阻山岫﹐江海含瀾波。

歸飛無羽翼﹐其如離別何。

望三湖

積水照赤貞霞﹐髙臺望歸翼。平原周遠近﹐連汀見紆直。葳蕤向春秀﹐蕓黃共秋色。

薄暮傷哉人﹐嬋媛復何極。

送江水曹還遠館

髙館臨荒途﹐淸川帶長陌。上有流思人﹐懷舊望歸客。塘邊艸雜紅﹐樹際花猶白。

日暮有重城﹐何由盡離席。

送江兵曹檀主簿朱孝廉還上國

方舟泛春渚﹐攜手趨上京。安知暮歸客﹐詎憶山中情。香風蕊上發﹐好鳥葉間鳴。

揮袂送君已﹐獨此夜琴聲。

臨溪送別

悵望南浦時﹐徙倚北梁步。葉上涼風初﹐日隱輕霞暮。荒城迥易陰﹐秋溪廣難渡。

沫泣豈徒然﹐君子行多露。

後齋迥望

髙軒瞰四野﹐臨牖眺襟帶。望山白雲裏﹐望水平原外。夏木轉成帷﹐秋荷漸如蓋。

鞏洛常睠然﹐搖心似懸�。

與江水曹至幹濱戲

山中上芳月﹐故人淸樽賞。遠山翠百重﹐回流映千丈。花枝聚如雪﹐蕪絲散猶网。

別後能相思﹐何嗟異封壤。

答沈右率諸君餞別

春夜別淸樽﹐江潭復爲客。嘆息東流水﹐如何故鄕陌。重樹日芬礚﹐芳洲轉如積。

望望荊臺下﹐歸夢相思夕。

離夜同江丞王常侍作

玉繩隱髙樹﹐斜漢耿層臺。離堂華燭盡﹐別幌淸琴哀。翻潮尙知限﹐客思耿難裁。

山川不可夢﹐況乃故人杯。

祀敬亭山廟

剪削兼太華﹐崢嶸跨玄圃。貝闕目氏阿宮﹐薜帷陰网戶。參差時未來﹐徘徊望灃浦。

椒糈若馨香﹐無絕傳終古。

出下館

麥候始淸和﹐涼雨銷炎燠。紅蓮搖弱荇﹐丹藤繞新竹。物色盈懷抱﹐方駕娛耳目。

零落旣難畱﹐何用存華屋。

落日同何儀曹煦

參差復殿影﹐氛氳綺羅雜。風入天淵池﹐芰荷搖復合。遠聽雀聲聚﹐回望樹陰沓。

一賞桂尊前﹐寧傷蓬鬢颯。

夜聽妓二首

瓊閨釧響聞﹐瑤席芳塵滿。要取洛陽人﹐共命江南管。情多舞態遲﹐意傾歌弄緩。

知君密見親﹐寸心傳玉碗。

上客光四座﹐佳麗值千金。掛釵報纓絕﹐墮珥答琴心。蛾眉已共笑﹐淸香復入襟。

歡樂夜方靜﹐翠帳垂沈沈。

詠薔薇

低枝詎勝葉﹐輕香幸自通。發萼初攢紫﹐余采尙霏紅。新花對白日﹐故蕊逐行風。

參差不俱曜﹐誰肯盼微叢。

詠蒲

離離水上蒲﹐結水散爲珠。間廁秋菡礛﹐出入春鳧雛。初萌實雕俎﹐暮蕊雜椒塗。

所悲塘上曲﹐遂鑠黃金軀。

詠兔絲

輕絲旣難理﹐細縷竟無織。爛漫已萬條﹐連綿復一色。安根不可知﹐縈心終不測。

所貴能捲舒﹐伊用蓬生直。

遊東堂詠桐

孤桐北窗外﹐髙枝百尺餘。葉生旣婀娜﹐葉落更扶疏。無華復無實﹐何以贈離居。

裁爲圭與瑞﹐足可命參墟。

雜詠三首

鏡臺

玲瓏類丹檻﹐苕亭似玄闕。對鳳懸淸冰﹐垂龍掛明月。照粉拂紅妝﹐插花理云發。

玉顏徒自見﹐常謂君情歇。

燈

發翠斜漢裏﹐蓄寶宕山峯。抽莖類仙掌﹐銜光似燭龍。飛蛾再三繞﹐輕花四五重。

孤對相思夕﹐空照舞衣縫。

燭

杏梁賓未散﹐桂宮明欲沈。曖色輕帷裏﹐低光照寶琴。徘徊云髻影﹐灼爍綺疏金。

恨君秋月夜﹐遺我洞房陰。

同詠樂器得琴

洞庭風雨幹﹐龍門生死枝。雕刻紛布濩﹐衝響郁淸危。春風搖蕙艸﹐秋月滿華池。

是時操別鶴﹐淫淫客淚垂。

同詠坐上玩器得烏皮隱幾

蟠木生附枝﹐刻削豈無施。取則龍文鼎﹐三趾獻光儀。勿言素韋潔﹐白沙尙推移。

曲躬奉微用﹐聊承終宴疲。

同詠坐上所見一物得席

本生潮汐池﹐落景照參差。汀洲蔽杜若﹐幽渚奪江蘺。遇君時采擷﹐玉座奉金卮。

但願羅衣拂﹐無使素塵彌。

詠竹火籠

庭雪亂如花﹐井冰粲成玉。因炎入貂袖﹐懷溫奉芳褥。體密用宜通﹐文邪性非曲。

本自江南墟﹐女便娟修且綠。暫承君玉指﹐請謝陽春旭。

詠風

徘徊登紅萼﹐葳蕤動綠葹。垂楊低復舉﹐新萍合且離。步檐行袖靡﹐當戶思襟披。

髙響飄歌吹﹐相思子未知。時拂孤鸞鏡﹐星鬢視參差。

詠竹

窗前一叢竹﹐靑翠獨言奇。南條交北葉﹐新筍雜故枝。月光疏已密﹐風來起復垂。

靑扈飛不礙﹐黃口得相窺。但恨從風籜﹐根株長別離。

詠落梅

新葉初冉冉﹐初蕊新菲菲。逢君後園燕﹐相隨巧笑歸。親勞君玉指﹐摘以贈南威。

用持插云髻﹐翡翠比光輝。日暮長零落﹐君恩不可追。

詠墻北梔子

有美當階樹﹐霜露未能移。金﹝艸賁﹞發朱采﹐映日以離離。幸賴夕陽下﹐余景及西枝。

還思照綠水﹐君階無曲池。余榮未能已﹐晚實猶見奇。復畱傾筐徳﹐君恩信未貲。

十八家詩抄﹟卷四

李太白五古上二百九首

古風五十九首

大雅久不作﹐吾衰竟誰陳。王風委蔓艸﹐戰國多荊榛。龍虎相啖食﹐兵戈逮狂秦。

正聲何微芒﹐哀怨起騷人。揚馬激頹波﹐開流蕩無垠。廢興𨿽萬變﹐憲章亦已淪。

自從建安來﹐綺麗不足珍。聖代復元古﹐垂衣貴淸眞。羣才屬休明﹐乘運共躍鱗。

文質相炳煥﹐眾星羅秋旻。我志在刪述﹐重輝映千春。希聖如有立﹐絕筆於獲麟。

蟾蜍薄太淸﹐蝕此瑤臺月。圓光虧中天﹐金魄遂淪沒。虫帶虫東入紫微﹐大明夷朝暉。

浮雲隔兩耀﹐萬象昏陰霏。蕭蕭長門宮﹐昔是今已非。桂蠹花不實﹐天霜下嚴威。

沈嘆終永夕﹐感我涕沾衣。

秦皇掃六合﹐虎視何雄哉。揮劍抉浮雲﹐諸侯盡西來。明斷自天啟﹐大略駕羣才。

收兵鑄金人﹐函谷正東開。銘功會稽嶺﹐騁望瑯琊臺。刑徒七十萬﹐起土驪山隈。

尙采不死藥﹐茫然使心哀。連弩射海魚﹐長鯨正崔嵬。安頁鼻象五嶽﹐揚波噴云雷。

鬐鬣蔽靑天﹐何由睹蓬萊。徐市載秦女﹐樓船幾時回。但見三泉下﹐金棺葬寒灰。

鳳飛九千仞﹐五章備彩珍。銜書且虛歸﹐空入周與秦。橫絕歷四海﹐所居未得鄰。

吾營紫河車﹐千載落風塵。藥物祕海嶽﹐采鉛靑溪濱。時登大樓山﹐舉首望仙眞。

羽駕滅去影﹐飆車絕回輪。尙恐丹液遲﹐志願不及申。徒霜鏡中發﹐羞彼鶴上人。

桃李何處開﹐此花非我春。惟應淸都境﹐長與韓眾親。

太白何蒼蒼﹐星辰上森列。去天三百里﹐邈爾與世絕。中有綠發翁﹐披云臥松雪。

不笑亦不語﹐冥棲在巖穴。我來逢眞人﹐長跪問寶訣。粲然忽自哂﹐授以煉藥說。

銘骨傳其語﹐竦身已電滅。仰望不可及﹐蒼然五情熱。吾將營丹砂﹐永與世人別。

代馬不思越﹐越禽不戀燕。情性有所習﹐土風固其然。昔別雁門關﹐今戍龍庭前。

驚沙亂海日﹐飛雪迷胡天。蟣虱生虎鶡﹐心魂逐旌旃。苦戰功不賞﹐忠誠難可宣。

誰憐李飛將﹐白首沒三邊。

客有鶴上仙﹐飛飛淩太淸。揚言碧雲裏﹐自道安期名。兩兩白玉童﹐雙吹紫鸞笙。

去影忽不見﹐回風送天聲。舉首遠望之﹐飄然若流星。願餐金光艸﹐壽與天齊傾。

莊周夢蝴蝶﹐蝴蝶爲莊周。一體更變易﹐萬事良悠悠。乃知蓬萊水﹐復作淸淺流。

靑門種瓜人﹐舊日東陵侯。富貴固如此﹐營營何所求。

齊有倜儻生﹐魯連特髙妙。明月出海底﹐一朝開光曜。卻秦振英聲﹐後世仰末照。

意輕千金贈﹐顧向平原笑。吾亦澹蕩人﹐拂衣可同調。

黃河走東溟﹐白日落西海。逝川與流光﹐飄忽不相待。春容捨我去﹐秋發已衰攺。

人生非寒松﹐年貌豈長在。吾當乘雲螭﹐吸景駐光彩。

松柏本孤直﹐難爲桃李顏。昭昭嚴子陵﹐垂釣滄波間。身將客星隱﹐心與浮雲閒。

長揖萬乘君﹐還歸富春山。淸風灑六合﹐邈然不可攀。使我長嘆息﹐冥棲巖石間。

君平旣棄世﹐世亦棄君平。觀變窮太易﹐探玄化羣生。寂寞綴道論﹐空簾閉幽情。

騶虞不虛來﹐礜礝有時鳴。安知天漢上﹐白日懸髙名。海客去已久﹐誰人測沈冥。

胡關饒風沙﹐蕭索竟終古。歲落秋艸黃﹐登髙望戎虜。荒城空大漠﹐邊邑無遺堵。

白骨橫千霜﹐嵯峨蔽榛莽。借問誰陵虐﹐天驕毒威武。赫怒我聖皇﹐勞師事鼙鼓。

陽和變殺气﹐發卒騷中土。三十六萬人﹐哀哀淚如雨。且悲就行役﹐安得營農圃。

不見徵戍兒﹐豈知關山苦。李牧今不在﹐邊人飼豺虎。

燕昭延郭隗﹐遂築黃金臺。劇辛方趙至﹐鄒衍復齊來。柰何靑雲士﹐棄我如塵埃。

珠玉買歌笑﹐糟糠養賢才。方知黃鶴舉﹐千里獨徘徊。

金華牧羊兒﹐乃是紫煙客。我願從之遊﹐未去發已白。不知繁華子﹐擾擾何所迫。

昆山探瓊蕊﹐可以煉精魄。

天津三月時﹐千門桃與李。朝爲斷腸花﹐暮逐東流水。前水復後水﹐古今相續流。

新人非舊人﹐年年橋上游。雞鳴海色動﹐謁帝羅公侯。月落西上陽﹐餘輝半城樓。

衣冠照云日﹐朝下散皇州。鞍馬如飛龍﹐黃金絡馬頭。行人皆辟易﹐志气橫嵩丘。

入門上髙堂﹐列鼎錯珍羞。香風引趙舞﹐淸管隨齊謳。七十紫鴛鴦﹐雙雙戲庭幽。

行樂爭晝夜﹐自言度千秋。功成身不退﹐自古多愆尢。黃犬空嘆息﹐綠珠成釁仇。

何如鴟夷子﹐散發棹扁舟。

西上蓮花山﹐迢迢見明星。素手把芙蓉﹐虛步躡太淸。霓裳曳廣帶﹐飄拂升天行。

邀我登雲臺﹐髙揖衛叔卿。恍恍與之去﹐駕鴻淩紫冥。俯視洛陽川﹐茫茫走胡兵。

流血塗野艸﹐豺狼盡冠纓。

昔我遊齊都﹐登華不注峯。玆山何峻秀﹐綠翠如芙蓉。蕭颯古仙人﹐了知是赤松。

借予一白鹿﹐自挾兩靑龍。含笑淩倒景﹐欣然願相從。

泣與親友別﹐欲語再三咽。勗君靑松心﹐努力保霜雪。世路多險艱﹐白日欺紅顏。

分首各千里﹐去去何時還。

在世復幾時﹐倏如飄風度。空聞紫金經﹐白首愁相誤。撫己忽自笑﹐沈吟爲誰故。

名利徒煎熬﹐安得閒餘步。終畱赤玉�﹐東上蓬山路。秦帝如我求﹐蒼蒼但煙霧。

郢客吟白雪﹐遺響飛靑天。徒勞歌此曲﹐舉世誰爲傳。試爲巴人唱﹐和者乃數千。

吞聲何足道﹐嘆息空淒然。

秦水別隴首﹐幽咽多悲聲。胡馬顧朔雪﹐躞蹀長嘶鳴。感物動我心﹐緬然含歸情。

昔視秋蛾飛﹐今見春蠶生。裊裊桑枯葉﹐萋萋柳垂榮。急節謝流水﹐羈心搖懸旌。

揮涕且復去﹐惻愴何時平。

秋露白如玉﹐團團下庭綠。我行忽見之﹐寒早悲歲促。生猶鳥過目﹐胡乃自結束。

景公一何愚﹐牛山淚相續。物苦不知足﹐登隴又望蜀。人心若波瀾﹐世路有屈曲。

三萬六千日﹐夜夜當秉燭。

大車揚飛塵﹐亭午暗阡陌。中貴多黃金﹐連雲開甲宅。路逢鬥鷄者﹐冠蓋何輝赫。

鼻息幹虹蜺﹐行人皆怵惕。世無洗耳翁﹐誰知堯與跖。

世路日交喪﹐澆風散淳源。不采芳桂枝﹐反棲惡木根。所以桃李樹﹐吐花竟不言。

大運有興沒﹐羣動爭飛奔。歸來廣成子﹐去入無窮門。

碧荷生幽泉﹐朝日艷且鮮。秋花冒綠水﹐密葉羅靑煙。秀色空絕世﹐馨香誰爲傳。

坐看飛霜滿﹐凋此紅芳年。結根未得所﹐願托華池邊。

燕趙有秀色﹐綺樓靑雲端。眉目艷皎月﹐一笑傾城歡。常恐碧艸晚﹐坐泣秋風寒。

纖手怨玉琴﹐淸晨起長嘆。焉得偶君子﹐共乘雙飛鸞。

容顏若飛電﹐時景如飄風。艸綠霜已白﹐日西月復東。華鬢不耐秋﹐颯然成衰蓬。

古來聖賢人﹐一一誰成功。君子變猿鶴﹐小人爲沙虫。不及廣成子﹐乘雲駕輕鴻。

三季分戰國﹐七雄成亂麻。王風何怨怒﹐世道終紛拏。至人洞元象﹐髙舉淩紫霞。

仲尼亦浮海﹐吾祖之流沙。聖賢共淪沒﹐臨歧胡咄嗟。

玄風變太古﹐道喪無時還。擾擾季葉人﹐雞鳴趨四關。但識金馬門﹐誰知蓬萊山。

白首死羅綺﹐笑歌無休閒。綠酒哂丹液﹐靑娥凋素顏。大儒揮金槌﹐琢之詩禮間。

蒼蒼三珠樹﹐冥目焉能攀。

璧遺鎬池公﹐明年祖龍死。秦人相謂曰﹐吾屬可去矣。一往桃花源﹐千春隔流水。

蓐收肅金气﹐西陸弦海月。秋蟬號階軒﹐感物憂不歇。良辰竟何許﹐大運有淪忽。

天寒悲風生﹐夜久眾星沒。惻惻不忍言﹐哀歌達明發。

北溟有巨魚﹐身長數千里。仰噴三山雪﹐橫吞百川水。憑淩隨海運﹐烜赫因風起。

吾觀摩天飛﹐九萬方未已。

羽檄如流星﹐虎符合專城。喧呼救邊急﹐羣鳥皆夜鳴。白日曜紫微﹐三公運權衡。

天地皆得一﹐澹然四海淸。借問此何爲﹐答言楚徵兵。渡瀘及五月﹐將赴雲南徵。

怯卒非戰士﹐炎方難遠行。長號別嚴親﹐日月慘光晶。泣盡繼以血﹐心摧兩無聲。

困獸當猛虎﹐窮魚餌奔鯨。千去不一回﹐投軀豈全生。如何舞干戚﹐一使有苗平。

醜女來效口頻﹐還家驚四鄰。壽陵失本步﹐笑殺邯鄲人。一曲斐然子﹐雕虫喪天眞。

棘刺造沐猴﹐三年費精神。功成無所用﹐楚楚且華身。大雅思文王﹐頌聲久崩淪。

安得郢中質﹐一揮成風斤。

抱玉入楚國﹐見疑古所聞。良寶終見棄﹐徒勞三獻君。直木忌先伐﹐芳蘭哀自焚。

盈滿天所損﹐沈冥道爲羣。東海泛碧水﹐西關乘紫雲。魯連及柱史﹐可以躡淸芬。

燕臣昔慟哭﹐五月飛秋霜。庶女號蒼天﹐震風擊齊堂。精誠有所感﹐造化爲悲傷。

浮雲蔽紫闥﹐白日難回光。羣沙穢明珠﹐眾艸淩孤芳。古來共嘆息﹐流淚空沾裳。

孤蘭生幽園﹐眾艸共蕪沒。𨿽照陽春暉﹐復悲髙秋月。飛霜早淅瀝﹐綠艷恐休歇。

若無淸風吹﹐香气爲誰發。

登髙望四海﹐天地何漫漫。霜被羣物秋﹐風飄大荒寒。榮華東流水﹐萬事皆波瀾。

白日掩䢐暉﹐浮雲無定端。梧桐巢燕雀﹐枳棘棲鴛鴦。且復歸去來﹐劍歌行路難。

鳳饑不啄粟﹐所食惟瑯玕。焉能與羣雞﹐蹙促爭一餐。朝鳴昆丘樹﹐夕飲砥柱湍。

歸飛海路遠﹐獨宿天霜寒。幸遇王子晉﹐結交靑雲端。懷恩未得報﹐感別空長嘆。

朝弄紫泥海﹐夕披丹霞裳。揮手折若木﹐拂此西日光。云臥遊八極﹐玉顏已千霜。

飄飄入無倪﹐稽首祈上皇。呼我遊太素﹐玉杯賜瓊漿。一餐歷萬歲﹐何用還故鄕。

永隨長風去﹐天外恣飄揚。

搖裔雙白鷗﹐鳴飛滄江流。宜與海人狎﹐豈伊云鶴儔。鄭客西入關﹐行行未能已。

白馬華山君﹐相逢平原裏。寄影宿沙月﹐沿芳戲春洲。吾亦洗心者﹐忘機從爾遊。

周穆八荒意﹐漢皇萬乘尊。淫樂心不極﹐雄豪安足論。西海宴王母﹐北宮邀上元。

瑤水聞遺歌﹐玉杯竟空言。靈迹成蔓艸﹐徒悲千載魂。

綠蘿紛葳蕤﹐繚繞松柏枝。艸木有所托﹐歲寒尙不移。柰何夭桃色﹐坐嘆葑菲詩。

玉顏艷紅彩﹐云發非素絲。君子恩已畢﹐賤妾將何爲。

八荒馳驚飆﹐萬物盡凋落。浮雲蔽頹陽﹐洪波振大壑。龍鳳脫网罟﹐飄�將安托。

去去乘白駒﹐空山詠場藿。

一百四十年﹐國容何赫然。隱隱五鳳樓﹐峨峨橫三川。王侯象星月﹐賓客如雲煙。

鬥鷄金宮裏﹐蹴踘瑤臺邊。舉動搖白日﹐指揮回靑天。當塗何翕忽﹐失路長棄捐。

獨有揚執戟﹐閉關艸太玄。

桃花開東園﹐含笑誇白日。偶蒙春風榮﹐生此艷陽質。豈無佳人色﹐但恐花不實。

宛轉龍火飛﹐零落早相失。詎知南山松﹐獨立自蕭瑟。

秦皇按寶劍﹐赫怒振威神。逐日巡海右﹐驅石駕滄津。徵卒空九宇﹐作橋傷萬人。

但求蓬島藥﹐豈思農礟春。力盡功不贍﹐千載爲悲辛。

美人出南國﹐灼灼芙蓉姿。皓齒終不發﹐芳心空自持。由來紫宮女﹐共妒靑蛾眉。

歸去瀟湘沚﹐沈吟何足悲。

宋國梧臺東﹐野人得燕石。誇作天下珍﹐卻哂趙王璧。趙璧無緇燐﹐燕石非貞眞。

流俗多錯誤﹐豈知玉與瑉。

殷後亂天紀﹐楚懷亦已昏。夷羊滿中野﹐綠葹盈髙門。比干諫而死﹐屈平竄湘源。

虎口何婉孌﹐女顏空嬋娟。彭咸久淪沒﹐此意與誰論。

靑春流驚湍﹐朱明驟回薄。不忍看秋蓬﹐飄揚竟何托。光風滅蘭蕙﹐白露灑葵藿。

美人不我期﹐艸木日零落。

戰國何紛紛﹐兵戈亂浮雲。趙倚兩虎鬥﹐晉爲六卿分。姦臣欲竊位﹐樹黨自相羣。

果然田成子﹐一旦弒齊君。

倚劍登髙臺﹐悠悠送春目。蒼榛蔽層丘﹐瓊艸隱深谷。鳳凰鳴西海﹐欲集無珍木。

�斯得匹居﹐蒿下盈萬族。晉風日已頹﹐窮途方慟哭。

齊瑟彈東吟﹐秦弦弄西音。慷慨動顏魄﹐使人成荒淫。彼女佞邪子﹐婉孌來相尋。

一笑雙白璧﹐再歌千黃金。珍色不貴道﹐詎惜飛光沈。安識紫霞客﹐瑤臺鳴玉琴。

越客采明珠﹐提攜出南隅。淸輝照海月﹐美價傾鴻都。獻君君按劍﹐懷寶空長吁。

魚目復相哂﹐寸心增煩紆。

羽族稟萬化﹐小大各有依。啁啁亦何辜﹐六翮掩不揮。願銜眾禽翼﹐一向黃河飛。

飛者莫我顧﹐嘆息將安歸。

我行巫山渚﹐尋古登陽臺。天空彩雲滅﹐地遠淸風來。神女去已久﹐襄王安在哉。

荒淫竟淪沒﹐樵牧徒悲哀。

惻惻泣路歧﹐哀哀悲素絲。路歧有南北﹐素絲易變移。谷風刺輕薄﹐交道方山僉山盧。

鬥酒彊然諾﹐寸心終自疑。張陳竟火滅﹐蕭朱亦星離。眾鳥集榮柯﹐窮魚守空池。

嗟嗟失歡客﹐勤問何所規。

俠客行

趙客縵胡纓﹐吳鉤霜雪明。銀鞍照白馬﹐颯沓如流星。十步殺一人﹐千里不畱行。

事了拂衣去﹐深藏身與名。閒過信陵飲﹐脫劍膝前橫。將炙啖朱亥﹐持觴勸侯嬴。

三杯吐然諾﹐五嶽倒爲輕。眼花耳熱後﹐意气素霓生。救趙揮金槌﹐邯鄲先震驚。

千秋二壯士﹐烜赫大梁城。縱死俠骨香﹐不慚世上英。誰能書閣下﹐白首太玄經。

關山月

明月出天山﹐蒼茫雲海間。長風幾萬里﹐吹度玉門關。漢下白登道﹐胡窺靑海灣。

由來徵戰地﹐不見有人還。戍客望邊色﹐思歸多苦顏。髙樓當此夜﹐嘆息未應閒。

結客少年場行

紫燕黃金瞳﹐啾啾搖綠鬃。平明相馳逐﹐結客洛門東。少年學劍術﹐淩轢白猿公。

珠袍曳錦帶﹐匕首插吳鴻。由來萬夫勇﹐挾此英雄風。托交從劇孟﹐買醉入新丰。

笑盡一杯酒﹐殺人都市中。羞道易水寒﹐從令日貫虹。燕丹事不立﹐虛沒秦帝宮。

武陽死灰人﹐安可與成功。

長干行二首

妾發初覆額﹐折花門前劇。郎騎竹馬來﹐繞牀弄靑梅。同居長幹裏﹐兩小無嫌猜。

十四爲君婦﹐羞顏未嘗開。低頭向暗壁﹐千喚不一回。十五始展眉﹐願同塵與灰。

常存抱柱信﹐豈上望夫臺。十六君遠行﹐瞿塘灩預堆。五月不可觸﹐猿聲天上哀。

門前遲行迹﹐一一生綠苔。苔深不能掃﹐落葉秋風早。八月蝴蝶來﹐雙飛西園艸。

感此傷妾心﹐坐愁紅顏老。早晚下三巴﹐預將書報家。相迎不道遠﹐直至長風沙。

憶妾深閨裏﹐煙塵不曾識。嫁與長幹人﹐沙頭候風色。五月南風興﹐思君下巴陵。

八月西風起﹐想君發揚子。去來悲如何﹐見少別離多。湘潭幾日到﹐妾夢越風波。

昨夜狂風度﹐吹折江頭樹。渺渺暗無邊﹐行人在何處。北客至王公﹐朱衣滿汀中。

日暮來投宿﹐數朝不肯東。自憐十五餘﹐顏色桃李紅。那作商人婦﹐愁水復愁風。

古朗月行

小時不識月﹐呼作白玉盤。又疑瑤臺鏡﹐飛在靑雲端。仙人垂兩足﹐桂樹作團圓。

白兔搗藥成﹐問言誰與餐。蟾蜍蝕圓影﹐天明夜已殘。羿昔落九烏﹐天人淸且安。

陰精此淪惑﹐去去不足觀。憂來其如何﹐惻愴摧心肝。

上之回

三十六離宮﹐樓臺與天通。閣道步行月﹐美人愁煙空。恩疏寵不及﹐桃李傷春風。

淫樂意何極﹐金輿向回中。萬乘出黃道﹐千旗揚彩虹。前軍細柳北﹐後騎甘泉東。

豈問渭川老﹐寧邀襄野童。但慕瑤池宴﹐歸來樂未窮。

獨不見

白馬誰家子﹐黃龍邊塞兒。天山三丈雪﹐豈是遠行時。春蕙忽秋艸﹐莎雞鳴曲池。

風催寒梭響﹐月入霜閨悲。憶與君別年﹐種桃齊蛾眉。桃今百餘尺﹐花落成枯枝。

終然獨不見﹐流淚空自知。

妾薄命

漢帝重阿嬌﹐貯之黃金屋。咳唾落九天﹐隨風生珠玉。寵極愛還歇﹐妒深情卻疏。

長門一步地﹐不肯暫回車。雨落不上天﹐水復重難收。君情與妾意﹐各自東西流。

昔日芙蓉花﹐今成斷根艸。以色事他人﹐能得幾時好。

幽州胡馬客歌

幽州胡馬客﹐綠眼虎皮冠。笑拂兩隻劍﹐萬人不可幹。彎弓若轉月﹐白雁落云端。

雙雙掉鞭行﹐遊獵向樓蘭。出門不顧後﹐報國死何難。天驕五單於﹐狼戾好凶殘。

牛馬散北海﹐割鮮若虎餐。𨿽居燕支山﹐不道朔雪寒。婦女馬上笑﹐顏如赤貞玉盤。

翻飛射鳥獸﹐花月醉雕鞍。旄頭四光芒﹐爭戰如蜂攢。白刃灑赤血﹐流沙爲之丹。

名將古誰是﹐疲兵良可嘆。何時天狼滅﹐父子得閒安。

門有車馬客行

門有車馬賓﹐金鞍曜朱輪。謂從丹霄落﹐乃是故鄕親。呼兒掃中堂﹐坐客論悲辛。

對酒兩不飲﹐停觴淚盈巾。嘆我萬里遊﹐飄�三十春。空談霸王略﹐紫綬不掛身。

雄劍藏玉匣﹐陰符生素塵。廓落無所合﹐流離湘水濱。借問宗黨間﹐多爲泉下人。

生苦百戰役﹐死托萬鬼鄰。北風揚胡沙﹐埋翳周與秦。大運且如此﹐蒼穹寧匪仁。

惻愴竟何道﹐存亡任大鈞。

君子有所思行

紫閣連終南﹐靑冥天倪色。憑崖望咸陽﹐宮闕羅北極。萬井驚畫出﹐九衢如弦直。

渭水淸銀河﹐橫天流不息。朝野盛文物﹐衣冠何翕赤色。廏馬散連山﹐軍容威絕域。

伊臯運元化﹐衛霍輸筋力。歌鐘樂未休﹐榮去老還逼。圓光過滿缺﹐太陽移中昃。

不散東海金﹐何爭西輝匿。無作牛山悲﹐惻愴淚沾臆。

東海有勇婦

梁山感鮧妻﹐慟哭爲之傾。金石忽暫開﹐都由激深情。東海有勇婦﹐何慚蘇子卿。

學劍越處子﹐超騰若流星。捐軀報夫仇﹐萬死不顧生。白刃曜素雪﹐蒼天感精誠。

十步兩躩躍﹐三呼一交兵。斬首掉國門﹐蹴踏五藏行。豁此伉儷憤﹐粲然大義明。

北海李使君﹐飛章奏天庭。捨罪警風俗﹐流芳播滄瀛。志在列女籍﹐竹帛已光榮。

淳於免詔獄﹐漢主爲緹縈。津妾一棹歌﹐脫父於嚴刑。十子若不肖﹐不如一女英。

豫讓斬空衣﹐有心竟無成。要離殺慶忌﹐壯夫素所輕。妻子亦何辜﹐焚之買虛聲。

豈如東海婦﹐事立獨揚名。

黃葛篇

黃葛生洛溪﹐黃花自綿羃。靑煙蔓長條﹐繚繞幾百尺。閨人費素手﹐采緝作糸希糸谷。

縫爲絕國衣﹐遠寄日南客。蒼梧大火落﹐暑服莫輕擲。此物𨿽過時﹐是妾手中迹。

白馬篇

龍馬花雪毛﹐金鞍五陵豪。秋霜切玉劍﹐落日明珠袍。鬥鷄事萬乘﹐軒蓋一何髙。

弓摧宜山虎﹐手接太山猱。酒後競風采﹐三杯弄寶刀。殺人如剪艸﹐劇孟同遊遨。

發憤去函谷﹐從軍向臨洮。叱吒經百戰﹐匈奴盡波濤。歸來使酒气﹐未肯拜蕭曹。

羞入原憲室﹐荒徑隱蓬蒿。

怨歌行

十五入漢宮﹐花顏笑春紅。君玉選玉色﹐侍寢金屏中。薦枕嬌夕月﹐捲衣戀春風。

寧知趙飛燕﹐奪寵恨無窮。沈憂能傷人﹐綠鬢成霜蓬。一朝不得意﹐世事徒爲空。

肅鳥霜鳥換美酒﹐舞衣罷雕龍。寒苦不忍言﹐爲君奏絲桐。腸斷弦亦絕﹐悲心夜忡忡。

塞下曲六首

五月天山雪﹐無花只有寒。笛中聞折柳﹐春色未曾看。曉戰隨金鼓﹐宵眠抱玉鞍。

願將腰下劍﹐直爲斬樓蘭。

天兵下北荒﹐胡馬欲南飲。橫戈從百戰﹐直爲銜恩甚。握雪海上餐﹐拂沙隴頭寢。

何當破月氏﹐然後方髙枕。

駿馬如風飆﹐鳴鞭出渭橋。彎弓辭漢月﹐插羽破天驕。陣解星芒盡﹐營空海霧銷。

功成畫麟閣﹐獨有霍嫖姚。

白馬黃金塞﹐云砂繞夢思。那堪愁苦節﹐遠憶邊城兒。螢飛秋窗滿﹐月度霜閨遲。

摧殘梧桐葉﹐蕭颯沙棠枝。無時獨不見﹐淚流空自知。

塞虜乘秋下﹐天兵出漢家。將軍分虎竹﹐戰士臥龍沙。邊月隨弓影﹐胡霜拂劍花。

玉關殊未入﹐少婦莫長嗟。

烽火動沙漠﹐連照甘泉云。漢皇按劍起﹐還召李將軍。兵气天上合﹐鼓聲隴底聞。

橫行負勇气﹐一戰靜妖氛。

塞上曲三首

大漢無中策﹐匈奴犯渭橋。五原秋艸綠﹐胡馬一何驕。

命將徵西極﹐橫行陰山側。燕支落漢家﹐婦女無花色。

轉戰渡黃河﹐休兵樂事多。蕭條淸萬里﹐瀚海寂無波。

玉階怨

玉階生白露﹐夜久侵羅襪。卻下水精簾﹐玲瓏望秋月。

襄陽曲四首

襄陽行樂處﹐歌舞白銅鞮。江城回綠水﹐花月使人迷。

山公醉酒時﹐酩酊襄陽下。頭上白接礠﹐倒著還騎馬。

峴山臨漢江﹐水綠沙如雪。上有墮淚碑﹐靑苔久磨滅。

且醉習家池﹐莫看墮淚碑。山公欲上馬﹐笑殺襄陽兒。

大堤曲

漢水臨襄陽﹐花開大堤暖。佳期大堤下﹐淚向南云滿。春風復無情﹐吹我夢魂散。

不見眼中人﹐天長音信斷。

宮中行樂詞八首

小小生金屋﹐盈盈在紫微。山花插寶髻﹐石竹繡羅衣。每出深宮裏﹐常隨步輦歸。

只愁歌舞散﹐化作彩雲飛。

柳色黃金嫩﹐梨花白雪香。玉樓巢翡翠﹐珠殿銷鴛鴦。選妓隨雕輦﹐徵歌出洞房。

宮中誰第一﹐飛燕在昭陽。

盧橘爲秦樹﹐蒲桃出漢宮。煙花宜落日﹐絲管醉春風。笛奏龍鳴水﹐簫吟鳳下空。

君王多樂事﹐何必向回中。

玉樹春歸日﹐金宮樂事多。後庭朝未入﹐輕輦夜相過。笑出花間語﹐嬌來燭下歌。

莫教明月去﹐畱著醉姮娥。

繡戶香風暖﹐沙窗曙色新。宮花爭笑日﹐池艸暗生春。綠樹聞歌鳥﹐靑樓見舞人。

昭陽桃李月﹐羅綺自相親。

今日明光裏﹐還須結伴遊。春風開紫殿﹐天樂下珠樓。艷舞全知巧﹐嬌歌半欲羞。

更憐花月夜﹐宮女笑藏鉤。

寒雪梅中盡﹐春風柳上歸。宮鶯嬌欲醉﹐檐燕語還飛。遲日明歌席﹐新花艷舞衣。

晚來移彩仗﹐行樂好光輝。

水綠南薰殿﹐花紅北闕樓。鶯歌聞太液﹐鳳吹繞瀛洲。素女鳴珠佩﹐天人弄彩球。

今朝風日好﹐宜入未央遊。

鼓吹入朝曲

金陵控海浦﹐綠水帶吳京。鐃歌列騎吹﹐颯沓引公卿。搥鐘速嚴妝﹐伐鼓啟重城。

天子憑玉案﹐劍履若云行。日出照萬戶﹐簪裾爛明星。朝罷沐浴閒﹐遨遊閬風亭。

濟濟雙闕下﹐歡娛樂恩榮。

秦女休行

西門秦氏女﹐秀色如瓊花。手揮白楊刀﹐淸晝殺仇家。羅袖灑赤血﹐英聲淩紫霞。

直上西山去﹐關吏相邀遮。婿爲燕國王﹐身被詔獄加。犯刑若履虎﹐不畏落爪牙。

素頸未及斷﹐摧眉伏泥沙。金雞忽放赦﹐大辟得寬賒。何慚聶政姊﹐萬古共驚嗟。

秦女捲衣

天子居未央﹐妾來捲衣裳。顧無紫宮寵﹐敢拂黃金牀。水至亦不去﹐熊來尙可當。

微身捧日月﹐飄若螢火光。願君采葑菲﹐無以下體妨。

東武吟

好古笑流俗﹐素聞賢達風。方希佐明主﹐長揖辭成功。白日在髙天﹐回光燭微躬。

恭承鳳凰詔﹐欻起雲蘿中。淸切紫霄迥﹐優遊丹禁通。君王賜顏色﹐聲價淩煙虹。

乘輿擁翠蓋﹐扈從金城東。寶馬麗絕景﹐錦衣入新丰。倚巖望松雪﹐對酒鳴絲桐。

因學楊子云﹐獻賦甘泉宮。天書美片善﹐淸芬播無窮。歸來入咸陽﹐談笑皆王公。

一朝去金馬﹐飄落成飛蓬。賓友日疏散﹐玉樽亦已空。才力獨可倚﹐不慚世上雄。

閒作東武吟﹐曲盡情未終。書此謝知己﹐吾尋黃綺翁。

邯鄲才人嫁爲廝養卒婦

妾本叢臺女﹐揚娥入丹闕。自倚顏如花﹐寧知有凋歇。一辭玉階下﹐去若朝云沒。

每憶邯鄲城﹐深宮夢秋月。君王不可見﹐惆悵至明發。

出自薊北門行

虜陣橫北荒﹐胡星曜精芒。羽書速驚電﹐烽火晝連光。虎竹救邊急﹐戎車森已行。

明主不安席﹐按劍心飛揚。推轂出猛將﹐連旗登戰場。兵威衝絕漠﹐殺气淩穹蒼。

列卒赤山下﹐開營紫塞旁。孟冬風沙緊﹐旌旗颯凋傷。畫角悲海月﹐徵衣捲天霜。

揮刃斬樓蘭﹐彎弓射賢王。單於一平蕩﹐種落自奔亡。收功報天子﹐行歌歸咸陽。

洛陽陌

白玉誰家郎﹐回車渡天津。看花東陌上﹐驚動洛陽人。

北上行

北上何所苦﹐北上緣太行。磴道盤且峻﹐巉巖淩穹蒼。馬足蹶側石﹐車輪摧髙岡。

沙塵接幽州﹐烽火連朔方。殺气毒劍戟﹐嚴風裂衣裳。奔鯨夾黃河﹐鑿齒屯洛陽。

前行無歸日﹐返顧思舊鄕。慘戚冰雪裏﹐悲號絕中腸。尺布不掩體﹐皮膚劇枯桑。

汲水澗谷阻﹐采薪壠阪長。猛虎又掉尾﹐磨牙皓秋霜。艸木不可餐﹐饑飲零露漿。

嘆此北上苦﹐停驂爲之傷。何日王道平﹐開顏睹天光。

短歌行

白日何短短﹐百年苦易滿。蒼穹浩茫茫﹐萬劫太極長。麻姑垂兩鬢﹐一半已成霜。

天公見玉女﹐大笑億千場。吾欲攬六龍﹐回車掛扶桑。北斗酌美酒﹐勸龍各一觴。

富貴非所願﹐爲人駐頹光。

空城雀

嗷嗷空城雀﹐身計何戚促。本與鷦鷯羣﹐不隨鳳凰族。提攜四黃口﹐飲乳未嘗足。

食君糠粃余﹐常恐烏鳶逐。恥涉太行險﹐羞營覆車粟。天命有定端﹐守分絕所欲。

發白馬

將軍發白馬﹐旌節渡黃河。簫鼓聒川嶽﹐滄溟湧濤波。武安有震瓦﹐易水無寒歌。

鐵騎若雪山﹐飲流涸滹沱。揚兵獵月窟﹐轉戰略朝那。倚劍登燕然﹐邊峯列嵯峨。

蕭條萬里外﹐耕作五原多。一掃淸大漠﹐包虎戢金戈。

陌上桑

美女渭橋東﹐春還事蠶作。五馬飛如花﹐靑絲結金絡。不知誰家子﹐調笑來相謔。

妾本秦羅敷﹐玉顏艷名都。綠條映素手﹐采桑向城隅。使君且不顧﹐況復論秋胡。

寒將

虫愛碧艸﹐鳴鳳棲靑梧。托心自有處﹐但怪旁人愚。徒令白日暮﹐髙駕空踟躕。

枯魚過河泣

白龍常攺服﹐偶被豫且制。誰使爾爲魚﹐徒爲訴天帝。作書報鯨鯢﹐勿恃風濤勢。

濤落歸泥沙﹐翻遭螻蟻噬。萬乘愼出入﹐柏人以爲誡。

丁都護歌

云陽上徵去﹐兩岸饒商賈。吳牛喘月時﹐拖船一何苦。水濁不可飲﹐壺漿半成土。

一唱都護歌﹐心摧淚如雨。萬人系盤石﹐無由達江滸。君看石芒碭﹐掩淚悲千古。

相逢行二首

朝騎五花馬﹐謁帝出銀臺。秀色誰家子﹐云車珠箔開。金鞭遙指點﹐玉勒近遲回。

夾轂相借問﹐疑從天上來。邀入靑綺門﹐當歌共銜杯。銜杯映歌扇﹐似月雲中見。

相見不得親﹐不如不相見。相見情已深﹐未語可知心。胡爲守空閨﹐孤眠愁錦衾。

錦衾與羅幃﹐纏綿會有時。春風正澹蕩﹐暮雨來何遲。願因三靑鳥﹐更報長相思。

光景不待人﹐須臾發成絲。當年失行樂﹐老去徒傷悲。持此道密意﹐無令曠佳期。

相逢紅塵內﹐髙揖黃金鞭。萬戶垂楊裏﹐君家阿那邊。

千里思

李陵沒胡沙﹐蘇武還漢家。迢迢五原關﹐朔雪亂邊花。一去隔絕國﹐思歸但長嗟。

鴻雁向西北﹐因書報天涯。

樹中艸

鳥銜野田艸﹐誤入枯桑裏。客土植危根﹐逢春猶不死。艸木𨿽無情﹐因依尙可生。

如何同枝葉﹐各自有枯榮。

君馬黃

君馬黃﹐我馬白。馬色𨿽不同﹐人心本無隔。共作遊冶盤﹐雙行洛陽陌。

長劍旣照曜﹐髙冠何赤色赫。各有千金裘﹐俱爲五侯客。猛虎落陷阱﹐壯夫時屈厄。

相知在急難﹐獨好亦何益。

擬古

融融白玉輝﹐映我靑蛾眉。寶鏡似空水﹐落花如風吹。出門望同子﹐蕩漾不可期。

安得黃鶴羽﹐一報佳人知。

折楊柳

垂楊拂綠水﹐搖艷東風年。花明玉關雪﹐葉暖金窗煙。美人結長想﹐對此心悽然。

攀條折春色﹐遠寄龍庭前。

鳳凰曲

嬴女吹玉簫﹐吟弄天上春。靑鸞不獨去﹐更有攜手人。影滅彩雲斷﹐遺聲落西秦。

少年子

靑雲少年子﹐挾彈章臺左。鞍馬四邊開﹐突如流星過。金丸落飛鳥﹐夜入瓊樓臥。

夷齊是何人﹐獨守西山餓。

紫驑馬

紫驑行且嘶﹐雙翻碧玉蹄。臨流不肯渡﹐似惜錦障泥。白雪關山遠﹐黃雲海戍迷。

揮鞭萬里去﹐安得念春閨。

少年行

擊築飲美酒﹐劍歌易水湄。經過燕太子﹐結托並州兒。少年負壯气﹐奮烈自有時。

因聲魯勾踐﹐爭情勿相欺。

豫章行

胡風吹代馬﹐北擁魯陽關。吳兵照海雪﹐西討何時還。半渡上遼津﹐黃雲慘無顏。

老母與子別﹐呼天野艸間。白馬繞旌旗﹐悲鳴相追攀。白楊秋月苦﹐早落豫章山。

本爲休明人﹐斬虜素不閒。豈惜戰鬥死﹐爲君掃凶頑。精感石沒羽﹐豈云憚險艱。

樓船若鯨飛﹐波蕩落星灣。此曲不可奏﹐三軍鬢成斑。

沐浴子

沐芳莫彈冠﹐浴蘭莫振衣。處世忌太潔﹐至人貴藏暉。滄浪有釣叟﹐吾與爾同歸。

髙句驪

金花折風帽﹐白馬小遲回。翩翩舞廣袖﹐似鳥海東來。

靜夜思

牀前看月光﹐疑是地上霜。舉頭望山月﹐低頭思故鄕。

淥水曲

淥水明秋日﹐南湖采白�。荷花嬌欲語﹐愁殺蕩舟人。

鳳臺曲

嘗聞秦帝女﹐傳得鳳凰聲。是日逢仙子﹐當時別有情。人吹彩簫去﹐天借綠云迎。

心在身不返﹐空餘弄玉名。

從軍行

從軍玉門道﹐逐虜金微山。笛奏梅花曲﹐刀開明月環。鼓聲鳴海上﹐兵气擁雲間。

願斬單於首﹐長驅靜鐵關。

百戰沙場碎鐵衣﹐城南已合數重圍。突營射殺呼延將﹐獨領殘兵千騎歸。

秋思二首

春陽如昨日﹐碧樹鳴黃鸝。蕪然蕙艸暮﹐颯爾涼風吹。天秋木葉下﹐月冷莎雞悲。

坐愁羣芳歇﹐白露凋華滋。

閼氏黃葉落﹐妾望白登臺。海上碧雲斷﹐單於秋色來。胡兵沙塞合﹐漢使玉關回。

徵客無歸日﹐空悲蕙艸摧。

春思

燕艸如碧絲﹐秦桑低綠枝。當君懷歸日﹐是妾斷腸時。春風不相識﹐何事入羅幃。

子夜吳歌四首

秦地羅敷女﹐采桑綠水邊。素手靑條上﹐紅妝白日鮮。蠶饑妾欲去﹐五馬莫畱連。

鏡湖三百里﹐菡萏發荷花。五月西施采﹐人看隘若耶。回舟不待月﹐歸去越王家。

長安一片月﹐萬戶搗衣聲。秋風吹不盡﹐總是玉關情。何日平胡虜﹐良人罷遠徵。

明朝驛使發﹐一夜絮徵袍。素手抽鍼冷﹐那堪把剪刀。裁縫寄遠道﹐幾日到臨洮。

對酒二首

松子棲金華﹐安期入蓬海。此人古之仙﹐羽化竟何在。浮生速流電﹐倏忽變光彩。

天地無凋換﹐容顏有遷攺。對酒不肯飲﹐含情欲誰待。

勸君莫拒杯﹐春風笑人來。桃李如舊識﹐傾花向我開。流鶯啼碧樹﹐明月窺金罍。

昨來朱顏子﹐今日白髮催。棘生石虎殿﹐鹿走姑蘇臺。自古帝王宅﹐城闕閉黃埃。

君若不飲酒﹐昔人安在哉。

估客樂

海客乘天風﹐將船遠行役。譬如雲中鳥﹐一去無蹤迹。

去婦詞

古來有棄婦﹐棄婦有歸處。今日妾辭君﹐辭君遣何去。本家零落盡﹐慟哭來時路。

憶昔未嫁君﹐聞君卻周旋。綺羅錦繡段﹐有贈黃金千。十五許嫁君﹐二十移所天。

自從結髮日未幾﹐離君緬山川。家家盡歡喜﹐孤妾長自憐。幽閨多怨思﹐盛色無十年。

相思苦循環﹐枕席生流泉。流泉咽不掃﹐獨夢關山道。及此見君歸﹐君歸妾已老。

物華惡衰賤﹐新寵方礡好。掩淚出故房﹐傷心劇秋艸。自妾爲君妻﹐君東妾在西。

羅帷到曉恨﹐玉貌一生啼。自從離別久﹐不覺塵埃厚。常嫌玳瑁孤﹐猶羨鴛鴦偶。

歲華逐霜霰﹐賤妾何能久。寒沼落芙蓉﹐秋風散楊柳。以此憔悴顏﹐空持舊物還。

餘生欲何寄﹐誰肯相牽攀。君恩旣斷絕﹐相見何年月。悔傾連理杯﹐虛作同心結。

女蘿附靑松﹐貴欲相依投。浮萍失綠水﹐教作若爲流。不嘆君棄妾﹐自嘆妾緣業。

憶昔初嫁君﹐小姑才倚牀。今日妾辭君﹐小姑如妾長。回頭語小姑﹐莫嫁如兄夫。

長歌行

桃李得日開﹐榮華照當年。東風動百物﹐艸木盡欲言。枯枝無醜葉﹐涸水吐淸泉。

大力運天地﹐羲和無停鞭。功名不早著﹐竹帛將何宣。桃李務靑春﹐誰能貫白日。

富貴與神仙﹐蹉跎成兩失。金石猶銷鑠﹐風霜無久質。畏落日月後﹐彊歡歌與酒。

秋霜不惜人﹐倏忽侵蒲柳。

南都行

南都信佳麗﹐武闕橫西關。白水眞人居﹐萬商羅廛闤。髙樓對紫陌﹐甲第連靑山。

此地多英豪﹐邈然不可攀。陶朱與五羖﹐名播天壤間。麗華秀玉色﹐漢女嬌朱顏。

淸歌遏流云﹐艷舞有餘閒。遨遊盛宛洛﹐冠蓋隨風還。走馬紅陽城﹐呼鷹白河灣。

誰識臥龍客﹐長吟愁鬢斑。

玉眞仙人詞

玉眞之眞人﹐時往太華峯。淸晨鳴天鼓﹐飆焱欠騰雙龍。弄電不輟手﹐行雲本無蹤。

幾時入少室﹐王母應相逢。

淸溪行

淸溪淸我心﹐水色異諸水。借問新安江﹐見底何如此。人行明鏡中﹐鳥度屏風裏。

向晚猩猩啼﹐空悲遠遊子。

歷陽壯士勤將軍名思齊歌並序

歷陽壯士勤將軍﹐神力出於百夫。則天太后召見奇之﹐授遊擊將軍﹐賜錦袍玉帶﹐朝野榮之。後拜橫南將軍。大臣慕義結十友﹐卽燕公張說﹟館陶公郭元振爲首。余壯之﹐遂作詩。

太古歷陽郡﹐化爲洪川在。江山猶郁盤﹐龍虎祕光彩。蓄泄數千載﹐風雲何霮﹝上雨下對﹞。

特生勤將軍﹐神力百夫倍。

古意

君爲女蘿艸﹐妾作兔絲花。輕條不自引﹐爲逐春風斜。百丈托遠松﹐纏綿成一家。

誰言會面易﹐各在靑山崖。女蘿發馨香﹐兔絲斷人腸。枝枝相糾結﹐葉葉竟飄揚。

生子不知根﹐因誰共芬芳。中巢雙翡翠﹐上宿紫鴛鴦。君識二艸心﹐海潮亦可量。

贈從兄襄陽少府皓

結髮未識事﹐所交盡豪雄。卻秦不受賞﹐擊晉寧爲功。托身白刃裏﹐殺人紅塵中。

當朝揖髙義﹐舉止欽英風。小節豈足言﹐退耕舂陵東。歸來無產業﹐生事如轉蓬。

一朝狐裘敝﹐百鎰黃金空。彈劍徒激昂﹐出門悲路窮。吾兄靑雲士﹐然諾聞諸公。

所以陳片言﹐片言貴情通。棣華儻不接﹐甘與秋艸同。

贈張公洲革處士

列子居鄭圃﹐不將眾庶分。革侯遁南浦﹐常恐楚人聞。抱﹝上雍下瓦﹞灌秋蔬﹐心閒遊天云。

每將瓜田叟﹐耕種漢水濱。時登張公洲﹐入獸不亂羣。井無桔橰事﹐門絕刺繡文。

長揖二千石﹐遠辭百里君。斯爲眞隱者﹐吾黨慕淸芬。

淮海對雪贈傅靄

朔雪落吳天﹐從風渡溟渤。海樹成陽春﹐江沙皓明月。飄四荒外﹐想象千花發。

瑤艸生階墀﹐玉塵散庭闕。興從剡溪起﹐思繞梁山發。寄君郢中歌﹐曲罷心斷絕。

贈徐安宜

白田見楚老﹐歌詠徐安宜。制錦不擇地﹐操刀良在玆。淸風動百里﹐惠化聞京師。

浮人若雲歸﹐耕種滿郊歧。川光淨麥隴﹐日色明桑枝。訟息但長嘯﹐賓來或解頤。

靑槐拂戶牖﹐白水流園池。遊子滯安邑﹐懷恩未忍辭。繄君樹桃李﹐歲晚托深期。

贈任城盧主簿潛

海鳥知天風﹐竄身魯門東。臨觴不能飲﹐矯翼思淩空。鐘鼓不爲樂﹐煙霜誰與同。

歸飛未忍去﹐流淚謝鴛鴻。

早秋贈裴十七仲堪

遠海動風色﹐吹愁落天涯。南星變大火﹐熱气余丹霞。光景不可回﹐六龍轉天車。

荊人泣美玉﹐魯叟悲匏瓜。功業若夢裏﹐撫琴發長嗟。裴生信英邁﹐崛起多才華。

歷抵海岱豪﹐結交魯朱家。良圖竟未展﹐意欲飛丹砂。破產且救人﹐遺身不爲家。

復攜兩少女﹐艷色驚荷花。雙歌入靑雲﹐但惜白日斜。窮溟出寶貝﹐大澤饒龍蛇。

明主儻見收﹐煙霄路非賒。知飛萬里道﹐勿使歲寒差。

贈範金鄕二首

君子枉淸眄﹐不知東走迷。離家未幾月﹐絡緯鳴中閨。桃李君不言﹐攀花願成蹊。

那能吐芳信﹐惠好相招攜。我有結綠珍﹐久藏濁水泥。時人棄此物﹐乃興燕瑉齊。

拂拭欲贈之﹐申眉路無梯。遼東慚白豕﹐楚客羞山雞。徒有獻芹心﹐終流泣玉啼。

只應自索漠﹐畱舌示山妻。

範宰不買名﹐弦歌對前楹。爲邦默自化﹐日覺冰壺淸。百里雞犬靜﹐千廬機杼鳴。

浮人少蕩析﹐愛客多逢迎。遊子睹嘉政﹐因之聽頌聲。

贈瑕丘王少府

皎皎鸞鳳姿﹐飄飄神仙气。梅生亦何事﹐來作南昌尉。淸風佐鳴琴﹐寂寞道爲貴。

一見過所聞﹐操持難興羣。毫揮魯邑訟﹐目送瀛洲云。我隱屠釣下﹐爾當玉石分。

無由接髙論﹐空此仰淸芬。

贈丹陽橫山周處士惟長

周子橫山隱﹐開門臨城隅。連峯入戶牖﹐勝槪淩方壺。時枉白糸寧詞﹐放歌丹陽湖。

水色傲溟渤﹐川光秀菇蒲。當其得意時﹐心與天壤俱。閒雲隨舒捲﹐安識身有無。

抱石恥獻玉﹐沈泉笑探珠。羽化如可作﹐相攜上淸都。

玉眞公主別館苦雨贈衛尉張卿二首

愁坐金張館﹐繁陰書不開。空煙送雨色﹐蕭颯望中來。翳翳昏墊苦﹐沈沈憂恨催。

淸秋何以慰﹐白酒盈吾杯。吟詠思管樂﹐此人已成灰。獨酌聊自勉﹐誰貴經綸才。

彈劍謝公子﹐無魚良可哀。

苦雨思白日﹐浮雲何由捲。稷�和天人﹐陰陽仍驕蹇。秋霖劇倒井﹐昏霧橫絕山獻。

欲往咫尺塗﹐遂成山川限。瞔瞔奔澑瀉﹐浩浩驚波轉。泥沙塞中途﹐牛馬不可辧。

饑從漂母食﹐閒綴羽林簡。園家逢秋蔬﹐藜藿不滿眼。虫蕭蛸結思幽﹐蟋蟀傷褊淺。

廚竈無靑煙﹐刀機生綠蘚。投筯解肅鳥霜鳥﹐換酒醉北堂。丹徒布衣者﹐慷慨未可量。

何時黃金盤﹐一斛薦檳榔。功成拂衣去﹐搖裔滄洲旁。

贈韋祕書子春

谷口鄭子眞﹐躬耕在巖石。髙名動京師﹐天下皆藉藉。其人竟不起﹐云臥從所適。

苟無濟世心﹐獨善亦何益。惟君家世者﹐偃息逢休明。談天信浩蕩﹐說劍紛縱橫。

謝公不徒然﹐起來爲蒼生。祕書何寂寂﹐無乃羈豪英。且復歸碧山﹐安能戀金闕。

舊宅樵漁地﹐蓬蒿已應沒。卻顧女幾峯﹐胡顏見雲月。徒爲風塵苦﹐一官已白髮。

气同萬里合﹐訪我來瓊都。披云睹靑天﹐捫虱話良圖。畱侯將綺季﹐出處未云殊。

終與安社稷﹐功成立五湖。

贈韋侍禦黃裳二首

太華生長松﹐亭亭淩霜雪。天與百尺髙﹐豈爲微飆折。桃李賣搖艷﹐路人行且迷。

春光掃地盡﹐碧葉成黃泥。願君學長松﹐愼勿作桃李。受屈不攺心﹐然後知君子。

見君乘驄馬﹐知上太山道。此地果摧輪﹐全身以爲寶。我如丰年玉﹐棄置秋田艸。

但勗冰壺心﹐無爲嘆衰老。

贈薛校書

我有吳趨曲﹐無人知此音。姑蘇成蔓艸﹐麋鹿空悲吟。未誇觀濤作﹐空郁釣鰲心。

舉手謝東海﹐虛行歸故林。

贈何七判官昌浩

有時忽惆悵﹐匡坐至夜分。平明空嘯吒﹐思欲解世紛。心隨長風去﹐吹散萬里云。

羞作濟南生﹐九十誦古文。不然拂劍起﹐沙漠收奇勛。老死田陌間﹐何因揚淸芬。

夫子今管樂﹐英才冠三軍。終與同出處﹐豈將沮溺羣。

讀諸葛武侯傳書懷贈長安崔少府叔封昆季

漢道昔云季﹐羣雄方戰爭。霸圖各未立﹐割據資豪英。赤伏起頹運﹐臥龍得孔明。

當其南陽時﹐隴畝躬自耕。魚水三顧合﹐風雲四海生。武侯立岷蜀﹐壯士吞咸京。

何人先見許﹐但有崔州平。余亦艸間人﹐頗懷拯物情。晚途值子玉﹐華發同衰榮。

托意在經濟﹐結交爲弟兄。無令管與鮑﹐千載獨知名。

贈崔侍禦

黃河三尺鯉﹐本在孟津居。點額不成龍﹐歸來伴凡魚。故人東海客﹐一見借吹噓。

風濤儻相因﹐更欲淩昆墟。何當赤艸使﹐再往召相如。

贈參寥子

白鶴飛天書﹐南荊訪髙士。五云在峴山﹐果得參寥子。骯髒辭故園﹐昂藏入君門。

天子分玉帛﹐百官接話言。毫墨時灑落﹐探元有奇作。著論窮天人﹐千春祕麟閣。

長揖不受官﹐拂衣歸林巒。余亦去金馬﹐藤蘿同所歡。相思在何處﹐桂樹靑雲端。

贈饒陽張司務璲

朝飲蒼梧泉﹐夕棲碧海煙。寧知鸞鳳意﹐遠托椅桐前。慕藺豈曩古﹐攀嵇是當年。

愧非黃石老﹐安識子房賢。功業嗟落日﹐容華棄䢐川。一語已道意﹐三山期著鞭。

蹉跎人間世﹐寥落壺中天。獨見遊物祖﹐探元窮化先。何當共攜手﹐相與排冥筌。

贈淸漳明府侄

我李百萬葉﹐柯條布中州。天開靑雲器﹐日爲蒼生憂。小邑且割雞﹐大刀佇烹牛。

雷聲動四境﹐惠與淸漳流。弦歌詠唐堯﹐脫落隱簪組。心和得天眞﹐風俗由太古。

牛羊散阡陌﹐夜寢不扃戶。問此何以然﹐賢人宰吾土。舉邑樹桃李﹐垂陰亦流芬。

河堤繞綠水﹐桑柘連靑雲。趙女不冶容﹐提籠晝成羣。繰絲鳴機杼﹐百里聲相聞。

訟息鳥下階﹐髙臥披道帙。蒲鞭掛檐枝﹐示恥無撲抶。琴淸月當戶﹐人寂風入室。

長嘯無一言﹐陶然上皇逸。白玉壺冰水﹐壺中見底淸。淸光洞毫髮﹐皎潔照羣情。

趙北美佳政﹐燕南播髙名。過客覽行謠﹐因之頌徳聲。

贈臨洺縣令皓弟

陶令去彭澤﹐茫然元古心。大音自成曲﹐但奏無弦琴。釣水路非遙﹐連鰲意何深。

終期龍伯國﹐與余相招尋。

鄴中贈王大勸入髙鳳石門山幽居

一身竟無托﹐遠與孤蓬徵。千里失所依﹐復將落葉並。中途偶良朋﹐問我將何行。

欲獻濟時策﹐此心誰見明。君王制六合﹐海塞無交兵。壯士伏艸間﹐沈憂亂縱橫。

飄飄不得意﹐昨發南都城。紫燕櫪上嘶﹐靑萍匣中鳴。投軀寄天下﹐長嘯尋豪英。

恥學瑯邪人﹐龍蟠事躬耕。富貴吾自取﹐建功及春榮。我願執爾手﹐爾當達我情。

相知同一己﹐豈惟弟與兄。抱子弄白雲﹐琴歌發淸聲。臨別意難盡﹐各希存令名。

贈盧徵君昆弟

明主訪賢逸﹐雲泉今已空。二盧竟不起﹐萬乘髙其風。河上喜相得﹐壺中趣每同。

滄州卽此地﹐觀化遊無窮。木落海水淸﹐﹝上敖下黽﹞背睹方蓬。與君弄倒影﹐攜手淩星虹。

贈新平少年

韓信在淮陰﹐少年相欺淩。屈體若無骨﹐壯心有所憑。一遭龍顏君﹐嘯吒從此興。

千金答漂母﹐萬古共嗟稱。而我竟胡爲﹐寒苦坐相仍。長風入短袂﹐內手如懷冰﹐

故友不相卹﹐新交寧見矜。摧殘檻中虎﹐羈紲睼上鷹。何時騰風雲﹐搏擊申所能。

贈崔侍禦

長劍一杯酒﹐男兒方寸心。洛陽因劇孟﹐托宿話胸襟。但仰山嶽秀﹐不知江海深。

長安復攜手﹐再顧重千金。君乃﹝車酉﹞軒佐﹐余叨翰墨林。髙風摧秀木﹐驚彈落虛禽。

不敢回舟興﹐而來命駕尋。扶搖應借便﹐桃李願成陰。笑吐張儀舌﹐愁爲莊�吟。

誰憐明月夜﹐腸斷聽秋砧。

贈嵩山焦煉師並序

嵩丘有神人焦煉師者﹐不知何許婦人也。又云生於齊梁﹐時其年貌可稱五六十。常胎息絕谷﹐居少室廬﹐遊行若飛﹐倏忽萬里。世或傳其入東海﹐登蓬萊﹐竟不能測其往也。余訪道少室﹐盡登三十六峯﹐聞風有寄﹐灑翰遙贈。

二室淩靑天﹐三花含紫煙。中有蓬萊客﹐宛疑麻姑仙。道在喧莫染﹐迹髙想已綿。

時餐金鵝藥﹐屢讀靑苔篇。八極恣遊憩﹐九垓長周旋。下瓢酌潁水﹐舞鶴來伊川。

還歸空山上﹐獨拂秋霞眠。蘿月掛朝鏡﹐松風鳴夜弦。潛光隱嵩嶽﹐煉魄棲雲幄。

霓衣何飄飄﹐鳳吹轉綿邈。願同西王母﹐下顧東方朔。紫書儻可傳﹐冥骨誓相學。

秋日煉藥院鑷白髮贈元六兄林宗

木落識歲秋﹐瓶水知天寒。桂枝日已綠﹐拂雪淩雲端。弱齡接光景﹐矯翼攀鴻鸞。

投分三十載﹐榮枯同所歡。長吁望靑雲﹐鑷白坐相看。秋顏入曉鏡﹐壯發凋危冠。

窮與鮑生賈﹐饑從漂母餐。時來極天人﹐道在豈吟嘆。樂毅方適趙﹐蘇秦初說韓。

捲舒固在我﹐何事空摧殘。

書情贈蔡舍人雄

嘗髙謝太傅﹐攜妓東山門。楚舞醉碧雲﹐吳歌斷靑猿。暫因蒼生起﹐談笑定黎元。

余亦愛此人﹐丹霄冀飛翻。遭逢聖明主﹐敢進興亡言。娥眉積讒妒﹐魚目嗤玙璠。

白璧竟何辜﹐靑蠅遂成冤。一朝去京國﹐十載客梁園。猛犬吠九關﹐殺人憤精魂。

皇穹雪夭枉﹐白日開氛昏。泰階得夔龍﹐桃李滿中原。倒海索明月﹐淩山采芳蓀。

愧無橫艸功﹐虛負雨露恩。迹謝雲臺閣﹐心隨天馬轅。夫子王佐才﹐而今復誰論。

曾飆振六翮﹐不日思騰騫。我縱五湖棹﹐煙濤恣崩奔。夢釣子陵湍﹐英風緬猶存。

徒希客星隱﹐弱植不足援。千里一回首﹐萬里一長歌。黃鶴不復來﹐淸風愁柰何。

舟浮瀟湘月﹐山倒洞庭波。投汨笑古人﹐臨濠得天和。閒時田畝中﹐搔背牧雞鵝。

別離解相訪﹐應在武陵多。

憶襄陽舊遊贈濟陰馬少府巨

昔爲大堤客﹐曾上山公樓。開窗碧嶂滿﹐拂鏡滄江流。髙冠佩雄劍﹐長揖韓荊州。

此地別夫子﹐今來思舊遊。朱顏君未老﹐白髮我先秋。壯志恐蹉跎﹐功名若云浮。

歸心結遠夢﹐落日懸春愁。空思羊叔子﹐墮淚峴山頭。

訪道安陵遇蓋寰爲予造眞籙臨別畱贈

淸水見白石﹐仙人識靑童。安陵蓋夫子﹐十歲與天通。懸河與微言﹐談論安可窮。

能令二千石﹐撫背驚神聰。揮毫贈新詩﹐髙價掩山東。至今平原客﹐感激慕淸風。

學道北海仙﹐傳書蕊珠宮。丹田了玉闕﹐白日思云空。爲我艸眞籙﹐天人慚妙工。

七元洞豁落﹐八角輝星虹。三災蕩璇璣﹐蛟龍翼微躬。舉手謝天地﹐虛無齊始終。

黃金獻髙堂﹐答荷難克充。下笑世上士﹐沈魂北羅酆。昔日萬乘墳﹐今成一科蓬。

贈言若可重﹐實此輕華嵩。

贈郎中崔宗之

胡鷹拂海翼﹐翺翔鳴素秋。驚云辭沙朔﹐飄蕩迷河洲。有如飛蓬人﹐去逐萬里遊。

登髙望浮雲﹐仿佛如舊丘。日從海旁沒﹐水向天邊流。長嘯倚孤劍﹐目極心悠悠。

歲晏歸去來﹐富貴安所求。仲尼七十說﹐歷聘莫見收。魯連逃千金﹐珪組豈可酬。

時哉苟不會﹐艸木爲我儔。希君同攜手﹐長往南山幽。

贈崔諮議

馬錄驥本天馬﹐素非伏櫪駒。長嘶向淸風﹐倏忽淩九區。何言西北至﹐卻是東南隅。

世道有翻覆﹐前期難預圖。希君一剪拂﹐猶可騁中衢。

贈別從甥髙五

魚目髙太山﹐不如一玙璠。賢甥卽明月﹐聲價動天門。能成吾宅相﹐不減魏陽元。

自顧寡籌略﹐功名安所存。五木思一擲﹐如繩系窮猿。櫪中駿馬空﹐堂上醉人喧。

黃金久已罄﹐爲報故交恩。聞君隴西行﹐使我驚心魂。與爾共飄�﹐雪天各飛翻。

江水流或捲﹐此心難具論。貧家羞好客﹐語拙覺辭繁。三朝空錯莫﹐對飯卻慚冤。

自笑我非夫﹐生事多契闊。蓄積萬古憤﹐向誰得開豁。天地一浮雲﹐此身乃毫末。

忽見無端倪﹐太虛可苞括。去去何足道﹐臨歧空復愁。肝膽不楚越﹐山河亦衾幬。

雲龍若相從﹐明主會見收。成功解相訪﹐溪水桃花流。

贈裴司馬

翡翠黃金縷﹐繡成歌舞衣。若無雲間月﹐誰可比光輝。秀色一如此﹐多爲眾女譏。

君恩移昔愛﹐失寵秋風歸。愁苦不窺鄰﹐泣上流黃機。天寒素手冷﹐夜長燭復微。

十日不滿匹﹐鬢蓬亂若絲。猶是可憐人﹐容華世中稀。向君發皓齒﹐顧我莫相違。

敍舊贈江陽宰陸調

太伯讓天下﹐仲雍揚波濤。淸風蕩萬古﹐迹與星辰髙。開吳食東溟﹐陸氏世英髦。

多君秉古節﹐嶽立冠人曹。風流少年時﹐京洛事遊遨。腰間延陵劍﹐玉帶明珠袍。

我昔鬥鷄徒﹐連延武陵豪。邀遮相組織﹐呵嚇來煎熬。君開萬叢人﹐鞍馬皆辟易。

告急淸憲臺﹐脫余北門厄。間宰江陽邑﹐剪棘樹蘭芳。城門何肅穆﹐五月飛秋霜。

好鳥集珍木﹐髙才列華堂。時從府中歸﹐絲管儼成行。但苦隔遠道﹐無由共﹝口卸﹞觴。

江北荷花開﹐江南楊梅熟。正好飲酒時﹐懷賢在心目。掛席候海色﹐當風下長川。

多酤新丰醁﹐滿載剡溪船。中途不遇人﹐直到爾門前。大笑同一醉﹐取樂平生年。

贈從孫義興宰銘

天子思茂宰﹐天枝得英才。朗然淸秋月﹐獨出映吳臺。落筆生綺繡﹐操刀振風雷。

蠖屈𨿽百里﹐鵬騫望三臺。退食無外事﹐琴堂向山開。綠水寂以閒﹐白雲有時來。

河陽富奇藻﹐彭澤縱名杯。所恨不見之﹐猶如仰昭回。元惡昔滔天﹐疲人散幽艸。

驚川無恬鱗﹐舉邑罕遺老。誓雪會稽恥﹐將奔武陵道。亞相素所重﹐投刃應桑林。

獨坐傷激揚﹐神融一開襟。弦歌欣再理﹐和樂醉人心。蠹政除害馬﹐傾巢有歸禽。

壺漿候君來﹐聚舞共謳吟。農夫棄蓑笠﹐蠶女墮纓簪。歡笑相拜賀﹐則知惠愛深。

歷職吾所聞﹐稱賢爾爲最。化洽一邦上﹐名馳三江外。峻節冠雲霄﹐通方堪遠大。

能文變風俗﹐好客畱軒蓋。他日一來遊﹐因之嚴光瀨。

艸創大還贈柳官迪

天地爲橐龠﹐周流行太易。造化合元符﹐交構騰精魄。自然成妙用﹐熟知其指的。

羅絡四季間﹐綿微一無隙。日月更出沒﹐雙光豈云只。奼女乘河車﹐黃金充轅軛。

執樞相管轄﹐摧伏傷羽翮。朱鳥張炎威﹐白虎守本宅。相煎成苦老﹐消鑠凝津液。

仿佛明窗塵﹐死灰同至寂。鑄冶入赤色﹐十二周律曆。赫然稱大還﹐與道本無隔。

白日可撫弄﹐淸都在咫尺。北酆落死名﹐南斗上生籍。抑予是何者﹐身在方士格。

才術信縱橫﹐世途自輕擲。吾求仙棄俗﹐君曉損勝益。不向金闕遊﹐思爲玉皇客。

鸞車速風電﹐龍騎無鞭策。一舉上九天﹐相攜同所適。

贈崔司戶文昆季

雙珠出海底﹐俱是連城珍。明月兩特達﹐餘輝照傍人。英聲振名都﹐髙價動殊鄰。

豈伊箕山故﹐特以風期親。惟昔不自媒﹐擔簦西入秦。攀龍九天上﹐別忝歲星臣。

布衣侍丹墀﹐密勿艸絲綸。才微惠渥重﹐讒巧生緇燐。一去已十年﹐今來復盈旬。

淸霜入曉鬢﹐白露生衣巾。側見綠水亭﹐開門列華茵。千金散義士﹐四座無凡賓。

欲折月中桂﹐持爲寒者薪。路旁已竊笑﹐天路將何因。垂恩儻秋山﹐報徳有微身。

贈溧陽宋少府陟

李斯未相秦﹐且逐東門兔。宋玉事襄王﹐能爲髙唐賦。嘗聞淥水曲﹐忽此相逢遇。

掃灑靑天開﹐豁然披雲霧。葳蕤紫鸞鳴﹐巢在昆山樹。驚風西北吹﹐飛落南溟去。

早懷經濟策﹐特受龍顏顧。白玉棲靑蠅﹐君臣忽行路。人生感分義﹐貴欲呈丹素。

何日淸中原﹐相期廓天步。

戲贈鄭溧陽

陶令日日醉﹐不知五柳春。素琴本無弦﹐漉酒用葛巾。淸風北窗下﹐自謂羲皇人。

何時到溧裏﹐一見平生親。

贈僧崖公

昔在朗陵東﹐學禪白眉空。大地了鏡徹﹐回旋寄輪風。攬披造化力﹐持爲我神通。

晚謁太山君﹐親見日沒云。中夜臥山月﹐拂衣逃人羣。授餘金仙道﹐曠劫未始聞。

冥機發天光﹐獨朗謝垢氛。虛舟不系物﹐觀化遊江氵賁。江氵賁遇同聲﹐道崖乃僧英。

說法動海嶽﹐遊方化公卿。手秉玉麈尾﹐如登白樓亭。微言注百川﹐亹亹信可聽。

一風鼓羣有﹐萬籟各自鳴。啟開七窗牖﹐托宿掣雷霆。自云歷天臺﹐搏壁攝翠屏。

淩兢石橋去﹐恍惚入靑冥。昔往今來歸﹐絕景無不經。何日更攜手﹐乘杯向蓬瀛。

遊溧陽北湖亭望瓦屋山懷古贈同旅

朝登北湖亭﹐遙望瓦屋山。天淸白露下﹐始覺秋風還。遊子托主人﹐仰觀眉睫間。

日色送飛鴻﹐邈然不可攀。長吁相勸勉﹐何事來吳關。聞有貞義女﹐振窮溧水灣。

淸光了在眼﹐白日如披顏。髙墳六七墩﹐山卒兀棲猛虎。遺迹翳九泉﹐芳名動千古。

子胥昔乞食﹐此女傾壺漿。運開展宿憤﹐入楚鞭平王。凜冽天地間﹐聞名若懷霜。

壯夫或未達﹐十步九太行。與君拂衣去﹐萬里同翺翔。

贈秋浦柳少府

秋浦舊蕭索﹐公庭人吏稀。因君樹桃李﹐此地忽芳菲。搖筆望白雲﹐開簾當翠微。

時來引山月﹐縱酒酣淸輝。而我愛夫子﹐淹畱未忍歸。

宿淸溪主人

夜到淸溪宿﹐主人碧巖裏。檐楹掛星斗﹐枕席響風水。月落西山時﹐啾啾夜猿起。

贈王判官時余歸隱居廬山屏風疊

昔別黃鶴樓﹐蹉跎淮海秋。俱飄零落葉﹐各散洞庭流。中年不相見﹐蹭蹬遊吳越。

何處我思君﹐天臺綠蘿月。會稽風月好﹐卻繞剡溪回。雲山海上出﹐人物鏡中來。

一度浙江北﹐十年醉楚臺。荊門倒屈宋﹐梁苑傾鄒枚。苦笑我誇誕﹐知音安在哉。

大盜割鴻溝﹐如風掃秋葉。吾非濟代人﹐且隱屏風疊。中夜天中望﹐憶君思見君。

明朝拂衣去﹐永與海鷗羣。

在水軍宴贈幕府諸侍禦

月化五白龍﹐翻飛淩九天。胡沙驚北海﹐電掃洛陽川。虜箭雨宮闕﹐皇輿成播遷。

英王受廟略﹐秉鉞淸南邊。云旗捲海雪﹐金戟羅江煙。聚散百萬人﹐弛張在一賢。

霜臺降羣彥﹐水國奉戎旃。繡服開宴語﹐天人借樓船。如登黃金臺﹐遙謁紫霞仙。

捲身編蓬下﹐冥機四十年。寧知艸間人﹐腰下有龍泉。浮雲在一決﹐誓欲淸幽燕。

願與四座公﹐靜談金匱篇。齊心戴朝恩﹐不惜微軀捐。所冀旄頭滅﹐功成追魯連。

贈武十七諤並序

門人武諤﹐深於義者也。質木沈悍﹐慕要離之風。潛釣川海﹐不數數於世間事。聞

中原作難﹐西來訪余﹐余愛子伯禽在魯﹐許將冒胡兵以致之。酒酣感激﹐援筆而贈。

馬如一匹練﹐明日過吳門。乃是要離客﹐西來欲報恩。笑開燕匕首﹐拂拭竟無言。

狄犬吠淸洛﹐天津成塞垣。愛子隔東魯﹐空悲斷腸猿。林回棄白璧﹐千里阻同奔。

君爲我致之﹐輕賫涉淮源。精誠合天道﹐不愧遠遊魂。

贈張相鎬二首

神器難竊弄﹐天狼窺紫宸。六龍遷白日﹐四海暗胡塵。昊穹降元宰﹐君子方經綸。

澹然養浩气﹐欻起持天鈞。秀骨象山嶽﹐英謀合鬼神。佐漢解鴻門﹐興唐思退身。

擁旄秉金鉞﹐伐鼓乘朱輪。虎將如雷霆﹐總戎向東巡。諸侯拜馬首﹐猛士騎鯨鱗。

澤被魚鳥悅﹐今行艸木春。聖智不失時﹐建功及良辰。丑虜安足紀﹐可貽幗與巾。

倒瀉溟海珠﹐盡爲入幕珍。馮異獻赤伏﹐鄧生欻來臻。庶同昆陽舉﹐再睹漢儀新。

昔爲管將鮑﹐中奔吳隔秦。一生欲報主﹐百代期榮親。其事竟不就﹐哀哉難重陳。

臥病古松滋﹐蒼山空四鄰。風雲激壯志﹐枯槁驚常倫。聞君自天來﹐目張气益振。

亞夫得劇孟﹐敵國空無人。捫虱對桓公﹐願得論悲辛。大塊方噫气﹐何辭鼓靑�。

斯言儻不合﹐歸老漢江濱。

本家隴西人﹐先爲漢邊將。功略蓋天地﹐名飛靑雲上。苦戰竟不侯﹐當年頗惆悵。

世傳崆峒勇﹐气激金風壯。英烈遺厥孫﹐百代神猶王。十五觀奇書﹐作賦淩相如。

龍顏惠殊寵﹐麟閣憑天居。晚途未云已﹐蹭蹬遭讒毀。想象晉末時﹐崩騰胡塵起。

衣冠陷鋒鏑﹐戎虜盈朝市。石勒窺神州﹐劉聰劫天子。撫劍夜吟嘯﹐雄心日千里。

誓欲斬鯨鯢﹐澄淸洛陽水。六合灑霖雨﹐萬物無凋枯。我揮一杯水﹐自笑何區區。

因人恥成事﹐貴欲決良圖。滅虜不言功﹐飄然陟蓬壺。惟有安期�﹐畱之滄海隅。

贈閭丘宿松

阮籍爲太守﹐乘驢上東平。剖竹十日間﹐一朝風化淸。偶來拂衣去﹐誰測主人情。

夫子理宿松﹐浮雲知古城。掃地物莽然﹐秋來百艸生。飛鳥還舊巢﹐遷人返躬耕。

何慚宓子賤﹐不減陶淵明。吾知千載後﹐卻掩二賢名。

獄中上崔相渙

胡馬渡洛水﹐血流徵戰場。千門閉秋景﹐萬姓危朝霜。賢相燮元气﹐再欣海縣康。

臺庭有夔龍﹐列宿粲成行。羽翼三光聖﹐發輝兩太陽。應念覆盆下﹐雪泣拜天光。

系尋陽上崔相渙二首

邯鄲四十萬﹐同日陷長平。能回造化筆﹐或冀一人生。

毛遂不墮井﹐曾參寧殺人。虛言誤公子﹐投杼惑慈親。白璧雙明月﹐方知一玉眞。

贈劉都使

東平劉公幹﹐南國秀餘芳。一鳴卽朱紱﹐五十佩銀章。飲冰事戎幕﹐衣錦華水鄕。

銅官幾萬人﹐諍訟淸玉堂。吐言貴珠玉﹐落筆回風霜。而我謝明主﹐銜哀投夜郎。

歸家酒債多﹐門客粲成行。髙談滿四座﹐一日傾千觴。所求竟無緒﹐裘馬欲摧藏。

主人若不顧﹐明發釣滄浪。

贈常侍禦

安石在東山﹐無心濟天下。一起振橫流﹐功成復蕭灑。大賢有舒捲﹐李葉輕風雅。

匡復屬何人﹐君爲知音者。傳聞武安將﹐气振長平瓦。燕趙期洗淸﹐周秦保宗社。

登朝若有言﹐爲訪南遷賈。

贈易秀才

少年解長劍﹐投贈卽分離。何不斷犀象﹐精光暗往時。蹉跎君自惜﹐竄逐我因誰。

地遠虞翻老﹐秋深宋玉悲。空摧芳桂色﹐不屈古松姿。感激平生意﹐勞歌寄此辭。

經亂離後天恩流夜郎憶舊遊書懷贈江夏韋太守良宰

天上白玉京﹐十二樓五城。仙人撫我頂﹐結髮受長生。誤逐世間樂﹐頗窮理亂情。

九十六聖君﹐浮雲掛空名。天地賭一擲﹐未能忘戰爭。試涉霸王略﹐將期軒冕榮。

時命乃大謬﹐棄之海上行。學劍翻自哂﹐爲文竟何成。劍非萬人敵﹐文竊四海聲。

兒戲不足道﹐五噫出西京。臨當欲去時﹐慷慨淚沾纓。嘆君倜儻才﹐標舉冠羣英。

開筵引祖帳﹐慰此遠䢐徵。鞍馬若浮雲﹐送余驃騎亭。歌鐘不盡意﹐白日落昆明。

十月到幽州﹐戈釒延若羅星。君王棄北海﹐掃地借長鯨。呼吸走百川﹐燕然可摧傾。

心知不得意﹐卻欲棲蓬瀛。彎弧懼天狼﹐挾矢不敢張。攬涕黃金臺﹐呼天哭昭王。

無人貴駿骨﹐綠耳空騰驤。樂毅儻再生﹐於今亦奔亡。蹉跎不得意﹐驅馬過貴鄕。

逢君聽弦歌﹐肅穆坐華堂。百里獨太古﹐陶然臥羲皇。徵樂昌樂館﹐開筵列壺觴。

賢豪間靑娥﹐對燭儼成行。醉舞紛綺席﹐淸歌繞飛梁。歡娛未終朝﹐秩滿歸咸陽。

祖道擁萬人﹐供帳遙相望。一別隔千里﹐榮枯異炎涼。炎涼幾度攺﹐九土中橫潰。

漢甲連胡兵﹐沙塵暗雲海。艸木搖殺气﹐星辰無光彩。白骨成丘山﹐蒼生竟何罪。

函關壯帝居﹐國命懸哥舒。長戟三十萬﹐開門納凶渠。公卿如犬羊﹐忠讜醢與菹。

二聖出遊豫﹐兩京遂丘墟。帝子許專徵﹐秉旄控彊楚。節制非桓文﹐軍師擁熊虎。

人心失去就﹐賊勢騰風雨。惟君固房陵﹐誠節冠終古。僕臥香鑪頂﹐飡霞氵敕瑤泉。

門開九江轉﹐枕下五湖連。半夜水軍來﹐尋陽滿旌旃。空名實自誤﹐迫脇上樓船。

徒賜五百金﹐棄之若浮煙。辭官不受賞﹐翻謫夜郎天。夜郎萬里道﹐西上令人老。

掃蕩六合淸﹐仍爲負霜艸。日月無偏照﹐何由訴蒼昊。良牧稱神明﹐深仁卹交道。

一忝靑雲客﹐三登黃鶴樓。顧慚禰處士﹐虛對鸚鵡洲。樊山霸气盡﹐寥落天地秋。

江帶蛾眉雪﹐橫穿三峽流。萬舸此中來﹐連帆過揚州。送此萬里目﹐曠然散我愁。

紗窗倚天開﹐水樹綠如發。窺日畏銜山。促酒喜見月。吳娃與越艷﹐窈窕誇鉛紅。

呼來上云梯﹐含笑出簾櫳。對客小垂手﹐羅衣舞春風。賓跪請休息﹐主人情未極。

覽君荊山作﹐江鮑堪動色。淸水出芙蓉﹐天然去雕飾。逸興橫素襟﹐無時不招尋。

朱門擁虎士﹐列戟何森森。剪鑿竹石開﹐縈流漲淸深。登樓坐水閣﹐吐論多英音。

片辭貴白璧﹐一諾輕黃金。謂我不愧君﹐靑鳥明丹心。五色雲間鵲﹐飛鳴天上來。

傳聞赦書至﹐卻放夜郎回。暖气變寒谷﹐炎煙生死灰。君登鳳池去﹐勿棄賈生才。

桀犬尙吠堯﹐匈奴笑千秋。中夜四五嘆﹐常爲大國憂。旌旆夾兩山﹐黃河當中流。

連雞不得進﹐飲馬空夷猶。安得羿善射﹐一箭落旄頭。

江夏使君叔席上贈史郎中

鳳凰丹禁裏﹐銜出紫泥書。昔放三湘去﹐今還萬死余。仙郎久爲別﹐客捨問何如。

涸轍思流水﹐浮雲失舊居。多慚華省貴﹐不以逐臣疏。復如竹林下﹐而陪芳宴初。

希君生羽翼﹐一化北溟魚。

流夜郎半道承恩放還兼欣克復之美書懷示息秀才

黃口爲人羅﹐白龍乃魚服。得罪豈怨天﹐以愚陷网目。鯨鯢未剪滅﹐豺狼屢翻覆。

悲作楚地囚﹐何因秦庭哭。遭逢二明主﹐前後兩遷逐。去國愁夜郎﹐投身竄荒谷。

半道云屯蒙﹐曠如鳥出籠。遙欣克服美﹐光武安可同。天子巡劍閣。儲皇守扶風。

揚袂正北辰﹐開襟攬羣雄。胡兵出月窟﹐雷破關之東。左掃因右拂﹐旋收洛陽宮。

回輿入咸京﹐席卷六合通。叱吒開帝業﹐手成天地功。大駕還長安﹐兩日忽再中。

一朝讓寶位﹐劍璽傳無窮。愧無秋毫力﹐誰念矍鑠翁。弋者何所慕﹐髙飛仰冥鴻。

棄劍學丹砂﹐臨鑪雙玉童。寄言息夫子﹐歲晚陟方蓬。

十八家詩抄﹟卷五

李太白五古中一百五十三首

博平鄭太守自廬山千里相尋入江夏

北市門見訪卻之武陵立馬贈別

大梁貴公子﹐气蓋蒼梧云。若無三千客﹐誰道信陵君。救趙復存魏﹐英威天下聞。

邯鄲能屈節﹐訪博從毛薛。夷門得隱論﹐而與侯生親。仍要鼓刀者﹐乃是袖錘人。

好士不盡心﹐何能保其身。多君重然諾﹐意气遙相托。五馬入市門﹐金鞍照城郭。

都忘虎竹貴﹐且與荷衣樂。去去桃花源﹐何時見歸軒。相思無終極﹐腸斷朗江猿。

贈王漢陽

天落白玉棺﹐王喬辭葉縣。一去未千年﹐漢陽復相見。猶乘飛鳧�﹐尙識仙人面。

鬢髮何靑靑﹐童顏皎如練。吾曾弄海水﹐淸淺嗟三變。果愜麻姑言﹐時光速流電。

與君數杯酒﹐可以窮歡宴。白雲歸去來﹐何事坐交戰。

贈別舍人弟臺卿之江南

去國客行遠﹐還山秋夢長。梧桐落金井﹐一葉飛銀牀。覺罷把朝鏡﹐鬢毛颯已霜。

良圖委蔓艸﹐古貌成枯桑。欲道心下事﹐時人疑夜光。因爲洞庭葉﹐飄落之瀟湘。

令弟經濟士﹐謫居我何傷。潛虯隱尺水﹐著論談興亡。玄遇王子喬﹐口傳不死方。

入洞過天地﹐登眞朝玉皇。吾將撫爾背﹐揮手遂翺翔。

贈盧司戶

秋色無遠近﹐出門盡寒山。白雲遙相識﹐待我蒼梧間。借問盧耽鶴﹐西飛幾歲還。

醉後贈王歷陽

書禿千兔毫﹐詩裁兩牛腰。筆蹤起龍虎﹐舞袖拂雲霄。雙歌二胡姬﹐更奏遠淸朝。

舉酒挑朔雪﹐從君不相饒。

贈歷陽楮司馬時此公爲稚子舞

北堂千萬壽﹐侍奉有光輝。先同稚子舞﹐更著老萊衣。因爲小兒啼﹐醉倒月下歸。

人間無此樂﹐此樂世中希。

贈宣城宇文太守兼呈崔侍禦

白若白鷺鮮﹐淸如淸唳蟬。受气有本性﹐不爲外物遷。飲水箕山上﹐食雪首陽巓。

回車避朝歌﹐掩口去盜泉。岧峣廣成子﹐倜儻魯仲連。卓絕二公外﹐丹心無間然。

昔攀六龍飛﹐今作百煉鉛。懷恩欲報主﹐投佩向北燕。彎弓綠弦開﹐滿月不憚堅。

閒騎駿馬獵﹐一射兩虎穿。回旋若流光﹐轉背落雙鳶。胡虜三嘆息﹐兼知五兵權。

錚錚突云將﹐卻掩我之妍。多逢剿絕兒﹐先著祖生鞭。據鞍空矍鑠﹐壯志竟誰宣。

蹉跎復來歸﹐憂恨坐相煎。無風難破浪﹐失計長江邊。危苦惜禿光﹐金波忽三圓。

時遊敬亭上﹐閒聽松風眠。或弄宛溪月﹐虛舟信洄沿。顏公三十萬﹐盡付酒家錢。

興發每取之﹐聊向醉中仙。過此無一事﹐靜談秋水篇。君從九卿來﹐水國有丰年。

魚鹽滿市井﹐布帛如雲煙。下馬不作威﹐冰壺照淸川。霜眉邑中叟﹐皆美太守賢。

時時慰風俗﹐往往出東田。竹馬數小兒﹐拜迎白鹿前。含笑問使君﹐日晚可回旋。

遂歸池上酌﹐掩抑淸風弦。曾標橫浮雲﹐下撫謝脁肩。樓髙碧海出﹐樹古靑蘿懸。

光祿紫霞杯﹐伊昔忝相傳。良圖掃沙漠﹐別夢繞旌旃。富貴日或疏﹐願言杳無緣。

登龍有直道﹐倚玉阻芳筵。敢獻繞朝策﹐思同郭泰船。何言一水淺﹐似隔九重天。

崔生何傲岸﹐縱酒復談玄。身爲名公子﹐英才苦迍邅。鳴鳳托髙梧﹐淩風何翩翩。

安知慕羣客﹐彈劍拂秋蓮。

贈宣城趙太守悅

趙得寶符盛﹐山河功業存。三千堂上客﹐出入擁平原。六國揚淸風﹐英聲何喧喧。

大賢茂遠業﹐虎竹光南藩。錯落千丈松﹐虯龍盤古根。枝下無俗艸﹐所植惟蘭蓀。

憶在南陽時﹐始承國士恩。公爲柱下史﹐脫繡歸田園。伊昔簪白筆﹐幽都逐遊魂。

持斧佐三軍﹐霜淸天北門。差池宰兩邑﹐鶚立重飛翻。焚香入蘭臺﹐起艸多芳言。

夔龍一顧重﹐矯翼淩翔鵷。赤縣揚雷聲﹐彊項聞至尊。驚飆摧秀木﹐迹屈道彌惇。

出牧歷三郡﹐所居猛獸奔。遷入同衛鶴﹐謬上懿公軒。自笑東郭履﹐側慚狐白溫。

閒吟步竹石﹐精義忘朝昏。憔悴成醜士﹐風雲何足論。獼猴騎土牛﹐羸馬夾雙轅。

願借羲和景﹐爲人照復盆。溟海不震蕩﹐何由縱鵬鯤。所期要津日﹐倜儻假騰騫。

贈從弟宣州長史昭

淮南望江南﹐千里碧山對。我行倦過之﹐半落靑天外。宗英佐雄郡﹐水陸相控帶。

長川豁中流﹐千里瀉吳會。君心亦如此﹐包納無小大。搖筆起風霜﹐推誠結仁愛。

訟庭垂桃李﹐賓館羅軒蓋。何意蒼梧云﹐飄然忽相會。才將聖不偶﹐命與時俱背。

獨立山海間﹐空老聖明代。知音不易得﹐撫劍增感慨。當結九萬期﹐中途莫先退。

書懷贈南陵常贊府

歲星入漢年﹐方朔見明主。調笑當時人﹐中天謝雲雨。一去麒麟閣﹐遂將朝市乖。

故交不過門﹐秋艸日上階。當時何特達﹐獨與我心諧。置酒淩敲臺﹐歡娛未曾歇。

歌動白糸寧山﹐舞回天門月。問我心中事﹐爲君前致辭。君看我才能﹐何似魯仲尼。

大聖猶不遇﹐小儒安足悲。雲南五月中﹐頻喪渡瀘師。毒艸殺漢馬﹐張兵奪秦旗。

至今西二河﹐流血擁僵屍。將無七擒略﹐魯女惜園葵。咸陽天地樞﹐累歲人不足。

𨿽有數斗玉﹐不如一盤粟。賴得契宰衡﹐持鈞慰風俗。自顧無所用﹐辭家方未歸。

霜驚壯士發﹐淚滿逐臣衣。以此不安席﹐蹉跎身世違。終當滅衛謗﹐不受魯人譏。

於五松山贈南陵常贊府

爲艸當作蘭﹐爲木當作松。蘭秋香風遠﹐松寒不攺容。松蘭相因依﹐蕭艾徒丰葺。

雞與雞並食﹐鸞與鸞同枝。揀珠去沙礫﹐但有珠相隨。遠客投名賢﹐眞堪寫懷抱。

若惜方寸心﹐待誰可傾倒。虞卿棄趙相﹐便與魏齊行。海上五百人﹐同日死田橫。

當時不好賢﹐豈傳千古名。願君同心人﹐於我少畱情。寂寂還寂寂﹐出門迷所失。

長劍歸乎來﹐秋風思歸客。

自梁園至敬亭山見會公談陵陽山水兼期同遊因有此贈

我隨秋風來﹐瑤艸恐衰歇。中途寡名山﹐安得弄雲月。渡江如昨日﹐黃葉向人飛。

敬亭愜素尙﹐弭棹流淸輝。冰谷明且秀﹐陵巒抱江城。粲粲吳與史﹐衣冠耀天京。

水國饒英奇﹐潛光臥幽艸。會公眞名僧﹐所在卽爲寶。開堂振白佛﹐髙論橫靑雲。

雪山掃粉壁﹐墨客多新文。爲餘話幽棲﹐且述陵陽美。天開白龍潭﹐月映淸秋水。

黃山望石柱﹐突兀誰開張。黃鶴久不來﹐子安在蒼茫。東南焉可窮﹐山鳥絕飛處。

稠疊千萬峯﹐相連入云去。聞此期振策﹐歸來空閉關。相思如明月﹐可望不可攀。

何當移白足﹐早晚淩蒼山。且寄一書札﹐令余解愁顏。

贈友人三首

蘭生不當戶﹐別是閒庭艸。夙被霜露欺﹐紅榮已先老。謬接瑤華枝﹐結根君王池。

顧無馨香美﹐叨沐淸風吹。餘芳若可佩﹐卒歲長相隨。

袖中趙匕首﹐買自徐夫人。玉匣閉霜雪﹐經燕復歷秦。其事竟不捷﹐淪落歸沙塵。

持此願投贈﹐與君同急難。荊卿一去後﹐壯士多摧殘。長號易水上﹐爲我揚波瀾。

鑿井當及泉﹐張帆當濟川。廉夫惟重義﹐駿馬不勞鞭。人生貴相知﹐何必金與錢。

慢世薄功業﹐非無胸中畫。謔浪萬古賢﹐以爲兒童劇。立產如廣費﹐匡君懷長策。

但苦山北寒﹐誰知道南宅。歲酒上逐風﹐霜鬢兩邊白。蜀主思孔明﹐晉家望安石。

時來列五鼎﹐談笑期一擲。虎伏避胡塵﹐漁歌遊海濱。敝裘恥妻嫂﹐長劍托交親。

夫子秉家義﹐羣公難與鄰。莫持西江水﹐空許東溟臣。他日靑雲去﹐黃金報主人。

陳情贈友人

延陵有寶劍﹐價重千黃金。觀風歷上國﹐暗許故人深。歸來掛墳松﹐萬古知其心。

懦夫感達節﹐壯气激素衿。鮑生薦夷吾﹐一舉致齊相。斯人無良朋﹐豈有靑雲望。

臨財不苟取﹐推分固辭讓。後世稱其賢﹐英風邈難尙。論交但若此﹐有道孰云喪。

多君騁逸藻﹐掩映當時人。舒文振頹波﹐秉徳冠彜倫。卜居乃此地﹐共井爲比鄰。

淸琴弄雲月﹐美酒娛冬春。薄徳中見捐﹐忽之如遺塵。英豪未豹變﹐自古多艱辛。

他人縱以疏﹐君意宜獨親。柰何成離居﹐相去復幾許。飄風吹云霓﹐蔽目不得語。

投珠冀有報﹐按劍恐相拒。所思采芳蘭﹐欲贈隔荊渚。沈憂心若醉﹐積恨淚如雨。

願假東壁輝﹐餘光照貧女。

贈從弟洌

楚人不識鳳﹐重價求山雞。獻主昔云是﹐今來方覺迷。自居漆園北﹐久別咸陽西。

風飄落日去﹐節變流鶯啼。桃李寒未開﹐幽關豈來蹊。逢君發花萼﹐若與靑雲齊。

及此桑葉綠﹐春蠶起中閨。日出撥谷鳴﹐田家擁鋤犁。顧余乏尺土﹐東作誰相攜。

傅說降霖雨﹐公輸造云梯。羌戎事未息﹐君子悲塗泥。報國有長策﹐成功羞執珪。

無由謁明主﹐杖策還蓬藜。他年爾相訪﹐知我在磻溪。

贈閭丘處士

賢人有素業﹐乃在沙塘陂。竹影掃秋月﹐荷衣落古池。閒讀山海經﹐散帙臥遙帷。

且耽田家樂﹐遂曠林中期。野酌勸芳酒﹐園蔬烹露葵。如能樹桃李﹐爲我結茅茨。

贈宣州靈源寺衝浚公

敬亭白雲气﹐秀色連蒼梧。下映雙溪水﹐如天落鏡湖。此中積龍象﹐獨許浚公殊。

風韻逸江左﹐文章動海隅。觀心同水月﹐解領得明珠。今日逢支遁﹐髙談出有無。

贈僧朝美

水客淩洪波﹐長鯨湧溟海。百川隨龍舟﹐噓吸竟安在。中有不死者﹐探得明月珠。

髙價傾宇宙﹐餘輝照江湖。苞捲金縷褐﹐蕭然若空無。誰人識此寶﹐竊笑有狂夫。

了心何言說﹐各勉黃金軀。

贈僧行融

梁有湯惠休﹐常從鮑照遊。峨眉史懷一﹐獨映陳公出。卓絕二道人﹐結交鳳與麟。

行融亦俊發﹐吾知有英骨。海若不隱珠﹐驪龍吐明月。大海乘虛舟﹐隨波任安流。

賦詩旃檀閣﹐縱酒鸚鵡洲。待我適東越﹐相攜上白樓。

贈黃山胡公求白鷴並序

聞黃山胡公有雙白鷴﹐蓋是家雞所伏﹐自小馴狎﹐了無驚猜。以其名呼之﹐皆就掌取食。然此鳥耿介﹐尢難畜之。余平生酷好﹐竟莫能致﹐而胡公輟贈於我﹐惟求一詩﹐聞之欣然。適會宿意﹐因援筆三叫﹐文不加點﹐以贈之。

請以雙白璧﹐買君雙白鷴。白鷴白如錦﹐白雪恥容顏。照影玉潭裏﹐刷毛琪樹間。

夜棲寒月靜﹐朝步落花閒。我願得此鳥﹐玩之坐碧山。胡公能輟贈﹐籠寄野人還。

登敬亭山南望懷古贈竇主簿

敬亭一回首﹐目盡天南端。仙者五六人﹐常聞此遊盤。溪流琴髙水﹐石聳麻姑壇。

白龍降陵陽﹐黃鶴呼子安。羽化騎日月﹐云行翼鴛鸞。下視宇宙間﹐四溟皆波瀾。

決絕目下事﹐從之復何難。百歲落半途﹐前期浩漫漫。彊食不成味﹐淸晨起長嘆。

願隨子明去﹐煉火燒金丹。

經亂後將避地剡中畱贈崔宣城

雙鵝飛洛陽﹐五馬渡江徼。何意上東門﹐胡雛更長嘯。中原走豺虎﹐烈火焚宗廟。

太白晝經天﹐頹陽掩餘照。王城皆蕩覆﹐世路成奔峭。四海望長安﹐口頻眉寡西笑。

蒼生疑落葉﹐白骨空相弔。連兵似雪山﹐破敵誰能料。我垂北溟翼﹐且學南山豹。

崔子賢主人﹐歡娛每相召。胡牀紫玉笛﹐卻坐靑雲叫。楊花滿州城﹐置酒同臨眺。

忽思剡溪去﹐水石遠淸妙。雪晝天地明﹐風開湖山貌。悶爲洛生詠﹐醉發吳越調。

赤霞動金光﹐日足森海嶠。獨散萬古意﹐閒垂一溪釣。猿近天上啼﹐人移月邊棹。

無以墨綬苦﹐來求丹砂要。華發長折腰﹐將貽陶公誚。

獻從叔當塗宰陽冰

金鏡霾六國﹐亡新亂天經。焉知髙光起﹐自有羽翼生。蕭曹安礦屼﹐耿賈摧欃槍。

吾家有季父﹐傑出聖代英。𨿽無三臺位﹐不借四豪名。激昂風雲气﹐終協龍虎精。

弱冠燕趙來﹐賢彥多逢迎。魯連擅談笑﹐季布折公卿。遙知禮數絕﹐常恐不合並。

惕想結宵夢﹐素心久已冥。顧慚靑雲器﹐謬奉玉樽傾。山陽五百年﹐綠竹忽再榮。

髙歌振林木﹐大笑喧雷霆。落筆灑篆文﹐崩云使人驚。吐辭又炳煥﹐五色羅華星。

秀句滿江國﹐髙才掞天庭。宰邑艱難時﹐浮雲空古城。居人若薙艸﹐掃地無纖莖。

惠澤及飛走﹐農夫盡歸耕。廣漢水萬里﹐長流玉琴聲。雅頌播吳越﹐還如太階平。

小子別金陵﹐來時白下亭。羣鳳憐客鳥﹐差池相哀鳴。各拔五色毛﹐意重太山輕。

贈微所費廣﹐斗水澆長鯨。彈劍歌苦寒﹐嚴風起前楹。月銜天門曉﹐霜落牛渚淸。

長嘆卽歸路﹐臨川空屏營。

安陸白兆山桃花巖寄劉侍禦綰

云臥三十年﹐好閒復愛仙。蓬壺𨿽冥絕﹐鸞鶴心悠然。歸來桃花巖﹐得憩云窗眠。

對嶺人共語﹐飲潭猿相連。時升翠微上﹐邈若羅浮巓。兩岑抱空壑﹐一嶂橫西天。

樹雜日易隱﹐崖傾月難圓。芳艸換野色﹐飛蘿搖春煙。入遠構石室﹐選幽開山田。

獨此林下意﹐杳無區中緣。永辭霜臺客﹐千載方來旋。

淮南臥病書懷寄蜀中趙徵君蕤

吳會一浮雲﹐飄如遠行客。功業莫從就﹐歲光屢奔迫。良圖俄棄捐﹐衰疾乃綿劇。

古琴藏虛匣﹐長劍掛空壁。楚懷奏鐘儀﹐越吟比莊�。國門遙天外﹐鄕路遠山隔。

朝憶相如臺﹐夜夢子云宅。旅情初結緝﹐秋气方寂歷。風入松下淸﹐露出艸間白。

故人不在此﹐而我誰與適。寄書西飛鴻﹐贈爾慰離析。

寄弄月溪吳山人

嘗聞龐徳公﹐家住泂湖水。終身棲鹿門﹐不入襄陽市。夫君弄明月﹐滅景淸淮裏。

髙蹤邈難追﹐可與古人比。淸揚杳莫睹﹐白雲空望美。待我辭人間﹐攜手訪松子。

秋山寄衛尉張卿及王徵君

何以折相贈﹐白花靑桂枝。月華若夜雪﹐見此令人思。𨿽然剡溪興﹐不異山陰時。

明發懷二子﹐空吟招隱詩。

望終南山寄紫閣隱者

出門見南山﹐引領意無限。秀色難爲名﹐蒼翠日在眼。有時白雲起﹐天際自舒捲。

心中與之然﹐托興每不淺。何當造幽人﹐滅迹棲絕山獻。

夕霽杜陵登樓寄韋繇

浮陽滅霽景﹐萬物生秋容。登樓送遠目﹐伏檻觀羣峯。原野曠超緬﹐關河紛錯重。

淸輝映竹日﹐翠色明雲松。蹈海寄遐想﹐還山迷舊蹤。徒然迫晚暮﹐未果諧心胸。

結桂空佇立﹐折麻恨莫從。思君達永夜﹐長樂聞疏鐘。

秋夜宿龍門香山寺奉寄王方城十七丈奉國

瑩上人從弟幼成令問

朝發汝海東﹐暮棲龍門中。水寒夕波急﹐木落秋山空。望極九霄迥﹐賞幽萬壑通。

目皓沙上月﹐心淸松下風。玉斗生綱戶﹐銀河耿花宮。興在趣方逸﹐歡餘情未終。

鳳駕憶王子﹐虎溪懷遠公。桂枝坐蕭瑟﹐棣華不復同。流恨寄伊水﹐盈盈焉可窮。

聞丹丘子於城北山營石門幽居中有髙鳳遺迹

僕離羣遠懷亦有棲遁之志因敍舊以寄之

春華滄江月﹐秋色碧海云。離居盈寒暑﹐對此長思君。思君楚水南﹐望君淮山北。

夢魂𨿽飛來﹐會面不可得。疇昔在嵩陽﹐同衾臥羲皇。綠蘿笑簪紱﹐丹壑賤巖廊。

晚途各分析﹐乘興任所適。僕在雁門關﹐君爲峨眉客。心懸萬里外﹐影滯兩鄕隔。

長劍復歸來﹐相逢洛陽陌。陌上何喧喧﹐都令心意煩。迷津覺路失﹐謹勢隨風翻。

以玆謝朝列﹐長嘯歸故園。故園恣閒逸﹐求古散縹帙。久欲入名山﹐婚嫁殊未畢。

人生信多故﹐世事豈惟一。念此憂如焚﹐悵然若有失。聞君臥石門﹐宿昔契彌惇。

方從桂樹隱﹐不羨桃花源。髙鳳起遐曠﹐幽人迹復存。松風淸瑤瑟﹐溪月湛芳樽。

安居偶佳賞﹐丹心期此論。

淮陰書懷寄王宗成

沙墩至梁苑﹐二十五長亭。大舶夾雙櫓﹐中流鵝鸛鳴。雲天掃空碧﹐川嶽涵餘淸。

飛鳧從西來﹐適與佳興並。眷言王喬�﹐婉孌故人情。復此親懿會﹐而增交道榮。

沿洄且不定﹐飄忽悵䢐徵。暝投淮陰宿﹐欣得漂母迎。鬥酒烹黃雞﹐一餐感素誠。

予爲楚壯士﹐不是魯諸生。有徳必報之﹐千金恥爲輕。緬書羈孤意﹐遠寄棹歌聲。

月夜江行寄崔員外宗之

飄搖江風起﹐蕭颯海樹秋。登艫美淸夜﹐掛席移輕舟。月隨碧山轉﹐水合淸天流。

杳如星河上﹐但覺雲林幽。歸路方浩浩﹐䢐川去悠悠。徒悲蕙艸歇﹐復聽菱歌愁。

岸曲迷後浦﹐沙明瞰前洲。懷君不可見﹐望遠增離憂。

宿白鷺洲寄楊江寧

朝別朱雀門﹐暮棲白鷺洲。波光搖海月﹐星影入城樓。望美金陵宰﹐如思瓊樹憂。

徒令魂作夢﹐翻覺夜成秋。綠水解人意﹐爲余西北流。因聲玉琴裏﹐蕩漾寄君愁。

新林浦阻風寄友人

潮水定可信﹐天風難與期。淸晨西北轉﹐薄暮東南吹。以此難掛席﹐佳期益相思。

海月破圓景﹐菇蔣生綠池。昨日北湖梅﹐開花已滿枝。今朝白門柳﹐夾道垂靑絲。

歲物忽如此﹐我來定幾時。紛紛江上雪﹐艸艸客中悲。明發新林浦﹐空吟謝朓詩。

北山獨酌寄韋六

巢父將許由﹐未聞買山隱。道存迹自髙﹐何憚去人近。紛吾下玆嶺﹐地閒喧亦泯。

門橫羣岫開﹐水鑿眾泉引。屏髙而在云﹐竇深莫能準。川光晝昏凝﹐林气夕淒緊。

於焉摘朱果﹐兼得養玄牝。坐月觀寶書﹐拂霜弄瑤軫。傾壺事幽酌﹐顧影還獨盡。

念君風塵遊﹐傲爾令自哂。

寄東魯二稚子

吳地桑葉綠﹐吳蠶已三眠。我家寄東魯﹐誰種龜陰田。春事已不及﹐江行復茫然。

南風吹歸心﹐飛墮酒樓前。樓東一株桃﹐枝葉拂靑煙。此樹我所種﹐別來向三年。

桃今與樓齊﹐我行尙未旋。嬌女字平陽﹐折花倚桃邊。折花不見我﹐淚下如流泉。

小兒名伯禽﹐與姊亦齊肩。雙行桃樹下﹐撫背復誰憐。念此失次第﹐肝腸日憂煎。

裂素寫遠意﹐因之汶陽川。

獨酌淸溪江石上寄權昭夷

我攜一樽酒﹐獨上江祖石。自從天地開﹐更長幾千尺。舉杯向天笑﹐天回日西照。

永願坐此石﹐長垂嚴陵釣。寄謝山中人﹐可與爾同調。

禪房懷友人岑倫南遊羅浮兼泛桂海自

春䢐秋不返僕旅江外書情寄之

嬋娟羅浮月﹐搖艷桂水雲。美人竟獨往﹐而我安能羣。一朝語笑隔﹐萬里歡情分。

沈吟彩霞沒﹐夢寐瓊芳歇。歸鴻度三湘﹐遊子在百越。邊塵染衣劍﹐白日凋華發。

春气變楚關﹐秋聲落吳山。艸木結悲緒﹐風沙淒苦顏。朅來已永久﹐頹思如循環。

飄飄限江裔﹐想象空畱滯。離憂每醉心﹐別淚徒盈袂。坐愁靑天末﹐出望黃雲蔽。

目極何悠悠﹐梅花南嶺頭。空長滅徵鳥﹐水闊無還舟。寶劍終難托﹐金囊非易求。

歸來倘有問﹐桂樹山之幽。

下尋陽城泛彭蠡寄黃判官

浪動灌嬰井﹐尋陽江上風。開帆入天鏡﹐直向彭湖東。落景轉疏雨﹐晴雲散遠空。

名山發佳興﹐淸賞亦何窮。石鏡掛遙月﹐香鑪滅彩虹。相思俱對此﹐舉目與君同。

書情寄從弟邠州長史昭

自笑客行久﹐我行定幾時。綠楊已可折﹐攀取最長枝。翩翩弄春色﹐延佇寄相思。

誰言貴此物﹐意願重瓊蕤。昨夢見惠連﹐朝吟謝公詩。東風引碧艸﹐不覺生華池。

臨玩忽云夕﹐杜鵑夜鳴悲。懷君芳歲歇﹐庭樹落紅滋。

寄上吳王三首

淮王愛八公﹐攜手綠雲中。小子忝枝葉﹐亦攀丹桂叢。謬以詞賦重﹐而將枚馬同。

何日背淮水﹐東之觀土風。

坐嘯廬江靜﹐閒聞進玉觴。去時無一物﹐東壁掛胡牀。

英明廬江守﹐聲譽廣平籍。掃灑黃金臺﹐招邀靑雲客。客曾與天通﹐出入淸禁中。

襄王憐宋玉﹐願入蘭臺宮。

流夜郎永華寺寄尋陽羣官

朝別淩煙樓﹐賢豪滿行舟。暝投永華寺﹐賓散予獨醉。願絕九江流﹐添成萬行淚。

寫意寄廬嶽﹐何當來此地。天命有所懸﹐安得苦愁思。

流夜郎至西塞驛寄裴隱

揚帆借天風﹐水驛苦不緩。平明及西塞﹐已先投沙伴。回巒引羣峯﹐橫蹙楚山斷。

石冰衝萬壑會﹐震沓百川滿。龍怪潛溟波﹐候時救炎旱。我行望雷雨﹐安得沾枯散。

鳥去天路長﹐人悲春光短。空將澤畔吟﹐寄爾江南管。

江夏寄漢陽輔錄事

誰道此水廣﹐狹如一匹練。江夏黃鶴樓﹐靑山漢陽縣。大語猶可聞﹐故人難可見。

君艸陳琳檄﹐我書魯連箭。報國有壯心﹐龍顏不回眷。西飛精衛鳥﹐東海何由塡。

鼓角徒悲鳴﹐樓船習徵戰。抽劍步霜月﹐夜行空庭徧。長呼結浮雲﹐埋沒顧榮扇。

他日觀軍容﹐投壺接髙宴。

江上寄元六林宗

霜落江始寒﹐楓葉綠未脫。客行悲淸秋﹐永路苦不達。滄波眇川汜﹐白日隱天末。

停棹依林巒﹐驚猿相叫聒。夜分河漢轉﹐起視溟漲闊。涼風何蕭蕭﹐河水鳴活活。

浦沙淨如洗﹐海月明可掇。蘭交空懷思﹐瓊樹詎解渴。勗哉滄洲心﹐歲晚庶不奪。

幽賞頗自得﹐興遠與誰豁。

宣城九日聞崔四侍禦與宇文太守遊敬亭余時

登響山不同此賞醉後寄崔侍禦二首

九日茱萸熟﹐插鬢傷早白。登髙望山海﹐滿目悲古昔。遠訪投沙人﹐因爲逃名客。

故交竟誰在﹐獨有崔亭伯。重陽不相知﹐載酒任所適。手持一枝菊﹐調笑二千石。

日暮岸幘歸﹐傳呼隘阡陌。彤檐雙白鹿﹐賓從何輝赫。夫子在其間﹐遂成雲霄隔。

良辰與美景﹐兩地方虛擲。晚從南峯歸﹐蘿月下水壁。卻登郡樓望﹐松色寒轉碧。

咫尺不可親﹐棄我如遺�。

九卿天上落﹐五馬道傍來。列戟朱門曉﹐褰帷碧嶂開。登髙望遠海﹐召客得英才。

紫絲歡情洽﹐黃花逸興催。山從圖上見﹐溪卽鏡中回。遙羨重陽作﹐應歌戲馬臺。

涇溪南藍山下有落星潭可以卜築余泊舟石上寄何判官昌浩

藍岑竦天壁﹐突兀如鯨額。奔蹙橫澄潭﹐勢吞落星石。沙帶秋月明﹐水搖寒山碧。

佳境宜緩棹﹐淸輝能畱客。恨君阻歡遊﹐使我自驚惕。所期俱卜築﹐結茅煉金液。

早過漆林渡寄萬巨

西經大藍山﹐南來漆林渡。水色倒空靑﹐林煙橫積素。漏流昔吞翕﹐沓浪競奔注。

潭落天上星﹐龍開水中霧。巉巖注公柵﹐突兀陳焦墓。嶺峭紛上干﹐川明屢回顧。

因思萬夫子﹐解渴同瓊樹。何日睹淸光﹐相歡詠佳句。

遊敬亭寄崔侍禦

我家敬亭下﹐輒繼謝公作。相去數百年﹐風期宛如昨。登髙素秋月﹐下望靑山郭。

府中鴻鷺羣﹐飲啄自鳴躍。夫子𨿽蹭蹬﹐瑤臺雪中鶴。獨立窺浮雲﹐其心在寥廓。

時來一顧我﹐笑飯葵與藿。世路如秋風﹐相逢盡蕭索。腰間玉具劍﹐意許無遺諾。

壯士不可輕﹐相期在云閣。

自金陵溯流過白璧山玩月達天門寄句容王主簿

滄江溯流歸﹐白璧見秋月。秋月照白璧﹐皓如山陰雪。幽人停宵徵﹐賈客忘早發。

進帆天門山﹐回首牛渚沒。川長信風來﹐日出宿霧歇。故人在咫尺﹐新賞成胡越。

寄君靑蘭花﹐惠好庶不絕。

秋日魯郡堯祠亭上宴別杜補闕範侍禦

我覺秋興逸﹐誰云秋興悲。山將落日去﹐水與晴空宜。魯酒白玉壺﹐送行駐金羈。

歇鞍憩古木﹐解帶掛橫枝。歌鼓川上亭﹐曲度神飆吹。雪歸碧海夕﹐雁沒靑天時。

相失各萬里﹐茫然空爾思。

畱別魯頌

誰道泰山髙﹐下卻魯連節。誰云秦軍眾﹐摧卻魯連舌。獨立天地間﹐淸風灑蘭雪。

夫子還倜儻﹐攻文繼前烈。錯落石上松﹐無爲秋霜折。贈言鏤寶刀﹐千歲庶不滅。

畱別曹南羣官之江南

我昔釣白龍﹐放龍溪水傍。道成本欲去﹐揮手淩蒼蒼。時來不關人﹐談笑遊軒皇。

獻納少成事﹐歸休辭建章。十年罷西笑﹐覽鏡如秋霜。閉劍琉璃匣﹐煉丹紫翠房。

身佩豁落圖﹐腰垂虎盤囊。仙人借彩鳳﹐志在窮遐荒。戀子四五人﹐徘徊未翺翔。

東流送白日﹐驟歌蘭蕙芳。仙宮兩無從﹐人間久摧藏。範蠡脫勾踐﹐屈平去懷王。

飄�紫霞心﹐流浪憶江鄕。愁爲萬里別﹐復此一銜觴。淮水帝王州﹐金陵繞丹陽。

樓臺照海色﹐衣馬搖川光。及此北望君﹐相思淚成行。朝云落夢渚﹐瑤艸空髙唐。

帝子隔洞庭﹐靑楓滿瀟湘。懷歸路綿邈﹐覽古情淒涼。登嶽眺百川﹐杳然萬恨長。

卻戀峨眉去﹐弄景偶騎羊。

畱別王司馬嵩

魯連賣談笑﹐豈是顧千金。陶朱𨿽相越﹐本有五湖心。余亦南陽子﹐時爲梁甫吟。

蒼山容偃蹇﹐白日惜頹侵。願一佐明主﹐功成還舊林。西來何所爲﹐孤劍托知音。

鳥愛碧山遠﹐魚遊滄海深。呼鷹過上蔡﹐賣畚向嵩岑。他日閒相訪﹐丘中有素琴。

還山畱別金門知己

好古笑流俗﹐素聞賢達風。方希佐明主﹐長揖辭成功。白日在靑天﹐回光矚微躬。

恭承鳳凰詔﹐欻起雲羅中。淸切紫霄礧﹐優遊丹禁通。君王賜顏色﹐聲價淩煙虹。

乘輿擁翠蓋﹐扈從金城東。寶馬驟絕景﹐錦衣入新丰。倚巖望松雪﹐對酒鳴絲桐。

方學揚子云﹐獻賦甘泉宮。天書美片善﹐淸芳播無窮。歸來入咸陽﹐談笑皆王公。

一朝去金馬﹐飄落成飛蓬。賓友日疏散﹐玉樽亦已空。長才猶可倚﹐不慚世上雄。

閒來東武吟﹐曲盡情未終。書此謝知己﹐扁舟尋釣翁。

魏郡別蘇少府因北遊

魏都接燕趙﹐美女誇芙蓉。淇水流碧玉﹐舟車日奔衝。靑樓夾兩岸﹐萬室喧歌鐘。

天下稱豪貴﹐遊此每相逢。洛陽蘇季子﹐劍戟森詞鋒。六印𨿽未佩﹐軒車若飛龍。

黃金數百鎰﹐白璧有幾雙。散盡空掉臂﹐髙歌賦還卭。合從又連橫﹐其意未可封。

落拓乃如此﹐何人不相從。遠別隔兩河﹐雲山杳千重。何時更杯酒﹐再得論心胸。

畱別西河劉少府

秋發已種種﹐所爲竟無成。閒傾魯壺酒﹐笑對劉公榮。謂我是方朔﹐人間落歲星。

白衣千萬乘﹐何事去天庭。君亦不得意﹐髙歌羨鴻冥。世人若醯雞﹐安可識梅生。

𨿽爲刀筆吏﹐緬懷在赤城。余亦如流萍﹐隨波樂休明。自有兩少妾﹐雙騎駿馬行。

東山春酒綠﹐歸隱謝浮名。

潁陽別元丹丘之淮陽

吾將元夫子﹐異姓爲天倫。本無軒裳契﹐素以煙霞親。嘗恨迫世网﹐銘意俱未伸。

松柏𨿽寒苦﹐羞逐桃李春。悠悠世朝間﹐玉顏日緇燐。所共重山嶽﹐所得輕埃塵。

精魄漸蕪穢﹐衰老相憑因。我有錦囊訣﹐可以持君身。當餐黃金藥﹐去爲紫陽賓。

萬事難並立﹐百年猶崇晨。別爾東南去﹐悠悠多悲辛。前志庶不易﹐遠途期所遵。

已矣歸去來﹐白雲飛天津。

畱別廣陵諸公

憶昔作少年﹐結交趙與燕。金羈絡駿馬﹐錦帶橫龍泉。寸心無疑事﹐所向非徒然。

晚節覺此疏﹐獵精艸太玄。空名束壯士﹐薄俗棄髙賢。中回聖明顧﹐揮翰淩雲煙。

騎虎不敢下﹐攀龍忽墮天。還家守淸眞﹐孤潔勵秋蟬。煉丹費火石﹐采藥窮山川。

臥海不關人﹐租稅遼東田。乘興忽復起﹐棹我溪中船。臨醉謝葛彊﹐山公欲倒鞭。

狂歌自此別﹐垂釣滄浪前。

感時畱別從兄徐王延年從弟延陵

天籟何參差﹐噫然大塊吹。玄元苞橐龠﹐紫气何逶迆。七葉運皇化﹐千齡光本枝。

仙風生指樹﹐大雅歌螽斯。諸王若鸞虯﹐肅穆列藩維。哲兄錫茅土﹐聖代含榮滋。

九卿領徐方﹐七步繼陳思。伊昔全盛日﹐雄豪動京師。冠劍朝鳳闕﹐樓船侍龍池。

鼓鐘出朱邸﹐金翠照丹墀。君王一顧眄﹐選色獻蛾眉。列戟十八年﹐未曾輒遷移。

大臣小喑嗚﹐謫竄天南陲。長沙不足舞﹐貝錦且成詩。佐郡浙江西﹐病閒絕趨馳。

階軒日苔蘚﹐鳥雀噪檐帷。時乘平肩輿﹐出入畏人知。北宅聊偃憩﹐歡愉卹煢嫠。

羞言梁苑地﹐烜赫耀旌旗。兄弟八九人﹐吳秦各分離。大賢達機兆﹐豈獨慮安危。

小子謝麟閣﹐雁行忝肩隨。令弟字延陵﹐鳳毛出天姿。淸英神仙骨﹐芬馥瞤蘭蕤。

夢得春艸句﹐將非惠連誰。深心紫河車﹐與我特相宜。金膏猶罔象﹐玉液尙燐緇。

伏枕寄賓館﹐宛同淸漳湄。藥物多見饋﹐珍羞亦兼之。誰道溟渤深﹐猶言淺恩慈。

鳴蟬遊子意﹐促織念歸期。驕陽何火赫﹐海水鑠龍龜。百川盡凋枯﹐舟楫閣中逵。

策馬搖涼月﹐通宵出郊歧。泣別目眷眷﹐傷心步遲遲。願言保明徳﹐王室佇淸夷。

摻袂何所道﹐援毫投此辭。

畱別金陵諸公

海水昔飛動﹐三龍紛戰爭。鐘山危波瀾﹐傾側駭奔鯨。黃旗一掃蕩﹐割壤開吳京。

六代更霸王﹐遺迹見都城。至今秦淮間﹐禮樂秀羣英。地扇鄒魯學﹐詩騰顏謝名。

五月金陵西﹐祖餘白下亭。欲尋廬峯頂﹐先繞漢水行。香鑪紫煙滅﹐瀑布落太淸。

若攀星辰去﹐揮手緬含情。

金陵白下亭畱別

驛亭三楊樹﹐正當白下門。吳煙暝長條﹐漢水嚙古根。向來送行處﹐回首阻笑言。

別後若見之﹐爲餘一攀翻。

竄夜郎於烏江畱別宗十六璟

君家全盛日﹐臺鼎何陸離。斬鰲翼媧皇﹐煉石補天維。一回日月顧﹐三入鳳凰池。

失勢靑門傍﹐種瓜復幾時。猶會舊賓客﹐三千光路歧。皇恩雪憤懣﹐松柏含榮滋。

我非東牀人﹐令姊忝齊眉。浪迹未出世﹐空名動京師。適遭云羅解﹐翻謫夜郎悲。

拙妻莫邪劍﹐及此二龍隨。慚君湍波苦﹐千里遠從之。白帝曉猿斷﹐黃牛過客遲。

遙瞻明月峽﹐西去益相思。

將遊衡嶽過漢陽雙松亭畱別族弟浮屠談皓

秦欺趙氏璧﹐卻入邯鄲宮。本是楚家玉﹐還來荊山中。符彩照滄溟﹐淸輝淩白虹。

靑蠅一相點﹐流落此時同。卓絕道門秀﹐談玄乃支公。延蘿結幽居﹐剪竹繞芳叢。

涼花拂戶牖﹐天籟鳴虛空。憶我初來時﹐蒲萄開景風。今玆大火落﹐秋葉黃梧桐。

水色夢沅湘﹐長沙去何窮。寄書訪衡嶠﹐但與南飛鴻。

畱別賈舍人至二首

大梁白雲起﹐飄�來南洲。徘徊蒼梧野﹐十見羅浮秋。鰲挾山海傾﹐四溟揚洪流。

意欲托孤鳳﹐從之摩天遊。鳳苦道路難﹐翺翔還昆丘。不肯銜我去﹐哀鳴慚不周。

遠客謝主人﹐明珠難暗投。拂拭倚天劍﹐西登嶽陽樓。長嘯萬里風﹐掃淸胸中憂。

誰念劉越石﹐化爲繞指柔。

秋風吹胡霜﹐凋此檐下芳。折芳怨歲晚﹐離別淒以傷。謬攀靑瑣賢﹐延我於此堂。

君爲長沙客﹐我獨之夜郎。勸此一杯酒﹐豈惟道路長。割珠兩分贈﹐寸心貴不忘。

何必兒女仁﹐相看淚成行。

聞李太尉大舉秦兵百萬出徵東南懦夫請纓冀申

一割之用半道病還畱別金陵崔侍禦十九韻

秦出天下兵﹐蹴踏燕趙傾。黃河飲馬竭﹐赤羽連天明。太尉杖旄鉞﹐云旗繞彭城。

三軍受號令﹐千里肅雷霆。函谷絕飛鳥﹐武關擁連營。意在斬巨鰲﹐何論膾長鯨。

恨無左車略﹐多愧魯連生。拂劍照嚴霜﹐雕戈鬘胡纓。願雪會稽恥﹐將期報恩榮。

半道謝病還﹐無因東南徵。亞夫未見顧﹐劇孟阻先行。天奪壯士心﹐長吁別吳京。

金陵遇太守﹐倒履欣逢迎。羣公咸祖餞﹐四座羅朝英。初發臨滄觀﹐醉棲徵虜亭。

舊國見秋月﹐長江流寒聲。帝車信回轉﹐河漢縱復橫。孤鳳向西海﹐飛鴻辭北溟。

因之出寥廓﹐揮手謝公卿。

別韋少府

西出蒼龍門﹐南登白鹿原。欲尋南山皓﹐猶戀漢皇恩。水國遠行邁﹐仙經深討論。

洗心句溪月﹐淸耳敬亭猿。築室在人境﹐閉關無世喧。多君枉髙駕﹐贈我以微言。

交乃意气合﹐道因風雅存。別離有相思﹐瑤瑟與金樽。

贈別王山人歸布山

王子析道論﹐微言破秋毫。還歸布山隱﹐興入天云髙。爾去安可遲﹐瑤艸恐衰歇。

我心亦懷歸﹐屢夢松上月。傲然遂獨往﹐長嘯開巖扉。林壑久已蕪﹐石道生薔薇。

願言弄笙鶴﹐歲晚來相依。

送王屋山人魏萬還王屋並序

王屋山人魏萬云﹕自嵩宋沿吳相送﹐數千里不遇﹐乘興遊臺﹩越﹐經永嘉﹐觀謝公石門﹐後於廣陵相見。美其愛文好古﹐浪迹方外﹐因述其行而贈是詩。

仙人東方生﹐浩蕩弄雲海。沛然乘天遊﹐獨往失所在。魏侯繼大名﹐本家聊攝城。

捲舒入元化﹐迹與古賢並。十三弄文史﹐揮筆如振綺。辯折田巴生﹐心齊魯連子。

西涉淸洛源﹐頗驚人世喧。采秀臥王屋﹐因窺洞天門。朅來遊嵩峯﹐羽容何雙雙。

朝攜月光子﹐暮宿玉女窗。鬼谷上窈窕﹐龍潭下奔瞔。東浮汴河水﹐訪我三千里。

逸興滿吳云﹐飄搖浙江汜。揮手杭越間﹐樟亭望潮還。濤捲海門石﹐雪橫天際山。

白馬走素車﹐雷奔駭心顏。遙聞會稽美﹐一弄耶溪水。萬壑與千巖﹐崢嶸鏡湖裏。

秀色不可名﹐淸輝滿江城。人遊月邊去﹐舟在空中行。此中久延佇。入剡尋王許。

笑讀曹娥碑﹐沈吟黃絹語。天臺連四明﹐日入向國淸。五峯轉月色﹐百里行松聲。

靈溪恣沿越﹐華頂殊超忽。石梁橫靑天﹐側足履半月。眷然思永嘉﹐不憚海路賒。

掛席歷海嶠﹐回瞻赤城霞。赤城漸微沒﹐孤嶼前峣兀。水續萬古流﹐亭空千霜月。

縉雲川谷難﹐石門最可觀。瀑布掛北斗﹐莫窮此水端。噴壁灑素雪﹐空濛生晝寒。

卻尋惡溪去﹐寧懼惡溪惡。咆哮七十灘﹐水石相噴薄。路創李北海﹐巖開謝康樂。

松風和猿聲﹐搜索連洞壑。徑出梅花橋﹐雙溪納歸潮。落帆金華岸﹐赤松若可招。

沈約八詠樓﹐城西孤岧﹝山堯﹞。岧山堯四荒外﹐曠野羣川會。云捲天地開﹐波連浙西大。

亂流新安口﹐北指嚴光瀨。釣臺碧雲中﹐邈與蒼梧對。稍稍來吳都﹐徘徊上姑蘇。

煙綿橫九疑﹐渀蕩見五湖。目極心更遠﹐悲歌但長吁。回橈楚江濱﹐揮策揚子津。

身著日本裘﹐昂藏出風塵。五月造我語﹐知非佁儗人。相逢樂無限﹐水石日在眼。

徒幹五諸侯﹐不致百金產。吾友揚子云﹐弦歌播淸芬。𨿽爲江寧宰﹐好與山公羣。

乘興但一行﹐且知我愛君。君來幾何時﹐仙臺應有期。東窗綠玉樹﹐定長三五枝。

至今天壇人﹐當笑爾歸遲。我苦惜遠別﹐茫然使心悲。黃河若不斷﹐白首長相思。

送當塗趙少府赴長蘆

我來楊都市﹐送客回輕舠。因誇吳太子﹐便睹廣陵濤。仙尉趙家玉﹐英風淩四豪。

維舟至長蘆﹐目送煙雲髙。搖扇對酒樓﹐持袂把蟹螯。前途倘相思﹐登嶽一長謠。

送友人遊梅湖

送君遊梅湖﹐應見梅花發。有使寄我來﹐無令紅芳歇。暫行新林浦﹐定醉金陵月。

莫惜一雁書﹐音塵坐胡越。

送崔十二遊天竺寺

還聞天竺寺﹐夢想懷東越。每年海樹霜﹐桂子落秋月。送君遊此地﹐已屬流芳歇。

待我來歲行﹐相隨浮溟渤。

送楊山人歸天臺

客有思天臺﹐東行路超忽。濤落浙江秋﹐沙明浦陽月。今遊方厭楚﹐昨夢先歸越。

且盡秉燭歡﹐無辭淩晨發。我家小阮賢﹐剖竹赤城邊。詩人多見重﹐官燭未曾然。

興引登山屐﹐情催泛海船。石橋如可度﹐攜手弄雲煙。

送溫處士歸黃山白鵝峯舊居

黃山四千仞﹐三十二蓮峯。丹崖夾石柱﹐菡萏金芙蓉。伊昔升絕頂﹐下窺天目松。

仙人煉玉處﹐羽化畱余蹤。亦聞溫白雪﹐獨往今相逢。采秀辭五嶽﹐攀巖歷萬重。

歸休白鵝嶺﹐渴飲丹沙井。鳳吹我時來﹐云車爾當整。去去陵陽東﹐行行芳桂叢。

回溪十六度﹐碧嶂盡晴空。他日還相訪﹐乘橋躡彩虹。

送方士趙叟之東平

長桑晚洞視﹐五藏無全牛。趙叟得祕訣﹐還從方士遊。西過獲麟臺﹐爲我弔孔丘。

念別復懷古﹐潸然空淚流。

送韓準裴政孔巢父還山

獵客張兔罝﹐不能掛龍虎。所以靑雲人﹐髙歌在巖戶。韓生信英彥﹐裴子含淸眞。

孔侯復秀出﹐俱與雲霞親。峻節淩遠松﹐同衾臥盤石。斧冰漱寒泉﹐三子同二屐。

時時或乘興﹐往往云無心。出山揖牧伯﹐長嘯輕衣簪。昨宵夢裏還﹐云弄竹溪月。

今晨魯東門﹐帳飲與君別。雪崖滑去馬﹐蘿徑迷歸人。相思若煙艸﹐歷亂無冬春。

送楊少府赴選

大國置衡鏡﹐準平天地心。羣賢無邪人﹐朗鑑窮淸深。吾君詠南風﹐衮冕彈鳴琴。

時泰多美士﹐京國會纓簪。山苗落澗底﹐幽松出髙岑。夫子有盛才﹐主司得球琳。

流水非鄭曲﹐前行遇知音。衣工剪綺繡﹐一誤傷千金。何惜刀尺餘﹐不裁寒女衾。

我非彈冠者﹐感別但開襟。空谷無白駒﹐賢人豈悲吟。大道安棄物﹐時來或招尋。

爾見山吏部﹐當應無陸沈。

魯郡堯祠送吳五之瑯琊

堯沒三千歲﹐靑松古廟存。送行奠桂酒﹐拜舞淸心魂。日色促歸人﹐連歌倒芳樽。

馬嘶俱醉起﹐分手更何言。

金鄕送韋八之西京

客自長安來﹐還歸長安去。狂風吹我心﹐西掛咸陽樹。此情不可道﹐此別何時遇。

望望不見君﹐連山起煙霧。

送薛九被讒去魯

宋人不辧玉﹐魯賤東家丘。我笑薛夫子﹐胡爲兩地遊。黃金消眾口﹐白璧竟難投。

梧桐生蒺藜﹐綠竹乏佳實。鳳皇宿誰家﹐遂與羣雞匹。田家養老馬﹐窮士歸其門。

蛾眉笑躄者﹐賓客去平原。卻斬美人首﹐三千還駿奔。毛公一挺劍﹐楚趙兩相存。

孟嘗習狡兔﹐三窟賴馮諼。信陵奪兵符﹐爲用侯生言。春申一何愚﹐刎首爲李園。

賢哉四公子﹐撫掌黃泉裏。借問笑何人﹐笑人不好士。爾去且勿喧﹐桃花竟何言。

沙丘無漂母﹐誰肯飯王孫。

送族弟凝至晏堌單父三十里

雪滿原野白﹐戎裝出盤遊。揮鞭布獵騎﹐四顧登髙丘。兔起馬足間﹐蒼鷹下平疇。

喧呼相馳逐﹐取樂銷人憂。捨此戒禽荒﹐徵聲列齊謳。鳴雞發晏堌﹐別雁驚淶溝。

西行有東音﹐寄與長河流。

魯城北郭曲腰桑下送張子還嵩陽

送別枯桑下﹐凋葉落半空。我行懵道遠﹐爾獨知天風。誰念張仲蔚﹐還依蒿與蓬。

何時一杯酒﹐更與李膺同。

送魯郡劉長史遷弘農長史

魯國一杯水﹐難容橫海鱗。仲尼且不敬﹐況乃尋常人。白玉換斗粟﹐黃金買尺薪。

閒門木葉下﹐始覺秋非春。聞君向西遷﹐地卽鼎湖鄰。寶鏡匣蒼蘚﹐丹經埋素塵。

軒後上天時﹐攀龍遺小臣。及此畱惠愛﹐庶幾風化淳。魯縞如白煙﹐五縑不成束。

臨行贈貧交﹐一尺重山嶽。相國齊晏子﹐贈行不及言。托陰當樹李﹐忘憂當樹萱。

他日見張祿﹐綈袍懷舊恩。

送族弟單父主簿凝攝宋城主簿至郭

南月橋卻回棲霞山畱飲贈之

吾家靑萍劍﹐操割有餘閒。往來糾二邑﹐此去何時還。鞍馬月橋南﹐光輝歧路間。

賢豪相追餞﹐卻到棲霞山。羣花散芳園﹐鬥酒開離顏。樂酣相顧起﹐徵馬無由攀。

魯郡堯祠送張十四遊河北

猛虎伏尺艸﹐𨿽藏難蔽身。有如張公子﹐骯髒在風塵。豈無橫腰劍﹐屈彼淮陰人。

擊築向北燕﹐燕歌易水濱。歸來太山上﹐當與爾爲鄰。

送張遙之壽陽幕府

壽陽信天險﹐天險橫荊關。苻堅百萬眾﹐遙阻八公山。不假築長城﹐大賢在其間。

戰夫若熊虎﹐破敵有餘閒。張子勇且英﹐少輕衛霍孱。投軀紫髯將﹐千里望風顏。

勗爾效才略﹐功成衣錦還。

送裴十八圖南歸嵩山二首

何處可爲別﹐長安靑綺門。胡姬招素手﹐延客醉金樽。臨當上馬時﹐我獨與君言。

風吹芳蘭折﹐日沒鳥雀喧。舉手指飛鴻﹐此情難具論。同歸無早晚﹐潁水有淸源。

君思潁水綠﹐忽復歸嵩岑。歸時莫洗耳﹐爲我洗其心。洗心得眞情﹐洗耳徒買名。

謝公終一起﹐相與濟蒼生。

送於十八應四子舉落第還嵩山

吾祖吹橐龠﹐天人信森羅。歸根復太素﹐羣動熙元和。炎炎四眞人。摛辯若濤波。

交流無時寂﹐楊墨日成科。夫子聞洛誦﹐誇才才故多。爲金好踴躍﹐久客方蹉跎。

道可東賣之﹐五寶溢山河。勸君還嵩丘﹐開酌眄庭柯。三花如未落﹐乘興一來過。

送梁公昌從信安王北徵

入幕推英選﹐捐書事遠戎。髙談百戰術﹐郁作萬夫雄。起舞蓮華劍﹐行歌明月宮。

將飛天地陣﹐兵出塞垣通。祖席畱丹景﹐徵麾拂彩虹。旋應獻凱入﹐麟閣佇深功。

送張秀才從軍

六駁食猛虎﹐恥從駑馬羣。一朝長鳴去﹐矯若龍行雲。壯士懷遠略﹐志存解世紛。

周粟猶不顧﹐齊珪安肯分。抱劍辭髙堂﹐將投霍冠軍。長策掃河洛﹐寧親歸汝墳。

當令千古後﹐麟閣著奇勛。

送崔度還吳度故人禮部員外國輔之子

幽燕沙雪地﹐萬里盡黃雲。朝吹歸秋雁﹐南飛日幾羣。中有孤鳳雛﹐哀鳴九天聞。

我乃重此鳥﹐彩章五色分。胡爲雜凡禽﹐雞鶩輕賤君。舉手捧爾足﹐疾心若火焚。

拂羽淚滿面﹐送之吳江氵賁。去影忽不見﹐躊躇日將曛。

送侯十一

朱亥已擊晉﹐侯嬴尙隱身。時無魏公子﹐豈貴抱關人。余亦不火食﹐遊梁同在陳。

空餘湛盧劍﹐贈爾托交親。

魯中送二從弟赴舉之西京

魯客向西笑﹐君門若夢中。霜凋逐臣發﹐日憶明光宮。復羨二龍去﹐才華冠世雄。

平衢騁髙足﹐逸翰淩長風。舞袖拂秋月﹐歌筵聞早鴻。送君日千里﹐良會何由同。

送紀秀才遊越

海水不滿眼﹐觀濤難稱心。卽知蓬萊石﹐卻是巨鰲簪。送爾遊華頂﹐令餘發�吟。

仙人居射的﹐道士住山陰。禹穴尋溪入﹐雲門陰嶺深。綠蘿秋月夜﹐相憶在鳴琴。

送楊燕之東魯

關西楊伯起﹐漢日舊稱賢。四代三公族﹐淸風播人天。夫子華陰居﹐開門對玉蓮。

何事歷衡霍﹐雲帆今始還。君坐稍解顏﹐爲我歌此篇。我固侯門士﹐謬登聖主筵。

一辭金華殿﹐蹭蹬長江邊。二子魯門東﹐別來已經年。因君此中去﹐不覺淚如泉。

送蔡山人

我本不棄世﹐世人自棄我。一乘無倪舟﹐八極縱遠柁。燕客期躍馬﹐唐生安敢譏。

采珠勿驚龍﹐大道可暗歸。故山有松月﹐遲爾玩淸暉。

送殷淑三首

海水不可解﹐連江夜爲潮。俄然浦嶼闊﹐岸去酒船遙。惜別耐取醉﹐鳴榔且長謠。

天明爾當去﹐應有便風飄。

白鷺洲前月﹐天明送客回。靑龍山後日﹐早出海云來。流水無情去﹐徵帆逐吹開。

相看不忍別﹐更進手中杯。

痛飲龍筇下﹐燈靑月復寒。醉歌驚白鷺﹐半夜起沙灘。

送岑徵君歸鳴臯山

岑公相門子﹐雅望歸安石。奕世皆夔龍﹐中臺竟三折。至人達機兆﹐髙揖九州伯。

柰何天地間﹐而作隱淪客。貴道皆全眞﹐潛輝臥幽鄰。探元入窅默﹐觀化遊無垠。

光武有天下﹐嚴陵爲故人。𨿽登洛陽殿﹐不屈巢由身。余亦謝明主﹐今稱偃蹇臣。

登髙覽萬古﹐思與廣成鄰。蹈海寧受賞﹐還山非問津。西來一搖扇﹐共拂元規塵。

送範山人歸太山

魯客抱白雞﹐別余往太山。初行若片雪﹐杳在靑崖間。髙髙至天門﹐海日近可攀。

云生望不及﹐此去何時還。

送張秀才謁髙中丞並序

余時系尋陽獄中﹐正讀﹟畱侯傳﹩。秀才張孟熊蘊滅胡之策﹐將之廣陵謁髙中丞。余喜子房之風﹐感激於斯人﹐因作是詩以送之。

秦帝淪玉鏡﹐畱侯降氛氳。感激黃石老﹐經過滄海君。壯士揮金槌﹐報讎六合聞。

智勇冠終古﹐蕭陳難與羣。兩龍爭鬥時﹐天地動風雲。酒酣舞長劍﹐倉卒解漢紛。

宇宙初倒懸﹐鴻溝勢將分。英謀信奇絕﹐夫子揚淸芬。胡月入紫微﹐三光亂天文。

髙公鎭淮海﹐談笑廓妖氛。采爾幕中畫﹐戡難光殊勛。我無燕霜感﹐玉石俱燒焚。

但灑一行淚﹐臨歧竟何云。

尋陽送弟昌岠鄱陽司馬作

桑落洲渚連﹐滄江無雲煙。尋陽非剡水﹐忽見子猷船。了見欲相近﹐來遲杳若仙。

人乘海上月﹐帆落湖中天。一睹無二諾﹐朝歡更勝昨。爾則吾惠連﹐吾非爾康樂。

朱紱白銀章﹐上官佐鄱陽。松門拂中道﹐石鏡回淸光。搖扇及幹越﹐水亭風气涼。

與爾期此亭﹐期在秋月滿。時過或未來﹐兩鄕心已斷。吳山對楚岸﹐彭蠡當中州。

相思定如此﹐有窮盡年愁。

餞校書叔云

少年費白日﹐歌笑矜朱顏。不知忽已老﹐喜見春風還。惜別且爲歡﹐徘徊桃李間。

看花飲美酒﹐聽鳥臨晴山。向晚竹林寂﹐無人空閉關。

洞庭醉後送絳州呂使君杲流澧州

昔別若夢中﹐天涯忽相逢。洞庭破秋月﹐縱酒開愁容。贈劍刻玉字﹐延平兩蛟龍。

送君不盡意﹐書及雁回峯。

送趙判官赴黔府中丞叔幕

廓落靑雲心﹐結交黃金盡。富貴翻相忘﹐令人忽自哂。蹭蹬鬢毛斑﹐盛時難再還。

巨源咄石生﹐何事馬蹄間。綠蘿長不厭﹐卻欲還東山。君爲魯曾子﹐拜揖髙堂裏。

叔繼趙平原﹐偏承明主恩。風霜推獨坐﹐旌節鎭雄藩。虎士秉金鉞﹐蛾眉開玉樽。

才髙幕下去﹐義重林中言。水宿五溪月﹐霜啼三峽猿。東風春艸綠﹐江上候歸軒。

送郗昂謫巴中

瑤艸寒不死﹐移植滄江濱。東風灑雨露﹐會入天地春。予若洞庭葉﹐隨波送逐臣。

思歸未可得﹐書此謝情人。

送二季之江東

初發彊中作﹐題詩與惠連。多慚一日長﹐不及二龍賢。西塞當中路﹐南風欲進船。

雲峯出遠海﹐帆影掛淸川。禹穴藏書地﹐匡山種杏田。此行俱有適﹐遲爾早歸旋。

江西送友人之羅浮

桂水分五嶺﹐衡山朝九疑。鄕關眇安西﹐流浪將何之。素色愁明湖﹐秋渚晦寒恣。

疇昔紫芳意﹐已過黃髮期。君王縱疏散﹐云壑借巢夷。爾去之羅浮﹐我還憩峨眉。

中闊道萬里﹐霞月遙相思。如尋楚狂子﹐瓊樹有芳枝。

宣城送劉副使入秦

君卽劉越石﹐雄豪冠當時。淒淸橫吹曲﹐慷慨扶風詞。虎嘯俟騰躍﹐雞鳴遭亂離。

千金市駿馬﹐萬里逐王師。結交樓煩將﹐侍從羽林兒。統兵捍吳越﹐豺虎不敢窺。

大勛竟莫敍﹐已過秋風吹。秉鉞有季公﹐凜然負英姿。寄深且戎幕﹐望重必臺司。

感激一然諾﹐縱橫兩無疑。伏奏歸北闕﹐鳴騶忽西馳。列將咸出祖﹐英寮惜分離。

鬥酒滿四筵﹐歌笑宛溪湄。君攜東山妓﹐我詠北門詩。貴賤交不易﹐恐傷園中葵。

昔贈紫驑駒﹐今傾白玉卮。同歡萬斛酒﹐未足解相思。此別又千里﹐秦吳眇天涯。

月明關山苦﹐水劇隴頭悲。借問幾時還﹐春風入黃池。無令長相思﹐折斷綠楊枝。

涇川送族弟釒享

涇川三百里﹐若邪羞見之。錦石照碧山﹐兩邊白鷺鷥。佳境千萬曲﹐客行無歇時。

上有琴髙水﹐下有陵陽祠。仙人不見我﹐明月空相知。問我何事來﹐盧敖結幽期。

蓬山振雄筆﹐繡服揮淸詞。江湖發秀色﹐艸木含榮滋。置酒送惠連﹐吾家稱白眉。

愧無海嶠作﹐敢闕河梁詩。見爾復幾朝﹐俄然告將離。中流漾彩益鳥﹐列岸叢金羈。

嘆息蒼梧鳳﹐分棲瓊樹枝。淸晨各飛去﹐飄落天南陲。望極落日盡﹐秋深暝猿悲。

寄情與流水﹐但有長相思。

五松山送殷淑

秀色發江左﹐風流柰若何。仲文了不還﹐獨立揚淸波。載酒五松山﹐頹然白雲歌。

中天度落月﹐萬里遙相過。撫酒惜此月﹐流光畏蹉跎。明日別離去﹐連峯郁嵯峨。

送崔氏昆季之金陵

放歌倚東樓﹐行子期曉發。秋風渡江來﹐吹落山上月。主人出美酒﹐滅燭延淸光。

二崔向金陵﹐安得不盡觴。水客弄歸棹﹐雲帆捲輕霜。扁舟敬亭下﹐五兩先飄揚。

峽石入水花﹐碧流日更長。思君無歲月﹐西笑阻河梁。

登黃山淩歊臺送族弟溧陽尉濟充泛舟赴華陰

鸞乃鳳之族﹐翺翔紫雲霓。文章輝五色﹐雙在瓊樹棲。一朝各飛去﹐鳳與鸞俱啼。

炎赫五月中﹐朱曦爍河堤。爾從泛舟役﹐使我心魂淒。秦地無艸木﹐南云喧鼓鼙。

君王減玉膳﹐早起思鳴雞。漕引救關輔﹐疲人免塗泥。宰相作霖雨﹐農夫得耕犁。

靜者伏艸間﹐羣才滿金閨。空手無壯士﹐窮居使人低。送君登黃山﹐長嘯倚天梯。

小舟若鳧雁﹐大舟若鯨鯢。開帆散長風﹐舒捲與云齊。日入牛渚晦﹐蒼然夕煙迷。

相思在何所﹐杳在洛陽西。

酬談少府

一尉居倏忽﹐梅生有仙骨。三事或可羞﹐匈奴哂千秋。壯心屈黃綬﹐浪迹寄滄洲。

昨觀荊峴作﹐如從云漢遊。老夫當暮矣﹐蹀足懼驊驑。

五月東魯行答汶上翁

五月梅始黃﹐蠶凋桑柘空。魯人重織作﹐機杼鳴簾櫳。顧余不及仕﹐學劍來山東。

舉鞭訪前塗﹐獲笑汶上翁。下愚忽壯士﹐未足論窮通。我以一箭書﹐能取聊城功。

終然不受賞﹐羞與時人同。西歸去直道﹐落日昏陰虹。此去爾勿言。甘心如轉蓬。

答長安崔少府叔封遊終南翠微寺太宗皇帝金沙泉見寄

河伯見海若﹐傲然誇秋水。小物暗遠圖﹐寧知通方士。多君紫霄意﹐獨往蒼山裏。

地古寒云深﹐巖髙長風起。初登翠微嶺﹐復憩金沙泉。踐苔朝霜滑﹐弄波夕月圓。

飲彼石下流﹐結蘿宿溪煙。鼎湖夢綠水﹐龍駕空茫然。早行子午間﹐卻登山路遠。

拂琴聽霜猿﹐滅燭乃星飯。人煙無明異﹐鳥道絕往返。攀崖倒靑天﹐下視白日晚。

旣過石門隱﹐還唱石潭歌。涉雪搴紫芳﹐濯纓想淸波。此人不可見﹐此地君自過。

爲余謝風泉﹐其如幽意何。

酬崔五郎中

朔雲橫髙天﹐萬里起秋色。壯士心飛揚﹐落日空嘆息。長嘯出原野﹐凜然寒風生。

幸遭聖明時﹐功業猶未成。柰何懷良圖﹐郁悒獨愁坐。杖策尋英豪﹐立談乃知我。

崔公生民秀﹐緬邈靑雲姿。制作參造化﹐托諷含神祇。海嶽尙可傾﹐吐諾終不移。

是時霜飆寒﹐逸興臨華池。起舞拂長劍﹐四座皆揚眉。因得窮歡情﹐贈我以新詩。

又結汗漫期﹐九垓遠相待。舉身憩蓬壺﹐濯足弄滄海。從此淩倒景﹐一去無時還。

朝遊明光宮﹐暮入閶闔關。但得長把袂﹐何必嵩丘山。

以詩代書答元丹丘

靑鳥海上來﹐今朝發何處。口銜云錦字﹐與我復飛去。鳥去淩紫煙﹐書畱綺窗前。

開緘方一笑﹐乃是故人傳。故人深相勗﹐憶我勞心曲。離居在咸陽﹐三見秦艸綠。

置書雙袂間﹐引領不暫閒。長望杳難見﹐浮雲橫遠山。

金門答蘇秀才

君還石門日﹐朱火始攺木。春艸如有情﹐山中尙含綠。折芳愧遙憶﹐永路當自勗。

遠見故人心﹐平生以此足。巨海納百川﹐麟閣多才賢。獻書入金闕﹐酌醴奉瓊筵。

屢忝白雲唱﹐恭聞黃竹篇。恩光煦拙薄﹐云漢希騰遷。銘鼎倘云遂﹐扁舟方渺然。

我畱在金門﹐不去臥丹壑。未果三山期﹐遙欣一丘樂。玄珠寄罔象﹐赤水非寥廓。

願狎東海鷗﹐共營西山藥。棲巖君寂滅﹐處世余龍蠖。良辰不同賞﹐永日應閒居。

鳥吟檐間樹﹐花落窗下書。緣溪見綠瞘﹐隔岫窺紅蕖。采薇行笑歌﹐眷我情何已。

月出石鏡間﹐松鳴風琴裏。得心自虛妙﹐外物空頹靡。身世如兩忘﹐從君老煙水。

酬坊州王司馬與閻正字對雪見贈

遊子東南來﹐自宛適京國。飄然無心云﹐倏忽復西北。訪戴昔未偶﹐尋嵇此相得。

愁顏發新歡﹐終宴敍前識。閻公漢庭舊﹐沈鬱富才力。價重銅龍樓﹐聲髙重門側。

寧期此相遇﹐華館陪遊息。積雪明遠峯﹐寒城沍春色。主人蒼生望﹐假我靑雲翼。

風水如見資﹐投竿佐皇極。

酬張卿夜宿南陵見贈

月出魯城東﹐明如天上雪。魯女驚莎雞﹐鳴機應秋節。當君相思夜﹐火落金風髙。

河漢掛戶牖﹐欲濟無輕舠。我昔辭林丘﹐雲龍忽相見。客星動太微﹐朝去洛陽殿。

爾來得茂彥﹐七葉仕漢余。身爲下邳客﹐家有圮橋書。傅說未夢時﹐終當起巖野。

萬古騎辰星﹐光輝照天下。與君各未遇﹐長策委蒿萊。寶刀隱玉匣﹐銹澀空莓苔。

遂令世上愚﹐輕我土與灰。一朝攀龍去﹐蛙黽安在哉。故山定有酒﹐與爾傾金罍。

酬岑勛見尋就元丹丘對酒相待以詩見招

黃鶴東南來﹐寄書寫心曲。倚松開其緘﹐憶我腸斷續。不以千里遙﹐命駕來相招。

中逢元丹丘﹐登嶺宴碧霄。對酒忽思我﹐長嘯臨淸飆。蹇余未相知﹐茫茫綠云垂。

俄然素書及﹐解此長渴饑。策馬望山月﹐途窮造階墀。喜玆一會面﹐若睹瓊樹枝。

憶君我遠來﹐我歡方速至。開顏酌美酒﹐樂極忽成醉。我情旣不淺﹐君意方亦深。

相知兩相得﹐一顧輕千金。且向山客笑﹐與君論素心。

答從弟幼成過西園見贈

一身自瀟灑﹐萬物何囂喧。拙薄謝明時﹐棲閒歸故園。二季過舊壑﹐四鄰馳華軒。

衣劍照松宇﹐賓徒光石門。山童薦珍果﹐野老開芳樽。上陳樵漁事﹐下敍農圃言。

昨來荷花滿﹐今見蘭苕繁。一笑復一歌﹐不知夕景昏。醉罷同所樂﹐此情難具論。

酬王補闕惠翼莊廟宋丞泚贈別

學道三十春﹐自言羲皇人。軒蓋宛若夢﹐雲松長相親。偶將二公合﹐復與三山鄰。

喜結海上契﹐自爲天外賓。鸞翮我先鎩﹐龍性君莫馴。朴散不尙古﹐時訛皆失眞。

勿踏荒溪波﹐朅來浩然津。薜帶何辭楚﹐桃源堪避秦。世迫且離別﹐心在期隱淪。

酬贈非炯戒﹐永言銘佩紳。

酬裴侍禦對雨感時見贈

雨色秋來寒﹐風嚴淸江爽。孤髙繡衣人﹐瀟灑靑霞賞。平生多感激﹐忠義非外獎。

禍連積怨生﹐事及䢐川往。楚邦有壯士﹐鄢郢翻掃蕩。申包哭秦庭﹐泣血將安仰。

鞭屍辱已及﹐堂上羅宿莽。頗似今之人﹐蟊賊陷忠讜。渺然一水隔﹐何由稅歸鞅。

日夕聽猿愁﹐懷賢盈夢想。

玩月金陵城西孫楚酒樓達曙歌吹日晚乘醉著紫綺

裘烏紗巾與酒客數人棹歌秦淮往石頭訪崔四侍禦

昨玩西城月﹐靑天垂玉鉤。朝沽金陵酒﹐歌吹孫楚樓。忽憶繡衣人﹐乘船往石頭。

艸裹烏紗巾﹐倒披紫綺裘。兩岸拍手笑﹐疑是王子猷。酒客十數公﹐崩騰醉中流。

謔浪掉海客﹐喧呼傲陽侯。半道逢吳姬﹐捲簾出揶歈。我憶君到此﹐不知狂與羞。

月下一見君﹐三杯便回橈。捨舟共連袂﹐行上南渡橋。興發歌淥水﹐秦客爲之搖。

雞鳴復相招﹐淸宴逸雲霄。贈我數百字﹐字字淩風飆。系之衣裘上﹐相憶每長謠。

江上答崔宣城

太華三芙蓉﹐明星玉女峯。尋仙下西嶽﹐陶令忽相逢。問我將何事﹐湍波歷幾重。

貂裘非季子﹐鶴氅似王恭。謬忝燕臺召﹐而陪郭隗蹤。水流知入海﹐云去或從龍。

樹繞蘆洲月﹐山鳴鵲鎭鐘。還期如可訪﹐臺嶺蔭長松。

答族侄僧中孚贈玉泉仙人掌茶並序

余聞荊州玉泉寺近淸溪諸山﹐山洞往往有乳窟﹐窟中多玉泉交流。中有白蝙蝠﹐大如鴉。按仙經﹐蝙蝠一名仙鼠﹐千歲之後﹐體白如雪﹐棲則倒懸﹐蓋飲乳水而長生也。其水邊處處有茗艸羅生﹐枝葉如碧玉﹐惟玉泉眞公常采而飲之﹐年八十餘歲﹐顏色如桃花﹐而此茗淸香滑熟異於他者﹐所以能還童振枯﹐壯人壽也。余遊金陵﹐見宗僧中孚﹐示余茶數十片﹐拳然重疊﹐其狀如手﹐號爲仙人掌茶﹐蓋新出乎玉泉之山﹐曠古未覿。因持之見遺﹐兼贈詩要余答之﹐遂有此作。後之髙僧大隱﹐知仙人掌茶發乎中孚禪子及靑蓮居士李白也。

常聞玉泉山﹐山洞多乳窟。仙鼠如白鴉﹐倒懸深溪月。茗生此中石﹐玉泉流不歇。

根柯灑芳津﹐采服潤肌骨。楚老捲綠葉﹐枝枝相接連。曝成仙人掌﹐似拍洪崖肩。

舉世未見之﹐其名定誰傳。宗英乃禪伯﹐投贈有佳篇。淸鏡燭無鹽﹐顧慚西子妍。

朝坐有餘興﹐長吟播諸天。

酬裴侍禦畱岫師彈琴見寄

君同鮑明遠﹐邀彼休上人。鼓琴亂白雪﹐秋變江上春。瑤艸綠未衰﹐攀翻寄情親。

相思兩不見﹐流淚空盈巾。

張相公出鎭荊州尋除太子詹事余時流夜郎行至

江夏與張公相去千里公因太府丞王昔使車寄

羅衣二事及五月五日贈餘詩餘答以此詩

張衡殊不樂﹐應有四愁詩。慚君錦繡段﹐贈我慰相思。氵鳥鵠復矯翼﹐鳳皇憶故池。

榮樂一如此﹐商山老紫芝。

答裴侍禦先行至石頭驛以書見招期月滿泛洞庭

君至石頭驛﹐寄書黃鶴樓。開緘識遠意﹐速此南行舟。風水無定準﹐湍波或滯畱。

憶昨新月生﹐西檐若瓊鉤。今來何所似﹐破鏡懸淸秋。恨不三五明﹐平湖泛澄流。

此歡竟莫遂﹐狂殺王子猷。巴陵定近遠﹐持贈何人憂。

答髙山人兼呈權顧二侯

虹霓掩天光﹐哲後起康濟。應運生夔龍﹐開元掃氛翳。太微廓金鏡﹐端拱淸遐裔。

輕塵集嵩嶽﹐虛點盛明意。謬揮紫泥詔﹐獻納靑雲際。讒惑英主心﹐恩疏佞臣計。

徬徨庭闕下﹐嘆息光陰逝。未作仲宣詩﹐先流賈生涕。掛帆秋江上﹐不爲云羅制。

山海向東傾﹐百川無盡勢。我於鴟夷子﹐相去千餘歲。運闊英達稀﹐同風遙執袂。

登艫望遠水﹐忽見滄浪枻。髙士何處來﹐虛舟眇安系。衣貌本淳古﹐文章多佳麗。

延引故鄕人﹐風義未淪替。顧侯達語默﹐權子識通蔽。曾是無心云﹐俱爲此畱滯。

雙萍易飄轉﹐獨鶴思淩厲。明晨去瀟湘﹐共謁蒼梧帝。

至陵陽山登天柱石酬韓侍禦見招隱黃山

韓眾騎白鹿﹐西往華山中。玉女千餘人﹐相隨在云空。見我傳祕訣﹐精誠與天通。

何意到陵陽﹐遊目送飛鴻。天子昔避狄﹐與君亦乘驄。擁兵五陵下﹐長策遏胡戎。

時泰解繡衣﹐脫身若飛蓬。鸞鳳翻翕翼﹐啄粟坐樊籠。海鶴一笑之﹐思歸向遼東。

黃山過石柱﹐山獻崿上攢叢。因巢翠玉樹﹐忽見浮丘公。又引王子喬﹐吹笙舞松風。

朗詠紫霞篇﹐請開蕊珠宮。步綱繞碧落﹐倚樹招靑童。何日可攜手﹐遺形入無窮。

酬崔十五見招

爾有鳥迹書﹐相招琴溪飲。手迹尺素中﹐如天落云錦。讀罷向空笑﹐疑君在我前。

長吟字不滅﹐懷袖且三年。

遊南陽白水登石激作

朝涉白水源﹐暫與人俗疏。島嶼佳境色﹐江天涵淸虛。目送去海云﹐心閒遊川魚。

長歌盡落日﹐乘月歸田廬。

遊南陽淸冷泉

惜彼落日暮﹐愛此寒泉淸。西耀逐水淸﹐蕩漾遊子情。空歌望雲月﹐曲盡長松聲。

尋魯城北範居士失道落蒼耳中見範置酒摘蒼耳作

雁度秋色遠﹐日靜無雲時。客心不自得﹐浩漫將何之。忽憶範野人﹐閒園養幽姿。

茫然起逸興﹐但恐行來遲。城壕失往路﹐馬首迷荒陂。不惜翠云裘﹐遂爲蒼耳欺。

入門且一笑﹐把臂君爲誰。酒客愛秋蔬﹐山盤薦霜梨。他筵不下箸﹐此席忘朝饑。

酸棗垂北郭﹐寒瓜蔓東籬。還傾四五酌﹐自詠猛虎詞。近作十日歡﹐遠爲千載期。

風流自簸蕩﹐謔浪偏相宜。酣來上馬去﹐卻笑髙陽池。

秋獵孟諸夜歸置酒單父東樓觀妓

傾暉速短炬﹐走海無停川。冀餐圓丘艸﹐欲以還頹年。此事不可得﹐微生若浮煙。

俊發跨名駒﹐雕弓控鳴弦。鷹豪魯艸白﹐狐兔多肥鮮。邀遮相馳逐﹐遂出城東田。

一掃四野空﹐喧呼鞍馬前。歸來獻所獲﹐炮炙宜霜天。出舞兩美人﹐飄�若云仙。

畱歡不知疲﹐淸曉方來旋。

遊太山六首

四月上太山﹐石平禦道開。六龍過萬壑﹐澗谷隨縈回。馬迹繞碧峯﹐於今滿淸苔。

飛流灑絕山獻﹐水急松聲哀。北眺崿嶂奇﹐傾崖向東摧。洞門閉石扇﹐地底興雲雷。

登髙望蓬瀛﹐想象金籙臺。天門一長嘯﹐萬里淸風來。玉女四五人﹐飄�下九垓。

含笑引素手﹐遺我流霞杯。稽首再拜之﹐自愧非仙才。曠然小宇宙﹐棄世何悠哉。

淸曉騎白鹿﹐直上天門山。山際逢羽人﹐方瞳好容顏。捫蘿欲就語﹐卻掩靑雲關。

遺我鳥迹書﹐飄然落巖間。其字乃上古﹐讀之了不閒。感此三嘆息﹐從師方未還。

平明登日觀﹐舉手開云關。精神四飛揚﹐如出天地間。黃河從西來﹐窈窕入遠山。

憑崖覽八極﹐目盡長空閒。偶然值靑童﹐綠發雙雲鬟。笑我晚學仙﹐蹉跎凋朱顏。

躊躇忽不見﹐浩蕩難追攀。

淸齋三千日﹐裂素寫道經。吟誦有所得﹐眾神衛我形。云行信長風﹐颯若羽翼生。

攀崖上日觀﹐伏檻窺東溟。海色動遠山﹐天雞已先鳴。銀臺出倒景﹐白浪翻長鯨。

安得不死藥﹐髙飛向蓬瀛。

日觀東北傾﹐兩崖夾雙石。海水落眼前﹐天光搖空碧。千峯爭攢聚﹐萬壑絕淩歷。

緬彼鶴上仙﹐去無雲中迹。長松入霄漢﹐遠望不盈尺。山花異人間﹐五月雪中白。

終當遇安期﹐於此煉玉液。

朝飲王母池﹐暝投天門闕。獨抱綠綺琴﹐夜行靑山月。山明月露白﹐夜靜松風歇。

仙人遊碧峯﹐處處笙歌發。寂聽娛淸輝﹐玉眞連翠微。想象鸞鳳舞﹐飄�龍虎衣。

捫天摘匏瓜﹐恍惚不憶歸。舉手弄淸淺﹐誤攀織女機。明晨坐相失﹐但見五雲飛。

與從侄杭州刺史良遊天竺寺

掛席淩蓬丘﹐觀濤憩樟樓。三山動逸興﹐五馬同遨遊。天竺森在眼﹐松門颯驚秋。

覽云測變化﹐弄水窮淸幽。疊嶂隔遙海﹐當軒寫歸流。詩成傲雲月﹐佳趣滿吳州。

十八家詩抄﹟卷六

李太白五古下一百九十八首

同友人舟行遊臺越作

楚臣傷江楓﹐謝客拾海月。懷沙去瀟湘﹐掛席泛溟渤。蹇予訪前迹﹐獨往造窮發。

古人不可攀﹐去若浮雲沒。願言弄倒景﹐從此煉眞骨。華頂窺絕冥﹐蓬壺望超忽。

不知靑春度﹐但怪綠芳歇。空持釣鰲心﹐從此謝魏闕。

下終南山過斛斯山人宿置酒

暮從碧山下﹐山月隨人歸。卻顧所來徑﹐蒼蒼橫翠微。相攜及田家﹐童稚開荊扉。

綠竹入幽徑﹐靑蘿拂行衣。歡言得所憩﹐美酒聊共揮。長歌吟松風﹐曲盡河星稀。

我醉君復樂﹐陶然共忘機。

朝下過盧郎中敍舊遊

君登金華省﹐我入銀臺門。幸遇聖明主﹐俱承雲雨恩。復此休浣時﹐閒爲疇昔言。

卻話山海事﹐宛然林壑存。明湖思曉月﹐疊嶂憶淸猿。何由返初服﹐田野醉芳樽。

邯鄲南亭觀妓

歌鼓燕趙兒﹐魏姝弄鳴絲。粉色艷月彩﹐舞袖拂花枝。把酒領美人﹐請歌邯鄲詞。

淸箏何繚繞﹐度曲綠云垂。平原君安在﹐科斗生古池。座客三千人﹐於今知有誰。

我輩不作樂﹐但爲後代悲。

春陪商州裴使君遊石娥溪

裴公有仙標﹐拔俗數千丈。澹蕩滄洲云﹐飄�紫霞想。剖竹商洛間﹐政成心已閒。

蕭條出世表﹐冥寂閉玄關。我來屬芳節﹐解榻時相悅。褰帷對雲峯﹐揚袂指松雪。

暫出東城邊﹐遂遊西巖前。橫天聳翠壁﹐噴壑鳴紅泉。尋幽殊未歇﹐愛此春光發。

溪傍饒名花﹐石上有好月。命駕歸去來﹐露華生綠苔。淹畱惜將晚﹐復聽淸猿哀。

淸猿斷人腸﹐遊子思故鄕。明發首東路﹐此歡焉可忘。

春日陪楊江寧及諸官宴北湖感古作

昔聞顏光祿﹐攀龍宴京湖。樓船入天鏡﹐帳殿開云衢。君王歌大風﹐如樂丰沛都。

延年獻嘉作﹐邈與詩人俱。我來不及此﹐獨立鐘山孤。楊宰穆淸飆﹐芳聲騰海隅。

英寮滿四座﹐粲若瓊林敷。益鳥首弄倒景﹐蛾眉掇明珠。新弦彩梨園﹐古舞嬌吳歈。

曲度繞云漢﹐聽者皆歡娛。雞棲何嘈嘈﹐沿月沸笙竽。古之帝宮苑﹐今乃人樵蘇。

感此勸一觴﹐願君覆瓢壺。榮盛當作樂﹐無令後賢吁。

宴鄭參卿山池

爾恐碧艸晚﹐我畏朱顏移。愁看楊花飛﹐置酒正相宜。歌聲送落日﹐舞影回淸池。

今夕不盡杯﹐畱歡更邀誰。

遊謝氏山亭

淪老臥江海﹐再歡天地淸。病閒久寂寞﹐歲物徒芬榮。借君西池遊﹐聊以散我情。

掃雪松下去﹐捫蘿石道行。謝公池塘上﹐春艸颯已生。花枝拂人來﹐山鳥向我鳴。

田家有美酒﹐落日與之傾。醉罷弄歸月﹐遙欣稚子迎。

金陵鳳凰臺置酒

置酒延落景﹐金陵鳳凰臺。長波寫萬古﹐心與云俱開。借問往昔時﹐鳳凰爲誰來。

鳳凰去已久﹐正當今日回。明君越羲軒﹐天老坐三臺。豪士無所用﹐彈弦醉金罍。

東風吹山花﹐安可不盡杯。六帝沒幽艸﹐深宮冥綠苔。置酒勿復道﹐歌鐘但相催。

秋浦淸溪雪夜對酒客有唱鷓鴣者

披君貂襜褕﹐對君白玉壺。雪花酒上滅﹐頓覺夜寒無。客有桂陽至﹐能吟山鷓鴣。

淸風動窗竹﹐越鳥起相呼。持此足爲樂﹐何煩笙與竽。

與周剛靑溪玉鏡潭宴別

康樂上官去﹐永嘉遊石門。江亭有孤嶼﹐千載迹猶存。我來憩秋浦﹐三入桃陂源。

千峯照積雪﹐萬壑盡啼猿。興與謝公合﹐文因周子論。掃崖去落葉﹐席月開金樽。

溪當大樓南﹐溪水正南奔。回作玉鏡潭﹐澄明洗心魂。此中得佳境﹐可以絕囂喧。

淸夜方歸來﹐酣歌出平原。別後經此地﹐爲予謝蘭蓀。

遊秋浦白笴陂二首

何處夜行好﹐月明白笴陂。山光搖積雪﹐猿影掛寒枝。但恐佳景晚﹐小令歸棹移。

人來有淸興﹐及此有相思。

白笴夜長嘯﹐爽然溪谷寒。魚龍動陂水﹐處處生波瀾。天借一明月﹐飛來碧雲端。

故鄕不可見﹐腸斷正西看。

泛沔州城南郎官湖並序

乾元歲秋八月﹐白遷於夜郎﹐遇故人尙書郎張謂出使夏口﹐沔州牧杜公﹑漢陽宰王公觴於江城之南湖﹐樂天下之再平也。方夜水月如練﹐淸光可掇。張公殊有勝槪﹐四望超然﹐乃顧白曰「此湖古來賢豪遊者非一﹐而枉踐佳景﹐寂寥無聞。夫子可爲我標之嘉名﹐以傳不朽。」白因舉酒酹水﹐號之曰郎官湖﹐亦猶鄭圃之有僕射陂也。席上文士輔翼﹑岑靜以爲知言﹐乃命賦詩紀事﹐刻石湖側﹐將與大別山共相磨滅焉。

張公多逸興﹐共泛沔城隅。當時秋月好﹐不減武昌都。四座醉淸光﹐爲歡古來無。

郎官愛此水﹐因號郎官湖。風流若未減﹐名與此山俱。

夜泛洞庭尋裴侍禦淸酌

日晚湘水綠﹐孤舟無端倪。明湖漲秋月﹐獨泛巴陵西。遇憩裴逸人﹐巖居陵丹梯。

抱琴出深竹﹐爲我彈昆鳥雞。曲盡酒亦傾﹐北窗醉如泥。人生且行樂﹐何必組與珪。

與南陵常贊府遊五松山

安石泛溟渤﹐獨嘯長風還。逸韻動海上﹐髙情出人間。靈異可並迹﹐澹然與世閒。

我來五松下﹐置酒窮躋攀。徵古絕遺老﹐因名五松山。五松何淸幽﹐勝境美沃洲。

蕭颯鳴洞壑﹐終年風雨秋。響入百泉去﹐聽如三峽流。剪竹掃天花﹐且從傲吏遊。

龍堂若可憩﹐吾欲歸精修。

宣城淸溪

淸溪勝桐廬﹐水木有佳色。山貌日髙古﹐石容天傾側。彩鳥昔未名﹐白猿初相識。

不見同懷人﹐對之空嘆息。

游水西簡鄭明府

天宮水西寺﹐云錦照東郭。淸湍鳴回溪﹐綠竹繞飛閣。涼風日瀟灑﹐幽客時憩泊。

五月思貂裘﹐謂言秋霜落。石蘿引古蔓﹐岸筍開新籜。吟玩空復情﹐相思爾佳作。

鄭公詩人秀﹐逸韻宏寥廓。何當一來遊﹐愜我雪山諾。

九日登山

淵明歸去來﹐不與世相逐。爲無杯中物﹐遂偶本州牧。因招白衣人﹐笑酌黃花菊。

我來不得意﹐虛過重陽時。題輿何俊發﹐遂結城南期。築土接響山﹐俯臨宛水湄。

胡人叫玉笛﹐越女彈霜絲。自作英王冑﹐斯樂不可窺。赤鯉湧琴髙﹐白龜道冰夷。

靈仙如仿佛﹐奠酹遙相知。古來登髙人﹐今復幾人在。滄洲違宿諾﹐明日猶可待。

連山似驚波﹐合沓出溟海。揚袂揮四座﹐酩酊安所知。齊歌送淸觴﹐起舞亂參差。

賓隨落葉散﹐帽逐秋風吹。別後登此臺﹐願言長相思。

九日

今日云景好﹐水綠秋山明。攜壺酌流霞﹐搴菊泛寒榮。地遠松石古﹐風揚弦管淸。

窺觴照歡顏﹐獨笑還自傾。落帽醉山月﹐空歌懷友生。

陪族叔當塗宰遊化城寺升公淸風亭

化城若化出﹐金榜天宮開。疑是海上云﹐飛空結樓臺。升公湖上秀﹐粲然有辯才。

濟人不利己﹐立俗無嫌猜。了見水中月﹐靑蓮出塵埃。閒居淸風亭﹐左右淸風來。

當暑陰廣殿﹐太陽爲徘徊。茗酌待幽客﹐珍盤薦雕梅。飛文何灑落﹐萬象爲之摧。

季父擁鳴琴﹐徳聲布云雷。𨿽遊道林室﹐亦舉陶潛杯。淸樂動諸天﹐長松自吟哀。

畱歡若可盡﹐劫石乃成灰。

登錦城散花樓

日照錦城頭﹐朝光散花樓。金窗夾繡戶﹐珠箔懸瓊鉤。飛梯綠雲中﹐極目散我憂。

暮雨向三峽﹐春江繞雙流。今來一登望﹐如上九天遊。

登峨眉山

蜀國多仙山﹐峨眉邈難匹。周流試登覽﹐絕怪安可悉。靑冥倚天開﹐彩錯疑畫出。

冷然紫霞賞﹐果得錦囊術。雲間吟瓊簫﹐石上弄寶瑟。平生有微尙﹐歡笑自此畢。

煙容如在顏﹐塵累忽相失。倘逢騎羊子﹐攜手淩白日。

大庭庫

朝登大庭庫﹐云物何蒼然。莫辧陳鄭火﹐空霾鄒魯煙。我來尋梓愼﹐觀化入寥天。

古木翔气多﹐松風如五弦。帝圖終冥沒﹐嘆息滿山川。

登單父陶少府半月臺

陶公有逸興﹐不與常人俱。築臺像半月﹐迥向髙城隅。置酒望白雲﹐商飆起寒梧。

秋山入遠海﹐桑柘羅平蕪。水色綠且明﹐令人思鏡湖。終當過江去﹐愛此暫踟躕。

天臺曉望

天臺鄰四明﹐華頂髙百越。門標赤城霞﹐樓棲滄島月。憑髙遠登覽﹐直下見溟渤。

云垂大鵬翻﹐波動巨鰲沒。風潮爭洶湧﹐神怪何翕忽。觀奇迹無倪﹐好道心不歇。

攀條摘朱實﹐服藥煉金骨。安得生羽毛﹐千春臥蓬闕。

早望海霞邊

四明三千里﹐朝起赤城霞。日出紅光散﹐分輝照雪崖。一餐咽瓊液﹐五內發金沙。

舉手何所待﹐靑龍白虎車。

焦山杳望松寥山

石壁望松寥﹐宛然在碧霄。安得五彩虹﹐架天作長橋。仙人如愛我﹐舉手來相招。

登太白峯

西上太白峯﹐夕陽窮登攀。太白與我語﹐爲我開天關。願乘泠風去﹐直出浮雲間。

舉手可近月﹐前行若無山。一別武功去﹐何時復更還。

登邯鄲洪波臺置酒觀發兵

我把兩赤羽﹐來遊燕趙間。天狼正可射﹐感激無時閒。觀兵洪波臺﹐倚劍望玉關。

請纓不系越﹐且向燕然山。風引龍虎旗﹐歌鐘昔追攀。擊築落髙月﹐投壺破愁顏。

遙知百戰勝﹐定掃鬼方還。

登廣武古戰場懷古

秦鹿奔野艸﹐逐之若飛蓬。項王气蓋世﹐紫電明雙瞳。呼吸八千人﹐橫行起江東。

赤精斬白帝﹐叱吒入關中。兩龍不並躍﹐五緯與天同。楚滅無英圖﹐漢興有來功。

按劍淸八極﹐歸酣歌大風。伊昔臨廣武﹐連兵決雌雄。分我一杯羹﹐太皇乃汝翁。

戰爭有古迹﹐壁壘頹層穹。猛虎吟洞壑﹐饑鷹鳴秋空。翔云列曉陣﹐殺气赫長虹。

撥亂屬豪聖﹐俗儒安可通。沈湎呼豎子﹐狂言非至公。撫掌黃河曲﹐嗤嗤阮嗣宗。

登金陵冶城西北謝安墩

晉室昔橫潰﹐永嘉遂南奔。沙塵何茫茫﹐龍虎鬥朝昏。胡馬風漢艸﹐天驕蹙中原。

哲匠感頹運﹐云鵬忽飛翻。組練照楚國﹐旌旗連海門。西秦百萬眾﹐戈甲如雲屯。

投鞭可塡江﹐一掃不足論。皇運有反正﹐醜虜無遺魂。談笑遏橫流﹐蒼生望斯存。

冶城訪古迹﹐猶有謝安墩。憑覽周地險﹐髙標絕人喧。想象東山姿﹐緬懷右軍言。

梧桐識佳樹﹐蕙艸畱芳根。白鷺映春洲﹐靑龍見朝暾。地古云物在﹐臺傾禾黍繁。

我來酌淸波﹐於此樹名園。功成拂衣去﹐歸入武陵源。

登梅岡望金陵贈族侄髙座寺僧中孚

鐘山抱金陵﹐霸气昔騰發。天開帝王居﹐海色照宮闕。羣峯如逐鹿﹐奔走相馳突。

江水九道來﹐云端遙明沒。時遷大運去﹐龍虎勢休歇。我來屬天淸﹐登覽窮楚越。

吾宗挺禪伯﹐特秀鸞鳳骨。眾星羅靑天﹐朗者獨有月。冥居順生理﹐艸木不剪伐。

煙窗引薔薇﹐石壁老野蕨。吳風謝安屐﹐白足傲履襪。幾宿一下山﹐蕭然忘干謁。

談經演金偈﹐降鶴舞海雪。時聞天香來﹐了與世事絕。佳遊不可得﹐春去惜遠別。

賦詩畱巖屏﹐千載庶不滅。

望廬山瀑布二首

西登香鑪峯﹐南見瀑布水。掛流三百丈﹐噴壑數十里。欻如飛電來﹐隱若白虹起。

初驚河漢落﹐半灑雲天裏。仰觀勢轉雄﹐壯哉造化功。海風吹不斷﹐江月照還空。

空中亂瞔射﹐左右洗靑壁。飛珠散輕霞﹐流沫沸穹石。而我遊名山﹐對之心益閒。

無論氵敕瓊液﹐且得洗塵顏。且偕宿所好﹐永願辭人間。

日照香鑪生紫煙﹐遙看瀑布掛長川。飛流直下三千尺﹐疑是銀河落九天。

江上望皖公山

奇峯出奇云﹐秀木含秀气。淸宴皖公山﹐巉絕稱人意。獨遊滄江上﹐終日淡無味。

但愛玆嶺髙﹐何由討靈異。默然遙相許﹐欲往心莫遂。待吾還丹成﹐投迹歸此地。

望黃鶴山

東望黃鶴山﹐雄雄半空出。四面生白雲﹐中峯倚紅日。巖巒行穹跨﹐峯嶂亦冥密。

頗聞列仙人﹐於此學飛術。一朝向蓬海﹐千載空石室。金竈生煙埃﹐玉潭祕淸謐。

地古遺艸木﹐庭寒老芝術。蹇余羨攀躋﹐因欲保閒逸。觀奇徧諸嶽﹐玆嶺不可匹。

結心寄靑松﹐永悟客情畢。

九日登巴陵置酒望洞庭水軍

九日天气淸﹐登髙無秋云。造化辟川嶽﹐了然楚漢分。長風鼓橫波﹐合沓蹙龍文。

憶昔傳遊豫﹐樓船壯橫汾。今玆討鯨鯢﹐旌�何繽紛。白羽落酒樽﹐洞庭羅三軍。

黃花不掇手﹐戰鼓遙相聞。劍舞轉頹陽﹐當時日停曛。酣歌激壯士﹐可以摧妖氛。

礩踀東籬下﹐淵明不足羣。

秋登巴陵望洞庭

淸晨登巴陵﹐周覽無不極。明湖映天光﹐徹底見秋色。秋色何蒼然﹐際海俱澄鮮。

山靑滅遠樹﹐水綠無寒煙。來帆出江中﹐去鳥向日邊。風淸長沙浦﹐霜空云夢田。

瞻光惜頹發﹐閱水悲䢐年。北渚旣蕩漾﹐東流自潺湲。郢人唱白雪﹐越女歌采蓮。

聽此更腸斷﹐憑崖淚如泉。

登巴陵開元寺西閣贈衡嶽僧方外

衡嶽有開士﹐五峯秀眞骨。見君萬里心﹐海水照秋月。大臣南溟去﹐問道皆請謁。

灑以甘露言﹐淸涼潤肌發。明湖落天鏡﹐香閣淩銀闕。登眺餐惠風﹐新花期啟發。

金陵望漢江

漢江回萬里﹐派作九龍盤。橫潰豁中國﹐崔嵬飛迅湍。六帝淪亡後﹐三吳不足觀。

我君混區宇﹐垂拱眾流安。今日任公子﹐滄浪罷釣竿。

登敬亭北二小山余時客逢崔侍禦並登此地

送客謝亭北﹐逢君縱酒還。屈盤戲白馬﹐大笑上靑山。回鞭指長安﹐西日落秦關。

帝鄕三千里﹐杳在碧雲間。

安州應城玉女湯作

神女歿幽境﹐湯池流大川。陰陽結炎炭﹐造化開靈泉。地底爍朱火﹐沙傍歊素煙。

沸珠躍晴月﹐皎鏡涵空天。气浮蘭芳滿﹐色漲桃花然。精覽萬殊入﹐潛行七澤連。

愈疾功莫尙﹐變盈道乃全。濯纓掬淸泚﹐晞發弄潺湲。散下楚王國﹐分澆宋玉田。

可以奉巡幸﹐柰何隔窮偏。獨隨朝宗水﹐赴海輸微涓。

之廣陵宿常二南郭幽居

綠水接柴門﹐有如桃花源。忘憂或假艸﹐滿院羅叢萱。暝色湖上來﹐微雨飛南軒。

故人宿茅宇﹐夕鳥歸楊園。還惜詩酒別﹐深爲江海言。明朝廣陵道﹐獨憶此傾樽。

郢門秋懷

郢門一爲客﹐巴月三成弦。朔風正搖落﹐行子愁歸旋。杳杳山外日﹐茫茫江上天。

人迷洞庭水﹐雁度瀟湘煙。淸曠偕夙好﹐緇燐及此年。百齡何蕩漾﹐萬化相推遷。

空謁蒼梧帝﹐徒尋溟海仙。已聞蓬嶽淺﹐豈見三桃圓。倚劍增浩嘆﹐捫襟還自憐。

終當遊五湖﹐濯足滄浪泉。

荊門浮舟望蜀江

春水月峽來﹐浮舟望安極。正見桃花流﹐依然錦江色。江色綠且明﹐茫茫與天平。

逶迆巴山盡﹐搖曳楚云行。雪照聚沙雁﹐花飛出谷鶯。芳洲卻已轉﹐碧樹森森迎。

流目浦煙夕﹐揚帆海月生。江陵識遙火﹐應到渚官城。

上三峽

巫山夾靑天﹐巴水流若玆。巴水忽可盡﹐靑天無到時。三朝上黃牛﹐三暮行太遲。

三朝又三暮﹐不覺鬢成絲。

自巴東舟行經瞿塘峽登巫山最髙峯晚還題壁

江行幾千里﹐海月十五圓。始經瞿塘峽﹐遂步巫山巓。巫山髙不窮﹐巴國盡所歷。

日邊攀垂蘿﹐霞外倚穹石。飛步淩絕頂﹐極目無纖煙。卻顧失丹壑﹐仰觀臨靑天。

靑天若可捫﹐銀漢去安在。望云知蒼梧﹐記水辧瀛海。周遊孤光晚﹐歷覽幽意多。

積雪照空谷﹐悲風鳴森柯。歸途行欲曛﹐佳趣尙未歇。江寒早啼猿﹐松暝已吐月。

月色何悠悠﹐淸猿響啾啾。辭山不忍聽﹐揮策還孤舟。

江行寄遠

刳木出吳楚﹐危槎百餘尺。疾風吹片帆﹐日暮千里隔。別時酒猶在﹐已爲異鄕客。

思君不可得﹐愁見江水碧。

下涇縣陵陽溪至澀灘

澀灘鳴嘈嘈﹐兩山足猿猱。白波若捲雪﹐側石不容舠。漁人與舟人﹐撐折萬張篙。

下陵陽沿髙溪三門六刺灘

三門橫峻灘﹐六刺走波瀾。石驚虎伏起﹐水狀龍縈盤。何慚七里瀨﹐使我欲垂竿。

宿�湖

雞鳴發黃山﹐暝投�湖宿。白雨映寒山﹐森森似銀竹。提攜采鉛客﹐結荷水邊沐。

半夜四天開﹐星河爛人目。明晨大樓去﹐岡隴多屈伏。當與持斧翁﹐前溪伐云木。

西施

西施越溪女﹐出自薴蘿山。秀色掩今古﹐荷花羞玉顏。浣紗弄碧水﹐自與淸波閒。

皓齒信難開﹐沈吟碧雲間。勾踐徵絕艷﹐揚蛾入吳關。提攜館娃宮﹐杳渺詎可攀。

一破夫差國﹐千秋竟不還。

王右軍

右軍本淸眞﹐瀟灑在風塵。山陰遇羽客﹐要此好鵝賓。掃素寫道經﹐筆精妙入神。

書罷籠鵝去﹐何曾別主人。

上元夫人

上元誰夫人﹐偏得王母嬌。嵯峨三角髻﹐餘發散垂腰。裘披靑毛錦﹐身著赤霜袍。

手提嬴女兒﹐閒與鳳吹簫。眉語兩自笑﹐忽然隨風飄。

商山四皓

白髮四老人﹐昂藏南山側。偃臥松雪間﹐冥翳不可識。云窗拂靑靄﹐石壁橫翠色。

龍虎方戰爭﹐於焉自休息。秦人失金鏡﹐漢祖升紫極。陰虹濁太陽﹐前星遂淪匿。

一行佐明兩﹐欻起生羽翼。功成身不居﹐舒捲在胸臆。窅冥合元化﹐茫昧信難測。

飛聲塞天衢﹐萬古仰遺迹。

自廣平乘醉走馬六十里至邯鄲登城樓覽古書懷

醉騎白花駱﹐西去邯鄲城。揚鞭動柳色﹐寫鞚春風生。入郭登髙樓﹐山川與云平。

深宮翳綠艸﹐萬事傷人情。相如章華巓﹐猛气折秦嬴。兩虎不可斗﹐廉公終負荊。

提攜衤誇中兒﹐杵臼及程嬰。空孤獻白刃﹐必死耀丹誠。平原三千客﹐談笑盡豪英。

毛君能穎脫﹐二國且同盟。皆爲黃泉土﹐使我涕縱橫。磊磊石子岡﹐蕭蕭白楊聲。

諸賢沒此地﹐碑版有殘銘。太古共今時﹐由來互衰榮。傷哉何足道﹐感激仰空名。

趙俗愛長劍﹐文儒少逢迎。閒從博陵遊﹐帳飲雪朝酲。歌酣易水動﹐鼓震叢臺傾。

日落把燭歸﹐淩晨向燕京。方陳五餌策﹐一使胡塵淸。

蘇武

蘇武在匈奴﹐十年持漢節。白雁上林飛﹐空傳一書札。牧羊邊地苦﹐落日歸心絕。

渴飲月窟冰﹐饑餐天上雪。東還沙塞遠﹐北愴河梁別。泣把李陵衣﹐相看淚成血。

經下邳圯橋懷張子房

子房未虎嘯﹐破產不爲家。滄海得壯士﹐椎秦博浪沙。報韓𨿽不成﹐天地皆振動。

潛匿遊下邳﹐豈曰非智勇。我來圮橋上﹐懷古欽英風。惟見碧流水﹐曾無黃石公。

嘆息此人去﹐蕭條徐泗空。

秋夜板橋浦泛月獨酌懷謝朓

天上何所有﹐迢迢白玉繩。斜低建章闕﹐耿耿對金陵。漢水舊如練﹐霜江夜淸澄。

長川瀉落月﹐洲渚曉寒凝。獨酌板橋浦﹐古人誰可徵。玄暉難再得﹐灑酒气塡膺。

金陵新亭

金陵風景好﹐豪士集新亭。舉目山河異﹐偏傷周豈頁情。四座楚囚悲﹐不憂社稷傾。

王公何慷慨﹐千載仰雄名。

過彭蠡湖

謝公入彭蠡﹐因此遊松門。余方窺石鏡﹐兼得窮江源。前賞迹可見﹐後來道空存。

而欲繼風雅﹐豈惟淸心魂。雲海方助興﹐波濤何足論。靑嶂憶遙月﹐綠蘿鳴愁猿。

水碧或可采﹐金膏祕莫言。余將振衣去﹐羽化出囂煩。

望鸚鵡洲悲禰衡

魏帝營八極﹐蟻觀一禰衡。黃祖斗筲人﹐殺之受惡名。吳江賦鸚鵡﹐落筆超羣英。

鏘鏘振金玉﹐句句欲飛鳴。鷙鶚啄孤鳳﹐千春傷我情。五嶽起方寸﹐隱然詎可平。

才髙竟何施﹐寡識冒天刑。至今芳洲上﹐蘭蕙不忍生。

宿巫山下

昨夜巫山下﹐猿聲夢里長。桃花飛綠水﹐三月下瞿塘。雨色風吹去﹐南行拂楚王。

髙丘懷宋玉﹐訪古一沾裳。

金陵白楊十字巷

白楊十字巷﹐北夾湖溝道。不見吳時人﹐空生唐年艸。天地有反復﹐宮城盡傾倒。

六帝余古丘﹐樵蘇泣遺老。

經南陵題五松山

聖達有去就﹐潛光愚其徳。魚與龍同池﹐龍去魚不測。當時板築輩﹐豈知傅說情。

一朝和殷人﹐光气爲列星。伊尹生空桑﹐捐庖佐皇極。桐宮放太甲﹐攝政無愧色。

三年帝道明﹐委質終輔翼。曠哉至人心﹐萬古可爲則。時命或大謬﹐仲尼將柰何。

鸞鳳忽覆巢﹐麒麟不來過。龜山蔽魯國﹐有斧且無柯。歸去來﹐歸去來﹐宵濟越洪波。

姑熟十詠

姑熟溪

愛此溪水閒﹐乘流興無極。漾楫怕鷗驚﹐垂竿待魚食。波翻曉霞影﹐岸疊春山色。

何處浣紗人﹐紅顏未相識。

丹陽湖

湖與元气連﹐風波浩難止。天外賈客歸﹐雲間片帆起。龜遊蓮葉上﹐鳥宿蘆花裏。

少女棹輕舟﹐歌聲逐流水。

謝公宅

靑山日將暝﹐寂寞謝公宅。竹裏無人聲﹐池中虛月白。荒庭衰艸徧﹐廢井蒼苔積。

惟有淸風閒﹐時時起泉石。

陵�臺

曠望登古臺﹐臺髙極人目。疊嶂列遠空﹐雜花間平陸。閒雲入窗牖﹐野翠生松竹。

欲覽碑上文﹐苔侵豈堪讀。

桓公井

桓公名已古﹐廢井曾未竭。石甃冷蒼苔﹐寒泉湛孤月。秋來桐暫落﹐春至桃還發。

路遠人罕窺﹐誰能見淸澈。

慈姥竹

野竹攢石生﹐含煙映江島。翠色落波深﹐虛聲帶寒早。龍吟曾未聽﹐鳳曲吹應好。

不學蒲柳凋﹐貞心常自保。

望夫山

寫望臨碧空﹐怨情感離別。江艸不知愁﹐巖花但爭發。雲山萬里隔﹐音信千里絕。

春去秋復來﹐相思幾時歇。

牛渚磯

絕壁臨巨川﹐連峯勢相向。亂石流洑間﹐回波自成浪。但驚羣木秀﹐莫測精靈狀。

更聽猿夜啼﹐憂心醉江上。

靈墟山

丁令辭世人﹐拂衣向仙路。伏煉九丹成﹐方隨五云去。松蘿蔽幽洞﹐桃杏深隱處。

不知曾化鶴﹐遼海歸幾度。

天門山

迥出江上山﹐雙峯自相對。岸映松色寒﹐石分浪花碎。參差遠天際﹐縹緲晴霞外。

落日舟去遙﹐回首沈靑靄。

與元丹丘方城寺談玄作

茫茫大夢中﹐惟我獨先覺。騰轉風火來﹐假合作容貌。滅除昏疑盡﹐領略入精要。

澄慮觀此身﹐因得通寂照。朗悟前後際﹐始知金仙妙。幸逢禪居人﹐酌玉坐相召。

彼我俱若喪﹐雲山豈殊調。淸風生虛空﹐明月見談笑。

怡然靑蓮宮﹐永願恣遊眺。

尋髙鳳石門山中元丹丘

尋幽無前期﹐乘興不覺遠。蒼崖渺難涉﹐白日忽欲晚。未窮三四山﹐已歷千萬轉。

寂寂聞猿愁﹐行行見云收。髙松上好月﹐空谷宜淸秋。溪深古雪在﹐石斷寒泉流。

峯巒秀中天﹐登眺不可盡。丹丘遙相呼﹐顧我忽而哂。遂造窮谷間﹐始知靜者閒。

畱歡達永夜﹐淸曉方言還。

安州般若寺水閣納涼喜遇薛員外�

翛然金園賞﹐遠近含晴光。樓臺成海气﹐艸木皆天香。忽逢靑雲士﹐共解丹霞裳。

水退池上熱﹐風生松下涼。吞討破萬象﹐褰窺臨眾芳。而我遺有漏﹐與君用無方。

心垢都已滅﹐永言題禪房。

月下獨酌四首

花間一壺酒﹐獨酌無相親。舉杯邀明月﹐對影成三人。月旣不解飲﹐影徒隨我身。

暫伴月將影﹐行樂須及春。我歌月徘徊﹐我舞影淩亂。醒時同交歡﹐醉後各分散。

永結無情遊﹐相期邈云漢。

天若不愛酒﹐酒星不在天。地若不愛酒﹐地應無酒泉。天地旣愛酒﹐愛酒不愧天。

已聞淸比聖﹐復道濁如賢。賢聖旣已飲﹐何必求神仙。三杯通大道﹐一斗合自然。

但得醉中趣﹐勿爲醒者傳。

三月咸陽時﹐千花晝如錦。誰能春獨愁﹐對此徑須飲。窮通與修短﹐造化夙所稟。

一樽齊死生﹐萬事固難審。醉後失天地﹐兀然就孤枕。不知有吾身﹐此樂最爲甚。

窮愁千萬端﹐美酒三百杯。愁多酒𨿽少﹐酒傾愁不來。所以知酒聖﹐酒酣心自開。

辭粟臥首陽﹐屢空饑顏回。當代不樂飲﹐虛名安用哉。蟹螯卽金液﹐糟丘是蓬萊。

且須飲美酒﹐乘月醉髙臺。

春歸終南山松龍舊隱

我來南山陽﹐事事不異昔。卻尋溪中水﹐還望巖下石。薔薇緣東窗﹐女蘿繞北壁。

別來能幾日﹐艸木長數尺。且復命酒樽﹐獨酌陶永夕。

冬夜醉宿龍門覺起言志

醉來脫寶劍﹐旅憩髙堂眠。中夜忽驚覺﹐起立明燈前。開軒聊直望﹐曉雪河冰壯。

哀哀歌苦寒﹐鬱鬱獨惆悵。傅說版築臣﹐李斯鷹犬人。飆起匡社稷﹐寧復長艱辛。

而我胡爲者﹐嘆息龍門下。富貴未可期﹐殷憂向誰寫。去去淚滿襟﹐舉聲梁甫吟。

靑雲當自致﹐何必求知音。

尋山僧不遇作

石徑入丹壑﹐松門閉靑苔。閒階有鳥迹﹐禪室無人開。窺窗見白拂﹐掛壁生塵埃。

使我空嘆息﹐欲去仍徘徊。香雲隔山起﹐花雨從天來。已有空樂好﹐況聞靑猿哀。

了然絕世事﹐此地方悠哉。

過汪氏別業二首

遊山誰可遊﹐子明與浮丘。疊嶺礙河漢﹐連峯橫鬥牛。汪生面北阜﹐池館淸且幽。

我來感意气﹐搥炰列珍差。掃石待歸月﹐開池漲寒流。酒酣益爽气﹐爲樂不知秋。

疇昔未識君﹐知君好賢才。隨山起館宇﹐鑿石營池臺。大火五月中﹐景風從南來。

數枝石橊發﹐一丈荷花開。恨不當此時﹐相過醉金罍。我行值木落﹐月苦淸猿哀。

永夜達五更﹐吳歈送瓊杯。酒酣欲起舞﹐四座歌相催。日出遠海明﹐軒車且徘徊。

更遊龍潭去﹐枕石拂莓苔。

待酒不至

玉壺系靑絲﹐沽酒來何遲。山花向我笑﹐正好銜杯時。晚酌東窗下﹐流鶯復在玆。

春風與醉客﹐今日乃相宜。

獨酌

春艸如有意﹐羅生玉堂陰。東風吹愁來﹐白髮坐相侵。獨酌勸孤影﹐閒歌面芳林。

長松爾何知﹐蕭瑟爲誰吟。手舞石上月﹐膝橫花間琴。過此一壺外﹐悠悠非我心。

友人會宿

滌蕩千古愁﹐畱連百壺飲。良宵宜淸淡﹐皓月未能寢。醉來臥空山﹐天地卽衾枕。

春日獨酌二首

東風扇淑气﹐水木榮春暉。白日照綠艸﹐落花散且飛。孤云還空山﹐眾鳥各已歸。

彼物皆有托﹐吾生獨無依。對此石上月﹐長歌醉芳菲。

我有紫霞想﹐緬懷滄洲間。且對一壺酒﹐澹然萬事閒。橫琴倚髙松﹐把酒望遠山。

長空去鳥沒﹐落日孤云還。但悲光景晚﹐宿昔成秋顏。

金陵江上遇蓬池隱者

心愛名山遊﹐身隨名山遠。羅浮麻姑臺﹐此去或未返。遇君蓬池隱﹐就我石上飯。

空言不成歡﹐彊笑惜日晚。綠水向雁關﹐黃雲蔽龍山。嘆息兩客鳥﹐徘徊吳越間。

一語一執手﹐畱流夜將久。解我紫綺裘﹐且換金陵酒。酒來笑復歌﹐興酣樂事多。

水影弄月色﹐淸光柰愁何。明晨掛帆席﹐離恨滿滄波。

日夕山中忽然有懷

久臥名山云﹐遂爲名山客。山深云更好﹐賞弄終日夕。月銜樓間峯﹐泉漱階下石。

素心自此得﹐眞趣非外借。鼯啼桂方秋﹐風滅籟歸寂。緬思洪崖術﹐欲往滄海隔。

云車來何遲﹐撫己空嘆息。

春日醉起言志

處世若大夢﹐胡爲勞其生。所以終日醉﹐頹然臥前楹。覺來眄庭前﹐一鳥花間鳴。

借問此何時﹐春風語流鶯。感之欲嘆息﹐對酒還自傾。浩歌待明月﹐曲盡已忘情。

廬山東林寺夜懷

我尋靑蓮宇﹐獨往謝城闕。霜淸東林鐘﹐水白虎溪月。天香生虛空﹐天樂鳴不歇。

宴坐寂不動﹐大千入毫髮。湛然冥眞心﹐曠劫斷出沒。

對酒

勸君莫拒杯﹐春風笑人來。桃李如舊識﹐傾花向我開。流鶯啼碧樹﹐明月窺金罍。

昨來朱顏子﹐今日白髮催。棘生石虎殿﹐鹿走姑蘇臺。自古帝王宅﹐城闕閉黃埃。

君若不飲酒﹐昔人安在哉。

嘲王歷陽不肯飲酒

地白風色寒﹐雪花大如手。笑殺陶淵明﹐不飲杯中酒。浪撫一張琴﹐虛栽五株柳。

空負頭上巾﹐吾於爾何有。

憶崔郎中宗之遊南陽遺吾孔子琴撫之潸然感舊

昔在南陽城﹐惟餐獨山蕨。憶與崔宗之﹐白水弄素月。時過菊潭上﹐縱酒無休歇。

泛此黃金花﹐頹然淸歌發。一朝摧玉樹﹐生死殊飄忽。畱我孔子琴﹐琴存人已沒。

誰傳廣陵散﹐但哭邙山骨。泉戶何時明﹐長歸狐兔窟。

望月有懷

淸泉映疏松﹐不知幾千古。寒月搖輕波﹐流光入窗戶。對此空長吟﹐思君意何深。

無因見安道﹐興盡愁人心。

春滯沅湘有懷山中

沅湘春色還﹐風暖煙艸綠。古之傷心人﹐於此腸斷續。予非懷沙客﹐但美采菱曲。

所願歸東山﹐寸心於此足。

落日憶山中

雨後煙景綠﹐晴天散餘霞。東風隨春歸﹐發我枝上花。花落時欲暮﹐見此令人嗟。

願遊名山去﹐學道飛丹砂。

憶秋浦桃花舊遊時竄夜郎

桃花春水生﹐白石今出沒。搖蕩女蘿枝﹐半掛靑天月。不知舊行徑﹐初拳幾枝蕨。

三載夜郎還﹐於玆煉金骨。

越中秋懷

越水繞碧山﹐周回數千里。乃是天鏡中﹐分明畫相似。愛此從冥搜﹐永懷臨湍遊。

一爲滄波客﹐十見紅蕖秋。觀濤壯天險﹐望海令人愁。路遐迫西照﹐歲晚悲東流。

何必探禹穴﹐誓將歸蓬丘。不然五湖上﹐亦可乘扁舟。

效古二首

朝入天苑中﹐謁帝蓬萊宮。靑山映輦道﹐碧樹搖煙空。謬題金閨籍﹐得與銀臺通。

待詔奉明主﹐抽毫頌淸風。歸時落日晚﹐躞蹀浮雲驄。人馬本無意﹐飛馳自豪雄。

入門紫鴛鴦﹐金井雙梧桐。淸歌弦古曲﹐美酒沽新丰。快意且爲樂﹐列筵坐羣公。

光景不可畱﹐生世如轉蓬。早達勝晚遇﹐羞比垂釣翁。

自古有秀色﹐西施與東鄰。蛾眉不可妒﹐況乃效其顰。所以尹婕妤﹐羞見邢夫人。

低頭不出气﹐塞默少精神。寄語無鹽子﹐如君何足珍。

感遇二首

寶劍雙蛟龍﹐雪花照芙蓉。精光射天地﹐電騰不可衝。一去別金匣﹐飛沈失相從。

風胡歿已久。所以潛其鋒。吳水深萬丈﹐楚山邈千重。雌雄終不隔﹐神物會當逢。

咸陽二三月﹐百鳥鳴花枝。玉劍誰家子﹐西秦豪俠兒。日暮醉酒歸﹐白馬驕且馳。

意气人所仰﹐遊冶方及時。子云不曉事﹐晚獻長楊詞。賦達身己老﹐艸玄鬢若絲。

投閣良可嘆﹐但爲此輩嗤。

擬古十二首

靑天何歷歷﹐明星白如石。黃姑與織女﹐相去不盈尺。銀河無鵲橋﹐非時將安適。

閨人理紈素﹐遊子悲行役。瓶冰知冬寒﹐霜露欺遠客。客似秋葉飛﹐飄�不言歸。

別後羅帶長﹐愁寬去時衣。乘月托宵夢﹐因之寄金微。

髙樓入靑天﹐下有白玉堂。明月看欲墮﹐當窗懸淸光。遙夜一美人﹐羅衣沾秋霜。

含情弄柔瑟﹐彈作陌上桑。弦聲何激烈﹐風捲繞飛梁。行人皆躑躅﹐棲鳥去回翔。

但寫妾意苦﹐莫辭此曲傷。願逢同心者﹐飛作紫鴛鴦。

長繩難系日﹐自古共悲辛。黃金髙北斗﹐不惜買陽春。石火無畱光﹐還如世中人。

卽事已如夢﹐後來我誰身。提壺莫辭貧﹐取酒會四鄰。仙人殊恍惚﹐未若醉中眞。

淸都綠玉樹﹐灼爍瑤臺春。攀花弄秀色﹐遠贈天仙人。香風送紫蕊﹐直到扶桑津。

恥掇世上艷﹐所貴心之珍。相思傳一笑﹐聊欲示情親。

今日風日好﹐明日恐不如。春風笑於人﹐何乃愁自居。吹簫舞彩鳳﹐酌醴鱠神魚。

千金買一醉﹐取樂不求余。達士遺天地﹐東門有二疏。愚夫同瓦石﹐有才知捲舒。

無事坐悲苦﹐塊然涸轍魚。

運速天地閉﹐胡風結飛霜。百艸死冬月﹐六龍頹西荒。太白出東方﹐彗星揚精光。

鴛鴦非越鳥﹐何爲眷南翔。惟昔鷹將犬﹐今爲侯與王。得水成蛟龍﹐爭池奪鳳皇。

北斗不酌酒﹐南箕空簸揚。

世路今太行﹐回車竟何托。萬族皆凋枯﹐遂無少可樂。曠野多白骨﹐幽魂共銷鑠。

榮貴當及時﹐春華宜照灼。人非昆山玉﹐安得長璀錯。身沒期不朽﹐榮名在麟閣。

月色不可掃﹐客愁不可道。玉露生秋衣﹐流螢飛百艸。日月終銷毀﹐天地同枯槁。

蟪蛄啼靑松﹐安見此樹老。金丹寧誤俗﹐昧者難精討。爾非千歲翁﹐多恨去世早。

飲酒入玉壺﹐藏身以爲寶。

生者爲過客﹐死者爲歸人。天地一逆旅﹐同悲萬古塵。月兔空搗藥﹐扶桑已成薪。

白骨寂無言﹐靑松豈知春。前後更嘆息﹐浮榮何足珍。

仙人騎彩鳳﹐昨下閬風岑。海水三淸淺﹐桃源一見尋。遺我綠玉杯﹐兼之紫瓊琴。

杯以傾美酒﹐琴以閒素心。二物非世有﹐何論珠與金。琴彈松裏風﹐杯勸天上月。

風月長相知﹐世人何倏忽。

涉江弄秋水﹐愛此荷花鮮。攀荷弄其珠﹐蕩漾不成圓。佳期彩雲重﹐欲贈隔遠天。

相思無由見﹐悵望涼風前。

去去復去去﹐辭君還憶君。漢水旣殊流﹐楚山亦此分。人生難稱意﹐豈得長爲羣。

越燕喜海日﹐燕鴻思朔云。別久容華晚﹐瑯玕不能飯。日落知天昏﹐夢長覺道遠。

望夫登髙山﹐化石竟不返。

感興八首

瑤姬天帝女﹐精彩化朝云。宛轉入夢宵﹐無心向楚君。錦衾抱秋月﹐綺席空蘭芬。

茫昧竟誰測﹐虛傳宋玉文。

洛浦有宓妃﹐飄�雪爭飛。輕雲拂素月﹐了可見淸輝。解珮欲西走﹐含情詎相違。

香塵動羅襪﹐綠水不沾衣。陳王徒作賦﹐神女豈同歸。好色傷大雅﹐多爲世所譏。

裂素持作書﹐將寄萬里懷。眷眷待遠信﹐竟歲無人來。徵鴻務從陽﹐又不爲我棲。

委之在深篋﹐蠹魚壞其題。何如投水中﹐流落他人開。不惜他人開﹐但恐生是非。

芙蓉嬌綠波﹐桃李誇白日。偶蒙春風榮﹐生此艷陽質。豈無佳人色﹐但恐花不實。

宛轉龍火飛﹐零落互相失。詎知淩寒松﹐千載長守一。

十五遊神仙﹐仙遊未曾歇。吹笙吟松風﹐泛瑟窺海月。西山玉童子﹐使我煉金骨。

欲逐黃鶴飛﹐相呼向蓬闕。

西國有美女﹐結樓靑雲端。蛾眉艷曉月﹐一笑傾城歡。髙節奪明主﹐炯心如凝丹。

常恐彩色晚﹐不爲人所觀。安得配君子﹐共成雙飛鸞。

朅來荊山客﹐誰爲瑉玉分。良寶絕見棄﹐虛持三獻君。直木忌先伐﹐芬蘭哀自焚。

盈滿天所損﹐沈冥道所羣。東海有碧水﹐西山多白雲。魯連及夷齊﹐可以躡淸芬。

嘉谷隱丰艸﹐艸深苗且稀。農夫旣不異﹐孤穗將安歸。常恐委疇隴﹐忽與秋蓬飛。

烏得薦宗廟﹐爲君生光輝。

寓言三首

周公負斧扆﹐成王何夔夔。武王昔不豫﹐剪爪投河湄。賢聖遇讒慝﹐不免人君疑。

天風拔大木﹐禾黍咸傷萎。管蔡扇蒼蠅﹐公賦鴟鴞詩。金縢若不啟﹐忠信誰明之。

遙裔雙彩鳳﹐婉孌三靑禽。往還瑤臺裏﹐鳴舞玉山岑。以歡秦娥意﹐復得王母心。

驅驅精衛鳥﹐銜木空長吟。

長安春色歸﹐先入靑門道。綠楊不自持﹐從風欲傾倒。海燕還秦宮﹐雙飛入簾櫳。

相思不可見﹐托夢遼城東。

秋夕旅懷

涼風度秋海﹐吹我鄕思飛。連山去無際﹐流水何時歸。日夕浮雲色﹐心斷明月暉。

芳艸歇柔艷﹐白露催寒衣。夢長銀漢落﹐覺罷天星稀。含嘆想舊國﹐泣下誰能揮。

感遇四首

吾愛王子晉﹐得道伊洛濱。金骨旣不毀﹐玉顏長自春。可憐浮丘公﹐猗靡與情親。

舉手白日間﹐分明謝時人。二仙去已遠﹐夢想空殷勤。

可嘆東籬菊﹐莖疏葉且微。𨿽言異蘭蕙﹐亦自有芳菲。未泛盈樽酒﹐徒沽淸露輝。

當榮君不采﹐飄落欲何依。

昔余聞嫦娥﹐竊藥駐云發。不自嬌玉顏﹐方希煉金骨。飛去身莫返﹐含笑坐明月。

紫宮誇蛾眉﹐隨手會凋歇。

宋玉事楚王﹐立身本髙潔。巫山賦彩雲﹐郢路歌白雪。舉國莫能和﹐巴人皆捲舌。

一惑登徒言﹐恩情遂中絕。

翰林讀書言懷呈集賢院內諸學士

晨趨紫禁中﹐夕待金門詔。觀書散遺帙﹐探古窮至妙。片言苟會心﹐掩卷忽而笑。

靑蠅易相點﹐白雪難同調。本是疏散人﹐屢貽褊促誚。雲天屬淸朗﹐林壑憶遊眺。

或時淸風來﹐閒倚欄下嘯。嚴光桐廬溪﹐謝客臨海嶠。功成謝人君﹐從此一投釣。

尋陽紫極宮感秋作

何處聞秋聲﹐翛翛北窗竹。回薄萬古心﹐攬之不盈掬。靜坐觀眾妙﹐浩然媚幽獨。

白雲南山來﹐就我檐下宿。懶從唐生決﹐羞訪季主卜。四十九年非﹐一往不可復。

野情轉蕭散﹐世道有翻復。陶令歸去來﹐田家酒應熟。

江上秋懷

飡霞臥舊壑﹐散發謝遠遊。山蟬號枯桑﹐始復知天秋。朔雁別海裔﹐越燕辭江樓。

颯颯風捲沙﹐茫茫霧縈洲。黃雲結暮色﹐白水揚寒流。惻愴心自悲﹐潺湲淚難收。

蘅蘭方蕭瑟﹐長嘆令人愁。

秋夕書懷

北風吹海雁﹐南度落寒聲。感此瀟湘客﹐淒其流浪情。海懷結滄洲﹐霞想遙赤城。

始探蓬壺事﹐旋覺天地輕。澹然吟髙秋﹐閒臥瞻太淸。蘿月掩空幕﹐松霜皓前楹。

滅見息羣動﹐獵微窮至精。桃花有源水﹐可以保吾生。

避地司空原言懷

南風昔不競﹐豪聖思經綸。劉琨與祖逖﹐起舞雞鳴晨。𨿽有匡濟心﹐終爲樂禍人。

我則異於是﹐潛光皖水濱。卜築司空原﹐北將天柱鄰。雪霽萬里月﹐雲開九江春。

俟乎太階平﹐然後托微身。傾家事金鼎﹐年貌何長新。所願得此道﹐終然保淸眞。

弄景奔日馭﹐攀星戲河津。一隨王喬去﹐長年玉天賓。

南奔書懷

遙夜何漫漫﹐空歌白石爛。寧戚未匡齊﹐陳平終佐漢。欃槍掃河洛﹐直割鴻溝半。

歷數方未遷﹐云雷屢多難。天人秉旄鉞﹐虎竹光藩翰。侍筆黃金臺﹐傳觴靑玉案。

不因秋風起﹐自有思歸嘆。主將動讒疑﹐王師忽離叛。自來白沙上﹐鼓噪丹陽岸。

賓禦如浮雲﹐從風各消散。舟中指可掬﹐城上骸爭爨。艸艸出近關﹐行行昧前算。

南奔劇星火﹐北寇無涯畔。顧乏七寶鞭﹐畱連道邊玩。太白夜食昴﹐長虹日中貫。

秦趙興天兵﹐茫茫九州亂。感遇明主恩﹐頗髙祖逖言。過江誓流水﹐志在淸中原。

拔劍擊前柱﹐悲歌難重論。

荊州賊亂臨洞庭言懷作

修蛇橫洞庭﹐吞象臨江島。積骨成巴陵﹐遺言聞楚老。水窮三苗國﹐地窄三湘道。

歲晏天崢嶸﹐時危人枯槁。思歸阻喪亂﹐去國傷懷抱。郢路方丘墟﹐章華亦傾倒。

風悲猿嘯苦﹐木落鴻飛早。日隱西赤沙﹐月明東城艸。關河望已絕﹐氛霧行當掃。

長叫天可聞﹐吾將問蒼昊。

覽鏡書懷

得道無古今﹐失道還衰老。自笑境中人﹐白髮如霜艸。捫心空嘆息﹐問影何枯槁。

桃李竟何言﹐終成南山皓。

江南春懷

靑春幾何時﹐黃鳥鳴不歇。天涯失鄕路﹐江外老華發。心飛秦塞云﹐影滯楚關月。

身世殊爛漫﹐田園久蕪沒。歲晏何所從﹐長歌謝金闕。

魯東門觀刈蒲

魯國寒事早﹐初霜刈渚蒲。揮鐮若轉月﹐拂水生連珠。此艸最可珍﹐何必貴龍須。

織作玉牀席﹐欣承淸夜娛。羅衣能再拂﹐不畏素塵蕪。

詠鄰女東窗海石橊

魯女東窗下﹐海橊世所稀。珊瑚映綠水﹐未足比光輝。淸香隨風發﹐落日好鳥歸。

願爲東南枝﹐低舉拂羅衣。無由一攀折﹐引領望金扉。

南軒松

南軒有孤松﹐柯葉自綿冪。淸風無閒時﹐瀟灑終日夕。陰生古苔綠﹐色染秋煙碧。

何當淩雲霄﹐直上數千尺。

求崔山人百丈崖瀑布圖

百丈素崖裂﹐四山丹壁開。龍潭中噴射﹐晝夜生風雷。但見瀑泉落﹐如瞔云漢來。

聞君寫眞圖﹐島嶼備縈回。石黛刷幽艸﹐曾靑澤古苔。幽緘倘相傳﹐何必向天臺。

見野艸中有名白頭翁者

醉入田家去﹐行歌荒野中。如何靑艸裏﹐亦有白頭翁。折取對明鏡﹐宛將衰鬢同。

微芳似相誚﹐流恨向東風。

瑩禪師房觀山海圖

眞僧閉精宇﹐滅迹含達觀。列嶂圖雲山﹐攢峯入霄漢。丹崖森在目﹐淸晝疑捲幔。

蓬壺來軒窗﹐瀛海入几案。煙濤爭噴薄﹐島嶼相淩亂。徵帆飄空中﹐瀑水灑天半。

崢嶸若可陟﹐想象徒盈嘆。杳與眞心冥﹐遂諧靜者玩。如登赤城裏﹐揭涉滄洲畔。

卽事能娛人﹐從玆得蕭散。

詠桂二首

園花笑芳年﹐池艸艷春色。猶不如槿花﹐女便娟玉階側。芬榮何夭促﹐零落在瞬息。

豈若瓊樹枝﹐終歲長翕赤色。

世人種桃李﹐多在金張門。攀折爭捷徑﹐及此春風暄。一朝天霜下﹐榮耀難久存。

安知南山桂﹐綠葉垂芳根。淸陰亦可托﹐何惜樹君園。

宣城長史弟昭贈余琴溪中雙舞鶴詩以見志

令弟佐宣城﹐贈余琴溪鶴。謂言天涯雪﹐忽向窗前落。白玉爲毛衣﹐黃金不肯博。

當風振六翮﹐對舞臨山閣。顧我如有情﹐長鳴似相托。何當駕此物﹐與爾騰寥廓。

題隨州紫陽先生壁

神農好長生﹐風俗久已成。復聞紫陽客﹐早署丹臺名。喘息餐妙气﹐步虛吟眞聲。

道與古仙合﹐心將元化並。樓疑出蓬海﹐鶴似飛玉京。松雪窗外曉﹐池水階下明。

忽耽笙歌樂﹐頓失軒冕情。終願惠金液﹐提攜淩太淸。

題元丹丘山居

故人棲東山﹐自愛丘壑美。靑春臥空林﹐白日猶不起。松風淸襟袖﹐石潭洗心耳。

羨君無紛喧﹐髙枕碧霞裏。

題元丹丘潁陽山居並序

丹丘家於潁陽﹐新卜別業﹐其地北倚馬嶺﹐連峯蒿丘﹐南瞻鹿臺﹐極目汝海。雲巖映郁﹐有佳致焉。白從之遊﹐故有此作。

仙遊度潁水﹐訪隱同元君。忽遺蒼生望﹐獨與洪崖羣。卜地初晦迹﹐興言且成文。

卻顧北山斷﹐前瞻南嶺分。遙通汝海月﹐不隔嵩丘云。之子合逸趣﹐而我欽淸芬。

舉迹倚松石﹐談笑迷朝曛。終願狎靑鳥﹐拂衣棲江氵賁。

題瓜洲新河餞族叔舍人賁

齊公鑿新河﹐萬古流不絕。丰功利生人﹐天地同朽滅。兩橋對雙閣﹐芳樹有行列。

愛此如甘棠﹐誰云敢攀折。吳關倚此固﹐天險自玆設。海水落斗門﹐潮平見沙泬。

我行送季父﹐弭棹徒流悅。楊花滿江來﹐疑是龍山雪。惜此林下興﹐愴爲山陽別。

瞻望淸路塵﹐歸來空寂蔑。

洗腳亭

白道向姑熟﹐洪亭臨道旁。前有吳時井﹐下有五丈牀。樵女洗素足﹐行人歇金裝。

西望白鷺洲﹐蘆花似朝霜。送君此時去﹐回首淚成行。

題金陵王處士水亭

王子耽玄言﹐賢豪多在門。好鵝尋道士﹐愛竹嘯名園。樹色老荒苑﹐池光蕩華軒。

此堂見明月﹐更憶陸平原。掃地靑玉簟﹐爲余置金樽。醉罷欲歸去﹐花枝宿鳥喧。

何時復來此﹐再得洗囂煩。

題嵩山逸人元丹丘山居並序

白久在廬霍﹐元公近遊嵩山﹐故交深情﹐出處無間。巖信頻及﹐許爲主人。欣然適會本意﹐當冀長往不返﹐欲便舉家就之﹐兼書共遊﹐因有此贈。

家本紫雲山﹐道風未淪落。況懷丹丘志﹐衝賞歸寂寞。朅來遊閩荒﹐捫涉窮禹鑿。

夤緣泛潮海﹐偃蹇陟廬霍。憑雷躡天窗﹐弄景憩霞閣。且欣登眺美﹐頗愜隱淪諾。

三山曠幽期﹐四嶽聊所托。故人契嵩潁﹐髙義炳丹稴。滅迹遺紛囂﹐終言本峯壑。

自矜林湍好﹐不羨市朝樂。偶與眞意並﹐頓覺世情薄。爾能折芳桂﹐吾亦采蘭若。

拙妻好乘鸞﹐嬌女愛飛鶴。提攜訪神仙﹐從此煉金藥。

嘲魯儒

魯叟談五經﹐白髮死章句。問以經濟策﹐茫如墜煙霧。足著遠遊履﹐首戴方頭巾。

緩步從直道﹐未行先起塵。秦家丞相府﹐不重褒衣人。君非叔孫通﹐與我本殊倫。

時事且未達﹐歸耕汶水濱。

懼讒

二桃殺三士﹐詎假劍如霜。眾女妒蛾眉﹐雙花競春芳。魏姝信鄭袖﹐掩袂對懷王。

一惑巧言子﹐朱顏成死傷。行將泣團扇﹐戚戚愁人腸。

平虜將軍妻

平虜將軍婦﹐入門二十年。君心自不悅﹐妾寵豈得專。出解牀前帳﹐行吟道上篇。

古人不唾井﹐莫忘昔纏綿。

嵩山采菖蒲者

神人多古貌﹐雙耳下垂肩。嵩嶽逢漢武﹐疑是九疑仙。我來采菖蒲﹐服食可延年。

言終忽不見﹐滅影入雲煙。諭帝竟莫悟﹐終歸茂陵田。

金陵聽韓侍禦吹笛

韓公吹玉笛﹐倜儻流英音。風吹繞鐘山﹐萬壑皆龍吟。王子停鳳管﹐師襄掩瑤琴。

餘響渡江去﹐天涯安可尋。

白田馬上聞鶯

黃鸝啄紫椹﹐五月鳴桑枝。我行不記日﹐誤作陽春時。蠶老客未歸﹐白田已繅絲。

驅馬又前去﹐捫心空自悲。

雜詩

白日與明月﹐晝夜尙不閒。況爾悠悠人﹐安得久世間。傳聞海水上﹐乃有蓬萊山。

玉樹生綠葉﹐靈仙每登攀。一食駐玄發﹐再食畱紅顏。吾欲從此去﹐去之無時還。

寄遠十二首

三鳥別王母﹐銜書來見過。腸斷若剪弦﹐其如愁思何。遙知玉窗裏﹐纖手弄云和。

奏曲有深意﹐靑松交女蘿。寫水落井中﹐同泉豈殊波。秦心與楚恨﹐皎皎爲誰多。

靑樓何所在﹐乃在碧雲中。寶鏡掛秋水﹐羅衣輕春風。新妝坐落日﹐悵望金屏空。

念此送短書﹐願因雙飛鴻。

本作一行書﹐殷勤道相憶。一行復一行﹐滿紙情何極。瑤臺有黃鶴﹐爲報靑樓人。

朱顏凋落盡﹐白髮一何新。自知未應還﹐離居經三春。桃李今若爲﹐當窗發光彩。

莫使香風飄﹐畱與紅芳待。

玉箸落春鏡﹐坐愁湖陽水。聞與陰麗華﹐風煙接鄰里。靑春已復過﹐白日忽相催。

但恐荷花晚﹐令人意已摧。相思不惜夢﹐日夜向陽臺。

遠憶巫山陽﹐花明綠江暖。躊躇未得往﹐淚向南云滿。春風復無情﹐吹我夢魂斷。

不見眼中人﹐天長音信短。

陽臺隔楚水﹐春艸生黃河。相思無日夜﹐浩蕩若流波。流波向海去﹐欲見終無因。

遙將一點淚﹐遠寄如花人。

昔在舂陵東﹐君居漢江島。百里望花光﹐往來成白道。一爲雲雨別﹐此地生秋艸。

秋艸秋蛾飛﹐相思愁落暉。何由一相見﹐滅燭解羅衣。

憶昨東園桃李紅碧枝﹐與君此時初別離。金瓶落井無消息﹐令人行嘆復坐思。

坐思行嘆成楚越﹐春風玉顏畏銷歇。碧窗紛紛下落花﹐靑樓寂寂空明滅。

兩不見﹐但相思。空畱錦字表心素﹐至今緘愁不忍窺。

長短春艸綠﹐緣門如有情。捲葹心獨苦﹐抽卻死還生。睹物知妾意﹐希君種後庭。

閒時當采掇﹐念此莫相輕。

魯縞如玉霜﹐筆題月支書。寄書白鸚鵡﹐西海慰離居。行數𨿽不多﹐字字有委曲。

天末如見之﹐開緘淚相續。千里若在眼﹐萬里若在心。相思千萬里﹐一書值千金。

美人在時花滿堂﹐美人去後余空牀。牀中繡被捲不寢﹐至今三載聞餘香。

香亦竟不滅﹐人亦竟不來。相思黃葉盡﹐白露濕靑苔。

愛君芙蓉嬋娟之艷色﹐若可餐兮難再得。憐君冰玉淸炯之明心﹐情不極兮意已深。

朝共瑯玕之綺食﹐夜同鴛鴦之錦衾。恩情婉孌忽爲別﹐使人莫錯亂愁心。

亂愁心﹐涕如雪。寒燈厭夢魂欲絕﹐覺來相思生白髮﹐盈盈漢水若可越﹐可惜淩波步羅襪。

美人美人兮歸去來﹐莫作朝雲飛陽臺。

代贈遠

妾本洛陽人﹐狂夫幽燕客。渴飲易水波﹐由來多感激。胡馬西北馳﹐香鬃搖綠絲。

鳴鞭從此去﹐逐虜蕩邊陲。昔去有好言﹐不言久離別。燕支多美女﹐走馬輕風雪。

見此不記人﹐恩情雲雨絕。啼流玉箸盡﹐坐恨金閨切。織錦作短書﹐腸隨回文結。

相思欲有寄﹐恐君不見察。焚之揚其灰﹐手迹自此滅。

閨情

流水去絕國﹐浮雲辭故關。水或戀前浦﹐云猶歸舊山。恨君流沙去﹐棄妾漁陽間。

玉箸夜垂流﹐雙雙落朱顏。黃鳥坐相悲﹐綠楊誰更攀。織錦心艸艸﹐挑燈淚斑斑。

窺鏡不自識﹐況乃狂夫還。

代別情人

淸水本不動﹐桃花發岸傍。桃花弄水色﹐波蕩搖春光。我悅子容艷﹐子傾我文章。

風吹綠琴去﹐曲度紫鴛鴦。昔作一水魚﹐今成兩枝鳥。哀哀長雞鳴﹐夜夜達五曉。

起折相思樹﹐歸贈知寸心。覆水不可收﹐行雲難重尋。天涯有度鳥﹐莫絕瑤華音。

代秋情

幾日相別離﹐門前生禾魯葵。寒蟬聒梧桐﹐日夕長鳴悲。白露濕螢火﹐淸霜零兔絲。

空掩紫羅袂﹐長啼無盡時。

湖邊采蓮婦

小姑織白睧﹐未解將人語。大嫂采芙蓉﹐溪湖千萬重。長兄行不在﹐莫使外人逢。

願學秋胡婦﹐貞心比古松。

學古思邊

銜悲上隴首﹐腸斷不見君。流水若有情﹐幽哀從此分。蒼茫愁邊色﹐惆悵落日曛。

山外接遠天﹐天際忽有云。白雁從中來﹐飛鳴苦難聞。足系一書札﹐寄言嘆離羣。

離羣心斷絕﹐十見花成雪。胡地無春輝﹐徵人行不歸。相思杳如夢﹐珠淚濕羅衣。

折荷有贈

涉江玩秋水﹐愛此紅蕖鮮。攀荷弄其珠﹐蕩漾不成圓。佳人彩雲裏﹐欲贈隔遠天。

相思無因見﹐悵望涼風前。

秋浦寄內

我今尋陽去﹐辭家千里餘。結荷見水宿﹐卻寄大雷書。𨿽不同辛苦﹐愴離各自居。

我自入秋浦﹐三年北信疏。紅顏愁落盡﹐白髮不能除。有客自梁苑﹐手攜五色魚。

開魚得錦字﹐歸問我何如。江山𨿽道阻﹐意合不爲殊。

自代內贈

寶刀截流水﹐無有斷絕時。妾意逐君行﹐纏綿亦如之。別來門前艸﹐春盡秋轉碧。

掃盡還更生﹐萋萋兩行迹。鳴鳳始相得﹐雄驚雌各飛。遊雲落何山﹐一往不見歸。

估客發大樓﹐知君在秋浦。梁苑空錦衾﹐陽臺夢行雨。妾家三作相﹐失勢去西秦。

猶有舊歌管﹐淒淸聞四鄰。曲度入紫雲﹐啼無眼中人。女弟爭笑弄﹐悲羞淚盈巾。

妾似井底桃﹐開花向誰笑。君如天上月﹐不肯一回照。窺鏡不自識﹐別多憔悴深。

安得秦吉了﹐爲人道寸心。

秋浦感主人歸燕寄內

霜朽楚關木﹐始知殺气嚴。寥寥金天廓﹐婉婉綠紅潛。胡燕別主人﹐雙雙語前檐。

三飛四回顧﹐欲去復相瞻。豈不戀華屋﹐終然謝珠簾。我不及此鳥﹐遠行歲已淹。

寄書道中嘆﹐淚下不能緘。

送內尋廬山女道士李騰空二首

君尋騰空子﹐應到碧山家。水舂雲母碓﹐風掃石楠花。若戀幽居好﹐相邀弄紫霞。

多君相門女﹐學道愛神仙。素手掬靑靄﹐羅衣曳紫煙。一往屏風疊﹐乘鸞著玉鞭。

在尋陽非所寄內

聞難知痛哭﹐行啼入府中。多君同蔡琰﹐流淚請曹公。知登吳章嶺﹐昔與死無分。

崎嶇行石道﹐外折入靑雲。相見若悲嘆﹐哀聲那可聞。

自溧水道哭王炎三首

白楊雙行行﹐白馬悲路傍。晨興見曉月﹐更似發云陽。溧水通吳關﹐逝川去未央。

故人萬化盡﹐閉骨茅山岡。天上墜玉棺﹐泉中掩龍章。名飛日月上﹐義與風雲翔。

逸气竟莫展﹐英圖俄夭傷。楚國一老人﹐來嗟龔勝亡。有言不可道﹐雪泣惜蘭芳。

王公希代寶﹐棄世一何早。弔死不及哀﹐殯宮已秋艸。悲來欲脫劍﹐掛向何枝好。

哭向茅山𨿽未摧﹐一生淚盡丹陽道。

王家碧瑤樹﹐一樹忽先摧。海內故人泣﹐天涯弔鶴來。未成霖雨用﹐先夭濟川材。

一罷廣陵散﹐鳴琴更不開。

十八家詩抄﹟卷七

杜工部五古上一百六十八首

奉贈韋左丞丈二十二韻

紈絝不餓死﹐儒冠多誤身。丈人試靜聽﹐賤子請具陳。甫昔少年日﹐早充觀國賓。

讀書破萬卷﹐下筆如有神。賦料揚雄敵﹐詩看子建親。李邕求識面﹐王翰願卜鄰。

自謂頗挺出﹐立登要路津。致君堯舜上﹐再使風俗淳。此意竟蕭條﹐行歌非隱淪。

騎驢三十載﹐旅食京華春。朝扣富兒門﹐暮隨肥馬塵。殘杯與冷炙﹐到處潛悲辛。

主上頃見徵﹐欻然欲求伸。靑冥卻垂翅﹐蹭蹬無縱鱗。甚愧丈人厚﹐甚知丈人眞。

每於百僚上﹐猥誦佳句新。竊笑貢公喜﹐難甘原憲貧。焉能心怏怏﹐只是走踆踆。

今欲東入海﹐卽將西去秦。尙憐終南山﹐回首淸渭濱。常擬報一飯﹐況懷辭大臣。

白鷗沒浩蕩﹐萬里誰能馴﹖

送髙三十五書記

崆峒小麥熟﹐且願休王師。請公問主將﹐焉用窮荒爲﹐饑鷹未飽肉﹐側翅隨人飛。

髙生跨鞍馬﹐有似幽並兒。脫身簿尉中﹐始與捶楚辭。借問今何官﹐觸熱向武威。

答云一書記﹐所愧國士知。人實不易知﹐更須愼其儀。十年出幕府﹐自可持旌麾。

此行旣特達﹐足以慰所思。男兒功名遂﹐亦在老大時。常恨結歡淺﹐各在天一涯。

又如參與商﹐慘慘中腸悲。驚風吹鴻鵠﹐不得相追隨。黃塵翳沙漠﹐念子何當歸。

邊城有餘力﹐早寄從軍詩。

贈李白

二年客東都﹐所歷厭機巧。野人對羶腥﹐蔬食常不飽。豈無靑精飯﹐使我顏色好。

苦乏大藥資﹐山林迹如掃。李侯金閨彥﹐脫身事幽討。亦有梁宋遊﹐方期拾瑤艸。

遊龍門奉先寺

已從招提遊﹐更宿招提境。陰壑生虛籟﹐月林散淸影。天闕象緯逼﹐云臥衣裳冷。

欲覺聞晨鐘﹐令人發深省。

望嶽

岱宗夫如何﹖齊魯靑未了。造化鐘神秀﹐陰陽割昏曉。蕩胸生層雲﹐決眥入歸鳥。

會當淩絕頂﹐一覽眾山小。

陪李北海宴歷下亭

東藩駐皂蓋﹐北渚淩靑荷。海內此亭古﹐濟南名士多。雲山已發興﹐玉珮仍當歌。

修竹不受暑﹐交流空湧波。蘊眞愜所遇﹐落日將如何﹐貴賤俱物役﹐從公難重過。

贈衛八處士

人生不相見﹐動如參與商。今夕復何夕﹐共此燈燭光。少壯能幾時﹖鬢髮各已蒼。

訪舊半爲鬼﹐驚呼熱中腸。焉知二十載﹐重上君子堂。昔別君未婚﹐兒女忽成行。

怡然敬父執﹐問我來何方﹖問答乃未已﹐兒女羅酒漿。夜雨剪春韭﹐新炊間黃粱。

主稱會面難﹐一舉累十觴。十觴亦不醉﹐感子故意長。明日隔山嶽﹐世事兩茫茫。

苦雨奉寄隴西公兼呈王徵士

今秋乃淫雨﹐仲月來寒風。羣木水光下﹐萬象雲气中。所思礙行潦﹐九里信不通。

悄悄素滻路﹐迢迢天漢東。願騰六尺馬﹐背若孤徵鴻。劃見公子面﹐超然歡笑同。

奮飛旣胡越﹐局促傷樊籠。一飯四五起﹐憑軒心力窮。嘉蔬沒混濁﹐時菊碎榛叢。

鷹隼亦屈猛﹐烏鳶何所蒙。式瞻北鄰居﹐取適南巷翁。掛席釣川漲﹐焉知淸興終﹖

同諸公登慈恩寺塔

髙標跨蒼天﹐烈風無時休。自非曠士懷﹐登玆翻百憂。方知象教力﹐足可追冥搜。

仰穿龍蛇窟﹐始出枝撐幽。七星在北戶﹐河漢聲西流。羲和鞭白日﹐少昊行淸秋。

秦山忽破碎﹐涇渭不可求。俯視但一气﹐焉能辧皇州﹖回首叫虞舜﹐蒼梧云正愁。

惜哉瑤池飲﹐日晏昆侖丘。黃鵠去不息﹐哀鳴何所投﹖君看隨陽雁﹐各有稻粱謀。

示從孫濟

平明跨驢出﹐未知適誰門﹖權門多豷口沓﹐且復尋諸孫。諸孫貧無事﹐宅舍如荒村。

堂前自生竹﹐堂後自生萱。萱艸秋已死﹐竹枝霜不蕃。淘米少汲水﹐汲多井水渾。

刈葵莫放手﹐放手傷葵根。阿翁懶惰久﹐覺兒行步奔。所來爲宗族﹐亦不爲盤飧。

小人利口實﹐薄俗難可論。勿受外嫌猜﹐同姓古所惇。

九日寄岑參

出門復入門﹐兩腳但如舊。所向泥活活﹐思君令人瘦。沈吟坐西軒﹐飲食錯昏晝。

寸步曲江頭﹐難爲一相就。吁嗟呼蒼生﹐稼穡不可救。安得誅云師﹖疇能補天漏﹖

大明韜日月﹐曠野號禽獸。君子彊逶迆﹐小人困馳驟。維南有崇山﹐恐與川浸澑。

是節東籬菊﹐紛披爲誰秀﹖岑生多新詩﹐性亦嗜醇酎。采采黃金花﹐何由滿衣袖﹖

渼陂西南臺

髙臺面蒼陂﹐六月風日冷。蒹葭離披去﹐天水相與永。懷新目似擊﹐接要心已領。

仿像識鮫人﹐空蒙辧魚艇。錯磨終南翠﹐顚倒白閣影。崷山卒增光輝﹐乘陵惜俄頃。

勞生愧嚴鄭﹐外物慕張邴。世復輕驊驑﹐吾甘雜蛙黽。知歸俗可忽﹐取適事莫並。

身退豈待官﹖老來苦便靜。況資菱芡足﹐庶結茅茨迥。從此具扁舟﹐彌年逐淸景。

戲簡鄭廣文兼呈蘇司業

廣文到官舍﹐系馬堂階下。醉則騎馬歸﹐頗遭官長罵。才名四十年﹐坐客寒無氈。

賴有蘇司業﹐時時與酒錢。

夏日李公見訪

遠林暑气薄﹐公子過我遊。貧居類村塢﹐僻近城南樓。旁捨頗淳朴﹐所願亦易求。

隔屋喚西家﹐借問有酒不﹖墻頭過濁醪﹐展席俯長流。淸風左右至﹐客意已驚秋。

巢多眾鳥斗﹐葉密鳴蟬稠。苦道此物聒﹐孰謂吾廬幽﹖水花晚色靜﹐庶足充淹畱。

預恐樽中盡﹐更起爲君謀。

奉同郭給事湯東靈湫作

東山气鴻濛﹐宮殿居上頭。君來必十月﹐樹羽臨九州。陰火煮玉泉﹐噴薄漲巖幽。

有時浴赤日﹐光抱空中樓。閬風入轍迹﹐曠原延冥搜。沸天萬乘動﹐觀水百丈湫。

幽靈斯可佳﹐王命官屬休。初聞龍用壯﹐擘石摧林丘。中夜窟宅攺﹐移因風雨秋。

倒懸瑤池影﹐屈注蒼江流。味如甘露漿﹐揮弄滑且柔。翠旗淡偃蹇﹐云車紛少畱。

簫鼓蕩四溟﹐異香泱漭浮。鮫人獻微綃﹐曾祝沈豪牛。百祥奔盛明﹐古先莫能儔。

坡陀金蝦蟆﹐出見蓋有由。至尊顧之笑﹐王母不肯收。復歸虛無底﹐化作長黃虯。

飄飄靑瑣郎﹐文采珊瑚鉤。浩歌淥水曲﹐淸絕聽者愁。

夜聽許十損誦詩愛而有作

許生五臺賓﹐業白出石璧。余亦師粲可﹐身猶縛禪寂。何階子方便﹐謬引爲匹敵。

離索晚相逢﹐包蒙欣有擊。誦詩渾遊衍﹐四座皆辟易。應手看捶鉤﹐淸心聽鳴鏑。

精微穿溟滓﹐飛動摧霹靂。陶謝不枝梧﹐風騷共推激。紫燕自超詣﹐翠駁誰剪剔。

君意人莫知﹐人間夜寥闃。

自京赴奉先縣詠懷五百字

杜陵有布衣﹐老大意轉拙。許身一何愚﹐竊比稷與契。居然成濩落﹐白首甘契闊。

蓋棺事則已﹐此志常覬豁。窮年憂黎元﹐嘆息腸內熱。取笑同學翁﹐浩歌彌激烈。

非無江海志﹐蕭灑送日月。生逢堯舜君﹐不忍便永訣。當今廊廟具﹐構廈豈云缺﹖

葵藿傾太陽﹐物性固莫奪。顧惟螻蟻輩﹐但自求其穴。胡爲慕大鯨﹐輒擬偃溟渤。

以玆悟生理﹐獨恥事干謁。兀兀遂至今﹐忍爲塵埃沒。終愧巢與由﹐未能易其節。

沈飲聊自適﹐放歌頗愁絕。歲暮百艸零﹐疾風髙岡裂。天衢陰崢嶸﹐客子中夜發。

霜嚴衣帶斷﹐指直不得結。淩晨過驪山﹐禦榻在山帶嵲。蚩尢塞寒空﹐蹴踏崖谷滑。

瑤池气郁律﹐羽林相摩戛。君臣畱歡娛﹐樂動殷樛木葛。賜浴皆長纓﹐與宴非裋褐。

彤廷所分帛﹐本自寒女出﹐鞭撻其夫家﹐聚斂貢城闕。聖人筐篚恩﹐實欲邦國活。

臣如忽至理﹐君豈棄此物。多士盈朝廷﹐仁者宜戰慄。況聞內金盤﹐盡在衛霍室。

中堂舞神仙﹐煙霧散玉質。暖客貂鼠裘﹐悲管逐淸瑟。勸客駝蹄羹﹐霜橙壓香橘。

朱門酒肉臭﹐路有凍死骨。枯榮咫尺異﹐惆悵難再述﹗北轅就涇渭﹐官渡又攺轍。

羣冰從西下﹐極目髙山卒兀。疑是崆峒來﹐恐觸天柱折。河梁幸未坼﹐枝撐聲窸窣。

行旅相攀援﹐川廣不可越。老妻寄異縣﹐十口隔風雪。誰能久不顧﹐庶往共饑渴。

入門聞號啕﹐幼子饑已卒。吾寧捨一哀﹐里巷亦嗚咽。所愧爲人父﹐無食致夭折。

豈知秋未登﹐貧窶有倉卒。生常免租稅﹐名不隸徵伐。撫迹猶酸辛﹐平民固騷屑。

默思失業徒﹐因念遠戍卒。憂端齊終南﹐氵項洞不可掇﹗

白水縣崔少府十九翁髙齋三十韻

客從南縣來﹐浩蕩無與適。旅食白日長﹐況當朱炎赫。髙齋坐林杪﹐信宿遊衍闃。

淸晨陪躋攀﹐傲睨俯峭壁。崇崗相枕帶﹐曠野懷咫尺。始知賢主人﹐贈此遣愁寂。

危階根靑冥﹐曾冰生淅瀝。上有無心云﹐下有欲落石。泉聲聞復急﹐動靜隨所擊。

鳥呼藏其身﹐有似懼彈射。吏隱道情性﹐玆焉其窟宅。白水見舅氏﹐諸翁乃仙伯。

杖藜長松陰﹐作尉窮谷僻。爲我炊雕胡﹐逍遙展良覿。坐久風頗愁﹐晚來山更碧。

相對十丈蛟﹐欻翻盤渦坼。何得空裏雷﹐殷殷尋地脈。煙氛藹崷山卒﹐魍魎森慘戚。

昆侖崆峒顚﹐回首如不隔。前軒頹反照﹐巉絕華嶽赤。兵气漲林巒﹐川光雜峯鏑。

知是相公軍﹐鐵馬雲霧積。玉觴淡無味﹐羯奴豈彊敵。長歌激屋梁﹐淚下流衽席。

人生半哀樂﹐天地有順逆。慨彼髙國夫﹐休明備徵狄。猛將紛塡委﹐廟謀蓄長策。

東郊何時開﹖帶甲且來釋。欲告淸宴罷﹐難拒幽明迫。三嘆酒食旁﹐何由似平昔。

三川觀水漲二十韻

我經華原來﹐不復見平陸。北上惟土山﹐連天走窮谷。火雲無時出﹐飛電常在目。

自多窮岫雨﹐行潦相豗蹙。蓊礬川气黃﹐羣流會空曲。淸晨望髙浪﹐忽謂陰崖踣。

恐泥竄蛟龍﹐登危聚麋鹿。枯查捲拔樹﹐磊石鬼共充塞。聲吹鬼神下﹐勢閱人代速。

不有萬穴歸﹐何以尊四瀆﹖及觀泉源漲﹐反懼江海覆。漂沙折岸去﹐氵敕壑松柏禿。

乘陵破山門﹐回斡裂地軸。交洛赴洪河﹐及關豈信宿。應沈數州沒﹐如聽萬室哭。

穢濁殊未淸﹐風濤怒猶蓄。何時通舟車﹖陰气不黲黷。浮生有蕩汩﹐吾道正羈束。

人寰難容身﹐石壁滑側足。云雷此不已﹐艱險路更跼。普天無川梁﹐欲濟願水縮。

因悲中林士﹐未脫眾魚腹。舉頭向蒼天﹐安得騎鴻鵠﹖

大云寺贊公房四首

心在水精域﹐衣沾春雨時。洞門盡徐步﹐深院果幽期。到扉開復閉﹐撞鐘齋及玆。

醍醐長髮性﹐飲食過扶衰。把臂有多日﹐開懷無愧辭。黃鸝度結構﹐紫鴿下罘罳。

愚意會所適﹐花邊行自遲。湯休起我病﹐微笑索題詩。

細軟靑絲履﹐光明白�巾。深藏供老宿﹐取用及吾身。自顧轉無趣﹐交情何尙新。

道林才不世﹐惠遠徳過人。雨瀉暮檐竹﹐風吹靑井芹。天陰對圖畫﹐最覺潤龍鱗。

燈影照無睡﹐心淸聞妙香。夜深殿突兀﹐風動金鋃鐺。天黑閉春院﹐地淸棲暗芳。

玉繩回斷絕﹐鐵鳳森翺翔。梵放時出寺﹐殘鐘仍殷牀。明朝在沃野﹐苦見塵沙黃。

童兒汲井華﹐慣捷瓶上手。沾灑不濡地﹐掃除似無帚。明霞爛復閣﹐霽霧搴髙牖。

側塞被徑花﹐飄搖委墀柳。艱難世事迫﹐隱遁佳期後。晤語契深心﹐那能總鉗口﹐

奉辭還杖策﹐暫別終回首。泱泱泥污人﹐聽聽國多狗。旣未免羈絆﹐時來憩奔走。

近公如白雪﹐執熱煩何有﹐

晦日尋崔戢李封

朝光入﹝上雍下瓦﹞牖﹐宴寢驚敝裘。起行視天宇﹐春气漸和柔。興來不暇懶﹐今晨梳我頭。

出門無所待﹐徒步覺自由。杖藜復恣意﹐免值公與侯。晚定崔李交﹐會心眞罕儔。

每過得酒傾﹐二宅可淹畱。喜結仁裏歡﹐況因令節求。李生園欲荒﹐舊竹頗修修。

引客看掃除﹐隨時成獻酬。崔侯初筵色﹐已畏空尊愁。未知天下士﹐至性有此不﹐

艸牙旣靑出﹐蜂聲亦暖遊。思見農器陳﹐何當甲兵休﹖上古葛天民﹐不貽黃屋憂。

至今阮籍等﹐熟醉爲身謀。威鳳髙其翔﹐長鯨吞九州。地軸爲之翻﹐百川皆亂流。

當歌欲一放﹐淚下恐莫收。濁醪有妙理﹐庶用慰沈浮。

雨過蘇端

雞鳴風雨交﹐久旱云亦好。杖藜入春泥﹐無食起我早。諸家憶所歷﹐一飯迹便掃。

蘇侯得數過﹐歡喜每傾倒。也復可憐人﹐呼兒具梨棗。濁醪必在眼﹐盡醉攄懷抱。

紅稠屋角花﹐碧委墻隅艸。親賓縱談謔﹐喧鬧畏衰老。況蒙霈澤垂﹐糧粒或自保。

妻孥隔軍壘﹐撥棄不擬道。

喜晴

皇天久不雨﹐旣雨晴亦佳。出郭眺西郊﹐肅肅春增華。靑熒陵陂麥﹐窈窕桃李花。

春夏各有實﹐我饑豈無涯﹖干戈𨿽橫放﹐慘淡鬥龍蛇。甘澤不猶愈﹐且耕今未賒。

丈夫則帶甲﹐婦女終在家。力難及黍稷﹐得種菜與麻。千載商山芝﹐往者東門瓜。

其人骨已朽﹐此道誰疵瑕﹖英賢遇坎坷﹐遠引蟠泥沙。顧慚昧所適﹐回首白日斜。

漢陰有鹿門﹐滄海有靈查。焉能學眾口﹐咄咄空咨嗟。

送率府程錄事還鄕

鄙夫行衰謝﹐抱病昏妄集。常時往還人﹐記一不識十。程侯晚相遇﹐與語才傑立。

薰然耳目開﹐頗覺聰明入。千載得鮑叔﹐末契有所及。意鐘老柏靑﹐義動修蛇蟄。

若人可數見﹐慰我垂白泣。告別無淹晷﹐百憂復相襲。內愧突不黔﹐庶羞以貝周給。

素絲挈長魚﹐碧酒隨玉粒。途窮見交態﹐世梗悲路澀。東風吹春冰﹐泱莽后土濕。

念君惜羽翮﹐旣飽更思戢。莫作翻云鶻﹐聞呼向禽急。

述懷

去年潼關破﹐妻子隔絕久。今夏艸木長﹐脫身得西走。麻鞋見天子﹐衣袖露兩肘。

朝廷﹝上敏下心﹞生還﹐親故傷老醜。涕淚授拾遺﹐流離主恩厚。柴門𨿽得去﹐未忍卽開口。

寄書問三川﹐不知家在否﹖比聞同罹禍﹐殺戮到雞狗。山中漏茅屋﹐誰復依戶牖。

摧頹蒼松根﹐地冷骨未朽。幾人全性命﹐盡室豈相偶。嵚岑猛虎場﹐鬱結回我首。

自寄一封書﹐今已十月後。反畏消息來﹐寸心亦何有。漢運初中興﹐生平老耽酒。

沈思歡會處﹐恐作窮獨叟。

送長孫九侍禦赴武威判官

驄馬新鑿蹄﹐銀鞍被來好。繡衣黃白郎﹐騎向交河道。問君適萬里﹐取別何艸艸﹖

天子憂涼州﹐嚴程到須早。去秋羣胡反﹐不得無電掃。此行收遺甿﹐風俗方再造。

族父領元戎﹐名聲國中老。奪我同官良﹐飄�按城堡。使我不能餐﹐令我惡懷抱。

若人才思闊﹐溟漲浸絕島。尊前失詩流﹐塞上得國寶。皇天悲送遠﹐雲雨白浩浩。

東郊尙烽火﹐朝野色枯槁。西極柱亦傾﹐如何正穹昊。

送樊二十三侍禦赴漢中判官

威弧不能弦﹐自爾無寧歲。川谷血橫流﹐豺狼沸相噬。天子從北來﹐長驅振凋敝。

頓兵岐梁下﹐卻跨沙漠裔。二京陷未收﹐四極我得制。蕭索漢水淸﹐緬通淮湖稅。

使者紛星散﹐王綱尙旒綴。南伯從事賢﹐君行立談際。生知七曜歷﹐手畫三軍勢。

冰雪淨聰明﹐雷霆走精銳。幕府輟諫官﹐朝廷無此例。至尊方旰食﹐仗爾布嘉惠。

補闕暮徵入﹐柱史晨徵憩。正當艱難時﹐實藉長久計。回風吹獨樹﹐白日照執袂。

慟哭蒼煙根﹐山門萬重閉。居人莽牢落﹐遊子方迢遞。徘徊悲生離﹐局促老一世。

陶唐歌遺民﹐反漢更列帝。恨無匡復姿﹐聊欲從此逝。

送從弟亞赴西安判官

南風作秋聲﹐殺气薄炎熾。盛夏鷹隼擊﹐時危異人至。令弟艸中來﹐蒼然請論事。

詔書引上殿﹐奮舌動天意。兵法五十家﹐爾腹爲篋笥。應對如轉丸﹐疏通略文字。

經綸皆新語﹐足以正神器。宗廟尙爲灰﹐君臣俱下淚。崆峒地無軸﹐靑海天軒輊。

西極最瘡痍﹐連山暗烽燧。帝曰大布衣﹐藉卿佐元帥。坐看淸流沙﹐所以子奉使。

歸當再前席﹐適遠非歷試。須存武威郡﹐爲畫長久計。孤峯石戴驛﹐快馬金纏轡。

黃羊飫不膻﹐蘆酒多還醉。踴躍常人情﹐慘淡苦士志。安邊敵何有﹐反正計始遂。

吾聞駕鼓車﹐不合用騏驥。龍吟回其頭﹐夾輔待所致。

送韋十六評事充同谷郡防禦判官

昔沒賊中時﹐潛與子同遊。今歸行在所﹐王事有去畱。逼側兵馬間﹐主憂急良籌。

子𨿽軀幹小﹐老气橫九州。挺身艱難際﹐張目視寇仇。朝廷壯其節﹐奉詔令參謀。

鑾輿駐鳳翔﹐同谷爲咽喉。西扼弱水道﹐南鎭枹罕陬。此邦承平日﹐剽劫吏所羞。

況乃胡未滅﹐控帶莽悠悠。府中韋使君﹐道足示懷柔。令侄才俊茂﹐二美又何求﹖

受詞太白腳﹐走馬仇池頭。古色沙土裂﹐積陰雪云稠。羌父豪豬靴﹐羌兒靑兕裘。

吹角向月窟﹐蒼山旌旗愁。鳥驚出死樹﹐龍怒拔老湫。古來無人境﹐今代橫戈矛。

傷哉文儒士﹐憤激馳林丘。中原正格鬥﹐後會何緣由。百年賦定命﹐豈料沈與浮。

且復戀良友﹐握手步道周。論兵遠壑淨﹐亦可縱冥搜。題詩得秀句﹐札翰時相投。

塞蘆子

五城何迢迢﹐迢迢隔河水。邊兵盡東徵﹐城內空荊杞。思明割懷衛﹐秀巖西未已。

回略大荒來﹐崤函蓋虛爾。延州秦北戶﹐關防猶可倚。焉得一萬人﹐疾驅塞蘆子﹖

岐有薛大夫﹐旁制山賊起。近聞昆戎徒﹐爲退三百里。蘆關扼兩寇﹐深意實在此。

誰能叫帝閽﹐胡行速如鬼。

彭衙行

憶昔避賊初﹐北走經險艱。夜深彭衙道﹐月照白水山。盡室久徒步﹐逢人多厚顏。

參差谷鳥吟﹐不見遊子還。癡女饑咬我﹐啼畏虎狼聞。懷中掩其口﹐反側聲愈嗔。

小兒彊解事﹐故索苦李餐。一旬半雷雨﹐泥濘相牽攀。旣無禦雨備﹐徑滑衣又寒。

有時經契闊﹐竟日數里間。野果充餱糧﹐卑枝成屋椽。早行石上水﹐暮宿天邊煙。

少畱周家窪﹐欲出蘆子關。故人有孫宰﹐髙義薄曾云。延客已曛黑﹐張燈啟重門。

暖湯濯我足﹐剪紙招我魂。從此出妻孥﹐相視涕闌干。眾雛爛漫睡﹐喚起沾盤飧。

誓將與夫子﹐永結爲弟昆。遂空所坐堂﹐安居奉我歡。誰肯艱難際﹐豁達露心肝﹖

別來歲月周﹐羯胡仍構患。何當有翅翎﹐飛去墮爾前。

北徵

皇帝二載秋﹐閏八月初吉。杜子將北徵﹐蒼茫問家室。維時遭艱虞﹐朝野少暇日。

顧慚恩私被﹐詔許歸蓬蓽。拜辭詣闕下﹐怵惕久未出。𨿽乏諫諍姿﹐恐君有遺失。

君誠中興主﹐經緯固密勿。東胡反未已﹐臣甫憤所切。揮涕戀行在﹐道途猶恍惚。

乾坤含瘡痍﹐憂虞何時畢﹐靡靡逾阡陌﹐人煙渺蕭瑟。所遇多被傷﹐呻吟更流血。

回首鳳翔縣﹐旌旗晚明滅。前登寒山重﹐屢得飲馬窟。邠郊入地底﹐涇水中蕩潏。

猛虎立我前﹐蒼崖吼時裂。菊垂今秋花﹐石戴古車轍。靑雲動髙興﹐幽事亦可悅。

山果多瑣細﹐羅生雜橡栗。或紅如丹砂﹐或黑如點漆。雨露之所濡﹐甘苦齊結實。

緬思桃源內﹐益嘆身世拙。坡陀望鄜畤﹐巖谷互出沒。我行已水濱﹐我僕猶木末。

鴟鳥鳴黃桑﹐野鼠拱亂穴。深夜經戰場﹐寒月照白骨。潼關百萬師﹐往者散何卒。

遂令半秦民﹐殘害爲異物。況我墮胡塵﹐及歸盡華發。經年至茆屋﹐妻子衣百結。

慟哭松聲回﹐悲泉共幽咽。平生所嬌兒﹐顏色白勝雪。見耶背面啼﹐垢膩腳不襪。

牀前兩小女﹐補綻才過膝。海圖拆波濤﹐舊繡移曲折。天吳及紫鳳﹐顚倒在裋褐。

老夫情懷惡﹐嘔泄臥數日。那無囊中帛﹐救汝寒凜慄。粉黛亦解苞﹐衾裯稍羅列。

瘦妻面復光﹐癡女頭自櫛。學母無不爲﹐曉妝隨手抹。移時施朱鉛﹐狼藉畫眉闊。

生還對童稚﹐似欲忘饑渴。問事競挽須﹐誰能卽瞋喝﹐翻思在賊愁﹐甘受雜亂聒。

新歸且慰意﹐生理焉得說﹐至尊尙蒙塵﹐幾日休練卒﹐仰觀天色攺﹐坐覺妖气豁。

陰風西北來﹐慘淡隨回鶻。其王願助順﹐其俗喜馳突。送兵五千人﹐驅馬一萬匹。

此輩少爲貴﹐四方服勇決。所用皆鷹騰﹐破敵過箭疾。聖心頗虛佇﹐時議气欲奪。

伊洛指掌收﹐西京不足拔。官軍請深入﹐蓄銳何俱發。此舉開靑徐﹐旋瞻略恆碣。

昊天積霜露﹐正气有肅殺。禍轉亡胡歲﹐勢成擒胡月。胡命其能久﹐皇綱未宜絕。

憶昨狼狽初﹐事與古先別。姦臣竟菹醢﹐同惡隨蕩析。不聞夏殷衰﹐中自誅褒妲。

周漢獲再興﹐宣光果明哲。桓桓陳將軍﹐仗鉞奮忠烈。微爾人盡非﹐於今國猶活。

淒涼大同殿﹐寂寞白獸闥。都人望翠華﹐佳气向金闕。園陵固有神﹐掃灑數不缺。

煌煌太宗業﹐樹立甚宏達。

得捨弟消息

風吹紫荊樹﹐色與春庭暮。花落辭故枝﹐風回返無處。骨肉恩書重﹐漂泊難相遇。

猶有淚成河﹐經天復東注。

玉華宮

溪回松風長﹐蒼鼠竄古瓦。不知何王殿﹐遺構絕壁下。陰房鬼火靑﹐壞道哀湍瀉。

萬籟眞笙竽﹐秋色正瀟灑。美人爲黃土﹐況乃粉黛假。當時侍金輿﹐故物獨石馬。

憂來藉艸坐﹐浩歌淚盈把。冉冉徵途間﹐誰是長年者﹖

九成宮

蒼山入百里﹐崖斷如杵臼。曾宮憑風回﹐岌礭土囊口。立神扶棟梁﹐鑿翠開戶牖。

其陽產靈芝﹐其陰宿牛斗。紛披長松倒﹐揭交蘗怪石走。哀猿啼一聲﹐客淚迸林藪。

荒哉隋家帝﹐制此今頹朽。向使國不亡﹐焉爲巨唐有﹐𨿽無新增修﹐尙置官居守。

巡非瑤水遠﹐迹是雕墻後。我行屬時危﹐仰望嗟嘆久。天王守太白﹐駐馬更搔首。

羌村三首

崢嶸赤云西﹐日腳下平地。柴門鳥雀噪﹐歸客千里至。妻孥怪我在﹐驚定還拭淚。

世亂遭飄蕩﹐生還偶然遂。鄰人滿墻頭﹐感嘆亦歔欷。夜闌更秉燭﹐相對如夢寐。

晚歲迫偸生﹐還家少歡聚。嬌兒不離膝﹐畏我復卻去。憶昔好追涼﹐故繞池邊樹。

蕭蕭北風勁﹐撫事煎百慮。賴知禾黍收﹐已覺糟牀注。如今足斟酌﹐且用慰遲暮。

羣雞正亂叫﹐客至雞鬥爭。驅雞上樹木﹐始聞扣柴荊。父老四五人﹐問我久遠行。

手中各有攜﹐傾榼濁復淸。苦辭酒味薄﹐黍地無人耕。兵革旣未息﹐兒童盡東徵。

請爲父老歌﹐艱難愧深情。歌罷仰天嘆﹐四座淚縱橫。

送李校書二十六韻

代北有豪鷹﹐生子毛盡赤。渥窪騏驥兒﹐尢異是龍脊。李舟名父子﹐淸峻流輩伯。

人間好少年﹐不必須白皙。十五富文史﹐十八足賓客﹐十九授校書﹐二十聲輝赫。

眾中每一見﹐使我潛動魄。自恐二男兒﹐辛勤養無益。乾元元年春﹐萬姓始安宅。

舟也衣彩衣﹐告我欲遠適。倚門固有望﹐斂衽就行役。南登吟白華﹐已見楚山碧。

藹藹咸陽都﹐冠蓋日云積。何時太夫人﹐堂上會親戚。汝翁艸明光﹐天子正前席。

歸期豈爛漫﹐別意終感激。顧我蓬屋姿﹐謬通金閨籍。小來習性懶﹐晚節慵轉劇。

每愁悔吝作﹐如覺天地窄。羨君齒髮新﹐行已能夕惕。臨歧意頗切﹐對酒不能喫。

回身視綠野﹐慘淡如荒澤。老雁春忍饑。哀號待枯麥。時哉髙飛燕﹐絢練新羽翮。

長云濕褒斜﹐漢水饒巨石。無令軒車遲﹐衰疾悲夙昔。

畱花門

北門天驕子﹐飽肉气勇決。髙秋馬肥健﹐挾矢射漢月。自古以爲患﹐詩人厭薄伐。

修徳使其來﹐羈縻固不絕。胡爲傾國至﹐出入暗金闕。中原有驅除﹐隱忍用此物。

公主歌黃鵠﹐君王指白日﹐連云屯左輔﹐百里見積雪。長戟鳥休飛﹐哀笳曙幽咽。

田家最恐懼﹐麥倒桑枝折。沙苑臨淸渭﹐泉香艸丰潔。渡河不用船﹐千騎常撇烈。

胡塵逾太行﹐雜種抵京室。花門旣須畱﹐原野轉蕭瑟。

義鶻

陰崖有蒼鷹﹐養子黑柏顚。白蛇登其巢﹐吞噬恣朝餐。雄飛遠求食﹐雌者鳴辛酸。

力彊不可制﹐黃口無半存。其父從西歸﹐翻身入長煙。斯須領健鶻﹐痛憤寄所宣。

斗上捩孤影﹐口敫哮來九天。修鱗脫遠枝﹐巨顙拆老拳。髙空得蹭蹬﹐短艸辭蜿蜒。

折尾能一掉﹐飽腸皆已穿。生𨿽滅眾雛﹐死亦垂千年。物情有報復﹐快意貴目前。

玆實鷙鳥最﹐急難心炯然。功成失所往﹐用捨何其賢。近經潏水湄﹐此事樵夫傳。

飄蕭覺素髮﹐凜欲衝儒冠。人生許與分﹐只在顧盼間。聊爲義鶻行﹐用激壯士肝。

畫鶻行

髙堂見生鶻﹐颯爽動秋骨。初驚無拘攣﹐何得立突兀。乃知畫師妙﹐功括造化窟。

寫作神俊姿﹐充君眼中物。烏鵲滿樛枝﹐軒然恐其出。側腦看靑霄﹐寧爲眾禽沒。

長翮如刀劍﹐人寰可超越。乾坤空崢嶸﹐粉墨且蕭瑟。緬思雲沙際﹐自有煙霧質。

吾今意何傷﹐顧步獨紆郁。

新安吏

客行新安道﹐喧呼聞點兵。借問新安吏﹐縣小更無丁。府帖昨夜下﹐次選中男行。

中男絕短小﹐何以守王城﹐肥男有母送﹐瘦男獨伶俜。白水暮東流﹐靑山猶哭聲。

莫自使眼枯﹐收汝淚縱橫。眼枯卽見骨﹐天地終無情。我軍取相州﹐日夕望其平。

豈意賊難料﹐歸軍星散營。就糧近故壘﹐練卒依舊京。掘壕不到水﹐牧馬役亦輕。

況乃王師順﹐撫養甚分明。送行勿泣血﹐僕射如父兄。

潼關吏

士卒何艸艸﹐築城潼關道。大城鐵不如﹐小城萬丈餘。借問潼關吏﹐修關還備胡。

要我下馬行﹐爲我指山隅。連云列戰格﹐飛鳥不能逾。胡來但自守﹐豈復憂西都。

丈人視要處﹐窄狹容單車。艱難奮長戟﹐萬古用一夫。哀哉桃林戰﹐百萬化爲魚。

請囑防關將﹐愼勿學哥舒。

石壕吏

暮投石壕村﹐有吏夜捉人。老翁逾墻走﹐老婦出門看。吏呼一何怒﹐婦啼一何苦。

聽婦前致詞﹐三男鄴城戍。一男附書至﹐二男新戰死。存者且偸生﹐死者長已矣。

室中更無人﹐惟有乳下孫。有孫母未去﹐出入無完裙。老嫗力𨿽衰﹐請從吏夜歸。

急應河陽役﹐猶得備晨炊。夜久語聲絕﹐如聞泣幽咽。天明登前途﹐獨與老翁別。

新婚別

兔絲附蓬麻﹐引蔓故不長﹐嫁女與徵夫﹐不如棄路旁。結髮爲妻子﹐席不暖君牀。

暮婚晨告別﹐無乃太匆忙﹐君行𨿽不遠﹐守邊赴河陽。妾身未分明﹐何以拜姑嫜﹖

父母養我時﹐日夜令我藏。生女有所歸﹐雞狗亦得將。君今往死地﹐沈痛迫中腸。

誓欲隨君去﹐形勢反蒼黃。勿爲新婚念﹐努力事戎行。婦人在軍中﹐兵气恐不揚。

自嗟貧家女﹐久致羅襦裳。羅襦不復施﹐對君洗紅妝。仰視百鳥飛﹐大小必雙翔。

人事多錯迕﹐與君永相望。

垂老別

四郊未寧靜﹐垂老不得安。子孫陣亡盡﹐焉用身獨完﹗投杖出門去﹐同行爲辛酸。

幸有牙齒存﹐所悲骨髓幹。男兒旣介冑﹐長揖別上官。老妻臥路啼﹐歲暮衣裳單。

孰知是死別﹐且復傷其寒。此去必不歸﹐還聞勸加餐。土門壁甚堅﹐杏園度亦難。

勢異鄴城下﹐縱死時猶寬。人生有離合﹐豈擇衰老端﹗憶昔少壯日﹐遲回竟長嘆。

萬國盡徵戍﹐烽火被岡巒。積屍艸木腥﹐流血川原丹。何鄕爲樂土﹐安敢尙盤桓﹖

棄絕蓬室居﹐塌然摧肺肝。

無家別

寂寞天寶後﹐園廬但蒿藜。我裏百餘家﹐世亂各東西。存者無消息﹐死者爲塵泥。

賤子因陣敗﹐歸來尋舊蹊。久行見空巷﹐日瘦气慘淒。但對狐與貍﹐豎毛怒我啼。

四鄰何所有﹗一二老寡妻。宿鳥戀本枝﹐安辭且窮棲。方春獨荷鋤﹐日暮還灌畦。

縣吏知我至﹐召令習鼓鞞。𨿽從本州役﹐內顧無所攜。近行只一身﹐遠去終轉迷。

家鄕旣蕩盡﹐遠近理亦齊。永痛長病母﹐五年委溝溪。生我不得力﹐終身兩酸嘶。

人生無家別﹐何以爲烝黎﹖

夏日嘆

夏日出東北﹐陵天經中街。朱光徹厚地﹐鬱蒸何由開﹐上蒼久無雷﹐無乃號令乖。

雨降不濡物﹐良田起黃埃。飛鳥苦熱死﹐池魚涸其泥。萬人尙流冗﹐舉目惟蒿萊。

至今大河北﹐化作虎與豺。浩蕩想幽薊﹐王師安在哉﹐對食不能餐﹐我心殊未諧。

眇然貞觀初﹐難與數子偕。

夏夜嘆

永日不可暮﹐炎蒸毒我腸。安得萬里風﹐飄吹�我裳。昊天出華月﹐茂林延疏光。

仲夏苦夜短﹐開軒納微涼。虛明見纖毫﹐羽虫亦飛揚。物情無巨細﹐自適固其常。

念彼荷戈士﹐窮年守邊疆。何由一洗濯﹐執熱互相望。竟夕擊刁鬥﹐喧聲連萬方。

靑紫𨿽被體﹐不如早還鄕。北城悲笳發﹐鸛鶴號且翔。況復煩促倦﹐激烈思時康。

立秋後題

日月不相饒﹐節序昨夜隔。玄蟬無停號﹐秋燕已如客。平生獨往願﹐惆悵年半百。

罷官亦由人﹐何事拘形役﹖

貽阮隱居

陳畱風俗衰﹐人物世不數。塞上得阮生﹐迥繼先父祖。貧知靜者性﹐自益毛髮古。

車馬入鄰家﹐蓬蒿翳環堵。淸詩近道要﹐識子用心苦。尋我艸徑微﹐褰裳踏寒雨。

更議居遠村﹐避喧甘猛虎。足明箕潁客﹐榮貴如糞土。

遣興三首

下馬古戰場﹐四顧但茫然。風悲浮雲去﹐黃葉墜我前。朽骨穴螻蟻﹐又爲蔓艸纏。

故老行嘆息﹐今人尙開邊。漢虜互勝負﹐封疆不常全。安得廉恥將﹐三軍同晏眠。

髙秋登塞山﹐南望馬邑州。降虜東擊胡﹐壯健盡不畱。穹廬莽牢落﹐上有行雲愁。

老弱哭道路﹐願聞甲兵休。鄴中事反復﹐死人積如丘。諸將已茅土﹐載驅誰與謀﹖

丰年孰云遲﹐甘澤不在早。耕田秋雨足﹐禾黍已映道。春苗九月交﹐顏色同日老。

勸汝衡門士﹐勿悲尙枯槁。時來展材力﹐先後無醜好。但訝鹿皮翁﹐忘機對芳艸。

昔遊

昔謁華蓋君﹐深求洞宮腳。玉棺已上天﹐白日亦寂寞。暮升艮岑頂﹐巾幾猶未卻。

弟子四五人﹐入來淚俱落。余時遊名山﹐發軔在遠壑。良覿違夙願﹐含淒向寥廓。

林昏罷幽磬﹐竟夜伏石閣。王喬下天壇﹐微月映皓鶴。晨溪向虛駛﹐歸徑行已昨。

豈辭靑鞋胝﹐悵望金匕藥。東蒙赴舊隱﹐尙憶同志樂。休事董先生﹐於今獨蕭索。

胡爲客關塞﹐道意久衰薄。妻子亦何人﹐丹砂負前諾。𨿽悲鬒發變﹐未憂筋力弱。

扶藜望淸秋﹐有興入廬霍。

幽人

孤云亦羣遊﹐神物有所歸。麟鳳在赤霄﹐何當一來儀。往與惠荀輩﹐中年滄州期。

天髙無消息﹐棄我忽若遺。內懼非道流﹐幽人見瑕疵。洪濤隱語笑﹐鼓枻蓬萊池。

崔嵬扶桑日﹐照曜珊瑚枝。風帆倚翠蓋﹐暮把東皇衣。咽嗽元和津﹐所思煙霞微。

知名未足稱﹐局促商山芝。五湖復浩蕩﹐歲暮有餘悲。

佳人

絕代有佳人﹐幽居在空谷。自云良家子﹐零落依艸木。關中昔喪敗﹐兄弟遭殺戮。

官髙何足論﹐不得收骨肉。世情惡衰歇﹐萬事隨轉燭。夫婿輕薄兒﹐新人已如玉。

合昏尙知時﹐鴛鴦不獨宿。但見新人笑﹐那聞舊人哭。在山泉水淸﹐出山泉水濁。

侍婢賣珠回﹐牽蘿補茅屋。摘花不插發﹐采柏動盈掬。天寒翠袖薄﹐日暮倚修竹。

赤谷西崦人家

躋險不見喧﹐出郊已淸目。溪回日气暖﹐徑轉山田熟。鳥雀依茅茨﹐藩籬帶松菊。

如行武陵暮﹐欲問桃花宿。

西枝村尋置艸堂地夜宿贊公土室二首

出郭眄細岑﹐披榛得微路。溪行一流水﹐曲折方屢渡。贊公湯休徒﹐好靜心迹素。

昨枉霞上作﹐盛論巖中趣。怡然共攜手﹐恣意同遠步。捫蘿澀先登﹐陟山獻眩反顧。

要求陽岡暖﹐苦陟陰嶺沍。惆悵老大藤﹐沈吟屈蟠樹。卜居意未展﹐杖策回且暮。

層巓餘落日﹐艸蔓已多露。

天寒鳥已歸﹐月出人更靜。土室延白光﹐松門耿疏影。躋攀倦日短﹐語樂寄夜永。

明然林中薪﹐暗汲石底井。大師京國舊﹐徳業天機秉。從來支許遊﹐興趣江湖迥。

數奇謫關塞﹐道廣存箕潁。何知戎馬間﹐復接塵事屏﹐幽尋豈一路﹐遠色有諸嶺。

晨光稍朦朧﹐更越西南頂。

寄贊上人

一昨陪錫杖﹐卜鄰南山幽。年侵腰腳衰﹐未便陰崖秋。重岡北面起﹐竟日陽光畱。

茅屋買兼土﹐斯焉心所求。近聞西枝西﹐有穀杉黍稠。亭午頗和暖﹐石田又足收。

當期塞雨幹﹐宿昔齒疾瘳。徘徊虎穴上﹐面勢龍泓頭。柴荊具茶茗﹐徑路通林丘。

與子成二老﹐來往亦風流。

太平寺泉眼

招提憑髙岡﹐疏散連艸莽。出泉枯柳根﹐汲引歲月古。石間見海眼﹐天畔縈水府。

廣深丈尺間﹐宴息敢輕侮。靑白二小蛇﹐幽姿可時睹。如絲气或上﹐爛漫爲雲雨。

山頭到山下﹐鑿井不盡土。取供十方僧﹐香美勝牛乳。北風起寒文﹐弱藻舒翠縷。

明涵客衣淨﹐細蕩林影趣。何當宅下流﹐餘潤通藥圃。三春濕黃精﹐一食生毛羽。

夢李白二首

死別已吞聲﹐生別常惻惻。江南瘴癘地﹐逐客無消息。故人入我夢﹐明我長相憶。

恐非平生魂﹐路遠不可測。魂來楓葉靑﹐魂返關塞黑。君今在羅网﹐何以有羽翼﹖

落月滿屋梁﹐猶疑照顏色。水深波浪闊﹐無使蛟龍得。

浮雲終日行﹐遊子久不至。三夜頻夢君﹐情親見君意。告歸常局促﹐苦道來不易。

江湖多風波﹐舟楫恐失墜。出門搔白首﹐若負平生志。冠蓋滿京華﹐斯人獨憔悴。

孰云网恢恢﹐將老身反累。千秋萬歲名﹐寂寞身後事。

有懷臺州鄭十八司戶

天臺隔三江﹐風浪無晨暮。鄭公縱得歸﹐老病不識路。昔如水上鷗﹐今如罝中兔。

性命由他人﹐悲辛但狂顧。山鬼獨一腳﹐蝮蛇長如樹。呼號傍孤城﹐歲月誰與度﹖

從來禦魑魅﹐多爲才名誤。夫子嵇阮流﹐更被時俗惡。海隅微小吏﹐眼暗發垂素。

黃帽映靑袍﹐非供折腰具。平生一杯酒﹐見我故人遇。相望無所成﹐乾坤莽回互。

遣興十五首

蟄龍三冬臥﹐老鶴萬里心。昔時賢俊人﹐未遇猶視今。嵇康不得死﹐孔明有知音。

又如壠底松﹐用捨在所尋。大哉霜雪幹﹐歲久爲枯林。

昔者龐徳公﹐未曾入州府。襄陽耆舊間﹐處士節獨苦。豈無濟時策﹐終竟畏羅罟。

林茂鳥有歸﹐水深魚知聚。舉家依鹿門﹐劉表焉得取﹖

我今日夜憂﹐諸弟各異方。不知死與生﹐何況道路長。避寇一分散﹐饑寒永相望。

豈無柴門歸﹐欲出畏虎狼。仰看雲中雁﹐禽鳥亦有行。

蓬生非無根﹐漂蕩隨髙風。天寒落萬里﹐不復歸本叢。客子念故宅﹐三年門巷空。

悵望但烽火﹐戎車滿關東。生涯能幾何﹐常在羈旅中。

昔在洛陽時﹐親友相追攀。送客東郊道﹐遨遊宿南山。煙塵阻長河﹐樹羽成臯間。

回首載酒地﹐豈無一日還﹐丈夫貴壯健﹐慘戚非朱顏。

朔風飄胡雁﹐慘淡帶沙礫。長林何蕭蕭﹐秋艸萋更碧。北裏富薰天﹐髙樓夜吹笛。

焉知南鄰客﹐九月猶糸希糸谷﹖

長陵銳頭兒﹐出獵待明發。馬辛弓金爪鏑﹐白馬蹴微雪。未知所馳逐﹐但見暮光滅。

歸來懸兩狼﹐門戶有旌節。

漆有用而割﹐膏以明自煎。蘭摧白露下﹐桂折秋風前。府中羅舊尹﹐沙道尙依然。

赫赫蕭京兆﹐今爲時所憐。

猛虎憑其威﹐往往遭急縛。雷吼徒咆哮﹐枝撐已在腳。忽看皮寢處﹐無復睛閃爍。

人有甚於斯﹐足以勸元惡。

朝逢富家葬﹐前後皆輝光。共指親戚大﹐緦麻百夫行。送者各有死﹐不須羨其彊。

君看束練去﹐亦得歸山岡。

天用莫如龍﹐有時系扶桑。頓轡海徒湧﹐神人身更長。性命苟不存﹐英雄徒自彊。

吞聲勿復道﹐眞宰意茫茫。

地用莫如馬﹐無良復誰記。此日千里鳴﹐追風可君意。君看渥窪種﹐態與駑駘異。

不雜蹄嚙間﹐逍遙有能事。

陶潛避俗翁﹐未必能達道。觀其著詩集﹐頗亦憾枯槁。達生豈是足﹐默識蓋不早。

有子賢與愚﹐何其掛懷抱﹖

賀公雅吳語﹐在位常淸狂。上疏乞骸骨﹐黃冠歸故鄕。爽气不可致﹐斯人今則亡。

山陰一茅宇﹐江海日淒涼。

吾憐孟浩然﹐裋褐卽長夜。賦詩何必多﹐往往淩鮑謝。淸江空舊魚﹐春雨餘甘蔗。

每望東南云﹐令人幾悲吒。

前出塞九首

戚戚去故里﹐悠悠赴交河。公家有程期﹐亡命嬰禍羅。君已富土境﹐開邊一何多。

棄絕父母恩﹐吞聲行負戈。

出門日已遠﹐不受徒旅欺。骨肉恩豈斷﹐男兒死無時。走馬脫轡頭﹐手中挑靑絲。

捷下萬仞岡﹐俯身試搴旗。

磨刀嗚咽水﹐水赤刃傷手。欲輕腸斷聲﹐心緒亂已久。丈夫誓許國﹐憤惋復何有。

功名圖麒麟﹐戰骨當速朽。

送徒旣有長﹐遠戍亦有身。生死向前去﹐不勞吏怒瞋。路逢相識人﹐附書與六親。

哀哉兩決絕﹐不復同苦辛。

迢迢萬餘里﹐領我赴三軍。軍中異苦樂﹐主將寧盡聞﹐隔河見胡騎﹐倏忽數百羣。

我始爲奴僕﹐幾時樹功勛﹖

挽弓當挽彊﹐用箭當用長。射人先射馬﹐擒賊先擒王。殺人亦有限﹐列國自有疆。

苟能制侵陵﹐豈在多殺傷﹖

驅馬天雨雪﹐軍行入髙山。徑危抱寒石﹐指落曾冰間。已去漢月遠﹐何時築城還﹖

浮雲暮南徵﹐可望不可攀。

單於寇我壘﹐百里風塵昏。雄劍四五動﹐彼軍爲我奔。虜其名王歸﹐系頸授轅門。

潛身備行列﹐一勝何足論。

從軍十年餘﹐能無分寸功﹐眾人貴苟得﹐欲語羞雷同。中原有鬥爭﹐況在狄與戎。

丈夫四方誌﹐安可辭固窮。

後出塞五首

男兒生世間﹐及壯當封侯。戰伐有功業﹐焉能守舊丘。召募赴薊門﹐軍動不可畱。

千金買馬鞭﹐百金裝刀頭。閭裏送我行﹐親戚擁道周。斑白居上列﹐酒酣進庶羞。

少年別有贈﹐含笑看吳鉤。

朝進東門營﹐暮上河陽橋。落日照大旗﹐馬鳴風蕭蕭。平沙列萬幕﹐部伍各見招。

中天懸明月﹐令嚴夜寂寥。悲笳數聲動﹐壯士慘不驕。借問大將誰﹐恐是霍嫖姚。

古人重守邊﹐今人重髙勛。豈知英雄主﹐出師亙長云。六合已一家﹐四夷且孤軍。

遂使貔虎士﹐奮身勇所聞。拔劍擊大荒﹐日收胡馬羣。誓開玄冥北﹐持以奉吾君。

獻凱日繼踵﹐兩蕃靜無虞。漁陽豪俠地﹐擊鼓吹笙竽。雲帆轉遼海﹐粳稻來東吳。

越羅與楚練﹐照耀輿臺軀。主將位益崇﹐气驕淩上都。邊人不敢議﹐議者死路衢。

我本良家子﹐出師亦多門。將驕益愁思﹐身貴不足論。躍馬二十年﹐恐辜明主恩。

坐見幽州騎﹐長驅河洛昏。中夜間道歸﹐故里但空村。惡名幸脫免﹐窮老無兒孫。

別贊上人

百川日東流﹐客去亦不息。我生苦漂蕩﹐何時有終極﹐贊公釋門老﹐放逐來上國。

還爲世塵嬰﹐頗帶憔悴色。楊枝晨在手﹐豆子雨已熟。是身如浮雲﹐安可限南北﹖

異縣逢舊友﹐初欣寫胸臆。天長關塞寒﹐歲暮饑凍逼。野風吹徵衣﹐欲別向曛黑。

馬嘶思故櫪﹐歸鳥盡斂翼。古來聚散地﹐宿昔長荊棘。相看俱衰年﹐出處各努力。

萬丈潭

靑溪合冥漠﹐神物有顯晦。龍依積水蟠﹐窟壓萬丈內。跼步淩垠堮﹐側身下煙靄。

前臨洪濤寬﹐卻立蒼石大。山危一徑盡﹐崖絕兩壁對。削成根虛無﹐倒影垂澹礮。

黑如灣澴底﹐淸見光炯碎。孤云倒來深﹐飛鳥不在外。髙羅成帷幄﹐寒木累旌�。

遠川曲通流﹐嵌竇潛泄瀨。造幽無人境﹐發興自我輩。告歸遺恨多﹐將老斯遊最。

閉藏修鱗蟄﹐出入巨石礙。何事暑天過﹐怪意風雨會。

兩當縣吳十侍禦江上宅

寒城朝煙澹﹐山谷落葉赤。陰風千里來﹐吹汝江上宅。昆鳥雞號枉渚﹐日色傍阡陌。

借問持斧翁﹐幾年長沙客﹐哀哀失木狖﹐矯矯避弓翮。亦知故鄕樂﹐未敢思宿昔。

昔在鳳翔都﹐共通金閨籍。天子猶蒙塵﹐東郊暗長戟。兵家忌間諜﹐此輩常接迹。

臺中領舉劾﹐君必愼剖析。不忍殺無辜﹐所以分白黑。上官權許與﹐失意見遷斥。

仲尼甘旅人﹐向子識損益。朝廷非不知﹐閉口休嘆息。余時忝諍臣﹐丹陛實咫尺。

相看受狼狽﹐至死難塞責。行邁心多違﹐出門無與適。於公負明義﹐惆悵頭更白。

發秦州

我衰更懶拙﹐生事不自謀。無食問樂土﹐無衣思南州。漢源十月交﹐天气涼如秋。

艸木未黃落﹐況聞山水幽。栗亭名更佳﹐下有良田疇。充腸多薯蕷﹐崖蜜亦易求。

密竹復冬筍﹐淸池可方舟。𨿽傷旅寓遠﹐庶遂平生遊。此邦俯要衝﹐實恐人事稠。

應接非本性﹐登臨未銷憂。溪谷無異石﹐塞田始微收。豈復慰老夫﹐惘然難久畱。

日色隱孤戍﹐烏啼滿城頭。中宵驅車去﹐飲馬寒塘流。磊落星月髙﹐蒼茫雲霧浮。

大哉乾坤內﹐吾道長悠悠。

赤谷

天寒霜雪繁﹐遊子有所之。豈但歲月暮﹐重來未有期。晨發赤谷亭﹐險艱方自玆。

亂石無攺轍﹐我車已載脂。山深苦多風﹐落日童稚饑。悄然村墟迥﹐煙火何由追。

貧病轉零落﹐故鄕不可思。常恐死道路﹐永爲髙人嗤。

鐵堂峽

山風吹遊子﹐縹渺乘險絕。硤形藏堂隍﹐壁色立積鐵。徑摩穹蒼蟠﹐石與厚地裂。

修纖無垠竹﹐嵌空太始雪。威遲哀壑底﹐徒旅慘不悅。水寒長冰橫﹐我馬骨正折。

生涯抵弧矢﹐盜賊殊未滅。飄蓬逾三年﹐回首肝肺熱。

鹽井

鹵中艸木白﹐靑者官鹽煙。官作旣有程﹐煮鹽煙在川。汲井歲木骨木骨﹐出車日連連。

自公斗三百﹐轉致斛六千。君子愼止足﹐小人苦喧闐。我何良嘆嗟﹐物理固自然。

寒硤

行邁日悄悄﹐山谷勢多端。雲門轉絕岸﹐積阻霾天寒。寒硤不可度﹐我實衣裳單。

況當仲冬交﹐溯沿增波瀾。野人尋煙語﹐行子傍水餐。此生免荷殳﹐未敢辭路難。

法鏡寺

身危適他州﹐勉彊終勞苦。神傷山行深﹐愁破崖寺古。嬋娟碧鮮淨﹐蕭摵寒籜聚。

回回山根水﹐冉冉松上雨。泄云蒙淸晨﹐初日翳復吐。朱甍半光炯﹐戶牖粲可數。

拄策忘前期﹐出蘿已亭午。冥冥子規叫﹐微徑不復取。

靑陽峽

塞外苦厭山﹐南行道彌惡。岡巒相經亙﹐雲水气參錯。林迥峽角來﹐天窄壁面削。

石奚西五里石﹐奮怒向我落。仰看日車側﹐俯恐坤軸弱。魑魅嘯有風﹐霜霰浩漠漠。

昨憶逾隴阪﹐髙秋視吳嶽。東笑蓮華卑﹐北知崆峒薄。超然侔壯觀﹐已謂殷寥廓。

突兀猶趁人﹐及玆嘆冥寞。

龍門鎭

細泉及輕冰﹐沮洳棧道濕。不辭辛苦行﹐迫此短景急。石門雪云隘﹐古鎭峯巒集。

旌竿暮慘淡﹐風水白刃澀。胡馬屯成臯﹐防虞此何及﹐嗟爾遠戍人﹐山寒夜中泣。

石龕

熊羆咆我東﹐虎豹號我西。我後鬼長嘯﹐我前狨又啼。天寒昏無日﹐山遠道路迷。

驅車石龕下﹐仲冬見虹霓。伐竹者誰子﹐悲歌上云梯。爲官采美箭﹐五歲供梁齊。

若云直簳盡﹐無以充提攜。柰何漁陽騎﹐颯颯驚烝黎。

積艸嶺

連峯積長陰﹐白日遞隱見。颼颼林響交﹐慘慘石狀變。山分積艸嶺﹐路異明水縣。

旅泊吾道窮﹐衰年歲時倦。卜居尙百里﹐休駕投諸彥。邑有佳主人﹐情如已會面。

來書語絕妙﹐遠客驚深眷。食蕨不願余﹐茅茨眼中見。

泥功山

朝行靑泥上﹐暮在靑泥中。泥濘非一時﹐版築勞人功。不畏道途永。乃將汩沒同。

白馬爲鐵驪﹐小兒成老翁。哀猿透卻墜﹐死鹿力所窮。寄語北來人﹐後來莫匆匆。

鳳凰臺

亭亭鳳凰臺﹐北對西康州。西伯今寂寞﹐鳳聲亦悠悠。山峻路絕蹤﹐石林气髙浮。

安得萬丈梯﹐爲君上上頭。恐有無母雛﹐饑寒日啾啾。我能剖心出﹐飲啄慰孤愁。

心以當竹實﹐炯然無外求。血以當醴泉﹐豈徒比淸流。所重王者瑞﹐敢辭微命休。

坐看彩翮長﹐舉意八極周。自天銜瑞圖﹐飛下十二樓。圖以奉至尊﹐鳳以垂鴻猷。

再光中興業﹐一洗蒼生憂。深衷正爲此﹐羣盜何淹畱。

發同谷縣

賢有不黔突﹐聖有不暖席。況我饑愚人﹐焉能尙安宅﹐始來玆山中﹐休駕喜地僻。

柰何迫物累﹐一歲四行役。忡忡去絕境﹐杳杳更遠適。停驂龍潭云﹐回首白崖石。

臨歧別數子﹐握手淚再滴。交情無舊深﹐窮老多慘戚。平生懶拙意﹐偶值棲遁迹。

去住與願違﹐仰慚林間翮。

木皮嶺

首路栗亭西﹐尙想鳳凰村。季冬攜童稚﹐辛苦赴蜀門。南登木皮嶺﹐艱險不易論。

汗流被我體﹐祈寒爲之暄。遠岫爭輔佐﹐千巖自崩奔。始知五嶽外﹐別有他山尊。

仰幹塞大明﹐俯入裂厚坤。再聞虎豹斗﹐屢跼風水昏。髙有廢閣道﹐摧折如短轅。

下有冬靑林﹐石上走長根。西崖特秀發﹐煥若靈芝繁。潤聚金碧气﹐淸無沙土痕。

憶觀昆侖圖﹐目擊玄圃存。對此欲何適﹐默傷垂老魂。

白沙渡

畏途隨長江﹐渡口欲絕岸。差池上舟楫﹐杳窕入云漢。天寒荒野外﹐日暮中流半。

我馬向北嘶﹐山猿飲相喚。水淸石磊磊﹐沙白灘漫漫。迥然洗愁辛﹐多病一疏散。

髙壁抵嵚﹝上山下金﹞﹐洪濤越淩亂。臨風獨回首﹐攬轡復三嘆。

水會渡

山行有常程﹐中夜尙未安。微月沒已久﹐崖傾路何難。大江動我前﹐洶若溟渤寬。

篙師暗理楫﹐歌笑輕波瀾。霜濃木石滑﹐風急手足寒。入舟已千憂﹐陟山獻仍萬盤。

回眺積水外﹐始知眾星乾。遠遊令人瘦﹐衰疾慚加餐。

飛仙閣

土門山行窄﹐微徑緣秋毫。棧云闌干峻﹐梯石結構牢。萬壑欹疏林﹐積陰帶奔濤。

寒日外淡泊﹐長風中怒號。歇鞍在地底﹐始覺所歷髙。往來雜坐臥﹐人馬同疲勞。

浮生有定分﹐饑飽豈可逃﹐嘆息謂妻子﹐我何隨汝曹。

五盤

五盤𨿽云險﹐山色佳有餘。仰淩棧道細﹐俯映江木疏。地僻無网罟﹐水淸反多魚。

好鳥不妄飛﹐野人半巢居。喜見淳朴俗﹐坦然心神舒。東郊尙格鬥﹐巨猾何時除﹐

故鄕有弟妹﹐流落隨丘墟。成都萬事好﹐豈若歸吾廬。

龍門閣

淸江下龍門﹐絕壁無尺土。長風駕髙浪﹐浩浩自太古。危途中縈盤﹐仰望垂綫縷。

滑石欹誰鑿﹐浮梁裊相拄。目眩隕雜花﹐頭風吹過雨。百年不敢料﹐一墜那得取。

飽聞經瞿塘﹐足見度大庾。終身歷艱險﹐恐懼從此數。

石櫃閣

季冬日已長﹐山晚半天赤。蜀道多早花﹐江間饒奇石。石櫃曾波上﹐臨墟蕩髙壁。

淸輝回羣鷗﹐暝色帶遠客。羈棲負幽意﹐感嘆向絕迹。信甘孱懦嬰﹐不獨凍餒迫。

優遊謝康樂﹐放浪陶彭澤。吾衰未自安﹐謝爾性所適。

桔柏渡

淸冥寒江渡﹐駕竹爲長橋。竿濕煙漠漠﹐江永風蕭蕭。連笮動嫋娜﹐徵衣颯飄搖。

急流鴇﹝益鳥﹞散﹐絕岸黿鼉驕。西轅自玆異﹐東逝不可要。髙通荊門路﹐闊會滄海潮。

孤光隱顧眄﹐遊子悵寂寥。無以洗心胸﹐前登但山椒。

劍門

惟天有設險﹐劍門天下壯。連山抱西南﹐石角皆北向。兩崖崇墉倚﹐刻畫城郭狀。

一夫怒臨關﹐百萬未可傍。珠玉走中原﹐岷峨气淒愴。三皇五帝前﹐雞犬各相放。

後王尙柔遠﹐職貢道已喪。至今英雄人﹐髙視見霸王。並吞與割據﹐極力不相讓。

吾將罪眞宰﹐意欲鏟疊嶂。恐此復偶然﹐臨風默惆悵。

鹿頭山

鹿頭何亭亭﹐是日慰饑渴。連山西南斷﹐俯見千里豁。遊子出京華﹐劍門不可越。

及玆險阻盡﹐始喜原野闊。殊方昔三分﹐霸气曾間發。天下今一家﹐云端失雙闕。

悠然想揚馬﹐繼起名硉兀。有文令人傷﹐何處埋爾骨﹐紆余脂膏地﹐慘澹豪俠窟。

伏鉞非老臣﹐宣風豈專達﹐冀公柱石姿﹐論道邦國活。斯人亦何幸﹐公鎭逾歲月。

成都府

翳翳桑楡日﹐照我徵衣裳。我行山川異﹐忽在天一方。但逢新人民﹐未卜見故鄕。

大江東流去﹐遊子去日長。曾城塡華屋﹐季冬樹木蒼。喧然名都會﹐吹簫間笙簧。

信美無與適﹐側身望川梁。鳥雀夜各歸﹐中原杳茫茫。初月出不髙﹐眾星尙爭光。

自古有羈旅﹐我何苦哀傷﹖

贈蜀僧閭丘師兄

大師銅梁秀﹐籍籍名家孫。嗚呼先博士﹐炳靈精气奔。惟昔武皇后﹐臨軒禦乾坤。

多士盡儒冠﹐墨客藹云屯。當時上紫殿﹐不獨卿相尊。世傳閭丘筆﹐峻極逾昆侖。

鳳藏丹霄暮﹐龍去白水渾。靑熒雪嶺東﹐碑碣舊制存。斯文散都邑﹐髙價越玙璠。

晚看作者意﹐妙絕與誰論。吾祖詩冠古﹐同年蒙主恩﹐豫章夾日月﹐歲久空深根。

小子思疏闊﹐豈能達詞門。窮愁一揮淚﹐相遇卽諸昆﹐我住錦官城﹐兄居祇樹園。

地近慰旅愁﹐往來當丘樊﹐天涯歇滯雨﹐粳稻臥不翻﹐漂然薄遊倦﹐始與道侶惇。

景晏步修廊﹐而無車馬喧﹐夜闌接軟語﹐落月如金盆﹐漠漠世界黑﹐驅驅爭奪繁。

惟有摩尼珠﹐可照濁水源。

泛溪

落景下髙堂﹐進舟泛回溪﹐誰謂築居小﹐未盡喬木西﹐遠郊信荒僻﹐秋色有餘淒。

練練峯上雪﹐纖纖雲表霓﹐童戲左右岸﹐罟弋畢提攜﹐翻倒荷芰亂﹐指揮徑路迷。

得魚已割鱗﹐采藕不洗泥﹐人情逐鮮美﹐物賤事已暌﹐吾村靄暝姿﹐異捨雞亦棲。

蕭條欲何適。出處庶可齊﹐衣上見新月﹐霜中登故畦﹐濁醪初自熟﹐東城多鼓鼙。

病柏

有柏生崇岡﹐童童狀車蓋﹐偃蹙龍虎姿﹐主當風雲會﹐神明依正直﹐故老多再拜。

豈知千年根﹐中路顏色壞﹐出非不得地﹐蟠據亦髙大﹐歲寒忽無憑﹐日夜柯葉攺。

丹鳳領九雛﹐哀鳴翔其外﹐鴟鴞志意滿﹐養子穿穴內﹐客從何鄕來﹐佇立久吁怪。

靜求元精理﹐浩蕩難倚賴。

病橘

羣橘少生意﹐𨿽多亦奚爲。惜哉結實小﹐酸澀如棠梨﹐剖之盡蠹虫﹐采掇爽其宜。

紛然不適口﹐豈只存其皮。蕭蕭半死葉﹐未忍別故枝﹐玄冬霜雪積﹐況乃回風吹。

嘗聞蓬萊殿﹐羅列瀟湘姿﹐此物歲不稔﹐玉食失光輝﹐寇盜尙憑陵﹐當君減膳時。

汝病是天意﹐吾諗罪有司﹐憶昔南海使﹐奔騰獻荔支﹐百馬死山谷﹐到今耆舊悲。

枯棕

蜀門多棕櫚﹐髙者十八九﹐其皮割剝甚﹐𨿽眾亦易朽﹐徒布如雲葉﹐靑黃歲寒後。

交橫集斧斤﹐凋喪先蒲柳﹐傷時苦軍乏﹐一物官盡取﹐嗟爾江漢人﹐生成復何有。

有同枯棕木﹐使我沈嘆久﹐死者卽已休﹐生者何自守﹐啾啾黃雀啅﹐側見寒蓬走。

念爾形影幹﹐摧殘沒藜莠。

枯楠

楩楠枯崢嶸﹐鄕黨皆莫記﹐不知幾百歲﹐慘慘無生意﹐上枝摩皇天﹐下根蟠厚地。

巨圍雷霆坼﹐萬孔虫蟻萃﹐凍雨落流膠﹐衝風奪佳气﹐白鵠遂不來﹐天雞爲愁思。

猶含棟梁具﹐無復霄漢志﹐良工古昔少﹐識者出涕淚﹐種楡水中央﹐長成何容易。

截承金露盤﹐裊裊不自畏。

大雨

西蜀冬不雪﹐春農尙嗷嗷。上天回哀眷﹐朱夏云郁陶。執熱乃沸鼎﹐纖糸希成縕袍。

風雷颯萬里﹐霈澤施蓬蒿。敢辭茅葦漏﹐已喜黍豆髙。三日無行人﹐二江聲怒號。

流惡邑裏淸﹐矧玆遠江臯。荒庭步鸛鶴﹐隱幾望波濤。沈痾聚藥餌﹐頓忘所進勞。

則知潤物功﹐可以貸不毛。陰色靜壠畝﹐勸耕自官曹。四鄰耒耜出﹐何必吾家操。

溪漲

當時浣花橋﹐溪水才尺餘。白石明可把﹐水中有行車。秋夏忽泛溢﹐豈惟入吾廬。

蛟龍亦狼狽﹐況是鱉與魚。玆晨已半落﹐歸路跬步疏。馬嘶未敢動﹐前有深塡淤。

靑靑屋東麻﹐散亂牀上書。不意遠山雨﹐夜來復何如﹐我遊都市間﹐晚憩必村墟。

乃知久行客﹐終日思其居。

戲贈友二首

元年建巳月﹐郎有焦校書。自誇足膂力﹐能騎生馬駒。一朝被馬踏﹐唇裂板齒無。

壯心不肯已﹐欲得東擒胡。

元年建巳月﹐官有王司直。馬驚折左臂﹐骨折面如墨。駑駘漫深泥﹐何不避雨色。

勸君休嘆憾﹐未必不爲福。

遭田父泥飲美嚴中丞

步屧隨春風﹐村村自花柳。田翁逼社日﹐邀我嘗春酒。酒酣誇新尹﹐畜眼未見有。

回頭指大男﹐渠是弓弩手。名在飛騎籍﹐長番歲時久。前日放營農﹐辛苦救衰朽。

差科死則已﹐誓不舉家走。今年大作社﹐拾遺能住否﹐叫婦開大瓶﹐盆中爲吾取。

感此气揚揚﹐須知風化首。語多𨿽雜亂﹐說尹終在口。朝來偶然出﹐自卯將及酉。

久客惜人情﹐如何拒鄰叟﹐髙聲索果栗﹐欲起時被肘。指揮過無禮﹐未覺村野丑。

月出遮我畱﹐仍瞋問升斗。

喜雨

春旱天地昏﹐日色赤如血。農事都已休﹐兵戈況騷屑。巴人困軍須﹐慟哭厚土熱。

滄江夜來雨﹐眞宰罪一雪。谷根小蘇息﹐沴气終不滅。何由見寧歲﹐解我憂思結。

崢嶸羣山云﹐交會未斷絕。安得鞭雷公﹐滂沱洗吳越。

述古三首

赤驥頓長纓﹐非無萬里姿。悲鳴淚至地﹐爲問馭者誰﹐鳳凰從東來﹐何意復髙飛。

竹花不結實﹐念子忍朝饑。古時君臣合﹐可以物理推。賢人識定分﹐進退固其宜。

市人日中集﹐於利競錐刀。置膏烈火上﹐哀哀自煎熬。農人望歲稔﹐相率除蓬蒿。

所務谷爲本﹐邪贏無乃勞。舜舉十六相﹐身尊道何髙。秦時任商鞅﹐法令如牛毛。

漢光得天下﹐祚永固有開。豈惟髙祖聖﹐功自蕭曹來。經綸中興業﹐何代無長才。

吾慕寇鄧勛﹐濟時信良哉。耿賈亦宗臣﹐羽翼共徘徊。休運終四百﹐圖畫在雲臺。

冬到金華山觀因得故拾遺陳公學堂遺迹

涪右眾山內﹐金華紫崔嵬。上有蔚藍天﹐垂光抱瓊臺。系舟接絕壁﹐策杖窮縈回。

四顧俯層巓﹐淡然川谷開。雪嶺日色死﹐霜鴻有餘哀。焚香玉女跪﹐霧裏仙人來。

陳公讀書堂﹐石柱仄靑苔。悲風爲我起﹐激烈傷雄才。

陳拾遺故宅

拾遺平昔居﹐大屋尙修椽。悠揚荒山日﹐慘淡故園煙。位下曷足傷﹐所貴者聖賢。

有才繼騷雅﹐哲匠不比肩。公生揚馬后﹐名與日月懸。同遊英俊人﹐多秉輔佐權。

彥昭超玉價﹐郭振起通泉。到今素壁滑﹐灑翰銀鉤連。盛事會一時﹐此堂豈千年。

終古立忠義﹐感遇有遺編。

謁文公上方

野寺隱喬木﹐山僧髙下居。石門日色異﹐絳气橫扶疏。窈窕入風磴﹐長蘿紛捲舒。

庭前猛虎臥﹐遂得文公廬。俯視萬家邑﹐煙塵對階除。吾師雨花外﹐不下十年餘。

長者自布金﹐禪龕只晏如。大珠脫玷翳﹐白月當空虛。甫也南北人﹐蕪蔓少耘鋤。

久遭詩酒污﹐何事忝簪裾﹐王侯與螻蟻﹐同盡隨丘墟。願聞第一義﹐回向心地初。

金篦刮眼膜﹐價重百車渠。無生有汲引﹐玆理儻吹噓。

奉贈射洪李四丈

丈人屋上烏﹐人好烏亦好。人生意气豁﹐不在相逢早。南京亂初定﹐所向邑枯槁。

遊子無根株﹐茅齋付秋艸。東徵下月峽﹐掛席窮海島。萬里須十金﹐妻孥未相保。

蒼茫風塵際﹐蹭蹬騏礯老。志士懷感傷﹐心胸已傾倒。

早發射洪縣南途中作

將老憂貧窶﹐筋力豈能及。徵途乃侵星﹐得使諸病入﹐鄙人寡道气﹐在困無獨立。

俶裝逐徒旅﹐達曙淩險澀﹐寒日出霧遲﹐淸江轉山急﹐僕夫行不進﹐駑馬若維縶。

汀洲稍疏散﹐風景開怏悒﹐空慰所尙懷﹐終非曩遊集﹐衰顏偶一破﹐勝事難屢挹。

茫然阮籍途﹐更灑楊朱泣。

通泉驛南去通泉縣十五里山水作

溪行衣自濕﹐亭午气始散﹐冬溫蚊蚋在﹐人遠鳧鴨亂﹐登頓生曾陰﹐欹傾出髙岸。

驛樓衰柳側﹐縣郭輕煙畔﹐一川何綺麗﹐盡目窮壯觀﹐山色遠寂寞﹐江光夕滋漫。

傷時愧孔父﹐去國同王粲﹐我生若飄零﹐所歷有嗟嘆。

過郭代公故宅

豪俊初未遇﹐其迹或脫略﹐代公尉通泉﹐放意何自若﹐及夫登衮冕﹐眞气森噴薄。

磊落見異人﹐豈伊常情度﹐定策神龍後﹐宮中翕淸廓﹐俄頃辧尊親﹐指揮存顧托。

羣公有慚色﹐王室無削弱﹐迥出名臣上﹐丹靑照臺閣﹐我行得遺迹﹐池館皆疏鑿。

壯公臨事斷﹐顧步涕橫落﹐髙詠寶劍篇﹐神交付冥漠。

觀薛稷少保書畫壁

少保有古風﹐得之陜郊篇﹐惜哉功名忤﹐但見書畫傳﹐我遊梓州東﹐遺迹涪江邊。

畫藏靑蓮界﹐書入金榜懸﹐仰看垂露姿﹐不崩亦不騫﹐鬱鬱三大字﹐蛟龍岌相纏。

又揮西方變﹐發地扶屋椽﹐慘淡壁飛動﹐到今色未塡﹐此行疊壯觀﹐郭薛俱才賢。

不知百載後﹐誰復來通泉。

通泉縣署屋壁後薛少保畫鶴

薛公十一鶴﹐皆寫靑田眞﹐畫色久欲盡﹐蒼然猶出塵﹐低昂各有意﹐磊落如長人。

佳此志气遠﹐豈惟粉墨新。萬里不以力﹐羣遊森會神﹐威遲白鳳態﹐非是倉鶊鄰。

髙堂未傾覆﹐常得慰嘉賓﹐曝露墻壁外﹐終嗟風雨頻﹐赤霄有眞骨﹐恥飲洿池津。

冥冥任所往﹐脫略誰能馴。

陪章畱後惠義寺餞嘉州崔都督赴州

中軍待上官﹐令肅事有恆﹐前驅入寶地﹐祖帳飄金繩﹐南陌旣畱歡﹐玆山亦深登。

淸聞樹杪磬﹐遠謁云端僧﹐回策匪新岸﹐所攀仍舊藤﹐耳激洞門飆﹐目存寒谷冰。

出塵�軌躅﹐畢景遺炎蒸。永願坐長夏﹐將衰棲大乘。羈旅惜宴會﹐艱難懷友朋。

勞生共幾何﹐離憾兼相仍。

將適吳楚畱別章使君畱後兼幕府諸公得柳字

我來入蜀門﹐歲月亦已久。豈惟長兒童﹐自覺成老醜。常恐性坦率﹐失身爲杯酒。

近辭痛飲徒﹐折節萬夫後。昔如縱壑魚﹐今如喪家狗。旣無遊方戀﹐行止復何有。

相逢半新故﹐取別隨薄厚。不意靑艸湖﹐扁舟落吾手。眷眷章梓州﹐開筵俯髙柳。

樓前出騎馬﹐帳下羅賓友。健兒簸紅旗﹐此樂或難朽。日車隱昆侖﹐鳥雀噪戶牖。

波濤未足畏﹐三峽徒雷吼﹐所憂盜賊多﹐重見衣冠走。中原消息斷﹐黃屋今安否。

終作適荊蠻﹐安排用莊叟。隨云拜東皇﹐掛席上南斗。有使卽寄書﹐無使長回首。

山寺

野寺根石壁﹐諸龕徧崔嵬。前佛不復辧﹐百身一莓苔。𨿽有古殿存﹐世尊亦塵埃。

如聞龍象泣﹐足令信者哀。使君騎紫馬﹐捧擁從西來。樹羽靜千里﹐臨江久徘徊。

山僧衣藍縷﹐告訴棟梁摧。公爲顧賓徒﹐咄嗟檀施開。吾知多羅樹﹐卻倚蓮華臺。

諸天必歡喜﹐鬼神無嫌猜。以玆撫士卒﹐孰曰非周才。窮子失淨處﹐髙人憂禍胎。

歲晏風破肉﹐荒林寒可回﹐思量入道苦﹐自哂同嬰孩。

棕拂子

棕拂且薄陋﹐豈知身效能。不堪代白羽﹐有足除蒼蠅。熒熒金錯刀﹐擢擢朱絲繩。

非獨顏色好﹐亦用顧盼稱。吾老抱疾病﹐家貧臥炎蒸。咂膚倦撲滅﹐賴爾甘服膺。

物微世競棄﹐義在誰肯徵﹐三歲淸秋至﹐未敢闕緘縢。

寄題江外艸堂

我生性放誕﹐雅欲逃自然。嗜酒愛風竹﹐卜居必林泉。遭亂到蜀江﹐臥痾遣所便。

誅茅初一畝﹐廣地方連延。經營上元始﹐斷手寶應年。敢謀土木麗﹐自覺面勢堅。

臺亭隨髙下﹐敞豁當淸川。𨿽有會心侶﹐數能同釣船。干戈未偃息﹐安得酣歌眠。

蛟龍無定窟﹐黃鵠摩蒼天。古來達士志﹐寧受外物牽﹐顧惟魯鈍姿﹐豈識悔吝先。

偶攜老妻去﹐慘淡淩風煙。事迹無固必﹐幽貞愧雙全。尙念四小松﹐蔓艸易拘纏。

霜骨不甚長﹐永爲鄰里憐。

送韋諷上閬州錄事參軍

國步猶艱難﹐兵革未衰息。萬方哀嗷嗷﹐十載供軍食。庶官務割剝﹐不暇憂反側。

誅求何多門﹐賢者貴爲徳。韋生富春秋﹐洞澈有淸識。操持綱紀地﹐喜見朱絲直。

當令豪奪吏﹐自此無顏色。必若救瘡痍﹐先應去蝥賊。揮淚臨大江﹐髙天意淒惻。

行行樹佳政﹐慰我深相憶。

閬州東樓筵奉送十一舅往靑城縣得昏字

曾城有髙樓﹐制古丹稴存。迢迢百餘尺﹐豁達開四門。𨿽有車馬客﹐而無人世喧。

遊目俯大江﹐列筵慰別魂。是時秋冬交﹐節往顏色昏。天寒鳥獸休﹐霜露在艸根。

今我送舅氏﹐萬感集淸樽。豈伊山川間﹐回首盜賊繁。髙賢意不暇﹐王命久崩奔。

臨風欲慟哭﹐聲出已復吞。

南池

崢嶸巴閬間﹐所向盡山谷。安知有蒼池﹐萬頃浸坤軸。呀然閬城南﹐枕帶巴江腹。

芰荷入異縣﹐粳稻共比屋。皇天不無意﹐美利戒止足。髙田失西成﹐此物頗丰熟。

淸源多眾魚﹐遠岸富喬木。獨嘆楓香林﹐春時好顏色。南有漢王祠。終朝走巫祝。

歌舞散靈衣﹐荒哉舊風俗。髙堂亦明王﹐魂魄猶正直。不應空陂上﹐縹緲親酒食。

淫祀自古昔﹐非惟一川瀆。干戈浩茫茫﹐地僻傷極目。平生江海興﹐遭亂身局促。

駐馬問漁舟﹐躊躇慰羈束。

贈別賀蘭銛

黃雀飽野粟﹐羣飛動荊榛。今君抱何憾﹐寂寞向時人。老驥倦驤首﹐蒼鷹愁易馴。

髙賢世未識﹐固合嬰饑貧。國步初返正﹐乾坤尙風塵。悲歌鬢髮白﹐遠赴湘吳春。

我戀岷下芋﹐君思千里蒓。生離與死別﹐自古鼻酸辛。

別唐十五誡因寄禮部賈侍郎

九載一相逢﹐百年能幾何﹐復爲萬里別﹐送子山之阿。白鶴久同林﹐潛魚本同河。

未知棲集期﹐衰老彊髙歌。歌罷兩淒惻﹐六龍忽蹉跎。相視發皓白﹐況難駐羲和。

胡星墜燕地﹐漢將仍橫戈。蕭條四海內﹐人少豺虎多。少人愼莫投﹐多虎信所過。

饑有易子食﹐獸猶畏虞羅。子負經濟才﹐天門郁嵯峨。飄�適東周﹐來往若崩波。

南宮吾故人﹐白馬金盤陀。雄筆映千古﹐見賢心靡他。念子善師事﹐歲寒守舊柯。

爲吾謝賈公﹐病肺臥江沱。

艸堂

昔我去艸堂﹐蠻夷塞成都。今我歸艸堂﹐成都適無虞。請陳初亂時﹐反復乃須臾。

大將赴朝廷﹐羣小起異圖。中宵斬白馬﹐盟歃气已粗。西取邛南兵﹐北斷劍閣隅。

布衣數十人﹐亦擁專城居。其勢不兩大﹐始聞蕃漢殊。西卒卻倒戈﹐賊臣互相誅。

焉知肘腋禍﹐自及梟獍徒。義士皆痛憤﹐紀綱亂相逾。一國實三公﹐萬人欲爲魚。

唱和作威福﹐孰肯辧無辜。眼前列杻械﹐背後吹笙竽。談笑行殺戮﹐濺血滿長衢。

到今用鉞地﹐風雨聞號呼。鬼妾與鬼馬﹐色悲充爾娛。國家法令在﹐此又足驚吁。

賤子且奔走﹐三年望東吳。弧矢暗江海﹐難爲遊五湖。不忍竟捨此﹐復來薙榛蕪。

入門四松在﹐步屧萬竹疏。舊犬喜我歸﹐低徊入衣裾。鄰捨喜我歸﹐沽酒攜胡蘆。

大官喜我來﹐遣騎問所須。城郭喜我來﹐賓客隘村墟。天下尙未寧﹐健兒勝腐儒。

飄�風塵際﹐何地置老夫﹐於時見疣贅﹐骨髓幸未枯。飲啄愧殘生﹐食薇不敢余。

四松

四松初移時﹐大抵三尺彊。別來復三載﹐離立如人長。會看根不拔﹐莫計枝凋傷。

幽色幸秀發﹐疏柯亦昂藏。所插小藩籬﹐本亦有堤防。終然扌長撥損﹐得�千葉黃。

敢爲故林主﹐黎庶猶未康。避賊今始歸﹐春艸滿空堂。覽物嘆衰謝﹐及玆慰淒涼。

淸風爲我起﹐灑面若微霜。足以送老姿﹐聊待偃蓋張。我生無根帶﹐配爾亦茫茫。

有情且賦詩﹐事迹可兩忘。勿矜千載後﹐慘淡蟠穹蒼。

水檻

蒼江多風飆﹐雲雨晝夜飛。茅軒駕巨浪﹐焉得不低垂。遊子久在外﹐門戶無人持。

髙岸尙如谷﹐何傷浮柱欹。扶顚有勸誡﹐恐貽識者嗤。旣殊大廈傾﹐可以一木支。

臨川視萬里﹐何必欄檻爲。人生感故物﹐慷慨有餘悲。

破船

平生江海心﹐宿昔具扁舟。豈惟淸溪上﹐日傍柴門遊。蒼皇避亂兵﹐緬邈懷舊丘。

鄰人亦已非﹐野竹獨修修。船舷不重扣﹐埋沒已經秋。仰看西飛翼﹐不愧東逝流。

故者或可掘﹐新者亦易求。所悲數奔竄﹐白屋難久畱。

營屋

我有陰江竹﹐能令朱夏寒。陰通積水內﹐髙入浮雲端。甚疑鬼物憑﹐不顧剪伐殘。

東偏若面勢﹐戶牖永可安。愛惜已六載﹐玆晨去千竿。蕭蕭見白日﹐洶洶聞奔湍。

度堂匪華麗﹐養拙異考槃。艸茅𨿽薙葺﹐衰疾方少寬。洗然順所適﹐此足代加餐。

寂無斤斧響﹐庶遂憩息歡。

除艸

艸有害於人﹐曾何生阻修。其毒甚蜂蠆﹐其多彌道周。淸晨步前林﹐江色未散憂。

芒刺在我眼﹐焉能待髙秋。霜露一沾凝﹐蕙葉亦難畱。荷鋤先童稚﹐日入仍討求。

轉致水中央﹐豈無雙釣舟。頑根易滋蔓﹐敢使依舊丘。自玆藩籬曠﹐更覺松竹幽。

芟夷不可闕﹐疾惡信如仇。

揚旗

江雨颯長夏﹐府中有餘淸。我公會賓客﹐肅肅有異聲。初筵閱軍裝﹐羅列照廣庭。

庭空六馬入﹐馬皮馬我揚旗旌。回回偃飛蓋﹐熠熠迸流星。來纏風飆急﹐去擘山嶽傾。

材歸俯身盡﹐妙取略地平。虹霓就掌握﹐舒捲隨人輕。三州陷犬戎﹐但見西嶺靑。

公來練猛士﹐欲奪天邊城。此堂不易升﹐庸蜀日已寧。吾徒且加餐﹐休適蠻與荊。

太子張舍人遺織成褥段

客從西北來﹐遺我翠織成。開緘風濤湧﹐中有掉尾鯨。逶迆羅水族﹐瑣細不足名。

客云充君褥﹐承君終宴榮。空堂魑魅走﹐髙枕形神淸。領客珍重意﹐顧我非公卿。

畱之懼不祥﹐施之混柴荊。服飾定尊卑﹐大哉萬古程。今我一賤老﹐裋褐更無營。

煌煌珠宮物﹐寢處禍所嬰。嘆息當路子﹐干戈尙縱橫。掌握有權柄﹐衣馬自肥輕。

李鼎死岐陽﹐實以驕貴盈。來瑱賜自盡﹐气豪直阻兵。皆聞黃金多﹐坐見悔吝生。

柰何田舍翁﹐受此厚貺情﹐錦鯨捲還客﹐始覺心和平。振我粗席塵﹐愧客茹藜羹。

別蔡十四著作

賈生慟哭後﹐寥落無其人。安知蔡夫子﹐髙義邁等倫。獻書謁皇帝﹐志已淸風塵。

流涕灑丹極﹐萬乘爲酸辛。天地則創痍﹐朝廷當正臣。異才復間出﹐周道日惟新。

使蜀見知己﹐別顏始一伸。主人薨城府﹐扶櫬歸咸秦。巴道此相逢﹐會我病江濱。

憶念鳳翔都﹐聚散俄十春。我衰不足道﹐但願子意陳。稍令社稷安﹐自契魚水親。

我𨿽消渴甚﹐敢忘帝力勤。尙思未朽骨﹐復睹耕桑民。積水駕三峽﹐浮龍倚長津。

揚舲洪濤間﹐仗子濟物身。鞍馬下秦塞﹐王城通北辰。玄甲聚不散﹐兵久食恐貧。

窮谷無粟帛﹐使者來相因。若憑南轅吏﹐書札到天垠。

十八家詩抄﹟卷八

杜工部五古下九十五首

杜鵑

西川有杜鵑﹐東川無杜鵑。涪萬無杜鵑﹐云安有杜鵑。我昔遊錦城﹐結廬錦水邊。

有竹一頃余﹐喬木上參天。杜鵑暮春至﹐哀哀叫其間。我見常再拜﹐重是古帝魂。

生子百鳥巢﹐百鳥不敢瞋。仍爲餵其子﹐禮若奉至尊。鴻雁及羔羊﹐有禮太古前。

行飛與跪乳﹐識序如知恩。聖賢古法則﹐付與後世傳。君看禽鳥情﹐猶解事杜鵑。

今忽暮春間﹐值我病經年。身病不能拜﹐淚下如迸泉。

客居

客居所居堂﹐前江後山根。下塹萬尋岸﹐蒼濤郁飛翻。蔥靑眾木梢﹐邪豎雜石痕。

子規晝夜啼﹐壯士斂精魂。峽開四千里﹐水合數百源。人虎相半居﹐相傷終兩存。

蜀麻久不來﹐吳鹽擁荊門。西南失大將﹐商旅自星奔。今又降元戎﹐已聞動行軒。

舟子候利涉﹐亦憑節制尊。我在路中央﹐生理不得論。臥愁病腳廢﹐徐步視小園。

短畦帶碧艸﹐悵望思王孫。鳳隨其皇去﹐籬雀暮喧繁。覽物想故國﹐十年別荒村。

日暮歸幾翼﹐北林空自昏。安得覆八溟﹐爲君洗乾坤。稷契易爲力﹐犬戎何足吞﹖

儒生老無成﹐臣子憂四番。篋中有舊筆﹐情至時復援。

客堂

憶昨離少城﹐而今異楚蜀。捨舟復深山﹐窅窕一林麓。棲泊云安縣﹐消中內相毒。

舊疾廿載來﹐衰年得無足。死爲殊方鬼﹐頭白免短促。老馬終望云﹐南雁意在北。

別家長兒女﹐欲起慚筋力。客堂敍節攺﹐具物對羈束。石暄蕨芽紫﹐渚秀蘆筍綠。

巴鶯紛未稀﹐徼麥早向熟。悠悠日動江﹐漠漠春辭木。臺郎選才俊﹐自顧亦已極。

前輩聲名人﹐埋沒何所得。居然綰章紱﹐受性本幽獨。平生憩息地﹐必種數竿竹。

事業只濁醪﹐營葺但艸屋。上公有記者﹐累奏資薄祿。主憂豈濟時﹐身遠彌曠職。

循文廟算正﹐獻可天衢直。尙想趨朝廷﹐毫髮裨社稷。形骸今若是﹐進退委行色。

石硯詩

平公今詩伯﹐秀發吾所羨。奉使三峽中﹐長嘯得石硯。巨璞禹鑿余﹐異狀君獨見。

其滑乃波濤﹐其光或雷電。聯坳各盡墨﹐多水遞隱見。揮灑容數人﹐十手可對面。

比公頭上冠﹐貞質未爲賤。當公賦佳句﹐況得終淸宴。公含起艸姿﹐不遠明光殿。

致於丹靑地﹐知汝隨顧盼。

水閣朝霽奉簡嚴云安

東城抱春岑﹐江閣鄰石面。崔嵬晨云白﹐朝旭射芳甸。雨檻臥花叢﹐風牀展書卷。

鉤簾宿鷺起﹐丸藥流鶯囀。呼婢取酒壺﹐續兒誦文選。晚交嚴明府﹐矧此數相見。

贈鄭十八賁

溫溫士君子﹐令人懷抱盡。靈芝冠眾芳﹐安得闕親近。遭亂意不歸﹐竄身迹非隱。

細人尙姑息﹐吾子色愈謹。髙懷見物理﹐識者安肯哂。卑飛欲何待﹟捷徑應未忍。

未我百篇文﹐詩家一標準。羈離交屈宋﹐牢落值顏閔。水陸迷畏途﹐藥餌駐修軫。

古人日已遠﹐靑史字不泯。步趾詠唐虞﹐追隨飯葵堇。數杯資好事﹐異味煩縣尹。

心𨿽在朝謁﹐力與願矛盾。抱病排金門﹐衰容豈爲敏。

三韻三首

髙馬勿唾面﹐長魚無損鱗。辱馬馬毛焦﹐困魚魚有神。君看磊落士﹐不肯易其身。

蕩蕩萬斛船﹐影若揚白虹。起檣必椎牛﹐掛席集眾功。自非風動天﹐莫置大水中。

烈士惡多門﹐小人自同調。名利苟可取﹐殺身傍權要。何當官曹淸﹐爾輩堪一笑。

鄭典設自施州歸

吾憐滎陽秀﹐冒暑初有適。名賢愼所出﹐不肯妄行役。旅玆殊俗遠﹐竟以屢空迫。

南謁斐施州﹐气合無險僻。攀援懸根木﹐登頓入天石。靑山自一川﹐城郭洗憂戚。

聽子話此邦﹐令我心悅懌。其俗則純朴﹐不知有主客。溫溫諸侯門﹐禮亦如古昔。

敕廚倍常羞﹐杯盤頗狼籍。時𨿽屬喪亂﹐事貴賞匹敵。中宵愜良會﹐裴鄭非遠戚。

羣書一萬卷﹐博涉供務隙。他日辱銀鉤﹐森疏見矛戟。倒屣喜旋歸﹐畫地求所歷。

乃聞風土質﹐又重田疇辟。刺史似寇恂﹐列郡宜競惜。北風吹瘴癘﹐羸老思散策。

渚拂蒹葭塞﹐嶠穿蘿蔦冪。此身仗兒僕﹐髙興潛有激。孟冬方首路﹐彊飯取崖壁。

嘆爾疲駑駘﹐汗溝血不赤。終然奮外飾﹐駕馭何所益﹖我有平肩輿﹐前途猶準的。

翩翩入鳥道﹐庶脫蹉跌厄。

柴門

孤舟登瀼西﹐回首望兩崖。東城漧旱天﹐其气如焚柴。長影沒窈窕﹐餘光散唅呀。

大江蟠嵌根﹐歸海成一家。下衝割坤軸﹐竦壁攢鏌鋣。蕭颯灑秋色﹐氛昏霾日車。

峽門自此始﹐最窄容浮查。禹功翊造化﹐疏鑿就欹斜。巨渠決太古﹐眾水爲長蛇。

風煙渺吳蜀﹐舟楫通鹽麻。我今遠遊子﹐飄轉混泥沙。萬物附本性﹐約身不願奢。

茅棟蓋一牀﹐淸池有餘花。濁醪與脫粟﹐在眼無咨嗟。山荒人民少﹐地僻日夕佳。

貧病固其常﹐富貴任生涯。老於干戈際﹐宅幸蓬蓽遮。石亂上雲气﹐杉淸延月華。

賞妍又分外﹐理愜夫何誇﹖足了垂百年﹐敢居髙士差。書此豁平昔﹐回首猶暮霞。

貽華陽柳少府

系馬喬木間﹐問人野寺門。柳侯披衣笑﹐見我顏色溫。並坐石下堂﹐俯視大江奔。

火雲洗月露﹐絕壁上朝暾。自非曉相訪﹐觸熱生病根。南方六七月﹐出入異中原。

老少多暍死﹐汗逾水漿翻。俊才得之子﹐筋力不辭煩。指揮當世事﹐語及戎馬存。

涕淚濺我裳﹐悲气排帝閽。郁陶抱長策﹐義仗知者論。吾衰臥江漢﹐但愧識玙璠。

文章一小技﹐於道未爲尊。起予幸斑白﹐因是托子孫。俱客古信州﹐結廬依毀垣。

相去四五里﹐徑微山葉繁。時危挹佳士﹐況免軍旅喧。醉從趙女舞﹐歌鼓秦人盆。

子壯顧我傷﹐我歡兼淚痕。餘生如過鳥﹐故里今空村。

雷

大旱山嶽燋﹐密雲復無雨。南方瘴癘地﹐罹此農事苦。封內必舞雩﹐峽中喧擊鼓。

眞龍竟寂寞﹐土梗空俯僂。吁嗟公私病﹐稅斂缺不補。故老仰面啼﹐瘡痍向誰數﹖

暴尪或前聞﹐鞭巫非稽古。請先偃甲兵﹐處分聽人主。萬邦但各業﹐一物休盡取。

水旱其數然﹐堯湯免親睹。上天鑠金石﹐羣盜亂豺虎。二者存一端﹐愆陽不猶愈。

昨宵殷其雷﹐風過齊萬弩。復吹霾翳散﹐虛覺神靈聚。气暍腸胃融﹐汗滋衣裳污。

吾衰尢拙計﹐失望築場圃。

火

楚山經月火﹐大旱則斯舉。舊俗燒蛟龍﹐驚惶致雷雨。爆嵌魑魅泣﹐崩凍嵐陰昈。

羅落沸百泓﹐根源皆萬古。靑林一灰燼﹐雲气無處所。入夜殊赫然﹐新秋照牛女。

風吹巨焰作﹐河棹騰煙柱。勢欲焚昆侖﹐光彌焮洲渚。腥至焦長蛇﹐聲吼纏猛虎。

神物已髙飛﹐不見石與土。爾寧要謗﹝讀言﹞﹐憑此近熒侮。薄關長吏憂﹐甚昧至精主。

遠遷誰撲滅﹖將恐及環堵。流汗臥江亭﹐更深气如縷。

七月三日亭午已後較熱退晚加小涼穩睡有詩

因論壯年樂事戲呈元二十一曹長

今玆商用事﹐餘熱亦已末。衰年旅炎方﹐生意從此活。亭午減汗流﹐北鄰耐人聒。

晚風爽烏匼﹐筋力蘇摧折。閉目逾十旬﹐大江不止渴。退藏憾雨師﹐健步聞旱魃。

園蔬抱金玉﹐無以供采掇。密雲𨿽聚散﹐䢐暑終衰歇。前聖愼焚巫﹐武王親救暍。

陰陽相主客﹐時序遞回斡。灑落惟淸秋﹐昏霾一空闊。蕭蕭紫塞雁﹐南向欲行列。

欻思紅顏日﹐霜露凍階闥。胡馬挾雕弓﹐鳴弦不虛發。長釒比逐狡兔﹐突羽當滿月。

惆悵白頭吟﹐蕭條遊俠窟。臨軒望山閣﹐縹緲安可越﹖髙人煉丹砂﹐未念將朽骨。

少壯迹頗疏﹐歡娛曾倏忽。杖藜風塵際﹐老醜難剪拂。吾子得神仙﹐本是池中物。

賤夫美一睡﹐煩促嬰詞筆。

牽牛織女

牽牛出河西﹐織女處其東。萬古永相望﹐七夕誰見同﹟神光意難候﹐此事終蒙朧。

颯然精靈合﹐何必秋遂通。亭亭新妝立﹐龍駕具曾空。世人亦爲爾﹐祈請走兒童。

稱家隨丰儉﹐白屋達公宮。膳夫翊堂殿﹐鳴玉淒房櫳。曝衣徧天下﹐曳月揚微風。

蛛絲小人態﹐曲綴瓜果中。初筵裛重露﹐日出甘所終。嗟汝未嫁女﹐秉心郁忡忡。

防身動如律﹐竭力機杼中。𨿽無姑舅事﹐敢昧織作功。明明君臣契﹐咫尺或未容。

義無棄禮法﹐恩始夫婦恭。小大有佳期﹐戒之在至公。方圓苟齟齬﹐丈夫多英雄。

毒熱寄簡崔評事十六弟

大暑運金气﹐荊揚不知秋。林下有塌翼﹐水中無行舟。千室但掃地﹐閉關人事休。

老夫轉不樂﹐旅次兼百憂。蝮蛇暮偃蹇﹐空牀難暗投。炎宵惡明燭﹐況乃懷舊丘。

開襟仰內弟﹐執熱露白頭。束帶負芒刺﹐接居成阻修。何當淸霜飛﹐會子臨江樓。

載聞大易義﹐諷興詩家流。蘊藉異時輩﹐檢身非苟求。皇皇使臣體﹐信是徳業優。

楚材擇杞梓﹐漢苑歸驊驑。短章達我心﹐理爲識者籌。

殿中楊監見示張旭艸書圖

斯人已云亡﹐艸聖祕難得。乃玆煩見示﹐滿目一淒惻。悲風生微綃﹐萬里起古色。

鏘鏘鳴玉動﹐落落羣松直。連山蟠其間﹐溟湃與筆力。有練實先書﹐臨池眞盡墨。

俊拔爲之主﹐暮年思轉極。未知張王后﹐誰並百代則﹟嗚呼東吳精﹐逸气感淸識。

楊公拂篋笥﹐舒捲忘寢食。念昔揮毫端﹐不獨觀酒徳。

楊監又出畫鷹十二扇

近時馮紹正﹐能畫鷙鳥樣。明公出此圖﹐無乃傳其狀。殊姿各獨立﹐淸絕心有向。

疾禁千里馬﹐气敵萬人將。憶昔驪山宮﹐冬移含元仗。天寒大羽獵﹐此物神俱王。

當時無凡材﹐百中皆用壯。粉墨形似間﹐識者一惆悵。干戈少暇日﹐眞骨老崖嶂。

爲君除狡兔﹐會是翻睼上。

送殿中楊監赴蜀見相公

去水絕還波﹐曳云無定姿。人生在世間﹐聚散亦暫時。離別重相逢﹐偶然豈定期。

送子淸秋暮﹐風物長年悲。豪俊貴勛業﹐邦家頻出師。相公鎭梁益﹐軍事無孑遺。

解榻再見今﹐用才復擇誰﹟況子已髙位﹐爲郡得固辭。難拒供給費﹐愼哀漁奪私。

干戈未甚息﹐紀綱正所持。泛舟巨石橫﹐登陸艸露滋。山門日易久﹐當念居者思。

贈李十五丈別

峽人鳥獸居﹐其室附層顚。下臨不測江﹐中有萬里船。多病紛倚薄﹐少畱攺歲年。

絕域誰慰懷﹟開顏喜名賢。孤陋忝末親﹐等級敢比肩。人生意頗合﹐相與襟袂連。

一日兩遣僕﹐三日一共筵。揚論展寸心﹐壯筆過飛泉。玄成美價存﹐子山舊業傳。

不聞八尺軀﹐常受眾目憐。且爲辛苦行﹐蓋被生事牽。北回白帝棹﹐南入黔陽天。

汧公制方隅﹐迥出諸侯先。封內如太古﹐時危獨蕭然。淸髙金莖露﹐正直朱絲弦。

昔在堯四嶽﹐今之黃潁川。於邁恨不同﹐所思無由宣。山深水增波﹐解榻秋露懸。

客遊𨿽云久﹐主要月再圓。晨集風渚亭﹐醉操云嶠篇。丈夫貴知己﹐歡罷念歸旋。

西閣曝日

凜冽倦玄冬﹐負暄嗜飛閣。羲和流徳澤﹐顓頊愧倚薄。毛髮具自和﹐肌膚潛沃若。

太陽信深仁﹐衰气欻有托。欹傾煩注眼﹐容易收病腳。流離木杪猿﹐翩躚山顚鶴。

用知苦聚散﹐哀樂日已作。卽事會賦詩﹐人生忽如昨。古來遭喪亂﹐賢聖盡蕭索。

胡爲將暮年﹐憂世心力弱﹖

課伐木並序

課隸人伯夷﹑幸秀﹑信行等入谷斬陰木﹐人日四根止。維條伊枚﹐正直挺然。晨徵暮返﹐委積庭內。我有藩籬﹐是缺是補。載伐��﹐伊仗支持﹐則旅次於小安。山有虎﹐知禁。若恃爪牙之利﹐必昏黑樘突。夔人屋壁﹐列樹白菊﹐鏝爲墻﹐實以竹﹐示式遏。爲與虎近﹐混淪乎無良。賓客憂害馬之徒﹐苟活爲幸﹐可嘿息已。作詩示宗武誦。

長夏無所爲﹐客居課奴僕。淸晨飯其腹﹐持斧入白谷。靑冥曾巓後﹐十里斬陰木。

人肩四根已﹐亭午下山麓。尙聞丁丁聲﹐功課日各足。蒼皮成委積﹐素節相照燭。

藉汝跨小籬﹐當仗苦虛竹。空荒咆熊羆﹐乳獸待人肉。不示知禁情﹐豈惟干戈哭。

城中賢府主﹐處貴如白屋。蕭蕭理體淨﹐蜂蠆不敢毒。虎穴連裏閭﹐堤防舊風俗。

泊舟滄江岸﹐久客愼所觸。捨西崖嶠壯﹐雷雨蔚含蓄。墻宇資屢修﹐衰年怯幽獨。

爾曹輕執熱﹐爲我忍煩促。秋光近靑岑﹐季月當泛菊。報之以微寒﹐共給酒一斛。

園人送瓜

江間𨿽炎瘴﹐瓜熟亦不早﹐柏公鎭夔國﹐滯務玆一掃。食新先戰士﹐共少及溪老。

傾筐蒲鴿靑﹐滿眼顏色好。竹竿接嵌竇﹐引注來鳥道。沈浮亂水玉﹐愛惜如芝艸。

落刃嚼冰霜﹐開懷慰枯槁。許以秋蒂除﹐仍看小童抱。東陵迹蕪絕﹐楚漢休徵討。

園人非故侯﹐種此何艸艸。

信行遠修水筒

汝性不茹葷﹐淸靜僕夫內。秉心識本源﹐於事少滯礙。雲端水筒坼﹐林表山石碎。

觸熱藉子修﹐通流與廚會。往來四十里﹐荒險崖谷大。日曛驚未餐﹐貌赤愧相對。

浮瓜供老病﹐裂餅嘗所愛。於斯答恭謹﹐足以殊殿最。詎要方士符﹐何假將軍蓋﹖

行諸直如筆﹐用意崎嶇外。

槐葉冷淘

靑靑髙槐葉﹐采掇付中廚。新面來近市﹐汁滓宛相俱。入鼎資過熟﹐加餐愁欲無。

碧鮮俱照箸﹐香飯兼苞蘆。經齒冷如雪﹐勸人投此珠。願隨金馬要﹐走置錦屠蘇。

路遠思恐泥﹐興深終不渝。獻芹則小小﹐薦藻明區區。萬里露寒殿﹐開冰淸玉壺。

君王納涼晚﹐此味亦時須。

行官張望補稻畦水歸

東屯大江北﹐百頃平若案。六月靑稻多﹐千畦碧泉亂。插秧適云已﹐引澑加漑灌。

更僕往方塘﹐決渠當斷岸。公私各地著﹐浸潤無天旱。主守問家臣﹐分明見溪伴。

芊芊炯翠羽﹐剡剡生銀漢。鷗鳥鏡裏來﹐關山雪邊看。秋菇成黑米﹐精鑿傳白粲。

玉粒足晨炊﹐紅鮮任霞散。終然添旅食﹐作苦期壯觀。遺穗及眾多﹐我倉戒滋蔓。

催宗文樹雞柵

吾衰怯行邁﹐旅次展崩迫。愈風傳烏雞﹐秋卵方漫喫。自春生成者﹐隨母向百翮。

驅趁制不禁﹐喧呼山腰宅。課奴殺靑竹﹐終日憎赤幘。踏藉盤案翻﹐塞蹊使之隔﹐

墻東有隙地﹐可以樹髙柵。避熱時來歸﹐問兒所爲迹。織籠曹其內﹐令入不得擲。

稀間可突過﹐觜爪還污席。我寬螻蟻遭﹐彼免狐貉厄。應宜各長幼﹐自此均勍敵。

籠柵念有修﹐近身見損益。明明領處分﹐一一當剖析。不昧風雨晨﹐亂離減憂戚。

其流則凡鳥﹐其气心匪石。倚賴窮歲晏﹐撥煩去冰釋。未似屍鄕翁﹐拘畱蓋阡陌。

園官送菜並序

園官送菜把﹐本數日闕。矧苦苣﹑馬齒﹐掩乎嘉蔬。傷小人妒害君子﹐菜不足道也。比而作詩。

淸晨蒙菜把﹐常荷地主恩。守者愆實數﹐略有其名存。苦苣刺如鍼﹐馬齒葉亦繁。

靑靑嘉蔬色﹐埋沒在中園。園吏未足怪﹐世事固堪論。嗚呼戰伐久﹐荊棘暗長原。

乃知苦苣輩﹐傾奪蕙艸根。小人塞道路﹐爲態何喧喧。又如馬齒盛﹐气擁葵荏昏。

點染不易虞﹐絲麻雜羅紈。一經器物內﹐永掛粗刺痕。志士采紫芝﹐放歌避戎軒。

畦丁負籠至﹐感動百慮端。

上後園山腳

朱夏熱所嬰﹐淸旭步北林。小園背髙岡﹐挽葛上崎崟。曠望延駐目﹐飄散疏襟。

潛麟恨水壯﹐去翼依云深。勿謂地無疆﹐劣於山有陰。石榞徧天下﹐水陸兼浮沈。

自我登隴首﹐十年經碧岑。劍門來巫峽﹐薄倚浩至今。故園暗戎馬﹐骨肉失追尋。

時危無消息﹐老去多歸心。志士惜白日﹐久客藉黃金。敢爲蘇門嘯﹐庶作梁父吟。

驅豎子摘蒼耳

江上秋已分﹐林中瘴猶劇。畦丁告勞苦﹐無以供日夕。蓬莠獨不焦﹐野蔬暗泉石。

捲耳況療風﹐童兒且時摘。侵星驅之去﹐爛漫任遠適。放筐亭午際﹐洗剝相蒙冪。

登牀半生熟﹐下箸還小益。加點瓜薤間﹐依稀橘奴迹。亂世誅求急﹐黎民糠籺窄。

飽食復何心﹩荒哉膏粱客。富家廚肉臭﹐戰地骸骨白。寄語惡少年﹐黃金且休擲。

秋行官張望督促東渚耗稻向畢淸晨遣女奴阿稽豎子阿段往問

東渚雨今足﹐佇聞粳稻香。上天無偏頗﹐蒲稗各自長。人情見非類﹐田家戒其荒。

功夫競榾榾﹐除艸置岸旁。谷者命之本﹐客居安可忘。靑春具所務﹐勤墾免亂常。

吳牛力容易﹐並驅動莫當。丰苗亦已穊﹐雲水照方塘。有生固蔓延﹐靜一資堤防。

督領不無人﹐提攜頗在綱。荊揚風土暖﹐肅肅候微霜。尙恐主守疏﹐用心未甚臧。

淸朝遣婢僕﹐寄語諭崇岡。西成聚必散﹐不獨陵我倉。豈要仁裏譽﹐感此亂世忙。

北風吹蒹葭﹐蟋蟀近中堂。荏苒百工休﹐郁紆遲暮傷。

阻雨不得歸瀼西甘林

三伏適已過﹐驕陽化爲霖。欲歸瀼西宅﹐阻此江浦深。壞舟百板坼﹐峻岸復萬尋。

篙工初一棄﹐恐泥勞寸心。佇立東城隅﹐悵望髙飛禽。艸堂亂玄圃﹐不隔昆侖岑。

昏渾衣裳外﹐曠絕同層陰。園甘長成時﹐三寸如黃金。諸侯舊上計﹐厥貢傾千林。

邦人不足重﹐所迫豪吏侵。客居暫封殖﹐日夜偶瑤琴。虛徐五株態﹐側塞煩胸襟。

焉得輟兩足﹐杖藜出嶇嵚。條流數翠實﹐偃息歸碧潯。拂拭烏皮幾﹐喜聞樵牧音。

令兒快搔背﹐脫我頭上簪。

雨

峽云行淸曉﹐煙霧相徘徊。風吹蒼江樹﹐雨灑石壁來。淒淒生餘寒﹐殷殷兼出雷。

白谷變气候﹐朱炎安在哉﹖髙鳥濕不下﹐居人門未開。楚宮久已滅﹐幽珮爲誰哀﹖

侍臣書王夢﹐賦有冠古才。冥冥翠龍駕﹐多自巫山臺。

雨二首

靑山淡無姿﹐白露誰能數﹟片片水上云﹐蕭蕭沙中雨。殊俗狀巢居﹐曾臺俯風渚。

佳客適萬里﹐沈思情延佇。掛帆遠色外﹐驚浪滿吳楚。久陰蛟螭出﹐寇盜復幾許﹖

空山中宵陰﹐微冷先枕席。回風起淸曙﹐萬象萋已碧。落落出岫云﹐渾渾倚天石。

日假何道行﹐雨含長江白。連檣荊州船﹐有士荷矛戟。南防艸鎭慘﹐沾濕赴遠役。

羣盜下辟山﹐總戎備彊敵。水深雲光廓﹐鳴櫓各有適。漁艇息悠悠﹐夷歌負樵客。

畱滯一老翁﹐書時記朝夕。

晚登瀼上堂

故躋瀼岸髙﹐頗免崖石擁。開襟野堂豁﹐系馬林花動。雉堞粉如雲﹐山田麥無壠。

春气晚更生﹐江流靜猶湧。四序嬰我懷﹐羣盜久相踵。黎民困逆節﹐天子渴垂拱。

所思注東北﹐深峽轉修聳。衰老自成病﹐郎官未爲冗。淒其望呂葛﹐不復夢周孔。

濟世數向時﹐斯人各枯冢。楚星南天黑﹐蜀月西霧重。安得隨鳥翎﹐迫此懼將恐﹖

又上後園山腳

昔我遊山東﹐憶戲樂嶽陽。窮秋立日觀﹐矯首望八荒。朱崖著毫髮﹐碧海吹衣裳。

蓐收困用事﹐玄冥蔚彊梁。逝水自朝宗﹐鎭名各其方。平原獨憔悴﹐農力廢耕桑。

非關風露凋﹐曾是戍役傷。於時國用富﹐足以守邊疆。朝廷任猛將﹐遠奪戎馬場。

到今事反復﹐故老淚萬行。龜蒙不復見﹐況乃懷舊鄕。肺萎屬久戰﹐骨出熱中腸。

憂來杖匣劍﹐更上林北岡。瘴毒猿鳥落﹐峽幹南日黃。秋風亦已起﹐江漢始如湯。

登髙欲有往﹐蕩析川無梁。哀彼遠徵人﹐去家死路旁。不及祖父塋﹐累累冢相當。

雨

山雨不作泥﹐江云薄爲霧。晴飛半嶺鶴﹐風亂平沙樹。明滅洲景微﹐隱見巖姿露。

拘悶出門遊﹐曠絕經目趣。消中日伏枕﹐臥久塵及屨。豈無平肩輿﹐莫辧望鄕路。

兵戈浩未息﹐蛇虺反相顧。悠悠邊月破﹐鬱鬱流年度。鍼灸阻朋曹﹐糠籺對童孺。

一命須屈色﹐新知漸成故。窮荒益自卑﹐飄泊欲誰訴﹟尪羸愁應接﹐俄頃恐違迕。

浮俗何萬端﹐幽人有獨步。龐公竟獨往﹐尙子終罕遇。宿畱洞庭秋﹐天寒瀟湘素。

杖策可入舟﹐送此齒髮暮。

甘林

捨舟越西岡﹐入林解我衣。靑芻適馬性﹐好鳥知人歸。晨光映遠岫﹐夕露見日晞。

遲暮少寢食﹐淸曠喜荊扉。經過倦俗態﹐在野無所違。試問甘黎藿﹐未肯羨輕肥。

喧靜不同科﹐出處各天機。勿矜朱門是﹐陋此白屋非。明朝步鄰里﹐長老可以依。

時危賦斂數﹐脫粟爲爾揮。相攜行豆田﹐秋花靄菲菲。子實不得喫﹐貨市送王畿。

盡添軍旅用﹐迫此公家威。主人長跪問﹐戎馬何時稀﹖我衰易悲傷﹐屈指數賊圍。

勸其死王命﹐愼莫遠奮飛。

雨

行雲遞崇髙﹐飛雨靄而至。潺潺石間澑﹐汩汩松上駛。亢陽乘秋熱﹐百谷皆已棄。

皇天徳澤降﹐焦捲有生意。前雨傷卒暴﹐今雨喜容易。不可無雷霆﹐間作鼓增气。

佳聲達中宵﹐所望時一致。淸霜九月天﹐仿佛見滯穗。郊扉及我私﹐我圃日蒼翠。

恨無抱甕力﹐庶減臨江費。

種萵苣並序

旣雨已秋﹐堂下理小畦﹐隔種一兩席許萵苣﹐向二旬矣。而苣不甲坼﹐伊人莧靑靑。傷時君子或晚得微祿﹐車感軻不進。因作此詩。

陰陽一錯亂﹐驕蹇不復理。枯旱於其中﹐炎方慘如毀。植物半蹉跎﹐嘉生將已矣。

云雷欻奔命﹐師伯集所使。指麾赤白日﹐氵項洞靑光起。雨聲先已風﹐散足盡西靡。

山泉落滄江﹐霹靂猶在耳。終朝紆颯沓﹐信宿罷瀟灑。堂下可以畦﹐呼童對經始。

苣兮蔬之常﹐隨事蓺其子。破塊數席間﹐荷鋤功易止。兩旬不甲坼﹐空惜埋泥滓。

野莧迷汝來﹐宗生實於此。此輩豈無秋﹖亦蒙寒露委。翻然出地速﹐滋蔓戶庭毀。

因知邪干正﹐掩抑至沒齒。賢良𨿽得祿﹐守道不封己。擁塞敗芝蘭﹐眾多盛荊杞。

中園陷蕭艾﹐老圃永爲恥。登於白玉盤﹐藉以如霞綺。莧也無所施﹐胡顏入筐篚。

暇日小園散病將種秋菜督勒耕牛兼書觸目

不愛入州府﹐畏人嫌我眞。及乎歸茅宇﹐旁捨未曾瞋。老病忌拘束﹐應接喪精神。

江村意自放﹐林木心所欣。秋耕屬地濕﹐山雨近甚勻。冬菁飯之半﹐牛力晚來新。

深耕種數畝﹐未甚後四鄰。嘉蔬旣不一﹐名數頗具陳。荊巫非苦寒﹐采擷接靑春。

飛來兩白鶴﹐暮啄泥中芹。雄者左翮垂﹐損傷已露筋。一步再流血﹐尙經矢曾繳勤。

三步六號叫﹐志屈悲哀頻。鸞鳳不相待﹐側頸訴髙旻。杖藜俯沙渚﹐爲汝鼻酸辛。

八哀詩八首並序

傷時盜賊未息﹐興起王公﹟李公﹐嘆舊懷賢﹐終於張相國。八公前後存沒﹐遂不詮次焉。

贈司空王公思禮

司空出東夷﹐童稚刷勁翮。追隨燕薊兒﹐穎銳物不隔。服事哥舒翰﹐意無流沙磧。

未甚拔行間﹐犬戎大充斥。短小精悍姿﹐屹然彊寇敵。貫穿百萬眾﹐出入由咫尺。

馬鞍懸將首﹐甲外控鳴鏑。洗劍靑海水﹐刻銘天山石。九曲非外蕃。其王轉深壁。

飛兔不近駕﹐鷙鳥資遠擊。曉達兵家流﹐飽聞春秋癖。胸襟日沈靜﹐肅肅自有適。

潼關初潰散﹐萬乘猶辟易。偏裨無所施﹐元帥見手格。太子入朔方﹐至尊狩梁益。

胡馬纏伊洛﹐中原气甚逆。肅宗登寶位﹐塞望勢惇迫。公時徒步至﹐請罪將厚責。

際會淸河公﹐間道傳玉冊。天王拜跪畢﹐讜議果冰釋。翠華捲飛雪﹐熊虎亙阡陌。

屯兵鳳凰山﹐帳殿涇渭辟。金城賊咽喉﹐詔鎭雄所扼。禁暴淸無雙﹐爽气春淅瀝。

巷有從公歌﹐野多靑靑麥。及夫哭廟後﹐復領太原役。恐懼祿位髙﹐悵望王土窄。

不得見淸時﹐嗚呼就窀穸。永系五湖舟﹐悲甚田橫客。千秋汾晉間﹐事與雲水白。

昔觀文苑傳﹐豈述廉藺績。嗟嗟鄧大夫﹐士卒終倒戟。

故司徒李公光弼

司徒天寶末﹐北收晉陽甲。胡騎攻吾城﹐愁寂意不愜。人安若泰山﹐薊北斷右脇。

朔方气乃蘇﹐黎首見帝業。二宮泣西郊﹐九廟起頹壓。未散河陽卒﹐思明僞臣妾。

復自碣石來﹐火焚乾坤獵。髙視笑祿山﹐公又大獻捷。異王冊崇勛﹐小敵信所怯。

擁兵鎭河汴﹐千里初妥帖。靑蠅紛營營﹐風雨秋一葉。內省未入朝﹐死淚終映睫。

大屋去髙棟﹐長城掃遺堞。平生白羽扇﹐零落蛟龍匣。雅望與英姿﹐惻愴槐裏接。

三軍晦光彩﹐烈士痛稠疊。直筆在史臣﹐將來洗箱篋。吾思哭孤冢﹐南紀阻歸楫。

扶顚永蕭條﹐未濟失利涉。疲苶竟何人﹖灑涕巴東峽。

贈左僕射鄭國公嚴公武

鄭公瑚璉器﹐華嶽金天晶。昔在童子日﹐已聞老成名。嶷然大賢後﹐復見秀骨淸。

開口取將相﹐小心事友生。閱書百紙盡﹐落筆四座驚。歷職匪父任﹐嫉邪常力爭。

漢儀尙整肅﹐胡騎忽縱橫。飛傳自河隴﹐逢人問公卿。不知萬乘出﹐雪涕風悲鳴。

受詞劍閣道﹐謁帝蕭關城。寂寞雲臺杖﹐飄�沙塞旌。江山少使者﹐笳鼓凝皇情。

壯士血相視﹐忠臣气不平。密論貞觀體﹐揮發岐陽徵。感激動四極﹐聯翩收二京。

西郊牛酒再﹐原廟丹靑明。匡汲俄寵辱﹐衛霍竟哀榮。四登會府地﹐三掌華陽兵。

京兆空柳色﹐尙書無履聲。羣鳥自朝夕﹐白馬休橫行。諸葛蜀人愛﹐文翁儒化成。

公來雪山重﹐公去雪山輕。記室得何遜﹐韜鈐延子荊。四郊失壁壘﹐虛館開逢迎。

堂上指圖畫﹐軍中吹玉笙。豈無成都酒﹖憂國只細傾。時觀錦水釣﹐問俗終相並。

意待犬戎滅﹐人藏紅粟盈。以玆報主願﹐庶或裨世程。炯炯一心在﹐沈沈二豎嬰。

顏回竟短折﹐賈誼徒忠貞。飛旐出江漢﹐孤舟轉荊衡。虛無馬融笛﹐悵望龍驤塋。

空餘老賓客﹐身上愧簪纓。

贈太子太師汝陽郡王�

汝陽讓帝子﹐眉宇眞天人。虯髯似太宗﹐色映塞外春。往者開元中﹐主恩視遇頻。

出入獨非時﹐禮畢見羣臣。愛其謹潔極﹐倍此骨肉親。從容聽朝後﹐或在風雪晨。

忽思格猛獸﹐苑囿騰淸塵。羽旗動若一﹐萬馬肅馬先馬先。詔王來射雁﹐拜命已挺身。

箭出飛鞚內﹐上又回翠麟。翻然紫塞翮﹐下拂明月輪。胡人𨿽獲多﹐天笑不爲新。

王每中一物﹐手自與金銀。袖中諫獵書﹐扣馬久上陳。竟無銜橛虞﹐聖聰矧多仁。

官免供給費﹐水有在藻鱗。匪惟帝老大﹐皆是王忠勤。晚年務置醴﹐門引申白賓。

道大容無能﹐永懷侍芳茵。好學尙貞烈﹐義形必沾巾。揮翰綺繡揚﹐篇什若有神。

川廣不可溯﹐墓久狐兔鄰。宛彼漢中郡﹐文雅見天倫。何以開我悲﹐泛舟俱遠津。

溫溫昔風味﹐少壯已書紳。舊遊易磨滅﹐衰謝增酸辛。

贈祕書監江夏李公邕

長嘯宇宙間﹐髙才日陵替。古人不可見﹐前輩復誰繼﹟憶昔李公存﹐詞林有根柢。

聲華當健筆﹐灑落富淸制。風流散金石﹐追琢山嶽銳。情窮造化理﹐學貫天人際。

干謁走其門﹐碑版照四裔。各滿深望還﹐森然起凡例。蕭蕭白楊路﹐洞徹寶珠惠。

龍宮塔廟湧﹐浩劫浮雲衛。宗儒俎豆事﹐故吏去思計。眄睞已皆虛﹐跋涉曾不泥。

向來映當時﹐豈獨勸後世。丰屋珊瑚鉤﹐騏礯織成罽。紫驑隨劍幾﹐義取無虛歲。

分宅脫驂間﹐感激懷未濟。眾歸賙給美﹐擺落多藏穢。獨步四十年﹐風聽九臯唳。

嗚呼江夏姿﹐竟掩宣尼袂。往者武后朝﹐引用多寵嬖。否臧太常議﹐面折二張勢。

衰俗凜生風﹐拂蕩秋旻霽。忠貞負冤恨﹐宮闕深旒綴。放逐早聯翩﹐低垂困炎厲。

日斜鵬鳥入﹐魂斷蒼梧帝。榮枯走不暇﹐星駕無安稅。幾分漢廷竹﹐夙擁文侯篲。

終悲洛陽獄﹐事近小臣敝。禍階初負謗﹐易力何深嚌。伊昔臨淄亭﹐酒酣托末契。

重敍東都別﹐朝陰攺軒砌。論文到崔蘇﹐指盡流水逝。近伏盈川雄﹐未甘特進麗。

是非張相國﹐相扼一危脆。爭名古豈然﹐鍵捷欻不閉。例及吾家詩﹐曠懷掃氛翳。

慷慨嗣眞作﹐咨嗟玉山桂。鐘律儼髙懸﹐鯤鯨噴迢磞。坡陀靑州血﹐蕪沒汶陽瘞。

哀贈竟蕭條﹐恩波延揭厲。子孫存如綫﹐舊客舟凝滯。君臣尙論兵﹐將帥接燕薊。

朗詠六公篇﹐憂來豁蒙蔽。

故祕書少監武功蘇公源明

武功少也孤﹐徒步客徐兗。讀書東嶽中﹐十載考墳典。時下萊蕪郭﹐忍饑浮雲山獻。

負米晚爲身﹐每食臉必泫。夜字照�薪﹐垢衣生碧蘚。庶以勤苦志﹐報玆劬勞顯。

學蔚醇儒姿﹐文包舊史善。灑落辭幽人﹐歸來潛京輦。射君東堂策﹐宗匠集精選。

制可題未幹﹐乙科已大闡。文章日自負﹐吏祿亦累踐。晨趨閶闔內﹐足踏宿昔趼。

一麾出守還﹐黃屋朔風捲。不暇陪八駿﹐虜庭悲所遣。平生滿樽酒﹐斷此朋知展。

憂憤病二秋﹐有恨石可轉。肅宗復社稷﹐得無逆順辧。範曄顧其兒﹐李斯憶黃犬。

祕書茂松意﹐溟漲本末淺。靑熒芙蓉劍﹐犀兕豈獨專刂。反爲後輩褻﹐予實若懷緬。

煌煌齋房芝﹐事絕萬手搴。垂之俟來者﹐正始徵勸勉。不要懸黃金﹐胡爲投乳磢。

結交三十載﹐吾與誰遊衍﹖滎陽復冥寞﹐罪罟已橫罥。嗚呼子逝日﹐始泰則終蹇。

長安米萬錢﹐凋喪盡余喘。戰伐何當解﹐歸帆阻淸沔。尙纏漳水疾﹐永負蒿裏餞。

故著作郎貶臺州司戶滎陽鄭公虔�

居鳥至魯門﹐不識鐘鼓饗。孔翠望赤霄﹐愁思雕籠養。滎陽冠眾儒﹐早聞名公賞。

地崇士大夫﹐況乃气精爽。天然生知姿﹐學立遊夏上。神農極闕漏﹐黃石愧師長。

藥纂西極名﹐兵流指諸掌。貫穿無遺恨﹐薈蕞何技癢。圭臬星經奧﹐虫篆丹靑廣。

子云窺未徧﹐方朔諧太枉。神翰顧不一﹐體變鐘兼兩。文傳天下口﹐大字猶在榜。

昔獻書畫圖﹐新詩亦俱往。滄洲動玉陛﹐宣鶴誤一響。三絕自禦題﹐四方尢所仰。

嗜酒益疏放﹐彈琴視天壤。形骸實土木﹐親近惟幾杖。未曾寄官曹﹐突兀倚書幌。

晚就蕓香閣﹐胡塵昏坱莽。反覆歸聖朝﹐點染無滌蕩。老蒙臺州掾﹐泛泛浙江槳。

履穿四明雪﹐饑拾楢溪橡。空聞紫芝歌﹐不見杏壇丈。天長眺東南﹐秋色余魍魎。

別離慘至今﹐斑白徒懷曩。春深秦山秀﹐葉墜淸渭朗。劇談王侯門﹐野稅林下鞅。

操紙終夕酣﹐時物集遐想。詞場竟疏闊﹐平昔濫吹獎。百年見存沒﹐牢落吾安放。

蕭條阮咸在﹐出處同世网。他日訪江樓﹐含淒述飄蕩。

故右僕射相國張公九齡

相國生南紀﹐金璞無畱礦。仙鶴下人間﹐獨立霜毛整。矯然江海思﹐復與雲路永。

寂寞想上階﹐未遑等箕潁。上君白玉堂﹐倚君金華省。碣石歲崢嶸﹐天地日蛙黽。

退食吟大庭﹐何心記榛梗。骨驚畏曩哲﹐鬒變負人境。𨿽蒙換蟬冠﹐右地恧多幸。

敢忘二疏歸﹐痛迫蘇耽井。紫綬映暮年﹐荊州謝所領。庾公興不淺﹐黃霸鎭每靜。

賓客引調同﹐諷詠在務屏。詩罷地有餘﹐篇終語淸省。一陽發陰管﹐淑气含公鼎。

乃知君子心﹐用才文章境。散帙起翠螭﹐倚薄巫廬並。綺麗玄暉擁﹐箋誄任昉騁。

自我一家則﹐未缺隻字警。千秋滄海南﹐名系朱鳥影。歸老守故林﹐戀闕悄延頸。

波濤良史筆﹐蕪絕大庾嶺。向時禮數隔﹐制作難上請。再讀徐孺碑﹐猶思理煙艇。

寫懷二首

勞生共乾坤﹐何處異風俗﹟冉冉自趨競﹐行行見羈束。無貴賤不悲﹐無富貧亦足。

萬古一骸骨﹐鄰家遞歌哭。鄙夫到巫峽﹐三歲如轉燭。全命甘畱滯﹐忘情任榮辱。

朝班及暮齒﹐日給還脫粟。編蓬石城東﹐采藥山北谷。用心霜雪間﹐不必條蔓綠。

非關故安排﹐曾是順幽獨。達士如弦直﹐小人似鉤曲。曲直我不知﹐負暄候樵牧。

夜深坐南軒﹐明月照我膝。驚風翻河漢﹐梁棟已出日。羣生各一宿﹐飛動自儔匹。

吾亦驅其兒﹐營營爲私實。天寒行旅稀﹐歲暮日月疾。榮名忽中人﹐世亂如蟣虱。

古者三皇前﹐滿腹志願畢。胡爲有結繩﹐陷此膠與漆。禍首燧人氏﹐厲階董狐筆。

君看燈燭張﹐轉使飛蛾密。放神八極外﹐俯仰俱蕭瑟。終契如往還﹐得匪合仙術。

往在

往在西京日﹐胡來滿彤宮。中宵焚九廟﹐云漢爲之紅。解瓦飛十里﹐糸惠帷紛曾空。

疚心惜木主﹐一一灰悲風。合昏排鐵騎﹐淸旭散錦馬蒙。賊臣表逆節﹐相賀以成功。

是時妃嬪戮﹐連爲糞土叢。當寧陷玉座﹐白間剝畫虫。不知二聖處﹐私泣百歲翁。

車駕旣云還﹐楹桷欻穹崇。故老復涕泗﹐祠堂樹椅桐。宏壯不如初﹐已見帝力雄。

前春禮郊廟﹐祀事親聖躬。微軀忝近臣﹐景從陪羣公。登階捧玉冊﹐峨冕耿金鐘。

侍祠恧先露﹐掖垣邇濯龍。天子惟孝孫﹐五雲起九重。鏡奩換粉黛﹐翠羽猶蔥朧。

前者厭羯胡﹐後來遭犬戎。俎豆腐膻肉﹐罘罳行角弓。安得自西極﹐申命空山東。

盡驅詣闕下﹐士庶塞關中。主將曉逆順﹐元元歸始終。一朝自罪己﹐萬里車書通。

鋒鏑供鋤犁﹐徵戍聽所從。冗官各復業﹐土著還力農。君臣節儉足﹐朝野歡呼同。

中興似國初﹐繼體如太宗。端拱納諫諍﹐和風日沖融。赤墀櫻桃枝﹐隱映銀絲籠。

千春薦陵寢﹐永永垂無窮。京都不再火﹐涇渭開愁容。歸號故松柏﹐老去苦飄蓬。

昔遊

昔者與髙李﹐晚登單父臺。寒蕪際碣石﹐萬里風雲來。桑柘葉如雨﹐飛藿去徘徊。

淸霜大澤凍﹐禽獸有餘哀。是時倉廩實﹐洞達寰區開。猛士思滅胡﹐將帥望三臺。

君王無所惜﹐駕馭英雄材。幽燕盛用武﹐供給亦勞哉。吳門轉粟帛﹐泛海陵蓬萊。

肉食三十萬﹐獵射起黃埃。隔河憶長眺﹐靑歲已摧頹。不及少年日﹐無復故人杯。

賦詩獨流涕﹐亂世想賢才。有能市駿骨﹐莫恨少龍媒。商山議得失﹐蜀主脫嫌猜。

呂尙封國邑﹐傅說已鹽梅。景晏楚山深﹐水鶴去低回。龐公任本性﹐攜子臥蒼苔。

壯遊

往昔十四五﹐出遊翰墨場。斯文崔魏徒﹐以我似班揚。七齡思卽壯﹐開口詠鳳凰。

九齡書大字﹐有作成一囊。性豪業嗜酒﹐嫉惡懷剛腸。脫略小時輩﹐結交皆老蒼。

飲酣視八極﹐俗物都茫茫。東去姑蘇臺﹐已具浮海航。到今有遺恨﹐不得窮扶桑。

王謝風流遠﹐闔廬丘墓荒。劍池石壁仄﹐長洲荷芰香。嵯峨閶門北﹐淸廟映回塘。

每趨吳太伯﹐撫事淚浪浪。枕戈憶句踐﹐渡浙想秦皇。蒸魚聞匕首﹐除道哂要章。

越女天下白﹐鑑湖五月涼。剡溪蘊秀異﹐欲罷不能忘。歸帆拂天姥﹐中歲貢舊鄕。

气劘屈賈壘﹐目短曹劉墻。忤下考功第﹐獨辭京尹堂。放蕩齊趙間﹐裘馬頗淸狂。

春歌叢臺上﹐冬獵靑丘旁。呼鷹皂櫪林﹐逐獸云雪岡。射飛曾縱鞚﹐引臂落秋鳥鶬。

蘇侯據鞍喜﹐忽如攜葛彊。快意八九年﹐西歸到咸陽。許與必詞伯﹐賞遊實賢王。

曳裾置醴地﹐奏賦入明光。天子廢食召﹐羣公會軒裳。脫身無所愛﹐痛飲信行藏。

黑貂不免敝﹐斑鬢兀稱觴。杜曲晚耆舊﹐四郊多白楊。坐深鄕黨敬﹐日覺死生忙。

朱門任傾奪﹐赤族疊罹殃。國馬竭粟豆﹐官雞輸稻粱。舉隅見煩費﹐引古惜興亡。

河朔風塵起﹐岷山行幸長。兩宮各警蹕﹐萬里遙相望。崆峒殺气黑﹐少海旌旗黃。

禹功亦命子﹐涿鹿親戎行。翠華擁英嶽﹐螭虎啖豺狼﹐爪牙一不中﹐胡兵更陸梁。

大軍載艸艸﹐凋瘵滿膏肓。備員竊補衮﹐憂憤心飛揚。上感九廟焚﹐下憫萬民瘡。

斯時伏靑蒲﹐廷爭守禦牀。君辱敢愛死﹐赫怒幸無傷。聖哲體仁恕﹐宇縣復小康。

哭廟灰燼中﹐鼻酸朝未央。小臣議論絕﹐老病客殊方。鬱鬱苦不展﹐羽翮困低昂。

秋風動哀壑﹐碧蕙捐微芳。之推避賞從﹐漁父濯滄浪。榮華敵勛業﹐歲暮有嚴霜。

吾觀鴟夷子﹐才格出尋常。羣凶逆未定﹐側佇英俊翔。

遣懷

昔我遊宋中﹐惟梁孝王都。名今陳畱亞﹐劇則貝魏俱。邑中九萬家﹐髙棟照通衢。

舟車半天下﹐主客多歡娛。白刃讎不義﹐黃金傾有無。殺人紅塵裏﹐報答在斯須。

憶與髙李輩﹐論交入酒壚。兩公壯藻思﹐得我色敷腴。气酣登吹臺﹐懷古視平蕪。

芒碭云一去﹐雁鶩空相呼。先帝正好武。寰海未凋枯﹐猛將收西域﹐長戟破林胡。

百萬攻一城﹐獻捷不云輸。組練棄如泥﹐尺土負百夫。拓境功未已﹐無和辭大鑪。

亂離朋友盡﹐合沓歲月䢐。吾衰將焉托﹐存沒再嗚呼。蕭條益堪愧﹐獨在天一隅。

乘黃已去矣﹐凡馬徒區區﹐不復見顏鮑﹐系舟臥荊巫。臨飧吐更食﹐常恐違撫孤。

同元使君舂陵行並序

覽道州元使君結《舂陵行》兼《賊退後示官吏作》二首﹐志之曰﹕當天子分憂之地﹐效漢官良吏之目。今盜賊未息﹐知民疾苦﹐得結輩十數公﹐落落然參錯天下爲邦伯﹐萬物吐气﹐天下少安可得矣。不意復見比興體制﹐微婉頓挫之詞。感而有詩﹐增諸卷軸﹐簡知我者﹐不必寄元。

遭亂髮盡白﹐轉衰病相嬰。沈綿盜賊際﹐狼狽江漢行。嘆時藥力薄﹐爲客羸瘵成。

吾人詩家秀﹐博采世上名。粲粲元道州。前聖畏後生。觀乎舂陵作﹐欻見俊哲情。

復覽賊退篇﹐結也實國楨。賈誼昔流慟﹐匡衡常引經。道州憂黎庶﹐詞气浩縱橫。

兩章對秋月﹐一字偕華星。致君唐虞際﹐純朴憶大庭。何時降璽書﹐用爾爲丹靑。

獄訟永衰息﹐豈惟偃甲兵。淒惻念誅求﹐薄斂近休明。乃知正人意﹐不苟飛長纓。

涼飆振南嶽﹐之子寵若驚。色阻金印大﹐興含滄浪淸。我多長卿病﹐日夕思朝廷。

肺枯渴太甚﹐漂泊公孫城。呼兒具紙筆﹐隱幾臨軒楹。作詩呻吟內﹐墨淡字欹傾。

感彼危苦詞﹐庶幾知者聽。

覽柏中允兼子侄數人除官制詞因述父子兄弟四美載歌絲綸

紛然喪亂際﹐見此忠孝門。蜀中寇亦甚﹐柏氏功彌存。深誠補王室﹐戮力自元昆。

三止錦江沸﹐獨淸玉壘昏。髙名入竹帛﹐新渥照乾坤。子弟先卒伍﹐芝蘭疊玙璠。

同心注師律﹐灑血在戎軒。絲綸實具載﹐紱冕已殊恩。奉公舉骨肉﹐誅叛經寒溫。

金甲雪猶凍﹐朱旗塵不翻。每聞戰場說﹐欻激懦气奔。聖主國多盜﹐賢臣官則尊。

方當節鉞用﹐必絕祲沴根。吾病日回首﹐雲臺誰再論﹖作歌挹盛事﹐推轂期孤�。

聽楊氏歌

佳人絕代歌﹐獨立發皓齒。滿堂慘不樂﹐響下淸虛裏。江城帶素月﹐況乃淸夜起。

老夫悲暮年﹐壯士淚如水。玉杯久寂寞﹐金管迷宮徵。勿云聽者疲﹐愚智心盡死。

古來傑出士﹐豈待一知己﹖吾聞昔秦靑﹐傾側天下耳。

奉酬薛十二丈判官見贈

忽忽峽中睡﹐悲風方一醒。西來有好鳥﹐爲我下靑冥。羽毛淨白雪﹐慘淡飛雲汀。

旣蒙主人顧﹐舉翮唳孤亭。持以比佳士﹐及此慰揚舲。淸文動哀玉﹐見道發新硎。

欲學鴟夷子﹐待勒燕山銘。誰重斷蛇劍﹐致君君未聽。志在麒麟閣﹐無事雲母屏。

卓氏近新寡﹐豪家朱門扃。相如才調逸﹐銀漢會雙星。客來洗粉黛﹐日暮拾流螢。

不是無膏火﹐勸郎勤六經。老夫自汲澗﹐野水日泠泠。我嘆黑頭白﹐君看銀印靑。

臥病識山鬼﹐爲農知地形。誰矜坐錦帳﹐苦厭食魚鮏。東西兩岸坼﹐橫水注滄溟。

碧色忽惆悵﹐風雷搜百靈。空中右白虎﹐赤節引娉婷。自云帝裏女﹐噀雨鳳凰翎。

襄王薄行迹﹐莫學冷如丁。千秋一拭淚﹐夢覺有微馨。人生相感動﹐金石兩靑熒。

丈人但安坐﹐休辧渭與涇。龍蛇尙格鬥﹐灑血暗郊坰。吾聞聰明主﹐治國用輕刑。

銷兵鑄農器﹐今古歲方寧。文王日儉徳﹐俊�始盈庭。榮華貴少壯﹐豈食楚江萍。

別李義

神堯十八子﹐十七王其門。道國洎舒國﹐督惟親弟昆。中外貴賤殊﹐余亦忝諸孫。

丈人嗣三葉﹐之子白玉溫。道國繼徳業﹐請從丈人論。丈人領宗卿﹐肅穆古制惇。

先朝納諫諍﹐直气橫乾坤。子建文筆壯﹐河間經術存。爾克富詩禮﹐骨淸慮不喧。

洗然遇知己﹐談論淮湖奔。憶昔初見時﹐小襦繡芳蓀。長成忽會面﹐慰我久疾魂。

三峽春冬交﹐江山雲霧昏。正宜且聚集﹐恨此當離樽。莫怪執杯遲﹐我衰涕唾煩。

重問子何之﹖西上岷江源。願子少干謁﹐蜀都足戎軒。誤失將帥意﹐不如親故恩。

少年早歸來﹐梅花已飛翻。努力愼風水﹐豈惟數盤飧。猛虎臥在岸﹐蛟螭出無痕。

王子自愛惜﹐老夫困石根。生別古所嗟﹐發聲爲爾吞。

送髙司直尋封閬州

丹雀銜書來﹐暮棲何鄕樹。驊驑事天子﹐辛苦在道路。司直非冗官﹐荒山甚無趣。

借問泛舟人﹐胡爲入雲霧。與子姻婭間﹐旣親亦有故。萬里長江邊﹐邂逅一相遇。

長卿消渴再﹐公幹沈綿屢。淸談慰老夫﹐開卷得佳句。時見文章士﹐欣然淡情素。

伏枕聞別離﹐疇能忍漂寓。良會苦短促﹐溪行水奔注。熊羆咆空林﹐遊子愼馳騖。

西謁巴中侯﹐艱險如跬步。主人不世才﹐先帝常特顧。拔爲天軍佐﹐崇大王法度。

淮海生淸風﹐南翁尙思慕。公宮造廣廈﹐木石乃無數。初聞伐松柏﹐猶臥天一柱。

我瘦書不成﹐成字讀亦誤。爲我問故人﹐勞心練徵戍。

贈蘇四徯

異縣昔同遊﹐各云厭轉蓬。別離已五年﹐尙在行李中。戎馬日衰息﹐乘輿安九重。

有才何棲棲﹐將老委所窮。爲郎未爲賤﹐其柰疾病攻。子何面黧黑﹐不得豁心胸。

巴蜀倦剽掠﹐下愚成土風。幽薊已削平﹐荒徼尙彎弓。斯人脫身來﹐豈非吾道東。

乾坤𨿽寬大﹐所適裝囊空。肉食哂菜色﹐少壯欺老翁。況乃主客間﹐古來逼側同。

君今下荊揚﹐獨帆如飛鴻。二州豪俠場﹐人馬皆自雄。一請甘饑寒﹐再請甘養蒙。

寄薛三郎中

人生無賢愚﹐飄�若埃塵。自非得神仙﹐誰免危其身。與子俱白頭﹐役役常苦辛。

𨿽爲尙書郎﹐不及村野人。憶昔村野人﹐其樂難具陳。藹藹桑麻交﹐公侯爲等倫。

天未厭戎馬﹐我輩本常貧。子尙客荊州﹐我亦滯江濱。峽中一臥病﹐瘧癘終冬春。

春復加肺气﹐此病蓋有因。早歲與蘇鄭﹐痛飲情相親。二公化爲土﹐嗜酒不失眞。

余今委修短﹐豈得恨命屯。聞子心甚壯﹐所過信席珍。上馬不用扶﹐每扶必怒瞋。

賦詩賓客間﹐揮灑動八垠。乃知蓋代手﹐才力老益神。靑艸洞庭湖﹐東浮滄海漘。

君山可避暑﹐況足采白�。子豈無扁舟﹐往復江漢津。我未下瞿塘﹐空念禹功勤。

聽說松門峽﹐吐藥攬衣巾。髙秋卻束帶﹐鼓枻視靑旻。鳳池日澄碧﹐濟濟多士新。

余病不能起﹐健者勿逡巡。上有明哲君﹐下有行化臣。

宿靑溪驛奉懷張員外十五兄之緒

漾舟千山內﹐日入泊枉渚。我生本飄飄﹐今復在何許。石根靑楓林﹐猿鳥聚儔侶。

月明遊子靜﹐畏虎不得語。中夜懷友朋﹐乾坤此深阻。浩蕩前後間﹐佳期付荊楚。

敬寄族弟唐十八使君

與君陶唐後﹐盛族多其人。聖賢冠史籍﹐枝派羅源津。在今气磊落﹐巧僞莫敢親。

介立實吾弟﹐濟時肯殺身。物白諱受玷﹐行髙無污眞。得罪永泰末﹐放之五溪濱。

鸞鳳有鎩翮﹐先儒曾抱麟。雷霆劈長松﹐骨大卻生筋。一失不足傷﹐念子孰自珍。

泊舟楚宮岸﹐戀闕浩酸辛。除名配淸江﹐厥土巫峽鄰。登陸將首途﹐筆札枉所申。

歸朝跼病肺﹐敍舊思重陳。春風洪濤壯﹐谷轉頗彌旬。我能泛中流﹐搪突鼉獺瞋。

長年已省舵﹐慰此貞良臣。

北風

北風破南極﹐朱鳳日威垂。洞庭秋欲雪﹐鴻雁將安歸。十年殺气盛﹐六合人煙稀。

吾慕漢初老﹐時淸猶茹芝。

客從

客從南溟來﹐遺我泉客珠。珠中有隱字﹐欲辧不成書。緘之篋笥久﹐以俟公家須。

開視化爲血﹐哀今徵斂無。

白馬

白馬東北來﹐空鞍貫雙箭。可憐馬上郎﹐意气今誰見。近時主將戮﹐中夜商於戰。

喪亂死多門﹐嗚呼淚如霰。

別董廷頁

窮冬急風水﹐逆浪開帆難。士子甘旨闕﹐不知道裏寒。有求彼樂土﹐南適小長安。

到我舟楫去﹐覺君衣裳單。素聞趙公節﹐兼盡賓主歡。已結門廬望﹐無令霜雪殘。

老夫纜亦解﹐脫粟朝未餐。飄蕩兵甲際﹐幾時懷抱寬。漢陽頗寧靜﹐峴首試考槃。

當念著白帽﹐采薇靑雲端。

送重表侄王砅評事使南海

我之曾祖姑﹐爾之髙祖母。爾祖未顯時﹐歸爲尙書婦。隋朝大業末﹐房杜俱交友。

長者來在門﹐荒年自糊口。家貧無供給﹐客位但箕帚。俄頃羞頗珍﹐寂寥人散後。

入怪鬢髮空﹐吁嗟爲之久。自陳剪髻鬟﹐鬻市充杯酒。上雲天下亂﹐宜與英俊厚。

向竊窺數公﹐經綸亦俱有。次問最少年﹐虯髯十八九。子等成大名。皆因此人手。

下云風雲合﹐龍虎一吟吼。願展丈夫雄﹐得辭兒女醜。秦王時在坐﹐眞气驚戶牖。

及乎貞觀初﹐尙書踐臺斗。夫人常肩輿﹐上殿稱萬壽。六宮師柔順﹐法則化妃後。

至尊均嫂叔﹐盛事垂不朽。鳳雛無凡毛﹐五色非爾曹。往者胡作逆﹐乾坤沸嗷嗷。

吾客左馮翊﹐爾家同遁逃。爭奪至徒步﹐塊獨委蓬蒿。逗畱熱爾腸﹐十里卻呼號。

自下所騎馬﹐右持腰間刀。左牽紫遊韁﹐飛走使我髙。苟活到今日﹐寸心銘佩牢。

亂離又聚散﹐宿夕恨滔滔。水花笑白首﹐春艸隨靑袍。廷評近要津﹐節制收英髦。

北驅漢陽傳﹐南泛上瀧舠。家聲肯墜地﹐利器當秋毫。番禺親賢領﹐籌運神功操。

大夫出盧宋﹐寶貝休脂膏。洞主降接武﹐海胡舶千艘。我欲就丹砂﹐跋涉覺身勞。

安能陷糞土。有志乘鯨鰲。或驂鸞騰天﹐聊作鶴鳴臯。

詠懷二首

人生貴是男﹐丈夫重天機。未達善一身﹐得志行所爲。嗟余竟坎坷﹐將老逢艱危。

胡雛逼神器﹐逆節同所歸。河雒化爲血﹐公侯艸間啼。西京復陷沒﹐翠蓋蒙塵飛。

萬姓悲赤子﹐兩宮棄紫微。倏忽向二紀﹐姦雄多是非。本朝再樹立﹐未及貞觀時。

日給在軍儲﹐上官督有司。髙賢迫形勢﹐豈暇相扶持。疲苶苟懷策﹐棲屑無所施。

先王實罪己﹐愁痛正爲玆。歲月不我與﹐蹉跎病於斯。夜看酆城气﹐回首蛟龍池。

齒髮已自料﹐意深陳苦詞。

邦危壞法則﹐聖遠益愁慕。飄搖桂水遊﹐悵望蒼梧暮。潛魚不銜鉤﹐走鹿無反顧。

皦皦幽曠心﹐拳拳異平素。衣食相拘閡﹐朋知限流寓。風濤上春沙﹐千里侵江樹。

逆行少吉日﹐時節空復度。井竈任塵埃﹐舟航煩數具。牽纏加老病﹐瑣細隘俗務。

萬古一死生﹐胡爲足名數。多憂污桃源﹐拙計泥銅柱。未辭炎瘴毒﹐擺落跋涉懼。

虎狼窺中原﹐焉得所歷住。葛洪及許靖﹐避世常此路。賢愚誠等差﹐自愛各馳騖。

羸瘠且如何﹐魄奪鍼灸屢。擁滯僮僕慵﹐稽畱篙師怒。終當掛帆席﹐天意難告訴。

南爲祝融客﹐勉彊親杖屨。結托老人星﹐羅浮展衰步。

送顧八分文學適洪吉州

中郎石經後﹐八分蓋憔悴。顧侯運鑪錘﹐筆力破餘地。昔在開元中﹐韓蔡同��。

玄宗妙其書﹐是以數子至。禦札早流傳﹐揄揚非造次。三人並入直﹐恩澤各不二。

顧於韓蔡內﹐辧眼工小字。分日示諸王﹐鉤深法更祕。文學與我遊﹐蕭疏外聲利。

追隨二十載﹐浩蕩長安醉。髙歌卿相宅﹐文翰飛省寺。視我揚馬間﹐白首不相棄。

驊驑入窮巷﹐必脫黃金轡。一論朋友難﹐遲暮敢失墜。古來事反覆﹐相見橫涕泗。

向者玉珂人﹐誰是靑雲器。才盡傷形體﹐病渴污官位。故舊獨依然﹐時危話顚躓。

我甘多病老﹐子負憂世志。胡爲困衣食﹐顏色少稱遂。遠作辛苦行﹐順從眾多意。

舟楫無根蒂﹐蛟鼉好爲祟。況兼水賊繁﹐特戒風飆駛。崩騰戎馬際﹐往往殺長吏。

子幹東諸侯﹐勸勉防縱恣。邦以民爲本﹐魚饑費香餌。請哀瘡痍深﹐告訴皇華使。

使臣精所擇﹐進徳知歷試。惻隱誅求情﹐固應賢愚異。列士惡苟得﹐俊傑思自致。

贈子猛虎行﹐出郊載酸鼻。

上水遣懷

我衰太平時﹐身病戎馬后。蹭蹬多拙爲﹐安得不皓首。驅馳四海內﹐童稚日糊口。

但遇新少年﹐少逢舊親友。低顏下色地﹐故人知善誘。後生血气豪﹐舉動見老醜。

窮迫挫曩懷﹐常如中風走。一紀出西蜀﹐於今向南斗。孤舟亂春華﹐暮齒依蒲柳。

冥冥九疑葬﹐聖者骨亦朽。蹉跎陶唐人﹐鞭撻日月久。中間屈賈輩﹐讒毀竟自取。

郁沒二悲魂﹐蕭條猶在否。崷山卒淸湘石﹐逆行雜林藪。篙工密逞巧﹐气若酣杯酒。

歌謳互激遠﹐回斡明授受。善知應觸類﹐各借穎脫手。古來經濟才﹐何事獨罕有。

蒼蒼眾色晚﹐熊掛玄蛇吼。黃羆在樹顚﹐正爲羣虎守。羸骸將何適。履險顏益厚。

庶與達者論﹐吞聲混瑕垢。

遣遇

磬折辭主人﹐開帆駕洪濤。春水滿南國﹐朱崖云日髙。舟子廢寢食﹐飄風爭所操。

我行匪利涉﹐謝爾從者勞。石間采蕨女﹐鬻菜輸官曹。丈夫死百役﹐暮返空村號。

聞見事略同﹐刻剝及錐刀。貴入豈不仁﹐視汝如莠蒿。索錢多門戶﹐喪亂紛嗷嗷。

柰何黠吏徒﹐漁奪成逋逃。自喜遂生理﹐花時甘縕袍。

解憂

減米散同舟﹐路難思共濟。向來雲濤盤﹐眾力亦不細。呀坑瞥眼過﹐飛櫓本無蒂。

得失瞬息間﹐致遠宜恐泥。百慮視安危﹐分明曩賢計。玆理庶可廣﹐拳拳期勿替。

宿鑿石浦

早宿賓從勞﹐仲春江山麗。飄風過無時﹐舟楫敢不系。回塘淡暮色﹐日沒眾星嘒。

缺月殊未生﹐靑燈死分翳。窮途多俊異﹐亂世少恩惠。鄙夫亦放蕩﹐艸艸頻卒歲。

斯文憂患余﹐聖哲垂彖系。

早行

歌哭俱在曉﹐行邁有期程。孤舟似昨日﹐聞見同一聲。飛鳥數求食﹐潛魚亦獨驚。

前王作网罟﹐設法害生成。碧藻非不茂﹐髙帆終日徵。干戈未揖讓﹐崩迫開其情。

過津口

南嶽自玆近﹐湘流東逝深。和風引桂楫﹐春日漲云岑。回首過津口﹐而多楓樹林。

白魚困密网﹐黃鳥喧嘉音。物微限通塞﹐惻隱仁者心。甕余不盡酒﹐膝有無聲琴。

聖賢兩寂寞﹐眇眇獨開襟。

次空靈岸

沄沄逆素浪﹐落落展淸眺。幸有舟楫遲﹐得盡所歷妙。空靈霞石峻﹐楓栝隱奔峭。

靑春猶無私﹐白日亦偏照。可使營吾居﹐終焉托長嘯。毒瘴未足憂﹐兵戈滿邊徼。

向者畱遺恨﹐恥爲達人誚。回帆覬賞延﹐佳處領其要。

宿花石戍

午辭空靈岑﹐夕得花石戍。岸疏開辟水﹐木雜今古樹。地蒸南風盛﹐春熱西日暮。

四序本平分﹐气候何回互。茫茫天造間﹐理亂豈恆數。系舟盤藤輪﹐策杖古樵路。

罷人不在村﹐野圃泉自注。柴扉𨿽蕪沒﹐農器尙牢固。山東殘逆气﹐吳楚守王度。

誰能扣君門﹐下令減徵賦。

早發

有求常百慮﹐斯文亦吾病。以玆朋故多﹐窮老驅馳並。早行篙師怠﹐席掛風不正。

昔人戒垂堂﹐今則奚奔命。濤翻黑蛟躍﹐日出黃霧映。煩促瘴豈侵﹐頹倚睡未醒。

僕夫問盥櫛﹐暮顏面見靑鏡。隨意簪葛巾﹐仰慚林花盛。側聞夜來寇﹐幸喜囊中淨。

艱危作遠客﹐干請傷直性。薇蕨餓首陽﹐粟馬資歷聘。賤子欲適從﹐疑誤此二柄。

次晚洲

參錯云石稠﹐坡陀風濤壯。晚洲適知名﹐秀色固異狀。棹經垂猿把﹐身在度鳥上。

擺浪散帙妨﹐危沙折花當。羈離暫愉悅﹐羸老反惆悵。中原未解兵﹐吾得終疏放。

望嶽

南嶽配朱鳥﹐秩禮自百王。欻吸領地靈﹐鴻洞半炎方。邦家用祀典﹐在徳非馨香。

巡守何寂寥﹐有虞今則亡。洎吾隘世网﹐行邁越瀟湘。渴日絕壁出﹐漾舟淸光旁。

祝融五峯尊﹐峯峯次低昂。紫蓋獨不朝﹐爭長礭相望。恭聞魏夫人﹐羣仙夾翺翔。

有時五峯气﹐散風如飛霜。牽迫限修途﹐未暇杖崇岡。歸來覬命駕﹐沐浴休玉堂。

三嘆問府主﹐曷以贊我皇。牲璧忍衰俗﹐神其思降祥。

湘江宴餞裴二端公赴道州

白日照舟師﹐朱旗散廣川。羣公餞南伯﹐肅肅秩初筵。鄙人奉末眷﹐佩服自早年。

義均骨肉地﹐懷抱罄所宣。盛名富事業﹐無取愧髙賢。不以喪亂嬰﹐保愛金石堅。

計拙百寮下﹐气蘇君子前。會合苦不久﹐哀樂本相纏。交遊颯向盡﹐宿昔浩茫然。

促觴激百慮﹐掩抑淚潺湲。熱雲集曛黑﹐缺月未生天。白團爲我破﹐華燭蟠長煙。

鴰鶡催明星﹐解袂從此旋。上請減兵甲﹐下請安井田。永念病渴老﹐附書遠山巓。

奉送魏六丈佑少府之交廣

賢豪贊經綸﹐功成空名垂。子孫不振耀﹐歷代皆有之。鄭公四葉孫﹐長大常苦饑。

眾中見毛骨﹐猶是麒麟兒。磊落貞觀事﹐致君朴直詞。家聲蓋六合﹐行色何其微。

遇我蒼梧陰﹐忽驚會面稀。議論有餘地﹐公侯來未遲。虛思黃金貴﹐自笑靑雲期。

長卿久病渴﹐武帝元同時。季子黑貂敝﹐得無妻嫂欺。尙爲諸侯客﹐獨屈州縣卑。

南遊炎海甸﹐浩蕩從此辭。窮途仗神道﹐世亂輕土宜。解帆歲雲暮﹐可與春風歸。

出入朱門家﹐華屋刻蛟螭。玉食亞王者﹐樂張遊子悲。侍婢艷傾城﹐綃綺輕霧霏。

掌中琥珀鐘﹐行酒雙逶迆。新歡繼明燭﹐梁棟星辰飛。兩情顧盼合﹐珠碧贈於斯。

上貴見肝膽﹐下貴不相疑。心事披寫間﹐气酣達所爲。錯揮鐵如意﹐莫避珊瑚枝。

始兼逸邁興﹐終愼賓主儀。戎馬暗天宇﹐嗚呼生別離。

別張十三建封

嘗讀唐實錄﹐國家艸昧初。劉裴建首義﹐龍見尙躊躕。秦王拔亂姿﹐一劍總兵符。

汾晉爲丰沛﹐暴隋竟滌除。宗臣則廟食﹐後祀何疏蕪。彭城英雄種﹐宜膺將相圖。

爾惟外曾孫﹐倜儻汗血駒。眼中萬少年﹐用意盡崎嶇。相逢長沙亭﹐乍問緒業餘。

乃吾故人子﹐童丱聯居諸。揮手灑衰淚﹐仰看八尺軀。內外名家流﹐風神蕩江湖。

範云堪晚友﹐嵇紹自不孤。擇材徵南幕﹐湖落回鯨魚。載感賈生慟﹐復聞樂毅書。

主憂急盜賊﹐師老荒京都。舊丘豈稅駕﹐大廈傾宜扶。君臣各有分﹐管葛本時須。

𨿽當霰雪嚴﹐未覺栝柏枯。髙義在雲臺﹐嘶鳴望天衢。羽人掃碧海﹐功業竟何如。

奉贈李八丈判官

我丈時英特﹐宗枝神堯後。珊瑚市則無﹐馬錄驥人得有。早年見標格﹐秀气沖星斗。

事業富淸機﹐官曹正獨守。頃來樹嘉政﹐皆已傳眾口。艱難體貴安﹐冗長吾敢取。

區區猶歷試﹐炯炯更持久。討論實解頤﹐操割紛應手。篋書積諷諫﹐宮闕限奔走。

入幕未展材﹐秉鈞孰爲偶。所親問淹泊﹐泛愛惜衰朽。垂白亂南翁﹐委身希北叟。

眞成窮轍鮒﹐或似喪家狗。秋枯洞庭石﹐風颯長沙柳。髙興激荊衡﹐知音爲回首。

蘇大侍禦訪江浦賦八韻紀異並序

蘇大侍禦渙﹐靜者也﹐旅於江側﹐凡是不交州府之客﹐人事都絕久矣。肩輿江浦﹐忽訪老夫舟楫。已而茶酒內﹐余請誦近詩﹐肯吟數首﹐才力素壯﹐詞句動人。接對明日﹐憶其湧思雷出﹐書篋幾杖之外殷殷畱金石聲﹐賦八韻記異﹐亦見老夫傾倒於蘇至矣。

龐公不浪出﹐蘇氏今有之。再聞誦新作﹐突過黃初詩。乾坤幾反復﹐揚馬宜同時。

今晨淸鏡中﹐勝食齋房芝。餘發喜卻變﹐白間生黑絲。昨夜舟火滅﹐湘娥簾外悲。

百靈未敢散﹐風破寒江遲。

題衡山縣文宣王廟新學堂呈陸宰

旄頭彗紫微﹐無復俎豆事。金甲相排蕩﹐靑衿一憔悴。嗚呼已十年﹐儒服獘於地。

徵夫不遑息﹐學者淪素志。我行洞庭野﹐欻得文翁肆。侁侁冑子行﹐若風舞雩至。

周室宜中興﹐孔門未應棄。是以資雅才﹐渙然立新意。衡山𨿽小邑﹐首唱恢大義。

因見縣尹心﹐根源舊宮�。講堂非曩構﹐大屋加塗﹝上旣下土﹞。下可容百人﹐墻隅亦深邃。

何必三千徒﹐始壓戎馬气。林木在庭戶﹐密幹疊蒼翠。有井朱夏時﹐轆轤凍階戺。

耳聞讀書聲﹐殺伐災仿佛。故國延歸望﹐衰顏減愁思。南紀攺波瀾﹐西河共風味。

采詩倦跋涉﹐載筆尙可記。髙歌激宇宙﹐凡百愼失墜。

入衡州

兵革自久遠﹐興衰看帝王。漢儀甚照耀﹐胡馬何猖狂。老將一失律﹐淸邊生戰場。

君臣忍瑕垢﹐河嶽空金湯。重鎭如割據﹐輕權絕紀綱。軍州體不一﹐寬猛性所將。

嗟彼苦節士﹐素於圓鑿方。寡妻從爲郡﹐兀者安堵墻。凋敝惜邦本﹐哀矜存事常。

旌麾非其任﹐府庫實過防。恕己獨在此﹐多憂增內傷。偏裨限酒肉﹐卒伍單衣裳。

元惡迷是似﹐聚謀泄康莊。竟流帳下血﹐大降湖南殃。烈火發中夜﹐髙煙焦上蒼。

至今分粟帛﹐殺气吹沅湘。福善理顚倒﹐明徵天莽茫。銷魂避飛鏑﹐累足穿豺糧。

隱忍枳棘刺﹐遷延胝趼瘡。遠歸兒侍側﹐猶乳女在旁。久客幸脫免﹐暮年漸激昂。

蕭條向水陸﹐汩沒隨魚商。報主身已老﹐入朝病見妨。悠悠委薄俗﹐鬱鬱回剛腸。

參錯走洲渚﹐舂容轉林篁。片帆左郴岸﹐通郭前衡陽。華表云鳥埤﹐名園花艸香。

旗亭壯邑屋﹐烽櫓蟠城隍。中有古刺史﹐盛才冠巖廊。扶顚待柱石﹐獨坐飛風霜。

昨者間瓊樹﹐髙談隨羽觴。無論再繾綣﹐已是安蒼黃。劇孟七國畏﹐馬卿四賦良。

門闌蘇生在﹐勇銳白起彊。問罪富形勢﹐凱歌懸否臧。氛埃期必掃﹐蚊蚋焉能當。

橘井舊地宅﹐仙山引舟航。此行厭暑雨﹐厥土聞淸涼。諸舅剖符近﹐開緘書札光。

頻繁命屢及﹐磊落字百行。江總外家養﹐謝安乘興長。下流匪珠玉﹐擇木羞鸞凰。

我師嵇叔夜﹐世賢張子房。柴荊寄樂土﹐鵬路觀翺翔。

舟中苦熱遣懷奉呈楊中丞通簡臺省諸公

愧爲湖外客﹐看此戎馬亂。中夜混黎甿﹐脫身亦奔竄。平生方寸心﹐反掌帳下難。

嗚呼殺賢良﹐不叱白刃散。吾非丈夫特﹐沒齒埋冰炭。恥以風病辭﹐胡然泊湘岸。

入舟𨿽苦熱﹐垢膩可漑灌。痛彼道邊人﹐形骸攺昏旦。中丞連帥職﹐封內權得按。

身當問罪先﹐縣實諸侯半。士卒旣輯睦﹐啟行促精悍。似聞上游兵﹐稍逼長沙館。

鄰好彼克修﹐天機自明斷。南圖捲雲水﹐北拱戴霄漢。美名光史臣﹐長策何壯觀。

驅馳數公子﹐咸願同伐叛。聲節哀有餘﹐夫何激衰懦。偏裨表三上﹐鹵莽同一貫。

始謀誰其間﹐回首增憤惋。宗英李公端﹐守職甚昭煥。變通迫脇地﹐謀畫焉得算。

王室不肯微﹐凶徒略無憚。此流須卒斬﹐神器資彊幹。扣寂豁煩襟﹐皇天照嗟嘆。

聶耒陽以僕阻水書致酒肉療饑荒江詩得代懷

興盡本韻至縣呈聶令陸路去方田驛四十

裏舟行一日時屬江漲泊於方田

耒陽馳尺素﹐見訪荒江眇。義士烈女家﹐風流吾賢紹。昨見狄相孫﹐許公人倫表。

前期翰林後﹐屈迹縣邑小。知我礙湍濤﹐半旬獲浩溔。麾下殺元戎﹐湖邊有飛旐。

孤舟增鬱鬱﹐僻路殊悄悄。側驚猿猱捷﹐仰羨鸛鶴矯。禮過宰肥羊﹐愁當置淸醥。

人非西諭蜀﹐興在北坑趙。方行郴岸靜﹐未話長沙擾。崔師乞已至﹐澧卒用矜少。

問罪消息眞﹐開顏憩亭沼。

十八家詩抄﹟卷九

韓昌黎五古一百四十二首

南山詩

吾聞京城南﹐玆維羣山囿。東西兩際海﹐巨細難悉究。山經及地誌﹐茫昧非受授。

團辭試提挈﹐掛一念萬漏。欲休諒不能﹐粗敍所經覯。嘗升崇丘望﹐戢戢見相湊。

晴明出稜角﹐縷脈碎分繡。蒸嵐相氵項洞﹐表裏忽通透。無風自飄簸﹐融液煦柔茂。

橫云時平凝﹐點點露數岫。天空浮修眉﹐濃綠畫新就。孤撐有巉絕﹐海浴褰鵬﹝口蜀﹞。

春陽潛沮洳﹐濯濯吐深秀。巖蠻𨿽嵂﹝山卒﹞﹐軟弱類含酎。夏炎百木盛﹐陰鬱增埋覆。

神靈日歊歔﹐雲气爭結構。秋霜嘉刻轢﹐磔卓立臒瘦。參差相疊重﹐剛耿陵宇宙。

冬行𨿽幽墨﹐冰雪工琢鏤。新曦照危峨﹐億丈恆髙袤。明昏無停態﹐頃刻異狀候。

西南雄太白﹐突起莫間簉。藩都配徳運﹐分宅占丁戊。逍遙越坤位﹐詆訐陷乾竇。

空虛寒兢兢﹐風气較搜漱。朱維方燒日﹐陰霰縱騰糅。昆明大池北﹐去覿偶晴晝。

綿聯窮俯視﹐倒側困淸漚。微瀾動水面﹐踴躍躁猱狖。驚呼惜破碎﹐仰喜呀不僕。

前尋徑杜墅﹐坌蔽畢原陋。崎嶇上軒昂﹐始得觀覽富。行行將遂窮﹐嶺陸煩互走。

勃然思坼裂﹐擁掩難恕宥。巨靈與誇蛾﹐遠賈期必售。還疑造物意﹐固護蓄精祐。

力𨿽能排斡﹐雷電怯呵詬。攀緣脫手足﹐蹭蹬抵積甃。茫如試矯首﹐堛塞生怐穌。

威容喪蕭爽﹐近新迷遠舊。拘官計日月﹐欲進不可又。因緣窺其湫﹐凝湛�陰獸。

魚蝦可俯掇﹐神物安敢寇。林柯有脫葉﹐欲墮鳥驚救。爭銜彎環飛﹐投棄急哺�。

旋歸道回睨﹐達木卉壯復奏。吁嗟信奇怪﹐峙質能化貿。前年遭譴謫﹐探歷得邂逅。

初從藍田入﹐顧眄勞頸脰。時天晦大雪﹐淚目苦蒙瞀。峻塗拖長冰﹐直上若懸澑。

褰衣步推馬﹐顚蹶退且復。蒼黃忘遐睎﹐所矚才左右。杉篁吒蒲蘇﹐杲耀攢介冑。

專心憶平道﹐脫險逾避臭。昨來逢淸霽﹐宿願欣始副。崢嶸躋冢頂﹐倏閃雜鼯鼬。

前低劃開闊﹐爛漫堆眾皺。或連若相從﹐或蹙若相鬥。或妥若弭伏﹐或竦若驚雊。

或散若瓦解﹐或赴若輻輳。或翩若船遊﹐或決若馬驟。或背若相惡﹐或向若相佑。

或亂若抽筍﹐或嵲若注灸。或錯若繪畫﹐或繚若篆籀。或羅若星離﹐或蓊若云逗。

或浮若波濤﹐或碎若鋤耨。或如賁育倫﹐賭勝勇前購。先彊勢已出﹐後鈍瞋訁豆訁需。

或如帝王尊﹐叢集朝賤幼。𨿽親不褻狎﹐𨿽遠不悖謬。或如臨食案﹐肴核紛飣餖。

又如遊九原﹐墳墓包槨柩。或累若盆罌﹐或揭若﹝登瓦﹞豆。或覆若曝鱉﹐或頹若寢獸。

或蜿若藏龍﹐或翼若搏鷲。或齊若友朋﹐或隨若先後。或迸若流落﹐或顧若宿畱。

或戾若仇讎﹐或密若婚媾。或儼若峨冠﹐或翻若舞袖。或屹若戰陣﹐或圍若蒐狩。

或靡然東注﹐或偃然北首。或如火熺焰﹐或若气�餾。或行而不輟﹐或遺而不收。

或斜而不倚﹐或弛而不彀。或赤若禿�﹐或燻若柴槱。或如龜坼兆﹐或若卦分繇。

或前橫若剝﹐或後斷若姤。延延離又屬﹐夬夬叛還遘。喁喁魚闖萍﹐落落月經宿。

��樹墻垣﹐﹝山獻﹞﹝山獻﹞架庫廏。參參削劍戟﹐煥煥銜瑩琇。敷敷花披萼﹐睳睳屋摧霤。

悠悠舒而安﹐兀兀狂以狃。超超出猶奔﹐蠢蠢駭不懋。大哉立天地﹐經紀肖營腠。

厥初孰開張﹐黽勉誰勸侑。創玆朴而巧﹐戮力忍勞疚。得非施斧斤﹐無乃假詛咒。

鴻荒竟無傳﹐功大莫酬僦。嘗聞於祠官﹐芬苾降歆嗅。斐然作歌詩﹐惟用贊報﹝酉有﹞。

謝自然詩

果州南充縣﹐寒女謝自然。童﹝馬矣﹞無所識﹐但聞有神仙。輕生學其術﹐乃在金泉山。

繁華榮慕絕﹐父母慈愛捐。凝心感魑魅﹐慌惚難具言。一朝坐空室﹐雲霧生其間。

如聆笙竽韻﹐來自冥冥天。白日變幽晦﹐蕭蕭風景寒。檐楹暫明滅﹐五色光屬聯。

觀者徒傾駭﹐躑躅詎敢前。須臾自輕舉﹐飄若風中煙。茫茫八磒大﹐影響無由緣。

裏胥上其事﹐郡守驚且嘆。驅車領官吏﹐甿俗爭相先。入門無所見﹐冠屨同蛻蟬。

皆云神仙事﹐灼灼信可傳。余聞古夏后﹐象物知神姦。山林民可入﹐魍魎莫逢旃。

逶迆不復振﹐後世恣欺謾。幽明紛雜亂﹐人鬼更相殘。秦皇𨿽篤好﹐漢武洪其源。

自從二主來﹐此禍竟連連。木石生怪變﹐狐貍騁妖患。莫能盡性命﹐安得更長延。

人生處萬類﹐知識最爲賢。柰何不自信﹐反欲從物遷。往者不可悔﹐孤魂抱深冤。

來者猶可誡﹐餘言豈空文。人生有常理﹐男女各有倫。寒衣及饑食﹐在紡績耕耘。

下以保子孫﹐上以奉君親。苟異於此道﹐皆爲棄其身。噫乎彼寒女﹐永托異物羣。

感傷遂成詩﹐昧者宜書紳。

秋懷詩十一首

窗前兩好樹﹐眾葉光薿薿。秋風一披拂﹐策策鳴不已。微燈照空牀﹐夜半偏入耳。

愁憂無端來﹐感嘆成坐起。天明視顏色﹐與故不相似。羲和驅日月﹐疾急不可恃。

浮生𨿽多塗﹐趨死惟一軌。胡爲浪自苦﹐得酒且歡喜。

白露下百艸﹐蕭蘭共雕悴。靑靑四墻下﹐已復生滿地。寒蟬暫寂寞﹐蟋蟀鳴自恣。

運行無窮期﹐稟受气苦異。適時各得所﹐松柏不必貴。

彼時何卒卒﹐我志何曼曼。犀首空好飲﹐廉頗尙能飯。學堂日無事﹐驅馬適所願。

茫茫出門路﹐欲去聊自勸。歸還閱書史﹐文字浩千萬。陳迹竟誰尋﹐賤嗜非貴獻。

丈夫意有在﹐女子乃多怨。

秋气日惻惻﹐秋空日淩淩。上無枝上蜩﹐下無盤中蠅。豈不感時節﹐耳目去所憎。

淸曉卷書坐﹐南山見髙稜。

其下澄湫水﹐有蛟寒可罾。惜哉不得往﹐豈謂吾無能。離離掛空悲﹐戚戚抱虛警。

露泫秋樹髙﹐虫弔寒夜永。斂退就新懦﹐趨營悼前猛。歸愚識夷塗﹐汲古得修綆。

名浮猶有恥﹐味薄眞自幸。庶幾遺悔尢﹐卽此是幽屏。

今晨不成起﹐端坐盡日景。虫鳴室幽幽﹐月吐窗冏冏。喪懷若迷方﹐浮念劇含梗。

塵埃慵伺候﹐文字浪馳騁。尙須勉其頑﹐王事有朝請。

秋夜不可晨﹐秋日若易暗。我無汲汲志﹐何以有此憾。寒雞空在棲﹐缺月煩屢瞰。

有琴具徽弦﹐再鼓聽愈淡。古聲久埋滅﹐無由見眞濫。低心逐時趨﹐苦勉只能暫。

有如乘風船﹐一縱不可纜。不如覷文字﹐丹鉛事點勘。豈必求贏餘﹐所要石與甔。

捲捲落地葉﹐隨風走前軒。鳴聲若有意﹐顚倒相追奔。空堂黃昏暮﹐我坐默不言。

童子自外至﹐吹燈當我前。問我我不應﹐饋我我不餐。退坐西壁下﹐讀詩盡數編。

作者非今士﹐相去時已千。其言有感觸﹐使我復淒酸。顧謂汝童子﹐置書且安眠。

丈夫屬有念﹐事業無窮年。

霜風侵梧桐﹐眾葉著樹榦。空階一片下﹐王爭若摧瑯玕。謂是夜气滅﹐望舒﹝上雨下員﹞其團。

靑冥無依倚﹐飛轍危難安。驚起出戶視﹐倚楹久汍瀾。憂愁費晷景﹐日月如跳丸。

迷復不計遠﹐爲君駐塵鞍。

暮暗來客去﹐羣囂各收聲。悠悠偃宵寂﹐亹亹抱秋明。世累忽進慮﹐外憂遂侵誠。

彊懷張不滿﹐弱念缺已盈。詰屈避語穽﹐冥茫觸心兵。敗虞千金棄﹐得比寸艸榮。

知恥足爲勇﹐晏然誰汝令。

鮮鮮霜中菊﹐旣晚何用好。揚揚弄芳蝶﹐爾生還不早。運窮兩值遇﹐婉孌死相保。

西風蟄龍蛇﹐眾木日凋槁。由來命分爾﹐泯滅豈足道。

赴江陵途中寄贈王二十補闕李十一

拾遺李二十六員外翰林三學士

孤臣昔放逐﹐血泣追愆尢。汗漫不省識﹐恍如乘桴浮。或自疑上疏﹐上疏豈其由。

是年京師旱﹐田畝少所收。上憐民無食﹐徵賦半已休。有司卹經費﹐未免煩徵求。

富者旣云急﹐貧者固已流。傳聞閭裏間﹐赤子棄渠溝。持男易斗粟﹐掉臂莫肯酬。

我時出衢路﹐餓者何其稠。親逢道邊死﹐佇立久咿嚘。歸舍不能食﹐有如魚中鉤。

適會除禦史﹐誠當得言秋。拜疏移礔門﹐爲忠寧自謀。上陳人疾苦﹐無令絕其喉。

下陳畿甸內﹐根本理宜優。積雪驗丰熟﹐幸寬待蠶礕。天子惻然感﹐司空嘆綢繆。

謂言卽施設﹐乃反遷炎州。同官盡才俊﹐偏善柳與劉。或慮語言泄﹐傳之落冤讎。

二子不宜爾﹐將疑斷還不。中使臨門遣﹐頃刻不得畱。病妹臥牀褥﹐分知隔明幽。

悲啼乞就別﹐百請不頷頭。弱妻抱稚子﹐出拜忘慚羞。黽勉不回顧﹐行行詣連州。

朝爲靑雲士﹐暮作白首囚。商山季冬月﹐冰凍絕行﹝車舟﹞。春風洞庭浪﹐出沒驚孤舟。

逾嶺到所任﹐低顏奉君侯。酸寒何足道﹐隨事生瘡疣。遠地觸途異﹐吏民似猿猴。

生獰多忿很﹐辭舌紛嘲啁。白日屋檐下﹐雙鳴斗鵂﹝畱鳥﹞。有蛇類兩首﹐有蠱羣飛遊。

窮冬或搖扇﹐盛夏或重裘。颶起最可畏﹐訇哮簸陵丘。雷霆助光怪﹐气象難比侔。

癘疫忽潛遘﹐十家無一瘳。猜嫌動置毒﹐對案輒懷愁。前日遇恩赦﹐私心喜還憂。

果然又羈縶﹐不得歸鋤耰。此府雄且大﹐騰淩盡戈矛。棲棲法曹掾﹐何處事卑陬。

生平企仁義﹐所學皆孔周。早知大理官﹐不列三後儔。何況親犴獄﹐敲搒發姦偸。

懸知失事勢﹐恐自罹罝罘。湘水淸且急﹐涼風日修修。胡爲首歸路﹐旅泊尙夷猶。

昨者京使至﹐嗣皇傳冕旒。赫然下明詔﹐首罪誅共﹝口殳﹞。復聞顚夭輩﹐峨冠進鴻疇。

班行再肅穆﹐璜珮鳴瑯嵺。佇繼貞觀烈﹐邊封脫兜鍪。三賢推侍從﹐卓犖傾枚鄒。

髙議參造化﹐淸文煥皇猷。協心輔齊聖﹐政理同毛﹝車酋﹞。小雅詠鳴鹿﹐食蘋貴呦呦。

遺風邈不嗣﹐豈憶嘗同裯。失志早衰換﹐前期擬蜉蝣。自從齒牙缺﹐始慕舌爲柔。

因疾鼻又塞﹐漸能等薰蕕。深思罷官去﹐畢命依松楸。空懷焉能果﹐但見歲已遒。

殷湯閔禽獸﹐解网祝蛛蝥。雷煥掘寶劍﹐冤氛銷鬥牛。玆道誠可尙﹐誰能借前籌。

殷勤謝吾友﹐明月非暗投。

暮行河堤上

暮行河堤上﹐四顧不見人。衰艸際黃雲﹐感嘆愁我神。夜歸孤舟臥﹐展轉空及晨。

謀計竟何就﹐嗟嗟世與身。

夜歌

靜夜有淸光﹐閒堂仍獨息。念身幸無恨﹐志气方自得。樂哉何所憂﹐所憂非我力。

重云一首李觀疾贈之

天行失其度﹐陰气來幹陽。重云閉白日﹐炎燠成寒涼。小人但咨怨﹐君子惟憂傷。

飲食爲減少﹐身體豈寧康。此志誠足貴﹐懼非職所當。藜羹尙如此﹐肉食安可嘗。

窮冬百艸死﹐幽桂乃芬芳。且況天地間﹐大運自有常。勸君善飲食﹐鸞鳳本髙翔。

江漢一首答孟郊

江漢𨿽云廣﹐乘舟渡無艱。流沙信難行﹐馬足常往還。淒風結衝波﹐狐裘能禦寒。

終宵處幽室﹐華燭光爛爛。苟能行忠信﹐可以居夷蠻。嗟余與夫子﹐此義每所惇。

何爲復見贈﹐繾綣在不諼。

長安交遊者一首贈孟郊

長安交遊者﹐貧富各有徒。親朋相過時﹐亦各有以娛。陋室有文史﹐髙門有笙竽。

何能辧榮悴﹐且欲分賢愚。

岐山下二首

誰謂我有耳﹐不聞鳳皇鳴。朅來岐山下﹐日暮邊鴻驚。

丹穴五色羽﹐其名爲鳳皇。昔周有盛徳﹐此鳥鳴髙岡。和聲隨祥風﹐窅窕相飄揚。

聞者亦何事﹐但知時俗康。自從公旦死﹐千載�其光。吾君亦勤理﹐遲爾一來翔。

北極一首贈李觀

北極有羈羽﹐南溟有沈鱗。川原浩浩隔﹐影響兩無因。風雲一朝會﹐變化成一身。

誰言道裏遠﹐感激疾如神。我年二十五﹐求友昧其人。哀歌西京市﹐乃與夫子親。

所尙苟同趨﹐賢愚豈異倫。方爲金石姿﹐萬世無緇燐。無爲兒女態﹐憔悴悲賤貧。

此日足可惜一首贈張籍

此日足可惜﹐此酒不足嘗。捨酒去相語﹐共分一日光。念昔未知子﹐孟君自南方。

自矜有所得﹐言子有文章。我名屬相府﹐欲往不得行。思之不可見﹐百端在中腸。

維時月魄死﹐冬日朝在房。驅馳公事退﹐聞子適及城。命車載之至﹐引坐於中堂。

開懷聽其說﹐往往副所望。孔丘歿已遠﹐仁義路久荒。紛紛百家起﹐詭怪相披猖。

長老守所聞﹐後生習爲常。少知誠難得﹐純粹古已亡。譬彼植園木﹐有根易爲長。

畱之不遣去﹐館置城西旁。歲時未云幾﹐浩浩觀湖江。眾夫指之笑﹐謂我知不明。

兒童畏雷電﹐魚鱉驚夜光。州家舉進士﹐選試繆所當。馳辭對我策﹐章句何煒煌。

相公朝服立﹐工席歌鹿鳴。禮終樂亦闋﹐相拜送於庭。之子去須臾﹐赫赫畱盛名。

竊喜復竊嘆﹐諒知有所成。人事安可恆﹐奄忽令我傷。聞子髙第日﹐正從相公喪。

哀情逢吉語﹐惝恍難爲雙。暮宿偃師西﹐徒展轉在牀。夜聞汴州亂﹐繞壁行徬徨。

我時畱妻子﹐倉卒不及將。相見不復期﹐零落甘所丁。驕女未絕乳﹐念之不能忘。

忽如在我所﹐耳若聞啼聲。中途安得返﹐一日不可更。俄有東來說﹐我家免罹殃。

乘船下汴水﹐東去趨彭城。從喪朝至洛﹐還走不及停。假道經盟津﹐出入行澗岡。

日西入軍門﹐羸馬顚且僵。主人願少畱﹐延入陳壺觴。卑賤不敢辭﹐忽忽心如狂。

飲食豈知味﹐絲竹徒轟轟。平明脫身去﹐決若驚鳧翔。黃昏次汜水﹐欲過無舟航。

號呼久乃至﹐夜濟十里黃。中流上灘氵單﹐沙水不可詳。驚波暗合沓﹐星宿爭翻芒。

轅馬蹢躅鳴﹐左右泣僕童。甲午憩時門﹐臨泉窺鬥龍。東西出陳許﹐陂澤平茫茫。

道邊艸木花﹐紅紫相低昂。百里不逢人﹐角角雄雉鳴。行行二月暮﹐乃及徐南疆。

下馬步堤岸﹐上船拜吾兄。誰云經艱難﹐百口無夭殤。僕射南陽公﹐宅我睢水陽。

篋中有餘衣﹐盎中有餘糧。閉門讀書史﹐窗戶忽已涼。日念子來遊﹐子豈知我情。

別離未爲久﹐辛苦多所經。對食每不飽﹐共言無倦聽。連延三十日﹐晨坐達五更。

我友二三子﹐宦遊在西京。東野窺禹穴﹐李翺觀濤江。蕭條千萬里﹐會合安可逢。

淮之水舒舒﹐楚山直叢叢。子又捨我去﹐我懷焉所窮。男兒不再壯﹐百歲如風狂。

髙爵尙可求﹐無爲守一鄕。

幽懷

幽懷不能寫﹐行此春江潯。適與佳節會﹐士女競光陰。凝妝耀洲渚﹐繁吹蕩人心。

間關林中鳥﹐亦知和爲音。豈無一樽酒﹐自酌還自吟。但悲時易失﹐四序疊相侵。

我歌君子行﹐視古猶視今。

君子法天運

君子法天運﹐四時可前知。小人惟所遇﹐寒暑不可期。利害有常勢﹐取捨無定姿。

焉能使我心﹐皎皎遠憂疑。

落葉送陳羽

落葉不更息﹐斷蓬無復歸。飄�終自異﹐邂逅暫相依。悄悄深夜語﹐悠悠寒月輝。

誰云少年別﹐流淚各沾衣。

歸彭城

天下兵又動﹐太平竟何時。訁於謨者誰子﹐無乃失所宜。前年關中旱﹐閭井多死饑。

去歲東郡水﹐生民爲流屍。上天不虛應﹐禍福各有隨。我欲進短策﹐無由至彤墀。

刳肝以爲紙﹐瀝血以書辭。上言陳堯舜﹐下言引龍夔。言詞多感激﹐文字少葳蕤。

一讀已自怪﹐再尋良自疑。食芹𨿽云美﹐獻禦固已癡。緘封在骨髓﹐耿耿空自奇。

昨者到京師﹐屢陪髙車馳。周行多俊異﹐議論無瑕疵。見待頗異禮﹐未能去毛皮。

到口不敢吐﹐徐徐俟其巇。歸來戎馬間﹐驚顧似羈雌。連日或不語﹐終朝見相欺。

乘閒輒騎馬﹐茫茫詣空陂。遇酒卽酩酊﹐君知我爲誰。

醉後

煌煌東方星﹐柰此眾客醉。初喧或忿爭﹐中靜雜嘲戲。淋漓身上衣﹐顚倒筆下字。

人生如此少﹐酒賤且勤置。

醉贈張祕書

人皆勸我酒﹐我若耳不聞。今日到君家﹐呼酒持勸君。爲此座上客﹐及餘各能文。

君詩多態度﹐藹藹春空云。東野動驚俗﹐天葩吐奇芬。張籍學古淡﹐軒鶴避雞羣。

阿買不識字﹐頗知書八分。詩成使之寫﹐亦足張吾軍。所以欲得酒﹐爲文俟其醺。

酒味旣冷冽﹐酒气又氛氳。性情漸浩浩﹐諧笑方云云。此誠得酒意﹐餘外徒繽紛。

長安眾富兒﹐盤饌羅膻葷。不解文字飲﹐惟能醉紅裙。𨿽得一餉樂﹐有如聚飛蚊。

今我及數子﹐固無艸猶與薰。險語破鬼膽﹐髙詞媲皇墳。至寶不雕琢﹐神功謝鋤耘。

方今向太平﹐元凱承華勛。吾徒幸無事﹐庶以窮朝曛。

同冠峽

南方二月半﹐春物亦已少。維舟山水間﹐晨坐聽百鳥。宿云尙含姿﹐朝日忽升曉。

羈旅感和鳴﹐囚拘念輕矯。潺湲淚久迸﹐詰曲思增繞。行矣且無然﹐蓋棺事乃了。

送惠師

惠師浮屠者﹐乃是不羈人。十五愛山水﹐超然謝朋親。脫冠剪頭髮﹐飛步遺蹤塵。

發迹入四明﹐梯空上秋旻。遂登天臺望﹐眾壑皆嶙峋。夜宿最髙頂﹐舉頭看星辰。

光芒相照燭﹐南北爭羅陳。玆地絕翔走﹐自然嚴且神。微風吹木石﹐澎湃聞韶鈞。

夜半起下視﹐溟波銜日輪。魚龍驚踴躍﹐叫嘯成悲辛。怪气或紫赤﹐敲磨共輪囷。

金鴉旣騰翥﹐六合俄淸新。常聞禹穴奇﹐東去窺甌閩。越俗不好古﹐流傳失其眞。

幽蹤邈難得﹐聖路嗟長堙。回臨浙江濤﹐屹起髙峨岷。壯志死不息﹐千年如隔晨。

是非竟何有﹐棄去非吾倫。淩江詣廬嶽﹐浩蕩極遊巡。崔山卒沒云表﹐陂陀浸湖淪。

是時雨初霽﹐懸瀑垂天紳。前年往羅浮﹐步戛南海漘。大哉陽徳盛﹐榮茂恆畱春。

鵬�墮長翮﹐鯨戲側修鱗。自來連州寺﹐曾未造城瞛。日攜靑雲客﹐探勝窮崖濱。

太守邀不去﹐羣官請徒頻。囊無一金資﹐翻謂富者貧。昨日忽不見﹐我令訪其鄰。

奔波自追及﹐把手問所因。顧我卻興嘆﹐君寧異於民。離合自古然﹐辭別安足珍。

吾聞九疑好﹐夙志今欲伸。斑竹啼舜婦﹐淸湘沈楚臣。衡山與洞庭﹐此固道所循。

尋嵩方抵洛﹐歷華遂之秦。浮游靡定處﹐偶往卽通津。吾言子當去﹐子道非吾遵。

江魚不池活﹐野鳥難籠馴。吾非西方教﹐憐子狂且醇。吾嫉惰遊者﹐憐子愚且諄。

去矣各異趣﹐何爲浪沾巾。

送靈師

佛法入中國﹐爾來六百年。齊民逃賦役﹐髙士著幽禪。官吏不之制﹐紛紛聽其然。

耕桑日失隸﹐朝署時遺賢。靈師皇甫姓﹐胤冑本蟬聯。少小涉書史﹐早能綴文篇。

中間不得意﹐失迹成延遷。逸志不拘教﹐軒騰斷牽攣。圍棋斗白黑﹐生死隨機權。

六博在一擲﹐梟盧叱回旋。戰詩誰與敵﹐浩汗橫戈釒延。飲酒盡百角戔﹐嘲諧思逾鮮。

有時醉花月﹐髙唱淸且綿。四座咸寂默﹐杳如奏湘弦。尋勝不憚險﹐黔江屢洄沿。

瞿塘五六月﹐驚電讓歸船。怒水忽中裂﹐千尋墮幽泉。環回勢益急﹐仰見團團天。

投身豈得計﹐性命甘徒捐。浪沫湧翻浦﹐漂浮再生全。同行二十人﹐魂骨俱坑塡。

靈師不掛懷﹐冒涉道轉延。開忠二州牧﹐詩賦時多傳。失職不把筆﹐珠璣爲君編。

彊畱費日月﹐密席羅嬋娟。昨者至林邑﹐使君數開筵。逐客三四公﹐盈懷贈蘭荃。

湖遊泛漭沆﹐溪宴駐潺湲。別語不許出﹐行裾動遭牽。鄰州競招請﹐書札何翩翩。

十月下桂嶺﹐乘寒恣窺緣。落落王員外﹐爭迎獲其先。自從入賓館﹐占吝久能專。

吾徒頗攜被﹐接宿窮歡妍。聽說兩京事﹐分明皆眼前。縱橫雜謠俗﹐瑣屑咸羅穿。

材調眞可惜﹐朱丹在磨研。方將斂之道﹐且欲冠其顚。韶陽李太守﹐髙步淩雲煙。

得客輒忘食﹐開囊乞繒錢。手持南曹敍﹐字重靑瑤鐫。古气參彖系﹐髙標摧太玄。

維舟事干謁﹐披讀頭風痊。還如舊相識﹐傾壺暢幽悁。以此復畱滯﹐歸驂幾時鞭。

縣齋有懷

少小尙奇偉﹐平生足悲吒。猶嫌子夏儒﹐肯學樊遲稼。事業窺臯稷﹐文章蔑曹謝。

濯纓起江湖﹐綴珮雜蘭麝。悠悠指長道﹐去去策髙駕。誰爲傾國媒﹐自許連城價。

初隨計吏貢﹐屢入澤宮射。𨿽免十上勞﹐何能一戰霸。人情忌殊異﹐世路多權詐。

蹉跎顏遂低﹐摧折气愈下。冶長信非罪﹐侯生或遭罵。懷書出皇都﹐銜淚渡淸灞。

身將老寂寞﹐志欲死閒暇。朝食不盈腸﹐冬衣才掩髂。軍書旣頻召﹐戎馬乃連跨。

大梁從相公﹐彭城赴僕射。弓箭圍狐兔﹐絲竹羅酒炙。兩府變荒涼﹐三年就休假。

求官去東洛﹐犯雪過西華。塵埃紫陌春﹐風雨靈臺夜。名聲荷朋友﹐援引乏姻婭。

𨿽陪彤庭臣﹐詎縱靑冥靶。寒空聳危闕﹐曉色曜修架。捐軀辰在丁﹐鎩翮時方礻昔。

投荒誠職分﹐領邑幸寬赦。湖波翻日車﹐嶺石坼天罅。毒霧恆燻晝﹐炎風每燒夏。

雷威固已加﹐颶勢仍相借。气象杳難測﹐聲音吁可怕。夷言聽未慣﹐越俗循猶乍。

指摘兩憎嫌﹐睢盱互猜訝。只緣恩未報﹐豈謂生足藉。嗣皇新繼明﹐率土日流化。

惟思滌瑕垢﹐長去事桑柘。屬刂嵩開云扃﹐壓潁抗風榭。禾麥種滿地﹐梨棗栽繞捨。

兒童稍長成﹐雀鼠得驅嚇。官租日輸納﹐村酒時邀迓。閒愛老農愚﹐歸弄小女奼。

如今便可爾﹐何用畢婚嫁。

合江亭

紅亭枕湘江﹐蒸水會其左。瞰臨眇空闊﹐綠淨不可唾。維昔經營初﹐邦君實王佐。

剪林遷神祠﹐買地費家貨。梁棟宏可愛﹐結構麗匪過。伊人去軒騰﹐玆宇遂頹挫。

老郎來何暮﹐髙唱久乃和。樹蘭盈九畹﹐栽竹逾萬个。長綆汲滄浪﹐幽蹊下坎坷。

波濤夜俯聽﹐雲樹朝對臥。初如遺宦情﹐終乃最郡課。人生誠無幾﹐事往悲豈柰。

蕭條綿歲時﹐契闊繼庸懦。勝事誰復論﹐丑聲日已播。中丞黜凶邪﹐天子閔窮餓。

君侯至之初﹐閭裏自相賀。淹滯樂閒曠﹐勤苦勸慵惰。爲余掃塵階﹐命樂醉眾座。

窮秋感平分﹐新月憐半破。願書巖上石﹐勿使泥塵涴。

陪杜侍禦遊湘西兩寺獨宿有題一首因獻楊常侍

長沙千里平﹐勝地猶在險。況當江闊處﹐斗起勢匪漸。深林髙玲瓏﹐靑山上琬琰。

路窮臺殿辟﹐佛事煥且儼。剖竹走泉源﹐開廊架崖廣。是時秋之殘﹐暑气尙未斂。

羣行忘後先﹐朋息棄拘檢。客堂喜空涼﹐華榻有淸簟。澗蔬煮蒿芹﹐水果剝菱芡。

伊余夙所慕﹐陪賞亦云忝。幸逢車馬歸﹐獨宿門不掩。山樓黑無月﹐漁火燦星點。

夜風一何喧﹐杉檜屢磨磜。猶疑在波濤﹐怵惕夢成魘。靜思屈原沈﹐遠憶賈誼貶。

椒蘭爭妒忌﹐絳灌共讒諂。誰令悲生腸﹐坐使淚盈臉。翻飛乏羽翼﹐指摘困瑕玷。

珥貂藩維重﹐政化類分陜。禮賢道何優﹐奉己事苦儉。大廈棟方隆﹐巨川楫行剡。

經營誠少暇﹐遊宴固已歉。旅程愧淹畱﹐䢐歲嗟荏苒。平生每多感﹐柔翰遇頻染。

展轉嶺猿鳴﹐曙燈靑睒睒。

嶽陽樓別竇司直

洞庭九州間﹐厥大誰與讓。南匯羣崖水﹐北注河奔放。瀦爲七百里﹐吞納各殊狀。

自古澄不淸﹐環混無歸向。炎風日搜攪﹐幽怪多冗長。軒然大波起﹐宇宙隘而妨。

巍峨拔嵩華﹐騰踔較健壯。聲音一何宏﹐轟車曷車萬兩。猶疑帝軒轅﹐張樂就空曠。

蛟螭露筍虡﹐縞練吹組帳。鬼神非人世﹐節奏頗跌矲。陽施見誇麗﹐陰閉感淒愴。

朝過宜春口﹐極北缺堤障。夜纜巴陵洲﹐叢芮才可傍。星河盡涵泳﹐俯仰迷下上。

余瀾怒不已﹐喧聒鳴甕盎。明登嶽陽樓﹐輝煥朝日亮。飛廉戢其威﹐淸晏息纖纊。

泓澄湛凝綠﹐物影巧相況。江豚時出戲﹐驚波忽蕩�。時當冬之孟﹐隙竅縮寒漲。

前臨指近岸﹐側坐眇難望。滌濯神魂醒﹐幽懷舒以暢。主人孩童舊﹐握手乍欣悵。

憐我竄逐歸﹐相見得無恙。開筵交履舄﹐爛漫倒家釀。杯行無畱停﹐髙柱送淸唱。

中盤進橙栗﹐投擲傾脯醬。歡窮悲心生﹐婉孌不能忘。念昔始讀書﹐志欲幹霸王。

屠龍破千金﹐爲藝亦云亢。愛才不擇行﹐觸事得讒謗。前年出官由﹐此禍最無妄。

公卿采虛名﹐擢拜識天仗。姦猜畏彈射﹐斥逐恣欺誑。新恩移府庭﹐逼側廁諸將。

於嗟苦駑緩﹐但懼失宜當。追思南渡時﹐魚腹甘所葬。嚴程迫風帆﹐劈箭入髙浪。

顚沈在須臾﹐忠鯁誰復諒。生還眞可喜﹐剋己自懲創。庶從今日後﹐粗識得與喪。

事多攺前好﹐趣有獲新尙。誓耕十畝田﹐不取萬乘相。細君知蠶織﹐稚子已能餉。

行當掛其冠﹐生死君一訪。

送文暢師北遊

昔在四門館﹐晨有僧來謁。自言本吳人﹐少小學城闕。已窮佛根源﹐粗識事礨車兀。

攣拘屈吾眞﹐戒轄思遠發。薦紳秉筆徒﹐聲譽耀前閥。從求送行詩﹐屢造忍顚蹶。

今成十餘卷﹐浩汗羅斧鉞。先生�窮巷﹐未得窺剞劂。又聞識大道﹐何路補剠刖。

出其囊中文﹐滿聽實淸越。謂僧當少安﹐艸序頗排訐。上論古之初﹐所以施賞罰。

下開迷惑胸﹐窙豁屬刂株橛。僧時不聽瑩﹐若飲水救暍。風塵一出門﹐時日多如發。

三年竄荒嶺﹐守縣坐深木越。徵租聚異物﹐詭制怛巾襪。幽窮共誰與﹐思想甚含噦。

昨來得京官﹐照壁喜見蠍。況逢舊親識﹐無不比鶼礫。長安多門戶﹐弔慶少休歇。

而能勤來過﹐重惠安可揭。當今聖政初﹐恩澤完礰礱。胡爲不自暇﹐飄戾逐鸇礲。

僕射領北門﹐威徳厭胡羯。相公鎭幽都﹐竹帛爛勛伐。酒場舞閨姝﹐獵騎圍邊月。

開張篋中寶﹐自可得津筏。從玆富裘馬﹐寧復茹藜蕨。余期報恩後﹐謝病老耕垡。

庇身指蓬茅﹐逞志縱獫猲。僧還相訪來﹐山藥煮可掘。

答張徹

辱贈不知報﹐我歌爾其聆。首敍始識面﹐次言後分形。道途綿萬里﹐日月垂十齡。

浚郊避兵亂﹐睢岸連門停。肝膽一古劍﹐波濤兩浮萍。漬墨竄舊史﹐磨丹注前經。

義苑手祕寶﹐文堂耳驚霆。暄晨躡露舄﹐暑夕眠風欞。結友子讓抗﹐請師我慚丁。

初味猶啖蔗﹐遂通斯建瓴。搜奇日有富﹐嗜善心無寧。石梁平侹侹﹐沙水光泠泠。

乘枯摘野艷﹐沈細抽潛腥。遊寺去陟山獻﹐尋徑返穿汀。緣云竹竦竦﹐失路麻冥冥。

淫潦忽翻野﹐平蕪眇開溟。防泄塹夜塞﹐懼衝城晝扃。及去事戎轡﹐相逢宴軍伶。

觥秋縱兀兀﹐獵旦馳礳礳。從賦始分手﹐朝京忽同舲。急時促暗棹﹐戀月畱虛亭。

畢事驅傳馬﹐安居守窗螢。梅花灞水別﹐宮燭驪山醒。省選逮投足﹐鄕賓尙摧翎。

塵袪又一摻﹐淚眥還雙熒。洛邑得休告﹐華山窮絕陘。倚巖睨海浪﹐引袖拂天星。

日駕此回轄﹐金神所司刑。泉紳拖修白﹐石劍攢髙靑。磴蘚氵達拳跼﹐梯飆磜伶俜。

悔狂已咋指﹐垂誡仍鐫銘。峨豸忝備列﹐伏蒲愧分涇。微誠慕橫艸﹐瑣力摧撞筳。

疊雪走商嶺﹐飛波航洞庭。下險疑墮井﹐守官類拘囹。荒餐茹獠蠱﹐幽夢感湘靈。

刺史肅蓍蔡﹐吏人沸蝗螟。點綴簿上字﹐趨蹌礔前鈴。賴其飽山水﹐得以娛瞻聽。

紫樹雕斐亹﹐碧流滴玲瓏。映波鋪遠錦﹐插地列長屏。愁狖酸骨死﹐怪花醉魂馨。

潛苞絳實坼﹐幽乳翠毛零。赦行五百里﹐月變三十蓂。漸階羣振鷺﹐入學誨螟蛉。

蘋甘謝鳴鹿﹐罍滿慚罄瓶。冏冏抱瑚璉﹐飛飛聯脊鳥鴿。魚鬣欲脫背﹐虯光先照硎。

豈獨出醜類﹐方當動朝廷。勤來得晤語﹐勿憚宿寒廳。

薦士

周詩三百篇﹐雅麗理訓誥。曾經聖人手﹐議論安敢到。五言出漢時﹐蘇李首更號。

東都漸彌漫﹐派別百川導。建安能者七﹐卓犖變風操。逶迆抵晉宋﹐气象日凋耗。

中間數鮑謝﹐比近最淸奧。齊梁及陳隋﹐眾作等蟬噪。搜春摘花卉﹐沿襲傷剽盜。

國朝盛文章﹐子昂始髙蹈。勃興得李杜﹐萬類困陵暴。後來相繼生﹐亦各臻閫奧。

有窮者孟郊﹐受材實雄驁。冥觀洞古今﹐象外逐幽好。橫空盤硬語﹐妥貼力排奡。

敷柔肆紆余﹐奮猛捲海潦。榮華肖天秀﹐捷疾逾響報。行身踐規矩﹐甘辱恥媚竈。

孟軻分邪正﹐眸子看瞭眊。杳然粹而淸﹐可以鎭浮躁。酸寒溧陽尉﹐五十幾何耄。

孜孜營甘旨﹐辛苦久所冒。俗流知者誰﹐指注競嘲忄敖。聖皇索遺逸﹐髦士日登造。

廟堂有賢相﹐愛遇均覆燾。況承歸與張﹐二公疊嗟悼。靑冥送吹噓﹐彊箭射魯縞。

胡爲久無成﹐使以歸期告。霜風破佳菊﹐嘉節迫吹帽。念將決焉去﹐感物增戀嫪。

彼微水中荇﹐尙煩左右芼。魯侯國至小﹐廟鼎猶納郜。幸當擇瑉玉﹐寧有棄珪瑁。

悠悠我之思﹐擾擾風中纛。上言愧無路﹐日夜惟心禱。鶴翎不天生﹐變化在啄艸抱。

通波非難圖﹐尺地易可漕。善善不汲汲﹐後時徒悔懊。救死具八珍﹐不如一簞犒。

微詩公勿誚﹐愷悌神所勞。

喜侯喜至贈張籍張徹

昔我在南時﹐數君長在念。搖搖不可止﹐諷詠日喁口僉。如以膏濯衣﹐每漬垢逾染。

又如心中疾﹐鍼石非所砭。常思得遊處﹐至死無倦厭。地遐物奇怪﹐水鏡涵石劍。

荒花窮漫亂﹐幽獸工騰閃。礙目不忍窺﹐忽忽坐昏墊。逢神多所祝﹐豈忘靈卽驗。

依依夢歸路﹐歷歷想行店。今者誠自幸﹐所懷無一欠。孟生去𨿽索﹐侯氏來還歉。

欹眠聽新詩﹐屋角月艷艷。雜作承間騁﹐交驚舌互舌詹。繽紛指瑕疵﹐拒捍阻城塹。

以餘經摧挫﹐固請發鉛槧。居然妄推讓﹐見謂�天焰。比疏語徒妍﹐悚息不敢占。

呼奴具盤飧﹐飣餖魚菜贍。人生但如此﹐朱紫安足僭。

駑驥

駑駘誠齷齪﹐市者何其稠。力小苦易制﹐價微良易酬。渴飲一斗水﹐饑食一束芻。

嘶鳴當大路﹐志气若有餘。騏驥生絕域﹐自矜無匹儔。牽驅入市門﹐行者不爲畱。

借問價幾何﹐黃金比嵩丘。借問行幾何﹐咫尺視九州。饑食玉山禾﹐渴飲醴泉流。

問誰能爲禦﹐曠世不可求。惟昔穆天子﹐乘之極遐遊。王良執其轡﹐造父挾其車舟。

因言天外事﹐茫惚使人愁。駑駘謂騏驥﹐餓死余爾羞。有能必見用﹐有徳必見收。

孰云時與命﹐通塞皆自由。騏驥不敢言﹐低徊但垂頭。人皆劣騏驥﹐共以駑駘優。

喟余獨興嘆﹐才命不同謀。寄詩同心子﹐爲我商聲謳。

出門

長安百萬家﹐出門無所之。豈敢尙幽獨﹐與世實參差。古人𨿽已死﹐書上有其辭。

開卷讀且想﹐千載若相期。出門各有道﹐我道方未夷。且於此中息﹐天命不吾欺。

烽火

登髙望烽火﹐誰謂塞塵飛。王城富且樂﹐曷不事光輝。勿言日已暮﹐相見恐行稀。

願君熟念此﹐秉燭夜中歸。我歌寧自感﹐乃獨淚沾衣。

齪齪

齪齪當世士﹐所憂在饑寒。但見賤者悲﹐不聞貴者嘆。大賢事業異﹐遠抱非俗觀。

報國心皎潔﹐念時涕汍瀾。妖姬坐左右﹐柔指發哀彈。酒肴𨿽日陳﹐感激寧爲歡。

秋陰欺白日﹐泥潦不少幹。河堤決東郡﹐老弱隨驚湍。天意固有屬﹐誰能詰其端。

願辱太守薦﹐得充諫諍官。排云叫閶闔﹐披腹呈瑯玕。致君豈無術﹐自進誠獨難。

洞庭湖阻風贈張十一署

十月陰气盛﹐北風無時休。蒼茫洞庭岸﹐與子維雙舟。霧雨晦爭泄﹐波濤怒相投。

犬雞斷四聽﹐糧絕誰與謀。相去不容步﹐險如礙山丘。淸談可以飽﹐夢想接無由。

男女喧左右﹐饑啼但啾啾。非懷北歸興﹐何用勝羈愁。云外有白日﹐寒光自悠悠。

能令暫開霽﹐過是吾無求。

靑靑水中蒲三首

靑靑水中蒲﹐下有一雙魚。君今上隴去﹐我在與誰居。

靑靑水中蒲﹐長在水中居。寄語浮萍艸﹐相隨我不如。

靑靑水中蒲﹐葉短不出水。婦人不下堂﹐行子在萬里。

孟東野失子並序

東野連產三子﹐不數日﹐輒失之。幾老﹐念無後以悲。其友人昌黎韓愈懼其傷也﹐推天假其命以諭之。

失子將何尢﹐吾將上尢天。女實主下人﹐與奪一何偏。彼於女何有﹐乃令蕃且延。

此獨何罪辜﹐生死旬日間。上呼無時聞﹐滴地淚到泉。地祇爲之悲﹐瑟縮久不安。

乃呼大靈龜﹐騎云款天門。問天主下人﹐薄厚胡不均。天曰天地人﹐由來不相關。

吾懸日與月﹐吾系星與辰。日月相噬嚙﹐星辰踣而顚。吾不女之罪﹐知非女由因。

且物各有分﹐孰能使之然。有子與無子﹐禍福未可原。魚子滿母腹﹐一一欲誰憐。

細腰不自乳﹐舉族長孤鰥。鴟梟啄母腦﹐母死子始翻。蝮蛇生子時﹐坼裂腸與肝。

好子𨿽云好﹐未還恩與勤。惡子不可說﹐鴟梟蝮蛇然。有子且勿喜﹐無子固勿嘆。

上聖不待教﹐賢聞語而遷。下愚聞語惑﹐𨿽教無由悛。大靈頓頭受﹐卽日以命還。

地祇謂大靈﹐女往告其人。東野夜得夢﹐有夫玄衣巾。闖然入其戶﹐三稱天之言。

再拜謝玄夫﹐收悲以歡欣。

縣齋讀書

出宰山水縣﹐讀書松桂林。蕭條捐末事﹐邂逅得初心。哀狖醒俗耳﹐淸泉潔塵襟。

詩成有共賦﹐酒熟無孤斟。靑竹時默釣﹐白雲日幽尋。南方本多毒﹐北客恆懼侵。

謫譴甘自守﹐滯畱愧難任。投章類縞帶﹐佇答逾兼金。

新竹

筍添南階竹﹐日日成淸�。縹節已儲霜﹐黃苞猶掩翠。出欄抽五六﹐當戶羅三四。

髙標陵秋嚴﹐貞色奪春媚。稀生巧補林﹐並出疑爭地。縱橫乍依行﹐爛漫忽無次。

風枝未飄吹﹐露粉先涵淚。何人可攜玩﹐淸景空瞪視。

晚菊

少年飲酒時﹐踴躍見菊花。今來不復飲﹐每見恆咨嗟。佇立摘滿手﹐行行把歸家。

此時無與語﹐棄置柰悲何。

落齒

去年落一牙﹐今年落一齒。俄然落六七﹐落勢殊未已。余存皆動搖﹐盡落應始止。

憶初落一時﹐但念豁可恥。及至落二三﹐始憂衰卽死。每一將落時﹐懍懍恆在己。

叉牙妨食物﹐顚倒怯漱水。終焉捨我落﹐意與崩山比。今來落旣熟﹐見落空相似。

余存二十餘﹐次第知落矣。倘常歲落一﹐自足支兩紀。如其落並空﹐與漸亦同指。

人言齒之落﹐壽命理難恃。我言生有涯﹐長短俱死爾。人言齒之豁﹐左右驚諦視。

我言莊周云﹐木雁各有喜。語訛默固好﹐嚼廢軟還美。因歌遂成詩﹐持用詫妻子。

哭楊兵部凝陸歙州參

人皆期七十﹐才半豈蹉跎。並出知己淚﹐自然白髮多。晨興爲誰慟﹐還坐久滂沱。

論文與晤語﹐已矣可如何。

苦寒

四時各平分﹐一气不可兼。隆寒奪春序﹐顓頊固不廉。太昊弛維綱﹐畏避但守謙。

遂令黃泉下﹐萌芽天句尖。艸木不復抽﹐百味失苦甜。凶飆攪宇宙﹐鋩刃甚割砭。

日月𨿽云尊﹐不能活烏蟾。羲和送日出﹐恇怯頻窺覘。炎帝持祝融﹐呵噓不相炎。

而我當此時﹐恩光何由沾。肌膚生鱗甲﹐衣被如刀鐮。气寒鼻莫齅﹐血動指不拈。

濁醪沸入喉﹐口角如銜鉗。將持匕箸食﹐觸指如排簽。侵鑪不覺暖﹐熾炭屢已添。

探湯無所益﹐何況纊與縑。虎豹僵穴中﹐蛟螭死幽潛。熒惑喪躔次﹐六龍冰脫髯。

芒碭大包內﹐生類恐盡殲。啾啾窗間雀﹐不知已微纖。舉頭仰天鳴﹐所願晷刻淹。

不如彈射死﹐卻得親炰火尋。鸞皇苟不存﹐爾固不在占。其餘蠢動儔﹐俱死誰恩嫌。

伊我稱最靈﹐不能女覆苫。悲哀激憤嘆﹐五藏難安恬。中宵倚墻立﹐淫淚何漸漸。

天王哀無辜﹐惠我下顧瞻。褰旒去耳纊﹐調和進梅鹽。賢能日登禦﹐黜彼傲與忄僉。

生風吹死气﹐豁達如褰簾。懸乳零落墮﹐晨光入前檐。雪霜頓銷釋﹐土脈膏且粘。

豈徒蘭蕙榮﹐施及艾與蒹。日礶行鑠鑠﹐風條生襜襜。天乎苟其能﹐吾死意亦厭。

崔十六少府攝伊陽以詩及書見投因酬三十韻

崔君初來時﹐相識頗未慣。但聞赤縣尉﹐不比博士慢。賃屋得連墻﹐往來欣莫間。

我時亦新居﹐觸事苦難辦。蔬飧要同喫﹐破襖誰來綻。謂言安堵後﹐貸借更何患。

不知孤遺多﹐舉族仰薄宦。有時來朝餐﹐得米日已晏。隔墻聞歡呼﹐眾口極鵝雁。

前計頓乖張﹐居然見眞贗。嬌兒好眉眼﹐衤誇腳凍兩骨榦。捧書隨諸兄﹐累累兩角丱。

冬惟茹寒齏﹐秋始識瓜瓣。問之不言饑﹐飫若厭芻豢。才名三十年﹐久合居給諫。

白頭趨走裏﹐閉口絕謗訕。府公舊同袍﹐拔擢宰山澗。寄詩雜詼俳﹐有類說鵬晏鳥。

上言酒味酸﹐冬衣竟未擐。下言人吏稀﹐惟足彪與虎戔。又言致豬鹿﹐此語乃善幻。

三年國子師﹐腸肚習藜莧。況住洛之涯﹐魴鱒可罩汕。肯效屠門嚼﹐久嫌弋者篡。

謀拙日焦拳﹐活計似鋤。男寒澀詩書﹐妻瘦剩腰襻。爲官不事職﹐厥罪在欺謾。

行當自劾去﹐漁釣老葭。歲窮寒气驕﹐冰雪滑磴棧。音問難屢通﹐何由覿靑盼。

送侯參謀赴河中幕

憶昔初及第﹐各以少年稱。君頤始生髟須﹐我齒淸如冰。爾時心气壯﹐百事謂己能。

一別詎幾何﹐忽如隔晨興。我齒豁可鄙﹐君顏老可憎。相逢風塵中﹐相親疊嗟矜。

幸同學省官﹐末路再得朋。東司絕教授﹐遊宴以爲恆。秋漁蔭密樹﹐夜博然明燈。

雪徑抵樵叟﹐風廊折談僧。陸渾桃花間﹐有湯沸如蒸。三月崧少步﹐躑躅紅千層。

洲沙厭晚坐﹐嶺壁窮晨升。沈冥不計日﹐爲樂不可勝。遷滿一已異﹐乖離坐難憑。

行行事結束﹐人馬何朳騰。感激生膽勇﹐從軍豈嘗曾。洸洸司徒公﹐天子爪與肱。

提師十萬餘﹐四海欽風稜。河北兵未進﹐蔡州帥新薨。曷不請掃除﹐活彼黎與烝。

鄙夫誠怯弱﹐受恩愧徒宏。猶思脫儒冠﹐棄死取先登。又欲面言事﹐上書求詔徵。

侵官固非是﹐妄作譴可懲。惟當待責免﹐耕屬刂歸溝塍。今君得所附﹐勢若脫睼鷹。

檄筆無與讓﹐幕謀職其膺。收績間史牒﹐翰飛逐溟鵬。男兒貴立事﹐流景不可乘。

歲老陰沴作﹐云頹雪翻崩。別袪拂洛水﹐徵車轉崤陵。勤勤酒不進﹐勉勉恨已仍。

送君出門歸﹐愁腸若牽繩。默坐念語笑﹐癡如遇寒蠅。策馬誰可適﹐晤言誰爲應。

席塵惜不掃﹐殘尊對空凝。信知後會時﹐日月屢環糸亙。生期理行役﹐歡緒絕難承。

寄書惟在頻﹐無吝簡與繒。

東都遇春

少年气眞狂﹐有意與春競。行逢二三月﹐九州花相映。川原曉服鮮﹐桃李晨妝靚。

荒乘不知疲﹐醉死豈辭病。飲啖惟所便﹐文章倚豪橫。爾來曾幾時﹐白髮忽滿鏡。

舊遊喜乖張﹐新輩足嘲評。心腸一變化﹐羞見時節盛。得閒無所作﹐貴欲辭視聽。

深居疑避仇﹐默臥如當暝。朝曦入牖來﹐鳥喚昏不醒。爲生鄙計算﹐鹽米告屢罄。

坐疲都忘起﹐冠側懶復正。幸蒙東都官﹐獲離機與阱。乖慵遭傲僻﹐漸染生獘性。

旣去焉能追﹐有來猶莫騁。有船魏王池﹐往往縱孤泳。水容與天色﹐此處皆綠淨。

岸樹共紛披﹐渚牙相緯經。懷歸苦不果﹐卽事取幽迸。貪求匪名利﹐所得亦已並。

悠悠度朝昏﹐落落捐季孟。羣公一何賢﹐上戴天子聖。謀謨收禹績﹐四面出雄勁。

轉輸非不勤﹐稽逋有軍令。在庭百執事﹐奉職各祗敬。我獨胡爲哉﹐坐與億兆慶。

譬如籠中鳥﹐仰給活性命。爲詩告友生﹐負愧終究竟。

酬裴十六功曹巡府西驛塗中見寄

相公罷論道﹐聿至活東人。禦史坐言事﹐作吏府中塵。遂令河南治﹐今古無儔倫。

四海日富庶﹐道途隘蹄輪。府西三百里﹐候館同魚鱗。相公謂禦史﹐勞子去自巡。

是時山水秋﹐光景何鮮新。哀鴻鳴淸耳﹐宿霧褰髙旻。遺我行旅詩﹐軒軒有風神。

譬如黃金盤﹐照耀荊璞眞。我來亦已幸﹐事賢友其仁。持竿洛水側﹐孤坐屢窮辰。

多才自勞苦﹐無用只因循。辭免期匪遠﹐行行及山春。

燕河南府秀才

吾皇紹祖烈﹐天下再太平。詔下諸郡國﹐歲貢鄕曲英。元和五年冬﹐房公尹東京。

功曹上言公﹐是月當登名。乃選二十縣﹐試官得鴻生。羣儒負己材﹐相賀簡擇精。

怒起簸羽翮﹐引吭吐鏗轟。此都自周公﹐文章繼名聲。自非絕殊尢﹐難使耳目驚。

今者遭震薄﹐不能出聲鳴。鄙夫忝縣尹﹐愧慄難爲情。惟求文章寫﹐不敢妒與爭。

還家敕妻兒﹐具此煎炰烹。柿紅蒲萄紫﹐肴果相扶檠。芳荼出蜀門﹐好酒濃且淸。

何能充歡燕﹐庶以露厥誠。昨聞詔書下﹐權公作邦楨。文人得其職﹐文道當大行。

陰風攪短日﹐冷雨澀不晴。勉哉戒徒馭﹐家國遲子榮。

送李翺

廣州萬里途﹐山重江逶迆。行行何時到﹐誰能定歸期。揖我出門去﹐顏色異恆時。

𨿽云有追送﹐足迹絕自玆。人生一世間﹐不自張與施。譬如浮江木﹐縱橫豈自知。

寧懷別時苦﹐勿作別後思。

送石處士赴河陽幕

長把種樹書﹐人云避世士。忽騎將軍馬﹐自號報恩子。風雲入壯懷﹐泉石別幽耳。

巨鹿師欲老﹐常山險猶恃。豈惟彼相憂﹐固是吾徒恥。去去事方急﹐酒行可以起。

送湖南李正字歸

長沙入楚深﹐洞庭值秋晚。人隨鴻雁少﹐江共蒹葭遠。歷歷余所經﹐悠悠子當返。

孤遊懷耿介﹐旅宿夢婉娩。風土稍殊音﹐魚蝦日異飯。親交俱在此﹐誰與同息偃。

辛卯年雪

元和六年春﹐寒气不肯歸。河南二月末﹐雪花一尺圍。崩騰相排拶﹐龍鳳交橫飛。

波濤何飄揚﹐天風吹旛旗。白帝盛羽衛﹐鬖髟沙振裳衣。白霓先啟途﹐從以萬玉妃。

翕翕陵厚載﹐嘩嘩弄陰機。生平未曾見﹐何暇議是非。或云丰年祥﹐飽食可庶幾。

善禱吾所慕﹐誰言寸誠微。

招揚之罘

柏生兩石間﹐萬歲終不大。野馬不識人﹐難以駕車蓋。柏移就平地﹐馬羈入廏中。

馬思自由悲﹐柏有傷根容。傷根柏不死﹐千丈日以至。馬悲罷還樂﹐振迅矜鞍轡。

之罘南山來﹐文字得我驚。館置使讀書﹐日有求歸聲。我令之罘歸﹐失得柏與馬。

之罘別我去。計出柏馬下。我自之罘歸﹐入門思而悲。之罘別我去﹐能不思我爲。

灑掃縣中居﹐引水經竹間。囂嘩所不及﹐何異山中閒。前陳百家書﹐食有肉與魚。

先王遺文章﹐綴緝實在余。禮稱獨學陋﹐易貴不遠復。作詩招之罘﹐晨夕抱饑渴。

送無本師歸範陽

無本於爲文﹐身大不及膽。吾嘗示之難﹐勇往無不敢。蛟龍弄角牙﹐造次欲手攬。

眾鬼囚大幽﹐下覷襲玄窞。天陽熙四海﹐注視首不頷。鯨鵬相摩窣﹐兩舉快一啖。

夫豈能必然﹐固已謝黯黮。狂詞肆滂葩﹐低昂見舒慘。姦窮怪變得﹐往往造平淡。

蜂蟬碎錦纈﹐綠池披菡萏。芝英擢荒蓁﹐孤翮起連菼。家住幽都遠﹐未識气先感。

來尋吾何能﹐無殊嗜昌歜。始見洛陽春﹐桃枝綴紅糝。遂來長安裏﹐時卦轉習坎。

老懶無斗心﹐久不事鉛槧。欲以金帛酬﹐舉室常咸頁頷。念當委我去﹐霜雪刻以礷。

獰飆攪空衢﹐天地與頓撼。勉率吐歌詩﹐慰女別後覽。

雙鳥詩

雙鳥海外來﹐飛飛到中州。一鳥落城市﹐一鳥集巖幽。不得相伴鳴﹐爾來三千秋。

兩鳥各閉口﹐萬象銜口頭。春風捲地起﹐百鳥皆飄浮。兩鳥忽相逢﹐百日鳴不休。

有耳聒皆聾﹐有口反自羞。百舌舊饒聲﹐從此恆低頭。得病不呻喚﹐泯默至死休。

雷公告天公﹐百物須膏油。自從兩鳥鳴﹐聒亂雷聲收。鬼神怕嘲詠。造化皆停畱。

艸木有微情﹐挑抉示九州。虫鼠誠微物﹐不堪苦誅求。不停兩鳥鳴﹐百物皆生愁。

不停兩鳥鳴﹐自此無春秋。不停兩鳥鳴﹐日月難旋車舟。不停兩鳥鳴﹐大法失九疇。

周公不爲公﹐孔丘不爲丘。天公怪兩鳥﹐各捉一處囚。百虫與百鳥﹐然後鳴啾啾。

兩鳥旣別處﹐閉聲省愆尢。朝食千頭龍﹐暮食千頭牛。朝飲河生塵﹐暮飲海絕流。

還當三千秋﹐更起鳴相酬。

題炭谷湫祠堂

萬物都陽明﹐幽暗鬼所寰。嗟龍獨何智﹐出入人鬼間。不知誰爲助﹐若執造化關。

厭處平地水﹐巢居插天山。列峯若攢指﹐石盂仰環環。巨靈髙其捧﹐保此一掬慳。

森沈固含蓄﹐本以儲陰姦。魚鱉蒙擁護﹐羣嬉傲天頑。翾翾棲托禽﹐飛飛一何閒。

祠堂像侔眞﹐擢玉紆煙鬟。羣怪儼伺候﹐恩威在其顏。我來日正中﹐悚惕思先還。

寄立尺寸地﹐敢言來途艱。吁無吹毛刃﹐血此牛蹄殷。至令乘水旱﹐鼓舞寡與鰥。

林叢鎭冥冥﹐窮年無由刪。妍英雜艷實﹐星瑣黃朱班。石級皆險滑﹐顚躋莫牽攀。

龍區雛眾碎﹐付與宿已頒。棄去可柰何﹐吾其死茅菅。

送陸暢歸江南

舉舉江南子﹐名以能詩聞。一來取髙第﹐官佐東宮軍。迎婦丞相府﹐誇映秀士羣。

鸞鳴桂樹間﹐觀者何繽紛。人事喜顚倒﹐旦夕異所云。蕭蕭靑雲幹﹐遂逐荊棘焚。

歲晚鴻雁過﹐鄕思見新文。踐此秦關雪﹐家彼吳洲云。悲啼上車女﹐骨肉不可分。

感慨都門別﹐丈夫酒方醺。我實門下士﹐力薄蚋與蚊。受恩不卽報﹐永負湘中墳。

送進士劉師服東歸

猛虎落檻阱﹐坐食如孤犭屯。丈夫在富貴﹐豈必守一門。公心有勇气﹐公口有直言。

柰何任埋沒﹐不自求騰軒。僕本亦進士﹐頗嘗究根源。由來骨鯁材﹐喜被較弱吞。

低頭受侮笑﹐隱忍硉兀冤。泥雨城東路﹐夏槐作云屯。還家𨿽闕短﹐指日親晨飧。

攜持令名歸﹐自足貽家尊。時節不可玩﹐親交可攀援。勉來取金紫﹐勿久休中園。

嘲魯連子

魯連細而黠﹐有似黃鷂子。田巴兀老蒼﹐憐汝矜爪觜。開端要驚人﹐雄跨吾厭矣。

髙拱禪鴻聲﹐若輟一杯水。獨稱唐虞賢﹐顧未知之耳。

贈張籍

吾老著讀書﹐餘事不掛眼。有兒𨿽甚憐﹐教示不免簡。君來好呼出﹐踉蹌越門限。

懼其無所知﹐見則先愧赧。昨因有緣事﹐上馬插手版。畱君住廳食﹐使立侍盤盞。

薄暮歸見君﹐迎我笑而莞。指渠相賀言﹐此是萬金產。吾愛其風骨﹐粹美無可揀。

試將詩義授﹐如以肉貫丳。開袪露毫末﹐自得髙蹇山產。我身蹈丘軻﹐爵位不早綰。

固宜長有人﹐文章紹編�。感荷君子徳﹐恍若乘朽棧。召令吐所記﹐解摘了瑟亻間。

顧視窗壁間﹐親戚競覘礸。喜气排寒冬﹐逼耳鳴目見睆。如今更誰恨﹐便可耕灞滻。

調張籍

李杜文章在﹐光焰萬丈長。不知羣兒愚﹐那用故謗傷。蚍蜉撼大樹﹐可笑不自量。

伊我生其後﹐舉頸遙相望。夜夢多見之﹐晝思反微茫。徒觀斧鑿痕﹐不矚治水航。

想當施手時﹐巨刃磨天揚。垠崖劃崩豁﹐乾坤擺雷硠。惟此兩夫子﹐家居率荒涼。

帝欲長吟哦﹐故遣起且僵。剪翎送籠中﹐使看百鳥翔。平生千萬篇﹐金薤垂琳瑯。

仙官敕六丁﹐雷電下取將。流落人間者﹐太山一豪芒。我願生兩翅﹐捕逐出八荒。

精誠忽交通﹐百怪入我腸。刺手拔鯨牙﹐舉瓢酌天漿。騰身跨汗漫﹐不著織女襄。

顧語地上友﹐經營無太忙。乞君飛霞珮﹐與我髙頡頏。

寄皇甫湜

敲門驚晝睡﹐問報睦州吏。手把一封書﹐上有皇甫字。坼書放牀頭﹐涕與淚垂四。

昏昏還就枕﹐惘惘夢相值。悲哉無奇術﹐安得生兩翅。

病中贈張十八

中虛得暴下﹐避冷臥北窗。不蹋曉鼓朝﹐安眠聽逢逢。籍也處閭裏﹐抱能未施邦。

文章自娛戲﹐金石日擊撞。龍文百斛鼎﹐筆力可獨扛。談舌久不掉﹐非君亮誰雙。

扶幾導之言﹐曲節初扌從扌從。半塗喜開鑿﹐派別失大江。吾欲盈其气﹐不令見麾幢。

牛羊滿田野﹐解�束空杠。傾樽與斟酌﹐四壁堆罌缸。玄帷隔雪風﹐照鑪釘明釒工。

夜闌縱捭闔﹐哆口疏眉厖。勢侔髙陽翁﹐坐約齊橫降。連日挾所有﹐形軀頓肛。

將歸乃徐謂﹐子言得無哤。回軍與角逐﹐斫樹收窮龐。雌聲吐款要﹐酒壺綴羊腔。

君乃昆侖渠﹐籍乃嶺頭瀧。譬如蟻垤微﹐詎可陵崆礹。幸願終賜之﹐斬拔木卉與樁。

從此識歸處﹐東流水淙淙。

雜詩

古史散左右﹐詩書置後前。豈殊蠹書虫﹐生死文字間。古道自愚蠢﹐古言自包纏。

當今固殊古﹐誰與爲欣歡。獨攜無言子﹐共升昆侖顚。長風飄襟裾﹐遂起飛髙圓。

下視禹九州﹐一塵集豪端。遨嬉未云幾﹐下已億萬年。向者誇奪子﹐萬墳厭其巓。

惜哉抱所見﹐白黑未及分。慷慨爲悲吒﹐淚如九河翻。指摘相告語﹐𨿽還今誰親。

翩然下大荒﹐披髮騎騏礯。

寄崔二十六立之

西城員外丞﹐心迹兩屈奇。往歲戰詞賦﹐不將勢力隨。下驢入省門﹐左右驚紛披。

傲兀坐試席﹐深叢見孤羆。文如翻水成﹐初不用意爲。四座各低面﹐不敢捩眼窺。

升階揖侍郎﹐歸舍日未欹。佳句喧眾口﹐考官敢瑕疵。連年收科第﹐若摘頷底髭。

回首卿相位﹐通途無他歧。豈論校書郎﹐袍笏光參差。童稚見稱說﹐祝身得如斯。

儕輩妒且熱﹐喘如竹筒吹。老婦願嫁女﹐約不論財貲。老翁不量分﹐累月笞其兒。

攪攪爭附托﹐無人角雄雌。由來人間事﹐翻覆不可知。安有巢中�﹐插翅飛天陲。

駒麛著爪牙﹐猛虎借與皮。汝頭有韁系﹐汝腳有索縻。陷身泥溝間﹐誰復稟指扌爲。

不脫吏部選﹐可見偶與奇。又作朝士貶﹐得非命所施。客居京城中﹐十日營一炊。

逼迫走巴蠻﹐恩愛座上離。昨來漢水頭﹐始得完孤羈。桁掛新衣裳﹐盎棄食殘糜。

苟無饑寒苦﹐那用分髙卑。憐我還好古﹐宦途同險巇。每旬遺我書﹐竟歲無差池。

新篇奚其思﹐風幡肆逶迆。又論諸毛功﹐劈水看蛟螭。雷電生睒目易﹐角鬣相撐披。

屬我感窮景﹐抱華不能摛。倡來和相報﹐愧嘆俾我疵。又寄百尺彩﹐緋紅相盛衰。

功能諭其誠﹐深淺抽肝脾。開展放我側﹐方餐涕垂匙。朋交日凋謝﹐存者逐利移。

子寧獨迷誤﹐綴綴意益彌。舉頭庭樹豁﹐狂飆捲寒曦。迢遞山水隔﹐何由應塤箎。

別來就十年﹐君馬記馬咼驪。長女當及事﹐誰助出帨縭。諸男皆秀朗﹐幾能守家規。

文字銳气在﹐輝輝見旌麾。摧腸與戚容﹐能復持酒卮。我𨿽未耋老﹐發禿骨力羸。

所餘十九齒﹐飄�盡浮危。玄花著兩眼﹐視物隔褷。燕席謝不詣﹐遊鞍懸莫騎。

惇惇憑書案﹐譬彼鳥粘黐。且吾聞之師﹐不以物自隳。孤豚眠糞壤﹐不慕太廟犧。

君看一時人﹐幾輩先騰馳。過半黑頭死﹐陰虫食枯骨此。歡華不滿眼﹐咎責塞兩儀。

觀名計之利﹐詎足相陪裨。仁者恥貪冒﹐受祿量所宜。無能食國惠﹐豈異哀癃罷。

久欲辭謝去﹐休令眾睢睢。況又嬰疹疾﹐寧保軀不資。不能前死罷﹐內實慚神只。

舊籍在東都﹐茅屋枳棘籬。還歸非無指﹐灞渭揚春澌。生兮耕吾疆﹐死也埋吾陂。

文書自傳道﹐不仗史筆垂。夫子固吾黨﹐新恩釋銜羈。去來伊洛上﹐相待安罛箄。

我有雙飲盞﹐其銀得朱提。黃金塗物象﹐雕鐫妙工倕。乃令千里鯨﹐幺麼微螽斯。

猶能爭明月﹐擺掉出渺彌。野艸花葉細﹐不辧艸錄葹。綿綿相糾結﹐狀似環城陴。

四隅芙蓉樹﹐擢艷皆猗猗。鯨以興君身﹐失所逢百罹。月以諭夫道﹐黽勉勵莫虧。

艸木明復載﹐妍醜齊榮萎。願君恆禦之﹐行止雜燧觿。異日期對舉﹐當如合分支。

孟生詩

孟生江海士﹐古貌又古心。嘗讀古人書﹐謂言古猶今。作詩三百首﹐窅默咸池音。

騎驢到京國﹐欲和薰風琴。豈識天子居﹐九重郁沈沈。一門百夫守﹐無籍不可尋。

晶光蕩相射﹐旗戟翩以森。遷延乍卻走﹐驚怪靡自任。舉頭看白日﹐泣涕下沾襟。

朅來遊公卿﹐莫肯低華簪。諒非軒冕族﹐應對多差參。萍蓬風波急﹐桑楡日月侵。

柰何從進士﹐此路轉嶇嵚。異質忌處羣﹐孤芳難寄林。誰憐松桂性﹐競愛桃李陰。

朝悲辭樹葉﹐夕感歸巢禽。顧我多慷慨﹐窮檐時見臨。淸宵靜相對﹐發白聆苦吟。

采蘭起幽念﹐眇然望東南。秦吳修且阻﹐兩地無數金。我論徐方牧﹐好古天下欽。

竹實鳳所食﹐徳馨神所歆。求觀眾丘小﹐必上泰山岑。求觀眾流細﹐必泛滄溟深。

子其聽我言﹐可以當所箴。旣獲則思返﹐無爲久滯淫。卞和試三獻﹐期子在秋砧。

將歸贈孟東野房蜀客

君門不可入﹐勢利互相推。借問讀書客﹐胡爲在京師。舉頭未能對﹐閉眼聊自思。

倏忽十六年﹐終朝苦寒饑。宦途竟寥落﹐鬢髮坐差池。潁水淸且寂﹐箕山坦而夷。

如今便當去﹐咄咄無自疑。

答孟郊

規模背時利﹐文字覷天巧。人皆飲酒肉﹐子獨不得飽。才春思已亂﹐始秋悲又攪。

朝餐動及午﹐夜諷恆至卯。名聲暫膻腥﹐腸肚鎭煎火芻。古心𨿽自鞭﹐世路終難拗。

弱拒喜張臂﹐猛拿閒縮爪。見倒誰肯扶﹐從瞋我須咬。

從仕

居閒食不足﹐從仕力難任。兩事皆害性﹐一生恆苦心。黃昏歸私室﹐惆悵起嘆音。

棄置人間世﹐古來非獨今。

送劉師服

夏半陰气始﹐淅然云景秋。蟬聲入客耳﹐驚起不可畱。艸艸具盤饌﹐不待酒獻酬。

士生爲名累﹐有似魚中鉤。賫材入市賣﹐貴者恆難售。豈不畏憔悴﹐爲功忌中休。

勉哉耘其業﹐以待歲晚收。

符讀書城南

木之就規矩﹐在梓匠輪輿。人之能爲人﹐由腹有詩書。詩書勤乃有﹐不勤腹空虛。

欲知學之力﹐賢愚同一初。由其不能學﹐所入遂異閭。兩家各生子﹐提孩巧相如。

少長聚嬉戲﹐不殊同隊魚。年至十二三﹐頭角稍相疏。二十漸乖張﹐淸溝映污渠。

三十骨骼成﹐乃一龍一豬。飛黃騰踏去﹐不能顧蟾蜍。一爲馬前卒﹐鞭背生虫蛆。

一爲公與相﹐潭潭府中居。問之何因爾﹐學與不學歟。金璧𨿽重寶﹐費用難貯儲。

學問藏之身﹐身在則有餘。君子與小人﹐不系父母且。不見公與相﹐起身自犁鋤。

不見三公後﹐寒饑出無驢。文章豈不貴﹐經馴乃菑畬。潢潦無根源﹐朝滿夕已除。

人不通古今﹐馬牛而襟裾。行身陷不義﹐況望多名譽。時秋積雨霽﹐新涼入郊墟。

燈火稍可親﹐簡編可捲舒。豈不但夕念﹐爲爾惜居諸。恩義有相奪﹐作詩勸躊躇。

示爽

宣城去京國﹐里數逾三千。念汝欲別我﹐解裝具盤筵。日昏不能散﹐起坐相引牽。

冬夜豈不長﹐達旦燈燭然。座中悉親故﹐誰肯捨汝眠。念汝將一身﹐西來曾幾年。

名科掩眾俊﹐州考居吏前。今從府公召﹐府公又時賢。時輩千百人﹐孰不謂汝妍。

汝來江南近﹐裏閭故依然。昔日同戲兒﹐看汝立路邊。人生但如此﹐其實亦可憐。

吾老世味薄﹐因循致畱連。彊顏班行內﹐何實非罪愆。才短難自力﹐懼終莫洗湔。

臨分不汝誑﹐有路卽歸田。

人日城南登髙

初正候才兆﹐涉七气已弄。靄靄野浮陽﹐暉暉水披凍。聖朝身不廢﹐佳節古所用。

親交旣許來﹐子女失亦可從。盤蔬冬春雜﹐樽酒淸濁共。令徵前事爲﹐觴詠新詩送。

扶杖淩圮址﹐剌船犯枯葑。戀池羣鴨回﹐釋嶠孤云縱。人生本坦蕩﹐誰使妄倥傯。

直指桃李闌﹐幽尋寧止重。

病鴟

屋東惡水溝﹐有鴟墮鳴悲。靑泥掩兩翅﹐拍拍不得離。羣童叫相召﹐瓦礫爭先之。

計校生平事﹐殺卻理亦宜。奪攘不愧恥﹐飽滿盤天嬉。晴日占光景﹐髙風送追隨。

遂淩紫鳳羣﹐肯顧鴻鵠卑。今者運命窮﹐遭逢巧丸兒。中汝要害處。汝能不得施。

於吾乃何有﹐不忍乘其危。丐汝將死命﹐浴以淸水池。朝餐輟魚肉﹐暝宿防狐貍。

自知無以致﹐蒙徳久猶疑。飽入深竹叢﹐饑來傍階基。亮無責報心﹐固以聽所爲。

昨日有气力﹐飛跳弄藩籬。今晨忽徑去﹐曾不報我知。僥幸非汝福﹐天衢汝休窺。

京城事彈射﹐豎子豈易欺。勿諱泥坑辱﹐泥坑乃良規。

讀皇甫湜公安園池詩書其後

晉人目二子﹐其猶吹一吷。區區自其下﹐顧肯掛牙舌。春秋書王法﹐不誅其人身。

爾雅注虫魚﹐定非磊落人。湜也困公安﹐不自閒窮年。枉智思掎摭﹐糞壤污穢豈有臧。

誠不如兩忘﹐但以一槪量。我有一池水﹐蒲葦生其間。虫魚沸相嚼﹐日夜不得閒。

我初往觀之﹐其後益不觀。觀之亂我意﹐不如不觀完。用將濟諸人﹐捨得業孔顏。

百年詎幾時﹐君子不可閒。

路傍堠

堆堆路傍堠﹐一雙復一隻。迎我出秦關﹐送我入楚澤。千以髙山遮﹐萬以遠水隔。

吾君勤聽治﹐照與日月敵。臣愚幸可哀﹐臣罪庶可釋。何當迎送歸﹐緣路髙歷歷。

食曲河驛

晨及曲河驛﹐淒然自傷情。羣烏巢庭樹﹐乳雀飛檐楹。而我抱重罪﹐孑孑萬里程。

親戚頓乖角﹐圖史棄縱橫。下負明義重﹐上孤朝命榮。殺身諒無補﹐何用答生成。

過南陽

南陽郭門外﹐桑下麥靑靑。行子去未已﹐春鳩鳴不停。秦商邈旣遠﹐湖海浩將經。

孰忍生以戚﹐吾其寄餘齡。

瀧吏

南行逾六旬﹐始下昌樂瀧。險惡不可狀﹐船石相舂撞。往問瀧頭吏﹐潮州尙幾里。

行當何時到﹐土風復何似。瀧吏垂手笑﹐官何問之愚。譬官居京邑﹐何由知東吳。

東吳遊宦鄕﹐官知自有由。潮州底處所﹐有罪乃竄流。儂幸無負犯﹐何由到而知。

官今行自到﹐那遽妄問爲。不虞卒見困﹐汗出愧且駭。吏曰聊戲官﹐儂嘗使往罷。

嶺南大抵同﹐官去道苦遼。下此三千里﹐有州始名潮。惡溪瘴毒聚﹐雷電常洶洶。

鱷魚大如船﹐牙眼怖殺儂。州南數十里﹐有海無天地。颶風有時作﹐掀簸眞差事。

聖人於天下﹐於物無不容。比聞此州囚﹐亦有生還儂。官無嫌此州﹐固罪人所徙。

官當明時來﹐事不待說委。官不自謹愼﹐宜卽引分往。胡爲此水邊﹐神色久忄黨慌。

祂大瓶罌小﹐所任自有宜。官何不自量﹐滿溢以取斯。工農𨿽小人﹐事業各有守。

不知官在朝﹐有益國家不。得無虱其間﹐不武亦不文。仁義飾其躬﹐巧姦敗羣倫。

叩頭謝吏言﹐始慚今更羞。歷官二十餘﹐國恩並未酬。凡吏之所訶﹐嗟實頗有之。

不卽金木誅﹐敢不識恩私。潮州𨿽去遠﹐𨿽惡不可過。於身實已多﹐敢不持自賀。

贈別元十八協律六首

知識久去眼﹐吾行其旣遠。瞢瞢莫訾省﹐默默但寢飯。子兮何爲者﹐冠珮立憲憲。

何氏之從學﹐蘭蕙已滿畹。於何玩其光﹐以至歲向晚。治惟尙和同﹐無俟於謇謇。

或師絕學賢﹐不以藝自挽。子兮獨如何﹐能自媚婉娩。金石出聲音﹐宮室發關楗。

何人識章甫﹐而知駿蹄踠。惜乎吾無居﹐不得畱息偃。臨當背面時﹐裁詩示繾綣。

英英桂林伯﹐實維文武特。遠勞從事賢﹐來弔逐臣色。南裔多山海﹐道裏屢紆直。

風波無程期﹐所憂動不測。子行誠艱難﹐我去未窮極。臨別且何言﹐有淚不可拭。

吾友柳子厚﹐其人藝且賢。吾未識子時﹐已覽贈子篇。寤寐想風采﹐於今已三年。

不意流竄路﹐旬日同食眠。所聞昔已多﹐所得今過前。如何又須別﹐使我抱悁悁。

勢要情所重﹐排斥則埃塵。骨肉未免然﹐又況四海人。嶷嶷桂林伯﹐矯矯義勇身。

生平所未識﹐待我逾交親。遺我數幅書﹐繼以藥物珍。藥物防瘴癘﹐書勸養形神。

不知四罪地﹐豈有再起辰。窮途致感激﹐肝膽還輪囷。

讀書患不多﹐思義患不明。患足已不學﹐旣學患不行。子今四美具﹐實大華亦榮。

王官不可闕﹐未宜後諸生。嗟我擯南海﹐無由助飛鳴。

寄書龍城守﹐君驥何時秣。峽山逢颶風﹐雷電助撞捽。乘潮簸扶胥﹐近岸指一發。

兩巖𨿽云牢﹐木石互飛發。屯門𨿽云髙﹐亦映波浪沒。餘罪不足惜﹐子生未宜忽。

胡爲不忍別﹐感謝情至骨。

初南食貽元十八協律

鱟實如惠文﹐骨眼相負行。蠔相粘爲山﹐百十各自生。蒲魚尾如蛇﹐口眼不相營。

蛤卽是蝦蟆﹐同實浪異名。章舉馬甲柱﹐斗以怪自呈。其餘數十種﹐莫不可嘆驚。

我來禦魑魅﹐自宜味南烹。調以咸與酸﹐芼以椒與橙。腥臊始發越﹐咀吞面汗馬辛。

惟蛇舊所識﹐實憚口眼獰。開籠聽其去﹐郁屈尙不平。賣爾非我罪﹐不屠豈非情。

不祈靈珠報﹐幸無嫌怨並。聊歌以記之﹐又以告同行。

宿曾江口示侄孫湘二首

雲昏水奔流﹐天水漭相圍。三江滅無口﹐其誰識涯圻。暮宿投民村。髙處水半扉。

犬雞俱上屋﹐不復走與飛。篙舟入其家﹐暝聞屋中唏。問知歲常然﹐哀此爲生微。

海風吹寒晴﹐波揚眾星輝。仰視北斗髙﹐不知路所歸。

舟行忘故道﹐屈曲髙林間。林間無所有﹐奔流但潺潺。嗟我亦拙謀﹐致身落南蠻。

茫然失所詣﹐無路何能還。

答柳柳州食蝦蟆

蝦蟆𨿽水居﹐水特變形貌。彊號爲蛙蛤﹐於實無所校。𨿽然兩股長﹐其柰脊皴皰。

跳躑𨿽云髙﹐意不離濘淖。鳴聲相呼和﹐無理只取鬧。周公所不堪﹐灑灰垂典教。

我棄愁海濱﹐恆願眠不覺。叵堪朋類多﹐沸耳作驚爆。端能敗笙磬﹐仍工亂學校。

𨿽蒙句踐禮﹐竟不聞報效。大戰元鼎年﹐孰彊孰敗橈。居然當鼎味﹐豈不辱釣罩。

余初不下喉﹐近亦能稍稍。常懼染蠻夷﹐失平生好樂。而君復何爲﹐甘食比豢豹。

獵較務同俗﹐全身斯爲孝。哀哉思慮深﹐未見許回棹。

別趙子

我遷於揭陽﹐君先揭陽居。揭陽去京華﹐其裏萬有餘。不謂小郭中﹐有子可與娛。

心平而行髙﹐兩通詩與書。婆娑海水南﹐簸弄明月珠。及我遷宜春﹐意欲攜以俱。

擺頭笑且言﹐我豈不足歟。又奚爲於北﹐往來以紛如。海中諸山中﹐幽子頗不無。

相期風濤觀﹐已久不可渝。又嘗疑龍蝦﹐果誰雄牙須。蚌蠃魚鱉虫﹐瞿瞿以狙狙。

識一已忘十﹐大同細自殊。欲一窮究之﹐時歲屢謝除。今子南且北﹐豈非亦有圖。

人心未嘗同﹐不可一理區。宜各從所務﹐未用相賢愚。

除官赴闕至江州寄鄂嶽李大夫

盆城去鄂渚﹐風便一日耳。不枉敵人書﹐無因帆江水。故人辭禮闈﹐旌節鎭江圻。

而我竄逐者﹐龍鐘初得歸。別來已三歲﹐望望長迢遞。咫尺不相聞﹐平生那可計。

我齒落且盡﹐君鬢白幾何。年皆過半百﹐來日苦無多。少年樂新知﹐衰暮思故友。

譬如親骨肉﹐寧免相可不。我昔實愚蠢﹐不能降色辭。子犯亦有言﹐臣猶自知之。

公其務貰過﹐我亦請攺事。桑楡倘可收﹐願寄相思字。

南山有髙樹行贈李宗閔

南山有髙樹﹐花葉何衰衰。上有鳳皇巢﹐鳳皇乳且棲。四旁多長枝﹐羣鳥所托依。

黃鵠據其髙﹐眾鳥接其卑。不知何山鳥﹐羽毛有光輝。飛飛擇所處﹐正得眾所希。

上承鳳皇恩﹐自期永不衰。中與黃鵠羣﹐不自隱其私。下視眾鳥羣﹐汝徒竟何爲。

不知挾丸子﹐心默有所規。彈汝枝葉間﹐汝翅不覺摧。或言由黃鵠﹐黃鵠豈有之。

愼勿猜眾鳥﹐眾鳥不足猜。無人語鳳皇﹐汝屈安得知。黃鵠得汝去﹐婆娑弄毛衣。

前汝下視鳥﹐各議汝瑕疵。汝豈無朋匹﹐有口莫肯開。汝落蒿艾間﹐幾時復能飛。

哀哀故山友﹐中夜思汝悲。路遠翅翎短﹐不得持汝歸。

猛虎行

猛虎𨿽云惡﹐亦各有匹儕。羣行深谷間﹐百獸望風低。身食黃熊父﹐子食赤豹麛。

擇肉於熊豹﹐肯視兔與貍。正晝當谷眠﹐眼有百步威。自矜無當對﹐气性縱以乖。

朝怒殺其子﹐暮還食其妃。四儕四散走﹐猛虎還孤棲。狐鳴門兩旁﹐烏鵲從噪之。

出逐猴入居﹐虎不知所歸。誰云猛虎惡﹐中路正悲啼。豹來銜其尾﹐熊來攫其頤。

猛虎死不辭﹐但慚前所爲。虎坐無助死﹐況如汝細微。故當結以信﹐親當結以私。

親故且不保﹐人誰信汝爲。

山南鄭相公樊員外酬答爲詩其末咸有見

及語樊封以示愈依賦十四韻以獻

梁維西南屏﹐山厲水刻屈。稟生肖剿剛﹐難諧在民物。滎公鼎軸老﹐烹斡力健倔。

帝咨汝予往﹐牙纛前坌坲。威風挾惠气﹐蓋壤兩劘拂。茫漫華黑間﹐指畫變恍欻。

誠旣富而美﹐章匯霍炳蔚。日延講大訓﹐龜判錯衮黻。樊子坐賓署﹐演孔刮老佛。

金舂撼玉應﹐厥臭劇蕙郁。遺我一言重﹐跽受惕齋栗。辭慳義卓闊﹐呀豁疚掊掘。

如新去耵聹﹐雷霆逼颶禡。綴此豈爲訓﹐俚言紹莊屈。

奉和武相公鎭蜀時詠使宅韋太尉所養孔雀

穆穆鸞鳳友﹐何年來止玆。飄零失故態﹐隔絕抱長思。翠角髙獨聳﹐金華煥相差。

坐蒙恩顧重﹐畢命守階墀。

感春三首

偶坐藤樹下﹐暮春下旬間。藤陰已可庇﹐落蕊還漫漫。亹亹新葉大﹐瓏瓏晚花幹。

靑天髙寥寥﹐兩蝶飛翻翻。時節適當爾﹐懷悲自無端。

黃黃蕪菁花﹐桃李事已退。狂風簸枯楡﹐狼藉九衢內。春序一如此﹐汝顏安足賴。

誰能駕飛車﹐相從觀海外。

晨遊百花林﹐朱朱兼白白。柳枝弱而細﹐懸樹垂百尺。左右同來人﹐金紫貴顯劇。

嬌童爲我歌﹐哀響跨箏笛。艷姬蹋筵舞﹐淸眸刺劍戟。心懷平生友﹐莫一在燕席。

死者長眇芒﹐生者困乖隔。少年眞可喜﹐老大百無益。

早赴街西行香贈盧李二中舍人

天街東西異﹐祇命遂成遊。月明禦溝曉﹐蟬吟堤樹秋。老僧情不薄﹐僻寺境還幽。

寂寥二三子﹐歸騎得相收。

晚寄張十八助教周郎博士

日薄風景曠﹐出歸偃前檐。晴雲如擘絮﹐新月似磨鐮。田野興偶動﹐衣冠情久厭。

吾生可攜手﹐嘆息歲將淹。

題張十八所居

君居泥溝上﹐溝濁萍靑靑。蛙歡橋未掃﹐蟬嘒門長扃。名秩後千品﹐詩文齊六經。

端來問奇字﹐爲我講聲形。

奉和錢七兄曹長盆池所植

翻翻江浦荷﹐而今生在此。擢擢菇葉長﹐芳根復誰徙。露涵兩鮮翠﹐風蕩相磨倚。

但取主人知﹐誰言盆盎是。

南內朝賀歸呈同官

薄雲蔽秋曦﹐淸雨不成泥。罷賀南內衙﹐歸涼曉淒淒。綠槐十二街﹐渙散馳輪蹄。

余帷戇書生﹐孤身無所賫。三黜竟不去﹐致官九列齊。豈惟一身榮﹐珮玉冠簪犀。

滉蕩天門髙﹐著籍朝厥妻。文才不如人﹐行又無町畦。問之朝廷事﹐略不知東西。

況於經籍深﹐豈究端與倪。君恩太山重﹐不見酬稗稊。所職事無多﹐又不自提撕。

明庭集孔鸞﹐曷取於鳧積。樹以松與柏﹐不宜間蒿藜。婉孌自媚好﹐幾時不見擠。

貪食以忘軀﹐鮮不調鹽醯。法吏多少年﹐磨淬出角圭。將舉汝愆尢﹐以爲己階梯。

收身歸關東﹐期不到死迷。

朝歸

峨峨進賢冠﹐耿耿水蒼珮。服章豈不好﹐不與徳相對。顧影聽其聲﹐赤貞顏汗漸背。

進乏犬雞效﹐又不勇自退。坐食取其肥﹐無堪等聾目貴。長風吹天墟﹐秋日萬里曬。

抵暮但昏眠﹐不成歌慷慨。

雜詩四首

朝蠅不須驅﹐暮蚊不可拍。蠅蚊滿八區﹐可盡與相格。得時能幾時﹐與汝姿啖咋。

涼風九月到﹐掃不見蹤迹。

鵲鳴聲楂楂﹐烏噪聲擭擭。爭鬥庭宇間﹐持身博彈射。黃鵠能忍饑﹐兩翅久不擘。

蒼蒼雲海路﹐歲晚將無獲。

截橑爲欂櫨﹐斫楹以爲椽。束蒿以代之﹐小大不相權。𨿽無風雨災﹐得不覆且顚。

解轡棄騏驥﹐蹇驢鞭使前。昆侖髙萬里﹐歲盡道苦邅。停車臥輪下﹐絕意於神仙。

雀鳴朝營食﹐鳩鳴暮覓羣。獨有知時鶴﹐𨿽鳴不緣身。喑蟬終不鳴﹐有抱不列陳。

蛙黽鳴無謂﹐閣閣只亂人。

讀東方朔雜事

嚴嚴王母宮﹐下維萬仙家。噫欠爲飄風﹐濯手大雨沱。方朔乃豎子﹐驕不加禁訶。

偸入雷電室﹐車訇祄掉狂車。王母聞以笑﹐衛官助呀呀。不知萬萬人﹐生身埋泥沙。

簸頓五山踣﹐流漂八維蹉。曰吾兒可憎﹐柰此狡獪何。方朔聞不喜﹐褫身絡蛟蛇。

瞻相北斗柄﹐兩手自相挼。羣仙急乃言﹐百犯庸不科。向觀睥睨處﹐事在不可赦。

欲不布露言﹐外口實喧嘩。王母不得已﹐顏口頻口賫嗟。頷頭可其奏﹐送以紫玉珂。

方朔不懲創﹐挾恩更矜誇。詆欺劉天子﹐正晝溺殿衙。一旦不辭訣﹐攝身淩蒼霞。

譴瘧鬼

屑屑水帝魂﹐謝謝無餘輝。如何不肖子﹐尙奮瘧鬼威。乘秋作寒熱﹐翁嫗所罵譏。

求食歐泄間﹐不知臭穢非。醫師加百毒﹐燻灌無停機。灸師施艾炷﹐酷若獵火圍。

詛師毒口牙﹐舌作霹靂飛。符師弄刀筆﹐丹墨交橫揮。咨汝之冑出﹐門戶何巍巍。

祖軒而父頊﹐未沫於前徽。不修其操行﹐賤薄似汝稀。豈不忝厥祖﹐面見然不知歸。

湛湛江水淸﹐歸居安汝妃。淸波爲裳衣﹐白石爲門畿。呼吸明月光﹐手掉芙蓉旗。

降集隨九歌﹐飲芳而食菲。贈汝以好辭﹐出汝去莫違。

示兒

始我來京師﹐止攜一束書。辛勤三十年﹐以有此屋廬。此屋豈爲華﹐於我自有餘。

中堂髙且新﹐四時登牢蔬。前榮饌賓親﹐冠婚之所於。庭內無所有﹐髙樹八九株。

有藤婁絡之﹐春華夏陰敷。東堂坐見山﹐云風相吹噓。松果連南亭﹐外有瓜芋區。

西偏屋不多﹐槐楡翳空虛。山鳥旦夕鳴﹐有類澗谷居。主婦治北堂﹐膳服適戚疏。

恩封髙平君﹐子孫從朝裾。開門問誰來﹐無非卿大夫。不知官髙卑﹐玉帶懸金魚。

問客之所爲﹐峨冠講唐虞。酒食罷無爲﹐棋槊以相娛。凡此座中人﹐十九持鈞樞。

又問誰與頻﹐莫與張樊如。來過亦無事﹐考評道精粗。躚躚媚學子﹐墻屏日有徒。

以能問不能﹐其蔽豈可袪。嗟我不修飾﹐事與庸人俱。安能坐如此﹐比肩於朝儒。

詩以示兒曹﹐其無迷厥初。

庭楸

庭楸止五株﹐共生十步間。各有藤繞之﹐上各相鉤聯。下葉各垂地﹐樹顚各云連。

朝日出其東﹐我常坐西偏。夕日在其西﹐我常坐東邊。當晝日在上﹐我在中央間。

仰視何靑靑﹐上不見纖穿。朝暮無日時﹐我且八九旋。濯濯晨露香﹐明珠何聯聯。

夜月來照之﹐茜茜自生煙。我已自頑鈍﹐重遭五楸牽。客來尙不見﹐肯到權門前。

權門眾所趨﹐有客動百千。九牛亡一毛﹐未在多少間。往旣無可顧﹐不往自可憐。

玩月喜張十八員外以王六祕書至

前夕𨿽十五﹐月長未滿規。君來晤我時﹐風露渺無涯。浮雲散白石﹐天宇開靑池。

孤質不自憚﹐中天爲君施。玩玩夜遂久﹐亭亭曙將披。況當今夕圓﹐又以嘉客隨。

惜無酒食樂﹐但用歌嘲爲。

和李相公攝事南郊覽物興懷呈一二知舊

燦燦辰角曙﹐亭亭寒露朝。川原共澄映﹐云日還浮飄。上宰嚴祀事﹐淸途振華鑣。

圓丘峻且坦﹐前對南山標。村樹黃復綠﹐中田稼何饒。顧瞻想巖谷﹐興嘆倦塵囂。

惟彼顚瞑者﹐去公豈不遼。爲仁朝自治﹐用靜兵以銷。勿憚吐捉勤﹐可歌風雨調。

聖賢相遇少﹐功徳今宣昭。

和裴僕射相公假山十一韻

公乎眞愛山﹐看山旦連夕。猶嫌山在眼﹐不得著腳歷。枉語山中人﹐丐我澗側石。

有來應公須﹐歸必載金帛。當軒乍駢羅﹐隨勢忽開坼。有洞若神剜﹐有巖類天劃。

終朝巖洞間﹐歌鼓燕賓戚。孰謂衡霍期﹐近在王侯宅。傅氏築已卑﹐磻溪釣何激﹐

逍遙功徳下﹐不與事相摭。樂我盛明朝﹐於焉傲今昔。

與張十八同效阮步兵一日復一夕

一日復一日﹐一朝復一朝。只見有不如﹐不見有所超。食作前日味﹐事作前日調。

不知久不死﹐憫憫尙誰要。富貴自縶拘﹐貧賤亦煎焦。俯仰未得所﹐一世已解鑣。

譬如籠中鶴﹐六翮無所搖。譬如兔得蹄﹐安用東西跳。還看古人書﹐復舉前人瓢。

未知所究竟﹐且作新詩謠。

送諸葛覺往隨州讀書

鄴侯家多書﹐插架三萬軸。一一懸牙簽﹐新若手未觸。爲人彊記覽﹐過眼不再讀。

偉哉羣聖文﹐磊落載其腹。行年餘五十﹐出守數已六。京邑有舊廬﹐不容久食宿。

臺閣多官員﹐無地寄一足。我𨿽官在朝﹐气勢日局縮。屢爲丞相言﹐𨿽懇不見錄。

送行過滻水﹐東望不轉目。今子從之遊﹐學問得所欲。入海觀龍魚﹐矯翮逐黃鵠。

勉爲新詩章﹐月寄三四幅。

南溪始泛三首

榜舟南山下﹐上上不得返。幽事隨去多﹐孰能量近遠。陰沈過連樹﹐藏昂抵橫阪。

石粗肆磨礪﹐波惡厭牽挽。或倚偏岸漁﹐竟就平洲飯。點點暮雨飄﹐梢梢新月偃。

餘年懍無幾﹐休日愴已晚。自是病使然﹐非由取髙蹇。

南溪亦淸駛﹐而無楫與舟。山農驚見之﹐隨我觀不休。不惟兒童輩﹐或有杖白頭。

饋我籠中瓜﹐勸我此淹畱。我云以病歸﹐此已頗自由。幸有用餘俸﹐置居在西疇。

囷倉米谷滿﹐未有旦夕憂。上去無得得﹐下來亦悠悠。但恐煩裏閭﹐時有緩急投。

願爲同社人﹐雞豚燕春秋。

足弱不能步﹐自宜收朝迹。羸形可輿致﹐佳觀安可擲。卽此南阪下﹐久聞有水石。

柂舟入其間﹐溪流正淸激。隨波吾未能﹐峻瀨乍可刺。鷺起若導吾﹐前飛數十尺。

亭亭柳帶沙﹐團團松冠壁。歸時還盡夜﹐誰謂非事役。

城南聯句

竹影金瑣碎郊﹐泉音玉淙王爭。王畱璃剪木葉愈﹐翡翠開園英。

流滑隨仄步郊﹐搜尋得深行。遙岑出寸碧愈﹐遠目增雙明。

幹穟紛拄地郊﹐化虫枯扌局莖。木腐或垂耳愈﹐艸珠競駢睛。

浮虛有新屬刂郊﹐摧扤饒孤撐。囚飛粘网動愈﹐盜啅接彈驚。

脫實自開坼郊﹐牽柔誰繞縈。禮鼠拱而立愈﹐駭牛躅且鳴。

蔬甲喜臨社郊﹐田毛樂寬徵。露螢不自暖愈﹐凍蝶尙思輕。

宿羽有先曉郊﹐食鱗時半橫。菱翻紫角利愈﹐荷折碧圓傾。

楚膩鱣魚有亂郊﹐獠羞螺蟹並。桑蠖見虛指愈﹐穴貍聞斗獰。

逗翳翅相築郊﹐擺幽尾交搒。蔓涎角出縮愈﹐樹啄頭敲鏗。

修箭�金餌郊﹐羣鮮沸池羹。岸殼坼玄兆愈﹐野穐漸丰萌。

窰煙冪疏島郊﹐沙篆印回平。祅肌遭蠔刺愈﹐啾耳聞雞生。

奇慮恣回轉郊﹐遐睎縱逢迎。巓林戢遠睫愈﹐縹气夷空情。

歸迹歸不得郊﹐捨心捨還爭。靈麻撮狗虱愈﹐村稚啼禽猩。

紅皺曬檐瓦郊﹐黃團系門衡。得雋蠅虎健愈﹐相殘雀豹趟。

束枯樵指禿郊﹐刈熟擔肩貞色。澀旋皮卷臠愈﹐苦開腹彭亨。

機舂潺湲力郊﹐吹簸飄�精。賽饌木盤簇愈﹐靸妖藤索糸並。

荒學五六卷郊﹐古藏四三塋。裏儒拳足拜愈﹐土怪閃眸偵。

蹄道補復破郊﹐絲窠掃還成。暮堂蝙蝠沸愈﹐破竈伊威盈。

追此訊前主郊﹐答云皆冢卿。敗壁剝寒月愈﹐折篁嘯遺笙。

袿燻霏霏在郊﹐綦迹微微呈。劍石猶竦檻愈﹐獸材尙挐楹。

寶唾拾未盡郊﹐玉啼墮猶釒倉。窗綃疑�艷愈﹐妝燭已銷檠。

綠髮抽瑉甃郊﹐靑膚聳瑤楨。白蛾飛舞地愈﹐幽蠹落書棚。

惟昔集嘉詠郊﹐吐芳類鳴嚶。窺奇摘海異愈﹐恣韻激天鯨。

腸胃繞萬象郊﹐精神驅五兵。蜀雄李杜拔愈﹐嶽力雷車轟。

大句斡玄造郊﹐髙言軋霄崢。芒端轉寒燠愈﹐神助溢杯觥。

巨細各乘運郊﹐湍潿亦騰聲。淩花咀粉蕊愈﹐削縷穿珠櫻。

綺語洗晴雪郊﹐矯辭弄雛鶯。酣歡雜弁珥愈﹐繁價流金瓊。

菡萏寫江調郊﹐萎蕤綴藍瑛。庖霜膾玄鯽愈﹐淅玉炊香粳。

朝饌已百態郊﹐春醪又千名。哀匏蹙駛景愈﹐洌唱凝余晶。

解魄不自主郊﹐痺肌坐空瞠。扳援賤蹊絕愈﹐炫耀仙選更。

聚巧競采笑郊﹐駢鮮互探嬰。桑變忽蕪蔓愈﹐樟裁浪登丁。

霞斗詎能極郊﹐風期誰復賡。臯區扶帝壤愈﹐瑰蘊郁天京。

祥色被文彥郊﹐良才插杉檉。隱伏饒气象愈﹐興潛示堆坑。

擘華露神物郊﹐擁終儲地禎。訐謨壯締始愈﹐輔弼登階淸。

坌秀恣塡塞郊﹐呀靈滀渟澄。益大聯漢魏愈﹐肇初邁周嬴。

積照涵徳鏡郊﹐傳經儷金籝。食家行鼎鼐愈﹐寵族飫弓旌。

奕制盡從賜郊﹐殊私得逾程。飛橋上架漢愈﹐繚岸俯規瀛。

瀟碧遠輸委郊﹐湖嵌費攜擎。萄苜從大漠愈﹐楓櫧至南荊。

嘉植鮮危朽郊﹐膏理易滋榮。懸長巧紐翠愈﹐象曲善攢珩。

魚口星浮沒郊﹐馬毛錦斑馬辛。五方亂風土愈﹐百種分鋤耕。

葩蘗相妒出郊﹐菲茸共舒晴。類招臻倜詭愈﹐翼萃伏衿纓。

危望跨飛動郊﹐冥升躡登閎。春遊轢靃靡愈﹐彩伴颯祇嫇。

遺燦飄的白樂郊﹐淑顏洞精誠。嬌應如在寤愈﹐頹意若含酲。

鵷毳翔衣帶郊﹐鵝肪截佩璜。文升相照灼愈﹐武勝屠攙搶。

割錦不酬價郊﹐構云有髙營。通波牣鱗介愈﹐疏畹富蕭蘅。

買養馴孔翠郊﹐遠苞樹蕉栟。鴻頭排刺芡愈﹐鵠祊攢瑰橙。

騖廣雜良牧郊﹐蒙休賴先盟。罷旄奉環衛愈﹐守封踐忠貞。

戰服脫明介郊﹐朝冠飄彩磒。爵勛逮僮隸愈﹐簪笏自懷糸崩。

乳下秀嶷嶷郊﹐椒蕃泣喤喤。貌鑑淸溢匣愈﹐眸光寒發硎。

館儒養經史郊﹐綴戚觴孫甥。考鐘饋肴核愈﹐戛鼓侑牢牲。

飛膳自北下郊﹐函珍極東烹。如瓜煮大卵愈﹐比綫茹芳菁。

海嶽錯口腹郊﹐趙燕錫媌祋。一笑釋仇恨愈﹐百金交弟兄。

貨至貊戎市郊﹐呼傳鸚鵒令。順居無鬼瞰愈﹐抑橫免官評。

殺候肆淩剪郊﹐籠原匝罝糸弘。羽空顚雉晏鳥愈﹐血路迸狐麖。

折足去踸踔郊﹐蹙鬐怒祌鬤。躍犬疾翥鳥愈﹐呀鷹甚饑虻。

算蹄計功賞郊﹐裂腦擒扌堂扌長。猛獘牛馬樂愈﹐妖殘梟各鳥煢。

窟窮尙瞋視郊﹐箭出方驚抨。連箱載已實愈﹐礙轍棄仍贏。

祍覷鋒刃點郊﹐困衝株木卉盲。掃淨豁曠曠愈﹐騁遙略蘋蘋。

饞扌義飽活臠郊﹐惡嚼口專腥鯖。歲律及郊至愈﹐古音命韶音英。

旗�流日月郊﹐帳廬扶棟甍。磊落奠鴻璧愈﹐參差席香夐。

玄只祉兆姓郊﹐黑秬飠蒙丰盛。慶流蠲瘥癘愈﹐威暢捐車童車朋。

靈燔望髙冏郊﹐龍駕聞敲禕。是惟禮之盛愈﹐永用表其宏。

徳孕厚生植郊﹐恩熙完刖剠。宅土盡華族愈﹐運田間彊甿。

蔭庾森嶺檜郊﹐啄場歲羽祥明鳥。畦肥剪韭薤愈﹐陶固收盆罌。

利養積余健郊﹐孝思事嚴祊。掘云破山帶嵲愈﹐采月漉坳泓。

寺砌上明鏡郊﹐僧盂敲曉鉦。泥像對聘怪愈﹐鐵鐘孤舂釒皇。

癭頸鬧鳩鴿郊﹐蜿垣亂蛷蠑。葚黑老蠶蠋愈﹐麥黃韻鸝鶊。

韶曙遲勝賞郊﹐賢朋戒先庚。馳門塡逼仄愈﹐競墅輾砅砰。

碎纈紅滿杏郊﹐稠凝碧浮餳。蹙繩覯娥婺愈﹐鬥艸擷璣珵。

粉汗澤廣額郊﹐金星墮連瓔。鼻偸困淑郁愈﹐眼剽彊盯月黽。

是節飽顏色郊﹐玆疆稱都城。書饒罄魚繭愈﹐紀聖播琴箏。

奚必事遠賣見郊﹐無端逐羈傖。將身親魍魅愈﹐浮迹侶鷗靑鳥。

鮏味空奠屈郊﹐天年徒羨彭。驚魂見蛇蚓愈﹐觸嗅值蝦蟛。

幸得履中气郊﹐忝從拂天棖。歸私暫休暇愈﹐驅明出庠黌。

鮮意竦輕暢郊﹐連輝照瓊瑩。陶暄逐風乙愈﹐躍視舞晴蜻。

足勝自多詣郊﹐心貪敵無勍。始知樂名教愈﹐何用苦拘佇。

畢景任詩趣郊﹐焉能守石堅石堅愈。

會合聯句

離別言無期﹐會合意彌重籍。病添兒女戀﹐老喪丈夫勇愈。

劍心知未死﹐詩思猶孤聳郊。愁去劇箭飛﹐歡來若泉湧徹。

析言多新貫﹐攄抱無昔壅籍。念難須勤追﹐悔易勿輕踵愈。

吟巴山犖祏﹐說楚波堆壠郊。馬辭虎豹怒﹐舟出蛟鼉恐徹。

狂鯨時孤軒﹐幽狖雜百種愈。瘴衣常腥膩﹐蠻器多疏冗籍。

剝苔弔斑林﹐角飯餌沈塚愈。忽爾銜遠命﹐歸歟舞新寵郊。

鬼窟脫幽妖﹐天居覿淸栱愈。京遊步方振﹐謫夢意猶恟籍。

詩書誇舊知﹐酒食接新奉愈。嘉言寫淸越﹐愈病失疣腫郊。

夏陰偶髙庇﹐宵魄接虛擁愈。雪弦寂寂聽﹐茗碗纖纖捧郊。

馳輝燭浮螢﹐幽響泄潛祐愈。詩老獨何心﹐江疾有餘尰郊。

我家本瀍谷﹐有地介臯鞏。休迹憶沈冥﹐峨冠慚睸血辱愈。

升朝髙轡逸﹐振物羣聽悚。徒言濯幽泌﹐誰與薙荒茸籍。

朝紳郁靑綠﹐馬飾曜珪珙。國�未銷鑠﹐我志蕩邛隴郊。

君才誠倜儻﹐時論方洶溶。格言多彪蔚﹐懸解無梏拲。

張生得淵源﹐寒色拔山冢。堅如撞羣金﹐眇若抽獨蛹愈。

伊余何所擬﹐跛鱉詎能踴。塊然墮嶽石﹐飄爾罥巢氄郊。

龍旆垂天衛﹐云韶凝禁甬。君胡眠安然﹐朝鼓聲洶洶愈。

鬥鷄聯句

大雞昂然來﹐小雞竦而待愈。崢嶸顚盛气﹐洗刷凝鮮彩郊。

髙行若矜豪﹐側倪如伺殆愈。精光目相射﹐劍戟心獨在郊。

旣取冠爲冑﹐復以距爲鐓。天時得淸寒﹐地利挾爽山豈愈。

磔毛各噤癢﹐怒癭爭碨磊。俄膺忽爾低﹐植立瞥而攺郊。

腷膊戰聲喧﹐繽翻落羽白崔。中休事未決﹐小挫勢益倍愈。

妒腸務生敵﹐賊性專相醢。裂血失鳴聲﹐啄殷甚饑餒郊。

對起何急驚﹐隨旋誠巧紿。毒手飽李陽﹐神槌困朱亥愈。

惻心我以仁﹐碎首爾何罪。獨勝事有然﹐旁驚汗流浼郊。

知雄心動顏﹐怯負愁看賄。爭觀云塡道﹐助叫波翻海愈。

事爪深難解﹐瞋睛時未怠。一噴一醒然﹐再接再礪乃郊。

頭垂碎丹砂﹐翼拓拖錦彩。連軒尙賈余﹐淸厲比歸凱愈。

選俊感收毛﹐受恩慚始隗。英心甘鬥死﹐義肉恥庖宰。

君看鬥鷄篇﹐短韻有可采郊。

納涼聯句

遞嘯取遙風﹐微微近秋朔郊。金柔气尙低﹐火老候愈濁。

熙熙炎光流﹐竦竦髙云擢愈。閃紅驚蚴虯﹐凝赤聳山嶽。

目林恐焚燒﹐耳井憶瀺韒。仰懼失交泰﹐非時結冰雹。

化鄧渴且多﹐奔河誠已愨。暍道者誰子﹐叩商者何樂。

洗矣得滂沱﹐感然鳴礜礝。嘉願苟未從﹐前心空緬邈。

淸砌千回坐﹐冷環再三握。煩懷卻醒醒﹐髙意還卓卓郊。

龍沈劇煮鱗﹐牛喘甚焚角。蟬煩鳴轉喝﹐烏噪饑不啄。

晝蠅食案繁﹐宵蚋肌血渥。單糸希厭已褫﹐長祑倦還捉。

幸玆得佳朋﹐於此蔭華桷。靑熒文簟施﹐淡澉甘瓜濯。

大壁曠凝淨﹐古畫奇駁犖。淒如羾寒門﹐皓若攢玉璞。

掃寬延鮮飆﹐汲冷積香穱。篚實摘林珍﹐盤肴饋禽祊。

空堂喜淹畱﹐貧饌羞齷齪愈。殷勤相勸勉﹐左右加礱斫。

賈勇發霜硎﹐爭前曜冰槊。微然艸根響﹐先被詩情覺。

感衰悲舊攺﹐工異逞新兒。誰言擯朋老﹐猶自將心學。

危檐不敢憑﹐朽機懼傾撲。靑雲路難近﹐黃鶴足仍釒足。

未能飲淵泉﹐立滯叫芳藥郊。與子昔暌離。嗟余苦屯剝﹐

直道敗邪徑﹐拙謀傷巧諑。炎湖度氛氳﹐熱石行犖硞。

痟饑夏尢甚﹐瘧渴秋更數。君顏不可覿﹐君手無由搦。

今來沐新恩﹐庶見返鴻朴。儒庠恣遊息﹐聖籍飽商榷。

危行無低徊﹐正言免咿喔。車馬獲同驅﹐酒醪欣共欶。

惟憂棄菅蒯﹐敢望侍帷幄。此志且何如﹐希君爲追琢愈。

秋雨聯句

萬木聲號呼﹐百川气交會郊。庭翻樹離合﹐牖變景明藹愈。

瞔瀉殊未終﹐飛浮亦云泰郊。牽懷到空山﹐屬聽邇驚瀨愈。

檐垂白練直﹐渠漲淸湘大郊。甘津澤祥禾﹐伏潤肥荒艾愈。

主人吟有歡﹐客子歌無柰郊。侵陽日沈玄﹐剝節風搜兌愈。

坱圠遊峽喧﹐颼祒臥江汰郊。微飄來枕前﹐髙灑自天外愈。

祐穴何迫迮﹐蟬枝掃鳴噦郊。楥菊茂新芳﹐徑蘭銷晚香曷愈。

地鏡時昏曉﹐池星競漂沛郊。歡呶尋一聲﹐灌注咽羣籟愈。

儒宮煙火濕﹐市捨煎熬忄太郊。臥冷空避門﹐衣寒屢循帶愈。

水怒已倒流﹐陰繁恐凝害郊。憂魚思舟楫﹐感禹勤畎澮愈。

懷襄信可畏﹐疏決須有賴郊。筮命或馮蓍﹐下晴將問蔡愈。

庭商忽驚舞﹐墉睰亦親酹郊。氛醨稍疏映﹐雺亂還擁薈愈。

陰旌時摎流﹐帝鼓鎭訇磕。棗圃落靑璣﹐瓜畦爛文貝。

貧薪不燭竈﹐富粟空塡祔愈。秦俗動言利﹐魯儒欲何丐。

深路倒羸驂﹐弱途擁行車犬。毛羽皆遭凍﹐離蓰不能歲羽。

翻浪洗虛空﹐傾濤敗藏蓋郊。吾人猶在陳﹐僮僕誠自鄶。

因思徵蜀士﹐未免濕戎旆。安得發商飆﹐廓然吹宿靄。

白日懸大野﹐幽泥化輕壒。戰場暫一干﹐賊肉行可膾愈。

搜心思有效﹐抽策期稱最。豈惟慮收獲﹐亦以救顚沛郊。

禽情初嘯儔﹐礎色微收霈。庶幾諧我願﹐遂止無己太愈。

徵蜀聯句

日王忿違忄敖﹐有命事誅拔。蜀險豁關防﹐秦師縱橫猾愈。

風旗匝地揚﹐雷鼓轟天殺。竹兵彼皴脆﹐鐵刃我槍齒截郊。

刑神吒犛旄﹐陰焰磜犀札。翻霓紛偃蹇﹐塞野氵項坱圠。

生獰競掣跌﹐癡突爭塡軋。渴斗信豗呶﹐啖姦何噢口骨郊。

更呼相簸蕩﹐交斫雙缺祕。火發激鋩腥﹐血漂騰足滑愈。

飛猱無整陣﹐翩鶻有邪戛。江倒沸鯨鯤﹐山搖潰犭區猰郊。

中離分二三﹐外變迷七八。逆頸盡徽索﹐仇頭恣髡。

怒須猶髟爭髟寧﹐斷臂仍果瓜吉瓜愈。石潛設奇伏﹐穴覷騁精察。

中矢類妖犭參﹐跳鋒狀驚豽。蹋翻聚林嶺﹐斗起成埃土介郊。

旆亡多空杠﹐軸折鮮聯轄。剟膚浹瘡痍﹐敗面碎剠吉刂。

渾奔肆狂勷﹐捷竄脫黠。巖鉤踔狙猿﹐水漉雜鱣虫骨。

投大卵鬧石宮隆石﹐塡隍亻威亻密祘愈。彊睛死不閉﹐獷眼困愈目必。

堞熇歊熺﹐抉門呀拗祙。天刀封未坼﹐酋膽懾前揠。

跧梁排郁縮﹐闖竇揳窟祡。迫脇聞雜驅﹐咿呦叫冤足兀郊。

窮區指淸夷﹐凶部坐雕鎩。邛文裁斐亹﹐巴艷收婠妠。

椎肥牛呼牟﹐載實駝鳴祣。聖靈閔頑嚚﹐燾養均艸。

下書遏雄虓﹐解罪弔攣瞎愈。戰血時銷洗﹐劍霜夜淸刮。

漢棧罷囂闐﹐獠江息澎汃。戍寒絕朝乘﹐刀暗歇宵詧。

始去杏飛峯﹐及歸柳嘶蟄。廟獻繁馘級﹐樂聲洞椌楬郊。

臺圖煥丹玄﹐郊告儼匏稭。念齒慰黴黧﹐視傷悼瘢。

休輸任訛寢﹐報力厚麩禾舌﹐公歡鐘晨撞﹐室宴絲曉扴。

杯盂酬酒醪﹐箱篋饋巾巾末。小臣昧戎經﹐維用贊勛劼愈。

同宿聯句

自從別君來﹐遠出遭巧譖愈。班班落春淚﹐浩浩浮秋浸郊。

毛奇睹象犀﹐羽怪見鵬鴆愈。朝行多危棧﹐夜臥饒驚枕郊。

生榮今分逾﹐死棄昔情任愈。鵷行參綺陌﹐雞唱聞淸禁郊。

山晴指髙標﹐槐密鶩長蔭愈。直辭一以薦﹐巧舌千皆舌今郊。

匡鼎惟說詩﹐桓譚不讀讖愈。逸韻何嘈嗷﹐髙名俟沽賃郊。

紛葩歡屢塡﹐曠朗憂早滲愈。爲君開酒腸﹐顚倒舞相飲郊。

曦光霽曙物﹐景曜鑠宵祲愈。儒門𨿽大啟﹐姦首不敢闖。

義泉𨿽至近﹐盜索不敢沁。淸琴試一揮﹐白鶴叫相喑。

欲知心同樂﹐雙繭抽作紝郊。

雨中寄孟刑部幾道聯句

秋潦淹轍迹﹐髙居限參拜愈。耿耿蓄良思﹐遙遙仰佳話郊。

一晨長隔歲﹐百步遠殊界愈。商聽饒淸聳﹐悶懷空抑噫郊。

美君知道腴﹐逸步謝天械愈。吟馨鑠紛雜﹐抱照瑩疑怪郊。

撞宏聲不掉﹐輸邈瀾逾殺愈。檐瀉碎江喧﹐街流淺溪邁郊。

念初相遭逢﹐幸免因媒介。祛煩類決癰﹐愜興劇爬疥。

研文較幽玄﹐呼博騁雄快。今君軺方馳﹐伊我羽已鎩。

溫存感惠深﹐琢切奉明誡愈。迨玆更凝情﹐暫阻若嬰瘵。

欲知相從盡﹐靈珀拾纖芥。欲知相益多﹐神藥銷宿憊。

徳符仙山岸﹐永立難欹壞。气涵秋天河﹐有朗無驚湃。

祥鳳遺蒿晏鳥﹐云韶掩夷馝。爭名求鵠徒﹐騰口甚蟬喝。

未來聲已赫﹐始鼓敵前敗。斗場再鳴先﹐遐路一飛屆。

東野繼奇躅﹐修綸懸眾犗。穿空細丘垤﹐照日陋菅蒯愈。

小生何足道﹐積憤如觸蠆。愔愔抱所諾﹐翼翼自申戒。

聖書空勘讀﹐盜食敢求嘬。惟當騎款段﹐豈望覿珪玠。

弱操愧筠杉﹐微芳比蕭薤。何以驗髙明﹐柔中有剛夬郊。

遠遊聯句

別腸車輪轉﹐一日一萬周郊。離思春水泮﹐瀾漫不可收愈。

馳光忽以迫﹐飛轡誰能畱郊。取之詎灼灼﹐此去信悠悠翰。

楚客宿江上﹐夜魂棲浪頭。曉日生遠岸﹐水芳綴孤舟。

村飲泊好木﹐野蔬拾新柔。獨含淒淒別﹐中結鬱鬱愁。

人憶舊行樂﹐鳥吟新得儔郊。靈瑟時窅窅﹐�猿夜啾啾。

憤濤气尙盛﹐恨竹淚空幽。長懷絕無已﹐多感良自尢。

卽路涉獻歲﹐歸期眇涼秋。兩歡日牢落﹐孤悲坐綢繆愈。

觀怪忽蕩漾﹐叩奇獨冥搜。海鯨吞明月﹐浪島沒大漚。

我有一寸鉤﹐欲釣千丈流。良知忽然遠﹐壯志郁無抽郊。

魍魅暫出沒﹐蛟螭互蟠蟉。昌言拜舜禹﹐舉帆淩鬥牛。

懷糈饋賢屈﹐乘桴追聖丘。飄然天外步﹐豈肯區中囚愈。

楚些待誰弔﹐賈辭緘恨投。翳明弗可曉﹐祕魂安所求。

气毒放逐域﹐蓼雜芳菲疇。當春忽淒涼﹐不枯亦颼祒。

貉謠眾猥欸﹐巴語相咿口幽。默誓去外俗﹐嘉願還中州。

江生行旣樂﹐躬輦自相勠。飲醇趣明代﹐味腥謝荒陬郊。

馳深鼓利楫﹐趨險驚蜚車酋。系石沈靳尙﹐開弓射丹鳥口殳。

路暗執屏翳﹐波驚戮陽侯。廣泛信縹眇﹐髙行恣浮游。

外患蕭蕭去﹐中悒稍稍瘳。振衣造云闕﹐跪坐陳淸猷。

徳風變讒巧﹐仁气銷戈矛。名聲照四海﹐淑問無時休。

歸哉孟夫子﹐歸去無夷猶。

晚秋郾城夜會聯句

從軍古云樂﹐談笑靑油幕。燈明夜觀棋﹐月暗秋城柝正封。

羈客方寂歷﹐驚烏時落泊。語闌壯气衰﹐酒醒寒砧作愈。

遇主貴陳力﹐夷凶匪兼弱。百牢犒輿師﹐千戶購首惡正封。

平生恥論兵﹐末暮不輕諾。徒然感恩義﹐誰復論勛爵愈。

多士被沾污﹐小夷施毒睝。何當鑄劍戟﹐相與歸臺閣正封。

室婦嘆鳴鸛﹐家人祝喜鵲。終朝考蓍龜﹐何日親蒸礿愈。

間使斷津梁﹐潛軍索林薄。紅塵羽書靖﹐大水沙囊涸正封。

銘山子所工﹐插羽余何怍。未足煩刀俎﹐只應輸管鑰愈。

雨矢逐天狼﹐電矛驅海若。靈誅固無縱﹐力戰誰敢卻正封。

峨峨云梯翔﹐赫赫火箭著。連空隳雉堞﹐照夜焚城廓愈。

軍門宣一令﹐廟算建三略。雷鼓揭千槍﹐浮橋交萬笮正封。

蹂野馬云騰﹐映原旗火鑠。疲氓墜將拯﹐殘虜狂可縛愈。

摧鋒若豸區兕﹐超乘如猱玃。逢掖服翻慚﹐漫胡纓可愕正封。

星殞聞雊雉﹐師興隨唳鶴。虎豹貪犬牛﹐鷹鸇憎鳥雀愈。

燒陂除積聚﹐灌壘失依托。憑軾諭昏迷﹐執殳徵暴虐正封。

倉空戰卒饑﹐月黑探兵錯。凶徒更蹈藉﹐逆族相啖嚼愈。

軸轤亙淮泗﹐旆旌連夏鄂。大野縱氐羌﹐長河浴驑駱正封。

東西競角逐﹐遠近施矢曾繳。人怨童聚謠﹐天殃鬼行瘧愈。

漢刑支郡黜﹐周制閒田削。侯社退無功﹐鬼薪懲不恪正封。

余𨿽司斧鑕﹐情本尙丘壑。且待獻俘囚﹐終當返耕獲愈。

稿街陳釒夫鉞﹐桃塞興錢睲。地理畫封疆﹐天文掃寥廓正封。

天子憫瘡痍﹐將軍禁鹵掠。策勛封龍額﹐歸獸獲麟腳愈。

詰誅敬王怒﹐給復哀民瘼。澤發解兜牟﹐酡顏傾鑿落正封。

安存惟恐晚﹐洗雪不論昨。暮烏已安巢﹐春蠶看滿箔愈。

聲明動朝闕﹐光寵耀京洛。旁午降絲綸﹐中堅擁鼓鐸正封。

密坐列珠翠﹐髙門塗粉�。跋朝賀書飛﹐塞路歸鞍躍愈。

魏闕橫云漢﹐秦關束巖�。拜迎羅櫜鞬﹐問遺結囊橐正封。

江淮永淸晏﹐宇宙重開拓。是日號升平﹐此年名作噩愈。

洪赦方下究﹐武飆亦旁魄。南據定蠻陬﹐北攫空朝漠正封。

儒生愜教化﹐武士猛刺斫。吾相兩優遊﹐他人雙落莫愈。

印從負鼎佩﹐門爲登壇鑿。再入更顯嚴﹐九遷彌謇諤正封。

賓筵盡孤趙﹐導騎多衛霍。國史擅芬芳﹐宮娃分綽約愈。

丹掖列鵷鷺﹐洪鑪衣狐貉。摛文揮月毫﹐講劍淬霜鍔正封。

命衣備藻火﹐賜樂兼拊搏。兩廂鋪氍毹﹐五鼎調勺藥愈。

帶垂蒼玉佩﹐轡蹙黃金絡。誘接謂登龍﹐趨馳狀傾藿正封。

靑娥翳長袖﹐紅頰吹鳴籥。儻不忍辛勤﹐何由恣歡謔愈。

惟當早貴富﹐豈得暫寂寞。但擲雇笑金﹐仍祈卻老藥正封。

歿廟配樽斝﹐生堂合�釒薄。安行庇松篁﹐髙臥枕莞蒻愈。

洗沐恣蘭芷﹐割烹厭脾臄。喜顏非忸怩﹐達志無隕獲正封。

詼諧酒席展﹐慷慨戎裝著。斬馬祭旄纛﹐炰羔禮芒�愈。

山多離隱豹﹐野有求伸蠖。推選閱羣材﹐薦延搜一鶚正封。

左右供諂譽﹐親交獻諛噱。名聲載揄揚﹐權勢實燻灼愈。

道舊生感激﹐當歌發酬酢。羣孫輕綺紈﹐下客丰醴酪正封。

窮天貢�異﹐匝海賜酺醵。作樂鼓還捶﹐從禽弓何弓廣愈。

取歡移日飲﹐求勝通宵博。五白气爭呼﹐六奇心運度正封。

恩澤誠布濩﹐嚚頑已簫勺。告成上云亭﹐考古垂矩�愈。

前堂淸夜吹﹐東第良晨酌。池蓮折秋房﹐完竹翻夏籜正封。

五狩朝恆岱﹐三畋宿楊柞。農書乍討論﹐馬法長懸格愈。

雪下收新息﹐陽生過京索。爾牛時寢訛﹐我僕或歌�正封。

帝載彌天地﹐臣辭劣螢爝。爲詩安能詳﹐庶用存糟粕愈。

十八家詩抄﹟卷十

李太白七古一百五十七首

遠別離

遠別離﹐古有黃英之二女。乃在洞庭之南﹐瀟湘之浦。

海水直下萬里深﹐誰人不言此離苦。日慘慘兮云冥冥﹐猩猩啼煙兮鬼嘯雨。

我縱言之將何補。皇穹竊恐不照余之忠誠﹐雷憑憑兮欲吼怒。堯舜當之亦禪禹。

君失臣兮龍爲魚﹐權歸臣兮鼠變虎。或云堯幽囚﹐舜野死。

九疑聯綿皆相似﹐重瞳孤墳竟何是。帝子泣兮綠雲間﹐隨風波兮去無還。

慟哭兮遠望﹐見蒼梧之深山。蒼梧山崩湘水絕﹐竹上之淚乃可滅。

公無渡河

黃河西來決昆侖﹐咆哮萬里觸龍門。波滔天﹐堯咨嗟。大禹理百川﹐兒啼不窺家。

殺湍堙洪水﹐九州始蠶麻。其害乃去﹐茫然風沙。

被髮之叟狂而癡﹐淸晨徑流欲奚爲。旁人不惜妻止之﹐公無渡河苦渡之。

虎可搏﹐河難馮﹐公果溺死流海湄。有長鯨白齒若雪山﹐公乎公乎掛骨於其間。

箜篌所悲竟不還。

蜀道難

噫吁口戲﹐危乎髙哉﹗蜀道之難﹐難於上靑天。蠶叢及魚鳧﹐開國何茫然。

爾來四萬八千歲﹐不與秦塞通人煙。西當太白有鳥道﹐何以橫絕峨眉巓。

地崩山摧壯士死﹐然後天梯石棧方鉤連。

上有六龍回日之髙標﹐下有衝波逆折之回川。黃鶴之飛尙不得﹐猿猱欲度愁攀緣。

靑泥何盤盤﹐百步九折縈巖巒。捫參歷井仰脇息﹐以手撫膺坐長嘆。

問君西遊何時還﹐畏途巉巖不可攀。但見悲鳥號古木﹐雄飛雌從繞林間。

又聞子規啼夜月﹐愁空山。蜀道之難﹐難於上靑天﹐使人聽此凋朱顏。

連峯去天不盈尺﹐枯松倒掛倚絕壁。飛湍暴流爭喧豗﹐砯崖轉石萬壑雷。

其山僉也若此﹐嗟爾遠道之人胡爲乎來哉﹗劍閣崢嶸而崔嵬。一夫當關﹐萬人莫開。

所守或匪親﹐化爲狼與豺。朝避猛虎﹐夕避長蛇。

磨牙吮血﹐殺人如麻。錦城𨿽云樂﹐不如早還家。

蜀道之難﹐難於上靑天﹐側身西望長咨嗟。

梁甫吟

長嘯梁甫吟﹐何時見陽春。君不見﹐朝歌屠叟辭棘津﹐八十西來釣渭濱。

寧羞白髮照淥水﹐逢時壯气思經綸。廣張三千六百鉤﹐風期暗與文王親。

大賢虎變愚不測﹐當年頗似尋常人。君不見﹐髙陽酒徒起艸中﹐長揖山東隆淮公。

入門開說騁雄辯﹐兩女輟洗來趨風。東下齊城七十二﹐指麾楚漢如旋蓬。

狂客落拓尙如此﹐何況壯士當羣雄。我欲攀龍見明主﹐雷公砰訇震天鼓。

帝旁投壺多玉女。三時大笑開電光﹐倏爍晦冥起風雨。

閶闔九門不可通﹐以額叩關閽者怒。白日不照吾精誠﹐杞國無事憂天傾。

猰犭兪磨牙競人肉﹐騶虞不折生艸莖。手接飛猱搏雕虎﹐側足焦原未言苦。

智者可捲愚者豪﹐世人見我輕鴻毛。力排南山三壯士﹐齊相殺之費二桃。

吳楚弄兵無劇孟﹐亞夫咍爾爲徒勞。梁甫吟﹐聲正悲。

張公兩龍劍﹐神器合有時。風雲感會起屠釣﹐大人穒屼當安之。

烏夜啼

黃雲城邊烏欲棲﹐歸飛啞啞枝上啼。機中織錦秦川女﹐碧紗如煙隔窗語。

停梭悵然憶遠人﹐獨宿孤房淚如雨。

烏棲曲

姑蘇臺上烏棲時﹐吳王宮裏醉西施。吳歌楚舞歡未畢﹐靑山猶銜半邊日。

銀箭金壺漏水多﹐起看秋月墜江波﹐東方漸髙柰樂何。

戰城南

去年戰﹐桑乾源。今年戰﹐蔥河道。洗兵條支海上波﹐放馬天山雪中艸。

萬里長徵戰﹐三軍盡衰老。匈奴以殺戮爲耕作﹐古來惟見白骨黃沙田。

秦家築城備胡處﹐漢家還有烽火然。烽火然不息﹐徵戰無已時。

野戰格鬥死﹐敗馬號鳴向天悲。烏鳶啄人腸﹐銜飛上掛枯樹枝。

士卒塗艸莽﹐將軍空爾爲。乃知兵者是凶器﹐聖人不得已而用之。

將進酒

君不見﹐黃河之水天上來﹐奔流到海不復回。

君不見﹐髙堂明鏡悲白髮﹐朝如靑絲暮成雪。人生得意須盡歡﹐莫使金樽空對月。

天生我材必有用﹐千金散盡還復來。烹羊宰牛且爲樂﹐會須一飲三百杯。

岑夫子﹐丹丘生﹐進酒君莫停。與君歌一曲﹐請君爲我傾耳聽。

鐘鼓饌玉不足貴﹐但願長醉不用醒。古來聖賢皆寂寞﹐惟有飲者畱其名。

陳王昔時宴平樂﹐斗酒十千恣歡謔。主人何爲言少錢﹐徑須沽酒對君酌。

五花馬﹐千金裘﹐呼兒將出換美酒﹐與爾同銷萬古愁。

行行且遊獵篇

邊城兒﹐生平不讀一字書﹐但知遊獵誇輕�。胡馬秋肥宜白艸﹐騎來躡影何矜驕。

金鞭拂雪揮鳴鞘﹐半酣呼鷹出遠郊。弓彎滿月不虛發﹐雙鶬迸落連飛骨孝。

海邊觀者皆辟易﹐猛气英風振沙磧。儒生不及遊俠人﹐白首垂帷復何益。

飛龍引二首

黃帝鑄鼎於荊山﹐煉丹砂。丹砂成黃金﹐騎龍飛去太上家。云愁海思令人嗟。

宮中彩女顏如花﹐飄然揮手淩紫霞。從風縱體登鑾車。

登鑾車﹐侍軒轅﹐遨遊靑天中﹐其樂不可言。

鼎湖流水淸且閒。軒轅去時有弓劍﹐古人傳道畱其間。後宮嬋娟多花顏。

乘鸞飛煙亦不還﹐騎龍攀天造天關。造天關﹐聞天語。屯云河車載玉女。

載玉女﹐過紫皇﹐紫皇乃賜白兔所搗之藥方。後天而老凋三光。

下視瑤池見王母﹐蛾眉蕭颯如秋霜。

天馬歌

天馬來出月支窟﹐背爲虎文龍翼骨。嘶靑雲﹐振綠發。蘭筋權奇走滅沒。

騰昆侖﹐歷西極﹐四足無一蹶。雞鳴刷燕晡秣越﹐神行電邁躡恍惚。

天馬呼﹐飛龍趨。目明長庚臆雙鳧﹐尾如流星首渴烏﹐口噴紅光汗溝珠。

曾陪時龍躍天衢﹐羈金絡月照星都。逸气稜稜淩九區﹐白璧如山誰敢沽。

回頭笑紫燕﹐但覺爾輩愚。天馬奔﹐戀君軒。馬束躍驚矯浮雲翻。

萬里足躑躅﹐遙瞻閶闔門。不逢寒風子﹐誰采逸景孫。白雲在靑天﹐丘陵遠崔嵬。

鹽車上峻阪﹐倒行逆施畏日晚。伯樂剪拂中道遺﹐少盡其力老棄之。

願逢田子方﹐惻然爲我思。𨿽有玉山禾﹐不能療苦肌。

嚴霜五月凋桂枝﹐伏櫪銜冤摧兩眉。請君贖獻穆天子﹐猶堪弄影舞瑤池。

行路難三首

金樽淸酒斗十千﹐玉盤珍羞直萬錢。停杯投箸不能食﹐拔劍四顧心茫然。

欲渡黃河冰塞川﹐將登太行雪暗天﹐閒來垂釣坐溪上﹐忽復乘舟夢日邊。

行路難﹐行路難﹐多歧路﹐今安在。長風破浪會有時﹐直掛雲帆濟滄海。

大道如靑天﹐我獨不得出。羞逐長安社中兒﹐赤雞白狗賭梨栗。

彈劍作歌奏苦聲﹐曳裾王門不稱情。淮陰市井笑韓信﹐漢朝公卿忌賈生。

君不見﹐昔時燕家重郭隗﹐擁篲折節無嫌猜。

劇辛樂毅感恩分﹐輸肝剖膽效英才。昭王白骨縈蔓艸﹐誰人更掃黃金臺。

行路難﹐歸去來﹗

有耳莫洗潁川水﹐有口莫食首陽蕨。含光混世貴無名﹐何用孤髙比雲月。

吾觀自古賢達人﹐功成不退皆殞身。子胥旣棄吳江上﹐屈原終投湘水濱。

陸機雄才豈自保﹐李斯稅駕苦不早。華亭鶴唳詎可聞﹐上蔡蒼鷹何足道。

君不見﹐吳中張翰稱達生﹐秋風忽憶江東行。

且樂生前一杯酒﹐何須身後千載名。

長相思三首

長相思﹐在長安。絡緯秋啼金井欄﹐微霜淒淒簟色寒。孤燈不明思欲絕﹐

捲帷望月空長嘆。美人如花隔云端。上有靑冥之髙天﹐下有淥水之波瀾。

天長路遠魂飛苦﹐夢魂不到關山難。長相思﹐摧心肝。

日色已盡花含煙﹐月明欲素愁不眠。趙瑟初停鳳凰柱﹐蜀琴欲奏鴛鴦弦。

此曲有意無人傳﹐願隨春風寄燕然。憶君迢迢隔靑天。昔日橫波目﹐今成流淚泉。

不信妾腸斷﹐歸來看取明鏡前。

美人在時花滿堂﹐美人去後空餘牀。牀中繡被捲不寢﹐至今三載猶聞香。

香亦竟不滅﹐人亦竟不來。相思黃葉落﹐白露點靑苔。

上畱田

行至上畱田﹐孤墳何崢嶸。積此萬古恨﹐春艸不復生。悲風四邊來﹐腸斷白楊聲。

借問誰家地﹐埋沒蒿裏塋。古老向餘言﹐言是上畱田。蓬科馬鬣今已平。

昔之弟死兄不葬﹐他人於此舉銘旌。一鳥死﹐百鳥鳴。一獸走﹐百獸驚。

桓山之禽別離苦﹐欲去回翔不能徵。田氏倉卒骨肉分﹐靑天白日摧紫荊。

交讓之木本同形﹐東枝憔悴西枝榮。無心之物尙如此﹐參商胡乃尋天兵。

孤竹延陵﹐讓國揚名。髙風緬邈﹐頹波激淸。尺布之謠﹐塞耳不能聽。

春日行

深宮髙樓入紫淸﹐金作蛟龍盤繡楹。佳人當窗弄白日﹐弦將手語彈鳴箏。

春風吹落君王耳﹐此曲乃是升天行。因出天池泛蓬瀛﹐樓船蹙沓波浪驚。

三千雙蛾獻歌笑﹐撾鐘考鼓宮殿傾。萬姓聚舞歌太平。我無爲﹐人自寧。

三十六帝欲相迎﹐仙人飄翩下云車井。帝不去﹐畱鎬京。

安能爲軒轅﹐獨往入窅冥。小臣拜獻南山壽﹐陛下萬古垂鴻名。

前有樽酒行二首

春風東來忽相過﹐金樽淥酒生微波。落花紛紛稍覺多﹐美人欲醉朱顏酡。

靑軒桃李能幾何﹐流光欺人忽蹉跎。君起舞﹐日西夕。當年意气不肯傾﹐

白髮如絲嘆何益。

琴奏龍門之綠桐﹐玉壺美酒淸若空。催弦拂柱與君飲﹐看朱成碧顏始紅。

胡姬貌如花﹐當壚笑春風。笑春風﹐舞羅衣。君今不醉欲安歸。

夜坐吟

冬夜夜寒覺夜長﹐沈吟久坐坐北堂。冰合井泉月入閨﹐金釒工靑凝照悲啼。

金釒工滅﹐啼轉多。掩妾淚﹐聽君歌。歌有聲﹐妾有情。

情聲合﹐兩無違。一語不入意﹐從君萬曲梁塵飛。

野田黃雀行

遊莫逐炎洲翠﹐棲莫近吳宮燕。吳宮火起焚爾窠﹐炎洲逐翠遭网羅。

蕭條兩翅蓬蒿下﹐縱有鷹鸇柰若何。

箜篌謠

攀天莫登龍﹐走山莫騎虎。貴賤結交心不移﹐惟有嚴陵及光武。

周公稱大聖﹐管蔡寧相容。漢謠一斗粟﹐不與淮南春。兄弟尙路大﹐吾心安所從。

他人方寸間﹐山海幾千重。輕言托朋友﹐對面九疑峯。多花必早落﹐桃李不如松。

管鮑久已死﹐何人繼其蹤。

雉朝飛

麥隴靑靑三月時﹐白雉朝飛挾兩雌。錦衣綺翼何離褷﹐犢牧采薪感之悲。

春天和﹐白日暖。啄食飲泉勇气滿﹐爭雄鬥死繡頸斷。

雉子班奏急管弦﹐心傾美酒盡玉碗。枯楊枯楊爾生荑﹐我獨七十而孤棲。

彈弦寫恨意不盡﹐瞑目歸黃泥。

上云樂

金天之西﹐白日所沒。康老胡雛﹐生彼月窟。巉巖容儀﹐戌削風骨。

碧玉皎皎雙目瞳﹐黃金拳拳兩鬢紅。華蓋垂下睫﹐嵩嶽臨上唇。

不睹譎詭貌﹐豈知造化神。大道是文康之嚴父﹐元气乃文康之老親。

撫頂弄盤古﹐推車轉天輪。云見日月初生時﹐鑄冶火精與水銀。

陽烏未出谷﹐顧兔半藏身。女媧戲黃土﹐團作愚下人。散在六合間﹐濛濛若沙塵。

生死了不盡﹐誰明此胡是仙眞。西海栽若木﹐東溟植扶桑。

別來幾多時﹐枝葉萬里長。中國有七聖﹐半路頹鴻荒。陛下應運起﹐龍飛入咸陽。

赤眉立盆子﹐白水興漢光。叱吒四海動﹐洪濤爲簸揚。舉足蹋紫微﹐天關自開張。

老胡感至徳﹐東來進仙倡。五色師子﹐九苞鳳凰﹐是老胡雞犬﹐鳴舞飛帝鄕。

淋漓颯沓﹐進退成行。能胡歌﹐獻漢酒。跪雙膝﹐並兩肘。散花指天舉素手。

拜龍顏﹐獻聖壽。北斗戾﹐南山摧。天子九九八十一萬歲﹐長傾萬歲杯。

夷則格上白鳩拂舞辭

鏗鳴鐘﹐考朗鼓。歌白鳩﹐引拂舞。白鳩之白誰與鄰﹐霜衣雪襟誠可珍。

含哺七子能平均﹐食不咽﹐性安馴。首農政﹐鳴陽春。天子刻玉杖﹐鏤形賜耆人。

白鷺亦白非純眞﹐外潔其色心匪仁。闕五徳﹐無司晨﹐胡爲啄我葭下之紫鱗。

鷹鸇周鳥鶚﹐貪而好殺。鳳凰𨿽大聖﹐不願以爲臣。

日出入行

日出東方隈﹐似從地底來。歷天又復入西海﹐六龍所捨安在哉。

其始與終古不息﹐人非元气﹐安得與之久徘徊。艸不謝榮於春風﹐木不怨落於秋天。

誰揮鞭策驅四運﹐萬物興歇皆自然。羲和羲和﹐汝奚汩沒於荒淫之波。

魯陽何徳﹐駐景揮戈。逆道違天﹐矯誣實多。吾將囊括大塊﹐浩然與溟涬同科。

胡無人

嚴風吹霜海艸凋﹐筋幹精堅胡馬驕。漢家戰士三十萬﹐將軍兼領霍嫖姚。

流星白羽腰間插﹐劍花秋蓮光出匣。天兵照雪下玉關﹐虜箭如沙射金甲。

雲龍風虎盡交回﹐太白入月敵可摧。敵可摧﹐旄頭滅﹐履胡之腸涉胡血。

懸胡靑天上﹐埋胡紫塞旁。胡無人﹐漢道昌。陛下之壽三千霜。

但歌大風雲飛揚﹐安用猛士兮守四方。

北風行

燭龍棲寒門﹐光耀猶旦開。日月照之何不及此﹐惟有北風號怒天上來。

燕山雪花大如席﹐片片吹落軒轅臺。幽州思婦十二月﹐停歌罷笑雙蛾摧。

倚門望行人﹐念君長城苦寒良可哀。別時提劍救邊去﹐遺此虎文金鞞革叉。

中有一雙白羽箭﹐蜘蛛結网生塵埃。箭空在﹐人今戰死不復回。

不忍見此物﹐焚之已成灰。黃河捧土尙可塞﹐北風雨雪恨難裁。

獨漉篇

獨漉水中泥﹐水濁不見月。不見月尙可﹐水深行人沒。越鳥從南來。胡雁亦北度。

我欲彎弓向天射﹐惜其中道失歸路。落葉別樹﹐飄零隨風。客無所托﹐悲與此同。

羅帷舒捲﹐似有人開。明月直入﹐無心可猜。雄劍掛壁﹐時時龍鳴。

不斷犀象﹐羞澀苔生。國恥未雪﹐何由成名。神鷹夢澤﹐不顧鴟鳶。

爲君一擊﹐搏鵬九天。

登髙丘而望遠海

登髙丘﹐望遠海。六鰲骨已霜﹐三山流安在。扶桑半摧折﹐白日沈光彩。

銀臺金闕如夢中。秦皇漢武空相待。精衛費木石﹐黿鼉無所憑。

君不見﹐驪山茂陵盡灰滅﹐牧羊之子來攀登。

盜賊劫寶玉﹐精靈竟何能﹐窮兵黷武今如此﹐鼎湖飛龍安可乘。

陽春歌

長安白日照春空﹐綠楊結煙桑裊風。披香殿前花始紅﹐流芳發色繡戶中。

繡戶中﹐相經過。飛燕皇后輕身舞﹐紫宮夫人絕世歌。

聖君三萬六千日﹐歲歲年年柰樂何。

楊叛兒

君歌楊叛兒﹐妾勸新丰酒。何許最關人﹐烏啼白門柳。烏啼隱楊花﹐君醉畱妾家。

博山鑪中沈香火﹐雙煙一气淩紫霞。

雙燕離

雙燕復雙燕﹐雙飛令人羨。玉樓珠閣不獨棲﹐金窗繡戶常相見。

柏梁失火去﹐因入吳王宮。吳宮又焚蕩﹐雛盡巢一空。憔悴一身在﹐孀雌憶故雄。

雙飛難再得﹐傷我寸心中。

山人勸酒

蒼蒼雲松﹐落落綺皓。春風爾來爲阿誰﹐胡蝶忽然滿芳艸。

秀眉霜雪桃花貌﹐靑髓綠發長美好。稱是秦時避世人﹐勸酒相歡不知老。

各守兔鹿志﹐恥隨龍虎爭。�起佐太子﹐漢皇乃復驚。

顧謂戚夫人﹐彼翁羽翼成。歸來商山下﹐泛若云無情。

舉觴酹巢由﹐洗耳何獨淸。浩歌望嵩嶽﹐意气還相傾。

於闐采花

於闐采花人﹐自言花相似。明妃一朝西入胡﹐胡中美女多羞死。

乃知漢地多名姝﹐胡中無花可方比。丹靑能令醜者妍﹐無鹽翻在深宮裏。

自古妒蛾眉﹐胡沙埋皓齒。

鞠歌行

玉不自言如桃李﹐魚目笑之卞和恥。楚國靑蠅何太多﹐連城白璧遭讒毀。

荊山長號泣血人﹐忠臣死爲刖足鬼。聽曲知寧戚﹐夷吾因小妻。

秦穆五羊皮﹐買死百里奚。洗拂靑雲上﹐當時賤如泥。朝歌鼓刀叟﹐虎變蟠溪中。

一舉釣六合﹐遂荒營丘東。平生渭水曲﹐誰識此老翁。柰何今之人﹐雙目送飛鴻。

幽澗泉

拂彼白石﹐彈吾素琴。幽澗愀兮流泉深。善手明徽﹐髙張淸心。

寂歷似千古﹐松颼祒兮萬尋。中見愁猿弔影而危處兮﹐叫秋木而長吟。

客有哀時失志而聽者﹐淚淋浪以沾襟。乃緝商綴羽﹐潺湲成音。

吾但寫聲發憤於妙指﹐殊不知此曲之古今。幽澗泉﹐鳴深林。

王昭君二首

漢家秦地月﹐流影照明妃。一上玉關道﹐天涯去不歸。

漢月還從東海出﹐明妃西嫁無來日。燕支長寒雪作花﹐娥眉憔悴沒胡沙。

生乏黃金枉圖畫﹐死畱靑冢使人嗟。

昭君拂玉鞍﹐上馬啼紅頰。今日漢宮人﹐明朝胡地妾。

中山孺子妾歌

中山孺子妾﹐特以色見珍。𨿽不如延年妹﹐亦是當時絕世人。

桃李出深井﹐花艷驚上春。一貴復一賤﹐關天豈由身。芙蓉老秋霜﹐團扇羞网塵。

戚姬髡剪入舂市﹐萬古共悲辛。

荊州樂

白帝城邊足風波﹐瞿塘五月誰敢過。荊州麥熟繭成蛾﹐繰絲憶君頭緒多。

撥谷飛鳴柰妾何。

設辟邪仗鼓吹雉子班曲辭

辟邪仗作鼓吹驚﹐雉子班之奏曲成。喔咿振迅欲飛鳴。扇錦翼﹐雄風生。

雙雌同飲啄﹐�悍誰能爭。乍向艸中耿介死﹐不求黃金籠下生。

天地至廣大﹐何惜遂物情。善捲讓天子﹐務光亦逃名。所貴曠士懷﹐朗然合太淸。

古有所思

我思仙人﹐乃在碧海之東隅。海寒多天風﹐白波連山倒蓬壺。

長鯨噴湧不可涉﹐撫心茫茫淚如珠。西來靑鳥東飛去﹐願寄一書謝麻姑。

久別離

別來幾春未還家﹐玉窗五見櫻桃花。況有錦字書﹐開緘使人嗟。

至此腸斷彼心絕﹐雲鬟綠鬢罷攬結。愁如回飆亂白雪。

去年寄書報陽臺﹐今年寄書重相催。胡爲東風爲我吹行雲使西來。

待來竟不來﹐落花寂寂委靑苔。

采蓮曲

若耶溪傍采蓮女﹐笑隔荷花共人語。日照新妝水底明。風飄香袖空中舉。

岸上誰家遊冶郎﹐三三五五映垂楊。紫驑嘶入落花去﹐見此踟躕空斷腸。

白頭吟

錦水東流碧﹐波蕩雙鴛鴦。雄巢漢宮樹﹐雌弄秦艸芳。

相如去蜀謁武帝﹐赤車駟馬生輝光。一朝再覽大人作﹐萬乘忽欲淩雲翔。

聞道阿嬌失恩寵﹐千金買賦要君王。相如不憶貧賤日﹐官髙金多聘私室。

茂陵姝子皆見求﹐文君歡愛從此畢。淚如雙泉水﹐行墮紫羅襟。

五起雞三唱﹐淸晨白頭吟。長吁不整綠雲鬢﹐仰訴靑天哀怨深。

城崩杞梁妻﹐誰道土無心。東流不作西歸水﹐落花辭枝羞故林。

頭上玉燕釵﹐是妾嫁時物。贈君表相思﹐羅袖幸時拂。

莫捲龍須席﹐從他生网絲﹐且畱琥珀枕﹐還有夢來時。

肅鳥霜鳥裘在錦屏上﹐自君一掛無由披。妾有秦樓鏡﹐照心勝照井。

願持照新人﹐雙對可憐影。覆水卻收不滿杯﹐相如還謝文君回。

古來得意不相負﹐只今惟有靑陵臺。

臨江王節士歌

洞庭白波木葉稀﹐燕雁始入吳雲飛。吳云寒﹐燕雁苦﹐風號沙宿瀟湘浦。

節士感秋淚如雨。白日當天心﹐照之可以事明主。壯士憤﹐雄風生。

安得倚天劍﹐跨海斬長鯨。

司馬將軍歌

狂風吹古月﹐竊弄章華臺。北落明星動光彩﹐南徵猛將如雲雷。

手中電曳倚天劍﹐直斬長鯨海水開。我見樓船壯心目﹐頗似龍驤下三蜀。

揚兵習戰張虎旗﹐江中白浪如銀屋。身居玉帳臨河魁﹐紫髯若戟冠崔嵬。

細柳開營揖天子﹐始知灞上爲嬰孩。羌笛橫吹阿享單回。向月樓中吹落梅。

將軍自起舞長劍﹐壯士呼聲動九垓。功成獻凱見明主﹐丹靑畫像麒麟臺。

君道曲

大君若天覆﹐廣運無不至。軒後爪牙常先太山稽﹐如心之使臂。

小白鴻翼於夷吾﹐劉葛魚水本無二。土扶可成墻﹐積徳爲厚地。

結襪子

燕南壯士吳門豪﹐築中置鉛魚隱刀。感君恩重許君命﹐太山一擲輕鴻毛。

白睧辭三首

揚淸歌﹐發皓齒﹐北方佳人東鄰子。旦吟白睧停綠水﹐長袖拂面爲君起。

寒云夜捲霜海空﹐胡風吹天飄塞鴻。玉顏滿堂樂未終﹐館娃日落歌吹濛。

月寒江淸夜沈沈﹐美人一笑千黃金。

垂羅舞縠揚哀音﹐郢中白雪且莫吟﹐子夜吳歌動君心。

動君心﹐冀君賞。願作天池雙鴛鴦﹐一朝飛去靑雲上。

吳刀剪彩縫舞衣﹐明妝麗服奪春輝﹐揚眉轉袖若雪飛。

傾城獨立世所稀﹐激楚結風醉忘歸。髙堂月落燭已微﹐玉釵掛纓君莫違。

鳴雁行

胡雁鳴﹐辭燕山。昨發委羽朝度關。一一銜蘆枝﹐南飛散落天地間。

連行接翼往復還。客居煙波寄湘吳﹐淩霜觸雪毛體枯。

畏逢矢曾繳驚相呼﹐聞弦虛墜良可吁。君更彈射何爲乎。

鳳笙篇

仙人十五愛吹笙﹐學得昆丘彩鳳鳴。始聞煉气飧金液﹐復道朝天赴玉京。

玉京迢迢幾千里﹐鳳笙去去無窮已。欲嘆離聲發絳唇﹐更嗟別調流纖指。

此時惜別詎堪聞﹐此地相看未忍分。重吟眞曲和淸吹﹐卻秦仙歌響綠云。

綠云紫气向函關﹐訪道應尋緱氏山。莫學吹笙王子晉﹐一遇浮丘斷不還。

淸平調詞三首

云想衣裳花想容﹐春風拂檻露華濃。若非羣玉山頭見﹐會向瑤臺月下逢。

一枝紅艷露凝香﹐雲雨巫山枉斷腸。借問漢宮誰得似﹐可憐飛燕倚新妝。

名花傾國兩相歡﹐長得君王帶笑看。解釋春風無限恨﹐沈香亭北倚闌干。

白鼻馬咼

銀鞍白鼻馬咼﹐綠地障泥錦。細雨春風花落時﹐揮鞭直就胡姬飲。

猛虎行

朝作猛虎行﹐暮作猛虎吟。腸斷非關隴頭水﹐淚下不爲雍門琴。

旍旌繽紛兩河道﹐戰鼓驚山欲傾倒。秦人半作燕地囚﹐胡馬翻銜洛陽艸。

一輸一失關下兵﹐朝降夕叛幽薊城。巨鰲未斬海水動﹐魚龍奔走安得寧。

頗似楚漢時﹐翻覆無定止。朝過博浪沙﹐暮入淮陰市。

張良未遇韓信貧﹐劉項存亡在兩臣。暫到下邳受兵略﹐來投漂母作主人。

賢哲恓恓古如此﹐今時亦棄靑雲士。有策不敢犯龍鱗﹐竄身南國避胡塵。

寶書玉劍掛髙閣﹐金鞍駿馬散故人。昨日方爲宣城客﹐掣鈴交通二千石。

有時六博快壯心﹐繞牀三匝呼一擲。楚人每道張旭奇﹐心藏風雲世莫知。

三吳邦伯皆顧眄﹐四海雄俠兩追隨。蕭曹曾作沛中吏﹐攀龍附鳳當有時。

溧陽酒樓三月春﹐楊花茫茫愁殺人。胡雛綠眼吹玉笛﹐吳歌白睧飛梁塵。

丈夫相見且爲樂﹐槌牛撾鼓會眾賓。我從此去釣東海﹐得魚笑寄情相親。

少年行二首

五陵年少金市東﹐銀鞍白馬度春風。落花踏盡遊何處﹐笑入胡姬酒肆中。

君不見﹐淮南少年遊俠客﹐白日毬獵夜擁擲。呼盧百萬終不惜﹐報仇千里如咫尺。

少年遊俠好經過﹐渾身裝束皆綺羅。蘭蕙相隨喧妓女﹐風光去處滿笙歌。

驕矜自言不可有﹐俠士堂中養來久。好鞍好馬乞與人﹐十千五千旋沽酒。

赤心用盡爲知己﹐黃金不惜栽桃李。桃李栽來幾度春﹐一回花落一回新。

府縣盡爲門下客﹐王侯皆是平交人。男兒百年且樂命﹐何須徇書受貧病。

男兒百年且榮身﹐何須徇節甘風塵。衣冠半是徵戰士﹐窮儒浪作林泉民。

遮莫枝根長百丈﹐不如當代多還往。遮莫親姻連帝城﹐不如當身自簪纓。

看取富貴眼前者﹐何用悠悠身後名。

搗衣篇

閨裏佳人年十餘﹐口頻蛾對影恨離居。忽逢江上春歸燕﹐銜得雲中尺素書。

玉手開緘長嘆息﹐狂夫猶戍交河北。萬里交河水北流﹐願爲雙鳥泛中洲。

君邊云擁靑絲騎﹐妾處苔生紅粉樓。樓上春風日將歇﹐誰能攬鏡看愁發。

曉吹員管隨落花﹐夜搗戍衣向明月。明月髙髙刻漏長﹐眞珠簾箔掩蘭堂。

橫垂寶幄同心結﹐半拂瓊筵蘇合香。瓊筵寶幄連枝錦﹐燈燭熒熒照孤寢。

有使憑將金剪刀﹐爲君畱下相思枕。摘盡庭蘭不見君﹐紅巾拭淚坐氤氳。

明年若更徵邊塞﹐願作陽臺一段云。

襄陽歌

落日欲沒峴山西﹐倒著接礠花下迷。襄陽小兒齊拍手﹐攔街爭唱白銅鞮。

傍人借問笑何事﹐笑殺山公醉似泥。鸕鶿杓﹐鸚鵡杯。

百年三萬六千日﹐一日須傾三百杯。遙看漢水鴨頭綠﹐恰似蒲萄初酉發醅。

此江若變作春酒﹐壘麯便築糟丘臺。千金駿馬換少妾﹐醉坐雕鞍歌落梅。

車傍側掛一壺酒﹐鳳笙龍管行相催。咸陽市中嘆黃犬﹐何如月下傾金罍。

君不見﹐晉朝羊公一片古碑材﹐龜頭剝落生莓苔。

淚亦不能爲之墮﹐心亦不能爲之哀。誰能憂彼身後事﹐金鳧銀鴨葬死灰。

淸風朗月不用一錢買﹐玉山自倒非人推。舒州杓﹐力士鐺﹐李白與爾同死生。

襄王雲雨今安在﹐江水東流猿夜聲。

江上吟

木蘭之枻沙棠舟﹐玉簫金管坐兩頭。美酒樽中置千斛﹐載妓隨波任去畱。

仙人有待乘黃鶴﹐海客無心隨白鷗。屈平詞賦懸日月﹐楚王臺榭空山丘。

興酣落筆搖五嶽﹐詩成嘯傲淩滄洲。功名富貴若長在﹐漢水亦應西北流。

侍從宜春苑奉詔賦龍池柳色初靑聽新鸚百囀歌

東風已綠瀛洲艸﹐紫殿紅樓覺春好。池南柳色半靑靑﹐縈煙裊娜拂綺城。

垂絲百尺掛雕楹﹐上有好鳥相和鳴。間關早得春風情。

春風捲入碧雲去﹐千門萬戶皆春聲。是時君王在鎬京﹐五云垂暉耀紫淸。

仗出金宮隨日轉﹐天回玉輦繞花行。始向蓬萊看舞鶴﹐還過瞤若聽新鶯。

新鶯飛繞上林苑﹐願入簫韶雜鳳笙。

玉壺吟

烈士擊玉壺﹐壯心惜暮年。三杯拂劍舞秋月﹐忽然髙詠涕泗漣。

鳳凰初下紫泥詔﹐謁帝稱觴登禦筵。揄揚九重萬乘主﹐謔浪赤墀靑瑣賢。

朝天數換飛龍馬﹐敕賜珊瑚白玉鞭。世人不識東方朔﹐大隱金門是謫仙。

西施宜笑復宜口頻﹐醜女效之徒集身。君王𨿽愛蛾眉好﹐無柰宮中妒殺人。

豳歌行上新平長史兄粲

豳谷稍稍振庭柯﹐涇水浩浩揚湍波。哀鴻酸嘶暮聲急﹐愁雲蒼慘寒气多。

憶昨去家此爲客﹐荷花初紅柳陰碧。中宵出飲三百杯﹐明朝歸揖二千石。

寧知流寓變光輝﹐胡霜蕭颯繞客衣。寒灰寂寞竟誰暖﹐落葉飄揚何處歸。

吾兄行樂窮曛旭﹐滿堂有美顏如玉。趙女長歌入彩雲﹐燕姬醉舞嬌紅燭。

狐裘獸炭酌流霞﹐壯士悲吟寧見嗟。前榮後枯相翻覆﹐何惜餘光及棣華。

西嶽雲臺歌送丹丘子

西嶽崢嶸何壯哉﹐黃河如絲天際來。黃河萬里觸山動﹐盤渦轂轉秦地雷。

榮光休气紛五彩﹐千年一淸聖人在。巨靈咆哮擘兩山﹐洪波噴流射東海。

三峯卻立如欲摧﹐翠崖丹谷髙掌開。白帝精光運元气﹐石作蓮花云作臺。

雲臺閣道連窈冥﹐中有不死丹丘生。明星玉女備灑掃﹐麻姑搔背指爪輕。

我皇手把天地戶﹐丹丘談天與天語。九重出入生光輝﹐東求蓬萊復西歸。

玉漿倘惠故人飲﹐騎二茅龍上天飛。

元丹丘歌

元丹丘﹐愛神仙。朝飲潁川之淸流﹐暮還嵩岑之紫煙。三十六峯長周旋。

長周旋﹐躡星虹。身騎飛龍耳生風﹐橫河跨海與天通。我知爾遊心無窮。

扶風豪士歌

洛陽三月飛胡沙﹐洛陽城中人怨嗟。天津流水波赤血﹐白骨相撐如亂麻。

我亦東奔向吳國﹐浮雲四塞道路賒。東方日出啼早鴉﹐城門人開掃落花。

梧桐楊柳拂金井﹐來醉扶風豪士家。扶風豪士天下奇﹐意气相傾山可移。

作人不倚將軍勢﹐飲酒豈顧尙書期。雕盤綺食會眾客﹐吳歌趙舞香風吹。

原嘗春陵六國時﹐開心寫意君所知。堂中各有三千士﹐明日報恩知是誰。

撫長劍﹐一揚眉﹐淸水白石何離離。脫吾帽﹐向君笑。飲君酒﹐爲君吟。

張良未逐赤松去﹐橋邊黃石知我心。

同族弟金城尉叔卿燭照山水壁畫歌

髙堂粉壁圖蓬瀛﹐燭前一見滄洲淸。洪波洶湧山崢嶸﹐皎若丹丘隔海望赤城。

光中乍喜嵐气滅﹐謂逢山陰晴後雪。回溪碧流寂無喧﹐又如秦人月下窺花源。

了然不覺淸心魂﹐只將疊嶂鳴秋猿。與君對此歡未歇﹐放歌行吟達明發。

卻顧海客揚雲帆﹐便欲因之向溟渤。

白毫子歌

淮南小山白毫子﹐乃在淮南小山裏。夜臥松下雪﹐朝餐石中髓。

小山連綿向山開﹐碧峯巉巖淥水回。余配白毫子﹐獨酌流霞杯。

拂花弄琴坐靑苔﹐綠蘿樹下春風來。南窗蕭颯松聲起﹐憑崖一聽淸心耳。

可得見﹐未得親。八公攜手五云去﹐空餘桂樹愁殺人。

梁園吟

我浮黃河去京關﹐掛席欲進波連山。天長水闊厭遠涉﹐訪古始及平臺間。

平臺爲客憂思多﹐對酒遂作梁園歌。卻憶蓬池阮公詠﹐因吟淥水揚洪波。

洪波浩蕩迷舊國﹐路遠西歸安可得。人生達命豈假愁﹐且飲美酒登髙樓。

平頭奴子搖大扇﹐五月不熱疑淸秋。玉盤楊梅爲君設﹐吳鹽如花皎白雪。

持鹽把酒但飲之﹐莫學夷齊事髙潔。昔人豪賢信陵君﹐今人耕種信陵墳。

荒城虛照碧山月﹐古木盡入蒼梧云。梁王宮闕今安在﹐枚馬先歸不相待。

舞影歌聲散淥池﹐空餘汴水東流海。沈吟此事淚滿衣﹐黃金買醉未能歸。

連呼五白行六博﹐分曹賭酒酣馳暉。歌且謠﹐意方遠。東山髙臥時起來。

欲濟蒼生未應晚。

鳴臯歌送岑徵君

若有人兮思鳴臯﹐阻積雪兮心煩勞。洪河淩兢不可以徑度﹐冰龍鱗兮難容舠。

邈仙山之峻極兮﹐聞天籟之嘈嘈。霜崖縞皓以合沓兮﹐若長風扇海﹐湧滄溟之波濤。

玄猿綠羆﹐舔舕岌危﹗咆柯振石﹐駭膽栗魄﹗羣呼而相號。

峯崢嶸以路絕﹐掛星辰於巖山敖。送君之歸兮﹐動鳴臯之新作。

交鼓吹兮彈絲﹐觴淸泠之池閣。君不行兮何待﹐若返顧之黃鶴。

掃梁園之羣英﹐振大雅於東洛。巾徵軒兮歷阻折﹐尋幽居兮越山獻崿。

盤白石兮坐素月﹐琴松風兮寂萬壑。望不見兮心氛氳﹐蘿冥冥兮霰紛紛。

水橫洞以下綠﹐波小聲而上聞。虎嘯谷而生風﹐龍藏溪而吐云。

冥鶴淸唳﹐饑鼯口頻呻。塊獨處此幽默兮﹐愀空山而愁人。

雞聚族以爭食﹐鳳孤飛而無鄰。蝘蜓嘲龍﹐魚目混珍。嫫母衣錦﹐西施負薪。

若使巢由桎梏於軒冕兮﹐亦奚異乎夔龍蹩薛足

於風塵。哭何苦而救楚﹐笑何誇而卻秦。

吾誠不能學二子﹐沽名矯節以耀世兮﹐固將棄天地而遺身。

白鷗兮飛來﹐長與君兮相親。

鳴臯歌奉餞從翁淸歸五崖山居

昨憶鳴臯夢裏還﹐手弄素月淸潭間。覺時枕席非碧山﹐側身西望阻秦關。

麒麟閣上春還早﹐著書卻憶伊陽好。靑松來風吹石道﹐綠蘿飛花覆煙艸。

我家仙公愛淸眞﹐才雄艸聖淩古人。欲臥鳴臯絕世塵。

鳴臯微茫在何處﹐五崖峽水橫樵路。身披翠云裘﹐袖拂紫煙去。

去時應過嵩少間﹐相思爲折三花樹。

僧伽歌

眞僧法號號僧伽﹐有時與我論三車。問言誦咒幾千徧﹐口道恆河沙復沙。

此僧本住南天竺﹐爲法頭陀來此國。戒得長天秋月明﹐心如世上靑蓮色。

意淸淨﹐貌稜稜。亦不減﹐亦不增。瓶裏千年舍利骨﹐手中萬歲胡孫藤。

嗟予落泊江淮久﹐罕遇眞僧說空有。一言懺盡波羅夷﹐再禮渾除犯輕垢。

白雲歌送劉十六歸山

楚山秦山皆白雲﹐白雲處處長隨君。長隨君﹐君入楚山裏﹐云亦隨君渡湘水。

湘水上﹐女蘿衣﹐白雲堪臥君早歸。

金陵歌送別範宣

石頭巉巖如虎踞﹐淩波欲過滄江去。鐘山龍盤走勢來﹐秀色橫分歷陽樹。

四十餘帝三百秋﹐功名事迹隨東流。白馬小兒誰家子﹐泰淸之歲來關囚。

金陵昔時何壯哉﹐席捲英豪天下來。冠蓋散爲煙霧盡﹐金輿玉座成寒灰。

扣劍悲吟空咄嗟﹐梁陳白骨亂如麻。天子龍沈景陽井﹐誰歌玉樹後庭花。

此地傷心不能道﹐目下離離長春艸。送爾長江萬里心﹐他年來訪南山皓。

勞勞亭歌

金陵勞勞送客堂﹐蔓艸離離生道旁。古情不盡東流水﹐此地悲風愁白楊。

我乘素舸同康樂﹐朗詠淸川飛夜霜。昔聞牛渚吟五章﹐今來何謝袁家郎。

苦竹寒聲動秋月﹐獨宿空簾歸夢長。

金陵城西樓月下吟

金陵夜寂涼風發﹐獨上髙樓望吳越。白雲映水搖空城﹐白露垂珠滴秋月。

月下沈吟久不歸﹐古來相接眼中稀。解道澄江淨如練﹐令人長憶謝玄暉。

東山吟

攜妓東土山﹐悵然悲謝安。我妓今朝如花月﹐他妓古墳荒艸寒。

白雞夢後五百歲﹐灑酒澆君同所歡。酣來自作淸海舞﹐秋風吹落紫綺冠。

彼亦一時﹐此亦一時﹐浩浩洪流之詠何必奇。

當塗趙炎少府粉圖山水歌

峨眉髙出西極天﹐羅浮直與南溟連。名工繹思揮彩筆﹐驅山走海置眼前。

滿堂空翠如可掃﹐赤城霞气蒼梧煙。洞庭瀟湘意渺綿﹐三江七澤情洄沿。

驚濤洶湧向何處﹐孤舟一去迷歸年。徵帆不動亦不旋﹐飄如隨風落天邊。

心搖目斷興難盡﹐幾時可到三山巓。西峯崢嶸噴流泉﹐橫石蹙水波潺湲。

東崖合沓蔽輕霧﹐深林雜樹空芊綿。此中冥昧失晝夜﹐隱機寂聽無鳴蟬。

長松之下列羽客﹐對坐不語南昌仙。南昌仙人趙夫子﹐妙年曆落靑雲士。

訟庭無事羅眾賓﹐杳然如在丹靑裏。五色粉圖安足珍﹐眞山可以全吾身。

若待功成拂衣去﹐武陵桃花笑殺人。

峨眉山月歌送蜀僧晏入中京

我在巴東三峽時﹐西看明月憶峨眉。月出峨眉照滄海﹐與人萬里長相隨。

黃鶴樓前月華白﹐此中忽見峨眉客。峨眉山月還送君﹐風吹西到長安陌。

長安大道橫九天﹐峨眉山月照秦川。黃金師子承髙座﹐白玉麈尾談重玄。

我似浮雲滯吳越﹐君逢聖主遊丹闕。一振髙名滿帝都﹐歸時還弄峨眉月。

赤壁歌送別

二龍爭戰決雌雄﹐赤壁樓船掃地空。烈火張天照雲海﹐周瑜於此破曹公。

君去滄江望澄碧﹐鯨鯢唐突畱余迹。一一書來報故人﹐我欲因之壯心魄。

江夏行

憶昔嬌小姿﹐春心亦自持。爲言嫁夫婿﹐得免長相思。誰知嫁商賈﹐令人卻愁苦。

自從爲夫妻﹐何曾在鄕土。去年下揚州﹐相送黃鶴樓。眼看帆去遠﹐心逐江水流。

只言期一載﹐誰謂歷三秋。使妾腸欲斷﹐恨君情悠悠。

東家西捨同時發﹐北去南來不逾月。未知行李遊何方﹐作个音書能斷絕。

適來往南浦﹐欲問西江船。正見當壚女﹐紅妝二八年。一種爲人妻﹐獨自多悲淒。

對鏡便垂淚﹐逢人只欲啼。不如輕薄兒﹐旦暮長追隨。悔作商人婦﹐靑春長別離。

如今正好同歡樂﹐君去容華誰得知。

懷仙歌

一鶴東飛過滄海﹐放心散漫知何在。仙人浩歌望我來﹐應攀玉樹長相待。

堯舜之事不足驚﹐自余嚚嚚眞可輕。巨鰲莫載三山去﹐吾欲蓬萊頂上行。

酬殷佐明見贈五云裘歌

我吟謝朓詩上語﹐朔風颯颯吹飛雨。謝朓已沒靑山空﹐後來繼之有殷公。

粉圖珍裘五云色﹐曄如晴天散彩虹。文章彪炳光陸離﹐應是素娥玉女之所爲。

輕如松花落金粉﹐濃似苔錦含碧滋。遠山積翠橫海島﹐殘霞霏丹映江艸。

凝毫采掇花露容﹐幾年功成奪天造。故人贈我我不違﹐著令山水含晴暉。

頓驚謝康樂﹐詩興生我衣。襟前林壑斂暝色﹐袖上煙霞收夕霏。

羣仙長嘆驚此物﹐千崖萬嶺相縈郁。身騎白鹿行飄�﹐手翳紫芝笑披拂。

相如不足誇肅鳥霜鳥﹐王恭鶴氅安可方。瑤臺雪花數千點﹐片片吹落春風香。

爲君持此淩蒼蒼﹐上朝三十六玉皇。下窺夫子不可及﹐矯手相思空斷腸。

臨路歌

大鵬飛兮振八裔﹐中天摧兮力不濟。余風激兮萬世﹐遊扶桑兮掛石袂。

後人得之傳此﹐仲尼亡乎誰爲出涕。

艸書歌行

少年上人號懷素﹐艸書天下稱獨步。墨池飛出北溟魚﹐筆鋒殺盡中山兔。

八月九月天气涼﹐酒徒詞客滿髙堂。箋麻素絹排數箱﹐宣州石硯墨色光。

吾師醉後倚繩牀﹐須臾掃盡數千張。飄風驟雨驚颯颯﹐落花飛雪何茫茫。

起來向壁不停手﹐一行數字大如斗。怳怳如聞神鬼驚﹐時時只見龍蛇走。

左盤右旋如驚電﹐狀同楚漢相攻戰。湖南七郡凡幾家﹐家家屏幛書題徧。

王逸少﹐張伯英﹐古來幾許浪得名。張顚老死不足數﹐我師此義不師古。

古來萬事貴天生﹐何必要公孫大娘渾脫舞。

山鷓鴣詞

苦竹嶺頭秋月輝﹐苦竹南枝鷓鴣飛。嫁得燕山胡雁婿﹐欲銜我向雁門歸。

山雞翟雉來相勸﹐南禽多被北禽欺。紫塞嚴霜如劍戟﹐蒼梧欲巢難背違。

我心誓死不能去﹐哀鳴驚叫淚沾衣。

和盧侍禦通塘曲

君誇通塘好﹐通塘勝耶溪。通塘在何處﹐宛在尋陽西。

靑蘿裊裊拂煙樹﹐白鷴處處聚沙堤。石門中斷平湖出﹐百丈金潭照云日。

何處滄浪垂釣翁﹐鼓棹漁歌趣非一。相逢不相識﹐出沒繞通塘。

浦邊淸水明素足﹐別有浣紗吳女郎。行盡綠潭潭轉幽﹐疑是武陵春碧流。

秦人雞犬桃花裏﹐將比通塘渠見羞。通塘不忍別﹐十去九遲回。

偶逢佳境心已醉﹐忽有一鳥從天來。月出靑山送行子﹐四邊苦竹秋聲起。

長吟白雪望星河﹐雙垂兩足揚素波。梁鴻徳耀會稽日﹐寧知此中樂事多。

贈郭將軍

將軍少年出武威﹐入掌銀臺護紫微。平明拂劍朝天去﹐薄暮垂鞭醉酒歸。

愛子臨風吹玉笛﹐美人騰月舞羅衣。疇昔雄豪如夢裏﹐相逢且欲醉春輝。

駕去溫泉宮後贈楊山人

少年落拓楚漢間﹐風塵蕭瑟多苦顏。自言介蠆竟誰許﹐長吁莫錯還閉關。

一朝君王垂拂拭﹐剖心輸丹雪胸臆。忽逢白日回景光﹐直上靑雲生羽翼。

幸陪鸞輦出鴻都﹐身騎飛龍天馬駒。王公大人借顏色﹐金章紫綬來相趨。

當時結交何紛紛﹐片言道合惟有君。待吾盡節報明主﹐然後相攜臥白雲。

贈裴十四

朝見裴叔則﹐朗如行玉山。黃河落天走東海﹐萬里寫入胸懷間。

身騎白黿不敢度﹐金髙南山買君顧。徘徊六合無相知﹐飄若浮雲且西去。

上李邕

大鵬一日同風起﹐摶搖直上九萬里。假令風歇時下來﹐猶能扌芻卻滄溟水。

世人見我恆殊調﹐見余大言皆冷笑。宣父猶能畏後生﹐丈夫未可輕年少。

述徳兼陳情上哥舒大夫

天爲國家孕英才﹐森森矛戟擁靈臺。浩蕩深謀噴江海﹐縱橫逸气走風雷。

丈夫立身有如此﹐一呼三軍皆披靡。衛靑漫作大將軍﹐白起眞成一豎子。

走筆贈獨孤駙馬

都尉朝天躍馬歸﹐香風吹人花亂飛。銀鞍紫鞚照云日﹐左顧右盼生光輝。

是時僕在金門裏﹐待詔公車謁天子。長揖蒙垂國士恩﹐壯心剖出酬知己。

一別蹉跎朝市間﹐靑雲之交不可攀。倘其公子重回顧﹐何必侯嬴長抱關。

醉後贈從甥髙鎭

馬上相逢揖馬鞭﹐客中相見客中憐。欲邀擊築悲歌飲﹐正值傾家無酒錢。

江東風光不借人﹐枉殺落花空自春。黃金逐手快意盡﹐昨日破產今朝貧。

丈夫何事空嘯傲﹐不如燒卻頭上巾。君爲進士不得進﹐我被秋霜生旅鬢。

時淸不及英豪人﹐三尺童兒唾廉藺。匣中盤卻裝魚昔魚﹐閒在腰間未用渠。

且將換酒與君醉﹐醉歸托宿吳專諸。

贈潘侍禦論錢少陽

繡衣柱史何昂藏﹐鐵冠白筆橫秋霜。三軍論事多引納﹐階前虎士羅幹將。

𨿽無二十五老者﹐且有一翁錢少陽。眉如松雪齊四皓﹐調笑可以安儲皇。

君能禮此最下士﹐九州拭目瞻淸光。

流夜郎贈辛判官

昔在長安醉花柳﹐五侯七貴同杯酒。气岸遙淩豪士前﹐風流肯落他人後。

夫子紅顏我少年﹐章臺走馬著金鞭。文章獻納麒麟殿﹐歌舞淹畱玳瑁筵。

與君自謂長如此﹐寧知艸動風塵起。函谷忽驚胡馬來﹐秦宮桃李向胡開。

我愁遠謫夜郎去﹐何日金雞放赦回。

江上贈竇長史

漢求季布魯朱家﹐楚逐伍胥去章華。萬里南遷夜郎國﹐三年歸及長風沙。

聞道靑雲貴公子﹐錦帆遊弈西江水。人疑天上坐樓船﹐水淨霞明兩重綺。

相約相期何太深﹐棹歌搖艇月中尋。不同珠履三千客﹐別欲論交一片心。

贈漢陽輔錄事

鸚鵡洲橫漢陽渡﹐水引寒煙沒江樹。南浦登樓不見君﹐君今罷官在何處。

漢口雙魚白錦鱗﹐令傳尺素報情人。其中字數無多少﹐只是相思秋復春。

江夏贈韋南陵冰

胡驕馬驚沙塵起﹐胡雛飲馬天津水。君爲張掖近酒泉﹐我竄三巴九千里。

天地再新法令寬﹐夜郎遷客帶霜寒。西憶故人不可見﹐東風吹夢到長安。

寧期此地忽相遇﹐驚喜茫如墮煙霧。玉簫金管喧四筵﹐苦心不得申一句。

昨日繡衣傾綠樽﹐病如桃李竟何言。昔騎天子大宛馬﹐今乘款段諸侯門。

賴遇南平豁方寸﹐復兼夫子持淸論。有似山開萬里云﹐四望靑天解人悶。

人悶還心悶﹐苦辛長苦辛。愁來飲酒二千石﹐寒灰重暖生陽春。

山公醉後能騎馬﹐別是風流賢主人。頭陀雲月多僧气﹐山水何曾稱人意。

不然鳴笳按鼓戲淪流﹐呼取江南女兒歌棹謳。

我且爲君捶碎黃鶴樓﹐君亦爲吾倒卻鸚鵡洲。赤壁爭雄如夢裏﹐且須歌舞寬離憂。

贈從弟南平太守之遙

少年不作意﹐落拓無安居。願隨任公子﹐欲釣吞舟魚。

常時飲酒逐風景﹐壯心遂與功名疏。蘭生谷底人不鋤﹐云在髙山空捲舒。

漢家天子馳駟馬﹐赤車蜀道迎相如。天門九重謁聖人﹐龍顏一解四海春。

彤庭左右呼萬歲﹐拜賀明主收沈淪。翰林秉筆回英眄﹐麟閣崢嶸誰可見。

承恩初入銀臺門﹐著書獨在金鑾殿。龍駒雕鐙白玉鞍﹐象牀綺食黃金盤。

當時笑我微賤者﹐卻來請謁爲交歡。一朝謝病遊江海﹐疇昔相知幾人在。

前門長揖後門關﹐今日結交明日攺。愛君山嶽心不移﹐隨君雲霧迷所爲。

夢得池塘生春艸﹐使我長價登樓詩。別後遙傳臨海作﹐可見羊何共和之。

對雪醉後贈王歷陽

有身莫犯飛龍鱗﹐有手莫辮猛虎須。君看昔日汝南市﹐白頭仙人隱玉壺。

子猷聞風動窗竹﹐相邀共醉杯中綠。歷陽何異山陰時﹐白雪飛花亂人目。

君家有酒我何愁﹐客多樂酣秉燭遊。謝尙自能瞿鳥鵒舞﹐相如免脫肅鳥霜鳥裘。

淸晨興罷過江去﹐他日西看卻月樓。

春日獨坐寄鄭明府

燕麥靑靑遊子悲﹐河堤弱柳郁金枝。長條一拂春風去﹐盡日飄揚無定時。

我在河南別離久﹐那堪對此當窗牖。情人道來競不來﹐何人共醉新丰酒。

寄王屋山人孟大融

我昔東海上﹐勞山餐紫霞。親見安期公﹐食棗大如瓜。中年謁漢主﹐不愜還歸家。

朱顏謝春暉﹐白髮見生涯。所期就金液﹐飛步登云車。

願隨夫子天壇上﹐閒與仙人掃落花。

憶舊遊寄譙郡元參軍

憶昔洛陽董糟丘﹐爲余天津橋南造酒樓。黃金白璧買歌笑﹐一醉累月輕王侯。

海內賢豪靑雲客﹐就中與君心莫逆。回山轉海不作難﹐傾情倒意無所惜。

我向淮南攀桂枝﹐君畱洛北愁夢思。不忍別﹐還相隨。

相隨迢迢訪仙城﹐三十六曲水回縈。一溪初入千花明﹐萬壑度盡松風聲。

銀鞍金絡到平地﹐漢東太守來相迎。紫陽之眞人﹐邀我吹玉笙。

飡霞樓上動仙樂﹐嘈燃宛似鸞鳳鳴。袖長管催欲輕舉﹐漢中太守醉起舞。

手持錦袍覆我身﹐我醉橫眠枕其股。當筵意气淩九霄﹐星離雨散不終朝。

分飛楚關山水遙。余旣還山尋故巢﹐君亦歸家度渭橋。

君家嚴君勇貔虎﹐作尹並州遏戎虜。五月相呼度太行﹐摧輪不道羊腸苦。

行來北涼歲月深﹐感君貴義輕黃金。瓊杯綺食靑玉案﹐使我醉飽無歸心。

時時出向城西曲﹐晉祠流水如碧玉。浮舟弄水簫鼓鳴﹐微波龍鱗莎艸綠。

興來攜妓恣經過﹐其若楊花似雪何。紅妝欲醉宜斜日﹐百尺淸潭寫翠娥。

翠娥嬋娟初月輝﹐美人更唱舞羅衣。淸風吹歌入空去﹐歌曲自繞行雲飛。

此時行樂難再遇﹐西遊因獻長楊賦。

北闕靑雲不可期﹐東山白首還歸去﹐渭橋南頭一遇君﹐贊阝臺之北又離羣。

問余別恨今多少﹐落花春暮爭紛紛。

言亦不可盡﹐情亦不可極﹐呼兒長跪緘此辭﹐寄君千里遙相憶。

寄韋南陵冰余江上乘興訪之遇尋顏尙書笑有此贈

南船正東風﹐北船來自緩江。上相逢借問君﹐語笑未了風吹斷。

聞君攜妓訪情人﹐應爲尙書不顧身。堂上珠履三千客﹐甕中百斛金陵春。

恨我阻此樂﹐淹畱楚江濱。月色醉遠客﹐山花開欲然。春風狂殺人﹐一日劇三年。

乘興嫌太遲﹐焚卻子猷船。夢見五柳枝﹐已堪掛馬鞭。何日到彭澤﹐長歌陶令前。

廬山謠寄盧侍禦虛舟

我本楚狂人﹐鳳歌笑孔丘。手持綠玉杖﹐朝別黃鶴樓。

五嶽尋仙不辭遠﹐一生好入名山遊。

廬山秀出南斗傍﹐屏風九疊云錦張。影落明湖靑黛光。

金闕前開二峯帳﹐銀河倒掛三石梁。香鑪瀑布遙相望﹐回崖沓嶂崚蒼蒼﹐

翠影紅霞映朝日﹐鳥飛不到吳天長。登髙壯觀天地間﹐大江茫茫去不還。

黃雲萬里動風色﹐白波九道流雪山。好爲廬山謠﹐興因廬山發。

閒窺石鏡淸我心﹐謝公行處蒼苔沒。早服還丹無世情﹐琴心三疊道初成。

遙見仙人彩雲裏﹐手把芙蓉朝玉京。先期汗漫九垓上﹐願接盧敖遊太淸。

自漢陽病酒歸寄王明府

去歲左遷夜郎道﹐琉璃硯水長枯槁。今年敕放巫山陽﹐蛟龍筆翰生輝光。

聖主還聽子虛賦﹐相如卻欲論文章。願掃鸚鵡洲﹐與君醉百場。

嘯起白雲飛七澤﹐歌吟綠水動三湘。莫惜連船沽美酒﹐千金一擲買春芳。

早春寄王漢陽

聞道春還未相識﹐走傍寒梅訪消息。昨夜東風入武陽﹐陌頭楊柳黃金色。

碧水浩浩云茫茫﹐美人不來空斷腸。預拂靑山一片石﹐與君連日醉壺觴。

涇溪東亭寄鄭少府諤

我遊東亭不見君﹐沙上行將白鷺羣。白鷺閒時散飛去﹐又如雪點靑山云。

欲往涇溪不辭遠﹐龍門蹙波虎眼轉。杜鵑花開春已闌﹐歸向陵陽釣魚晚。

夢遊天姥吟畱別

海客談瀛洲﹐煙濤微茫信難求。越人語天姥﹐云霓明滅或可睹。

天姥連天向天橫﹐勢拔五嶽掩赤城。天臺四萬八千丈﹐對此欲倒東南傾。

我欲因之夢吳越﹐一夜飛度鏡湖月。湖月照我影﹐送我至剡溪。

謝公宿處今尙在﹐綠水蕩漾淸猿啼。腳著謝公屐﹐身登靑雲梯。半壁見海日。

空中聞天雞。千巖萬轉路不定﹐迷花倚石忽已瞑。

熊咆龍吟殷巖泉﹐栗深林兮驚層巓。云靑靑兮欲雨﹐水澹澹兮生煙。

列缺霹靂﹐丘巒崩摧。洞天石扇﹐訇然中開。靑冥浩蕩不見底﹐日月照耀金銀臺。

霓爲衣兮鳳爲馬﹐云之君兮紛紛而來下。虎鼓瑟兮鸞回車﹐仙之人兮列如麻。

忽魂悸以魄動﹐怳驚起而長嗟。惟覺時之枕席﹐失向來之煙霞。

世間行樂亦如此﹐古來萬事東流水。

別君去兮何時還﹐且放白鹿靑崖間﹐須行卽騎訪名山。

安能摧眉折腰事權貴﹐使我不得開心顏。

畱別於十一兄逖裴十三遊塞垣

太公渭川水﹐李斯上蔡門。釣周獵秦安黎元﹐小魚�兔何足言。

天張云捲有時節﹐吾徒莫嘆羝觸藩。於公白首大梁野﹐使人悵望何可論。

旣知朱亥爲壯士﹐且願束心秋毫裏。秦趙虎爭血中原﹐當去抱關救公子。

裴生覽千古﹐龍鸞炳天章。悲吟雨雪動林木﹐放書輟劍思髙堂。

勸爾一杯酒﹐拂爾裘上霜。爾爲我楚舞﹐吾爲爾楚歌。且探虎穴向沙漠。

鳴鞭走馬淩黃河。恥作易水別﹐臨歧淚滂沱。

金陵酒肆畱別

白門柳花滿店香﹐吳姬壓酒喚客嘗。金陵子弟來相送﹐欲行不行各盡觴。

請君問取東流水﹐別意與之誰短長。

南陵別兒童入京

白酒新熟山中歸﹐黃雞啄黍秋正肥。呼童烹雞酌白酒﹐兒女歌笑牽人衣。

髙歌取醉欲自慰﹐起舞落日爭光輝。遊說萬乘苦不早﹐著鞭跨馬涉遠道。

會稽愚婦輕買臣﹐余亦辭家西入秦。仰天大笑出門去﹐我輩豈是蓬蒿人。

別山僧

何處名僧到水西﹐乘舟弄月宿涇溪。平明別我上山去﹐手攜金策踏雲梯。

騰身轉覺三天近﹐舉足回看萬嶺低。謔浪肯居支遁下﹐風流還與遠公齊。

此度別離何日見﹐相思一夜暝猿啼。

魯郡堯祠送竇明府薄華還西京

朝策犁眉馬咼﹐舉鞭力不堪。彊扶愁疾向何處﹐角巾微服堯祠南。

長楊掃地不見日﹐石門噴作金沙潭。笑誇故人指絕境﹐山光水色靑於藍。

廟中往往來擊鼓﹐堯本無心爾何苦。門前長跪雙石人﹐有女如花日歌舞。

銀鞭繡轂往復回﹐簸林蹶石鳴風雷。遠煙空翠時明滅﹐白鷗歷亂長飛雪。

紅泥亭子赤欄幹﹐碧流環轉靑錦湍。深沈百丈洞海底﹐那知不有蛟龍盤。

君不見﹐綠珠潭水流東海﹐綠珠紅粉沈光彩。綠珠樓下花滿園﹐今日曾無一枝在。

昨夜秋聲閶闔來﹐洞庭木落騷人哀。遂將三五少年輩﹐登髙送遠形神開。

生前一笑輕九鼎﹐魏武何悲銅雀臺。我歌白雲倚窗牖﹐爾聞其聲但揮手。

長風吹月渡海來﹐遙勸仙人一杯酒。酒中樂酣宵向分﹐舉觴酹堯堯可聞。

何不令臯繇擁篲橫八極﹐直上靑天揮浮雲。髙陽小飲眞瑣瑣﹐山公酩酊何如我。

竹林七子去道賒﹐蘭亭雄筆安足誇。堯祠笑殺五湖水﹐至今憔悴空荷花。

爾向西秦我東越﹐暫向瀛洲訪金闕。藍田太白若可期﹐爲余掃灑石上月。

單父東樓秋夜送族弟況之秦時凝弟在席

爾從咸陽來﹐問我何勞苦。沐猴而冠不足言﹐身騎土牛滯東魯。

況弟欲行凝弟畱﹐孤飛一雁秦云秋。

坐來黃葉落四五﹐北斗已掛西城樓。絲桐感人弦亦絕﹐滿堂送客皆惜別。

捲簾見月淸興來﹐疑是山陰夜中雪。明日鬥酒別﹐惆悵淸路塵。

遙望長安日﹐不見長安人。長安宮闕九天上﹐此地曾經爲近臣。

一朝復一朝﹐白髮心不攺。屈平樵悴滯江潭﹐亭伯流離放遼海。

折翮翻飛隨轉蓬﹐聞弦虛墜下霜空。聖朝久棄靑雲士﹐他日誰憐張長公。

灞陵行送別

送君灞陵亭﹐灞水流浩浩。上有無花之古樹﹐下有傷心之春艸。

我向秦人問路歧﹐云是王粲南登之古道。古道連綿走西京﹐紫關落日浮雲生。

正當今夕斷腸處﹐驪歌愁絕不忍聽。

送羽林陶將軍

將軍出使擁樓船﹐江上旌旗拂紫煙。萬里橫戈探虎穴﹐三杯拔劍舞龍泉。

莫道詞人無膽气﹐臨行將贈繞朝鞭。

送程劉二侍禦兼獨孤判官赴安西幕府

安西幕府多才雄﹐喧喧惟道三數公。繡衣貂裘明積雪﹐飛書走檄如飄風。

朝辭明主出紫宮﹐銀鞍送別金城空。天外飛霜下蔥海﹐火旗云馬生光彩。

胡塞塵淸計日歸﹐漢家艸綠遙相待。

同王昌齡送族弟襄歸桂陽

爾家何在瀟湘川﹐靑莎白石長江邊。昨夢江花照江日﹐幾枝正發東窗前。

覺來欲往心悠然﹐魂隨越鳥飛南天。秦云連山海相接﹐桂水橫煙不可涉。

送君此去令人愁﹐風帆茫茫隔河洲。春潭瓊艸綠可折﹐西寄長安明月溪。

送別

尋陽五溪水﹐沿洄直入巫山裏。勝境由來人共傳﹐君到南中自稱美。

送君別有八月秋﹐颯颯蘆花復益愁。雲帆望遠不相見﹐日暮長江空自流。

送族弟綰從軍安西

漢家兵馬乘北風﹐鼓行而西破犬戎。爾隨漢將出門去﹐剪虜若艸收奇功。

君王按劍望邊色﹐旄頭已落胡天空。匈奴系頸數應盡﹐明年應入蒲桃宮。

送祝八之江東賦得浣紗石

西施越溪女﹐明艷光雲海。未入吳王宮殿時﹐浣紗古石今猶在。

桃李新開映古查﹐菖蒲猶短出平沙。昔時紅粉照流水﹐今日靑苔覆落花。

君去西秦適東越﹐碧山靑江幾超忽。若到天涯思故人﹐浣紗石上窺明月。

送蕭三十一之魯中兼問稚子伯禽

六月南風吹白沙﹐吳牛喘月气成霞。水國鬱蒸不可處﹐時炎道遠無行車。

夫子如何涉江路﹐雲帆裊裊金陵去。髙堂倚門望伯魚﹐魯中正是趨庭處。

我家寄在沙丘傍﹐三年不歸空斷腸。君行旣識伯禽子﹐應駕小車騎白羊。

白雲歌送友人

楚山秦山多白雲﹐白雲處處長隨君。君今還入楚山裏﹐云亦隨君渡湘水。

水上女蘿衣白雲﹐早臥早行君早起。

送捨弟

吾家白額駒﹐遠別臨東道。他日相思一夢君﹐應得池塘生春艸。

與諸公送陳郎將歸衡陽並序

仲尼旅人﹐文王明夷﹐苟非其時﹐聖賢低眉。況僕之不肖者﹐而遷逐枯槁﹐固非其宜。朝心不開﹐暮發盡白﹐而登髙送遠﹐使人增愁。陳郎將義風凜然﹐英思逸髮。來下曹城之榻﹐去邀才子之詩。動淸興於中流﹐泛素波而徑去。諸公仰望不及﹐連章祖之。序慚起予﹐輒冠名賢之首。作者嗤我﹐乃爲撫掌之資乎﹗

衡山蒼蒼入紫冥﹐下看南極老人星。回飆吹散五峯雪﹐往往飛花落洞庭。

气淸嶽秀有如此﹐郎將一家拖金紫。門前食客亂浮雲﹐世人皆比孟嘗君。

江上送行無白璧﹐臨歧惆悵若爲分。

宣州謝朓樓餞別校書叔云

棄我去者昨日之日不可畱。亂我心者今日之日多煩憂。

長風萬里送秋雁﹐對此可以酣髙樓。蓬萊文章建安骨﹐中間小謝又淸發。

俱懷逸興壯思飛﹐欲上靑天攬明月。抽刀斷水水更流﹐舉杯消愁愁更愁。

人生在世不稱意﹐明朝散發弄扁舟。

酬宇文少府見贈桃竹書筒

桃竹書筒綺繡文﹐良工巧妙稱絕羣。靈心圓映三江月﹐彩質疊成五色云。

中藏寶訣峨眉去﹐千里提攜長憶君。

早秋單父南樓酬竇公衡

白露見日滅﹐紅顏隨霜凋。別君若俯仰﹐春芳辭秋條。

太山嵯蛾夏云在﹐疑是白波漲東海。散爲飛雨川上來﹐遙帷卻捲淸浮埃。

知君獨坐靑軒下﹐此時結念同懷者。我閉南樓著道書﹐幽簾淸寂若仙居。

曾無好事來相訪﹐賴爾髙文一起予。

酬張司馬贈墨

上黨碧松煙﹐夷陵丹沙末。蘭麝凝珍黑﹐精光乃堪掇。

黃頭奴子雙鴉還﹐錦囊養之懷袖間。今日贈余蘭亭去﹐興來灑筆會稽山。

酬中都小吏攜鬥酒雙魚於逆旅見贈

魯酒若琥珀﹐汶魚紫錦鱗。山東豪吏有俊气﹐手攜此物贈遠人。

意气相傾兩相顧﹐鬥酒雙魚表情素。酒來我飲之﹐鱠作別離處。

雙鰓呀呷鰭鬣張﹐跋剌銀盤欲飛去。呼兒拂幾霜刃揮﹐紅肥花落白雪霏。

爲君下箸一餐飽﹐醉著金鞭上馬歸。

答王十二寒夜獨酌有

昨夜吳中雪﹐子猷佳興發。萬里浮雲捲碧山﹐靑天中道流孤月。

孤月蒼浪河漢淸﹐北斗錯落長庚明。懷余對酒夜霜白﹐玉牀金井冰崢嶸。

人生飄忽百年內﹐且須酣暢萬古情。君不能貍膏金距學鬥鷄﹐坐令鼻息吹虹霓。

君不能學哥舒﹐橫行靑海夜帶刀﹐西屠石堡取紫袍。

吟詩作賦北窗裏﹐萬言不直一杯水。世人聞此皆掉頭﹐有如東風射馬耳。

魚目亦笑我﹐請與明月同。驊驑拳跼不能食﹐蹇驢得志鳴春風。

折楊黃花合流俗﹐晉君聽琴枉淸角。巴人誰肯和陽春﹐楚地由來賤奇璞。

黃金散盡交不成﹐白首爲儒身被輕。一談一笑失顏色﹐蒼蠅貝錦喧謗聲。

曾參豈是殺人者﹐讒言三及慈母驚。與君論心握君手﹐榮辱於余亦何有。

孔聖猶聞傷鳳麟﹐董龍更是何雞狗。一生傲岸若不諧﹐恩疏媒勞志多乖。

嚴陵髙揖漢天子﹐何必長劍拄頤事玉階。達亦不足貴﹐窮亦不足悲。

韓信羞將絳灌比﹐禰衡恥逐屠沽兒。君不見﹐李北海﹐英風豪气今何在。

君不見﹐裴尙書﹐土墳三尺蒿棘居。少年早欲五湖去﹐見此彌將鐘鼎疏。

醉後答丁十八以詩譏予捶碎黃鶴樓

黃鶴樓髙已捶碎﹐黃鶴仙人無所依。黃鶴上天訴玉帝﹐卻放黃鶴江南歸。

神明太守再雕飾﹐新圖粉壁還芳菲。一州笑我爲狂客﹐少年往往來相譏。

君平簾下誰家子﹐云是遼東丁令威。作詩掉我驚逸興﹐白雲繞筆窗前飛。

待取明朝酒醒罷﹐與君爛漫尋春暉。

答杜秀才五松山見贈

昔獻長楊賦﹐天開雲雨歡。當時待詔承明裏﹐皆道揚雄才可觀。

敕賜飛龍二天馬﹐黃金絡頭白玉鞍。浮雲蔽日去不返﹐總爲秋風摧紫蘭。

角巾東出商山道﹐采秀行歌詠芝艸。路逢園綺笑向人﹐而君解來一何好。

聞道金陵龍虎盤﹐還同謝朓望長安。千峯夾水向秋浦﹐五松名山當夏寒。

銅井炎鑪歊九天﹐赫如鑄鼎荊山前。

陶公攫爍呵赤電﹐回祿睢盱揚紫煙。此中豈是久畱處﹐便欲燒丹從列仙。

愛聽松風且髙臥﹐颼祒吹盡炎氛過。登崖獨立望九州﹐陽春欲奏誰相和。

聞君往年遊錦城﹐章仇尙書倒屣迎。飛箋絡繹奏明主﹐天書降問回恩榮。

骯髒不能就珪組﹐至今空揚髙蹈名。夫子工文絕世奇﹐五松新作天下推。

吾非謝尙邀彥伯﹐異代風流各一時。一時相逢樂在今﹐袖拂白雲開素琴。

彈爲三峽流泉音。從玆一別武陵去﹐去後桃花春水深。

攜妓登梁王棲霞山孟氏桃園中

碧艸已滿地﹐與柳梅爭春。謝公自有東山妓﹐金屏笑坐如花人。

今日非昨日﹐明日還復來。白髮對綠酒﹐彊歌心已摧。

君不見﹐梁王池上月﹐昔照梁王樽酒中。梁王已去明月在﹐黃鸝愁醉啼春風。

分明感激眼前事﹐莫惜醉臥桃園東。

把酒問月

靑天有月來幾時﹐我今停杯一問之。人攀明月不可得﹐月行卻與人相隨。

皎如飛鏡臨丹闕﹐綠煙滅盡淸暉發。但見宵從海上來﹐寧知曉向雲間沒。

白兔搗藥秋復春﹐姮娥孤棲與誰鄰。今人不見古時月﹐今月曾經照古人。

古人今人若流水﹐共看明月皆如此。惟願當歌對酒時﹐月光長照金樽裏。

下途歸石門舊居

吳山髙﹐越水淸﹐握手無言傷別情。將欲辭君掛帆去﹐離魂不散煙郊樹。

此心郁悵誰能論﹐有愧叨承國士恩。云物共傾三月酒﹐歲時同餞五侯門。

羨君素書常滿案﹐含丹照白霞色爛。余嘗學道窮冥筌﹐夢中往往遊仙山。

何當脫屣謝時去﹐壺中別有日月天。俯仰人間易凋朽﹐鑪峯五云在軒牖。

惜別愁窺玉女窗﹐歸來笑把洪崖手。隱居寺﹐隱居山﹐陶公煉液棲其間。

靈神閉气昔登攀﹐恬然但覺心緒閒。數人不知幾甲子﹐昨來猶帶冰霜顏。

我離𨿽則歲物攺﹐如今了然識所在。別君莫道不盡歡﹐懸知樂客遙相待。

石門流水徧桃花﹐我亦曾到秦人家。不知何處得雞豕﹐就中仍見繁桑麻。

翛然遠與世事間﹐裝鸞駕鶴又服遠。何必長從七貴遊﹐勞生徒聚萬金產。

挹君去﹐長相思。雲遊雨散從此辭。欲知悵別心易苦﹐向暮春風楊柳絲。

夜泊黃山聞殷十四吳吟

昨夜誰爲吳會吟﹐風生萬壑振空林。龍驚不敢水中臥﹐猿嘯時聞巖下音。

我宿黃山碧溪月﹐聽之卻罷松間琴。朝來果是滄洲逸﹐酤酒提盤飯霜栗。

半酣更發江海聲﹐客愁頓向杯中失。

觀博平王志安少府山水粉圖

粉壁爲空天﹐丹靑狀江海。遊雲不知歸﹐日見白鷗在。

博平眞人王志安﹐沈吟至此願掛冠。松溪石磴帶秋色﹐愁客思歸生曉寒。

觀元丹丘坐巫山屏風

昔遊三峽見巫山﹐見畫巫山宛相似。疑是天邊十二峯﹐飛入君家彩屏裏。

寒松蕭颯如有聲﹐陽臺微茫如有情。錦衾瑤席何寂寂﹐楚王神女徒盈盈。

髙咫尺﹐如千里﹐翠屏丹崖粲如綺。蒼蒼遠樹圍荊門﹐歷歷行舟泛巴水。

水石潺湲萬壑分﹐煙光艸色俱氳氛。溪花笑日何年發﹐江客聽猿幾歲聞。

使人對此心緬邈﹐疑入髙丘夢彩雲。

暖酒

熱暖將來賓鐵文﹐暫時不動聚白雲。撥卻白雲見靑天﹐掇頭里許便乘仙。

對酒

蒲萄酒﹐金叵羅。吳姬十五細馬馱。靑黛畫眉紅錦靴﹐道字不正嬌唱歌。

玳瑁筵中懷裏醉﹐芙蓉帳底柰君何。

怨情

新人如花𨿽可寵﹐故人似玉由來重。花性飄揚不自持﹐玉心皎潔終不移。

故人昔新今尙故﹐還見新人有故時。請看陳后黃金屋﹐寂寂珠簾生网絲。

思邊

去年何時君別妾﹐南園綠艸飛蝴蝶。今歲何時妾憶君﹐西山白雪暗秦云。

玉關去此三千里﹐欲寄音書那可聞。

代美人愁鏡

美人贈此龍盤之寶鏡﹐燭我金縷之羅衣。時將紅袖拂明月﹐爲惜普照之餘輝。

影中金鵲飛不滅﹐臺下靑鸞思獨絕。稿砧一別若箭弦﹐去有日﹐來無年。

狂風吹卻妾心斷﹐玉箸並墮菱花前。

示金陵子

金陵城東誰家子﹐竊聽琴聲碧窗裏。落花一片天上來﹐隨人直渡西江水。

楚歌吳語嬌不成﹐似能未能最有情。謝公正要東山妓﹐攜手林泉處處行。

十八家詩抄﹟卷十一

杜工部七古一百四十六首

玄都壇歌

故人昔隱東蒙峯﹐已佩含景蒼精龍。故人今居子午谷﹐獨在陰崖結茅屋。

屋前太古玄都壇﹐靑石漠漠常風寒。子規夜啼山竹裂﹐王母晝下云旗翻。

知君此計成長往﹐芝艸瑯玕日應長。鐵鎖髙垂不可攀﹐致身福地何蕭爽。

今夕行

今夕何夕歲云䢐﹐更長燭明不可孤。咸陽客捨一事無﹐相與博塞爲歡娛。

馮陵大叫呼五白﹐袒跣不肯成梟盧。英雄有時亦如此﹐邂逅豈卽非良圖。

君莫笑﹐劉毅從來布衣願﹐家無儋石輸百萬。

貧交行

翻手作云覆手雨﹐紛紛輕薄何須數。君不見管鮑貧時交﹐此道今人棄如土。

兵車行

車轔轔﹐馬蕭蕭﹐行人弓箭各在腰。耶娘妻子走相送﹐塵埃不見咸陽橋。

牽衣頓足攔道哭﹐哭聲直上干雲霄。道傍過者問行人﹐行人但云點行頻。

或從十五北防河﹐便至四十西營田。去時里正與裹頭﹐歸來頭白還戍邊。

邊亭流血成海水﹐武皇開邊意未已。君不聞﹐漢家山東二百州﹐千村萬落生荊杞。

縱有健婦把鋤犁﹐禾生隴畝無東西。況復秦兵耐苦戰﹐被驅不異犬與雞。

長者𨿽有問﹐役夫敢申恨﹖且如今年冬﹐未休關西卒。縣官急索租﹐租稅從何出﹖

信知生男惡﹐反是生女好。生女猶是嫁比鄰﹐生男埋沒隨百艸。

君不見﹐靑海頭﹐古來白骨無人收。新鬼煩冤舊鬼哭﹐天陰雨濕聲啾啾。

髙都護驄馬行

安西都護胡靑驄﹐聲價欻然來向東。此馬臨陣久無敵﹐與人一心成大功。

功成惠養隨所致﹐飄飄遠自流沙至。雄姿未受伏櫪恩﹐猛气猶思戰場利。

腕促蹄髙如踣鐵﹐交河幾蹴曾冰裂。五花散作云滿身﹐萬里方看汗流血。

長安壯兒不敢騎﹐走過掣電傾城知。靑絲絡頭爲君老﹐何由卻出橫門道﹖

天育驃騎歌

吾聞天子之馬走千里﹐今之畫圖無乃是。是何意態雄且傑﹐駿尾蕭梢朔風起。

毛爲綠縹兩耳黃﹐眼有紫焰雙瞳方。矯矯龍性合變化﹐卓立天骨森開張。

伊昔太僕張景順﹐監牧攻駒閱淸峻。遂令大奴守天育﹐別養驥子憐神俊。

當時四十萬匹馬﹐張公嘆其才盡下。故獨寫眞傳世人﹐見之座右久更新。

年多物化空形影﹐嗚呼健步無由騁。如今豈無馬要�與驊驑﹐時無王良伯樂死卽休。

白絲行

繰絲須長不須白﹐越羅蜀錦金粟尺。象牀玉手亂殷紅﹐萬艸千花動凝碧。

已悲素質隨時染﹐裂下鳴機色相射。美人細意熨貼平﹐裁縫滅盡鍼綫迹。

春天衣著爲君舞﹐蛺蝶飛來黃鸝語。落絮遊絲亦有情﹐隨風照日宜輕舉。

香汗輕塵污顏色﹐開新合故置何許﹖君不見才士汲引難﹐恐懼棄捐忍羈旅。

秋雨嘆三首

雨中百艸秋爛死﹐階下決明顏色鮮。著葉滿枝翠羽蓋﹐開花無數黃金錢。

涼風蕭蕭吹汝急﹐恐汝後時難獨立。堂上書生空白頭﹐臨風三嗅馨香泣。

闌風長雨秋紛紛﹐四海八方同一云﹐去馬來牛不復辧﹐濁涇淸渭何當分﹖

禾頭生耳黍穗黑﹐農夫田婦無消息。城中斗米換衾裯﹐相許寧論兩相值﹗

長安布衣誰比數﹖反鎖衡門守環堵。老夫不出長蓬蒿﹐稚子無憂走風雨。

雨聲颼颼催早寒﹐胡雁翅濕髙飛難。寒來未曾見白日﹐泥污后土何時幹﹖

嘆庭前甘菊花

檐前甘菊移時晚﹐靑蕊重陽不堪摘。明日蕭條醉盡醒﹐殘花爛漫開何益﹖

籬邊野外多眾芳﹐采擷細瑣升中堂。念玆空長大枝葉﹐結根失所纏風霜。

醉時歌

諸公兗兗登臺省﹐廣文先生官獨冷。甲第紛紛厭粱肉﹐廣文先生飯不足。

先生有道出羲皇﹐先生有才過屈宋。徳尊一代常坎軻﹐名垂萬古知何用﹗

杜陵野客人更嗤﹐被褐短窄鬢如絲。日糴太倉五升米﹐時赴鄭老同襟期。

得錢卽相覓﹐沽酒不復疑﹐忘形到爾汝﹐痛飲眞吾師。

淸夜沈沈動容酌﹐燈前細雨檐花落。但覺髙歌有鬼神﹐焉知餓死塡溝壑﹖

相如逸材親滌器﹐子云識字終投閣。先生早賦歸去來﹐石田茅屋荒蒼苔。

儒術於我何有哉﹖孔丘盜跖俱塵埃。不須聞此意慘愴﹐生前相遇且銜杯。

醉歌行

陸機二十作文賦﹐汝更小年能綴文。總角艸書又神速﹐世上兒子徒紛紛。

驊驑作駒已汗血﹐鷙鳥舉翮連靑雲。詞源倒流三峽水﹐筆陣獨掃千人軍。

只今年才十七六﹐射策君門期第一。舊穿楊葉眞自知﹐暫蹶霜蹄未爲失。

偶然擢秀非難取﹐會是排風有毛質。汝身已見唾成珠﹐汝伯何由發如漆。

春風淡沱秦東亭﹐渚蒲芽白水荇靑。風吹客衣日杲杲﹐樹擾離思花冥冥。

酒盡沙頭雙玉瓶﹐眾賓皆醉我獨醒。乃知貧賤別更苦﹐吞聲躑躅涕淚零。

送孔巢父謝病歸遊江東兼呈李白

巢父掉頭不肯住﹐東將入海隨煙霧。詩卷長畱天地間﹐釣竿欲拂珊瑚樹。

深山大澤龍蛇遠﹐春寒野陰風景暮。蓬萊織女回云車﹐指點虛無是徵路。

自是君身有仙骨﹐世人那得知其故。惜君只欲苦死畱﹐富貴何如艸頭露﹖

蔡侯靜者意有餘﹐淸夜置酒臨前除。罷琴惆悵月照席﹐幾歲寄我空中書﹖

南尋禹穴見李白﹐道甫問訊今何如。

飲中八仙歌

知章騎馬似乘船﹐眼花落井水底眠。汝陽三斗始朝天﹐道逢穠車口流涎﹐

恨不移封向酒泉。左相日興費萬錢﹐飲如長鯨吸百川﹐銜杯樂聖稱世賢。

宗之瀟灑美少年﹐舉觴白眼望靑天。皎如玉樹臨風前。蘇晉長齋繡佛前﹐

醉中往往愛逃禪。李白一鬥詩百篇﹐長安市上酒家眠﹐天子呼來不上船﹐

自稱臣是酒中仙。張旭三杯艸聖傳﹐脫帽露頂王公前﹐揮毫落紙如雲煙。

焦遂五斗方卓然﹐髙談雄辯驚四筵。

曲江三章章五句

曲江蕭條秋气髙﹐菱荷枯折隨風濤﹐遊子空嗟垂二毛。

白石素沙亦相蕩﹐哀鴻獨叫求其曹。

卽事非今亦非古﹐長歌激越梢林莽﹐比屋豪華固難數。

吾人甘作心似灰﹐弟侄何傷淚如雨﹖

自斷此身休問天﹐杜曲幸有桑麻田﹐故將移住南山邊。

短衣匹馬隨李廣﹐看射猛虎終殘年。

麗人行

三月三日天气新﹐長安水邊多麗人。態濃意遠淑且眞﹐肌理細膩骨肉勻。

繡羅衣裳照暮春﹐蹙金孔雀銀麒麟。頭上何所有﹖翠微�葉垂鬢唇。

背後何所見﹖珠壓腰衱穩稱身。就中云幕椒房親﹐賜名大國虢與秦。

紫駝之峯出翠釜﹐水精之盤行素鱗。犀箸厭飫久未下﹐鑾刀縷切空紛綸。

黃門飛鞚不動塵﹐禦廚絡繹送八珍。簫鼓哀吟感鬼神﹐賓從雜遝實要津。

後來鞍馬何逡巡﹖當軒下馬入錦茵。楊花雪落覆白蘋﹐靑鳥飛去銜紅巾。

炙手可熱勢絕倫﹐愼莫近前丞相瞋。

樂遊園歌

樂遊古園山卒森爽﹐煙綿碧艸萋萋長。公子華筵勢最髙﹐秦川對酒平如掌。

長生木瓢示眞率﹐更調鞍馬狂歡賞。靑春波浪芙蓉園﹐白日雷霆夾城仗。

閶闔晴開訁失蕩蕩﹐曲江翠幕排銀榜。拂水低徊舞袖翻﹐緣云淸切歌聲上。

卻憶年年人醉時﹐只今未醉已先悲。數莖白髮那拋得﹐百罰深杯亦不辭。

聖朝亦知賤士醜﹐一物自荷皇天慈。此身飲罷無歸處﹐獨立蒼茫自詠詩。

渼陂行

岑參兄弟皆好奇﹐攜我遠來遊渼陂。天地黤慘忽異色﹐波濤萬頃堆琉璃。

琉璃汗漫泛舟入﹐事殊興極憂思集。鼉作鯨吞不復知﹐惡風白浪何嗟及﹖

主人錦帆相爲開﹐舟子喜甚無氛埃。鳧睮散亂棹謳發﹐絲管啁啾空翠來。

沈竿續蔓深莫測﹐菱葉荷花靜如拭。宛在中流渤海淸﹐下歸無極終南黑。

半陂已南純浸山﹐動影裊窕沖融間。船舷暝戛雲際寺﹐水面月出藍田關。

此時驪龍亦吐珠﹐馮夷擊鼓羣龍趨。湘妃漢女出歌舞﹐金支翠旗光有無。

咫尺但愁雷雨至﹐蒼茫不曉神靈意。少壯幾時柰老何﹐向來哀樂何其多﹖

沙苑行

君不見﹐左輔白沙如白水﹐繚以周墻百餘里。龍媒昔是渥窪生﹐汗血今稱獻於此。

苑中馬來牝三千匹﹐丰艸靑靑寒不死。食之豪健西域無﹐每歲攻駒冠邊鄙。

王有虎臣司苑門﹐八門天廏皆云屯。馬肅馬霜一骨獨當禦﹐春秋二時歸至尊。

至尊內外馬盈億﹐伏櫪在坰空大存。逸羣絕足信殊傑﹐倜儻權奇難具論。

累累土追阜藏奔突﹐往往坡陀縱超越。角壯翻同麋鹿遊﹐浮深簸蕩黿鼉窟。

泉出巨魚長比人﹐丹砂作尾黃金鱗。豈知異物同精气﹐𨿽未成龍亦有神。

驄馬行

鄧公馬癖人共知﹐初得花驄大宛種。夙昔傳聞思一見﹐牽來左右神皆竦。

雄姿逸態何崷山卒﹐顧影驕嘶自矜寵。隅目靑熒夾鏡懸﹐肉駿碨磊連錢動。

朝來久試華軒下﹐未覺千金滿髙價。赤汗微生白雪毛﹐銀鞍卻覆香羅帕。

卿家舊賜公取之﹐天廏眞龍此其亞。晝洗須騰涇渭深﹐朝趨可刷幽並夜。

吾聞良驥老始成﹐此馬數年人更驚。豈有四蹄疾於鳥﹐不與八駿俱先鳴。

時俗造次那得致﹐雲霧晦冥方降精。近聞下詔喧都邑﹐肯使騏礯地上行。

去矣行

君不見鞲上鷹﹐一飽則飛掣。焉能作堂上燕。銜泥附炎熱。

野人曠蕩無面見顏﹐豈可久在王侯間﹖未試囊中餐玉法﹐明朝且入藍田山。

奉先劉少府新畫山水障歌

堂上不合生楓樹﹐怪底江山起煙霧。聞君掃卻赤縣圖﹐乘興遣畫滄州趣。

畫師亦無數﹐好手不可遇。對此融心神﹐知君重毫素。

豈但祁嶽與鄭虔﹐筆迹遠過楊契丹。得非玄圃裂﹐無乃瀟湘翻。

悄然坐我天姥下﹐耳邊已似聞淸猿。反思前夜風雨急﹐乃是蒲城鬼神入。

元气淋漓障猶濕﹐眞宰上訴天應泣。野亭春還雜花遠﹐漁翁暝踏孤舟立。

滄浪水深靑溟闊﹐欹岸側島秋毫末。不見湘妃鼓瑟時﹐至今斑竹臨江活。

劉侯天機精﹐愛畫入骨髓。自有兩兒郎﹐揮灑亦莫比。

大兒聰明到﹐能添老樹巓崖裏。小兒心孔開﹐貌得山僧及童子。

若耶溪﹐雲門寺﹐吾獨胡爲在泥滓﹐靑鞋布襪從此始。

悲陳陶

孟冬十郡良家子﹐血作陳陶澤中水。野曠天淸無戰聲﹐四萬義軍同日死。

羣胡歸來血洗箭﹐仍唱胡歌飲都市。都人回面向北啼﹐日夜更望官軍至。

悲靑阪

我軍靑阪在東門﹐天寒飲馬太白窟。黃頭奚兒日向西﹐數騎彎弓敢馳突。

山雪河冰野蕭瑟﹐靑是烽煙白人骨。焉得附書與我軍﹐忍待明年莫倉卒。

哀江頭

少陵野老吞聲哭﹐春日潛行曲江曲。江頭宮殿鎖千門﹐細柳新蒲爲誰綠。

憶昔霓旌下南苑﹐苑中萬物生顏色。昭陽殿裏第一人﹐同輦隨君侍君側。

輦前才人帶弓箭﹐白馬嚼嚙黃金勒。翻身向天仰射云﹐一箭正墜雙飛翼。

明眸皓齒今何在﹖血污遊魂歸不得。淸渭東流劍閣深﹐去住彼此無消息。

人生有情淚沾臆﹐江水江花豈終極。黃昏胡騎塵滿城﹐欲往城南忘南北。

哀王孫

長安城頭頭白烏﹐夜飛延秋門上呼﹐又向人家啄大屋﹐屋底達官走避胡。

金鞭斷折九馬死﹐骨肉不待同馳驅。腰下寶玦靑珊瑚﹐可憐王孫泣路隅。

問之不肯道姓名﹐但道困苦乞爲奴。已經百日竄荊棘﹐身上無有完肌膚。

髙帝子孫盡龍準﹐龍種自與常人殊。豺狼在邑龍在野﹐王孫善保千金軀。

不敢長語臨交衢﹐且爲王孫立斯須。昨夜東風吹血腥﹐東來橐駝滿舊都。

朔方健兒好身手﹐昔何勇銳今何愚。竊聞天子已傳位﹐聖徳北服南單於。

花門剺面請雪恥﹐愼勿出口他人狙。哀哉王孫愼勿疏﹐五陵佳气無時無。

蘇端薛復筵簡薛華醉歌

文章有骨交有道﹐端復得之名譽早。愛客滿堂盡豪翰﹐開筵上日思芳艸。

安得健步移遠梅﹐亂插繁花向晴昊。千里猶殘舊冰雪﹐百壺且試開懷抱。

垂老惡聞戰鼓悲﹐急觴爲緩憂心搗。少年努力縱談笑﹐看我形容亦枯槁。

坐中薛華善醉歌﹐歌辭自作風格老。近來海內爲長句﹐汝與山東李白好。

何劉沈謝力未工﹐才兼鮑照愁絕倒。諸生頗盡新知樂﹐萬事終傷不自保。

气酣日落西風來﹐願吹野水添金杯。如澠之酒常快意﹐亦知窮愁安在哉﹖

忽憶雨時秋井塌﹐古人白骨生靑苔﹐如何不飲令心哀。

徒步歸行

明公壯年值時危﹐經濟實藉英雄姿﹐國之社稷今若是﹐武定禍亂非公誰。

鳳翔千官且飽飯﹐衣馬不復能輕肥。靑袍朝士最困者﹐白頭拾遺徒步歸。

人生交契無老少﹐論交何必先同調。妻子山中哭向天。須公櫪上追風驃。

逼仄行贈畢曜

逼仄何逼仄﹐我居巷南子巷北。可恨鄰里間﹐十日不一見顏色。

自從官馬送還官﹐行路難行澀如棘。我貧無乘非無足﹐昔者相過今不得。

實不是愛微軀﹐又非關足無力。徒步翻愁官長怒﹐此心炯炯君應識。

曉來急雨春風顚﹐睡美不聞鐘鼓傳。東家蹇驢許借我﹐泥滑不敢騎朝天。

已令急請會通籍﹐男兒信命絕可憐。焉能終日心拳拳﹐憶君誦詩神凜然。

辛夷始花亦已落﹐況我與子非壯年。街頭酒價常苦貴﹐方外酒徒稀醉眠。

速宜相就飲一斗﹐恰有三百靑銅錢。

洗兵馬

中興諸將收山東﹐捷書日報淸晝同。河廣傳聞一葦過﹐胡危命在破竹中。

只殘鄴城不日得﹐獨任朔方無限功。京師皆騎汗血馬﹐回紇餧肉葡萄宮。

已喜皇威淸海岱﹐常思仙仗過崆峒。三年笛裏關山月﹐萬國兵前艸木風。

成王功大心轉小﹐郭相謀深古來少。司徒淸鑑懸明鏡﹐尙書气與秋天杳。

二三豪俊爲時出﹐整頓乾坤濟時了。東走無復憶鱸魚﹐南飛覺有安巢鳥。

靑春復隨冠冕入﹐紫禁正耐煙花繞。鶴禁通霄鳳輦備﹐雞鳴問寢龍樓曉。

攀龍附鳳勢莫當﹐天下盡化爲侯王。汝等豈知蒙帝力﹐時來不得誇身彊。

關中旣畱蕭丞相﹐幕下復用張子房。張公一生江海客﹐身長九尺須眉蒼。

徵起適遇風雲會﹐扶顚始知籌策良。靑袍白馬更何有﹐後漢今周喜再昌。

寸地尺天皆入貢﹐奇祥異瑞爭來送。不知何國致白環﹐復道諸山得銀甕。

隱士休歌紫芝曲﹐詞人解撰河淸頌。田家望望惜雨幹﹐布谷處處催春種。

淇上健兒歸莫懶﹐城南思婦愁多夢。安得壯士挽天河﹐淨洗甲兵長不用。

病後遇王倚飲贈歌

麟角鳳觜世莫識﹐煎膠續弦奇自見。尙看王生抱此懷﹐在於甫也何由羨。

且遇王生慰疇昔﹐素知賤子甘貧賤。酷見凍餒不足恥﹐多病沈年苦無健。

王生怪我顏色惡﹐答云伏枕艱難徧。瘧癘三秋孰可忍﹐寒熱百日相交戰。

頭白眼暗坐有胝﹐肉黃皮皺命如綫。惟生哀我未平復﹐惟我力致美肴膳。

遣人向市賒香粳﹐喚婦出房親自饌。長安冬葅酸且綠﹐金城土酥靜如練。

兼求富豪且割鮮﹐密沽鬥酒諧終宴。故人情義晚誰似﹐令我手腳輕欲漩。

老馬爲駒信不虛﹐當時得意況深眷。但使殘年飽喫飯﹐只願無事常相見。

湖城東遇孟云卿復歸劉顥宅宿宴飲散因爲醉歌

疾風吹塵暗河縣﹐行子隔手不相見。湖城城南一開眼﹐駐馬偶識云卿面。

向非劉顥爲地主﹐懶回鞭轡成髙宴。劉侯嘆我攜客來﹐置酒張燈促華饌。

且將款曲終今夕﹐休語艱難尙酣戰。照室紅鑪促曙光﹐縈窗素月垂文練。

天開地裂長安陌﹐寒盡春生洛陽殿。豈知驅車復同軌﹐可惜刻漏隨更箭。

人生會合不可常﹐庭樹雞鳴淚如綫。

閿鄕姜七少府設鱠戲贈長歌

姜侯設鱠當嚴冬﹐昨日今日皆天風。河凍未漁不易得﹐鑿冰恐侵河伯宮。

饔人受魚鮫人手﹐洗魚磨刀魚眼紅。無聲細下飛碎雪﹐有骨已剁觜春蔥。

偏勸腹腴愧年少﹐軟炊香飯緣老翁。落砧何曾白紙濕﹐放箸未覺金盤空。

新歡便飽姜侯徳﹐淸觴異味情屢極。東歸貪路自覺難﹐欲別上馬身無力。

可憐爲人好心事﹐於我見子眞顏色。不恨我衰子貴時﹐悵望且爲今相憶。

戲贈閿鄕秦少公短歌

去年行宮當太白﹐朝回君是同捨客。同心不減骨肉親﹐每語見許文章伯。

今日時淸兩京道﹐相逢苦覺人情好。昨夜邀歡樂更無﹐多才依舊能潦倒。

李鄠縣丈人胡馬行

丈人駿馬名胡驑﹐前年避胡過金牛。回鞭卻走見天子﹐朝飲漢水暮靈州。

自矜胡驑奇絕代﹐乘出千人萬人愛。一聞說盡急難材﹐轉益愁向駑駘輩。

頭上銳耳批秋竹﹐腳下髙蹄削寒玉。始知神龍別有種﹐不比俗馬空多肉。

洛陽大道時再淸﹐累日喜得俱東行。鳳臆龍鬐未易識﹐側身注目長風生。

瘦馬行

東郊瘦馬使我傷﹐骨骼硉兀如堵墻。絆之欲動轉欹側﹐此豈有意仍騰驤。

細看六印帶官字﹐眾道三軍遺路旁。皮幹剝落雜泥滓﹐毛暗蕭條連雪霜。

去歲奔波逐餘寇﹐驊驑不慣不得將。士卒多騎內廏馬﹐惆悵恐是病乘黃。

當時歷塊誤一蹶﹐委棄非汝能周防。見人慘淡若哀訴﹐失主錯莫無晶光。

天寒遠放雁爲伴﹐日暮不收烏啄瘡。誰家且養願終惠﹐更試明年春艸長。

早秋苦熱堆案相仍

七月六日苦炎蒸﹐對食暫餐還不能。每愁夜中自足蠍﹐況乃秋後轉多蠅。

束帶髮狂欲大叫﹐簿書何急來相仍。南望靑松架短壑﹐安得赤腳踏層冰﹖

乾元中寓居同谷縣作歌七首

有客有客字子美﹐白頭亂髮垂過耳。歲拾橡栗隨狙公﹐天寒日暮山谷裏。

中原無書歸不得﹐手腳凍皴皮肉死。嗚呼一歌兮歌已哀﹐悲風爲我從天來。

長鑱長鑱白木柄﹐我生托子以爲命。黃精無苗山雪盛﹐短衣數挽不掩脛。

此時與子空歸來﹐男呻女吟四壁靜。嗚呼二歌兮歌始放﹐鄰里爲我色惆悵。

有弟有弟在遠方﹐三人各瘦何人彊﹖生別展轉不相見﹐胡塵暗天道路長。

東飛﹝駕鳥﹞鵝後鶖鶬﹐安得送我置汝旁。嗚呼三歌兮歌三發﹐汝歸何處收兄骨﹖

有妹有妹在鐘離﹐良人早歿諸孤癡。長淮浪髙蛟龍怒﹐十年不見來何時﹖

扁舟欲往箭滿眼﹐杳杳南國多旌旗。嗚呼四歌兮歌四奏﹐林猿爲我啼淸晝。

四山多風溪水急﹐寒雨颯颯枯樹濕。黃蒿古城云不開﹐白狐跳梁黃狐立。

我生何爲在窮谷﹖中夜起坐萬感集。嗚呼五歌兮歌正長﹐魂招不來歸故鄕。

南有龍兮在山湫﹐古木礒礑枝相樛。木葉黃落龍正蟄﹐蝮蛇東來水上游。

我行怪此安敢出﹐拔劍欲斬且復休。嗚呼六歌兮歌思遲﹐溪壑爲我回春姿。

男兒生不成名身已老﹐三年饑走荒山道。長安卿相多少年﹐富貴應須致身早。

山中儒生舊相識﹐但話宿昔傷懷抱。嗚呼七歌兮悄終曲﹐仰視皇天白日速。

石筍行

君不見益州城西門﹐陌上石筍雙髙蹲。古來相傳是海眼﹐苔蘚蝕盡波濤痕。

雨多往往得瑟瑟﹐此事恍惚難明論。恐是昔時卿相墓﹐立石爲表今仍存。

惜哉俗態好蒙蔽﹐亦如小臣媚至尊。政化錯迕失大體﹐坐看傾危受厚恩。

嗟爾石筍擅虛名﹐後來未識猶駿奔。安得壯士擲天外﹐使人不疑見本根。

石犀行

君不見秦時蜀太守﹐刻石立作三犀牛。自古𨿽有厭勝法﹐天生江水向東流。

蜀人矜誇一千載﹐泛濫不近張儀樓。今年灌口損戶口﹐此事或恐爲神羞。

終藉堤防出眾力﹐髙擁木石當淸秋。先王作法皆正道﹐詭怪何得參人謀。

嗟爾三犀不經濟﹐缺訛只與長川逝。但見元气常調和﹐自免洪濤恣凋瘵。

安得壯士提天綱﹐再平水土犀奔茫。

杜鵑行

君不見昔日蜀天子﹐化作杜鵑似老烏。寄巢生子不自啄﹐羣鳥至今與哺雛。

𨿽同君臣有舊禮﹐骨肉滿眼身羈孤。業工竄伏深樹裏﹐四月五月偏號呼。

其聲哀痛口流血﹐所訴何事常區區﹖爾豈摧殘始發憤﹐羞帶羽翮傷形愚。

蒼天變化誰料得﹐萬事反覆何所無﹖萬事反覆何所無﹐豈憶當殿羣臣趨。

題壁畫馬歌

韋侯別我有所適﹐知我憐君畫無敵。戲拈禿筆掃驊驑﹐欻見騏礯出東壁。

一匹齒乞艸一匹嘶﹐坐看千里當霜蹄。時危安得眞致此﹐與人同生亦同死。

戲題畫山水圖歌

十日畫一水﹐五日畫一石。能事不受相促迫﹐王宰始肯畱眞迹。

壯哉昆侖方壺圖﹐掛君髙堂之素壁。

巴陵洞庭日本東﹐赤岸水與銀河通﹐中有雲气隨飛龍。

舟人漁子入浦漵﹐山木盡亞洪濤風。尢工遠勢古莫比﹐咫尺應須論萬里。

焉得並州快剪刀﹐剪取吳松半江水。

題李尊師松樹障子歌

老夫淸晨梳白頭﹐玄都道士來相訪。握發呼兒延入戶﹐手提新畫靑松障。

障子松林靜杳冥﹐憑軒忽若無丹靑。陰崖卻承霜雪幹﹐偃蓋反走虯龍形。

老夫平生好奇古﹐對此興與精靈聚。已知仙客意相親﹐更覺良工心獨苦。

松下丈人巾屨同﹐偶坐似是商山翁。悵望聊歌紫芝曲﹐時危慘淡來悲風。

戲爲雙松圖歌

天下幾人畫古松﹐畢宏已老韋偃少。絕筆長風起纖末﹐滿堂動色嗟神妙。

兩株慘裂苔蘚皮﹐屈鐵交錯回髙枝。白摧朽骨龍虎死﹐黑入太陰雷雨垂。

松根胡僧憩寂寞﹐龐眉皓首無住著。偏袒右肩露雙腳﹐葉裏松子僧前落。

韋侯韋侯數相見﹐我有一匹好東絹。重之不減錦繡段﹐已令拂拭光淩亂﹐

請公放筆爲直幹。

投簡成華兩縣諸子

赤縣官曹擁材傑﹐軟裘快馬當冰雪。長安苦寒誰獨悲﹖杜陵野老骨欲折。

南山豆苗早荒穢﹐靑門瓜地新凍裂。鄕裏兒童項領成﹐朝廷故舊禮數絕。

自然棄擲與時異﹐況乃疏頑臨事拙。饑臥動卽向一旬﹐敝裘何啻聯百結。

君不見空墻日色晚﹐此老無聲淚垂血。

徐卿二子歌

君不見﹐徐卿二子生絕奇﹐感應吉夢相追隨。孔子釋氏親抱送﹐並是天上麒麟兒。

大兒九齡色淸徹﹐秋水爲神玉爲骨。小兒五歲气食牛﹐滿堂賓客皆回頭。

吾知徐公百不憂﹐積善衮衮生公侯。丈夫生兒有如此二雛者﹐名位豈肯卑微休。

丈人山

自爲靑城客﹐不唾靑城地。爲愛丈人山﹐丹梯近幽意。

丈人祠西佳气濃﹐緣云擬住最髙峯。掃除白髮黃精在﹐君看他時冰雪容。

百憂集行

憶年十五心尙孩﹐健如黃犢走復來。庭前八月梨棗熟﹐一日上樹能千回。

卽今倏忽已五十﹐坐臥只多少行立。彊將笑語供主人﹐悲見生涯百憂集。

入門依舊四壁空﹐老妻睹我顏色同。癡兒未知父子禮﹐叫怒索飯啼門東。

戲作花卿歌

成都猛將有花卿﹐學語小兒知姓名。用如快鶻風火生﹐見賊惟多身始輕。

綿州副使著柘黃﹐我卿掃除卽日平。子章髑髏血模糊﹐手提擲還崔大夫。

李侯重有此節度﹐人道我卿絕世無。旣稱絕世無﹐天子何不喚取守京都﹖

入奏行

竇侍禦﹐驥之子﹐鳳之雛。年未三十忠義俱﹐骨鯁絕代無。

炯如一段淸冰出萬壑﹐置在迎風寒露之玉壺。

蔗漿歸廚金碗凍﹐洗滌煩熱足以寧君軀。政用疏通合典則﹐戚聯豪貴耽文儒。

兵革未息人未蘇﹐天子亦念西南隅。吐蕃憑陵气頗粗﹐竇氏檢察應時須。

運糧繩橋壯士喜﹐斬木火井窮猿呼。八州刺史思一戰﹐三城守邊卻可圖。

此行入奏計未小﹐密奉聖旨恩宜殊。繡衣春當霄漢立﹐彩服日向庭闈趨。

省郎京尹必俯拾﹐江花未落還成都。江花未落還成都﹐肯訪浣花老翁無﹖

爲君酤酒滿眼酤﹐與奴白飯馬靑芻。

柟樹爲風雨所拔嘆

倚江柟樹艸堂前﹐故老相傳二百年。誅茅卜居總爲此﹐五月仿佛聞寒蟬。

東南飄風動地至﹐江翻石走流雲气。幹排雷雨猶力爭﹐根斷泉源豈天意。

滄波老樹性所愛﹐浦上童童一靑蓋。野客頻畱懼雪霜﹐行人下過聽竽籟。

虎倒龍顚委榛棘﹐淚痕血點垂胸臆。我有新詩何處吟﹖艸堂自此無顏色。

茅屋爲秋風所破歌

八月秋髙風怒號﹐捲我屋上三重茅。

茅飛渡江灑江郊﹐髙者掛罥長林梢﹐下者飄轉沈塘坳。

南村羣童欺我老無力﹐忍能對面爲盜賊。公然抱茅入竹去﹐唇焦口燥呼不得。

歸來倚杖自嘆息。俄頃風定云墨色﹐秋天漠漠向昏黑。

布衾多年冷似鐵﹐驕兒惡臥踏裏裂。牀牀屋漏無干處﹐雨腳如麻未斷絕。

自經喪亂少睡眠﹐長夜沾濕何由徹﹖

安得廣廈千萬間﹐大庇天下寒士俱歡顏﹐風雨不動安如山。嗚呼﹗

何時眼前突兀見此屋﹐吾廬獨破受凍死亦足﹗

漁陽

漁陽突騎猶精銳﹐赫赫雍王都節制。猛將飄然恐後時﹐本朝不入非髙計。

祿山北築雄武城﹐舊防敗走歸其營。系書請問燕耆舊﹐今日何須十萬兵。

黃河二首

黃河北岸海西軍﹐椎鼓鳴鐘天下聞。鐵馬長鳴不知數﹐胡人髙鼻動成羣。

黃河西岸是吾蜀﹐欲須供給家無粟。願驅眾庶戴君王﹐混一車書棄金玉。

天邊行

天邊老人歸未得﹐日暮東臨大江哭。隴右河源不種田﹐胡騎羌兵入巴蜀。

洪濤滔天風拔木﹐前飛禿鶖後鴻鵠。九度附書向洛陽﹐十年骨肉無消息。

大麥行

大麥漧枯小麥黃﹐婦女行泣夫走藏。東至集壁西梁洋﹐問誰腰鐮胡與羌。

豈無蜀兵三千人﹐部領辛苦江山長。安得如鳥有羽翅﹐托身白雲還故鄕。

苦戰行

苦戰身死馬將軍﹐自云伏波之子孫。干戈未定失壯士﹐使我嘆恨傷精魂。

去年江南討狂賊﹐臨江把臂難再得。別時孤云今不飛﹐時獨看云淚橫臆。

去秋行

去秋涪江木落時﹐臂槍走馬誰家兒﹖到今不知白骨處﹐部曲有去皆無歸。

遂州城中漢節在﹐遂州城外巴人稀。戰場冤魂每夜哭﹐空令野營猛士悲。

觀打魚歌

綿州江水之東津﹐魴魚魚發魚發色勝銀。漁人漾舟沈大网﹐截江一擁數百鱗。

眾魚常才盡卻棄﹐赤鯉騰出如有神。潛龍無聲老蛟怒﹐回風颯颯吹沙塵。

饔子左右揮霜刀﹐鱠飛金盤白雪髙。徐州禿尾不足憶﹐漢陰槎頭遠遁逃。

魴魚肥美知第一﹐旣飽歡娛亦蕭瑟。君不見朝來割素鬐﹐咫尺波濤永相失。

又觀打魚

蒼江漁子淸晨集﹐設网提綱萬魚急。能者操舟疾若風﹐�突波濤挺叉入。

小魚脫漏不可記﹐半死半生猶戢戢。大魚傷損皆垂頭﹐屈彊泥沙有時立。

東津觀魚已再來﹐主人罷鱠還傾杯。日暮蛟龍攺窟穴﹐山根鱣魚有隨云雷。

干戈兵革斗未止﹐鳳凰麒麟安在哉﹖吾徒胡爲縱此樂﹐暴殄天物聖所哀﹗

越王樓歌

綿州州府何磊落﹐顯慶年中越王作。孤城西北起髙樓﹐碧瓦朱甍照城郭。

樓下長江百丈淸﹐山頭落日半輪明。君王舊迹今人賞﹐轉見千秋萬古情。

海棕行

左綿公館淸江氵賁﹐海棕一株髙入云。龍鱗犀甲相錯落﹐蒼稜白皮十抱文。

自是眾木亂紛紛﹐海棕焉知身出羣。移栽北辰不可得﹐時有西域胡僧識。

姜楚公畫角鷹歌

楚公畫鷹鷹帶角﹐殺气森森到幽朔。觀者貪愁掣臂飛﹐畫師不是無心學。

此鷹寫眞在左綿﹐卻嗟眞骨遂虛傳。梁間燕雀休驚怕﹐亦未摶空上九天。

相從歌贈嚴二別駕

我行入東川﹐十步一回首。成都亂罷气蕭颯﹐浣花艸堂亦何有﹖

梓中豪俊大者誰﹖本州從事知名久。把臂開樽飲我酒﹐酒酣擊劍蛟龍吼。

烏帽拂塵靑螺粟﹐紫衣將炙緋衣走。銅盤燒蠟光吐日﹐夜如何其初促膝。

黃昏始扣主人門﹐誰謂俄傾膠在漆﹖萬事盡付形骸外﹐百年未見歡娛畢。

神傾意豁眞佳士﹐久客多憂今愈疾。髙視乾坤又可愁﹐一軀交態同悠悠。

垂老遇君未恨晚﹐似君須向古人求。

光祿阪行

山行落日下絕壁﹐西望千山萬山赤。樹枝有鳥亂鳴時﹐暝色無人獨歸客。

馬驚不憂深谷墜﹐艸動只怕長弓射。安得更似開元中﹐道路卽今多擁隔。

陪王侍禦同登東山最髙頂宴姚通泉晚攜酒泛江

姚公美政誰與儔﹖不減昔時陳太丘。邑中上客有柱史﹐多暇日陪驄馬遊。

東山髙頂羅珍羞﹐下顧城郭銷我憂。淸江白日落欲盡﹐復攜美人登彩舟。

笛聲憤怨哀中流﹐妙舞逶迆夜未休。燈前往往大魚出﹐聽曲低昂如有求。

三更風起寒浪湧﹐取樂喧呼覺船重。滿空星河光破碎﹐四座賓客色不動。

請公臨深莫相違﹐回船罷酒上馬歸。人生歡會豈有極﹖無使霜過沾人衣。

春日戲題惱郝使君兄

使君意气淩靑霄﹐憶昨歡娛常見招。細馬時鳴金﹝馬要﹞�﹐佳人屢出董嬌饒。

東流江水西飛燕﹐可惜春光不相見。願攜王趙兩紅顏﹐再騁肌膚如素練。

通泉百里近梓州﹐請公一來開我愁。舞處重看花滿面﹐尊前還有錦纏頭。

短歌行

王郎酒酣拔劍斫地歌莫哀﹐我能拔爾抑塞磊落之奇才。豫樟翻風白日動﹐

鯨魚跋浪滄溟開。且脫佩劍休徘徊﹖西得諸侯棹錦水﹐欲向何門趿珠履﹖

仲宣樓頭春色深﹐靑眼髙歌望吾子。眼中之人吾老矣﹗

短歌行

前者途中一相見﹐人事經年記君面。後生相動何寂寥﹐君有長才不貧賤。

君今起舵春江流﹐余亦沙邊具小舟。幸爲達書賢府主﹐江花未盡會江樓。

桃竹杖引

江心蟠石生桃竹﹐蒼波噴浸尺度足。斬根削皮如紫玉﹐江妃水仙惜不得。

梓潼使君開一束﹐滿堂賓客皆嘆息。憐我老病贈兩莖﹐出入爪甲鏗有聲。

老夫復欲東南徵﹐乘濤鼓枻白帝城。路幽必爲鬼神奪﹐拔劍或與蛟龍爭。

重爲告曰﹕杖兮杖兮﹐爾之生也甚正直﹐愼勿見水踴躍學變化爲龍。

使我不得爾之扶持﹐滅迹於君山湖上之靑峯。噫﹗

風塵氵項洞兮豺虎咬人﹐忽失雙杖兮吾將曷從﹖

韋諷錄事宅觀曹將軍畫馬圖

國初已來畫鞍馬﹐神妙獨數江都王。將軍得名三十載﹐人間又見眞乘黃。

曾貌先帝照夜白﹐龍池十日飛霹靂。內府殷紅瑪瑙碗﹐婕妤傳詔才人索。

碗賜將軍拜舞歸﹐輕紈細綺相追飛。貴戚權門得筆迹﹐始覺屏障生光輝。

昔日太宗拳毛馬咼﹐近時郭家師子花﹐今之新圖有二馬﹐復令識者久嘆嗟。

此皆騎戰一敵萬﹐縞素漠漠開風沙。其餘七匹亦殊絕﹐迥若寒空動煙雪。

霜蹄蹴踏長楸間﹐馬官廝養森成列。可憐九馬爭神駿﹐顧視淸髙气深穩。

借問苦心愛者誰﹪後有韋諷前支遁。憶昔巡幸新丰宮﹐翠華拂天來向東。

騰驤磊落三萬匹﹐皆與此圖筋骨同。自從獻寶朝河宗﹐無復射蛟江水中。

君不見﹐金粟堆前松柏裏﹐龍媒去盡鳥呼風。

丹靑引

將軍魏武之子孫﹐於今爲庶爲淸門。英雄割據𨿽已矣﹐文彩風流猶尙存。

學書初學衛夫人﹐但恨無過王右軍。丹靑不知老將至﹐富貴於我如浮雲。

開元之中常引見﹐承恩數上南薰殿。淩煙功臣少顏色﹐將軍下筆開生面。

良相頭上進賢冠﹐猛將腰間大羽箭。褒公鄂公毛發動﹐英姿颯爽來酣戰。

先帝天馬玉花驄﹐畫工如山貌不同。是日牽來赤墀下﹐迥立閶闔生長風。

詔謂將軍拂絹素﹐意匠慘淡經營中。斯須九重眞龍出﹐一洗萬古凡馬空。

玉花卻在禦榻上﹐榻上庭前屹相向。至尊含笑彳崔賜金﹐圉人太僕皆惆悵。

弟子韓幹早入室﹐亦能畫馬窮殊相。幹惟畫肉不畫骨﹐忍使驊驑气凋喪。

將軍畫善蓋有神﹐必逢佳士亦寫眞。卽今飄泊干戈際﹐屢貌尋常行路人。

途窮反遭俗眼白﹐世上未有如公貧。但看古來盛名下﹐終日坎礎纏其身。

嚴氏溪放歌行

天下甲馬未盡銷﹐豈免溝壑常漂漂。劍南歲月不可度﹐邊頭公卿仍獨驕。

費心姑息是一役﹐肥肉大酒徒相要。嗚呼古人已糞土﹐獨覺志士甘漁樵。

況我飄轉無定所﹐終日戚戚忍羈旅。秋宿霜溪素月髙﹐喜得與子長夜語。

東遊西還力實倦﹐從此將身更何許﹖知子松根長茯苓﹐遲暮有意來同煮。

發閬中

前有毒蛇後猛虎﹐溪行盡日無村塢。江風蕭蕭云拂地﹐山木慘慘天欲雨。

女病妻憂歸意速﹐秋花錦石誰復數﹖別家三月一得書﹐避地何時免愁苦﹖

寄韓諫議

今我不樂思嶽陽﹐身欲奮飛病在牀。美人娟娟隔秋水﹐濯足洞庭望八荒。

鴻飛冥冥日月白﹐靑楓葉赤天雨霜。玉京羣帝集北斗﹐或騎騏礯翳鳳凰。

芙蓉旌旗煙霧樂﹐影動倒景搖瀟湘。星宮之君醉瓊漿﹐羽人稀少不在旁。

似聞昨者赤松子﹐恐是漢代韓張良。昔隨劉氏定長安﹐帷幄未攺神慘傷。

國家成敗吾豈敢﹐色難腥腐餐風香。周南畱滯古所惜﹐南極老人應壽昌。

美人胡爲隔秋水﹐焉得置之貢玉堂﹖

憶昔二首

憶昔先皇巡朔方﹐千乘萬騎入鹹陽。陰山驕子汗血馬﹐長驅東胡胡走藏。

鄴城反覆不足怪﹐關中小兒壞紀綱。張后不樂上爲忙﹐至今今上猶撥亂﹐

勞身焦思補四方。我昔近侍叨奉引﹐出兵整肅不可當。爲畱猛士守未央﹐

致使岐雍防西羌。犬戎直來坐禦牀﹐百官跣足隨天王。願見北地傅介子﹐

老儒不用尙書郎。

憶昔開元全盛日﹐小邑猶藏萬家室。稻米流脂粟米白﹐公私倉廩俱丰實。

九州道路無豺虎﹐遠行不勞吉日出。齊紈魯縞車班班﹐男耕女桑不相失。

宮中聖人奏雲門﹐天下朋友皆膠漆。百餘年間未災變﹐叔孫禮樂蕭何律。

豈聞一絹直萬錢﹖有田種谷今流血。洛陽宮殿燒焚盡﹐宗廟新除狐兔穴。

傷心不忍問耆舊﹐復恐初從亂離說。小臣魯鈍無所能﹐朝廷記識蒙祿秩。

周宣中興望我皇﹐灑血江漢身衰疾。

冬狩行

君不見﹐東川節度兵馬雄﹐校獵亦似觀成功。夜發猛士三千人﹐淸晨合圍步驟同。

禽獸已斃十七八﹐殺聲落日回蒼穹。幕前生致九靑兕﹐﹝馬乇﹞駝�峗垂玄熊。

東西南北百里間﹐仿佛蹴踏寒山空。有鳥名瞿鳥鵒﹐力不能髙飛逐走蓬﹐

肉味不足登鼎俎﹐何爲見羈虞羅中﹖春蒐冬狩侯得同﹐使君五馬一馬驄。

況今攝行大將權﹐號令頗有前賢風。飄然時危一老翁﹐十年厭見旌旗紅。

喜君士卒甚整肅﹐爲我回轡擒西戎。艸中狐兔盡何益﹖天子不在咸陽宮。

朝廷𨿽無幽王禍﹐得不哀痛塵再蒙。嗚呼﹗得不哀痛塵再蒙﹗

自平

自平宮中呂太一﹐收珠南海千餘日。近供生犀翡翠稀﹐復恐徵戎干戈密。

蠻溪豪族小動搖﹐世封刺史非時朝。蓬萊殿前諸主將﹐才如伏波不得驕。

釋悶

四海十年不解兵﹐犬戎也復臨咸京。失道非關出襄野﹐揚鞭忽是過胡城。

豺狼塞路人斷絕﹐烽火照夜屍縱橫。天子亦應厭奔走﹐羣公固合思升平。

但恐誅求不攺轍﹐聞道嬖孽能全生。江邊老翁錯料事﹐眼暗不見風塵淸。

閬山歌

閬州城東靈山白﹐閬州城北玉臺碧。松浮欲盡不盡云﹐江動將崩未崩石。

那知根無鬼神會﹐已覺气與嵩華敵。中原格鬥且未歸﹐應結茅齋看靑壁。

閬水歌

嘉陵江色何所似﹖石黛碧玉相因依。正憐日破浪花出﹐更復春從沙際歸。

巴童蕩槳欹側過﹐水雞銜魚來去飛。閬中勝事可腸斷﹐閬州城南天下稀。

三絕句

前年渝州殺刺史﹐今年開州殺刺史。羣盜相隨劇虎狼﹐食人更肯畱妻子。

二十一家同入蜀﹐惟殘一人出駱谷。自說二女�臂時﹐回頭卻向秦云哭。

殿前兵馬𨿽驍雄﹐縱暴略與羌渾同。聞道殺人漢水上﹐婦女多在官軍中。

莫相疑行

男兒生無所成頭皓白﹐牙齒欲落眞可惜。憶獻三賦蓬萊宮﹐自怪一日聲輝赫。

集賢學士如堵墻﹐觀我落筆中書堂。往時文彩動人主﹐此日饑寒趨路旁。

晚將末契托年少﹐當面輸心背面笑。寄謝悠悠世上兒﹐不爭好惡莫相疑。

靑絲

靑絲白馬誰家子﹖粗豪且逐風塵起。不聞漢主放妃嬪﹐近靜潼關掃蜂蟻。

殿前兵馬破汝時﹐十月卽爲齏粉期。未如面縛歸金闕﹐萬一皇恩下玉墀。

近聞

近聞犬戎遠遁逃﹐牧馬不敢侵臨洮。渭水逶迆白日淨﹐隴山蕭瑟秋云髙。

崆峒五原亦無事﹐北庭數有關中使。似聞贊普更求親﹐舅甥和好應難棄。

蠶谷行

天下郡國向萬城﹐無有一城無甲兵。焉得鑄甲作農器﹐一寸荒田牛得耕。

牛盡耕﹐蠶亦成﹐不勞烈士淚滂沱﹐男谷女絲行復歌。

折檻行

嗚呼房魏不復見﹐秦王學士時難羨。靑衿冑子困泥塗﹐白馬將軍若雷電。

千載少似朱云人﹐至今折檻空嶙峋。婁公不語宋公語﹐尙憶先皇容直臣。

引水

月峽瞿塘云作頂﹐亂石崢嶸俗無井。云安沽水奴僕悲﹐魚復移居心力省。

白帝城西萬竹蟠﹐接筒引水喉不幹。人生畱滯生理難﹐斗水何直百憂寬。

古柏行

孔明廟前有老柏﹐柯如靑銅根如石。霜皮澑雨四十圍﹐黛色參天二千尺。

君臣已與時際會﹐樹木猶爲人愛惜。云來气接巫峽長﹐月出寒通雪山白。

憶昨路繞錦亭東﹐先主武侯同�宮。崔嵬枝榦郊原古﹐窈窕丹靑戶牖空。

落落盤踞𨿽得地﹐冥冥孤髙多烈風。扶持自是神明力﹐正直原因造化功。

大廈如傾要梁棟﹐萬牛回首丘山重。不露文章世已驚﹐未辭剪伐誰能送﹖

苦心豈免容螻蟻﹐香葉終經宿鸞鳳。志士幽人莫怨嗟﹐古來材大難爲用。

縛雞行

小奴縛雞向市賣﹐雞被縛急響喧爭。家中厭雞食虫蟻﹐不知雞賣還遭烹。

虫雞於人何厚薄﹖吾叱奴人解其縛。雞虫得失無了時﹐注目寒江倚山閣。

負薪行

夔州處女發半華﹐四十五十無夫家。更遭喪亂嫁不售﹐一生抱恨堪咨嗟。

土風坐男使女立﹐應當門戶女出入。十猶八九負薪歸﹐賣薪得錢應供給。

至老雙鬟只垂頸﹐野花山葉銀釵並。筋力登危集市門﹐死生射利兼鹽井。

面妝首飾雜啼痕﹐地褊衣寒困石根。若道巫山女粗醜﹐何得此有昭君村﹖

最能行

峽中丈夫絕輕死﹐少在公門多在水。富豪有錢駕大舸﹐貧窮取給行艓子。

小兒學問止論語﹐大兒結束隨商旅。欹帆側舵入波濤﹐撇漩捎氵賁無險阻。

朝發白帝暮江陵﹐頃來目擊信有徵。瞿塘漫天虎須怒﹐歸州長年行最能。

此鄕之人气量窄﹐誤競南風疏北客。若道土無英俊才﹐何得山有屈原宅﹖

寄裴施州

廊廟之具裴施州﹐宿昔一逢無此流。金鐘大鏞在東序﹐冰壺玉衡懸淸秋。

自從相遇感多病﹐三歲爲客寬邊愁。堯有四嶽明至理﹐漢二千石眞分憂。

幾度寄書白鹽北﹐苦寒贈我靑羔裘。霜雪回光避錦袖﹐龍蛇動篋蟠銀鉤。

紫衣使者辭復命﹐再拜故人謝佳政。將老已失子孫憂﹐後來況接才華盛。

可嘆

天上浮雲如白衣﹐斯須攺變如蒼狗。古往今來共一時﹐人生萬事無不有。

近者抉眼去其夫﹐河東女兒身姓柳。丈夫正色動引經﹐酆城客子王季友。

羣書萬卷常暗誦﹐孝經一通看在手。貧窮老瘦家賣屐﹐好事就之爲攜酒。

豫章太守髙帝孫﹐引爲賓客敬頗久。聞道三年未曾語﹐小心恐懼閉其口。

太守得之更不疑﹐人生反覆看亦丑。明月無瑕豈容易﹐紫气鬱鬱猶衝斗。

時危可仗眞豪俊﹐二人得置君側否。太守頃者領山南﹐邦人思之比父母。

王生早曾拜顏色﹐髙山之外皆培土婁。用爲羲和天爲成﹐用平水土地爲厚。

王也論道阻江湖﹐李也丞疑曠前後。死爲星辰終不滅﹐致君堯舜焉肯朽﹖

吾輩碌碌飽飯行﹐風後力牧長回首。

觀公孫大娘弟子舞劍器行並序

大歷二年十月十九日﹐夔州府別駕元持宅見臨潁李十二娘舞劍器﹐壯其蔚跂。問其所師﹐曰「余公孫大娘弟子也。」開元三載﹐余尙童稚﹐記於郾城觀公孫氏舞劍器渾脫﹐瀏漓頓挫﹐獨出冠時。自髙頭宜春﹠梨園二伎坊內人﹐洎外供奉﹐曉是舞者﹐聖文神武皇帝初﹐公孫一人而已。玉貌錦衣﹐況餘白首。今玆弟子﹐亦匪盛顏。旣辧其由來﹐知波瀾莫二﹐撫事慷慨﹐聊爲』劍器行﹝。往者吳人張旭善艸書書帖﹐數常於鄴縣見公孫大娘舞西河劍器﹐自此艸書長進﹐豪蕩感激﹐卽公孫可知矣。

昔有佳人公孫氏﹐一舞劍器動四方。觀者如山色沮喪﹐天地爲之久低昂。

﹝火霍﹞如羿射九日落﹐矯如羣帝驂龍翔。來如雷霆收震怒﹐罷如江海凝淸光。

絳唇珠袖兩寂寞﹐況有弟子傳芬芳。臨潁美人在白帝﹐妙舞此曲神揚揚。

與余問答旣有以﹐感時撫事增惋傷。先帝侍女八千人﹐公孫劍器初第一。

五十年間似反掌﹐風塵傾動昏王室。梨園子弟散如煙﹐女樂餘姿映寒日。

金粟堆南木已拱﹐瞿塘石城艸蕭瑟。玳筵急管曲復終﹐樂極哀來月東出。

老夫不知其所往﹐足繭荒山轉愁疾。

李潮八分小篆歌

蒼頡鳥迹旣茫昧﹐字體變化如浮雲。陳倉石鼓又已訛﹐大小二篆生八分。

秦有李斯漢蔡邕﹐中間作者寂不聞。嶧山之碑野火焚﹐棗木傳刻肥失眞。

苦縣光和尙骨立﹐書貴瘦硬方通神。惜哉李蔡不復得﹐吾甥李潮下筆親。

尙書韓擇木﹐騎曹蔡有鄰。開元已來數八分﹐潮也奄有二子成三人。

況潮小篆逼秦相﹐快劍長戟森相向。八分一字直百金﹐蛟龍盤挐肉屈彊。

吳郡張顚誇艸書﹐艸書非古空雄壯。豈如吾甥不流宕﹐丞相中郎丈人行。

巴東逢李潮﹐逾月求我歌。我今衰老才力薄﹐潮乎潮乎柰汝何﹗

荊南兵馬使太常卿趙公大食刀歌

太常樓船聲嗷嘈﹐問兵刮寇趨下牢。牧出令奔飛百艘﹐猛蛟突獸紛騰逃。

白帝寒城駐錦袍﹐玄冬示我胡國刀。壯士短衣頭虎毛﹐憑軒拔鞘天爲髙。

翻風轉日木怒號﹐冰翼雪淡傷哀猱。鐫錯碧罌辟鳥鵜膏﹐鋩鍔已瑩虛秋濤。

鬼神撇捩辭坑壕﹐蒼水使者捫赤絛。龍伯國人罷釣鰲﹐芮公回首顏色勞﹐

分閫救世用賢豪。趙公玉立髙歌起﹐攬環結佩相終始。萬歲持之護天子﹐

得君亂絲與君理。蜀江如綫如鍼水﹐荊岑彈丸心未已。賊臣惡子休干紀﹐

魑魅魍魎徒爲耳﹐妖腰亂領敢欣喜。用之不髙亦不庳﹐不似長劍須天倚。

吁嗟光祿英雄弭﹐大食寶刀聊可比。丹靑宛轉麒麟裏﹐光芒六合無泥滓。

王兵馬使二角鷹

悲臺蕭颯石礑礒﹐哀壑杈枒浩呼洶。中有萬里之長江﹐回風滔日孤光動。

角鷹翻倒壯士臂﹐將軍玉帳軒翠气。二鷹猛腦徐侯穟﹐目如愁胡視天地。

杉雞竹兔不自惜﹐溪虎野羊俱辟易。鞲上鋒稜十二翮﹐將軍勇銳與之敵。

將軍樹勛起安西﹐昆侖虞泉入馬蹄。白羽曾肉三狻猊﹐敢決豈不與之齊。

荊南芮公得將軍﹐亦如角鷹下翔云。惡鳥飛飛啄金屋﹐安得爾輩開其羣﹐

驅出六合梟鸞分。

狄明府

梁公曾孫我姨弟﹐不見十年官濟濟。大賢之後竟淩遲﹐浩蕩古今同一體。

比看叔伯四十人﹐有才無命百寮底。今者兄弟一百人﹐幾人卓絕秉周禮。

在汝更用文章爲﹐長兄白眉復天啟。汝門請從曾翁說﹐太后當朝多巧詆。

狄公執政在末年﹐濁河終不污淸濟。國嗣初將付諸武﹐公獨廷諍守丹陛。

禁中決冊請房陵﹐前朝長老皆流涕。太宗社稷一朝正﹐漢官威儀重昭洗。

時危始議不世才﹐誰謂荼苦甘如薺。汝曹又宜列土食﹐身使門戶多旌棨。

胡爲漂泊岷漢間﹐干謁王侯頗歷抵。況乃山髙水有波﹐秋風蕭蕭露泥泥。

虎之饑﹐下巉巖﹐蛟之橫﹐出淸泚。早歸來﹐黃土泥衣眼易瞇。

秋風二首

秋風淅淅吹巫山﹐上牢下牢修水關。吳檣楚舵牽百丈﹐暖向神都寒未還。

要路何日罷長戟﹖戰自靑羌連百蠻。巴中不曾消息好﹐暝傳戍鼓長雲間。

秋風淅淅吹我衣﹐東流之外西日微。天淸小城搗練急﹐石古細路行人稀。

不知明月爲誰好﹖早晚孤帆他夜歸。會將白髮倚庭樹﹐故園池臺今是非。

久雨期王將軍不至

天雨瀟瀟滯茅屋﹐空山無以慰幽獨。銳頭將軍來何遲﹐令我心中苦不足。

數看黃霧亂玄云﹐時聽嚴風折喬木。泉源泠泠雜猿狖﹐泥濘漠漠饑鴻鵠。

歲暮窮陰耿未已﹐人生會面難再得。憶爾腰下鐵絲箭﹐射殺林中雪色鹿。

前者坐皮因問毛﹐知子歷險人馬勞。異獸如飛星宿落﹐應弦不礙蒼山髙。

安得突騎只五千﹐山卒然眉骨皆爾曹。走平亂世相催促﹐一豁明王正郁陶。

憶昔範增碎玉斗﹐未使吳兵著白袍。昏昏閶闔閉氛祲﹐十月荊南雷怒號。

別李祕書始興寺所居

不見祕書心若失﹐及見祕書失心疾。安爲動主理信然﹐我獨覺子神充實。

重聞西方止觀經﹐老身古寺風泠泠。妻兒待我且歸去﹐他日杖藜來細聽。

虎牙行

秋風欻吸吹南國﹐天地慘慘無顏色。洞庭揚波江漢回﹐虎牙銅柱皆傾側。

巫峽陰岑朔漠气﹐峯蠻窈窕溪谷黑。杜鵑不來猿狖寒﹐山鬼幽憂雪霜逼。

楚老長嗟憶炎瘴﹐三尺角弓兩斛力。壁立石城橫塞起﹐金錯旌竿滿云直。

漁陽突騎獵靑丘﹐犬戎鎖甲聞丹極。八荒十年防盜賊﹐徵戍誅求寡妻哭﹐

遠客中宵淚沾臆。

錦樹行

今日苦短昨日休﹐歲雲暮矣增離憂。霜凋碧樹待錦樹﹐萬壑東逝無停畱。

荒戍之城石色古﹐東郭老人住靑丘。飛書白帝營斗粟﹐琴瑟幾杖柴門幽。

靑艸萋萋盡枯死﹐天馬跂足隨氂牛。自古聖賢多薄命﹐姦雄惡少皆封侯。

故國三年一消息﹐終南渭水寒悠悠。五陵豪貴反顚倒﹐鄕裏小兒狐白裘。

生男墮地要膂力﹐一生富貴傾邦國。莫愁父母少黃金﹐天下風塵兒亦得。

赤霄行

孔雀未知牛有角﹐渴飲寒泉逢觝觸。赤霄玄圃須往來﹐翠尾金花不辭辱。

江中淘河嚇飛燕﹐銜泥卻落羞華屋。皇孫猶曾蓮勺困﹐衛莊見貶傷其足。

老翁愼莫怪少年﹐葛亮貴和書有篇。丈夫垂名動萬年﹐記憶細故非髙賢。

前苦寒行二首

漢時長安雪一丈﹐牛馬毛寒縮如蝟。楚江巫峽冰入懷﹐虎豹哀號又堪記。

秦城老翁荊揚客﹐慣習炎蒸歲糸希糸谷。玄冥祝融气或交﹐手持白羽未敢釋。

去年白帝雪在山﹐今年白帝雪在地。凍埋蛟龍南浦縮﹐寒刮肌膚北風利。

楚人四時皆麻衣﹐楚天萬里無晶輝。三足之烏足恐斷﹐羲和送將何所歸。

後苦寒行二首

南紀巫廬瘴不絕﹐太古以來無尺雪。蠻夷長老怨苦寒﹐昆侖天關凍應折。

玄猿口噤不能嘯﹐白鵠翅垂眼流血。安得春泥補地裂﹖

晚來江門失大水﹐猛風中夜吹白屋。天兵斬斷靑海戎﹐殺气南行動地軸。

不爾苦寒何太酷﹐巴東之峽生淩凘。彼蒼回軒人得知。

晚晴

髙唐暮冬雪壯哉﹐舊瘴無復似塵埃。崖沈谷沒白皚皚﹐江石缺裂靑楓摧。

南天三旬苦霧開﹐赤日照耀從西來。六龍寒急光徘徊。照我衰顏忽落地﹐

口𨿽吟詠心中哀。未怪及時少年子﹐揚眉結義黃金臺。洎乎吾生何飄零﹖

支離委絕同死灰。

復陰

方冬合沓玄陰塞﹐昨日晚晴今日黑。萬里飛蓬映天過﹐孤城樹羽揚風直。

江濤簸岸黃沙走﹐云雪埋山蒼兕吼。君不見夔子之國杜陵翁﹐牙齒半落左耳聾。

夜歸

夜半歸來衝虎過﹐山黑家中已眠臥。傍見北斗向江低﹐仰看明星當空大。

庭前把燭瞋兩炬﹐峽口驚猿聞一个。白頭老罷舞復歌﹐杖藜不睡誰能那﹖

寄柏學士林居

自胡之反持干戈﹐天下學士亦奔波。嘆彼幽棲載典籍﹐蕭然暴露依山阿。

靑山萬里靜散地﹐白雨一洗空垂蘿。亂代飄零余到此﹐古人成敗子如何﹖

荊揚春冬異風土﹐巫峽日夜多雲雨。赤葉楓林百舌鳴﹐黃泥野岸天雞舞。

盜賊縱橫甚密邇﹐形神寂寞甘辛苦。幾時髙議排金門﹐各使蒼生有環堵。

寄從孫崇簡

嵯峨白帝城東西﹐南有龍湫北虎溪。吾孫騎曹不騎馬﹐業學屍鄕多養雞。

龐公隱時盡室去﹐武陵春樹他人迷。與汝林居未相失﹐近身藥裹酒長攜。

牧豎樵童亦無賴﹐莫令斬斷靑雲梯。

醉爲馬墜諸公攜酒相看

甫也諸侯老賓客﹐罷酒酣歌拓金戟。騎馬復憶少年時﹐散蹄迸落瞿塘石。

白帝城門水雲外﹐低身直下八千尺。粉堞電轉紫遊韁﹐東得平岡出天壁。

江村野堂爭入眼﹐垂鞭﹝享單﹞鞚淩紫陌。向來皓首驚萬人﹐自倚紅顏能騎射。

安知決臆追風足﹐朱汗驂﹝馬覃﹞猶噴玉。不虞一蹶終損傷﹐人生快意多所辱。

職當憂戚伏衾枕﹐況乃遲暮加煩促。明知來問腆我顏﹐杖藜彊起倚僮僕。

語盡還成開口笑﹐提�別掃淸溪曲。酒肉如山又一時﹐初筵哀絲動豪竹。

共指西日不相貸﹐喧呼且覆杯中淥。何必走馬來爲問﹖君不見嵇康養生遭殺戮。

君不見簡蘇徯

君不見道邊廢棄池﹐君不見前者摧折桐。百年死樹中琴瑟﹐一斛舊水藏蛟龍﹐

丈夫蓋棺事始定﹐君今幸未成老翁﹐何恨憔悴在山中。深山窮谷不可處﹐

霹靂魍魎兼狂風。

大覺髙僧蘭若

巫山不見廬山遠﹐松林蘭若秋風晚。一老猶鳴日暮鐘﹐諸僧尙乞齋時飯。

香鑪峯色隱晴湖﹐種杏仙家近白楡。飛錫去年啼邑子﹐獻花何日許門徒。

憶昔行

憶昔北尋小有洞﹐洪河怒濤過輕舸。辛勤不見華蓋君﹐艮岑靑輝慘幺麼。

千崖無人萬壑靜﹐三步回頭五步坐。秋山眼冷魂未歸﹐仙賞心違淚交墮。

弟子誰依白茅室﹐盧老獨啟靑銅鎖。巾拂香餘搗藥塵﹐階除灰死燒丹火。

玄圃滄洲莽空闊﹐金節羽衣飄婀娜。落日初霞閃余映﹐倏忽東西無不可。

松風澗水聲合時﹐靑兕黃熊啼向我。徒然咨嗟撫遺迹﹐至今夢向仍猶佐。

祕訣隱文須內教﹐晚歲何功使願果。更討衡陽董煉師﹐南浮早鼓瀟湘舵。

魏將軍歌

將軍昔著從事衫﹐鐵馬馳突重兩銜。被堅執銳略西極﹐昆侖月窟東嶄巖。

君門羽林萬猛士﹐惡若哮虎子所監。五年起家列霜戟﹐一日過海收風帆。

平生流輩徒蠢蠢﹐長安少年气欲盡。魏侯骨聳精爽緊﹐華嶽峯尖見秋隼。

星纏寶校金盤陀。夜騎天駟超天河。欃槍熒惑不敢動﹐翠蕤云旓相蕩摩。

吾爲子起歌都護﹐酒闌插劍肝膽露﹐鉤陳蒼蒼風玄武。萬歲千秋奉明主﹐

臨江節士安足數﹖

白鳧行

君不見﹐黃鵠髙於五尺童﹐化爲白鳧似老翁。故畦遺穗已蕩盡﹐天寒歲暮波濤中。

鱗介鮏羴素不食﹐終日忍饑西復東。魯門�亦蹭蹬﹐聞道如今猶避風。

朱鳳行

君不見﹐瀟湘之山衡山髙﹐山巓朱鳳聲嗷嗷。側身長顧求其羣﹐翅垂口噤心甚勞。

下湣百鳥在羅网﹐黃雀最小猶難逃。願分竹實及螻蟻﹐盡使鴟梟相怒號。

惜別行送向卿進奉端午禦衣之上都

肅宗昔在臨武城﹐指揮猛將收咸京。向公泣血灑行殿﹐佐佑卿相干坤平。

逆胡冥寞隨煙燼﹐卿家兄弟功名震。麒麟圖畫鴻雁行﹐紫極出入黃金印。

尙書勛業超千古﹐雄鎭荊州繼吾祖。裁縫雲霧成禦衣﹐拜跪題封向端午。

向卿將命寸心赤﹐靑山落日江潮白。卿到朝廷說老翁﹐漂零已是滄浪客。

醉歌行贈公安顏少府請顧八題壁

神仙中人不易得﹐顏氏之子才孤標。天馬長鳴待駕馭﹐秋鷹整翮當雲霄。

君不見東吳顧文學﹐君不見西漢杜陵老。詩家筆勢君不嫌﹐詞翰升堂爲君掃。

是日霜風凍七澤﹐烏蠻落照銜赤壁。酒酣耳熱忘頭白﹐感君意气無所惜。

一爲歌行歌主客。

夜聞觱篥

夜聞觱篥滄江上﹐衰年側耳情所向。鄰舟一聽多感傷﹐塞曲三更欻悲壯。

積雪飛霜此夜寒﹐孤燈急管復風湍。君知天地干戈滿﹐不見江湖行路難。

發劉郎浦

掛帆早發劉郎浦﹐疾風颯颯昏亭午。舟中無日不沙塵﹐岸上空村盡豺虎。

十日北風風未回﹐客行歲晚晚相催。白頭厭伴漁人宿﹐黃帽靑鞋歸去來。

淸明

著處繁花務是日﹐長沙千人萬人出。渡頭翠柳艷明眉﹐爭道朱蹄驕嚙膝。

此都好遊湘西寺﹐諸將亦自軍中至。馬援徵行在眼前﹐葛彊親近同心事。

金鐙下山紅粉晚﹐牙檣�舵靑樓遠。古時喪亂皆可知﹐人世悲歡暫相遣。

弟侄𨿽存不得書﹐干戈未息苦離居。逢迎少壯非吾道﹐況乃今朝更祓除。

風雨看舟前落花戲爲新句

江上人家桃樹枝﹐春寒細雨出疏籬。影遭碧水潛勾引﹐風妒紅花卻倒吹。

吹花困癲傍舟楫﹐水光風力俱相怯。赤憎輕薄遮入懷﹐珍重分明不來接。

濕久飛遲半日髙﹐縈沙惹艸細如毛。蜜蜂蝴蝶生情性﹐偸眼蜻蜓避百勞。

嶽麓山道林二寺行

玉泉之南麓山殊﹐道林林壑爭盤紆。寺門髙開洞庭野﹐殿腳插入赤沙湖。

五月寒風冷佛骨﹐六時天樂朝香鑪。地靈步步雪山艸﹐僧寶人人滄海珠。

塔劫宮墻壯麗敵﹐香廚松道淸涼俱。蓮花交響共命鳥﹐金榜雙回三足烏。

方丈涉海費時節﹐玄圃尋河知有無。暮年且喜經行近﹐春日兼蒙暄暖扶。

飄然斑白身奚適﹐傍此煙霞茅可誅。桃源人家易制度﹐橘洲田土仍膏腴。

潭府邑中甚淳古﹐太守庭內不喧呼。昔遭衰世皆晦迹﹐今幸樂國養微軀。

依止老宿亦未晚﹐富貴功名焉足圖﹖久爲野客尋幽慣﹐細學何顒免興孤。

一重一掩吾肺腑﹐山鳥山花吾友於。宋公放逐曾題壁﹐物色分畱與老夫。

暮秋枉裴道州手札率爾遣興寄近呈蘇渙侍禦

久客多枉友朋書﹐素書一月凡一束。虛名但蒙寒溫問﹐泛愛不救溝壑辱。

齒落未是無心人﹐舌存恥作窮途哭。道州手札適復至﹐紙長要自三過讀。

盈把那須滄海珠﹐入懷本倚昆山玉。撥棄潭州百斛酒﹐蕪沒瀟岸千株菊。

使我晝立煩兒孫﹐令我夜坐費燈燭。憶子初尉永嘉去﹐紅顏白面花映肉。

軍符侯印取豈遲﹐紫燕綠耳行甚速。聖朝尙飛戰鬥塵﹐濟世宜引英俊人。

黎元愁痛會蘇息﹐夷狄跋扈徒逡巡。授鉞築壇聞意旨﹐頹綱漏网期彌綸。

郭欽上書見大計﹐劉毅答詔驚羣臣。他日更僕語不淺﹐明公論兵气益振。

傾壺簫管黑白髮﹐舞劍霜雪吹靑春。宴筵曾語蘇季子﹐後來傑出云孫比。

茅齋定王城郭門﹐藥物楚老漁商市。市北肩輿每聯袂﹐郭南抱甕亦隱幾。

無數將軍西第成﹐早作丞相東山起。鳥雀苦肥秋粟菽﹐蛟龍欲蟄寒沙水。

天下鼓角何時休﹐陣前部曲終日死﹐附書與裴因示蘇﹐此生已愧須人扶。

致君堯舜付公等﹐早據要路思捐軀。

歲暮行

歲雲暮矣多北風﹐瀟湘洞庭白雪中。漁父天寒网罟凍﹐莫徭射雁鳴桑弓。

去年米貴闕軍食﹐今年米賤大傷農。髙馬達官厭酒肉﹐此輩杼軸茅茨空。

楚人重魚不重鳥﹐汝休枉殺南飛鴻。況聞處處鬻男女﹐割慈忍愛還租庸。

往日用錢捉私鑄﹐今許鉛錫和靑銅。刻泥爲之最易得﹐好惡不合長相蒙。

萬國城頭吹畫角﹐此曲哀怨何時終。

追酬故髙蜀州人日見寄並序

開文書帙中﹐檢所遺忘﹐因得故髙常侍適往居在成都時髙任蜀州刺史《人日相憶》見寄詩。淚灑行間﹐讀終篇末。自枉詩已十餘年﹐莫記存歿﹐又六七年矣。老病懷舊﹐生意可知。今海內忘形故人﹐獨漢中王王禹與昭州敬使君超先在。愛而不見﹐情見乎辭。大歷五年正月廿一日﹐卻追酬髙公此作﹐因寄王及敬弟。

自蒙蜀州人日作﹐不意淸詩又零落。今晨散帙眼忽開﹐迸淚幽吟事如昨。

嗚呼壯士多慷慨﹐合沓髙明動寥廓。嘆我淒淒求友篇﹐感時鬱鬱匡君略。

錦裏春光空爛漫﹐瑤墀侍臣已冥寞。瀟湘水國傍黿鼉﹐鄠杜秋天失周鳥鶚。

東西南北更誰論﹐白首扁舟病獨存。鄠遙拱北辰纏寇盜﹐欲傾東海洗乾坤。

邊塞西蕃最充斥﹐衣冠南渡多崩奔。鼓瑟至今悲帝子﹐曳裾何處覓王門。

文章曹植波瀾闊﹐服食劉安徳業尊。長笛誰能亂愁思﹐昭州詞翰與招魂。

十八家詩抄﹟卷十二

韓昌黎七古七十八首

琴操十首並序

將歸操

孔子之趙﹐聞殺鳴犢作。

狄之水兮﹐其色幽幽。我將濟兮﹐不得其由。涉其淺兮﹐石嚙我足。

乘其深兮﹐龍入我舟。我濟而悔兮﹐將安歸尢。歸兮歸兮﹐無與石鬥兮﹐無應龍求。

猗蘭操

孔子傷不逢時作。

蘭之猗猗﹐揚揚其香。不采而佩﹐於蘭何傷。今天之旋﹐其曷爲然。

我行四方﹐以日以年。雪霜貿貿﹐薺麥之茂。子如不傷﹐我不爾覯。

薺麥之茂﹐薺麥之有。君子之傷﹐君子之守。

龜山操

孔子以季桓子受齊女樂﹐諫不從﹐望龜山而作。

龜之氛兮﹐不能雲雨。龜之睻兮﹐不中梁柱。龜之大兮﹐只以奄魯。

知將隳兮﹐哀莫余伍。周公有鬼兮﹐嗟余歸輔。

越裳操

周公作。

雨之施物以孳﹐我何意於彼爲。自周之先﹐其艱其勤。以有疆宇﹐私我後人。

我祖在上﹐四方在下。厥臨孔威﹐敢戲以侮。孰荒於門﹐孰治於田。

四海旣均﹐越裳是臣。

拘幽操

文王羑里作。

目窈窈兮﹐其凝其盲。耳肅肅兮﹐聽不聞聲。朝不日出兮﹐夜不見月與星。

有知無知兮﹐爲死爲生。嗚呼﹐臣罪當誅兮﹐天王聖明。

岐山操

周公爲太王作。

我家於豳﹐自我先公。伊我承序﹐敢有不同。今狄之人﹐將土我疆。

民爲我戰﹐誰使死傷。彼岐有岨﹐我往獨處。爾莫余追﹐無思我悲。

履霜操

尹吉甫子伯奇﹐無罪﹐爲後母譖而見逐﹐自傷作。

父兮兒寒﹐母兮兒饑。兒罪當笞﹐逐兒何爲。兒在中野﹐以宿以處。

四無人聲﹐誰與兒語。兒寒何衣﹐兒饑何食。兒行於野﹐履霜以足。

母生眾兒﹐有母憐之。獨無母憐﹐兒寧不悲。

雉朝飛操

牧犢子七十無妻﹐見雉雙飛﹐感之而作。

雉之飛﹐於朝日。羣雌孤雄﹐意气橫出。當東而西﹐當啄而飛。

隨飛隨啄﹐羣雌粥粥。嗟我𨿽人﹐曾不如彼雉雞。生身七十年﹐無一妾與妃。

別鵠操

商陵穆子﹐娶妻五年無子﹐父母欲其攺娶﹐其妻聞之﹐中夜悲嘯﹐穆子感之而作。

雄鵠銜枝來﹐雌鵠啄泥歸。巢成不生子﹐大義當乖離。江漢水之大﹐鵠身鳥之微。

更無相逢日﹐且可繞樹相隨飛。

殘形操

曾子夢見一貍﹐不見其首作。

有獸維貍兮﹐我夢得之。其身孔明兮﹐而頭不知。吉凶何爲兮﹐覺坐而思。

巫咸上天兮﹐識者其誰。

嗟哉董生行

淮水出桐柏﹐山東馳遙遙千里不能休。淝水出其側﹐不能千里﹐百里入淮流。壽州屬縣有安丰﹐唐貞元時縣人董生召南隱居行義於其中。刺史不能薦﹐天子不聞名聲﹐爵祿不及門。門外惟有吏﹐日來徵租更索錢。嗟哉董生朝出耕﹐夜歸讀古人書。盡日不得息。或山而樵﹐或水而漁。入廚具甘旨﹐上堂問起居。父母不戚戚﹐妻子不咨咨。嗟哉董生孝且慈。人不識﹐惟有天翁知。生祥下瑞無時期。家有狗乳出求食﹐雞來哺其兒﹐啄啄庭中拾虫蟻﹐哺之不食鳴聲悲﹐徬徨躑躅久不去﹐以翼來覆待狗歸。嗟哉董生﹐誰將與儔。時之人﹐夫妻相虐﹐兄弟爲仇。食君之祿﹐而令父母愁。亦獨何心。嗟哉董生無與儔。

汴州亂二首

汴州城門朝不開﹐天狗墮地聲如雷。健兒爭誇殺畱後﹐連屋累棟燒成灰。

諸侯咫尺不能救﹐孤士何者自興衰。

母從子走者爲誰﹐大夫夫人畱後兒。昨日乘車騎大馬﹐坐者起趨乘者下。

廟堂不肯用干戈﹐嗚呼柰汝母子何。

劍

利劍光耿耿﹐佩之使我無邪心。故人念我寡徒侶﹐持用贈我比知音。

我心如冰劍如雪﹐不能刺讒夫﹐使我心腐劍鋒折。決雲中斷開靑天﹐

噫﹐劍與我俱變化歸黃泉。

河之水二首寄子侄老成

河之水﹐去悠悠。我不如﹐水東流。我有孤侄在海陬﹐三年不見兮使我生憂。

日復日﹐夜復夜﹐三年不見汝﹐使我鬢髮未老而先化。

河之水﹐悠悠去。我不如﹐水東注。我有孤侄在海浦﹐三年不見兮使我心苦。

采蕨於山﹐緡魚於淵。我䢐京師﹐不遠其還。

山石

山石犖確行徑微﹐黃昏到寺蝙蝠飛。升堂坐階新雨足﹐芭蕉葉大支子肥。

僧言古壁佛畫好﹐以火來照所見稀。鋪牀拂席置羹飯﹐疏糲亦足飽我饑。

夜深靜臥百虫絕﹐淸月出嶺光入扉。天明獨去無道路﹐出入髙下窮煙扉。

山紅澗碧紛爛漫﹐時見松櫪皆十圍。當流赤足蹋澗石﹐水聲激激風吹衣。

人生如此自可樂﹐豈必局束爲人革幾。嗟哉吾黨二三子﹐安得至老不更歸。

天星送楊凝郎中賀正

天星牢落雞喔咿﹐僕夫起餐車載脂。正當窮冬寒未已﹐借問君子行安之。

會朝元正無不至﹐受命上宰須及時。侍從近臣有虛位﹐公今此去歸何時。

汴泗交流贈張僕射

汴泗交流郡城角﹐築場千步平如削。短垣三面繚逶迆﹐擊鼓騰騰樹赤旗。

新秋朝涼未見日﹐公早結束來何爲。分曹決勝約前定﹐百馬攢蹄近相映。

毬驚杖奮合且離﹐紅牛纓紱黃金羈。側身轉背著馬腹﹐霹靂應手神珠馳。

超遙散漫兩閒暇﹐揮霍紛紜爭變化。發難得巧意气粗﹐歡聲四合壯士呼。

此誠習戰非爲劇﹐豈若安坐行良圖。當今忠臣不可得﹐公馬莫走須殺賊。

忽忽

忽忽乎﹐余未知生之爲樂也。願脫去而無因﹐安得長翮大翼如雲生我身。

乘風振奮出六合﹐絕浮塵。死生哀樂兩相棄﹐是非得失付閒人。

鳴雁

嗷嗷鳴雁鳴且飛﹐窮秋南去春北歸。去寒就暖識所依﹐天長地闊棲息稀。

風霜酸苦稻粱微﹐毛羽摧落身不肥。俳佪反顧羣侶違﹐哀鳴欲下洲渚非。

江南水闊朝云多﹐艸長沙軟無网羅。閒飛靜集鳴相和﹐違憂懷惠性非他。

淩風一舉君謂何。

龍移

天昏地黑蛟龍移﹐雷驚電激雄雌隨。淸泉百丈化爲土﹐魚鱉枯死吁可悲。

雉帶箭

原頭火燒靜兀兀﹐野雉畏鷹出復沒。將軍欲以巧伏人﹐盤馬彎弓惜不發。

地形漸窄觀者多﹐雉驚弓滿勁箭加。衝人決起百餘尺﹐紅翎白鏃相傾斜。

將軍仰笑軍吏賀﹐五色離披馬前墮。

條山蒼

條山蒼﹐河水黃。浪波沄沄去﹐松柏在山岡。

贈鄭兵曹

樽酒相逢十載前﹐君爲壯夫我少年。樽酒相逢十載後﹐我爲壯夫君白首。

我材與世不相當﹐戢鱗委翅無復望。當今賢俊皆周行﹐君何爲乎亦遑遑。

杯行到君莫停手﹐破除萬事無過酒。

桃源圖

神仙有無何眇茫﹐桃源之說誠荒唐。流水盤回山百轉﹐生綃數幅垂中堂。

武陵太守好事者﹐題封遠寄南宮下。南宮先生忻得之﹐波濤入筆驅文辭。

文工畫妙各臻極﹐異境怳惚移於斯。架巖鑿谷開宮室﹐接屋連墻千萬日。

嬴顚劉蹶了不聞﹐地坼天分非所惜。種桃處處惟開花﹐川原近遠蒸紅霞。

初來猶自念鄕色﹐歲久此地還成家。漁舟之子來何所﹐物色相猜更問語。

大蛇中斷喪前王﹐羣馬南渡開新主。聽終辭絕共悽然﹐自說經今六百年。

當時萬事皆眼見﹐不知幾許猶流傳。爭持酒食來相饋﹐禮數不同樽俎異。

月明伴宿玉堂空﹐骨冷魂淸無夢寐。夜半金雞啁哳鳴﹐火輪飛出客心驚。

人間有累不可住﹐依然離別難爲情。船開棹進一回顧﹐萬里蒼蒼煙水暮。

世俗寧知僞與眞﹐至今傳者武陵人。

東方半明

東方半明大星沒﹐獨有太白配殘月。嗟爾殘月勿相疑﹐同光共影須臾期。

殘月暉暉﹐太白睒睒。雞三號﹐更五點。

贈唐衢

虎有爪兮牛有角﹐虎可搏兮牛可觸。柰何君獨抱奇材﹐手把鋤犁餓空谷。

當今天子急賢良﹐匭函朝出開明光。胡不上書自薦達﹐坐令四海如虞唐。

貞女峽

江盤峽束春湍豪﹐雷風戰鬥魚龍逃。懸流轟轟射水府﹐一瀉百里翻雲濤。

飄船擺石萬瓦裂﹐咫尺性命輕鴻毛。

贈侯喜

吾黨侯生字叔�﹐呼我持竿釣溫水。平明鞭馬出都門﹐盡日行行荊棘裏。

溫水微茫絕又流﹐深如車轍闊容輈。蝦蟆跳過雀兒浴﹐此縱有魚何足求。

我爲侯生不能已﹐盤鍼擘粒投泥滓。晡時堅坐到黃昏﹐手倦目勞方一起。

暫動還休未可期﹐蝦行蛭渡似皆疑。舉竿引綫忽有得﹐一寸才分鱗與鬐。

是日侯生與韓子﹐良久嘆息相看悲。我今行事盡如此﹐此事正好爲吾規。

半世遑遑就舉選﹐一名始得紅顏衰。人間事勢豈不見﹐徒自辛苦終何爲。

便當提攜妻與子﹐南入箕潁無還時。叔�君今气方銳﹐我言至切君勿嗤。

君欲釣魚須遠去﹐大魚豈肯居沮洳。

古意

太華峯頭玉井蓮﹐開花十丈藕如船。冷比雪霜甘比蜜﹐一片入口沈屙痊。

我欲求之不憚遠﹐靑壁無路難夤緣。安得長梯上摘實﹐下種七澤根株連。

八月十五夜贈張功曹

纖雲四卷天無河﹐淸風吹空月舒波。沙平水息聲影絕﹐一杯相屬君當歌。

君歌聲酸辭且苦﹐不能聽終淚如雨。洞庭連天九疑髙﹐蛟龍出沒猩鼯號。

十生九死到官所﹐幽居默默如藏逃。下牀畏蛇食畏藥﹐海气濕蟄燻腥臊。

昨者州前捶大鼓﹐嗣皇繼聖登夔臯。赦書一日行萬里﹐罪從大辟皆除死。

遷者追回流者還﹐滌瑕蕩垢朝淸班。州家申名使家抑﹐坎軻只得移荊蠻。

判司卑官不堪說﹐未免捶楚塵埃間。同時輩流多上道﹐天路幽險難追攀。

君歌且休聽我歌﹐我歌今與君殊科。一年明月今宵多﹐人生由命非由他﹐

有酒不飲柰明何。

謁衡嶽廟遂宿嶽寺題門樓

五嶽祭秩皆三公﹐四方環鎭嵩當中。火維地荒足妖怪﹐天假神柄專其雄。

噴雲泄霧藏半腹﹐𨿽有絕頂誰能窮。我來正逢秋雨節﹐陰气晦昧無淸風。

潛心默禱若有應﹐豈非正直能感通。須臾靜掃眾峯出﹐仰見突兀撐靑空。

紫蓋連延接天柱﹐石廩騰擲堆祝融。森然魄動下馬拜﹐松柏一徑趍靈宮。

粉墻丹柱動光彩﹐鬼物圖畫塡靑紅。升階傴僂薦脯酒﹐欲以菲薄明其衷。

廟令老人識神意﹐睢盱偵伺能鞠躬。手持杯珓導我擲﹐云此最吉余難同。

竄逐蠻荒幸不死﹐衣食才足甘長終。侯王將相望久絕﹐神縱欲福難爲功。

夜投佛寺上髙閣﹐星月掩映云膧朧。猿鳴鐘動不知曙﹐杲杲寒日生於東。

岣嶁山

岣嶁山前神禹碑﹐字靑石赤形摹奇。科斗拳身薤倒披﹐鸞飄鳳泊拏龍螭。

事嚴迹祕鬼莫窺﹐道人獨上偶見之。我來咨嗟涕漣洏。千搜萬索何處有﹐

森森綠樹猿猱悲。

永貞行

君不見﹐太皇亮陰未出令﹐小人乘時偸國柄。北軍百萬虎與貔﹐天子自將非他師。

一朝奪印付私黨﹐懍懍朝士何能爲。狐鳴梟噪爭署置﹐﹝目易﹞睒跳踉相嫵媚。

夜作詔書朝拜官﹐超資越序曾無難。公然白日受賄賂﹐火齊磊落堆金盤。

元臣故老不敢語﹐晝臥涕泣何汍瀾。董賢三公誰復惜﹐侯景九錫行可嘆。

國家功髙徳且厚﹐天位未許庸夫幹。嗣皇卓犖信英主﹐文如太宗武髙祖。

膺圖受禪登明堂﹐共流幽州鯀死羽。四門肅穆賢俊登﹐數君非親豈其朋﹐

郎官淸要爲世稱﹐荒郡迫野嗟可矜。湖波連天日相騰﹐蠻俗生梗瘴癘烝。

江氛嶺祲昏若凝﹐一蛇兩頭見未曾。怪鳥鳴喚令人憎﹐蠱虫羣飛夜撲燈。

雄虺毒螫墮股肱﹐食中置藥肝心崩。左右使令詐難憑﹐愼勿浪信常兢兢。

吾嘗同僚情可勝﹐具書目見非妄徵。嗟爾旣往宜爲懲。

李花贈張十一署

江陵城西二月尾﹐花不見桃惟見李。風揉雨練雪羞比﹐波濤翻空杳無涘。

君知此處花何似﹟白花倒燭天夜明﹐羣雞驚鳴官吏起。金烏海底初飛來﹐

朱輝散射靑霞開。迷魂辭眼看不得﹐照耀萬樹繁如堆。念昔少年著遊燕﹐

對花豈省曾辭杯。自從流落憂感集﹐欲去未到先思回。只今四十已如此﹐

後日更老誰論哉。力攜一樽獨就醉﹐不忍虛擲委黃埃。

杏花

居鄰北郭古寺空﹐杏花兩株能白紅。曲江滿園不可到﹐看此寧避雨與風。

二年流竄出嶺外﹐所見艸木多異同。冬寒不嚴地恆泄﹐陽气發亂無全功。

浮花浪蕊鎭長有﹐才開還落瘴霧中。山橊躑躅少意思﹐照耀黃紫徒爲叢。

鷓鴣鉤輈猿叫歇﹐杳杳深谷攢靑楓。豈如此樹一來玩﹐若在京國情何窮。

今旦胡爲忽惆悵﹐萬片飄泊隨西東。明年更發應更好﹐道人莫忘鄰家翁。

感春四首

我所思兮在何所﹐情多地遐兮徧處處。東西南北皆欲往﹐千江隔兮萬山阻。

春風吹園雜花開﹐朝日照屋百鳥語。三杯取醉不復論﹐一生長恨柰何許。

皇天平分成四時﹐春气漫誕最可悲。雜花妝林艸蓋地﹐白日座上傾天維。

蜂喧鳥咽畱不得﹐紅萼萬片從風吹。豈如秋霜𨿽慘冽﹐摧落老物誰惜之。

爲此徑須沽酒飲﹐自外天地棄不疑。近憐李杜無檢束﹐爛漫長醉多文辭。

屈原離騷二十五﹐不肯飠甫啜糟與醨。惜哉此子巧言語﹐不到聖處寧非癡。

幸逢堯舜明四目﹐條理品匯皆得宜。平明出門暮歸舍﹐酩酊馬上知爲誰。

朝騎一馬出﹐暝就一牀臥。詩書漸欲拋﹐節行久已惰。冠欹感發禿﹐

語誤悲齒墮。孤負平生心﹐已矣知何柰。

我恨不如江頭人﹐長网橫江遮紫鱗。獨宿荒陂射鳧雁﹐賣納租賦官不瞋。

歸來歡笑對妻子﹐衣食自給寧羞貧。今者無端讀書史﹐智慧只足勞精神。

畫蛇著足無處用﹐兩鬢雪白趨埃塵。幹愁漫解坐自累﹐與眾異趣誰相親。

數杯澆腸𨿽暫醉﹐皎皎萬慮醒還新。百年未滿不得死﹐且可勤買拋靑春。

寒食日出遊

李花初發君始病﹐我往看君花轉盛。走馬城西惆悵歸﹐不忍千株雪相映。

邇來又見桃與梨﹐交開紅白如爭競。可憐物色阻攜手﹐空展霜縑吟九詠。

紛紛落盡泥與塵﹐不共新妝比端正。桐華最晚今已繁﹐君不彊起時難更。

關山遠別固其理﹐寸步難見始知命。惜昔與君同貶官﹐夜渡洞庭看斗柄。

豈料生還得一處﹐引袖拭淚悲且慶。各言生死兩追隨﹐直置心親無貌敬。

念君又署南荒吏﹐路指鬼門幽且夐。三公盡是知音人﹐曷不薦賢陛下聖。

囊空甑倒誰救之﹐我今一食日還並。自然憂气損天和﹐安得康彊保天性。

斷鶴兩翅鳴何哀﹐縶驥四足气空橫。今朝寒食行野外﹐綠楊匝岸蒲生迸。

宋玉庭邊不見人﹐輕浪參差魚動鏡。自嗟孤賤足瑕疵﹐特見放縱荷寬政。

飲酒寧嫌盞底深﹐題詩尙倚筆鋒勁。明宵故欲相就醉﹐有月莫愁當火令。

憶昨和張十一

憶昨夾鐘之呂初吹灰﹐上公禮罷元侯回。車載牲牢甕舁酒﹐並召賓客延鄒枚。

腰金首翠光照耀﹐絲竹迥發淸以哀。靑天白日花艸麗﹐玉斝屢舉傾金罍。

張君名聲座所屬﹐起舞先醉長松摧。宿酲未解舊痁作﹐深室靜臥聞風雷。

自期殞命在春序﹐屈指數日憐嬰孩。危辭苦語感我耳﹐淚落不掩何漼漼。

念昔從君渡湘水﹐大帆夜劃窮髙桅。陽山鳥路出臨武﹐驛馬拒地驅頻阝貴。

踐蛇茹蠱不擇死﹐忽有飛詔從天來。伾文未扌前崖州熾﹐𨿽得赦宥恆愁猜。

近者三姦悉破碎﹐羽窟無底幽黃能。眼中了了見鄕國﹐知有歸日眉方開。

今君縱署天涯吏﹐投檄北去何難哉。無妄之憂勿藥喜﹐一善自足禳千災。

頭輕目朗肌骨健﹐古劍新屬斤磨塵埃。殃銷禍散百福並﹐從此直至與鮐。

嵩山東頭伊洛岸﹐勝事不假須穿栽。君當先行我待滿﹐沮溺可繼窮年推。

劉生詩

生名師命其姓劉﹐自少軒輊非常儔。棄家如遺來遠遊﹐東走梁宋及揚州。

遂淩大江極東陬﹐洪濤舂天禹穴幽。越女一笑三年畱﹐南逾橫嶺入炎州。

靑鯨髙磨波山浮﹐怪魅炫耀堆蛟虯。山犭參歡噪猩猩遊﹐毒气爍體黃膏流。

問胡不歸良有由﹐美酒傾水炙肥牛。妖歌慢舞爛不收﹐倒心回腸爲靑眸。

千金邀顧不可酬﹐乃獨遇之盡綢繆。瞥然一餉成十秋﹐昔須未生今白頭。

五管歷徧無賢侯﹐回望萬里還家羞。陽山窮邑惟猿猴﹐手持釣竿遠相投。

我爲羅列陳前修﹐芟蒿斬蓬利鋤耰。天星回環數才周﹐文學穰穰囷倉稠。

車輕禦良馬力優﹐咄哉識路行勿休﹐往取將相酬恩仇。

鄭羣贈簟

蘄州笛竹天下知﹐鄭君所寶尢瑰奇。攜來當晝不得臥﹐一府傳看黃琉璃。

體堅色淨又藏節﹐盡眼凝滑無瑕疵。法曹貧賤眾所易﹐腰腹空大何能爲。

自從五月困暑濕﹐如坐深甑遭蒸炊。手磨袖拂心語口﹐慢膚多汗眞相宜。

日暮歸來獨惆悵﹐有賣直欲傾家資。誰謂故人知我意﹐捲送八尺含風漪。

呼奴掃地鋪未了﹐光彩照耀驚童兒。靑蠅側翅蚤虱避﹐肅肅疑有靑飈吹。

倒身甘寢百疾愈﹐卻願天日恆炎曦。明珠靑玉不足報﹐贈子相好無時衰。

丰陵行

羽衛煌煌一百里﹐曉出都門葬天子。羣臣雜沓馳後先﹐宮官穰穰來不已。

是時新秋七月初﹐金神按節炎气除。淸風飄飄輕雨灑﹐偃蹇旂�捲以舒。

逾梁下阪笳鼓咽﹐山帶嵲遂走玄宮閭。哭聲訇天百鳥噪﹐幽坎晝閉空靈輿。

皇帝孝心深且遠﹐資送禮備無贏餘。設官置衛鎖嬪妓﹐供養朝夕象平居。

臣聞神道尙淸淨﹐三代舊制存諸書。墓藏廟祭不可亂﹐欲言非職知何如。

遊靑龍寺贈崔大補闕

秋灰初吹季月管﹐日出卯南暉景短。友生招我佛寺行﹐正值萬株紅葉滿。

光華閃壁見神鬼﹐赫赫炎官張火傘。然云燒樹大實駢﹐金烏下啄﹝赤貞﹞虯卵。

魂翻眼倒忘處所﹐赤气沖融無間斷。有如流傳上古時﹐九輪照燭乾坤旱。

二三道士席其間﹐靈液屢進頗黎碗。忽驚顏色變韶稚﹐卻信靈仙非怪誕。

桃源迷路竟茫茫﹐棗下悲歌徒纂纂。前年嶺隅鄕思發﹐躑躅成山開不算。

去歲羈帆湘水明﹐霜楓千里隨歸伴。猿呼鼯嘯鷓鴣啼﹐側耳酸腸難濯浣。

思君攜手安能得﹐今者相從敢辭懶。由來鈍呆寡參尋﹐況是儒官飽閒散。

惟君與我同懷抱﹐鋤去陵谷置平坦。年少得途未要忙﹐時淸諫疏尢宜罕。

何人有酒身無事﹐誰家多竹門可款。須知節候卽風寒﹐幸及亭午猶妍暖。

南山逼冬轉淸瘦﹐刻畫圭角出崖窾。當憂復被冰雪埋﹐汲汲來窺誡遲緩。

贈崔立之評事

崔侯文章苦捷敏﹐髙浪駕天輸不盡。曾從關外來上都﹐隨身卷軸車連軫。

朝爲百賦猶鬱怒﹐暮作千詩轉遒緊。搖毫擲簡自不供﹐頃刻靑紅浮海蜃。

才豪气猛易語言﹐往往蛟螭雜螻蚓。知音自古稱難遇﹐世俗乍見那妨哂。

勿嫌法官未登朝﹐猶勝赤尉長趨尹。時命𨿽乖心轉壯﹐技能虛富家逾窘。

念昔塵埃兩相逢﹐爭名齟齬持矛楯。子時專場誇觜矩﹐余始張軍嚴韅靷。

爾來但欲保封疆﹐莫學龐涓怯孫臏。竄逐新歸厭聞鬧﹐齒髮早衰嗟可閔。

頻蒙怨句刺棄遺﹐豈有閒官敢推引。深藏篋笥時一發﹐戢戢已多如束筍。

可憐無益費精神﹐有似黃金擲虛牝。當今聖人求侍從﹐拔擢杞梓收楛菌。

東馬嚴徐已奮飛﹐枚臯卽召窮且忍。復聞王師西討蜀﹐霜風冽冽摧朝菌。

走章馳檄在得賢﹐燕雀紛拏要鷹隼。竊料二途必處一﹐豈比恆人長蠢蠢。

勸君韜養待徵招﹐不用雕琢愁肝腎。墻根菊花好沽酒﹐錢帛縱空衣可準。

暉暉簷日暖且鮮﹐摵摵井梧疏更殞。髙士例須憐曲糵﹐丈夫終莫生畦畛。

能來取醉任喧呼﹐死後賢愚俱泯泯。

送區弘南歸

穆昔南徵軍不歸﹐虫沙猿鶴伏以飛。洶洶洞庭莽翠微﹐九疑鑱天荒是非。

野有象犀水貝璣﹐分散百寶人士稀。我遷於南日周圍﹐來見者眾莫依稀。

爰有區子熒熒暉﹐觀以彜訓或從違。我念前人譬葑菲﹐落以斧引以糸墨徽。

𨿽有不逮驅騑騑﹐或采於薄漁於磯﹐服役不辱言不譏。從我荊州來京畿﹐

離其母妻絕因依。嗟我道不能自肥﹐子𨿽勤苦終何希。王都觀闕雙巍巍﹐

騰踏眾駿事鞍革幾﹐佩服上色紫與緋﹐獨子之節可嗟唏。母附書至妻寄衣﹐

開書拆衣淚痕晞﹐𨿽不敕還情庶幾。朝暮盤羞惻庭闈﹐幽房無人感伊威。

人生此難余可祈﹐子去矣時若發機。蜃沈海底气升霏﹐彩雉野伏朝扇翚。

處子窈窕王所妃﹐苟有令徳隱不腓。況今天子鋪徳威﹐蔽能者誅薦受礻幾。

出送撫背我涕揮﹐行行正直愼脂韋。業成志樹來頎頎﹐我當爲子言天扉。

三星行

我生之辰﹐月宿南斗。牛奮其角﹐箕張其口。牛不見服箱﹐斗不挹酒漿。

箕獨有神靈﹐無時停簸揚。無善名已聞﹐無惡聲已歡。名聲相乘除﹐得少失有餘。

三星各在天﹐什伍東西陳。嗟汝牛與鬥﹐汝獨不能神。

剝啄行

剝剝啄啄﹐有客至門。我不出應﹐客去而瞋。從者語我﹐子胡爲然。

我不厭客﹐困於語言。欲不出納﹐以堙其源。空堂幽幽﹐有稭有莞。

門以兩版﹐叢書於間。窅窅深塹﹐其墉甚完。彼寧可隳﹐此不可幹。

從者語我﹐嗟子誠難。子𨿽云爾﹐其口益蕃。我爲子謀﹐有萬其全﹐

凡今之人﹐急名與官。子不引去﹐與爲波瀾。𨿽不開口﹐𨿽不開關﹐

變化咀嚼﹐有鬼有神。今去不勇﹐其如後艱。我謝再拜﹐汝無復云。

往追不及﹐來不有年。

陸渾山火和皇甫湜用其韻

皇甫補官古賁渾﹐時當玄冬澤幹源。山狂谷很相吐吞﹐風怒不休何軒軒。

擺磨出火以自燔﹐有聲夜中驚莫原。天跳地踔顚乾坤﹐赫赫上照窮崖垠。

截然髙周燒四垣﹐神焦鬼爛無逃門。三光馳隳不復暾。虎熊麋豬逮猴猿﹐

水龍鼉龜魚與黿。鴉鴟雕鷹雉鵠昆鳥﹐火尋炰煨縿孰飛奔。祝融告休酌卑尊。

錯陳齊玫辟華園﹐芙蓉披猖塞鮮繁。千鐘萬鼓咽耳喧﹐攢雜啾嚄沸箎塤。

彤幢絳旃紫纛旛。炎官熱屬朱冠揮﹐髹其肉皮通�臀﹐頹胸垤腹車掀轅。

緹顏靺股豹兩鞬﹐霞車虹靷日轂車番﹐丹蕤糸原蓋緋糸番。紅帷赤幕羅脤月番﹐

﹝亡皿﹞池波風肉陵屯。谷含牙巨壑頗黎盆﹐豆登五山瀛四樽。熙熙釂酬笑語言﹐

雷公擘山海水翻。齒牙嚼嚙舌齶反﹐電光�磹﹝赤貞﹞目�。頊冥收威避玄根﹐

斥棄輿馬背厥孫。縮身潛喘拳肩跟﹐君臣相憐加愛恩。命黑螭偵焚其元﹐

天關悠悠不可援。夢通上帝血面論﹐側身欲進叱於閽。帝賜九河湔涕痕﹐

又詔巫陽反其魂。徐命之前問何冤。火行於冬古所存﹐我如禁之絕其飧。

女丁婦壬傳世婚﹐一朝結仇柰後昆﹐時行當反愼藏蹲。視桃著花可小騫﹐

月及申酉利復怨。助汝五龍從九昆鳥﹐溺厥邑囚之昆侖。皇甫作詩止睡昏﹐

辭誇出眞遂上焚。要余和增怪又煩﹐𨿽欲悔舌不可捫。

和虞部盧四酬翰林錢七赤藤杖歌

赤藤爲杖世未窺﹐臺郎始攜自滇池。滇王掃宮避使者﹐跪進再拜語嗢咿。

繩橋拄過免傾墮﹐性命造次蒙扶持。途經百國皆莫識﹐君臣聚觀逐旌麾。

共傳滇神出水獻﹐赤龍拔須血淋漓。又云義和操火鞭﹐暝到西極睡所遺。

幾重包裹自題署﹐不以珍怪誇荒夷。歸來奉贈同捨子﹐浮光照手欲把疑。

空堂晝眠依片庸戶﹐飛電著壁搜蛟螭。南宮淸深禁闈密﹐唱和有類吹塤箎。

妍辭麗句不可繼﹐見寄聊且慰分司。

感春五首

辛夷髙花最先開﹐靑天露坐始此回。已呼孺人戛鳴瑟﹐更遣稚子傳淸杯。

選壯軍興不爲用﹐坐狂朝論無由陪。如今到死得閒處﹐還有詩賦歌康哉。

洛陽東風幾時來﹐川波岸柳春全回。宮門一鎖不復啟﹐𨿽有九陌無塵埃。

策馬上橋朝日出﹐樓闕赤白正崔嵬。孤吟屢闋莫與和﹐寸恨至短誰能裁。

春田可耕時已催﹐王師北討何當回。放車載艸農事濟﹐戰馬苦饑誰念哉。

蔡州納節舊將死﹐起居諫議聯翩來。朝廷未省有遺策﹐肯不垂意瓶與罍。

前隨杜尹拜表回﹐笑言溢口何歡咍。孔丞別我適臨汝﹐風骨峭峻遺塵埃。

音容不接只隔夜﹐凶訃詎可相尋來。天公髙居鬼神惡﹐欲保性命誠難哉。

辛夷花房忽全開﹐將衰正盛須頻來。淸晨輝輝燭霞日﹐薄暮耿耿和煙埃。

朝明夕暗已足嘆﹐況乃滿地成摧頹。迎繁送謝別有意﹐誰肯畱念少環回。

醉畱東野

昔年因讀李白杜甫詩﹐長恨二人不相從。吾與東野生並世﹐如何復躡二子蹤。

東野不得官﹐白首誇龍鐘。韓子稍姦黠﹐自慚靑蒿倚長松。

低頭拜東野﹐願得終始如馬巨蛩。東野不回頭﹐有如寸筳撞巨鐘。吾願身爲云﹐東野變爲龍。

四方上下逐東野﹐𨿽有離別無由逢。

李花二首

平旦入西園﹐梨花數株若矜誇。旁有一株李﹐顏色慘慘似含嗟。

問之不肯道所以﹐獨繞百匝至日斜。忽憶前時經此樹﹐正見芳意初萌芽。

柰何趁酒不省錄﹐不見玉枝攢霜葩。泫然爲汝下雨淚﹐無由反旆羲和車。

東風來吹不解顏﹐蒼茫夜气生相遮。冰盤夏薦碧實脆﹐斥去不禦慚其花。

當春天地爭奢華﹐洛陽園苑尢紛拏。誰將平地萬堆雪﹐剪刻作此連天花。

日光赤色照未好﹐明月暫入都交加。夜領張徹投盧仝﹐乘雲共至玉皇家。

長姬香禦四羅列﹐縞裙練帨無等差。靜濯明妝有所奉﹐顧我未肯置齒牙。

淸寒瑩骨肝膽醒﹐一生思慮無由邪。

寄盧仝

玉川先生洛城裏﹐破屋數間而已矣。一奴長須不裹頭﹐一婢赤腳老無齒。

辛勤奉養十餘人﹐上有慈親下妻子。先生結髮憎俗徒﹐閉門不出動一紀。

至令鄰僧乞米送﹐僕忝縣尹能不恥。俸錢供給公私余﹐時致薄少助祭祀。

勸參畱守謁大尹﹐言語才及輒掩耳。水北山人得名聲﹐去年去作幕下士。

水南山人又繼往﹐鞍馬僕從塞閭裏。少室山人索價髙﹐兩以諫官徵不起。

彼皆刺口論世事﹐有力未免遭驅使。先生事業不可量﹐惟用法律自繩己。

春秋三傳束髙閣﹐獨抱遺經究終始。往年弄筆嘲同異﹐怪辭驚眾謗不已。

近來自說尋坦途﹐猶上虛空跨綠馬耳。去歲生兒名添丁﹐意令與國充耘耔。

國家丁口連四海﹐豈無農夫親耒耜。先生抱才終大用﹐宰相未許終不仕。

假如不在陳力列﹐立言垂範亦足恃。苗裔當蒙十世宥﹐豈謂貽厥無基阯。

故知忠孝生天性﹐潔身亂倫安足擬。昨晚長須來下狀﹐隔墻惡少惡難似。

每騎屋山下窺闞﹐渾捨驚怕走折趾。憑依婚媾欺官吏﹐不信令行能禁止。

先生受屈未曾語﹐忽此來告良有以。嗟我身爲赤縣令﹐操權不用欲何俟。

立召賊曹呼伍伯﹐盡取鼠輩屍諸市。先生又遣長須來﹐如此處置非所喜。

況又時當長養節﹐都邑未可猛政理。先生固是余所畏﹐度量不敢窺涯涘。

放縱是誰之過歟﹐效尢戮僕愧前史。買羊沽酒謝不敏﹐偶逢明月曜桃李。

先生有意許降臨﹐更遣長須致雙鯉。

酬司馬盧四兄云夫院長望秋作

長安雨洗新秋出﹐極目寒鏡開塵函。終南曉望蹋龍尾﹐倚天更覺靑巉巉。

自知短淺無所補﹐從事久此穿朝衫。歸來得便卽遊覽﹐暫似壯馬脫重銜。

曲江荷花蓋十里﹐江湖生目思莫緘。樂遊下矚無遠近﹐綠槐萍合不可芟。

白首寓居誰借問﹐平地寸步扃雲巖。云夫吾兄有狂气﹐嗜好與俗殊酸鹹。

日來省我不肯去﹐論詩說賦相喃喃。望秋一章已驚絕﹐猶言低抑避謗讒。

若使乘酣騁雄怪﹐造化何以當鐫劖。嗟我小生值彊伴﹐怯膽變勇神明鑑。

馳空跨谷終未悔﹐爲利而止眞貪饞。髙揖羣公謝名譽﹐遠追甫白感至訁咸。

樓頭完月不共宿﹐其柰就缺行攕攕。

誰氏子

非癡非狂誰氏子﹐去入王屋稱道士。白頭老母遮門啼﹐挽斷衫袖畱不止。

翠眉新婦年二十﹐載送還家哭穿市。或云欲學吹鳳笙﹐所慕靈妃媲蕭史。

又云時俗輕尋常﹐力行險怪取貴仕。神仙𨿽然有傳說﹐知者盡知其妄矣。

聖君賢相安可欺﹐乾死窮山竟何俟。嗚呼余心誠豈弟﹐願往教誨究終始。

罰一勸百政之經﹐不從而誅未晚耳。誰其友親能哀憐﹐寫吾此詩持送似。

河南令捨池臺

灌池才盈五六丈﹐築臺不過七八尺。欲將層級壓籬落﹐未許波瀾量斗碩。

規摹𨿽巧何足誇﹐景趣不遠眞可惜。長令人吏遠趨走﹐已有蛙黽助狼籍。

石鼓歌

張生手持石鼓文﹐勸我試作石鼓歌。少陵無人謫仙死﹐才薄將柰石鼓何。

周綱陵遲四海沸﹐宣王憤起揮天戈。大開明堂受朝賀﹐諸侯劍珮鳴相磨。

蒐於岐陽騁雄俊﹐萬里禽獸皆遮羅。鐫功勒成告萬世﹐鑿石作鼓隳嵯峨。

從臣才藝咸第一﹐揀選撰刻畱山阿。雨淋日炙野火燎﹐鬼物守護煩扌爲呵。

公從何處得紙本﹐毫髮盡備無差訛。辭嚴義密讀難曉﹐字體不類隸與科。

年深豈免有缺畫﹐快劍斫斷生蛟鼉。鸞翔鳳翥眾仙下﹐珊瑚碧樹交枝柯。

金繩鐵索鎖紐壯﹐古鼎躍水龍騰梭。陋儒編詩不收入﹐二雅褊迫無委蛇。

孔子西行不到秦﹐掎摭星宿遺羲娥。嗟余好古生苦晚﹐對此涕淚雙滂沱。

憶昔初蒙博士徵﹐其年始攺稱元和。故人從軍在右輔﹐爲我量度掘臼科。

濯冠沐浴告祭酒﹐如此至寶存豈多。氈苞席裹可立致﹐十鼓只載數駱駝。

薦諸太廟比郜鼎﹐光價豈止百倍過。聖恩若許畱太學﹐諸生講解得切磋。

觀經鴻都尙塡咽﹐坐見舉國來奔波。剜苔剔蘚露節角﹐安置妥帖平不頗。

大廈深簷與蓋覆﹐經歷久遠期無佗。中朝大官老於事﹐詎肯感激徒媕婀。

牧童敲火牛礪角﹐誰復著手爲摩挲。日銷月鑠就埋沒﹐六年西顧空吟哦。

羲之俗書逞姿媚﹐數紙尙可博白鵝。繼周八代爭戰罷﹐無人收拾理則那。

方今太平日無事﹐柄任儒術崇丘軻。安能以此上論列﹐願借辯口如懸河。

石鼓之歌止於此﹐嗚呼吾意其蹉跎。

贈劉師服

羨君齒牙牢且潔﹐大肉硬餅如刀截。我今呀豁落者多﹐所存十餘皆兀臬危。

匙鈔爛飯穩送之﹐合口軟嚼如牛口司。妻兒恐我生悵望﹐盤中不飣栗與梨。

只今年才四十五﹐後日懸知漸莽囟。朱顏皓頸訝莫親﹐此外諸餘誰更數。

憶昔太公仕進初﹐口含兩齒無贏餘。虞翻十三比豈少﹐遂自惋恨形於書。

丈夫命存百無害﹐誰能檢點形骸外。巨緡東釣倘可期﹐與子共飽鯨魚鱠。

聽潁師彈琴

暱暱兒女語﹐恩怨相爾汝。劃然變軒昂﹐勇士赴敵場。浮雲柳絮無根蒂﹐

天地闊遠隨飛揚。喧啾百鳥羣﹐忽見孤鳳凰。躋攀分寸不可上﹐失勢一落千丈彊。

嗟余有兩耳﹐未省聽絲簧。自聞潁師彈﹐起坐在一旁。推手遽止之﹐濕衣淚滂滂。

潁乎爾誠能﹐無以冰炭置我腸。

盧郎中云夫寄示送盤穀子詩兩章歌以和之

昔尋李願向盤谷﹐正見髙崖巨壁爭開張。是時新晴天井溢﹐誰把長劍倚太行。

衝風吹破落天外﹐飛雨白日灑洛陽。東蹈燕川食曠野﹐有饋木蕨牙滿筐。

馬頭溪深不可厲﹐借車載過水入箱。平沙綠浪榜方口﹐雁鴨飛起穿垂楊。

窮探極覽頗恣橫﹐物外日月本不忙。歸來辛苦欲誰爲﹐坐令再往之計墮眇芒。

閉門長安三日雪﹐推書撲筆歌慨慷。旁無壯士遣屬和﹐遠憶盧老詩顚狂。

開緘忽睹送歸作﹐字向紙上皆軒昂。又知李侯竟不顧﹐方冬獨入崔嵬藏。

我今進退幾時決﹐十年蠢蠢隨朝行。家請官供不報答﹐無異雀鼠偸太倉。

行抽手版付丞相﹐不待彈劾還耕桑。

月蝕詩效玉川子作

元和庚寅斗插子﹐月十四日三更中。森森萬木夜僵立﹐寒气屓奰頑無風。月形如白盤﹐完完上天東。忽然有物來噉之﹐不知是何虫。如何至神物﹐遭此狼狽凶。星如散沙出﹐攢集爭彊雄。油燈不照席﹐是夕吐焰如長虹。玉川子﹐涕泗下﹐中庭獨行。念此日月者﹐爲天之眼睛。此猶不自保﹐吾道何由行。嘗聞古老言﹐疑是蝦蟆精。徑圓千里納女腹﹐何處

養女百醜形。杷沙腳手鈍﹐誰使女解緣靑冥。黃帝有四目﹐帝舜重其明。今天只兩目﹐何故許食使偏盲。堯呼大水浸十日﹐不惜萬國赤子魚頭生。女於此時若食日﹐𨿽食八九無嚵名。赤龍黑鳥燒口熱﹐翎鬣倒側相搪撐。婪酣大肚遭一飽﹐饑腸徹死無由鳴。後時食月罪當死﹐天羅磕匝何處逃汝形。玉川子立於庭而言曰﹟地行賤臣仝﹐再拜敢告上天公﹩臣有

一寸刃﹐可刳凶蟆腸。無梯可上天﹐天階無由有臣蹤。寄箋東南風﹐天門西北祈風通。丁寧附耳莫漏泄﹐薄命正值飛廉慵。東方靑色龍﹐牙角何呀呀。從官百餘座﹐嚼啜煩官家。月蝕汝不知﹐安用爲龍窟天河。赤鳥司南方﹐尾禿翅觰沙。月蝕於汝頭﹐汝口開呀呀。蝦蟆掠汝兩吻過﹐忍學省事不以汝觜啄蝦蟆。於菟蹲於西﹐旗旄衛參毛沙毛。旣從白帝祠﹐又食於礻昔禮有加。忍令月被惡物食﹐枉於汝口插齒牙。烏龜怯姦﹐怕寒縮頸﹐以殼自遮﹐終令誇娥扶汝出﹐卜師燒錐鉆灼滿板如星羅。此外內外官﹐瑣細不足科。臣請悉掃除﹐愼勿許語令啾嘩。並光全耀歸我月﹐盲眼鏡淨無纖瑕。獘蛙拘送主府官﹐帝箸下腹嘗其皤。依前使兔操杵臼﹐玉階桂樹閒婆娑。嫦娥還宮室﹐太陽有室家。天𨿽髙﹐耳屬地。感臣赤心﹐使臣知意。𨿽無明言﹐潛諭厥旨。有气有形﹐皆吾赤子。𨿽忿大傷﹐忍殺孩稚。還女月明﹐安行於次。盡釋眾罪﹐以蛙磔死。

射訓狐

有鳥夜飛名訓狐﹐矜凶挾狡誇自呼。乘時陰黑止我屋﹐聲勢慷慨非常粗。

安然大喚誰畏忌﹐造作百怪非無須。聚鬼徵妖自朋扇﹐擺掉栱桷頹塈途。

慈母抱兒怕入席﹐那暇更護雞窠雛。我念乾坤徳泰大﹐卵此惡物常勤劬。

縱之豈卽遽有害﹐斗柄行拄西南隅。誰謂停姦計尢劇﹐意欲唐突羲和烏。

侵更歷漏气彌厲﹐何由僥倖休須臾。咨余往謝豈得已﹐候女兩眼張睢盱。

梟驚墮梁蛇走竇﹐一夫斬頸羣雛枯。

短燈檠歌

長檠八尺空自長﹐短檠二尺便且光。黃簾綠幕朱戶閉﹐風露气入秋堂涼。

裁衣寄遠淚眼暗﹐搔頭頻挑移近牀。太學儒生東魯客﹐二十辭家來射策。

夜書細字綴語言﹐兩目眵昏頭雪白。此時提攜當案前﹐看書到曉那能眠。

一朝富貴還自恣﹐長檠髙張照珠翠。吁嗟世事無不然﹐墻角君看短檠棄。

華山女

街東街西講佛經﹐撞鐘吹螺鬧宮庭。廣張罪福資誘脇﹐聽眾狎恰排浮萍。

黃衣道士亦講說﹐座下寥落如明星。華山女兒家奉道﹐欲驅異教歸仙靈。

洗妝拭面著冠帔﹐白咽紅頰長眉靑。遂來升座講眞訣﹐觀門不許人開扃。

不知誰人暗相報﹐訇然振動如雷霆。掃除眾寺人迹絕﹐驊驑塞路連輜車並。

觀中人滿坐觀外﹐後至無地無由聽。抽釵脫釧解環佩﹐堆金疊玉光靑熒。

天門貴人傳詔召﹐六宮願識師顏形。玉皇頷首許歸去﹐乘龍駕鶴來靑冥。

豪家少年豈知道﹐來繞百匝腳不停。雲窗霧閣事慌惚﹐重重翠幔深金屏。

仙梯難攀俗緣重﹐浪憑靑鳥通丁寧。

雪後寄崔二十六丞公

藍田十月雪塞關﹐我與南望愁羣山。攢天嵬嵬凍相映﹐君乃寄命於其間。

秩卑俸薄食口眾﹐豈有酒食開容顏。殿前羣公賜食罷﹐驊驑蹋路驕且閒。

稱多量少鑑裁密﹐豈念幽桂遺榛菅。幾欲犯嚴出薦口﹐气象硉兀未可攀。

歸來殞涕掩關臥﹐心之紛亂誰能刪。詩翁憔悴屬斤荒棘﹐淸玉刻佩聯玦環。

腦脂遮眼臥壯士﹐大弨掛壁無由彎。乾坤惠施萬物遂﹐獨於數子懷偏慳。

朝欷暮唶不可解﹐我心安得如石頑。

送僧澄觀

浮屠西來何施爲﹐擾擾四海爭奔馳。構樓架閣切星漢﹐誇雄鬥麗止者誰。

僧伽後出淮泗上﹐勢到眾佛尢恢奇。越商胡賈脫身罪﹐珪璧滿船寧計資。

淸淮無波平如席﹐欄柱傾扶半天赤。火燒水轉掃地空﹐突兀便髙三百尺。

影沈潭底龍驚遁﹐當晝無雲跨虛碧。借問經營本何人﹐道人澄觀名籍籍。

愈昔從軍大梁下﹐往來滿屋賢豪者。皆言澄觀𨿽僧徒﹐公才吏用當今無。

後從徐州辟書至﹐紛紛過客何由記。人言澄觀乃詩人﹐一座競吟詩句新。

向風長嘆不可見﹐我欲收斂加冠巾。洛陽窮秋厭窮獨﹐丁丁啄門疑啄木。

有僧來訪呼使前﹐伏犀插腦髙頰權。惜哉已老無所及﹐坐睨神骨空潸然。

臨淮太守初到郡﹐遠遣州民送音問。好奇賞俊直難逢﹐去去爲致思從容。

奉酬盧給事云夫四兄曲江荷花行見寄

並呈上錢七兄閣老張十八助教

曲江千頃秋波淨﹐平鋪紅雲蓋明鏡。大明宮中給事歸﹐走馬來看立不正。

遺我明珠九十六﹐寒光映骨睡驪目。我今官閒得婆娑﹐問言何處芙蓉多。

撐舟昆明度云錦﹐腳敲兩舷叫吳歌。太白山髙三百里﹐負雪崔嵬插花裏。

玉山前卻不復來﹐曲江汀瀅水平杯。我時相思不覺一回首﹐天門九扇相當開。

上界眞人足官府﹐豈如散仙鞭笞鸞鳳終日相追陪。

記夢

夜夢神官與我言﹐羅縷道妙角與根。挈攜陬維口瀾翻﹐百二十刻須臾間。

我聽其言未云足﹐捨我先度橫山腹。我徒三人共追之﹐一人前度安不危。

我亦平行蹋喬亢虛亢﹐神完骨�腳不掉。側身上視溪谷盲﹐杖撞玉版聲彭舟光。

神官見我開顏笑﹐前對一人壯非少。石壇坡陀可坐臥﹐我手承頦肘拄座。

隆樓傑閣磊嵬髙﹐天風飄飄吹我過。壯非少者哦七言﹐六字常語一字難。

我以指撮白玉丹﹐行且咀噍行詰盤。口前截斷第二句﹐綽虐顧我顏不歡。

乃知仙人未賢聖﹐護短憑愚邀我敬。我能屈曲自世間﹐安能從女巢神山。

白香山七古上五十首

序曰﹕凡九千二百五十二言﹐斷爲五十篇﹐篇無定句﹐句無定字﹐系於意﹐不系於文。首句標其目﹐卒句顯其志﹐《詩》三百之意也。其辭質而徑﹐欲見之者易諭也﹔其言直而切﹐欲聞之者深誡也﹔其事覈而實﹐使采之者傳信也﹔其體順而肆﹐可以播於樂章歌曲也。總而言之﹐爲君爲臣爲民爲物爲事而作﹐不爲文而作也。

七徳舞

美撥亂陳王業也。

七徳舞﹐七徳歌﹐傳自武徳至元和。元和小臣自居易﹐觀舞聽歌知樂意﹐

樂終稽首陳其事﹐太宗十八舉義兵。白旄黃鉞定兩京﹐擒充戮竇四海淸。

二十有四功業成﹐二十有九卽帝位。三十有五致太平﹐功成理定何神速。

速在推心置人腹﹐亡卒遺骸散帛收。饑人賣子分金贖﹐魏徵夢見天子泣。

張謹哀聞辰日哭﹐怨女三千放出宮。死囚四百來歸獄﹐剪須燒藥賜功臣。

李責力嗚咽思殺身。含血吮瘡撫戰士﹐思摩奮呼乞效死。不獨善戰善乘時﹐

以心感人人心歸。爾來一百九十載﹐天下至今歌舞之。歌七徳﹐舞七徳﹐

聖人有作垂無極。豈徒耀神武﹐豈徒誇聖文﹐太宗意在陳王業﹐王業艱難示子孫。

法曲

美列聖正華聲也。

法曲法曲歌大定﹐積徳重熙有餘慶。永徽之人舞而詠﹐法曲法曲舞霓裳。

政和世理音洋洋﹐開元之人樂且康。法曲法曲歌堂堂﹐堂堂之慶垂無疆。

中宗肅宗復鴻業﹐唐祚中興萬萬葉。法曲法曲雜夷歌﹐夷聲邪亂華聲和。

以亂幹和天寶末﹐明年胡塵犯宮闕。乃知法曲本華風﹐苟能審音與政通。

一從胡曲相參錯﹐不辧興衰與哀樂。願求牙曠正華音﹐不令夷夏相交侵。

二王后

明祖宗之意也。

二王后﹐彼何人﹐介公酅公爲國賓﹐周武隋文之子孫。古人有言天下者﹐

非是一人之天下。周亡天下傳於隋﹐隋人失之唐得之。唐興十葉歲二百﹐

介公酅公世爲客。明堂太廟朝享時﹐引居賓位備威儀。備威儀﹐助郊祭﹐

髙祖太宗之遺制。不獨興滅國﹐不獨繼絕世﹟欲令嗣位守文君﹐亡國子孫取爲戒。

海漫漫

戒求仙也。

海漫漫﹐直下無底旁無邊。雲濤煙浪最深處﹐人傳中有三神山。

山上多生不死藥﹐服之羽化爲天仙。秦皇漢武信此語﹐方士年年采藥去。

蓬萊今古但聞名﹐煙水茫茫無覓處。海漫漫﹐風浩浩﹐眼穿不見蓬萊島。

不見蓬萊不敢歸﹐童男丱女舟中老。徐福文成多誑誕﹐上元太一虛祈禱。

君看驪山頂上茂陵頭﹐畢竟悲風吹蔓艸。何況玄元聖祖五千言﹐不言藥﹐不言仙﹐

不言白日升靑天。

立部伎

刺雅樂之替也。

立部伎﹐鼓笛喧。雙舞劍﹐跳七丸。裊巨索﹐掉長竿﹐太常部伎有等級。

堂上者坐堂下立﹐堂上坐部聲歌淸。堂下立部鼓笛鳴﹐笙歌一曲眾側耳。

鼓笛萬曲無人聽。立部賤﹐坐部貴。坐部退爲立部伎﹐擊鼓吹笛和雜戲。

立部又退何所任﹐始就樂懸操雅音。雅音替壞一至此﹐長令爾輩調宮徵。

圓丘后土郊祀時﹐言將此樂感神祇。欲望鳳來百獸舞﹐何異北轅將適楚。

工師愚賤安足云﹐太常三卿爾何人。

華原磬

刺樂工非其人也。

華原磬﹐華原磬﹐古人不聽今人聽。泗濱石﹐泗濱石﹐今人不擊古人擊。

今人古人何不同﹐用之舍之由樂工。樂工𨿽在耳如壁﹐不分淸濁卽爲聾。

梨園弟子調律呂﹐知有新聲不如古。古稱浮磬出泗濱﹐立辯致死聲感人。

宮懸一聽華原石﹐君心遂亡封疆臣。果然胡寇從燕起﹐武臣少肯封疆死。

始知樂與時政通﹐豈聽鏗鏘而已矣。磬襄入海去不歸﹐長安市兒爲樂師。

華原磬與泗濱石﹐淸濁兩音誰得知。

上陽人

湣怨曠也。

上陽人﹐上陽人﹐紅顏暗老白髮新。綠衣監使守宮門﹐一閉上陽多少春。

玄宗末歲初選入﹐入時十六今六十。同時采擇百餘人﹐零落年深殘此身。

憶昔吞悲別親族﹐扶入車中不教哭。皆云入內便承恩﹐臉似芙蓉胸似玉。

未容君王得見面﹐已被楊妃遙側目。妒令潛配上陽宮﹐一生遂向空房宿。

宿空房﹐秋夜長﹐夜長無寐天不明。耿耿殘燈背壁影﹐蕭蕭暗雨打窗聲。

春日遲﹐日遲獨坐天難暮。宮鶯百轉愁厭聞﹐梁燕雙棲老休妒。

鶯歸夜去長悄然﹐春往秋來不計年。惟向深宮望明月﹐東西四五百回圓。

今日宮中年最老﹐大家遙賜尙書號。小頭鞋履窄衣裳﹐靑黛點眉眉細長。

外人不見見應笑﹐天寶末年時世妝。上陽人﹐苦最多。少亦苦﹐老亦苦﹐

少苦老苦兩如何。君不見昔時呂向美人賦﹐又不見今日上陽宮人白髮歌。

胡旋女

戒近習也。

胡旋女﹐胡旋女﹐心應弦﹐手應鼓。弦歌一聲雙袖舉﹐回雪飄�轉蓬舞。

左旋右轉不知疲﹐千匝萬周無已時。人間物類無可比﹐奔車輪緩旋風遲。

曲終再拜謝天子﹐天子爲之微啟齒。胡旋女﹐出康居﹐徒勞東來萬里餘。

中原自有胡旋者。斗妙爭能爾不如﹐天寶季年時欲變。臣妾人人學圓轉﹐

中有太眞外祿山。二人最道能胡旋﹐梨花園中冊作妃。金雞障下養爲兒﹐

祿山胡旋迷君眼。兵過黃河疑未反﹐貴妃胡旋感君心。死棄馬嵬念更深﹐

從玆地軸天維轉。五十年來制不禁﹐胡旋女。莫空舞。數唱此歌悟明主﹐

折臂翁

戒邊功也。

新丰老翁八十八﹐頭鬢眉須皆似雪。玄孫扶向店前行﹐左臂憑肩右臂折。

問翁臂折來幾年﹐兼問致折何因緣。翁云貫屬新丰縣﹐生逢聖代無徵戰。

慣聽梨園歌管聲﹐不識旗槍與弓箭。無何天寶大徵兵﹐戶有三丁點一丁。

點得驅將何處去﹐五月萬里雲南行。聞道雲南有瀘水﹐椒花落時瘴煙起。

大軍徒涉水如湯﹐未過十人二三死。村南村北哭聲哀﹐兒別耶娘夫別妻。

皆云前後徵蠻者﹐千萬人行無一回。是時翁年二十四﹐兵部牒中有名字。

夜深不敢使人知﹐偸將大石捶折臂。張弓簸旗俱不堪﹐從玆使免徵雲南。

骨碎筋傷非不苦﹐且圖揀退歸鄕土。此臂折來六十年﹐一肢𨿽廢一身全。

至今風雨陰寒夜﹐直到天明痛不眠。痛不眠﹐終不悔﹐且喜老身今獨在。

不然當時瀘水頭﹐身死魂孤骨不收。應作雲南望鄕鬼﹐萬人冢上哭呦呦。

老人言﹐君聽取。君不聞﹐開元宰相宋開府﹐不賞邊功防黷武。又不聞﹐

天寶宰相楊國忠﹐欲求恩幸立邊功。邊功未立生民怨﹐請問新丰折臂翁。

太行路

借夫婦以諷君臣之不終也。

太行之路能摧車﹐若比君心是坦途。巫峽之水能覆舟﹐若比君心是安流。

君心好惡苦不常﹐好生毛羽惡生瘡。與君結髮未五載﹐豈期牛女爲參商。

古稱色衰相棄背﹐當時美人猶怨悔。何況如今鸞鏡中﹐妾顏未攺君心攺。

爲君薰衣裳﹐君聞蘭麝不馨香。爲君盛容飾﹐君看珠翠無顏色。行路難﹐

難重陳。人生莫作婦人身﹐百年苦樂由他人。行路難﹐難於山﹐險於水。

不獨人家夫與妻﹐近代君臣亦如此。君不見﹐左納言﹐右納史﹐朝承恩﹐暮賜死。

行路難﹐不在水﹐不在山﹐只在人情反覆間。

司天臺

引古以儆今也。

司天臺﹐仰觀俯察天人際。羲和死來職事廢﹐官不求賢空取藝。

昔聞西漢元成間﹐下陵上替謫見天。北辰微暗少光色﹐四星煌煌如火赤。

耀芒動角射三臺﹐上臺半滅中臺坼。是時非無太史官﹐眼見心知不敢言。

明朝趨入明光殿﹐惟奏慶雲壽星見。天文時變兩如斯﹐九重天子不得知﹐

安用臺髙百尺爲。

捕蝗

刺長吏也。

捕蝗捕蝗誰家子﹐天熱日長饑欲死。興元兵久傷陰陽﹐和气蠱蠹化爲蝗。

始至兩河及三輔﹐薦食如蠶飛似雨。雨飛蠶食千里間﹐不見靑苗空赤土。

河南長吏言憂農﹐課人晝夜捕蝗虫。是時粟鬥錢三百﹐蝗虫之價與粟同。

捕蝗捕蝗竟何利﹐徒使饑民重勞費。一蝗𨿽死百蝗來﹐豈將人力競天災。

我聞古之良吏有善政﹐以政驅蝗蝗出境。又聞貞觀之初道欲昌﹐文皇仰天吞一蝗。

一人有慶兆民賴﹐是歲𨿽蝗不爲害。

昆明春

思王澤之廣被也。

昆明春﹐昆明春﹐春池岸古春流新。影浸南山靑滉漾﹐波沈西日紅砊淪。

往年因旱靈池竭﹐龜尾曳塗魚煦沫。詔開八水注恩波﹐千介萬鱗同日活。

今來淨淥水照天﹐遊魚鮁鮁蓮田田。洲香杜若抽心短﹐沙暖鴛鴦鋪翅眠。

動植飛沈性皆遂﹐皇澤如春無不被。漁者仍丰网罟資﹐貧人又獲菇蒲利。

詔以昆明近帝城﹐官家不得收其徵。菇蒲無租魚無稅﹐近水之人感君惠。

感君惠﹐獨何人﹐吾聞率土皆王民﹐遠民何疏近何親。願推此惠及天下﹐

無遠無近同欣欣。吳興山中罷榷茗﹐鄱陽坑裏休稅銀。天涯地角無禁利﹐

熙熙同似昆明春。

城鹽州

美聖謨而誚邊將也。

城鹽州﹐城鹽州﹐城在五原原上頭。蕃東節度缽闡布﹐忽見新城當要路。

金鳥飛傳贊普聞﹐建牙傳箭集羣臣。君臣赭面有憂色﹐皆言勿謂唐無人。

自築鹽州十餘載﹐左衽氈裘不犯塞。晝牧牛羊夜捉生﹐長去新城百里外。

諸邊急警勞戍人﹐惟此一道無煙塵。靈夏潛安誰復辯﹐秦原暗通何處見。

鄜州驛路好馬來﹐長安藥肆黃蓍賤。城鹽州﹐鹽州未城天子憂。

徳宗按圖自定計﹐非關將略與廟謀。吾聞髙宗中宗世﹐北虜猖狂最難制。

韓公創築受降城﹐三城鼎峙屯漢兵。東西亙絕數千里﹐耳冷不聞胡馬聲。

如今邊將非無策﹐心笑韓公築城壁。相看養寇爲身謀﹐各握彊兵固恩澤。

願分今日邊將恩﹐褒贈韓公封子孫。誰能將此鹽州曲﹐翻作歌詞聞至尊。

道州民

美賢臣遇明主也。

道州民﹐多侏儒﹐長者不過三尺餘。市作矮奴年進奉﹐號爲道州任土貢。

任土貢﹐寧若斯﹐不聞使人生別離﹐老翁哭孫母哭兒。一自陽城來守郡﹐

不進矮奴頻詔問。城云臣按六典書﹐任土貢有不貢無。道州水土所生者﹐

只有矮民無矮奴。吾君感悟璽書下﹐歲貢矮奴宜悉罷。道州民﹐老者幼者何欣欣。

父兄子弟始相保﹐從此得作良人身。道州民﹐民到於今受其賜﹐欲說使君先下淚。

仍恐兒孫忘使君﹐生男多以陽爲字。

馴犀

感爲政之難終也。

馴犀馴犀通天犀﹐軀貌駭人角駭雞。海蠻聞有明天子﹐驅犀乘傳來萬里。

一朝得謁大明宮﹐歡呼拜舞自論功。五年馴養始堪獻﹐六譯語言方得通。

上嘉人獸俱來遠﹐蠻館四方犀入苑。飠未以瑤芻鎖以金﹐故鄕迢遞君門深。

海鳥不知鐘鼓樂﹐池魚空結江湖心。馴犀生處南方熱﹐秋無白露冬無雪。

一入上林三四年﹐又逢今歲苦寒月。飲冰臥霰苦踡跼﹐角骨凍傷鱗甲縮。

馴犀死﹐蠻兒啼﹐向闕再拜顏色低。奏乞生歸本國去﹐恐身凍死似馴犀。

君不見﹐建中初﹐馴象生還放林邑。君不見﹐貞元末﹐馴犀凍死蠻兒泣。

所嗟建中異貞元﹐象生犀死何足言。

五弦彈

惡鄭之奪雅也。

五弦彈﹐五弦彈﹐聽者傾耳心寥寥。趙璧知君入骨愛﹐五弦一一爲君調。

第一第二弦索索﹐秋風拂松疏韻落。第三第四弦泠泠﹐夜鶴憶子籠中鳴。

第五弦聲最掩抑﹐隴水凍咽流不得。五弦並奏君試聽﹐淒淒切切復錚錚。

鐵擊珊瑚一兩曲﹐冰寫玉盤千萬聲。鐵聲殺﹐冰聲寒。殺身入耳膚血慘﹐

寒气中人肌骨酸。曲終聲盡欲半日﹐四座相對愁無言。座中有一遠方士﹐

喞喞咨咨聲不已。自嘆今朝初得聞﹐始知孤負平生耳。惟憂趙璧白髮生﹐

老死人間無此聲。遠方士﹐耳聽五弦信爲美﹐吾聞正始之音不如是。

正始之音其若何﹐朱弦疏越淸廟歌。一彈一唱再三嘆﹐曲淡節稀聲不多。

融融曳曳召元气﹐聽之不覺心平和。人情重今多賤古﹐古琴有弦人不撫。

更從趙璧藝成來﹐二十五弦不如五。

蠻子朝

刺將驕而相備位也。

蠻子朝﹐泛皮船兮渡繩橋﹐來自巂州道路遙。入界先經蜀川過﹐蜀將收功先表賀。

臣聞雲南六詔蠻﹐東連爿羊爿可西接蕃。六詔星居初瑣碎﹐合爲一詔漸彊大。

開元皇帝𨿽聖神﹐惟蠻倔彊不來賓。鮮於仲通六萬卒﹐徵蠻一陣全軍沒。

至今西洱河岸邊﹐箭孔刀痕滿枯骨。誰知今日慕華風﹐不勞一人蠻自通。

誠由陛下休明徳﹐亦賴微臣誘諭功。徳宗省表知如此﹐笑令中使迎蠻子。

蠻子道從者誰何﹐摩挲俗羽雙隈伽。淸平官持赤藤杖﹐大將軍系金呿嗟。

異牟尋男尋閣勸﹐特敕召對延英殿。上心貴在懷遠蠻﹐引臨玉座近天顏。

冕旒不垂親勞倈﹐賜衣賜食移時對。移時對﹐不可得﹐大臣相看有羨色。

可憐宰相拖紫佩金章﹐朝日惟聞對一刻。

驃國樂

欲王化之先邇後遠也。

驃國樂﹐驃國樂﹐出自大海西南角。雍羌之子舒難�﹐來獻南音奉正朔。

徳宗立杖禦紫庭﹐黃主纊不塞爲爾聽。玉螺一吹椎髻聳﹐銅鼓一擊文身踴。

珠纓炫轉星宿搖﹐花鬘抖擻龍蛇動。曲終王子啟聖人﹐臣父願爲唐外臣。

左右歡呼何翕習﹐至尊徳廣之所及。須臾百辟詣閣門﹐俯伏拜表賀至尊。

伏見驃人獻新樂﹐請書國史傳子孫。時有擊壤老農父﹐暗測君心閒獨語。

聞君政化甚聖明﹐欲感人心致太平。感人在近不在遠﹐太平由實非由聲。

觀身理國國可濟﹐君如心兮民如體。體生疾苦心慘淒﹐民得和平君愷悌。

貞元之民若未安﹐驃樂𨿽聞君不歡。貞元之民苟無病﹐驃樂不來君亦聖。

驃樂驃樂徒喧喧﹐不如聞此芻蕘言。

縛戎人

達窮民之情也。

縛戎人﹐縛戎人﹐耳穿面破驅入秦。天子矜憐不忍殺﹐詔徙東南吳與越。

黃衣小使錄姓名﹐領出長安乘遞行。身被金瘡面多瘠﹐扶病徒行日一驛。

朝飧饑渴費杯盤﹐夜臥腥臊污牀席。忽逢江水憶交河﹐垂手齊聲嗚咽歌。

其中一虜語諸虜﹐爾苦非多我苦多。同伴行人因借問﹐欲說喉中气憤憤。

自云鄕管本涼原﹐大歷年中沒落蕃。一落蕃中四十載﹐身著皮裘系毛帶。

惟許正朝服漢儀﹐斂衣整巾潛淚垂。誓心密定歸鄕計﹐不使蕃中妻子知。

暗思幸有殘筋骨﹐更恐年衰歸不得。蕃侯嚴兵鳥不飛﹐脫身冒死奔逃歸。

晝伏宵行經大漠﹐云陰月黑風沙惡。驚藏靑冢寒艸疏﹐偸度黃河夜冰薄。

忽聞漢軍鼙鼓聲﹐路旁走出再拜迎。遊騎不聽能漢語﹐將軍遂縛作蕃生。

配向江南卑濕地﹐定無存卹空防備。念此吞生仰訴天﹐若爲辛苦度殘年。

涼原鄕井不得見﹐胡地妻兒虛棄捐。沒蕃被囚思漢土﹐歸漢被劫爲蕃虜。

早知如此悔歸來﹐兩地寧如一處苦。縛戎人﹐戎人之中我苦辛。

自古此冤應未有﹐漢心漢語吐蕃身。

驪宮髙

美天子重惜人之財力也。

髙髙驪山上有宮﹐朱樓紫殿三四重。遲遲兮春日﹐玉甃暖兮溫泉溢。

嫋嫋兮秋風﹐山蟬鳴兮宮樹紅。翠華不來兮歲月久﹐墻有衣兮瓦有松。

吾君在位已五載﹐何不一幸於其中。西去都門幾多地﹐吾君不遊有深意。

一人出兮不容易﹐六宮從兮百司備。八十一車千萬騎﹐朝有宴飫暮有賜。

中人之產數百家﹐未足充君一日費。吾君休己人不知﹐不自逸兮不自嬉。

吾君愛人人不識﹐不傷財兮不傷力。驪宮髙兮髙入云﹐君之來兮爲一身﹐

君之不來兮爲萬人。

百煉鏡

辧皇王鑑也。

百煉鏡﹐溶範非常規﹐日辰置處靈且奇﹐江心波上舟中鑄﹐五月五日日午時。

瓊粉金膏磨瑩已﹐化爲一月秋潭水。鏡成將獻蓬萊宮﹐揚州長吏手自封。

人間臣妾不合照﹐背有九五飛天龍。人人呼爲天子鏡﹐我有一言聞太宗。

太宗常以人爲鏡﹐鑑古鑑今不鑑容。四海安危居掌內﹐百王治亂懸心中。

乃知天子別有鏡﹐不是揚州百煉銅。

靑石

激忠烈也。

靑石出自藍田山﹐兼車運載來長安。工人磨琢欲何用﹐石不能言我代言。

不願作人家墓前神道碣﹐墳土未干名已滅。

不願作官家道旁徳政碑﹐不鐫實錄鐫虛辭。願爲段氏顏氏碑﹐雕鏤太尉與太師。

刻此兩片堅貞質﹐狀彼二人忠烈姿。義心如石屹不轉﹐死節如石確不移。

如觀奮擊朱泚日﹐似見叱呵希烈時。各於其上題名碊﹐一置髙山一沈水。

陵谷𨿽遷碑獨存﹐骨化爲塵名不死。長使不忠不烈臣﹐觀碑攺節慕爲人。

慕爲人﹐勸事君。

兩朱閣

刺佛寺�多也。

兩朱閣﹐南北相對起。借問何人家﹐貞元雙帝子。

帝子吹簫雙得仙﹐五雲飄飄飛上天。第宅亭臺不將去﹐化爲佛寺在人間。

妝閣妓樓何寂靜﹐柳似舞腰池似鏡。花落黃昏悄悄時﹐不聞鼓吹聞鐘磬。

寺門敕榜金字書﹐尼院佛庭寬有餘。靑苔明月多閒地﹐比屋齊民無處居。

憶昨平陽宅初置﹐吞並平人幾家地。仙去雙雙作梵宮﹐漸恐人家盡爲寺。

西涼伎

刺封疆之臣也。

西涼伎﹐假面胡人假獅子。刻木爲頭絲作尾﹐金鍍眼睛銀帖齒。

奮迅毛衣擺雙耳﹐如從流沙來萬里。紫髯深目兩胡兒﹐鼓舞跳梁前致辭。

應似涼州未陷日﹐安西都護進來時。須臾云得新消息﹐安西路絕歸不得。

泣向獅子涕雙垂﹐涼州陷沒知不知。獅子回頭向西望﹐哀吼一聲觀者悲。

貞元邊將愛此曲﹐醉坐笑看看不足。享賓犒士宴監軍﹐獅子胡兒長在目。

有一徵夫年七十﹐見弄涼州低面泣。泣罷僉欠手白將軍﹐主憂臣辱昔所聞。

自從天寶兵戈起﹐犬戎日夜吞西鄙。涼州陷來四十年﹐河隴侵將七千里。

平時安西萬里疆﹐今日邊防在鳳翔。緣邊空屯十萬卒﹐飽食溫衣閒過日。

遺民腸斷在涼州﹐將卒相看無意收。天子每思常痛惜﹐將軍欲說合慚羞。

柰何仍看西涼伎﹐取笑資歡無所愧。縱無智力未能收﹐忍取西涼弄爲戲。

八駿圖

誡奇物﹑懲佚遊也。

穆王八駿天馬駒﹐後人愛之寫爲圖。背如龍兮頸如象﹐骨竦筋髙脂肉壯。

日行萬里疾如飛﹐穆王獨乘何所之。四荒八極踏欲徧﹐三十二蹄無歇時。

屬車軸折趁不及﹐黃屋艸生棄若遺。瑤池西赴王母宴﹐七廟經年不親薦。

璧臺南與盛姬遊﹐明堂不復朝諸侯。白雲黃竹歌聲動﹐一人荒樂萬人愁。

周從后稷至文武﹐積徳累功世勤苦。豈知才及五代孫﹐心輕王業如灰土。

由來尢物不在大﹐能蕩君心卽爲害。文帝卻之不肯乘﹐千里馬去漢道興。

穆王得之不爲戒﹐八駿駒來周室壞。至今此物世稱珍﹐不知房星之精下爲怪。

八駿圖﹐君莫愛。

澗底松

念寒雋也。

有松百尺大十圍﹐生在澗底寒且卑。澗深山險人路絕﹐老死不逢工度之。

天子明堂欠梁木﹐此求彼有兩不知。誰諭蒼蒼造物意﹐但與之才不與地。

金張世祿黃憲賢﹐牛衣寒賤貂蟬貴。貂蟬與牛衣﹐髙下𨿽有殊。

髙者未必賢﹐下者未必愚。君不見﹐沈沈海底生珊瑚﹐歷歷天上種白楡。

牡丹芳

美天子之憂農也。

牡丹芳﹐牡丹芳﹐黃金蕊綻紅玉房。千片赤英霞爛爛﹐百枝絳焰燈煌煌。

照地初開錦繡段﹐當風不結蘭麝囊。仙人琪樹白無色﹐王母桃花小不香。

宿露輕盈泛紫艷﹐朝陽照耀生紅光。紅紫二色間深淺﹐向背萬態隨低昂。

映葉多情隱羞面﹐臥叢無力含醉妝。低嬌笑容疑掩口﹐凝思怨人如斷腸。

穠姿貴彩信奇絕﹐雜卉亂花無比方。石竹金錢何細碎﹐芙蓉芍藥苦尋常。

遂使王公與卿相﹐遊花冠蓋日相望。庳車軟輿貴公主﹐香衫細馬豪家郎。

衛公宅靜閉東院﹐西明寺深開北廊。戲蝶雙舞看人久﹐殘鶯一聲春日長。

共愁日照芳難駐﹐仍張帷幕垂陰涼。花開花落二十日﹐一城之人皆若狂。

三代以還文勝質﹐人心重華不重實。重華直至牡丹芳﹐其來有漸非今日。

元和天子憂農桑﹐卹下動天天降祥。去歲嘉禾生九穗﹐田中寂寞無人至。

今年瑞麥分兩歧﹐君心獨喜無人知。無人知﹐可嘆息。我願暫求造化力﹐

減卻牡丹妖艷色。少回卿士愛花心﹐同似吾君憂稼穡。

紅綫毯

憂蠶桑之費也。

紅綫毯﹐擇繭繰絲淸水煮﹐練絲練綫紅藍染。染爲紅綫紅於花﹐織作披香殿上毯。

披香殿廣十丈餘﹐紅綫織成可殿鋪。彩絲茸茸香拂拂﹐綫軟花虛不勝物。

美人蹋上歌舞來﹐羅襪繡鞋隨步沒。太原毯澀毳縷硬﹐蜀都褥薄錦花冷。

不如此毯溫且柔﹐年年十月來宣州。宣州太守加樣織﹐自謂爲臣能竭力。

百夫同擔進宮中﹐綫厚絲多捲不得。宣州太守知不知﹐一丈毯用千兩絲。

地不知寒人要暖﹐少奪人衣作地衣。

杜陵叟

傷農夫之困也。

杜陵叟﹐杜陵居。歲種薄田一頃余。三月無雨旱風起﹐麥苗不秀多黃死。

九月降霜秋早寒﹐禾穗未熟皆靑幹。長吏明知不申破﹐急斂暴徵求考課。

典桑賣地納官租﹐明年衣食將何如。

剝我身上帛﹐奪我口中粟﹐虐人害物卽豺狼﹐何必鉤爪鋸牙食人肉。

不知何人奏皇帝﹐帝心惻隱知人獘。白麻紙上書徳音﹐京畿盡放今年稅。

昨日裏胥方到門﹐手持尺牒榜鄕村。十家租稅九家畢﹐虛受吾君蠲免恩。

繚綾

念女工之勞也。

繚綾繚綾何所似﹐不似羅綃與紈綺。應似天臺山上明月前﹐四十五尺瀑布泉。

中有文章又奇絕﹐地鋪白煙花簇雪。織者何人衣者誰﹐越溪寒女漢宮姬。

去年中使宣口敕﹐天上取樣人間織。織爲云外秋雁行﹐染作江南春水色。

廣裁衫袖長制裙﹐金斗熨波刀剪紋。異彩奇文相隱映﹐轉側看花花不定。

昭陽舞人恩正深﹐春衣一對直千金。汗沾粉污不再著﹐曳土踏泥無惜心。

繚綾織成費功績﹐莫比尋常繒與帛。絲細繰多女手疼﹐紮紮千聲不盈尺。

昭陽殿裏歌舞人﹐若見織時應也惜。

賣炭翁

苦宮市也。

賣炭翁﹐伐薪燒炭南山中。滿面塵灰煙火色﹐兩鬢蒼蒼十指黑。

賣炭得錢何所營﹐身上衣裳口中食。可憐身上衣正單﹐心憂炭賤願天寒。

夜來城外一尺雪﹐曉駕炭車碾冰轍。牛困人饑日已髙﹐市南門外泥中歇。

兩騎翩翩來是誰﹐黃衣使者白衫兒。手把文書口稱敕﹐回車叱牛牽向北。

一車炭重千餘斤﹐宮使驅將惜不得。半匹紅紗一丈綾﹐系向牛頭充炭直。

母別子

刺新間舊也。

母別子﹐子別母﹐白日無光哭聲苦。關西驃騎大將軍。去年破虜新策勛。﹩﹩﹟

敕賜金錢二百萬﹐洛陽迎得如花人。新人迎來舊人棄﹐掌上蓮花眼中刺。

迎新棄舊未足悲﹐悲在君家畱兩兒。一始扶行一初坐﹐坐啼行哭牽人衣。

以汝夫婦新嬿婉﹐使我母子生別離。不如林中烏與鵲﹐母不失雛雄伴雌。

應似園中桃李樹﹐花落隨風子住枝。新人新人聽我語﹐洛陽無限紅樓女。

但願將軍重立功﹐更有新人勝於汝。

陰山道

疾貪虜也。

陰山道﹐陰山道﹐紇邏惇肥水泉好。每至戎人送馬時﹐道傍千里無纖艸。

艸盡泉枯馬病羸﹐飛龍但印骨與皮。五十匹縑易一匹﹐縑去馬來無了日。

養無所用去非宜﹐每歲死傷十六七。縑絲不足女工苦﹐疏織短截充匹數。

藕絲蛛网三丈餘﹐回鶻訴稱無用處。咸安公主號可惇﹐遠爲可汗頻奏論。

元和二年下新敕﹐內出金帛酬馬直。仍詔江淮馬價縑﹐從此不令疏短織。

合羅將軍呼萬歲﹐捧授金銀與縑彩。誰知黠虜啟貪心﹐明年馬多來一倍。

縑漸好﹐馬漸多﹐陰山虜﹐柰爾何。

時世妝

警將變也。

時世妝﹐時世妝﹐出自城中傳四方。時世流行無遠近﹐腮不施朱面無粉。

烏膏注唇唇似泥﹐雙眉畫作八字低。妍媸黑白失本態﹐妝成盡似含悲啼。

圓鬟無鬢椎髻樣﹐斜紅不暈赭面狀。昔聞被髮伊川中﹐辛有見之知有戎。

元和妝梳君記取﹐髻椎面赭非華風。

李夫人

鑑嬖惑也。

漢武帝初喪李夫人﹐夫人病時不肯別﹐死後畱得生前恩。

君恩不盡念未已﹐甘泉殿裏令寫眞。丹靑寫出竟何益﹐不言不笑愁殺人。

又令方士合靈藥﹐玉釜煎煉金鑪焚。九華帳深夜悄悄﹐返魂香降夫人魂。

夫人之魂在何許﹐香煙引到焚香處。旣來何苦不須臾﹐縹緲悠揚還滅去。

去何速兮來何遲﹐是邪非邪兩不知。翠蛾仿佛平生貌﹐不似昭陽寢疾時。

魂之不來君心苦﹐魂之來兮君亦悲。背燈隔帳不得語﹐安用暫來還見違。

傷心不獨漢武帝﹐自古及今皆若斯。君不見穆王三日哭﹐重璧臺前傷盛姬。

又不見太陵一掬淚﹐馬嵬坡下念楊妃。縱令妍姿艷質化爲土﹐此恨長在無銷期。

生亦惑﹐死亦惑﹐尢物惑人忘不得。人非木石皆有情﹐不如不遇傾城色。

陵園妾

托幽閉諭被讒遭黜也。

陵園妾﹐顏色如花命如葉。命如葉薄將柰何﹐一奉寢宮年月多。

年月多﹐時光換﹐春愁秋思知何限。靑絲髮落叢鬢疏﹐紅玉膚銷系裙縵。

憶昔宮中被妒猜﹐因讒得罪配陵來。老母啼呼趁車別﹐中宮監送鎖門回。

山宮一閉無開日﹐未死此身不令出。松門到曉月徘徊﹐柏城盡日風蕭瑟。

松門柏城幽閉深﹐聞蟬聽燕感光陰。眼看菊蕊重陽淚﹐手把梨花寒食心。

把花掩淚無人見﹐綠蕪墻繞靑苔院。四季徒支妝粉錢﹐三朝不識君王面。

遙想六宮奉至尊﹐宣徽雪夜浴堂春。雨露之恩不及者﹐猶聞不啻三千人。

我爾君恩何厚薄﹐願令輪轉直陵園﹐三歲一來均苦樂。

鹽商婦

惡幸人也。

鹽商婦﹐多金帛﹐不事田農與蠶績。南北東西不失家﹐風水爲鄕船作宅。

本是揚州小家女﹐嫁得西江大商客。綠鬟澑去金釵多﹐皓腕肥來銀釧窄。

前呼蒼頭後叱婢﹐問爾因何得如此。婿作鹽商十五年﹐不屬州縣屬天子。

每年鹽利入官時﹐少入官家多入私。官家利薄私家厚﹐鹽鐵尙書遠不如。

何況江頭魚米賤﹐紅鱠黃橙香稻飯。飽食濃妝依柁樓﹐兩朵紅腮花欲綻。

鹽商婦﹐有幸嫁鹽商﹐終朝美飯食﹐終歲好衣裳。

好衣美食來何處﹐亦須慚愧桑弘羊。桑弘羊﹐死已久﹐不獨漢世今亦有。

杏爲梁

刺居處僭也。

杏爲梁﹐桂爲柱﹐何人堂室李開府。碧砌紅軒色未幹﹐去年身沒今移主。

髙其墻﹐大其門﹐誰家第宅盧將軍。素泥朱板光未滅﹐今歲官收賜別人。

開府之堂將軍宅﹐造未成時頭已白。逆旅重居逆旅中﹐心是主人身是客。

更有愚夫念身後﹐心𨿽甚長計非久。窮奢極麗越規模﹐付子傳孫令保守。

莫教門外過客聞﹐撫掌回頭笑殺君。君不見﹐馬家宅﹐尙猶存﹐宅門題作奉誠園。

君不見﹐魏家宅﹐屬他人﹐詔贖賜還五代孫。儉存奢失今在目﹐安用髙墻圍大屋。

井底引銀瓶

止淫奔也。

井底引銀瓶﹐銀瓶欲上絲繩絕。石上磨玉簪﹐玉簪欲成中央折。

瓶沈簪折知柰何﹐似妾今朝與君別。憶昔在家爲女時﹐人言舉動有殊姿。

嬋娟兩鬢秋蟬翼﹐宛轉雙蛾遠山色。笑隨女伴後園中﹐此時與君未相識。

妾弄靑梅依短墻﹐君騎白馬傍垂楊。墻頭馬上遙相顧﹐一見知君卽斷腸。

知君斷腸共君語﹐君指南山松柏樹。感君松柏化爲心﹐暗合雙鬟逐君去。

到君家捨五六年﹐君家大人頻有言。聘則爲妻奔是妾﹐不堪主祀奉蘋蘩。

終知君家不可住﹐其柰出門無去處。豈無父母在髙堂﹐亦有情親滿故鄕。

潛來更不通消息﹐今日悲羞歸不得。爲君一日恩﹐誤妾百年身。

寄言癡小人家女﹐愼勿將身輕許人。

官牛

諷執政也。

官牛官牛駕官車﹐氵產水岸邊驅載沙。一石沙﹐幾斤重﹐朝載暮載將何用。

載向五門官道西﹐綠槐陰下鋪沙堤。昨來新拜右丞相﹐恐怕泥途污馬蹄。

右丞相﹐馬蹄踏沙𨿽淨潔﹐牛領牽車欲流血。

右丞相﹐但能濟人治國調陰陽﹐官牛領穿亦無妨。

紫毫筆

誡失職也。

紫毫筆﹐尖如錐兮利如刀。江南石上有老兔﹐喫竹飲泉生紫毫。

宣城工人采爲筆﹐千萬毛中選一毫。

毫𨿽輕﹐功甚重﹐管勒工名充歲貢﹐君兮臣兮勿輕用。

勿輕用﹐將何如﹐願賜東西府禦史﹐願頒左右臺起居。

搦管趨入黃金闕﹐抽毫立在白玉墀。臣有姦邪正衙奏﹐君有動言直筆書。

起居郎﹐侍禦史﹐爾知紫毫不易致﹐每歲宣城進筆時﹐紫毫之價如金貴。

愼勿空將彈失儀﹐愼勿空將錄制詞。

隋堤柳

憫亡國也。

隋堤柳﹐歲久年深盡衰朽。風飄飄兮雨蕭蕭﹐三株兩株汴河口。

老枝病葉愁殺人﹐曾經大業年中春。大業年中煬天子﹐種柳成行夾流水。

西至黃河東至淮﹐綠影一千三百里。大業末年春暮月﹐柳色如煙絮如雪。

南幸江頭恣佚遊﹐應將此樹蔭龍舟。紫髯郎將護錦纜﹐靑蛾禦史直迷樓。

海內財力此時竭﹐舟中歌笑何日休。上荒下困勢不久﹐宗社之危如綴旒。

煬天子﹐自言福祚長無窮﹐豈知皇子封酅公。龍舟未過彭城閣﹐義旗已入長安宮。

蕭墻禍生人事變﹐晏駕不得歸秦中。土墳數次何處葬﹐吳公臺下多悲風。

二百年來汴河路﹐沙艸和煙朝復暮。後王何以鑑前王﹐請看隋堤亡國樹。

艸茫茫

懲厚葬也。

艸茫茫﹐土蒼蒼。茫茫蒼蒼在何處﹐驪山腳下秦皇墓。

墓中下涸二重泉﹐當時自以爲深固。下流水銀象江海﹐上綴珠光作烏兔。

別爲天地於其間﹐擬將富貴隨身去。一朝盜掘墳陵破﹐龍槨神堂三月火。

可憐寶玉歸人間﹐暫借泉中買身禍。奢者狼藉儉者安﹐一凶一吉在眼前。

憑君回首向南望﹐漢文葬在灞陵原。

古冢狐

戒艷色也。

古冢狐﹐妖且老﹐化爲婦人顏色好。頭變雲鬟面變妝﹐大尾曳作長紅裳。

徐徐行傍荒村路﹐日欲暮時人靜處。或歌或舞或悲啼﹐翠眉不舉花鈿低。

忽然一笑千萬態﹐見者十人八九迷。假色迷人猶若是﹐眞色迷人應過此。

彼眞此假俱迷人﹐人心惡假貴重眞。狐假女妖害猶淺﹐一朝一夕迷人眼。

女爲狐媚害則深﹐日增月長溺人心。何況褒妲之色善蠱惑﹐能喪人家覆人國。

君看爲害淺深間﹐豈將假色同眞色。

黑潭龍

疾貪吏也。

黑潭水深色如墨﹐傳有神龍人不識。潭上架屋官立祠﹐龍不能神人神之。

災凶水旱與疾疫﹐鄕裏皆言龍所爲。家家養豚漉淸酒﹐朝祈暮賽依巫口。

神之來兮風飄飄﹐紙錢動兮錦傘搖。神之去兮風亦靜﹐香火滅兮杯盤冷。

肉堆潭岸石﹐酒潑廟前艸﹐不知龍神享幾多﹐林鼠山狐長醉飽。

狐何幸﹐豚何辜﹐年年殺豚將餧狐。狐假龍神食豚盡﹐九重泉底龍知無。

天可度

惡詐人也。

天可度﹐地可量﹐惟有人心不可防。但見丹誠赤如血﹐誰知僞言巧似簧。

勸君掩鼻君莫掩﹐使君夫婦爲參商。勸君掇蜂君莫掇﹐使君父子成豺狼。

海底魚兮天上鳥﹐髙可射兮深可釣。惟有人心相對時﹐咫尺之間不能料。

君不見﹐李義府之輩笑欣欣﹐笑中有刀潛殺人。

陰陽神變皆可測﹐不測人間笑是瞋。

秦吉了

哀冤民也。

秦吉了﹐出南中﹐彩毛靑黑花頸紅。耳聰心慧舌端巧﹐鳥語人言無不通。

昨日長爪鳶﹐今朝大觜烏。鳶捎乳燕一窠覆﹐烏啄母雞雙眼枯。

雞號墮地燕驚去﹐然後拾卵攫其雛。豈無周鳥與鶚﹐嗉中肉飽不肯搏。

亦有鸞鶴羣﹐閒立颺髙如不聞。秦吉了﹐人云爾是能言鳥﹐豈不見雞燕之冤苦。

吾聞鳳皇百鳥主﹐爾竟不爲鳳皇之前致一言﹐安用噪噪閒言語。

鴉九劍

思決壅也。

歐冶子死千年後﹐精靈暗授張鴉九。鴉九鑄劍吳山中﹐天與日時神借功。

金鐵騰精火翻焰﹐踴躍求爲鏌釒耶劍。劍成未試十餘年﹐有客持金買一觀。

誰知閉匣長思用﹐三尺靑蛇不肯蟠。客有心﹐劍無口﹐客代劍言告鴉九。

君勿矜我玉可切﹐君勿誇我鐘可刜。不如持我決浮雲﹐無令漫漫蔽白日。

爲君使無私之光及萬物﹐蟄虫昭蘇萌艸出。

采詩官

監前王亂亡之由也。

采詩官﹐采詩聽歌導人言。言者無罪聞者誡﹐下流上通上下泰。

周滅秦興至隋氏﹐十代采詩官不置。郊廟登歌贊君美﹐樂府艷詞悅君意。

若求興諭規刺言﹐萬句千章無一字。不是章句無規刺﹐漸恐朝廷絕諷議。

諍臣杜口爲冗員﹐諫鼓髙懸作虛器。一人負扆常端默﹐百辟入門皆自媚。

夕郎所賀皆徳音﹐春官每奏惟祥瑞。君之堂兮千里遠﹐君之門兮九重�。

君耳惟聞堂上言﹐君眼不見門前事。貪吏害民無所忌﹐姦臣蔽君無所畏。

君不見﹐厲王胡亥之末年﹐羣臣有利君無利。

君兮君兮願聽此﹐欲開壅蔽達人情﹐先向歌詩求諷刺。

十八家詩抄﹟卷十三

白香山七古下六十四首

短歌行

曈曈太陽如火色﹐上行千里下一刻。出爲白晝入爲夜﹐圓轉如珠住不得。

住不得﹐可柰何﹐爲君舉酒歌短歌。歌聲苦﹐詞亦苦﹐四座少年君聽取。

今夕未竟明旦催﹐秋風才住春風回。人無根蒂時不住﹐朱顏白日相隳頹。

勸君且彊笑一面﹐勸君復彊飲一杯。人生不得長歡樂﹐年少須臾老到來。

生離別

食蘗不易食梅難﹐蘗能苦兮梅能酸。未如生別之爲難﹐苦在心兮酸在肝。

晨雞再鳴殘月沒﹐徵馬連嘶行人出。回看骨肉哭一聲﹐梅酸蘗苦甘如蜜。

黃河水白黃雲秋﹐行人河邊相對愁。天寒野曠何處宿﹐棠梨葉戰風颼颼。

生離別﹐生離別﹐憂從中來無斷絕。憂極心勞血气衰﹐未年三十生白髮。

浩歌行

天長地久無終畢﹐昨夜今朝又明日。鬢髮蒼浪牙齒疏﹐不覺身年四十七。

前去五十有幾年﹐把鏡照面心茫然。旣無長繩系白日﹐又無大藥駐朱顏。

朱顏日漸不如故﹐靑史功名在何處。欲畱年少待富貴﹐富貴不來年少去。

去復去兮如長河﹐東流赴海無回波。賢愚貴賤同歸盡﹐北邙冢墓髙嵯峨。

古來如此非獨我﹐未死有酒且髙歌。顏回短命伯夷餓﹐我今所得亦已多。

功名富貴須待命﹐命若不來爭柰何。

王夫子

王夫子﹐送君爲一尉﹐東南三千五百里。道途𨿽遠位𨿽卑﹐月俸猶堪活妻子。

男兒口讀古人書﹐束帶僉欠手來從事。近將徇祿給一家﹐遠則行道佐時理。

行道佐時須待命﹐委身下位無爲取。命苟未來且求食﹐官無卑髙及遠邇。

男兒上旣未能濟天下﹐下又不至饑寒死。吾觀九品至一品﹐其間气味都相似。

紫綬朱紱靑布衫﹐顏色不同而已矣。王夫子﹐別有一事欲勸君﹐逢酒逢春且歡喜。

江南遇天寶樂叟

白頭老叟泣且言﹐祿山未亂入梨園。能彈琵琶和法曲﹐多在華淸隨至尊。

是時天下太平久﹐年年十月坐朝元。千官起居環珮合﹐萬國會同車馬奔。

金鈿照耀石甕寺﹐蘭麝燻煮溫湯源。貴妃宛轉侍君側﹐體弱不勝珠翠繁。

冬雪飄�錦袍暖﹐春風蕩漾霓裳翻。歡娛未足燕寇至﹐弓勁馬肥胡語喧。

豳土人遷避夷狄﹐鼎湖龍去哭軒轅。從此漂淪落南土﹐萬人死盡一身存。

秋風江上浪無限﹐暮雨舟中酒一樽。涸魚久失風波勢﹐枯艸曾沾雨露恩。

我自秦來君莫問﹐驪山渭水如荒村。新丰樹老籠明月﹐長生殿暗鎖春云。

紅葉紛紛蓋欹瓦﹐綠苔重重封壞垣。惟有中官作宮使﹐每年寒食一開門。

送張山人歸嵩陽

黃雲慘慘天微雪﹐循行坊西鼓聲絕。張生馬瘦衣且單﹐夜扣柴門與我別。

愧君冒寒來別我﹐爲君沽酒張燈火。酒酣火暖與君言﹐何事出關又入關。

答云前年偶下山﹐四十餘月客長安。長安古來名利地﹐空手無金行路難。

朝遊九城陌﹐肥馬輕車欺殺客。暮宿五侯門﹐殘茶冷酒愁殺人。

春明門外城髙處﹐直下便是嵩山路。幸有雲泉容此身﹐明日辭君且歸去。

醉後走筆酬劉五主簿長句之贈兼簡張太賈二十四先輩昆季

劉兄文髙行孤立﹐十五年前名翕習。是時相遇在符離﹐我年二十君三十。

得意忘年心迹親﹐寓居同縣日知聞。衡門寂寞朝尋我﹐古寺蕭條暮訪君。

朝來暮去多攜手﹐窮巷貧居何所有。秋燈夜寫聯句詩﹐春雪朝傾暖寒酒。

陴湖綠愛白鷗飛﹐濉水淸憐紅鯉肥。偶語閒攀芳樹立﹐相扶醉踏落花歸。

張賈弟兄同里巷﹐乘閒數數來相訪。雨天連宿艸堂中﹐月夜徐行石橋上。

我年漸長忽自驚﹐鏡中冉冉髭須生。心畏後時同勵志﹐身牽前事各求名。

問我棲棲何所適﹐鄕人薦爲鹿鳴客。二千里別謝交遊﹐三十韻詩慰行役。

出門可憐惟一身﹐敝裘瘦馬入咸秦。冬冬街鼓紅塵暗﹐晚到長安無主人。

二賈二張與余弟﹐驅車邐迆來相繼。操詞握賦爲干戈﹐鋒銳森然勝气多。

齊入文場同苦戰﹐五人十載九登科。二張得雋名居甲﹐美退爭雄重告捷。

棠棣輝榮並桂枝﹐芝蘭芬馥和荊葉。惟有沅犀屈未伸﹐握中自謂駭雞珍。

三年不鳴鳴必大﹐豈獨駭雞當駭人。元和運啟千年聖﹐同遇明時余最幸。

始辭祕閣吏王畿﹐遽列諫垣升禁闈。蹇步何堪鳴佩玉﹐衰容不稱著朝衣。

閶閭晨開朝百辟﹐冕旒不動香煙碧。步登龍尾上虛空﹐立去天顏無咫尺。

宮花似雪從乘輿﹐禁月如霜坐直廬。身賤每驚隨內宴﹐才微常愧艸天書。

晚松寒竹新昌第﹐職居密近門多閉。日暮銀臺下直回﹐故人到門門暫開。

回頭下馬一相顧﹐塵土滿衣何處來。斂手炎涼敍未畢﹐先說舊山今悔出。

岐陽旅宦少歡娛﹐江左羈遊費時日。贈我一篇行路吟﹐吟之句句披沙金。

歲月徒催白髮貌﹐泥途不屈靑雲心。誰會茫茫天地意﹐短才獲用長才棄。

我隨鵷鷺入煙雲﹐謬上丹墀爲近臣。君同鸞鳳棲荊棘﹐猶著靑袍作選人。

惆悵知賢不能薦﹐徒爲出入蓬萊殿。月慚諫紙二百張﹐歲愧俸錢三十萬。

大抵浮榮何足道﹐幾度相逢卽身老。且傾鬥酒慰羈愁﹐重話符離問舊遊。

北巷鄰居幾家處﹐東林舊院何人住。武裏村花落復開﹐流溝山色應如故。

感此酬君千字詩﹐醉中分手又何之。須知通塞尋常事﹐莫嘆浮沈先後時。

慷慨臨歧重相勉﹐殷勤別後加餐飯。

君不見﹐買臣衣錦還故鄕﹐五十身榮未爲晚。

和錢員外答盧員外早春獨遊曲江見寄長句

春來有色暗融融﹐先到詩情酒思中。柳岸霏微裛塵雨﹐杏園澹蕩開花風。

聞君獨遊心鬱鬱﹐薄晚新晴騎馬出。醉思詩侶有同年﹐春嘆翰林無暇日。

云夫首倡寒玉音﹐蔚章繼和春搜吟。此時我亦閉門坐﹐一日風光三處心。

東墟晚歇

涼風冷露蕭索天﹐黃蒿紫菊荒涼田。繞冢秋花少顏色﹐細虫小蝶飛翻翻。

中有騰騰獨行者﹐手拄漁竿不騎馬。晚從南澗釣魚回﹐歇此墟中白楊下。

褐衣半故白髮新﹐人逢知我是何人。誰言渭浦棲遲客﹐曾作甘泉侍從臣。

挽歌詞

丹旐何飛揚﹐素驂亦悲鳴。晨光照閭巷﹐車需車儼欲行。蕭條九月天﹐晚出洛陽城。

借問送者誰﹐妻子與弟兄。蒼蒼古原上﹐峨峨開新塋。含酸一慟哭﹐異口同哀聲。

舊隴轉蕪絕﹐新墳日羅列。春風秋艸北邙山﹐此地年年生死別。

山鷓鴣

山鷓鴣﹐朝朝暮暮啼復啼﹐啼時露白風淒淒。黃茅岡頭秋月晚﹐苦竹嶺下寒月低。

畬田有粟何不啄﹐石楠有枝何不棲。迢迢不緩復不急﹐樓上舟中聲暗入。

夢鄕遷客展轉臥﹐抱兒寡婦彷徨立。

山鷓鴣﹐爾本此鄕鳥﹐生不辭巢不別羣﹐何苦聲聲啼到曉。

啼到曉﹐惟能愁北人﹐南人慣聞如不聞。

放旅雁

九江十年冬大雪﹐江水生冰樹枝折。百鳥無食東西飛﹐中有旅雁聲最饑。

雪中啄艸冰上宿﹐翅冷騰空飛動遲。江童持网捕將去﹐手攜入市生賣之。

我本北人今譴謫﹐人鳥𨿽殊同是客。見此客鳥傷客人﹐贖汝放汝飛入云。

雁雁汝飛向何處﹐第一莫飛西北去。淮西有賊討未平﹐百萬甲兵久屯聚。

官軍賊軍相守老﹐食盡兵窮將及汝。健兒饑餓射汝喫﹐拔汝翅翎爲箭羽。

送春歸

送春歸﹐三月盡日日暮時。去年杏園花飛禦溝綠﹐何處送春曲江曲。

今年杜鵑花落子規啼﹐送春何處西江西。帝京送春猶怏怏﹐天涯送春能不加惆悵。

莫惆悵﹐送春人﹐冗員無替五年罷﹐應須準擬再送潯陽春。

五年炎涼凡十變﹐安知此身健不健。好送今年江上春﹐明年未死還相見。

山石橊寄元九

山石橊﹐一名山躑躅﹐一名杜鵑花﹐杜鵑啼時花撲撲。

九江三月杜鵑來﹐一聲催得一枝開。江城上佐閒無事﹐山下屬斤得廳前裁。

爛漫一欄十八樹﹐根株有數花無數。千房萬葉一時新﹐嫩紫殷紅鮮麯塵。

淚痕裛損胭脂臉﹐剪刀裁破紅綃巾。謫仙初墮愁在世﹐奼女新嫁嬌泥春。

日射血珠將滴地﹐風翻火焰欲燒人。閒折兩枝持在手﹐細看不似人間有。

花中此物是西施﹐芙蓉芍藥皆嫫母。奇芳絕艷別者誰﹐通州遷客元拾遺。

拾遺初貶江陵去﹐去時正值靑春暮。商山秦嶺愁殺人﹐山石橊花紅夾路。

題詩報我何所云﹐苦云色似石橊裙。當時叢畔惟思我﹐今日欄前只憶君。

憶君不見坐銷落﹐日西風起紅紛紛。

畫竹歌並引

協律郎蕭悅善畫竹﹐舉時無倫。蕭亦甚自祕重﹐有終歲求其一竿一枝而不得者。知予天與好事﹐忽寫一十五竿﹐惠然見投。予厚其意﹐髙其藝﹐無以答貺﹐作歌以報之﹐凡一百八十六字云。

植物之中竹難寫﹐古今𨿽畫無似者。蕭郎下筆獨逼眞﹐丹靑以來惟一人。

人畫竹身肥擁腫﹐蕭畫莖瘦節節竦。人畫竹梢死羸垂﹐蕭畫枝活葉葉動。

不根而生從意生﹐不筍而成由筆成。野塘水邊碕岸側﹐森森兩叢十五莖。

嬋娟不失筠粉態﹐蕭颯盡得風煙情。舉頭忽看不似畫﹐低耳靜聽疑有聲。

西叢七莖勁而健﹐省向天竺寺前石上見。東叢八莖疏且寒﹐憶曾湘妃廟裏雨中看。

幽姿遠思少人別﹐與君相顧空長嘆。蕭郎蕭郎老可惜﹐手顫眼昏頭雪色。

自言便是絕筆時﹐從今此竹尢難得。

眞娘墓

眞娘墓﹐虎丘道。不識眞娘鏡中面﹐惟見眞娘墓頭艸。霜催桃李風折蓮﹐

眞娘死時猶少年。脂膚荑手不牢固﹐世間尢物難畱連。難畱連﹐易消歇﹐

塞北花﹐江南雪。

長恨歌

漢皇重色思傾國﹐禦宇多年求不得。楊家有女初長成﹐養在深閨人未識。

天生麗質難自棄﹐一朝選在君王側。回眸一笑百媚生﹐六宮粉黛無顏色。

春寒賜浴華淸池﹐溫泉水滑洗凝脂。侍兒持起嬌無力﹐始是新承恩澤時。

雲鬢花顏金步搖﹐芙蓉帳暖度春宵。春宵苦短日髙起﹐從此君王不早朝。

承歡侍宴無閒暇﹐春從春遊夜專夜。後宮佳麗三千人﹐三千寵愛在一身。

金屋妝成嬌侍夜﹐玉樓宴罷醉和春。姊妹弟兄皆列土﹐可憐光彩生門戶。

遂令天下父母心﹐不重生男重生女。驪宮髙處入靑雲﹐仙樂風飄處處聞。

緩歌慢舞凝絲竹﹐盡日君王看不足。漁陽鞞鼓動地來﹐驚破霓裳羽衣曲。

九重城闕煙塵生﹐千乘萬騎西南行。翠華搖搖行復止﹐西出都門百餘里。

六軍不發無柰何﹐宛轉蛾眉馬前死。花鈿委地無人收﹐翠翹金雀玉搔頭。

君王掩面救不得﹐回看血淚相和流。黃埃散漫風蕭索﹐云棧縈紆登劍閣。

峨嵋山下少人行﹐旌旗無光日色薄。蜀江水碧蜀山靑﹐聖主朝朝暮暮情。

行宮見月傷心色﹐夜雨聞鈴腸斷聲。天旋日轉回龍馭﹐到此躊躇不能去。

馬嵬坡下泥土中﹐不見玉顏空死處。君臣相顧盡沾衣﹐東望都門信馬歸。

歸來池苑皆依舊﹐太液芙蓉未央柳。芙蓉如面柳如眉﹐對此如何不淚垂。

春風桃李花開日﹐秋雨梧桐葉落時。西宮南內多秋艸﹐落葉滿階紅不掃。

梨園弟子白髮新﹐椒房阿監靑娥老。夕殿螢飛思悄然﹐孤燈挑盡未成眠。

遲遲鐘鼓初長夜﹐耿耿星河欲曙天。鴛鴦瓦冷霜華重﹐翡翠衾寒誰與共。

悠悠生死別經年﹐魂魄不曾來入夢。臨邛道士鴻都客﹐能以精誠致魂魄。

爲感君王展轉思﹐遂教方士殷勤覓。排云馭气奔如電﹐升天入地求之徧。

上窮碧落下黃泉﹐兩處茫茫皆不見。忽聞海上有仙山﹐山在虛無縹緲間。

樓閣玲瓏五雲起﹐其中綽約多仙子。中有一人字太眞﹐雪膚花貌參差是。

金闕西廂叩玉扃﹐轉教小玉報雙成。聞道漢家天子使﹐九華帳裏夢魂驚。

攬衣推枕起徘徊﹐珠箔銀屏迆邐開。云髻半偏新睡覺﹐花冠不整下堂來。

風吹仙袂飄�舉﹐猶似霓裳羽衣舞。玉容寂寞淚闌干﹐梨花一枝春帶雨。

含情凝涕謝君王﹐一別音容兩渺茫。昭陽殿裏恩愛絕﹐蓬萊宮中日月長。

回頭下望人寰處﹐不見長安見塵霧。惟將舊物表深情﹐鈿合金釵寄將去。

釵畱一股合一扇﹐釵擘黃金合分鈿。但教心似金鈿堅﹐天上人間會相見。

臨別殷勤重寄詞﹐詞中有誓兩心知。七月七日長生殿﹐夜半無人私語時。

在天願作比翼鳥﹐在地願爲連理枝。天長地久有時盡﹐此恨綿綿無絕期。

長安道

花枝缺處靑樓開﹐艷歌一曲酒一杯。美人勸我急行樂﹐自古朱顏不再來。

君不見﹐外州官客長安道﹐一回來時一回老。

潛別離

不得哭﹐潛別離﹔不得語﹐暗相思﹔兩心之外無人知。深籠夜鎖獨棲鳥﹐

利劍春斷連理枝。河水𨿽濁有淸日﹐烏頭𨿽黑有白時。惟有潛離與暗別﹐

彼此甘心無後期。

隔浦蓮

隔浦愛紅蓮﹐昨日看猶在。夜來風吹落﹐只得一回采。花開𨿽有明年期﹐

復愁明年還暫時。

寒食野望吟

丘墟郭門外﹐寒食誰家哭。風吹曠野紙錢飛﹐古墓累累春艸綠。

棠梨花映白楊樹﹐盡是死生離別處。冥漠重泉哭不聞﹐蕭蕭暮雨人歸去。

琵琶行並序

元和十年﹐予左遷九江郡司馬。明年秋﹐送客湓浦口﹐聞舟中夜彈琵琶者。聽其音﹐錚錚然有京都聲。問其人﹐本長安倡女﹐嘗學琵琶於穆﹩曹二善才﹐年長色衰﹐委身爲賈人婦。遂命酒﹐使快彈數曲。曲罷﹐憫然。自敍少小時歡樂事﹐今漂淪憔悴﹐轉徙於江湖間。予出官二年﹐恬然自安﹟感斯人言﹐是夕始覺有遷謫意。因爲長句﹐歌以贈之﹐凡六百一十二言﹐命曰《琵琶行》。

潯陽江頭夜送客﹐楓葉荻花秋瑟瑟。主人下馬客在船﹐舉酒欲飲無管弦。

醉不成歡慘將別﹐別時茫茫江浸月。忽聞水上琵琶聲﹐主人忘歸客不發。

尋聲暗問彈者誰﹐琵琶聲停欲語遲。移船相近邀相見﹐添酒回燈重開宴。

千呼萬喚始出來﹐猶抱琵琶半遮面。轉軸撥弦三兩聲﹐未成曲調先有情。

弦弦掩抑聲聲思﹐似訴平生不得志。低眉信手續續彈﹐說盡心中無限事。

輕攏慢撚抹復挑﹐初爲霓裳後六幺。大弦嘈嘈如急雨﹐小弦切切如私語。

嘈嘈切切錯雜彈﹐大珠小珠落玉盤。間關鶯語花底滑﹐幽咽泉流水下灘。

水泉冷澀弦疑絕﹐疑絕不通聲暫歇。別有幽情暗恨生﹐此時無聲勝有聲。

銀瓶乍破水漿迸﹐鐵騎突出刀槍鳴。曲終收撥當心畫﹐四弦一聲如裂帛。

東船西舫悄無言﹐惟見江心秋月白。沈吟放撥插弦中﹐整頓衣裳起斂容。

自言本是京城女﹐家在蝦蟆陵下住。十三學得琵琶成﹐名屬教坊第一部。

曲罷曾教善才伏﹐妝成每被秋娘妒。五陵年少爭纏頭﹐一曲紅綃不知數。

鈿頭銀篦擊節碎﹐血色羅裙翻酒污。今年歡笑復明年﹐秋月春風等閒度。

弟走從軍阿姨死﹐暮去朝來顏色故。門前冷落鞍馬稀﹐老大嫁作商人婦。

商人重利輕別離﹐前月浮梁買茶去。去來江口守空船﹐繞船月明江水寒。

夜深忽夢少年事﹐夢啼妝淚紅闌干。我聞琵琶已嘆息﹐又聞此語重喞喞。

同是天涯淪落人﹐相逢何必曾相識。我從去年辭帝京﹐謫居臥病潯陽城。

潯陽地僻無音樂﹐終歲不聞絲竹聲。住近湓江地低濕﹐黃蘆苦竹繞宅生。

其間旦暮聞何物﹐杜鵑啼血猿哀鳴。春江花朝秋月夜﹐往往取酒還獨傾。

豈無山歌與村笛﹐嘔啞嘲哳難爲聽。今夜聞君琵琶語﹐如聽仙樂耳暫明。

莫辭更坐彈一曲﹐爲君翻作琵琶行。感我此言良久立﹐卻坐促弦弦轉急。

淒淒不似向前聲﹐滿座重聞皆掩泣。座中泣下誰最多﹐江州司馬靑衫濕。

簡簡吟

蘇家小女名簡簡﹐芙蓉花腮柳葉眼。十一把鏡學點妝﹐十二抽鍼能繡裳。

十三行坐事調品﹐不肯迷頭白地藏。玲瓏云髻生花樣﹐飄�風袖薔薇香。

殊姿異態不可狀﹐忽忽轉動如有光。二月繁霜殺桃李﹐明年欲嫁今年死。

丈人阿母勿悲啼﹐此女不是凡夫妻。恐是天仙謫人世﹐只合人間十三歲。

大都好物不堅牢﹐彩雲易散琉璃脆。

花非花

花非花﹐霧非霧﹐夜半來﹐天明去。來如春夢幾多時﹐去似朝云無覓處。

醉後狂言酬贈蕭殷二協律

余杭邑客多羈貧﹐其間甚者蕭與殷。天寒身上猶衣葛﹐日髙甑中未拂塵。

江城山寺十一月﹐北風吹沙雪紛紛。賓客不見綈袍惠﹐黎庶未沾襦衤誇恩。

此時太守自慚愧﹐重衣復衾有餘溫。因命染人與鍼女﹐先制兩裘贈二君。

吳棉細軟桂布密﹐柔如狐腋白似云。勞將詩書投贈我﹐如此小惠何足論。

我有大裘君未見﹐寬廣和暖如陽春。此裘非繒亦非纊﹐裁以法度絮以仁。

刀尺鈍拙制未畢﹐出亦不獨裹一身。若令在郡得五考﹐與君展覆杭州人。

夜哭李夷道

逝者絕影響﹐空庭朝復昏。家人哀臨畢﹐夜鎖壽堂門。無妻無子何人葬﹐

空見銘旌向月翻。

醉歌

罷胡琴﹐掩秦瑟﹐玲瓏再拜歌初畢。誰道使君不解歌﹐聽唱黃雞與白日。

黃雞催曉丑時鳴﹐白日催年酉時沒。腰間紅綬系未穩﹐鏡裏朱顏看已失。

玲瓏玲瓏柰老何﹐使君歌了汝更歌。

寒食臥病

病逢佳節長嘆息﹐春雨濛濛楡柳色。羸坐全非舊日容﹐扶行半是他人力。

喧喧里巷踏春歸﹐笑閉柴門度寒食。

長安早春旅懷

軒車歌吹喧都邑﹐中有一人向隅立。夜深明月捲簾愁﹐日暮靑山望鄕泣。

風吹新綠艸芽折﹐雨灑輕黃柳條濕。此生知負少年春﹐不展愁眉欲三十。

晚秋夜

碧空溶溶月華靜﹐月裏愁人弔孤影。花開殘菊傍疏籬﹐葉下衰桐落寒井。

塞鴻飛急覺秋盡﹐鄰雞鳴遲知夜永。凝情不語空所思﹐風吹白露衣裳冷。

秋晚

籬菊花稀砌桐落﹐樹陰離離日色薄。單幕疏簾貧寂寞﹐涼風冷露秋蕭索。

光陰流轉忽已晚﹐顏色凋殘不如昨。萊妻臥病月明時﹐不搗寒衣空搗藥。

謫居

面瘦頭斑四十四﹐遠謫江州爲郡吏。逢時棄置從不才﹐未老衰羸爲何事。

火燒寒澗松爲燼﹐霜降春林花委地。遭時榮悴一時間﹐豈是昭昭上天意。

偶然二首

楚懷邪亂靈均直﹐放棄合宜何惻惻。漢文明聖賈生賢﹐謫向長沙堪嘆息。

人事多端何足怪﹐天文至信猶差忒。月離於畢合霶﹝雨沲﹞﹐有時不雨何能測。

火發城頭魚水裏﹐救火竭池魚失水。乖龍藏在牛領中﹐雷擊龍來牛枉死。

人道蓍神龜骨聖﹐試卜魚牛那至此。六十四卦七十鉆﹐畢竟不能知所以。

喜山石橊花開

忠州州裏今日花﹐廬山山頭去年樹。已憐根損斬新栽﹐還喜花開依舊數。

赤玉何人小琴軫﹐紅纈誰家合羅衤誇。但知爛漫恣情開﹐莫怕南賓桃李妒。

惻惻吟

惻惻復惻惻﹐逐臣返鄕國。前事難重論﹐少年不再得。泥途絳老頭斑白﹐

炎瘴靈均面黎黑。六年不死卻歸來﹐道著姓名人不識。

席上答微之

我住浙江西﹐君去浙江東。勿言一水隔﹐便與千里同。富貴無人勸君酒﹐

今宵爲我盡杯中。

蘇州李中丞以元日郡齋感懷詩寄微之及予

輒依來篇七言八韻走筆奉答兼呈微之

白首余杭白太守﹐落魄拋名來已久。一辭渭北故園春﹐再把江南新歲酒。

杯前笑歌徒勉彊﹐鏡裏形容漸衰朽。領郡慚當潦倒年﹐鄰州喜得平生友。

長州艸接松江岸﹐曲水花連鏡湖口。老去還能痛飲無﹐春來曾作閒遊否。

憑鶯傳語報李六﹐倩雁將書與元九。莫嗟一日日催人﹐且貴一年年入手。

九日宴集醉題郡樓兼呈周殷二判官

前年九日在余杭﹐呼賓命宴虛白堂。去年九日到東洛﹐今年九日來吳鄕。

兩邊蓬鬢一時白﹐三處菊花同爲黃。一日日知添老病﹐一年年又惜重陽。

江南九月未搖落﹐柳靑蒲綠稻穗香。姑蘇臺榭倚蒼靄﹐太湖山水含淸光。

可憐假日好天色﹐公門吏靜風景涼。榜舟鞭馬取賓客﹐掃樓拂席排壺觴。

胡琴錚釒從指撥剌﹐吳娃美麗眉眼長。笙歌一曲思凝絕﹐金鈿再拜光低昂。

日腳欲落備燈燭﹐風頭漸髙加酒漿。觥盞灩飛菡萏葉﹐舞鬟擺落茱萸房。

半酣憑檻起四顧﹐七堰八門六十坊。遠近髙低寺間出﹐東西南北橋相望。

水道脈分棹鱗次﹐裏閭棋布城冊方。人煙樹色無隙罅﹐十里一片靑茫茫。

自問有何才與政﹐髙廳大館居中央。銅魚今乃澤國節﹐刺史自古吳都王。

郊無戎馬郡無事﹐門有棨戟腰有章。盛時儻來合慚愧﹐壯歲忽去還感傷。

從事醒歸應不可﹐使君醉倒亦何妨。請君停杯聽我語﹐此語眞實非虛狂。

五旬已過不爲夭﹐七十爲期蓋是常。須知菊酒登髙會﹐從此多無二十場。

霓裳羽衣舞歌

我昔元和侍憲皇﹐曾陪內宴宴昭陽。千歌萬舞不可數﹐就中最愛霓裳舞。

舞時寒食春風天﹐玉鉤欄下香案前。案前舞者顏如玉﹐不著人家俗衣服。

虹裳霞帔步搖冠﹐鈿瓔累累珮珊珊。娉婷似不任羅綺﹐顧聽樂懸行復止。

磬簫箏笛遞相攙﹐擊�彈吹聲邐迆。散序六奏未動衣﹐陽臺宿云慵不飛。

中序擘﹝馬砉﹞初入拍﹐秋竹竿裂春冰坼。飄然轉旋回雲輕﹐嫣然縱送遊龍驚。

小垂手後柳無力﹐斜曳裾時云欲生。煙蛾連斂略不勝態﹐風袖低昂如有情。

上元點鬟招萼綠﹐王母揮袂別飛瓊。繁音急節十二徧﹐跳珠撼玉何鏗錚。

翔鸞舞了卻收翅﹐唳鶴曲終長引聲。當時乍見驚心目﹐凝視諦聽殊未足。

一落人間八九年﹐耳冷不曾聞此曲。湓城但聽山魈語﹐巴峽惟聞杜鵑哭。

移領錢塘第二年﹐始有心情問絲竹。玲瓏箜篌謝好箏﹐陳寵觱栗沈平笙。

淸弦脆管纖纖手﹐教得霓裳一曲成。虛白亭前湖水畔﹐前後只應三度按。

便除庶子拋卻來﹐聞道如今各星散。今年五月至蘇州﹐朝鐘暮角催白頭。

貪看案牘常侵夜﹐不聽笙歌直到秋。秋來無事多閒悶﹐忽憶霓裳無處問。

聞君部內多樂徒﹐問有霓裳舞者無。答云七縣十萬戶﹐無人知有霓裳舞。

惟寄長歌與我來﹐題作霓裳羽衣譜。四幅花箋碧間紅﹐霓裳實錄在其中。

千姿萬狀分明見﹐恰與昭陽舞者同。眼前仿佛睹形質﹐昔日今朝想如一。

疑從魂夢呼召來﹐似著丹靑圖寫出。我愛霓裳君合知﹐發於歌詠形於詩。

君不見﹐我歌云﹕驚破霓裳羽衣曲﹔又不見﹐我詩云﹕曲愛霓裳未拍時。

由來能事皆有主﹐楊氏創聲君造譜。君言此舞難得人﹐須是傾城可憐女。

吳妖小玉飛作煙﹐越艷西施化爲土。嬌花巧笑久寂寥﹐娃館薴羅空處所。

如君所言誠有是﹐君試從容聽我語。若求國色始翻傳﹐但恐人間廢此舞。

妍蚩優劣寧相遠﹐大都只在人擡舉。李娟張態君莫嫌﹐亦擬隨宜且教取。

小童薛陽陶吹觱栗歌

剪削幹蘆插寒竹﹐九孔漏聲五音足。近來吹者誰得名﹐關璀老死李衮生。

衮今又老誰其嗣﹐薛氏樂童年十二。指點之下師授聲﹐含嚼之間天與气。

潤州城髙霸月明﹐吟霜思月欲發聲。山頭江底何悄悄﹐猿聲不喘魚龍聽。

翕然聲作疑管裂﹐詘然聲盡疑刀截。有時婉軟無筋骨﹐有時頓挫生稜節。

急聲圓轉促不斷﹐轢轢轔轔似珠貫。緩聲展引長有條﹐有條直直如筆描。

下聲乍墜石沈重﹐髙聲忽舉雲飄蕭。明日公堂陳宴席﹐主人命樂娛賓客。

碎絲細竹徒紛紛﹐宮調一聲雄出羣。眾音﹝爾見﹞縷不落道﹐有如部伍隨將軍。

嗟爾陽陶方稚齒﹐下手發聲已如此。若教頭白吹不休﹐但恐聲名壓關李。

啄木曲

莫買寶剪刀﹐虛費千金直。我有心中愁﹐知君剪不得。莫磨解結錐﹐虛勞人气力。

我有腸中結﹐知君解不得。莫染紅絲綫﹐徒誇好顏色。我有雙淚珠﹐知君穿不得。

莫近紅鑪火﹐炎气徒相逼。我有兩鬢霜﹐知君銷不得。

刀不能剪心愁﹐錐不能解腸結﹐綫不能穿淚珠﹐火不能銷鬢雪。

不如飲此神聖杯﹐萬念千憂一時歇。

題靈巖寺

娃宮屐廊尋已傾﹐硯池香徑又欲平。二三月時但艸綠﹐幾百年來空月明。

使君𨿽老頗多思﹐攜觴領妓處處行。今愁古恨入絲竹﹐一曲涼州無限情。

直自當時到今日﹐中間歌吹更無聲。

日漸長贈周殷二判官

日漸長﹐春尙早。墻頭半露紅萼枝﹐池岸新鋪綠芽艸。蹋艸攀枝仰頭嘆﹐

何人知此春懷抱。年顏盛壯名未成﹐官職欲髙身已老。萬莖白髮眞堪恨﹐

一片緋衫何足道。賴得君來勸一杯﹐愁開悶破心頭好。

花前嘆

前歲花前五十二﹐今歲花前五十五。歲課年功頭髮知﹐從霜成雪君看取。

幾人得老莫自嫌﹐樊李吳韋盡成土。南州桃李北州梅﹐且喜年年作花主。

花前置酒誰相勸﹐容坐唱歌滿起舞。欲散重拈花細看﹐爭知明日無風雨。

就花枝

就花枝﹐移酒海﹐今朝不醉明朝悔。且算歡娛逐日來﹐任他容鬢隨年攺。

醉翻衫袖拋小令﹐笑擲骰盤呼大采。自量气力與心情﹐三五年間猶得在。

醉題沈子明壁

不愛君池東十叢菊﹐不愛君池南萬竿竹﹟愛君簾下唱歌人﹐色似芙蓉聲似玉。

我有陽關君未聞﹐若聞亦應愁殺君。

勸酒

勸君一杯君莫辭﹐勸君兩杯君莫疑﹐勸君三杯君始知。

面上今日老昨日﹐心中醉時勝醒時。天地迢迢自長久﹐白兔赤烏相趁走。

身後堆金拄北斗﹐不如生前一尊酒。君不見﹐春明門外天欲明﹐喧喧歌哭半死生。

遊人駐馬出不得﹐白輿紫車爭路行。歸去來﹐頭已白﹐典錢將用買酒喫。

對鏡吟

白頭老人照鏡時﹐掩鏡沈吟吟舊詩。二十年前一莖白﹐如今變作滿頭絲。

吟罷回頭索杯酒﹐醉來屈指數親知。老於我者多窮賤﹐設使身存寒且饑。

少於我者半爲土﹐墓樹已抽三五枝。我今幸得見頭白﹐祿俸不薄官不卑。

眼前有酒心無苦﹐只合歡娛不合悲。

耳順吟寄惇詩夢得

三十四十五欲牽﹐七十八十百病纏。五十六十卻不惡﹐恬淡淸淨心安然。

已過愛貪聲利後﹐猶在病羸昏耄前。未無筋力尋山水﹐尙有心情聽管弦。

閒開新酒常數盞﹐醉憶舊詩吟一篇。惇詩夢得且相勸﹐不用嫌他耳順年。

憶舊遊

憶舊遊﹐舊遊安在哉。舊遊之人半白首﹐舊遊之地多蒼苔。

江南舊遊凡幾處﹐就中最憶吳江隈。長洲綠苑柳萬樹﹐齊雲樓春酒一杯。

閶門曉嚴旗鼓出﹐臯橋夕鬧船舫回。修蛾慢臉燈下醉﹐急管繁弦頭上催。

六七年前狂爛漫﹐三千里外思徘徊。李娟張態一春夢﹐周五殷三歸夜臺。

虎丘月色爲誰好﹐娃宮花枝應自開。賴得劉郎解吟詠﹐江山气色合歸來。

答崔賓客晦叔十二月四日見寄

今歲日餘二十六﹐來歲年登六十二。尙不能憂眼下身﹐因何更算人間事。

居士忘筌默默坐﹐先生枕麯昏昏睡。早晚相從歸醉鄕﹐醉鄕去此無多地。

勸我酒

勸我酒﹐我不辭。請君歌﹐歌莫遲。歌聲長﹐辭亦切﹐此辭聽者堪愁絕。

洛陽女兒面似花﹐河南大尹頭如雪。

除官赴關畱贈微之

去年十月半﹐君來過浙東。今年五月盡﹐我發向關中。兩鄕默默心相別﹐

一水盈盈路不通。從此津人應省事﹐寂寥無復遞詩筒。

舒員外遊香山寺數日不歸兼辱尺書大誇勝事時

正直坐衙慮囚之際走筆題長句以贈之

香山石樓倚天開﹐翠屏壁立波環回。黃菊繁時好客到﹐碧雲合處佳人來。

酡顏一笑夭桃綻﹐淸吟數聲寒玉哀。軒騎逶遲棹容與﹐畱連三日不能回。

白頭老尹府中坐﹐早衙才退暮衙催。庭前階上何所有﹐累囚成貫案成堆。

豈無池塘長秋艸﹐亦有絲竹生塵埃。今日淸光昨夜月﹐竟無人來勸一杯。

秋日與張賓客舒著作同遊龍門醉中狂歌凡二百三十八字

秋天髙髙秋光淸﹐秋風嫋嫋秋虫鳴。嵩峯餘霞錦綺捲﹐伊水細浪鱗甲生。

洛陽閒客知無數﹐少出遊山多在城。商嶺老人自追逐﹐蓬丘逸士相逢迎。

南出鼎門十八里﹐莊店邐迆橋道平。不寒不熱好時節﹐鞍馬穩快衣衫輕。

並轡踟躕下西岸﹐扣舷容與繞中汀。開懷曠達無所系﹐觸目勝絕不可名。

荷衰欲黃荇猶綠﹐魚樂自躍鷗不驚。翠藻蔓長孔雀尾﹐彩船櫓急寒雁聲。

家�一壺白玉液﹐野花數把黃金英。晝遊四看西日暮﹐夜話三及東方明。

暫停杯觴輟吟詠﹐我有狂言君試聽。丈夫一生有二志﹐兼濟獨善難得並。

不能救療生民病﹐卽須先濯塵土纓。況吾頭白眼已暗﹐終日戚促何所成。

不如展眉開口笑﹐龍門醉臥香山行。

履信池櫻桃島上醉後走筆送別舒員外

兼寄宗正李卿考功崔郎中

櫻桃島前春﹐去春花萬枝。忽憶與宗卿閒飲日﹐又憶與考功狂醉時。

歲晚無花空有葉﹐風吹滿地幹重疊。蹋葉悲秋復憶春﹐池邊樹下重殷勤。

今朝一酌臨寒水﹐此地三回別故人。櫻桃花來春千萬朵﹐來春共誰花下坐。

不論崔李上靑雲﹐明日舒三亦拋我。

雪中晏起偶詠所懷兼呈張常侍韋庶子皇甫郎中

窮陰蒼蒼雪雰雰﹐雪深沒脛泥埋輪。東家典錢歸礙夜﹐南家貰米出淩晨。

我獨何者無此獘﹐復帳重衾暖若春。怕寒放懶不肯動﹐日髙睡足方頻伸。

瓶中有酒鑪有炭﹐甕中有飯庖有薪。奴溫婢飽身晏起﹐致玆快活良有因。

上無臯陶伯益廊廟材﹐的不能匡君輔國活生民。下無巢父許由箕潁操﹐

又不能食薇飲水自苦辛。君不見南山悠悠多白雲﹐又不見西京浩浩惟紅塵。

紅塵鬧熱白雲冷﹐好於冷熱中間安置身。三年僥幸忝洛尹﹐兩任優穩爲商賓。

非賢非愚非智慧﹐不富不貴不賤貧。冉冉老去過六十﹐騰騰閒來經七春。

不知張韋與皇甫﹐私喚我作何如人。

閒吟

貧窮汲汲求衣食﹐富貴營營役心力。人生不富卽貧窮﹐光陰易過閒難得。

我今幸在窮富間﹐𨿽在朝廷不入山。看雪尋花玩風月﹐洛陽城裏七年閒。

詔下

昨日詔下去罪人﹐今日詔下得賢臣。進退者誰非我事﹐世間寵辱常紛紛。

我心與世兩相忘﹐時事𨿽聞如不聞。但喜今年飽飯喫﹐洛陽禾稼如秋云。

更傾一尊歌一曲﹐不獨忘世兼忘身。

池上作

西溪風生竹森森﹐南潭萍開水沈沈。叢翠萬竿湘岸色﹐空碧一泊松江心。

浦派縈回誤遠近﹐橋島向背迷登臨。澄瀾方丈若萬頃﹐倒影咫尺如千尋。

泛然獨遊邈然坐﹐坐念行心思古今。菟裘不聞有泉沼﹐西河亦恐無雲林。

豈如白翁退老地﹐樹髙竹密池塘深。華亭雙鶴白矯矯﹐太湖四石靑岑岑。

眼前盡日更無客﹐膝上此時惟有琴。洛陽冠蓋自相索。誰肯來此同抽簪。

詠史

秦靡利刀斬李斯﹐齊燒沸鼎烹酈其。可憐黃綺入商洛﹐閒臥白雲歌紫芝。

彼爲葅醢幾上盡﹐此作鸞鳳天外飛。去者逍遙來者死﹐乃知禍福非天爲。

哭師臯

南康丹旐引魂回﹐洛陽籃舁送葬來。北邙原邊艸樹畔﹐月苦煙愁夜過半。

妻孥兄弟號一聲﹐十二人腸一時斷。往者何人送者誰﹐樂天哭別師臯時。

平生分義向人盡﹐今日哀冤惟我知。我知何益徒垂淚﹐籃輿回竿馬回轡。

何日重聞掃市歌﹐誰家收得琵琶妓。蕭蕭風樹白楊影﹐蒼蒼露艸靑蒿气。

更就墳邊哭一聲﹐與君此別終天地。

感舊並序

故李侍郎杓直﹐長慶元年春薨﹐元相公微之﹐太和六年秋薨。崔侍郎晦叔﹐太和七年夏薨。劉尙書夢得﹐會昌二年秋薨。四君子﹐予之執友也。三十年間﹐凋零共盡﹐惟予衰病﹐至今獨存﹐因詠悲懷﹐題爲《感舊》。

晦叔墳荒艸已陳﹐夢得墓濕土猶新。微之捐館將一紀﹐杓直歸丘十二春。

城中𨿽有故第宅﹐庭蕪園廢生荊榛。篋中亦有舊書札﹐紙穿字蠹成灰塵。

平生定交取人窄﹐屈指相知惟五人。四人先去我在後﹐一枚蒲柳衰殘身。

豈無晚歲新相識﹐相識面親心不親。人生莫羨苦長命﹐命長感舊多悲辛。

達哉樂天行

達哉達哉白樂天﹐分司東都十三年。七旬才滿冠已掛﹐半祿未及車先懸。

或伴遊客春行樂﹐或隨山僧夜坐禪。二年忘卻問家事﹐門庭多艸廚少煙。

庖童朝告鹽米盡﹐侍婢暮訴衣裳穿。妻孥不悅甥侄悶﹐而我醉臥方陶然。

起來與爾畫生計﹐薄產處置有後先。先賣南坊十畝園﹐次賣東郭五頃田。

然後兼賣所居宅﹐仿佛獲緡二三千。半與爾充食衣費﹐半與吾供酒肉錢。

吾今已年七十一﹐眼昏須白頭風眩。但恐此錢用不盡﹐卽先朝露歸夜泉。

未歸且住亦不惡﹐饑餐樂飲安穩眠。死生無可無不可﹐達哉達哉白樂天。

蘇東坡七古上七十四首

辛丑十一月十九日旣與子由別於鄭州

西門之外馬上賦詩一篇寄之

不飲胡爲醉兀兀﹐此心已逐歸鞍發。歸人猶自念庭闈﹐今我何以慰寂寞。

登髙回首坡隴隔﹐惟見烏帽出復沒。苦寒念爾衣裘薄﹐獨騎瘦馬踏殘月。

路人行歌居人樂﹐僮僕怪我苦淒惻。亦知人生要有別﹐但恐歲月去飄忽。

寒燈相對記疇昔﹐夜雨何時聽蕭瑟。君知此意不可忘﹐愼勿苦愛髙官職。

和子由踏靑

東風陌上驚微塵﹐遊人初樂歲華新。人閒正好路傍飲﹐麥短未怕遊車輪。

城中居人厭城郭﹐喧闐曉出空四鄰。歌鼓驚山艸木動﹐簞瓢散野烏鳶馴。

何人聚眾稱道人﹐遮道賣符色怒瞋。宜蠶使汝繭如甕﹐宜畜使汝羊如麕。

路人未必信此語﹐彊爲買服禳新春。道人得錢徑沽酒﹐醉倒自謂吾符神。

和子由蠶市

蜀人衣食常苦艱﹐蜀人遊樂不知還。千人耕種萬人食﹐一年辛苦一春閒。

閒時尙以蠶爲市﹐共忘辛苦逐欣歡。去年霜降砍秋荻﹐今年箔積如連山。

破瓢爲輪土爲釜﹐爭買不翅金與紈。憶昔與子皆童丱﹐年年廢書走市觀。

市人爭誇鬥巧智﹐野人喑啞遭欺謾。詩來使我感舊事﹐不悲去國悲流年。

記所見開元寺吳道子畫佛滅度以答子由

西方眞人誰所見﹐衣被七寶從雙狻。當時修道頗辛苦﹐柏生兩肘烏巢肩。

初如濛濛隱山玉﹐漸如濯濯出水蓮。道成一旦就空滅﹐奔會四海悲人天。

翔禽哀響動林谷﹐獸鬼躑躅淚迸泉。龐眉深目彼誰子﹐繞牀彈指性自圓。

隱如寒月墮淸晝﹐空有孤光畱故躔。春遊古寺拂塵壁﹐遺像久此霾香煙。

畫師不復寫名姓﹐皆云道子口所傳。縱橫固已蔑孫鄧﹐有如巨鱷吞小鮮。

來詩所誇孰與比﹐安得攜掛其旁觀。

石鼓歌

冬十二月歲辛丑﹐我初從政見魯叟。舊聞石鼓今見之﹐文字郁律蛟蛇走。

細觀初以指畫肚﹐欲讀嗟如箝在口。韓公好古生已遲﹐我今況又百年後。

彊尋偏傍推點畫﹐時得一二遺八九。我車旣攻馬亦同﹐其魚維魚與貫之柳。

古器縱橫猶識鼎﹐眾星錯落僅名斗。橫糊半已似瘢胝﹐詰曲猶能辧跟肘。

娟娟缺月隱雲霧﹐濯濯嘉禾秀稂莠。漂流百戰偶然存﹐獨立千載誰與友。

上追軒頡相惟諾﹐下揖冰斯同��。憶昔周宣歌鴻雁﹐當時籀史變蝌蚪。

厭亂人方思聖賢﹐中興天爲生耆�。東徵徐虜闞虓虎﹐北伏犬戎隨指嗾。

象胥雜沓貢狼鹿﹐方召聯翩賜圭卣。遂因鼓鼙思將帥﹐豈爲考擊煩矇瞍。

何人作頌比嵩髙﹐萬古斯文齊岣嶁。勛勞至大不矜伐﹐文武未遠猶忠厚。

欲尋年歲無甲乙﹐豈有名字記誰某。自從周衰更七國﹐竟使秦人有九有。

掃除詩書誦法律﹐投棄俎豆陳鞭杻。當年何人佐祖龍﹐上蔡公子牽黃狗。

登山刻石頌功烈﹐後者無繼前者偶。皆云皇帝巡四國﹐烹滅彊暴救黔首。

六經旣已委灰塵﹐此鼓亦當遭擊掊。傳聞九鼎淪泗上﹐欲使萬夫沈水取。

暴君縱欲窮人力﹐神物義不污秦垢。是時石鼓何處避﹐無乃天工令鬼守。

興亡百變物自閒﹐富貴一朝名不朽。細思物理坐嘆息﹐人生安得如汝壽。

王維吳道子畫

何處訪吳畫﹐普門與開元。開元有東塔﹐摩詰畱手痕。吾觀畫品中﹐莫如二子尊。

道子實雄放﹐浩如海波翻。當其下手風雨快﹐筆所未到气已吞。

亭亭雙林間﹐彩暈扶桑暾。中有至人談寂滅﹐悟者悲涕迷者手自捫。

蠻君鬼伯千萬萬﹐相排競進頭如黿。摩詰本詩老﹐佩芷襲芳蓀。

今觀此壁畫﹐亦若其詩淸且惇。祇園弟子盡鶴骨﹐心如死灰不復溫。

門前兩叢竹﹐雪節貫霜根。交柯亂葉動無數﹐一一皆可尋其源。

吳生𨿽妙絕﹐猶以畫工論。摩詰得之於象外﹐有如仙翮謝籠樊。

吾觀二子皆神俊﹐又於維也斂衽無間言。

維摩像唐楊惠之塑在天柱寺

昔者子輿病且死﹐其友子祀往問之。跰�鑑井自嘆息﹐造物將安以我爲。

今觀古塑維摩像﹐病骨磊嵬如枯龜。乃知至人外生死﹐此身變化浮雲隨。

至人豈不碩且好﹐身𨿽未病心已疲。此叟神完中有恃﹐談笑可卻千熊羆。

當其在時或問法﹐俯首無言心自知。世今遺像兀不語﹐與昔未死無增虧。

田翁俚婦那肯顧﹐時有野鼠銜其髭。見之使人每自失﹐誰能與結無言師。

秦穆公墓

橐泉在城東﹐墓在城中無百步。乃知昔未有此城﹐秦人以泉識公墓。

昔公生不誅孟明﹐豈有死之日而忍用其良。乃知三子殉公意﹐亦如齊之二子從田橫。

古人感一飯﹐尙能殺其身。今人不復見此等﹐乃以所見疑古人。

古人不可望﹐今人益可傷。

將往終南和子由見寄

人生百年寄鬢須﹐富貴何啻葭中莩。惟將翰墨畱染濡﹐絕勝醉倒蛾眉扶。

我今廢學如寒竽﹐久不吹之澀欲無。歲雲暮矣嗟幾余﹐欲往南溪侶禽魚。

秋風吹雨涼生膚﹐夜長耿耿添漏壺。窮年弄筆衫袖烏﹐古人有之我願如。

終朝危坐學僧趺﹐閉門不出閒履鳧。下視官爵如泥淤﹐嗟我何爲久踟躕。

歲月豈肯與汝居﹐僕夫起餐秣吾駒。

二十七日自陽平至斜谷宿於南山中蟠龍寺

橫槎晚渡碧澗口﹐騎馬夜入南山谷。谷中暗水響瀧瀧﹐嶺上疏星明煜煜。

寺藏巖底千萬仞﹐路轉山腰三百曲。風生饑虎嘯空林﹐月黑驚�竄修竹。

入門突兀見深殿﹐照佛靑熒有殘燭。愧無酒食待遊人﹐旋斫杉松煮溪蔌。

板閣獨眠驚旅枕﹐木魚曉動隨僧粥。起觀萬瓦郁參差﹐日亂千巖散紅綠。

門前商賈負椒荈﹐山後咫尺連巴蜀。何時歸耕江上田﹐一夜心逐南飛鵠。

渼陂魚

霜筠細破爲雙掩﹐中有長魚如臥劍。紫荇穿腮气慘淒﹐紅鱗照座光磨閃。

攜來𨿽遠鬣尙動﹐烹不待熟指先染。坐客相看爲解顏﹐香粳飽送如塡塹。

早歲嘗爲荊渚客﹐黃魚屢食沙頭店。濱江易采不復珍﹐盈尺輒棄無乃僭。

自從西徵復何有﹐欲致南烹嗟久欠﹐遊�瑣細空自腥﹐亂骨縱橫動遭砭﹐

故人遠飠鬼何以報。客俎久空驚忽贍﹐東道無辭信使頻﹐西鄰幸有庖齏酉嚴。

司竹監燒葦園因召都巡檢柴貽勗左藏以其徒會獵園下

官園刈葦歲畱槎﹐深冬放火如紅霞。枯槎燒盡有根在﹐春雨一洗皆萌芽。

黃狐老兔最狡捷﹐賣侮百獸常矜誇。年年此厄竟不悟﹐但愛蒙密爭來家。

風回焰卷毛尾熱﹐欲出已被蒼鷹遮。野人來言此最樂﹐徒手曉出歸滿車。

巡邊將軍在近邑﹐呼來颯颯從矛叉。戍兵久閒可小試﹐戰鼓𨿽凍猶堪撾。

雄心欲搏南澗虎﹐陣勢頗學常山蛇。霜幹火烈聲爆野﹐飛走無路號且呀。

迎人截來砉逢箭﹐避犬逸去窮投罝。擊鮮走馬殊未厭﹐但恐落日催棲鴉。

獘旗僕鼓坐數獲﹐鞍掛雉兔肩分穓。主人置酒聚狂客﹐紛紛醉語晚更嘩。

燎毛燔肉不暇割﹐飲啖直欲追羲媧。靑丘云夢古所吒﹐與此何啻百倍加。

苦遭諫疏說夷羿﹐又被賦客嘲淫奢。豈如閒官走山邑﹐放曠不與趨朝衙。

農工已畢歲雲暮﹐車騎𨿽少賓殊佳。酒酣上馬去不告﹐獵獵霜風吹帽斜。

王頤赴建州錢監求詩及艸書

我昔識子自武功﹐寒廳夜語尊酒同。酒闌燭盡語不盡﹐倦僕立寐僵屏風。

丁寧勸學不死訣﹐自言親受方瞳翁。嗟予聞道不早悟﹐醉夢顚倒隨盲聾。

邇來憂患苦摧剝﹐意思蕭索如霜蓬﹐羨君顏色愈少壯﹐外慕漸少由中充。

河車挽水灌腦黑﹐丹砂伏火入頰紅。大梁相逢又東去﹐但道何日辭樊籠。

未能便乞句漏令﹐官曹似是錫與銅。畱詩河上慰離別﹐艸書未暇緣匆匆。

石蒼舒醉墨堂

人生識字憂患始﹐姓名粗記可以休。何用艸書誇神速﹐開卷惝怳令人愁。

我嘗好之每自笑﹐君有此病何能瘳。自言其中有至樂﹐適意無異逍遙遊。

近者作堂名醉墨﹐如飲美酒銷百憂。乃知柳子語不妄﹐病嗜土炭如珍羞。

君於此藝亦云至﹐堆墻敗筆如山丘。興來一揮百紙盡﹐駿馬倏忽踏九州。

我書意造本無法﹐點畫信手煩推求。胡爲議論獨見假﹐隻字片紙皆藏收。

不減鐘張君自足﹐下方羅趙我亦優。不須臨池更苦學﹐完取絹素充衾裯。

送安惇秀才失解西歸

舊書不厭百回讀﹐熟讀深思子自知。他年名宦恐不免﹐今日棲遲那可追。

我昔家居斷還往﹐著書不暇窺園葵。朅來東遊慕人爵﹐棄去舊學從兒嬉。

狂謀謬算百不遂﹐惟有霜鬢來如期。故山松柏皆手種﹐行且拱矣歸何時。

萬事早知皆有命﹐十年浪走寧非癡。與君未可較得失﹐臨別惟有長嗟咨。

送任伋通判黃州兼寄其兄孜

吾州之豪任公子﹐少年盛壯日千里。無媒自進誰識之﹐有才不用今老矣。

別來十年學不厭﹐讀破萬卷詩愈美。黃州小郡夾溪谷﹐茅屋數家依竹葦。

知命無憂子何病﹐見賢不薦誰當恥。平原老令更可悲﹐六十靑衫貧欲死。

桐鄕遺老至今泣﹐潁川大姓誰能箠。因君寄聲問消息﹐莫對黃鷂矜爪觜。

送呂希道知和州

去年送君守解梁﹐今年送君守歷陽。年年送人作太守﹐坐受塵土堆胸腸。

君家聯翩三將相﹐富貴未已今方將。鳳雛驥子生有種﹐毛骨往往傳諸郎。

觀君崛郁負奇表﹐便合劍佩趨明光。胡爲小郡屢奔走﹐徵馬未解風帆張。

我生本自便江海﹐忍恥未去猶傍徨。無言贈君有長嘆﹐美哉河水空洋洋。

送文與可出守陵州

壁上墨君不解語﹐見之尙可消百憂。而況我友似君者﹐素節凜凜欺霜秋。

淸詩健筆何足數﹐逍遙齊物追莊周。奪官遣去不自覺﹐曉梳脫髮誰能收。

江邊亂山赤如赭﹐陵陽正在千山頭。君知遠別懷抱惡﹐時遣墨君解我愁。

送劉道原歸覲南康

晏嬰不滿六尺長﹐髙節萬仞陵首陽。靑衫白髮不自嘆﹐富貴在天那得忙。

十年閉戶樂幽獨﹐百金購書收散亡。朅來東觀弄丹墨﹐聊借舊史誅姦彊。

孔融不肯下曹操﹐汲黯本自輕張湯。𨿽無尺箠與寸刃﹐口吻排擊含風霜。

自言靜中閱世俗﹐有似不飲觀酒狂。衣巾狼藉又屢舞﹐傍人大笑供千場。

交朋翩翩去略盡﹐惟我與子猶傍徨。世人共棄君獨厚﹐豈敢自愛恐子傷。

朝來告別驚何速﹐歸意已逐徵鴻翔。匡廬先生古君子﹐掛冠兩紀鬢未蒼。

定將文度置膝上﹐喜動鄰里烹豬羊。君歸爲我道名姓﹐幅巾他日容登堂。

歐陽少師令賦所蓄石屏

何人遺公石屏風﹐上有水墨希微蹤。

不畫長林與巨植﹐獨畫峨嵋山西雪嶺上萬歲不長之孤松。

崖崩澗絕可望不可到﹐孤煙落日相溟濛。含風偃蹇得眞態﹐刻畫始信天有工。

我恐畢宏韋偃死葬虢山下﹐骨可朽爛心難窮。神機巧思無所發﹐化爲煙霏淪石中。

古來畫師非俗士﹐摹寫物象略與詩人同。願公作詩慰不遇﹐無使二子含憤泣幽宮。

陪歐陽公宴西湖

謂公方壯鬢似雪﹐謂公已老光浮頰。朅來湖上飲美酒﹐醉後劇談猶激烈。

湖邊艸木新著霜﹐芙蓉晚菊爭煌煌。插花起舞爲公壽﹐公言百歲如風狂。

赤松共遊也不惡﹐誰能忍饑啖仙藥。已將壽夭付天公﹐彼徒辛苦吾差樂。

城上烏棲暮靄生﹐銀缸畫獨照湖明。不辭歌詩勸公飲﹐坐無桓伊能撫箏。

泗洲僧伽塔

我昔南行舟系汴﹐逆風三日沙吹面。舟人共勸禱靈塔﹐香火未收旗腳轉。

回頭頃刻失長橋﹐卻到龜山未朝飯。至人無心何厚薄﹐我自懷私欣所便。

耕田欲雨刈欲晴﹐去得順風來者怨。若使人人禱輒遂﹐造物應須日千變。

我今身世兩悠悠﹐去無所逐來無戀。得行固願畱不惡﹐每到有求神亦倦。

退之舊云三百尺﹐澄觀所營今已換。不嫌俗士污丹梯﹐一看雲山繞淮甸。

十月十六日記所見

風髙月暗雲水黃﹐淮陰夜發朝山陽。山陽曉霧如細雨﹐炯炯初日寒無光。

雲收霧捲已停午﹐有風北來寒欲僵。忽驚飛雹穿戶牖﹐迅駛不復容遮防。

市人顚沛百賈亂﹐疾雷一聲如頹墻。使君來呼晚置酒﹐坐定已復日照廊。

怳疑所見皆夢寐﹐百種變怪旋消亡。共言蛟龍厭舊穴﹐魚鱉隨徙空陂塘。

愚儒無知守章句﹐論說黑白推何祥。惟有主人言可用﹐天寒欲雪飲此觴。

遊金山寺

我家江水初發源﹐宦遊直送江入海。聞道潮頭一丈髙﹐天寒尙有沙痕在。

中泠南畔石盤陀﹐古來出沒隨濤波。試登絕頂望鄕國﹐江南江北靑山多。

羈愁畏晚尋歸楫﹐山僧苦畱看落日。微風萬頃靴文細﹐斷霞半空魚尾赤。

是時江月初生魄﹐二更月落天深黑。江心似有炬火明﹐飛焰照山棲鳥驚。

悵然歸臥心莫識﹐非鬼非人竟何物。江山如此不歸山﹐江神見怪驚我頑。

我謝江神豈得已﹐有田不歸如江水。

自金山放船至焦山

金山樓觀何耽耽﹐撞鐘擊鼓聞淮南。焦山何有有修竹﹐采薪汲水僧兩三。

云霾浪打人迹絕﹐時有沙戶祈春蠶。我來金山更畱宿﹐而此不到心懷慚。

同遊盡返決獨往﹐賦命窮薄輕江潭。淸晨無風浪自湧﹐中流歌嘯倚半酣。

老僧下山驚客至﹐迎笑喜作巴人談。自言久客忘鄕井﹐只有彌勒爲同龕。

困眠得就紙帳暖﹐飽食未厭山蔬甘。山林饑臥古亦有﹐無田不退寧非貪。

展禽𨿽未三見黜﹐叔夜自知七不堪。行當投劾謝簪組﹐爲我佳處畱茅庵。

次韻子由柳湖感物

憶昔子美在東屯﹐數間茅屋蒼山根。嘲吟艸木調蠻獠﹐欲與猿鳥爭啾喧。

子今憔悴眾所棄﹐驅馬獨出無往還。惟有柳湖萬株柳﹐淸陰與子共朝昏。

胡爲譏評不少借﹐生意淩挫難爲繁。柳𨿽無言不解慍﹐世俗乍見應憮然。

嬌姿共愛春濯濯﹐豈問空腹修蛇蟠。朝看濃翠傲炎赫﹐夜愛疏影搖淸圓。

風翻雪陣春絮亂﹐蠹響啄木秋聲堅。四時盛衰各有態﹐搖落淒愴驚寒溫。

南山孤松積雪底﹐抱凍不死誰復賢。

送蔡冠卿知饒州

吾觀蔡子與人遊﹐掀豗笑語無不可。平生儻蕩不驚俗﹐臨事迂闊乃過我。

橫前坑阱眾所畏﹐布路金珠誰不裹。爾來變化驚何速﹐昔號剛彊今亦頗。

憐君獨守廷尉法﹐晚歲卻理鄱陽柁。莫嗟天驥逐羸牛﹐欲試良玉須猛火。

世事徐觀眞夢寐﹐人生不信長車感軻。知君決獄有陰功﹐他日老人酬魏顆。

次韻楊褒早春

窮巷淒涼苦未和﹐君家庭院得春多。不辭瘦馬騎衝雪﹐來聽佳人唱踏莎。

破恨徑須煩麯蘗﹐增年誰復怨羲娥。良辰樂事古難並﹐白髮靑山我亦歌。

細雨郊園聊種菜﹐冷官門戶可張羅。放朝三日君恩重﹐睡美不知身在何。

臘日遊孤山訪惠勤惠思二僧

天欲雪﹐云滿湖﹐樓臺明滅山有無。水淸出石魚可數﹐林深無人鳥相呼。

臘日不歸對妻孥﹐名尋道人實自娛。道人之居在何許﹐寶雲山前路盤紆。

孤山孤絕誰肯廬﹐道人有道山不孤。紙窗竹屋深自暖﹐擁褐坐睡依圓蒲。

天寒路遠愁僕夫﹐整駕催歸及未晡。出山回望云木合﹐但見野鶻盤浮圖。

玆遊淡薄歡有餘﹐到家怳如夢蘧蘧。作詩火急追亡逋﹐淸景一失後難摹。

李杞寺丞見和前篇復用元韻答之

獸在藪﹐魚在湖﹐一入池檻歸期無。誤隨弓旌落塵土﹐坐使鞭箠環呻呼。

追胥連保罪及孥﹐百日愁嘆一日娛。白雲舊有終老約﹐朱綬豈合山人紆。

人生何者非蘧廬﹐故山鶴怨秋猿孤。何時自駕鹿車去﹐掃除白髮煩菖蒲。

麻鞋短後隨獵夫﹐射弋狐兔供朝晡。陶潛自作五柳傳﹐潘閬畫入三峯圖。

吾年凜凜今幾余﹐知非不去慚衛蘧。歲荒無術歸亡逋﹐鵠則易畫虎難摹。

再和

東望海﹐西望湖﹐山平水遠細欲無。野人疏狂逐漁釣﹐刺史寬大容歌呼。

君恩飽暖及爾孥﹐才者不閒拙者娛。穿巖度嶺腳力健﹐未厭山水相縈紆。

三百六十古精廬﹐出遊無伴籃輿孤。作詩𨿽未造藩閾﹐破悶豈不賢扌雩蒲。

君才敏贍兼百夫﹐朝作千篇日未晡。朅來湖上得佳句﹐從此不看營丘圖。

知君篋櫝富有餘﹐莫惜錦繡賞菅蘧。窮多斗險誰先逋﹐賭取名畫不用摹。

遊靈隱寺得來詩復用前韻

君不見﹐錢塘湖﹐錢王壯觀今已無。屋堆黃金斗量珠﹐運盡不勞折簡呼。

四方宦遊散其孥﹐宮闕畱與閒人娛。盛衰哀樂兩須臾﹐何用多憂心郁紆。

溪山處處皆可廬﹐最愛靈隱飛來孤。喬松百丈蒼髯須﹐擾擾下笑柳與蒲。

髙堂會食羅千夫﹐撞鐘擊鼓喧朝晡。凝香方丈眠氍毹﹐絕勝絮被縫海圖。

淸風徐來驚睡餘﹐遂超羲皇傲幾蘧。歸時棲鴉正畢逋﹐孤煙落日不可摹。

戲子由

宛丘先生長如丘﹐宛丘學捨小如舟。常時低頭誦經史﹐忽然欠伸屋打頭。

斜風吹帷雨注面﹐先生不愧旁人羞。任從飽死笑方朔﹐肯爲雨立求秦優。

眼前勃奚谷何足道﹐處置六鑿須天遊。讀書萬卷不讀律﹐致君堯舜知無術。

勸農冠蓋鬧如雲﹐送老齏鹽甘似蜜。門前萬事不掛眼﹐頭𨿽長低气不屈。

余杭別駕無功勞﹐畫堂五丈容旄旄。重樓跨空雨聲遠﹐屋多人少風騷騷。

平生所慚今不恥﹐坐對疲氓更鞭箠。道逢陽虎呼與言﹐心知其非口諾惟。

居髙志下眞何益﹐气節消縮今無幾。文章小伎安足程﹐先生別駕舊齊名。

如今衰老俱無用﹐付與時人分重輕。

越州張中捨壽樂堂

靑山偃蹇如髙人﹐常時不肯入官府。髙人自與山有素﹐不待招邀滿庭戶。

臥龍蟠屈半東州﹐萬室鱗鱗枕其股。背之不見與無同﹐狐裘反衣無乃魯。

張君眼力覷天奧﹐能遣荊棘化堂宇。持頤宴坐不出門﹐收攬奇秀得十五。

才多事少厭閒寂﹐臥看雲煙變風雨。筍如玉箸椹如簪﹐彊飲且爲山作主。

不憂兒輩知此樂﹐但恐造物怪多取。春濃睡足午窗明﹐想見新茶如潑乳。

雨中遊天竺靈感觀音院

蠶欲老﹐麥半黃﹐前山後山雨浪浪。農夫輟耒女廢筐﹐白衣仙人在髙堂。

和蔡淮郎中見邀遊西湖三首

夏潦漲湖深更幽﹐西風落木芙蓉秋。飛雪暗天云拂地﹐新蒲出水柳映洲。

湖上四時看不足﹐惟有人生飄若浮。解顏一笑豈易得﹐主人有酒君應畱。

君不見錢塘遊宦客﹐朝推囚﹐暮決獄﹐不因人喚何時休。

城市不識江湖幽﹐如與蟪蛄語春秋。試令江湖處城市﹐卻似糜鹿遊汀洲。

髙人無心無不可﹐得坎且止乘流浮。公卿故舊畱不得﹐遇所得意終年畱。

君不見拋官彭澤令﹐琴無弦﹐巾有酒﹐醉欲眠時遣客休。

田間決水鳴幽幽﹐插秧未徧麥已秋。相攜燒筍苦竹寺﹐卻下踏藕荷花洲。

船頭斫鮮細縷縷﹐船尾吹玉香浮浮。臨風飽食得甘寢﹐肯使細故胸中畱。

君不見壯士憔悴時﹐饑謀食﹐渴謀飲﹐功名有時無罷休。

遊徑山

眾峯來自天目山﹐勢若駿馬奔平川。中途勒破千里足﹐金鞭玉革登相回旋。

人言山住水亦住﹐下有萬古蛟龍淵。道人天眼識王气﹐結茅宴坐荒山顚。

精誠貫山石爲裂﹐天女下試顏如蓮。寒窗暖足來撲朔﹐夜缽咒水降蜿蜒。

雪眉老人朝扣門﹐願爲弟子長參禪。爾來廢興三百載﹐奔走吳會輸金錢。

飛樓湧殿壓山破﹐朝鐘暮鼓驚龍眠。晴空偶見浮海蜃﹐落日下數投村鳶。

有生共處覆載內﹐擾擾膏火同烹煎。近來愈覺世議隘﹐每到寬處差安便。

嗟余老矣百事廢﹐卻尋舊學心茫然。問龍乞水歸洗眼﹐欲看細字銷殘年。

試院煎茶

蟹眼已過魚眼生﹐颼颼欲作松風鳴。蒙茸出磨細珠落﹐眩轉繞甌飛雪輕。

銀瓶瀉湯誇第二﹐未識古人煎水意。

君不見﹐昔時李生好客手自煎﹐貴從活火發新泉。

又不見﹐今時潞公煎茶學西蜀﹐定州花瓷琢紅玉。

我今貧病常苦饑﹐分無玉碗捧蛾眉。且學公家作茗飲﹐磚鑪石釒兆行相隨。

不用撐腸拄腹文字五千卷﹐但願一甌常及睡足日髙時。

孫莘老求墨妙亭詩

蘭亭繭紙入昭陵﹐世間遺集猶龍騰。顏公變法出新意﹐細筋入骨如秋鷹。

徐家父子亦秀絕﹐字外出力中藏稜。嶧山傳刻典刑在﹐千載筆法畱陽冰。

杜陵評書貴瘦硬﹐此論未公吾不憑。短長肥瘦各有態﹐玉環飛燕誰敢憎。

吳興太守眞好古﹐購買斷缺揮縑繒。龜趺入坐螭隱壁﹐空齋晝靜聞登登。

奇蹤散出走吳越﹐勝事傳說誇友朋。書來乞詩要自寫﹐爲把栗尾書溪藤。

後來視今猶視昔﹐過眼百世如風燈。他年劉郎憶賀監﹐還道同時須服膺。

李公擇求黃鶴樓詩因記舊所聞於馮當世者

黃鶴樓前月滿川﹐抱關老卒饑不眠。夜聞三人笑語言﹐羽衣著屐響空山。

非鬼非人意其仙﹐石扉三扣聲淸圓。洞中鏗�落門關﹐縹緲入石如飛煙。

雞鳴月落風馭還﹐迎拜稽首願執鞭。汝非其人骨鮏羴﹐黃金乞得重莫肩。

持歸包裹敝席毯﹐夜穿茅屋光射天。裏閭來觀已變遷﹐似石非石鉛非鉛。

或取而有眾忿喧﹐訟歸有司今幾年。無功暴得喜欲顚﹐神人戲汝眞可憐。

願君爲考然不然﹐此語可信馮公傳。

八月十日夜看月有懷子由並崔度賢良

宛丘先生自不飽﹐更笑老崔窮百巧。一更相過三更歸﹐古柏陰中看參昴。

去年舉君苜蓿盤﹐夜傾閩酒赤如丹。今年還看去年月﹐露冷遙知範叔寒。

典衣自種一頃豆﹐那知積雨生科斗。歸來四壁艸虫鳴﹐不如王江常飲酒。

催試官考較戲作

八月十五夜﹐月色隨處好。不擇茅簷與市樓﹐況我官居似蓬島。

鳳咮堂前野橘香﹐劍潭橋畔秋荷老。八月十八潮﹐壯觀天下無。

鯤鵬水擊三千里﹐組練長驅十萬夫。紅旗靑蓋互明滅﹐黑沙白浪相吞屠。

人生會合古難必﹐此景此行那兩得。願君聞此添蠟燭﹐門外白袍如立鵠。

鹽官部役戲呈同事兼寄述古

新月照水水欲冰﹐夜霜穿屋衣生稜。野廬半與牛羊共﹐曉鼓卻隨鴉鵲興。

夜來履破裘穿縫﹐紅頰曲眉應入夢。千夫在野口如林﹐豈不懷歸畏嘲弄。

我州賢將知人勞﹐已釀白酒買豚羔。耐寒努力歸不遠﹐兩腳凍硬公須軟。

朱壽昌郎中少不知母所在刺血寫經求之

五十年去歲得之蜀中以詩賀之

嗟君七歲知念母﹐憐君壯大心愈苦。羨君臨老得相逢﹐喜極無言淚如雨。

不羨白衣作三公﹐不愛白日升靑天﹐愛君五十著彩服﹐兒啼卻得償當年。

烹龍爲炙玉爲酒﹐鶴髮初生千萬壽。金馬詔書錦作囊﹐白藤肩輿簾蹙繡。

感君離合我酸辛﹐此事今無古或聞。長陵朅來見大姊﹐仲孺豈意逢將軍。

開皇苦桃空記面﹐建中天子終不見。西河郡守誰復譏﹐潁谷封人羞自薦。

將之湖州戲贈莘老

余杭自是山水窟﹐側聞吳興更淸絕。湖中橘林新著霜﹐溪上苕花正浮雪。

顧諸茶芽白於齒﹐梅溪木瓜紅勝頰。吳兒膾縷薄欲飛﹐未去先說饞涎垂。

亦知謝公到郡久﹐應怪杜牧尋春遲。鬢絲只好對禪榻﹐湖亭不用張水嬉。

鴉種麥行

霜林老鴉閒無用﹐畦東拾麥畦西種。畦西種得靑猗猗﹐畦東已作牛尾稀。

明年麥熟芒攢槊﹐農夫未食鴉先啄。徐行俯仰若自矜﹐鼓翅跳踉上牛角。

憶昔舜耕歷山鳥爲耘﹐如今老鴉種麥更辛勤。農夫羅拜鴉飛起﹐勸農使者來行水。

用和人求筆迹韻寄莘老

君不見夷甫開三窟﹐不如長康號癡絕。癡人自得終天年﹐智士死智罪莫雪。

因窮誰要卿料理﹐舉頭看山笏拄頰。野鳧翅重自不飛﹐黃鶴何事兩翼垂。

泥中相從豈得久﹐今我不住行恐遲。江夏無雙應未去﹐恨無文字相娛嬉。

畫魚歌

天寒水落魚在泥﹐短鉤畫水如耕犁。渚浦拔折藻荇亂﹐此意豈復遺鰍鯢。

偶然信手皆虛擊﹐本不辭勞幾萬一。一魚中刃百魚驚﹐蝦蟹奔忙誤跳擲。

漁人養魚如養雛﹐插竿貫笠驚鵜鶘。豈知白挺鬧如雨﹐攪水覓魚嗟已疏。

吳中田婦嘆

今年粳稻熟苦遲﹐庶見霜風來幾時。霜風來時雨如瀉﹐杷頭出菌鐮生衣。

眼枯淚盡雨不盡﹐忍見黃穗臥靑泥。茅苫一月隴上宿﹐天晴獲稻隨車歸。

汗流肩赤貞載入市﹐價賤乞與如糠粞。賣牛納稅拆屋炊﹐慮淺不及明年饑。

官今要錢不要米﹐西北萬里招羌兒。龔黃滿朝人更苦﹐不如卻作河伯婦。

遊道場山何山

道場山頂何山麓﹐上徹雲峯下幽谷。我從山水窟中來﹐尙愛此山看不足。

陂湖行盡白漫漫﹐靑山忽作龍蛇盤。山髙無風松自響﹐誤認石齒號驚湍。

山僧不放山泉出﹐屋底淸池照瑤席。階前合抱香入云﹐月裏仙人親手植。

出山回望翠雲鬟﹐碧瓦朱欄縹緲間。白水田頭問行路﹐小溪深處是何山。

髙人讀書夜達旦﹐至今山鶴鳴夜半。我今廢學不歸山﹐山中對酒空三嘆。

至秀州贈錢端公安道並寄其弟惠山老

鴛鴦湖邊月如水﹐孤舟夜榜鴛鴦起。平明系纜石橋亭﹐慚愧冒寒髯禦史。

結交最晚情獨厚﹐論心無數今有幾。寂寞抱關嘆蕭生﹐耆老執戟哀楊子。

怪君顏采卻秀發﹐無乃遷謫反便美。天公欲困無柰何﹐世人共抑眞疏矣。

毗陵髙山錫無骨﹐陸子遺味泉冰齒。賢哉仲氏早拂衣﹐占斷此山長洗耳。

山頭望湖光潑眼﹐山下濯足波生指。儻容逸少問金堂﹐記與嵇康畱石髓。

法惠寺橫翠閣

朝見吳山橫﹐暮見吳山從。吳山故多態﹐轉側爲君容。幽人起朱閣﹐空洞更無物。

惟有千步岡﹐東西作簾額。春來故國歸無期﹐人言秋悲春更悲。

已泛平湖思濯錦﹐更看橫翠憶峨眉。雕欄能得幾時好﹐不獨憑欄人易老。

百年興廢更堪哀﹐懸知艸莽化池臺。遊人尋我舊遊處﹐但覓吳山橫處來。

往富陽新城李節推先行三日畱風水洞見待

春山磔磔鳴春禽﹐此間不可無我吟。路長漫漫傍江浦﹐此間不可無君語。

金鯽池邊不見君﹐追君直過定山村。路人皆言君未遠﹐騎馬少年淸且婉。

風巖水穴舊聞名﹐只隔山溪夜不行。溪橋曉澑浮梅萼﹐知君系馬巖花落。

出城三日尙迆遲﹐妻孥怪罵歸何時。世上小兒誇疾走﹐如君相待今安有。

自普照遊二庵

長松吟風晚雨細﹐東庵半掩西庵閉。山行盡日不逢人﹐裛裛野梅香入袂。

居僧笑我戀淸景﹐自厭山深出無計。我𨿽愛山亦自笑﹐獨往神傷後難繼。

不如西湖飲美酒﹐紅杏碧桃香覆髻。作詩寄謝采薇翁﹐本不避人那避世。

月兔茶

環非環﹐玦非玦﹐中有迷離玉兔兒﹐一似佳人裙上月。

月圓還缺缺還圓﹐此月一缺圓何年。

君不見﹐鬥茶公子不忍斗小團﹐上有雙銜綬帶雙飛鸞。

薄命佳人

雙頰凝酥發抹漆﹐眼光入簾珠的白樂。故將白練作仙衣﹐不許紅膏污天質。

吳音嬌軟帶兒癡﹐無限閒愁總未知。自古佳人多命薄﹐閉門春盡楊花落。

於潛令刁同年野翁亭

山翁不出山﹐溪翁長在溪。不如野翁來往溪山間﹐上友麋鹿下鳧睮。

問翁何所樂﹐三年不去煩推擠。翁言此間亦有樂﹐非絲非竹非蛾眉。

山人醉後鐵冠落﹐溪女笑時銀櫛低。我來觀政問風謠﹐皆云吠犬足生氂。

但恐此翁一旦捨此去﹐長使山人索漠溪女啼。

於潛女

靑裙縞袂於潛女﹐兩足如霜不穿屨。觰沙鬢髮絲穿檸﹐蓬沓障前走風雨。

老濞宮妝傳父祖﹐至今遺民悲故主。苕溪楊柳初飛絮﹐照溪畫眉渡溪去。

逢郎樵歸相媚嫵﹐不信姬姜有齊魯。

於潛僧綠筠軒

可使食無肉﹐不可使居無竹。無肉令人瘦﹐無竹令人俗。人瘦尙可肥﹐俗士不可醫。

旁人笑此言﹐似髙還似癡。若對此君仍大嚼﹐世間那有揚州鶴。

與臨安令宗人同年劇飲

我𨿽不解飲。把盞歡意足。試呼白髮感秋人﹐令唱黃雞催曉曲。

與君登科如隔晨﹐敝袍霜葉空殘綠。如今莫問老與少﹐兒子森森如立竹。

黃雞催曉不須愁﹐老盡世人非我獨。

東陽水樂亭

君不學白公引涇東注渭﹐五斗黃泥一鐘水。

又不學歌舒橫行西海頭﹐歸來羯鼓打涼州。但向空山石壁下﹐愛此有聲無用之淸流。

流泉無弦石無竅﹐彊名水樂人人笑。慣見山僧已厭聽﹐多情海月空畱照。

洞庭不復來軒轅﹐至今魚龍舞鈞天。聞道磬襄東入海﹐遺聲恐在海山間。

鏘然澗谷含宮徵﹐節奏未成君獨喜。不須寫入薰風弦﹐縱有此聲無此耳。

宿海會寺

籃輿三日山中行﹐山中信美少曠平。下投黃泉上靑冥﹐綫路每與猿猱爭。

重樓束縛遭澗坑﹐兩股酸哀饑腸鳴。北渡飛橋踏彭鏗﹐繚垣百步如古城。

大鐘橫撞千指迎﹐髙堂延客夜不扃。杉槽漆斛江河傾﹐本來無垢洗更輕。

倒牀鼻息四鄰驚﹐磑如五鼓天未明。木魚呼粥亮且淸﹐不聞人聲聞履聲。

再遊徑山

老人登山汗如濯﹐倒牀困臥呼不覺。覺來五鼓日三竿﹐始信孤雲天一握。

平生未省出艱險﹐兩腳慣曾行犖確。含暉亭上望東溟﹐淩霄峯頭挹南嶽。

共愛絲杉翠絲亂﹐誰見玉芝紅玉琢。白雲何事自來往﹐明月長圓無晦朔。

冢上雞鳴猶憶欽﹐山前鳳舞遠徵璞。雪窗馴兔元不死﹐煙嶺孤猿苦難捉。

從來白足傲生死﹐不怕黃巾把刀槊。榻上雙痕凜然在﹐劍頭一吷何須角。

嗟我昏頑晚聞道﹐與世齟齬空多學。靈水先除眼界花﹐淸詩爲洗心源濁。

騷人未要逃競病﹐禪老但喜聞剝啄。此生更得幾回來﹐從今有暇無辭數。

送杭州杜戚陳三掾罷官歸鄕

秋風摵摵鳴枯蓼﹐船閣荒村夜悄悄。正當逐客斷腸時﹐君獨歌呼醉連曉。

老夫平生齊得喪﹐尙戀微官失輕矯。君今憔悴歸無食﹐五斗未可秋毫小。

君言失意能幾時﹐月啖蝦蟆行復皎。殺人無驗中不快﹐此恨終身恐難了。

徇時所得無幾時﹐隨手已遭憂患繞。期君正似種宿麥﹐忍饑待食明年麥少。

胡穆秀才遺古銅器似鼎而小上有兩柱可以覆而

不蹶以爲鼎則不足疑其飲器也胡有詩答之

雙耳獸嚙環﹐長唇鵝擘啄。三趾下銳春蒲短﹐兩柱髙張秋菌細。

君看翻覆俯仰間﹐覆成三角翻兩髻。古書𨿽滿腹﹐苟有用我亦隨世。

嗟君一見呼作鼎﹐才注升合已漂逝。不如學鴟夷﹐盡日盛酒眞良計。

和錢安道寄惠建茶

我官於南今幾時﹐嘗盡溪茶與山茗。胸中似記故人面﹐口不能言心自省。

爲君細說我未暇﹐試評其略差可聽。建溪所產𨿽不同﹐一一天與君子性。

森然可愛不可慢﹐骨淸肉膩和且正。雪花雨腳何足道﹐啜過始知眞味永。

縱復苦硬終可錄﹐汲黯少戇寬饒猛。艸茶無賴空有名﹐髙者妖邪次頑忄廣。

體輕𨿽復彊浮泛﹐性滯偏工嘔酸冷。其間絕品豈不佳﹐張禹縱賢非骨鯁。

葵花玉革誇不易致﹐道路幽險隔云嶺。誰知使者來自西﹐開緘磊落收百餅。

嗅香嚼味本非別﹐透紙自覺光炯炯。秕糠團鳳友小龍﹐奴隸日注臣雙井。

收藏愛惜待佳客﹐不敢包裹鉆權幸。此詩有味君勿傳﹐空使時人怒生癭。

和柳子玉喜雪次韻仍呈述古

詩翁愛酒長如渴﹐瓶盡欲沽囊已竭。燈靑火冷不成眠﹐一夜撚須吟喜雪。

詩成就我覓歡處﹐我窮正與君仿佛。曷不走投陳孟公﹐有酒醉君仍飽徳。

瓊瑤欲盡天應惜﹐更遣淸光續殘月。安得佳人擢素手﹐笑捧玉碗兩奇絕。

艷歌一曲回陽春﹐坐使髙堂生暖熱。

古纏頭曲

昆鳥弦鐵撥世無有﹐樂府舊工惟尙叟。一生喙硬眼無人﹐坐此困窮今白首。

翠鬟女子年十七﹐指法已似呼韓婦。驚帆渡海風掣回﹐滿面塵沙和淚垢。

靑衫不逢湓浦客﹐紅袖漫插曹綱手。爾來一見哀駘佗﹐便著臂睼躬井臼。

我慚貧病百不足﹐彊對黃花飲白酒。轉關�索動有神﹐雷輥空堂戰窗牖。

四弦一抹擁袂立﹐再拜十分爲我壽。世人只解錦纏頭﹐與汝作詩傳不朽。

大風畱金山兩日

塔上一鈴獨自語﹐明日顚風當斷渡。朝來白浪打蒼崖﹐倒射軒窗作飛雨。

龍驤萬斛不敢過﹐漁艇一葉從掀舞。細思城市有底忙﹐卻笑蛟龍爲誰怒。

無事久畱童僕怪﹐此風聊得妻孥許。潛山道人獨何事﹐半夜不眠聽粥鼓。

無錫道中賦水車

翻翻聯聯銜尾鴉﹐犖犖確確蛻骨蛇。分疇翠浪走云陣﹐刺水綠鍼抽稻芽。

洞庭五月欲飛沙﹐鼉鳴窟中如打衙。天公不見老翁泣﹐喚取阿香推雷車。

靑牛嶺髙絕處有小寺人迹罕到

暮歸走馬沙河塘﹐鑪煙裊裊十里香。朝行曳杖靑牛嶺﹐崖泉咽咽千山靜。

君勿笑老僧﹐耳聾喚不聞﹐百年俱是可憐人。明朝且復城中去﹐白雲卻在題詩處。

梅聖兪詩中有毛長官者今於潛令國華是也聖兪沒

十五年而君猶爲令捕蝗至其邑作詩戲之

詩翁憔悴老一官﹐厭見苜蓿堆靑盤。歸來羞澀對妻子﹐自比鮎魚緣竹竿。

今君滯畱生二毛﹐飽聽衙鼓眠黃綢。更將嘲笑調朋友﹐人道獼猴騎土牛。

願君恰似髙常侍﹐暫爲小邑仍刺史。不願君爲孟浩然﹐卻遭明主故還山。

宦遊逢此歲年惡﹐飛蝗來時半天黑。羨君封境稻如雲﹐蝗自識人人不識。

十八家詩抄﹟卷十四

蘇東坡七古中一百三十四首

聽賢師琴

大弦春溫和且平﹐小弦廉折亮以淸。平生未識宮與角﹐但聞牛鳴盎中雉登木。

門前剝啄誰叩門﹐山僧未閒君勿瞋。歸家且覓千斛水﹐淨洗從前箏笛耳。

贈寫眞何充秀才

君不見﹐潞州別駕眼如電﹐左手掛弓橫撚箭。

又不見﹐雪中騎驢孟浩然﹐皺眉吟詩肩聳山。饑寒富貴兩安在﹐空有遺像畱人間。

此身常擬同外物﹐浮雲變化無蹤迹。問君何苦寫我眞﹐君言好之聊自適。

黃冠野服山家容﹐意欲置我山巖中。勛名將相今何限﹐往寫褒公與鄂公。

潤州甘露寺彈箏

多景樓上彈神曲﹐欲斷哀弦再三促。江妃出聽霧雨愁﹐白浪翻空動浮玉。

喚取吾家雙鳳槽﹐遣作三峽孤猿號。與君合奏芳春調﹐啄木飛來霜樹杪。

虎兒

舊聞老蚌生明珠﹐未省老兔生於菟。老兔自謂月中物﹐不騎快馬騎蟾蜍。

蟾蜍爬沙不肯行﹐坐令靑衫垂白須。於菟駿猛不類渠﹐指揮黃熊駕黑豸區。

丹砂紫麝不用塗﹐眼光百步走妖狐。妖狐莫誇智有餘﹐不勞搖牙咀爾徒。

鐵溝行贈喬太博

城東波隴何所似﹐風吹海濤低復起。城中病守無所爲﹐走馬來尋鐵溝水。

鐵溝水淺不容軻﹐恰似當年韓與侯。有魚無魚何足道﹐駕言聊復寫我憂。

孤村野店亦何有﹐欲發狂言須鬥酒。山頭落日側金盆﹐倒著接礠搔白首。

忽憶從軍年少時﹐輕裘細馬百不知。臂弓腰箭南山下﹐追逐長楊射獵兒。

老去同君兩憔悴﹐犯夜醉歸人不避。明年定起故將軍﹐未肯先誅霸陵尉。

蘇州姚氏三瑞堂

君不見﹐董召南﹐隱居行義孝且慈。

天公亦恐無人知﹐故令雞狗相哺兒﹐又令韓老爲作詩。

爾來三百年﹐名與淮水東南馳。此人世不乏﹐此事亦時有。

楓橋三瑞皆目見﹐天意宛在虞鰥後。惟有此詩非昔人﹐君更往求無價手。

莫笑銀杯小答喬太博

陶潛一縣令﹐獨飲仍獨醒。猶將公田二頃五十畝﹐種秫作酒不種粳。

我今號爲二千石﹐歲釀百石何以醉賓客。請君莫笑銀杯小﹐爾來歲旱東海窄。

會當拂衣歸故丘﹐作書貸粟監河侯。萬斛船中著美酒﹐與君一生長拍浮。

送段屯田分得於字

勸農使者古大夫﹐不惜春衫踐泥塗。王事靡�君甚劬﹐奉常客卿虯兩須。

東武縣令天馬駒﹐泮宮先生非俗儒。相與野飲四子俱﹐樂哉此樂城中無。

溪邊策杖自攜壺﹐腰笏不煩何易於。膠西病守老且迂﹐空齋愁坐紛墨朱。

四十豈不知頭顱﹐畏人不出何其愚。

次韻章傳道喜雨

去年夏旱秋不雨﹐海畔居民飲鹹苦。今年春暖欲生蝝﹐地上戢戢多於土。

預憂一旦開兩翅﹐口吻如風那肯吐。前時渡江入吳越﹐布陣橫空如項羽。

農夫拱手但垂泣﹐人力區區固難禦。撲緣鬃毛困牛馬﹐啖嚙衣服穿房戶。

坐觀不救亦何心﹐秉畀炎火傳自古。荷鋤散掘誰敢後﹐得米濟饑還小補。

常山山神信英烈﹐扌爲駕雷公訶電母。應憐郡守老且愚﹐欲把瘡痍手摩撫。

山中歸時風色變﹐中路已覺商羊舞。夜窗騷騷鬧松竹﹐朝畦泫泫流膏乳。

從來蝗早必相資﹐此事吾聞老農語。庶將積潤掃遺孽﹐收拾丰歲還明主。

縣前已窖八千斛﹐率以一升完一畝。更看蠶婦過初眠﹐未用賀客來旁午。

先生筆力吾所畏﹐蹙踏鮑謝跨徐庾。偶然談笑得佳篇﹐便恐流傳成樂府。

陋邦一雨何足道﹐吾君盛徳九州普。中和樂職幾時作﹐試向諸生選何武。

惜花

吉祥寺中錦千堆﹐前年賞花眞盛哉。道人勸我淸明來﹐腰鼓百面如春雷﹐

打徹涼州花自開。沙河塘上插花回﹐醉倒不覺吳兒咍﹐豈知如今雙鬢摧。

城西古寺沒蒿萊﹐有僧閉門手自栽﹐千枝萬葉巧剪裁。就中一叢何所似﹐

馬腦槃盛金縷杯。而我食菜方淸齋﹐對花不飲花應猜。夜來雨雹如李梅﹐

紅殘綠暗吁可哀。

寄劉孝叔

君王有意誅驕鹵﹐椎破銅山鑄銅虎。聯翩三十七將軍﹐走馬西來各開府。

南山伐木作車軸﹐東海取鼉漫戰鼓。汗流奔走誰敢後﹐恐乏軍興污質斧。

保甲連村團未徧﹐方田訟牒紛如雨。爾來手實降新書﹐抉剔根株窮脈縷。

詔書惻怛信深厚﹐吏能淺薄空勞苦。平生學問止流俗﹐眾裏笙竽誰比數。

忽令獨奏鳳將雛﹐倉卒欲吹那得譜。況復連年苦饑饉﹐剝嚙艸木啖泥土。

今年雨雪頗應時﹐又報蝗虫生翅股。憂來洗盞欲彊醉﹐寂寞虛齋臥空無瓦。

公廚十日不生煙﹐更望紅裙踏筵舞。故人屢寄山中信﹐只有當歸無別語。

方將雀鼠偸太倉﹐未肯衣冠掛神武。吳興丈人眞得道﹐平日立朝非小補。

自從四方冠蓋鬧﹐歸作二浙湖山主。髙蹤已自雜漁釣﹐大隱何曾棄簪組。

去年相從殊未足﹐問道已許談其粗。逝將棄官往卒業﹐俗緣未盡那得睹。

公家只在霅溪上﹐上有白雲如白羽。應憐進退苦皇皇﹐更把安心教初祖。

張安道樂全堂

列子禦風殊不惡﹐猶被莊生譏數數。步兵飲酒中散琴﹐於此得全非至樂。

樂全居士全於天﹐維摩丈室空翛然。平生痛飲今不飲﹐無琴不獨今無弦。

我公天與英雄表﹐龍章鳳姿照魚鳥。但令端委坐廟堂﹐北狄西戎談笑了。

如今老去苦思歸﹐小字親書寄我詩。試問樂全全底事﹐無全何處更相虧。

和蔣夔寄茶

我生百事常隨緣﹐四方水陸無不便。扁舟渡江適吳越﹐三年飲食窮芳鮮。

金齏玉膾飯炊雪﹐漲螯江柱初脫泉。臨風飽食甘寢罷﹐一甌花乳浮輕圓。

自從捨舟入東武﹐沃野便到桑麻川。剪毛胡羊大如馬﹐誰記鹿角腥槃筵。

廚中烝粟埋飯甕﹐大杓更取酸生涎。柘羅銅碾棄不用﹐脂麻白土須盆研。

故人猶作舊眼看﹐謂我好尙如當年。沙溪北苑彊分別﹐水腳一綫爭誰先。

淸詩兩幅寄千里﹐紫金百餅費萬錢。吟哦烹噍兩奇絕﹐只恐偸乞煩封纏。

老妻稚子不知愛﹐一半已入姜鹽煎。人生所遇無不可﹐南北嗜好知誰賢。

死生禍福久不擇﹐更論甘苦爭蚩妍。知君窮旅不自釋﹐因詩寄謝聊相鐫。

薄薄酒二首並序

膠西先生趙明叔﹐家貧好飲﹐不擇酒而醉﹐常云﹕薄薄酒﹔勝茶湯﹔醜醜婦﹐勝空房。其言𨿽俚﹐而近乎達。故推而廣之﹐以補東州之樂府﹐旣又以爲未也﹐復自和一篇﹐以發覽者之一噱云耳。

薄薄酒﹐勝茶湯。粗粗布﹐勝無裳。醜妻惡妾勝空房﹐

五更待漏靴滿霜﹐不如三伏日髙睡足北窗涼。

珠襦玉柙萬人相送歸北邙﹐不如懸鶉百結獨坐負朝陽。

生前富貴﹐死後文章﹐百年瞬息萬世忙。

夷齊盜蹠俱亡羊﹐不如眼前一醉是非憂樂兩都忘。

薄薄酒﹐飲兩鐘。粗粗布﹐著兩重。美惡𨿽異醉暖同﹐醜妻惡妾壽乃公。

隱居求志義之從﹐本不計較東華塵土北窗風。百年𨿽長要有終﹐富死未必輸生窮。

但恐珠玉畱君容﹐千載不朽遭樊崇。文章自足欺盲聾﹐誰使一朝富貴面發紅。

達人自達酒何功﹐世間是非憂樂本來空。

趙郎中見和戲復答之

趙子吟詩如潑水﹐一揮三百八十字。柰何效我欲尋醫﹐恰似西施藏白地。

趙子飲酒如淋灰﹐一年十萬八千杯。若不令君早入務﹐飲竭東海生黃埃。

我衰臨政多繆錯﹐羨君精采如秋鶚。頗哀老子令日飲﹐爲君坐嘯主畫諾。

送碧香酒與趙明叔教授

聞君有婦賢且廉﹐勸君愼勿爲楚相。不羨紫駝分禦食﹐自遣赤腳沽村釀。

嗟君老狂不知愧﹐更吟醜婦惡嘲謗。諸生聞語定失笑﹐冬暖號寒臥無帳。

碧香近出帝子家﹐鵝兒破殼酥流盎。不學劉伶獨自飲﹐一壺往助齊眉餉。

趙旣見和復次韻答之

長安小吏天所放﹐日夜歌呼和丞相。豈知後世有阿瞞﹐北海樽前捉私釀。

先生未出禁酒國﹐詩語孤髙常近謗。幾回無酒欲沽君﹐卻畏有司書簿帳。

酸寒可笑分一斗﹐日飲亡何足袁盎。更將險語壓衰翁﹐只恐自是臺無餉。

趙郎中往莒縣逾月而歸復以一壺遺之仍用前韻

東鄰主人遊不歸﹐悲歌夜夜聞舂相。門前人鬧馬嘶急﹐一家喜气如春釀。

王事何曾怨獨賢﹐室人豈忍交謫謗。大兒踉蹡越門限﹐小兒咿啞語繡帳。

定教舞袖掣伊涼﹐更想夜庖鳴甕盎。題詩送酒君勿誚﹐免使退之嘲一餉。

畱別釋迦院牡丹呈趙倅

春風小院卻來時﹐壁間惟見使君詩。應問使君何處去﹐憑花說與春風知。

年年歲歲何窮已﹐花似今年人老矣。去年崔護若重來﹐前度劉郎在千里。

大雪靑州道上有懷東武園亭寄孔周翰

超然臺上雪﹐城郭山川兩奇絕。海風吹碎碧琉璃﹐時見三山白銀闕。

蓋公堂前雪﹐綠窗朱戶相明滅。堂中美人雪爭妍﹐粲然一笑玉齒頰。

就中山堂雪更奇﹐靑松怪石亂瓊絲。惟有使君遊不歸﹐五更上馬愁斂眉。

君不見﹐淮西李侍中﹐夜入蔡州縛取吳元濟。

又不見﹐襄陽孟浩然﹐長安道上騎驢吟雪詩。何當閉門飲美酒﹐無人毀譽河東守。

書韓幹牧馬圖

南山之下﹐汧渭之間﹐想見開元天寶年﹐八坊分屯隘秦川﹐四十萬匹如雲煙。

騅馬丕馬因駱驪驑馬原﹐白魚赤兔﹝馬辛﹞皇�﹐龍顱鳳頸獰且妍﹐奇姿逸徳隱駑頑。

碧眼胡兒手足鮮﹐歲時剪刷供帝閒。柘袍臨池侍三千﹐紅妝照日光流淵。

樓下玉螭吐淸寒﹐往來蹙踏生飛湍。眾工舐筆和朱鉛﹐先生曹霸弟子韓。

廏馬多肉尻脽圓﹐肉中畫骨誇尢難。金羈玉勒繡羅鞍﹐鞭箠刻烙傷天全。

不如此圖近自然﹐平沙細艸荒芊綿。驚鴻脫兔爭後先﹐王良挾策飛上天。

何必俯首服短轅。

和李邦直沂山祈雨有應

髙田生黃埃﹐下田生蒼耳。蒼耳亦已無﹐更問麥有幾。

蛟龍睡足亦解慚﹐二麥枯時雨如洗。不知雨從何處來﹐但聞呂梁百步聲如雷。

試上城南望城北﹐際天菽粟靑成堆。饑火燒腸作牛吼﹐不知待得秋成否。

半年不雨坐龍慵﹐共怨天公不怨龍。今朝一雨聊自贖﹐龍神社鬼各言功。

無功日盜太倉谷﹐嗟我與龍同此責。勸農使者不汝容﹐因君作詩先自劾。

和子由與顏長道同遊百步洪相地築亭種柳

平明坐衙不暖席﹐歸來閉礔閒終日。臥聞客至倒屣迎﹐兩眼蒙籠余睡色。

城東泗水步可到﹐路轉河洪翻雪白。安得靑絲絡駿馬﹐蹙踏飛波柳陰下。

奮身三丈兩蹄間﹐振鬣長鳴身自幹。少年狂興久已謝﹐但憶嘉陵繞劍關。

劍關大道車方軌﹐君自不去歸何難。山中故人應大笑﹐築室種柳何時還。

送顏復兼寄王鞏

彭城官居冷如水﹐誰從我遊顏氏子。我衰且病君亦窮﹐衰窮相守正其理。

胡爲一朝捨我去﹐輕衫觸熱行千里。問君無乃求之歟﹐答我不然聊爾耳。

京師萬事日日新﹐故人如故今有幾。君知牛行相君宅﹐扣門但覓王居士。

淸詩艸聖俱入妙﹐別後寄我書連紙。苦恨相思不相見﹐約我重陽嗅霜蕊。

君歸可喚與俱來﹐未應指目妨進擬。太一老仙閒不出﹐踵門問道今時矣。

因行過我路幾何﹐願君推挽加鞭箠。吾儕一醉豈易得﹐買羊醞酒從今始。

蠍虎

黃雞啄蠍如啄黍﹐窗間守宮稱蠍虎。暗中繳尾伺飛虫﹐巧捷功夫在腰膂。

跂跂脈脈善緣壁﹐陋質從來誰比數。今年歲旱號蜥蠍﹐狂走兒童鬧歌舞。

能銜渠水作冰雹﹐便向蛟龍覓雲雨。守宮努力搏蒼蠅﹐明年歲旱當求汝。

章質夫寄惠崔徽眞

玉釵半脫云垂耳﹐亭亭芙蓉在秋水。當時薄命一酸辛﹐千古華堂奉君子。

水邊何處無麗人﹐近前試看丞相瞋。不如丹靑不解語﹐世間言語原非眞。

知君被惱更愁絕﹐捲贈老夫驚老拙。爲君援筆賦梅花﹐未害廣平心似鐵。

代書答梁先

此身與世眞悠悠﹐蒼顏華發誰汝畱。彊名太守古徐州﹐忘歸不如楚沐猴。

魯人豈獨不知丘﹐蹸藉夫子無罪尢。異哉梁子淸而修﹐不遠千里從我遊。

了然正色懸雙眸﹐世之所馳子獨不。一經通明傳節侯﹐小楷精絕規摹歐。

我衰廢學懶且偸﹐畏見問事賈長頭。別來紅葉黃花秋﹐夜夢見之起坐愁。

遺我馬交石盆與甌﹐黑質白章聲琳球。謂言山石生澗溝﹐追琢尙可王公羞。

感子佳意能無酬﹐反將木瓜報珍投。學如富貴在博收﹐仰取俯拾無遺籌。

道大如天不可求﹐修其可見致其幽。願子篤實愼勿浮﹐發憤忘食樂忘憂。

河復並序

熙寧十年秋﹐河決澶淵﹐注巨野﹐入淮泗﹐自澶魏以北﹐皆絕流而濟。楚大被其害﹐彭門城下水二丈八尺﹐七十餘日不退。吏民疲於守禦。十月十三日﹐澶州大風終日﹐旣止﹐而河流一枝﹐已復故道。聞之喜甚﹐庶幾可塞乎﹗乃作《河復》詩﹐歌之道路﹐以致民願而迎神休﹐蓋守土者之志也。

君不見﹐西漢元光元封間﹐河決瓠子二十年。巨野東傾淮泗滿﹐楚人恣食黃河鱣。

萬里沙回封禪罷﹐初遣越巫沈白馬。河公未許人力窮﹐薪芻萬計隨流下。

吾君仁聖如帝堯﹐百神受職河神驕。帝遣風師下約束﹐北流夜起澶州橋。

東風吹凍收微淥﹐神功不用淇園竹。楚人種麥滿河污﹐仰看浮槎棲古木。

韓幹馬十四匹

二馬並驅攢八蹄﹐二馬宛頸鬃尾齊。一馬任前雙舉後﹐一馬卻避長鳴嘶。

老髯奚官騎且顧﹐前身作馬通馬語。後有八匹飲且行﹐微流赴吻若有聲。

前者旣濟出林鶴﹐後者欲涉鶴俯啄。最後一匹馬中龍﹐不嘶不動尾搖風。

韓生畫馬眞是馬﹐蘇子作詩如見畫。世無伯樂亦無韓﹐此詩此畫誰當看。

贈寫禦容妙善師

憶昔射策幹先皇﹐珠簾翠幄分兩廂。紫衣中使下傳詔﹐跪奉冉冉聞天香。

仰觀眩晃目生暈﹐但見曉色開扶桑。迎陽晚出步就坐﹐絳紗玉斧光照廊。

野人不識日月角﹐仿佛尙記重瞳光。三年歸來眞一夢﹐橋山松檜淒風霜。

天容玉色誰敢畫﹐老師古寺晝閉房。夢中神授心有得﹐覺來信手筆已忘。

幅巾常服儼不動﹐孤臣入門涕自滂。元老侑坐須眉古﹐虎臣立侍冠劍長。

平生慣寫龍鳳質﹐肯顧艸間猿與獐。都人踏破鐵門限﹐黃金白璧空堆牀。

爾來摹寫亦到我﹐謂是先帝白髮郎。不須覽鏡坐自了﹐明年乞身歸故鄕。

答呂梁仲屯田

亂山合沓圍彭門﹐官居獨在懸水村。居民蕭條雜麋鹿﹐小市冷落無雞豚。

黃河西來初不覺﹐但訝淸泗流奔渾。夜聞沙岸鳴甕盎﹐曉看雪浪浮鵬昆鳥。

呂梁自古喉吻地﹐萬頃一抹何由吞。坐觀入市捲閭井﹐吏民走盡余王尊。

計窮路斷欲安適﹐吟詩破屋愁鳶蹲。歲寒霜重水歸壑﹐但見屋瓦畱沙痕。

入城相對如夢寐﹐我亦僅免爲魚黿。旋呼歌舞雜詼笑﹐不惜飲釂空瓶盆。

念君官舍冰雪冷﹐新詩美酒聊相溫。人生如寄何不樂﹐任使絳蠟燒黃昏。

宣房未築淮泗滿﹐故道堙滅瘡痍存。明年勞苦應更甚﹐我當畚鍤先黥髡。

付君萬指伐頑石﹐千錘雷動蒼山根。髙城如鐵洪口快﹐談笑卻掃看崩奔。

農夫掉臂免狼顧﹐秋谷布野如雲屯。還須更置軟腳酒﹐爲君擊鼓行金樽。

答孔周翰求書與詩

身閒曷不長閉口﹐天寒正好深藏手。吟詩寫字有底忙﹐未脫多生宿塵垢。

不蒙譏訶子厚疾﹐反更刻畫無鹽醜。徵西自有家雞肥﹐太白應驚飯山瘦。

與君相從知幾日﹐東風待得花開杏。撥棄萬事勿復談﹐百觚之後那辭酒。

送李公恕赴闕

君才有如切玉刀﹐見之凜凜寒生毛。願隨壯士斬蛟蜃﹐不願腰間纏綿絳。

用違其才志不展﹐坐與胥吏同疲勞。忽然眉上有黃气﹐吾君漸欲收英髦。

立談左右俱動色﹐一語徑破千言牢。我頃分符在東武﹐脫略萬事惟嬉遨。

盡壞屏障通內外﹐仍呼騎曹爲馬曹。君爲使者見不問﹐反更對飲持雙螯。

酒酣箕坐語驚眾﹐雜以嘲諷窮詩騷。世上小兒多忌諱﹐獨能容我眞賢豪。

爲我買田臨汶水﹐逝將歸去誅蓬蒿。安能終老塵土下﹐俯仰隨人如桔橰。

春菜

蔓菁宿根已生葉﹐韭牙戴土拳如蕨。爛蒸香薺白魚肥﹐碎點靑蒿涼餅滑。

宿酒初消春睡起﹐細履幽畦掇芳辣。茵陳甘菊不負渠﹐鱠縷堆槃纖手抹。

北方苦寒今未已﹐雪底波稜如鐵甲。豈如吾蜀富冬蔬﹐霜葉露芽寒更茁。

久拋松葛猶細事﹐苦筍江豚那忍說。明年投劾徑須歸﹐莫待齒搖並發脫。

送孔郎中赴陜郊

驚風擊面黃沙走﹐西出崤函脫塵垢。使君來自古徐州﹐聲震河潼殷關右。

十里長亭聞鼓角﹐一川秀色明花柳。北臨飛檻捲黃流﹐南望靑山如峴首。

東風吹開錦繡谷﹐淥水翻動蒲萄酒。訟庭生艸數開樽﹐過客如雲牢閉口。

與梁左藏會飲傅國博家

將軍破賊自艸檄﹐論詩說劍俱第一。彭城老守本虛名﹐識字劣能欺項籍。

風流別駕貴公子﹐欲把笙歌暖鋒鏑。紅旆朝開猛士噪﹐翠帷暮捲佳人出。

東堂醉臥呼不起﹐啼鳥落花春寂寂。試教長笛傍耳根﹐一聲吹裂階前石。

約公擇飲是日大風

先生生長匡廬山﹐山中讀書三十年。舊聞飲水師顏淵﹐不知治劇乃所便。

偸兒夜探赤白丸﹐奮髯忽逢朱子元。半年羣盜誅七百﹐誰信家書藏九千。

春風無事秋月閒﹐紅妝執樂豪且妍。紫衫玉帶兩部全﹐琵琶一抹四十弦。

客來畱飲不計錢﹐齊人愛公如子產。兒啼臥路呼不還﹐我慚山郡空畱連。

牙兵部吏笑我寒﹐邀公飲酒公無難。約束官奴買花鈿﹐薰衣理鬢夜不眠。

曉來顚風塵暗天﹐我思其由豈坐慳。作詩愧謝公笑歡﹐歸來瑟縮愈不安。

要當啖公八百里﹐豪气一洗儒生酸。

續麗人行並序

李仲謀家有周昉畫背面欠伸內人﹐極精。戲作此詩。

深宮無人春日長﹐沈香亭北百花香。美人睡起薄梳洗﹐燕舞鶯啼空斷腸。

畫工欲畫無窮意﹐背立東風初破睡。若教回首卻嫣然﹐陽城下蔡俱風靡。

杜陵饑客眼長寒﹐蹇驢破帽隨金鞍。隔花臨水時一見﹐只許腰肢背後看。

心醉歸來茅屋底﹐方信人間有西子。

君不見﹐孟光舉案與眉齊﹐何曾背面傷春啼。

起伏龍行並引

徐州城東二十里﹐有石潭。父老云與泗水通﹐增損淸濁﹐相應不差﹐時有河魚出焉。元丰元年春旱﹐或云置虎頭潭中﹐可以致雷雨。用其說﹐作《起伏龍行》。

何年白竹千鈞弩﹐射殺南山雪毛虎。至今顱骨帶霜牙﹐尙作四海毛虫祖。

東方久旱千里赤﹐三月行人口生土。碧潭近在古城東﹐神物所蟠誰敢侮。

上欹蒼石擁巖竇﹐下應淸河通水府。眼光作電走金蛇﹐鼻息爲云擢煙縷。

當年負圖傳帝命﹐左右羲軒詔神禹。爾來懷寶但貪眠﹐滿腹雷霆喑不吐。

赤龍白虎戰明日﹐倒捲黃河作飛雨。嗟我豈樂斗兩雄﹐有事徑須煩一怒。

次韻答劉涇

吟詩莫作秋虫聲﹐天公怪汝鉤物情﹐使汝未老華發生。

芝蘭得雨蔚靑靑﹐何用自燔以出馨。細書千紙雜眞行﹐新音百變口如鶯。

異義蜂起弟子爭﹐舌翻濤瀾捲齊城。萬卷堆胸兀相撐﹐以病爲樂子未驚。

我有至味非煎烹﹐是中之樂吁難名。綠槐如山暗廣庭﹐飛虫繞耳細而淸。

敗席展轉臥見經﹐亦自不嫌翠織成。意行信足無溝坑﹐不識五郎呼作卿。

吏民哀我老不明﹐相戒無復煩鞭刑。時臨泗水照星星﹐微風不起鏡面平。

安得一舟如葉輕﹐臥聞郵簽報水程。蒓羹羊酪不須評﹐一飽且救饑腸鳴。

攜妓樂遊張山人園

大杏金黃小麥熟﹐墮巢乳鵲拳新竹。故將俗物惱幽人﹐細馬紅妝滿山谷。

提壺勸酒意𨿽重﹐杜鵑催歸聲更速。酒闌人散卻關門﹐寂歷斜陽掛疏木。

和子由送將官梁左藏仲通

雨足誰言春麥短﹐城堅不怕秋濤捲。日長惟有睡相宜﹐半脫紗巾落紈扇。

芳艸不鋤當戶長﹐珍禽獨下無人見。覺來身世都是夢﹐坐久枕痕猶著面。

城西忽報故人來﹐急掃風軒炊麥飯。伏波論兵初矍鑠﹐中散談仙更淸遠。

南都從事亦學道﹐不卹腸空誇腦滿。問羊他日到金華﹐應許相將遊閬苑。

次韻秦觀秀才見贈秦與孫莘老李公擇甚熟將入京應舉

夜光明月非所投﹐逢年遇合百無憂。將軍百戰竟不侯﹐伯郎一鬥得涼州。

翹關負重非無力﹐十年不入紛華域。故人坐上見君文﹐謂是古人吁莫測。

新詩說盡萬物情﹐硬黃小字臨黃庭。故人已去君未到﹐空吟河畔艸靑靑。

誰謂他鄕各異縣﹐天遣君來破吾願。一聞君語識君心﹐短李髯孫眼中見。

江湖放浪久全眞﹐忽然一鳴驚倒人。縱橫所值無不可﹐知君不怕新書新。

千金敝帚那堪換﹐我亦淹畱豈長算。山中旣未決同歸﹐我聊爾耳君其漫。

僕曩於長安陳漢卿家見吳道子畫佛碎爛可惜

其後十餘年復見之於鮮於子駿家則已

裝背完好子駿以見遺作詩謝之

貴人金多身復閒﹐爭買書畫不計錢。已將鐵石充逸少﹐更補朱繇爲道玄。

煙薰屋漏裝玉軸﹐鹿皮蒼璧知誰賢。吳生畫佛本神授﹐夢中化作飛空仙。

覺來落筆不經意﹐神妙獨到秋毫顚。昔我長安見此畫﹐嘆息至寶空潸然。

素絲斷續不忍看﹐已作蝴蝶飛聯翩。君能收拾爲補綴﹐體質散落嗟神全。

志公仿佛見刀尺﹐修羅天女猶雄妍。如觀老杜飛鳥句﹐脫字欲補知無緣。

問君乞得良有意﹐欲將俗眼爲洗湔。貴人一見定羞怍﹐錦囊千紙何足捐。

不須更用博麻縷﹐付與一炬隨飛煙。

次韻舒教授寄李公擇

艸書妙絕吾所兄﹐眞書小低猶抗行。論文作詩俱不敵﹐看君談笑收降旌。

去年逾月方出晝﹐爲君劇飲幾濡首。今年過我𨿽少畱﹐寂寞陶潛方止酒。

別時流涕攬君須。懸知此歡墮空虛。松下縱橫余屐齒﹐門前車歷轆想君車。

怪君一身都是徳﹐近之淸潤淪肌骨。細思還有可恨時﹐不許藍橋見傾國。

次韻答舒教授觀余所藏墨

異時長笑王會稽﹐野鶩膻腥污刀幾。暮年卻得庾安西﹐自厭家雞題六紙。

二子風流冠當代﹐顧與兒童爭慍喜。秦王十八已龍飛﹐嗜好晚將蛇蚓比。

我生百事不掛眼﹐時人繆說云工此。世間有癖念誰無﹐傾身障簏尢堪鄙。

一生當著幾屐屐﹐定心肯爲微物起。此墨足支三十年﹐但恐風霜侵髮齒。

非人磨墨墨磨人﹐瓶應未罄罍先恥。逝將振衣歸故國﹐數畝荒園自鋤理。

作書寄君君莫笑﹐但覓來禽與靑李。一螺點漆便有餘﹐萬竈燒松何處使。

君不見﹐永寧第中搗龍麝﹐列屋閒居淸且美。倒暈連眉秀嶺浮﹐雙鴉畫鬢香雲委。

時聞五斛賜蛾綠﹐不惜千金求獺髓。聞君此詩當大笑﹐寒窗冷硯冰生水。

答範淳甫

吾州下邑生劉季﹐誰數區區張與李。重瞳遺迹已塵埃﹐惟有黃樓臨泗水。

而今太守老且寒﹐俠气不洗儒生酸。猶勝白門窮呂布﹐欲將鞍馬事曹瞞。

次韻答王定國

每得君詩如得書﹐宣心寫妙書不如。眼前百種無不有﹐知君一以詩驅除。

傳聞都下十日雨﹐靑泥沒馬街生魚。舊雨來人今不來﹐悠然獨酌臥淸虛。

我𨿽作郡古云樂﹐山川信美非吾廬。願君不廢重九約﹐念此衰冷勤呵噓。

芙蓉城並引

世傳王回子髙與仙人周瑤英遊芙蓉城。元丰元年三月﹐余始識子髙﹐問之﹐信然。乃作此詩﹐極其情而歸之正﹐亦變風止乎禮義之意也。

芙蓉城中花冥冥﹐誰其主者石與丁。珠簾玉案翡翠屏﹐云舒霞卷千俜停。

中有一人長眉靑﹐炯如微雲淡疏星。往來三世空煉形﹐竟坐誤讀黃庭經。

天門夜開飛爽靈﹐無復白日乘雲車並。俗緣千劫磨不盡﹐翠被冷落淒余馨。

因過緱山朝帝廷﹐夜聞笙簫弭節聽。飄然而來誰使令﹐皎如明月入窗欞。

忽然而去不可執﹐寒衾虛幌風冷冷。仙宮洞房本不扃﹐夢中同躡鳳皇翎。

徑度萬里如奔霆﹐玉樓浮空聳亭亭。天書雲篆誰所銘﹐繞樓飛步髙立令竮。

仙風鏘然韻流鈴﹐蘧蘧形開如醉醒。芳卿寄謝空丁寧﹐一朝覆水不返瓶。

羅巾別淚空熒熒。春風花開秋葉零﹐世間羅綺紛膻腥。此身流浪隨滄溟。

偶然相值兩浮萍。願君收視觀三庭﹐勿與嘉谷生蝗螟。從渠一念三千齡。

下作人間尹與邢。

送將官梁左藏赴莫州

燕南垂﹐趙北際﹐其間不合大如礪。至今父老哀公孫﹐烝土爲城鐵作門。

城中積谷三百萬﹐猛士如雲驕不戰。一旦鼓角鳴地中﹐帳下美人空掩面。

豈如千騎平時來﹐笑譚謦欬生風雷。葛巾羽扇紅塵靜﹐投壺雅歌淸燕開。

東方健兒虓虎樣﹐泣涕懷思廉恥將。彭城老守亦淒然﹐不見君家雪兒唱。

中秋見月寄子由

明月未出羣山髙﹐瑞光萬丈生白毫。一杯未盡銀闕湧﹐亂雲脫壞如崩濤。

誰爲天公洗眸子﹐應費明河千斛水。遂令冷看世間人﹐照我湛然心不起。

西南大星如彈丸﹐角尾奕奕蒼龍蟠。今宵注眼看不見﹐更許螢火爭淸寒。

何人艤舟臨古汴﹐千燈夜作魚龍變。曲折無心逐浪花﹐低昂赴節隨歌板。

靑熒滅沒轉前山﹐浪磜風回豈復堅。明月易低人易散﹐歸來呼酒更重看。

堂前月色愈淸好﹐咽咽寒﹝將虫﹞鳴露艸。捲簾推戶寂無人﹐窗下口尹啞惟楚老。

南都從事莫羞貧﹐對月題詩有幾人。明朝人事隨日出。怳然一夢瑤臺客。

答王鞏

汴泗繞吾城﹐城堅如削鐵。中有李臨淮﹐號令肝膽裂。古來彭城守﹐未省怕惡客。

惡客云是誰﹐祥符相公孫。是家豪逸生有種﹐千金一擲頗黎盆。

連車載酒來﹐不飲外酒嫌其村。子有千瓶酒﹐我有萬株菊。

任子滿頭插﹐團團見花不見目。醉中插花歸﹐花重壓折軸。

問客何所須﹐客言我愛山。靑山自繞郭﹐不要買山錢。

此外有黃樓﹐樓下一河水美哉﹐洋洋乎可以療饑並洗耳。

彭城之遊樂復樂﹐客惡何如主人惡。

九日黃樓作

去年重陽不可說﹐南城夜半千漚發。水穿城下作雷鳴﹐泥滿城頭飛雨滑。

黃花白酒無人問﹐日暮歸來洗靴襪。豈知還復有今年﹐把王戔對花容一呷。

莫嫌酒薄紅粉陋﹐終勝泥中千柄鍤。黃樓新成壁未幹﹐淸河已落霜初殺。

朝來白露如細雨﹐南山不見千尋剎。樓前便作海茫茫﹐樓下空聞櫓鴉軋。

薄寒中人老可畏﹐熱酒燒腸气先壓。煙消日出見漁村﹐遠水鱗鱗山祕祕。

詩人猛士雜龍虎﹐楚舞吳歌亂鵝鴨。一杯相屬君勿辭﹐此景何殊泛淸霅。

李思訓畫長江絕島圖

山蒼蒼﹐江茫茫。大孤小孤江中央。崖崩路絕猿鳥去﹐惟有喬木攙天長。

客舟何處來﹐棹歌中流聲抑揚。沙平風軟望不到﹐孤山久與船低昂。

峨峨兩煙鬟﹐曉鏡開新妝。舟中賈客莫漫狂﹐小姑前年嫁彭郎。

次韻王鞏獨眠

居士身心如槁木﹐旅館孤眠體生粟。誰能相思琢白玉﹐服藥千朝償一宿。

天寒日短銀燈續﹐欲往從之車脫軸。何人吹斷參差竹﹐泗水茫茫鴨頭綠。

登雲龍山

醉中走上黃茅岡﹐滿岡亂石如羣羊。岡頭醉倒石作牀﹐仰看白雲天茫茫。

歌聲落谷秋風長。路人舉首東南望﹐拍手大笑使君狂。

次韻僧潛見贈

道人胸中水鏡淸﹐萬象起滅無逃形。獨依古寺種秋菊﹐要伴騷人餐落英。

人間底處有南北﹐紛紛鴻雁何曾冥。閉門坐穴一禪榻﹐頭上歲月空崢嶸。

今年偶出爲求法﹐欲與慧劍如礱硎。云衲新磨山水出﹐霜髭不剪兒童驚。

公侯欲識不可得﹐故知倚市無傾城。秋風吹夢過淮水﹐想見橘柚垂空庭。

故人各在天一角﹐相望落落如晨星。彭城老守何足顧﹐棗林桑野相邀迎。

千山不憚荒店遠﹐兩腳欲趁飛猱輕。多生綺語磨不盡﹐尙有宛轉詩人情。

猿吟鶴唳本無意﹐不知下有行人行。空階夜雨自淸絕﹐誰使掩抑啼孤煢。

我欲仙山掇瑤艸﹐傾筐坐嘆何時盈。簿書鞭撲晝塡委﹐煮茗燒栗宜宵徵。

乞取摩尼照濁水﹐共看落月金盆傾。

次韻潛師放魚

法師說法臨泗水﹐無數天花隨麈尾。勸將淨業種西方﹐莫待夢中呼起起。

哀哉若魚竟坐口﹐遠愧知幾穆生醴。況逢孟簡對盧仝﹐不怕校人欺子美。

疲民尙作魚尾赤﹐數罟未除吾顙泚。法師自有衣中珠﹐不用辛苦沙泥底。

百步洪二首並引

王定國訪余於彭城。一日﹐棹小舟﹐與顏長道攜盼﹑英﹑卿三子遊泗水﹐北上聖女山﹐南下百步洪﹐吹笛飲酒﹐乘月而歸。余時以事不得往。夜著羽衣﹐佇立黃樓上﹐相視而笑﹐以爲李太白死﹐世間無此樂三百餘年矣。定國旣去逾月﹐復與參寥師放舟洪下﹐追懷曩遊﹐已爲陳迹﹐喟然而嘆﹐故作二詩。一以遺參寥﹐一以寄定國﹐且示顏長道﹑舒堯文﹐邀同賦云。

長洪斗落生跳波﹐輕舟南下如投梭。水師絕叫鳧雁起﹐亂石一綫爭磋磨。

有如兔走鷹隼落﹐駿馬下注千丈坡。斷弦離柱箭脫手﹐飛電過隙珠翻荷。

四山眩轉風掠耳﹐但見流沫生千渦。﹝山僉﹞中得樂𨿽一快﹐何異水伯誇秋河。

我生乘化日夜逝﹐坐覺一念逾新羅。紛紛爭奪醉夢裏﹐豈信荊棘埋銅駝。

覺來俯仰失千劫﹐回視此水殊委蛇。君看岸邊蒼石上﹐古來篙眼如蜂窠。

但應此心無所住﹐造物𨿽駛如吾何。回船上馬各歸去﹐多言訁堯訁堯師所呵。

佳人未肯回秋波﹐幼輿欲語防飛梭。輕舟弄水買一笑﹐醉中蕩槳肩相磨。

不學長安閭裏俠﹐貂裘夜走胭脂坡。獨將詩句擬鮑謝﹐涉江共采秋江荷。

不知詩中道何語﹐但覺兩頰生微渦。我時羽服黃樓上﹐坐見織女初斜河。

歸來笛聲滿山谷﹐明月正照金叵羅。柰何捨我入塵土﹐擾擾毛羣欺臥駝。

不念空齋老病叟﹐退食誰與同委蛇。時來洪上看遺迹﹐忍見屐齒靑苔窠。

詩成不覺雙淚下﹐悲吟相對惟羊何。欲遣佳人寄錦字﹐夜寒手冷無人呵。

夜過舒堯文戲作

先生堂上霜月苦﹐弟子讀書喧兩廡。推門入室書縱橫﹐蠟紙燈籠晃雲母。

先生骨淸少眠臥﹐長夜默坐數更鼓。耐寒石研欲生冰﹐得火銅瓶如過雨。

郎君欲出先自贊﹐坐客斂衽誰敢侮。明朝阮籍過阿戎﹐應作羲之羨懷祖。

次韻舒堯文祈雪霧豬泉

長笑蛇醫一寸腹﹐銜水吐雹何時足。蒼鵝無罪亦可憐﹐斬頸橫盤不敢哭。

豈知泉下有豬龍﹐臥枕雷車踏陰軸。前年太守爲旱請﹐雨點隨人如撒菽。

太守歸國龍歸泉﹐至今人詠淇園綠。我今又復罹此旱﹐凜凜疲民在溝瀆。

卻尋舊迹叩神泉﹐坐客仍攜王子淵。看艸中和樂職頌﹐新聲妙語慰華顚。

曉來泉上東風急﹐須上冰珠老蛟泣。怪詞欲逼龍飛起﹐山僉韻不量吾所及。

行看積雪厚埋牛﹐誰與春工掀百蟄。此時還復借君詩﹐餘力汰車舟仍貫笠。

揮毫落紙勿言疲﹐驚龍再起震失匙。

石炭並引

彭城舊無石炭﹐元丰元年十二月﹐始遣人訪獲於州之西南白土鎭之北﹐冶鐵作兵犀利勝常云。

君不見﹐前年雨雪行人斷﹐城中居民風裂骨榦。

濕薪半束抱衾裯﹐日暮敲門無處換。豈料山中有遺寶﹐磊落如�萬車炭。

流膏迸液無人知﹐陣陣腥風自吹散。根苗一發浩無際﹐萬人鼓舞千人看。

投泥潑水愈光明﹐爍玉流金見精悍。南山栗林漸可息﹐北山頑礦何勞鍛。

爲君鑄作百煉刀﹐要斬長鯨爲萬段。

作書寄王晉卿忽憶前年寒食北城之遊走筆爲此詩

北城寒食煙火微﹐落花胡蜨作團飛。王孫出遊樂忘歸﹐門前驄馬紫金革幾。

吹笙帳底煙霏霏﹐行人舉頭誰敢睎。扣門狂客君不麾﹐更遣傾城出翠帷。

書生老眼省見稀﹐畫圖但覺周昉肥。別來春物已再菲﹐西望不見紅日圍。

何時東山歌采薇﹐把盞一聽金縷衣。

雪齋

君不見﹐峨眉山西雪千里﹐北望成都如井底。春風百日吹不消﹐五月行人如凍蟻。

紛紛市人爭奪中﹐誰信言公似贊公。人間熱惱無處洗﹐故向西齋作雪峯。

我夢扁舟入吳越﹐長廊靜院燈如月。開門不見人與牛﹐惟見空庭滿山雪。

月夜與客飲杏花下

杏花飛簾散餘春﹐明月入戶尋幽人。褰衣步月踏花影﹐炯如流水涵靑蘋。

花間置酒淸香發﹐爭挽長條落香雪。山城薄酒不堪飲﹐勸君且吸杯中月。

洞簫聲斷月明中﹐惟憂月落酒杯空。明朝捲地春風惡﹐但見綠葉棲殘紅。

田國博見示石炭詩有鑄劍斬佞臣之句次韻答之

楚山鐵炭皆奇物﹐知君欲斫姦邪窟。屬鏤無眼不識人﹐楚國何曾斬無極。

玉川狂直古遺民﹐救月裁詩語最眞。千里妖蟆一寸鐵﹐地上空愁蟣虱臣。

舟中夜起

微風蕭蕭吹菇蒲﹐開門看雨月滿湖。舟人水鳥兩同夢﹐大魚驚竄如奔狐。

夜深人物不相管﹐我獨形影相嬉娛。暗潮生渚弔寒蚓﹐落月掛柳看懸蛛。

此生忽忽憂患裏﹐淸境過眼能須臾。雞鳴鐘動百鳥散﹐船頭擊鼓還相呼。

次韻秦太虛見戲耳聾

君不見﹐詩人借車無可載﹐畱得一錢何足賴。晚年更似杜陵翁﹐右臂𨿽存耳先聵。

人將蟻動作牛斗﹐我覺風雷眞一噫。聞塵掃盡根性空﹐不須更枕淸流派。

大朴初散失渾沌﹐六鑿相攘更勝敗。眼花亂墜酒生風﹐口業不停詩有債。

君知五蘊皆是賊﹐人生一病今先差。但恐此心終未了﹐不見不聞還是礙。

今君疑我特佯聾﹐故作嘲詩窮山僉怪。須防額癢出三耳﹐莫放筆端風雨快。

送劉寺丞赴余姚

中和堂後石楠樹﹐與君對牀聽夜雨。玉笙哀怨不逢人﹐但見香煙橫碧縷。

謳吟思歸出無計﹐坐想蟋蟀空房語。明朝開鎖放觀潮﹐豪气正與潮爭怒。

銀山動地君不看﹐獨愛淸香生雲霧。別來聚散如宿昔﹐城郭空存鶴飛去。

我老人間萬事休﹐君亦洗心從佛祖。手香新寫法界觀﹐眼淨不覷登伽女。

余姚古縣亦何有﹐龍井白泉甘勝乳。千金買斷顧渚春﹐似與越人降日注。

王鞏淸虛堂

淸虛堂裏王居士﹐閉眼觀身如止水。水中照見萬象空﹐敢問堂中誰隱幾。

吳興太守老且病﹐堆案滿前長渴睡。願君勿笑反自觀﹐夢幻去來殊未已。

長疑安石恐不免﹐未信犀首終無事。勿將一念住淸虛﹐居士與我蓋同耳。

送淵師歸徑山

我昔嘗爲徑山客﹐至今詩筆余山色。師住此山三十年﹐妙語應須得山骨。

奚谷城六月水雲蒸﹐飛蚊猛捷如花鷹。羨師方丈冰雪冷﹐蘭膏不動長明燈。

山中故人知我至﹐爭來問訊今何似。爲言百事不如人﹐兩眼猶能書細字。

與胡祠部遊法華山

堤湖欲盡山爲界﹐始見寒泉落髙派。道人未放泉出山﹐曲折虛堂瀉淸快。

使君年老尙兒戲﹐綠棹紅船舞澎湃。一笑翻杯水濺裙﹐餘歡濯足波生隘。

長松攙天龍起立﹐蒼藤倒谷云崩壞。仰穿蒙密得淸曠﹐一覽震澤吁可怪。

誰云四萬八千頃﹐渺渺東盡日所曬。歸塗十里盡風荷﹐淸唱一聲聞露薤。

嗟予少小慕眞隱﹐白髮靑衫天所械。忽逢佳士與名山﹐何異枯楊便馬疥。

君猶鸞鶴偶飄墮﹐六翮如雲豈長鎩。不將新句紀玆遊﹐恐負山中淸淨債。

又次前韻贈賈耘老

具區吞滅三州界﹐浩浩湯湯納千派。從來不著萬斛船﹐一葦漁舟恣奔快。

仙壇古洞不可到﹐空聽余瀾鳴湃湃。今朝偶上法華嶺﹐縱觀始覺人寰隘。

山頭臥碣弔孤冢﹐下有至人僵不壞。空餘白棘网秋虫﹐無復靑蓮山幽怪。

我來徙倚長松下﹐欲掘茯苓親洗曬。聞道山中富奇藥﹐往往靈芝雜葵薤。

詩人空腹待黃精﹐生事只看長柄械。今年大熟期一飽﹐食葉微虫眞癬疥。

白花半落紫穟香﹐攘臂欲助磨釒兼鎩。安得山泉變春酒﹐與子一洗尋常債。

趙閱道髙齋

見公奔走謂公勞﹐聞公隱退云公髙。公心底處有髙下﹐夢幻去來隨所遭。

不知髙齋竟何義﹐此名之設緣吾曹。公年四十已得道﹐俗緣未盡余伊臯。

功名富貴俱逆旅﹐黃金知系何人袍。超然已了一大事﹐掛冠而去眞秋毫。

坐看猿猱落罝罔﹐兩手未肯置所操。乃知賢達與愚陋﹐豈直相去九牛毛。

長松百尺不自覺﹐企而羨者蓬與蒿。我欲贏糧往問道﹐未應舉臂辭盧敖。

過新息畱示鄕人任師中

昔年嘗羨任夫子﹐卜居新息臨淮水。怪君便爾忘故鄕﹐稻熟魚肥信淸美。

竹陂雁起天爲黑﹐桐柏煙橫山半紫。知君坐受兒女困﹐悔不先歸弄淸泚。

塵埃我亦失收身﹐此行蹭蹬尢可鄙。寄食方將依白足﹐附書未免煩黃耳。

往𨿽不及來有年﹐詔恩倘許歸田裏。卻下關山入蔡州﹐爲買烏犍三百尾。

定惠院寓居月夜偶出

幽人無事不出門﹐偶逐東風轉良夜。參差玉宇飛木末﹐繚繞香煙來月下。

江云有態淸自媚﹐竹露無聲浩如瀉。已驚弱柳萬絲垂﹐尙有殘梅一枝亞。

淸詩獨吟還自和﹐白酒已盡誰能借。不辭靑春忽忽過﹐但恐歡意年年謝。

自知醉耳愛松風﹐會揀霜林結茅舍。浮浮大曾瓦長炊玉﹐澑澑小槽如壓蔗。

飲中眞味老更濃﹐醉裏狂言醒可怕。閉門謝客對妻子﹐倒冠落佩從嘲罵。

次韻前篇

去年花落在徐州﹐對月酣歌美淸夜。今年黃州見花發﹐小院閉門風露下。

萬事如花不可期﹐餘年似酒那禁瀉。憶昔扁舟溯巴峽﹐落帆樊口髙桅亞。

長江衮衮空自流﹐白髮紛紛寧少借。竟無五畝繼沮溺﹐空有千篇淩鮑謝。

至今歸計負雲山﹐未免孤衾眠客捨。少年辛苦眞食蓼﹐老境安閒如啖蔗。

饑寒未至且安居﹐憂患已空猶夢怕。穿花踏月飲村酒﹐免使醉歸官長罵。

安國寺尋春

臥聞百舌呼春風﹐起尋花柳村村同。城南古寺修竹合﹐小房曲檻欹深紅。

看花嘆老憶年少﹐對酒思家愁老翁。病眼不羞雲母亂﹐鬢絲彊理茶煙中。

遙知二月王城外﹐玉仙洪福花如海。薄羅勻霧蓋新妝﹐快馬爭風鳴雜珮。

玉川先生眞可憐﹐一生耽酒終無錢。病過春風九十日﹐獨抱添丁看花發。

寓居定惠院之東雜花滿山有海棠一株土人不知貴也

江城地瘴蕃艸木﹐只有名花苦幽獨。嫣然一笑竹籬間﹐桃李漫山總粗俗。

也知造物有深意﹐故遣佳人在空谷。自然富貴出天姿﹐不待金盤薦華屋。

朱唇得酒暈生臉﹐翠袖捲紗紅映肉。林深霧暗曉光遲﹐日暖風輕春睡足。

雨中有淚亦淒愴﹐月下無人更淸淑。先生食飽無一事﹐散步逍遙自捫腹。

不問人家與僧捨﹐拄杖敲門看修竹。忽逢絕艷照衰朽﹐嘆息無言揩病目。

陋邦何處得此花﹐無乃好事移西蜀。寸根千里不易到﹐銜子飛來定鴻鵠。

天涯流落俱可念﹐爲飲一樽歌此曲。明朝酒醒還獨來﹐雪落紛紛那忍觸。

次韻樂著作野步

老來幾不辧西東﹐秋後霜林且彊紅。眼暈見花眞是病﹐耳虛聞蟻定非聰。

酒醒不覺春彊半﹐睡起常驚日過中。植杖偶逢爲黍客﹐披衣閒詠舞雩風。

仰看落蕊收松粉﹐俯見新芽摘杞叢。楚雨還昏云夢澤﹐吳潮不到武昌宮。

廢興古郡詩無數﹐寂寞閒窗易粗通。解組歸來成二老﹐風流他日與君同。

王齊萬秀才寓居武昌縣劉郎洑正與伍洲相

對伍子胥奔吳所從渡江也

君家稻田冠西蜀﹐搗玉揚珠三萬斛。塞江流柿起書樓﹐碧瓦朱欄照山谷。

傾家取樂不論命﹐散盡黃金如轉燭。惟餘舊書一百車﹐方舟載入荊江曲。

江上靑山亦何有﹐伍洲遙望劉郎藪。明朝寒食當過君﹐請殺耕牛壓私酒。

與君飲酒細論文﹐酒酣訪古江之氵賁。仲謀公瑾不須弔﹐一酹波神英烈君。

陳季常自岐亭見訪郡中及舊州諸豪爭

欲邀致之戲作陳孟公詩

孟公好飲寧論斗﹐醉後關門防客走。不妨閒過左阿君﹐百謫終爲賢太守。

老居閭裏自浮沈﹐笑問松柏何苦心。忽然載酒從陋巷﹐爲愛揚雄作酒箴。

長安富兒求一過﹐千金壽君君笑唾。汝家安得客孟公﹐從來只識陳驚坐。

武昌銅劍歌並引

供奉官鄭文﹐嘗官於武昌。江岸裂﹐出古銅劍。文得之以遺余。冶鑄精巧﹐非鍛冶所成者。

雨餘江淸風捲紗﹐雷公躡雲捕黃蛇。蛇行空中如狂矢﹐電光煜煜燒蛇尾。

或投以塊鏗有聲﹐雷飛上天蛇入水。水上靑山如削鐵﹐神物欲出山自裂。

細看兩脇生碧花﹐猶是西江老蛟血。蘇子得之何所爲﹐蒯緱彈鋏詠新詩。

君不見﹐淩煙功臣長九尺﹐腰間玉具髙拄頤。

石芝並引

元丰三年五月十一日癸酉夜﹐夢遊何人家。開堂西門﹐有小園古井﹐井上皆蒼石﹐石上生紫藤如龍蛇﹐枝葉如赤箭。主人言﹐此石芝也。余率爾折食一枝﹐眾皆驚笑。其味如雞蘇而甘。明日﹐作此詩。

空堂明月淸且新﹐幽人睡息來初勻。了然非夢亦非覺﹐有人夜呼祁孔賓。

披衣相從到何許﹐朱欄碧井開瓊戶。忽驚石上堆龍蛇﹐玉芝紫筍生無數。

鏘然敲折靑珊瑚﹐味如蜜藕和雞蘇。主人相顧一撫掌﹐滿堂坐客皆盧胡。

亦知洞府嘲輕脫﹐終勝嵇康羨王烈。神山一合五百年﹐風吹石髓堅如鐵。

與子由同遊寒溪西山

散人出入無町畦﹐朝遊湖北暮淮西。髙安酒官𨿽未上﹐兩腳垂欲穿塵泥。

與君聚散若雲雨﹐共借此日相提攜。千搖萬兀到樊口﹐一箭放澑先鳧睮。

層層艸木暗西嶺﹐瀏瀏霜雪鳴雪溪。空山古寺亦何有﹐歸路萬頃靑玻璃。

我今漂泊等鴻雁﹐江南江北無常棲。幅巾不擬過城市﹐欲踏徑路開新蹊。

卻憂別後不忍到﹐見子行迹空餘淒。吾儕流落豈天意﹐自坐迂闊非人擠。

行逢山水輒羞嘆﹐此去未免勤鹽齏。何當一遇李八百﹐相哀白髮分刀圭。

五禽言並引

梅聖兪嘗作《四禽言》。余謫黃州﹐寓居定惠院。繞捨皆茂林修竹﹐荒池蒲葦。春夏之交﹐鳴鳥百族﹐土人多以其聲之似者名之。遂用聖兪體作《五禽言》。

使君向蘄州﹐更唱蘄州鬼。我不識使君﹐寧知使君死。人生作鬼會不免﹐

使君已老知何晚。

南山昨夜雨﹐西溪不可渡。溪邊布谷兒﹐勸我脫破衤誇。不辭脫衤誇溪水寒﹐水中照見催租瘢。

去年麥不熟﹐挾彈規我肉。今年麥上場﹐處處有殘粟。丰年無象何處尋﹐

聽取林間快活吟。

力作力作﹐蠶絲一百箔。壠上麥頭昂﹐林間桑子落。願儂一箔千兩絲﹐

繅絲得蛹飼爾雛。

姑惡姑惡﹐姑不惡﹐妾命薄。

君不見﹐東海孝婦死作三年幹﹐不如廣漢龐姑去卻還。

鐵拄杖並引

柳眞齡﹐字安期﹐閩人也。家寶一鐵拄杖﹐如楖栗木﹐牙節宛轉天成﹐中空有簧﹐行輒微響。柳云得之浙中﹐相傳王審知以遺錢�﹐�以賜一僧。柳偶得之﹐以遺余。作此詩謝之。

柳公手中黑蛇滑﹐千年老根生乳節。忽聞鏗然爪甲聲﹐四座驚顧知是鐵。

含簧腹中迎泉語﹐迸火石上飛星裂。公言此物老有神﹐自昔閩王餉吳越。

不知流落幾人手﹐坐看變滅如春雪。忽然贈我意安在﹐兩腳未許甘衰歇。

便尋轍迹訪崆峒﹐徑渡洞庭探禹穴。披榛覓藥采芝菌﹐刺虎釒從蛟擉蛇蠍。

會教化作兩錢錐﹐歸來見公未華發。問我鐵君無恙否﹐取出摩挲向公說。

四時詞

春云陰陰雪欲落﹐東風和冷驚簾幕。漸看遠水綠生漪﹐未放小桃紅入萼。

佳人瘦盡雪膚肌﹐眉斂春愁知爲誰。深院無人剪刀響﹐應將白睧作春衣。

垂柳陰陰日初永﹐蔗漿酪粉金盤冷。簾額低垂紫燕忙﹐蜜脾已滿黃蜂靜。

髙樓睡起翠眉口頻﹐枕破斜紅未肯勻。玉腕半揎云碧袖﹐樓前知有斷腸人。

新愁舊恨眉生綠﹐粉汗餘香在蘄竹。象牀素手熨寒衣﹐爍爍風燈動華屋。

夜香燒罷掩重扃﹐香霧空濛月滿庭。抱琴轉軸無人見﹐門外空聞裂帛聲。

霜葉蕭蕭鳴屋角﹐黃昏陡覺羅衾薄。夜風搖動鎭帷犀﹐酒醒夢回聞雪落。

起來呵手畫雙雅﹐醉臉輕勻襯眼霞。眞態生香誰畫得﹐玉奴纖手嗅梅花。

二虫

君不見﹐水馬兒﹐步步逆流水﹐大江東流日千里﹐此虫禓禓長在此。

君不見﹐安鳥濫堆﹐決起隨衝風﹐隨風一去宿何許﹐逆風還落蓬蒿中。

二虫愚知俱莫測﹐江邊一笑無人識。

徐使君分新火

臨臯亭中一危坐﹐三見淸明攺新火。構中枯木應笑人﹐鉆斫不然誰似我。

黃州使君憐久病﹐分我五更紅一朵。從來破釜躍江魚﹐只有淸詩嘲飯顆。

起攜蠟炬繞空屋﹐欲事煎烹無一可。爲公分作無盡燈﹐照破十方昏暗鎖。

蜜酒歌並引

西蜀道人楊世昌善作蜜酒﹐絕醇釅。余旣得其方﹐作此歌以遺之。

眞珠爲漿玉爲醴﹐六月田夫汗流泚。不如春甕自生香﹐蜂爲耕耘花作米。

一日小沸魚吐沫﹐二日眩轉淸光活。三日開甕香滿城﹐快瀉銀瓶不須撥。

百錢一斗濃無聲﹐甘露微濁醍醐淸。君不見﹐南園采花蜂似雨﹐天教釀酒醉先生。

先生年來窮到骨﹐問人乞米何曾得。世間萬事眞悠悠﹐蜜蜂大勝監河侯。

又一首答二猶子與王郎見和

脯靑苔﹐炙靑蒲。爛蒸鵝鴨乃瓠壺﹐煮豆作乳脂爲酥﹐髙燒油燭斟蜜酒。

貧家百物初何有﹐古來百巧出窮人。搜羅假合亂天眞﹐詩書與我爲曲糵。

醞釀老夫成搢紳﹐質非文是終難久。脫冠還作扶犁叟﹐不如蜜酒無燠寒。

冬不加甜夏不酸﹐老夫作詩殊少味。愛此三篇如酒美﹐封胡羯末已可憐。

不知更有王郎子。

次韻孔毅父集古人句見贈五首

羨君戲集他人詩﹐指呼市人如使兒。天邊鴻鵠不易得﹐便令作對隨家雞。

退之驚笑子美泣﹐問君久假何時歸。世間好句世人共﹐明月自滿千家墀。

紫駝之峯人莫識﹐雜以雞豚眞可惜。今君坐致五侯鯖﹐盡是猩唇與熊白。

路旁拾得半段槍﹐何必開鑪鑄矛戟。用之如何在我耳﹐入手當令君喪魄。

天下幾人學杜甫﹐誰得其皮與其骨。劃如太華當我前﹐跛�欲上驚崷山卒。

名章俊語紛交衡﹐無人巧會當時情。前生子美只君是﹐信手拈得俱天成。

詩人雕刻閒艸木﹐搜抉肝腎神應哭。不如默誦千萬首﹐左抽右取談笑足。

夜吟石鼎聲悲秋﹐可憐好事劉與侯。何當一醉百不問﹐我欲眠矣君歸休。

膏明蘭臭俱自焚﹐象牙翠羽戕其身。多言自古爲數窮﹐微中有時堪解紛。

癡人但數羊羔兒﹐不知何者是左慈。千章萬句卒非我﹐急走捉君應已遲。

上巳日與二三子攜酒出遊隨所見輒作數

句明日集之爲詩故詞無倫次

薄雲霏霏不成雨﹐杖藜曉入千花塢。柯丘海棠吾有詩﹐獨笑深林誰敢侮。

三杯卯酒入徑醉﹐一枕春睡日亭午。竹間老人不讀書﹐畱我閉門誰教汝。

出檐聚枳十圍大﹐寫眞素壁千蛟舞。東坡作塘今幾尺﹐攜酒一勞農工苦。

卻尋流水出東門﹐壞垣古塹花無主。臥開桃李爲誰妍﹐對立交鳥靑鳥相媚嫵。

開樽藉艸勸行路﹐不惜春衫污泥土。褰裳共過春艸亭﹐扣門卻入韓家圃。

轆轤繩斷井深碧﹐秋千索掛人何所。映簾空復小桃枝﹐乞漿不見應門女。

南山古臺臨斷岸﹐雪陣翻空迷仰俯。故人飠鬼我玉葉羹﹐火冷煙消誰爲煮。

崎嶇束縕下荒徑﹐婭奼隔花聞好語。更隨落景盡余樽﹐卻傍孤城得僧宇。

主人勸我洗足眠﹐倒牀不復聞鐘鼓。明朝門外泥一尺﹐始悟三更雨如許。

平生所向無一遂﹐玆遊何事天不阻。固知我友不終窮﹐豈弟君子神所予。

次韻孔毅父久旱已而甚雨三首

饑人一夢飯甑溢﹐夢中一飽百憂失。只知夢飽本來空﹐未悟眞饑定何物。

我生無田食破硯﹐爾來硯枯磨不出。去年太歲空在酉﹐傍捨壺漿不容乞。

今年旱勢復如此﹐歲晚何以黔吾突。靑天蕩蕩呼不聞﹐況欲稽首號泥佛。

甕中蜥蜴尢可笑﹐跂跂脈脈何等秩。陰陽有時雨有數﹐民是天民天自卹。

我𨿽窮苦不如人﹐要亦自是民之一。形容𨿽是喪家狗﹐未肯弭耳爭投骨。

倒冠落幘謝朋友﹐獨與蚊雷共圭蓽。故人瞋我不開門﹐君視我門誰肯屈。

可憐明月如潑水﹐夜半淸光翻我室。風從南來非雨候﹐且爲疲人洗蒸鬱。

褰裳一和快哉謠﹐未暇饑寒念明日。

去年東坡拾瓦礫﹐自種黃桑三百尺。今年刈艸蓋雪堂﹐日炙風吹面如墨。

平生懶惰今始悔﹐老大勤農天所直。沛然例賜三尺雨﹐造化無心怳難測。

四方上下同一云﹐甘霪不爲龍所隔。蓬蒿下濕迎曉來﹐燈火新涼催夜織。

老夫作罷得甘寢﹐臥聽墻東人響屐。奔流未已坑谷平﹐折葦枯荷恣漂溺。

腐儒粗糲支百年﹐力耕不受眾目憐。破陂漏水不耐旱﹐人力未至求天全。

會當作塘徑千步﹐橫斷西北遮山泉。四鄰相率助舉杵﹐人人知我囊無錢。

明年共看決渠雨﹐饑飽在我寧關天。誰能伴我田間飲﹐醉倒惟有支頭磚。

天公號令不再出﹐十日愁霖並爲一。君家有田水冒田﹐我家無田憂入室。

不如西州楊道士﹐萬里隨身惟兩膝。沿流不惡溯亦佳﹐一葉扁舟任飄突。

山芎麥曲都不用﹐泥行露宿終無疾。夜來饑腸如轉雷﹐旅愁非酒不可開。

楊生自言識音律﹐洞簫入手淸且哀。不須更待秋井塌﹐見人白骨方銜杯。

孔毅父以詩戒飲酒問買田且乞墨竹次其韻

酒中眞復有何好﹐孟生𨿽賢未聞道。醉時萬慮一掃空﹐醒後紛紛如宿艸。

一年揩洗見眞妄﹐石女無兒焦谷槁。此身何異貯酒瓶﹐滿輒予人空自倒。

武昌痛飲豈吾意﹐性不違人遭客惱。君家長松十畝陰﹐借我一庵聊洗心。

我田方寸耕不盡﹐何用百頃糜千金。枕書熟睡呼不起﹐好學憐君工雜擬。

且將墨竹換新詩﹐潤色何須待東裏。

任師中挽辭

大任剛烈世無有﹐疾惡如風朱伯厚。小任溫毅老更文﹐聰明慈愛小馮君。

兩任才行不須說﹐疇昔並友吾先人。相看半作晨星沒﹐可憐太白與殘月。

大任先去冢未幹﹐小任相繼呼不還。彊寄一樽生死別﹐樽中有淚酒應酸。

貴賤賢愚同盡耳﹐君家不盡緣賢子。人間得喪了無憑﹐只有天公終可倚。

和蔡景繁海州石室

芙蓉仙人舊遊處﹐蒼藤翠壁初無路。戲將桃核裹黃泥﹐石間散擲如風雨。

坐令空山作錦繡﹐倚天照海花無數。花間石室可容車﹐流蘇寶蓋窺靈宇。

何年霹靂起神物﹐玉棺飛出王喬墓。當時醉臥動千日﹐至今石縫余糟醑。

山人一去五十年﹐花老石空誰作主。手植數松今偃蓋﹐蒼髯白甲低瓊戶。

我來取酒酹先生﹐後車仍載胡琴女。一聲冰鐵散巖谷﹐海爲瀾翻松爲舞。

爾來心賞復何人﹐持節中郎醉無伍。獨臨斷岸呼出日﹐紅波碧山獻相吞吐。

徑尋我語覓餘聲﹐拄杖彭鏗叩銅鼓。長篇小字遠相寄﹐一唱三嘆神淒楚。

江風海雨入牙頰﹐似聽石室胡琴語。我今老病不出門﹐海山巖洞知何許。

門外桃花自開落﹐牀頭酒甕生塵土。前年開礔放柳枝﹐今年洗心參佛祖。

夢中舊事時一笑﹐坐覺俯仰成今古。願君不用刻此詩﹐東海桑田眞旦暮。

和秦太虛梅花

西湖處士骨應槁﹐只有此詩君壓倒。東坡先生心已灰﹐爲愛君詩被花惱。

多情立馬待黃昏﹐殘雪消遲月出蚤。江頭千樹春欲暗﹐竹外一枝斜更好。

孤山山下醉眠處﹐點綴裙腰紛不掃。萬里春隨逐客來﹐十年花送佳人老。

去年花開我已病﹐今年對花還艸艸。不知風雨捲春歸﹐收拾餘香還畀昊。

再和潛師

化工未議蘇羣槁﹐先同寒梅一傾倒。江南無雪春瘴生﹐爲散冰花除熱惱。

風淸月落無人見﹐洗妝自趁霜鐘蚤。惟有飛來雙白鷺﹐玉羽瓊枝斗淸好。

吳山道人心似水﹐眼淨塵空無可掃。故將妙語寄多情﹐橫機欲試東坡老。

東坡習气除未盡﹐時復長篇書小艸。且撼長條飧落英﹐忍饑未擬窮呼昊。

生日王郎以詩見慶次其韻並寄茶二十一片

折楊新曲萬人趨﹐獨和先生於艸爲於。但信櫝藏終自售﹐豈知碗脫本無木無。

朅從冰叟來遊宦﹐肯伴臞仙亦號儒。棠棣並爲天下士﹐芙蓉曾到海邊郛。

不嫌霧谷霾松柏﹐終恐虹梁荷棟桴。髙論無窮如鋸屑﹐小詩有味似連珠。

感君生日遙稱壽﹐祝我餘年老不枯。未辦報君靑玉案﹐建溪新餅截云腴。

過江夜行武昌山上聞黃州鼓角

淸風弄水月銜山﹐幽人夜渡吳王峴。黃州鼓角亦多情﹐送我南來不辭遠。

江南又聞出塞曲﹐半雜江聲作悲健。誰言萬方聲一槪﹐鼉憤龍愁爲余變。

我記江邊枯柳樹﹐未死相逢眞識面。他年一葉溯江來﹐還吹此曲相迎餞。

自興國往筠宿石田驛南廿五里野人捨

溪上靑山三百疊﹐快馬輕衫來一抹。倚山修竹有人家﹐橫道淸泉知我渴。

芒鞋竹杖自輕軟﹐蒲薦松牀亦香滑。夜深風露滿中庭﹐惟有孤螢自開闔。

將至筠先寄遲適遠三猶子

露宿風飧六百里﹐明朝飲馬南江水。未見丰盈犀角兒﹐先逢玉雪王郎子。

對牀欲作連夜語﹐念汝還須戴星起。夜來夢見小於菟﹐猶是禔髦垂兩耳。

憶過濟南春未動﹐三子出迎殘雪裏。我時移守古河東﹐酒肉淋漓渾捨喜。

而今憔悴一羸馬﹐逆旅擔夫相汝爾。出城見我定驚嗟﹐身健窮愁不須恥。

我爲乃翁畱十日﹐掣電一歡何足恃。惟當火急作新詩﹐一醉兩翁勝酒美。

別子由三首兼別遲

知君念我欲別難﹐我今此別非他日。風裏楊花𨿽未定﹐雨中荷葉終不濕。

三年磨我費百書﹐一見何止得雙璧。願君亦莫嘆畱滯﹐六十小劫風雨疾。

先君昔愛洛城居﹐我今亦過嵩山麓。水南卜宅吾豈敢﹐試向伊川買修竹。

又聞緱山好泉眼﹐傍市穿林瀉冰玉。遙想茅軒照水開﹐兩翁相對淸如鵠。

兩翁歸隱非難事﹐惟要傳家好兒子。憶昔汝翁如汝長﹐筆頭一落三千字。

世人聞此皆大笑﹐愼勿生兒兩翁似。不知樗櫟薦明堂﹐何似鹽車壓千里。

郭祥正家醉畫竹石壁上郭作詩爲謝且遺二古銅劍

空腸得酒芒角出﹐肝肺槎牙生竹石。森然欲作不可回﹐吐向君家雪色壁。

平生好詩仍好畫﹐書墻涴壁長遭罵。不瞋不罵喜有餘﹐世間誰復如君者。

一雙銅劍秋水光﹐兩首新詩爭劍鋩。劍在牀頭詩在手﹐不知誰作蛟龍吼。

龍尾硯歌並引

余舊作﹝鳳口朱石硯銘﹞﹐其略云「蘇子一見名鳳口朱﹐坐令龍尾羞牛後」。已而求硯於歙﹐歙人云「子自有鳳口朱﹐何以此爲﹖」蓋不能平也。奉議郎方君彥徳﹐有龍尾大硯﹐奇甚﹐謂余若能作詩少解前語者﹐當奉餉。乃作此詩。

黃琮白琥天不惜﹐顧恐貪夫死懷璧。君看龍尾豈石材﹐玉徳金聲寓於石。

與天作石來幾時﹐與人作硯初不辭。詩成鮑謝石何與﹐筆落鐘王硯不知。

錦茵玉匣俱塵垢﹐搗練支牀亦何有。況瞋蘇子鳳口朱銘﹐戲語相嘲作牛後。

碧天照水風吹云﹐明窗大幾淸無塵。我生天地一閒物﹐蘇子亦是支離人。

粗言細語都不擇﹐春蚓秋蛇隨意畫。願從蘇子老東坡﹐仁者不用生分別。

張近幾仲有龍尾子石硯以銅劍易之

我家銅劍如赤蛇﹐君家石硯蒼璧橢而窪。君持我劍向何許﹐大明宮裏玉佩鳴衝牙。

我得君硯亦安用﹐雪堂窗下爾雅箋虫�。二物與人初不異﹐飄落髙下隨風花。

蒯緱玉具皆外物﹐視艸艸玄無等差。君不見秦趙城易璧﹐指圖睨柱相矜誇。

又不見二生妾換馬﹐驕鳴啜泣思其家。不如無情兩相與﹐永以爲好譬之桃李與瓊華。

張作詩送硯反劍乃和其詩卒以劍歸之

贈君長鋏君當歌﹐每食無魚嘆委蛇。一朝得見暴公子﹐櫑具欲與冠爭峨。

豈比杜陵貧病叟﹐終日長鑱隨短蓑。斬蛟刺虎老無力﹐帶牛佩犢吏所訶。

故將換硯豈無意﹐恐君雕琢傷天和。作詩反劍亦何謂﹐知君欲以詩相磨。

報章苦恨無好語﹐試向君硯求餘波。詩成劍往硯應笑﹐那將屋漏供懸河。

眉子石硯歌贈胡�

君不見﹐成都畫手開十眉﹐橫云卻月爭新奇。

遊人指點小口頻處﹐中有漁陽胡馬嘶。又不見﹐王孫靑瑣橫雙碧﹐腸斷浮空遠山色。

書生性命何足論﹐坐費千金買消渴。爾來喪亂愁天公﹐謫向君家書硯中。

小窗虛幌相嫵媚﹐令君曉夢生春紅。毗耶居士談空處﹐結習已空花不住。

試教天女爲磨鉛﹐千偈瀾翻無一語。

送沈逵赴廣南

嗟我與君皆丙子﹐四十九年窮不死。君隨幕府戰西羌﹐夜渡冰河斫云壘。

飛塵漲天箭灑甲﹐歸對妻孥眞夢耳。我謫黃岡四五年﹐孤舟出沒煙波裏。

故人不復通問訊﹐疾病饑寒疑死矣。相逢握手一大笑﹐白髮蒼顏略相似。

我方北渡脫重江﹐君復南行輕萬里。功名如幻何足計﹐學道有牙眞可喜。

勾漏丹砂已付君﹐汝陽甕盎吾何恥。君歸趁我雞黍約﹐買田築室從今始。

豆粥

君不見﹐虖沱流澌車折軸﹐公孫倉黃奉豆粥。濕薪破竈自燎衣﹐饑寒頓解劉文叔。

又不見﹐金穀敲冰艸木春﹐帳下烹煎皆美人。萍齏豆粥不傳法﹐咄嗟而辦石季倫。

干戈未解身如寄﹐聲色相纏心已醉。身心顚倒自不知﹐更識人間有眞味。

豈如江頭千頃雪色蘆﹐茅檐出沒晨煙孤。地碓舂秔光似玉﹐沙瓶煮豆軟如酥。

我老此身無著處﹐賣書來問東家住。臥聽雞鳴粥熟時﹐蓬頭曳履君家去。

秦少遊夢發殯而葬之者云是劉發之柩是歲

發首薦秦以詩賀之劉涇亦作因次其韻

君看三代士執雉﹐本以殺身爲小補。居官死職戰死綏﹐夢屍得官眞古語。

五行勝己斯爲官﹐官如艸木吾如土。仕而未祿猶賓客﹐待以純臣蓋非古。

餽焉日獻稱寡君﹐豈比公卿相爾汝。世衰道微士失已﹐得喪悲歡反其故。

艸袍蘆箠相嫵媚﹐飲食嬉遊事羣聚。曲江船舫月燈球﹐是謂舞殯而歌墓。

看花走馬到東野﹐餘子紛紛何足數。二生年少兩豪逸﹐詩酒不知軒冕苦。

故令將仕夢發棺﹐勸子勿爲官所腐。塗車芻靈皆假設﹐著眼細看君勿誤。

時來聊復一飛鳴﹐進隱不須煩伍舉。

龜山辯才師

此生念念浮雲攺﹐寄語長淮今好在。故人宴坐虹梁南﹐新河巧出龜山背。

木魚呼客振林莽﹐鐵鳳橫空飛彩繪。忽驚堂宇變雄深﹐坐覺風雷生謦欬。

羨師遊戲浮漚間﹐笑我榮枯彈指內。嘗茶看畫亦不惡﹐問法求詩了無礙。

千里孤帆又獨來﹐五年一夢誰相對。何當來世結香火﹐永與名山躬井石豈。

贈潘谷

潘郎曉踏河陽春﹐明珠白璧驚市人。那知望拜馬蹄下﹐胸中一斛泥與塵。

何似墨潘穿破褐﹐瑯瑯翠餅敲玄笏。布衫漆黑手如龜﹐未害冰壺貯秋月。

世人重耳輕目前﹐區區張李爭媸妍。一朝入海尋李白﹐空看人間畫墨仙。

蒜山松林中可卜居余欲僦其地地屬金山

故作此詩與金山元長老

魏王大瓠無人識﹐種成何翅實五石。不辭破作兩大尊﹐只憂水淺江湖窄。

我材濩落本無用﹐虛名驚世終何益。東方先生好自譽﹐伯夷子路並爲一。

杜陵布衣老且愚﹐信口自比契與稷。暮年欲學柳下惠﹐嗜好酸鹹不相入。

金山也是不羈人﹐蚤歲聞名晚相得。我醉而嬉欲仙去﹐旁人笑倒山謂實。

問我此生何所歸﹐笑指浮休百年宅。蒜山幸有閒田地﹐招此無家一房客。

蔡景繁官舍小閣

使君不獨東南美﹐典刑尙記先君子。戲嘲王叟短轅車﹐肯爲徐郎書紙尾。

三年弭節江湖上﹐千首放懷風月裏。手開西閣坐虛明﹐目淨東溪照淸泚。

素琴濁酒容一榻﹐落霞孤鶩供千里。大舫何時系門柳﹐小詩屢欲書窗紙。

文昌新構滿鵷鸞﹐都邑正喧收杞梓。相逢一醉豈有命﹐南來寂寞君歸矣。

十八家詩抄﹟卷十五

蘇東坡七古下一百二十首

次韻王定國南遷回見寄

上暈銅花蝕秋水﹐要須悍石相礱砥。十年冰檗戰膏梁﹐萬里煙波濯紈綺。

歸來詩思轉淸激﹐百丈空潭數魴鯉。逝將桂浦擷蘭蓀﹐不記槐堂收劍履。

卻思庾嶺今何在﹐更說彭城眞夢耳。君知先竭是甘井﹐我願得全如苦李。

妾心不復九回腸﹐至道終當三洗髓。廣陵陽羨何足較﹐只有無何眞我裏。

樂全老子今禪伯﹐掣電機鋒不容擬。心通豈復問云何﹐印可聊須答如是。

相逢爲我話畱滯﹐桃花春漲孤舟起。

寄蘄簟與蒲傳正

蘭溪美箭不成笛﹐離離玉箸排霜脊。千溝萬縷自生風﹐入手未開先慘栗。

公家列屋閒蛾眉﹐珠簾不動花陰移。霧帳銀牀初破睡﹐牙簽玉局坐彈棋。

東坡病瘦長羈旅﹐凍臥饑吟似饑鼠。倚賴春風洗破衾﹐一夜雪寒披故絮。

火冷燈靑誰復知﹐孤舟兒女自�咿。皇天何時反炎燠﹐愧此八尺黃琉璃。

願君淨掃淸香閣﹐臥聽風漪聲滿榻。習習遠從兩腋生﹐請公乘此朝閶闔。

漁父四首

漁父飲﹐誰家去﹐魚蟹一時分付。酒無多少醉爲期﹐彼此不論錢數。

漁父醉﹐蓑衣舞﹐醉裏卻尋歸路。輕舟短棹任斜橫﹐醒後不知何處。

漁父醒﹐春江午﹐夢斷落花飛絮。酒醒還醉醉還醒﹐一笑人間今古。

漁父笑﹐輕鷗舉﹐漠漠一江風雨。江邊騎馬是官人﹐借我孤舟南渡。

觀杭州鈐轄歐育刀劍戰袍

靑綾衲衫暖襯甲﹐紅綫勒帛光繞脇。禿襟小袖雕鶻盤﹐大刀長劍龍蛇柙。

兩軍鼓噪屋瓦墜﹐紅塵白羽紛相雜。將軍恩重此身輕﹐笑履鋒鋩如一插。

書生只肯坐帷幄﹐談笑毫端弄生殺。叫呼擊鼓催上竿﹐猛士應憐小兒黠。

試問黃河夜偸渡﹐掠面驚沙寒霎霎。何如大艦日髙眠﹐一枕淸風過苕霅。

寄吳徳仁兼簡陳季常

東坡先生無一錢﹐十年家火燒凡鉛。黃金可成河可塞﹐只有霜須無由玄。

龍丘居士亦可憐﹐談空說有夜不眠。忽聞河東師子吼﹐拄杖落手心茫然。

誰似濮陽公子賢﹐飲酒食肉自得仙。平生寓物不畱物﹐在家學得忘家禪。

門前罷亞十頃田﹐淸溪繞屋花連天。溪堂醉臥呼不醒﹐落花如雪春風顚。

我遊蘭溪訪淸泉﹐已辦布襪靑行纏。稽山不是無賀老﹐我自興盡回酒船。

恨君不識顏平原﹐恨我不識元魯山。銅駝陌上會相見﹐握手一笑三千年。

題王逸少帖

顚張醉素兩禿翁﹐追逐世好稱書工。何曾楚見王與鐘﹐妄自粉飾欺盲聾。

有如市倡抹靑紅﹐妖歌嫚舞眩兒童。謝家夫人淡丰容﹐蕭然自有林下風。

天門蕩蕩驚跳龍﹐出林飛鳥一掃空。爲君艸書續其終﹐待我他日不匆匆。

書林逋詩後

吳儂生長湖山曲﹐呼吸湖光飲山綠。不論世外隱君子﹐傭奴販婦皆冰玉。

先生可是絕俗人﹐神淸骨冷無由俗。我不識君曾夢見﹐瞳子了然光可燭。

遺篇妙字處處有﹐步繞西湖看不足。詩如東野不言寒﹐書似西臺差少肉。

平生髙節已難繼﹐將死微言猶可錄。自言不作封禪書﹐更肯悲吟白頭曲。

我笑無人不好事﹐好作祠堂傍修竹。不然配食水仙王﹐一盞寒泉薦秋菊。

蘇子容母陳夫人挽詞

蘇陳甥舅眞冰玉﹐正始風流起頹俗。夫人髙節稱其家﹐凜凜寒松映修竹。

雞鳴爲善日日新﹐八十三年如一晨。豈惟室家宜壽母﹐實與朝廷生異人。

忘軀徇國乃吾子﹐三仕何曾知慍喜。不須擁笏彊垂魚﹐我視去來皆夢爾。

誦詩相挽眞區區﹐墓碑千字多遺余。他年太史取家傳﹐知有班昭續漢書。

次韻答賈耘老

五年一夢南司州﹐饑寒疾病爲子憂。東來六月井無水﹐仰看古堰橫奔牛。

平生管鮑子知我﹐今日陳蔡誰從丘。夜航爭渡泥水澀﹐牽挽直欲來瓜州。

自言嗜酒得風痺﹐故鄕不敢居溫柔。定將泛愛救溝壑﹐衰病不復從前樂。

今年太守眞臥龍﹐笑語炎天出冰雹。時低九尺蒼須髯﹐過我三間小池閣。

故人攺觀爭來賀﹐小兒不信猶疑錯。爲君置酒飲且哦﹐艸間秋虫亦能歌。

可憐老驥眞老矣﹐無心更秣天山禾。

送楊傑並序

元爲子嘗奉使登太山絕頂﹐雞一鳴﹐見日出。又嘗以事過華山﹐重九日飲酒蓮華峯上。今乃奉詔與髙麗僧統遊錢塘。皆以王事而從方外之樂﹐善哉未曾有也﹗作是詩以送之。

天門夜上賓出日﹐萬里紅波半天赤。歸來平地看跳丸﹐一點黃金鑄秋橘。

太華峯頭作重九﹐天風吹灩黃花酒。浩歌弛下腰帶革呈﹐醉舞崩崖一揮手。

神遊八極萬緣虛﹐下視蚊雷隱污渠。大千一息八十返﹐笑厲東海騎鯨魚。

三韓王子西求法﹐鑿齒彌天兩勍敵。過江風急浪如山﹐寄語舟人好看客。

再過超然臺贈太守霍翔

昔飲雩泉別常山﹐天寒歲在龍蛇間。山中兒童拍手笑﹐問我西去何當還。

十年不赴竹馬約﹐扁舟獨與魚蓑閒。重來父老喜我在﹐扶挈老幼相遮攀。

當時𦇤褓皆七尺﹐而我安得畱朱顏。問今太守爲誰歟﹐護羌充國鬢未斑。

躬持牛酒勞行役﹐無復杞菊嘲寒慳。超然置酒尋舊迹﹐尙有詩賦鑱堅頑。

孤云落日在馬耳﹐照耀金碧開煙鬟。邞淇自古北流水﹐跳波下瀨鳴玦環。

願公談笑作石埭﹐坐使城郭生溪灣。

海市並序

予聞登州海市舊矣。父老云﹩常出於春夏﹐今歲晚不復見矣。予到官五日而去﹐以不見爲恨﹐禱於海神廣徳王之廟﹐明日見焉。乃作此詩。

東方雲海空復空﹐羣仙出沒空明中。蕩搖浮世坐萬象﹐豈有貝闕藏珠宮。

心知所見皆幻影﹐敢以耳目煩神工。歲寒水冷天地閉﹐爲我起蟄鞭魚龍。

重樓翠阜出霜曉﹐異事驚倒百歲翁。人間所得容力取﹐世外無物誰爲雄。

率然有請不我拒﹐信我人厄非天窮。潮陽太守南遷歸﹐喜見石廩堆祝融。

自言正直動山鬼﹐豈知造物哀龍鐘。信眉一笑豈易得﹐神之報汝亦已丰。

斜陽萬里孤鳥沒﹐但見碧海磨靑銅。新詩綺語亦安用﹐相與變滅隨東風。

送戴蒙赴成都玉局觀將老焉

拾遺被酒行歌處﹐野梅官柳西郊路。聞道華陽版籍中﹐至今尙有城南杜。

我欲歸尋萬里橋﹐水花風葉暮瀟瀟。芋魁徑尺誰能盡﹐榿木三年已足燒。

百歲風狂定何有﹐羨君今作峨眉叟。縱未家生執戟郎﹐也應世出埋輪守。

莫欺老病未歸身﹐玉局他年第幾人。會待子猷淸興發﹐還須雪夜去尋君。

送陳睦知潭州

華淸縹眇浮髙棟﹐上有纈林藏石甕。一杯此地初識君﹐千巖夜上同飛鞚。

君時年少面如玉﹐一飲百觚嫌未痛。白鹿泉頭山月出﹐寒光潑眼如流汞。

朝元閣上酒醒時﹐臥聽風鸞鳴鐵鳳。舊遊空在人何處﹐二十三年眞一夢。

我得生還雪髯滿﹐君亦老嫌金帶重。有如社燕與秋鴻﹐相逢未穩還相送。

洞庭靑艸渺無際﹐天柱紫蓋森欲動。湖南萬古一長嗟﹐付與騷人發嘲弄。

用前韻答西掖諸公見和

雙猊蟠礎龍纏棟﹐金井轆轤鳴曉甕。小殿垂簾碧玉鉤﹐大宛立仗靑絲鞚。

風馭賓天雲雨隔﹐孤臣忍淚肝腸痛。羨君意气風生坐﹐落筆縱橫盤走汞。

上樽日日瀉黃封﹐賜茗時時開小鳳。閉門憐我老太玄﹐給札看君賦云夢。

金奏不知江海眩﹐木瓜屢費瓊瑤重。豈惟蹇步困追攀﹐已覺侍史疲奔送。

春還宮柳腰支活﹐雨入禦溝鱗甲動。借君妙語發春容﹐顧我風琴不成弄。

送表弟程六知楚州

炯炯明珠照雙璧﹐當年三老蘇程石。里人下道避鳩杖﹐刺史迎門倒鳧舄。

我時與子皆兒童﹐狂走從人覓梨栗。健如黃犢不可恃﹐隙過白駒那暇惜。

醴泉寺古垂橘柚﹐石頭山髙暗松櫟。諸孫相逢萬里外﹐一笑未解千憂集。

子方得郡古山陽﹐老手生風謝刀筆。我正含毫紫微閣﹐病眼昏花困書檄。

莫教印綬系餘年﹐去掃墳墓當有日。功成頭白早歸來﹐共藉梨花作寒食。

送王伯揚守虢

華山東麓秦遺民﹐當時依山來避秦。至今風俗含古意﹐柔桑淥水招行人。

行人掉臂不回首﹐爭入崤函土囊口。惟有使君千里來﹐欲飲三堂無事酒。

三堂本來一事無﹐日長睡起聞投壺。牀頭硯石開雲月﹐澗底松根屬斤雪腴。

山棚盜散人安寢﹐勸買耕牛發陳廩。歸來只作水衡卿﹐我欲攜壺就君飲。

虢國夫人夜遊圖

佳人自鞚玉花驄﹐翩如驚燕踏飛龍。金鞭爭道寶釵落﹐何人先入明光宮。

宮中羯鼓催花柳﹐玉奴弦索花奴手。坐中八姨眞貴人﹐走馬來看不動塵。

明眸皓齒誰復見﹐只有丹靑余淚痕。人間俯仰成今古﹐吳公臺下雷塘路。

當時亦笑張麗華﹐不知門外韓擒虎。

武昌西山並引

嘉祐中﹐翰林學士承旨鄧公聖求﹐爲武昌令﹐常遊寒溪西山﹐山中人至今能言之。軾謫居黃岡﹐與武昌相望﹐亦常往來溪山間。元祐元年十一月二十九日﹐考試館職﹐與聖求會宿玉堂﹐偶話舊事。聖求嘗作﹝元次山窪樽銘﹞刻之巖石。因爲此詩﹐請聖求同賦﹐當以遺邑人﹐使刻之銘側。

春江淥漲蒲萄醅﹐武昌官柳知誰栽。憶從樊口載春酒﹐步上西山尋野梅。

西山一上五十里﹐風駕兩腋飛崔嵬。同遊困臥九曲嶺﹐褰衣獨到吳王臺。

中原北望在何許﹐但見落日低黃埃。歸來解劍亭前路﹐蒼崖半入雲濤堆。

浪翁醉處今尙在﹐石臼杯飲無樽罍。爾來古意誰復嗣﹐公有妙語畱山隈。

至今好事除艸棘﹐常恐野火燒蒼苔。當時相望不可見﹐玉堂正對金鑾開。

豈知白首同夜直﹐臥看椽燭髙花催。江邊曉夢忽驚斷﹐銅鐶玉鎖鳴春雷。

山人帳空猿鶴怨﹐江湖水生鴻雁來。請公作詩寄父老﹐往和萬壑松風哀。

再用前韻

朱顏發過如春醅﹐胸中梨棗初未栽。丹砂未易掃白髮﹐赤松卻欲參黃梅。

寒溪本自遠公社﹐白蓮翠竹依崔嵬。當時石泉照金像﹐神光夜發如五臺。

飲泉鑑面得眞意﹐坐視萬物皆浮埃。欲收暮景返田裏﹐遠溯江水窮離堆。

還朝豈獨羞老病﹐自嘆才盡傾空罍。諸公渠渠若夏屋﹐吞吐風月淸隅隈。

我如廢井久不食﹐古甃缺落生陰苔。數詩往復相感發﹐汲新除舊寒光開。

遙知二月春江闊﹐雪浪倒捲雲峯摧。石中無聲水亦靜﹐云何解轉空山雷。

欲就諸公評此語﹐要識憂喜何從來。願求南宗一勺水﹐往與屈賈湔余哀。

趙令晏崔白大圖幅徑三丈

扶桑大繭如甕盎﹐天女織綃云漢上。往來不遣鳳銜梭﹐誰能鼓臂投三丈。

人間刀尺不敢裁﹐丹靑付與濠梁崔。風蒲半折寒雁起﹐竹間的白樂寒江梅。

畫堂粉壁翻云幕﹐十里江天無處著。好臥元龍百尺樓﹐笑看江水拍天流。

次韻三舍人省上

紛紛榮瘁何能久﹐雲雨從來翻覆手。怳如一夢墮枕中﹐卻見三賢起江右。

嗟君妙質皆瑚璉﹐顧我虛名但箕斗。明朝冠蓋蔚相望﹐共扈翠輦朝宣光。

武皇已老白雲鄕﹐正與羣帝驂龍翔﹐獨畱杞梓扶明堂。

偶與客飲孔常父見訪設席延請忽上

馬馳去已而有詩戲用其韻答之

楊雄他文不皆奇﹐猶稱觀瓶居井眉。酒容法士兩小兒﹐陳遵張竦何曾知。

主人有酒君獨辭﹐蟹螯何不左手持。豈復見吾橫气機﹐遣人追君君絕馳。

盡力去花君自癡﹐醍醐與酒同一卮﹐請君更問文殊師。

次韻子由書李伯時所藏韓幹馬

潭潭古屋云幕垂﹐省中文書如亂絲。忽見伯時畫天馬﹐朔風胡沙生落錐。

天馬西來從西極﹐勢與落日爭分馳。龍膺豹股頭八尺﹐奮迅不受人間羈。

元狩虎脊聊可友﹐開元玉花何足奇。伯時有道眞吏隱﹐飲啄不羨山梁雌。

丹靑弄筆聊爾耳﹐意在萬里誰知之。幹惟畫肉不畫骨﹐而況失實空餘皮。

煩君巧說腹中事﹐妙語欲遣黃泉知。君不見﹐韓生自言無所學﹐廏馬萬匹皆吾師。

送宋朝散知彭州迎侍二親

東來誰迎使君車﹐知是丈人屋上烏。丈人今年二毛初﹐登樓上馬不用扶。

使君負弩爲前驅﹐蜀人不復談相如。老幼化服一事無﹐有鞭不施安用蒲。

春波如天漲平湖﹐革呈紅照坐香生膚。帣睼上壽白玉壺﹐公堂登歌鳳將雛。

諸孫歡笑爭挽須﹐蜀人畫作西湖圖。

郭熙畫秋山平遠

玉堂晝掩春日閒﹐中有郭熙畫春山。鳴鳩乳燕初睡起﹐白波靑嶂非人間。

離離短幅開平遠﹐漠漠疏林寄秋晚。恰似江南送客時﹐中流回頭望雲山獻。

伊川佚老鬢如霜﹐臥看秋山思洛陽。爲君紙尾作行艸﹐炯如嵩洛浮秋光。

我從公遊如一日﹐不覺靑山日英黃髮。爲畫龍門八節灘﹐待向伊川買泉石。

贈李道士並序

駕部員外郎李宗君固﹐景祐中良吏也。守漢州。有道士尹可元﹐精練善畫﹐以遺火得罪﹐當死。君緩其獄﹐會赦﹐獲免。時可元八十一﹐自誓且死﹐必爲李氏子以報。可元旣死二十餘年﹐而君子世昌之婦夢可元入其室﹐生子曰得柔﹐小名蜀孫。幼而善畫﹐旣長﹐讀莊﹟老﹐喜之﹐遂爲道士﹐賜號妙應。事母以孝謹聞。其寫眞﹐蓋妙絕一時云。

世人只數曹將軍﹐誰知虎頭非癡人。腰間大羽何足道﹐頰上三毛自有神。

平生狎侮諸公子﹐戲著幼輿巖石裏。故教世世作黃冠﹐布襪靑鞋弄雲水。

千年鼻祖守關門﹐一念還爲李耳孫。香火舊緣何日盡﹐丹靑余習至今存。

五十之年初過二﹐衰顏記我今如此。他時要指集賢人﹐知是香山老居士。

次韻米黻二王書跋尾二首

三館曝書防蠹毀﹐得見來禽與靑李。秋蛇春蚓久相雜﹐野鶩家雞定誰美。

玉函金龠上天來﹐紫衣敕使親臨啟。紛綸過眼未易識﹐磊落掛壁空云委。

歸來妙意獨追求﹐坐想蓬山二十秋。怪君何處得此本﹐上有桓玄寒具油。

巧偸豪奪古來有﹐一笑誰似癡虎頭。君不見長安永寧裏﹐王家破垣誰復修。

元章作書日千紙﹐平生自苦誰與美。畫地爲餅未必似﹐要令癡兒出饞水。

錦囊玉軸來無趾﹐粲然奪眞疑聖智。忍饑看書淚如洗﹐至今魯公餘乞米。

九月十五日邇英講論語終篇賜執政講讀史官燕於

東宮又遣中使就賜禦書詩各一首臣軾得紫薇花

絕句其詞云絲綸閣下文章靜鐘鼓樓中刻漏

長獨坐黃昏誰是伴紫薇花對紫薇郎翌

日各以表謝又進詩一篇臣軾詩云

繡裳畫衮云垂地﹐不作成王剪桐戲。日髙黃虫引下西淸﹐風動槐龍舞交翠。

壁中蠹簡今千年﹐漆書科斗光射天。諸儒不復憂吻燥﹐東宮賜酒如流泉。

酒酣復拜千金賜﹐一紙驚鸞回鳳字。蒼顏白髮便生光﹐袖有驪珠三十四。

歸來車馬已喧闐﹐爭看銀鉤墨色鮮。人間一日傳萬口﹐喜見云章第一篇

。

玉堂晝掩文書靜﹐鈴索不搖鐘漏永。莫言弄筆數行書﹐須信時平由主聖。

犬羊散盡沙漠空﹐捷書夜到甘泉宮。似聞指揮築上郡﹐已覺談笑無西戎。

文思天子師文母﹐終閉玉關辭馬武。小臣願對紫薇花﹐試艸尺書招贊普。

送喬仝寄賀君六首並序

舊聞靖長官﹑賀水部﹐皆唐末五代人﹐得道不死。章聖皇帝東封﹐有謁於道左者﹐其謁云﹕晉水部員外郎賀亢。再拜而去﹐上不知也。已而閱謁﹐見之大驚﹐物色求之﹐不可得。天聖初﹐又使其弟子諭澄者﹐詣闕進佛道像﹐直數千萬。張公安道與澄遊﹐具得其事。又有喬仝者﹐少得大風疾﹐幾死。賀使學道﹐今年八十﹐益壯盛。人無復見賀者﹐而仝數見之。元祐二年十二月﹐仝來京師十許日﹐予畱之﹐不可。曰﹕賀以上元期我於蒙山﹔又曰﹕吾師嘗遊密州﹐識君於常山道上﹐意若喜君者。作是詩以送之﹐且作五絕句以寄賀。

君年二十美且都﹐初得惡疾墮眉須。紅顏白髮驚妻孥﹐覽鏡自嫌欲棄軀。

結茅窮山啖松腴﹐路逢逃秦博士盧。方瞳照野淸而臒﹐再拜未起煩一呼。

覺知此身了非吾﹐炯然蓮花出泥塗。隨師東遊渡濰邞﹐山頭見我兩輪朱。

豈知仙人混屠沽﹐爾來八十胸垂胡。上山如飛瞋人扶﹐東歸有約不敢渝。

新年當參老仙儒﹐秋風西來下雙鳧﹐得棗如瓜分我無。

生長兵間蚤脫身﹐晚爲元祐太平人。不驚渤氵角桑田變﹐來看龜蒙漏澤春。

曾謁東封玉輅塵﹐幅巾短褐亦逡巡。行宮夜奏空名姓﹐悵望雲霞縹緲人。

垂老區區豈爲身﹐微言一發重千鈞。始知不見髙皇帝﹐正似商山四老人。

舊聞父老晉郎官﹐已作飛騰變化看。聞道東蒙有居處﹐願供薪水看燒丹。

千古風流賀季眞﹐最憐嗜酒謫仙人。狂吟醉舞知無益﹐粟飯藜羹問養神。

次韻黃魯直畫馬試院中作

少年鞍馬勤遠行﹐臥聞齕艸風雨聲﹐見此忽思短策橫。

十年髀肉磨欲透﹐那更陪君作詩瘦﹐不如芋魁歸飯豆。

門前欲嘶禦史驄﹐詔恩三日休老翁﹐羨君懷中雙橘紅。

余與李廌方叔相知久矣領貢舉事而李不得第愧甚作詩送之

與君相從非一日﹐筆勢翩翩疑可識。平生漫說古戰場﹐過眼終迷日五色。

我慚不出君大笑﹐行止皆天子何責。靑袍白睧五千人﹐知子無怨亦無徳。

買羊沽酒謝玉川﹐爲我醉倒春風前。歸家但艸淩雲賦﹐我相夫子非臞仙。

和王晉卿送梅花次韻

東坡先生未歸時﹐自種來禽與靑李。五年不踏江頭路﹐夢逐東風泛蘋芷。

江梅山杏爲誰容﹐獨笑依依臨野水。此間風物君未識﹐花浪翻天雪相激。

明年我復在江湖﹐知君對花三嘆息。

慶源宣義王丈以累舉得官爲洪雅主薄雅州戶掾遇吏

民如家人人安樂之旣謝事居眉之靑神瑞艸橋放

懷自得有書來求紅帶旣以遺之且作詩爲戲

請黃魯直秦少遊各爲賦一首爲老人光華

靑衫半作霜葉枯﹐遇民如兒吏如奴。吏民莫作官長看﹐我是識字耕田夫。

妻啼兒號刺史怒﹐時有野人來挽須。拂衣自注下下考﹐芋魁飯豆吾豈無。

歸來瑞艸橋邊路﹐獨遊還佩平生壺。慈姥巖前自喚渡﹐靑衣江畔人爭扶。

今年蠶市數州集﹐中有遺民懷衤誇襦。邑中之黔相指似﹐白髯紅帶老不臒。

我欲西歸卜鄰捨﹐隔墻拊掌容歌呼。不學山王乘駟馬﹐回頭空指黃公壚。

次前韻送程六表弟

君家兄弟眞連璧﹐門十朱輪家萬石。竹使猶分刺史符﹐尙方行賜尙書舄。

前年持節發倉廩﹐到處賣刀收繭栗。歸來閉口不論功﹐卻走渡江誰復惜。

君才不用如澗松﹐我老得全猶社櫟。靑衫莫厭百僚底﹐白首上有千薪積。

憶昔江湖一釣舟﹐無數雲山供點筆。未應偏障西風扇﹐只恐先移北山檄。

憑君寄謝江南叟﹐念我空見長安日。浮江溯蜀有成言﹐江水在此吾不食。

戲書李伯時畫禦馬好頭赤

山西戰馬饑無肉﹐夜嚼長稭如嚼竹。蹄間三丈是徐行﹐不信天山有坑谷。

豈如廏馬好頭赤﹐立仗歸來臥斜日。莫教優孟卜葬地﹐厚衣薪槱入銅歷。

送蹇道士歸廬山

物之有知蓋恃息﹐孰居無事使出入。心無天遊室不空﹐六鑿相攘婦爭席。

法師逃人入廬山﹐山中無人自往還。往者一空還者失﹐此身正在無還間。

綿綿不絕微風裏﹐內外丹成一彈指。人間俯仰三千秋﹐騎鶴歸來與子遊。

木山並引

吾先君子嘗蓄木山三峯﹐且爲之記與詩。詩人梅二丈聖兪﹐見而賦之。今三十年矣﹐而猶子千乘﹐又得五峯﹐益奇。因次聖兪韻﹐使並刻之其側。

木生不願回萬牛﹐願終天年僕沙洲。時來幸逢河伯秋﹐掀然見怪推不流。

蓬婆雪嶺巧雕鎪﹐蟄虫行蟻爲豪酋。阿咸大膽忽持去﹐河伯好事不汝尢。

城中古沼浸坤軸﹐一林瘦竹吾菟裘。二頃良田不難買﹐三年榿木行可槱。

會將白髮對蒼山獻﹐魯人不厭東家丘。

書王定國所藏煙江疊嶂圖

江上愁心千疊山﹐浮空積翠如雲煙。山邪云邪遠莫知﹐煙空雲散山依然。

但見兩崖蒼蒼暗絕谷﹐中有百道飛來泉。縈林絡石隱復見﹐下赴谷口爲奔川。

川平山開林麓斷﹐小橋野店依山前。行人稍度喬木外﹐漁舟一葉江吞天。

使君何從得此本﹐點綴毫末分淸妍。不知人間何處有此境﹐徑欲往買二頃田。

君不見﹐武昌樊口幽絕處﹐東坡先生畱五年。春風搖江天漠漠﹐暮雲捲雨山娟娟。

丹楓翻鴉伴水宿﹐長松落雪驚醉眠。桃花流水在人世﹐武陵豈必皆神仙。

江山淸空我塵土﹐𨿽有去路尋無緣。還君此畫三嘆息﹐山中故人應有招我歸來篇。

興隆節侍宴前一日微雪與子由同訪王定國小飲淸虛堂定國

出數詩皆佳而五言尢奇子由又言昔與孫巨源同過定國感

念存沒悲嘆久之夜歸稍醒各賦一篇明日朝中以示定國也

天風淅淅飛玉沙﹐詔恩歸沐休早衙。遙知淸虛堂裏雪﹐正似薝卜林中花。

出門自笑無所詣﹐呼酒持勸惟君家。踏冰淩兢戰疲馬﹐扣門剝啄驚寒鴉。

羨君五字入詩律﹐欲與六出爭天葩。頭風已倩檄手愈﹐背癢卻得仙爪爬。

銀瓶瀉油浮蟻酒﹐紫碗鋪粟盤龍茶。幅巾起作瞿鳥鵒舞﹐疊鼓誰摻漁陽撾。

九衢燈火雜夢寐﹐十年聚散空咨嗟。明朝握手殿門外﹐共看銀闕暾晨霞。

王晉卿作煙江疊嶂圖僕賦詩十四韻晉卿和之語特奇麗因

復次韻不獨紀其詩畫之美亦爲道其出處契闊之故

而終之以不忘在莒之戒亦朋友忠愛之義也

山中舉頭望日邊﹐長安不見空雲煙。歸來長安望山上﹐時移事攺應潸然。

管弦去盡賓客散﹐惟有馬埒編金泉。渥窪故自千里足﹐要飽風雪輕山川。

屈居華屋啗棗脯﹐十年俯仰龍旂前。卻因瘦病出奇骨﹐鹽車之厄寧非天。

風流文采磨不盡﹐水墨自與詩爭妍。畫山何必山中人﹐田歌自古非知田。

鄭虔三絕君有二﹐筆勢挽回三百年。欲將巖谷亂窈窕﹐眉峯修女雩誇連娟。

人間何有春一夢﹐此身將老蠶三眠。山中幽絕不可久﹐要作平地家居仙。

能令水石長在眼﹐非君好我當誰緣。願君終不忘在莒﹐樂時更賦囚山篇。

東川淸絲寄魯冀州戲贈

鵝溪淸絲淸如冰﹐上有千歲交枝藤。藤生谷底飽風雪﹐歲晚忽作龍蛇升。

嗟我𨿽爲老侍從﹐骨寒只受布與繒。牀頭錦衾未還客﹐坐覺芒刺在背膺。

豈如髯卿晚乃貴﹐福祿正似川方增。醉中倒著紫綺裘﹐下有半臂出縹綾。

封題不敢妄裁剪﹐刀尺自有佳人能。遙知千騎出淸曉﹐積雪未放浮塵興。

白須紅帶柳絲下﹐老弱空巷人相登。但放奇紋出領袖﹐吾髯𨿽老無人憎。

寄蔡子華

故人送我東來時﹐手栽荔子待君歸。荔子已丹吾發白﹐猶作江南未歸客。

江南春盡水如天﹐腸斷西湖春水船。想見靑衣江畔路﹐白魚紫筍不論錢。

霜髯三老如霜檜﹐舊交零落今誰輩。莫從唐舉問封侯﹐但遣麻姑更爬背。

介亭餞楊傑次公

籃輿西山登山門﹐嘉與我友尋仙村。丹靑明滅風篁嶺﹐環珮空響桃花源。

前朝欲上已蠟屐﹐黑雲白雨如傾盆。今晨積霧卷千里﹐豈畏觸熱生病根。

在家頭陀無爲子﹐久與靑山爲弟昆。孤峯盡處亦何有﹐西湖鏡天江抹坤。

臨髙揮手謝好住﹐淸風萬壑傳其言。風回響答君聽取﹐我亦到處隨君軒。

安州老人食蜜歌

安州老人心似鐵﹐老人心肝小兒舌。不食五穀惟食蜜﹐笑指蜜蜂作檀越。

蜜中有詩人不知﹐千花百艸爭含姿。老人咀嚼時一吐﹐還引世間癡小兒。

小兒得詩如得蜜﹐蜜中有藥治百疾。正當狂走捉風時﹐一笑看詩百憂失。

東坡先生取人廉﹐幾人相歡幾人嫌。恰似飲茶甘苦雜﹐不如食蜜中邊甜。

因君寄與雙龍餅﹐鏡空一照雙龍影。三吳六月水如湯﹐老人心似雙龍井。

送張嘉州

少年不願萬戶侯﹐亦不願識韓荊州。頗願身爲漢嘉守﹐載酒時作淩雲遊。

虛名無用今白首﹐夢中卻到龍泓口。浮雲軒冕何足言﹐惟有江山難入手。

峨眉山月半輪秋﹐影入平羌江水流。謫仙此語誰解道﹐請君見月時登樓。

笑談萬事眞何有﹐一時付與東巖酒。歸來還受一大錢﹐好意莫違黃髮叟。

送江公著知吉州

三吳行盡千山水﹐猶道桐廬更淸美。豈惟濁世隱狂奴﹐時平亦出佳公子。

初冠惠文讀城旦﹐晚入奉常陪劍履。方將華省起彈冠﹐忽憶釣臺歸洗耳。

未應良木棄大匠﹐要使名駒試千里。奉親官舍當有擇﹐得郡江南差可喜。

白粲連檣一萬艘﹐紅妝執樂三千指。簿書期會得餘閒﹐亦念人生行樂耳。

與葉淳老侯惇夫張秉道同相視新河秉道有詩次韻二首

君不見﹐元帥府前羅萬戟﹐濤頭未順千弩射。至今鳳凰山下路﹐長借一箭開兩翼。

我鑿西湖還舊觀﹐一眼已盡西南碧。又將回奪浮山險﹐千艘夜下無南北。

坐陳三策本人謀﹐惟畱一諾待我畫。老病思歸眞暫寓﹐功名如幻終何得。

從來自笑畫蛇足﹐此事何殊食雞肋。憐君嗜好更迂闊﹐得我新詩喜折屐。

江湖粗了我竟歸﹐餘事後來當潤色。一庵閒臥洞霄宮﹐井有丹砂水長赤。

荊溪父老愁三害﹐下斬長蛟本無賴。平生倔彊韓退之﹐文字猶爲鱷魚戒。

石門之役萬金耳﹐首鼠不爲吾已隘。江湖開塞古有數﹐兩鵠飛來告成壞。

勸農使者非常人﹐一言已破黎民駭。上饒使君更超軼﹐坐睨浮山如累塊。

髯張乃我結襪生﹐詩酒淋漓出狂怪。我作水衡生作丞﹐他日歸朝同此拜。

棕筍並引

棕筍狀如魚﹐剖之得魚子﹐味如苦筍而加甘芳。蜀人以饌佛僧﹐甚貴之﹐而南方不知也。筍生膚毳中﹐蓋花之方孕者。正二月間可剝取﹐過此苦澀﹐不可食矣。取之﹐無害於木﹐而宜於飲食。法當蒸熟﹐所施略與筍同。蜜煮酢浸﹐可致千里外。今以餉殊長老。

贈君木魚三百尾﹐中有鵝黃子魚子。夜叉剖癭欲分甘﹐籜龍藏頭敢言美。

願隨蔬果得自用﹐勿使山林空老死。問君何事食木魚﹐烹不能鳴固其理。

次韻曹子方運判雪中同遊西湖

詞源灩灩波頭展﹐淸唱一聲巖谷滿。未容雪積句先髙﹐豈獨湖開心自遠。

雲山已作歌眉淺﹐山下碧流淸似眼。尊前侑酒只新詩﹐何異書魚餐蠹簡。

西湖秋涸東池魚窘甚因會客呼网師遷之西池

爲一笑之樂夜歸被酒不能寐戲作放魚

東池浮萍半粘塊﹐裂碧跳靑出魚背。西池秋水尙涵空﹐舞闊搖深吹荇帶。

吾僚有意爲遷居﹐老守縱饞那忍膾。縱橫爭看銀刀出﹐瀺灂初驚玉花碎。

但愁數罟損鱗鬣﹐未信長堤隔濤瀨。氵歲氵歲發髮須臾間﹐圉圉洋洋尋丈外。

安知中無蛟龍種﹐尙恐或有風雲會。明年春水漲西湖﹐好去相忘渺淮海。

復次放魚韻答趙承議陳教授

擾擾萬生同大塊﹐搶楡不羨培風背。靑丘已吞云夢芥﹐黃河復繚天門帶。

長譏韓子隘且陋﹐一飽鯨魚何足膾。東坡也是可憐人﹐披抉泥沙收細碎。

逝將歸修八節灘﹐又欲往釣七里瀨。正似此魚逃网中﹐未與造物遊數外。

且將新句調二子﹐湖上秋髙風月會。爲君更喚木腸兒﹐腳扣兩舷歌小海。

六觀堂老人艸書

物生有象象乃滋﹐夢幻無根成斯須。方其夢時了非無﹐泡影一失俯仰殊。

淸露未晞電已䢐﹐此滅滅盡乃眞吾。云如死灰實不枯﹐逢場作戲三昧俱。

化身爲醫忘其軀﹐艸書非學聊自娛。落筆已喚周越奴﹐蒼鼠奮髯飲松腴。

剡藤玉板開雪膚﹐遊龍天飛外人呼﹐莫作羞澀羊氏姝。

聚星堂雪並引

元祐六年十一月一日﹐禱雨張龍公﹐得小雪﹐與客會飲聚星堂。忽憶歐陽文忠公作守時﹐雪中約客賦詩﹐禁體物語﹐於艱難中特出奇麗。爾來四十餘年﹐莫有繼者。僕以老門生續公後﹐𨿽不足追配先生﹐而賓客之美﹐殆不減當時﹐公之二子﹐又適在郡﹐故輒舉前令﹐各賦一篇。

窗前暗響鳴枯葉﹐龍公試手行初雪。映空先集疑有無﹐作態斜飛正愁絕。

眾賓起舞風竹亂﹐老守先醉霜松折。恨無翠袖點橫斜﹐只有微燈照明滅。

歸來尙喜更鼓暗﹐晨起不待鈴索掣。未嫌長夜作衣稜﹐卻怕初陽生眼纈。

欲浮大白追余賞﹐幸有回飆驚落屑。模糊檜頂獨多時﹐歷亂瓦溝裁一瞥。

汝南先賢有故事﹐醉翁詩話誰續說。當時號令君聽取﹐白戰不許持寸鐵。

喜劉景文至

天明小兒更傳呼﹐髯劉已到城南隅。尺書眞是髯手迹﹐起坐熨眼知有無。

今人不作古人事﹐今世有此古丈夫。我聞其來喜欲舞﹐病自能起不用扶。

江淮旱久塵土惡﹐朝來淸雨濯鬢須。相看握手兩無事﹐千里一笑無乃迂。

平生所樂在吳會﹐老死欲葬杭與蘇。過江西來二百日﹐冷落山水愁吳姝。

新堤舊井各無恙﹐參寥六一豈念吾。別後新詩巧摹寫﹐袖中知有錢塘湖。

送歐陽季默赴闕

先生豈止一懷祖﹐郎君不減王文度。膝上幾日今白須﹐令我眼中見此父。

汝南相從三晦朔﹐君去苦早我來暮。霜風淒緊正脫木﹐潁水淸淺可立鷺。

莫辭白酒瀉香泉﹐已覺扁舟掠新渡。坐看士衡執別手﹐更遣夢得出奇句。

郎君可是管庫人﹐乃使馬錄驥隨蹇步。置之行矣無足道﹐賢愚豈在遇不遇。

用前韻作雪詩畱景文

萬松嶺上黃千葉﹐載酒年年踏松雪。劉郎去後誰復來﹐花下有人心斷絕。

東齋夜坐搜雪句﹐兩手龜坼霜須折。無情豈亦畏嘲弄﹐穿簾入戶吹燈滅。

紛紛兒女爭所似﹐碧海長鯨君未掣。朝來云漢接天流﹐顧我小詩如點纈。

歐陽趙陳在戶外﹐急掃中庭鋪木屑。交遊𨿽似雪柏堅﹐聚散行作風花瞥。

晴光融作一尺泥﹐歸有何事眞無說。泥幹路穩放君去﹐莫倚馬蹄如踣鐵。

次前韻送劉景文

白雲在天不可呼﹐明月豈肯畱庭隅。怪君西行八百里﹐淸坐十日一事無。

路人不識呼尙書﹐但見凜凜雄千夫。豈知入骨愛詩酒﹐醉倒正欲蛾眉扶。

一篇向人寫肝肺﹐四海知我霜鬢須。歐陽趙陳皆我有﹐豈謂夫子駕復迂。

邇來又見三黜柳﹐共此暖熱餐氈蘇。酒肴酸薄紅粉暗﹐只有潁水淸而姝。

一朝寂寞風雨散﹐對影誰念月與吾。何時歸帆溯江水﹐春酒一變甘棠湖。

蠟梅一首贈趙景貺

天工點酥作梅花﹐此有蠟梅禪老家。蜜蜂采花作黃蠟﹐取蠟爲花亦其物。

天工變化誰得知﹐我亦兒嬉作小詩。君不見﹐萬松嶺上黃千葉﹐玉蕊檀心兩奇絕。

醉中不覺渡千山﹐夜聞梅香失醉眠。歸來卻夢尋花去﹐夢裏花仙覓奇句。

此間風物屬詩人﹐我老不飲當付君。君行適吳我適越﹐笑指西湖作衣缽。

閻立本職貢圖

正觀之徳表萬邦﹐浩如滄海吞河江。音容傖獰服奇龐﹐橫絕嶺海逾濤瀧。

珍禽瑰產爭牽扛﹐名王解辮卻蓋幢。粉本遺墨開明窗﹐我喟而作心未降﹐

魏徵封倫恨不雙。

次韻王滁州見寄

斯人何似似春雨﹐歌舞農夫怨行路。君看永叔與元之﹐坎軻一生遭口語。

兩翁當年鬢未絲﹐玉堂揮翰手如飛。教得滁人解吟詠﹐至今里巷嘲輕肥。

君家聯翩盡卿相﹐獨來坐嘯溪山上。笑捐浮利一雞肋﹐多取淸名幾熊掌。

丈夫自重貴難售﹐兩翁今與靑山久。後來太守更風流﹐要伴前人作詩瘦。

我倦承明苦求出﹐到處遺蹤尋六一。憑君試與問瑯邪﹐許我來遊莫難色。

次韻徐仲車

惡衣惡食詩愈好﹐恰是霜松囀春鳥。蒼蠅莫亂遠雞聲﹐世上誰知公覺早。

八年看我走三州﹐月自當空水自流。人間擾擾眞螻蟻﹐應笑人呼作鬥牛。

在潁州與徳麟同治西湖未成攺揚州三月十六日

湖成徳麟有詩見懷次其韻

太山秋毫兩無窮﹐巨細本出相形中。大千起滅一塵裏﹐未覺杭潁誰雌雄。

我在錢塘拓湖淥﹐大堤士女爭昌丰。六橋橫絕天漢上﹐北山始與南屏通。

忽驚二十五萬丈﹐老葑席捲蒼云空。朅來潁尾弄秋色﹐一水縈帶昭靈宮。

坐思吳越不可到﹐借君月斧修朣朧。二十四橋亦何有﹐換此十頃玻璃風。

雷塘水漧禾黍滿﹐寶釵耕出余鸞龍。明年詩客來弔古﹐伴我霜夜號秋虫。

再次韻徳麟新開西湖

使君不用山鞠窮﹐饑民自逃泥水中。欲將百瀆起凶歲﹐免使甔石愁揚雄。

西湖𨿽小亦西子﹐縈流作態淸而丰。千夫餘力起三閘﹐焦陂下與長淮通。

十年憔悴塵土窟﹐淸瀾一洗啼痕空。王孫本自有仙骨﹐平生宿衛明光宮。

一行作吏人不識﹐正似雲月初朦朧。時臨此水照冰雪﹐莫遣白髮生秋風。

定須卻致兩黃鵠﹐新與上帝開濯龍。湖成君歸侍帝側﹐燈花已綴釵頭虫。

次韻晁無咎學士相迎

少年獨識晁新城﹐閉門卻掃捲�旌。胸中自有談天口﹐坐卻秦軍發墨守。

有子不爲謀置錐﹐虹霓吞吐忘寒饑。端如太史牛馬走﹐嚴徐不敢連尻脽。

徘回未用疑相待﹐枉尺知君有家戒。避人聊復去瀛洲﹐伴我眞能老淮海。

夢中仇池千仞巖﹐便欲攬我靑霞幨。且須還家與婦計﹐我本歸路連西南。

老人飲酒無人佐﹐獨看紅藥傾白墮。每到平山憶醉翁﹐懸知他日君思我。

路傍小兒笑相逢﹐齊歌萬事轉頭空。賴有風流賢別駕﹐猶堪十里捲春風。

聞林夫當徙靈隱寺寓居戲作靈隱前

靈隱前﹐天竺後﹐兩澗春淙一靈鷲。不知水從何處來﹐跳波赴壑如奔雷。

無情有意兩莫測﹐肯向冷泉亭下相縈回。我在錢塘六百日﹐山中暫來不暖席。

今君欲作靈隱居﹐葛衣艸屨隨僧蔬。能與冷泉作主一百日﹐不用二十四考書中書。

送晁美叔發運右司年兄赴闕

我年二十無朋儔﹐當時四海一子由。君來叩門如有求﹐頎然鶴骨淸而修。

醉翁遣我從子遊﹐翁如退之蹈軻丘。尙欲放子出一頭﹐酒醒夢斷四十秋。

病鶴不病骨愈蚪﹐惟有我顏老可羞。醉翁賓客散九州﹐幾人白髮還相收。

我如懷祖拙自謀﹐正作尙書已過優。君求會稽實良籌﹐往看萬壑爭交流。

送程徳林赴眞州

君爲縣令元丰中﹐吏貪功利以病農。君欲言之路無從﹐移書諫臣以自通。

元丰天子爲攺容﹐我時匹馬江西東。問之逆旅言頗同﹐老人愛君如劉寵﹐

小兒敬君如魯恭。爾來明目達四聰﹐收拾駔駿冀北空﹐君爲赤令有古風。

政聲直入明光宮﹐天廏如海養羣龍。並收其子豈不公。白沙何必煩此翁。

召還至都門先寄子由

老身倦馬河堤永﹐踏盡黃楡綠槐影。荒雞號月未三更﹐客夢還家一時頃。

歸老江湖無歲月﹐未塡溝壑猶朝請。黃門殿中春事罷﹐詔許來迎先出省。

已飛靑蓋在河梁﹐定餉黃封兼賜茗。遠來無物可相贈。一味丰年說淮潁。

近以月石硯屏獻子功中書公復以涵星硯獻純父侍講子功有

詩純父未也復以月石風林屏贈之謹和子功詩並求純父數句

紫潭出玄云﹐翳我潭中星。獨有潭上月﹐倒掛紫翠屏。我老不看書﹐默坐養此昏花睛﹐

時時一開眼﹐見此雲月眼自明。久知世界一泡影﹐大小眞僞何足評。笑彼三子歐梅蘇﹐無

事自作雪羽爭。故將屏硯送兩範﹐要使珠璧棲窗欞。大範忽長謠﹐語出月脇令人驚。小範

當繼之﹐說破星心如雞鳴。牀頭復一月﹐下有風林橫。急送小範家﹐護此涵心泓。願從少

陵博一句﹐山木盡與洪濤傾。

次韻範純父涵心硯月石風林屏詩

月次於房歷三星﹐鬥牛不神箕獨靈。簸搖桑楡盡西靡﹐影落蘇子硯與屏。

天工與我兩厭事﹐孰居無事爲此形。與君持橐侍帷幄﹐同到溫室觀堯蓂。

自憐太史牛馬走﹐伎等卜祝均倡伶。欲畱衣冠掛神武﹐便擊雲水歸南溟。

陶泓不稱管城沐﹐醉石可助平泉醒。故持二物與夫子﹐欲使妙質畱天庭。

但令滋液到枯槁﹐勿遣光景生晦冥。上書掛名豈待我﹐獨立自可當雷霆。

我時醉眠風林下﹐夜與漁火同靑熒。撫物懷人應獨嘆﹐作詩寄子誰當聽。

次韻吳傳正枯木歌

天工水墨自奇絕﹐瘦竹枯松寫殘月。夢回疏影在東窗﹐驚怪霜枝連夜發。

生成變壞一彈指﹐乃知造物初無物。古來畫師非俗士﹐妙想實與詩同出。

龍眠居士本詩人﹐能使龍池飛霹靂。君𨿽不作丹靑手﹐詩眼亦自工識拔。

龍眠胸中有千駟﹐不獨畫肉兼畫骨。但當與作少陵詩﹐或自與君拈禿筆。

東南山水相招呼﹐萬象入我摩尼珠。盡將書畫散朋友﹐獨與長鋏歸來乎。

書晁說之考牧圖後

我昔在田間﹐但知羊與牛。川平牛背穩﹐如駕百斛舟。

舟行無人岸自移﹐我臥讀書牛不知。前有百尾羊﹐聽我鞭聲如鼓鼙。

我鞭不妄發﹐視其後者而鞭之。澤中艸木長﹐艸長病牛羊。

尋山跨坑谷﹐騰趠筋骨彊。煙蓑雨笠長林下﹐老去而今空見畫。

世間馬耳射東風﹐悔不長作多牛翁。

書丹元子所示李太白眞

天人幾何同一漚﹐謫仙非謫乃其遊﹐麾斥八極隘九州。

化爲兩鳥鳴相酬﹐一鳴一止三千秋。開元有道爲少畱﹐縻之不可矧肯求。

西望太白橫峨岷﹐眼髙四海空無人。大兒汾陽中令君﹐小兒天臺坐忘身。

平生不識髙將軍﹐手污吾足乃敢瞋﹐作詩一笑君應聞。

雪浪石

太行西來萬馬屯﹐勢與岱嶽爭雄尊。飛狐上黨天下眷﹐半掩落日先黃昏。

削成山東二百郡﹐气壓代北三家村。千峯石捲矗牙帳﹐崩崖鑿斷開土門。

朅來城下作飛石﹐一炮驚落天驕魂。承平百年烽燧冷﹐此物僵臥枯楡根。

畫師爭摹雪浪勢﹐天工不見雷斧痕。離堆四面繞江水﹐坐無蜀士誰與論。

老翁兒戲作飛雨﹐把酒坐看珠跳盆。此身自幻孰非夢﹐故國山水聊心存。

石芝並引

予嘗夢食石芝﹐作詩記之﹐今乃眞得石芝於海上﹐子由和前詩見寄。予頃在京師﹐有鑿井得如小兒手以獻者﹐臂指皆具﹐膚理若生。予聞之隱者﹐此肉芝也。與子由烹而食之。追記其事﹐復次前韻。

土中一掌嬰兒新﹐爪指良是肌骨勻。見之怖走誰敢食﹐天賜我爾不及賓。

旌陽遠遊同一許﹐長史玉斧皆門戶。我家韋布三百年﹐只有陰功不知數。

跪陳八簋加六瑚﹐化人視之眞塊蘇。肉芝烹熟石芝老﹐笑唾熊掌口頻雕胡。

老蠶作繭何時脫﹐夢想至人空激烈。古來大藥亦可求﹐眞契當如磁石鐵。

鶴嘆

園中有鶴馴可呼﹐我欲呼之立坐隅。鶴有難色側睨予﹐豈欲臆對如服鳥乎。

我生如寄良畸孤﹐三尺長脛閣瘦軀。俯啄少許便有餘﹐何至以身爲子娛。

驅之上堂立斯須﹐投以餅餌視若無。戛然長鳴乃下趨﹐難進易退我不如。

送曾仲錫通判如京師

邊城歲暮多風雪﹐彊壓春醪與君別。玉帳夜談霜月苦﹐鐵騎曉出冰河裂。

斷蓬飛葉捲黃沙﹐只有千林蒙松花。應爲王孫朝上國﹐珠幢玉節與排衙。

左援公孝右孟博﹐我居其間嘯且諾。僕夫爲我催歸來﹐要與北海春水爭先回。

次韻子由淸汶老龍珠丹

天公不解防癡龍﹐玉函寶方出龍宮。雷霆下索無處避﹐逃入先生衣袂中。

先生不作金椎袖﹐玩世徜徉隱屠酒。夜光明月空自投﹐一鍛何勞緯蕭手。

黃門寡好心易足﹐荊棘不生梨棗熟。玄珠白璧兩無求﹐無脛金丹來入腹。

區區分別笑樂天﹐那知空門不是仙。

次韻子由書淸汶老所傳秦湘二女圖

春風消冰失瑤玉﹐我本無身安有觸。羊生得婦如得風﹐握手一笑未爲辱。

先生室中無天遊﹐佩環何處鳴風甌。隨魔未必皆魔女﹐但與分燈遣歸去。

胡爲寫眞傳世人﹐更要維摩一轉語。丹元茅茨只三間﹐太極老人時往還。

點檢凡心早除拂﹐方平神鞭常使物。

子由生日以檀香觀音像及新合印香銀篆槃爲壽

旃檀婆律海外芬﹐西山老臍柏所薰。香螺脫�來相羣﹐能結縹緲風中云。

一燈如螢起微焚﹐何時度盡繆篆紋。繚繞無窮合復分﹐綿綿浮空散氤氳。

東坡持是壽卯君﹐君少與我師皇墳。旁資老聃釋迦文﹐共厄中年點蠅蚊。

晚遇斯須何足云﹐君方論道承華勛。我亦旗鼓嚴中軍﹐國恩未報敢不勤。

但願不爲世所醺﹐爾來白髮不可耘。問君何時返鄕枌﹐收拾散亡理放紛。

此心實與香俱焄﹐聞思大士應已聞。

子由新修汝州龍興寺吳畫壁

丹靑久衰工不藝﹐人物尢難到今世。每摹市井作公卿﹐畫手懸知是徒隸。

吳生已與不傳死﹐那復典刑畱近歲。人間幾處變西方﹐盡作波濤翻海勢。

細觀手面分轉側﹐妙算毫釐得天契。始知眞放本精微﹐不比狂花生客慧。

似聞遺墨畱汝海﹐古壁蝸涎可垂涕。力捐金帛扶棟宇﹐錯落浮雲捲新霽。

使君坐嘯淸夢餘﹐幾疊衣紋數衿袂。他年弔古知有人﹐姓名聊記東坡弟。

六月七日泊金陵阻風得鐘山泉公書寄詩爲謝

今日江頭天色惡﹐炮車雲起風欲作。獨望鐘山喚寶公﹐林間白塔如孤鶴。

寶公骨冷喚不聞﹐卻有老泉來喚人。電眸虎齒霹靂舌﹐爲予吹散千峯云。

南行萬里亦何事﹐一酌曹溪知水味。他年若畫蔣山圖﹐仍作泉公喚居士。

江西

江西山水眞吾邦﹐白沙翠竹石底江。舟行十里磨九瀧﹐篙聲犖確相舂撞。

醉臥欲醒聞淙淙﹐眞欲一口吸老龐。何人得俊窺魚矼﹐舉叉絕叫尺鯉雙。

秧馬歌並引

過廬陵﹐見宣徳郎致仕曾君安止﹐出所作﹝禾譜﹞﹐文旣溫雅﹐事亦詳實﹐惜其有所缺﹐不譜農器也。予昔遊武昌﹐見農夫皆騎秧馬。以楡棗爲腹﹐欲其滑﹪以楸桐爲背欲其輕。腹如小舟﹐昂其首尾﹪背如覆瓦﹐以便兩髀﹐雀躍於泥中﹐系束槁其首以縛秧。日行千畦﹐較之傴僂而作者﹐勞佚相絕矣。﹝史記﹞﹕禹乘四載﹐泥行乘橇。解者曰﹐橇形如箕﹐橇行泥上﹐豈秧馬之類乎﹖作﹝秧馬歌﹞一首﹐附於﹝禾譜﹞之末云。

春云濛濛雨淒淒﹐春秧欲老翠剡齊。嗟我婦子行水泥﹐朝分一壠暮千畦。

腰如箜篌首啄雞﹐筋煩骨殆聲酸嘶。我有桐馬手自提﹐頭尻軒昂腹脇低。

背如覆瓦去角圭﹐以我兩足爲四蹄。聳踴滑汰如鳧睮﹐纖纖束槁亦可賫。

何用繁纓與月題﹐卻從畦東走畦西。山城欲閉聞鼓鼙﹐忽作的盧躍檀溪。

歸來掛壁從髙棲﹐了無芻秣饑不啼。少壯騎汝逮老黧﹐何曾蹶軼防顚阝齊。

錦韉公子朝金閨﹐笑我一生蹋牛犁﹐不知自有木馬夬馬是。

月華寺

天公胡爲不自憐﹐結土融石爲銅山。萬人探斫富媼泣﹐只有金帛資豪姦。

脫身獻佛意可料﹐一瓦坐待千金還。月華三火豈天意﹐至今茇捨依榛菅。

僧言此地本龍象﹐興廢反掌曾何艱。髙巖夜吐金碧气﹐曉得異石靑斕斑。

坑流窟發錢湧地﹐暮施百鎰朝千鍰。此山出寶以自賊﹐地脈已斷天應慳。

我願銅山化南畝﹐爛漫黍麥蘇惸鰥。道人修道要底物﹐破鐺煮飯茅三間。

遊羅浮山一首示兒子過

人間有此白玉京﹐羅浮見日雞一鳴。南樓未必齊日觀﹐郁儀自欲朝朱明。

東坡之師抱朴老﹐眞契久已交前生。玉堂金馬久流落﹐寸田尺宅今誰耕。

道華亦嘗啖一棗﹐契虛正欲仇三彭。鐵橋石柱連空橫﹐杖藜欲趁飛猱輕。

雲溪夜逢瘖虎伏﹐斗壇晝出銅龍吟。小兒少年有奇志﹐中宵起坐存黃庭。

近者戲作淩雲賦﹐筆勢仿佛離騷經。負書從我盍歸去﹐羣仙正艸新宮銘。

汝應奴隸蔡少霞﹐我亦季孟山玄卿。還須略報老同叔﹐贏糧萬里尋初平。

寓居合江樓

海上蔥日龍气佳哉﹐二江合處朱樓開。蓬萊方丈應不遠﹐肯爲蘇子浮江來。

江風初涼睡正美﹐樓上啼鴉呼我起。我今身世兩相違﹐西流白日東流水。

樓中老人日淸新﹐天上豈有癡仙人。三山咫尺不歸去﹐一杯付與羅浮春。

十一月二十六日松風亭下梅花盛開

春風嶺上淮南村﹐昔年梅花曾斷魂。豈知流落復相見﹐蠻風蜑雨愁黃昏。

長條半落荔枝浦﹐臥樹獨秀桄榔園。豈惟幽光畱夜色﹐直恐冷艷排冬溫。

松風亭下荊棘裏﹐兩株玉蕊明朝暾。海南仙云嬌墮砌﹐月下縞衣來叩門。

酒醒夢覺起繞樹﹐妙意有在終無言。先生獨飲勿嘆息﹐幸有落月窺淸尊。

再用前韻

羅浮山下梅花村﹐玉雪爲骨冰爲魂。紛紛初疑月掛樹﹐耿耿獨與參橫昏。

先生索居江海上﹐悄如病鶴棲荒園。天香國艷肯相顧﹐知我酒熟詩淸溫。

蓬萊宮中花鳥使﹐綠衣倒掛扶桑暾。抱叢窺我方醉臥﹐故遣啄木先敲門。

麻姑過君急掃灑﹐鳥能歌舞花能言。酒醒人散山寂寂﹐惟有落蕊粘空樽。

花落復次前韻

玉妃謫墮煙雨村﹐先生作詩與招魂。人間艸木非我對﹐奔月偶掛成幽昏。

暗香入戶尋短夢﹐靑子綴枝畱小園。披衣連夜喚客飲﹐雪膚滿地聊相溫。

松明照坐愁不睡﹐井花入腹淸而暾。先生來年六十化﹐道眼已入不二門。

多情好事余習气﹐惜花未忍都無言。畱連一物吾過矣﹐笑領百罰空罍樽。

追餞正輔表兄至博羅賦詩爲別

孤臣南遊墮黃菅﹐君亦何事來牧蠻。艤舟蜑戶龍岡窟﹐置酒椰葉桄榔間。

髙談已笑衰語陋﹐傑句尢覺淸詩孱。博羅小縣僧捨古﹐我不忍去君忘還。

君應回望秦與楚﹐夢涉漢水愁秦關。我亦坐念髙安客﹐神遊黃檗參洞山。

何時曠蕩洗瑕謫﹐與君歸駕相追攀。梨花寒食隔江路﹐兩山遙對雙煙鬟。

歸耕不用一錢物﹐惟要兩腳飛孱顏。玉牀丹鏃記分我﹐助我金鼎光斕斑。

再用前韻

樂天雙鬢如霜菅﹐始知謝遣素與蠻。我兄綠發蔚如故﹐已了夢幻齊人間。

蛾眉勸酒聊爾耳﹐處仲太忍茂弘孱。三杯徑醉便歸臥﹐海上知復幾往還。

連娟六麼趁蹋鞠﹐杳眇三疊縈陽關。酒醒夢斷何所有﹐落花流水空靑山。

忽驚鐃鼓發半夜﹐明月不許幽人攀。贈行無物惟一語﹐莫遣瘴霧侵雲鬟。

羅浮道人一傾蓋﹐欲系白日畱君顏。應知我是香案吏﹐他年許綴蓬萊班。

遊博羅香積寺並引

寺去縣七里﹐三山犬牙﹐夾道皆美田﹐麥禾甚茂。寺下溪水﹐可作碓磨。若築塘百步﹐閘而落之﹐可轉兩輪舉四杵也。以屬縣令林抃﹐使督成之。

二年流落蛙魚鄕﹐朝來喜見麥吐芒。東風搖波舞淨綠﹐初日泫露酣嬌黃。

汪汪春泥已沒膝﹐剡剡秋谷初分秧。誰言萬里出無友﹐見此二美喜欲狂。

三山屏擁僧捨小﹐一溪雷轉松陰涼。要令水力供臼磨﹐與相地脈增堤防。

霏霏落雪看收面﹐隱隱疊鼓聞舂糠。散流一啜云子白﹐炊裂十字瓊肌香。

豈惟牢九薦古味﹐要使眞一流天漿。詩成捧腹便絕倒﹐書生說食眞膏肓。

四月十一日初食荔支

南村諸楊北村盧﹐白華靑葉冬不枯。垂黃綴紫煙雨裏﹐特與荔支爲先驅。

海山仙人絳羅襦﹐紅紗中單白玉膚。不須更待妃子笑﹐風骨自是傾城姝。

不知天公有意無﹐遣此尢物生海隅。雲山得伴松檜老﹐霜雪自困楂梨粗。

先生洗盞酌桂醑﹐冰盤薦此赤貞虯珠。似聞江鰩斫玉柱﹐更洗河豚烹腹腴。

我生涉世本爲口﹐一官久已輕蒓鱸。人間何者非夢幻﹐南來萬里眞良圖。

荔支嘆

十里一置飛塵灰﹐五里一候兵火催。顚坑僕谷相枕籍﹐知是荔支龍眼來。

飛車跨山鶻橫海﹐風枝露葉如新采。宮中美人一破顏﹐驚塵濺血流千載。

永元荔支來交州﹐天寶歲貢取之涪。至今欲食林甫肉﹐無人舉觴酉將伯遊。

我願天公憐赤子﹐莫生尢物爲瘡痏。雨順風調百谷登﹐民不饑寒爲上瑞。

君不見﹐武夷溪邊粟粒芽﹐前丁後蔡相籠加。爭新買寵各出意﹐今年斗品充官茶。

吾君所乏豈此物﹐致養口體何陋邪。洛陽相君忠孝家﹐可憐亦進姚黃花。

同正輔表兄遊白水山

偉哉造物眞豪縱﹐攫土摶沙爲此弄。擘開翠峽走云雷﹐截破奔流作潭洞。

因隨化人履巨迹﹐得與仙兄躡飛鞚。曳杖不知巖谷深﹐穿雲但覺衣裘重。

坐看驚鳥救霜葉﹐知有老蛟蟠石甕。金沙玉礫粲可數﹐古鏡寶﹐寒不動。

念兄獨立與世疏﹐絕境難到惟我共。永辭角上兩蠻觸﹐一洗胸中九云夢。

浮來山髙回望失﹐武陵路絕無人送。筠籃擷翠爪甲香﹐素綆分碧銀瓶凍。

歸路霏霏湯谷暗﹐野堂活活神泉湧。解衣浴此無垢人﹐身輕可試雲間鳳。

次韻正輔同遊白水山

只知楚越爲天涯﹐不知肝膽非一家。此身如綫自縈繞﹐左旋右轉隨繅車。

誤拋山林入朝市﹐平地咫尺千褒斜。欲從稚川隱羅浮﹐先與靈運開永嘉。

首參虞舜款韶石﹐次謁六祖登南華。仙山一見五色羽﹐雪樹兩摘南枝花。

赤魚白蟹箸屢下﹐黃柑綠橘籩常加。糖霜不待蜀客寄﹐荔支莫信閩人誇。

恣傾白蜜收五稜﹐細屬斤黃土栽三椏。朱明洞裏得靈艸﹐翩然放杖淩蒼霞。

豈無軒車駕熟鹿﹐亦有鼓吹號寒蛙。仙人勸酒不用勺﹐石上自有樽罍窪。

徑從此路朝玉闕﹐千里莫遣毫釐差。故人日夜望我歸﹐相迎欲到長風沙。

豈知乘槎天女側﹐獨倚云機看織紗。世間誰似老兄弟﹐篤愛不復相疵瑕。

相攜行到水窮處﹐庶幾一見畱子嗟。千年枸杞嘗夜吠﹐無數艸棘工藏遮。

但令凡心一洗濯﹐神人仙藥不我遐。山中歸來萬想滅﹐豈復回顧雙云鴉。

吾謫海南子由雷州被命卽行了不相知至梧乃聞

尙在藤也旦夕當追及作此詩示之

九疑聯綿屬衡湘﹐蒼梧獨在天一方。孤城吹角煙樹裏﹐落日未落江蒼茫。

幽人拊枕坐嘆息﹐我行忽至舜所藏。江邊父老能說子﹐白須紅頰如君長。

莫嫌瓊雷隔雲海﹐聖恩尙許遙相望。平生學道眞實意﹐豈與窮達俱存亡。

天其以我爲箕子﹐要使此意畱要荒。他年誰作輿地誌﹐海南萬古眞吾鄕。

夜夢並引

七月十三日﹐至儋州十餘日矣。淡然無一事。學道未至﹐靜極生愁。夜夢如此﹐不免以書自怡。

夜夢嬉遊童子如﹐父師檢責驚走書。計功當畢春秋餘﹐今乃始及桓莊初。

怛然悸寤心不舒﹐起坐有如掛鉤魚。我生紛紛嬰百緣﹐气固多習獨此偏。

棄書事君四十年﹐仕不顧畱書繞纏。自視汝與丘孰賢﹐易韋三絕丘猶然﹐

如我當以犀革編。

聞子由瘦

五日一見花豬肉﹐十日一遇黃雞粥。土人頓頓食薯芋﹐薦以薰鼠燒蝙蝠。

舊聞蜜喞嘗嘔吐﹐稍近蝦蟆緣習俗。十年京國厭肥羜﹐日日烝花壓紅玉。

從來此腹負將軍﹐今者固宜安脫粟。人言天下無正味﹐蝍蛆未遽賢麋鹿。

海康別駕復何爲﹐帽寬帶落驚僮僕。相看會作兩臞仙﹐還鄕定可騎黃鵠。

獨覺

瘴霧三年恬不怪﹐反畏北風生體疥。朝來縮頸似寒鴉﹐焰火生薪聊一快。

紅波翻屋春風起﹐先生默坐春風裏。浮空眼纈散雲霞﹐無數心花發桃李。

修然獨覺午窗明﹐欲覺猶聞醉鼾聲。回首向來蕭瑟處﹐也無風雨也無晴。

過於海舶得邁寄書酒作詩遠和之皆粲然可觀子由有

書相慶也因用其韻賦一篇並寄諸子侄

我似老牛鞭不動﹐雨滑泥深四蹄重。汝如黃犢走卻來﹐海闊山髙百程送。

庶幾門戶有八慈﹐不恨居鄰無二仲。他年汝曹笏滿牀﹐中夜起舞踏破甕。

會當洗眼看騰躍﹐莫指癡腹笑空洞。譽兒𨿽是兩翁癖﹐積徳已自三世種。

豈惟萬一許生還﹐尙恐九十煩珍從。六子晨耕簞瓢出﹐眾婦夜績燈火共。

春秋古史乃家法﹐詩筆離騷亦時用。但令文字還照世﹐糞土腐余安足夢。

眞一酒歌並引

布算以步五星﹐不如仰觀之捷﹟吹律以求中聲﹐不如耳齊之審。鉛汞以爲藥﹐策易以候火﹐不如天造之眞也。是故神宅空樂出虛蹋踘者以气升﹐孰能推是類以求天造之藥乎﹖於此有物﹐其名曰眞一。遠遊先生方治此道﹐不飲不食﹐而飲此酒﹐食此藥﹐居此堂。予亦竊其一二﹐故作眞一之歌﹐其辭曰﹕

空中細莖插天芒﹐不生沮澤生陵岡。涉閱四气更六陽﹐森然不受螟與蝗。

飛龍禦月作秋涼﹐蒼波攺色屯云黃。天旋雷動玉塵香﹐起搜十裂照坐光。

跏趺牛噍安且詳﹐動搖天關出瓊漿。壬公飛空丁女藏﹐三伏遇井了不嘗。

釀爲眞一和而莊﹐三杯儼如侍君王。湛然寂照非楚狂﹐終身不入無功鄕。

歐陽晦夫遺接礠琴枕戲作此詩謝之

攜兒過嶺今七年﹐晚塗更著黎衣冠。白頭穿林要藤帽﹐赤腳渡水須花縵。

不愁故人驚絕倒﹐但使俚俗相恬安。見君合浦如夢寐﹐挽須握手俱汍瀾。

妻縫接礠霧谷細﹐兒送琴枕冰徽寒。無弦且寄陶令意﹐倒載猶作山公看。

我懷汝陰六一老﹐眉宇秀發如春巒。羽衣鶴氅古仙伯﹐岌岌兩柱扶霜紈。

至今畫像作此服﹐凜如退之加渥丹。爾來前輩皆鬼錄﹐我亦帶脫巾欹寬。

作詩頗似六一語﹐往往亦帶梅翁酸。

韋偃牧馬圖

神工妙技帝所收﹐江都曹韓逝莫畱。人間畫馬惟韋侯﹐當年爲誰掃驊驑。

至今霜蹄踏長楸﹐圉人困臥沙壠頭。沙苑茫茫蒺藜秋﹐風鬃霧鬣寒颼颼。

龍種尙與駑駘遊﹐長稭短豆豈我羞。八鑾六轡非馬謀﹐古來西山與東丘。

眾妙堂

湛然無觀古眞人﹐我獨觀此眾妙門。夫物蕓蕓各歸根﹐眾中得一道乃存。

道人晨起開東軒﹐趺坐一醉扶桑暾。餘光照我玻璃盆﹐倒射窗幾淸而溫。

欲收月魄餐日魂﹐我自日月誰使吞。

虔州景徳寺榮師湛然堂

卓然精明念不起﹐兀然灰槁照不滅。方定之時慧在定﹐定慧照寂非兩法。

妙湛總持不動尊﹐默然眞入不二門。語息則默非對語﹐此話要將周易論。

諸方人人把雷電﹐不容細看眞頭面。欲知妙湛與總持﹐更問江東三語掾。

張競辰永康所居萬卷堂

君家四壁如相如﹐捲藏天祿吞石渠。豈惟鄴侯三萬軸﹐家有世南行祕書。

兒童拍手笑何事﹐笑人空腹談經義。未許中郎得異書﹐且與楊雄說奇字。

淸江縈出碧玉環﹐下有老龍千古閒。知君好事家有酒﹐化爲老人夜扣關。

畱侯之孫書滿腹﹐玉函寶方何用讀。濠梁空復五車多﹐圯上從來一編足。

老翁井

井中老翁誤年華﹐白沙翠石公之家。公來無蹤去無迹﹐井麵團圓水生花。

翁今與世兩何與﹐無事紛紛驚牧豎。攺顏易服與世同﹐無使世人知有翁。

十八家詩抄﹟卷十六

黃山谷七古一百六十五首

送範徳孺知慶州

乃翁知國如知兵﹐塞垣艸木識威名。敵人開戶玩處女﹐掩耳不及驚雷霆。

平生端有活國計﹐百不一試�九京。阿兄兩持慶州節﹐十年麒麟地上行。

潭潭大度如臥虎﹐邊人耕桑長兒女。折衝千里𨿽有餘﹐論道經邦政要渠。

妙年出補父兄處﹐公自才力應時須。春風旍旂擁萬夫﹐幕下諸將思艸枯。

智名勇功不入眼﹐可用折箠笞羌胡。

次韻李之純少監惠硯

黃公山下黃雞秋﹐持節卹刑曾少休。小人負弩得開道﹐掃葉張飲林巖幽。

相傳有石非地產﹐列仙持來自羅浮。酒酣步出雲雨上﹐南撫方城西嵩丘。

林端乃見石空洞﹐猛獸奰�踞上頭。鳥道兔迒謀挽致﹐萬牛不動五丁愁。

道家蓬萊見仙伯﹐我亦洗湔與淸流。探囊贈研頗宜墨﹐近出黃山非遠求。

乃知此山自才美﹐物欲致用當窮搜。迷邦故令成器晚﹐不琢元非匠石羞。

次韻子瞻題郭熙畫秋山

黃州逐客未賜環﹐江南江北飽看山。玉堂臥對郭熙畫﹐發興已在靑林間。

郭熙官畫但荒遠﹐短紙曲折開秋晚。江村煙外雨腳明﹐歸雁行邊余疊山獻。

坐思黃甘洞庭霜﹐恨身不如雁隨陽。熙今頭白有眼力﹐尙能弄筆映窗光。

畫取江南好風日﹐慰此將衰鏡中發。但熙肯畫寬作程﹐十日五日一水石。

詠李伯時摹韓幹三馬次蘇子由韻簡伯時兼寄李徳素

太史瑣窗雲雨垂﹐試開三馬拂蛛絲。李侯寫影韓漧墨﹐自有筆如沙畫錐。

絕塵超日精爽緊﹐若失其一望路馳。馬官不語臂指揮﹐乃知仗下非新羈。

吾嘗覽觀在坰馬﹐駑駘成列無權奇。緬懷胡沙英妙質﹐一雄可將千萬雌。

決非廝養所成就﹐天驥生駒人得之。千金市骨今何有﹐士或不價五羖皮。

李侯畫隱百僚底﹐初不自期人誤知。戲弄丹靑聊卒歲﹐身如閱世老禪師。

次韻子瞻和子由觀韓幹馬因論伯時畫天馬

於瞏花驄龍八尺﹐看云不受絡頭絲。西河驄作蒲萄錦﹐雙瞳夾鏡耳卓錐。

長楸落日試天步﹐知有四極無由馳。電行山立气深穩﹐可耐珠韉白玉羈。

李侯一顧嘆絕足﹐領略古法生新奇。一日眞龍入圖畫﹐在坰羣雄望風雌。

曹霸弟子沙苑丞﹐喜作肥馬人笑之。李侯論幹獨不耳﹐妙畫骨相遺毛皮。

翰林評書乃如此﹐賤肥貴瘦渠未知。況我平生賞神俊﹐僧中云是道林師。

次韻錢穆父贈松扇

銀鉤玉唾明繭紙﹐松箑輕涼並送似。可憐遠度幘溝婁﹐適堪今時褦襶子。

丈人玉立气髙寒﹐三寒持節見神山。合得安期不死艸﹐使我蟬蛻塵埃間。

戲和文潛謝穆父松扇

猩毛束筆魚网紙﹐松祔織扇淸相似。動搖懷袖風雨來﹐想見僧前落松子。

張侯哦詩松韻寒﹐六月火雲蒸肉山。持贈小君聊一笑﹐不須射雉彀黃間。

次韻王炳之惠玉板紙

王侯須若緣坡竹哦詩淸風起空谷古田小箋惠我百信知溪翁能解玉鳴砧千杵動秋山裹糧

萬里來輦轂儒林丈人有蘇公相如子云再生蜀往時翰墨頗橫流此公歸來有邊幅小楷多傳樂毅

論髙詞欲奏雲門曲不持歸掃蘇公門乃令小人今拜辱去騷甚遠文气卑畫虎不成書勢俗董狐南

史一筆無誤掌殺靑司記錄𨿽然此中有公議或辱五鼎榮半菽願公進徳使見書不敢求君米千斛

送王郎

酌君以蒲城桑落之酒﹐泛君以湘累秋菊之英。

贈君以黟川點漆之墨﹐送君以陽關墮淚之聲。酒澆胸中之磊隗﹐菊制短世之頹齡。

墨以傳千古文章之印﹐歌以寫一家兄弟之情。江山萬里頭俱白﹐骨肉十年眼終靑。

連牀夜語雞戒曉﹐書囊無底談未了。有功翰墨乃如此﹐何恨遠別音書少。

炊沙作糜終不飽﹐鏤冰文章費工巧。要須心地收汗馬﹐孔孟行世日杲杲。

有弟有弟力持家﹐婦能養姑供珍鮭。兒大詩書女絲麻﹐公但讀書煮春茶。

送鄭彥能宣徳知福昌縣

往時河北盜橫行﹐白晝驅人取城郭。惟聞不犯鄭冠氏﹐犬臥不驚民气樂。

只今化民作鋤耰﹐田舍老翁百不憂。銅章去作福昌縣﹐山中讀書民有秋。

福昌愛民如父母﹐當官不擾萬事舉。用才之地要得人﹐眼中虛席十四五。

不知諸公用心許﹐魯恭卓茂可人否。

雙井茶送子瞻

人間風日不到處﹐天上玉堂森寶書。想見東坡舊居士﹐揮毫百斛瀉明珠。

我家江南摘云腴﹐落石豈霏霏雪不如。爲公喚起黃州夢﹐獨載扁舟向五湖。

和答子瞻

一月空回長者車﹐報人問疾遣兒書。翰林貽我東南句﹐窗前默坐得玄珠。

故園溪友膾腹腴﹐遠包春茗問何如。玉堂下直長廊靜﹐爲君滿意說江湖。

子瞻以子夏丘明見戲聊復戲答

化工見彈大早計﹐端爲失明能著書。邇來似天會事發﹐淚睫見光猶隕珠。

喜公新賜紫琳腴﹐上淸虛皇對久如。請天還我讀書眼﹐願載軒轅訖鼎湖。

省中烹茶懷子瞻用前韻

礔門井不落第二﹐竟陵谷簾定誤書。思公煮茗共湯鼎﹐蚯蚓竅生魚眼珠。

置身九州之上腴﹐爭名焰中沃焚如。但恐次山胸磊隗﹐終便酒舫石魚湖。

以雙井茶送孔常父

校經同省並門居﹐無日不聞公讀書。故持茗碗澆舌本﹐要聽六經如貫珠。

心知韻勝舌知腴﹐何似寶云與眞如。湯餅作魔應午寢﹐慰公渴夢吞江湖。

常父答詩有煎點徑須煩綠珠之句復次韻戲答

小鬟𨿽醜巧妝梳﹐掃地如鏡能檢書。欲買娉婷供煮茗﹐我無一斛明月珠。

知公家亦闕掃除﹐但有文君對相如。政當爲公乞如願﹐作箋遠寄宮亭湖。

戲呈孔毅父

管城子無食肉相﹐孔方兄有絕交書。文章功用不經世﹐何異絲窠綴露珠。

校書著作頻詔除﹐猶能上車問何如。忽憶僧牀同野飯﹐夢隨秋雁到東湖。

謝黃從善司業寄惠山泉

錫谷寒泉橢石俱﹐並得新詩蠆尾書。急呼烹鼎供茗事﹐晴江急雨看跳珠。

是功與世滌膻腴﹐令我屢空常晏如。安得左車番淸潁尾﹐風鑪煮茗臥西湖。

以團茶洮州綠石研贈無咎文潛

晁子智囊可以括四海﹐張子筆端可以回萬牛。自我得二士﹐意气傾九州。

道山延閣委竹帛﹐淸都太微望冕旒。貝宮胎寒弄明月﹐天网下罩一日收。

此地要須無不有﹐紫皇訪問富春秋。晁無咎﹐贈君越侯所貢蒼玉璧﹐可烹玉塵試春色。

澆君胸中過秦論﹐斟酌古今來活國。張文潛﹐贈君洮州綠石含風漪﹐能淬筆釒勿利如錐。

請書元祐開皇極﹐第入思齊訪落時。

次韻答曹子方雜言

酺池寺﹐湯餅一齋盂﹐曲肱懶著書。騎馬天津看逝水﹐滿船風月憶江湖。

往時盡醉冷卿酒﹐侍兒琵琶春風手。竹間一夜鳥聲春﹐明朝醉起雪塞門。

當年聞說冷卿客﹐黃髟鄴下曹將軍。挽弓石八不好武﹐讀書臥看三峯云。

誰憐相逢十載後﹐釜裏生魚甑生塵。冷卿白首大官寺﹐樽前不復如花人。

曹將軍﹐江湖之上可相忘。舂鋤對立雙鴛鴦﹐無機與遊不亂行。

何時解纓濯滄浪﹐喚取張侯來平章﹐烹茶煮餅坐僧房。

次韻子瞻武昌西山

漫郎江南酒隱處﹐古木參天應手栽。石坳爲尊酌花鳥﹐自許作鼎調鹽梅。

平生四海蘇太史﹐酒澆不下胸崔嵬。黃州副使坐閒散﹐諫疏無路通銀臺。

鸚鵡洲前弄明月﹐江女已起舞襪生埃。次山醉魂招仿佛﹐步入寒溪金碧堆。

洗湔塵痕飲嘉客﹐笑倚武昌江作罍。誰知文章照今古﹐野老爭席漁爭隈。

鄧公勒銘畱刻畫﹐刳剔銀鉤洗綠苔。琢磨十年煙雨晦﹐摸索一讀心眼開。

謫去長沙憂服鳥入﹐歸來鮧國痛天摧。玉堂卻對鄧公直﹐北門喚仗聽風雷。

山川悠遠莫浪許﹐富貴崢嶸今鼎來。萬壑松聲如在耳﹐意不及此文生哀。

謝送碾賜壑源揀芽

癅雲從龍小蒼璧﹐元丰至今人未識。壑源包貢第一春﹐緗奩碾香供玉食。

睿思殿東金井欄﹐甘露薦碗天開顏。橋山事嚴庀百局﹐補衮諸公省中宿。

中人傳賜夜未央﹐雨露恩光照宮燭。右丞似是李元禮﹐好事風流有涇渭。

肯憐天祿校書郎﹐親敕家庭遣分似。春風飽識太官羊﹐不慣腐儒湯餅腸。

搜攪十年燈火讀﹐令我胸中書傳香。已戒應門老馬走﹐客來問字莫載酒。

以小團龍及半挺贈無咎並詩用前韻爲戲

我持玄圭與蒼璧﹐以暗投人渠不識。城南窮巷有佳人﹐不索賓郎常晏食。

赤銅茗碗雨斑斑﹐銀粟翻光解破顏。上有龍文下棋局﹐擔囊贈君諾已宿。

此物已是元丰春﹐先皇聖功調玉燭。晁子胸中開典禮﹐平生自期莘與渭。

故用澆君磊隗胸﹐莫令鬢毛雪相似。曲幾團蒲聽煮湯﹐煎成車聲繞羊腸。

雞蘇胡麻畱渴羌﹐不應亂我官焙香。肥如瓠壺鼻雷吼﹐幸君飲此勿飲酒。

送謝公定作竟陵主簿

謝公文章如虎豹﹐至今斑斑在兒孫。竟陵主簿極多閒﹐萬事不理專討論。

澗松無心古須鬣﹐天球不琢中粹溫。落筆塵沙百馬奔﹐劇談風霆九河翻。

胸中恢疏無怨恩﹐當官持廉庭不煩。吏民欺公亦可忍﹐愼勿驚魚使水渾。

漢濱耆舊今誰存﹐駟馬髙蓋徒紛紛。安知四海習鑿齒﹐拄笏看度南山云。

贈送張叔和

張侯溫如鄒子律﹐能令陰穀黍生春。有齊先君之季女﹐十年擇對無可人。

箕帚掃公堂上塵﹐家風孝友故相親。廟中時薦南澗蘋﹐兒女衣絝得補紉。

兩家俱爲白頭計﹐察公與人意甚眞。吏能束縛老姦手﹐要使鰥寡無顰呻﹐

但回此光還照己﹐平生倦學皆日新。我提養生之四印﹐君家所有更贈君。

百戰百勝不如一忍﹐萬言萬當不如一默。無可簡擇眼界平﹐不藏秋毫心地直。

我肱三折得此醫﹐自覺兩踵生光輝。團蒲日靜鳥吟時﹐鑪薰一炷試觀之。

僧景宗相訪寄法王航禪師

抱牘稍退鳧鶩行﹐倦禪時作橐駝坐。忽憶頭陀云外人﹐閉門作夏與僧過。

一絲不掛魚脫淵﹐萬古同歸蟻旋磨。山中雨熟瓜芋田﹐喚取小僧休乞錢。

謝王仲至惠洮州礪石黃玉印材

洮礪發劍虹貫日﹐印章不琢色蒸栗。磨礱頑鈍印此心﹐佳人持贈意堅密。

佳人鬢雕文字工﹐藏書萬卷胸次同。日臨天閒豢眞龍﹐新詩得意挾雷風。

我貧無句當二物﹐看公倒海取明月。

次韻子瞻詠好頭赤圖

李侯畫骨不畫肉﹐筆下馬生如破竹。秦駒𨿽入天仗圖﹐猶恐眞龍在空谷。

精神權奇汗溝赤﹐有頭赤烏能逐日。安得身爲漢都護﹐三十六城看歷歷。

觀伯時畫馬

儀鸞供帳饕虱行﹐翰林濕薪爆竹聲﹐風簾官燭淚縱橫。木穿石槃未渠透﹐

坐窗不遨令人瘦﹐貧馬百癆逢一豆。眼明見此五花驄﹐徑思著鞭隨詩翁﹐

城西野桃尋小紅。

記夢

眾眞絕妙擁靈君﹐曉然夢之非紛紜。窗中遠山是眉黛﹐席上橊花皆舞裙。

借問琵琶得聞否﹐靈君色莊妓搖手。兩客爭棋斧爛柯﹐一兒壞局君不呵。

杏梁歸燕空語多﹐柰此雲窗霧礔何。

次韻子瞻送李豸

驥子墮地追風日﹐未試千里誰能識。習之實錄葬皇祖﹐斯文如女有正色。

今年持橐佐春官﹐遂失此人難塞責。𨿽然一哄有奇耦﹐博懸於投不在徳。

君看巨浸朝百川﹐此豈有意潢潦前。願爲霧豹懷文隱﹐莫愛風蟬蛻骨仙。

次韻子瞻寄眉山王宣義

參軍但有四立壁﹐初無臨江千木奴。白頭不用折腰具﹐桐帽棕鞋稱老夫。

滄江鷗鷺野心性﹐陰壑虎豹雄牙須。肅鳥霜鳥作裘初服在﹐猩血染帶鄰翁無。

昨來杜鵑勸歸去﹐更待把酒聽提壺。當今人材不乏使﹐天上二老須人扶。

兒無飽飯尙勤書﹐婦無衤復衤軍且著襦。社甕可漉溪可漁﹐更問黃雞肥與臒。

林間醉著人伐木﹐猶夢官下聞追呼。萬釘圍腰莫愛渠﹐富貴安能潤黃壚。

聽宋宗儒摘阮歌

翰林尙書宋公子﹐文采風流今尙爾。自疑耆域是前身﹐囊中探丸起人死。

貌如千歲枯松枝﹐落魄酒中無定止。得錢百萬送酒家﹐一笑不問今餘幾。

手揮琵琶送飛鴻﹐促弦聒醉驚客起。寒虫催織月籠秋﹐獨雁叫羣天拍水。

楚國羈臣放十年﹐漢宮佳人嫁千里。深閨洞房語恩怨﹐紫燕黃鸝韻桃李。

楚狂行歌驚世人﹐漁父拏舟在葭葦。問君枯木著朱繩﹐何能道人意中事。

君言此物傳數姓﹐玄璧庚庚有橫理。閉門三月傳國工﹐身今親見阮仲容。

我有江南一丘壑﹐安得與君醉其中﹐曲肱聽君寫松風。

博士王揚休碾密雲龍同事十三人飲之戲作

癅云蒼璧小盤龍﹐貢包新樣出元丰。王郎坦腹飯牀東﹐太官分物來婦翁。

棘闈深鎖武成宮﹐談天進士雕虛空。鳴鳩欲雨喚雌雄﹐南嶺北嶺宮徵同。

午窗欲眠視濛濛﹐喜君開包碾春風﹐注湯官焙香出籠。

非君灌頂甘露碗﹐幾爲談天干舌本。

答黃冕仲索煎雙井並簡揚休

江夏無雙乃吾宗﹐同捨頗似王安丰。能澆茗碗湔祓我﹐風袂欲挹浮丘翁。

吾宗落筆賞幽事﹐秋月下照澄江空。家山鷹爪是小艸﹐敢與好賜雲龍同。

不嫌水厄幸來辱﹐寒泉湯鼎聽松風﹐夜堂朱墨小燈籠。惜無纖纖來捧碗。

惟倚新詩可傳本。

再答冕仲

丘壑詩書𨿽數窮﹐田園芋栗頗時丰。小桃源口雨繁紅﹐春溪蒲稗沒鳧翁。

投身世网夢歸去﹐摘山鼓聲雷隱空。秋堂一笑共燈火﹐與公艸木臭味同。

安用茗澆磊隗胸﹐他日過飯隨家風﹐買魚貫柳雞著籠。更當力貧開酒碗﹐

走謁鄰翁稱子本。

戲答陳元輿

平生所聞陳汀州﹐蝗不入境年屢丰。東門拜書始識面﹐鬢髮幸未成老翁。

官饔同盤厭腥膩﹐茶甌破睡秋堂空。自言不復蛾眉夢﹐枯淡頗與小人同。

但憂迎笑花枝紅﹐夜窗冷雨打斜風﹐秋衣沈水換薰籠。銀屏婉轉復婉轉﹐

意根難拔如薤本。

再答元輿

君不能入身帝城結子公﹐又不能擊彊有如諸葛丰。法當憔悴百寮底﹐

五十天涯一禿翁。問君何自今爲郎﹐便殿作賦聲摩空。偶然樽酒相勞苦﹐

牛鐸調與黃鐘同。安得朱幡各憑熊﹐江南樓閣白蘋風﹐勸歸啼鳥曉窗籠。

男兒邂逅功補衮﹐鳥倦歸巢葉歸本。

演雅

桑蠶作繭自纏裹﹐蛛蝥結网工遮邏。燕無居捨經始忙﹐蝶爲風光句引破。

老鶬銜石宿水飲﹐稚蜂趨衙供蜜課。鵲傳吉語安得閒﹐雞催晨興不敢臥。

气陵千里蠅附驥﹐枉過一生蟻旋磨。虱聞湯沸尙血食﹐雀喜宮成自相賀。

晴天振羽樂蜉蝣﹐空穴祝兒成蜾蠃。蛣蜣轉丸賤蘇合﹐飛蛾赴燭甘死禍。

井邊蠹李螬苦肥﹐枝頭飲露蟬常餓。天螻伏隙錄人語﹐射工含沙須影過。

訓狐啄屋眞行怪﹐虫肅蛸報喜太多可。鸕鶿密伺魚蝦便﹐白鷺不禁塵土涴。

絡緯何嘗省機織﹐布谷未應勤種播。五技鼯鼠笑鳩拙﹐百足馬虫玄憐鱉跛。

老蚌胎中珠是賊﹐醯雞甕裏天幾大。螳螂當轍恃長臂﹐熠燿宵行矜照火。

提壺猶能勸沽酒﹐黃口只知貪飯顆。伯勞饒舌世不問﹐鸚鵡才言便關鎖。

春蛙夏蜩更嘈雜﹐土蚓壁蟫何碎瑣。江南野水碧於天﹐中有狎鷗閒似我。

戲答趙伯充勸莫學書及爲席子澤解嘲

平生飲酒不盡味﹐五鼎饋肉如嚼蠟。我醉欲眠便遣客﹐三年窺墻亦面壁。

空餘小來翰墨場﹐松煙兔穎傍明窗。偶隨兒戲灑墨汁﹐眾人許在崔杜行。

晚學長沙小三昧﹐幻出萬物眞成狂。龍蛇起陸雷破柱﹐自喜奇觀繞繩牀。

家人罵笑寧有道﹐污染黃素敗粉墻。誠不如南鄰席明府﹐蛛网鎖硯蝸書梁。

懷中探丸起九死﹐才術頗似漢太倉。感君詩句喚夢覺﹐邯鄲初未熟黃粱。

身如朝露無牢彊﹐玩此白駒過隙光。從此永明書百卷﹐自公退食一鑪香。

戲書秦少遊壁

丁令威﹐化作遼東白鶴歸。朱顏未攺故人非﹐微服過宋風退飛。

宋父擁篲待來歸﹐誰饋百牢瞿鳥鵒女已。秦氏烏生八九子﹐雅烏之兄畢逋尾。

憶炊門牡烹伏雌﹐未肯增巢令汝棲。莫愁野雉疏家雞﹐但願主人印累累。

送少章從翰林蘇公餘杭

東南淮海惟揚州﹐國士無雙秦少遊。欲攀天關守九虎﹐但有筆力回萬牛。

文學縱橫乃如此﹐故應當家有季子。時來誰能力作難﹐鴻雁行飛入道山。

斑衣兒啼眞自樂﹐從師學道也不惡。但使新年勝故年﹐卽如常在郎罷前。

便糴王丞送碧香酒用子瞻韻戲贈鄭彥能

食貧好飲嘗自嘲﹐日給上尊無骨相。大農部丞送新酒﹐碧香竊比主家釀。

應憐坐客竟無氈﹐更遭長官頗譏謗。銀杯同色試一傾﹐排遣春寒出幃帳。

浮蛆翁翁杯底滑﹐坐想康成論泛盎。重門著關不爲君﹐但備惡客來仇餉。

戲和答禽語

南村北村雨一犁﹐新婦餉姑翁哺兒。田中啼鳥自四時﹐催人脫衤誇著新衣。

著新替舊亦不惡﹐去年租重無衤誇著。

謝景叔惠冬筍雍酥水犁三物

玉人憐我長蔬食﹐走送廚珍不自嘗。秦牛肥膩酥勝雪﹐漢苑甘寒梨得霜。

冰底斫春生筍束﹐豹文解籜饌寒玉。見他桃李憶故園﹐饞僚應殘繞窗竹。

再答景叔

女三爲粲當獻王﹐三珍同盤乃得嘗。甘泉下澆藜莧腸﹐令我詩句挾風霜。

小人食珍敢取足﹐都城一飯炊白玉。賜錢千萬民猶饑﹐雪後排檐凍銀竹。

出城送客過故人東平侯趙景珍墓

朱顏苦畱不肯住﹐白髮政爾欺得人。嬋娟去作誰家妾﹐意气都成一聚塵。

今日牛羊上丘壠﹐當時近前左右瞋。花開鳥啼荊棘裏﹐誰與平章作好春。

題也足軒並序

簡州景徳寺覺範道人﹐種竹於所居之東軒。使君楊夢貺題其軒曰「也足」﹐取古人所謂「但有歲寒心﹐兩三竿也足」者也﹐仍爲之賦詩﹐余輒次韻。

道人手種兩三竹﹐使君忽來唾珠玉。不須客賦千首詩﹐若是當音一夔足。

世人愛處但同流﹐一絲不掛似太俗。客來若問有何好﹐道人優曇遠山綠。

送石長卿太學秋補

長卿家亦但四壁﹐文君窺之介如石。胸中已無少年事﹐骨气仍有老松格。

漢文新覽天下圖﹐詔山采玉淵獻珠。再三可陳治安策﹐第一莫上登封書。

次韻黃斌老所畫橫竹

酒澆胸次不能平﹐吐出蒼竹歲崢嶸。臥龍偃蹇雷不驚﹐公與此君俱忘形。

晴窗影落石泓處﹐松煤淺染飽霜兔。中安三石使屈蟠﹐亦恐形全便飛去。

戲詠子舟畫兩竹兩瞿鳥鵒

風晴日暖搖雙竹﹐竹間相語兩瞿鳥鵒。瞿鳥鵒之肉不可肴﹐人生不材果爲福。

子舟之筆利如錐﹐千變萬化皆天機。未知筆下瞿鳥鵒語﹐何似夢中蝴蝶飛。

題榮州祖元大師此君軒

王師學琴三十年﹐響如淸夜落澗泉。滿堂洗盡箏琶耳﹐請師停手恐斷弦。

神人傳書道人命﹐死生貴賤如看鏡。晚知直語觸憎嫌﹐深藏幽寺聽鐘磐。

有酒如澠客滿門﹐不可一日無此君。當時手栽數寸碧﹐聲挾風雨今連云。

此君傾蓋如故舊﹐骨相奇怪淸且秀。程嬰杵臼立孤難﹐伯夷叔齊采薇瘦。

霜鐘堂上弄秋月﹐微風入弦此君說。公家周彥筆如椽﹐此君語意當能傳。

靑神縣尉廳葺城頭舊屋作借景亭下瞰史家園水竹

終日寂然了無人迹又當大木綠蔭之間戲

作長句奉呈信孺明府介卿少府

靑神縣中得兩張﹐愛民財力惟恐傷。二公身安民乃樂﹐新葺城頭六月涼。

竹鋪不涴吳綾襪﹐東西開軒蔭淸樾。當官借景未傷民﹐恰似鑿池取明月。

戲贈家安國

家侯口喫善著書﹐常願執戈王前驅。朱紱蹉跎晚監郡﹐吟弄風月思天衢。

二蘇平生親且舊﹐少年筆硯老杯酒。但使一气轉鴻鈞﹐此老矍鑠還冠軍。

和王觀復洪駒父謁陳無已長句

陳君今古焉不學﹐淸渭無心映涇濁。漢官舊儀重九鼎﹐集賢學士見一角。

王侯文采似於菟﹐洪甥人間汗血駒。相將問道城南隅﹐無屋止借船官居。

有書萬卷繞四壁﹐樵蘇不爨談至夕。主人自是文章伯﹐鄰里頗怪有此客。

食貧各仕天一方﹐佳人可思不可忘。河從天來砥柱立﹐愛莫助之涕淋浪。

王充道送水仙花五十枝欣然會心爲之作詠

淩波仙子生塵襪﹐水上輕盈步微月。是誰招此斷腸魂﹐種作寒花寄愁絕。

含香體素欲傾城﹐山癇是弟梅是兄。坐對眞成被花惱﹐出門一笑大江橫。

庭堅以去歲九月至鄂登南樓嘆其制作之美

成長句久欲寄遠因循至今書呈公悅

江東湖北行畫圖﹐鄂州南樓天下無。髙明廣深勢抱合﹐表裏江山來畫閣。

雪筵披襟夏簟寒﹐胸吞云夢何足言。庾公風流冷似鐵﹐誰其繼之方公悅。

題蓮華寺

狂卒猝起金坑西﹐脇從數百馬百蹄。所過州縣不敢誰﹐肩輿虜載三十妻。

仵生有膽無智略﹐謂河可馮虎可搏。身膏白刃浮屠前﹐此鄕父老至今憐。

送密老住五峯

我穿髙安過萍鄕﹐七十二渡繞羊腸。水邊林下逢衲子﹐南北東西古道場。

五峯秀出雲雨上﹐中有寶坊如側掌。去與靑山作主人﹐不負法昌老禪將。

栽松種竹是家風﹐莫嫌斗絕無來往。但得螺師吞大象﹐從來美酒無深巷。

武昌松風閣

依山築閣見平川﹐夜闌箕斗插屋椽﹐我來名之意適然。

老松魁梧數百年﹐斧斤所赦今參天。風鳴媧皇五十弦﹐洗耳不須菩薩泉。

嘉二三子甚好賢﹐力貧買酒醉此筵。夜雨鳴廊到曉懸﹐相看不歸臥僧氈。

泉枯石燥復潺湲﹐山川光輝爲我妍。野僧早饑不能癈﹐曉見寒溪有炊煙。

東坡道人已沈泉﹐張侯何時到眼前。釣臺驚濤聒晝眠﹐怡亭看篆蛟龍纏。

安得此身脫拘攣﹐舟載諸友長周旋。

次韻文潛

武昌赤壁弔周郎﹐寒溪西山尋漫浪。忽聞天上故人來﹐呼船淩江不待餉。

我瞻髙明少吐气﹐君亦歡喜失微恙。年來鬼崇復三豪﹐詞林根柢頗搖蕩。

天生大材竟何用﹐只與千古拜圖像。張侯文章殊不病﹐歷險心膽元自壯。

汀州鴻雁未安集﹐風雪牖戶當塞向。有人出手辦玆事﹐政可隱幾窮諸妄。

經行東坡眠食地﹐拂拭寶墨生楚愴。水淸石見君所知﹐此是吾家祕家藏。

次韻元實病目

道人常恨未灰心﹐儒士苦愛讀書眼。要須玄覽照鏡空﹐莫作白魚鉆蠹簡。

閱人朦朧似有味﹐看字昏澀尢宜懶。範侯年少百夫雄﹐言行一一無可柬。

看君眸子當瞭然﹐乃稱胸次常坦坦。如何有物食明月﹐淚睫隕珠衣袖滿。

金篦刮膜會有時﹐湯熨取快術誠短。君不見嶽頭懶瓚一生禪﹐鼻涕垂頤渠不管。

花光仲仁出秦蘇詩卷思兩國士不可復見開卷絕嘆因

花光爲我作梅數枝及畫煙外遠山追少遊韻記卷末

夢蝶眞人貌黃槁﹐籬落逢花須醉倒。雅聞花光能畫梅﹐更乞一枝洗煩惱。

扶持愛梅說道理﹐自許牛頭參已早。長眠橘洲風雨寒﹐今日梅開向誰好。

何況東坡成古丘﹐不復龍蛇看揮掃。我向湖南更嶺南﹐系船來近花光老。

嘆息斯人不可見﹐喜我未學霜前艸。寫盡南枝與北枝﹐更作千峯倚晴昊。

書磨崖碑後

春風吹船著浯溪﹐扶藜上讀中興碑。平生半世看墨本﹐摩挲石刻鬢成絲。

明皇不作苞桑計﹐顚倒四海由祿兒。九廟不守乘輿西﹐萬官已作烏擇棲。

撫軍監國太子事﹐何乃趣取大物爲。事有至難天幸爾﹐上皇跼蹐還京師。

內間張后色可否﹐外間李父頤指揮。南內淒涼幾苟活﹐髙將軍去事尢危。

臣結舂陵二三策﹐臣甫杜鵑再拜詩。安知忠臣痛至骨﹐世上但賞瓊琚詞。

同來野僧六七輩﹐亦有文士相追隨。斷崖蒼蘚對立久﹐凍雨爲洗前朝悲。

太平寺慈民閣

靑玻璃盆插千岑﹐湘江水淸無古今。何處拭目窮表裏﹐太平飛閣暫登臨。

朝陽不聞皂蓋下﹐愚溪但有古木陰。誰與洗滌懷古恨﹐坐有佳客非孤斟。

題淡山巖二首

去城二十五里近﹐天與隔盡俗子塵。春蛙秋蠅不到耳﹐夏涼冬暖總宜人。

巖中淸磬僧定起﹐洞口綠樹仙家春。惜哉次山世未顯﹐不得雄文鑱翠瑉。

淡山淡姓人安在﹐徵君避秦亦不歸。石門竹徑幾時有﹐瓊臺瑤室至今疑。

回中明潔坐十客﹐亦可呼樂醉舞衣。閬州城南果何似﹐永州淡巖天下稀。

明遠庵

遠公引得陶潛住﹐美酒沽來飲無數。我醉欲眠卿且去﹐只有空瓶同此趣。

誰知明遠似遠公﹐亦欲我行庵上路。多方挈取甕頭春﹐大白梨花十分注。

與君深入逍遙遊﹐了無一物當情素。道卿道卿歸去來﹐明遠主人今進步。

戲答歐陽誠發奉議謝予送茶歌

歐陽子﹐出陽山﹐山奇水怪有異气﹐生此突兀熊豹顏。飲如江水洞庭野﹐

詩成十手不供寫。老來抱璞向涪翁﹐東坡元是知音者。蒼龍璧﹐官焙香﹐

涪翁投贈非世味﹐自許詩情合得嘗。卻思翰林來饋光祿酒﹐兩家冰鑑共寒光。

予乃安敢比東坡﹐有如玉盤金叵羅。直相千萬不啻過﹐愛公好詩又能多。

老夫何有更橫戈﹐柰此於思百戰何。

和範信中寓居崇寧遇雨二首

範侯來尋八桂路﹐走避俗人如脫兔。衣囊夜雨寄禪家﹐行潦升階漂兩屨。

遣悶悶不離眼前﹐避愁愁已知人處。慶公憂民苗未立﹐旻公憂木水推去。

兩禪有意開壽域﹐歲晚築室當百堵。它時無屋可藏身﹐且作五里公超霧。

當年遊俠成都路﹑黃犬蒼鷹伐狐兔。二十始肯爲儒生﹐行尋丈人奉巾屨。

千江渺然萬山阻﹐抱衣一囊徧處處。或持劍掛宰上回﹐亦有酒罷壺中去。

昨來禪榻寄曲肱﹐上雨傍風破環堵。何時鯤化北溟波﹐好在豹隱南山霧。

淸江引

江鷗搖蕩荻花秋﹐八十漁翁百不憂。淸曉采蓮來蕩槳﹐夕陽收网更橫舟。

羣兒學漁亦不惡﹐老妻白頭從此樂。全家醉著蓬底眠﹐舟在寒沙夜潮落。

還家呈伯氏

去日櫻桃初破花﹐歸來著子如紅豆。四時驅迫少須臾﹐兩鬢飄零成老醜。

永懷往在江南日﹐原上急難風雨後。私田苦薄王稅多﹐諸弟號寒諸妹瘦。

扶將白髮渡江來﹐吾二人如左右手。苟從祿仕我邅回﹐且慰家貧兄孝友。

彊趨手板汝陽城﹐更責愆期被訶詬。法官毒螫艸自搖﹐丞相霜威人避走。

賤貧孤遠蓋如此﹐此事端於我何有。一囊粟麥七千錢﹐五人兄弟二十口。

官如元亮且折腰﹐心似次山羞曲肘。北窗書冊久不開﹐筐篋黃塵生鎖鈕。

何當略得共討論﹐況乃雍容把杯酒。意气敷腴貴壯年﹐不早計之且衰朽。

安得短船萬里隨﹐江風養魚去作陶朱公。斑衣奉親伯與儂﹐四方上下相依從。

用捨由人不由己﹐乃是伏轅駒犢耳。

流民嘆

朔方頻年無好雨﹐五穀不入虛春秋。邇來后土中夜震﹐有似巨鰲復戴三山遊。

傾墻摧棟壓老弱﹐冤聲未定隨洪流。地文劃劙水觱沸﹐十戶八九生魚頭。

稍聞澶淵渡河日﹐數萬河北不知虛幾州。累累𦇤負襄葉間﹐問捨無所耕無牛。

初來猶自得曠土﹐嗟爾後至將何怙。刺史守令眞分憂﹐明詔哀痛如父母。

廟堂已用伊呂徒﹐何時眼前見安堵。疏遠之謀未易陳﹐市上三言或成虎。

禍災流行固無時﹐堯湯水旱人不知。桓侯之疾初無證﹐扁鵲入秦始治病。

投膠盈掬俟河淸﹐一簞豈能續民命。𨿽然猶願及此春﹐略講周公十二政。

風生羣口方出奇﹐老生常談幸聽之。

次韻答張沙河

張侯堂堂身八尺﹐老大無機如漢陰。猛摩虎牙取吞噬﹐自嘆日月不照臨。

策名日已污軒冕﹐逃去未必焚山林。我評君才甚髙妙﹐孤竹截管空桑琴。

四十未曾成老翁﹐紫髯垂頤郁森森。眉宇之間見風雅﹐藍田煙霧生球琳。

胸中碨磊政須酒﹐東觀可攬北斗斟。古人已悲銅雀上﹐不聞向時淸吹音。

百年毀譽付誰定﹐取醉自可結舌瘖。使公系腰印如斗﹐駟馬髙蓋驅駸駸。

親朋攺觀婢僕敬﹐成都男子寧異今。又言屋底甚縣磬﹐兒婚女嫁取千金。

古來聖賢多不飽﹐誰能獨無父母心。眾雛墮地各有命﹐彊爲百艸憂春霖。

艾封人子暗目睫﹐與王同牀悔沾襟。隴鳥入籠左右啄﹐終日思歸碧山岑。

一生能幾開口笑﹐何忍更遣百慮侵。忽投雄篇寫逸興﹐仰占乾文動奎參。

自陳使酒嘗罵坐﹐惜予不與朋合簪。君材蜀錦三千丈﹐要在刀尺成衣衾。

南朝例有風流癖﹐楚地俗多詞賦淫。屈原離騷豈不好﹐只今漂骨滄江潯。

政令夷甫開三窟﹐獵以我道皆成禽。溫恭忠厚神所勞﹐於魚得計豈厭深。

丈夫身在要勉力﹐豈有吾子終陸沈。鄙人相士蓋多矣﹐勿作蔡澤笑噤吟。

古風次韻答初和甫二首

饑思河鯉與河魴﹐渴思蔗漿玉碗涼。冬願純綿對陰雪﹐夏願縐糸希度盛陽。

萬端作計身愁苦﹐一事不諧鬢蒼浪。調笑天街吟海燕﹐藜羹脫粟非公狂。

君吟春風花艸香﹐我愛春夜碧月涼。美人美人隔湘水﹐其雨其雨怨朝陽。

蘭荃盈懷報瓊玖﹐冠纓自潔非滄浪。道人四十心如水﹐那得夢爲蝴蝶狂。

次韻答和甫盧泉水三首並序

和甫作《盧泉之水》﹐不求於古樂府﹐而規摹暗合﹐予爲和成三疊。自予官河外﹐罕得逆耳之言於朋友。和甫愛我也﹐居有藥言。吾不欲其思盧泉也﹐故作其一。父母之邦﹐有如仲尼﹑柳下惠﹐而懷安之﹐以吾之樂雙井﹐知和甫之不忘盧泉也﹐故作其二。坐進此道者﹐於物無擇。淸漳之波﹐濁河之流﹐盧泉之水﹐求其異味而不得也。親樂之身﹐安之斯可矣﹐故作其三。夫三言者𨿽不同﹐惟知言者領其不異也。

初侯不能六尺長﹐少日結交皆老蒼。勢利不可更炎涼﹐解纓從我濯滄浪。

與君論心松柏香﹐何爲獨憶盧泉之上多綠楊。盧泉如練照秋陽﹐泉上之人猶謗傷。

此邦𨿽陋有佳士﹐勿厭風沙吹茫茫。願君不負上池水﹐囊中探丸起人死。

盧泉之木百尺長﹐下蔭泉色如木蒼。蘋風和雨灑面涼﹐倒影搖蕩天滄浪。

网登錦鱗蒲荇香﹐何以貫之柳與楊。古來希價入咸陽﹐貪功害能相中傷。

君今已出紛爭外﹐但思煙波春渺茫。奉親安樂一杯水﹐盧泉之濱可忘死。

捨後鐘梵鑪煙長﹐捨前簾影竹蒼蒼。事親暖席扇枕涼﹐中有一士鬢蒼浪。

同心之言蘭麝香﹐與遊者誰似姓楊。朝發枉渚夕辰陽﹐懷瑾握瑜只自傷。

東有濁河西淸漳﹐胡爲搔頭盧泉思茫茫。淸明在躬不在水﹐此曹狡獪可心死。

贈趙言

饒陽趙方士﹐眼如九秋鷹。學書不成不學劍﹐心術妙解通神明。

醫如俯身拾地芥﹐相如仰面觀天星。自言方術雜鬼怪﹐萬種一貫皆天成。

大梁卜肆傾賓客﹐二十餘年聲藉藉。得錢滿屋不經營﹐散與世人還寄食。

北門塵土滿衣襟﹐廣文直捨官槐陰。白雲勸酒終日醉﹐紅燭圍棋淸夜深。

大車駟馬不回首﹐彊項老翁來見尋。向人忠信去表襮﹐可喜政在無機心。

輕談禍福邀重糈﹐所在多於竹葦林。翁言此輩無足聽﹐見葉知根論才性。

飛騰九天沈九泉﹐自種自收皆在行。先期出語駭傳聞﹐事至十九中時病。

輪囷離奇惜老大﹐成器本可千萬乘。自嘆輕霜白髮新﹐又去驚動都城人。

都城達官老於事﹐嫌翁出言不嫵媚。有手莫炙權門火﹐有口莫辧荊山玉。

吳宮火起燕焚巢﹐當時卞和斫兩足。千里辭家卻入門﹐三春榮木會歸根。

我有江南黃篾舫﹐與翁長入白鷗羣。

次韻晁補之廖正一贈答詩

晁子抱材耕谷口﹐世有髙賢踐臺斗。頃隨計吏西入關﹐關夫數日傳車還。

封侯半屬妄校尉﹐射虎猛將猶行間。無因自致靑雲上﹐浪說諸公見嗟賞。

驥伏鹽車不稱情﹐輕裘肥馬鳳凰城。歸來作詩謝同列﹐句與桃李爭春榮。

十年山林廖居士﹐今隨詔書稱舉子。文章宏麗學西京﹐新有詩聲似侯喜。

君不見﹐古來良爲知音難﹐絕弦不爲時人彈。已喜瓊枝在我側﹐更恨桂樹無由攀。

千里風期初不隔﹐獨憐形迹滯河山。

再次韻呈廖明略

吾觀三江五湖口﹐湯湯誰能議升斗。物誠有之士則然﹐晚得廖子喜往還。

學如雲夢吞八九﹐文如壯士開黃間。十年呻吟江湖上﹐靑楓白鷗付心賞。

未減北郭漢先生﹐五府交書不到城。相者舉肥驥空老﹐山中無人桂自榮。

君旣不能如鐘世美﹐匭函上書動天子。且向華陰郡下作參軍﹐要令公怒令公喜。

君不見﹐晁家樂府可管弦﹐惜無傾城爲一彈。從軍補掾百僚底﹐九關虎豹何由攀。

男兒身健事未定﹐且莫著書藏名山。

走答明略適堯民來相約奉謁故篇末及之

君不見﹐生不願爲牛後﹐寧爲雞口。吾聞向來得道人﹐終古不忒如維斗。

希價咸陽諸少年﹐可推令往挽令還。俗學風波能自拔﹐我識廖侯眉宇間。

省庭無人與爭長﹐主司得之如受賞。東家一笑市盡傾﹐略無下蔡與陽城。

生珠之水沙礫潤﹐生玉之山艸木榮。觀君詞章亦如此﹐諒知躬行有君子。

更約探囊閱舊文﹐蛛絲燈花助我喜。賢樂堂前竹影班﹐好鳥自語莫令彈。

北鄰著作相勞苦﹐整駕謁予邀同攀。應煩下榻煮茶藥﹐坐待月輪銜屋山。

答明略並寄無咎

可以忘憂惟有酒﹐淸聖濁賢皆可口。前日過君飲不多﹐明日解酲無五升。

古木淸陰丹井欄﹐夜來涼月屋頭還。論交撥置形骸外﹐得意相忘樽俎間。

冰壺不可與夏虫饗﹐秋月不可與俗士賞。已得樽前兩友生﹐更思一士濟陽城。

𨿽無四至九卿之規畫﹐猶有千秋萬歲之眞榮。空名未食太倉米﹐今作斑衣老萊子。

卿家嗣宗望爾來﹐不獨我聞足音喜。西風索寞葉初幹﹐長鋏歸來亦罷彈。

窮巷蓬蒿深一尺﹐朱門簾陛髙難攀。吾儕相逢置是事﹐百世之下仰髙山。

再次韻呈明略並寄無咎

夏云涼生土囊口﹐周鼎湯盤見科斗。淸風古气滿眼前﹐乃是戶曹報章還。

只今書生無此語﹐已在貞元元和間。一夫鄂鄂獨無望﹐千夫唯唯皆論賞。

野人泣血漫相明﹐和氏之璧無連城。參軍拄笏看雲气﹐此中安知枯與榮。

我夢浮天波萬里﹐扁舟去作鴟夷子。兩士風流對酒樽﹐四無人聲鳥聲喜。

夢回擾擾仍世間﹐心如傷弓怯虛彈。不堪市井逐乾沒﹐且願朋舊相追攀。

寄聲小掾篤行李﹐落日東面空雲山。

再答明略二首

挾策讀書計餬口﹐故人南箕與北鬥。江南江北萬重山﹐千里寄書聲不還。

當時朱弦寫心曲﹐果在髙山流水間。枯桐滿腹生蛛网﹐忍向時人覓淸賞。

廖侯文字得我驚﹐五嶽縱橫守嚴城。萬夫之下不稱屈﹐定知名滿四海非眞榮。

富於春秋已如此﹐他日卜鄰長兒子。一丘各自有林泉﹐扶將白頭親宴喜。

秋風日暮衣裳單﹐深巷葉落已如彈。數來會面復能幾﹐六龍去人不可攀。

短歌混公更一和﹐聊乞淮南作小山。

廖侯言如不出口﹐銓量古今膽如斗。度越崔張與二斑﹐古風蕭蕭筆追還。

前日辭家來射策﹐聲名籍甚諸公間。華陰白雲鎖千嶂﹐勝日一談誰能賞。

君不見﹐曩時子產識然明﹐知音鬱鬱閉佳城。勿以匣中之明月﹐計校糞上之朝榮。

我去丘園十年矣﹐種桑可蠶犢生子。使年七十今中半﹐安能朝四暮三浪憂喜。

據席談經只彊顏﹐不安時論取譏彈。愛君艸木同臭味﹐頗似瓜葛相依攀。

我有仙方煮白石﹐何時期君藍田山。

次韻謝子髙讀淵明傳

枯木嵌空微暗淡﹐古器𨿽在無古弦。袖中政有南風手﹐誰爲聽之誰爲傳。

風流豈落正始夜﹐甲子不數義熙前。一軒黃菊平生事﹐無酒令人意缺然。

次韻孔著作早行

棄置鋤犁就車馬﹐從來計出古人下。塵埃好在三尺桐﹐不疑萬世期子野。

明經使者著書郎﹐風雨乘驛忘夙夜。回車過門問無恙﹐何意深巷勤長者。

聖師之後蓋多賢﹐領略世故有餘暇。白面長身𨿽不見﹐好古發憤尙類也。

自然身如警露鶴﹐每先鳴雞整初駕。北行河決所至郡﹐肅肅王命哀鰥寡。

力排滹沱避城郭﹐深澤疲民且田舍。賈生三策藏胸中﹐羿矢百中不虛捨。

行歸定拜關內侯﹐但賜黃金恐非價。

次韻無咎閻子常攜琴入村

士寒餓﹐古猶今。向來亦有子桑琴﹐倚檻嘯歌非寓淫。

伯牙山髙水深深﹐萬世丘壠一知音。閻君七弦抱幽獨﹐晁子爲之梁父吟。

天寒絡緯悲向壁﹐秋髙風露聲入林。冷絲枯木拂蛛网﹐十指乃能寫人心。

村村擊鼓如鳴鼉﹐豆田見角谷成螺。歲丰寒士亦把酒﹐滿眼飠丁飠豆梨棗多。

晁家公子屢經過﹐笑談與世殊臼科。文章落落日英晁董﹐詩句往往妙陰何。

閻夫子﹐勿謂知人難﹐使琴抑怨久不和。明光畫開九門肅﹐不令髙才牛下歌。

贈張仲謀

車如雞棲馬如狗﹐閉門常多出門少。去天尺五張公子﹐官居城南池館好。

健兒快馬紫遊韁﹐迎我不知沙路長。髙楡老柳媚寒日﹐枯荷小鴨凍野航。

津人剌船起應客﹐遙知故人一水隔。下馬索酒呼三遲﹐騎奴笑言客竟癡。

向來情義比瓜葛﹐萬事略不置町畦。追數存亡異憂樂﹐燭如白虹貫酒卮。

開軒臨水弄長笛﹐吹落殘月風淒淒。城頭露下四十刻﹐破魔驚睡聽新詩。

君詩淸壯悲節物﹐政與秋虫同一律。爾來更覺苦語工﹐思婦霜砧搗寒月。

朱顏綠發深誤人﹐不似艸木長靑春。潔身好賢君自有﹐今日相看進於舊。

以玆敢傾一杯酒﹐爲太夫人千萬壽。

送薛樂道知鄖鄕

黃山葉縣連墻居﹐謝公席上對樗蒲。雙鬟女弟如桃李﹐蚤許歸我捨中雛。

平生同憂共安樂﹐歲晚相望靑雲衢。去年樽酒輦轂下﹐各喜身爲反哺烏。

城頭歸烏尾畢逋﹐春寒啄雪送行車。解珮我無明月珠﹐折柳不對千里駒。

念君胸中極了了﹐作吏辦事猶詩書。濁酒挽人作年少﹐關防心地亦時須。

鄖鄕縣古民少訟﹐但問自己不關渠。登臨一笑雙白髮﹐宜城凍筍供行廚。

人生此樂他事無﹐行李道出漢南都。寄聲諸謝今何如﹐謝公書堂迷竹塢。

手種竹今靑靑否﹐我思謝公淚成雨﹐屬公去灑穰下土。

對酒歌答謝公靜

我爲北海飲﹐君作東武吟。看君平生用意處﹐瀟灑定自知人心。

南陽城邊雪三日﹐愁陰不能分皂白。摧輪踠蹄泥數尺﹐城門晝閉眠賈客。

移人僵屍在旦夕﹐誰能忍饑待食麥。身憂天下自有人﹐寒士何者愁塡臆。

民生政自不願材﹐可乘以車可鞭策。君不見﹐海南水沈紫旃檀﹐碎身百煉金博山。

豈如不蒙斧斤賞﹐老大絕崖霜雪間。投身有用禍所集﹐何況四達之衢井先汲。

昨日靑童天上回﹐手捧玉帝除書來。一番通籍淸都闕﹐百身書名赤城臺。

飛身度世無虛日﹐怪我裋褐趨塵埃。顧謂彼童子﹐此何預人事。

但對金樽卽眼開﹐一杯引人著勝地。傳聞官酒亦自淸﹐徑須沽取續吾瓶。

南山朝來似有意﹐今夜儻放春月明。

戲贈彥深

李髯家徒立四壁﹐未嘗一飯能畱客。春寒茅屋交相風﹐倚墻捫虱讀書策。

老妻甘貧能養姑﹐寧剪髻鬟不典書。大兒得飧不索魚﹐小兒得衤軍不索襦。

庾郎鮭菜二十七﹐太常齋日三百餘。上丁分膰一飽飯﹐藏神夢訴羊蹴蔬。

世傳寒士有食籍﹐一生當飯百甕菹。冥冥主張審如此﹐附郭小圃宜勤鋤。

蔥秧靑靑葵甲綠﹐早韭晚菘羹糝熟。充虛解戰賴湯餅﹐芼以禕齏與甘菊。

幾日憐槐已著花﹐一心咒筍莫成竹。羣兒笑髯窮百巧﹐我謂勝人飯重肉﹐

羣兒笑髯不若人﹐我獨愛髯無事貧。君不見﹐猛虎卽人厭麋鹿﹐人還寢皮食其肉。

濡需終與豕俱焦﹐飫肥擇甘果非福。虫蟻無知不足驚﹐橫目之民萬物靈。

請食熊蹯楚千乘﹐立死山壁漢公卿。李髯作人有佳處﹐李髯作詩有佳句。

𨿽無厚祿故人書﹐門外猶多長者車。我讀揚雄逐貧賦﹐斯人用意未全疏。

和謝公定徵南謠

傳聞交州初陸梁﹐東連五溪西氐羌。軍行不斷蠻標盾﹐謀主皆收漢畔亡。

合浦譙門腥血沸﹐晉興城下白骨荒。謀臣異時坐致寇﹐守臣今日愧苞桑。

已遣戈船下漓水﹐更分樓船浮豫章。頗聞師出三亞鳥路﹐盡是中屯六丘良。

漢南食麥如食玉﹐湖南驅人如驅羊。營平請谷三百萬。祁連引兵九千里。

少府私錢不可知﹐大農計歲今餘幾。土兵蕃馬貔虎同﹐蝮蛇毒艸篁竹中。

未論芻粟捐金費﹐直愁瘴癘連營空。我思荊州李太守﹐欲募蠻夷令自攻。

至今民歌尹殺我﹐州郡擇人誠見功。張喬祝良不難得﹐誰借前箸開天聰。

詔書哀痛言語切﹐爲民一洗橫屍血。摧鋒陷堅賞萬戶﹐塹山堙谷窮三穴。

南平舊時頗臣順﹐欲獻封疆請旄節。廟謀猶計病中原﹐豈知一朝更屠滅。

天道從來不爭勝﹐功臣好爲可喜說。交州雞肋安足貪﹐漢開九郡勞臣監。

呂嘉不肯佩銀印﹐徵側持戈敵百男。君不見﹐往年瀕海未郡縣﹐趙佗閉關罷朝獻。

老翁竊帝聊自娛﹐白頭抱孫思事漢。孝文親遣勞苦書﹐稽首請去黃屋車。

得一亡十終不忍﹐太宗之仁千古無。

和答梅子明王揚休點密雲龍

小壁雲龍不入香﹐元丰龍焙承詔作。二月嘗新官字盞﹐遊絲不到延春閣。

去年曾﹟減光輝﹐人間十九人未知。外家春官小宗伯﹐分送蓬山裁半璧。

建安甕碗鷓鴣班﹐谷簾水與月共色。五除試湯飲墨客﹐泛甌銀粟無水脈。

辟宮邂逅王廣文﹐初觀團團破龍紋。諸公自別淄澠了﹐兔月葵花不足論。

石石豈春芽風雪落﹐煮澆肺渴初不惡。河伯來觀東海若﹐鹿逢朱云眞折角。

子眞云孫唾成珠﹐廟堂只今用諸儒。煉成五石補天手﹐上書致身可亨衢。

顧我賜茶無骨相﹐他年幸公肯相餉。

送劉道純

五松山下古銅官﹐邑居褊小水府寬。民安蒲魚少嚚訟﹐簿領未減一丘槃。

胸中崢嶸書萬卷﹐簸弄日月江湖間。稠人廣眾自神王﹐按劍之眼白相看。

老身風浪諳世味﹐如食橘柚知甘酸。麒麟圖畫偶然耳﹐半枕百年夢邯鄲。

平生樽俎宮亭上﹐涉世忘味皆朱顏。此時阿翁尙無恙﹐追啄秀句酬江山。

堂堂今爲蛻蟬去﹐五老偃蹇無往還。大梁城中笏拄頰﹐頷髭今成雪點斑。

靑雲何必出公右﹐亨衢在天無由攀。椎鼓轉船如病已﹐夢想樓臺落星灣。

子政諸兒喜文史﹐阿秤亦聞有筆端。丹徒布衣未可量﹐詩書且對藜藿盤。

穴中生涯識陰雨﹐木末牖戶知風寒。我今四壁戀微祿﹐知公未能長掛冠。

次韻子瞻春菜

北方春蔬嚼冰雪﹐妍暖思采南山蕨。韭苗水餅姑置之﹐苦菜黃雞羹糝滑。

蒓絲色紫菇首白。蔞蒿牙甜艸焊頭辣。生菹入湯翻手成﹐芼以姜橙誇縷抹。

驚雷菌子出萬釘﹐白鵝截掌鱉解甲。瑯玕林深未飄籜﹐軟炊香米亢煨短茁。

萬錢自是宰相事﹐一飯且從吾黨說。公如端爲苦筍歸﹐明日靑衫誠可脫。

六舅以詩來覓銅犀用長句持送舅氏學

古之餘復味禪說故篇末及之

海牛壓紙寫銀鉤﹐阿雅守之索自收。長防玩物敗兒性﹐得歸老成散百憂。

先生古心冶金鐵﹐堂堂一角誰能折。兒言觳觫持贈誰﹐外家子云乃翁師﹑

不著鼻繩袖兩手﹐古犀牛兒好看取。

次韻子瞻與舒堯文禱雪霧豬泉倡和

老農年饑望人腹﹐想見四溟森雨足。林回投璧負嬰兒﹐豈聞烹兒翁不哭。

未論萬戶無炊煙﹐蛛絲蝸涎經杼軸。使君閔雪無肉味﹐煮餅靑蒿下鹽菽。

豈云剪爪宜侵肌﹐霜不殺艸仍故綠。幽靈奰贔西山霧﹐牲肥酒香神未瀆。

得微往從董父餐﹐寧當罪系葛陂淵。下澤祠官齊博士﹐暴露致告蒼崖顚。

請天行澤不汲汲﹐爾亦枯魚過河泣。生鵝斬頸血未幹﹐風馬云車坐相及。

百里旌旗灑玉花﹐使君義動龍蛇蟄。老農歡喜有春事﹐呼兒飯牛理簑笠。

博士勿嘆從公疲﹐明年麥飯滑流匙。

答王道濟寺丞觀許道寧山水圖

往逢醉許在長安﹐蠻溪大硯磨松煙。忽呼絹素翻硯水﹐久不下筆或經年。

異時踏門闖白首﹐巾冠欹斜更索酒。舉杯意气欲翻盆﹐倒臥虛樽將八九。

醉拈枯筆墨淋浪﹐勢若山崩不停手。數尺江山萬里遙﹐滿堂風物冷蕭蕭。

山僧歸寺童子後﹐漁伯欲渡行人招。先君笑指溪上宅﹐鸕鶿白鷺如相識。

許生更拜謝不能﹐元是天機非筆力。自言年少眼明時﹐手揮八幅錦江絲。

贈行捲送張京兆﹐心知李成是我師。張公身逐銘旌去﹐流落不知今主誰。

大梁畫肆閱水墨﹐我君槃礡忘揖客。蛛絲煤尾意昏昏﹐幾年風動人家壁。

雨雪涔涔滿寺庭﹐四圖冷落讓丹靑。笑酬肆翁十萬錢﹐捲付騎奴市盡傾。

王丞來觀皆失席﹐指點如見初畫日。四時風物入句圖﹐信知君家有摩詰。

我持此圖二十年﹐眼見綠發皆華顚。許生縮手入黃泉﹐眾史弄筆摩靑天。

君家枯松出老翟﹐風煙枯枝倚崩石。蠹穿風物君愛惜﹐不誣方將有人識。

聽崇徳君鼓琴

月明江靜寂寥中﹐大家斂袂撫孤桐。古人已矣古樂在﹐仿佛雅頌之遺風。

妙手不易得﹐善聽良獨難。猶如優曇華﹐時一出世間。兩忘琴意與己意﹐

乃似不著十指彈。禪心默默三淵靜﹐幽谷淸風淡相應。絲聲誰道不如竹﹐

我已忘言得眞性。罷琴窗外月沈江﹐萬籟俱空七弦定。

次韻答楊子聞見贈

金盤厭飫五侯鯖﹐玉壺澆潑郎官淸。長安市上醉不起﹐左右明妝奪目精。

結交賢豪多杜陵﹐桃李成蹊臥落英。黃綬今爲白下令﹐蒼顏只使故人驚。

督郵小吏皆趨版﹐陽春白雪分吞聲。楊君靑雲貴公子﹐嘆嗟簿領困書生。

贈我新詩甚髙妙﹐淚斑枯笛月邊橫。文章不直一杯水﹐老矣忍與時人爭。

江城歌舞聊得醉﹐但願數有美酒傾。莫要朱金纏縛我﹐陸沈世上貴無名。

答永新宗令寄石耳

饑欲食首山薇﹐渴欲飲潁川水。嘉禾令尹淸如冰﹐寄我南山石上耳。

筠籠動浮煙雨姿﹐瀹湯磨沙光陸離。竹萌粉餌相發揮﹐芥姜作辛和味宜。

公庭退食飽下箸﹐杞菊避席遺萍齏。雁門天花不復憶﹐況乃桑鵝與楮雞。

小人藜羹亦易足﹐嘉蔬遣餉荷眷私。吾聞石耳之生﹐常在蒼崖之絕壁﹐

苔衣石腴風日炙。捫蘿挽葛采萬仞﹐仄足委骨豺虎宅。佩刀買犢劍買牛﹐

作民父母今得職。閔仲叔不以口腹累安邑﹐我其敢用鮭菜煩嘉禾。

願公不復甘此鼎﹐免使射利登嵯峨。

寄張儀父

建徳之國有佳人﹐明珠爲佩玉爲衣。去國三歲阻音徽﹐所種桃李民愛之。

射陽城邊春爛漫﹐柳暗學宮鳥相喚。追隨裘馬多少年﹐獨忍長饑把書卷。

讀書萬卷不直錢﹐逐貧不去與忘年。虎豹文章被禽縛﹐何如達生自娛樂。

髙至言築亭於家圃以奉親總其觀覽之富命曰溪亭

乞余賦詩餘先君之敝廬望髙子所築不過

十牛鳴爾故余未嘗登臨而得其勝處

逸人生長在林泉﹐更築亭臯名意在。明月淸風共一家﹐全以山川爲眼界。

鳥度云行閱古今﹐溪濱木末聽竿籟﹐老夫平生行樂處﹐只今許公分一派。

雕陂

雕陂之水淸且泚﹐屈爲印文三百里。呼船載過七十餘﹐褰裳亂流初不記。

竹輿嘔啞山徑涼﹐僕姑呼婦聲相倚。篁中猶道泥滑滑﹐僕夫慘慘耕夫喜。

窮山爲吏如漫郎﹐安能爲人作嚆矢。老僧迎謁喜我來﹐吾以王事篤行李。

知民虛實應縣官﹐我寧信目不信耳。僧言生長八十餘﹐縣令未曾身到此。

上權郡孫承議

公家簿領如雞棲﹐私家田園無置錐。眞成忍罵加飧飯﹐不如江西之水可樂饑。

他人勤拙猶相補﹐身無功狀堪上府。公誠遣騎束縛歸﹐長隨白鷗臥煙雨。

奉答茂衡惠紙長句

陽山老藤截玉肪﹐烏田翠竹避寒光。羅侯包贈室生白﹐明於機上之流黃。

愧無徵南蠆尾手﹐爲寫黃門急就章。羅侯相見無雜語﹐苦問潙山有無句。

春艸肥牛脫鼻繩﹐菇蒲野鴨還飛去。故將藤面乞伽佗﹐願艸驚蛇起風雨。

長詩脫紙落秋河﹐要知溪工下手處。卻將冰幅展似君。震旦花開第一祖。

長句謝陳適用惠送吳南雄所贈紙

廬陵政事無全牛﹐恐是漢時陳太丘。書記姓名不肯學﹐得紙無異夏得裘。

琢詩包紙送贈我﹐自狀明月非暗投。詩句縱橫剪宮錦﹐惜無阿買書銀鉤。

蠻溪切藤捲盈百﹐側釐羞滑繭羞白。想當鳴杵碪面平﹐桄榔葉風溪水碧。

千里鵝毛意不輕﹐瘴衣腥膩北歸客。君侯謙虛不自供﹐胡不贈世文章伯。

一涔之水容牛蹄﹐識字有數我自知。小時雙鉤學楷法﹐至今兒子憎家雞。

𨿽然嘉惠敢虛辱﹐煮泥續尾成大軸。寫心與君心莫傳﹐平生落魄不問天。

樽前花底幸好戲﹐爲君絕筆謝風煙。已無商頌猗那手﹐請續南華內外篇。

和答師厚黃連橋壞大木亦爲秋雹所碎之作

溪橋喬木下﹐往歲記經過。居人指神社﹐不敢尋斧柯。靑陰百尺蔽白日﹐

烏鵲取意占作窠。黃泉浸根雨長葉﹐造物著意固已多。風摧電打掃地盡﹐

竟莫知爲何譴訶。獨山冷落城東路﹐不見指名終不磨。

上大蒙籠

黃霧冥冥小石門﹐苔衣艸路無人迹。苦竹參天大石門﹐虎迒兔蹊聊倚息。

陰風搜林山鬼嘯﹐千丈寒藤繞崩石。淸風源裏有人家﹐牛羊在山亦桑麻。

向來陸梁嫚官府﹐試呼使前問其故。衣冠漢儀民父子﹐吏曹擾之至如此。

窮鄕有米無食鹽﹐今日有田無米食。但願官淸不愛錢﹐長養兒孫聽驅使。

追憶予泊舟西江事次韻

老大無機如漢陰﹐白鳥不去相知深。往事刻舟求墜劍﹐懷人揮淚著亡簪。

城南鼓罷吹畫筒﹐城北歸帆落晚風。人煙犬吠西山麓﹐鬼火狐鳴春竹叢。

附﹕

李才甫西江泊舟後作

江水冥冥沙石陰﹐一舸行盡春已深。浪花綠蔓曳錦帶﹐短蘆刺水抽玉簪。

饑魚未成波面筒﹐小舫正橫溪上風。淸輝濯淨遠山碧﹐白鳥飛入蒼煙叢。

次韻郭明叔長歌

君不見懸車劉屯田﹐騎牛澗壑弄潺湲。八十唇紅眼點漆﹐金鐘舉酒不畱殘。

君不見徵西徐尙書﹐爲國捐軀矢石間。龍章鳳姿委秋艸﹐天馬長辭十二閒。

何如髙陽酈生醉落魄﹐長揖輟洗驚龍顏。丈夫當年傾意气﹐安用蚓食而蠍虫全。

古人已作泉下土﹐風義可想猶斑斑。郭侯忠信如古人﹐薦書飛名上九關。

詩書自可老斫輪﹐智略足以解連環。銅章屈宰山水縣﹐友聲相求不我頑。

鵬翼垂天公直起﹐燕巢見社身思還。文思舜禹開言路﹐卽看承詔著豸冠。

尙趨手板事直指﹐少忍吏道之多艱。黃花零落一尊酒﹐別有天地非人寰。

奉送時中攝東曹獄掾

公退蒲團坐後亭﹐短日松風吟萬籟。黃葵紫菊委榛叢﹐雪梅靚妝欲無對。

遣騎相呼近淸樽﹐言君曉鼓前徵旆。蒼崖按轡虎豹號﹐野水呼船風雨晦。

昨日歸來有行色﹐未曾從容解冠帶。府中奪我同官良﹐簡書趣行將數輩。

王事君今困馬鞍﹐田園我亦思牛背。安得歸舟載月明﹐鸕鶿白鷗爲友生。

一身不是百年物﹐五湖無邊萬里行。欲招簑笠同雲水﹐念君未可及吾盟。

富於春秋貌突兀﹐睥睨滿世收功名。參軍𨿽卑獄司命﹐多由陰徳至公卿。

僉頁頤折安頁秦相國﹐不滿三尺齊晏嬰。丈夫身在形骸外﹐俗眼那能致重輕。

次韻和答孔毅甫

鵬飛鯤化未卽逍遙遊﹐龍章鳳姿終作廣陵散。湓浦鑪邊督數錢﹐故人陸沈心可見。

气與神兵上鬥牛﹐詩如晴雪濯江漢。把詠公詩闔且開﹐旁無知音面墻嘆。

我今廢書迷簿領﹐魚蠹筆鋒蛛网硯。六年國子無寸功﹐猶得江南萬家縣。

客來欲語誰與同﹐令人熟寐觸屏風。竊食仰愧冥冥鴻﹐少年所期如夢中。

江頭酒賤樽屢空﹐南山有田歲不逢。相思夜半涕無從﹐千金公亦費屠龍。

更用舊韻寄孔毅甫

鑑中之發蒲柳望秋衰﹐眼中之人風雨俱星散。往者托體同靑山﹐健者飄零不相見。

庾公樓上有詩人﹐平生落筆寫河漢。置驛勤來索我詩﹐自說中郎識元嘆。

我方凍坐酒官曹﹐爲公然薪炙冰硯。不解窮愁著一書﹐豈有文章名九縣。

奴星結柳送文窮﹐退倚北窗睡松風。太阿耿耿截歸鴻﹐夜思龍泉號匣中。

斗柄垂天霜雨空﹐獨雁叫羣云萬重。何時握手香鑪峯﹐下看寒泉濯臥龍。

寄題安福李令愛竹堂

淵明喜種菊﹐子猷喜種竹。托物𨿽自殊﹐心期俱不俗。千載得李侯﹐異世等風流。

爲官恐是陶彭澤﹐愛竹最如王子猷。寒窗對酒聽雨雪﹐夏簟烹茶臥風月。

小僧知令不凡材﹐自掃竹根培老節。富貴於我如浮雲﹐安可一日無此君。

人言愛竹有何好﹐此中難爲俗人道。我於此物更不疏﹐一官窘束何由到。

八月十四日夜刀坑口對月奉寄王子難子聞適用

去年對月廬陵郡﹐醉畱歌舞踏金沙。今年今夕千峯下﹐新磨古鑑動菱花。

寒藤老木被光景﹐深山大澤皆龍蛇。西風爲我奏萬籟﹐落葉起舞驚棲鴉。

遙憐城中二三友﹐風流慣醉玉釵斜。今夕傳杯定何處﹐應無二十四琵琶。

贈王環中

丹霞不踏長安道﹐生涯蕭條破席帽。囊中收得劫初鈴﹐夜靜月明師子吼。

那伽定後一鑪香﹐牛沒馬回觀六道。耆域歸來日未西﹐一鋤識盡婆娑艸。

戲和於寺丞乞王醇老米

君不見﹐公車待詔老詼諧﹐幾年索米長安街。

君不見﹐杜陵白頭在同谷﹐夜提長鑱掘黃獨。文人古來例寒餓﹐安得野蠶成繭天雨粟。

王家圭田登幾斛﹐於家買桂炊白玉。

謝文灝元丰上文稿

虎豹文章非一斑﹐乳雉五色蜃胎寒。天生材器各有用﹐相如名獨重太山。

風流小謝宣城後﹐少年如春膽如斗。裕陵書稿公不朽﹐持心鐵石要長久。

寄朱樂仲

故人昔在國北門﹐鄰捨杖藜對樽酒。十五餘年乃一逢﹐黃塵急流語馬首。

懶書愧見南飛鴻﹐君居三十六峯東。我心想見故人面﹐曉雨垂虹到望嵩。

次韻子瞻書黃庭經尾付蹇道士

瑯函絳簡蕊珠編﹐寸田尺宅可蘄仙。髙眞接手玉宸前﹐女丁來謁粲六妍。

金鑰閉欲形完堅﹐萬物蕩盡正秋天。使形如是何塵緣﹐蘇李筆墨妙自然。

萬靈拱手書已傳﹐傳非其人恐飛﹐當付驪龍藏九淵。蹇侯奉告請周旋﹐

緯蕭探手我不眠。

送曹子方福建路運判兼簡運使張仲謀

曹侯黃﹝髟須﹞便弓馬﹐從軍賦詩橫槊間。阿瞞文武如兕虎﹐遠孫風气猶斑斑。

昨解弓刀丞太僕﹐坐看收駒十二閒。遠方不異輦轂下﹐詔遣中使哀恫鰥。

吾聞斯民病鹽策﹐天有雨露東南幹。謝君論河秉禹貢﹐詰難蜂起安如山。

老郎不作患失計﹐凜然宜著侍臣冠。願公不落謝君後﹐江湖以南尙少寬。

百城閱人如閱馬﹐覂駕亦要知才難。鹽車之下有絕足﹐敗羣勿縱爲民殘。

官焙薦璧天解顏﹐瀹湯試春聊加餐。子魚通印蠔破山﹐不但蕉黃荔子丹。

道逢使者漢郎官﹐淸溪弭節問平安。天子命我參卿事﹐奮髯相對亦可歡。

回波一醉嘲栲栳﹐山驛官梅破小寒。

戲贈曹子方家鳳兒

揀芽入湯師子吼﹐荔子新剝女兒頰。鳳郎但喜風土樂﹐不解生愁山疊疊。

目如點漆射淸揚﹐歸時定自能文章。莫隨閩嶺三年語﹐轉卻中原萬籟簧。

題韋偃馬

韋侯常喜作羣馬﹐杜陵詩中如見畫。忽開短卷六馬圖﹐想見詩老醉騎驢。

龍眠作馬晚更妙﹐至今似覺韋偃少。一洗萬古凡馬空﹐句法如此今誰工。

和曹子方雜言

正月尾﹐垂云如覆盂﹐雁作斜行書。三十六陂浸煙水﹐想對西江彭蠡湖。

人言春色濃如酒﹐不見插秧吳女手。冷卿小塢頗藏春﹐張侯官居柳對門。

當風橫笛畱三弄﹐燒燭圍棋覆九軍。盡是向來行樂事﹐每見琵琶憶朝云。

只今不舉峨眉酒﹐紅牙捍撥网蛛塵。曹侯束書丞太僕﹐試說相馬猶可人。

照夜白﹐眞乘黃﹐萬馬同秣隨低昂﹐一矢射落皂雕雙。張侯猶思在戎行﹐

橫山虎北開漢疆。冷卿智多發蒼浪﹐平刀發硎思一邦。政成十綴舞紅妝﹐

兩侯不如曹子方。朵頤論詩蝟毛張﹐龜藏六用中有光。何時端能俱過我﹐

掃除北寺讀書堂。菊苗煮餅深注湯﹐更碾盤龍不入香。

送張材翁赴秦簽

金沙酴醾春縱橫﹐提壺栗畱催酒行。公家諸父酌我醉﹐橫笛送晚延月明。

此時諸兒皆秀發﹐酒間乞書藤紙滑。北門相見後十年﹐醉語十不省七八。

吏事衮衮談趙張﹐乃是樽前綠發郎。風悲松丘忽三歲﹐更覺綠竹能風霜。

去作將軍幕下士﹐猶聞防秋屯虎兕。只今陛下思保民﹐所要邊頭不生事。

短長不登四萬日﹐愚智相去三十里。百分舉酒更若爲﹐千戶封侯儻來爾。

送呂知常赴太和丞

我去太和欲期矣﹐呂君初得太和官。邑中亦有文字樂﹐惜不同君澗谷槃。

觀山千尺夜泉落﹐快閣六月江風寒。往尋佳境不知處﹐掃壁覓我題詩看。

老杜浣花溪圖引

拾遺流落錦官城﹐故人作尹眼爲靑。碧雞坊西結茅屋﹐百花潭水濯冠纓。

故衣未補新衣綻﹐空蟠胸中書萬卷。探道欲度羲皇前﹐論詩未覺國風遠。

干戈崢嶸暗寓縣﹐杜陵韋曲無雞犬。老妻稚子且眼前﹐弟妹飄零不相見。

此公樂易眞可人﹐園翁溪友肯卜鄰。鄰家有酒邀皆去﹐得意魚鳥來相親。

浣花江樓散車騎﹐野墻無主看桃李。宗文守家宗武扶﹐落日蹇驢馱醉起。

願聞解鞍脫兜鍪﹐老儒不用千戶侯。中原未得平安報﹐醉裏眉攢萬國愁。

生綃鋪墻粉墨落﹐平生忠義今寂寞。兒呼不蘇驢失腳﹐猶恐醒來有新作。

常使詩人拜畫圖﹐煎膠續弦千古無。

奉謝劉景文送團茶

劉侯惠我大玄璧﹐上有雌雄雙鳳迹。鵝溪水練落春雪﹐粟面一杯增目力。

劉侯惠我小玄璧﹐自裁半璧煮瓊糜。收藏殘月惜未碾﹐直待阿衡來說詩。

絳囊團團餘幾璧﹐因來送我公莫惜。个中渴羌飽湯餅﹐雞蘇胡麻煮同喫。

謝景文惠浩然所作廷珪墨

廷珪贗墨出蘇家﹐麝煤漆澤紋烏靴。柳枝瘦龍印香字﹐十襲一日三摩挲。

劉侯愛我如桃李﹐揮贈要我書萬紙。不意神禹治水圭﹐忽然入我懷袖裏。

吾不能手抄五車書﹐亦不能寫論付官奴。便當閉門學水墨﹐灑作江南驟雨圖。

贈陳師道

陳侯學詩如學道﹐又似秋虫噫寒艸。日晏腸鳴不俯眉﹐得意古人便忘老。

君不見﹐向來河伯負兩河﹐觀海乃知身一蠡。旅牀爭席方歸去﹐秋水粘天不自多。

春風吹園動花鳥﹐霜月入戶寒皎皎。十度欲言九度休﹐萬人叢中一人曉。

貧無置錐人所憐﹐窮到無錐不屬天。呻吟成聲可管弦﹐能與不能安足言。

戲答仇夢得承制

仇侯能騎矍鑠馬﹐席上亦賦競病詩。玄冬未雷蒼蛇臥﹐玉山無年天馬饑。

三年荷戈對搖落﹐十倍乞第亦可縛。何如萬騎出河西﹐捕取弄兵黃口兒。

和任夫人悟道

夫亡子幼如月魄﹐摧盡蛾眉作詩客。二十餘年刮地寒﹐見兒成人乃禪寂。

萬事新新不畱故﹐瘦藤六尺持門戶。煩惱林中卽是禪﹐更向何門覓重悟。

雜言贈羅茂衡

嗟來茂衡﹐學道如登﹐欲與天地爲友﹐欲與日月並行。萬物崢嶸﹐本由心生。

去子之取捨與愛憎﹐惟人自縛非天黥。墮子筋骨﹐堂堂法窟﹐九丘四溟﹐同一眼精。

不攺五官之用而透聲色﹐常爲萬物之宰而無死生。念子坐幽室﹐鑪香思靑冥。

是謂蟄虫欲作﹐吾驚之以雷霆。

渡河

客行歲晚非遠遊﹐河水無情日夜流。去年排堤注東郡﹐詔使奪河還此州。

憶昔冬行河梁上﹐飛雪千里曾冰壯。人言河源凍徹天﹐冰底猶聞沸驚浪。

玉京軒

蒼山其下向玉京﹐五城十二樓郁儀結鄰常杲杲。紫雲黃霧鎖玄關﹐雷驅不祥電揮掃。

上有千年來歸之白鶴﹐下有萬世不凋之瑤艸。野僧云臥對開軒﹐一缽安巢若飛鳥。

北風捲沙過夜窗﹐枕底鯨波撼蓬島。个中卽是地行仙﹐但使心閒自難老。

宮亭湖

左手作圓右手方﹐世人機敏便可爾。一風分送南北舟﹐斟酌鬼神宜有此。

江津畱語同濟僧﹐他日求我於宮亭。吁嗟人蓋自有口﹐獨爲欒公不舉酒。

欒公千歲湖冥冥﹐白茅縮酒巫送迎。朱車番皂蓋來托宿﹐不聽靈君專此屋。

雄鴨去隨鷗鳥飛﹐老巫莫歌望翁歸。貝闕珠宮開水府﹐雨棟風簾豈來處。

平生來往湖上舟﹐一官四十已包羞。靈君如願倘可乞﹐收此桑楡老故丘。

阻水泊舟竹山下

竹山虫鳥朋友語﹐討論陰晴怕風雨。丁寧相教防禍機﹐艸動塵驚忽飛去。

提壺歸去意甚眞﹐柳暗花濃亦半春。北風幾日銅官縣﹐欲過五松無主人。

別蔣潁叔

金城千里要人豪﹐理君亂絲須孟勞。文星合在天東壁﹐淸都紫微醉云王敖。

荊溪居士傲軒冕﹐胸吞云夢如秋毫。三品衣魚人仰首﹐不見全牛可下刀。

秦川渭水森長戟﹐方壺蓬萊冠巨鰲。萬釘寶帶雕狨席﹐獻納論思近赭袍。

連營貔虎湛如水﹐開盡西河擁節旄。何時出入諸公間﹐淮湖閱船今二毛。

鑿渠決策與天合﹐支祈窘束縮怒濤。衣食京師看上計﹐陛下文武收英髦。

春風淮月動淸鑑﹐白拂羽扇隨輕舠。下榻見賢傾禮數﹐後車載士回風騷。

斫鼻於郢﹐觀魚於濠。小夫閱人蓋多矣﹐幾成季咸三見逃。

書石牛溪旁大石上

鬱鬱窈窈天官宅﹐諸峯排霄帝不隔。六時謁天開關鑰﹐我身金華牧羊客。

羊眠野艸我世閒﹐髙眞眾靈思我還。石盆之中有甘露﹐靑牛駕我山谷路。

何氏悅亭詠柏

澗底長松風雨寒﹐岡頭老柏顏色悅。天生艸木臭味同﹐同盛同衰見冰雪。

君莫愛淸江百尺船﹐刀鋸來謀歲寒節。千林無葉艸根黃﹐蒼髯龍吟送日月。

薄薄酒二章並序

蘇密州爲趙明叔作《薄薄酒》二章﹐憤世疾邪﹐其言甚髙。以予觀趙君之言﹐近乎知足不辱﹐有馬少遊之餘風﹐故代作二章﹐以終其意。

薄酒可與忘憂﹐醜婦可與白頭。徐行不必駟馬﹐稱身不必狐裘。

無禍不必受福﹐甘餐不必食肉。富貴於我如浮雲﹐小者譴訶大戮辱。

一身畏首復畏尾﹐門多賓客飽僮僕。美物必甚惡﹐厚味生五兵。

匹夫懷璧死﹐百鬼瞰髙明。醜婦千秋萬歲同室﹐萬金良藥不如無疾。

薄酒一談一笑勝茶﹐萬里封侯不如還家。

薄酒終勝飲茶﹐醜婦不是無家。醇醪養生等刀鋸﹐深山大澤生龍蛇。

秦時東陵千戶食﹐何如靑門五色瓜。傳呼鼓吹擁部曲﹐何如春雨一池蛙。

性剛太傅促和藥﹐何如羊裘釣煙沙。綺席象牀雕玉枕﹐重門夜鼓不停撾。

何如一身無四壁﹐滿船明月臥蘆花。

吾聞食人之肉可隨﹐以鞭朴之戮﹐乘人之車可加以鐵鉞之誅。

不如薄酒醉眠牛背上﹐醜婦自能搔背癢。

巖下放言五首

釣臺

林居野處而貫萬事﹐花落鳥啼而成四時。物有才徳﹐水爲官師。

空明湛羣木之影﹐搏擊下諸峯之巇。遊魚靜而知機﹐君子樂而忘歸。

冠鰲臺

石生涯於寒藤﹐藤�造於崖樹。鰲插翼而成鵬﹐隘六合而未翥。

我來兮自東﹐攀桂枝兮容與。倚嵌巖兮顧同來﹐謂公等其皆去。

池亭

水嬉者遊魚﹐林樂者啼鳥。志士仁人觀其大﹐薪翁笱婦利其小。

有美一人獨燕居萬物之表。

博山臺

石蘊玙璠﹐山得其來之澤。木無犧象﹐天開不材之祥。屹金鑪之突兀﹐其山海之來翔。

然以明哲之火﹐燻以忠信之香。俯仰一時﹐非智所及。付與萬世﹐其存者長。

靈椿堂

蒼苔古木﹐相依澗壑之濱。黃葛女蘿﹐自致風雲之上。

人就陰而息迹﹐鳥投暮而來歸。水影林光﹐常相助發。溪聲斧響﹐直下稱提。

題章和甫釣亭放言

斬木開亭﹐卻倚石壁。寒潭百雷﹐古木千尺。觀魚樂而相忘﹐聽鳥啼而自得。

去而京洛之間數年﹐猶常夢嶄巖之石。

贈元發弟放言

虧功一簣未成丘山﹐鑿井九階不次水澤。行百里者半九十﹐小狐汔濟濡其尾。

故曰時乎時不再來﹐終終始始是謂君子。

二十八宿歌贈別無咎

虎剝文章犀解角﹐食未下亢奇禍作。藥材根氐罹屬刂掘﹐蜜虫奪房抱饑渴。

有心無心材慧死﹐人言不如龜曳尾。衛平哆口無南箕﹐斗柄指日江使噫。

狐腋牛衣同一燠﹐髙丘無女甘獨宿。虛名挽人受實禍﹐累棋旣危安處我。

室中凝塵散發坐﹐四壁矗矗見天大。奎啼曲隈取脂澤﹐婁豬艾豭彼何澤。

傾腸倒胃得相知﹐貫日食昴終不疑。古來畢命黃金臺﹐佩君一言等觜觿。

月沒參橫惜相違﹐秋風金井梧桐落。故人過半在鬼錄﹐柳枝贈君當馬策。

歲晏星回觀盛徳﹐張弓射雉武且力。白鷗之翼沒江波﹐抽弦去軫君謂何。

壽聖觀道士黃至明開小隱軒太守徐

公爲題曰快軒庭堅集句詠之

金華牧羊兒﹐一粒粟中藏世界。使君從南來﹐淸風明月不用一錢買。盧鶿杓﹐鸚鵡杯﹐

一杯一杯復一杯﹐玉山自倒非人推。廬山秀出南斗傍﹐登髙送遠形神開。銀河倒掛三百梁﹐

砯崖轉石萬壑雷。吟詩作賦北窗裏﹐安得靑天化作一張紙。長鯨白齒若雪山﹐我願因之寄

千里。

再和公擇舅氏雜言

外家有金玉我躬之道術﹐有衣食我家之徳心。使我蟬蛻俗學之市﹐烏哺仁人之林。養

生事親汔師古﹐炊玉爨桂能至今。歲暮三十裘﹐食口三百指。寒不緝江南之落毛﹐饑不拾

狙公之橡子。平生荊雞化黃鵠﹐今日江鷗作樊雉。人言無忌似牢之﹐挽入書林覷文字。更

蒙著鞭翰墨場﹐贈研水蒼珪玉方。蓬門系馬晚色淨﹐茅檐垂虹秋气涼。湔拂垢面生寒光﹐漢

隸書呂規其陽。呂翁之冶與天通﹐不但澄泥燒鉛黃。初疑蠻溪水中骨﹐不見瞿鳥鵒目突兀。但

見受墨無聲松花發﹐頗似龍尾琢紫煙。不見羅縠紋粼粼﹐但見含墨不泄如寒淵。往在海瀕

時﹐晨夕親幾杖。恪居有官次﹐遣吏問無恙。撫摩寶泓置道山﹐鬱鬱秀气似舅眉宇間。其

重可以回躁進之首﹐其溫可以解橫逆之顏。烏乎端是萬乘器﹐紅絲潭石之際知才難。

奉送周元翁鎖吉州司法廳赴禮部試

江南江北木葉黃﹐五湖歸雁天雨霜。系船湓城秣髙馬﹐客丁結束女縫裳。

貢書登名徹未央﹐不比長卿薄遊梁。南山霧豹出文章﹐去取公卿易驅羊。

與君初無一日雅﹐傾蓋許子如班揚。因拘官曹少相見﹐忽忽歲晚稼滌場。

一杯僚友喜多在﹐謝守不見空澄江。澄江如練明橘柚﹐萬峯相倚摩靑蒼。

暮堂醺醺客被酒﹐艷歌聒醉燭生光。椎鼓發船星斗白﹐明日各在天一方。

寒鴉滿枝二喬宅﹐樽前顧曲憶周郎。鱸魚斫膾蔗爲漿﹐恨君不畱誰與嘗。

殿前春風君射策﹐漢庭諸公必動色。故人若問黃初平﹐將作金華牧羊客。

送昌上座歸成都

昭覺堂中有道人﹐龍吟虎嘯隨風雲。雨花經席冷如鐵﹐一縢日轉十二輪。

寶勝蓬蒿荒小院﹐埋沒醯羅三隻眼。个是江南五味禪﹐更往參尋莫擔板。

題杜槃澗叟冥鴻亭

少陵杜鴻漸﹐頗薰知見香。風流有諸孫﹐結屋廬山陽。藉交遊俠窟﹐獵艷少年場。

光怪驚鄰里﹐收身反摧藏。江湖拍天流﹐羅网蓋稻梁。安能衎衎飽﹐遂欲冥冥翔。

畏影走萬里﹐不如就陰涼。亭東亭西渺煙水﹐稻田衲子交行李。古靈庵下倚寒藤﹐

莫向明窗鉆故紙。

臨河道中

村南村北禾黍黃﹐穿林入塢歧路長。據鞍夢歸在親側﹐弟妹婦女笑兩廂。

甥侄跳梁暮堂下﹐惟我小女始扶牀。屋頭撲棗爛盈斗﹐嬉戲喧爭挽衣裳。

覺來去家三百里﹐一園兔絲花气香。可憐此物無根本﹐依艸著木浪自芳。

風煙雨露非無力﹐年年結子飄路傍。不如歸種秋柏實﹐他日隨我到冰霜。

伯時彭蠡春牧圖

嶽陽樓上春已歸﹐湖中鴻雁拍波飛。布帆天闊隨鳥道﹐石林風晚吹人衣。

春水初生及馬腹﹐浮灘欲上西山麓。遙看絕嶺秀雲松﹐上有垂蘿暗溪谷。

沙眠艸嚙性不驕﹐側身注目鳴相招。林間瞥過星爍爍﹐原上獨立風蕭蕭。

君不見﹐中原眞種胡塵沒﹐南行市骨何倉卒。只收力健載徵夫﹐肯向時危辧奇骨。

卽今貢馬西北來﹐東西坊監屯雲開。紛然駑驥同一秣﹐爾可不憂四蹄脫。

觀劉永年團練畫角鷹

劉侯才勇世無敵﹐愛畫工夫亦成癖。弄筆掃成蒼角鷹﹐殺气稜稜動秋色。

爪拳金鉤嘴屈鐵﹐萬里風雲藏勁翮。兀立槎枒不畏人﹐眼看靑冥有餘力。

霜飛晴空塞艸白﹐云垂四野陰山黑。此時軒然盍飛去﹐何乃山贊岏立西壁。

只應眞骨下人世﹐不謂雄姿畱粉墨。造次更無髙鳥喧﹐等閒亦恐狐貍嚇。

旁觀未必窮神妙﹐乃是天機貫胸臆。瞻相突兀摩空材﹐想見其人英武格。

傳聞揮毫頗容易﹐持以與人無甚惜。物逢眞賞世所珍﹐此畫他年恐難得。

戲用題元上人此君軒詩韻奉答周彥公起予

之作病眼皆花句不及律書不成字

北道沈霾多歷年﹐喜君占斗屬刂龍泉。我學淵明貧至骨﹐君豈有意師無弦。瀟灑侯王非爵

命﹐道人胸中有水鏡。霜鐘堂下月明前﹐枝枝雪壓如懸磬。敝帚不掃舍人門﹐如願不謁靑

鴻君。來聽道人寫風竹﹐手弄霜鐘看白雲。平生竊聞公子舊﹐今日誰舉賈生秀。未知束帛

何當來﹐但有一筇相依瘦。欲截老龍吟夜月﹐無人處爲江山說。中郎解賞柯亭椽﹐玉局歸

時君爲傳。

元師自榮州來追送予於瀘之江安綿水驛因復用舊

所賦此君軒詩韻贈之並簡元師從弟周彥公

歲逢辛已建中年﹐諸公起廢自林泉。王師側聞陛下聖﹐抱琴欲奏南風弦。

孤臣蒙恩已三命﹐望堯如日開金鏡。但憂衰疾不敢前﹐眼見黑花耳聞磬。

豈如道人山繞門﹐開軒友此歲寒君。能來作詩賞勁節﹐家有曉事楊子云。

籜龍森森新間舊﹐父翁老蒼孫子秀。但知戰勝得道肥﹐莫問無肉令人瘦。

是師胸中抱明月﹐醉翁不死起自說。竹影生涼到屋椽﹐此聲可聽不可傳。

十八家詩抄﹟卷十七

王右丞五律一百四首

奉和聖制賜史供奉曲江宴應制

侍從有鄒枚﹐瓊筵就水開。言陪柏梁宴﹐新下建章。來對酒山河滿﹐移舟艸樹回。

天文同麗日﹐駐景惜行杯。

從歧王過楊氏別業應教

楊子談經所﹐淮王載酒過。興闌啼鳥換﹐坐久落花多。徑轉回銀燭﹐林開散玉珂。

嚴城時未啟﹐前路擁笙歌。

從歧王夜宴衛家山池應教

座客香貂滿﹐宮娃綺幔張。澗花輕粉色﹐山月少燈光。積翠紗窗暗﹐飛泉繡戶涼。

還將歌舞出﹐歸路莫愁長。

和尹諫議史館山池

云館接天居﹐霓裳侍玉除。春池百子外﹐芳樹萬年餘。洞有仙人籙﹐山藏太史書。

君恩深漢帝﹐且莫上空虛。

同崔員外秋宵寓直

建禮髙秋夜﹐承明候曉過。九門寒漏徹﹐萬井曙鐘多。月回藏珠斗﹐云消出絳河。

更慚衰朽質﹐南陌共鳴珂。

奉和楊駙馬六郎秋夜卽事

髙樓月似霜﹐秋夜郁金堂。對坐彈盧女﹐同看舞鳳凰。少兒多送酒﹐小玉更焚香。

結束平陽騎﹐明朝入建章。

酬虞部蘇員外過藍田別業不見畱之作

貧居依谷口﹐喬木帶荒村。石路枉回駕﹐山家誰候門。漁舟膠凍浦﹐獵火燒寒原。

惟有白雲外﹐疏鐘聞夜猿。

酬比部楊員外暮宿琴臺朝躋書閣率爾見贈之作

舊簡拂塵看﹐鳴琴候月彈。桃源迷漢姓﹐松樹有秦官。空谷歸人少﹐靑山背日寒。

羨君棲隱處﹐遙望白雲端。

酬嚴少尹徐舍人見過不遇

公門暇日少﹐窮巷故人稀。偶值乘籃輿﹐非關避白衣。不知炊黍否﹐誰解掃荊扉。

君但傾茶碗﹐無妨騎馬歸。

慕容承攜素饌見過

紗帽烏皮兒﹐閒居懶賦詩。門看五柳識﹐年算六身知。靈壽君王賜﹐雕胡弟子炊。

空勞酒食饌﹐特底解人頤。

酬慕容上

行行西陌返﹐駐巾憲問車公。挾轂雙官騎﹐應門五尺僮。老年如塞北﹐彊起離墻東。

爲報壺丘子﹐來人道姓蒙。

酬張少府

晚年惟好靜﹐萬事不關心。自顧無長策﹐空知返舊林。松風吹解帶﹐山月照彈琴。

君問窮通理﹐漁歌入浦深。

喜祖三至畱宿

門前洛陽客﹐下馬拂徵衣。不枉故人駕﹐平生多掩扉。行人返深巷﹐積雪帶餘暉。

早歲同袍者﹐髙車何處歸。

酬賀四贈葛巾之作

野巾傳惠好﹐玆貺重兼金。嘉此幽棲物﹐能齊隱吏心。早朝方暫掛﹐晚沐復來簪。

坐覺囂塵遠﹐思君共入林。

寄荊州張丞相

所思竟何在﹐悵望深荊門。舉世無相識﹐終身思舊恩。方將與農圃﹐藝植老丘園。

目盡南飛鳥﹐何由寄一言。

輞川閒居贈裴秀才迪

寒山轉蒼翠﹐秋水日潺湲。倚杖柴門外﹐臨風聽暮蟬。渡頭餘落日﹐墟裏上孤煙。

復值接輿醉﹐狂歌五柳前。

冬晚對雪憶胡居士家

寒更傳曉箭﹐淸鏡覽衰顏。隔牖風驚竹﹐開門雪滿山。灑空深巷靜﹐積素廣庭閒。

借問袁安捨﹐翛然尙閉關。

山居秋暝

空山新雨後﹐天气晚來秋。明月松間照﹐淸泉石上流。竹喧歸浣女﹐蓮動下漁舟。

隨意春芳歇﹐王孫自可畱。

終南別業

中歲頗好道﹐晚家南山陲。興來每獨往﹐勝事空自知。行到水窮處﹐坐看雲起時。

偶然值林叟﹐談笑無還期。

歸嵩山作

淸川帶長薄﹐車馬去閒閒。流水如有意﹐暮禽相與還。荒城臨古渡﹐落日滿秋山。

迢遞嵩髙下﹐歸來且閉關。

歸輞川作

谷口疏鐘動﹐漁樵稍欲稀。悠然遠山暮﹐獨向白雲歸。菱蔓弱難定﹐楊花輕易飛。

東臯春艸色﹐惆悵掩柴扉。

韋給事山居

幽尋得此地﹐詎有一人曾。大壑隨階轉﹐羣山入戶登。庖廚出深竹﹐印綬隔垂藤。

卽事辭軒冕﹐誰云病未能。

山居卽事

寂寞掩柴扉﹐蒼茫對落暉。鶴巢松樹徧﹐人訪篳門稀。嫩竹含新粉﹐紅蓮落故衣。

渡頭燈火起﹐處處采菱歸。

終南山

太乙近天都﹐連山到海隅。白雲回望合﹐靑靄入看無。分野中峯變﹐陰晴眾壑殊。

欲投人處宿﹐隔水問樵夫。

輞川閒居

一從歸白社﹐不復到靑門。時倚檐前樹﹐遠看原上村。靑菇臨水映﹐白鳥向山翻。

寂寞於陵子﹐桔橰方灌園。

春園卽事

宿雨乘輕屐﹐春寒著敝袍。開畦分白水﹐間柳發紅桃。艸際成棋局﹐林端舉桔橰。

還持綠皮幾﹐日暮隱蓬蒿。

淇上卽事田園

屏居淇水上﹐東野曠無山。日隱桑柘外﹐河明閭井間。牧童望村去﹐獵犬隨人還。

靜者亦何事﹐荊扉乘晝關。

與盧象集朱家

主人能愛客﹐終日有逢迎。貰得新丰酒﹐復聞秦女箏。柳條疏客捨﹐槐葉下秋城。

語笑且爲樂﹐吾將達此生。

過福禪師蘭若

巖壑轉微徑﹐雲林隱法堂。羽人飛奏樂﹐天女跪焚香。竹外峯偏曙﹐藤陰水更涼。

欲知禪坐久﹐行路長春芳。

黎拾遺昕裴迪見過秋夜對雨之作

促織鳴已急﹐輕衣行向重。寒燈坐髙館﹐秋雨聞疏鐘。白法調狂象﹐玄言問老龍。

何人顧蓬徑﹐空愧求羊蹤。

晚春嚴少尹與諸公見過

松菊荒三徑﹐圖書共五車。烹葵邀上客﹐看竹到貧家。鵲乳先春艸﹐鶯啼過落花。

自憐黃髮暮﹐一倍惜年華。

過感化寺曇興上人山院

暮持筇竹杖﹐相待虎溪頭。催客聞山響﹐歸房逐水流。野花叢發好﹐谷鳥一聲幽。

夜坐空林寂﹐松風直似秋。

夏日過靑龍寺謁操禪師

龍鐘一老翁﹐徐步謁禪宮。欲問義心義﹐遙知空病空。山河天眼裏﹐世界法身中。

莫怪消炎熱﹐能生大地風。

鄭果州相遇

麗日照殘春﹐初晴艸木新。牀前磨鏡客﹐林裏灌園人。五馬驚窮巷﹐雙童逐老身。

中廚辦粗飯﹐當恕阮家貧。

過香積寺

不知香積寺﹐數里入雲峯。古木無人徑﹐深山何處鐘。泉聲咽危石﹐日色冷靑松。

薄暮空潭曲﹐安禪制毒龍。

過崔駙馬山池

畫樓吹笛妓﹐金碗酒家胡。錦石稱貞女﹐靑松學大夫。脫貂貰桂酌﹐射雁與山廚。

聞道髙陽會﹐愚公谷正愚。

送李判官赴江東

聞道皇華使﹐方隨皂蓋臣。封章通左語﹐冠冕化文身。樹色分揚子﹐潮聲滿富春。

遙知辧璧吏﹐恩到泣珠人。

送封太守

忽解羊頭削﹐聊馳熊軾車番。揚舲發夏口﹐按節向吳門。帆映丹陽郭﹐楓攢赤岸村。

百城多候吏﹐露冕一何尊。

送嚴秀才還蜀

寧親爲令子﹐似舅卽賢甥。別路經花縣﹐還鄕入錦城。山臨靑塞斷﹐江向白雲平。

獻賦何時至﹐明君憶長卿。

送張判官判河西

單車曾出塞﹐報國敢邀勛。見逐張徵虜﹐今思霍冠軍。沙平連白雪﹐蓬捲入黃雲。

慷慨倚長劍﹐髙歌一送君。

送岐州源長史歸

握手一相送﹐心悲安可論。秋風正蕭索﹐客散孟嘗門。故驛通槐裏﹐長亭下槿原。

徵西舊旌節﹐從此向河源。

送張道士歸山

先生何處去﹐王屋訪茅君。別婦畱丹訣﹐驅雞入白雲。人間苦難住﹐天上復離羣。

當作遼城鶴﹐仙歌使爾聞。

同崔興宗送瑗公

言從石菌閣﹐新下穆陵關。獨向池陽去﹐白雲畱故山。綻衣秋日裏﹐洗缽古松間。

一施傳心法﹐惟將戒定還。

送錢少府還藍田

艸色日向好﹐桃源人去稀。手持平子賦﹐目送老萊衣。每候山櫻發﹐時同海燕歸。

今年寒食酒﹐應得返柴扉。

畱別錢起

卑棲卻得性﹐每與白雲歸。徇祿仍懷橘﹐看山免采薇。暮禽先去馬﹐新月待開扉。

云漢時回首﹐知音靑瑣闈。

送丘爲往唐州

宛洛有風塵﹐君行多苦辛。四愁連漢水﹐百口寄隨人。槐色陰淸晝﹐楊花惹暮春。

朝端肯相送﹐天子繡衣臣。

送元中丞轉運江淮

薄稅歸天府﹐輕徭賴使臣。歡沾賜帛老﹐恩及捲綃人。去問珠官俗﹐來經石劫春。

東南禦亭上﹐莫使有風塵。

送崔九興宗遊蜀

送君從此去﹐轉覺故人稀。徒禦猶回首﹐田園方掩扉。出門當旅食﹐中路授寒衣。

江漢風流地﹐遊人何處歸。

送崔興宗

已恨親皆遠﹐誰憐友復稀。君王未西顧﹐遊宦盡東歸。塞迥山河淨﹐天長雲樹微。

方同菊花節﹐相待洛陽扉。

送平淡然判官

不識陽關路﹐新從定遠侯。黃雲斷春色﹐面角起邊愁。瀚海經年別﹐交河出塞流。

須令外國使﹐知飲月支頭。

送孫秀才

帝城風日好﹐況復建平家。玉枕雙文簟﹐金盤五色瓜。山中無魯酒﹐松下飯胡麻。

莫厭田家苦﹐歸期遠復賒。

送劉司直赴安西

絕域陽關道﹐胡煙與塞塵。三春時有雁﹐萬里少行人。苜蓿隨天馬﹐蒲桃逐漢臣。

當令外國懼﹐不敢覓和親。

送趙都督赴代州得靑字

天官動將星﹐漢地柳條靑。萬里鳴刁鬥﹐三軍出井陘。忘身辭鳳闕﹐報國取龍庭。

豈學書生輩﹐窗間老一經。

送方城韋明府

遙思葭菼際﹐寥落楚人行。髙鳥長淮水﹐平蕪故郢城。使車聽雉乳﹐縣鼓應雞鳴。

若見州從事﹐無嫌手板迎。

送李員外賢郎

少年何處去﹐負米上銅梁。借問阿戎父﹐知爲童子郎。魚箋請詩賦﹐橦布作衣裳。

薏苡扶衰病﹐歸來幸可將。

送梓州李使君

萬壑樹參天﹐千山響杜鵑。山中一半雨﹐樹杪百重泉。漢女輸橦布﹐巴人訟芋田。

文翁翻教授﹐不敢倚先賢。

送張五�歸宣城

五湖千萬里﹐況復五湖西。漁浦南陵郭﹐人家春谷溪。欲歸江渺渺﹐未到艸淒淒。

憶想蘭陵鎭﹐可宜猿更啼。

送友人南歸

萬里春應盡﹐三江雁亦稀。連天漢水廣﹐孤客郢城歸。鄖國稻苗秀﹐楚人菇米肥。

懸知倚門望﹐遙識老萊衣。

送賀遂員外外甥

南國有歸舟﹐荊門溯上流。蒼茫葭菼外﹐雲水與昭丘。檣帶城鳥去﹐江連暮雨愁。

猿聲不可聽﹐莫待楚山秋。

送楊長史赴果州

褒斜不容巾憲﹐之子去何之。鳥道一千里﹐猿啼十二時。官橋祭酒客﹐山木女郎祠。

別後同明月﹐君應聽子規。

送邢桂州

鐃吹喧京口﹐風波下洞庭。赭圻將赤岸﹐擊汰復揚舲。日落江湖白﹐潮來天地靑。

明珠歸合浦﹐應逐使臣星。

送宇文三赴河西充行軍司馬

橫吹雜繁笳﹐邊風捲塞沙。還聞田司馬﹐更逐李輕車。蒲類成秦地﹐莎車屬漢家。

當令犬戎國﹐朝聘學昆邪。

送孫二

郊外誰相送﹐夫君道術親。書生鄒魯客﹐才子洛陽人。祖席依寒艸﹐行車起暮塵。

山川何寂寞﹐長望淚沾巾。

送崔三往密州覲省

南陌去悠悠﹐東郊不少畱。同懷扇枕戀﹐獨念倚門愁。路繞天山雪﹐家臨海樹秋。

魯連功未報﹐且莫蹈滄洲。

送丘爲落第歸江東

憐君不得意﹐況復柳條春。爲客黃金盡﹐還家白髮新。五湖三畝宅﹐萬里一歸人。

知禰不能薦﹐羞爲獻納臣。

漢江臨泛

楚塞三湘接﹐荊門九派通。江流天地外﹐山色有無中。郡邑浮前浦﹐波瀾動遠空。

襄陽好風日﹐畱醉與山翁。

登辧覺寺

竹徑從初地﹐蓮峯出化城。窗中三楚盡﹐林外九江平。軟艸承趺坐﹐長松響梵聲。

空居法云外﹐觀世得無生。

涼州郊外遊望

野老才三戶﹐邊村少四鄰。婆娑依里社﹐簫鼓賽田神。灑灑澆芻狗﹐焚香拜木人。

女巫紛屢舞﹐羅襪自生塵。

觀獵

風勁角弓鳴﹐將軍獵渭城。艸枯鷹眼疾﹐雪盡馬蹄輕。忽過新丰市﹐還歸細柳營。

回看射周鳥處﹐千里暮云平。

春日上方卽事

好讀髙僧傳﹐時看辟穀方。鳩形將刻杖﹐龜殼用支牀。柳色春山映﹐梨花夕鳥藏。

北窗桃李下﹐閒坐但焚香。

泛前陂

秋空自明迥﹐況復遠人間。暢以沙際鶴﹐兼之云外山。澄波淡將夕﹐淸月皓方閒。

此夜任孤棹﹐夷猶殊未還。

遊李山人所居因題屋壁

世上皆如夢﹐狂來或自歌。問年松樹老﹐有地竹林多。藥倩韓康賣﹐門容向子過。

翻嫌枕席上﹐無那白雲何。

登河北城樓作

井邑傅巖上﹐客亭雲霧間。髙城眺落日﹐極浦映蒼山。岸火孤舟宿﹐漁家夕鳥還。

寂寥天地暮﹐心與廣川閒。

登裴迪秀才小臺作

端居不出戶﹐滿目望雲山。落日鳥邊下﹐秋原人外閒。遙知遠林際﹐不見此檐間。

好客多乘月﹐應門莫上關。

被出濟州

微官易得罪﹐謫去濟川陰。執政方持法﹐明君無此心。閭閻河潤上﹐井邑海云深。

縱有歸來日﹐多愁年鬢侵。

千塔主人

逆旅逢佳節﹐徵帆未可前。窗臨汴河水﹐門渡楚人船。雞犬散墟落﹐桑楡蔭遠田。

所居人不見﹐枕席生雲煙。

使至塞上

單車欲問邊﹐屬國過居延。徵蓬出漢塞﹐歸雁入胡天。大漠孤煙直﹐長河落日圓。

蕭關逢候騎﹐都護在燕然。

晚春閨思

新妝可憐邑﹐落日捲羅帷。鑪气淸珍簟﹐墻陰上玉墀。春虫飛网戶﹐暮雀隱花枝。

向晚多愁思﹐閒窗桃李時。

戲題示蕭氏外甥

憐爾解臨池﹐渠爺未學詩。老夫何足似﹐敝宅倘因之。蘆筍穿荷葉﹐菱花罥雁兒。

郤公不易勝﹐莫著外家欺。

秋夜獨坐

獨坐悲雙鬢﹐空堂欲二更。雨中山果落﹐燈下艸虫鳴。白髮終難變﹐黃金不可成。

欲知除老病﹐惟有學無生。

待儲光羲不至

重門朝已啟﹐起坐聽車聲。要欲聞淸佩﹐方將出戶迎。曉鐘鳴上苑﹐疏雨過春城。

了自不相顧﹐臨堂空復情。

聽宮鶯

春樹繞宮墻﹐春鶯囀曙光。忽驚啼暫斷﹐移處弄還長。隱葉棲承露﹐攀花出未央。

遊人未應返﹐爲此思故鄕。

早朝

柳暗百花明﹐春深五鳳城。城烏睥睨曉﹐宮井轆轤聲。方朔金門侍﹐班姬玉輦迎。

仍聞遣方士﹐東海訪蓬瀛。

愚公谷三首

愚谷與誰去﹐惟將黎子同。非須一處住﹐不那兩心空。寧問春將夏﹐誰論西復東。

不知吾與子﹐若个是愚公。

吾家愚谷裏﹐此谷本來平。𨿽則行無迹﹐還能響應聲。不隨云色暗﹐只待日光明。

緣底名愚谷﹐都由愚所成。

借問愚公谷﹐與君聊一尋。不尋翻到谷﹐此谷不離心。行處曾無險﹐看時豈有深。

寄言塵世客﹐何處欲歸臨。

雜詩

雙燕初命子﹐五桃初作花。王昌是東捨﹐宋玉次西家。小小能織綺﹐時時出浣紗。

親勞使君問﹐南陌駐香車。

過秦皇墓

古墓成蒼嶺﹐幽宮象紫臺。星辰七曜隔﹐河漢九泉開。有海人寧渡﹐無春雁不回。

更聞松韻切﹐疑是大夫哀。

故太子太師徐公挽歌四首

功徳冠羣英﹐彌綸有大名。軒皇用風後﹐傅說是星精。就第優遺老﹐來朝詔不名。

畱侯常辟穀﹐何苦不長生。

謀猷爲相國﹐翊贊奉乘輿。劍履升前殿﹐貂蟬托後車。齊侯疏土宇﹐漢室賴圖書。

僻處畱田宅﹐仍才十頃余。

舊裏趍庭日﹐新年置酒辰。聞詩鸞渚客﹐獻賦鳳樓人。北闕辭明主﹐東堂哭大臣。

猶思禦朱輅﹐不惜污車茵。

久踐中臺座﹐終登上將壇。誰言斷車騎﹐空憶盛衣冠。風日咸陽慘﹐笳簫渭水寒。

無人當便闕﹐應罷太師官。

故西河郡杜太守挽歌三首

天上去西徵﹐雲中護北平。生擒白馬將﹐連破黑周鳥城。忽見芻靈苦﹐徒聞竹使榮。

空畱左氏傳﹐誰繼卜商名。

返葬金符守﹐同歸石窌棲。捲衣悲畫翟﹐持翣待鳴雞。容衛都人慘﹐山川駟馬嘶。

猶聞隴上客﹐相對哭徵西。

塗芻去國門﹐祕器出東園。太守畱金印﹐夫人罷錦軒。旌旄轉衰木﹐簫鼓上寒原。

墳樹應西靡﹐長思魏闕恩。

故南陽夫人樊氏挽歌二首

錦衣余翟黻﹐繡轂罷魚軒。淑女詩長在﹐夫人法尙存。凝笳隨曉�﹐行哭向秋原。

歸處將何見﹐誰能返戟門。

石窌恩榮重﹐金吾車騎盛。將朝毋贈言﹐入室還相敬。疊鼓秋城動﹐懸旌寒日映。

不言長不歸﹐環佩猶將聽。

達奚侍郎夫人寇氏挽歌二首

束帶將朝日﹐鳴環映牖辰。能令諫明主﹐相勸識賢人。遺掛空畱壁﹐回文日復塵。

金蠶將畫柳﹐何處更知春。

女史悲彤管﹐夫人罷錦軒。卜塋古二室﹐行哭度千門。秋日光能淡﹐寒川波自翻。

一朝成萬古﹐松柏暗平原。

恭懿太子挽歌五首

何悟藏環早﹐才知拜璧年。翀天王子去﹐對日聖君憐。樹轉宮猶出﹐笳悲馬不前。

𨿽蒙絕馳道﹐京兆別開阡。

蘭殿新恩切﹐椒宮夕臨幽。白雲隨鳳管﹐明月在龍樓。人向靑山哭﹐天臨渭水愁。

雞鳴常問膳﹐今恨玉京畱。

騎吹淩霜發﹐旌旗夾格陳。愷容金節護﹐冊命玉符新。傅母悲香褓﹐君家擁畫輪。

射熊今夢帝﹐稱象問何人。

蒼舒畱帝寵﹐子晉有仙才。五歲過人智﹐三天使鶴催。心悲陽祿館﹐目斷望思臺。

若道長安近﹐何爲更不來。

西望昆池闊﹐東瞻下杜平。山朝豫章館﹐樹轉鳳凰城。五校連旗色﹐千門疊鼓聲。

金環如有驗﹐還向畫堂生。

孟襄陽五律一百三十八首

與諸子登峴山

人事有代謝﹐往來成古今。江山畱勝迹﹐我輩復登臨。水落魚梁淺﹐天寒夢澤深。

羊公碑字在﹐讀罷淚沾襟。

望洞庭湖贈張丞相

八月湖水平﹐涵虛混太淸。气蒸云夢澤﹐波撼嶽陽城。欲濟無舟楫﹐端居恥聖明。

坐觀垂釣者﹐空有羨魚情。

春中喜王九相尋

二月湖水淸﹐家家春鳥鳴。林花掃更落﹐徑艸踏還生。酒伴來相命﹐開尊共解酲。

當杯已入手﹐歌妓莫停聲。

歲暮歸南山

北闕休上書﹐南山歸敝廬。不才明主棄﹐多病故人疏。白髮催年老﹐靑陽逼歲除。

永懷愁不寐﹐松月夜窗虛。

梅道士水亭

傲吏非凡吏﹐名流卽道流。隱居不可見﹐髙論莫能酬。水接仙源近﹐山藏鬼谷幽。

再來迷處所﹐花下問漁舟。

閒園懷蘇子

林園𨿽少事﹐幽獨自多違。向夕開簾坐﹐庭陰落景微。鳥過煙樹宿﹐螢傍水軒飛。

感念同懷子﹐京華去不歸。

畱別王侍禦維

寂寂竟何待﹐朝朝空自歸。欲尋芳艸去﹐惜與故人違。當路誰相假﹐知音世所稀。

只應守索寞﹐還掩故園扉。

武陵泛舟

武陵川路狹﹐前棹入花林。莫測幽源裏﹐仙家信幾深。水回靑嶂合﹐云度綠溪陰。

坐聽閒猿嘯﹐彌淸塵外心。

同曹三禦史行泛湖歸越

秋入詩人意﹐巴歌和者稀。泛湖同逸旅﹐吟會是思歸。白簡徒推薦﹐滄洲已拂衣。

杳冥云外去﹐誰不羨鴻飛。

遊景空寺蘭若

龍象經行處﹐山腰度石關。屢迷靑嶂合﹐時愛綠蘿閒。宴息花林下﹐髙談竹嶼間。

寥寥隔塵事﹐疑是入雞山。

陪張丞相登嵩陽樓

獨步人何在﹐嵩陽有故樓。歲寒問耆舊﹐行縣擁諸侯。林莽北彌望﹐沮漳東會流。

客中遇知己﹐無復越鄕憂。

與顏錢塘登障樓望潮作

百里雷聲震﹐鳴弦暫輟彈。府中連騎出﹐江上待潮觀。照日秋云回﹐浮天渤氵解寬。

驚濤來似雪﹐一坐凜生寒。

題大禹寺義公禪房

義公習禪處﹐結構依空林。戶外一峯秀﹐階前羣壑深。夕陽連雨足﹐空翠落庭陰。

看取蓮花淨﹐應知不染心。

尋白鶴巖張子容隱居

白鶴靑巖畔﹐幽人有隱居。階庭空水石﹐林壑罷樵漁。歲月靑松老﹐風霜苦竹疏。

睹玆懷舊業﹐回策返吾廬。

九日得新字

初九未成旬﹐重陽卽此晨。登髙聞古事﹐載酒訪幽人。落帽恣歡飲﹐授衣同試新。

茱萸正可佩﹐折取寄情親。

除夜樂城逢張少府

雲海泛甌閩﹐風潮泊島濱。何知歲除夜﹐得見故鄕親。余是乘槎客﹐君爲失路人。

平生復能幾﹐一別十餘春。

舟中曉望

掛席東南望﹐靑山水國遙。舳艫爭利涉﹐來往接風潮。問我今何去﹐天臺訪石橋。

坐看霞色曉﹐疑是赤城標。

遊精思觀回王白雲在後

出谷未停午﹐到家日已曛。回瞻下山路﹐但見牛羊羣。樵子暗相失﹐艸虫寒不聞。

衡門猶未掩﹐佇立望夫君。

與杭州薛司戶登樟亭樓作

水樓一登眺﹐半出靑林髙。帟幕英僚敞﹐芳筵下客叨。山藏伯禹穴﹐城壓伍胥濤。

今日觀溟漲﹐垂綸學釣鰲。

尋天臺山

吾友太乙子﹐飡霞臥赤城。欲尋華頂去﹐不憚惡溪名。歇馬憑云宿﹐揚帆截海行。

髙髙翠微裏﹐遙見石梁橫。

宿立公房

支遁初求道﹐深公笑買山。何如石巖趣﹐自入戶庭間。苔澗春泉滿﹐蘿軒夜月閒。

能令許玄度﹐吟臥不知還。

尋陳逸人故居

人事一朝盡﹐荒蕪三徑休。始聞漳浦臥﹐奄作岱宗遊。池水猶含墨﹐風雲已落秋。

今宵泉壑裏﹐何處覓藏舟。

姚開府山池

主人新邸第﹐相國舊池臺。館是招賢辟﹐樓因教舞開。軒車人已散﹐簫管鳳初來。

今日龍門下﹐誰知文舉才。

夏日浮舟過陳大水亭

水亭涼气多﹐閒棹晚來過。澗影見松竹﹐潭香聞芰荷。野童扶醉舞﹐山鳥助酣歌。

幽賞未云徧﹐煙光柰夕何。

夏日辧玉法師茅齋

夏日茅齋裏﹐無風坐亦涼。竹林深筍穊﹐藤架引梢長。燕覓巢窠處﹐蜂來造蜜房。

物華皆可玩﹐花蕊四時芳。

與張折衝遊耆闍寺

釋子彌天秀﹐將軍武庫才。橫行塞北盡﹐獨步漢南來。貝葉傳金口﹐山樓作賦開。

因君振嘉藻﹐江楚气雄哉。

與白明府遊江

故人來自遠﹐邑宰復初臨。執手恨爲別﹐同舟無異心。沿洄洲渚趣﹐演漾弦歌音。

誰識躬耕者﹐年年梁甫吟。

遊精思題觀主山房

誤入桃源裏﹐初憐竹徑深。方知仙子宅﹐未有世人尋。舞鶴過閒砌﹐飛猿嘯密林。

漸通玄妙理﹐深得坐忘心。

尋梅道士

彭澤先生柳﹐山陰道士鵝。我來從所好﹐停策漢陰多。重以觀魚樂﹐因之鼓枻歌。

崔徐迹未朽﹐千載揖淸波。

陪姚使君題惠上人房

帶雪梅初暖﹐含煙柳尙靑。來窺童子偈﹐得聽法王經。會理知無我﹐觀空厭有形。

迷心應覺悟﹐客思未遑寧。

晚春題遠上人南亭

給園支遁隱﹐虛寂養身和。春晚羣木秀﹐間關黃鳥歌。林棲居士竹﹐池養右軍鵝。

炎月北窗下﹐淸風期再過。

人日登南陽驛門亭子懷漢川諸友

朝來登陟處﹐不似艷陽時。異縣殊風物﹐羈懷多所思。剪花驚歲早﹐看柳訝春遲。

未有南飛雁﹐裁書欲寄誰。

遊鳳林寺西嶺

共喜年華好﹐來游水石間。煙容開遠樹﹐春色滿幽山。壺酒朋情洽﹐琴歌野興閒。

莫愁歸路暝﹐招月伴人還。

陪獨孤使君同與蕭員外證登萬山亭

萬山靑嶂曲﹐千騎使君遊。神女鳴環珮﹐仙郎接獻酬。徧觀云夢野﹐自愛江城樓。

何必東南守﹐空傳沈隱侯。

贈道士參寥

蜀琴久不弄﹐玉匣細塵生。絲脆弦將斷﹐金徽色尙榮。知音徒自惜﹐聾俗本相輕。

不遇鐘期聽﹐誰知鸞鳳聲。

京還贈張維

拂衣何處去﹐髙枕南山南。欲徇五斗祿﹐其如七不堪。早朝非晚起﹐束帶異抽簪。

因向智者說﹐遊魚思舊潭。

題李十四莊兼贈綦母校書

聞君息陰地﹐東郭柳林間。左右瀍澗水﹐門庭緱氏山。抱琴來取醉﹐垂釣坐乘閒。

歸客莫相待﹐尋源殊未還。

寄趙正字

正字蕓香閣﹐幽人竹素園。經過宛如昨﹐歸臥寂無喧。髙鳥能擇木﹐羝羊漫觸藩。

物情今已見﹐從此願忘言。

秋登張明府海亭

海亭秋日望﹐委曲見江山。染翰聊題壁﹐傾壺一解顏。歡逢彭澤令﹐歸賞故園間。

予亦將琴史﹐棲遲共取閒。

題融公蘭若

精舍買金開﹐流泉繞砌回。芰荷薰講席﹐松柏映香臺。法雨晴飛去﹐天花晝下來。

談玄殊未已﹐歸騎夕陽催。

九日龍沙作寄劉大�虛

龍沙豫章北﹐九日掛帆過。風俗因時見﹐湖山發興多。客中誰送酒﹐棹裏自成歌。

歌竟乘流去﹐滔滔任夕波。

洞庭湖寄閻九

洞庭秋正闊﹐余欲泛歸船。莫辧荊吳地﹐惟餘水共天。渺彌江樹沒﹐合沓海潮連。

遲爾爲舟楫﹐相將濟巨川。

秋日陪李侍禦渡松滋江

南紀西江闊﹐皇華禦史雄。截流寧假楫﹐掛席自生風。僚寀爭攀益鳥﹐魚龍亦避驄。

坐聽白雲唱﹐翻入棹歌中。

秦中感秋寄遠上人

一丘常欲臥﹐三徑苦無資。北土非吾願﹐東林懷我師。黃金然桂盡﹐壯志逐年衰。

日夕涼風至﹐聞蟬但益悲。

重酬李少府見贈

養疾衡檐下﹐由來浩气眞。五行將禁火﹐十步任尋春。致敬惟桑梓﹐邀歡卽主人。

回看後凋色﹐靑翠有松筠。

宿永嘉江寄山陰崔少府國輔

我行窮水國﹐君使入京華。相去日千里﹐孤帆天一涯。臥聞海潮至﹐起視江月斜。

借問同舟客﹐何時到永嘉。

上巳洛中寄王九迥

卜洛成周地﹐浮杯上巳筵。鬥鷄寒食下﹐走馬射堂前。垂柳金堤合﹐平沙翠幕連。

不知王逸少﹐何處會羣賢。

聞裴侍禦朏自襄州司戶除豫州司戶因以投寄

故人荊府掾﹐尙有柏臺威。移職自樊衍﹐芳聲聞帝畿。昔余臥林巷﹐載酒過柴扉。

松菊無時賞﹐鄕園欲懶歸。

江上寄山陰崔少府國輔

春堤楊柳發﹐憶與故人期。艸木本無意﹐榮枯自有時。山陰定遠近﹐江上日相思。

不及蘭亭會﹐空吟祓禊詩。

送洗然弟進士舉

獻策金門去﹐承歡彩服違。以吾一日長﹐念爾聚星稀。昏定須溫席﹐寒多未授衣。

桂枝如已擢﹐是逐雁南飛。

夜泊廬江聞故人在東寺以詩寄之

江路經廬阜﹐松門入虎溪。聞君尋寂樂﹐淸夜宿招提。石鏡山精怯﹐禪枝怖鴿棲。

一燈如悟道﹐爲照客心迷。

宿桐廬江寄廣陵舊遊

山暝聞猿愁﹐滄江急夜流。風鳴兩岸葉﹐月照一孤舟。建徳非吾土﹐維揚憶舊遊。

還將兩行淚﹐遙寄海西頭。

南還舟中寄袁太祝

沿溯非便習﹐風波厭苦辛。忽聞遷谷鳥﹐來報五陵春。嶺北回徵帆﹐巴東問故人。

桃源何處是﹐遊子正迷津。

東陂遇雨率爾貽謝南池

田家春事起﹐丁壯就東陂。殷殷雷聲作﹐森森雨足垂。海虹晴始見﹐河柳潤初移。

予意在耕鑿﹐因君問土宜。

行至汝墳寄盧徵君

行乏憩予駕﹐依然見汝墳。洛川方罷雪﹐嵩嶂有殘云。曳曳半空裏﹐明明五色分。

聊題一時興﹐因寄盧徵君。

寄天臺道士

海上求仙客﹐三山望幾時。焚香宿華頂﹐裛露采靈芝。屢躡莓苔滑﹐將尋汗漫期。

倘因松子去﹐長與世人辭。

和張明府登鹿門作

忽示登髙作﹐能寬旅寓情。弦歌旣多暇﹐山水思微淸。艸得風光動﹐虹因雨气成。

謬承巴裏和﹐非敢應同聲。

和張三自穰縣還途中遇雪

風吹沙海雪﹐漸作柳園春。宛轉隨香騎﹐輕盈伴玉人。歌疑郢中客﹐態比洛川神。

今日南歸楚﹐雙飛似入秦。

歲除夜會樂城張少府宅

疇昔通家好﹐相知無間然。續明催畫燭﹐守歲接長筵。舊曲梅花唱﹐新正柏酒傳。

客行隨處樂﹐不見度年年。

自洛之越

皇皇三十載﹐書劍兩無成。山水尋吳越﹐風塵厭洛京。扁舟泛湖海﹐長揖謝公卿。

且樂杯中物﹐誰論世上名。

歸至郢中

遠遊經海嶠﹐返棹歸山阿。日夕見喬木﹐鄕關在伐柯。愁隨江路盡﹐喜入郢門多。

左右看桑土﹐依然卽匪他。

途中遇晴

已失巴陵雨﹐猶逢蜀阪泥。天開斜景徧﹐山出晚云低。余濕猶沾艸﹐殘流尙入溪。

今宵有明月﹐鄕思遠淒淒。

夕次蔡陽館

日暮馬行疾﹐城荒人往稀。聽歌知近楚﹐投館忽如歸。魯堰田疇廣﹐章陵气色微。

明朝拜嘉慶﹐須著老萊衣。

他鄕七夕

他鄕逢七夕﹐旅館益羈愁。不見穿鍼婦﹐空懷故國樓。緒風初減熱﹐新月始臨秋。

誰忍窺河漢﹐迢迢問鬥牛。

夜泊牛渚趁薛八船不及

星羅牛渚夕﹐風退益鳥舟遲。浦漵嘗同宿﹐煙波忽間之。榜歌空裏失﹐船火望中疑。

明發泛潮海﹐茫茫何處期。

曉入南山

瘴气曉氛氳﹐南山復水雲。昆鳥飛今始見﹐鳥墮舊來聞。地接長沙近﹐江從汨渚分。

賈生曾弔屈﹐予亦痛斯文。

夜渡湘水

客舟貪利涉﹐暗裏渡湘川。露气聞芳杜﹐歌聲識采蓮。榜人投岸火﹐漁子宿潭煙。

行旅時相問﹐潯陽何處邊。

赴京途中遇雪

迢遞秦京道﹐蒼茫歲暮天。窮陰連晦朔﹐積雪滿山川。落雁迷沙渚﹐饑烏集野田。

客愁空佇立﹐不見有人煙。

宿武陽卽事

川暗夕陽盡﹐孤舟泊岸初。嶺猿相叫嘯﹐潭嶂似空虛。就枕滅明燭﹐扣舷聞夜漁。

雞鳴問何處﹐人物是秦餘。

同盧明府餞張郎中除義王府司馬海園作

上國山河列﹐賢王邸第開。故人分職去﹐潘令寵行來。冠蓋趨梁苑﹐江湘失楚材。

豫愁軒騎動﹐賓客散池臺。

途次望鄕

客行愁落日﹐鄕思重相催。況在他山外﹐天寒夕鳥來。雪深迷郢路﹐云暗失陽臺。

可嘆淒惶子﹐髙歌誰爲媒。

永嘉上浦館逢張八子容

逆旅相逢處﹐江村日暮時。眾山遙對酒﹐孤嶼共題詩。�宇鄰蛟室﹐人煙接島夷。

鄕園萬餘里﹐失路一相悲。

送張子容進士赴舉

夕曛山照滅﹐送客出柴門。惆悵野中別﹐殷勤歧路言。茂林予偃息﹐喬木爾飛翻。

無使谷風誚﹐須令友道存。

送張參明經舉兼向涇州省覲

十五彩衣年﹐承歡慈母前。孝廉因歲貢﹐懷橘向秦川。因座推文舉﹐中郎許仲宣。

泛舟江上別﹐誰不仰神仙。

溯江至武昌

家本洞湖上﹐歲時歸思催。客心徒欲速﹐江路苦邅回。殘凍因風解﹐新正度臘開。

行看武昌柳﹐仿佛映樓臺。

唐城館中早發寄楊使君

犯霜驅曉駕﹐數里見唐城。旅館歸心逼﹐荒村客思盈。訪人畱後信﹐策蹇赴前程。

欲識離魂斷﹐長空聽雁聲。

陪李侍禦訪聰上人禪居

欣逢柏臺友﹐共謁聰公禪。石室無人到﹐繩牀見虎眠。陰崖常抱雪﹐枯澗爲生泉。

出處𨿽云異﹐同歡在法筵。

和張丞相春朝對雪

迎气當春至﹐承恩喜雪來。潤從河漢下﹐花逼艷陽開。不睹丰年瑞﹐焉知燮理才。

撒鹽如可擬﹐願糝和羹梅。

送吳宣從事

才有幕中士﹐寧無塞上勛。漢兵將滅虜﹐王粲始從軍。旌旆邊庭去﹐山川地脈分。

平生一匕首﹐感激贈夫君。

送張祥之房陵

我家南渡隱﹐慣習野人舟。日夕弄淸淺﹐林湍逆上流。山河據形勝﹐天地生豪酋。

君意在利往﹐知音期自投。

送桓子之郢城過禮

聞君馳彩騎﹐躞蹀指南荊。爲結潘楊好﹐言過鄢郢城。摽梅詩已贈﹐羔雁禮將行。

今夜神仙女﹐應來感夢情。

早春潤州送從弟還鄕

兄弟遊吳國﹐庭闈戀楚關。已多新歲感﹐更餞白眉還。歸泛西江水﹐離筵北固山。

鄕園欲有贈﹐梅柳著先攀。

送告八從軍

男兒一片气﹐何必五車書。好勇方過我﹐多才便起予。運籌將入幕﹐養拙就閒居。

正待功名遂﹐從君繼兩疏。

送元公之鄂渚尋觀主張驂鸞

桃花春水漲﹐之子忽乘流。峴首辭蛟浦﹐江中問鶴樓。贈君靑竹杖﹐送爾白蘋洲。

應是神仙子﹐相期汗漫遊。

峴山餞房琯崔宗之

貴賤平生隔﹐軒車是日來。靑陽一覯止﹐雲路豁然開。祖道衣冠列﹐分亭驛騎催。

方期九日聚﹐還待二星回。

送王五昆季省覲

公子戀庭闈﹐勞歌涉海涯。水乘舟楫去﹐親望老萊歸。斜日催烏鳥﹐淸江照彩衣。

平生急難意﹐遙仰鶺鴒飛。

送崔遏

片玉來誇楚﹐治中作主人。江山增潤色﹐詞賦動陽春。別館當虛敞﹐離情任吐伸。

因聲兩京舊﹐誰念臥漳濱。

送盧少府使入秦

楚關望秦國﹐相去千里餘。州縣勤王事﹐山河轉使車。祖筵江上列﹐離恨別前書。

願及芳年賞﹐嬌鶯二月初。

送謝錄事之越

淸旦江天迥﹐涼風西北吹。白雲向吳會﹐徵帆亦相隨。想到耶溪日﹐應探禹穴奇。

仙書倘相示﹐予在此山陲。

洛中送奚三還揚州

水國無邊際﹐舟行共使風。羨君從此去﹐朝夕見鄕中。予亦離家久﹐南歸恨不同。

音書若有問﹐江上會相逢。

送袁十嶺南尋弟

早聞牛渚詠﹐今見鶺鴒心。羽翼嗟零落﹐悲鳴別故林。蒼梧白雲遠﹐煙水洞庭深。

萬里獨飛去﹐南風遲爾音。

永嘉別張子容

舊國余歸楚﹐新年子北徵。掛帆愁海路﹐分手戀朋情。日夕故園意﹐汀洲春艸生。

何時一杯酒﹐重與季鷹傾。

送袁太祝尉豫章

何幸遇休明﹐觀光來上京。相逢武陵客﹐獨送豫章行。隨蹀牽黃綬﹐離羣會墨卿。

江南佳麗地﹐山水舊難名。

都下送辛大之鄂

南國辛居士﹐言歸舊竹林。未逢調鼎用﹐徒有濟川心。予亦忘機者﹐田園在漢陰。

因君故鄕去﹐遙寄式微吟。

送席大

惜爾懷其寶﹐迷邦倦客遊。江山歷全楚﹐河洛越成周。道路疲千里﹐鄕園老一丘。

知君命不偶﹐同病亦同憂。

�送賈主簿之荊府

奉使推能者﹐勤王不暫閒。觀風隨按察﹐乘騎度荊關。送別登何處﹐開筵舊峴山。

徵軒明日遠﹐空望郢門間。

送王大校書

導漾自。冢﹐東流爲漢川。維桑君有意﹐解纜我開筵。雲雨從玆別﹐林端意渺然。

尺書能不吝﹐時望鯉魚傳。

遊江西畱別富陽裴劉二少府

西上游江西﹐臨流恨解攜。千山疊成嶂﹐萬水瀉爲溪。石淺流難溯﹐藤長險易躋。

誰憐問津者﹐歲晏此中迷。

東京畱別諸公

吾道昧所適﹐驅車還向東。主人開舊館﹐畱客醉新丰。樹繞溫泉綠﹐塵遮晚日紅。

拂衣從此去﹐髙步躡華嵩。

廣陵別薛八

士有不得志﹐棲棲吳楚間。廣陵相遇罷﹐彭蠡泛舟還。檣出江中樹﹐波連海上山。

風帆明日遠﹐何處更追攀。

臨渙裴明府席遇張十一房六

河縣柳林邊﹐河橋晚泊船。文叨才子會﹐官喜故人連。笑語同今夕﹐輕肥異往年。

晨風理歸棹﹐吳楚各依然。

盧明府早秋宴張郎中海園卽事得秋字

邑有弦歌宰﹐翔鸞狎野鷗。眷言華省舊﹐暫拂海池遊。郁島藏深竹﹐前溪對舞樓。

更聞書卽事﹐云物是新秋。

同盧明府早秋夜宴張郎中海亭

側聽弦歌宰﹐文書遊夏徒。故園欣賞竹﹐爲邑幸來蘇。華省曾聯事﹐仙舟復與俱。

欲知臨泛久﹐荷露漸成珠。

崔明府宅夜觀妓

白日旣雲暮﹐朱顏亦己酡。畫堂初點燭﹐金幌半垂羅。長袖平陽曲﹐新聲子夜歌。

從來慣畱客﹐玆夕爲誰多。

宴榮二山池

甲第開金穴﹐榮期樂自多。櫪嘶支遁馬﹐池養右軍鵝。竹引攜琴入﹐花邀載酒過。

山公來取醉﹐時唱接吪歌。

夏日與崔二十一同集衛明府宅

言避一時暑﹐池亭五月開。喜逢金馬客﹐同飲玉人杯。舞鶴乘軒至﹐遊魚擁釣來。

座中殊未起﹐簫管莫相催。

淸明日宴梅道士房

林臥愁春盡﹐開軒覽物華。忽逢靑鳥使﹐邀入赤松家。丹竈初開火﹐仙桃正落花。

童顏若可駐﹐何惜醉流霞。

寒夜張明府宅宴

瑞雪初盈尺﹐寒宵始半更。列筵邀酒伴﹐刻燭限詩成。香炭金鑪煖﹐嬌弦玉指淸。

醉來方欲臥﹐不覺曉雞鳴。

和賈主簿弁九日登峴山

楚萬重陽日﹐羣公賞宴來。共乘休沐暇﹐同醉菊花杯。逸思髙秋發﹐歡情落景催。

國人咸寡和﹐遙愧洛陽才。

宴張別駕新齋

世業傳珪組﹐江城佐股肱。髙齋徵學問﹐虛薄濫先登。講論陪諸子﹐文章得舊朋。

士元多賞激﹐衰病恨無能。

李氏園林臥疾

我愛陶家趣﹐林園無俗情。春雷百卉坼﹐寒食四鄰淸。伏枕嗟公幹﹐歸山羨子平。

年年百社客﹐空滯洛陽城。

過故人莊

故人具雞黍﹐邀我至田家。綠樹村邊合﹐靑山郭外斜。開筵面場圃﹐把酒話桑麻。

待到重陽日﹐還來就菊花。

九日懷襄陽

去國似如昨﹐倏然經杪秋。峴山不可見﹐風景令人愁。誰采籬下菊﹐應閒池上樓。

宜城多美酒﹐歸與葛彊遊。

初出關旅亭夜坐懷王大校書

向夕槐煙起﹐蔥蘢池館曛。客中無偶坐﹐關外惜離羣。燭至螢光滅﹐荷枯雨滴聞。

永懷蕓閣友﹐寂寞滯楊云。

李少府與楊九再來

弱歲早登龍﹐今來喜再逢。如何春月柳﹐猶憶歲寒松。煙火臨寒食﹐笙歌達曙鐘。

喧喧鬥鷄道﹐行樂羨朋從。

尋張五回夜園作

聞說龐公隱﹐移居近洞湖。興來林是竹﹐歸臥谷名愚。掛席樵風便﹐開軒琴月孤。

歲寒何用賞﹐霜落故園蕪。

張七及辛大見尋南亭醉作

山公能飲酒﹐居士好彈箏。世外交初得﹐林中契已並。納涼風颯至﹐逃暑日將傾。

便就南亭裏﹐余尊惜解酲。

題張野人園廬

與君園廬並﹐微尙頗亦同。耕釣方自逸﹐壺觴趣不空。門無俗士駕﹐人有上皇風。

何處先賢傳﹐惟稱龐徳公。

過景空寺故融公蘭若

池上靑蓮宇﹐林間白馬泉。故人成異物﹐過客獨潸然。旣禮新松塔﹐還尋舊石筵。

平生竹如意﹐猶掛艸堂前。

早寒江上有懷

木落雁南度﹐北風江上寒。我家襄水上﹐遙隔楚云端。鄕淚客中盡﹐孤帆天際看。

迷津欲有問﹐平海夕漫漫。

南山下與老圃期種瓜

樵牧南山近﹐林閭北郭賒。先人畱素業﹐老圃作鄰家。不種千株橘﹐惟資五色瓜。

邵平能就我﹐開徑剪蓬麻。

裴司士員司戶見尋

府僚能枉駕﹐家醞復新開。落日池上酌﹐淸風松下來。廚人具雞黍﹐稚子摘楊梅。

誰道山公醉﹐猶能騎馬回。

歲除夜有懷

迢遞三巴路﹐羈危萬里身。亂山殘雪夜﹐孤燭異鄕人。漸與骨肉遠﹐轉於僮僕親。

那堪正飄泊﹐來日歲華新。

傷峴山云表觀主

少小學書劍﹐秦吳多歲年。歸來一登眺﹐陵谷尙依然。豈意飡霞客﹐溘隨朝露先。

因之問閭裏﹐把臂幾人全。

賦得盈盈樓上女

夫婿久離別﹐靑樓空望歸。妝成捲簾坐﹐愁思懶縫衣。燕子家家入﹐楊花處處飛。

空牀難獨守﹐誰爲報金徽。

春意

佳人能畫眉﹐妝罷出簾帷。照水空自愛﹐折花將遺誰。春情多艷逸﹐春意倍相思。

愁心極楊柳﹐一種亂如絲。

閨情

一別隔炎涼﹐君衣忘短長。裁縫無處等﹐以意忖情量。畏瘦疑傷窄﹐防寒更厚裝。

半啼封裹了﹐知欲寄誰將。

寒夜

閨夕綺窗閉﹐佳人罷縫衣。理琴開寶匣﹐就枕臥重幃。夜久燈花落﹐薰籠香气微。

錦衾重自暖﹐遮莫曉霜飛。

美人分香

艷色本傾城﹐分香更有情。髻鬟垂欲解﹐眉黛拂能輕。舞學平陽態﹐歌翻子夜聲。

春風狹斜道﹐含笑待逢迎。

田家元日

昨夜斗回北﹐今朝歲起東。我年已彊仕﹐無祿尙憂農。桑野就耕父﹐荷鋤隨牧童。

田家占气候﹐共說此年丰。

宿楊子津寄潤州長山劉隱士

所思在夢寐﹐欲往大江深。日夕望京口﹐煙波愁我心。心馳茅山洞﹐目極楓樹林。

不見少微隱﹐星霜勞夜吟。

送丁大鳳進士赴舉呈張九齡

吾觀鷦鷯賦﹐君負王佐才。惜無金張援﹐十上空歸來。棄置鄕園老﹐翻飛羽翼摧。

故人今在位﹐歧路莫遲回。

送吳悅遊韶陽

五色憐鳳雛﹐南飛適鷓鴣。楚人不相識﹐何處求椅梧。去去日千里﹐茫茫天一隅。

安能與斥晏鳥﹐決起但槍楡。

送陳七赴西軍

吾觀非常者﹐碌碌在目前。君負鴻鵠志﹐蹉跎書劍年。一聞邊烽動﹐萬里忽爭先。

余亦赴京國﹐何當獻凱還。

洗然弟竹亭

吾與二三子﹐平生結交深。俱懷鴻鵠志﹐共有鶺鴒心。逸气假豪翰﹐淸風在竹林。

遠是酒中趣﹐琴上偶然音。

萬山潭

垂釣坐磐石﹐水淸心益閒。魚行潭樹下﹐猿掛島藤間。遊女昔解佩﹐傳聞於此山。

求之不可得﹐沿月棹歌還。

澗南卽事貽皎上人

敝廬在郭外﹐素產惟田園。左右林野曠﹐不聞朝市喧。釣竿垂北澗﹐樵唱入南軒。

書取幽棲事﹐將尋靜者論。

晚泊潯陽望廬山

掛席幾千里﹐名山都未逢。泊舟潯陽郭﹐始見香鑪峯。嘗讀遠公傳﹐永懷塵外蹤。

東林精舍近﹐日暮但聞鐘。

李太白五律一百首

贈孟浩然

吾愛孟夫子﹐風流天下聞。紅顏棄軒冕﹐白首臥松云。醉月頻中聖﹐迷花不事君。

髙山安可仰﹐徒此揖淸芬。

見京兆韋參軍量移東陽

聞說金華渡﹐東連五百灘。全勝若耶好﹐莫道此行難。猿嘯千溪合﹐松風五月寒。

他年一攜手﹐搖艇入新安。

溫泉侍從歸逢故人

漢帝長楊苑﹐誇胡羽獵歸。子云叨侍從﹐獻賦有光輝。激賞搖天筆﹐承恩賜禦衣。

逢君奏明主﹐他日共翻飛。

贈郭季鷹

河東郭有道﹐於世若浮雲。盛徳無我位﹐淸光獨映君。恥將雞並食﹐長與鳳爲羣。

一擊九千仞﹐相期淩紫氛。

口號贈楊徵君

陶令辭彭澤﹐梁鴻入會稽。我尋髙士傳﹐君與古人齊。云臥畱丹壑﹐天書降紫泥。

不知楊伯起﹐早晚向關西。

贈升州王使君忠臣

六代帝王國﹐三吳佳麗城。賢人當重寄﹐天子借髙名。巨海一邊靜﹐長江萬里淸。

應須救趙策﹐未肯棄侯嬴。

贈崔秋浦三首

吾愛崔秋浦﹐宛然陶令風。門前五楊柳﹐井上二梧桐。山鳥下聽事﹐檐花落酒中。

懷君未忍去﹐惆悵意無窮。

崔令學陶令﹐北窗常晝眠。抱琴時弄月﹐取意任無弦。見客但傾酒﹐爲官不愛錢。

東臯多種黍﹐勸爾早耕田。

河陽花作縣﹐秋浦玉爲人。地逐名賢好﹐風隨惠化春。水從天漢落﹐山逼畫屏新。

應念金門客﹐投沙弔楚臣。

望九華山贈韋靑陽仲堪

昔在九江上﹐遙望九華峯。天河掛綠水﹐秀出九芙蓉。我欲一揮手﹐誰人可相從。

君爲東道主﹐於此臥雲松。

贈柳圓

竹實滿秋浦﹐鳳來何苦饑。還同月下鵲﹐三繞未安枝。夫子卽瓊樹﹐傾柯拂羽儀。

懷君戀明徳﹐歸去日相思。

贈漢陽輔錄事

聞君罷官意﹐我抱漢川湄。借問久疏索﹐何如聽訟時。天淸江月白﹐心靜海鷗知。

應念投沙客﹐空餘弔屈悲。

贈錢徵君少陽

白玉一杯酒﹐綠楊三月時。春風餘幾日﹐兩鬢各成絲。秉燭惟須飲﹐投竿也未遲。

如逢渭川獵﹐猶可帝王師。

寄淮南友人

紅顏悲舊國﹐靑歲歇芳洲。不待金門詔﹐空持寶劍遊。海云迷驛道﹐江月隱鄕樓。

復作淮南客﹐因逢桂樹畱。

沙丘城下寄杜甫

我來竟何事﹐髙臥沙丘城。城邊有古樹﹐日夕連秋聲。魯酒不可醉﹐齊歌空復情。

思君若汶水﹐浩蕩寄南徵。

寄少府趙炎當塗

晚登髙樓望﹐木落雙江淸。寒山饒積翠﹐秀色連州城。目送楚云盡﹐心悲胡雁聲。

相思不可見﹐回首故人情。

寄王漢陽

南湖秋月白﹐王宰夜相邀。錦帳郎官醉﹐羅衣舞女驕。笛聲喧沔鄂﹐歌曲上雲霄。

別後空悲我﹐相思一水遙。

望漢陽柳色寄王宰

漢陽江上柳﹐望客引東枝。樹樹花如雪﹐紛紛亂若絲。春風傳我意﹐艸木度前知。

寄謝弦歌宰﹐西來定未遲。

江上寄巴東故人

漢水波浪遠﹐巫山雲雨飛。東風吹客夢﹐西落此中時。覺後思白帝﹐佳人與我違。

瞿塘饒賈客﹐音信莫令希。

寄從弟宣州長史昭

爾佐宣城郡﹐守官淸且閒。常誇雲月好﹐邀我敬亭山。五落洞庭葉﹐三江遊未還。

相思不可見﹐嘆息損朱顏。

三山望金陵寄殷淑

三山懷謝朓﹐水淡望長安。蕪沒河陽縣﹐秋江正北看。盧龍霜气冷﹐支鳥鵲月光寒。

耿耿憶瓊樹﹐天涯寄一歡。

夜別張五

吾多張公子﹐別酌酣髙堂。聽歌舞銀燭﹐把酒輕羅霜。橫笛弄秋月﹐琵琶彈陌桑。

龍泉解錦帶﹐爲爾傾千觴。

廣陵贈別

玉瓶沽美酒﹐數里送君還。系馬垂楊下﹐銜杯大道間。天邊看綠水﹐海上見靑山。

興罷各分袂﹐何須醉別顏。

別儲邕之剡中

借問剡中道﹐東南指越鄕。舟從廣陵去﹐水入會稽長。竹色溪下綠﹐荷花鏡裏香。

辭君向天姥﹐拂石臥秋霜。

畱別龔處士

龔子棲閒地﹐都無人世喧。柳深陶令宅﹐竹暗辟彊園。我去黃牛峽﹐遙愁白帝猿。

贈君捲施艸﹐心斷竟何言。

贈別鄭判官

竄逐勿復哀﹐慚君問寒灰。浮雲無本意﹐吹落章華臺。遠別淚空盡﹐長愁心已摧。

三年吟澤畔﹐憔悴幾時回。

江夏別宋子悌

楚水淸若空﹐遙將碧海通。人分千里外﹐興在一杯中。谷鳥吟晴日﹐江猿嘯晚風。

平生不下淚﹐於此泣無窮。

渡荊門送別

渡遠荊門外﹐來從楚國遊。山隨平野盡﹐江入大荒流。月下飛天鏡﹐云生結海樓。

仍憐故鄕水﹐萬里送行舟。

南陵五松山別荀七

六卽潁水荀﹐何慚許郡賓。相逢太史奏﹐應是聚賢人。玉隱且在石﹐蘭枯還見春。

俄成萬里別﹐立徳貴淸眞。

南陽送客

鬥酒勿與薄﹐寸心貴不忘。坐惜故人去﹐偏令遊子傷。離顏怨芳艸﹐春思結垂楊。

揮手再三別﹐臨歧空斷腸。

送張舍人之江東

張翰江東去﹐正值秋風時。天淸一雁遠﹐海闊孤帆遲。白日行欲暮﹐滄波杳難期。

吳洲好見月﹐千里幸相思。

送族弟凝之滁求婚崔氏

與爾情不淺﹐忘筌已得魚。玉臺掛寶鏡﹐持此意何如。坦腹東牀下﹐由來志气疏。

遙知向前路﹐擲果定盈車。

魯郡東石門送杜二甫

醉別復幾日﹐登臨徧池臺。何言石門路﹐重有金樽開。秋波落泗水﹐海色明䢐來。

飛蓬各自遠﹐且盡林中杯。

杭中送裴大澤時赴廬州長史

西江天柱遠﹐東越海門深。去割辭親戀﹐行憂報國心。好風吹落日﹐流水引長吟。

五月披裘者﹐應知不取金。

送白利登從金吾董將軍西徵

西羌延國討﹐白起佐軍威。劍決浮雲气﹐弓彎明月輝。馬行邊艸綠﹐旌捲曙霜飛。

抗手凜相顧﹐寒風生鐵衣。

送長沙陳太守二首

長沙陳太守﹐逸气淩靑松。英主賜玉馬﹐本是天池龍。湘水回九曲﹐衡山望五峯。

榮君按節去﹐不及遠相從。

七郡長沙國﹐南連湘水濱。定王垂舞袖﹐地窄不回身。莫小二千石﹐當安遠俗人。

洞庭鄕路遠﹐遙羨錦衣春。

送楊山人歸嵩山

我有萬古宅﹐嵩陽玉女峯。長畱一片月﹐掛在東溪松。爾去掇仙艸﹐昌蒲花紫茸。

歲晚或相訪﹐靑天騎白龍。

送通禪師還南陵隱靜寺

我聞隱靜寺﹐山水多奇蹤。巖種朗公橘﹐門深杯渡松。道人制猛虎﹐振錫還孤峯。

他日南陵下﹐相期谷口逢。

送友人

靑山橫北郭﹐白水繞東城。此地一爲別﹐孤蓬萬里徵。浮雲遊子意﹐落日故人情。

揮手自玆去﹐蕭蕭班馬鳴。

送別

鬥酒渭城邊﹐壚頭醉不眠。梨花千樹雪﹐楊葉萬條煙。惜別傾壺醑﹐臨分贈馬鞭。

看君潁上去﹐新月到家圓。

江上送女道士褚三淸遊南嶽

吳江女道士﹐頭戴蓮花巾。霓裳不濕雨﹐特異陽臺神。足下遠遊履﹐淩波生素塵。

尋仙向南嶽﹐應見魏夫人。

送友人入蜀

見說蠶叢路﹐崎嶇不易行。山從人面起﹐云傍馬頭生。芳樹籠秦棧﹐春流繞蜀城。

升沈應已定﹐不必訪君平。

送李靑歸華陽川

伯陽仙家子﹐容色如靑春。日月祕靈洞﹐雲霞辭世人。化心養精魄﹐隱幾窅天眞。

莫作千年別﹐歸來城郭新。

送別

水色南天遠﹐舟行若在虛。遷人發佳興﹐吾子訪閒居。日落看歸鳥﹐潭澄憐躍魚。

聖朝思賈誼﹐應降紫泥書。

送磟十少府

試發淸秋興﹐因爲吳會吟。碧雲斂海色﹐流水折江心。我有延陵劍﹐君無陸賈金。

艱難此爲別﹐惆悵一何深。

送王孝廉省覲

彭蠡將天合﹐姑蘇在日邊。寧親候海色﹐欲動孝廉船。窈窕晴江轉﹐參差遠岫連。

相思無晝夜﹐東注似長川。

同吳王送杜秀芝舉入京

秀才何翩翩﹐王許回也賢。暫別廬江守﹐將遊京兆天。秋山宜落日﹐秀木出寒煙。

欲折一枝桂﹐還來雁沼前。

送梁四歸東平

玉壺挈美酒﹐送別彊爲歡。大火南星月﹐長郊北路難。殷王期負鼎﹐汶水起垂竿。

莫學東山臥﹐參差老謝安。

江夏送友人

雪點翠云裘﹐送君黃鶴樓。黃鶴振玉羽﹐西飛帝王州。鳳無瑯玕實﹐何以贈遠遊。

徘徊相顧影﹐淚下漢江流。

江夏送張丞

欲別心不忍﹐臨行情更親。酒傾無限月﹐客醉幾重春。借艸依流水﹐攀花贈遠人。

送君從此去﹐回首泣迷津。

秋夜與劉碭山泛宴喜亭池

明宰試舟楫﹐張燈宴華池。文招梁苑客﹐歌動郢中兒。月色望不盡﹐空天交相宜。

令人欲泛海﹐只待長風吹。

觀魚潭

觀魚碧潭上﹐木落潭水淸。日暮紫鱗躍﹐圓波處處生。涼煙浮竹盡﹐秋月照沙明。

何必滄浪去﹐玆焉可濯纓。

侍從遊宿溫泉宮作

羽林十二將﹐羅列應星文。霜仗懸秋月﹐蜺旌捲夜云。嚴更千戶肅﹐淸樂九天聞。

日出瞻佳气﹐叢叢繞聖君。

春遊羅敷潭

行歌入谷口﹐路盡無人躋。攀崖度絕壑﹐弄水尋回溪。雲從石上起﹐客到花間迷。

淹畱未盡興﹐日落羣峯西。

同族侄評事黯遊昌禪師山池二首

遠公愛康樂﹐爲我開禪關。蕭然松石下﹐何異淸涼山。花將色不染﹐水與心俱閒。

一坐度小劫﹐觀空天地間。

客來花雨際﹐秋水落金池。片石塞靑錦﹐疏楊掛綠絲。髙僧拂玉柄﹐童子獻霜梨。

惜去愛佳景﹐煙蘿欲暝時。

宴陶家亭子

曲巷幽人宅﹐髙門大士家。池開照膽鏡﹐林吐破顏花。綠水藏春日﹐靑軒祕晚霞。

若聞弦管妙﹐金穀不能誇。

在水軍宴韋司馬樓船觀妓

搖曳帆在空﹐淸流順歸風。詩因鼓吹髮﹐酒爲劍歌雄。對舞靑樓妓﹐雙鬟白玉童。

行雲且莫去﹐畱醉楚王宮。

流夜郎至江夏陪長史叔及薛明府宴興徳寺南閣

紺殿橫江上﹐靑山落鏡中。岸回沙不盡﹐日映水成空。天樂流香閣﹐蓮舟颺晚風。

恭陪竹林宴﹐畱醉與陶公。

登新平樓

去國登玆樓﹐懷歸傷暮秋。天長落日遠﹐水淨寒波流。秦雲起嶺樹﹐胡雁飛沙洲。

蒼蒼幾萬里﹐目極令人愁。

謁老君廟

先君懷聖徳﹐靈廟肅神心。艸合人蹤斷﹐塵濃鳥迹深。流沙丹竈滅﹐關路紫煙沈。

獨傷千載後﹐空餘松柏林。

與夏十二登嶽陽樓

樓觀嶽陽盡﹐川回洞庭開。雁引愁心去﹐山銜好月來。雲間逢下榻﹐天上接行杯。

醉後涼風起﹐吹人舞袖回。

與賈舍人於龍興寺剪落梧桐枝望氵邕湖

剪落靑梧枝﹐氵邕湖坐可窺。雨洗秋山淨﹐林光淡碧滋。水閒明鏡轉﹐云繞畫屏移。

千古風流事﹐名賢共此時。

掛席江上待月有懷

待月月未出﹐望江江自流。倏忽城西郭﹐靑天懸玉鉤。素華難可攬﹐淸景不同遊。

耿耿金波裏﹐空瞻支鳥鵲樓。

秋登宣城謝眺北樓

江城如畫裏﹐山晚望晴空。兩水夾明鏡﹐雙橋落彩虹。人煙寒橘柚﹐秋色老梧桐。

誰念北樓上﹐臨風懷謝公。

過崔八丈水亭

髙閣橫秀气﹐淸幽並在君。檐飛宛溪水﹐窗落敬亭云。猿嘯風中斷﹐漁歌月裏聞。

閒隨白鷗去﹐沙上自爲羣。

太原早秋

歲落眾芳歇﹐時當大火流。霜城出塞早﹐云色渡河秋。夢繞邊城月﹐心飛故國樓。

思歸若汾水﹐無日不悠悠。

宿五松山下荀媼家

我宿五松下﹐寂寥無所歡。田家秋作苦﹐鄰女夜舂寒。跪進凋葫飯﹐月光明素盤。

令人慚漂母﹐三謝不能餐。

峴山懷古

訪古登峴首﹐憑髙眺襄中。天淸遠峯出﹐水落寒沙空。弄珠見遊女﹐醉酒懷山公。

感嘆發秋興﹐長松鳴夜風。

金陵三首

晉家南渡日﹐此日舊長安。地卽帝王宅﹐山爲龍虎盤。金陵空壯觀﹐天塹淨波瀾。

醉客回橈去﹐吳歌且自歡。

地擁金陵勢﹐城回江水流。當時百萬戶﹐夾道起朱樓。亡國生春艸﹐離宮沒古丘。

空餘後湖月﹐波上對瀛洲。

六代興亡國﹐三杯爲爾歌。苑方秦地少﹐山似洛陽多。古殿吳花艸﹐深宮晉綺羅。

並隨人事滅﹐東逝與滄波。

陪宋中丞武昌夜飲懷古

淸景南樓夜﹐風流在武昌。庾公愛秋月﹐乘興坐胡牀。龍笛吟寒水﹐天河落曉霜。

我心還不淺﹐懷古醉餘觴。

謝公亭

謝公離別處﹐風景每生愁。客散靑天月﹐山空碧水流。池花春映日﹐窗竹夜鳴秋。

今古一相接﹐長歌懷舊遊。

夜泊牛渚懷古

牛渚西江夜﹐靑天無片雲。登舟望秋月﹐空憶謝將軍。余亦能髙詠﹐斯人不可聞。

明朝掛帆席﹐楓葉落紛紛。

對酒醉題屈突明府廳

陶令八十日﹐長歌歸去來。故人建昌宰﹐借問幾時回。風落吳江雪﹐紛紛入酒杯。

山翁今已醉﹐舞袖爲君開。

月夜聽盧子順彈琴

閒夜坐明月﹐幽人彈素琴。忽聞悲風調﹐宛若寒松吟。白雪亂纖手﹐淥水淸虛心。

鐘期久已沒﹐世上無知音。

尋雍尊師隱居

羣峭碧摩天﹐逍遙不記年。撥云尋古道﹐倚樹聽流泉。花暖靑牛臥﹐松髙白鶴眠。

語來江色暮﹐獨自下寒煙。

訪戴天山道士不遇

犬吠水聲中﹐桃花帶雨濃。樹深時見鹿﹐溪午不聞鐘。野竹分靑靄﹐飛泉掛碧峯。

無人知所去﹐愁倚兩三松。

對酒憶賀監二首並序

太子賓客賀公於長安紫極宮一見余﹐呼余爲謫仙人﹐因解金龜換酒爲樂。沒後﹐對酒悵然有懷﹐而作是詩。

四明有狂客﹐風流賀季眞。長安一相見﹐呼我謫仙人。昔好杯中物﹐翻爲松下塵。

金龜換酒處﹐卻憶淚沾巾。

狂客歸四明﹐山陰道士迎。敕賜鏡湖水﹐爲君臺沼榮。人亡余故宅﹐空有荷花生。

念此杳如夢﹐淒然傷我情。

聽蜀僧濬彈琴

蜀僧抱綠綺﹐西下峨眉峯。爲我一揮手﹐如聽萬壑松。客心洗流水﹐餘響入霜鐘。

不覺碧山暮﹐秋云暗幾重。

題江夏修靜寺

我家北海宅﹐作寺南江濱。空庭無玉樹﹐髙殿坐幽人。書帶畱靑艸﹐琴堂羃素塵。

平生種桃李﹐寂滅不成春。

題宛溪館

吾憐宛溪好﹐百尺照心明。何謝新安水﹐千尋見底淸。白沙畱月色﹐綠竹助秋聲。

卻笑嚴湍上﹐於今獨擅名。

觀獵

太守耀淸威﹐乘閒弄晚輝。江沙橫獵騎﹐山火繞行圍。箭逐云鴻落﹐鷹隨月兔飛。

不知白日暮﹐歡賞夜方歸。

觀胡人吹笛

胡人吹玉笛﹐一半是秦聲。十月吳山曉﹐梅花落敬亭。愁聞出塞曲﹐淚滿逐臣纓。

卻望長安道﹐空懷戀主情。

宣城哭蔣徵君華

敬亭埋玉樹﹐知是蔣徵君。果得相如艸﹐仍余封禪文。池臺空有月﹐詞賦舊淩雲。

獨掛延陵劍﹐千秋在古墳。

長行宮

月皎昭陽殿﹐霜淸長信宮。天行乘玉輦﹐飛燕與君同。更有歡娛處﹐承恩樂未窮。

誰憐團扇妾﹐獨坐怨秋風。

中丞宋公以吳兵三千赴河南軍次尋

陽脫余之囚參謀幕府因贈之

獨坐淸天下﹐專徵出海隅。九江皆渡虎﹐三郡盡還珠。組練明秋浦﹐樓船入郢都。

風髙初選將﹐月滿欲平胡。殺气橫千里﹐軍聲動九區。白猿慚劍術﹐黃石借兵符。

戎虜行當剪﹐鯨鯢立可誅。自憐非劇孟﹐何以佐良圖。

春日歸山寄孟六浩然

朱紱遺塵境﹐靑山謁梵筵。金繩開覺路﹐寶筏度迷川。嶺樹攢飛栱﹐巖花覆谷泉。

塔形標海日﹐樓勢出江煙。香气三天下﹐鐘聲萬壑連。荷秋珠已滿﹐松密蓋初圓。

鳥聚疑聞法﹐龍參若護禪。愧非流水韻﹐叨入伯牙弦。

送友人尋越中山水

聞道稽山去﹐偏宜謝客才。千巖泉灑落﹐萬壑樹縈回。東海橫秦望﹐西陵繞越臺。

湖淸霜鏡曉﹐濤白雪山來。八月枚乘筆﹐三吳張翰杯。此中多逸興﹐早晚向天臺。

送竇司馬貶宜春

天馬白銀鞍﹐親承明主歡。鬥鷄金宮裏﹐射雁碧雲端。堂上羅巾貴﹐歌鐘淸夜闌。

何言謫南國﹐拂劍坐長嘆。趙璧爲誰點﹐隨珠枉被彈。聖朝多雨露﹐莫厭此行難。

金陵送張十一再遊東吳

張翰黃花句﹐風流五百年。誰人今繼作﹐夫子世稱賢。再動遊吳棹﹐還浮入海船。

春光白門柳﹐霞色赤城天。去國難爲別﹐思歸各未旋。空餘賈生淚﹐相顧共淒然。

送儲邕之武昌

黃鶴西樓月﹐長江萬里情。春風三十度﹐空憶武昌城。送爾難爲別﹐銜杯惜未傾。

湖連張樂地﹐山逐泛舟行。諾謂楚人重﹐詩傳謝朓淸。滄浪吾有曲﹐寄入棹歌聲。

秋日登揚州西靈塔

寶塔淩蒼蒼﹐登攀覽四荒。頂髙元气合﹐標出海雲長。萬象分空界﹐三天接畫梁。

水搖金剎影﹐日動火珠光。鳥拂瓊檐度﹐霞連繡栱張。目隨徵路斷﹐心逐去帆揚。

露浩梧楸白﹐風摧橘柚黃。玉毫如可見﹐於此照迷方。

登瓦官閣

晨登瓦官閣﹐極眺金陵城。鐘山對北戶﹐淮水入南榮。漫漫雨花落﹐嘈嘈天樂鳴。

兩廊振法鼓﹐四角吟風箏。杳出霄漢上﹐仰攀日月行。山空霸气滅﹐地古寒陰生。

寥廓雲海晚﹐蒼茫宮觀平。門余閭闔字﹐樓識鳳凰名。雷作百山動﹐神扶萬栱傾。

靈光何足貴﹐長此鎭吳京。

過四皓墓

我行至商洛﹐幽獨訪神仙。園綺復安在﹐云蘿尙宛然。荒涼千古迹﹐蕪沒四墳連。

伊昔煉金鼎﹐何言閉玉泉。隴寒惟有月﹐松古漸無煙。木魅風號去﹐山精雨嘯旋。

紫芝髙詠罷﹐靑史舊名傳。今日並如此﹐哀哉信可憐。

月夜金陵懷古

蒼蒼金陵月﹐空懸帝王州。天文列宿在﹐霸業大江流。淥水絕馳道﹐靑松摧古丘。

臺傾支鳥鵲觀﹐宮沒鳳凰樓。別殿悲淸暑﹐芳園罷樂遊。一聞歌玉樹﹐蕭瑟後庭秋。

秋日與張少府楚城韋公藏書髙齋作

日下空亭暮﹐城荒古迹余。地形連海盡﹐天影落江虛。舊賞人𨿽隔﹐新知樂未疏。

彩雲思作賦﹐丹壁間藏書。查擁隨流葉﹐萍開出水魚。夕來秋興滿﹐回首意何如。

秋夜獨坐懷故山

小隱慕安石﹐遠遊學子平。天書訪江海﹐云臥起咸京。入侍瑤池宴﹐出陪玉輦行。

誇胡新賦作﹐諫獵短書成。但奉紫霄顧﹐非邀靑史名。莊周空說劍﹐墨翟恥論兵。

拙薄遂疏絕﹐歸閒事耦耕。顧無蒼生望﹐空愛紫芝榮。寥落暝霞色﹐微茫舊壑情。

秋山綠蘿月﹐今夕爲誰明。

十八家詩抄﹟卷十八

杜工部五律上二百九十七首

登兗州城樓

東郡趨庭日﹐南樓縱目初。浮雲連海岱﹐平野入靑徐。孤嶂秦碑在﹐荒城魯殿余。

從來多古意﹐臨眺獨躊躇。

題張氏隱居

之子時相見﹐邀人晚興畱。霽潭鱣發發﹐春艸鹿呦呦。杜酒偏勞勸﹐張梨不外求。

前村山路險﹐歸醉每無愁。

劉九法曹鄭瑕邱石門宴集

秋水淸無底﹐蕭然淨客心。掾曹乘逸興﹐鞍馬去相尋。能吏逢聯璧﹐華筵直一金。

晚來橫吹好﹐泓下亦龍吟。

與任城許主簿遊南池

秋水通溝洫﹐城隅進小船。晚涼看洗馬﹐森木亂鳴蟬。菱熟經時雨﹐蒲荒八月天。

晨朝降白露﹐遙憶舊靑氈。

對雨書懷走邀許主簿

東嶽雲峯起﹐溶溶滿太虛。震雷翻幕燕﹐驟雨落河魚。座對賢人酒﹐門聽長者車。

相邀愧泥濘﹐騎馬到階除。

巳上人茅齋

巳公茅屋下﹐可以賦新詩。枕簟入林僻﹐茶瓜畱客遲。江蓮搖白羽﹐天棘蔓靑絲。

空忝許詢輩﹐難酬支遁詞。﹩﹟﹟

房兵曹胡馬

胡馬大宛名﹐鋒稜瘦骨成。竹批雙耳峻﹐風入四蹄輕。所向無空闊﹐直堪托死生。

驍騰有如此﹐萬里可橫行。

畫鷹

素練風霜起﹐蒼鷹畫作殊。扌雙身思狡兔﹐側目似愁胡。絳鏇光堪摘﹐軒楹勢可呼。

何當擊凡鳥﹐毛血灑平蕪。

過宋員外之問舊莊

宋公舊池館﹐零落首陽阿。枉道祇從入﹐吟詩許更過。淹畱問耆舊﹐寂寞向山河。

更識將軍樹﹐悲風日暮多。

天寶初南曹小司寇舅於我太夫人堂下壘土爲山一匱盈尺

以代彼朽木承諸焚香瓷甌甌甚安矣旁植慈竹蓋玆數峯

嵚岑嬋娟宛有塵外數致乃不知興之所至而作是詩

一匱功盈尺﹐三峯意出羣。望中疑在野﹐幽處欲生云。慈竹春陰覆﹐香鑪曉勢分。

惟南將獻壽﹐佳气日氤氳。

龍門

龍門橫野斷﹐驛樹出城來。气色皇居近﹐金銀佛寺開。往來時屢攺﹐川陸日悠哉。

相閱徵途上﹐生涯盡幾回。

夜宴左氏莊

風林纖月落﹐衣露靜琴張。暗水流花徑﹐春星帶艸堂。檢書燒燭短﹐看劍引杯長。

詩罷聞吳詠﹐扁舟意不忘。

重題鄭氏東亭

華亭入翠微﹐秋日亂淸暉。崩石欹山樹﹐晴漣曳水衣。紫鱗衝岸躍﹐蒼隼護巢歸。

向晚尋徵路﹐殘云傍馬飛。

暫如臨邑至�山湖亭奉懷李員外率爾成興

野亭逼湖水﹐歇馬髙林間。鼉吼風奔浪﹐魚跳日映山。暫遊阻詞伯﹐卻望懷靑關。

靄靄生雲霧﹐惟應促駕還。

冬日有懷李白

寂寞書齋裏﹐終朝獨爾思。更尋嘉樹傳﹐不忘角弓詩。裋褐風霜入﹐還丹日月遲。

未因乘興去﹐空有鹿門期。

春日憶李白

白也詩無敵﹐飄然思不羣。淸新庾開府﹐俊逸鮑參軍。渭北春天樹﹐江東日暮云。

何時一樽酒﹐重與細論文。

杜位宅守歲

守歲阿戎家﹐椒盤已頌花。盍簪喧櫪馬﹐列炬散林鴉。四十明朝過﹐飛騰暮景斜。

誰能更拘束﹐爛醉是生涯。

李監宅二首

尙覺王孫貴﹐豪家意頗濃。屏開金孔雀﹐褥隱繡芙蓉。且食雙魚美﹐誰看異味重。

門闌多喜色﹐女婿近乘龍。

華館春風起﹐髙城煙霧開。雜花分戶映﹐嬌燕入簾回。一見能傾座﹐虛懷只愛才。

鹽車𨿽絆驥﹐名是漢庭來。

送韋書記赴安西

夫子欻通貴﹐云泥相望懸。白頭無籍在﹐朱紱有哀憐。書記赴三捷﹐公車畱二年。

欲浮江海去﹐此別意茫然。

奉陪鄭駙馬韋曲二首

韋曲花無賴﹐家家惱殺人。綠樽須盡日﹐白髮好禁春。石角鉤衣破﹐藤梢刺眼新。

何時占叢竹﹐頭戴小烏巾。

野寺垂楊裏﹐春畦亂水間。美花多映竹﹐好鳥不歸山。城郭終何事﹐風塵豈駐顏。

誰能共公子﹐薄暮欲俱還。

陪鄭廣文遊何將軍山林十首

不識南塘路﹐今知第五橋。名園依綠水﹐野竹上靑霄。谷口舊相得﹐濠梁同見招。

平生爲幽興﹐未惜馬蹄遙。

百頃風潭上﹐千章夏木淸。卑枝低結子﹐接葉暗巢鶯。鮮鯽銀絲鱠﹐香芹碧澗羹。

翻疑舵樓底﹐晚飯越中行。

萬里戎王子﹐何年別月支。異花來絕域﹐滋蔓匝淸池。漢使徒空到﹐神農竟不知。

露翻兼雨打﹐開坼日離披。

旁捨連髙竹﹐疏籬帶晚花。碾渦深沒馬﹐藤蔓曲藏蛇。詞賦工何益﹐山林迹未賒。

盡撚書籍賣﹐來問爾東家。

剩水滄江破﹐殘山碣石開。綠垂風折筍﹐紅綻雨肥梅。銀甲彈箏用﹐金魚換酒來。

興移無灑掃﹐隨意坐莓苔。

風磴吹陰雪﹐雲門吼瀑泉。酒醒思臥簟﹐衣冷欲裝綿。野老來看客﹐河魚不取錢。

祇疑淳朴處﹐自有一山川。

棘樹寒云色﹐茵艸陳春藕香。脆添生菜美﹐陰益食單涼。野鶴淸晨出﹐山精白日藏。

石林蟠水府﹐百里獨蒼蒼。

憶過楊柳渚﹐走馬定昆池。醉把靑荷葉﹐狂遺白接礠。刺船思郢客﹐解水乞吳兒。

坐對秦山晚﹐江湖興頗隨。

牀上書連屋﹐階前樹拂云。將軍不好武﹐稚子總能文。醒酒微風入﹐聽詩靜夜分。

糸希衣掛蘿薜﹐涼月白紛紛。

幽意忽不愜﹐歸期無柰何。出門流水住﹐回首白雲多。自笑燈前舞﹐誰憐醉後歌。

祇應與朋好﹐風雨亦來過。

重過何氏五首

問訊東橋竹﹐將軍有報書。倒衣還命駕﹐髙枕乃吾廬。花妥鶯捎蝶﹐溪喧獺趁魚。

重來休沐地﹐眞作野人居。

山雨樽仍在﹐沙沈榻未移。犬迎曾宿客﹐鴉護落巢兒。云薄翠微寺﹐天淸皇子陂。

向來幽興極﹐步屧過東籬。

日落平臺上﹐春風啜茗時。石欄斜點筆﹐桐葉坐題詩。翡翠鳴衣桁﹐蜻蜒立釣絲。

自今幽興熟﹐來往亦無期。

頗怪朝參懶﹐應耽野趣長。雨拋金鎖甲﹐苔臥綠沈槍。手自移蒲柳﹐家才足稻梁。

看君用幽意﹐白日到羲皇。

到此應嘗陋﹐相畱可判年。蹉跎暮容色﹐悵望好林泉。何日沾微綠﹐歸山買薄田。

斯遊恐不遂﹐把酒意茫然。

陪李金吾花下飲

勝地初相引﹐徐行得自娛。見輕吹鳥毳﹐隨意數花須。細艸偏稱坐﹐香醪懶再沽。

醉歸應犯夜﹐可怕李金吾。

陪諸貴公子丈八溝攜妓納涼晚際遇雨二首

落日放船好﹐輕風生浪遲。竹深畱客處﹐荷淨納涼時。公子調冰水﹐佳人雪藕絲。

片雲頭上黑﹐應是雨催詩。

雨來沾席上﹐風急打船頭。越女紅裙濕﹐燕姬翠黛愁。纜侵堤柳系﹐幔捲浪花浮。

歸路翻蕭颯﹐陂塘五月秋。

與鄠縣源大少府宴渼陂得寒字

應爲西陂好﹐金錢罄一餐。飯抄云子白﹐瓜嚼水精寒。無計回船下﹐空愁避酒難。

主人情爛漫﹐持答翠瑯玕。

送裴二虯尉永嘉

孤嶼亭何處﹐天涯水气中。故人官就此﹐絕境與誰同。隱吏逢梅福﹐遊山憶謝公。

扁舟吾已具﹐把釣待秋風。

崔駙馬山亭宴集

蕭史幽棲地﹐林間踏鳳毛。洑流何處入﹐亂石閉門髙。客醉揮金碗﹐詩成得繡袍。

淸秋多宴會﹐終日困香醪。

九日曲江

綴席茱萸好﹐浮舟菡萏衰。百年秋已半﹐九日意兼悲。江水淸源曲﹐荊門此路疑。

晚來髙興盡﹐搖蕩菊花期。

寄髙三十五書記

嘆息髙生老﹐新詩日又多。美名人不及﹐佳句法如何。主將收才子﹐崆峒足凱歌。

聞君已朱紱﹐且得慰蹉跎。

送張二十參軍赴蜀州因呈楊五侍禦

好去張公子﹐通家別恨添。兩行秦樹直﹐萬點蜀山尖。禦史靑驄馬﹐參軍舊紫髯。

皇華吾善處﹐於汝定無嫌。

贈陳二補闕

世儒多汨沒﹐夫子獨聲名。獻納開東觀﹐君王問長卿。皂雕寒始急﹐天馬老能行。

自到靑冥裏﹐休看白髮生。

故武衛將軍挽詞三首

嚴警當寒夜﹐前軍落大星。壯夫思敢決﹐哀詔惜精靈。王者今無戰﹐書生已勒銘。

封侯意疏闊﹐編簡爲誰靑。

舞劍過人絕﹐鳴弓謝獸能。銛鋒行愜順﹐猛噬失朳騰。赤羽千夫膳﹐黃河十月冰。

橫行沙漠外﹐神速至今稱。

哀挽靑門去﹐新阡絳水遙。路人紛雨泣﹐天意颯風飆。部曲精仍銳﹐匈奴气不驕。

無由者見雄略﹐大樹日蕭蕭。

白水明府舅宅喜雨

吾舅政如此﹐古人誰復過。碧山晴又濕﹐白水雨添多。精禱旣不昧﹐歡娛將謂何。

湯年旱頗甚﹐今日醉弦歌。

九日楊奉先會白水崔明府

今日潘懷縣﹐同時陸浚儀。坐開桑落酒﹐來把菊花枝。天宇淸霜淨﹐公堂宿霧披。

晚酣畱客舞﹐鳧穞共差池。

官定後戲贈

不作河西尉﹐淒涼爲折腰。老夫怕趨走﹐率府且逍遙。耽酒須微祿﹐狂歌托聖朝。

故山歸興盡﹐回首向風飆。

避地

避地歲時晚﹐竄身筋骨勞。詩書遂墻壁﹐奴僕且旌旄。行在僅聞信﹐此生隨所遭。

神堯舊天下﹐會見出腥臊。

送靈州李判官

羯胡腥四海﹐回首一茫茫。血戰乾坤赤﹐氛迷日月黃。將軍專策略﹐幕府盛才良。

近賀中興主﹐神兵動朔方。

月夜

今夜鄜州月﹐閨中只獨看。遙憐小兒女﹐未解憶長安。香霧雲鬟濕﹐淸輝玉臂寒。

何時倚虛幌﹐雙照淚痕幹。

對雪

戰哭多新鬼﹐愁吟獨老翁。亂雲低薄暮﹐急雪舞回風。瓢棄樽無綠﹐鑪存火似紅。

數州消息斷﹐愁坐正書空。

元日寄韋氏妹

近聞韋氏妹﹐迎在漢鐘離。郎伯殊方鎭﹐京華舊國移。秦城回北斗﹐郢樹發南枝。

不見朝正使﹐啼痕滿面垂。

得捨弟消息二首

近有平陰信﹐遙憐捨弟存。側身千里道﹐寄食一家村。烽舉新酣戰﹐啼垂舊血痕。

不知臨老日﹐招得幾人魂。

汝儒歸無計﹐吾衰往未期。浪傳烏鵲喜﹐深負鶺鴒詩。生理何顏面﹐憂端且歲時。

兩京三十口﹐𨿽在命如絲。

憶幼子

驥子春猶隔﹐鶯歌暖正繁。別離驚節換﹐聰慧與誰論。澗水空山道﹐柴門老樹村。

憶渠愁只睡﹐炙背俯晴軒。

一百五日夜對月

無家對寒食﹐有淚如金波。斫卻月中桂﹐淸光應更多。仳離放紅蕊﹐想象顰靑蛾。

牛女漫愁思﹐秋期猶渡河。

春望

國破山河在﹐城春艸木深。感時花濺淚﹐恨別鳥驚心。烽火連三月﹐家書抵萬金。

白頭搔更短﹐渾欲不勝簪。

喜達行在所三首

西憶岐陽信﹐無人遂卻回。眼穿當落日﹐心死著寒灰。霧樹行相引﹐連山望忽開。

所親驚老瘦﹐辛苦賊中來。

愁思胡笳夕﹐淒涼漢宛春。生還今日事﹐問道暫時人。司隸章初睹﹐南陽气已新。

喜心翻倒極﹐嗚咽淚沾巾。

死去憑誰報﹐歸來始自憐。猶瞻太白雪﹐喜遇武功天。影靜千官裏﹐心蘇七校前。

今朝漢社稷﹐新數中興年。

月

天上秋期近﹐人間月影淸。入河蟾不沒﹐搗藥兔長生。只益丹心苦﹐能添白發明。

干戈知滿地﹐休照國西營。

哭長生侍禦

道爲詩書重﹐名因賦頌雄。禮闈曾擢桂﹐憲府屢乘驄。流水生涯盡﹐浮雲世事空。

惟餘舊臺柏﹐蕭瑟九原中。

奉贈嚴八閣老

扈聖登黃閣﹐明公獨妙年。蛟龍得雲雨﹐雕鶚在秋天。客禮容疏放﹐官曹可接聯。

新詩句句好﹐應任老夫傳。

畱別賈嚴二閣老兩院遺補諸公得聞字

田園須暫往﹐戎馬惜離羣。去遠畱詩別﹐愁多任酒醺。一秋常苦雨﹐今日始無雲。

山路時吹角﹐那堪處處聞。

晚行口號

三山不可到﹐歸路晚山稠。落雁浮寒水﹐饑烏集戍樓。市朝今日異﹐喪亂幾時休。

遠愧梁江總﹐還家尙黑頭。

獨酌成詩

燈花何太喜﹐酒綠正相親。醉裏從爲客﹐詩成覺有神。兵戈猶在眼﹐儒術豈謀身。

苦被微官縛﹐低頭愧野人。

收京三首

仙仗離丹極﹐妖星照玉除。須爲下殿走﹐不可好樓居。暫屈汾陽駕﹐聊飛燕將書。

依然七廟略﹐更與萬方初。

生意甘衰白﹐天涯正寂寥。忽聞哀痛詔﹐又下聖明朝。羽翼懷商老﹐文思憶帝堯。

叨逢罪己日﹐沾灑望靑霄。

汗馬收宮闕﹐春城鏟賊壕。賞應歌杕杜﹐歸及薦櫻桃。雜虜橫戈數﹐功臣甲第髙。

萬方頻送喜﹐無乃聖躬勞。

奉贈王中允維

中允聲名久﹐如今契闊深。共傳收庾信﹐不比得陳琳。一病緣明主﹐三年獨此心。

窮愁應有作﹐試誦白頭吟。

春宿左省

花隱掖垣暮﹐啾啾棲鳥過。星臨萬戶動﹐月傍九霄多。不寢聽金鑰﹐因風想玉珂。

明朝有封事﹐數問夜如何。

晚出左掖

晝刻傳呼淺﹐春旗簇仗齊。退朝花底散﹐歸院柳邊迷。樓雪融城濕﹐宮云去殿低。

避人焚諫艸﹐騎馬欲雞棲。

送賈閣老出汝州

西掖梧桐樹﹐空畱一院陰。艱難歸故里﹐去住損春心。宮殿靑門隔﹐雲山紫邏深。

人生五馬貴﹐莫受二毛侵。

送翰林張司馬南海勒碑

冠冕通南極﹐文章落上臺。詔從三殿去﹐碑到百蠻開。野館濃花發﹐春帆細雨來。

不知滄海上﹐天遣幾時回。

奉答岑參補闕見贈

窈窕淸禁闕﹐罷朝歸不同。君隨丞相後﹐我往日華東。冉冉柳枝碧﹐娟娟花蕊紅。

故人得佳句﹐獨贈白頭翁。

贈畢四曜

才大今詩伯﹐家貧苦宦卑。饑寒奴僕賤﹐顏狀老翁爲。同調嗟誰惜﹐論文笑自知。

流傳江鮑體﹐相顧免無兒。

端午日賜衣

宮衣亦有名﹐端午被恩榮。細葛含風軟﹐香羅疊雪輕。自天題處濕﹐當暑著來淸。

意內稱長短﹐終身荷聖情。

酬孟云卿

樂極傷頭白﹐更長愛燭紅。相逢𨿽衮衮﹐告別莫匆匆。但恐天河落﹐寧辭酒盞空。

明朝牽世務﹐揮淚各西東。

至徳二載甫自京金光門出間道歸鳳翔乾元初從左拾遺移華州掾與親故別因出此門有悲往事

此道昔歸順﹐西郊胡正煩。至今猶破膽﹐應有未招魂。近侍歸京邑﹐移官豈至尊。

無才日衰老﹐駐馬望千門。

獨立

空外一鷙鳥﹐河間雙白鷗。飄�搏擊便﹐容易往來遊。艸露亦多濕﹐蛛絲仍未收。

天機近人事﹐獨立萬端憂。

寄髙三十五詹事

安穩髙詹事﹐兵戈久索居。時來知宦達﹐歲晚莫情疏。天上多鴻雁﹐池中足鯉魚。

相看過半百﹐不寄一行書。

贈髙式顏

昔別是何處﹐相逢皆老夫。故人還寂寞﹐削迹共艱虞。自失論文友﹐空知賣酒墟。

平生飛動意﹐見爾不能無。

觀安西兵過赴關中待命二首

四鎭富精銳﹐摧鋒皆絕倫。還聞獻士卒﹐足以靜風塵。老馬夜知道﹐蒼鷹饑著人。

臨危經久戰﹐用急始如神。

奇兵不在眾﹐萬馬救中原。談笑無河北﹐心肝奉至尊。孤云隨殺气﹐飛鳥避轅門。

竟日畱歡樂﹐城池未覺喧。

觀兵

北庭送壯士﹐貔虎數尢多。精銳舊無敵﹐邊隅今若何。妖氛擁白馬﹐元帥待琱戈。

莫守鄴城下﹐斬鯨遼海波。

路逢襄陽楊少府入城戲題四韻附呈楊四員外綰

寄語楊員外﹐山寒少茯苓。歸來稍暄暖﹐當爲屬刂靑冥。翻動神仙窟﹐封題鳥獸形。

兼將老藤杖﹐扶汝醉初醒。

憶弟二首

喪亂聞吾弟﹐饑寒傍濟州。人稀書不到﹐兵在見何由。憶昨狂催走﹐無時病去憂。

卽今千種恨﹐惟共水東流。

且喜河南定﹐不問鄴城圍。百戰今誰在﹟三年望汝歸。故園花自發﹐春日鳥還飛。

斷絕人煙久﹐東西消息稀。

得捨弟消息

亂後誰歸得﹐他鄕勝故鄕。直爲心厄苦﹐久念與存亡。汝書猶在壁﹐汝妾已辭房。

舊犬知愁恨﹐垂頭傍我牀。

不歸

河間尙徵伐﹐汝骨在空城。從弟人皆有﹐終身恨不平。數金憐俊邁﹐總角愛聰明。

面上三年土﹐春風艸又生。

秦州雜詩二十首

滿目悲生事﹐因人作遠遊。遲回度隴怯﹐浩蕩及關愁。水落魚龍夜﹐山空鳥鼠秋。

西徵問烽火﹐心折此淹畱。

秦州城北寺﹐勝迹隗囂宮。苔蘚山門古﹐丹靑野殿空。月明垂葉露﹐云逐度溪風。

淸渭無情極﹐愁時獨向東。

州圖領同谷﹐驛道出流沙。降虜兼千帳﹐居人有萬家。馬驕朱汗落﹐胡舞白題斜。

年少臨洮子﹐西來亦自誇。

鼓角緣邊郡﹐川原欲夜時。秋聽殷地發﹐風散入云悲。抱葉寒蟬靜﹐歸山獨鳥遲。

萬方聲一槪﹐吾道欲何之。

南使宜天馬﹐由來萬匹彊。浮雲連陣沒﹐秋艸徧山長。聞說眞龍種﹐仍殘老馬肅馬霜。

哀鳴思戰鬥﹐迥立向蒼蒼。

城上胡笳奏﹐山邊漢節歸。防河赴滄海﹐奉詔發金微。士苦形骸黑﹐林疏鳥獸稀。

那堪往來戍﹐恨解鄴城圍。

莽莽萬重山﹐孤城石谷間。無風雲出塞﹐不夜月臨關。屬國歸何晚﹐樓蘭斬未還。

煙塵一長望﹐衰颯正摧顏。

聞道尋源使﹐從天此路回。牽牛去幾許﹐宛馬至今來。一望幽燕隔﹐何時郡國開。

東徵健兒盡﹐羌笛暮吹哀。

今日明人眼﹐臨池好驛亭。叢篁低地碧﹐髙柳半天靑。稠疊多幽事﹐喧呼閱使星。

老夫如有此﹐不異在郊坰。

雲气接昆侖﹐涔涔塞雨繁。羌童看渭水﹐使客向河源。煙火軍中幕﹐牛羊嶺上村。

所居秋艸靜﹐正閉小蓬門。

蕭蕭古塞冷﹐漠漠秋云低。黃鵠翅垂雨﹐蒼鷹饑啄泥。薊門誰自北﹐漢將獨徵西。

不意書生耳﹐臨衰厭鼓鞞。

山頭南郭寺﹐水號北流泉。老樹空庭得﹐淸渠一邑傳。秋花危石底﹐晚景臥鐘邊。

俯仰悲身世﹐溪風爲颯然。

傳道東柯谷﹐深藏數十家。對門藤蓋瓦﹐映竹水穿沙。瘦地翻宜粟﹐陽坡可種瓜。

船人近相報﹐但恐失桃花。

萬古仇池穴﹐潛通小有天。神魚人不見﹐福地語眞傳。近接西南境﹐長懷十九泉。

何當一茅屋﹐送老白雲邊。

未暇泛滄海﹐悠悠兵馬間。塞門風落木﹐客捨雨連山。阮籍行多興﹐龐公隱不還。

東柯遂疏懶﹐休鑷鬢毛斑。

東柯好崖谷﹐不與眾峯羣。落日邀雙鳥﹐晴天捲片雲。野人矜險絕﹐水竹會平分。

采藥吾將老﹐兒童未遣聞。

邊秋陰易夕﹐不復辧晨光。檐雨亂淋幔﹐山云低度墻。鸕鶿窺淺井﹐蚯蚓上深堂。

車馬何蕭索﹐門前百艸長。

地僻秋將盡﹐山髙客未歸。塞云多斷續﹐邊日少光輝。警急烽常報﹐傳聞檄屢飛。

西戎外甥國﹐何得迕天威。

鳳林戈未息﹐魚海路常難。候火雲峯峻﹐懸軍暮井幹。風連西極動﹐月過北庭寒。

故老思飛將﹐何時議築壇。

唐堯眞自聖﹐野老復何知。曬藥能無婦﹐應門亦有兒。藏書聞禹穴﹐讀記憶仇池。

爲報鵷行舊﹐鷦鷯在一枝。

送人從軍

弱水應無地﹐陽關已近天。今君度砂磧﹐累月斷人煙。好武寧論命﹐封侯不計年。

馬寒防失道﹐雪沒錦鞍韉。

示侄佐

多病秋風落﹐君來慰眼前。自聞茅屋趣﹐只想竹林眠。滿谷山雲起﹐侵籬澗水懸。

嗣宗諸子侄﹐早覺仲容賢。

佐還山後寄三首

山晚黃雲合﹐歸時恐路迷。澗寒人欲到﹐林黑鳥應棲。野客茅茨小﹐田家樹木低。

舊諳疏懶叔﹐須汝故相攜。

白露黃梁熟﹐分張素有期。已應舂得細﹐頗覺寄來遲。味豈同金菊﹐香宜配綠葵。

老人他日愛﹐正想滑流匙。

幾道泉澆圃﹐交橫幔落坡。葳蕤秋葉少﹐隱映野雲多。隔沼連香芰﹐通林帶女蘿。

甚聞霜薤白﹐重惠意如何。

宿贊公房

杖錫何來此﹐秋風已颯然。雨荒深院菊﹐霜倒半池蓮。放逐寧違性﹐虛空不離禪。

相逢成夜宿﹐隴月向人圓。

秋日阮隱居致薤三十束

隱者柴門內﹐畦蔬繞捨秋。盈筐承露薤﹐不待致書求。束比靑芻色﹐圓齊玉箸頭。

衰年關鬲冷﹐味暖復無憂。

從人覓小胡孫許寄

人說南州路﹐山猿樹樹懸。舉家聞若咳﹐爲寄小如拳。預哂愁胡面﹐初調見馬鞭。

許求聰慧者﹐童稚捧應癲。

遣懷

愁眼看霜露﹐寒城菊自花。天風隨斷柳﹐客淚墮淸笳。水靜樓陰直﹐山昏塞日斜。

夜來歸鳥盡﹐啼殺後棲鴉。

寓目

一縣葡萄熟﹐秋山苜蓿多。關云常帶雨﹐塞水不成河。羌女輕烽燧﹐胡兒掣駱駝。

自傷遲暮眼﹐喪亂飽經過。

野望

淸秋望不極﹐迢遞起層陰。遠水兼天淨﹐孤城隱霧深。葉稀風更落﹐山迥日初沈。

獨鶴歸何晚﹐昏鴉已滿林。

雨晴

天外秋云薄﹐從西萬里風。今朝好晴景﹐久雨不妨農。塞柳行疏翠﹐山梨結小紅。

胡笳樓上發﹐一雁入髙空。

日暮

日落風亦起﹐城頭烏尾訛。黃雲髙未動﹐白水已揚波。羌婦語還笑﹐胡兒行且歌。

將軍別換馬﹐夜出擁雕戈。

東樓

萬里流沙道﹐西徵過此門。但添新戰骨﹐不返舊徵魂。樓角淩風迥﹐城陰帶水昏。

傳聲看驛使﹐送節向河源。

山寺

野寺殘僧少﹐山園細路髙。麝香眠石竹﹐鸚鵡啄金桃。亂水通人過﹐懸崖置屋牢。

上方重閣晚﹐百里見秋毫。

天河

常時任顯晦﹐秋至轉分明。縱被微云掩﹐終能永夜淸。含星動雙闕﹐伴月落邊城。

牛女年年渡﹐何曾風浪生。

初月

光細弦欲上﹐影斜輪未安。微升古塞外﹐已隱暮云端。河漢不攺色﹐關山空自寒。

庭前有白露﹐暗滿菊花團。

搗衣

亦知戍不返﹐秋至拭淸砧。已近苦寒月﹐況經長別心。寧辭搗衣倦﹐一寄塞垣深。

用盡閨中力﹐君聽空外音。

歸燕

不獨避霜雪﹐其如儔侶稀。四時無失序﹐八月自知歸。春色豈相訪﹐眾雛還識機。

故巢儻未毀﹐會傍主人飛。

促織

促織甚微細﹐哀音何動人。艸根吟不穩﹐牀下夜相親。久客得無淚﹐故妻難及晨。

悲絲與急管﹐感激異天眞。

螢火

幸因腐艸出﹐敢近太陽飛。未足臨書卷﹐時能點客衣。隨風隔幔小﹐帶雨傍林微。

十月淸霜重﹐飄零何處歸﹖

蒹葭

摧折不自守﹐秋風吹若何。暫時花帶雪﹐幾處葉沈波。體弱春苗早﹐叢長夜露多。

江湖後搖落﹐亦恐歲蹉跎。

苦竹

靑冥亦自守﹐軟弱彊扶持。味苦夏虫避﹐叢卑春鳥疑。軒墀曾不重﹐剪伐欲無辭。

幸近幽人屋﹐霜根結在玆。

除架

束薪已零落﹐瓠葉轉蕭疏。幸結白花了﹐寧辭靑蔓除。秋虫聲不去﹐暮雀意何如﹖

寒事今牢落﹐人生亦有初。

廢畦

秋蔬擁霜露﹐豈敢惜凋殘。暮景數枝葉﹐天風吹汝寒。綠沾泥滓盡﹐香與歲時闌。

生意春如昨﹐悲君白玉盤。

夕烽

夕烽來不近﹐每日報平安。塞上傳光小﹐云邊落點殘。照秦通警急﹐過隴自艱難。

聞道蓬萊殿﹐千門立馬看。

秋笛

淸商欲盡奏﹐奏苦血沾衣。他日傷心極﹐徵人白骨歸。相逢恐恨過﹐故作發聲微。

不見秋云動﹐悲風稍稍飛。

空囊

翠柏苦猶食﹐明霞髙可餐。世人共鹵莽﹐吾道屬艱難。不爨井晨凍﹐無衣牀夜寒。

囊空恐羞澀﹐畱得一錢看。

病馬

乘爾亦已久﹐天寒關塞深。塵中老盡力﹐歲晚病傷心。毛骨豈殊眾﹐馴良猶至今。

物微意不淺﹐感動一沈吟。

蕃劍

致此自僻遠﹐又非珠玉裝。如何有奇怪﹐每夜吐光芒。虎气必騰上﹐龍身寧久藏。

風塵苦未息﹐持汝奉明王。

銅瓶

亂後碧井廢﹐時淸瑤殿深。銅瓶未失水﹐百丈有哀音。側想美人意﹐應悲寒鶖沈。

蛟龍半缺落﹐猶得折黃金。

月夜憶捨弟

戍鼓斷人行﹐邊秋一雁聲。露從今夜白﹐月是故鄕明。有弟皆分散﹐無家問死生。

寄書長不達﹐況乃未休兵。

天末懷李白

涼風起天末﹐君子意如何﹖鴻雁幾時到﹐江湖秋水多。文章憎命達﹐魑魅喜人過。

應共冤魂語﹐投詩贈汨羅。

所思

鄭老身仍竄﹐臺州信始傳。爲農山澗曲﹐臥病海云邊。世已疏儒素﹐人猶乞酒錢。

徒勞望牛斗﹐無計屬斤龍泉。

卽事

聞道花門破﹐和親事卻非。人憐漢公主﹐生得渡河歸。秋思拋云髻﹐腰支�寶衣。

羣凶猶索戰﹐回首意多違。

送遠

帶甲滿天地﹐胡爲君遠行﹟親朋盡一哭﹐鞍馬去孤城。艸木歲月晚﹐關河霜雪淸。

別離已昨日﹐因見古人情。

酬髙使君相贈

古寺僧牢落﹐空房客寓居。故人供祿米﹐鄰捨與園蔬。雙樹容聽法﹐三車肯載書。

艸玄吾豈敢﹐賦或似相如。

王十五司馬弟出郭相訪遺營艸堂貲

客裏何遷次﹐江邊正寂寥。肯來尋一老﹐愁破是今朝。憂我營茅棟﹐攜錢過野橋。

他鄕惟表弟﹐還往莫辭遙。

梅雨

南京犀浦道﹐四月熟黃梅。黤黤長江去﹐冥冥細雨來。茅茨疏易濕﹐雲霧密難開。

竟日蛟龍喜﹐盤渦與岸回。

江漲

江漲柴門外﹐兒童報急流。下牀髙數尺﹐倚杖沒中洲。細動迎風燕﹐輕搖逐浪鷗。

漁人縈小楫﹐容易拔船頭。

爲農

錦裏煙塵外﹐江村八九家。圓荷浮小葉﹐細麥落輕花。卜宅從玆老﹐爲農去國賒。

遠慚勾漏令﹐不得問丹砂。

賓至

患气經時久﹐臨江卜宅新。喧卑方避俗﹐疏快頗宜人。有客過茅宇﹐呼兒正葛巾。

自鋤稀菜甲﹐小摘爲情親。

田舍

田舍淸江曲﹐柴門古道旁。艸深迷市井﹐地僻懶衣裳。櫸柳枝枝弱﹐枇杷樹樹香。

鸕鶿西日照﹐曬翅滿漁梁。

雲山

京洛雲山外﹐音書靜不來。神交作賦客﹐力盡望鄕臺。衰疾江邊臥﹐親朋日暮回。

白鷗元水宿﹐何事有餘哀﹖

遣興

干戈猶未定﹐弟妹各何之﹟拭淚沾襟血﹐梳頭滿面絲。地卑荒野大﹐天遠暮江遲。

衰疾那能久﹐應無見汝期。

遣愁

養拙蓬爲戶﹐茫茫何所開﹟江通神女館﹐地隔望鄕臺。漸惜容顏老﹐無由弟妹來。

兵戈與人事﹐回首一悲哀。

北鄰

明府豈辭滿﹐藏身方告勞。靑錢買野竹﹐白幘岸江臯。愛酒晉山簡﹐能詩何水曹。

時來訪老疾﹐步屧到蓬蒿。

過南鄰朱山人水亭

相近竹參差﹐相過人不知。幽花欹滿樹﹐細水曲通池。歸客村非遠﹐殘樽席更移。

看君多道气﹐從此數追隨。

出郭

霜露晚淒淒﹐髙天逐望低。遠煙鹽井上﹐斜景雪峯西。故國猶兵馬﹐他鄕亦鼓鼙。

江城今夜客﹐還與舊烏啼。

散愁二首

久客宜旋�﹐興王未息戈。蜀是陰見少﹐江雨夜聞多。百萬傳深入﹐寰區望匪他。

司徒下燕趙﹐收取舊山河。

聞道並州鎭﹐尙書訓士齊。幾時通薊北﹐當日報關西。戀闕丹心破﹐沾衣皓首啼。

老魂招不得﹐歸路恐長迷。

奉簡髙三十五使君

當代論才子﹐如公復幾人﹟驊驑開道路﹐鷹隼出風塵。行色秋將晚﹐交情老更親。

天涯喜相見﹐披豁對吾眞。

和裴迪登新津寺寄王侍郎

何恨倚山木﹐吟詩秋葉黃。蟬聲集古寺﹐鳥影度寒塘。風物悲遊子﹐登臨憶侍郎。

老夫貪佛日﹐隨意宿僧房。

村夜

風色蕭蕭暮﹐江頭人不行。村舂雨外急﹐鄰火夜深明。胡羯何多難﹐樵漁寄此生。

中原有兄弟﹐萬里正含情。

西郊

時出碧雞坊﹐西郊向艸堂。市橋官柳細﹐江路野梅香。傍架齊書帙﹐看題檢藥囊。

無人覺來往﹐疏懶意何長。

寄楊五桂州譚

五嶺皆炎熱﹐宜人獨桂林。梅花萬里外﹐雪片一冬深。聞此寬相憶﹐爲邦復好音。

江邊送孫楚﹐遠附白頭吟。

寄贈王十將軍承俊

將軍膽气雄﹐臂懸兩角弓。纏結靑驄馬﹐出入錦城中。時危未授鉞﹐勢屈難爲功。

賓客滿堂上﹐何人髙義同。

奉酬李都督表丈早春作

力疾坐淸曉﹐來詩悲早春。轉添愁伴客﹐更覺老隨人。紅入桃花嫩﹐靑歸柳葉新。

望鄕應未已﹐四海尙風塵。

題新津北橋樓得郊字

望極春城上﹐開筵近鳥巢。白花檐外朵﹐靑柳檻前梢。池水觀爲政﹐廚煙覺遠庖。

西川供客眼﹐偏愛此江郊。

遊修覺寺

野寺江天豁﹐山扉花竹幽。詩應有神助﹐吾得及春遊。徑石深縈帶﹐川云自去畱。

禪枝宿眾鳥﹐漂轉暮歸愁。

後遊

寺憶曾遊處﹐橋憐再渡時。江山如有待﹐花柳更無私。野潤煙光薄﹐沙暄日色遲。

客愁全爲減﹐捨此復何之。

遣意二首

囀枝黃鳥近﹐泛渚白鷗輕。一徑野花落﹐孤村春水生。衰年催釀黍﹐細雨更移橙。

漸喜交遊絕﹐幽居不用名。

檐影微微落﹐津流脈脈斜。野船明細火﹐宿鷺起圓沙。云掩初弦月﹐香傳小樹花。

鄰人有美酒﹐稚子夜能賒。

漫成二首

野日荒荒白﹐春流泯泯淸。渚蒲隨地有﹐村徑逐門成。只作披衣慣﹐常從漉酒生。

眼邊無俗物﹐多病也身輕。

江臯已仲春﹐花下復淸晨。仰面貪看鳥﹐回頭錯應人。讀書難字過﹐對酒滿壺頻。

近識峨嵋老﹐知余懶是眞。

春夜喜雨

好雨知時節﹐當春乃發生。隨風潛入夜﹐潤物細無聲。野徑云俱黑﹐江船火獨明。

曉看紅濕處﹐花重錦宮城。

春水

三月桃花浪﹐江流復舊痕。朝來沒沙尾﹐碧色動柴門。接縷垂芳餌﹐連筒灌小園。

已添無數鳥﹐爭浴故相喧。

江亭

坦腹江亭暖﹐長吟野望時。水流心不競﹐云在意俱遲。寂寂春將晚﹐欣欣物自私。

江東猶苦戰﹐回首一顰眉。

早起

春來常早起﹐幽事頗相關。帖石防阝貴岸﹐開林出遠山。一丘藏曲折﹐緩步有躋攀。

童僕來城市﹐瓶中得酒還。

落日

落日在簾鉤﹐溪邊春事幽。芳菲緣岸圃﹐樵爨倚灘舟。啅雀爭枝墜﹐飛虫滿院遊。

濁醪誰造汝﹐一酌散千憂。

可惜

花飛有底急﹐老去願春遲。可惜歡娛地﹐都非少壯時。寬心應是酒﹐遣興莫過詩。

此意陶潛解﹐吾生後汝期。

獨酌

步屧深林晚﹐開樽獨酌遲。仰蜂粘落絮﹐行蟻上枯梨。薄劣慚眞隱﹐幽偏得自怡。

本無軒冕意﹐不是傲當時。

徐步

整履步靑蕪﹐荒庭日欲晡。芹泥隨燕觜﹐蕊粉上蜂須。把酒從衣濕﹐吟詩信杖扶。

敢論才見忌﹐實有醉如愚。

寒食

寒食江村路﹐風花髙下飛。汀煙輕冉冉﹐竹日淨暉暉。田父要皆去﹐鄰家問不違。

地偏相識盡﹐雞犬亦忘歸。

贈別何邕

生死論交地﹐何由見一人。悲君隨燕雀﹐薄宦走風塵。綿谷元通漢﹐沱江不向秦。

五陵花滿眼﹐傳語故鄕春。

石鏡

蜀王將此鏡﹐送死置空山。冥寞憐香骨﹐提攜近玉顏。眾妃無復嘆﹐千騎亦虛還。

獨有傷心石﹐埋輪月宇間。

琴臺

茂陵多病後﹐尙愛卓文君。酒肆人間世﹐琴臺日暮云。野花畱寶靨﹐蔓艸見羅裙。

歸鳳求凰意﹐寥寥不復聞。

水檻遣心二首

去郭軒楹敞﹐無村眺望賒。澄江平少岸﹐幽樹晚多花。細雨魚兒出﹐微風燕子斜。

城中十萬戶﹐此地兩三家。

蜀天常夜雨﹐江檻已朝晴。葉潤林塘密﹐衣幹枕席淸。不堪祇老病﹐何得尙浮名。

淺把涓涓酒﹐深憑送此生。

朝雨

涼气曉蕭蕭﹐江云亂眼飄。風鳶藏近渚﹐雨燕集深條。黃綺終辭漢﹐巢由不見堯。

艸堂樽酒在﹐幸得過淸朝。

晚晴

村晚驚風渡﹐庭幽過雨沾。夕陽薰細艸﹐江色映疏簾。書亂誰能帙﹐杯幹自可添﹐

時聞有餘論﹐未怪老夫潛。

髙柟

柟樹色冥冥﹐江邊一蓋靑。近根開藥圃﹐接葉制茅亭。落景陰猶合﹐微風韻可聽。

尋常絕醉困﹐臥此片時醒。

惡樹

獨繞虛齋徑﹐常持小斧柯。幽陰成頗雜﹐惡木翦還多。枸杞因吾有﹐雞棲柰汝何。

方知不材者﹐生長漫婆娑。

一室

一室他鄕遠﹐空林暮景懸。正愁聞塞笛﹐獨立見江船。巴蜀來多病﹐荊蠻去幾千。

應同王粲宅﹐畱井峴山前。

聞斛斯六官未歸

故人南郡去﹐去索作碑錢。本賣文爲活﹐翻令石倒懸。荊扉深蔓艸﹐土銼冷疏煙。

老罷休無賴﹐歸來看醉眠。

赴靑城縣出成都寄陶王二少尹

老恥妻孥笑﹐貧嗟出入勞。客情投異縣﹐詩態憶吾曹。東郭滄江合﹐西山白雪髙。

文章差底病﹐回首興滔滔。

野望因過常少仙

野橋齊度馬﹐秋望轉幽哉。竹覆靑城合﹐江從灌口來。入村樵徑引﹐嘗果栗皺開。

落盡髙天日﹐幽人未遣回。

送裴五赴東川

故人亦流落﹐髙義動乾坤。何日通燕塞﹐相看老蜀門。東行應暫別﹐北望苦銷魂。

凜凜悲秋意﹐非君誰與論。

逢唐興劉主簿弟

分手開元末﹐連年絕尺書。江山且相見﹐戎馬未安居。劍外官人冷﹐關中驛騎疏。

輕舟下吳會﹐主簿意何如﹖

敬簡王明府

葉縣郎官宰﹐周南太史公。神仙才有數﹐流落意無窮。驥病思偏秣﹐鷹秋怕苦籠。

看君用髙義﹐恥與萬人同。

重簡王明府

甲子西南異﹐冬來只薄寒。江云何夜盡﹐蜀雨幾時幹﹟行李須相問﹐窮愁豈自寬。

君聽鴻雁響﹐恐致稻粱難。

不見

不見李生久﹐佯狂眞可哀。世人皆欲殺﹐吾意獨憐才。敏捷詩千首﹐飄零酒一杯。

匡山讀書處﹐頭白好歸來。

艸堂卽事

荒村建子月﹐獨樹老夫家。霧裏江船渡﹐風前徑竹斜。寒魚依密藻﹐宿雁聚圓沙。

蜀酒禁愁得﹐無錢何處賒。

徐九少尹見過

晚景孤村僻﹐行軍數騎來。交新徒有喜﹐禮厚愧無才。賞靜憐云竹﹐忘歸步月臺。

何當看花蕊﹐欲發照江梅。

範二員外邈吳十侍禦郁特枉駕闕展待聊寄此作

暫往比鄰去﹐空聞二妙歸。幽棲誠簡略﹐衰白已光輝。野外貧家遠﹐村中好客稀。

論文或不愧﹐重肯款柴扉。

王竟攜酒髙亦同過

臥疾荒郊遠﹐通行小徑難。故人能領客﹐攜酒重相看。自愧無鮭菜﹐空煩卸馬鞍。

移樽勸山簡﹐頭白恐風寒。

觀作橋成月夜舟中有述還呈李司馬

把燭橋成夜﹐回舟客坐時。天髙云去盡﹐江迥月來遲。衰謝多扶病﹐招邀屢有期。

異方乘此興﹐樂罷不無悲。

得廣州張判官叔卿書使還以詩代意

鄕關胡騎滿﹐宇宙蜀城偏。忽得炎州信﹐遙從月峽傳。云深驃騎幕﹐夜隔孝廉船。

卻寄雙愁眼﹐相思淚點懸。

魏十四侍禦就敝廬相別

有客騎驄馬﹐江邊問艸堂。遠尋畱藥價﹐惜別倒文場。入幕旌旗動﹐歸軒錦繡香。

時應念衰疾﹐書疏及滄浪。

贈別鄭煉赴襄陽

戎馬交馳際﹐柴門老病身。把君詩過日﹐念此別驚神。地闊峨眉晚﹐天髙峴首春。

爲於耆舊內﹐試覓姓龐人。

廣州段功曹到得楊五長史譚書功曹卻歸聊寄此詩

衛靑開幕府﹐楊僕將樓船。漢節梅花外﹐春城海水邊。銅梁書遠及﹐珠浦使將旋。

貧病他鄕老﹐煩君萬里傳。

送段功曹歸廣州

南海春天外﹐功曹幾月程。峽云籠樹小﹐湖日落船明。交趾丹砂重﹐韶州白葛輕。

幸君因旅客﹐時寄錦官城。

江頭五詠

丁香

丁香體柔弱﹐亂結枝猶墊。細葉帶浮毛﹐疏花披素艷。深栽小齋後﹐庶近幽人占。

晚墮蘭麝中﹐休懷粉身念。

麗春

百艸競春華﹐麗春應最勝。少須好顏色﹐多漫枝條剩。紛紛桃李枝﹐處處總能移。

如何貴此重﹐卻怕有人知。

梔子

梔子比眾木﹐人間誠未多。於身色有用﹐與道气傷和。紅取風霜實﹐靑看雨露柯。

無情移得汝﹐貴在映江波。

��

故使籠寬織﹐須知動損毛。看云猶悵望﹐失水任呼號。六翮曾經剪﹐孤飛卒未髙。

且無鷹隼慮﹐畱滯莫辭勞。

花鴨

花鴨無泥滓﹐階前每緩行。羽毛知獨立﹐黑白太分明。不覺羣心妬﹐休牽眾眼驚。

稻梁沾汝在﹐作意莫先鳴。

畏人

早花隨處發﹐春鳥異方啼。萬里淸江上﹐三年落日低。畏人成小築﹐褊性合幽棲。

門徑從榛艸﹐無心待馬啼。

屏迹三首

用拙存吾道﹐幽居近物情。桑麻深雨露﹐燕雀半生成。村鼓時時急﹐漁舟个个輕。

杖藜從白首﹐心迹喜雙淸。

晚起家何事﹐無營地轉幽。竹光團野色﹐捨影漾江流。失學從兒懶﹐長貧任婦愁。

百年渾得醉﹐一月不梳頭。

衰顏甘屏迹﹐幽事供髙臥。鳥下竹根行﹐龜開萍葉過。年荒酒價乏﹐日並園蔬課。

猶酌甘泉歌﹐歌長擊樽破。

嚴公廳宴同詠蜀道畫圖得空字

日臨公館靜﹐畫列地圖雄。劍閣星橋北﹐松州雪嶺東。華夷山不斷﹐吳蜀水相通。

興與煙霞會﹐淸樽幸不空。

奉濟驛重送嚴公四韻

遠送從此別﹐靑山空復情。幾時杯重把﹐昨夜月同行。列郡謳歌惜﹐三朝出入榮。

江村獨歸處﹐寂寞養殘生。

題玄武禪師屋壁

何年顧虎頭﹐滿壁畫滄洲。赤日石林气﹐靑天江海流。錫飛常近鶴﹐杯渡不驚鷗。

似得廬山路﹐眞隨惠遠遊。

悲秋

涼風動萬里﹐羣盜尙縱橫。家遠待書日﹐秋來爲客情。愁窺髙鳥過﹐老逐眾人行。

始欲投山峽﹐何由見兩京。

客夜

客睡何曾著﹟秋天不肯明。捲簾殘月影﹐髙枕遠江聲。計拙無衣食﹐途窮仗友生。

老妻書數紙﹐應悉未歸情。

客亭

秋窗猶曙色﹐落木更髙風。日出寒山外﹐江流宿霧中。聖朝無棄物﹐衰病已成翁。

多少殘生事﹐飄零任轉蓬。

九日登梓州城

伊昔黃花酒﹐如今白髮翁。追歡筋力異﹐望遠歲時同。弟妹悲歌裏﹐乾坤醉眼中。

兵戈與關塞﹐此日意無窮。

九日奉寄嚴大夫

九日應愁思﹐經時冒險艱。不眠持漢節﹐何路出巴山﹟小驛香醪嫩﹐重巖細菊斑。

遙知簇鞍馬﹐回首白雲間。

戲題寄上漢中王三首

西漢親王子﹐成都老客星。百年雙白鬢﹐一別五秋螢。忍斷杯中物﹐只看座右銘。

不能隨皂蓋﹐自醉逐浮萍。

策杖時能出﹐王門異昔遊。已知嗟不起﹐未許醉相畱。蜀酒濃無敵﹐江魚美可求。

終思一酩酊﹐淨掃雁池頭。

羣盜無歸路﹐衰顏會遠方。尙憐詩警策﹐猶記酒顚狂。魯衛彌尊重﹐徐陳略喪亡。

空餘枚叟在﹐應念早升堂。

玩月呈漢中王

夜深露气淸﹐江月滿江城。浮客轉危坐﹐歸舟應獨行。關山同一照﹐烏鵲自多驚。

欲得淮王術﹐風吹暈已生。

陪王侍禦宴通泉東山野亭

江水東流去﹐淸樽日復斜。異方同宴賞﹐何處是京華﹟亭景臨山水﹐村煙對浦沙。

狂歌遇形勝﹐得醉卽爲家。

捨弟占歸艸堂檢校聊示此詩

久客應吾道﹐相隨獨爾來。熟知江路近﹐頻爲艸堂回。鵝鴨宜長數﹐柴荊莫浪開。

東林竹影薄﹐臘月更須栽。

春日梓州登樓二首

行路難如此﹐登樓望欲迷。身無卻少壯﹐迹有但羈棲。江水流城郭﹐春風入鼓鞞。

雙雙新燕子﹐依舊已銜泥。

天畔登樓眼﹐隨春入故園。戰場今始定﹐移柳豈能存。厭蜀交遊冷﹐思吳勝事繁。

應須理舟楫﹐長嘯下荊門。

送司馬入京

羣盜至今日﹐先朝忝從臣。嘆君能戀主﹐久客羨歸秦。黃閣長司諫﹐丹墀有故人。

向來論社稷﹐爲話涕沾巾。

遠遊

賤子何人記﹐迷方著處家。竹風連野色﹐江水擁春沙。種藥扶衰病﹐吟詩解嘆嗟。

似聞胡騎走﹐失喜問京華。

郪城西原送李判官兄武判官弟赴成都府

憑髙送所親﹐久坐惜芳辰。遠水非無浪﹐他山自有春。野花隨處發﹐官柳著行新。

天際傷愁別﹐離筵何太頻。

涪江泛舟送韋班歸京得山字

追餞同舟日﹐傷春一水間。飄零爲客久﹐衰老羨君還。花遠重重樹﹐雲輕處處山。

天涯故人少﹐更益鬢毛斑。

泛舟送魏十八倉曹還京因寄岑中允參範郎中季明

遲日深春水﹐輕舟送別筵。帝鄕愁緒外﹐春色淚痕邊。見酒須相憶﹐將詩莫浪傳。

若逢岑與範﹐爲報各衰年。

泛江送客

二月頻送客﹐東津江欲平。煙花山際重﹐舟楫浪前輕。淚逐勸杯下﹐秋連吹笛生。

離筵不隔日﹐那得易爲情。

雙燕

旅食驚雙燕﹐銜泥入此堂。應同避燥濕﹐且復過炎涼。養子風塵際﹐來時道路長。

今秋天地在﹐吾亦離殊方。

百舌

百舌來何處﹐重重祇報春。知音兼眾語﹟整翮豈多身。花密藏難見﹐枝髙聽轉新。

過時如發口﹖君側有讒人。

登牛頭山亭子

路出雙林外﹐亭窺萬井中。江城孤照日﹐春谷遠含風。兵革身將老﹐關河信不通。

猶殘數行淚﹐忍對百花叢。

上牛頭寺

靑山意不盡﹐衮衮上牛頭。無復能拘礙﹐眞成浪出遊。花濃春寺靜﹐竹細野池幽。

何處鶯啼切﹐移時獨未休。

望牛頭寺

牛頭見鶴林﹐梯徑繞幽深。春色浮山外﹐天河宿殿陰。傳燈無白日﹐布地有黃金。

休作狂歌老﹐回看不住心。

上兜率寺

兜率知名寺﹐眞如會法堂。江山有巴蜀﹐棟宇自齊梁。庚信哀𨿽久﹐周顒好不忘。

白牛車遠近﹐且欲上慈航。

望兜率寺

樹密當山徑﹐深江隔寺門。霏霏雲气動﹐閃閃浪花翻。不復知天大﹐空餘見佛尊。

時應淸盥罷﹐隨喜給孤園。

甘園

春日淸江岸﹐千甘二頃園。靑雲羞葉密﹐白雪避花繁。結子隨邊使﹐開筒近至尊。

後於桃李熟﹐終得獻金門。

陪李梓州王閬州蘇遂州李果州四使君登惠義寺

春日無人境﹐虛空不住天。鶯花隨世界﹐樓閣倚山巓。遲暮身何得﹐登臨意惘然。

誰能解金印﹐瀟灑共安禪。

數陪李梓州泛江有女樂在諸舫戲爲艷曲二首贈李

上客回空騎﹐佳人滿近船。江淸歌扇底﹐野曠舞衣前。玉袖淩風並﹐金壺隱浪偏。

競將明媚色﹐偸眼艷陽天。

白日移歌袖﹐淸宵近笛牀。翠眉縈度曲﹐雲鬢儼分行。立馬千山暮﹐回舟一水香。

使君自有婦﹐莫學野鴛鴦。

送何侍禦歸朝

舟楫諸侯餞﹐車輿使者歸。山花相映發﹐水鳥自孤飛。春日垂霜鬢﹐天隅把繡衣。

故人從此去﹐寥落寸心違。

江亭送眉州辛別駕升之得蕪字

柳影含云幕﹐江波近酒壺。異方驚會面﹐終宴惜徵途。沙晚低風蝶﹐天晴喜浴鳧。

別離傷老大﹐意緒日荒蕪。

行次鹽亭縣聊題四韻奉簡嚴遂州蓬州兩使君諮議諸昆季

馬首見鹽亭﹐髙山擁縣靑。雲溪花淡淡﹐春郭水泠泠。全蜀多名士﹐嚴家聚徳音。

長歌意無極﹐好爲老夫聽。

倚杖

看花𨿽郭內﹐倚杖卽溪邊。山縣早休市﹐江橋春聚船。狎鷗輕白浪﹐歸雁喜靑天。

物色兼生意﹐淒涼憶去年。

陪王漢州畱杜綿州泛房公西湖

舊相恩追後﹐春池賞不稀。闕庭分未到﹐舟楫有光輝。豉化蒓絲熟﹐刀鳴鱠縷飛。

使君雙皂蓋﹐灘淺正相依。

舟前小鵝兒

鵝兒黃似酒﹐對酒愛新鵝。引頸瞋船逼﹐無行亂眼多。翅開遭宿雨﹐力小困滄波。

客散層城暮﹐狐貍柰若何。

送韋郎司直歸成都

竄身來蜀地﹐同病得韋郎。天下兵戈滿﹐江邊歲月長。別筵花欲暮﹐春日鬢俱蒼。

爲問南溪竹﹐抽梢合過墻。

臺上得涼字

攺席臺能迥﹐畱門月復光。雲霄遺暑濕﹐山谷進風涼。老去一杯足﹐誰憐屢舞長。

何煩把官燭﹐似惱鬢毛蒼。

章梓州水亭

城晚通雲霧﹐亭深到芰荷。吏人橋外少﹐秋水席邊多。近屬淮王至﹐髙門薊子過。

荊州愛山簡﹐吾醉亦長歌。

有感五首

將帥蒙恩澤﹐兵戈有歲年。至今勞聖主﹐何以報皇天。白骨新交戰﹐雲臺舊拓邊。

乘槎斷消息﹐無處覓張騫。

幽薊余蛇豕﹐乾坤尙虎狼。諸侯春不貢﹐使者日相望。愼勿吞靑海﹐無勞問越裳。

大君先息戰﹐歸馬華山陽。

洛下舟車入﹐天中貢賦均。日聞紅粟腐﹐寒待翠華春。莫取金湯固﹐長令宇宙新。

不過行儉徳﹐盜賊本王臣。

丹桂風霜急﹐靑梧日夜凋。由來彊幹地﹐未有不臣朝。受鉞親賢往﹐卑宮制詔遙。

終依古封建﹐豈獨聽簫韶。

胡滅人還亂﹐兵殘將自疑。登壇名絕假﹐執玉爾何遲。領郡輒無色﹐之官皆有詞。

願聞哀痛詔﹐端拱問瘡痍。

送元二適江左

亂後今相見﹐秋深復遠行。風塵爲客日﹐江海送君情。晉室丹陽尹﹐公孫白帝城。

經過自愛惜﹐取次莫論兵。

薄遊

淅淅風生砌﹐團團日隱墻。遙空秋雁滅﹐半嶺暮雲長。病葉多先墜﹐寒花只暫香。

巴城添淚眼﹐今夜復淸光。

薄暮

江水最深地﹐山云薄暮時。寒花隱亂艸﹐宿鳥探深枝。故國見何日﹐髙秋心苦悲。

人生不再好﹐鬢髮自成絲。

放船

送客蒼溪縣﹐山寒雨不開。直愁騎馬滑﹐故作放舟回。靑惜峯巒過﹐黃知桔柚來。

江流大自在﹐坐穩興悠哉。

贈韋贊善別

扶病送君發﹐自憐猶不歸。只應盡客淚﹐復作掩荊扉。江漢故人少﹐音書從此稀。

往還二十載﹐歲晚寸心違。

警急

才名舊楚將﹐妙略擁兵機。玉壘𨿽傳檄﹐松州會解圍。和親知拙計﹐公主漫無歸。

靑海今誰得﹐西戎實飽飛。

王命

漢北豺狼滿﹐巴西道路難。血埋諸將甲﹐骨斷使臣鞍。牢落新燒棧﹐蒼茫舊築壇。

深懷諭蜀意﹐慟哭望王官。

徵夫

十室幾人在﹐千山空自多。路衢惟見哭﹐城市不聞歌。漂梗無安地﹐銜枚有荷戈。

官軍未通蜀﹐吾道竟如何。

西山三首

夷界荒山頂﹐蕃州積雪邊。築城依白帝﹐轉粟上靑天。蜀將分旗鼓﹐羌兵助釒豈釒延。

西南背和好﹐殺气日相纏。

辛苦三城戍﹐長防萬里秋。煙塵侵火井﹐雨雪閉松州。風動將軍幕﹐天寒使者裘。

漫山賊營壘﹐回首得無憂。

子弟猶深入﹐關城未解圍。蠶崖鐵馬瘦﹐灌口米船稀。辯士安邊策﹐元戎決勝威。

今朝烏鵲喜﹐欲報凱歌歸。

對雨

莽莽天涯雨﹐江邊獨立時。不愁巴道路﹐恐濕漢旌旗。雪嶺防秋急﹐繩橋戰勝遲。

西戎甥舅禮﹐未敢背恩私。

歲暮

歲暮遠爲客﹐邊隅還用兵。煙塵犯雪嶺﹐鼓角動江城。天地日流血﹐朝廷誰請纓。

濟時敢愛死﹐寂寞壯心驚。

送李卿曄

王子思歸日﹐長安已亂兵。沾衣問行在﹐走馬向承明。暮景巴蜀僻﹐春風江漢淸。

晉山𨿽自棄﹐魏闕尙含情。

城上

艸滿巴西綠﹐空城白日長。風吹花片片﹐春動水茫茫。八駿隨天子﹐羣臣從武皇。

遙聞出巡狩﹐早晚徧遐荒。

江亭王閬州筵餞蕭遂州

離亭非舊國﹐春色是他鄕。老畏歌聲斷﹐愁隨舞曲長。二天開寵餞﹐五馬爛生光。

川路風煙接﹐俱宜下鳳凰。

陪王使君晦日泛江就黃家亭子二首

山豁何時斷﹐江平不肯流。稍知花攺岸﹐始驗鳥隨舟。結束多紅粉﹐歡娛恨白頭。

非君愛人客﹐晦日更添愁。

有徑金沙軟﹐無人碧艸芳。野畦連蛺蝶﹐江檻俯鴛鴦。日晚煙花亂﹐風生錦繡香。

不須吹急管﹐衰老是悲傷。

泛江

方舟不用楫﹐極目總無波。長日容杯酒﹐深江淨綺羅。亂離還奏樂﹐飄泊且聽歌。

故國流淸渭﹐如今花正多。

暮寒

霧隱平郊樹﹐風寒廣岸波。沈沈春色靜﹐慘慘暮寒多。戍鼓猶長擊﹐林鶯遂不歌。

忽思髙宴會﹐朱袖拂云和。

遊子

巴蜀愁誰語﹐吳門興杳然。九江春艸外﹐三峽暮帆前。厭就成都卜﹐休爲吏部眠。

蓬萊如可到﹐衰白問羣仙。

滕王亭子

寂寞春山路﹐君王不復行。古墻猶竹色﹐虛閣自松聲。鳥鵲荒村暮﹐雲霞過客情。

尙思歌吹入﹐千騎擁霓旌。

玉臺觀

浩劫因王造﹐平臺訪古遊。彩雲蕭史駐﹐文字魯恭畱。宮闕通羣帝﹐乾坤到十洲。

人傳有笙鶴﹐時過北山頭。

十八家詩抄﹟卷十九

杜工部五律下三百四首

渡江

春江不可渡﹐二月已風濤。舟楫欹斜疾﹐魚龍偃臥髙。渚花張素錦﹐汀艸亂靑袍。

戲問垂綸客﹐悠悠見汝曹。

寄賀蘭銛

朝野歡娛後﹐乾坤震蕩中。相隨萬里日﹐總作白頭翁。歲晚仍分袂﹐江邊更轉蓬。

勿云俱異域﹐飲啄幾回同。

別房太尉墓

他鄕復行役﹐駐馬別孤墳。近淚無干土﹐低空有斷雲。對棋陪謝傅﹐把劍覓徐君。

惟見林花落﹐鶯啼送客聞。

自閬州領妻子卻赴蜀山行三首

汩汩避羣盜﹐悠悠經十年。不成向南國﹐復作遊西川。物役水虛照﹐魂傷山寂然。

我生無倚著﹐盡室畏途邊。

長林偃風色﹐回復意猶迷。衫裛翠微潤﹐馬銜靑艸嘶。棧懸斜避石﹐橋斷卻尋溪。

何日干戈盡﹐飄飄愧老妻。

行色遞隱見﹐人煙時有無。僕夫穿竹語﹐稚子入云呼。轉石驚魑魅﹐抨弓落狖鼯。

眞供一笑樂﹐似欲慰窮途。

歸來

客裏有所適﹐歸來知路難。開門野鼠走﹐散帙壁魚漧。洗杓開新醞﹐低頭著小冠。

憑誰給曲糵﹐細酌老江幹。

過故斛斯校書莊二首

此老已云沒﹐鄰人嗟未休。竟無宣室召﹐徒有茂林求。妻子寄他食﹐園林非昔遊。

空餘糸惠帷在﹐淅淅野風秋。

燕入非傍捨﹐鷗歸祇故池。斷橋無復板﹐臥柳自生枝。遂有山陽作﹐多慚鮑叔知。

素交零落盡﹐白首淚雙垂。

寄邛州崔錄事

邛州崔錄事﹐聞在果園坊。久待無消息﹐終朝有底忙。應愁江樹遠﹐怯見野亭荒。

浩蕩風塵外﹐誰知酒熟香。

嚴鄭公階下新松得沾字

弱質豈自負﹐移根方爾瞻。細聲聞玉帳﹐疏翠近珠簾。未見紫煙集﹐虛蒙淸露沾。

何當一百丈﹐欹蓋擁髙檐。

嚴鄭公宅同詠竹得香字

綠竹半含籜﹐新梢才出墻。色侵書帙晚﹐陰過酒樽涼。雨洗涓涓淨﹐風吹細細香。

但令無剪伐﹐會見拂雲長。

軍中醉歌寄沈八劉叟

酒渴愛江淸﹐餘甘漱晚汀。軟沙欹坐穩﹐冷石醉眠醒。野膳隨行帳﹐華音發從伶。

數杯君不見﹐都已遣沈冥。

村雨

雨聲傳兩夜﹐寒事颯髙秋。攬帶看朱紱﹐開箱睹黑裘。世情只益睡﹐盜賊敢忘憂。

松菊新沾洗﹐茅齋慰遠遊。

獨坐

悲秋回白首﹐倚杖背孤城。江斂洲渚出﹐天虛風物淸。滄溟恨衰謝﹐朱紱負平生。

仰羨黃昏鳥﹐投林羽翮輕。

倦夜

竹涼侵臥內﹐野月滿庭隅。重露成涓滴﹐稀星乍有無。暗飛螢自照﹐水宿鳥相呼。

萬事干戈裏﹐空悲淸夜䢐。

晚秋陪嚴鄭公摩訶池泛舟得溪字

湍駛風醒酒﹐船回霧起堤。髙城秋自落﹐雜樹晚相迷。坐觸鴛鴦起﹐巢傾翡翠低。

莫須驚白鷺﹐爲伴宿靑溪。

送捨弟穎赴齊州三首

岷嶺南蠻北﹐徐關東海西。此行何日到﹐送汝萬行啼。絕域惟髙枕﹐淸風獨杖藜。

危時暫相見﹐衰白意都迷。

風塵暗不開﹐汝去幾時來。兄弟分離苦﹐形容老病催。江通一柱觀﹐日落望鄕臺。

客意長東北﹐齊州安在哉。

諸姑今海畔﹐兩弟亦山東。去傍干戈覓﹐來看道路通。短衣防戰地﹐匹馬逐秋風。

莫作俱流落﹐長瞻碣石鴻。

懷舊

地下蘇司業﹐情親獨有君。那因喪亂後﹐便作死生分。老罷知明鏡﹐悲來望白雲。

自從失詞伯﹐不復更論文。

初冬

垂老戎衣窄﹐歸休寒色深。漁舟上急水﹐獵火著髙林。日有習池醉﹐愁來梁父吟。

干戈未偃息﹐出處遂何心。

觀李固請司馬弟山水圖三首

易簡髙人意﹐匡牀竹火鑪。寒天畱遠客﹐碧海掛新圖。𨿽對連山好﹐貪看絕島孤。

羣仙不愁思﹐冉冉下蓬壺。

方丈渾連水﹐天臺總映云。人間長見畫﹐老去恨空聞。範蠡舟偏小﹐王喬鶴不羣。

此生隨萬物﹐何路出塵氛。

髙浪垂翻屋﹐崩崖欲壓牀。野橋分子細﹐沙岸繞微茫。紅浸珊瑚短﹐靑懸薜荔長。

浮查並坐得﹐仙老暫相將。

送王侍禦往東川放生池祖席

東川詩友合﹐此贈怯輕爲。況復傳宗匠﹐空然惜別離。梅花交近野﹐艸色向平池。

儻憶江邊臥﹐歸期願早知。

正月三日歸溪上有作簡院內諸公

野外堂依竹﹐籬邊水向城。蟻浮仍臘味﹐鷗泛已春聲。藥許鄰人屬刂﹐書從稚子擎。

白頭趨幕府﹐深覺負平生。

春日江村五首

農務村村急﹐春流岸岸深。乾坤萬里眼﹐時序百年心。茅屋還堪賦﹐桃源自可尋。

艱難昧生理﹐飄泊到如今。

迢遞來三蜀﹐蹉跎有六年。客身逢故舊﹐發興自林泉。過懶從衣結﹐頻遊任履穿。

藩籬頗無限﹐恣意向江天。

種竹交加翠﹐栽桃爛漫紅。經心石鏡月﹐到面雪山風。赤管隨王命﹐銀章付老翁。

豈知齒牙落﹐名玷薦賢中。

扶病垂朱紱﹐歸休步紫苔。郊扉存晚計﹐幕府愧羣材。燕外晴絲捲﹐鷗邊水葉開。

鄰家送魚鱉﹐問我數能來。

羣盜哀王粲﹐中年召賈生。登樓初有作﹐前席竟爲榮。宅入先賢傳﹐才髙處士名。

異時懷二子﹐春日復含情。

春遠

肅肅花絮晚﹐菲菲紅葉輕。日長惟鳥雀﹐春遠獨柴荊。數有關中亂﹐何曾劍外淸。

故鄕歸不得﹐地入亞夫營。

承聞故房相公靈櫬自閬州啟殯歸葬東都有作二首

遠聞房太尉﹐歸葬陸渾山。一徳興王后﹐孤魂久客間。孔明多故事﹐安石竟崇班。

他日嘉陵淚﹐仍沾楚水還。

丹旐飛飛日﹐初傳發閬州。風塵終不解﹐江漢忽同流。劍動親身匣﹐書歸故國樓。

盡哀知有處﹐爲客恐長休。

宴戎州楊使君東樓

勝絕驚身老﹐情忘發興奇。座從歌妓密﹐樂任主人爲。重碧拈春酒﹐輕紅擘荔枝。

樓髙欲愁思﹐橫笛未休吹。

喜雨

南國旱無雨﹐今朝江出云。入空才漠漠﹐灑迥已紛紛。巢燕髙飛盡﹐林花潤色分。

晚來聲不絕﹐應得夜深聞。

渝州候嚴六侍禦不到先下峽

聞道乘驄發﹐沙邊待至今。不知雲雨散﹐虛費短長吟。山帶烏蠻闊﹐江連白帝深。

船經一柱觀﹐畱眼共登臨。

宴忠州使君侄宅

出守吾家姪﹐殊方此日歡。自須遊阮捨﹐不是怕湖灘。樂助長歌逸﹐杯饒旅思寬。

昔曾如意舞﹐牽率彊爲看。

聞髙常侍亡

歸朝不相見﹐蜀使忽傳亡。虛歷金華省﹐何殊地下郎。致君丹檻折﹐哭友白雲長。

獨步詩名在﹐祇令故舊傷。

禹廟

禹廟空山裏﹐秋風落日斜。荒庭垂桔柚﹐古屋畫龍蛇。雲气噓靑壁﹐江聲走白沙。

早知乘四載﹐疏鑿控三巴。

題忠州龍興寺所居院壁

忠州三峽內﹐井邑聚雲根。小市常爭米﹐孤城早閉門。空看過客淚﹐莫覓主人恩。

淹泊仍愁虎﹐深居賴獨園。

哭嚴僕射歸櫬

素幔隨流水﹐歸舟返舊京。老親如宿昔﹐部曲異平生。風逆蛟龍匣﹐天長驃騎營。

一哀三峽暮﹐遺後見君情。

旅夜書懷

細艸微風岸﹐危檣獨夜舟。星垂平野闊﹐月湧大江流。名豈文章著﹐官應老病休。

飄零何所似﹟天地一沙鷗。

云安九日鄭十八攜酒陪諸公宴

寒花開已盡﹐菊蕊獨盈枝。舊摘人頻異﹐輕香酒隨。地偏初衣衤夾﹐山擁更登危。

萬國皆戎馬﹐酣歌淚欲垂。

別常徵君

兒扶猶杖策﹐臥病一秋彊。白髮少新洗﹐寒衣寬總長。故人憂見及﹐此別淚相忘。

各逐萍流轉﹐來書細作行。

長江二首

眾水會涪萬﹐瞿塘爭一門。朝宗人共挹﹐盜賊爾誰尊。孤石隱如馬﹐髙蘿垂飲猿。

歸心異波浪﹐何事卽飛翻。

浩浩終不息﹐乃知東極臨。眾流歸海意﹐萬國奉君心。色借瀟湘闊﹐聲驅灩氵預沈。

未辭添霧雨﹐接上過衣襟。

懷錦水居止二首

軍旅西徵僻﹐風塵戰伐多。猶聞蜀父老﹐不忘舜謳歌。天險終難立﹐柴門豈重過。

朝朝巫峽水﹐遠逗錦江波。

萬里橋西宅﹐百花潭北莊。層軒皆面水﹐老樹飽經霜。雪嶺界天白﹐錦城曛日黃。

惜哉形勝地﹐回首一茫茫。

將曉二首

石城除擊柝﹐鐵鎖欲開關。鼓角悲荒塞﹐星河落曙山。巴人常小梗﹐蜀使動無還。

垂老孤帆色﹐飄飄犯百蠻。

軍吏回官燭﹐舟人自楚歌。寒沙蒙薄霧﹐落月去淸波。壯惜身名晚﹐衰慚應接多。

歸朝日簪笏﹐筋力定如何。

遣憤

聞道花門將﹐論功未盡歸。自從收帝裏﹐誰復總戎機。蜂蠆終懷毒﹐雷霆可震威。

莫令鞭血地﹐再濕漢臣衣。

又雪

南雪不到地﹐靑崖沾未消。微微向日薄﹐脈脈去人遙。冬熱鴛鴦病﹐峽深豺虎驕。

愁邊有江水﹐焉得北之朝。

雨

冥冥甲子雨﹐已度立春時。輕箑煩相向﹐纖糸希恐自疑。煙添才有色﹐風引更如絲。

直覺巫山暮﹐兼催宋平悲。

南楚

南楚靑春異﹐暄寒早早分。無名江上艸﹐隨意嶺頭云。正月蜂相見﹐非時鳥共聞。

杖藜妨躍馬﹐不是故離羣。

子規

峽裏云安縣﹐江樓翼瓦齊。兩邊山木合﹐終日子規啼。眇眇春風見﹐蕭蕭夜色淒。

客愁那聽此﹐故作傍人低。

船下夔州郭宿雨濕不得上岸別王十二判官

依沙宿舸船﹐石瀨月涓涓。風起春燈亂﹐江鳴夜雨懸。晨鐘云岸濕﹐勝地石堂煙。

柔櫓輕鷗外﹐含情覺汝賢。

移居夔州郭

伏枕云安縣﹐遷居白帝城。春知催柳別﹐江與放船淸。農事聞人說﹐山光見鳥情。

禹功饒斷石﹐且就土微平。

曉望白帝城鹽山

徐步攜班杖﹐看山仰白頭。翠深開斷壁﹐紅遠結飛樓。日出淸江望﹐暄和散旅愁。

春城見松雪﹐始擬進歸舟。

上白帝城

城峻隨天壁﹐樓髙更女墻。江流思夏后﹐風至憶襄王。老去聞悲角﹐人扶報夕陽。

公孫初恃險﹐躍馬意何長。

灩澦堆

巨石水中央﹐江寒出水長。沈牛答雲雨﹐如馬戒舟航。天意存傾覆﹐神功接混茫。

干戈連解纜﹐行止憶垂堂。

憶鄭南

鄭南伏毒寺﹐瀟灑到江心。石影銜珠閣﹐泉聲帶玉琴。風杉曾曙倚﹐云嶠憶春臨。

萬里蒼茫水﹐龍蛇只自深。

奉寄李十五祕書文嶷二首

避暑云安縣﹐秋風早下來。暫畱魚復浦﹐同過楚王臺。猿鳥千崖窄﹐江湖萬里開。

竹枝歌未好﹐畫舸莫遲回。

行李千金贈﹐衣冠八尺身。飛騰知有策﹐意度不無神。班秩兼通貴﹐公侯出異人。

玄成負文彩﹐世業豈沈淪。

熱三首

雷霆空霹靂﹐雲雨竟虛無。炎赫衣流汗﹐低垂气不蘇。乞爲寒水玉﹐願作冷秋菇。

那似兒童歲﹐風涼出舞雩。

瘴云終不滅﹐瀘水復西來﹐閉戶人髙臥﹐歸林鳥卻回。峽中都似火﹐江上只空雷。

想見陰宮雪﹐風門颯沓開。

朱李沈不冷﹐凋胡炊屢新。將衰骨盡痛﹐被暍味空頻。欻翕炎蒸景﹐飄�徵戍人。

十年可解甲﹐爲爾一沾巾。

晚晴

返照斜初徹﹐浮雲薄未歸。江虹明遠飲﹐峽雨落余飛。鳧雁終髙去﹐熊羆覺自肥。

秋分客尙在﹐竹露夕微微。

雨

萬木云深隱﹐連山雨未開。風扉掩不定﹐水鳥過仍回。魚交館如鳴杼﹐樵舟豈伐枚。

淸涼破炎毒﹐衰意欲登臺。

白鹽山

卓立羣峯外﹐蟠根積水邊。他皆任厚地﹐爾獨近髙天。白榜千家邑﹐靑秋萬估船。

詞人取佳句﹐刻畫竟誰傳。

送十五弟侍禦使蜀

喜弟文章進﹐添予別興牽。數杯巫峽酒﹐百丈內江船。未息豺狼鬥﹐空催犬馬年。

歸朝多便道﹐搏擊望秋天。

中宵

西閣百尋余﹐中宵步綺疏。飛星過水白﹐落月動沙虛。擇木知幽鳥﹐潛波想巨魚。

親朋滿天地﹐兵甲少來書。

不寐

瞿塘夜水黑﹐城內攺更籌。翳翳月沈霧﹐輝輝星近樓。气衰甘少寐。心弱恨容愁。

多壘滿山谷﹐桃源無處求。

中夜

中夜江山靜﹐危樓望北辰。長爲萬里客﹐有愧百年身。故國風雲气﹐髙堂戰伐塵。

故雛負恩澤﹐嗟爾太平人。

垂白

垂白馮唐老﹐靑秋宋玉悲。江喧長少睡﹐樓迥獨移時。多難身何補﹐無家病不辭。

甘從千日醉。未許七哀詩。

艸閣

艸閣臨無地﹐柴扉永不關。魚龍回夜水﹐星月動秋山。久露晴初濕﹐髙云薄未還。

泛舟慚小婦﹐飄泊損紅顏。

江月

江月光於水﹐髙樓思殺人。天邊長作客﹐老去一沾巾。玉露氵專淸影﹐銀河沒半輪。

誰家挑錦字﹐燭滅翠眉顰。

月圓

孤月當樓滿﹐寒江動夜扉。委波金不定﹐照席綺逾依。未缺空山靜﹐髙懸列宿稀。

故園松桂發﹐萬里共淸輝。

宿江邊閣

暝色延山徑﹐髙齋次水門。薄雲巖際宿﹐孤月浪中翻。鸛鶴追飛靜﹐豺狼得食喧。

不眠憂戰伐﹐無力正乾坤。

西閣雨望

樓雨沾雲幔﹐山寒著水城。徑添沙面出﹐湍減石稜生。菊蕊淒疏放﹐松林駐遠情。

滂沱朱檻濕﹐萬客傍檐楹。

雨四首

微雨不滑道﹐斷雲疏復行。紫崖奔處黑﹐白鳥去邊明。秋日新沾影﹐寒江舊落聲。

柴扉臨野碓﹐半濕搗香粳。

江雨舊無時﹐天晴忽散絲。暮秋沾物冷﹐今日過云遲。上馬回休出﹐看鷗坐不移。

髙軒當灩澦﹐潤色靜書帷。

物色歲將晏﹐天隅人未歸。朔風鳴淅淅﹐寒雨下霏霏。多病久加飯﹐衰容新授衣。

時危覺凋喪﹐故舊短書稀。

楚雨石苔滋﹐京華消息遲。山寒靑兕叫﹐江晚白鷗饑。神女光鈿落﹐鮫人織杼悲。

繁憂不自整﹐終日灑如絲。

江上

江上日多雨﹐蕭蕭荊楚秋。髙風下木葉﹐永夜攬貂裘。勛業頻看鏡﹐行藏獨倚樓。

時危思報主﹐衰謝不能休。

雨晴

雨時山不攺﹐晴罷峽如新。天路看殊俗﹐秋江思殺人。有猿揮淚盡﹐無犬附書頻。

故國愁眉外﹐長歌欲損神。

西閣夜

恍惚寒江暮﹐逶迆白霧昏。山虛風落石﹐樓靜月侵門。擊柝可憐子﹐無衣何處村。

時危關百慮﹐盜賊爾猶存。

月

四更山吐月﹐殘夜水明樓。塵匣元開鏡﹐風簾自上鉤。兔應疑鶴髮﹐蟾亦戀貂裘。

斟酌酌娥寡﹐天寒柰九秋。

西閣三度期大昌嚴明府同宿不到

問子能來宿﹐今宜索故要。匣琴虛夜夜﹐手板自朝朝。金吼霜鐘徹﹐花催蠟炬銷。

早鳧江檻底﹐雙影漫飄�。

巫峽敝廬奉贈侍禦四舅別之澧朗

江城秋日落﹐山鬼閉門中。行李淹吾舅﹐誅茅問老翁。赤眉猶世亂﹐靑眼只途窮。

傳語桃源客﹐人今出處同。

第五弟丰獨在江左近三四載寂無消息覓使寄此二首

亂後嗟吾在﹐羈棲見汝難。艸黃騏驥病﹐沙晚鶺鴒寒。楚設關城險﹐吳吞水府寬。

十年朝夕淚﹐衣袖不曾幹。

聞汝依山寺﹐杭州定越州。風塵淹別日﹐江漢失淸秋。影著啼猿樹﹐魂飄結蜃樓。

明年下春水﹐東盡白雲求。

九日諸人集於林

九日明朝是﹐相要舊俗非。老翁難早出﹐賢客幸知歸。舊采黃花剩﹐新梳白髮微。

漫看年少樂﹐忍淚已沾衣。

洞房

洞房環珮冷﹐玉殿起秋風。秦地應新月﹐龍地滿舊宮。系舟今夜遠﹐淸漏往時同。

萬里黃山北﹐園陵白露中。

宿昔

宿昔靑門裏﹐蓬萊仗數移。花嬌迎雜樹﹐龍喜出平池。落日畱王母﹐微風倚少兒。

宮中行樂祕﹐少有外人知。

能畫

能畫毛延壽﹐投壺郭舍人。每蒙天一笑﹐復似物皆春。政化平如水﹐皇明斷若神。

時時用抵戲﹐亦未雜風塵。

鬥鷄

鬥鷄初賜錦﹐舞馬旣登牀。簾下宮人出﹐樓前禦曲長。仙遊終一�﹐女樂久無香。

寂寞驪山道﹐淸秋艸木黃。

歷歷

歷歷開元事﹐分明在眼前。無端盜賊起﹐忽已歲時遷。巫峽西江外﹐秦城北斗邊。

爲郎從白首﹐臥病數秋天。

洛陽

洛陽昔陷沒﹐胡馬犯潼關。天子初愁思﹐都人慘別顏。淸笳去宮闕﹐翠蓋出關山。

故老仍流涕﹐龍髯幸再攀。

驪山

驪山絕望幸﹐花萼罷登臨。地下無朝燭﹐人間有賜金。鼎湖龍去遠﹐銀海雁飛深。

萬歲蓬萊日﹐長懸舊羽林。

提封

提封漢天下﹐萬國尙同心。借問懸軍守﹐何如儉徳臨。時徵俊�入﹐莫慮犬羊侵。

願戒兵猶火﹐恩加四海深。

覆舟二首

巫峽盤渦曉﹐黔陽貢物秋。丹砂同隕石﹐翠羽共沈舟。羈使空斜影﹐龍居�積流。

篙工幸不溺﹐俄頃逐輕鷗。

竹宮時望拜﹐桂館或求仙。奼女淩波日﹐神光照夜年。徒聞斬蛟劍﹐無復爨犀船。

使者隨秋色﹐迢迢獨上天。

送李功曹之荊州充鄭侍禦判官重贈

曾聞宋玉宅﹐每欲到荊州。此地生涯晚﹐遙悲水國秋。孤城一柱觀﹐落日九江流。

使者𨿽光彩﹐靑楓遠自愁。

夜宿西閣曉呈元二十一曹長

城暗更籌急﹐樓髙雨雪微。稍通綃幕霽﹐遠帶玉繩稀。門鵲晨光起﹐檣烏宿處飛。

寒江流甚細﹐有意待人歸。

西閣口號呈元二十一

山木抱雲稠﹐寒空繞上頭。雪巖才變石﹐風幔不依樓。社稷堪流涕﹐安危在運籌。

看君話王室﹐感動幾銷憂。

不離西閣二首

江柳非時發﹐江花冷色頻。地偏應有瘴﹐臘近已含春。失學從愚子﹐無家任老身。

不知西閣意﹐肯別定畱人。

西閣從人別﹐人今亦故亭。江雲飄素練﹐石壁斷空靑。滄海先迎日﹐銀河倒列星。

平生耽勝事﹐吁駭始初經。

覽鏡呈柏中丞

渭水流關內﹐終南在日邊。膽銷豺虎窟﹐淚入犬羊天。起晚堪從事﹐行遲更學仙。

鏡中衰謝色﹐萬一故人憐。

陪柏中丞觀宴將士二首

極樂三軍士﹐誰知百戰場。無私齊綺饌﹐久坐密金章。醉客沾鸚鵡﹐佳人指鳳凰。

幾時來翠節﹐特地引紅妝。

繡段裝檐額﹐金花帖鼓腰。一夫先舞劍﹐百戲後歌釒焦。江樹城孤遠﹐雲臺使寂寥。

漢朝頻選將﹐應拜霍嫖姚。

峽口二首

峽口大江間﹐西南控百蠻。城欹連粉堞﹐岸斷更靑山。開辟當天險﹐防隅一水關。

亂離聞鼓角﹐秋气動哀顏。

時淸關失險﹐世亂戟如林。去矣英雄事﹐荒哉割據心。蘆花畱客晚﹐楓樹坐猿深。

疲苶煩親故﹐諸侯數賜金。

瞿塘兩崖

三峽傳何處﹐雙崖壯此門。入天猶石色﹐穿水忽云根。猱玃須髯古﹐蛟龍窟宅尊。

羲和冬馭近﹐愁畏日車翻。

送鮮於萬州遷巴州

京兆先時傑﹐琳瑯照一門。朝廷偏注意﹐接近與名藩。祖帳排舟數﹐寒江觸石喧。

看君妙爲政﹐他日有殊恩。

奉送十七舅下邵桂

絕域三冬暮﹐浮生一病身。感深辭舅氏﹐別後見何人。縹緲蒼梧帝﹐推遷孟母鄰。

昏昏阻雲水﹐側望苦傷神。

寄杜位

寒日經檐短﹐窮猿失木悲。峽中爲客恨﹐江上憶君時。天地身何在﹐風塵病敢辭。

封書兩行淚﹐沾灑裛新詩。

瀼西寒望

水色含羣動﹐朝光切太虛。年侵頻悵望﹐興遠一蕭疏。猿掛時相學﹐鷗行炯自如。

瞿塘春欲至﹐定卜瀼西居。

江梅

梅蕊臘前破﹐梅花年後多。絕知春意好﹐最柰客愁何。雪樹元同色﹐江風亦自波。

故園不可見﹐巫岫郁嵯峨。

庭艸

楚艸經寒碧﹐庭春入眼濃。舊低收葉舉﹐新掩卷牙重。步履宜輕過﹐開筵得屢供。

看花隨節序﹐不敢彊爲容。

鸚鵡

鸚鵡含愁思﹐聰明憶別離。翠衿渾短盡﹐紅觜漫多知。未有開籠日﹐空殘舊宿枝。

世人憐復損﹐何用羽毛奇。

孤雁

孤雁不飲啄﹐飛鳴聲念羣。誰憐一片影﹐相失萬重云。望斷似猶見﹐哀多如更聞。

野鴉無意緒﹐鳴噪亦紛紛。

鷗

江浦寒鷗戲﹐無他亦自饒。卻思翻玉羽﹐隨意點春苗。雪暗還須浴﹐風生一任飄。

幾羣滄海上﹐淸影日蕭蕭。

猿

裊裊啼虛壁﹐蕭蕭掛冷枝。艱難人不免﹐隱見爾如知。慣習元從眾﹐全生或用奇。

前林騰每及﹐父子莫相離。

麂

永與淸溪別﹐蒙將玉饌俱。無才逐仙隱﹐不敢恨庖廚。亂世輕全物﹐微聲及禍樞。

衣冠兼盜賊﹐饕餮用斯須。

雞

紀徳名標五﹐初鳴度必三。殊方聽有異﹐失次曉無慚。問俗人情以﹐充庖爾輩堪。

气交亭育際﹐巫峽漏司南。

黃魚

日見巴東峽﹐黃魚出浪新。脂膏兼飼犬﹐長大不容身。筒桶相沿久﹐風雷肯爲伸。

泥沙捲涎沫﹐回首怪龍鱗。

白小

白小羣分命﹐天然二寸魚。細微沾水族﹐風俗當園蔬。入肆銀花亂﹐傾筐雪片虛。

生成猶拾卵﹐盡取義何如。

老病

老病巫山裏﹐稽畱楚客中。藥殘他日裹﹐花發去年叢。夜足沾沙雨﹐春多逆水風。

合分雙賜筆﹐猶作一飄蓬。

雨

始賀天休雨﹐還嗟地出雷。驟看浮峽過﹐密作渡江來。牛馬行無色﹐蛟龍鬥不開。

干戈盛陰气﹐未必自陽臺。

晴二首

久雨巫山暗﹐新晴錦繡文。碧知湖外艸﹐紅見海東云。竟日鶯相和﹐摩宵鶴數羣。

野花幹更落﹐風處急紛紛。

啼烏爭引子﹐鳴鶴不歸林。下食遭泥去﹐髙飛恨久陰。雨聲衝塞盡﹐日气射江深。

回首周南客﹐驅馳魏闕心。

奉送韋中丞之晉赴湖南

寵渥徵黃漸﹐權宜借寇頻。湖南安背水﹐峽內憶行春。王室仍多故﹐蒼生倚大臣。

還將徐孺榻﹐處處待髙人。

別崔潩因寄薛據孟云卿

志士惜妄動﹐知深難固辭。如何久磨礪﹐但取不燐緇。夙夜聽憂主﹐飛騰急濟時。

荊州遇薛孟﹐爲報欲論詩。

送王十六判官

客下荊南盡﹐君今復入舟。買薪猶白帝﹐鳴櫓已沙頭。衡霍生春早﹐瀟湘共海浮。

荒林庾信宅﹐爲仗主人畱。

王十五前閣會

楚岸收新雨﹐春臺引細風。情人來石上﹐鮮鱠出江中。鄰捨煩書札﹐肩輿彊老翁。

病身虛俊味﹐何幸飫兒童。

懷灞上游

悵望東陵道﹐平生灞上游。春濃停野騎﹐夜宿敞雲樓。離別人誰在﹐經過老自休。

眼前今古意﹐江漢一歸舟。

熟食日示宗文宗武

消渴遊江漢﹐羈棲尙甲兵。幾年逢熟食﹐萬里逼淸明。松柏邙山路﹐風花白帝城。

汝曹催我老﹐回首淚縱橫。

又示兩兒

令節成吾老﹐他時見汝心。浮生看物變﹐爲恨與年深。長葛書難得﹐江州涕不禁。

團圓思弟妹﹐行坐白頭吟。

入宅三首

奔峭背赤甲﹐斷崖當白鹽。客居愧遷次﹐春色漸多添。花亞欲移竹﹐鳥窺新捲簾。

衰年不敢恨﹐勝槪欲相兼。

亂後居難定﹐春歸客未還。水生魚復浦﹐云暖麝香山。半頂梳頭白﹐過眉拄杖斑。

相看多使者﹐一一問函關。

宋玉歸州宅﹐云通白帝城。吾人淹老病﹐旅食豈才名。峽口風常急﹐江流气不平。

只應與兒子﹐飄轉任浮生。

卜居

歸羨遼東鶴﹐吟同楚執珪。未成遊碧海﹐著處覓丹梯。云嶂寬江北﹐春耕破瀼西。

桃紅客若至﹐定似昔人迷。

暮春題瀼西新賃艸屋五首

久嗟三峽客﹐再與暮春期。百舌欲無語﹐繁花能幾時。穀虛雲气薄﹐波亂日華遲。

戰伐何由定﹐哀傷不在玆。

此邦千樹橘﹐不見比封君。養拙干戈際﹐全生麋鹿羣。畏人江北艸﹐旅食瀼西云。

萬里巴渝曲﹐三年實飽聞。

彩雲陰復白﹐錦樹曉來靑。身世雙蓬鬢﹐乾坤一艸亭。哀歌時自惜﹐醉舞爲誰醒。

細雨荷鋤立﹐江猿吟翠屏。

壯年學書劍﹐他日委泥沙。事主非無祿﹐浮生卽有涯。髙齋依藥餌﹐絕域攺春華。

喪亂丹心破﹐王臣未一家。

欲陳濟世策﹐已老尙書郎。未息豺狼鬥﹐空慚鴛鷺行。時危人事急﹐風逆羽毛傷。

落日悲江漢﹐中宵淚滿牀。

過客相尋

窮老眞無事﹐江山已定居。地幽忘盥櫛。客至罷琴書。掛壁移筐果﹐呼兒間煮魚。

時聞系舟楫﹐及此問吾廬。

豎子至

禗梨才綴碧﹐梅杏半傳黃。小子幽園至﹐輕籠熟柰香。山風猶滿把﹐野露及新嘗。

欹枕江湖客﹐提攜日月長。

得捨弟觀書自中都已達江陵今玆暮春月末行李合到夔州悲喜相兼團圓可待賦詩卽事情見乎詞

爾過江陵府﹐何時到峽州。亂離生有別﹐聚積病應瘳。颯颯開啼眼﹐朝朝上水樓。

老身須付托﹐白骨更何憂。

喜觀卽到復題短篇二首

巫峽千山暗﹐終南萬里春。病中吾見弟﹐書到汝爲人。意答兒童問﹐來經戰伐新。

泊船悲喜後﹐款款話歸秦。

待爾瞋烏鵲﹐拋書示鶺鴒。枝間喜不去﹐原上急曾經。江閣嫌津柳﹐風帆數驛亭。

應諭十年事﹐撚絕始星星。

捨弟觀歸藍田迎新婦送示兩篇

汝去迎妻子﹐髙秋念卻回。卽今螢已亂﹐好與雁同來。東望西江永﹐南遊北戶開。

卜居期靜處﹐會有故人杯。

楚塞難爲別﹐藍田莫滯畱。衣裳判白露﹐鞍馬信淸秋。滿峽重江水﹐開帆八月舟。

此時同一醉﹐應在仲宣樓。

園

仲夏流多水﹐淸晨向小園。碧溪搖艇闊﹐朱果爛枝繁。始爲江山靜﹐終防市井喧。

畦蔬繞茅屋﹐自足媚盤飧。

歸

束帶還騎馬﹐東西卻渡船。林中才有地﹐峽外絕無天。虛白髙人靜﹐喧卑俗累牽。

他鄕閱遲暮﹐不敢廢詩篇。

聞惠二過東溪特一送

惠子白駒瘦﹐歸溪惟病身。皇天無老眼﹐空谷滯斯人。崖蜜松花熟﹐山杯竹葉新。

柴門了無事﹐黃綺未稱臣。

月三首

斷續巫山雨﹐天河此夜新。若無靑嶂月﹐愁殺白頭人。魍魎移深樹﹐蝦蟆動半輪。

故園當北斗﹐直想照西秦。

並照巫山出﹐新窺楚水淸。羈棲愁裏見﹐二十四回明。必驗升沈體﹐如知進退情。

不違銀漢落﹐亦伴玉繩橫。

萬里瞿塘月﹐春來六上弦。時時開暗室﹐故故滿靑天。爽合風木禁靜﹐髙當淚臉懸。

南飛有烏鵲﹐夜久落江邊。

晨雨

小雨晨光內﹐初來葉上聞。霧交才灑地﹐風折旋隨云。暫起柴荊色﹐輕沾鳥獸羣。

麝香山一半﹐亭午未全分。

夜雨

小雨夜復密﹐回風吹早秋。野涼侵閉戶﹐江滿帶維舟。通籍恨多病﹐爲郎忝薄遊。

天寒出巫峽﹐醉別仲宣樓。

更題

只應踏初雪﹐騎馬發荊州。直怕巫山雨﹐眞傷白帝秋。羣公蒼玉佩﹐天子翠云裘。

同捨晨趨侍﹐胡爲淹此畱。

溪上

峽內淹畱客﹐溪邊四五家。古苔生迮地﹐秋竹隱疏花。塞俗人無井﹐山田飯有沙。

西江使船至﹐時復問京華。

樹間

岑寂雙柑樹﹐婆娑一院香。交柯低幾杖﹐垂實礙衣裳。滿歲如松碧﹐同時待菊黃。

幾回沾葉露﹐乘月坐胡牀。

白露

白露團甘子﹐淸晨散馬蹄。圃開連石樹﹐船渡入江溪。憑幾看魚樂﹐回鞭急鳥棲。

漸知秋實美﹐幽徑恐多蹊。

吾宗

吾宗老孫子﹐質朴古人風。耕鑿安時論﹐衣冠與世同。在家常早起﹐憂國願年丰。

語及君臣際﹐經書滿腹中。

秋日寄題鄭監湖上亭三首

碧艸違春意﹐沅湘萬里秋。池要山簡馬﹐月靜庾公樓。磨滅余篇翰﹐平生一釣舟。

髙唐寒浪減﹐仿佛識昭丘。

新作湖邊宅﹐還聞賓客過。自須開竹徑﹐誰道避云蘿。官序潘生拙﹐才名賈傅多。

捨舟應卜地﹐鄰接意如何。

暫阻蓬萊閣﹐終爲江海人。揮金應物理﹐拖玉豈吾身。羹煮秋蒓滑﹐杯凝露菊新。

賦詩分气象﹐佳句莫頻頻。

社日兩篇

九農成徳業﹐百社發光輝。報效神如在﹐馨香舊不違。南翁巴曲醉﹐北雁塞聲微。

尙想東方朔﹐詼諧割肉歸。

陳平亦分肉﹐太史竟論功。今日江南老﹐他時渭北童。歡娛看絕塞﹐涕淚落秋風。

鴛鷺回金闕﹐誰憐病峽中。

八月十五夜月二首

滿目飛明鏡﹐歸心折大刀。轉蓬行地遠﹐攀桂仰天髙。水路疑霜雪﹐林棲見羽毛。

此時瞻白兔﹐直欲數秋毫。

稍下巫山峽﹐猶銜白帝城。气沈全浦暗﹐輪仄半樓明。刁鬥皆催曉﹐蟾蜍且自傾。

張弓倚殘魄﹐不獨漢家營。

十六夜玩月

舊挹金波爽﹐皆傳玉露秋。關山隨地闊﹐河漢近人流。谷口樵歸唱﹐孤城笛起愁。

巴童渾不寐﹐半夜有行舟。

十七夜對月

秋月仍圓夜﹐江村獨老身。捲簾還照客﹐倚杖更隨人。光射潛虯動﹐明翻宿鳥頻。

茅齋依橘柚﹐淸切露華新。

九月一日過孟十二倉曹十四主簿兄弟

黎杖侵寒露﹐蓬門起曙煙。力稀經樹歇﹐老困撥書眠。秋覺追隨盡﹐來因孝友偏。

淸談見滋味﹐爾輩可忘年。

孟氏

孟氏好兄弟﹐養親惟小園。承顏胼手足﹐坐客彊盤飧。負米夕葵外﹐讀書秋樹根。

卜鄰慚近捨﹐訓子學誰門。

孟倉曹步趾領新酒醬二物滿器見遺老夫

楚岸通秋屐﹐胡牀面夕畦。籍糟分汁滓﹐醬落提攜。飯糲添香味﹐朋來有醉泥。

理生那免俗﹐方法報山妻。

送孟十二倉曹赴東京選

君行別老親﹐此去苦家貧。藻鏡畱連客﹐江山憔悴人。秋風楚竹冷﹐夜雪鞏梅春。

朝夕髙堂念﹐應宜彩服新。

憑孟倉曹將書覓土婁舊莊

平居喪亂後﹐不到洛陽岑。爲歷雲山問﹐無辭荊棘深。北風黃葉下﹐南浦白頭吟。

十載江湖客﹐茫茫遲暮心。

秋野五首

秋野日疏蕪﹐寒江動碧虛。系舟蠻井絡﹐卜宅楚村墟。棗熟從人打﹐葵荒欲自鋤。

盤飧老夫食﹐分減及溪魚。

易識浮生理﹐難教一物違。水深魚極樂﹐林茂鳥知歸。衰老甘貧病﹐榮華有是非。

秋風吹幾杖﹐不厭北山薇。

禮樂攻吾短﹐山林引興長。掉頭紗帽仄﹐曝背竹書光。風落收松子﹐天寒割蜜房。

稀疏小紅翠﹐駐屐近微香。

遠岸秋沙白﹐連山晚照紅。潛鱗輸駭浪﹐歸翼會髙風。砧響家家發﹐樵聲个个同。

飛霜任靑女﹐賜被隔南宮。

身許麒麟畫﹐年衰鴛鷺羣。大江秋易盛﹐空峽夜多聞。徑隱千重石﹐帆畱一片雲。

兒童解蠻語﹐不必作參軍。

課小豎鋤斫捨北果林枝蔓荒穢淨訖移牀三首

病枕依茅棟﹐荒鋤淨果林。背堂資僻遠﹐在野興淸深。山雉防求敵﹐江猿應獨吟。

泄云髙不去﹐隱幾亦無心。

眾壑生寒早﹐長林捲霧齊。靑虫懸就日﹐朱果落封泥。薄俗防人面﹐全身學馬蹄。

吟詩重回首﹐隨意葛巾低。

籬弱門何向﹐沙虛岸只摧。日斜魚更食﹐客散鳥還來。寒水光難定﹐秋山響易哀。

天涯稍曛黑﹐倚杖獨徘徊。

季秋蘇五弟纓江樓夜宴崔十三評事韋少府侄三首

峽險江驚急﹐樓髙月迥明。一時今夕會﹐萬里故鄕情。星落黃姑渚﹐秋辭白帝城。

老人因酒病﹐堅坐看君傾。

明月生長好﹐浮雲薄漸遮。悠悠照遠塞﹐悄悄憶京華。淸動杯中物﹐髙隨海上槎。

不眠瞻白兔﹐百過落烏紗。

對月那無酒﹐登樓況有江。聽歌驚白鬢﹐笑舞拓秋窗。樽蟻添相續﹐沙鷗並一雙。

盡憐君醉倒﹐更覺片心降。

戲寄崔評事表侄蘇五表弟韋大少府諸侄

隱豹深愁雨﹐潛龍故起雲。泥多仍徑曲﹐心醉沮賢羣。忍待江山麗﹐還披鮑謝文。

髙樓憶疏豁﹐秋興坐氤氳。

季秋江村

喬木村墟古﹐疏籬野蔓懸。素琴將暇日﹐白首望霜天。登俎黃甘重﹐支牀錦石圓。

遠遊𨿽寂寞﹐難見此山川。

小園

由來巫峽水﹐本自楚人家。客病畱因藥﹐春深買爲花。秋庭風落果﹐瀼岸雨頹沙。

問俗營寒事﹐將詩待物華。

自瀼西荊扉且移居東屯茅屋四首

白鹽危嶠北﹐赤甲古城東。平地一川穩﹐髙山四面同。煙霜淒野日﹐粳稻熟天風。

人事傷蓬轉﹐吾將守桂叢。

東屯復瀼西﹐一種住淸溪。來往皆茅屋﹐淹畱爲稻畦。市喧宜近利﹐林僻此無蹊。

若訪衰翁語﹐須令剩客迷。

道北馮都使﹐髙齋見一川。子能渠細石﹐吾亦沼淸泉。枕帶還相似﹐柴荊卽有焉。

斫畬應費日﹐解纜不知年。

牢落西江外﹐參差北戶間。久遊巴子國﹐臥病楚人山。幽獨移佳境﹐淸深隔遠關。

寒空見鴛鷺﹐回首憶朝班。

東屯北崦

盜賊浮生困﹐誅求異俗貧。空村惟見鳥﹐落日不逢人。步壑風吹面﹐看松露滴身。

遠山回白首﹐戰地有黃塵。

從驛次艸堂復至東屯茅屋二首

峽內歸田客﹐江邊借馬騎。非尋戴安道﹐似向習家池。山險風煙僻﹐天寒橘柚垂。

築場看斂積﹐一學楚人爲。

短景難髙臥﹐衰年彊此身。山家蒸栗煖﹐野飯射麋新。世路知交薄﹐門庭畏客頻﹐

牧童斯在眼﹐田父實爲鄰。

暫往白帝復還東屯

復作歸田去﹐猶殘獲稻功。築場憐穴蟻﹐拾穗許村童。落杵光輝白﹐除芒子粒紅。

加餐可扶老﹐倉廩慰飄蓬。

茅堂檢校收稻二首

香稻三秋末﹐平田百頃間。喜無多屋宇﹐幸不礙雲山。禦衤夾侵寒气﹐嘗新破旅顏。

紅鮮終日有﹐玉粒未吾慳。

稻米炊能白﹐秋葵煮復新。誰云滑易飽﹐老藉軟俱勻。種幸房州熟﹐苗同伊闕春。

無勞映渠碗﹐自有色如銀。

刈稻了詠懷

稻獲空雲水﹐川平對石門。寒風疏艸木﹐旭日散雞豚。野哭初聞戰﹐樵歌稍出村。

無家問消息﹐作客信乾坤。

晚晴吳郎見過北捨

圃畦新雨潤﹐愧子廢釒且來。竹杖交頭拄﹐柴扉掃徑開。欲棲羣鳥亂﹐未去小童催。

明日重陽酒﹐相迎自酉發醅。

九日二首

舊日重陽日﹐傳杯不放杯。卽今蓬鬢攺﹐但愧菊花開。北闕心長戀﹐西江首獨回。

茱萸賜朝士﹐難得一枝來。

舊與蘇司業﹐兼隨鄭廣文。采花香泛泛﹐坐客醉紛紛。野樹欹還倚﹐秋砧醒卻聞。

歡娛兩冥漠﹐西北有孤云。

秋峽

江濤萬古峽﹐肺气久衰翁。不寐防巴虎﹐全生狎楚童。衣裳垂素髮﹐門巷落丹楓。

常怪商山老﹐兼存翊贊功。

秋淸

髙秋蘇肺气﹐白髮自能梳。藥餌憎加減﹐門庭悶掃除。杖藜還客拜﹐愛竹遣兒書。

十月江平穩﹐輕舟進所如。

峽隘

聞說江陵府﹐雲沙靜眇然。白魚如切玉﹐朱橘不論錢。水有遠湖樹﹐人今何處船。

靑山各在眼﹐卻望峽中天。

曉望

白帝更聲盡﹐陽臺曙色分。髙峯寒上日﹐疊嶺宿霾云。地坼江帆隱﹐天淸木葉聞。

荊扉對麋鹿﹐應共爾爲羣。

搖落

搖落巫山暮﹐寒江東北流。煙塵多戰鼓﹐風浪少行舟。鵝費羲之墨﹐貂余季子裘。

長懷報明主﹐臥病復髙秋。

日暮

牛羊下來久﹐各已閉柴門。風月自淸夜﹐江山非故園。石泉流暗壁﹐艸露滴秋根。

頭白燈明裏﹐何須花燼繁。

耳聾

生年鶡冠子﹐嘆世鹿皮翁。眼復幾時暗﹐耳從前月聾。猿鳴秋淚缺﹐雀噪晚愁空。

黃落驚山樹﹐呼兒問朔風。

大歷二年九月三十日

爲客無時了﹐悲秋向夕終。瘴余夔子國﹐霜薄楚王宮。艸敵虛嵐翠﹐花禁冷葉紅。

年年小搖落﹐不與故園同。

十月一日

有瘴非全歇﹐爲冬亦不難。夜郎溪日暖﹐白帝峽風寒。蒸裹如千室﹐焦糖幸一柈。

玆辰南國重﹐舊俗自相歡。

孟冬

殊俗還多事﹐方冬變所爲。破甘霜落爪﹐嘗稻雪翻匙。巫峽寒都薄﹐黔溪瘴遠隨。

終然減灘瀨﹐暫喜息蛟螭。

獨坐二首

竟日雨冥冥﹐雙崖洗更淸。水花寒落岸﹐山鳥暮過庭。暖老思燕玉﹐充饑憶楚萍。

胡笳在樓上﹐哀怨不堪聽。

白狗斜臨北﹐黃牛更在東。峽云常照夜﹐江月會兼風。曬藥安垂老﹐應門試小童。

亦知行不逮﹐苦恨耳多聾。

悶

瘴癘浮三蜀﹐風雲暗百蠻。捲簾惟白水﹐隱幾亦靑山。猿捷長難見﹐鷗輕故不還。

無錢從滯客﹐有鏡巧催顏。

反照

反照開巫峽﹐寒空半有無。已低魚復暗﹐不盡白鹽孤。荻岸如秋水﹐松門似畫圖。

牛羊識僮僕﹐旣夕應傳呼。

向夕

畎畝孤城外﹐江村亂水中。深山催短景﹐喬木易髙風。鶴下云汀近﹐雞棲艸屋同。

琴書散明燭﹐長夜始堪終。

晚

杖藜尋巷晚﹐炙背近墻暄。人見幽居僻﹐吾知拙養尊。朝廷問府主﹐耕稼學山村。

歸翼飛棲定﹐寒燈亦閉門。

暝

日下四山陰﹐山庭嵐气侵。牛羊歸徑險﹐鳥雀聚枝深。正枕當星劍﹐收書動玉琴。

半扉開燭影﹐欲掩見淸砧。

夜

絕岸風威動﹐寒房燭影微。嶺猿霜外宿﹐江鳥夜深飛。獨立親雄劍﹐哀歌嘆短衣。

煙塵繞閶闔﹐白首壯心違。

云

龍以瞿塘會﹐江依白帝深。終年常起峽﹐每夜必通林。收獲辭霜渚﹐分明在夕岑。

髙齋非一處﹐秀气豁煩襟。

雷

巫峽中宵動﹐滄江十月雷。龍蛇不成蟄﹐天地劃爭回。卻碾空山過﹐深蟠絕壁來。

何須妒雲雨﹐霹靂楚王臺。

朝二首

淸旭楚宮南﹐霜空萬嶺含。野人時獨往﹐云木曉相參。俊鶻無聲過﹐饑烏下食貪。

病身終不動﹐搖落任江潭。

浦帆晨初發﹐郊扉冷未開。林疏黃葉墜﹐野靜白鷗來。礎潤休全濕﹐云晴欲半回。

巫山冬可怪﹐昨夜有奔雷。

夜二首

白夜月休弦﹐燈花半委眠。號山無定鹿﹐落樹有驚蟬。暫憶江東鱠﹐兼懷雪下船。

蠻歌犯星起﹐空覺在天邊。

城郭悲笳暮﹐村墟過翼稀。甲兵年數久﹐賦斂夜深歸。暗樹依巖落﹐明河繞塞微。

斗斜人更望﹐月細鵲休飛。

戲作俳諧體遣悶二首

異俗吁可怪﹐斯人難並居。家家養烏鬼﹐頓頓食黃魚。舊識能爲態﹐新知已暗疏。

治生且耕鑿﹐只有不關渠。

西曆靑羌阪﹐南畱白帝城。於菟侵客恨﹐粔籹作人情。瓦卜傳神語﹐畬田費火耕。

是非何處定﹐髙枕笑浮生。

謁眞諦寺禪師

蘭若山髙處﹐煙霞嶂幾重。凍泉依細石﹐晴雪落長松。問法看詩妄﹐觀身向酒慵。

未能割妻子﹐卜宅近前峯。

奉送卿二翁統節度鎭軍還江陵

火旗還錦纜﹐白馬出江城。嘹唳吟笳發﹐蕭條別浦淸。寒空巫峽曙﹐落日渭陽情。

畱滯嗟衰疾﹐何時見息兵。

送田四弟將軍將夔州柏中丞命起居江陵節度使陽城郡王衛公幕

離筵罷多酒﹐起舵發寒塘。回首中丞座﹐馳箋異姓王。燕辭楓樹日﹐雁度麥城霜。

定醉山翁酒﹐遙憐似葛彊。

玉腕驑

聞說荊南馬﹐尙書玉腕驑。驂馬覃飄赤汗﹐跼蹐顧長楸。胡虜三年入﹐乾坤一戰收。

舉鞭如有問﹐欲伴習池遊。

題柏大兄弟山居屋壁二首

叔父朱門貴﹐郎君玉樹髙。山居精典籍﹐文雅涉風騷。江漢終吾老﹐雲林得爾曹。

哀弦繞白雪﹐未與俗人操。

野屋流寒水﹐山籬帶薄雲。靜應連虎穴﹐喧已去人羣。筆架沾窗雨﹐書簽映隙曛。

蕭蕭千里足﹐个个五花文。

白帝樓

漠漠虛無裏﹐連連睥睨侵。樓光去日遠﹐峽影入江深。臘破思端綺﹐春歸待一金。

去年梅柳意﹐還欲攪邊心。

白帝城樓

江度寒山閣﹐城髙絕塞樓。翠屏宜晚對﹐白谷會深遊。急急能鳴雁﹐輕輕不下鷗。

夷陵春色起﹐漸擬放扁舟。

有嘆

壯心久零落﹐白首寄人間。天下兵常斗﹐江東客未還。窮猿號雨雪﹐老馬怯關山。

武徳開元際﹐蒼生豈重攀。

江漲

江發蠻夷漲﹐山添雨雪流。大聲吹地轉﹐髙浪蹴天浮。魚鱉爲人得﹐蛟龍不自謀。

輕帆好去便﹐吾道付滄洲。

人日

元日到人日﹐未有不陰時。冰雪鶯難至﹐春寒花較遲。云隨白水落﹐風振紫山悲。

蓬鬢稀疏久﹐無勞比素絲。

巫山縣汾州唐使君十八弟宴別兼諸公攜酒樂相送率題小詩畱於屋壁

臥病巴東久﹐今年彊作歸。故人猶遠謫﹐玆日倍多違。接宴身兼杖﹐聽歌淚滿衣。

諸公不相棄﹐擁別借光輝。

遠遊

江闊浮髙棟﹐雲長出斷山。塵沙連越巂﹐風雨暗荊蠻。雁矯銜蘆內﹐猿啼失木間。

敝裘蘇季子﹐歷國未知還。

歸雁

聞道今春雁﹐南歸自廣州。見花辭漲海﹐避雪到羅浮。是物關兵气﹐何時免客愁。

年年霜露隔﹐不過五湖秋。

春夜峽州田侍禦長史津亭畱宴得筵字

北斗三更席﹐西江萬里船。杖藜登水榭﹐揮翰宿春天。白髮煩多酒﹐明星惜此筵。

始知雲雨峽﹐忽盡下牢邊。

泊松滋江亭

紗帽隨鷗鳥﹐扁舟系此亭。江湖深更白﹐松竹遠微靑。一柱全應近﹐髙唐莫再經。

今宵南極外﹐甘作老人星。

乘雨入行軍六弟宅

曙角淩雲亂﹐春城帶雨長。水花分塹弱﹐巢燕得泥忙。令弟雄軍佐﹐凡才污省郎。

萍漂忍流涕﹐衰颯近中堂。

上巳日徐司錄林園宴集

鬢毛垂領白﹐花蕊亞枝紅。欹倒衰年廢﹐招尋令節同。薄衣臨積水﹐吹面受和風。

有喜畱攀桂﹐無勞問轉蓬。

宴胡侍禦書堂

江湖春欲暮﹐墻宇日猶微。暗暗書籍滿﹐輕輕花絮飛。翰林名有素﹐墨客興無違。

今夜文星動﹐吾儕醉不歸。

和江陵宋大少府暮春雨後同諸公及捨弟宴書齋

渥窪汗血種﹐天上麒麟兒。才士得神秀﹐書齋聞爾爲。棣華晴雨好﹐彩服暮春宜。

朋酒日歡會﹐老夫今始知。

暮春陪李尙書李中丞過鄭監湖亭泛舟得過字

海內文章伯﹐湖邊意緒多。玉樽移晚興﹐桂楫帶酣歌。春日繁魚鳥﹐江天足芰荷。

鄭莊賓客地﹐衰白遠來過。

夏日楊長寧宅送崔侍禦常正字入京得深字

醉酒揚雄宅﹐升堂子賤琴。不堪垂老鬢﹐還對欲分襟。天地西江遠﹐晨辰北斗深。

烏臺俯麟閣﹐長夏白頭吟。

江邊星月二首

驟雨淸秋夜﹐金波耿玉繩。天河元自白﹐江浦向來澄。映物連珠斷﹐緣空一鏡升。

餘光隱更漏﹐況乃露華凝。

江月辭風檻﹐江星別霧船。雞鳴還曙色﹐鷺浴自晴川。歷歷竟誰種﹐悠悠何處圓。

客愁殊未已﹐他夕始相鮮。

舟月對驛近寺

更深不假燭﹐月朗自明船。金剎靑楓外﹐朱樓白水邊。城烏啼眇眇﹐野鷺宿娟娟。

皓首江湖客﹐鉤簾獨未眠。

舟中

風餐江柳下﹐雨臥驛樓邊。結纜排魚网﹐連檣並米船。今朝云細薄﹐昨夜月淸圓。

飄泊南庭老﹐只應學水仙。

江漢

江漢思歸客﹐乾坤一腐儒。片雲天共遠﹐永夜月同孤。落日心猶壯﹐秋風病欲蘇。

古來存老馬﹐不必取長途。

地隅

江漢山重阻﹐風雲地一隅。年年非故物﹐處處是窮途。喪亂秦公子﹐悲涼楚大夫。

平生心已折﹐行路日荒蕪。

移居公安山館

南國晝多霧﹐北風天正寒。路危行木杪﹐身迥宿云端。山鬼吹燈滅﹐廚人語夜闌。

雞鳴問前館﹐世亂敢求安。

重題

涕灑不能收﹐哭君餘白頭。兒童相識盡﹐宇宙此生浮。江雨銘旌濕﹐湖風井徑秋。

還瞻魏太子﹐賓客減應劉。

哭李常侍嶧二首

一代風流盡﹐修文地下深。斯人不重見﹐將老失知音。短日行梅嶺﹐寒山落桂林。

長安若个伴﹐猶想映貂金。

靑瑣陪雙入﹐銅梁阻一辭。風塵逢我地﹐江漢哭君時。次第尋書札﹐呼兒檢贈詩。

發揮王子表﹐不愧史臣詞。

官亭夕坐戲簡顏十少府

南國調寒杵﹐西江浸日車。客愁連蟋蟀﹐亭古帶蒹葭。不返靑絲鞚﹐虛燒夜燭花。

老翁須地主﹐細細酌流霞。

公安縣懷古

野曠呂蒙營﹐江深劉備城。寒天催日短﹐風浪與云平。灑落君臣契﹐飛騰戰伐名。

維舟倚前浦﹐長嘯一含情。

宴王使君宅題二首

漢主追韓信﹐蒼生起謝安。吾徒自漂泊﹐世事各艱難。逆旅招要近﹐他鄕思緒寬。

不才甘朽質﹐髙臥豈泥蟠。

泛愛容霜鬢﹐畱歡卜夜闌。自吟詩送老﹐相對酒開顏。戎馬今何地﹐鄕園獨舊山。

江湖墮淸月﹐酩酊任扶還。

公安送李二十九弟晉肅入蜀餘下沔鄂

正解柴桑纜﹐仍看蜀道行。檣烏相背發﹐塞雁一行鳴。南紀連銅柱﹐西江接錦城。

憑將百錢卜﹐漂泊問君平。

久客

羈旅知交態﹐淹畱見俗情。衰顏聊自哂﹐小吏最相輕。去國哀王粲﹐傷時哭賈生。

狐貍何足道﹐豺虎正縱橫。

冬深

花葉惟天意﹐江溪共石根。早霞隨類影﹐寒水各依痕。易下楊朱淚﹐難招楚客魂。

風濤暮不穩﹐捨棹宿誰門﹖

泊嶽陽城下

江國逾千里﹐山城近百層。岸風翻夕浪﹐舟雪灑寒燈。畱滯才難盡﹐艱危气益增。

圖南未可料﹐變化有昆鳥鵬。

纜船苦風戲題四韻奉簡鄭十三判官泛

楚岸朔風疾﹐天寒鶬鴰呼。漲沙霾艸樹﹐舞雪渡江湖。吹帽時時落﹐維舟日日孤。

因聲置驛外﹐爲覓酒家壚。

登嶽陽樓

昔聞洞庭水﹐今上嶽陽樓。吳楚東南坼﹐乾坤日夜浮。親朋無一字﹐老病有孤舟。

戎馬關山北﹐憑軒涕泗流。

陪裴使君登嶽陽樓

湖闊兼雲霧﹐樓孤屬晚晴。禮加徐孺子﹐詩接謝宣城。雪岸叢梅發﹐春泥百艸生。

敢違漁父問﹐從此更南徵。

登白馬潭

水生春纜沒﹐日出野船開。宿鳥行猶去﹐叢花笑不來。人人傷白首﹐處處接金杯。

莫道新知要﹐南徵且未回。

南徵

春岸桃花水﹐雲帆楓樹林。偸生長避地﹐適遠更沾襟。老病南徵日﹐君恩北望心。

百年歌自苦﹐未見有知音。

歸夢

道路時通塞﹐江山日寂寥。偸生惟一老﹐伐叛已三朝。雨急靑楓暮﹐云深黑水遙。

夢歸歸未得﹐不用楚辭招。

宿靑艸湖

洞庭猶在目﹐靑艸續爲名。宿槳依農事﹐郵簽報水程。寒冰爭倚薄﹐雲月遞微明。

湖雁雙雙起﹐人來故北徵。

宿白沙驛

水宿仍餘照﹐人煙復此亭。驛邊沙舊白﹐湖外艸新靑。萬象皆春气﹐孤槎自客星。

隨波無限月。的的近南溟。

湘夫人祠

肅肅湘妃廟﹐空墻碧水春。虫書玉佩蘚﹐燕舞翠帷塵。晚泊登汀樹﹐微馨借渚蘋。

蒼梧恨不盡﹐染淚在叢筠。

祠南夕望

百丈牽江色﹐孤舟泛日斜。興來猶杖屨﹐目斷更雲沙。山鬼迷春竹﹐湘娥倚暮花。

湖南淸絕地﹐萬古一長嗟。

野望

納納乾坤大﹐行行郡國遙。雲山兼五嶺﹐風壤帶三苗。野樹侵江闊﹐春蒲長雪消。

扁舟空老去﹐無補聖明朝。

發潭州

夜醉長沙酒﹐曉行湘水春。岸花飛送客﹐檣燕語畱人。賈傅才何有﹐褚公書絕倫。

髙名前後事﹐回首一傷神。

雙楓浦

輟棹靑楓浦﹐雙楓舊已摧。自驚衰謝力﹐不道棟梁材。浪足浮紗帽﹐皮須截錦苔。

江邊地有主﹐暫借上天回。

入喬口

漠漠舊京遠﹐遲遲歸路賒。殘年傍水國﹐落日對春華。樹密早蜂亂﹐江泥輕燕斜。

賈生骨已朽﹐淒惻近長沙。

銅官渚守風

不夜楚帆落﹐避風湘渚間。水耕先浸艸﹐春火更燒山。早泊云物晦﹐逆行波浪慳。

飛來雙白鶴﹐過去杳難攀。

衡州送李大夫七丈勉赴廣州

斧鉞下靑冥﹐樓船過洞庭。北風隨爽气﹐南斗避文星。日月籠中鳥﹐乾坤水上萍。

王孫丈人行﹐垂老見飄零。

江閣對雨有懷行營裴二端公

南紀風濤壯﹐陰晴屢不分。野流行地日﹐江入度山云。層閣憑雷殷﹐長空面水文。

雨來銅柱北﹐應洗伏波軍。

江閣臥病走筆寄呈崔盧兩侍禦

客子庖廚薄﹐江樓枕席淸。衰年病只瘦﹐長夏想爲情。滑憶雕胡飯﹐香聞錦帶羹。

澑匙兼暖腹﹐誰欲致杯罌。

潭州送韋員外迢牧韶州

炎海韶州牧﹐風流漢署郎。分符先令望﹐同捨有輝光。白首多年疾﹐秋天昨夜涼。

洞庭無過雁﹐書疏莫相忘。

酬韋韶州見寄

養拙江湖外﹐朝廷記憶疏。深慚長者轍﹐重得故人書。白髮絲難理﹐新詩錦不如。

𨿽無南去雁﹐看取北來魚。

樓上

天地空搔首﹐頻抽白玉簪。皇輿三極北﹐身事五湖南。戀闕勞肝肺﹐論材愧杞楠。

亂離難自救﹐終是老湘潭。

晚秋長沙蔡五侍禦飲筵送殷六參軍歸澧州覲省

佳士欣相識﹐慈顏望遠遊。甘從投轄飲﹐肯作置書郵。髙鳥黃雲暮﹐寒蟬碧樹秋。

湖南冬不雪﹐吾病得淹畱。

北風

北風破南極﹐朱鳳日威垂。洞庭秋欲雪﹐鴻雁將安歸。十年殺气盛﹐六合人煙稀。

吾慕漢初老﹐時淸猶茹芝。

舟中夜雪有懷盧十四侍禦弟

朔風吹桂水﹐朔雪夜紛紛。暗渡南樓月﹐寒深北渚云。燭斜初近見﹐舟重竟無聞。

不識山陰道﹐聽雞更憶君。

對雪

北雪犯長沙﹐胡云冷萬家。隨風且間葉﹐帶雨不成花。金錯囊垂罄﹐銀壺酒易賒。

無人竭浮蟻﹐有待至昏鴉。

歸雁二首

萬里衡陽雁﹐今年又北歸。雙雙瞻客上﹐一一背人飛。雲裏相呼疾﹐沙邊自宿稀。

系書元浪語﹐愁絕故山薇。

欲雪違胡地﹐先花別楚云。卻過淸渭影﹐髙起洞庭羣。塞北春陰暮﹐江南日色曛。

傷弓流落羽﹐行斷不堪聞。

送趙十七明府之縣

連城爲寶重﹐茂宰得才新。山雉迎舟楫﹐江花報邑人。論交翻恨晚﹐臥病卻愁春。

惠愛南翁悅﹐餘波及老身。

奉酬寇十侍禦錫見寄四韻復寄寇

往別郇瑕地﹐於今四十年。來簪禦府筆﹐故泊洞庭船。詩憶傷心處﹐春深把臂前。

南瞻按百越﹐黃帽待君偏。

暮秋將歸秦畱別湖南親友

水闊蒼梧野﹐天髙白帝秋。途窮那免哭﹐身老不禁愁。大府才能會﹐諸公徳業優。

北歸衝雨雪﹐誰憫敝貂裘。

十八家詩抄﹟卷二十

杜工部七律一百五十首

鄭駙馬宅宴洞中

主家陰洞細煙霧﹐畱客夏簟靑瑯玕。春酒杯濃琥珀薄﹐冰漿碗碧瑪瑙寒。

誤疑茅堂過江麓﹐已入風磴霾云端。自是秦樓壓鄭谷﹐時聞雜珮聲珊珊。

題張氏隱居

春山無伴獨相求﹐伐木丁丁山更幽。澗道餘寒歷冰雪﹐石門斜日到林丘。

不貪夜識金銀气﹐遠害朝看麋鹿遊。乘興杳然迷出處﹐對君疑是泛虛舟。

城西陂泛舟

靑蛾皓齒在樓船﹐橫笛短蕭悲遠天。春風自信牙檣動﹐遲日徐看錦纜牽。

魚吹細浪搖歌扇﹐燕蹴飛花落舞筵。不有小舟能蕩槳﹐百壺那送酒如泉。

贈田九判官梁丘

崆峒使節上靑霄﹐河隴降王款聖朝。宛馬總肥春苜蓿。將軍只數漢嫖姚。

陳畱阮瑀誰爭長﹐京兆田郎早見招。麾下賴君才並美﹐獨能無意向漁樵。

贈獻納使起居田舍人澄

獻納司存雨露邊﹐地分淸切任才賢。舍人退食收封事﹐宮女開函捧禦筵。

曉漏追趨靑瑣闥﹐晴窗點檢白雲篇。揚雄更有河東賦﹐惟待吹噓送上天。

送鄭十八虔貶臺州司戶傷其臨老陷賊之故闕爲面別情見於詩

鄭公樗散鬢成絲﹐酒後常稱老畫師。萬里傷心嚴譴日﹐百年垂死中興時。

倉惶已就長途往﹐邂逅無端出餞遲。便與先生應永訣﹐九重泉路盡交期。

臘日

臘日常年暖尙遙﹐今年臘日凍全消。侵陵雪色還萱艸﹐漏泄春光有柳條。

縱酒欲謀良夜醉﹐歸家初散紫宸朝。口脂面藥隨恩澤﹐翠管銀罌下九霄。

奉和賈至舍人早朝大明宮

五夜漏聲催曉箭﹐九重春色醉仙桃。旌旗日暖龍蛇動﹐宮殿風微燕雀髙。

朝罷香煙攜滿袖﹐詩成珠玉在揮毫。欲知世掌絲綸美﹐池上於今有鳳毛。

宣政殿退朝晚出左掖

天門日射黃金榜﹐春殿晴曛赤羽旗。宮艸霏霏承委珮﹐鑪煙細細駐遊絲。

云近蓬萊常五色﹐雪殘支鳥鵲亦多時。侍臣緩步歸靑瑣﹐退食從容出每遲。

紫宸殿退朝口號

戶外昭容紫袖垂﹐雙瞻禦座引朝儀。香飄合殿春風轉﹐花覆千官淑景移。

晝漏稀聞髙閣報﹐天顏有喜近臣知。宮中每出歸東省﹐會送夔龍集鳳池。

題省中壁

掖垣竹埤梧十尋﹐洞門對雪常陰陰。落花遊絲白日靜﹐鳴鳩乳燕靑春深。

腐儒衰晚謬通籍﹐退食遲回違寸心。衮職曾無一字補﹐許身愧比雙南金。

曲江陪鄭八丈南史飲

雀啄江頭黃柳花﹐支鳥靑鳥磖磗滿晴沙。自知白髮非春事﹐且盡芳樽戀物華。

近侍卽今難浪迹﹐此身那得更無家。丈人才力猶彊健﹐豈傍靑門學種瓜。

曲江二首

一片花飛減卻春﹐風飄萬點正愁人。且看欲盡花經眼﹐莫厭傷多酒入唇。

江上小堂巢翡翠﹐苑邊髙冢臥麒麟。細推物理須行樂﹐何事浮榮絆此身。

朝回日日典春衣﹐每日江頭盡醉歸。酒債尋常行處有﹐人生七十古來稀。

穿花蛺蝶深深見。點水蜻蜓款款飛。傳語風光共流轉﹐暫時相賞莫相違。

曲江對酒

花外江頭坐不歸﹐水精春殿轉芳微。桃花細逐楊花落﹐黃鳥時兼白鳥飛。

縱飲久判人共棄﹐懶朝眞與世相違。吏情更覺滄洲遠﹐老大徒傷未拂衣。

曲江對雨

城上春云覆苑墻﹐江亭晚色靜年芳。林花著雨燕支濕﹐水荇牽風翠帶長。

龍武新軍深駐輦﹐芙蓉別殿漫焚香。何時詔此金錢會﹐暫醉佳人錦瑟旁。

因許八奉寄江寧旻上人

不見旻公三十年﹐封書寄與淚潺湲。舊來好事今能否﹐老去新詩誰與傳。

棋局動隨幽澗竹﹐袈裟憶上泛湖船。聞君話我爲官在﹐頭白昏昏只醉眠。

題鄭縣亭子

鄭縣亭子澗之濱﹐戶牖憑髙發興新。云斷嶽蓮臨大路﹐天淸宮柳暗長春。

巢邊野雀羣欺燕﹐花底山蜂遠趁人。更欲題詩滿靑竹﹐晚來幽獨恐傷神。

望嶽

西嶽危稜竦處尊﹐諸峯羅立如兒孫。安得仙人九節杖﹐拄到玉女洗頭盆。

車箱入谷無歸路﹐箭栝通天有一門。稍待秋風涼冷後﹐髙尋白帝問眞源。

九日藍田崔氏莊

老去悲秋彊自寬﹐興來今日盡君歡。羞將短髮還吹帽﹐笑倩旁人爲正冠。

藍水遠從千澗落﹐玉山髙並兩峯寒。明年此會知誰健﹐醉把茱萸仔細看。

崔氏東山艸堂

愛汝玉山艸堂靜﹐髙秋爽气相鮮新。有時自發鐘磬響﹐落日更見漁樵人。

盤剝白鴉谷口栗﹐飯煮靑泥坊底芹。何爲西莊王給事﹐柴門空閉鎖松筠。

至日遣興奉寄北省舊閣老兩院故人二首

去歲玆晨捧禦牀﹐五更三點入鵷行。欲知趨走傷心地﹐正想氤氳滿眼香。

無路從容陪語笑﹐有時顚倒著衣裳。何人卻憶窮愁日﹐愁日愁隨一綫長。

憶昨逍遙供奉班﹐去年今日侍龍顏。麒麟不動鑪煙上﹐孔雀徐開扇影還。

玉几由來天北極﹐朱衣只在殿中間。孤城此日腸堪斷﹐愁對寒云雪滿山。

卜居

浣花溪水水西頭﹐主人爲卜林塘幽。已知出郭少塵事﹐更有澄江消客愁。

無數蜻蜓齊上下﹐一雙磖磗對沈浮。東行萬里堪乘興﹐須向山陰上小舟。

蜀相

蜀相祠堂何處尋﹐錦官城外柏森森。映階碧艸自春色﹐隔葉黃鸝空好音。

三顧頻煩天下計﹐兩朝開濟老臣心。出師未捷身先死﹐長使英雄淚滿襟。

有客

幽棲地僻經過少﹐老病人扶再拜難。豈有文章驚海內﹐漫勞車馬駐江幹。

竟日淹畱佳客坐﹐百年粗糲腐儒餐。不嫌野外無供給﹐乘興還來看藥欄。

狂夫

萬里橋西一艸堂﹐百花潭水卽滄浪。風含翠瞘娟娟淨﹐雨裛紅蕖冉冉香。

厚祿故人書斷絕﹐恆饑稚子色淒涼。欲塡溝壑惟疏放﹐自笑狂夫老更狂。

江村

淸江一曲抱村流﹐長夏江村事事幽。自去自來堂上燕﹐相親相近水中鷗。

老妻畫紙爲棋局﹐稚子敲鍼作釣鉤。多病所須惟藥物﹐微軀此外更何求﹖

恨別

洛城一別四千里﹐胡騎長驅五六年。艸木變衰行劍外﹐兵戈阻絕老江邊。

思家步月淸宵立﹐憶弟看云白日眠。聞道河陽近乘勝﹐司徒急爲破幽燕。

野老

野老籬邊江岸回﹐柴門不正逐江開。漁人网集澄潭下﹐賈客船隨返照來。

長路關心悲劍閣﹐片雲何事傍琴臺。王師未報收東郡﹐城闕秋生畫角哀。

南鄰

錦裏先生烏角巾﹐園收芋栗未全貧。慣看賓客兒童喜﹐得食階除鳥雀馴。

秋水才深四五尺﹐野航恰受兩三人。白沙翠竹江村暮﹐相送柴門月色新。

至後

冬至至後日初長﹐遠在劍南思洛陽。靑袍白馬有何意﹐金穀銅駝非故鄕。

梅花欲開不自覺﹐棣萼一別永相望。愁極本憑詩遣興﹐詩成吟詠轉淒涼。

和裴迪登蜀州東亭送客逢早梅相憶見寄

東閣官梅動詩興﹐還如何遜在揚州。此時對雪遙相憶﹐送客逢春可自由。

幸不折來傷歲暮﹐若爲看去亂鄕愁。江邊一樹垂垂發﹐朝夕催人自白頭。

暮登四安寺鐘樓寄裴十迪

暮倚髙樓對雪峯﹐僧來不語自鳴鐘。孤城返照紅將斂﹐近市浮煙翠且重。

多病獨愁常闃絕﹐故人相見未從容。知君苦思緣詩瘦﹐太向交遊萬事慵。

客至

捨南捨北皆春水﹐但見羣鷗日日來。花徑不曾緣客掃﹐蓬門今始爲君開。

盤飧市遠無兼味﹐樽酒家貧只舊醅。肯與鄰翁相對飲﹐隔籬呼取盡餘杯。

江上值水如海勢聊短述

爲人性僻耽佳句﹐語不驚人死不休。老去詩篇渾漫與﹐春來花鳥莫深愁。

新添水檻供垂釣﹐故著浮槎替入舟。焉得思如陶謝手﹐令渠述作與同遊。

進艇

南京久客耕南畝﹐北望傷神坐北窗。晝引老妻乘小艇﹐晴看稚子浴淸江。

俱飛蛺蝶原相逐﹐並蒂芙蓉本自雙。茗飲蔗漿攜所有﹐瓷罌無謝玉爲缸。

所思

苦憶荊州醉司馬﹐謫官樽俎定常開。九江日落醒何處﹐一柱觀頭眠幾回。

可憐懷抱向人盡﹐欲問平安無使來。故憑錦水將雙淚﹐好過瞿塘灩澦堆。

寄杜位

近聞寬法離新州﹐想見歸懷尙百憂。逐客𨿽皆萬里去﹐悲君已是十年流。

干戈況復塵隨眼﹐鬢髮還應雪滿頭。玉壘題書心緒亂﹐何時更得曲江遊。

送韓十四江東省覲

兵戈不見老萊衣﹐嘆息人間萬事非。我已無家尋弟妹﹐君今何處訪庭闈。

黃牛峽靜灘聲轉﹐白馬江寒樹影稀。此別應須各努力﹐故鄕猶恐未同歸。

王十七侍禦掄許攜酒至艸堂奉寄此詩便請邀髙三十五使君同到

老夫臥穩朝慵起﹐白屋寒多暖始開。江鸛巧當幽徑浴﹐鄰雞還過短墻來。

繡衣屢許攜家醞﹐皂蓋能忘折野梅。戲假霜威促山簡﹐須成一醉習池回。

陪李七司馬皂江上觀造竹橋卽日成往來之人免冬寒入水聊題短作簡李公

伐竹爲橋結構同﹐褰裳不涉往來通。天寒白鶴歸華表﹐日落靑龍見水中。

顧我老非題柱客﹐知君才是濟川功。合歡卻笑千年事﹐驅石何時到海東。

野望

西山白雪三城戍﹐南浦淸江萬里橋。海內風塵諸弟隔﹐天涯涕淚一身遙。

惟將遲暮供多病﹐未有涓埃答聖朝。跨馬出郊時極目﹐不堪人事日蕭條。

堂成

背郭堂成蔭白茅﹐緣江路熟俯靑郊。榿林礙日吟風葉﹐籠竹和煙滴露梢。

暫止飛烏將數子﹐頻來語燕定新巢。旁人錯比揚雄宅﹐懶慢無心作解嘲。

奉酬嚴公寄題野亭之作

拾遺曾奏數行書﹐懶性從來水竹居。奉引濫騎沙苑馬﹐幽棲眞釣錦江魚。

謝安不倦登臨費﹐阮籍焉知禮法疏。枉沐旌麾出城府﹐艸茅無徑欲教鋤。

嚴中丞枉駕見過

元戎小隊出郊坰﹐問柳尋花到野亭。川合東西瞻使節﹐地分南北任流萍。

扁舟不獨如張翰﹐皂帽還應似管寧。寂寞江天雲霧裏﹐何人道有少微星。

野人送朱櫻

西蜀櫻桃也自紅﹐野人相贈滿筠籠。數回細寫愁仍破﹐萬顆勻圓訝許同。

憶昨賜沾門下省﹐退朝擎出大明宮。金盤玉箸無消息﹐此日嘗新任轉蓬。

嚴公仲夏枉駕艸堂兼攜酒饌得寒字

竹裏行廚洗玉盤﹐花邊立馬簇金鞍。非關使者徵求急﹐自識將軍禮數寬。

百年地辟柴門迥﹐五月江深艸閣寒。看弄漁舟移白日﹐老農何有罄交歡。

秋盡

秋盡東行且未回﹐茅齋寄在少城隈。籬邊老卻陶潛菊﹐江上徒逢袁紹杯。

雪嶺獨看西日落﹐劍門猶阻北人來。不辭萬里長爲客﹐懷抱何時得好開。

野望

金華山北涪水西﹐仲冬風日始淒淒。山連越嶲蟠三蜀﹐水散巴渝下五溪。

獨鶴不知何事舞﹐饑烏似欲向人啼。射洪春酒寒仍綠﹐極目傷神誰爲攜。

聞官軍收河南河北

劍外忽傳收冀北﹐初聞涕淚滿衣裳。卻看妻子愁何在﹐漫卷詩書喜欲狂。

白首放歌須縱酒﹐靑春作伴好還鄕。卽從巴峽穿巫峽﹐便下襄陽向洛陽。

送路六侍禦入朝

童稚情親四十年﹐中間消息兩茫然。更爲後會知何地﹐忽漫相逢是別筵。

不分桃花紅勝錦﹐生憎柳絮白如綿。劍南春色還無賴﹐觸忤愁人到酒邊。

涪城縣香積寺官閣

寺下春江深不流﹐山腰官閣迥添愁。含風翠壁孤云細﹐背日丹楓萬木稠。

小院回廊春寂寂﹐浴鳧飛鷺晚悠悠。諸天合在藤蘿外﹐昏黑應須到上頭。

又送

雙峯寂寂對春臺﹐萬竹靑靑送客杯。細艸畱連侵坐軟﹐殘花悵望近人開。

同舟昨日何由得﹐並馬今朝未擬回。直到綿州始分首﹐江邊樹裏共誰來。

送王十五判官扶侍還黔中得開字

大家東徵逐子回﹐風生洲渚錦帆開。靑靑竹筍迎船出﹐白白江魚入饌來。

離別不堪無限意﹐艱危深仗濟時才。黔陽信使應稀少﹐莫怪頻頻勸酒杯。

章梓州橘亭餞成都竇少尹得涼字

秋日野亭千橘香﹐玉杯錦席髙云涼。主人送客何所作﹐行酒賦詩殊未央。

衰老應爲難離別﹐賢聲此去有輝光。預傳籍籍新京尹﹐靑史無勞數趙張。

九日

去年登髙郪縣北﹐今日重在涪江濱。苦遭白髮不相放﹐羞見黃花無數新。

世亂鬱鬱久爲客﹐路難悠悠常傍人。酒闌卻憶十年事﹐腸斷驪山淸路塵。

滕王亭子

君王臺榭枕巴山﹐萬丈丹梯尙可攀。春日鶯啼修竹裏﹐仙家犬吠白雲間。

淸江錦石傷心麗﹐嫩蕊濃花滿目斑。人到如今歌出牧﹐來遊此地不知還。

玉臺觀

中天積翠玉臺遙﹐上帝髙居絳節朝。遂有馮夷來擊鼓﹐始知嬴女善吹簫。

江光隱見黿鼉窟﹐石勢參差烏雀橋。更肯紅顏生羽翼﹐便應黃髮老漁樵。

奉寄章十侍禦

淮海維揚一俊人﹐金章紫綬照靑春。指麾能事回天地﹐訓練彊兵動鬼神。

湘西不得歸關羽﹐河內猶疑借寇恂。朝覲從容問幽仄﹐勿云江漢有垂綸。

奉寄別馬巴州

勛業終歸馬伏波﹐功曹非復漢蕭何。扁舟系纜沙邊久﹐南國浮雲水上多。

獨把魚竿終遠去﹐難隨鳥翼一相過。知君未愛春湖色﹐興在驪駒白玉珂。

將赴荊南寄別李劍州

使君髙義驅今古﹐寥落三年坐劍州。但見文翁能化俗﹐焉知李廣未封侯。

路經灩雙蓬鬢﹐天入滄浪一釣舟。戎馬相逢更何日﹐春風回首仲宣樓。

奉待嚴大夫

殊方又喜故人來﹐重鎭還須濟世才。常怪偏裨終日待﹐不知旌節隔年回。

欲辭巴徼啼鶯合﹐遠下荊門去益鳥催。身老時危思會面﹐一生襟抱向誰開。

將赴成都艸堂途中有作先寄嚴鄭公五首

得歸茅屋赴成都﹐直爲文翁再剖符。但使閭閻還揖讓﹐敢論松竹久荒蕪。

魚知丙穴由來美﹐酒憶郫筒不用酤。五馬舊曾諳小徑﹐幾回書札待潛夫。

處處靑江帶白蘋﹐故園猶得見殘春。雪山斥候無兵馬﹐錦裏逢迎有主人。

休怪兒童延俗客﹐不教鵝鴨惱比鄰。習池未覺風流盡﹐況復荊州賞更新。

竹寒沙碧浣花溪﹐橘刺藤梢咫尺迷。過客徑須愁出入﹐居人不自解東西。

書簽藥裹封蛛网﹐野店山橋送馬蹄。肯藉荒庭春艸色﹐先判一飲醉如泥。

常苦沙崩損藥欄﹐也從江檻落風湍。新松恨不髙千尺﹐惡竹應須斬萬竿。

生理只憑黃閣老﹐衰顏欲付紫金丹。三年奔走空皮骨﹐信有人間行路難。

錦官城西生事微﹐烏皮幾在還思歸。昔去爲憂亂兵入﹐今來已恐鄰人非。

側身天地更懷古﹐回首風塵甘息機。共說總戎云鳥陣﹐不妨遊子芰荷衣。

題桃樹

小徑升堂舊不斜﹐五株桃樹亦從遮。髙秋總饋貧人實﹐來歲還舒滿眼花。

簾戶每宜通乳燕﹐兒童莫信打慈鴉。寡妻羣盜非今日﹐天下車書正一家。

奉寄髙常侍

汶上相逢年頗多﹐飛騰無那故人何。總戎楚蜀應全未﹐方駕曹劉不啻過。

今日朝廷須汲黯﹐中原將帥憶廉頗。天涯春色催遲暮﹐別淚遙添錦水波。

登樓

花近髙樓傷客心﹐萬方多難此登臨。錦江春色來天地﹐玉壘浮雲變古今。

北極朝廷終不攺﹐西山寇盜莫相侵。可憐後主還祠廟﹐日暮聊爲梁甫吟。

宿府

淸秋幕府井梧寒﹐獨宿江城蠟炬殘。永夜角聲悲自語﹐中天月色好誰看。

風塵荏苒音書絕﹐關塞蕭條行路難。已忍伶俜十年事﹐彊移棲息一枝安。

院中晚晴懷西郭茅舍

幕府秋風日夜淸﹐澹雲疏雨過髙城。葉心朱實看時落﹐階面靑苔老更生。

復有樓臺銜暮景﹐不勞鐘鼓報新晴。浣花溪裏花饒笑﹐肯信吾兼吏隱名。

撥悶

聞道云安曲米春﹐才傾一盞卽醺人。乘舟取醉非難事﹐下峽消愁定幾巡。

長年三老遙憐汝﹐�舵開頭捷有神。已辦靑錢防雇直﹐當令美味入吾唇。

十二月一日三首

今朝臘月春意動﹐云安縣前江可憐。一聲何處送書雁﹐百丈誰家上瀨船。

未將梅蕊驚愁眼﹐要取椒花媚遠天。明光起艸人所羨﹐肺病幾時朝日邊。

寒輕市上山煙碧﹐日滿樓前江霧黃。負鹽出井此溪女﹐打鼓發船何郡郎。

新亭舉目風景切﹐茂林著書消渴長。春風不愁不爛漫﹐楚客惟聽棹相將。

卽看燕子入山扉﹐豈有黃鸝歷翠微。短短桃花臨水岸﹐輕輕柳絮點人衣。

春來準擬開懷久﹐老去親知見面稀。他日一杯難彊進﹐重嗟筋力故山違。

寄常徵君

白水靑山空復春﹐徵君晚節傍風塵。楚妃堂上色殊眾﹐海鶴階前鳴向人。

萬事糾紛猶絕粒﹐一官羈絆實藏身。開州入夏知涼冷﹐不似云安毒熱新。

示獠奴阿段

山木蒼蒼落日曛﹐竹竿裊裊細泉分。郡人入夜爭餘瀝﹐豎子尋源獨不聞。

病渴三更回白首﹐傳聲一注濕靑雲。曾驚陶侃胡奴異﹐怪爾常穿虎豹羣。

白帝城最髙樓

城尖徑仄旌�愁﹐獨立縹緲之飛樓。峽坼云霾龍虎臥﹐江淸日抱黿鼉遊。

扶桑西枝對斷石﹐弱水東影隨長流。杖藜嘆世者誰子﹐泣血迸空回白頭。

峽中覽物

曾爲掾吏趨三輔﹐憶在潼關詩興多。巫峽忽如瞻華嶽﹐蜀江猶似見黃河。

舟中得病移衾枕﹐洞口經春長薜蘿。形勝有餘風土惡﹐幾時回首一髙歌。

返照

楚王宮北正黃昏﹐白帝城西過雨痕。返照入江翻石壁﹐歸云擁樹失山村。

衰年病肺惟髙枕﹐絕塞愁時早閉門。不可久畱豺虎亂﹐南方實有未招魂。

白帝

白帝城中云出門﹐白帝城下雨傾盆。髙江急峽雷霆斗﹐古木蒼藤日月昏。

戎馬不如歸馬逸﹐千家今有百家存。哀哀寡婦誅求盡﹐慟哭秋原何處村﹖

黃艸

黃艸峽西船不歸﹐赤甲山下人行稀。秦中驛使無消息﹐蜀道兵戈有是非。

萬里秋風吹錦水﹐誰家別淚濕羅衣。莫愁劍閣終堪據﹐聞道松州已被圍。

諸將五首

漢朝陵墓對南山﹐胡鹵千秋尙入關。昨日玉魚蒙葬地﹐早時金碗出人間。

見愁汗馬西戎逼﹐曾閃朱旗北斗殷。多少材官守涇渭﹐將軍且莫破愁顏。

韓公本意築三城﹐擬絕天驕拔漢旌。豈謂盡煩回紇馬﹐翻然遠救朔方兵。

胡來不覺潼關隘﹐龍起猶聞晉水淸。獨使至尊憂社稷﹐諸君何以答升平。

洛陽宮殿化爲烽﹐休道秦關百二重。滄海未全歸禹貢﹐薊門何處盡堯封。

朝廷衮職𨿽多預﹐天下軍儲不自供。稍喜臨邊王相國﹐肯銷金甲事春農。

回首扶桑銅柱標﹐冥冥氛祲未全消。越裳翡翠無消息﹐南海明珠久寂寥。

殊錫曾爲大司馬﹐總戎皆插侍中貂。炎風朔雪天王地﹐只在忠良翊聖朝。

錦江春色逐人來﹐巫峽淸秋萬壑哀。正憶往時嚴僕射﹐共迎中使望鄕臺。

主恩前後三持節﹐軍令分明數舉杯。西蜀地形天下險﹐安危須仗出羣材。

夜

露下天髙秋水淸﹐空山獨夜旅魂驚。疏燈自照孤帆宿﹐新月猶懸雙杵鳴。

南菊再逢人臥病﹐北書不至雁無情。步檐倚杖看牛斗﹐銀漢遙應接鳳城。

秋興八首

玉露凋傷楓樹林﹐巫山巫峽气蕭森。江間波浪兼天湧﹐塞上風雲接地陰。

叢菊兩開他日淚﹐孤舟一系故園心。寒衣處處催刀尺﹐白帝城髙急暮砧。

夔府孤城落日斜﹐每依北斗望京華。聽猿實下三聲淚﹐奉使虛隨八月槎。

畫省香鑪違伏枕﹐山樓粉堞隱悲笳。請看石上藤蘿月﹐已映洲前蘆荻花。

千家山郭靜朝暉﹐日日江樓坐翠微。信宿漁人還泛泛﹐淸秋燕子故飛飛。

匡衡抗疏功名薄﹐劉向傳經心事違。同學少年多不賤﹐五陵衣馬自輕肥。

聞道長安似弈棋﹐百年世事不勝悲。王侯第宅皆新主﹐文武衣冠異昔時。

直北關山金鼓震﹐徵西車馬羽書馳。魚龍寂寞秋江冷﹐故國平居有所思。

蓬萊宮闕對南山﹐承露金莖霄漢間。西望瑤池降王母﹐東來紫气滿函關。

云移雉尾開宮扇﹐日繞龍鱗識聖顏。一臥滄江驚歲晚﹐幾回靑瑣點朝班。

瞿塘峽口曲江頭﹐萬里風煙接素秋。花萼夾城通禦气﹐芙蓉小苑入邊愁。

朱簾繡柱圍黃鵠﹐錦纜牙檣起白鷗。回首可憐歌舞地﹐秦中自古帝王州。

昆明池水漢時功﹐武帝旌旗在眼中。織女機絲虛夜月﹐石鯨鱗甲動秋風。

波漂菇米沈云黑﹐露冷蓮房墮粉紅。關塞極天惟鳥道﹐江湖滿地一漁翁。

昆吾禦宿自逶迆﹐紫閣峯陰入氵美陂。紅豆啄余鸚鵡粒﹐碧梧棲老鳳凰枝。

佳人拾翠春相問﹐仙侶同舟晚更移。彩筆昔曾幹气象﹐白頭吟望苦低垂。

吹笛

吹笛秋山風月淸﹐誰家巧作斷腸聲。風飄律呂相和切﹐月倚關山幾處明。

胡騎中宵堪北走﹐武陵一曲想南徵。故園楊柳今搖落﹐何得愁中卻盡生。

詠懷古迹五首

支離東北風塵際﹐漂泊西南天地間。三峽樓臺淹日月﹐五溪衣服共雲山。

羯胡事主終無賴﹐詞客哀時且未還。庾信生平最蕭瑟﹐暮年詩賦動江關。

搖落深知宋玉悲﹐風流儒雅亦吾師。悵望千秋一灑淚﹐蕭條異代不同時。

江山故宅空文藻﹐雲雨荒臺豈夢思。最是楚宮俱泯滅﹐舟人指點到今疑。

羣山萬壑赴荊門﹐生長明妃尙有村。一去紫臺連朔漠﹐獨畱靑冢向黃昏。

畫圖省識春風面﹐環珮空歸夜月魂。千載琵琶作胡語﹐分明怨恨曲中論。

蜀主窺吳幸三峽﹐崩年亦在永安宮。翠華想象空山裏﹐玉殿虛無野寺中。

古廟杉松巢水鶴﹐歲時伏臘走村翁。武侯祠屋長鄰近﹐一體君臣祭祀同。

諸葛大名垂宇宙﹐宗臣遺像肅淸髙。三分割據紆籌策﹐萬古雲霄一羽毛。

伯仲之間見伊呂﹐指揮若定失蕭曹。運移漢祚終難復﹐志決身殲軍務勞。

閣夜

歲暮陰陽催短景﹐天涯霜雪霽寒宵。五更鼓角聲悲壯﹐三峽星河影動搖。

野哭幾家聞戰伐﹐夷歌是處起漁樵。臥龍躍馬終黃土﹐人事音書漫寂寥。

見王監兵馬使說近山有黑白二鷹羅者久取竟未能得王以爲毛骨有異他鷹恐臘後春生飛避暖勁

翮思秋之甚眇不可見請余賦詩二首

雲飛玉立盡淸秋﹐不惜奇毛恣遠遊。在野只教心力破﹐於人何事网羅求。

一生自獵知無敵﹐百中爭能恥下鞲。鵬礙九天須卻避﹐兔藏三窟莫深憂。

黑鷹不省人間有﹐度海疑從北極來。正翮摶風超紫塞﹐玄冬幾夜宿陽臺。

虞羅自覺虛施巧﹐春雁同歸必見猜。萬里寒空只一日﹐金眸玉爪不凡材。

冬至

年年至日長爲客﹐忽忽窮愁泥殺人。江上形容吾獨老﹐天涯風俗自相親。

杖藜雪後臨丹壑﹐鳴玉朝來散紫宸。心折此時無一寸﹐路迷何處是三秦。

小至

天時人事日相催﹐冬至陽生春又來。刺繡五紋添弱綫﹐吹葭六管動浮灰。

岸容待臘將舒柳﹐山意衝寒欲放梅。云物不殊鄕國異﹐教兒且覆掌中杯。

奉送蜀州柏二別駕將中丞命赴江陵起居衛尙書太夫人因示從弟行軍司馬位

中丞問俗畫熊頻﹐愛弟傳書彩益鳥新。遷轉五州防禦使﹐起居八座太夫人。

楚宮臘送荊門水﹐白帝云偸碧海春。與報惠連詩不惜﹐知吾斑鬢總如銀。

立春

春日春盤細生菜﹐忽憶兩京全盛時。盤出髙門行白玉﹐菜傳纖手送靑絲。

巫峽寒江那對眼﹐杜陵遠客不勝悲。此身未知歸定處﹐呼兒覓紙一題詩。

愁

江艸日日喚愁生﹐春峽泠泠非世情。盤渦鷺浴底心性﹐獨樹花發自分明。

十年戎馬暗南國﹐異域賓客老孤城。渭水秦山得見否﹐人今罷病虎縱橫。

崔評事弟許相迎不到應慮老夫見泥雨怯出必愆佳期走筆戲簡

江閣邀賓許馬迎﹐午時起坐自天明。浮雲不負靑春色﹐細雨何孤白帝城。

身邊花間沾濕好﹐醉於馬上往來輕。虛疑皓首衝泥怯﹐實少銀鞍傍險行。

遣悶戲呈路十九曹長

江浦雷聲喧昨夜﹐春城雨色動微寒。黃鸝並坐交愁濕﹐白鷺羣飛太劇幹。

晚節漸於詩律細﹐誰家數去酒杯寬。惟君最愛淸狂客﹐百徧相看意未闌。

晝夢

二月饒睡昏昏然﹐不獨夜短晝分眠。桃花气暖眼自醉﹐春渚日落夢相牽。

故鄕門巷荊棘底﹐中原君臣豺虎邊。安得務農息戰鬥﹐普天無吏橫索錢。

暮春

臥病擁塞在峽中﹐瀟湘洞庭虛映空。楚天不斷四時雨﹐巫峽長吹萬里風。

沙上艸閣柳新暗﹐城邊野池蓮欲紅。暮春鴛鷺立洲渚﹐挾子翻飛還一叢。

卽事

暮春三月巫峽長﹐皛皛行雲浮日光。雷聲忽下千峯雨﹐花气渾如百和香。

黃鶯過水翻回去﹐燕子銜泥濕不妨。飛閣捲簾圖畫裏﹐虛無只少對蕭湘。

赤甲

卜居赤甲遷居新﹐兩見巫山楚水春。炙背可以獻天子﹐美芹由來知野人。

荊州鄭薛寄詩近﹐蜀客郤岑非我鄰。笑接郎中評事飲﹐病從深酌道吾眞。

江雨有懷鄭典設

春雨暗暗塞峽中﹐早晚來自楚王宮。亂波紛披已打岸﹐弱云狼籍不禁風。

寵光蕙葉與多碧﹐點注桃花舒小紅。谷口子眞正憶汝﹐岸髙瀼滑限西東。

雨不絕

鳴雨旣過細雨微﹐映空搖颺如絲飛。階前短艸泥不亂﹐院里長條風乍稀。

舞石旋應將乳子﹐行雲莫自濕仙衣。眼邊江舸何匆促﹐未待安流逆浪歸。

灩澦

灩澦旣沒孤根深﹐西來水多愁太陰。江天漠漠鳥雙去﹐風雨時時龍一吟。

舟人漁子歌回首﹐估客胡商淚滿襟。寄語舟航惡年少﹐休翻鹽井擲黃金。

季夏送鄕弟韶陪黃門從叔朝謁

令弟尙爲蒼水使﹐名家莫出杜陵人。比來相國兼安蜀﹐歸赴朝廷已入秦。

捨舟策馬論兵地﹐拖玉腰金報主身。莫度淸秋吟蟋蟀﹐早聞黃閣畫麒麟。

七月一日題終明府水樓二首

髙棟曾軒已自涼﹐秋風此日灑衣裳。翛然欲下陰山雪﹐不去非無漢署香。

絕壁過雲開錦繡﹐疏枝夾水奏笙簧。看君宜著王喬履﹐眞賜還疑出尙方。

虙子彈琴邑宰日﹐終軍棄糸需英妙時。承家節操尙不泯﹐爲政風流今在玆。

可憐賓客盡傾蓋﹐何處老翁來賦詩。楚江巫峽半雲雨﹐淸簟疏簾看弈棋。

見螢火

巫山秋夜螢火飛﹐疏簾巧入坐人衣。忽驚屋裏琴書冷﹐復亂檐前星宿稀。

卻繞井欄添个个﹐偶經花蕊弄輝輝。滄江白髮愁看汝﹐來歲如今歸未歸。

送李八祕書赴杜相公幕

靑簾白舫益州來﹐巫峽秋濤天地回。石出倒聽楓葉下﹐櫓搖背指菊花開。

貪趨相府今晨發﹐恐失佳期後命催。南極一星朝北斗﹐五云多處是三臺。

簡吳郎司法

有客乘舸自忠州﹐遣騎安置瀼西頭。古堂本買藉疏豁﹐借汝遷居停宴遊。

云石熒熒髙葉曙﹐風江颯颯亂帆秋。卻爲姻婭過逢地﹐許坐曾軒數散愁。

又呈吳郎

堂前撲棗任西鄰﹐無食無兒一婦人。不爲困窮寧有此﹐只緣恐懼轉須親。

卽妨遠客𨿽多事﹐便插疏籬卻甚眞。已訴徵求貧到骨﹐正思戎馬淚盈襟。

九日

重陽獨酌杯中酒﹐抱病起登江上臺。竹葉於人旣無分﹐菊花從此不須開。

殊方日落玄猿哭﹐舊國霜前白雁來。弟妹蕭條各何在﹐干戈衰謝兩相催。

登髙

風急天髙猿嘯哀﹐渚淸沙白鳥飛回。無邊落木蕭蕭下﹐不盡長江滚滚來。

萬里悲秋常作客﹐百年多病獨登臺。艱難苦恨繁霜鬢﹐潦倒新亭濁酒杯。

覃山人隱居

南極老人自有星﹐北山移文誰勒銘。徵君已去獨松菊﹐哀壑無光畱戶庭。

予見亂離不得已﹐子知出處必須經。髙車駟馬帶傾覆﹐悵望秋天虛翠屏。

卽事

天畔羣山孤艸亭﹐江中風浪雨冥冥。一雙白魚不受釣﹐三寸黃甘猶自靑。

多病馬卿無日起﹐窮途阮籍幾時醒。未聞細柳散金甲﹐腸斷秦川流濁涇。

題柏學士茅屋

碧山學士焚銀魚﹐白馬卻走深巖居。古人已用三冬足﹐年少今開萬卷余。

晴雲滿戶團傾蓋﹐秋水浮階澑決渠。富貴必從勤苦得﹐男兒須讀五車書。

捨弟觀赴藍田取妻子到江陵喜寄三首

汝迎妻子達荊州﹐消息爭傳解我憂。鴻雁影來連峽內﹐春鳥鴒飛急到沙頭。

峣關險路今虛遠﹐禹鑿寒江正穩流。朱紱卽當隨彩益鳥﹐靑春不假報黃牛。

馬度秦山雪正深﹐北來肌骨苦寒侵。他鄕就我生春色﹐故國移居見客心。

歡劇提攜如意舞﹐喜多行坐白頭吟。巡檐索共梅花笑﹐冷蕊疏枝半不禁。

庾信羅含俱有宅﹐春來秋去作誰家。短墻若在從殘艸﹐喬木如存可假花。

卜築應同蔣詡徑﹐爲園須似邵平瓜。比年病酒開涓滴﹐弟勸兄酬何怨嗟。

人日

此日此時人共得﹐一談一笑俗相看。樽前柏葉休隨酒﹐勝裏金花巧耐寒。

佩劍衝星聊暫拔﹐匣琴流水自須彈。早春重引江湖興﹐直道無憂行路難。

宇文晁尙書之甥彧司業之孫尙書之子重泛鄭監前湖

郊扉俗遠長幽寂﹐野水春來更接連。錦席淹畱還出浦﹐葛巾欹側未回船。

樽當霞綺輕初散﹐棹拂荷珠碎卻圓。不但習池歸酩酊﹐君看鄭谷去夤緣。

多病執熱奉懷李尙書

衰年正苦病侵淩﹐首夏何須气鬱蒸。大水渺茫炎海接﹐奇峯硉兀火雲升。

思沾道暍黃梅雨﹐敢望宮恩玉井冰。不是尙書期不顧﹐山陰夜雪興難乘。

江陵節度使陽城郡王新樓成王請嚴侍禦判官賦七字句同作

樓上炎天冰雪生﹐髙飛燕雀賀新成。碧窗宿霧濛濛濕﹐朱栱浮雲細細輕。

仗鉞褰帷瞻具美﹐投壺散帙有餘淸。自公多暇延參佐﹐江漢風流萬古情。

又作此奉衛王

西北樓成雄楚都﹐遠開山嶽散江湖。二儀淸濁還髙下﹐三伏炎蒸定有無。

推轂幾年惟鎭靜﹐曳裾終日盛文儒。白頭授簡焉能賦﹐愧似相如爲大夫。

暮歸

霜黃碧梧白鶴棲﹐城上擊柝復烏啼。客子入門月皎皎﹐誰家搗練風淒淒。

南渡桂水缺舟楫﹐北歸晴川多鼓鞞。年過半百不稱意﹐明日看云還杖藜。

公安送韋二少府匡贊

逍遙公後世多賢﹐送爾維舟惜此筵。念我常能數字至﹐將詩不必萬人傳。

時危兵革黃塵裏﹐日短江湖白髮前。古往今來皆涕淚﹐斷腸分手各風煙。

畱別公安大易沙門

隱居欲就廬山遠﹐麗藻初逢休上人。數問舟航畱制作﹐長開篋笥擬精神。

沙村白雪仍含凍﹐江縣紅梅已放春。先蹋壚峯置蘭若﹐徐飛錫杖出風塵。

曉發公安

北城擊柝復欲罷﹐東方明星亦不遲。鄰雞野哭如昨日﹐物色生態能幾時。

舟楫眇然自此去﹐江湖遠適無前期。出門轉盼已陳迹﹐藥餌扶吾隨所之。

酬郭十五判官

才微歲晚尙虛名﹐臥病江湖春復生。藥裹關心詩總廢﹐花枝照眼句還成。

只同燕石能星隕﹐自得隋珠覺夜明。喬口橘洲風浪促﹐驚帆何惜片時程。

贈韋七贊善

鄕裏衣冠不乏賢﹐杜陵韋曲未央前。爾家最近魁三象﹐時論同歸尺五天。

北走關山開雨雪﹐南遊花柳塞雲煙。洞庭春色悲公子﹐蝦菜忘歸範蠡船。

燕子來舟中作

湖南爲客動經春﹐燕子銜泥兩度新。舊人故園嘗識主﹐如今社日遠看人。

可憐處處巢君室﹐何異飄飄托此身。暫語船檣還起去﹐穿花貼水益沾巾。

小寒食舟中作

佳辰彊飲食猶寒﹐隱幾蕭條戴鶡冠。春水船如天上坐﹐老年花似霧中看。

娟娟戲蝶過閒幔﹐片片輕鷗下急湍。云白山靑萬餘里﹐愁看直北是長安。

長沙送李十一

與子避地西康州﹐洞庭相逢十二秋。遠愧尙方曾賜履﹐竟非吾土倦登樓。

久存膠漆應難並﹐一辱泥塗遂晚收。李杜齊名眞忝竊﹐朔云寒菊倍離憂。

李義山七律一百十七首

錦瑟

錦瑟無端五十弦﹐一弦一柱思華年。莊生曉夢迷蝴蝶﹐望帝春心托杜鵑。

滄海月明珠有淚﹐藍田日暖玉生煙。此情可待成追憶﹐只是當時已惘然。

重過聖女祠

白石巖扉碧蘚滋﹐上淸淪謫得歸遲。一春夢雨常飄瓦﹐盡日靈風不滿旗。

萼綠華來無定所﹐杜蘭香去未移時。玉郎會此通仙籍﹐憶向天階問紫芝。

題僧壁

捨生行道有前蹤﹐乞腦剜身結願重。大去便應欺粟顆﹐小來兼可隱鍼鋒。

蚌胎未滿思新桂﹐琥珀初成憶舊松。若信貝多眞實語﹐三生同聽一樓鐘。

潭州

潭州官舍暮樓空﹐今古無端入望中。湘淚淺深滋竹色﹐楚歌重疊怨蘭叢。

陶公戰艦空灘雨﹐賈傅承塵破廟風。目斷故園人不至﹐松醪一醉與誰同。

贈司戶劉�

江風吹浪動云根﹐重碇危檣白日昏。已斷燕鴻初起勢﹐更驚騷客後歸魂。

漢廷急詔誰先入﹐楚客髙歌自欲翻。萬里相逢歡復泣﹐鳳巢西隔九重門。

南朝

玄武湖中玉漏催﹐雞鳴埭口繡襦回。誰言瓊樹朝朝見﹐不及金蓮步步來。

敵國軍營漂木禙﹐前朝神廟鎖煙煤。滿宮學士皆顏色﹐江令當年只費才。

送崔玨往西川

年少因何有旅愁﹐欲爲東下更西遊。一條雪浪吼巫峽﹐千里火雲燒益州。

卜肆至今多寂寞﹐酒壚從古擅風流。浣花箋紙桃花色﹐好好題詩詠玉鉤。

飲席戲贈同捨

洞中屐響省分攜﹐不是花迷客自迷。珠樹重行憐翡翠﹐玉樓雙舞羨昆鳥雞。

蘭回舊蕊緣屏綠﹐椒綴新香和壁泥。唱盡陽關無限疊﹐半杯松葉凍頗黎。

令狐八拾遺見招送裴十四歸華州

二十中郎未足希﹐驪駒先自有光輝。蘭亭宴罷方回去﹐雪夜詩成道韞歸。

漢苑風煙吹客夢﹐雲臺洞穴接郊扉。嗟予久抱臨邛渴﹐便欲因君問釣磯。

寄令狐學士

祕殿崔嵬拂彩霓﹐曹司令在殿東西。賡歌太液翻黃鵠﹐從獵陳倉獲碧雞。

曉飲豈知金掌迥﹐夜吟應訝玉繩低。鈞天𨿽許人間聽﹐閶闔門多夢自迷。

哭劉�

上帝深宮閉九閽﹐巫咸不下問銜冤。廣陵別後春濤隔﹐湓浦書來秋雨翻。

只有安仁能作誄﹐何曾宋玉解招魂。平生風義兼師友﹐不敢同君哭寢門。

荊門西下

一夕南風一葉危﹐荊云回望夏云時。人生豈得輕離別﹐天意何曾忌山僉巇。

骨肉書題安絕徼。蕙蘭蹊徑失佳期。洞庭湖闊蛟龍惡﹐卻羨楊朱泣路歧。

少年

外戚平羌第一功﹐生年二十有重封。直登宣室螭頭上﹐橫過甘泉豹尾中。

別館覺來雲雨夢﹐後門歸去蕙蘭叢。灞陵夜獵隨田竇﹐不識寒郊自轉蓬。

藥轉

郁金堂北畫樓東﹐換骨神方上藥通。露气暗連靑桂苑﹐風聲偏獵紫蘭叢。

長籌未必輸孫皓﹐香棗何勞問石崇。憶事懷人兼得句﹐翠衾歸臥繡簾中。

隋宮

紫泉宮殿鎖煙霞﹐欲取蕪城作帝家。玉璽不緣歸日角﹐錦帆應是到天涯。

於今腐艸無螢火﹐終古垂楊有暮鴉。地下若逢陳後主﹐豈宜重問後庭花。

二月二日

二月二日江上行﹐東風日暖聞吹笙。花須柳眼各無賴﹐紫蝶黃蜂俱有情。

萬里憶歸元亮井﹐三年從事亞夫營。新灘莫悟遊人意﹐更作風檐夜雨聲。

杜工部蜀中離席

人生何處不離羣﹐世路干戈惜暫分。雪嶺未歸天外使﹐松州猶駐殿前軍。

座中醉客延醒客﹐江上晴雲雜雨雲。美酒成都堪送老﹐當壚仍是卓文君。

梓州罷吟寄同捨

不揀花朝與雪朝﹐五年從事霍嫖姚。君緣接座交珠履﹐我爲分行近翠翹。

楚雨含情皆有托﹐漳濱臥病竟無憀。長吟遠下燕臺去﹐惟有衣香染未銷。

無題二首

鳳尾香羅薄幾重﹐碧文圓頂夜深縫。扇裁月魄羞難掩﹐車走雷聲語未通。

曾是寂寥金燼暗﹐斷無消息石橊紅。斑騅只系垂楊岸﹐何處西南任好風。

重幃深下莫愁堂﹐臥後淸宵細細長。神女生涯原是夢﹐小姑居處本無郎。

風波不信菱枝弱﹐月露誰教桂葉香。直道相思了無益﹐未妨惆悵是淸狂。

昨日

昨日紫姑神去也﹐今朝靑鳥使來賒。未容言語還分散﹐少得團圓足怨嗟。

二八月輪蟾影破﹐十三弦柱雁行斜。平明鐘後更何事﹐笑倚墻邊梅樹花。

汴上送李郢之蘇州

人髙詩苦滯夷門﹐萬里梁王有舊園。煙幌自應憐白睧﹐月樓誰伴詠黃昏。

露桃塗頰依苔井﹐風柳誇腰住水村。蘇小小墳今在否﹐紫蘭香徑與招魂。

贈鄭讜處士

浪迹江湖白髮新﹐浮雲一片是吾身。寒歸山觀隨棋局﹐暖入汀州逐釣輪。

越桂畱烹張翰鱠﹐蜀姜供煮陸機蒓。相逢一笑憐疏放﹐他日扁舟有故人。

復至裴明府所居

伊人卜築自幽深﹐桂巷杉籬不可尋。柱上雕虫對書字﹐槽中秣馬仰聽琴。

求之流輩豈易得﹐行矣關山方獨吟。賒取松醪一斗酒﹐與君相伴灑煩襟。

覽古

莫恃金湯忽太平﹐艸間霜露古今情。空糊赤頁壤眞何益﹐欲舉黃旗竟未成。

長樂瓦飛隨水逝﹐景陽鐘墮失天明。回頭一弔箕山客﹐始信逃堯不爲名。

子初郊墅

看山對酒君思我﹐聽鼓離城我訪君。臘雪已添墻下水﹐齋鐘不散檻前云。

陰移竹柏濃還淡﹐歌雜漁樵斷更聞。亦擬村南買煙捨﹐子系相約事耕耘。

漢南書事

西師萬眾幾時回﹐哀痛天書近已裁。文吏何曾重刀筆﹐將軍猶自舞輪臺。

幾時拓土成王道﹐從古窮兵是禍胎。陛下好生千萬壽﹐玉樓長禦白雲杯。

當句有對

密邇平陽接上蘭﹐秦樓鴛瓦漢宮盤。池光不定花光亂﹐日气初涵露气幹。

但覺遊蜂饒舞蝶﹐豈知孤鳳憶離鸞。三星自轉三山遠﹐紫府程遙碧落寬。

井絡

井絡天彭一掌中﹐漫誇天設劍爲峯。陣圖東聚燕江口﹐邊柝西懸雪嶺松。

堪嘆故君成杜宇﹐可能先主是眞龍。將來爲報姦雄輩﹐莫向金牛訪舊蹤。

寫意

燕雁迢迢隔上林﹐髙秋望斷正長吟。人間路有潼江險﹐天外山惟玉壘深。

日尙花間畱返照﹐雲從城上結層陰。三年已制思鄕淚﹐更入新年恐不禁。

隨師東

東徵日調萬黃金﹐幾竭中原買斗心。軍令未聞誅馬謖﹐捷書惟是報孫歆。

但須礜礝巢阿閣﹐豈假鴟鴞在泮林。可惜前朝玄菟郡﹐積骸成莽陣云深。

宋玉

何事荊臺百萬家﹐惟教宋玉擅才華。楚辭已不饒唐勒﹐風賦何曾讓景差。

落日渚宮供觀閣﹐開年云夢送煙花。可憐庾信尋荒徑﹐猶得三朝托後車。

韓同年新居餞韓西迎家室戲贈

籍籍徵西萬戶侯﹐新緣貴婿起朱樓。一名我漫居先甲﹐千騎君翻在上頭。

雲路招邀回彩鳳﹐天河迢遞笑牽牛。南朝禁臠無人近﹐瘦盡瓊枝詠四愁。

奉和太原公送前楊秀才戴兼招楊正字戎

潼關地接古弘農﹐萬里髙飛雁與鴻。桂樹一枝當白日﹐蕓香三代繼淸風。

仙舟尙惜乖雙美﹐彩服何由得盡同。誰憚士龍多笑疾﹐美髭終類晉司空。

聖女祠

松篁臺殿蕙香幃﹐龍護瑤窗鳳掩扉。無質易迷三里霧﹐不寒長著五銖衣。

人間定有崔羅什﹐天上應無劉武威。寄問釵頭雙白燕﹐每朝珠館幾時歸。

臨發崇讓宅紫薇

一樹濃姿獨看來﹐秋庭暮雨類輕埃。不先搖落應爲有﹐已欲別離休更開。

桃綬含情依露井﹐柳綿相憶隔章臺。天涯地角同榮謝﹐豈要移根上苑栽。

及第東歸次灞上卻寄同年

芳桂當年各一枝﹐行期未分壓春期。江魚朔雁長相憶﹐秦樹嵩云自不知。

下苑經過勞想象﹐東門送餞又差池。灞陵柳色無離恨﹐莫枉長條贈所思。

野菊

苦竹園南椒塢邊﹐微香冉冉淚涓涓。已悲節物同寒雁﹐忍委芳心與暮蟬。

細路獨來當此夕﹐淸樽相伴省他年。紫雲新苑移花處﹐不取霜栽近禦筵。

過伊僕射舊宅

朱邸方酬力戰功﹐華筵俄嘆逝波窮。回廊檐斷燕飛去﹐小閣塵凝人語空。

幽淚欲幹殘菊露﹐餘香猶入敗荷風。何能更涉瀧江去﹐獨立寒流弔楚宮。

中元作

絳節飄�宮國來﹐中元朝拜上淸回。羊權須得金條脫﹐溫嶠終虛玉鏡臺。

曾省驚眠聞雨過﹐不知迷路爲花開。有娀未抵瀛洲遠﹐靑雀如何鴆鳥媒。

銀河吹笙

悵望銀河吹玉笙﹐樓寒院冷接平明。重衾幽夢他年斷﹐別樹羈雌昨夜驚。

月榭故香因雨發﹐風簾殘燭隔霜淸。不須浪作緱山意﹐湘瑟秦簫自有情。

與同年李定言曲水閒話戲作

海燕參差溝水流﹐同君身世屬離憂。相攜花下非秦贅﹐對泣春天類楚囚。

碧艸暗侵穿苑路﹐珠簾不捲枕江樓。莫驚五勝埋香骨﹐地下傷春亦白頭。

聞歌

斂笑凝眸意欲歌﹐髙云不動碧嵯峨。銅臺罷望歸何處﹐玉輦忘還事幾多。

靑冢路邊南雁盡﹐細腰宮裏北人過。此聲腸斷非今日﹐香冢燈光柰爾何。

贈華陽宋眞人兼寄淸都劉先生

淪謫千年別帝宸﹐至今猶謝蕊珠人。但驚茅許同仙籍﹐不道劉盧是世親。

玉檢賜書迷鳳篆﹐金華歸駕冷龍鱗。不因杖屨逢周史﹐徐甲何曾有此身。

楚宮

月姊曾逢下彩蟾﹐傾城消息隔重簾。己聞佩響知腰細﹐更辧弦聲覺指纖。

暮雨自歸山悄悄﹐秋河不動夜厭厭。王昌且在墻東住﹐未必金堂得免嫌。

和友人戲贈二首

東望花樓會不同﹐西來雙燕信休通。仙人掌泠三霄露﹐玉女窗虛五夜風。

翠袖自隨凹雪轉﹐燭房尋類外庭空。殷勤莫使淸香透﹐牢合金魚鎖桂叢。

迢遞靑門有幾關﹐柳梢樓角見南山。明珠可貫須爲佩﹐白璧堪裁且作環。

子夜休歌團扇掩﹐新正未破剪刀閒。猿啼鶴怨終年事﹐未抵燻鑪一夕間。

題二首後重有戲贈任秀手

一丈紅薔擁翠筠﹐羅窗不識繞街塵。峽中尋覓長逢雨﹐月裏依稀更有人。

虛爲錯刀畱遠客﹐枉緣書札損文鱗。遙知小閣還斜照﹐羨殺烏龍臥錦茵。

重有感

玉帳牙旗得上游﹐安危須共主君憂。竇融表已來關右﹐陶侃軍宜次石頭。

豈有蛟龍愁失水﹐更無鷹隼與髙秋。晝號夜哭兼幽顯﹐早晚星關雪涕收。

春雨

悵臥新春白袷衣﹐白門寥落意多違。紅樓隔雨相望冷﹐珠箔飄燈獨自歸。

遠路應悲春晼晚﹐殘宵猶得夢依稀。玉璫緘札何由達﹐萬里云羅一雁飛。

楚宮

湘波如淚色漻漻﹐楚厲迷魂逐恨遙。楓樹夜猿愁自斷﹐女蘿山鬼語相邀。

空歸腐敗猶難復﹐更困腥臊豈易招。但使故鄕三戶在﹐彩絲誰惜懼長蛟。

宿晉昌亭聞驚禽

羈緒鰥鰥夜景侵﹐髙窗不掩見驚禽。飛來曲渚煙方合﹐過盡南塘樹更深。

胡馬嘶和楡塞笛﹐楚猿吟雜橘村砧。失羣掛木知何限﹐遠隔天涯共此心。

深宮

金殿銷香閉綺櫳﹐玉壺傳點咽銅龍。狂飆不惜蘿陰薄﹐淸露偏知桂葉濃。

斑竹嶺邊無限淚﹐景陽宮裏及時鐘。豈知爲雨爲雲處﹐只有髙唐十二峯。

題白石蓮花寄楚公

白石蓮花誰所共﹐六時常捧佛前燈。空庭苔蘚饒霜露﹐時夢西山老病僧。

大海龍宮無限地﹐諸天雁塔幾多層。漫誇鶖子眞羅漢﹐不會牛車是上乘。

安定城樓

迢遞髙城百尺樓﹐綠楊枝外盡汀洲。賈生年少虛垂淚﹐王粲春來更遠遊。

永憶江湖歸白髮﹐欲回天地入扁舟。不知腐鼠成滋味﹐猜意鴛雛竟未休。

隋宮守歲

消息東郊木帝回﹐宮中行樂有新梅。沈香甲煎爲庭燎﹐玉液瓊蘇作壽杯。

遙望露盤疑是月﹐遠聞鼉鼓欲驚雷。昭陽第一傾城客﹐不踏金蓮不肯來。

利州江潭作

神劍飛來不易銷﹐碧潭珍重駐蘭橈。自攜明月移燈疾﹐欲就行雲散錦遙。

河伯軒窗通貝闕﹐水宮帷箔捲冰綃。此時燕脯無人寄﹐雨滿空城蕙葉凋。

茂陵

漢家天馬出蒲梢﹐苜蓿橊花徧近郊。內苑只知含鳳觜﹐屬車無復插雞翹。

玉桃偸得憐方朔﹐金屋修成貯阿嬌。誰料蘇卿老歸國﹐茂陵松柏雨蕭蕭。

淚

永巷長年怨綺羅﹐離情終日思風波。湘江竹上痕無限﹐峴首碑前灑幾多。

人去紫臺秋入塞﹐兵殘楚帳夜聞歌。朝來灞水橋邊問﹐未抵靑袍送玉珂。

十字水期韋潘侍禦同年不至時韋寓居水次故郭汾寧宅

伊水濺濺相背流﹐朱欄畫閣幾人遊。漆燈夜照眞無數﹐蠟炬晨炊竟未休。

顧我有懷同大夢﹐期君不至更沈憂。西園碧樹今誰生﹐與近髙窗臥聽秋。

流鶯

流鶯漂蕩復參差﹐渡陌臨流不自持。巧口轉豈能無本意﹐良辰未必有佳期。

風朝露夜陰晴裏﹐萬戶千門開閉時。曾苦傷春不忍聽﹐鳳城何處有花枝。

出關宿盤豆館對叢蘆有感

蘆葉梢梢夏景深﹐郵亭暫欲灑塵襟。昔年曾是江南客﹐此日初爲關外心。

思子臺邊風自急﹐玉娘湖上月應沈。淸聲不遠行人去。一世荒城伴夜砧。

和韓錄事送宮人入道

星使追還不自由﹐雙童捧上綠瓊車舟。九枝燈下朝金殿﹐三素雲中侍玉樓。

鳳女顚狂成久別﹐月娥孀獨好同遊。當時若愛韓公子﹐埋骨成灰恨未休。

七月二十九日崇讓宅宴作

露如微霰下前池﹐月過回塘萬竹悲。浮世本來多聚散﹐紅蕖何事亦離披。

悠揚歸夢惟燈見﹐濩落生涯獨酒知。豈到白頭長只爾﹐嵩陽松雪有心期。

贈從兄閬之

悵望人間萬事違﹐私書幽夢約忘機。荻花村裏魚標在﹐石蘚庭中鹿迹微。

幽徑定攜僧共入﹐寒塘好與月相依。城中猘犬憎蘭佩﹐莫損幽芳久不歸。

行至金牛驛寄興元渤海尙書

樓上春雲水底天﹐五云章色破巴箋。諸生个个王恭柳﹐從事人人庾杲蓮。

六曲屏風江雨急﹐九枝燈檠夜珠圓。深慚走馬金牛路﹐驟和陳王白玉篇。

籌筆驛

猿鳥猶疑畏簡書﹐風雲常爲護儲胥。徒令上將揮神筆﹐終見降王走傳車。

管樂有才眞不忝﹐關張無命欲何如。他年錦裏經祠廟﹐梁父吟成恨有餘。

卽日

一歲林花卽日休﹐江間亭下悵淹畱。重吟細把眞無柰﹐已落猶開未放愁。

山色正來銜小苑﹐春陰只欲傍髙樓。金鞍忽散銀壺漏﹐更醉誰家白玉鉤。

九成宮

十二層城閬苑西﹐平時避暑拂虹霓。云隨夏后雙龍尾﹐風逐周王八駿蹄。

吳嶽曉光連翠山獻﹐甘泉晚景上丹梯。荔枝盧橘沾恩幸﹐鸞鵲天書濕紫泥。

詠史

歷覽前賢國與家﹐成由勤儉破由奢。何須琥珀方爲枕﹐豈得眞珠始是車。

運去不逢靑海馬﹐力窮難拔蜀山蛇。幾人曾預南燻曲﹐終古蒼梧哭翠華。

無題

昨夜星辰昨夜風﹐畫樓西畔桂堂東。身無彩鳳雙飛翼﹐心有靈犀一點通。

隔座送鉤春酒暖﹐分曹射覆蠟燈紅。嗟余聽鼓應官去﹐走馬蘭臺類斷蓬。

無題二首

來是空言去絕蹤﹐月斜樓上五更鐘。夢爲遠別啼難喚﹐書被催成墨未濃。

蠟照半籠金翡翠﹐麝燻微度繡芙蓉。劉郎已恨蓬山遠﹐更隔蓬山一萬重。

颯颯東風細雨來﹐芙蓉塘外有輕雷。金蟾嚙鎖燒香入﹐玉虎牽絲汲井回。

賈氏窺簾韓掾少﹐宓妃畱枕魏王才。春心莫共花爭發﹐一寸相思一寸灰。

赴職梓潼畱別畏之員外同年

佳兆聯翩遇鳳凰﹐雕文羽帳紫金牀。桂花香處同髙第﹐柿葉翻時獨悼亡。

烏鵲失棲長不定﹐鴛鴦何事自相將。京華庸蜀三千里﹐送到咸陽見夕陽。

王十二兄與畏之員外相訪見招小飲時予以悼亡日近不去因寄

謝傅門庭舊末行﹐今朝歌管屬檀郎。更無人處簾垂地﹐欲拂塵時簟竟牀。

嵇氏幼男猶可憫﹐左家嬌女豈能忘。秋霖腹疾俱難遣﹐萬里西風夜正長。

曲池

日下繁香不自持﹐月中流艷與誰期。迎憂急鼓疏鐘斷﹐分隔休燈滅燭時。

張蓋欲判江灩灩﹐回頭更望柳絲絲。從來此地黃昏散﹐未信河梁是別離。

畱贈畏之

淸時無事奏明光﹐不遣當關報蚤霜。中禁詞臣尋引領﹐左川歸客自回腸。

郎君下筆驚鸚鵡﹐侍女吹笙弄鳳凰。空寄大羅天上事﹐眾仙同日詠霓裳。

無題

相見時難別亦難﹐東風無力百花殘。春蠶到死絲方盡﹐蠟炬成灰淚始幹。

曉鏡但愁雲鬢攺﹐夜吟應覺月光寒。蓬山此處無多路﹐靑鳥殷勤爲探看。

碧城三首

碧城十二曲闌干﹐犀辟塵埃玉辟寒。閬苑有書多附鶴﹐女牀無樹不棲鸞。

星沈海底當窗見﹐雨過河源隔座看。若是曉珠明又定﹐一生長對水晶盤。

對影聞聲已可憐﹐玉池荷葉正田田。不逢蕭史休回首﹐莫見洪崖又拍肩。

紫鳳放嬌銜楚佩﹐赤鱗狂舞拔湘弦。鄂君悵望舟中夜﹐繡被焚香獨自眠。

七夕來時先有期﹐洞房簾箔至今垂。玉輪顧兔初生魄﹐鐵网珊瑚未有枝。

檢與神方教駐景﹐收將鳳紙寫相思。武皇內傳分明在﹐莫道人間總不知。

對雪二首

寒气先侵玉女扉﹐淸光旋透省郎闈。梅花大庾嶺頭髮﹐柳絮章臺街裏飛。

欲舞定隨曹植馬﹐有情應濕謝莊衣。龍山萬里無多遠﹐畱待行人二月歸。

旋撲珠簾過粉墻﹐輕於柳絮重於霜。已隨江令誇瓊樹﹐又入盧家妒玉堂。

侵夜可能爭桂魄﹐忍寒應欲試梅妝。關河凍合東西路﹐腸斷斑騅送陸郎。

蜂

小苑華池爛漫通﹐後門前檻思無窮。宓妃腰細才勝露﹐趙后身輕欲倚風。

紅壁寂寥崖蜜盡﹐碧簾迢遞霧巢空。靑陵粉蝶休離恨﹐長定相逢二月中。

辛未七夕

恐是仙家好別離﹐故教迢遞作佳期。由來碧落銀河畔﹐可要金風玉露時。

淸漏漸移相望久﹐微云未接過來遲。豈能無意酬烏鵲﹐惟與蜘蛛乞巧絲。

玉山

王山髙與閬風齊﹐玉水淸流不貯泥。何處更求回日馭﹐此中兼有上天梯。

珠容百斛龍休睡﹐桐覆千尋鳳要棲。聞道神仙有才子﹐赤簫吹罷好相攜。

牡丹

錦帷初捲衛夫人﹐繡被猶堆越鄂君。垂手亂翻雕玉佩﹐招腰爭舞郁金裙。

石家蠟燭何曾剪﹐荀令香鑪可待燻。我是夢中傳彩筆﹐欲書花葉寄朝云。

一片

一片非煙隔九枝﹐蓬巒仙仗儼云旗。天泉水暖龍吟細﹐露畹春多鳳舞遲。

楡莢散來星斗轉﹐桂花尋去月輪移。人間桑海朝朝變﹐莫遣佳期更後期。

酬崔八蚤梅有贈兼示之作

知訪寒梅過野塘﹐久畱金勒爲回腸。謝郎衣袖初翻雪﹐荀令燻鑪更換香。

何處拂胸資蝶粉﹐幾時塗額藉蜂黃。維摩一室𨿽多病﹐亦要天花作道場。

促漏

促漏遙鐘動靜聞﹐報章重疊杳難分。舞鸞鏡匣收殘黛﹐睡鴨香鑪換夕燻。

歸去定知還向月﹐夢來何處更爲云。南塘漸暖蒲堪結﹐兩兩鴛鴦護水紋。

馬嵬

海外徒聞更九州﹐他生未卜此生休。空聞虎旅傳宵柝﹐無復雞人報曉籌。

此日六軍同駐馬﹐當時七夕笑牽牛。如何四紀爲天子﹐不及盧家有莫愁。

可嘆

幸會東城宴未回﹐年華憂共水相催。梁家宅裏秦宮入﹐趙后樓中赤鳳來。

冰簟且眠金鏤枕﹐瓊筵不醉玉交杯。宓妃愁坐芝田館﹐用盡陳王八斗才。

富平少侯

七國三邊未到憂﹐十三身襲富平侯。不收金彈拋林外﹐卻惜銀牀在井頭。

彩樹轉燈珠錯落﹐繡檀回枕玉雕鎪。當關不報侵晨客﹐新得佳人字莫愁。

贈趙協律皙

俱識孫公與謝公﹐二年歌哭處還同。已叨鄒馬聲華末﹐更共劉盧族望通。

南省恩深賓館在﹐東山事往妓樓空。不堪歲暮相逢地﹐我欲西徵君又東。

正月崇讓宅

密鎖重關掩綠苔﹐廊深閣迥此徘徊。先知風起月含暈﹐尙自露寒花未開。

蝙拂簾旌終展轉﹐鼠翻窗网小驚猜。背燈獨共餘香語﹐不覺猶歌起夜來。

曲江

望斷平時翠輦過﹐空聞子夜鬼悲歌。金輿不返傾城色﹐玉殿猶分下苑波。

死憶華亭聞唳鶴﹐老憂王室泣銅駝。天荒地變心𨿽折﹐若比傷春意未多。

柳

江南江北雪初消﹐漠漠輕黃惹嫩條。灞岸已攀行客手﹐楚宮先騁舞姬腰。

淸明帶雨臨官道﹐晚日含風拂野橋。如綫如絲正牽恨﹐王孫歸路一何遙。

九日

曾共山翁把酒時﹐霜天白菊繞階墀。十年泉下無人問﹐九日樽前有所思。

不學漢臣栽苜蓿﹐空教楚客詠江蘺。郎君官貴施行馬﹐東閣無因再得窺。

贈司勛杜十三員外

杜牧司勛字牧之﹐淸秋一首杜秋詩。前身應是梁江總﹐名總還曾字總持。

心鐵已從幹鏌利﹐鬢絲休嘆雪霜垂。漢江遠弔西江水﹐羊祜韋丹盡有碑。

天平公座中呈令狐令公時蔡京在坐京曾爲僧徒故有第五句

罷執霓旌上醮壇﹐慢妝嬌樹水晶盤。更深欲訴蛾眉斂﹐衣薄臨醒玉艷寒。

白足禪僧思敗道﹐靑袍禦史擬休官。𨿽然同是將軍客﹐不敢公然子細看。

題道靜院院在中條山故王顏中丞所置虢州刺史捨官居此今寫眞存焉

紫府丹成化鶴羣﹐靑松手植變龍文。壺中別有仙家日﹐嶺上猶多隱士云。

獨座遺芳成故事﹐褰帷舊貌似元君。自憐築室靈山下﹐徒望朝嵐與夕曛。

題小松

憐君孤秀植庭中﹐細葉輕陰滿座風。桃李盛時𨿽寂寞﹐雪霜多後始靑蔥。

一年幾變枯榮事﹐百尺方資柱石功。爲謝西園車馬客﹐定悲搖落盡成空。

行次昭應縣道上送戶部李郎中充昭義攻討

將軍大旆掃狂童﹐詔選名賢贊武功。暫逐虎牙臨故絳﹐遠含雞舌過新丰。

魚遊沸鼎知無日﹐鳥覆危巢豈待風。早勒勛庸燕石上﹐佇光綸糸孛漢庭中。

水齋

多病欣依有道邦﹐南塘晏起想秋江。捲簾飛燕還拂水﹐開戶暗虫猶打窗。

更閱前題己披捲﹐仍斟昨夜未開缸。誰人爲報故交道﹐莫惜鯉魚時一雙。

奉同諸公題河中任中丞新創河亭四韻之作

萬里誰能訪十洲﹐新亭云構壓中流。河鮫縱玩難爲室﹐海蜃遙驚恥化樓。

左右名山窮遠目﹐東西大道鎖輕舟。獨畱巧思傳千古﹐長與蒲津作勝遊。

過故府中武威公交城舊莊感事

信陵亭館接郊畿﹐幽象遙通晉水祠。日落髙門喧燕雀﹐風飄大樹撼熊羆。

新蒲似筆思投日﹐芳艸如茵憶吐時。山下祇今黃絹字﹐淚痕猶墮六州兒。

贈田叟

荷艸條衰翁似有情﹐相逢攜手繞村行。燒畬曉映遠山色﹐伐樹暝傳深谷聲。

鷗鳥忘機翻浹洽﹐交親得路昧平生。撫躬道直誠感激﹐在野無賢心自驚。

贈別前蔚州契苾使君

何年部落到陰陵﹐奕世勤王國史稱。夜掩牙旗千帳雪﹐朝飛羽騎一河冰。

蕃兒𦇤負來靑冢﹐狄女壺漿出白登。日晚辟鳥弟鳥泉畔獵﹐路人遙識郅都鷹。

和人題眞娘墓

虎丘山下劍池邊﹐長遣遊人嘆逝川。罥樹斷絲悲舞席﹐出云淸梵想歌筵。

柳眉空吐效顰葉﹐楡莢還飛買笑錢。一自香魂招不得﹐只應江上獨嬋娟。

人日卽事

文王諭復今朝是﹐子晉吹笙此日同。舜格有苗旬太遠﹐周稱流火月難窮。

鏤金作勝傳荊俗﹐剪彩爲人起晉風。獨想道衡詩思苦﹐離家恨得二年中。

春日寄懷

世間榮樂重逡巡﹐我獨丘園坐四春。縱使有花兼有月﹐可堪無酒又無人。

靑袍似艸年年定﹐白髮如絲日日新。欲逐風波千萬里﹐未知何路到龍津。

和劉評事永樂閒居見寄

白社幽閒君暫居﹐靑雲器業我全疏。看封諫艸歸鸞掖﹐尙賁衡門待鶴書。

蓮聳碧峯關路近﹐荷翻翠扇水堂虛。自探典籍忘名利﹐欹枕時驚落蠹魚。

和馬郎中移白菊見示

陶詩只采黃金實﹐郢曲新傳白雪英。素色不同籬下發﹐繁花疑自月中生。

浮杯小摘開雲母﹐帶露全移綴水精。偏稱含香五字客﹐從玆得地始芳榮。

喜聞太原同院崔侍禦臺拜兼寄在臺三二同年之什

鵬魚何事遇屯同﹐雲水升沈一會中。劉放未歸雞樹老﹐鄒陽新去兔園空。

寂寥我對先生柳﹐赫奕君乘禦史驄。若向南臺見鶯友﹐爲傳垂翅度春風。

無題

萬里風波一葉舟﹐憶歸初罷更夷猶。碧江地沒元相引﹐黃鶴沙邊亦少畱。

益徳冤魂終報主﹐阿童髙義鎭橫秋。人生豈得長無謂﹐懷古思鄕共白頭。

回中牡丹爲雨所敗二首

下苑他年未可追﹐西州今日忽相期。水亭暮雨寒猶在﹐羅薦春香暖不知。

舞蝶殷勤收落蕊﹐佳人惆悵臥遙帷。章臺街裏芳菲伴﹐且問宮腰損幾枝。

浪笑橊花不及春﹐先期零落更愁人。玉盤迸淚傷心數﹐錦瑟驚弦破夢頻。

萬里重陰非舊圃﹐一年生意屬流塵。前溪舞罷君回顧﹐並覺今朝粉態新。

杜牧之七律五十五首

長安雜題長句六首

觚稜金碧照山髙﹐萬國珪璋捧赭袍。舐筆和鉛欺賈馬﹐贊功論道鄙蕭曹。

東南樓日珠簾捲﹐西北天宛玉厄豪。四海一家無一事﹐將軍攜鏡泣霜毛。

晴雲似絮惹低空﹐紫陌微微弄袖風。韓嫣金丸莎覆綠﹐許公韉汗杏粘紅。

煙生窈窕深東第﹐輪撼流蘇下北宮。自笑苦無樓護智﹐可憐鉛槧竟何功。

雨晴九陌鋪江練﹐嵐嫩千峯疊海濤。南苑艸芳眠錦雉﹐夾城云暖下霓旄。

少年羈絡靑紋玉﹐遊女花簪紫艸帶桃。江碧柳深人盡醉﹐一瓢顏巷日空髙。

束帶謬趨文石陛﹐有章曾拜皂囊封。期嚴無柰睡畱癖﹐勢窘猶爲酒泥慵。

偸釣侯家池上雨﹐醉吟隋寺日沈鐘。九原可作吾誰與。師友瑯琊邴曼容。

洪河淸渭天地浚﹐太白終南地軸橫。祥雲輝映漢宮紫﹐春光繡畫秦川明。

艸妒佳人鈿朵色﹐風回公子玉銜聲。六飛南幸芙蓉苑﹐十里飄香入夾城。

丰貂長組金張輩﹐駟馬文衣許史家。白鹿原頭回獵騎﹐紫雲樓下醉江花。

九重樹影連淸漢﹐萬壽山光學翠華。誰識大君謙讓徳﹐一毫名利斗蛙蟆。

河湟

元載相公曾借箸﹐憲宗皇帝亦畱神。旋見衣冠就東市﹐忽遺弓劍不西巡。

牧羊驅馬𨿽戎服﹐白髮丹心盡漢臣。惟有涼州歌舞曲﹐流傳天下樂閒人。

李給事中敏

一章緘拜皂囊中﹐懍懍朝廷有古風。元禮去歸緱氏學﹐江充來見犬臺宮。

紛紜白晝驚千古﹐釒夫鑕朱殷總一空。曲突徒薪人不會﹐海邊今作釣魚翁。

今皇帝陛下一詔徵兵不日功集河湟諸郡次第歸降臣獲睹聖功輒獻歌詠

捷書皆應睿謀期﹐十萬曾無一鏃遺。漢武慚誇朔方地﹐周宣休道太原師。

威加塞外寒來早﹐恩入河源凍合遲。聽取滿城歌舞曲﹐涼州聲韻喜參差。

奉和白相公聖徳和平致滋休運歲終功就合詠盛明呈上三相公長句四韻

行看臘破好年光﹐萬壽南山對未央。黠戛可汗修職貢﹐文思天子復河湟。

應須日馭西巡狩﹐不假星弧北射狼。吉甫裁詩歌盛業﹐一篇江漢美宣王。

聞慶州趙縱使君與黨項戰中箭身死輒書長句

將軍獨乘鐵驄馬﹐楡溪戰中金僕姑。死綏卻是古來有﹐驍將自驚今日無。

靑史文章爭點筆﹐朱門歌舞笑捐軀。誰知我亦輕生者﹐不得君王丈二殳。

街西長句

碧池新漲浴嬌鴉﹐分鎖長安富貴家。遊騎偶同人鬥酒﹐名園相倚杏交花。

銀秋馬要裊嘶宛馬﹐繡鞅璁瓏走鈿車。一曲將軍何處笛﹐連云芳艸日初斜。

李侍郎於陽羨裏富有泉石牧亦於陽羨粗有薄產敍舊述懷因獻長句四韻

冥鴻不下非無意﹐塞馬歸來是偶然。紫綬公卿今放曠﹐白頭郎吏尙畱連。

終南山下拋泉洞﹐陽羨溪中買釣船。欲與明公操杖履﹐願聞休去是何年。

贈李處士長句四韻

玉函怪牒鎖靈篆﹐紫洞香風吹碧桃。老翁四目牙爪利﹐擲火萬里精神髙。

靄靄祥雲隨步武﹐累累秋冢嘆蓬蒿。三山朝去應非久﹐奼女當窗繡羽袍。

送國棋王逢

王子紋楸一路饒﹐最宜檐雨竹蕭蕭。羸形暗去春泉長﹐拔勢橫來野火燒。

守道還如周柱史﹐鏖兵不羨霍嫖姚。浮生七十更萬日﹐與子期於局上銷。

道一大尹存之學士庭美學士簡於聖明自致霄漢皆與捨弟昔年還往牧支離窮悴竊於一麾書美歌詩兼自言志因成長句四韻呈上三君子

九金神鼎重丘山﹐五玉諸侯雜珮環。星座通霄狼鬣暗﹐戍樓吹笛虎牙閒。

鬥間紫气龍埋獄﹐天上洪鑪帝鑄顏。若念西河舊交友﹐魚符應許出函關。

洛陽長句二首

艸色人心相與閒﹐是非名利有無間。橋橫落照虹堪畫﹐樹鎖千門鳥自還。

芝蓋不來云杳杳﹐仙舟何處水潺潺。君王謙讓泥金事﹐蒼翠空髙萬歲山。

天漢東穿白玉京﹐日華浮動翠光生。橋邊遊女珮環委﹐波底上陽金碧明。

月鎖名園孤鶴唳﹐川酣秋夢鑿龍聲。連昌繡嶺行宮在﹐玉輦何時父老迎。

洛中監察病假滿送韋楚老拾遺歸朝

洛橋風暖細翻衣﹐春引仙官去玉墀。獨鶴初衝太虛日﹐九牛新落一毛時。

行開教化期君是﹐臥病神祇禱我知。十載丈夫堪恥處﹐朱云猶掉直言旂。

故洛陽城有感

一片宮墻當道危﹐行人爲爾去遲遲。畢圭苑裏秋風後﹐平樂館前斜日時。

錮黨豈能畱漢鼎﹐淸談空解識胡兒。千燒萬戰坤靈死﹐慘慘終年鳥雀悲。

潤州二首

向吳亭東千里秋﹐放歌曾作昔年遊。靑苔寺裏無馬迹﹐綠水橋邊多酒樓。

大抵南朝皆曠達﹐可憐東晉最風流。月明更想桓伊在﹐一笛聞吹出塞愁。

謝朓詩中佳麗地﹐夫差傳裏水犀軍。城髙鐵甕橫彊弩﹐柳暗朱樓多夢云。

畫角愛飄江北去﹐釣歌長向月中聞。揚州塵土試回首﹐不惜千金借與君。

西江懷古

上吞巴漢控瀟湘﹐怒似連山淨鏡光。魏帝縫囊眞戲劇﹐苻堅投箠更荒唐。

千秋釣艇歌明月﹐萬里沙鷗弄夕陽。範蠡淸塵何寂寞﹐好風惟屬往來商。

題宣州開元寺水閣閣下宛溪夾溪居人

六朝文物艸連空﹐天澹雲閒今古同。鳥去鳥來山色裏﹐人歌人哭水聲中。

深秋簾幕千家雨﹐落日樓臺一笛風。惆悵無因見範蠡﹐參差煙樹五湖東。

宣州送裴坦判宮往舒州時牧欲赴官歸京

日暖泥融雪半銷﹐行人芳艸馬聲驕。九華山路雲遮寺﹐淸弋江村柳拂橋。

君意如鴻髙的的﹐我心懸�正搖搖。同來不得同歸去﹐故國逢春一寂寥。

自宣城赴官上京

瀟灑江湖十過秋﹐酒杯無日不淹畱。謝公城畔溪驚夢﹐蘇小門前柳拂頭。

千里雲山何處好﹐幾人襟韻一生休。塵冠掛卻知閒事﹐終擬蹉跎訪舊遊。

登池州九峯樓寄張祜

百感中來不自由﹐角聲孤起夕陽樓。碧山終日思無盡﹐芳艸何年恨卽休。

睫在眼前長不見﹐道非身外更何求。誰人得似張公子﹐千首詩輕萬戶侯。

齊安郡晚秋

柳岸風來影漸疏﹐使君家似野人居。雲容水態還堪賞﹐嘯志歌懷亦自如。

雨暗殘燈棋散後﹐酒醒孤枕雁來初。可憐赤壁爭雄渡﹐惟有蓑翁坐釣魚。

九日齊安登髙

江涵秋影雁初飛﹐與客攜壺上翠微。塵世難逢開口笑﹐菊花須插滿頭歸。

但將酩酊酬佳節﹐不用登臨嘆落暉。古往今來只如此﹐牛山何必淚沾衣。

池州李使君沒後十一日處州新命始到後見歸妓感而成詩

縉雲新命詔初行﹐才是孤魂壽器成。黃壤不知新雨露﹐粉書空換舊銘旌。

巨卿哭處云空斷﹐阿鶩歸來月正明。多少四年遺愛事﹐鄕閭生子李爲名。

見劉秀才與池州妓別

遠風南浦萬重波﹐未似生離別恨多。楚管能吹柳花怨﹐吳姬爭唱竹枝歌。

金釵橫處綠云墮﹐玉箸凝時紅粉和。待得枚臯相見日﹐自應妝鏡笑蹉跎。

卽事

因思上黨三年戰﹐閒詠周公七月詩。竹帛未聞書死節﹐丹靑空見畫靈旗。

蕭條井邑如魚尾﹐早晚干戈識虎皮。莫笑一麾東下計﹐滿江秋浪碧參差。

寄李起居四韻

楚女梅簪白雪姿﹐前溪碧水凍醪時。云罍心凸知難捧﹐鳳管簧寒不受吹。

南國劍眸能盼眄﹐侍臣香袖愛僛垂。自憐窮律窮途客﹐正怯孤燈一局棋。

八月十二日得替後移居霅溪館因題長句四韻

萬家相慶喜秋成﹐處處樓臺歌板聲。千載鶴歸猶有恨﹐一年人住豈無情。

夜涼溪館畱僧話﹐風定蘇潭看月生。景物登臨閒始見﹐願爲閒客此閒行。

柳長句

日落水流西復東﹐春光不盡柳何窮。巫蛾廟裏低含雨﹐宋玉宅前斜帶風。

莫將楡莢共爭翠﹐深感杏花相映紅。灞上漢南千萬樹﹐幾人遊宦別離中。

早雁

金河秋半虜弦開﹐云外驚飛四散哀。仙掌月明孤影過﹐長門燈暗數聲來。

須知胡騎紛紛在﹐豈逐春風一一回。莫厭瀟湘少人處﹐水多菇米岸莓苔。

送劉秀才歸江陵

彩服鮮華覲渚宮﹐鱸魚新熟別江東。劉郎浦夜侵船月﹐宋玉亭春弄袖風。

落落精神終有立﹐飄飄才思杳無窮。誰人世上爲金口﹐借取明時一薦雄。

湖南正初招李郢秀才

行樂及時時已晚﹐對酒當歌歌不成。千里暮山重疊翠﹐一溪寒水淺深淸。

髙人以飲爲忙事﹐浮世除詩盡彊名。看著白蘋芽欲吐﹐雪舟相訪勝閒行。

懷鐘陵舊遊四首

一謁徵南最少年﹐虞卿雙璧截肪鮮。歌謠千里春長暖﹐絲管髙臺月正圓。

玉帳軍籌羅俊彥﹐絳帷環珮立神仙。陸公餘徳機云在﹐如我酬恩合執鞭。

滕閣中春綺席開﹐柘枝蠻鼓殷晴雷。垂樓萬幕靑雲合﹐破浪千帆陣馬來。

未掘雙龍牛鬥气﹐髙懸一榻棟梁材。連巴控越知何事﹐珠翠沈檀處處堆。

十頃平湖堤柳合﹐岸秋蘭芷綠纖纖。一聲明月采蓮女﹐四面朱樓卷畫簾。

白鷺煙分光的的﹐微漣風定翠禛氵怙。斜暉更落西山影﹐千步虹橋气象兼。

控壓平江十萬家﹐秋來江靜鏡新磨。城頭晚鼓雷霆後﹐橋上遊人笑語多。

日落汀痕千里色﹐月當樓午一聲歌。昔年行樂穠桃畔﹐醉與龍沙扌柬蜀羅。

商山麻澗

雲光嵐彩四百合﹐柔柔垂柳十餘家。雉飛鹿過芳艸遠﹐牛巷雞塒春日斜。

秀眉老父對樽酒﹐蒨袖女兒簪野花。徵車自念塵土計﹐惆悵溪邊書細沙。

商山富水驛

益戇由來未覺賢﹐終須南去弔湘川。當時物議朱云小﹐後代聲華白日懸。

邪佞每思當面唾﹐淸貧長欠一杯錢。驛名不合輕移攺﹐畱警朝天者惕然。

題武關

碧溪畱我武關東﹐一笑懷王迹自窮。鄭袖嬌嬈酣似醉﹐屈原憔悴去如蓬。

山墻谷塹依然在﹐弱吐彊吞定已空。今日聖神家四海﹐戍旗長卷夕陽中。

詠歌聖徳遠懷天寶因題關亭長句四韻

聖敬文思業太平﹐海寰天下唱歌行。秋來气勢洪河壯﹐霜後精神泰華獰。

廣徳者彊朝萬國﹐用賢無敵是長城。君王若悟治安論﹐安史何人敢弄兵。

寄浙東韓�評事

一笑五雲溪上舟﹐跳丸日月十經秋。鬢衰酒減欲誰泥﹐迹辱魂慚好自尢。

夢寐幾回迷蛺蝶﹐文章應廣畔牢愁。無窮塵土無聊事﹐不得淸言解不休。

書懷寄中朝往還

平生自許少塵埃﹐爲吏塵中勢自回。朱紱久慚官借與﹐白題還嘆老將來。

須知世路難輕進﹐豈是君門不大開。霄漢幾多同學伴﹐可憐頭角盡卿材。

初春雨中舟次和州橫江裴使君見迎李趙二秀才同來因書四韻兼寄江南許渾先輩

芳艸渡頭微雨時﹐萬株楊柳拂波垂。蒲根水暖雁初浴﹐梅徑香寒蜂未知。

辭客倚風迎暗淡﹐使君回馬濕旌旗。江南仲蔚多情調﹐悵望春陰幾首詩。

寄澧州張舍人笛

發勻肉好生春嶺﹐截玉鉆星寄使君。檀的染時痕半月﹐落梅飄處響穿雲。

樓中威鳳傾冠聽﹐沙上驚鴻掠水分。遙想紫泥封詔罷﹐夜深應隔禁墻聞。

酬張祜處士見寄長句四韻

七子論詩誰似公﹐曹劉須在指揮中。薦衡昔日知文舉﹐乞火無人作蒯通。

北極樓臺長掛夢﹐西江波浪遠吞空。可憐故國三千里﹐虛唱歌詞滿六宮。

寄宣州鄭諫議

大夫官重醉江東﹐瀟灑名儒振古風。文石陛前辭聖主﹐碧雲天外作冥鴻。

五言寧謝顏光祿﹐百歲須齊衛武公。再拜宜同丈人行﹐過庭交分有無同。

寄題甘露寺北軒

曾向蓬萊宮裏行﹐北軒闌檻最畱情。孤髙堪弄桓伊笛﹐縹緲宜聞子晉笙。

天接海門秋水色﹐煙籠隋苑暮鐘聲。他年會著荷衣去﹐不向山僧說姓名。

題靑雲館

虯蟠千仞劇羊腸﹐天府由來百二彊。四皓有芝輕漢祖﹐張儀無地與懷王。

云連帳影蘿陰合﹐枕繞泉聲客夢涼。深處會容髙尙者﹐水苗三頃百株桑。

正初奉酬歙州刺史邢羣

翠巖千尺倚溪斜﹐曾得嚴光作釣家。越嶂遠分丁字水﹐臘梅遲見二年花。

明時刀尺君須用﹐幽應田園我有涯。一壑風煙陽羨裏﹐解龜休去路非賒。

十八家詩抄﹟卷二十一

蘇東坡七律上二百五十八首

和子由澠池懷舊

人生到處知何似﹐應似飛鴻踏雪泥。泥上偶然畱指爪﹐鴻飛那復計東西。

老僧已死成新塔﹐壞壁無由見舊題。往日崎嶇還記否﹐路長人困蹇驢嘶。

畱題延生觀後山上小堂

溪山愈好意無厭﹐上到巉巉第幾尖。深谷野禽毛羽怪﹐上方仙子鬢眉纖。

不慚弄玉騎丹鳳﹐應逐嫦娥駕老蟾。澗艸巖花自無主﹐晚來胡蝶入疏簾。

畱題仙遊潭中興寺東有玉女洞洞南有馬融讀書石室過潭而南山石益奇潭上有橋畏其險不敢渡

淸潭百尺皎無泥﹐山木陰陰谷鳥啼。蜀客曾遊明月峽﹐秦人今在武陵溪。

獨攀書室窺巖竇﹐還訪仙姝款石閨。猶有愛山心未至﹐不將雙腳踏飛梯。

石鼻城

平時戰國今何在﹐陌上徵夫自不閒。北客初來試新險﹐蜀人從此送殘山。

獨穿暗月朦朧裏﹐愁渡奔河蒼茫間。漸入西南風景變﹐道邊修竹水潺潺。

樓觀

門前古碣臥斜陽﹐閱世如流事可傷。長有幽人悲晉惠﹐彊修遺廟學秦皇。

丹砂久窖井水赤﹐白術誰燒廚竈香。聞道神仙亦相過﹐只疑田叟是庚桑。

九月二十日微雪懷子由弟二首

岐陽九月天微雪﹐已作蕭條歲暮心。短日送寒砧杵急﹐冷官無事屋廬深。

愁腸別後能消酒﹐白髮秋來已上簪。近買貂裘堪出塞﹐忽思乘傳問西琛。

江上同舟詩滿篋﹐鄭西分馬涕垂膺。未成報國慚書劍﹐豈不懷歸畏友朋。

官舍度秋驚歲晚﹐寺樓見雪與誰登。遙知讀易東窗下﹐車馬敲門定不禜。

病中聞子由得告不赴商州三首

病中聞汝免來商﹐旅雁何時更著行。遠別不知官爵好﹐思歸苦覺歲年長。

著書多暇眞良計﹐從宦無功謾去鄕。惟有王城最堪隱﹐萬人如海一身藏。

近從章子聞渠說﹐苦道商人望汝來。說客有靈慚直道﹐逋翁久沒厭凡才。

夷音僅可通名姓﹐癭俗無由辧頸思頁。答策不堪宜落此﹐上書求免亦何哉。

辭官不出意誰知﹐敢向淸時怨位卑。萬事悠悠付杯酒﹐流年冉冉入霜髭。

策曾忤世人嫌汝﹐易可忘憂家有師。此外知心更誰是﹐夢魂相覓苦參差。

和子由寒食

寒食今年二月晦﹐樹林深翠已生煙。繞城駿馬誰能借﹐到處名園意盡便。

但掛酒壺那計盞﹐偶題詩句不須編。忽聞啼貝鳥驚羈旅﹐江上何人治廢田。

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曾閣閣故曾氏所建也夜久不寐見壁有前縣令趙薦畱名有懷其人

龕燈明滅欲三更﹐欹枕無人夢自驚。深谷畱風終夜響﹐亂山銜月半牀明。

故人漸遠無消息﹐古寺空來看姓名。欲向磻溪問姜叟。僕夫屢報斗杓傾。

二十六日五更起行至磻溪未明

夜入磻溪如入峽﹐照山炬火落驚猿。山頭孤月耿猶在﹐石上寒波曉更喧。

至人舊隱白雲合﹐神物已化遺蹤蜿。安得夢隨霹靂駕﹐馬上傾倒天瓢翻。

周公廟廟在岐山西北七八里廟後百許步有泉依山湧洌異常國史所謂潤徳泉世亂則竭者也

吾今那復夢周公﹐尙喜秋來過故宮。翠鳳舊依山硉兀﹐淸泉長與世窮通。

至今遊客傷離黍﹐故國諸生詠雨濛。牛酒不來烏鳥散﹐白楊無數暮號風。

樓觀

鳥噪猿呼晝閉門﹐寂寥誰識古皇尊。靑牛久已辭轅軛﹐白鶴時來訪子孫。

山近朔風吹積雪﹐天寒落日淡孤村。道人應怪遊人眾﹐汲盡階前井水渾。

五郡

古觀正依林麓斷﹐居民來就水泉甘。亂溪赴渭爭趨北﹐飛鳥迎山不復南。

羽客衣冠朝上象﹐野人香火祝春蠶。汝師豈解言符命﹐山鬼何知托老聃。

十二月十四日夜微雪明日早往南溪小酌至晚

南溪得雪眞無價﹐走馬來看及未消。獨自披榛尋履迹﹐最先犯曉過朱橋。

誰憐破屋眠無處﹐坐覺村饑語不囂。惟有暮鴉知客意﹐驚飛千片落寒條。

和子由木山引水二首

蜀江久不見滄浪﹐江上枯槎遠可將。去國尙能三犢載﹐汲泉何愛一夫忙。

崎嶇好事人應笑﹐冷淡爲歡意自長。遙想納涼淸夜永﹐窗前微月照汪汪。

千年古木臥無梢﹐浪捲沙翻去似瓢。幾度過秋生蘚暈﹐至今流潤應江潮。

泫然疑有蛟龍吐﹐斷處人言霹靂焦。材大古來無適用﹐不須鬱鬱慕山苗。

寄題興州晁太守新開古東池

百畝新池傍郭斜﹐居人行樂路人誇。自言官長如靈運﹐能使江山似永嘉。

縱飲座中遺白帢﹐幽尋盡處見桃花。不堪山鳥號歸去﹐長遣王孫苦憶家。

華陰寄子由

三年無日不思歸﹐夢裏還家旋覺非。臘酒送寒催去國﹐東風吹雪滿徵衣。

三峯已過天浮翠﹐四扇行看日照扉。裏堠消磨不禁盡﹐速攜家餉勞驂馬非。

和董傳畱別

粗繒大布裹生涯﹐腹有詩書气自華。厭伴老儒烹瓠葉﹐彊隨舉子踏槐花。

囊空不辦尋春馬﹐眼亂行看擇婿車。得意猶堪誇世俗﹐詔黃新濕字如鴉。

次韻柳子玉見寄

薄雷輕雨曉晴初﹐陌上春泥未濺裾。行樂及時𨿽有酒﹐出門無侶謾看書。

遙知寒食催歸騎﹐定把鴟夷載後車。他日見邀須彊起﹐不應辭病似相如。

次韻王誨夜坐

愛君東閣能延客﹐顧我閒官不計員。策杖頻過知未厭﹐卜居相近豈辭遷。

莫將詩句驚搖落﹐漸喜樽鴟省僕緣。待約月明池上宿﹐夜深同看水中天。

傅堯兪濟源艸堂

微官共有田園興﹐老罷方尋隱退廬。栽種成陰十年事﹐倉黃欲買百金無。

先生卜築臨淸濟﹐喬木如今似畫圖。鄰里亦知偏愛竹﹐春來相與護龍雛。

陸龍圖詵挽詩

挺然直節庇峨岷﹐謀道從來不計身。屬纊家無十金產﹐過車巷哭六州民。

塵埃輦寺三年別﹐樽俎岐陽一夢新。他日思賢見遺像﹐不論宿艸更沾巾。

胡完夫母周夫人挽詞

柏舟髙節冠鄕鄰﹐絳帳淸風聳搢紳。豈似凡人但慈母﹐能令孝子作忠臣。

當年織屨隨方進﹐晚節稱觴見伯仁。回首悲涼便陳迹﹐凱風吹盡棘成薪。

次韻柳子玉過陳絕糧二首

風雨蕭蕭夜晦迷﹐不須鳴叫彊知時。多才久被天公怪﹐闕食惟應爨婦知。

杜叟挽衣那及脛﹐顏公食粥敢言炊。詩人情味眞嘗徧﹐試問於今底處虧。

如我自觀猶可厭﹐非君誰復肯相尋。圖書跌宕悲年老﹐燈火靑熒語夜深。

早歲便懷齊物意﹐微官敢有濟時心。南行千里成何事﹐一聽秋濤萬鼓音。

出潁口初見淮山是日至壽州

我行日夜向江海﹐楓葉蘆花秋興長。長淮忽迷天遠近﹐靑山久與船低昂。

壽州已見白石塔﹐短棹未轉黃茅岡。波平風軟望不到﹐故人久立煙蒼茫。

壽州李定少卿出餞城東龍潭上

山鴉噪處古靈湫﹐亂沫浮涎繞客舟。未暇然犀照奇鬼﹐欲將燒燕出潛虯。

使君惜別催歌管﹐村巷驚呼聚玃猴。此地他年頌遺愛﹐觀魚並記老莊周。

龜山

我生飄蕩去何求﹐再過龜山歲五周。身行萬里半天下﹐僧臥一庵初白頭。

地隔中原勞北望﹐潮連滄海欲東遊。元嘉舊事無人記﹐故壘摧頹今在不。

次韻柳子玉二首

地鑪

細聲蚯蚓發銀瓶﹐擁褐橫眠天未明。衰鬢鑷殘欹雪領﹐壯心降盡倒風旌。

自稱丹竈錙銖火﹐倦聽山城長短更。聞道牀頭惟竹幾﹐夫人應不解卿卿。

紙帳

亂文龜殼細相連﹐慣臥靑綾恐未便。潔似僧巾白疊布﹐暖於蠻帳紫茸氈。

錦衾速捲持還客﹐破屋那愁仰見天。但恐嬌兒還惡睡﹐夜深踏裂不成眠。

姚屯田挽詞

京口年來耆舊衰﹐髙人淪喪路人悲。空聞韋叟一經在﹐不見恬侯萬石時。

貧病只知爲善樂﹐逍遙卻恨棄官遲。七年一別眞如夢﹐猶記蕭然瘦鶴姿。

和劉道原見寄

敢向淸時怨不容﹐直嗟吾道與君東。坐談足使淮南懼﹐歸去方知冀北空。

獨鶴不須驚夜旦﹐羣烏未可辧雌雄。廬山自古不到處﹐得與幽人仔細窮。

和劉道原詠史

仲尼憂世接輿狂﹐臧穀𨿽殊竟兩亡。吳客漫陳豪士賦﹐桓侯初笑越人方。

名髙不朽終安用﹐日飲無何計亦良。獨掩陳編弔興廢﹐窗前山雨夜浪浪。

和子由柳湖久涸忽有水開元寺山茶舊無花今歲盛開二首

太昊祠東鐵墓西﹐一樽曾與子同攜。回瞻郡閣遙飛檻﹐北望檣竿半隱堤。

飯豆羹藜思兩鵠﹐飲河噀水賴長蜺。如今勝事無人共﹐花下壺盧鳥勸提。

長明燈下石欄幹﹐長共松杉斗歲寒。葉厚有稜犀甲健﹐花深少態鶴頭丹﹐

久陪方丈曼陀雨﹐羞對先生苜蓿盤。雪裏盛開知有意﹐明年開後更誰看。

是日宿水陸寺寄北山淸順僧二首

艸沒河堤雨暗村﹐寺藏修竹不知門。拾薪煮藥憐僧病﹐掃地焚香淨客魂。

農事未休侵小雪﹐佛燈初上報黃昏。年來漸識幽居味﹐思與髙人對榻論。

長嫌鐘鼓聒湖山﹐此境蕭條卻自然。乞食繞村眞爲飽﹐無言對客本非禪。

披榛覓路衝泥入﹐洗足關門聽雨眠。遙想後身窮賈島﹐夜寒應聳作詩肩。

送張軒民寺丞赴省試

龍飛甲子盡豪英﹐嘗喜吾猶及老成。人競春蘭笑秋菊﹐天教明月伴長庚。

傳家各自聞詩禮﹐與子相逢亦弟兄。洗眼上林看躍馬﹐賀詩先到古宣城。

和邵同年戲贈賈收秀才三首

傾蓋相歡一笑中﹐從來未省馬牛風。卜鄰尙可容三徑﹐投社終當作兩翁。

古意已將蘭緝佩﹐招詞閒詠桂生叢。此身自斷天休問﹐白髮年來漸不公。

朝見新荑出舊槎﹐騷人孤憤苦思家。五噫處士大窮約﹐三賦先生多誕誇。

帳外鶴鳴奩有鏡﹐筒中錢盡案無鮭。玉川何日朝金闕﹐白晝關門守夜叉。

生涯到處似檣烏﹐科第無心摘頷須。黃帽刺船忘歲月﹐白衣擔酒慰鰥孤。

狙公欺病來分栗﹐水伯知饞爲出鱸。莫向洞庭歌楚曲﹐煙波渺渺正愁予。

莘老葺天慶觀小園有亭北向道士山宗說乞名與詩

春風欲動北風微﹐歸雁亭邊送雁歸。蜀客南遊家最遠﹐吳山寒盡雪先晞。

扁舟去後花絮亂﹐五馬來時賓從非。惟有道人應不忘﹐抱琴無語立斜暉。

秀州報本禪院鄕僧文長老方丈

萬里家山一夢中﹐吳音漸已變兒童。每逢蜀叟談終日﹐便覺峨眉翠掃空。

師已忘言眞有道﹐我除搜句百無功。明年采藥天臺去﹐更欲題詩滿浙東。

宋叔達家聽琵琶

數弦已品龍香撥﹐半面猶遮鳳尾槽。新曲翻從玉連鎖﹐舊聲終愛郁輪袍。

夢回只記歸舟字﹐賦罷雙垂紫錦絳。何異烏孫送公主﹐碧天無際雁行髙。

祥符寺九曲觀燈

紗籠擎燭迎門入﹐銀葉燒香見客邀。金鼎轉丹光吐夜﹐寶珠穿蟻鬧連宵。

波翻焰裏元相激﹐魚舞湯中不畏焦。明日酒醒空想象﹐淸吟半逐夢魂銷。

正月二十一日病後述古邀往城外尋春

屋上山禽苦喚人﹐檻前冰沼忽生鱗。老來厭伴紅裙醉﹐病起空驚白髮新。

臥聽使君鳴鼓角﹐試呼稚子整冠巾。曲欄幽榭終寒窘﹐一看郊原浩蕩春。

有以官法酒見餉者因用前韻求述古爲移廚飲湖上

喜逢門外白衣人﹐欲膾湖中赤玉鱗。遊舫已妝吳榜穩﹐舞衫初試越羅新。

欲將漁釣追黃帽。未要靴刀抹絳巾。芳意十分彊半在﹐爲君先踏水邊春。

新城道中二首

東風知我欲山行﹐吹斷檐間積雨聲。嶺上晴雲披絮帽﹐樹頭初日掛銅鉦。

野桃含笑竹籬短﹐溪柳自搖沙水淸。西崦人家應最樂﹐煮葵燒筍餉春耕。

身世悠悠我此行﹐溪邊委轡聽溪聲。散材畏見搜林斧﹐疲馬思聞捲旆鉦。

細雨足時茶戶喜﹐亂山深處長官淸。人間歧路知多少﹐試向桑田問耦耕。

寒食未明至湖上太守未來兩縣令先在

城頭月落尙啼烏﹐烏榜紅舷早滿湖。鼓吹未容迎五馬﹐水雲先已颺雙鳧。

映山黃帽螭頭舫﹐夾道靑煙鵲尾鑪。老病逢春只思睡﹐獨求僧榻寄須臾。

次韻孫莘老見贈時莘老移廬州因以別之

鑪錘一手賦形殊﹐造物無心敢望渠。我本疏頑固當爾﹐子猶淪落況其餘。

龔黃側畔難言政﹐羅趙前頭且炫書。惟有陽關一杯酒﹐殷勤重唱贈離居。

李鈐轄坐上分題戴花

二八佳人細馬馱﹐十千美酒渭城歌。簾前柳絮驚春晚﹐頭上花枝柰老何。

露濕醉巾香掩冉﹐月明歸路影婆娑。綠珠吹笛何時見﹐欲把斜紅插皂羅。

自昌化雙溪館下步尋溪源至治平寺二首

亂山滴翠衣裘重﹐雙澗響空窗戶搖。飽食不嫌溪筍瘦﹐穿林閒覓野芎苗。

卻愁縣令知遊寺﹐尙喜漁人爭渡橋。正似醴泉山下路﹐桑枝刺眼麥齊腰。

每見田園輒自招﹐倦飛不擬控扶搖。共疑楊惲非鋤豆﹐誰信劉章解立苗。

老去尙飧彭澤米﹐夢歸時到錦江橋。宦遊莫作無家客﹐舉族長懸似細腰。

會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服

藹藹君詩似嶺雲﹐從來不許醉紅裙。不知野屐穿山翠﹐惟見輕橈破浪紋。

頗憶呼盧袁彥道﹐難邀罵坐灌將軍。晚風落日元無主﹐不惜淸涼與子分。

載酒無人過子云﹐掩關晝臥客書裙。歌喉不共聽珠貫﹐醉面何因作纈紋。

僧侶且陪香火社﹐詩壇欲斂鸛鵝軍。憑君徧繞湖邊寺﹐漲淥晴來已十分。

立秋日禱雨宿靈隱寺同周徐二令

百重堆案掣身閒﹐一葉秋聲對榻眠。牀下雪霜侵戶月﹐枕中琴築落階泉。

崎嶇世味嘗應徧﹐寂寞山棲老漸便﹐惟有問農心尙在﹐起占云漢更茫然。

病中獨遊淨慈謁本長老周長官以詩見寄仍邀遊靈隱因次韻答之

臥聞禪老入南山﹐淨掃淸風五百間。我與世疏宜獨往﹐君緣詩好不容攀。

自知樂事年年減﹐難得髙人日日閒。欲問云公覓心地﹐要知何處是無還。

病中遊祖塔院

紫李黃瓜村路香﹐烏紗白葛道衣涼。閉門野寺松陰轉﹐欹枕風軒客夢長。

因病得閒殊不惡﹐安心是藥更無方。道人不惜階前水﹐借與匏樽自在嘗。

癸丑春分後雪

雪入春分省見稀﹐半開桃李不勝威。應慚落地梅花識﹐卻作漫天柳絮飛。

不分東君專節物﹐故將新巧發陰機。從今造物尢難料﹐更暖須畱禦臘衣。

孤山二詠並序

孤山有陳時柏二株﹐其一爲人所薪。山下老人自爲兒已見其枯矣﹐然堅悍如金石﹐愈於未枯者。僧志詮作堂於其側﹐名之曰柏堂。堂與白公居易竹閣相連。屬余作二詩以記之。

柏堂

道人手種幾生前﹐鶴骨龍姿尙宛然。雙幹一先神物化﹐九朝三見太平年。

忽驚華構依巖出﹐乞與佳名到處傳。此柏未枯君記取﹐灰心聊伴小乘禪。

竹閣

海山兜率兩茫然﹐古寺無人竹滿軒。白鶴不畱歸後語﹐蒼龍猶是種時孫。

兩叢恰似蕭郎筆﹐千畝空懷渭上村。欲把新詩問遺像﹐病維摩詰更無言。

與述古自有美堂乘月夜歸

娟娟雲月稍侵軒﹐瀲瀲星河半隱山。魚鑰未收淸夜永﹐鳳簫猶在翠微間。

淒風瑟縮經弦柱﹐香霧淒迷著髻鬟。共喜使君能鼓樂﹐萬人爭看火城還。

有美堂暴雨

遊人腳底一聲雷﹐滿坐頑云撥不開。天外黑風吹海立﹐浙東飛雨過江來。

十分瀲灩金樽凸﹐千丈敲鏗羯鼓催。喚起謫仙泉灑面﹐倒傾鮫室瀉瓊瑰。

登玲瓏山

何年僵立兩蒼龍﹐瘦脊盤盤尙倚空。翠浪舞翻紅罷亞﹐白雲穿破碧玲瓏。

三休亭上工延月﹐九折巖前巧貯風。腳力盡時山更好﹐莫將有限趁無窮。

宿九仙山

風流王謝古仙眞﹐一去空山五百春。玉室金堂余漢士﹐桃花流水失秦人。

困眠一榻香凝帳﹐夢繞千巖冷逼身。夜半老僧呼客起﹐雲峯缺處湧冰輪。

海會寺淸心堂

南郭子綦初喪我﹐西來達摩尙求心。此堂不說有淸濁﹐遊客自觀隨淺深。

兩歲頻爲山水役﹐一溪長照雪霜侵。紛紛無補竟何事﹐慚愧髙人閉戶吟。

汪覃秀才久畱山中以詩見寄次其韻

季子應瞋不下機﹐棄家來伴碧雲師。中秋冷坐無因醉﹐半月長齋未肯辭。

擲簡搖毫無忤色﹐投名入社有新詩。飛騰桂籍他年事﹐莫忘山中采藥時。

洞霄宮

上帝髙居湣世頑﹐故畱瓊館在凡間。靑山九鎖不易到﹐作者七人相對閒﹐

庭下流泉翠蛟舞﹐洞中飛鼠白鴉翻。長松怪石宜霜鬢﹐不用金丹苦駐顏。

初自徑山歸述古召飲介亭以病不赴

西風初作十分涼﹐喜見新橙透甲香。遲暮賞心驚節物﹐登臨病眼怯秋光。

慣眠處士云庵裏﹐倦醉佳人錦瑟旁。猶有夢回淸興在﹐臥聞歸路樂聲長。

明日重九亦以病不赴述古會再用前韻

月入秋帷病枕涼﹐霜飛夜簟故衾香。可憐吹帽狂司馬﹐空對親舂老孟光。

不作雍容傾坐上﹐翻成骯髒倚門旁。人間此會論今古﹐細看茱萸感嘆長。

九日尋臻闍梨遂泛小舟至勤師院二首

白髮長嫌歲月侵﹐病眸兼怕酒杯深。南屏老宿閒相過﹐東礔郎君懶重尋。

試碾露芽烹白雪﹐休拈霜蕊嚼黃金。扁舟又截平湖去﹐欲訪孤山支道林。

湖上靑山翠作堆﹐蔥蔥鬱鬱气佳哉。笙歌叢裏抽身出﹐雲水光中洗眼來。

白足赤髭迎我笑﹐拒霜黃菊爲誰開。明年桑薴煎茶處﹐憶著衰翁首重回。

次韻周長官壽星院同餞魯少卿

琉璃百頃水仙家﹐風靜湖平響釣車。寂歷疏松欹晚照﹐伶俜寒蝶抱秋花。

困眠不覺依蒲褐﹐歸路相將踏桂華。更著綸巾披鶴氅﹐他年應作畫圖誇。

次韻述古過周長官夜飲

二更鐃鼓動諸鄰﹐百首新詩間八珍。已遣亂蛙成兩部﹐更邀明月作三人。

雲煙湖寺家家境﹐燈火沙河夜夜春。曷不勸公勤秉燭﹐老來光景似奔輪。

述古以詩見責屢不赴會復次前韻

我生孤僻本無鄰﹐老病年來益自珍。肯對紅裙辭白酒﹐但愁新進笑陳人。

北山怨鶴休驚夜﹐南畝巾車欲及春。多謝淸詩屢推轂﹐狶膏那解轉方輪。

賀陳述古弟章生子

鬱蔥佳气夜充閭﹐始見徐卿第二雛。甚欲去爲湯餅客﹐惟愁錯寫弄獐書。

參軍新婦賢相敵﹐阿大中郎喜有餘。我亦從來識英物﹐試教啼看定何如。

贈治易僧智周

寒窗孤坐凍生瓶﹐尙把遺編照露螢。閣束九師新得妙﹐夢吞三畫舊通靈。

斷弦掛壁知音喪﹐揮塵空山亂石聽。齋罷何須更臨水﹐胸中自有洗心經。

張子野年八十五尙聞買妾述古令作詩

錦裏先生自笑狂﹐莫欺九尺鬢眉蒼。詩人老去鶯鶯在﹐公子歸來燕燕忙。

柱下相君猶有齒﹐江南刺史已無腸。平生謬作安昌客﹐略遣彭宣到後堂。

寶山新開徑

藤梢橘刺元無路﹐竹杖棕鞋不用扶。風自遠來聞笑語﹐水分流處見江湖。

回觀佛骨靑螺髻﹐踏徧仙人碧玉壺。野客歸時山月上﹐棠梨葉戰暝禽呼。

李頎秀才善畫山以兩軸見寄仍有詩次韻答之

平生自是个中人﹐欲向漁舟便寫眞。詩句對君難出手﹐雲泉勸我早抽身。

年來白髮驚秋速﹐長恐靑山與世新。從此北歸休悵望﹐囊中收得武陵春。

夜至永樂文長老院文時臥病退院

夜聞巴叟臥荒村﹐來打三更月下門。往事過年如昨日﹐此身未死得重論。

老非懷土情相得﹐病不開堂道益尊。惟有孤棲舊時鶴﹐舉頭見客似長言。

錢安道席上令歌者道服

烏府先生鐵用肝﹐霜風捲地不知寒。猶嫌白髮年前少﹐故點紅燈雪裏看。

他日卜鄰先有約﹐待君投紱我休官。如今且作華陽服﹐醉唱儂家七返丹。

除夜野宿常州城外二首

行歌野哭兩堪悲﹐遠火低星漸向微。病眼不眠非守歲﹐鄕音無伴苦思歸。

重衾腳冷知霜重﹐新沐頭輕感發稀。多謝殘燈不嫌客﹐孤舟一夜許相依。

南來三見歲云䢐﹐直恐終身走道塗。老去怕看新曆日﹐退歸擬學舊桃符。

煙花已作靑春意﹐霜雪偏尋病客須。但把窮愁博長健﹐不辭最後飲屠酥。

元日過丹陽明日立春寄魯元翰

堆盤紅縷細茵陳﹐巧與椒花兩斗新。竹馬異時寧信老﹐土牛明日莫辭春。

西湖弄水猶應早﹐北寺觀燈欲及辰。白髮蒼顏誰肯記﹐曉來頻嚏爲何人。

刁同年艸堂

不用長竿矯繡衣﹐南園北第兩參差。靑山有約長當戶﹐流水無情自入池。

歲久酴酉縻渾欲合﹐春來楊柳不勝垂。主人不用匆匆去﹐正是紅梅著子時。

惠山謁錢道人烹小龍團登絕頂望太湖

踏徧江南南岸山﹐逢山未免更畱連。獨攜天上小團月﹐來試人間第二泉。

石路縈回九龍脊﹐水光翻動五湖天。孫登無語空歸去﹐半嶺松聲萬壑傳。

和蘇州太守王規父侍太夫人觀燈之什余時以劉道原見訪滯畱京口不及赴此會二首

不覺朱車番輾後塵﹐爭看繡巾憲錦纏輪。洛濱侍從三人貴﹐京兆平反一笑春。

但逐東山攜妓女﹐那知後礔走窮賓。滯畱不見榮華事﹐空作賡詩第七人。

翻翻緹騎走香塵﹐激激飛濤射火輪。美酒畱連三夜月﹐丰年傾倒五州春。

安排詩律追彊對﹐蹭蹬歸期爲惡賓。墮珥遺簪想無限﹐華胥猶見夢回人。

常潤道中有懷錢塘寄述古五首

從來直道不辜身﹐得向西湖兩過春。沂上已成曾點服﹐泮宮初采魯侯芹。

休驚歲歲年年貌﹐且對朝朝暮暮人。細雨晴時一百六﹐畫船鼉鼓莫違民。

艸長江南鶯亂飛﹐年來事事與心違。花開後院還空落﹐燕入華堂怪未歸。

世上功名何日是﹐樽前點檢幾人非。去年柳絮飛時節﹐記得金籠放雪衣。

浮玉山頭日日風﹐湧金門外已春融。二年魚鳥渾相識﹐三月鶯花付與公。

剩看新翻眉倒暈﹐未應泣別臉消紅。何人織得相思字﹐寄與江邊北向鴻。

國艷夭嬈酒半酣﹐去年同賞寄僧檐。但知撲撲晴香軟﹐誰見森森曉態嚴。

谷雨共驚無幾日﹐蜜蜂未許輒先甜。應須火急回徵棹﹐一片辭枝可得粘。

惠泉山下土如濡﹐陽羨溪頭米勝珠。賣劍買牛吾欲老﹐殺雞爲黍子來無。

地偏不信容髙蓋﹐俗儉眞堪著腐儒。莫怪江南苦畱滯﹐經營身計一生迂。

刁景純賞瑞香花憶先朝侍宴次韻

上苑夭桃自作行﹐劉郎去後幾回芳。厭從年少追新賞﹐閒對宮花識舊香。

欲贈佳人非泛洧﹐好紉幽佩弔沈湘。鶴林神女無消息﹐爲問何年返帝鄕。

同柳子玉遊鶴林招隱醉歸呈景純

花時臘酒照人光﹐歸路春風灑面涼。劉氏宅邊霜竹老﹐戴公山下野桃香。

巖頭匹練兼天淨﹐泉底眞珠濺客忙。安得道人攜笛去﹐一聲吹裂翠崖岡。

景純見和復次韻贈之二首

解組歸來道益光﹐坐看百物自炎涼。捲簾堂上檀槽鬧﹐送客林間樺燭香。

淺量已愁當酒怯﹐非才尢覺和詩忙。何人貪佩黃金印﹐千柱眈眈瑣北岡。

人間膏火正爭光﹐每到藏春得暫涼。多事始知田舍好﹐凶年偏覺野蔬香。

溪山勝畫徒能說﹐來往如梭爲底忙。老去此身無處著﹐爲翁裁插萬松岡。

柳子玉亦見和因以送之兼寄其兄子璋道人

不羨腰金照地光﹐暫時假面弄西涼。晴窗咽日肝腸暖﹐古殿朝眞屨袖香。

說靜故知猶有動﹐無閒底處更求忙。先生官罷乘風去﹐何用區區賦陟岡。

子玉家宴用前韻見寄復答之

自酌金尊勸孟光﹐更教長笛奏伊涼。牽衣男女繞太白﹐扇枕郎君煩阿香。

詩病逢春轉深錮﹐愁魔得酒暫奔忙。醒時情味吾能說﹐日在西南白艸岡。

景純復以二篇一言其亡兄與伯父同年之契一言今者唱酬之意仍次其韻

靈壽扶來似孔光﹐感時懷舊一悲涼。蟾枝不獨同攀桂﹐雞舌還應共賜香。

等是浮休無得喪﹐粗分憂樂有閒忙。年來世事如波浪﹐鬱鬱誰知柏在岡。

屢把鉛刀齒步光﹐更遭華衮照厖涼。蘇門山上莫長嘯﹐薝卜林中無別香。

燭燼已殘終夜刻﹐槐花還似昔年忙。背城借一吾何敢﹟愼莫樽前替戾岡。

書普慈長老壁

普慈寺後千竿竹﹐醉裏曾看碧玉椽。倦客再遊行老矣﹐髙僧一笑故依然。

久參白足知禪味﹐苦厭黃公聒晝眠。惟有兩株紅百葉﹐晚來猶得向人妍。

刁景純席上和謝生二首

誤入仙人碧玉壺﹐一歡那復間親疏。杯盤狼藉吾何敢﹐車騎雍容子甚都。

此夜新聲聞北裏﹐他年故事紀南徐。欲窮風月三千界﹐願化天人百億軀。

縱飲誰能問挈壺﹐不知門外曉星疏。綺羅勝事齊三閣﹐賓主談鋒敵兩都。

榻畔煙花嘗嘆杜﹐海中童卯尙追徐。無多酌我公須聽﹐醉後粗狂膽滿軀。

畱別金山寶覺圓通二長老

沐罷巾冠快晚涼﹐睡餘齒頰帶茶香。艤舟北岸何時渡﹐晞發東軒未肯忙。

康濟此身殊有道﹐醫治外物本無方。風流二老長還往﹐顧我歸期尙渺茫。

杭州牡丹開時僕猶在常潤周令作詩見寄次其韻復次一首送赴闕

羞歸應爲負花期﹐已見成陰結子時。與物寡情憐我老﹐遣春無恨賴君詩。

玉臺不見朝酣酒﹐金縷猶歌空折枝。從此年年定相見﹐欲師老圃問樊遲。

莫負黃花九日期﹐人生窮達可無時。十年且就三都賦﹐萬戶終輕千首詩。

天靜傷鴻猶戢翼﹐月明驚鵲未安枝。君看六月河無水﹐萬斛龍驤到自遲。

蘇州閭丘江君二家雨中飲酒二首

小圃陰陰偏灑塵﹐方塘瀲瀲欲生紋。已煩仙袂來行雨﹐莫遣歌聲便駐云。

肯對綺羅辭白酒﹐試將文字惱紅裙。今宵記取醒時節﹐點滴空階獨自聞。

五紀歸來鬢未霜﹐十眉環列坐生光。喚船渡口迎秋女﹐駐馬橋邊問泰娘。

曾把四弦娛白傅﹐敢將百艸斗吳王。從今卻笑風流守﹐畫戟空凝宴寢香。

過永樂文長老已卒

初驚鶴瘦不可識﹐旋覺雲歸無處尋。三過門間老病死﹐一彈指頃去來今。

存亡慣見渾無淚﹐鄕井難忘尙有心。欲向錢塘訪圓澤﹐葛洪川畔待秋深。

贈張刁二老

兩邦山水未淒涼﹐二老風流總健彊。共成一百七十歲﹐各飲三萬六千觴。

藏春塢裏鶯花鬧﹐仁壽橋邊日月長。惟有詩人被磨折﹐金釵零落不成行。

八月十七日天竺山送桂花分贈元素

月缺霜濃細蕊幹﹐此花原屬桂堂仙。鷲峯子落驚前夜﹐蟾窟枝空記昔年。

破衤戒山僧憐耿介﹐練裙溪女鬥淸研。願公采擷紉幽佩﹐莫遣孤芳老澗邊。

捕蝗至浮雲嶺山行疲苦有懷子由弟二首

西來煙陣塞空虛﹐灑徧秋田雨不如。新法淸平那有此﹐老身窮苦自招渠。

無人可訴烏銜肉﹐憶弟難憑犬寄書。自笑迂疏皆此類﹐區區猶欲理蝗余。

霜風漸欲作重陽﹐熠熠溪邊野菊黃。久廢山行疲犖確﹐尙能村醉舞淋浪。

獨眠林下夢魂好﹐回首人間憂患長。殺馬毀車從此逝﹐子來何處問行藏。

與毛令方尉遊西菩提寺二首

推擠不去已三年﹐魚鳥依然笑我頑。人未放歸江北路﹐天教看盡浙西山。

尙書淸節衣冠後﹐處士風流水石間。一笑相逢那易得﹐數詩狂語不須刪。

路轉山腰足未移﹐水淸石瘦便能奇。白雲自占東西嶺﹐明月誰分上下池。

黑黍黃粱初熟後﹐朱柑綠橘半甜時。人生此樂須天賦﹐莫遣兒郎取次知。

平山堂次王居卿祠部韻

髙會日陪山簡醉﹐狂言屢發次公醒。酒如人面天然白﹐山向吾曹分外靑。

江上飛雲來北固﹐檻前修竹憶南屏。六朝興廢余丘隴﹐空使姦雄笑寧馨。

次韻陳海州書懷

鬱鬱蒼梧海上山﹐蓬萊方丈有無間。舊聞艸木皆仙藥﹐欲棄妻孥守市闤。

雅志未成空自嘆﹐故人相對若爲顏。酒醒卻憶兒童事﹐長恨雙鳧去莫攀。

次韻陳海州乘槎亭

人事無涯生有涯﹐逝將歸釣漢江槎。乘桴我欲從安石﹐遁世誰能識子嗟。

日上紅波浮翠山獻﹐潮來白浪捲靑沙。淸談美景雙奇絕﹐不覺歸鞍帶月華。

次韻孫職方蒼梧山

蒼梧奇事豈虛傳﹐荒怪還須問子年。遠托鰲頭轉滄海﹐來依鵬背負靑天。

或云靈境歸賢者﹐又恐神功亦偶然。聞道新春恣遠覽﹐羨君平地作飛仙。

雪後書北臺壁二首

黃昏猶作雨纖纖﹐夜靜無風勢轉嚴。但覺衾裯如潑水﹐不知庭院已堆鹽。

五更曉色來書幌﹐半夜寒聲落畫檐。試掃北臺看馬耳﹐未隨埋沒有雙尖。

城頭初日始翻鴉﹐陌上晴泥已沒車。凍合玉樓寒起粟﹐光搖銀海眩生花。

遺蝗入地應千尺﹐宿麥連云有幾家。老病自嗟詩力退﹐空吟冰柱憶劉叉。

謝人見和前篇二首

已分杯酒欺淺懦﹐敢將詩力斗深嚴。漁蓑句好眞堪畫﹐柳絮才髙不道鹽。

敗履尙存東郭足﹐飛花又舞謫仙檐。書生事業眞堪笑﹐忍凍孤吟筆退尖。

九陌淒風戰齒牙﹐銀杯逐馬帶隨車。也知不作堅牢玉﹐無柰能開頃刻花。

得酒彊歡愁底事﹐閉門髙臥定誰家。臺前日暖君須愛﹐冰下寒魚漸可叉。

遊廬山次韻章傳道

塵容已似服轅駒﹐野性猶同縱壑魚。出入巖巒千仞表﹐較量筋力十年初。

𨿽無窈窕驅前馬﹐還有鴟夷掛後車。莫笑吟詩淡生活﹐當令阿買爲君書。

和子由四首

韓太祝送遊太山

偶作郊原十日遊﹐未應回首厭籠囚。但教塵土驅馳足﹐終把雲山爛漫酬。

聞道逢春思濯錦﹐便須到處覓菟裘。恨君不上東封頂﹐夜看金輪出九幽。

送春

夢裏靑春可得追﹐欲將詩句絆餘暉。酒闌病客惟思睡﹐蜜熟黃蜂亦懶飛。

芍藥櫻桃俱掃地﹐鬢絲禪榻兩忘機。憑君借取法界觀﹐一洗人間萬事非。

首夏官舍卽事

安石橊花開最遲﹐絳裙深樹出幽菲。吾廬想見無限好﹐客子倦遊胡不歸。

坐上一樽𨿽得滿﹐古來四事巧相違。令人卻憶湖邊寺﹐垂柳陰陰晝掩扉。

送李供備席上和李詩

家聲赫奕蓋並涼﹐也解微吟錦瑟旁。擘水取魚湖起浪﹐引杯看劍坐生光。

風流別後人人憶﹐才器歸來種種長。不用更貪窮事業﹐風騷分付與沈湘。

孔長源挽詩二首

少年才气冠當時﹐晚節孤風益自奇。君勝宜爲夫子後﹐林宗不愧蔡邕碑。

南荒尙記誅元惡﹐東越誰能事細兒。耆舊如今幾人在﹐爲君無憾爲時悲。

小堰門頭柳系船﹐吳山堂上月侵筵。潮聲半夜千巖響﹐詩句明朝萬口傳。

豈意日斜庚子後﹐忽驚歲在巳辰年。佳城一閉無窮事﹐南望題詩淚灑箋。

寄呂穆仲寺丞

孤山寺下水侵門﹐每到先看醉墨痕。楚相未亡談笑是﹐中郎不見典刑存。

君先去踏塵埃陌﹐我亦來尋桑棗村。回首西湖眞一夢﹐灰心霜鬢更休論。

余主簿母挽詩

閨庭蘭玉照鄕閭﹐自昔𨿽貧樂有餘。豈獨家人在中饋﹐卻因麟趾識關雎。

云車並忽已歸仙府﹐喬木依然擁舊廬。忍把還鄕千斛淚﹐一時灑向老萊裾。

張文裕挽詞

髙才本出朝廷右﹐能事空推徳業餘。每見便聞曹植句﹐至今傳寶魏華書。

濟南名士新凋喪﹐劍外生祠已潔除。欲寄西風兩行淚﹐依然喬木鄭公廬。

和梅戶曹會獵鐵溝

山西從古說三明﹐誰信儒冠也捍城。竿上鯨鯢猶未掩﹐艸中狐兔不須驚。

東州趙叟飲無敵﹐南國梅仙詩有聲。不向如臯閒射雉﹐歸來何以得卿卿。

祭常山回小獵

靑蓋前頭點皂旗﹐黃茅岡下出長圍。弄風驕馬跑空立﹐趁兔蒼鷹掠地飛。

回望白雲生翠山獻﹐歸來紅葉滿徵衣。聖明若用西涼簿﹐白羽猶能效一揮。

和章七出守湖州二首

方丈仙人出渺茫﹐髙情猶愛水雲鄕。功名誰使連三捷﹐身世何緣得兩忘。

早歲歸休心共在﹐他年相見話偏長。只應未報君恩重﹐淸夢時時到玉堂。

絳闕雲臺總有名﹐應須極貴又長生。鼎中龍虎黃金賤﹐松下龜蛇綠骨輕。

霅水未渾纓可濯﹐弁峯初見眼應明。兩卮春酒眞堪羨﹐獨占人間分外榮。

寄題刁景純藏春塢

白首歸來種萬松﹐待看千尺舞霜風。年拋造物陶甄外﹐春在先生杖屨中。

楊柳長齊低戶暗﹐櫻桃爛熟滴階紅。何時卻與徐元直﹐共訪襄陽龐徳公。

玉盤盂二首並敍

東武舊俗﹐每歲四月﹐大會於南禪﹟資福兩寺。以芍藥供佛﹐而今歲最盛。凡七千餘朵﹐皆重跗累萼﹐繁麗丰碩。中有白花﹐正圓如覆盂﹐其下十餘葉﹐稍大﹐承之如盤﹐姿格艷異﹐獨出於七千朵之上。云﹩得之於城北蘇氏園中﹐周宰相莒公之別業也。而其名俚甚﹐乃爲易之。

雜花狼籍占春餘﹐芍藥開時掃地無。兩寺妝成寶瓔珞﹐一枝爭看玉盤盂。

佳名會作新翻曲﹐絕品難尋舊畫圖。從此定知年谷熟﹐姑山親見雪肌膚。

花不能言意可知﹐令君痛飲更無疑。但持白酒勸嘉客﹐直待瓊舟覆玉彜。

負郭相君初擇地﹐看羊屬國首吟詩。吾家豈與花相厚﹐更問殘芳有幾枝。

聞喬太博換左藏知欽州以詩招飲

今年果起故將軍﹐幽夢淸詩信有神。馬革裹屍眞細事﹐虎頭食肉更何人。

陣云冷壓黃茅瘴﹐羽扇斜揮白葛巾。痛飲從今有幾日﹐西軒月色夜來新。

喬將行烹鵝鹿出刀劍以飲客以詩戲之

破匣哀鳴出素虯﹐倦看禝禝聽呦呦。明朝只恐兼烹鶴﹐此去還須卻佩牛。

便可先呼報恩子﹐不妨仍帶醉鄕侯。他年萬騎歸應好﹐柰有移文在故丘。

次韻劉貢父李公擇見寄二首

白髮相望兩故人﹐眼看時事幾番新。曲無和者應思郢﹐論少卑之且借秦。

歲惡詩人無好語﹐夜長鰥守向誰親。少思多睡無如我﹐鼻息雷鳴撼四鄰。

何人勸我此間來﹐弦管生衣甑有埃。綠蟻濡唇無百斛﹐蝗虫撲面已三回。

磨刀入谷追窮寇﹐灑涕循城拾棄孩。爲郡鮮歡君莫嘆﹐猶勝塵土走章臺。

寄黎眉州

膠西髙處望西川﹐應在孤云落照邊。瓦屋寒堆春後雪﹐峨眉翠掃雨餘天。

治經方笑春秋學﹐好士今無六一賢。且待淵明賦歸去﹐共將詩酒趁流年。

同年王中甫挽詞

先帝親收十五人﹐四方爭看擊鵬昆鳥。如君事業眞堪用﹐顧我衰遲不足論。

出處升沈十年後﹐死生契闊幾人存。他時京口尋遺迹﹐宿艸猶應有淚痕。

次韻周邠寄雁蕩山圖二首

指點先憑采藥翁﹐丹靑化出大槐宮。眼明小閣浮煙翠﹐齒冷新詩嚼雪風。

二華行觀雄陜右﹐九仙今已壓京東。此生的有尋山分﹐已覺溫臺落手中。

西湖三載與君同﹐馬入塵埃鶴入籠。東海獨來看出日。石橋先去踏長虹。

遙知別後添華發﹐時向樽前說病翁。所恨蜀山君未見﹐他年攜手醉郫筒。

蘇潛聖挽詞

妙齡馳譽百夫雄﹐晚節忘懷大隱中。悃愊無華眞漢吏﹐文章爾雅稱吾宗。

趨時肯負平生志﹐有子還應不死同。惟我閒思十年事﹐數行老淚寄西風。

和晁同年九日見寄

仰看鸞鵠刺天飛﹐富貴功名老不思。病馬已無千里志﹐騷人長負一秋悲。

古來重九皆如此﹐別後西湖付與誰。遣子窮愁天有意﹐吳中山水要淸詩。

送喬施州

恨無負郭田二頃﹐空有載行書五車。江上靑山橫絕壁﹐雲間細路躡飛蛇。

雞號黑暗通蠻貨﹐蜂鬧黃連采蜜花。共怪河南門下客﹐不應萬里向長沙。

雪夜獨宿柏仙庵

晚雨纖纖變王霙﹐小庵髙臥有餘淸。夢驚忽有穿窗片﹐夜靜惟聞瀉竹聲。

稍壓冬溫聊得健﹐未濡秋旱若爲耕。天公用意眞難會﹐又作春風爛漫晴。

董儲郎中嘗知眉州與先人遊過安丘訪其故居見其子希甫畱詩屋壁

白髮郎潛舊使君﹐至今人道最能文。只雞敢忘橋公語﹐下馬來尋董相墳。

冬月負薪𨿽得免﹐鄰人吹笛不堪聞。死生契闊君休問﹐灑淚西南向白雲。

劉貢父見餘歌詞數首以詩見戲聊次其韻

十載飄然未可期﹐那堪重作看花詩。門前惡語誰傳去﹐醉後狂歌自不知。

刺舌君今猶未戒﹐灸眉吾亦更何辭。相從痛飲無餘事﹐正是春容最好時。

至濟南李公擇以詩相迎次其韻二首

敝裘羸馬古河濱﹐野闊天低糝玉塵。自笑餐氈典屬國﹐來看換酒謫仙人。

宦遊到處身如寄﹐農事何時手自親。剩作新詩與君和﹐莫因風雨廢鳴晨。

夜擁笙歌霅水濱﹐回頭樂事總成塵。今年送汝作太守﹐到處逢君是主人。

聚散細思都是夢﹐身名漸覺兩非親。相從繼燭何須問﹐蝙蝠飛時日正晨。

和孔君亮郎中見贈

偶對先生盡一樽﹐醉看萬物洶崩奔。優遊共我聊卒歲﹐骯髒如君合倚門。

只恐掉頭難久住﹐應須傾蓋便深論。固知嚴勝風流在﹐又見長身十世孫。

次韻子由送蔣夔赴代州學官

功利爭先變法初﹐典刑獨守老成余。窮人未信詩能爾﹐倚市懸知繡不如。

代北諸生漸狂簡﹐牀頭雜說爲爬梳。歸來問雁吾何敢﹐疾世王符解著書。

宿州次韻劉涇

我欲歸休瑟漸希﹐舞雩何日著春衣。多情白髮三千丈﹐無用蒼皮四十圍。

晚覺文章眞小伎﹐早知富貴有危機。爲君垂涕君知否﹐千古華亭鶴自飛。

次韻李邦直感舊

騶騎傳呼出跨坊﹐簿書塡委入充堂。誰教按部如何武﹐只許淸樽對孟光。

婉娩有時來入夢﹐溫柔何日聽還鄕。酸寒病守尢堪笑﹐千步空餘僕射場。

次韻答邦直子由四首

簿書顚倒夢魂間﹐知我疏慵肯見原。閒作閉門僧捨冷﹐病聞吹枕海濤喧。

忘懷杯酒逢人共﹐引睡文書信手翻。欲吐狂言喙三尺﹐怕君瞋我卻須吞。

城南短李好交遊﹐箕踞狂歌總自由。尊主庇民君有道﹐樂天知命我無憂。

醉呼妙舞畱連夜﹐閒作淸詩斷送秋。蕭灑使君殊不俗﹐樽前容我攬須不。

老弟東來殊寂寞﹐故人畱飲慰酸寒。艸荒城角開新徑﹐雨入河洪失舊灘。

車馬追陪迹未掃﹐唱酬往復字應漫。此詩更欲憑君攺﹐待與江南子布看。

君𨿽爲我此遲畱﹐別後淒涼我已憂。不見便同千里遠﹐退歸終作十年遊。

恨無揚子一區宅﹐懶臥元龍百尺樓。聞道鵷鴻滿臺閣﹐网羅應不到沙鷗。

次韻呂梁仲屯田

雨葉風花日夜稀﹐一杯相屬竟何時。空虛豈敢酬瓊玉﹐枯朽猶能出菌芝。

門外呂梁從迅急﹐胸中云夢自逶遲。待君筆力追靈運﹐莫負南臺九日期。

王鞏累約重九見訪旣而不至以詩送將官梁交且見寄次韻答之交頗文雅不類武人家有侍者甚惠麗

知君月下見傾城﹐破恨懸知酒有兵。老守亡何惟日飲﹐將軍競病自詩鳴。

花枝不共秋欹帽﹐筆陣空來夜斫營。愛惜微官將底用﹐他年只好寫銘旌。

臺頭寺雨中送李邦直赴史館分韻得憶字人字兼寄孫巨源二首

霜林日夜西風急﹐老送君歸百憂集。淸歌窈眇入行雲﹐云爲不行天爲泣。

紅葉黃花秋正亂﹐白魚紫蟹君須憶。憑君說向髯將軍﹐衰鬢相逢應不識。

珥筆西歸近紫宸﹐太平典冊不緣麟。付君此事寧論晉﹐載我當時舊過秦。

門外想無千斛米﹐墓中知有百年人。看君兩眼明如鏡﹐休把春秋坐素臣。

九日邀仲屯田爲大水所隔以詩見寄次其韻

無復龍山對孟嘉﹐西來河伯意雄誇。霜風可使吹黃帽﹐樽酒那能泛浪花。

漫遣鯉魚傳尺素﹐卻將燕石報瓊華。何時得見悲秋老﹐醉裏題詩字半斜。

有言郡東北荊山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韻二首

側手區區未易遮﹐奔流一瞬卷千家。共疑智伯初圍趙﹐猶有張湯欲漕斜。

已坐迂疏來此地﹐分將勞苦送生涯。使君下策眞堪笑﹐隱隱驚雷響踏車。

茫茫淸泗繞孤岑﹐歸路相將得暫臨。試著芒鞋穿犖確﹐更然松炬照幽深。

縱令司馬能鑱石﹐柰有中郎解摸金。彊寫蒼崖畱歲月﹐他年誰識此時心。

送鄭戶曹

遊徧錢塘湖上山﹐歸來文字帶芳鮮。羸僮瘦馬從吾飲﹐陋巷何人似子賢。

公業有田常乏食﹐廣文好客竟無氈。東歸不趁花時節﹐開盡春風誰與妍。

坐上賦戴花得天字

淸明初過酒闌珊﹐折得奇葩晚更妍。春色豈關吾輩事﹐老狂聊作坐中先。

醉吟不耐欹紗帽﹐起舞從教落酒船。結習漸消畱不住﹐卻須還與散花天。

夜飲次韻畢推官

簿書叢裏過春風﹐酒聖時時且復中。紅燭照庭嘶馬要裊﹐黃雞催曉唱玲瓏。

老來漸減金釵興﹐醉後空驚玉箸工。月未上時應蚤散﹐免教壑谷問吾公。

和孫莘老次韻

去國光陰暮雪消﹐還家蹤迹野雲飄。功名正自妨行樂﹐迎送才堪博早朝。

𨿽去友朋親吏卒﹐卻辭讒謗得風謠。今年我亦江南去﹐不問繁雄與寂寥。

遊張山人園

壁間一軸煙蘿子﹐盆裏千枝錦被堆。慣與先生爲酒伴﹐不嫌刺史亦顏開。

纖纖入麥黃花亂﹐颯颯催詩白雨來。聞道君家好井水﹐歸軒乞得滿瓶回。

杜介熙熙堂

崎嶇世路最先回﹐窈窕華堂手自開。咄咄何曾書怪事﹐熙熙長覺似春臺。

白砂碧玉味方永﹐黃紙紅旗心已灰。遙想閉門投轄飲﹐昆鳥弦鐵撥響如雷。

答仲屯田次韻

秋來不見氵美陂岑﹐千里詩盟忽重尋。大木百圍生遠籟﹐朱弦三嘆有遺音。

淸風捲地收殘暑﹐素月流天掃積陰。欲遣何人賡絕唱﹐滿階桐葉候虫吟。

次韻王定國馬上見寄

昨夜霜風入衤夾衣﹐曉來病骨更支離。疏狂似我人誰顧﹐坎坷憐君志未移。

但恨不攜桃葉女﹐尙能來趁菊花時。南臺二謝人無繼﹐直恐君詩勝義熙。

次韻答頓起二首

挽袖推腰踏破紳﹐舊聞攜手上天門。相逢應覺聲容似﹐欲話先驚歲月奔。

新學已皆從許子﹐諸生猶自畏何蕃。殿廬直宿眞如夢﹐猶記憂時策萬言。

十二東秦比漢京﹐去年古寺共題名。早衰怪我遽如許﹐苦學憐君太瘦生。

茅屋擬歸田二頃﹐金丹終掃雪千莖。何人更似蘇司業﹐和徧新詩滿洛城。

九日次韻王鞏

我醉欲眠君罷休﹐已教從事到靑州。鬢霜饒我三千丈﹐詩律輸君一百籌。

聞道郎君閉東闔﹐且容老子上南樓。相逢不用忙歸去﹐明日黃花蝶也愁。

次韻王鞏顏復同泛舟

沈郎淸瘦不勝衣﹐邊老便便帶十圍。躞蹀身輕山上走﹐歡呼船重醉中歸。

舞腰似雪金釵落﹐談辯如雲玉麈揮。憶在錢塘正如此﹐回頭四十二年非。

次韻張十七九日贈子由

干戈萬槊擁笓籬﹐九日淸樽豈復持。官事無窮何日了﹐菊花有信不吾欺。

逍遙瓊館眞堪羨﹐取次塵纓未可縻。迨此暇時須痛飲﹐他年長劍拄君頤。

與舒教授張山人參寥師同遊戲馬臺書西軒壁兼簡顏長道二首

古寺長廊院院行﹐此軒偏慰旅人情。楚山西斷如迎客﹐汴水南來故繞城。

路失玉鉤芳艸合﹐林亡白鶴古泉淸。淡遊何以娛庠老﹐坐聽郊原琢磬聲。

竹杖芒鞋取次行﹐下臨官道見人情。天寒菽粟猶棲畝﹐日暮牛羊自入城。

沽酒獨教陶令醉﹐題詩誰似皎公淸。更尋陋巷顏夫子﹐乞取微言繼此聲。

次韻王庭老和張十七九日見寄

霜葉投空雀啅籬﹐上樓筋力彊扶持。對花把酒未甘老﹐膏面染須聊自欺。

無事亦知君好飲﹐多才終恐世相縻。請看平日銜杯口﹐會有金椎爲控頤。

與參寥師行園中得黃耳蕈

遣化何時取眾香﹐法筵齋缽久淒涼。寒蔬病甲誰能采﹐落葉空畦半已荒。

老楮忽生黃耳菌﹐故人兼致白芽姜。蕭然放箸東南去﹐又入春山筍蕨鄕。

十月十五日觀月黃樓席上次韻

中秋天气未應殊﹐不用紅紗照坐隅。山下白雲橫匹素﹐水中明月臥浮圖。

未成短棹還三峽﹐已約輕舟泛五湖。爲問登臨好風景﹐明年還憶使君無。

答王定民

開緘奕奕滿銀鉤﹐書尾題詩語更遒。八法舊聞宗長史﹐五言今復擬蘇州。

筆蹤好在畱臺寺﹐旗隊遙知到石溝。欲寄鼠須並繭紙﹐請君章艸賦黃樓。

次韻王廷老退居見寄二首

浪蕊浮花不辧春﹐歸來方識歲寒人。回頭自笑風波地﹐閉眼聊觀夢幻身。

北牖已安陶令榻﹐西風還避庾公塵。更搔短髮東南望﹐試問今誰裹舊巾。

接果移花看補籬﹐腰鐮手斧不妨持。上都新事長先到﹐老圃閒談未易欺。

釀酒閉門開社甕。殺牛畱客解耕縻。何時得見纖纖玉﹐右手持杯左捧頤。

次韻顏長道送傅倅

兩次黃花掃落英﹐南山山寺徧題名。宗成不獨依岑範﹐魯衛終當似弟兄。

去歲雲濤浮汗泗﹐與君泥土滿衣纓。如今別酒休辭醉﹐試聽雙洪落後聲。

臺頭寺步月得人字

風吹河漢掃微云﹐步屧中庭月趁人。浥浥鑪香初泛夜﹐離離花影欲搖春。

遙知金闕同淸景﹐想見氈車碾暗塵。回首舊遊眞是夢﹐一簪華發岸綸巾。

臺頭寺送宋希元

相從傾蓋只今年﹐送別南臺便黯然。入夜更歌金縷曲﹐他時莫忘角弓篇。

三年不顧東鄰女﹐二頃方求負郭田。我欲歸休君未可﹐茂先方議屬斤龍泉。

次韻曹九章見贈

蘧瑗知非我所師﹐流年已似手中蓍。正平獨肯從文舉﹐中散何曾靳孝尼。

賣劍買牛眞欲老﹐得錢沽酒更無疑。雞禞異日爲同社﹐應有千篇唱和詩。

余去金山五年而復至次舊詩韻贈寶覺長老

誰能鬥酒博西涼﹐但愛齋廚法豉香。舊事眞成一夢過﹐髙譚爲洗五年忙。

淸風偶與山阿曲﹐明月聊隨屋角方。稽首願師憐久客﹐直將歸路指茫茫。

贈惠山僧惠表

行徧天涯意未闌﹐將心到處遣人安。山中老宿依然在﹐案上楞嚴已不看。

欹枕落花餘幾片﹐閉門新竹自千竿。客來茶罷空無有﹐盧橘楊梅尙帶酸。

與秦太虛參寥會於松江而關產長徐安中適至分韻得風字二首

吳越溪山興未窮﹐又扶衰病過垂虹。浮天自古東南水﹐送客今朝西北風。

絕境自忘千里遠﹐勝遊難復五人同。舟師不會畱連意﹐擬看斜陽萬頃紅。

二子緣詩老更窮﹐人間無處吐長虹。平生睡足連江雨﹐盡日舟橫擘岸風。

人笑年來三黜慣﹐天教我輩一樽同。知君欲寫長相憶﹐更送銀盤尾鬣紅。

次韻孫祕丞見贈

感槪淸哀似變風﹐老於詩句耳偏聰。迂疏自笑成何事﹐冷淡誰能用許功。

不怕飛蚊如立豹﹐肯隨白鳥過垂虹。吟哦相對忘三伏﹐擬泛冰溪入雪宮。

僕去杭五年吳中仍歲大饑疫故人往往逝去聞湖上僧捨不復往日繁麗獨淨慈本長老學者益盛作詩寄之

來往三吳一夢間﹐故人半作冢纍然。獨依舊社傳眞法﹐要與遺民度厄年。

趙叟近聞還印綬﹐竺翁先已反林泉。何時策杖相隨去﹐任性逍遙不學禪。

舶趠風並序

吳中梅雨旣過﹐颯然淸風彌旬﹐歲歲如此﹐湖人謂之舶趠風。是時﹐海舶初回﹐云此風自海上與舶俱至云爾

三旬已過黃梅雨﹐萬里初來舶趠風。幾處縈回度山曲﹐一時淸駛滿江東。

驚飄蔌蔌先秋葉﹐喚醒昏昏嗜睡翁。欲作蘭臺快哉賦﹐卻嫌分別問雌雄。

丁公默送蝤蛑

溪邊石蟹小如錢﹐喜見輪囷赤玉盤。半殼含黃宜點酒﹐兩螯斫雪勸加餐。

蠻珍海錯聞名久﹐怪雨腥風入坐寒。堪笑吳興饞太守﹐一詩換得兩尖團。

泛舟城南會者五人分韻賦詩得人皆苦炎字四首

城中樓閣似魚鱗﹐不見淸風起白�。試選苕溪最深處﹐仍呼我輩不羈人。

窺舶野鶴何曾下﹐見燭飛虫空自馴。繞郭荷花一千頃﹐誰知六月下塘春。

苦熱誠知處處皆﹐何當危坐學心齋。海螯要共詩人把﹐溪月行遭霧雨霾。

鄕國飄零斷書信﹐弟兄流落隔江淮。便應築室苕溪上﹐荷葉遮門水浸階。

紫蟹鱸魚賤如土﹐得錢相付何曾數。碧筒時作象鼻彎﹐白酒微帶荷心苦。

運肘風生看斫鱠﹐隨刀雪落驚飛縷。不將醉語作新詩﹐飽食應慚腹如鼓。

橋上遊人夜未厭﹐共依水檻立風檐。樓中煮酒初嘗芡﹐月夜新妝半出簾。

南郭淸遊繼顏謝﹐北窗歸臥等羲炎。人間寒熱無窮事﹐自笑疏頑不受痁。

送表忠觀錢道士歸杭並引

通教自杭來﹐見余於吳興。問﹕「觀亦卒工乎﹖」曰「未也。杭人比歲不登﹐莫有助我者。」余曰「『異哉』杭人重施輕財﹐是不獨爲福田﹐今歲成矣﹐其行乎﹖」及還﹐作詩送之。

先王舊徳在民心﹐著令稱忠上意深。墮淚行看會祠下﹐掛名爭欲刻碑陰。

淒涼破屋塵凝坐﹐憔悴云孫雪滿簪。未信諸豪容郭解﹐卻從他縣施千金。

次韻答孫侔

十年身不到朝廷﹐欲伴騷人賦落英。但得低頭拜東野﹐不辭中路伺淵明。

艤舟苕霅人安在﹐卜築江淮計已成。千里論交一言足﹐與君蓋亦不須傾。

重寄

凜然髙節照時人﹐不信微官解冫免君。蔣濟謂能來阮籍﹐薛宣眞欲吏朱云。

好詩衝口誰能擇﹐俗子疑人未遣聞。乞取千篇看俊逸﹐不將輕比鮑參軍。

陳州與文郎逸民飲別攜手河堤上作此詩

白酒無聲滑瀉油﹐醉行堤上散吾愁。春風料峭羊角轉﹐河水渺綿瓜蔓流。

君已思歸夢巴峽﹐我能未到說黃州。此生聚散何窮已﹐未忍悲歌學楚囚。

萬松亭並引

麻城縣令張毅﹐植萬松於道周﹐以芘行者﹐且以名其亭。去未十年﹐而松之存者﹐十不及三四。傷來者之不嗣其意也﹐故作是詩。

十年栽種百年規﹐好徳無人助我儀。縣令若同倉庾氏﹐亭松應長子孫枝。

天公不救斧斤厄﹐野火解憐冰雪姿。爲問幾株能合抱﹐殷勤記取角弓詩。

張先生並序

先生不知其名﹐黃州故縣人﹐本姓盧﹐爲張氏所養。陽狂垢污﹐寒暑不能侵。常獨行市中﹐夜或不知其所止。往來者欲見之﹐多不能致。余試使人召之﹐欣然而來。旣至﹐立而不言。與之言﹐不應﹟使之坐﹐不可﹟但俯仰熟視傳捨堂中﹐久之而去。夫孰非傳捨者﹐是中竟何有乎﹩然余以有思惟心追躡其意﹐蓋未得也。

熟視空堂竟不言﹐故應知我未天全。肯來傳舍人皆悅﹐能致先生子亦賢。

脫屣不妨眠糞屋﹐流澌爭看浴冰川。士廉豈識桃椎妙﹐妄意稱量未必然。

初到黃州

自笑平生爲口忙﹐老來事業轉荒唐。長江繞郭知魚美﹐好竹連山覺筍香。

逐客不妨員外置﹐詩人例作水曹郎。只慚無補絲毫事﹐尙費官家壓酒囊。

今年正月十四日與子由別於陳州五月子由復至齊安以詩迎之

驚塵急雪滿貂裘﹐淚灑東風別宛丘。又向邯鄲枕中見﹐卻來云夢澤南州。

暌離動作三年計﹐牽挽當爲十日畱。早晚靑山映黃髮﹐相看萬事一時休。

次韻答子由

平生弱羽寄衝風﹐此去歸飛識所從。好語似珠穿一一﹐妄心如膜退重重。

山僧有味寧知子﹐瀧吏無言只笑儂。尙有讀書淸淨業﹐未容春睡敵千鐘。

觀張師正所蓄辰砂

將軍結髮戰蠻溪﹐篋有殊珍勝象犀。漫說玉牀收箭鏃。何曾金鼎識刀圭。

近聞猛士收丹穴﹐欲助君王鑄�蹄。多少空巖人不見﹐自隨初日吐虹蜺。

正月廿日往岐亭郡人潘古郭三人送余於女王城東禪莊院

十日春寒不出門﹐不知江柳已搖村。稍聞決決流冰谷﹐盡放靑春沒燒痕。

數畝荒園畱我住﹐半瓶濁酒待君溫。去年今日關山路﹐細雨梅花正斷魂。

與潘三失解後飲酒

千金敝帚人誰買﹐半額蛾眉世所妍。顧我自爲都眊矂﹐憐君欲鬥小嬋娟。

靑雲豈易量他日﹐黃菊猶應似去年。醉裏未知誰得喪﹐滿江風月不論錢。

侄安節遠來夜坐三首

南來不覺歲崢嶸﹐坐撥寒灰聽雨聲。遮眼文書元不讀﹐伴人燈火亦多情。

嗟予潦倒無歸日﹐今汝蹉跎已半生。免使韓公悲世事﹐白頭還對短燈檠。

心衰面攺瘦崢嶸﹐相見惟應識舊聲。永夜思家在何處﹐殘年知汝遠來情。

畏人默坐成癡鈍﹐問舊驚呼半死生。夢斷酒醒山雨絕﹐笑看饑鼠上燈檠。

落第汝爲中酒味﹐吟詩我作忍饑聲。便思絕粒眞無策﹐苦說歸田似不情。

腰下牛閒方解佩﹐洲中奴長足爲生。大弨一禟何緣彀﹐已覺翻翻不受檠。

樂全先生生日以鐵拄杖爲壽二首

先生眞是地行仙﹐住世因循五百年。每向銅人話疇昔﹐故教鐵杖斗淸堅。

入懷冰雪生秋思﹐倚壁蛟龍護晝眠。遙想人天會方丈﹐眾中驚倒野狐禪。

二年相伴影隨身﹐踏徧江湖艸木春。擿石舊痕猶作眼﹐閉門髙節欲生鱗。

畏塗自衛眞無敵﹐捷徑爭先卻累人。遠寄知公不嫌重﹐筆端猶自斡千鈞。

送牛尾貍與徐使君

風捲飛花自入帷﹐一樽遙想破愁眉。泥深厭聽雞頭鶻﹐酒淺欣嘗牛尾貍。

通印子魚猶帶骨﹐披綿黃雀漫多脂。殷勤送去煩纖手﹐爲我磨刀削玉肌。

太守徐君猷通守孟亨之皆不飲酒以詩戲之

孟嘉嗜酒桓溫笑﹐徐邈狂言孟徳疑。公獨未知其趣爾﹐臣今時復一中之。

風流自有髙人識﹐通介寧隨薄俗移。二子有靈應撫掌﹐吾孫還有獨醒時。

雪後到乾明寺遂宿

門外山光馬亦驚﹐階前屐齒我先行。風花誤入長春苑﹐雲月長臨不夜城。

未許牛羊傷至潔﹐且看鴉鵲弄新晴。更須攜被畱僧榻﹐待聽摧檐瀉竹聲。

三朵花並引

房州通判許安世以書遺予﹐言吾州有異人﹐常戴三朵花﹐莫知其姓名﹐郡人因以三朵花名之。能作詩﹐皆神仙意。又能自寫眞﹐人有得之者。許欲以一本見惠﹐乃爲作此詩。

學道無成鬢已華﹐不勞千劫漫禠砂。歸來且看一宿覺﹐未暇遠尋三朵花。

兩手欲遮瓶裏雀﹐四條深怕井中蛇。畫圖要識先生面﹐試問房陵好事家。

正月二十日與潘郭二生出郊尋春忽記去年是日同至女王城作詩乃和前韻

東風未肯入東門﹐走馬還尋去歲村。人似秋鴻來有信﹐事如春夢了無痕。

江城白酒三杯釅﹐野老蒼顏一笑溫。已約年年爲此會﹐故人不用賦招魂。

是日偶至野人汪氏之居有神降於其室自稱天人李全字徳通善篆字用筆奇妙而字不可識雲天篆也與餘言有所會者復作一篇仍用前韻

酒渴思茶漫扣門﹐那知竹裏是仙村。已聞龜策通神語﹐更看龍蛇落筆痕。

色瘁形枯應笑屈﹐道存目擊豈非溫。歸來獨掃空齋臥﹐猶恐微言入夢魂。

紅梅三首

怕愁貪睡獨開遲﹐自恐冰容不入時。故作小紅桃杏色﹐尙餘孤瘦雪霜姿。

寒心未肯隨春態﹐酒暈無端上玉肌。詩老不知梅格在﹐更看綠葉與靑枝。

雪裏開花卻是遲﹐何如獨占上春時。也知造物含深意﹐故與施朱發妙姿。

細雨裛殘千顆淚﹐輕寒瘦損一分肌。不應便雜夭桃否﹐數點微酸已著枝。

幽人自恨探春遲﹐不見檀心未吐時。丹鼎奪胎那是寶﹐玉人並頁頰更多姿。

抱叢暗蕊初含子﹐落盞穠香已透肌。乞與徐熙新畫樣﹐竹間璀璨出斜枝。

和子由寄題孔平仲艸庵

逢人欲覓安心法﹐到處先爲問道庵。盧子不須從若士﹐蓋公當自過曹參。

羨君美玉經三火﹐笑我枯桑困八蠶。猶喜大江同一味﹐故應千里共淸甘。

次韻答元素並引

余舊有贈元素詞云「天涯同是傷流落。」元素以爲今日之先兆﹐且悲當時六客之存亡。六客﹐蓋張子野﹑劉孝叔﹑陳令舉﹑李公擇﹐及元素與余也。

不愁春盡絮隨風﹐但喜丹砂入頰紅。流落天涯先有讖﹐摩挲金狄會當同。

蘧蘧未必都非夢﹐了了方知不落空。莫把存亡悲六客﹐已將地獄等天宮。

謝陳季常惠一揞巾

夫子胸中萬斛寬﹐此巾何事小團團。半升僅漉淵明酒﹐二寸才容子夏冠。

好戴黃金雙得勝﹐休教白薴一生酸。臂弓腰箭何時去﹐直上陰山取可汗。

贈黃山人

面頰照人元自赤﹐眉毛覆眼見來烏。倦遊不擬談玄牝﹐示病何妨出白須。

絕學已生眞定慧﹐說禪長笑老浮屠。東坡若肯三年住﹐親與先生看藥鑪。

六年正月二十日復出東門仍用前韻

亂山環合水侵門﹐身在淮南盡處村。五畝漸成終老計﹐九重新掃舊巢痕。

豈惟見慣沙鷗熟﹐已覺來多釣石溫。長與東風約今日﹐暗香先返玉梅魂。

食甘

一雙羅帕未分珍﹐林下先嘗愧逐臣。露葉霜枝剪寒碧﹐金盤玉指破芳辛。

淸泉蔌蔌先流齒﹐香霧霏霏欲噀人。坐客殷勤爲收子﹐千奴一掬柰吾貧。

二月三日點燈會客

江上東風浪接天﹐苦寒無賴破春妍。試開云夢羔兒酒﹐快瀉錢塘藥玉船。

蠶市光陰非故國﹐馬行燈火記當年。冷煙濕雪梅花在﹐畱得新春作上元。

次韻子由種杉竹

吏散庭空雀噪檐﹐閉門獨宿夜厭厭。似聞梨棗同時種﹐應與杉篁刻日添。

糟曲有神燻不醉﹐雪霜誇健巧相沾。先生坐待淸陰滿﹐空使人人嘆滯淹。

徐君猷挽詞

一舸南遊遂不歸﹐淸江赤壁照人悲。請看行路無從涕﹐盡是當年不忍欺。

雪後獨來栽柳處﹐竹間行復采茶時。山城散盡樽前客﹐舊恨新愁只自知。

別黃州

病瘡老馬不任革幾﹐猶向君王得敝幃。桑下豈無三宿戀﹐樽前聊與一身歸。

長腰尙載撐腸米﹐闊領先裁蓋癭衣。投老江湖終不失﹐來時莫遣故人非。

圓通禪院先君舊遊也四月二十日晚至宿焉明日忌日也乃手寫寶積獻蓋頌佛一偈以贈長老仙公仙撫掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云

石耳峯頭路接天﹐梵音堂下月臨泉。此生初飲廬山水﹐他日徒參雪竇禪。

袖裏寶書猶未出﹐夢中飛蓋已先傳。何人更識嵇中散﹐野鶴昂藏未是仙。

次韻道潛畱別

爲聞廬嶽多眞隱﹐故就髙人斷宿攀。已喜禪心無別話﹐尙嫌剃髮有詩斑。

異同更莫疑三語﹐物我終當付八還。到後與君開北戶﹐舉頭三十六靑山。

次韻葉致遠見贈

欲求五畝寄樵蘇﹐所至遲畱似賈胡。信命不須歌去汝﹐逢人未免嘆猶吾。

人皆勸我杯中物﹐我獨憐君屋上烏。一伎文章何足道﹐要言摩詰是文殊。

次韻杭人裴維甫

余杭門外葉飛秋﹐尙記居人挽去舟。一別臨平山上塔﹐五年云夢澤南州。

淒涼楚些緣吾發﹐邂逅秦淮爲子畱。寄謝西湖舊風月﹐故應時許夢中遊。

次韻段縫見贈

季子東周負郭田﹐須知力穡是家傳。細思種薤五十本﹐大勝取禾三百廛。

若得與君連北巷﹐故應終老忘西川。短衣匹馬非吾事﹐只擬關門不問天。

次韻滕元發許仲途秦少遊

二公詩格老彌新﹐醉後狂吟許野人。坐看靑丘吞澤芥﹐自慚黃潦薦溪蘋。

兩邦旌纛光相照﹐十畝鋤犁手自親。何似秦郎妙天下﹐明年獻頌請東巡。

次韻蔣穎叔

月明驚鵲未安枝﹐一棹飄然影自隨。江上秋風無限浪﹐枕中春夢不多時。

瓊林花艸聞前語。罨畫溪山指後期。豈敢便爲雞黍約﹐玉堂金殿要論思。﹟﹩﹟

王仲父哀辭並引

仁宗朝以制策登科者十五人﹐軾忝冒時﹐尙有富彥國。張安道。錢子飛。吳長文。

夏公酉。陳令舉。錢醇老。王中父。並軾與家弟轍九人存焉﹟其後十有五年﹐哭中父

於密州﹐作詩弔之﹐則子飛。長文。令舉歿矣﹟又八年﹐軾自黃州量移汝海﹐與中父

之子沇之相遇於京口﹐相持而泣﹐則十五人者﹐獨三人存耳﹐蓋安道及軾與家弟而已

嗚呼悲夫﹩乃復次前韻﹐以遺沇之﹟時沇之亦以罪謫家於錢塘云

生芻不獨比前人﹐束槁端能廢謝鯤﹟子達想無身後念﹐吾衰不復夢中論。

已知毅豹爲均死﹐未識荊凡定孰存﹟堪笑東坡癡鈍老﹐區區猶記刻舟痕。

十八家詩抄﹟卷二十二

蘇東坡七律下二百八十二首

和王斿二首

異時長怪謫仙人﹐舌有風雷筆有神。聞道騎鯨遊汗漫﹐憶嘗捫虱話悲辛。

气吞餘子無全目﹐詩到諸郎尙絕倫。白髮故交空掩卷﹐淚河東注問蒼旻。

裊裊春風送度關﹐娟娟霜月照生還。遲畱歲暮江淮上﹐來往君家伯仲間。

未厭冰灘吼新洛﹐且看松雪媚南山。野梅官柳何時動﹐飛蓋長橋待子閒。

次韻張琬

新洛霜餘兩岸隆﹐塵埃舉袂識西風。臨淮自古多名士﹐樽酒相連樂寓公。

半日偸閒歌嘯裏﹐百年暗盡往來中。知君不向窮愁老﹐尙有淸詩气吐虹。

贈梁道人

采藥壺公處處過﹐笑看金狄手摩挲。老人大父識君久﹐造物小兒如子何。

寒盡山中無歷日﹐雨斜江上一漁蓑。神仙護短多官府﹐未厭人間醉踏歌。

泗州南山監倉蕭淵東軒二首

偶隨樵父采都梁﹐竹屋松扉試乞漿。但見東軒堪隱幾﹐不知公子是監倉。

溪中亂石墻垣古﹐山下寒蔬匕箸香。我是江南舊遊客﹐掛冠知有老蕭郎。

北望飛塵苦晝霾﹐洗心聊復寄東齋。珍禽聲好猶思越﹐野橘香淸未過淮。

有信微泉來遠嶺﹐無心明月轉空階。一官倉庾眞堪老﹐坐看松根落斷崖。

泗州除夜雪中黃師是送酥酒二首

暮雪紛紛投碎米﹐春流活活走黃沙。舊遊似夢徒能說﹐遷客如僧豈有家。

冷硯欲書先自凍﹐孤燈何事獨成花。使君半夜分酥酒﹐驚起妻孥一笑嘩。

關右土酥黃似酒﹐揚州雲液卻如酥。欲從元放覓拄杖﹐忽有麯生來坐隅。

對雪不堪令飽暖﹐隔船應已厭歌呼。明朝積玉深三尺﹐髙枕牀頭尙一壺。

章錢二君見和復次韻答之二首

黃昏已作風翻絮﹐半夜猶驚月在沙。照汴玉峯明佛剎﹐隔淮雲海暗人家。

來牟有信迎三白﹐薝卜無香散六花。欲喚阿咸來守歲﹐林烏櫪馬斗歡嘩。

分無纖手裁春勝﹐更有新詩點蜀酥。醉裏冰髭失纓絡﹐夢回布被起廉隅。

君應旅睫寒生暈﹐我亦饑腸夜自呼。明日南山春色動﹐不知誰佩紫微壺。

書劉君射堂

蘭玉當年刺史家﹐雙鞬馳射笑穿花。而今白首閒驄馬﹐只有淸樽照畫蛇。

寂寂小軒蛛网徧﹐陰陰垂柳雁行斜。手柔弓燥春風後﹐置酒看君中戟牙。

畱題蘭臯亭

雪夜東風未肯和﹐叩門遷客夜經過。不知舊竹生新筍﹐但見淸伊換濁河。

無復往來乘下澤﹐聊同笑語說東坡。明年我亦開三徑﹐寂寂兼無雀可羅。

和人見贈

只寫東坡不著名﹐此身已是一長亭。壯心無復春流起﹐衰鬢從教病葉零。

知有雪兒供筆硯﹐應嗤竈婦洗盆瓶。回來索酒公應厭﹐京口新傳作客經。

和田仲宣見贈

頭白江南醉司馬﹐寬心時復喚殷兄。寒潮不應淮無信﹐客路相隨月有情。

未許低頭拜東野﹐徒言共飲勝公榮。好詩惡韻那容和﹐刻燭應須便置觥。

記夢並序

樂全先生夢人以詩三篇示之﹐字皆旁行而不可識。旁有人道衣古貌﹐爲讀其中一篇云「人事且常在﹐畱質悟圓間。」凡四句﹐覺而忘其二﹐以告其客蘇軾。軾以私意廣之云。

圓間有物物間空﹐豈有圓空入井中。不信天形眞个樣﹐故應眼力自先窮。

連環易解如神手﹐萬竅猶號未濟風。稽首問公公大笑﹐本來誰礙更求通。

與歐育等六人飲酒

忽驚春色二分空﹐且看樽前半丈紅。苦戰知君便白羽﹐倦遊憐我憶黃封。

年來齒髮老未老﹐此去江淮東復東。記取六人相會處﹐引杯看劍坐生風。

和仲伯達

歸山歲月苦無多﹐尙有丹砂柰老何。繡谷只應花自染﹐鏡潭長與月相磨。

君方傍海看初日﹐我已橫江擊素波。人不我知斯我貴﹐不須雷雨起龍梭。

送竹幾與謝秀才

平生長物擾天眞﹐老去歸田只此身。畱我同行木上座﹐贈君無語竹夫人。

但隨秋扇年年在﹐莫斗瓊枝夜夜新。堪笑荒唐玉川子﹐暮年家口若爲親。

次韻許遵

蒜山渡口挽歸艎﹐朱雀橋邊看道裝。供帳已應煩百兩﹐擊鮮無久混諸郎。

問禪時到長幹寺﹐載酒閒過綠野堂。此味只憂兒輩覺﹐逢人休道北窗涼。

送穆越州

江海相忘十五年﹐羨公松柏蔚蒼顏。四朝耆舊冰霜後﹐兩郡風流水石間。

舊政猶傳蜀父老﹐先聲已振越溪山。樽前俱是蓬萊守﹐莫放髙樓雪月閒。

贈葛葦

竹椽茅屋半摧傾﹐肯向蜂窠寄此生。長恐波頭捲室去﹐欲將船尾載君行。

小詩試擬孟東野﹐大艸閒臨張伯英。消遣百年須底物﹐故應憐我不歸耕。

次韻送徐大正

別時酒盞照燈花﹐知我歸期漸有涯。去歲渡江萍似斗﹐今年並海棗如瓜。

多情明月邀君共﹐無價靑山爲我賒。千首新詩一竿竹﹐不應空釣漢江槎。

次韻徐積

殺雞未肯邀季路﹐裹飯先須問子來。但見中年隱槐市﹐豈知平日賦蘭臺。

海山入夢方東去﹐風雨畱人得暫陪。若說峨眉眼前事﹐故鄕何處不堪回。

過密州次韻趙明叔喬禹功

先生依舊廣文貧﹐老守時遭醉尉瞋。汝輩何曾堪一笑﹐吾儕相對復三人。

黃雞唱曉淒涼曲﹐白髮驚秋見在身。一別膠西舊朋友﹐扁舟歸釣五湖春。

登州孫氏松堂

萬松誰種已扌從扌從﹐半嶺蒼云映此邦。露重珠瓔蒙翠蓋﹐風來石齒碎寒江。

浮空兩竹橫南閣﹐倒景扶桑射北窗。坐待夕烽傳海嶠﹐重城歸去踏逢逢。

次韻趙令鑠

東坡已報六年穰﹐惆悵紅塵白首郎。枕上溪山猶可見﹐門前冠蓋已相望。

故人年少眞瓊樹﹐落筆風生戰堵墻。端向甕間尋吏部﹐老來專以醉爲鄕。

次韻王定國得潁倅二首

仙風入骨已淩雲﹐秋水爲文不受塵。一噫固應號地籟﹐餘波猶足掛天紳。

買牛但自捐三尺﹐射鼠何勞挽六鈞。莫向百花潭上去﹐醉翁不見與誰親。

滔滔四海我知津﹐每愧先生植杖耘。自少多言晚聞道﹐從今閉口不論文。

灩翻白獸樽中酒﹐歸煮靑泥坊底芹。要識老僧無盡處﹐牀前牛蟻不曾聞。

次韻王震

攜文過我治平間﹐霧豹當時始一班。聞道吹噓借餘論﹐故教流落得生還。

淸篇帶月來霜夜﹐妙語先春發病顏。詩酒暮年猶足用﹐竹林髙會許時攀。

次韻周邠

南遷欲舉力田科﹐三徑初成樂事多。豈意殘年踏朝市﹐有如疲馬畏陵坡。

羨君同甲心方壯﹐笑我無聊鬢已皤。何日西湖尋舊賞﹐淡煙疏雨暗漁蓑。

次韻胡完夫

靑衫別淚尙斕斑﹐十載江湖困抱關。老去上書還北闕﹐朝來拄笏看西山。

相從杯酒形骸外﹐笑說平生醉夢間。萬事會須咨伯始﹐白頭容我占淸閒。

次韻錢穆父

老入明光踏舊班﹐染須那復唱陽關。故人飛上金鑾殿﹐病客來從飲裹山。

大筆推君西漢手﹐一言置我老劉間。便須置酒呼同捨﹐看賜飛龍出帝閒。

次韻穆父舍人再贈之什

詔語春溫昨夜班﹐屋頭鳴�便關關。遊仙夢覺月臨幌﹐賀雨詩成云滿山。

憐我白頭來仗下﹐看君黃气發眉間。鳳池故事同機務﹐火急開樽及尙閒。

再次韻答完夫穆父

掖垣老吏識郎君﹐並轡天街兩絕塵。汗血固應生有種﹐夜光那復困無因。

豈知西省深嚴地﹐也著東坡病瘦身。免使謫仙明月下﹐狂歌對影只三人。

次歆答滿思復

自甘茅屋老三間﹐豈意彤廷綴兩班。紙落雲煙供醉後﹐詩成珠玉看朝還。

誰言載酒山無賀﹐記取啼烏巷有顏。但恐跛�隨赤驥﹐靑雲飛步不容攀。

和人假山

上黨攙天碧玉環﹐絕河千里抱商顏。試觀煙雨三峯外﹐都在靈仙一掌間。

造物何如童子戲﹐寫眞聊發使君閒。何當挈取西徵去﹐畫作圍牀六曲山。

次韻子由送千之侄

江上松楠深復深﹐滿山風雨作龍吟。年來老幹都生菌﹐下有孫枝欲出林。

白髮未成歸隱計﹐靑山儻有濟時心。閉門試艸三千牘﹐仄席求人少似今。

次韻錢舍人病起

牀下龜寒且耐支﹐杯中蛇去未應衰。殿門明日逢王傅﹐櫑具爭先看不疑。

坐覺香煙攜袖少﹐獨愁花影上廊遲。何妨一笑千屙散﹐絕勝倉公飲上池。

次韻朱光庭初夏

朝罷人人識鄭崇﹐直聲如在覆聲中。臥聞疏響梧桐雨﹐獨詠微涼殿閣風。

諫苑君方續承業﹐醉鄕我欲訪無功。陶然一枕誰呼覺﹐牛蟻初除病後聰。

送賈訥倅眉二首

當年入蜀嘆空回﹐未見峨眉肯再來。童子遙知頌襦衤誇﹐使君先已洗樽罍。

鹿頭北望應逢雁﹐人日東郊尙有梅。我老不堪歌樂職﹐後生試覓子淵才。

老翁山下玉淵回﹐手植靑松三萬栽。父老得書知我在﹐蓬蒿親手爲君開。

試看一一龍蛇舞﹐更聽蕭蕭風雨哀。便與甘棠同不剪﹐蒼髯白甲待歸來。

次韻李修孺畱別二首

十年流落敢言歸﹐魚鳥江湖只自知。豈意靑天掃雲霧﹐盡呼黃髮寄安危。

風流吾子眞前輩﹐人物他年記一時。我欲折糸需畱此老﹐緇衣誰作好賢詩。

此生別袖幾回麾﹐夢裏黃州空自疑。何處靑山不堪老﹐當年明月巧相隨。

窮通等是思家意﹐衰病難堪送客悲。好去江魚煮江水﹐劍南歸路有姜詩。

和周正孺墜馬傷手

平生學道已神完﹐豈復兒童私自憐。醉墜何曾傷內守﹐色憂當爲念先傳。

書空漸覺新詩健﹐把蟹行看樂事全。賣卻老驄爲酒直﹐大呼鄕友作新年。

潘推官母李氏挽辭

南浦淒涼老逐臣﹐東坡還往盡幽人。杯柈慣作陶家客﹐弦誦嘗叨孟母鄰。

尙有升堂他日約﹐豈知負土一阡新。今年我欲江湖去﹐暮雨連山宰樹春。

玉堂栽花周正孺有詩次韻

故山桃李半荒榛﹐粗報君恩便乞身。竹簟暑風招我老﹐玉堂花蕊爲誰春。

纖纖翠蔓詩催發﹐皎皎霜葩發斗新。只有來禽靑李帖﹐他年畱與學書人。

杜介送魚

新年已賜黃封酒﹐舊老仍分赤貞尾魚。陋巷關門負朝日﹐小園除雪得春蔬。

病妻起斫銀絲鱠﹐稚子歡尋尺素書。醉眼朦朧覓歸路﹐松江煙雨晚疏疏。

送杜介歸揚州

再入都門萬事空﹐閒看淸洛漾東風。當年帷幄幾人在﹐回首觚稜一夢中。

采藥會須逢薊子﹐問禪何處識龐翁。歸來鄰里應迎笑﹐新長淮南舊桂從。

次韻張昌言給事省宿

馮顚久已欹殘雪﹐戎眼何曾眩落暉。朔野按行猶爵躍﹐東臺暝坐覺烏飛。

謾誇年少容吾在﹐若斗樽前舉世稀。待向嵩陽求水竹﹐一犁煙雨伴公歸。

送錢承制赴廣西路分都監

當年我作表忠碑﹐坐覺江山气未衰。舞鳳尙從天目下﹐收駒時有渥窪姿。

踞牀到處堪吹笛﹐橫槊何人解賦詩。知是丹霞燒佛手﹐先聲應已懾羣夷。

次韻曾子開從駕二首

槐街綠暗雨初勻﹐瑞霧香風滿後塵。淸廟幸同觀濟濟﹐丰年喜復接陳陳。

雍容已饜天庖賜﹐俯伏初嘗貢茗新。輦路歸來聞好語﹐共驚堯顙類髙辛。

入仗魂驚愧艸萊﹐一聲淸蹕九門開。暉暉日傍金輿轉﹐習習風從玉宇來。

流落生還眞一芥﹐周章危立近三槐。道旁儻有山中舊﹐問我收身蚤晚回。

再和二首

眼花錯莫鬢霜習﹐病馬羸騶只自塵。奉引拾遺叨侍從﹐思歸少傅羨朱陳。

衰年壯觀空驚目﹐險韻淸詩苦鬥新。最後數篇君莫厭﹐搗殘椒桂有餘辛。

憶觀滄海過東萊﹐日照三山迆邐開。桂觀飛樓淩霧起﹐仙幢寶蓋拂天來。

不聞宮漏催晨箭﹐但覺檐陰轉古槐。供奉淸班非老處﹐會稽何日乞方回。

次韻貢父省上

密雲今日破郊西﹐疏雨翛翛未作泥。要及淸閒同笑語﹐行看衰病費扶攜。

花前白酒傾雲液﹐戶外靑驄響月題。不用臨風苦揮淚﹐君家自與竹林齊。

再和

當年曹守我膠西﹐共厭餔糟與汩泥。自古赤丸成習俗﹐因公黃犢免提攜。

生還各有靑山興﹐病起猶能小字題。莫怪歌呼數相和﹐曾將獄市寄全齊。

和張昌言喜雨

二聖憂勤忘寢食﹐百神奔走會風雲。禁林夜直鳴江瀨﹐淸洛朝回起紋。

夢覺酒醒聞好語﹐帳空簟冷發餘薰。秋來定有丰年喜﹐剩作新詩準備君。

次韻劉貢父西省種竹

要知西掖承平事﹐記取劉郎種竹初。舊徳終呼名字外﹐後生誰續笑談余。

成陰障日行當見﹐取筍供庖計已疏。白首林間望天上﹐平安時報故人書。

次韻劉貢父獨直省中

明窗畏日曉先暾﹐髙柳鳴蜩午更喧。筆老新詩疑有物﹐心空客疾本無根。

隔墻我亦眠風榻﹐上馬君先瑣月軒。共喜蚤歸三伏近﹐解衣盤礡亦君恩。

次韻張昌言喜雨

千里黃流失故居﹐年來赤地到靑徐。遙聞爭誦十行詔﹐無異親巡六尺輿。

精貫天人一言足﹐云興嶽瀆萬靈趨。愛君誰似元和老﹐賀雨詩成卽諫書。

次韻孔常父送張天覺河東提刑

送君應典肅鳥霜鳥裘﹐憑仗千鐘洗別愁。脫帽風流余長史﹐埋輪家世本畱侯。

子河駿馬方爭出﹐昭義疲兵得少休。定向秋山得佳句﹐故關黃葉滿行舟。

次韻王定國倅揚州

此身江海寄天遊﹐一落紅塵不易收。未許相如還蜀道﹐空教何遜在揚州。

又驚白酒催黃菊﹐尙喜朱顏映黑頭。火急著書千古事﹐虞卿應未厭窮愁。

次韻張舜民自禦史出倅虢州畱別

玉堂給札气如雲﹐初起湘累復佩銀。樊口淒涼已陳迹﹐班心突兀見長身。

江湖前日眞成夢﹐鄠杜他年恐卜鄰。此去若容陪坐嘯﹐故應客主盡詩人。

次韻劉貢父所和韓康公憶持國二首

夢覺眞同鹿覆焦﹐相君脫屣自參寥。顏紅底事發先白﹐室邇何妨人自遙。

狂似次公應未怪﹐醉推東閣不須招。援毫欲作衣冠表﹐盛事終當繼八蕭。

閉戶端居念獨深﹐小軒朱檻憶同臨。燎須誰識英公意﹐黃髮聊知子建心。

已托西風傳絕唱﹐且邀明月伴孤斟。他時內集應呼我﹐下客先拚醉墮簪。

次韻劉貢父叔侄扈駕

玉堂孤坐不勝淸﹐長羨枚鄒接長卿。只許隔墻聞置酒﹐時因議事得聯名。

機云似我多遺俗﹐廣受如君不治生。共托屬車塵土後﹐鈞天一餉夢中榮。

次韻韓康公置酒見畱

庭下黃花一醉同﹐重來雪山獻已穹窿。不應屢費譏安石﹐但使無多酌次公。

鐘乳金釵人似玉﹐昆鳥弦鐵撥坐生風。少卿尙有車茵在﹐頗覺寬容勝弱翁。

次韻王都尉偶得耳疾

君知六鑿皆爲贅﹐我有一言能決疣。病客巧聞牀下蟻﹐癡人彊覷棘端猴。

聰明不在根塵裏﹐藥餌空爲僕婢憂。但試周郎看聾否﹐曲音小誤已回頭。

和宋肇遊西池次韻

漢皇慈儉不開邊﹐尙教千艘下瀨船。貪看艨艟飛斗檻﹐不知贔�舞鈞天。

故山西望三千里﹐往事回思二十年。自笑區區足官府﹐不如公子散神仙。

僕領貢舉未出錢穆父雪中作詩見及三月二十日同遊金明池始見其詩次韻爲答

雪知我出已全消﹐花待君來未敢飄。行避門生時小飲﹐忽逢騎史有嘉招。

魚龍絕技來千里﹐斑白遺民數四朝。知有黃公酒壚在﹐蒼顏華發自相遙。

次韻子由五月一日同轉對

跪奉新書笏在腰﹐談王正欲伴耕樵。晉陽豈爲一門事﹐宣政聊同五月朝。

憂患半生聯出處﹐歸休上策蚤招要。後生可畏吾衰矣﹐刀筆從來錯料堯。

次韻許衝元送成都髙士惇鈐轄

栘中老監本虛名﹐懶作燕山萬里行。坐看飛鴻迎使節﹐歸來駿馬換傾城。

髙才本不緣勛閥﹐餘力還思治蜀兵。西望雪山烽火盡﹐不妨樽酒寄平生。

臥病逾月請郡不許復直玉堂十一月一日鎖院是日苦寒詔賜官燭法酒書呈同院

微霰疏疏點玉堂﹐詞頭夜下攬衣忙。分光玉燭星辰爛﹐拜賜宮壺雨露香。

醉眼有花書字大﹐老人無睡漏聲長。何時卻逐桑楡曖﹐社酒寒燈樂未央。

次韻王定國會飲淸虛堂

何遜揚州又幾年﹐官梅詩興故依然。何人可復間季孟﹐與子不妨中聖賢。

卜築君方淮上郡﹐歸心我已劍南川。此身正似蠶將老﹐更盡春光一再眠。

夜直玉堂攜李之儀端叔詩百餘首讀至夜半書其後

玉堂淸冷不成眠﹐伴直難呼孟浩然。暫借好詩消永夜﹐每逢佳處輒參禪。

愁侵硯滴初含凍﹐喜入燈花欲鬥妍。寄語君家小兒子﹐他時此句一時編。

範景仁和賜酒燭詩復次韻謝之

笙磬分均上下堂﹐遊魚舞獸自奔忙。朱弦初識孤桐韻﹐玉琯猶聞秬黍香。

萬事今方咨伯始﹐一斑我亦愧眞長。此生會見三雍就﹐無復遼遼嘆未央。

次韻劉貢父春日賜幡勝

寬詔隨春出內朝﹐三軍喜气挾狐貂。鏤銀錯落翻斜月﹐剪彩繽紛舞慶霄。

臘雪彊飛才到地﹐曉風偸轉不驚條。脫冠徑醉應歸臥﹐便腹從人笑老韶。

再和

與君流落偶還朝﹐過眼紛綸七葉貂。莫笑華顚飄彩勝﹐幾人黃壤隔靑霄。

行吟未許窮騷雅﹐坐嘯猶能出教條。記取明年江上郡﹐五更春枕夢春韶。

葉公秉王仲至見和次韻答之

袗糸希方暑亦堪朝﹐歲晚淒風憶皂貂。共喜鵷鸞歸禁礪﹐心知日月在重霄。

君如老驥初遭絡﹐我似枯桑不受條。彊鑷霜須簪彩勝﹐蒼顏得酒尙能韶。

再和

衰遲何幸得同朝﹐溫勁如君合珥貂。誰惜異材蒙徑寸﹐自慚枯睻借淩霄。

光風泛泛初浮水﹐紅糝離離欲綴條。後日一樽何處共﹐奉常端冕作咸韶。

王鄭州挽詞

羨君華發起琳宮﹐右輔初還鼓角雄。千里農桑歌子產﹐一時冠蓋慕蕭嵩。

那知聚散舂糧外﹐便有悲歡過隙中。京兆同僚幾人在﹐猶思對案筆生風。

送呂昌朝知嘉州

不羨三刀夢蜀都﹐聊將八詠寄東吳。臥看古佛淩雲閣﹐敕賜詩人明月湖。

得句會應緣竹鶴﹐思歸寧復爲蒓鱸。橫空好在修眉色﹐頭白猶堪乞左符。

次韻黃魯直寄題郭明父府推潁州西齋二首

樹頭啄木常疑客﹐客去而瞋定不然。脫轄已應生井沫﹐解衣聊復起皰煙。

平生詩酒眞相污﹐此去文書恐獨賢。蚤晚西湖日英華發﹐小舟翻動水中天。

寂寞東京月旦州﹐徳星無復綴珠旒。莫嗟平輿空神物﹐尙有西齋接勝流。

春夢屢尋湖十頃﹐家書新報橘千頭。雪堂亦有思歸曲﹐爲謝平生馬少遊。

次韻秦少章和錢蒙仲

碧畦黃隴稻如京﹐歲美人和易得情。鑑裏移舟天外思﹐地中鳴角古來聲。

山圍故國城空在﹐潮打西陵意未平。二子有如雙白鷺﹐隔江相照雪衣明。

次韻錢越州

髯尹超然定逸羣﹐南遊端爲訪雲門。謫仙歸侍玉皇案﹐老鶴來乘刺史車番。

已覺簿書哀老子﹐故知籩豆有司存。年來齒頰生荊棘﹐習气因君又一言。

去杭州十五年復遊西湖用歐陽察判韻

我識南屏金鯽魚﹐重來拊檻散齋余。還從舊社得心印﹐似省前身覓手書。

葑合平湖久蕪沒﹐人經丰歲尙凋疏。誰憐寂寞髙常侍﹐老去狂歌憶孟諸。

送子由使契丹

雲海相望寄此身﹐那因遠適更沾巾。不辭驛騎淩風雪﹐要使天驕識鳳麟。

沙漠回看淸禁月﹐湖山應夢武林春。單於若問君家世﹐莫道中朝第一人。

次韻答劉景文左藏

我老詩壇僕鼓旗﹐借君佳句發良時。但空賀監杯中物﹐莫示孫郎帳下兒。

夜燭催詩金燼落﹐秋芳壓帽露華滋。故應好語如爬癢﹐有味難名只自知。

坐上復借韻送岢嵐軍通判葉朝奉

雲間蹋白看纏旗﹐莫忘西湖把酒時。夢裏吳山連越嶠﹐樽前羌婦雜胡兒。

夕烽過後人初醉﹐春雁來時雪未滋。爲問從軍眞樂否﹐書來粗遣故人知。

始於文登海上得白石數升如芡實可作枕聞梅丈嗜石故以遺其子子明學士子明有詩次其韻

海隅荒怪有誰珍﹐零落珊瑚泣季倫。法供坐令微物重﹐色難歸致孝心純。

只疑薏苡來交趾﹐未信虫賓珠出泗濱。願子聚爲江夏枕﹐不勞揮扇自寧親。

次韻錢越州見寄

莫將牛弩射羊羣﹐臥治何妨晝掩門。稍喜使君無疾病﹐時因送客見車車番。

搔頭白髮秋無數﹐閉眼丹田夜自存。欲息波瀾須引去﹐吾儕豈獨坐多言。

次韻劉景文周次元寒食同遊西湖

絮飛春減不成年﹐老境同乘下瀨船。藍尾忽驚新火後﹐遨頭要及浣花前。

山西老將詩無敵﹐洛下書生語更妍。共向北山尋二士﹐畫橈鼉鼓聒淸眠。

新茶送簽判程朝奉以饋其母有詩相謝次韻答之

縫衣付與溧陽尉﹐捨肉懷歸穎谷封。聞道平反供一笑﹐會須難老待千鐘。

火前試焙分新胯﹐雪裏頭綱輟賜龍。從此升堂是兄弟﹐一甌林下記相逢。

次韻送張山人歸彭城

羨君飄蕩一虛舟﹐來作錢塘十日遊。水洗禪心都眼淨﹐山供詩筆總眉愁。

雪中乘興眞聊爾﹐春盡思歸卻罷休。何日五湖從範蠡﹐種魚萬尾橘千頭。

次韻林子中王彥祖唱酬

蚤知身寄一漚中﹐晚節尢驚落木風。昨夢已論三世事﹐歲寒猶喜五人同。

雨餘北固山圍坐﹐春盡西湖水映空。差勝四明狂監在﹐更將老眼犯紅塵。

壽星院寒碧軒

淸風肅肅搖窗扉﹐窗前修竹一尺圍。紛紛蒼雪落夏簟﹐冉冉綠霧沾人衣。

日髙山蟬抱葉響﹐人靜翠羽穿林飛。道人絕粒對寒碧﹐爲問鶴骨何緣肥。

贈善相程傑

心傳異學不謀身﹐自要淸時閱搢紳。火色上騰𨿽有數﹐急流勇退豈無人。

書中苦覓原非訣﹐醉裏微言卻近眞。我似樂天君記取﹐華顚賞徧洛陽春。

次韻林子中蒜山亭見寄

奇逸多聞老敬通﹐何人慷慨解憐翁。十年簿領催衰白﹐一笑江山發醉紅。

聞道賦詩臨北固﹐未應舉扇向西風。叩頭莫喚無家客﹐歸掃岷峨一畝宮。

再和並答楊次公

毗盧海上妙髙峯﹐二老遙知說此翁。聊復艤舟尋紫翠﹐不妨持節散陳紅。

髙懷卻有雲門興﹐好句眞傳雪竇風。唱我三人無譜曲﹐馮夷亦合舞幽宮。

次韻曹輔寄壑源試焙新芽

仙山靈艸濕行雲﹐洗徧香肌粉未勻。明月來投玉川子﹐淸風吹破武林春。

要知玉雪心腸好﹐不是膏油首面新。戲作小詩君勿笑﹐從來佳茗似佳人。

次韻袁公濟謝芎椒

燥吻時時著酒濡﹐要令臥疾致文殊。河魚潰腹空號楚﹐汗水流骨交始信吳。

自笑方求三歲艾﹐不如長作獨眠夫。羨君淸瘦眞仙骨﹐更助飄飄鶴背軀。

次韻楊次公惠徑山龍井水

漏盡雞號厭夜行﹐年來小器溢瓶罌。棄官縱未歸東海﹐罷郡猶堪作水衡。

幻色將空眼先暗﹐勝遊無礙腳殊輕。空煩遠致龍淵水﹐寧復臨池似伯英。

次韻林子中見寄

飄零洛社數遺民﹐詩酒當年困惡賓。元亮本無適俗韻﹐孝章要是有名人。

蒜山小隱𨿽爲客﹐江水西來亦帶岷。捲卻西湖千頃葑﹐笑看魚尾更莘莘。

次韻蘇伯固主簿重九

雲間朱袖拂云和﹐知是長松掛女蘿。髻重不嫌黃菊滿﹐手香新喜綠橙搓。

墨翻衫袖吾方醉﹐紙落雲煙子患多。只有黃雞與白日﹐玲瓏應識使君歌。

送李陶通直赴淸溪

忠文文正二大老﹐蘇李廣平三舍人。喜見通家賢子弟﹐自言得邑少風塵。

從來勢利關心薄﹐此去溪山琢句新。肯向西湖畱數月﹐錢塘初識小麒麟。

聞錢道士與越守穆父飲酒送一壺

龍根爲脯玉爲漿﹐下界寒醅亦漫嘗。一紙鵝經逸少醉﹐他年鵬賦謫仙狂。

金丹自足畱衰鬢﹐苦淚何須點別腸。吳越舊邦遺澤在﹐定應符竹付諸郎。

次韻劉景文西湖席上

二老長身屹兩峯﹐常撞大呂應黃鐘﹐將辭鄴下劉公幹﹐卻見雲間陸士龍。

白髮憐君略相似﹐靑山許我定相從﹐吾今官已六百石﹐慚愧當年邴曼容。

次韻答馬忠玉

坡陀巨麓起連峯﹐積累當年慶自鐘。靈運子孫俱得鳳﹐慈明兄弟孰非龍。

河梁會作看云別﹐詩社何妨載酒從。只有西湖似西子﹐故應宛轉爲君容。

次韻答黃安中兼簡林子中

老去心灰不復然﹐一麾江海意方堅。那堪黃散付子度﹐空羨蘇杭養樂天。

病肺一春難白酒﹐別腸三夜繞朱弦。羣仙政欲吾歸處﹐共把淸風借玉川。

次韻子由書王晉卿畫山水一首而晉卿和二首

誤點故教同子敬﹐雜篇眞欲擬湯休。壠云寄我山中信﹐雪月追君溪上舟。

會看飛仙虎頭篋﹐卻來顚倒拾遺裘。王孫辦作玄眞子﹐細雨斜風不濕鷗。

此境眼前聊妄想﹐幾人林下是眞休。我今心似一潭月﹐君已身如萬斛舟。

看畫題詩雙鶴鬢﹐歸田送老一羊裘。明年兼與士龍去﹐萬頃蒼波沒兩鷗。

和劉景文見贈

元龍本志陋曹吳﹐豪气崢嶸老不除。失路今爲噲等伍﹐作詩猶似建安初。

西來爲我風黧面﹐獨臥無人雪縞廬。畱子非爲十日飲﹐要令安世誦亡書。

次歆陳履常

可憐擾擾雪中人﹐饑飽終同寓一塵。老檜作花眞彊項﹐凍鳶儲肉巧謀身。

忍寒吟詠君堪笑﹐得暖歡呼我未貧。坐聽屐聲知有路﹐擁裘來看玉梅春。

和陳傳道雪中觀燈

新年樂事嘆何曾﹐閉礔燒香一病僧。未忍便傾澆別酒﹐且來同看照愁燈。

潁魚躍處新亭近﹐湖雪消時畫舫升。只恐樽前無此客﹐淸詩還有士龍能。

次韻林子中春日新堤書事見寄

東都寄食似浮雲﹐袱被眞成一宿賓。收得玉堂揮翰手﹐卻爲淮月弄舟人。

羨君湖上齋搖碧﹐笑我花時甑有塵。爲報年來殺風景﹐連江夢雨不知春。

雙石並引

至揚州﹐獲二石。其一綠色﹐岡巒迆邐﹐有穴達於背。其一玉白可鑑。漬以盆水﹐置几案間。忽憶在潁州日﹐夢人請住一官府﹐榜曰仇池。覺而誦杜子美詩曰「萬古仇池穴﹐潛通小有天。」乃戲作小詩﹐爲僚友一笑。

夢時良是覺時非﹐汲井埋盆故自癡。但見玉峯橫太白﹐便從鳥道絕峨眉。

秋風與作煙雲意﹐曉日令涵艸木姿。一點空明是何處﹐老人眞欲住仇池。

王文玉挽辭

才名誰似廣文寒﹐月斧云斤琢肺肝。玄晏一生都臥病﹐子云三世不遷官。

幽蘭空覺香風在﹐宿艸何曾淚葉幹。猶喜諸郎有曹志﹐文章還復富波瀾。

行宿泗間見徐州張天驥次舊韻

二年三躡過淮舟﹐款段還逢馬少遊。無事不妨長好飲﹐著書自要且窮愁。

孤松早偃原非病﹐倦鳥𨿽還豈是休。更欲河邊幾來往﹐只今霜雪已蒙頭。

次韻劉景文贈傅羲秀才

幼眇文章宜和寡﹐崢嶸肝肺亦交難。未能飛瓦彈淸角﹐肯便投泥戲潑寒。

忽見秋風吹洛水﹐遙知霜葉滿長安。詩成送與劉夫子﹐莫遣孫郎帳下看。

在彭城日與定國爲九日黃樓之會今復以是日相遇於宋凡十五年憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

菊盞萸囊自古傳﹐長房寧復是臞仙。應從漢武橫汾日﹐數到劉公戲馬年。

對玉山人今老矣﹐見恆河性故依然。王郎九日詩千首﹐今賦黃樓第二篇

。

次韻蔣穎叔錢穆父從駕景靈宮二首

歸來病鶴記城瞛﹐舊踏松枝雨露新。半百不羞垂領發﹐軟紅猶戀屬車塵。

雨收九陌丰登後﹐日麗三元下降辰。粗識君王爲民意﹐不才何以助精禋。

與君並直記初元﹐白首還同入禁門。玉殿齊班容小語﹐霜廷稽首泫微溫。

病貪賜茗浮銅葉﹐老怯秋泉灩寶樽。回首鵷行有人傑﹐坐知羌鹵是遊魂。

次韻穆父尙書侍祠郊丘瞻望天光退而相慶引滿醉吟

千章杞梓蔭雲天﹐樗散誰收老鄭虔。喜气到君浮白裏﹐丰年及我掛冠前。

令嚴鐘鼓三更月﹐野宿貔貅萬竈煙。太息何人知帝力﹐歸來金帛看赤貞肩。

錢穆父蔣穎叔王仲至見和仇池詩復次韻答之

上窮非想亦非非﹐下與風輪共一癡。翠羽若知牛有角﹐空瓶何必井之湄。

還朝暫接鵷鸞翼﹐謝病行收麋鹿姿。記取和詩三益友﹐他年弭節過仇池。

玉津園

承平苑囿雜耕桑﹐六聖勤民計慮長。碧水東流還舊派﹐紫壇南峙表連岡。

不逢遲日鶯花亂﹐空想疏林雪月光。千畝何時躬帝耤﹐斜陽寂歷鎖雲莊。

次韻王仲至喜雪禦筵

三軍喜气鑠飛花﹐睡起空驚月在沙。未集驊驑金腰�﹐故殘支鳥鵲玉橫斜。

偶還仗內身如寄﹐尙憶江南酒可賒。宣勸不多心自醉﹐彊扶衰白拜君嘉。

次天字韻答岑巖起

一聲淸蹕霧開天﹐百辟心莊豈貌虔。回顧驚君珠玉側﹐同升愧我粃糠前。

徘回月色畱壇影﹐縹緲松香泛蠟煙﹐莫嘆郎潛生白髮﹐聖朝求舊鄙鳶肩。

次韻蔣穎叔扈從景靈宮

道人幽夢曉初還﹐已覺笙簫下月壇。風伯前驅淸宿霧﹐祝融參乘破朝寒。

英姿連璧從多士﹐妙句鏘金和八鑾。已向詞臣得頗牧﹐路人莫作老儒看。

程徳孺惠海中柏石兼辱佳篇輒復和謝

嵐薰瘴染卻敷腴﹐笑飲貪泉獨繼吳。未欲連車收薏苡﹐肯教沈网取珊瑚。

不知庾嶺三年別﹐收得曹溪一滴無。但指庭前雙柏石﹐要予臨老識方壺。

次秦少遊韻贈姚安世

帝城如海欲尋難﹐肯捨漁舟到杏壇。剝啄扣君容膝戶﹐巍峨笑我切云冠。

問羊獨怪初平在﹐牧豕應同徳曜看。肯把參同較同異﹐小窗相對爲研丹。

次韻穎叔觀燈

安西老守是禪僧﹐到處應然無盡燈。永夜出遊從萬騎﹐諸羌入看擁千層。

便因行樂令投甲﹐不用防秋更打冰。振旅歸來還侍宴﹐十分宣勸恐難勝。

次韻王晉卿奉詔押髙麗燕射

北院傳呼陛楯郎﹐東夷初識令君香。天山自可三箭取﹐海國何勞一葦航。

宣勸不辭金碗側﹐醉歸爭看玉鞭長。錦囊詩艸勤收拾﹐莫遣雞林得夜光。

呂與叔學士挽詞

言中謀猷行中經﹐關西人物數淸英。欲過叔度畱終日﹐未識魯山空此生。

議論凋零三益友﹐功名分付二難兄。老來尙有憂時嘆﹐此涕無從何處傾。

表弟程徳孺生日

仗下千官散紫庭﹐微聞偶語說蘇程。長身自昔傳甥舅﹐壽骨遙知是弟兄。

曾活萬人寧望報﹐只求五畝卻歸耕。四朝遺老凋零盡﹐鶴髮他年幾个迎。

次韻曾正錫承議食蜜漬生荔支

代北寒齏搗韭萍﹐奇苞零落似辰星﹐逢鹽久已成枯臘。得蜜猶應是薄刑。

欲就左慈求拄杖。便隨李白跨滄溟﹐攀條與立新名字。兒女稱呼恐不經。

再和曾仲錫荔支

柳花著水萬浮萍。荔實周天兩歲星﹐本自玉肌非鵠浴。至今丹殼似猩刑。

侍郎賦詠窮三峽。妃子煙塵動四溟﹐莫遣詩人說功過。且隨香艸附騷經。

次韻滕大夫雪浪石

我頃三章乞越州。欲尋萬壑看交流﹐且憑造物開山骨。已見天吳出浪頭。

履道鑿池𨿽可致。玉川捲地若爲收﹐洛陽泉石今誰主。莫學癡人李與牛。

次韻滕大夫沈香石

壁立孤峯倚硯長。共疑沈水得頑蒼﹐欲隨楚客紉蘭佩。誰信吳兒是木腸。

山下曾逢化松石。玉中還有辟邪香﹐早知百和俱灰燼。未信人間弱勝剛。

和錢穆父送別並求頓遞酒

聯鑣接武兩長身。鵷鷺行中語笑親﹐九子羨君門戶壯。八州憐我往來頻。

佇聞東府開賓閣。便乞西湖洗塞塵﹐更向靑齊覓消息。要知從事是何人。

寄餾合刷瓶與子由

老人心事日摧頹。宿火通紅手自焙﹐小甑短瓶良具足。稚兒嬌女共燔煨。

寄君東閣閒烝栗。知我空堂坐畫灰﹐約束家僮好收拾。故山梨棗待翁來。

次韻劉燾撫句蜜漬荔支

時新滿座聞名字。別久何人記色香﹐葉似楊梅烝霧雨。花如盧橘傲風霜。

每憐蒓菜下鹽豉。肯與蒲萄壓酒漿﹐回首驚塵捲飛雪。詩情眞合與君嘗。

次韻曾仲錫元日見寄

蕭索東風兩鬢華。年年幡勝剪宮花﹐愁聞塞曲吹蘆管。喜見春盤得蓼芽。

吾國舊供云澤米﹐君家新致雪坑茶。燕南異事眞堪紀﹐三寸黃甘擘永嘉。

次韻李端叔送保倅翟安常赴闕兼寄子由

中山保塞兩窮邊﹐臥治雍容已百年。顧我迂愚分竹使﹐與君談笑用蒲鞭。

松荒三徑思元亮﹐艸合平池憶惠連。白髮歸心憑說與﹐古來誰似兩疏賢。

中山松醪寄雄守王引進

鬱鬱蒼髯千歲姿﹐肯來杯酒作兒嬉。流芳不待龜巢葉﹐掃白聊煩鶴踏枝。

醉裏便成欹雪舞﹐醒時與作嘯風辭。馬軍走送非無意﹐玉帳人閒合有詩。

次韻王雄州還朝畱別

老李威名八十年﹐壁間精悍見遺顏。自聞出守風流似﹐稍覺承平气象還。

但遣詩人歌杕杜﹐不妨侍女唱陽關。內朝接武知何日﹐白髮羞歸供奉班。

次韻王雄州送侍其涇州

威聲又數中興年﹐二鹵行當一矢聯。聞道名城得眞將﹐故應驚羽落空弦。

追鋒歸去雄三衛﹐授鉞重來定十連。別酒回頭便陳迹﹐號呶端合發初筵。

贈淸涼寺和長老

代北初辭沒馬塵﹐江南來見臥云人。問禪不契前三語﹐施佛空畱丈六身。

老去山林徒夢想﹐雨餘鐘鼓更淸新。會須一洗黃茅瘴﹐未用深藏白礵巾。

壺中九華詩並序

湖口人李正臣﹐蓄異石九峯﹐玲瓏宛轉﹐若窗欞然。予欲以百金買之﹐與仇池石爲偶﹐方南遷﹐未暇也。名之曰壺中九華﹐且以詩記之。

淸溪電轉失雲峯﹐夢裏猶驚翠掃空。五嶺莫愁千嶂外﹐九華今在一壺中。

天池水落層層見﹐玉女窗明處處通。念我仇池太孤絕﹐百金歸買碧玲瓏。

八月七日初入贛過惶恐灘

七千里外二毛人﹐十八灘頭一葉身。山憶喜歡勞遠夢﹐地名惶恐泣孤臣。

長風送客添帆腹﹐積雨浮舟減石鱗。便合與官充水手﹐此生何止略知津。

天竺寺並引

予年十二﹐先君自虔州歸﹐謂予言。近城山中天竺寺﹐有樂天親書詩云。一山門作兩山門﹐兩寺元從一寺分﹪東澗水流西澗水﹐南山雲起北山云﹪前臺花發後臺見。上界鐘淸下界聞﹪遙想吾師行道處﹐天香桂子落紛紛。﹠筆勢奇逸﹐墨迹如新。』今四十七年﹐予來訪之﹐則詩已亡﹐有刻石存爾﹪感涕不已﹐而作是詩

香山居士畱遺迹﹐天竺禪師有故家。空詠連珠吟疊璧﹐已亡飛鳥失驚蛇。

林深野桂寒無子﹐雨浥山姜病有花。四十七年眞一夢﹐天涯流落淚橫斜。

舟行至淸遠縣見顧秀才極談惠州風物之美

到處聚觀香案吏﹐此邦宜著玉堂仙。﹪江云漠漠桂花濕﹐梅雨翛翛荔子然。

聞道黃柑常抵鵲﹐不容朱橘更論錢。恰從神武來弘景﹐便向羅浮覓稚川。

廣州蒲澗寺

不用山僧導我前﹐自尋云外出山泉。千章古木臨無地﹐百尺飛濤瀉漏天。

昔日菖蒲方士宅﹐後來薝卜祖師禪。而今只有花含笑﹐笑道秦皇欲學仙。

贈蒲澗長老

優缶本曇花豈有花﹐問師此曲唱誰家。已從子美得桃竹﹐不向安期覓棗瓜。

燕坐林間時有虎﹐髙眠粥後不聞鴉。勝遊自古兼支許﹐爲采松肪寄一車。

浴日亭

劍气崢嶸夜插天﹐瑞光明滅到黃灣。坐看暘谷浮金暈﹐遙想錢塘湧雪山。

已覺滄涼蘇病骨﹐更煩沆瀣洗衰顏。忽驚鳥動行人起﹐飛上千峯紫翠間。

十月二日初到惠州

彷彿曾遊豈夢中﹐欣然雞犬識新丰。吏民驚怪坐何事﹐父老相攜迎此翁。

蘇武豈知還漠北﹐管寧自欲老遼東。嶺南萬戶皆春色﹐會有幽人客寓公。

朝云詩並引

世謂樂天有鬻駱馬放楊柳枝詞﹐嘉其主老病﹐不忍去也。然夢得有詩云「春盡絮飛畱不得﹐隨風好去落誰家。」樂天亦云「病與樂天相伴住﹐春隨樊子一時歸。」則是樊素竟去也。予家有數妾﹐四五年相繼辭去﹐獨朝云者﹐隨予南遷。因讀樂天集﹐戲作此詩。朝雲姓王氏﹐錢塘人﹐嘗有子曰干兒﹐未期而夭云。

不似楊枝別樂天﹐恰如通徳伴伶玄。阿奴絡秀不同老﹐天女維摩總解禪。

經卷藥鑪新活計﹐舞衫歌扇舊因緣。丹成逐我三山去﹐不作巫陽雲雨仙。

新釀桂酒

搗香篩辣入瓶盆﹐盎盎春溪帶雨渾。收拾小山藏社甕﹐招呼明月到芳樽。

酒材已遣門生致﹐菜把仍叨地主恩。爛煮葵羹斟桂醑﹐風流可惜在蠻村。

惠守詹君見和復次韻

已破誰能惜甑盆﹐頹然醉裏得全渾。欲求公瑾一倉米﹐試滿莊生五石樽。

三杯卯困忘家事﹐萬戶春濃感國恩。刺史不須要半道﹐籃輿未暇走山村。

詹守攜酒見過用前韻作詩聊復和之

箕踞狂歌老瓦盆﹐燎毛燔肉似羌渾。傳呼艸市來攜客﹐灑掃漁磯共置樽。

山下黃童爭看舞﹐江幹白骨已銜恩。孤云落日西南望﹐長羨歸鴉自識村。

正月二十六日偶與數客野步嘉祐僧捨東南野人家雜花盛開扣門求觀主人林氏媼出應白髮靑裙少寡獨居三十年矣感嘆之餘作詩記之

縹艸帶緗枝出絳房﹐綠陰靑子送春忙。涓涓泣露紫含笑。焰焰燒空紅拂桑。

落日孤煙知客恨﹐短籬破屋爲誰香。主人白髮靑裙袂﹐子美詩中黃四娘。

贈王子直秀才

萬里雲山一破裘﹐杖端閒掛百錢遊。五車書已畱兒讀﹐二頃田應爲鶴謀。

水底笙歌蛙兩部﹐山中奴婢橘千頭。幅巾我欲相隨去﹐海上何人識故侯。

眞一酒並引

米﹑麥﹑水﹐三一而已﹐此東坡先生眞一酒也。

撥雪披云得乳泓﹐蜜蜂又欲醉先生。稻垂麥仰陰陽足﹐器潔泉新表裏淸。

曉日著顏紅有暈﹐春風入髓散無聲。人間眞一東坡老﹐與作靑州從事名。

二月十九日攜白酒鱸魚過詹使君食槐葉冷淘

枇杷已熟粲金珠﹐桑落初嘗灩玉蛆。暫借垂蓮十分盞﹐一澆空腹五車書。

靑浮卵碗槐芽餅﹐紅點冰盤藿葉魚。醉飽髙眠眞事業﹐此生有味在三餘。

連雨漲江二首

越井岡頭云出山﹐牂牁江上水如天。牀牀避漏幽人屋﹐浦浦移家蜑子船。

龍捲魚蝦並雨落﹐人隨雞犬上墻眠。只應樓下平階水﹐長記先生過嶺年。

急雨蕭蕭作晚涼﹐臥聞榕葉響長廊。微明煙火耿殘夢﹐半濕簾帷浥舊香。

髙浪隱牀吹甕盎﹐暗風驚樹擺琳瑯。先生不出晴無用﹐畱向空階滴夜長。

桄榔杖寄張文潛一首時初聞黃魯直遷黔南範淳父九疑也

睡起風淸酒在亡﹐身隨殘夢兩茫茫。江邊曳杖桄榔瘦﹐林下尋苗篳撥香。

獨步倘逢勾漏令﹐遠來莫恨曲江張。遙知魯國眞男子﹐獨憶平生盛孝章。

答周循州

蔬飯藜牀破衲衣﹐掃除習气不吟詩。前生自是盧行者﹐後學過呼韓退之。

未敢叩門求夜話﹐時叨送米續晨炊。知君淸俸難多輟﹐且覓黃精與療饑。

六月十二日酒醒步月理髮而寢

羽虫見月爭翾翻﹐我亦散發虛明軒。千梳冷快肌骨醒﹐風露气入霜蓬根。

起舞三人謾相屬﹐停杯一問終無言。曲肱薤簟有佳處﹐夢覺瓊樓空斷魂。

十一月九日夜夢與人論神仙道術因作一詩八句旣覺

頗記其語錄呈子由弟後四句不甚明了今足成之耳

析塵妙質本來空﹐更積微陽一綫功。照夜一燈長耿耿﹐閉門千息自濛濛。

養成丹竈無煙火﹐點盡人間有暈銅。寄語山神停伎倆﹐不聞不見我何窮。

章質夫送酒六壺書至而酒不達戲作小詩問之

白衣送酒舞淵明﹐急掃風軒洗破觥。豈意靑州六從事﹐化爲烏有一先生。

空煩左手持新蟹﹐漫繞東籬嗅落英。南海使君今北海﹐定分百榼餉春耕。

和子由盆中石菖蒲忽生九花

春荑秋莢兩須臾﹐神藥人間果有無。無鼻何由識薝卜﹐有花今始信菖蒲。

芳心未飽兩蛺蝶﹐寒意知鳴幾蟪蛄。記取明年十二節﹐小兒休更禡霜須。

悼朝云並引

紹聖元年十一月﹐戲作﹟朝云﹩詩。三年七月五日﹐朝云病亡於惠州﹐葬之棲禪寺松林中東南﹐直大聖塔。予旣銘其墓﹐且和前詩以自解。朝云始不識字﹐晚忽學書。粗有楷法。蓋嘗從泗上比丘尼義衝學佛﹐亦略聞大義。且死﹐誦《金剛經》四句偈而絕。

苗而不秀豈其天﹐不使童烏與我玄。駐景恨無千歲藥﹐贈行惟有小乘禪。

傷心一念償前債﹐彈指三生斷後緣。歸臥竹根無遠近﹐夜燈勤禮塔中仙。

白鶴峯新居欲成夜過西鄰翟秀才二首

林行婆家初閉戶﹐翟夫子捨尙畱關。連娟缺月黃昏後﹐縹緲新居紫翠間。

系悶豈無羅帶水﹐割愁還有劍鋩山。中原北望無歸日﹐鄰火村舂自往還。

甕間畢卓防偸酒﹐壁後匡衡不點燈。待鑿平江百尺井﹐要分淸署一壺冰。

佐卿恐是歸來鶴﹐次律寧非過去僧。他日莫尋王粲宅﹐夢中來往本何曾。

吳子野絕粒不睡過作詩戲之芝上人陸道士皆和予亦次其韻

聊爲不死五通仙﹐終了無生一大緣。獨鶴有聲知半夜﹐老蠶不食已三眠。

憐君解比人間夢﹐許我時逃醉後禪。會與江山成故事﹐不妨詩酒樂新年。

次韻惠循二守相會

共惜相從一寸陰﹐酒杯𨿽淺意殊深。且同月下三人影﹐莫作天涯萬里心。

東嶺近聞松菊徑﹐南堂初絕斧斤音。知君善頌如張老﹐猶望攜壺更一臨。

又次韻二守許過新居

數畝蓬蒿古縣陰﹐曉窗明快夜堂深。也知卜築非眞宅﹐聊欲跏趺看此心。

聞道攜壺問奇字﹐更因登木助微音。相娛北戶江千頃﹐直下都無地可臨。

又次韻二守同訪新居

此生眞欲老墻陰﹐卻掃都忘歲月深。拔薤已觀賢守政﹐折蔬聊慰故人心。

風流賀監常吳語﹐憔悴鐘儀獨楚音。治狀兩邦俱第一﹐潁川歸去肯重臨。

循守臨行出小鬟復用前韻

學語雛鶯在柳陰﹐臨行呼出翠帷深。通家不隔同年面﹐得路方知異日心。

趁著春衫遊上苑﹐要求國手教新音。嶺梅不用催歸騎﹐截革登須防舊所臨。

客俎經旬無肉又子由勸不讀書蕭然淸坐乃無一事

病怯腥咸不買魚﹐爾來心腹一時虛。使君不復憐烏攫﹐屬國方將掘鼠余。

老去獨收人所棄﹐遊哉時到物之初。從今免被孫郎笑﹐絳帕蒙頭讀道書。

次韻子由三首

東亭

仙山佛國本同歸﹐世路玄關兩背馳。到處不妨閒卜築﹐流年自可數期頤。

遙知小檻臨廛市﹐定有新松長棘茨。誰道茅檐劣容膝﹐海天風雨看紛披。

東樓

白髮蒼顏自照盆﹐董生端合是前身。獨棲髙閣多詞客﹐爲著新書未絕麟。

小醉易醒風力軟﹐安眠無夢雨聲新。長歌自訁罔眞堪笑﹐底處人間是所欣。

椰子冠

天教日飲欲全絲﹐美酒生林不待儀。自漉疏巾邀醉客﹐更將空殼付冠師。

規摹簡古人爭看﹐簪導輕安發不知。更著短薝髙屋帽﹐東坡何事不違時。

十二月十七日夜坐達曉寄子由

燈燼不挑垂暗蕊﹐鑪灰重撥尙餘薰。淸風欲發鴉翻樹﹐缺月初升犬吠云。

閉眼此心新活計﹐隨身孤影舊知聞。雷州別駕應危坐﹐跨海幽光與子分。

上元夜過赴儋守召獨坐有感

使君置酒莫相違﹐守舍何妨獨掩扉。靜看月窗盤蜥蜴﹐臥聞風幔落蛜蝛。

燈花結盡吾猶夢﹐香篆消時汝欲歸。搔首淒涼十年事﹐傳柑歸遺滿朝衣。

海南人不作寒食而以上巳上冢予攜一瓢酒尋諸生皆出矣

獨老符秀才在因與飲至醉符蓋儋人之安貧守靜者也

老鴉銜肉紙飛灰﹐萬里家山安在哉。蒼耳林中太白過﹐鹿門山下徳公回。

管寧投老終歸去﹐王式當年本不來。記取南城上巳日﹐木棉花落刺桐開。

庚辰歲人日作時聞黃河已復北流老臣

舊數論此今斯言乃驗二首

老去仍棲隔海村﹐夢中時見作詩孫。天涯已慣逢人日﹐歸路猶欣過鬼門。

三策已應思賈讓﹐孤忠終未赦虞翻。典衣剩買河源米﹐屈指新�作上元。

不用長愁掛月村﹐檳榔生子竹生孫。新巢語燕還窺硯﹐舊雨來人不到門。

春水蘆根看鶴立﹐夕陽楓葉見鴉翻。此生念念隨泡影﹐莫認家山作本元。

庚辰歲正月二十日天門冬酒熟予

自漉之且漉且嘗遂以大醉二首

自撥牀頭一甕云﹐幽人先已醉濃芬。天門冬熟新年喜﹐曲米春香並捨聞。

菜圃漸疏花漠漠﹐竹扉斜掩雨紛紛。擁裘睡覺知何處﹐吹面東風散纈紋。

載酒無人過子云﹐年來家醞有奇芬。醉鄕杳杳誰同夢﹐睡息齁齁得自聞。

口業向詩猶小小﹐眼花因酒尙紛紛。點燈更試淮南語﹐泛溢東風有縠紋。

追和戊寅歲上元

春鴻社燕巧相違﹐白鶴峯頭白板扉。石建方欣洗牏廁﹐姜龐不解嘆虫蕭蝛。

一龕京口嗟春夢﹐萬炬錢塘憶夜歸。合浦賣珠無復有﹐當年笑我泣牛衣。

汲江煎茶

活水還須活火烹﹐自臨釣石取深淸。大瓢貯月歸春甕﹐小杓分江入夜瓶。

茶雨已翻煎處腳﹐松風忽作瀉時聲。枯腸未易禁三碗﹐坐聽荒城長短更。

六月二十日夜渡海

參橫斗轉欲三更﹐苦雨終風也解晴。雲散月明誰點綴﹐天容海色本澄淸。

空餘魯叟乘桴意﹐粗識軒轅奏樂聲。九死南荒吾不恨﹐玆遊奇絕冠平生。

次韻王郁林

晚塗流落不堪言﹐巾上春泥手自翻。漢使節空餘皓首﹐故侯瓜在有頹垣。

平生多難非天意﹐此去殘年盡主恩。誤辱使君相抆拭﹐寧聞老鶴更乘軒。

送鮮於都曹歸蜀灌口舊居

禡盡霜須照碧銅﹐依然春雪在長松。朝行犀浦催收芋﹐夜渡繩橋看伏龍。

莫嘆倦遊無駟馬﹐要將老健敵千鐘。子云三世惟身在﹐爲向西南說病容。

送邵道士彥肅還都嶠

乞得紛紛擾擾身﹐結茅都嶠與仙鄰。少而寡欲顏常好﹐老不求名語益眞。

許邁有妻還學道﹐陶潛無酒亦從人。相隨十日還歸去﹐萬劫淸遊結此因。

題馮通直明月湖詩後

老衍淸篇墨未枯﹐小馮新作語尢姝。呼兒淨洗涵星硯﹐爲子賡歌墮月湖。

聞道牂江空抱珥﹐年來合浦自還珠。請君多釀蓮花酒﹐準擬王喬下履鳧。

次韻鄭介夫二首

一落泥塗迹愈深﹐尺薪如桂米如金。長庚到曉空陪月﹐太歲今年合守心。

相與嚙氈持漢節﹐何妨振履出商音。孤云倦鳥空來往﹐自要閒飛不作霖。

一生憂患萃殘年﹐心似驚蠶未易眠。海上偶來期汗漫﹐葦間猶得見延緣。

良醫自要經三折﹐老將何妨敗兩甄。收取桑楡種梨棗﹐祝君眉壽似增川。

昔在九江與蘇伯固唱和其略曰我夢扁舟浮震澤雪浪橫江

千頃白覺來滿眼是廬山倚天無數開靑壁蓋實夢也昨

日又夢伯固手持乳香嬰兒示予覺而思之蓋南華

賜物也豈復與伯固相見於此邪今得來書知

已在南華相待數日矣感嘆不已故先寄此詩

扁舟震澤定何時﹐滿眼廬山覺又非。春艸池塘惠連夢﹐上林鴻雁子卿歸。

水香知是曹溪口﹐眼淨同看古佛衣。不向南華結香火﹐此生何處是眞依。

次韻韶守狄大夫見贈二首

華發蕭蕭老遂良﹐一身萍掛海中央。無錢種菜爲家業﹐有病安心是藥方。

才疏正類孔文舉﹐癡絕還同顧長康。萬里歸來空泣血﹐七年供奉殿西廊。

森森畫戟擁朱輪﹐坐詠梁公覺有神。白傅閒遊空誦句﹐拾遺窮老敢論親。

東海莫懷疏受意﹐西風幸免庾公塵。爲公過嶺傳新唱﹐催發寒梅一信春。

次韻韶倅李通直二首

一篇瀧吏可書紳﹐莫向長沮更問津。老去常憂伴新鬼﹐歸來且喜是陳人。

曾陪令尹蒼髯古﹐又見郎君白髮新。回首天涯一惆悵﹐卻登梅嶺望楓宸。

靑山只在古城隅﹐萬里歸來卜築初。會見四山朝鶴駕﹐更看二李跨鯨魚。

欲從抱朴傳家學﹐應怪中郎得異書。待我丹成馭風去﹐借君瓊佩與霞裙。

李伯時畫其弟亮功舊隱宅圖

樂天早退今安有﹐摩詰長閒古亦無。五畝自栽池上竹﹐十年空看輞川圖。

近聞陶令開三徑﹐應許揚雄寄一區。晚歲與君同活計﹐如雲鵝鴨散平湖。

過嶺二首

暫著南冠不到頭﹐卻隨北雁與歸休。平生不作兔三窟﹐今古何殊貉一丘。

當日無人送臨賀﹐至今有廟祀潮州。劍關西望七千里﹐乘興眞爲玉局遊。

七年來往我何堪﹐又試曹溪一勺甘。夢裏似曾遷海外﹐醉中不覺到江南。

波生濯足鳴空澗﹐霧繞徵衣滴翠嵐。誰遣山雞忽驚起﹐半巖花雨落毿毿。

畱題顯聖寺

渺渺疏林集晚鴉﹐孤村煙火梵王家。幽人自種千頭橘﹐遠客來尋百結花。

浮石已幹霜後水﹐焦坑閒試雨前茶。只疑歸夢西南去﹐翠竹江村繞白沙。

贈虔州術士謝晉臣

屬國新從海外歸﹐君平且莫下簾帷。前生恐是盧行者﹐後學過呼韓退之。

死後人傳戒定慧﹐生時宿直鬥牛箕。憑君爲算行年看﹐便數生時到死時。

王子直去歲送子由北歸往返百捨今

又相逢贛上戲用舊韻作詩畱別

米盡無人典破裘﹐送行萬里一鄒遊。解舟又欲攜君去﹐歸舍聊須與婦謀。

聞道年來丹伏火﹐不愁老去雪蒙頭。剩買山田添鶴口﹐廟堂新拜富民侯。

次韻江晦叔兼呈器之

橫空初不跨鵬鰲﹐但覺胡牀步步髙。一枕晝眠春有夢﹐扁舟夜渡海無濤。

歸來又見顚茶陸﹐多病仍逢止酒陶。笑說南荒底處所﹐只今榕葉下庭臯。

寒食與器之遊南塔寺寂照堂

城南鐘鼓斗淸新﹐端爲投荒洗瘴塵。總是鏡空堂上客﹐誰爲寂照境中人。

紅英掃地風驚曉﹐綠葉成陰雨洗春。記取明年作寒食﹐杏花曾與此翁鄰。

永和淸都觀道士童顏鬒發問其年

生於丙子蓋與予同求此詩

鏡湖敕賜老江東﹐未似西歸玉局翁。羈枕未容春夢斷﹐淸都宛在默存中。

每逢佳境攜兒去﹐試問行年與我同。自笑餘生消底物﹐半篙淸漲百灘空。

贈詩僧道通

雄豪而邁苦而腴﹐只有琴聰與蜜殊。語帶煙霞從古少﹐气含蔬筍到公無。

香林乍喜聞薝卜﹐古井惟慚斷轆轤。爲報韓公莫輕許﹐從今島可是詩奴。

予昔作壺中九華詩其後八年復過湖口則石已

爲好事者取去乃和前韻以自解云

江邊陣馬走千峯﹐問訊方知冀北空。尢物已隨淸夢斷﹐眞形猶在畫圖中。

歸來晚歲同元亮﹐卻掃何人伴敬通。賴有銅盆修石供﹐仇池玉色自璁瓏。

次舊韻贈淸涼長老

過淮入洛地多塵﹐舉扇西風欲污人。但怪雲山不攺色﹐豈知江月解分身。

安心有道年顏好﹐遇物無情句法新。送我長蘆舟一葉﹐笑看雪浪滿衣巾。

予以事系禦史臺獄獄吏稍見侵自度不能堪死獄中

不得一別子由故作二詩授獄卒梁成以遺子由

聖主如天萬物春﹐小臣愚暗自亡身。百年未滿先償債﹐十口無歸更累人。

是處靑山可埋骨﹐他年夜雨獨傷神。與君世世爲兄弟﹐又結來生未了因。

柏臺霜气夜淒淒﹐風動瑯璫月向低。夢繞雲山心似鹿﹐魂飛湯火命如雞。

眼中犀角眞吾子﹐身後牛衣愧老妻。百歲神遊定何處﹐桐鄕知葬浙江西。

十二月二十八日蒙恩責授檢校水部員

外郎黃州團練副使復用前韻二首

百日歸期恰及春﹐餘年樂事最關身。出門便旋風吹面﹐走馬聯翩鵲啅人。

卻對酒杯渾是夢﹐試拈詩筆已如神。此災何必深追咎﹐竊祿從來豈有因。

平生文字爲吾累﹐此去聲名不厭低。塞上縱歸他日馬﹐城東不鬥少年雞。

休官彭澤貧無酒﹐隱幾維摩病有妻。堪笑睢陽老從事﹐爲予投檄向江西。

十二月二十日恭聞太皇太后升遐以軾罪人不許

承服欲哭則不敢欲泣則不可故作挽詞二章

巍然開濟兩朝勛﹐信矣才難十亂臣。原廟故應祠百世﹐先王何止活千人。

和熹未聖猶貪位﹐明徳𨿽賢不及民。月落風悲天雨泣﹐誰將椽筆寫光塵。

未報山陵國士知﹐繞林松柏已猗猗。一聲慟哭猶無所﹐萬死酬恩更有時。

夢裏天衢隘云仗﹐人間雨淚變彤帷。關雎捲耳平生事﹐白首累臣正坐詩。

趙成伯家有麗人僕忝鄕人不肯

開樽徒吟春雪美句次韻一笑

繡簾朱戶未曾開﹐誰見梅花落鏡臺。試問髙吟三十韻﹐何如低唱兩三杯。

莫言衰鬢聊相映﹐須得纖腰與共回。知道文君隔靑瑣﹐梁園賦客肯言才。

贈虔州慈云寺鑑老

居士無塵堪洗沐﹐道人有句借宣揚。窗間但見蠅鉆紙﹐門外惟聞佛放光。

徧界難藏眞薄相﹐一絲不掛且逢場。卻須重說圓通偈﹐千眼薰籠是法王。

觀開西湖次吳左丞韻

偉人謀議不求多﹐事定紛紛自惟阿。盡放龜魚還綠淨﹐肯容蕭葦障前坡。

一朝美事誰能紀﹐百尺蒼崖尙可磨。天上列星當亦喜﹐月明時下浴明波。

渝州寄王道祖

曾聞五月到渝州﹐水泊長亭砌下流。惟有夢魂長繚繞﹐共論唐史更綢繆。

舟經故國歲時攺﹐霜落寒江波浪收。歸夢不成冬夜永﹐厭聞船上報更籌。

聞洮西捷報

漢家將軍一丈佛﹐詔賜天池八尺龍。露布朝馳玉關塞﹐捷書夜到甘泉宮。

似聞指揮築上郡﹐已覺談笑無西戎。牧臣不見天顏喜﹐但驚艸木放春容。

己未十月十五日獄中恭聞太皇太后不豫有赦作詩

庭柏陰陰晝掩門﹐烏知有赦鬧黃昏。漢宮自種三生福﹐楚客還招九死魂。

縱有鋤犁及田畝﹐已無面目見丘園。只應聖主如堯舜﹐猶許先生作正言。

謝人惠云巾方舄二首

燕尾稱呼理未便﹐剪裁云葉卻天然。無心只是靑山物﹐覆頂宜歸紫府仙。

轉覺周家新樣俗﹐未容陶令舊名傳。鹿門佳士勤相贈﹐黑霧玄霜合比肩。

胡靴短靿格粗疏﹐古雅無如此樣殊。妙手不勞盤作鳳﹐輕身只欲化爲鳧。

魏風褊儉堪羞葛﹐楚客豪華可笑珠。擬學梁家名解脫﹐便於禪坐作跏趺。

被命南遷塗中寄定武同僚

人事千頭及萬頭﹐得時何喜失時憂。只知紫綬三公貴﹐不覺黃梁一夢遊。

適見恩綸臨定武﹐忽遭分職赴英州。南行若到江幹側﹐休宿潯陽舊酒樓。

次韻王定國得晉卿酒相畱夜飲

短衫壓手气橫秋﹐更著仙人紫綺裘。使我有名全是酒﹐從他作病且忘憂。

詩無定律君應將﹐醉有眞鄕我可侯。且倒余樽盡今夕﹐睡蛇已死不須鉤。

秋晚客興

艸滿池塘霜送梅﹐疏林野色近樓臺。天圍故越侵云盡﹐潮上孤城帶月回。

客夢冷隨楓葉斷﹐愁心低逐雁聲來。流年又喜經重九﹐可意黃花是處開。

陳伯比和回字復次韻

百里馮生寧屑去﹐湖海陳侯猶肯來。詩書好在家四壁﹐蒲柳蓊然城一隈。

騎上下山亦疏矣。�從容出何爲哉。市橋十步卽塵土﹐晚雨瀟瀟殊未回。

畱別登州舉人

身世相忘久自知﹐此行閒看古黃腄。自非北海孔文舉﹐誰識東萊太史慈。

落筆已吞云夢客﹐抱寒欲訪水仙師。莫嫌五日匆匆守﹐歸去先傳樂職詩。

過嶺寄子由二首

投章獻策謾多談﹐能雪冤忠死亦甘。一片丹心天日下﹐數行淸淚嶺雲南。

光榮歸佩呈佳瑞﹐瘴癘幽居弄曉嵐。從此西風庾梅謝﹐卻迎誰與馬毿毿。

山林瘴霧老難堪﹐歸去中原荼亦甘。有命誰憐終反北﹐無心卻笑亦巢南。

蠻音慣習疑傖語﹐脾病縈纏帶嶺嵐。賴有祖師淸淨水﹐塵埃一洗落毿毿。

歇白塔鋪

甘山廬阜郁長望﹐林隙依稀漏日光。吳國晚蠶初斷葉﹐占城蚤稻欲移秧。

迢迢澗水隨人急﹐冉冉巖花撲馬香。望眼盡從飛鳥遠﹐白雲深處是吾鄕。

西蜀楊耆二十年前見之甚貧今見之亦貧所異於昔者蒼

顏華發耳女無美惡富者妍士無賢不肖貧者鄙使其逢

時遇合豈減當世之士哉頃宿長安驛舍聞泣者甚

怨問之乃昔富而今貧者乃作一詩今以贈楊君

孤村漸雨逐秋涼﹐逆旅愁人怨夜長。不寐相看惟櫪馬﹐愁吟互答有寒將虫。

天寒滯穗猶橫畝﹐晚歲空機尙倚墻。勸爾一杯聊復睡﹐人間貧富海茫茫。

贈人

別後休論信息疏﹐仙凡自古亦殊途。蓬山路遠人難到﹐霜柏威髙道轉孤。

舊賞未應忘楚國﹐新詩聞已滿皇都。誰憐澤畔行吟者﹐目斷長安貌欲枯。

觀湖二首

乘槎遠引神仙客﹐萬里淸風上海濤。回首不知沙界小﹐飄衣猶覺色塵髙。

須彌有頂低垂日﹐兜率無根下戴鰲。釋梵茫然齊劫火﹐飛雲不覺醉陶陶。

朝陽照水紅光開﹐玉濤銀浪相徘徊。山分宿霧盡寬遠﹐云駕髙風馳送來。

升霞影色欹殘火﹐及物气焰明纖埃。可憐極大不知已﹐浮生野馬悠悠哉。

寄髙令

滿地春風掃落花﹐幾番曾醉長官衙。詩成錦繡開胸臆﹐論極冰霜繞齒牙。

別後與誰同把酒﹐客中無日不思家。田園知有兒孫委﹐蚤晚扁舟到海涯。

寄子由

厭暑多應一向慵﹐銀鉤秀句益疏通。也知堆案文書滿﹐未暇開軒硯墨中。

湖面新荷空照水﹐城頭髙柳漫搖風。吏曹不是尊賢事﹐誰把前言語化工。

詩送交代仲達少卿

此身無用且東來﹐賴有江山慰不才。舊尹未嫌衰廢久﹐淸樽猶許再三開。

滿城遺愛知誰繼﹐極目扁舟挽不回。歸去靑雲還記否﹐交遊勝絕古城隈。

次韻馬元賓

流落江湖萬里歸﹐相逢自慰已差池。初聞好句驚人倒﹐悔過東庭識面遲。

握手寧知無賀監﹐結交誰復許袁絲。塞鴻正欲摩天去﹐垂老追攀豈可期。

第五橋

白露淒風洗瘴煙﹐夢回相對兩淒然。雀羅廷尉非當日﹐鳩杖先生愈少年。

世事飽諳思縮手﹐主恩未報恥歸田。誰憐第五橋東水﹐獨照臺州老鄭虔。

次韻完夫再贈之什某已卜居毗陵與完夫有廬裏之約云

柳絮飛時筍籜班﹐風流二老對開關。雪牙爲我求陽羨﹐乳水君應餉惠山。

竹簟水風眠晝永﹐玉堂制艸落人間。應容緩急煩閭裏﹐桑柘聊同十畝閒。

和林子中待制

兩翁畱滯各皤然﹐人笑迂疏老更堅。共把鵝兒一樽酒﹐相逢柳色五湖天。

江邊遺愛啼斑白﹐海上先聲入管弦。蚤晚淵明賦歸去﹐浩歌長嘯老斜川。

九日袁公濟有詩次其韻

古來靜治得淸閒﹐我愧眞常也一班。舉酒東榮挹江海﹐回樽落日勸湖山。

平生傾蓋悲歡裏﹐蚤晚抽身簿領間。笑指西南是歸路﹐倦飛弱羽久知還。

和吳安持使者迎駕

小雪疏煙雜瑞光﹐淸波寒引禦溝長。曈曈日色籠丹禁﹐杳杳鞭聲出建章。

鵷鷺偶叨陪下列﹐天閽聊啟望中央。歸來喜气傾新句﹐滿座疑聞錦繡香。

鹿鳴宴

連騎匆匆畫鼓喧﹐喜君新奪錦標還。金罍浮菊催開宴﹐紅蕊將春待入關。

他日曾陪探禹穴﹐白頭重見賦南山。何時共樂升平事﹐風月笙簫坐夜閒。

次韻張甥棠美晝眠

炎歊五月北窗涼﹐更覺甘如飯稻梁。宰我糞墻譏敢避﹐孝先經笥謔兼忘。

憂虞心謝知時雁﹐安穩身同掛角羊。要識熙熙不爭競﹐華胥別是一仙鄕。

眞興寺閣禱雨

太守親從千騎禱﹐神翁遠借一杯淸。云陰黯黯將噓徧﹐雨意昏昏欲醞成。

已覺微風吹袂冷﹐不堪殘日傍山明。今年秋熟君知否﹐應向江南飽食梗。

惠州近城數小山類蜀道春與進士許毅野步會意處飲

之且醉作詩以記適參寥專使欲歸使持此以示

西湖之上諸友庶使知余未嘗一日忘湖山也

夕陽飛絮亂平蕪﹐萬里春前一酒壺。鐵化雙魚沈遠素﹐劍分二嶺隔中區。

花曾識面香仍好﹐鳥不知名聲自呼。夢想平生消未盡﹐滿林煙月到西湖。

送蜀僧去塵

十年讀易費膏火﹐盡日吟詩愁肺肝。不解丹靑追世好﹐欲將芹芷薦君盤。

誰爲善相寧嫌瘦﹐復有知音可廢彈。拄杖掛經須倍道﹐故鄕春蕨已闌干。

曾元恕遊龍山呂穆仲不至

靑春不覺老朱顏﹐彊半銷磨簿領間。愁客倦吟花以酒﹐佳人休唱日銜山。

共知寒食明朝過﹐且赴僧窗半日閒。命駕呂安邀不至﹐浴沂曾點暮方還。

黃河

活活何人見混茫﹐昆侖气脈本來黃。濁流若解污淸濟﹐驚浪應須動太行。

帝假一源神禹迹﹐世流三患梗堯鄕。靈槎果有仙家事﹐試問靑天路短長。

壬寅重九不預會獨遊普門寺僧閣有懷子由

花開酒美盍不歸﹐來看南山冷翠微。憶弟淚如雲不散﹐望鄕心與雁南飛。

明年縱健人應老﹐昨日追歡意正違。不問秋風彊吹帽﹐秦人不笑楚人譏。

小飲公瑾舟中

靑泥赤日午相烘﹐走訪船窗柳影中。輟我東坡無限睡﹐賞君南浦不貲風。

坐觀邸報談迂叟﹐閒說滁山憶醉翁。此去澄江三萬頃﹐只應明月照還空。

和子由次王鞏韻如囊之句可爲一噱

平生未省爲人忙﹐貧賤安閒气味長。粗免趨時頭似葆﹐稍能忍事腹如囊。

簡書見迫身今老﹐樽酒聞呼首一昂。欲挹天河聊自洗﹐塵埃滿面鬢眉黃。

儋耳

霹靂收威暮雨開﹐獨憑欄檻倚崔巍。垂天雌霓云端下﹐快意雄風海上來。

野老已歌丰歲語﹐除書欲放逐臣回。殘年飽飯東坡老﹐一壑能專萬事灰。

答李端叔

若人如馬亦如班﹐笑履壺頭出玉關。已入西羌度沙磧﹐又來東海看濤山。

識君小異千人裏﹐慰我長思十載間。西省憐君時邂逅﹐相逢有味是偸閒。

立春日病中邀安國仍請率禹功同來僕𨿽不能飲當請成

伯主會某當杖策倚幾於其間觀諸公醉笑以撥滯悶也二首

孤燈照影夜漫漫﹐拈得花枝不忍看。白髮欹簪羞彩勝﹐黃耆煮粥薦春盤。

東方烹狗陽初動﹐南陌爭牛臥作團。老子從來興不淺﹐向隅誰有滿堂歡。

齋居臥病禁煙前﹐辜負名花已一年。此日使君不彊喜﹐靑春風物爲誰妍。

靑衫公子家千里﹐白首先生杖百錢。曷不相將來問病﹐已教呼取散花天。

和參寥見寄

黃樓南畔馬臺東﹐雲月娟娟正點空。欲共幽人洗筆硯﹐要傳流水入絲桐。

且隨侍者尋西谷﹐莫學山僧老祝融。待我西湖借君去﹐一杯湯餅潑油蔥。

東園

岑寂東園可散愁﹐膠膠擾擾夢神州。萬竿苦竹旌旗捲﹐一部鳴蛙鼓吹收。

雨後月前天欲冷﹐身閒心遠地偏幽。杜門謝客恐生謗﹐且作人間鵬晏鳥遊。

奉和陳賢良

不學孫吳與六韜﹐敢將駑馬並英豪。望窮海表天還遠﹐傾盡葵心日愈髙。

身外浮名休瑣瑣﹐夢中歸思已滔滔。三山舊是神仙地﹐引手東來一釣鰲。

秋興三首

野鳥遊魚信往還﹐此身同寄水雲間。誰家晚吹殘紅葉﹐一夜歸心滿舊山。

可慰摧頹仍健食﹐此生通脫屢酡顏。年華豈是催人老﹐雙鬢無端只自斑。

故里依然一夢前﹐相攜重上釣魚船。嘗陪大幕今陳迹﹐謬忝承明愧昔年。

報國無成空白首﹐退耕何處有名田。黃雞白酒雲山約﹐此計當時已浩然。

浴鳳池邊星斗光﹐宴餘香滿上書囊。樓前月夜低韋曲﹐雲裏車聲出未央。

去國何年雙鬢雪﹐黃花重見一枝霜。傷心無限厭厭夢﹐長似秋宵一倍長。

夜直祕閣呈王敏甫

蓬瀛宮闕隔埃氛﹐帝樂天香似許聞。瓦弄寒暉鴛臥月﹐樓生晴靄鳳盤云。

共誰交臂論今古﹐只有閒心對此君。大隱本來無境界﹐北山猿鶴漫移文。

次韻參寥寄少遊

巖棲木石已皤然﹐交舊何人慰眼前。素與晝公心印合﹐每思秦子意珠圓。

當年步月來幽谷﹐拄杖穿雲冒夕煙。臺閣山林本無異﹐故應文字不離禪。

謝曹子方惠新茶

陳植文華斗石髙﹐景公詩句復稱豪。數奇不得封龍額﹐祿仕何妨有馬曹。

囊簡久藏科斗字﹐銛鋒新瑩辟鳥鵜膏。南州山水能爲助﹐更有英辭勝廣騷。

題潭州徐氏春暉亭

曈曈曉日上三竿﹐客向東風竟倚欄。穿竹鳥聲驚步武﹐入檐花影落杯盤。

勿嫌步月臨玄圃﹐冷笑乘槎向海灘。勝槪直應吟不盡﹐憑君寄與畫圖看。

贈仲勉子文

雨昏南浦曾相對﹐雪滿荊州喜再逢。有子才如不羈馬﹐知君心似後凋松。

閒看書冊應多味﹐老傍人門想更慵。何日晴軒觀筆硯﹐一杯相屬更從容。

講武臺南有感

山城九月冒朝寒﹐講武臺南路屈盤。騶子雨中乘馬去﹐村童煙外倚墻看。

鴉啼冢木秋風急﹐鷺立魚船夜水漧。花似去年堪折贈﹐插花人去淚闌干。

題寶雞縣斯飛閣

西南歸路遠蕭條﹐倚檻魂飛不可招。野闊牛羊同雁鶩﹐天長艸樹接雲霄。

昏昏水气浮山麓﹐泛泛春風弄麥苗。誰使愛官輕去國﹐此身無計老漁樵。

重遊終南子由以詩見寄次韻

去年新柳報春回﹐今日殘花覆綠苔。溪上有堂還獨宿﹐誰人無事肯重來。

古琴彈罷風吹座﹐山閣醒時月照杯。懶不作詩君錯料﹐舊逋應許過時陪。

次韻和子由欲得驪山沈泥硯

舉世爭稱鄴瓦堅﹐一枚不換百金頒。豈知好事王夫子﹐自采臨潼繡領山。

經火尙含泉脈暖﹐弔秦應有淚痕潸。封題寄去吾無用﹐近日從戎擬學班。

次韻子由彈琴

琴上遺聲久不彈﹐琴中古義本長存。苦心欲記常迷舊﹐信指如歸自看痕。

應有仙人依樹聽﹐空教瘦鶴舞風騫。誰知千里溪堂夜﹐時引驚猿撼竹軒。

十八家詩抄﹟卷二十三

黃山谷七律二百八十六首

贈鄭郊

髙居大士是龍象﹐艸堂丈人非熊羆。不逢壞衲乞香飯﹐惟見白頭垂釣絲。

鴛鴦終日愛水鏡﹐菡萏晚風凋舞衣。開徑老禪來煮茗﹐還尋密竹徑中歸。

和遊景叔月報三捷

漢家飛將用廟謀﹐復我匹夫匹婦隹誰。眞成折箠禽胡月﹐不是黃楡牧馬秋。

幄中已斷匈奴臂﹐軍前可飲月氏頭。願見呼韓朝渭上﹐諸將不用萬戶侯。

贈惠洪

吾年六十子方半﹐槁項頂螺忘歲年。韻勝不減秦少覿﹐气爽絕類徐師川。

不肯低頭拾卿相﹐又能落筆生雲煙。脫卻衲衫著蓑笠﹐來佐涪翁刺釣船。

崇寧二年正月己丑夢東坡先生於寒溪西山之間予誦寄

元明觴字韻詩數篇東坡笑曰公詩更進於曩時因

和予一篇語意淸奇予擊節賞嘆東坡亦自

喜於九曲嶺道中連誦數過遂得之

天教兄弟各異方﹐不使新年對舉觴。作雲作雨手翻覆﹐得馬失馬心淸涼。

何處胡椒八百斛﹐誰家金釵十二行。一丘一壑可曳尾﹐三沐三釁取刳腸。

王聖美三子補中廣文生

王家人物從來遠﹐今見諸孫總好賢。三級定知魚尾進﹐一鳴已作雁行連。

愧無藻鑑能推轂﹐願捲囊書當贈錢。歸去雄誇向兒侄﹐捨中犢子剩狂顚。

次韻柳通叟寄王文通

故人昔有淩雲賦﹐何意陸沈黃綬間。頭白眼花行作吏﹐兒婚女嫁望還山。

心猶未死杯中物﹐春不能朱鏡裏顏。寄語諸公肯湔袚﹐割雞令得近鄕關。

次韻王定國揚州見寄

淸洛思君晝夜流﹐北歸何日片帆收。未生白髮猶堪酒﹐垂上靑雲卻佐州。

飛雪堆盤鱠魚腹﹐明珠論斗煮雞頭。平生行樂自不惡﹐豈有竹西歌吹愁。

寄黃幾復

我居北海君南海﹐寄雁傳書謝不能。桃李春風一杯酒﹐江湖夜雨十年燈。

持家但有四立壁﹐治病不蘄三折肱。想得讀書頭已白﹐隔溪猿哭瘴溪藤。

次韻幾復和答所寄

海南海北夢不到﹐會合乃非人力能。地褊未堪長袖舞﹐夜寒空對短檠燈。

相看鬢髮時窺鏡﹐曾共詩書更曲肱。作个生涯終未是﹐故山松長到天藤。

同子瞻韻和趙伯充團練

金玉堂中寂寞人﹐仙班時得共朝眞。兩宮無事安磐石﹐萬國歸心有老臣。

家釀可供開口笑﹐侍兒工作捧心顰。醉鄕乃是安身處﹐付與升平作幸民。

送顧子惇赴河東三首

頭白書林二十年﹐印章今領晉山川。紫參可掘宜包貢﹐靑鐵無多莫鑄錢。

勸課農桑誠有道﹐折衝樽俎不臨邊。要知使者功多少﹐看取春郊處處田。

家在江東不系懷﹐愛民憂國有從來。月斜汾沁催驛馬﹐雪暗岢嵐傳酒杯。

塞上金湯惟粟粒﹐胸中水鏡是人才。遙知更解靑牛句﹐一寸功名心已灰。

攬轡都城風露秋﹐行臺無妾護衣篝。虎頭墨妙能頻寄﹐馬乳葡萄不待求。

上黨地寒應彊飲﹐兩河民病要分憂。猶聞昔在軍興日﹐一馬人間費十牛。

寄上叔父夷仲三首

少年有功翰墨林﹐中歲作吏幾陸沈。庖丁解牛妙世故﹐監市履豨知民心。

萬里書來兒女瘦﹐十月山行冰雪深。夢魂和月繞秦隴﹐漢節落毛何處尋。

艱難聞道有歸音﹐部曲霜行璧月沈。王春正月調玉燭﹐使星萬里朝天心。

頗令山海藏國用﹐乃見縣官卹民深。經心隴蜀封疆守﹐必有人材備訪尋。

關寒塞雪欲嗣音﹐燕雁拂天河鯉沈。百書不如一見面﹐幾日歸來兩慰心。

弓刀陌上望行色﹐兒女燈前語夜深。更懷父子東歸得﹐手種江頭柳十尋。

詠雪奉呈廣平公

連空春雪明如洗﹐忽憶江淸水見沙。夜聽疏疏還密密﹐曉看整整復斜斜。

風回共作婆娑舞﹐天乃能開頃刻花。政使盡情寒至骨﹐不妨桃李用年華。

次韻宋楙宗僦居甘泉坊雪後懷書

漢家太史宋公孫﹐漫逐班行謁帝閽。燕頷封侯空有相﹐蛾眉傾國自難昏。

家徒四壁書侵坐﹐馬瘦三山葉擁門。安得風帆隨雪水﹐江南石上對窪尊。

次韻宋楙宗三月十四日到西池都人盛觀翰林公出遨

金狨系馬曉鶯邊﹐不比春江上水船。人語車聲喧法典﹐花光樓影倒晴天。

人間化鶴三千歲﹐海上看羊十九年。還作遨頭驚俗眼﹐風流文物屬蘇仙。

次韻張昌言給事喜雨

三雨全淸六合塵﹐詩翁喜雨句淩雲。垤漂戰蟻余追北﹐柱擊乖龍有裂文。

減去鮮肥憂玉食﹐徧宗河嶽起鑪薰。聖功惠我丰年食﹐未有涓埃可報君。

次韻奉酬劉景文河上見寄

省中岑寂坐云窗﹐忽有歸鴻拂建章。珍重多情惟石友﹐琢磨佳句問潛郎。

遙憐部曲風沙裏﹐不廢平生翰墨場。想見哦詩煮春茗﹐向人懷抱去關防。

和答元明黔南贈別

萬里相看忘逆旅﹐三聲淸淚落離腸。朝云往日攀天夢﹐夜雨何時對榻涼。

急雪鶺鴒相並影﹐驚風鴻雁不成行。歸舟天際常回首﹐從此頻書慰斷腸。

贈黔南賈使君

綠發將軍領百蠻﹐橫戈得句一開顏。少年圯下傳書客﹐老去崆峒問道山。

春入鶯花空自笑﹐秋成梨棗爲誰攀。何時定作風光主﹐待得徵西鼓吹還。

次韻黃斌老晚遊池亭二首

路入東園無俗駕﹐忽逢佳士喜同遊。綠荷菡萏稍覺晚﹐黃菊拒霜殊未秋。

客位正須懸榻下﹐主人自愛小塘幽。老夫多病蠻江上﹐頗憶平生馬少遊。

岑寂東園可散愁﹐膠膠擾擾夢神遊。萬竿苦竹旌旗捲﹐一部鳴蛙鼓吹休。

雨後月前天欲冷﹐身閒心遠地常幽。杜門謝客恐生謗﹐且作人間鵬晏鳥遊。

次韻楊君全送酒長句

扶衰卻老世無方﹐惟有君家酒未嘗。秋入園林花老眼﹐茗搜文字響枯腸。

醡頭夜雨排檐滴﹐杯面春風繞鼻香。不待澄淸遣分送﹐定知佳客對空觴。

次韻少激甘露降太守居桃葉上

金莖甘露薦齋房﹐潤及邊城艸木香。賁實葉間天與味﹐成蹊枝上月翻光。

羣心愛戴葵傾日﹐萬事驅除葉隕霜。玉燭時和君會否﹐舊臣重疊起南荒。

次韻奉答少激紀贈二首

詩來淸吹拂衣中﹐句法詞鋒覺有神。今日相看靑眼舊﹐他年肯作白頭新。

文如霧豹容窺管﹐气似靈犀可辟塵。慚愧相期在臺省﹐無心枯木豈能春。

文章藻鑑隨時去﹐人物權衡逐勢低。楊子墨池春艸徧﹐武侯祠廟曉鶯啼。

書帷寂寞知音少﹐幕府流連要路迷。顧我何人敢推挽﹐看君桃李合成蹊。

次韻文少激推官祈雨有感

窮儒憂樂與民同﹐何況朱輪職勸農。終日齏鹽供一飯﹐幾時膚寸冒千峯。

未須丘垤占鳴鸛﹐只要雷霆起臥龍。從此滂沱徧枯槁﹐愛民天子似仁宗。

次韻馬荊州

六年絕域夢刀頭﹐判得南還萬事休。誰謂石渠劉校尉﹐來依絳帳馬荊州。

霜髭雪鬢共看鏡﹐茱糝菊英同送秋。他日江梅臘前破﹐還從天際望歸舟。

贈李輔聖

交蓋相逢水急流﹐八年今復會荊州。已回靑眼追鴻翼﹐肯使黃塵沒馬頭。

舊管新收幾妝鏡﹐流行坎止一虛舟。相看絕嘆女博士﹐筆研管弦成古丘。

和髙仲本喜相見

雨昏南浦曾相對﹐雪滿荊州喜再逢。有子才如不羈馬﹐知公心是後凋松。

閒尋書冊應多味﹐老傍人門似更慵。何日晴軒觀筆硯﹐一尊相屬要從容。

和中玉使君晚秋開天寧節道場

江南江北盡雲沙﹐車騎東來風旆斜。倒影樓臺開紫府﹐得霜籬落剩黃花。

釣溪築野收多士﹐航海梯山共一家。想見星壇祝堯壽﹐步虛聲裏靜無嘩。

自巴陵略平江臨湘入通城無日不雨至黃龍奉謁淸禪師

繼而晚晴邂逅禪客戴道純款語作長句呈道純

山行十日雨沾衣﹐幕阜峯前對落暉。野水自添田水滿﹐晴鳩卻喚雨鳩歸。

靈源大士人天眼﹐雙塔老師諸佛機。白髮蒼顏重到此﹐問君還是昔人非。

新諭道中寄元明用觴字韻

中年畏病不舉酒﹐孤負東來數百觴。喚客煎茶山店遠﹐看人獲稻午風涼。

但知家裏俱無恙﹐不用書來細作行。一百八盤攜手上﹐至今猶夢繞羊腸。

湖口人李正臣蓄異石九峯東坡先生銘曰壺中九華並爲作

詩後八年自海外歸過湖口石已爲好事者所取乃和前

篇以爲笑實建中靖國元年四月十六日明年當崇

寧之元五月二十日庭堅系舟湖口李正臣持

此詩來石旣不可復見東坡亦下世矣感

嘆不足因次前韻

有人夜半持山去﹐頓覺浮嵐暖翠空。試問安排華屋處﹐何如零落亂雲中。

能回趙璧人安在﹐已入南柯夢不通。賴有霜鐘難席捲﹐袖椎來聽響玲瓏。

追和東坡題李亮功歸來圖

今人常恨古人少﹐今得見之誰謂無。欲學淵明歸作賦﹐先須摩詰畫成圖。

小池已築魚千里﹐隙地仍栽芋百區。朝市山林俱有累﹐不居京洛不江湖。

次韻雨絲雲鶴二首

煙雲杳靄合中稀﹐霧雨空濛密更微。園客繭絲抽萬緒﹐蛛蝥网面罩羣飛。

風光錯綜天經緯﹐艸木文章帝杼機。願染朝霞成五色﹐爲君王補坐朝衣。

幾片雲如薛公鶴﹐精神態度不曾齊。安知隴鳥樊籠密﹐便覺南鵬飛翼低。

風散又成千里去﹐夜寒應上九天棲。坐來攺變如蒼狗﹐試欲揮毫意自迷。

次韻文安國紀夢

道人偶許俗人知﹐法喜非妻解養兒。夜久金莖添沆瀣﹐室虛璧月映琉璃。

遠來醉俠匆匆去﹐近出詩仙句句奇。獨怪區區踐繩墨。相逢未省角巾欹。

次韻徳孺五丈惠貺秋字之句

少日才華接貴遊﹐老來忠義气橫秋。未應白髮如霜艸﹐不見丹砂似箭頭。

顧我今成喪家狗﹐期君早作濟川舟。漢家宗社英靈在﹐定是寒儒浪自愁。

宜陽別元明用觴字韻

霜須八十期同老﹐酌我仙人九醞觴。明月灣頭松老大﹐永思堂下艸荒涼。

千林風雨鶯求友﹐萬里雲天雁斷行。別夜不眠聽鼠嚙﹐非關春茗攪枯腸。

廖致平送綠荔支爲戎州第一王公權荔支綠酒亦爲戎州第一

王公權家荔支綠﹐廖致平家綠荔支。試傾一杯重碧色﹐快剝千顆輕紅肌。

撥醅葡萄未足數﹐堆盤馬乳不同時。誰能同此勝絕味﹐惟有老杜東樓詩。

次韻李任道晚飲鎖江亭

西來雪浪如炰烹﹐兩岸一葦乃可橫。忽思鐘陵江十里﹐白蘋風起縠紋生。

酒杯未覺浮蟻滑﹐茶鼎已作蒼蠅鳴。歸時共須落日盡﹐亦嫌持蓋僕屢更。

再次韻兼簡履中南玉三首

李侯詩律嚴且淸﹐諸生賡載筆縱橫。句中稍覺道戰勝﹐胸次不使俗塵生。

山繞樓臺鐘鼓晚﹐江屬石磯砧杵鳴。鎖江主人能致酒﹐願渠久住莫終更。

江津道人心源淸﹐不系虛舟盡日橫。道機禪觀轉萬物﹐文彩風流被諸生。

與世浮沈惟酒可﹐隨時憂樂以詩鳴。江頭一醉豈易得﹐事如浮雲多變更。

鎖江亭上一樽酒﹐山自白雲江自橫。李侯裋褐有長處﹐不與俗物同條生。

經術貂蟬續狗尾﹐文章瓦釜作雷鳴。古來寒土但守節﹐夜夜抱關聽五更。

罷姑熟寄元明用觴字韻

追隨富貴勞牽尾﹐準擬田園略濫觴。本與江鷗成保社﹐聊隨海燕度炎涼。

未栽姑熟桃李徑﹐卻入江西鴻雁行。別後常同千里月﹐書來莫寄九回腸。

胡逸老致虛庵

藏書萬卷可教子﹐遺金滿禢常作災。能與貧人共年谷﹐必有明月生蚌胎。

山隨宴坐畫圖出﹐水作夜窗風雨來。觀山觀水皆得妙﹐更將何物污靈臺。

送劉季展從軍雁門二首

劉郎才力耐百戰﹐蒼鷹下睼秋未晚。千里荷戈防犬羊﹐十年讀書厭藜莧。

試尋北產汗血駒﹐莫殺南飛寄書雁。人生有祿親白頭﹐可令一日無甘饌。

石跌谷中玉子瘦﹐金剛窟前藥艸肥。仙家耕耘成白璧﹐道人煮掘起風痱。

絳囊璀璨思盈斗﹐竹畚香甘要百圍。到官莫道無來使﹐日日北風鴻雁歸。

徐孺子祠堂

喬木幽人三畝宅﹐生芻一束向誰論。藤蘿得意干云日﹐簫鼓何心進酒樽。

白屋可能無孺子﹐黃堂不是欠陳蕃。古人冷淡今人笑﹐湖水年年到舊痕。

送徐隱父宰余幹二首

地方百里身南面﹐翻於冷霜覆手炎。贅婿得牛庭少訟﹐長官齋馬吏爭廉。

邑中丞掾陰桃李﹐案上文書略米鹽。治狀要須問豈弟﹐此行端爲霽威嚴。

天上麒麟來不瑞﹐江南橘柚間生賢。玉臺書在猶騷雅﹐孺子亭荒只艸煙。

半世功名初墨綬﹐同兄文字敵靑錢。割雞不合庖丁手﹐家傳風流更著鞭。

答徳甫弟

鳥啼花發獨愁思﹐憐子三章怨慕詩。鴻雁雙飛彈射下﹐鶺鴒同病急難時。

功名所在猶爭死﹐意气相須尙不移。何況極天無以報﹐林回投璧負嬰兒。

何造誠作浩然堂陳義甚髙然頗喜度世飛升之術築屋

飯方士願乘六气遊天地間故作浩然詞二章贈之

公欲輕身上紫霞﹐瓊糜玉饌厭豪奢。百年世路同朝菌﹐九鑰天關守夜叉。

霜檜左紋空白鹿﹐金鑪同契漫丹砂。要令心地閒如水﹐萬物浮沈共我家。

萬物浮沈共我家﹐淸明心水徧河沙。無鉤狂象聽人語﹐露地白牛看月斜。

小雨呼兒藝桃李﹐疏簾幃客轉琵琶。塵塵三昧開門戶﹐不用丹田養素霞。

池口風雨畱三日

孤城三日風吹雨﹐小市人家只菜蔬。水遠山長雙屬玉﹐身閒心苦一舂鋤。

翁從旁捨來收网﹐我適臨淵不羨魚。俯仰之間已陳迹﹐暮窗歸了讀殘書。

思親汝州作

歲晚寒侵遊子衣﹐拘畱幕府報官移。五更歸夢三千里﹐一日思親十二時。

車上吐茵元不逐﹐市中有虎竟成疑。秋毫得失關何事﹐總爲平安書到遲。

次韻戲答彥和

本不因循老鏡春﹐江湖歸去作閒人。天於萬物定貧我﹐智效一官全爲親。

布袋形骸增碨磊﹐錦囊詩句愧淸新。杜門絕俗無行迹﹐相憶猶當遣化身。

衝雪宿新寨忽忽不樂

縣北縣南何日了﹐又來新寨解徵鞍。山銜斗柄三星沒﹐雪共月明千里寒。

小吏忽時須東帶﹐故人頗問不休官。江南長盡捎云竹﹐歸及春風斬釣竿。

郭明父作西齋於潁尾請予賦詩二首

食貧自以官爲業﹐聞說西齋意凜然。萬卷藏書宜子弟﹐十年種木長風煙。

未嘗終日不思潁﹐想見先生多好賢。安得雍容一樽酒﹐女郎臺下水如天。

東京望重兩並州﹐遂有汾陽整綴旒。翁伯入關傾意气﹐林宗異世想風流。

君家舊事皆靑史﹐今日髙材未白頭。莫倚西齋好風月﹐長隨三徑古人遊。

戲詠江南土風

十月江南未得霜﹐髙林殘水下寒塘。飯香獵戶分熊白﹐酒熟漁家擘蟹黃。

橘摘金苞隨驛使﹐禾舂玉粒送官倉。踏歌夜結田神社﹐遊女多隨陌上郎。

和答孫不愚見贈

詩比淮南似小山﹐酒名曲米出云安。且憑詩酒勤春事﹐莫愛兒郎作好官。

簿領侵尋臺相筆﹐風埃蓬勃使星鞍。小臣才力堪爲掾﹐敢學前人便掛冠。

次韻裴仲謀同年

交蓋春風汝水邊﹐客牀相對臥僧氈。舞陽去葉才百里﹐賤子與公俱少年。

白髮齊生如有種﹐靑山好去坐無錢。煙沙篁竹江南岸﹐輸與鸕鶿取次眠。

次韻寄滑州舅氏

舫齋聞有小溪山﹐便是壺公謫處天。想聽瑣窗深夜雨﹐似看葉水上江船。

瞻相白馬津亭路﹐寂寞雙鳧古縣前﹐舅氏知甥最疏懶﹐折腰塵土解哀憐。

病起次韻和稚川進叔倡酬之什

池塘夜雨聽鳴蛙﹐老境侵尋每憶家。白髮生來驚客鬢﹐黃粱炊熟又春華。

百年不負膠投漆﹐萬事相依葛與瓜。勝日主人如有酒﹐猶堪扶病見鶯花。

稚川約晚過進叔次前韻贈稚川並呈進叔

人騎一馬鈍如蛙﹐行向城東小隱家。道上風埃迷皂白﹐堂前水竹湛淸華。

我歸河曲定寒食﹐公到江南應削瓜。樽酒光陰俱可惜﹐端須連夜發園花。

和答登封王晦之登樓見寄

縣樓三十六峯寒﹐王粲登臨獨倚欄。淸坐一番春雨歇﹐相思千里夕陽殘。

詩來嗟我不同醉﹐別後喜君能自寬。舉目盡妨人作樂﹐幾時歸得釣鯢桓。

伯氏到濟南寄詩頗言太守居有湖山之勝同韻和

西來黃犬傳佳句﹐知是陸機思陸云。歷下樓臺追把酒﹐舅家賓客厭論文。

山椒欲雨好雲气﹐湖面逆風生水紋。想得爭棋飛鳥上﹐行人不見只聽聞。

同世弼韻作寄伯氏濟南兼呈六舅祠部學士

山光掃黛水挼藍﹐聞說樽前愜笑談。伯氏淸修如舅氏﹐濟南蕭灑似江南。

屢陪風月幹吟筆﹐不解笙簧醉舞衫。只恐使君乘傳去﹐拾遺今日是前銜。

世弼惠詩求舜泉輒欲以長安酥共泛一杯次韻戲答

寒齏薄飯畱佳客﹐蠹簡殘編作近鄰。避地梁鴻眞好學﹐著書揚子未全貧。

玉酥煉得三危露﹐石火燒成一片春。沙鼎探湯供卯飲﹐不憂問字絕無人。

次韻蓋郎中率郭郎中休官二首

仕路風波雙白髮﹐閒曹笑傲兩詩流。故人相見自靑眼﹐新貴卽今多黑頭。

桃葉柳花明曉市﹐荻牙蒲筍上春洲。定知聞健休官去﹐酒戶家園得自由。

世態已更千變盡﹐心源不受一塵侵。靑春白日無公事﹐紫燕黃鸝俱好音。

付與兒孫知伏臘﹐聽教魚鳥逐飛沈。黃公壚下曾知味﹐定是逃禪入少林。

和張沙河招飲

張侯耕稼不逢年﹐過午未炊兒女煎。腹裏𨿽盈五車讀﹐囊中能有幾錢穿。

況聞縕素尙黃葛﹐可怕雪花鋪白氈。誰料丹徒布衣得﹐今朝忽有酒如川。

閏月訪同年李夷伯子眞於河上子眞以詩謝次韻

十年不見猶如此﹐未覺斯人嘆滯畱。白璧明珠多按劍﹐濁涇淸渭要同流。

日晴花色自深淺﹐風軟鳥聲相應酬。談笑一樽非俗物﹐對公無地可言愁。

次韻郭右曹

閱世行將老斫輪﹐那能不朽見仍云。歲中日月又除盡﹐聖處功夫無半分。

秋水寒沙魚得計﹐南山濃霧豹成文。古心自有著鞭地﹐尺璧分陰未當勤。

次韻元日

會朝四海登圖籍﹐絳闕靑都想盛容。春色已知回寸艸﹐霜威從此霽寒松。

飲如嚼蠟初忘味﹐事與浮雲去絕蹤。四十九年蘧伯玉﹐聖人門戶見重重。

次韻答柳通叟求田問舍之詩

少日心期轉繆悠﹐蛾眉見妒且障羞。但令有婦如康子﹐安用生兒似仲謀。

橫笛牛羊歸晚徑﹐捲簾瓜芋熟西疇。功名可致猶回首﹐何況功名不可求。

過平輿懷李子先時在並州

前日幽人佐吏曹﹐我行堤艸認靑袍。心隨汝水春波動﹐興與並門夜月髙。

世上豈無千里馬﹐人中難得九方臯。酒船魚网歸來是﹐花落故溪深一篙。

謝送宣城筆

宣城變樣蹲雞距﹐諸葛名家捋鼠須。一束喜從公處得﹐千金求買市中無。

漫持墨客摹科斗﹐勝與朱門飽蠹魚。愧我初非艸玄手﹐不將閒寫吏文書。

寄懷公壽

好賦梁王在日邊﹐重簾復幕鎖神仙。莫因酒病疏桃李﹐且把春愁付管弦。

愚智相懸三十里﹐榮枯同有百餘年。及身彊健且行樂﹐一笑端須直萬錢。

讀曹公傳並序

曹公自以勛髙宰衡﹐文對西伯﹐蟬蛻揖讓之中﹐而用漢室於家巷。更黨錮之災﹐義士忠臣﹐耘除略盡。獻寧之間﹐北面朝者﹐拱而觀變﹐漢﹟魏何擇焉﹩彼見宗廟社稷之無與也﹐執太阿而用其穎﹐以司一世之命﹐左右無不得意﹪引後宮於釒夫鉞﹐如刈蒲茅。夫匹婦婢使﹐得罪家人﹐猶爲謝過﹪而親北面受命之君﹐自以爲未知死所。嗚呼﹠厲憐王﹐其誰曰過言﹠𨿽然﹐終已恭讓﹐腹毒而色取仁﹐任丕以易漢姓者﹐何也﹩漢之末造﹐𨿽得罪於社稷骨鯁之臣﹐而猶不得罪於民﹐故猶相與愛其名耳。余聞曰』道揆以上﹐惠不足而明有餘﹐不在社稷而數有功粢盛﹐殆其不繼哉﹠感之﹐作曹公詩一章。

南徵北伐報功頻﹐劉氏親爲魏國賓。畢竟以丕成霸業﹐豈能於漢作純臣。

兩都秋色皆喬木﹐二祖恩波在細民。駕馭英雄𨿽有術﹐力扶宗社可無人。

楙宗奉議有佳句詠冷庭叟野居庭堅於庭叟有十八年

之舊故次韻贈之庭叟有佳侍兒因早朝

而逸去其後乃插椒藩甚嚴密

城西冷叟半忙閒﹐人道王陽得早還。四望樓臺皆我有﹐一原花竹住中間。

初無狗盜窺籬落﹐底事蛾眉失鎖關。每爲朝天三十里﹐時時驚枕夢催班。

李濠州挽詞二首

循吏功名兩漢中﹐平生風義最雍容。魚遊濠上方云樂﹐服鳥在承塵忽告凶。

掛劍自知吾已許﹐脫驂不爲涕無從。百年窮達都歸盡﹐淮水空圍墓上松。

禮數最優徐孺子﹐風流不減謝宣城。那知此別成千古﹐未信斯言隔九京。

落日松楸陰隧道﹐西風簫鼓送銘旌。善人報施今如此﹐隴水長寒嗚咽聲。

衛南

今年畚鍤棄春耕﹐折葦枯荷繞壞城。白鳥自多人自少﹐污泥終濁水終淸。

沙場旗鼓千人集﹐漁戶風煙一笛橫。惟有鳴鴟古祠柏﹐對人猶是向時情。

奉送劉君昆仲

遊子歸心日夜流﹐南陔香艸可晨羞。平原曉雨半槐夏﹐汾上午風初麥秋。

鴻雁要須翔集早﹐鶺鴒無憾急難求。欲因行李傳家信﹐姑射山前是晉州。

勸交代張和父酒

風流五日張京兆﹐今日諸孫困小官。作尹大都如廣漢﹐畫眉仍復近長安。

三人成虎事多有﹐眾口鑠金君自寬。酒興情親俱不淺﹐賤生何取罄交歡。

次韻寅庵四首

四詩說盡庵前事﹐寄遠如開水墨圖。略有生涯如谷口﹐非無卜肆在成都。

傍籬榛栗供賓客﹐滿眼雲山奉宴居。閒與老農歌帝力﹐年丰村落罷追胥。

兄作新庵接舊居﹐一原風物萃庭隅。陸機招隱方傳洛﹐張翰思歸正在吳。

五斗折腰慚僕妾﹐幾年合眼夢鄕閭。白雲行處應垂淚﹐黃犬歸時早寄書。

大若塘邊獨网魚﹐小桃源口帶經鋤。詩催孺子成雞柵﹐茶約鄰翁掘芋區。

苦楝狂風寒徹骨﹐黃梅細雨潤如酥。此時睡到日三丈﹐自起開關招酒徒。

未怪窮山寂寞居﹐此情常與世情疏。誰家生計無閒地﹐大半歸來已白須。

不用看云眠永日﹐會思臨水寄雙魚。公私逋負田園薄﹐未至妨人作樂無。

附大臨詩四首並序

雙井敝廬之東﹐得勝地一區﹐長林巨麓﹐危峯四環﹐泉甘土肥﹐可以結茅庵居。是在寅山之頦﹐命曰﹟寅庵﹩。喜成四詩﹐遠寄魯直﹐可同魏都士人共和之。

一溪婉婉如平篆﹐四野靑靑似畫圖。阮客放船迷洞府﹐化人攜袂到淸都。

山中安用名丞相﹐天下於今得廣居。我卽其間構宮室﹐預愁帝夢有華胥。

山前有路到華胥﹐下卽乾坤極海隅。西接洞庭開曉楚﹐東傾彭蠡浸晴吳。

四時更代觀形化﹐萬物推移見尾閭。此世人人少閒暇﹐每攜樽酒自看書。

手把齊民種蒔書﹐莎衫臺笠事耘鋤。夏栽醉竹餘千个﹐春糞辰瓜滿百區。

早秫旋春嘗曲蘗﹐新粱炊熟自樵蘇。日西杖屨行山口﹐招得鄰丁作飲徒。

招得鄰丁作飲徒﹐山家肴蔌蓋胥疏。就根煨筍連黃籜﹐和蒂栽瓜帶綠須。

羹熟澤中親射雁﹐膾成溪上自罾魚。遠懷羊仲荒三徑﹐能似林間今日無。

次韻張祕校喜雪三首

落月煙沙靜渺然﹐好風吹雪下平田。瓊瑤萬里酒增價﹐桂玉一炊人少錢。

學子已占秋食麥﹐廣文何憾客無氈。睡餘彊起還詩債﹐臘裏春初未隔年。

巷深朋友稀來往﹐日晏兒童不掃除。雪里正當梅臘盡﹐民饑可待麥秋無。

寒生短棹誰乘興﹐光入疏欞我讀書。官冷無人供美酒﹐何時卻得步兵廚。

滿城樓勸玉闌干﹐小雪晴時不共寒。潤到竹根肥臘筍﹐暖開蔬甲助春盤。

眼前多事觀遊少﹐胸次無憂酒量寬。聞說壓沙梨已動﹐會須鞭馬蹋泥看。

和師厚郊居示裏中諸君

籬邊黃菊關心事﹐窗外靑山不世情。江橘千頭供歲計﹐秋蛙一部洗朝酲。

歸鴻往燕競時節﹐宿艸新墳多友生。身後功名空自重﹐眼前樽酒未宜輕。

和師厚秋半時復官分司西都

遙知得謝分西洛﹐無復肯彈冠上塵。園地除瓜猶入市﹐水田收秫未全貧。

杜陵白髮垂垂老﹐張翰黃花句句新。還與老農爭坐席﹐靑林同社賽田神。

次韻外舅謝師厚喜王正仲三丈奉詔禱南

嶽回至襄陽捨驛馬就舟見過三首

漢上思見龐徳公﹐別來悲嘆事無窮。聲名藉甚漫前日﹐須鬢索然成老翁。

家釀已隨刻漏下﹐園花更開三四紅。相逢不飲未爲得﹐聽取百鳥啼匆匆。

能來問疾好音傳﹐蹇步昏花當日痊。烹鯉得書增目力﹐呼兒扶立候門前。

遊談取重慚犀首﹐居物多羸昧計然。惟有交親等金石﹐白頭忘義復忘年。

語言少味無阿堵﹐冷雪相看有此君。燈火詩書如夢寐﹐麒麟圖畫屬浮雲。

平章息女能爲婦﹐歡喜兒曹解綴文。憂樂同科惟石友﹐別離空復數朝曛。

以十扇送徐天隱

人貧鵝雁聒鄰墻﹐公貧琢詩聲繞梁。坐客有氈吾不愛﹐暑榻無扇公自涼。

黨錮諸君尊孺子﹐建安七人先偉長。遣奴送箑非爲好﹐恐有佳客或升堂。

聞致政胡朝請多藏書以詩借書目

萬事不理問伯始﹐籍甚聲名南郡胡。遠孫白頭坐郎省﹐乞身歸來猶好書。

手抄萬卷未閣筆﹐心醉六經還荷鋤。願公借我藏書目﹐時送一鴟開鎖魚。

汴岸置酒贈黃十七

吾宗端居聚百憂﹐長歌勸之肯出遊。黃流不解涴明月﹐碧樹爲我生涼秋。

初平羣羊置莫問﹐叔度千頃醉卽休。誰倚舵樓吹玉笛﹐斗杓寒掛屋山頭。

題落星寺三首

星官遊空何時落﹐著地亦化爲寶坊。詩人晝吟山入座﹐醉客夜愕江撼牀。

蜜房各自開牖戶﹐蟻穴或夢封侯王。不知靑雲梯幾級﹐更借瘦藤尋上方。

巖巖正俗先生廬﹐其下宮亭水所都。北辰九關隔雲雨﹐南極一星在江湖。

相粘蠔山作居室﹐竅鑿混沌無完膚。萬鼓春撞夜濤湧﹐驪龍暮睡失明珠。

落星開士深結屋﹐龍閣老翁來賦詩。小雨藏山客坐久﹐長江接天帆到遲。

宴寢淸香與世隔﹐畫圖妙絕無人知。蜂房各自開戶牖﹐處處煮茶藤一枝。

叔父釣亭

檻外溪風拂面涼﹐四圍春艸自鋤荒﹐陸沈霜發爲鉤直﹐柳貫錦鱗緣餌香。

影落華亭千尺月﹐夢通岐下六州王。麒麟臥笑功名骨﹐不道山林日月長。

次韻胡彥明同年羈旅京師寄李子飛三章一章道其困窮二

章勸之歸三章言我亦欲歸耳胡李相甥也故有檳榔之句

看除日月坐中銓﹐一歲應無官九遷。蔥韭盈盤市門食﹐詩書滿枕客牀氈。

畱連節物孤朋酒﹐惱亂鄰翁謁子錢。誰料丹徒布衣侶﹐困窮且忍試新年。

丁未同升鄕裏賢﹐別離寒暑未推遷。蕭條羈旅深窮巷﹐早晚聲名上細氈。

碧嶂淸江元有宅﹐白魚黃雀不論錢。檳榔一斛何須得﹐李氏弟兄佳少年。

畏人重祿難堪忍﹐閱世浮雲易變遷。徐步當車饑當肉﹐釒且頭爲枕艸爲氈。

元無馬上封侯骨﹐安用人間使鬼錢。不是朱門爭底事﹐淸溪白石可忘年。

元丰癸亥經行石潭寺見舊和棲蟾詩

甚可笑因削柎滅稿別和一章

千里追禣兩蝸角﹐百年得意大槐宮。空餘祇夜數行墨﹐不見伽黎一臂風。

俗眼只如當日白﹐我顏非復向來紅。浮生不作遊絲上﹐卽在塵沙逐轉蓬。

出迎使客質明放船自瓦窯歸

鼓吹喧江雨不開﹐丹楓落葉放船回。風行水上如雲過﹐地近嶺南無雁來。

樓閣人家捲簾幕﹐菇蒲鷗鳥樂灣洄。惜無陶謝揮斤手﹐詩句縱橫付酒杯。

次韻奉寄子由

半世交親隨逝水﹐幾人圖畫入淩煙。春風春雨花經眼﹐江北江南水拍天。

欲解銅章行問道﹐定知石友許忘年。脊令各有思歸恨﹐日月相催雪滿顚。

再次韻奉答子由

蠆尾銀鉤寫珠玉﹐剡藤蜀繭照松煙。似逢海若談秋水﹐始覺醯雞守甕天。

何日淸揚能覿面﹐只今黃落又凋年。萬錢買酒從公醉﹐一缽行歌聽我顚。

再次韻寄子由

想見蘇耽攜手仙﹐靑山桑柘冒寒煙。麒麟墮地思千里﹐虎豹憎人上九天。

風雨極知雞自曉﹐雪霜寧與菌爭年。何時確論傾樽酒﹐醫得儒生自聖顚。

附大臨奉寄子由元唱

鐘鼎功名淹管庫﹐朝廷翰墨寫風煙。遙知道院頗岑寂﹐定是壺中第幾天。

歷下笑談漫一夢﹐江南消息又餘年。動心忍性非無意﹐吏部如今信大顚。

次韻寄上七兄

學得屠龍長縮手﹐煉成五色化蒼煙。誰言遊刃有餘地﹐自信無功可補天。

啼鳥笑歌追暇日﹐飽牛耕鑿望丰年。荷鋤端欲相隨去﹐邂逅靑雲恐疾顚。

吉老受秋租輒成長句

黃花事了綠叢霜﹐蟋蟀催寒夜夜牀。愛日捃收如盜至﹐失時鞭撲柰民瘡。

田夫田婦肩赤貞擔﹐江北江南稼滌場。少忍飛糠瞇君眼﹐要令私廩上公倉。

再次和韻吉老

今日僕姑晴自語﹐愁陰前日雪鋪牀。三冬一雨禾頭濕﹐百斛幾痕牛領瘡。

民欲與翁歸作臘﹐公方無事可開場。相勤凍坐眞成惡﹐愧我偸閒飽太倉。

寄黃從善

故人千里隔談經﹐想見牛刀刃發硎。渴雨芭蕉心不展﹐未春楊柳眼先靑。

鳧飛葉縣郎官宰﹐虹貫江南處士星。天子文思求逆耳﹐吾宗一爲試雷霆。

登快閣

癡兒了卻公家事﹐快閣東西倚晚晴。落木千山天遠大﹐澄江一道月分明。

朱弦已爲佳人絕﹐靑眼聊因美酒橫。萬里歸船弄長笛﹐此心吾與白鷗盟。

題息軒

僧開小檻籠沙界﹐鬱鬱參天翠竹叢。萬籟參差寫明月﹐一家寥落共淸風。

蒲團禪板無人付﹐茶鼎薰鑪與客同。萬水千山尋祖意﹐歸來笑殺舊時翁。

題安福李令朝華亭

丹楹刻桷上崢嶸﹐表裏江山路眼平。曉日成霞張綿綺﹐靑林多露綴珠纓。

人如旋磨觀羣蟻﹐田似圍棋據一枰。對案昏昏迷簿領﹐暫來登覽見髙明。

寄舒申之戶曹

吉州司戶官𨿽小﹐曾屈詩人杜審言。今日宣城讀書客﹐還趨手板傍轅門。

江山依舊歲時攺﹐桃李欲開煙雨昏。公退但呼紅袖飲﹐剩傳歌曲教新翻。

和七兄山蕷湯

廚人淸曉獻瓊糜﹐正是相如酒渴時。能解饑寒勝湯餅﹐略無風味笑蹲鴟。

打窗急雨知然鼎﹐亂眼晴雲看上匙。已覺塵生雙井碗﹐濁醪從此不須持。

弈棋二首呈任公漸

偶無公事負朝暄﹐三百枯棋共一樽。坐隱不知巖穴樂﹐手談勝與俗人言。

簿書堆積塵生案﹐車馬淹畱客在門。戰勝將驕疑必敗﹐果然終取敵兵翻。

偶無公事客休時﹐席上談兵校兩棋。心似蛛絲遊碧落﹐身如蜩甲化枯枝。

湘東一目誠甘死﹐天下中分尙可持。誰謂吾徒猶愛日﹐參橫月落不曾知。

次韻吉老寄君庸

何郎生事四立壁﹐心地髙明百不憂。白眼醉來思阮籍﹐碧雲吟罷對湯休。

諸公著力書交上﹐尺璧深藏價未酬。空使君如巢幕燕﹐將雛處處度春秋。

寄袁守廖獻卿

公移猥甚叢生筍﹐訟牒紛如蜜分窠。少得曲肱成夢蝶不堪衙吏報鳴鼉。

已荒里社田園了﹐可柰春風桃李何。想見宜春賢太守﹐無書來問病維摩。

廖袁州次韻見答並寄黃靖國再生傳次韻寄之

春去懷賢感物多﹐飛花髙下罥絲窠。傳聞治境無戾虎﹐更道丰年鳴白鼉。

史筆縱橫窺寶鉉﹐詩才淸壯近陰何。寄聲千萬相勞苦﹐如倚胡牀得按摩。

袁州劉司法亦和予摩字詩因次韻寄之

袁州司法多兼局﹐日暮歸來印幾窠。詩罷春風榮艸木﹐書成快劍斬蛟鼉。

遙知吏隱淸如此﹐應問卿曹果是何。頗憶病餘居士否﹐在家無意食蘿摩。

次韻奉答吉老並寄何君庸

傾懷相見開城府﹐取意閒談沒臼窠。但取吏曹無狡兔﹐任呼舞女伐靈鼉。

屢中甕面酒幾聖﹐苦憶樽前人姓何。願得兩公俱助我﹐不惟朱墨要漸摩。

次韻奉答廖袁州懷舊隱之詩

詩題怨鶴與驚猿﹐一幅溪藤照麝煙。聞道省郎方結綬﹐可容名士乞歸田。

嚴安召見天嗟晚﹐賈誼歸來席更前。何況班家有超固﹐應封定遠勒燕然。

觀王主簿家酴酉縻

肌膚冰雪薰沈水﹐百艸千花莫比芳。露濕何郎試湯餅﹐日烘荀令炷鑪香。

風流徹骨成春酒﹐夢寐宜人入枕囊。輸與能詩王主簿﹐瑤臺影裏據胡牀。

次韻元翁從王夔玉借書

爲吏三年弄文墨﹐艸萊心徑失耕鋤。常思天下無雙祖﹐得讀人間未見書。

公子藏山眞富有﹐小儒捫腹正空虛。何時管鑰入吾手﹐爲理簽題撲蠹魚。

去歲和元翁重到雙澗寺觀余兄弟題

詩之篇總忘收錄病中記憶成此詩

素琴聲在時能聽﹐白鳥盟寒久未尋。眼見野僧垂雪發﹐養親原不顧朱金。

開泉浸稻雙澗水﹐煨筍充盤春竹林。安得一廛吾欲老﹐君聽莊舄病時吟。

登贛上寄余洪範

二川來集南康郡﹐气味相似相和流。木落山明數歸雁﹐郁孤欄楯繞深秋。

胸中淳於吞一石﹐麈下庖丁解十牛。他日欲言人不解﹐西風散發棹扁舟。

同韻和元明兄知命弟九日相憶二首

革囊南渡傳詩句﹐摹寫相思意象眞。九日黃花傾壽酒﹐幾回靑眼望歸塵。

早爲學問文章誤﹐晚作東西南北人。安得田園可溫飽﹐長拋簪紱裹頭巾。

萬水千山厭問津﹐芭蕉林裏自觀身。鄰田雞黍畱熊也﹐風雨關河走阿秦。

鴻雁池邊照雙影﹐鶺鴒原上憶三人。年年獻壽須歡喜﹐白髮黃花映角巾。

題槐安閣並序

東禪僧進文﹐結小閣於寢室東﹐養生之具﹐取諸左右而足。彼𨿽聞中天之臺﹟百常之觀﹐蓋無慕嫪之心。予爲題曰﹕槐安閣﹪而賦詩。夫據功名之會﹐以嫮姱一世﹐其與蟻丘亦有辧乎﹖𨿽然﹐陋蟻丘而仰泰山之崇崛﹐猶未離乎俗觀也。

曲閣深房古屋頭﹐病僧枯幾過春秋。垣衣蛛网蒙窗牖﹐萬象縱橫不系畱。

白蟻戰酣千里血﹐黃粱炊熟百年休。功成事遂人間世﹐欲夢槐安向此遊。

子範儌巡諸鄕捕逐羣盜幾盡輒作長句勞苦行李

白髮尉曹能挽弓﹐著鞭跨馬欲生風。乃兄本是文章伯﹐此老眞成矍鑠翁。

桴鼓諸村宵警報﹐牛羊幾處暮牢空。得公萬戶開門臥﹐看取三年治最功。

喜太守畢朝散致政

膏火煎熬無妄災﹐就陰息迹信明哉。功名富貴兩蝸角﹐險阻艱難一酒杯。

百體觀來身是幻﹐萬夫爭處首先回。胸中元有不病者﹐記得陶潛歸去來。

戲贈南安倅柳朝散

柳侯風味晚相見﹐衣袂頗薰荀令香。桃李能言妙歌舞﹐樽前一曲斷人腸。

洞庭歸客有佳句﹐庾嶺梅花如小棠。乘興髙帆少相待﹐淮湖江月要傳觴。

次韻君庸寓慈云寺待韶惠錢不至

主簿看梅落雪中﹐閨人應賦首飛蓬。問安兒女音書少﹐破笑壺觴夢寐同。

馬祖峯前靑未了﹐郁孤臺下水如空。江山信美思歸去﹐聽我勞歌亦欲東。

次韻奉答存道主簿

主簿朝衣如敗荷﹐髙懷千尺上松蘿。旅人爭席方歸去﹐秋水粘天不自多。

學到會時忘粲可﹐詩畱別後見羊何。向來四海習鑿齒﹐今日期君不啻過。

題神移仁壽塔

十二觀音無正面﹐誰令塔戶向東開。定知四梵神通力﹐曾借六丁風雨推。

蠅說冰霜如夢寐﹐晏鳥聞鐘鼓亦驚猜。從今不信維摩詰﹐斷取三千世界來。

送髙士惇赴成都鈐轄

玉鈐金印臨參井﹐控蜀通秦四十州。日下書來望鴻雁﹐江頭花發醉貔貅。

巴滇有馬駒空老﹐林菁無人葉自秋。能爲將軍歌此曲﹐鳴機割錦與纏頭。

次韻漢公招七兄

白髮霏霏雪點斑﹐朱櫻忽忽鳥銜殘。公庭休吏進湯餅﹐語燕無人窺井欄。

詩句多傳知有暇﹐道人相見不應難。老郎親屈延處士﹐風味依稀如姓桓。

題李十八知常軒

身心如一是知常﹐事不驚人味久長。蓋世功名棋一局﹐藏山文字紙千張。

無心海燕窺金屋﹐有意江鷗傍艸堂。驚破南柯少時夢﹐新晴鼓角報斜陽。

次韻奉答吉鄰機宜

黠虜乘秋屢合圍﹐上書公獨請偏師。庭中子弟芝蘭秀﹐塞上威名艸木知。

千里折衝深寄此﹐三衙虛席看除誰。與公相見淸班在﹐仁祖從來築舊基。

送曹黔南口號

摩圍山色醉今朝﹐試問歸程指斗杓。荔子陰成棠棣愛﹐竹枝歌是去思謠。

陽關一曲悲紅袖﹐巫峽千波怨畫橈。歸去天心承雨露﹐雙魚來報舊賓僚。

淸明

佳節淸明桃李笑﹐野田荒隴只生愁。雷驚天地龍蛇蟄﹐雨足郊原艸木柔。

人乞祭余驕妻妾﹐士甘焚死不公侯。賢愚千載知誰是﹐滿眼蓬蒿共一丘。

二月丁卯喜雨吳體爲北門畱守文潞公作

乘輿齋祭甘泉宮﹐遣使駿奔河嶽中。誰與至尊分旰食﹐北門臥鎭司徒公。

微風不動天如醉﹐潤物無聲春有功。三十餘年霖雨手﹐淹畱河外作時丰。

漁父二首

秋風淅淅蒼葭老﹐波浪悠悠白鬢翁。範子幾年思狡兔﹐呂公何處兆非熊。

天寒兩岸識魚火﹐日落幾家收釣筒。不困田租與王役﹐一船妻子樂無窮。

艸艸生涯事不多﹐短船身外豈知他。蒹葭浩蕩雙蓬鬢﹐風雨飄零一釣蓑。

春鮪出潛畱客鱠﹐秋蕖遮岸和兒歌。莫言野父無分別﹐解笑沈江捐汨羅。

古漁父

窮秋漫漫蒹葭雨﹐短褐休休白髮翁。範子歸來思狡兔﹐呂公何意兆非熊。

漁收亥日妻到市﹐醉臥水痕船信風。四海租庸人艸艸﹐太平長在碧波中。

題楊道人默軒

炙手權門烈火炎﹐冷溪寒谷反幽潛。輕塵不動琴橫膝﹐萬籟無聲月入簾。

秋後絲錢誰數得﹐春餘蒼竹自知添。客星異日乘槎去﹐會訪成都人姓嚴。

用幾復韻題伯氏思堂

夫子勤於蘧伯玉﹐洗心觀道得靈龜。開門擇友盡三益﹐淸坐不言行四時。

風與蛛絲遊碧落﹐日將槐影下隆墀。天空地迥何處覓﹐歲計有餘心自知。

贈別幾復

風驚鹿散豫章城﹐邂逅相逢食楚蘋。佳友在門忘燕寢﹐故人發藥見平生。

只今滿坐且樽酒﹐後此夜堂還月明。契闊愁思已知處﹐西山影落暮江淸。

趙令許載酒見過

玉馬何時破紫苔﹐南溪水滿綠徘徊。買魚斫鱠須論网﹐撲杏供盤不數枚。

廣漢威名知訟少﹐平原樽俎費詩催。艸玄寂寂下簾幕﹐稍得閒時公合來。

和答趙令同前韻

人生政自無閒暇﹐忙裏偸閒得幾回。紫燕黃鸝驅日月﹐朱櫻紅杏落條枚。

詩成稍覺嘉賓集﹐飲少先愁急板催。親遣小童鋤艸徑﹐鳴騶早晚出城來。

趙令答詩約攜山妓見訪

晴波磖磗漾潭隈﹐能使遊人判不回。風入園林寒漠漠﹐日移宮殿影枚枚。

未嘗綠蟻何妨撥﹐宿戒紅妝莫待催。缺月西南光景少﹐仍須挽取燭籠來。

次韻賞梅

安知宋玉在鄰墻﹐笑立春晴照粉光。淡薄似能知我意﹐幽閒元不爲人芳。

微風拂掠生春思﹐小雨廉纖洗暗妝。只恐濃而委泥土﹐誰令解合反魂香。

次韻答李端叔

喜接髙談若飲冰﹐風騷淸興坐來增。重尋伐木君何厚﹐欲賦驪駒我未能。

山影北來浮匯澤﹐松行東望際鐘陵。相期爛醉西樓月﹐緩帶憑欄濯郁烝。

戲題葆眞閣

眞常自在如來性﹐肯綮修持只益勞。十二因緣無妙果﹐三千世界起秋豪。

有心便醉聲聞酒﹐空手須磨般若刀。截斷眾流尋一句﹐不離兔角與龜毛。

戲贈惠南禪師

佛子禪心若葦林﹐此門無古亦無今。庭前柏樹祖師意﹐竿上風幡仁者心。

艸木同沾甘露味﹐人天傾聽海潮音。胡牀默坐不須說﹐撥盡鑪灰劫數深。

寄別說道

數行嘉樹紅張錦﹐一派春波綠潑油。回望江城見歸鳥﹐亂鳴雙櫓散輕鷗。

柳條折贈經年別﹐蘆笛吹成落日愁。雙鯉寄書難盡信﹐有情江水尙回流。

李大夫招飲

欲遣吟人對好山﹐暮天和雨醉憑欄。座中雲气侵人濕﹐砌下泉聲逼酒寒。

紅燭圍棋生死急﹐淸風揮麈笑談閒。更籌報盡不成起﹐車從厭厭夜已闌。

南康席上贈劉李二君

伯倫酒徳無人敵﹐太白詩名有古風。浪許薄才酬大雅﹐長愁小戶對洪鐘。

月明如晝九江水﹐天靜無雲五老峯。此賞不疏眞共喜﹐登臨歸興尙誰同。

光山道中

客子空知行路難﹐中田耕者自髙閒。柳條鶯囀淸陰裏﹐楸樹蟬嘶翠帶間。

夢幻百年隨逝水﹐勞歌一曲對靑山。出門捧檄羞閒友﹐歸壽吾親得解顏。

過方城尋七叔祖舊題

壯气南山若可排﹐今爲野馬與塵埃。淸談落筆一萬字﹐白眼舉觴三百杯。

周鼎不酬康瓠價﹐豫章元是棟梁材。眷然揮涕方城路﹐冠蓋當年向此來。

新息渡淮

京塵無處可軒眉﹐照面淮濱喜自知。風裏麥苗連地起﹐雨中楊樹帶煙垂。

故林歸計嗟遲暮﹐久客平生厭別離。落日江南采蘋去﹐長歌柳惲洞庭詩。

初望淮山

風裘雪帽別家林﹐紫燕黃鸝已夏深。三釜古人幹祿意﹐一年慈母望歸心。

勞生逆旅何休息﹐病眼看山力不禁。想見夕陽三徑裏﹐亂蟬嘶罷柳陰陰。

宿廣惠寺

鴉啼殘照下層城﹐僧捨初寒夜气淸。風亂竹枝垂地影﹐霜榦桐葉落階聲。

不遑將母傷今日﹐無以爲家笑此生。都下苦無書信到﹐數行歸雁月邊橫。

初至葉縣

白鶴去尋王子晉﹐眞龍得慕沈諸梁。千年往事如飛鳥﹐一日傾愁對夕陽。

遺老能名唐郡邑﹐斷碑猶是晉文章。浮雲不作苞桑計﹐只有荒山意緒長。

和答王世�

文章年少气如虹﹐肯愛閒曹一禿翁。弦上深知流水意﹐鼻端不怯運斤風。

燕堂淡薄無歌舞﹐鮭菜淸貧只韭蔥。慚愧伯鸞畱步履﹐好賢應與孟光同。

陳氏園詠竹

不問主人來看竹﹐小溪風物似家林。春供饋婦幾番筍﹐夏與行人百畝陰。

直气𨿽衝云漢上﹐髙材終恐斧斤尋。截竿可舉北溟釣﹐欲贈溪翁誰姓任。

哀逝

玉堂岑寂网蜘蛛﹐那復晨妝覲阿姑。綠發朱顏成異物﹐靑天白日閉黃壚。

人間近別難期信﹐地下相逢果有無。萬化途中能邂逅﹐可憐風燭不須臾。

迎醇甫夫婦

陳甥歸約柳靑初﹐麥隴纖纖忽可鋤。望子從來非一日﹐因人略不寄雙魚。

園中鳥語勸沽酒﹐窗下日長宜讀書。策馬得行休更秣﹐已令僮稚割生芻。

河舟晚飲呈陳說道

西風脫葉靜林柯﹐淺水扁舟閣半河。落日遊魚穿鏡面﹐中秋明月漲金波。

由來白髮生無種﹐豈似靑山保不磨。勝事只愁樽酒盡﹐莫言爭柰醉人何。

次韻任君官舍秋雨

墻根戢戢數蝸牛﹐雨長垣衣亭更幽。驚起歸鴻不成字﹐辭柯落葉最知秋。

菊花莫恨開時晚﹐谷穟猶思晴後收。獨立搔頭人不解﹐南山用取一樽酬。

題樊侯廟二首

漢興丰沛開天下﹐故舊因依日月明。拔劍一卮戲下酒﹐剖符千戶舞陽城。

鼓刀屠狗少時事﹐排闥諫君身後名。異日淮陰倘相見﹐安能鞅鞅似平生。

門掩虛堂陰窈窈﹐風搖枯竹冷蕭蕭。丘墟余意誰相問﹐丰沛英魂我欲招。

野老無知惟卜歲﹐神巫何事苦吹簫。人歸里社黃雲暮﹐只有哀蟬伴寂寥。

和答任仲微贈別

任君灑墨卽成詩﹐萬物生愁困品題。淸似釣船聞夜雨﹐壯如軍壘動秋鼙。

寒花籬腳飄金鈿﹐新月天涯掛玉篦。更欲少畱觀落筆﹐須判一飲醉如泥。

和仲謀夜中有感

紙窗驚吹玉蹀躞﹐竹砌碎撼金瑯璫。蘭缸有淚風飄地﹐遙夜無人月上廊。

愁思起如獨緒繭﹐歸夢不到合歡牀。少年多事意易亂﹐詩律坎坎同寒螿。

書睢陽事後

莫道睢陽覆我師﹐再興唐祚匪公誰。流離顚沛義不辱﹐去就死生心自知。

政使賀蘭非長者﹐豈妨南八是男兒。乾坤震蕩風塵晦﹐愁絕宗臣陷賊詩。

漫書呈仲謀

漫來從宦著靑衫﹐秣馬何嘗解轡銜。眼看人情如格五﹐心知外物等朝三。

經時道上衝風雨﹐幾日樽前得笑談。賴有同僚慰羈旅﹐不然吾已過江南。

登南禪寺懷裴仲謀

茅亭風入葛衣輕﹐坐見山河表裏淸。歸燕略無三月事﹐殘蟬猶占一枝鳴。

天髙秋樹葉公邑﹐日暮碧雲樊相城。別後寄詩能慰我﹐似逃空谷聽人聲。

次韻答任仲微

邂逅相逢講世盟﹐諸任尊行各才名。交情吾子如棠棣﹐酒碗今秋對菊英。

髙論生風搖麈尾﹐新詩擲地作金聲。文章學問嗟予晚﹐深信前賢畏後生。

夏日夢伯兄寄江南

故園相見略雍容﹐睡起南窗日射紅。詩酒一年談笑隔﹐江山千里夢魂通。

河天月暈魚分子﹐槲葉風微鹿養茸。幾度白砂靑影裏﹐審聽嘶馬自搘笻。

同孫不愚過昆陽

田園恰恰值春忙﹐驅馬悠悠昆水陽。古廟藤蘿穿戶牖﹐斷碑風雨碎文章。

眞人寂寞神爲社﹐堅壘委蛇女采桑。拂帽村簾誇酒好﹐爲君聊解一瓢嘗。

寄頓二主簿時在縣界首部夫鑿石塘河

楊柳靑靑春向分﹐遙知河曲萬夫屯。侵星部曲隨金鼓﹐帶月旌旗宿渚亹。

畚鍤如雲聲洶洶﹐風埃成霧气昏昏。已令訪問津頭路﹐行約靑簾共一樽。

次韻答蒲元禮病起

曖律溫風何處饒﹐莫言先上綠楊條。梢頭紅糝杏花發﹐甕面浮蛆酒齊銷。

吏事困人如縛虎﹐君詩入手似聞韶。直須扶病營春事﹐老味難將少壯調。

春祀分得葉公廟雙鳧觀

春將祠事出門扉﹐宮殿參差繚翠微。淸曉風煙迷部曲﹐小蹊桃杏掛冠衣。

葉公在昔眞龍去﹐王令何時白鶴歸。糟魄相傳漫靑史﹐獨懷千古對容徽。

送陳氏女弟至石塘河

富貴常多覆族憂﹐賤貧骨肉不相收。獨乘舟去值花雨﹐寄得書來應麥秋。

行李淮山三四驛﹐風波春水一雙鷗。人言離別愁難遣﹐今日眞成始欲愁。

戲贈頓二主簿

桐植客亭欣款曲﹐歌傾家釀勿徘徊。百年中半夜分去﹐一歲無多春暫來。

落日園林須秉燭﹐能言桃李聽傳杯。紅疏綠暗明朝是﹐公事相過得幾回。

孫不愚引開元故事請爲移春檻因而贈答

南陌東城處處春﹐不須移檻損天眞。鬢毛欲白休辭飲﹐風雨無端只誤人。

鳥語提壺元自好﹐酒狂驚俗未應瞋。稍尋綠樹爲詩社﹐更藉殘紅作醉茵。

答和孔常父見寄

孔氏文章冠古今﹐君家兄弟況南金。爲官落魄人誰問﹐從騎雍容獨見尋。

旅館別時無宿酒﹐郵筒開處得新吟。黃山依舊寒相對﹐豈有愁思附七林。

次韻伯氏謝安石塘蓮花酒

花蕊芙蕖拍酒醇﹐浮蛆相亂菊英新。寒光欲漲紅螺面﹐爛醉從歌白鷺中。

行樂銜杯常有意﹐過門問字久無人。王孫欲遣雙壺到﹐如入醉鄕三月春。

題雙鳧觀

飄蕭閱世等虛舟﹐嘆息眼前無此流。滿地悲風盤翠竹﹐半叢寒日破紅橊。

靑山空在衣冠古﹐白鶴不歸空殿秋。王令平生樽酒地﹐千年萬歲想來遊。

從陳季張求竹竿引水入廚

井邊分水過寒廳﹐軒竹南溪仗友生。來釀百壺春酒味﹐怒流三峽夜泉聲。

能令官舍庖廚潔﹐未減君家風月淸。揮斧直須輕放手﹐卻愁食實鳳凰驚。

呈王明復陳季張

倦客西來厭馬鞍﹐爲予休轡小長安。陳遵投轄情何厚﹐王粲登樓興未闌。

雪壓羣山晴後白﹐月臨千里夜深寒。少畱待我同歸去﹐洛下林中斫釣竿。

陳季張有蜀芙蓉長飲客至開輒剪去作詩戲之

剪花莫學韓中令﹐投轄惟聞陳孟公。客興不孤春竹葉﹐年華全屬拒霜叢。

玄子蹙迫三秋盡﹐靑女摧殘一夜空。著意畱連好風景﹐非君誰作主人翁。

再贈陳季張拒霜花二首

鼓盆莊叟賦情濃﹐天遣霜華慰此公。想見尙能迷蝶夢﹐移栽聞說自蠶叢。

酒傾玉盞垂蓮盡﹐鱠簇金盤下箸空。秉燭欄邊連夜飲﹐全藤折與賣花翁。

倒著接礠吾素風﹐當時酩酊似山公。且看小檻新花蕊﹐休泥他家晚菊叢。

雇笑千金延客醉﹐解酲五斗爲君空。歡娛盡屬少年事﹐白髮欺人作老翁。

送杜子卿歸西淮

雪意涔涔滿面風﹐杜郎馬上若徵鴻。樽前談笑我方惜﹐天外淮山誰與同。

行望村簾沽白蟻﹐醉吟詩句入丹楓。一時眞賞無人共﹐尙憶江南把釣翁。

雪中連日行役戲書同僚

簡書催出似驅雞﹐聞道饑寒滿屋啼。炙背宵眠榾柮火﹐嚼冰晨飯薩波齏。

風如利劍穿狐腋﹐雪似流沙飲馬啼。官小責輕聊自慰﹐猶勝擐甲去徵西。

呈李卿

歌舞如雲四散飛﹐東園籃輿醉歸時。細看春色低紅燭﹐仰折花枝墜接吪。

仙李回風轉長袖﹐野桃侵雨浸燕脂。夜長晝短知行樂﹐不負君家樂府詩。

六月閔雨

湯帝咨嗟懲六事﹐漢庭災異劾三公。聖朝罪己恩寬大﹐時雨愆期早蘊隆。

東海得無冤死婦﹐南陽疑有臥雲龍。傳聞已減太官膳﹐肉食諸君合奏功。

旣作閔雨詩是夕遂澍雨夜中喜不能寐起作喜雨詩

南風吹雨下田塍﹐田父伸眉願力耕。礽麥明年應解好﹐簾櫳今夜不勝淸。

直須洗盡焦枯意﹐不厭屢聞飄灑聲。黃卷腐儒何所用﹐惟將歌詠報升平。

予旣不得葉遂過洛濱醉遊累日

癭民見我亦悠悠﹐癭木累累滿道周。飛舄已隨王令化﹐眞龍寧爲葉公畱。

未能洗耳箕山去﹐且復吹笙洛浦遊。捨故趨新歸有分﹐令人何處欲藏舟。

曹村道中

嘶馬蕭蕭蒼艸黃﹐金天云物弄微涼。瓜田余蔓有荒隴﹐梨子壓枝鋪短墻。

明月風煙如夢寐﹐平生親舊隔湖湘。行行秋興已孤絕﹐不忍更臨山夕陽。

秋懷二首

秋陰細細壓茅堂﹐吟虫啾啾昨夜涼。雨開芭蕉新間舊﹐風撼劈篤宮應商。

砧聲已急不可緩﹐檐景旣短難爲長。狐裘斷縫棄墻角﹐豈念晏歲多繁霜。

茅堂索索秋風發﹐行繞空庭紫苔滑。蛙號池上晚來雨﹐鵲轉南枝夜深月。

翻手覆手不可期﹐一死一生交道絕。湖水無端浸白雲﹐故人書斷孤鴻沒。

次韻伯氏寄贈蓋郎中喜學老杜詩

老杜文章擅一家﹐國風純正不欹斜。帝閽悠邈開關鍵﹐虎穴深沈樣爪牙。

千古是非存史筆﹐百年忠義寄江花。潛知有意升堂室﹐獨抱遺編校舛差。

蓋郎中惠詩有二彊攻一老不戰而勝之嘲次韻解之

詩翁琢句玉無瑕﹐淡墨稀行秋雁斜。讀罷淸風生麈尾﹐吟余新月度檐牙。

自知拙學無師匠﹐要且彊言遮眼花。筆力有餘先示怯﹐眞成勾踐勝夫差。

雨晴過石塘畱宿贈大中供奉

長虹垂地若篆字﹐晴岫插天如畫屏。耕夫荷鋤解襏襫﹐漁父曬网投笭箵。

子期聞笛正懷舊﹐車胤當窗方聚螢。獨臥蕭齋已無月﹐夜深猶聽讀書聲。

次韻奉和仲謨夜話唐史

貞觀規模誠遠大﹐開元宗社半存亡。才聞冠蓋遊西蜀﹐又見干戈暗洛陽。

哲婦乘時傾嫡後﹐大閽當國定儲皇。傷心不忍前朝事﹐願作元龜獻未央。

答龍門潘秀才見寄

男兒四十未全老﹐便入林泉眞自豪。明月淸風非俗物﹐輕裘肥馬謝兒曹。

山中是處有黃菊﹐洛不誰家無白醪。想得秋來常日醉﹐伊川淸淺石樓髙。

寄張仲謀次韻

風力蕭蕭吹短衣﹐茅檐霜日淡暉暉。天寒塞北雁行落﹐歲晚大梁書信稀。

湖稻初舂云子臼﹐家雞正有槁頭肥。割鮮炊黍廋前約﹐公事可來君不違。

客自潭府來稱明因寺僧作靜照堂求予作

客從潭府渡河梁﹐藉甚傳誇靜照堂。正苦窮年對塵土﹐坐令合眼夢湖湘。

市門曉日魚蝦白﹐鄰捨秋風橘柚黃。去馬來舟爭歲月﹐老僧元不下胡牀。

飲韓三家醉後始知夜雨

醉臥人家久未曾﹐偶然樽俎對靑燈。兵廚欲罄浮蛆甕﹐饋婦初供醒酒冰。

只見眼前人似月﹐豈知簾外雨如繩。浮雲不負靑春色﹐未覺新詩減杜陵。

張仲謨許送河鯉未至戲督以詩

浮蛆琰琰動春醅﹐張仲臨津許鱠材。鹽豉欲催蒓菜熟﹐霜鱗未貫柳條來。

日晴魚网應曾曬﹐風軟河冰必暫開。莫誤小窗占食指﹐仍須持取報章回。

和答張仲謨泛舟之詩

云容天影水中搖﹐分坐船舷似小橋。聯句敏於山吐月﹐舉觴疾甚海吞潮。

興來活臠牛心熟﹐醉罷紅鑪鴨腳焦。公子翩翩得眞意﹐馬蹄塵裏有嘉招。

食瓜有感

暑軒無物洗煩蒸﹐百果凡材得我憎。蘚井筠籠浸蒼玉﹐金盤碧箸薦寒冰。

田中誰問不納履﹐坐上適來何處蠅。此理一杯分付與﹐我思明哲在東陵。

道中寄公壽

坡陀羸馬暮云昏﹐苦憶兔園髙帝孫。子捨芝蘭皆可佩﹐後房桃李總能言。

秋千門巷火新攺﹐桑柘田園春向分。病酒相如在行役﹐梁王誰與共淸樽。

去賢齋

爭名朝市魚千里﹐觀道詩書豹一斑。末俗風波尢浩渺﹐古人廉陛要躋攀。

螳螂怒臂當車轍﹐鸚鵡能言著鎖關。顧我安知賢者事﹐松風永日下簾間。

粹老家隔簾聽琵琶

馬卿勸客且無喧﹐請以侍兒臨酒樽。妝罷黃昏簾隔面﹐曲終淸夜月當軒。

弦弦不亂撥來往﹐字字如聞人語言。千古胡沙埋妙手﹐豈如桃李在中園。

道中寄景珍兼簡庾元鎭

傳語濠州賢刺史﹐隔年詩債幾時還。因循樽俎疏相見﹐棄擲光陰只等閒。

心在靑雲故人處﹐身行紅雨亂花間。遙知別後多狂醉﹐惱殺江南庾子山。

次韻景珍酴酉縻

莫惜金錢買玉英﹐擔頭春老過淸明。天香國艷不著意﹐詩社酒徒空得名。

及此一時須痛飲﹐已拚三日作狂酲。濠州園裏都開盡﹐腸斷蕭蕭雨打聲。

呈馬粹老範徳孺

潁上相逢杏始靑﹐爾來瓜壠有新耕。四時爲歲已中半﹐萬物得秋將老成。

日永淸風搖麈尾﹐夜闌飛雹落棋枰。兩廳未覺過從數﹐政以疏頑累友生。

雨過至城西蘇家

飄然一雨灑靑春﹐九陌淨無車馬塵。漸散紫煙籠帝闕﹐稍回晴日麗天津。

花飛衣袖紅香濕﹐柳拂鞍韉綠色勻。管領風光惟痛飲﹐都城誰是得閒人。

謝仲謀示新詩

贈我新詩許指瑕﹐令人失喜更驚嗟。淸於夷則初秋律﹐美似芙蓉八月花。

采菲直須論下體﹐煉金猶欲去寒沙。唐朝韓老誇張籍﹐定有云孫作世家。

紅蕉洞獨宿

南牀髙臥讀逍遙﹐眞感生來不易銷。枕落夢魂飛蛺蝶﹐燈殘風雨送芭蕉。

永懷玉樹埋塵土﹐何異蒙鳩掛葦苕。衣笐妝臺蛛結网﹐可憐無以永今朝。

春雪呈仲謀

暮雪霏霏若散鹽﹐須知千隴麥纖纖。夢闌半枕聽飄瓦﹐睡起髙堂看入簾。

剩與月明分夜砌﹐卽成春澑滴晴檐。萬金一醉張公子﹐莫道街頭酒價添。

和答劉太博攜家遊廬山見寄

緩轡松陰不起塵﹐嵐光經雨一番新。遙知數夜尋山宿﹐便是全家避世人。

落日已迷煙際路﹐飛花還報洞中春。可憐不更尋源入﹐若見劉郎想問秦。

次韻伯氏戲贈韓正翁菊花開時家有美酒

鬢髮斑然潘騎省﹐腰圍瘦盡沈東陽。茶甌屢煮龍山白﹐酒碗希逢若下黃。

烏角巾邊簪鈿朵﹐紅銀杯面凍糖霜。會須著意憐時物﹐看取年華不久芳。

答李康文

才甫經年斷來往﹐逢君車馬慰秋思。幽蘭被徑聞風早﹐薄霧乘空見月遲。

每接雍容端自喜﹐交無早晚在相知。深慚借問談經地﹐敢屈康成入絳幃。

送彭南陽

南陽令尹振華鑣﹐三月春風困柳條。攜手河梁愁欲別﹐離魂芳艸不勝招。

壺觴調笑平民訟﹐賓客風流醉舞腰。若見賢如武侯者﹐爲言來仕聖明朝。

送鄧愼思歸長沙

鄧侯過我解新革幾﹐潦倒猶能似舊時。西邑初除折腰尉﹐南陔常詠采蘭詩。

姓名已入飛龍榜﹐書信新傳喜鵲知。何日家庭供一笑﹐綠衣便是老萊衣。

景珍太傅見示舊倡和蒲萄詩因而次韻

映日圓光萬顆余﹐如觀寶藏隔蝦須。夜愁風起飄星去﹐曉喜天晴綴露珠。

宮女揀枝模錦繡﹐論師持昧比醍醐。欲收百斛供春釀﹐放出聲名壓酪奴。

喜念四念八至京

朔雪蕭蕭映薄幃﹐夢回空覺淚痕稀。驚聞庭樹鳥烏樂﹐知我江湖鴻雁歸。

拂榻喜開姜季被﹐上堂先著老萊衣。酒樽煙火長相近﹐酬勸從今更不遲。

和呂祕丞

北海尊中忘日月﹐南山霧裏晦文章。淸朝不上九卿列﹐白髮歸來三徑荒。

車轍馬蹄疏市井﹐花光竹影照門墻。人間榮辱無來路﹐萬頃風煙一艸堂。

次韻子髙卽事

詩禮不忘他日問﹐文章未覺古人疏。靑雲自致屠龍學﹐白首同歸種樹書。

綠葉靑陰啼鳥下﹐遊絲飛絮落花餘。無因常得杯中物﹐願作鴟夷載屬車。

次韻寄藍六在廣陵

聖學相期滄海頭﹐當時各倚富春秋。班揚文字初無意﹐滕薛功名自不優。

焦尾朱弦非眾聽﹐南山白石使人愁。傳聲爲向揚州問﹐相憶猶能把酒不。

再和寄藍六

南極一星淮上老﹐承家令子气橫秋。萬端只要稱心耳﹐五鼎何如委吏優。

海燕催歸人作社﹐江花欲動雨含愁。追思二十年前會﹐棠棣飄零嘆鄂不。

戲書效樂天

造物生成嵇叔懶﹐好人容縱接輿狂。鳥飛魚泳隨髙下﹐蟻集蜂衙聽典常。

母惜此兒長道路﹐兄嗟予弟困冰霜。酒壺自是華胥國﹐一醉從他四大忙。

講武臺南有感

明月猶在搭衣竿﹐曉蹋臺南路屈盤。騶子雨中先馬去﹐村童煙外倚墻看。

鴉啼宰木秋風急﹐鷺立漁船野水漧。花似去年堪折贈﹐插花人去淚闌干。

孫不愚索飲九日酒已盡戲答一篇

滿眼黃花慰索貧﹐可憐風物逐時新。範舟出後塵生釜﹐郭泰歸來雨墊巾。

偶有淸樽供壽母﹐遂無餘瀝及他人。年丰酒價應須賤﹐爲子明年作好春。

辱粹道兄弟寄書久不作報以長句謝不敏

病癖無堪吾懶書﹐交親情分豈能疏。深慚煙際兩鴻雁﹐遺我罾中雙鯉魚。

故國靑山長極眼﹐今年白髮不勝梳。幾時得計休官去﹐筍葉裹茶同趁虛。

秋思

椎牛作社酒新篘﹐扶老將兒嬉隴頭。木落人家見雞犬﹐曉寒溪口在汀洲。

無功可佩水蒼玉﹐卒歲空思狐白裘。身到楚傖非屈宋﹐顧慚疏懶作悲秋。

希仲招飲李都尉北園

曉踏驊驑傍古墻﹐北園同系紫遊韁。主人情厚杯無算﹐別館春深日正長。

楊柳陰斜移坐晚﹐酴酉縻花暗染衣香。夜深恐觸金吾禁﹐走馬天街趁夕陽。

贈謝敞王博諭

髙哉孔孟如秋月﹐萬古淸光仰照臨。千里特來求驥馬﹐兩生於此敵南金。

文章最忌隨人後﹐道徳無多隻本心。廢軫斷弦塵漠漠﹐起予惆悵伯牙琴。

和答郭監簿詠雪

細學梅花落晚風﹐忽翻柳絮下春空。家貧無酒願鄰富﹐官冷有田知歲丰。

夜聽枕邊飄屋瓦﹐夢成江上打船篷。覺來幽鳥語聲樂﹐疑在白鷗寒葦中。

題司門李文園亭

白氏艸堂元自葺﹐陶公三徑不教荒。靑蕉雨後開書卷﹐黃菊霜前碎鵠裳。

落日看山憑曲檻﹐淸風談道據胡牀。此來遂得歸休意﹐卻莫翻然起相湯。

南屏山

襞積藍光刻削成﹐主人題作正南屏。身更萬事已頭白﹐相經百年終眼靑。

煙雨數峯當隱幾﹐林塘一帶是中庭。紅塵車馬無因到﹐石壁松門本不扃。

七臺峯

欲雕佳句累層巒﹐深愧揮斤斫鼻端。作者七人俱老大﹐昂藏卻立古衣冠。

千年避世朝市攺﹐萬籟入松溪澗寒。我有號鐘鎖蛛网﹐何時對汝發淸彈。

疊屏巖

篁竹參天無人行﹐來遊者多蹊自成。石屏重疊翡翠玉﹐蓮蕩宛轉芙蓉城。

世緣遮盡不到眼﹐幽事相引頗關情。一鑪沈水坐終日﹐喚夢鵓鴣相應鳴。

靈壽臺

藤樹誰知先後生﹐萬年相倚共枯榮。層臺定自有天地﹐鼻祖已來傳父兄。

虎豹文章藏霧雨﹐龍蛇頭角聽雷聲。何時暫取蒼煙策﹐獻與本朝優老成。

仙橋洞

橫閣晴虹渡石溪﹐幾年鑰鎖鎭瑤扉。洞中日月眞長久﹐世上功名果是非。

叱石原知牧羊在﹐爛柯應有看棋歸。若逢白鶴來華表﹐識取當年丁令威。

靈椿臺

固蒂深根且一丘﹐少時常恐斧斤求。何人比擬明堂柱﹐幾歲經營江漢洲。

終以不才名四海﹐果然無禍閱千秋。空山萬籟月明底﹐安得閒眠石枕頭。

雲溪石

造物成形妙畫工﹐地形咫尺遠連空。蛟鼉出沒三萬頃﹐雲雨縱橫十二峯。

淸坐使人無俗气﹐閒來當暑起淸風。諸山落木蕭蕭夜﹐醉夢江湖一葉中。

羣玉峯

洞天名籍知第幾﹐洞口諸峯蒼翠堆。雕虎嘯風斤斧去﹐飛廉吹雨曉煙回。

日晴圭角升虹气﹐月冷明珠割蚌胎。種玉田中飽春筍﹐仙人憶得早歸來。

夜觀蜀志

蓋世英雄不自知﹐暮年初志各參差。南陽隴底臥龍日﹐北固樽前失箸時。

霸主三分割天下﹐宗臣十倍勝曹丕。寒鑪夜發塵書讀﹐似覆輸籌一局棋。

行役縣西喜雨寄任公漸大夫

行役勞勞望縣齋﹐心如枯井喜塵埃。靑燈簾外蕭蕭雨﹐破夢山根殷殷雷。

新麥欲連天際好﹐濃云猶傍日邊來。田歌已有丰年意﹐令尹眉頭想豁開。

戲題水牯庵

水牯從來犯稼苗﹐著繩只要鼻穿牢。行須萬里無寸艸﹐臥對十方同一槽。

租稅及時王事了﹐雲山橫笛月輪髙。華亭浪說吹毛劍﹐不見全牛可下刀。

癸亥立春日煮茗於石屯寺見庚戌中盛二十舅中叔

爲縣時題名嘆此寺不日而成哀縣學獘而不能復

中叔風流映江左﹐當年桃李自光輝。看成佛屋上雲雨﹐不忍學宮荒蕨薇。

人物深藏靑白眼﹐官聯曾近赭黃衣。蛛絲柱後惠文暗﹐憔悴今乘別駕歸。

次韻答任仲微

伯氏文章足起家﹐雁行惟我乏芳華。不堪黃綬腰銅印﹐只合淸江把釣車。

縮項魚肥炊稻飯﹐扶頭酒熟臥蘆花。吳兒何敢當倫比﹐或有離騷似景差。

何主簿蕭齋郎贈詩思家戲和答之

善吟閨怨斷人腸﹐二妙風流不可當。傅粉未歸啼玉箸﹐吹笙無伴澀銀簧。

睡添鄕夢客牀冷﹐瘦盡腰圍衣帶長。天性少情詩亦少﹐羨他蕭史與何郎。

南安試院無酒飲周道輔自贛上攜一榼時時對酌惟恐

盡試畢僕夫言尙有餘樽木芙蓉盛開戲呈道輔

聞說君家好弟兄﹐窮鄕相見眼俱靑。偶同一飯論三益﹐頗爲諸生醉六經。

山邑已催乘傳馬﹐曉窗猶共讀書螢。霜花畱得紅妝面﹐酌盡齋中竹葉瓶。

贈淸隱持正禪師

淸隱開山有勝緣﹐南山松竹上參天。擘開華嶽三峯手﹐參得浮山九帶禪。

水鳥風林成佛事﹐粥魚齋鼓到江船。異時折腳鐺安穩﹐更種平湖十頃蓮。

奉答固道

平生湖海魚竿手﹐彊學來操制錦刀。末俗相看終眼白﹐古人不見想山髙。

未乘春水歸行李﹐倘得閒官去坐曹。自是無能欲樂爾﹐煩君錯爲嘆賢勞。

奉答聖思講論語長句

簿領文書千筆禿﹐公庭囂訟百虫鳴。時從退食須臾頃﹐喜聽鄰家諷誦聲。

觀海諸君知浩渺﹐學山他日看崇成。暮堂吏退張燈火﹐抱取魯論來講評。

次韻淸虛同訪李園

年來髙興滿蒓絲﹐寒薄春風駘蕩時。稍見胭脂開杏萼﹐已聞香雪爛梅枝。

老逢樂事心猶壯﹐病得新詩和更遲。何日聯鑣向金穀﹐擬追仙翼到瑤池。

次韻淸虛

地遠城東得得來﹐正如湖畔昔銜杯。眼中故舊靑常在﹐鬢上光陰綠不回。

歸去汴橋三鼓月﹐相思梁苑一枝梅。我閒時欲從君醉﹐爲備芳醪更滿罍。

次韻淸虛喜子瞻得常州

喜得侵淫動搢紳﹐兪音下報謫仙人。驚回汝水間關夢﹐乞與江天自在春。

罨畫初遊冰欲泮﹐浣花何處月還新。涼州不是人間曲﹐佇見君王按玉宸。

次韻公秉子由十六夜憶淸虛

九陌無塵夜際天﹐兩都風物各依然。車馳馬逐燈方鬧﹐地靜人閒月自妍。

佛館醉談懷舊歲﹐齊宮詩思鎖今年。但聞公子微行去﹐門外驊驑立繡韉。

和王明之雪

金母紫皇開壽域﹐煉成天地一鑪沙。千花亂髮春無耐﹐萬井交光月未斜。

貧巷有人衣不纊﹐北窗驚我眼飛花。歌樓處處催沽酒﹐誰念寒生泣白華。

與黔倅張茂宗

靜居門巷似烏衣﹐文采風流眾所歸。別乘來同二千石﹐化民曾寄十三徽。

寒香亭下方遺愛﹐吏隱堂中已息機。暫與計司參姽畫﹐百城官吏借光輝。

史天休中散挽詞

光祿九男公獨秀﹐賦名幾與景仁班。淹畱州縣看恬默﹐出入風波笑險艱。

遺愛蜀中三郡有﹐退身林下十年閒。山川英气消磨盡﹐昨日華堂作土山。

宋夫人挽詞

往歲塗宮暗碧紗﹐傾城出祖路人嗟。松楠峯下遷華寢﹐雪月光中咽曉笳。

有子今爲二千石﹐同州才數兩三家。兒孫滿地禤衣舉﹐不見歸時桃李華。

四月末天气陡然如秋遂禦衤夾衣遊北沙亭觀江漲

沙岸人家報急流﹐船官解纜正夷猶。震雷將雨度絕壑﹐遠水粘天吞釣舟。

甚欲去揮曲羽箑﹐可堪更著紫茸裘。平生得意無人會﹐浩蕩舂鋤且自由。

十八家詩抄﹟卷二十四

陸放翁七律上三百六十二首

二月二十四日作

棠梨花開社酒濃﹐南村北村鼓冬冬。且祈麥熟得飽飠卞﹐敢說穀賤復傷農。

崖州萬里竄酷吏﹐湖南幾時起臥龍。但願諸賢集廊廟﹐書生窮死勝侯封。

新夏感事

百花過盡綠陰成﹐漠漠鑪香睡晚晴。病起兼旬疏把酒﹐山深四月始聞鶯。

近傳下詔通言路﹐已卜餘年見太平。聖主不忘初政美﹐小儒惟有涕縱橫。

畱題雲門艸堂

小住初爲旬月期﹐二年畱滯未應非。尋碑野寺云生屨﹐送客溪橋雪滿衣。

親滌硯池余墨漬﹐臥看鑪面散煙霏。他年遊宦應無此﹐早買漁蓑未老歸。

寄陳魯山二首

諸公貴人識面稀﹐胸中璀璨漫珠璣。卽今舉手遮西日﹐應有流塵化素衣。

舊學極知難少貶﹐吾儕持此欲安歸。夜來風雨空堂靜﹐忽憶燈前語入微。

天下無虞國論深﹐書生端合老山林。平生力學所得處﹐正要如今不動心。

舊友幾年猶短褐﹐謫官萬里少來音。願公思此寬羈旅﹐靜勝炎曦豈易侵。

度浮橋至南臺

客中多病廢登臨﹐聞說南臺試一尋。九軌徐行怒濤上﹐千艘橫系大江心。

寺樓鐘鼓催昏曉﹐墟落雲煙自古今。白髮未除豪气在﹐醉吹橫笛坐榕陰。

出縣

匆匆簿領不堪論﹐出宿聊寬久客魂。稻壠牛行泥活活﹐野塘橋壞雨昏昏。

槿籬護藥才通徑﹐竹筧分泉自徧村。歸計未成畱亦好﹐愁腸不用繞吳門。

還縣

霽色淸和日已長﹐綸巾蕭散意差彊。飛飛鷗鷺陂塘綠﹐鬱鬱桑麻風露香。

南陌東村初過社﹐輕裝小隊似還鄕。哦詩忘卻登車去﹐枉是人言作吏忙。

雨晴遊洞宮山天慶觀坐間復雨

近水松篁鎖翠微﹐洞天宮殿對淸暉。快晴似爲酴酉縻計﹐急雨還妨燕子飛。

道士晝閒丹竈冷﹐山童曉出藥苗肥。拂牀不用勤畱客﹐我困文書自怕歸。

送杜起莘殿院出守遂寧

羽檄聯翩晝夜馳﹐臣憂顧不在邊陲。軍容地密寧當議﹐陛下恩深不忍欺。

自簡萬言幾慟哭﹐靑編一傳可前知。平生所學今無負﹐未嘆還鄕兩鬢絲。

聞武均州報已復西京

白髮將軍亦壯哉﹐西京昨夜捷書來。胡兒敢作千年計﹐天意寧知一日回。

列聖仁恩深雨露﹐中興赦令疾風雷。懸知寒食朝陵使﹐驛路梨花處處開。

送七兄赴揚州帥幕

初報邊烽照石頭﹐旋聞胡馬集瓜州。諸公誰聽芻蕘策﹐吾輩空懷畎畝憂。

急雪打窗心共碎﹐危樓望遠涕俱流。豈知今日淮南路﹐亂絮飛花送客舟。

送梁諫議

湖海還朝白髮生﹐懶隨年少事聲名。極知憂國人誰及﹐細看無心語自平。

歸訪鄕人忘位重﹐乍辭言責覺身輕。籃與避暑雲門寺﹐應過幽居聽水聲。

出都

重入修門甫歲餘﹐又攜琴劍返江湖。乾坤浩浩何由報﹐犬馬區區正自愚。

緣熟且爲蓮社客﹐伻來喜對艸堂圖。西廂屋了吾眞足﹐髙枕看云一事無。

晨起偶題

城遠不聞長短更﹐上方鐘鼓自分明。幽居不負秋來睡﹐末路偏諳世上情。

大事豈堪重破壞﹐窮人難與共功名。風鑪歙缽生涯在﹐且試新寒芋糝羹。

病中簡仲彌性唐克明蘇訓直

移疾還家暫曲肱﹐依然耐久北窗燈。心如澤國春歸雁﹐身是云堂早過僧。

細雨佩壺尋廢寺﹐夕陽下馬弔荒陵。小畱莫厭時追逐﹐勝社年來冷欲冰。

秋夜讀書每以二鼓盡爲節

腐儒碌碌嘆無奇﹐獨喜遺編不我欺。白髮無情侵老境﹐靑燈有味似兒時。

髙梧策策傳寒意﹐疊鼓冬冬迫睡期。秋夜漸長饑作祟﹐一杯山藥進瓊糜。

望江道中

吾道非邪來曠野﹐江濤如此去何之。起隨烏鵲初翻後﹐宿及牛羊欲下時。

風力漸添帆力健﹐櫓聲常雜雁聲悲。晚來又入淮南路﹐紅樹靑山合有詩。

去年餘佐京口遇王嘉叟從張魏公督師過焉魏公道

免相嘉叟亦出守莆陽近辱書報魏公已葬衡山

感嘆不已因用所遺柱頰亭詩韻奉寄

河亭挈手共徘徊﹐萬事寧非有數哉。黃閣相君三黜去﹐靑雲學士一麾來。

中原故老知誰在﹐南嶽新丘共此哀。火冷夜窗聽急雪﹐相思時取近書開。

自詠示客

衰發蕭蕭老郡丞﹐洪州又看上元燈。羞將枉直分尋尺﹐寧走東西就斗升。

吏進飽諳箝紙尾﹐客來苦勸摸牀稜。歸裝漸理君知否﹐笑指廬山古澗藤。

燒香

茹芝卻粒世無方﹐隨食江湖每自傷。千里一身鳧泛泛﹐十年萬事海茫茫。

春來鄕夢憑誰說﹐歸去君恩未敢忘。一寸丹心幸無愧﹐庭空月白夜燒香。

寒食臨川道中

百卉千花了不存﹐墮溪飛絮看無痕。家人自作淸明節﹐老子來穿綠暗村。

日落啼鴉隨野祭﹐雨餘荒蔓上頹垣。道邊醉飽休相避﹐作吏堪羞甚乞土番。

寄別李徳遠

蕭蕭風雨臨川驛﹐邂逅連牀若有期。自起挑燈貪夜話﹐急呼索飯療朝饑。

卽今明月共千里﹐已占深林巢一枝。惜別自嫌兒女態﹐夢騎羸馬度芳陂。

李侯不恨世賣友﹐陸子那須錢買山。出牧君當千里去﹐歸耕我判一生閒。

中原亂後儒風替﹐黨禁興來士气孱。復古主盟須老手﹐勉追慶曆數公間。

示兒子

父子扶攜反故鄕﹐欣然擊壤詠陶唐。墓前自誓寧非隘﹐澤畔行吟未免狂。

雨潤北窗看洗竹﹐霜淸南畝課彖刂桑。秋毫何者非君賜﹐回首修門敢遽忘。

寄龔實之正言

臺省諸公歲歲新﹐平生敬慕獨斯人。山林不恨音塵遠﹐夢寐時容笑語親。

學道皮膚𨿽脫落﹐憂時肝膽尙輪囷。至和嘉祐須公了﹐乞向升平作幸民。

遊山西村

莫笑農家臘酒渾﹐丰年畱客足雞豚。山重水復疑無路﹐柳暗花明又一村。

簫鼓追隨春社近﹐衣冠簡朴古風存。從今若許閒乘月﹐拄杖無時夜叩門。

殘春

殘春醉著釣魚庵﹐花雨娛入落半巖。豈是天公無皂白﹐獨悲世俗異酸鹹。

妄身似夢行當覺﹐談口如狂未易緘。已作沈舟君勿嘆﹐年來何止閱千帆。

家園小酌二首

旋作園廬指顧成﹐柳陰已復著啼鶯。百年更把幾杯酒﹐一月元無三日晴。

鷗鷺向人殊耐久﹐山林與世本無營。小詩漫付兒曹誦﹐不用韓公說有聲。

滿林春筍生無數﹐竟日鸕鶿來百回。衣上塵埃須一洗﹐酒邊懷抱得頻開。

池魚往者憂奇禍﹐社櫟終然幸散材。世事紛紛心本懶﹐閉門豈獨畏嫌猜。

上虞逆旅見舊題歲月感懷

舴艋爲家東復西﹐今朝破曉下前溪。靑山缺處日初上﹐孤店開時鶯亂啼。

倦枕不成千里夢﹐壞墻閒覓十年題。漆園傲吏猶非達﹐物我區區豈足齊。

舜廟懷古

云斷蒼梧竟不歸﹐江邊古廟鎖朱扉。山川不爲興亡攺﹐風月應憐感慨非。

孤枕有時鶯喚夢﹐斜風無賴客添衣。千年回首消磨盡﹐輸與漁舟送落暉。

霜風

十月霜風吼屋邊﹐布裘未辦一銖綿。豈惟饑索鄰僧米﹐眞是寒無坐客氈。

身老嘯歌悲永夜﹐家貧撐拄過凶年。丈夫經此寧非福﹐破涕燈前一粲然。

獨學

師友凋零身白首﹐杜門獨學就誰評。秋風棄扇知安命﹐小炷畱燈悟養生。

踵息無聲酣午枕﹐舌根忘味美晨烹。少年妄起功名念﹐豈信身閒心太平。

春日

老夫一臥三山下﹐兩見城門送土牛。貧捨春盤還艸艸﹐暮年心事轉悠悠。

湖光漲綠分煙浦﹐柳色搖金映市樓。藥餌及時身尙健﹐無風無雨且閒遊。

僧房假榻

過盡靑山喚渡船﹐晚窗洗腳臥僧氈。剩償平日淸遊願﹐更結來生熟睡緣。

吞啄漸稀如老鶴﹐鳴聲已斷似寒蟬。旁觀莫苦嘲癡鈍﹐此妙吾宗祕不傳。

送芮國器司業二首

此心知我豈非天﹐雙鬢皤然气浩然。曾見灰寒百僚底﹐眞能山立萬夫前。

洛城霜重聽宮漏﹐霅水雲深著釣船。拈起吾宗安樂法﹐人生何處不隨緣。

往歲淮邊虜未歸﹐諸生合疏論危機。人材衰靡方當慮﹐士气崢嶸未可非。

萬事不如公論久﹐諸賢莫與眾心違。還朝此段宜先及﹐豈獨遺經賴發揮。

晚泊

半世無歸似轉蓬﹐今年作夢到巴東。身遊萬死一生地﹐路入千峯百嶂中。

鄰舫有時來乞火﹐叢祠無處不祈風。晚潮又泊淮南岸﹐落日啼鴉戍堞空。

弔李翰林墓

飲似長鯨快吸川﹐思如渴驥勇奔泉。客從縣令初何有﹐醉忤將軍亦偶然。

駿馬名姬如昨日﹐斷碑喬木不知年。浮生今古同歸此﹐回首桓公亦故阡。

黃州

局促常悲類楚囚﹐遷流還嘆學齊優。江聲不盡英雄恨﹐天意無私艸木秋。

萬里羈愁添白髮﹐一帆寒日過黃州。君看赤壁終陳迹﹐生子何須似仲謀。

武昌感事

百萬呼盧事已空﹐新寒擁褐一衰翁。但悲鬢色成枯艸﹐不恨生涯似斷蓬。

煙雨淒迷雲夢澤﹐山川蕭瑟武昌宮。西遊處處堪流涕﹐撫枕悲歌興未窮。

哀郢

遠接商周祚最長﹐北盟齊晉勢爭彊。章華歌舞終蕭瑟﹐云夢風煙舊莽蒼。

艸合故宮惟雁起﹐盜穿荒冢有狐藏。離騷未盡靈均恨﹐志士千秋淚滿裳。

荊州十月早梅春﹐䢐歲眞同下阪輪。天地何心窮壯士﹐江湖從古著羈臣。

淋漓痛飲長亭暮﹐慷慨悲歌白髮新。欲弔章華無處問﹐廢城霜露濕荊榛。

塔子磯

塔子磯前艇子橫﹐一窗秋月爲誰明。靑山不減年年恨﹐白髮無端日日生。

七澤蒼茫非故國﹐九歌哀怨有遺聲。古來撥亂非無策﹐夜半潮平意未平。

水亭有懷

漁村把酒對丹楓﹐水驛憑軒送去鴻。道路半年行不到﹐江山萬里看無窮。

故人艸詔九天上﹐老子題詩三硤中。笑謂毛錐可無恨﹐書生處處與卿同。

蝦蟆碚

不肯爬沙桂樹邊﹐朵頤千古向巖前。巴東峽裏最初峽﹐天下泉中第四泉。

嚙雪飲冰疑換骨﹐掬珠弄玉可忘年。淸遊自笑何曾足﹐疊鼓冬冬又解船。

新安驛

孤驛荒山與虎鄰﹐更堪風雪暗南津。羈遊如此眞無策﹐獨立淒然默愴神。

木盎汲江人起早﹐銀釵簇髻女妝新。蠻風敝惡蛟龍橫﹐未敢全誇見在身。

秭歸醉中懷都下諸公示坐客

長謠爲子說天涯﹐四座聽歌且勿嘩。蠻俗殺人供鬼祭﹐敗舟觸石委江沙。

此身長是滄浪客﹐何日能爲飽暖家。坐憶故人空有夢﹐尺書不敢到京華。

憩歸州光孝寺寺後有楚冢近歲或發之得寶玉劍佩之類

秭歸城畔蹋斜陽﹐古寺無僧晝閉房。殘珮斷釵陵谷變﹐苦茅架竹井閭荒。

虎行欲與人爭路﹐猿嘯能令客斷腸。寂寞倚樓搔短髮﹐剩題新恨付巴娘。

巴東令廨白雲亭

寇公壯歲落巴蠻﹐得意孤亭縹緲間。常倚曲欄貪看水﹐不安四壁怕遮山。

遺民𨿽盡猶能說﹐老令初來亦愛閒。正使官淸貧至骨﹐未妨畱客聽潺潺。

登江樓

已過瞿唐更少畱﹐小船聊系古夔州。簿書未破三年夢﹐杖履先尋百尺樓。

日暮雪云迷峽口﹐歲窮畬火照關頭。野人不解微官縛﹐尊酒應來此散愁。

雪晴

臘盡春生白帝城﹐俸錢𨿽薄勝窮耕。眼前但恨親朋少﹐身外元知得喪輕。

日映滿窗松竹影﹐雪消並捨鳥烏聲。老來莫道風情減﹐憶向煙蕪信馬行。

玉笈齋書事二首

莫笑新霜點鬢須﹐老來卻得少工夫。晨占上古連山易﹐夜對西眞五嶽圖。

叔夜曾聞髙士嘯﹐孔賓豈待異人呼。眉間喜色誰知得﹐今日新添火四銖。

雪霽茅堂鐘磬淸﹐晨齋枸杞一杯羹。隱書不厭千回讀﹐大藥何時九轉成。

孤坐月魂寒徹骨﹐安眠龜息浩無聲。剩分松屑爲山信﹐明日靑城有使行。

山寺

籃輿送客過江村﹐小寺無人半掩門。古佛負墻塵漠漠﹐孤燈照殿雨昏昏。

喜投禪榻聊尋夢﹐懶爲啼猿更斷魂。要識人間盛衰理﹐岸沙君看去年痕。

寒食

峽云烘日欲成霞﹐瀼水生紋淺見沙。又向蠻方作寒食﹐彊持卮酒對梨花。

身如巢燕年年客﹐心羨遊僧處處家。賴有春風能領略﹐一生相伴徧天涯。

鄕中每以寒食立夏之間省墳客夔適逢此時淒然感懷二首

松陰系馬啟朱扉﹐粔籹靑紅正此時。守墓萬家猶有日﹐及親三釜永無期。

詩成謾寫天涯感﹐淚盡何由地下知。富貴賤貧俱有恨﹐此生長廢蓼莪詩。

手持綠酒酹蒼苔﹐今歲何由匹馬來。淸淚不隨春雨斷﹐孤吟欲和暮猿哀。

皂貂破敝歸心切﹐白髮淒涼老境催。誓墓只思長不出﹐松門日日手親開。

自詠

朝衣無色如霜葉﹐將柰云安別駕何。鐘鼎山林俱不遂﹐聲名官職兩無多。

低昂未免聞雞舞﹐慷慨猶能擊築歌。頭白伴人書紙尾﹐只思歸去弄煙波。

初夏懷故山

鏡湖四月正淸和﹐白塔紅橋小艇過。梅雨晴時插秧鼓﹐蘋風生處采菱歌。

沈迷簿領吟哦少﹐淹汩蠻荒感慨多。誰謂吾廬六千里﹐眼中歷歷見漁蓑。

晚晴聞角有感

暑雨初收白帝城﹐小荷新竹夕陽明。十年塵土靑衫色﹐萬里江山畫角聲。

零落親朋勞遠夢﹐淒涼鄕社負歸耕。議郎博士多新奏﹐誰致當時魯二生。

夜登白帝城樓懷少陵先生

拾遺白髮有誰憐﹐零落歌詩徧兩川。人立飛樓今已矣﹐浪翻孤月尙依然。

升沈自古無窮事﹐愚智同歸有限年。此意淒涼誰共語﹐夜闌鷗鷺起沙邊。

假日書事

萬里西來爲一饑﹐坐曹日日汗沾衣。但嫌憂畏妨人樂﹐不恨疏慵與世違。

雕檻迎陽花並發﹐畫梁避雨燕雙歸。放懷始得閒中趣﹐下馬何人又叩扉。

追懷曾文淸公呈趙教授趙近嘗示詩

憶在茶山聽說詩﹐親從夜半得玄機。常憂老死無人付﹐不料窮荒見此奇。

律令合時方帖妥﹐工夫深處卻平夷。人間可恨知多少﹐不及同君叩老師。

初冬野興

關北關南霜露寒﹐瀼東瀼西山谷盤。簟紋細細吹殘水﹐黿背時時出小灘。

衰發病來無復綠﹐寸心老去尙如丹。逆胡未滅時多事﹐卻爲無才得少安。

醉中到白崖而歸

醉眼朦朧萬事空﹐今年痛飲瀼西東。偶呼快馬迎新月﹐卻上輕輿禦晚風。

行路八千常是客﹐丈夫五十未稱翁。亂山缺處如橫綫﹐遙指孤城翠靄中。

過廣安弔張才叔諫議

春風匹馬過孤城﹐欲弔先賢涕已傾。許國肺肝知激烈﹐照人眉宇尙崢嶸。

中原成敗寧非數﹐後世忠邪自有評。嘆息知人眞未易﹐流芳遺臭盡書生。

柳林酒家小樓

桃花如燒酒如油﹐緩轡郊原當出遊。微倦放教成午夢﹐宿酲畱得伴春愁。

遠途始悟乾坤大﹐晚節偏驚歲月遒。記取淸明果州路﹐半天髙柳小靑樓。

送劉戒之東歸

去國三年恨未平﹐東城況復送君行。難憑魂夢尋言笑﹐空向除書見姓名。

殘日半竿斜谷路﹐西風萬里玉關情。蘭臺粉署朝回晚﹐肯記粗官數寄聲。

寄鄧公壽

髙標瑤樹與瓊林﹐靈府淸寒出苦吟。海內十年求識面﹐江邊一見卽論心。

紛紛俗子常成市﹐亹亹微言孰賞音。聞道南池梅最早﹐要君攜手試同尋。

簡章徳茂

殊方邂逅豈無緣﹐世事多乖復悵然。造物無情吾輩老﹐古人不死此心傳。

冷云黯黯朝橫棧﹐紅葉蕭蕭夜滿船。个裏約君同著句﹐不應輸與灞橋邊。

閬中作二首

殘年作客徧天涯﹐下馬長亭便似家。三疊淒涼渭城曲﹐數枝閒澹閬中花。

襞箋授管相逢晚﹐理鬢燻衣一笑嘩。俱是邯鄲枕中夢﹐墜鞭不用憶京華。

挽住徵衣爲濯塵﹐閬州齋釀絕芳醇。鶯花舊識非生客﹐山水曾遊是故人。

遨樂無時冠巴蜀﹐語音漸正帶咸秦。平生剩有尋梅債﹐作意城南看小春。

驛亭小憩遣興

淡日微云共陸離﹐曲闌危棧出參差。老松臨道閱千載﹐杜宇號山連四時。

漢水東流那有極﹐秦關北望不勝悲。郵亭下馬開孤劍﹐老大功名頗自期。

自笑

自笑謀生事事疏﹐年來錐與地俱無。平章春韭秋菘味﹐折補天吳紫鳳圖。

食肉定知無骨相﹐珥貂空自誑頭顱。惟餘數卷殘書在﹐破篋蕭然笑獠奴。

三泉驛舍

殘鐘斷角度黃昏﹐小驛孤燈早閉門。霜气峭深摧艸木﹐風聲浩蕩捲郊原。

故山有約頻回首﹐末路無歸易斷魂。短鬢蕭蕭不禁白﹐彊排幽恨近淸樽。

嘉州鋪得檄遂行中夜次小柏

黃旗傳檄趣歸程﹐急服單裝破夜行。肅肅霜飛當十月﹐離離斗轉欲三更。

酒消頓覺衣裘薄﹐驛近先看炬火迎。渭水函關元不遠﹐著鞭無日涕空橫。

歸次漢中境上

云棧屏山閱月遊﹐馬蹄初喜蹋梁州。地連秦雍川原壯﹐水下荊揚日夜流。

遺虜孱孱寧遠略﹐孤臣耿耿獨私憂。良時恐作他年恨﹐大散關頭又一秋。

書事

生長江湖狎釣船﹐跨鞍塞上亦前緣。云埋廢苑呼鷹處﹐雪暗荒郊射虎天。

醪酒芳醇偏易醉﹐胡羊肥美了無膻。揚州𨿽有東歸日﹐閉置車中定悵然。

長木晚興

沮水嶓山名古今﹐聊將行役當登臨。斷橋煙雨梅花瘦﹐絕石間風霜槲葉深。

末路淸愁常滚滚﹐殘冬急景易駸駸。故巢東望知何處﹐空羨歸鴉解滿林。

赴成都泛舟自三泉至益昌謀以明年下三峽

詩酒淸狂二十年﹐又摩病眼看西川。心如老驥常千里﹐身似春蠶已再眠。

暮雪烏奴停醉帽﹐秋風白帝放歸船。飄零自是關天命﹐錯被人呼作地仙。

宿武連縣驛

平日功名浪自期﹐頭顱到此不難知。宦情薄似秋蟬翼﹐鄕思多於春繭絲。

野店風霜俶裝早﹐縣橋燈火下程遲。鞭寒熨手戎衣窄﹐忽憶南山射虎時。

綿州魏成縣驛有羅江東詩云芳艸有情皆

礙馬好雲無處不遮樓戲用其韻

老夫乘興復西遊﹐遠跨秦吳萬里秋。尊酒登臨徧山寺﹐歌辭散落滿江樓。

孤城木葉蕭蕭下﹐古驛灘聲氵虢氵虢流。未許詩人誇此地﹐茂林修竹憶吾州。

卽事

渭水岐山不出兵﹐卻攜琴劍錦官城。醉來身外窮通小﹐老去人間毀譽輕。

捫虱雄豪空自許﹐屠龍工巧竟何成。雅聞岷下多區芋﹐聊試寒鑪玉糝羹。

登荔枝樓

平羌江水接天流﹐涼入簾櫳已似秋。喚作主人元是客﹐知非吾土彊登樓。

閒憑曲檻常忘去﹐欲下危梯更小畱。公事無多廚釀美﹐此身不負負嘉州。

獨遊城西諸僧捨

我是天公度外人﹐看山看水自由身。蘚崖直上飛雙屐﹐云洞前頭岸幅巾。

萬里欲呼牛渚月﹐一生不受庾公塵。非無好客堪招喚﹐獨往飄然覺更眞。

晚登望云二首

一出修門又十年﹐輩流多已珥金蟬。衰如蠹葉秋先覺﹐愁似鰥魚夜不眠。

輦路疏槐迎駕處﹐苑城殘日泛湖天。君恩未報身今老﹐徙倚危樓一泫然。

晚來煙雨暗江幹﹐烽火遙傳畫角殘。看鏡功名空自許﹐上樓懷抱若爲寬。

靑楓搖落新秋令﹐白髮淒涼舊史官。飽見少年輕宿士﹐可憐隨處彊追歡。

醉中感懷

早歲君王記姓名﹐只今憔悴客邊城。靑衫猶是鵷行舊﹐白髮新從劍外生。

古戍旌旗秋慘淡﹐髙城刁鬥夜分明。壯心未許全消盡﹐醉聽檀槽出塞聲。

送客至江上

多事經旬不出城﹐今朝送客此閒行。郊原外帶新晴色﹐人語中含樂歲聲。

天際斂雲山盡出﹐江流收漲水初平。故園社友應惆悵﹐五歲無端棄耦耕。

深居

作吏難堪簿領迷﹐深居聊復學幽棲。病來酒戶何妨小﹐老去詩名不厭低。

零落野雲寒傍水﹐霏微山雨晚成泥。自憐甫裏家風在﹐小摘殘蔬繞廢畦。

八月二十二日嘉州大閱

陌上弓刀擁寓公﹐水邊旌旆捲秋風。書生又試戎衣窄﹐山郡新添畫角雄。

早事樞庭虛畫策﹐晚遊幕府愧無功。艸間鼠輩何勞磔﹐要挽天河洗洛嵩。

曉出城東

渺渺長江下估船﹐亭亭孤塔隱蒼煙。不堪異縣蕭條地﹐更遇初寒慘澹天。

巾褐已成歸有約﹐簞瓢未足去無緣。包羞彊索侏儒米﹐豪舉何人記少年。

遊修覺寺

上盡蒼崖百級梯﹐詩囊香椀手親攜。山從飛鳥行邊出﹐天向平蕪盡處低。

花落忽驚春事晚﹐樓髙剩覺客魂迷。興闌掃榻禪房臥﹐淸夢還應到剡溪。

湖上筍盛出戲作長句

角戢角戢穿苔玳瑁簪﹐按行日夜待成林。養渠百尺幹霄气﹐見我平生及物心。

剩插藩籬憂玉折﹐豫期風雨聽龍吟。明年又徙囊衣去﹐誰與平安報好音。

宿杜氏晨起遇雨

怪藤十圍蔽白日﹐老木千尺幹靑霄。水泛戛灘竹作舫﹐陸行跨空繩系橋。

陰陰古屋精靈語﹐慘慘江云蛟鱷驕。吾道非邪行至此﹐諸公正散紫宸朝。

東湖新竹

插棘編籬謹護持﹐養成寒碧映淪漪。淸風掠地秋先到﹐赤日行天午不知。

解籜時聞聲簌簌﹐放梢初見葉離離。官閒我欲頻來此﹐枕簟仍教到處隨。

讀胡基仲舊詩有感

少日飛騰翰墨場﹐暮年相見尙昂藏。沈沙舟畔千帆過﹐剪翮籠邊百鳥翔。

訪古每思春並轡﹐說詩仍記夜連牀。匆匆去日多於發﹐不獨悲君亦自傷。

寓驛舍

閒坊古驛掩朱扉﹐又憩空堂綻客衣。九萬里中鯤自化﹐一千年外鶴仍歸。

繞庭數竹饒新筍﹐解帶量松長舊圍。惟有壁間詩句在﹐暗塵殘墨兩依依。

宴西樓

西樓遺迹尙豪雄﹐錦繡笙簫在半空。萬里因循成久客﹐一年容易又秋風。

燭光低映珠禥麗﹐酒暈徐添玉頰紅。歸路迎涼更堪愛﹐摩訶池上月方中。

離成都後卻寄公壽子友徳稱

蕭條常閉爵羅門﹐點檢朋儕幾个存。吾道將爲天下裂﹐此心難與俗人言。

逢時尙可還三代﹐掩卷何由作九原。寄語龜城舊交道﹐新涼殊憶共淸樽。

秋思三首

大面山前秋笛淸﹐細腰宮畔暮灘平。吳檣楚舵動歸思﹐隴月巴云空復情。

萬里風塵舊朝士﹐百年鉛槧老書生。水村漁市從今始﹐安用區區海內名。

巢燕成歸秋景奇﹐頗容老子醉哦詩。山晴更覺云含態﹐風定閒看水弄姿。

痛飲何由從次道﹐並遊空復憶安期。天涯又作經年客﹐莫對靑銅恨鬢絲。

西風吹葉滿湖邊﹐初換秋衣獨慨然。白首有詩悲蜀道﹐淸宵無夢到鈞天。

迂疏早不營三窟﹐流落今寧直一錢。把酒未妨餘興在﹐試憑絲管餞流年。

觀長安城圖

許國𨿽堅鬢已斑﹐山南經歲望南山。橫戈上馬嗟心在﹐穿塹環城笑虜孱。

日暮風煙傳隴上﹐秋髙刁鬥落雲間。三秦父老應惆悵﹐不見王師出散關。

夜讀了翁遺文有感

秋雨蕭蕭夜不眠﹐挑燈開卷意淒然。吾曹自欲期千載﹐世論何曾待百年。

當日公卿笑迂闊﹐卽今河洛污鮏羴。陰陽消長從來事﹐玩易深知屢絕編。

蜀州大閱

曉束戎衣一悵然﹐五年奔走徧窮邊。平生亭障休兵日﹐慘淡風雲閱武天。

戍隴舊遊眞一夢﹐渡遼奇事付他年。劉琨晚抱聞雞恨﹐安得英雄共著鞭。

秋夜懷吳中

秋夜挑燈讀楚辭﹐昔人句句不吾欺。更堪臨水登山處﹐正是浮家泛宅時。

巴酒不能消客恨﹐蜀巫空解報歸期。灞橋煙柳知何限﹐誰念行人寄一枝。

暮歸馬上作

石筍街頭日落時﹐銅壺閣上角聲悲。不辭與世終難合﹐惟恨無人粗見知。

寶馬俊遊春浩蕩﹐江樓豪飲夜淋漓。醉來剩欲吟梁父﹐千古隆中可與期。

自上淸延慶歸過丈人觀少畱

再到蓬萊路欲平﹐卻吹長笛過靑城。空山霜葉無行迹﹐半嶺天風有嘯聲。

細棧跨云縈峭絕﹐危橋飛柱插澄淸。玉華更控靑鸞在﹐要倚欄幹待月明。

宿江原縣東十里張氏亭子未明而起

寸廩驅人卒歲勞﹐一官坐失布衣髙。劍南十月霜猶薄﹐江上五更雞亂號。

孤枕擁衾尋短夢﹐靑燈照影著徵袍。客愁相續無時斷﹐那得並州快剪刀。

戍卒說沈黎事有感

亭障曾無閱歲寧﹐頻聞夷落犯王靈。孤城月落冤魂哭﹐百里風吹戰血腥。

瘴重厭看茅葉赤﹐春殘不放柳條靑。焦頭爛額如何補﹐弭患從來貴未形。

西樓夕望

夜郎城裏嘆途窮﹐賴有西樓著此翁。溪鳥孤飛寒靄外﹐野人參語夕陽中。

蒼天可恃何曾老﹐白髮緣愁卻未公。俗態十年看爛熟﹐不如畱眼送歸鴻。

晚登橫溪閣

樓鼓聲中日又斜﹐憑髙愈覺在天涯。空桑客土生秋艸﹐野渡虛舟集晚鴉。

瘴霧不開連六詔﹐俚歌相答帶三巴。故鄕可望應添淚﹐莫恨雲山萬疊遮。

夏日過摩訶池

烏帽翩翩白睧輕﹐摩訶池上試閒行。淙潺野水鳴空苑﹐寂歷斜陽下廢城。

縱轡迎涼看馬影﹐袖鞭尋句聽蟬聲。白頭散吏元無事﹐卻爲興亡一愴情。

喜雨

黃塵赤日欲忘生﹐一夜新涼滿錦城。雨急驟增車轍水﹐泥深漸壯馬蹄聲。

蚊蠅斂迹知無地﹐燈火於人頓有情。市遠雞豚不須問﹐小畦稀甲已堪烹。

寓捨書懷

借得茅齋近筰橋﹐羈懷病思兩無聊。君從豆蔻梢頭老﹐日向樗蒱齒上消。

叢竹曉兼風力橫﹐髙梧夜挾雨聲驕。書生莫倚身常健﹐未畫淩煙鬢已凋。

成都大閱

千步毬場爽气新﹐西山遙見碧嶙峋。令傳雪嶺蓬婆外﹐聲震秦川渭水濱。

旗腳倚風時弄影﹐馬蹄經雨不沾塵。屬櫜縛衤誇無多恨﹐久矣儒冠誤此身。

書懷

萬里馳驅坐一饑﹐自憐無計脫塵革幾。身畱幕府還家少﹐眼亂文書把酒稀。

客路更逢秋色晚﹐故山空有夢魂歸。芋羹豆飯元堪飽﹐錯用人言恨子威。

成都書事二首

劍南山水盡淸暉﹐濯錦江邊天下稀。煙柳不遮樓角斷﹐風花時傍馬頭飛。

芼羹筍似稽山美﹐斫膾魚如笠澤肥。客報城西有園賣﹐老夫白首欲忘歸。

大城少城柳已靑﹐東臺西臺雪正晴。鶯花又作新年夢﹐絲竹常聞靜夜聲。

廢苑煙蕪迎馬動﹐淸江春漲拍堤平。尊中酒滿身彊健﹐未恨飄零過此生。

自警

乳烹佛粥遽如許﹐菜簇春盤行及時。艸木欣欣渠得意﹐乾坤浩浩我何私。

懷材所忌多輕用﹐學道當從不自欺。旦暮置規君勿怪﹐修身三省自先師。

馬上偶成

城南城北紫遊韁﹐盡日閒行看似忙。刺水離離葛葉短﹐連村漠漠豆花香。

夕陽有信催殘角﹐春艸無情上繚墻。我亦人間倦遊者﹐長吟聊復愴興亡。

春晚書懷

萬里西遊爲覓詩﹐錦城更付一官癡。脫巾漉酒從人笑﹐拄笏看山頗自奇。

疏雨池塘魚避釣﹐曉鶯窗戶客爭棋。老來怕與春爲別﹐醉過殘紅滿地時。

春殘

石鏡山前送落暉﹐春殘回首倍依依。時平壯士無功老﹐鄕遠徵人有夢歸。

苜蓿苗侵官道合﹐蕪菁花入麥畦稀。倦遊自笑摧頹甚﹐誰記飛鷹醉打圍。

武擔東臺晚望

憔悴西窗已一翁﹐登髙意气尙豪雄。關河霸國興亡後﹐風月詩人醉醒中。

病起頓驚雙鬢攺﹐春歸一掃萬花空。欄邊徙倚君知否﹐直到吳天目未窮。

行武擔西南村落有感

騎馬悠然欲斷魂﹐春愁滿眼與誰論。市朝遷變歸蕪沒﹐石間谷谽谷牙互吐吞。

一徑松楠遙見寺﹐數家雞犬自成村。最憐髙冢臨官道﹐細細煙莎徧燒痕。

飯昭覺寺抵暮乃歸

身墮黃塵每慨然﹐攜兒蕭散亦前緣。聊憑方外巾盂淨﹐一洗人間匕箸膻。

靜院春風傳浴鼓﹐畫廊晚雨濕茶煙。潛光寮裏明窗下﹐借我消搖過十年。

卜居二首

歷盡人間行路難﹐老來要覓數年閒。供家米少因添鶴﹐買宅錢多爲見山。

池面紋生風細細﹐花根土潤雨斑斑。借春乞火依鄰里﹐剩釀村醪約往還。

南浮七澤弔沈湘﹐西溯三巴掠夜郎。自信前緣與人薄﹐每求寬地寄吾狂。

雪山水作中氵霝味﹐蒙頂茶如正焙香。倘有把茅端可老﹐不須辛苦念還鄕。

書嘆

早得虛名翰墨林﹐謝歸忽已歲時侵。春郊射雉朝盤馬﹐秋院焚香夜弄琴。

病酒閉門常兀兀﹐哦詩袖手久愔愔。浮沈不是忘經世﹐後有仁人識此心。

次韻範文淵

簞瓢气已壓膏粱﹐不傍朱門味更長。細看髙人忘寵辱﹐始知吾輩可憐傷。

巖扃勾漏新丹竈﹐香火匡廬古道場。剩欲與君堅此約﹐他年八十鬢眉蒼。

過野人家有感

縱轡江臯送夕暉﹐誰家井臼映荊扉。隔籬犬吠窺人過﹐滿箔蠶饑待葉歸。

世態十年看爛熟﹐家山萬里夢依稀。躬耕本是英雄事﹐老死南陽未必非。

閒中偶題二首

楚澤巴山歲歲忙﹐今年睡足向禪房。只知閒味如茶永﹐不放羈愁似艸長。

架上漢書那復看﹐牀頭周易亦相忘。客來拈起淸談塵﹐且破西窗半篆香。

久矣云衢斂羽翰﹐退飛更覺一枝安。七千里外新閒客﹐十五年前舊史官。

花底淸歌春載酒﹐江邊明月夜投竿。癡頑直爲多便事﹐莫怪胸懷抵死寬。

病起書懷二首

病骨支離紗帽寬﹐孤臣萬里客江幹。位卑未敢忘憂國﹐事定猶須待闔棺。

天地神靈扶廟社﹐京華父老望和鑾。出師一表通今古﹐夜半挑燈更細看。

酒酣看劍凜生風﹐身是天涯一禿翁。捫虱劇談空自許﹐聞雞浩嘆與誰同。

玉關歲晚無來使﹐沙苑春生有去鴻。人壽定非金石永﹐可令虛死蜀山中。

客自鳳州來言岐雍間事悵然有感

表裏山河古帝京﹐逆胡數盡固當平。千門未報甘泉火﹐萬耦方觀渭上耕。

前日已傳天狗墮﹐今年寧許佛貍生。會須一洗儒酸態﹐獵罷南山夜下營。

月下醉題

黃鵠飛鳴未免饑﹐此身自笑欲何之。閉門種菜英雄老﹐彈鋏思魚富貴遲。

生擬入山隨李廣﹐死當穿冢近要離。一樽彊醉南樓月﹐感慨長吟恐過悲。

蒙恩奉祠桐柏

少年曾綴紫宸班﹐晚落危途九折艱。罪大初聞收郡印﹐恩寬俄許領家山。

羈鴻但自思煙渚﹐病驥寧容著帝閒。回首觚稜渺何處﹐從今常寄夢魂間。

和範待制秋興三首

策策桐飄已半空﹐啼將漸覺近房櫳。一生不作牛衣泣﹐萬事從渠馬耳風。

名姓已甘黃紙外﹐光陰全付綠尊中。門前剝啄誰相覓﹐賀我今年號放翁。

睡臉餘痕印枕紋﹐秋衾微潤覆鑪燻。井梧搖落先霜盡﹐衣杵淒涼帶月聞。

佛屋紗燈明小像﹐經奩魚蠹蝕眞文。身如病驥惟思臥﹐誰許能空萬馬羣。

山澤沈冥气尙豪﹐鬢絲未遽嘆蕭騷。已忘海運鯤鵬化﹐那計風微燕雀髙。

萬里客魂迷楚峽﹐五更歸夢隔胥濤。故知有酒當勤醉﹐自古寧聞死可逃。

歲暮感懷

徵塵十載暗戎衣﹐虛負名山采藥期。少日覆氈曾艸檄﹐卽今橫槊尙能詩。

昏昏殺气秋登隴﹐颯颯飛霜夜出師。會有英豪能共此﹐鏡中未用嘆吾衰。

萬里橋江上習射

坡隴如濤東北傾﹐胡牀看射及春晴。風和漸減雕弓力﹐野迥遙聞羽箭聲。

天上攙槍端可落﹐艸間狐兔不須驚。丈夫未死誰能料﹐一笴他年下百城。

和範舍人病後二詩末章兼呈張正字二首

放衙元不爲春酲﹐澹蕩江天气未淸。欲賞園花先夢到﹐忽聞檐雨定心驚。

香雲不動燻籠暖﹐蠟淚成堆斗帳明。關隴宿兵胡未滅﹐祝公垂意在尊生。

士生不及慶曆初﹐下方元珮當勿疏。請看蛟龍得雲雨﹐豈比鳥雀馴階除。

舍人起視北門艸﹐學士歸著東觀書。劍外老農亦吐气﹐釀酒畦花常晏如。

登劍南西川門感懷

自古髙樓傷客情﹐更堪萬里望吳京。故人不見暮云合﹐客子欲歸春水生。

瘴癘連年須藥石﹐退藏無地著柴荊。諸公勉畫平戎策﹐投老深思看太平。

宿上淸宮

永夜寥寥憩上淸﹐下聽萬壑度松聲。星辰頓覺去人近﹐風雨何曾敗月明。

早歲文辭妨至道﹐中年憂患博虛名。一庵倘許西峯住﹐常就巢仙問養生。

野步至靑羊宮偶懷前年嘗劇飲於此

錦官門外曳枯筇﹐此地天教著放翁。萬事元無工拙處﹐一官已付有無中。

拏云柏樹瘦蛟立﹐繞郭江流淸鏡空。欲把酒杯終覺懶﹐緩歌曾醉落花風。

感秋

西風繁杵搗徵衣﹐客子關情正此時。萬事從初聊復爾﹐百年彊半欲何之。

畫堂蟋蟀怨淸夜﹐金井梧桐辭故枝。一枕淒涼眠不得﹐呼燈起作感秋詩。

絕勝亭

蜀漢羈遊歲月侵﹐京華乖隔少來音。登臨忽據三江會﹐飛動從來萬里心。

地勝頓驚詩律壯﹐气增不怕酒杯深。一琴一劍白雲外﹐揮手下山何處尋。

獵罷夜飲示獨孤生三首

客途孤憤只君知﹐不作兒曹怨別離。報國𨿽思包馬革﹐愛身未忍貨羊皮。

呼鷹小獵新霜後﹐彈劍長歌夜雨時。感慨卻愁傷壯志﹐倒瓶濁酒洗餘悲。

關輔何時一戰收﹐蜀郊且復獵淸秋。洗空狡穴銀頭鶻﹐突過重城玉腕驑。

賊勢已衰眞大慶﹐士心未振尙私憂。一樽共講平戎策﹐勿爲飛鳶念少遊。

白袍如雪寶刀橫﹐醉上銀鞍身更輕。帖艸角鷹掀兔窟﹐憑風羽箭作鴟鳴。

關河可使成南北﹐豪傑誰堪共死生。欲疏萬言投魏闕﹐燈前攬筆涕先傾。

秋晚登城北門

幅巾藜杖北城頭﹐捲地西風滿眼愁。一點烽傳散關信﹐兩行雁帶杜陵秋。

山河興廢供搔首﹐身世安危入倚樓。橫槊賦詩非復昔﹐夢魂猶繞古梁州。

夜飲

引劍酣歌亦壯哉﹐要君共覆手中杯。秋鴻陣密橫江去﹐暮角聲酣戰雨來。

莫恨皇天無老眼﹐請看白骨有靑苔。中年倍覺流光速﹐行矣西郊又見梅。

病酒述懷

閒處天教著放翁﹐艸廬髙臥筰橋東。數莖白髮悲秋後﹐一盞靑燈病酒中。

李廣射歸關月墮﹐劉琨嘯罷塞云空。古人意气憑君看﹐不待功成固已雄。

江樓醉中作

淋漓百榼宴江樓﹐秉燭揮毫气尙遒。天上但聞星主酒﹐人間寧有地埋憂。

生希李廣名飛將﹐死慕劉伶贈醉侯。戲語佳人頻一笑﹐錦城已是六年畱。

曳策

慈竹蕭森拱廢臺﹐醉歸曳策一徘徊。紛紛落日牛羊下﹐黯黯長空霰雪來。

三峽猿催淸淚落﹐兩京梅傍戰塵開。客懷已是淒涼甚﹐更聽城頭畫角哀。

醉中出西門偶書

古寺閒房閉寂寥﹐幾年耽酒負公朝。靑山是處可埋骨﹐白髮向人羞折腰。

末路自悲終老蜀﹐少年常願從徵遼。醉來挾箭西郊去﹐極目寒蕪雉兔驕。

嘆息

國家圖籙合中興﹐嘆息吾寧粥飯僧。賣劍買牛衰可笑﹐壞裳爲衤誇老猶能。

曉過射圃雲藏壘﹐夜讀兵書雨灑燈。安得龍煤八千騎﹐要令窮虜畏飛騰。

客愁

騎馬出門無所詣﹐端居正爾客愁侵。蒼顏白髮入衰境﹐黃卷靑燈空苦心。

天下極知須雋傑﹐書生何恨死山林。消磨未盡胸中事﹐梁甫時時尙一吟。

倚樓

減盡朱顏白髮新﹐髙樓徙倚默傷神。未酬馬上功名願﹐已是人間老大身。

太史周南方臥疾﹐拾遺劍外又逢春。一杯且爲江山醉﹐百萬呼盧迹已陳。

南定樓遇急雨

行徧梁州到益州﹐今年又作度瀘遊。江山重復爭供眼﹐風雨縱橫亂入樓。

人語朱離逢峒獠﹐棹歌欸乃下吳舟。天涯住穩歸心懶﹐登覽茫然卻欲愁。

風順舟行甚疾戲書

昔者遠戍南山邊﹐軍中無事酒如川。呼盧喝雉連暮夜﹐擊兔伐狐窮歲年。

壯士春蕪臥白骨﹐老夫晨鏡悲華顚。可憐使气尙未減﹐打鼓順流千斛船。

峽州東山

十年不踏東山路﹐今日重爲放浪行。老矣判無黃鵠舉﹐歸哉惟有白鷗盟。

新秧剌水農家樂﹐修竹環溪客眼明。已駕巾車仍小駐﹐綠蘿亭下聽鶯聲。

初發夷陵

雷動江邊鼓吹雄﹐百灘過盡失途窮。山平水遠蒼茫外﹐地辟天開指顧中。

俊鶻橫飛遙掠岸﹐大魚騰出欲淩空。今朝喜處君知否﹐三丈黃旗舞便風。

泊公安縣

秦關蜀道何遼哉﹐公安渡頭今始回。無窮江水與天接﹐不斷海風吹月來。

船窗簾捲螢火鬧﹐沙渚露下蘋花開。少年許國忽衰老﹐心折舵樓長笛哀。

南樓

十年不把武昌酒﹐此日闌邊感慨深。舟楫紛紛南復北﹐山川莽莽古猶今。

登臨壯士興懷地﹐忠義孤臣許國心。倚杖黯然斜照晚﹐秦吳萬里入長吟。

黃鶴樓

手把仙人綠玉枝﹐吾行忽及早秋期。蒼龍闕角歸何晚﹐黃鶴樓中醉不知。

江漢交流波渺渺﹐晉唐遺迹艸離離。平生最喜聽長笛﹐裂石穿雲何處吹。

舟中偶書

老子西遊萬里回﹐江行長夏亦佳哉。晝眠初起報茶熟﹐宿酒半醒聞雨來。

漢口船開催疊鼓﹐淮南帆落亞髙桅。四方本是丈夫事﹐白首自憐心未灰。

舟行蘄黃間雨霽得便風有感

天靑雲白十分晴﹐帆飽舟輕盡日行。江底魚龍貪晝睡﹐淮南艸木借秋聲。

好山縹緲何由住﹐華發蕭條只自驚。莫怪時人笑疏懶﹐宦情元不似詩情。

初見廬山

從軍憶在梁州日﹐心擬西徵艸捷書。鐵馬但思經太華﹐布帆何意拂匡廬。

計謀落落知誰許﹐功業悠悠定已疏。尙喜東林尋舊社﹐月明淸露濕芙蕖。

六月十四日宿東林寺

看盡江湖千萬峯﹐不嫌云夢芥吾胸。戲招西塞山前月﹐來聽東林寺裏鐘。

遠客豈知今再到﹐老僧能記昔相逢。虛窗熟睡誰驚覺﹐野碓無人夜自舂。

過采石有感

短衣射虎早霜天﹐嘆息南山又七年。唾手每思雙羽箭﹐快心初見萬樓船。

平波漫漫看浮馬﹐髙柳陰陰聽亂蟬。明日重尋石頭路﹐醉鞍誰與共聯翩。

登賞心亭

蜀棧秦關歲月遒﹐今年乘興卻東遊。全家穩下黃牛峽﹐半醉來尋白鷺洲。

黯黯江云瓜步雨﹐蕭蕭木葉石城秋。孤臣老抱憂時意﹐欲請遷都涕已流。

將至京口

臥聽金山古寺鐘﹐三巴昨夢已成空。船頭坎坎回帆鼓﹐旗尾舒舒下水風。

城角危樓晴靄碧﹐林間雙塔夕陽紅。銅瓶愁汲中氵霝水﹐不見茶山九十翁。

歸雲門

萬里歸來值歲丰﹐解裝鄕墅樂無窮。甑炊飽雨湖菱紫﹐蔑絡迎霜野柿紅。

壞壁塵埃尋醉墨﹐孤燈餅餌對鄰翁。微官行矣閩山去﹐又寄千巖夢想中。

湖村秋曉

劍閣秦山不計年﹐卻尋剡曲故依然。盡收事業漁舟裏﹐全付光陰酒榼邊。

平野曉聞孤唳鶴﹐澄湖秋浸四垂天。九關虎豹君休問﹐已向人間得地仙。

夢至成都悵然有作二首

春風小陌錦城西﹐翠箔珠簾客意迷。下盡牙籌閒縱博﹐刻殘畫燭戲分題。

紫氍毹暖帳中醉﹐紅叱撥驕花外嘶。孤夢淒涼身萬里﹐令人憎殺五更雞。

宦途元不羨飛騰﹐錦裏豪華壓五陵。紅袖引行遊玉局﹐華燈圍坐醉金繩。

階前汗血洮河馬﹐架上霜毛海國鷹。世事轉頭誰料得﹐一官南去冷如冰。

衢州道中作

耿耿孤忠不自勝﹐南來淸夢繞觚稜。驛門上馬千峯雪﹐寺壁題詩一硯冰。

疾病時時須藥物﹐衰遲處處少交朋。無情最恨寒沙雁﹐不爲愁人說杜陵。

宿魚梁驛五鼓起行有感二首

憶從南鄭客成都﹐身健官閒一事無。分騎霜天伐狐兔﹐張燈雪夜擲梟盧。

百憂忽墮新衰境﹐一笑難尋舊酒徒。投宿魚梁溪繞屋﹐五更聽雨擁篝鑪。

少時談舌坐生風﹐管葛奇才自許同。閉戶著書千古計﹐變名學劍十年功。

酒醒頓覺狂堪笑﹐睡起方知夢本空。他日故人能憶我﹐葛仙磯畔覓漁翁。

夜坐偶書

衰發蕭疏雪滿簪﹐暮年光景易駸駸。已甘身作溝中斷﹐不願人知爨下音。

病鶴摧頹分薄俸﹐悲蛩斷續和微吟。向來誤有功名念﹐欲挽天河洗此心。

自詠

遊戲人間歲月多﹐癡頑將柰此翁何。放開繩箠牛初熟﹐照破乾坤鏡未磨。

日落苔磯閒把釣﹐雨餘蓬舵亂堆蓑。明朝不見知何處﹐又向江湖醉踏歌。

客意

山行曳杖水拏舟﹐走徧茫茫禹畫州。蝴蝶夢魂常是客﹐芭蕉身世不禁秋。

早因食少妨髙臥﹐晚憶茶甘作遠遊。龍焙一嘗端可去﹐無心更爲荔枝畱。

憶山南二首

貂裘寶馬梁州日﹐盤槊橫戈一世雄。怒虎吼山爭雪刃﹐驚鴻出塞避雕弓。

朝陪策畫淸油裏﹐暮醉笙歌錦幄中。老去據鞍猶矍鑠﹐君王何日伐遼東。

醉墨淋漓酒百杯﹐轅門山色碧崔嵬。打球駿馬千金買﹐切玉名刀萬里來。

結客漁陽時遣簡﹐踏營渭北夜銜枚。十年一夢今誰記﹐閒置車中只自哀。

追感梁益舊遊有作

西遊萬里倚朱顏﹐肯放尊前一笑慳。蜀苑妓圍欺夜雪﹐梁州獵火滿秋山。

晚途忽墮塵埃裏﹐樂事渾疑夢寐間。浮世變遷君勿嘆﹐劇談猶足詫鄕關。

奏乞奉祠畱衢州皇華館待命

世念蕭然冷欲冰﹐更堪衰與病相乘。從來幸有不材木﹐此去眞爲無事僧。

耐辱豈惟容唾面﹐寡言端擬學銘膺。尙餘一事猶豪舉﹐醉後龍蛇滿剡藤。

寓館晚興

隨牒人間不自憐﹐衢州孤驛更蕭然。百年細數半行路﹐萬事不如長醉眠。

發短經秋眞種種﹐腹寬耐事只便便。晚窗商略惟當飲﹐安得黃花到眼邊。

三月二十一日作

蹴踘墻東一市嘩﹐秋千樓外兩旗斜。及時小雨放桐葉﹐無賴餘寒開楝花。

明月吹笙思蜀苑﹐軟塵騎馬夢京華。歡情減盡朱顏攺﹐節物催人只自嗟。

與黎道士小飲偶言及曾文淸公慨然有感

臨川稅駕忽數月﹐嗜睡愛閒常閉門。君詩始愜病僧意﹐吾道難爲俗人言。

秋雨淒淒黃葉寺﹐春風酣酣綠樹村。曾公九原不可作﹐一尊破涕誦招魂。

夜意

灑地移牀曲檻前﹐葛衣蕭爽接礠偏。庭空秋近露沾艸﹐月落夜闌星滿天。

靜待微風停素扇﹐旋消殘酒潄寒泉。翛然自與氛埃遠﹐安用騎鯨學水仙。

初秋

濕螢相逐照髙棟﹐又見一年風露秋。流落江湖常踽踽﹐掃平河洛轉悠悠。

簿書終日了官事﹐尊酒何時寬客愁。擬倩天風吹夢去﹐浩歌起舞散花樓。

別楊秀才

歲暮江頭又語離﹐淡煙衰艸不勝悲。俗人憒憒寧知子﹐心事悠悠欲語誰。

燈暗想傾澆悶酒﹐路長應和贈行詩。人生但要身彊健﹐一笑相從自有時。

行至嚴州壽昌縣界得請許免入奏仍除外官感恩述懷

曉傳尺一到江村﹐拜起朝衣漬淚痕。敢憾帝城如日遠﹐喜聞天語似春溫。

翰林惟奉還山詔﹐湘水空招去國魂。聖主恩深何力報﹐時從天末望修門。

新築山亭戲作

危檻淩風出半空﹐怪奇造化欲無功。天垂繚白縈靑外﹐人在紛紅駭綠中。

日月匆匆雙轉轂﹐古今杳杳一飛鴻。酒酣獨臥林間石﹐未許塵寰識此翁。

自詠

三十年前接俊遊﹐卽今身世寄滄洲。俚聲不辦諧韶頀﹐暮气寧能徹鬥牛。

綠酒可人消永日﹐黃鸝多事管閒愁。吹笙跨鶴何時去﹐剩欲平章太華秋。

感秋

南山射虎漫豪雄﹐投老還鄕一禿翁。世味掃除和蠟盡﹐生涯零落並錐空。

秋驚蠹葉凋殘綠﹐病著衰顏失舊紅。笠澤松陵家世事﹐一竿惟是待西風。

冬暖頗有春意追憶成都昔遊悵然有作

濯錦江邊罨畫樓﹐金鞭曾護犢車遊。紛紛萬事反乎覆﹐落落一身淹此畱。

刻燭賦詩空入夢﹐傾家釀酒不供愁。探春歌吹應如昨﹐亦有朋儕記我不。

冬夜不寐至四鼓起作此詩

秦吳萬里車轍徧﹐重到故鄕如隔生。歲晚酒邊身老大﹐夜闌枕畔書縱橫。

殘燈無焰穴鼠出﹐槁葉有聲村犬行。八十將軍能滅虜﹐白頭吾欲事功名。

夜飲示坐中

胡雁叫羣寒夜長﹐崢嶸北斗天中央。達人大觀眇萬物﹐烈士壯心懷四方。

縱酒長鯨渴吞海﹐艸書瘦蔓飽經霜。付君詩卷好收拾﹐後五百年無此狂。

獨孤生策字景略河中人工文善射喜擊劍一世奇士

也有自峽中來者言其死於忠涪間感涕賦詩

憶昨騎驢入蜀關﹐旗亭邂逅一開顏。气鐘太華中條秀﹐文在先秦兩漢間。

寶劍憑誰占鬥气﹐名駒竟失養天閒。身今老病投空谷﹐回首東風涕自潸。

夜泊水村

腰間羽箭久凋零﹐太息燕然未勒銘。老子猶堪絕大漠﹐諸君何至泣新亭。

一身報國有萬死﹐雙鬢向人無再靑。記取江湖泊船處﹐臥聞新雁落寒汀。

夜步庭下有感

夜繞庭中百匝行﹐秋風傳漏忽三更。星辰北拱疏還密﹐河漢西流縱復橫。

驚鵲繞枝棲不穩﹐冷螢穿竹遠猶明。書生老抱平戎志﹐有淚如江未敢傾。

題酒家壁

明主何曾棄不才﹐書生飄泊自堪哀。煙波東盡江湖遠﹐云棧西從隴蜀回。

宿雨送寒秋欲晚﹐積衰成病老初來。酒香菇脆丹楓岸﹐彊遣樽前笑口開。

幽居感懷

偶傍楓林結數緣﹐東歸也復度流年。汀洲雁下依殘水﹐墟里人行破夕煙。

十月風霜欺客枕﹐五更鼓角滿江天。散關淸渭應如昨﹐回首功名一愴然。

自若耶溪舟行杭鏡湖而歸

換馬亭前煙火微﹐鬥牛橋畔行人稀。雲山慘澹少顏色﹐霜日靑薄無光輝。

新酒成桑正落﹐美人信斷雁空歸。髙樓何處吹長笛﹐淸淚無端又濕衣。

遊山歸偶賦

此生本寄一浮漚﹐歸臥茅茨又四秋。習气未除惟痛飲﹐幻軀偶健且閒遊。

買蓑山縣雲藏市﹐橫笛江城月滿樓。與世沈浮最安樂﹐莫思將相快恩仇。

苦寒

凍硯時能出苦吟﹐濁醪亦復慰孤斟。誰知冰雪凝嚴候﹐自是乾坤愛育心。

癘鬼盡驅人意樂﹐遺蝗一洗麥根深。但嫌景短妨書課﹐棲鳥紛紛又滿林。

冬夜月下作

造物寧能困此翁﹐浩歌庭下答松風。煌煌斗柄插天北﹐焰焰月輪生海東。

皂纛黃旗都護府﹐峨冠長劍大明宮。功名晚遂從來事﹐白首江湖未嘆窮。

感憤

今皇神武是周宣﹐誰賦南徵北伐篇。四海一家天歷數﹐兩河百郡宋山川。

諸公尙守和親策﹐志士虛捐少壯年。京洛雪消春又動﹐永昌陵上艸芊芊。

塞上

塞上今年有事宜﹐將軍承詔出全師。精金錯落八尺馬﹐刺繡鮮明五丈旗。

上谷飛弧傳號令﹐蕭關積石列城陴。不應幕府無班固﹐早晚燕然刻頌詩。

囚山

垣屋參差綠樹邊﹐囚山光景餞華顚。平川極目思秦地﹐大澤浮空憶楚天。

刺虎射麋俱已矣﹐舉杯開劍忽淒然。此生終遣英雄笑﹐棘沒銅駝六十年。

夏日小宴

橫吹銅笛蒼龍聲﹐雙奏玉笙丹鳳鳴。已判百年終醉死﹐要將一笑壓愁生。

旋移畫舫破山影﹐髙捲朱簾延月明。試問炎歊在何許﹐夜闌翻怯葛衣輕。

聞虜政衰亂掃蕩有期喜成口號二首

正朔今年被百蠻﹐遙知喜色動天顏。風雷傳號臨春水﹐貔虎移軍過玉關。

博士已成封禪艸﹐單於將就會朝班。孤臣老抱周南憾﹐壯觀空存夢想間。

遺虜遊魂豈足憂﹐漢家方運幄中籌。天開地辟逢千載﹐雷動風行徧九州。

刁鬥令嚴靑海夜﹐旌旗色照鐵關秋。功名自是英豪事﹐不用君王萬戶侯。

山寺

寺門壓石危欲崩﹐槎牙老松掛蒼藤。風傳上方出定磬﹐雨暗古殿長明燈。

宿林野鶻驚復起﹐爭栗山童呼不禜。溪南聞道更幽絕﹐明日裂布縫行縢。

野飲

靑山千載老英雄﹐濁酒三杯失厄窮。訪古頹垣荒塹裏﹐覓交屠狗賣漿中。

平堤漸放春蕪綠﹐細浪遙翻夕照紅。已把殘年付天地﹐騎牛吹笛伴村童。

獨酌有懷南鄭

憶從。冢涉南沮﹐笳鼓聲酣醉膽粗。投筆書生古來有﹐從軍樂事世間無。

秋風逐虎花叱撥﹐夜雪射熊金僕姑。白首功名元未晚﹐笑人四十嘆頭顱。

夜步

市人莫笑雪蒙頭﹐北陌南阡信腳遊。風遞鐘聲云外寺﹐水搖燈影酒家樓。

鶴歸遼海逾千歲﹐楓落吳江又一秋。卻掩船扉耿無寐﹐半窗落月照淸愁。

偶讀山谷老境五十六翁之句作六十二翁吟

三百里湖水接天﹐六十二翁身刺船。飯足便休慵念祿﹐丹成不服怕登仙。

胸中浩浩了無物﹐世上紛紛徒可憐。但有靑錢沽白酒﹐猶堪醉倒落梅前。

書憤

早歲那知世事艱﹐中原北望气如山。樓船夜雪瓜洲渡﹐鐵馬秋風大散關。

塞上長城空自許﹐鏡中衰鬢已先斑。出師一表眞名世﹐千載誰堪伯仲間。

臨安春雨初霽

世味年來薄似紗﹐誰令騎馬客京華。小樓一夜聽春雨﹐深巷明朝賣杏花。

矮紙斜行閒作艸﹐晴窗細乳戲分茶。素衣莫起風塵嘆﹐猶及淸明可到家。

小舟過禦園二首

聖主憂民罷露臺﹐春風別苑晝常開。盡除曼衍魚龍戲﹐不禁芻蕘雉兔來。

水鳥避人橫翠靄﹐宮花經雨委蒼苔。殘年自喜身彊健﹐又作淸都夢一回。

水殿西頭起砌臺﹐綠楊鬧處杏花開。簫韶本與人同樂﹐羽衛才聞歲一來。

益鳥首波生涵藻荇﹐金鋪雨後上莓苔。遠臣侍宴應無日﹐目斷堯云到晚回。

還家二首

富貴元須早致身﹐白頭豈復市朝人。數聲鵯夾鳥呼殘夢﹐一架酴酉縻送晚春。

疊嶂出云明客眼﹐澄江漲雨濯京塵。逢人枉道哦詩瘦﹐下語今年尙未親。

天津橋上醉騎驢﹐一錦囊詩一束書。作客況當多病後﹐還家已過暮春初。

泥深村巷人誰顧﹐艸滿園畦手自鋤。不爲衰遲思屏迹﹐此心元向利名疏。

夜行玉笥樵風之間宿龍瑞

野店溪橋供晚餉﹐吟邊醉裏弄春風。馬行缺月黃昏後﹐鐘下亂山空翠中。

名宦不辭成寂寂﹐歲時惟憾去匆匆。頗聞禹穴遺書在﹐安得髙人與細窮。

題齋壁四首

二十餘年此結茆﹐園公溪父日論交。風翻半浦亂荷背﹐雨放一林新筍梢。

隔葉晚鶯啼谷口﹐唼花雛鴨聚塘坳。出門行罷還無事﹐借得丹經手自抄。

四顧茫茫水接天﹐幽居眞个似乘船。月窗竹影連棲鵲﹐露井桐聲帶斷蟬。

甘寢每憎茶作祟﹐淸狂直以酒爲仙。形骸那得常羈束﹐六十年來又二年。

舴艋爲家一老翁﹐陽狂羞與俗人同。夢回菱曲漁歌裏﹐身寄蘋洲蓼浦中。

斷簡塵埃存治道﹐髙丘艸棘閉英雄。旗亭村酒何勞醉﹐聊豁平生芥蒂胸。

稽山千載翠依然﹐著我山前一釣船。瓜蔓水平芳艸岸﹐魚鱗云襯夕陽天。

出從父老觀秧馬﹐歸伴兒童放紙鳶。君看此翁閒適處﹐不應便謂世無仙。

官居戲詠三首

萬里飄然似斷蓬﹐桐廬江上又秋風。判余牘尾棲鴉濕﹐衙退庭中立雁空。

燈火市樓知酒賤﹐歌呼村裏覺年丰。誰言病守無歡意﹐也與他人一笑同。

說著功名卽自羞﹐暮年世味轉悠悠。一庭落葉楸梧老﹐萬里悲風鼓角秋。

懷綬不爲明日計﹐登樓且散異鄕愁。漁舟大似非凡子﹐能揀溪山勝處畱。

城頭閒倚一枝藤﹐病起淸羸不自勝。衙鼓有期催晚坐﹐絳鈴無賴喚晨興。

愛書習气嗟猶在﹐寡過工夫愧未能。寂寞已無臺省夢﹐諸公衮衮自飛騰。

登北榭

繞城山作翠濤傾﹐底事文書日有程。無混我爲揮吏散﹐獨登樓去看云生。

香浮鼻觀煎茶熟﹐喜動眉間煉句成。莫笑衰翁淡生活﹐他年猶得配玄英。

秋夜聞雨

香斷燈昏小幌深﹐不堪病裏值秋霖。驚回萬里關河夢﹐滴碎孤臣犬馬心。

淸似釣船聞急瀨﹐悲於靜院聽繁砧。玉峯老去情懷惡﹐穩受千莖雪鬢侵。

自詠

鈍似窗間十月蠅﹐淡如世外一孤僧。心勞撫字𨿽亡補﹐筆判虛空卻粗能。

厭見文書銜客袖﹐但思蔬水曲吾肱。何時卻宿雲門寺﹐靜聽霜鐘對佛燈。

醉中戲作

當年買酒醉新丰﹐豪士相期意气中。插羽軍書立談辦﹐如山鐵騎一麾空。

玉關久付淸宵夢﹐笠澤今成白髮翁。堪笑燈前如意舞﹐尙將老健壓諸公。

安流亭俟客不至獨坐成詠

憶昔西徵鬢未霜﹐拾遺陳迹弔微茫。蜀江春水千帆落﹐禹廟空山百艸香。

馬影斜陽經劍閣﹐櫓聲淸曉下瞿唐。酒徒雲散無消息﹐水榭憑欄淚數行。

秋雨北榭作

秋風吹雨到江氵賁﹐小閣疏簾曉色分。津吏報增三尺水﹐山僧歸入萬重云。

飄零露井無桐葉﹐斷續煙汀有雁羣。了卻文書早尋睡﹐檐聲徧愛枕間聞。

病起小飲

病起新霜滿鬢蓬﹐憑髙一笑與誰同。酒如淥靜春江水﹐人有鴻荒太古風。

野寺鐘來夕陽外﹐寒山空插亂雲中。一官正爾妨人樂﹐只合滄浪狎釣翁。

燈下閱吏牘有感

老眼今年太負渠﹐羲經魯史頓成疏。一爲柱後惠文吏﹐厭讀司空城旦書。

正苦雁行須束縛﹐不言鼠輩合誅釒且。致君堯舜元無術﹐黃卷何辭飽蠹魚。

縱筆三首

閒經月下白蘋洲﹐半脫風前紫綺裘。曾值東風謁鸞駕﹐卻因南渡看龍舟。

年光已付夢騰醉﹐天宇誰從汗漫遊。莫怪又成橫笛去﹐故人期我玉華樓。

東都宮闕郁嵯峨﹐忍聽胡兒敕勒歌。云隔江淮翔翠鳳﹐露沾荊棘沒銅駝。

丹心自笑依然在﹐白髮將如老去何。安得鐵衣三萬騎﹐爲君王取舊山河。

行省當年駐隴頭﹐腐儒隨牒亦西遊。千艘衝雪魚關曉﹐萬竈連云駱谷秋。

天道難知胡更熾﹐神州未復士堪羞。會須瀝血書封事﹐請報天家九世仇。

雪夜有感

狂膽輪囷欲滿軀﹐一麾誰憫滯江湖。靑衫曾奏三千牘﹐白首猶思丈二殳。

龍虎翔空瞻王气﹐犬羊度漠避天誅。何時冒雪趨行殿﹐香案前頭進陣圖。

讀書

束髮論交一世豪﹐暮年憔悴困蓬蒿。文辭博士書驢券﹐職事參軍判馬曹。

病裏猶須看周易﹐醉中亦復讀離騷。若爲可柰功名念﹐試覓並州快剪刀。

夜登千峯榭

夷甫諸人骨作塵﹐至今黃屋尙東巡。度兵大峴非無策﹐收泣新亭要有人。

薄釀不澆胸壘塊﹐壯圖空負膽輪囷。危樓插斗山銜月﹐徙倚長歌一愴神。

登千峯榭

飛觀危欄縹緲中﹐聊將醉眼送歸鴻。一生未售屠龍技﹐萬里猶思汗馬功。

王衍諸人寧足責﹐姜維豎子自應窮。他年弔古憑髙處﹐想見淸伊照碧嵩。

秋夜登千峯榭待曉

萬里秋風夜艾時﹐剡川孤客不勝悲。讀書眼暗定誰許﹐憂國涕零空自知。

欲墜髙梧先策策﹐漸低北斗正離離。倚闌不覺雞號曉﹐剪燭題詩寄所思。

嚴州大閱

鐵騎森森帕首紅﹐角聲旗影夕陽中。𨿽慚江左繁雄郡﹐且看人間矍鑠翁。

淸渭十年眞昨夢﹐玉關萬里又秋風。憑鞍撩動功名意﹐未憾猿驚蕙帳空。

曉遊東園

藥瓢藜杖合施行﹐獨往山林已歃盟。傍水斷雲含暮色﹐拂檐髙竹借秋聲。

癡人自作浮生夢﹐腐骨那須後世名。莫笑吟哦無闕日﹐老來未盡獨詩情。

寓嘆二首

江上霜風透敝袍﹐區區無柰簿書勞。衰遲始憶壯遊樂﹐仕宦更知歸臥髙。

人怪羊裘忘富貴﹐我從牛僧得賢豪。俗間問訊眞成懶﹐有手惟堪把蟹螯。

劍外歸耕夢不通﹐公車上疏路何從。有心求縮地萬里﹐無羽可朝天九重。

狂誦新詩驅瘧鬼﹐醉吹橫笛舞神龍。明當采藥玉霄去﹐他日君看冰雪容。

寒夜移疾二首

南山北山髙嶙峋﹐朝雨暮雨斷江津。時人正作市朝夢﹐老子已成雲水身。

希世彊顏心自愧﹐閉門謝病客生瞋。天公何日與一飽﹐短艇湘湖自采蒓。

走徧天涯白髮生﹐晚叨微祿臥山城。知章自識狂供奉﹐士季那容醉步兵。

屬斤藥有時攜短鑱﹐奏書無路請長纓。此心擬說還休去﹐付與空階夜雨聲。

述懷二首

尺寸𨿽無補縣官﹐此心炯炯實如丹。羯胡未滅敢愛死﹐尊酒在前終鮮歡。

亞父抱忠撞玉斗﹐虞人守節待皮冠。縱言老病摧頹甚﹐壯气猶憑後代看。

謗譽紛紛笑殺儂﹐此身本自等虛空。大鵬境界纖塵裏﹐曠劫年光掣電中。

翻動煙霞長鑱在﹐招呼風月一尊同。是凡是聖誰能測﹐試問西陵織屨翁。

到嚴十五晦朔郡釀不佳求於都下旣不時至欲借書

讀之而寓公多祕不肯出無以度日殊惘惘也

桐君故隱兩經秋﹐小院孤燈夜夜愁。名酒過於求趙璧﹐異書渾似借荊州。

溪山勝處身難到﹐風月佳時事不休。安得連車載郫釀﹐金鞭重作浣花遊。

北窗閒詠

陰陰綠樹雨餘香﹐半捲疏簾置一牀。得祿僅償賒酒券﹐思歸新艸乞祠章。

古琴百衲彈淸散﹐名帖雙鉤榻硬黃。夜出灞亭𨿽跌宕﹐也勝歸作老馮唐。

感憤秋夜作

月昏當戶樹突兀﹐風惡滿天云往來。太阿匣藏不見用﹐孤憤書成空自哀。

吾輩赤心本貫日﹐昔人白骨今生苔。榮河溫洛不可見﹐靑海玉關安在哉。

反感憤

膊膊庭樹雞初鳴﹐嗈嗈天衢雁南徵。百年朝露豈長久﹐萬事浮雲常變更。

出處有心終有愧﹐聖賢無命亦無成。西疇𨿽薄可自力﹐雙犢且當乘雨耕。

舟中大醉偶賦長句

過江何敢號髙流﹐偶與俗人風馬牛。畫楫新搖嚴瀨月﹐淸尊又醉戴溪秋。

壯心無復在千里﹐老气尙能橫九州。古寺試求三丈壁﹐爲君驅筆戰蛟虯。

新晴泛舟至近村偶得雙鱖而歸

秋風一夜老汀蘋﹐剡曲稽山發興新。靑嶂會爲身後冢﹐扁舟聊作畫中人。

園林搖落知寒早﹐父老逢迎覺意眞。歸舍不妨成小醉﹐眼明細柳貫霜鱗。

歲晚感懷

利名爭奪兩皆非﹐生世寧殊露易晞。老冉冉來誰獨免﹐冢累累處會同歸。

聽歌莫惜終三疊﹐縱獵何妨更一圍。醉臥日髙呼不醒﹐笑人霜曉束朝衣。

四鼓出嘉會門赴南郊齋宮

客遊梁益半吾生﹐不死還能見太平。初喜夢魂朝帝所﹐更驚老眼看都城。

九重宮闕晨霜冷﹐十里樓臺落月明。白髮蒼顏君勿笑﹐少年慣聽舜韶聲。

馬上作

三十年前客帝城﹐城南結騎盡豪英。湖山冷落悲陳迹﹐文字流傳付後生。

衰老更禁新臥病﹐塵埃時拂舊題名。馬頭風捲飛花過﹐又得殘春一日晴。

送霍監丞出守盱眙

淮浦鱗鱗浸碧天﹐卽今誰料作窮邊。空聞甌脫嘶胡馬﹐不見浮屠插霽煙。

亭障久安無檄到﹐杯觴頻舉有詩傳。長城萬里英雄事﹐應笑窮儒飽晝眠。

和周元吉右司過敝居追懷南鄭相從之作

梁益東西六十州﹐大行臺出北防秋。閱兵金鼓震河渭﹐縱獵狐兔平山丘。

露布捷書天上去﹐軍咨祭酒幄中謀。豈知今日詩來處﹐日落風生蘆荻洲。

醉中浩歌罷戲書

處物小兒如我何﹐還家依舊一漁蓑。穿雲逸響蘇門嘯﹐捲地悲風易水過。

老眼閱人眞爛熟﹐壯心得酒旋消磨。旁觀虛作窮愁想﹐點檢霜髯卻未多。

故山四首

功名莫苦怨天慳﹐一棹歸來到死閒。傍水無家無好竹﹐捲簾是處是靑山。

滿籃箭茁瑤簪白﹐壓擔稜梅鶴頂殷。野興盡時尢可樂﹐小江煙雨趁潮還。

禹祠行樂盛年年﹐繡轂爭先罨畫船。十里煙波明月夜﹐萬人歌吹早鶯天。

花如上苑常成市﹐酒似新丰不直錢。老子未須悲白髮﹐黃公壚下且閒眠。

老尉鴻飛隱市門﹐千年猶有舊巢痕。陸生於此寓棋局﹐曾丈時來開酒樽。

渺渺帆檣遙見海﹐冥冥蒲葦不知村。數僧也復投詩社﹐零落今無一二存。

落磵泉奔舞玉虹﹐護丹松老臥蒼龍。霜柑籬角寒初熟﹐野碓云邊夜自舂。

挈榼人沽村市酒﹐打包僧趁寺樓鐘。幽尋自是年來懶﹐枉道山靈不見容。

宿野人家

避雨來投白板扉﹐野人憐客不相違。林喧鳥雀棲初定﹐村近牛羊暮自歸。

土釜煖湯先濯足﹐豆艸黠吹火旋烘衣。老來世路渾諳盡﹐露宿風餐未覺非。

有感

溫洛榮河拱舊京﹐從來人物富豪英。報仇𨿽有楚三戶﹐守節得無齊二城。

胡寇寧能斷地脈﹐王師行復暢天聲。鳳鱗久伏應爭奮﹐勉爲明時頌太平。

舟過梅塢胡氏居愛其幽邃爲賦一詩

稽山翠入家家窗﹐此家淸絕無與雙。丹葩綠樹錦繡谷﹐淸波白石玻璃江。

一堤茂艸有眠犢﹐數掩短籬無吠禨。北軒商略可散發﹐借與放翁傾酒缸。

自東涇度小嶺聞有地可卜庵喜而有賦

小嶺西南煙水間﹐頗聞有地百弓寬。誰其云者兩黃鵠﹐何以報之雙玉盤。

竹塢未昏先晻曖﹐蓮汀當暑亦淸寒。一庵何日從吾好﹐會約髙人共倚闌。

王給事餉玉友

散發蕭然蒲葦林﹐馬軍送酒慰孤斟。江河不洗古今憾﹐天地能知忠義心。

無侶有時邀落月﹐放狂連夕到橫參。玉船湛湛眞秋露﹐卻憾鵝兒色尙深。

晚興

白布裙襦退士裝﹐短籬幽徑獨相羊。莎根蟋蟀催秋候﹐稗穗蜻蜓立晚涼。

屈子所悲人盡醉﹐酈生常謂我非狂。知心賴有靑天在﹐又炷中庭一夕香。

遣懷

許國區區不自勝﹐秋風空羨下睼鷹。靑雲夜嘆初心誤﹐白髮朝看一倍增。

積憤有時歌易水﹐孤忠無路哭昭陵。頭顱自揣今如此﹐尙欲閒尋紫閣僧。

新秋感事二首

江上淸秋昨夜回﹐漁扉正對荻洲開。志存天下食不足﹐節慕古人讒愈來。

風際紙鳶那解久﹐祭余芻狗會堪哀。蕭然散發聽秋雨﹐剩領新涼入酒杯。

北渚秋風凋白蘋﹐流年冉冉默傷神。彊顏未忍乞墦祭﹐積毀僅逃輸鬼薪。

半榼浮蛆初試釀﹐兩螯斫雪又嘗新。受恩自度終無報﹐聊爲淸時備隱淪。

秋思六首

南鄭歸來二十霜﹐背人歲月去堂堂。破裘不補知寒早﹐倦枕無憀厭夜長。

年少若爲評宿士﹐狂生曾是說髙皇。慨然此夕江湖夢﹐猶繞天山古戰場。

一生書劍徧天涯﹐兩歲秋風喜在家。爛醉日傾無算酒﹐髙眠時聽屬私蛙。

園林夕照明丹柿﹐籬落初寒蔓碧花。便擬掛冠君會否﹐耳根不復耐喧嘩。

殘暑偏能著此翁﹐吹襟剩喜得西風。露滋小徑蘭苕冷﹐月射髙梁燕戶空。

衰病呻吟眞一洗﹐醉歌跌宕與誰同。從今日日增幽興﹐水際先丹數葉楓。

半年閉戶廢登臨﹐直自春殘病至今。帳外昏燈伴孤夢﹐檐前寒雨滴愁心。

中原形勝關河在﹐列聖憂勤徳澤深。遙想遺民垂泣處﹐大梁城闕又秋砧。

雁陣橫空送早寒﹐白頭病叟住江幹。風林脫葉山容瘦﹐霜稻登場野色寬。

萬里關河驚契闊﹐一尊鄰曲話悲歡。書生餓死尋常事﹐那得重彈掛壁冠。

藥畦蔬隴夕陽中﹐帶落冠欹一病翁。步蹇每妨行藥興﹐眼昏幾廢讀書功。

露濃乍警雲巢鶴﹐風勁先凋玉井桐。欲賦悲秋卻休去﹐鬢絲已是滿靑銅。

遣懷

秋風策策冷吹衣﹐謝病經年晝掩扉。絕世本來希獨立﹐刺天不復計羣飛。

細思萬古名何用﹐太息九原誰與歸。葬近要離非素意﹐富春灘畔有苔磯。

冬夜讀書

霜雪紛紛滿鬢毛﹐凋年懷抱獨蕭騷。房櫳夜悄孤燈暗﹐原野風悲萬木號。

病臥極知趨死近﹐老勤猶欲與書鏖。小兒可付巾箱業﹐未用逢人嘆不遭。

冬夜讀書忽聞雞唱

齷齪常談笑老生﹐丈夫失意合躬耕。天涯懷友月千里﹐燈下讀書雞一鳴。

事去大牀空獨臥﹐時來豎子或成名。春蕪何限英雄骨﹐白髮蕭蕭未用驚。

閉戶

簞瓢虛道不堪憂﹐閉戶方從造物遊。安樂本因無事得﹐功名常忌有心求。

洗除仇怨忘蠻觸﹐收斂光芒靜鬥牛。兒報牀頭春甕熟﹐人間萬事轉悠悠。

落魄

落魄江湖七十翁﹐欲持一笑與誰同。蕭蕭雪鬢難藏老﹐寂寂蓬門可諱窮。

好句尙來欹枕處﹐壯心時在倚樓中。無涯毀譽何勞詰﹐骨朽人間論自公。

入城至郡圃及諸家園亭遊人甚盛

老子何曾慣市塵﹐今朝也復入城瞛。太平有象人人醉﹐造物無私處處春。

九陌鶯花娛病眼﹐一竿風月屬閒身。不緣興盡回橈早﹐要就湖波照角巾。

蓬萊館午憩

驛門系馬聽蟬吟﹐翻動平生萬里心。橋畔笛聲催日落﹐城邊艸色帶煙深。

關河歷歷功名晚﹐歲月悠悠老病侵。憶戍梁州如昨日﹐憑欄西望一沾襟。

夢遊散關渭水之間

平生望眼怯天涯﹐客裏何堪度歲華。但憾徵輪無四角﹐不愁歸路有三叉。

驛窗燈暗傳秋柝﹐關樹煙深宿暮鴉。叱犢老翁頭似雪﹐羨渠生死不離家。

病臥

病臥東齋怕攬衣﹐年來眞與世相違。橫林蠹葉秋先覺﹐別浦驕云暝不歸。

歲月惟須付樽酒﹐江山竟是屬漁磯。鄰翁一夕成今古﹐愈信人生七十稀。

晚眺

秋晚閒愁抵酒濃﹐試尋髙處倚枯筇。雲歸時帶雨數點﹐木落又添山一峯。

鳴雁沙邊驚客櫓﹐行僧煙際認樓鐘。个中詩思來無盡﹐十手傳抄畏不供。

感舊

當年書劍揖三公﹐談舌如雲气吐虹。十丈戰塵孤壯志﹐一簪華發醉秋風。

夢回松漠楡關外﹐身老桑村麥野中。奇士久埋巴峽骨﹐燈前慷慨與誰同。

睡覺聞兒子讀書

夢回聞汝讀書聲﹐如聽簫韶奏九成。且要沈酣向文史﹐未須辛苦慕功名。

人人本性初何欠﹐字字微言要力行。老病自憐難預此﹐夜窗常負短燈檠。

步至近村

藥物扶持疾漸平﹐布裘絮帽出柴荊。荒堤經雨多牛迹﹐村捨無人有碓聲。

數蝶弄香寒菊晚﹐萬鴉回陣夕楓明。老翁隨意閒成句﹐不似劉侯要取名。

默坐

巧說安能敵拙修﹐焚香默坐一窗幽。煌煌炎火常下照﹐浩浩黃河方逆流。

气住神仙端可學﹐心虛造物本同遊。絕知此事不相負﹐荊棘剪除梨栗秋。

遣興

勛業如今莫系懷﹐開單日日學僧齋。讒深只有天堪問﹐憂極渾無地可埋。

看鏡已成雙白鬢﹐登山猶費幾靑鞋。晚來詩興誰能那﹐雀噪空囷葉擁階。

題老學庵壁

此生生計愈蕭然﹐架竹苫茅只數椽。萬卷古今消永日﹐一窗昏曉送流年。

太平民樂無愁嘆﹐衰老形枯少睡眠。喚得南村跛童子﹐煎茶掃地亦隨緣。

親舊書來多問近況以詩答之

耐辱推頹百不能﹐居然老病住庵僧。流年速似一彈指﹐更事多於三折肱。

庭樹影中聞夜汲﹐鄰機聲裏對寒燈。沈詩任筆俱忘盡﹐酒戶新來卻少增。

二子

兩楹夢後少眞儒﹐毀譽徒勞豈識渠。孟子無功如管仲﹐揚雄有賦似相如。

敬王事業知誰繼﹐準易工夫故不疏。孤學背時空絕嘆﹐白頭窮巷抱遺書。

感舊

憶從南鄭入成都﹐气俗豪華海內無。故苑燕開車載酒﹐名姬舞罷鬥量珠。

浣花江路靑螭舫﹐槎柳毬場白雪駒。回首壯遊眞昨夢﹐一竿風月老南湖。

余年四十六入峽忽復二十三年感懷賦長句

當年弔古巴東峽﹐雪灑扁舟見早梅。宋玉宅邊新酒美﹐巫山廟下暮猿哀。

樵柯爛盡棋方劇﹐客甑炊成夢未回。已把癡頑敵憂患﹐不勞團扇念寒灰。

書嘆

少年志欲掃胡塵﹐至老寧知不少伸。覽鏡已悲身潦倒﹐橫戈空覺膽輪囷。

生無鮑叔能知己﹐死有要離與卜鄰。西望不須揩病眼﹐長安冠劍幾番新。

醉題

勿笑山翁病滿軀﹐胸中俠气未全無。雙瞳遇醉猶如電﹐五木隨呼盡作盧。

代北胡兒富羊馬﹐江南奇士出菇蘆。何由親奉平戎詔﹐蹴踏關中建帝都。

書憤

山河自古有乖分﹐京洛鮏羴實未聞。劇盜曾從宗父命﹐遺民猶望嶽家軍。

上天悔禍終平虜﹐公道何人肯散羣。白首自知疏報國﹐尙憑精意祝鑪燻。

秋興

秋風又滿會稽城﹐有客飄然萬事輕。久向林間得佳趣﹐不知身外有浮名。

蒲萄雨足初全紫﹐烏桕霜前已半赤貞。欲把一杯終覺懶﹐老來懷抱爲誰傾。

夢至洛中觀牡丹繁麗溢目覺而有賦

兩京初駕小羊車﹐憔悴江湖歲月賒。老去已忘天下事﹐夢中猶看洛陽花。

妖魂艷骨千年在﹐朱彈金鞭一笑嘩。寄語氈裘莫癡絕﹐祈連還汝舊風沙。

自嘲

歲月推遷萬事非﹐放翁可笑白頭癡。此生竟出古人下﹐有志尙如年少時。

僻學固應知者少﹐長歌莫問和予誰。自嘲自解君毋怪﹐老大從人百不宜。

老懷

身見髙皇再造初﹐名場流輩略無餘。舊書科斗才存字﹐薄業蝸牛僅有廬。

迂士豈堪新貴使﹐少年自與老人疏。荒園寂寂堆霜葉﹐抱甕何妨日灌蔬。

初寒病中有感

楚水楓林霜露新﹐白頭一叟正吟呻。牛衣未起王章疾﹐馬磨何傷許靖貧。

治道本來存簡冊﹐神州誰與靜煙塵。新亭對泣猶稀見﹐況覓夷吾一輩人。

寄天封明老

浪迹天臺一夢中﹐距今四十五秋風。勝遊回首似昨日﹐衰病侵入成老翁。

聖寺參差石橋外﹐仙蓬縹緲玉霄東。因君又動靑鞋興﹐目斷千峯翠倚空。

溪上作二首

落日溪邊杖白頭﹐破裘不補冷颼颼。戇愚酷信紙上語﹐老病猶先天下憂。

末俗陵遲稀獨立﹐斯文崩壞欲橫流。紹興人物嗟誰在﹐空記當年接俊遊。

傴僂溪頭白髮翁﹐暮年心事一枝筇。山銜落日靑橫野﹐雅起平沙黑蔽空。

天下可憂非一事﹐書生無地效孤忠。東山七月猶關念﹐未忍沈浮酒盞中。

詠史

夜雨燈前感慨深﹐爲邦一士重千金。風雲未展康時略﹐天地能知許國心。

劍忽拄頤都將相﹐帽曾壓耳隱山林。英雄自古常如此﹐君看隆中梁甫吟。

春夜讀書

枉是儒冠遇太平﹐窮人哪許共功名。枯腸不飽三升稷﹐皓首猶親二尺檠。

寓世已爲當去客﹐愛書更付未來生。夜闌撫幾愁無柰﹐起視離離斗柄傾。

春晚村居

一事元無可得忙﹐悠然半醉倚胡牀。牡丹枝上靑春老﹐燕子聲中白日長。

身世已如風六益鳥﹐文章仍似閏黃楊。太平有象無人識﹐南陌東阡搗禩香。

書嘆

髙廟衣冠月出遊﹐中原父老淚交流。諸公誰效回天力﹐散吏空懷卹緯憂。

雨細漁庵晨舉网﹐月明耕隴夜驅牛。神州克復知何日﹐北望飛蓬萬里秋。

題陽關圖

誰畫陽關贈別詩﹐斷腸如在渭橋時。荒城孤驛夢千里﹐遠水斜陽天四垂。

靑史功名常蹭蹬﹐白頭襟抱足乖離。山河未復胡塵暗﹐一寸孤愁只自知。

閒中

閒中髙趣傲羲皇﹐身臥維摩示病牀。活眼硯凹宜墨色﹐長毫甌小聚茶香。

門無客至惟風月﹐案有書存但老莊。問我東歸今幾日﹐坐看庭樹六番黃。

晨起

晨起梳頭拂面絲﹐行年七十豈前期。此身猶著幾兩屐﹐長日惟消一局棋。

空釜生魚忍貧慣﹐閒門羅雀與秋宜。區區名義眞當勉﹐正是先師戒得時。

自詠

常記當年入洛初﹐華燈百萬擲樗蒱。平生意薄刀筆吏﹐投老身爲山澤臞。

已罷向空書咄咄﹐尙能擊缶和嗚嗚。今朝客至無尋處﹐正伴園丁屬斤芋區。

書室明暖終日婆娑其間倦則扶杖至小園戲作長句二首

放翁老手竟超然﹐俗子何由與作緣。百榼舊曾誇席地﹐一窗今復幻壺天。

夢回橙在屏風曲﹐雨霽梅迎拄杖前。吾愛吾廬得安臥﹐笑人思潁憶平泉。

美睡宜人勝按摩﹐江南十月气猶和。重簾不捲畱香久﹐古硯微凹聚墨多。

月上忽看梅影出﹐風髙時送雁聲過。一杯太淡君休笑﹐牛背吾方扣角歌。

冬夜獨酌

寒水茫茫浸月明﹐疏鐘杳杳帶霜淸。一樽濁酒有妙理﹐十里荒雞非惡聲。

物外𨿽增新跌宕﹐胸中未洗舊崢嶸。頹然坐睡蒲團穩﹐殘火昏燈伴五更。

郊行夜歸書觸目

老翁病起厭端居﹐隨意東西不問途。霜野艸枯鷹欲下﹐江天云濕雁相呼。

空垣破竈逃租屋﹐靑帽紅燈賣酒鑪。未畏還家踏泥潦﹐園丁持炷小兒扶。

十一月五日夜半偶作

艸徑江村人迹絕﹐白頭病臥一書生。窗間月出見梅影﹐枕上酒醒聞雁聲。

寂寞已甘千古笑﹐馳驅猶望兩河平。後生誰記當年事﹐淚濺龍牀請北徵。

閒中書事二首

病過新年逐日添﹐淸愁殘醉兩厭厭。惜花萎去常遮日﹐待燕歸來始下簾。

堂上淸風生玉麈。澗中寒澑注銅蟾。一生畱滯君休嘆﹐意望天公本自廉。

一畝山園半畝池﹐流年忽逮掛冠期。賣花醉叟彖刂紅桂﹐種藥髙僧寄玉芝。

午枕爲兒哦舊句﹐晚窗畱客算殘棋。登庸策免多新報﹐老子癡頑總不知。

感昔二首

三著朝冠入上都﹐黃封頻醉渴相如。馬慵立仗寧辭斥﹐蘭偶當門敢怨鋤。

富貴尙思還此笏﹐衰殘故合愛吾廬。燈前目力依然在﹐且盡山房萬卷書。

五丈原頭秋色新﹐當時許國欲忘身。長安之西過萬里﹐北斗以南惟一人。

往事已如遼海鶴﹐餘年空羨葛天民。腰間白羽凋零盡﹐卻照淸溪整角巾。

登東山

漆園傲吏養生主﹐栗裏髙人歸去來。俱作放翁新受用﹐不妨平地脫塵埃。

松崖壁立臨樵塢﹐竹徑蛇蟠上嘯臺。送盡夕陽山更好﹐與君踏月浩歌回。

記九月三十日夜半夢

一夢邯鄲亦壯哉﹐沙堤金轡絡龍媒。兩行畫戟森朱戶﹐十丈平橋夾綠槐。

東閣羣英鳴珮集﹐北庭大戰捷旗來。太平事業方施設﹐誰遣晨雞苦喚回。

蜀僧宗傑來乞詩三日不去作長句送之

看徧東南數十州﹐寄船卻溯蜀江秋。孤云兩角山亡恙﹐斗米三錢路不憂。

萬里得詩長揖去﹐他年挈笠再來不。放翁爛醉尋常事﹐莫笑黃花插滿頭。

老學庵

窮冬短景苦匆忙﹐老學庵中日自長。名譽不如心自肯﹐文辭終與道相妨。

吾心本自同天地﹐俗學何知溺粃糠。已與兒曹相約定﹐勿爲無益費年光。

枕上偶成

放臣不復望修門﹐身寄江頭黃葉村。酒渴喜聞疏雨滴﹐夢回愁對一燈昏。

河潼形勝寧終棄﹐周漢規模要細論。自憾不如雲際雁﹐南來猶得過中原。

雨夜有懷張季長少卿

放翁𨿽老未忘情﹐獨臥山村每自驚。鼎鼎百年如電速﹐寥寥一笑抵河淸。

梅初破藟行江路﹐燈欲成花聽雨聲。正用此時思劇飲﹐故交零落愴餘生。

憶昔

憶昔輕裝萬里行﹐水郵山驛不論程。屢經漢帝燒余棧﹐曾宿唐家雪外城。

壯志可憐成昨夢﹐殘年惟有事春耕。西窗忽聽空階雨﹐獨對靑燈意未平。

春思

七十老翁身退耕﹐可憐未減舊風情。典衣取酒那論價﹐秉燭看花每到明。

江浦時時逢畫楫﹐寺樓處處聽新鶯。此生無復陽關夢﹐不怕樽前唱渭城。

六月二十四日夜分夢範致能李知幾尢延之同集江亭諸公

請予賦詩記江湖之樂詩成而覺忘數字而已

露篛霜筠織短蓬﹐飄然來往淡煙中。偶經菱市尋溪友﹐卻揀蘋汀下釣筒。

白菡萏香初過雨﹐紅蜻蜓弱不禁風。吳中近事君知否﹐團扇家家畫放翁。

七月二十四日作

閒拂靑銅一惘然﹐此生應老海云邊。涼颸入袂詩初就﹐幽鳥呼人夢不全。

天上鵲歸星渚冷﹐月中桂長露華鮮。射胡羽箭凋零盡﹐坐負心期四十年。

秋夜示兒輩

吳下當時薄阿蒙﹐豈知垂老嘆途窮。秋砧巷陌昏昏月﹐夜燭簾櫳裊裊風。

縮項鯿魚收晚釣﹐長腰粳米出新礱。兒曹幸可團欒語﹐憂患如山一笑空。

自嘲

身見紹興初攺元﹐百罹敢料至今存。生涯破碎余龍具﹐學問荒唐守兔園。

獨立未除還笏气﹐餘生猶待闔棺論。北窗燈暗霜風惡﹐且置孤愁近酒樽。

夜坐

杳杳霜鐘十里聲﹐娟娟江月半窗明。陳編欲絕猶堪讀﹐微火相依更有情。

九曲煙雲新散吏﹐百年鉛槧老諸生。頹然待旦君無笑﹐尙勝聞雞賦早行。

初拜再領祠宮之命有感

黃紙初開喜可知﹐追懷平昔卻成悲。生當京國承平日﹐仕及皇家再造時。

小艸出山初已誤﹐斷雲含雨欲何施。兒孫賀罷仍無事﹐卻赴幽人把釣期。

書憤二首

白髮蕭蕭臥澤中﹐只憑天地鑑孤忠。厄窮蘇武餐氈久﹐憂憤張巡嚼齒空。

細雨春蕪上林苑﹐頹垣夜月洛陽宮。壯心未與年俱老﹐死去猶能作鬼雄。

鏡裏流年兩鬢殘﹐寸心自許尙如丹。衰遲罷試戎衣窄﹐悲憤猶爭寶劍寒。

遠戍十年臨的博﹐壯圖萬里戰臯蘭。關河自古無窮事﹐誰料如今袖手看。

病中夜賦

客如病鶴臥還起﹐燈似孤螢闔復開。苜蓿花催春事去﹐梧桐葉送雨聲來。

榮河溫洛幾時復﹐志士仁人空自哀。但使胡塵一朝靜﹐此身不憾死蒿萊。

書感

奪璧元知價不讎﹐屠龍誰信本無求。哦詩聲裏歲時速﹐憂國淚邊天地秋。

已欠謝安俱泛海﹐況無王粲與登樓。此身著處憑君記﹐萬里煙波沒白鷗。

雪夜感舊

江月亭前樺燭香﹐龍門閣上馱聲長。亂山古驛經三折﹐小市孤城宿兩當。

晚歲猶思事鞍馬﹐當時那信老耕桑。綠沈金鎖俱塵委﹐雪灑寒燈淚數行。

憶昔

憶昔從戎出渭濱﹐壺漿馬首泣遺民。夜棲髙冢占星象﹐晝上巢車望虜塵。

共道功名方迫逐﹐豈知老病只逡巡。燈前撫捲空流涕﹐何限人間失意人。

十八家詩抄﹟卷二十五

陸放翁七律下一百九十二首

自規

曲肱飲水彼何人﹐汝獨何爲厭賤貧。大節勿污千載史﹐少時便盡百年身。

圖書幸可傳遺業﹐雞黍何妨約近鄰。今日仲秋還小雨﹐剩鋤麥壠待新春。

學書

九月十九柿葉紅﹐閉門學書人笑翁。世間誰許一錢直﹐窗底自用十年功。

老蔓纏松飽霜雪﹐瘦蛟出海挐虛空。卽今譏評何足道﹐後五百年言自公。

書喜三首

水際柴荊鍵不開﹐野人相覓漫敲推。寒鴉陣黑疑云過﹐老木聲酣認雨來。

酒價日低常得醉﹐官租時辦不勞催。平生未省如今樂﹐卻笑旁觀誤見哀。

今年端的是丰穰﹐十里家家喜欲狂。俗美農夫知讓畔﹐化行蠶婦不爭桑。

酒坊飲客朝成市﹐佛廟村伶夜作場。身是閒人新病愈﹐剩移霜菊待重陽。

滿川秋獲重赬肩﹐拾穗兒童擁道邊。夜夜江村無吠犬﹐家家市步有新船。

奪攘不復憂山越﹐安樂渾疑是地仙。惟有衰翁最知達﹐避胡猶記建炎年。

病中排悶

面骨崢嶸鬢雪新﹐承平版籍有遺民。心𨿽願繼無傳學﹐力不能支已廢身。

開卷眼昏如隔霧﹐擁鑪肺渴欲生塵。老龐亦有兒孫念﹐付與天公不問人。

吳體寄張季長

九月十月天雨霜﹐江南劍南途路長。平生故人阻攜手﹐萬里一書空斷腸。

人生彊健已難恃﹐世事變遷那可常。兩家子孫各長大﹐他年窮達毋相忘。

書感

常記當年賦子虛﹐公卿交口薦相如。豈知鶴髮殘年叟﹐猶讀蠅頭細字書。

出處幸逃千載笑﹐功名從負此心初。荒園落葉紛如積﹐日暮歸來自荷鋤。

捨北晚步

漠漠炊煙村遠近﹐冬冬儺鼓埭西東。三叉古路殘蕪裏﹐一曲淸江淡靄中。

外物已忘如棄屣﹐老身無伴等羈鴻。天寒寂寞籬門晚﹐又見浮生一歲窮。

予數年不至城府丁巳火後今始見之

陳迹關心已自悲﹐劫灰滿眼更增欷。山川壯麗昔無敵﹐城郭蕭條今已非。

窣堵招提俱昨夢﹐祝融回祿尙餘威。故交減盡新知少﹐縱保桑楡誰與歸。

五月七日拜致仕敕口號二首

剡曲東歸日醉眠﹐冰銜屢忝武夷仙。恩如長假容居裏﹐官似分司不限年。

一札疏榮馳廏置﹐兩兒扶拜望雲天。坐縻半俸猶多愧﹐月費公朝二萬錢。

黃紙東來墨未漧﹐孤臣恩許掛朝冠。小兒扶出迎門拜﹐鄰捨相呼擁路觀。

白首奉身歸畎畝﹐淸宵無夢接鵷鸞。從今剩把花前酒﹐憂患都空量自寬。

書懶

此身不覺老侵尋﹐殘發蕭蕭雪滿簪。那有新詩書觸目﹐亦無閒話問安心。

塞垣西戍茫如夢﹐省戶東歸病至今。一懶便知生世了﹐午窗酣枕敵千金。

村東晚眺

飽食無營過暮年﹐筇枝到處一蕭然。淸秋欲近露沾艸﹐新月未髙星滿天。

遠火微茫沽酒市﹐叢蒲窸窣釣魚船。哦詩每憾工夫少﹐又廢西窗半夜眠。

陳阜卿先生爲兩浙轉運司考試官時秦丞相孫以右文殿修。

撰來就試直欲首送阜卿得予文卷擢置第一秦氏大怒。

予明年旣顯黜先生亦幾蹈危機偶秦公薨遂已予。

晚歲料理故書得先生手帖追感平昔作長。

句以識其事不知衰涕之集也

冀北當年浩莫分﹐斯人一顧每空羣。國家科第與風漢﹐天下英雄惟使君。

後進何人知大老﹐橫流無地寄斯文。自憐衰鈍辜眞賞﹐猶竊虛名海內聞。

曉賦

八月江湖風露秋﹐時聞脫葉下梧楸。離離斗柄西南指﹐爛爛天河今古流。

人語正歡過古埭﹐角聲三弄下譙樓。百城已共丰年樂﹐一老猶懷卒歲憂。

遊近山

羸病知難賦遠遊﹐尙尋好景送悠悠。亂山孤店雁聲晚﹐一馬二童溪路秋。

掃壁有僧求醉墨﹐倚樓無客話淸愁。殘年敢望常彊健﹐到處臨歸爲小畱。

示兒子

祿食無功我自知﹐汝曹何以報明時。爲農爲士亦奚異﹐事國事親惟不欺。

道在六經寧有盡﹐躬耕百畝可無饑。最親切處今相付﹐熟讀周公七月詩。

初冬有感二首

衰發蕭蕭滿鏡絲﹐情懷非復似平時。風霜十月流年感﹐碪杵三更遊子悲。

閩嶠故人消息惡﹐蜀江遺老素書遲。一簞豆飯休嫌薄﹐賦分羈窮合自知。

峨冠本願致唐虞﹐白首那知墮腐儒。碌碌不成千載事﹐駸駸又見一年䢐。

無僧解輟齋廚米﹐有吏頻徵瘦地租。要信此翁頑到底﹐只持一笑了窮途。

齋中弄筆偶書示子聿

左右琴樽靜不嘩﹐放翁新作老生涯。焚香細讀斜川集﹐候火親烹顧渚茶。

書爲半酣差近古﹐詩𨿽苦思未名家。一窗殘日呼愁起﹐裊裊江城咽暮笳。

北望感懷

榮河溫洛帝王州﹐七十年來禾黍秋。大事竟爲朋黨誤﹐遺民空嘆歲時遒。

乾坤憾入新丰酒﹐霜露寒侵季子裘。食粟本同天下責﹐孤臣敢獨廢深憂。

白髮

蕭蕭白髮濯滄浪﹐剡曲西南一艸堂。飲水讀書貧亦樂﹐杜門養病老何傷。

已成五畝扶犁叟﹐誰記三朝執戟郎。正似籬邊數枝菊﹐歲殘猶復耐冰霜。

病退頗思遠遊信筆有作

平日身如不系舟﹐曾從楚尾客秦頭。風生江浦千帆曉﹐月落山城一笛秋。

萬事只能催白髮﹐百年終是臥荒丘。扶衰彊項君休笑﹐尙憶人間汗漫遊。

自嘲

少讀詩書陋漢唐﹐暮年身世寄農桑。騎驢兩腳欲到地﹐愛酒一樽常在傍。

老去形容𨿽變攺﹐醉來意气尙軒昂。太行王屋何由動﹐堪笑愚公不自量。

寄贈湖中隱者

髙標絕世不容親﹐識面無由況卜鄰。萬頃煙波鷗境界﹐九秋風露鶴精神。

子推綿上終身隱﹐叔度顏回一輩人。無地得申牀下拜﹐夜聞吹笛度煙津。

觀畫山水

古北安西志未酬﹐人間隨處送悠悠。騎驢白帝城邊雨﹐掛席黃陵廟外秋。

大网截江魚可鱠﹐髙樓臨路酒如油。老來無復當年快﹐聊對丹靑作臥遊。

枕上作二首

無地容錐四壁空﹐浩然亦未愴途窮。夢回倦枕燈殘後﹐詩在空階雨滴中。

䢐歲易成雙鬢禿﹐故人難復一樽同。唐安萬里音塵絕﹐誰爲寒沙問斷鴻。

蕭蕭白髮臥扁舟﹐死盡中朝舊輩流。萬里關河孤枕夢﹐五更風雨四山秋。

鄭虔自笑窮耽酒﹐李廣何妨老不侯。猶有少年風味在﹐吳箋著句寫淸愁。

初寒

逐祿天涯半此生﹐明時寬大許歸耕。山圍魚市寒無色﹐雨掠蓬窗夜有聲。

白髮靑燈身潦倒﹐殘蕪落葉歲崢嶸。爾來有喜君知否﹐買得烏犍萬事輕。

早涼熟睡

靈臺虛湛气和平﹐投枕逡巡夢卽成。屋角鳴禽呼不覺﹐手中書冊墮無聲。

百年日月飛雙轂﹐千古山河戰一枰。賴有蓮峯遺老在﹐白雲深處主齊盟。

倚樓

千里江山入倚樓﹐髙吟聊復寫吾憂。詩書幸有先人業﹐貧賤初非學者羞。

數掩槿籬端可老﹐一杯藜粥尙何求。東陂未插靑秧徧﹐且與鄰翁卜雨鳩。

村西

亂山深處小桃源﹐往歲求漿憶叩門。髙柳簇橋初轉馬﹐數家臨水自成村。

茂林風送幽禽語﹐壞壁苔侵醉墨痕。一首淸詩記今夕﹐細云新月耿黃昏。

閉戶

收身歸死鏡湖傍﹐閉戶悠悠白日長。巷僻斷非容駟路﹐腸枯那有蹴蔬羊。

書生正可蹈東海﹐世事漫思移太行。睡起不知天早暮﹐坐看螢度篆盤香。

長饑

病臥窮閻負聖時﹐本來吾道合長饑。朝不及夕未妨樂﹐死何如生行自知。

早年羞學仗下馬﹐末路幸似泥中龜。煙波一葉會當逝﹐吹笛髙人有素期。

題齋壁

鏡水西頭破茅屋﹐紹興初載舊書生。門無車馬終年靜﹐身臥雲山萬事輕。

三釜昔傷貧藉祿﹐一廛今幸老爲氓。斷蓬不是無飛處﹐莫與飄風抵死爭。

晝臥初起書事

歲華病思兩侵尋﹐靜看槐楸轉午陰。待睡不來聊小憩﹐煆詩未就且長吟。

還山久洗天涯憾﹐謝事新諧物外心。忽有故人分祿米﹐呼兒先議贖雷琴。

偶作夜雨詩明日讀而自笑別賦

俗情向者未全忘﹐洗以縈簾一縷香。得失故應常浩浩﹐是非正可付蒼蒼。

殘蟬不斷知秋近﹐雙燕歸來伴晝長。誰識龜堂新力量﹐東家卻笑接輿狂。

晚涼述懷

末學常憂墮吝驕﹐晚知鵬鷃本逍遙。屏醫卻藥疾良已﹐破械空囹盜自消。

父子終身美藜藿﹐交遊大半是漁樵。衡門日落西風起﹐又著藤冠度野橋。

梅市

梅市柯山小系船﹐開篷驚起醉中眠。橋橫風柳荒塞外﹐月墮煙鐘縹緲邊。

客思況經孤驛路﹐詩情又入早秋天。如今老病知何憾﹐判斷江山六十年。

秋思

利欲驅人萬火牛﹐江湖浪迹一沙鷗。日長似歲閒方覺﹐事大如山醉亦休。

衣杵相望深巷月﹐井桐搖落故園秋。欲舒老眼無髙處﹐安得元龍百尺樓。

秋望

快哉一雨洗浮塵﹐卻喜郊原霽色勻。野火已亡秦相篆﹐江濤猶托伍胥神。

登臨頓覺淸秋早﹐流落空悲白髮新。東望思陵鬱蔥裏﹐老民猶及見時巡。

天涼時往來湖山間有作

萬壑千巖自古傳﹐靑鞋布襪更誰先。泛舟菇脆鱸肥地﹐把酒橙黃桔綠天。

秦篆舊碑荒艸棘﹐禹書遺穴慘風煙。誰知陸子登臨日﹐已近浮生八十年。

雨夜嘆

秋雨何曾住一滴﹐老夫危坐欲三更。開元貞觀事誰問﹐溫洛榮河塵未淸。

丰年猶有餓死慮﹐破屋自愛讀書聲。刺經作制豈不美﹐無柰人間痛哭生。

讀史

靑燈耿耿夜沈沈﹐掩卷淒然感獨深。卹緯不遑嫠婦嘆﹐美芹欲獻野人心。

孤忠要有天知我﹐萬事當思後視今。君看宣王何似主﹐一篇庭燎未忘箴。

客去追記坐間所言

徵西幕罷幾經春﹐嘆息兒音尙帶秦。每爲後生談舊事﹐始知老子是陳人。

建隆乾徳開王業﹐溫洛榮河厭虜塵。倘得此生重少壯﹐臨危敢愛不貲身。

生日子聿作五字詩十首爲壽追懷先親泫然有作

我生尙及宣和末﹐頒歷頻驚歲月移。負米養親無復日﹐蓼莪廢講豈勝悲。

渡江百口今誰在﹐抱憾終身只自知。文字虛名何足道﹐樽前愧汝十章詩。

江上

禹會橋頭江渺然﹐隔江村店起孤煙。冷云垂野雪方作﹐斷雁叫羣人未眠。

萬里漂流歸故國﹐一生蹭蹬付蒼天。暮年尙欲師周孔﹐未遽長齋繡佛前。

冬朝

風入園林徹夜鳴﹐曉看黃葉與階平。篝鑪火著衣初暖﹐爨釜薪幹粥已成。

潔己功夫先盥颒﹐正心事業始冠纓。聖賢𨿽遠詩書在﹐殊勝鄰翁擊磬聲。

冬暮

曉角昏鐘爲底忙﹐豈容老子更禁當。乘除富貴惟身健﹐補貼光陰有夜長。

臨水小軒初見月﹐滿庭殘葉不禁霜。巴江尺素何時到﹐剩著新詩寄斷腸。

書喜

堪笑龜堂老更頑﹐天教白髮看靑山。家居禹廟蘭亭路﹐詩在林逋魏野間。

略計未嘗三日醒﹐細推猶得半生閒。今年況展南湖面﹐朝借樵風暮可還。

有道流過門畱與之語頗異口占贈之

萬里縱橫自在身﹐偶然來看剡溪春。取將月去閒娛客﹐攜得雲歸遠寄人。

縮地不妨遊汗漫﹐移山隨處對嶙峋。須君更出囊中劍﹐一爲關河洗虜塵。

小飲梅花下作

脫巾莫嘆發成絲﹐六十年間萬首詩。排日醉過梅落後﹐通宵吟到雪殘時。

偶容後死寧非幸﹐自乞歸耕已憾遲。靑史滿前閒卽讀﹐幾人爲我作蓍龜。

送施武子通判

初入修門鬢未秋﹐安期千里接英遊。退歸久散前三眾﹐邁往欣逢第一流。

只道升沈方異趣﹐豈知气類肯相求。龍鐘不得臨江別﹐目斷西陵煙雨舟。

散步湖堤上時方浚湖水面稍渺彌矣

老覺人間萬事輕﹐不妨閒處得閒行。西山鳥沒暮云合﹐南浦波平春水生。

孤操不渝無鶴怨﹐淡交耐久有鷗盟。先民幸處吾能勝﹐生長兵間老太平。

捨外彌望皆靑秧白水喜而有作

此處天教著放翁﹐捨旁煙樹晚空濛。一無可憾得歸老﹐寸有所長能忍窮。

東作已趨堯舊俗﹐南薰方詠舜遺風。謝安勛業能多少﹐枉是匆匆起剡中。

雨夜觀史

讀書雨夜一燈昏﹐嘆息何由起九原。邪正古來觀大節﹐是非死後有公言。

未能劇論希捫虱﹐且復長歌學叩轅。他日安知無志士﹐經過指點放翁門。

自局中歸馬上口占

幼輿只合著山巖﹐誤被恩光不蓋慚。人怪衰翁煩尺一﹐心知造物賦朝三。

飛騰豈少摩云鶻﹐蹙縮方同作繭蠶。安得公朝憫枯朽﹐早教歸臥舊茅庵。

秋思二首

烏帽翩翩九陌塵﹐杖藜誰記岸綸巾。遺簪見取終安用﹐敝帚𨿽微亦自珍。

廊廟似聞憐老病﹐雲山漸欲屬閒身。墻隅苜蓿秋風晚﹐獨倚門扉感慨頻。

霜露初侵季子裘﹐山川空賦仲宣樓。夢回最怯聞衣杵﹐病起常憂負酒籌。

日月往來雙轉轂﹐乾坤成壞一浮漚。書生事業無多許﹐二寸毛錐老未休。

史院晚出

已乞殘骸老故丘﹐誤恩重作道山遊。龍津雨過橋如拭﹐鳳闕煙銷瓦欲流。

直捨小眠鐘報午﹐歸途微冷葉飛秋。心知伏櫪無千里﹐縱有王良也合休。

懷故山

老怯京塵化素衣﹐無端拋擲釣魚磯。碧雲又見日將暮﹐芳艸不知人念歸。

萬事莫論羈枕夢﹐一身方墮亂書圍。岷山學士無消息﹐空想燈前語入微。

訪客至北門抵暮乃歸

北郭那辭十里遙﹐上車且用慰無聊。九衢浩浩市聲合﹐四野酣酣雪意驕。

淸鏡乍磨臨綠浦﹐長虹橫絕度朱橋。歸來熟睡明方起﹐臥聽鄰墻趁早朝。

寄題儒榮堂

軍容基禍廟謀疏﹐尙記文登遣使初。只道大功隨指顧﹐至今遺種費誅鋤。

還朝不遣參麟筆﹐寓直空聞上石渠。剩辦殺靑君記取﹐龍庭焚盡始成書。

送任夷仲大監

往者江淮未徹兵﹐丹陽邂逅識耆英。叩門偶綴諸公後﹐倒屣曾蒙一笑迎。

敢意癡頑成後死﹐相從仿佛若平生。小詩話別初何有﹐一段淸愁伴櫓聲。

孤坐無聊每思江湖之適

世上元無第一籌﹐此身只合臥滄洲。艫搖漁浦蒼茫月﹐帆帶松江浩蕩秋。

有酒人家皆可醉﹐無僧山寺亦閒遊。老來閱盡榮枯事﹐萬變惟應一笑酬。

武林

皇輿久駐武林宮﹐汴雒當時未易同。廣陌有風塵不起﹐長河無凍水常通。

樓臺飛舞祥煙外﹐鼓笛喧呼明月中。六十年間幾來往﹐都人誰解記衰翁。

立春後十二日命駕至郊外戲書觸目三首

身兼老病常歸臥﹐天半陰晴偶出遊。鸚鵡碧籠當戶外﹐秋千畫柱出墻頭。

年華冉冉飛雙翼﹐夢境悠悠寄一漚。旅食都門那可久﹐少畱應爲賦春愁。

宮云縹緲漏聲遲﹐夢裏華胥卻自疑。春淺風光先盎盎﹐時平節物共熙熙。

畫簾不捲聞人語﹐玉勒徐行避酒旗。閱盡輩流身獨健﹐怳如隨計入都時。

丹成不服怕升天﹐豈料乘風到日邊。九陌樓臺生細靄﹐萬家弦管送流年。

香車寶馬沿湖路﹐繡幕金罍出郭船。折簡亦思招客醉﹐不堪春困又成眠。

出謁晚歸

萬卷縱橫眼欲盲﹐偶隨尺一起柴荊。淵魚脫水知難悔﹐野鶴乘車只自驚。

苑路落梅輕有態﹐禦溝流水細無聲。紅塵朝暮何時了﹐促駕歸來洗破觥。

東軒花時將過感懷二首

小軒風月得婆娑﹐盡付流年與嘯歌。細數一春今過半﹐正令百歲亦無多。

還家常恐難全璧﹐閱世深疑已爛柯。只欲閉門搘倦枕﹐晚風無柰落花何。

社雨晴時燕子飛﹐園林何許覓芳菲。江山良是人誰在﹐天地無私春又歸。

殘史有期成汗簡﹐修門卽日掛朝衣。人生念念皆堪悔﹐敢效淵明嘆昨非。

舟行錢淸柯橋之間

逾年夢想會稽城﹐喜掛髙帆浩蕩行。未見東西雙白塔﹐先經南北兩錢淸。

兒童鼓笛迎歸艦﹐父老壺觴敍別情。想到吾廬猶未夜﹐竹間正看夕陽明。

子聿至湖上待其歸

捨北犬吠迎歸航﹐老翁待兒據胡牀。碧雲忽起欲吞日﹐黃葉自凋非雨霜。

十風五雨歲則熟﹐左飧右粥身其康。豈無深谷結茅屋﹐父子讀易消年光。

對酒示坐中

綠橙丹柿鬥時新﹐一笑聊誇老健身。大度乾坤容縱酒﹐多情風月伴垂綸。

初生京洛逢時泰﹐幼度江淮避虜塵。八十年間窮不死﹐猶能澗底束荊薪。

北窗

破屋頹垣嘯且歌﹐一窗隨處寄婆娑。閱人每嘆同儕少﹐遇事方知去日多。

云濕沙洲秋下雁﹐雨來荻浦夜鳴鼉。何時更續扁舟興﹐剩載郫筒醉綠蘿。

冬夜對書卷有感

人生如夢終當覺﹐世事非天孰可憑。萬卷𨿽多當具眼﹐一言惟恕可銘膺。

所聞要足敵憂患﹐吾道豈其無廢興。白髮蕭蕭年八十﹐依然父子短檠燈。

寄題王才臣山居

王子自少無他娛﹐求佳山林結艸廬。頭童齒豁已衰矣﹐衣敝屢空常晏如。

出遊恥懷禰衡刺﹐歸臥盡讀倚相書。他日叩門傾白墮﹐要看著句到黃初。

讀書有感

洙泗諸生尊所聞﹐豈容兀者亦中分。焚經競欲愚黔首﹐亡史誰能及闕文。

吾道固應千古在﹐幾人虛用一生勤。世間倚相何曾乏﹐會與明時誦典墳。

春晚雨中作

冉冉流光不貸人﹐東園靑杏又嘗新。方書無藥醫治老﹐風雨何心斷送春。

樂事久歸孤枕夢﹐酒痕空伴素衣塵。畏途回首濤瀾惡﹐賴有雲山著此身。

野步至近村

耳目康寧手足輕﹐村墟艸市徧經行。孝經章裏觀初學﹐麥飯香中喜太平。

婦女相呼同夜績﹐比鄰竭作事春耕。勿言野飠盍無鹽酪﹐筍蕨何妨淡煮羹。

遣興二首

聒聒鳴鳩莫笑渠﹐百年我亦旋枝梧。病知藥物難爲驗﹐老覺人間不足娛。

茅屋何妨度寒暑﹐蔬餐且可遣朝晡。釣船一出無尋處﹐千頃江邊雪色蘆。

老荷君恩許醉眠﹐散人名號愧妨賢。久叨物外淸閒福﹐粗識詩中造化權。

風月四時隨指顧﹐乾坤一气入陶甄。新秋更欲浮滄海﹐臥看雲帆萬里天。

溪上避暑二首

暮年事業轉悠悠﹐盡日投竿杜若洲。世上漫言天愛酒﹐古來寧有地埋憂。

全家只合雲山老﹐萬事空驚歲月遒。褫帶脫冠猶病暍﹐正平頗憶著岑牟。

短髮颼颼徹頂涼﹐悠哉隨處據胡牀。但憐鵲影翻殘月﹐不憾蟬聲送夕陽。

門巷陰陰桐葉暗﹐汀洲漠漠藕花香。寓形宇內終煩促﹐安得騎鯨下大荒。

湖上

石帆山下舊苔磯﹐回首平生念念非。秋早明河低接地﹐夜深白露冷侵衣。

風生古戍笳爭發﹐月過橫塘鵲獨飛。卻看宦途傾奪地﹐怳然敗將脫重圍。

書事

北徵談笑取關河﹐盟府何人策戰多。掃淨煙塵歸鐵馬﹐剪空荊棘出銅駝。

史臣歷紀平戎策﹐壯士遙傳入塞歌。自笑書生無寸效﹐十年枉是枕琱戈。

野興二首

早見髙皇宇宙新﹐耄年猶作太平民。虛名僅可欺橫目﹐戇論曾經犯逆鱗。

原野暮云低欲雨﹐陂湖秋水浩無津。蕭條生計君無笑﹐一缽藜羹敵八珍。

飽見人間行路難﹐暫陪鴛鷺意先闌。集仙院裏三題石。神武門前兩掛冠。

饑餓了無千里志﹐倦飛元怯九霄寒。客來莫笑蓬窗陋﹐若比巢居已太寬。

秋興

世事元看等一毫﹐紛紛寵辱陋兒曹。雁行橫野月初上﹐桐葉滿庭霜未髙。

細考虫魚箋爾雅﹐廣收艸木續離騷。更餘一事君知否﹐臥聽牀頭滴小槽。

風雨夜坐

寒風淒緊雨空濛﹐捨北新丹數樹楓。欹枕舊遊來眼底﹐掩書餘味在胸中。

松明對影談玄客﹐瞘火圍鑪采藥翁。君看龜堂新境界﹐固應難與俗人同。

月夕幽居有感

五嶽名山采藥身﹐可憐騎馬踏京塵。浮名本是挺災物﹐謝事寧非得道因。

出岫每招云結伴﹐巢松仍與鶴爲鄰。劍南舊隱𨿽乖隔﹐依舊柴門月色新。

寒夜將旦作

白髮垂肩無二毛﹐胸中消盡少年豪。河傾月沒夜將旦﹐木落艸枯秋已髙。

窗下燈殘候虫語﹐墻隅棲冷老雞號。曲肱不復更成寐﹐起視寒空如斷鰲。

舟中作

一葉輕舟一破裘﹐飄然江海送悠悠。閒知睡味甜如蜜﹐老覺羈懷淡似秋。

失侶雲間孤雁下﹐耐寒波面兩鳧浮。年逾八十眞當去﹐似爲雲山尙小畱。

元日讀易

伏羲三十餘萬歲﹐傳者太山一毫茫。春秋𨿽自魯麟絕﹐禮樂蓋先秦火亡。

孟軻財能道封建﹐孔子已不言鴻荒。於虖易學幸未泯﹐安得名山處處藏。

書嘆

無能自號癡頑老﹐尙健人稱矍鑠翁。未向松根藏病骨﹐尙尋花底醉春風。

翩翩孤影如歸鶴﹐冉冉流年付斷蓬。曾謁髙皇識隆準﹐傷心無復一人同。

夜興

脫冠殘發冷颼颼﹐北斗闌干河漢秋。木末有風棲鵲起﹐亭臯無月亂螢流。

酒慳僅得時時醉﹐詩退難禁夜夜愁。欲睡不妨還小立﹐一聲菱唱起滄洲。

讀趙昌甫詩卷

蝸廬溽暑不可過﹐把卷一讀趙子詩。如遊麻源第三谷﹐忽見梅花開一枝。

寄書問訊不可得﹐握臂晤語應無期。惟當飲水絕火食﹐海山忽有相逢時。

醉題

來往人間今幾時﹐悠悠日月獨心知。尋僧共理淸宵話﹐掃壁閒尋往歲詩。

匹馬秋風入條華﹐孤舟暮雪釣湘漓。只愁又踏關河路﹐荊棘銅駝使我悲。

秋望

千里郊原俯莽蒼﹐三江煙水接微茫。橫林虫鏤無全葉﹐新雁風驚有斷行。

神禹祠庭遺劍佩﹐先秦金石古文章。一樽莫憾盤飧薄﹐終勝登樓憶故鄕。

秋夜思南鄭軍中

五丈原頭刁鬥聲﹐秋風又到亞夫營。昔如埋劍常思出﹐今作閒雲不計程。

盛事何由觀北伐﹐後人誰可繼西平。眼昏不柰陳編得﹐挑盡殘燈不肯明。

湖上

飄然世外更何求﹐終日橋邊弄釣舟。回視老身猶長物﹐縱無炊米莫閒愁。

煙生墟落垂垂晚﹐雁下陂湖處處秋。欲覓髙人竟安在﹐又聞長笛起滄洲。

自規

忿欲俱生一念中﹐聖賢本亦與人同。此心少忍便無事﹐吾道力行方有功。

碎首寧聞怨飄瓦﹐關弓固不慕冥鴻。老翁已落江湖久﹐分付余年一短篷。

枕上作

一室幽幽夢不成﹐髙城傳漏過三更。孤燈無焰穴鼠出﹐枯葉有聲鄰犬行。

壯日自期如孟博﹐殘年但欲慕初平。不然短楫棄家去﹐萬頃松江看月明。

懷舊

身是人間一斷蓬﹐半生南北任秋風。琴書昔作天涯客﹐蓑笠今成澤畔翁。

夢破江亭山驛外﹐詩成燈影雨聲中。不須彊覓前人比﹐道似香山實不同。

秋晚書懷二首

七澤三巴日月長﹐卽今萬事付茫茫。結廬窮僻新知少﹐屬疾沈綿舊學荒。

中夜飯牛初上阪﹐千年化鶴復還鄕。自憐尙覺身爲累﹐剩蓄荊薪待雪霜。

頹然兀兀復騰騰﹐萬事惟除死未曾。無柰喜歡閒弄水﹐不勝頑健遠尋僧。

喚船野岸橫斜渡﹐問路雲山曲折登。卻笑吾兒多事在﹐夜分未滅讀書燈。

憶昔

憶昔先皇絀柄臣﹐招徠賢雋聚朝紳。寧知遺憾忽千載﹐追數同時無一人。

薶骨九原應已朽﹐殘書數帙尙如新。此身露電那堪說﹐也復燈前默愴神。

蜀漢

憶昔遨遊蜀漢間﹐駸駸五十尙朱顏。呼鷹雪暗天回路﹐采藥云迷禦愛山。

舊事已無人共說﹐徵途猶與夢相關。夕陽不覺憑闌久﹐待得林鴉接翅還。

唐虞

唐虞𨿽遠愈巍巍﹐孔氏如天孰得違。大道豈容私學裂﹐專門常怪世儒非。

少林尙忌隨人轉﹐老氏亦尊知我稀。能盡此心方有得﹐勿持糟粕議精微。

望永思陵

髙帝中興萬物春﹐靑衫曾忝綴廷紳。仕爲將相卻常事﹐年及耄期能幾人。

早幸執殳觀北伐﹐晚叨秉筆紀東巡。歸耕況復蒼梧近﹐鬱鬱蔥蔥佳气新。

閉戶

乞身林下養衰殘﹐閉戶寧容外物幹。正使有爲終淡泊﹐未能無疾已嫌安。

寸陰息念如年永﹐丈室端居抵海寬。老子爾來深達此﹐卻輕兒女話團欒。

秦皇酒甕下垂釣偶賦

酒甕山邊古釣磯﹐沙鷗與我共斜暉。目前𨿽有小得喪﹐天下豈無公是非。

滄海橫流何日定﹐古人復起欲誰歸。道邊醉倒君奚憾﹐豈失風塵一布衣。

初夏出遊三首

早緣疏拙遂歸耕﹐晚爲沈綿得養生。藥鑱釣竿緣已熟﹐海村山市眼偏明。

安西萬里人何在﹐廣武千年憾未平。但使蓮峯歸路穩﹐亦無閒手揖公卿。

平生與世曠周旋﹐惟有淸遊意獨便。小竈炊菇山市口﹐束芻秣蹇海云邊。

春融憾欠舒長日﹐秋爽已悲搖落天。首夏淸和眞妙語﹐爲君誦此一欣然。

泥黦棕鞋雨墊巾﹐閒遊又送一年春。長歌聊對聖賢酒﹐羸病極知朝暮人。

廢堞荒郊閒弔古﹐朱纓靑杏正嘗新。桃源自愛山川美﹐未必當時是避秦。

暑夜泛舟二首

暑气方然一鼎湯﹐偶呼舟定子夜追涼。微風忽起髮根冷﹐闕月初升林影長。

漸近場中聞笑語﹐卻從堤外看帆檣。超然自適君知否﹐身世從來付兩忘。

烈暑原知不可逃﹐天將淸夜付吾曹。小舟行處浦風急﹐健鶻歸時山月髙。

愚智極知均腐骨﹐利名何啻一秋毫。等閒分得吳松水﹐安用並州快剪刀。

觀邸報感懷

六聖涵濡壽域民﹐耄年肝膽尙輪囷。難求壯士白羽箭﹐且岸先生烏角巾。

幽谷主盟猿鶴社﹐扁舟自適水雲身。卻看長劍空三嘆﹐上蔡臨淮奏捷頻。

對酒

斷簡殘編不策勛﹐東臯猶得肆微勤。榮枯一枕春來夢﹐聚散千山雨後雲。

煙水幸堪供眼界﹐世緣何得累心君。牀頭小甕今朝熟﹐撥置閒愁且一欣。

感事

曾事髙皇接雋遊﹐君恩天地若爲酬。濟時已負終身愧﹐謀己常從一笑休。

在昔風塵馳廏置﹐卽今煙雨暗畊疇。孤愁欲豁寧無地﹐野店逢僧每小畱。

秋思

詩人本自易悲傷﹐何況身更憂患場。烏鵲成橋秋又到﹐梧桐滴雨夜初涼。

江南江北堠雙只﹐燈暗燈明更短長。安得平生會心侶﹐一尊相屬送流光。

閒遊

大冠長劍已焉哉﹐短褐禿巾歸去來。五世業儒書有種﹐一生任運仕無媒。

麥經小雨家家下﹐菊著新霜處處開。自笑閒遊心未歇﹐靑鞋踏碎白雲堆。

記夢

久住人間豈自期﹐斷砧殘角助淒悲。徵行忽入夜來夢﹐意气尙如年少時。

絕塞但驚天似水﹐流年不記鬢成絲。此身死去詩猶在﹐未必無人粗見知。

書幾試筆

鬢毛蕭颯齒牙疏﹐九十侵尋八十餘。屋小苦寒猶省火﹐窗明新霽倍添書。

解梁已報偏師入﹐上谷方看大盜除。藥笈箸囊幸無恙﹐蓮峯吾亦葺吾廬。

幽居遣懷

習气深知要掃除﹐時時褊忿獨何歟。呼童不應自生火﹐待飯未來還讀書。

世態詎堪閒處看﹐俗人自與我曹疏。作詩未必能傳後﹐要是幽懷得小攄。

湖上晚歸

蓬山再別四經秋﹐來日翩翩去日遒。無酒可傾殊省事﹐有詩渾忘亦良籌。

梅花遮路如撩客﹐槲葉飄風已滿溝。湖上榜舟歸薄暮﹐斜陽紅入寺家樓。

醉中作

名醞羔兒折密封﹐香粳玉粒出新舂。披綿珍鯗經旬熟﹐斫雪雙螯洗手供。

吟罷欲沈江渚月﹐夢回初動寺樓鐘。鑪煙裊裊衣篝暖﹐未覺家風是老農。

感老

人生六十已爲衰﹐況我頹齡及耄期。對酒尙如年少日﹐愛書不減布衣時。

遠遊每動辭家興﹐大藥方從出世師。但向靑編觀曩事﹐英雄何代不兒嬉。

冬夕閒詠

柳眼梅須漏泄春﹐江南又見物華新。終年幽興遺身世﹐半夜孤吟愴鬼神。

客有疏親俱握手﹐酒無賢聖總濡唇。放翁自命君無笑﹐家世從來是散人。

自述

勃落爲衣隱薜蘿﹐掃空塵抱養天和。過期未死更彊健﹐與世不諧猶嘯歌。

野市蕭條殘葉滿﹐酒家零落廢壚多。石帆山下孤舟雨﹐借問君如此老何。

十一月二十七日夜分披衣起坐神光自兩。

眥出若初日室中皆明作詩志之

靈府無思踵息微﹐神光出眥射窗扉。大冠長劍竟何有﹐尺宅寸園今始歸。

憂患過前皆夢事﹐功名自古與心違。三峯二室煙塵靜﹐要試霜天槲葉衣。

歲暮遣興

昔慕騷人賦遠遊﹐放懷蜀棧楚山秋。橘中尙可著三老﹐海外誰云無九州。

薄酒時須澆舌本﹐閒愁莫遣上眉頭。幅巾短褐吾差便﹐實厭衣冠裹沐猴。

冬晴

歲暮常年雪正豪﹐今年暄暖減綈袍。春回山圃梅爭發﹐睡足茅檐日已髙。

倉庾家家儲舊谷﹐笙歌店店賣新醪。太平气象方如許﹐寄語殘胡早遁逃。

幽事

老大常愁節物催﹐東皇又挽斗杓回。江天慘慘不成雪﹐山驛蕭蕭初見梅。

隱士寄雲從地肺﹐遊僧問路上天臺。戲書幽事無時闕﹐古錦詩囊暮暮開。

初春幽居二首

滿朳芳醪手自攜﹐陂湖南北埭東西。茂林處處見松鼠﹐幽圃時時聞竹雞。

零落斷雲斜障日﹐霏微過雨未成泥。老民不預人間事﹐但喜春疇漸可犁。

小築園林淺鑿池﹐身閒隨事得遊嬉。幽花折得露猶濕﹐嘉木移來根不知。

小蝶弄晴飛不去﹐珍禽喜靜語多時。風光未忍輕拋擲﹐聊付詩囊與酒卮。

春遊

梅市移舟過古城﹐此行亦未闕逢迎。負薪野老無妻子﹐施藥山人隱姓名。

風雨偏宜宿茅店﹐鹽醯不遣到藜羹。宣和版籍今誰在﹐似是天教樂太平。

春感

老厭紛紛懶入城﹐長亭小市近淸明。隴頭下漏初蕓艸﹐陌上吹簫正賣餳。

多病更知生是贅﹐九原那憾死無名。但餘一事猶關念﹐萬里唐安闕寄聲。

幽居二首

策府還家又五年﹐心常無事气常全。平生本不營三窟﹐此日何須直一錢。

雨霽桑麻皆沃若﹐地偏雞犬亦翛然。閉門便造桃源境﹐不必秦人始是仙。

橫艸無功負主恩﹐一生彊半臥衡門。蠹書身世元無憾﹐伏櫪光陰不更論。

春雨負薪蘭渚市﹐秋風采藥石帆村。更思旋糴場中麥﹐暖熱塵埃老瓦盆。

五月二十一日風雨大作

風雨縱橫夜徹明﹐須臾更覺勢如傾。出門已絕近村路﹐對面不聞髙語聲。

銜舳江關多蜀估﹐宿師淮浦飽吳粳。老民願忍須臾死﹐傳檄方聞下百城。

卽事

歸臥已如狐首丘﹐不妨解劍換吳牛。掃空身外閒榮辱﹐閱盡樽前舊輩流。

學道漫希僧坐夏﹐憂時常愧士防秋。一年曆日開彊半﹐嘆息人間歲月遒。

晚興

地荒蓬藋與人齊﹐局促何曾厭屋低。村市船歸聞犬吠﹐寺樓鐘暝送鴉棲。

山童新斫朱藤杖﹐傖婢能醃白苣禘。政欲出門尋酒伴﹐霏霏小雨又成泥。

聞蜀盜已平獻馘廟社喜而有述

北伐西徵盡聖謨﹐天聲萬里慰來蘇。橫戈已見吞封豕﹐徒手何難取短狐。

學士誰陳平蔡雅﹐將軍方上取燕圖。老生自憫歸耕久﹐無地能捐六尺軀。

霜風

霜風近海夜颼颼﹐敢效庸人念褐裘。關吏𨿽通西域貢﹐王師猶護北平秋。

黃旗馳奏有三捷﹐金印酬功多列侯。願補顏行身已老﹐區區畎畝亦私憂。

閒遊所至少畱得長句五首

畫橈艇子短驢鞦﹐野店山郵每小畱。瓜蔓水生初抹岸﹐梅黃雨細欲遮樓。

遼東邂逅從歸鶴﹐海上逢迎得狎鷗。豈是人間偏好異﹐暮年難復作沈浮。

垣屋參差桑竹繁﹐意行漫漫不知村。眼明可數遠山疊。足健直窮流水源。

鷺引釣船經荻浦﹐牛隨牧笛入柴門﹐試尋髙處休行李﹐淸絕應須入夢魂。

太平人物自諧嬉﹐及我靑鞋布襪時。丁壯趁晴收早粟﹐比鄰結伴絡新絲。

圓鼙坎坎迎神社﹐大字翩翩賣酒旗。晤語豈無黃叔度﹐欲尋幽徑過牛醫。

已過樵塢到漁村﹐逢著人家卽叩門。僧釜藜羹加糝美﹐市鑪黍酒帶醅渾。

頹齡更愧才能薄﹐故里方知輩行尊。身迫九原兒亦老﹐一經猶欲教諸孫。

髙僧宴坐雪蒙頭﹐閒牧從來水牯牛。深院陰陰四檐雨﹐髙堂寂寂一簾秋。

光明本自無餘欠﹐夢幻何曾有去畱。我亦翛然五湖客﹐不妨相與試茶甌。

曉思

昏昏斷夢帶餘酲﹐散發披衣坐待明。城角吹殘河漸隱﹐海氛消盡日初生。

老農自得當年樂﹐癡子方爭後世名。莫怪閉門常懶出﹐卽今車蓋爲誰傾。

秋感

瘦盡腰圍白盡頭﹐悲蛩聲裏落梧楸。短檠且慰經年別﹐裋褐猶懷卒歲憂。

天地無私嗟獨困﹐風霜有信又殘秋。頑軀安得常彊健﹐更倚東吳寺寺樓。

紹興辛未至丙子六年間予年方壯每遇重九多與一時。

名士登髙於蕺山宇泰閣距開禧丁卯六十年憂患。

契闊何所不有追數同遊諸公乃無一人在者。

而予猶彊健慘愴不能已賦詩識之

故里登髙接雋遊﹐卽今不計幾番秋。一樽尙與菊花醉﹐萬事不禁江水流。

薄命𨿽多死閭巷﹐逢時亦有至公侯。若論耄歲朱顏在﹐窮達皆當輸一籌。

哭季長二首

山旻山剡曲各天涯﹐死籍前時偶脫遺。三徑就荒俱已老﹐一樽相屬永無期。

寢門哀慟今何及﹐泉壤從遊後不疑。邂逅子孫能記此﹐交情應似兩翁時。

我荷鋤時君賜環﹐君歸我復造淸班。無由促席暫握手﹐每得寄聲聊解顏。

造物不令成老伴﹐著書猶喜在名山。半年僅得陳蒓鯽﹐白首臨風涕自潸。

戊辰立春日二首

昨夜風搖斗柄回﹐典衣也復一傳杯。故人久作天涯別﹐新句空從枕上來。

淸鏡豈堪看鬢色﹐小園剩欲覓桃栽。頹然卻憾貪春睡﹐不盡城頭畫角哀。

臥聽城門出土牛﹐羅幡應笑雪蒙頭。但須晨起一卮酒﹐聊洗人間千種愁。

處處樓臺多俠客﹐家家船舫待春遊。梅花未徧枝南北﹐定爲餘寒得小畱。

石帆山下作

石帆山下古苔磯﹐回首人間萬事非。能飲上池何患死﹐不營尺宅欲安歸。

寒龜瑟縮搘牀老﹐倦鶴翩躚帶箭飛。堪笑年來殊省事﹐就憑樵女綻春衣。

書嘆

髧髦承學紹興前﹐歷看人間七十年。撲滿終歸棄道側﹐鴟夷猶得載車邊。

釣船夜泛吳江月﹐醉眼秋看楚澤天。造物未容書鬼錄﹐殘春又藉落花眠。

恩封渭南伯唐詩人趙嘏爲渭南尉當時謂之。

趙渭南後來將以予爲陸渭南乎戲作長句

老向人間作倦遊﹐君恩乞與謂川秋。虛名定作陳驚坐﹐好句眞慚趙倚樓。

棧豆十年沾病馬﹐煙波萬里著浮鷗。就封他日輕裘去﹐應過三峯處處畱。

題蘇虞叟巖壑隱居

蘇子飄然古勝流﹐平生髙興在滄洲。千巖萬壑舊卜築﹐一馬二僮時出遊。

香斷鐘殘僧閣晚﹐鯨吞鼉作海山秋。極知處處多奇語﹐肯艸吳箋寄我不。

初夏雜興

老子今朝不用扶﹐雨涼百病一時蘇。扇題杜牧故園賦﹐屏對王維初雪圖。

把釣溪頭蹋湍瀨﹐煎茶林下置風鑪。个中莫謂無同賞﹐逋客能從折簡呼。

浴罷閒步門外而歸

兩扇荊扉數掩籬﹐幽人浴罷得娛嬉。南臨大澤風來遠﹐東限連山月出遲。

沙上無泥藤屨健﹐水邊弄影葛巾欹。徑歸卻就東窗臥﹐要及蟬聲未歇時。

夏夜納涼

河漢微茫月漸低﹐風聲正在艸堂西。莎根喞喞虫相弔﹐木末翻翻鵲未棲。

屯甲近聞如積水﹐守關不假用丸泥。孤臣報國嗟無地﹐只有東臯更飽犁。

初秋驟涼

我比嚴光勝一籌﹐不教俗眼識羊裘。滄波萬頃江湖晚﹐漁唱一聲天地秋。

飲酒何嘗能作病﹐登樓是處可消憂。名山海內知何限﹐準擬從今更爛遊。

新涼

家住山陰剡曲傍﹐一番風雨送新涼。亦知病得新秋健﹐無柰愁隨獨夜長。

日落川原橫慘淡﹐月明洲渚遠蒼茫。老民無復憂時意﹐齒豁頭童只自傷。

寓嘆二首

白首還鄕厭蕨薇﹐倀倀自嘆欲疇依。門庭不掃稀迎客﹐砧杵無聲未贖衣。

達士共知生是贅﹐古人嘗謂死爲歸。耕疇幸可期中熟﹐又報殘蝗接翅飛。

憶昔建炎南渡時﹐兵間脫死命如絲。奉親百口一身在﹐許國寸心孤劍知。

坐有客瘖堪共醉﹐身今病忘莫求醫。出門但畏從人事﹐臨水登山卻未衰。

舟中醉題二首

風吹蘆荻聲颼颼﹐晚潮入港浮孤舟。老民已掃市朝迹﹐造物全付江湖秋。

項裏廟前是魚市﹐禹會橋邊多酒樓。醉來且復歌此日﹐莫爲砧杵悲無裘。

鮑郎山前煙雨昏﹐疏燈小市愁偏門。上船初發十字港﹐鼓棹忽過三家村。

孤鸞對鏡空自感﹐老龜搘牀何足論。但願諸公各戮力﹐上助明主憂元元。

感舊

莫笑山翁老欲僵﹐壯年曾及事髙皇。雕戈北出戍窮塞﹐華表東歸悲故鄕。

萬事固難輕忖度﹐百年猶有未更嘗。紛紛謗譽何勞問﹐但覺邯鄲一夢長。

東園

車馬無聲客到稀﹐荷鋤終日在園扉。斷殘地脈疏泉過﹐穿透天心得句歸。

對鏡每悲鸞獨舞﹐繞枝誰見鵲南飛。悠然自遣君無怪﹐文史如山暫解圍。

秋夜

局促人間每鮮歡﹐秋來病骨愈酸寒。夾衣尙典雁聲過﹐斷簡未收雞唱殘。

退士鬢毛紛似雪﹐老臣心事炳如丹。燈前握臂無交舊﹐聊喚淸尊少自寬。

故里

漏盡鐘鳴有夜行﹐幾人故里得歸耕。摧傷自喜消前業﹐疾恙天教學養生。

鄰曲新傳秧馬式﹐房櫳靜聽緯車聲。芋魁菇首君無笑﹐老子看來是大烹。

訪村老

彊健如翁舉世稀﹐夜深容我叩門扉。大兒叱犢戴星出﹐稚子捕魚乘月歸。

骨月團欒無遠別﹐比鄰假貸不相違。人間可羨惟農畝﹐又見秋燈照搗衣。

書感

衰顏非復昔年朱﹐幾過黃公舊酒壚。成敗只堪三太息﹐是非終付一胡盧。

連天煙艸迷歸夢﹐動地風波歷畏途。辛苦一生成底事﹐躬耕猶得補東隅。

書劍

書劍當年徧兩川﹐歸來垂釣鏡湖邊。老皆有死豈獨我﹐士固多貧寧怨天。

物外勝遊攜鶴去﹐琴中絕譜就僧傳。莫言白首詩才盡﹐讀罷猶能意爽然。

暮春龜堂卽事

風日初和晝漏長﹐蕭然巾屨集茅堂。雨餘千疊暮山綠﹐花落一溪春水香。

斷簡櫝中塵委積﹐故人墓上艸荒涼。爾來幸有寬懷處﹐病退牀頭減藥囊。

書意

養得山林气粗全﹐此懷無處不超然。日長琴奕茅檐下﹐歲晚江湖篛帽前。

天上本令星主酒﹐俗間妄謂世無仙。今年茶比常年早﹐笑試西峯一掬泉。

卽事

萬里山河拱至尊﹐羽林鐵騎若云屯。羣公先正不復作﹐故國世臣誰尙存。

河洛可令終左衽﹐芻艸堯何自達修門。王師一日臨楡塞﹐小醜黃頭豈足吞。

漁扉

蜻蜓浦上一漁扉﹐回首人間萬事非。賣藥山城攜鶴去﹐看碑野寺策驢歸。

偶因束帶悲腰減﹐常爲梳頭感發稀。午睡定知無客攪﹐曲肱閒看雨霏霏。

江樓夜望

江樓百尺倚髙寒﹐上盡危梯宇宙寬。秋近漸看河落角﹐天回更覺斗闌干。

茫茫浦口煙帆遠﹐坎坎城頭漏鼓殘。要得故人同躡屐﹐一尊相屬話悲歡。

夏夜泛溪至南莊復回湖桑歸

不求奇骨可封侯﹐但喜枯腸不貯愁。數點殘燈沽酒市﹐一聲柔櫓采菱舟。

元知澤國偏宜夜﹐已就天公探借秋。歸過三更風露重﹐紗巾剩覺發颼祒。

雨後殊有秋意

天地新秋入苦吟﹐詩書萬古付孤斟。愛君憂國孤臣淚﹐臨水登山節士心。

只嘆鼻端無妙斫﹐豈知弦外有遺音。剡中勝踐今猶昔﹐安得髙人支道林。

晚興

並檐幽鳥語璁瓏﹐一榻蕭然四面風。客散茶甘畱舌本﹐睡餘書味在胸中。

浮雲變態吾何與﹐腐骨成塵論自公。剩欲與君談此事﹐少須明月出溪東。

郊行

淒風吹雨過江城﹐緩策羸驂並水行。古路初驚秋葉墮﹐荒郊已放候虫鳴。

壯心耿耿人誰識﹐往事悠悠憾未平。斜日半竿羌笛怨﹐西陵寂寞又潮生。

聖門

聖門妙處不容思﹐千古茫茫欲語誰。晞發庭中新沐後﹐舞雩沂上詠歸時。

研求豈足窺微指﹐博約何由遇碩師。小疾掃空身尙健﹐蓬窗更作數年期。

病少愈偶作二首

蕭條白髮臥蓬廬﹐虛讀人間萬卷書。遇事始知聞道晚﹐抱屙方悔養生疏。

髙門赫赫何關我﹐薄俗紛紛莫問渠。羸疾少蘇思一出﹐夕陽門巷駕柴車。

病入秋來不可當﹐便從此逝亦何傷。百錢布被斂手足﹐三寸桐棺埋澗岡。

但憾著書終艸艸﹐不嫌䢐歲去堂堂。今朝生意才絲髮﹐便擬街頭醉放狂。

書生

書生事業苦難成﹐點檢常憂害至誠。夢寐未能除小忿﹐文辭猶欲事虛名。

聖言甚遠當深考﹐古義𨿽聞要力行。漢世陋儒吾所斥﹐若爲靑紫勝歸耕。

元遺山七律百六十二首

秋懷

涼葉蕭蕭散雨聲﹐虛堂淅淅掩霜淸。黃花自與西風約﹐白髮先從遠客生。

吟似候虫秋更苦﹐夢和寒鵲夜頻驚。何時石嶺關頭路﹐一望家山眼暫明。

帝城二首

帝城西下望孤云﹐半廢晨昏愧此身。世俗但知從仕樂﹐書生只合在家貧。

悠悠未了三千牘﹐碌碌翻隨十九人。預遣兒書報歸日﹐安排雞黍約比鄰。

羈懷鬱鬱歲駸駸﹐擁褐南窗坐晚陰。日月難淹京國久﹐雲山惟覺玉華深。

鄰村爛漫雞黍局﹐野寺荒涼松竹林。半夜商聲入寥廓﹐北風黃鵠起歸心。

僕射陂醉歸卽事

多生曾得江湖樂﹐每見陂塘覺眼明。詩酒共尋前日約﹐風陰新自夜來晴。

春波澹澹沙鳥沒﹐野色荒荒煙樹平。醉踏扁舟浩歌起﹐不須紅袖出重城。

春日

里社春盤巧欲爭﹐裁紅暈碧助春情。忽驚此日仍爲客﹐卻想當年似隔生。

貧裏禘鹽憐節物﹐亂來歌吹失歡聲。南州剩有還鄕伴﹐戎馬何時道路淸。

橫波亭

孤亭突兀插飛流﹐气壓元龍百尺樓。萬里風濤接瀛海﹐千年豪傑壯山丘。

疏星澹月魚龍夜﹐老木淸霜鴻雁秋。倚劍長歌一杯酒﹐浮雲西北是神州。

野菊座主閒閒公命作

柴桑人去已千年﹐細菊斑斑也自圓。共愛鮮明照秋色﹐爭教狼藉臥疏煙。

荒畦斷隴新霜後﹐瘦蝶寒將晚景前。只恐春叢笑遲暮﹐題詩端爲發幽妍。。

虫度太白嶺往昆陽

斷崖絕壁裂蒼頑﹐竟日長林窈窕間。舊許煙霞歸白髮﹐悔隨塵土出靑山。

饑蠶氵戢氵戢催人老﹐野鶴昂昂羨汝閒。畏景方隆路方永﹐南風回首暮云還。

寄希顏二首

僵臥嵩丘七見春﹐商余歸計一廛新。悠悠華屋髙貲意﹐兀兀田夫野老身。

動色雲山如有喜﹐忘機鷗鳥亦相親。粗疏潦倒今如此﹐樓上元龍莫笑人。

湖海故人仍騎曹﹐彭門千里入憑髙。山頭杜甫長年瘦﹐樓上元龍先日豪。

水落魚龍失歸宿﹐天長鴻雁獨哀勞。酒船早晚東行辦﹐共舉一杯持兩螯。

懷益之兄

牢落關河雁一聲﹐干戈滿眼若爲情。三年浪走空皮骨﹐四海相望只弟兄。

黃耳定從秋後到﹐白頭新自夜來生。西樓日日西州道﹐欲賦窮愁竟不成。

昆陽二首

古木荒煙集暮鴉﹐髙城落日隱悲笳。並州倦客初投迹﹐楚澤寒梅又過花。

滿眼旌旗驚世路﹐閉門風雪羨山家。忘憂只有淸樽在﹐暫爲紅塵拂鬢華。

去日黃花半未開﹐南來忽復見寒梅。淹畱歲月無餘物﹐料理塵埃有此杯。

老馬長途良憊矣﹐白鷗春水亦悠哉。商余說有滄洲趣﹐早晚乾坤入釣臺。

寄西溪相禪師

靑鏡流年易擲梭﹐壯懷從此卽蹉跎。門堪羅雀仍未害﹐釜欲生魚當柰何。

萬事自知因懶廢﹐一官元不校貧多。拂衣明日西溪去﹐且放雲山入浩歌。

葉縣雨中

春旱連延入麥秋﹐今朝一雨散千憂。龍公有力回枯槁﹐客子何心嘆滯畱。

多稼卽看連楚澤﹐歸云應亦到嵩丘。兵塵浩蕩乾坤滿﹐未厭明河拂地流。

寄答趙宜之兼簡溪南詩老

窗影朧朧納暝陰﹐風聲浩浩急霜砧。秋鴻社燕飄零夢﹐潁水崧山去住心。

黃菊有情畱小飲﹐靑燈無語伴微吟。故人憔悴蓬茅晚﹐料得老懷如我今。

潁亭

潁上風煙天地回﹐潁亭孤賞亦悠哉。春風碧水雙鷗靜﹐落日靑山萬馬來。

勝槪消沈幾今昔﹐中年登覽足悲哀。遠遊擬續騷人賦﹐所惜匆匆無酒杯。

山中寒食

小雨斑斑浥曙煙﹐平林簇簇點晴川。淸明寒食連三月﹐潁水崧山又一年。

樂事漸隨花共減﹐歸心長與雁相先。平生最有登臨興﹐百感中來只慨然。

楚漢戰處

虎擲龍拏不兩存﹐當年曾此賭乾坤。一時豪傑皆行陣﹐萬古山河自壁門。

原野舊應厭膏血﹐風雲長遣動心魂。成名豎子知誰謂﹐擬喚狂生與細論。

懷叔能

別卻楊侯又一年﹐西風每至輒淒然。酒官未得髙安上﹐詩印空從吏部傳。

三沐三薰知有待﹐一鳴一息定誰先。黃塵憔悴無人識﹐今在長安若个邊。

寄辛老子

艸堂西望渺煙霞﹐夢寐西南一徑斜。爲羨鸞凰安枳棘﹐悔將猿鶴入京華。

百錢卜肆成都市﹐萬古詩壇子美家。後日從翁問奇字﹐可能逋客侍侯芭。

後灣別業

薄雲晴日爛烘春﹐髙柳淸風便可人。一飽本無華屋念﹐百年今見老農身。

童童翠蓋桑初合﹐灩灩蒼波麥已勻。便與溪塘作盟約﹐不應重遣濯纓塵。

劉丈仲通哀挽

拙宦深辜遠業期﹐無兒更結下泉悲。溫純如此豈復見﹐報施言之尢可疑。

四業名家今日盡﹐百年潛徳幾人知。元劉交分平生重﹐才薄猶堪第二碑。

李屏山挽章二首

世法拘人虱處衤軍﹐忽驚龍跳九天門。牧之宏放見文筆﹐白也風流余酒樽。

落落久知難合在﹐堂堂原有不亡存。中州豪傑今誰望﹐擬喚巫陽起醉魂。

談塵風流二十年﹐空門名理孔門禪。諸儒久已同堅白﹐博士眞堪補太玄。

孫況小疵良未害﹐莊周陰助恐當然。遺編自有名山在﹐第一諸孤莫浪傳。

內鄕縣齋書事

吏散公庭夜已分﹐寸心牢落百憂薰。催科無政堪書考﹐出粟何人與佐軍。

饑鼠繞林如欲語﹐驚烏啼月不堪聞。扁舟未得滄浪去﹐慚愧舂陵老使君。

自菊潭丹水還寄崧前故人

臘雪春泥晚未幹﹐馬迎殘照入荒寒。初無鳧舄將安往﹐正有牛刀恐亦難。

倦客不知歸路遠﹐孤城惟覺暮山攢。黃金煉出相思句﹐寄與同聲別後看。

被檄夜赴鄧州幕府

幕府文書鳥羽輕﹐敝裘羸馬月三更。未能免俗私自笑﹐豈不懷歸官有程。

十里陂塘春鴨鬧﹐一川桑柘晚煙平。此生只合田間老﹐誰遣春官識姓名。

除夜

一燈明暗夜如何﹐寐夢衡門在澗阿。物外煙霞玉華遠﹐花時車馬洛陽多。

折腰眞有陶潛興﹐扣角空傳寧戚歌。三十七年今日過﹐可憐出處兩蹉跎。

劉光甫內鄕新居

豸冠平日凜秋霜﹐老去聲名只閉藏。父老漸來同保社﹐兒童久已愛文章。

蔬隨隙地皆成圃﹐竹放新梢欲過墻。爲向長安舊遊道﹐世間元有北窗涼。

十月

十月常年見早梅﹐今年二月未全開。春寒春暖花如故﹐年去年來老漸催。

大藥誰傳軒後鼎﹐習仙虛築漢宮臺。憑君撥置人間事﹐不負浮生只此杯。

送吳子英之官東橋且爲解嘲

柴車歷鹿送君東﹐萬古書生蹭蹬中。良醞暫畱王績醉﹐新詩無補玉川窮。

駒陰去我如決驟﹐蟻垤與誰爭長雄。快築糟丘便歸老﹐世間馬耳過春風。

張主簿艸堂賦大雨

淅樹蛙鳴告雨期﹐忽驚銀箭四山飛。長江大浪欲橫潰﹐厚地髙天如合圍。

萬里風雲開偉觀﹐百年毛髮凜餘威。長虹一出林光動﹐寂歷村墟空落暉。

獨峯楊氏幽居

村墟瀟灑帶新晴﹐落日千山一片靑。世外衣冠存太朴﹐雲間雞犬亦長生。

淸江兩岸多古木﹐平地數峯如畫屏。惆悵朝陽一茅屋﹐酒船茶竈負生平。

渡湍水

悠悠人事眼中新﹐悄悄孤懷百慮紛。伎倆本宜閒處著﹐姓名誰遣世間聞。

秋江澹沱如素練﹐沙浦空明行暮云。蚤晚扁舟載煙雨﹐移家來就野鷗羣。

十日登丰山

十日登髙發興新﹐丰山孤秀出塵氛。村墟帶晚鴉噪合﹐林壑得霜煙景分。

芳臭百年隨變滅﹐短長千古只紛紜。詩成一嘆無人會﹐白水悠悠入暮云。

岐陽三首

突騎連營鳥不飛﹐北風浩浩發陰機。三秦形勝無今古﹐千里傳聞果是非。

偃蹇鯨鯢人海涸﹐分明蛇犬鐵山圍。窮途老阮無奇策﹐空望岐陽淚滿衣。

百二關河艸不橫﹐十年戎馬暗秦京。岐陽西望無來信﹐隴水東流聞哭聲。

野蔓有情縈戰骨﹐殘陽何意照空城。從誰細向蒼蒼問﹐爭遣蚩尢作五兵。

耽耽九虎護秦關﹐懦楚孱齊機上看。禹貢土田推陸海﹐漢家封徼盡天山。

北風獵獵悲笳發﹐渭水蕭蕭戰骨寒。三十六峯長劍在﹐倚天仙掌惜空閒。

圍城病中文舉相過

擾擾長衢日往回﹐病中聊得避喧埃。愁多頓覺無詩思﹐計拙惟思近酒杯。

潘嶽鏡中渾白髮﹐江淹門外卽蒼苔。生涯若被旁人問﹐但說經年鼠不來。

讀靖康僉言

浚郊沙海浩茫茫﹐河廣才堪一葦航。顚沛且當懲景徳﹐規模何必罪朱梁。

滄溟不掩蛟龍窟﹐大地同歸雀鼠鄕。三百年間幾降虜﹐長星無用出光芒。

雨後丹鳳門登眺

絳闕遙天霽景開﹐金明髙樹晚風回。長虹下飲海欲竭﹐老雁叫羣秋更哀。

劫火有時歸變滅﹐神嵩何計得飛來。窮途自覺無多淚﹐莫傍殘陽望吹臺。

京居辛卯八月六日作

四壁秋虫夜語低﹐南窗孤客枕頻移。野情自與軒裳隔﹐旅食難堪日月遲。

平子歸田元有約﹐魏舒袱被恐無期。一莖白髮愁多少﹐慚愧家人賦扊扅。

浩然師出圍城賦鶴詩爲送

夢寐西山飲鶴泉﹐羨君歸興渺翩翩。昂藏自有林壑態﹐飲啄暫隨塵土緣。

遼海故家人幾在﹐華亭淸唳世空憐。明年也作江鷗去﹐水宿雲飛共一天。

追用座主閒閒公韻上致政馮內翰二首

峻阪平生幾疾驅﹐歸休甫及引年初。東門太傅多祖道﹐北闕詩人休上書。

皂櫪老歸千里驥﹐白雲閒釣五溪魚。非熊有兆公無恙﹐會近君王六尺輿。

艸堂人物列仙臞﹐萬壑松風酒一壺。少日打門無俗客﹐老年爭席有樵夫。

巨源不入竹林選﹐元亮偶成蓮社圖。野史他年傳耆舊﹐風流一一似公無。

懷秋林別業

茅屋蕭蕭浙水濱﹐豈知身屬洛陽塵。一家風雪何年盡﹐二頃田園入夢頻。

髙樹有巢鳩笑拙﹐空墻無穴鼠嫌貧。西南遙望腸堪斷﹐自古虛名只誤人。

壬辰十二月車駕東狩後卽事五首

翠被匆匆見執鞭﹐戴盆鬱鬱夢瞻天。只知河朔歸銅馬﹐又說臺城墮紙鳶。

血肉正應皇極數﹐衣冠不及廣明年。何時眞得攜家去﹐萬里秋風一釣船。

慘澹龍蛇日鬥爭﹐干戈直欲盡生靈。髙原水出山河攺﹐戰地風來艸木腥。

精衛有冤塡瀚海﹐包胥無淚哭秦庭。並川豪傑知誰在﹐莫擬分軍下井陘。

鬱鬱圍城度兩年﹐愁腸饑火日相煎。焦頭無客知移突﹐曳足何人與共船。

白骨又多兵死鬼﹐靑山元有地行仙。西南三月音書絕﹐落日孤云望眼穿。

萬里荊襄入戰塵﹐汴州門外卽荊榛。蛟龍豈是池中物﹐蟣虱空悲地上臣。

喬木他年懷故國﹐野煙何處望行人。秋風不用吹華發﹐滄海橫流到此身。

五雲宮闕露盤秋﹐銀漢無聲桂樹稠。復道漸看連上苑﹐戈船仍擬下揚州。

曲中靑冢傳新怨﹐夢裏華胥失舊遊。去去江南庾開府﹐鳳凰樓畔莫回頭。

永寧南原秋望

浩浩西風入敝衣﹐茫茫野色動淸悲。洗開塵漲雨才足﹐老盡物華秋不知。

烽火苦教鄕信斷﹐砧聲偏與客心期。百年人事登臨地﹐落日飛鴻一綫遲。

癸巳四月二十九日出京

塞外初捐宴賜金﹐當時南牧已駸駸。只知灞上眞兒戲﹐誰謂神州遂陸沈。

華表鶴來應有語﹐銅槃人去亦何心。興亡誰識天公意﹐畱著靑城閱古今。

喜李彥深過聊城

圍城十月鬼爲鄰﹐異縣相逢白髮新。恨我不如南去雁﹐羨君獨是北歸人。

言詩匡鼎功名薄﹐去國虞翻骨相屯。老眼天公只如此﹐窮途無用說悲辛。

與張杜飲

故人寥落曉天星﹐異縣相逢覺眼明。世事且休論向日﹐酒樽聊喜似承平。

山公倒載羣兒笑﹐焦遂髙談四座驚。轟醉春風一千日﹐愁城從此不能兵。

秋夕

小簟涼多睡思淸﹐一窗風雨送秋聲。頻年但覺貂裘敝﹐萬古何曾馬角生。

寄食且依嚴尹幕﹐附書誰往鄧州城。澆愁欲問東家酒﹐恨殺寒雞不肯鳴。

夢歸

憔悴南冠一楚囚﹐歸心江漢日東流。靑山歷歷鄕國夢﹐黃葉蕭蕭風雨秋。

貧裏有詩工作祟﹐亂來無淚可供愁。殘年兄弟相逢在﹐隨分禘鹽萬事休。

徐威卿相過畱二十許日將往髙唐同李輔之贈別二首

衣冠八座文章府﹐袱被三年同捨郎。蕩蕩靑天非向日﹐蕭蕭春色是他鄕。

傷時賈誼頻流涕﹐臥病王章自激昂。保社追隨有成約﹐不應關塞永相望。

東南人物未凋零﹐和气春風四座傾。但喜詩章多俊語﹐豈知談笑得新名。

二年阻絕干戈地﹐百死相逢骨肉情。別後相思重回首﹐杏花樽酒記聊城。

卽事

逆豎終當鱠縷分﹐揮刀今得快三軍。然臍易盡嗟何及﹐遺臭無窮古未聞。

京觀豈當誣翟義﹐衰衣自合從髙勛。秋風一掬孤臣淚﹐叫斷蒼梧日暮云。

秋夜

九死餘生气息存﹐蕭條門巷似荒村。春雷謾說驚坯戶﹐皎日何曾入覆盆。

濟水有情添別淚﹐吳云無夢寄歸魂。百年世事兼身事﹐樽酒何人與細論。

甲午除夜

暗中人事忽推遷﹐坐守寒灰望復然。已恨太官余曲餅﹐爭教漢水入膠船。

神功聖徳三千牘﹐大定明昌五十年。甲子兩周今日盡﹐空將衰淚灑吳天。

杏花落後分韻得歸字

獺髓能醫病頰肥﹐鸞膠無那片紅飛。殘陽澹澹不肯下﹐流水溶溶何處歸。

煮酒靑林寒食過﹐明妝髙燭賞心違。寫生正有徐熙在﹐漢苑招魂果是非。

送杜子

洛陽塵土化緇衣﹐又見孤云著處飛。北渚曉晴山入座﹐東原春好妓成圍。

來鴻去燕三年別﹐深谷髙陵萬事非。轟醉春風有成約﹐可能容易話東歸。

眼中

眼中時事益紛然﹐擁被寒窗夜不眠。骨肉他鄕各異縣﹐衣冠今日是何年。

枯槐聚蟻無多地﹐秋水鳴蛙自一天。何處靑山隔塵土﹐一庵吾欲送華顚。

有寄

飛鴻來處是營平﹐喜向斜封見姓名。千里呂安思叔夜﹐五更殘月伴長庚。

關河秋興風景暮﹐長路渴心塵土生。南渡詩人吾未老﹐幾時同醉鳳凰城。

鎭州與文舉百一飲

翁仲遺墟艸棘秋﹐蒼龍雙闕記神州。只知終老歸唐土﹐忽漫相看是楚囚。

日月盡隨天北轉﹐古今誰見海西流。眼中二老風流在﹐一醉從教萬事休。

別王使君丈從之

謝公每見皆名語﹐白傅相看只故情。樽酒風流有今夕﹐玉堂人物記升平。

泰山北斗千年在﹐和气春風四座傾。別後殷勤更誰接﹐只應偏憶老門生。

寄汴禪師

白頭歲月坐詩窮﹐止有相逢一笑同。齋粥空疏想君瘦﹐冠巾收斂定誰公。

夢魂歷歷山間路﹐世事悠悠耳外風。見說懸泉好薇蕨﹐艸堂知我是鄰翁。

衛州感事二首

神龍失水困蜉蝣﹐一舸倉皇入宋州。紫气已沈牛斗夜﹐白雲空望帝鄕秋。

劫前寶地三千界﹐夢裏瓊枝十二樓。欲就長河問遺事﹐悠悠東注不還流。

白塔亭亭古佛祠﹐往年曾此走京師。不知江令還家日﹐何似湘累去國時。

離合興亡遽如此﹐棲遲零落竟安之。太行千里靑如染﹐落日欄幹有所思。

懷州子城晚望少室

河外靑山展臥屏﹐並州孤客倚髙城。十年舊隱拋何處﹐一片傷心畫不成。

谷口暮云知鄭重﹐林梢殘照故分明。洛陽見說兵猶滿﹐半夜悲歌意未平。

別覃懷幕府諸君二首

王后盧前舊往還﹐江東渭北此追攀。百年人物存公論﹐四海虛名只汗顏。

詩酒聊堪慰華發﹐衡茅終擬共靑山。相思日後並州夢﹐常住瑤林照映間。

太行酉農秀在山陽﹐嵇阮經行舊有鄕。林影池煙設淸供﹐物華天寶借餘光。

承平故事嗟猶在﹐雅詠風流豈易忘。稍待秋風入涼冷﹐百壺吾欲醉籌堂。

羊腸阪

浩蕩雲山直北看﹐淩兢羸馬不勝鞍。老來行路先愁遠﹐貧裏辭家更覺難。

衣上風沙嘆憔悴﹐夢中燈火憶團欒。憑誰爲報東州信﹐今在羊腸百八盤。

太原

夢裏鄕關春復秋﹐眼明今得見並州。古來全晉非無策﹐亂後淸汾空自流。

南渡衣冠幾人在﹐西山薇蕨此生休。十年弄筆文昌府﹐爭信中朝有楚囚。

外家南寺

鬱鬱楸梧動晚煙﹐一庭風露覺秋偏。眼中髙岸移深谷﹐愁裏殘陽更亂蟬。

去國衣冠有今日﹐外家梨栗記當年。白頭來往人間徧﹐依舊僧窗借榻眠。

十二月十六日還冠氏十八日夜雪

少日騫飛掣臂鷹﹐只今癡鈍似秋蠅。耽書業力貧猶在﹐涉世筋骸老不勝。

千里關河髙骨馬﹐四更風雪短檠燈。一瓶一缽平生了﹐慚愧南窗打睡僧。

別康顯之

玉川文字五千卷﹐鄭監才名四十年。誰謂華髙吾豈敢﹐恥居王后子當然。

河亭笑語歸陳迹﹐里社追隨失後緣。後夜並州月千里﹐南窗尊酒且畱連。

寄楊飛卿

客夢悠悠信轉蓬﹐藜牀殷殷動晨鐘。西風白髮三千丈﹐故國靑山一萬重。

沙水有情畱過雁﹐乾坤多事泣秋虫。三間老屋知何處﹐慚愧雲間陸士龍。

雨夜

夢裏孤篷雨打秋﹐茅齋元更小於舟。無錢正坐詩作祟﹐識字重爲時所讎。

千里漫思黃鵠舉﹐六年眞作賈胡畱。並州北望山無數﹐一夜砧聲人白頭。

出東平

老馬淩兢引席車﹐髙城回首一長嗟。市聲浩浩如欲沸﹐世路悠悠殊未涯。

潦倒本無明日計﹐往來空置六年家。東園花柳西湖水﹐剩著新詩到處誇。

再到新衛

蝗旱相仍歲已荒﹐伶俜十口值還鄕。空令姓字喧時輩﹐不救饑寒趨路傍。

行帳馬嘶塵氵項洞﹐空村人去雨淋浪。河平千里筋骸盡﹐更欲驅車上太行。

四哀詩四首

李欽叔

赤縣神州坐陸沈﹐金湯非粟禍侵尋。當官避事平生恥﹐視死如歸社稷心。

文采是人知子重﹐交朋無我與君深。悲來不待山陽笛﹐一憶同衾淚滿襟。

冀京父

先公藻鑑識終童﹐曾拔昆山玉一峯。不見連城沽白璧﹐蚤聞烈火燎黃琮。

重圍急變紛紛口﹐九地忠魂耿耿胸。欲弔南云無覓處﹐士林能不泣相逢。

李長源

冀都事死東州禍﹐李翰林亡陜府兵。方爲騷人箋楚些﹐更禁書客墮秦坑。

石苞本不容孫楚﹐黃祖安能貸禰衡。同甲四人三橫雨員﹐此身𨿽在亦堪驚。

王仲澤

太學聲華弱冠馳﹐靑雲歧路九霄飛。上前論事龍顏喜﹐幕下籌邊犬吠稀。

壯志相如頭碎柱﹐赤心嵇紹血沾衣。從來聖牘褒忠義﹐誰爲幽魂一發輝。

過詩人李長源故居

楚些招魂自往年﹐明珠眞見抵深淵。巨鰲有餌𨿽堪釣﹐怒虎無情可重編。

千丈气豪天也妒﹐七言詩好世空傳。傷心鸚鵡洲邊淚﹐卻望西山一泫然。

醉後

蚤歲披書手不停﹐中年所得是忘形。天公不禁人間酒﹐崔瑗虛畱座右銘。

身後山丘幾春艸﹐醉來日月兩秋螢。柴門苦雨靑苔滿﹐一解狂歌且自聽。

禵亭同麻知幾賦

零落棲遲復此遊﹐一樽聊得散羈愁。天圍平野莽無際﹐水繞孤城閒不流。

柳意漸回淮浦暖﹐雁聲仍帶塞門秋。登髙望遠令人起﹐欲買煙波無釣舟。

應州寶宮寺大殿

縹緲層檐鳳翼張﹐南山相望郁蒼蒼。七重寶樹圍金界﹐十色雯華擁畫梁。

竭國想從遼盛日﹐閱人眞是魯靈光。請看孔釋誰消長﹐林廟而今艸又荒。

感事

富貴何曾潤髑髏﹐直須淅米向矛頭﹐血讎此日逢三怨﹐風鑑生平備九流。

瓢飲不甘顏巷樂﹐市鉗眞有楚人憂。世間安得如川酒﹐力士鐺頭醉死休。

華不注山

元气遺形老更頑﹐孤峯直上玉孱顏。龍頭突出海波沸﹐鰲足斷來天宇閒。

齊國伯圖殘照裏﹐謫仙詩興冷雲間。乾坤一劍無人識﹐夜夜光芒北斗殷。

晨起

燈火靑熒語夜闌﹐柴荊寂寞掩春寒。對悰已向杯中減﹐老態何堪鏡裏看。

多病所須惟藥物﹐一錢不直是儒冠。掣鯨莫倚平生手﹐只有東溪把釣竿。

感事

舐痔歸來位望尊﹐駸駸雷李入平吞。饑蛇不計撐腸裂﹐老虎爭教有齒存。

神聖定須償宿業﹐債家猶足褫驚魂。且看含血曾誰噀﹐豬觜關頭是鬼門。

春寒

艸木荒城屋數椽﹐春寒閭巷益蕭然。僮奴樵爨頭如葆﹐稚女跳梁履又穿。

白石鯉魚空尺半﹐朱門食客自三千。松枝塵尾山中滿﹐去去南華有內篇。

卽事

逋客而今不屬官﹐住山盟在未應寒。書生本自無燕頷﹐造物何嘗戲鼠肝。

會最指天容我懶﹐鴟夷盛酒盡君歡。到家慈母應相問﹐爲說將軍禮數寬。

出都二首

漢宮曾動伯鸞歌﹐事去英雄可柰何。但見觚稜上金爵﹐豈知荊棘臥銅駝。

神仙不到秋風客﹐富貴空悲春夢婆。行過盧溝重回首﹐鳳城平日五云多。

歷歷興亡敗局棋﹐登臨疑夢復疑非。斷霞落日天無盡﹐老樹遺臺秋更悲。

滄海忽驚龍穴露﹐廣寒猶想鳳笙歸。從教盡瓊華了﹐畱在西山盡淚垂。

與同年敬鼎臣宿順天天寧僧捨

蕭蕭風雨打僧窗﹐耿耿靑燈對客牀。每恨相望隔關塞﹐豈知連日醉壺觴。

蓱禘味薄堪長久﹐茅屋寒多且閉藏。三十餘年老兄弟﹐此回情話獨難忘。

呂國材家醉飲

世事悠悠殊未涯﹐七年回首一長嗟。虛傳庾信淩雲筆﹐無復張騫犯斗槎。

去國衣冠有今日﹐春風桃李是誰家。螺臺剩有如川酒﹐暫爲紅塵拂鬢華。

洛陽

千年河嶽控喉襟﹐一日神州見陸沈。已爲操琴感衰涕﹐更須同輦夢秋衾。

城頭大匠論蒸土﹐地底中郎待摸金。擬就天公問翻覆﹐蒿萊丹碧果何心。

過三鄕望女幾村追懷溪南詩老辛敬之二首

雲際虛瞻處士星﹐案頭多負讀書螢。筆端有口傳三篋﹐石上無禾養伯齡。

從昔葛陂終變滅﹐只今韓嶽漫英靈。因君重爲前朝惜﹐枉破靑衫買一經。

萬山靑繞一川斜﹐好句眞堪字字誇。棄擲泥塗豈天意﹐折除時命是才華。

百錢卜肆成都市﹐萬古詩壇子美家。欲就溪南問遺事﹐不禁衰涕落煙霞。

寄英上人

世事都銷酒半醺﹐已將度外置紛紜。乍賢乍佞誰爲我﹐同病同憂只有君。

白首共傷千里別﹐靑山眞得幾時分。相思後夜並州月﹐卻爲湯休賦碧雲。

追錄洛中舊作

樂府新聲綠綺裘﹐梁州舊曲錦纏頭。酒兵易壓愁城破﹐花影長隨日腳流。

萬里靑雲休自負﹐一莖白髮盡堪羞。人間只怨天公了﹐未便天公得自由。

十一月五日暫往西張

城隈細路入沙汀﹐絮帽衝風日再經。歉歲村墟更荒惡﹐窮冬人影亦伶俜。

林煙漠漠鴉邊暗﹐山骨稜稜雪外靑。四十年來此寒苦﹐凍吟猶記隴關亭。

石嶺關書所見

軋軋旃車轉石槽﹐故關猶復戍弓刀。連營突騎紅塵暗﹐微服行人細路髙。

已化虫沙休自嘆﹐厭逢豺虎欲安逃。靑雲玉立三千丈﹐元只東山意气豪。

晉溪

石磴雲松著色屏﹐岸花汀艸展江亭。靑瑤疊甃通懸甕﹐白玉雙龍掣迅霆。

地脈何嘗間今昔﹐尾閭眞解泄滄溟。乾坤一雨兵塵了﹐好就川妃問乞靈。

汴梁除夜

六街歌鼓待晨鐘﹐四壁寒齋只病翁。鬢雪得年應更白﹐燈花何喜也能紅。

養生有論人空老﹐祖道無詩鬼亦窮。數日西園看車馬﹐一番桃李又春風。

與馮呂飲秋香亭

龐眉書客感秋蓬﹐更在京塵氵項洞中。莫對靑山談世事﹐且將遠目送歸鴻。

龍江文采今誰似﹐鳳翼年光夢已空。剩著新詩記今夕﹐樽前四客一衰翁。

哀武子告

生气曾思作九原﹐迷途爭得背南轅。梁鴻故事要離墓﹐衛國孤兒只樹園。

舊說布衣甘絕脰﹐今傳史筆記歸元。知君祿仕無心在﹐旌孝終當到李源。

甲辰秋畱別丹陽

疏疏衰柳映金溝﹐祖道都門復此畱。千里關河動歸興﹐九秋云物發詩愁。

嚴城鐘鼓月淸曉﹐老馬風沙人白頭。後夜相思渺何許﹐西山西畔是並州。

龍興寺閣

全趙堂堂入望寬﹐九層飛觀盡髙寒。空聞赤幟疑軍壘﹐眞見金人泣露槃。

桑海幾經塵劫壞﹐江山獨恨酒腸幹。詩家總道登臨好﹐試就遺臺老樹看。

別緯文兄

玉壘浮雲變古今﹐燕城名酒足浮沈。眼中誰復承平舊﹐言外驚聞正始音。

異縣他鄕千里夢﹐連枝同气百年心。行期幾日休相問﹐觸撥羈愁恐不禁。

哭樊師

自倚沈冤有舌存﹐爭教無路叩天閽。裝囊已竭千金賜﹐絕幕誰招萬里魂。

東道漫悲梁苑客﹐南園多負壽張孫。春風花落歌聲在﹐夢裏能來共酒樽。

寒食

上苑春風盛物華﹐天津云錦赤城霞。輕舟矮馬追隨遠﹐翠幕靑旗笑語嘩。

化國樓臺隔瀛海﹐吳兒洲渚記仙家。山齋此日腸堪斷﹐寂寞銅瓶對杏花。

送樊順之

弓刀十驛嶽蓮洲﹐渭水秦山得意秋。王粲從軍正年少﹐庾郎入幕更風流。

寒鄕況味眞雞肋﹐淸鏡功名屬虎頭。寄謝溪風亭上月﹐老夫乘興欲西遊。

過翠屏口

鬢須蒼白葛衣寬﹐事外閒身也屬官。授簡如聞數枚叔﹐乘車初不少馮。

沙城雨塌名空在﹐石峽風來復亦寒。兩飽三饑已旬日﹐虛勞兒女勸加餐。

追錄舊詩二首

短褐單衣長路塵﹐十年回首一吟呻。孤居無著竟安往﹐宿債未償今更新。

相馬自甘齊客瘦﹐食鮭誰顧庾郎貧。聞君話我才名在﹐不道儒冠已誤身。

潦倒聊爲隴畝民﹐一犁分得雨聲春。功名何物堪人老﹐天地無心誰我貧。

潁上雲煙隨處好﹐洛陽桃李幾番新。悠悠世事休相問﹐牟麥今年晚得辛。

送端甫西行

瀛洲人物早知名﹐車騎雍容一座傾。美酒淸歌良有味﹐綠波春艸若爲情。

渭城朝雨三年別﹐平地靑雲萬里程。老我秦遊舊曾約﹐夢中仙掌已相迎。

讀李狀元朝宗禪林記

李守濟州﹐城破﹐不屈﹐節死。贈鄕郡刺史。

偶向禪林見舊文﹐濟陽南望爲沾巾。張巡許遠古亦少﹐烈日秋霜今更新。

千字丰碑誰國手﹐百城降虜盡王臣。知君不假科名重﹐元是中朝第一人。

同嚴公子大用東園賞梅

東閣官梅要洗妝﹐靑雲公子不相忘。翰林風月三千首﹐樂府金釵十二行。

佳節屢從愁裏過﹐老夫聊發少年狂。花行更比梳行好﹐誰道並州是故鄕。

淸明日攺葬阿辛

掌上靑紅記點妝﹐今朝哀感重難忘。金環去作誰家夢﹐彩勝空期某氏郎。

一瞥風花才過眼﹐百年冰蘗若爲腸。孟郊老作枯柴立﹐可待吟詩哭杏殤。

寄謝常君卿

百過新篇卷又披﹐得君重恨十年遲。文除嶺外初無例﹐詩學江西又一奇。

楊柳不隨春事老﹐貞松惟有歲寒知。仙鄕白鳳瀛洲近﹐洗眼雲霄看後期。

送武誠之往漢陂

行李中春發晉溪﹐離筵辭客賦新題。靑雲有路人看老﹐秋水無言物自齊。

杜曲舊遊頻入夢﹐兵廚佳釀惜分攜。因君爲向蓮峯道﹐不待移文我亦西。

送劉子東遊

劉郎世舊出雄邊﹐生長幽並气質全。陣馬風檣見豪舉﹐雪車水柱得眞傳。

書空咄咄知誰解﹐擊缶嗚嗚頗自憐。後日東州飽歸載﹐且休多送酒家錢。

十日作

關樹蕭條返照明﹐井陘西北算歸程。靑黃大似溝中斷﹐文字空傳海內名。

平地煙霄遽如許﹐秋風茅屋可憐生。重陽擬作登髙賦﹐一片傷心畫不成。

贈答普安師

入座臺山景趣新﹐因君鄕國重情親。金芝三秀詩壇瑞﹐寶樹千花佛界春。

聞道舊傳言外意﹐忘言今得眼中人。種蓮結社風流在﹐會向籃輿認後身。

孝純宛丘遷奉

鬢毛衰颯面塵埃﹐孝子牽車古所哀。千里長河限南北﹐一丘寒土見蒿萊。

遼東華表何人在﹐柳氏元堂此日開。十月知君有新喜﹐小雛先與喚迎來。

追懷趙介叔

今古人門各一時﹐燕南剩有桂林枝﹐淸風明月懷元度﹐綠水紅蓮見杲之。

善政傳歸遺愛頌﹐陰功畱在稱家兒。哀歌不盡平生意﹐空想翛然瘦鶴姿。

追懷友生石裕卿

人物休評第幾流﹐依然豪俠數並州。壯懷歌闋樽爲破﹐連句才多筆不休。

金馬只教聊避世﹐玉犀誰遣失封侯。酒酣握手今無復﹐惆悵西園是舊遊。

挽雁門劉克明

詩骨翛然野鶴孤﹐兩年淸坐記圍鑪。金初宋季聞遺事﹐艸靡波流見古儒。

已分幽人嗟古柏﹐爭教儒子奠生芻。鳳山後日先賢傳﹐再有劉宗祭酒無。

贈答平陽仇舜臣

兩辱攜詩過艸堂﹐曹君師席有輝光。飛騰自是功名具﹐潦倒何堪翰墨場。

滄海驪珠能幾見﹐酆城龍劍不終藏。太行殘雪春風近﹐且趁梅花薦壽觴。

賈漕東城中隱堂

智水仁山徳有鄰﹐柳塘花塢靜無塵。家僮解誦閒居賦﹐田父爭持社甕春。

安吉總輸中隱士﹐典刑眞見老成人。明年恰入非熊運﹐共看靑蒲裹畫輪。

約嚴侯泛舟

風物當年小洞庭﹐西湖此日展江亭。詩貪勝槪題難徧﹐酒怯淸秋醉易醒。

白鳥無心自來去﹐紅蕖照影亦娉婷。仙舟共載平生事﹐未分枯槎是客星。

送曹幹臣

和林音驛日懷思﹐燕市歌歡有此時。老我眞成鐵鑪步﹐感君時送艸堂貲。

黃楊舊厄三年閏﹐赤驥非無萬里姿。平地煙霄付公等﹐不妨閒和鳳池詩。

國醫王澤民詩卷

萬石君家父事兄﹐豈知衰俗有王卿。一篇華衮中書筆﹐滿紙淸風月旦評。

鴻雁自分先後序﹐鶺鴒兼有急難情。閨門雍睦君須記﹐方伎成名恐未平。

感寓

南楊北李閒中老﹐樂丈張兄病且貧。叔夜呂安誰命駕﹐牧童田父實爲鄰。

功名富貴知何物﹐風雨塵埃惜此身。歌酒逢場暫陶寫﹐不應嫌我醉時眞。

存歿

行間楊趙提衡早﹐老去辛劉入夢頻。案上酒杯聊自慰﹐袖中詩卷欲誰親。

兩都秋色皆喬木﹐一代名家不數人。汲冢遺編要完補﹐可能虛負百年身。

人日有懷愚齋張兄緯文

書來聊得慰懷思﹐淸鏡平明見白髭。明月髙樓燕市酒﹐梅花人日艸堂詩。

風光流轉何多態﹐兒女靑紅又一時。澗底孤松二千尺﹐殷勤畱看歲寒枝。

送仲希兼簡大方

家亡國破此身畱﹐畱滯聊城又過秋。老去天公眞潰潰﹐亂來人事轉悠悠。

棋中敗局從誰覆﹐鏡裏衰容只自羞。方外故人如見問﹐爲言乘興欲東流。

送郭大方

云裝煙駕渺翩翩﹐是處林泉有靜緣。存歿共驚初劫後﹐交遊空記十年前。

忘言秋水聊揮麈﹐得意髙山未絕弦。明月太虛君自了﹐相思休泛剡溪船。

送李甫之官靑州

親朋離燕日相仍﹐又向扁舟別李膺。晚節浮沈疑未害﹐中年哀樂自難勝。

樊籠不畜靑田鶴﹐朔吹初翻白錦鷹。鄭重雙魚問消息﹐故侯瓜圃在東陵。

答吳天益

兵中曾共保嵩丘﹐忽漫相逢在此州。鵝鴨何嘗厭喧聒﹐燕鴻無計得遲畱。

白頭親舊常千里﹐黃葉關河又一秋﹐三徑他時望羊仲﹐卻應松菊未銷憂。

答郭仲通二首

白髮歸來一布衣﹐東臯春艸映柴扉。向時諸老供薰沐﹐此日孤生足罵譏。

遁世已甘成遠引﹐刺天何暇計羣飛。光芒消縮都無幾﹐慚愧詩人比少微。

一樽何意復同傾﹐亂後眞疑隔死生。吐气無妨出芒角﹐忍窮尢喜見工程。

千年老檜盤根古﹐十丈寒潭照膽淸。凜凜風期望吾子﹐不成隨例只時名。

送奉先從軍

潦倒書生百戰場﹐功名都屬繡衣郎。虎頭食肉無不可﹐鼠目求官空自忙。

捲月淸笳渭城曉﹐倚天長劍蜀山蒼。習池老去風流減﹐醉後揚鞭愧葛彊。

壽趙益之

山東諸將擁雲臺﹐共許元戎有雅懷。文字誰如祭徵虜﹐威名人識李臨淮。

農郊荊棘連新麥﹐儒館丹靑映古槐。看取邦人祝君壽﹐五云多處是三臺。

贈馮內翰二首並序

內翰馮公﹐往在京師日﹐渾源雷淵希顏﹟太原王渥仲澤﹟河中李獻能欽叔﹟龍山。

冀禹錫京父﹐皆從之問學。某夤緣﹐亦得俎豆於門下士之末。然自辛卯壬辰以。來﹐不。

三四年﹐而五人者惟不肖在耳。丙申夏六月﹐公自東平﹐將展墓於鎭陽。以某在冠氏。

枉駕見過。時公方爲髀股所苦﹐吟呻展轉﹐若非老人之所能堪。然間語及舊事﹐則危。

坐終日﹐往往爲之色揚而神躍﹐以公初掛冠歸嵩山時較之﹐其談笑風流﹐固未減也。竊。

意造物者錫公難老﹐使後生輩望見眉宇﹐以知百年文章巨公﹐惇龐耆艾之士﹐褒衣博。

帶﹐坐鎭雅俗者﹐蓋如此。橫流方靡﹐而砥柱不移。故國已非﹐而喬木猶在。幸公之。

可恃﹐而哀四子之不見也。作詩二章﹐以道區區之懷。於公之行﹐而爲之獻

耆舊如公可得親﹐爭教晚節傍風塵。靑氈持去故家盡﹐白帽歸來時事新。

扶路不妨驢失腳﹐守關尢覺虎憎人。只應有似松庵日﹐時醉中山曲米春。

龍門冠蓋日追隨﹐四客翩翩最受知。桃李已隨風雨盡﹐柏松獨與雪霜宜。

元龜華發渠有幾﹐淸廟朱弦誰與期。見說常山好歸隱﹐從公未覺十年遲。

贈李文伯

鳳凰在山天下奇﹐泰和以來王李倪。承平人物天未絕﹐耆舊風流今復誰。

靑紅自是兒女事﹐老幹寧與春風期。萬壑松聲一壺酒﹐從公未覺去年遲。

贈玉峯魏丈邦彥

夢想南山掩靄間﹐眼明驚見玉峯寒。風波舊憶橫身過﹐世事今歸袖手看。

販婦傭兒識名姓﹐故鄕遺族見衣冠。臨流卜築平生事。會就遼東管幼安。

贈答趙仁甫

南冠牢落坐貧居﹐卻爲窮愁解著書。但見室中無長物﹐不聞門外有軒車。

六朝人物風流在﹐兩月燕城笑語疏。寒士歡顏有他日﹐晚年畱看定何如。

鬱鬱

鬱鬱羈懷不易開﹐更堪寥落動淒哀。華胥夢破靑山在﹐梁甫吟成白髮催。

秋意漸隨林影薄﹐曉寒都逐雁聲來。並州近日風聲惡﹐悵望鄕書早晚回。

秋日載酒光武廟

美酒良辰邂逅同﹐赤眉城北漢王宮。百年星斗歸天上﹐萬古旌旗在眼中。

艸木暗隨秋气老﹐河山長爲昔人雄。一杯徑醉風雲地﹐莫放銀盤上海東。

寄劉光甫

山澤臞儒亦自豪﹐塵埃俗吏豈勝勞。陶潛貧裏營三徑﹐潘嶽秋來見二毛。

芻狗已陳甘自棄﹐轅駒未脫欲安逃。因風寄謝劉夫子﹐極口推稱恐太髙。

過臯州寄聶侯

澗岡重復並湍流﹐斜日黃楡嶺上頭。地底寶符臨趙國﹐眼中佛屋見臯州。

雲沙浩浩雁良苦﹐木葉蕭蕭風自秋。別後故人應念我﹐一詩聊與話離憂。

丙辰九月二十六日挈家遊龍泉

風色澄鮮稱野情﹐居僧聞客喜相迎。藤垂石磴云添潤﹐泉漱山根玉有聲。

庭樹老於臨濟寺﹐霜林渾是漢家營。明年此日知何處﹐莫惜題詩記姓名。

病中感寓贈徐威卿兼簡曹益甫髙聖舉

讀書略破五千卷﹐下筆須論二百年。正賴天民有先覺﹐豈容文統落私權。

東曹椽屬冥行廢﹐鄕校迂儒自聖癲。不是徐卿與髙舉﹐老夫空老欲誰傳。

十八家詩抄﹟卷二十六

李太白七絕七十九首

橫江詞六首

人言橫江好﹐儂道橫江惡。一風三日吹倒山﹐白浪髙於瓦官閣。

海潮南去過尋陽﹐牛渚由來險馬當。橫江欲渡風波惡﹐一水牽愁萬里長。

橫江西望阻西秦﹐漢水東連揚子津。白浪如山那可渡﹐狂風愁殺峭帆人。

海神來過惡風回﹐浪打天門石壁開。浙江八月何如此﹐濤似連山噴雪來。

橫江館前津吏迎﹐向余東指海云生。郎今欲渡緣何事﹐如此風波不可行。

月暈天風霧不開﹐海鯨東蹙百川回。驚波一起三山動﹐公無渡河歸去來。

永王東巡歌十一首

永王正月東出師﹐天子遙分龍虎旗。樓船一舉風波靜﹐江漢翻爲雁鶩池。

三川北虜亂如麻﹐四海南奔似永嘉。但用東山謝安石﹐爲君談笑靜胡沙。

雷鼓嘈嘈喧武昌﹐云旗獵獵過尋陽。秋毫不犯三吳悅﹐春日遙看五色光。

龍盤虎踞帝王州﹐帝子金陵訪古丘﹐春風試暖昭陽殿﹐明月還過�鵲樓。

二帝巡遊俱未回﹐五陵松柏使人哀。諸侯不救河南地﹐更喜賢王遠道來。

丹陽北固是吳關﹐畫出樓臺雲水間。千巖烽火連滄海﹐兩岸旌旗繞碧山。

王出三江按五湖﹐樓船跨海次揚都。戰艦森森羅虎士﹐徵帆一一引龍駒。

長風掛席勢難回﹐海動山傾古月催。君看帝子浮江日﹐何似龍驤出峽來。

祖龍浮海不成橋﹐漢武尋陽空射蛟。我王樓艦輕秦漢﹐卻似文皇欲渡遼。

帝寵賢王入楚關﹐掃淸江漢始應還。初從云夢開朱邸﹐更取金陵作小山。

試借君王玉馬鞭﹐指麾戎虜坐瓊筵。南風一掃胡塵靜﹐西入長安到日邊。

上皇西巡南京歌十首

胡塵輕拂建章臺﹐聖主西巡蜀道來。劍壁門髙五千尺﹐石爲樓閣九天開。

九天開出一成都﹐萬戶千門入畫圖。艸樹雲山如錦繡﹐秦川得及此間無。

徳陽春樹似新丰﹐行入新都若舊宮。柳色未饒秦地綠﹐花光不減上林紅。

誰道君王行路難﹐六龍西幸萬人歡。地轉錦江成渭水﹐天回玉壘作長安。

萬國同風共一時﹐錦江何謝曲江池。石鏡更明天上月﹐後宮親得照娥眉。

濯錦淸江萬里流﹐雲帆龍舸下揚州。北地𨿽誇上林苑﹐南京還有散花樓。

錦水東流繞錦城﹐星橋北掛象天星。四海此中朝聖主﹐峨眉山上列仙庭。

秦開蜀道置金牛﹐漢水元通星漢流。天子一行遺聖迹﹐錦城長作帝王州。

水綠天靑不起塵﹐風光和暖勝三秦。萬國煙花隨玉輦﹐西來添作錦江春。

劍閣重關蜀北門﹐上皇歸馬若云屯。少帝長安開紫極﹐雙懸日月照乾坤。

峨眉山月歌

峨眉山月半輪秋﹐影入平羌江水流。夜發淸溪向三峽﹐思君不見下渝州。

東魯見狄博通

去年別我向何處﹐有人傳道遊江東。謂言掛席度滄海﹐卻來應是無長風。

贈華州王司士

淮水不絕波瀾髙﹐盛徳未泯生英髦。知君先負廟堂器﹐今日還須贈寶刀。

巴陵贈賈舍人

賈生西望憶京華﹐湘浦南遷莫怨嗟。聖主恩深漢文帝﹐憐君不遣到長沙。

贈汪倫

李白乘舟將欲行﹐忽聞岸上踏歌聲。桃花潭水深千尺﹐不及汪倫送我情。

聞王昌齡左遷龍標遙有此寄

揚州花落子規啼﹐聞道龍標過五溪。我寄愁心與明月﹐隨君直到夜郎西。

黃鶴樓送孟浩然之廣陵

故人西辭黃鶴樓﹐煙花三月下揚州。孤帆遠影碧山盡﹐惟見長江天際流。

送賀賓客歸越

鏡湖流水漾淸波﹐狂客歸舟逸興多。山陰道士如相見﹐應寫黃庭換白鵝。

送外甥鄭灌從軍三首

六博爭雄好彩來﹐金盤一擲萬人開。丈夫賭命報天子﹐當斬胡頭衣錦回。

丈八蛇矛出隴西﹐彎弧拂箭白猿啼。破胡必用龍韜策﹐積甲應將熊耳齊。

月蝕西方破敵時﹐及瓜歸日未應遲。斬胡血變黃河水﹐梟首當懸白鵲旗。

送韓侍禦之廣徳令

昔日繡衣何足榮﹐今宵貰酒與君傾。暫就東山賒月色﹐酣歌一夜送泉明。

山中答俗人

問余何意棲碧山﹐笑而不答心自閒。桃花流水窅然去﹐別有天地非人間。

答湖州迦葉司馬問白是何人

靑蓮居士謫仙人﹐酒肆藏名三十春。湖州司馬何須問﹐金粟如來是後身。

酬崔侍禦

嚴陵不從萬乘遊﹐歸臥空山釣碧流。自是客星辭帝坐﹐元非太白醉揚州。

魯東門泛舟二首

日落沙明天倒開﹐波搖石動水縈回。輕舟泛月尋溪轉﹐疑是山陰雪後來。

水作靑龍盤石堤﹐桃花夾岸魯門西。若教月下乘舟去﹐何啻風流到剡溪。

陪族叔刑部侍郎曄及中書賈舍人至遊洞庭五首

洞庭西望楚江分﹐水盡南天不見云。日落長沙秋色遠﹐不知何處弔湘君。

南湖秋水夜無煙﹐耐可乘流直上天。且就洞庭賒月色﹐將船買酒白雲邊。

洛陽才子謫湘川﹐元禮同舟月下仙。記得長安還欲笑﹐不知何處是西天。

洞庭湖西秋月輝﹐瀟湘江北早鴻飛。醉客滿船歌白睧﹐不知霜露入秋衣。

帝子瀟湘去不還﹐空餘秋艸洞庭間。淡掃明湖開玉鏡﹐丹靑畫出是君山。

與謝良輔遊涇川陵巖寺

乘君素舸泛涇西﹐宛似雲門對若溪。且從康樂尋山水﹐何必東遊入會稽。

望廬山五老峯

廬山東南五老峯﹐靑天削出金芙蓉。九江秀色可攬結﹐吾將此地巢雲松。﹪﹩﹟

望天門山

天門中斷楚江開﹐碧水東流直北回。兩岸靑山相對出﹐孤帆一片日邊來。

客中作

蘭陵美酒郁金香﹐玉碗盛來琥珀光。但使主人能醉客﹐不知何處是他鄕。

早發白帝城

朝辭白帝彩雲間﹐千里江陵一日還。兩岸猿聲啼不住﹐輕舟已過萬重山。

秋下荊門

霜落荊門江樹空﹐布帆無恙掛秋風。此行不爲鱸魚鱠﹐自愛名山入剡中。

蘇臺覽古

舊苑荒臺楊柳新﹐菱歌春唱不勝春。只今惟有西江月﹐曾照吳王宮里人。

越中覽古

越王勾踐破吳歸﹐義士還家盡錦衣。宮女如花滿春殿﹐只今惟有鷓鴣飛。

廬江主人婦

孔雀東飛何處棲﹐廬江小吏仲卿妻。爲客裁縫石自見﹐城烏獨宿夜空啼。

山中與幽人對酌

兩人對酌山花開﹐一杯一杯復一杯。我醉欲眠卿且去﹐明朝有意抱琴來。

與史郎中飲聽黃鶴樓上吹笛

一爲遷客去長沙﹐西望長安不見家。黃鶴樓中吹玉笛﹐江城五月落梅花。

白胡桃

紅羅袖裏分明見﹐白玉盤中看卻無。疑是老僧休念誦﹐腕前推下水精珠。

巫山枕障

巫山枕障畫髙丘﹐白帝城邊樹色秋。朝云夜入無行處﹐巴水橫天更不流。

庭前晚開花

西王母桃種我家﹐三千陽春始一花。結實苦遲爲人笑﹐攀折喞喞長咨嗟。

軍行

驑馬新跨白玉鞍﹐戰罷沙場月色寒。城頭鐵鼓聲猶震﹐匣裏金刀血未幹。

從軍行

百戰沙場碎鐵衣﹐城南已合數重圍。突營射殺呼延將﹐獨領殘兵千騎歸。

春夜洛城聞笛

誰家玉笛暗飛聲﹐散入春風滿洛城。此夜曲中聞折柳﹐何人不起故園情。

流夜郎聞酺不預

北闕聖人歌大康﹐南冠君子竄遐荒。漢酺聞奏鈞天樂﹐願得風吹到夜郎。

宣城見杜鵑花

蜀國曾聞子規鳥﹐宣城還見杜鵑花。一叫一回腸一斷﹐三春三月憶三巴。

長門怨二首

天回北斗掛西樓﹐金屋無人螢火流。月光欲到長門殿﹐別作深宮一段愁。

桂殿長愁不記春﹐黃金四屋起秋塵。夜懸明鏡靑天上﹐獨照長門宮里人。﹪﹩﹟

春怨

白馬金羈遼海東﹐羅帷繡被臥春風。落月低軒窺燭盡﹐飛花入戶笑牀空。

陌上贈美人

駿馬驕行踏落花﹐垂鞭直拂五云車。美人一笑褰珠箔﹐遙指紅樓是妾家。

口號吳王舞人半醉

風動荷花水殿香﹐姑蘇臺上宴吳王。西施醉舞嬌無力﹐笑倚東窗白玉牀。

贈段七娘

羅襪淩波生网塵﹐那能得計訪情親。千杯綠酒何辭醉﹐一面紅妝惱殺人。

別內赴徵三首

王命三徵去未還﹐明朝離別出吳關。白玉髙樓看不見﹐相思須上望夫山。

出門妻子彊牽衣﹐問我西行幾日歸﹐來時倘佩黃金印﹐莫見蘇秦不下機。

翡翠爲樓金作梯﹐誰人獨宿倚門啼。夜泣寒燈連曉月﹐行行淚盡楚關西。

南流夜郎寄內

夜郎天外怨離居﹐明月樓中音信疏。北雁春歸看欲盡﹐南來不得豫章書。

哭晁卿衡

日本晁卿辭帝都﹐徵帆一片繞蓬壺。明月不歸沈碧海﹐白雲愁色滿蒼梧。

杜工部七絕一百五首

贈李白

秋來相顧尙飄蓬﹐未就丹砂愧葛洪。痛飲狂歌空度日﹐飛揚跋扈爲誰雄。

蕭八明府實處覓桃栽

奉乞桃栽一百根﹐春前爲送浣花村。河陽縣裏𨿽無數﹐濯錦江邊未滿園。

從韋二明府續處覓綿竹

華軒藹藹他年到﹐綿竹亭亭出縣髙。江上捨前無此物﹐幸分蒼翠拂波濤。

憑何十一少府邕覓榿木栽

艸堂塹西無樹林﹐非子誰復見幽心。飽聞榿木三年大﹐與致溪邊十畝陰。

詣徐卿覓果栽

艸堂少花今欲栽﹐不問綠李與黃梅。石筍街中卻歸去﹐果園坊裏爲求來。

憑韋少府班覓松樹子

落落出羣非櫸柳﹐靑靑不朽豈楊梅。欲存老蓋千年意﹐爲覓霜根數寸栽。

又於韋處乞大邑瓷碗

大邑燒瓷輕且堅﹐扣如哀玉錦城傳。君家白碗勝霜雪﹐急送茅齋也可憐。

絕句漫興九首

眼見客愁愁不醒﹐無賴春色到江亭。卽遣花開深造次﹐便教鶯語太丁寧。

手種桃李非無主﹐野老墻低還是家。恰似春風相欺得﹐夜來吹折數枝花。

熟知茅齋絕低小﹐江上燕子故來頻。銜泥點污琴書內﹐更接飛虫打著人。

二月已破三月來﹐漸老逢春能幾回。莫思身外無窮事﹐且盡生前有限杯。

腸斷江春欲盡頭﹐杖藜徐步立芳洲。顚狂柳絮隨風去﹐輕薄桃花逐水流。

懶慢無堪不出村﹐呼兒日在掩柴門。蒼苔濁酒林中靜﹐碧水春風野外昏。

糝徑楊花鋪白氈﹐點溪荷葉疊靑錢。筍根稚子無人見﹐沙上鳧雛傍母眠。

捨西柔桑葉可拈﹐江畔細麥復纖纖。人生幾何春已夏﹐不放香醪如蜜甜。

隔戶楊柳弱裊裊﹐恰似十五女兒腰。誰謂朝來不作意﹐狂風挽斷最長條。

春水生二絕

二月六夜春水生﹐門前小灘渾欲平。鸕鶿磖磗莫漫喜﹐吾與汝曹俱眼明。

一夜水髙二尺彊﹐數日不可更禁當。南市津頭有船賣﹐無錢卽買系籬旁。

少年行二首

莫笑田家老瓦盆﹐自從盛酒長兒孫。傾銀注玉驚人眼﹐共醉終同臥竹根。

巢燕養雛渾去盡﹐江花結子已無多。黃衫年少來宜數﹐不見堂前東逝波。

少年行

馬上誰家白面郎﹐臨階下馬踏人牀。不通姓字粗豪甚﹐指點銀瓶索酒嘗。

贈花卿

錦城絲管日紛紛﹐半入江風半入云。此曲只應天上有﹐人間能得幾回聞。

李司馬橋了承髙使君自成都回

向來江上手紛紛﹐三日功成事出羣。已傳童子騎靑竹﹐總擬橋東待使君。

江畔獨步尋花七絕句

江上被花惱不徹﹐無處告訴只顚狂。走覓南鄰愛酒伴﹐經旬出飲獨空牀。

稠花亂蕊畏江濱﹐行步欹危實怕春。詩酒尙堪驅使在﹐未須料理白頭人。

江深竹靜兩三家﹐多事紅花映白花。報答春光知有處﹐應須美酒送生涯。

東望少城花滿煙﹐百花髙樓更可憐。誰能載酒開金盞﹐喚取佳人舞繡筵。

黃師塔前江水東﹐春光懶困倚微風。桃花一簇開無主﹐可愛深紅愛淺紅。

黃四娘家花滿蹊﹐千朵萬朵壓枝低。畱連戲蝶時時舞﹐自在嬌鶯恰恰啼。

不是看花卽索死﹐只恐花盡老相催。繁枝容易紛紛落﹐嫩葉商量細細開。

重贈鄭煉絕句

鄭子將行罷使臣﹐囊無一物獻尊親。江山路遠羈離日﹐裘馬誰爲感激人。

中丞嚴公雨中垂寄見憶一絕奉答二絕

雨映行宮辱贈詩﹐元戎肯赴野人期。江邊老病𨿽無力﹐彊擬晴天理釣絲。

何日雨晴雲出溪﹐白沙靑石先無泥。只須伐竹開荒徑﹐倚杖穿花聽馬嘶。

謝嚴中丞送靑城山道士乳酒一瓶

山瓶乳酒下靑雲﹐气味濃香幸見分。鳴鞭走送憐漁父﹐洗盞開嘗對馬軍。

三絕句

楸樹馨香倚釣磯﹐斬新花蕊未應飛。不如醉裏風吹盡﹐可忍醒時雨打稀。

門外鸕鶿去不來﹐沙頭忽見眼相猜。自今已後知人意﹐一日須來一百回。

無數春筍滿林生﹐柴門密掩斷人行。會須上番看成竹﹐客至從瞋不出迎。

戲爲六絕句

庾信文章老更成﹐淩雲健筆意縱橫。今人嗤點流傳賦﹐不覺前賢畏後生。

楊王盧駱當時體﹐輕薄爲文哂未休。爾曹身與名俱滅﹐不廢江河萬古流。

縱使盧王操翰墨﹐劣於漢魏近風騷。龍文虎脊皆君馭﹐歷塊過都見爾曹。

才力應難跨數公﹐凡今誰是出羣雄。或看翡翠蘭苕上﹐未掣鯨魚碧海中。

不薄今人愛古人﹐淸詞麗句必爲鄰。竊攀屈宋宜方駕﹐恐與齊梁作後塵。

未及前賢更勿疑﹐遞相祖述復先誰。別裁僞體親風雅﹐轉益多師是汝師。

答楊梓州

悶到楊公池水頭﹐坐逢楊子鎭兼州。卻向靑溪不相見﹐回船應載阿戎遊。

得房公池鵝

房相西池鵝一羣﹐眠沙泛浦白於云。鳳凰池上應回首﹐爲報籠隨王右軍。

官池春雁二首

自古稻梁多不足﹐至今磖磗亂爲羣。且休悵望看春水﹐更恐歸飛隔暮云。

靑春欲盡急還鄕﹐紫塞寧論尙有霜。翅在雲天終不遠﹐力微矢曾繳絕須防。

投簡梓州幕府兼簡韋十郎官

幕下郎官安穩無﹐從來不奉一行書。固知貧病人須棄﹐能使韋郎迹也疏。

戲作寄上漢中王二首

雲裏不聞雙雁過﹐掌中貪看一珠新。秋風裊裊吹江漢﹐只在他鄕何處人。

謝安舟楫風還起﹐梁苑池臺雪欲飛。杳杳東山攜妓去﹐泠泠修竹待王歸。

黃河二首

黃河北岸海西軍﹐椎鼓鳴鐘天下聞。鐵馬長鳴不知數﹐胡人髙鼻動成羣。

黃河南岸是吾蜀﹐欲須供給家無粟。願驅眾庶戴君王﹐混一車書棄金玉。

絕句四首

堂西長筍別開門﹐塹北行椒卻背村。梅熟許同朱老喫﹐松髙擬對阮生論。

欲作魚梁云覆湍﹐因驚四月雨聲寒。靑溪先有蛟龍窟﹐竹石如山不敢安。

兩个黃鸝鳴翠柳﹐一行白鷺上靑天。窗含西嶺千秋雪﹐門泊東吳萬里船。

藥條藥甲潤靑靑﹐色過棕亭入艸亭。苗滿空山慚取譽﹐根居隙地怯成形。

奉和嚴公軍城早秋

秋風裊裊動髙旌﹐玉帳分弓射虜營。已收滴博雲間戍﹐更奪蓬婆雪外城。

三絕句

前年渝州殺刺史﹐今年開州殺刺史。羣盜相隨劇虎狼﹐食人更肯畱妻子。

一十一家同入蜀﹐惟殘一人出駱谷。自說二女嚙臂時﹐回頭卻向秦云哭。

殿前兵馬𨿽驍雄﹐縱暴略與羌渾同。聞道殺人漢水上﹐婦女多在官軍中。

存沒口號二首

席謙不見近彈棋﹐畢曜仍傳舊小詩。玉局他年無限笑﹐白楊今日幾人悲。

鄭公粉繪隨長夜﹐曹霸丹靑已白頭。天下何曾有山水﹐人間不解重驊驑。

夔州歌十絕句

中巴之東巴東山﹐江水開辟流其間。白帝髙爲三峽鎭﹐瞿塘險過百牢關。

白帝夔州各異城﹐蜀江楚峽混殊名。英雄割據非天意﹐霸主並吞在物情。

羣雄競起問前朝﹐王者無外見今朝。比訝漁陽結怨恨﹐元聽舜日舊簫韶。

赤甲白鹽俱刺天﹐閭閻繚繞接山巓。楓林橘樹丹靑合﹐復道重樓錦繡懸。

瀼東瀼西一萬家﹐江南江北春冬花。背飛鶴子遺瓊蕊﹐相趁鳧雛入蔣牙。

東屯稻畦一百頃﹐北有澗水通靑苗。晴浴狎鷗分處處﹐雨隨神女下朝朝。

蜀麻吳鹽自古通﹐萬斛之舟行若風。長年三老長歌裏﹐白晝攤錢髙浪中。

憶昔咸陽都市合﹐山水之圖張賣時。巫峽曾經寶屏見﹐楚宮猶對碧峯疑。

武侯祠堂不可忘﹐中有松柏參天長。干戈滿地客愁破﹐云日如火炎天涼。

閬風玄圃與蓬壺﹐中有髙唐天下無。借問夔州壓何處﹐峽門江腹擁城隅。

解悶十二首

艸閣柴扉星散居﹐浪翻江黑雨飛初。山禽引子哺紅果﹐溪女得錢畱白魚。

商胡離別下揚州﹐憶上西陵故驛樓。爲問淮南米貴賤﹐老夫乘興欲東遊。

一辭故國十經秋﹐每見秋瓜憶故丘。今日南湖采薇蕨﹐何人爲覓鄭瓜州。

沈範早知何水部﹐曹劉不待薛郎中。獨當省署開文苑﹐兼泛滄浪學釣翁。

李陵蘇武是吾師﹐孟子論文更不疑。一飯未曾畱俗客﹐數篇今見古人詩。

復憶襄陽孟浩然﹐淸詩句句盡堪傳。卽今耆舊無新語﹐漫釣槎頭縮項鯿。

陶冶性靈存底物﹐新詩攺罷自長吟。孰知二謝將能事﹐頗學陰何苦用心。

不見髙人王右丞﹐藍田丘壑漫寒藤。最傳秀句寰區滿﹐未絕風流相國能。

先帝貴妃今寂寞﹐荔枝還復入長安。炎方每續朱櫻獻﹐玉座應悲白露團。

憶過瀘戎摘荔枝﹐靑楓隱映石逶迆。京華應見無顏色﹐紅顆酸甜只自知。

翠瓜碧李沈玉甃﹐赤梨葡萄寒露成。可憐先不異枝蔓﹐此物娟娟長遠生。

側生野岸及江蒲﹐不熟丹宮滿玉壺。云壑布衣鮐背死﹐勞人害馬翠眉須。

承聞河北諸道節度入朝歡喜口號絕句十二首

祿山作逆降天誅﹐更有思明亦已無。洶洶人寰猶不定﹐時時戰鬥欲何須。

社稷蒼生計必安﹐蠻夷雜種錯相干。周宣漢武今王是﹐孝子忠臣後代看。

喧喧道路好童謠﹐河北將軍盡入朝。自是乾坤王室正﹐卻教江漢客魂銷。

不道諸公無表來﹐茫茫庶事遣人猜。擁兵相學干戈銳﹐使者徒勞百萬回。

鳴玉鏘金盡正臣﹐修文偃武不無人。興王會靜妖氛气﹐聖壽宜過一萬春。

英雄見事若通神﹐聖哲爲心小一身。燕趙休矜出佳麗﹐宮闈不擬選才人。

抱病江天白首郎﹐空山樓閣暮春光。衣冠是日朝天子﹐艸奏何時入帝鄕。

澶漫山東一百州﹐削成如桉抱靑丘。包茅重入歸關內﹐王祭還供盡海頭。

東逾遼水北滹沲﹐星象風雲喜共和。紫气關臨天地闊﹐黃金臺貯俊賢多。

漁陽突騎邯鄲兒﹐酒酣並轡金鞭垂。意气卽歸雙闕舞﹐雄豪復遣五陵知。

李相將軍擁薊門﹐白頭惟有赤心存。竟能盡說諸侯入﹐知有從來天子尊。

十二年來多戰場﹐天威已息陣堂堂。神靈漢代中興主﹐功業汾陽異姓王。

上卿翁請修武侯廟遺像缺落時崔卿權夔州

大賢爲政卽多聞﹐刺史眞符不必分。尙有西郊諸葛廟﹐臥龍無首對江氵賁。

喜聞盜賊總退口號五首

蕭關隴水入官軍﹐靑海黃河捲塞云。北極轉愁龍虎气﹐西戎休縱犬羊羣。

贊普多教使入秦﹐數通和好止煙塵。朝廷忽用哥舒將﹐殺伐虛悲公主親。

崆峒西極過昆侖﹐駝馬由來擁國門。逆气數年吹路斷﹐蕃人聞道漸星奔。

勃律天西采玉河﹐堅昆碧碗最來多。舊隨漢使千堆寶﹐少答胡王萬匹羅。

今春喜气滿乾坤﹐南北東西拱至尊。大歷三年調玉燭﹐玄元皇帝聖云孫。

漫成一絕

江月去人只數尺﹐風燈照夜欲三更。沙頭宿鷺聯拳靜﹐船尾跳魚撥剌鳴。

書堂飲旣夜復邀李尙書下馬月下賦絕句

湖月林風相與淸﹐殘樽下馬復同傾。久聞野鶴如霜鬢﹐遮莫鄰雞下五更。

江南逢李龜年

岐王宅裏尋常見﹐崔九堂前幾度聞。正是江南好風景﹐落花時節又逢君。

蘇東坡七絕上二百三首

郿塢

衣中甲厚行何懼﹐塢裏金多退足憑。畢竟英雄誰得似﹐臍脂自照不須燈。

授經臺

劍舞有神通艸聖﹐海山無事化琴工。此臺一覽秦川小﹐不待傳經意已空。

九月中曾題二小詩於南溪竹上旣而忘之昨日再遊見而錄之

湖上蕭蕭疏雨過﹐頭關靄靄暮雲橫。陂塘水落荷將盡﹐城市人歸虎欲行。

濠州七絕

塗山

川鎖支祁水尙渾﹐地埋汪罔骨應存。樵蘇已入黃熊廟﹐烏鵲猶朝禹會村。

彭祖廟

跨歷商周看盛衰﹐欲將齒髮斗蛇龜。空餐雲母連山盡﹐不見蟠桃著子時。

逍遙臺

常怪劉伶死便埋﹐豈伊忘死未忘骸。烏鳶奪得與螻蟻﹐誰信先生無此懷。

觀魚臺

欲將同異較錙銖﹐肝膽猶能楚越如。若信萬殊歸一理﹐子今知我我知魚。

虞姬墓

帳下佳人拭淚痕﹐門前壯士气如雲。倉黃不負君王意﹐只有虞姬與鄭君。

四望亭

頹垣破礎沒柴荊﹐故老猶言短李亭。敢請使君重起廢﹐落霞孤鶩換新銘。

浮山洞

人言洞府是鰲宮﹐升降隨波與海通。共坐船中那得見﹐乾坤浮水水浮空。

初到杭州寄子由二絕

眼看時事力難勝﹐貪戀君恩退未能。遲鈍終須投劾去﹐使君何日換聾丞。

聖明寬大許全身﹐衰病摧頹自畏人。莫上岡頭苦相望﹐吾方祭竈請比鄰。

吉祥寺賞牡丹

人老簪花不自羞﹐花應羞上老人頭。醉歸扶路人應笑﹐十里珠簾半上鉤。

吉祥寺僧求閣名

過眼榮枯電與風﹐久長那得似花紅。上人宴坐觀空閣﹐觀色觀空色卽空。

六月二十七日望湖樓醉書五首

黑雲翻墨未遮山﹐白雨跳珠亂入船。捲地風來忽吹散﹐望湖樓下水如天。

放生魚鱉逐人來﹐無主荷花到處開。水枕能令山俯仰﹐風船解與月徘回。

烏菱白芡不論錢﹐亂系靑菇裹綠盤。忽憶嘗新會靈觀﹐滯畱江海得加餐。

獻花遊女木蘭橈﹐細雨斜風濕翠翹。無限芳洲生杜若﹐吳兒不識楚辭招。

未成小隱聊中隱﹐可得長閒勝暫閒。我本無家更安往﹐故鄕無此好湖山。

夜泛西湖五絕

新月生魄迹未安﹐才破五六漸盤桓。今夜吐艷如半璧﹐遊人得向三更看。

三更向闌月漸垂﹐欲落未落景特奇。明朝人事誰料得﹐看到蒼龍西沒時。

蒼龍已沒牛斗橫﹐東方芒角升長庚。漁人收筒及未曉﹐船過惟有菇蒲聲。

菇蒲無邊水茫茫﹐荷花夜開風露香。漸見燈明出遠寺﹐更待月黑看湖光。

湖光非鬼亦非仙﹐風恬浪靜光滿川。須臾兩兩入寺去﹐就視不見空茫然。

沈諫議召遊湖不赴明日得雙蓮於北山下作一絕持獻沈旣見和又別作一首因用其韻

湖上棠陰手自栽﹐問公更得幾回來。水仙亦恐公歸去﹐故遣雙蓮一夜開。

詔書行捧縷金箋﹐樂府應歌相府蓮。莫忘今年花發處﹐西湖西畔北山前。

望海樓晚景五絕

海上濤頭一綫來﹐樓前指顧雪成堆。從今潮上君須上﹐更看銀山二十回。

橫風吹雨入樓斜﹐壯觀應須好句誇。雨過潮平江海碧﹐電光時掣紫金蛇。

靑山斷處塔層層﹐隔岸人家喚欲禜。江上秋風晚來急﹐爲傳鐘鼓到西興。

樓下誰家燒夜香﹐玉笙哀怨弄初涼。臨風有客吟秋扇﹐拜月無人見晚妝。

沙河燈火照山紅﹐歌鼓喧呼語笑中。爲問少年心在否﹐角巾欹側鬢如蓬。

八月十七復登望海樓自和前篇是日榜出與試官兩人復畱五首

樓上煙雲怪不來﹐樓前飛紙落成堆。非關文字須重看﹐卻被江山未放回。

眼昏燭暗細行斜﹐考閱精彊外已誇。明日失杯君莫怪﹐早知安足不成蛇。

亂山遮曉擁千層﹐睡美初涼撼不禜。昨夜酒行君屢嘆﹐定知歸夢到吳興。

天臺桂子爲誰香﹐倦聽空階夜點涼。賴有明朝看潮在﹐萬人空巷斗新妝。

秋花不見眼花紅﹐身在孤舟兀兀中。細雨作寒知有意﹐未教金菊出蒿蓬。

和陳述古拒霜花

千株掃作一番黃﹐只有芙蓉獨自芳。喚作拒霜知未稱﹐細思卻是最宜霜。

和沈立之畱別二首

而今父老千行淚﹐一似當時初去時。不用鐫碑頌遺愛﹐丈人淸徳畏人知。

臥聞鐃鼓送歸艎﹐夢裏匆匆共一觴。試問別來愁幾許﹐春江萬斛若爲量。

鹽官絕句四首

南寺千佛閣

古邑居民半海濤﹐師來構築便能髙。千金用盡身無事﹐坐看香煙繞白豪。

北寺悟空禪師塔

已將世界等微塵﹐空裏浮花夢裏身。豈爲龍顏更分別﹐只應天眼識天人。

塔前古檜

當年雙檜是雙童﹐相對無言老更恭。庭雪到腰埋不死﹐如今化作兩蒼龍。

僧爽白雞

斷尾雄鷄本畏烹﹐年來聽法伴修行。還須卻置蓮花漏﹐老怯風霜恐不鳴。

六和寺衝師閘山溪爲水軒

欲放淸溪自在流﹐忍教冰雪落沙洲。出山定被江潮涴﹐能爲山僧更少畱。

冬至日獨遊吉祥寺

井底微陽回未回﹐蕭蕭寒雨濕枯荄。何人更似蘇夫子﹐不是花時肯獨來。

後十餘日復至

東君意淺著寒梅﹐千朵深紅未暇裁。安得道人殷七七﹐不論時節遣花開。

戲贈

惆悵沙河十里春﹐一番花老一番新。小橋依舊斜陽裏﹐不見樓中垂手人。

和人求筆迹

麥光鋪幾淨無瑕﹐入夜靑燈照眼花。從此剡藤眞可弔﹐半紆春蚓綰秋蛇。

贈孫莘老七絕

嗟予與子久離羣﹐耳冷心灰百不聞。若對靑山談世事﹐當須舉白便浮君。

天目山前淥浸裾﹐碧瀾堂下看銜艫。作堤捍水非吾事﹐閒送苕溪入太湖。

夜來雨洗碧巑岏﹐浪湧云屯繞郭寒。聞有弁山河處是﹐爲君四面竟求看。

夜橋燈火照溪明﹐欲放扁舟取次行。暫借官奴遣吹笛﹐明朝新月到三更。

三年京國厭藜蒿﹐長羨淮魚壓楚糟。今日駱駝橋下泊﹐恣看修网出銀刀。

烏程霜稻襲人香﹐釀作春風霅水光。時復中之徐邈聖﹐毋多酌我次公狂。

去年臘日訪孤山﹐曾借僧窗半日閒。不爲思歸對妻子﹐道人有約徑須還。

王復秀才所居雙檜二首

吳王池館徧重城﹐奇艸幽花不記名。靑蓋一歸無覓處﹐只畱雙檜待升平。

凜然相對敢相欺﹐直幹臨空未要奇。根到九泉無曲處﹐世間惟有蟄龍知。

上元過祥符僧可久房蕭然無燈火

門前歌舞斗分朋﹐一室淸風冷欲冰。不把琉璃閒照佛﹐始知無盡本無燈。

飲湖上初晴後雨二首

朝曦迎客宴重岡﹐晚雨畱人入醉鄕。此意自佳君不會﹐一杯當屬水仙王。

水光瀲灩晴方好﹐山色空濛雨亦奇。欲把西湖比西子﹐淡妝濃抹總相宜。

富陽妙庭觀董雙成故宅發地得丹鼎覆以銅盤承以琉璃盆

盆旣破碎丹亦爲人爭奪持去今獨盤鼎在耳二首

人去山空鶴不歸﹐丹亡鼎在世徒悲。可憐九轉功成後﹐卻把飛升乞內芝。

琉璃擊碎走金丹﹐無復神光發舊壇。時有世人來舐鼎﹐欲隨雞犬事劉安。

山村五絕

竹籬茅屋趁溪斜﹐春入山村處處花。無象太平還有象﹐孤煙起處是人家。

煙雨濛濛雞犬聲﹐有生何處不安生。但令黃犢無人佩﹐布谷何勞也勸耕。

老翁七十自腰鐮﹐慚愧靑山筍蕨甜。豈是聞韶解忘味﹐爾來三月食無鹽。

杖藜裹藜去匆匆﹐過眼靑錢轉手空。贏得兒童語音好﹐一年彊半在城中。

竊祿忘歸我自羞﹐丰年底事汝憂愁。不須更待飛鳶墮﹐方念平生馬少遊。

贈別

靑鳥銜巾久欲飛﹐黃鶯別主更悲啼。殷勤莫忘分攜處﹐湖水東邊鳳嶺西。

次韻代畱別

絳蠟燒殘玉斝飛﹐離歌唱徹萬行啼。他年一舸鴟夷去﹐應記儂家舊姓西。

吉祥寺花將落而述古不至

今歲東風巧剪裁﹐含情只待使君來。對花無信花應恨﹐直恐明年便不開。

述古聞之明日卽來坐上復用前韻同賦

仙衣不用剪刀裁﹐國色初含卯酒來。太守問花花有語﹐爲君零落爲君開。

寶山晝睡

七尺頑軀走世塵﹐十圍便腹貯天眞。此中空洞渾無物﹐何止容君數百人。

席上代人贈別三首

淒音怨亂不成歌﹐縱使重來柰老何。淚眼無窮似梅雨﹐一番勻了一番多。

天上麒麟豈混塵﹐籠中翡翠不由身。那知昨夜香閨裏﹐更有偸啼暗別人。

蓮子擘開須見臆﹐楸枰著盡更無期。破衫卻有重逢處﹐一飯何曾忘卻時。

唐道人言天目山上俯視雷雨每大雷電但聞雲中如嬰兒聲殊不聞雷震也

已外浮名更外身﹐區區雷電若爲神。山頭只作嬰兒看﹐無限人間失箸人。

追和子由去歲試舉人洛下所寄五首

暴雨初晴樓上晚景

秋後風光雨後山﹐滿城流水碧潺潺。煙雲好處無多子﹐及取昏鴉未到間。

洛邑從來天地中﹐嵩髙蒼翠北邙紅。風流耆舊消磨盡﹐只有靑山對病翁。

白汗翻漿午景前﹐雨餘風物便蕭然。應傾半熟鵝黃酒﹐照見新晴水碧天。

疾雷破屋雨翻河﹐一掃淸風未覺多。應似畫師吳道子﹐髙堂巨壁寫降魔。

客路三年不見山﹐上樓相對夢魂間。明朝卻踏紅塵去﹐羞向淸伊照病顏。

佛日山榮長老方丈五絕

陶令思歸久未成﹐遠公不出但聞名。山中只有蒼髯叟﹐數里蕭蕭管送迎。

千株玉槊攙云立﹐一穗珠旒落鏡寒。何處霜眉碧眼客﹐結爲三友冷相看。

東麓云根露角牙﹐細泉幽咽走金沙。不堪土肉埋山骨﹐未放蒼龍浴渥窪。

食罷茶甌未要深﹐淸風一榻抵千金。腹搖鼻息庭花落﹐還盡平生未足心。

日射西廊午枕明﹐水沈燒盡碧煙橫。山人睡覺無人見﹐只有飛蚊繞鬢鳴。

八月十五日看潮五絕

定知玉免十分圓﹐已作霜風九月寒。寄語重門休上鑰﹐夜潮畱向月中看。

萬人鼓噪懾吳儂﹐猶似浮江老阿童。欲識潮頭髙幾許﹐越山渾在浪花中。

江邊身世兩悠悠﹐久與滄波共白頭。造物亦知人易老﹐故教江水向西流。

吳兒生長狎濤淵﹐冒利輕生不自憐。東海若知明主意﹐應教斥鹵變桑田。

江神河伯兩醯雞﹐海若東來气吐蜺。安得夫差水犀手﹐三千彊弩射潮低。

臨安三絕

將軍樹

阿堅澤畔菇蒲節﹐玄徳墻頭羽葆桑。不會世間閒艸木﹐與人何事管興亡。

錦溪

楚人休笑沐猴冠﹐越俗徒誇翁子賢。五百年間異人出﹐盡將錦繡裹山川。

石鏡

山雞舞破半巖云﹐菱葉開殘野水春。應笑武都山下土﹐枉教明月殉佳人。

陌上花三首並引

遊九仙山﹐聞裏中兒歌。陌上花﹟﹐父老云﹩吳越王妃每歲春必歸臨安﹐王以書遺妃曰「陌上花開﹐可緩緩歸矣。」吳人用其語爲歌﹐含思宛轉﹐聽之淒然﹐而其詞鄙野﹐爲易之云。

陌上花開蝴蝶飛﹐江山猶是昔人非﹠遺民幾度垂垂老﹐遊女長歌緩緩歸。

陌上山花無數開﹐路人爭看翠車並來﹠若爲畱得堂堂去﹐且更從教緩緩回。

生前富貴艸頭露﹐身後風流陌上花﹠已作遲遲君去魯﹐猶歌緩緩妾回家。

九日舟中望見有美堂上魯少卿飲以詩戲之二首

指點雲間數點紅﹐笙歌正擁紫髯翁﹠誰知愛酒龍山客﹐卻在漁舟一葉中。

西閣珠簾捲落暉﹐水沈煙斷佩聲微﹠遙知通徳淒涼甚﹐擁髻無言怨未歸。

遊諸佛捨一日飲釅茶七盞戲書勤師壁

示病維摩元不病﹐在家靈運已忘家﹠何須魏帝一丸藥﹐旦盡盧仝七碗茶。

金門寺中見李西臺與二錢唱和四絕句戲用其韻跋之

帝城春日帽檐斜﹐二陸初來尙憶家。未肯將鹽下蒓菜﹐已應知雪似楊花。

平生賀老慣乘舟﹐騎馬風前怕打頭﹐欲問君王乞符竹﹐但憂無蟹有監州。

西臺妙迹繼楊風﹐無限龍蛇洛寺中。一紙淸詩弔興廢﹐塵埃零落梵王宮。

五季文章墮劫灰﹐升平格力未全回。故知前輩宗徐庾﹐數首風流似玉臺。

書雙竹湛師房二首

我本西湖一釣舟﹐意嫌髙屋冷颼颼。羨師此室才方丈﹐一炷淸香盡日畱。

暮鼓朝鐘自擊撞﹐閉門孤枕對殘缸。白灰旋撥通紅火﹐臥聽蕭蕭雨打窗。

和述古冬日牡丹四首

一朵妖紅翠欲流﹐春光回照雪霜羞。化工只欲呈新巧﹐不放閒花得少休。

花開時節雨連風﹐卻向霜餘染爛紅。漏泄春光私一物﹐此心未信出天工。

當時只道鶴林仙﹐能遣秋花發杜鵑。誰信詩能回造化﹐直教霜睻放春妍。

不分淸霜入小園﹐故將詩律變寒暄。使君欲見藍關詠﹐更倩韓郎爲染根。

弔天竺海月辯師三首

欲尋遺迹彊沾裳﹐本自無生可得亡。今夜生公講堂月﹐滿庭依舊冷如霜。

生死猶如臂屈伸﹐情鐘我輩一酸辛。樂天不是蓬萊客﹐憑仗西方作主人。

欲訪浮雲起滅因﹐無緣卻見夢中身。安心好住王文度﹐此理何須更問人。

柳氏二外甥求筆迹二首

退筆如山未足珍﹐讀書萬卷始通神。君家自有元和腳﹐莫厭家雞更問人。

一紙行書兩絕詩﹐遂良須鬢已成絲。何當火急傳家法﹐欲見誠懸筆諫時。

錢道人有詩云直須認取主人翁作兩絕戲之

首斷故應無斷者﹐冰銷那復有冰知。主人若苦令儂認﹐認主人人竟是誰。

有主須還更有賓﹐不如無鏡自無塵。只從半夜安心後﹐失卻當年覺痛人。

成都進士杜暹伯升出家名法通往來吳中

欲識當年杜伯升﹐飄然雲水一孤僧。若教俯首隨韁鎖﹐料得如今似我能。

監洞霄宮兪康直郎中所居四詠

退圃

百丈休牽上瀨船﹐一鉤歸釣縮頭鯿。園中艸木春無數﹐只有黃楊厄閏年。

逸堂

新第誰來作並鄰﹐舊官寧復憶星辰。請君置酒吾當賀﹐知向江湖拜散人。

遁軒

冠蓋相望起隱淪﹐先生那得老江村。古來眞遁何曾遁﹐笑殺逾垣與閉門。

遠樓

西山煙雨捲疏簾﹐北戶星河落短檐。不獨江天解空闊﹐地偏心遠似陶潛。

次韻沈長官三首

家山何在兩忘歸﹐杯酒相逢愼勿違。不獨飯山嘲我瘦﹐也應糠覈怪君肥。

男婚已畢女將歸﹐累盡身輕志莫違。聞道山中食無肉﹐玉池淸水自生肥。

造物知吾久念歸﹐似憐衰病不相違。風來震澤帆初飽﹐雨入松江水漸肥。

戲書吳江三賢畫像三首

誰將射禦教吳兒﹐長笑申公爲夏姬。卻遣姑蘇有麋鹿﹐更憐夫子得西施。

浮世功勞食與眠﹐季鷹眞得水中仙。不須更說知機早﹐直爲鱸魚也自賢。

千首文章二頃田﹐囊中未有一錢看。卻因養得能言鴨﹐驚破王孫金彈丸。

回先生過湖州東林沈氏飲醉以石橊皮書其家東老庵之壁

云西鄰已富憂不足東老𨿽貧樂有餘白酒釀來因好客

黃金散盡爲收書西蜀和仲聞而次其韻三首東老

沈氏之老自謂也湖人因以名之其子偕作詩有可觀者

世俗何知窮是病﹐神仙可學道之餘。但知白酒畱佳客﹐不問黃公覓素書。

符離道士晨興際﹐華嶽先生尸解余。忽見黃庭丹篆句﹐猶傳靑紙小朱書。

淒涼雨露三年後﹐仿佛塵埃數字余。至用橊皮緣底事﹐中書君豈不中書。

李行中醉眠亭三首

已向閒中作地仙﹐更於酒裏得天全。從教世路風波惡﹐賀監偏工水底眠。

君且歸休我欲眠﹐人言此語出天然。醉中對客眠何害﹐須信陶潛未若賢。

孝先風味也堪憐﹐肯爲周公晝日眠。枕麹先生猶笑汝﹐枉將空腹貯遺編。

單同年求徳興兪氏聚遠樓詩三首

雲山煙水苦難親﹐野艸幽花各自春。賴有髙樓能聚遠﹐一時收拾與閒人。

無限靑山散不收﹐云奔浪捲入簾鉤。直將眼力爲疆界﹐何啻人間萬戶侯。

聞說樓居似地仙﹐不知門外有塵寰。幽人隱幾寂無語﹐心在飛鴻滅沒間。

次韻孫巨源寄漣水李盛二著作並以見寄五絕

南嶽諸劉豈易逢﹐相望無復馬牛風。山公𨿽見無多子﹐社燕何由戀塞鴻。

髙才晚歲終難進﹐勇退當年正急流。不獨二疏爲可慕﹐他時當有景孫樓。

潄石先生難可意﹐嚙氈校尉久無朋。應知客路愁無柰﹐故遣吟詩調李陵。

雲雨休排神女車﹐忠州老病畏人誇。詩豪正值安仁在﹐空看河陽滿縣花。

膠西未到吾能說﹐桑柘禾麻不見春。不羨京塵騎馬客﹐羨他淮月弄舟人。

王莽

漢家殊未識經綸﹐入手功名事事新。百尺穿成連夜井﹐千金購得解飛人。

董卓

公業平時勸用儒﹐諸公何事起相圖。只言天下無健者﹐豈信車中有布乎。

送趙寺丞寄陳海州

景疏樓上喚蛾眉﹐君到應先誦此詩。若見孟公投轄飲﹐莫忘衝雪送君時。

答陳述古二首

漫說山東第二州﹐棗林桑泊負春遊。城西亦有紅千葉﹐人老簪花卻自羞。

小桃破萼未勝春﹐羅綺叢中第一人。聞道使君歸去後﹐舞衫歌扇總生塵。

和張子野見寄三絕句

過舊遊

前生我已到杭州﹐到處長如到舊遊。更欲洞霄爲隱吏﹐一庵閒地且相畱。

見題壁

狂吟跌宕無風雅﹐醉墨淋浪不整齊。應爲詩人一回顧﹐山僧未忍掃黃泥。

竹閣見憶

柏堂南畔竹如雲﹐此閣何人是主人。但遣先生披鶴氅﹐不須更畫樂天眞。

和文與可洋川園池三十首

湖橋

朱闌畫柱照湖明﹐白葛烏紗曳履行。橋下龜魚晚無數﹐識君拄杖過橋聲。

橫湖

貪看翠蓋擁紅妝﹐不覺湖邊一夜霜。捲卻天機云錦段﹐從教匹練寫秋光。

書軒

雨昏石硯寒云色﹐風動牙簽亂葉聲。庭下已生書帶艸﹐使君疑是鄭康成。

冰池

不嫌冰雪繞池看﹐誰似詩人巧耐寒。記得羲之洗硯處﹐碧琉璃下黑蛟蟠。

竹塢

晚節先生道轉孤﹐歲寒惟有竹相娛。粗才杜牧眞堪笑﹐喚作軍中十萬夫。

荻浦

雨折霜幹不耐秋﹐白花黃葉使人愁。月明小艇湖邊宿﹐便是江南鸚鵡洲。

蓼嶼

秋歸南浦蟪蛄鳴﹐霜落橫湖沙水淸。臥雨幽花無限思﹐抱叢寒蝶不勝情。

望雲樓

陰晴朝暮幾回新﹐已向虛空付此身。出本無心歸亦好﹐白雲還似望云人。

天漢臺

漾水東流舊見經﹐銀潢左界上通靈。此臺試向天文覓﹐閣道中間第幾星。

待月臺

月與髙人本有期﹐掛檐低戶映蛾眉。只從昨夜十分滿﹐漸覺冰輪出海遲。

二樂榭

此間眞趣豈容談﹐二樂並君已是三。仁智更煩訶妄見﹐坐令魯叟作瞿曇。

灙泉亭

聞道池亭勝兩川﹐應須爛醉答雲煙。勸君多揀長腰米﹐消破亭中萬斛泉。

吏隱亭

縱橫憂患滿人間﹐頗怪先生日日閒。昨夜淸風眠北牖﹐朝來爽气在西山。

霜筠亭

解籜新篁不自持﹐嬋娟已有歲寒姿。要看凜凜霜前意﹐須待秋風粉落時。

無言亭

殷勤稽首維摩詰﹐敢問如何是法門。彈指未終千偈了﹐向人還道本無言。

露香亭

亭下佳人錦繡衣﹐滿身瓔珞綴明璣。晚香消歇無尋處﹐花已飄零露已睎。

涵虛亭

水軒花榭兩爭妍﹐秋月春風各自偏。惟有此亭無一物﹐坐觀萬景得天全。

溪光亭

決去湖波尙有情﹐卻隨初日動檐楹。奚谷光自古無人畫﹐憑仗新詩與寫成。

過亭

身輕步穩去忘歸﹐四柱亭前野彴微。忽悟過奚谷還一笑﹐水禽驚落翠毛衣。

披錦亭

煙紅露綠曉風香﹐燕舞鶯啼春日長。誰道使君貧且老﹐繡屏錦帳咽笙簧。

禊亭

曲池流水細鱗鱗﹐髙會傳觴似洛賓。紅粉翠娥應不要﹐畫船來往勝於人。

菡萏亭

日日移牀趁下風﹐淸香不盡思何窮。若爲化作龜千歲﹐巢向田田亂葉中。

荼洞

長憶故山寒食夜﹐野荼蘼發暗香來。分無素手簪羅髻﹐且折霜蕤浸玉醅。

篔簹谷

漢川修竹賤如蓬﹐斤斧何曾赦籜龍。料得淸貧饞太守﹐渭川千畝在胸中。

寒蘆港

溶溶晴港漾春暉﹐蘆筍生時柳絮飛。還有江南風物否﹐桃花流水鮆魚肥。

野人廬

少年辛苦事犁鋤﹐剛厭靑山繞故居。老覺華堂無意味﹐卻須時到野人廬。

此君庵

寄語庵前抱節君﹐與君到處合相親。寫眞𨿽是文夫子﹐我亦眞堂作記人。

香橙徑

金橙縱復里人知﹐不見鱸魚價自低。須是松江煙雨裏﹐小船燒薤搗香虀。

南園

不種夭桃與綠楊﹐使君應欲候農桑。春畦雨過羅紈膩﹐夏隴風來餅餌香。

北園

漢水巴山樂有餘﹐一麾從此首歸塗。北園艸木憑君問﹐許我他年作主無。

和孔密州五絕

見邸家園畱題

大旆傳聞載酒過﹐小詩未忍著磚磨。陽關三疊君須祕﹐除卻膠西不解歌。

春步西園見寄

歲歲開園成故事﹐年年行樂不辜春。今年太守尢難繼﹐慈愛聰明惠利人。

東欄梨花

梨花淡白柳深靑﹐柳絮飛時花滿城。惆悵東欄二株雪﹐人生看得幾淸明。

和流杯石上艸書小詩

蜂腰鶴膝嘲希逸﹐春蚓秋蛇病子云。醉裏自書醒自笑﹐如今二絕更逢君。

堂後白牡丹

城西千葉豈不好﹐笑舞春風醉臉丹。何似後堂冰玉潔﹐遊蜂非意不相干。

和趙郎中見戲二首

燕子人亡三百秋﹐捲簾那復似揚州。西行未必能勝此﹐空唱崔徽上白樓。

我擊藤牀君唱歌﹐明年六十柰君何。醉顚只要裝風景﹐莫向人前自洗磨。

子由將赴南都與余會宿於逍遙堂作兩絕句讀之殆不可

爲懷因和其詩以自解余觀子由自少曠達天資近道

又得至人養生長年之訣而余亦竊聞其一二以

爲今者宦遊相別之日淺而異時退休相從之

日長旣以自解且以慰子由云二首

別期漸近不堪聞﹐風雨蕭蕭已斷魂。猶勝相逢不相識﹐形容變盡語音存。

但令朱雀長金花﹐此別還同一轉車。五百年間誰復在﹐會看銅狄兩咨嗟。

陽關詞三首

贈張繼願

受降城下紫髯郎﹐戲馬臺前古戰場。恨君不取契丹首﹐金甲牙旗歸故鄕。

答李公擇

濟南春好雪初晴﹐行到龍山馬足輕。使君莫忘霅溪女﹐時作陽關腸斷聲。

中秋月

暮云收盡溢淸寒﹐銀漢無聲轉玉盤。此生此夜不長好﹐明月明年何處看。

和孔周翰二絕

再觀邸園畱題

小園香霧曉蒙籠﹐醉手狂詞未必工。魯叟錄詩應有取﹐曲收彤管邶鄘風。

觀淨觀堂效韋蘇州詩

弱羽巢林在一枝﹐幽人蝸捨兩相宜。樂天長短三千首﹐卻愛韋郎五字詩。

登望谼亭

河漲西來失舊谼﹐孤城渾在水光中。忽然歸壑無尋處﹐千里禾麻一半空。

虔州八境圖八首並引

《南康八境圖》者﹐太守孔君之所作也﹐君旣作石城﹐卽其城上樓觀臺榭之所見而作是圖也。東望七閩﹐南望五嶺﹐覽羣山之參差﹐俯章貢之奔流﹐雲煙出沒﹐艸木蕃麗﹐邑屋相望﹐雞犬之聲相聞。觀此圖也﹐可以茫然而思﹐粲然而笑﹐嘅然而嘆矣。蘇子曰﹕此南康之一境也﹐何従而八乎﹖所自觀之者異也。且子不見夫日乎﹐其旦如盤﹐其中如珠﹐其夕如破璧﹐此豈三日也哉。苟知夫境之爲八也﹐則凡寒暑﹑朝夕﹑雨暘﹑晦冥之異﹐坐作﹑行立﹑哀樂﹑喜怒之變﹐接於吾目而感於吾心者﹐有不可勝數者矣﹐豈特八乎。如知夫八之出乎一也﹐則夫四海之外﹐詼詭譎怪﹐《禹貢》之所書﹐鄒衍之所談﹐相如之所賦﹐𨿽至千萬未有不一者也。後之君子﹐必將有感於斯焉。乃作詩八章﹐題之圖上。

坐看奔湍繞石樓﹐使君髙會百無憂。三犀竊鄙秦太守﹐八詠聊同沈隱侯。

濤頭寂寞打城還﹐章貢臺前暮靄寒。倦客登臨無限思﹐孤云落日是長安。

白鵲樓前翠作堆﹐縈云嶺路若爲開。故人應在千山外﹐不寄梅花遠信來。

朱樓深處日微明﹐皂蓋歸時酒半醒。薄暮樵漁人去盡﹐碧溪靑嶂繞螺亭。

使君那暇日參禪﹐一望叢林一悵然。成佛莫教靈運後﹐著鞭從使祖生先。

卻從塵外望塵中﹐無限樓臺煙雨濛。山水照人迷向背﹐只尋孤塔認西東。

煙雲縹緲郁孤臺﹐積翠浮空雨半開。想見之罘觀海市﹐絳宮明滅是蓬萊。

回峯亂嶂郁參差﹐云外髙人世得知。誰向空山弄明月﹐山中木客解吟詩。

十八家詩抄﹟卷二十七

蘇東城七絕下二百三十五首

寒食日答李公擇三絕次韻

從來蘇李得名雙﹐只恐全齊笑陋邦。詩似懸河供不辦﹐故欺張籍隴頭瀧。

簿書鼛鼓不知春﹐佳句相呼賴故人。寒食徳公方上冢﹐歸來誰主復誰賓。

巡城已困塵埃瞇﹐執撲仍遭蟣虱緣。欲脫布衫攜素手﹐試開病眼點黃連。

聞李公擇飲傅國博家大醉二首

兒童拍手鬧黃昏﹐應笑山公醉習園。縱使先生能一石﹐主人未肯獨畱髠。

不肯惺惺騎馬回﹐玉山知爲玉人頹。紫雲有語君知否﹐莫喚分司禦史來。

文與可有詩見寄云待將一段鵝溪絹

掃取寒梢萬尺長次韻答之

爲愛鵝溪白繭光﹐掃殘雞距紫豪鋩。世間那有千尋竹﹐月落庭空影許長。

次韻參寥師寄秦太虛三絕句時秦君舉進士不得

秦郎文字固超然﹐漢武憑虛意欲仙。底事秋來不得解﹐定中試與問諸天。

一尾追風抹萬蹄﹐昆侖玄圃謂朝隮。回看世上無伯樂﹐卻道鹽車勝月題。

得喪秋毫久已冥﹐不須聞此气崢嶸。何妨卻伴參寥子﹐無數新詩咳唾成。

次韻田國博部夫南京見寄二絕

歲月翩翩下阪輪﹐歸來杏子已生仁。深紅落盡東風惡﹐柳絮楡錢不當春。

火冷餳稀杏粥稠﹐靑裙縞袂餉田頭。大夫行役家人怨﹐應羨居鄕馬少遊。

送蜀人張師厚赴殿試二首

忘歸不覺鬢毛斑﹐好事鄕人尙往還。斷嶺不遮西望眼﹐送君直過楚王山。

雲龍山下試春衣﹐放鶴亭前送落暉。一色杏花三十里﹐新郎君去馬如飛。

再次韻答田國博部夫還二首

西郊黃土沒車輪﹐滿面風埃笑路人。已放役夫三萬指﹐從教積雨洗殘春。

枝上稀疏地上稠﹐忍看紅糝落墻頭。風流別乘多才思﹐歸趁西園秉燭遊。

次韻關令送魚

舉网驚呼得巨魚﹐饞涎不易忍流酥。更煩赤腳長須老﹐來聽西風十幅蒲。

梅花二首

春來幽谷水潺潺﹐的白樂梅花艸棘間。一夜東風吹石裂﹐半隨飛雪渡關山。

何人把酒慰深幽﹐開自無聊落更愁。幸有淸奚谷三百曲﹐不辭相送到黃州。

陳季常所蓄朱陳村嫁娶圖二首

何年顧陸丹靑手﹐畫作朱陳嫁娶圖。聞道一村惟兩姓﹐不將門戶買崔盧。

我是朱陳舊使君﹐勸耕曾入杏花村。而今風物那堪畫﹐縣吏催錢夜打門。

少年時嘗過一村院見壁上有詩云夜涼疑有雨

院靜似無僧不知何人詩也宿黃州禪智寺

寺僧皆不在夜半雨作偶記此詩故作一絕

佛燈漸暗饑鼠出﹐山雨忽來修竹鳴。知是何人舊詩句﹐已應知我此時情。

次韻樂著作送酒

少年多病怯杯觴﹐老去方知此味長。萬斛羈愁都似雪﹐一壺春酒若爲湯。

次韻樂著作天慶觀醮

濁世紛紛肯下臨﹐夢尋飛步五云深。無因上到通明殿﹐只許微聞玉佩音。

南堂五首

江上西山半隱堤﹐此邦臺館一時西。南堂獨有西南向﹐臥看千帆落淺奚谷。

暮年眼力嗟猶在﹐多病顚毛卻未華。故作明窗書小字﹐更開幽室養丹砂。

他時夜雨困移牀﹐坐厭愁聲點客腸。一聽南堂新瓦響﹐似聞東塢小荷香。

山家爲割千房蜜﹐稚子新畦五畝蔬。更有南堂堪著客﹐不憂門外故人車。

掃地燒香閉閣眠﹐簟紋如水帳如煙。客來夢覺知何處﹐掛起西窗浪接天。

子由作二頌頌石臺長老問公手寫蓮經字如黑蟻

且誦萬徧脇不至席二十餘年予亦作二首

眼前擾擾黑蚍蜉﹐口角霏霏白唾珠。要識吾師無礙處﹐試將燒卻看瞋無。

眼睛心地兩虛圓﹐脇不沾牀二十年。誰信吾師非不睡﹐睡蛇已死得安眠。

橄欖

紛紛靑子落紅鹽﹐正味森森苦且嚴。待得微甘回齒頰﹐已輸崖蜜十分甜。

海棠

東風渺渺泛崇光﹐香霧空濛月轉廊。只恐夜深花睡去﹐故燒髙燭照紅妝。

東坡

雨洗東坡月色淸﹐市人行盡野人行。莫嫌犖確坡頭路﹐自愛鏗然曳杖聲。

子由在筠作東軒記或戲之爲東軒長老其婿曹煥往筠余作

一絕句送曹以戲子由曹過廬山以示圓通愼長老愼欣

然亦作一絕送客出門歸入室趺坐化去子由聞

之仍作二絕一以答餘一以答愼明年餘過

圓通始得其詳乃追次愼韻

君到髙安幾日回﹐一時斗擻舊塵埃。贈君一籠牢收取﹐盛取東軒長老來。

大士何曾有生死﹐小儒底處覓窮通。偶畱一吷千山上﹐散作人間萬竅風。

余過溫泉壁上有詩云直待眾生總無垢我方

淸冷混常流問人雲長老可遵作遵已退居圓通亦作一絕

石龍有口口無根﹐自在流泉誰吐吞。若信眾生本無垢﹐此泉何處覓寒溫。

世傳徐凝瀑布詩云一條界破靑山色至爲塵陋

又僞作樂天詩稱羨此句有賽不得之語樂

天𨿽涉淺易然豈至是哉乃戲作一絕

帝遣銀河一派垂﹐古來惟有謫仙詞。飛流濺沫知多少﹐不與徐凝洗惡詩。

書李公擇白石山房

偶尋流水上崔嵬﹐五老蒼顏一笑開。若見謫仙煩寄語﹐匡山頭白早歸來。

贈東林總長老

溪聲便是廣長舌﹐山色豈非淸淨身。夜來八萬四千偈﹐他日如何舉似人。

題西林壁

橫看成嶺側成峯﹐遠近髙低各不同。不識廬山眞面目﹐只緣身在此山中。

次荊公韻三首

靑李扶疏禽自來﹐淸眞逸少手親栽。深紅淺紫從爭發﹐雪白鵝黃也斗開。

斫竹穿花破綠苔﹐小詩端爲覓榿栽。細看造物初無物﹐春到江南花自開。

騎驢渺渺入荒陂﹐想見先生未病時。勸我試求三畝宅﹐從公已覺十年遲。

題孫思邈眞

先生一去五百載﹐猶在峨眉西崦中。自爲天仙足官府﹐不應尸解坐虻虫。

戲作鮰魚一絕

粉紅石首仍無骨﹐雪白河犭屯不藥人。寄語天公與河伯﹐何妨乞與水精鱗。

次韻答寶覺

芒鞋竹杖布行纏﹐遮莫千山更萬山。從來無腳不解滑﹐誰信石頭行路難。

以玉帶施元長老元以衲裙相報次韻二首

病骨難堪玉帶圍﹐鈍根仍落箭鋒機。欲教乞食歌姬院﹐故與雲山舊衲衣。

此帶閱人如傳捨﹐流傳到我亦悠哉。錦袍錯落眞相稱﹐乞與佯狂老萬回。

金山夢中作

江東賈客木綿裘﹐會散金山月滿樓。夜半潮來風又熟﹐臥吹簫管到揚州。

和王勝之三首

城上湖光暖欲波﹐美人唱我踏春歌。魯公賓客皆詩酒﹐誰是神仙張志和。

齊釀如澠漲綠波﹐公詩句句可弦歌。流觴曲水無多日﹐更作新詩繼永和。

要知太守憐孤客﹐不惜陽春和俚歌。坐睡樽前呼不應﹐爲公雕琢損天和。

春日

鳴鳩乳燕寂無聲﹐日射西窗潑眼明。午醉醒來無一事﹐只將春睡賞春晴。

歸宜興畱題竹西寺三首

十年歸夢寄西風﹐此去眞爲田舍翁。剩覓蜀岡新井水﹐要攜鄕味過江東。

道人勸飲雞蘇水﹐童子能煎鶯粟湯。暫借藤牀與瓦枕﹐莫教孤負竹風涼。

此生已覺都無事﹐今歲仍逢大有年。山寺歸來聞好語﹐野花啼鳥亦欣然。

孟震同遊常州僧捨三首

年來轉覺此生浮﹐又作三吳浪漫遊。忽見東平孟君子﹐夢中相對說黃州。

湛湛淸池五月寒﹐小山無數碧山贊山元。稚杉戢戢三千本﹐且作淩雲合抱看。

知君此去便歸耕﹐笑指孤舟一葉輕。待向三茅乞靈雨﹐半篙流水送君行。

贈常州報恩長老二首

碧玉碗盛紅馬腦﹐井花水養石菖薄。也知法供無窮盡﹐試問禪師得飽無。

薦福老懷眞巧便﹐淨慈兩本更尖新。憑師爲作鐵門限﹐準備人間請話人。

溪陰堂

白水滿時雙鷺下﹐綠槐髙處一蟬吟。酒醒門外三竿日﹐臥看溪南十畝陰。

惠崇春江晚景二首

竹外桃花三兩枝﹐春江水暖鴨先知。蔞蒿滿地蘆芽短﹐正是河豚欲上時。

兩兩歸鴻欲破羣﹐依依還似北歸人。遙知朔漠多風雪﹐更待江南半月春。

戲周正孺二絕

折臂三公未可知﹐會當千鎰訪權奇。勸君鬻駱猶閒事﹐腸斷閨中楊柳枝。

天廏新攽玉鼻馬辛﹐故人共敝亦常情。相如𨿽老猶能賦﹐換馬還應繼二生。

軾以去歲春夏侍立邇英而秋冬之交子由

相繼入侍次韻絕句四首各述所懷

曈曈日腳曉猶淸﹐細細槐花暖自零。坐閱諸公半廊廟﹐時看黃色起天庭。

上尊初破蚤朝寒﹐茗碗仍沾講舌漧。陛楯諸郎空雨立﹐故應慚悔不儒冠。

兩鶴摧頹病不言﹐年來相繼亦乘軒。誤聞九奏聊飛舞﹐可得徘回爲啄吞。

微生偶脫風波地﹐晚歲猶存鐵石心。定似香山老居士﹐世緣終淺道根深。

書皇親扇

十年江海寄浮沈﹐夢繞江南黃葦林。誰謂風流貴公子﹐筆端還有五湖心。

書李世南所畫秋景二首

野水參差落漲痕﹐疏林欹倒出霜根。扁舟一棹歸何處﹐家在江南黃葉村。

人間斤斧日創夷﹐誰見龍蛇百尺姿。不是溪山曾獨往﹐何人解作掛猿枝。

次韻宋肇惠澄心紙二首

詩老囊空一不畱﹐百番曾作百金收。知君也要雕肝腎﹐分我江南數斛愁。

君家家學陋相如﹐宜與諸儒論石渠。古紙無多且分我﹐自應給札奏新書。

郭熙秋山平遠二首

目盡孤鴻落照邊﹐遙知風雨不同川。此間有句無人識﹐送與襄陽孟浩然。

木落騷人已怨秋﹐不堪平遠發詩愁。要看萬壑爭流處﹐他日終煩顧虎頭。

謝王澤州寄長松兼簡張天覺二首

莫道長松浪得名﹐能教覆額兩眉靑。便將徑寸同千尺﹐知有奇功似伏苓。

憑君說與埋輪使﹐速寄長松作解嘲。無復靑粘和漆葉﹐枉將鐘乳敵仙茅。

和子由除夜元日省宿致齋三首

江湖流落豈關天﹐禁省相望亦偶然。等是新年未相見﹐此身應坐不歸田。

白髮蒼顏五十三﹐家人遙遣試春衫。朝回兩袖天香滿﹐頭上銀幡笑阿咸。

當年踏月走東風﹐坐看春闈鎖醉翁。白髮門生幾人在﹐卻將新句調兒童。

次韻答張天覺二首

車輕馬穩轡銜堅﹐但有蚊虻喜撲緣。截斷口前君莫問﹐人間差樂勝巢仙。

禦風騎气我何勞﹐且要長松作土毛。亦如訶佛丹霞老﹐卻向淸涼禮白豪。

書艾宣畫四首

竹鶴

此君何處不相宜﹐況有能言老令威。誰知長身古君子﹐猶將緇布緣深衣。

黃精鹿

太華西南第幾峯﹐落花流水自重重。幽人只采黃精去﹐不見春山鹿養茸。

杏花白鷴

天工剪刻爲誰妍﹐拘蕊遊蜂自作團。把酒惜春都是夢﹐不如閒客此閒看。

蓮龜

半脫蓮房露壓欹﹐綠荷深處有遊龜。只應翡翠蘭苕上﹐獨見玄夫曝日時。

送錢穆父出守越州二首

簿書常苦百憂集﹐樽酒今應一笑開。京兆從教思廣漢﹐會稽聊喜得方回。

若耶溪水雲門寺﹐賀監荷花空自開。我恨今猶在泥滓﹐勸君莫棹酒船回。

書林次中所得李伯時歸去來陽關二圖後二首

不見何戡唱渭城﹐舊人空數米嘉榮。龍眠獨識殷勤處﹐畫出陽關意外聲。

兩本新圖寶墨香﹐樽前獨唱小秦王。爲君翻作歸來引﹐不學陽關空斷腸。

題李伯時畫趙景仁琴鶴圖二首

淸獻先生無一錢﹐故應琴鶴是家傳。誰知默鼓無弦曲﹐時向珠宮舞幻仙。

醜石寒松人易親﹐聊將短曲調長人。乘軒故自非明眼﹐終日僛僛舞爨薪。

王晉卿所藏著色山二首

縹緲營丘水墨仙﹐浮空出沒有無間。爾來一變風流盡﹐誰見將軍著色山。

犖確何人似退之﹐意行無路欲從誰。宿云解馬交晨光漏﹐獨見山紅澗碧時。

次韻王晉卿惠花栽所寓張退傅第中

坐來念念失前人﹐共向空中寓一塵。若問此花誰是主﹐天教閒客管靑春。

書王定國所藏王晉卿畫著色山

君歸嶺北初逢雪﹐我亦江南五見春。寄語風流王武子﹐三人俱是識山人。

同秦仲二子雨中遊寶山

平明已報百吏散﹐半日來陪二子閒。立鶴低昂煙雨裏﹐行人出沒樹林間。

與莫同年雨中飲湖上

到處相逢是偶然﹐夢中相對各華顚。還來一醉西湖雨﹐不見跳珠十五年。

次韻王忠玉遊虎丘三首

當年太白此相浮﹐老守娛賓得二丘。白髮重來故人盡﹐空餘叢桂小山幽。

靑蓋紅旗映玉山﹐新詩小艸落玄泉。風流使者人爭看﹐知有眞娘立道邊。

舞衫歌扇轉頭空﹐只有靑山杳靄中。若共吳王斗百艸﹐使君未敢借驚鴻。

和錢四寄其弟和

再見濤頭湧玉輪﹐煩君久駐浙江春。年來總作維摩病﹐堪笑東西二老人。

次韻子由使契丹至涿州見寄四首

老人癡鈍已逃寒﹐子復辭行理亦難。要到盧龍看古塞﹐投文易水弔燕丹。

胡羊代馬得安眠﹐窮發之南共一天。又見子卿持漢節﹐遙知遺老泣山前。

氈毳年來亦甚都﹐時時鴂舌問三蘇。那知老病渾無用﹐欲問君王乞鏡湖。

始憶庚寅降屈原﹐旋看蠟鳳戲僧虔。隨翁萬里心如鐵﹐此子何勞爲買田。

又和景文韻

牡丹松檜一時栽﹐付與春風自在開。試問壁間題字客﹐幾人不爲看花來。

西湖壽星院此君軒

臥聽謖謖碎龍鱗﹐俯看蒼蒼立玉身。一舸鴟夷江海去﹐尙餘君子六千人。

菩提寺南漪堂杜鵑花

南漪杜鵑天下無﹐披香殿上紅氍毹。鶴林兵火眞一夢﹐不歸閬苑歸西湖。

次韻錢穆父紫薇花二首

虛白堂前合抱花﹐秋風落日照橫斜。閱人此地知多少﹐物化無涯生有涯。

折得芳蕤兩眼花﹐題詩相報字傾斜。篋中尙有絲綸句﹐坐覺天光照海涯。

次韻楊公濟梅花十首

梅梢春色弄微和﹐作意南枝剪刻多。月黑林間逢縞袂﹐霸陵醉尉誤誰何。

相逢月下是瑤臺﹐藉艸淸樽連夜開。明日酒醒應滿地﹐空令饑鶴啄莓苔。

綠發尋春湖畔回﹐萬松嶺上一枝開。而今縱老霜根在﹐得見劉郎又獨來。

月地云階漫一樽﹐玉奴終不負東昏﹐臨春結綺荒荊棘﹐誰信幽香是返魂。

日出冰湖散水花﹐野梅官柳漸欹斜。西郊欲就詩人飲﹐黃四娘東子美家。

君知早落坐先開﹐莫著新詩句句催。嶺北霜枝最多思﹐忍寒畱待使君來。

冰盤未薦含酸子﹐雪嶺先看耐凍枝。應笑春風木芍藥﹐丰肌弱骨要人醫。

寒雀喧喧凍不飛﹐繞林空啅未開枝。多情好與風流伴﹐不到雙雙燕語時。

鮫綃剪碎玉簪輕﹐檀暈妝成雪月明。肯伴老人春一醉﹐懸知欲落更多情。

縞裙練帨玉川家﹐肝膽淸新冷不邪。穠李爭春猶辦此﹐更教踏雪看梅花。

贈劉景文

荷盡已無擎雨蓋﹐菊殘猶有傲霜枝。一年好景君須記﹐最是橙黃橘綠時。

謝關景仁送紅梅栽二首

年年芳信負紅梅﹐江畔垂垂又欲開。珍重多情關令尹﹐直和根撥送春來。

爲君栽向南堂下﹐記取他年著子時。酸釅不堪謂眾口﹐使君風味好攢眉。

遊寶云寺得唐彥猷爲杭州日送客舟中手書一絕句雲山

雨霏微不滿空畫船來往疾輕鴻誰知獨臥朱簾裏一榻

無塵四面風明日送彥猷之子坰赴鄂州舟中遇微雨

感嘆前事因和其韻作兩首送之且歸其書唐氏

二妙凋零筆法空﹐忽驚雲海戲羣鴻。淸詩不敢私囊篋﹐人道黃門有父風。

出處榮枯一笑空﹐十年社燕與秋鴻。誰知白首長河路﹐還臥當時送客風。

再和楊公濟梅花十絕

一枝風物便淸和﹐看盡千林未覺多。結習已空從著袂﹐不須天女問云何。

天教桃李作輿臺﹐故遣寒梅第一開。憑仗幽人收艾納﹐國香和雨入靑苔。

白髮思家萬里回﹐小軒臨水爲花開。故應剩作詩千首﹐知是多情得得來。

人云殘英滿酒尊﹐不堪細雨濕黃昏。夜寒那得穿花蝶﹐知是風流楚客魂。

春入西湖到處花﹐裙腰芳艸抱山斜。盈盈解佩臨煙浦﹐脈脈當壚傍酒家。

莫向霜晨怨未開﹐白頭朝夕自相催。斬新一朵含風露﹐恰似西廂待月來。

洗盡鉛華見雪肌﹐要將眞色斗生枝。檀心已作龍涎吐﹐玉頰何勞獺髓醫。

湖面初驚片片飛﹐尊前吹折最繁枝。何人會得春風意﹐怕見梅黃雨細時。

長恨漫天柳絮輕﹐只將飛舞占淸明。寒梅似與春相避﹐未解無私造物情。

北客南來豈是家﹐醉看參月半橫斜。他年欲識吳姬面﹐秉燭三更對此花。

次韻參寥同前

朝來處處白氈鋪﹐樓閣山川盡一如。總是爛銀並白玉﹐不知奇貨有誰居。

書渾令公燕魚朝恩圖

咸寧英气似汾陽﹐夜飲軍容出紅妝。不須纏頭萬匹錦﹐知君未辦作呂彊。

予去杭十六年而復來畱二年而去平生自覺出處老少粗似

樂天𨿽才名相遠而安分寡求亦庶幾焉三月六日來別南

北山諸道人而下天竺惠淨師以醜石贈行作三絕句

當年衫鬢兩靑靑﹐彊說重臨慰別情。衰發只今無可白﹐故應相對話來生。

出處依稀似樂天﹐敢將衰朽較前賢。便從洛社休官去﹐猶有閒居二十年。

在郡依前六百日﹐山中不記幾回來。還將天竺一峯去﹐欲把云根到處栽。

書王晉卿畫四首

山陰陳迹

當年不識此淸眞﹐彊把先生擬季倫。等是人間一陳迹﹐聚蚊金穀本何人。

雪溪乘興

溪山雪月兩佳哉﹐賓主談鋒夜轉雷。猶言不見戴安道﹐爲問適從何處來。

四明狂客

毫端偶集一微塵﹐何處溪山非此身。狂客思歸便歸去﹐更求敕賜枉天眞。

西塞風雨

斜風細雨到來時﹐我本無家何處歸。仰看雲天眞篛笠﹐旋收江海入蓑衣。

題王晉卿畫後

醜石半蹲山下虎﹐長松倒臥木中龍。試君眼力看多少﹐數到雲峯第幾重。

贈武道士彈賀若

淸風終日自開簾﹐涼月今宵肯掛檐。琴裏若能知賀若﹐詩中定合愛陶潛。

元祐六年六月自杭州召還汶公館我於

東堂閱舊詩卷次諸公韻三首

半熟黃梁日未斜﹐玉堂陰合手栽花。卻尋三十年前味﹐未飯鐘時已飯茶。

夢覺還驚屧響廊﹐故人來炷影前香。鬢須白盡成何事﹐一帖空存老遂良。

尺一東來喚我歸﹐衰年已迫故山期。文章曹植今堪笑﹐卻捲波瀾入小詩。

送歐陽主簿赴官韋城四首

鳳雛驥子日相髙﹐白髮蒼顏笑我曹。讀徧牙簽三萬軸﹐欲來小邑試牛刀。

出處年來恨不齊﹐一尊臨水記分攜。江湖咫尺吾將老﹐汝潁東流子卻西。

白馬津頭春水來﹐白魚猶喜似江淮。使君已復冰堂酒﹐更勸重新畫舫齋。

道傍垂白定沾巾﹐正似當年綠發新。故國依然喬木在﹐典刑復見老成人。

臂痛謁告作三絕句示四君子

公退淸閒如致仕﹐酒餘歡適似還鄕。不妨更有安心病﹐臥看縈簾一炷香。

心有何求遣病安﹐年來古井不生瀾。只愁戲瓦閒童子﹐卻作泠泠一水看。

小礔低窗臥晏溫﹐了然非默亦非言。維摩示病吾眞病﹐誰識東坡不二門。

西湖戲作

一士千金未易償﹐我從陳趙兩歐陽。舉鞭拍手笑山簡﹐只有並州一葛彊。

次韻趙徳麟雪中惜梅且餉柑酒三首

千花未分出梅余﹐遣雪摧殘計已疏。臥聞點滴如秋雨﹐知是東風爲掃除。

閬苑千葩映玉宸﹐人間只有此花新。飛霙要欲先桃李﹐散作千林火迫春。

蹀躞嬌黃不受革幾﹐東風暗與色香歸。偶逢白墮爭春手﹐遣入王孫玉斝飛。

淮上早發

澹月傾云曉角哀﹐小風吹水碧鱗開。此生定向江湖老﹐默數淮中十往來。

次韻徳麟西湖新成見懷絕句

壺中春色飲中仙﹐騎鶴東來獨惘然。猶有趙陳同李郭﹐不妨同泛過湖船。

予少年頗知種松手植數萬株皆中梁柱矣都梁

山中見杜輿秀才求學其法戲贈二首

露宿泥行艸棘中﹐十年春雨養髯龍。如今尺五城南杜﹐欲問東坡學種松。

君方掃雪收松子﹐我已開榛得茯苓。爲問何如插楊柳﹐明年飛絮作浮萍。

次韻秦少遊王仲至元日立春三首

省事天公厭兩回﹐新年春日並相催。殷勤更下山陰雪﹐要與梅花作伴來。

己卯嘉辰壽阿同﹐願渠無過亦無功。明年春日江湖上﹐回首觚稜一夢中。

詞鋒𨿽作楚騷寒﹐徳意還同漢詔寬。好遣秦郎供帖子﹐盡驅春色入毫端。

上元侍飲樓上三首呈同列

澹月疏星繞建章﹐仙風吹下禦鑪香。侍臣鵠立通明觀﹐一條紅雲捧玉皇。

薄雲初銷野未耕﹐賣薪買酒看升平。吾君勤儉倡優拙﹐自是丰年有笑聲。

老病行穿萬馬羣﹐九衢人散月紛紛。歸來一盞殘燈在﹐猶有傳柑遺細君。

再送蔣穎叔帥熙河二首

使君九萬擊鵬昆鳥﹐肯爲陽關一斷魂。不用寬心九千里﹐安西都護國西門。

余刃西屠橫海鯤﹐應予詩讖是遊魂。歸來趁別陶弘景﹐看掛衣冠神武門。

次韻錢穆父馬上寄蔣穎叔二首

玉關不用一丸泥﹐自有長城鳥鼠西。剩與故人尋土物﹐臘糟紅曲寄駝蹄。

多買黃封作洗泥﹐使君來自隴山西。髙才得兔人人羨﹐爭欲尋蹤覓舊蹄。

七年九月自廣陵召還復館於浴室東堂八年六月

乞會稽將去汶公乞詩乃復用前韻三首

乞郡三章字半斜﹐廟堂傳笑眼昏花。上人問我遲畱意﹐待賜頭綱八餅茶。

夢繞吳山卻月廊﹐白梅盧橘覺猶香。會稽且作須臾意﹐從此歸田策最良。

東南此去幾時歸﹐倦鳥孤飛豈有期。斷送一生消底物﹐三年光景六篇詩。

題毛女眞

霧鬢風鬟木葉衣﹐山川良是昔人非。只應閒過商顏老﹐獨自吹簫月下歸。

三月二十日開園三首

雪髯霜鬢語傖獰﹐澹蕩園林取次行。要識將軍不凡意﹐從來只啜小人羹。

西園牡籥夜沈沈﹐尙有遊人臥柳陰。鶴睡覺時風露下﹐落花飛絮滿衣襟。

鬱鬱蒼髯眞道友﹐絲絲紅萼是鄕人。何時翠竹江村路﹐送我柴門月色新。

臨城道中作並引

予初赴中山﹐連日風埃﹐未嘗了了見太行也。今將適嶺表﹐頗以是爲恨。過臨城內丘﹐天气忽淸徹。西望太行﹐艸木可數﹐岡巒北走﹐崖谷秀傑。忽悟嘆曰﹕吾南遷其速返乎﹖退之衡山之祥也。書以付邁使志之。

逐客何人著眼看﹐太行千里送徵鞍。未應愚谷能畱柳﹐可獨衡山解識韓。

予前後守倅余杭凡五年夏秋之間蒸熱不可過獨中和堂

東南頰下瞰海門洞視萬里三伏常蕭然也紹聖元年

六月舟行赴嶺外熱甚忽憶此處而作是詩

忠孝王家千柱宮﹐東坡作吏五年中。中和堂上東南頰﹐獨有人間萬里風。

慈湖夾阻風五首

捍索桅竿立嘯空﹐篙師酣寢浪花中。故應菅蒯知心腹﹐弱纜能爭萬里風。

此生歸路愈茫然﹐無數靑山水拍天。猶有小船來賣餅﹐喜聞虛落在山前。

我行都是退之詩﹐眞有人家水半扉。千頃桑麻在船底﹐空餘石發掛魚衣。

日輪亭午汗珠融﹐誰識南訛長養功。暴雨過雲聊一快﹐未妨明月卻當空。

臥看落月橫千丈﹐起喚淸風得半帆。且並水村欹側過﹐人間何處不巉巖。

宿建封寺曉登盡善亭望韶石三首

雙闕浮光照短亭﹐至今猿鳥嘯靑熒。君王自此西巡狩﹐再使魚龍舞洞庭。

蜀人文賦楚人辭﹐堯在崇山舜九疑。聖主若非眞得道﹐南來萬里亦何爲。

嶺海東南月窟西﹐功成天已錫元圭。此方定是神仙宅﹐禹亦東來隱會稽。

食荔枝二首並引

惠州太守東堂﹐祠故相陳文惠公。堂下有公手植荔枝一株﹐郡人謂之將軍樹。今歲大熟﹐賞啖之餘﹐下逮吏卒。其髙不可致者﹐縱猿取之。羅浮山下四時春﹐盧橘楊梅次第新。日啖荔枝三百顆﹐不辭長作嶺南人。三月二十九日二首南嶺過雲開紫翠﹐北江飛雨送淒涼。酒醒夢回春盡日﹐閉門隱幾坐燒香。

門外橘花猶的白樂﹐墻頭荔子已斕斑。樹暗艸深人靜處﹐捲簾欹枕臥看山。

縱筆三首

寂寂東坡一病翁﹐白須蕭散滿霜風。小兒誤喜朱顏在﹐一笑那知是酒紅。

父老爭看烏角巾﹐應緣曾現宰官身。溪邊古路三叉口﹐獨立斜陽數過人。

北船不到米如珠﹐醉飽蕭條半月無。明日東家當祭竈﹐只雞鬥酒定膰吾。

次韻子由贈吳子野先生二絕句

馬迹車輪滿四方﹐若爲閉暑小茅堂。仙心欲捉左元放﹐癡疾還同顧長康。

江令蒼苔圍故宅﹐謝家語燕集華堂。先生笑說江南事﹐只有靑山繞建康。

被酒獨行徧至子云威徽先覺四黎之舍三首

半醒半醉問諸黎﹐竹刺藤梢步步迷。但尋牛矢覓歸路﹐家在牛欄西復西。

總角黎家三四童﹐口吹蔥葉送迎翁。莫作天涯萬里意﹐溪邊自有舞雩風。

符老風情柰老何﹐朱顏減盡鬢絲多。投梭每困東鄰女﹐換扇惟逢春夢婆。

題過所畫枯木竹石三首

老可能爲竹寫眞﹐小坡今與石傳神。山僧自覺菩提長﹐心境都將付臥輪。

散木支離得自全﹐交柯蚴蟉欲相纏。不須更說能鳴雁﹐要以空中得盡年。

倦看澀勒暗蠻村﹐亂棘孤藤束瘴根。惟有長身六君子﹐猗猗猶得似淇園。

澄邁驛通潮閣二首

倦客愁聞歸路遙﹐眼明飛閣俯長橋。貪看白鷺橫秋浦﹐不覺靑林沒晚潮。

餘生欲老海南村﹐帝遣巫陽招我魂。杳杳天低鶻沒處﹐靑山一發是中原。

合浦愈上人以詩名嶺外將訪道南嶽畱詩壁上雲閒伴

孤云自在飛東坡居士過其精舍戲和其韻

孤云出岫豈求伴﹐錫杖淩空自要飛。爲問庭松尙西指﹐不知老奘幾年歸。

書韓幹二馬

赤髯碧眼老鮮卑﹐回策如縈獨善騎。赤貞白紫驑俱絕世﹐馬中嶽湛有妍姿。

跋王晉叔所藏畫

徐熙杏花

江左風流王謝家﹐盡攜書畫到天涯。卻因梅雨丹靑曙﹐洗出徐熙落墨花。

趙昌四季四首

芍藥

倚竹佳人翠袖長﹐天寒猶著薄羅裳。揚州近日紅千葉﹐自是風流時世妝。

躑躅

楓林翠壁楚江邊﹐躑躅千層不忍看。開卷便知歸路近﹐劍南樵客爲施丹。

寒菊

輕肌弱骨散幽葩﹐眞是靑裙兩髻丫。便有佳名配黃菊﹐應緣霜後苦無花。

山茶

遊蜂掠盡粉絲黃﹐落蕊猶收蜜露香。待得春風幾枝在﹐年來殺菽有飛霜。

題靈峯寺壁

靈峯山上寶陀寺﹐白髮東坡又到來。前世徳云今我是﹐依希猶記妙髙臺。

贈龍光長老

斫得龍光竹兩竿﹐持歸嶺北萬人看。竹中一滴曹溪水﹐漲起西江十八灘。

贈嶺上老人

鶴骨霜髯心已灰﹐靑松合抱手親栽。問翁大庾嶺頭住﹐曾見南遷幾个回。

贈嶺上梅

梅花開盡百花開﹐過盡行人君不來。不趁靑梅嘗煮酒﹐要看細雨熟黃梅。

予初謫嶺南過田氏水閣東南一峯丰下銳上里人

謂雞籠山予更名獨秀峯今復過之戲畱一絕

倚天巉絕玉浮屠﹐肯與彭郎作小姑。獨秀江南知有意﹐要三二別四三壺。

畫車二首

何人畫此隻輪車﹐便是當年欹器圖。上易下難須審細﹐左提右挈免疏虞。

九衢歌舞頌王明﹐誰惻寒泉獨自淸。賴有千車能散福﹐化爲膏雨滿重城。

次韻郭功甫二首

蚤知臭腐卽神奇﹐海北天南總是歸。九萬里風安稅駕﹐云鵬今悔不卑飛。

可憐倦鳥不知時﹐空羨騎鯨得所歸。玉局西南天一角﹐萬人沙苑看孤飛。

次韻法芝舉舊詩

春來何處不歸鴻﹐非復羸牛踏舊蹤。但願老師眞似月﹐誰家甕裏不相逢。

睡起聞米元章冒熱到東園送麥門冬飲子

一睡淸風直萬錢﹐無人肯買北窗眠。開心暖胃門冬飲﹐知是東坡手自煎。

洗兒

人皆養子望聰明﹐我被聰明誤一生。惟願孩兒愚且魯﹐無災無難到公卿。

戲作賈梁道詩並引

王淩謂賈充曰「汝非賈梁道之子耶﹖乃欲以國與人。」由此觀之﹐梁道之忠於魏也久矣。司馬景王旣執淩而歸﹐過梁道廟﹐淩大呼曰「我亦大魏之忠臣也。」及司馬景王病﹐見淩與梁道守而殺之。二人者﹐可謂忠義之至﹐精貫於幽明矣﹐然梁道之靈﹐獨不能已其子充之姦﹐至使首發成濟之事﹐此又理之不可曉者也。故予戲作小詩云。

嵇紹似康爲有子﹐郗超叛鑑似無孫。如今更恨賈梁道﹐不殺公閭殺子元。

戲孫公素

披扇當年笑溫嶠﹐握刀晚歲戰劉郎。不須戚戚如馮衍﹐便與時時說李陽。

劉監倉家煎米粉作餅子余云爲甚酥潘邠老家造

逡巡酒餘飲之云莫作醋錯著水來否後數日

余攜家飲郊外因作小詩戲劉公求之

野飲花間百物無﹐杖頭惟掛一葫蘆。已傾潘子錯著水﹐更覓君家爲甚酥。

元祐元年二月八日朝退獨在起居院讀漢書

儒林傳感申公故事作小詩一絕

寂寞申公謝客時﹐自言已見穆生幾。綰臧下吏明堂廢﹐又作龍鐘病免歸。

過子忽出新意以山芋作玉糝羹色香味皆奇絕

天上酥陀則不可知人間決無此味也

香似龍涎仍釅白﹐味如牛乳更全淸。莫將南海金喆膾﹐輕比東坡玉糝羹。

擷菜並序

吾借王參軍地種菜﹐不及半畝﹐而吾與過﹝蘇過﹞子終年飽菜。夜半飲醉﹐無以解酒﹐輒擷菜煮之﹐味含土膏﹐气飽風露﹐𨿽粱肉不能及也。人生須底物而更貪耶﹖乃作四句。

秋來霜露滿東園﹐蘆菔生兒芥有孫。我與何曾同一飽﹐不知何苦食雞豚。

陸放翁七絕上一百七十首

東陽道中

風欹烏帽送輕寒﹐雨點春衫作碎斑。小吏知人當著句﹐先安筆硯對溪山。

以石芥送劉韶美禮部劉比釀酒勁甚因以爲戲二首

古人重攺陽城驛﹐吾輩欣聞石芥名。風味可人終骨骨更﹐尊前眞見魯諸生。

長安官酒甜如蜜﹐風月𨿽佳懶舉觴。持送盤蔬還會否﹐與公新釀斗端方。

買魚二首

臥沙細肋何由得﹐出水纖鱗卻易求。一夏與僧同粥飯﹐朝來破戒醉新秋。

兩京春薺論斤賣﹐江上鱸魚不直錢。斫膾搗齏香滿屋﹐雨窗喚起醉中眠。

悲秋

煙艸淒迷八月秋﹐荒村絡緯戒衣裘。道人大欠修行力﹐平地閒生爾許愁。

七月十四夜觀月

不復微云滓太淸﹐浩然風露欲三更。開簾一寄平生快﹐萬頃空江著月明。

十月苦蠅二首

村北村南打稻忙﹐浮雲吹盡見朝陽。不宜便作晴明看﹐撲面飛蠅未退藏。

十月江南未擁鑪﹐癡蠅擾擾莫嫌渠。細看豈是堅牢物﹐付與淸霜爲掃除。

重陽

照江丹葉一林霜﹐折得黃花更斷腸。商略此時須痛飲﹐細腰宮畔過重陽。

秋風亭拜寇萊公遺像二首

江上秋風宋玉悲﹐長官手自葺茅茨。人生窮達誰能料﹐蠟淚成堆又一時。

豪傑何心後世名﹐材髙遇事卽崢嶸。巴東詩句澶州策﹐信手拈來盡可驚。

倚闌

故山未敢說歸期﹐十日相隨又別離。小雨初收殘照晚﹐闌干西角立多時。

謝張廷老司理錄示山居詩二首

憔悴經年客瘴鄕﹐把君詩卷意差彊。古人三語猶嗟賞﹐況是珠璣滿錦囊。

老覺人間萬事非﹐但思茅屋映疏籬。秋衾已是饒歸夢﹐更讀山居二首詩。

大安病酒畱半日王守復來招不往送酒解酲因小飲江月館

江驛春酲半日畱﹐更煩送酒爲扶頭。柳花漠漠嘉陵岸﹐別是天涯一段愁。

和髙子長參議道中二絕

梁州四月晚鶯啼﹐共憶扁舟罨畫奚谷。莫作世間兒女態﹐明年萬里駐安西。

丰年食少厭兒啼﹐覓得微官落五奚谷。大似無家老禪衲﹐打包還度棧云西。

自三泉泛嘉陵至利州

日日邅途處處詩﹐書生活計絕堪悲。江云垂地灘風急﹐一似前年上硤時。

仙魚鋪得仲髙兄書

病酒今朝載臥輿﹐秋云漠漠雨疏疏。閬州城北仙魚鋪﹐忽得山陰萬里書。

劍門道中遇微雨

衣上徵塵雜酒痕﹐遠遊無處不消魂。此身合是詩人未﹐細雨騎驢入劍門。

劍門城北回望劍關諸峯靑入云漢感蜀亡事慨然有賦

自昔英雄有屈信﹐危機變化亦逡巡。陰平窮冠非難禦﹐如此江山坐付人。

越王樓二首

上盡江邊百尺樓﹐倚欄極目暮江秋。未甘便作衰翁在﹐兩腳猶堪蹋九州。

蒲萄酒綠似江流﹐夜燕唐家帝子樓。約住管弦呼羯鼓﹐要渠打散醉中愁。

和譚徳稱送牡丹二首

洛陽春色擅中州﹐檀暈革呈紅總勝流。憔悴劍南人不管﹐問渠情味似儂不。

吾生何拙亦何工﹐憂患如山一笑空。猶有餘情被花惱﹐醉搔華發倚屏風。

思政堂東軒偶題

羈愁酒病兩無聊﹐小篆吹香已半消。喚起十年閩嶺夢﹐赤貞桐花畔見紅蕉。

荔枝樓小酌二首

碧瓦朱欄已半摧﹐彊呼歌舞試樽罍。邦人莫訝心情懶﹐新出鶯花海裏來。

病與愁兼怯酒船﹐巴歌聞罷更淒然。此身未死長爲客﹐回首夔州又二年。

醉中作四首

晚途豪气未低摧﹐一飲猶能三百杯。爛爛目光方似電﹐齁齁鼻息忽如雷。

駕鶴孤飛萬里風﹐偶然來憩大峨東。持杯露坐無人會﹐要看靑天入酒中。

曾賜琳腴白玉京﹐狂歌起舞蜀人驚。卻騎黃鶴橫空去﹐今夕垂虹醉月明。

畫角三終夜未闌﹐醉憑飛閣喜天寬。月明滿地江風急﹐吹落幽人紫綺冠。

池上見魚躍有懷姑熟舊遊

雨過回塘漲碧漪﹐幽人閒照角巾欹。銀刀忽裂圓波出﹐宛似姑溪晚泊時。

秋夜讀書戲作

別駕生涯似蠹魚﹐簡編垂老未相疏。也知賦得寒儒分﹐五十燈前見細書。

太平花

扶牀踉蹌出京華﹐頭白車書未一家。宵旰至今勞聖主﹐淚痕空對太平花。

次韻周輔道中二首

山靈喜我馬蹄聲﹐正用此時秋雨晴。日淡風斜江上路﹐蘆花也似柳花輕。

從來重九如寒食﹐天气微陰正自佳。莫問茱萸賜朝士﹐一尊隨處有黃花。

髙秋亭

三日山中醉復醒﹐徑歸回首愧山靈。從今惜取觀書眼﹐長看天西萬疊靑。

九日試霧中僧所贈茶

少逢重九事豪華﹐南陌雕鞍擁鈿車。今日蜀州生白髮﹐瓦鑪獨試霧中茶。

花時徧遊諸家園十首

看花南陌復東阡﹐曉露初幹日正妍。走馬碧雞坊裏去﹐市人喚作海棠顚。

爲愛名花抵死狂﹐只愁風日損紅芳。綠章夜奏通明殿﹐乞借春陰護海棠。

翩翩馬上帽檐斜﹐盡日尋春不到家。偏愛張園好風景﹐半天髙柳臥溪花。

花陰掃地置淸尊﹐爛醉歸時夜已分。欲睡未成欹倦枕﹐輪囷帳底見紅雲。

宣華無樹著蹄鶯﹐惟有摩訶春水生。故老能言當日事﹐直將宮錦裹宮城。

枝上猩猩血未晞﹐尊前紅袖醉成圍。應須直到三更看﹐畫燭如椽爲發輝。

重萼丹砂品最髙﹐可憐寂寞棄蓬蒿。會當車載金錢去﹐買取春歸亦足豪。

絲絲紅萼弄春柔﹐不似疏梅只慣愁。常恐夜寒花索寞﹐錦茵銀燭按涼州。

飛花盡逐五更風﹐不照先生社酒中。輸與新來雙燕子﹐銜泥猶得帶殘紅。

海棠已過不成春﹐絲竹淒涼鎖暗塵。眼看燕脂吹作雪﹐不須零落始愁人。

題直捨壁

文書那得廢哦詩﹐羞作羣兒了事癡。付與後人評此老﹐一丘一壑過元規。

觀華嚴閣僧齋

拂劍當年气吐虹﹐喑嗚坐覺朔庭空。早知壯志成癡絕﹐悔不藏名萬衲中。

寺樓月夜醉中戲作三首

素壁徐升天宇閒﹐連峯積雪蒼茫間。樓臺是處可見月﹐無此巉巉羣玉山。

水晶盞映碧琳腴﹐月下泠泠看似無。此酒定從何處得﹐判知不是文君壚。

海山縹緲玉眞妃﹐貪看冰輪不肯歸。樓上三更風露冷﹐旋圍步障換羅衣。

江瀆池納涼

雨過荒池藻荇香﹐月明如水浸胡牀。天公作意憐羈客﹐乞與今年一夏涼。

讀書二首

面骨崢嶸鬢欲疏﹐退藏只合臥蝸廬。自嫌尙有人間意﹐射雉歸來夜讀書。

歸老寧無五畝園﹐讀書本意在元元﹐燈前目力𨿽非昔﹐猶課蠅頭二萬言。

寺居睡覺二首

虛窗寂寂夜三更﹐燈斂殘光避月明。老懶只貪春睡美﹐愧聞童子誦經聲。

心地安平曉夢長﹐忽聞魚鼓動修廊。披衣起坐淸羸甚﹐想象云堂缹粥香。

海棠二首

十里迢迢望碧雞﹐一城晴雨不曾齊。今朝未得平安報﹐便恐飛紅已作泥。

蜀地名花擅古今﹐一枝气可壓千林。譏彈更到無香處﹐常恨人言太刻深。

雜詠四首

靑羊宮中竹暗天﹐白馬廟畔柏如山。琴尊處處可消日﹐車馬紛紛自欠閒。

石犀廟土需江已回﹐陵谷一變吁可哀。卽今禾黍連云處﹐當日帆檣隱映來。

微風翻翻芋葉白﹐落日漠漠稻花香。出門縱轡何所詣﹐萬里橋南追晚涼。

世事盛衰誰得知﹐惠陵煙艸掩柴扉。陵邊人家叢竹裏﹐燈火喧呼迎婦歸。

夜坐

大風橫吹斗柄折﹐迅雷下擊山壁裂。放翁閉戶寂不聞﹐楞嚴捲盡燈花結。

城北靑蓮院方丈壁間有畫燕子者過客多題詩予亦戲作二絕句

一雙掠水燕來初﹐萬點飛花社雨餘。辛苦成巢君勿笑﹐從來吾亦愛吾廬。

明窗短壁拂蛛絲﹐常是江邊送客時。畱滯錦城生白髮﹐不如巢燕有歸期。

雙流旅捨三首

孤市人稀冷欲冰﹐昏昏一盞店家燈。開門拂榻便酣寢﹐我是江南行腳僧。

西風黃葉滿江村﹐瘦馬來穿渡口云。動地傳呼逢醉尉﹐誰何禁殺故將軍。

每因髀肉嘆身閒﹐聊欲勤勞鞍馬間。黑矛肖黃旗端未免﹐會衝風雪出楡關。

文君井

落魄西州泥酒杯﹐酒酣幾度上琴臺。靑鞋自笑無羈束﹐又向文君井畔來。

山中小雨得宇文使君簡問嘗見張仙翁乎戲作一絕

張仙挾彈知何往﹐淸嘯穿林但可聞。拾得鐵丸無處用﹐爲君打散四山云。

雨中山行至松風亭忽澄霽

煙雨千峯擁髻鬟﹐忽看靑嶂白雲間。捲藏破墨營丘筆﹐卻展將軍著色山。

夜寒二首

淸夜焚香讀楚詞﹐寒侵貂褐嘆吾衰。輕冰滿研風聲急﹐忽記山陰夜雪時。

斗帳重茵香霧重﹐膏粱那可共功名。三更騎報河冰合﹐鐵馬何人從我行。

記夢二首

烏巾白睧憶當年﹐抵死尋春不自憐。憔悴劍南雙鬢攺﹐夢中猶上暗門船。

團臍霜蟹四腮鱸﹐樽俎芳鮮十載無。塞月徵塵身萬里﹐夢魂也復醉西湖。

江上散步尋梅偶得三絕句

小園風月不多寬﹐一樹梅花開未殘。剝啄敲門嫌特地﹐緩拖藤杖隔籬看。

鐘殘小院欲消魂﹐漠漠幽香伴月痕。江上人家應勝此﹐明朝更出小南門。

小南門外野人家﹐短短疏籬繚白沙。紅稻不須鸚鵡啄﹐淸霜催放兩三花。

看梅歸馬上戲作

平明南出笮橋門﹐走馬歸來趁未昏。漸老更知閒有味﹐一冬彊半在梅村。

江郊車馬滿斜暉﹐爭趁南城未闔扉。要識梅花無盡藏﹐人人襟袖帶香歸。

敍州三首

畫船衝雨入戎州﹐縹緲山橫杜若洲。須信時平邊堠靜﹐傳烽夜夜到西樓。

文章何罪觸雷霆﹐風雨南溪自醉醒。八十年間遺老盡﹐壞堂無壁艸靑靑。

楚舵吳檣又遠遊﹐浣花行樂夢西州。千尋鐵鎖還堪恨﹐空鎖長江不鎖愁。

龍興寺弔少陵先生寓居

中原艸艸失承平﹐戍火胡塵到兩京。扈蹕老臣身萬里﹐天寒來此聽江聲。

歸州重五

斗舸紅旗滿急湍﹐船窗睡起亦閒看。屈平鄕國逢重五﹐不比常年角黍盤。

楚城

江上荒城猿鳥悲﹐隔江便是屈原祠。一千五百年間事﹐只有灘聲似舊時。

小雨極涼舟中熟睡至夕

舟中一雨掃飛蠅﹐半脫綸巾臥翠藤。淸夢初回窗日晚﹐數聲柔櫓下巴陵。

過靈石三峯二首

奇峯迎馬駭衰翁﹐蜀嶺吳山一洗空。拔地靑蒼五千仞﹐勞渠蟠屈小詩中。

曉日瘈日龍雪未殘﹐三峯傑立插雲間。老夫合是徵西將﹐胸次先收一華山。

梅花絕句六首

濯錦江邊憶舊遊﹐纏頭百萬醉靑樓。如今莫索梅花笑﹐古驛燈前各自愁。

蜀王小苑舊池臺﹐江北江南萬樹梅。只怪朝來歌吹鬧﹐園官已報五分開。

湖上梅花手自移﹐小橋風月最相宜。主人歲歲常爲客﹐莫怪幽香怨不知。

探春歲歲在天涯﹐醉裏題詩字半斜。今日奚谷頭還小飲﹐冷官不禁看梅花。

池館登臨雪半消﹐梅花與我兩無聊。靑羊宮裏應如舊﹐腸斷春風萬里橋。

今年眞負此花時﹐醉帽何曾插一枝。漸老情懷多作惡﹐不堪還作送梅詩。

建安遣興二首

綠沈金鎖少時狂﹐幾過秋風古戰場。夢裏都忘閩嶠遠﹐萬人鼓吹入平涼。

刺虎騰身萬目前﹐白袍濺血尙依然。聖時未用徵遼將﹐虛老龍門一少年。

秋懷二首

暮年身世轉悠悠﹐又向天涯見早秋。昨夜月明今夜雨﹐關人何事總成愁。

星斗闌干河漢流﹐建州風物更禁秋。年來多病題詩懶﹐付與鳴蛩替說愁。

黃亭夜雨

未到名山夢已新﹐千峯拔地玉嶙峋。黃亭一夜風吹雨﹐似爲遊人洗俗塵。

紫溪驛二首

它鄕異縣老何堪﹐短髮蕭蕭不滿篸。旋買一尊持自賀﹐病身安穩到江南。

云外丹靑萬仞梯﹐木陰合處子規啼。嘉陵棧道吾能說﹐略似黃亭到紫溪。

臥輿

白首躬耕已有期﹐鳳城歸路覺遲遲。臥輿擁被聽秋雨﹐占盡人間好睡時。

夜坐

老知世事謾紛紛﹐紙帳蒲團自策勛。一夜北風吹裂屋﹐石樓無耳不曾聞。

月巖

幾年不作月巖遊﹐萬里重來已白頭。云外連娟何所似﹐平羌江上半輪秋。

聞雁

過盡梅花把酒稀﹐燻籠香冷換春衣。秦關漢苑無消息﹐又在江南送雁歸。

燈夕有感

芙蕖紅綠亦參差﹐睡起燒香彊賦詩。萬里錦城無夢到﹐豈惟虛負放燈時。

感舊絕句七首

鴨翎堠前山簇馬﹐雞蹤橋下水連天。金丹煉成不肯服﹐且戲人間五百年。

鵝黃酒邊綠荔枝﹐摩訶池上納涼時。冰紈不畫驂鸞女﹐卻寫江南白睧辭。

南市夜夜上元燈﹐西鄰日日是淸明。靑氈犢車碾花去﹐黃金馬鞭穿柳行。

十月新霜兔正肥﹐佳人駿馬去如飛。纖腰裊裊戎衣窄﹐學射山前看打圍。

半紅半白官池蓮﹐半醒半醉女郎船。鴛鴦驚起何曾管﹐折得雙頭喜欲顚。

紅葉琵琶出嘉州﹐四弦彈盡古今愁。胡沙漫漫紫塞曉﹐漢月娟娟靑冢秋。

美人傳酒淸夜闌﹐欲歌未歌愁遠山。蒲萄一斗元無價﹐換得涼州也是閒。

晝臥聞百舌

雨後郊原已徧犁﹐陰陰簾幕燕分泥。閒眠不作華胥計﹐說與春烏自在啼。

觀蔬圃

菘芥可菹芹可羹﹐晚風咿口軋桔橰聲。白頭孤宦成何味﹐悔不畦蔬過此生。

焚香晝睡比覺香猶未散戲作二首

小屏煙樹遠參差﹐吏散身閒與睡宜。誰似鑪香念幽獨﹐伴人直到夢回時。

燕梁寂寂篆煙殘﹐偸得勞生數刻閒。三疊秋屏護琴枕﹐臥遊忽到瀼西山。

薙庭艸

露艸煙蕪與砌平﹐羣蛙得意亂疏更。微涼要作安眠地﹐放散今宵鼓吹聲。

夏日晝寢夢遊一院闃然無人簾影滿堂惟燕蹋箏弦

有聲覺而聞鐵鐸風響璆然殆所夢也邪因得絕句

桐陰淸潤雨餘天﹐檐鐸搖風破晝眠。夢到畫堂人不見﹐一雙輕燕蹴箏弦。

書李商叟秀才所藏曾文淸詩卷後

隴蜀歸來兩鬢絲﹐茶山已作隔生期。西風落葉秋蕭瑟﹐淚灑行間讀舊詩。

社日小飲

社日西風吹角巾﹐一尊彊醉汝江濱。杏梁燕子還堪恨﹐歸去匆匆不報人。

杭頭晚興二首

山色蒼寒野色昏﹐下程初閉驛亭門。不須更把澆愁酒﹐行盡天涯慣斷魂。

落葉孤村晚下程﹐癡云殘日半陰晴。篝鑪火暖牀敷穩﹐臥聽黃鴉谷谷聲。

予欲自嚴買船下七里灘謁嚴光祠而歸會灘

淺陸行至桐盧始能泛江因得絕句

客星祠下渺煙波﹐欠我扁舟舞短蓑。不爲窮冬怕灘惡﹐正愁此老笑人多。

漁浦二首

桐廬處處是新詩﹐漁浦江山天下稀。安得移家常住此﹐隨潮入縣伴潮歸。

漁翁持魚叩舷賣﹐炯炯綠瞳雙臉丹。我欲從之逝已遠﹐菱歌一曲暮江寒。

小園四首

小園煙艸接鄰家﹐桑柘陰陰一徑斜。臥讀陶詩未終捲﹐又乘微雨去鋤瓜。

歷盡危機歇盡狂﹐殘年惟有付耕桑。麥秋天气朝朝變﹐蠶月人家處處忙。

村南村北鵓鴣聲﹐水刺新秧漫漫平。行徧天涯千萬里﹐卻從鄰父學春耕。

少年壯气吞殘虜﹐晚覺丘樊樂事多。駿馬寶刀俱一夢﹐夕陽閒和飯牛歌。

夜坐獨酌

玉宇沈沈夜向闌﹐跨空飛閣倚髙寒。一壺淸露來云表﹐聊爲幽人洗肺肝。

湖村月夕四首

客路風塵化素衣﹐閒愁冉冉鬢成絲。平生不負月明處﹐神女廟前聞竹枝。

錦城曾醉六重陽﹐回首秋風每斷腸。最憶銅壺門外路﹐滿街歌吹月如霜。

金尊翠杓猶能醉﹐狐帽貂裘不怕寒。安得驊驑三萬匹﹐月中鼓吹渡桑乾。

誰持綠酒醉幽人﹐鶴氅筇枝發興新。今夜湖邊有奇事﹐靑山缺處湧冰輪。

蔬圃絕句七首

擬種蕪菁已是遲﹐晚菘早韭恰當時﹐老夫要作齋盂備﹐乞得靑秧趁雨移。

百錢新買綠蓑衣﹐不羨黃金帶十圍。枯柳坡頭風雨急﹐憑誰畫我荷鋤歸。

靑靑蔬甲早寒天﹐想象登盤已墮涎。更欲鋤畦向東去﹐園丁來報竹行鞭。

瓦疊浮屠盆作池﹐池邊紅蓼兩三枝。貪看忘卻還家飯﹐恰似兒童放學時。

小橋只在槿籬東﹐溝水穿籬曲折通。煙雨空濛最堪樂﹐從教打濕敗天公。

衝雨衝風不怕寒﹐晚來日出短蓑幹。繞畦拾塊眞爲樂﹐莫作陶公運甓看。

懶隨年少愛花狂﹐且伴羣兒鬥艸忙。行徧山南山北路﹐歸時新月浸橫塘。

蔬園雜詠五首

菘

雨送寒聲滿背蓬﹐如今眞是荷鋤翁。可憐遇事常遲鈍﹐九月區區種晚菘。

蕪菁

往日蕪菁不到吳﹐如今幽圃手親鋤。憑誰爲向曹瞞道﹐徹底無能合種蔬。

蔥

瓦盆麥飯伴鄰翁﹐黃菌靑蔬放箸空。一事尙非貧賤分﹐芼羹僭用大官蔥。

巢

昏昏霧雨暗衡茅﹐兒女隨宜治酒肴。便覺此身如在蜀﹐一盤籠餅是豌巢。

芋

陸生晝臥腹便便﹐嘆息何時食萬錢。莫誚蹲鴟少風味﹐賴渠撐拄過凶年。

秋雨漸涼有懷興元三首

八月山中夜漸長﹐雨聲燈影共淒涼。遙知南鄭風霜早﹐已有寒熊犯獵場。

十年前在古梁州﹐痛飲無時不慣愁。最憶夜分歌舞歇﹐臥聽秦女擘箜篌。

淸夢初回秋夜闌﹐牀前耿耿一燈殘。忽聞雨掠蓬窗過﹐猶作當時鐵馬看。

秋夜觀月二首

夢回殘燭耿房櫳﹐杳杳江天叫斷鴻。病骨不禁風露重﹐披衣小立月明中。

誰琢天邊白玉盤﹐亭亭破霧上髙寒。山房無客兒貪睡﹐常恨淸光獨自看。

枕上

香冷燈昏夢自驚﹐淸愁冉冉帶餘酲。夜長誰作幽人伴﹐惟是蛩聲與月明。

月下

月白庭空樹影稀﹐鵲棲不穩繞枝飛。老翁也學癡兒女﹐撲得流螢露濕衣。

寄題朱元晦武夷精舍五首

先生結屋綠巖邊﹐讀易懸知屢絕編。不用采芝驚世俗﹐恐人謗道是神仙。

蟬蛻房間果是無﹐世人妄想可憐渠。有方爲子換凡骨﹐來讀晦庵新著書。

身閒剩覺溪山好﹐心靜尢知日月長。天下蒼生未蘇息﹐憂公遂與世相忘。

齊民本自樂衡門﹐水旱那知不自存。聖主憂勤常旰食﹐煩公一一報曾孫。

山如嵩少三十六﹐水似邛來阝九折途。我老正須閒處著﹐白雲一半肯分無。

無題

碧玉當年未破瓜﹐學成歌舞入侯家。如今憔悴篷窗裏﹐飛上靑天妒落花。

遊仙五首

飄飄鸞鶴杳難攀﹐萬里東遊海上山。應有世人遙稽首﹐紫簫余調落雲間。

鳳舞鸞歌宴蕊宮﹐碧桃花下醉千鐘。紅塵謫滿重歸去﹐花未開殘宴未終。

玄圃春風賜宴時﹐雙成獨奏玉參差。侍晨飲釂虛皇喜﹐一段龍綃索進詩。

初珥金貂謁紫皇﹐仙班最近玉鑪香。爲憐未慣叢霄冷﹐獨賜流霞九醞觴。

玉殿吹笙第一仙﹐花前奏罷色淒然。憶曾偸學春愁曲﹐謫在人間五百年。

十八家詩抄﹟卷二十八

陸放翁七絕下四百八十二首

湖村野興二首

十里疏鐘到野堂﹐五更殘月伴淸霜。已知無柰姮娥冷﹐瘦損梅花更斷腸。

山色空濛雨點微﹐醉中不覺濕蓑衣。何妨乞與丹靑本﹐一棹橫衝翠靄歸。

中秋雨霽月色入戶起飲酒一杯作絕句

吹盡浮雲天宇淸﹐城頭疊鼓報三更。平生無此一杯酒﹐玉笥峯頭看月生。

溪上醉吟

行行不知溪路深﹐但怪素月生遙岑。不辭醉袖拂花絮﹐與子更醉靑蘿陰。

鄕人或病予詩多道蜀中遨樂之盛適春日遊鏡湖共請賦山

陰風物遂卽杯酒間作四絕句卻當持以誇西州故人也四首

嫩日輕雲淡沲天﹐撲燈過後賣花前。便從水閣杭湖去﹐捲起朱簾上畫船。

舫子窗扉面面開﹐金壺桃杏間尊罍。東風忽送笙歌近﹐一片樓臺泛水來。

湖波綠似鴨頭深﹐一日春晴直萬金。好事誰家鬥歌舞﹐方舟齊榜出花陰。

花光柳色滿墻頭﹐病酒今朝懶出遊。卻就水亭開小宴﹐繡簾銀燭看歸舟。

柯橋客亭二首

小市初晴已過春﹐朱櫻靑杏一番新。灞陵老子無人識﹐暫借郵亭整角巾。

梅子生仁燕護雛﹐繞檐新葉綠扶疏。朝來酒興不可耐﹐買得釣船雙鱖魚。

曉枕

曉枕鶯聲帶夢聽﹐忽看淡日滿窗欞。閒愁誰遣濃如酒﹐醉過殘春不解醒。

晨起閒步

飛紅掠地送春忙﹐嫩綠成陰帶露香。聽徹曉天鶯百口轉﹐卻隨飛蝶度橫塘。

送紫霄女道士四明謝君二首

一別南充十四年﹐時時淸夢到金泉。山陰道上秋風早﹐卻見神仙小自然。

道骨仙風凜不羣﹐淸秋采藥到江村。自言家住雲南北﹐知是遺塵幾世孫。

夜中起讀書戲作二首

發已凋零齒已疏﹐忍饑白首臥蝸廬。風聲忽轢篷窗過﹐夜半呼燈起讀書。

滅虜區區計本疏﹐水邊喬木擁茅廬。九原定發韓公笑﹐至老依然一束書。

初冬雜題六首

勛業文章意已闌﹐暮年不足是看山。江南寺寺樓堪倚﹐安得身如杜甫閒。

莫嫌風雨作新寒﹐一樹靑楓已半丹。身在範寬圖畫裏﹐小樓西角剩憑欄。

風橫雲低雨腳斜﹐一枝柔艫暮咿啞。昏昏醉臥知何處﹐推起船篷忽到家。

五斗安能解醉酲﹐懵騰睡眼怯窗明。策勛賴有春芽在﹐臥聽山童轉磑聲。

荒郊寒雨晚淒淒﹐四壁穿頹旋補泥。物我元須各安穩﹐自苫牛屋織雞棲。

風雨聲豪入夢中﹐不知身世寄孤篷。狐裘氈帽如龍馬﹐天漢西南小益東。

題海首座俠客像

趙魏胡塵千丈黃﹐遺民膏血飽豺狼。功名不遣斯人了﹐無柰和戎白面郎。

曾仲躬見過適遇予出畱小詩而去次韻二首

地僻元無俗客來﹐蓬門只欲爲君開。山橫翠黛供詩本﹐麥捲黃雲足酒材。

數樹山花艸舍東﹐想公系馬落殘紅。那知老子耶溪上﹐正泛朝南暮北風。

雜興三首

鰻井初生一縷云﹐鮑郎山下雨昏昏。艫聲嘔軋秋空曉﹐水際人家尙閉門。

孤夢初回揭短篷﹐橋邊曉日已曈日龍。太平气象君知否﹐盡在丰年笑語中。

古寺髙樓暮倚闌﹐野雲不散白漫漫。好山遮盡君無恨﹐且作滄溟萬里看。

舟中感懷三絕句呈太傅相公兼簡嶽大用郎中

浪中革堂鞳雨聲寒﹐孤夢初回燭半殘。甲子一周胡未滅﹐關山還帶淚痕看。

雨打孤篷酒漸消﹐昏燈與我共無聊。功名本是無憑事﹐不及寒江日兩潮。

夢筆亭邊擁鼻吟﹐壯圖蹭蹬老侵尋。不眠數盡雞三唱﹐自笑當年起舞心。

飲張功父園戲題扇上

寒食淸明數日中﹐西園春事又匆匆。梅花自避新桃李﹐不爲髙樓一笛風。

宿石帆山下二首

捲地東風吹釣船﹐石帆重到又經年。放翁夜半酒初解﹐落月銜山聞杜鵑。

系船禹廟醉如泥﹐投宿漁家月向低。濕翠撲人濃可掬﹐始知身在石帆西。

倦眼

看書澀似上羊腸﹐得睡甘如飲蜜房。起坐藤牀搔短髮﹐數聲畫角報斜陽。

拜旦表

一封馳奏效嵩呼﹐淸蹕何時返故都。只道建炎巡狩禮﹐誰知故事自祥符。

病中夜半

蕭蕭欲脫猶吟葉﹐耿耿微明未滅燈。夜半不眠閒倚壁﹐使君淸似北山僧。

卽事

組繡紛紛衒女工﹐詩家於此欲途窮。語君白日飛升法﹐正在焚香聽雨中。

園中絕句二首

梅花重壓帽檐偏﹐曳杖行歌意欲仙。後五百年君記取﹐斷無人似放翁顚。

溪北溪南飛白鷗﹐夕陽明處見漁舟。憑誰爲剪機中素﹐畫取天涯一片秋。

雪中忽起從戎之興戲作四首

狐裘臥載錦駝車﹐酒醒冰髭結亂珠。三尺馬鞭裝白玉﹐雪中畫字艸軍書。

鐵馬渡河風破肉﹐云梯攻壘雪平壕。獸奔鳥散何勞逐﹐直斬單於釁寶刀。

十萬貔貅出羽林﹐橫空殺气結層陰。桑乾沙土初飛雪﹐未到幽州一丈深。

羣胡束手仗天亡﹐棄甲縱橫滿戰場。雪上急追奔馬迹﹐官軍夜半入遼陽。

余年二十時嘗作菊枕詩頗傳於人今秋偶

復采菊縫枕囊淒然有感

采得黃花作枕囊﹐曲屏深幌悶幽香。喚回四十三年夢﹐燈暗無人說斷腸。

少日曾題菊枕詩﹐蠹編殘稿鎖蛛絲。人間萬事消磨盡﹐只有淸香似舊時。

寒夜讀書二首

北窗暖焰滿鑪紅﹐夜半濤翻古檜風。老死愛書心不厭﹐來生恐墮蠹魚中。

憶昨從戎出渭濱﹐秋風金鼓震咸秦。鳶肩竟欠封侯相﹐三尺檠邊老此身。

楊庭秀寄南海集二首

俗子與人隔塵劫﹐何啻相逢風馬牛。夜讀楊卿南海句﹐始知天下有髙流。

飛卿數闋嶠南曲﹐不許劉郎誇竹枝。四百年來無復繼﹐如今始有此翁詩。

假中閉戶終日偶得絕句

雨聲滴滴暮未已﹐苔暈重重寒更添。知是使君初睡起﹐淸香一綫透疏簾。

雨中獨坐

馬目山頭雨腳昏﹐龍津橋下浪花翻。年丰郡僻無公事﹐一炷淸香晝掩門。

塞上曲四首

秋風獵獵漢旗黃﹐曉陌霜淸見太行。車載氈廬駝載酒﹐漁陽城裏作重陽。

將軍許國不懷歸﹐又見桑榦木葉飛。要識君王念徵戍﹐新秋已報賜冬衣。

金鼓轟轟百里聲﹐繡旗寶馬照川明。王師仗義從天下﹐莫道南兵夜斫營。

老矣猶思萬里行﹐翩然上馬始身輕。玉關去路心如鐵﹐把酒何妨聽渭城。

寓蓬萊館二首

桐葉吹殘蕉葉黃﹐驛窗微雨送淒涼。長安許史無平素﹐莫恨棲棲立路旁。

古驛蕭蕭獨倚闌﹐角聲催晚雨催寒。殘年遇合應無日﹐猶說新丰彊自寬。

拄杖

放翁拄杖具神通﹐蜀棧吳山興未窮。昨夜夢中行萬里﹐蓮華峯上聽松風。

北望

北望中原淚滿巾﹐黃旗空想渡河津。丈夫窮死由來事﹐要是江南有此人。

估客有自蔡州來者感悵彌日二首

洮河馬死劍鋒摧﹐綠發成絲每自哀。幾歲中原消息斷﹐喜聞人自蔡州來。

百戰元和取蔡州﹐如今胡馬飲淮流。和親自古非長策﹐誰與朝家共此憂。

夜歸偶懷故人獨孤景略

買醉村場半夜歸﹐西山落月照柴扉。劉琨死後無奇士﹐獨聽荒雞淚滿衣。

縱筆二首

一紙除書到海邊﹐紫皇賜號武夷仙。功名敢道渾無意﹐暫作閒人五百年。

素月徘徊牛鬥間﹐天風吹鶴度函關。一年似此佳時少﹐喚起陳摶醉華山。

練塘

微風吹頰酒初醒﹐落日舟橫杜若汀。水秀山明何所似﹐玉人臨鏡暈螺靑。

五云橋

若耶北與鏡湖通﹐縹緲飛橋跨半空。陵谷變遷誰復識﹐我來徙倚暮煙中。

雲門獨坐

山北山南處處行﹐回頭六十七淸明。如今老去摧頹甚﹐獨坐焚香聽水聲。

東關二首

天華寺西艇子橫﹐白蘋風細浪紋平。移家只欲東關住﹐夜夜湖中看月生。

煙水蒼茫西復東﹐扁舟又系柳陰中。三更酒醒殘燈在﹐臥聽蕭蕭雨打篷。

詠史

入郢功成賜屬鏤﹐削吳計用載廚車。閉門種菜英雄事﹐莫笑衰翁日荷釒且。

湖上小閣

葡萄初紫柿初紅﹐小閣憑闌萬里風。莫怪年來增酒量﹐此中能著太虛空。

道石三首

秋風裊裊雨班班﹐身隱幽窗筆硯間。小試壺公縮地術﹐數峯閒對道州山。

林慮靈壁俱尢物﹐散落人間不復還。投老東歸風味在﹐舂陵小岫伴身閒。

誤因祿米棄蒓鱸﹐一落塵埃底事無。布襪靑鞋𨿽興盡﹐此峯聊當臥遊圖。

秋晚思梁益舊遊三首

幅巾筇杖立籬門﹐秋意蕭條欲斷魂。恰似嘉陵江上路﹐冷雲微雨濕黃昏。

憶昔西行萬里餘﹐長亭夜夜夢歸吳。如今歷盡風波惡﹐飛棧連云是坦途。

滄波極目江鄕恨﹐衰艸連天塞路愁。三十年間行萬里﹐不論南北怯登樓。

小舟自紅橋之南過吉澤歸三山二首

霏霏寒雨數家村﹐雞犬蕭然晝閉門。它日路迷君勿恨﹐人間隨處有桃源。

六月芙蕖正盛時﹐畫船長記醉題詩。世間好景元無盡﹐霜落荷枯又一奇。

雜題六首

松肪釀酒石根醉﹐槲葉作衣云外行。指點人間一長嘆﹐秋風又到洛陽城。

山家貧甚亦支撐﹐時撫桐孫一再行。朝甑米空烹芋粥﹐夜缸油盡點松明。

羊裘老人只念歸﹐安用星辰動紫微。洛陽城中市兒眼﹐情知不識釣魚磯。

黍醅新壓野雞肥﹐茅店酣歌送落暉。人道山僧最無事﹐憐渠猶趁暮鐘歸。

釣魚吹笛本閒身﹐正坐微官白髮新。著屐此生猶幾糸兩﹐可令復踏九衢塵。

山光染黛朝如濕﹐川气熔銀暮不收。詩料滿前誰領略﹐時時來倚水邊樓。

嘆俗

風俗陵夷日可憐﹐乞土番鉗市亦欣然。看渠皮底元無血﹐那識虞卿魯仲連。

觀梅至花涇髙端叔解元見尋二首

春晴閒過野僧家﹐邂逅詩人共晚茶。歸見諸公問老子﹐爲言滿帽插梅花。

春暖山中云作堆﹐放翁艇子出尋梅。不須問訊道旁叟﹐但覓梅花多處來。

小市

小市狂歌醉墮冠﹐南山山色跨牛看。放翁胸次誰能測﹐萬里秋空未是寬。

秋夜將曉出籬門迎涼有感二首

迢迢天漢西南落﹐喔喔鄰雞一再鳴。壯志病來消欲盡﹐出門搔首愴平生。

三萬里河東入海﹐五千仞嶽上摩天。遺民淚盡胡塵裏﹐南望王師又一年。

秋日郊居八首

山雨霏微鴨頭水﹐溪云細薄魚鱗天。幽尋自笑本無事﹐羽扇筇枝上釣船。

行歌曳杖到新塘﹐銀闕瑤臺無此涼。萬里秋風菇菜老﹐一川明月稻花香。

秋日畱連野老家﹐朱盤鮓臠粲如花。已炊藟散眞珠米﹐更點丁坑白雪茶。

車蕩比鄰例饋魚﹐流涎對此四腮鱸。北窗雨過涼如水﹐消得先生一醉無。

今年斟酌是丰年﹐社近兒童喜欲顚。半醉半醒村老子﹐家家門口掠神錢。

魚咸滿缶酒新篘﹐處處吳歌起壠頭。上客已隨新雁到﹐晚禾猶待薄霜收。

兒童冬學鬧比鄰﹐據案愚儒卻自珍。授罷村書閉門睡﹐終年不著面看人。

兩翁兒女舊論姻﹐酒擔羊腔喜色新。不遣交情隔生死﹐固應世好等朱陳。

示兒

文能換骨餘無法﹐學到窮源自不疑。齒豁頭童方悟此﹐乃翁見事可憐遲。

捨北望水鄕風物戲作絕句

西風沙際矯輕鷗﹐落日橋邊系釣舟。乞與畫工團扇本﹐靑林紅樹一川秋。

晝眠

困睫懵騰老孝先﹐粗氈布被早霜天。珥貂碧落應無分﹐且向人間作睡仙。

夜讀範致能攬轡錄言中原父老見使者多揮涕感其事作絕句

公卿有黨排宗澤﹐帷幄無人用嶽飛。遺老不應知此恨﹐亦逢漢節解沾衣。

村東

村西行藥到村東﹐沙路溪流曲折通。莫問梅花開早晚﹐杖藜到處卽春風。

雨晴

山川炳煥似開國﹐風雨退收如解嚴。老子眞成無一事﹐抱孫負日坐茅檐。

病起

少年射虎南山下﹐惡馬彊弓看似無。老病卽今那可說﹐出門十步要人扶。

松下縱筆四首

自掃松陰寄醉眠﹐龍吟虎嘯滿霜天。卻思初到人間世﹐似是唐堯丙子年。

老不能閒莫笑予﹐五千言豈世間書。靑松折取當麈尾﹐爲子試談天地初。

種玉餐芝術不傳﹐金丹下手更茫然。陶公妙訣吾曾受﹐但聽松風自得仙。

髯龍天矯欲飛去﹐百尺蒼藤羅絡之。應笑此翁才不進﹐故將老气起吾詩。

山園遣興

輸逋告糴走比鄰﹐卹患分災累故人。安得此身無一事﹐林中數筍過殘春。

雨夕焚香

芭蕉葉上雨催涼﹐蟋蟀聲中夜漸長。糸番十二經眞太漫﹐與君共此一鑪香。

排悶六首

丈夫結髮志功名﹐大事眞當以死爭。我昔駐軍籌筆驛﹐孔明千載尙如生。

曾攜一劍遠從戎﹐秦趙關河顧盼中。老去功名無復夢﹐淩煙分付黑頭公。

四十從軍渭水邊﹐功名無命气猶全。白頭爛醉東吳市﹐自拔長刀割彘肩。

西塞山前吹笛聲﹐曲終已過雒陽城。君能洗盡世間念﹐何處樓臺無月明。

萬里風中寄斷蓬﹐古來虛死幾英雄。拔山力與回天勢﹐不滿先生一笑中。

風霜九月冷颼祒﹐湖海飄然一布裘。親見宓羲初畫卦﹐轉頭三十萬春秋。

系舟二首

系舟江浦待潮平﹐嘆息無人共月明。歷盡世間多少事﹐飄然依舊老書生。

地曠月明鋪素練﹐霜寒河淺拂輕綃。手扶萬里天壇杖﹐夜過前村禹會橋。

連日風雨寒甚夜忽大風明旦遂晴

萬里浮雲一掃空﹐碧天無際日曈日龍。歡聲四起春風裏﹐恰似祥符景徳中。

晚興

一聲天邊斷雁哀﹐數蕊籬外早梅開。幽人耐冷倚門久﹐送月墮湖歸去來。

記夢三首

黃河衮衮抱潼關﹐蒼翠中條接華山。城郭丘墟人盡老﹐藥鑪依舊白雲間。

西巖老宿雪垂肩﹐白石爲糧四百年。喜我未忘山下路﹐殷勤握手一欣然。

三髻山童喜欲顚﹐下山迎我拜溪邊。松陰拂罷蒼苔石﹐接竹穿雲理舊泉。

讀史

南言蒓菜似羊酪﹐北說荔枝如石橊。自古論人多類此﹐簡編千載判悠悠。

夜讀呂化光文章拋盡愛功名之句戲作

玉關西望气橫秋﹐肯信功名不自由。卻是文章差得力﹐至今知有呂衡州。

泛舟觀桃花二首

花涇二月桃花發﹐霞照波心錦裹山。說與東風直須惜﹐莫吹一月落人間。

桃源只在鏡湖中﹐影落淸波十里紅。自別西川海棠後﹐初將爛醉答春風。

小僧乞詩

風前掩苒艸吹香﹐溪上霏微雨送涼。萬里安西無夢到﹐卻尋僧話破年光。

看鏡二首

凋盡朱顏白盡頭﹐神仙富貴兩悠悠。胡塵遮斷陽關路﹐空聽琵琶奏石州。

七十衰翁臥故山﹐鏡中無復舊朱顏。一聯輕甲流塵積﹐不爲君王戍玉關。

三峽歌九首並序

乾道庚寅﹐予始入蜀﹐上下三峽屢矣。後二十五年﹐歸耕山陰。偶讀梁簡文《巴東三峽歌》﹐感之﹐擬作九首。實紹熙甲寅十月二日也。

神女廟前秋月明﹐黃牛峽裏暮猿聲。危途性命不容卹﹐百丈牽船侵夜行。

不怕灘如竹節稠﹐新灘已過可無憂。古裝峨峨一尺髻﹐木盎銀杯邀客舟。

十二巫山見九峯﹐船頭彩翠滿秋空。朝雲暮雨渾虛語﹐一夜猿啼明月中。

錦繡樓前看賣花﹐麝香山下摘新茶。長安卿相多憂畏﹐老向夔州不用嗟。

險詐沾沾不愧天﹐交情回首薄如煙。東遊萬里𨿽堪樂﹐灩澦瞿唐要放船。

蠻江水碧瘴花紅﹐白舫黃旗無便風。涪萬四時常避水﹐棚居髙出亂雲中。

亂插山花禪子紅﹐蠻歌相和瀼西東。忽然四散不知處﹐踏月捫蘿歸峒中。

萬州溪西花柳多﹐四鄰相應竹枝歌。問君今夕不痛飲﹐柰此滿川明月何。

我遊南賓春暮時﹐蜀船曾系掛猿枝。云迷江岸屈原塔﹐花落空山夏禹祠。

望永思陵二首

綠衣迎拜屬車塵﹐艸木曾沾雨露春。三十五年身未死﹐卻爲天下最窮人。

旰食憂民宴樂疏﹐太倉幾有九年儲。賈生未解人間事﹐北闕猶陳痛哭書。

霜夜二首

梅花欲動夢魂狂﹐橙子閒搓指爪香。莫怪艸堂淸到骨﹐一梳殘月伴新霜。

黃甘磊落圍三寸﹐赤蟹輪囷可一斤。更喚東陽麯道士﹐與君霜夜策奇勛。

贈道友五首

凡骨已蛻身自輕﹐勃落葉上行無聲。華陰市樓醉舞罷﹐卻上蓬峯看月明。

憶在長安爛漫遊﹐大明宮闕與云浮。今朝偶上慈恩塔﹐北望芒芒禾黍秋。

當時辛苦學長生﹐準擬中原看太平。今日醉遊心已足﹐一瓢歸去隱靑城。

三杯兀兀復騰騰﹐服气燒丹總不能。借問生涯在何許﹐孤舟風雨伴漁燈。

零落殘碑艸棘中﹐北邙蕭瑟又秋風。舊時憶在鵷行裏﹐幾見宣麻拜相公。

示子聿

儒林早歲竊虛名﹐白首何曾負短檠。堪嘆一衰今至此﹐夢回聞汝讀書聲。

紙閣午睡二首

紙閣磚鑪火一杴﹐斷香欲出礙蒲簾。放翁不管人間事﹐睡味無窮似蜜甜。

黃綢被暖靑氈穩﹐紙閣油窗晚更妍。一飽無營睡終日﹐自疑身在結繩前。

春晚懷山南四首

梨花堆雪柳吹綿﹐常記梁州古驛前。二十四年成昨夢﹐每逢春晚卽淒然。

壯歲從戎不憶家﹐梁州裘馬斗豪華。至今夜夜尋春夢﹐猶在吳園藉落花。

梁州一別幾淸明﹐常憶西郊信馬行。桃李成塵總閒事﹐梨花楊柳最關情。

身寄江湖兩鬢霜﹐金鞭朱彈夢猶狂。遙知南鄭城西路﹐月與梨花更斷腸。

初夏八首

紛紛紅紫已成塵﹐布谷聲中夏令新。夾路桑麻行不盡﹐始知身是太平人。

剪韭腌虀粟作漿﹐新炊麥飯滿村香。先生醉後騎黃犢﹐北陌東阡看戲場。

稻未分秧麥已秋﹐豚蹄不用祝甌窶。老翁七十猶彊健﹐沒膝春泥夜叱牛。

買得新船疾似飛﹐蠶饑遙望采桑歸。越羅蜀錦吾何用﹐且備豳人卒歲衣。

槐柳成陰雨洗塵﹐櫻桃乳酪並嘗新。古來江左多佳句﹐夏淺勝春最可人。

隋家古寺郡西南﹐寺廢殘僧只二三。藜藿滿庭塵暗佛﹐時聞鐃鼓賽春蠶。

渺渺荒陂古埭東﹐柳姑小廟柳陰中。放翁老憊扶藜杖﹐也逐鄕人禱歲丰。

老翁賣卜古城隅﹐兼寫宜蠶保麥符。日日得錢惟買酒﹐不愁醉倒有兒扶。

捨北晚眺二首

紅樹靑林帶暮煙﹐並橋常有賣魚船。樊川詩句營丘畫﹐盡在先生拄杖邊。

日日津頭系小舟﹐老人自懶出門遊。一枝筇杖疏籬外﹐占斷千巖萬壑秋。

小舟遊近村捨舟步歸四首

數家茅屋自成村﹐地碓聲中晝掩門。寒日欲沈蒼霧合﹐人間隨處有桃源。

借得漁船溯小溪﹐系船浦口卻扶藜。莫言村落蕭條甚﹐也勝京塵沒馬蹄。

不識如何喚作愁﹐東阡南陌且閒遊。兒童共道先生醉﹐折得黃花插滿頭。

斜陽古柳趙家莊﹐負鼓盲翁正作場。死後是非誰管得﹐滿村聽說蔡中郎。

讀易二首

羸軀抱疾時時劇﹐白髮乘衰日日增。淨掃東窗讀周易﹐笑人投老欲依僧。

老喜杜門常謝客﹐病惟讀易不迎醫。冬來更愧乖慵甚﹐醉過收蕎下麥時。

一壺歌五首

悠悠日月沒根株﹐常在人間醉一壺。傾倒欲空還瀲灩﹐不曾教化不曾沽。

先生醉後卽髙歌﹐千古英雄柰我何。花底一壺天所破﹐不曾飲盡不曾多。

自從軒昊到隋唐﹐幾見中原作戰場。三十萬年如電掣﹐不曾記得不曾忘。

恥從嶽牧立堯庭﹐況見商周戰血腥。攜得一壺閒處飲﹐不曾苦醉不曾醒。

長安市上醉春風﹐亂插繁花滿帽紅。看盡人間興廢事﹐不曾富貴不曾窮。

懷舊六首

鶴鳴山下竹連云﹐鳳集城邊柳映門。當日不知爲客樂﹐如今回首卻消魂。

駿騾西過雨漫天﹐千里江山在眼邊。二十四年如昨夢﹐憑誰問訊帶枷仙。

狼煙不舉羽書稀﹐幕府相從日打圍。最憶定軍山下路﹐亂飄紅葉滿戎衣。

翠崖紅棧郁參差﹐小益初程景最奇。誰向豪端收拾得﹐李將軍畫少陵詩。

回龍寺壁看維摩﹐最得曹吳筆意多。風雨塵埃昏欲盡﹐何人更著手摩挲。

。冢山頭是漢源﹐故祠寂寞掩朱門。擊鮮藉艸無窮樂﹐送老那知江上村。

讀杜詩

千載詩亡不復刪﹐少陵談笑卽追還。常憎晚輩言詩史﹐淸廟生民伯仲間。

半丈紅盛開

滿酌吳中淸若空﹐共賞池邊半丈紅。老子通神誰得似﹐短筇到處卽春風。

感事四首

雞犬相聞三萬里﹐遷都豈不有關中。廣陵南幸雄圖盡﹐淚眼山河夕照紅。

堂堂韓嶽兩驍將﹐駕馭可使復中原。廟謀尙出王導下﹐顧用金陵爲北門。

渭上晝昏吹戰塵﹐橫戈慷慨欲忘身。東歸卻作漁村老﹐自誤靑春不怨人。

捫虱當時頗自奇﹐功名遠付十年期。酒澆不下胸中恨﹐吐向靑天未必知。

題韓運鹽竹隱堂絕句

塵埃車馬日駸駸﹐誰解從君一散襟。待我淸秋有閒日﹐抱琴來寫萬龍吟。

北園雜詠六首

西村林外起炊煙﹐南浦橋邊系釣船。樂歲家家俱自得﹐桃源未必是神仙。

小橋密接西岡路﹐支徑深通北崦村。老子意行無遠近﹐月中時打野人門。

東吳霜薄富園蔬﹐紫芥靑菘小雨餘。未說春盤供采擷﹐老夫湯餅亦時須。

歲殘已似早春天﹐隔水橫林一抹煙。聞道埭西梅半吐﹐攜兒閒上釣魚船。

白髮蕭蕭病滿身﹐凍雲野渡正愁人。揚鞭大散關頭日﹐曾看中原萬里春。

暮年身似一虛舟﹐付與滄波自在流。垂地雪云吹不散﹐且傾桑落膾槎頭。

雜感十首

志士山棲恨不深﹐人知已是負初心。不須先說嚴光輩﹐直自巢由錯到今。

勸君莫識一丁字﹐此事從來誤幾人。輸與茅檐負暄叟﹐時時睡覺一頻伸。

世事紛紛無已時﹐勸君杯到不須辭。但能爛醉三千日﹐楚漢興亡總不知。

百年鼎鼎成何事﹐寒暑相催卽白頭。縱得金丹眞不死﹐摩挲銅狄更添愁。

世間魚鳥各飛沈﹐茅屋靑山無古今。畢竟替他愁不得﹐幾人虛費一生心。

一杯濁酒卽醺然﹐自笑閒愁七十年。今日出門天地別﹐此身如在結繩前。

山人那信宦途艱﹐彊著朝衣趁曉班。豪气不除狂態作﹐始知只合死空山。

老子傾囊得萬錢﹐石帆山下買烏犍。牧童避雨歸來晚﹐一笛春風艸滿川。

故舊書來訪死生﹐時聞剝啄叩柴荊。自嗟不及東家老﹐至死無人識姓名。

忍窮待死十年閒﹐老子誰知老更頑。溪友畱魚供晚酌﹐鄰僧送米續朝餐。

戲作治生絕句

治生何用學陶朱﹐少許能慳便有餘。惜酒已停晨服藥﹐省油仍廢夜觀書。

龜堂雜題四首

龜堂端是無能者﹐妄想元無一事成。最後數年尢可笑﹐飽餐甘寢送浮生。

癡頑老子老無能﹐遊惰農夫酒肉僧。閉著庵門終日睡﹐任人來喚不曾禜。

長腰玉粒出新春﹐秋獲眞成畝一鐘。衣食粗供官賦足﹐何妨世世作耕農。

冷雨蕭蕭澀不晴﹐亂書圍坐正縱橫。忽聞小甕新醅熟﹐急喚兒童洗破觥。

太息四首

早歲元於利欲輕﹐但餘一念在功名。白頭不試平戎策﹐虛向江湖過此生。

書生忠義與誰論﹐骨朽猶應此念存。砥柱河流仙掌日﹐死前恨不見中原。

自古才髙每恨浮﹐偉人要是出中州。卽今未必無房魏﹐埋沒湖沙死卽休。

關輔堂堂墮虜塵﹐渭城杜曲又逢春。安知今日新丰市﹐不有悠然獨酌人。

梅花三首

五十年間萬事非﹐放翁依舊掩柴扉。相從不厭閒風月﹐只有梅花與釣磯。

秭歸江頭煙雨昏﹐客舟夜系梅花村。相逢萬里各羈旅﹐不待猿啼已斷魂。

靑羊宮前錦江路﹐曾爲梅花醉十年。豈知今日尋香處﹐卻是山陰雪夜船。

沈園二首

城上斜陽畫角哀﹐沈園非復舊池臺。傷心橋下春波綠﹐曾是驚鴻照影來。

夢斷香消四十年﹐沈園柳老不吹綿。此身行作稽山土﹐猶弔遺蹤一泫然。

致仕後卽事六首

休官拜命不勝榮﹐墨濕黃新照眼明。絡繹交親來作賀﹐羊腔酒擔擁柴荊。

自發三朝執戟郎﹐賜骸偶值歲丰穰。村東已種千畦麥﹐捨北新添百本桑。

老民一日脫朝衣﹐回首平生萬事非。赤腳婢沽村釀去﹐平頭奴馭艸驢歸。

沈綿分已餞餘生﹐造物苛畱未遣行。今日下牀還健在﹐一編來就小窗明。

一盂麥飯掩柴關﹐坐久不堪腰腳頑。拖得瘦藤閒信步﹐小橋東北望螺山。

多事車前要八騶﹐老人惟與一藤遊。未教變化爲龍去﹐更踏人間萬里秋。

冬晴與子坦子聿遊湖上六首

湖邊細靄弄霏微﹐柳下人家晝掩扉。乘暖冬耕無遠近﹐小舟日晚載犁歸。

村南村北紡車鳴﹐打豆家家趁快晴。過盡水邊牛迹路﹐嶺頭猿鳥伴閒行。

道邊白水如牛湩﹐知是山泉一脈來。會挈風鑪並石鼎﹐桃枝竹裏試茶杯。

海山山下百餘家﹐垣屋參差一帶斜。我欲往尋疑路斷﹐試沿流水覓桃花。

老僧八十無童子﹐禮佛看經總不能。雙手丫叉出迎客﹐自稱六十六年僧。

一榼無時可醉吟﹐一藤隨處得幽尋。先須挽取銀河水﹐淨洗人間塵霧心。

龜堂雜興八首

朝來地碓玉新舂﹐雞蹠豚肩異味重。便腹摩挲更無事﹐老人又過一年冬。

曳杖東岡信步行﹐夕陽偏向竹間明。丹楓吹盡鴉聲樂﹐又得霜天一日晴。

閩溪紙被軟於綿﹐黎峒花綢暖勝氈。一夜山中三尺雪﹐未妨老子日髙眠。

三分帶苦檜花蜜﹐一點無塵柏子香。鼻觀舌根俱得道﹐悠悠誰識老龜堂。

方石斛栽香百合﹐小盆山養水黃楊。老翁不是童兒態﹐無柰庵中白日長。

少年身寄市朝中﹐俗論紛紛聒耳聾。淸絕寧知有今日﹐髙眠終夜聽松風。

蒲團安坐地鑪溫﹐無位眞人出面門。世上不知何歲月﹐斷鐘殘角送黃昏。

散朴澆淳萬事新﹐腐儒空有涕沾巾。唐虞不是終難致﹐自欠臯夔一輩人。

庚申元日口號五首

數行晴日照靑鴛﹐春入屠蘇瀲灩樽。兒報山僧畱刺去﹐未爲無客到吾門。

黃禫五丈裁衫穩﹐黑黍三升作飯香。造物要教無愧怍﹐一身溫飽出耕桑。

南陌東阡自在身﹐耄年喜見歲華新。洛中九老非吾侶﹐且作山陰十老人。

晚塗初入長生運﹐新歲仍當大有年。剩與鄕鄰同覓醉﹐市樓酒賤不論錢。

仁和館外列鵷行﹐憶送龍舟幸建康。捨北老人同甲子﹐相逢揮淚說髙皇。

枕上口占

五十年間萬事空﹐懶將白髮對靑銅。故人只有桃花在﹐惆悵無情一夜風。

喜晴

江湖春暮多風雨﹐點滴空階實厭聽。剩喜今朝有奇事﹐一窗晴日寫黃庭。

枕上二首

殘燈熠熠露螢明﹐落葉蕭蕭寒雨聲。堪笑衰翁睡眠少﹐小詩常向此時成。

斷香猶在夢初回﹐燈似孤螢闔復開。怪底詩情淸徹骨﹐數聲新雁枕邊來。

對酒戲詠

淺傾西國葡萄酒﹐小嚼南州豆蔻花。更拂烏絲寫新句﹐此翁可惜老天涯。

食晚

日髙得米喚兒舂﹐苦雨園蔬久闕供。省事家鳳君看取﹐半饑半飽過殘冬。

小舟白竹篷蓋保長所乘也偶借至近村戲作二首

茅檐細雨濕炊煙﹐江路淸寒欲雪天。不愛相公金絡馬﹐羨他亭長白篷船。

雪云無際暗長空﹐小市孤村禹廟東。一段荒寒端可畫﹐白篷籠底白頭翁。

稻飯

買得烏犍遇歲穰﹐此身永免屬官倉。塘南塘北九千頃﹐八月村村稻飯香。

追感往事五首

太平翁翁十九年﹐父子气焰可燻天。不如茅舍醉村酒﹐日與鄰翁相枕眠。

世事紛紛過眼新﹐九衢依舊漲紅塵。桃花夢破劉郎老﹐燕麥搖風別是春。

渡江之初不暇給﹐諸老文辭今尙傳。六十年間日衰靡﹐此事安可付之天。

文章光焰伏不起﹐甚者自謂宗晚唐。歐曾不生二蘇死﹐我欲痛哭天茫茫。

諸公可嘆善謀身﹐誤國當時豈一秦。不望夷吾出江左﹐新亭對泣亦無人。

雨晴風日絕佳徙倚門外三首

一雙芒碖伴筇枝﹐不用兒扶自出嬉。貪看南山云百變﹐捨西溪上立多時。

茶釅無端廢午眠﹐杖藜信步到門前。靑裙溪女結蠶卦﹐白髮廟巫催社錢。

章老三年病方死﹐吳翁一夕呼不醒。獨有此身頑似鐵﹐倚門常看暮山靑。

海上作

厭逐紛紛兒女曹﹐掛帆江海寄吾豪。鯨吞鼉作渾閒事﹐要看秋濤天際髙。

夏日雜題二首

憔悴衡門一禿翁﹐回頭無事不成空。可憐萬里平戎志﹐盡付蕭蕭暮雨中。

衰疾沈綿短鬢疏﹐淒涼圮上一編書。中原久陷身垂老﹐付與囊中飽蠹魚。

出門與鄰人笑談久之戲作

暮靄昏昏半掩扉﹐偶逢鄰叟荷鋤歸。且令閒說鄕村事﹐莫問渠言是與非。

夜歸二首

今年寒到江鄕早﹐未及中秋見雁飛。八十老翁頑似鐵﹐三更風雨采菱歸。

芡浦菱陂夜半時﹐小舟更著疾風吹。靑熒一炬楓林外﹐鬼火漁燈兩不知。

錢道人不飲酒食肉囊中不畜一錢所須飯及艸屨

二物皆臨時乞錢買之非此𨿽彊與不取也二首

萬里飄如不系船﹐空囊短褐過年年。食時無飯芒鞋破﹐只向街頭旋乞錢。

誤辱君王賜鏡湖﹐身隨鷗鷺寄菇蒲。行年八十猶彊健﹐欲伴先生去得無。

秋日雜詠三首

都門初出若登仙﹐弄水穿雲喜欲顚。只恐光陰已無幾﹐不知又過十三年。

五百年前賀季眞﹐再來依舊作閒人。一生看盡佳風月﹐不負湖山不負身。

菇蒲風起暮蕭蕭﹐煙斂林疏見斷橋。白蟹制魚初上市﹐輕舟無數去乘潮。

倚樓

暮云細細鱗千疊﹐新月纖纖玉一鉤。嘆息化工眞妙手﹐衝寒來倚水邊樓。

除夕

六聖涵濡作幸民﹐明朝七十八年身。門前西走都城道﹐臥看無窮來往人。

梅花絕句六首

幾年不到合江園﹐說著當時已斷魂。只有梅花知此恨﹐相逢月底卻無言。

當年走馬錦城西﹐曾爲梅花醉似泥。二十里中香不斷﹐靑羊宮到浣花溪。

聞道梅花坼曉風﹐雪堆徧滿四山中。何方可化身千億﹐一樹梅前一放翁。

小亭終日倚闌干﹐樹樹梅花看到殘。只怪此翁常謝客﹐元來不是怕春寒。

亂篸桐帽花如雪﹐斜掛驢鞍酒滿壺。安得丹靑如顧陸﹐憑渠畫我夜歸圖。

紅梅過後到緗梅﹐一種春風不並開。造物無心還有意﹐引教日日放翁來。

別嚴和之二首

器之魂逝已難招﹐尙有和之慰寂寥。今夜月明空嘆息﹐想君孤棹泊溪橋。

千里風煙行路難﹐旅舟應過子陵灘。人間富貴知何物﹐莫負君家舊釣竿。

夏初湖村雜題三首

市遠村深客到稀﹐艸堂終日掩柴扉。釀成新蜜蜂兒靜﹐分盡殘泥燕子歸。

日落溪南生暮煙﹐幅巾蕭散立橋邊。聽殘賽廟冬冬鼓﹐數盡歸村只只船。

幽禽兩兩已成巢﹐新竹森森漸放梢。稻壠作陂先蓄水﹐野堂防漏卻添茅。

夜吟二首

似睡不睡客欹枕﹐欲落未落月掛檐。詩到此時當得句﹐羈愁病思恰相兼。

六十餘年妄學詩﹐工夫深處獨心知。夜來一笑寒燈下﹐始是金丹換骨時。

感舊贈超師

一聲淸蹕出行宮﹐百尺黃旗繡戲龍。我赴文場君受戒﹐道邊曾共望髙宗。

謝韓實之直閣送燈二首

玉作華星綴絳繩﹐樓臺交映暮天澄。東都父老今誰在﹐腸斷當時諫浙燈。

舊友年來不作疏﹐華燈乃肯寄蝸廬。寧知此老蕭條甚﹐二尺檠前正讀書。

紹興癸亥余以進士來臨安年十九明年上元從舅光州

通守唐公仲俊招觀燈後六十年嘉泰壬戌被命起

造朝明年癸亥復見燈夕遊人之盛感嘆有作

隨計當時入帝城﹐笙歌燈火夜連明。寧知六十餘年後﹐老眼重來看太平。

夢遊三首

太華峯頭秋气新﹐醉臨絕壁岸綸巾。世間萬事惟堪笑﹐禹迹茫茫九月塵。

九秋風露洗頭盆﹐萬里雲煙腰帶革呈。小甕松醪知已熟﹐與君爛醉不須醒。

客途幽夢苦淒淒﹐滿眼山川意卻迷。條華朝驅云外騎﹐河潼夜聽月中雞。

聞蛩二首

蟬聲未斷已蛩鳴﹐䢐歲崢嶸得我驚。八十光陰猶幾許﹐勉思忠敬盡餘生。

稽首周公萬世師﹐小儒命薄不同時。秋虫卻是生無憾﹐名在豳人七月詩。

湖上秋夜

湖上山銜落月明﹐釣筒收罷葉舟橫。不知身世在何許﹐一夜蕭蕭蘆荻聲。

秋思

烏桕微丹菊漸開﹐天髙風送雁聲哀。詩情也似並刀快﹐剪得秋光入捲來。

雜興三首

靈府寧容一物侵﹐此身只合老山林。何由挽得銀河水﹐淨洗羣生忿欲心。

扁舟夜載石帆月﹐雙屨曉穿天柱云。八十老翁能辦此﹐不須身將渡遼軍。

犀象本安山海遠﹐楩楠豈願棟梁材。伏波病困壺頭日﹐應有嚴光入夢來。

書事四首

聞道輿圖次第還﹐黃河依舊抱潼關。會當小駐平戎帳﹐饒益南亭看華山。

關中父老望王師﹐想見壺漿滿路時。寂寞西溪衰艸裏﹐斷碑猶有少陵詩。

鴨綠桑乾盡漢天﹐傳烽自合過祁連。功名在子何殊我﹐惟恨無人快著鞭。

九天淸蹕響春雷﹐百萬貔貅扈駕回。不獨雨師先灑道﹐汴流衮衮入淮來。

雨後

雨後涼生病體輕﹐閒拖拄杖出門行。槐花落盡桐陰薄﹐時有殘蟬一兩聲。

甲子秋八月偶思出遊往往累日不能歸或遠至旁縣

凡得絕句十有二首雜錄入稿中亦不復詮次也八首

嚙雪猶能活窖中﹐儈牛亦可隱墻東。來歸里社當知幸﹐萬卷書邊一老翁。

早攜書劍三隨計﹐晚辱弓旌四造朝。心愧石帆山下叟﹐一生不識浙江潮。

蓍囊藥笈每隨身﹐問病求占日日新。向道不能渠豈信﹐隨宜酬答免違人。

藥粗野老偏稱效﹐詩淺山僧妄謂工。懷餅裹茶來問訊﹐不妨一笑寂寥中。

家居愈老厭拘纏﹐旅捨僧房意自便。乞菜作羹殊有味﹐借牀小憩卽成眠。

鄕閭敬老意常勤﹐一味甘鮮必見分。大胾在前無箸食﹐始知富貴本浮雲。

市樓嘈囋知丰歲﹐驛樹輪囷傲早霜。六十年間凡幾到﹐剩沽新酒對斜陽。

秋風敗葉委蒼苔﹐小蹇閒遊始此回。溪上風煙爭晚渡﹐縣前燈火賣新醅。

感昔五首

行年三十憶南遊﹐穩駕滄溟萬斛舟。常記早秋雷雨霽﹐舵師指點說流求。

馬瘦行遲自一奇﹐溪山佳處看無遺。酒壚彊挽人同醉﹐散去何曾識是誰。

負琴腰劍成三友﹐出蜀歸吳歷百城。最是客途愁絕處﹐巫山廟下聽猿聲。

嶽陽三伏正炎蒸﹐爽气淒風見未曾。白浪蹴天樓欲動﹐當時恨不到黃陵。

行徧天涯只漫勞﹐歸來登覽興方豪。云生神禹千年穴﹐雪捲靈胥八月濤。

暮秋六首

多雨今秋水渺然﹐溝溪無處不通船。山回忽得煙村路﹐始信桃源是地仙。

閒傾淸聖濁賢酒﹐穩泛朝南暮北風。射的山前云幾片﹐一秋不散伴漁翁。

百年大耋龍鐘日﹐九月初寒慘澹天。嶺谷髙低明野火﹐村墟遠近起炊煙。

捨前捨後養魚塘﹐溪北溪南打稻場。喜事一雙黃蛺蝶﹐隨人來往弄秋光。

九月山村已驟寒﹐看云殊怯倚闌干﹐一杯濁酒栽培睡﹐不覺春雷起鼻端。

淸秋又是一年新﹐滿眼丹楓映白蘋。海內故人書斷絕﹐汀洲鷗鷺卻心親。

晚歸

梅市橋邊弄夕霏﹐菱歌聲裏棹船歸。白鷗去盡還堪恨﹐不爲幽人暖釣磯。

太息三首

太息貧家似破船﹐不容一夕得安眠。春憂水潦秋防旱﹐左右枝梧且過年。

禱廟祈神望歲穰﹐今年中熟更堪傷。百錢斗米無人要﹐貫朽何時發積藏。

北陌東阡有故墟﹐辛勤見汝昔營居。豪吞暗蝕皆逃去﹐窺戶無人艸滿廬。

柳橋

村路初晴雪作泥﹐經旬不到小橋西。出門頓覺春來早﹐柳染輕黃已蘸溪。

鷗

海上輕鷗何處尋﹐煙波萬里信浮沈。今朝忽向船頭見﹐消盡平生得喪心。

鷺

雪霽春回亦樂哉﹐棋軒正對小灘開。翩翩飛鷺眞吾友﹐肯爲幽人一再來。﹪﹩﹟

夢中作

華山敷水本閒人﹐一念無端墮世塵。八十餘年多少事﹐藥鑪丹竈尙如新。

自詠絕句八首

雙鬢蕭條失故靑﹐躬耕猶得養餘齡。明時恩大無由報﹐欲爲鄕鄰講孝經。

深村人有結繩風﹐晚歲身爲帶索翁。啜粥茹蔬茅屋底﹐誰知也過百年中。

不淪鬼錄不登仙﹐遊戲杯觴近百年。小市跨驢寒日裏﹐任教人作畫圖傳。

逆旅門前撥不開﹐先生醉策蹇驢來。未言乞得囊中藥﹐一見童顏且壓災。

遠遊索手不賫糧﹐薪米臨時取道傍。今日晴明行亦好﹐經旬風雨住何妨。

一條紙被平生足﹐半碗藜羹百味全。放下元來總無事﹐雞鳴犬吠送殘年。

平生寧獨愛吾廬﹐何處茅檐不可居。晝闕僮奴停接客﹐夜無膏火罷觀書。

睡著何曾厭夜長﹐老人少睡坐何傷。無燈無火春寒惡﹐破絮粗氈卽道場。

新制小冠二首

淺醉微吟獨倚闌﹐輕雲澹月不多寒。悠然顧影成淸嘯﹐新制栟櫚二寸冠。

栟櫚冠子輕宜發﹐糸束布單衣爽辟塵。縱不能詩亦堪畫﹐年餘八十水雲身。

秋懷四首

少年萬里度關河﹐老遇秋風感慨多。艸聖詩情元未減﹐若無明鏡柰君何。

園丁傍架摘黃瓜﹐村女沿籬采碧花。城市尙餘三伏熱﹐秋光先到野人家。

迢迢枕上望明河﹐帳薄簾疏柰冷何。不惜衣篝重換火﹐卻緣微潤得香多。

詩如水淡功差進﹐身似云孤累轉輕。落葉擁籬門巷晚﹐一枝藤杖且閒行。

秋思絕句五首

煙艸茫茫楚澤秋﹐牧童吹笛喚歸牛。九衢不是風塵少﹐一點能來此地不。

榮悴元知豈有常﹐紛紛艸木占年光。霜風一掃知何在﹐楚客從來枉斷腸。

一片雲生便作陰﹐東軒艸樹共蕭森。秋風豈必關人事﹐自是衰翁感慨深。

枳棘編籬晝掩門﹐桑麻遮路不知村。平生詩句傳天下﹐白首還家自灌園。

胸次本來容具區﹐自私盆盎一何愚。片帆忽逐秋風起﹐聊試人間萬里途。

老學庵北窗雜書二首

茅齋遙夜養心君﹐靜處工夫自策勛。正喜殘香伴幽獨﹐鴉鳴窗白又紛紛。

松棚接屋得陰多﹐石徑生苔柰滑何。盡道疏籬宜細雨﹐晴時最好曬漁蓑。

秋興七首

晨興秋色已淒淒﹐咿喔猶聞隔浦雞。說與禜門謝來客﹐要乘微雨理蔬畦。

村酒甜酸市酒渾﹐猶勝終日對空樽。茅齋不柰秋蕭瑟﹐蹋雨來敲野店門。

囷儲赤米枝梧飯﹐篋有靑氈準擬寒。政使堆金無處用﹐不須常貯一錢看。

病起殘骸不自支﹐旋烹藜粥解饑羸。一編蠹簡靑燈下﹐恰似吳僧夜講時。

淹速從來但信緣﹐襟懷無日不超然。喚船渡口因閒立﹐待飯僧牀得暫眠。

放翁老矣欲何之﹐采藥名山更不疑。但入剡中行百里﹐姓名顏狀有誰知。

樵客髙僧兩斷蓬﹐偶同煙榜泛秋風。棲賢雪夜匆匆別﹐豈意相逢在剡中。

道室卽事四首

看盡吳山看蜀山﹐歸來不減舊朱顏。宣和遺老凋零盡﹐況說祥符景徳間。

松根茯苓味絕珍﹐甑中枸杞香動人。勸君下箸不領略﹐終作邙山一害塵。

徧遊海嶽卻歸秦﹐除卻南山萬事新。長劍髙車何足道﹐金人十二也成塵。

黃金堆屋無處用﹐甲第連云誰與居。莫笑先生無僕馬﹐風雷萬里跨鯨魚。

憶昨三首

入蜀還吳迹已陳﹐蘭亭道上又逢春。諸君試取吾詩看﹐何異前身與後身。

當年落魄錦江邊﹐物外常多宿世緣。先主廟中逢市隱﹐丈人觀裏識巢仙。

萬里曾爲汗漫遊﹐豈知白首弄漁舟。會騎一鶴淩風去﹐何處人間無酒樓。

出遊歸臥得雜詩八首

江天缺月西南落﹐村路寒雞一再鳴。自笑此身羈旅慣﹐野橋孤店每關情。

江村何處小茅茨﹐紅杏靑蒲雨過時。半幅生綃大年畫﹐一聯新句少遊詩。

眼明未了觀山債﹐力在猶能涉水行。莫笑軒然誇老健﹐身存終勝得浮名。

壯歲經春在醉鄕﹐老來數酌不禁當。正須獨倚蒲團坐﹐領略明窗半篆香。

兒扶行飯出柴扉﹐傴僂方嗟气力微。道側偶逢耘麥叟﹐倚鋤閒話兩忘歸。

久讀仙經學養形﹐未容便應少微星。一枝新鍛金雅觜﹐更向名山屬刂茯苓。

薺花如雪滿中庭﹐乍出芭蕉一寸靑。老子掩關常謝客﹐短蓑鋤菜伴園丁。

晚交數子多才傑﹐誰肯頻來寂寞鄕。但寄好詩三四幅﹐絕勝共笑億千場。

煙波卽事十首

短髮垂肩不裹巾﹐世人誰識此翁眞。阻風江浦詩成束﹐賣藥山城醉過春。

煙波深處臥孤篷﹐宿酒醒時聞斷鴻。最是平生會心事﹐蘆花千頃月明中。

家浮野艇無常處﹐身是閒人不屬官。但有濁醪吾事足﹐浮名不作一錢看。

落雁沙邊艇子斜﹐分明淸夢上三巴。眼明一點炊煙起﹐不是漁家卽酒家。

雕胡炊飯芰荷衣﹐水退浮萍尙半扉。莫爲風波羨平地﹐人間處處是危機。

夢筆橋邊聽午鐘﹐無窮煙水似吳松。前年送客曾來此﹐惟有山僧認得儂。

浪迹人間數十年﹐年年散發醉江天。嶽陽樓上畱三日﹐聊與瀟湘結後緣。

煙水蒼茫絕四鄰﹐幽棲無地著纖塵。蕭條雞犬楓林下﹐似是無懷太古民。

歸老何須乞鏡湖﹐秋來日日飽蒓鱸。正令霖雨稱賢佐﹐未及煙波號釣徒。

父子團欒到死時﹐漁家可樂更何疑。髙文大策人皆有﹐且聽煙波十絕詩。

見鵲補巢戲作

臥看銜枝鵲補巢﹐方知此老懶堪嘲。山村四十餘年住﹐未省曾添一把茅。

春晚卽事四首

桑麻夾道蔽行人﹐桃李隨風旋作塵。煜煜紅燈迎婦擔﹐冬冬畫鼓祭蠶神。

小時抵死願春畱﹐老大逢春去卽休。今歲禹祠才一到﹐安能分日作遨遊。

漁村樵市過殘春﹐八十三年老病身。殘虜遊魂苗渴雨﹐杜門憂國復憂民。

龍骨車鳴水入塘﹐雨來猶可望丰穰。老農愛犢行泥緩﹐幼婦憂蠶采葉忙。

雜詠

鏡中顏狀年年攺﹐海內交朋日日疏。一慟寢門生意盡﹐從今無復季長書。

夏日雜題五首

東吳五月黃梅雨﹐南浦孤舟白髮翁。貂插朝冠金絡馬﹐多年不入夢魂中。

午夢初回理舊琴﹐竹鑪重炷海南沈。茅檐三日蕭蕭雨﹐又展芭蕉數尺陰。

新縫細葛作蚊裯﹐簟展風漪凜欲秋。啼鳥一聲呼夢斷﹐依然書卷在牀頭。

檐前桐影偏宜夏﹐吐底蟬聲漸報秋。莫道衰翁怯風露﹐也能覓醉水邊樓。

渚蒲經雨送微馨﹐野鶴淩風有墮翎。歸入衡門天薄暮﹐淸溝淺浸兩三星。

秋晚雜興十二首

汀樹猶靑未著霜﹐壠間稗穗已先黃。放翁皓首歸民籍﹐爛醉狂歌坐簀牀。

昔遇髙皇起眾材﹐姓名曾得廁鄒枚。年逾八十猶賒死﹐卻伴鄰翁斸芋魁。

老病侵淩不可當﹐時時攬鏡自悲傷。西風吹散朝來酒﹐依舊衰顏似葉黃。

冷落秋風把酒杯﹐半酣直欲挽春回。今年菇菜嘗新晚﹐正與鱸魚一並來。

置酒何由辦咄嗟﹐淸言深愧淡生涯。聊將橫浦紅絲碨﹐自作蒙山紫筍茶。

洗耳髙人恥見堯﹐看渠應不受弓招。精神殉物那能久﹐刀礪君看日日銷。

石帆山下醉淸秋﹐常伴漁翁弄小舟。篛笠照溪吾自喜﹐貂蟬誰管出兜鍪。

煙波萬頃鏡湖秋﹐淸嘯𨿽聞不可求。自是世間知者少﹐山林何代乏巢由。

禹巡吾國三千歲﹐陳迹銷沈渺莽中。豈獨江山無定主﹐苔磯知換幾漁翁。

江東誰復識重瞳﹐遺廟欹斜艸棘中。若比咿嚶念如意﹐烏江戰死尙英雄。

漠漠漁村煙雨中﹐參差蒼檜映丹楓。古來畫手知多少﹐除卻範寬無此工。

渺渺風煙接小江﹐牛頭山色滿蓬窗。門前西走錢塘路﹐也有閒人似老龐。

二友

剩諸名酒待梅開﹐淨掃虛窗候月來。老子幽居得二友﹐人間萬事信悠哉。

歲晚二首

小岫嶙峋炷寶燻﹐卷書閒對一窗雲。雁聲忽向天邊過﹐起立中庭看斷羣。

小塢梅開十二三﹐曲塘冰綻水如藍。兒童斗采春盤料﹐蓼茁芹芽欲滿籃。

曉起折梅

織女斜河漏已殘﹐長庚配月夜將闌。小橋幽徑無人見﹐折得梅花伴曉寒。

新春感事五首

九陌風和不起塵﹐平湖冰解欲生鱗。往來朝暮紛如蟻﹐得見新春有幾人。

一年最好早春天﹐風日初和未脫綿。坎坎圓鼙賽神社﹐翻翻小傘下湖船。

錦城舊事不堪論﹐回首繁華欲斷魂。繡轂金羈三十里﹐至今猶夢小東門。

玻璃江上柳如絲﹐行樂家家要及時。只怪今朝空巷出﹐使君人日宴蟆頤。

烏藤卽是碧油幢﹐百萬天魔指顧降。酣枕不知霜縞瓦﹐下牀已見日烘窗。

記閒

白雲堆裏看靑山﹐猿鳥爲鄰日往還。黃綺後身應我是﹐再來依舊一生閒。

春遊三首

方舟衝破湖波綠﹐聯騎蹋殘花徑紅。七十年間人換盡﹐放翁依舊醉春風。

蘭亭路上換春衣﹐梅市橋邊送夕暉。聞有水仙翁是否﹐輕舟如葉漿如飛。

沈家園裏花如錦﹐半是當年識放翁。也信美人終作土﹐不堪幽夢大匆匆。

書憂

時人應怪我何求﹐白盡從來未白頭。磅礡昆侖三萬里﹐不知何地可埋憂。

門外獨立

朝看出市暮看歸﹐數盡行人尙倚扉。要見先生無盡興﹐少須髙樹掛殘暉。

書感二首

翟公冷落客散去﹐蕭尹譴死人所憐。輸與桐君山下叟﹐一生散發醉江天。

驅山不障東逝波﹐一樽莫惜醉顏酡。斜風細雨苕溪路﹐我是後身張志和。

秋暑夜起追涼二首

漱罷寒泉弄月明﹐浩然風露欲三更。曲闌干畔踟躕久﹐靜聽空廊絡緯聲。

道士磯旁浪蹴天﹐郎官湖上月侵船。暮年自度無因到﹐且與沙鷗作後緣。

秋思八首

秋云易簇日常陰﹐西望山村每欲尋。屏掩數峯臨峭絕﹐蛇蟠一徑入幽深。

山步溪橋入早秋﹐飄然無處不堪遊。僧廊偶爲題詩入﹐魚市常因施藥畱。

臨海銅燈喜夜長﹐蘄春笛簟怨秋涼。世間生滅無窮境﹐盡付山房一炷香。

才不才間未必全﹐胸中元自要超然。黃金不博身彊健﹐且醉江湖萬里天。

牙齒漂浮欲半空﹐此生已付有無中。一杯藜粥楓林下﹐時與鄰翁說歲丰。

疏泉洗石誇身健﹐試墨燒香破日長。若得三山安樂法﹐不須更覓玉函方。

閒愁正可資詩酒﹐小疾安能減食眠。一畝旋租畦菜地﹐千錢新買釣魚船。

眼明尙見蠅頭字﹐暑退初親雁足燈。歷歷胸中千載事﹐莫將輕比住庵僧。

感事

已醉猩猩猶愛屐﹐入秋燕燕尙爭巢。老夫看盡人間事﹐欲向山僧學打包。

仲秋書事八首

秋風社散日平西﹐余胙殘壺手自提。賜食敢思烹細項﹐家庖仍禁擘團臍。

斷雲歸岫雨初收﹐茅舍蕭條古渡頭。短褐老人垂九十﹐松枯石瘦不禁秋。

客來深愧裏閭情﹐近爲衰殘罷送迎。旋置風鑪煎顧渚﹐劇談猶得慰平生。

書生習气盡驅除﹐酒興詩情亦已無。底怪今朝親筆硯﹐村鄕來請辟蝗符。

靈府不搖神泰定﹐病根已去脈和平。金丹妙處無多子﹐只要先生兩眼明。

省身要似晨通發﹐止殺先從莫拍蚊。老負明時無補報﹐惟將忠敬事心君。

杖得輕堅余可略﹐酒能醇勁更何求。二君最是平生舊﹐白首相從萬事休。

心明始信元無佛﹐气住何曾別有仙。領取三山安樂法﹐蒲團紙帳過年年。

溪上小雨

我是人間自在人﹐江湖處處可垂綸。掃空紫陌紅塵夢﹐收得煙蓑雨笠身。

聞新雁有感二首

才本無多老更疏﹐功名已負此心初。鏡湖夜半聞新雁﹐自起吹燈讀漢書。

新雁南來片影孤﹐冷云深處宿菇蘆。不知湘水巴陵路﹐曾記漁陽上谷元。

初冬雜詠五首

重陽已過二十日﹐殘菊才存三四枝。對酒插花君勿笑﹐從來不解入時宜。

微風蹙水靴文浪﹐薄日烘云卵色天。但恨世間閒客少﹐江湖底處欠漁船。

書生本欲輩莘渭﹐蹭蹬乃去爲詩人。囊中略有七千首﹐不負百年風月身。

俗緣已斷寧容續﹐幽事𨿽多不厭增。折簡迎醫看病鹿﹐舂粳炊飯供遊僧。

夜窗父子共煎茶﹐一點靑燈冷結花。村落盜淸無吠犬﹐園林月上有啼鴉。

得子虡書言明春可歸

白首相依飽蕨薇﹐吾家父子古來稀。春秧出水柔桑綠﹐正是農時望汝歸。

雜賦二首

病叟胸中一物無﹐夢遊信腳到華胥。覺來忽見天窗白﹐短髮蕭蕭起自梳。

昔人莽莽荒丘裏﹐陳迹紛紛朽簡中。畢竟是非誰辧得﹐舉杯吾欲問虛空。

梅

三十三年舉眼非﹐錦江樂事只成悲。溪頭忽見梅花發﹐恰似靑羊宮裏時。

春日雜興五首

方塘盎盎帶泥渾﹐遠艸靑靑沒燒痕。只道雨晴春晝永﹐歸時不覺已黃昏。

一枝筇杖一山童﹐買酒行歌小市中。莫笑摧頹今至此﹐當年萬里看春風。

四十餘年學養生﹐誰知所得亦平平。體孱不犯寒時出﹐路濕常尋漧處行。

攪睡禽聲曉傍檐﹐泥人花气午穿簾。歡情老去年年薄﹐困思春來日日添。

陰晴不定春猶淺﹐困健相兼病未蘇。見說市樓新酒美﹐杖頭今日一錢無。

花下小酌二首

此

柳色初深燕子回﹐猩紅千點海棠開。鮆魚蒓菜隨宜具﹐也是花前一醉來。

魚

雲開太華插遙空﹐我是山中采藥翁。何日胡塵掃除盡﹐敷溪道上醉春風。

夏日七首

暑雨初晴晝漏遲﹐江鄕樂事有誰知。村村壠麥登場後﹐戶戶吳蠶坼簇時。

竹根斷作眠云枕﹐木癭刳成貯酒尊。怪怪奇奇非著意﹐自無俗物到山村。

謝客捐書日日閒﹐行穿密竹臥看山。巖前恨欠煎茶地﹐安得茅茨一小間。

蘋生洲渚微風起﹐梅熟園林細雨來。咫尺柴門常懶出﹐不教拄杖損蒼苔。

側臥橫眠百不知﹐軒窗寂寂雨絲絲。豈無布襪靑鞋興﹐過卻梅天出未遲。

幽花婭奼開還斂﹐小蝶翩翾去復畱。貪睡畸翁俱不領﹐被人錯喚作閒愁。

山下柴荊晝不開﹐苔生古井暗楸槐。新詩哦罷閒無事﹐移取藤牀睡去來。

卽事二首

煙雨淒迷晚不收﹐疏簾曲幾寄悠悠。一雙蛺蝶來何許﹐點盡靑靑百艸頭。

生來骨相本酸寒﹐天遣沙頭把釣竿。但稱山人扌厭耳帽﹐敢希楚客切云冠。

嘉定己巳立秋得膈上疾近寒露乃小愈三首

獨立溪橋看落暉﹐殘蕪漠漠蝶飛飛。從來澤國秋常晚﹐嘆息衰翁已衲衣。

小詩閒淡如秋水﹐病後殊勝未病時。自剪矮箋謄斷稿﹐不嫌墨淺字傾欹。

八月吳中風露秋﹐子鵝可炙酒新篘。老人病愈鄕閭喜﹐處處邀迎共獻酬。

梅市書事

羸馬孤愁不可勝﹐小詩未忍付瞢騰。一聲客枕江頭雁﹐數點商船雨外燈。

示兒

死去元知萬事空﹐但悲不見九州同。王師北定中原日﹐家祭無忘告乃翁。﹝完﹞

