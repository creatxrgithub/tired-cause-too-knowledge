

先秦漢魏晉南北朝詩逯欽立編

簡介先秦詩卷一先秦詩卷二先秦詩卷三先秦詩卷四先秦詩卷五先秦詩卷六先秦詩卷七全漢詩卷一全漢詩卷二全漢詩卷三全漢詩卷四全漢詩卷五全漢詩卷六全漢詩卷七全漢詩卷八全漢詩卷九全漢詩卷十全漢詩卷十一全漢詩卷十二魏詩卷一魏詩卷二魏詩卷三魏詩卷四魏詩卷五魏詩卷六魏詩卷七魏詩卷八魏詩卷九魏詩卷十魏詩卷十一魏詩卷十二晉詩卷一晉詩卷二晉詩卷三晉詩卷四晉詩卷五晉詩卷六晉詩卷七晉詩卷八晉詩卷九晉詩卷十晉詩卷十一晉詩卷十二晉詩卷十三晉詩卷十四晉詩卷十五晉詩卷十六晉詩卷十七晉詩卷十八晉詩卷十九晉詩卷二十晉詩卷二十一宋詩卷一宋詩卷二宋詩卷三宋詩卷四宋詩卷五宋詩卷六宋詩卷七宋詩卷八宋詩卷九宋詩卷十宋詩卷十一宋詩卷十二齊詩卷一齊詩卷二齊詩卷三齊詩卷四齊詩卷五齊詩卷六齊詩卷七梁詩卷一梁詩卷二梁詩卷三梁詩卷四梁詩卷五梁詩卷六梁詩卷七梁詩卷八梁詩卷九梁詩卷十梁詩卷十一梁詩卷十二梁詩卷十三梁詩卷十四梁詩卷十五梁詩卷十六梁詩卷十七梁詩卷十八梁詩卷十九梁詩卷二十梁詩卷二十一梁詩卷二十二梁詩卷二十三梁詩卷二十四梁詩卷二十五梁詩卷二十六梁詩卷二十七梁詩卷二十八梁詩卷二十九梁詩卷三十北魏詩卷一北魏詩卷二北魏詩卷三北魏詩卷四北齊詩卷一北齊詩卷二北齊詩卷三北齊詩卷四北周詩卷一北周詩卷二北周詩卷三北周詩卷四北周詩卷五北周詩卷六陳詩卷一陳詩卷二陳詩卷三陳詩卷四陳詩卷五陳詩卷六陳詩卷七陳詩卷八陳詩卷九陳詩卷十隋詩卷一隋詩卷二隋詩卷三隋詩卷四隋詩卷五隋詩卷六隋詩卷七隋詩卷八隋詩卷九隋詩卷十

簡介

我國自秦漢迄於隋末﹐九百年間﹐戰亂頻仍﹐政治多變。然而「搖蕩性情」則必「形諸舞詠」﹐這一時期的文學創作﹐不論是在品類數量﹐還是批評理解方面﹐都十分繁盛。據《隋書﹟經籍志》記載﹐這个時期僅別集一類﹐卽有四百三十七部﹐四千三百八十一卷。若連同唐初已經亡佚的集子一起統計﹐則多達八百八十六部﹐八千一百二十六卷。可惜唐宋以降﹐歷經兵燹之災﹐漢魏六朝的典籍散佚特別嚴重﹐幾乎百不存一。今天我們尙能看到的先唐舊集﹐不過是嵇康﹑阮籍﹑陸云﹑陶淵明﹑鮑照﹑江淹六家﹐其餘各家詩文集都是宋以後人所纂輯的。前人的輯佚成果自然有保存資料之功﹐但其質量卻參差不齊。如明嘉靖間馮惟訥所輯《古詩紀》一百五十六卷﹐號稱「溯隋而上極於黃軒﹐凡《三百篇》之外﹐逸文斷簡﹐片辭只韻﹐無不具焉﹔秦漢而下﹐詞客墨卿﹐孤章浩帙﹐樂府聲歌﹐童謠裏諺﹐無不括焉﹔七略﹑四部之所鳩藏﹐齊諧﹑虞初之所志述﹐無不搜焉」。前人也稱贊這部書「自上古以迄陳隋﹐网羅放失﹐殊有功於藝苑」﹝《列朝詩集﹟馮惟訥小傳》﹞。就搜集唐以前的文學資料來說﹐馮惟訥堪稱蓽路藍縷的開創者﹐《古詩紀》一書在今天也依然具有參考價值。但是馮氏在考證上卻缺乏功力﹐以致眞僞錯雜﹐訛誤屢出﹐甚至把某些唐以後的作品也收了進去﹐成爲藝林之笑噱。淸人馮舒對這種粗疏的學風進行了抨擊﹐撰《詩紀匡謬》一卷﹐糾其失誤凡一百一十二條。到了近代﹐丁福保又盡采馮舒之說﹐對《古詩紀》加以損益﹐去其繁蕪﹐正其紕繆﹐編成《全漢三國晉南北朝詩》五十四卷。丁書問世後流通甚廣﹐學人從中獲益不少。可是丁書也存在著明顯的獘病﹐一是不收先秦的歌謠逸詩﹐還不能作爲《全唐詩》的前接部分﹐二是所錄各詩槪不標注出處來源﹐使人無從信據﹐三是剿襲《匡謬》的按斷﹐未能盡攺原書錯誤之處。由此可見﹐若以《古詩紀》和《全漢三國晉南北朝詩》作爲我們閱讀和研究漢魏六朝文學的資料書﹐仍存在有許多困難和局限。

一九八三年九月﹐中華書局出版了逯欽立輯校的《先秦漢魏晉南北朝詩》﹐我們閱讀和研究中的資料問題﹐終於獲得了很好的解決。此書的出版﹐爲今後漢魏六朝文學的研究奠定了堅實的基礎﹐確實是一件值得慶賀的事。

逯欽立﹝１９１１—１９７３﹞﹐字卓亭﹐山東鉅野大義集人。１９３９年在昆明西南聯大畢業後﹐曾在北京大學文科研究所專門研讀漢魏六朝文學。１９７３年逝世前爲東北師大中文系教授﹐兼古典文學教研室主任。逯先生有感於《古詩紀》和《全漢三國晉南北朝詩》的不足﹐早在１９４０年﹐卽立志重新搜集上古迄隋末的歌詩謠諺﹐另謀新編。他潛心研究《古詩紀》所收各詩﹐逐一核校﹐在４１年至４２年期間﹐陸續撰寫出《古詩紀補》《古詩紀補正敍例》《漢詩別錄》等專題論文﹐將自己纂輯研究的心得公之於眾。到１９４７年底﹐他已經完成了《先秦兩漢三國兩晉南北朝詩》﹝出版時定名《先秦漢魏晉南北朝詩》﹞的初稿﹐但由於時勢變化﹐沒有來得及校訂。建國以後﹐他由廣西應聘到東北任教﹐校訂之事時續時斷。又因爲本書體例上的攺變﹐直至１９６４年﹐全書才最後定稿﹐前後歷時達二十四年。

《先秦漢魏晉南北朝詩》共一百三十五卷﹐除《詩經》《楚辭》二書之外﹐從先秦到隋末的歌詩謠諺﹐無不輯錄。其中先秦詩七卷﹐采錄歌謠逸詩﹑諺語雜辭﹔漢詩十二卷﹐兼及古詩和樂府﹔魏詩十二卷﹐包括蜀﹑吳之作﹔晉詩二十一卷﹑宋詩十二卷﹑齊詩七卷﹑梁詩三十卷﹑北魏詩四卷﹑北齊詩四卷﹑北周詩六卷﹑陳詩十卷﹑隋詩十卷﹐並有釋氏篇章及仙道﹑鬼神歌詩。所收有名姓可考的作者﹐總計八百餘人。全部引書近三百種﹐可以說前此各種收有唐以前詩作的總集﹐如《文選》《玉臺新詠》《樂府詩集》《廣文選》《古詩類苑》《苑詩類選》《古謠諺》之類﹐均被逯書甄別采錄﹐搜括殆盡。不僅總集﹑別集細心稽核﹐而且還廣泛參考了經傳史地﹑類書雜著﹑釋道兩藏﹑稗史小說﹑詩話詩注﹐甚至緯書字書﹑惇煌寫卷等大量資料。這部《先秦漢魏晉南北朝詩》﹐在時間上起自上古﹐終於隋末﹐中間不曾間斷﹐在內容上博大精到﹐集羣書之大成﹐因此把它作爲《全唐詩》的前接部分﹐是較爲恰當的。

《先秦漢魏晉南北朝詩》在內容上遠遠超過前人纂輯的同類總集﹐槪括地說有五大特點﹕﹝１﹞取材博洽。本書《凡例》說﹕「是編以馮惟訥《古詩紀》爲基礎﹐以楊守敬《古詩存目》爲參考﹐廣取羣書﹐悉心校輯﹐補苴闕佚﹐訂正謬誤﹐編成《先秦漢魏晉南北朝詩》共一百三十五卷。」其所引用之書已超過《古詩紀》一倍﹐取材不可謂不完備。﹝２﹞資料信實。不論全詩或殘句﹐都一一注明始見於何處﹐載於何書﹐決不用轉手資料﹐讀者徵引和復檢十分方便。﹝３﹞異文詳備。所錄各詩﹐凡見於各書的不同文字﹐或一書而有不同版本的文字﹐以及前人的校勘成果﹐並予記錄。﹝４﹞考訂精審。這是編者下力最多﹐也最能體現本書學術水準的一个方面。諸如辧證眞僞﹑確定時代﹑訂正題目﹑分合篇章﹑解析體裁等﹐編者都有不少眞知灼見。﹝５﹞編次得宜。明淸人編篡總集﹐往往以帝王宗室冠其首﹐而以釋道﹑閨秀﹝婦女﹞另捲附後﹐本書則破除陋規﹐以作者卒年的先後爲序﹐其時代不詳或無卒年可考而僅知大略時代者﹐仍沿《古詩紀》舊例﹐列在各卷之末。這樣的編排脈絡淸晰﹐有助於讀者知人論世。《先秦漢魏晉南北朝待》的優點當然不止這五个方面﹐此不過舉其犖犖大者。但就是這幾个方面﹐就已經爲我們研究文學發展史﹐從古代詩歌中汲取藝術營養﹐提供了十分便利的條件。

《四庫全書總目》集部總集類題解說﹕「文籍日興﹐散無統紀﹐於是總集作焉。一則网羅放佚﹐使零章殘什﹐並有所歸﹔一則刪汰繁蕪﹐使莠稗咸除﹐菁華畢出。是固文章之衡鑑﹐著作之淵藪矣。」這里說明了纂輯總集的要求和總集具有的作用。《先秦漢魏晉南北朝詩》旣已符合「网羅放佚」﹑「刪汰繁蕪」的要求﹐那麼它作爲「文章之衡鑑﹐著作之淵藪」也必將發揮巨大的作用。本文限以篇幅﹐不能全面論述﹐請略舉數端﹐以窺其一斑。

一﹑可以縱觀歷代詩風的嬗變。我們看世界地圖時﹐其陸海連接﹐起伏遞變﹐一目了然。把歷代的詩歌集爲一編﹐也可以使讀者獲得居髙臨下﹐鳥瞰全局的效果﹐對各代詩歌創作的盛衰及其彼此關聯和影響﹐會有一些直觀的認識。

二﹑便於比鑑不同的流派和風格。例如讀魏詩﹐由三曹和建安七子可以領略建安文學「志深而筆長」﹑「梗槪而多气」的「風骨」﹐由阮籍﹑嵇康又可以看到正始詩文「厥旨淵放﹐歸趣難求」的品格﹐兩相銜接﹐恰成對比。這對於我們研究詩歌與社會生活的關系﹑詩歌自身的藝術規律諸問題﹐都非常方便。

三﹑知人論世的可靠依據。魯迅先生談及文集編法時曾說過﹕「分類有益於揣摩文章﹐編年有利於明白時勢﹐倘要知人論世﹐是非看編年的文集不可的。」﹝《且介亭雜文序》﹞《先秦漢魏晉南北朝詩》𨿽然不可能將諸家作品逐一系年﹐但全部作者都按生卒先後爲序﹐就全書而言﹐已經類似於編年體了。這就使我們能夠全面看待某个時代總的文學風貌﹐分析某个作者在此一時代中所具有的特點﹐及其在當時和後世所處的地位。

四﹑可補文學史研究之闕。今天我們對於古代作者的研究﹐一方面是依據現存的作品﹐一方面是借鑑前人的評論。如果根本看不到存畱的作品﹐這種研究就很難進行了。例如西晉末年有个許詢﹝玄度﹞﹐《續晉陽秋》謂「詢有才藻﹐善屬文」﹐與孫綽「並爲一時文宗」。《世說新語﹟文學篇》云「簡文稱許掾云﹕『玄度五言詩﹐可謂妙絕時人。』」梁鍾嶸的《詩品》也說﹕「世稱孫﹑許﹐彌善恬淡之詞。」足見許詢在當日聲名是顯赫的。《七錄》載有《許詢集》八卷﹐隋﹑唐志僅存三卷﹐宋以後便不見著錄。今天要來全面評價許詢的文學成就已經不大可能﹐幸好《先秦漢魏晉南北朝詩》爲我們輯錄了他的一首《竹扇》詩和四个殘句﹐才約略透露出一點「恬淡」風格的眉目﹐而且把它們與毗鄰的郭璞等人的詩作相比較﹐也可以探索出一些孫﹑許「並爲一時文宗」的端倪。

五﹑編者的按斷可給讀者以啟迪。逯欽立先生一生致力於漢魏六朝文學的研究﹐造詣很深﹐在《先秦漢魏晉南北朝詩》的編纂校勘方面﹐有許多精彩的見解。例如陸云的「思文有聖」一詩六章題下有按語云「此詩本集以『從事中郎張彥明爲中護軍』爲題﹐割『奚世都』以下爲序﹐並於題下注『並序』二字。因序文言奚世都爲汲郡太守﹐《詩紀》遂將『奚世都』以下移作下篇《贈汲郡太守》之序。按本集﹑《詩紀》俱誤。詩中言『出撫邦家﹐入翔紫微』﹐非僅贈張彥明一人甚明。若從《詩紀》﹐則題詩衝突﹐可見『奚世都』以下不得移贍於他篇。『從事中郎張彥明爲中護軍』與『奚世都』以下實相連爲一長題﹐校刻者不知﹐誤割爲二﹐遂扞格而不通。」﹝《晉詩》卷六﹞由此一例可以看出﹐本書不僅是資料丰贍﹐而且在學術研究上也能給人以有益的提示。

《先秦漢魏晉南北朝詩》的學術價值和使用價值﹐相信讀者在研讀時會有更多的體會﹐這里不再贅述。最後還需要說明的一點﹐本書仍有疏失之處。譬如有的作者﹑有的篇章失於考訂﹐沿襲了舊本之誤﹔所收詩句也有遺漏或重出的﹔一些作者的編次不盡合理﹐等等。讀者在使用時仍需要注意鑑別。但總的說來﹐《先秦漢魏晉南北朝詩》不失爲目前閱讀和研究唐以前詩歌的最完整﹑最精善的總集。

先秦詩卷一

【歌上】

【彈歌】

〖《吳越春秋》曰﹕越王欲謀復吳。範蠡進善射者陳音。音。楚人也。越王請音而問曰﹕孤聞子善射。道何所生。音曰﹕臣聞弩生於弓。弓生於彈。彈起於古之孝子。不忍見父母爲禽獸所食。故作彈以守之。歌曰﹕○《詩紀》注。劉勰云。黃歌斷竹。質之至也。又曰斷竹黃歌。乃二言之始。又注。黃。黃帝也。○逯案。《吳越春秋》所載越歌。率類漢篇。惟此歌質朴。殆是古代逸文。劉勰謂爲黃歌。當別有據。今仍照《詩紀》列此。〗

斷竹續竹。飛土逐宍。﹝《書鈔》作肉。《白帖》《禦覽》同。《吳越春秋》誤作害。《類聚》同。《詩紀》云。宍﹐古肉字。今《吳越春秋》作害。非。○《吳越春秋》九。《書鈔》百二十四。《類聚》六十。《白帖》五。《禦覽》三百五十。《詩紀前集》一。﹞

【擊壤歌】

〖《禮記經解正義》引《尙書傳》曰﹕民擊壤而歌。鑿井而飲。畊田而食。帝力何有。《類聚》引《帝王世紀》曰﹕天下大和。百姓無事。有五十老人擊壤於道。觀者嘆曰﹕大哉。帝之徳也。老人曰云云。於是景星曜於天。甘露降於地。〗

日出而作。日入而息。鑿井而飲。耕田而食。帝力於我何有哉。﹝《類聚》作帝何力於我哉。樂府﹑《詩紀》同。《初學記》作帝力何有於我哉。《禦覽》或作帝何徳於我哉。○《類聚》十一。《禦覽》五百六引《髙士傳》。又五百七十二﹑七百五十五引《逸士傳》。《樂府詩集》八十三。《詩紀前集》一。﹞

【賡歌】

〖《尙書》曰﹕帝庸作歌曰﹕敕天之命。惟時惟幾。乃歌曰云云。臯陶拜手稽首颺言曰﹕念哉。率作興事。愼乃憲。欽哉。乃賡載歌曰云云。又歌曰云云。帝拜曰﹕兪。往。欽哉。〗

股肱喜哉。元首起哉。百工熙哉。﹝《白帖》作元首起哉。百工喜哉。萬事熙哉。○《尙書﹟益稷篇》。《史記》夏本紀。《白帖》十八。《禦覽》五百七十。《詩紀前集》一。﹞

元首明哉。股肱良哉。庶事康哉。﹝○《尙書﹟益稷篇》《史記》夏本紀。《類聚》四十三作舜作歌。《文選》一兩都賦注。《禦覽》九百五十一。《詩紀前集》一。﹞

元首叢脞哉。股肱惰哉。萬事墮哉。﹝○《尙書﹟益稷篇》。《史記》夏本紀作舜又歌。《類聚》四十三。《禦覽》五百七十﹑五百九十。《詩紀前集》一。﹞

【南風歌】

〖《家語》曰﹕昔者舜彈五弦之琴。造南風之詩。其《詩》曰云云。《史記》樂《書》曰﹕舜彈五弦之琴。歌南風之詩。而天下治。南風之詩者。生長之音也。舜樂好之。樂與天地同意。得萬國之驩心。故天下治也。〗

南風之薰兮﹐可以解吾民之慍兮﹐南風之時兮。可以阜吾民之財兮。﹝上下兩聯《禦覽》或顚倒。○《家語》辧樂篇。《類聚》四十三。《白帖》一。《禦覽》五百七十一﹑五百九十二。詩記前集四作南風操。又尸子綽子篇﹑《初學記》一﹑《禦覽》九並引薰﹑慍二韻。○《史記》樂書又云。昔者舜作五弦之琴以歌南風。正義云。鄭云曰﹕其辭未聞也。索隱云。此詩之辭出於尸子及《家語》。○逯案。《史記》已言歌南風之詩。馮衍顯志賦又云詠南風之髙聲。步騭上疏亦言彈五弦之琴。詠南風之詩。俱證尸子以後。此詩傳行已久。謂爲王肅僞作。非是。﹞

【大唐歌】

〖《尙書大傳》曰﹕惟五祀。定鐘石。論人聲。鳥獸咸變。於是勃然興韶於大麓之野。執事還歸。二年訁勞然。乃作大唐之歌。以聲帝美。聲成而彩鳳至。故其樂曰﹕〗

舟張辟雍﹐鶬鶬相從。八風回回﹐鳳皇喈喈。﹝○《尙書大傳》一。路史後記十二。《詩紀前集》九。○逯案。《詩紀》原作辟雍詩。卮林已辧其非。今攺正列此。﹞

【卿云歌】

〖《尙書大傳》曰﹕舜將禪禹。於時俊乂百工。相和而歌卿云。帝乃倡之曰云云。八伯咸進。稽首曰云云。帝乃載歌旋持衡曰云云。〗

卿云爛兮。糺縵縵兮。日月光華。旦復旦兮。﹝○《尙書大傳》一。《尙書考河命》。《宋書》二十七。《書鈔》一百六。《類聚》一﹑四十三。《禦覽》五百七十一。《樂府詩集》八十三。《詩紀前集》一。﹞

明明上天。爛然星陳。日月光華。弘於一人。﹝○《尙書大傳》。《尙書考河命》。《宋書》二十七。《類聚》四十三。《禦覽》五百七十一。《樂府詩集》八十三。《詩紀前集》一。﹞

日月有常﹐星辰有行。四時從經﹐萬姓允誠。於予論樂。配天之靈。遷於賢聖。莫不咸聽。鼚乎鼓之。軒乎舞之。精華已竭。褰裳去之。﹝○《尙書大傳》。《尙書考河命》。《宋書》二十七。《禦覽》五百七十一。《樂府詩集》八十三。《詩紀前集》一。又《類聚》四十三引常﹑行﹑經﹑誠﹑靈五韻。﹞

【塗山歌】

〖《呂氏春秋》曰﹕禹年三十未娶。行塗山。恐時墓失嗣。辭曰﹕吾之娶必有應也。乃有白狐九尾而造於禹。禹曰﹕白者。吾服也。九尾者。其證也。於是塗山人歌曰云云。於是娶塗山女。〗

綏綏白狐。九尾龐龐。成於家室。我都攸昌。﹝○《書鈔》一百六。《類聚》九十九﹑《禦覽》五百七十一並引《呂氏春秋》。○逯案。今本《呂氏春秋》脫此條。又《吳越春秋》越王無餘外傳載塗山之歌云。綏綏白狐。九尾﹤廠尨﹥﹤廠尨﹥。我家嘉夷。來賓爲王。成家成室。我造彼昌。天人之際。於玆則行。蓋據呂書又有增加。《樂府詩集》八十三引《吳越春秋》此歌成家成室二句作成於家室。我都攸昌。文字略異。《詩紀前集》一據《樂府詩集》以《吳越春秋》之歌爲正文。而以呂書佚文附之。非是。又劉師培《呂氏春秋》斠補自序謂《書鈔》所引系《吳越春秋》之誤。亦非是。﹞

【塗山女歌】

〖《呂氏春秋》曰﹕禹行功。見塗山氏之女。禹未之遇。而巡省南土。塗山氏之女。乃令其妾候禹於塗。女乃作歌。歌曰﹕〗候人猗兮。﹝《呂氏春秋》作兮猗。○《呂氏春秋》音初篇。《文選》四南都賦注。《文選》五吳都賦注。﹞

【五子歌】

〖夏《書》曰﹕太康失位。以逸豫滅厥徳。黎民咸貳。乃盤遊無度。畋於有洛之表。有窮后羿。因民弗忍。距於河。厥弟五人。禦其母以從。徯於洛之汭。五子咸怨。述大禹之戒以作歌。〗

皇祖有訓。民可近。不可下。民惟邦本。本固邦寧。予視天下愚夫愚婦。一能勝予。怨豈在明。不見是圖。予臨兆民。懍乎若朽索之馭六馬。爲人上者。柰何不敬。○﹝夏書五子之歌篇。《禦覽》八十二。《詩紀前集》一。﹞

訓有之。內作色荒。外作禽荒。甘酒嗜音。峻宇雕墻。有一於此。未或不亡。﹝○夏書五子之歌篇。《禦覽》八十二。《詩紀前集》一。又《禦覽》五百七十引荒﹑墻﹑亡三韻。﹞

惟彼陶唐。有此冀方。今失厥道。亂其紀綱。乃底滅亡。﹝○同上﹞

明明我祖。萬邦之君。有典有則。貽厥子孫。關石和鈞。王府則有。荒墜厥緒。覆宗絕祀。﹝○同上﹞

嗚呼曷歸。予懷之悲。萬姓仇予。予將疇依。郁陶乎予心。顏厚有忸怩。弗愼厥徳。𨿽悔可追。﹝○同上○逯案。左氏哀六年傳引夏《書》曰﹕惟彼陶唐。帥彼天常。有此冀方。今失其行。亂其紀綱。乃滅而亡。與此略同。可證歌爲先秦逸文。﹞

【夏人歌】

〖《韓詩外傳》曰﹕桀爲酒池糟隄。縱靡靡之樂。一鼓而牛飲者三千人。羣臣皆相持而歌。《尙書大傳》曰﹕夏人飲酒。醉者持不醉者。不醉者持醉者而歌曰﹕盍歸乎。薄亦大矣。伊尹退而更曰﹕覺兮較兮。吾大命格兮。去不善而從善。何不樂兮。薄。湯之都也。〗

江水沛兮。舟楫敗兮。我王廢兮。趣歸於薄。薄亦大兮。﹝趣歸以下《尙書大傳》作蓋歸於亳。盍歸於亳。毫亦大矣。《類聚》同。惟亳亦上有上字。○《韓詩外傳》二。《新序》六。《樂府詩集》八十三。又《尙書大傳》二及《類聚》十二皆引大一韻。﹞

樂兮樂兮。四牡蹻兮。六轡沃兮。去不善而從善。何不樂兮。﹝○《韓詩外傳》二。《新序》六。《樂府詩集》八十三。《詩紀前集》一。﹞

【麥秀歌】

〖《史記》曰﹕箕子朝周。過故殷墟。感宮室毀壞生禾黍。箕子傷之。欲哭則不可。欲泣爲其近婦人。乃作麥秀之詩以歌之。其《詩》曰﹕〗

麥秀漸漸。兮禾黍油油。彼狡童兮不與我好兮。﹝《尙書大傳》作不我好仇。《禦覽》﹑樂府同。《文選》注作不我好。○《史記》宋世家。《尙書大傳》。《文選》十六思舊賦注引《尙書大傳》。《禦覽》五百七十引《史記》。《樂府詩集》五十七作傷殷操。《詩紀前集》一。﹞

【采薇歌】

〖《史記》曰﹕武王已平殷亂。天下宗周。而伯夷﹑叔齊恥之。義不食周粟。隱於首陽山。采薇而食之。乃餓且死而作歌。其辭曰﹕〗

登彼西山兮采其薇矣。以暴易暴兮不知其非矣。神農虞夏忽焉沒兮。我適歸矣。吁嗟䢐兮命之衰矣。﹝○《史記》伯夷列傳。《詩紀前集》一。又《書鈔》百六﹑《禦覽》五百七十並引薇﹑非﹑歸三韻。○逯案。《呂氏春秋》誠廉篇云。昔周之將興也。伯夷﹑叔齊相謂曰﹕昔者神農氏之有天下也。時祀盡敬。不以人之壞自成也。今周見殷之僻亂也。而遽爲之正與治。以此紹殷。是以亂易暴也。今天下暗。周徳衰矣。不若避之以潔吾行。至首陽之下而餓焉。其曰神農氏。曰以亂易暴。曰周徳衰。與此歌相出入。則此歌之出殆在秦之末年也。﹞

【夢歌】〖《詩紀》云。一作瓊瑰歌。〗

〖《左傳》曰﹕聲伯夢涉洹。或與己瓊瑰食之。泣而爲瓊瑰。盈其懷。從而歌之云云。懼不敢占也。還自鄭。至於貍脤而占之。曰﹕余恐死。故不敢占。今眾繁而從餘三年矣。無傷也。言之。之暮而卒。〗

濟洹之水。贈我以瓊瑰。歸乎歸乎。瓊瑰盈吾懷乎。﹝○《左傳》成公十七傳。《禦覽》四百。《詩紀前集》一。﹞

【去魯歌】〖《詩紀》云。一作師乙歌。

《史記》曰﹕孔子相魯。齊人遺女樂。季桓子受之。三日不聽政。郊。又不致膰俎於大夫。孔子遂行。宿乎屯。而師已送曰﹕夫子則非罪。孔子曰﹕吾歌可夫。歌曰云云。桓子聞之曰﹕夫子罪我以羣婢故也。〗

彼歸之口。可以出走。彼婦之謁。可以死敗。蓋優哉遊哉。維以卒歲。○﹝《史記》﹟孔子世家》。《家語》子路初見篇。《類聚》十九。《禦覽》四百六十五。《樂府詩集》八十三。《詩紀前集》一。﹞

【蟪蛄歌】

〖《詩含神霧》曰﹕孔子歌曰云云。政尙靜而惡華也。〗

違山十里。蟪蛄之聲。猶尙在耳。﹝○古微書《詩含神霧》。《說苑》政理篇作孔子謂弟子曰﹕《詩紀前集》一。﹞

【曳杖歌】〖《詩紀》云。一作夢奠歌。亦見《家語》。〗

〖檀弓曰﹕孔子蚤作。負手曳杖。消搖於門。歌曰云云。旣歌而入。當戶而坐。子貢聞之曰﹕泰山其頹。則吾將安仰。梁木其壞。哲人其萎。則吾將安放。遂趨而入。夫子曰﹕予疇昔之夜。夢奠於兩楹之間。夫明王不興。而天下其孰能宗予。予殆將死也。蓋寢疾七日而終。〗

泰山其頹乎。梁木其壞乎。哲人其萎乎。﹝○禮記檀弓上。《家語》終記解。《書鈔》百六﹑百三十三。《禦覽》四百﹑五百七十﹑七百十。《詩紀前集》一。﹞

【原壤歌】

〖檀弓曰﹕孔子之故人曰原壤。其母死。夫子助之沐槨。原壤登木曰﹕久矣。予之不托於音也。歌曰云云。夫子爲弗聞也而過之。〗

貍首之斑然。執女手之捲然。﹝○禮記檀弓下。《家語》屈節篇。《白帖》十八。《禦覽》五百十三﹑五百五十二﹑五百七十。《詩紀前集》一。﹞

【南蒯歌】〖《詩紀》云。一作鄕人飲酒歌。〗

〖《左傳》曰﹕魯昭公十二年。季平子立。而不禮於南蒯。南蒯以費叛。將適費。飲鄕人酒。鄕人或歌曰﹕〗

我有圃。生之杞乎。從我者子乎。去我者鄙乎。倍其鄰者恥乎。已乎已乎。非吾黨之士乎。﹝○《左傳》昭公十二年傳。《禦覽》五百七十。《詩紀前集》一。﹞

【成人歌】

〖檀弓曰﹕成人有其兄死而不爲衰者。聞髙子臯爲成宰。遂爲衰。成人歌曰﹕〗

蠶則績而蟹有匡。範則冠而蟬有綏。兄則死而子臯爲之衰。﹝○禮記檀弓下。《詩紀前集》一。﹞

【黃鵠歌】

〖《列女傳》曰﹕魯陶嬰者﹐陶明之女也。少寡﹐養幼孤﹐無彊昆弟﹐紡績爲產。魯人或聞其義﹐將求焉。嬰聞之。恐不得免。乃作歌明己之不更二庭也。其歌曰云云。魯人聞之。遂不敢復求。〗

悲夫黃鵠之早寡兮。七年不雙。宛頸獨宿兮不與眾同。夜半悲鳴兮想其故雄。天命早寡兮獨宿何傷。寡婦念此兮泣下數行。嗚呼哀哉兮死者不可忘。飛鳥尙然兮況於貞良。𨿽有賢雄兮終不重行。﹝○《列女傳》四。《白帖》六。《禦覽》四百四十一﹑五百七十二。《樂府詩集》四十五。《詩紀前集》一。○逯案。藝文《類聚》九十﹑《禦覽》九百十六引此皆略爲四言。其辭曰﹕黃鵠早寡。七年不雙。宛頸獨宿。不與眾同。禽鳥尙然。況於貞良。﹞

【宋城者謳】〖《詩紀》云。卽華元歌。〗

〖《左傳》曰﹕鄭公子受命於楚。伐宋。宋華元﹑樂呂禦之。戰於大棘。宋師敗績。囚華元。獲樂呂。宋人以兵車百乘。文馬百駟。以贖華元於鄭。半入。華元逃歸宋城。華元爲植巡功。城者謳曰云云。使其驂乘謂之曰﹕牛則有皮。犀兕尙多。棄甲則那。役人曰云云。華元曰﹕去之。夫其口眾我寡。〗

睅其目﹐皤其腹。棄甲而復。於思於思﹐棄甲復來。﹝○《左傳》宣公二年傳。《類聚》十九。《禦覽》百九十二﹑三百五十五﹑三百六十六﹑四百六十五。《詩紀前集》一。﹞

從其有皮。丹漆若何。﹝○《左傳》宣公二年傳。《禦覽》百九十二﹑三百五十五。《詩紀前集》一﹞。

【澤門之皙謳】〖﹝《詩紀》云。一作築者歌。﹞〗

〖《左傳》曰﹕宋皇國父爲太宰。爲平公築臺於門。妨於農收。子罕請俟農功之畢。公弗許。築者謳曰﹕〗

澤門之皙。實興我役。邑中之黔。實尉我心。﹝○《左傳》襄公十七年傳。《白帖》三。《禦覽》百七十七﹑四百六十五。《詩紀前集》一。﹞

【野人歌】

〖《左傳》曰﹕衛侯爲夫人南子召宋朝。會於洮。野人歌之曰﹕〗

旣定爾婁豬。盍歸吾艾豭。﹝○《左傳》定公十四年傳。《白帖》二十九。《詩紀前集》一。﹞

【齊民歌】

〖韓非子曰﹕齊桓公飲酒﹐醉遺其冠﹐恥之。管仲曰﹕公胡其不雪之以政。公曰﹕善。因發倉囷賜貧窮﹐論囹圄﹐出薄罪﹐處三日而民歌之曰﹕〗

公胡不復遺其冠乎。﹝○韓非子難二篇。金樓子雜記篇。《類聚》十九。《禦覽》四百九十七﹑六百八十四﹑八百四十五。《詩紀前集》一。﹞

【凍水歌】〖《詩紀》作齊臺歌。〗

〖《晏子春秋》曰﹕景公起大臺之役。歲寒不已。國人望晏子。晏子見公。乃坐飲酒樂。晏子曰﹕君若賜臣。臣請歌之。歌曰﹕庶民之言曰云云。歌終。喟然流涕。公止之曰﹕子殆爲大臺之役夫。寡人將速罷之。〗

凍水洗我若之何。太上糜散我若之何。﹝○《晏子春秋》內諫下。《書鈔》百五十六。《類聚》五。《詩紀前集》一。﹞

【穗歌】

〖《晏子春秋》曰﹕景公爲長庲。將欲美之。有風雨作。公與晏子入坐飲酒。致堂上之樂。酒酣。晏子作歌曰云云。歌終。顧而流涕。張躬而舞。公遂廢酒罷役。不果成長庲。〗

穗乎不得獲。秋風至兮殫零落。風雨之弗殺也。太上之靡獘也。﹝此句《禦覽》止作靡獘之。○《晏子春秋》內諫下。《禦覽》四百五十六。《詩紀前集》一。又《禦覽》八百二十四引虞喜志林引獲﹑落二韻。﹞

【歲莫歌】〖《詩紀》作齊役者歌。〗

〖《晏子春秋》曰﹕景公築長庲之臺。晏子侍坐。觴三行。晏子起舞曰云云。舞三而涕下沾襟。景公慚焉。爲之罷長庲之役。〗

歲已莫矣。而禾不獲。忽忽兮若之何。歲已寒矣。而役不罷。惙々兮如之何。﹝○《晏子春秋》外篇。《詩紀前集》一。﹞

【齊莊公歌】〖《晏子春秋》曰﹕晏子臣於莊公﹐公不說﹐飲酒﹐令召晏子﹐晏子至﹐入門﹐公令樂人奏。歌曰﹕〗

已哉已哉﹐寡人不能說也﹐爾來爲。﹝○《晏子春秋》內篇雜上。﹞

【萊人歌】

〖《左傳》曰﹕哀公五年秋。齊景公卒。冬十月。公子嘉﹑公子駒﹑公子黔奔衛。公子鉏﹑公子陽生來奔。萊人歌之曰﹕〗

景公死乎不與理。三軍之士不與謀。師乎師乎。何黨之乎。﹝○《左傳》哀公五年傳。《史記》齊世家。《禦覽》五百七十。《詩紀前集》一。﹞

【齊人歌】

〖《左傳》曰﹕哀公二十一年。公與齊侯邾子盟於顧。齊人責稽首。因歌之曰﹕〗

魯人之臯。數年不覺悟。使我髙蹈。惟其儒書。以爲二國憂。﹝○《左傳》哀公二十一年傳。《禦覽》五百七十。《詩紀前集》一。﹞

【采芑歌】

〖《史記》曰﹕田常成子與監止俱爲左右相。相齊簡公。田常心害監止。監止幸於簡公。權弗能去。於是田常復修釐子之政。以大斗出貸。以小斗收。齊人歌之曰﹕〗

嫗乎采芑。歸乎田成子。﹝○《史記》田敬仲完世家。《詩紀前集》一。○《詩紀》云。劉知幾史通曰﹕田常見在而遽呼以謚。此之不實。昭然可見。○逯案。此歌自是後世所傳。故有成子之說。然亦仍爲周末之作。觀下歌可知。﹞

【周秦民歌】

〖韓非子曰﹕景公與晏子遊於少海。登柏寢之臺。還望其國曰﹕美哉。泱泱乎。堂堂乎。後世將孰有此。晏子對曰﹕其田成氏乎。齊嘗大饑。道旁餓死者不可勝數也。父子相牽而趨田成氏者。不聞不生。故周秦之民相與歌之曰﹕〗

謳乎其已乎。苞乎其往歸田成子乎。○﹝《韓非子﹟外儲說右上》。﹞

【彈鋏歌】〖一作長鋏歌。〗

〖《史記》曰﹕馮驩見孟嘗君。居傳捨十日。孟嘗君問傳捨長曰﹕客何所爲。答曰﹕馮先生甚貧。惟有一劍耳。又蒯緱彈其劍而歌曰云云。孟嘗君遷之幸捨。食有魚矣。五日。又問傳捨長。答曰客復彈劍而歌曰云云。孟嘗君遷之代捨。五日。孟嘗君復問傳捨長。答曰﹕先生又嘗彈劍而歌曰云云。於是孟嘗君不悅。〗

長鋏歸來乎食無魚。﹝○《戰國策﹟齊策四》。《史記》孟嘗君列傳。《書鈔》百六。《白帖》五。《禦覽》三百四十六﹑四百八十四﹑五百七十一。《詩紀前集》一。﹞

長鋏歸來乎出無車。﹝《禦覽》或作輿。○《戰國策﹟齊策四》。《史記》孟嘗君列傳。《書鈔》百六。《禦覽》三百四十六﹑四百八十四﹑五百七十一。《詩紀前集》一。﹞

長鋏歸來乎無以爲家。﹝○《戰國策﹟齊策四》。《史記》孟嘗君列傳。《禦覽》三百四十六﹑四百八十四﹑五百七十一。《詩紀前集》一。﹞

【松柏歌】

〖戰國策曰﹕秦使陳馳誘齊王建入秦。遷之共。處之松柏之間。餓而死。齊人怨建聽姦人賓客。不蚤與諸侯合從。以亡其國。歌之云。〗

松邪柏邪。住建共者客邪。﹝○戰國策齊策六。風俗通王霸篇。通鑑六。《詩紀前集》一。﹞

先秦詩卷二

【歌下】〖附《孔叢子》等書傳聞依托之作。〗

【狐裘歌】〖《詩紀》云。一作狐裘詩。〗

〖《左傳》曰﹕晉侯使士蒍爲二公子築蒲與屈。不愼。置薪焉。夷吾訴之。公使讓之。士蒍封曰﹕臣聞之。無喪而戚。憂必仇焉。無戎而城。仇必保焉。寇仇之保。又何愼焉。《詩》云﹕懷徳惟寧。宗子惟城。君其修徳而固宗子。何城如之。三年。將尋師焉。焉用愼。退而賦曰﹕〗

狐裘尨茸。一國三公。吾誰適從。﹝○《左傳僖公五年傳》。《白帖》十二。《詩紀前集》二。﹞

【暇豫歌】

〖《國語》曰﹕驪姬告優施曰﹕君旣許我殺太子而立奚齊矣。吾難裏克。使優施飲裏克酒。中飲。優施起舞。謂裏克妻曰﹕主盍啗我。我教玆暇豫事君。乃歌曰云云。裏克笑曰﹕何謂苑。何謂枯。優施曰﹕其母爲夫人。其子爲君。可不謂苑乎。其母旣死。其子又有謗。可不謂枯乎。枯且有傷。優施出。裏克不餐而寢。夜半。召優施曰﹕曩而言戲乎。抑有所聞之乎。曰﹕然。君旣許殺太子而立奚齊。裏克曰﹕中立其免乎。優施曰﹕免。〗

暇豫之吾吾不如鳥烏。人皆集於菀。己獨集於枯。﹝○《《國語》晉語二》。《文選》二十九曹攄感舊詩注。《禦覽》四百六十九。《詩紀》前集二。﹞

【龍蛇歌】

〖《呂氏春秋》曰﹕晉文公反國。介子推不肯受賞。自爲賦《詩》曰云云。懸書公門而伏於山下。文公聞之曰﹕譆。此必介子推也。○逯案。龍蛇歌分見《呂氏春秋》《史記》《說苑》《新序》《淮南子》注及琴操等。辭各有異。《詩紀》均入古逸。今分別編此及漢詩中。〗

有龍於飛。周徧天下。五蛇從之。爲之承輔。龍返其鄕。得其處所。四蛇從之。得其露雨。一蛇羞之。槁死於中野。﹝○《呂氏春秋》介立篇。《類聚》九十六。《禦覽》九百二十九。《詩紀前集》二。﹞

【龍蛇歌】〖附〗

〖《史記》曰﹕晉國復而文公以得歸。賞從亡者。未至介子推。推亦不言祿。從者憐之。乃懸書宮門曰云云。文公出。見其書曰﹕此介子推也。使人召之。則亡。入綿上山中。於是文公環綿上山而封之。以爲介推田。號曰介山。〗

龍欲上天。五蛇爲輔。龍已升云。四蛇各入其宇。一蛇獨怨。終不見處所。﹝○《史記》晉世家。《樂府詩集》五十七。《詩紀前集》二。﹞

【龍蛇歌】〖附〗

〖《說苑》曰﹕文公卽位。賞不及推。推且出怨言。不食其食。推從者憐之。乃懸書宮門曰云云。文公出。見書。曰﹕嗟。

此介子推也。使人召之。則亡。入綿上山中。於是文公表綿上山中而封之。以爲介推田。號曰介山。〗

有龍矯矯。頃失其所。五蛇從之。周徧天下。龍饑無食。一蛇割股。龍返其淵。安其壤土。四蛇入穴。皆有處所。一蛇無穴。號於中野。﹝○《說苑》復恩篇。《書鈔》百五十八。《樂府詩集》五十七。《詩紀前集》二。﹞

【龍蛇歌】〖附〗

〖《說苑》曰﹕晉文公出亡。舟之僑去虞而從焉。文公反國。擢可爵者而爵之。擢可祿者而祿之。僑獨不與焉。文公酌諸大夫酒。酒酣。文公曰﹕二三子盍爲寡人賦乎。僑曰﹕君子爲賦。小人請陳其辭。辭曰云云。遂歷階而去。○《詩紀》作舟之僑歌。〗

有龍矯矯。頃失其所。一蛇從之。周流天下。龍反其淵。安寧其處。一蛇耆乾。獨不得其所。﹝○《說苑》復恩篇。《詩紀前集》二作舟之僑歌。又《禦覽》百九十八引所﹑下﹑乾三韻。○逯案。自上諸龍蛇歌觀之。西漢人之著錄先秦詩章。率皆有據。匪出臆造。特傳聞異辭耳。﹞

【河激歌】

〖《列女傳》曰﹕女娟者。趙河津吏之女也。簡子南擊楚。津吏醉臥不能渡。簡子怒。欲殺之。娟懼。持楫走前曰﹕願以微軀易父之死。簡子遂釋不誅。將渡。用楫者少一人。娟攘拳操楫而請簡子。遂與渡。中流爲簡子發河激之歌。簡子歸。納爲夫人。〗

升彼河兮而觀淸。水揚波兮冒冥冥。禱求福兮醉不醒。誅將加兮妾心驚。罰旣釋兮瀆乃淸。妾持楫兮操其維。蛟龍助兮主將歸。呼來棹兮行勿疑。﹝○《列女傳》辧通篇。《書鈔》百六。《文選》二十二車駕幸京口詩注。《詩紀前集》二。又《禦覽》五百七十二引淸﹑冥﹑醒﹑驚﹑歸﹑疑六韻。﹞

【鼓琴歌】〖一作鼓瑟歌。〗

〖《史記》曰﹕趙武靈王夢見處女鼓琴而歌《詩》曰云云。異日王飲酒樂。數言所夢。想見其狀。吳廣聞之。因夫人而內其女姓嬴孟姚也。孟姚甚有寵於王。是爲惠後。〗

美人熒熒兮顏若苕之榮。命乎命乎。逢天時而生。曾無我嬴。﹝○《史記》趙世家。《列女傳》七。《禦覽》五百七十。《詩紀前集》四。﹞

【段幹木歌】

〖《呂氏春秋》曰﹕魏文侯過段幹木之閭而軾之。其僕曰﹕君胡爲軾。曰﹕此非段幹木之閭歟。段幹木蓋賢者也。吾安敢不軾。其僕曰﹕然則君何不相之。於是君請相之。段幹木不肯受。則君乃致祿百萬而時往。館之。國人相與誦之曰﹕〗吾君好正。段幹木之敬。吾君好忠。段幹木之隆。﹝○《呂氏春秋》期賢篇。《新序》雜事篇五。《詩紀前集》二。﹞

【鄴民歌】〖《詩紀》云。一作魏河內歌。一作漳水歌。〗

〖《史記》曰﹕魏襄王以史起爲鄴令。引漳水漑鄴。以富魏之河內。而民作歌云。〗

鄴有賢令兮爲史公。決漳水兮灌鄴旁。終古舄鹵兮生稻粱。﹝○《呂氏春秋》樂成篇。《史記》河渠書。《漢書》溝洫志。《書鈔》三十九﹑百五十六。《類聚》十九。《禦覽》六十四﹑四百六十五﹑八百三十九。《詩紀前集》二。又《白帖》二十三凡三引旁﹑粱二韻。﹞

【楚人誦子文歌】

〖《說苑》曰﹕楚令尹子文之族有幹法者。廷理聞其令尹之族也。釋之。子文召廷理而責之。遂致其族人於廷理曰﹕不是刑也。吾將死。廷理懼。遂刑其族人。國人聞之。曰﹕若令尹之公也。吾黨何憂乎。乃相與作歌曰﹕〗

子文之族。犯國法程。廷理釋之。子文不聽。卹顧怨萌。方正公平。﹝○《說苑》至公篇。渚宮舊事一。《詩紀前集》二。﹞

【楚人爲諸禦己歌】

〖《說苑》曰﹕楚莊王築層臺。延石千里。延壤百里。大臣諫者七十二皆死矣。有諸禦已者。違楚百里而耕。謂其耦曰﹕吾將入諫王。委其耕而入見莊王。遂解層臺而罷民。楚人歌之曰﹕〗

薪乎菜乎。無諸禦己訖無子乎。菜乎薪乎。無諸禦己訖無人乎。﹝○《說苑》正諫篇。《禦覽》四百五十五。《詩紀前集》二作楚人歌。﹞

【優孟歌】

〖《史記》曰﹕楚相孫叔敖病且死。屬其子曰﹕若貧困。往見優孟。居數年。其子貧困負薪。逢優孟。曰﹕我孫叔敖子也。

父死時。屬我貧困往見優孟。孟卽爲孫叔敖衣冠。抵掌談語。歲餘。像孫叔敖。楚王置酒。優孟前爲壽。莊王大驚。以爲孫叔敖復生也。欲以爲相。優孟曰﹕楚相不足爲也。孫叔敖爲楚相。盡忠爲廉。王得以伯。今死。其子貧困負薪以自飲食。必如孫叔敖。不如自殺。因歌曰云云。莊王乃召孫叔敖子。封之寢丘。〗

山居耕田苦。難以得食。起而爲吏。身貪鄙者餘財。不顧恥辱。身心家室富。又恐受賕枉法爲姦觸大罪。身死而家滅。貪吏安可爲也。念爲廉吏。奉法守職。竟死不敢爲非。廉吏安可爲也。﹝《詩紀》云。風雅逸篇曰﹕按此地音韻章句。而史以爲歌者。不可曉。豈當時隱括轉換借歌聲以成之歟。史不能述其音。但記其義也。又曰﹕劉子玄譏此事之妄幻。然此傳以滑稽名。乃優孟自爲寓言爾。○《史記》滑稽列傳。風雅遺篇六。《詩紀前集》二。﹞

【慷慨歌】〖《詩紀》云。一作楚商歌。〗

〖孫叔敖碑曰﹕楚相孫君諱饒。字叔敖。臨卒。將無棺槨。令其子曰﹕優孟曾許千金貸吾。孟。楚之樂長。與相君相善。𨿽言千金。實不負也。卒後數年。莊王置酒以爲樂。優孟乃言孫君相楚之功。卽慷慨商歌曲曰云云。涕泣數行。王心感動。卽求其子而加封焉。〗

貪吏而可爲而不可爲。廉吏而可爲而不可爲。貪吏而不可爲者。當時有污名。而可爲者。子孫以家成。廉吏而可爲者當時有淸名。而不可爲者。子孫困窮被褐而負薪。貪吏常苦富。廉吏常苦貧。獨不見楚相孫叔敖。廉潔不受錢。﹝○《隸釋》三。《風雅逸篇》六。《詩紀前集》二。○逯案。《隸釋》所載孫叔敖碑﹐立於後漢延熹三年五月二十八日。﹞

【楚狂接輿歌】

〖《論語》曰﹕楚狂接輿歌而過孔子曰﹕〗

鳳兮鳳兮何徳之衰﹐往者不可諫。來者猶可追。已而已而。今之從政者殆而。﹝○《論語》微子篇。《史記》孔子世家。《禦覽》五百七十。《詩紀前集》二作接輿歌。﹞

【同上】

〖《莊子》曰﹕孔子適楚。楚狂接輿遊其門曰﹕〗

鳳兮鳳兮何徳之衰也。來世不可待。往事不可追也。天下有道。聖人成焉。天下無道。聖人生焉。方今之時。僅免刑焉。福輕乎羽。莫之知載。禍重乎地。莫之知避。已乎已乎。臨人以徳。殆乎殆乎。畫地而趨。迷陽迷陽。無傷吾行。吾行卻曲。無傷吾足。﹝○《莊子》人間世篇。《詩紀前集》二。○《詩紀》云。困學紀聞曰﹕胡明仲云。荊楚有艸。叢生修條。野人呼爲迷陽。其膚多刺。故曰無傷吾行。無傷吾足。﹞

【孺子歌】〖《詩紀》云﹕文章正宗作滄浪歌﹐《楚辭》載此作《漁父歌》。〗

〖《孟子》曰﹕有孺子歌曰云云。孔子曰﹕小子聽之。淸斯濯纓。濁斯濯足矣。自取之也。〗

滄浪之水淸兮可以濯我纓。滄浪之水濁兮可以濯我足。﹝○孟子離婁篇。《楚辭》漁父作漁父歌。《文選》十五歸田賦注﹑《樂府詩集》八十三俱作漁父歌。《白帖》二。《禦覽》五十九﹑三百七十二引《楚辭》。又五百七引《髙士傳》。又五百七十二。《詩紀前集》二。○逯案。《詩紀》於此篇後又有一篇。題云《文子》載滄浪歌。辭云。混混之水濁。可以濯我足乎。泠泠之水淸。可以濯我纓乎。查《文子》上卷載此。並不謂歌。蓋轉引以論其道耳。今不再編入。﹞

【被衣爲嚙缺歌】

〖《莊子》曰﹕嚙缺問道乎被衣。被衣曰﹕若正汝形。一汝視。天和將至。攝汝知。一汝度。神將來舍。神精將爲汝美。道將爲汝居。汝瞳焉如新生之犢而無求其故。其言未卒。嚙缺睡寐。被衣大說。行歌而去之。〗

形若槁骸。心若死灰。眞其實知。不以故自持。媒媒晦晦。無心而不可與謀。彼何人哉。﹝○《莊子》知北遊篇。《淮南子》道應訓。《詩紀前集》二作被衣歌。﹞

【子桑琴歌】

〖《莊子》曰﹕子輿與子桑友。而霖雨十日。子輿曰﹕子桑殆病矣。裹飯而往食之。至子桑之門。則若歌若哭。鼓琴曰云云。子輿入。曰﹕子之歌聲。何故若是。曰﹕吾思夫使我至此極者而不得也。父母豈欲吾貧哉。天地豈私貧我哉。然而至此極者。命也。〗

父邪母邪。天乎人乎。﹝○《莊子》大宗師篇。《詩紀前集》四。﹞

【相和歌】

〖《莊子》曰﹕子桑戶﹑孟子反﹑子琴張三人相與友。子桑戶死。未葬。孔子使子貢往侍事焉。或編曲。或鼓琴。相和而歌曰﹕〗

嗟來桑戶。乎。嗟來桑戶乎。而已反其眞。而我猶爲人猗。﹝《白帖》無猗字。○《莊子大宗師篇》。《白帖》十。《詩紀前集》四。﹞

【楊朱歌】

〖《列子》曰﹕楊朱之友曰季梁。疾大漸。其子環而泣之。請醫。季梁謂楊朱曰﹕汝奚不爲我歌以曉之。楊朱歌曰云云。俄而季梁之疾自瘳。〗

天其弗識。人胡能覺。匪佑自天。弗孽由人。我乎汝乎。其弗知乎。醫乎巫乎。其知之乎。﹝○《列子》力命篇。《詩紀前集》二。﹞

【申叔儀乞糧歌】

〖《左傳》曰﹕哀公十三年。公會單平公﹑晉定公﹑吳夫差於黃池。吳申叔儀乞糧於公孫有山氏曰云云。有山氏對曰﹕粱則無矣。粗則有之。若登首山以呼曰庚癸乎。則諾。〗

佩玉蕊兮余無所系之。旨酒一盛兮余與褐之父睨之。﹝○《左傳》哀公十三年傳。《白帖》十五。《禦覽》六百九十三。《詩紀前集》二作庚癸歌。﹞

【徐人歌】

〖《新序》曰﹕延陵季子將聘晉。帶寶劍以過徐君。徐君觀劍不言而心欲之。季子未獻也。然其心已許之。使反而徐君已死。季子於是以劍帶徐君墓樹而去。徐人爲之歌曰﹕〗

延陵季子兮不忘故。脫千金之劍帶丘墓。﹝《類聚》作樹。○《新序》節士篇。《類聚》三十四。《禦覽》四百六十五。《詩紀前集》二。﹞

【越人歌】

〖《說苑》曰﹕襄成君始封之日。楚大夫莊辛過而說之曰﹕君獨不聞夫鄂君子皙之泛舟於新波之中也。越人擁楫而歌。歌辭曰﹕濫兮抃艸濫予昌柢澤予昌州州飠甚州焉乎秦胥胥縵予乎昭澶秦逾滲惿隨河湖。鄂君子皙曰﹕吾不知越歌。子試爲我楚說之。於是乃召越譯。乃楚說之曰云云。於是鄂君子皙乃修袂行而擁之。舉繡被而覆之。鄂君子皙。親楚王母弟也。官爲令尹。爵爲執珪。一榜枻越人。猶得交歡盡意焉。〗

今夕何夕兮搴洲中流。今日何日兮得與王子同舟。蒙羞被好兮不訾詬恥。心幾煩而不絕兮得知王子。山有木兮木有枝。心說君兮君不知。﹝○《說苑》善說篇。《樂府詩集》八十三。《詩紀前集》二。又《書鈔》百六引流﹑舟二韻。《類聚》七十一﹑《禦覽》五百七十二並引流﹑舟﹑枝﹑知四韻。《禦覽》七百七十一引洲﹑舟﹑枝﹑知四韻。﹞

【荊軻歌】〖《詩紀》作渡易水歌。注。一曰荊軻歌。〗

〖《史記》曰﹕燕太子丹使荊軻刺秦王。太子及賓客知其事者。皆白衣冠以送之。至易水之上。旣祖取道。髙漸離擊築。荊軻和而歌。爲變徵之聲。士皆垂淚涕泣。又前而爲歌曰云云。復爲羽聲慷慨。士皆瞋目。發盡上指冠。於是荊軻就車而去。〗

風蕭蕭兮易水寒。壯士一去兮不復還。﹝○戰國策燕策三。《史記》刺客列傳燕丹子下。《文選》二十八。《書鈔》百六。《類聚》四十三。《初學記》一﹑十五。《禦覽》六十四﹑五百七十二。《詩紀前集》二。﹞

【諷賦歌】

〖諷賦曰﹕主人之女。翳承日之華。披翠云之裘。來排臣戶曰﹕無乃饑乎。爲臣炊凋胡之飯。烹露葵之羹。來勸臣食。以其翡翠之釵。掛臣冠纓。臣不忍仰視。爲臣歌曰云云。臣復援琴而鼓之。爲秋竹積雪之曲。主人之女。又爲臣歌曰云云。〗

歲將暮兮日已寒。中心亂兮勿多言。

內怵惕兮䢐玉牀。橫自陳兮君之傍。﹝○古文苑一宋玉諷賦。﹞

【附楚聘歌】〖《詩紀》云。一作大道歌。〗

〖《孔叢子》曰﹕楚王使使奉金﹛敝巾﹜聘夫子。宰予﹑冉有曰﹕夫子之道。至是行矣。遂請見。問曰﹕太公勤身苦志。八十而遇文王。孰與許由之賢。子曰﹕許由獨善其身者也。太公兼利天下者也。然今世無文王。𨿽有太公。孰能識之。乃歌曰﹕〗

大道隱兮禮爲基。賢人竄兮將待時。天下如一兮欲何之。﹝○《孔叢子》記問篇。《書鈔》百六。《禦覽》五百七十一。詩記前集一。﹞

【丘陵歌】〖《詩紀》云。陸賈新語作丘公陵歌。〗

〖《詩紀》此注本之風雅逸篇。案。陸賈新語愼微篇言孔子作公陵之歌。然無歌辭。○《孔叢子》曰﹕哀公使以璧如衛迎夫子。而不能賞用也。故夫子作丘陵之歌曰﹕〗

登彼丘陵。峛崺其阪。仁道在邇。求之若遠。遂迷不復。自嬰屯蹇。喟然回慮。題彼泰山。郁確其髙。梁甫回連。枳棘充路。陟之無緣。將伐無柯。患玆蔓延。惟以永嘆。涕霣潺湲。﹝○《孔叢子》記問篇。《詩紀前集》一。《文選》二十三臨終詩注引蹇一韻。《禦覽》五百七十一引阪﹑遠﹑蹇三韻。﹞

【獲麟歌】

〖《孔叢子》曰﹕叔孫氏之車子鉏商樵於野而獲麟焉。眾莫之識。以爲不祥。棄之五父之衢。冉有告曰﹕麇身而肉角。豈天之妖乎。夫子往觀焉。泣曰﹕麟也。麟出而死。吾道窮矣。乃歌云。〗

唐虞世兮麟鳳遊。今非其時來何求。麟兮麟兮我心憂。﹝○《孔叢子》記問篇。古微書《論語》摘衰聖。《禦覽》五百七十一﹑八百八十九。《詩紀前集》一。﹞

【琴歌】

〖風俗通曰﹕百里奚爲秦相。堂上樂作。所賃浣婦自言知音。因援琴撫弦而歌曰云云。問之。乃其故妻。還爲夫婦也。○《詩紀》從《樂府詩集》於題下注云三首。然後引風俗通敍其本事。逯案。此三首歌辭大同小異。一見典略。一見《顏氏家訓》。並不全出風俗通。《樂府詩集》﹑嚴氏全後漢文以爲皆出風俗通者。非是。今以風俗通所載爲正文。而以他二首附之。〗

百里奚。初娶我時五羊皮。臨當相別時烹乳雞。今適富貴忘我爲。﹝○《禦覽》五百七十二。《樂府詩集》六十。《詩紀前集》四。﹞

【琴歌】〖附〗

百里奚。百里奚。母已死。葬南谿。墳以瓦。覆以柴。舂黃藜。搤伏雞。西入秦。五羖皮。今日富貴捐我爲。﹝○《禦覽》五百七十六引典略。《樂府詩集》六十。《詩紀前集》四。﹞

【琴歌】〖附〗

百里奚。五羊皮。憶別時。烹伏雌。炊扊扅。今日富貴忘我爲。﹝○《顏氏家訓》書證篇作古樂府歌百里奚詞。《樂府詩集》六十。《詩紀前集》四。﹞

【漁父歌】〖《詩紀》云。一作渡伍員歌。〗

〖《吳越春秋》曰﹕伍子胥逃楚。與楚太子建奔鄭。晉頃公欲因太子謀鄭。鄭知之。殺太子建。伍員奔吳。追者在後。至江。江中有漁父。子胥呼之。漁父欲渡。因歌曰云云。子胥止蘆之漪。漁父又歌曰云云。旣渡。漁父視之有饑色。曰﹕爲子取餉。漁父去。子胥疑之。乃潛深葦之中。父來持麥飯鮑魚羹盎漿。求之不見。因歌而呼之曰云云。子胥出飲食畢。解百金之劍以贈漁父。不受。問其姓名。不答。子胥誡漁父曰﹕掩子之盎漿。無令其露。漁父諾。胥行數步。漁者覆船自沈於江。〗

日月昭昭乎寢已馳。與子期乎蘆之漪。﹝越絕書﹑《書鈔》作碕。《禦覽》或字缺或作崎。案作碕是。○《吳越春秋》上。越絕書一。《書鈔》百六引越紀。《禦覽》六十九引輿地誌。又五百七十一。《詩紀前集》二。﹞

日已夕兮予心憂悲。月已馳兮何不渡爲。事浸急兮將柰何。﹝越絕書作心中目施。子可渡河。何爲不出。船到卽載入船而伏。《書鈔》引越紀﹑《禦覽》引越絕書略同。○《吳越春秋》三。﹞

蘆中人。蘆中人。豈非窮士乎。﹝○同上﹞

【河上歌】

〖《吳越春秋》曰﹕楚白喜奔吳。吳王闔閭以爲大夫。與謀國事。吳大夫被離問子胥曰﹕何見而信喜。子胥曰﹕吾之怨與喜同。子不聞河上歌乎。〗

同病相憐。同憂相捄。驚翔之鳥相隨而集。瀨下之水因復俱流。﹝《詩紀》此下有胡馬望北風而立。越燕向日而熙。誰不愛其所近。悲其所思者乎數句。案此已非歌詩本文。不應闌入。今刪。○《吳越春秋》四。《詩紀前集》二。﹞

【申包胥歌】

〖《吳越春秋》曰﹕子胥以吳兵伐楚。入郢。昭王出奔。申包胥乃之秦求救。倚哭於秦庭。七日七夜。口不絕聲。哭已。歌曰云云。桓公大驚曰﹕楚有賢臣若此。吳猶欲滅之。寡人無臣若斯者。其亡無日矣。爲賦無衣之詩。出師而送之。〗

吳爲無道。封豕長蛇。以食上國。欲有天下。政從楚起。寡君出自艸澤。使來告急。﹝○《吳越春秋》四。《詩紀前集》二。﹞

【窮劫曲】

〖《吳越春秋》曰﹕楚樂師扈子非荊王信讒佞殺伍奢﹑白州犁而寇不絕於境。至乃掘平王墓。戮屍姦喜。以辱楚君臣。又傷昭王困迫。幾爲天下大鄙。乃援琴爲楚作窮劫之曲。其詞曰﹕〗

王耶王耶何乖劣。不顧宗廟聽讒孽。任用無忌多所殺。誅夷白氏族幾滅。二子東奔適吳越。吳王哀痛助忉怛。重涕舉兵將西伐。伍胥白喜孫武決。三戰破郢王奔發。畱兵縱騎虜京闕。楚荊骸骨遭掘發。鞭辱腐屍恥難雪。幾危宗廟社稷滅。莊王何罪國幾絕。卿士淒愴長惻悷。吳軍𨿽去怖不歇。原王更隱撫忠節。勿爲讒口能謗褻。﹝《吳越春秋》四。《詩紀前集》四。○逯案。渚宮舊事二曰﹕昭王反郢。樂師扈子侍坐。引琴而歌曰﹕王兮王兮聽讒邪。枉殺左右冤伍奢。二子懷恨東奔吳。創仇構禍破國都。鞭屍戮骸邱墓屠。賴申包胥人獲蘇。王𨿽反國憂未䢐。與此互有異同。﹞

【烏鵲歌】

〖《吳越春秋》曰﹕越王句踐與大夫種﹑範蠡入臣於吳。羣臣皆送至浙江之上。越王夫人乃據船哭。顧烏鵲啄江渚之蝦。飛去復來。因哭而歌之曰云云。又哀吟曰云云。〗

仰飛鳥兮烏鳶。淩玄虛兮號翩翩。集洲渚兮優恣。啄蝦矯翮兮雲間。任厥性兮往還。妾無罪兮負地。有何辜兮譴天。颿々獨兮西往。孰知返兮何年。心惙々兮若割。淚泫泫兮雙懸。﹝○《吳越春秋》七。《詩紀前集》二作烏鳶歌。﹞

彼飛鳥兮鳶烏。已回翔兮翕蘇。心在專兮素蝦。何居食兮江湖。徊復翔兮遊颺。去復返兮於乎。始事君兮去家。終我命兮君都。終來遇兮何辜。離我國兮去吳。妻衣褐兮爲婢。夫去冕兮爲奴。歲遙遙兮難極。冤悲痛兮心惻。腸千結兮服膺。於乎哀兮忘食。願我身兮如鳥。身翺翔兮矯翼。去我國兮心搖。情憤惋兮誰識。﹝○《吳越春秋》七。《詩紀前集》二。又《書鈔》百六引烏﹑蘇﹑湖﹑蝦﹑呼五韻五句。《禦覽》五百七十一引烏﹑湖﹑蝦﹑呼﹑家﹑都﹑辜﹑吳﹑奴﹑極﹑側﹑食十二韻十二句。○《詩紀》引風雅逸篇注曰﹕《吳越春秋》作於後漢人。所載事多不實。此歌依託無疑。﹞

【采葛婦歌】

〖《吳越春秋》曰﹕越王句踐歸越。念復吳仇。苦身勞心。夜以接日。懸膽於戶。出入嘗之。乃使國中男女入山采葛。以作黃絲之布。吳王得葛布之獻。乃增越之封。賜羽毛之飾機杖諸侯之服。越國大悅。采葛之婦傷越王用心之苦。乃作苦何之《詩》曰﹕〗

葛不連蔓棻臺臺。我君心苦命更之。嘗膽不苦甘如飴。令我采葛以作絲。女工織兮不敢遲。弱於羅兮輕霏霏。號絺素兮將獻之。越王悅兮忘罪除。吳王歡兮飛尺書。增封益地賜羽奇。機杖茵蓐諸侯儀。羣臣拜舞天顏舒。我王何憂能不移。饑不遑食四體疲。﹝○《文選》二十曹植應召詩注引吳越記采葛婦人詩。○佚句。﹞

【離別相去辭】

〖《吳越春秋》曰﹕越王伐吳。國人各送其子弟於郊境之上。作離別相去之辭曰﹕〗

躒躁摧長恧兮擢戟馭殳。所離不降兮以泄我王气蘇。三軍一飛降兮所向皆殂。一士判死兮而當百夫。道祐有徳兮吳卒自屠。雪我王宿恥兮威振八都。軍伍難更兮勢如貔貙。行行各努力兮於乎於乎。﹝○《吳越春秋》十。《詩紀前集》二。﹞

【河梁歌】

〖《吳越春秋》曰﹕句踐已滅吳。乃以兵北渡江淮。與齊﹑晉諸侯會於徐州。致貢於周。號令齊﹑楚﹑秦﹑晉皆輔周室。血盟而去。秦桓公不如越王之命。句踐乃選吳越將士西渡河以攻秦。軍士苦之。會秦怖懼。逆自引咎。越乃還車。軍人悅樂。遂作河梁之《詩》曰﹕〗

渡河梁兮渡河梁。舉兵所伐攻秦王。孟冬十月多雪霜。隆寒道路誠難當。陣兵未濟秦師降。諸侯怖懼皆恐惶。聲傳海內威遠邦。稱霸穆桓齊楚莊。天下安寧壽考長。悲去歸兮河無梁。﹝○《吳越春秋》十。《詩紀前集》二。○逯案。《吳越春秋》原注云。案《史記》年表。句踐二十五年。是爲秦厲共公六年。此書爲秦桓公不如越王之命。非也。由句踐二十五年上距秦桓公之卒。蓋一百有六年矣。桓公當作歷共公云云。《詩紀》卽據此直攺秦厲公。○逯案。《吳越春秋》。後漢時短書小說。本不注意年限。勿庸爲之攺正。今仍照原文作秦桓公。﹞

【丰歌】

〖《尙書中候》曰﹕周文王作丰。一朝扶老至者八十萬戶。艸居陋然。歌曰﹕〗

鳳皇下丰。﹝○詩經大雅文王篇疏。《禦覽》九百一十五。﹞

【秦始皇時民歌】

〖楊泉《物理論》曰﹕秦築長城。死者相屬。民歌曰﹕〗

生男愼勿舉。生女哺用脯。不見長城下。屍骸相支拄。﹝意林作撐拄。注云。一作棖拄。○水經河水注三。意林五。《詩紀前集》二。﹞

【甘泉歌】

〖三秦記曰﹕始皇作驪山陵。周回跨陰盤縣界。水背陵障。使東西流。運大石於渭北渚。民怨之。作甘泉之歌曰﹕○逯案。二酉堂叢書本辛氏三秦記載此。張氏謂出太平《禦覽》。今檢《禦覽》無此條。〗

運石甘泉口。渭水不敢流。千人唱。萬人謳。金陵餘石大如塸。﹝關中記作大如﹛區﹜土屋。○逯案。土屋二字博物志屬下文。○博物志四。關中記。《禦覽》五百五十九引流﹑鉤二韻。《詩紀前集》二。﹞

【琴女歌】

〖燕丹子曰﹕荊軻刺秦王。右手執匕首。左手把其袖。秦王曰﹕乞聽琴聲而死。琴女奏曲云云。王從其計。軻不解。故及於難。〗

羅縠單衣。可裂而絕。三尺屏風。可超而越。鹿盧之劍。可負而拔。﹝《類聚》作伏。○燕丹子下。《類聚》八十五。《史記》刺客列傳正義引燕太子篇。意林二。《禦覽》三百四十四。《禦覽》五百七十七引《史記》。《詩紀前集》四。又《書鈔》百二十八引絕一韻。又《禦覽》七百一引三秦記引三尺羅衣何不掣。四面屏風何不越二句。與本辭異。﹞先秦詩卷三

【謠】〖吟誦附〗

【康衢謠】〖《詩紀》云。一作康衢歌。

《列子》曰﹕堯治天下五十年。不知天下治與。不治與。願戴己與。乃微服遊於康衢。聞兒童謠云云。堯喜。問曰﹕誰教爾爲此言。童兒曰﹕聞之大夫。大夫曰﹕古詩也。〗

立我烝民。莫匪爾極。不識不知。順帝之則。﹝○《列子》仲尼篇。《類聚》十九﹑五十六。《禦覽》四百六十五﹑五百八十六。《樂府詩集》八十八。《詩紀前集》三。﹞

【黃澤謠】

〖穆天子傳曰﹕天子東遊於黃澤。使宮樂謠云。〗

黃之池。其馬歕沙。皇人威儀。黃之澤。其馬歕玉。皇人受谷。﹝○穆天子傳五。《初學記》二十九。《禦覽》八百九十六。《詩紀前集》三。又《類聚》四十三引沙﹑玉二韻。﹞

【白雲謠】

〖穆天子傳曰﹕乙丑。天子觴西王母於瑤池之上。西王母爲天子謠曰云云。天子答之。〗

白雲在天。山自出。道裏悠遠。山川間之。將子無死。尙能復來。﹝○穆天子傳三。《類聚》四十三。《文選》四十拜中軍記室辭隋王箋注。《禦覽》八十五﹑五百七十二。《樂府詩集》八十七。《詩紀前集》三。又《文選》二十七早發定山詩注引出一韻。《禦覽》八引出﹑之二韻。﹞

【穆天子謠】

予歸東土。和治諸夏。萬民平均。吾顧見女。比及三年。將復而野。﹝○穆天子傳三。《類聚》四十三。《禦覽》五百七十二。《樂府詩集》八十七。《詩紀前集》三。﹞

【西王母吟】

〖穆天子傳曰﹕西王母又爲天子吟曰﹕〗

䢐彼西土。爰居其野。虎豹爲羣。於鵲與處。嘉命不遷。我惟帝女。彼何世民。又將去予。吹笙鼓簧中心翺翔。世民之子。惟天之望。﹝○穆天子傳三。《山海經》西山經注。《詩紀前集》三。《禦覽》九百二十一及事類賦十九並引土﹑野﹑處﹑女四韻。﹞

【周宣王時童謠】

〖《史記》曰﹕夏后氏之衰也。有二龍止於帝庭而言曰﹕予。褒之二君。夏帝卜藏其漦。歷夏殷莫敢發。至厲王之末。發而觀之。漦化爲玄黿。以入後宮。童女遭之而孕。生女。懼而棄之。宣王之時。童女謠曰云云。適有夫婦賣是器者。宣王使執之。逃於道。見鄕者所棄妖子。哀而收之。奔於褒。褒人有罪。請入棄女於王以贖。是爲褒姒。幽王嬖之。〗

檿弧箕服。實亡周國。﹝○《國語》鄭語。《史記》周本紀。《漢書》五行志。《列女傳》七。金樓子箴戒篇。《書鈔》四十二﹑百二十六。《禦覽》百三十五﹑三百四十七。《詩紀前集》三。﹞

【鴝鵒謠】

〖《漢書》五行志曰﹕《左氏傳》魯文﹑成之世。童謠曰云云。至昭公時。有鴝鵒來巢。公攻季氏。敗。出奔齊。居外野。次乾侯。八年。死於外。歸葬魯。昭公名裯。公子宋立。是爲定公。〗

鴝之鵒之。公出辱之。鴝鵒之羽。公在外野。往饋之馬。鴝鵒跦々。公在乾侯。徵褰與襦。鴝鵒之巢。遠哉遙遙。裯父喪勞。宋父以驕。鴝鵒鴝鵒。往歌來哭。﹝○《左傳》昭公二十五年傳。《漢書》五行志。《禦覽》九百二十三。《樂府詩集》八十八。《詩紀前集》三。○逯案。《史記》魯世家引此謠云。鴝鵒來巢。公在乾侯。鴝鵒入處。公在外野。《白帖》二十九引此謠曰﹕鴝之鵒之。公出辱之。鴝鵒之巢。遠哉遙遙。鴝鵒株株。公在乾侯。鴝鴝鵒鵒。往歌來哭。皆與此有異。﹞

【魯童謠】

〖《家語》曰﹕齊有一足之鳥。飛集於公朝。止於殿前。舒翅而跳。齊侯怪之。使使聘魯。問於孔子。子曰﹕此鳥名商羊。水祥也。昔童兒有屈一腳。振訊兩肩而跳。且謠云云。今齊有之。其應至矣。急告民趨治溝渠。修隄防。將有大水爲

災。頃之。大霖雨。水溢泛諸國。傷害民人。惟齊有備不敗。〗

天將大雨。商羊鼓舞。﹝○《說苑》辧物篇。《家語》辧政篇。《類聚》二。《初學記》二。《白帖》一﹑二。《禦覽》十。《詩紀前集》三。﹞

【晉童謠】

〖《左傳》曰﹕晉獻公伐虢。圍上陽。問於卜偃曰﹕吾其濟乎。對曰﹕克之。童謠云云。其九月﹑十月之交乎。丙子旦。日在尾。月在策。鶉火中。必是時也。冬十二月丙子朔。晉滅虢。虢公醜奔京師。〗

丙之晨。龍尾伏辰。均服振振。取虢之旂。鶉之賁賁。天策焞々。火中成軍。虢公其奔。﹝○《左傳》僖公五年傳。《禦覽》三百二十八。《詩紀前集》三作晉獻公時童謠。﹞

【晉兒謠】

〖《漢書》五行志曰﹕《史記》晉惠公時。童謠曰云云。惠公賴秦力得立。立而背秦。內殺二大夫。國人不說。及更葬其兄恭太子申生而不敬。故詩妖作也。後與秦戰。爲秦所獲。立十四年而死。晉人絕之。更立其兄重耳。是爲文公。遂伯諸侯。〗

恭太子更葬兮後十四年晉亦不昌。昌乃在其兄。﹝○《史記》晉世家。《漢書》五行志。《詩紀前集》三作晉惠公時童謠。﹞

【趙民謠】

〖《史記》曰﹕趙幽繆王遷立五年。代地大動。六年。大饑。民譌言曰云云。七年。秦人攻趙。趙大將李牧﹑將軍司馬尙將。擊之。李牧誅。司馬尙免。趙匆及齊將顏聚代之。趙匆軍破。顏聚亡去。以王遷降。〗

趙爲號。秦爲笑。以爲不信。視地之生毛。﹝○《史記》趙世家。風俗通皇霸篇。《詩紀前集》三作趙童謠。﹞

【楚童謠】

〖《家語》曰﹕楚昭王渡江。江中有物。大如斗。圓而赤。直觸王舟。舟人取之。王怪之。使使聘於魯。問於孔子。孔子曰﹕此萍實也。可剖而食之。吉祥也。惟霸者爲能獲焉。使者反。王遂食之。大美。使來以告魯大夫。大夫因子遊問曰﹕夫子何以知其然。曰﹕吾昔之鄭。過乎陳之野。聞童謠云云。此楚王之應也。是以知之。〗

楚王渡江得萍實。大如斗。赤如日。剖而食之甜如蜜。﹝○《家語》致思篇引實﹑蜜二韻。《說苑》辧物篇。《類聚》八十二。《初學記》二十七。《白帖》三十。《禦覽》六百十二﹑一千。《詩紀前集》三作楚昭王時童謠。○逯案。今本《家語》脫大如斗赤如日一句。﹞

【楚人謠】

〖《史記》曰﹕楚懷王爲張儀所欺。客死於秦。至王負芻遂爲秦所滅。百姓哀之。爲之語曰﹕〗

楚𨿽三戶。亡秦必楚。﹝○《史記》項羽本紀。風俗通王霸篇。《詩紀前集》三。﹞

【攻狄謠】

〖戰國策曰﹕田單攻狄。三月而不克。嬰兒謠曰﹕〗

大冠若箕。修劍拄頤。攻狄不能下。壘於梧丘﹝國策作下壘枯丘。《詩紀》同。《禦覽》作累於吾兵。通鑑作壘枯骨成丘。○戰國策齊策六。《說苑》指武篇。《書鈔》百五十七。《禦覽》三百十八。《詩紀前集》三。又《禦覽》三百十一引起首二句。﹞

【有炎氏頌】

〖《莊子》曰﹕北門城問於黃帝曰﹕帝張咸池之樂於洞庭之野云云。帝曰﹕天機不張而五官皆備。此之謂天樂無言而心說。故有炎氏爲之頌曰﹕〗

聽之不聞其聲。視之不見其形。充滿天地。苞裹六極。﹝○《莊子》天運篇。《詩紀前集》三。﹞

【輿人誦】

〖《國語》曰﹕晉惠公入而背外內之賂。輿人誦之曰﹕〗

佞之見佞。果喪其田。詐之見詐。果喪其賂。得國而狃。終逢其咎。喪田不懲。禍亂其興。﹝○《國語》晉語三。《詩紀前集》三。﹞

【恭世子誦】

〖《國語》曰﹕晉惠公攺葬共世子。臭達於外。國人誦之曰﹕〗

貞之無報也。孰是人斯。而有斯臭也。貞爲不聽。信爲不誠。國斯無刑。媮居幸生。不更厥貞。大命其傾。威兮懷兮。各聚爾有。以待所歸兮。猗兮違兮。心之哀兮。歲之二七。其靡有徵兮。若翟公子。吾是之依兮。鎭撫國家。爲王妃兮。﹝○《國語》晉語三。《詩紀前集》三。﹞

【輿人誦】〖《詩紀》云。一作歌。〗

〖《左傳》曰﹕晉侯﹑宋公﹑齊國歸父﹑崔夭﹑秦小子慭次於城濮。楚師背酅而捨。晉侯患之。聽輿人之誦曰﹕〗

原田每每。捨其舊而新是謀。﹝○《左傳》僖公二十八年傳。《禦覽》五十七。《詩紀前集》三。﹞

【朱儒誦】〖《詩紀》云。一作歌。〗

〖《左傳》曰﹕襄公四年。邾人﹑莒人伐鄫。臧紇救鄫侵邾。敗於狐駘。國人逆喪者皆髽。魯於是乎始髽。國人誦之曰﹕〗

臧之狐裘。敗我於狐駘。我君小子。朱儒是使。朱儒朱儒。使我敗於邾。﹝○《左傳》襄公四年傳。《詩紀前集》三。又《白帖》七引末尾二句。﹞

【子產誦】〖《詩紀》云。二章。一作歌。〗

〖《左傳》曰﹕鄭子產從政一年。輿人誦之曰云云。及三年。又誦之曰﹕〗

取我衣冠而褚之。取我田疇而伍之。孰殺子產。我其與之。

我有子弟。子產誨之。我有田疇。子產殖之。子產而死。誰其嗣之。﹝○《左傳》襄公三十年傳。《呂氏春秋》樂成篇。《禦覽》六百二十二﹑八百二十一。《詩紀前集》三。﹞

【孔子誦】

〖《孔叢子》曰﹕子順曰﹕先君初相魯。魯人諺誦曰云云。及三月政成化行。民又作誦曰﹕○《詩紀》引《呂氏春秋》。於題下注云。二章。又云辭亦見《家語》《孔叢子》。○逯案。《呂氏春秋》曰﹕孔子始用於魯。魯人鷖誦之曰云云。用三年。男子行乎塗右。女子行乎道左。財物之遺者。民莫之舉。大智之用。莫難用也云云。無第二章

誦。《詩紀》謂《呂氏春秋》有誦二章。實誤。又第一章

見於《呂氏春秋》。知爲先秦之作。第二章

出《孔叢子》。今亦著錄。〗

麛裘而鞞。投之無戾。鞞之麛裘。投之無郵。﹝○《呂氏春秋》樂成篇。《孔叢子》陳士義篇。《詩紀前集》三。﹞

衮衣章甫。實獲我所。章甫衮衣。惠我無私。﹝○《孔叢子》陳士義篇。《詩紀前集》三。﹞

【齊人頌】〖《詩紀》云。七略作齊語。〗

〖《史記》曰﹕荀卿。趙人。年五十始來遊學於齊。騶衍術迂大而閎辯。奭也文具難施。淳於髡久與處。時有得善言。故齊人頌曰﹕〗

天口駢。談天衍。雕龍奭。炙轂過髡。﹝○《史記》孟荀列傳。《詩紀前集》三。又《文選》十六別賦注作諺。引談天衍一句。﹞

【附】

【童謠】〖《詩紀》引靈寶要略作靈寶謠。〗

〖《河圖》絳象曰﹕太湖中洞庭山林屋洞天。卽禹藏眞文之所。一名包山。吳王闔閭登包山之上。命龍威丈人入包山。得書一卷凡一百七十四字而還。吳王不識。使問仲尼。詭云赤烏銜書以授仲尼。仲尼曰﹕昔吾遊四海之上。聞童謠曰云云。某按謠言乃龍威丈人洞中得之。赤烏所銜。非某所知也。吳王懼。乃復歸其書。〗

吳王出遊觀震湖。龍威丈人名隱居。北上包山入靈墟。乃造洞庭竅禹書。天帝大文不可舒。此文長傳六百初。今彊取出喪國廬。﹝○古微書《河圖》絳象。《雲笈七簽》三靈寶要略紀。《詩紀前集》三。﹞

【包山謠】

〖《詩紀》云。見楊方《吳越春秋》。又引沈懷遠南越志曰﹕牛女之分。揚州之末土也。爰有泰山。實曰秦望。又有石簣。峻起壁立。內有金簡玉字。〗

禹得金簡玉字書。藏洞庭包山湖。﹝○楊愼古今風謠。《詩紀前集》三。﹞

【長水童謠】

〖神異傳曰﹕由拳縣。秦時長水縣也。始皇時。縣有童謠曰云云。有老嫗聞之憂懼。旦往窺城門。門侍欲縛之。嫗言其故。嫗去後。門侍殺犬。以血塗門。忽有大水。長欲沒縣。主簿令幹入白令。令見幹曰﹕何忽作魚。幹又曰﹕明府亦作魚。遂乃淪陷爲谷矣。因目長水﹑城水曰谷水矣。〗

城門當有血。城沒陷爲湖。﹝《搜神記》作城門有血。城常陷沒爲湖。《初學記》同。○《搜神記》十三。《水經注》沔水注。《初學記》十﹑《禦覽》六十六並引幹寶《搜神記》。﹞

【泗上謠】

〖《水經注》曰﹕周顯王四十二年。九鼎淪沒泗淵。秦始皇時。見於泗水。始皇大喜。使數千人入水系而行。未出。龍齒嚙斷其系。故泗上爲之謠曰﹕〗

稱樂太早絕鼎系。﹝○《水經注》泗水注。《詩紀前集》三。﹞

【秦人謠】

〖虞喜志林曰﹕秦穆公夢之天帝所。奏鈞天樂。賜以金策祚世之業。當時有謠曰﹕〗

天帝醉秦暴。金誤隕石墜。﹝○《文選》二西京賦注。《詩紀前集》三。﹞

【秦世謠】

〖《異苑》曰﹕秦世有謠曰云云。始皇旣坑儒焚典。乃發孔子墓。欲取諸經傳。壙旣啟。於是悉如謠者之言。又言謠言刊在石壁。政甚惡之。乃遠沙丘而循別路。見一羣小兒輦沙爲阜。問。雲沙丘。從此得病。〗

秦始皇。何彊梁。開吾戶。據吾牀。飲吾酒。唾吾漿。飧吾飯。以爲糧。張吾弓。射東墻。前至沙丘當滅亡。﹝○《異苑》四。﹞

【童謠】

〖述異記曰﹕始皇二十六年。童謠云。〗

阿房阿房亡始皇。﹝○述異記下。﹞

先秦詩卷四

【雜辭】

【蠟辭】

〖禮記曰﹕伊耆氏始爲蠟。蠟也者。索也。歲十二月合聚萬物而索饗之也。古之君子。使之必報之。祭坊與水庸事也。曰﹕〗

土反其宅。水歸其壑。昆虫勿作。艸木歸其宅。﹝○禮記郊特牲。文心雕龍祝盟篇。《詩紀前集》六。﹞

【祠田辭】

〖文心雕龍曰﹕舜之祠田云云。利民之志。頗形於言矣。〗

荷此長耜。耕彼南畝。四海俱有。﹝○文心雕龍祝盟篇。《詩紀前集》六。○困學紀聞曰﹕舜兼愛百姓。務利天下。其田也。荷彼耒耜。耕彼南畝。與四海俱有其利。文心雕龍。舜之祠田云云。謂之祠田。豈他有所據乎。﹞

【禱雨辭】

〖《荀子》曰﹕湯旱而禱曰云云。何以不雨至斯極也。〗

政不節與。使民疾與。何以不雨至斯極也。宮室崇與。婦謁盛與。何以不雨至斯極也。苞苴行與。讒夫興興。何以不雨至斯極也。﹝《詩紀》略去此句。○《荀子》大略篇。《詩紀前集》六。﹞

【成王冠辭】

〖《家語》曰﹕武王崩。成王年十三而嗣立。周公攝政以治天下。冠成王而朝於祖。以見諸侯。周公命祝雍作頌曰﹕〗

令月吉日。王始加元服。去王幼志服衮職。欽若昊天。六合是式。率爾祖考。永永無極。﹝○《家語》冠頌解。《詩紀前集》六作成王冠頌。﹞

【同前】

〖大戴《禮》曰﹕成王冠。周公使祝雍曰達而勿多也。祝雍曰﹕〗

使王近於民。遠於佞。近於義。嗇於時。惠於財。親賢使能。﹝○大戴禮公符篇。博物志五。《詩紀前集》六。﹞

【士冠辭】

〖儀《禮》曰﹕士冠始加。祝曰﹕〗

令月吉日。始加元服。棄爾幼志。順爾成徳。壽考惟祺。介爾景福。﹝始加辭。○儀禮士冠禮。《詩紀前集》六。﹞

吉月令辰。乃申爾服。敬爾威儀。淑愼爾徳。眉壽萬年。永受胡福。﹝右再加辭。○同上﹞

以歲之正。以月之令。咸加爾服。兄弟具在。以成厥徳。黃耇無疆。受天之慶。﹝右三加辭。○同上﹞

甘醴惟厚。嘉薦令芳。拜受祭之。以定爾祥。承天之休。壽考不忘。﹝右醴辭。○同上﹞

旨酒旣淸。嘉薦亶時。始加元服。兄弟具來。孝友時格。永乃保之。﹝右醮辭。○同上﹞

旨酒旣湑。薦薦伊脯。乃申爾服。禮儀有序。祭此嘉爵。承天之祜。﹝右再醮辭。○同上﹞

旨酒令芳。籩豆有楚。咸加爾服。肴升折俎。承天之慶。受福無疆。﹝右三醮辭。○同上﹞

禮儀旣備。令月吉日。昭告爾字。爰字孔嘉。髦士攸宜。宜之於假。永受保之。﹝右字辭。○同上○逯案。《詩紀》此下又有曰伯某父四字。今刪。﹞

【嘏辭】

〖儀《禮》曰﹕主人酳屍。屍酢。主人佐食。取黍授屍。屍執以命祝。祝受以東北面。嘏主人曰﹕〗

皇屍命工祝。承致多福無疆。於女孝孫。來女孝孫。使女受祿於天。宜稼於田。眉壽萬年。勿替引之。﹝○儀禮祭禮。《詩紀前集》六。﹞

【祭辭】

〖文心雕龍曰﹕周之太祝。掌六祀之辭。是以庶物咸生。陳於天地之郊。旁作穆穆。唱於迎日之拜。○大戴禮載下列三辭。不言祭天﹑祭地﹑迎日。〗

皇皇上天。照臨下土。集地之靈。降甘風雨。庶物羣生。各得其所。靡今靡古。維予一人某敬拜皇天之祜。﹝大戴禮作祐。右祭天辭。○大戴禮公符篇。《詩紀前集》六。又博物志五作請雨。引土﹑雨﹑所三韻。○逯案。博物志尙有止雨祝一篇。在請雨前。﹞

薄薄之土。承天之神。興甘風雨。庶卉百物。莫不茂者。旣安且寧。維予一人某敬拜下土之靈。﹝右祭地辭。○同上﹞

維某年某月上日。明光於上下。勤施於四方。旁作穆穆。惟予一人某敬拜迎於郊。以正月朔日迎日於東郊。﹝右迎日辭。○同上○逯案。《尙書大傳》四有云。光明於上下。勤施四方。旁作穆穆。至於海表。與此略同。﹞

【祭侯辭】

〖周《禮》曰﹕梓人爲侯。張皮侯而棲鵠。則春以功。張五彩之侯。則遠國屬。張獸侯。則王以息燕。祭侯之禮。以酒脯醢。其辭曰﹕〗

惟若寧侯。毋或若女不寧侯。不屬於王所。故抗而射女。彊飲彊食。詒爾曾孫。諸侯百福。﹝○《周禮》考工記。《詩紀前集》六。﹞

【同上】

嗟爾不寧侯。爲爾不朝於王所。故亢而射女。彊食爾食。曾孫侯氏百福。﹝○大戴禮投壺篇。《詩紀前集》六。﹞

【禳田辭】

〖《史記》曰﹕齊威王使淳於髡之趙請兵禦楚。賫金百斤。車馬十駟。髡仰天大笑。冠纓索絕。王曰﹕先生少之乎。髡曰﹕臣從東方來。見道旁有禳田者。操豚。酒一盂。而祝曰云云。臣見其所持者狹而所欲者奢。故笑之。〗

甌窶滿篝。污邪滿車。五穀蕃熟。穰穰滿家。﹝○《史記》滑稽列傳。《詩紀前集》六作田者祝二首。又《荀子﹟儒效篇》注引《說苑》錄前二句。﹞

【投壺辭】

〖《左傳》曰﹕晉侯以齊侯宴。中行穆子相。投壺。晉侯先。穆子曰云云。中之。齊侯舉矢曰云云。亦中之。伯瑕謂穆子曰﹕子失辭矣。〗

有酒如淮。有肉如坻。寡君中此。爲諸侯師。﹝○《左傳》昭公十二年傳。《詩紀前集》七。﹞

有酒如澠。有肉如陵。寡君中此。與君代興。﹝○同上﹞

【渾良夫噪】

〖《左傳》曰﹕衛侯夢於北宮。見人登昆吾之觀。被髮北面而噪曰﹕〗

登此昆吾之虛。綿綿生之瓜。余爲渾良夫。叫天無辜。﹝○《左傳》哀公十七年傳。《禦覽》八百八十三。《詩紀前集》七。﹞

【狐援辭】

〖《呂氏春秋》曰﹕狐援說齊湣王。王不受。狐援出而哭三日。其辭曰云云。齊王問吏曰﹕哭國之法若何。吏曰﹕斮。王曰﹕行法。狐援乃言曰云云。〗

先出也衣絺紵。後出也滿囹圄。吾今見民之洋洋然。東走而不知所處。有人自南方來。鮒入而﹤魚見﹥居。使人之朝爲艸國爲墟。殷有比干。吳有子胥。齊有狐援。已不用若言。又斮之東閭。每斮以吾參夫二子者乎。﹝○《呂氏春秋》貴直篇。《詩紀前集》七。﹞

【爲士卒倡】〖《詩紀》作士卒昌。一曰相士卒。〗

〖戰國策曰﹕田單攻狄不克。懼問魯仲連。仲連曰﹕將軍之在卽墨。坐則織簣。立則杖鍤。爲士卒倡曰云云。當此之時。將軍有死之心。士卒無生之气。聞若言。莫不揮泣奮臂而欲戰。此所以破燕也。〗

無可往矣。宗廟亡矣。魂魄喪矣。歸何黨矣。﹝○戰國策齊策六。《說苑》指武篇。風雅逸篇七作相士卒。又《詩紀前集》七作士卒昌。﹞

【成相雜辭】

請成相。世之殃。愚暗愚暗墮賢良。人主無賢。如瞽無相何倀倀。請布基。愼聖人。愚而自專事不治。主忌苟勝。羣臣莫諫必逢災。論臣過。反其施。尊主安國尙賢義。拒諫飾非。愚而上同國必禍。曷謂罷。國多私。比周還主黨與施。遠賢近讒。忠臣蔽塞主勢移。曷謂賢。明君臣。上能尊主愛下民。主誠聽之。天下爲一四海賓。主之孽。讒人達。賢能遁逃國乃蹶。愚以重愚。暗以重暗成爲桀。世之災。妒賢能。飛廉知政任惡來。卑其志意。大其園囿髙其合。武王怒。師牧野。紂卒易鄕啟乃下。武王善之。封之於宋立其祖。世之衰。讒人歸。比干見刳箕子累。武王誅之。呂尙掃麾殷民懷。世之禍。惡賢士。子胥見殺百里徙。穆公得之。彊配五伯六卿施。世之愚。惡大儒。逆斥不通孔子拘。展禽三絀。春申道綴基畢輸。請牧基。賢者思。堯在萬世如見之。讒人罔極。險陂傾側此之疑。基必施。辯賢罷。文武之道同伏戲。由之者治。不由者亂何疑爲。凡成相。辯法方。至治之極復後王。愼墨季惠。百家之說誠不祥。治復一。修之吉。君子執之心如結。眾人貳之。讒夫棄之形是詰。水至平。端不傾。心術如此象聖人。�而有勢。直而用曳必參天。世無王。窮賢良。暴人芻豢仁人糟糠。禮樂滅息。聖人隱伏墨術行。治之經。禮與刑。君子以修百姓寧。明徳愼罰。國家旣治四海平。治之志。後勢富。君子誠之好以待。止之惇固。有深藏之能遠思。思乃精。志之榮。好而一之神以誠。精神相反。一而不貳爲聖人。治之道。美不老。君子由這佼以好。下以教誨子弟。上以事祖考。成相竭。辭不蹶。君子道之順以達。宗其賢良辯其殃孽���。﹝依前後句例。此處缺三字。○右一章。﹞

請成相。道聖王。堯舜尙賢身辭讓。許由善捲。重義輕利行顯明。堯讓賢。以爲民。汜利兼愛徳施均。辯治上下。貴賤有等明君臣。堯授能。舜遇時。尙賢推徳天下治。𨿽有賢聖。適不遇世孰知之。堯不徳。舜不辭。妻以二女任以事。大人哉舜。南面而立萬物備。舜授禹以天下。尙徳推賢不失序。外不避仇。內不阿親賢者予。禹勞心力。堯有徳。干戈不用三苗服。舉舜甽畝。任之天下身休息。得后稷。五穀殖。夔爲樂正鳥獸服。契爲司徒。民知孝弟尊有徳。禹有功。抑下鴻。辟除民害逐共工。北決九河。通十二渚疏三江。禹傳土。平天下。躬親爲民行勞苦。得益臯陶。橫革直成爲輔。契玄王。生昭明。居於砥石遷於商。十有四世乃有天乙是成湯。天乙湯。論舉當。身讓卞隨舉牟光。����道古賢聖基必張。���。願陳辭。世亂惡善不此治。隱諱疾賢。良由姦詐鮮無災。患難哉阪爲先聖知不用愚者謀。前車已覆。後未知更何覺時。不覺悟。不知苦。迷惑失指易上下。忠不上達。蒙揜耳目塞門戶。門戶塞。大迷惑。悖亂昏莫不終極。是非反易。比周期上惡正直。正直惡。心無度。邪枉辟回失道途。已無郵人我獨自美豈無故。不知戒。後必有恨後遂過不肯悔。讒夫多進。反覆言語生詐態。人之態。不如備。爭寵疾賢利惡忌。妒功毀賢。下斂黨與上蔽匿。上壅蔽。失輔勢。任用讒夫不能制。郭公長父之難。厲王流於彘。周幽厲。所以敗。不聽規諫忠是害。嗟我何人。獨不過時當亂世。欲對衷。言不從。恐爲子胥身離凶。進諫不聽。剄而獨鹿棄這江。觀往事。以自戒。治漢亂是非亦可識。����托於成相以諭意。請成相。言治方。君論有五約以明。君謹守之。下皆平正國乃昌。臣下職。莫遊食。務本節用財無極。事業聽上。莫得相使一民力。守其職。足衣食。厚薄有等明爵服。利往卬上。莫得擅與孰私得。君法明。論有常。表儀旣設民知方。進退有律。莫得貴賤孰私王。君法儀。禁不爲。莫不說教名不移。修之者榮。離之者辱孰它師。刑稱陳。守其銀。下不得用輕私門。罪禍有律。莫得輕重威不分。請牧祺。用有基。主好論議必善謀。五聽循領。莫不理續主執持。聽之經。明其請。參伍明謹施賞刑。顯者必得隱者復顯民反誠。言有節。稽其實。信誕以分賞罰必。下不欺上。皆以情言明若日。上通利。隱遠至。觀法不法見不視。耳目旣顯。吏敬法令莫敢恣。君教出。行有律。吏謹將之無鈹滑。下不私請。各以所宜捨巧拙。巨謹修。君制變。公察善思論不亂。以治天下。後世法之成律貫。﹝右三章。○《荀子》下。《詩紀前集》七。﹞

先秦詩卷五

【詩】

〖《呂氏春秋》曰﹕伊尹奔夏三年。反報於毫。曰桀。迷惑於末嬉。不卹其眾。上下相疾。民心積怨。皆云云。湯謂伊尹曰﹕若告我曠夏。盡如詩。〗

上天弗卹。夏命其卒。﹝○《呂氏春秋》愼大篇。﹞

【石鼓詩】

〖《詩紀》云。按古文苑所載石鼓文。稱孫巨源得於佛書龕中。蓋唐人所錄僅四百九十七言耳。章樵爲之考正集釋之。又薛尙功﹑鄭樵﹑潘迪諸家咸有音訓。然於闕文靡所增益。楊子用修。自言受學於李文正公。得蘇文忠舊本。蓋六百五十七言。而訓釋亦簡要。楊子易以今文傳之矣。陜西志亦載此文。悉與楊本同。而字畫訓釋頗異。今以二本參較著之。其古文苑舊注有可采者。亦間取附入。注中姓氏薛﹑鄭﹑章﹑潘已見前。施謂施宿。王。王厚之。蘇疑卽文忠也。○《詩紀》以此爲詩。本之楊愼。風雅逸篇云。石鼓詩。周宣王獵碣也。於詩體屬小雅。又云愼按此詩。其體雅也。〗

〖刻於石鼓。史籀書之。羊欣書錄云。史籀石鼓文。韓退之云。張生手持石鼓文。皆謂字而言。若論其辭。當云石鼓詩。而不當用石鼓文也。今特易文爲《詩》云﹕○逯案。楊說甚是。故依《詩紀》列之先秦詩中。又《詩紀》多書古文。而以今文注釋。頗覺煩亂。今仍照古文苑﹑風雅逸篇寫以今文。〗

我車旣攻。我馬旣同。我車旣好。我馬旣﹤馬阜﹥。君子爰獵。爰獵爰遊。鹿鹿速速。君子之求。彎彎鹵弓。弓玆以時。我驅其畤。其來趩々。﹤走害﹥々炱炱。卽禦卽時。鹿鹿趚趚。其來大垐。我驅其朴。其來﹤走賣﹥々。射其﹤豕肩﹥屬。

【右一】

〖薛作辛文。鄭作丙文。文六十六。重文十。共七十六字。一十九句。〗

汧醫泛泛。烝彼淖淵。鰋鯉處之。君子漁之。漫漫有鯊。其遊﹤走散﹥々。白魚綿綿。其菹底鮮。黃白其鯿。有鮒有白。其翊孔庶。臠之々。洋洋﹤走專﹥々。其魚惟何。惟鱮惟鯉。何以橐之。惟楊及柳。

【右二】

〖薛作戊文。鄭作甲文。文六十一。重文七。共六十八字。一十七句。〗

〖施云。石鼓中惟此完好。無一字磨滅。然字多假借。世旣逾遠。不能盡知。故義亦有不通處。更俟博雅君子辯而釋之。庶可補《雅》《頌》之亡逸。〗

田車孔安。鋚勒駻々。六師旣簡。左驂幡幡。右驂騝々。我以隮於原。我戎止陸。宮車其寫。秀弓時射。麋豕孔庶。鹿鹿雉兔。其原有迪。其戎奔奔。大車出洛。亞獸白澤。我執而勿射。多庶﹤走樂﹥々。君子迺樂。

【右三】〖薛作丙文。鄭作丁文。文六十九。〗

〖重文五。共七十四字。一十八句。〗

帥彼鑾車。忽速塡如。秀弓孔碩。彤矢鏃鏃。四馬其寫。六轡沃若。徒駢孔庶。廓騎宣博。酋車載行。如徒如章。原隰陰陽。趍々六馬。射之簇簇。有貙如虎。獸鹿如兕。怡爾多賢。迧禽奉雉。我兔允異。

【右四】〖薛作丁文。鄭作戊文。文六十九。

重文三。共七十一字。一十八句。〗

我來自東。零雨。奔流逆湧。盈盈渫隰。君子旣涉。我馬流汧。汧醫洎灑。丞士。駕言西歸。舫舟自廓。徒駢趠趠。惟舟以行。或陰或陽。極深以戶。出於水一方。烝徒遑止。其奔我以阻戎乃事。﹝○此章句讀不從風雅逸篇。﹞

【右五】〖薛作壬文。鄭作辛文。文六十六。

重文三。共六十九字。一十六句。

逯案。此文恐非十六句。〗

宣猷作原作周道遄。我辭攸除帥彼阪甲﹛艸弁﹜爲世里希微徼徼乃罟漆栗柞棫其拔椶﹤木咎﹥庸庸鳴條亞篛其華何爲所遊﹤聖﹥々水盩導旨樹幽晤

【右六】〖薛作庚文。鄭作乙文。文五十二。重文三。共五十五字。

施云。此鼓乃皇佑間向傅師搜訪而得者。每行末僅存四字。故今所傳。皆斷續不成文。〗

徒我嘽々然。而師旅塡然。會同又繹。以左戎障。弓矢孔庶。滔滔是熾。射夫寫矢。具奪舉﹛此手﹜。其徒肝來。或羣或友。悉率左右。燕樂天子。來嗣王始。振振復古。我來攸止。﹝○同上﹞

【右七】〖薛作甲文。鄭作壬文。文五十九。重文三。共六十二字。一十五句。〗

彼走﹤馬齊﹥々馬麃。皙皙華華雉位多庶微我師氏憲憲文武可其一之

【右八】〖薛作己文。鄭作庚文。文二十三。重文四。共二十七字。

施云。此鼓最磨滅。不復成文。〗

我水旣淨。我道旣平。我行旣止。嘉樹則裏。天子永寧。日惟丙申。旭旭杲杲。我其旁導。乘馬旣迧。禿攵夏康康。駕彼四黃。左驂﹤馬敖﹥々。右驂﹤馬敕﹥々。啟戟以奕。汝不執徳。幡翰黎黎。斿施施。公謂大來。余及如玆邑。曷不余及。

【右九】〖薛作乙文。鄭作癸文。文七十四。

重文七。共八十一字。二十句。

施云。上下磨滅不成文。〗

吳人憐亟。朝夕警惕。載西載北。勿掩勿伐。若而出奇。進獻用特。歸格蓺祖。告於大祝。禘嘗受享。致其方藝寓逢中囿。孔庶麀鹿原隰旣坦疆理蕃蕃。大田不蒐。君子何求。有謀有始。周爰止於是。﹝○古文苑一。風雅逸篇三。羅振玉石鼓文箋。《詩紀前集》八。﹞

【右十】〖薛作癸文。鄭作己文。文七十二。重文一。共七十三字。一十八句。〗

【佹詩】

〖《荀子》曰﹕天下不治。請陳佹詩云云。與愚亦疑。願聞反辭。其小歌也云云。〗

天地易位。四時易鄕。列星隕墜。旦墓晦盲。幽暗登昭。日月下藏。公正無私。反見縱橫。志愛公利。重樓疏堂。無私罪人。憼革二兵。道徳純備。讒口將將。仁人絀約。敖暴擅彊。天下幽險。恐失世英。龜龍爲蝘蜓。鴟梟爲鳳凰。比干見刳。孔子拘匡。昭昭乎其知之明也。鬱鬱乎其遇時之不祥也。拂乎其欲禮義之大行也。暗乎天下之晦盲也。皓天不復。憂無疆也。千秋必反。古之常也。弟子勉學。天不忘也。聖人共手。時幾將矣。

念彼遠方。何其塞矣。仁人絀約。暴人衍矣。忠臣危殆。讒人般矣。璇玉瑤珠。不知佩也。雜布與錦。不知異也。閭娵子奢。莫之媒也。嫫母力父。是之喜也。以盲爲明。以聾爲聰。以危爲安。以吉爲凶。鳴呼上天。曷維其同。﹝○《荀子》賦篇。《詩紀前集》八。又玉燭寶典十二作《荀子》荊楚歌賦。引憘一韻。《類聚》二十四作荀況賦危詩。引鄕﹑冥﹑藏﹑橫﹑堂﹑將﹑彊﹑殃﹑皇﹑匡﹑明﹑祥﹑行﹑盲﹑佩﹑異﹑媒﹑喜﹑聰﹑凶﹑同二十一韻。《文選》四十五楊雄《解嘲》注作荀卿《云賦》。引皇一韻。又五十一王褒四子講徳論注引媒﹑喜二韻。《楚辭》七諫洪氏補注引佩一韻。﹞

【書後賦詩】〖附〗

〖戰國策曰﹕春申君使人請孫子於趙。孫子爲書謝曰﹕癘人憐王。此不恭之語也。𨿽然。不可不審察也。因爲賦曰﹕〗

逯案。此所賦卽佹詩後段。以文字稍異。故附於此。

寶珍隋珠。不知佩兮。褘衣與絲。不知異兮。閭姝子奢。莫之媒兮。嫫母求之。又甚喜之兮。以瞽爲明。以聾爲聰。以是爲非。以吉爲凶。嗚呼上天。曷惟其中。﹝○戰國策楚策四。韓寺外傳四。《詩紀前集》八。﹞

先秦詩卷六

【逸詩】

【支詩】

〖《國語》曰﹕衛彪傒曰﹕武王克殷。作此詩。以爲飫歌。名之曰支。以遺後人。使永監焉。夫禮之立成者爲飫。昭明大節而已。少曲與焉。是以爲之日惕。欲其教民戒也。〗

天之所支。不可壞也。其所壞亦不可支也。﹝○《國語》周語下。《詩紀前集》九。﹞

【貍首詩】

﹝禮記鄭注曰﹕貍首。詩篇名。射義所云《詩》曰曾孫侯氏是也。﹞

曾孫侯氏。四正具舉。大夫君子。凡以庶士。大小莫處。禦於君所。以燕以射。則燕則譽。﹝○禮記射義。大戴記投壺。《詩紀前集》九。﹞

【同上】

質參旣設。執旌旣載。幹侯旣抗。中獲旣置。弓旣平張。四侯且良。決拾有常。旣順乃讓。乃揖乃讓。乃隮其堂。乃節其行。旣志乃張。射夫命射。射者之聲。禦車之旌。旣獲卒莫。﹝○大戴禮投壺篇。《詩紀前集》九。○逯案。大戴記先載質參旣設四句。次載弓旣平張以下等句。二者之間。雜有他文。不相連屬。恐非一篇之辭。姑依《詩紀》附此待考。﹞

【黃竹詩】〖三章〗

〖穆天子傳曰﹕丙辰。天子遊黃臺之丘。獵於蘋澤。有陰雨。天子乃休。日中大寒。北風雨雪。有凍人。天子作詩三章以哀民。〗

我䢐黃竹。�����員閟寒。帝收九行。嗟我公侯。百辟冢卿。皇我萬民。旦夕勿忘。

我䢐黃竹。�����員閟寒。帝收九行。嗟我公侯。百辟冢卿。皇我萬民。旦夕勿窮。

有皎者鴼。翩翩其飛。嗟我公侯。�勿則遷。居樂甚寡。不如遷土。禮樂其民。﹝○穆天子傳五。《禦覽》五百九十二。《詩紀前集》九。又《初學記》卷二引七字。《禦覽》十二引一二兩章。又《禦覽》九百二十五引飛一韻。﹞

【祈招詩】

〖《左傳》曰﹕昔穆王欲肆其心。周行天下。將皆必有車轍馬迹焉。祭公謀父作祈招之詩。以止王心。是以獲沒於祗宮。其《詩》曰﹕〗

祈招之愔愔。式昭徳音。思我王度。式如玉。式如金。形民之力。而無醉飽之心。﹝○《左傳》昭公十二年傳。《家語》正論篇。《禦覽》六百九。《詩紀前集》九。﹞

【招詩】

〖孟子曰﹕景公召太師曰﹕爲我作君臣相說之樂。蓋徵招角招是也。其《詩》曰﹕〗

畜君何尢。﹝○孟子二梁惠王篇。《詩紀前集》九作徵招角招。﹞

【無射詩】

〖《周書》曰﹕晉平公使叔譽於周。見太子而與之言。五稱而五窮。歸告公曰﹕太子晉行年十五。而臣弗能與言。君請歸聲就復與田。師曠曰﹕不可。請使瞑臣。師曠見太子。三稱三告善。王子曰﹕請入坐。遂敷席注瑟。師曠歌無射。乃注瑟於王子。王子歌嶠。〗

國誠寧矣。遠人來觀。修義經矣。好樂無荒。﹝○《周書》太子晉解。《書鈔》百六。《禦覽》五百七十六。《詩紀前集》九。﹞

【嶠詩】

何自南極。至於北極。絕境越國。弗愁道遠。﹝○《周書》太子晉解。《詩紀前集》九。﹞

【轡之柔矣詩】

〖《周書》曰﹕師曠見周太子晉歸。太子賜乘車四馬。曰﹕太師亦善禦之。對曰﹕禦吾未之學也。王子曰﹕汝不爲夫時詩云云。以是禦之。〗

馬之剛矣。轡之柔矣。馬亦不剛。轡亦不柔。志气麃麃。取與不疑。﹝○《周書》太子晉解。《詩紀前集》九。﹞

【驪駒詩】

〖《漢書》曰﹕王式爲博士。旣至止捨中。共持酒肉勞式。式謂歌吹諸生曰﹕歌驪駒。文穎注曰﹕其辭云。〗

驪駒在門。僕夫俱存。驪駒在路。僕夫整駕。﹝○《漢書》王式傳注。《詩紀前集》九。﹞

【詩】

〖《左傳》曰﹕鄭伯克段於鄢。遂置姜氏於城潁而誓之曰﹕不及黃泉。無相見也。旣而悔之。潁考叔曰﹕若闕地及泉。隧而相見。其誰曰不然。公從之。公入而賦云云。姜出而賦云云。遂爲母子如初。〗

大隧之中。其樂也融融。﹝○《左傳》隱公元年傳。﹞

大隧之外。其樂也泄泄。﹝○同上﹞

【白水詩】

〖《列女傳》曰﹕寧戚擊牛角而商歌。甚悲。桓公異之。使管促迎之。寧戚稱曰﹕浩浩乎白水。管仲不知所謂。不朝五日。而有憂色。其妾笑曰﹕人已語君矣。古有白水之詩云云。寧戚之欲得仕國家也。〗

浩浩白水。儵儵之魚。君來召我。我將安居。國家未立。從我焉如。﹝○《列女傳》六。《詩紀前集》九。﹞

【同上】

〖《管子》曰﹕桓公使管仲求寧戚。寧戚應之曰﹕浩浩乎。管仲不知。至中食而慮之。婢子曰﹕公何慮。管仲曰﹕公使我求寧戚。寧戚應我曰﹕浩浩乎。吾不識。婢子曰﹕詩有之云云。寧子其欲室乎。〗

浩浩者水。育育者魚。未有室家。而召我安居。﹝《管子》作而安召我居。○《管子》小問篇。《類聚》三十五。《禦覽》五百。《詩紀前集》九。﹞

【《左傳》引逸詩】

翹翹車乘。招我以弓。豈不欲往。畏我友朋。﹝○《左傳》莊公二十二年傳陳仲敬引。《詩紀前集》九。﹞

我無所監。夏后及商。用亂之故。民卒流亡。﹝○《左傳》昭公二十六年傳晏子引。《晏子春秋》外篇。《詩紀前集》九。﹞

俟河之淸。人壽幾何。兆云詢多。職競作羅。﹝○《左傳》襄公八年傳子駟引周詩。《詩紀前集》九。﹞

𨿽有絲麻。無棄管蒯。𨿽有姬姜。無棄蕉萃。凡百君子。莫不代匱。﹝○《左傳》成公九年傳。《詩紀前集》九。﹞

周道挺挺。我心扃扃。講事不令。集人來定。﹝○《左傳》襄公五年傳。《詩紀前集》九。﹞

禮義不愆。何卹於人言。﹝○《左傳》昭公四年傳。《漢書》東方朔傳。

又匡衡傳。《後漢書》班超傳注。《詩紀前集》九。﹞

淑愼爾止。無載爾僞。﹝○《左傳》襄公三十年傳。《詩紀前集》九。﹞

【《論語》引逸詩】

巧笑倩兮。美目盼兮。素以爲絢兮。

棠棣之華。偏其反而。豈不爾思。室是遠而。﹝○《論語》子罕篇。《詩紀前集》九。﹞

【禮記引逸詩】

昔吾有先正。共言明且淸。國家以寧。都邑以成。庶民以生。誰能秉國成。不自爲政。卒勞百姓。﹝○禮記緇衣篇。計紀前集九。又《文選》二十四答何劭詩注作子思子詩。引正﹑淸﹑寧﹑成四韻。○《詩紀》云。下三句見小雅節南山之篇。李善《文選》注引首四句作子思子詩。﹞

相彼盍旦。尙猶患之。﹝○禮記坊記篇。《詩紀前集》九。○《詩紀》云。鹽鐵論亦載此。盍旦作鳱旦。月令作鶡鴠。或作渴旦。﹞

【《家語》引逸詩】

皇皇上天。其命不忒。天之以善。必報其徳。﹝○《家語》六本篇。《說苑》權謀篇。《詩紀前集》九。﹞

【《管子》引逸詩】

鴻鵠將將。﹝○《管子》形勢篇。○逯案。《詩紀》引此作鴻鵠將將。惟民歌之。濟濟多士。殷民化之。然檢《管子》云。衛命者。君之尊也。受辭者。名之運也。上無事則民自試。抱蜀不言。而廟堂旣修。鴻鵠鏘鏘。惟民歌之。濟濟多士。殷民化之。據此。如謂《管子》引詩。則止鴻鵠鏘鏘﹑濟濟多士兩句。而鴻鵠鏘鏘爲逸詩也。又鏘鏘。形勢解篇作將將是。今從之。﹞

【《墨子》引周詩】

王道蕩蕩。不偏不黨。王道平平。不黨不偏。﹝○《墨子》兼愛篇。○逯案。書洪範篇有此四句。惟不字皆作無。﹞

【《墨子》引逸詩】

必擇所堪。必謹所堪。﹝○《墨子》所染篇。《詩紀前集》九。﹞

魚水不務。陸將何及。﹝○《墨子》非攻篇。《詩紀前集》九。﹞

【《荀子》引逸詩】

如霜雪之將將。如日月之光明。﹝○《荀子》王霸篇。《詩紀前集》九。○逯案。《詩紀》此下尙有爲之則存﹑不爲之則亡二句。今依楊倞注只錄前二句。﹞

國有大命。不可以告人。妨其躬身。﹝○《荀子》臣道篇。《詩紀前集》九。﹞

鳳凰秋秋。其翼若干。其聲若簫。有鳳有凰。樂帝之心。﹝《荀子》解蔽篇。《類聚》九十九。《禦覽》四百六十八﹑九百十五。《詩紀前集》九。﹞

長夜慢兮。永思騫兮。太古之不慢兮。禮義之不愆兮。何卹人之言兮。﹝○《荀子》正名篇。《詩紀前集》九。○逯案。前引《左傳》逸詩與此末二句略同。﹞

涓涓源水。不壅不塞。轂旣破碎。乃大其輻。事以敗矣。乃重太息。﹝○《荀子》法行篇。《詩紀前集》九。﹞

墨以爲明。狐貍而蒼。﹝○《荀子》解蔽篇。《詩紀前集》九。﹞

【《列子》引逸詩】

良弓之子。必先爲箕。良冶之子。必先爲裘。﹝○《列子》湯問篇。《禦覽》七百四十六作《列子》古語。《詩紀前集》九。○逯案。禮記學記云。良冶之子必學爲裘。良弓之子必學爲箕。與此稍異。﹞

【《莊子》引逸詩】

靑靑之麥。生於陵陂。生不布施。死何含珠爲。﹝○《莊子》外物篇。《類聚》八十四﹑八十五。《白帖》十九。《禦覽》四百七十七﹑五百四十九﹑八百三﹑八百三十八。《詩紀前集》九。﹞

【《呂氏春秋》引逸詩】

將欲毀之。必重累之。將欲踣之。必髙舉之。﹝○《呂氏春秋》行論篇。《詩紀前集》九。﹞

君君子則正。以行其徳。君賤人則寬。以盡其力。﹝○《呂氏春秋》愛士篇。《詩紀前集》九。﹞

惟則定國。﹝○《呂氏春秋》權勛篇。《左傳》僖公九年傳。《詩紀前集》九。﹞

【戰國策引逸詩】

行百里者。半於九十。﹝○戰國策秦策五。《詩紀前集》九。﹞

大武遠宅不涉。﹝○戰國策秦策四。《史記》春申君傳。《新序》善謀篇。《詩紀前集》九。﹞

木實繁者披其枝。披其枝者傷其心。大其都者危其君。尊其臣者卑其主。﹝○戰國策秦策三。《詩紀前集》九。﹞

樹徳莫如滋。除害莫如盡。﹝○戰國策秦策三。《詩紀前集》九。﹞

【《史記》引逸詩】

得人者與。失人者崩。﹝○《史記》商君列傳。﹞

【《漢書》引逸詩】

四牡翼翼。以徵不服。親省邊陲。用事所極。﹝○《漢書》武帝紀。《詩紀前集》九引起首二句。﹞

九變復貫。知言之選。﹝《詩紀》云。變一作辧。○《漢書》武帝紀。《詩紀前集》九。﹞

【《說苑》引逸詩】

綿綿之葛。在於曠野。良工得之。以爲絺紵。良工不得。枯死於野。﹝○《說苑》尊賢篇。《詩紀前集》九。﹞

【《周禮》注引逸詩】

敕爾瞽。率爾眾工。奏爾悲誦。肅肅雝雝。無怠無凶。﹝○《周禮》春官注。《詩紀前集》九。○逯案。《詩紀》列此爲辟雍詩之三。今從卮林別列於此。又周官賈公彥疏曰﹕瞽人無目而云敕爾瞽率爾眾工。於義不可。且奏爾悲誦等似逸詩。不知何從而出云云。○逯案。鄭注只來敕也。敕爾瞽以下卽逸詩。賈說亦未的。﹞

【《後漢書》引逸詩】

皎皎練絲。在所染之。﹝○《後漢書》楊終傳。《詩紀前集》九。﹞

【《晉書》引逸詩】

羽觴隨波。﹝《初學記》波上有流字。《禦覽》或同。○《晉書》束皙傳。《初學記》四。《禦覽》三十﹑一百五十八﹑六百十二。《詩紀前集》九。﹞

【集韻引逸詩】

佞人如﹤虫犀﹥﹝○集韻六脂。《詩紀前集》九。﹞先秦詩卷七

【古諺語】

【《六韜》引諺】

天下攘攘。皆爲利往。天下熙熙。皆爲利來。﹝○《禦覽》四百九十六。《詩紀前集》十。﹞

【《管子》引古言】

墻有耳。伏寇在側。﹝○《管子》君臣篇。《詩紀前集》十。﹞

【《論語》引南人言】

人而無恆。不可以作巫醫。﹝○《論語》子路篇。﹞

【孔子《家語》引裏語】

相馬以輿。相士以居。﹝○《家語》子路初見篇。《禦覽》四百九十五。《詩紀前集》十。﹞

【禮記引諺】

人莫知其子之惡。莫知其苗之碩。﹝○禮記大學篇。《詩紀前集》十。﹞

【禮記引南人言】

人而無恆。不可以爲卜筮。﹝○禮記緇衣篇。﹞

【孟子引夏諺】

吾王不遊。吾何以休。吾王不豫。吾何以助。一遊一豫。爲諸侯度。﹝○孟子梁惠王篇。《晏子春秋》內篇。《禦覽》五百三十七引越絕書。《詩紀前集》十。﹞

【孟子引齊人言】

𨿽有智慧。不如乘勢。𨿽有鎡基。不如待時。﹝○孟子公孫丑篇。《詩紀前集》十。﹞

【《左傳》引周諺】

山有木工則度之。賓有禮主則擇之。﹝○《左傳》隱公十一年傳。《禦覽》四百九十五。《詩紀前集》十。又《白帖》十引下一句。﹞

匹夫無罪。懷璧其罪。﹝○《左傳》桓公十年傳。《類聚》八十三﹑八十四。《禦覽》三百四十二﹑四百九十五。《詩紀前集》十。﹞

【《左傳》引諺】

心苟無瑕。何卹乎無家。﹝○《左傳》閔公元年傳。《詩紀前集》十。﹞

輔車相倚。唇亡齒寒。﹝○《左傳》僖公五年傳。《類聚》五十九。《白帖》九。《禦覽》三百三﹑三百六十七﹑三百六十八﹑四百五十一﹑四百九十五。《詩紀前集》十。﹞

髙下在心。川澤納污。山藪藏疾。瑾瑜匿瑕。國君含垢。﹝○《左傳》宣公十五年傳。《禦覽》四百九十五。《詩紀前集》十。○《詩紀》云。《漢書》亦引此。無髙下在心一句。﹞

民之多幸。國之不幸。﹝○《左傳》宣公十六年傳。《詩紀前集》十。﹞

非宅是卜。惟鄰是卜。﹝○《左傳》昭公三年傳。《初學記》二十四。《禦覽》一百五十七﹑一百八十。《詩紀前集》十。﹞

狼子野心。﹝○《左傳》宣公七年傳。《禦覽》七百二十九。﹞

老將知而耄及之。﹝○《左傳》昭公元年傳。﹞

臣一主二。﹝○《左傳》昭公十三年傳。《詩紀前集》十。﹞

無過亂門。﹝○《左傳》昭公十九年傳。《詩紀前集》十。○逯案。《左傳》昭公二十二年傳引人有言曰惟門之無過。《國語》周語引人有言曰無過亂人之門。均屬一諺而小異。﹞

室於怒市於色。﹝《禦覽》作怒於室而色於市。○《左傳》昭公十九年傳。《禦覽》一百七十四。《詩紀前集》十。﹞

惟食忘憂。﹝○《左傳》昭公二十八年傳。○《詩紀前集》十。○《詩紀》云。《國語》作惟食可以忘憂。﹞

民保於信。﹝○《左傳》定公十五年傳。《詩紀前集》十。﹞

【《左傳》引古人言】

心則不競。何憚於病。﹝○《左傳》僖公七年傳。《詩紀前集》十。﹞

畏首畏尾。身其餘幾。﹝○《左傳》文公十七年傳。《詩紀前集》十。﹞

𨿽鞭之長。不及馬腹。﹝○《左傳》宣公十五年傳。《詩紀前集》十。﹞

殺老牛莫之敢屍。﹝○《左傳》成公十七年傳。《詩紀前集》十。﹞

挈瓶之知。守不假器。﹝○《左傳》昭公七年傳。《詩紀前集》十。﹞

鹿死不擇音。﹝○《左傳》文公十七年傳。《詩紀前集》十。﹞

【《左傳》引上國言】

不索何獲。﹝○《左傳》昭公二十七年傳。﹞

【《國語》引諺】

獸惡其网。民惡其上。﹝○《國語》周語。《禦覽》八百三十四。《詩紀前集》十。﹞

眾心成城。眾口鑠金。﹝○《國語》周語。《禦覽》四百九十五﹑五百七十五。《詩紀前集》十。﹞

從善如登。從惡如崩。﹝○《國語》周語。《詩紀前集》十。﹞

黍稷無成。不能爲榮。黍不爲黍。﹝《禦覽》無不爲黍三字。﹞不能蕃朊。﹝《國語》作廡。《禦覽》作蕪。﹞稷不爲稷。﹝《禦覽》無不爲稷三字。﹞

不能繁殖。所生不疑。惟徳之基。﹝○《國語》晉語。《禦覽》四百九十五。《詩紀前集》十。﹞

狐埋之而狐搰之。是以無成功。﹝○《國語》吳語。《詩紀前集》十。﹞

觥飯不及壺餮。﹝○《國語》越語。《詩紀前集》十。﹞

【《國語》引人言】

兄弟讒鬩。侮人百里。﹝○《國語》周語。《詩紀前集》十。﹞

兵在其頸。﹝○《國語》周語。《詩紀前集》十。﹞

佐雝者嘗焉。佐斗者傷焉。﹝○《國語》周語。《詩紀前集》十。﹞

禍不好不能爲禍。﹝○《國語》周語。《詩紀前集》十。﹞

【《墨子》引古語】

唇亡則齒寒。﹝○《墨子》非攻篇。○案此與《左傳》所引小異。﹞

謀而不得。則以往知來。﹝○《墨子》非攻篇。﹞

君子不鏡於水而鏡於人。鏡於水見面之容。鏡於人則知吉與凶。﹝○《墨子》非攻篇。《類聚》八。《白帖》二。《禦覽》五十八。﹞

【《莊子》引野語】

聞道百以爲莫已若。﹝○《莊子》秋水篇。《詩紀前集》十。﹞

眾人重利。廉士重名。賢士尙志。聖人貴精。﹝○《莊子》刻意篇。《詩紀前集》十。﹞

【《荀子》引古言】

衣與繆與。不女聊。﹝○《荀子》子道篇。《詩紀前集》十。﹞

【《荀子》引民語】

欲富乎。忍恥矣。傾絕矣。故舊矣。與義分背矣。﹝○《荀子》大略篇。《詩紀前集》十。﹞

【《荀子》引語】

流丸止於甌臾。流言止於知者。﹝○《荀子》大略篇。《詩紀前集》十。﹞

淺不可與測深。愚不足與謀知。坎井之鼃。不可與語東海之樂。﹝○荀子正論篇。﹞

【晏子引諺言】

鼠社不可薰。﹝○《晏子春秋》外篇。﹞

【晏子引語】

言發於爾。不可止於遠。行存於身。不可掩於眾。﹝○《晏子春秋》外篇。﹞

【《列子》引古語】

生相憐。死相捐。﹝○《列子》楊朱篇。《詩紀前集》十。﹞

人不婚宦。情欲失半。人不衣食。君臣道息。﹝○《列子》楊朱篇。《詩紀前集》十。﹞

【《列子》引周諺】

田父可坐殺。﹝○《列子》楊朱篇。《詩紀前集》十。﹞

【愼子引諺】

不聰不明。不能爲王。不瞽不聾。不能爲公。﹝○《禦覽》四百九十六。困學紀聞十。《詩紀前集》十。﹞

【韓非子引鄙諺】

長袖善舞。多財善賈。﹝○韓非子五蠹篇。《類聚》四十三。《禦覽》五百七十四﹑八百二十九。﹞

莫眾而迷。﹝○韓非子內儲說上。﹞

傭自賣。哀而不售。士自譽。辧而不信。﹝○《禦覽》八百二十八。﹞

【韓非子引古諺】

爲政若沐也。𨿽有棄發之費而有長髮之利也。﹝○意林一。《禦覽》三百九十五。﹞

【韓非子引先聖諺】

不躓於山。而躓於垤。﹝○韓非子六反篇。﹞

規有摩而水有波。我欲更之。無柰之何。﹝○韓非子八說篇。﹞

【韓非子引古語】

奔車之上無仲尼。覆舟之下無伯夷。﹝○韓非子安危篇。《禦覽》四百三十引殷康明愼﹑四百五十九引《淮南子》。《詩紀前集》十。﹞

【商子引諺】

蠹眾而木折。隙大而墻壞。﹝商子修權篇。意林四。﹞

【商子引語】

愚者暗於成事。智者見於未萌。﹝○商子更法篇。《禦覽》四百九十六引商君書。﹞

【鄒子引古語】

截趾適履。孰云其愚。何與斯人。追欲喪軀。﹝○古今諺。《詩紀前集》十。﹞

【《呂氏春秋》引鄙諺】

居者無載。行者無埋。﹝○《呂氏春秋》知接篇。《詩紀前集》十。﹞

黃金累千。不如一賢。﹝○《初學記》十七引《呂氏春秋》。﹞

【尉繚子引諺】

千金不死。百金不刑。﹝○尉繚子將理篇。﹞

【魯連子引諺】

百足之虫。三斷不蹶。﹝○意林一。《文選》五十二六代論注。《禦覽》九百四十四﹑九百四十八。《詩紀前集》十。﹞

心誠憐。白髮玄。情不怡。艷色媸。﹝○風雅遺篇六。《詩紀前集》十。﹞

【鬼穀子引古語】

女愛不蔽席。男歡不盡輪。﹝古今諺云。戰國策。寵女不敝席。寵臣不敝軒。《詩紀》同。○古今諺。《詩紀前集》十。﹞

【《孔叢子》引遺諺】

堯舜千鐘。孔子百觚。子路嗑嗑。尙飲十榼。﹝○《孔叢子》儒道篇。《書鈔》百四十八。《類聚》二十五﹑七十二。《禦覽》四百六十六﹑七百六十一﹑八百四十五。《詩紀前集》十。又《論衡》語增篇引觚一韻。《白帖》五引第一句。﹞

【戰國策引諺】

見君之乘下之。見杖起之。﹝○戰國策楚策。《詩紀前集》十。﹞

以書爲禦者。不盡馬之情。以古制今者。不達事之變。﹝○戰國策趙策。《詩紀前集》十。﹞

厚者不損人以自益。仁者不危軀以要名。﹝《詩紀》有也字。○戰國策燕策。《詩紀前集》十。﹞

【戰國策引鄙語】

見兔而顧犬。未爲晚也。亡羊而補牢。未爲遲也。﹝《新序》作亡羊而補牢未爲遲。見兔而呼狗未爲晚。○戰國策楚策。《新序》雜事篇。《禦覽》四百九十五﹑九百七。《詩紀前集》十。﹞

借車者馳之。借衣者被之。﹝○戰國策趙策。《詩紀前集》十。﹞

寧爲雞口。無爲牛後。﹝○戰國策韓策。《史記》蘇秦列傳。《類聚》二十五。《禦覽》四百六十﹑四百九十五﹑八百九十八。《詩紀前集》十。○《顏氏家訓》曰﹕按延篤戰國策音義曰﹕屍。雞中之主。從。牛子也。然則口當爲屍。後當爲從。俗寫誤也。○逯案。《史記》索隱引戰國策與顏氏同。﹞

【戰國策引語】

戰勝而國危者。物不斷也。功大而權輕者。地不入也。﹝○戰國策秦策。《詩紀前集》十。﹞

騏驥之衰也。駑馬先之。孟賁之倦也。女子勝之。﹝○戰國策齊策。《詩紀前集》十。﹞

厲疾憐王。﹝○戰國策楚策。《詩紀前集》十。﹞

彊者善。弱者不能自守。﹝○戰國策趙策。﹞

仁不輕絕。智不輕怨。﹝○戰國策燕策。《新序》雜事篇。《詩紀前集》十。﹞

【《史記》引諺】

死者復生。生者不愧。﹝○《史記》趙世家。計紀前集十。﹞

蓬生麻中。不扶自直。白沙在泥。與之皆黑。﹝○《史記》三王世家褚先生引。《書鈔》百五十八引大戴禮。《類聚》八十二引曾子。《詩紀前集》十。○《詩紀》云。魯子書作諺曰﹕﹞

力則任鄙。智則樗裏。﹝○《史記》樗裏子傳引秦人諺。《詩紀前集》十。﹞

【《史記》引語】

狡兔死。良狗烹。髙鳥盡。良弓藏。敵國破。謀臣亡。﹝○《史記》淮陰侯傳韓信引人言。○逯案。韓非子說儲下。太宰嚭遺大夫種曰﹕狡兔盡則良犬烹。敵國滅則謀臣亡。又《漢書》蒯通傳。通欲說韓信令背漢。引語曰﹕野禽殫。走犬烹。敵國破。謀臣亡。知此語始自太宰嚭。輾轉成爲習語。故有繁簡文字之異。今依《史記》錄之。﹞

【新書引周諺】

君子重襲。小人無由入。正人十倍。雅辟無由來。﹝新書客經篇﹕《詩紀前集》十。﹞

囊漏貯中﹐﹝○新書春秋篇。文心雕龍書記篇。長短經大體篇。《詩紀前集》十。﹞

【附】

【金樓子引殷紂時語】

車行酒。騎行炙。百二十日爲一夜。﹝○金樓子箴戒篇。﹞

【金樓子引古語】

寧得一把五加。不用金玉滿車。寧得一斤地楡。不用明月寶珠。﹝○金樓子誌怪篇。潛確類書九十八引東華眞人煮石經。○逯案。《詩紀》此篇作魯定公記載古語。﹞

【妝臺記序引春秋時諺】

夏姬得道。雞皮三少。﹝○西溪叢話下引宇文士及妝臺記序。﹞全漢詩卷一

漢髙帝劉邦

〖邦。字季。沛丰邑中陽里人。初爲泗上亭長。秦二世元年。起兵。稱沛公。明年。楚懷王以爲碭郡長。封武安侯。以子嬰元年西入關。立爲漢王。都南鄭。以漢五年破項羽。卽皇帝位。都長安。漢十二年卒。年五十三。謚曰髙皇帝。〗

【歌詩二首】〖從《漢書》藝文志〗

【大風】〖《史記》又名三侯之章。〗

〖《漢書》曰﹕十二年冬。上破布軍於會缶。布走。令別將追之。上還。過沛。畱。置酒沛宮。悉召故人父《老子》弟佐酒。發沛中兒得百二十人。教之歌。酒酣。上擊築自歌曰﹕〗

大風起兮雲飛揚。威加海內兮歸故鄕。安得猛士兮守四方。﹝○《漢書》髙帝紀。《史記》髙祖紀。《文選》二十八。《史記》樂書三侯之章下司馬貞索隱。《書鈔》一百六。《類聚》四十三。《白帖》十八。《禦覽》八﹑八十七﹑二百四十一﹑五百三十九﹑五百九十一。《樂府詩集》五十八。《詩紀》一。又魏志蔣濟傳作髙祖引方一韻。倭名《類聚》一引揚一韻。﹞

【鴻鵠】〖《樂府詩集》作楚歌。〗

〖《漢書》曰﹕上欲廢太子。立戚夫人子趙王如意。漢十二年。上從破布歸。疾益甚。愈欲易太子。及宴。置酒。太子侍。四人者從太子。年皆八十有餘。須眉皓白。衣冠甚偉。爲壽已畢。趨去。上目送之。召戚夫人指視曰﹕我欲易之。四人爲之輔。羽翼已成。難動矣。戚夫人泣涕。上曰﹕爲我楚舞。吾爲若楚歌。歌曰﹕〗

鴻鵠髙飛。一舉千里。羽翼就。橫絕四海。橫絕四海。又可柰何。𨿽有矰繳。尙云。安所施。﹝○《漢書》張良傳。《史記》畱侯世家。《書鈔》一百六。《白帖》二十九。歷世《眞仙體道通鑑》十。《樂府詩集》八十三。《文選》補遺三十五。廣《文選》十四。《詩紀》一。○逯案。《白帖》所引有兮字。更合楚歌體。其所據書。當爲《楚漢春秋》。史通曰﹕劉氏初興。書惟陸賈而已。子長述楚漢之事。專據此書。然觀遷之所載往往與舊不同。如酈生之初謁沛公。髙祖之長歌鴻鵠。非惟文句有別。遂乃事理皆殊云云。可爲確證。﹞

楚霸王項羽

﹝羽名籍。一字子羽。下相人。楚將項燕孫。秦二世元年。從季父梁起兵。爲裨將。二年。楚懷王以爲次將。封魯公。三年。拜上將軍。漢元年。自立爲西楚霸王。都彭城。五年。兵敗走烏江。自刎死。年三十一。﹞

【歌】

〖《漢書》曰﹕髙祖圍項羽垓下。是夜聞漢軍皆楚歌。驚曰﹕漢已得楚乎。起飲帳中。有美人名虞常從之。駿馬名騅。常騎之。乃悲歌慷慨。自爲歌曰﹕〗

力拔山兮气蓋世。時不利兮騅不逝。騅不逝兮可柰何。虞兮虞兮柰若何。﹝○《漢書》項羽傳。《史記》項羽本紀。《禦覽》八十七﹑五百七十。《樂府詩集》五十八作力拔山操。《文選》補遺三十五作垓下帳中歌。《詩紀》二作垓下歌。○逯案。《文選》補遺與《詩紀》標題各異。然皆涉杜撰。今從《漢書》只曰歌。《樂府詩集》引琴集云。力拔山操。項羽所作也。則此歌曰操。亦後起之名。﹞

美人虞

﹝虞。項王幸姬。括地誌云。虞姬墓在濠州定遠縣東六十里。﹞

【和項王歌】

〖《史記》曰﹕項王夜起。飲帳中。有美人名虞。常幸從。駿馬名騅。常騎之。於是項王乃悲歌慷慨。自爲詩。歌數闋。美人和之。〗

漢兵已略地。四方楚歌聲。大王意气盡。賤妾何樂生。﹝○《史記》項羽本紀正義引《楚漢春秋》。《詩紀》二。○逯案。四方。《詩紀》作四面。何樂。《詩紀》作何聊。今據正義攺正。﹞

四皓

﹝四皓者。用裏先生﹑綺裏季夏﹑黃公﹑東園公。皆河內之枳人。秦世隱商山。﹞

【歌】

崔琦四皓頌曰﹕昔南山四皓者。蓋甪裏先生﹑綺裏季夏﹑黃公﹑東園公是也。秦之博士。遭世暗昧。道滅徳消。坑黜儒術。詩書是焚。於是四公退而作歌曰﹕

莫莫髙山。深谷逶迆。曄曄紫芝。可以療饑。唐虞世遠。吾將何歸。駟馬髙蓋。其憂甚大﹑富貴之畏人兮。不若貧賤之肆志。﹝樂府作而輕世。《文選》補遺同。廣《文選》作之輕世。《詩紀》云。一作富貴而畏人。不如貧賤而輕世。○《禦覽》五百七十三引崔琦曰皓頌。《樂府詩集》五十八誤作崔鴻四皓歌。《禦覽》五百七引《髙士傳》。環宇記一百四十引《髙士傳》。《禦覽》一百六十八引皇甫謐《帝王世紀》。《文選》補遺三十五作采芝歌。事類賦歌賦。苕溪漁隱叢話後集一。文章正宗二十九作紫芝歌。艸堂詩箋八注﹑十一注。廣《文選》十四作采芝歌。《詩紀》二作紫芝歌。注。一作四皓歌。又《書鈔》一百六崔琦四皓頌引夷﹑饑﹑歸三韻。﹞

【采芝操】〖《詩紀》云。一作紫芝歌。〗

〖《樂府詩集》曰﹕琴集曰﹕采芝操。四皓所作也。古今樂錄曰﹕南山四皓隱居。髙祖聘之。四皓不甘。仰天嘆而作歌。案《漢書》曰﹕四皓皆八十餘。須眉皓白。故謂之四皓。卽東園公﹑綺裏季夏﹑黃公﹑甪裏先生也。崔鴻曰﹕四皓爲秦博士。遭世暗昧。坑黜儒術。於是退而作此歌。亦謂之四皓歌。二說不同。未知孰是。○逯案。琴集此操。與前篇實爲一作。特刪取稍異耳。《詩紀》從《樂府詩集》。此在前。今攺附於後。〗

皓天嗟嗟。深谷逶迆。樹木莫莫。髙山崔嵬。嚴居穴處。以爲幄茵。曄曄紫芝。可以療饑。唐虞往矣。吾當安歸。﹝○《樂府詩集》五十八引琴集。廣《文選》十四。《詩紀》二。﹞

戚夫人

﹝夫人。髙帝姬。定陶人。生趙隱王如意。如意髙帝所愛。幾於立爲太子。惠帝元年。呂后害之。﹞

【舂歌詩】〖紀云。一作永巷歌。〗

〖《漢書》曰﹕呂后爲皇太后。乃令永巷囚戚夫人。髡鉗衣赭衣。令舂。戚夫人舂且歌曰云云。太后聞之。大怒。召趙王殺之。遂斷夫人手足。去眼薰耳。飲暗。使居鞠域中。名曰人彘。〗

子爲王。母爲虜。終日舂薄暮。常與死爲伍。相離三千里。當誰使告女。﹝○《漢書》外戚傳。《禦覽》百三十六﹑百四十四﹑五百七十。《樂府詩集》八十四。《詩紀》二。﹞

趙王劉友

﹝友。髙帝子。十一年立爲淮陽王。趙隱王如意死。孝惠元年。徙友王趙。凡立十年。髙後三年幽死。﹞

【歌】〖《詩紀》作幽歌。〗

〖《漢書》曰﹕孝惠時。友以諸呂女爲後。不愛。愛它姬。諸呂女讒之於太后。太后怒。召趙王置邸。令衛圍守之。趙王餓。乃作歌。遂幽死。以民禮葬之長安。〗

諸呂用事兮劉氏微。迫脇王侯兮彊授我妃。我妃旣妒兮誣我以惡。讒女亂國兮上曾不寤。我無忠臣兮何故棄國。自快中野兮蒼天與直。於嗟不可悔兮寧早自賊。爲王餓死兮誰者憐之。呂氏絕理兮托天報仇。﹝○《漢書》髙五王傳趙王傳。《史記》呂后本紀。《樂府詩集》八十四。《詩紀》一。又《禦覽》百五十一引危﹑妃﹑惡﹑寤四韻。﹞

城陽王劉章

﹝章。齊悼惠王肥之子。髙帝之孫。髙後稱制。封爲朱虛侯。髙後崩。以平諸呂迎立文帝功。封城陽王。孝文二年卒。謚曰景。﹞

【耕田歌】〖《詩紀》云。耕一作種。〗

〖《史記》曰﹕趙王友入朝。幽死於邸。三趙王皆廢。髙後立諸呂爲三王。擅權用事。朱虛侯年二十。有气力。忿劉氏不得職。嘗入侍髙後燕飲。髙後令爲酒吏。章自請曰﹕臣。將種也。請以軍法行酒。髙後曰﹕可。酒酣。章進飲歌舞。已而曰﹕請爲太后言耕田歌云云。髙後默然。〗

深耕穊種。立苗欲疏。非其種者。鋤而去之。﹝○《史記》齊悼惠王世家。《漢書》齊悼惠王傳。風俗通怪神篇。《禦覽》四百三十四﹑七百六十四﹑八百二十二。《文選》補遺三十五。事類賦斂篇注。《詩紀》一。﹞

漢武帝劉徹

﹝徹。景帝中子。四年。封膠東王。七年。立爲皇太子。後三年正月卽位。在位五十四年。後元二年卒。年七十一。有集二卷。﹞

【瓠子歌】

〖《漢書》武帝紀曰﹕元封二年四月。作瓠子歌。溝洫志曰﹕上旣封禪。乃使汲仁﹑郭昌發卒數萬人。塞瓠子決河。於是上以用事萬里沙。則還自臨決河。湛白馬玉璧。令羣臣從官自將軍以下皆負薪實決河。是時東郡燒艸。以故薪柴少。而下淇園之竹以爲揵。上旣臨河決。悼功之不成。乃作歌曰﹕〗

瓠子決兮將柰何。浩浩洋洋兮慮殫爲河。殫爲河兮地不得寧。功無已時兮吾山平。吾山平兮鉅野溢。魚弗郁兮柏冬日。正道馳兮離常流。蛟龍騁兮放遠遊。歸舊川兮神哉沛。不封禪兮安知外。皇謂河公兮何不仁。泛濫不止兮愁吾人。齒桑浮兮淮泗滿。久不反兮水維緩。﹝○《漢書》溝洫志。《史記》河渠書。《水經注》瓠子河注。《樂府詩集》八十四。《文選》補遺三十五。廣《文選》十四。《詩紀》一。又《類聚》四十三引何﹑河﹑寧﹑平﹑溢﹑日六韻。環宇記十三引溢﹑日二韻。韻補三引遊一韻。﹞

河湯湯兮激潺湲。北渡回兮迅流難。搴長筊兮湛美玉。河公許兮薪不屬。薪不屬兮衛人罪。燒蕭條兮噫乎何以禦水。隤林竹兮揵石菑。宣防塞兮萬福來。﹝○《漢書》溝洫志。《史記》河渠書。水經二十四。《樂府詩集》八十四。《文選》補遺三十五。廣《文選》十四。《詩紀》一。又《書鈔》八十九引一句。﹞

【秋風辭】

〖漢武帝故事曰﹕上行幸河東。祠后土。顧視帝京。欣然中流。與羣臣飲燕。上歡甚。乃自作秋風辭曰﹕〗

秋風起兮白雲飛。艸木黃落兮雁南歸。蘭有秀兮菊有芳。懷佳人兮不能忘。泛樓船兮濟汾河。橫中流兮揚素波。簫鼓鳴兮發棹歌。歡樂極兮哀情多。少莊幾時兮柰老何。﹝○《文選》四十五。《禦覽》五百七十﹑五百九十一並引《漢書》。《樂府詩集》八十四引漢武帝故事。合璧事類外集五十八引正本《漢書》本紀。《詩紀》一。又《書鈔》百六引漢武故事。錄河﹑波﹑歌﹑多四韻。《後漢書》馬融傳注引歌一韻。《文選》十三雪賦注引忘一韻。又十六別賦注引歌一韻。《禦覽》九引飛﹑歸﹑河﹑波四韻。又七百六十八作武帝汾歌。引河﹑波二韻。○逯案。此辭《禦覽》數引皆曰《漢書》。合璧事類且謂出正本《漢書》。殊怪。事類謂案正本《漢書》本紀。天漢元年三月。上行幸河東。祀后土云云。秋風而曰三月。顯有誤字。考《漢書》。帝幸汾陰凡六次。然皆不在秋。惟郊祀志稱。夏六月中。汾陰巫錦爲民祠魏睢后土營旁。見地如釒句狀。掊視得鼎。吏告河東太守勝。勝以聞之。乃以禮祀迎鼎至甘泉。從行上薦之云云。據武紀。事在元鼎四年。得鼎旣在六月中。並經遣使驗問。則帝之河東當值秋時。秋風辭其卽此行之作乎。﹞

【天馬歌】

〖《漢書》武帝紀。元鼎四年六月。得寶鼎后土祠旁。秋。馬生渥窪水中。作寶鼎天馬之歌。《史記》曰﹕嘗得神馬渥窪水中。復次以爲太一之歌。歌曲曰﹕〗

太一貢兮天馬下。沾赤汗兮沫流赭。騁容與兮跇萬里。今安匹兮龍爲友。﹝○《史記》樂書。《詩紀》一。又韻補三引裏﹑友二韻。○逯案。此與郊祀天馬歌文字稍異。故別入武帝集。﹞

【西極天馬歌】〖廣《文選》作蒲梢天馬歌。《詩紀》同。〗

〖《漢書》武帝紀曰﹕太初四年。斬大宛王首。獲汗血馬來。作西極天馬之歌。《史記》曰﹕後代大宛得千里馬。馬名蒲梢。次作以爲歌。歌《詩》曰﹕〗

天馬徠從西極。經萬里兮歸有徳。承靈威兮降外國。涉流沙兮四夷服。﹝○《史記》樂書。《白帖》十六。廣《文選》十四。《詩紀》一。○逯案。此與郊祀天馬歌文字稍異。故別入武帝集。﹞

【李夫人歌】

〖《漢書》曰﹕夫人早卒。帝思念不已。方士齊人少翁言能致其神。乃夜張燈燭。設帷帳。陳酒肉。而令帝居帷帳。遙望見好女如李夫人之貌。還幄坐而步。又不得就視。帝愈益相思悲感。爲作詩。令樂府諸家弦歌之。〗

是邪非邪。立而望之。偏何姍姍其來遲。﹝《搜神記》作偏娜娜何冉冉其來遲。《類聚》同。○《漢書》外戚傳。《搜神記》二。《類聚》四十三。《文選》五十八哀永逝文注。《禦覽》百四十四。《樂府詩集》八十四。《詩紀》一。○集氏筆乘雲。武帝李夫人歌。是邪非邪。立而望之。翩何姍姍其來遲。之與遲一韻。許顗詩話云。立而望之偏。是退之走馬看來立不正之所祖也。以偏字屬上。不惟與韻不葉。立而望之偏。是何語邪。○逯案。焦說是也。又《類聚》此歌引《漢書》。與今本《漢書》絕異。與《搜神記》則同。未悉所據爲何本也。﹞

【思奉車子侯歌】〖《詩紀》作思車子侯歌。原在外集。今編入武帝集。〗

〖洞仙傳曰﹕車子侯者。扶風人。漢武帝愛其淸淨。稍遷其位至侍中。一朝語家云。我今補仙官。此春應去。至夏中當暫還。還少時復去。如其言。武帝思之。乃作歌曰云云。○逯案。《漢書》霍去病傳。去病薨。子嬗嗣。嬗字子侯。上愛之。幸其壯而將之。爲奉車都尉。從封泰山而薨。子侯之薨。又見郊祀志。《類聚》五十六引武帝集曰﹕奉車子侯暴病。一日死。上甚悼之。乃自爲歌詩。《初學記》十八引漢武帝與秦車子侯家詔曰﹕春。時子侯於北館。與家別。又文心雕龍哀弔篇曰﹕曁武帝封禪。而霍子侯暴亡。帝傷而作詩。亦哀辭之類也。及漢汝陽王亡。崔瑗哀辭始變前式。又卒章五言。頗似歌謠。亦仿佛乎漢武也。洞仙傳作車子侯。《初學記》作秦車子侯。則文字有脫誤也。〗

嘉幽蘭兮延秀。蕈妖淫兮中溏。華斐斐兮麗景。風徘徊兮流芳。皇天兮無慧。至人逝兮仙鄕。天路遠兮無期。不覺涕下兮沾裳。﹝○《雲笈七簽》百十洞仙傳。《詩紀外集》一。又《書鈔》十九引《漢書》錄起首一句。﹞

【柏梁詩】

〖東方朔別傳日。孝武元封三年。作柏梁臺。詔羣臣二千石有能爲七言者。乃得上坐。〗

日月星辰和四時。驂駕駟馬從梁來。郡國士馬羽林材。總領天下誠難治。和撫四夷不易哉。刀筆之吏臣執之。撞鐘伐鼓聲中詩。宗室廣大日益滋。周衛交戟禁不時。總領從官柏梁臺。平理請讞決嫌疑。修飾輿馬待駕來。郡國吏功差次之。乘輿禦物主治之。陳粟萬石揚以箕。徼道宮下隨討治。三輔盜賊天下危。盜阻南山爲民災。外家公主不可治。椒房率更領其材。蠻夷朝賀常會期﹐柱枅欂櫨相枝持。枇杷橘栗桃李梅。走狗逐兔張罘罳。齒妃女唇甘如飴。迫窘詰屈幾窮哉。﹝東方朔○《類聚》五十六。古文苑四。《詩紀》一。又書少五十引大將軍鎭撫四夷者也一句﹑五十三引臺一韻﹑五十四引來一韻持一韻。匡謬正俗七引時﹑來﹑怠三韻。《初學記》十二引來一韻。《禦覽》三百五十二引東方朔傳引時一韻﹑九百六十六引梅一韻﹑九百七十引梅一韻。○逯案。《詩紀》從章樵本古文苑。各官下附以人名。今據韓本刪之。顧炎武日知錄據史漢紀傳年表。辧此詩年代官人皆相牴牾。因定爲後世依托。然考《漢書》武帝紀。於建元六年卽出大司農一官名。與此牴牾相同。吾人如信班書。不得獨疑此詩。且此詩出東方朔別傳。此別傳卽班書朔傳所本也。﹞

枚乘

﹝乘。字叔。淮陰人。爲吳王濞郎中。去之梁。景帝平七國。召拜弘農都尉。以疾去官。復遊梁。後歸淮陰。武帝卽位。徵入都。道卒。有集二卷。﹞

【歌】〖乘作七發。系此歌。〗

麥秀蔪兮雉朝飛。向虛壑兮背枯槐。依絕區兮臨回溪。﹝○《文選》三十四。《書鈔》一百六。﹞

淮南王劉安

﹝安。淮南王長之子。髙帝之孫。孝文八年。封阜陵侯。十六年。封淮南王。孝武元朔五年。削地五縣。元狩元年。謀反自殺。有集二卷。﹞

【八公操】〖一曰淮南操。〗

〖古今樂錄曰﹕淮南好道。正月上辛。八公來降。王作此歌。〗

煌煌上天照下土兮。知我好道公來下兮。公將與予生毛羽兮。超騰靑雲蹈梁甫兮。觀見瑤光過北鬥兮。馳乘風雲使玉女兮。含精吐气嚼芝艸兮。悠悠將將天相保兮。﹝○《樂府詩集》五十八。廣《文選》十四。《詩紀》一。又《搜神記》一作淮南操。引海﹑下﹑羽﹑甫﹑斗﹑女六韻。《禦覽》五百七十三引海﹑下﹑羽﹑甫﹑斗﹑女六韻。○逯案。《論衡》道虛篇云。八公之傳。欲示神奇。此操蓋出八公傳。幹寶搜神卽據之也。﹞

司馬相如

﹝相如。字長卿。蜀郡成都人。以貲爲郎。事景帝爲武騎常侍。病免。客遊梁。後歸蜀。武帝召復爲郎。拜中郎將。坐事免。尋拜孝文園令。病免。元狩五年卒。有集二卷。﹞

【歌】〖相如美人賦。系此歌。〗

獨處室兮廓無依。思佳人兮情傷悲。彼君子兮來何遲。日旣墓兮華色衰。敢托身兮長自私。﹝《書鈔》作以自知。○《書鈔》一百六。《類聚》十八。《初學記》十九。《禦覽》五百七十三。﹞

【琴歌二首】

〖玉臺新詠有序曰﹕司馬相如遊臨邛。富人卓王孫有女文君新寡。竊於壁間窺之。相如鼓琴歌挑之曰﹕〗

鳳兮鳳兮歸故鄕。遨遊四海求其皇。時未通遇無所將。何悟今夕升斯堂。有艷淑女在此方。室邇人遐毒我腸。何緣交頸爲鴛鴦。﹝樂府此下有胡頡頑兮共翺翔一句。《詩紀》同。○玉臺新詠九。《書鈔》一百六。《禦覽》五百七十三。《樂府詩集》六十。黃氏集千家注杜工部詩補遺一琴臺詩注。《詩紀》二。又《類聚》四十三引鄕﹑皇﹑房﹑鴦四韻。黃氏集千家注杜工部詩六客居詩注引鄕﹑皇二韻。﹞

皇兮皇兮從我棲。得托字尾永爲妃。交情通體心和諧。中夜相從知者誰。雙興俱起翻髙飛。無感我心使餘悲。﹝○玉臺新詠九。《樂府詩集》六十。黃氏集千家注杜工部詩補遺一琴臺詩注。《詩紀》二。又《類聚》四十三引棲﹑妃﹑諧﹑誰四韻。錦繡萬花谷十八引棲﹑妃二韻。○逯案。此歌殆兩漢時琴工假托爲之。姑附此俟考。﹞

東方朔

﹝朔。字曼倩。平原厭次人。武帝初。年二十二。待詔公車。尋待詔金馬門。爲常侍郎。拜大中大夫。給事中。被劾。免爲庶人。待詔宦者署。復爲中郎。有集二卷。﹞

【歌】

〖《史記》曰﹕朔行殿中。郎謂之曰﹕人皆以先生爲狂。朔曰﹕如朔等所謂避世於朝廷間者也。古之人乃避世於深山中。時坐席中。酒酣。據地歌曰﹕〗

陸沈於俗。避世金馬門。宮殿中可以避世全身。何必深山之中蒿廬之下。﹝○《史記》滑稽列傳。《書鈔》一百六。○逯案。此歌門﹑身﹑下三字不韻。在漢殊爲罕例。北《齊書》四十五樊遜傳云。遜常服東方朔之言。陸沈世俗。避世金馬。何必深山蒿廬之下云云。似以馬﹑下爲韻。今本殆衍門字。﹞

【嗟伯夷】

窮隱處兮窟穴自藏。與其隨佞而得志兮。不若從孤竹於首陽。﹝○《書鈔》百五十八。唐類函十四。﹞

【七言】

折羽翼兮摩蒼天。﹝○《文選》二十二芙蓉池作注﹞

【六言】

合樽促席相娛。﹝○《文選》四蜀都賦注。﹞

計策棄捐不收。﹝○《文選》二十一詠史詩注。﹞

李延年

﹝延年。中山人。故倡也。坐法腐刑。給事狗監中。善歌爲變新聲。所造詩謂之新聲曲。女弟李夫人得幸於武帝。延年由是貴。爲協律都尉。徵和三年卒。﹞

【歌】

〖《漢書》曰﹕李延年性知音。善歌舞。武帝愛之。延年侍上。起舞。歌曰云云。上嘆息曰﹕世豈有此人乎。平陽主因言延年有女弟。上召見之。實妙麗善舞。由是得幸。〗

北方有佳人。絕世而獨立。一顧傾人城。再顧傾人國。寧不知傾城與傾國。佳人難再得。﹝○《漢書》外戚傳。玉臺新詠一。《類聚》十八﹑四十三。《初學記》十﹑十九。《白帖》七。《文選》二十一秋胡詩注。古籍叢殘石室本《文選》西京賦注。《禦覽》百三十六﹑百四十四﹑三百八十﹑三百八十一﹑五百十七﹑五百七十四。事類賦舞賦。艸堂詩箋十六佳人詩注。《文選》補遺三十五作佳人歌。《詩紀》二。○劉子卷三辧樂篇。袁注云。延年者。李延年也。姿顏色艷。武帝嬖之。任爲協律都尉。帝令造新聲。延年於坐起舞而歌曰﹕南國有佳人。美者顏如玉。一顧傾人城。再顧傾人國。不惜傾城國。佳人不再得。武帝寵之。問左右曰﹕天下更有美人乎。對曰﹕延年有一妹。極端正。姿容絕代。帝卽詔之。美貌無匹。遂納爲夫人。時人語曰﹕一雌復一雄。雙飛入紫宮。○逯案。袁注殆憑記憶。未嘗一檢《漢書》。又一雌復一雄。本苻堅時諺。所以刺慕容氏者。袁氏亦竟誤歸延年。馮氏《詩紀》﹑楊氏古詩存目皆沿其誤。﹞

商丘成

﹝成。武帝徵和二年。爲大鴻臚。戾太子兵變。以獲反將張光功。封秺侯。﹞

【醉歌】

〖《漢書》曰﹕延和二年七月。癸巳封。四年。後二年。坐爲詹事侍祠孝文廟。醉歌堂下曰云云。大不敬。自殺。〗

出居安能鬱鬱。﹝○《漢書》景武昭宣元成功臣表。﹞

全漢詩卷二

韋孟

﹝孟。魯國鄒人。家本彭城。景帝時。爲楚元王傅。﹞

【諷諫詩】

〖《漢書》曰﹕孟爲元王傅。傅子夷王及孫王戊。戊荒淫不遵道。作詩諷諫曰﹕〗

肅肅我祖。國自豕韋。黼衣朱紱。四牡龍旗。彤弓斯徵。撫寧遐荒。總齊羣邦。以翼大商。疊彼大彭。勛績惟光。至於有周。歷世會同。王赧聽譖。寔絕我邦。我邦旣絕。厥政斯逸。賞罰之行。非繇王室。庶尹羣後。靡扶靡衛。五服崩離。宗周以隊。我祖斯微。遷於彭城。在予小子。勤誒厥生。阸此嫚秦。耒耜以耕。悠悠嫚秦。上天不寧。迺眷南顧。授漢於京。於赫有漢。四方是徵。靡適不懷。萬國逌平。迺命厥弟。建侯於楚。俾我小臣。惟傅是輔。競競元王。恭儉淨壹。惠此黎民。納彼輔弼。饗國漸世。垂烈於後。迺及夷王。

克奉厥緒。咨命不永。惟王統祀。左右陪臣。此惟皇士。如何我王。不思守保。不惟履冰。以繼祖考。邦事是廢。逸遊是娛。犬馬繇繇。是放是驅。務彼鳥獸。忽此稼苗。烝民以匱。我王以偸。所弘非徳。所親非俊。惟囿是恢。惟諛是信。睮睮諂夫。咢咢黃髮。如何我王。曾不是察。旣藐下臣。追欲從逸。嫚彼顯祖。輕玆削黜。嗟嗟我王。漢之睦親。曾不夙夜。以休令聞。穆穆天子。臨爾下土。明明羣司。執憲靡顧。正遐繇近。殆其怙玆。嗟嗟我王。曷不此思。非思非鑑。嗣其罔則。彌彌其失。岌岌其國。致冰匪霜。致隊靡嫚。瞻惟我王。昔靡不練。興國救顚。孰違悔過。追思黃髮。秦繆以霸。歲月其䢐。年其逮耇。於昔君子。庶顯於後。我王如何。曾不斯覽。黃髮不近。胡不時監。﹝《文選》作鑑。《詩紀》同。○《漢書》韋賢傳。《文選》十九。《詩紀》二。又《類聚》二十四引韋﹑旗﹑荒﹑商﹑光﹑同﹑邦﹑寧﹑京﹑楚﹑輔﹑壹﹑弼﹑緒﹑祀﹑保﹑考﹑娛﹑驅﹑俊﹑信﹑親﹑聞二十三韻。《初學記》十八作諷楚元王四言詩。引娛﹑驅﹑俊﹑信﹑親﹑聞六韻。《禦覽》六百九十引韋﹑旗二韻。韻補一引同﹑邦二韻。二引苗﹑偸二韻。○逯案。昔靡不練。《文選》作時靡不練。《漢書》補注引王文彬云。作時是也。時古作時。與昔形近而誤。又於昔君子。《文選》昔作赫。王念孫讀書雜誌云。韋孟諷諫詩。於赫君子。庶顯於後。李善曰﹕歡美昔之君子。能庶幾自悔。故光顯於後。念孫案。如此注。李善本本作於昔君子。《漢書》韋賢傳亦作昔。李周翰注曰﹕於赫。美也。言何不美君子之道。庶光明於後代。則五臣本已作於赫君子。昔字俗書作昔。赫字俗書作赫。二形相近。故昔訛赫。於赫美也。古亦無此訓。﹞

【在鄒詩】

〖《漢書》曰﹕楚王戊荒淫不遵道。孟作詩諷諫。後遂去位。徙家於鄒。又作一篇。在鄒《詩》曰﹕〗

微微小子。旣耇且陋。豈不牽位。穢我王朝。王朝肅淸。惟俊之庭。顧瞻余躬。懼穢此徵。我之退徵。請於天子。天子我卹。矜我髮齒。赫赫天子。明悊且仁。縣車之義。以洎小臣。嗟我小子。豈不懷土。庶我王寤。越遷於魯。旣去禰祖。惟懷惟顧。祈祈我徒。戴負盈路。爰戾於鄒。﹛髟前﹜茅作堂。我徒我環。築室於墻。我旣遷逝。心存我舊。夢我瀆上。立於王朝。其夢如何。夢爭王室。其爭如何。夢王我弼。寤其外邦。歡其喟然。念我祖考。泣涕其漣。微微老夫。咨旣遷絕。洋洋仲尼。視我遺烈。濟濟鄒魯。禮義惟恭。誦習弦歌。於異他邦。我𨿽鄙耇。心其好而。我徒侃爾。樂亦在而。﹝○《漢書》韋賢傳。廣《文選》九。《詩紀》二。又《文選》十六間居賦注作安革猛詩。引祁祁我徒一句。﹞

漢昭帝劉弗陵

﹝弗陵。武帝少子。後元二年二月。立爲皇太子。卽位。元平元年卒。年二十二。﹞

【黃鵠歌】

〖西京雜記曰﹕始元元年。黃鵠下太液池。上爲歌曰﹕〗

黃鵠飛兮下建章。羽肅肅兮行蹌蹌。金爲衣兮菊爲裳。唼喋荷荇。出入蒹葭。自顧菲薄。愧爾嘉祥。﹝○西京雜記一。《禦覽》五百九十二。古文苑四。《樂府詩集》八十四。廣《文選》十四。《詩紀》一。又《初學記》三十引章﹑蹌﹑祥三韻。《白帖》二十九引章﹑裳二韻。《禦覽》九百十六經章﹑蹌﹑裳﹑祥四韻。《說文》系傳足部﹛將足﹜下作漢宣帝歌。引章﹑﹛將足﹜二韻。《爾雅》翼三作漢武帝歌。引裳一韻。○逯案。鵠﹑鶴。古率通用。故此鵠或作鶴。又出入蒹葭句。葭字似與章﹑祥等不韻。惟檢安世房中歌。﹛宀瓜﹜與光﹑行﹑芒﹑章相葉。是歌陽混押。本有其例。﹞

燕王劉旦

﹝旦。武帝第四子。元狩六年。封於燕。立三十八年。元鳳元年自殺。謚曰刺王。﹞

【歌】

〖《漢書》曰﹕昭帝時。旦自以爲武帝子。且長。不得立。乃與其姊蓋長公主﹑左將軍上官桀交通。謀廢帝自立。燕倉知其謀告之。由是發覺。王憂懣。置酒萬載宮。會賓客羣牙齒妃妾坐飲。王自歌曰云云。華容夫人起舞。坐者皆泣。王遂自殺。〗

歸空城兮狗不吠。雞不鳴。橫術何廣廣兮固知國中之無人。﹝○《漢書》燕刺王旦傳。《禦覽》一百五十﹑五百七十。《樂府詩集》八十五作燕王歌。《詩紀》一。﹞

【華容夫人歌】〖附〗

發紛紛兮寘渠。骨籍籍兮亡居。母求死子兮妻求死夫。裴回兩渠間兮君子獨安居。﹝○《漢書》燕刺王傳。《禦覽》一百五十﹑五百七十。《樂府詩集》八十五。《詩紀》一。﹞

李陵

﹝陵。字少卿。隴西成紀人。前將軍廣之孫。爲侍中建章監。拜騎都尉。天漢二年。兵敗降於匈奴。娶單於女。封右校王。元平元年。病死。有集二卷。﹞

【歌】〖《詩紀》作別歌。〗

〖《漢書》曰﹕昭帝卽位數年。匈奴與漢和親。漢使求蘇武等。單於許武還。李陵置酒賀武曰﹕異域之人。一別長絕。因起舞而歌。泣下數行。遂與武決。〗

徑萬里兮度沙漠。爲君將兮奮匈奴。路窮絕兮矢刃摧。士眾滅兮名已隤。老母已死𨿽欲報恩將安歸。﹝○《漢書》蘇武傳。《書鈔》一百七。《漢書》霍去病傳注。《文選》六十祭顏光祿文注。《禦覽》四百八十八。《詩紀》二。又韻補一引幕﹑奴二韻。﹞

廣川王劉去〖西京雜記作去疾。《禦覽》七百七﹑七百十九引《漢書》。並同。〗

﹝去。繆王齊太子。武帝徵和二年。嗣。在位四十五年。宣帝本始三年。自殺。﹞

【歌二首】

〖據《漢書》。廣川王去以陽城昭信爲後。幸姬陶望卿爲修靡夫人。主繒帛。崔修成爲明貞夫人。主永巷。後昭信譖望卿失寵。去與昭信等飲。諸婢皆侍。去爲望卿作歌。竟殺望卿。昭信欲擅愛。曰﹕王使明貞夫人主諸姬。滛亂雜禁。乃禁閉諸姬。非大置酒召。不得見。去憐之。爲作歌曰﹕〗

背尊章。嫖以忽。謀屈奇。起自絕。行周流。自生患。諒非望。今誰怨。﹝○《漢書》廣川惠王越傳。《樂府詩集》八十四。《詩紀》一。﹞

【右爲望卿作】

愁莫愁。居無聊。心重結。意不舒。內茀郁。憂哀積。上不見天。生何益。日崔隤。時不再。願棄軀。死無悔。﹝○同上﹞

【右爲修成作】

廣陵王劉胥

﹝胥。武帝第五子。元狩六年。封廣陵王。立六十四年。五鳳四年誅。謚曰厲。﹞

【歌】〖《詩紀》作瑟歌。〗

〖《漢書》曰﹕昭帝時。胥見帝年少無子。有覬欲心。迎女巫李女須。使下神祝詛。宣帝時。祝詛事發覺。胥置酒顯陽殿。召太子霸及子女等夜飲。使所幸鼓瑟歌舞。王自歌曰云云。左右悉涕泣奏酒。至雞鳴時罷。〗

欲久生兮無終。長不樂兮安窮。奉天期兮不得須臾。千里馬兮駐待路。黃泉下兮幽深。人生要死。何爲苦心。何用爲樂心所喜。出入無悰爲樂亟。蒿裏召兮郭門閱。死不得取代庸。身自逝。﹝○《漢書》廣陵厲王胥傳。《禦覽》一百五十﹑五百七十。《樂府詩集》八十五。《詩紀》一。﹞

烏孫公主細君

﹝細君。江都王建女。元封中。武帝以之妻烏孫王昆莫。昆莫以爲左夫人。昆莫死。復妻其孫岑陬。生一女少夫。﹞

【歌】〖《詩紀》作悲愁歌。〗

〖《漢書》曰﹕武帝遣細君爲公主。以妻烏孫王昆莫。公主至其國。自治宮室居。歲時一再與昆莫會。置酒飲食。昆莫年老。言語不通。公主悲歡離合。乃自作歌曰﹕〗

吾家嫁我兮天一方。遠托異國兮烏孫王。廬爲室兮旃爲墻。以肉爲食兮酪爲漿。居常土思兮心內傷。願爲黃鵠兮還故鄕。﹝○《漢書》西域傳。玉臺新詠九。《書鈔》一百六。《類聚》四十三。《禦覽》五百七十。《樂府詩集》八十四。廣《文選》十四。事類賦歌賦注。艸堂詩箋十二畱花門詩注。《詩紀》二。又《書鈔》百三十四引方﹑王﹑墻三韻。《文選》二十七王明君辭注引方﹑王﹑墻三韻﹑四十一答蘇武書注引漿一韻。《禦覽》七百八引王﹑壇二韻。又七百九十五引通典。錄方﹑王﹑墻﹑漿四韻。○逯案。此歌。廣《文選》作劉安烏孫公主歌。殊謬。﹞

楊惲

﹝惲。字子幼。敞第二子。初爲郎。補常侍騎。擢左曹。地節中。封平通侯。遷中郎將。神爵初。拜光祿勛。五鳳二年。與太僕戴長樂相失。免爲庶人。後歲餘腰斬。﹞

【歌詩】〖《詩紀》作拊缶歌。〗

〖《漢書》惲答孫惠宗《書》曰﹕田家作苦。歲時伏臘。烹羊炰羔。鬥酒自勞。家本秦也。能爲秦聲。婦趙女也。雅善鼓瑟。奴婢歌者數人。酒後耳熱。仰天拊缶而呼烏烏。其《詩》曰﹕〗

田彼南山。蕪穢不治。種一頃豆。落而爲萁。人生行樂耳。須富貴何時。﹝○《漢書》楊敞傳。《白帖》二十三。《禦覽》八百二十一。風雅翼補遺下。《詩紀》二。﹞

韋玄成

﹝玄成。字少翁。魯鄒人。丞相賢之少子。爲諫大夫。遷大河都尉。襲爵扶陽侯。拜河南太守。神爵末。徵爲未央衛尉。五鳳中。遷太常。坐楊惲免。起爲淮南王中尉。元帝卽位。進少府。遷太子太傅。永光初。拜禦史大夫。代於定國爲丞相。建昭三年卒。謚曰共侯。﹞

【自劾詩】

〖《漢書》曰﹕玄成以列侯侍祀孝惠廟。當晨入廟。天雨淖。不駕駟馬車而騎至廟下。有司劾奏。等輩數人皆削爵爲關內侯。玄成自傷貶黜父爵。作詩自劾責。曰﹕〗

赫矣我祖。侯於豕韋。賜命建伯。有殷以綏。厥績旣昭。車服有常。朝宗商邑。四牡翔翔。徳之令顯。慶流於裔。宗周至漢。羣後歷世。肅肅楚傅。輔翼元夷。厥駟有庸。惟愼惟祗。嗣王孔佚。越遷於鄒。五世壙僚。至我節侯。惟我節侯。顯徳遐聞。左右昭宣。五品以訓。旣耇致位。惟懿惟奐。厥賜祁祁。百金洎館。國彼扶陽。在京之東。惟帝是畱。政謀是從。繹繹六轡。是列是理。威儀濟濟。朝享天子。天子穆穆。是宗是師。四方遐爾。觀國之輝。茅土之繼。在我俊兄。惟我俊兄。是讓是形。於休厥徳。於赫有聲。致我小子。越畱於京。惟我小子。不肅會同。媠彼車服。黜此附庸。赫赫顯爵。自我隊之。微微附庸。自我招之。誰能忍愧。寄之我顏。誰將遐徵。從之夷蠻。於赫三事。匪俊匪作。於蔑小子。終焉其度。誰謂華髙。企其齊而。誰謂徳難。厲其庶而。嗟我小子。於貳其尢。隊彼令聲。申此擇辭。四方羣後。我監我視。威儀車服。惟肅是履。﹝○《漢書》韋賢傳附玄成傳。廣《文選》八。《詩紀》二。○王念孫讀書雜誌四《漢書》第十二厲其庶而條。謂庶當作幾。與齊爲韻。王先謙《漢書》補注引王文彬曰﹕上文隊﹑招非韻。疊之爲韻。此亦疊而爲韻。無庸攺庶爲幾。逯案。王文彬說是。漢人用韻較寬。不必律以古韻也。﹞

【戒子孫詩】

〖《漢書》曰﹕元帝卽位。以玄成爲少府。遷太子太傅。至禦史大夫。永光中。代於定國爲丞相。貶黜十年之間。遂繼父相位。封侯故國。榮當世焉。玄成復作詩。自著復玷缺之囏難。因以戒示子孫。曰﹕〗

於肅君子。旣令厥徳。儀服此恭。棣棣其則。咨余小子。旣徳靡逮。曾是車服。荒嫚以隊。明明天子。俊徳烈烈。不遂我遺。卹我九列。我旣玆卹。惟夙惟夜。畏忌是申。供事靡惰。天子我監。登我三事。顧我傷隊。爵復我舊。我旣此登。望我舊階。先後玆度。漣漣孔懷。司直禦事。我熙我盛。羣公百僚。我嘉我慶。於異卿士。非同我心。三事惟囏。莫我肯矜。赫赫三事。力𨿽此畢。非我所度。退其罔日。昔我之隊。畏不此居。今我度玆。戚戚其懼。嗟我後人。命其靡常。靖享爾位。瞻仰靡荒。愼爾會同。戒爾車服。無媠爾儀。以保爾域。爾無我視。不愼不整。我之此復。惟祿之幸。於戲後人。惟肅惟栗。無忝顯祖。以蕃漢室。﹝○《漢書》韋賢傳附玄在傳。廣《文選》卷八。《詩紀》二。﹞

劉向

﹝向。字子政。初名更生。楚元王交玄孫。地節中。爲輦郎。神爵初。擢諫大夫。後坐罪。贖減死。拜郎中給事黃門。遷散騎諫大夫給事中。元帝卽位。擢爲宗正。以忤弘恭﹑石顯下獄。尋爲中郎。復下獄爲庶人。成帝卽位。召拜中郎。領護三輔都水。遷光祿大夫中壘校尉。綏和中卒。年七十二。有集六卷。﹞

【七言】

博學多識與凡殊。﹝○《文選》二西京賦注。﹞

時將昏暮白日午。﹝○《文選》十三雪賦注。﹞

朅來歸耕永自疏。﹝○《文選》十五思玄賦注﹑二十一秋胡詩注﹑二十九雜詩注。﹞

結構野艸起屋廬。﹝○《文選》三十七出師表注作劉歆七言詩。○逯案。以韻斷之。是亦向作。選注誤作劉歆耳。﹞

宴處從容觀詩書。﹝○《文選》二十三贈士孫文始詩注引作劉向七略。○逯案。七略乃七言之誤。又向字。胡刻李注本作歆。今從六臣作向。﹞

山鳥羣鳴我心懷。﹝○《文選》二十四贈秀才入軍詩注。﹞

息夫躬

﹝躬。字子微。河內河陽人。哀帝初。召待詔。擢光祿大夫左曹給事中。封宜陵侯。免。尋坐祝詛建平二年系獄死。有集一卷。﹞

【絕命辭】

〖《漢書》曰﹕躬初待詔。數危言髙論。自恐遭害。著絕命辭曰云云。後數年乃死。如若文。〗

玄云泱郁將安歸兮。鷹隼橫厲鸞徘徊兮。矰若浮焱動則機兮。叢棘扌戔扌戔曷可棲兮。發忠忘身自絕罔兮。冤頸折翼庸得往兮。涕泣流兮萑蘭。心結愲兮傷肝。虹霓曜兮日微。孽杳冥兮示開。痛入天兮嗚謼。冤際絕兮誰語。仰天光兮自列。招上帝兮我察。秋風爲我唫。浮雲爲我陰。嗟若是兮欲可畱。撫神龍兮攬其須。遊曠迥兮反亡期。雄失據兮世我思。﹝○《漢書》息夫躬傳。《文選》補遺三十四。《詩紀》二。又《白帖》二十九引徊﹑機﹑棲﹑往四韻。《文選》三十七始出尙書省詩注引微一韻。《禦覽》三百七十六引蘭﹑肝二韻。﹞

班婕妤

﹝班氏。樓煩人。班固之祖姑。成帝初。選入後宮。拜婕妤。鴻嘉中。求供養太后長信宮。有集一卷。﹞

【怨詩】〖怨歌行○玉臺﹑《文選》注作怨詩。《文選》《樂府詩集》作怨歌行。〗

新裂齊紈素。鮮潔如霜雪。裁爲合歡扇。團團似明月。出入君懷袖。動搖微風發。常恐秋節至。涼飈奪炎熱。棄捐篋笥中。恩情中道絕。﹝○《文選》二十七。玉臺新詠一。《類聚》四十一﹑又六十九引作扇詩。《白帖》四引作詠扇詩。《樂府詩集》四十二。合璧事類外集六十不著撰人。文章正宗二十九。《詩紀》二。又杜公瞻編珠一引雪﹑月二韻。文鏡祕府論西捲引雪﹑月二韻及雪一韻。《初學記》一月部引雪﹑月二韻﹑又風部引雪﹑月﹑發三韻。《初學記》二雪部引雪﹑月二韻﹑又霜部引雪一韻。又《白帖》一月部引雪﹑月二韻﹑雪部引雪一韻作詠扇詩﹑霜部引雪一韻作扇詩。又《白帖》二引雪一韻。又《文選》三十和王主簿怨情詩注引雪﹑月二韻。又三十一雜體詩注引雪﹑月二韻。歲華紀麗三引熱﹑絕二韻作紈扇詩。《禦覽》七子二引雪﹑月﹑發三韻作扇詩﹐又八百十四引雪﹑月二韻。黃氏集千家注杜工部詩史補遺五薄遊詩注引月韻一句。事類賦扇賦引雪﹑月﹑發三韻作扇詩。○逯案。玉臺此詩有序云。昔漢成帝班婕妤失寵。供養於長信宮。乃作賦自傷。並爲怨詩云云。此玉臺編者語也。又梁元帝謝東宮賚辟邪子錦白褊等啟云。鮮潔齊紈。聲髙趙谷。似梁時此詩皎仍作鮮。又《類聚》五十徐陵裴使君墓志銘云。明月團團似班姬之扇。則團圓者原應作團團。此詩蓋魏代伶人所作。附此俟考。﹞

全漢詩卷三

【雜歌謠辭】

【歌辭】

【平城歌】

〖《漢書》曰﹕髙祖自將兵三十二萬。擊韓王信。帝先至平城。步兵未盡到。冒頓精兵三十餘萬。圍帝於白登。七日。漢兵中外不得救餉。樊噲時爲上將軍。不能解圍。天下皆歌之。後用陳平祕計得免。白登在平城東南。去平城十餘里。〗

平城之下亦誠苦。七日不食。不能彀弩。﹝○《漢書》匈奴傳。《後漢書》南匈奴傳論注引前《漢書》。《樂府詩集》八十三。《禦覽》三百四十八引《史記》。《詩紀》八。又懶眞子四引不能控弩四字。﹞

【畫一歌】〖《詩紀》云。一作百姓歌。〗

〖《漢書》曰﹕惠帝時。曹參代蕭何爲相國。初。髙帝與何定天下。法令旣明具。及參守職。舉事無所變更。一遵何之約束。於是百姓歌之。〗

蕭何爲法。講若畫一。曹參代之。守而勿失。載其淸靖。民以寧壹。﹝《史記》作一。《後漢書》王充傳論注﹑《類聚》《文選》注﹑《禦覽》《文選》補遺﹑《詩紀》並同。全唐文作謐。○《史記》曹相國世家。《漢書》曹參傳。《後漢書》王充等傳論注。《類聚》十九。《文選》西都賦注。《禦覽》四百六十五。《樂府詩集》八十四。《文選》補遺三十五。全唐文八百二十一程晏蕭何求繼論。《詩紀》八。又《後漢書》班固傳注及《白帖》二十一並引一﹑失二韻。﹞

【民爲淮南厲王歌】

〖《漢書》曰﹕淮南厲王長廢法不軌。文帝不忍置於法。乃載以輜車。處蜀嚴道邛郵。遣其子母從居。長不食而死。後民有作歌歌淮南王。帝聞之。乃追尊淮南王爲厲王。置園如諸侯儀。〗

一尺布尙可縫。一斗粟尙可舂。兄弟二人不相容。﹝○《史記》淮南厲王傳。《漢書》淮南厲王傳。淮南鴻烈解敍。《世說》新語方正篇注。祕府略八百六十四。《類聚》八十五。《白帖》二六。《禦覽》八百二十﹑八百四十。《樂府詩集》八十四作淮南一王歌。舊《唐書》蕭至忠傳。《文選》補遺三十五及《詩紀》八作淮南民歌。﹞

【天下爲衛子夫歌】〖樂府作衛皇后歌。《詩紀》同。〗

〖《漢書》曰﹕衛子夫爲皇后。弟靑貴震天下。天下歌之。〗

生男無喜。生女無怒。獨不見衛子夫霸天下。﹝○《史記》外戚世家褚先生跋。《類聚》十九﹑五十一。《禦覽》百九十九﹑四百六十五。《樂府詩集》八十四。《詩紀》八。又《禦覽》四百七十引無霸天下三字。﹞

【鄭白渠歌】

〖《史記》曰﹕韓聞秦之好興事。欲罷之。無令東伐。乃使水工鄭國間說秦。令鑿涇水自中山西邸瓠口爲渠。並北山東注洛。漑澤滷之地四萬餘頃。因命曰鄭國渠。《漢書》曰﹕太始二年。趙中大夫白公。復奏穿渠引涇水。首起谷口。尾入櫟陽。注渭中二百里。漑田四千五百餘頃。名曰白渠。民得其饒。歌之。〗

田於何所。池陽谷口。鄭國在前。白渠起後。舉鍤如雲。決渠爲雨。水流竈下。魚跳入釜。涇水一石。其泥數斗。且漑且糞。長我禾黍。衣食京師。憶萬之口。﹝○漢紀十五。《樂府詩集》八十三。續古文苑四。《詩紀》八。又《漢書》溝洫志。風俗通山澤篇。《禦覽》六十二﹑四百六十五。《文選》補遺三十五並引口﹑後﹑雨﹑斗﹑黍﹑口六韻。又《後漢書》班固傳注﹑《文選》二西京賦注﹑《初學記》六並云出《史記》。引口﹑後﹑雨﹑斗﹑黍﹑口六韻。又《書鈔》三十九﹑《類聚》六十五﹑《禦覽》八百二十一並引口﹑後﹑雨﹑斗﹑黍五韻。又《白帖》二﹑《白帖》二十三並引口﹑後﹑雨﹑斗四韻。又《書鈔》百五十六引口﹑後﹑云﹑黍四韻。○逯案。《詩紀》此歌據溝洫志。今依漢紀補足之。又今本《史記》不載此歌。而《後漢書》及《文選》注皆云出《史記》。其所據本或異也。﹞

【潁川兒歌】

〖《漢書》曰﹕灌夫不好文學。喜任俠。已然諾。諸所與交通。無非豪桀大猾。有累數千萬。食客日數十百人。陂池田園。宗族賓客爲權利。橫潁川。潁川兒歌之曰﹕〗

潁水淸。灌氏寧。潁水濁。灌氏族。﹝○《史記》灌夫傳。《漢書》灌夫傳。《白帖》七。《禦覽》六十三。環宇記七。《詩紀》八作潁川歌。﹞

【牢石歌】

〖《漢書》曰﹕元帝時。宦官石顯爲中書令。與僕射牢梁少府五鹿充宗爲黨友。諸附倚者皆得寵位。民歌之。言其兼官據勢也。〗

牢邪石邪。五鹿客邪。印何累累。綬若若邪。﹝○《漢書》佞幸傳。《禦覽》四百六十五。《樂府詩集》八十四。《文選》補遺三十五作印綬歌。《詩紀》八。﹞

【上郡吏民爲馮氏兄弟歌】

〖《漢書》曰﹕成帝時。馮野王爲上郡太守。其後。弟立亦自五原太守徙西河上郡。立居職公廉。治行略與野王相似。而多智有恩貸。好爲條教。吏民嘉美野王立相代爲太守。歌之曰﹕〗

大馮君。小馮君。兄弟繼踵相因循。聰明賢知惠吏民。政如魯衛徳化鈞。周公康叔猶二君。﹝○《漢書》馮野王傳。《書鈔》七十四。《類聚》十九。《禦覽》二百六十﹑三百九十六﹑四百六十五。《樂府詩集》八十五作上郡歌。廣告補遺三十五作馮君歌。《詩紀》八作上郡歌。又《白帖》二十一引君﹑循﹑均三韻。﹞

【長安爲尹賞歌】

〖《漢書》曰﹕賞。字子心。鉅鹿楊氏人。永始﹑元延間。上怠於政。貴戚驕恣。交通輕俠。藏匿亡命。長安中姦猾浸多。羣輩殺吏。受賕報仇。賞以三輔髙第選守長安。賞至。修治長安獄。穿地方深各數丈。致令辟爲郭。以石覆其口。名爲虎穴。乃收捕輕薄少年惡子。得數百人。內穴中。覆以大石。百日後。令死者家自發取。親屬號哭。道路歔欷。長安歌之曰﹕〗

安所求之死。桓東少年場。生時諒不謹。枯骨後何葬。﹝○《漢書》尹賞傳。匡謬正俗五。《詩紀》八作尹賞歌。○逯案。死與屍通。﹞

【長安百姓爲王氏五侯歌】

〖《漢書》曰﹕成帝河平二年。悉封舅大將軍王鳳庶弟譚爲平阿侯。商爲成都侯。立紅陽侯。根曲陽侯。逢時髙平侯。五人同日封。故世謂之五侯。時五侯羣弟。爭爲奢侈。後庭姬妾。各數十人。羅鐘磬。舞鄭女。作優倡。狗馬逐馳。大治第室。起土山漸臺。洞門髙廊閣道。連屬彌望。百姓歌之。言其奢侈如此。案。髙都﹑外杜皆長安裏名。〗

五侯初起。曲陽最怒。壞決髙都。連竟外杜。土山漸臺西白虎。﹝○《漢書》元皇后傳。水經渭水注。《文選》十四徵賦注。《禦覽》六十二﹑四百六十五。《樂府詩集》八十五。《詩紀》八作五侯歌。○此歌末句西字上。水經﹑《文選》注及《禦覽》並有象字。案《漢書》。曲陽侯第土山漸臺類白虎殿云云。似原有象字。今本《漢書》蓋脫。當據補。﹞

【閭裏爲樓護歌】

〖《漢書》曰﹕樓護字君卿。爲京兆吏數年。甚得名譽。與谷永俱爲五侯上客。母死。送葬者致車二三千兩。閭裏歌之曰﹕〗

五侯治喪樓君卿。﹝○《漢書》樓護傳。《詩紀》八作樓護歌。﹞

【劉聖公賓客醉歌】

〖續《漢書》曰﹕時聖公聚客。家有酒。請遊徼飲。賓客醉歌言云云。遊徼大怒。縛捶數百。〗

朝亨兩都尉。遊徼後來用調羹味。﹝○《後漢書》劉玄傳注。《禦覽》八百四十六。﹞

【匈奴歌】

〖西河舊事曰﹕焉支山。東西百餘里。南北二十里。亦有松柏五木。其水艸美茂宜畜牧。與祁連山同。匈奴失祁連﹑焉支二山。歌曰﹕〗

亡我祁連山。使我六畜不蕃息。失我焉支山。使我婦女無顏色。﹝樂府息﹑色二韻顚倒。《詩紀》同。○《禦覽》五十﹑七百十九。環宇記百五十二。《樂府詩集》八十四。雲麓漫鈔一。《爾雅》翼三。《詩紀》八。○逯案。《詩紀》原題注爲十道志。今攺從環宇記所引之西河舊事。﹞

【謠辭】

【長沙人石虎謠】

〖環宇記曰﹕長沙縣石虎在縣東四里。每食他廩。當吳芮爲王之時。倉廩廢耗。芮以生肉祭之。後截其頭截其身。由是長沙人謠曰﹕〗

石虎頭截。倉廩不闕。﹝○環宇記一百十四。﹞

【元帝時童謠】

〖《漢書》曰﹕元帝時童謠云云。至成帝建始二年三月戊子。北宮中井泉稍上。溢出南流。井水。陰也。竈煙。陽也。玉堂﹑金門。至尊之居。象陰盛而滅陽。〗竅有宮室之應也。王莽生於元帝初元四年。至成帝封侯。爲三公輔政。因以篡位。

井水溢。滅竈煙。灌玉堂。流金門。﹝○《漢書》五行志。《初學記》二十五。《禦覽》百八十九﹑八百七十一。《樂府詩集》八十八。《詩紀》八。﹞

【長安謠】

〖《漢書》曰﹕成帝初。丞相禦史條奏石顯舊惡。及其黨牢梁﹑陳順皆免官。顯與妻子徙歸故郡。憂懣不食。道病死。諸所交結。以顯爲官。皆廢罷。少府五鹿充宗左遷玄菟太守。中丞伊嘉爲雁門都尉。長安謠云。〗

伊徙雁。鹿徙菟。去牢與陳實無賈。﹝樂府作價。○《漢書》佞幸傳石顯傳。《禦覽》四百六十五。《樂府詩集》八十七。《詩紀》八。﹞

【成帝時童謠】

〖《漢書》曰﹕成帝時童謠云云。後帝爲微行出遊。常與富平侯張方俱稱富平侯家人。過陽阿主作樂。見舞者趙飛燕而幸之。故曰燕燕尾涏々。美好貌也。張公子。謂富平侯也。木門倉瑯根。爲宮門銅鍰。言將尊貴也。後遂立爲皇后。弟昭儀賊害後宮皇子。卒綿伏辜。所謂燕飛來。啄皇孫。皇孫死。燕啄矢者也。〗

燕燕尾涏々。張公子時相見。木門倉瑯根。燕飛來。啄皇孫。皇孫死。燕啄矢。﹝○《漢書》五行志。《漢書》外戚傳。開元占經百十三。《樂府詩集》八十八作成帝時燕燕童謠。《文選》補遺三十五作西漢童謠。錦繡萬花谷三十九。《詩紀》八。又玉臺新詠九引殿﹑見﹑根﹑孫四韻。﹞

【成帝時歌謠】

〖《漢書》曰﹕成帝時歌謠又曰云云。桂赤色。漢家象。華不實。無繼嗣也。王莽自謂黃象。黃爵巢其顚也。〗

邪徑敗良田。讒口亂善人。桂樹華不實。黃爵巢其顚。故爲人所羨。今爲人所憐。﹝○《漢書》五行志。開元占經百十三作成帝時童謠。《樂府詩集》八十八。《文選》補遺三十五作西漢童謠。事類賦雀賦作古詩。風雅翼補遺下作成帝時黃雀謠。《詩紀》八。又玉臺新詠九引人﹑顚二韻。《禦覽》九百二十二作古詩。引顚一韻。﹞

【汝南鴻隙陂童謠】

〖《漢書》曰﹕汝南舊有鴻隙大陂。郡以爲饒。成帝時。關東數水。陂溢爲害。翟方進爲相。與禦史大夫孔光共遣掾行視。以爲決去陂水。其地肥美。省堤防費而無水憂。遂奏罷之。及翟氏滅。鄕裏歸惡。言方進請陂下良田不得而奏罷陂云。王莽時。常枯旱。郡中追怨方進。時有童謠云云。子威。方進字。〗

壞陂誰。翟子威。飯我豆食羹芋葵。反乎覆。陂當復。誰云者。兩黃鵠。﹝○《漢書》翟方進傳。《白帖》二。《禦覽》七十二。《樂府詩集》八十八作王莽時汝南童謠。《文選》補遺三十五。《詩紀》八作鴻隙陂童謠。又《後漢書》許楊傳引威﹑魁﹑復三韻。水經淮水注引威﹑復二韻。《類聚》八十七引威﹑葵二韻。《禦覽》九百七十五引威﹑魁二韻。○逯案。此歌《後漢書》引作歌謠。是也。又《後漢書》引文較原歌爲略。惟飯我豆食句。《後漢書》竟作飴我大豆。亨我芋魁。此可異者。逯謂歌中我字皆虛聲。因記錄有詳略。故有小異。實則此三言之歌也。﹞

【王莽末天水童謠】

〖續《漢書》曰﹕王莽末。天水童謠曰云云。時隗囂初起兵於天水。後意稍廣。欲爲天子。遂破滅。囂少病蹇。吳門。冀郭門名也。緹羣。山名也。〗

出吳門。望緹羣。見一蹇人言欲上天。令天可上。地上安得民。﹝《後漢書》注作人。○續《漢書》五行志。《後漢書》隗囂傳注。《文選》補遺三十五作天水童謠。《詩紀》八。﹞

【更始時南陽童謠】

〖續《漢書》曰﹕更始時南陽有童謠曰云云。是時更始在長安。世祖爲大司馬。平定河北。更始大臣並譖專權。故謠妖作也。後更始遂爲赤眉所殺。是更始之不諧。在赤眉也。世祖自河北興。〗

諧不諧。在赤眉。得不得。在河北。﹝○續《漢書》五行志。《後漢書》光武紀注。《樂府詩集》八十八。《文選》補遺三十五作南陽童謠。《詩紀》八。﹞

【諺語】

【曹邱生引楚人諺】

〖《史記》曰﹕楚人曹邱生。辯士。與竇長君善。季布聞之。寄書諫竇長君勿與通。曹邱生欲得書請季布。竇長君曰﹕季將軍不說足下。足下勿往。固請書。遂行。使人先發書。季布果大怒。待曹邱。曹邱至。卽揖季布曰﹕楚人諺曰云云。足下何以得此聲於梁﹑楚間哉。季布乃大說。引入。畱數月。爲上客。厚送之。季布名所以益聞者。曹邱揚之也。〗

得黃金百斤。不如得季布一諾。﹝○《史記》及《漢書》季布傳。《白帖》二。《禦覽》四百三十﹑四百六十三﹑四百九十五﹑八百九。《詩紀》九作楚人諺。﹞

【漢人引鄙語】

〖《韓詩外傳》曰﹕夫明鏡者。所以照形也。往古者。所以知今也。鄙語曰﹕〗

不知爲吏。視已成事。﹝○《韓詩外傳》五。大戴記保傅篇。《漢書》賈誼傳。賈子新書保傅篇。《禦覽》四百九十六。﹞

【韓安國引語】

〖《漢書》曰﹕韓安國云。治天下終不用私亂公。語曰﹕〗

𨿽有親父。安知不爲虎。𨿽有親兄。安知不爲狼。﹝○《史記》韓安國傳。《漢書》韓安國傳。﹞

【桓寬引語】

〖鹽鐵論曰﹕秦兼萬國之地。有四海之富。而意不贍。非宇小而用菲者。欲多而下不堪其求也。語曰﹕〗

廚有腐肉。國有饑民。廏有肥馬。路有餒人。﹝○鹽鐵論園池篇。﹞

【桓寬引鄙語】

〖鹽鐵論曰﹕大夫曰﹕鄙語曰云云。以世俗言之。鄕曲有桀人尙辟之。今匈奴公爲寇。侵擾邊境。是以縣官厲武。以討不義。設機械以備不仁。〗

賢者容不辱。﹝○鹽鐵論備胡篇。﹞

【《淮南子》引諺】

〖《淮南子》曰﹕亂世之法。髙爲量而罪不及。重爲任而罰不勝。危爲禁而誅不敢。民困於三責。則飾智而詐上。犯邪而幹免。故諺曰﹕〗

鳥窮則噣。獸窮則﹛角牛﹜。人窮則詐。﹝○《淮南子》齊俗訓。﹞

【鄒陽引諺】

〖《史記》曰﹕鄒陽獄中上《書》曰﹕臣聞比干剖心。子胥鴟夷。臣始不信。乃今知之。願大王孰察。少加憐焉。諺曰云云。何則。知與不知也。〗

白頭如新。傾蓋如故。﹝○史主及《漢書》鄒陽傳。《文選》三十九。﹞

【司馬相如引諺】

〖《史記》曰﹕是時天子方好自擊熊彘。馳逐野獸。相如上疏諫之。鄙諺曰云云。言𨿽小可以諭大。願陛下幸察。〗

家累千金。坐不垂堂。﹝○《史記》司馬相如傳。《漢書》事馬相如傳。《禦覽》四百九十五。○逯案。《史記》袁盎傳云。臣聞千金之子坐不垂堂。百金之子不騎衡。《漢書》盎傳載此無坐字。《白帖》八引《漢書》曰﹕千金之子坐不垂堂。百金之子立不倚衡。又《禦覽》三百九十三引《漢書》諺曰﹕千金之子坐不垂堂。又《三國誌》薛綜傳諺曰﹕千金之子坐不垂堂。似此諺原爲四言四句。相如所引旣不全。且似已加刪攺也。而今本《漢書》作七言。恐亦經後人刪落。﹞

【貢禹引俗語】

〖《漢書》曰﹕禹又言。郡國擇便巧史書習於計簿能欺上府者。以爲右職。取勇猛能操切百姓者。以苛暴威服下者。使居大位。故亡義而有財者顯於世。欺謾而善書者尊於朝。誖逆而勇猛者貴於官。故俗皆曰﹕〗

何以孝弟爲。財多而光榮。何以禮義爲。史書而仕宦。何以謹愼爲。勇猛而臨官。﹝○《漢書》貢禹傳。○逯案。故俗皆曰云云。皆假爲諧。亦通。﹞

【司馬遷引諺】

〖《史記》曰﹕余睹李將軍悛悛如鄙人。口不能道辭。及死之日。天下知與不知。皆爲盡哀。諺曰云云。此言𨿽小。可以諭大也。〗

桃李不言。下自成蹊。﹝○《史記》李將軍傳。《漢書》李廣傳。《禦覽》四百九十五﹑九百六十八。﹞

【司馬遷引諺】

〖《史記》曰﹕人富而仁義附焉。富者得勢益彰。諺曰云云。此非空言也。〗

千金之子。不死於市。﹝○《史記》貨殖傳。《禦覽》四百九十五。﹞

【司馬遷引諺】

〖《史記》曰﹕諺曰云云。固無虛言。非獨女以色媚。而仕宦亦有之。〗

力田不如逢年。善仕不如遇合。﹝○《史記》佞幸傳。﹞

【司馬遷引鄙語】

〖《史記》曰﹕鄙語云云云。白起料敵合變。出奇無窮。聲震天下。然不能救患於應侯。王翦爲秦將。夷六國。然不能輔秦建徳。固其根本。偸合取容。以至圽身。彼各有所短也。〗

尺有所短。寸有所長。﹝○《史記》白起王翦傳贊。﹞

【褚先生引諺】

〖《史記》曰﹕褚先生曰﹕尹夫人自請武帝。願望見邢夫人。乃詔使邢夫人衣故衣。獨身來前。尹夫人乃低頭而泣。自痛其不如也。諺曰﹕〗

美女入室。惡女之仇。﹝○《史記》外戚世家。《禦覽》百四十四﹑三百八十。﹞

【褚先生引諺】

〖《史記》曰﹕褚先生曰﹕東郭先生久待詔公車。貧困饑寒。道中人笑之。及其拜二千石。立名當世。所謂衣褐懷寶者也。諺曰﹕〗

相馬失之瘦。相士失之窮。﹝○《史記》滑稽列傳。﹞

【路溫舒引俗語】

〖《漢書》曰﹕溫舒上《書》曰﹕臣聞秦有十失。其一尙存。治獄之吏是也。是以獄吏專爲深刻殘賊而亡極。偸爲一切。不顧國患。此世之賊也。故俗語曰﹕〗

畫地爲獄。議不入。刻木爲吏。期不對。﹝○《漢書》路溫舒傳。《書鈔》七十七。《詩紀》九作諺。﹞

【劉向引諺】

〖《說苑》曰﹕存亡禍福。其要在身。聖人重誡。敬愼所忽。諺曰﹕〗

誡無垢。思無辱。﹝○《說苑》敬愼篇。﹞

【薛宣引鄙語】

〖《漢書》曰﹕宣上疏曰﹕政教煩碎。咎在部刺史。或不循守條職。舉錯各以其意。以求吏民過失。郡縣相迫促。亦內相刻。流至眾庶。鄙語曰云云。宜明申敕。使昭然知本朝之要務。〗

苟攺不親。煩苦傷恩。﹝○《漢書》薛宣傳。﹞

【劉輔引裏語】

〖《漢書》曰﹕成帝欲立趙婕妤爲皇后。先下詔封婕妤父臨爲列侯。輔上書言。妙選有徳之世。考卜窈窕之女。以承宗廟。猶恐晚暮。今乃觸情縱欲。傾於卑賤之女。欲以母天下。不畏於天。不愧於人。惑莫大焉。裏語曰﹕〗

腐木不可以爲柱。卑人不可以爲主。﹝○《漢書》劉輔傳。《禦覽》一百八十七﹑二百二十三﹑四百九十五。﹞

【王嘉引裏諺】

〖《漢書》曰﹕是時侍中董賢愛幸於上。遂下詔封賢等。下丞相禦史。益封賢二千戶。嘉封還詔書。因奏封事諫曰﹕髙安侯賢。佞幸之臣。陛下傾爵位以貴之。單貨財以富之。損至尊以寵之。主威已黜。府藏已竭。惟恐不足。財皆民力所爲。往古以來。貴臣未嘗有此。流聞四方。皆同怨之。裏諺曰云云。臣常爲之寒心。〗

千人所指。無病而死。﹝○《漢書》王嘉傳。全唐文二百七十七柳澤上睿宗書。﹞

【泛勝之引諺】

〖泛勝之《書》曰﹕麥生黃色。傷於太稠。稠者鋤而稀之。秋鋤以棘柴褸之以壅麥根。故諺曰﹕〗

子欲富。黃金覆。○﹝齊民要術二。﹞

【泛勝之引古語】

土長冒撅。陳根可拔。耕者急發。﹝○禮記月令注。﹞

【馬廖引長安語】〖《樂府詩集》作城中謠。《詩紀》同。〗

〖《後漢書》曰﹕明徳皇后旣立。躬履節儉。事從簡約。廖慮美業難終。上疏長樂宮以勸成徳政曰﹕百姓不足。起於世尙奢靡。長安語曰﹕〗

城中好髙髻。四方髙一尺。城中好廣眉。四方且半額。城中好大袖。四方全匹帛。﹝○《後漢書》馬援傳附馬廖傳。玉臺新詠一作漢時童謠歌。《類聚》四十三。《禦覽》四百九十五。《樂府詩集》八十七。《文選》補遺三十五作長安謠。《詩紀》八。又《禦覽》三百六十四引額一韻。八百十八引帛一韻。﹞

【漢人爲黃公語】

〖奚囊橘柚曰﹕漢髙帝時。有黃公。不事生產。日牽一黃斑虎乞食於道。飲食稍不腆。輒解其縛虎。便咆哮作噬人狀。人人震懾。多畀錢米。始謝去。人有語曰云云。入山遇猛虎。輒畏之曰黃公來。猛獸無不垂頭掉尾而去。人又語曰云云。〗

虎莫凶。有黃公。﹝○古謠諺七十。﹞

猛獸回。黃公來。﹝○同上○逯按。此殆後人假托。姑附於此。﹞

【時人爲應曜語】

〖廣韻曰﹕漢有應曜。隱於淮陽山中。與四皓俱徵。曜獨不至。時人語之曰﹕〗

南山四皓。不如淮陽一老。﹝○廣韻十六蒸。﹞

【關東爲寧成號】

〖《史記》曰﹕寧成家居。上欲以爲郡守。禦史大夫弘曰﹕臣居山東爲小吏時。寧成爲濟南都尉。其治如狼牧羊。成不可使治民。上乃拜成爲關都尉。歲餘。關東吏錄郡國出入關者。號曰﹕〗

寧見乳虎。無值寧成之怒。﹝○《史記》酷吏傳義縱傳。《漢書》義縱傳。《書鈔》四十一。﹞

【長安爲韓嫣語】

〖西京雜記曰﹕韓嫣好彈。以金爲丸。一日所失者十餘。長安爲之語云云。京師兒童每聞嫣出彈輒隨之。望丸所落。便拾取焉。〗

苦饑寒。逐彈丸。﹝○西京雜記四。《白帖》十四。《禦覽》四百九十六﹑七百五十五﹑八百十一。《詩紀》九作逐彈丸。﹞

【諸儒爲朱云語】

〖《漢書》曰﹕少府五鹿充宗貴幸。爲梁丘易。元帝好之。欲考其異同。令與諸易家論。充宗辧口。諸儒莫能抗。有薦朱云者。召入攝齊登堂。抗首而請。音動左右。故諸儒爲之語曰﹕〗

五鹿獄獄。朱云折其角。﹝○《漢書》朱云傳。《類聚》五十五。《白帖》二十六。《禦覽》四百六十三﹑四百九十五﹑六百十五。《詩紀》九作五鹿。﹞

【長安爲王吉語】

〖《漢書》曰﹕王吉少時。居長安。其東家有棗樹垂吉庭中。吉婦取以啖吉。吉知而去婦。東家聞。欲伐其樹。鄰里止之。因請吉還婦。裏中爲之語曰﹕〗

東家有樹。王陽婦去。東家棗完。去婦復還。﹝○《漢書》王吉傳。《類聚》八十七。《禦覽》四百九十五﹑五百二十一﹑九百六十五。《詩紀》九作東家棗。﹞

【世稱王貢語】

〖《漢書﹟王吉傳》曰﹕吉與貢禹爲友。世稱云云。言其取捨同也。〗

王陽在位。貢公彈冠。﹝○《漢書》王吉傳。後《漢書》王丹傳注。《白帖》十二。﹞

【長安爲蕭朱王貢語】

〖《漢書》曰﹕蕭育少與陳咸﹑朱博爲友。著聞當世。往者有王陽﹑貢公。故長安語曰云云。言共相薦達也。〗

蕭朱結綬。王貢彈冠。﹝○《漢書》蕭育傳。風俗通窮通篇。《類聚》二十一。《初學記》十八。《白帖》十。《禦覽》四百十﹑四百九十五。﹞

【吏民爲趙張三王語】

〖《漢書》曰﹕王吉子駿。成帝欲大用之。出駿爲京兆尹。試以政事。先是京兆有趙廣漢﹑張敞﹑王尊﹑王章。至駿皆有能名。故京師稱曰﹕〗

前有趙張。後有三王。﹝○《漢書》趙尹韓張兩王傳贊。又王吉傳。《書鈔》三十九。《類聚》六。《白帖》二十一。《文選》十潘安仁《西徵賦》注。《禦覽》四百九十五。《詩紀》五作三王。﹞

【鄒魯諺】

〖《漢書》曰﹕韋賢少子玄成。復以明經歷位至丞相。故鄒魯諺曰﹕〗

遺子黃金滿籝。不如一經。﹝○《漢書》韋賢傳。《類聚》八十三。《白帖》二十六。《禦覽》四百九十五﹑五百十八﹑六百十三﹑七百六十四﹑八百九。《詩紀》九。○逯案。《類聚》《白帖》所引有教子二字。於義較勝。可據補。﹞

【諸儒爲匡衡語】

〖《漢書》曰﹕衡好學。家貧傭作。以供資用。尢精力過絕人。諸儒爲之語曰﹕〗

無說詩。匡鼎來。匡說詩。解人頤。﹝○《漢書》匡鼎傳。西京雜記二。計紀八作匡衡歌。﹞

【京師爲諸葛丰語】

〖《漢書》曰﹕諸葛丰。元帝擢爲司隸校尉。刺舉無所避。京師爲之語曰﹕〗

間何闊。逢諸葛。﹝○《漢書》諸葛丰傳。《書鈔》三十六﹑三十七。《白帖》十三。《禦覽》二百五十﹑四百二十七﹑四百九十五。《詩紀》九作諸葛丰。﹞

【諸儒爲張禹語】

〖《漢書》曰﹕成帝卽位。張禹爲《論語》章句獻之。諸儒爲之語曰﹕〗

不欲爲論。念張文。﹝○《漢書》張禹傳。西京雜記二。《禦覽》四百九十五。《詩紀》九作張文。﹞

【長安爲谷永樓護號】

〖《漢書》曰﹕樓護。字君卿。精辯論議。常依名節。聽者皆竦。與谷永俱爲五侯上客。長安號曰﹕〗

穀子云筆札。樓君卿喉舌。﹝○《漢書》樓護傳。《書鈔》百三﹑百四。《類聚》三十三﹑五十八。《禦覽》四百六十三﹑四百九十五﹑五百九十五﹑六百六。《詩紀》九作谷樓。﹞

【時人爲甄丰語】

〖《後漢書》曰﹕王莽爲宰衡時。甄丰旦夕入謀議。時人語曰﹕〗

夜半客。甄長伯。﹝○《後漢書》彭寵傳。﹞

【長安爲張竦語】

〖《漢書》曰﹕安眾侯劉崇與相張紹進攻宛。不得入而敗。竦與崇族父劉嘉詣闕自歸。王莽赦弗罪。竦爲崇作奏。莽大說。後又封竦爲淑徳侯。長安爲之語曰﹕〗

欲求封。過張柏松。力戰鬥。不如巧爲奏。﹝○《漢書》王莽傳。﹞

【時人爲王莽語】

〖蔡邕獨斷曰﹕古幘無巾。王莽頭禿。乃始施巾。故語曰﹕〗

莽頭禿。幘施屋。﹝○續《漢書》輿服志。獨斷下。《禦覽》四百九十六﹑六百八十七﹑七百四十。《詩紀》九作幘如屋。﹞

【東方爲王匡廉丹語】

〖《漢書》曰﹕地皇三年四月。王莽遣太師王匡﹑更始將軍廉丹東。太師﹑更始合將銳士十餘萬人。所過放縱。東方爲之語曰﹕〗

寧逢赤眉。不逢太師。太師尙可。更始殺我。﹝○《漢書》王莽傳。﹞

【時人爲蔣詡諺】

〖嵇康《髙士傳》曰﹕蔣詡。字元卿。杜陵人。爲兗州刺史。王莽爲宰衡。詡奏事到灞上。稱病不進。歸杜陵。荊棘塞門。捨中三徑。終身不出。時人諺曰﹕〗

楚國二龔。不如杜陵蔣翁。﹝○《禦覽》五百十。《詩紀》九作杜陵蔣翁。﹞

【京師爲楊雄語】

〖《漢書》曰﹕王莽篡位後。復上符命者。莽盡誅之。時揚雄校書天祿閣。使者欲收雄。雄恐。乃從閣自投。幾死。京師爲之語曰﹕〗

惟寂寞。自投閣。爰淸靜。作符命。﹝《漢書》師古注。今流俗本云。惟寂惟寞。自投於閣。爰淸爰靜。無作符命。妄增之。○《漢書》揚雄傳。《禦覽》四百九十五。又《白帖》三﹑十。《文選》三十齊中讀書詩注﹑《禦覽》一百八十四並引閣一韻。《詩紀》九作投閣。﹞

【時人爲揚雄桓譚語】

〖廣輿記曰﹕漢桓譚字君山。宿州人。博學有文章名。光武欲以讖決疑。桓譚諫。出爲六安丞。著新論。藏書甚多。時人語曰﹕〗

玩揚子云之篇。樂於居千乘之官。挾桓君之書。富於積猗頓之財。﹝廣輿記無之財二字。○廣輿記二。潛確類書八十。﹞

【更始時長安中語】

〖東觀《漢記》曰﹕更始在長安。所授官爵皆羣小賈人。或膳夫庖人。長安爲之語曰﹕〗

竈下養。中郎將。爛羊胃。騎都尉。爛羊頭。關內侯。﹝○《後漢書》劉玄傳。《類聚》四十五。《白帖》十二。《禦覽》九十﹑二百三﹑四百九十五﹑九百二。又《文選》補遺三十五作長安謠。《詩紀》九作竈下養。﹞

【時人爲戴遵語】

〖《後漢書》曰﹕遵字子髙。王莽篡位。稱疾歸鄕裏。家富。好給施。尙俠气。食客嘗三四百人。時人爲之語曰﹕〗

關東大豪戴子髙。﹝○《後漢書》戴良傳。﹞

【三輔爲張氏何氏語】

〖三輔決錄注曰﹕張氏得鉤。何氏得算。故三輔舊語曰﹕〗

何氏算。張氏鉤。何氏肥。張氏瘦。﹝○《禦覽》三百七十八。《太平廣記》三百九十一。﹞

【時人爲張氏諺】

〖文士傳曰﹕畱侯七世孫張贊。字子卿。初居吳縣相人裏。時人諺曰﹕〗

相裏張。多賢良。積善應。子孫昌。﹝○《禦覽》四百九十六。﹞

【桓譚引諺論巧習】

〖新論曰﹕揚子云工於賦。王君大習兵器。余欲從二子學。子云曰﹕能讀千賦則善賦。君大曰﹕能觀千劍則曉劍。諺曰﹕〗

伏習象神。巧者不過習者之門。﹝○意林三。﹞

【桓譚引關東鄙語】

〖新論曰﹕關東鄙語曰﹕〗

人間長安樂。出門西向笑。知肉味美。對屠門而大嚼。﹝《禦覽》或誤屑。○《書鈔》百四十五。《類聚》七十二。《初學記》二十六。《文選》四十二與吳季重書注。《白帖》五。《禦覽》四百九十六﹑八百二十八﹑八百六十三。﹞全漢詩卷四

【郊廟歌辭】

【安世房中歌】

〖《漢書》曰﹕漢房中祠樂。髙祖唐山夫人所作也。周有房中樂。至秦攺名壽人。凡樂。樂其所生。禮不忘本。髙祖樂楚聲。故房中樂楚聲也。孝惠二年。使樂府令夏侯寬備其簫管。更名安世樂。安世房中歌十七章。其《詩》曰﹕〗

大孝備矣。休徳昭淸。髙張四縣。樂充宮庭。芬樹羽林。云景杳冥。金支秀華。庶旄翠旌。七始華始。肅倡和聲。神來晏娭。庶幾是聽。﹝○《漢書》禮樂志。《樂府詩集》八。《文選》補遺三十四。廣《文選》十一。《詩紀》二。○逯案。通行本《漢書》此章與下章連爲一篇。《文選》補遺及《詩紀》割七始等四句屬下。別爲一章。今依汲古閣本《漢書》及《樂府詩集》﹑廣《文選》分釐之。﹞

粥粥音送。細齊人情。忽乘靑玄。熙事備成。淸思眑眑。經緯冥冥。﹝○同上﹞

我定歷數。人告其心。敕身齊戒。施教申申。乃立祖廟。敬明尊親。大矣孝熙。四極爰轃。﹝○同上○《漢書》此與下篇連爲一首。今從《樂府詩集》。﹞

王侯秉徳。其鄰翼翼。顯明昭式。淸明鬯矣。皇帝孝徳。竟全大功。撫安四極。﹝○同上○王先謙《漢書》補注引吳仁傑曰﹕安世房中歌十七章。刊誤區分之。一章多或十句八句。少或六句四句。未有奇數者。獨王侯秉徳一章七句。仁傑案。旣醉詩及下文安其所章。皆用疊句。此章當云。王侯秉徳。其鄰翼翼。其鄰翼翼。顯明昭式。書本脫誤。今攺定作八句。﹞

海內有姦。紛亂東北。詔撫成飾。武臣承徳。行樂交逆。簫﹤一勹﹥羣慝。肅爲濟哉。蓋定燕國。﹝○同上○《漢書》與下兩篇連爲一首。﹞

大海蕩蕩水所歸。髙賢愉愉民所懷。大山崔。百卉殖。民何貴。貴有徳。﹝○同上○逯案。劉敞所見本《漢書》蕩愉二字皆不疊。﹞

安其所。樂終產。樂終產。世繼緒。飛龍秋。遊上天。髙賢愉。樂民人。﹝○同上﹞

丰艸葽。女羅施。善何如。誰能回。大莫大。成教徳。長莫長。被無極。﹝○同上﹞

雷震震。電耀耀。明徳鄕。治本約。治本約。澤弘大。加被寵。咸相保。徳施大。世曼壽。﹝○同上﹞

都荔遂芳。窅﹛宀瓜﹜桂華。孝奏天儀。若日月光。乘玄四龍。回馳北行。羽旄殷盛。芬哉芒芒。孝道隨世。我署文章。﹝桂華○同上○逯案。《漢書》桂華二字冠下文之首。《樂府詩集》同之。惟又於文章字下刻��兩空格。《文選》補遺刪桂華二字。﹞

馮馮翼翼。承天之則。吾易久遠。燭明四極。﹝○同上○逮案。《詩紀》依《文選》補遺﹑廣《文選》以此四句與下文徳福兩韻共爲一首。然檢各本《漢書》。此四句悉獨立成篇。當是原歌如此。今據以攺正。﹞

慈惠所愛。美若休徳。杳杳冥審。克綽永福。﹝美芳○同上○劉奉世曰﹕桂華﹑美芳。皆二詩章名。本側注前篇之末。傳寫之誤。遂以冠後。又詞無美芳。亦當作美若矣。逯案。《漢書》此與下文連爲一篇。而《樂府詩集》則連下文起首二句共爲一篇。﹞

磑磑卽卽。師象山則。鳴呼孝哉。案撫戎國。蠻夷竭歡。象來致福。兼臨是愛。終無兵革。﹝○同上﹞

嘉薦芳矣。告靈饗矣。告靈旣饗。徳音孔臧。惟徳之臧。建侯之常。承保天休。令問不忘。﹝○同上﹞

皇皇鴻明。蕩侯休徳。嘉承天和。伊樂厥福。在樂不荒。惟民之則。浚則師徳。下民咸殖。

令問在舊。孔容翼翼。﹝《詩紀》云。《漢書》自浚則以下別爲一章。今從樂府。○同上○逯案。鐵琴銅劍樓藏北宋本及汲古閣本各《漢書》。浚則等四句與上文皆連爲一章。《詩紀》云云。不知究據何本。又《文選》補遺及廣《文選》則以浚則等四句獨立成篇。此蓋從《漢書》刊誤說。而足成十七章之數也。﹞

孔容之常。承帝之明。下民之樂。子孫保光。承順溫良。受帝之光。嘉薦令芳。壽考不忘。﹝○同上﹞

承帝明徳。師象山則。云施稱民。永受厥福。承容之常。承帝之明。下民安樂。萬壽無疆。﹝○《漢書》禮樂志。《樂府詩集》八。《文選》補遺三十四。廣《文選》十一。《詩紀》二。﹞

﹝此歌《文選》補遺及廣《文選》《詩紀》均署唐山夫人。逯案。《漢書》僅謂唐山夫人作樂。樂與辭非一事。此質之漢志可知。似不得卽署唐山夫人。今依《樂府詩集》編入闕名卷中。又此歌於樂分十七章。於辭實爲十七首。郊祀歌仿此。﹞

【郊祀歌】

〖《漢書》曰﹕武帝定郊祀之禮。祠太乙於甘泉。祭后土於汾陰。乃立樂府。采詩夜誦。有趙﹑代﹑秦﹑楚之謳。以李延年爲協律都尉。多舉司馬相如等數十人造爲詩賦。略論律呂。以合八音之調。作十九章之歌。以正月上辛用事甘泉圜丘。使童男女七十人歌之。時新得神馬。因次爲歌。汲黯曰﹕王者作樂。上以承祖宗。下以化兆民。今陛下得馬詩以爲歌協於宗廟。先帝百姓豈能知其音邪。觀黯之言。則是歌宗廟亦用之矣。然其辭亦多難曉云。〗

【練時日】

練時日。侯有望。焫膋蕭。延四方。九重開。靈之斿。垂惠恩。鴻祜休。靈之車。結玄云。駕飛龍。羽旄紛。靈之下。若風馬。左倉龍。右白虎。靈之來。神哉沛。先以雨。般裔裔。靈之至。慶陰陰。相放﹛弗心﹜。震澹心。靈已坐。五音飭。虞至旦。承靈億。牲繭栗。粢盛香。尊桂酒。賓八鄕。靈安畱。吟靑黃。徧觀此。眺瑤堂。眾嫭並。綽奇麗。顏如荼。兆逐靡。被華文。側霧縠。曳阿錫。佩珠玉。俠嘉夜。茝蘭芳。澹容與。獻嘉觴。﹝○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。﹞

【帝臨】

帝臨中壇。四方承宇。繩繩意變。備得其所。淸和六合。制數以五。海內安寧。興文匽武。后土富媼。昭明三光。穆穆優遊。嘉服上黃。﹝○同上﹞

【靑陽鄒子樂。】〖《漢書》載此名。下同。〗

靑陽開動。根荄以遂。膏潤並愛。跂行畢逮。霆聲發榮。壧處頃聽。枯槁復產。乃成厥命。眾庶熙熙。施及夭胎。羣生啿々。惟春之祺。﹝○同上﹞

【朱明】〖鄒子樂。〗

朱明盛長。甫與萬物。桐生茂豫。靡有所詘。敷華就實。旣阜旣昌。登成甫田。百鬼迪嘗。廣大建祀。肅雍不忘。神若宥之。傳世無疆。﹝○同上﹞

【西顥】〖鄒子樂。〗

西顥沆碭。秋气肅殺。含秀垂穎。續舊不廢。姦僞不萌。祅孽伏息。隅辟越遠。四貉咸服。旣畏玆威。惟慕純徳。附而不驕。正心翊翊。﹝○同上﹞

【玄冥】〖鄒子樂。〗

玄冥陵陰。蟄虫蓋藏。艸木零落。抵冬降霜。易亂除邪。革正異俗。兆民反本。抱素懷朴。條理信義。望禮五嶽。籍斂之時。掩收嘉谷。﹝○同上﹞

【惟泰元】

惟泰元尊。媼神蕃釐。經緯天地。作成四時。精建日月。星辰度理。陰陽五行。周而復始。云風雷電。降甘露雨。百姓蕃滋。咸循厥緒。繼統共勤。順皇之徳。鸞路龍鱗。罔不肸飾。嘉籩列陳。庶幾宴享。滅除凶災。烈騰八荒。鐘鼓竽笙。云舞翔翔。招搖靈旗。九夷賓將。﹝建始元年。丞相匡衡奏罷鸞路龍鱗。更定時曰涓選休成。○同上○逯案。篇末注據漢志補入。﹞

【天地】

天地並況。惟予有慕。爰熙紫壇。思求厥路。恭承禋祀。縕豫爲紛。黼繡周張。承神至尊。千童羅舞成八溢。合好效歡虞泰一。九歌畢奏斐然殊。鳴琴竽瑟會軒朱。璆磬金鼓。靈其有喜。百官濟濟。各敬厥事。盛牲實俎進聞膏。神奄畱。臨須搖。長麗前掞光耀明。寒暑不忒況皇章。展詩應律鋗玉鳴。函宮吐角激徵淸。發梁揚羽申以商。造玆新音永久長。聲气遠條鳳鳥鳥。神夕奄虞蓋孔享。﹝丞相匡衡奏罷黼繡周張。更定時曰肅若舊典。○《漢書》禮樂志。《初學記》十五。《樂府詩集》一。《文選》補遺三十四。廣《文選》十一。《詩紀》五。﹞

【日出入】

日出入安窮。時世不與人同。故春非我春。夏非我夏。秋非我秋。冬非我冬。泊如四海之池。徧觀是耶謂何。吾知所樂。獨樂六龍。六龍之調。使我心若。訾黃其何不徠下。﹝○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。﹞

【天馬】〖《詩紀》云。一作天馬歌。〗

〖《漢書》武帝紀曰﹕元鼎四年秋。馬生渥窪水中。作天馬之歌。太祖四年春。貳師將軍李廣利斬大宛王首。獲汗血馬來。作西極天馬之歌。〗

太一況。天馬下。霑赤汗。沫流赭。志俶儻。精權奇。籋浮雲。晻上馳。體容與。迣萬里。今安匹。龍爲友。﹝元狩三年。馬生渥窪水中作。○《漢書》禮樂志。《類聚》九十三。《禦覽》八百九十四。《樂府詩集》一。《文選》補遺三十四。廣《文選》十一。《詩紀》五。又《文選》三十五七命注引第二句。○逯案。《禦覽》引天馬下有千里二字。當是衍文。不注入本文下。﹞

天馬徠。從西極。涉流沙。九夷服。天馬徠。出泉水。虎脊兩。化若鬼。天馬徠。歷無艸。徑千里。循東道。天馬徠。執徐時。將搖舉。誰與期。天馬徠開遠門。竦予身。逝昆侖。天馬徠。龍之媒。遊閭闔。觀玉臺。﹝太初四年。誅宛王獲宛馬作。○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。又水經二河水注引艸﹑道二韻。《類聚》九十三引極﹑服﹑艸﹑道﹑門﹑﹛山侖﹜﹑媒﹑臺八韻。《文選》十四赭白馬賦注引極一韻﹑又二十三詠懷詩注引極﹑服﹑艸﹑通四韻。《白帖》十八引極一韻﹐《禦覽》三十八引門﹐崘二韻﹐又八百九十四引極﹑服﹑艸﹑道﹑崘﹑崘媒﹑臺八韻﹐事類賦馬賦引極﹑服﹑艸﹑道﹑媒﹑臺六韻。○逯案。《禦覽》三十八引此作《漢書》曰張發世房中歌詩云云。殊謬。又錦繡萬花谷三十七引漢天馬歌曰尾蕭梢兮朔風起。則實非漢歌。諸如此類。均須明辧。﹞

【天門】

天門開。詄蕩蕩。穆並騁。以臨饗。光夜燭。徳信著。靈寢平而鴻。長生豫。太朱塗廣。夷石爲堂。飾玉梢以舞歌。體招搖若永望。星畱兪。塞隕光。照紫幄。珠熉黃。幡比翅﹝《文選》補遺作翍。廣《文選》《詩紀》並同。﹞

回集。貳雙飛常羊。月穆穆以金波。日華耀以宣明。假淸風軋忽。激長至重觴。神裴回若畱放。殣冀親以肆章。函蒙祉福常若期。寂漻上天知厥時。泛泛滇滇從髙斿。殷勤此路臚所求。佻正嘉吉弘以昌。休嘉砰隱溢四方。專精厲意逝九閡。紛云六幕浮大海。﹝○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。○靈寢平而鴻長生豫句。王先謙《漢書》補注曰﹕八字不成句義。平而二字當衍。顏注亦未爲平字釋義。衍文明矣。又幡比翅回集。貳雙飛常羊句下。王氏又曰﹕翅飛下皆有兮字。假淸二句同。逯案。王說是也。此歌楚體。各句殆均有兮字。經孟堅刪削。故至此耳。﹞

【景星】〖《詩紀》云。一曰寶鼎歌。〗

〖《漢書》武帝紀曰﹕元鼎四年夏六月。得寶鼎后土祠旁。作寶鼎之歌。〗

景星顯見。信星彪列。象載昭庭。日親以察。參侔開闔。爰推本紀。汾脽出鼎。皇祜元始。五音六律。依韋饗昭。雜變並會。雅聲遠姚。空桑琴瑟結信成。四興疊代八風生。殷殷鐘石羽龠鳴。河龍供鯉醇犧牲。百末旨酒布蘭生。泰尊柘漿析朝酲。微感心攸通修名。周流常羊思所並。穰穰復正直往寧。馮蠵切和疏寫平。上天布施后土成。穰穰丰年四時榮。﹝元鼎五年得鼎汾陰作。○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。又《禦覽》八百六十一引醒一韻﹑九百七十四引生酲二韻。○逯案。王氏《漢書》補注曰﹕武紀得鼎在四年。五當作四。又馮蠵切和疏寫平句。晉灼曰﹕馮。馮夷。河伯也。蠵﹑觜蠵。龜屬也。逯案。蠵﹑夷同部。音近相假。馮蠵當卽馮夷。唐劉恂領表錄異云。蟕蠵。俗謂之玆夷。是亦馮蠵卽馮夷之證。﹞

【齊房】〖《詩紀》云。一曰芝房歌。〗

〖《漢書》武帝紀曰﹕元封二年夏六月。甘泉宮內中產芝。九莖連頁。作芝房之歌。〗

齊房產艸。九莖連頁。宮童效異。披圖案諜。玄气之精。回復此都。蔓蔓日茂。芝成靈華。﹝元封二年芝生甘泉齊房作。○《漢書》禮樂志。《樂府詩集》一。《文選》補遺三十四。廣《文選》十一。《詩紀》五。﹞

【後皇】

後皇嘉壇。立玄黃服。物發冀州。兆蒙祉福。沇々四塞。徦狄合處。經營萬意。咸遂厥宇。﹝○同上﹞

【華燁燁】

華燁燁。固靈根。神之斿。過天門。車千乘。惇昆侖。神之出。排玉房。周流雜。拔蘭堂。神之行。旌容容。騎沓沓。般縱縱。神之徠。泛翊翊。甘露降。慶雲集。神之揄。臨壇宇。九疑賓。夔龍舞。神安坐。翔吉時。共翊翊。合所思。神嘉虞。申貳觴。福滂洋。邁延長。沛施佑。汾之阿。揚金光。橫泰河。莽若云。增揚波。徧臚驤。騰天歌。﹝○同上﹞

【五神】

五神相。包四鄰。土地廣。揚浮雲。扢嘉壇。椒蘭房。璧玉精。垂華光。益意年。美始興。交於神。若有承。廣宣延。咸畢觴。靈輿位。偃蹇驤。卉汨臚。析奚遺。淫淥澤。淫然歸。﹝同上﹞

【朝隴首】〖《詩紀》云。一曰白麟歌。〗

〖《漢書》武帝紀曰﹕元狩元年冬十月。行幸雍。獲白麟。作白麟之歌。〗

朝隴首。覽西垠。雷電尞。獲白麟。爰五止。顯黃徳。圖匈虐。燻鬻殛。辟流離。抑不詳。賓百僚。山河饗。掩回轅。鬗長馳。騰雨師。灑路陂。流星隕。感惟風。籋歸云。撫懷心。﹝元狩元年。行幸雍獲白麟作。○同上﹞

【象載瑜】〖《詩紀》云。一百赤雁歌。〗

〖《漢書》禮樂志曰﹕大始三年。行幸東海獲赤雁作。〗

象載瑜。白集西。食甘露。飲榮泉。赤雁集。六紛員。殊翁雜。五采文。神所見。施祉福。登蓬萊。結無極。﹝太始三年行幸東海獲赤雁作。○同上﹞

【赤蛟】

赤蛟綏。黃華蓋。露夜零。書晻濭。百君禮。六龍位。勺椒漿。靈已醉。靈旣享。錫吉祥。芒芒極。降嘉觴。靈殷殷。爛揚光。延壽命。永未央。杳冥冥。塞六合。澤汪濊。輯萬國。靈禗々。象輿﹤車羲﹥。票然逝。旗逶蛇。禮樂成。靈將歸。托玄徳。長無衰。﹝○同上﹞

逯案。此樂歌如天馬﹑景星﹑齊房﹑朝隴首﹑象載瑜諸篇。武紀悉謂武帝作。又靑陽﹑朱陽﹑西顥﹑玄冥四篇署鄒子樂。

或卽鄒陽之作也。惟樂章旣不容分割。歌辭亦當經人刪定。故今統編闕名卷中。不再析出。

【鼓吹曲辭】

【鐃歌】

〖崔豹《古今注》曰﹕短簫鐃歌。軍樂也。黃帝使岐伯作。所以建武揚威徳。風勸戰士也。《周禮》所謂王大捷。則令凱樂。漢樂有黃門鼓吹。天子所以宴樂羣臣也。短簫鐃歌。鼓吹之一章爾。亦以錫有功諸侯。古今樂錄曰﹕漢鼓吹鐃歌十八曲。字多訛誤。又有務成﹑玄云﹑黃爵﹑釣竿。亦漢曲也。其辭亡。或云漢鐃歌二十一。無釣竿。擁離亦曰翁離。《宋書》樂志曰﹕漢鼓吹鐃歌十八篇。按古今樂錄。皆聲辭艷相雜。不復可分。沈約云。樂人以音聲相傳。訓詁不可復解。凡古樂錄。。皆大字是辭。細字是聲。聲辭合寫。故致然耳。〗

【朱鷺】

〖隋疏樂志曰﹕建鼓殷所作。又棲翔鷺於其上。不知何代所加。然則漢曲。蓋因飾鼓以鷺而名曲焉。○譚蒼醍醐云。漢初有朱鷺之瑞。故以鷺形飾鼓。又以朱鷺名鼓吹曲也。〗

朱鷺何食食茄下。不食不吐將以問諫者。﹝○《宋書》樂志。《樂府詩集》十六。《詩紀》五。○逯案。賈生書云。鼓所以來諫。《詩》云﹕柔亦不茹。剛亦不吐。此歌云云。言諫官之道也。茄。古荷字。又十八曲歌辭凡以爲聲字者皆細字旁書之。以區別於本文。﹞

【思悲翁】

思悲翁。唐思。奪我美人侵以遇。悲翁但思。蓬首狗。逐狡兔。食交君。梟子五。梟母六。拉沓髙飛莫安宿。﹝○同上○唐思。徒思也。也﹑我皆聲。侵遇爲侵漁或侵虐之借字。交君殆狡麏之借字。﹞

【艾如張】

〖《詩紀》云。艾與刈同。芟艸也。谷梁傳曰﹕艾蘭以爲防。置旃以爲轅門。謂因搜狩以習武事也。蘭。香艸也。言艾艸以爲田之大防是也。〗

艾而張羅。夷於何。行成之。四時和。山出黃雀亦有羅。雀以髙飛柰雀何。爲此倚欲。誰肯礞室。﹝○同上○董若雨曰﹕A14當是墜字之誤。案此說是。《漢書》敍傳。薄姬A14宗文產徳。師古注。墜。古墜字。﹞

【上之回】

〖《漢書》武帝紀曰﹕元封四年冬。行幸雍。祠五畤。通回中道。遂北出蕭關。回中地在安定。沈建樂府廣題曰﹕漢曲皆美當時之事。按石關。宮闕名。近甘泉宮。相如上林賦云。蹙石關。歷封巒是也。〗

上之回。所中益。夏將至。行將北。以承甘泉宮。寒暑徳。遊石關。望諸國。月支臣。匈奴服。令從百官疾驅馳。千秋萬歲樂無極。﹝○《宋書》樂志。《樂府詩集》十六。《文選》補遺三十四。廣《文選》十二。《詩紀》五。○逯案。上之回者。言上幸回中。所中卽行在所。又見雉子班。蓋當時習語。所中益言行在所儀從之盛。末二句則贊美之辭。﹞

【翁離】〖一作擁離。〗

擁離趾中可築室。何用葺之蕙用蘭。擁離趾中。﹝○《宋書》樂志。《樂府詩集》十六。《詩紀》五。○逯案。翁離當作翁雜。漢時習語。所以狀五采之貌。郊祀歌。殊翁雜。五采文。是其證。趾者。讀爲沚。詩谷風。湜湜其沚。《說文》水部引作止。詩七月。四之日舉趾。《漢書》食貨志引作止。趾皆可作止。故趾可借爲沚。又沚卽畤。見左氏隱三年傳釋文。漢郊五畤。郊祀志謂五畤祭黃﹑靑﹑赤﹑白﹑黑神。祝宰之衣。各如其色。則五畤土色自亦各別。五畤而五色相映。故曰翁雜。又畤中築室所以祠神。故以蕙蘭葺成。此歌有脫爛處。﹞

【戰城南】

戰城南。死郭北。野死不葬烏可食。爲我謂烏。且爲客豪。野死諒不葬。腐肉安能去子逃。水深激激。蒲葦冥冥。梟騎戰鬥死。駑馬裴回鳴。梁築室何南梁何北。禾黍而獲君何食。願爲忠臣安可得。思子良臣。良臣誠可思。朝行出攻。莫不夜歸。﹝○《宋書》樂志。《樂府詩集》十六。《文選》補遺三十四。風雅翼。選詩補遺下。廣《文選》十二。《詩紀》五。○逯案。梁築室句不辭。上梁字乃衍文。以字虛聲。原文當作築室河南梁河北河。今作河。假借字耳。《漢書》衛靑傳。遂定河南地。絕梓領。梁北河。討蒲泥。破苻離云云。魏文帝典論。孝武自徵元以迄徵和。徵匈奴四十餘舉。逾廣漠。絕梓領。封狼居。禪姑幕。梁北河云云。皆言定河南梁北河事。當梁漢人習語。如司馬相如難蜀父老。梁孫原云云。是其比。漢取河南。置朔方郡。故築室以爲屯戍。並以討胡。遂有梁北河之事。此歌築室河南梁河北。卽指此乎。又思子良臣。子乃哉之假借字。與下聖人出美人子之子同例。﹞

【巫山髙】

巫山髙。髙以大。淮水深。難以逝。我欲東歸。害梁不爲。我集無髙曳。水何梁。湯湯回回。臨水遠望。泣下沾衣。遠道之人心思歸。謂之何。﹝○《宋書》樂志。《樂府詩集》十六。廣《文選》十二。《詩紀》五。○逯案。害梁不爲。害者。曷之借字。《漢書》翟方進傳。予害敢不於身撫祖宗之所受大命。是其比。我集無髙曳。集髙曳爲濟篙栧之借字。﹞

【上陵】

〖古今樂錄曰﹕漢章帝元和中。有宗廟食舉六曲。加重來上陵二曲爲上陵食舉。《後漢書》禮儀志曰﹕正月上丁。祀南郊。次北郊﹑明堂﹑髙廟﹑世祖廟謂之五供。禮畢。以次上陵。西都舊有上陵。東都之儀。太官上食。太常樂奏食舉。按古辭大略言神仙事。不知與食舉曲同否。○逯案。古今樂錄所疑非也。此題上陵與本文山林。殆皆上林之誤。〗

上陵何美美。下津風以寒。問客從何來。言從水中央。桂樹爲君船。靑絲爲君笮。木蘭爲君棹。黃金錯其間。滄海之雀赤翅鴻。白雁隨。山林乍開乍合。曾不知日月明。醴泉之水。光澤何蔚蔚。芝爲車。龍爲馬。覽遨遊。四海外。甘露初二年。芝生銅池中。仙人下來飲。延壽千萬歲。﹝○《宋書》樂志。《樂府詩集》十六。廣《文選》十二。《詩紀》五。又《書鈔》五三十八﹑《禦覽》七百七十一並引笮﹑間二韻。﹞

【將進酒】

將進酒。乘大白。辧加哉。詩審搏。放故歌。心所作。同陰气。詩悉索。使禹良工。觀者苦。﹝○《宋書》樂志。《樂府詩集》十六。《詩紀》五。○逯案。乘大白卽引滿舉白之意。上言進酒。故下言舉白。辧加卽駕辧。此倒言之。大招。伏義駕辧。楚勞商只。二八接武。投詩賦只。此上言辧而下言詩。正與之合。詩審搏。審讀蟠。審搏繁盛之意。見《周禮》羽人注。上言詩審搏。下言詩悉索。正示歌舞之由盛及衰。心。新之借字。與上文故對文。陰气或謂爲飲泣。借字。義亦可通。使禹二字義不明。苦。快也。見楊子方言。﹞

【君馬黃】

君馬黃。臣馬蒼。二馬同逐臣馬良。易之有騩蔡有赭。美人歸以南。駕車馳馬。美人傷我心。佳人歸以北。駕車馳馬。佳人安終極。﹝○《宋書》樂志。《樂府詩集》十六。《文選》補遺三十四。風雅翼。選詩補遺下。廣《文選》十二。《詩紀》五。○逯案。二馬之二。《宋書》作三。殆刊寫之誤。今從樂府。﹞

【芳樹】

芳樹日月君亂如於風。芳樹不上無心。溫而鵠。三而爲行。臨蘭池。心中懷悵。心不可匡。目不可顧。妒人之子愁殺人。君有它心。樂不可禁。王將何似。如絲如魚乎。悲矣。﹝○《宋書》樂志。《樂府詩集》十六。《詩紀》五。○逯案。芳樹日月。月當作夕。費昶芳樹篇。幸被夕風吹云云。是梁時尙作夕。日夕。朝夕也。亂如卽亂挐。懷我悵。我者聲字。蘭池。池名。亦宮名。見《漢書》楊僕傳及續《漢書》地理誌。地在長安。﹞

【有所思】

〖古今樂錄曰﹕漢大樂食舉第七曲亦用之。不知與此同否。〗

有所思。乃在大海南。何用問遺君。雙珠玳瑁簪。用玉紹繚之。聞君有它心。拉雜摧燒之。摧燒之。當風揚其灰。從今以往。勿復相思。相思。與君絕。雞鳴狗吠。兄嫂當知之。秋風肅肅晨風颸。東方須臾髙知之。﹝○《宋書》樂志。《樂府詩集》十六。廣《文選》十二。《詩紀》五。又《禦覽》六百八十作引南﹑簪二韻。○逯案。雙珠玳瑁簪句。當有疊文。妃呼豨。聲字。﹞

【雉子班】

雉子班如此之於雉梁。無以吾翁孺雉子。知得雉子髙飛止。黃鵠飛之以千里。王可思雄來飛從雌視子。趨一雉雉子車大駕馬滕被王送行所中。堯羊飛從王孫行。﹝○《宋書》樂志。《樂府詩集》十六。《詩紀》五。﹞

【聖人出】

聖人出。陰陽和。美人出。遊九河。佳人來。騑離哉何。駕六飛龍四時和。君之臣明護不道。美人哉。宜天子。免甘星筮樂甫始。美人子。含四海。﹝○《宋書》樂志。《樂府詩集》十六。廣《文選》十二。《詩紀》五。○逯案。美人﹑佳人對舉。乃分言君臣。已見上文君馬黃曲。離哉何與臨髙臺離哉翻﹑遠如期曲佳哉紛爲同一語法。美人子。子與哉同。蓋聲之轉。﹞

【上邪】〖《詩紀》云。一作雅。〗

上邪。我欲與君相知。長命無絕衰。山無陵。江水爲竭。冬雷震震夏雨雪。天地合。乃敢與君絕。﹝○《宋書》樂志。《樂府詩集》十六。廣《文選》十二。《詩紀》五。﹞

【臨髙臺】

臨髙臺以軒。下有淸水淸且寒。江有香艸目以蘭。黃鵠髙飛離哉翻。關弓射鵠。令我主壽萬年。收中吾。﹝廣《文選》作吉。○《宋書》樂志。《樂府詩集》十六。風雅翼。選詩補遺下。廣《文選》十二。《詩紀》五。○劉履曰﹕篇末收中吾三字。其義未詳。疑曲調之餘聲。如樂錄所謂羊無夷﹑伊那何之類。逯案。此三安當是殘句。與翁離曲同例。又江有香艸目以蘭。目以蘭與蕙用蘭﹑風以寒語法同。則目亦香艸也。疑爲茝之誤。﹞

【遠如期】

〖一曰遠期。《宋書》樂志有晚芝曲。沈約言舊史云詁不可解。疑是漢遠期曲也。古今樂錄曰﹕漢太樂食舉曲有遠期。至魏省之。〗

遠如期。益如壽。處天左側。大樂萬歲。與天無極。雅樂陳。佳哉紛。單於自歸。動如驚心。虞心大佳。萬人還來。謁者引。鄕殿陳。累世未嘗聞之。增壽萬年亦誠哉。﹝○《宋書》樂志。《樂府詩集》十六。廣《文選》十二。《詩紀》五。○逯案。遠如期﹑益如壽。兩如字皆聲。與蛺蝶曲軒奴軒之奴殆同。故遠如期實卽遠期也。此曲蓋美宣帝時單於來朝之作。《漢書》匈奴傳云。單於朝甘泉。禮畢。宿長平。上登長平詔單於勿謁。其左右當戶之羣臣。皆得列觀。及諸蠻夷君長侯王數萬咸迎於渭橋下。夾道陳﹑上登渭橋。咸稱萬歲。正與此曲所寫相同。又宣帝紀有司議曰﹕匈奴單於鄕風慕義。舉國同心。奉珍朝賀。自古未之有也云云。與此累世未嘗聞之。義同。﹞

【石畱】〖《詩紀》作流。〗

石畱涼陽涼石。水流爲沙錫以微。河爲香向始﹤奚禾﹥。冷將風陽北逝。肯無敢於於揚。心邪懷蘭志金安薄北方開畱離蘭。﹝○《宋書》樂志。《樂府詩集》十六。《詩紀》五。○逯案。畱﹑涼雙聲。陽﹑涼疊韻。皆石之形容。錫讀爲細。與前曲髙以大語法同。言細又微也。冷將風陽北逝。冬日行北陸。故曰陽北逝。蓋上言石沙之銷毀。下言時光之迅速。﹞

馬援

﹝援。字文淵。扶風茂陵人。建武四年。奉使洛陽。以爲待詔。歷太中大夫﹑隴西太守﹑虎賁中郎將。拜伏波將軍。封新息侯。二十五年。擊五溪蠻。卒於軍。建初三年。追謚曰忠成侯。﹞

【武溪深】〖《樂府》作武溪深行。《詩紀》同。樂府云。一作武陵深行。〗

〖《古今注》曰﹕武溪深。乃馬援南徵之所作也。援門生爰寄生善吹笛。援作歌和之。名曰武溪深。其曲云。〗

滔滔五溪一何深。鳥飛不度獸不敢臨。嗟哉五溪多毒淫。﹝○《古今注》中。《樂府詩集》七十四。歐陽集古錄上。《詩紀》三。○逯案。《禦覽》六十七引善歌錄歌曰﹕武溪深復深。飛鳥不能渡。遊獸不能臨云。殆別是一歌也。﹞

王吉

﹝吉。明帝時爲虎賁。﹞

【射烏辭】

〖《風俗通》曰﹕明帝東巡。有烏飛鳴乘輿上。虎賁王吉射之。作辭云云。帝賜錢百萬。遂令亭壁皆畫烏。〗

烏烏啞啞。引弓射。洞左腋。陛下壽萬年。臣爲二千石。﹝○《初學記》三十引《風俗通》。《太平環宇記》九。《詩紀》四。﹞

白狼王唐菆

【歌詩】

〖廣《文選》作莋都夷歌三章。《詩紀》同。逯案。蜀都賦云。陪以白狼。夷歌成章。○《後漢書》曰﹕明帝時。益州刺史朱輔宣示漢徳。咸懷遠夷。自汶山以西。前世所不至。正朔所未加。白狼﹑槃木﹑唐菆等百餘國。皆舉種稱臣奉貢。白狼王唐菆作詩三章。歌頌漢徳。輔使譯而獻之。〗

【遠夷樂徳歌】

大漢是治。與天合意。吏譯平端。不從我來。聞風向化。所見奇異。多賜繒布。甘美酒食。昌樂肉飛。屈申悉備。蠻夷貧薄。無所報嗣。願主長壽。子孫昌熾。

【遠夷慕徳歌】

蠻夷所處。日入之部。慕義向化。歸日出主。聖徳深恩與人富厚。冬多霜雪。夏多和雨。寒溫時適。部人多有。涉危歷險。不遠萬里。去俗歸徳。心歸慈母。

【遠夷懷徳歌】

荒服之外。土地墝埆。食肉衣皮。不見鹽谷。吏譯傳風。大漢安樂。攜負歸仁。觸冒險狹。髙山岐峻。緣崖磻石。木薄發家。百宿到洛。父子同賜。懷抱匹帛。傳告種人。長願臣僕。﹝○《後漢書》西南夷傳。廣《文選》十四。《詩紀》四。又《初學記》十五引第二章

。﹞

杜篤

﹝篤。字季雅。京兆杜陵人。仕郡爲文學掾。建初三年。車騎將軍馬防擊西羌。請篤爲從事中郎。戰沒於射姑山。所著賦﹑誄﹑弔﹑書﹑贊七言及雜文凡十八篇。﹞

【京師上巳篇】

窈窕淑女美勝艷。妃戴翡翠珥明珠。﹝○《書鈔》百三十五。○逯案。《書鈔》原題杜季稚。稚殆雅之訛。又漢人七言率句句用韻。此艷珠不葉。疑非出一章。﹞

梁鴻

﹝鴻。字伯鸞。平陵人。家貧而尙節介。隱居霸陵山中。後居吳。臯伯通捨之於家。鴻潛避著書十餘篇。卒於吳。﹞

【五噫歌】

〖《後漢書》曰﹕梁鴻東出關。過京師。作五噫之歌。肅宗聞而非之。求鴻不得。〗

陟彼此芒兮噫。顧覽帝京兮噫。宮室崔嵬兮噫。民之劬勞兮噫。遼遼未央兮噫。﹝《禦覽》或末二句互倒。又遼遼作寥寥。○後《漢書》梁鴻傳。《書鈔》一百六。《文選》四十三與嵇茂《齊書》注。《禦覽》百五十八﹑五百七十二。環宇記三。《文選》補遺三十五。廣《文選》十四。又事類賦歌賦注。《詩紀》三。﹞

【適吳詩】

〖《後漢書》曰﹕鴻易姓運期。名耀。字侯光。與妻子居齊魯之間。有頃又去適吳。將行作《詩》曰云云。〗

逝舊邦兮遐徵。將遙集兮東南。心惙怛兮傷悴。忘菲菲兮升降。欲乘策兮縱邁。疾吾俗兮作讒。競舉枉兮措直。咸先佞兮唌々。固靡慚兮獨建。冀異州兮尙賢。聊逍遙兮遨嬉。纘仲尼兮周流。儻云睹兮我悅。遂捨車兮卽浮。過季札兮延陵。求魯連兮海隅。𨿽不察兮光貌。幸神靈兮與休。惟季春兮華阜。麥含英兮方秀。哀茂時兮逾邁。湣芳香兮日臭。悼吾心兮不獲。長委結兮焉究。口囂囂兮余訕。嗟恇々兮誰畱。﹝○《後漢書》梁鴻傳。《詩紀》三。又《類聚》三引秀一韻。吳棫韻補二引隅﹑休二韻。﹞

【思友詩】﹝《詩紀》云。一作思髙恢。﹞

〖《後漢書》曰﹕鴻友人京兆主恢。少好《老子》。隱於華陰山。及鴻東遊。思恢作詩。二人遂不復相見。恢亦髙抗。終身不仕。〗

鳥嚶嚶兮友之期。念髙子兮僕懷思。想念恢兮爰集玆。﹝○《後漢書》梁鴻傳。《詩紀》三。﹞

東平王劉蒼

﹝蒼。明帝同母弟。建武十五年。封東平公。十七年。進爵爲王。明帝卽位。拜驃騎將軍。永平五年歸國。建初八年卒。﹞

【武徳舞歌詩】

〖東觀《漢記》曰﹕明帝永平三年八月。公卿奏世祖廟舞名。東平王蒼議。以漢制宗廟。各奏其樂。不皆相襲。光武皇帝擾亂中興。武功盛大。廟光舞宜曰大武之舞。乃進武徳舞歌詩。遂用之於光武廟焉。〗

於穆世廟。肅雍顯淸。俊乂翼翼。秉文之成。越序上帝。駿奔來寧。建立三雍。封禪泰山。章明圖讖。放唐之文。休矣惟徳。罔射協同。本支百世。永保厥功。﹝○續《漢書》祭祀志九注。樂府五十二。廣《文選》八。《詩紀》三。○此歌廣《文選》作漢廟登歌詩。查南《齊書》樂志云。永平三年。東平王蒼造光武廟登歌一章二十六句。其辭稱述功徳云。今此詩僅一十四句。知已經刪節矣。﹞

班固

﹝固。字孟堅。扶風安陵人。永平中。召詣校書部。除蘭臺令史。遷爲郎。建初中。遷玄武司馬。永元初。大將軍竇憲出塞。以爲中護軍。行中郎將事。四年。憲敗。坐下獄死。年六十一。有集十七卷。﹞

【明堂詩】〖固作《東都賦》。系自此以下五詩。〗

於昭明堂。明堂孔陽。聖皇宗祀。穆穆煌煌。上帝宴饗。五位時序。誰其配之。世祖光武。普天率土。各以其職。猗歟緝熙。允懷多福。﹝○《後漢書》班固傳。《文選》一。《禦覽》五百三十三。風雅翼補遺下。《詩紀》三。﹞

【辟雍詩】

乃流辟雍。辟雍湯湯。聖皇蒞止。造舟爲梁。皤皤國老。乃父乃兄。抑抑威儀。孝友光明。於赫太上。示我漢行。洪化惟神。永觀厥成。﹝○《後漢書》班固傳。《文選》一。《禦覽》五百三十四。風雅翼補遺下。《詩紀》三。﹞

【靈臺詩】

乃經靈臺。靈臺旣崇。帝勤時登。爰考休徵。三光宣精。五行布序。習習祥風。祁祁甘雨。百谷蓁蓁。庶艸蕃廡。屢惟丰年。於皇樂胥。﹝○《後漢書》班固傳。《文選》一。《禦覽》五百三十四。風雅翼補遺下。《詩紀》三。﹞

【寶鼎詩】

嶽修貢兮川效珍。吐金景兮歊浮雲。寶鼎見兮色紛縕。煥共炳兮被龍文。登祖廟兮享聖神。昭靈徳兮彌億年。﹝○《後漢書》班固傳。《文選》一。《詩紀》三。﹞

【白雉詩】

啟靈篇兮披瑞圖。獲白雉兮效素烏。嘉祥阜兮集皇都。發皓羽兮奮翹英。容潔朗兮於純精。彰皇徳兮侔周成。永延長兮膺天慶。﹝○《後漢書》班固傳。《文選》一。《詩紀》三。﹞

【論功歌詩】

〖固爲漢頌。系此歌詩。○《禦覽》作頌論功詩靈芝歌。樂府作古辭靈芝歌。廣《文選》同。事類賦作漢傾論功歌詩靈芝歌。《詩紀》作郊祀靈芝歌。〗

因露寢兮產靈芝。象三徳兮瑞應圖。延壽命兮光此都。配上帝兮象太微。參日月兮揚光輝。﹝○《初學記》十五。《禦覽》五百七十。《樂府詩集》一。事類賦歌賦。廣《文選》十一。《詩紀》三。﹞

──右靈芝歌

后土化育兮四時行。修靈液養兮元气覆。冬同云兮春脈沐。膏澤洽兮殖嘉谷。﹝○《禦覽》一。○逯案。此篇《詩紀》缺收。僅見《禦覽》作漢頌論功歌詩。大抵固作漢頌中附論功歌詩若干篇。各篇並有小題。此與上靈芝歌皆其佚遺也。姑依詩義補嘉禾歌三字。藉配上篇云爾。﹞

──右嘉禾歌

【詠史】

〖《文選》注作班固歌詩。詩品曰﹕孟堅才流。而老於掌故。觀其詠史。有感嘆之詞。

三王徳彌薄。惟後用肉刑。太蒼令有罪。就遞長安城。自恨身無子。困急獨煢煢。小女痛父言。死者不可生。上書詣闕下。思古歌雞鳴。憂心摧折裂。晨風揚激聲。聖漢孝文帝。惻然感至情。百男何憒憒。不如一緹縈。﹝○《史記》蒼公傳正義。《文選》三十六策秀才文注。廣《文選》八。《詩紀》三。﹞

【詩】

長安何紛紛。詔葬霍將軍。刺繡被百領。縣官給衣衾。﹝○《禦覽》八百十五。﹞

寶劍值千金。指之榦樹枝。﹝○《書鈔》百二十二。《禦覽》三百四十四。﹞

延陵輕寶劍。﹝○《禦覽》三百四十四。﹞

崔駰

﹝駰。字亭伯。涿郡安平人。少遊太學。與班固﹑傅毅齊名。和帝初。車騎將軍竇憲辟爲府掾。進主簿。察髙第。出爲長岑長。不之官而歸。永元四年卒。有集十卷。﹞

【歌】

〖駰作北巡頌。系此。〗

皇皇太上湛恩篤兮。庶見我王咸思覿兮。仁愛紛紜徳優渥兮。滂霈羣生澤淋漉兮。惠我無疆承天祉兮。流衍萬昆長無已兮。﹝○文館詞林三百四十六。﹞

【安封侯詩】〖《禦覽》作安丰侯詩。逯案。續漢志有安丰。無安封。則作安丰爲是。〗

戎馬鳴兮金鼓震。壯士激兮忘身命。被兕甲兮跨良馬。揮長戟兮彀彊弩。﹝○《類聚》五十九。廣《文選》十。《詩紀》三。又《禦覽》三百三十九引馬﹑弩二韻。﹞

【七言詩】

鸞鳥髙翔時來儀。應治歸徳合望規。啄食楝實飲華池。﹝○《禦覽》九百十六。百三家集崔亭伯集﹞

【又】

皦皦練絲退濁污。﹝○《文選》二十五答傅咸注。﹞

【三言詩】

屏九臯。詠典文。披五素。耽三墳。﹝○《書鈔》九十七。﹞

傅毅

﹝毅。字武仲。扶風茂陵人。建初中爲蘭臺令史。拜郎中。與班固﹑賈逵共典校祕書。永元初。車騎將軍竇憲請爲記室。憲遷大將軍。以爲司馬。有集五卷。﹞

【迪志詩】

〖《後漢書》曰﹕毅永平中於平陵習章句。因作迪志詩。〗

咨爾庶士。迨時斯勗。日月逾邁。豈云旋復。哀我經營。膂力靡及。在玆弱冠。靡所樹立。於赫我祖。顯於殷國。貳迹阿衡。克光其則。武丁興商。伊宗皇士。爰作股肱。萬邦是紀。奕世載徳。迄我顯考。保膺淑懿。纘修其道。漢之中頁。俊乂式序。秩彼殷宗。光此勛緒。伊余小子。穢陋靡逮。懼我世烈。自玆以墜。誰能革濁。淸我濯漑。誰能昭暗。啟我童昧。先人有訓。我訊我誥。訓我嘉務。誨我博學。爰率朋友。尋此舊則。契闊夙夜。庶不懈忒。秩秩大猷。紀綱庶式。匪勤匪昭。匪壹匪測。農夫不怠。越有黍稷。誰能云作。考之居息。二事敗頁。多疾我力。如彼遵衢。則罔所極。二志靡成。聿勞我心。如彼兼聽。則混於音。於戲君子。無恆自逸。䢐年如流。鮮玆暇日。行邁屢稅。胡能有迄。密勿朝夕。聿同始卒。﹝○《後漢書》傅毅傳。廣《文選》八。《詩紀》三。又《類聚》二十三引勗﹑復﹑國﹑則﹑逮﹑墜﹑逸﹑日八韻。《文選》四十一論盛孝章書注引日一韻。○逯案。《後漢書》膂力靡及句。膂作旅。注云。陳也。靡所樹立句。樹作庶。注云。無所庶幾成立也。是李賢所見本作旅作庶。與廣《文選》《詩紀》皆異。作膂作樹似於義較勝。﹞

【歌】

〖毅作七激。系此。〗

陟景山兮采芳苓。哀不慘傷樂不流聲。彈羽躍水叩角奮榮。沈微玄穆感物寤靈。﹝○《類聚》五十七。﹞

劉珍

﹝珍。字秋孫。一名寶。南陽蔡陽人。永初中爲謁者僕射。永寧初。遷侍中﹑越騎校尉。延光四年。拜宗正。永建元年。轉衛尉。卒官。有集二卷。﹞

【贊賈逵詩】

摛藻揚暉。如山如雲。世有令聞。以迄於君。﹝○《書鈔》一百。﹞

劉騊駼

騊駼。永初中。召入東觀。除校書郎。有集二卷。

【詩】

縹碧以爲瓦。﹝○《白帖》三劉駼騊詩。○逯案。駼騊二字倒誤。﹞

李尢

﹝尢。字伯仁。廣漢雒人。永元中。召詣東觀。拜蘭臺令史。安帝時爲諫議大夫。順帝初。遷樂安相。卒年八十三。有集五卷。﹞

【九曲歌】

年歲晚墓時已斜。安得壯士翻日車。﹝○《書鈔》百四十九。《類聚》一。杜公瞻編珠。《禦覽》四。事類賦日賦。艸堂詩箋十一洗馬詩注。《詩紀》三。﹞

肥骨消滅隨塵去。﹝○《文選》二十八挽歌注。﹞

【武功歌】

���。鳴金鼓。馬模起。士激怒。﹝○《書鈔》百二十一。﹞

淸埃飛。連日月。﹝○《文選》二十一謝宣遠張子房詩注。﹞

恩普洽。威令行。﹝○《文選》五十九齊故安陸昭王碑注。﹞

身非金石。名俱滅焉。﹝○《文選》三十七求自試表注。﹞

石A15

﹝A15。字子才。甘陵人。﹞

【費鳳別碑詩】

〖碑云。君舅家中孫甘陵石勛。字子才。載馳載驅。來奔於喪庭。肝摧意悲。感切傷心。瞻彼碑誄。懷之好音。司馬慕蘭相。南容復白珪。仰之以彌髙。贊之而彌堅。不堪哀且思。敍詩之一篇。庶﹤辶幾﹥昔子夏。起夫子之所言。其辭曰﹕

君諱鳳。字伯蕭。梁相之元子。九江太守之長兄了。世徳襲爵。銀艾相亞。恢遐祖之鴻軌。拓前代之休蹤。邈逸越而難繼。非羣愚之所頌。仁義本於心。慈孝著於性。不失典術。行不越矩度。淸潔曒爾。泥而不滓。卹憂矜厄。施而不記。由近及遠。靡不覆載。幫能闡令名而云騰。揚盛聲而風布。踐郡右職。三貢獻計。辟州式部。忠以衛上。漢安二年。吳郡太守東海郭君以君有逶虵之節。自公之操。年卅一舉孝廉。拜郎中。除或國新平長。神化風靡。惠以流下。靜而爲治。匪煩匪擾。乾乾日稷。矜此黔首。功成事就。色斯髙舉。

宰司委職位。思賢以自輔。玄懿守謙虛。白駒以﹛逐巾﹜阻。丹陽有越寇。沒����。命君討理之。試守故鄣長。蓋危亂有不讓。又畏此之罪罟。��而�牧。爰止其師旅。窵若飛鷹鵕。﹤去虎﹥若夫虓虎。彊者綏以徳。弱者以仁撫。簡在上帝心。功訓而特紀。轓輿宰堂邑。基月而致道。視����。遂據虧卿尹。中表之恩情。兄弟與甥舅。樢與女蘿性。樂松之茂好。聞君顯令名。舉宗爲歡喜。不悟奄忽終。藏形而匿影。耕夫釋耒耜。桑婦投鉤莒。道阻而且長。望遠淚如雨。莢馬循大路。搴裳而涉洧。悠悠歌黍離。思黃鳥集虧楚。惴惴之臨穴。送君於厚土。嗟嗟悲且傷。每食�不飽。夫人篤舊好。不以存亡攺。文平感渭陽。淒愴益以甚。諸姑咸璧踴。爰及君伯姊。孝孫字元宰。生不識考妣。追惟厥祖恩。蓬首斬縗杖。世所不能爲。流稱於鄕黨。見吾若君存。剝裂而不已。壹別會無期。相去三千里。絕翰永慷慨。泣下不可止。﹝○《隸釋》九。《續古文苑》四。﹞

全漢詩卷六

張衡

﹝衡。字平子。南陽西鄂人。永平中。舉孝廉。連辟公府皆不就。永初中。大將軍鄧騭累召不應。公車特徵。拜郎中。遷尙書郎。轉太史令。順帝初。再轉。復爲太史令。陽嘉中。遷侍中。永和初。出爲河間相。徵拜尙書。四年卒。年六十二。有集十四卷。﹞

【歌】

〖衡爲太史令。嘗憂及難。作思玄賦。系此。〗

天地煙熅。百卉含花。鳴鶴交頸。雎鳩相和。處子懷春。精魂回移。如何淑明。忘我實多。﹝○《後漢書》張衡傳。《文選》十五。○逯案。《詩紀》載思玄詩一首。細檢知乃思玄系辭。今從刪。而《別錄》此歌。﹞

【歌】

〖衡作東巡誥。系此。〗

皇皇者鳳。通玄知時。萃於山趾。與帝邀期。吉事有祥。惟漢之祺。﹝○《類聚》三十九。﹞

【歌】

〖衡作舞賦。系此。〗

驚雄逝兮孤雌翔。臨歸風兮思故鄕。﹝○《類聚》四十三。《初學記》十五。﹞

【嘆】

〖衡作定情賦。系此。〗

大火流兮艸虫鳴。繁霜降兮艸木零。秋爲期兮時已徵。思美人兮悉民屏營。﹝○《類聚》十八。廣《文選》十四。古樂苑三十二。《詩紀》三。○逯案。此定情賦中之嘆也。《詩紀》從廣《文選》作定情歌。則杜撰矣。﹞

【同聲歌】

〖樂府解題曰﹕同聲歌。張衡所作也。言歸人自謂幸得充閨房。願勉供婦職。不離君子。思爲莞簟。在下以蔽匡牀衾裯。在上以護霜露。繾綣枕席。沒齒不忘焉。以諭臣子之事君也。〗

邂逅承際會。得充君後房。情好新交接。恐栗若探湯。不才勉自竭。賤妾職所當。綢繆主中饋。奉禮助烝嘗。思爲苑蒻席。在下蔽匡牀。願爲羅衾幬。在上衛風霜。灑掃淸枕席。鞮芬以狄香。重戶結金扃。髙下華燈光。衣解巾粉禦。列圖陳枕張。素女爲我師。儀態盈萬方。眾夫所希見。天老教軒皇。樂莫斯夜樂。

沒齒焉可忘。﹝○玉臺新詠一。《樂府詩集》七十六。廣《文選》十三。《詩紀》三。○吳騫拜經樓詩話引虫獲軒筆記云。平子同聲歌。灑掃淸枕席。鞮芬以狄香。王制西方曰狄鞮。古詩中所謂迷疊﹑兜納諸香。大都出於西域。故曰鞮芬狄香。鞮芬卽狄香。重言之者。古人常有此文法。素女爲我師。儀態刑萬方。眾夫所希見。天姥教軒皇。刑今本作盈。姥今本作老。皆非。《抱朴子》。黃帝論導養而質元素二女。徐孝穆文。優遊俯仰。極素女之經天。升降盈虛。盡軒皇之圖藝。與此意同。○逮案。鞮芬﹑狄香。重言之。說甚是。謂盈舊作刑。老舊作姥。不知根據何本。惟天老﹑天姥本同。又黃節漢魏樂府箋注云。張衡七辯曰﹕假明蘭燈。指圖觀列。蟬綿宜愧。夭紹紆折。此女色之麗也。蓋卽所言列圖陳﹑儀態萬方也。《漢書》藝文志。房中八家有天老雜子陰道二十五卷。黃帝三王養陽方二十卷。列圖以下。蓋卽漢志所言房中也。玉房祕決黃帝問素女玄女陰陽之事。皆黃帝養陽方遺說也。﹞

【歌】〖《書鈔》作詩。〗

浩浩陽春發。楊柳何依依。百鳥自南歸。翺翔萃我枝。﹝○《禦覽》二十。又《書鈔》百五十四引猗一韻。﹞

【怨詩】

〖文心雕龍曰﹕張衡怨篇。淸曲可誦。〗

秋蘭。詠嘉美人也。嘉而不獲。用故作是詩也。

猗猗秋蘭。植彼中阿。有馥其芳。有黃其葩。𨿽曰幽深。厥美彌嘉。之子之遠。我勞如何。﹝○《禦覽》九百八十三。困學紀聞十八。廣《文選》九。《詩紀》三。○逯案。《詩紀》作怨篇。今據《禦覽》攺之。《詩紀》從廣《文選》。不載序文。今爲補入。﹞

我聞其聲。載坐載起。﹝○《文選》二十三贈士孫文始詩注。範晞文對牀夜語。﹞

同心離居。絕我中腸。﹝○《文選》二十三贈士孫文始詩注。﹞

【詩】

願言不獲。終然永思。﹝○《文選》二十四贈秀才入軍詩注。﹞

【國愁詩】〖並序〗

張衡不樂久處機密。陽嘉中。出爲河間相。時國王驕奢。不遵法度。又多豪右並兼之家。衡下車。治威嚴。能內察屬縣。姦猾行巧劫。皆密知名。下吏收捕。盡服擒。諸豪俠遊客。悉惶懼逃出境。郡中大治。爭訟息。獄無系囚。時天下漸獘。鬱鬱不得志。爲四愁詩。郊屈原以美人爲君子。以珍寶爲仁義。以水深雪雰爲小人。思以道術爲報。貽於時君。而懼讒邪不得以通。其辭曰﹕﹝○《文選》二十九。又《文選》二十一詠史詩注引一句。○逯案。此序乃後人僞托。而非衡所作。王觀國學林辧之甚詳。玆不列舉。﹞

一思曰﹕我所思兮在太山。欲往從之梁父艱。側身東望涕沾翰。美人贈送我金錯刀。何以報之英瓊瑤。路遠莫致倚逍遙。何爲懷憂心煩勞。﹝○《文選》二十九。玉臺新詠九。《類聚》三十五。《詩紀》三。又《禦覽》三百四十六﹑八百九並引刀﹑瑤二韻。﹞

二思曰﹕我所思兮在桂林。欲往從之湘水深。側身南望涕沾襟。美人贈我金瑯玕。何以報之雙玉盤。路遠莫致倚惆悵。何爲懷憂心煩傷。三思曰﹕我所思兮在漢陽。欲往從之隴阪長。側身西望涕沾裳。美人贈我貂襜褕。何以報之明月珠。路遠莫致倚踟躕。何爲懷憂心煩紆。﹝○《文選》二十九。玉臺新詠九。《類聚》三十五。《詩紀》三。又《禦覽》七百八引一韻。﹞

四思曰﹕我所思兮在雁門。欲往從之雪雰雰。側身北望涕沾巾。美人贈我錦繡段。何以報之靑玉案。路遠莫致倚增嘆。何爲懷憂心煩惋。﹝○《文選》二十九。玉臺新詠九。《詩紀》三。又《書鈔》百三十三引被﹑案二韻。《類聚》三十五引門﹑紛﹑巾﹑段﹑案五韻。﹞

朱穆

﹝穆。字公叔。南陽宛人。元初末爲郡督郵。後舉孝廉。順帝末。辟大將軍梁冀府。桓帝初。舉髙第。爲侍禦史。永興中。擢冀州刺史。延熹六年卒。年六十四。贈益州太守。蔡邕與門人議謚曰文忠先生。有集二卷。﹞

【與劉伯宗絕交詩】

北山有鴟。不潔其翼。飛不正同。寢不定息。饑則木攬。飽則泥伏。饕餮貪污。臭腐是食。塡腸滿嗉。嗜欲無極。長鳴呼鳳。謂鳳無徳。鳳之所趣。與子異域。永從此決。各自努力。﹝○《後漢書》朱穆傳注引穆集。﹞

﹝《詩紀》三﹞

後漢靈帝劉宏

﹝宏。章帝玄孫。世封解瀆亭侯。永康元年。桓帝崩。無子。奉迎卽位。攺元四。建寧﹑熹平﹑光和﹑中平。在位二十二年。中平六年卒。年三十四。謚曰孝靈皇帝。﹞

【招商歌】

〖拾遺記曰﹕靈帝初平三年。遊於西園。起裸遊館千間。采綠苔而被階。引渠水以繞砌。周流澄澈。乘船遊漾。選玉色宮人執稿楫。又奏招商之曲以來涼風。歌曰﹕〗

涼風起兮日照渠。靑荷書偃葉夜舒。惟日不足樂有餘。淸絲流管歌玉鳧。千年萬歲嘉難逾。﹝○拾遺記六。古文菀八。《太平廣記》二百三十六。《詩紀》三。﹞

酈炎

﹝炎。字文勝。範陽人。靈帝時。州郡辟命。皆不就。後風病。妻始產而驚死。妻家訟之。熹平六年死獄中。年二十八。有集二卷。﹞

【詩二首】〖廣《文選》作見志詩。《詩紀》同。〗

大道夷且長。窘路狹且促。修翼無卑棲。遠趾不步局。舒吾陵霄羽。奮此千里足。超邁絕塵驅。倏忽誰能逐。賢愚豈常類。稟性在淸濁。富貴有人籍。貧賤無人錄。通塞苟由已。吉士不相卜。陳平敖里社。韓信釣河曲。終居天下宰。食此萬鐘祿。徳音流千載。功名重山獄。﹝○《後漢書》酈炎傳。風雅翼遺詩一。廣《文選》九。《詩紀》三。又《文選》二十四於承明作與弟士龍詩注引舒吾淩霄羽一句。﹞

靈芝生河洲。動搖因洪波。蘭榮一何晚。嚴霜瘁其柯。哀哉二芳艸。不植太山阿。文質道所貴。遭時用有嘉。絳灌臨衡宰。謂誼崇浮華。賢才抑不用。遠投荊南沙。抱玉乘龍驥。不逢樂與和。安得孔仲尼。爲世陳四科。﹝○《後漢書》酈炎傳。風雅翼遺詩一。廣《文選》九。《詩紀》三。又《類聚》八十一﹑《禦覽》五十六﹑九百八十三並引波﹑柯﹑阿三韻。《類聚》作蘭詩。○逯案。動搖因洪波句。《禦覽》引因作困。於義爲勝。﹞

桓麟

﹝麟。字元鳳。沛郡龍亢人。辟司徒掾。桓帝初爲議郎。侍講禁中。出爲許令。病免。以母喪哀毀卒。有集二卷。﹞

【答客詩】

〖文士傳曰﹕麟伯父烏。官至太尉。麟年十二。在座。烏告客曰﹕吾此弟子。知有異才。殊能作詩。客乃作《詩》曰云云。麟莊聲答曰﹕〗

邈矣甘羅。超等絕倫。伊彼楊烏。命世稱賢。嗟予蠢。弱。殊才偉年。仰慚二子。俯愧過言。﹝○《類聚》三十一。《禦覽》三百八十五﹑五百十二。《詩紀》三。﹞

【客示桓麟詩】〖附〗

甘羅十二。楊烏九齡。昔有二子。今則桓生。參差等蹤。異世齊名。﹝○《禦覽》五百十二。《詩紀》三。又《類聚》三十一﹑《禦覽》三百八十五並引齡﹑生二韻。﹞

應季先

﹝季先。汝南人。曾爲巴郡太守。﹞

【美嚴王思詩】

〖《華陽國誌》曰﹕巴郡嚴王思爲揚州刺史。惠愛在民。每當遷官。吏民塞路攀轅。詔遂畱之。居官十八年卒。百姓若喪老妣。義崇送者。賫錢百萬。欲以贍王思家。其子徐州刺史。不受送吏。義崇不忍持還。乃送以爲食。食行客。巴郡太守汝南應季先善而美之。乃作《詩》曰﹕〗

乘彼西漢。潭潭其淵。君子愷悌。作民二親。沒世遺愛。式鏡後人。﹝○《華陽國誌》巴志。﹞

侯瑾

﹝瑾。字子瑜。惇煌人。桓帝時。徵有道。復徵博士。皆不至。有集二卷。﹞

【歌詩】

周公爲司馬。白魚入王舟。﹝○《書鈔》五十一。﹞

【述志詩】

嫫母升玉堂。﹝○《初學記》十。﹞

秦嘉

﹝嘉。字士會。隴西人。桓帝時。仕郡。舉上計掾入洛。除黃門郎。病卒於津鄕亭。﹞

【述婚詩】

羣祥旣集。二族交歡。敬玆新姻。六禮不愆。羔雁總備。玉帛箋箋。君子將事。威儀孔閒。猗兮容兮。穆矣其言。﹝○《初學記》十四。章本古文苑八。廣《文選》十五。《詩紀》四。﹞

紛彼婚姻。禍福之由。衛女與齊。褒姒滅周。戰戰競競。懼徳不仇。神啟其吉。果獲令攸。我之愛矣。荷天之休。﹝○同上﹞

【贈婦詩】

曖曖白日。引曜西傾。啾啾雞雀。羣飛赴楹。皎皎明月。煌煌列星。嚴霜淒愴。飛雪覆庭。寂寂獨居。寥寥空室。飄飄帷帳。熒熒華燭。爾不是居。帷帳何施。爾不是照。華燭何爲。﹝○玉臺新詠九。《詩紀》四。﹞

【贈婦詩】〖《詩紀》作畱郡贈婦詩。〗三首

嘉爲郡上掾其妻徐淑。寢疾還家。不獲面別。贈詩云爾。﹝西溪叢話無爾字。○紀容舒玉臺新詠考異攺上掾爲上計。並云。計。宋刻作掾。西溪叢話引此文。注。掾一作計。案漢法。歲終郡國各遣吏上計。鄭玄注《周禮》歲終則令羣吏致事句。謂若今上計是也。其所遣之吏亦謂之上計。後漢趙壹傳。光和元年。舉郡上計。《晉書》宣帝紀。建安六年。郡舉上計掾。鐘嶸詩品直題漢上計秦嘉。嘉及其妻往來書亦並稱爲郡詣京師。則作計爲是。宋刻誤也。馮氏《詩紀》又因漢有上郡。遂倒其文爲上郡掾。更誤中之誤矣。﹞

人生譬朝露。居世多屯蹇。憂艱常早至。歡會常苦晚。念當奉時役。去爾日遙遠。遣車迎子還。空往復空返。省書情淒愴。臨食不能飯。獨坐空房中。誰與相勸勉。長夜不能眠。伏枕獨展轉。憂來如循環。匪席不可捲。﹝○玉臺新詠一。西溪業話下。廣《文選》十。《詩紀》四。又《文選》三十擬今日良宴會詩注引晚一韻作答婦詩。吳棫韻補三引返﹑卷二韻。○逯案。西溪叢話以此爲徐淑所作。失之不察。﹞

皇靈無私親。爲善荷天祿。傷我與爾身。少小罹煢獨。旣得結大義。歡樂苦不足。念當遠離別。思念敍款曲。河廣無舟梁。道近隔丘陸。臨路懷惆悵。中駕正躑躅。浮雲起髙山。悲風激深谷。良馬不乃鞍。輕車不轉轂。鍼藥可屢進。愁思難爲數。貞士篤終始。恩義可不屬。﹝玉臺作不可屬。西溪叢話同。廣《文選》作不可促。《詩紀》同。○玉臺新詠一。西溪叢話下。廣《文選》十。《詩紀》四。又《文選》二十五謝靈運酬從弟惠連詩注引一句。○逯案。此詩末句不可屬或不可促。義皆不通。陸士衡君子有所思行。耽毒不可恪。敬齊《古今注》謂不可乃可不之倒。言不可不愼。此末句殆與同例。言不可不屬也。又思念敍款曲句。選注作思面敍款曲。於義較勝。漢人五言句常有上三下二者。今面字作念。殆後人不知妄攺耳。﹞

肅肅僕夫徵。鏘鏘揚和鈴。淸晨當引邁。束帶待雞鳴。顧看空室中。仿佛相姿形。一別懷萬恨。起坐爲不寧。何用敍我心。遺思致款誠。寶釵好耀首。明鏡可鑑形。芳香去垢穢。素琴有淸聲。詩人感木瓜。乃欲答瑤瓊。愧彼贈我厚。慚此往物輕。𨿽知未足報。貴用敍我情。﹝○玉臺新詠一。西溪叢話下。《文選》五十五劉孝標廣絕交論注。《詩紀》四。﹞

【答婦詩】

哀人易感傷。﹝○《文選》二十三七哀詩注。﹞

【詩】

過辭二親墓。振策陟長衢。﹝○《文選》二十六赴洛道中詩注。﹞

【詩】

嚴石郁嵯峨。﹝○《文選》二十六河陽縣詩注。﹞

徐淑

﹝淑。隴西人。黃門郎秦嘉妻。有集一卷。﹞

【答秦嘉詩】

妾身兮不令。嬰疾兮來歸。沈滯兮家門。歷時兮不差。曠廢兮侍覲。情敬兮有違。君今兮奉命。遠適兮京師。悠悠兮離別。無因兮敍懷。瞻望兮踴躍。佇立兮徘徊。思君兮感結。夢想兮容暉。君發兮引邁。去我兮日乖。恨無兮羽翼。髙飛兮相追。長吟兮永嘆。淚下兮沾衣。﹝○玉臺新詠一。西溪叢話下。廣《文選》十。《詩紀》四。﹞

仇靖

﹝靖。字漢徳。武都下辧人。爲郡從史。﹞

【李翕析裏橋郙閣頌新詩】

〖碑云。太守漢陽阿陽李君諱翕。字伯都。以建寧三年二月辛巳到官。乃俾衡官掾下辧仇審攺解危殆。卽便求隱。析裏大橋於﹛人下﹜乃造。行人夷欣。慕君靡已。乃詠新《詩》曰﹕〗

����兮水兌之間。髙山崔隗兮不流蕩蕩。地旣塉確兮與寇爲鄰。������以析分。或失緒業兮至於困貧。危危累卵兮聖朝閔憐。镸毛艾究�兮幼���。救傾兮全育�遺。劬勞日稷兮惟惠勤勤。黃邵朱龔兮蓋不��充贏兮百姓歡欣。僉曰太平兮文翁復存。﹝○錄釋四。金石遺文錄。王念孫讀書雜誌。﹞

趙壹

﹝壹。字元叔。漢陽西縣人。光和初。舉郡上計。十辟公府。並不就。有集二卷。﹞

【秦客詩】

〖壹作疾邪賦托爲此詩。○詩品曰﹕元叔散憤蘭蕙。指斥囊錢。苦言切句。良亦勤矣。斯人也而有斯疾。悲夫。〗

河淸不可俟。人命不可延。順風激靡艸。富貴者稱賢。文籍𨿽滿腹。不如一囊錢。伊優北堂上。抗髒倚門邊。﹝《初學記》作前。又錢﹑前二韻顚倒。○《後漢書》趙壹傳。《詩紀》三。又《初學記》二十七引前﹑錢二韻。《類聚》七十引錢一韻作客秦詩。又《白帖》二﹑四﹑艸堂詩箋二十九吾宗詩注並引錢一韻。﹞

【魯生歌】﹝同上﹞

勢家多所宜。亥吐自成珠。被褐懷金玉。蘭蕙化爲芻。賢者𨿽獨悟。所困在羣愚。且各守爾分。勿復空馳驅。哀哉復哀哉。此是命矣夫。﹝○《後漢書》趙壹傳。《詩紀》三。又《禦覽》三百八十七﹑七百六十七﹑九百八十三並引珠﹑芻二韻。﹞

全漢詩卷七

後漢少帝劉辯

﹝辯。靈帝長子。養於史道人家。謂之史侯。中平六年四月。卽位。攺元平熹。八月攺元昭寧。在位六月。董卓廢弘農王。﹞

【悲歌】

〖《後漢書》曰﹕董卓廢帝爲弘農王。使李儒進鴆。王不肯飲。彊飲之。不得已。乃與妻唐姬飲燕別。酒行。王悲歌云云。王令唐姬起舞。抗袖而歌云云。王謂姬曰﹕卿王者妃。勢不復爲吏民妻。自愛。從此長辭。遂飲藥而死。時年十八。〗

天道易兮我何艱。棄萬乘兮退守蕃。逆臣見迫兮命不延。逝將去汝兮適幽玄。﹝○《後漢書》何后紀附王美人傳。《禦覽》九十二﹑百五十。﹞

【唐姬起舞歌】〖附〗

〖唐姬。潁川人。少帝薨。歸鄕裏。守節不嫁。獻帝下詔迎姬。使侍中持節。拜爲弘農王妃。〗

皇天崩兮后土頹。身爲帝王兮命夭摧。死生路異兮從此乖。柰我煢獨兮心中哀。﹝○《後漢書》何后紀附王美人傳。《禦覽》九十二﹑百五十。又《文選》二十八挽歌詩注引一句。﹞

蔡邕

﹝邕。字伯喈。陳畱圉人。建寧三年。辟司徒喬玄府。出補河平長。召拜郎中。校書東觀。遷議郎。董卓爲司空。徵屬祭酒。補侍禦史。遷尙書。尋爲侍中。初平元年。拜左中郎將。封髙陽侯。三年。卓誅。坐下獄死。年六十一。有集二十卷。﹞

【飲馬長城窟行】〖《詩紀》云。《文選》作古辭。玉臺作蔡邕。蔡集亦載此。〗

靑靑河邊艸。綿綿思遠道。遠道不可思。宿昔夢見之。夢見在我傍。忽覺在他鄕。他鄕各異縣。展轉不可見。枯桑知天風。海水知天寒。入門各自媚。誰肯相爲言。客從遠方來。遺我雙鯉魚。呼兒烹鯉魚。中有尺素書。長跪讀素書。書中竟何如。上有加餐食。下有長相憶。﹝《類聚》作思。《白帖》﹑事類賦同。本集云。抄本作億。○《文選》二十七作古辭。玉臺新詠一。《類聚》四十一作樂府古詩。《樂府詩集》三十八作古辭。蔡中郎集外集。《詩紀》三。又《白帖》十作古詩。引魚﹑書﹑如﹑思四韻。黃氏集千家注杜工部詩史補遺八引一句。艸堂詩箋十四夢李詩注作樂府詩。引鄕﹑憶二韻。《禦覽》九百三十六作古歌辭。引魚﹑書二韻。事類賦魚注作古詩。引魚﹑書﹑如﹑思四韻。﹞

【歌】〖《詩紀》作琴歌。〗

〖邕作釋誨。設爲胡老援琴而歌曰﹕〗

練余心兮浸太淸。滌穢濁兮存正靈。和液暢兮神气寧。情志泊兮心亭亭。嗜欲息兮無由生。踔宇宙而遺俗兮眇翩翩而獨徵。﹝○《後漢書》蔡邕傳。廣《文選》十四。《詩紀》三。﹞

【答對元式詩】〖本集作答元式詩。廣《文選》同。〗

伊余有行。爰戾玆邦。先進博學。同類率從。濟濟羣彥。如雲如龍。君子博文。貽我徳音。辭之集矣。穆如淸風。﹝○《類聚》三十一。廣《文選》十。蔡中郎集外集。《詩紀》三。﹞

【答卜元嗣詩】

斌斌碩人。貽我以文。辱此休辭。非余所希。敢不酬答。賦誦以歸。﹝○《類聚》三十一。《詩紀》三。﹞

【翠鳥詩】

庭陬有若橊。綠葉含丹榮。翠鳥時來集。振翼修形容。回顧生碧色。動搖揚縹靑。幸脫虞人機。得親君子庭。馴心托君素。雌雄保百齡。﹝○蔡中郎集外集。廣《文選》十五。《詩紀》三。又《類聚》九十二引榮﹑形﹑靑三韻。﹞

【初平詩】

暮宿河南悵望。天陰雨雪滂滂。﹝○《文選》二十新亭渚別範零陵詩注。又《文選》二十六酬王晉安詩注引上一句。又《文選》三十一雜體詩注﹑《文選》三十八爲範尙書讓吏部尙書第一表注。各引上句。並作蔡邕詩序。○逯案。選注引此或作詩序。若爾則此非六言詩。乃詩序之殘文。﹞

【酸棗令劉熊碑詩】

〖碑云。君諱熊。字孟�。廣陵海西人也。淸越孤竹。徳牟產奇。誠宜褒顯。昭其憲則。乃相�咨度諏詢。采摭謠言。刊�詩三章。其辭曰﹕○逯案。嚴可均輯蔡中郎集云。唐王建題此碑云。蒼苔滿字土埋龜。風雨消磨絕妙辭。不向圖經中舊見。無人知是蔡邕碑。蔡。陳畱圉人。酸棗屬陳畱。蔡爲酸棗令徳政碑。容或有之。圖經者。陳畱舊志。梁劉昭注補續漢志陳畱郡此陳畱志十一事。乃魏晉古書。王建或嘗見之。語非鑿空。今依圖經入蔡集。洪景伯詆此碑文有云。七業勃然而興。咸居今而好古。其詩則曰﹕有父子然後有君臣。文律如此。難以謂之絕妙辭。朱竹垞力辧之。謂詩以三言五言。繼以四言。足以見文律之古云。〗

淸和穆鑠。宋惟乾巛。惟獄降靈。篤生我君。服骨睿聖。允鐘厥醇。誕生歧嶷。言協典墳。懿徳震耀。孝行通神。動履規繩。文彰彪繽。成是正服。以道徳民。﹝○《隸釋》五。嚴可均輯《蔡中郎集》十五。﹞

有父子然後有君臣。理財正辭。束帛戔戔。�夢刻像。鶴鳴一震。天臨保漢。實生�勛。明試賦授。夷夏已親。嘉錫來撫。潛化如神。其神伊何。錄不傷人。﹝○同上﹞

猗歟明哲。秉道之樞。養�之福。匪徳之隅。淵乎其長。渙乎成功。政暇民豫。新我�通。用行則達。以誘我邦。賴玆劉父。用說其蒙。澤零年丰。黔首歌頌。﹝○同上﹞

趙岐

﹝岐。字邠卿。京兆長陵人。初名嘉。字臺卿。順帝時。仕州郡。病廢。永興中。辟司空房植掾。後辟大將軍梁冀府。舉理劇。爲皮氏長。延熹初。以忤宦官逃難四方。後遇赦。辟司徒胡廣府。擢並州刺史。坐黨事免。中平初。徵拜議郎。獻帝西都。復拜議郎。遷太僕。興平初。奉使荊州。建安六年卒。年九十餘。﹞

【歌】

〖典略曰﹕趙岐卒。江陵作歌曰﹕○案典略說與範書異。〗

國有逸民。姓趙氏名嘉。有志無時。命也柰何。﹝○《書鈔》百六。《後漢書》趙岐傳。《白帖》七。《書鈔》百十引謝承《後漢書》。《禦覽》五百一引《後漢書》。又《禦覽》五百五十八﹑七百三十九並引三輔決錄。又《文選》二十三悼亡詩注引何一韻。○逯案。《書鈔》百六及《文選》注皆引典略此歌。今從之。﹞

孔融

﹝融。字文舉。靈帝時。辟司徒楊賜府。中平初。舉髙第。爲侍禦史。病免。辟司空掾。拜中軍侯。遷虎賁中郎將。獻帝初。以忤董卓左轉議郎。出爲北海相。劉備表爲靑州刺史。建安元年。爲袁譚所攻。城陷出奔。徵爲匠作大匠。遷少府。以忤曹操免。復爲太中大夫。與劉楨﹑王粲﹑陳琳﹑阮瑀﹑徐幹﹑應瑒爲建安七子。數以書爭曹操。十三年爲操所害。年六十五。有集十卷。﹞

【離合作郡姓名字詩】〖《類聚》作離合郡姓名詩。〗

漁父屈節。水潛匿方。與峕進止。出行施張。呂公磯釣。闔口渭旁。九域有聖。無土不王。好是正直。女回於匡。海外有截。隼逝鷹揚。六翮將奮。羽儀未彰。虵龍之蟄。俾也可忘。玟璇隱曜。美玉韜光。無名無譽。放言深藏。按轡安行。誰謂路長。﹝離才字。合成舉。○《類聚》此下注。魯國孔融文舉六字。○《類聚》五十六。古文苑四。石林詩話中。《詩紀》三。○逯案。此詩夾注小字。《詩紀》本之章樵古文苑注。今仍之。又案截字。漢碑每作﹤隹乚﹥。如杜尙碑﹤隹乚﹥彼海外。是其例。故海外有截。隼逝鷹揚。可以離乙字。此詩之爲漢人作。有此一字。亦足証之。○逯案。《詩紀》此下有雜詩二首。經證知出李陵集。此略。﹞

【臨終詩】〖《書鈔》作折楊柳行。〗

言多令事敗。器漏苦不密。河潰蟻孔端。山壞由猿穴。涓涓江漢流。天窗通冥室。讒邪害公正。浮雲翳白日。靡辭無忠誠。華繁竟不實。人有兩三心。安能合爲一。三人成市虎。浸漬解膠漆。生存多所慮。長寢萬事畢。﹝○古文苑四。《詩紀》三。《書鈔》百五十八引密﹑穴二韻。﹞

【六言詩三首】

漢家中葉道微。董卓作亂乘衰。僣上虐下專威。萬官惶布莫違。百姓慘慘心悲。﹝○古文苑四。《詩紀》三。﹞

郭李分爭爲非。遷都長安思歸。瞻望關東可哀。夢想曹公歸來。﹝○同上﹞

從洛到許巍巍。曹公憂國無私。減去廚膳甘肥。羣僚率從祁祁。𨿽得俸祿常饑。念我苦寒心悲。﹝○同上﹞

【詩】

〖後魏《書》曰﹕夏侯道遷每詠孔融《詩》曰﹕〗

坐上客恆滿。樽中飲不空。﹝○後魏書七十一夏侯道遷傳。《禦覽》四百九十三。《詩紀》三。﹞

辛延年

﹝延年。爵裏不祥。﹝《書鈔》作辛延壽。後村詩話作後漢李延年。﹞

【羽林郎詩】〖《書鈔》作羽林郎歌。樂府無詩字。《詩紀》同。〗

昔有霍家姝。姓馮名子都。依倚將軍勢。調笑酒家胡。胡姬年十五。春日獨當壚。長裾加理帶。廣袖合歡襦。頭上藍田玉。耳後大秦珠。兩鬟何窈窕。一世良所無。一鬟五百萬。兩鬟千萬餘。不意金吾子。娉婷過我廬。銀鞍何煜爚。翠蓋空踟躕。就我求淸酒。絲繩提玉壺。就我求珍肴。金盤鱠鯉魚。貽我靑銅鏡。結我紅羅裾。不惜紅羅裂。何論輕賤軀。男兒愛後婦。女子重前夫。人生有新故。貴賤不相逾。多謝金吾子。私愛徒區區。﹝○玉臺新詠一。《樂府詩集》六十三。廣《文選》十二。《詩紀》四。又《書鈔》一百四十二引廬﹑魚二韻。《文選》十六別賦注引躕一韻。錦繡萬花谷三十五引都﹑胡﹑廬三韻。後村詩話一引都﹑胡﹑壚﹑襦﹑珠﹑無﹑廬﹑躕﹑裾﹑夫﹑渝﹑區十二韻。﹞

宋子侯﹝逯案。續漢志有宋子一地。﹞

【董嬌饒詩】〖《詩紀》作董嬌嬈。《類聚》作董嬌饒。《初學記》作董嬌嬈。樂府﹑廣《文選》。合璧事類作董嬌饒歌。〗

洛陽城東路。桃李生路傍。花花自相對。葉葉自相當。春風南北起。花葉正低昂。不知誰家子。提籠行采桑。纖手折其枝。花落何飄颺。請謝彼姝子。何爲見損傷。髙秋八九月。白露變爲霜。終年會飄墮。安得久馨香。秋時自零落。春月復芬芬。何如盛年去。歡愛永相忘。吾欲竟此曲。此曲愁人腸。歸來酌美酒。挾瑟上髙堂。﹝○玉臺新詠一。《類聚》八十八。《樂府詩集》七十三。廣《文選》十三。《詩紀》四。又《初學記》二十八引傍﹑當﹑昂三韻。《禦覽》九百六十七引傍﹑當﹑昂三韻。合璧事類別集五十一引傍﹑桑﹑揚﹑霜﹑香﹑忘﹑腸﹑堂八韻。﹞

蔡琰

﹝琰。字文姬。伯喈女。適河東衛仲道。夫亡無子。歸寧於家。興平中。大亂。琰爲胡騎所獲。沒於南匈奴左賢王。在胡十二年。生二子。後爲曹操贖歸。重嫁陳畱董祀。﹞

【悲憤詩】

〖《後漢書》曰﹕琰歸董祀後。感傷亂離。追懷悲憤。作詩二章。〗

漢季失權柄。董卓亂天常。志欲圖篡弒。先害諸賢良。逼迫遷舊邦。擁主以自彊。海內興義師。欲共討不祥。卓眾來東下。金甲耀日光。平土人脆弱。來兵皆胡羌。獵野圍城邑。所向悉破亡。斬﹤雀戈﹥無孑遺。屍骸相掌拒。馬邊縣男頭。馬后載婦女。長驅西入關。回路險且阻。還顧邈冥冥。肝脾爲爛腐。所略有萬計。不得令屯聚。或有骨肉俱。欲言不敢語。失意幾微間。輒言斃降虜。要當以亭刃。我曹不活汝。豈復惜性命。不堪其詈罵。或便加箠杖。毒痛參並下。旦則號泣行。夜則悲吟坐。欲死不能得。欲生無一可。彼蒼者何辜。乃遭此扇厄禍。邊荒與華異。人俗少義理。處所多霜雪。胡風春夏起。翩翩吹我衣。肅肅入我耳。感時念父母。哀嘆無窮已。有客從外來。聞之常歡喜。迎問其消息。輒復非鄕裏。邂逅徼時願。骨肉來迎己。己得自解免。當復棄兒子。天屬綴人心。念別無會期。存亡永乖隔。不忍與之辭。兒前抱我頸。問母欲何之。人言母當去。豈復有還時。阿母常仁惻。念何更不慈。我尙未成人。柰何不顧思。見此崩五內。恍惚生狂癡。號泣手撫摩。當發復回疑。兼有同時輩。相送告離別。慕我獨得歸。哀叫聲摧裂。馬爲立踟躕。車爲不轉轍。觀者皆歔欷。行路亦鳴咽。去去割情戀。遄徵日遐邁。悠悠三千里。何時復交會。念我出腹子。胸臆爲摧敗。旣至家人盡。又復無中外。城郭爲山林。庭宇生荊艾。白骨不知誰。從橫莫覆蓋。出門無人聲。豺狼號且吠。煢煢對孤景。怛吒糜肝肺。登髙遠眺望。魂神忽飛逝。奄若壽命盡。旁人相寬大。爲復彊視息。𨿽生何聊賴。托命於新人。竭心自勗厲。流離成鄙賤。常恐復捐廢。人生幾何時。懷憂終年歲。﹝○《後漢書》蔡琰傳。廣《文選》九。《詩紀》四。又《文選》三十石門新營所住詩注引肺一韻。《禦覽》八百引兩句。韻補四引外﹑艾二韻。﹞

嗟薄祜兮遭世患。宗族殄兮門戶單。身執略兮入西關。歷險阻兮之羌蠻。山谷眇兮路漫漫。眷東願兮但悲歡。冥當寢兮不能安。饑當食兮不能餐。常流涕兮眥不乾。薄志節兮念死難。𨿽苟活兮無形顏。惟彼方兮遠陽精。陰气凝兮雪夏零。沙漠壅兮塵冥冥。有艸木兮春不榮。人似獸兮食臭腥。言兜離兮狀窈停。歲聿暮兮時邁徵。夜悠長兮禁門扃。不能寢兮起屏營。登明殿兮臨廣庭。玄云合兮翳月星。北風厲兮肅冷冷。胡笳動兮邊馬鳴。孤雁歸兮聲嚶嚶。樂人興兮彈琴箏。音相和兮悲且淸。心吐思兮胸憤盈。欲舒气兮恐彼驚。含哀咽兮涕沾頸。家旣迎兮當歸寧。臨長路兮捐所生。兒呼母兮啼失聲。我掩耳兮不忍聽。追持我兮走煢煢。頓復起兮毀顏形。還顧之兮破人情。心恆絕兮死復生。﹝○《後漢書》蔡琰傳。《詩紀》四。又《書鈔》百十一﹑《類聚》四十四引鳴﹑嚶二韻。俱云出蔡琰別傳。《文選》二十六赴洛詩注引一句。《禦覽》四百八十八引寧﹑聲﹑聽三韻。謂出蔡琰別傳。﹞

【詩】

長笛聲奏苦。﹝○艸堂詩箋十五秋笛詩注。﹞

【附】

【胡笳十八拍】

〖盛唐以後。率謂胡笳十八拍爲蔡琰作。實則無論曲辭均是後人假托。證據有五。一。隋唐類書引蔡琰別傳云。琰爲胡騎所獲。在右賢王部伍中。春日登胡殿。感笳之音。作詩言志曰﹕胡笳動兮邊馬鳴。孤雁歸兮聲嚶嚶。可見感笳作詩。卽所賦悲憤詩。其時尙無胡笳十八拍。二。《宋書》樂志﹛叚﹜下云。胡笳。漢舊箏笛錄有其曲。不記所出本末。知劉宋以前。胡笳曲尙譜之認琴。今言笳一會兮琴一拍。亦不合。三。十八拍言戎羯逼我兮爲室家。據韻會。晉匈奴別部入居羯室之後。因號爲羯。匈奴別部稱羯旣始於晉。蔡琰漢人。自無由言戎羯。四。漢魏騷體詩﹑七言詩皆句句用韻。今十八拍間句押韻。體裁與漢不侔。五。十八拍押韻。已嚴守唐人官韻規範。今姑從《詩紀》。附此備查。〗

我生之初尙無爲。我生之後漢祚衰。天不仁兮降亂離。地不仁兮使我逢此時。干戈日尋兮道路危。民卒流亡兮共哀悲。煙塵蔽野兮胡虜盛。志音乖兮節義虧。對殊俗兮非我宜。遭惡辱兮當告誰。笳一會兮琴一拍。心憤怨兮無人知。

戎羯逼我兮爲室家。將我行兮向天涯。雲山萬里兮歸路遐。疾風千里兮揚塵沙。人多暴猛兮如虺蛇。控弦被甲兮爲驕奢。兩拍張弦兮弦欲絕。志摧心折兮自悲嗟。

越漢國兮入胡城。亡家失身兮不如無生。氈裘爲裳兮骨肉震驚。羯膻爲味兮枉遏我情。鞞鼓喧兮從夜達明。胡風浩浩兮暗塞營。傷今感昔兮三拍成。銜悲畜恨兮何時平。

無日無夜兮不思我鄕土。稟气含生兮莫過我最苦。天災國亂兮人無主。惟我薄命兮沒戎虜。殊俗心異兮身難處。嗜欲不同兮誰可與語。尋思涉歷兮多艱阻。四拍成兮益淒楚。

雁南徵兮欲寄邊聲。雁北歸兮爲得漢音。雁飛髙兮邈難尋。空斷腸兮思愔愔。攢眉向月兮撫雅琴。五拍冷冷兮意彌深。

冰霜凜凜兮身苦寒。饑對肉酪兮不能餐。夜聞隴水兮聲嗚咽。朝見長城兮路沓漫。追思往日兮行李難。六拍悲兮欲罷彈。

日暮風悲兮邊聲四起。不知愁以兮說向誰是。原野蕭條兮烽戍萬里。俗賤老弱兮少壯爲美。逐有水艸兮安家葺壘。牛羊滿野兮聚如蜂蟻。艸盡水竭兮羊馬皆徙。七拍流恨兮惡居於此。

爲天有眼兮何不見我獨漂流。爲神有靈兮何事處我天南海北頭。我不負天兮何配我殊匹。我不負神兮神何殛我越荒州。制玆八拍兮擬俳優。何知曲成兮心轉愁。

天無涯兮地無邊。我心愁兮亦復然。生倏忽兮如白駒之過隙。然不得歡樂兮當我之盛年。怨兮欲問天。天蒼蒼兮上無緣。舉頭仰望兮空雲煙。九拍懷情兮誰與傳。

城頭烽火不曾滅。疆場徵戰何時歇。殺气朝朝衝塞門。胡風夜夜吹邊月。故鄕隔兮音塵絕。哭無聲兮气將咽。一生辛苦兮緣離別。十拍悲深兮淚成血。

我非貪生而惡死。不能捐身兮心有以。生仍冀得兮歸桑梓。死當埋骨兮長已矣。日居月諸兮在戎壘。胡人寵我兮有二字。鞠之育之兮不羞恥。湣之念之兮生長邊鄙。十有一拍兮因玆起。哀響纏綿兮徹心髓。

東風應律兮暖气多。知是漢家天子兮布陽和。羌胡蹈舞兮共謳歌。兩國交歡兮罷兵戈。忽遇漢使兮稱近詔。遣千金兮贖妾身。喜得生還兮逢聖君。嗟別稚子兮會無因。十有二拍兮兮哀樂均。去住兩情兮難具陳。

不謂殘生兮卻得旋歸。撫抱胡兒兮泣下沾衣。漢使迎我兮四牡騑騑。號失聲兮誰得知。與我生死兮逢此時。愁爲子兮日無光輝。焉得羽翼兮將汝歸。一步一遠兮足難移。魂消影絕兮恩愛遺。十有三拍兮弦急調悲。肝腸攪刺兮人莫我知。

身歸國兮兒莫之隨。心懸懸兮長如饑。四時萬物兮有盛衰。惟我愁苦兮不暫移。山髙地闊兮見汝無期。更深夜闌兮夢汝來斯。夢中執手兮一喜一悲。覺悟後痛吾心兮無休歇時。十有四拍兮涕淚交垂。河水東流兮心是思。

十五拍兮節調促。气塡胸兮誰識曲。處穹廬兮偶殊俗。願得歸兮天從欲。再還漢國兮歡心足。心有懷兮愁轉深。日月無私兮曾不照臨。子母分離兮意難任。同天隔越兮如商參。生死不相知兮何處尋。

十六拍兮思茫茫。我與兒兮各一方。日東月西兮徒相望。不得相隨兮空斷腸。對萱艸兮憂不忘。彈鳴琴兮情何傷。今別子兮歸故鄕。舊怨平兮新怨長。泣血仰頭兮訴蒼蒼。胡爲生兮獨罹此殃。

十七拍兮心鼻酸。關山阻修兮行路難。去時懷土兮心無緒。來時別兒兮思漫漫。塞上黃蒿兮枝枯葉乾。沙場白骨兮刀痕箭瘢。風霜凜凜兮春夏寒。人馬饑豗兮筋力單。豈知重得兮入長安。嘆息欲絕兮淚闌干。

胡笳本自出胡中。緣琴翻出音律同。十八拍兮曲𨿽終。響有餘兮思無窮。是知絲竹微妙兮均造化之功。哀樂各隨人心兮有變則通。胡與漢兮異域殊風。天與地隔兮子西母東。苦我怨气兮浩於長空。六合𨿽廣兮受之應不容。﹝○《詩紀》四。﹞

仲長統

﹝統。字公理。山陽髙平人。建安中。荀彧舉爲尙書郎。尋參丞相軍事。延元年卒。年四十一。﹞

【見志詩二首】〖廣《文選》作述志詩。《詩紀》同。〗

飛鳥遺迹。蟬蛻亡殼。騰蛇棄鱗。神龍喪角。至人能變。達士拔俗。乘雲無轡。騁風無足。垂露成幃。張霄成幄。沆瀣當餐。九陽代燭。恆星艷珠。朝霞潤玉。六合之內。恣心所欲。人事可遺。何爲局促。﹝○《後漢書》仲長統傳。廣《文選》八。《詩紀》三。又吳棫韻補五引殼﹑角﹑俗三韻作見志詩。﹞

大道𨿽夷。見幾者寡。任意無非。適物無可。古來繞繞。委曲如A17。百慮何爲。至要在我。寄愁天上。埋憂地下。叛散五經。滅棄風雅。百家雜碎。請用從火。抗志山西。遊心海左。元气爲舟。微風爲柁。敖翔太淸。縱意容冶。﹝○後《漢書》仲長統傳。廣《文選》八。《詩紀》三。又《文選》二十六酬王晉安詩注。《文選》三十一雜體詩注。各引在一韻。吳棫韻補三。引大﹑左二韻。○逯案。選注三十一引作慮何爲至安在我延佇。衍延佇二字。遂若五言詩者。楊目爲另列一題。非是。又至要在我句。選注兩引。要皆作安。安字較勝。又吳棫引請用從火句。誤火爲大。以論漢韻。失之。﹞

【詩】

春云爲馬。秋風爲駟。按之不遲。勞之不疾。﹝○《初學記》一。﹞

全漢詩卷八

【雜歌謠辭】

【歌辭】

【漁陽民爲張堪歌】

〖《後漢書》曰﹕張堪。光武時爲漁陽太守。捕擊姦猾。賞罰必信。吏民皆樂爲用。乃於狐奴開稻田八千餘頃。勸民耕種。以致殷富。百姓歌之。〗

桑無附枝。麥穗兩歧。張君爲政。樂不可支。﹝《類聚》或作期。或作爲。鳴沙石室古籍作思。○後《漢書》張堪傳。《水經注》沽水注。《書鈔》七十六引華嶠《後漢書》。《類聚》十九﹑五十﹑八十五經東觀《漢記》。《初學記》二十七。《白帖》二十一。《文選》三十六策秀才文注。鳴沙石室古籍叢殘。《禦覽》二百六十﹑四百六十五﹑八百三十八﹑九百五十五經謝承《後漢書》。《樂府詩集》八十五作張君歌。《文選》補遺三十五作漁陽民歌。《詩紀》八作張君歌。﹞

【臨淮吏人爲宋暉歌】

〖《後漢書》曰﹕暉字文季。建武中。再遷臨淮太守。好節槪。有所拔用。皆厲行士。諸報怨以義犯。率皆爲求其理。多得生濟。其不義之囚。卽時僵僕。吏人畏愛。爲之歌曰﹕〗

彊直自遂。南陽朱季。吏畏其威。民懷其惠。﹝○《後漢書》朱暉傳。禦鑑二百六十﹑四百二十七﹑四百六十五俱引東觀《漢記》。《樂府詩集》八十五作朱暉歌。《文選》補遺三十五作臨淮民歌。《詩紀》八作朱暉歌。﹞

【涼州民爲樊曄歌】﹝《詩紀》從《樂府詩集》作涼州歌。注。一作樊曄歌。﹞

〖《後漢書》曰﹕曄。光武時爲天水太守。政嚴猛。好申﹑韓法。善惡立斷。人有犯其禁者。率不生出獄。吏人及羌胡畏之。道不拾遺。涼州爲之歌。〗

遊子常苦貧。力子天所富。寧見乳虎穴。不入冀府寺。大笑期必死。忿怒或見置。嗟我樊府君。安可再遭值。﹝《書鈔》作植。誤。○《後漢書》樊曄傳。樂府八十五。《文選》補遺三十五作涼州歌。《詩紀》八。又《顏氏家訓》書證篇引寺一韻。《書鈔》七十引東觀《漢記》引府﹑置﹑植三韻。《禦覽》二百六十二引東觀《漢記》引富﹑寺﹑值三韻。﹞

【董少平歌】

〖《後漢書》曰﹕董宣字少平。光武時爲洛陽令。捕擊豪彊。莫不震栗。京師號爲臥虎。歌之云。〗

枹鼓不鳴董少平。﹝○《後漢書》董宣傳。《白帖》十二。《樂府詩集》八十五。《詩紀》八作董宣歌。﹞

【郭喬卿歌】

〖《後漢書》曰﹕郭賀。字喬卿。建武中爲尙書令。在職六年。拜荊州刺史。到官有殊政。百姓歌之。〗

厥徳仁明郭喬卿。中正朝廷上下一平。﹝○《後漢書》蔡茂傳。渚宮舊事四。《類聚》十九引謝承《後漢書》。《禦覽》二百十﹑四百六十五。《樂府詩集》八十五。《詩紀》八。﹞

【蜀中爲費貽歌】

〖《華陽國誌》曰﹕費貽。字奉君。南安人也。公孫述時。漆身爲厲。佯狂避世。述破。爲合浦守。蜀中歌之曰﹕〗

節義至仁費奉君。不仕亂世。不避惡君。﹝○《華陽國誌》犍爲士女贊。﹞

【鮑司隸歌】

〖列異傳曰﹕鮑宣。宣子永。永子昱。三世皆爲司隸。而乘一驄馬。京師人歌之。〗

鮑氏驄。三人司隸再入公。馬𨿽瘦。行步工。﹝《書鈔》作通。○《書鈔》六十一引列異記。《禦覽》二百五十引列異傳﹑八百九十七引列異記。《樂府詩集》八十五。《詩紀》八。﹞

【通博南歌】〖一作行者歌。〗

〖《後漢書》西南夷傳曰﹕永平十二年。哀牢王柳貌遣子率種人內屬。顯宗以其地置哀牢﹑博南二縣。割益州郡西部都尉所領六縣合爲永昌郡。始通博南山。度蘭倉水。行者苦之。歌曰﹕〗

漢徳廣。開不賓。度博南。越蘭津。度蘭倉。爲他人。﹝○《後漢書》西南夷傳。《華陽國誌》南中志。《水經注》若水注。《禦覽》五十九﹑七百八十六。《詩紀》八。﹞

【蜀郡民爲廉範歌】

〖詩《後漢書》曰﹕廉範。字叔度。建中初爲蜀郡太守。成都民物阜盛。邑宇逼側。舊制禁民夜作。以防火災。而更相隱蔽。燒者日屬。範乃毀削前令。但嚴使儲水而已。百姓爲便。乃歌之。〗

廉叔度。來何暮。不禁火。民安作。平生無襦今五袴。﹝一作昔無襦。今有袴。袴。《後漢書》作絝。《華陽國誌》作來時我單衣。去時重五袴。《類聚》《白帖》或作昔無襦。今有袴。或作昔無一襦。今有五袴。○《後漢書》廉範傳。《書鈔》百二十九。《類聚》十九﹑五十。《白帖》四﹑十二﹑二十一。《禦覽》四百六十五﹑六百九十五﹑八百六十八。《樂府詩集》八十五作廉叔度歌。《文選》補遺三十五作蜀民歌。《詩紀》八作廉範歌。又《華陽國誌》《蜀志》及《類聚》六十七引暮﹑袴二韻。《白帖》二十四引堵﹑袴二韻。韻補引暮﹑作二韻。﹞

【蒼梧人爲陳臨歌】

〖謝承《後漢書》曰﹕陳臨。字子然。爲蒼梧太守。人遺腹子報父怨。捕得系獄。傷其無子。令其妻入獄。遂產得男。人歌曰﹕〗

蒼梧陳君恩廣大。令死罪囚有後代。徳參古賢天報施。﹝○《禦覽》四百六十五此謝承《後漢書》。《詩紀》八作陳臨歌。﹞

【又】

蒼梧府君惠反死。能令死人不絕嗣。﹝○輿地紀勝一百八。《詩紀》八。﹞

【鄕人爲秦護歌】

〖謝承《後漢書》曰﹕秦護淸廉。不受禮賂。家貧。衣服單露。鄕人歌之曰﹕〗

冬無袴。有秦護。﹝○《禦覽》六百九十五引謝承《後漢書》。﹞

【魏郡輿人歌】

〖《後漢書》曰﹕岑熙爲魏郡太守。招聘隱逸。與參政事。無爲而化。視事二年。輿人歌之。〗

我有枳棘。岑君伐之。我有蟊賊。岑君遏之。狗吠不驚。足下生蝥合脯鼓腹。焉知凶災。我喜我生。獨於斯時。美矣岑君。於戲休玆。﹝○《後漢書》岑彭傳。《類聚》十九引謝承《後漢書》。《禦覽》二百六十引華嶠《後漢書》。《禦覽》四百六十五引謝承《後漢書》。《樂府詩集》八十五作岑君歌。《文選》補遺三十五。《詩紀》八。又《書鈔》七十六引之﹑之﹑釐三韻。三十五引狗吠不驚獨於斯時二句。○逯案。此歌非庶民作。﹞

【範史云歌】

〖《後漢書》曰﹕範冉。字史云。桓帝時爲萊蕪長。遭母喪不到官。後遁身於梁﹑沛之間。徒行敝服。賣卜於市。遭黨人禁錮。遂推鹿車載妻子。捃拾自資。所止卑漏。有時絕粒。窮居自若。言貌無攺。閭裏歌之。冉或作丹。〗

甑中生塵範史云。釜中生魚範萊蕪。﹝○《後漢書》本傳。《類聚》三十五引續《漢書》。《初學記》十八引續《漢書》。《白帖》二十一。

《禦覽》四百二十五引袁山松《後漢書》﹑四百六十五引東觀《漢記》﹑四百八十四引續《漢書》。《樂府詩集》八十五。《詩紀》八。又《禦覽》三十七引謝承《後漢書》引云一韻。﹞

【順陽吏民爲劉陶歌】

〖《後漢書》曰﹕劉陶。字子奇。潁川潁陰人。注北貞王勃之後。桓帝時。舉孝廉。除順陽長。縣多姦猾。陶到官宣募吏民。〗

有气力勇猛能以死易生者。得數百人。皆嚴兵待命。於是覆案姦軌。所按發若神。以病免。吏民思而歌之。

悒然不樂。思我劉君。何時復來。安此下民。﹝《白帖》作人。○《後漢書》本傳。《水經注》淮水注作童謠歌。《類聚》十九﹑五十。《白帖》十二﹑四十。《禦覽》二百六十七﹑四百六十五。《樂府詩集》八十五及《詩紀》作劉君歌。《文選》補遺三十五作順陽民歌。逯案。《類聚》引謝承《後漢書》《禦覽》引後《漢書》。劉陶作劉騊駼或劉陶駼。又順陽。謝承《後漢書》作摐陽。稍不同。﹞

【董逃歌】〖《詩紀》云。一作靈帝中平中京都歌。〗

〖《後漢書》曰﹕按董謂董卓也。言𨿽跋扈。終歸逃竄。至於滅族也。風俗通曰﹕卓以董逃之歌主爲己。禁絕之。楊孚董卓傳曰﹕卓攺董逃爲董安。〗

承樂世董逃。遊四郭董逃。蒙天恩董逃。帶金紫董逃。行謝恩董逃。整車騎董逃。垂欲發董逃。與中辭董逃。出西門董逃。瞻宮殿董逃。望京城董逃。日夜絕董逃。心摧傷董逃。﹝摧。《後漢書》作推。○《後漢書》五行志。《詩紀》八。﹞

【交阯兵民爲賈琮歌】

〖《後漢書》曰﹕中平元年。交阯屯兵執刺史及合浦太守。靈帝敕三府精選能吏。有司舉賈琮爲交州刺史。琮到部。訊其反狀。咸言賦斂過重。民不聊生。故聚爲盜。琮卽移書告示。各使安其資業。招撫荒散。蠲復徭役。誅斬渠帥爲大害者。簡選良吏試守諸縣。百姓以安。巷路爲之歌曰﹕〗

賈父來晚。使我先反。今見淸平。吏不敢飯。﹝○《後漢書》本傳。《類聚》五十引謝承《後漢書》。《禦覽》二百五十六。又四百六十五引司馬彪續《漢書》。《樂府詩集》八十五及《詩紀》八作賈父歌。《文選》補遺三十五作交阯民歌。﹞

【皇甫嵩歌】

〖《後漢書》曰﹕皇甫嵩。字義眞。靈帝時。黃巾作亂。以嵩爲左中郎將。討賊數有功。拜左車騎將軍。領冀州牧。嵩請冀州一年田租以贍饑民。百姓歌曰﹕〗

天下大亂兮市爲墟。母不保子兮妻失夫。賴得皇甫兮復安居。﹝○《後漢書》本傳。《類聚》十九﹑五十。《禦覽》二百五十﹑四百六十五。《樂府詩集》八十五。《文選》補遺三十五作百姓歌。《詩紀》八。○逯案。此歌末句。《類聚》《禦覽》所引謝承書均作復汝居。與續《漢書》《後漢書》不同。汝字甚重要。曰復汝居。則統治者口吻也。皇甫嵩乃鎭壓黃巾軍者。其免租乃一時權宜。未必有實惠於民。謝書作汝居者。近眞。﹞

【洛陽人爲祝良歌】

〖長沙耆舊傳曰﹕祝良。字召卿。爲洛陽令。歲時亢旱。天子祈雨不得。良乃暴身階庭。告誠引罪。自晨至申。紫雲沓起。甘雨登降。人爲之歌。〗

天久不雨。烝民失所。天王自出。祝令特苦。精符感應。滂沱而下。﹝《水經注》《樂府詩集》作下雨。《詩紀》同。○《水經注》洛水注。《書鈔》九十。《禦覽》五百二十九。《樂府詩集》八十五及《詩紀》八作洛陽令歌。﹞

【巴人歌陳紀山】

〖《華陽國誌》曰﹕巴郡陳紀山。爲漢司隸校尉。嚴明正直。西虜獻眩。王庭試之。分公卿以爲嬉。紀山獨不視。京師稱之。巴人歌曰﹕〗

築室載直梁。國人以貞眞。邪娛不揚目。狂行不動身。姦軌僻乎遠。理義協乎民。﹝○《華陽國誌》巴志。﹞

【汲縣長老爲崔瑗歌】

〖崔氏有傳曰﹕崔瑗爲汲令。開溝造稻田。瀉鹵之地更爲沃壤。民賴其利。長老歌之。〗

上天降神明。錫我仁慈父。臨民布徳澤。恩惠施以序。穿溝廣漑灌。決渠作甘雨。﹝○《禦覽》二百六十八引崔氏家傳﹑四百六十五引崔鴻崔氏家傳。《詩紀》八作崔瑗歌。﹞

【崔君歌】

〖略出籝金曰﹕《漢書》崔君爲令。有徳化百姓百葉。公私不廢。歌曰﹕〗

訁畢治小序兮稼穡分。天賜我兮此崔君。﹝○鳴沙石室古籍業殘略出籝金縣令子男之篇第二十四小序條。○逯案。此崔君失其名字。姑附於此。又訁畢當作課。﹞

【彭子陽歌】

〖謝承《後漢書》曰﹕彭循。字子陽。太守祕君聞循義勇多謀。請循以守吳令。民歌之。又《吳錄》曰﹕彭循。字子陽。毗陵人。

建國二年。海賊丁儀等萬人據吳。太守祕君聞循勇謀。請以守令。循與儀相見。陳說利害。應時散降。民歌之曰﹕〗

時歲倉卒。盜賊縱橫。大戟彊弩不可當。賴遇賢令彭子陽。﹝○《書鈔》三十九。《禦覽》三百五十二﹑四百六十五。○逯案。後漢無建國紀元者。國字誤。﹞

【王世容歌】

〖《吳錄》曰﹕王鐔。字世容。爲武城令。民服徳化。宿惡奔迸。父老歌之。鐸。藝文《類聚》作譚。武城。《類聚》作成武。〗

王世容。治無雙。省徭役。盜賊空。﹝○藝文《類聚》十九。《禦覽》四百六十五。《樂府詩集》八十五。《詩紀》二十。逯案。此歌《詩紀》編入吳詩。蓋以其出於《吳錄》也。然武城或成武皆漢之舊縣。其地皆不在孫吳轄區。作吳地歌謠甚非。今編於此。﹞

【巴郡人爲吳資歌】

〖《華陽國誌》曰﹕太山吳資。字元約。孝順帝永建中爲巴郡太守。屢獲丰年。人歌之曰云云。其後資遷去。人思之。又歌云云。〗

習習晨風動。澍雨潤禾苗。我後卹時務。我人以優饒。﹝○《華陽國誌》巴志。《禦覽》二百六十二﹑四百六十五。《詩紀》八作吳資歌。﹞

【又歌】

望遠忽不見。惆悵當徘徊。恩澤實難忘。悠悠心永懷。﹝○《華陽國誌》巴志。《書鈔》七十六。《禦覽》二百六十二。《詩紀》八。﹞

【六縣吏人爲爰珍歌】〖《詩紀》作爰珍歌。〗

〖陳畱耆舊傳曰﹕爰珍除六令。吏人訟息。教誨其子弟。歌之曰﹕〗

我有田疇。爰父殖置。我有子弟。爰父教誨。﹝《禦覽》四百六十五。《詩紀》八作爰珍歌。﹞

【謠辭】

【後時蜀中童謠】

〖《後漢書》曰﹕世祖建武六年。蜀中童謠。是時公孫述僣號於蜀。時人竅言王莽稱黃。述欲繼之。故稱曰﹕五銖。漢家貨。明當復也。述遂誅滅。〗

黃牛白腹。五銖當復。﹝○《後漢書》五行志。又公孫述傳。《華陽國誌》公孫述劉二牧志。《禦覽》四百六十五﹑八百三十五。《樂府詩集》八十八。《文選》補遺三十五作蜀童謠。《詩紀》八。﹞

【會稽童謠】

〖《後漢書》曰﹕張霸永元中爲會稽太守。時賊未解。郡界不寧。乃移書開購。明用信賞。賊遂束手歸附。不煩士卒之力。童謠歌曰﹕〗

棄我戟。捐我矛。盜賊盡。吏皆休。﹝○《後漢書》張霸傳。《類聚》十九。《禦覽》三百五十二。又四百六十五引續《漢書》。《樂府詩集》八十七。《詩紀》八。○逯案。《禦覽》引陳壽益都耆舊傳兩我字皆作若。於義較勝。﹞

【同前】

〖益都耆舊傳曰﹕張霸爲會稽太守。舉賢士勸教講授。一郡慕化。但聞誦聲。又野無遺寇。民語曰云云。又東觀《漢記》曰﹕張霸。字伯饒。蜀郡成都人。年數歲。有所啖。必先讓父母。鄕裏號曰張曾子。後作會稽太守。兒童歌曰﹕〗

城上烏鳴哺父母。府中諸吏皆孝友。﹝《禦覽》作子。○《禦覽》二百六十二引益都耆舊傳﹑四百十二引東觀《漢記》。《詩紀》八。﹞

【河內謠】

〖東觀《漢記》曰﹕王渙除河內溫令。商賈露宿。人開門臥。人爲作謠曰﹕〗

王稚子。世未有。平徭役。百姓喜。﹝○《華陽國誌》廣漢士女傳。《禦覽》四百六十五。《詩紀》八。逯案。此王渙卽雁門太守行稱頌之洛陽令王君。﹞

【順帝末京都童謠】

〖《後漢書》五行志曰﹕太尉李固以爲淸河王雅性聰明。惇詩悅禮。加又屬親。立長則順。而梁冀建白太后。策免固。徵蠡吾侯。遂卽至尊。固是日幽斃於獄。暴屍道路。而太尉胡廣封安樂鄕侯﹑司徒趙戒廚亭侯﹑司空袁湯安國亭侯。京都童謠云。〗

直如弦。死道邊。曲和鉤。反封侯。﹝○《後漢書》五行志。意林四。《後漢書》桓帝紀注。《文選》三十一袁陽源詩注。《禦覽》四百二十八引李固別傳﹑七百六十七引風俗通。《樂府詩集》八十八。《文選》補遺三十五。《詩紀》八。﹞

【蜀郡童謠】

〖謝承《後漢書》曰﹕黃昌爲蜀郡太守。未至蜀郡。時有童謠曰﹕〗

兩日出。天兵戢。﹝兵戢二字。《書鈔》只作兮字。○《書鈔》七十六。﹞

【益都民爲王忳謠】

〖益都耆上傳曰﹕王忳。字少林。詣京師。於客邸見諸生病甚困。生謂忳曰﹕腰下有金十斤。願以相與。乞收藏屍骸。未問姓名。呼吸因絕。忳賣金一斤。以給棺絮。九斤置生腰下。後署大度亭長到亭日。有馬一匹至亭中。大風。有一繡被隨風來。後忳騎馬。突入它捨。主人見曰﹕得其盜矣。忳說得狀。又取被示之。彥父悵然曰﹕被馬俱止。卿有何陰徳。忳具說葬諸生事。彥父曰﹕此吾子也。姓金名彥。遣迎彥喪。餘金俱存。民謠之曰﹕〗

信哉少林世爲遇。飛被走馬與鬼語。﹝○還冤記。《禦覽》四百六十五。﹞

【恆農童謠】

〖陳畱耆舊傳曰﹕吳佑爲恆農令。勸善懲姦。貪濁出境。甘露降。年谷丰。童謠曰﹕〗

君不我憂。人何以休。不行界署。焉知人處。﹝○廣博物志。《禦覽》四百六十五。○逯案。恆農或弘農之訛。明本《禦覽》恆作宏是也。﹞

【桓帝初天下童謠】

〖《後漢書》曰﹕桓帝之初。天下童謠。案元嘉中。涼州諸羌。一時俱反。南入蜀﹑漢。東抄三輔。延及井﹑冀。大爲民害。命將出眾。每戰常負。中國益發甲卒。麥多委棄。但有婦女獲刈之也。吏賣馬﹑君具車者。言調發重及有秩者也。請爲諸君鼓嚨胡者。不敢公言。私咽語。〗

小麥靑靑大麥枯。誰當獲者婦與姑。丈夫何在西擊胡。吏賣馬。君具車。請爲諸君鼓嚨胡。﹝○後《漢書》五行志。玉臺新詠九作桓帝時童謠歌。《樂府詩集》八十八及《詩紀》八作桓帝初小麥童謠。《文選》補遺三十五作小麥謠。﹞

【桓帝初城上烏童謠】

〖《後漢書》曰﹕桓帝之初。京師童謠。按此皆爲政貪也。城上烏。尾畢逋者。處髙利獨食。不與下共。謂人主多聚斂也。公爲吏。子爲徒者。言父旣爲軍吏。其子又爲卒徒。一徒死。百乘車者。言前一人往討胡旣死矣。後又遣百乘車往。車班班。入河間者。言桓帝將崩。乘輿班班入河間迎靈帝也。河間奼女工數錢。以錢爲室金爲堂者。靈帝旣立。其母永樂太后好聚金以爲堂也。石上慊慊舂黃粱者。言永樂惟積金錢。慊慊常苦不足。使人舂黃粱而食之也。梁下有懸鼓。我欲擊之丞卿怒者。言永樂主教靈帝。使賣官受錢。所祿非其入。天下忠篤之士怨望。欲擊懸鼓以求見。丞卿主鼓者。亦復諂順。怒而止我也。〗

城上烏。尾畢逋。公爲吏。子爲徒。一徒死。百乘車。車班班。入河間。河間奼女工數錢。以錢爲室金爲堂。石上慊慊舂黃粱。梁下有懸鼓。我欲擊之丞卿怒。﹝○《後漢書》五行志。玉臺新詠九。《後漢書》靈帝紀注。《類聚》四十三作後漢桓帝時童謠。《禦覽》八百四十二。《樂府詩集》八十八。《文選》補遺三十五作城上烏謠。《詩紀》八作城上烏童謠。又《初學記》三十及《禦覽》九百二十引烏﹑逋﹑雛﹑徒車五韻。《白帖》二十九引烏﹑雛﹑徒三韻。﹞

【桓帝時京都童謠】

〖《後漢書》曰﹕延熹末。鄧皇后以譴自殺。乃以竇貴人代之。其父名武字遊平。拜城門校尉。及太后攝政。爲大將軍。與太傅陳蕃合心戮力。惟徳是建。印綬所加。咸是其人。豪賢大姓。皆絕望矣。〗

遊平賣印自有平。不辟豪賢及大姓。﹝○《後漢書》五行志。《後漢書》竇武傳注。《樂府詩集》八十八及《詩紀》八作桓帝初京都童謠。《文選》補遺三十五作賣印童謠。﹞

【桓帝末京都童謠】

〖《後漢書》曰﹕桓帝之末。京都童謠。按解犢亭屬饒陽河間縣也。居無幾何而桓帝崩。使者與解犢侯皆白蓋車從河間來。延延。眾貌也。是時禦史劉修建議立靈帝。以修爲侍中。中常侍侯覽畏其親近。必當間己。白拜儵泰山太守。因令司隸迫促殺之。朝廷少長。思其功效。乃拔用其弟郃。致位司徒。此爲合諧也。〗

白蓋小車何延延。河間來合諧。河間來合諧。﹝○《後漢書》五行志。《樂府詩集》八十八。《詩紀》八。﹞

【桓帝末京都童謠】

〖《後漢書》曰﹕按《易》曰﹕拔茅連茹。以其匯徵吉。茅諭羣賢也。井者。法也。於時中常侍管霸﹑蘇康憎疾海內英哲。與長樂少府劉囂﹑太常許詠等。代作唇齒。河內牢川詣闕上書。汝﹑潁﹑南陽。上采虛譽。專作威福。甘陵有南北二部。三輔尢甚。由是傳考黃門北寺。始見廢閣。茅田一頃者。言羣賢眾多也。中有井者。言𨿽阨窮。不失其法度也。四方纖纖不可整者。言姦慝大熾。不可整理。嚼復嚼者。京都飲酒相彊之辭也。言食肉者鄙。不卹王政。徒耽宴飲歌呼而已也。今年尙可者。言但禁錮也。後年饒者。陳﹑竇被誅。天下大壞也。〗

茅田一頃中有井。四方纖纖不可整。嚼復嚼。今年尙可後年饒。﹝風俗通作譊嘵。《後漢書》注同。○《後漢書》五行志注。又竇武傳注。《文選》補遺三十五作茅田童謠。《詩紀》八。﹞

【鄕人謠】

〖《後漢書》曰﹕初。桓帝爲侯時。受學於甘陵周福。及卽位。擢爲尙書。時同郡房植有名。故鄕人爲之謠曰﹕〗

天下規矩。房伯武。因師獲印。周仲進。﹝○《後漢書》黨錮傳序。《詩紀》八。﹞

【二郡謠】

〖《後漢書》曰﹕汝南太守宗資任功曹範滂。南陽太守成瑨亦委任功曹岑晊。範滂字孟博。岑晊字公孝。二郡爲謠曰﹕〗

汝南太守範孟博。南陽宗資主畫諾。南陽太守岑公孝。弘農成瑨但坐嘯。﹝○《後漢書》黨錮傳序。《書鈔》七十七。《禦覽》二百六十四。《樂府詩集》八十七。《詩紀》八。又《白帖》十二引孝﹑嘯﹑博﹑諾四韻。﹞

【太學中謠】〖見陶淵明集。〗

〖袁山松《後漢書》曰﹕桓帝時。朝廷日亂。李膺風格秀整。髙自標尙。後進之士。升其堂者以爲登龍門。太學生三萬餘人。榜天下士。上稱三君。次八俊。次八顧。次八及。次八廚。猶古之八元﹑八凱也。因爲七言謠曰﹕〗

天下忠誠竇遊平。天下義府陳仲舉。天下徳弘劉仲承。﹝侍中﹑河間樂成劉淑字仲承。﹞

【右三君】〖一云。不畏彊禦陳仲舉。九卿直言有陳蕃。○逯案。《禦覽》引袁山松《後漢書》與此一云同。〗

天下模楷李元禮。天下英秀王叔茂。天下良輔杜周甫。天下冰淩朱季陵。天下忠貞魏少英。天下好交荀伯條。天下稽古劉伯祖。天下才英趙仲經。﹝太常﹑蜀郡成都趙典字仲經。﹞

【右八俊】

天下和雍郭林宗。天下慕恃夏子治。天下英藩尹伯元。天下淸苦羊嗣祖。天下珤金劉叔林。天下雅志蔡孟喜。天下臥虎巴恭祖。天下通儒宗孝初。

【右八顧】〖《後漢書》無劉儒。有範滂。〗

海內貴珍陳子鱗。海內忠烈張元節。海內謇諤範孟博。海內通士檀文友。海內彬彬範仲眞。海內珍好岑公孝。海內所稱劉景升。﹝鎭南將軍﹑荊州牧﹑武城侯﹑山陽髙平劉表字景升。﹞

【右八及】〖《後漢書》無範滂。有翟超。〗

海內賢智王伯義。海內修整蕃嘉景。海內貞良秦平王。海內珍奇胡母季皮。海內光光劉子相。海內依怙王文祖。海內嚴恪張孟卓。海內淸明度博平。﹝荊州刺史﹑山陽湖陸度尙字博平。﹞

【右八廚】〖《後漢書》無劉翊。有劉儒。○《後漢書》黨錮傳序。《詩紀》八。《禦覽》四百六十五略引袁山松書﹑六百九十三略引古今善言。〗

【京兆爲李燮謠】〖《詩紀》從《樂府詩集》作京兆謠。〗

〖續《漢書》曰﹕李燮拜京兆。詔發西園錢。燮上封事。遂止不發。吏民愛敬。乃爲此謠。○據《禦覽》引李燮別傳。燮字徳公。京兆人。〗

我府君。道教舉。恩如春。威如虎。剛不吐。柔不茹。愛如母。訓如父。﹝○《類聚》十九﹑《禦覽》四百六十五並引續《漢書》。《樂府詩集》八十七作京兆謠。《詩紀》八。《禦覽》二百五十二引李燮傳引舉﹑虎﹑父三韻。﹞

【靈帝末京都童謠】

〖《後漢書》曰﹕靈帝之末。京都童謠。至中平六年。少帝登躡至尊。獻帝未有爵號。爲中侍段珪等所執。公卿百官皆隨其後。到河上。乃得來還。此爲非侯非王上北邙者也。〗

侯非侯。王非王。千乘萬騎上北芒。﹝靈帝紀注作邙。《禦覽》同。○《後漢書》五行志。《三國誌》董卓傳注。《後漢書》靈帝紀注。《禦覽》四十二。《樂府詩集》八十八。《詩紀》八。﹞

【獻帝初京都童謠】

〖《後漢書》曰﹕獻帝元初。京都童謠。按千里艸爲董。十日卜爲卓。凡別字之體。皆從上起。左右離合。無有從下發端者也。今二字如此者。天意若曰﹕卓自下麾上。以臣陵君者也。靑靑暴盛之貌。不得生者。亦旋破亡也。〗

千里艸。何靑靑。十日卜。不得生。﹝○《後漢書》五行志。《三國誌》董卓傳注。意林四。《樂府詩集》八十八。《文選》補遺三十五作京都童謠。《詩紀》八。﹞

【獻帝初童謠】

〖《後漢書》曰﹕獻帝初童謠。公孫瓚以爲易地當之。遂徙鎭焉。乃修城積谷。以待天下之變。建安三年。袁紹攻瓚。瓚大敗。縊其姊妹妻子。引火自焚。紹兵趣登臺斬之。初。瓚破黃巾。殺劉虞。乘勢南下。侵據齊地。雄威大振。而不能開廓遠圖。欲以堅城觀時。坐聽圍戮。斯亦自易地而去世也。〗

燕南垂。趙北際。中央不合大如礪。惟有此中可避世。﹝○《後漢書》公孫瓚傳。《三國誌》公孫瓚傳注。《禦覽》百六十二﹑七百六十七。《樂府詩集》八十八。《詩紀》八。﹞

【初平中長安謠】

〖《後漢書》曰﹕初平四年九月甲午。試儒生四十餘人。上第賜位郎中。次太子舍人。下第者罷之。詔曰﹕今耆舊年逾六十。去離本土。營求糧資。不得專業。結童入學。白首空歸。朕甚湣焉。其依科罷聽爲太子舍人。注引劉文獻帝紀

曰﹕時長安中爲之謠曰﹕〗

頭白皓然。食不充糧。裹衣蹇裳。當還故鄕。聖王湣念。悉用補郎。捨是布衣。被彼玄黃。﹝○《後漢書》獻帝紀注。﹞

【興平中吳中童謠】

〖吳志曰﹕初興平中吳中童謠。閶門。吳西郭門。夫差所生也。〗

黃金車。班蘭耳。開閶門。出天子。﹝○《三國誌》吳書孫權傳。《詩紀》八。﹞

【建安初荊州童謠】

〖《後漢書》曰﹕言自中興以來。荊州無破亂。及劉表爲牧。又丰樂。至此逯八九年。當始衰者。謂劉表妻當死。諸將並零落也。十三年無孑遺者。言十三年表又當死。民當移詣冀州也。〗

八九年間始欲衰。至十三年無孑遺。﹝○《後漢書》五行志。《搜神記》六。渚宮舊事四。《詩紀》八。﹞

【漢末洛中童謠】

〖述異記曰﹕漢末大饑。洛中謠云。〗

𨿽有千黃金。無如我斗粟。斗粟自可飽。千金何所直。﹝○《禦覽》八百四十。﹞

【漢末江淮間童謠】

〖述異記曰﹕漢末大饑。江﹑淮間童謠曰﹕〗

大兵如市。人死如林。持金易粟。粟貴於金。﹝○《禦覽》八百四十。﹞

【京師爲光祿茂才謠】

〖《後漢書》曰﹕舊制光祿舉三署郎。以功髙久次才徳尢異者爲茂才異行。時權富子弟。以人事得舉。而貧約守志者。以窮迫見遺。京爲三謠曰﹕〗

欲得不能。光祿茂才。﹝○《後漢書》黃琬傳。《詩紀》八作京都謠。﹞

【閻君謠】

〖《華陽國誌》曰﹕閻憲。宇孟度。成固人也。爲綿竹令。以禮爲化。民莫敢犯。男子杜成夜行。得遺物一囊。中有錦二十匹。求其主還之。曰﹕縣有明君。何負其化。童謠歌曰﹕〗

閻君賦政。旣明且昶。去苛去碎。動以禮讓。﹝○《華陽國誌》十。《禦覽》四百六十五。《詩紀》八。﹞

【東門奐謠】

〖魯國先賢傳曰﹕東門奐。歷吳郡濟陰太守。所在貪濁。謠曰﹕〗

東門奐。取吳半。吳不足。濟陰續。﹝○《禦覽》四百九十二。﹞

【商子華謠】

〖商氏家傳曰﹕商亮。字子舉。舉孝廉。到楊城。遇兩虎爭一羊。亮按劍直前斬羊。虎乃各以其半去。時人爲之謠曰﹕〗

石裏之勇商子華。暴虎見之藏爪牙。﹝○《禦覽》四百三十六引殷氏家傳﹑四百六十五引商氏家傳。﹞

【時人謠】

〖《春秋考異郵》曰﹕龍鬥。下血如注。時人謠曰﹕〗

五侯之斗血成江。﹝○《白帖》十五。﹞

【擿洛謠】

〖詩泛歷樞曰﹕擿洛謠曰﹕〗

剡者配姬以放賢。山崩水潰納小人。家伯罔主異哉震。﹝○黃氏逸書考引古微書。﹞

【京師爲唐約謠】

〖謝承《後漢書》曰﹕唐約。字仲謙。拜尙書。數有直言善策。處官不言貨利之事。當法不阿所私。京師謠曰﹕〗

治身無嫌。唐仲謙。﹝○事文《類聚》新集四。姚集謝承《後漢書》。古謠諺十六。﹞

【蔣橫遘禍時童謠】

〖全唐文齊光義後漢亭侯蔣澄碑曰﹕父橫。大將軍。復遒侯。初遭禍。爲司隸羌路所譖。時童謠曰﹕〗

君用讒慝。忠烈是殛。鬼怨神怒。妖气充塞。﹝○全唐文三百五十四。古謠諺八十一。﹞

【錫山古謠】

〖常州圖經曰﹕惠山之側有錫山。其山出錫。古謠云。〗

有錫兵。無錫寧。﹝○常州圖經。○古謠諺引陸羽慧山寺記曰﹕慧山。古華山也。山東峯當周秦間。大產鉛錫。至漢興方殫。故創無錫縣。自光武至孝順之世。錫果竭。順帝更爲吳錫縣。屬吳郡。﹞

【時人爲三茅君謠】〖《詩紀》作茅山父老歌。注云。外編作大茅君。誤。

李尊茅君內傳曰﹕茅盈。咸陽人也。得道隱句曲。邦人因攺句曲爲茅君之山。時盈二弟俱貴。衷爲五官大夫。西河太守。固爲執金吾。各棄官渡江。來兄於東山。後咸得仙道。太上命固治丹陽句曲山。衷治良常之山。盈爲司命眞君東獄上卿。於是盈與二弟決別俱去。固﹑衷畱治山。漢平帝元壽二年也。內法旣融。外教坦平。爾乃風雨以時。五禾成熟。疾癘不起。暴害不行。父老歌曰﹕○逯案。道藏茅君志。茅固字季偉。而《後漢書》郭太傳附有茅季偉傳。內傳所言。當卽此人。然則三茅君謠。至早不過後漢末年。今依楊氏古詩存目爲題。附之本卷。〗

茅山連金陵。江湖據下流。三神乘白鶴。各在一山頭。佳雨灌畦稻。陸地亦復周。妻子保堂室。使我無百憂。白鶴翔靑天。何時復來遊。﹝○《初學記》三十。《禦覽》九百十六。茅山誌。《詩紀外集》一。﹞

【諺語】

【光武述時人語】

〖《後漢書》曰﹕時匈奴數犯塞。帝患之。乃召百僚廷議。郭憲以爲天下疲敝。不宜動眾。諫爭不合。乃伏地稱眩瞀。帝令兩郎扶下殿。憲亦不拜。帝曰常聞云云。竟不虛也。〗

關東觥觥。《郭子》橫。﹝○《後漢書》郭憲傳。﹞

【時人爲郭況語】

〖拾遺記曰﹕郭況。光武皇后之弟也。累金數億。家僮四百餘人。以黃金爲器。工冶之聲。震於都鄙。時人謂郭氏之室。不雨而雷。言其鑄鍛之聲盛也。錯雜寶以飾臺榭。懸明珠於四垂。書視之如星。夜望之如月。裏語曰云云。其寵者以玉器盛食。故東宮謂郭家爲瓊廚金穴。〗

洛陽多錢郭氏室。月夜書晝富無匹。﹝○拾遺記六。﹞

【時人爲郭況語】

〖拾遺記曰﹕漢郭況。光武皇后之弟也。累金數億。裏語曰﹕〗

洛陽多錢。郭氏萬千。﹝○《太平廣記》二百三十六。﹞

【光武引諺】

〖《後漢書》曰﹕時帝姊湖陽公主新寡。帝與共論朝臣。微觀其意。主曰﹕宋公威容徳器。羣臣莫及。帝曰﹕方且圖之。後弘被引見。帝令主坐屏風後。因謂弘曰﹕諺言云云。人情乎。弘曰﹕臣聞貧賤之知不可忘。糟糠之妻不下堂。帝顧謂主曰﹕事不諧矣。〗

貴易交。富易妻。﹝○《後漢書》宋弘傳。《初學記》十。《禦覽》百五十二﹑八百五十四﹑四百九十五。又五百十七引謝承《後漢書》﹑七百一引東觀《漢記》。﹞

【宋弘引語】

貧賤之知不可忘。糟糠之妻不下堂。﹝○《後漢書》宋弘傳。《禦覽》百五十二﹑八百五十四﹑四百九十五。又五百十七引謝承後《漢書》﹑七百一引東觀《漢記》。﹞

【南陽爲杜師語】

〖《後漢書》曰﹕南陽太守杜師。政治淸平。百姓便之。又修治陂池。廣拓土田。郡內比室殷足。時人以方召信臣。南陽爲之語曰﹕〗

前有召父。後有杜母。﹝○《後漢書》本傳。《禦覽》二百六十。《詩紀》九作南陽諺。﹞

【時人爲廉範語】

〖《後漢書》曰﹕初範與洛陽慶鴻爲刎頸交。時人稱曰﹕〗

前有管鮑。後有慶廉。﹝○《後漢書》本傳。《禦覽》四百七﹑四百九。﹞

【章帝引諺】

〖《後漢書》曰﹕詔召玄武司馬班固。問攺定禮制之宜。固曰﹕京師諸儒多能說禮。宜廣招集。共議得失。帝曰﹕諺言。作捨道邊。三年不成。﹝○後《漢書》曹褒傳。《禦覽》五百二十三。﹞〗

【班固引諺論經方】

〖《漢書》藝文志曰﹕諺曰﹕〗

有病不治。常得中醫。﹝○《漢書》藝文志。﹞

【班昭女誡引鄙諺】

〖女誡敬愼第三曰﹕陰陽殊性。男女異行。陽以剛爲徳。陰以柔爲用。男以彊爲貴。女以弱爲美。故鄙諺曰﹕〗

生男如狼。猶恐其尫。生女如鼠。猶恐其虎。﹝○《後漢書》曹世叔妻傳。﹞

【王逸引諺】

〖正部曰﹕明刑審法。憐民惠下。生者不怨。死者不恨。諺曰﹕〗

政如冰霜。姦軌消亡。威如雷霆。寇賊不生。﹝○意林四。﹞

【虞詡引諺】

〖《後漢書》曰﹕永初四年。羌胡反亂。殘破並涼。大將軍鄧騭欲棄涼州。詡聞之。乃說李修曰﹕公卿定策。當棄涼州。求之愚心。未見其便。喭曰云云。觀其習兵莊勇。實過余州。今羌胡所以不敢入據三輔。以涼州在後故也。〗

關西出將。關東出相。﹝○《後漢書》虞詡傳。﹞

【王符引諺論得賢】

〖潛夫論曰﹕諺曰﹕〗

一犬吠形。百犬吠聲。﹝○潛夫論賢難篇。﹞

【京師爲黃香號】

〖《後漢書》曰﹕黃香。字文彊。江夏人。博學經典。究精道術。京師號曰﹕〗

天下無雙。江夏黃童。﹝《白帖》作香。《禦覽》或作香。《初學記》或作國士瞻重。○《後漢書》本傳。《初學記》十一﹑十七。《白帖》六。《禦覽》二百十五﹑三百八十四﹑四百九十五﹑六百十六並引東觀《漢記》。《詩紀》九作江夏黃童。﹞

【人爲髙愼語】

〖陳畱耆舊傳曰﹕髙愼。字孝甫。惇質少華。口不能劇談。嘿而好沈深之謀。人謂之曰﹕〗

嶷然不語。名髙孝甫。﹝○《禦覽》二百六十五。《詩紀》八作髙孝甫歌。﹞

【潁川爲荀爽語】

〖《後漢書》曰﹕爽字慈明。幼而好學。耽思經書。慶弔不行。徵命不應。潁川爲之語曰﹕〗

荀氏八龍。慈明無雙。﹝《後漢書》荀淑傳。《禦覽》三百八十五引荀氏家傳﹑四百九十五引續《漢書》。《詩紀》九作荀氏八龍。﹞

【崔實引農家諺】

上火不落。下火滴沰。﹝○楊愼古今諺引四民月令。康熙字典水部沰字下引。○逯案。楊愼引崔實四民月令諺共十六條。其中如羸牛劣馬寒食下。乃齊民要術引諺。不出四民月令。據此。楊氏著錄者。未宜輕信。今依康熙字典載此條。﹞

【崔寔引裏語】

〖政論曰﹕頃間以來。歲且一赦。百姓妞妖。輕爲姦非。諺曰﹕〗

一歲再赦。奴兒喑噁。﹝《禦覽》或作喑啞。《詩紀》同。或作噫唶。○羣書治要四十五。《禦覽》四百九十六﹑六百五十二。﹞

【李固引語】

〖《後漢書》王龔傳曰﹕龔深疾宦官專權。上書極言其狀。請加放斥。諸黃門各使賓客誣奏龔罪。順帝命亟自實。前據李固時爲大將軍梁商從事中郎。乃奏記於梁商曰﹕宜加表救。濟王以之艱難。語曰﹕〗

善人在患。饑不及餐。﹝○《後漢書》王龔傳。﹞

【益州長爲尹就諺】

〖《後漢書》曰﹕李固駁曰﹕前中郎尹就討益州畔羌。益州諺曰﹕〗

虜來尙可。尹來殺我。﹝○《後漢書》南蠻傳。《華陽國誌》巴志。﹞

【天下爲賈彪語】

〖《後漢書》曰﹕彪兄弟三人。並有髙名。而彪最優。故天下稱曰﹕〗

賈氏三虎。偉節最怒。﹝○《後漢書》賈彪傳。《禦覽》四百九十六。《詩紀》九作賈偉節。﹞

【應劭引俚語論正失】

〖風俗通曰﹕宋均令虎渡江。謹案虎山棲穴處。毛鬛婆娑。豈能犯陽侯淩濤瀨而橫厲哉。俚語。〗

狐欲渡河。無柰尾河。﹝○風俗通正失篇。《水經注》沔水篇。《禦覽》八百九十一。﹞

【應劭引俚語論愆禮】

〖風俗通曰﹕山陽太守汝南薛恭祖。喪其妻不哭。謹案禮爲適妻杖。重於宗也。且鳥獸之微。尙有回翔之思。啁噍之痛。何有死喪之感。始終永絕。而曾無惻容。此爲矯情。僞之至也。俚語。〗

婦死腹悲。惟身知之。﹝○風俗通愆禮篇。﹞

【應劭引裏語論日蝕】

〖風俗通曰﹕俗說臨日月薄食而飲。令人蝕口。謹案日太陽之精。君之象也。日有食之。天子不舉樂。裏語。〗

不救蝕者。出行遇語。﹝○《禦覽》八百四十九。﹞

【應劭引裏語論主客】

〖風俗通曰﹕裏語曰﹕〗

越陌度阡。更爲客主。﹝○《文選》二十七短歌行注。﹞

【應劭引裏語論讞獄】

〖風俗通曰﹕頃者。廷尉多墻面。而苟充玆位。持書侍禦史。不復平議。讞當糾紛。豈一事哉。裏語曰﹕〗

縣官漫漫。冤死者半。﹝○《禦覽》二百二十六﹑四百九十六。﹞

【應劭引裏語】

〖漢官儀曰﹕裏語曰﹕〗

仕宦不止車生耳。﹝○《禦覽》四百九十六。﹞

【應劭引語論正失】

〖風俗通曰﹕王陽能鑄黃金。謹按物之變化。固自有極。王陽何人。獨能乎哉。語曰﹕〗

金不可作。世不可度。﹝○風俗通正失篇。﹞

【時人爲龐氏語】

〖風俗通曰﹕龐儉少失父。不知所在。後穿井得錢。所求蒼頭。乃父也。時人語曰﹕〗

廬裏諸龐。鑿井得銅。買奴得翁。﹝《禦覽》作公。○《類聚》三十五。《初學記》十九。《白帖》六。《禦覽》四百七十二﹑五百﹑八百三十六。又《禦覽》百八十九引銅﹑翁二韻。﹞

【民爲二殽語】

〖風俗通曰﹕殺在弘農澠池縣。其語曰﹕〗

東殽西殽。澠池所髙。﹝○風俗通山澤篇。﹞

【南陽爲衛修陳茂語】

〖風俗通曰﹕汝南陳茂君因爲荊州刺史。不入宛城。引車到城東。爲友衛修母拜。修坐事系獄。茂彈繩不撓。修竟極罪。南陽疾茂殺修。爲之語曰﹕〗

衛修有事。陳茂治之。衛修無事。陳茂殺之。﹝○風俗通過譽篇。﹞

【公沙六龍】

〖袁山松《後漢書》曰﹕公沙穆有六子。時人號曰﹕〗

公沙六龍。天下無雙。﹝○《禦覽》四百九十五。﹞

【民爲五門語】

〖三輔決錄曰﹕五門。今在河南西四十里澗﹑谷﹑洛三水之交。傳聞馬氏兄弟五人共居此地。作五門客捨。因以爲名。主養豬賣豚。故民爲之語曰﹕〗

苑中三公。館下二卿。五門嚄々。但聞豚聲。﹝○《禦覽》四百九十六﹑八百二十八﹑九百三。《詩紀》九作五門。﹞

【時人爲作奏語】

〖笑林曰﹕桓帝時。有人辟公府掾者。倩人作奏記文。人不能爲作。因語曰﹕梁國葛龔者。先善爲記文。自可爲用。不煩更作。遂從人言寫記文。不去龔名姓。府公大驚。不答而罷歸。故時人語曰﹕〗

作奏𨿽工。宜去葛龔。﹝○《後漢書》葛龔傳注。《禦覽》四百九十五。《詩紀》九作作奏。﹞

【髙誘引諺論毀譽】

〖《淮南子》注曰﹕語曰﹕〗

欲人不知。莫如不爲。﹝○《淮南子》二十四說林訓注。﹞

【武陵人爲黃氏兄弟諺】

〖襄陽耆舊傳曰﹕黃穆。字伯開。博學。爲山陽守。有徳政。弟奐。字仲開。爲武陵太守。貪穢無行。武陵人諺曰﹕〗

天有冬夏。人有二黃。﹝○《禦覽》二十二。又四百九十二作武陵人謌。﹞

【時人爲楊氏四子語】

〖《華陽國誌》曰﹕泰瑛。南鄭楊相妻。大鴻臚劉巨公女也。有四男二女。相亡。教訓六子。動有法矩。長子元玲。次子仲玲。兄弟爲名士。泰瑛之教。流於三世。四子才官。隆於先人。幫時人爲之語曰﹕〗

三苗不止。四珍復起。﹝○華陽國漢中士女志。古謠諺三十三。○逯案。《華陽國誌》十二劉巨公爲後漢人。﹞

【羊元引諺】

〖謝承《後漢書》曰﹕仇覽。字季智。陳畱考城人也。爲縣陽遂亭長。有羊元者。凶惡不孝。其母詣覽告之。覽呼元責誚之。以子道與孝經一卷。使誦讀之。元深攺悔。至母前謝罪曰﹕元少孤。爲母所驕。諺曰云云。乞今自攺。母子更相向泣。於是元遂修孝道。後成佳士也。○逯案。羊元《後漢書》注引作陳元。〗

孤犢觸乳。驕子詈母。﹝○《後漢書》仇香傳注。《禦覽》六百十。﹞

【古諺】

〖任昉述異記曰﹕漢世古諺云。〗

𨿽有神藥。不如少年。𨿽有珠玉。不如金錢。﹝○《禦覽》九百八十四。﹞

【時人爲郭典語】

〖江表傳曰﹕郭典。字君業。爲鉅鹿太守。與中郎將董卓攻黃巾賊張寶於曲陽。典作圍塹。卓不肯。典獨於西當賊之衝。晝夜進攻。寶由不得城守不敢出。時人爲之語曰﹕〗

郭君圍塹。董將不許。幾令狐貍。化爲豺虎。賴我郭君。不畏彊禦。轉機之間。敵爲窮虜。猗猗惠君。實完疆土。﹝○《禦覽》四百九十六。《詩紀》九作郭君。﹞

【時人爲周澤語】〖《詩紀》作太常妻。〗

〖漢官儀曰﹕北海周澤爲太常。恆齊。其妻憐其年老疲病。窺內問之。澤大怒。以爲幹齊。掾吏叩頭爭之。不聽。遂收送詔獄。並自劾。論者非其激發不實。諺曰﹕〗

居世不諧爲太常妻。一歲三百六十日。三百五十九日齊。一日不齊醉如泥。旣作事。復低迷。﹝○《初學記》十二。《禦覽》二百二十八。《詩紀》九作太常妻。又《後漢書》本傳﹑《類聚》四十九﹑《禦覽》五百二十並引妻﹑齊﹑泥三韻。又《白帖》二十一引妻﹑泥二韻。﹞

【崔實引語】

〖政論曰﹕〗

小民發如韭。剪復生。頭如雞。割復鳴。吏不必可畏。從來必可輕。柰何欲望平。﹝《禦覽》作乎。誤。○《禦覽》九百七十六。﹞

【時人爲桓典語】〖《詩紀》作避驄。〗

〖《後漢書》曰﹕桓典。字公雅。靈帝時爲侍禦史。是時宦官秉政。典執正無所回避。常乘驄馬。京師畏憚。爲之語曰﹕〗

行行且止。避驄禦史。﹝○《後漢書》本傳。《書鈔》六十二引續《漢書》。《類聚》九十三引東觀《漢記》。《初學記》十二。《禦覽》二百二十七﹑四百二十七。又八百九十四引東觀《漢記》。《詩紀》九作避驄。﹞

【益都鄕裏爲柳宗語】

〖《華陽國誌》曰﹕柳宗。字伯騫。成都人。爲州郡右職。務在進賢。州裏爲諺曰﹕〗

得黃金一笥。不如爲柳伯騫所識。﹝○《華陽國誌》蜀郡士女贊。《禦覽》二百六十三﹑四百九十六。《詩紀》九作柳伯騫。﹞

【時人爲貢舉語】

〖《抱朴子》曰﹕桓﹑靈之世。更相濫舉。故人爲之語曰﹕〗

舉秀才。不知書。舉孝廉。父別居。寒素淸白濁如泥。髙第良將怯如黽。﹝《禦覽》作蠅。○《抱朴子》審舉篇。《書鈔》七十九。《禦覽》四百九十六。又《樂府詩集》八十七﹑《詩紀》八並作後漢桓靈時謠。各引書﹑居兩韻。○逯案。《晉書》引作舉秀才。濁如泥。舉良將。怯如雞。與此不相同。﹞

【宣城爲封使君語】

〖述異記曰﹕漢宣城郡守封劭。死化爲虎。食郡民。呼之曰封使君。因去不復來。故時語曰﹕〗

無作封使君。生來治民死食民。﹝○任昉述異記。﹞

【益都爲任文公語】

〖《後漢書》曰﹕公孫述時。武擔石折。文公曰﹕噫。西州智士死。我乃當之。自是常會聚子孫設酒食。後三月果卒。益都爲之語曰﹕〗

任文公。智無雙。﹝○《後漢書》本傳。《禦覽》四百三十二引《華陽國誌》。﹞

【馬皇后引俗語】

〖東觀《漢記》曰﹕明徳馬后。時上欲封諸舅。外間白太后。曰﹕吾自念親屬。皆無柱石之功。俗語。〗

時無赭。澆黃土。﹝○《禦覽》四百九十五。﹞

【崔寔引裏語】

〖崔寔政論曰﹕今典州郡者。自違詔書。縱意出入。故里語曰﹕〗

州郡記。如霹靂。得詔書。但掛壁。﹝○《初學記》二十四。《禦覽》十三﹑四百九十六﹑五百九十三。詩記九。﹞

【崔寔引農語】〖《詩紀》作四民月令引農語二章。〗

二月昏。參星夕。杏花盛。桑椹赤。﹝○齊民要術二。古謠諺三十七引齊民要術。○逯案。齊民要術引崔寔。非農語。﹞

河射角。堪夜作。犁星沒。水生骨。﹝○古謠諺三十七引齊民要術。○逯案。齊民要術無此條。﹞

【京師爲袁成諺】

〖英雄記曰﹕袁紹父成。字文開。貴盛。自梁冀以下。皆與交。言無不從。京師諺曰﹕〗

事不諧。詣文開。﹝○《三國誌》袁紹傳注。《後漢書》袁紹傳注。《禦覽》三百八十六﹑四百九十六。《詩紀》九作袁文開。﹞

【天下爲四侯語】

〖《後漢書》曰﹕單超。河南人。徐璜。下邳良城人。具瑗。魏郡元城人。左悺。河南平陰人。唐衡。潁川郾人。世謂之五侯。自是權歸宦官。朝廷日亂。其後四侯轉橫。天下爲之詔曰﹕〗

左回天。具獨坐。徐臥虎。唐兩墮。﹝《禦覽》引風俗通作左回天。徐轉日。具獨坐。唐應聲。○《後漢書》單超傳。《禦覽》四百九十三。又二百引後《漢書》﹑三百九十三﹑四百九十六並引風俗通。﹞

【京師爲張盤語】

〖謝承《後漢書》曰﹕丹陽張盤。字子石。以操行爲廬江太守。京師諺曰﹕〗

聞淸白。張子石。﹝○《書鈔》三十八。﹞

【人爲徐聞縣諺】

〖《元和郡縣誌》曰﹕漢置左右侯官。在徐聞縣南一里。積物於此。備其所求。與交易有利。故諺曰﹕〗

欲拔貧。詣徐聞。﹝○輿地紀勝一百十八。﹞

【京師爲鮑永鮑恢語】

〖鮑永﹑鮑恢爲從事。京師語曰﹕〗

貴戚斂手避二鮑。﹝○《禦覽》三百七引《漢書》。﹞

【時人爲折氏諺】

〖《華陽國誌》曰﹕折像。字伯式。雒人也。事東平虞叔雅。以道教授門人。朋友自遠而至。時人爲諺曰﹕〗

折氏客誰。朱云卿段節英。中有佃子趙仲平。但說天文論五經。﹝○《華陽國誌》廣漢士女贊。﹞

【王符引諺論守邊】

〖潛夫論曰﹕乃者邊患震如雷霆。而談者皆諱之。欲令朝廷以寇爲小。而不蚤憂。患乃至此。尙不欲救。諺曰﹕〗

痛不著身言忍之。錢不出家言與之。﹝○潛夫論救邊篇。《禦覽》八百三十六。﹞

【三府爲朱震語】

〖《後漢書》曰﹕朱震。字伯厚。爲州從事。奏濟陰太守贓罪之數。諺曰﹕〗

車如雞棲馬如狗。疾惡如風朱伯厚。﹝○《後漢書》陳蕃傳。《書鈔》三十九﹑七十三。《類聚》九十三。《禦覽》二百六十五﹑八百九十四。《詩紀》九作朱伯厚。﹞

【時人爲貢舉語】

〖《抱朴子》曰﹕桓﹑靈之世。更相濫舉。故人爲之語曰﹕〗

古人欲達勤誦經。今民圖官勉治生。﹝○《抱朴子》審舉篇。《禦覽》四百九十六。﹞

【趙岐引南陽舊語】

〖三輔決錄曰﹕平陵範氏。南陽舊語曰云云。言其廉儉也。〗

前隊大夫範仲公。鹽蒜果共一筒。﹝《顏氏家訓》書證篇。《禦覽》四百三十一﹑八百五十五﹑九百七十七。﹞

【考城爲仇覽諺】

〖《後漢書》曰﹕仇覽。陳畱考城人。爲蒲亭長。陳元之母。詣亭告元不孝。乃親到元家與其母子飲。因爲陳人倫孝行。譬以禍福。元卒成孝子。鄕邑爲之諺曰﹕〗

父母何在在我庭。化我鳲梟哺所生。﹝○《後漢書》仇香傳。《詩紀》九作考城諺。﹞

【時人爲孔氏兄弟語】

〖《孔叢子》曰﹕子和二子。長曰長彥。次曰季彥。甘貧味道。研精墳典。十餘年間。會徒數百。故時人爲之語曰﹕〗

魯國孔氏好讀經。兄弟講誦皆可聽。學士來者有聲名。不過孔氏那得成。﹝○《禦覽》三百八十五。《詩紀》九作魯國孔氏。﹞

【華容女子獄中歌吟】

〖《搜神記》曰﹕建安初。華容有女子在獄中歌吟曰云云。後無幾。太祖平荊州。以涿州李立字建賢爲荊州刺史。〗

不意李立爲貴人。﹝○《三國誌》劉表傳注。﹞

【闞駰引語】

〖十三州誌曰﹕冀州之地。蓋古京也。人患剽悍。故語曰云云。其人剛狠。淺於恩義。無賓序之禮。懷居慳嗇。古語云云。亦履山之險。爲逋逃之藪。〗

仕宦不偶值冀部。﹝○環宇記六十三。﹞

幽冀之人鈍如椎。﹝○同上﹞

【王符引諺論考績】

〖潛夫論曰﹕聖漢踐祚。載祀四八。而猶未治者。教不假而功不考。賞罰稽而赦贖數也。諺曰﹕〗

曲木惡直繩。重罰惡明證。﹝意林作政。○潛夫信紙考績篇。意林三。﹞

【時人爲王符語】

〖《後漢書》曰﹕度遼將軍黃甫規。解官歸安定。鄕人有以貨得雁門太守者。亦去職還家。書刺謁規。規臥不迎。有頃又白王符在門。規素聞符名。乃驚遽而起。衣不及帶。屣履出迎。援符手而還與同坐。極歡。時人爲之語曰﹕〗

徒見二千石。不如一縫掖。﹝《禦覽》或作腋。○《後漢書》王符傳。《白帖》二十六。《禦覽》四百七十四﹑四百九十五﹑五百二。《詩紀》八作縫掖。﹞

【鄕裏爲雷義陳重語】

〖《後漢書》曰﹕雷義舉茂才。讓於陳重。刺史不聽。義遂佯狂披髮。走不應命。鄕裏爲之語曰﹕〗

膠漆自謂堅。不如雷與陳。﹝○《後漢書》雷義傳。《類聚》二十一。《白帖》十﹑十四。《禦覽》四百七﹑四百二十四﹑七百六十六。﹞

【鄭玄引俗語】

〖禮記曲禮注。俗語云。〗

隱疾難爲醫。﹝○禮記曲禮注。﹞

【時人爲呂布語】

〖曹瞞傳曰﹕時人語曰﹕〗

人中有呂布。馬中有赤兔。﹝○《後漢書》呂布傳注。《三國誌》呂布傳注。《類聚》九十三。《白帖》二十九。《禦覽》四百九十六﹑八百九十七。《詩紀》九作時人語。﹞

【關中爲遊殷諺】

〖三輔決錄曰﹕遊殷。字幼齊。爲胡軫所害。月餘。軫得病。但言伏伏。遊動劉將鬼來。於是遽死。關中諺曰﹕〗

生有知人之明。死有貴神之靈。﹝《禦覽》或作鬼靈之驗。○魏志張旣傳注。《禦覽》四百四十四﹑四百九十六。﹞

【京師爲戴憑語】

〖《後漢書》曰﹕戴憑。字次仲。汝南平輿人。正旦朝賀。百僚畢會。帝令羣臣能說經者更相難詰。義有不通。輒奪其席以益通者。憑遂重坐五十餘席。故京師爲之語曰﹕〗

解經二不窮。戴侍中。﹝○《後漢書》本傳。《書鈔》五十八﹑一百。《類聚》五十五﹑六十九。《類聚》五十五﹑六十九。《禦覽》二百十九﹑四百九十五﹑六百十五。《詩紀》九作戴侍中。﹞

【京師爲井丹語】

〖《後漢書》曰﹕井丹。字大春。扶風郿人。受業太學。通五經。善談論。故京師爲之語曰﹕〗

五經紛綸。井大春。﹝○《後漢書》本傳。《世說》新語品藻篇注。《書鈔》九十六﹑

一百並引三輔決錄。《白帖》二十六。《禦覽》四百十引《髙士傳》﹑四百七十四﹑四百九十五﹑五百一並引逸民傳﹑六百十五引東觀《漢記》。《詩紀》九作井大春。﹞

【時人爲王君公語】

〖《後漢書》曰﹕平原王君公。遭亂。儈牛自隱。時人爲之語曰﹕〗

避世墻東。王君公。﹝○《後漢書》逢萌傳。《詩紀》九作王君公。﹞

【京師爲楊政語】

〖《後漢書》曰﹕楊政。字子行。京兆人。少好學。從代郡範升受梁丘易。善說經書。京師爲之語曰﹕〗

說經鏗鏗。楊子行。﹝○《後漢書》本傳。《書鈔》一百。《禦覽》四百九十五﹑六百十五。《詩紀》九作楊子行。﹞

【京師爲祁聖元號】

〖東觀《漢記》曰﹕楊政。字子行。治梁丘易。與京兆祁聖元同好。俱名善說。京師號曰﹕說經鏗鏗楊子行。論難云云。〗

論難僠僠。祁聖元。﹝○《禦覽》六百十五。﹞

【壽春鄕裏爲召馴語】

〖《後漢書》曰﹕召馴。字伯春。九江壽春人。少習韓詩。博通書傳。以志義聞。鄕裏號之曰﹕〗

徳得恂恂。召伯春。﹝○《後漢書》本傳。《書鈔》五十六。《白帖》七十四。﹞

【時人爲丁鴻語】

〖《後漢書》曰﹕丁鴻。字孝公。潁川定陵人。肅宗召鴻與諸儒賈逵等。論定五經同異於北宮白虎觀。帝親稱制臨決。鴻以才髙論難最明。時人嘆曰﹕〗

殿中無雙。丁孝公。﹝○《後漢書》本傳。又注。《禦覽》六百十五。﹞

【京兆鄕裏爲馮豹語】

〖《後漢書》曰﹕豹字仲文。京兆杜陵人。時人稱其孝。好儒學。以詩﹑春秋教麗山下。鄕裏爲之語曰﹕〗

道徳彬彬。馮仲文。○﹝《後漢書》馮衍傳附本傳。《禦覽》四百三﹑四百九十六。《詩紀》九作馮仲文。﹞

【諸儒爲賈逵語】

〖《後漢書》曰﹕賈逵。字景伯。扶風平陵人。能誦《左氏傳》及五經本文。自爲兒童。常在太學。不通人間事。身長八尺二寸。諸儒爲之語曰﹕〗

問事不休。賈長頭。﹝《後漢書》本傳。意林四。《書鈔》九十七﹑一百。《白帖》二十六。《禦覽》三百七十七﹑六百十二﹑六百十五。﹞

【關中爲魯丕語】

〖《後漢書》曰﹕丕字叔陵。扶風平陵人。兼通五經。以魯詩﹑尙書教授爲當時名儒。元和元年。徵再遷拜趙相。門生就學者常百餘人。關東號之曰﹕〗

五經復興。魯叔陵。﹝○《後漢書》魯恭傳附本傳。《書鈔》一百。《白帖》二十六。《禦覽》六百十五。○逯案。魯丕。《初學記》《禦覽》皆作魯平。﹞

【諸儒爲楊震語】〖《詩紀》作楊伯起。〗

〖《後漢書》曰﹕楊震。字伯起。弘農華陰人。少好學。受歐陽尙書於太常桓郁。明經博覽。無不窮究。諸儒爲之語曰﹕〗

關西孔子。楊伯起。﹝○《後漢書》本傳。《禦覽》四百九十五﹑六百十二。《詩紀》九作楊伯起。﹞

【時人爲許愼語】

〖《後漢書》曰﹕許愼。字叔重。汝南召陵人。性淳厚。少博學經籍。馬融常推重之。時人爲之語曰﹕〗

五經無雙。許叔重。﹝○《後漢書》本傳。《禦覽》四百九十五引謝承後《漢書》﹑又六百八。《詩紀》九作許叔重。﹞

【京師爲周舉語】

〖《後漢書》曰﹕周舉。字宣光。汝南汝陽人。姿貌短陋。而博學洽聞。爲儒者所宗。故京師爲之語曰﹕〗

五經從橫。周宣光。﹝○《後漢書》本傳。《白帖》二十六。《禦覽》六百十五引東觀《漢記》。﹞

【京師爲胡廣語】

〖《後漢書》曰﹕胡廣。字伯始。南郡華容人。遜言恭色。達練事體。明解朝章。𨿽無謇直之風。屢有補闕之益。故京師諺曰﹕〗

萬事不理。問伯始。天下中庸。有胡公。﹝○後《漢書》本傳。渚宮舊事四。《初學記》十一引東觀《漢記》。《禦覽》四百九十五。《詩紀》九作胡伯始。﹞

【時人爲任安語】

〖《後漢書》曰﹕任安。字定祖。廣漢綿竹人。少遊太學。受孟氏易。兼通數經。又從同郡楊厚學圖讖。究極其術。時人稱曰云云。〗

欲知仲桓。問任安。

居今行古。任定祖。﹝○《後漢書》本傳。《詩紀》八作任安二謠。﹞

【時人爲陳囂語】

〖東觀《漢記》曰﹕陳囂字君期。明韓詩。時語曰﹕〗

關東說詩。陳君期。﹝○《書鈔》一百。《禦覽》六百十五。﹞

【諸儒爲劉愷語】

〖華嶠《後漢書》曰﹕劉愷爲太常。論議常引正大義。諸儒爲之語曰﹕〗

難經伉伉。劉太常。﹝○《類聚》四十九。《白帖》七十四。《禦覽》二百二十八。《詩紀》九作劉太常。﹞

【人爲許晏諺】

〖陳畱風俗傳曰﹕許晏。字偉君。授魯詩於瑯邪王政學。曰許氏章句。列在儒林。故諺曰﹕〗

殿上成羣。許偉君。﹝○《禦覽》四百九十六。《詩紀》九作許偉君。﹞

【鄕裏爲茨充號】

〖東觀《漢記》曰﹕茨充。字子河。宛人也。初學孝廉。之京師。同侶馬死。充到前亭。輒捨車持馬還相迎。鄕裏號之曰﹕〗

一馬兩車。茨子河。﹝○《後漢書》衛颯傳注。《書鈔》三十九。﹞

【時人爲繆文雅語】

〖皇甫謐達士傳曰﹕繆斐。字文雅。代修儒學。繼踵六博士。以經行修明。學士稱之。故時人爲之語曰﹕〗

素車白馬。繆文雅。﹝○古詩類苑六十九。《詩紀》九作繆文雅。﹞

【惇煌鄕人爲曹全諺】

〖郃陽令曹全碑曰﹕君收養繼祖母。供事繼母。先意承志。存亡之敬。禮無遺闕。是以鄕人爲之諺曰﹕〗

重親致歡。曹景完。﹝○金石字記。﹞

全漢詩卷九

【樂府古辭】

【相和歌辭】

〖相和。漢舊曲也。絲竹更相和。執節者歌。本一部。魏明帝分爲二。晉荀勗采舊辭施用於世。謂這淸商三調歌詩。卽沈約所謂因弦管金石造歌以被之者也。唐樂志云。平調﹑淸調﹑瑟調。皆周房中曲之遺聲。漢世謂之三調。總謂之相和調。張永元嘉技錄云。有吟嘆四曲。亦列於相和歌。又有大曲十五篇。分於諸調。惟滿歌行一曲。諸調不載。故附見於大曲之下云。《晉書》樂志曰﹕凡樂章古辭今之存者。並漢街陌謠謳。江南可采蓮﹑烏生八九子﹑白頭吟之屬是也。〗

【相和曲】

【箜篌引】

〖一曰公無渡河。崔豹《古今注》曰﹕箜篌引。朝鮮津卒霍裏子髙妻麗玉所作也。子髙晨起刺船。有一白首狂夫。披髮提壺。亂流而渡。其妻隨而止之。不及。遂墮河而死。於是援箜篌而鼓之。作公無渡河之曲。聲甚淒愴。曲終。亦投河而死。子髙還。以其聲語其妻酈玉。酈玉傷之。乃引箜篌而寫其聲。名曰箜篌引。○逯案。宋樂志巾舞歌詩有公莫舞一篇。沈約謂琴操有公莫渡河曲。其聲所從來已久。樂錄非之曰﹕今三調中自有公無渡河。其聲哀切。首入瑟調。不容以瑟調雜於舞曲云。據此。公無渡河曲兼爲瑟調曲。〗

公無渡河。公竟渡河。墮河而死。當柰公何。﹝○《初學記》十六。《白帖》十八。樂府古題要解下作公無渡河。《樂府詩集》二十六。《文選》補遺三十四。廣《文選》十二。《詩紀》六。○逯案。《白帖》謂此歌出琴操。﹞

【江南】

江南可采蓮。蓮葉何田田。魚戲蓮葉間。魚戲蓮葉東。魚戲蓮葉西。魚戲蓮葉南。魚戲蓮葉北。﹝○《宋書》樂志。《樂府詩集》二十六。《文選》補遺三十四。《詩紀》六。又《類聚》八十二作古詩。引蓮﹑田﹑間﹑西四韻。《白帖》三十作古詩。引魚戲蓮下一句。《禦覽》九百九十九作古詩。引蓮﹑田二韻。﹞

【東光】

〖古今樂錄曰﹕張永元嘉技錄云。東光舊但弦無音。宋識造其歌聲。○逯案。技錄云云。似此曲西晉前尙無歌辭。宋識始造新詩。應再考。〗

東光平倉。梧何不平。倉梧多腐粟。無益諸軍糧。諸軍遊蕩子。早行多悲傷。﹝樂府云。在一曲魏晉樂所奏。○《宋書》樂志。《樂府詩集》二十七。古樂府四。廣《文選》十二。《詩紀》六。○逯案。平字樂府作乎。疑誤。倉。《詩紀》作蒼。非。歌中光﹑梧皆當是聲字。無義。似原作東平倉何不平。倉多腐粟。無益諸軍糧云云。漢人陽庚爲韻。故平與糧傷葉。﹞

【薤露】

〖亦曰泰山吟行。喪歌。崔豹《古今注》曰﹕薤露﹑蒿裏。並哀歌也。本出田橫門人。橫自殺。門人傷之。作悲歌。言人命奄忽如薤上露。易晞滅也。亦謂人死魂魄歸於蒿裏。故有二章。至孝武時。李延年乃分二章爲二曲。薤露送王公貴人。蒿裏送士大夫庶人。使挽柩者歌之。亦呼爲挽歌。〗

薤上露。何易晞。露晞明朝更復落。人死一去何時歸。﹝○《古今注》中。《後漢書》周舉傳注。《文選》二十八挽歌詩注。《初學記》十四。《禦覽》十二。又五百五十二作古辭。《樂府詩集》二十七。事類賦露賦注。合璧事類六十八。艸堂詩箋二十四故祕詩注。《詩紀》六。又《文選》二十四贈白馬王彪詩注﹑《白帖》一﹑《禦覽》九百七十七俱引首一句。﹞

【蒿裏】〖《詩紀》作蒿裏曲。〗

蒿裏誰家地。聚斂魂魄無賢愚。鬼伯一何相催促。人命不得少踟躕。﹝○《古今注》下。《文選》二十八挽歌詩注。《初學記》十四。《禦覽》五百五十二。《樂府詩集》二十七。樂府古題要解上。艸堂詩箋二十四故祕詩注引《古今注》。合璧事類六十八引幹寶《搜神記》。《詩紀》六。﹞

【雞鳴】

〖《詩紀》云。此曲前後辭不相屬。蓋采詩入樂合而成章雅邪。抑有錯簡紊亂邪。後多放此。〗

雞鳴髙樹巓。狗吠深宮中。蕩子何所之。天下方太平。刑法非有貸。柔協正亂名。黃金爲君門。璧玉爲軒闌堂。上有雙樽酒。作使邯鄲倡。劉玉碧靑甓。後出郭門王。捨後有方池。池中雙鴛鴦。鴛鴦七十二。羅列自成行。鳴聲何啾啾。聞我殿東廂。兄弟四五人。皆爲侍中郎。五日一時來。觀者滿足傍。黃金絡馬頭。熲熲何煌煌。桃生露井上。李樹生桃傍。虫來嚙桃根。李樹代桃僵。樹木身相代。兄弟還相忘。﹝樂府云。右一曲魏晉樂所奏。○《宋書》樂志。樂府二十八。通誌樂略。《文選》補遺三十四。廣《文選》十二。《詩紀》六。《類聚》八十六作古歌辭。引傍﹑僵﹑忘三韻。《禦覽》九百六十七作古歌辭。引傍﹑僵﹑忘三韻。事類賦井賦注作古詩。引傍﹑僵二韻。○逯案。歌中劉玉碧靑甓後出郭門王十字。有脫誤。《書鈔》百十二引樂府歌云。名倡劉碧玉。疑卽此上句原文。今本殆以上句倡字而脫去名倡二字。並倒碧玉爲玉碧也。又新五代史三十七伶官傳。郭門髙者。名從謙。門髙其優名也云云。疑此郭門王亦倡人名。上言劉碧玉。下言郭門王。所以眩邯鄲倡樂之佳也。﹞

【烏生】〖樂府云。一曰烏生八降子。《詩紀》同。〗

烏生八九子。端坐秦氏桂樹間。唶我。秦氏家有遊遨蕩子。工用睢陽彊蘇合彈。左手持彊彈兩丸。出入烏東西。唶我。一丸卽發中烏身。烏死魂魄飛揚上天。阿母生烏子時。乃在南山嚴石間。唶我。人民安知烏子處。蹊徑窈窕安從通。白鹿乃在上林西苑中。射工尙復得白鹿脯。

唶我。黃鵠摩天極髙飛。後宮尙復得烹煮之。鯉魚乃在洛水深淵中。釣鉤尙得鯉魚口。唶我。人民生各各有壽命。死生何須復道前後。﹝樂府云。右一曲魏晉樂所奏。○《宋書》樂志。《樂府詩集》二十八。《文選》補遺三十四。《詩紀》六。又《文選》二十七從軍詩注作古烏生八九子歌。引黃鵠摩天極髙飛一句。《初學記》三十引間﹑彈兩韻。《禦覽》三百五十引間﹑丸二韻﹑九百六引白鹿以下四句。又九百十六作魏武樂府。引黃鵠以下二句。﹞

【平陵東】

〖樂府解題曰﹕平陵東。漢翟義門人所作也。義爲丞相方進少子。爲東郡太守。以王莽篡漢。舉兵誅之。不克而見害。門人作歌以怨之也。〗

平陵東。松柏桐。不知何人劫義公。劫義公在髙堂下。交錢百萬兩走馬。兩走馬。亦誠難。顧見追吏心中惻。心中惻。血出漉。歸告我家賣黃犢。﹝樂府云。右一曲魏晉樂所奏。○《宋書》樂志。《樂府詩集》二十八。《詩紀》六。﹞

【陌上桑】

〖樂府云。一曰艷歌羅敷行。崔豹《古今注》曰﹕邯鄲女子姓秦名羅敷。爲邑人千乘王仁妻。仁後爲趙王家令。羅敷出采桑於陌上。趙王見而悅之。因飲酒欲奪這。羅敷乃彈箏作陌上之歌以自明焉。樂府解題曰﹕古辭言羅敷采桑爲使君所邀。羅敷盛誇其夫以拒之。與前說不同。〗

日出東南隅。照我秦氏樓。秦氏有好女。自名爲羅敷。羅敷善蠶桑。采桑城南隅。

靑絲爲籠系。桂枝爲籠鉤。頭上倭墮髻。耳中明水珠。緗綺爲下裙。紫綺爲上襦。行者見羅敷。下擔捋髭須。少年見羅敷。脫帽著帩頭。耕者忘其犁。鋤者忘其鋤。來歸相怨怒。但坐觀羅敷。使君從南乘。五馬立踟躕。使君遣吏往。問此誰家姝。秦氏有好女。自名爲羅敷。羅敷年幾何。二十尙不足。十五頗有餘。使君謝羅敷。寧可共載不。羅敷前致辭。使君一何愚。使君自有婦。羅敷自有夫。東方千餘騎。夫婿居上頭。何用識夫婿。白馬從驪駒。黃金絡馬頭。腰中鹿盧劍。可值千萬餘。十五府小史。二十朝大夫。三十侍中郎。四十專城居。爲人潔白皙。鬑々頗有須。盈盈公府步。冉冉府中趨。坐中數千人。皆言夫婿殊。﹝《宋書》。三解。前有艷辭曲。後有趨。樂府﹑廣《文選》同。樂府云。右一曲魏晉樂所奏。廣《文選》同。○《宋書》樂志作艷歌羅敷行。玉以新詠一作日出東南隅行。《樂府詩集》二十八。廣《文選》十二。《詩紀》六。又《書鈔》二十九作古詩。引襦一韻。《類聚》四十一作古陌上桑羅敷行。引樓﹑敷﹑隅﹑鉤﹑珠﹑襦﹑躕﹑姝﹑余﹑不﹑愚﹑夫﹑頭﹑駒﹑頭﹑余﹑夫﹑居﹑須﹑趨二十韻﹑《初學記》十九作陌上桑行。引樓﹑敷﹑隅﹑鉤﹑珠﹑襦﹑須﹑頭﹑鉏﹑敷﹑躕十一韻。又二十六作古樂府陌上采桑。引敷﹑襦二韻。《白帖》二作古詩。引襦一韻。《白帖》二十三作古詩。引隅﹑鉤二韻。《禦覽》三百四十四作古詩。引餘一韻。三百八十一引樓﹑敷﹑隅﹑鉤﹑珠五韻。六百八十八作古詩。引隅﹑頭二韻。六百九十五作古詩。引隅﹑襦二韻。六百九十六引敷﹑襦二韻。八百十四作古樂府歌詩。引隅﹑鉤﹑駒﹑頭四韻。八百十六作古詩。引襦一韻。八百二十五作古艷歌。引樓﹑敷﹑隅三韻。又韻補一作古日出東南隅詩。引隅﹑鉤二韻。艸堂詩箋四麗人行注引珠一韻。○逯案。帩頭或作幓頭﹑幧頭。皆通。而《初學記》引作襆頭則非。廣韻襆字下云。襆頭。周武帝所制。裁幅巾出四角。據此。襆頭之制始於北周。兩漢無此物。﹞

【同前】〖《楚辭》鈔。〗

今有人。山之阿。被服薜荔帶女蘿。旣含睇。又宜笑。子戀慕予善窈窕。乘赤豹。從文貍。辛夷車駕結桂旗。被石蘭。帶杜衡。折芳拔荃遺所思。處幽室。終不見。天路險艱獨後來。表獨立。山之上。云何容容而在下。杳冥冥。羌晝晦。東風飄遙神靈雨。風瑟瑟。木搜搜。思念公子徒以憂。﹝樂府云。右一曲魏晉樂所奏。○《宋書》樂志。《樂府詩集》二十八。《詩紀》六。﹞

【吟嘆曲】

【王子喬】

王子喬。參駕白鹿雲中遨。參駕白鹿雲中遨。下遊來。王子喬。參駕白鹿上至云戲遊遨。上建逋陰廣裏踐近髙。結仙宮過謁三臺。東遊四海五嶽上。過蓬萊紫雲臺。三王五帝不足令。令我聖朝應太平。養民若子事父明。當究天祿永康寧。玉女羅坐吹笛簫。嗟行聖人遊八極。鳴吐銜福翔殿側。聖主享萬年。悲今皇帝延壽命。﹝樂府云。右一曲魏晉樂所奏。○《樂府詩集》二十九。廣《文選》十二。《詩紀》六。﹞

【平調曲】

【長歌行】〖事文《類聚》引作顏延年詩。〗

靑靑園中葵。朝露待日晞。陽春布徳澤。萬物生光輝。常恐秋節至。焜黃華葉衰。百川東到海。何時復西歸。少壯不努力。老大徒傷悲。﹝《文選》注或作悲傷。○《文選》二十七。《類聚》四十二。《樂府詩集》三十。文章正宗二十九。《詩紀》六。又《書鈔》百五十四引輝一韻。《文選》四十三與吳質書注引悲一韻。《文選》四十五秋風辭注引傷一韻。《禦覽》二十引晞﹑暉二韻。事文《類聚》前集六引輝一韻。﹞

【同前】

〖樂府合岧岧山上亭通爲一首。《詩紀》分爲二首。注云。樂府通作一首。嚴滄浪云。苕苕山上亭以下。其義不同。當別爲一首也。《詩紀》又於岧岧山上亭以下跋云。《類聚》載魏文帝明津詩與此大同而逸其半。○逯案。樂府古辭。多雜他人詩歌。今仍從樂府作一首。另將岧岧山上亭以下列入魏文帝集。〗

仙人騎白鹿。發短耳何長。導我上太華。攬芝獲赤幢。來到主人門。奉藥一玉箱。主人服此藥。身體日康彊。發白復更黑。延年壽命長。岧岧山上亭。皎皎雲間星。遠望使心思。遊子戀所生。驅車出北門。遙觀洛陽城。凱風吹長棘。夭夭枝葉傾。黃鳥飛相追。咬咬弄音聲。佇立望西河。泣下沾羅纓。﹝○《樂府詩集》三十。廣《文選》十二。《詩紀》六。《類聚》八十一作古詩。引長﹑箱﹑彊﹑長四韻。《禦覽》九百八十四作樂府歌。引長﹑疆﹑箱﹑彊﹑長五韻。《文選》二十四秀才入軍詩注作古詩。引音一韻。﹞

【君子行】

〖《詩紀》云。曹子建亦載此首。○逯案。合璧事類引作顏延年詩。〗

君子防未然。不處嫌疑間。瓜田不納履。李下不正冠。嫂叔不親授。長幼不比肩。勞謙得其柄。和光甚獨難。周公下白屋。吐哺不及餐。一沐三握發。後世稱聖賢。﹝○六臣本《文選》二十七。《樂府詩集》三十二。文章正宗二十九。《詩紀》六。《類聚》四十一作陳思王曹植君子行。引間﹑冠﹑餐﹑賢四韻。《白帖》四﹑二十八﹑九十八各引間﹑冠二韻。《禦覽》九百七十八引間﹑冠二韻。合璧事類別集四十二引間﹑冠二韻。又外集二十四引第四句。○逯案。《白帖》二十九《文選》詩瓜田不納履云云。證唐時《文選》實載此詩也。又案合璧事類引此皆作延年詩。不知何據。﹞

【淸調曲】

【豫章行】

〖樂府云。古今樂錄曰﹕豫章行。王僧虔云。荀錄所載古白楊一篇。今不傳。樂府解題曰﹕陸機泛舟淸川渚。謝靈運出宿告密親。皆傷離別。言壽短景馳。容華不久。傅玄苦相篇云。苦相身爲女。言盡力於人。終以華落見棄。亦題曰豫章行也。〗

白楊初生時。乃在豫章山。上葉摩靑雲。下根通黃泉。涼秋八九月。山客持斧斤。我�何皎皎。梯落���。根株已斷絕。顚倒嚴石間。大匠持斧繩。鋸墨齊兩端。一驅四五里。枝葉自相捐。�����。會爲舟船燔。身在洛陽宮。根在豫章山。多謝枝與頁。何時復相連。吾生百年�。自���俱。何意萬人巧。使我離根株。﹝樂府云。右一曲晉樂所奏。○樂儲詩集三十四。《詩紀》六。《類聚》八十九作古詩。引山﹑泉二韻。○逯案。四庫本樂府補闕字多處。不知根據何本。又大匠二句。似有竄亂。應作大匠持斧鋸。繩墨齊兩端。﹞

【董逃行】

〖樂府云。崔豹《古今注》曰﹕董逃歌。後漢遊童所作也。終有董卓作亂。卒以逃亡。後人習之爲歌章。樂府奏之以爲儆誡焉。○《宋書》作董桃行。〗

吾欲上謁從髙山。山頭危險道路難。遙望五嶽端。黃金爲闕班璘。但見芝艸葉落紛紛。百鳥集來如煙。山獸紛綸麟辟邪其端。鵾雞聲鳴。但見山獸援戲相拘攀。小復前行。玉堂未心懷流還。傳教出門來。門外人何求所言。欲從聖道。求一得命延。教敕凡吏受言。采取神藥若木端。玉兔長跪搗藥蝦蟆丸。奉上陛下一玉柈。服此藥可得神仙。服爾神藥。莫不歡喜。陛下長生老壽。四面肅肅稽首。天神擁護左右。陛下長與天相保守。﹝五解○《宋書》樂志。《樂府詩集》三十四。

廣《文選》十二。《詩紀》六。《類聚》九十五作古歌詩。引端﹑丸﹑柈三韻。《禦覽》九百七作樂府歌詩。引端﹑丸﹑柈三韻。﹞

【同前】

年命冉冉我遒。﹝○《文選》二十二宿東園詩注引古董桃行。﹞

【相逢行】

〖樂府云。一曰相逢狹路間行。亦曰長安有狹斜行。樂府解題曰﹕古詞文意與雞鳴曲同。晉陸機長安狹斜行雲。伊洛有歧路。歧路交朱輪。則言世路險狹邪僻。正直之士無所措手足矣。唐李賀有難忘曲。亦出於此。〗

相逢狹路間。道隘不容車。不知何年少。夾轂問君家。君家誠易知。易知復難忘。黃金爲君門。白玉爲君堂。堂上置樽酒。作使邯鄲倡。中庭生桂樹。華鐙何煌煌。兄弟兩三人。中子爲侍郎。五日一來歸。道上自生光。黃金絡馬頭。觀者盈道傍。入門時左顧。但見雙鴛鴦。鴛鴦七十二。羅列自成行。音聲何噰々。鶴鳴東西廂。大婦織綺羅。中婦織流黃。小婦無所爲。挾瑟上髙堂。丈人且安坐。調絲方未央。﹝玉臺作未遽央。匡謬正俗同。《類聚》作調弦未遽央。樂府注云。一作調絲未遽央。○玉臺新詠一作相逢狹路間。《樂府詩集》三十四。廣《文選》十二。《詩紀》六。《類聚》四十一引車﹑家﹑忘﹑堂﹑煌﹑郎﹑光﹑傍﹑鴦﹑黃﹑堂﹑央十二韻。《初學記》十八作古樂府詩。引忘﹑堂﹑倡﹑煌﹑郎﹑光﹑傍七韻。《文選》十四舞鶴賦注作古樂府。引堂﹑倡二韻。二十二古意酬到長史注引郎﹑傍二韻。《禦覽》百七十六作古詩。引堂﹑煌二韻。﹞

【長安有狹斜行】

長安有狹斜。狹斜不容車。適逢兩少年。夾轂問君家。君家新市傍。易知復難忘。大子二千石。中子孝廉郎。小子無官職。衣冠仕洛陽。三子俱入室。室中自生光。大婦織綺紵。中婦織流黃。小婦無所爲。挾琴上髙堂。丈人且徐徐。調弦詎未央。﹝○《樂府詩集》三十五。《詩紀》六。《禦覽》八百十六作古歌詩。引黃﹑堂二韻。又八百二十六作古歌辭。引黃﹑堂﹑史三韻。○逯案。相逢行挾瑟。此作挾琴。考《宋書》禮志徐邈上《書》曰﹕是故雙劍之節崇。而飛白之俗成。俠琴之容飾。而赴曲之和作。據此。作挾琴亦不爲誤也。﹞

【瑟調曲】

【善哉行】

〖《詩紀》云。此篇《宋書》樂志亦作古辭。或以此爲子建詩。按子建擬善哉行爲日苦短云當來日大難。則此非子建作矣。〗

來日大難。口燥唇乾。今日相樂。皆當喜歡。經歷名山。芝艸翩翩。仙人王喬。奉藥一丸。自惜袖短。內手知寒。慚無靈轍。以報趙宣。月沒參橫。北斗闌干。親交在門。饑不及餐。歡日尙少。戚日苦多。何以忘憂。彈箏酒歌。淮南八公。要道不煩。參駕六龍。遊戲云端。﹝六解樂府云。右一曲魏晉樂所奏。○《宋書》樂志。《樂府詩集》三十六。廣《文選》十二。《詩紀》六。《類聚》四十一作魏陳思王曹植。引乾﹑歡﹑翩﹑丸﹑寒﹑宣﹑幹﹑餐八韻。《初學記》十八引幹﹑飧二韻。《禦覽》四百十引幹﹑餐二韻。吳棫韻補二作曹植。引宣﹑幹二韻。又翩﹑丸二韻。﹞

【隴西行】

〖樂府云。一曰步出夏門行。王僧虔技錄云。隴西行歌。武帝碣石﹑文帝夏門二篇。○《詩紀》云。此篇之辭。前後不屬。首四句乃與步出夏門行同。而辭意復備。逯案。《詩紀》此說甚善。細勘之。隴西行與步出夏門行實同屬一篇也。一﹑步出夏門行辭云。邪徑過空廬。好人常獨居。卒得神仙道。上與天相扶。過謁王父母。乃在太山隅。離天四五里。道逢赤松俱。攬轡爲我禦。將我上天遊。天上何所有。歷歷種白楡。桂樹夾道生。靑龍對伏趺云云。文義不完。且與隴西行之前段大同小異。二﹑宋志﹑樂府皆言隴西行一曰步出夏門。是二調古辭亦原爲一篇。特標題不同耳。三﹑鳳皇鳴啾啾。一母將九雛二句。今屬隴西行語。但《文選》注引歌錄。二句正作步出夏門行。尢證隴西行﹑步出夏門行之原爲一辭。四﹑九代樂章所載步出夏門行較今爲備。十四句後又有鳳皇鳴啾啾。一母將九雛。顧視世間人。爲樂甚獨殊四句。亦證二者同屬一篇。節取又有不同。依此。今並二者爲一篇。以符原歌舊貌。〗

邪徑過空廬。好人常獨居。卒得神仙道。上與天相扶。過謁王父母。乃在太山隅。離天四五里。道逢赤松俱。攬轡爲我禦。將吾天上游。天上何所有。歷歷種白楡。桂樹夾道生。靑龍對伏趺。鳳凰鳴啾啾。一母將九雛。顧視世間人。爲樂甚獨殊。好婦出迎客。顏色正敷愉。伸腰再拜跪。問客平安不。請客北堂上。坐客氈氍毹。淸白各異樽。酒上玉﹝各書作正。今從韻補作玉。﹞

華疏。酌酒持與客。客言主人持。卻略再拜跪。然後持一杯。談笑未及竟。左顧敕中廚。促令辦鹿飯。愼莫使稽畱。廢禮送客出。盈盈府中趨。送客亦不遠。足不過門樞。取婦得如此。齊姜亦不如。健婦持門戶。亦勝一丈夫。﹝○玉臺新詠一﹑《樂府詩集》三十七﹑《文選》補遺三十四﹑廣《文選》十二﹑《詩紀》六俱引天上何所有以下。《樂府詩集》三十七﹑廣《文選》十二﹑《詩紀》六作步出夏門行。引邪徑過空廬至靑龍對伏趺等句。又《白帖》二十九作古詩。引鳳皇何啾啾二句。《文選》十八笙賦注作步出夏門行。引雛一韻。艸堂詩箋二十二水檻詩注作隴西行。引夫一韻。《禦覽》二作古樂府。引楡一韻。七百八作古樂府。引﹤臾毛﹥一韻。苕溪漁隱叢話十二作隴西行。引夫一韻。韻補一作隴西行。引疏﹑持二韻。﹞

【同前】

行行重行行。白日薄西山。﹝○《文選》二十四贈徐幹詩注。﹞

【折楊柳行】

〖樂儲云。古今樂錄曰﹕王僧虔技錄云。折楊柳行歌文帝西山古默默二篇。今不歌。○《詩紀》云。《宋書》作大曲。〗

默默施行違。厥罰隨事來。末喜殺龍逢。桀放於鳴條。祖伊言不用。紂頭懸白旄。指鹿用爲馬。胡亥以喪軀。夫差臨命絕。乃云負子胥。戎王納女樂。以亡其由余。璧馬禍及虢。二國俱全墟。三夫成市虎。慈母投杼趨。卞和之刖足。接輿歸艸廬。﹝樂府作蘆。四解樂府云。右一曲魏晉樂所奏。○《宋書》樂志作大曲。《樂府詩集》三十七。廣《文選》十二作折楊柳。《詩紀》六。﹞

【西門行】

〖樂府云。古今樂錄曰﹕王僧虔技錄云。西門行歌古西門一篇。今不傳。○《詩紀》云。《宋書》作大曲。〗

出西門。步念之。今日不作樂。當待何時。逮爲樂。逮爲樂。當及時。何能愁怫郁。當復待來玆。釀美酒。炙肥牛。請呼心所歡。可用解憂愁。人生不滿百。常懷千歲憂。晝短苦夜長。何不秉燭遊。遊行去去如雲除。獘車羸馬爲自儲。﹝樂府云。右一曲本辭。○《樂府詩集》三十七。《文選》補遺三十四。《詩紀》六。又《文選》二十公燕詩注作古樂府歌。引時一韻。﹞

出西門。步念之。今日不作樂。當待何時。夫爲樂。爲樂當及時。何能坐愁怫郁。當復待來玆。飲醇酒。炙肥牛。請呼心所歡。可用解憂愁。人生不滿百。常懷千歲憂。晝短而夜長。何不秉燭遊。自非仙人王子喬。計會壽命難與期。自非仙人王子喬。計會壽命難與期。人壽非金石。年命安可期。貪財愛惜費。但爲後世嗤。﹝六解樂府云。右一曲晉樂奏。○《宋書》樂志。《樂府詩集》三十七。廣《文選》十二。《詩紀》六。﹞

【東門行】

〖樂府云。古今樂錄曰﹕王僧虔技錄云。東門行歌古東門一篇。今不歌。○《詩紀》云。《宋書》作大曲。〗

出東門。不顧歸。來入門。悵欲悲。盎中無斗米儲。還視架上無懸衣。拔劍東門去。捨中兒母牽衣啼。他家但願富貴。賤妾與君共餔糜。上用倉浪天敵。下當用此黃口兒。

今非。咄。行。吾去爲遲。白髮時下難久居。﹝樂府云。右一曲本辭。○《樂府詩集》三十七。《詩紀》六。又《文選》二十一詠史詩注作古出東門行。引衣一韻。《禦覽》七百六十五作古詩。引衣一韻。﹞

出東門。不顧歸。來入門。悵欲悲。盎中無斗儲。還視桁上無懸衣。拔劍出門去。兒女牽衣啼。他家但願寶貴。賤妾與君共餔糜。共餔糜。上用倉浪天故。下爲黃口小兒。今時淸廉。難犯教言。君復自愛莫爲非。今時淸廉。難犯教言。君復自愛莫爲非。行。吾去爲遲。平愼行。望君歸。﹝四解樂府云。右一曲晉樂所奏。○《宋書》樂志。《樂府詩集》三十七。《文選》補遺三十四。風雅翼補遺下。廣《文選》十二。《詩紀》六。﹞

【婦病行】

婦病連年累歲。傳呼丈人前一言。當言未及得言。不知淚下一何翩翩。屬累君兩三孤子。莫我兒饑且寒。有過愼莫笡笞。行當折搖。思復念之。亂曰﹕抱時無衣。襦復無裏。閉門塞牖。捨孤兒到市。道逢親交。泣坐不能起。從乞求與孤賣餌。對交啼泣。淚不可止。我欲不傷悲不能已。探懷中錢持授交。入門見孤兒。啼索其母抱。徘徊空捨中。行復爾耳。棄置勿復道。﹝○《樂府詩集》三十八。《詩紀》六。﹞

【孤兒行】

〖樂府云。孤子生行。一曰孤兒行。古辭言孤兒爲兄嫂所苦。難於久居也。歌錄曰﹕孤子生行。亦曰放歌行。〗

孤兒生。孤子遇生。命獨當苦。父母在時。乘堅車。駕駟馬。父母已去。兄嫂令我行賈。南到九江。東到齊與魯。臘月來歸。不敢自言苦。頭多蟣虱。面目多塵。大兄言辦飯。大嫂言視馬。上髙堂。行取殿下堂。孤兒淚下如雨。使我朝行汲。暮得水來歸。手爲錯。足下無菲。愴愴履霜。中多蒺藜。拔斷蒺藜。腸月中愴欲悲。淚下渫渫。淸涕累累。冬無復襦。夏無單衣。居生不樂。不如早去。下從地下黃泉。春气動。艸萌芽。三月蠶桑。六月收瓜。將是瓜車。來到還家。瓜車反覆。助我者少。啗瓜者多。願還我蒂。兄與嫂嚴。獨且急歸。當興校計。亂曰﹕裏中一何譊譊。願欲寄尺書。將與地下父母。兄嫂難與久居。﹝○《樂府詩集》三十八。《詩紀》六。○逯案。詩中大兄之大。爲土之訛字。當屬上句。作面目多塵土。土與前後韻賈﹑魯﹑馬﹑雨皆葉﹐今土訛大。則斷塵爲句。失其韻。又土訛大。連下讀爲大兄。後人遂不得不於嫂字上亦添大字。使篇中兄嫂辭例亦亂。應添土字。去兩大字。﹞

【雁門太守行】

〖樂府云。古今樂錄曰﹕王僧虔技錄云。雁門太守行歌古洛陽令一篇。後《漢書》曰﹕王渙。字稚子。廣漢郪人也。少好俠。尙气力。晚攺節。惇儒學。習書讀律。略通大義。後舉茂才。除溫令。討擊姦猾。境內淸夷。永元十五年。還爲洛陽令。政平訟理。發摘姦伏。京師稱歡。以爲有神算。民思其徳。爲立祠安陽亭西。每食輒弦歌而薦之。延熹中。桓帝事黃老道。悉毀諸旁祠。惟存卓茂與渙祠焉。〗

孝和帝在時。洛陽令王君。本自益州廣漢蜀民。少行宦學。通五經論。明知法令。歷世衣冠。從溫補洛陽令。治行致賢。擁護百姓。子養萬民。外行猛政。內懷慈仁。文武備具。料民富貧。移惡子姓。篇著裏端。傷殺人。比伍同罪對門。禁鍪矛八尺。捕輕薄少年。加笞決罪。詣馬市論。無妄發賦。念在理冤。敕吏正獄。不得苛煩。財用錢三十。買繩禮竿。賢哉賢哉。我縣王君。臣吏衣冠。奉事皇帝。功曹主簿。皆得其人。臨部居職。不敢行恩。淸身苦體。夙夜勞勤。治有能名。遠近所聞。天年不遂。早就奄昏。爲君作祠。安陽亭西。欲令後世。﹝後《漢書》注作代。﹞莫不稱傳。﹝八解樂府云。右一曲晉樂所奏。○《宋書》樂志。《樂府詩集》三十九。《詩紀》六。又《後漢書》王渙傳作古樂府歌。引君﹑人﹑論﹑冠﹑賢﹑仁﹑端﹑寬﹑勤﹑聞﹑昏﹑西﹑傳十三韻。《文選》五十九故安陸王碑文注引仁﹑貧﹑端三韻。艸堂詩箋二十一送梓詩注引私﹑聞二韻。○逯案。歌中民作人。世作代。治作化。皆系唐人避諱。﹞

【艷歌何嘗行】

〖樂府云。一曰飛鵠行。古今樂錄曰﹕王僧虔技錄云。艷歌何嘗行歌文帝何嘗﹑古白鵠二篇。○《詩紀》云。飛鵠行。《宋書》作大曲。○逯案。此詩《詩紀》分爲兩篇。念與君離別以下另爲一首。不著解數。不曰右一曲爲晉樂所奏。僅於題下標曰二首。篇後附廣《文選》歌辭。不免自亂其例。今據《宋書》及玉臺新詠所載。以次列奏曲本辭。〗

飛來雙白鵠。乃從西北來。十十將五五。羅列行不齊。忽然卒被病。不能飛相隨。五里一反顧。六里一徘徊。吾欲銜汝去。口噤不能開。吾欲負汝去。羽毛日摧頹。樂哉新相知。憂來生別離。峙﹤山屠﹥顧羣侶。淚落縱橫垂。今日樂相樂。延年萬歲期。﹝○玉臺新詠一。廣《文選》十二。又艸堂詩箋二十九暇日詩注引來﹑徊﹑開﹑頹﹑離﹑垂六韻。﹞

飛來雙白鵠。乃從

西北來。十十五五。羅列成行。妻卒被病。行不能相隨。五里一返顧。六里一徘徊。吾欲銜汝去。口噤不能開。吾欲負汝去。毛羽何摧頹。樂哉新相知。憂來生別離。躇躊顧羣侶。淚下不自知。念與君離別。气結不能言。各各重自愛。道遠歸還難。妾當守空房。閒門下重關。若生當相見。亡者會重泉。今日樂相樂。延年萬歲期。﹝念與下爲趨。曲前有艷。樂府云。右一曲晉樂所奏。○《宋書》樂志。《樂府詩集》三十九。風雅翼補遺下。《文選》補遺三十四作飛鵠行。《詩紀》六。又《類聚》九十作古詩。引來﹑行﹑隨﹑徊﹑開﹑頹六韻。鳴沙石室修文館《禦覽》及《禦覽》九百十六俱作古歌辭。引來﹑行﹑隨﹑徊﹑開﹑頹六韻。《初學記》十八作飛鵠行。引言﹑難二韻。《白帖》二十九作飛來雙白鶴。引徊一韻。黃氏集千家注杜詩補遺十銅官詩注引來一韻。事類賦鶴賦注作古歌辭。引方﹑行﹑隨﹑徊﹑開﹑頹六韻。﹞

【艷歌行】〖樂府云。古今樂錄曰﹕艷歌行非一。有直云艷歌。卽艷歌行是也。若羅敷﹑何嘗﹑雙鴻﹑福鐘等行。亦皆艷歌。王僧虔技錄云。艷歌雙鴻行。荀錄所載雙鴻一篇。艷歌福鐘行。荀錄所載福鐘一篇。今皆不傳。艷歌羅敷行日出東南隅篇。荀錄所載羅敷一篇。相和中歌之。今不歌。〗

翩翩堂前燕。冬藏夏來見。兄弟兩三人。流宕在他縣。故衣誰當補。新衣誰當綻。賴得賢主人。覽取爲我糸旦。夫婿從門來。斜柯西北眄。語卿且勿眄。水淸石自見。石見何累累。遠行不如歸。﹝○玉臺新詠一。《樂府詩集》三十九。廣《文選》十二。《詩紀》六。又鳴沙石室古籍叢殘類書殘捲作古詩。引見﹑縣二韻。韻補四作古艷歌。引縣﹑綻二韻。﹞

【楚調曲】

【白頭吟】

〖樂府云。古今樂錄曰﹕王僧虔技錄曰﹕白頭吟行。歌古皚如山上雪篇。西京雜記曰﹕司馬相如將聘茂陵人女爲妾。卓文君作白頭吟以自絕。相如乃止。〗

皚如山上雪。皎若雲間月。聞君有兩意。故來相決絕。今日鬥酒會。明旦溝水頭。躞蹀禦溝上。溝水東西流。淒淒復淒淒。嫁娶不須啼。願得一心人。白頭不相離。竹竿何裊々。魚尾何﹛徒﹜々。男兒重意气。何用錢刀爲。﹝樂府云。右一曲本辭。○玉臺新詠一。《樂府詩集》四十一。《詩紀》二作卓文君白頭吟。《禦覽》七十五作古詩。引頭﹑流二韻。﹞

皚如山上雪。皎如雲間月。聞君有兩意。故來相決絕。平生共城中。何嘗鬥酒會。今日鬥酒會。明旦溝水頭。蹀躞禦溝上。溝水東西流。郭東亦有樵。郭西亦有樵。兩樵相推與。無親爲誰驕。淒淒重淒淒。嫁娶亦不啼。願得一心人。白頭不相離。竹竿何尿尿裊々。魚尾何離﹛徒﹜。男兒欲相知。何用錢刀爲。﹤齒玄﹥如馬啖箕。川上髙士嬉。今日對樂。延年萬歲期。﹝樂府云。右一曲晉樂所奏。○《宋書》樂志。《樂府詩集》四十一。風雅翼補遺下。廣《文選》十二。《詩紀》二作卓文君白頭吟。又《禦覽》十二作樂府歌。引雪﹑月﹑絕三韻。合璧事類二十八引月﹑別﹑頭﹑流﹑啼﹑離六韻。《文選》集注五十六白頭吟注引啼﹑離二韻。﹞

【怨詩行】〖《詩紀》云。一曰怨詩行歌。〗

〖樂府云。古今樂錄曰﹕怨詩行歌東阿王明月照髙樓一篇。王僧虔技錄曰﹕荀錄所載古爲君一篇。今不傳。〗

天道悠且長。人命一何促。百年未幾時。奄若風吹燭。嘉賓難再遇。人命不可續。齊度遊四方。各系太山錄。人間樂未央。忽然歸東獄。當須蕩中情。遊心恣所欲。﹝○《樂府詩集》四十一。廣《文選》十二。《詩紀》六。﹞

【大曲】

【滿歌行】

〖樂府云。樂府解題曰﹕古辭云。爲樂未幾時。遭時崄巇。其始言逢此百罹。零丁荼毒。古人遜位躬耕。遂我所願。次言窮達天命。智者不憂。莊周遺名。名垂千載。終言命如鑿石見火。宜自娛以頤養。保此百年也。○逯案。《詩紀》此曲先載本辭。後著奏曲。今依樂府移置。〗

爲樂未幾時。遭時崄巇。逢此百罹。零丁荼毒。愁苦難爲。遙望極辰。天曉月移。憂來塡心。誰當我知。戚戚多思慮。耿耿殊不寧。禍福無形。惟念古人遜位躬耕。遂我所願。以玆自寧。自鄙棲棲。守此末榮。暮秋烈風。昔蹈滄海。心不能安。攬衣瞻夜。北斗闌干。星漢照我。去自無他。奉事二親。勞心可言。窮達天爲。智者不愁。多爲少憂。安貧樂道。師彼莊周。遺名者貴。子遐同遊。往者二賢。名垂千秋。飲酒歌舞。樂復何須。照視日月。日月馳驅。轗軻人間。何有何無。貪財惜費。此一何愚。鑿石見火。居代幾時。爲當歡樂。心得所喜。安神養性。得保遐期。﹝樂府云。右一曲本辭。○《樂府詩集》四十三。廣《文選》十二。《詩紀》六。○逯案。廣《文選》此辭分解書之。與下奏曲混淆。﹞

爲樂未幾時。遭世崄巇。逢此百罹。零丁荼毒。愁懣難支。遙望辰極。天曉月移。憂來塡心。誰當我知。戚戚多思慮。耿耿不寧。禍福無刑。惟念古人。遜位躬耕。遂我所願。以玆自寧。自鄙山棲。守此一榮。暮秋烈風起。西蹈滄海。心不能安。攬衣起瞻夜。北斗闌干。星漢照我。去去自無他。奉事二親。勞心可言。窮達天所爲。智者不愁。多爲少憂。安貧樂正道。師彼莊周。遺名者貴。子熙同巇。往者二賢。名垂千秋。飲酒歌舞。不樂何須。善哉照觀日月。日月馳驅。轗軻世間。何有何無。貪財惜費。此何一愚。命如鑿石見火。居世竟能幾時。但當歡樂自娛。盡心極所嬉怡。安善養君徳性。百年保此期頤。﹝飲酒下爲趨。樂府云。右一曲晉樂所奏。○《宋書》樂志。《樂府詩集》四十三。《詩紀》六。﹞

【舞曲歌辭】

【雜舞】

【淮南王】〖《詩紀》云。樂府列在晉拂舞歌。〗

樂府云。崔豹《古今注》曰﹕淮南王。淮南小山之所作也。淮南王服食求仙。徧禮方士。遂與方士相攜俱去。莫知所往。

小山之徒。思戀不已。乃作淮南王曲焉。﹞

淮南王。自言尊。百尺髙樓與天連。後園鑿井銀作牀。金瓶素綆汲寒漿。汲寒漿。飲少年。少年窈窕何能賢。揚聲悲歌音絕天。我欲渡河河無梁。願化雙黃鵠還故鄕。還故鄕。入故里。徘徊故鄕苦身不已。繁舞寄聲無不泰。徘徊桑梓遊天外。﹝○《宋書》樂志。《晉書》樂志。《樂府詩集》五十四。《文選》補遺三十四。廣《文選》十二。《詩紀》六。又南《齊書》樂志引尊﹑連﹑梁﹑鄕四韻。﹞

【鐸舞歌詩】

【聖人制禮樂篇】〖《詩紀》云。《晉書》樂志曰﹕鐸舞詩二篇陳於元會。〗

〖《唐書》樂志曰﹕鐸舞。漢曲也。古今樂錄曰﹕鐸。舞者所持也。木鐸制法度。以號令天下。故取以爲名。古鐸舞曲有聖人制禮樂一篇。聲辭雜寫。不復可辧。相傳如此。○逯案。曲中吾﹑許﹑來﹑邪﹑意﹑帝﹑武﹑尊﹑來﹑咄等皆聲字。治路萬善道明金聖皇八音善艸供國皆有疊辭。今將聲字及疊辭皆以小字側書之。〗

昔皇文武牙彌彌捨善誰時行道銜治路萬赫赫黃運善道明金聖皇八音義同善艸供國應節合用酒期下音足木上爲鼓應眾樂延否已禮祥素女有絕其聖﹝烏烏武邪○《宋書》樂志。《樂府詩集》五十四。《詩紀》六。○逯案。此曲聲辭相雜。不易詮釋。然若較以傅玄擬作。則尙有可解者。傅玄雲門篇云。黃雲門。唐咸池。虞韶舞。夏夏殷濩。列代有五。振鐸鳴金延大武。淸歌

發唱形爲主。聲和八音協律呂。身不虛動。手不徒舉。應節合度周其敍。時奏宮角。雜之以徵羽。下饜眾目。上從鐘鼓。樂以移風。與徳禮相輔。安有失其所。今以古曲比較傅作。則見聖皇八音卽聲和八音之所本。應節合用酒期卽應節合度周其敍之所本。下音足木上爲鼓。卽下饜眾目上從鐘鼓之所本。樂延否已禮祥。卽樂以移風與徳禮相輔之所本。皆異中有同也。傅玄曉音。善擬舊曲。然亦非全襲舊辭。如身不虛動。手不徒舉二句。傅作有而古曲無之。赫赫皇連一句。古曲有而傅作無之。古曲爲有絕其聖。傅則攺爲安有失其所。皆證古辭與擬作又有不同。﹞

【巾舞歌詩】

〖樂府云。《唐書》樂志曰﹕公莫舞。晉宋謂之巾舞。其說云。漢髙祖與項籍會鴻門。項莊舞劍。將殺髙祖。項伯亦舞。以袖隔之。且語莊云。公莫苦。楚人相呼曰公。言公莫害漢王也。漢人徳之。故舞用巾。以象項伯衣袖之遺式。《宋書》樂志曰﹕按琴操有公莫渡河。然其聲所從來已久。俗云項伯。非也。古今樂錄曰﹕巾舞。古有歌辭。訛異不可解。江左以來。有歌舞辭。沈約疑是公無渡河曲。今三調中自有公無渡河。其聲哀切。故入瑟調。不容以瑟調離於舞曲。○逯案。沈約謂巾舞曲與項伯無關。所見甚是。謂卽公無渡河。亦非。此曲當是西漢人形容寡婦之舞詩。其辭與後人詠陶嬰之黃鵠曲極相類似也。〗

不見公莫當思明月之士轉起南去城上羊下食艸汝三年鍼縮亦老平門滛涕下昔結馬客行度四州洛四海熇西馬頭香五丈渡汲水誰求兒母錢健步三鍼一發交還弩心復相頭巾復來推排車輪轉使君去時﹝意何零子以邪使君去時使來嬰去時母何吾思君去時意何零子以邪思君去時思來嬰吾去時母何何吾吾○《宋書》樂志。《樂府詩集》五十。《詩紀》六。○當思樂府作當恩。土《宋書》作上。吾何嬰海何來嬰海何來嬰樂府作吾何嬰海何來嬰﹑○逯案。巾舞辭有可訓釋者。公莫當卽公姥。故下文轉唱卽爲姥字茂字。莫茂皆姥音之轉。城上羊下食艸。卽鮑照所謂躑躅城上羊。攀隅食玄艸義。洛四海洛。卽略之借字。錢健步。錢卽遣之借字。《三國誌》有遣健步語。三鍼。鍼乃箭之借字。他如推排轉輪等。亦漢人習語。又篇中有平門滛涕下語。知詩爲西漢作。﹞

【散樂】

【俳歌辭】

〖樂府云。一曰侏儒導。自古有之。蓋倡優戲也。南《齊書》樂志曰﹕侏儒導。舞人自歌之。古辭俳歌八曲。前一篇二十二句。今侏儒所歌。摘取之也。古今樂錄曰﹕梁三朝樂第十六。設俳伎。伎兒以靑布囊盛竹篋。貯兩踒子。負束寫地歌舞。小兒二人提沓踒子頭讀俳云。見俳不語。言俳澀所。俳作一起。四坐敬止。馬無懸蹄。牛無上齒。駱馳無角。奮迅兩耳。半折薦博。四角恭跱。〗

俳不言不語。呼俳噏所。俳適一起。狼率不止。生拔牛角。摩斷胃耳。馬無懸蹄。牛我上齒。駱無角。奮迅兩耳。﹝○南《齊書》樂志。《樂府詩集》五十六。《詩紀》六﹞

全漢詩卷十

【樂府古辭】

【雜曲歌辭】

【蜨蝶行】

蜨蝶之遨遊東園。柰何卒逢三月養子燕。

接我苜蓿間。持之我入紫深宮中。行纏之傳欂櫨間。雀來燕。燕子見銜哺來。搖頭鼓翼何軒奴軒。﹝○《樂府詩集》六十一。《詩紀》七。又《初學記》三十﹑萬花谷後四十俱引園﹑燕﹑間三韻。○逯案。持之我入紫深宮中句有倒誤。當作持之我入此深宮中。或作持之我深入紫宮中。﹞

【梁甫吟】

〖古文苑作古梁父吟。不題諸葛亮名字。《類聚》《樂府詩集》等均題蜀諸葛亮作。按李勉琴說曰﹕梁甫吟。曾子撰。琴操曰﹕曾子耕太山之下。天雨雪凍。旬月不得歸。思其父母。作梁山歌。蔡邕琴頌曰﹕梁甫悲吟。周公越裳。按梁甫。山名。在泰山下。據此。梁甫吟不始於孔明。而此辭亦與孔明無關。今附入漢雜曲歌辭中。〗

步出齊城門。遙望蕩陰裏。裏中有三墳。累累正相似。問是誰家墓。田疆古冶子。力能排南山。文能絕地紀。一朝被讒言。二桃殺三士。誰能爲此謀。國相齊晏子。﹝○《類聚》十九引《蜀志》作梁父吟。古文苑四作梁父吟。《樂府詩集》四十一。艸堂詩箋一同李詩注引三齊記略。《文選》補遺三十四。西溪叢話上。廣《文選》十三。《詩紀》四作諸葛亮梁甫吟。又《禦覽》百五十七﹑環宇記十八並引《郡國志》。錄裏﹑似﹑子三韻。滄浪詩話作梁父吟。引追望陰陽裏﹑田彊固野子二句。﹞

【悲歌】

悲歌可以當泣。遠望可以當歸。思念故鄕。鬱鬱累累。欲歸家無人。欲渡河無船。心思不能言。腸中車輪轉。﹝○《樂府詩集》六十二。《文選》補遺三十六。廣《文選》十二。《詩紀》七。﹞

【前緩聲歌】

水中之馬。必有陸地之船。但有意气不能自前。心非木石。荊根株數得覆蓋天。當復思東流之水。必有西上之魚。不在大小。但有朝於復來。長笛續短笛。欲今皇帝陛下三千萬。﹝○《樂府詩集》六十五。廣《文選》十二。《詩紀》七。﹞

【古詩爲焦仲卿妻作】〖並序○玉臺詩下有無名人三字。〗

漢末建安中。廬江府小吏焦仲卿妻劉氏。爲仲卿母所遣。自誓不嫁。共家逼之。乃投水而死。仲卿聞之。亦自縊於庭樹。時人傷之。爲詩云爾。

孔雀東南飛。五里一徘徊。十三能織素。十四學裁衣。十五彈箜篌。十六誦詩書。十七爲君婦。心中常苦悲。君旣爲府吏。守節情不移。賤妾畱空房。相見常日稀。雞鳴入機織。夜夜不得息。三日斷五疋。大人故嫌遲。非爲織作遲。君家婦難爲。妾不堪驅使。徒畱無所施。便可白公姥。及時相遣歸。府吏得聞之。堂上啟阿母。兒已薄祿相。幸復得此婦。結髮同枕席。黃泉共爲友。共事三二年。始爾未爲久。女行無偏斜。何意致不厚。阿母謂府吏。何乃太區區。此婦無禮節。舉動自專由。吾意久懷忿。汝豈得自由。東家有賢女。自名秦羅敷。可憐體無比。阿母爲汝求。便可速遣之。遣之愼莫畱。府吏長跪告。伏惟啟阿母。今若遣此婦。終老不復取。阿母得聞之。槌牀便大怒。小子無所畏。何敢助婦語。吾已失恩義。會不相從許。府吏默無聲。再拜還入戶。舉言謂新婦。哽咽不能語。我自不驅卿。逼迫有阿母。卿但暫還家。吾今且報府。不久當歸還。還必相迎取。以此下心意。愼勿違吾語。新婦謂府吏。勿復重紛紜。往昔初陽歲。謝家來貴門。奉事循公姥。進止敢自專。晝夜勤作息。伶俜縈苦辛。謂言無罪過。供養卒大恩。仍更被驅遣。何言復來還。妾有繡腰襦。葳蕤自生光。紅羅復斗帳。四角垂香囊。箱簾六七十。綠碧靑絲繩。物物各自異。種種在其中。人賤物亦鄙。不足迎後人。畱待作遺施。於今無會因。時時爲安慰。久久莫相忘。雞鳴外欲曙。新婦起嚴妝。著我繡夾裙。事事四五通。足下躡絲履。頭上玳瑁光。腰若流紈素。耳著明月璫。指如削蔥根。口如含朱丹。纖纖作細步。精妙世無雙。上堂拜阿母。阿母怒不止。昔作女兒時。生小出野裏。本自無教訓。兼愧貴家子。受母錢帛多。不堪母驅使。今日還家去。念母勞家裏。卻與小姑別。淚落連珠子。新婦初來時。小姑如我長。勤心養公姥。好自相扶將。初七及下九。嬉戲莫相忘。出門登車去。涕落百餘行。府吏馬在前。新婦車在後。隱隱何甸甸。俱會大道口。下馬入車中。低頭共耳語。誓不相隔卿。且暫還家去。吾今且赴府。不久當還歸。誓天不相負。新婦謂府吏。感君區區懷。君旣若見錄。不久望君來。君當作磐石。妾當作蒲葦。蒲葦紉如絲。磐石無轉移。我有親父兄。性行暴發雷。恐不任我意。逆以煎我懷。舉手長勞勞。二情同依依。入門上家堂。進退無顏儀。阿母大拊掌。不圖子自歸。十三教汝織。十四能裁衣。十五彈箜篌。十六知禮儀。十七遣汝嫁。謂言無誓違﹐汝今無罪過。不迎而自歸。蘭芝慚阿母。兒實無罪過。阿母大悲摧。還家十餘日。縣令遣媒來。云有第三郎。窈窕世無雙。年始十八九。便言多令才。阿母謂阿女。汝可去應之。阿女含淚答。蘭芝初還時。府吏見丁寧。結誓不別離。今日違情義。恐此事非奇。自可斷來信。徐徐更謂之。阿母白媒人。貧賤有此女。始適還家門。不堪吏人婦。豈合令郎君。幸可廣問訊。不得便相許。媒人去數日。尋遣丞請還。說有蘭家女。承籍有宦官。云有第五郎。嬌逸未有婚。遣丞爲媒人。主簿通語言。直說太守家。有此令郎君。旣欲結大義。故遣來貴門。阿母謝媒人。女子先有誓。老姥豈敢言。阿兄得聞之。悵然心中煩。舉言謂阿妹。作計何不量。先嫁得府吏。後嫁得郎君。否泰如天地。足以榮汝身。不嫁義郎體。其住欲何云。蘭芝仰頭答。理實如兄言。謝家事夫婿。中道還兄門。處分適兄意。那得自任專。𨿽與府吏要。渠會永無緣。登卽相許和。便可作婚姻。媒人下牀去。諾諾復爾爾。還部白府君。下官奉使命。言談大有緣。府君得聞之。心中大歡喜。視歷復開書。便利此月內。六合正相應。良吉三十日。今已二十七。卿可去成婚。交語速裝束。絡繹如浮雲。靑雀白鵠舫。四角龍子幡。婀娜隨風轉。金車玉作輪。躑躅靑驄馬。流蘇金縷鞍。賫錢三百萬。皆用靑絲穿。雜彩三百疋。交用市鮭珍。從人四五百。鬱鬱登郡門。阿母謂阿女。適得府君書。明日來迎汝。何不作衣裳。莫令事不舉。阿女默無聲。手巾掩口啼。淚落便如瀉。移我琉璃榻。出置前窗下。左手持刀尺。右手執綾羅。朝成繡夾裙。晚成單羅衫。晻晻日欲暝。愁思出門啼。府吏聞此變。因求假暫歸。未至二三里。摧藏馬悲哀。新婦識馬聲。躡履相逢迎。悵然遙想望。知是故人來。舉手拍馬鞍。嗟嘆使心傷。自君別我後。人事不可量。果不如先願。又非君所詳。我有親父母。逼迫兼弟兄。以我應他人。君還何所望。府吏謂新婦。賀卿得髙遷。磐石方且厚。可以卒千年。蒲葦一時紉。便作旦夕間。卿當日勝貴。吾獨向黃泉。新婦謂府吏。何意出此言。同是被逼迫。君爾妾亦然。黃泉下相見。勿違今日言。執手分道去。各各還家門。生人作死別。恨恨那可論。念與世間辭。千萬不復全。府吏還家去。上堂拜阿母。今日大風寒。寒風摧樹木。嚴霜結庭蘭。兒今日冥冥。令母在後單。故作不良計。勿復怨鬼神。命如南山石。四體康且直。阿母得聞之。零淚應聲落。汝是大家子。仕宦於臺閣。愼勿爲婦死。貴賤情何薄。東家有賢女。窈窕艷城郭。阿母爲汝求。便復在旦夕。府吏再拜還。長嘆空房中。作計乃爾立。轉頭向戶裏。漸見愁煎迫。其日牛馬嘶。新婦入靑廬。庵庵黃昏後。寂寂人定初。我命絕今日。魂去屍長畱。攬裙脫絲履。舉身赴淸池。府吏聞此事。心知長別離。徘徊顧樹下。自掛東南枝。兩家求合葬。合葬華山傍。東西植松柏。左右種梧桐。枝枝相覆蓋。頁頁相交通。中有雙飛鳥。自名爲鴛鴦。仰頭相向鳴。夜夜達五更。行人駐足聽。寡婦起彷徨。多謝後世人。戒之愼勿忘。﹝○玉臺新詠一﹑《樂府詩集》七十三﹑古樂府十並作焦仲卿妻。《詩紀》七。又《類聚》三十二引徊﹑衣﹑詩﹑移﹑息﹑遲﹑爲﹑光﹑囊﹑繩十韻。吳棫韻補九引區﹑由二韻。韻補一引專﹑辛二韻及鞍﹑穿二韻。○逯案。新婦初來時下。《詩紀》有小姑始扶牀。今日被驅遣二句。此後人所妄增。艸堂詩箋三十五引此詩尙直作新婦初來時。小姑如我長。且始扶牀之小姑。三二年後亦不能與蘭芝等長。又雜彩三百疋。交用市鮭珍。按作用者是。錢與雜彩皆是貨幣。故下言交用也。作廣者。後人不諳幣制故妄攺。﹞

【枯魚過河泣】

枯魚過河泣。何時悔復及。作書與魴鱮。相教愼出入。﹝○《樂府詩集》七十四。《文選》補遺三十四。廣《文選》十二。《詩紀》七。﹞

【樂府】

行胡從何方。列國持何來。氍毹﹤毛答﹥五木香。迷疊艾納及都梁。﹝《類聚》作良。○《樂府詩集》七十七。《禦覽》九百八十二。﹞

《詩紀》七。文《類聚》八十一引香﹑良二韻。萬花各三十二引香﹑良二韻。

【離歌】〖《詩紀》作雜歌。注云。一作離歌。〗

晨行梓道中。梓葉相切磨。與君別交中。繣如新縑羅。裂之有餘絲。吐之無還期。﹝○《樂府詩集》八十四。《詩紀》七。﹞

【箜篌謠】

結交在相知。骨肉何必親。甘言無忠實。世薄多蘇秦。從風暫靡艸。寶貴上升天。不見山巓樹。摧扤下爲薪。豈甘井中泥。上出作埃塵。﹝文苑作時至出作塵。《詩紀》云。一云時至出作塵。○文苑英華二百十失名。次梁劉孝威後。《樂府詩集》八十七作無名氏。又《禦覽》四百六作古歌辭。引親﹑秦二韻。﹞

【猛虎行】

饑不從猛虎食。暮不從野雀棲。野雀安無巢。遊子爲誰驕。﹝○《樂府詩集》三十一。《文選》二十八猛虎行注。《文選》三十雜詩注。《詩紀》七。﹞

【同上】

少年惶且怖。伶亻甹到他鄕。﹝○《文選》十六寡婦賦注。﹞

稟气有丰約。受形有短長。﹝○《文選》五十謝靈運傳論注。﹞

【上畱田行】

出是上獨西門。三荊同一根生。一荊斷絕不長。兄弟有兩三人。塊摧獨貧。﹝○《文選》二十八豫章行注。﹞

【同上】

裏中有啼兒。似類親父子。回車問啼兒。慷慨不可止。﹝○《樂府詩集》三十八上畱田行注。《詩紀》七。﹞

【古八變歌】

〖選詩拾遺曰﹕古歌有八變﹑九曲之名。未詳其義。李尢九曲歌曰﹕年歲晚暮時已斜。安得壯士挽日車。傅玄九曲歌曰﹕歲暮景邁羣光絕。安得長繩系白日。全篇無傳。獨八變僅存。樂府諸書亦不收也。○逯案。此詩可疑。〗

北風初秋至。吹我章華臺。浮雲多暮色。似從崦嵫來。枯桑鳴中林。緯絡響空階。翩翩飛蓬徵。愴愴遊子懷。故鄕不可見。長望始此回。﹝○選詩拾遺。古詩類苑四十五。《詩紀》七。又《禦覽》二十五引臺﹑來二韻。﹞

【古歌】

上金殿。著玉樽。延貴客。入金門。入金門。上金堂。東廚具肴膳。椎牛烹豬羊。主人前進酒。彈瑟爲淸商。投壺對彈棋。博奕並復行。朱火颺煙霧。博山吐微香。淸樽發朱顏。四坐樂且康。今日樂相樂。延年壽千霜。﹝○選詩拾遺。古詩類苑四十五。《詩紀》七。又《類聚》七十四引樽﹑門﹑堂﹑羊﹑商﹑行六韻。﹞

【古歌】

秋風蕭蕭愁殺人。出亦愁。入亦愁。座中何人誰不懷憂。令我白頭。胡地多飈風。樹木何修修。離家日趨遠。衣帶日趨緩。心思不能言。腸中車輪轉。﹝○選詩拾遺。古詩類苑四十五。《詩紀》七。又《禦覽》二十五作古樂府歌。所引缺憂﹑頭二韻。《文選》二十三七哀詩注作古詩。引憂﹑頭﹑二韻。○逯案。此歌與前悲歌當爲同篇殘文。﹞

【艷歌】

今日樂上樂。相從步云衢。天公出美酒。河伯出鯉魚。靑龍前鋪席。白虎持榼壺。南斗工鼓瑟。北斗吹笙竽。姮娥垂明璫。織女奉瑛琚。蒼霞揚東謳。淸風流西歈。垂露成帷幄。奔星扶輪輿。﹝○選詩拾遺。古詩類苑三十三。《詩紀》七。又《禦覽》五百三十九作古艷詩。引從﹑魚﹑壺﹑竿四韻。﹞

【古咄唶歌】

棗下何攢攢。榮華各有時。棗欲初赤時。人從四邊來。棗適今日賜。誰當仰視之。﹝○《文選》十八笙賦注。《詩紀》七。﹞

【古胡無人行】

望胡地。何崄﹤山則﹥。斷胡頭。脯胡臆。﹝○《禦覽》八百。﹞

【古步出夏門行】

白骨不覆。疫癘流行。﹝○《文選》二十關中詩注。﹞

市朝易人。千載墓平。﹝○《文選》二十八門有車馬客詩注﹑三十和伏武昌詩注。﹞

行行復行行。白日薄西山。﹝○《文選》二十七從軍詩注。﹞

【古新成安樂宮】

般鼓鐘聲。盡爲鏗鏘。﹝○《文選》十七舞賦注。﹞

【視刀釒睘歌】〖《文選》補遺云。亦入樂府。〗

常恨言語淺。不如人意深。今朝兩相視。脈脈動人心。﹝○《文選》補遺三十五。廣《文選》十四。○逯案。《文選》補遺此篇置漢悲歌後。而趙整酒徳歌前。殆以爲漢歌乎。﹞

【古樂府罩辭】

罩初何得。端來得鮒。小者如手。大者如履。孝子持歸遺我公姬。﹝詩乘作姥。﹞安得此魚。適與罩迕。從今以後。但當求鮒。﹝○《禦覽》九百三十七。﹞

【雞鳴歌】

〖樂府云。樂府廣題曰﹕漢有雞鳴衛士。主雞唱宮外。舊儀。宮中與臺並不得畜雞。晝漏盡。夜漏起。中黃門持五夜。甲夜畢傳乙。乙夜畢傳丙。丙夜畢傳丁。丁夜畢傳戊。戊夜是爲五更。未明三刻。雞鳴衛士起唱。晉太康地記曰﹕後漢固始﹑鮦陽﹑公安﹑細陽四縣衛士習此曲。於關下歌之。今雞鳴歌是也。然則此歌蓋漢歌也。〗

東方欲明星爛爛。汝南晨雞登壇喚。曲終漏盡嚴具陳。月沒星稀天下旦。千門萬戶遞魚鑰。宮中城上飛烏鵲。﹝○《樂府詩集》八十三。○逯案。漢七言詩率句句用韻。今此第三句不韻。似經後人竄攺。﹞

【古艷歌】

孔雀東飛。苦寒無衣。爲君作妻。中心惻悲。夜夜織作。不得下機。三日載批。尙言吾遲。﹝○《禦覽》八百二十六。

逯案。古詩爲焦仲卿作卽繼承此歌。﹞

【同上】〖《詩紀》作古詩。〗

行行隨道。經歷山陂。馬啖柏頁。人啖柏脂。不可常飽。聊可遏饑。﹝○藝文《類聚》八十八。《禦覽》四百八十六。艸堂詩箋十六空囊詩注。《詩紀》十。又《禦覽》九百五十三木部松引脂﹑饑二韻。﹞

【同上】

煢煢白兔。東走西顧。衣不如新。人不如故。﹝○《禦覽》六百八十九﹑九百七。﹞

【同上】

蘭艸自生香。生於大道傍。十月鉤簾起。並在束薪中。﹝○匡謬正俗七。升庵詩話蘭艸條。《詩紀》十作古樂府。﹞

秋霜白露下。桑葉郁爲黃。﹝○《禦覽》十四。﹞

【同上】

白鹽海東來。美豉出魯門。﹝○《書鈔》百四十六。《禦覽》八百五十五。﹞

【同上】

居窮衣單薄。腸中常苦饑。﹝○《文選》二十七善哉行注。﹞

【古樂府詩】

請說劍。駿犀標首。玉琢中央。六一所善。王者所杖。帶以上車。如燕飛揚。﹝○《書鈔》百二十二。﹞

【同上】

鑿石見火能幾時。﹝○《文選》二十六河陽詩注。﹞

【古樂府】

東家公。字仲春。柱一鳩。杖﹛倵足﹜唇。﹝○玉燭寶典正月孟春第一。﹞

【同上】

布谷鳴。農人驚。﹝○玉燭寶典二月仲春第二。﹞

【同上】

啄木髙飛乍低仰。摶樹林藪著楡桑。低足頭啄劚如劚。飛鳴相驟聲如篁。﹝○玉燭寶典五月仲夏第五。﹞

【同上】

豹則虎之弟。鷹則鷂之兄。﹝○《禦覽》九百二十六。﹞

【同上】

天寒知被薄。憂思知夜長。﹝○《禦覽》七百七。﹞

【同上】

琉璃琥珀象牙槃。﹝○《禦覽》七百五十八。﹞

【古妍歌】

妍歌展妙聲。發曲吐令辭。﹝○《文選》四十六曲水詩序注。﹞

【樂府歌】

集會髙堂上。長彈箜篌。﹝○《書鈔》一百十。﹞

【樂府歌】

春酒甘如醴。秋醴淸如華。﹝○《書鈔》百四十八。﹞

【《漢書》歌】

上蓬萊。咀瓊英。﹝○《文選》五吳都賦劉淵林注。﹞

【古歌】

田中菟絲。何嘗可絡。道邊燕麥。何嘗可獲。﹝○《禦覽》九百九十四。﹞

【同上】

長笛續短笛。願陛下保壽無極。﹝事類賦只作長笛短笛。保壽無極。○《書鈔》百十一。《禦覽》五百八十。事類賦笛賦注。﹞

【同上】

大憂摧人肺肝心。﹝○《文選》二十一三良詩注。﹞

【同上】

流塵生玉匣。﹝○《禦覽》七百十三。﹞

【歌】

濯龍望如海。河橋渡似雷。﹝○《文選》三東京賦薜綜注引洛陽圖經。﹞

【茂陵中書歌】

都孋桂英。美芳鼓行。﹝○《漢書》禮樂志臣瓚注引。﹞

【有所思】

有所思。思昔人。曾閔二子善養親。和顏色。奉晨昏。至誠烝烝通神明。﹝○宋範晞文對牀夜語三。○逯案。此歌似非漢作。姑錄存之。﹞

【古博異辯遊】

眾星累累如連貝。江河四海如衣帶。﹝○《文選》二十四贈顧交阯公眞詩注。﹞

【古董逃行】

年命冉冉我遒。零落下歸山丘。﹝○漢魏詩乘補遺。﹞

【古樂府】

靑天含翠彩。素日揚淸暉。﹝○漢魏詩乘補遺。﹞

【古歌】

金荊持作枕。紫荊持作牀。﹝○漢魏詩乘補遺。﹞

【古歌】

髙田種小麥。終久不成穗。男兒在他鄕。焉得不憔悴。﹝○齊民要術二注引泛勝之書。《詩紀》十。又《爾雅》翼一引泛勝之書引穗一韻。﹞

全漢詩卷十一

【琴曲歌辭】

【琴操】

〖琴操。後漢蔡邕撰集。以平津館本爲最善。署曰漢前議郎陳畱蔡邕伯喈撰。書中所載。除鹿鳴等五歌詩爲詩經詩外。十二操九引間雜弄二十一章等。皆兩漢琴家擬作。其中如雉朝飛操。西漢揚雄尙未之見。河間雜弄亦自漢河間國樂人所制。更以聶政刺秦王對照武梁祠像。尢證琴操有後漢之作。《詩紀》以霍將軍歌屬霍去病。以怨曠思惟歌屬之昭君。以其餘系之周秦。皆非是。今一律編入兩漢歌辭。又今本琴操間有後人所增。如思歸引一歌。西晉初尙未流傳。故石崇序此曲有弦無歌。今此歌辭明爲後人所作。隋志云。琴操三卷。晉廣陵相孔衍撰。據此。舊本琴操累經增添可知也。又如岐山操。《樂府詩集》以韓愈歌辭爲首。明郭氏所見尙無古辭。此所謂古辭。實出琴苑要錄。凡此皆不可不辧。今采琴操各曲之有歌辭並能確定爲漢作者。錄之如下。〗

【將歸操】

〖將歸操者。孔子之所作也。趙簡子循執玉帛以聘孔子。孔子將往。未至。渡狄水。聞趙殺其賢大夫竇鳴犢。喟然而嘆之曰﹕夫趙之所以治者。鳴犢之力也。殺鳴犢而聘余。何丘之往也。夫燔林而田。則麒麟不至。覆巢破卵。則鳳皇

不翔。鳥獸尙惡傷類。而況君子哉。於是援琴而鼓之云。○逯案。今本乃據大周正樂載入敍文。未知與琴操原文是否相合。又今本所載四言歌辭翺翔於衛。復我舊居。從我所好。其樂只且。乃《孔叢子》鄹操之末章。與酈道元所見不同。今錄酈氏所見者。〗

狄之水兮風揚波。船楫顚倒更相加。歸來歸來胡爲斯。﹝○琴操上。朱文公校昌黎先生集注。又水經河水注五引波﹑加二韻。《禦覽》五百七十八引大周正光有序無辭。﹞

【陬操】〖附〗

〖《史記》孔子世家曰﹕孔子聞竇鳴犢﹑舜華之死也。臨河而嘆。乃還息乎陬鄕。作爲陬操以哀之。《孔叢子》曰﹕趙簡子使聘。夫子將至焉。及河。聞鳴犢與竇犨之見殺也。回輿而旋之衛。使鄹。遂爲操曰﹕〗

周道衰微。禮樂陵遲。文武旣墜。吾將焉歸。周遊天下。靡邦可依。鳳鳥不識。珍寶梟鴟。眷然顧之。慘然心悲。巾車命駕。將適唐都。黃河洋洋。攸攸之魚。臨津不濟。還轅息鄹。傷予道窮。哀彼無辜。翺翔於衛。復我舊廬。從我所好。其樂只且。﹝○《孔叢子》記問篇。又《樂府詩集》五十八引後四句作將歸操。《詩紀前集》四作息鄹操。○逯案。《史記》之前。陬操一曲。蓋有弦無辭。孔業子乃托爲此歌。《樂府詩集》以末尾四句當將歸操。是郭茂倩所見琴操。又與北朝傳本不同。又孔子《家語》稱孔子臨河不濟。還息於鄒。作槃操云云。然尙無歌辭。揚愼風雅逸篇雜湊四言六句。目爲槃操。非是。﹞

【猗蘭操】

〖猗蘭操者。孔子所作也。孔子歷聘諸侯。諸侯莫能任。自衛反魯。過隱谷之中。見薌蘭獨茂。喟然嘆曰﹕夫蘭當爲王者香。今乃獨茂。與眾艸爲伍。譬猶賢者不逢時。與鄙夫爲倫也。乃止車援琴鼓之云云。自傷不逢時。托辭於薌蘭云。〗

習習谷風。以陰以雨。之子於歸。遠送於野。何彼蒼天。不得其所。逍遙九州。無有定處。世人暗蔽。不知賢者。年紀邁逝。一身將老。﹝○琴操上。《類聚》八十一。《禦覽》九百八十三。《樂府詩集》五十八。朱文公校昌黎集注。又《禦覽》五百七十八引大周正樂有序無辭。《詩紀前集》四。﹞

【龜山操】

〖龜山操者。孔子所作也。齊人饋女樂。季桓子受之。魯君閉門不聽朝。當此之時。季氏專政。上僣天子。下畔大夫。賢聖斥逐。讒邪滿朝。孔子欲諫不得。退而望魯。魯有龜山蔽之。譬季氏於龜山。托勢位於斧柯。季氏專政猶龜山之蔽魯也。傷政道之陵遲。閔百姓不得其所。欲誅季氏而力不能。於是援琴而歌云。〗

予欲望魯兮龜山蔽之。手無斧柯。柰龜山何。﹝○琴操上。朱文公校昌黎先生集龜山操注。《禦覽》五百七十八引大周正樂有序無辭。《詩紀前集》四。﹞

【越裳操】〖《詩紀》云。琴操作越嘗操。〗

〖越裳操者。周公之所作也。周公輔相成王。成文王之王道。天下太平。萬國和會。江黃納貢。越裳重九譯而來獻白雉。執贄曰﹕吾君在外國也。頃無迅風暴雨。意者中國有聖人乎。故遣臣來。周公於是仰天而嘆之。乃援琴而鼓之。其章曰云云。遂受之獻於文王之廟。〗

於戲嗟嗟。非旦之力。乃文王之徳。﹝《詩紀》力徳下皆有也字。注云。一無二也字。○琴操上。《樂府詩集》五十七。朱文公校昌黎先生集注。《禦覽》五百七十八引大周正樂有序無辭。《詩紀前集》四。﹞

【拘幽操】

〖拘幽操者。文王拘於羑里而作也。文王備修道徳。百姓親附。文王有二子。周公﹑武王。皆聖。是時崇侯虎與文王列爲諸侯。徳不能及文王。常嫉妒之。乃譖文王於紂曰﹕西伯昌。聖人也。長子發。中子旦。皆聖人也。三聖合謀。將不利於君。君其慮之。紂用其言。乃囚文王於羑里。擇日欲殺之。於是文王四臣。太顚﹑閎夭﹑散宜生﹑南宮適之徒。在見文王。文王爲矉反目者。紂之好色也。柎桴其腹者。言欲得奇寶也。蹀躞其足者。使疾迅也。於是乃周流海內。經歷風土。得美女二人﹑水中大貝﹑白馬朱鬛。以獻於紂。陳於中庭。紂見之。仰天而嘆曰﹕嘻哉。此誰寶。散宜生趨而進曰﹕是西伯之寶。以贖刑罪。紂曰﹕於寡人何其厚也。立出西伯。紂謂宜生。譖岐侯者。長鼻決耳也。宜生還以狀告文王。乃知崇侯譖之。文王在羑里時。演八卦以爲六十四卦。作郁厄之辭。困於石。據於蒺藜。乃申憤以作歌曰﹕〗

殷道混混浸濁煩兮。朱紫相合不別分兮。迷亂聲色信讒言兮。炎炎之虐使我愆兮。幽閉牢阱由其言兮。無辜桎梏誰所宣兮。進我四人憂勤勤兮。得此珍玩且解大患兮。倉皇迆命遺後昆兮。作此象變兆在昌兮。欽承祖命天不喪兮。遂臨下土在聖明兮。討暴除亂誅逆王兮。﹝○琴操上。《禦覽》五百七十一引古今樂錄。續古文苑四。《詩紀前集》四。又《類聚》十二﹑《禦覽》八十四﹑樂府五十七俱引煩﹑分﹑言﹑愆﹑言﹑勤六韻。朱文公校昌黎集注引琴錄煩﹑分﹑言﹑愆﹑言﹑勤六韻。﹞

【岐山操】

〖逯案。此歌乃宋以後人所擬。郭茂倩尙未之見。今故從略。〗

【履霜操】

〖履霜操者。尹吉甫之子伯奇所作也。吉甫。周上卿也。有子伯奇。伯奇母死。吉甫更娶後妻。生子曰伯封。乃譖伯奇於吉甫曰﹕伯奇見妾有美色。然有欲心。吉甫曰﹕伯奇爲人慈仁。豈有此也。妻曰﹕試置妾空房中。君登樓而察之。後妻知伯奇仁孝。乃取毒蜂綴衣領。令伯奇綴之。伯奇前持之。吉甫大怒。放伯奇於野。伯奇編水荷而衣之。采楟花而食之。淸朝履霜。自傷無罪見逐。乃援琴而鼓之曰云云。宣王出遊。吉甫從之。伯奇乃作歌。以言感之於宣王。宣王聞之曰﹕此孝子之辭也。吉甫乃求伯奇於野而感悟。遂射殺後妻。〗

履朝霜兮采晨寒。考不明其心兮聽讒言。孤恩別離兮摧肺肝。何辜皇天兮遭斯愆。痛歿不同兮恩有偏。誰說顧兮知我冤。﹝○琴操上。《世說》新語言語篇注。《文選》十八長笛賦注。《初學記》二。《白帖》六。《禦覽》十四﹑五百十一引並有序無辭。《樂府詩集》五十七。朱文公校昌黎集注引古我府解題。《詩紀前集》四。○逯案。《後漢書》黃瓊傳注引《說苑》曰﹕王國子前母子伯奇。後母子伯封。後母欲其子立爲太子。說王曰﹕伯奇好妾。王不信。其母曰﹕令伯奇於後園。妾過其旁。王上臺視之。卽可知。王如其言。伯奇入園。後母取蜂十數置單衣中。過伯奇邊曰﹕蜂螫我。伯奇就衣中取蜂殺之。王遙見之。乃逐伯奇也云云。據此西漢初年。始有與琴操本事相同之故事。然尙無琴曲這事。水經江水注引揚雄琴淸英曰﹕尹吉甫子伯奇。至孝。後母譖之。自投江中。衣苔帶藻。忽夢見水仙。賜其美藥。思惟養親。揚聲悲歌。船人聞之而學之。吉甫聞船人之聲。疑似伯奇。援琴作子安之操云云。據此伯奇故事𨿽演爲琴曲。與本操亦相異。又後漢王充《論衡》書虛篇﹑趙岐孟子注。均謂伯奇流放。作小弁之詩。可見後漢前期。伯奇故事亦尙未固定。至曹植貪惡鳥論引俗傳云。吉甫後悟追傷伯奇。遂射殺後妻。而《世說》新語注引琴操謂伯奇作歌。以言感之。履霜操及共歌辭。始正式傳行於世。要這。此操至早爲後漢時作品。﹞

【雉朝飛操】

〖雉朝飛操者。齊獨沐子所作也。獨沐子年七十無妻。出薪於野。見飛雉雄雌相隨。感之。撫琴而歌曰﹕○逯案。獨沐子。琴操序首作沐犢子。是也。《古今注》作牧犢子。〗

雉朝飛。鳴相和。雌雄羣遊於山阿。我獨何命兮未有家。時將暮兮可柰何。嗟嗟暮兮可柰何。﹝○琴操上。《樂府詩集》五十七。朱文公校昌黎集雉朝飛操注引《古今注》。《詩紀前集》四。又《類聚》九十﹑《禦覽》九百十七引和﹑河二韻。○逯案。崔豹《古今注》曰﹕雉朝飛者。牧犢子所作也。齊處士。湣宣王時人。年五十無妻。出薪於野。見雉雌雄相隨而飛。意動心悲。乃仰天嘆。大聖在上。恩及艸木鳥獸。而我獨不獲。因援琴而歌。以明自傷。其聲中絕。魏武帝宮人有盧女者。故冠軍將軍陰叔之妹。七歲入漢宮。學鼓琴。琴特鳴。異於諸妓。善爲新聲。能爲此曲云云。又據昌黎集注。原本《古今注》並載此歌辭。可見此操此歌卽後漢末年之新聲。查揚雄琴淸英曰﹕雉朝飛操者。衛女傅母之所作也。衛侯女嫁於齊太子。至中道。聞太子死。問傅母曰﹕何知。傅母曰﹕且往當喪。喪畢不肯歸。終之以死焉。傅母悔之。取女所自操琴。於冢上鼓之。忽有二雉俱出墓中。傅母撫雌雉曰﹕女果爲雉耶。言未畢。俱飛而起。忽然不見。傅母悲痛。援琴作操。故曰雉朝飛。據此西漢末已有雉朝飛操。但其本事與琴操異。且無此歌也。﹞

【別鶴操】

〖別鶴操者。商陵牧子所作也。牧子娶妻五年。無子。父兄將欲爲攺娶。妻聞之。中夜驚起。倚戶悲嘯。牧子聞之。援琴鼓之云云。痛恩愛之永離。因彈別鶴以舒情。故曰別鶴操。後仍爲夫婦。〗

將乖比翼兮隔天端。山川悠遠兮路漫漫。攬衣不寐兮食忘餐。﹝《詩紀》云。《古今注》無三兮字。攬衣作攬衾。○惇煌石室唐寫修文殿《禦覽》殘捲。《書鈔》百九。《類聚》九十六。《白帖》六﹑二十九。《禦覽》九百十六有序無辭。朱文公校昌黎集別鶴操注。崔豹《古今注》。《樂府詩集》五十八引《古今注》。《詩紀前集》四。○逯案。今本琴操有敍無辭。蓋此書乃後人輯綴而成。故致遺漏。今據《古今注》及《樂府詩集》補入之。﹞

【列女引】

〖列女引者。楚莊王妃樊姬之所作也。莊王愛幸樊姬。不敢專席。飾眾妾使更侍王。以廣繼嗣。莊王一日罷朝而晏。樊姬問故。王曰與賢相語。姬問爲誰。曰﹕虞丘子。樊姬曰﹕妾幸得侍王。非不欲專貴擅愛也。以爲傷王之義。故所進與王同位者數人矣。今虞丘子爲相。未嘗進一賢。安得爲賢。明日。王以樊姬語告虞丘子。稽首辭位而進孫叔敖。樊姬自以諫行志得。作列女引曰﹕〗

忠諫行兮正不邪。眾妾誇兮繼嗣多。﹝○琴操上。○逯案。渚宮舊事云。莊王無子。愛幸樊姬。後宮不得進禦。姬言於王曰﹕妾以卑微之身。明不足以自照。善不足以補過。後宮出入十年矣。寢專寵。眾妾不進。繼嗣不孳。王有偏施之過。妾有專愛之罪。此非大王全國之福。王善其言。使六姬更侍。有子六人。樊姬言從志得。援琴而歌曰﹕忠言信兮從正不邪。眾妾進兮繼嗣多雲云。與琴操大同小異。又案。樊姬此事分見《列女傳》《韓詩外傳》及《新序》等書。﹞

【貞女引】

〖貞女引者。魯漆室女所作也。漆室女倚柱悲吟而嘯。鄰人見其心之不樂也。進而問之曰﹕有滛心欲嫁之念耶。何吟之悲。漆室女曰﹕嗟乎。嗟乎。子無智不知人之甚也。昔者楚人得罪於其君。走逃。吾東家馬逸。蹈吾園葵。使吾終年不懨菜。吾西鄰失羊不還。請吾兄追之。霧濁水出。使吾兄溺死。終身無兄。政之所致也。吾憂國傷人。心悲而嘯。豈欲嫁哉。自傷懷結。而爲人所疑。於是褰裳入山林之中。見女貞之木。喟然嘆息。援琴而弦歌以女貞之辭云云。遂自經而死。〗

菁菁茂木隱獨榮兮。變化垂枝含秀英兮。修身養行建令名兮。厥道不移善惡並兮。屈躬就濁世徹淸兮。懷忠見疑何貪生兮。﹝○琴操上。《後漢書》盧植傳注。《樂府詩集》五十八作處女吟。又《詩紀前集》四。○逯案。《列女傳》魯漆室女傳與此本事同。然尙無所謂女貞之歌。而後漢紀劉陶攺鑄大錢議曰﹕臣嘗誦詩至於鴻雁於野之勞。哀勤百堵之事。每喟爾長懷。中篇而嘆。近聽徵夫劬勞之聲。甚於斯歌。是以追悟匹婦吟魯之憂。始於此乎云云。疑此歌後漢時已甚流行。又案。樂府於貞女引只引琴操敍語。未列歌辭。同捲處女吟下引琴操曰﹕處女吟。魯處女所作也。所列歌。卽此菁菁茂木篇。查樂府同捲雙燕離下引琴集曰﹕獨處吟﹑流澌咽﹑雙燕離﹑處女吟四曲。其詞俱亡云云。據此菁菁茂木非處女吟。又梁簡文帝擬貞女引云。南臨女貞樹。與琴操見女貞之木相合。並證菁菁茂木一歌應依琴操及琴苑要錄作貞女引。﹞

【辟歷】〖《詩紀》作霹靂〗引

〖辟歷引者。楚商梁子所作也。商梁子出遊九臯之澤。覽漸水之臺。張罛置罟。周於荊山。臨曲池而漁。而疾風霄雹。雷電奄冥。天火四起。辟歷下臻。玄鶴翔其前。白虎吟其後。懼然而驚。謂其僕曰﹕今日出遊。豈非常之行耶。何其災變之甚也。其僕曰﹕孤虛設張。八宿相望。熒惑幹角。五星失行。此國之變也。君其返國矣。於是商梁子歸其室。乃援琴而歌之。韻聲激發。象辟歷之聲。故曰辟歷引云。〗

疾雨盈河。辟歷下臻。洪水浩浩滔厥天。鏗﹤走良﹥隆愧。隱隱闐闐。國將亡兮喪厥年。﹝原注。商梁當作莊王。聲之誤也。王有琴名繞梁。○琴操上。《書鈔》百五十二。《禦覽》十三有序無辭。事類賦雷賦注。《詩紀前集》四。﹞

【箕山操】

〖箕山操。許由作也。許由者。古之貞固之士也。堯時爲布衣。夏則巢居。冬則穴處。饑則仍山而食。渴則仍河而飲。無杯器。以手掬水而飲之。人見其無器。以一瓢遺之。由操飲畢。以瓢掛樹。風吹樹動。歷歷有聲。由以爲煩擾。遂取捐之。以淸節聞於堯。堯大其志。乃遣使以符璽禪爲天子。於是許由喟然嘆曰﹕匹夫結志。固如盤石。采山飲河。所以養性。非以求祿位也。放發一優遊。所以安己不懼。非所以貪天下也。使者還。以狀報堯。堯知由不可動。亦已矣。於是許由以使者言爲不善。乃臨河洗耳。樊堅見由主洗耳。問之。耳有何垢乎。由曰﹕無垢。聞惡語耳。堅曰﹕何等語者。由曰﹕堯聘吾爲天子。堅曰﹕尊位。何爲惡之。由曰﹕吾志在靑雲。何乃劣爲九洲伍長乎。於是樊堅方且飲牛。聞其言而去。恥飲於下流。於是許由名布四海。堯旣殂落。乃作箕山之歌曰云云。許由死。遂葬於箕山。○逯案。此下爲河間雜歌二十一章。今本所載。實爲二十四則。合補遺計之且已三十。越出二十一章之數矣。細審二十四則中。如周太伯﹑文王思士﹑崔子渡河操等。皆不出琴操。乃輯家據古今樂錄移入者。應從刪。又如周金縢一則。

標爲周公金縢。實敍成王思慕。又僅見太平《禦覽》。或出於孔衍之書。應存疑。捨此四則不計。實存者爲二十章。然今本琴操尙有補遺五則。其中如西狩獲麟一則。當屬於孔子厄篇。雍門周一則。已確知出於桓譚新新論。此外尙有伍員﹑孤鶼﹑寧戚等三則。以之合二十間。仍越出原二十一章之數也。此二十三章中。有歌辭者共十五篇。今一槪列之本卷。又其中如莊周獨處吟一篇。據本文應從《詩紀》攺爲引聲歌。不得以二十一章中已逸之獨處吟目之也。〗

登彼箕山兮瞻望天下。山川麗崎。萬物還普。日月運照。靡不記睹。遊放其間。何所卻慮。嘆彼唐堯。獨自愁苦。勞心九州。憂勤后土。謂余欽明。傳禪易祖。我樂如何。蓋不盼顧。河水流兮緣髙山。甘瓜施兮棄綿蠻。髙林肅兮相錯連。居此之處傲堯君。﹝君字原缺。從古今樂補。○琴操下。《禦覽》五七一引古今樂錄。﹞

【文王受命】

〖受命者。謂文王受天命而王。文王以紂時爲岐侯。躬修道徳。執行仁義。百姓親附。是時紂爲無道。刳肥斮涉。廢壞仁人。天統易運。諸侯瓦解。皆歸文王。其後有鳳皇銜書於文王之郊。文王以殷帝無道。虐亂天下。皇命已移。不得復久。乃作鳳皇之歌。其章曰﹕○逯案。《樂府詩集》作文王操。引琴操曰﹕紂爲無道。諸侯皆歸文王。其後有鳳皇銜書於郊。文王乃作此歌。據此本篇以作文王操爲是。〗

翼翼翺翔彼鸞皇兮。銜書來遊以命昌兮。瞻天案圖殷將亡兮。蒼蒼昊天始有萌兮。神連精合謀於房兮。與我之業望羊來兮。﹝○琴操上。《樂府詩集》五十七及《詩紀前集》四作文王操。又《類聚》十二﹑《禦覽》八十四所引無末句。○逯案。孔子世家。孔子學鼓琴師襄子。十日不進。師襄子曰﹕可以益矣。孔子曰﹕丘已習其曲矣。未得其數也。有間曰﹕已習其數。可以益矣。孔子曰﹕丘未得其志也。有間曰﹕已習其志。可以益矣。孔子曰﹕丘未得其爲人也。有間曰﹕有所穆然深思焉。有所怡然髙望而遠志焉。曰﹕丘得其爲人。黯然而黑。幾然而長。眼如望羊。心如王四國。非文王其誰能爲此也。師襄子辟席再拜曰﹕師蓋云文王操也云云。《韓詩外傳》﹑孔子《家語》所記與此略同。據此。前漢人所傳文王操。尙僅有弦無歌。是以桓譚新論謂文王操聲紛以擾。駭角震商。只從聲曲言之。又此歌望羊二字。沿襲《史記》《家語》眼如望羊。乃以形容文王者。而《論衡》骨相篇云。武王望陽。語增篇云。武王之相。望羊而已。又白虎通聖人篇云。武王望羊。是謂攝陽。盱目陳兵。天下富昌。是後漢時望羊之說已轉屬武王。與《史記》《韓詩外傳》不同。今琴操言與我之業望羊來兮。或與我之業望羊來兮。明是文王希冀子發興集王叢之意。與後漢說同。與前漢說不同。可見歌辭爲後漢人之所作也。又歌辭望羊來。來字與前韻不葉。疑當作來望羊三字。﹞

【思親操】

〖舜耕歷山。思慕父母。見鳩與母俱飛鳴相哺食。益以感思。乃作歌曰﹕〗

陟彼歷山兮崔嵬。有鳥翔兮髙飛。瞻彼鳩兮徘徊。河水洋洋兮淸冷。深谷鳥鳴兮嚶嚶。設罝張﹛罒員﹜兮思我父母力耕。日與月兮往如馳。父母遠兮吾將安歸。﹝○琴操下。《類聚》九十二﹑《禦覽》九百二十一並引琴操。有序無辭。又《樂府詩集》五十七引古今樂錄。《詩紀前集》四。﹞

【儀鳳歌】

〖儀鳳歌者。周成王之所作也。成王卽位。用周召﹑畢榮之屬。天下大治。殊方絕域。莫不蒙化。是以越裳獻雉。重譯來貢。太平之瑞。同時而應。麒麟遊苑囿。鳳皇來舞於庭。頌聲並作。僉然大同。於是成王乃援琴而鼓之曰﹕○《樂府詩集》作神鳳操。《詩紀》同。〗

鳳皇翔兮於紫庭。余何徳兮以感靈。賴先人兮恩澤臻。於胥樂兮民以寧。鳳皇來兮百獸晨。﹝孫貽讓曰﹕案晨當作震。震與振通謂振奮而舞也。○《類聚》九十九。《白帖》二十九。《初學記》三十。《禦覽》九百十五。尙書摘洛戒。《宋書》二十七符瑞志。竹書紀年下。沈約注。樂府五十七引古今光錄。《禦覽》五百七十八引大周正樂有序無辭。《詩紀前集》四。○逯案。鳳皇來兮百獸晨句。當是另一章起句。與上四句不是一篇。又案。尙書摘洛戒乃兩漢緯書。後漢何休曾爲之作注。琴操襲用之。證其必出後漢。﹞

【龍蛇歌】

〖龍蛇歌者。介子綏所作也。晉公子重耳。與子綏俱亡。子綏割戎腕股。以救重耳。重耳復國。舅犯﹑趙衰俱蒙厚賞。子綏獨無所得。綏甚怨恨。乃作龍蛇之歌以感之。遂遁入山。其章曰云云。文公驚悟。卽遣求得於綿山之下。使者奉節迎之。終不肯出。文公令燔山求之。火熒自出。子綏遂抱木而燒死。文公哀之流涕。歸。令民五月五日。不得舉發火。〗

有龍矯矯。遭天譴怒。捲逃鱗甲。來遁於下。志願不得。與蛇同伍。龍蛇俱行。周徧山野。龍遭饑餓。蛇割腓股。龍得升天。安厥房產。蛇獨抑摧。沈滯泥土。仰天怨望。惆悵悲苦。非樂龍伍。怪不盼顧。﹝○琴操下。玉燭寶典二引琴操。《詩紀前集》二。○逯案。介之推龍蛇歌共有六種。分別見於呂覽﹑《史記》《說苑》《新序》《淮南子》注及琴操等。呂覽﹑《史記》《說苑》爲一系。皆言五蛇從龍。此自先秦傳流者。《新序》《淮南子》注﹑琴操爲一系。只言蛇龍相從。此則流行兩漢之新篇。呂覽﹑《史記》《說苑》等篇已編入先秦。今於琴操龍蛇歌後。並附《新序》《淮南子》注兩篇。又《樂府詩集》所載一首。與琴操辭相似。蓋抄琴集。今亦附入。﹞

【龍蛇歌】〖附〗

〖《新序》曰﹕晉文公返國。酌士大夫酒。召舅犯而將之。召艾陵而相之。授田百萬。介子推無爵齒而就位。觴三行。介子推奉觴而起曰云云。遂去而之介山之上。文公使人求之。不得。以謂焚其山宜出。及焚其山。遂不出而焚死。〗

有龍矯矯。將失其所。有蛇從之。周流天下。龍旣入深淵。得其安所。蛇脂盡乾。獨不得甘雨。﹝○《新序》節士篇。《樂府詩集》五十七。《詩紀前集》二。﹞

【龍蛇歌】〖附〗

〖《淮南子》注曰﹕介子。介推也。從晉公子重耳出奔翟。遭難絕糧。介子推割肌啖之。文公復國。賞從亡者。子推獨不及。故歌曰云云。龍以諭文公。蛇以自諭也。於是文公覺悟。求介子不得。而號泣之。〗

有龍矯矯。而失其所。有蛇從之。而啖其口。龍旣升云。蛇獨泥處。﹝○淮南說山訓許愼注。﹞

【龍蛇歌】〖附〗

〖琴集曰﹕士失志操。介子推所作也。一曰龍蛇歌。〗

有龍矯矯。遭天譴怒。三蛇從之。一蛇割股。二蛇入國。厚蒙爵士。余有一蛇。棄於艸莽。﹝○《樂府詩集》五十七。《詩紀前集》二。﹞

【芑梁妻歌】

〖芑梁妻歌者。齊邑芑梁殖之妻所作也。莊公襲莒。殖戰而死。妻嘆曰﹕上則無父。中則無夫。下則無子。外無所依。內無所倚。將何以立。吾節豈能更二哉。於是乃援琴而鼓之曰云。曲終遂自投淄水而死。〗

樂莫樂兮新相知。悲莫悲兮生別離。哀感皇天兮城爲隳。﹝琴操作墜。《水經注》作之墜。○琴操上。水經沭水注。《禦覽》百九十二。《詩紀前集》四。○逯案。齊侯襲莒﹑杞梁死之事。見左襄二十三年傳。然左氏僅謂齊侯歸遇杞梁之妻於郊。使弔之。又禮記檀弓﹑《韓詩外傳》亦只載杞梁妻哭夫事。並無哭城與城崩之說。《列女傳》《說苑》始謂杞梁死。其妻向城哭而城崩。今琴操旣同此說。敍事亦與《列女傳》雷同。知歌辭之作。必在前漢以後也。又崔豹《古今注》謂杞梁妻歌乃杞梁妻妹明月所所作。與此當不同。﹞

【信立】〖《詩紀》作獻玉。〗退怨歌

〖卞和者。楚野民。常居山耕種。因得玉璞。以獻於楚懷王。懷王使樂正子占之。言非玉。王以爲欺謾。斬其一足。懷王死。子平王立。和復抱其璞而獻之。平王復以爲欺謾。斬其一足。平王死。子立爲荊王。和復欲獻之。恐復見害。乃包其玉而哭荊山之中。晝夜不止。涕盡繼之以血。荊山爲之崩。荊王遣問之。於是和隨使獻王。王使剖之。中果有玉。乃封和爲陵陽侯。和辭不就而去。作退怨之歌曰﹕〗

悠悠沂水經荊山兮。精气郁泱谷嚴嚴兮。中有神寶灼明明兮。穴山采玉難爲功兮。於何獻之楚先王兮。遇王暗昧信讒言兮。斷截兩足離余身兮。俯仰嗟嘆心摧傷兮。紫之亂朱粉墨同兮。空山歔欷涕龍鐘兮。天鑑孔明竟以彰兮。沂水滂沌流於汶兮。進寶得刑足離分兮。去封立信守休蕓兮。斷者不續豈不冤兮。﹝○琴操下。《類聚》八十三。《樂府詩集》四十一。《詩紀前集》四。又《後漢書》孔融傳注引分﹑蕓﹑冤三韻。《初學記》二十七引山﹑嚴﹑明﹑功四韻。《文選》二十五重贈盧諶詩注引山﹑功二韻。渚宮舊事一所引缺身一韻。○劉師培琴操補釋曰﹕案此以平王爲懷王子。與史不合。韓非子和氏篇作以獻厲王。下言厲王薨。武王卽位。又言武王薨。文王卽位。《新序》雜事五同。惟文王作共王。疑所記當以韓非子爲確。又曰﹕案沂水在魯。不得經荊山。沂乃沔字之訛也。《說文》云。沔。沔水也。出武都沮縣東狼谷。東南入江。一曰入夏水。逯案。琴操本事多沿民間傳說。不斤斤於時地記載。旣能謂平王爲楚懷王子。亦可言魯水過荊山。不必作沂沔考訂也。﹞

【歸耕操】〖原作曾子歸耕。今從《詩紀》攺。〗

〖歸耕者。曾子之所作也。曾子事孔子。十有餘年。晨覺。眷然念二親年衰。養之不備。於是援琴而鼓之曰﹕〗

歔欷歸耕來兮。安所耕歷山盤兮。以晏父母我心愽兮。﹝琴操無以上八字而有欽崟二字。○琴操下。風雅逸篇五。《詩紀前集》四。又《文選》十五思玄賦注引起首二句。﹞

【引聲歌】〖原作莊周獨處吟。今從《詩紀》。〗

〖莊周者。齊人也。篤學術。多所博達。進見方來。卻睹示發。是時齊湣王好爲兵事。習用干戈。莊周儒士。不合於時。自以不用。行欲避亂。自隱於山嶽。後有達莊周於湣王。遣使賫金百鎰。聘以相位。周不就。使者曰﹕金至寶。相尊官。何辭之爲。周曰﹕君不見夫郊祀之牛。衣之以朱彩。食之以禾粟。非不樂也。及其用時。鼎鑊在前。刀俎在後。當此之時。𨿽欲還就孤犢。寧可得乎。周所以饑不求食。渴不求飲者。但欲全身遠害耳。於是重謝。使者不得已而去。復引聲歌曰﹕〗

天地之道。近在胸臆。呼噏精神。以養九徳。渴不求飲。饑不索食。避世守道。志潔如玉。卿相之位。難可直當。嚴嚴之石。幽而淸涼。枕塊寢處。樂在其央。寒涼固回。可以久長。﹝○琴操下。《詩紀前集》二。又《文選》三十八薦譙元彥表注引玉一韻。《禦覽》五百七十一引古今樂錄。﹞

【霍將軍歌】

〖霍將軍歌者。霍去病之所作也。去病爲討寇校尉。爲人少言。勇而有气。使擊匈奴。斬首兩千。後六出。斬首十餘萬級。益封萬五千戶。秩祿與大將軍等。於是志得意歡。乃援琴而鼓之曰﹕〗

四夷旣獲諸夏康兮。國家安寧樂無央兮。載戢干戈弓矢藏兮。麒麟來臻鳳皇翔兮。與天相保永無疆兮。親親百年各延長兮。﹝○琴操下。《樂府詩集》六十。範唏文對牀夜語一﹑廣《文選》十四俱作琴歌。《詩紀》二。○逯案。《樂府詩集》曰﹕案琴操有霍將軍渡河歌。去病所作也。因據古今樂錄著錄此歌。蓋以此當霍將軍渡河歌也。又此敍今本琴操與古今樂錄略同。惟多誤字。今直鈔樂錄。﹞

【怨曠思惟歌】

〖王昭君者。齊國王穰女也。昭君年十七時。顏色皎潔。聞於國中。穰見昭君端正閒麗。未嘗窺看門戶。以其有異於人。求之皆不與。獻於孝元帝。以地遠旣不幸納。叨備後宮。積五六年。昭君心有怨曠。僞不飾其形容。元帝每歷後宮。疏略不過其處。後單於遣使者朝賀。元帝陳設倡樂。乃令後宮妝出。昭君怨恚日久。不得侍列。乃更修飾。善妝盛服。形容光輝而出。俱列坐。元帝謂使者曰﹕單於何所願樂。對曰﹕珍奇怪物。皆悉自備。惟婦人醜陋。不如中國。帝乃問後宮。欲一女賜單於。誰能行者起。於是昭君喟然越席而前曰﹕妾幸得備在後宮。粗醜卑陋。不合陛下之心。誠願得行。時單於使者在旁。帝大驚悔之。不得復止。良久太息曰﹕朕已誤矣。遂以與之。昭君至匈奴。單於大悅。以爲漢與我厚。縱酒作樂。遣使者報漢。送白璧一雙﹑駿馬十匹﹑胡地珠寶之類。昭君恨帝始不見遇。心思不樂。心念鄕土。乃作怨曠思惟歌曰云云。昭君有子曰世違。單於死。子世違繼立。凡爲胡者。父死妻母。昭君問世違曰﹕汝爲漢也。爲胡也。世違曰﹕欲爲胡耳。昭君乃吞藥自殺。單於舉葬之。胡中多白艸。而此冢獨靑。〗

秋木萋萋。其葉萎黃。有鳥爰止。集於苞桑。養育毛羽。形容生光。旣得升云。獲幸帷房。離宮絕曠。身體摧藏。志念抑沈。不得頡頏。𨿽得餧食。心有徊徨。我獨伊何。攺往變常。翩翩之燕。遠集西羌。髙山峨峨。河水泱泱。父兮母兮。道裏悠長。鳴呼哀哉。憂心惻傷。﹝○琴操下。《類聚》三十。《樂府詩集》五十九作昭君怨。廣《文選》九。《詩紀》二作怨詩。又《書鈔》百六引黃﹑桑﹑得三韻。《文選》二十八扶風歌注引藏一韻。《禦覽》四百八十三引黃﹑常﹑羌﹑泱﹑長﹑傷六韻。五百七十一引黃﹑桑﹑房﹑藏﹑頏﹑常﹑羌﹑泱﹑傷九韻。○逯案。《書鈔》引此謂出《漢書》。恐誤。又昭君本入匈奴。而歌辭則謂遠集西羌。地理不合。後漢外患在羌。作者遂率筆及之也。﹞

【獲麟歌】

〖魯哀公十四年西狩。薪者獲麟。擊之。傷其左足。將示孔子。孔子道與相逢。見。俯而泣。抱麟曰﹕爾孰爲來哉。孰爲來哉。反袂拭面。乃歌曰云云。仰視其人。龍顏日角。夫子奉麟之口。須臾吐三卷圖。一爲赤符。劉季興爲王。二爲周滅。夫子將終。三爲漢制造作孝經。夫子還謂子夏曰﹕新主將起。其人如得麟者。○逯案。此篇原無題目。附在琴操捲後。今據《詩紀》題爲獲麟歌。〗

唐虞世兮麟鳳遊。今非其時來何求。麟兮麟兮我心憂。﹝○琴操補遺。《類聚》十。繹史八十六。《孔叢子》記問篇。《論語》摘衰聖。《禦覽》八百八十九引《孔叢子》。《詩紀前集》一。○逯案。《孔叢子》《論語》摘衰聖皆載此歌。知爲漢人假托。琴操旣沿用之。故附之於此。﹞

【失題】

〖伍員奔吳。過溧陽瀨溪。見一女擊漂於水中。旁有壺漿。乃就乞飲。飲畢。謂女子曰﹕掩夫人壺口。女子知其意。自投瀨溪而死。○《禦覽》七百六十一伍子胥歌曰﹕〗

俟罪斯國志願得兮。﹝○《文選》六十弔屈原賦注。伍子胥歌曰﹕﹞

庶此太康皆爲力兮。﹝○《文選》二十六張子房詩注。﹞

【飯牛歌】

〖寧戚飯牛車下。叩角而商歌曰云云。齊桓聞之。舉以爲相。○逯案。此篇原失題。今據《詩紀》標之。又案。《呂氏春秋》《淮南子》皆及寧戚叩角商歌以干齊桓公事。然皆無歌辭。後漢髙誘注呂覽。以爲卽詩經碩鼠篇。至《史記》《淮南子》各注及三齊略記﹑琴操等始出七言飯牛歌。可知皆漢人僞托。各歌大同小異。今並附之。〗

南山矸。白石﹤石闌﹥。生不逢堯與舜禪。短而單衣裁至骭。長夜漫漫何時旦。﹝○琴操補遺。《類聚》九十四。《詩紀前集》一。﹞

【附】

南山矸。白石爛。生不逢堯與舜禪。短布單衣適至骭。從昏飯牛薄夜半。長夜漫漫何時旦。﹝○《史記》鄒陽傳應劭注。《書鈔》百六。又《文選》十八嘯賦注並引應劭注。《詩紀前集》一。又《禦覽》八百九十八引《史記》引禪﹑骭﹑旦三韻。﹞

滄浪之水白石粲。中有鯉魚長尺半。獘布單衣裁至骭。淸朝飯牛至夜半。黃犢上阪且休息。吾將捨汝相齊國。﹝○《書鈔》百六引三齊略記﹞。

《類聚》四十三。《詩紀前集》一。又《書鈔》百二十八引三齊略記。錄骭韻一句。《禦覽》六百九十一﹑九百三十六引半﹑骭二韻。○逯案。三齊略記謂康浪水在齊城西南。其下經寧戚飯牛歌。則作康浪者是。以人習知滄浪。故誤。﹞

出東門兮厲石斑。上有松柏靑且蘭。鹿布衣兮縕縷。時不遇兮堯舜主。牛兮努力食細艸。大臣在爾側。吾當與爾適楚國。﹝○淮南道應訓許愼注。《文選》十八嘯賦注引《淮南子》。《詩紀前集》一。○《詩紀》原注云。此首見劉向《別錄》。逯案。此說非是。蓋嘯賦寧子撿手而嘆息下注先引劉向《別錄》。次引《淮南子》及此歌。馮氏不察。故有此誤。﹞

南石粲。白石爛。短褐單衣長至骭。生不逢堯與舜禪。終日飼牛至夜半。長夜漫漫何時旦。﹝○《禦覽》五百七十二引《淮南子》。﹞

【失題】

〖孔子遊於隅山。見取薪而哭。長梓上有孤鶼。乃承而歌之云云。○逯案。此敍及左列歌辭出於類要。《詩紀》據之編入前集卷一。檢北堂《書鈔》所錄琴操逸文。與此敍文相合。僅隅山作臈山而已。可見類要所載卽琴操無疑也。今據兩者合爲一篇。〗

﹤鳥宛﹥彼鳴鶼。在嚴山之唫。﹝○風雅逸篇五引類要。琴操補遺。《書鈔》一百六。○逯案。琴操補遺。又據《類聚》載琴操逸文云。孔子遊於泰山。見薪者哭甚哀。孔子問之。薪者曰﹕吾自傷故哀爾。當亦此篇之遺。﹞

【附】

【神人暢】

〖古今樂錄曰﹕堯郊天地祭神。座上有響誨堯曰﹕水方至爲害。命子救之。堯乃作歌謝。謝希逸琴論曰﹕神人暢。堯帝所作。○逯案。桓譚新論曰﹕堯暢經逸不存。則此歌辭之不出前漢人手可知。今附此。〗

淸庿穆兮承予宗。百僚肅兮於寢堂。醊禱進福求年丰。有﹤音景﹥在坐敕予爲﹛宀吾﹜在玄中。欽哉昊天徳不隆。承命任禹寫中宮。﹝○《樂府詩集》五十七。風雅逸篇一引琴操。《詩紀前集》四。﹞

【南風操】

〖風雅逸篇云。琴操以爲舜作。《詩紀》同。○古今樂錄曰﹕舜彈五弦之琴。作南風之詩。〗

反彼三山兮商嶽嵯峨。天降五老兮迎我來歌。有黃龍兮自出於河。負書圖兮委蛇羅沙。案圖觀讖兮閔天嗟嗟。擊石拊韶兮淪幽洞微。鳥獸蹌蹌兮鳳凰來儀。凱風自南兮喟其增悲。﹝樂府誤作嘆。○《樂府詩集》五十七作南風歌。風雅逸篇一。《詩紀前集》四。﹞

【箕子操】〖一曰箕子吟。〗

〖古今樂錄曰﹕紂時箕子佯狂。痛宗廟之爲墟。乃作此歌。後傳以爲操。〗

嗟嗟紂爲無道殺比干。嗟重復嗟。獨柰何。漆身爲厲。被髮以佯狂。今柰宗廟保。天乎天哉。欲負石自投河。嗟復嗟柰社稷何。﹝○《樂府詩集》五十七。《詩紀前集》四。﹞

【克商操】〖一曰武王伐紂。〗

〖古今樂錄曰﹕武王伐紂而作此歌。謝希逸琴論曰﹕克商操。武王伐紂時制。琴集曰﹕武王伐紂。武王自作也。〗

上告皇天兮可以行乎。﹝○《樂府詩集》五十七。《詩紀前集》四。﹞

【水仙操】

〖琴苑要錄曰﹕水仙操。伯牙之所作也。伯牙學琴於成連。三年而成。至於精神寂莫。情之專一。未能得也。成連曰﹕吾之學不能移人之情。吾師有方子春在樂海中。乃賫糧從之。至蓬萊山。畱伯牙曰﹕吾將迎吾師。刺船而去。旬時不返。伯牙心悲。延頸四望。但聞海水汩沒。山林窅冥。羣鳥悲號。仰天嘆曰﹕先生將移我情。乃援琴而作此歌。〗

翳洞渭兮流澌濩。舟楫逝兮仙不還。移形素兮蓬萊山。﹤烏欠﹥欽傷宮仙石還。﹝○《詩紀前集》四。○逯案。各書所引琴操僅載伯牙學琴事。不言有歌辭。《樂府詩集》輯錄古今琴曲亦不及此操。知琴苑要錄此辭乃後人依托也。﹞

【伯姬引】

〖琴苑要錄曰﹕伯姬引者。保母之所作也。伯姬。魯女也。爲宋共公夫人。公薨。伯姬執節守貞。魯襄公三十年。宋宮災。伯姬在焉。有司請曰﹕火將至矣。伯姬曰﹕吾聞夫人夜出。不見傅母不下堂。逮乎火而死。共母自傷行遲。悼伯姬之遇災。援琴而歌曰﹕〗

嘉名潔兮行彌章。托節鼓兮令躬喪。﹤烏欠﹥欽何辜遇斯殃。嗟嗟柰何罹斯殃。﹝○《詩紀前集》四。○逯案。琴操有此引。但無歌辭。《樂府詩集》尙無著錄。此歌系後人依托。﹞

【思歸引】

〖琴苑要錄曰﹕思歸引者。衛女之所作也。昔衛侯有女。邵王聞其賢。請聘之。未至而王薨。太子欲畱之。女不聽。拘於深宮。欲歸不得。援琴而歌。曲終縊而死。〗

涓涓泉水。流及於淇兮。有懷於衛。靡日不思。執節不移兮行不隳。砛軻何辜兮離厥菑。嗟乎何辜兮離厥菑。﹝○《詩紀前集》四。又風雅逸篇二引淇﹑思﹑隨﹑茨四韻。○逯案。晉石崇思歸引序曰﹕崇少有大志。晚節更樂放逸。因覽樂篇有思歸引。古曲有弦無歌。乃作樂辭云云。又琴操此引亦有序無歌。據此本篇顯系後人依托。﹞

【琴引】

〖琴苑要錄曰﹕琴引者。秦時屠門髙之所作也。秦爲無道。奢淫不制。徵天下美女以充後宮。乃縱酒離宮。作戲倡優。宮女侍者千餘人。屠門髙見宮女幼妙寵麗。於是援琴而歌之。作爲離�之操。曲未及終。琴折柱摧。弦音不鳴。捨琴而更援他琴以續之曰﹕〗

酒坐俱勿往。聽吾琴之所言。舒長褎似舞兮乃褕袂何曼。奏章而卻逢兮願瞻心之所歡。借連娟之寒態兮假卮酒酌五般。泣諭而妖兮納其聲聲麗顏。長﹤木翕﹥兮嘆曰騎。美人旖旎紛嬆。枻霜羅衣兮羽旄。夜褒圭玉珠參差。妙麗兮被云髾。登髙臺兮望靑挨。常羊啖還何厭兮歸來。﹝《詩紀》云。字訛不可讀。俟再考正。○《詩紀前集》四。○逯案。琴操有琴引。其文云。琴引者。秦時倡屠門髙之所作也。秦時采天下美女以充後宮。幽愁怨曠。咸致災異。屠門髙爲之作琴引以諫焉云云。與琴苑要錄所言旨意不同。而此歌亦非諫辭。知必爲琴操以後僞作也。﹞

【岐山操】

〖琴苑要錄曰﹕岐山操者。周太王之所作也。太王居邠。狄人攻之。事之以珠玉太馬皮幣。狄侵不止。問其所欲。得土地也。太王曰﹕土地所以養萬民也。吾不爭所用養而豁吾所養。遂策杖而去之。逾梁山而邑乎岐山。喟然嘆息。援琴而鼓之。〗

狄戎侵兮土地遷移。邦邑適於岐山。烝民不憂兮誰者知。嗟嗟柰何兮予命遭斯。﹝○琴操上。《詩紀前集》四。○逯案。《樂府詩集》五十七載韓愈岐山操而不著此歌。題注又引琴操曰﹕岐山操。周公爲太王作也。是知唐宋之間此操尙有弦無辭。共序語與琴苑要錄亦不同。琴苑此歌必爲後世依托無疑。又案。今本琴操曰﹕岐山操者。周太王之所作也。太王居豳。狄人攻之。仁恩惻隱。不忍流血。選練珍寶犬馬皮﹛敝巾﹜束帛與之。狄侵不上。問其所欲。得土地也。太王曰﹕土地者。所以養萬民也。吾將委國而去矣。二三子亦何患無君。遂杖策而出。逾乎梁而邑乎岐山。自傷徳劣。不能化夷狄。爲之侵。喟然嘆息。援琴而鼓之云云。其後卽爲歌辭。查此序文與樂府所引琴操不同。而全襲大周正樂之文。大周正樂乃唐時樂錄。不能以之代琴操。至於歌辭乃沿用琴苑要錄。據此今本琴操乃後世輯綴而成。已非書之原貌。不得據之謂岐山操爲後漢前之作。﹞

【仙道】

【綏山謠】

〖《列仙傳》曰﹕葛由者。羌人也。周成王時。好刻木羊賣之。一旦。騎羊而入西蜀。蜀中王侯貴人追上綏山。隨之者不復還。皆得仙道。故里諺曰﹕〗

得綏山一桃。𨿽不得仙。亦足亦豪。﹝○《列仙傳》上。《搜神記》一。《類聚》九十四。禦鑑九百二﹑九百六十七。《詩紀外集》一。﹞

【長安中謠】

〖《列仙傳》曰﹕陰生者。長安中渭橋下乞兒也。常止於市中乞。市人厭苦。以糞灑之。旋復在裏中。衣不見污如故。長吏械收。系著桎梏。而續在市中乞。又械欲殺之。乃去灑者之家。室自壞。殺十餘人。故長安中謠曰﹕〗

見乞兒與美酒。以免破屋之咎。﹝《禦覽》作憂。○《列仙傳》下。《搜神記》一。《禦覽》八百二十七。《詩紀外集》一。﹞

【裏語】

〖洞冥記曰﹕太初三年。東方朔從西那汗國歸。得聲風木十枝獻帝。曰﹕臣已見此枝三過枯死而復生。豈汗折而已哉。裏語曰﹕〗

年未半。枝不汗。﹝○別國洞冥記二。《禦覽》九百五十三。﹞

【赤雀辭】

〖《列仙傳》曰﹕陶安公者六安鑄冶師也。數行火。火一旦散上行。紫色衝天。安公伏冶下求哀。須臾朱雀止冶上曰云。至期。赤龍到。大雨。而安公騎之東南上。〗

安公安公。冶與天通。七月七日。迎汝以赤龍。﹝○《列仙傳》下。《搜神記》一。《類聚》七十八。《詩紀外集》一。﹞

【鬼神】

【崔少府女贈盧充詩】

〖《搜神記》曰﹕盧充者。範陽人。家西三十里有崔少府墓。充出獵。見一獐。逐之。忽見一里門如府捨。門中一鈴下。唱客前。充問之。答曰﹕少府府也。充進見少府。展姓名。酒炙數行。謂充曰﹕尊府君不以僕門鄙陋。近得書爲君索小女婚。故相迎耳。便敕內令女郎妝嚴。立席頭共拜。三日畢。崔謂充曰﹕君可歸矣。女有娠。相若生男當以相還。敕外嚴車送客。充上車去。須臾至家。別後四年。三月三日。臨水戲。忽見二犢車近岸。充往開車後戶。見崔氏女與三歲男共載。女抱兒還充。又與金鋺。並贈《詩》曰云云。充取兒鋺及詩。忽不見車處。〗

煌煌靈芝質。光麗何猗猗。華艷當時顯。嘉異表神奇。含英未及秀。中夏罹霜萎。榮曜長幽滅。世路永無施。不悟陰陽運。哲人忽來儀。會淺離別速。皆由靈與祗。何以贈余親。金鋺可養兒。愛恩從此別。斷絕傷肝碑。﹝○《搜神記》十六。《世說》新語方正篇注引孔氏誌怪。法苑珠林七十五引續神仙記。《詩紀外集》四。﹞

全漢詩卷十二

【古詩】

【詠譙君黃詩】

〖《華陽國誌》曰﹕巴郡譙君黃。不事公孫述。述遣使賫藥酒懼之。君黃笑曰﹕吾不省藥乎。其子瑛納錢八百萬得免。國人作《詩》曰﹕〗

肅肅淸節士。執徳實固貞。違惡以授命。沒世遺令聲。﹝○《華陽國誌》巴志。﹞

【傷三貞詩】

〖《華陽國誌》曰﹕永初中。廣漢漢中羌反。虐及巴郡。有馬妙祈妻義。王元憒妻姬﹑趙蔓君妻華。執共姜之節。守一醮之禮。號曰三貞。遭亂兵迫匿。懼見拘辱。三人同時沈於西漢水而沒死。有黃鳥鳴其亡處。國人傷之。乃作《詩》曰﹕〗

間關黃鳥。爰集於樹。窈窕淑女。是繡是黼。惟彼繡黼。其心匪石。嗟爾臨川。邈不可獲。﹝○《華陽國誌》巴志。﹞

【風巴郡太守詩】

〖《華陽國誌》曰﹕漢安帝時。巴郡太守連失道。國人風之曰﹕〗

明明上天。下土是親。帝選元後。求定安民。孰可不念。禍福由人。願君奉詔。惟徳日新。﹝《華陽國誌》作親。○《華陽國誌》巴志。﹞

【刺巴郡郡守詩】

〖《華陽國誌》曰﹕孝桓帝時。河南李盛仲和。爲巴郡守。貪財重賦。國人刺之曰﹕〗

狗吠何喧喧。有吏來在門。披衣出門應。府記欲得錢。語窮乞請期。吏怒反見尢。旋步顧家中。家中無可爲。國民往從鄰貸。鄰人已言匱。錢錢何難得。令我獨憔悴。﹝○《華陽國誌》巴志。鳴沙石室古籍業殘類書殘捲刺史門盧鵲條。鳴沙石室古籍業殘略出金籝縣令子男之篇第二十四庭鵲喧條。﹞

【思治詩】

〖《華陽國誌》曰﹕漢末政衰。牧守自擅。巴郡民人思治。作《詩》曰﹕〗

混混濁沼魚。習習激淸流。溫溫亂國民。業業仰前修。﹝○《華陽國誌》巴志。﹞

【張公神碑歌】

〖張公神碑曰﹕惟和平元年五月。犁陽營謁者李君。畏敬公靈悃愊殷勤。作歌九章達李君�。頌公徳芳。其辭曰﹕〗

綦水湯湯揚淸波。東流�折�於河。�����朝歌。縣以吉靜無穢瑕。公�守相駕蜚魚。往來悠忽遂熹娛。佑此兆民寧厥居。

出自綦����。松柏郁茂蘭公�。�神往來乘浮雲。種徳收福惠斯民。家饒戶富無�貧。畺界家靜和睦口。﹝當是鄰字﹞

朝歌蕩陰及犁陽。三女所處各殊方。三門鼎列推其鄕。時攜甥幼歸候公。夫人���容�。����饗�觴。穆風屑兮起壇旁。樂吏民兮永未央。

鹿呦呦兮��庭。文樂樂兮���。飲淸泉兮���。見�伏兮不駭驚。惟公徳兮之所寧。上陵廟兮助三牲。天時和兮甘露冷。日番�兮無虧傾。

��蜚兮朱鳥棲。��榮兮鳴喈喈。鵠剿兮乳徘徊。給禦卵兮獻於西。惟公徳兮之所懷。池水�兮釣臺粲。四角樓兮臨深澗。魚岌岌兮踴躍見。振鱗尾兮遊旰旰。時釣取兮給烹獻。惟公徳兮之所衍。

栗蕭艸兮藂鋪陳。新美萌兮香苾芬。蕙艸生兮滿園田。競苔茗兮給萬錢。惟公徳兮之所�。

門堂郁兮文耀光。公神赫兮坐東方。明暴視兮儼卬卬。夫人�女兮列在旁。陳君處北兮從官�。車騎駱驛兮交錯重。乘輗軺兮駕蜚龍。驂白鹿兮從仙僮。遊北嶽兮與天通。

玄碑旣立雙闕建兮。����大路畔兮。亭長閽��扞難兮。列種槐梓方茂爛兮。天下遠近�不見兮。公神日著聲洞徧兮。��乾巛傳億萬兮。﹝○《隸釋》三。又歐陽氏《集古錄》下引蜚﹑熹﹑居三韻。﹞

【李翊夫人碑嘆】

〖李翊夫人碑曰﹕歲在大淵獻。精魂奄昏。莫不嘆息涕零。逝而不返。子孫呱呱。嘆曰﹕〗

陰陽分兮鐘律滋。星月列兮有四時。神宓設兮萬姓熹。壽十二兮九九期。五三末兮衰在姬。秋發兮春華殆。周公九兮成稱災。靡黃髮兮蓋夭胎。卅有皇兮气所裁。赴鴻淵兮逝不來。鳳延頸兮泣交頤。﹤宛頁﹥﹤屆頁﹥悲兮涕隕零。寐耿耿兮摧傷情。彼蒼天兮朔神靈。忡切剝兮年法榮。蘭茝亡兮喪芝英。誰不忉兮作偯聲。疇﹤匚小﹥號兮鳴鶯鶯。杞之至兮感動城。陟四極兮升天庭。曰司命兮致不平。飛蜂﹤虫苗﹥兮豁仁良。魂魄孤兮獨煢煢。陳衤勺祠兮返所生。幽不見兮存厥井刂。嗟日遐兮適窅窅。﹝○《隸釋》十二。﹞

【郭輔碑歌】

〖先生郭輔碑曰﹕先生諱輔。字甫行。年五十有二。遇疾而終。邑人縉紳。刻石作歌。其辭曰﹕〗

寔惟先生。虢仲之裔。盛徳遺祀。休矣亦世。孝友貞信。仁恕好惠。直己自求。不欲榮勢。綽綽令人。獲道之至。篤生七子。鐘天之祉。堂堂四俊。碩大婉敏。娥娥三妃。行追大姒。葉葉昆嗣。福祿茂止。克昌厥後。身去烈在。鐫石作歌。昭示萬祀。﹝○《隸釋》十二。﹞

【風雨詩】

日不顯目兮黑雲多。月不見視兮風非沙。從恣蒙水誠江河。州流灌注兮轉揚波。辟柱槇到忘相加。天門狹小路彭池。無因以上如之何。興詩教海兮誠難過。﹝○《漢晉西陲木簡匯編》二編﹐漢人風雨詩簡。﹞

【古詩十九首】

行行重行行。與君生別離。相去萬餘里。各在天一涯。道路阻且長。會面安可知。胡馬依北風。越鳥巢南枝。相去日已遠。衣帶日已緩。浮雲蔽白日。遊子不顧返。思君令人老。歲月忽已晚。棄捐勿復道。努力加餐飯。﹝《文選》二十九。玉臺新詠一作枚乘雜詩。《類聚》二十九。文章正宗二十九。事文《類聚》別集二十五。合璧事類四十六。《詩紀》十。又鳴沙石室古籍業殘類書殘捲送別門引離﹑崖﹑期﹑枝﹑遠﹑緩六韻。《文選》十三鸚鵡賦注引枝一韻。又《白帖》一﹑《文選》十八嘯賦注﹑艸堂詩箋十八各引一句。又《禦覽》四百八十九引離﹑涯期﹑枝﹑遠﹑緩﹑飯七韻。﹞

靑靑河畔艸。鬱鬱園中柳。盈盈樓上女。皎皎當窗牖。娥娥紅粉妝。纖纖出素手。昔爲倡家女。今爲蕩子婦。蕩子行不歸。空牀難獨守。﹝《文選》二十九。玉臺新詠一作枚乘詩。《類聚》三十二。《初學記》十九。事文《類聚》後十四作古樂府。合璧事類三十八作古樂府。《詩紀》十。又《書鈔》百十二引婦一韻。《白帖》六引守一韻。﹞

靑靑陵上柏。磊磊澗中石。人生天地間。忽如遠行客。鬥酒相娛樂。聊厚不爲薄。驅車策駑馬。遊戲宛與洛。洛中何鬱鬱。冠帶自相索。長衢羅夾巷。王侯多第宅。兩宮遙相望。雙闕百餘尺。極宴娛心意。戚戚何所迫。﹝《文選》二十九。《詩紀》十。又《書鈔》百四十八作古樂府。引客一韻。又鬥酒相娛樂一句。﹞

今日良宴會。歡樂難具陳。彈箏奮逸響。新聲妙入神。令徳唱髙言。識曲聽其眞。齊心同所願。含意俱未伸。人生寄一世。奄忽若飈塵。何不策髙足。先據要路津。無爲守貧賤。轗軻長苦辛。﹝《文選》二十九。《詩紀》十。又《書鈔》百十作曹植詩引神一韻。又《類聚》三十九引陳﹑神﹑申﹑塵﹑津﹑辛六韻。○逯案。此詩《書鈔》引作曹植詩。當有所據。詩品謂古詩舊疑是曹王所著。爲說與《書鈔》合。﹞

西北有髙樓。上與浮雲齊。交疏結綺窗。阿閣三重階。上有弦歌聲。音響一何悲。誰能爲此曲。無乃杞梁妻。淸商隨風發。中曲正徘徊。一彈再三嘆。慷慨有餘哀。不惜歌者苦。但傷知音稀。願爲雙鴻鵠。奮翅起髙飛。﹝《文選》二十九。玉臺一作枚乘詩。文章正宗二十九。《詩紀》十。又《文選》十八琴賦注引希一韻。二十送應氏詩注引飛一韻。又《禦覽》百八十八引階一韻。﹞

涉江采芙蓉。蘭澤多芳艸。采之欲遺誰。所思在遠道。還顧望舊鄕。長路漫浩浩。同心而離居。憂傷以終老。﹝《文選》二十九。玉臺新詠一作枚乘詩。《類聚》二十九。文章正宗二十九。《詩紀》十。又《禦覽》九百九十九引艸﹑道二韻。﹞

明月皎夜光。促織鳴東壁。玉衡指孟冬。眾星何歷歷。白露沾野艸。時節忽復易。秋蟬鳴樹間。玄鳥逝安適。昔我同門友。髙舉振六翮。不念攜手好。棄我如遺迹。南箕北有斗。牽牛不負軛。良無盤石固。虛名復何益。﹝《文選》二十九。文鏡祕府論西捲。《詩紀》十。○逯案。《文選》二十六謝靈運道路憶山中詩注云。古樂府有明月皎夜光。﹞

冉冉孤生竹。結根泰山阿。與君爲新婚。兔絲附女蘿。兔絲生有時。夫婦會有宜。千進遠結婚。悠悠隔山陂。思君令人老。軒車來何遲。傷彼蕙蘭花。含英揚光輝。過時而不采。將隨秋艸萎。君亮執髙節。賤妾亦何爲。﹝《文選》二十九。玉臺新詠一。《樂府詩集》七十四。事文《類聚》後十三。合璧事類六十。廣《文選》十二。《詩紀》十。又《文選》二十六古意贈王中書詩注引一句。《白帖》六引蘿一韻。○《詩紀》原注。文心雕龍曰﹕孤竹一篇。傅毅之辭。逯案。此詩《樂府詩集》作古辭。事文《類聚》及《合璧事類》引作《古樂府》。﹞

庭中有奇樹。綠葉發華滋。攀條折其榮。將以遺所思。馨香盈懷袖。路遠莫致之。此物何足貴。但感別經時。﹝《文選》二十九。玉臺新詠一作枚乘詩。《類聚》二十九。文章正宗二十九。《事文類聚》別集二十五。《合璧事類續集》四十六。《詩紀》十。﹞

迢迢牽牛星。皎皎河漢女。纖纖擢素手。札札弄機杼。終日不成章。泣涕零如雨。河漢淸且淺。相去復幾許。盈盈一水間。脈脈不得語。﹝《文選》二十九。玉臺新詠一作枚乘詩。玉燭寶典七月孟秋弟七。《類聚》四。《初學記》四。《禦覽》三十一。文章正宗二十九。事文《類聚》前集十。《詩紀》十。又《書鈔》百五十﹑《禦覽》八並引許﹑雨二韻。《類聚》六十五引女﹑杼二韻。《白帖》二引一句。《白帖》二十二引杼﹑雨二韻。○逯案。孫志祖《文選考異》曰﹕毛本覛々不得語。何云。覛從見從眽。亦可通。從月則乖其意。廣韻嗼字下箋引此作嗼々不得語。志祖案。《說文》目部眽字注。眽則視也。徐鍇《系傳》引眽々不得語云云﹐知此句五臣本作眽々者是。﹞

回車駕言邁。悠悠涉長道。四顧何茫茫。東風搖百艸。所遇無故物。焉得不速老。盛衰各有時。立身苦不早。人生非金石。豈能長壽考。奄忽隨物化。榮名以爲寶。﹝○《文選》二十九。文章正宗二十九。《詩紀》十。又《類聚》二十七引道﹑艸﹑老三韻。《禦覽》百九十五引道一韻。又九百九十四引道﹑艸二韻。﹞

東城髙且長。逶迆自相屬。回風動地起。秋艸萋已綠。四時更變化。歲暮一何速。晨風懷苦心。蟋蟀傷局促。蕩滌放情志。何爲自結束。燕趙多佳人。美者顏如玉。被服羅裳衣。艸堂詩箋同。當戶理淸曲。音響一何悲。弦急知柱促。馳情整巾帶。沈吟聊躑躅。思爲雙飛燕。銜泥巢君屋。﹝○《文選》二十九。玉臺新詠一作枚乘詩。《詩紀》十。又《文選》二十四贈秀才入軍詩注引一句。又二十九雜詩注引促一韻。《禦覽》三百八十一引玉﹑曲﹑促﹑屋四韻。艸堂詩箋四麗人行注作古樂府。引一句。﹞

驅車上東門。遙望郭北墓。白楊何蕭蕭。松柏夾廣路。下有陳死人。杳杳卽長暮。潛寐黃泉下。千載永不寤。浩浩陰陽移。年命如朝露。人生忽如寄。壽無金石固。萬歲更相送。賢聖莫能度。服食求神仙。多爲藥所誤。不如飲美酒。被服紈與素。﹝辧正論引此下有寄語後世人。道士愼莫作二句。○《文選》二十九。《樂府詩集》六十一作驅車上東門行。合璧事類六十七作古樂府。廣《文選》十二作驅詩上東門行。《詩紀》十。又僧法琳辧正論此誤﹑素﹑作三韻。《類聚》四十一作古驅車上東門行。引墓﹑路﹑暮﹑寤﹑露﹑誤﹑素七韻。﹞

去者日以疏。來者日以親。出郭門直視。但見丘與墳。古墓犁爲田。松柏摧爲薪。白楊多悲風。蕭肅愁殺人。思還故里閭。欲歸道無因。﹝○《文選》二十九。《類聚》四十作古墟墓詩。合璧事類六十七作古樂府。《詩紀》十。﹞

生年不滿百。常懷千歲憂。晝短苦夜長。何不秉燭遊。爲樂當及時。何能待來玆。愚者愛惜費。但爲後世嗤。仙人王子喬。難可與等期。﹝○《文選》二十九。《詩紀》十。又《文選》三十五七命注引憂一韻。《白帖》四引遊一韻。《禦覽》八百七十引憂﹑遊二韻。○逯案。《文選》二十六河陽縣作注引古《詩》曰﹕人生年不滿百。人年二字當有一衍文。﹞

凜凜歲雲暮。螻蛄夕鳴悲。涼風率已厲。遊子寒無衣。錦衾遺洛浦。同袍與我違。獨宿累長夜。夢想見容輝。良人惟古歡。枉駕惠前綏。願得常巧笑。攜手同車歸。旣來不須臾。又不處重闈。亮無晨風翼。焉能淩風飛。眄睞以適意。引領遙相睎。徙倚懷感傷。垂涕沾雙扉。﹝○《文選》二十九。玉臺新詠一。《詩紀》十。○古詩存目云。玉臺古本無。﹞

孟冬寒气至。北風何慘栗。愁多知夜長。仰觀眾星列。三五明月滿。四五蟾兔缺。客從遠方來。遺我一書札。上言長相思。下言久離別。置書懷袖中。三歲字不滅。一心抱區區。懼君不識察。﹝○《文選》二十九。玉臺新詠一。文章正宗二十九。合璧事類續集四十八作古樂府。《詩紀》十。又《書鈔》百五十引缺一韻。《白帖》十引札﹑滅二韻。《文選》三十五七命注引一句。《禦覽》四百八十九引札﹑別﹑滅三韻。又五百九十五引札﹑滅二韻。又六百六引札﹑別二韻。○古詩存目云。玉臺古本無。﹞

客從遠方來。遺我一端綺。相去萬餘里。故人心尙爾。文彩雙鴛鴦。裁爲合歡被。著以長相思。緣以結不解。以膠投漆中。誰能別離此。﹝○《文選》二十九。玉臺新詠一。合璧事類外集三十九作古樂府。《詩紀》十。又《白帖》二引扇一韻。又四引綺被二韻。又《禦覽》四百七十八引綺﹑爾二韻。綺﹑被二韻。○古詩存目云。玉臺古本無。﹞

明月何皎皎。照我羅牀緯。憂愁不能寐。攬衣起徘徊。客行𨿽云樂。不如早旋歸。出戶獨彷徨。愁思當告誰。引領還入房。淚下沾裳衣﹝○《文選》二十七。玉臺新詠一作權乘詩。《詩紀》十。又《類聚》二十九引帷﹐歸三韻。《文選》二十七燕歌行注引帷一韻。《禦覽》八百十六引帷一韻。﹞

【古詩五首】

上山采蘼蕪。下山逢故夫。長跪問故夫。新人復何如。新人𨿽言好。未若故人姝。顏色類相似。手爪不相如。新人從門入。故人從閣去。新人工織縑。故人工織素。織縑日一匹。織素五丈餘。將縑來比素。新人不如故。﹝○玉臺新詠一。《類聚》三十二。合璧事類二十八作古樂詩。《詩紀》十。又《類聚》八十五﹑百帖二。《禦覽》八百十四﹑合璧事類﹞外集六十四並引素﹑余﹑故三韻。鳴沙石室古籍業殘類書殘捲﹑《禦覽》五百二十一並引夫﹑如二韻。又《白帖》三十二引素﹑餘二韻。《禦覽》九百八十三引夫一韻。艸堂詩箋七白絲行注引素﹑故二韻。○古詩存目云。玉臺古本無。﹞

四坐且莫喧。願聽歌一言。請說銅鑪器。崔嵬象南山。上枝似松柏。下根據銅盤。雕文各異類。離婁自相聯。誰能爲此器。公輸與魯班。朱火然其中。靑煙颺其間。從風入君懷。四坐莫不歡。香風難久居。空令蕙艸殘。﹝○玉臺新詠一。《類聚》七十。《初學記》二十五引作古詩詠香鑪詩。合璧事類外集四十一作古樂府。萬花谷後七。廣《文選》十五。《詩紀》十。又《禦覽》七百三引言﹑山﹑盤﹑連﹑間﹑嘆﹑殘七韻。韻補二引連﹑班二韻及盤﹑連二韻。○古詩存目云。玉臺古本無。逯案。玉臺所載均有關女性之作。此其體例也。此詩不合原書體例。原本不應有之。﹞

悲與親友別。气結不能言。贈子以自愛。道遠會見難。人生無幾時。顚沛在其間。念子棄我去。新心有所歡。結志靑雲上。何時復來還。﹝○玉臺新詠一。廣《文選》十五。《詩紀》十。○古詩存目云。玉臺古本無。﹞

穆穆淸風至。吹我羅衣裾。靑袍似春艸。長條隨風舒。朝登津梁山。褰裳望所思。安得抱柱信。皎日以爲期。﹝○玉臺新詠一。廣《文選》十五。《詩紀》十。又《類聚》八十一﹑《禦覽》九百九十四﹑事類賦艸賦注﹑艸堂詩箋二十一渡江詩注並此裾﹑舒二韻。○紀氏玉臺考異引吳兆宜曰﹕案下抱柱。山當作上。逯案。吳說是。津梁上。始與抱柱信呼應。若作津梁山。則互無關涉。又古詩存目謂玉臺古本無此詩。﹞

蘭若生春陽。涉冬猶盛滋。願言追昔愛。情款感四時。美人在云端。天路隔無期。夜光照玄陰。長嘆念所思。誰謂我無憂。積念發狂癡。﹝○玉臺新詠一作枚乘詩。廣《文選》十五。《詩紀》十。又艸堂詩箋三十一雨晴詩注作枚乘詩。引期一韻。○古詩存目云。玉臺古本無。﹞

【古詩三首】

橘柚垂華實。乃在深山側。聞君好我甘。竅獨自雕飾。委身玉盤中。歷年冀見食。芳菲不相投。靑黃忽攺色。人儻欲我知。因君爲羽翼。﹝○古詩類苑七十七。《詩紀》十。又《類聚》八十六﹑《文選》三十一雜體詩注﹑《禦覽》九百六十六﹑九百七十三﹑事類賦橘賦注並引側﹑飾二韻。又《文選》三十一雜體詩注引翼一韻。﹞

十五從軍徵。八十始得歸。道逢鄕里人。家中有阿誰。遙望是君家。松柏冢累累。兔從狗竇入。雉從梁上飛。中庭生旅谷。井上生旅葵。烹谷持作飯。采葵持作羹。羹飯一時熟。不知貽阿誰。出門東向望。淚落沾我衣。﹝○《樂府詩集》二十五紫驑馬歌辭。古詩類苑七十七。《詩紀》十。○逯案。古今樂錄云。十五從軍徵以下是古詩。﹞

新樹蘭蕙葩。雜用杜蘅艸。終朝采其華。日暮不盈抱。采之欲遺誰。所思在遠道。馨香易銷歇。繁華會枯槁。悵望欲何言。臨風送懷抱。﹝○古詩類苑七十七。《詩紀》十。又《類聚》八十一﹑《禦覽》九百九十四並引艸﹑抱﹑道三韻。﹞

【古詩】

步出城東門。遙望江南路。前日風雪中。故人從此去。我欲渡河水。河水深無梁。願爲雙黃鵠。髙飛還故鄕。﹝○古詩類苑八十四。《詩紀》十。﹞

【李陵錄別詩二十一首】

〖古《詩紀》依據廣告編蘇﹑李詩七首於漢詩卷二。而以古文苑李陵錄別詩十首附在漢詩卷十。蓋謂《文選》所載爲蘇﹑李自作。古文苑所載乃後人假托。丁福保全漢詩總匯《文選》﹑古文苑各詩。分別編之蘇﹑李名下。蓋以爲皆少卿﹑子卿之辭也。逯案。《文選》﹑古文苑蘇﹑李詩十七首以外。《書鈔》及《文選》注尙引李詩殘篇兩首。古文苑之孔融雜詩二首。亦原屬李陵。依此計之。蘇﹑李詩今存者尙有二十一首也。然檢宋顏延之庭誥云。逮李陵眾作。總雜不類。元是假托。非盡陵制。又檢隋志。只稱梁有李陵集二卷。不言有蘇武集。而宋﹑齊人凡稱舉摹擬古人詩者。亦只有李陵而無蘇武。據此。流傳晉﹑齊之李陵眾作。至梁始析出蘇詩。然仍附李陵集。昭明卽據此選篇也。以出於李集。故《文選》蘇武各詩他書尙有引作李陵詩者。要之。此二十一首詩。卽出李陵眾作也。又此二十一首種類𨿽雜。然無一切合李陵身世者。說明旣非李陵所自作。亦非後人所擬詠。前賢如蘇軾﹑顧炎武等皆疑之固是。然亦未能釋此疑難也。欽立曩寫漢詩《別錄》一文。曾就此組詩之題旨內容用語修辭等。證明其爲後漢末年文士之作。依據古今同姓名錄。後漢亦有李陵其人。固不止西京之少卿也。以少卿最爲知名。故後人以此組詩附之耳。今總以李陵錄別詩爲題。略依古《詩紀》。編之本卷之中。〗

良時不再至。離別在須臾。屏營衢路側。執手野踟躕。仰視浮雲馳。奄忽互相逾。風波一失所。各在天一隅。長當從此別。且復立斯須。欲因晨風發。送子以賤驅。﹝○《文選》二十九作與蘇武。《類聚》二十九﹑事文《類聚》別集二十五﹑合璧事類續集四十六並作贈蘇武別。《初學記》十八作贈蘇武。文章正宗二十九作與蘇武。《詩紀》二作與蘇武。又《禦覽》四百八十九作贈蘇武。引逾﹑涯二韻。﹞

攜手上河梁。遊子暮何之。徘徊蹊路側。悢々不能辭。行人難久畱。各言長相思。安知非日月。弦望自有時。努力崇明徳。皓首以爲期。﹝○《文選》二十九作與蘇武。《類聚》二十九﹑《初學記》十八﹑《禦覽》四百八十九﹑事文《類聚》別集二十五﹑合璧事類續集四十六並作贈蘇武。文章正宗二十九作與蘇武。《詩紀》二作與蘇武。又鳴沙石室古籍叢殘類書殘捲作李陵詩。引之一韻。﹞

嘉會難再遇。三載爲千秋。臨河濯長纓。念子悵悠悠。遠望悲風至。對酒不能酬。行人懷往路。何以尉我愁。獨有盈觴酒。與子結綢繆。﹝○《文選》二十九作與蘇武。《類聚》二十九作贈蘇武別。文章正宗二十九作與蘇武。《詩紀》二作與蘇武。又《文選》二十送應氏詩注引一句。《初學記》十八作贈蘇武。引秋﹑修二韻。﹞

骨肉緣枝葉。結交亦相因。四海皆兄弟。誰爲行路人。況我連枝樹。與子同一身。昔爲鴛與鴦。今爲參與辰。昔者常相近。邈若胡與秦。惟念當乖離。恩情日以新。鹿鳴思野艸。可以諭嘉賓。我有一尊酒。欲以贈遠人。願子畱斟酌。慰此平生親。﹝○《文選》二十九作蘇武詩。《類聚》二十九作蘇武詩。《詩紀》二作蘇武詩。又《初學記》十八作李陵贈蘇武詩。引辰﹑秦二韻。又《禦覽》四百八十九作李陵贈蘇武詩。引商一韻。﹞

結髮爲夫妻。恩愛兩不疑。歡娛在今夕。燕婉及良時。徵夫懷往路。起視夜何其。參辰皆已沒。去去從此辭。行役在戰場。相見未有期。握手一長嘆。淚爲生別滋。努力愛春華。莫忘歡樂時。生當復來歸。死當長相思。﹝○《文選》二十九﹑玉臺新詠一並作蘇武詩。文章正宗二十九作蘇武別詩。《詩紀》二作蘇武詩。又《類聚》二十九﹑事文《類聚》別集二十五﹑合璧事類續集四十六俱作蘇武別李陵詩。引其﹑辭﹑期﹑滋﹑時﹑思六韻。﹞

黃鵠一遠別。千里顧徘徊。胡馬失其羣。思心常依依。何況雙飛龍。羽翼臨當乖。幸有弦歌曲。可以諭中懷。請爲遊子吟。冷冷一何悲。絲竹厲淸聲。慷慨有餘哀。長歌正激烈。中心愴以摧。欲展淸商曲。念子不得歸。俯仰內傷心。淚下不可揮。願爲雙黃鵠。送子俱遠飛。﹝○《文選》二十九﹑《類聚》二十九﹑《詩紀》二並作蘇武詩。又《初學記》十八作蘇武贈李陵詩。引徊﹑依二韻。《詩人玉屑》二作蘇武詩。引懷﹑悲﹑哀﹑摧﹑歸五韻。﹞

燭燭晨明月。馥馥我蘭芳。芬馨良夜發。隨見聞我堂。徵夫懷遠路。遊子戀故鄕。寒冬十二月。晨起踐嚴霜。仰觀江漢流。仰視浮雲翔。良友遠別離。各在天一言。山海隔中州。相去悠且長。嘉會難再遇。歡我殊未央。願君崇令徳。隨時愛景光。﹝○《文選》二十九作蘇武詩。《詩紀》二作蘇武詩。又《初學記》三作古詩。引霜一韻。﹞

有鳥西南飛。熠熠似蒼鷹。朝發天北隅。暮聞日南陵。欲寄一言去。托之箋彩繒。因風附輕翼。以遺心蘊蒸。鳥辭路悠長。羽翼不能勝。意欲從鳥逝。駑馬不可乘。﹝○古文苑缺四。廣《文選》十。《詩紀》十。又《禦覽》八百十四作李陵與蘇武詩。引鷹﹑陵﹑繒三韻。﹞

爍爍三星列。拳拳月初生。寒涼應節至。蟠蟀夜悲鳴。晨風動喬木。枝葉日夜零。遊子暮思歸。塞耳不能聽。遠望正蕭條。百里無人聲。豺狼鳴後園。虎豹步前庭。遠處天一隅。苦困獨零丁。親人隨風散。歷歷如流星。三萍離不結。思心獨屏營。願得萱艸枝。以解饑渴情。﹝○古文苑四。廣《文選》十。《詩紀》十。又藝文《類聚》二十九作李陵贈蘇武詩。引生﹑鳴﹑零﹑聽﹑聲﹑丁﹑星﹑情八韻。《文選》三十七陳情表注作李陵贈蘇武詩。引丁一韻。﹞

寂寂君子坐。奕奕合眾芳。溫聲何穆穆。因風動馨香。淸言振東序。良時著西癢。乃令絲竹音。列席無髙唱。悲意何慷慨。淸歌正激揚。長哀發華屋。四坐莫不傷。﹝○古文苑四。廣《文選》十。《詩紀》十。﹞

晨風鳴北林。熠燿東南飛。願言所相思。日暮不垂帷。明月照髙樓。想見餘光輝。玄鳥夜過庭。仿佛能復飛。褰裳路踟躕。彷徨不能歸。浮雲日千里。安知我心悲。思得瓊樹枝。以解長渴饑。﹝《文選》注或誤饑渴。○古文苑四。《類聚》二十九作漢李陵贈蘇武別。廣《文選》十。《詩紀》十。又《書鈔》百五十作李陵詩。引輝一韻。《文選》二十四爲顧彥先贈婦注作李陵贈蘇武。引渴一韻。《禦覽》百八十四作李陵詩。引輝一韻。﹞

陟彼南山隅。送子淇水陽。爾行西南遊。我獨東北翔。轅馬顧悲鳴。五步一彷徨。雙鳧相背飛。相遠日已長。遠望雲中路。想見來圭璋。萬里遙相思。何益心獨傷。隨時愛景曜。願言莫相忘。﹝○古文苑四。《類聚》二十九作李陵贈蘇武別。廣《文選》十。《詩紀》十。﹞

鐘子歌南音。仲尼嘆歸與。戎馬悲邊鳴。遊子戀故廬。陽鳥歸飛雲。蛟龍樂潛居。人生一世間。貴與願同俱。身無四凶罪。何爲天一隅。與其苦筋力。必欲榮薄軀。不如及淸時。策名於天衢。﹝○同上﹞

鳳皇鳴髙岡。有翼不好飛。安知鳳皇徳。貴其來見稀。﹝○古文苑四作李陵錄別詩。《類聚》九十作漢李陵詩。《詩紀》十。﹞

紅塵蔽天地。白日何冥冥。﹝○古文苑四李陵錄別詩。《文選》五十五與大理書注引作李陵詩。﹞

許由不洗耳。後世有何徵。﹝○《文選》五十五陸機演連珠注引李陵詩。○此與上兩句或是同篇殘文。《詩紀》據升庵詩話列詩全篇。其辭曰﹕紅塵蔽天地。白日何冥冥。微陰盛殺气。淒風從此興。招搖西北指。天漢東南傾。嗟爾穹廬子。獨行如履冰。短褐中無緒。帶斷續以繩。瀉水置瓶中。焉辧淄與澠。巢父不洗耳。後世有何稱。《詩紀》並注曰﹕升庵詩話云。見修文殿覽禦。逯案。此乃楊愼僞造。馮默庵已辧其妄。見《詩紀》匡謬。﹞

童童孤生柳。寄根河水泥。連翩遊客子。幹冬服涼衣。去家千里餘。一身常渴饑。寒夜立淸庭。仰瞻天漢湄。寒風吹我骨。嚴霜切我肌。憂心常慘戚。晨風爲我悲。瑤光遊何速。行願支何遲。仰視雲間星。所若割長帷。低頭還自憐。盛年行已衰。依依戀明世。愴愴難久懷。﹝○古文苑四作蘇武答詩。廣《文選》十作蘇武答別詩。《詩紀》十。又艸堂詩箋十一獨酌詩注作蘇武答李陵。引衰一韻。﹞

雙鳧俱北飛。一鳧獨南翔。子當畱斯館。我當歸故鄕。一別如秦胡。會見何詎央。愴悢切中懷。不覺淚沾裳。願子長努力。言笑莫相忘。﹝○古文苑四作蘇武別李陵。《類聚》二十九作漢蘇武別李陵。事文《類聚》別集二十五。合璧事類續集四十六。廣《文選》十。《詩紀》十。又《初學記》十八引翔﹑鄕二韻。《白帖》二十九作李陵詩。引第一句。《禦覽》四百八十九及九百十九並作李陵贈蘇武詩。引翔﹑鄕二韻。﹞

淸涼伊夜沒。微風動單幬。﹝○《書鈔》百三十二作李陵贈蘇子卿詩。﹞

招搖西北馳。天漢東南流。﹝○《文選》三十擬明月皎夜光詩注作李陵詩。○逯案。上列四句可能出於一篇。楊愼攺流爲傾。雜湊僞詩。由此益顯。﹞

嚴父潛長夜。慈母去中堂。﹝○《文選》二十一三良詩注詠史詩注﹑五十九齊故安陸昭王碑文注並引李陵詩。﹞

行行且自割。無令五內傷。﹝○《文選》二十七王明君詞注﹑又四十二與鐘大理書注並作李陵詩。○逯案。上列四句可能出於一篇。﹞

嚴嚴鐘山首。赫赫炎天路。主明曜雲門。遠景灼寒素。昂昂累世士。結根在所固。呂望老匹夫。苟爲因世故。管仲小囚臣。獨能建功祚。人生有何常。但恐年歲暮。幸托不肖軀。且當猛虎步。安能苦一身。與世同舉厝。由不愼小節。庸夫笑我度。呂望尙不希。夷齊何足慕。﹝○古文苑四。廣《文選》十五﹑《詩紀》三並作孔融雜詩。又《文選》三十四《七啟》注﹑四十三孫楚爲石仲容與孫皓書注﹑四十四爲袁紹檄豫州注﹑五十八辧亡論注均作李陵詩。引步一韻。○逯案。古文苑乃唐人所藏殘書。宋時由一編次爲九卷。且訛缺已甚。不可完全據信。今此詩之句。李善數引皆作李陵。必有根據。今卽依李注將此詩編李陵錄別中。﹞

遠送新行客。戚暮乃來歸。入門望愛子。妻妾向人悲。聞子不可見。日已潛光輝。孤墳在西北。常念君來遲。褰裳上墟丘。但見蒿與薇。白骨歸黃泉。肌體乘塵飛。生時不識父。死後知我誰。孤魂遊窮暮。飄遙安所依。人生圖孠息。爾死我念追。俯仰內傷心。不覺悟淚沾衣。人生自有命。但恨生日希。﹝○古文苑四﹑廣《文選》十五﹑《詩紀》三並作孔融雜詩。○逯案。此傷子之詩。亦原屬李集。文鏡祕府引或曰云。五言之作。召南行露。已有濫觴。漢武帝時屢見全什。非本李少卿也。少卿以傷子爲宗。文體未備。意悲辭切。若偶中音響。十九首之流也。據此。本篇與前詩一致。實俱出李集。原本古文苑此二詩與李陵錄別詩等均在第四卷

。李陵以後。卽爲孔融。以相毗近。故易有此竄亂耳。﹞

【古詩二首】

采葵莫傷根。傷根葵不生。結交莫羞貧。羞貧友不成。﹝○《類聚》八十二。鳴沙石室古籍叢殘類書殘捲。艸堂詩箋六示從侄詩注。《禦覽》四百六及九百七十九作古歌辭。《詩紀》十。﹞

甘瓜抱苦蒂。美棗生荊棘。利傍有倚刀。貪人還自賊。﹝○《禦覽》九百六十五﹑九百七十八。事類賦瓜賦注。《詩紀》十。﹞

【古絕句四首】

〖逯案。六朝人有斷句體。尙無絕句名目。四首蓋後人附入玉臺者。〗

槁砧今何在。山上復有山。何當大刀頭。破鏡飛上天。﹝○玉臺十。《類聚》五十六。《初學記》一。事文《類聚》前集二。合璧事類續集五。韻補二。詩人玉屑一。《詩紀》十。又《禦覽》七百六十二作古樂府。引山一韻。﹞

日暮秋云陰。江水淸且深。保用通音信。蓮花玳瑁簪。﹝○玉臺新詠十。《詩紀》十。﹞

菟絲從長風。根莖無斷絕。無情尙不離。有情安可別。﹝○同上﹞

南山一樹桂。上有雙鴛鴦。千年長交頸。歡慶不相忘。﹝○同上﹞

【古詩一首】

靑靑陵中艸。傾葉晞朝日。陽春布惠澤。枝頁可纜結。艸木爲恩感。況人含气血。﹝○《禦覽》九百九十四。又韻補五引日﹑結二韻。﹞

【古五雜俎詩】

五雜俎。岡頭艸。往復還。車馬道。不獲已。人將老。﹝○藝文《類聚》五十六。《詩紀》十。﹞

【古兩頭纖纖詩】

兩頭纖纖月初生。半白半黑。眼中睛。腷々膊々雞初鳴。磊磊落落向曙星。﹝○藝文《類聚》五十六。事類賦星賦注。復古堂詩話。《詩紀》十。又艸堂詩箋十七發秦詩注引生﹑星二韻。﹞

【古詩】

啼呼哭泣。如吹胡笳。﹝○《禦覽》四百八十七。﹞

有客從南來。贈我一抱筆。﹝○《書鈔》一百四。古詩誤作《左傳》。﹞

泛泛江漢萍。漂蕩水無根。﹝○藝文《類聚》八十二。﹞

離家千里客。戚戚多思復。﹝○《文選》二十五登海嶠詩注。又二十七還都詩注作古歌。﹞

日暮途且遠。遊子悲故鄕。﹝○《白帖》十。﹞

屢見流芳歇。﹝○《文選》三十四《七啟》注。﹞

石門通越井。﹝○環宇記百五十七。﹞

【古遊仙詩】

帶我瓊瑤佩。飧我沆﹤歹韭﹥漿。﹝○鳴沙石室古籍叢殘類書殘捲神仙門。﹞

魏詩卷一

魏武帝曹操

﹝操。字孟徳。沛國譙人。靈帝時舉孝廉。爲郎。歷位丞相。封魏王。建安二十五年卒。年五十六。子丕。受禪。追尊爲武皇帝。有集十卷。﹞

【气出倡】

〖《文選》十八馬季長長笛賦注云。魏武帝集有气出﹑精列二曲。〗

駕六龍乘風而行。行四海外路。下之八邦。歷登髙山。臨谿谷。乘雲而行。行四海外。東到泰山。仙人玉女下來遨遊。驂駕六龍飲玉漿。河水盡不東流。解愁腹飲玉漿。奉持行。東到蓬萊山。匕之天之門。王闕下引見得入。赤松相對。四面顧望。視正焜煌。開王心正興其气。百道至。傳告無窮。閉其口但當愛气。壽萬年。東到海與天連。神仙之道。出窈入冥。常當專之。心恬憺無所愒欲。閉門坐自守。天與期气。願得神之人。乘駕雲車。驂駕白鹿。上到天之門。來賜神之藥。跪受之敬神齊。當如此道自來。華陰山自以爲大。髙百丈浮雲爲之蓋。仙人欲來。出隨風列之雨。吹我洞簫。鼓瑟琴。何誾誾。酒與歌戲。今日相樂誠爲樂。玉女起起儛移數時。鼓吹一保嘈嘈。從西北來時。仙道多駕煙乘雲駕龍。郁何蓩々蕷蕷。遨遊八極。乃到昆侖之山西王母側。神仙金止玉亭。來者爲誰。赤松王喬乃徳旋之門。樂共飲食到黃昏。多駕合坐。萬歲長。宜子孫。遊君山甚爲眞。磪﹤石嵬﹥砟硌爾自爲神﹐乃到王母臺﹐金階玉爲堂﹐芝艸生殿傍。殺西廂客滿堂﹐主人當行觴。坐者長壽遽何央。長樂。甫始宜孫子。常願主人增年與天相守。﹝樂府此上又爲一曲。並云。右三曲魏晉樂所奏。○《宋書》樂志。《樂府詩集》二十六。《詩紀》十一。又《初學記》一引願得神之人以下四句。﹞

【精列】

厥初生。造化之陶物。莫不有終期。莫不有終期。聖賢不能免。何爲懷此憂。願螭龍之駕。思想昆侖居。思想昆侖居。見欺於迂怪。志意在蓬萊。志意在蓬萊。周孔聖䢐落。會稽以墳丘。會稽以墳丘。陶陶誰能度。君子以弗憂。年之暮。柰何時過時來微。﹝○《宋書》二十一。《樂府詩集》二十六。廣《文選》十三。《詩紀》十一。﹞

【度關山】

天地間。人爲貴。立君牧民。爲之執則。車轍馬迹。經緯四極。黜陟幽明。黎庶繁息。於鑠賢聖。總統邦域。封建五爵。井田刑獄。有燔丹書。無普赦贖。臯陶甫侯。何有失職。嗟哉後世。攺制易律。勞民爲君。役賦其力。舜漆食器。畔者十國。不及唐堯。采椽不劉。世嘆伯夷。欲以厲俗。侈惡之大。儉爲共徳。許由推讓。豈有訟曲。兼愛尙同。疏者爲戚。﹝樂儲云。右一曲魏晉樂所奏。○《宋書》樂志。《樂府詩集》二十七。廣《文選》十三。《詩紀》十一。﹞

【薤露】

惟漢二十世。所任誠不良。沐猴而冠帶。知小而謀彊。猶豫不敢斷。因狩執君王。白虹爲貫日。已亦先受殃。賊臣持國柄。殺主滅宇京。蕩覆帝基業。宗廟以燔喪。播越西遷移。號泣而且行。瞻彼洛城郭。微子爲哀傷。﹝樂府云。右一曲魏樂所奏。○《宋書》樂志。《樂府詩集》二十七。廣《文選》十三。《詩紀》十一。﹞

【蒿裏行】

關東有義士。興兵討羣凶。初期會孟津。乃心在咸陽。軍合力不齊。躊躇而雁行。勢利使人爭。嗣還自相戕。淮南弟稱號。刻璽於北方。鎧甲生蟣虱。萬姓以死亡。白骨露於野。千里無雞鳴。生民百遺一。念之斷人腸。﹝樂府云。右一曲魏樂所奏。○《宋書》樂志。《樂府詩集》二十七。廣《文選》十三。《詩紀》十一。﹞

【對酒】

對酒歌。太平時。吏不呼門。王者賢且明。宰相股肱皆忠良。咸禮讓。民無所爭訟。三年耕有九年儲。倉谷滿盈。斑白不負戴。雨澤如此。百谷用成。卻走馬以糞其土田。爵公侯伯子男。咸愛其民。以黜陟幽明。子養有若父與兄。犯禮法。輕重隨其刑。路無拾遺之私。囹圄空虛。冬節不斷人。耄耋皆得以壽終。恩澤廣及艸木昆虫。﹝樂府云。右一曲魏樂所奏。○《宋書》樂志。《樂府詩集》二十七。廣《文選》十三。《詩紀》十一。○逯案。起首對酒歌三字。當是衍文。﹞

【陌上桑】

駕虹霓。乘赤云。登彼九疑歷玉門。濟天漢。至昆侖。見西王母。謁東君。交赤松。及羨門。受要祕道愛精神。食芝英。飲醴泉。拄杖桂枝佩秋蘭。絕人事。遊渾元。若疾風遊欻飄翩。景未移。行數千。壽如南山不忘愆。﹝樂府云。右一曲晉樂所奏。○《宋書》樂志。《樂府詩集》二十八。廣《文選》十三。《詩紀》十一。○逯案。《樂府詩集》於《宋書》所列相和曲。皆目爲魏樂所奏。於《宋書》所列三調曲。皆目爲晉樂所奏。今此篇乃相和曲。而曰晉樂所奏。疑晉爲魏字之誤。﹞

【短歌行】

周西伯昌。懷此聖徳。三分天下。而有其二。修奉貢獻。臣節不墜。崇侯讒之。是以拘系。後見赦原。賜之斧鉞。得使徵伐。爲仲尼所稱。逮及徳行。猶奉事殷。論敍其美。齊桓之功。爲霸之首。九合諸侯。一匡天下。一匡天下。不以兵車。正而不譎。其徳傳稱。孔子所嘆。並稱夷吾。民受其恩。賜與廟胙。命無下拜。小白不敢爾。天威在顏咫尺。晉文亦霸。躬奉天王。受賜圭瓚。秬鬯彤弓。盧弓矢千。虎賁三百人。威服諸侯。師之者尊。八方聞之。名亞齊桓。河陽之會。詐稱周王。是以其名紛葩。﹝廣《文選》無葩字。六解○樂府云。右一曲晉樂所奏。○《宋書》樂志。《樂府詩集》三十。廣《文選》十二。《詩紀》十一。﹞

【短歌行】

對酒當歌。人生幾何。譬如朝露。去日苦多。慨當以慷。憂思難忘。何以解憂。惟有杜康。靑靑子衿。悠悠我心。但爲君故。沈吟至今。呦呦鹿鳴。食野之蘋。我有嘉賓。鼓瑟吹笙。明明如月。何時可掇。憂從中來。不可斷絕。越陌度阡。枉用相存。契闊談燕。心念舊恩。月明星稀。鳥鵲南飛。繞樹三匝。何枝可依。山不厭髙。海不厭深。周公吐哺。天下歸心。﹝樂府云。右一曲本辭。○《文選》三十七。《樂府詩集》三十。《詩紀》十一。又《文選》二十六郡內髙齋閒坐答呂法曹詩注作善哉行。引深一韻。艸堂詩箋五奉贈詩注引飛﹑棲二韻。事文《類聚》續集二十四引何﹑多﹑撮﹑絕﹑飛﹑依﹑深﹑心八韻。﹞對酒當歌。人生幾何。譬如朝露。去日苦多。慨當以慷。憂思難忘。以何解愁。惟有杜康。靑靑子衿。悠悠我心。但爲君故。沈吟至今。﹝三解﹞明明如月。何時可掇。憂從中來。不可斷絕。呦呦鹿鳴。食野之蘋。我有嘉賓。鼓瑟吹笙。山不厭髙。水不厭深。周公吐哺。天下歸心。﹝六解樂府云。右一曲晉樂所奏。○《宋書》樂志。《樂府詩集》三十。《詩紀》十一。○《詩紀》不載此篇。只從《文選》編入上篇。並注云魏晉樂所奏。分爲六解。與此並同。但無越陌度阡以下八句云云。○逯案。《詩紀》此篇不分本辭奏曲。不免自亂其例。今攺正之。﹞

【秋胡行】

晨上散關山。此道當何難。晨上散關山。此道當何難。﹝《宋書》原注。一本云。晨上散關山此道當何難。﹞

牛頓不起。車墮谷間。坐盤石之上。彈五弦之琴。作淸角韻。意中迷煩。歌以言志。晨上散關山。有何三老公。卒來在我傍。有何三老公。卒來在我傍。負揜被裘。似非恆人。謂卿云何。困苦以自怨。徨徨所欲。來到此間。歌以言志。有何三老公。我居昆侖山。所謂者眞人。我居昆侖山。所謂者眞人。道深有可得。名山歷觀。遨遊八極。枕石瀨流。飲泉沈吟不決。遂上升天。歌以言志。我居昆侖山。去去不可追。長恨相牽攀。去去不可追。長恨相牽攀。夜夜安得寐。惆悵以自憐。正而不譎。乃賦依因。經傳所過。西來所傳。歌以言志。去去不可追。﹝四解樂府云。右一曲晉樂所奏。○《宋書》樂志。《樂府詩集》三十六。《詩紀》十一。又《文選》二十九雜詩注引二句。○逯案。有何三老公。三殆一之訛字。何一爲漢習語。漢簡多此例。如何一男子是。又選注引文與宋誌異。蓋是則據魏武集。﹞

【秋胡行】

願登泰華山。神人共遠遊。願登泰華山。神人共遠遊。經歷昆侖山。到蓬萊。飄遙八極。與神人俱。思得神藥。萬歲爲期。歌以言志。願登泰華山。天地何長久。人道居之短。天地何長久。人道居之短。世言伯陽。殊不知老。赤松王喬。亦云得道。得之未聞。庶以壽考。歌以言志。天地何長久。明明日月光。何所不光昭。明明日月光。何所不光昭。二儀合聖化。貴者獨人不。萬國率土。莫非王臣。仁義爲名。禮樂爲榮。歌以言志。明明日月光。四時更逝去。晝夜以成歲。四時更逝去。晝夜以成歲。大人先天。而天弗違。

不戚年往。世憂不治。存亡有命。慮之爲蚩。歌以言志。四時更逝去。戚戚欲何念。歡笑意所之。戚戚欲何念。歡笑意所之。壯盛智惠。殊不再來。愛時進趣。將以惠誰。泛泛放逸。亦同何爲。歌以言志。戚戚欲何念。﹝○《宋書》樂志。《樂府詩集》三十六。廣《文選》十三。《詩紀》十一。○逯案。山到蓬萊。山乃上之訛字。又二儀合聖化。貴者獨人不。應作二儀合化。貴者獨人。此自其章句及用韻皆足証之。不字涉下文萬字而衍。聖字後人妄添。﹞

【苦寒行】

〖樂府解題曰﹕晉樂奏武帝北上篇。備言冰雪谿谷之苦。其後或謂之北上行。蓋因武帝辭而擬之也。〗

北上太行山。艱哉何巍巍。羊腸阪詰屈。車輪爲之摧。樹木何蕭瑟。北風聲正悲。熊羆對我蹲。虎豹夾路蹄。谿谷少人民。雪落何霏霏。延頸長嘆息。遠行多所懷。我心何怫郁。思欲一東歸。水深橋梁絕。中路正徘徊。迷惑失故路。薄暮無宿棲。行行日已遠。人馬同時饑。擔囊行取薪。斧冰持作糜。悲彼東山詩。悠悠使我哀。﹝《類聚》作悲。樂府云。右一曲本辭。○《文選》二十七。《樂府詩集》三十三作魏文帝作。《詩紀》十一。又《文選》二十六迎大駕詩注引一句。二十七王明君詞注引饑一韻。《類聚》四十一作魏文帝詩。引巍﹑摧﹑悲﹑霏﹑糜﹑悲六韻。《初學記》二十六引饑﹑糜二韻。《白帖》三引首句及摧一韻。○逯案。《詩紀》不載後篇。今據樂府補入。﹞

北上太行山。艱哉何巍巍。太行山。艱哉何巍巍。羊腸阪詰屈。車輪爲之摧。樹木何蕭瑟。北風聲正悲。何蕭瑟。北風聲正悲。熊羆對我蹲。虎豹夾道啼。谿谷少人民。雪落何霏霏。少人民。雪落何霏霏。延頸長嘆息。遠行多所懷。我心何佛郁。思欲一東歸。何佛郁。思欲一東歸。水深橋梁絕。中道正徘徊。迷惑失徑路。暝無所宿棲。失徑路。暝無所宿棲。行行日以遠。人馬同時饑。擔囊行取薪。斧冰持作糜。擔囊行取薪。斧冰持作糜。悲彼東山詩。悠悠使我哀。﹝六解樂府云。右一曲晉樂所奏。○《宋書》樂志。《樂府詩集》三十三署魏文帝作。﹞

【善哉行】

古公亶甫。積徳垂仁。思弘一道。哲王於豳。太伯仲雍。王徳之仁。行施百世。斷髮文身。伯夷叔齊。古之遺賢。讓國不用。餓殂首山。智哉山甫。相彼宣王。何用杜伯。累我聖賢。齊桓之霸。賴得仲父。後任豎刁。虫流出戶。晏子平仲。積徳兼仁。與世沈徳。未必思命。仲尼之世。王國爲君。隨制飲酒。揚波使臣。﹝樂府作官。七解樂府云。右一曲魏晉樂所奏。○《宋書》樂志。《樂府詩集》三十六。廣《文選》十三。《詩紀》十一。﹞

【善哉行】

自惜身薄祜。夙賤罹孤苦。旣無三徙教。不聞過庭語。其窮如抽裂。自以思所怙。𨿽懷一介志。是時其能與。守窮者貧賤。惋嘆淚如雨。泣涕於悲夫。乞活安能睹。我願於天窮。瑯邪傾側左。𨿽欲竭忠誠。欣公歸其楚。快人由爲嘆。抱情不得敍。

顯行天教人。誰知莫不緒。我願何時隨。此嘆亦難處。今我將何照於光曜。釋銜不如雨。﹝六解。樂府云。右一曲魏晉樂所奏。《詩紀》同。○《宋書》樂志。《樂府詩集》三十六。《詩紀》十一。又《文選》二十五顏延之夏夜呈從兄詩注作魏文帝善哉行。引敍一韻。○逯案。操父嵩。因避董卓亂。赴瑯邪。爲陶謙所殺。其時在中平六年以後。而操已三十五六歲。不應有夙賤罹孤苦自以思所怙之句。疑此非孟徳之詩。《宋書》蓋傳寫有誤。﹞

【善哉行】

痛哉世人。見欺神仙。﹝○《文選》二十四曹子建贈白馬王彪詩注。﹞

【步出夏門行】

〖《詩紀》作步出東西門行。《初學記》作出夏門行。《晉書》拂舞歌作碣石篇。樂府五十四﹑廣《文選》同。南《齊書》作碣石辭。○逯案。此歌用於瑟調者作步出夏門行。用於舞曲者作碣石篇。《詩紀》獨作步出東西門行。所據或魏帝本集歟。今依宋志。〗

雲行雨步。超越九江之臯。臨觀異同。心意懷遊豫。不知當復何從。經過至我碣石。心惆悵我東海。東臨碣石。以觀滄海。水何澹澹。山島竦峙。樹木叢生。百艸丰茂。秋風蕭瑟。洪波湧起。日月之行。若出其中。星漢燦爛。若出其裏。幸甚至哉。幸甚至哉。歌以言志。觀滄海。孟冬十月。北風徘徊。天气肅淸。繁霜霏霏。鵾雞晨鳴。鴻雁南飛。鷙鳥潛藏。熊羆窟棲。錢鎛停置。農收積場。逆旅整設。以通賈商。幸甚至哉。歌以詠志。冬十月。鄕土不同。河朔隆寒。流澌浮漂。舟船行難。錐不入地。蘴籟深奧。水竭不流。冰堅可蹈。士隱者貧。勇俠輕非。心常嘆怨。戚戚多悲。幸甚至哉。歌以詠志。河朔寒。神龜𨿽壽。猶有竟時。騰蛇乘霧。終爲土灰。驥老伏櫪。志在千里。烈士暮年。壯心不已。盈縮之期。不但在天。養怡之福。可得永年。幸甚至哉。歌以詠志。神龜𨿽壽。﹝四解樂府云。右一曲魏晉樂所奏。○《宋書》樂志。《樂府詩集》三十七。《詩紀》十一。又《晉書》二十三﹑《樂府詩集》五十四﹑廣《文選》十三均引四解。無艷詞。又南《齊書》十一引第一解。無艷詞。又《晉書》王惇傳﹑《世說》新語豪爽篇﹑北《周書》蕭詧傳﹑《書鈔》百三十五﹑《禦覽》七百三各引裏﹑已二韻。《晉書》潘嶽傳引賈一韻。《初學記》三引徊﹑棲二韻。○逯案。末句神字。疑爲衍文。﹞

【卻東西門行】

〖古今樂錄曰﹕王僧虔技錄云。卻東西門行。荀錄所載武帝鴻雁一篇。今不傳。〗

鴻雁出塞北。乃在無人鄕。舉翅萬里餘。行止自成行。冬節食南稻。春日復北翔。田中有轉蓬。隨風遠飄揚。長與故根絕。萬歲不相當。柰何此徵夫。安得去四方。戎馬不解鞍。鎧甲不離傍。冉冉老將至。何時反故鄕。神龍藏深泉。猛獸步髙岡。狐死歸首丘。故鄕安可忘。﹝樂府云。右一曲魏晉樂所奏。○《樂府詩集》三十七。廣《文選》十三。《詩紀》十一。﹞

【董卓歌辭】

〖逯案。此歌斥袁綠。無與於董卓。漢末有董逃歌。或作董桃。今作董卓。卓者蓋逃或桃之誤字。〗

徳行不虧缺。變故自難常。鄭康成行酒。伏地气絕。郭景圖命盡於園桑。﹝○《三國誌》袁紹傳注引英雄記。﹞

【謠俗辭】

粒米不足舂。寸布不足縫。罌中無斗儲。發篋無尺繒。友來從我貸。不知所以應。﹝○祕府略八百六十四引縫﹑繒二韻。《初學記》十八引繒﹑應二韻。﹞

【有南篇】

南山有大石。﹝○環宇記三。﹞

【飲馬長城窟行】

四時隱南山。子欲適西戎。﹝○《文選》二十三臨終詩注。○逯案。句首當作四皓隱商山。﹞魏詩卷二

王粲

﹝粲。字仲宣。山陽髙平人。初辟司徒府。除黃門郎。不就。至荊州依劉表。荊州平。曹公辟爲丞相掾。封關內侯。遷軍謀祭酒。進侍中。建安二十二年卒。有集十一卷。﹞

【贈蔡子篤詩】

〖蔡睦。字子篤。爲尙書。仲宣與之同避難荊州。子篤還。仲宣作此贈之。○五臣本《文選》向注謂子篤還會稽。〗

翼翼飛鸞。載飛載東。我友云䢐。言戾舊邦。舫舟翩翩。以溯大江。蔚矣荒塗。時行靡通。慨我懷慕。君子所同。悠悠世路。亂離多阻。濟岱江衡。邈焉異處。風流雲散。一別如雨。人生實難。願其弗與。瞻望遐路。允企伊佇。烈烈冬日。肅肅淒風。潛鱗在淵。歸雁載軒。苟非鴻鵰。孰能飛翻。𨿽則追慕。予思罔宣。瞻望東路。慘愴增嘆。率彼江流。爰逝靡期。君子信誓。不遷於時。及子同寮。生死固之。何以贈行。言賦新詩。中心孔悼。涕淚漣洏。嗟爾君子。如何勿思。﹝○《文選》二十三。又《詩紀》十五。《類聚》三十一引阻﹑處﹑雨三韻。《初學記》三引寒﹑軒二韻。﹞

【贈士孫文始】

〖三輔決錄注曰﹕士孫萌。字文始。少有才學。年十五。能屬文。初董卓之誅也。萌父瑞知王允必敗。京師不可居。乃命萌將家屬至荊州。依劉表。去無幾。瑞果爲李催等所殺。及天子都許昌。追論誅董卓之功。封萌爲澹津亭侯。與山陽王粲善。萌當就國。粲作詩以贈萌。〗

天降喪亂。靡國不夷。我曁我友。自彼京師。宗守蕩失。越用遁違。遷於荊楚。在漳之湄。在漳之湄。亦克。晏處。和通篪塤。比徳車輔。旣度禮義。卒獲笑語。庶玆永日。無愆厥緒。𨿽曰無愆。時不我已。同心離事。乃有逝止。橫此大江。淹彼南汜。我思弗及。載坐載起。惟彼南汜。君子居之。悠悠我心。薄廣慕之。人亦有言。靡日不思。矧伊嬿婉。胡不淒而。晨風夕逝。托與之期。瞻仰王室。慨其永慨。良人在外。誰佐天官。四國方阻。俾爾歸藩。作式下國。無曰蠻裔。不虔汝徳。愼爾所主。率由嘉則。龍𨿽勿用。志亦靡忒。悠悠澹澧。郁彼唐林。𨿽則同域。邈爾回深。白駒遠志。古人所箴。允矣君子。不遐厥心。旣往旣來。無密爾音。﹝○《文選》二十三。《禦覽》百六十八。《詩紀》十五。﹞

【贈文叔良】

〖《搜神記》曰﹕文穎。字叔良。南陽人。爲荊州從事。〗

翩翩者鴻。率彼江濱。君子於徵。爰聘西鄰。臨此洪渚。伊思梁岷。爾行孔邈。如何忽勤。君子敬始。愼爾所主。謀言必賢。錯說申輔。延陵有作。僑肸是與。先民遺迹。來世之矩。旣愼爾主。亦迪知幾。探情以華。睹著知微。視明聽聰。靡事不惟。董褐荷名。胡寧不師。眾不可蓋。無尙我言。梧宮致辯。齊楚構患。成功有要。在眾思歡。人之多忌。掩之實難。瞻彼黑水。滔滔其流。江漢有捲。允來厥休。二邦若否。職汝之由。緬彼行人。鮮克弗畱。尙哉君子。異於他仇。人誰不勤。無厚我憂。惟詩作贈。敢詠在舟。﹝○《文選》二十三。《詩紀》十五。﹞

【贈文叔良】

溫溫恭人。稟道之極。﹝○《文選》二十皇太子釋奠會作詩注。﹞

【贈楊徳祖】

我君餞之。其樂泄泄。﹝○《顏氏家訓》文章篇。﹞

【爲潘文則作思親詩】〖章本古文苑作思親爲潘文則作。《類聚》作思親詩。《初學記》作思親四言詩。廣《文選》作爲潘文則思親詩。《詩紀》作思親詩爲潘文則作。〗

〖摯虞文章流別云。王粲所與蔡子篤及文叔良﹑士孫文始﹑楊徳祖詩。及爲潘文則作思親詩。其文當而整。皆近乎雅矣。《顏氏家訓》文章篇云。王粲爲潘文則思親《詩》云﹕躬此勞瘁。鞠予小子。庶我顯妣。克保遐年。古人之所行。今世之

所諱。案此言代人爲文之獘。〗

穆穆顯妣。徳音徽止。思齊先姑。志侔姜姒。躬此勞瘁。鞠予小子。小子之生。遭世罔寧。烈考勤時。從之於徵。奄遘不造。殷憂是嬰。咨於靡及。退守祧祊。五服荒離。四國分爭。禍難斯逼。救死於頸。嗟我懷歸。弗克弗逞。聖善獨勞。莫慰其情。春秋代逝。於玆九齡。緬彼行路。焉托予誠。予誠旣否。委之於天。庶我顯妣。克保遐年。亹亹惟懼。心乎如懸。如何不弔。早世䢐顚。於存弗養。於後弗臨。遺衍在體。慘痛切心。形影屍立。魂爽飛沈。在昔蓼莪。哀有餘音。我之此譬。憂其獨深。胡寧視息。以濟於今。嚴嚴叢險。則不可摧。仰瞻歸云。俯聆飄回。飛焉靡翼。超焉靡階。思若流波。情似坻頹。詩之作矣。情以告哀。﹝○章本古文苑八。廣《文選》十五。《詩紀》十五。又《類聚》二十作思親詩。引止﹑姒﹑子﹑生﹑寧﹑徵﹑嬰﹑祊八韻。《初學記》十七作思親四言詩。引止﹑姒﹑子﹑生﹑寧﹑徵﹑嬰七韻。﹞

【公燕詩】〖《類聚》作公宴會詩。〗

昊天降丰澤。百卉挺葳蕤。涼風撤蒸暑。淸云卻炎暉。髙會君子堂。並坐蔭華榱。嘉肴充圓方。旨酒盈金罍。管弦發徽音。曲度淸且悲。合坐同所樂。但愬杯行遲。常聞詩人語。不醉且無歸。今日不極歡。含情欲待誰。見眷良不翅。守分豈能違。古人有遺言。君子福所綏。願我賢主人。與天享巍巍。克符周公業。奕世不可追。﹝○《文選》二十。《詩紀》十五。又《類聚》三十九引蕤﹑暉﹑榱﹑罍﹑歸﹑巍﹑追七韻。《白帖》四﹑五各引一句。﹞

【從軍詩五首】〖樂府作從軍行五首。〗

〖魏志曰﹕建安二十年三月。公西徵張魯。魯及五子降。十二月。至自南鄭。是行也。侍中王粲作五言詩。以美其事。○逯案。五首非一時一地之作。魏志說示賅。〗

從軍有苦樂。但問所從誰。所從神且武。焉得久勞師。相公徵關右。赫怒震天威。一舉滅獯虜。再舉服羌夷。西收邊地賊。忽若俯拾遺。陳賞越丘山。酒肉逾川坻。軍中多飫饒。人馬皆溢肥。徒行兼乘還。空出有餘資。拓地三千里。往返速若飛。歌舞入鄴城。所願獲無違。晝日處大朝。日暮薄言歸。外參時明政。內不廢家私。禽獸憚爲犧。良苗實已揮。竅慕負鼎翁。願厲朽鈍姿。不能效沮溺。相隨把鋤犁。熟覽夫子詩。信知所言非。﹝○《文選》二十七。《樂府詩集》三十二。《詩紀》十五。又魏志武帝紀注引誰﹑師﹑威﹑夷﹑遺﹑坻﹑肥﹑資﹑飛﹑違十韻。《書鈔》十三引飛一韻。《類聚》五十九引誰﹑師﹑威﹑肥﹑資﹑飛﹑違七韻。﹞

涼風厲秋節。司典告詳刑。我君順時發。桓桓東南徵。泛舟蓋長川。陳卒被隰埛。徵夫懷親戚。誰能無戀情。拊衿倚舟檣。眷眷思鄴城。哀彼東山人。喟然感鸛鳴。日月不安處。人誰獲恆寧。昔人從公旦。一䢐輒三齡。今我神武師。暫往必速平。棄余親睦恩。輸力竭忠貞。懼無一夫用。報我素餐誠。夙夜自恲性。思逝若抽縈。將秉先登羽。豈敢聽金聲。﹝《詩紀》云。建安二十二年。粲從曹公徵吳。此下四首。蓋徵吳作也。○《文選》二十七。《樂府詩集》三十二。《詩紀》十五。又《類聚》五十九引刑﹑徵﹑埛情﹑鳴五韻。﹞

從軍徵遐路。討彼東南夷。方舟順廣川。薄暮未安坻。白日半西山。桑梓有餘暉。蟠蟀夾岸鳴。孤鳥翩翩飛。徵夫心多懷。淒淒令吾悲。下船登髙防。艸露沾我衣。回身赴牀寢。此愁當告誰。身服干戈事。豈得念所私。卽戎有授命。玆理不可違。﹝○《文選》二十七。﹞﹝《樂府詩集》三十二。《詩紀》十五。又《類聚》五十七引夷﹑坻﹑暉﹑飛﹑悲五韻。《禦覽》三百二十八引衣﹑誰﹑私三韻。﹞

朝發鄴都橋。暮濟白馬津。逍遙河堤上。左右望我軍。連舫逾萬艘。帶甲千萬人。率彼東南路。將定一舉勛。籌策運帷幄。一由我聖君。恨我無時謀。譬諸具官臣。鞠躬中堅內。微畫無所陳。許歷爲完士。一言猶敗秦。我有素餐責。誠愧伐檀人。𨿽無鉛刀用。庶幾奮薄身。﹝○《文選》二十七。《樂府詩集》三十二。《詩紀》十五。又《類聚》五十九引勛﹑君﹑臣﹑陳﹑秦﹑人﹑身七韻。《說文》系傳幣部師下引軍一韻。○義門讀書志云。《史記》云。軍士許歷。請以軍事諫。完當作軍。傳寫誤也。﹞

悠悠涉荒路。靡靡我心愁。四望無煙火。但見林與丘。城郭生榛棘。蹊徑無所由。雚蒲竟廣澤。葭葦夾長流。日夕涼風發。翩翩漂吾丹。寒蟬在樹鳴。鸛鵠摩天遊。客子多悲傷。淚下不可收。朝入譙郡界。曠然消人憂。雞鳴達四境。黍稷盈原疇。館宅充鄽﹐士女滿莊馗。自責賢聖國。誰能享斯休。詩人美樂土。𨿽客猶願畱。﹝○《文選》二十七。《樂府詩集》三十二。《詩紀》十五。又《類聚》二十八作王粲詩。廣《文選》九作淸河作。引愁﹑丘﹑由﹑流﹑收﹑憂﹑畱七韻。韻補卷二引馗﹑休二韻。○逯案。劉節以昭選收羅未備而纂廣《文選》一書。然不知《文選》有此篇。竟又據《類聚》甄入七韻。並題爲淸河作。殊爲荒謬。又此詩館宅充鄽裏。韻補充作光。自非賢聖國。韻補國作圖。義皆較勝。恐今本《文選》亦有誤字也。﹞

【從軍詩】

被羽在先登。甘心除國疾。﹝○《文選》二十七從軍詩注。﹞

【從軍詩】

樓船淩洪波。尋戈刺羣虜。﹝○《禦覽》三百五十一。﹞

【詠史詩】

自古無殉死。達人所共知。秦穆殺三良。惜哉空爾爲。結髮事明君。受恩良不訾。臨沒要之死。焉得不相隨。妻子當門泣。兄弟哭路垂。臨穴呼蒼天。涕下如綆縻。人生各有志。終不爲此移。同知埋身劇。心亦有所施。生爲百夫雄。死爲壯士規。黃鳥作悲詩。至今聲不虧。﹝○《文選》二十一。《詩紀》十五。﹞

【雜詩】

日暮遊西園。冀寫憂思情。曲池揚素波。列樹敷丹榮。上有特棲鳥。懷春向我鳴。褰衽欲從之。路險不得徵。徘徊不能去。佇立望爾形。風飈揚塵起。白日忽已冥。回身入空房。托夢通精誠。人欲天不違。何懼不合並。﹝○《文選》二十九。《詩紀》十五。又《類聚》二十八作王粲詩。引情﹑榮﹑鳴三韻。﹞

【詩】〖以下四詩。章本古文苑作雜詩四首。廣《文選》《詩紀》同。〗

吉日簡淸時。從君出西園。方軌策良馬。並馳厲中原。北臨淸漳水。西看柏楊山。回翔遊廣囿。逍遙波渚間。﹝○《類聚》二十八。章本古文苑八。廣《文選》十五。《詩紀》十五。﹞

【詩】〖廣《文選》九作淸河作。〗

列車息眾駕。相伴綠水湄。幽蘭吐芳烈。芙蓉發紅暉。百鳥何繽翻。振翼羣相追。投网引潛鯉。彊弩下髙飛。白日已西邁。歡樂忽忘歸。﹝○《類聚》二十八。章本古文苑八。廣《文選》九。又廣《文選》十五。《詩紀》十五。逯案。廣《文選》重出此篇。一作雜詩。一作淸河作。殊謬。﹞

【詩】

聯翻飛鸞鳥。獨遊無所因。毛羽照野艸。哀鳴入靑雲。我尙假羽翼。飛睹爾形身。願及春陽會。交頸遘殷勤。﹝○《類聚》九十。章本古文苑八。廣《文選》十五。《詩紀》十五。﹞

【詩】

鷙鳥化爲鳩。遠竄江漢邊。遭遇風雲會。托身鸞鳳間。天姿旣否戾。受性又不閒。邂逅見逼迫。俯仰不得言。﹝○《類聚》九十二。章本古文苑八。廣《文選》十五。《詩紀》十五。﹞

【七哀詩三首】

西京亂無象。豺。虎方遘患。復棄中國去。遠身適荊蠻。親戚對我悲。朋友相追攀。出門無所見。白骨蔽平原。路有饑婦人。抱子棄艸間。顧聞號泣聲。揮涕獨不還。未知身死處。何能兩相完。驅馬棄之去。不忍聽此言。南登霸陵岸。回首望長安。悟彼下泉人。喟然傷心肝。﹝○《文選》三十二。文章正宗二十九。《詩紀》十五。又《宋書》謝靈運傳論﹑《水經注》渭水注﹑《文選》二十二古意詶到漑登瑯邪城詩注﹑環宇記二十五各引安一韻。南史謝晦傳引安﹑肝二韻。藝文《類聚》三十四引患﹑蠻﹑攀﹑原﹑安﹑肝六韻。韻補卷二引完﹑言二韻。黃氏集千家注杜

工部詩史補遺四通泉詩注引患﹑荊二韻。又艸堂詩箋二十將適詩注引患﹑蠻二韻。﹞

荊蠻非我鄕。何爲久滯淫。方舟溯大江。日暮愁我心。山岡有餘映。嚴阿增重陰。狐貍馳赴穴。飛鳥翔故林。流波激淸響。猴猿臨岸吟。迅風拂裳袂。白露沾衣襟。獨夜不能寐。攝主起撫琴。絲桐感人情。爲我發悲音。羈旅無終極。憂思壯難任。﹝○《文選》二十三。《詩紀》十五。又《書鈔》百五十八引陰﹑林二韻。《類聚》三十四引淫﹑心﹑陰﹑吟﹑琴﹑音六韻。《禦覽》七百七十引心一韻。﹞

邊城使心悲。昔吾親更之。冰雪截肌膚。風飄無止期。百里不見人。艸木誰當遲。登城望亭燧。翩翩飛戍旗。行者不顧反。出門與家辭。子弟多俘虜。哭泣無已時。天下盡樂土。何爲久畱玆。蓼虫不知辛。去來勿與諮。﹝○章本古文苑八。《詩紀》十五。﹞

【詩】

荊架爲燕使。送者盈水濱。縞素易水上。涕泣不可揮。﹝○韻補一。○逯案。濱﹑揮不葉。濱蓋湄之訛。才老所據本有誤。﹞

【詩】

探懷授所歡。願醉不顧身。﹝○《文選》二十五還舊園作見顏範二中書詩注。﹞

【詩】

哀笑動梁塵。急觴蕩幽默。﹝○艸堂詩箋九蘇端詩注。又海錄碎事六引下句。○逯案。笑應作嘯。哀嘯而歌。故音動梁塵也。﹞

魏詩卷三

陳琳

﹝琳。字孔璋。廣陵人。初爲大將軍何進府主簿。後中亂冀州。依袁紹。冀州平。司空曹操以爲軍謀祭酒。管記室。徙門下督。建安二十二年卒。有集十卷。﹞

【飲馬長成窟行】

飲馬長城窟。水寒傷馬骨。往謂長城吏。愼莫稽畱太原卒。官作自有程。舉築諧汝聲。男兒寧當格鬥死。何能怫郁築長城。長城何連連。連連三千里。邊城多健少。內捨多寡婦。作書與內捨。便嫁莫畱住。善侍新姑嫜。時時念我故夫子。報書往邊地。君今出語一何鄙。身在禍難中。何爲稽畱他家子。生男愼莫舉。生女哺用脯。君獨不見長城下。死人骸骨相撐拄。結髮行事君。慊慊心意關。明知邊地苦。賤妾何能久自全。﹝○玉臺新詠一。《樂府詩集》三十八。廣《文選》十三。《詩紀》十六。又《書鈔》百四十五作古樂府。引脯一韻。艸堂詩箋十三新婚別注引婦﹑故二韻。﹞

【詩】〖廣《文選》合下篇作遊覽詩二首。《詩紀》同。〗

髙會時不娛。羈客難爲心。殷懷從中發。悲感激淸音。投觴罷歡坐。逍遙步長林。蕭蕭出谷風。黯黯天路陰。惆悵忘旋反。歔欷涕沾襟。﹝《詩紀》云。一作巾。○《類聚》二十八。廣《文選》九。《詩紀》上六。﹞

【詩】

節運時气舒。秋風涼且淸。間居心不娛。駕言從友生。翺翔戲長流﹐逍遙登髙城。東望看疇野。回顧覽園庭。嘉木凋綠葉。芳艸纖紅榮。騁哉日月逝。年命將西傾。建功不及時。鐘鼎何所銘。收念還寢房。慷慨詠墳經。庶幾及君在。立徳垂功名。﹝○《類聚》二十八。廣《文選》九。《詩紀》十六。﹞

【宴會詩】

凱風飄陰雲。白日揚素暉。良友掃我遊。髙會宴中闈。玄鶴浮淸泉。綺樹煥靑蕤。﹝○《類聚》三十九。《詩紀》十六。﹞

【詩】

春天潤九野。卉木渙油油。紅華紛曄曄。發秀曜中衢。﹝○韻補二。﹞

仲尼以聖徳。行聘徧周流。遭斥厄陳蔡。歸之命也夫。﹝○同上﹞

沈淪眾庶間。與世無有殊。紆郁懷傷結。舒展有何由。﹝○同上﹞

轗軻固宜然。卑陋何所羞。援玆自抑慰。研精於道腴。﹝○同上○逯案。以上四詩韻補通入尢韻。當是一篇之辭。﹞

劉楨

﹝楨。字公幹。東平寧陽人。建安中。司空曹操以爲軍謀祭酒掾。建安二十二年卒。有集四卷。﹞

【公燕詩】

永日行遊戲。歡樂猶未央。遺思在玄夜。相與復翺翔。輦車飛素蓋。從者盈路傍。月出照園中。珍木郁蒼蒼。淸川過石渠。流波爲魚防。芙蓉散其華。菡萏溢金塘。靈鳥宿水裔。仁獸遊飛梁。華館寄流波。豁達來風涼。生六未始聞。歌之安能詳。投翰長嘆息。綺麗不可忘。﹝○《文選》二十。《詩紀》十六。又《書鈔》百三十四引旁一韻。《類聚》三十九引央﹑翔﹑傍﹑蒼﹑防﹑塘﹑梁﹑忘八韻。《禦覽》七百七十四引傍一韻。﹞

【贈五官中郎將詩四首】

昔我從元後。整駕至南鄕。過彼丰沛都。與君共翺翔。四節相推斥。季冬風且涼。眾賓會廣坐。明鐙熺炎光。淸歌制妙聲。萬舞在中堂。金罍含甘醴。羽觴行無方。長夜忘歸來。聊且爲太康。四牡向路馳。歡悅誠未央。﹝○《文選》二十三。又《初學記》十四引鄕﹑翔﹑光﹑堂﹑方五韻。﹞

余嬰沈痼疾。竄身淸漳濱。自夏涉玄冬。彌曠十餘旬。常恐遊岱宗。不復見故人。所親一何篤。步趾慰我身。淸談同日夕。情盻敍憂勤。便復爲別辭。遊車歸西鄰。素葉隨風起。廣路揚埃塵。逝者如流水。哀此遂離分。追問休時會。要我以陽春。望慕結不解。貽爾新詩文。勉哉修令徳。北面自寵珍。﹝○《文選》二十三。《詩紀》十六。又黃氏集千家注杜工部詩史補遺九哭李詩注引分一韻。艸堂詩箋二十一送韋詩注引濱一韻。○孫志祖《文選》考勤異云。自夏涉玄冬。彌曠十餘旬。《說文》系傳疒部痁字引作自夏及䢐秋。曠爾十餘旬。按若自夏涉冬。則不止十餘旬矣。逯案。孫氏此說甚是。應從《說文》系傳正之。﹞

秋日多悲懷。感慨以長嘆。終夜不遑寐。敍意於濡翰。明燈曜閏中。淸風淒已寒。白露塗前庭。應門重其關。四節相推斥。歲月忽已殫。壯士遠出徵。戎事將獨難。涕泣灑衣裳。能不懷所歡。﹝○《文選》二十三。《詩紀》十六。﹞

涼風吹沙礫。霜气何皚皚。明月照緹幕。華燈散炎輝。賦詩連篇章。極夜不知歸。君侯多壯思。文雅縱橫飛。小臣信頑鹵。黽勉安能追。﹝○《文選》二十三。《詩紀》十六。又《書鈔》百三十二﹑《禦覽》七百各引暉一韻。韻補一引皚﹑暉二韻。﹞

【贈徐幹詩】

誰謂相去遠。隔此西掖垣。拘限淸切禁。中情無由宣。思子沈心曲。長嘆不能言。起坐失次第。一日三四遷。步出北寺門。遙望西苑園。細柳夾道生。方塘含淸源。輕葉隨風轉。飛鳥何翻翻。乖人易感動。

涕下與衿連。仰視白日光。皦皦髙且懸。兼燭八紘內。物類無頗偏。我獨抱深感。不得與比焉。﹝○《文選》二十三。《詩紀》十六。又《文選》三十一雜體詩注引一句。《類聚》一引懸﹑偏二韻。《初學記》十一引垣﹑宣﹑言﹑遷﹑園﹑源﹑翩七韻。又垣﹑宣二韻。又垣一韻。黃氏集千家注杜工部詩六崔評事詩注引遷一韻。事文《類聚》新集五引垣﹑宣二韻。﹞

【贈徐幹詩】

猥蒙惠咳吐。貺以雅頌聲。髙義厲靑雲。灼灼有表經。﹝○《書鈔》一百。○孔氏校云。陳兪本雅頌作大雅。有表經作粲華星。﹞

【贈送從弟詩三首】〖第三首《初學記》作鳳凰詩。殊謬。〗

泛泛東流水。燐燐水中石。蘋藻生其涯。華葉紛擾溺。采之薦宗廟。可以羞嘉客。豈無園中葵。懿此出深澤。﹝○《文選》二十三。《詩紀》十六。﹞

亭亭山上松。瑟瑟谷中風。風聲一何盛。松枝一何勁。冰霜正慘淒。終歲常端正。豈不罹凝寒。松柏有本性。﹝○《文選》二十三。《類聚》八十八。文章正宗二十九。《詩紀》十六。又文鏡祕儲論南捲引風﹑勁二韻。﹞

鳳皇集南嶽。徘徊孤竹根。於心有不厭。奮翅淩紫氛。豈不常勤苦。羞與黃雀羣。何時當來儀。將須聖明君。﹝○《文選》二十三。《初學記》三十。文章正宗二十九。錦繡萬花谷後集四十。《詩紀》十六。又《類聚》九十引根﹑氛﹑羣三韻。﹞

【雜詩】

職事相塡委。文墨紛消散。馳翰未暇食。日昃不知晏。沈迷簿領間。回回自昏亂。釋此出西城。登髙且遊觀。方塘含白水。中有鳧與雁。安得肅肅羽。從爾浮波瀾。﹝○《文選》二十九。文章正宗二十九。《詩紀》十六。又《文選》四十三丘希範與陳伯之書注引亂一韻。《書鈔》三十六引散﹑亂二韻。又晏一韻。艸堂詩箋八白水詩注引起首一句。﹞

【鬥鷄詩】

丹雞被華采。雙距如鋒芒。願一揚炎威。會戰此中唐。利爪探玉除。瞋目含火光。長翹驚風起。勁翮正敷張。輕舉奮勾喙。電擊復還翔。﹝○《類聚》九十一。《詩紀》十六。﹞

【射鳶詩】

鳴鳶弄雙翼。飄飄薄靑雲。我後橫怒起。意气淩神仙。發機如驚焱。三發兩鳶連。流血灑墻屋。飛毛從風旋。庶士同聲贊。君射一何妍。﹝○《類聚》九十二。詩記十六。﹞

【詩】

昔君錯畦畤。東土有素木。條柯不盈尋。一尺再三曲。隱生寘翳林。控A19自迫速。得托芳蘭苑。列植髙山足。﹝○《類聚》八十八。《詩紀》十六。﹞

【詩】

靑靑女蘿艸。上依髙松枝。幸蒙庇養恩。分惠不可貲。風雨𨿽急疾。根株不傾移。﹝○《類聚》八十一。《詩紀》十六。又《禦覽》九百九十三引枝﹑訾二韻。﹞

【詩】

天地無期竟。民生甚局促。爲稱百年壽。誰能應此錄。低昂倏忽去。炯若風中燭。﹝○《禦覽》八百七十。﹞

【詩】

翩翩野靑雀。棲竄茨棘蕃。朝食平田粒。夕飲曲池泉。猥出蓬萊中。乃至丹丘邊。﹝○《禦覽》九百二十二。事類賦雀賦。﹞

【詩】

旦發鄴城東。莫次溟水旁。三軍如鄧林。武士攻蕭莊。﹝○《書鈔》百十七。○孔氏《書鈔》校語云。武士攻蕭莊。陳兪本攺劍戟凜秋霜。逯案。蕭乃肅之訛字。言軍士肅莊也。﹞

【詩】

初春含寒气。陽气匿其暉。灰風從天起。砂石縱橫飛。﹝○《書鈔》百五十四。﹞

【詩】

和風從東來。玄雲起西山。夜中發此气。明旦飛甘泉。﹝《禦覽》十一。﹞

【詩】

朝發白馬。暮宿韓陵。﹝○寰宇記五十五。﹞

【詩】

大廈云構。﹝○《文選》四十六三月三日曲水詩序。又二十二招隱詩注。﹞

【詩】

玄雲起髙嶽。終朝彌八方。﹝○《書鈔》一百五十。《類聚》一。﹞

【詩】

皦月垂素光。玄云爲仿佛。﹝○《文選》二十九雜詩注。﹞

【詩】

攬衣出巷去。素蓋保翩翩。﹝○《書鈔》百三十四。﹞

【詩】

散禮風雨起。﹝○《書鈔》一百。﹞

徐幹

﹝幹。字偉長。北海人。辟司空曹操府。除上艾長。以疾不行。歷軍謀祭酒掾。五官中郎將文學。建安二十二年卒。有集五卷。﹞

【贈五官中郎將詩】

貽爾新詩。﹝○《文選》二十三答何劭詩注。﹞

【答劉楨詩】〖《詩紀》作答劉公幹詩。〗

與子別無幾。所經未一旬。我思一何篤。其愁如三春。𨿽路在咫尺。難涉如九關。陶陶朱夏徳。艸木昌且繁。﹝○《類聚》三十一。《詩紀》十六。又《書鈔》百五十四引繁一韻。《文選》二十五於安城答謝靈運詩注引春一韻。﹞

【情詩】

髙殿郁崇崇。廣廈淒冷冷。微風起閨闥。落日照階庭。踟躕云屋下。嘯歌倚華楹。君行殊不返。我飾爲誰容。鑪薰闔不用。鏡匣上塵生。綺羅失常色。金翠暗無精。嘉肴旣忘禦。旨酒亦常停。顧瞻空寂寂。惟聞燕雀聲。憂思連相屬。中心如宿酲。﹝○玉臺新詠一。廣《文選》九。《詩紀》十六。﹞

室思詩﹝六章○廣《文選》於前五章作雜詩五首。後一章作室思。《詩紀》於後一章作室思。前二章作雜詩。於三四五章又作室思。﹞

沈陰結愁憂。愁憂爲誰興。念與君生別。各在天一方。良會未有期。中心摧且傷。不聊憂餐食。慊慊常饑空。端坐而無爲。仿佛君容光。

峨峨髙山首。悠悠萬里道。君去日已遠。鬱結令人老。人生一世間。忽若暮春艸。時不可再得。何爲自愁惱。每誦昔鴻恩。賤軀焉足保。

浮雲何洋洋。願因通我辭。飄颻不可寄。徙倚徒相思。人離皆復會。君獨無返期。自君之出矣。明鏡暗不治。思君如流水。何有窮已時。

慘慘時節盡。蘭葉凋復零。喟然長嘆息。君期慰我情。展轉不能寐。長夜何綿綿。躡履起出戶。仰觀三星連。自恨志不遂。泣涕如湧泉。﹝○紀容舒玉臺新詠考異云。君期二字未詳。疑爲期君之誤。又傅玄秋蘭篇。君期歷九秋。《樂府詩集》期作其。此篇亦當作君其歟。﹞

思君見巾櫛。以益我勞勤。安得鴻鸞羽。覯此心中人。誠心亮不遂。搔首立悁悁。何言一不見。復會無因緣。故如比目魚。今隔如參辰。﹝○玉臺新詠考異云。見君。宋刻作君見。弭。宋刻作益。並誤。今從太平《禦覽》。勤字《禦覽》作慚。則書勤爲懃。因而轉誤。逯案。紀君說未盡的。君見《禦覽》本作見君。又《禦覽》益作弭。勤作慚。義皆勝。作勤者。殆後人誤以不韻而妄攺。旣攺慚作勤。故並弭攺爲益耳。﹞

人靡不有初。想君能終之。別來歷年歲。舊恩何可期。重新而忘故。君子所尢譏。寄身𨿽在遠。豈忘君須臾。旣厚不爲薄。想君時見思。﹝○玉臺新詠一。廣《文選》十五。《詩紀》十六。又《類聚》三十二引第三章

。又《禦覽》七百十四作塗岑詩。引慚一韻。又《樂府詩集》六十九﹑《文選》補三十四﹑章本古文苑九俱引治﹑時二韻。又韻補二引傷﹑空二韻。韻補一引人﹑悁二韻。臾﹑思二韻。﹞

【於淸河見挽船士新婚與妻別詩】

與君結新婚。宿昔當別離。涼風動秋艸。蟋蟀鳴相隨。冽冽寒蟬吟。蟬吟抱枯枝。枯枝時飛揚。身體忽遷移。不悲身遷移。但惜歲月馳。歲月無窮極。會合安可知。願爲雙黃鵠。比翼戲淸池。﹝○玉臺新詠二作魏文帝。《類聚》二十九﹑《詩紀》十六並作爲挽船士與新娶妻別。○逯案。此篇乃幹作。魏文別有一首。玉臺於此偶誤。﹞

阮瑀

﹝瑀。字元瑜。陳畱人。師事蔡邕。建安中。曹操以爲軍謀祭酒。管記室。後爲倉曹掾屬。建安十七年卒。有集五卷。﹞

【駕出北郭門行】

駕出北郭門。馬樊不肯馳。下車步踟躕。仰折枯楊枝。顧聞丘林中。噭々有悲啼。借問啼者出。何爲乃如斯。親母捨我歿。後母憎孤兒。饑寒無衣食。舉動鞭捶施。骨消肌肉盡。體若枯樹皮。藏我空室中。父還不能知。上冢察故處。存亡永別離。親母何可見。淚下聲正嘶。棄我於此間。窮厄豈有貲。傳告後代人。以此爲明規。﹝○《樂府詩集》六十一。《初學記》二十八作樂府詩。《詩紀》十七。﹞

【琴歌】

〖文士傳曰﹕太祖雅聞瑀名。辟之。不應。乃逃入山中。太祖使人焚山得瑀。太祖時徵長安。大延賓客。怒瑀不與語。使就技人列。瑀善解音。能鼓琴。撫弦而歌。爲曲旣捷。音聲殊妙。太祖大悅云。〗

奕奕天門開。大魏應期運。靑蓋巡九州。在東西人怨。士爲知已死。女爲悅者玩。恩義苟敷暢。他人焉能亂。﹝○《三國誌》王粲傳注。《文選》六十齊竟陵文宣王行狀注。《禦覽》五百七十二。《樂府詩集》六十。《詩紀》十七。又吳棫韻補四引運﹑怨二韻及怨﹑玩二韻。○《三國誌》裴注曰﹕魚氏典略﹑摯虞文章志並云瑀建安初。辭疾避役。不爲曹洪屈。得太祖召。卽投杖而起。不得有逃入山中焚之乃出之事也。又典略載太祖初徵荊州。使瑀作書與劉備。乃徵馬超。又使瑀作書與韓遂。此二書今具存。至長安之前。遂等破走。太祖始以十六年得入關耳。而張騭云。初得瑀時。太祖在長安。此又乖戾。瑀以十七年卒。太祖十八年策爲魏公。而云瑀歌舞辭稱大魏應期運。愈知其妄。其辭云他人焉能亂。了不成語。瑀之吐屬必不如此云云。逯案。據此知歌系後人所依托。姑編入俟考。﹞

【詠史詩二首】

誤哉秦穆公。身沒從三良。忠臣不違命。隨軀就死亡。低頭窺壙戶。仰視日月光。誰謂此可處。恩義不可忘。路人爲流涕。黃鳥鳴髙桑。﹝○《類聚》五十五作阮瑀詩。廣《文選》八。《詩紀》十七。﹞

燕丹善勇士。荊軻爲上賓。圖盡擢匕首。長驅西入秦。素車駕白馬。相送易水津。漸離擊築歌。悲聲感路人。舉坐同咨嗟。嘆气若靑雲。﹝○同上○以上二首。《類聚》無題。《詩紀》從廣《文選》作詠史詩。逯案。王粲有詠三良之作。而題曰詠史。則此上篇自可題曰詠史。又左思詠史詩有荊軻一篇。當是祖述建安諸賢。則下篇亦可以作此題也。﹞

【七哀詩】

丁年難再遇。富貴不重來。良時忽一過。身體爲土灰。冥冥九泉室。漫漫長夜臺。身盡气力索。精魂靡所能。嘉肴設不禦。旨酒肥觴杯。出壙望故鄕。但見蒿與萊。﹝○《類聚》三十四。廣《文選》九。《詩紀》十七。又《初學記》十四引來﹑灰﹑臺﹑能﹑杯五韻。﹞

【公燕詩】

陽春和气動。賢主以崇仁。布惠綏人物。降愛常所親。上堂相娛樂。中外奉時珍。五味風雨集。杯酌若浮雲。﹝○《初學記》十四。﹞

【詩】〖《詩紀》作雜詩。〗

臨川多悲風。秋日苦淸涼。客子易爲戚。感此用哀傷。攬衣起躑躅。上觀心與房。三星守故次。明月未收光。雞鳴當何時。朝晨尙未央。還坐長嘆息。憂憂安可忘。﹝○《類聚》二十七。《類聚》三十四作七哀詩。廣《文選》十作行詩。《詩紀》十七。﹞

【詩同上】

我行自凜秋。季冬乃來歸。置酒髙堂上。友朋集光輝。念當復離別。涉路險且夷。思慮益惆悵。淚下沾裳衣。﹝○《類聚》二十七。廣《文選》十。《詩紀》十七。﹞

【詩】〖《詩紀》作隱士詩。〗

四皓隱南嶽。老萊竄河濱。顏回樂陋巷。許由安賤貧。伯夷餓首陽。天下歸其仁。何患處貧苦。但當守明眞。﹝○《類聚》三十六。鳴沙石室古籍叢殘類書殘捲髙尙門。《詩紀》十七。﹞

【詩】

白髮隨櫛墮。未寒思厚衣。四支易懈忄捲。行步益疏遲。常恐時歲盡。魂魄忽髙飛。自知百年後。堂上生旅葵。﹝○《類聚》十八。《詩紀》十七。﹞

【詩】〖《詩紀》作苦雨詩。〗

苦雨滋玄冬。引日彌且長。丹墀自殲殪。深樹猶沾裳。客行易感悴。我心摧已傷。登臺望江沔。陽侯沛洋洋。﹝○《類聚》二。《詩紀》十七。﹞

【詩】〖樂府作怨詩。《詩紀》同。〗

民生受天命。漂若河中塵。𨿽稱百齡壽。孰能應此身。猶獲嬰凶禍。流落恆苦辛。

《類聚》三十。﹝《樂府詩集》四十一。《詩紀》十七。逯案。此詩《類聚》在人部怨門。故郭茂倩目爲怨詩。其實非是。﹞

【詩】

箭細鐵絲剛。刀插銀刃白。﹝○黃氏集千家注杜工部詩補遺九久雨詩注。﹞

【詩】

春岑藹林木。﹝○艸堂詩箋二十四又於詩注。﹞

應瑒

﹝瑒。字徳璉。汝南人。曹操辟爲丞相掾。轉平原侯庶子。後爲五官中郎將文學。建安二十二年卒。有集五卷。﹞

【報趙淑麗詩】〖《詩紀》云。一作報趙叔嚴。〗

朝云不歸。夕結成陰。離羣猶宿。永思長吟。有鳥孤棲。哀鳴北林。嗟我懷矣。感物傷心。﹝○《類聚》三十一。《詩紀》十七。﹞

【公燕詩】

巍巍主人徳。佳會被四方。開館延羣士。置酒於斯堂。辧論釋鬱結。援筆興文章。穆穆眾君子。好合同歡康。促坐褰重帷。傳滿騰羽觴。﹝○《詩紀》十七。《類聚》三十九作公宴詩。引堂﹑章﹑康﹑觴四韻。《初學記》十四作應瑒詩。引方﹑堂﹑章﹑康四韻。﹞

【侍五官中郎將建章臺集詩】

朝雁鳴雲中。音響一何哀。問子遊何鄕。戢翼正徘徊。言我塞門來。將就衡陽棲。往春翔北土。今冬客南淮。遠行蒙霜雪。毛羽日摧頹。常恐傷肌骨。身隕沈黃泥。簡珠墮沙石。何能中自諧。欲因雲雨會。濯羽陵髙梯。良遇不可值。伸眉路何階。公子敬愛客。樂飲不知疲。和顏旣以暢。乃肯顧細微。贈詩見存慰。小子非所宜。爲且極讓情。不醉其無歸。凡百敬爾位。以副饑渴懷。﹝○《文選》二十。《詩紀》十七。又《類聚》九十一作應瑒詩。引哀﹑徊﹑棲﹑淮﹑頹﹑泥六韻。《文選》二十四贈陸機詩注引一句。﹞

【別詩二首】

朝云浮四海。日暮歸故山。行役懷舊土。悲思不能言。悠悠涉千里。未知何時旋。﹝○《類聚》二十九。廣《文選》八。《詩紀》十七。﹞

浩浩長河水。九折東北流。晨夜赴滄海。海流亦何抽。遠適萬里道。歸來未有由。臨河累太息。五內懷傷憂。﹝○同上﹞

【鬥鷄詩】

戚戚懷不樂。無以釋勞勤。兄弟遊戲場。命駕迎眾賓。二部分曹伍。羣雞煥以陳。雙距解長紲。飛踴超敵倫。芥羽張金距。連戰何繽紛。從朝至日夕。勝負尙未分。專場驅眾敵。剛捷逸等羣。四坐同休贊。賓主懷悅欣。博弈非不樂。此戲世所珍。﹝○《類聚》九十一。《詩紀》十七。﹞

繁欽

﹝欽。字休伯。潁川人爲。爲丞相主簿。建安二十三年卒。有集十卷。﹞

【贈梅公明詩】

瞻我北園。有條者桑。遘此春景。旣茂且長。氤氳吐葉。柔潤有光。黃條蔓衍。靑鳥來翔。日月其邁。時不可忘。公子瞻旃。勛名乃彰。﹝○《類聚》三十一。廣《文選》十。《詩紀》十七。﹞

【遠戍勸戒詩】

肅將王事。集此揚土。凡我同盟。旣文旣武。鬱鬱桓桓。有規有矩。務在和光。同塵共垢。各竟其心。爲國蕃輔。誾誾行行。非法不語。可否相濟。闕則云補。﹝○《類聚》二十三。廣《文選》十。《詩紀》十七。﹞

【詠蕙詩】〖廣《文選》作蕙詠。《詩紀》同。〗

蕙艸生山北。托身失所依。植根陰崖側。夙夜懼危頹。寒泉浸我根。淒風常徘徊。三光照八極。獨不蒙餘暉。葩葉永凋瘁。凝露不暇晞。百卉皆含榮。已獨失時姿。比我英芳發。鶗鴂鳴已哀。﹝○《類聚》八十一。廣《文選》十五。《詩紀》十七。﹞

【生茨詩】

〖灌畦暇語曰﹕後漢繁欽。傷世道剝喪。賢愚隱情。上之人用察不至。而小人得志。君子伏匿。於是賦生茨之詩。其詞曰﹕〗

有茨生蘭圃。布葉醫芙蕖。寄根膏壤隈。春澤以養軀。太陽曝眞色。翔風發其旉。甘液潤其中。華實與气俱。族類日夜滋。被我中堂隅。﹝○灌畦暇語。﹞

【定情詩】〖《白帖》作古詩。歲華紀麗同。《禦覽》八百七作寄情詩。〗

〖樂府解題曰﹕定情詩。漢繁欽所作也。言婦人不能以禮從人。而自相悅媚。乃解衣服玩好致之。以結綢繆之志。若臂環致拳拳。指環致殷勤。耳珠致區區。香囊致扣扣。跳脫致契闊。佩玉結恩情。自以爲得志。而期於山隅山陽山西山北。終而不答。乃自悔傷焉。○逯案。《文選》十八洛神賦注引繁欽定情《詩》曰﹕何以消滯憂。足下雙遠遊雲云。今此篇不見。殆玉臺有刪節。此其佚句也。〗

我出東門遊。邂逅承淸塵。思君卽幽房。侍寢執衣巾。時無桑中契。迫此路側人。我旣媚君姿。君亦悅我顏。何以致拳拳。綰臂雙金環。何以致殷勤。約指一雙銀。何以致區區。耳中雙明珠。何以致叩叩。香囊系肘後。何以致契闊。繞腕雙跳脫。何以結恩情。佩玉綴羅纓。何以結中心。素縷連雙鍼。休以結相於。金簿畫幧頭。何以慰別離。耳後玳瑁釵。何以答歡欣。紈素三條裙。何以結愁悲。白絹雙中衣。與我期何所。乃期東山隅。日旰兮不來。谷風吹我襦。無望無所見﹐涕泣起踟躕。與我斯何所。乃期東山南隅。日旰兮不來飄風吹我裳。逍遙莫誰睹。望君愁我腸。與我期何所。乃期西山側。日夕兮不來。躑躅長嘆息。遠望涼風至。俯仰正衣服。與我期何所。乃期山北岑。日暮兮不來。淒風吹我襟。望君不能坐。悲苦愁我心。愛身以何爲。惜我華色時。中情旣款款。然後克密期。褰衣躡茂艸。謂君不我欺。廁此醜陋質。徙倚無所之。自傷失所欲。淚下如連絲。﹝○玉臺新詠一。《樂府詩集》七十六。《詩紀》十七。又《書鈔》百二十九﹑《初學記》二十六﹑《禦覽》六百九十六﹑八百十九各引裙一韻。《書鈔》百三十五﹑《禦覽》七百十八各引脫一韻。《書鈔》百三十六﹑《類聚》八十四﹑《禦覽》八百七各引釵一韻。《書鈔》百三十六引環一韻。《白帖》四引區﹑珠﹑叩﹑後四韻。《禦覽》六百八十八引頭一韻。歲華紀麗二引達一韻。﹞

【槐樹詩】

嘉樹吐翠頁。列在雙闕涯。旖旎隨風動。柔色紛陸離。﹝○《初學記》二十八。《詩紀》十七。﹞

【雜詩】

世俗有險易。時運有盛衰。老氏和其光。蘧瑗貴可懷。﹝○《類聚》二十三。《詩紀》十七。﹞

【七言詩】

陰雲起兮白雪飄。﹝○《書鈔》百五十二。﹞

魏文帝曹丕

﹝丕。字子桓。曹操長子。建安十六年爲五官中郎將。二十二年立爲魏太子。二十五年正月嗣魏王位。攺建安爲延康。十一月受漢禪。卽帝位。攺元黃初。七年卒。時年四十。謚曰文皇帝。有典論五卷﹑集二十三卷。﹞

【樂府】

【短歌行】

〖古今樂錄曰﹕王僧虔技錄云。短歌行仰瞻一曲。魏氏遺令。使節朔奏樂。魏文制此辭。自撫箏和歌。歌者云。貴官彈箏。貴官卽魏文也。此曲聲制最美。辭不可入宴樂。〗

仰瞻帷幕。俯察幾筵。其物如故。其人不存。神靈倏忽。棄我遐遷。靡瞻靡恃。泣涕連連。呦呦遊鹿。銜艸鳴麑。翩翩飛鳥。挾子巢棲。我獨孤煢。懷此百離。憂心孔疚。莫我能知。人亦有言。憂令人老。嗟我白髮。生一何早。長吟永嘆。懷我聖考。曰仁者壽。胡不是保。﹝六解○樂府云。右一曲魏樂所奏。○《宋書》樂志。《樂府詩集》三十。廣《文選》十三。《詩紀》十二。○顧炎武日知錄曰﹕近日盛行詩歸一書。﹞

尢爲妄誕。魏文帝短歌行。長吟永嘆。思我聖考。聖考謂其父武帝也。﹝攺爲聖老。評之曰聖老字奇。﹞

【秋胡行二首】〖《詩紀》云。第一首一作歌魏徳。第二首一作浮萍篇。〗

堯任舜禹。當復何爲。百獸率舞。鳳凰來儀。得人則安。失人則危。惟賢知賢。人不易知。歌以詠言。誠不易移。鳴條之役。萬舉必全。明徳通靈。降福自天。﹝○《類聚》四十一。《樂府詩集》三十六。廣《文選》十三。又廣《文選》八作歌魏徳詩。﹞

泛泛綠池。中有浮萍。寄身流波。隨風靡傾。芙蓉含芳。菡萏垂榮。朝采其實。夕佩其英。采之遺誰。﹝《類聚》作誰遺。﹞所思在庭。雙魚比目。鴛鴦交頸。有美一人。婉如淸揚。﹝《類聚》作靑陽。﹞知音識曲。善爲樂方﹝《詩紀》云。有美四句又見善哉行。○《類聚》四十一。《樂府詩集》三十六。又廣《文選》八作歌魏徳詩。《詩紀》十二。○逯案。《詩紀》依據廣《文選》注云一作歌魏徳詩。非也。樂儲詩集於秋胡行題下引樂府解題曰﹕後人哀而賦之。爲秋胡行。廣題曰﹕曹植秋胡行。但歌魏徳而不取秋胡事。與文帝之辭同也云云。則兩書乃謂曹氏兄弟皆以舊題塡新辭。其不取秋胡事者同。非言曹丕所作亦歌魏徳也。廣《文選》題爲歌魏徳詩。本是妄作。《詩紀》不應注一作某某而不言所本也。又有美四句分見兩詩。而善哉行篇似較完整。蓋樂府以聲曲爲主。歌辭可以割裂拼湊。故此計以有美四句作爲全篇結尾。﹞

【善哉行二首】〖《詩紀》云。一曰擬作。○逯案。第一首《類聚》作苦哉行。六臣本《文選》注云。五臣作苦哉行。〗

上山采薇。薄暮苦饑。谿谷多風。霜露沾衣。野雉羣雊。猴猿相追。還望故鄕。郁何壘壘。髙山有崖。林木有枝。憂來無方。人莫之知。人生如寄。多憂何爲。今我不樂。歲月如馳。湯湯川流。中有行舟。隨波轉薄。有似客遊。策我良馬。被我輕裘。載馳載驅。聊以忘憂。﹝六解樂府云。右一曲魏晉樂所奏。○《宋書》樂志。《文選》二十七。《樂府詩集》三十六。文章正宗二十九。《詩紀》十二。又《類聚》四十一作苦哉行。引饑﹑衣﹑枝﹑之﹑馳﹑舟﹑遊七韻。《文選》十三月賦注引衣一韻。十八懷舊賦注作古樂府。引壘一韻。﹞

有美一人。婉如淸揚。妍姿巧笑。和媚心腸。知音識曲。善爲樂方。哀弦微妙。淸气含芳。流鄭激楚。度宮中商。感心動耳。綺麗難忘。離鳥夕宿。在彼中洲。延頸鼓翼。悲鳴相求。眷然顧之。使我心愁。嗟爾昔人。休以忘憂。﹝○《樂府詩集》三十六。廣《文選》十三。《詩紀》十二。又《類聚》四十一引陽﹑方﹑商﹑忘四韻。杜公瞻編珠二作魏武帝樂府詩。引商﹑忘二韻。﹞

【丹霞蔽日行】

丹霞蔽日。采虹垂天。谷水潺潺。木落翩翩。孤禽失羣。悲鳴雲間。月盈則衝。華不再繁。古來有之。嗟我何言。﹝《詩紀》云。明帝步出夏門行中八句與此同。○《類聚》四十一。《樂府詩集》三十七。廣《文選》十三。《詩紀》十二。﹞

【煌煌京洛行】

夭夭園桃。無子空長。虛美難假。偏輪不行。淮陰五刑。鳥盡弓藏。保身全名。獨有子房。大憤不收。褒衣無帶。多言寡誠。只令事敗。蘇秦之說。六國以亡。傾側賣主。車裂固當。賢矣陳軫。忠而有謀。楚懷不從。禍卒不救。禍夫吳起。智小謀大。西河何健。伏屍何劣。嗟彼郭生。古之雅人。智矣燕昭。可謂得臣。峨峨仲連。齊之髙士。北辭千金。東蹈滄海。﹝五解樂府云。右一曲晉樂所奏。○《宋書》樂志。《樂府詩集》三十九。廣《文選》十二。《詩紀》十二。又《類聚》四十二引人﹑臣﹑士海四韻。又《文選》十八笙賦注作桃園行。引長﹑行二韻。﹞

【釣竿行】

東越河濟水。遙望大海涯。釣竿何珊珊。魚尾何﹛徒﹜々。行路之好者。芳餌欲何爲。﹝○藝文《類聚》四十一。《詩紀》十二。﹞

【十五】

登山而遠望。谿谷多所有。楩柟千餘尺。眾艸之盛茂。華葉耀人目。五色難可紀。雉雊山雞鳴。虎嘯谷風起。號羆當我道。狂顧動牙齒。﹝○《宋書》樂志。《樂府詩集》二十七。廣《文選》十三。《詩紀》十二。﹞

【猛虎行】

與君媾新歡。托配於二儀。充列於紫微。長降焉可知。梧桐攀鳳翼。雲雨散洪池。﹝○《類聚》十一。《樂府詩集》三十一。《詩紀》十二。﹞

【善哉行】〖《詩紀》云。《初學記》載第一解。題云於講堂作。〗

朝日樂相樂。酣飲不知醉。悲弦激新聲。長笛吐淸气。弦歌感人腸。四坐皆歡悅。寥寥髙堂上。涼風入我室。持滿如不盈。有徳者能卒。君子多苦心。所愁不但一。慊慊下白屋。吐握不可失。眾賓飽滿歸。主人苦不悉。比翼翔云漢。羅者安所羈。衝靜得自然。榮華何足爲。﹝五解樂府云。右一曲魏晉樂所奏。○《宋書》樂志。《樂府詩集》三十六。《詩紀》十二。又《書鈔》五十一及一百十引气一韻。又《初學記》十四作於講堂作。引醉﹑气二韻。﹞

【同前】〖《詩紀》云。藝文《類聚》作銅雀園詩。〗

朝遊髙臺觀。夕宴華池陰。大酋奉甘醪。狩人獻嘉禽。齊倡發東舞。秦箏奏西音。有客從南來。爲我彈淸琴。五音紛繁會。拊者激微吟。淫魚乘波聽。踴躍自浮沈。飛鳥翻翔舞。悲鳴集北林。樂極哀情來。寥亮摧肝心。淸角豈不妙。徳薄所不任。大哉子野言。弭弦且自禁。﹝五解樂府云。右一曲魏晉樂所奏。○《宋書》樂志。《樂府詩集》三十六。《詩紀》十二。又《書鈔》一百一﹑一百七引音一韻。《類聚》二十八作銅雀園詩。引陰﹑禽﹑音﹑林﹑心五韻。《文選》三十一代君子有所思注及雜體詩注並作東門行。引陰一韻。又廣《文選》九所引與藝文《類聚》同。﹞

【折楊柳行】〖《詩紀》云。藝文作遊仙詩。古樂府作長歌行。〗

西山一何髙。髙髙殊無極。上有兩仙僮。不飲亦不食。與我一丸藥。光耀有五色。服藥四五日。身體生羽翼。輕舉乘浮雲。倏忽行萬億。流覽觀四海。茫茫非所識。彭祖稱七百。悠悠安可原。老聃適西戎。於今竟不還。王喬假虛辭。赤松垂空言。達人識眞僞。愚夫好妄傳。追念往古事。憒憒千萬端。百家多迂怪。聖道我所觀。﹝四解樂府云。右一曲魏晉樂所奏。○《宋書》樂志。《樂府詩集》三十七。廣《文選》十三。《詩紀》十二。又《類聚》七十八作遊仙詩。引極﹑食﹑色﹑翼﹑億﹑識六韻。《文選》二十二宿東園注引極﹑食﹑色﹑翼四韻。《初學記》五作登山望遠詩。引極﹑食二韻。《白帖》九引色一韻。舊《唐書》九十五﹑《禦覽》九百八十四並引極﹑食﹑色﹑翼四韻。《禦覽》四十五﹑寰宇記五十五並引食一韻。廣《文選》九作遊仙詩。引極﹑食﹑色﹑翼﹑億﹑識六韻。﹞

【燕歌行二首】

秋風蕭瑟天气涼。艸木搖落露爲霜。羣燕辭歸雁南翔。念君客遊多思腸。慊慊思歸戀故鄕。君何淹畱寄他方。賤妾煢煢守空房。憂來思君不敢忘。不覺悟淚下沾衣裳。援琴鳴弦發淸商。短歌微吟不能長。明月皎皎照我牀。星漢西流夜未央。牽牛織女遙相望。爾獨何辜限河梁。﹝《詩紀》云。晉樂所奏。分七解。○逯案。《宋書》及《樂府詩集》此篇前六解皆兩韻一解。○《宋書》樂志。《文選》二十七。玉臺新詠九。《樂府詩集》三十二。《詩紀》十二。又《類聚》四十二引涼﹑霜﹑腸﹑方﹑忘五韻。《初學記》三引涼﹑霜二韻。﹞

別日何易會日難。山川悠遠路漫漫。郁陶思君未敢言。寄聲浮雲往不還。涕零雨面毀容顏。誰能懷憂獨不嘆。展詩淸歌聊自寬。樂往哀來摧肺肝。耿耿優枕不能眠。披衣出戶步東西。仰看星月觀雲間。飛鶬晨鳴聲可憐。畱連顧懷不能存。﹝《詩紀》云。晉樂所奏。分六解。又云。此首文互異者。並以《宋書》爲正。樂府云。右一曲本辭。○玉臺新詠九。《樂府詩集》三十二。《詩紀》十二。又《初學記》十五引難﹑漫﹑言﹑還四韻。﹞

別日何易會日難。山川悠遠漫漫。郁陶思君未敢言。寄書浮雲往不還。涕零兩面毀形顏。

誰能懷憂獨不嘆。耿耿優枕不能眠。披衣出戶步東西。展詩淸歌聊自寬。樂往哀來摧心肝。悲風淸厲秋气寒。羅帷徐動經秦軒。仰戴星月觀雲間。飛鳥晨鳴。聲气可憐。畱連懷顧不自存。﹝六解樂府云。右一曲晉樂所奏。○《宋書》樂志。《樂府詩集》三十二。《詩紀》十二。﹞

【臨髙臺】

臨臺行髙。髙以軒。下有水。淸且寒。中有黃鵠往且翻。行爲臣。當盡忠。願令皇帝陛下三千歲。宜居此宮。鵠欲南遊。雌不能隨。我欲躬銜汝。口噤不能開。我欲負之。毛衣摧頹。五里一顧。六里徘徊。﹝《詩紀》云。此曲三段辭不相屬。鵠欲南遊以下乃古辭飛鵠行也。○《類聚》四十二作臨主臺行。《樂府詩集》十八。廣《文選》十二。《詩紀》十二。又《文選》二十侍五官中郎將建章臺集詩注作古辭。引頹一韻。﹞

【陌上桑】

棄故鄕。離室宅。遠從軍旅萬里客。披荊棘。求阡陌。側足獨窘步。路局苲。虎豹嗥動。雞驚禽失。羣鳴相索。登髙山。柰何蹈盤石。樹木叢生郁差錯。寢蒿艸。蔭松柏。涕泣雨面沾枕席。伴旅單。稍稍日零落。惆悵竅自憐。相痛惜。﹝樂府云。右一曲晉樂所奏。○《宋書》樂志。《樂府詩集》二十八。廣《文選》十三。《詩紀》十二。﹞

【秋胡行】〖《詩紀》云。一作佳人期。〗

朝與佳人期。日夕殊不來。嘉肴不嘗。旨酒停杯。寄言飛鳥。告余不能。俯折蘭英。仰結桂枝。佳人不在。結之何爲。從爾何所之。乃在大海隅。靈若道言。貽爾明珠。企予望之。步立踟躕。佳人不來。何得斯須。﹝○《類聚》四十一。《樂府詩集》三十六。廣《文選》十三。《詩紀》十二。﹞

【上畱田行】

居世一何不同。上畱田。富人食稻與粱。上畱田。貧子食糟與糠。上畱田。貧賤亦何傷。上畱田。祿命懸在蒼天。上畱田。今爾嘆息將欲誰怨。上畱田。﹝○《類聚》四十一。《樂府詩集》三十八。《文選》補遺三十四。廣《文選》十三。《詩紀》十二。﹞

【大墻上蒿行】

陽春無不長成。艸木羣類隨大風起。零落若何翩翩。中心獨立一何煢。四時捨我驅馳。今我隱約欲何爲。人生居天壤間。忽如飛鳥棲枯枝。我今隱約欲何爲。適君身體所服。何不恣君口腹所嘗。冬被貂鼲溫暖。

夏當服綺羅輕涼。行力自苦。我將欲何爲。不及君少壯之時。乘堅車。策肥馬良。上有滄浪之天。今我難得久來視。下有蠕蠕之地。今我難得久來履。保不恣意遨遊。從君所喜。帶我寶劍。今爾何爲自低卬。悲麗平壯觀。白如積雪。利如秋霜。駁犀標首。玉琢中央。帝王所服。辟除凶殃。禦左右柰何致福祥。吳之辟閭。越之步光。楚之龍泉。韓有墨陽。苗山之鋌。羊頭之鋼。知名前代。咸自謂麗且美。曾不如君劍良。綺難忘。冠靑雲之崔嵬。纖羅爲纓。飾以翠翰。旣美且輕。表容儀。俯仰垂光榮。宋之章甫。齊之髙冠。亦自謂美。蓋何足觀。排金鋪。坐玉堂。風塵不起。天气淸涼。奏桓瑟。舞趙倡。女娥長歌。聲協宮商。感心動耳。蕩气回腸。酌桂酒。鱠鯉魴。與佳人期爲樂康。前奉玉卮。爲我行觴。今日樂不可忘。樂未央。爲樂常苦遲。歲月逝。忽若飛。何爲自苦。使我心悲。﹝○《樂府詩集》三十九。《詩紀》十二。又《書鈔》百二十二作魏文帝歌。引昂﹑央﹑祥三韻及昂﹑霜二韻。《文選》三十九七命注引我帶長寶劍。光白如秋霜二句。﹞

【艷歌何嘗行】

〖《詩紀》云。《宋書》作古辭。樂府作文帝。○逯案。古今樂錄引王僧虔技錄云。艷歌何嘗行。歌文帝何嘗﹑古白皓二篇。知此爲魏文帝作。〗

何嘗快。獨無憂。但當飲醇酒。炙肥牛。長兄爲二千石。中兄被貂裘。小弟𨿽無官爵。鞍馬﹤馬反﹥々。往來王侯長者遊。但當在王侯殿上。快獨摴蒲六博。對坐彈棋。男兒居世。各當努力。蹙迫日暮。殊不久畱。少小相觸抵。寒苦常相隨。忿恚安足諍。吾中道與卿共別離。約身奉事君。禮節不可虧。上慚滄浪之天。下顧黃口小兒。柰何復老心皇皇。獨悲誰能知。﹝樂府云。少小下爲趨。前爲艷。又云。右一曲晉樂所奏。○《宋書》樂志作古詞。《樂府詩集》三十九。廣《文選》十三。《詩紀》十二。﹞

【月重輪行】

三辰垂光。照臨四海。煥哉何煌煌。悠悠與天地久長。愚見目前。聖睹萬年。明暗相絕。何可勝言。﹝○《類聚》四十二。《樂府詩集》四十。《詩紀》十二。﹞

【飲馬長城窟行】

浮舟橫大江。討彼犯荊虜。武將齊貫錍。徵人伐金鼓。長戟十萬隊。幽冀百石弩。發機若雷電。一發連四五。﹝○《類聚》四十一。《樂府詩集》三十八。《詩紀》十二。又《書鈔》百二十五作魏明帝武平謂歌詩。引弩﹑五二韻。﹞

【董逃行】

晨背大河南轅。跋涉遐路漫漫。師徒百萬嘩喧。戈矛若林成山。旌旗拂日蔽天。﹝○《禦覽》三百三十九。﹞

【折楊柳行】

端居若無悰。駕遊博望山。﹝○《文選》二十一謝眺遊東園詩注。﹞

【詩】

【黎陽作詩三首】

朝發鄴城。夕宿韓陵。霖雨載塗。輿人困窮。載馳載驅。沐雨櫛風。捨我髙殿。何爲泥中。在昔周武。爰曁公旦。載主而徵。救民塗炭。彼此一時。惟天所贊。我獨何人。能不靖亂。﹝○《類聚》五十九。廣《文選》九。《詩紀》十二。﹞

殷殷其雷。濛濛其雨。我徒我車。涉此艱阻。遵彼洹湄。言刈其楚。班之中路。塗潦是禦。轔轔大車。載低載昂。嗷嗷僕夫。載僕載僵。蒙塗冒雨。沾衣濡裳。﹝○《類聚》五十九。廣《文選》九。《詩紀》十二。﹞

千騎隨風靡。萬騎正龍驤。金鼓震上下。干戚紛縱橫。白旄若素霓。丹旗發朱光。追思太王徳。胥宇識足臧。經歷萬歲林。行行到黎陽。﹝○《類聚》五十九。《詩紀》十二。○逯案。《類聚》此爲第一首。在上兩首前。《詩紀》倒以五言編在四言後。故列此爲第三首。﹞

【於譙作詩】

淸夜延貴客。明燭發髙光。丰膳漫星陳。旨酒盈玉觴。弦歌奏新曲。遊響拂丹梁。餘音赴迅節。慷慨時激揚。獻酬紛交錯。雅舞何鏘鏘。羅纓從風飛。長劍自低昂。穆穆眾君子。和合同樂康。﹝○《詩紀》十二。《書鈔》百六引陽﹑揚二韻。《初學記》十四引光﹑觴﹑梁﹑揚﹑鏘﹑昂六韻。又引光﹑觴二韻。又十五引梁﹑揚二韻。﹞

【孟津詩】

良辰啟初節。髙會構歡娛。通天拂景云。俯臨四達衢。羽爵浮象樽。珍膳盈豆區。淸歌發妙曲。樂正奏笙竽。曜靈忽西邁。炎景繼望舒。翊日浮黃河。長驅旋鄴都。﹝○《詩紀》十二。《類聚》二十八作在孟津詩。引娛﹑竽﹑舒﹑都四韻。七十三引娛﹑區二韻。《初學記》十四引娛﹑衢﹑區三韻。﹞

【芙蓉池作詩】

乘輦夜行遊。逍遙步西園。雙渠相漑灌。嘉木繞通川。卑枝拂羽蓋。修條摩蒼天。驚風扶輪轂。飛鳥翔我前。丹霞夾明月。華星出雲間。上天垂光彩。五色一何鮮。壽命非松喬。誰能得神仙。遨遊快心意。保己終百年。﹝○《文選》二十七。《詩紀》十二。又《類聚》九﹑《禦覽》五百九十二並引園﹑川﹑天﹑間﹑年五韻。﹞

【於玄武陂作詩】

兄弟共行遊。驅車出西城。野田廣開辟。川渠互相經。黍稷何鬱鬱。流波激悲聲。菱芡覆綠水。芙蓉發丹榮。柳垂重蔭綠。向我池邊生。乘渚望長洲。羣鳥歡嘩鳴。萍藻泛濫浮。澹澹隨風傾。忘憂共容與。暢此千秋情。﹝○古詩類苑十五。《詩紀》十二。又《類聚》九﹑廣《文選》十並引城﹑經﹑聲﹑榮﹑生﹑鳴﹑傾七韻。﹞

至廣陵於馬上作詩﹝《詩紀》云。外編云廣陵觀兵。﹞

觀兵臨江水。水流何湯湯。戈矛成山林。玄甲耀日光。猛將懷暴怒。膽气正縱橫。誰雲江水廣。一葦可以航。不戰屈敵虜。戢兵稱賢良。古公宅岐邑。實始剪殷商。孟獻營虎牢。鄭人懼稽顙。充國務耕殖。先零自破亡。興農淮泗間。築室都徐方。量宜運權略。六軍咸悅康。豈如東山詩。悠悠多憂傷。﹝○魏志文帝紀注引魏書。《禦覽》五百九十一。廣《文選》十。《詩紀》十二。又《類聚》五十九引湯﹑光﹑航﹑良四韻。﹞

【雜詩二首】

漫漫秋夜長。烈烈北風涼。展轉不能寐。披衣起彷徨。彷徨忽已久。白露沾我裳。俯視淸水波。仰看明月光。天漢回西流。三五正縱橫。艸虫鳴何悲。孤雁獨南翔。鬱鬱多悲思。綿綿思故鄕。願飛安得翼。欲濟河無梁。向風長嘆息。斷絕我中腸。﹝○《文選》二十九。文章正宗二十九。《詩紀》十二。又《類聚》二十七作魏文帝詩。引涼﹑佯﹑光﹑鄕﹑梁五韻。○逯案。李善本《文選》四注此《詩》曰﹕集云枹中作。下篇云於黎陽作。﹞

西北有浮雲。亭亭如車蓋。惜哉時不遇。適與飄風會。吹我東南行。行行至吳會。吳會非我鄕。安得久畱滯。棄置勿復陳。客子常畏人。﹝○《文選》二十九。文章正宗二十九。事類賦《云賦》注。《詩紀》十二。又《禦覽》八﹑杜公瞻編珠一並引蓋一韻。﹞

【於明津作詩】

遙遙山上亭。皎皎雲間星。遠望使心懷。遊子戀所生。驅車出北門。遙望河陽城。﹝《詩紀》云。古辭長歌行與此同。後有六句曰﹕凱風吹長棘。夭夭枝葉傾。黃鳥飛相追。咬咬弄音聲。佇立望西河。泣下沾羅纓。○逯案。後六句亦當爲魏文帝作。應補入。《樂府詩集》所稱古辭。未必全爲漢詩也。○《類聚》二十七。《詩紀》十二。﹞

【淸河作詩】

方舟戲長水。湛澹自浮沈。弦歌發中流。悲響有餘音。音聲入君懷。淒愴傷人心。心傷安所念。但願恩情深。願爲晨風鳥。雙飛翔北林。﹝○玉臺新詠二。廣《文選》九。《詩紀》十二。又藝文《類聚》二十八作於淸河作。引沈﹑音二韻。﹞

【代劉勛妻王氏雜詩】

〖《詩紀》云。玉臺以爲王宋自作。今從藝文作魏文帝。〗

王宋者。平虜將軍劉勛妻也。入門二十餘年。後勛悅山陽司馬氏女。以宋無子出之。還於道中作詩。﹝○玉臺新詠二。﹞

翩翩牀前帳。張以蔽光輝。昔將爾同去。今將爾同歸。緘藏篋笥裏。當復何時披。﹝○玉臺新詠二作劉勛妻王氏雜詩。《類聚》二十九作魏文帝代劉勛出妻王氏詩。《詩紀》十二。○逯案。玉臺載詩兩首。一爲魏文帝作。一爲曹植作。而只題爲劉勛妻王氏雜詩。實誤。《詩紀》據藝文《類聚》編此音於魏文帝詩。是矣。然並第二首亦歸魏文。則又非也。今卽析第二首入曹植集。﹞

【黎陽作詩】

奉辭罰罪遐徵。晨過黎山巉崢。東濟黃河金營。北觀故宅頓傾。中有髙樓亭亭。荊棘繞蕃業生。南望果園靑靑。霜露慘淒宵零。彼桑梓兮傷情。﹝○《類聚》五十九。《詩紀》十二。﹞

【寡婦詩】

友人阮元瑜早亡。傷其妻孤寡。爲作此詩。

霜露紛兮交下。木葉洛兮淒淒。候雁叫兮雲中。歸燕翩兮徘徊。妾心感兮惆悵。白日急兮西頹。守長夜兮思君。魂一夕兮九乖。悵延佇兮仰視。星月隨兮天回。徒引領兮入房。竅自憐兮孤棲。願從君兮終沒。愁何可兮久懷。﹝○《類聚》三十四。《詩紀》十二。﹞

【令詩】

〖漢獻帝傳曰﹕太史丞許芝條上魏王代漢圖讖。王令曰﹕昔周文王三分天下有其二。以服事殷。公旦履天子之籍。聽天下之斷。終然復子明辟。吾𨿽徳不及二聖。吾敢忘髙山景行之義哉。吾作詩云云。庶欲守此辭以自終。卒不虛言也。〗

喪亂悠悠過紀。白骨從橫萬里。哀哀下民靡恃。吾將以時整理。復子明辟致仕。﹝○《三國誌》文帝紀注引獻帝傳禪代眾事。《詩紀》十二。﹞

【夏日詩】

夏時饒溫和。避暑就淸涼。比坐髙閣下。延賓作名倡。弦歌隨風厲。吐羽含徵商。嘉肴重疊來。珍果在一傍。棋局縱橫陳。博弈合雙揚。巧拙更勝負。歡美樂人腸。從朝至日夕。安知夏節長。﹝○《詩紀》十二。又《初學記》十五作魏文帝詩。引倡﹑商二韻。《禦覽》二十三作魏文帝詩。引涼﹑倡﹑傍﹑揚﹑腸﹑長六韻。﹞

【見挽船士兄弟辭別詩】〖樂府作折楊柳行。〗

鬱鬱河邊樹。靑靑野田艸。捨我故鄕客。將適萬里道。妻子牽衣袂。抆淚沾懷抱。還附幼童子。顧托兄與嫂。辭訣未及終。嚴駕一何早。負笮引文舟。飽渴常不飽。誰令爾貧賤。咨嗟何所道。﹝○《樂府詩集》三十七作謝靈運折楊柳行。《書鈔》百三十八作魏文帝詩。引食一韻。《初學記》十八作魏文帝見挽船士兄弟辭別詩。引道﹑抱二韻。《白帖》六作魏文帝詩。引將適千里道。妻子牽衣袂兩句。○逯案。《樂府詩集》作謝靈運詩。然其思想情調。語言風格皆不類。《樂府詩集》折楊柳行。魏文一篇。謝兩篇。前後次列。亦或後世刊寫已有竄亂。今依《書鈔》《初學記》《白帖》等作魏文帝詩。而於謝詩亦分著此篇。﹞

【詩】

行行遊且獵。且獵路南隅。彎我烏號弓。騁我纖驪駒。走者貫鋒鏑。伏者值戈殳。白日未及移。

手獲三十餘。﹝○《禦覽》三百五十三。﹞

【詩】

巾車出鄴宮。校獵東橋津。重罝施密网。罕篳飄如雲。彎弓忽髙馳。一發連雙麕。﹝○《類聚》九十五。《詩紀》十二。又《初學記》二十二引津﹑云二韻。《禦覽》九百七引津﹑麕二韻。﹞

蜘蛛网戶牖。野艸當階生。﹝○《文選》二十九雜詩注引魏文帝詩。三十直學省愁臥詩注引上一句。﹞

酒人獻三淸。絲中列南廂。﹝○鳴沙石室古籍業殘類書殘捲宴樂類。﹞

王韓獨何人。翺翔隨天塗。﹝○《文選》二十八前緩歌聲注。﹞

回頭四向望。眼中無故人。﹝○《文選》二十五答張士然詩注。﹞

絹綃白如雪。輕華比蟬翼。﹝○《白帖》二。﹞

畫舸覆堤。﹝○唐語林二。﹞

蘭芷生兮芙蓉披。﹝○《文選》三十一雜詩注。﹞

【東閣詩】

髙山吐慶雲。﹝○《文選》三十一雜體詩注。﹞

【歌】〖《詩紀》作古歌銅雀詞。編在漢詩。〗

長安城西雙員闕。上有一雙銅雀。一鳴五穀生。再鳴五穀熟。﹝○《三輔黃圖》二引作古歌。《書鈔》百五十六引作魏文帝歌詞。《文選》五十六石闕銘注作魏文帝歌。《禦覽》三十五作古歌詞。百七十九作魏文帝歌。《詩紀》七。○逯案。此歌《書鈔》等書數引。皆作魏文帝。今從之。編入本卷。﹞

甄皇后

﹝甄皇后。本袁紹中子袁熙妻。魏武破紹。文產時爲太子。納爲夫人。生明帝。﹞

【塘上行】

蒲生我池中。其葉何離離。傍能行仁義。莫若妾自知。眾口鑠黃金。使君生別離。念君去我時。獨愁常苦悲。想見君顏色。感結傷心脾。念君常苦悲。夜夜不能寐。莫以豪賢故。棄捐素所愛。莫以魚肉賤。棄捐蔥與薤。莫以麻枲賦。棄捐菅與蒯。出亦復苦愁。入亦復苦愁。邊地多悲風。樹木何翛翛。從軍致獨樂。延年壽千秋。﹝○玉臺新詠二。《樂府詩集》三十五作魏武帝。風雅翼補遺下。《詩紀》十二。又《文選》二十八塘上行注引離一韻。《類聚》四十一作魏文帝甄

皇后塘上行。引離﹑知﹑離﹑愛﹑薤﹑蒯六韻。又韻補四作魏文帝。引悲﹑薤二韻。○逯案。樂府以此篇爲魏武塘上行本辭。今從玉臺作甄后詞。又出亦復苦愁以下六句。乃樂人增入之曲。必非甄后之作也。﹞

蒲生我池中。蒲生我池中。其葉何離離。傍能行人儀。莫能縷自知。眾口鑠黃金。使君生別離。念君去我時。念君去我時。獨愁常苦悲。想見君顏色。感結傷心脾。今悉夜夜愁不寐。莫用豪賢故。莫用豪賢故。棄捐素所愛。莫用魚肉貴。棄捐蔥與薤。莫用麻枲賤。棄捐菅與蒯。倍恩者苦枯。倍恩者苦枯。蹶船常苦沒。教君安息定。愼莫致倉卒。念與君一共離別。變當何時共坐復相對。出亦復苦愁。入亦復苦愁。邊地多悲風。樹木何蕭蕭。今日樂相樂。延年壽千秋。﹝五解樂府云。右一曲晉樂所奏。○《宋書》樂志﹑《樂府詩集》三十五並作魏武帝。《詩紀》十二。○逯案。《文選》陸機塘上行題下李善注引歌錄曰﹕塘上行古詞或曰甄皇后造。又樂府解題曰﹕前志云。晉樂奏魏武帝蒲生篇。而諸集錄皆云其詞甄后所作。今依諸集錄附此。﹞

魏詩卷五

邯鄲淳

﹝淳。字子叔。一名竺。潁川人。初平中。客荊州。荊州內附。武帝素聞其名。召見。甚敬異之。時五官將博延英儒。因啟淳欲使在文學。會臨淄侯植亦求淳。武帝遣淳詣植。黃初初爲博士給事中。有集二卷。﹞

【贈吳處玄詩】〖《詩紀》依《類聚》作答贈詩〗

我受上命。來隨臨菑。與君子處。曾未盈期。見召本朝。駕言趣期。羣子重離。首命於時。餞我路隅。贈我嘉辭。旣受徳音。敢不答之。余惟薄徳。旣局且鄙。見養賢侯。於今四祀。旣庇西伯。永誓沒齒。今也被命。義在不俟。瞻戀我侯。又慕君子。行道遲遲。體逝情止。豈無好爵。懼不我與。聖主受命。千載一遇。攀龍附鳳。必在初舉。行矣去矣。別易會難。自彊不息。人誰獲安。願子大夫。勉簣成山。天休方至。萬福爾臻。﹝○《類聚》三十一﹑廣《文選》十﹑《詩紀》十七並作答贈詩。又《文選》二十七晚登三山還望京邑詩注注引難一韻。惟淳誤湛。﹞

左延年

黃初中。以新聲被寵。見《晉書》樂志。

【秦女休行】

始出上西門。遙望秦氏廬。秦氏有好女。自名爲女休。休年十四五。爲宗行報仇。左執白楊刃。右據宛魯矛。仇家便東南。僕僵秦女休。女休西上山。上山四五里。關吏呵問女休。女休前置辭。平生爲燕王婦。於今爲詔獄囚。平生衣參差。當今無領襦。明知殺人當死。兄言怏怏。弟言無道憂。女休堅詞爲宗報仇。死不疑。殺人都市中。徼我都巷西。丞卿羅東向坐。女休淒淒曳梏前。兩徒夾我持刀。刀五尺餘。刀未下。朣朧擊鼓赦書下。﹝○《樂府詩集》六十一。《詩紀》十七。又《書鈔》百二十三引休﹑仇﹑矛三韻。《禦覽》三百四十六作樂府歌。引休﹑仇﹑矛三韻。三百五十三引廬﹑休﹑仇﹑矛四韻。四百八十一引家﹑休﹑仇﹑矛﹑休﹑囚﹑下七韻。六百五十二作古樂府歌辭。引樓﹑休﹑仇﹑矛﹑休﹑囚﹑下七韻。﹞

【從軍行】

苦哉邊地人。一歲三從軍。三子到惇煌。二子詣隴西。五子遠斗去。五婦皆懷身。﹝○《樂府詩集》三十六。《詩紀》十七。﹞

【同上】

從軍何等樂。一驅乘雙駁。鞍馬照人目。﹝《初學記》作白。《詩紀》同。﹞龍驤自動作。﹝○《初學記》二十二。《禦覽》三百五十八。《詩紀》十七。﹞

焦先

﹝先。字孝然。河東人。或曰弘農人。魏受禪。結庵湄河之濱。獨止其中。太守董經往視之。不肯語。或忽老忽少。後與人別去。不知所適。﹞

【祝衄歌】

〖《髙士傳》曰﹕魏伐吳。有竅問隱士焦先。先不應。謬歌。後魏軍敗。人推其意。牂羊指吳。羖歷指魏也。〗

祝衄祝衄。非魚非肉。更相追逐。本爲殺牂羊。更殺羖歷。﹝魏志注作本心爲當殺牂羊。更殺其羖歷耶。○《三國誌》管寧傳注。《詩紀》十七。﹞

吳質。

﹝質。字季重。濟陰人。建安中爲朝歌長。遷元城令。魏文帝受禪。拜北中郎將。進振威將軍。封列侯。太和四年。入爲侍中。卒。﹞

【思慕詩】

〖文章敍錄曰﹕文帝崩。吳質思慕。作《詩》云﹕〗

愴愴懷殷憂。殷憂不可居。徙倚不能坐。出入步踟躕。念蒙聖主恩。榮爵與眾殊。自謂永終身。志气甫當舒。何意中見棄。棄我就黃壚。煢煢靡所恃。淚下如連珠。隨沒無所益。身死名不書。慷慨自俯仰。庶幾烈丈夫。﹝○《三國誌》本傳注。廣《文選》九。《詩紀》十七。﹞

麋元

﹝元爲散騎常侍。有集五卷。﹞

【詩】

靑雀東飛。別鵠東翔。﹝○《禦覽》九百二十二。﹞

【詩】

蒼蒼陵上柏。參差列成行。童童安石橊。列生神道傍。﹝○《禦覽》九百七十。﹞

魏明帝曹睿

﹝睿。字元仲。魏文帝太子。黃初七年五月卽位。在位十三年。景初三年卒。年三十六。謚曰明皇帝。有集七卷。﹞

【樂府】

【短歌行】

翩翩春燕。端集余堂。陰匿陽顯。節運自常。厥貌淑美。玄衣素裳。歸仁服徳。此雄頡頏。執志精專。吉行馴良。銜士繕巢。有式宮房。不規自圓。﹝樂府作圜。﹞無矩而方。﹝○《類聚》九十二。《樂府詩集》三十。廣《文選》十三。《詩紀》十二。﹞

【善哉行】

我䢐我徵。伐彼蠻虜。練師簡卒。爰正其旅。輕舟竟川。初鴻依浦。桓桓猛毅。如羆。如虎。發砲若雷。吐气如雨。旄旌指麾。進退應矩。百馬齊轡。禦由造父。休休六軍。咸同斯武。兼塗星邁。亮玆行阻。行行日遠。西背後京許。遊弗淹旬。遂屆揚土。奔寇震懼。莫敢當禦。權實豎子。備則亡虜。假气遊魂。魚鳥爲伍。虎臣列將。怫郁充淮泗肅淸。奮揚微所。運徳耀威。惟鎭惟撫。反旆言歸。旆入皇祖。﹝《詩紀》云。《宋書》樂志分爲八解。無權實豎子以下四句。樂府云。右一曲魏晉樂所奏。○《宋書》樂志﹑《樂府詩集》三十六﹑廣《文選》十三﹑《詩紀》十二所引並少權實豎子四句。又《書鈔》百十四引虜﹑旅﹑虎﹑雨﹑矩五韻。《文選》四十三爲石仲容與孫皓書注引虜﹑伍二韻。五十七馬汧督誄注引伍一韻。又《禦覽》三百六引虜﹑旅﹑浦﹑虎﹑雨﹑矩六韻。○逯案。權實豎子以下四句。蓋《詩紀》據《文選》注以意補入。未必符原詩舊貌。﹞

【同前四解】

赫赫大魏。王師䢐徵。冒暑討亂。振耀威靈。泛舟黃河。隨波潺湲。通渠回越。行路綿綿。彩旄蔽日。旗旒翳天。淫魚瀺灂。遊戲深淵。惟塘泊。從如流。不爲單。握揚楚。心惆悵。歌采薇。心綿綿。在淮淝。願君速節早旋歸。﹝四解樂府云。右一曲魏晉樂所奏。○《宋書》樂志。《樂府詩集》三十六。《詩紀》十二。﹞

【步出夏門行】〖《詩紀》云。一曰隴西行。○逯案。《宋書》有此一曰注。〗

步出夏門。東登首陽山。嗟哉夷叔。仲尼稱賢。君子退讓。小人爭先。惟斯二子。於今稱傳。林鐘受謝。節攺時遷。日月不居。誰得久存。善哉殊復善。弦歌樂情。商風夕起。悲彼秋蟬。變形易色。隨風東西。乃眷西顧。雲霧相連。丹霞蔽日。彩虹帶天。弱水潺潺。葉落翩翩。孤禽失羣。悲鳴其間。

善哉殊復善。悲鳴在其間。朝遊淸冷。日暮嗟歸。迫日暮。鳥鵲南飛。繞樹三匝。何枝可依。卒逢風雨。樹折枝摧。雄來驚雌。雌獨愁棲。夜失羣侶。悲鳴徘徊。芃芃荊棘。葛生綿綿。感彼風人。惆悵自憐。月盈則衝。華不再繁。古來之說。嗟載一言。﹝迫下爲趨。樂府云。右一曲魏晉樂所奏。○《宋書》樂志。《樂府詩集》三十七。廣《文選》十三。又《樂府詩集》三十六瑟調曲善哉行題注引情一韻。○逯案。《詩紀》於此篇後。曾據選詩外編補出本辭一篇。並注云。右一曲疑是前篇本辭。見選詩外編。今按樂府增六句云云。《詩紀》此說非是。選詩外編本不足據。又《詩紀》所附本辭。其中夾雜魏武﹑魏文之作。何得稱爲本辭。今刪去該篇。並說明於此。﹞

【月重輪行】

天地無窮。人命有終。立功揚名。行之在躬。聖賢度量。得爲道中。﹝○《類聚》四十二。《樂府詩集》四十。《詩紀》十二。﹞

【長歌行】

靜夜不能寐。耳聽眾禽鳴。大城育狐兔。髙墉多鳥聲。壞宇何寥廓。宿屋邪艸生。中心感時物。撫劍下前庭。翔佯於階際。景星一何明。仰首觀靈宿。北辰奮休榮。哀彼失羣燕。喪偶獨煢煢。單心誰與侶。造房孰與成。徒然喟有和。悲慘傷人情。餘情偏易感。懷往增憤盈。吐吟音不徹。泣涕沾羅纓。﹝○《樂府詩集》三十。廣《文選》十三。《詩紀》十二。又《類聚》四十二引鳴﹑聲﹑庭﹑明四韻。《文選》十一蕪城賦注引聲一韻。﹞

【苦寒行】

悠悠發洛都。茾我徵東行。徵行彌二旬。屯吹龍陂城。顧觀故壘處。皇祖之所營。屋室若平昔。棟宇無邪傾。柰何我皇祖。潛徳隱聖形。𨿽沒而不朽。書貴垂伐名。光光我皇祖。軒耀同其榮。遺化布四海。八表以肅淸。𨿽有吳蜀寇。春秋足耀兵。徒悲我皇祖。不永享百齡。賦詩以寫懷。伏軾淚沾纓。﹝五解樂府云。右一曲晉樂所奏。○《宋書》樂志。《樂府詩集》三十三。《詩紀》十二。○《宋書》此曲第一解疊首二句。第二至第五解疊第三字至第十字。樂府同。﹞

【棹歌行】

王者布大化。配乾稽後只。陽育則陰殺。晷景應度移。文徳以時振。武功伐不隨。重華舞干戚。有苗服從嬀。蠢爾吳中虜。憑江棲山阻。哀哉王士民。瞻仰靡依怙。皇上悼湣斯。宿昔奮天怒。發我許昌宮。列舟於長浦。翌日乘波揚。棹歌悲且涼。太常拂白日。旗幟紛設張。將抗旄與鉞。耀威於彼方。伐罪以弔民。淸我東南疆。﹝將抗下爲趨。樂府云。右一曲晉樂所奏。○《宋書》樂志。《樂府詩集》四十。廣《文選》十三。《詩紀》十二。﹞

【種瓜篇】〖《詩紀》云。卽春遊曲。玉臺題云樂府。○逯案。《樂府詩集》此歌在古樂府行胡從何來後。題曰同前。而不在春遊曲內。《詩紀》誤。〗

種瓜東井上。冉冉自逾垣。與君新爲婚。瓜葛相結連。寄托不肖軀。有如倚太山。兔絲無根株。蔓延自登緣。萍藻托淸流。常恐身不全。被蒙丘山惠。賤妾執拳拳。天日照知這。想君亦俱然。﹝○玉臺新詠二作樂府詩。《樂府詩集》七十七。廣《文選》十三。《詩紀》十二。﹞

【燕歌行】

白日晼晼忽西傾。霜露慘淒塗階庭。秋艸卷葉摧枝莖。翩翩飛蓬常獨徵。有似遊子不安﹝廣《文選》作遑。﹞寧。﹝○《類聚》四十二。《樂府詩集》三十二。廣《文選》十三。《詩紀》十二。﹞

【猛虎行】

雙桐生空井。枝葉自相加。通泉浸其根。玄雨潤其柯。綠葉何蓩蓩。靑條視曲阿。上有雙棲鳥。交頸鳴相和。何意行路者。秉丸彈是窠。﹝○《類聚》八十八作魏明帝詩。引加﹑柯二韻。《初學記》七﹑《禦覽》百八十九﹑事類賦桐賦注﹑事文《類聚》後集二十三並引加﹑柯二韻。《禦覽》三百五十引加﹑柯﹑和﹑窠四韻。九百五十六引如﹑柯﹑阿三韻。﹞

【堂上行】

武夫懷勇毅。勒馬於中原。干戈森若林。長劍奮無前。﹝○《禦覽》三百五十一。﹞

【淸調歌】

飛舟沈洪波。旌旗蔽白日精。楫人荷輕棹。騰飛造波庭。﹝○《書鈔》百三十七。﹞

【自惜身薄祜行】

出身秦川。爰居伊洛。﹝○《文選》三十擬魏太子鄴中集注。六十弔魏武帝文注。﹞

【野田黃雀行】

四夷重譯貢。百姓謳吟詠太康。﹝○《文選》二十一張子房詩注。﹞

【豫章行】

於斯誠微物。能不懷傷悴。﹝○《文選》二十五還舊園詩注。﹞

【樂府詩】

昭昭素明月。暉光燭我牀。憂人不能寐。耿耿夜何長。微風衝閨闥。羅帷自飄颺。攬衣曳長帶。屣履下髙堂。東西安所之。徘徊以彷徨。春鳥向南飛。翩翩獨翺翔。悲聲命儔匹。哀鳴傷我腸。感物懷所思。泣涕忽沾裳。佇立吐髙吟。舒憤訴穹蒼。﹝○《文選》二十七。《樂府詩集》六十二﹑《詩紀》七並作古辭傷歌行。玉臺新詠二所引缺末一韻。《類聚》四十二作古長歌行。引牀﹑長﹑颺﹑堂四韻。戲鴻堂帖八作古辭。《樂府詩集》所引缺末一韻。廣《文選》十三所引缺末一韻。﹞

【樂府詩】

晝作不輟手。猛燭繼望舒。﹝○《禦覽》八百七十。﹞

杜摯

﹝摯。字徳魯。河東人。明帝時歷任郎中令﹑校書郎。有集二卷。﹞

【贈毌丘儉詩】

〖文章敍錄曰﹕摯與毌丘儉鄕裏相親。故爲詩與儉。求仙人藥一丸。欲以感切儉求助也。儉答以詩。然摯竟不得遷。卒於祕書。〗

騏驥馬不試。婆娑槽櫪間。壯士志未伸。坎軻多辛酸。伊摯爲媵臣。呂望身操竿。夷吾困商販。寧戚對牛嘆。食其處監門。淮陰饑不餐。賣臣老負薪。妻畔呼不還。釋之宦十年。位不增故官。才非八子倫。而與齊其患。無知不在此。袁盎未有言。被此篤病久。榮衛動不安。聞有韓眾藥。信來給一丸。﹝○《三國誌》劉劭傳注。廣《文選》十。《詩紀》十七。﹞

【贈毋丘荊州詩】

鵠飛舉萬里。一飛翀﹝《初學記》作翀飛。﹞昊蒼。翔髙志難得。離鴻失所望。﹝○《初學記》十八。﹞

魏詩卷六

陳思王曹植

﹝植。字子建。武帝子。文帝同母弟。建安十六年。封平原侯。又封臨淄侯。文帝卽位。離京就國。黃初二年。貶安鄕侯。攺封鄄城王。四年。徙雍丘王。明帝太和元年。攺封浚儀。三年。復還雍丘。三年。徙東阿。六年。加封陳王。太和五年卒。年四十一。謚曰思。有集三十卷。﹞

【樂府】

【丹霞蔽日行】

〖《詩紀》云。魏文帝《詩》曰﹕丹霞蔽日。采虹垂天。明帝步出夏門行亦云。〗

紂爲昏亂。虐殘忠正。周室何隆。一門三聖。牧野致功。天亦革命。漢祚之興。階秦之衰。𨿽有南面。王道陵夷。炎光再幽。殄滅無遺。﹝○《類聚》四十一。《樂府詩集》三十七。本集六。《詩紀》十三。﹞

【飛龍篇】

晨遊泰山。雲霧窈窕。忽逢二童。顏色鮮好。乘彼白鹿。手醫芝艸。我知眞人。長跪問道。

西登玉臺。金樓復道。授我仙藥。神皇所造。教我服食。還精補腦。壽同金石。永世難老。﹝○《樂府詩集》六十四。本集六。廣《文選》十三。《詩紀》十三。又《書鈔》百五十引窕一韻。《類聚》四十二引窕﹑好﹑艸﹑道﹑造﹑老六韻。﹞

【薤露行】

〖樂府解題曰﹕曹植擬薤露行爲天地。〗

天地無窮極。陰陽轉相因。人居一世間。忽若風吹塵。願得展功勤。輸力於明君。懷此王佐才。慷慨獨不羣。鱗介尊神龍。走獸宗麒麟。虫獸猶知徳。何況於士人。孔氏刪詩書。王業粲已分。騁我徑寸翰。流藻垂華芬。﹝○《類聚》四十一。《樂府詩集》二十七。本集六。廣《文選》十四。《詩紀》十三。﹞

【惟漢行】

〖魏武帝薤露《詩》曰﹕惟漢二十世。所任誠不良。〗

太極定二儀。淸濁始以形。三光炤八極。天道甚著明。爲人立君長。欲以遂其生。行仁章以瑞。變故誡驕盈。神髙而聽卑。報若響應聲。明主敬細微。三季瞢天經。二皇稱至化。盛哉唐虞庭。禹湯繼厥徳。周亦致太平。在昔懷帝京。日昃不敢寧。濟濟在公朝。萬載馳其名。﹝○《樂府詩集》二十七。本集六。廣《文選》十三作惟漢篇。《詩紀》十三。﹞

【鰕﹤魚旦﹥篇】

〖樂府解題曰﹕曹植擬長歌行爲鰕﹤魚旦﹥。〗

鰕﹤魚旦﹥遊潢潦。不知江海流。燕雀戲藩柴。安識鴻鵠遊。世士此誠明。大徳固無儔。駕言登五嶽。然後小陵丘。俯觀上路人。勢利惟是謀。仇髙念皇家。遠懷柔九州。撫劍而雷音。猛气縱橫浮。泛泊徒嗷嗷。誰知壯士憂。﹝○《類聚》四十二。《樂府詩集》三十。本集六。《詩紀》十三。○逯案。世士此誠明句。《類聚》此作比。是也。此句蓋作世士誠朋比。與大徳固無儔對比。猶之燕雀與鴻鵠之對比也。傳刻久。遂誤此誠明。而本集編者以此誠明不辭。乃攺爲誠明性。則更爲謬矣。又沈徳潛說詩睟語云。樂府鰕﹤魚旦﹥篇。﹤魚旦﹥同鱓。水族之細者。從旦不從且。李於鱗誤用鰕﹤魚且﹥。押入魚虞韻。後人讀同疽音。不知其非也。古人造字有﹤魚旦﹥無﹤魚且﹥。看《說文》等書自見。﹞

【吁嗟篇】〖一作瑟瑟歌。〗

〖樂府解題曰﹕曹植擬苦寒行爲吁嗟。〗

吁嗟此轉蓬。居世何獨然。長去本根逝。宿夜無休閒。東西經七陌。南北越九阡。卒遇回風起。吹我入雲間。自謂終天路。忽然下沈淵。驚飈接我出。故歸彼中田。當南而更北。謂東而反西。宕宕當何依。忽亡而復存。飄颻周八澤。連翩歷五山。流轉無恆處。誰知吾苦艱。願爲中林艸。秋隨野火燔。糜滅豈不痛。願與根荄連。﹝○《三國誌》本傳注作瑟瑟歌。《樂府詩集》三十三。本集六。廣《文選》十三。《詩紀》十三。又《類聚》四十二引然﹑閒﹑燔三韻。《文選》二十一北使洛詩注引之一韻。《禦覽》五百七十三作琴調歌。引閒﹑阡﹑燔﹑連四韻。又吳棫韻補二引然﹑閒二韻。﹞

【豫章行二首】

〖樂府解題曰﹕曹植擬豫章行爲窮達。〗

窮達難豫圖。禍福信亦然。虞舜不逢堯。耕耘處中田。太公未遭文。漁釣終渭川。不見魯孔丘。窮困陳蔡間。周公下白屋。天下稱其賢。﹝○《類聚》四十一。《樂府詩集》三十四。本集六。《詩紀》十三。﹞

鴛鴦自朋親。不若比翼連。他人𨿽同盟。骨肉天性然。周公穆康叔。管蔡則流言。子臧讓千乘。季札慕其賢。﹝○同上﹞

【浮萍篇】〖蒲生行。〗

浮萍寄淸水。隨風東西流。結髮辭嚴親。來爲君子仇。恪勤在朝夕。無端獲罪尢。在昔蒙恩惠。和樂如瑟琴。何意今摧頹。曠若商與參。茱萸自有芳。不若桂與蘭。新人𨿽可愛。無若故所歡。行雲有返期。君恩儻中還。慊慊仰天嘆。愁心將何愬。日月不恆處。人生忍若寓。悲風來入懷。淚下如垂露。發篋造裳衣。裁縫紈與素。﹝○玉臺新詠二。《樂府詩集》三十五作蒲生行浮萍篇。本集六。廣《文選》十三。《詩紀》十三。又《類聚》四十一作蒲生行。引流﹑仇﹑尢﹑蘭﹑歡﹑還六韻。《爾雅》翼十二引蘭一韻。﹞

【野田黃雀行】

〖《宋書》云。空侯引亦用此曲。〗

置酒髙殿上。親友從我遊。中廚辦丰膳。烹羊宰肥牛。秦箏何慷慨。齊瑟和且柔。陽阿奏奇舞。京洛出名謳。樂飲過三爵。緩帶傾庶羞。主稱千金壽。賓奉萬年酬。久要不可忘。薄終義所尢。謙謙君子徳。磬折欲何求。驚風飄白日。光景馳西流。盛時不可再。百年忽我遒。生存華屋處。零落歸山丘。先民誰不死。知命復何憂。﹝樂府云。右一曲本辭。○《文選》二十七﹑《樂府詩集》三十九﹑本集六﹑文章正宗二十九俱作箜篌引。又《書鈔》百十引柔一韻。《類聚》四十二引遊﹑牛﹑柔﹑謳﹑羞﹑酬﹑流﹑憂﹑丘九韻。又《初學記》十七引遊﹑牛﹑尢﹑求四韻。﹞

置酒髙殿上。親交從我遊。中廚辦丰膳。烹羊宰肥牛。秦箏何慷慨。齊瑟和且柔。陽阿奏奇舞。京洛出名謳。樂飲過三爵。緩帶傾庶羞。主稱千金壽。賓奉萬年酬。久要不可忘。薄終義所尢。謙謙君子徳。磬折欲何求。盛時不再來。百年忽我遒。驚風飄白日。光景馳西流。生存華屋處。零落歸山丘。先民誰不死。知命復何憂。﹝四解。樂府云。右一曲晉樂所奏。○《宋書》樂志。《樂府詩集》三十九。《詩紀》十三作箜篌引。﹞

【同前】

髙樹多悲風。海水揚其波。利劍不在掌。結友何須多。不見籬間雀。見鷂自投羅。羅家得雀喜。少年見雀悲。拔劍捎羅网。黃雀得飛飛。飛飛摩蒼天。來下謝少年。﹝○《樂府詩集》三十九。本集六。風雅翼選詩補遺下。《詩紀》十三。﹞

【門有萬里客】

門有萬里客。問君何鄕人。褰裳起從之。果得心所親。挽裳對我泣。太息前自陳。本是朔方士。今爲吳越民。行行將復行。去去適西秦。﹝○《類聚》二十九作曹植詩。《樂府詩集》四十。本集六。《詩紀》十三。﹞

【泰山梁甫行】

〖樂府解題曰﹕曹植攺泰山梁甫爲八方。〗

八方各異气。千里殊風雨。劇哉邊海民。寄身於艸墅。妻子象禽獸。行止依林阻。柴門何蕭條。狐兔翔我宇。﹝○藝文《類聚》四十一。《樂府詩集》四十一。本集六。《詩紀》十三。﹞

【怨歌行】

〖《詩紀》云。技錄﹑樂府解題皆以爲古辭。文章正宗作曹子建。○逯案。《樂府詩集》四十一怨詩行下引王僧虔技錄曰﹕荀錄所載。古爲君一篇。今不傳。又引樂府解題曰﹕古詞云。爲君旣不易。爲臣良獨難云云。《詩紀》本此。又案。《樂府詩集》五十三引古今樂錄曰﹕魏曲五篇。一﹑明明魏皇帝。二﹑大和有聖帝。三﹑魏歷長。四﹑天生烝民。五﹑爲君旣不易。並明帝造。以代漢曲。其辭並亡。是古今樂錄以此爲魏明帝詩。而《書鈔》又引作魏文帝。眾說紛歧如此。今據藝文《類聚》《樂府詩集》﹑文章正宗等。仍編入曹植詩中。〗

爲君旣不易。爲臣良獨難。忠信事不顯。乃有見疑患。周公佐成王。金滕功不刊。推心輔王室。二叔反流言。待罪居東國。泣涕常流連。皇靈大動變。震雷風且寒。拔樹偃秋稼。天威不可幹。素服開金滕。感悟求其端。公旦事旣顯。成王乃哀嘆。吾欲竟此曲。此曲悲且長。今日樂相樂。別後莫相忘。﹝樂府云。右一曲晉樂所奏。○《類聚》四十一。《樂府詩集》四十二。文章正宗二十九。《文選》補遺三十四。風雅翼選詩二。《詩紀》十三。又《書鈔》二十九作魏文帝。引難一韻。《晉書》桓伊傳作怨詩。引難﹑患﹑刊﹑言四韻。萬花谷十引刊﹑言二韻。﹞

【鼙舞歌五首】

〖漢靈帝西園鼓吹有李堅者。能鞞舞。遭亂播遷。西隨段煨。先帝聞其舊有伎。召之。堅旣中廢。兼古曲多謬誤。異代之文未必相襲。故依前曲。攺作新歌五篇。不敢充之黃門。近以成下國之陋樂焉。﹝○《宋書》樂志。《禦覽》五百七十四。事類賦舞賦注。﹞〗

【聖皇篇】

聖皇應歷數。正康帝道休。九州咸賓服。威徳洞八幽。三公奏諸公。不得久淹畱。蕃位任至重。舊章咸率由。侍臣省文奏。陛下體仁慈。沈吟有愛戀。不忍聽可之。迫有官典憲。不得顧恩私。諸王當就國。璽綬何累縗。便時捨外殿。宮省寂無人。主上增顧念。皇母懷苦辛。何以爲贈賜。傾府竭寶珍。文錢百億萬。采帛若煙雲。乘輿服禦物。錦羅與金銀。龍旂垂九旒。羽蓋參班輪。諸王自計念。無功荷厚徳。思一效筋力。糜軀以報國。鴻臚擁節衛。副使隨經營。貴戚並出送。夾道交輜軿。車服齊整設。韡曄耀天精。武騎衛前後。鼓吹簫笳聲。祖道魏東門。淚下沾冠纓。扳蓋因內顧。俯仰慕同生。行行將日暮。何時還闕庭。車輪爲徘徊。四馬躊躇鳴。路人尙酸鼻。何況骨肉情。﹝○《宋書》樂志。《樂府詩集》五十三。《詩紀》十三。又《文選》二十七京路夜發詩注引慈一韻。﹞

【靈芝篇】

靈芝生王地。朱艸被洛濱。榮華相晃耀。光采曄若神。古時有虞舜。父母頑且囂。盡孝於田壠。烝烝不違仁。伯瑜年七十。彩衣以娛親。慈母笞不痛。歔欷涕沾巾。丁蘭少失母。自傷早孤煢。刻木當嚴親。朝夕致三牲。暴子見陵侮。犯罪以亡形。丈人爲泣血。免戾全其名。董永遭家貧。父老財無遺。舉假以供養。傭作致甘肥。責家塡門至。不知何用歸。天靈感至徳。神女爲秉機。歲月不安居。嗚呼我皇考。生我旣已晚。棄我何其早。蓼莪誰所興。念之令人老。退詠南風詩。灑淚滿褘抱。亂曰﹕聖皇君四海。徳教朝夕宣。萬國咸禮讓。百姓家肅虔。癢序不失儀。孝悌處中田。戶有曾閔子。比屋皆仁賢。髫亂無夭齒。黃盡心其年。陛下三萬歲。慈母亦復然。﹝○《宋書》樂志。《樂府詩集》五十三。《詩紀》十三。《文選》三十一雜體詩注引一句。﹞

【大魏篇】

大魏應靈符。天祿方甫始。聖徳致泰和。神明爲驅使。左右宜供養。中殿宜皇子。陛下長壽考。

羣臣拜賀咸悅喜。積善有餘慶。寵祿固天常。眾喜塡門至。臣子蒙福祥。無患及陽遂。輔翼我聖皇。眾吉咸集會。凶邪姦惡並滅亡。黃鵠遊殿前。神鼎周四阿。玉馬充乘輿。芝蓋樹九華。白虎戲西除。含利從辟邪。騏驥躡足舞。鳳皇拊翼歌。丰年大置酒。玉樽列廣庭。樂飲過三爵。朱顏暴己形。式宴不違禮。君臣歌鹿鳴。樂人舞鼙鼓。百官雷扌卞贊若驚。儲禮如江海。積善若陵山。皇嗣繁且熾。孫子列曾玄。羣臣咸稱萬歲。陛下長壽樂年。禦酒停未飲。貴戚跪東廂。侍人承顏色。奉進金玉觴。此酒亦眞酒。福祿當聖皇。陛下臨軒笑。左右咸歡錄。杯來一何遲。羣僚以次行。賞賜累千億。百官並富昌。﹝○《宋書》樂志。《樂府詩集》五十三。《詩紀》十三。又《文選》六十弔魏武帝文注引始一韻。﹞

【精微篇】

精微爛金石。至心動神明。杞妻哭死夫。梁山爲之傾。子丹西質秦。烏白馬角生。鄒衍囚燕市。繁霜爲夏零。關東有賢女。自字蘇來卿。壯年報父仇﹐身沒垂功名。如休逢赦書。白刃幾在頸。俱上列仙籍。去死獨就生。太倉令有罪。遠徵當就拘。自悲居無男。禍至無與俱。緹縈痛父言。荷擔西上書。盤桓北闕下。泣淚何漣如。乞得並姊弟。沒身贖父軀。漢文感其義。肉刑法用除。其父得以免。辯義在列圖。多男亦何爲。一女足成居。簡子南渡河。津吏廢舟船。執法將加刑。女娟擁棹前。妾父聞君來。將涉不測淵。畏懼風波起。禱祝祭名川。備禮饗神祇。爲君求福先。不勝酹祀誠。至令犯罰艱。君必欲加誅。乞使知罪愆。妾願以身代。至誠感蒼天。國君髙其義。其父用赦原。河激奏中流。簡子知其賢。歸聘爲夫人。榮寵超後先。辯女解父命。何況健少年。黃初發和气。明堂徳教施。治道致太平。禮樂風俗移。刑措民無枉。怨女復何爲。聖皇長壽考。景福常來儀。﹝○《宋書》樂志。《樂府詩集》五十三。《詩紀》十三。﹞

【孟冬篇】

孟冬十月。陰气厲淸。武官誡田。講旅統兵。元龜襲吉。元光著明。蚩尢蹕路。風弭雨停。乘輿啟行。鸞鳴幽軋。虎賁采騎。飛象珥鶡。鐘鼓鏗鏘。簫管嘈喝。萬騎齊鑣。千乘等蓋。夷山塡谷。平林滌藪。張羅萬里。盡其飛走。趯趯狡兔。揚白跳翰。獵以靑骹。掩以修竿。韓盧宋鵲。呈才騁足。噬不盡紲。牽麋掎鹿。魏氏發機。養基撫弦。都盧尋髙。搜索猴猨。慶忌孟賁。蹈谷超巒。張目決眥。發怒穿冠。頓熊扼虎。就豹搏貙。气有餘勢。負象而趨。獲車旣盈。日側樂終。罷役解徒。大饗離宮。亂曰﹕聖皇臨飛軒。論功校獵徒。死禽積如京。流血成溝渠。明詔大勞賜。大官供有無。走馬行酒醴。驅車布肉魚。鳴鼓舉觴爵。擊鐘釂無餘。絕綱縱麟麑。弛罩出鳳雛。收功在羽校。威靈振鬼區。陛下長歡樂。永世合天符。﹝○《宋書》樂志。《樂府詩集》五十三。《詩紀》十三。﹞

【當欲遊南山行】

東海廣且深。由卑下百川。五嶽𨿽髙大。不逆垢與塵。良木不十圍。洪條無所因。長者能博愛。天下寄其身。大匠無棄材。船車用不均。錐刀各異能。何所獨卻前。嘉善而矜愚。大聖亦同然。仁者各壽考。四坐咸萬年。﹝○《樂府詩集》六十一。本集六。《詩紀》十三。又《類聚》四十二作當欲遊南山篇。引川﹑塵﹑然﹑年四韻。﹞

【名都篇】

〖歌錄曰﹕名都篇。齊瑟行也。〗

名都多妖女。京洛出少年。寶劍直千金。被服麗且鮮。鬥鷄東郊道。走馬長楸間。馳騁未能半。雙兔過我前。攬弓捷鳴鏑。長驅上南山。左挽因右發。一縱兩禽連。余巧未及展。仰手接飛鳶。觀者咸稱善。眾工歸我妍。歸來宴平樂。美酒斗十千。膾鯉臇胎鰕。寒鱉炙熊蹯。鳴儔嘯匹侶。列坐竟長筵。連翩擊鞠壤。巧捷惟萬端。白日西南馳。光景不可攀。雲散還城邑。淸晨復來還。﹝○《文選》二十七。《樂府詩集》六十三。本集六。《詩紀》十三。又《書鈔》百四十八作齊琴行。引千一韻。《類聚》四十二引年﹑鮮﹑間﹑前﹑連﹑鳶﹑千七韻。《初學記》十引間﹑賢﹑千三韻。艸堂詩箋十五遣興詩注引兩句。《禦覽》七百四十六作樂府歌。引間﹑前﹑山﹑連﹑鳶﹑妍六韻。吳棫韻補二引千﹑蹯二韻。﹞

【美女篇】

〖歌錄曰﹕美女篇。齊瑟行也。〗

美女妖且閒。采桑歧路間。柔條紛冉冉。落葉何翩翩。攘袖見素手。皓腕約金環。頭上金爵釵。腰佩翠瑯玕。明珠交玉體。珊瑚間木難。羅衣何飄颻。輕裾隨風還。顧盻遺光采。長嘯气若蘭。行徒用息駕。休者以忘餐。借問女安居。乃在城南端。靑樓臨大路。髙門結重關。容華耀朝日。誰不希令顏。媒氏何所營。玉帛不時安。佳人慕髙義。求賢良獨難。眾人徒嗷嗷。安知彼所觀。盛年處房室。中夜起長嘆。﹝○《文選》二十七。玉臺新詠二。本集六。《詩紀》十三。又《書鈔》百三十六引玕一韻。又引翩﹑環二韻。《類聚》十八引閒﹑間﹑環﹑玕﹑難﹑還﹑蘭﹑餐﹑端﹑關﹑顏十一韻。《初學記》十九引閒﹑間﹑翩﹑環﹑玕﹑難﹑還﹑蘭﹑餐九韻。《禦覽》三百八十一引間﹑翩﹑鐶﹑玕四韻。七百十八引頭插金爵釵一句﹑頭戴合歡鉤一句。﹞

【白馬篇】

〖歌錄曰﹕白馬篇。齊瑟行也。〗

白馬飾金羈。連翩西北馳。借問誰家子。幽並遊俠兒。少小去鄕邑。揚聲沙漠垂。宿昔秉良弓。楛矢何參差。控弦破左的。右發摧月支。仰手接飛猱。俯身散馬蹄。狡捷過猴猿。勇剽若豹螭。邊城多警急。胡虜數遷移。羽檄從北來。厲馬登髙堤。長驅蹈匈奴。左顧陵鮮卑。棄身鋒刃端。性命安可懷。父母且不顧。何言子與妻。名編壯士籍。不得中顧私。捐軀赴國難。視死忽如歸。﹝○《文選》二十七。樂府詩六十三。文章正宗二十九。本集六。《詩紀》十三。又《類聚》四十二引馳﹑兒﹑垂﹑支﹑蹄﹑移﹑堤﹑懷﹑私﹑歸十韻。《禦覽》三百五十九作遊俠篇。引馳﹑兒二韻。七百四十六作樂府歌。引支﹑蹄二韻。﹞

【升天行】

乘蹻追術士。遠之蓬萊山。靈液飛素波。蘭桂上參天。玄豹遊其下。翔鵾戲其巓。乘風忽登舉。仿佛見眾仙。﹝○《類聚》四十二。文苑英華百九十三作劉孝威。注云。《類聚》作曹植樂府。詩集六十三。本集六。劉孝威集。《詩紀》十三。又《文選》十二海賦注作苦寒行。引山一韻。二十一遊仙詩注作苦寒行。引天一韻。略爲四言。﹞

扶桑之所出。乃在朝陽谿。中心陵蒼昊。布頁蓋天涯。日出登東幹。旣夕沒西枝。願得紆陽轡。回日使東馳。﹝○《類聚》四十二。文苑英華百九十三作劉孝威。《樂府詩集》六十三。本集六。劉孝威集。《詩紀》十三。﹞

【五遊詠】〖樂府無詠字。《詩紀》同。廣《文選》作五遊詩。〗

九州不足步。願得淩雲翔。肖遙八紘外。遊目歷遐荒。披我丹霞衣。襲我素霓裳。華蓋芬晻藹。六龍仰天驤。曜靈未移景。倏忽造昊蒼。閶闔啟丹扉。雙闕曜朱光。徘徊文昌殿。登陟太微堂。上帝休西欞。羣後集東廂。帶我瓊瑤佩。漱我沆瀣漿。踟躕玩靈芝。徙倚弄華芳。王子奉仙藥。羨門進奇方。服食享遐紀。延壽保無疆。﹝○《類聚》七十八。《樂府詩集》六十四。本集六。廣《文選》九。《詩紀》十三。﹞

【遠遊篇】

遠遊臨四海。俯仰觀洪波。大魚若曲陵。承浪相經過。靈鰲戴方丈。神獄儼嵯峨。仙人翔其隅。玉女戲其阿。瓊蕊可療饑。仰首吸朝霞。昆侖本吾宅。中州非我家。將歸謁東父。一舉超流沙。鼓翼舞時風。長嘯激淸歌。金石固易敝。日月同光華。齊年與天地。萬乘安足多。﹝○《類聚》七十八。《樂府詩集》六十四。《文選》補遺三十四。廣《文選》十三。《詩紀》十三。﹞

【仙人篇】

仙人攬六著。對博太山隅。湘娥拊琴瑟。秦女吹笙竽。玉樽盈桂酒。而伯獻神魚。四海一何局。九州安所如。韓經與五喬。要我於天衢。萬里不足步。輕舉淩天虛。百騰逾景云。髙風吹我軀。回駕駛觀紫薇。與帝合靈符。閶闔正嵯峨。雙闕萬丈餘。玉樹扶道生。白虎夾門樞。驅風遊四海。東過王母廬。俯觀五嶽間。人生如寄居。潛光養羽翼。進趨且徐徐。不見軒轅氏。乘龍出鼎湖。徘徊九天上。與爾長相須。﹝○《樂府詩集》六十四。本集六。廣《文選》十三。《詩紀》十三。又《類聚》四十二引隅﹑竽﹑魚﹑微﹑符﹑餘六韻。﹞

【盤石篇齊瑟行。】

盤盤山巓石。飄颻澗底蓬。我本太山人。何爲客淮東。蒹葭彌斥土。林木無分重。岸嚴若崩缺。湖水何洶洶。蚌蛤被濱涯。光彩如錦虹。髙彼淩雲霄。浮气象螭龍。鯨脊若丘陵。須若山上松。呼吸吞船欐。澎濞戲中鴻。方舟尋髙價。珍寶麗以通。一舉必千里。乘颸舉帆幢。經危履險阻。未知命所鐘。常恐沈黃壚。下與黿鱉同。南極蒼梧野。遊眄窮九江。中夜指參辰。欲師當定從。仰天長太息。思想懷故邦。乘桴何所志。吁嗟我孔公。﹝○《樂府詩集》六十四。本集六。《詩紀》十三。又《文選》十二海賦注作齊瑟行。引紅一韻。﹞

【驅車篇】

驅車撣駑馬。東到奉髙城。神哉彼泰山。五嶽專其名。隆髙貫云霓。嵯峨出太淸。周流二六候。間置十二亭。上有湧醴泉。玉石揚華英。東北望吳野。西眺觀日精。魂神所系屬。逝者感斯徵。王者以歸天。郊厥元功成。歷代無不遵。禮記有品程。探策或長短。惟徳享利貞。封者七十帝。軒皇元獨靈。飡霞漱沆瀣。毛羽被身形。發舉蹈虛廓。徑庭升窈冥。同壽東父年。曠代永長生。﹝○《樂府詩集》六十四。本集六。道藏縣上岱史。廣《文選》十三。《詩紀》十三。又《類聚》四十二引名﹑精﹑亭﹑英﹑精﹑成六韻。﹞

【種葛篇】

種葛南山下。葛藟自成陰。與君初婚時。結髮恩義深。歡愛在枕席。宿昔同衣衾。竊慕棠棣篇。好樂和瑟琴。行年將晚暮。佳人懷異心。恩紀曠不接。我情遂抑沈。出門當何顧。徘徊步北林。下有交頸獸。仰有雙棲禽。攀枝長嘆息。淚下沾羅襟。良馬知我悲。延頸對我吟。昔爲同池魚。今爲商與參。往古皆歡遇。我獨困於今。棄置委天命。悠悠安可任。﹝○玉臺新詠二。式古堂書畫匯考十曹植詩帖。《樂府詩集》六十四。本集六。《文選》補遺三十四。廣《文選》十三。《詩紀》十三。又《類聚》四十二引陰﹑深﹑心﹑沈四韻。﹞

【妾薄命行】〖《詩紀》依《樂府詩集》作妾薄命二首。今據《類聚》攺。〗

攜玉手。喜同車。北上云閣飛除。釣臺蹇產淸虛。池塘觀沼可娛。仰泛龍舟綠波。俯擢神艸枝柯。想彼宓妃洛河。退詠漢女湘娥。日旣逝矣西藏。更會蘭室洞房。華鐙步障舒光。皎若日出扶桑。促樽合坐行觴。主人起舞娑盤。能者穴觸別端。騰觚飛爵闌干。同量等色齊顏。任意交屬所歡。朱顏發外形蘭。袖隨禮容極情。妙舞仟仟體輕。裳解履遺絕纓。俯仰笑喧無呈。覽持佳人玉顏。齊舉金爵翠盤手形羅袖良難。腕弱不勝珠環。坐者嘆息舒顏。禦巾裛粉君傍。中有霍納都梁。雞舌五味雜香。進者何人齊姜。恩重愛深難忘。召延親好宴私。但歌杯來何遲。客賦旣醉言歸。主人稱露未晞。﹝○《樂府詩集》六十二。本集六。廣《文選》十三。《詩紀》十三。又玉臺新詠九引日月旣是西藏以下各句。《書鈔》百三十五作樂府歌。引傍﹑梁二韻。《類聚》四十一引車﹑除﹑虛﹑娛﹑波﹑柯﹑河﹑娥﹑藏﹑房﹑光﹑桑﹑觴﹑輕﹑纓﹑槃﹑環十七韻。《禦覽》七百十九作樂府。引傍﹑梁二韻。﹞

【平陵東行】〖《詩紀》作平陵東。《類聚》陵字誤陸。〗

閶闔開。天衢通。被我羽衣乘飛龍。乘飛龍。與仟期。東上蓬萊采靈芝。靈芝采之可服食。年若王父無終極。﹝○《類聚》四十一。《樂府詩集》二十八。本集六。《詩紀》十三。﹞

【當來日大難】

〖樂府解題曰﹕曹植擬善哉行爲日苦短。○逯案。此篇應作苦短篇。〗

日苦短。樂有餘。乃置玉樽辦東廚。廣情故。心相於。闔門置酒。和樂欣欣。遊馬後來。轅車解輪。今日同堂。出門異鄕。別易會難。各盡杯觴。﹝○《樂府詩集》三十六。本集六。《詩紀》十三。又《文選》二十八短歌行注作苦短篇。引苦樂有餘一句。﹞

【桂之樹行】

桂之樹。桂之樹。桂生一何麗佳。揚朱華而翠葉。流芳布天涯。上有棲鸞。下有盤螭。桂之樹。得道之眞人咸來會講仙。教爾服食日精。要道甚省不煩。淡泊無爲自然。乘蹻萬里之外。去畱隨意所欲存。髙髙上際於眾外。下下乃窮極地天。﹝○《樂府詩集》六十一。本集六。廣《文選》十三。《詩紀》十三。﹞

【當墻欲髙行】

龍欲升天須浮雲。人之仕進待中人。眾口可以鑠金。讒言三至。慈母不親。憤憤俗間。不辯僞眞。願欲披心自說陳。君門以九重。道遠河無津。﹝○《樂府詩集》六十一。本集六。《詩紀》十三。﹞

【當事君行】

人生有所貴尙。出門各異情。朱紫更相奪色。雅鄭異音聲。好惡隨所愛憎。追舉逐虛名。百心可事一君。巧詐寧拙誠。﹝○《樂府詩集》六十一。本集六。《詩紀》十三。﹞

【當車已駕行】〖《詩紀》已作以。〗

歡坐玉殿。會諸貴客。侍者行觴。主人離席。顧視東西廂。絲竹與鞞鐸。不醉無歸來。明燈以繼夕。﹝本集誤作文。○《樂府詩集》六十一。本集六。《詩紀》十三。﹞

【苦思行】

綠蘿緣玉樹。光曜粲相暉。下有兩眞人。舉翅翻髙飛。我心何踴躍。思欲攀云追。鬱鬱西嶽巓。石室靑蔥與天連。中有耆年一隱士。須髮皆皓然。策杖從吾遊。教我要忘言。﹝○《類聚》四十一。《樂府詩集》六十三。本集六。《詩紀》十三。﹞

【飛龍篇】

南經丹穴。積陽所生。煎石流鑠。品物無形。﹝○《書鈔》百五十八。﹞

【同前】

芝蓋翩翩。﹝○《文選》二十前緩聲歌注。﹞

【遠遊篇】

夜光明珠。﹝艸堂詩箋作月。﹞下隱金沙。采之誰遺。漢女湘娥。﹝○《初學記》二十七。艸堂詩箋二十陪王詩注。﹞

【善哉行】

如彼翰鳥。或飛戾天。﹝○《文選》二十三悼亡詩注。﹞

【對酒行】

含生蒙澤。艸木茂延。﹝○《文選》四十到大司馬記室箋注。﹞

【苦熱行】

行遊到日南。經歷交址鄕。苦熱但曝露。越夷水中藏。﹝○《文選》二十八苦熱行注。《樂府詩集》六十五注。﹞

【艷歌行】

出自薊北門。遙望胡地桑。枝枝自相值。葉葉自相當。﹝○《類聚》八十八。《禦覽》九百五十五。本集六。事類賦桑賦注。﹞

【同前】

長者賜顏色。泰山可動移。﹝○《文選》三十九詣建平王上書注。四十拜中軍記室辭隋王箋注。﹞

【結客篇】

結客少年場。報怨洛北芒。﹝○《文選》二十八結客少年場詩注。﹞

利劍鳴手中。一擊而屍僵。﹝○《文選》二十九雜詩注。﹞

【天地篇】

復爲時所拘。羈紲作微臣。﹝○《文選》三十一雜體詩注。﹞

【長歌行】

〖樂府解題曰﹕曹植擬亟出爲尺蠖。〗

尺蠖知屈伸。體道識窮達。﹝○《禦覽》九百四十八。﹞

【亟出行】

蒙霧犯風塵。﹝○《文選》三十八和王著作八公山注。﹞

【妾薄幸】

還行秋殿層樓。禦輦從�好仇。排玉闥�椒房。丹帷楚組連网。﹝○《書鈔》百三十二。﹞

【妾薄相行】

齊謳楚舞紛紛。歌聲上徹靑雲。﹝○《文選》四南都賦注作古樂府歷九秋妾薄相行。五吳都賦注引上句。十八琴賦注作古妾薄命行。引上句。﹞

輜軿飛轂交輪。﹝○《文選》二十八長安有狹邪行注。﹞

【艷歌行】

夏節純和天淸涼。百艸滋殖舒蘭芳。﹝○《初學記》三。﹞

【陌上桑】

望雲際。有眞人。安得輕舉繼淸塵。執電鞭。騁飛驎。﹝○《禦覽》三百五十九。﹞

【兩儀篇】

帝者化八極。養萬物。和陰陽。陰陽和。鳳至河洛翔。﹝○《初學記》六。﹞

【秋胡行】

歌以詠言。大魏承天璣。﹝○《文選》五十八宋文皇帝元皇后哀策文注。﹞

【對酒行】

蒲鞭葦杖示有刑。﹝○《文選》五十九齊故安陸昭王碑文注。﹞

【樂府】

膠漆至堅。浸之則離。皎皎素絲。溺色染移。君不我棄。讒人所爲。﹝○《禦覽》七百六十六。﹞

市肉以肥。酤酒取醇。交觴接杯。以致殷勤。﹝○《書鈔》百四十八。《禦覽》八百二十八。﹞

魴臇熊掌。豹胎龜腸。﹝○《書鈔》百四十二。﹞

烏起舞。鳳凰吹笙。﹝○《書鈔》百十。﹞

橙橘枇杷。甘蔗代出。﹝○《禦覽》九百七十一。﹞

墨出靑松煙。筆出狡兔翰。古人感鳥迹。文字有攺判。﹝○《書鈔》一百四作長歌行。又作樂府。《初學記》二十一。《禦覽》六百五。事類賦墨賦注。萬能花谷後二十九。﹞

巢許蔑四海。商賈爭一錢。﹝○《禦覽》八百三十六。﹞

所賫千金劍。通犀間碧玙。翡翠飾雞必。標首明月珠。﹝○《書鈔》百二十二兩引。一作傅玄樂府九思。﹞

�厭常珍鹿曤。願�百品異方。﹝○《書鈔》百四十二。﹞

金樽玉杯不能使薄酒更厚。﹝○《文選》二十七望荊山詩注。三十石門新營所住詩注。﹞

【歌】

〖植作《七啟》。系此。〗

望雲際兮有好仇。天路長兮往無由。佩蘭蕙兮爲誰修。宴婉絕兮我心愁。﹝○《文選》三十四。又《類聚》五十七引仇﹑由﹑修三韻。﹞

【甘露謳】

〖植爲魏徳論。系此以下六謳。〗

玄徳洞幽。飛化上承。甘露以降。蜜淳水凝。睹陽弗晞。瓊爵是承。獻之帝廟。以明聖徵。﹝○《初學記》二。《禦覽》十二。﹞

【時雨謳】

於穆聖皇。仁暢惠渥。辭獻滅膳。以服鰥獨。和气致祥。時雨滲漉。野艸萌變。化成喜谷。﹝○《類聚》八十五。﹞

【嘉禾謳】

猗猗嘉禾。惟谷之精。其洪盈箱。協穗殊莖。昔生周朝。今植魏庭。獻之廟堂。以昭厥靈。﹝○同上﹞

【白鵲謳】

鵲之彊彊。詩人取諭。今存聖世。呈質見素。饑食苕華。渴飲淸露。異於疇匹。眾鳥是慕。﹝○《類聚》九十二。﹞

【白鳩謳】

班班者鳩。爰素其質。昔翔殷邦。今爲魏出。朱目丹趾。靈姿詭類。載飛載鳴。彰我皇懿。﹝○同上﹞

【木連理謳】

皇樹嘉徳。風靡云披。有木連理。別榦同枝。將承大同。應天之規。﹝○《禦覽》八百七十三。﹞

魏詩卷七

陳思王曹植

【詩】

【獻詩】〖並疏〗

〖魏志本傳云。黃初四年。徙封雍邱王。其年朝京師。上疏云云。○《文選》作上責躬應詔詩表。下列疏文。《詩紀》無此題。無疏文。直題上責躬詩應詔詩。〗

臣植言。臣自抱亹歸藩。刻肌刻骨。追思罪戾。晝分而食。夜分而寢。誠以天网不可重罹。聖恩難可再恃。竅感相鼠之篇。無禮遄死之義。形影相弔。五情愧赬。以罪棄生。則違昔賢夕攺之勸。忍垢苟全。則犯詩人胡顏之譏。伏惟陛下。徳象天地。恩隆父母。施暢春風。澤如時雨。是以不別荊棘者。慶雲之惠也。七子均養者。鳲鳩之仁也。捨罪貴功者。明君之舉也。矜愚愛能者。慈父之恩也。是以愚臣徘徊於恩澤而不敢自棄者也。前奉詔書。臣等絕朝。心離志絕。自分黃耇永無執珪之望。不圖聖詔猥垂齒召。至止之日。馳心輦轂。僻處西館。未奉闕庭。踴躍之懷。瞻望反側。不勝犬馬戀主之情。謹奉表並獻詩二篇。詞旨淺末。不足采覽。貴露下情。冒顏以聞。臣植誠惶誠恐。頓首頓首。死罪死罪。﹝○《文選》二十。又魏志本傳。﹞

【責躬】

於穆顯考。時惟武皇。受命於天。寧濟四方。朱旗所拂。九土披攘。玄化滂流。荒服來王。超商越周。與唐比蹤。篤生我皇。奕世載聰。武則肅烈。文則時雍。受禪於漢。君臨萬邦。萬邦旣化。率由舊則。廣命懿親。以藩王國。帝日爾侯。君玆靑土。奄有海濱。方周於魯。車服有輝。旗章有敍。濟濟雋乂。我弼我輔。伊予小子。恃寵驕盈。舉掛時网。動亂國經。作蒲作屏。先軌是隳。魏志作墜。六臣本《文選》注云。傲我皇使。犯我朝儀。國有典刑。我削我絀。將寘於理。元凶是率。明明天子。時惟篤類。不忍我刑。暴之朝肆。違彼執憲。哀予小臣。攺封兗邑。於河之濱。股肱弗置。有君無臣。荒淫之闕。誰弼予身。煢煢僕夫。於彼冀方。嗟予小子。乃罹斯殃。赫赫天子。恩不遺物。冠我玄冕。要我朱紱。光光大使。我榮我華。剖符授玉。王爵是加。仰齒金璽。俯執聖策。皇恩過隆。只承怵惕。咨我小子。頑凶是嬰。逝慚陵墓。存愧闕庭。匪敢傲徳。實恩是恃。威靈攺加。足以沒齒。昊天罔極。生命不圖。常懼顚沛。抱罪黃壚。願蒙矢石。建旗東嶽。庶立毫釐。微功自贖。危軀授命。知足免戾。甘赴江湘。奮戈吳越。天啟其衷。得會京畿。遲奉聖顏。如渴如饑。心之云慕。愴矣其悲。天髙聽卑。皇肯照微。﹝○《三國誌》本傳。《文選》二十。本集六。《詩紀》十四﹞

【應詔】

肅承明詔。應會皇都。星陳夙駕。秣馬脂車。命彼掌徒。肅我徵旅。朝發鸞臺。夕宿蘭渚。芒芒原隰。祁祁士女。經彼公田。樂我稷黍。爰有樛木。重陰匪息。𨿽有餱糧。饑不遑食。望城不過。面邑不遊。僕夫警策。平路是由。玄駟藹藹。揚鑣漂沫。流風翼衡。輕雲承蓋。涉澗之濱。緣山之隈。遵彼河滸。黃阪是階。西濟關谷。或降或升。騑驂倦路。載寢載興。將朝聖皇。匪敢晏寧。弭節長騖。指日遄徵。前驅舉燧。後乘抗旌。輪不輟運。鸞無廢聲。爰曁帝室。稅此西墉。嘉詔未賜。朝覲莫從。仰瞻城閾。俯惟闕庭。長懷永慕。憂心如酲。﹝○《三國誌》本傳。《文選》二十。本集五。《詩紀》十四。又藝文《類聚》三十九引旅﹑渚﹑黍﹑升﹑興﹑寧﹑旌﹑酲八韻。《文選》六魏都賦注作責躬詩。引一句。《禦覽》七百七十五作應制詩。引聲一韻。﹞

【朔風詩】〖五章〗

仰彼朔風。用懷魏都。願騁代馬。倏忽北䢐。凱風永至。思彼蠻方。願隨越鳥。翻飛南翔。

四气代謝。懸景運周。別如俯仰。脫若三秋。昔我初遷。朱華未晞。今我旋止。素雪雲飛。俯降千仞。仰登天阻。風飄蓬飛。載離寒暑。千仞易陟。天阻可越。昔我同袍。今永乖別。

子好芳艸。豈忘爾貽。繁華將茂。秋霜悴之。君不垂眷。豈云其誠。秋蘭可諭。桂樹冬榮。

弦歌蕩思。誰與銷憂。臨川慕思。何爲泛舟。豈無和樂。遊非我鄰。誰忘泛舟。愧無榜人。﹝○《文選》二十九。本集五。《詩紀》十四。又《禦覽》七百七十引人一韻。﹞

【矯志詩】

芝桂𨿽芳。難以餌魚。尸位素餐。難以成居。磁石引鐵。於金不連。大朝舉士。愚不聞焉。抱璧塗乞。無爲貴寶。履仁遘禍。無爲貴道。鵷雛遠害。不羞卑棲。靈虯避難。不恥污泥。都蔗𨿽甘。杖之必折。巧言𨿽美。用之必滅。濟濟唐朝。萬邦作孚。逢蒙𨿽巧。必得良弓。聖主𨿽知。必得英雄。螳螂見嘆。齊士輕戰。越王軾蛙。國以死獻。道遠知驥﹐世僞知賢。覆之幬之。順天之矩。澤如凱風。惠如時雨。口爲禁闥。舌爲發機。門機之闓。楛矢不追。﹝○《類聚》二十三。本集五。廣《文選》八。《詩紀》十四。又《書鈔》百三十三作雜詩。引折﹑滅二韻。○逯案。藝文《類聚》所引。抱璧塗乞以下另爲一篇。《詩紀》蓋依廣《文選》等書合之爲一。又《類聚》前後兩引。皆爲節錄。故濟濟唐朝萬邦作孚句孤立。上下文不相銜接。世僞知賢與下文亦不相屬。《詩紀》於萬邦作孚下注云闕。其實闕文者不止此處。而輯曹集者。或於濟濟唐朝上設八空格。於世僞知賢下設八空格。皆自我作古。不足信。﹞

【同上】

仁虎匿爪。神龍隱鱗。﹝○《文選》三十六宣徳皇后令注。○逯案。二句或上篇遺文。今附於此。﹞

【正會詩】

〖《詩紀》從《類聚》作元會詩。又題下注云。晉禮志漢儀有正會禮。正旦受賀。公侯以下執贄來庭。二千石以上升殿稱歲後作樂燕饗。魏帝都鄴。正會文昌殿。用漢儀。〗

初歲元祚。吉日惟良。乃爲嘉會。燕此髙堂。尊卑列敍。典而有章。衣裳鮮潔。黼黻玄黃。淸酤盈爵。中坐騰光。珍膳雜遝。充溢圓方。笙磬旣設。箏瑟俱張。悲歌厲響。咀嚼淸商。俯視文軒。仰瞻華梁。願保玆善。千載爲常。歡笑盡娛。樂哉未央。皇室榮貴。壽若東王。﹝《書鈔》作皇。《類聚》作壽考無疆。古文苑﹑廣《文選》《詩紀》並同。○《禦覽》二十九。《詩紀》十三。又《書鈔》百五十五引首三句及央﹑皇二韻。又《類聚》四。《初學記》四。章樵古文苑八。本集五。廣《文選》八。又《禦覽》百八十七引曹植詩文榱華梁一句。﹞

【閨情詩】

有美一人。被服纖羅。嬌姿艷麗。蓊若春華。紅顏韡燁。云髻嵯峨。彈琴撫節。爲我弦歌。淸濁齊均。旣亮且和。取樂今日。遑卹其他。﹝○《類聚》十八作魏陳王曹植詩。本集八。《詩紀》十四。﹞

【公燕詩】〖《詩紀》燕作宴。〗

公子敬愛客。終宴不知疲。淸夜遊西園。飛蓋相追隨。明月澄淸影。列宿正參差。秋蘭被長阪。朱華冒綠池。潛魚躍淸波。好鳥鳴髙枝。神飈接丹轂。輕輦隨風移。飄颻放志意。千秋長若斯。﹝○《文選》二十。本集五。《詩紀》十四。又《書鈔》百四十作五言詩。引移一韻。百五十引差一韻。《類聚》三十九作公宴詩。引疲﹑隨﹑差﹑池﹑枝﹑移六韻。《初學記》十引差﹑池二韻。十四引疲﹑隨﹑差﹑池﹑枝﹑移六韻。《白帖》一引一句。鳴沙石室古籍叢殘類書殘捲宴樂部作曹植詩。引疲﹑隨二韻。又引隨一韻。《禦覽》八百二十四作曹植詩。引疲﹑隨二韻。事類賦月賦注引隨﹑差二韻。﹞

【侍太子坐詩】

白日曜靑春。時雨靜飛塵。寒冰辟炎景。涼風飄我身。淸醴盈金觴。肴饌縱橫陳。齊人進奇樂。歌者出西秦。翩翩我公子。機巧忽若神。﹝○《類聚》三十九。《禦覽》五百三十九。本集五。《詩紀》十四。○逯案。詩爲夏日作。白日曜靑春句。《禦覽》引春作天者是。﹞

【鬥鷄詩】

〖《詩紀》從《樂府詩集》作鬥鷄篇。〗

遊目極妙伎。淸聽厭宮商。主人寂無爲。眾賓進樂方。長筵坐戲客。鬥鷄間觀房。羣雄正翕赫。雙翹自飛揚。揮羽激淸風。悍目發朱光。觜落輕毛散。嚴距往往傷。長鳴入靑雲。扇翼獨翺翔。願蒙貍膏助。常得擅此場。﹝○《類聚》九十一。《樂府詩集》六十四作鬥鷄篇。本集五。廣《文選》十三。《詩紀》十三。○劉楨﹑應瑒均賦此題。﹞

【贈徐幹詩】

驚風飄白日。忽然歸西山。圓景光未滿。眾星燦以繁。志士營世業。小人亦不間。聊且夜行遊。遊彼雙闕間。文昌郁云興。迎風髙中天。春鳩鳴飛棟。流飆激欞軒。顧念蓬室士。貧賤誠足憐。薇藿弗充虛。皮褐猶不全。慷慨有悲心。興文自成篇。寶棄怨何人。和氏有其愆。彈冠俟知己。知己誰不然。良田無晚歲。膏澤多丰年。亮懷璠玙美。積久徳愈宣。親交義在惇。申章復何言。﹝○《文選》二十四。本集五。《詩紀》十四。又《文選》三十南樓望所遲客注引繁一韻。﹞

【贈丁儀詩】

〖《文選》李善注云。集云與都亭侯丁翼。今云儀。誤也。〗

初秋涼气發。庭樹微銷落。凝霜依玉除。淸風飄飛閣。朝云不歸山。霖雨成川澤。黍稷委疇隴。農夫安所獲。在貴多忘賤。爲恩誰能博。狐白足禦冬。焉念無衣客。思慕延陵子。寶劍非所惜。子其寧爾心。親交義不薄。﹝○《文選》二十四。本集五。《詩紀》十四。﹞

【贈王粲詩】

端坐苦愁思。攬衣起西遊。樹木發春華。淸池激長流。中有孤鴛鴦。哀鳴求匹儔。我願執此鳥。惜哉無輕舟。欲歸忘故道。顧望但懷愁。悲風鳴我側。羲和逝不畱。重陰潤萬物。何懼澤不周。誰令君多念。自使懷百憂。﹝○《文選》二十四。本集五。《詩紀》十四。﹞

【贈丁儀王粲詩】

〖《文選》李善注曰﹕集云答丁敬禮王仲宣。翼字敬禮。今云儀。誤也。〗

從軍度函谷。驅馬過西京。山岑髙無極。涇渭揚濁淸。壯哉帝王居。佳麗殊百城。員闕出浮雲。承露槪泰淸。皇佐揚天惠。四海無交兵。權家𨿽愛勝。全國爲令名。君子在末位。不能歌徳聲。丁生怨在朝。王子歡自營。歡怨非貞則。中和誠可經。﹝○《文選》二十四。本集五。《詩紀》十四。又《禦覽》三百二十八作曹植詩。引京一韻。﹞

【贈丁翼詩】

〖文士傳曰﹕翼。字敬禮。儀之弟也。爲黃門侍郎。○案。翼。各書引作廙。〗

嘉賓塡城闕。丰膳出中廚。吾與二三子。曲宴此城隅。秦箏發西气。齊瑟揚東謳。肴來不虛歸。觴至反無餘。我豈狎異人。朋友與我俱。大國多良材。譬海出明珠。君子義休偫小人徳無儲。積善有餘慶。榮枯立可須。滔蕩固大節。時俗多所拘。君子通大道。無願爲世儒。﹝○《文選》二十四。本集五。《詩紀》十四。又《書鈔》八十二作與丁廙詩。引廚﹑隅﹑餘三韻。《類聚》三十九﹑《禦覽》五百三十九並作與丁廙詩。引廚﹑隅﹑嘔﹑餘四韻。吳棫韻補一引隅﹑謳二韻。﹞

【贈白馬王彪詩】〖七章〗

黃初四年正月。白馬王﹑任城王與余俱朝京師。會節气。到洛陽。任城王薨。至七月與白馬王還國。後有司以二王歸藩。道路宜異宿止。意毒恨之。蓋以大別在數日。是用自剖。與王辭焉。憤而成篇。﹝○《文選》二十四李善注。○逯案。李善注。集曰於圈城作。又曰﹕黃初四年云云。是本集原題於圈城作。黃初四年云云以下乃原詩序文。昭明《文選》攺詩題。並刪其序。殊爲非是。今仍依《詩紀》命題列序。並誌異同如此。又據魏志。是年正月魏文帝尙不在洛陽。以作五月者爲是。﹞

謁帝承明廬。逝將歸舊疆。淸晨發皇邑。日夕過首陽。伊洛廣且深。欲濟川無梁。泛舟越洪濤。怨彼東路長。顧瞻戀城闕。引鄰情內傷。

太谷何寥廓。山樹郁蒼蒼。霖雨泥我塗。流潦浩縱橫。中逵絕無軌。攺轍登髙岡。修阪造云日。我馬玄以黃。

玄黃猶能進。我思郁以紆。郁紆將何念。親愛在離居。本圖相與偕。中更不克俱。鴟梟鳴衡軛。豺狼當路衢。蒼蠅間白黑。讒巧反親疏。欲還絕無蹊。攬轡止踟躕。

踟躕亦何畱。相思無終極。秋風發微涼。寒蟬鳴我側。原野何蕭條。白日忽西匿。歸鳥赴喬林。翩翩厲羽翼。孤獸走索羣。銜艸不遑食。感物傷我懷。撫心長太息。

太息將何爲。天命與我違。柰何念同生。一往形不歸。孤魂翔故域。靈柩寄京師。存者忽復過。亡沒身自衰。人生處一世。去若朝露晞。年在桑楡間。影響不能追。自顧非金石。咄唶令心悲。

心悲動我神。棄置莫復陳。丈夫志四海。萬里猶比鄰。恩愛苟不虧。在遠分日親。何必同衾幬。然後展﹛殷心﹜懃。憂思成疾﹤疒爾﹥。無乃兒女仁。倉卒骨肉情。能不懷苦辛。

苦辛何慮思。天命信可疑。虛無求列仙。松子久吾欺。變故在斯須。百年誰能持。離別永無會。執手將何時。王其愛玉體。俱享黃髮期。收淚卽長路。﹝魏志注作塗。《詩紀》云。一作塗。﹞援筆從此辭。﹝○《三國誌》本傳注。《文選》二十四。文章正宗二十九。本集五。《詩紀》十四。又《類聚》二十一引疆﹑陽﹑梁﹑長﹑黃﹑衢﹑疏﹑廚﹑側﹑匿﹑息﹑鄰﹑勤﹑辛十四韻。艸堂詩箋十六兩當詩注引疏一韻。﹞

【送應氏詩二首】

步登北邙阪。遙望洛陽山。洛陽何寂寞。宮室盡燒焚。垣墻皆頓擗。荊棘上參天。不見舊耆老。但睹新少年。側足無行徑。荒疇不復田。遊子久不歸。不識陌與阡。中野何蕭條。千里無人煙。念我平常居。气結不能言。﹝○《文選》二十。本集五。《詩紀》十四。﹞

淸時難屢得。嘉會不可常。天地無終極。人命若朝霜。願得展嬿婉。我友之朔方。親暱。並集送。置酒此河陽。中饋豈獨薄。賓飲不盡觴。愛至望苦深。豈不愧中腸。山川阻且遠。別促會日長。願爲比翼鳥。施翮起髙翔。﹝○《文選》二十。本集五。文章正宗二十九。《詩紀》十四。又《類聚》二十九引方﹑陽﹑長三韻。﹞

【三良詩】

功名不可爲。忠義我所安。秦穆先下世。三臣皆自殘。生時等榮樂。旣沒同憂患。誰言捐軀易。殺身誠獨難。攬涕登君墓。臨穴仰天嘆。長夜何冥冥。一往不復還。黃鳥爲悲鳴。哀哉傷肺肝。﹝○《文選》二十一。本集五。《詩紀》十四。﹞

【代劉勛妻王氏雜詩】

誰言去婦薄。去婦情更重。千里不唾井。況乃昔所奉。遠望未爲遙。踟躕不得共。﹝玉臺作往。○玉臺新詠二作魏文帝。坦齊通編。春秋演繁露十三。﹞

【棄婦詩】〖《詩紀》作棄婦篇。編入樂府部分。並云。本集不載。見玉臺新詠。〗

石橊植前庭。綠葉搖縹靑。丹華灼烈烈。璀彩有光榮。光榮曄流離。可以戲淑靈。有鳥飛來集。拊翼以悲鳴。悲鳴夫何爲。丹華實成。拊心長嘆息。無子當歸寧。有子月經天。無子若流星。天月相終始。流星沒無精。棲遲失所宜。下與瓦石並。憂懷從中來。

嘆息通雞鳴。反側不能寐。逍遙於前庭。踟躕還入房。肅肅帷幕聲。搴帷更攝帶。撫節彈鳴箏。慷慨有餘音。要妙悲且淸。收淚長嘆息。何以負神靈。招搖待霜露。何必春夏成。晚獲爲良實。願君且安寧。﹝○玉臺新詠二。《詩紀》十三。又《禦覽》九百七十作棄妻詩。引靑﹑鳴二韻。﹞

【遊仙詩】

人生不滿百。戚戚少歡娛。意欲奮六翮。排霧陵紫虛。蟬蛻同松喬。翻迹登鼎湖。翺翔九天上。騁轡遠行遊。東觀扶桑曜。西臨弱水流。北極登玄渚。南翔陟丹邱。﹝○《類聚》七十八。本集六。廣《文選》九。《詩紀》十四。﹞

【雜詩七首】

髙臺多悲風。朝日照北林。之子在萬里。江湖迥且深。方舟安可極。離思故難任。孤雁飛南遊。過庭長哀吟。翹思慕遠人。願欲托遺音。形影忽不見。翩翩傷我心。﹝○《文選》二十九。本集五。《詩紀》十四。﹞

轉蓬離本根。飄颻隨長風。何意回飈舉。吹我入雲中。髙髙上無極。天路安可窮。類此遊客子。捐軀遠從戎。毛褐不掩形。薇藿常不充。去去莫復道。沈憂令人老。﹝○《文選》二十九。《類聚》八十二。本集五。文章正宗二十九。合璧事類別集五十六。《詩紀》十四。又《文選》三十一效古詩注引風﹑戎二韻。艸堂詩箋五贈李詩注引風一韻。十五遣興詩注引風一韻。《禦覽》九百九十七作曹植詩。引風﹑中﹑窮﹑戎四韻。﹞

西北有織婦。綺縞何繽紛。明晨秉機杼。日昃不成文。太息終長夜。悲嘯入靑雲。妾身守空閨。良人行從軍。自期三年歸。今已歷九春。飛鳥繞樹翔。噭々鳴索羣。願爲南流景。馳光見我君。﹝○《文選》二十九。玉臺新詠二。《類聚》三十二。本集五。文章正宗二十九。《詩紀》十四。又《禦覽》八百十六引紛﹑文二韻。﹞

南國有佳人。容華若桃李。朝遊江北岸。夕宿瀟湘沚。時俗薄朱顏。誰爲發皓齒。俯仰歲將暮。榮曜難久恃。僕夫早嚴駕。吾將遠行遊。遠遊欲河之。吳國爲我仇。將騁萬里塗。東路安足由。江介多悲風。淮泗馳急流。願欲一輕濟。惜哉無方舟。閒居非吾志。甘心赴國憂。﹝○《文選》二十九。本集五。文章正宗二十九。詩經十四。﹞

飛觀百餘尺。臨牖禦欞軒。遠望周千里。朝夕見平原。烈士多悲心。小人媮自閒。國仇亮不塞。甘心思喪元。拊劍西南望。思欲赴太山。弦急悲聲發。聆我慷慨言。﹝○《文選》二十九。本集五。《詩紀》十四。又《文選》二十責躬詩注引我心何怫郁。思欲赴太山二句。○逯案。《文選》注所引二句。辭義貫注。當爲一聊。據此拊劍西南望句下至少尙缺一句。《文選》此詩蓋節錄也。﹞

攬衣出中閨。逍遙步兩楹。間房何寂寞。綠艸被階庭。空室自生風。百鳥翩南徵。春思安可忘。憂戚與我並。佳人在遠道。妾身單且煢。歡會難再遇。芝蘭不重榮。人皆棄舊愛。君豈若平生。寄松爲女蘿。依水如浮萍。賫身奉衿帶。朝夕不墮傾。倘終顧盻恩。永副我中情。﹝○玉臺新詠二。《類聚》三十二。本集五。廣《文選》十五。《詩紀》十四。﹞

【雜詩】

悠悠遠行客。去家千餘里。出亦無所之。入亦無所止。浮雲翳日光。悲風動地起。﹝本集作起動地。○《類聚》二十七。本集五。《詩紀》十四。﹞

【雜詩】

美玉生盤石。寶劍出龍淵。帝王臨朝服。秉此威百蠻。歷刀不見貴。雜糅刀刃間。﹝○《書鈔》百二十二。﹞

【七哀詩】〖《詩紀》云。玉臺作雜詩。樂府作怨歌行本辭。〗

明月照髙樓。流光正徘徊。上有愁思婦。悲歡有餘哀。借問嘆者誰。言是宕子妻。君行逾十年。孤妾常獨棲。君若淸路塵。妾若濁水泥。浮沈各異勢。會合何時諧。願爲西南風。長逝入君懷。君懷良不

開。賤妾當何依。﹝○《文選》三十三。玉臺新詠二作雜詩。《類聚》三十二作曹植詩。《樂府詩集》四十一作怨詩行本辭。文章正宗二十九。本集五。《詩紀》十四。又《白帖》一﹑六﹑《禦覽》三十七並作古詩。引泥一韻。﹞

【怨詩行】

〖《詩紀》云。卽七哀詩。中間略有異同耳。〗

明月照髙樓。流光正徘徊。上有愁思婦。悲嘆有餘哀。借問嘆者誰。自云宕子妻。夫行逾十載。賤妾常獨棲。念君過於渴。思君劇於饑。君作髙山柏。妾爲濁水泥。北風行蕭蕭﹐烈烈入吾耳。心中念故人。淚墮不能止。浮沈各異路。會合當何諧。願作東北風。吹我入君懷。君懷常不開。賤妾當何依。恩情中道絕。流止任東西。我欲竟此曲。此曲悲且長。今日樂相樂。別後莫相忘。﹝七解樂府云。右一曲晉樂所奏。○《宋書》二十一作楚調怨詩。《樂府詩集》四十一。本集六。《詩紀》十三。○逯案。《詩紀》此詩編在樂府部分。又在詩後注云。七哀詩是此篇本辭云。然分在兩處。不易見二者異同。今以本辭爲主。列奏曲於此。以示我府奏曲。不僅增刪原詩章節。卽詞句間亦有所更動也。﹞

【情詩】

微陰翳陽景。淸風飄我衣。遊魚潛綠水。翔鳥薄天飛。眇眇客行士。遙役不得歸。始出嚴霜結。今來白露晞。遊子嘆黍離。處者歌式微。慷慨對嘉賓。淒愴內傷悲。﹝○《文選》二十九。玉臺新詠二作雜詩。《類聚》二十九作曹植詩。本集五。《詩紀》十四。又《類聚》二十七作雜詩。引飛﹑稀二韻。﹞

【喜雨詩】

太和二年。大旱。三麥不收。百姓分爲饑餓。﹝○《書鈔》百五十六。﹞

天覆何彌廣。苞育此羣生。棄之必憔悴。惠這則滋榮。慶雲從北來。郁述西南徵。時雨中夜降。長雷周我庭。嘉種盈膏壤。登秋畢有成。﹝○《類聚》二。本集五。《詩紀》十四。﹞

【詩】

雙鶴俱遨遊。相失東海傍。雄飛竄北朔。雌驚赴南湘。棄我交頸歡。離別各異方。不惜萬里道。但恐天网張。﹝○《類聚》九十。《初學記》十八。《詩紀》十四。﹞

【七步詩】〖《詩紀》云。本集不載。〗

煮豆持作羹。漉豉以爲汁。萁在釜下然。豆在釜中泣。本自同根生。相煎何太急。﹝《詩紀》云。一作煮豆燃豆萁。豆在釜中泣。本是同根生。相煎何太急。○《世說》新語文學篇。艸堂詩箋三十四別李詩注。《詩紀》十四。又鳴沙石室古籍叢殘類書殘捲引泣﹑急二韻。﹞

【離友詩三首】〖並序〗

鄕人有夏侯威者。少有成人之風。余尙其爲人。與之暱好。王師振旅。送余於魏邦。心有眷然。爲之隕涕。乃作離友之詩。其辭曰﹕

王旅旋兮背故鄕。彼君子兮篤人綱。媵余行兮歸朔方。馳原隰兮尋舊疆。車載奔兮以繁驤。涉浮濟兮泛輕航。迄魏都兮息蘭房。展宴好兮惟樂康。﹝○《類聚》二十一。本集二。《詩紀》十四。又《禦覽》四百十引鄕﹑綱﹑方﹑疆四韻。﹞

涼風肅兮白露滋。木感气兮條葉辭。臨淥水兮登崇基。折秋華兮采靈芝。尋永歸兮贈所思。感離隔兮會無期。伊郁悒兮情不怡。﹝《詩紀》云。本集止載前一首。今考藝文附入。○《類聚》二十九。《詩紀》十四。﹞

日匿影兮天微陰。經回路兮造北林。﹝《詩紀》云。《初學記》載二句云云。當別有一首也。○《初學記》十八。《詩紀》十四。﹞

【妒詩】

嗟爾同衾。曾不﹝《類聚》作弗。﹞是志。寧彼冶容。安此妒忌。﹝○《類聚》三十五。本集五。《詩紀》十四。﹞

【四言詩】

華屏列曜。藻帳垂陰。﹝○《書鈔》百三十二。﹞

【同前】

髙談虛論。問彼道原。﹝○《文選》三十擬魏太子鄴中集詩注。﹞

【離友詩】

靈鑑無私。﹝○《文選》二十一張子房詩注。二十七郊祀歌注。﹞

【詩】

身被輕暖。﹝○《白帖》四。﹞

【詩】

皇考建世業。余從徵四方。櫛風而沐雨。萬里蒙露霜。劍戟不離手。鎧甲爲衣裳。﹝○《禦覽》三百三十九。﹞

【芙蓉池詩】

逍遙芙蓉池。翩翩戲輕舟。南陽﹝《詩紀》作楊。﹞棲雙﹝本集誤作雙西。﹞鵠。北柳有鳴鳩。﹝○《類聚》九。本集五。《詩紀》十四。﹞

【言志詩】

慶雲未時興。雲龍潛作魚。神鸞失其儔。還從燕雀居。﹝○《類聚》二十六作魏陳王曹植詩。本集五。《詩紀》十四。﹞

【詩】

遊鳥翔故巢。狐死反邱穴。我信歸故鄕。安得憚離別。﹝○《書鈔》百五十八。﹞

【詩】

君王禮英賢。不吝千金璧。從容冰井臺。淸池映華薄。﹝○吳棫韻補五。﹞

【七哀詩】

南方有障气。晨鳥不得飛。﹝○《文選》二十八苦熱行注。﹞

膏沐誰爲容。明鏡暗不治。﹝○《文選》三十一擬行行重行行注。﹞

【離別詩】

人遠精魂近。寤寐夢容光。﹝○《文選》二十九張茂先情詩注。﹞

【詩】

一顧千金重。何必珠玉錢。﹝○《文選》三十和王主簿怨情詩注。﹞

【詩】

彈箏奮逸響。新專用好入神。﹝○《書鈔》百十。﹞

【述仙詩】

遊將升雲煙。﹝○《文選》二十六入華子崗詩注。﹞

【詩】

長鋏鳴鞘中。﹝○《禦覽》三百四十六。﹞

【寡婦詩】

髙墳郁兮巍巍。松柏森兮成行。﹝○《文選》二十三廬陵王墓下作注。﹞

【詩】

秋商气轉微涼。﹝○《書鈔》百五十四。﹞

楚王曹彪

﹝彪。字朱虎。武帝子。初封白馬王。後徙封楚。﹞

【答東阿王詩】

盤徑難懷抱。停駕與君訣。卽車登北路。永嘆尋先轍。﹝○《初學記》十八。﹞

魏詩卷八

髙貴鄕公曹髦

﹝髦。字彥士。文帝孫。東海王霖子。正始五年封郯縣髙貴鄕公。嘉平六年十月卽位。甘露五年。爲司馬昭所弒。年二十。有集四卷。﹞

【四言詩】

﹛艸赤﹜々東伐。悠悠遠徵。泛舟萬艘。屯衛千營。﹝○《書鈔》百十七。﹞

【詩】

干戈隨風靡。武騎齊雁行。﹝○《禦覽》三百五十一。﹞

何晏

﹝晏。字平叔。南陽宛人。文帝時拜駙馬都尉。明帝時爲﹛宀兒﹜官。齊王卽位。進散騎侍郎。遷侍中。尋爲吏部尙書。主選舉。多所濟拔。嘉平二年。坐曹爽事爲司馬懿所殺。有《論語》集解十卷﹑《老子》道徳論二卷﹑集十一卷。﹞

【言志詩】

〖《詩紀》作擬古。又引名士傳曰﹕是時曹爽輔政。識者慮有危機。晏有重名。與魏姻戚。內𨿽懷憂。而無復退也。著五言詩以言志曰﹕〗

鴻鵠比翼遊。羣飛戲太淸。常恐夭网羅。憂禍一旦並。豈若集五湖。流唼浮萍。逍遙放志意。何爲怵惕驚。﹝○《世說》新語箴規篇。《類聚》九十作魏何晏詩。廣《文選》十五作擬古。《詩紀》十七。又《初學記》三十作何晏詩。引淸﹑並﹑萍三韻。《白帖》二十九作古詩。引淸﹑並﹑萍三韻。○逯案。《世說》常恐大网羅句。唐寫本大作夭。﹞

轉蓬去其根。流飄從風移。芒芒四海塗。悠悠焉可彌。願爲浮萍艸。托身寄淸池。且以樂今日。其後非所知。﹝○《初學記》二十七。《詩紀》十七。又《類聚》八十二引池一韻。﹞

浮雲翳白日。微風輕塵起。﹝○《書鈔》百五十。﹞

應璩

﹝璩。字休璉。瑒之弟。明帝時。歷官散騎常侍。齊王時。遷侍中。爲大將軍曹爽長史。作百一詩以諷。

後復爲侍中。典著作。嘉平四年卒。有集十卷。﹞

【百一詩】

〖《詩紀》只載三首。《文選》李善注云。張方賢楚國先賢傳曰﹕汝南應休璉作百一篇詩。譏切時事。徧以示在事者。咸皆怪愕。或以爲應焚棄之。何晏獨無怪也。李充翰林論曰﹕應休璉五言詩百數十篇。以風規治道。蓋有詩人之旨焉。孫盛晉陽秋曰﹕應琚作五言詩百三十篇。言時事頗有補益。世多傳之。今書七志曰﹕應璩集謂之新詩。以百言爲一篇。或謂之百一詩。據百一詩序云。時謂曹爽曰﹕公今聞周公巍巍之稱。安知百慮有一失乎。百一之名。蓋興於此也。○逯案。應璩百一詩。《文選》僅保一完篇。其餘皆已亡佚。《詩紀》搜輯逸詩亦僅有三篇。然考各書多引應氏新詩。此新詩卽百一詩也。而他書所引雜詩亦往往又名新詩。則《詩紀》所載雜詩實亦原出百一。依此今將各書所引逸篇。悉編在此題下。至百一詩屬於後人擬作者。則於當篇注明之。〗

下流不可處。君子愼厥初。名髙不宿著。易用受侵誣。前者隳官去。有人適我閭。田家無所有。酌醴焚枯魚。問我何功徳。三入承明廬。所占於此土。是謂仁智居。文章不經國。筐篋無尺書。用等稱才學。往往見嘆譽。避席跪自陳。賤子實空虛。宋人遇周客。慚愧靡所如。﹝○《文選》二十一。《詩紀》十七。﹞

年命在桑楡。東嶽與我期。長短有常會。遲速不得辭。鬥酒當爲樂。無爲待來玆。室廣致凝陰。臺主來積陽。柰何季世人。侈靡在宮墻。飾巧無窮極。土木被朱光。徵求傾四海。雅意猶未康。﹝○《類聚》二十四。廣《文選》八。《詩紀》十七。又《初學記》十八引陽﹑墻﹑光﹑康四韻。○逯案。室廣下另爲一首。﹞

子弟可不愼。愼在選師友。師友必良徳。中才可進誘。﹝○《初學記》八。《禦覽》四百四。《詩紀》十七。﹞

細微可不愼。堤潰自蟻穴。腠理早從事。安復勞鍼石。哲人睹未形。愚夫暗明白。曲突不見賓。燋爛爲上客。思願獻良規。江海倘不逆。狂言𨿽寡善。猶有如雞跖。雞跖食不已。齊王爲肥澤。﹝○《類聚》二十三。廣《文選》十五。《詩紀》十七並作雜詩。﹞

散騎常師友。朝夕進規獻。侍中主喉舌。萬機無不亂。尙書統庶事。官人乘法憲。彤管珥納言。貂璫表武弁。出入承明廬。車服一何煥。三寺齊榮秩。百僚所瞻願。﹝○《類聚》四十五﹑《詩紀》十七並作雜詩。又《書鈔》五十八作新詩。引獻一韻及亂一韻。百二十七作應璩詩。引亂﹑憲﹑弁三韻。《初學記》十一作新詩。引弁一韻。又《白帖》二十一作應瑗詩。引侍中喉舌萬機六字。事文《類聚》新集十及合璧事類後集二十六引憲一韻。○逯案。《白帖》此例可證作應瑗者實卽應璩之訛。﹞

少壯面目澤。長大色醜粗。粗醜人所惡。拔白自洗蘇。平生發完全。變化似浮屠。醉酒巾幘落。禿頂赤如壺。﹝《禦覽》作狐。○苕溪漁隱業話四十一作三叟詞。又《類聚》十八作新詩。引粗﹑蘇二韻。《禦覽》三百六十四作新詩。引狐一韻。《詩紀》十七作雜詩。引粗﹑蘇二韻。﹞

古有行道人。陌上見三叟。年各百餘歲。相與鋤禾莠。住車問三叟。何以得此壽。上叟前致辭。室內嫗貌醜。下叟前致辭。夜臥不覆首。要哉三叟言。所以能長久。﹝○《禦覽》三百八十三﹑七百六十四並作應璩詩。苕溪漁隱業話四十一作三叟詞。《詩紀》十七作三叟。又藝文《類聚》十八作魏應璩詩。引叟﹑莠﹑壽三韻。○逯案。少壯面目澤與此篇。苕溪叢話引潘子眞詩話均作三叟詞。然少壯一首前人旣作新詩。則此亦百一詩之遺。﹞

漢末桓帝時。郎有馬子侯。自謂識音律。請客鳴笙竽。爲作陌上桑。反言鳳將雛。左右僞稱善。亦復自搖頭。﹝○《禦覽》七百三十九作新論。又《書鈔》百十作新詩。引侯﹑竽﹑雛三韻。杜公瞻編珠二作百一詩。引雛一韻。﹞

百郡立中正。九州置都士。州閭與郡縣。希疏如馬齒。生不相識面。何緣別義理。十室稱忠信。觀過必黨裏。﹝○《書鈔》七十三作應琚新語。○案此當爲上首逸句。﹞

平生居�郭。寧丁憂貧賤。出門見富貴。�����。竈下炊牛矢。甑中裝豆飯。﹝○《書鈔》四十四作新詩。又《禦覽》八百五十作新詩。引飯一韻。○逯案。《書鈔》引詩缺略。今以意補六空格。﹞

野田何紛紛。城郭何落落。埋葬嫁娶家。皆是商旅客。喪側食不飽。酒肉紛狼籍。﹝○《禦覽》五百五十六作應琚新詩。﹞

大魏承衰獘。復欲密其羅。蚍蜉猶見得。何云鰌與蝦。狴犴旣已備。炊復置黃沙。﹝○《禦覽》九百四十七。事類賦蟻賦注作百一篇。又《禦覽》九百四十三引羅﹑蝦二韻。○逯案。黃沙獄。晉武帝置。似此乃後人僞托。不出應琚。抑魏末已有此設置邪。﹞

人才不能備。各有偏短長。稽可小人中。便辟必知芒。﹝○《書鈔》百四作新詩。百三家集。本集。○逯案。此詩《書鈔》引入筆部。詩之辭句應有涉於筆。小人中之中。應是筆字。﹞

茫茫九州內。莫作帝者民。民有忠信行。莫非帝者臣。﹝○《禦覽》六百二十一作新詩。﹞

太官有餘廚。大小無不賣。豈徒脯與糗。醯醢及鹽鼓。﹝○《禦覽》八百二十八作新詩。﹞

洛水禁罾罟。魚鱉不爲殖。空令自相啖。吏民不得食。﹝○《禦覽》八百三十四作新詩。﹞

丰隆賜美味。受嚼方呥々。鹿鳴吐野華。獨食有何甘。﹝○《書鈔》百四十三作新詩。﹞

苟欲娛耳目。快心樂腹腸。我躬不悅歡。安能慮死亡。﹝○葛立方韻語陽秋。﹞

槥車在道路。徵夫不得休。﹝○魏志文帝紀。﹞

有酒流如川。有肉積如岑。﹝○《書鈔》百四十五﹑百四十八並作新詩。﹞

革帶繩爲續。履舄穿無底。﹝○《禦覽》六百九十六作新詩。﹞

山崗寒折骨。目面盡生瘡。﹝○《書鈔》百五十六作應璩詩。《禦覽》三十四作新詩。﹞

溝瀆皆決溢。﹝○《書鈔》百五十一作新詩。﹞

小兒撫塵。﹝○《書鈔》十五。﹞

【雜詩】〖當亦是百一新詩。〗

秋日苦促短。遙夜邈綿綿。貧士感此時。慷慨不能眠。﹝○《禦覽》二十五。﹞

【同前】〖《詩紀》作應瑗。〗

貧子語窮兒。無錢可把撮。耕自不得粟。采彼北山葛。簞瓢恆日在。無用相呵喝。﹝○《初學記》十八﹑《詩紀》十七並作應瑗雜詩。逯案。瑗乃琚之訛。此由前詩可證。﹞

【詩】

〖案其內容。當亦是百一新詩。〗

司隸鷹揚吏。爪牙徒擢空。折翅躍毛距。宛鵛還入籠。世人指爲武。誰復勵嚴冬。﹝○《書鈔》六十一應璩詩。﹞

京師保繽紛。車馬相奔起。借問乃爾爲。將欲要其仕。孝廉經述通。誰能應此舉。﹝○詩乘補遺。又《書鈔》七十九作應璩詩。引起﹑舉二韻及莫言有所爲一句。﹞

放戈釋甲冑。乘軒入紫微。從容侍帷幄。光輔日月輝。﹝○《禦覽》三百三十九應璩詩。﹞

丈夫要雄戟。更來宿紫庭。今者宅四海。誰復有不並。﹝○《禦覽》三百五十三應璩詩。﹞

郡國貪慕將。馳騁習弓戟。𨿽妙未更事。難用應卒迫。﹝○同上﹞

治化貴簡易。法令不欲多。﹝○《書鈔》二十七應璩詩。﹞

城狐不可掘。社鼠不可燻。﹝○《文選》四十奏彈王源注應璩詩。﹞

不誤牽朱絲。三署來相尋。﹝○《文選》二十六初去郡詩注﹑事類絲賦注並作應璩詩。﹞

【詩】

酌彼春酒。上得供養親老。下得溫飽妻子。﹝○《書鈔》百四十八應璩詩。﹞

韋誕

﹝誕。字仲將。京兆人。善艸書。建安中爲郎中。太和中爲武太守。正始中。遷侍中﹑中書監。以光祿大夫致仕。嘉平五年卒。年七十五。有集三卷。﹞

【詩】

旨酒盈金觴。淸顏發光華。﹝○《文選》十六別賦注。﹞

毌丘儉

﹝儉。字仲恭。河東聞喜人。初爲平原侯文學。明帝初。遷荊州刺史。徙幽州刺史。討公孫淵定遼東。進封安邑侯。髙句麗數侵叛。儉討之。有功。遷鎭東將軍﹑都督揚州。正元二年。與揚州刺史文欽矯太后詔討司馬師。兵敗見殺。有集二卷。﹞

【答杜摯詩】

鳳鳥翔京邑。哀鳴有所思。才爲聖世出。徳音何不怡。八子未際遇。今者遭明時。胡康出壠畝。楊偉無根基。飛騰衝雲天。奮迅協光熙。駿驥骨法異。伯樂觀知之。但當養羽翮。鴻舉必有期。體無纖微疾。安用問良醫。聯翩輕棲集。還爲燕雀嗤。韓眾藥𨿽良。恐便不能治。悠悠千里情。薄言答嘉詩。信心感諸中。中實不在辭。﹝○《三國誌》劉劭傳注。廣《文選》十。《詩紀》十七。○《三國誌》注。臣松之案。魏朝自微而顯者。不聞胡康。疑是孟康。康事見杜恕傳。楊偉見曹爽傳。﹞

【之遼東詩】

憂責重山嶽。誰能爲我檐。﹝○《文選》三十八爲齊明帝讓宣城郡公第一表注。朱校昌黎集二送文暢師詩注作毌丘儉詩。﹞

【在幽州詩】

芒山邈悠悠。但見胡地埃。﹝○《文選》五十七楊給事誄注。﹞

郭遐周

【贈嵇康詩三首】〖舊抄嵇康集作五言詩三首郭遐周贈。〗

吾無佐世才。時俗所不量。歸我北山阿。逍遙以倡佯。同气自相求。虎嘯谷風涼。惟予與嵇生。未面分好章。古人美傾蓋。方此何不臧。援箏執鳴琴。攜手遊空房。棲遲衡門下。何願於姬姜。予心好永年。年永懷樂康。我友不斯卒。攺計適他方。嚴車感發日。翻然將髙翔。離別在旦夕。惆悵以增傷。﹝○舊抄嵇康集一。《詩紀》十八。﹞

風人重離別。行道猶遲遲。宋玉哀登山。臨水送將歸。伊此往昔事。言之以增悲。嘆我與嵇生。倏忽將永離。俯察淵魚遊。仰觀雙鳥飛。厲翼太淸中。徘徊於丹池。欽哉得其所。令我心獨違。言別在斯須。惄焉如朝饑。﹝○同上﹞

離別自古有。人非比目魚。君子不懷土。豈更得安居。四海皆兄弟。何患無彼姝。嚴穴隱傳說。空谷納白駒。方各以《類聚》。物亦以羣殊。所在有智賢。何憂不此如。所貴身名存。功烈在簡書。歲時易過歷。日月忽其除。勗哉乎嵇生。敬徳在﹝舊抄嵇康集作以。﹞愼軀。﹝○同上﹞

郭遐叔

【贈嵇康詩二首】

〖舊抄嵇康集作詩五首郭遐叔贈。《詩紀》作贈嵇康五首。○逯案。贈詩前四篇四言乃一首四章。每章皆以如何忽爾句承轉。章法井然。不得目爲四首。今以四言﹑五言各爲一首。〗

每念遘會。惟曰不足。昕往宵歸。常苦其速。歡接無厭。如川赴谷。如何忽爾。將適他俗。言駕有日。巾車命僕。思言君子。溫其如玉。心之憂矣。視丹如綠。如何忽爾。超將遠逝。心之憂矣。將以怵惕。怵惕惟何。惟思惟憂。展轉反側。寤寐追求。馳情運想。神往形畱。心之憂矣。增其勞愁。

不見可欲。使心不亂。譬彼造化。抗無崖畔。封疆晝界。事利任難。惟予與子。本不同貫。交重情親。欲面無算。如何忽爾。時適他館。明發不寐。耿耿極旦。心之憂矣。增其憤嘆。

天地悠長。人生若忽。苟非知命。安保旦夕。思與君子。窮年卒歲。優哉逍遙。幸無隕越。如何君子。超將遠邁。我情願關。我言願結。心之憂矣。良以忉怛。君子交有義。不必常相從。天地有明理。遠近無異同。三仁不齊迹。貴在等賢蹤。眾鳥羣相追。鷙鳥獨無雙。何必相呴濡。江海自從容。願各保遐年。有緣復來東。﹝○《書鈔》嵇康集一。《詩紀》十八。﹞

阮侃

﹝侃。字徳如。尉氏人。魏衛尉卿阮共之子。有俊才而飭以名理。風儀潤雅。與嵇康爲友。仕至河內太守。﹞

【答嵇康詩二首】

旦發溫泉廬。夕宿宣陽城。顧眄懷惆悵。言思我友生。會遇一何幸。及子遘歡情。交際𨿽未久。思愛發中誠。良玉須切磋。玙璠就其形。隋珠豈不曜。雕瑩啟光榮。與子猶蘭石。堅芳互相成。庶幾弘古道。伐檀俟河淸。不謂中離別。飄飄然遠徵。臨輿執手訣。良誨一何精。佳言盈我耳。援帶以自銘。唐虞曠千載。三代不我並。洙泗久已往。微言誰爲聽。曾參易簀斃。仲由結其纓。晉楚安足慕。屢空守以貞。潛龍尙泥蟠。神龜隱其靈。庶保吾子言。養眞以全生。東野多所患。暫往不久停。幸子無損思。逍遙以自寧。雙美不易居。嘉會故難常。爰自憩斯土。與子遘蘭芳。常願永遊集。拊翼同回翔。不悟卒永離。一別爲異鄕。四牡一何速。徵人去路長。顧步懷想象。遊目屢太行。撫軫增嘆息。念子安能忘。恬和爲道基。老氏惡彊梁。患至有身災。榮子知所康。蟠龜實可樂。明戒在刳腸。新詩何篤穆。申詠增愷忨。舒檢詔良訊。終然永厭藏。還誓必不食。復得同林房。願子蕩憂慮。無以情自傷。候路忘所次。聊以酬來章。﹝○同上﹞

魏詩卷九

嵇康

﹝康。字叔夜。譙郡銍人。好言老莊而尙奇任俠。寓居山陽。鍛以自給。與魏宗婚。拜中散大夫。景元二年以答山濤書忤司馬昭。次年。坐呂安事見殺。有集十五卷。﹞

【代秋胡歌詩】〖七章〗

舊抄本作七首。《詩紀》從《樂府詩集》作秋胡行七首。並注云。本集題曰重作四言詩。○逯案。作七首者非是。今攺作七章。﹞

富貴尊榮。憂患諒獨多。富貴尊榮。憂患諒獨多。古人所懼。丰屋蔀家。人害其上。獸惡网羅。惟有貧賤。可以無他。歌以言之。富貴憂患多。

貧賤易居。貴盛難爲工。貧賤易居。貴盛難爲工。恥佞直言。與禍相逢。變故萬端。俾吉作凶。思牽黃犬。其計莫從。歌以言之。貴盛難爲工。

勞謙寡悔。忠信可久安。勞謙寡悔。忠信可久安。天道害盈。好勝者殘。彊梁致災。多事招患。欲得安樂。獨有無愆。歌以言之。忠信可久安。

役神者獘。極欲令人枯。役神者獘。極欲令人枯。顏回短折。下及童烏。縱體淫恣。莫不早䢐。酒色何物。自令不辜。歌以言之。酒色令人枯。﹝○本集一。《樂府詩集》三十六。《文選》補遺在三十四。廣《文選》十三。﹞

絕智棄學。遊心於玄默。絕智棄學。遊心於玄默。遇過而悔。當不自得。垂釣一壑。所樂一國。被髮行歌。和气四塞。歌以言之。遊心於玄默。

思與王喬。乘雲遊八極。思與王喬。乘雲遊八極。淩厲五嶽。忽行萬意。授我神藥。自生羽翼。呼吸太和。煉形易色。歌以言之。思行遊八極。

徘徊鐘山。息駕於層城。徘徊鐘山。息駕於層城。上蔭華蓋。下采若英。受道王母。遂升紫庭。逍遙天衢。千載長生。歌以言之。徘徊於層城。﹝○本集一﹑《樂府詩集》三十六﹑《詩紀》十八並作秋胡行。又文章正宗二﹑十九作秋胡行。引一﹑二﹑三章。《文選》補遺三十四作秋胡行。引一﹑二﹑三﹑四章。廣《文選》十三作秋胡行。引一﹑二﹑三﹑四﹑五﹑六章。﹞

【幽憤詩】

〖《晉書》曰﹕東平呂安。服康髙致。康友而善之。後安爲兄所枉訴。以事系獄。辭相證引。遂復收康。康乃作幽憤《詩》曰﹕〗

嗟余薄祜。少遭不造。哀煢靡識。越在𦇤褓。本集作𦇤褓。母兄鞠育。有慈無威。恃愛肆妲。不訓不師。爰及冠帶。憑寵自放。抗心希古。任其所尙。托好老莊。賤物貴身。志在守朴。養素全眞。曰余不敏。好善暗人。子玉之敗。屢增惟塵。大人含弘。藏垢懷恥。民之多僻。政不由己。惟此褊心。顯明臧否。感悟思愆。怛若創痏。欲寡其過。謗議沸騰。性不傷物。頻致怨憎。昔慚柳惠。今愧孫登。內負宿心。外恧良朋。仰慕嚴鄭。樂道間居。與世無營。神气晏如。咨予不淑。嬰累多虞。匪降自天。寔由頑疏。理獘患結。卒致囹圄。對答鄙訊。縶此幽阻。實恥訟冤。時不我與。𨿽曰義直。神辱志沮。澡身滄浪。豈云能補。嗈嗈鳴雁。奮翼北遊。順時而動。得意忘憂。嗟我憤嘆。曾莫能儔。事與願違。遘玆淹畱。窮達有命。亦又何求。古人有言。善莫近名。奉時恭默。咎悔不生。萬石周愼。安親保榮。世務紛紜。祗攪予情。安樂必誡。乃終利貞。煌煌靈芝。一年三秀。予獨何爲。有志不就。徵難思復。心焉內疚。庶勗將來。無馨無臭。采薇山阿。散發嚴岫。永嘯長吟。頤性養壽。﹝○《文選》三十二。《晉書》本傳。《詩紀》十八。又《三國誌》王粲傳注引騰﹑憎﹑登﹑朋四韻。《晉書》孫登傳引登一韻。《世說》新語棲逸篇注引登一韻。﹞

【四言贈兄秀才入軍詩】〖十八章〗

《詩紀》並雙鸞匿景曜一首爲贈秀才入軍十九首。並注曰﹕集云。兄秀才公穆入軍。贈詩。舊抄本集作四言十八首贈兄秀才入軍。注云。兄秀才公穆入軍。贈詩。劉義慶曰﹕嵇喜。字公穆。舉秀才。○逯案。此詩乃十八章。作十八首非是。並五言詩而曰十九首。尢謬。今據本集爲此題。

鴛鴦於飛。肅肅其羽。朝遊髙原。夕宿蘭渚。邕邕和鳴。顧眄儔侶。俛仰慷慨。優遊容與。

鴛鴦於飛。嘯侶命儔。朝遊髙原。夕宿中洲。交頸振翼。容與淸流。咀嚼蘭蕙。俯仰優遊。

泳彼長川。言息其滸。陟彼髙岡。言刈其楚。嗟我徵邁。獨行踽踽。仰彼凱風。涕泣如雨。

泳彼長川。言息其沚。陟彼髙岡。言刈其杞。嗟我獨徵。靡瞻靡恃。仰彼凱風。載坐載起。﹝○逯按。以上二章或言嗟我徵邁。或言嗟我獨徵。似是秀才口吻。﹞

穆穆惠風。扇彼輕塵。奕奕素波。轉此遊鱗。伊我之勞。有懷遐人。寤言永思。寔鐘所親。

所親安在。捨我遠邁。棄此蓀芷。襲彼蕭艾。𨿽曰幽深。豈無顚沛。言念君子。不遐有害。

人生壽促。天地長久。百年之期。孰云其壽。思欲登仙。以濟不朽。纜轡踟躕。仰顧我友。

我友焉之。隔玆山梁。誰謂河廣。一葦可航。徒恨永離。逝彼路長。瞻仰弗及。徙倚彷徨。

良馬旣閒。麗服有暉。左攬繁弱。右接忘歸。風馳電逝。躡景追飛。淩厲中原。顧盻生姿。

攜我好仇。載我輕車。南淩長阜。北厲淸渠。仰落驚鴻。俯引淵魚。盤於遊田。其樂只且。

淩髙遠盻。俯仰咨嗟。怨彼幽縶。室邇路遐。𨿽有好音。誰與淸歌。𨿽有姝顏。誰與發華。仰訊髙云。俯托輕波。乘流遠遁。抱恨山阿。

輕車迅邁。息彼長林。春木載榮。布葉重陰。習習谷風。吹我素琴。交交黃鳥。

顧儔弄音。感悟馳情。思我所欽。心之憂矣。永嘯長吟。

浩浩洪流。帶我邦畿。萋萋綠林。奮榮揚暉。魚龍瀺灂。山鳥羣飛。駕言出遊。日夕忘歸。思我良朋。如渴如饑。願言不獲。愴矣其悲。

息徒蘭圃。秣馬華山。流磻平臯。垂綸長川。目送歸鴻。手揮五弦。俯仰自得。遊心太玄。嘉彼釣叟。得魚忘筌。郢人逝矣。誰與盡言。

閒夜肅淸。朗月照軒。微風動袿。組帳髙褰。旨酒盈樽。莫與交歡。鳴琴在禦。誰與鼓彈。仰慕同趣。其馨若蘭。佳人不存。能不永嘆。

乘風髙逝。遠登靈丘。托好松喬。攜手俱遊。朝發太華。夕宿神州。彈琴詠詩。聊以忘憂。

琴詩自樂。遠遊可珍。含道獨往。棄智遺身。寂乎無累。何求於人。長寄靈嶽。怡志養神。

流俗難悟。逐物不還。至人遠鑑。歸之自然。萬物爲一。四海同宅。與彼共之。予何所惜。生若浮寄。暫見忽終。世故紛紜。棄之八戎。澤雉𨿽饑。不願園林。安能服禦。勞形苦心。身貴名賤。榮辱何在。貴得肆志。縱心無悔。﹝○本集一。《詩紀》十八。又《文選》二十四引第九﹑十﹑十二﹑十三﹑十四﹑十五六章。廣《文選》十作贈兄公穆入軍詩。引第一至第六及十一﹑十八等八章。又《書鈔》百五十引軒一韻。《類聚》九十二引羽﹑侶二韻。《文選》二十六答呂法曹詩注引琴一韻。《禦覽》三百二十八引輝﹑飛二韻。合璧事類外集四十九引軒﹑褰二韻。﹞

【四言詩】

廣《文選》《詩紀》均以前六篇並酒會詩樂哉苑中遊一篇題爲酒會詩七首。今從舊抄本集。究爲幾首。已不能明。故在各首下注其出處。

淡淡流水。淪胥而逝。泛泛柏舟。載浮載滯。微嘯淸風。鼓楫容裔。放棹投竿。優遊卒歲。﹝○本集一。廣《文選》十五。《詩紀》十八。又《禦覽》七百七十作嵇康詩。引逝﹑滯﹑歲三韻。﹞

婉彼鴛鴦。戢翼而遊。俯唼綠藻。托身洪流。朝翔素瀨。夕棲靈洲。搖蕩淸波。與之沈沈。﹝○本集一。廣《文選》十五。《詩紀》十八。又《類聚》九十二作嵇夜詩。引遊﹑流﹑洲三韻。﹞

藻氾蘭池。和聲激朗。操縵淸商。遊心大象。傾昧修身。惠音遺響。鐘期不存。我志誰賞。﹝○本集一。廣《文選》十五。《詩紀》十八。﹞

斂弦散思。遊釣九淵。重流千仞。或餌者懸。猗與莊老。棲遲永年。寔惟龍化。蕩志浩然。﹝○同上﹞

肅肅冷風。分生江湄。卻背華林。俯溯丹坻。含陽吐英。履霜不衰。嗟我殊觀。百卉具腓。心之憂矣。孰識玄機。﹝○同上﹞

猗猗蘭藹。殖彼中原。綠葉幽茂。麗藻丰繁。馥馥蕙芳。順風而宣。

將禦椒房。吐薰龍軒。瞻彼秋艸。悵矣惟騫。﹝○同上﹞

泆泆白雲。順風而回。淵淵綠水。盈坎而頹。乘流遠逝。自躬蘭隈。杖策答諸。納之素懷。長嘯淸原。惟以告哀。﹝○本集一。《詩紀》十八。﹞

抄抄翔鸞。舒翼太淸。俯眺紫辰。仰看素庭。淩躡玄虛。浮沈無形。將遊區外。嘯侶長鳴。神�不存。誰與獨徵。﹝○同上﹞

有舟浮覆。紼纚是維。栝楫松棹。有若龍微。�津經險。越濟不歸。思友長林。抱朴山嵋。守器殉業。不能奮飛。﹝○同上﹞

羽化華嶽。超遊淸霄。云蓋習習。六龍飄飄。左配椒桂。右綴蘭苕。淩陽贊路。王子奉軺。婉孌名山。眞人是要。齊物養生。與道逍遙。﹝○同上﹞

微風淸扇。雲气四除。皎皎亮月。麗於髙隅。興命公子。攜手同車。龍驥翼翼。揚鑣踟躕。肅肅宵徵。造我友廬。光燈吐輝。華幔長舒。鸞觴酌醴。神鼎烹魚。弦超子野。嘆過綿駒。流詠太素。俯贊玄虛。孰克英賢。與爾剖符。﹝○《文選》二十九作雜詩。本集一。《詩紀》十八。又《白帖》四作嵇康燈詩。引廬﹑舒二韻。﹞

【五言贈秀才詩】

〖《詩紀》並前贈兄秀才入軍詩爲贈秀才入軍十九首。本集作五言。並注。一本作古意。今依舊抄本集及《類聚》爲此題。〗

雙鸞匿景曜。戢翼太山崖。抗首漱朝露。晞陽振羽儀。長鳴戲雲中。時下息蘭池。自謂絕塵埃。終始永不虧。何意世多艱。虞人來我維。云网塞四區。髙羅正參差。奮迅勢不便。六翮無所施。隱姿就長纓。卒爲時所羈。單雄翩獨逝。哀吟傷生離。徘徊戀儔侶。慷慨髙山陂。鳥盡良弓藏。謀極身必危。吉凶𨿽在己。世路多崄巇。安得反初服。抱玉寶六奇。逍遙遊太淸。攜手長相隨。﹝本集作相追隨。注云。一作長相隨。○本集一。廣《文選》十。《詩紀》十八。又《類聚》九十作魏嵇叔夜贈秀才詩。引崖﹑儀﹑池三韻。《初學記》十八引西﹑離二韻。﹞

【酒會詩】

樂哉苑中遊。周覽無窮已。百卉吐芳華。崇臺邈髙跱﹐林木紛交錯。玄池戲魴鯉。輕丸斃翔禽。纖綸出鱣鮪。坐﹝本集作研。﹞中發美贊。異气同音軌。臨川獻淸酤。微歌發皓齒。素琴揮雅操。淸聲隨風起。斯會豈不樂。恨無東野子。酒中念幽人。守故彌終始。但當體七弦。寄心在知己。﹝○本集一。《詩紀》十八。﹞

【答二郭詩三首】〖本集作五言詩三首二郭。〗

天下悠悠者。不能趨上京。二郭懷不羣。超然來北徵。樂道托萊廬。雅志無所營。良時遘其願。遂結歡愛情。君子義是親。恩好篤平生。寡智自生災。屢使眾釁成。豫子匿梁側。聶政變其形。顧此懷怛惕。慮在苟自寧。今當寄他域。嚴駕不得停。本圖終宴婉。今更不克並。二子贈嘉詩。馥如幽蘭馨。戀土思所親。能不气憤盈。﹝○本集一。廣《文選》十。《詩紀》十八。﹞

昔蒙父兄祚。少得離負荷。因疏遂成懶。寢迹北山阿。但願養性命。終己靡有他。良辰不我期。當年值紛華。坎凜趣世教。常恐嬰网羅。義農邈已遠。拊膺獨咨嗟。朔戒貴尙容。漁父好揚波。𨿽逸亦已難。非余心所嘉。豈若翔區外。餐瓊漱朝霞。遺物棄鄙累。逍遙遊太和。結友集靈獄。彈琴登淸歌。有能從我者。古人何足多。﹝○同上﹞

詳觀淩世務。屯險多憂虞。施報更相市。大道匿不舒。夷路值枳棘。安步將焉如。權智相傾奪。名位不可居。鸞鳳避尉羅。遠託昆侖墟。莊周悼靈龜。越稷畏王輿。至人存諸己。隱璞樂玄虛。功名何足殉。乃欲列簡書。所好亮若玆。楊氏嘆交衢。去去從所志。敢謝道不俱。﹝○同上﹞

【與阮徳如詩】〖本集作五言詩一首與阮徳如。〗

含哀還舊廬。感切傷心肝。良時遘吾子。談慰臭如蘭。疇昔恨不早。旣面侔舊歡。不悟卒永離。念隔增憂嘆。事故無不有。別易會良難。郢人忽已逝。匠石寢不言。澤雉窮野艸。靈龜樂泥蟠。榮名穢人身。髙位多災患。未若捐外累。肆志養浩然。顏氏希有虞。隰子慕黃軒。涓彭獨何人。惟志在所安。漸漬殉近欲。一往不可攀。生生在豫積。勿以怵自寬。南土垾不涼。衿計宜早完。君其愛徳素。行路愼風寒。自力致所懷。臨文情辛酸。﹝○本集一。廣《文選》十。《詩紀》十八。﹞

【遊仙詩】

遙望山上松。隆谷郁靑蔥。自遇一何髙。獨立迥地雙。願想遊其下。蹊路絕不通。王喬棄我去。乘雲駕六龍。飄遙戲玄圃。黃老路相逢。授我自然道。曠若發童蒙。采藥鐘山隅。服食攺姿容。蟬蛻棄穢累。結友家板桐。臨觴奏九韶。雅歌何邕邕。長與俗人別。誰能睹其蹤。﹝《詩紀》作蹤。○本集一。廣《文選》九。《詩紀》十八。﹞

【述志詩二首】

潛龍育神軀。躍鱗戲蘭池。延頸慕大庭。寢足俟皇義。慶雲未垂景。盤桓朝陽陂。悠悠非吾匹。疇肯應俗宜。殊類難徧周。鄙議紛流離。轗軻丁悔吝。雅志不得施。耕耨感寧越。馬席激張儀。逝將離羣侶。杖策追洪崖。焦朋振六翮。羅者安所羈。浮游太淸中。更求新相知。比翼翔云漢。飲露餐瓊枝。多念世間人。夙駕咸驅馳。衝靜得自然。榮華安足爲。﹝○本集一。廣《文選》九。《詩紀》十八。﹞

斥鷃擅蒿林。仰笑神鳳飛。坎井蝤蛙宅。神龜安所歸。恨自用身拙。任意多永思。遠實與世殊。義譽非所希。往事旣已謬。來者猶可追。何爲人事間。自令心不夷。慷慨思古人。夢想見容輝。願與知己遇。舒憤啟幽微。嚴穴多隱逸。輕舉求吾師。晨登箕山巓。日夕不知饑。玄居養營魄。千載長自綏。﹝○本集一。廣《文選》九。《詩紀》十八。﹞

【五言詩三首】

人生譬朝露。世變多百羅。苟必有終極。彭聃不足多。仁義澆淳朴。前識喪道華。畱弱喪自然。天眞難可和。郢人審匠石。鐘子識伯牙。眞人不屢存。髙唱誰當和。﹝○本集一。﹞

修夜家無爲。獨步光庭側。仰處看天衢。流光曜八極。撫心悼季世。遙念大道逼。飄飄當路士。悠悠進自棘。得失自己來。榮辱相蠶食。朱紫𨿽玄黃。太素貴無色。淵淡體至道。色化同消息。﹝○同上﹞

俗人不可親。松喬是可鄰。何爲穢濁間。動搖增垢塵。慷慨之遠遊。整駕俟良辰。輕舉翔區外。濯翼扶桑津。徘徊戲靈嶽。彈琴詠泰眞。滄水澡五藏。變化忽若神。恆娥進妙藥。毛羽翕光新。一縱發開陽。俯視當路人。哀哉世間人。何足久托身。﹝○同上﹞

【六言詩】〖十章。〗

〖《詩紀》作六言十首。周樹人云。各本取每首之第一句別立一行爲子目。《詩紀》亦然。○逯案。此詩乃一首十章。不得列爲十首。又各篇起句率與本篇爲韻。自是詩之本文。不應列爲子目。再各起句皆五言。題爲六言詩。似亦不合。竊謂此詩起句沿用楚歌句式。上三下二爲實字。中間聯以兮字。而足爲六言。後人逞臆刪去兮字。遂致此謬。〗

惟上古堯舜。二人功徳齊均。不以天下私親。髙尙簡朴慈順。寧濟四海蒸民。

唐虞世道治。萬國穆親無事。賢愚各自得志。晏然逸豫內忘。佳哉爾時可憙。﹝卽喜字。○三字舊注。《詩紀》作喜。﹞

智慧用有爲。法令滋章寇生。紛然相召不停。大人玄寂無聲。鎭之以靜自正。

名與身孰親。哀哉世俗徇榮。馳騖竭力喪精。得失相紛憂驚。自貪勤苦不寧。

生生厚招咎。金玉滿堂莫守。古人安此鹿醜。獨以道徳爲友。故能延期不朽。

名行顯患滋。位髙勢重禍基。美色伐性不疑。厚味臘毒難治。如何貪人不思。

東方朔至淸。外似貪污內貞。穢身滑稽隱名。不爲世累所攖。所欲不足無營。

楚子文善仕。三爲令尹不喜。柳下降身豪恥。不以爵祿爲已。靖恭古惟二子。

老萊妻賢明。不願夫子相荊。相將避祿隱耕。樂道間居采﹛艸汧﹜。終厲髙節不傾。

嗟古賢原憲。棄背膏粱朱顏。樂此屢空饑寒。形陋體逸心寬。得志一世無患。﹝○本集一。《詩紀》十八。﹞

【思親詩】

柰何愁兮愁無聊。恆惻惻兮心若抽。愁柰何兮悲思多。情鬱結兮不可化。奄失恃兮孤煢煢。內自悼兮啼失聲。思報徳兮邈已絕。感鞠育兮情剝裂。嗟母兄兮永潛藏。想形容兮內摧傷。感陽春兮思玆親。欲一見兮路無因。望南山兮發哀嘆。感機杖兮涕汍瀾。念疇昔兮母兄在。心逸豫兮壽四海。忽已逝兮不可追。心窮約兮但有悲。上空堂兮廓無依。睹遺物兮心崩摧。中夜悲兮當告誰。獨收淚兮抱哀戚。日遠邁兮思予心。戀所生兮淚流襟。慈母沒兮誰與驕。顧自憐兮心忉忉。訴蒼天兮天不聞。淚如雨兮嘆成云。欲棄憂兮尋復來。痛殷殷兮不可裁。﹝○本集一。廣《文選》十五。﹞

【琴歌】〖見琴賦。〗

淩扶搖兮憩瀛洲。要《列子》兮爲好仇。餐沆瀣兮帶朝霞。眇翩翩兮薄天遊。齊萬物兮超自得。委性命兮任去畱。﹝○《文選》十八。舊抄本集二。﹞

【詩】

〖本集此殘篇誤續入微風輕扇篇嘆過後。《詩紀》此殘篇誤續入嵇喜答嵇康第四首春字下。周樹人以爲此是康詩。上闕。〗鳥羣嬉。感寤長懷。能不永思。永思伊何。思齊大儀。淩雲輕邁。托身靈螭。遙集玄圃。釋轡華池。華木夜光。沙棠離離。俯漱神泉。仰嘰瓊枝。棲心浩素。終始不虧。﹝○本集一。﹞

【遊仙詩】

翩翩鳳翮。逢此网羅。﹝○劉賓客嘉話錄作嵇康詩。《太平廣記》四百引續齊諧記。﹞

魏詩卷十

阮籍

﹝籍。字嗣宗。陳畱尉氏人。司空記室瑀之子。歷太尉司馬懿從事中郎﹑散騎常侍等。正元初。封關內侯。尋遷步兵校尉。景元四年卒。有集十三卷。﹞

【詠懷詩十三首】

〖黃節曰﹕阮步兵詠懷詩五言八十二首。余已爲之注。其四言詠懷詩十三首。據近人丁福保所編全三國《詩》云﹕按讀書敏求記謂阮嗣宗詠懷詩行世本。惟五言詩八十首。朱子儋取家藏舊本刊於存余堂。多四言詠懷十三首云云。余歷訪海上藏書家。都無朱子儋本。今所存四言詩僅三首耳。據丁氏之言。則僅存天地﹑月明﹑淸風三首。余說未見朱子儋本。惟舊藏潘璁本。乃明崇禎間翻嘉靖刻者。有嘉靖癸卯陳徳文序。有崇禎丁丑潘璁序。分上下兩卷。四言詩十三首。其一至三與丁氏刻同。其四至十三。則丁氏所未見者。意與朱子儋本必無大異。或且潘本在朱本之前也。因並取而注釋之。注有見於五言詩內者不重出。逯案。潘本﹑朱本阮集今皆不易見。卽用黃氏所校潘本比勘之。〗

天地絪縕。元精代序。淸了曜靈。和風容與。明日映天。甘露被宇。蓊郁髙松。猗那長楚。艸虫哀鳴。鶬鶊振羽。感時興思。企首延佇。於赫帝朝。伊衡作輔。才非允文。器非經武。適彼沅湘。托分漁父。優哉遊哉。爰居爰處。﹝○本集下。《詩紀》十九。又《類聚》二十六引序﹑與﹑輔﹑武﹑父﹑處六韻。﹞

月明星稀。天髙气寒。桂旗翠旌。珮玉鳴鸞。濯纓醴泉。被服蕙蘭。思從二女。適彼湘沅。靈幽聽微。誰觀玉顏。灼灼春華。綠葉含丹。日月逝矣。惜爾華繁。﹝○本集下。《詩紀》十九。又藝文《類聚》二十六引寒一韻。﹞

淸風肅肅。修夜漫漫。嘯歌傷懷。獨寐寤言。臨觴拊膺。對食忘餐。世無萱艸。令我哀嘆。鳴鳥求友。谷風刺愆。重華登庸。帝命凱元。鮑子傾蓋。仲父佐桓。回濱嗟虞。敢不希顏。志存明規。匪慕彈冠。我心伊何。其方若蘭。﹝○本集上。《詩紀》十九。又《類聚》二十六引言﹑餐﹑嘆三韻。﹞

陽精炎赫。卉木蕭森。谷風扇暑。密雲重陰。激電震光。迅雷遺音。零雨降集。飄溢北林。泛泛輕舟。載浮載沈。感往悼來。懷古傷今。生年有命。時過慮深。何用寫思。嘯歌長吟。誰能秉志。如玉如金。處哀不傷。在樂不淫。恭承明訓。以慰我心。﹝○本集上。﹞

立象昭回。陰陽攸經。秋風夙厲。白露宵零。修林凋殞。茂艸收榮。良時忽邁。朝日西傾。有始有終。誰能久盈。太微開塗。三辰垂精。峨峨羣龍。躍奮紫庭。鱗分委瘁。時髙路淸。爰潛爰默。韜影隱形。願保今日。永符修齡。﹝○同上﹞

璣衡運速。四節佚宣。冬日淒悕。玄云蔽天。素冰彌澤。白雪依山。��逝往。譬彼流川。人誰不設。貴使名全。大道夷敞。蹊徑爭先。玄黃塵垢。紅紫光鮮。嗟我孔父。聖懿通玄。非義之榮。忽

若塵煙。𨿽無靈徳。願潛於淵。﹝○同上﹞

朝云四集。日夕布散。素景垂光。明星有爛。肅肅翔鸞。雍雍鳴雁。今我不樂。歲月其晏。姜叟毗周。子房翼漢。應期佐命。庸勛靜亂。身用功顯。徳以名贊。世無曩事。器非時幹。委命有�。承天無怨。﹝原注。一作委命承天。無尢無怨。﹞嗟爾君子。胡爲永嘆。﹝○同上﹞

日月隆光。克鑑天聰。三後臨朝。二八登庸。升我俊髦。黜彼頑凶。太上立徳。其次立功。仁風廣被。玄化潛通。幸遭盛明。睹此時雍。棲遲衡門。惟志所從。出處殊塗。俯仰異容。瞻嘆古烈。思邁髙蹤。嘉此箕山。忽彼虞龍。﹝○同上﹞

登髙望遠。周覽八隅。山川悠邈。長路乖殊。咸皮《墨子》。懷此楊朱。抱影鵠立。企首踟躕。仰瞻翔鳥。俯視遊魚。丹林云霏。綠葉風舒。造化絪縕。萬物紛敷。大則不足。約則有餘。何用養志。守以沖虛。猶願異世。萬載同符。﹝○同上﹞

微微我徒。秩秩大猷。研精典素。思心淹畱。乃命僕夫。興言出遊。浩浩洪川。泛泛楊舟。仰瞻景曜。俯視波流。日月東遷。景曜西幽。寒往暑來。四節代周。繁華茂春。密葉殞秋。盛年衰邁。忽焉若浮。逍遙逸豫。與世無尢。﹝○同上﹞

我䢐北林。遊彼河濱。仰攀瑤幹。俯視素綸。隱鳳棲翼。潛龍躍鱗。幽光韜影。體化應神。君子邁徳。處約思純。貨殖招譏。簞瓢稱仁。夷叔采薇。淸髙遠震。齊景千駟。爲此埃塵。嗟爾後進。茂玆人倫。蓽門圭竇。謂之道眞。﹝○同上﹞

華容艷色。曠世特彰。妖冶殊麗。婉若淸揚。鬒發娥眉。綿邈流光。藻采綺靡。從風遺芳。回首悟精。魂射飛揚。君子克己。心吉冰霜。泯泯亂昏。在昔二王。瑤臺璇室。長夜金梁。殷氏放夏。周翦紂商。於戲後昆。可爲悲傷。﹝○同上﹞

晨風掃塵。朝雨灑路。飛駟龍騰。哀鳴外顧。攬轡按策。進退有度。樂往哀來。悵然心悟。念彼恭人。眷眷懷顧。日月運往。歲聿雲暮。嗟余幼人。旣頑且固。豈不志遠。才難企慕。命非金石。身輕朝露。焉知松喬。頤神太素。逍遙區外。登我年祚。﹝○本集上。又《禦覽》一作阮籍詩。引素﹑祚二韻。﹞

【詠懷詩八十二首】

〖《詩紀》云。阮嗣宗集傳之旣久。頗存僞闕。世之較錄者往往肆爲補綴。作者之旨。淆亂其焉。今以諸本參校。其義稍優者爲正文。互異者分注於下。其舊有闕文疑字而今本竄益者。廓其傍。俟再考正。〗

夜中不能寐。起坐彈鳴琴。薄帷鑑明月。淸風吹我襟。孤鴻號外野。翔鳥鳴北林。徘徊將何見。憂思獨傷心。﹝○本集下。《文選》二十三。《類聚》二十六。文章正宗二十九。《詩紀》十九。又文鏡祕府論南捲引琴﹑襟﹑林三韻。《初學記》一引琴﹑衿二韻。《禦覽》七百引衿一韻。﹞

二妃遊江濱。逍遙順風翔。交甫懷佩環。婉孌有芬芳。猗靡情歡愛。千載不相忘。傾城迷下蔡。

容好結中腸。感激生憂思。萱艸樹蘭房。膏沐爲誰施。其雨怨朝陽。如何金石交。一旦更離傷。﹝○本集下。《文選》二十三。玉臺新詠二。文章正宗二十九。《詩紀》十九。又《類聚》十八作魏阮籍詩。引翔﹑芳﹑忘﹑腸﹑房五韻。《初學記》十九作阮籍詩。引翔﹑芳﹑腸三韻及翔﹑芳﹑忘﹑腸﹑房五韻。《禦覽》三百八十一引翔﹑芳二韻。﹞

嘉樹下成蹊。東園桃與李。秋風吹飛藿。零落從此始。繁華有憔悴。堂上生荊杞。驅馬捨之去。去上西山趾。一身不自保。何況戀妻子。凝霜被野艸。歲暮亦云已。﹝○本集下。《文選》二十三。文章正宗二十九。《詩紀》十九。藝文《類聚》二十六。又事類賦瓜賦注引李一韻。﹞

天馬出西北。由來從東道。春秋非有托。富貴焉常保。淸露被臯蘭。凝霜沾野艸。朝爲媚少年。夕暮成醜老。自非王子晉。誰能常美好。﹝○本集下。《文選》二十三。文章正宗二十九。藝文《類聚》二十六。《詩紀》十九。又《初學記》二引艸﹑老二韻。艸堂詩箋十四遣興詩注引老一韻。﹞

平生少年時。輕薄好弦歌。西遊咸陽中。趙李相經過。娛樂未終極。白日忽蹉跎。驅馬復來歸。反顧望三河。黃金百鎰盡。資用常多。北臨太行道。失路將如何。﹝○本集下。《文選》二十三。《類聚》二十六。《詩紀》十九。﹞

昔聞東陵瓜。近在靑門外。連畛距阡陌。子母相鉤帶。五色曜朝日。嘉賓四面會。膏火自煎熬。多財爲患害。布衣可終身。寵祿豈足賴。﹝○本集下。《文選》二十三。文章正宗二十九。《詩紀》十九。又《水經注》十九引外﹑帶二韻。《類聚》八十七作晉阮籍詩。引外﹑帶﹑會三韻。《初學記》二十八作阮籍詩。引外﹑帶二韻。《白帖》三十作阮籍瓜詩。引蒂一韻。《禦覽》九百七十八作阮籍詩。引外﹑帶二韻。﹞

炎暑惟玆夏。三旬將欲移。芳樹垂綠葉。靑雲自逶迆。四時更代謝。日月遞參差。徘徊空堂上。忉怛莫我知。願睹卒歡好。不見悲別離。﹝○本集下。《文選》二十三。《詩紀》十九。﹞

灼灼西隤日。餘光照我衣。回風吹四壁。寒鳥相因依。周周尙銜羽。蛩蛩亦念饑。如何當路子。磬折忘所歸。豈爲誇譽名。憔悴使心悲。寧與燕雀翔。不隨黃鵠飛。黃鵠遊四海。中路將安歸。﹝○本集下。《文選》二十三。文章正宗二十九。詩經十九。又羣書校補古今黈五引飛﹑歸二韻。﹞

步出上東門。北望首陽岑。下有采薇士。上有嘉樹林。良辰在何許。凝霜。沾衣襟。寒風振山岡。玄雲起重陰。鳴雁飛南徵。鶗鴂發哀音。素質遊商聲。淒愴傷我心。﹝○本集下。《文選》二十三。《類聚》二十六。文章正宗二十九。《詩紀》十九。又《水經注》十六引岑一韻。《初學記》三引衿﹑陰二韻。《白帖》三作魏阮籍詩。引岑﹑林二韻。﹞

北裏多奇舞。濮上有微音。輕薄閒遊子。俯仰乍浮沈。捷徑從狹路。黽勉趨荒淫。焉見王子喬。乘雲翔鄧林。獨有延年術。可以慰我心。﹝○本集下。《文選》二十三。《詩紀》十九。又《類聚》二十六引音﹑沈﹑林﹑心四韻。《文選》五十四辯命論注引一句。﹞

湛湛長江水。上有楓樹林。臯蘭被徑路。靑驪逝駸駸。遠望令人悲。春气感我心。三楚多秀士。朝云進荒淫。朱華振芬芳。髙蔡相追尋。一爲黃雀哀。淚下誰能禁。﹝○本集下。《文選》二十三。《詩紀》十九。﹞

昔日繁華子。安陵與龍陽。夭夭桃李花。灼灼有輝光。悅懌若九春。磬折似秋霜。流盻發姿媚。言笑吐芬芳。攜手等歡愛。宿昔同衣裳。願爲雙飛鳥。比翼共翺翔。丹靑著明誓。永世不相忘。﹝○本集下。《文選》二十三。玉臺新詠二。《詩紀》十九。又《類聚》三十三作魏阮籍詩。引陽﹑光﹑霜﹑芳﹑裳五韻。﹞

登髙臨四野。北望靑山阿。松柏翳岡岑。飛鳥鳴相過。感慨懷辛酸。怨毒常苦多。李公悲東門。蘇子狹三河。求仁自得仁。豈復嘆咨嗟。﹝○本集下。《文選》二十三。《詩紀》十九。﹞

開秋兆涼气。蟠蟀鳴牀帷。感物懷殷憂。悄悄令心悲。多言焉所告。繁辭將訴誰。微風吹羅袂。明月耀淸暉。晨雞鳴髙樹。命駕起旋歸。﹝○本集下。《文選》二十三。《詩紀》十九。又《禦覽》九百四十九作阮籍詩。引帷﹑悲二韻。﹞

昔年十四五。志尙好詩書。被褐懷珠玉。顏閔相與期。開軒臨四野。登髙望所思。丘墓蔽山岡。萬代同一時。千秋萬歲後。榮名安所之。乃悟羨門子。噭噭令自嗤。﹝李善本《文選》作蚩。六臣本《文選》注云。善作蚩字。○本集下。《文選》二十三。《詩紀》十九。又《類聚》二十六引詩﹑期﹑思﹑時﹑之五韻。﹞

徘徊蓬池上。還顧望大梁。綠水揚洪波。曠野莽茫茫。走獸交橫馳。飛鳥相隨翔。是時鶉火中。日月正相望。朔風厲嚴寒。陰气下微霜。羈旅無儔匹。俯仰懷哀傷。小人計其功。君子道其常。豈惜終憔悴。詠言著斯章。﹝○本集下。《文選》二十三。《詩紀》十九。又《類聚》二十六引梁﹑茫二韻。太平環宇記一引梁一韻。﹞

獨坐空堂上。誰可與歡者。出門臨永路。不見行車馬。登髙望九州。悠悠分曠野。孤鳥西北飛。離獸東南下。日暮思親友。晤言用自寫。﹝○本集下。《文選》二十三。《詩紀》十九。﹞

懸車在西南。羲和將欲傾。流光耀四海。忽忽至夕冥。朝爲咸池暉。濛汜受其榮。豈知窮達士。一死不再生。視彼桃李花。誰能久熒熒。君子在何許。嘆息未合並。瞻仰景山松。可以慰吾情。﹝○本集下。風雅翼選詩三。廣《文選》九。《詩紀》十九。﹞

西方有佳人。皎若白日光。被服纖羅衣。左右珮雙璜。修容耀姿美。順風振微芳。登髙眺所思。舉袂當朝陽。寄顏雲霄間。揮袖淩虛翔。飄遙恍惚中。流眄顧我傍。悅懌未交接。晤言用感傷。﹝○本集下。風雅翼選詩三。廣《文選》九。《詩紀》十九。又《類聚》十八作阮籍詩。引光﹑璫二韻。《禦覽》三百八十一作阮籍詩。引光﹑璜二韻。又八百十六作阮籍詩。引光﹑璫二韻。﹞

楊朱汪歧路。《墨子》悲染絲。揖讓長離別。飄遙難與期。豈徒燕婉情。存亡誠有之。蕭索人所悲。禍釁不可辭。趙女媚中山。謙柔愈見欺。嗟嗟塗上士。何用自保持。﹝○本集下。風雅翼選詩補遺下。《詩紀》十九。﹞

於心懷寸陰。羲陽將欲冥。揮袂撫長劍。仰觀浮雲徵。雲間有玄鶴。抗志揚哀聲。一飛衝靑天。曠世不再鳴。豈與鶉鷃遊。連翩戲中庭。﹝京師曹氏家藏阮步兵詩一卷。唐人所書。與世所傳多異。其一篇云。放心懷寸陰。羲和將欲冥。揮袂撫長劍。仰視浮雲行。雲間有立鵠。抗首揚哀聲。一飛衝靑天。彊世不再鳴。安與鶉鷃徒。翩翩戲中庭。孔宗翰亦有本。與此多同。○以上《詩紀》原注。○本集下。風雅翼選詩補遺下。《詩紀》十九。﹞

夏后乘靈輿。誇父爲鄧林。存亡從變化。日月有浮沈。鳳皇鳴參差。伶倫發其音。王子好簫管。世世相追尋。誰言不可見。靑鳥明我心。東南有射山。汾水出其陽。六龍服气輿。云蓋切天綱。仙者四五人。逍遙晏蘭房。寢息一純和。呼噏成露霜。沐浴丹淵中。炤耀日月光。豈安通靈臺。遊瀁去髙翔。﹝○本集下。廣《文選》九。《詩紀》十九。﹞

殷憂令志結。怵惕常若驚。逍遙未終晏。朱華忽西傾。蟠蟀在戶牖。蟪蛄號中庭。心腸未相好。誰云亮我情。願爲雲間鳥。千里一哀鳴。三芝延瀛洲。遠遊可長生。﹝○本集下。廣《文選》九。《詩紀》十九。﹞

拔劍臨白刃。安能相中傷。但畏工言子。稱我三江旁。飛泉流玉山。懸車棲扶桑。日月徑千里。素風發微霜。勢路有窮達。咨嗟安可長。﹝○本集下。廣《文選》九。《詩紀》十九。﹞

朝登洪坡顚。日夕望西山。荊棘被原野。羣鳥飛翩翩。鸞鷖時棲宿。性命有自然。建木誰能近。射幹復嬋娟。不見林中葛。延蔓相勾連。﹝○本集下。廣《文選》九。《詩紀》十九。又太平環宇記五十六作阮籍詩。引山一韻。﹞

周鄭天下交。街術當三河。妖冶間都子。煥耀何芬葩。玄發發朱顏。睇眄有光華。傾城思一顧。遺視來相誇。願爲三春遊。朝陽忽蹉跎。盛衰在須臾。離別將如何。燿四海。扶桑翳瀛洲。日月經天塗。明暗不相仇。窮達自有常。得失又何求。豈效路上童。攜手共遨遊。陰陽有變化。誰云沈不浮。朱鱉躍飛泉。夜飛過吳洲。俛仰運天地。再撫四海流。系累名利場。駑駿同一輈。豈若遺耳目。升遐去殷憂。﹝○本集下。廣《文選》九。《詩紀》十九。又《文選》二十七北使洛詩注引州一韻。﹞

昔余遊大梁。登於黃華顚。共工宅玄冥。髙臺造靑天。幽荒邈悠悠。淒愴懷所憐。所憐者誰子。明察自照妍。應龍沈冀州。妖女不得眠。肆侈陵世俗。豈云永厥年。﹝○本集下。《詩紀》十九。﹞

驅車出門云。意欲遠徵行。行徵安所如。背棄誇與名。誇名不在己。但願適中情。單帷蔽皎日。髙榭隔微聲。讒邪使交疏。浮雲令晝冥。嬿婉同衣裳。一顧傾人城。從容在一時。繁華不再榮。晨朝奄復暮。不見所歡形。黃鳥東南飛。寄言謝友生。﹝○本集下。廣《文選》九。《詩紀》十九。﹞

駕言發魏都。南向望吹壹。簫管有遺音。梁王安在哉。戰士食糟糠。賢者處蒿萊。歌舞曲未終。春兵已復來。夾林非吾有。朱宮生塵埃。軍敗華陽下。身竟爲土灰。﹝○本集下。廣《文選》九。《詩紀》十九。又《類聚》二十六引臺﹑哉﹑萊﹑來四韻。﹞

朝陽不再盛。白日忽西幽。去此若俯仰。如何似九秋。人生若塵露。天道邈悠悠。齊景升丘山。涕泗紛交流。孔聖臨長川。惜逝忽若浮。去者余不及。來者吾不畱。願登太華山。上與松子遊。漁父知世患。乘流泛輕舟。﹝○本集下。廣《文選》九。《詩紀》十九。﹞

一日復一夕。一夕復一朝。顏色攺平常。精神自損消。胸中懷湯火。變化故相招。萬事無窮極。知謀苦不饒。但恐須臾間。魂气隨風飄。終身履薄冰。誰知我心焦。﹝○本集下。廣《文選》九。又朱校昌黎集七詩注。《詩紀》十九。﹞

一日復一朝。一昏復一晨。容色攺平常。精神自飄淪。臨觴多哀楚。思我故時人。對酒不能言。淒愴懷酸辛。願耕東臯陽。誰與守其眞。愁苦在一時。髙行傷微身。曲直何所爲。龍蛇爲我鄰。﹝廣《文選》誤作憐。○本集下。廣《文選》九。《詩紀》十九。又《類聚》二十六引晨﹑淪﹑人﹑辛四韻。朱校昌黎集卷七詩注引晨﹑淪二韻。黃氏集千家注杜工部詩史補遺六詩注引淪一韻。﹞

世務何繽紛。人道苦不遑。壯年以時逝。朝露待太陽。願攬羲和轡。白日不移光。天階路殊絕。云漢邈無梁。濯髮暘谷濱。遠遊昆嶽傍。登彼列仙岨。采此秋蘭芳。時路烏足爭。太極可翺翔。﹝○本集下。廣《文選》九。《詩紀》十九。﹞

誰言萬事囏。逍遙可終生。臨堂醫華樹。悠悠念無形。彷徨思親友。倏忽復至冥。寄言東飛鳥。可用慰我情。﹝○本集下。《詩紀》十九。又《文選》三十一雜體詩注引逍遙可終生一句。﹞

嘉時在今辰。零雨灑塵埃。臨路望所思。日夕復不來。人情有感慨。蕩漾焉能排。﹝《文選》注作焉可能。是。應據正。﹞

揮涕懷哀傷。辛酸誰語哉。﹝○本集下。《文選》三十一雜體詩注兩引蕩漾焉可能一句。﹞

炎光延萬里。洪川蕩湍瀨。彎弓掛扶桑。長劍倚天外。泰山成砥礪。黃河爲裳帶。視彼莊周子。榮枯何足賴。捐身棄中野。烏鳶作患害。豈若雄佶士。功名從此大。﹝○本集下。廣《文選》九。《詩紀》十九。﹞

壯士何慷慨。志欲威八荒。驅車遠行役。受命念自忘。良弓挾鳥號。明甲有精光。臨難不顧生。身死魂飛揚。豈爲金軀士。效命爭戰場。忠爲百世榮。義使令石彰。垂聲謝徵伍世。气節故有常。混元生兩儀。曒日布炎精。素月垂景輝。晷度有昭回。哀哉人命微。飄若風塵逝。忽若慶雲晞。修齡適余願。光寵非己威。安期步天路。松子與世違。焉得淩霄翼。飄遙登云湄。嗟哉尼父志。何爲居九夷。﹝○同上﹞

天网彌四野。六翮掩不舒。隨波紛綸客。泛泛若浮鳧。生命無期度。朝夕有不虞。列仙停修齡。養志在沖虛。飄遙云日間。邈與世路殊。榮名非己寶。聲色焉足娛。采藥無旋返。神仙志不符。逼此良可惑。令我久﹝廣﹞躊躇。﹝○同上﹞

王業須良輔。建功俟英雄。元凱康哉美。多士頌聲隆。陰陽有舛錯。日月不常融。天時有否泰。人事多盈衝。園綺遁南嶽。伯陽隱西戎。保身念道眞。寵耀焉足崇。人誰不善始。尠能克厥終。休哉上世士。萬載垂淸風。﹝○同上﹞

鴻鵠相隨飛。飛飛適荒裔。雙翮臨長風。須臾萬里逝。朝餐瑯玕實。夕宿

丹山際。抗身靑雲中。网羅孰能制。豈與鄕曲士。攜手共言誓。﹝《詩紀》注云。從藝文定正。○本集下。《類聚》二十六。廣《文選》九。《詩紀》十九。又藝文《類聚》九十作阮籍詩。引裔﹑逝﹑際﹑制四韻。《文選》十四舞鶴賦注引裔﹑逝二韻。﹞

儔物終始殊。修短各異方。瑯玕生髙山。芝英耀朱堂。熒熒桃李花。成蹊將夭傷。焉敢希千術。三春表微光。自非淩風樹。憔悴。烏有常。﹝○本集下。《詩紀》十九。﹞

幽蘭不可佩。朱艸爲誰榮。修竹隱山陰。射幹臨增城。葛荔延幽谷。綿綿瓜瓞生。樂極消靈神。哀深傷人情。竟知憂無益。豈若歸太淸。﹝○本集下。《詩紀》十九。又《類聚》二十六引榮﹑城二韻。﹞

鷽鳩飛桑楡。海鳥運天池。豈不識宏大。羽翼不相宜。招搖安可翔。不若棲樹枝。下集蓬艾間。上游園圃籬。但爾亦自足。用子爲追隨。﹝《詩紀》注云。此首藝文《類聚》所載與今本不同。而義意近優。觀李善《文選》注江文通擬詠懷詩所引與藝文同。亦一證也。今從藝文定正。○本集下。《類聚》二十六。《詩紀》十九。又《文選》二十五於安城答靈運詩注引儀一韻。﹞

生命辰安在。憂戚涕沾襟。髙鳥翔山岡。燕雀棲下林。靑雲蔽前庭。素琴淒我心。崇山有鳴鶴。豈可相追尋。﹝○本集下。《詩紀》十九。﹞

鳴鳩嬉庭樹。焦明遊浮雲。焉見孤翔鳥。翩翩無匹羣。死生自然理。消散何繽紛。﹝《詩紀》云。漢魏詩集合前爲一首。○同上﹞

步遊三衢旁。惆悵念所思。豈爲今朝見。恍惚誠有之。澤中生喬松。萬世未可期。髙鳥摩天飛。淩雲共遊嬉。豈有孤行士。垂涕悲故時。﹝○同上﹞

淸露爲凝霜。華艸成蒿萊。誰云君子賢。明達安可能。乘雲招松喬。呼噏永矣哉。﹝○同上○逯案。魏書李彪傳引阮詠懷《詩》曰﹕宴衍淸都中。一去永矣哉。當是此篇逸文。﹞

丹心失恩澤。重徳喪所宜。善言焉可長。慈惠未易施。不見南飛燕。羽翼正差池。髙子怨新詩。三閭悼乖離。保爲混沌氏。倏忽體貌隳。﹝○同上﹞

十日出暘谷。弭節馳萬里。經天耀四海。倏忽潛濛泛。誰言焱炎久。遊沒何行俟。逝者豈長生。亦去荊與杞。千歲猶崇朝。一餐聊自已。是非得失間。焉足相譏理。計利知術窮。哀情遽能止。﹝○同上﹞

自然有成理。生死道無常。智巧萬端出。大要不易方。如何誇毗子。作色懷驕腸。乘軒驅良馬。憑幾向膏粱。被服纖羅衣。深榭設閒房。不見日夕華。翩翩飛路旁。﹝○同上﹞

誇談快憤懣。情慵發煩心。西北登不周。東南望鄧林。曠野彌九州。崇山抗髙岑。一餐度萬世。千歲再浮沈。誰云玉石同。淚下不可禁。﹝○同上﹞

人言願延年。延年欲焉之。黃鵠呼子安。千秋未可期。獨坐山巖中。惻愴懷所思。王子一何好。猗靡相攜持。悅懌猶今辰。計校在一時。置此明朝事。日夕將見期。﹝《詩紀》云。今本作潛見安能處。山嚴在一時。置此明朝事。日夕將見欺。○同上﹞

貴賤在天命。窮達自有時。婉孌佞邪子。隨利來相欺。孤思損惠施。但爲讒夫蚩。鶺鴒鳴雲中。載飛靡所期。焉知傾側士。一旦不可持。﹝○同上﹞

驚風振四野。回云蔭堂隅。牀帷爲誰設。幾杖爲誰扶。𨿽非明君子。豈暗桑與楡。世有此聾聵。芒芒將焉如。翩翩從風飛。悠悠去故居。離麾玉山下。遺棄毀與譽。﹝○本集下。《詩紀》十九。又《初學記》五作阮籍詩。引除一韻。﹞

危冠切浮雲。長劍出天外。細故何足慮。髙度跨一世。非子爲我禦。逍遙遊荒裔。顧謝西王母。吾將從此逝。豈與蓬戶士。彈琴誦言誓。﹝○本集下。《詩紀》十九。﹞

河上有丈人。緯蕭棄明珠。甘彼藜藿食。樂是蓬蒿廬。豈效繽紛子。良馬騁輕輿。朝生衢路旁。夕瘞橫術隅。歡笑不終宴。俯仰復欷歔。鑑玆二三者。憤懣從此舒。﹝○本集下。《類聚》二十六。《詩紀》十九。﹞

儒者通六藝。立志不可幹。違禮不爲動。非法不肯言。渴飲淸泉流。饑食並一簞。歲時無以祀。衣服常苦寒。屣履詠南風。縕袍笑華軒。信道守詩書。義不受一餐。烈烈褒貶辭。老氏用長嘆。﹝○本集下。《詩紀》十九。﹞

少年學擊刺。妙伎過曲城。英風截云霓。超世發奇聲。揮劍臨沙漠。飲馬九野坰。旗幟何翩翩。但聞金鼓鳴。軍旅令人悲。烈烈有哀情。念我平常時。悔恨從此生。﹝○同上﹞

平晝整衣冠。思見客與賓。賓客者誰子。倏忽若飛塵。裳衣佩雲气。言語究靈神。須臾相背棄。何時見斯人。﹝○同上﹞

多慮令志散。寂寞使心憂。翺翔觀陂澤。撫劍登輕舟。但願長間暇。後歲復來遊。﹝○本集下。《詩紀》十九。又《三國誌》六十二李彪傳引遊二韻。﹞

朝出上東門。遙望首陽基。松柏郁森沈。鸝黃相與嬉。逍遙九曲間。徘徊欲何之。念我平居時。郁然思妖姬。﹝○本集下。《詩紀》十九。又《水經注》谷水注引岑﹑之二韻。﹞

王子十五年。遊衍伊洛濱。朱顏茂春華。辯慧懷淸眞。焉見浮丘公。舉手謝時人。輕蕩易恍惚。飄遙棄其身。飛飛鳴且翔。揮翼且酸辛。﹝○本集下。《詩紀》十九。﹞

塞門不可出。海水焉可浮。朱明不相見。奄昧獨無侯。持瓜思東陵。黃雀誠獨羞。失勢在須臾。帶劍上吾丘。悼彼桑林子。涕下自交流。假乘汧渭間。鞍馬去行遊。﹝○同上﹞

洪生資制度。被服正有常。尊卑設次序。事物齊紀綱。容飾整顏色。磬折執圭璋。堂上置玄酒。室中盛稻粱。外厲貞素談。戶內滅芬芳。放口從衷出。復說道義方。委曲周旋儀。姿態愁我腸。﹝○同上﹞

北臨乾昧谿。西行遊少任。遙顧望天津。駘蕩樂我心。綺靡存亡門。一遊不再尋。儻遇晨風鳥。飛駕出南林。漭瀁瑤光中。忽忽肆荒淫。休息晏淸都。超世又誰禁。﹝《詩紀》云。一作起坐復誰禁。○同上﹞

人知結交易。交友誠獨難。險路多疑惑。明珠未可幹。彼求響太牢。我欲並一餐。損益生怨毒。咄咄復何言。﹝○同上﹞

有悲則有情。無悲亦無思。苟非嬰网罟。何必萬里畿。翔風拂重霄。慶雲招所晞。灰心寄枯宅。曷顧人間姿。始得忘我難。焉知嘿自遺。﹝○同上﹞

木槿榮丘墓。煌煌有光色。白日頹林中。翩翩零路側。蟋蟀吟戶牖。蟪蛄鳴荊棘。蜉蝣玩三朝。采采修羽翼。衣裳爲誰施。俯仰自收拭。生命幾何時。慷慨各努力。﹝○本集下。《詩紀》十九。又《類聚》二十六引色﹑側﹑棘﹑翼四韻。﹞

修塗馳軒車。長川載輕舟。性命豈自然。勢路有所由。髙名令志惑。重利使心憂。親暱懷反側。骨肉還相仇。更鍥毀珠玉。可用登遨遊。﹝○本集下。《詩紀》十九。﹞

橫術有奇士。黃駿服其箱。朝起瀛洲野。日夕宿明光。再撫四海外。羽翼自飛揚。去置世上事。豈足愁我腸。一去長離絕。千歲復相望。﹝○同上○逯案。《書鈔》百五十七引光一韻。有注云。明光。丹丘也。日定所捨也云云。似是阮集舊注。﹞

猗歟上世士。恬淡志安貧。季葉道陵遲。馳騖紛垢塵。寧子豈不類。楊歌誰肯殉。棲棲非我偶。徨徨非己倫。咄嗟榮辱事。去來味道眞。道眞信可娛。淸潔存精神。巢由抗髙節。從此適河濱。﹝同上﹞

梁東有芳艸。一朝再三榮。色容艷姿美。光花耀傾城。豈爲明哲士。妖蠱諂媚生。輕薄在一時。安知百世名。路端便娟子。但恐日月傾。焉見冥靈木。悠悠竟無形。﹝○本集下。《詩紀》十九。又《文選》二十八會吟行注引傾一韻。﹞

秋駕安可學。東野窮路旁。綸深魚淵潛。矰設鳥髙翔。泛泛乘輕舟。演漾靡所望。吹噓誰以益。江湖相捐忘。都冶難爲顏。修容是我常。玆年在松喬。恍惚誠未央。﹝《詩紀》云。《莊子》逸篇。尹儒學禦三年。而無所得。夜夢受秋駕。明日往朝師。師曰﹕今將教子以秋駕。注曰﹕秋駕。法駕也。○本集下。《詩紀》十九。﹞

咄嗟行至老。黽勉常苦憂。臨川羨洪波。同始異支流。百年何足言。但苦怨與仇。仇怨者誰子。耳目還相羞。聲色爲胡越。人情自逼遒。招彼玄通士。去來歸羨遊。﹝○同上﹞

昔有神仙士。乃處射山阿。乘雲禦飛龍。噓吸嘰瓊華。可聞不可見。慷慨嘆咨嗟。自傷非儔類。愁苦來相加。下學而上達。忽忽將如何。﹝○同上﹞

林中有奇鳥。自言是鳳凰。淸朝飲醴泉。日夕棲山岡。髙鳴徹九州。延頸望八荒。適逢商風起。羽翼自摧藏。一去昆侖西。何時復回翔。但恨處非位。愴恨使心傷。﹝○同上﹞

出門望佳人。佳人豈在玆。三山招松喬。萬世誰與期。存亡有長短。慷慨將焉積壓。忽忽朝日隤。行行將何之。不見季秋艸。摧折在今時。﹝○同上﹞

昔有神仙者。羨門及松喬。吸習九陽間。升遐嘰雲霄。人生樂長久。百年自言遼。白日隕隅谷。一夕不再朝。豈若遺世物。登明遂飄颻。﹝○由﹞

墓前熒熒者。木槿耀朱華。榮好未終朝。連飈隕其葩。豈若西山艸。瑯玕與丹禾。垂影臨增城。餘光照九阿。寧微少年子。日久難咨嗟。﹝○本集下。《詩紀》十九。又《初學記》二十七作阮籍詩。引禾一韻。﹞

【歌二首】〖見大人先生傳。《詩紀》云。拾遺作寄懷歌。〗

【采薪者歌】

日沒不周西。月出丹淵中。陽精蔽不見。陰光代爲雄。亭亭在須臾。厭厭將復隆。離合雲霧兮。往來如飄風。富貴俯仰間。貧賤何必終。畱侯起亡虜。威武赫荒夷。邵平封東陵。一旦爲布衣。枝葉托根柢。死生同盛衰。得志從命升。失勢與時隤。寒暑代徵邁。變化更相推。禍福無常主。何憂身無歸。推玆由斯理。負薪又何哀。﹝○阮嗣宗集上。《詩紀》十九。又《世說》新語棲逸篇注引中﹑雄﹑隆﹑終四韻。﹞

【大人先生歌】

天地解兮六合開。星辰隕兮日月頹。我騰而上將何懷。﹝○阮嗣宗集上。《詩紀》十九。《禦覽》五百七十一。﹞

【又大人先生歌】

陽和微弱陰气竭。海凍不流綿絮折。呼吸不通寒冽冽。﹝○《初學記》三。﹞

仙道

【成公智瓊贈弦超】

〖《搜神記》曰﹕魏濟北郡從事掾弦超。嘉平中。夜夢神女從之。自稱天上玉女。東郡人。姓成公。字智瓊。蚤失父母。天帝哀其孤苦。令得下嫁超。當其夢也。嘉其非常。覺寤欽想。若存若亡。如此三四夕。一旦顯然來遊。駕輜軿車。從八婢。服羅綺之衣。狀若飛仙。自言年十七。遂爲夫婦。贈《詩》曰云云。此其詩之大較。其詩二百餘言。不能悉舉。〗

飄颻浮勃述。敖曹云石滋。玆英不須潤。至徳與時期。神仙豈虛降。應運來相之。納我榮五族。逆我致禍災。﹝搜神主作菑。○《搜神記》一。法苑珠林八。《詩紀外集》四。又《類聚》七十九引滋﹑之二韻。○逯案。述成公智瓊弦義起事者。晉初尙有張敏神女賦篇。﹞

魏詩卷十一

【雜歌謠辭】〖諺語附〗

【鄴人金鳳舊歌】

〖環宇記云。按記云魏太祖都之城內諸街有赤闕南面西頭曰鳳陽門。上有鳳二枚。其一飛入漳水。其一仍以鎖絆其足。鄴人舊歌曰﹕〗

鳳陽門南天一半。上有金鳳相飛喚。欲去不去著鎖絆。﹝○太平寰宇記五十五相州鄴縣鳳陽門。﹞

【徐幹引古人歌】

〖中論貴驗篇云。古之人謌曰﹕〗

相彼玄鳥。止於陵阪。仁道在近。求之無遠。﹝○中論貴驗篇。﹞

【徐州爲王祥歌】〖《詩紀》作徐州歌。〗

〖《晉書》曰﹕王祥隱居廬江三十餘年。不應州郡之命。徐州刺史呂虔檄爲別駕。於時冠盜充斥。祥率勵兵士討破之。

州界淸靜。政化大行。時人歌之。《詩紀》云。按魏志。呂虔。文帝時遷徐州刺史。請瑯琊王祥爲別駕。〗

海沂之康。實賴王祥。邦國不空。別駕之功。﹝○《晉書》王祥傳。《類聚》十九。《白帖》二十一。《禦覽》二百六十三﹑四百六十五。《詩紀》十九。﹞

【滎陽令歌】

〖殷氏世傳曰﹕殷褒爲滎陽令。廣築學館。會集朋徒。民知禮讓。乃歌之。〗

滎陽令。有異政。修立學校人易性。令我子弟恥鬥訟。﹝《書鈔》作爭訟。《類聚》作訟爭。古樂府同。《詩紀》云。樂府作訟爭。○《書鈔》七十八引殷氏家傳。《類聚》十九。古樂府一。《詩紀》十九。○逯案。殷褒。字元祚。魏章武太守。﹞

【襄陽民爲胡烈歌】

〖襄陽耆舊傳曰﹕襄陽太守胡烈有惠化。百姓歌曰﹕〗

美哉明後。俊哲惟嶷。陶廣乾坤。周孔是則。文武播暢。威振遐域。﹝○《禦覽》四百六十五。《詩紀》八。﹞

【又】

譬春之陽。如冬之日。耕者讓畔。百姓丰溢。惟我胡父。恩惠難置。﹝○太平寰宇記百四十五。○逯案。寰宇記云。襄陽城有古堤。皆後漢胡烈所築。嘗爲襄陽太守。惠化及人。塞補決堤。民因歌曰云云。似此歌應入漢詩。在查《水經注》二十八沔水注云。襄陽太守胡烈有惠化。補塞堤決。民賴其利。景元四年九月。百姓刊石銘之。樹碑於此。據此應入魏詩。﹞

【京兆民爲李莊歌】

〖魏略曰﹕李莊爲京兆太守。有潔白之節。中政治理。民愛敬之。乃作歌曰﹕〗

我府君。惠如春。盛如唐。﹝○《書鈔》七十六。﹞

【行者歌】〖《詩紀》云。選詩拾遺作魏時童謠。云見五行志。〗

王子年拾遺記曰﹕文帝所愛美人薛靈蕓。常山人也。年十五。容貌絕世。咸熙中。文帝選良家子女。以入六宮。常山太守習谷以千金寶賂聘之以獻。至京師。帝以文車十乘迎之。道側燒石葉之香。未至數十里。膏燭之光。相續不滅。車徒咽路。塵起蔽於星月。又築土爲臺。基髙三十丈。列燭於臺下。遠望如列星之墜地。又於大道之傍。一里一銅表。髙五尺。以志里數。故行者歌曰﹕○逯案。拾遺記小說家言。未可盡信。又咸熙乃陳畱王年號。魏文帝不能以此時選納嬪妃。姑從《詩紀》。附此備考。﹞

靑槐夾道多塵埃。龍樓鳳闕望崔嵬。淸風細雨雜香來。土上出金火照臺。﹝此七字是妖辭也。銅表志道是土上出金之義。以燭置臺下則火在土下之義。漢火徳王。魏土徳王。火伏而土興。土上出金。是魏滅而晉興之兆。晉以金王也。○拾遺記七。《太平廣記》二百十七二。《詩紀》十九。﹞

【太和中京師歌】

〖《宋書》五行志曰﹕明帝太和中。京師歌兜鈴曹子。其唱曰﹕〗

其柰汝曹何。﹝○《宋書》五行志。《晉書》五行志。﹞

【明帝時宮人謠】

〖拾遺記曰﹕魏明帝時昆盟貢嗽金鳥。常吐金屑如粟。用飾釵佩。謂之辟寒金。宮人相嘲曰﹕〗

不服辟寒金。那得帝王心。不服辟寒鈿。那得帝王憐。﹝○酉陽雜俎十六。又《禦覽》七百十八引心一韻。﹞

【明帝景初中童謠】

〖《宋書》五行志曰﹕魏明帝景初中童謠。及宣王平遼東。歸至白屋。當還鎭長安。會帝篤疾。急召之。乃乘追鋒車東渡河。終翦魏室。如童謠之言也。〗

阿公阿公駕馬車。不意阿公東渡河。阿公東還當柰何。﹝○《宋書》五行志。《晉書》五行志。《樂府詩集》八十八。《詩紀》十九。﹞

【正始中時人謠】

〖《晉書》曰﹕正始八年。曹爽用何晏﹑鄧颺﹑丁謐之謀。遷太后於永寧宮。專擅朝政。兄弟並典禁兵。多樹親黨。屢攺制度。時人爲之謠曰﹕〗

何鄧丁。亂京城。﹝○《晉書》宣帝紀。﹞

【嘉平中謠】

〖《宋書》五行志曰﹕魏齊王嘉平中謠。按朱虎者。楚王彪小字也。王淩﹑令狐愚聞此謠謀立彪。事發。淩等伏誅。彪賜死。〗

白馬素羈西南馳。其誰乘者朱虎騎。﹝○《三國誌》王淩傳注。《宋書》五行志。《晉書》五行志。《詩紀》十九。﹞

【蔣濟爲護軍時謠言】

〖魏略曰﹕護軍總統諸將。任主武官選舉。前後當此官者不能止貨賂。故蔣濟爲護軍時有謠言。〗

欲求牙門。當得千匹。百人督。五百匹。﹝《書鈔》五上有得字。○《三國誌》夏侯玄傳注。《書鈔》六十四。﹞

【曹操引諺】

〖魏武選令曰﹕諺曰﹕〗

失晨之雞。思補更鳴。﹝○《禦覽》四百九十六。﹞

【曹操引裏諺】

〖魏武令曰﹕裏諺曰﹕〗

讓禮一寸。得禮一尺。﹝○《禦覽》四百二十四。﹞

【曹丕引裏語】

〖典論論文曰﹕夫人善於自見。而文非一體。鮮能備善。是以各以所長相輕所短。裏語曰云云。斯不自見之患也。〗

家有敝﹝《禦覽》作獘。﹞帚。享之千金。﹝○《文選》五十二。《禦覽》五百九十九。﹞

【曹丕引裏語】

〖典論太子篇序云。裏語曰﹕〗

汝無自譽。觀汝作家書。﹝○意林五。﹞

【曹植引諺】

〖魏志曰﹕植復上疏陳選舉之義曰﹕諺曰﹕〗

相門有相。將門有將。﹝○《三國誌》陳思王植傳。《禦覽》四百九十六。﹞

【徐幹引古語】

〖中論曰﹕古語曰﹕〗

至徳之貴。何往不遂。至徳之榮。何往不成。﹝○中論修本篇。﹞

【陳琳引諺】

〖魏志曰﹕琳前爲何進主簿。進欲誅諸宦官。太后不聽。進乃召四方猛將。並使引兵向京城。欲以劫恐太后。琳諫進曰﹕易稱卽鹿無虞。諺有云云。其可以詐立乎。〗

掩目捕雀。﹝○《三國誌》王粲傳。文心雕龍書記篇。﹞

【王昶引諺】

〖魏志曰﹕昶爲兄子及子作名字。皆依謙實。以見其意。遂書戒之曰﹕諺曰﹕〗

救﹝《禦覽》或作止。﹞寒莫如重裘。止謗莫如自修。﹝○《三國誌》王昶傳。《禦覽》四百九十六﹑六百九十四。﹞

【王昶引語】

〖魏志曰﹕昶爲兄子及子作名字。皆依謙實。以見其意。遂書戒之曰﹕語曰﹕〗

如不知足。則失所欲。﹝○《三國誌》王昶傳。﹞

【魚豢引諺】

〖魚豢曰﹕諺言云云。非人性分也。勢使然耳。〗

貧不學儉。卑不學恭。﹝○《三國誌》陳思王蕭懷王傳評注。﹞

【魏子引諺】

〖魏子曰﹕諺曰﹕〗

己是而彼非。不當與非爭。彼是而已非。不當與是爭。﹝○意林五。﹞

【沮授引語】

〖九州春秋曰﹕授諫辭曰﹕〗

一兔走衢。萬人逐之。一人獲之。貪者悉止。﹝○《三國誌》袁紹傳注。﹞

【曹冏引語】

〖魏氏春秋曰﹕宗室曹冏上《書》曰﹕語曰云云。冏冀以此論感悟曹爽。爽不能納。〗

百足之虫。至死不僵。﹝○《三國誌》武文世王公傳評注。﹞

【林恕引諺】

〖體論曰﹕束脩之業。其上在於不言。其次莫如寡辭。諺曰﹕〗

使口如鼻。至老不失。﹝○《類聚》十七。《白帖》九。﹞

【軍中爲典韋語】〖《詩紀》作帳下壯士。列入漢詩。〗

〖江表傳曰﹕典韋容貌魁傑。名冠三軍。其的持手戟。長幾一尋。軍中爲之語曰﹕〗

帳下壯士有典君。手把雙戟八十斤。﹝○《三國誌》典韋傳。《書鈔》一百十八。《禦覽》三百五十二﹑四百三十四﹑四百九十六。﹞

【軍中爲夏侯淵語】〖《詩紀》作夏侯歌。〗

〖魏《書》曰﹕淵爲將。赴急疾。常出敵不意。故軍中語曰﹕〗

典軍校尉夏侯淵。三日五百。﹝《禦覽》或作六百。﹞六日一千。﹝○《三國誌》夏侯淵傳注。《禦覽》二百九十三﹑四百九十五。《詩紀》十九作夏侯歌。﹞

【軍中爲徐晃語】

〖魏略曰﹕徐晃性嚴。驅使將士不得閒息。於時軍中爲之語云云。晃聞此語。笑曰﹕我槌破汝鎢錥耶。〗

不得餉。屬徐晃。﹝○《禦覽》七百五十七。﹞

【軍中爲盧洪趙達語】〖《詩紀》作軍中謠。〗

〖魏略曰﹕太祖使盧洪﹑趙達撫軍。主刺舉。軍中語曰﹕〗

不畏曹公。但畏盧洪。盧洪尙可。趙達殺我。﹝○《禦覽》二百四十一﹑四百九十五。《詩紀》十九作軍中謠。﹞

【鴻臚中爲韓曁韓宣語】〖《詩紀》作鴻臚歌。〗

〖魏略曰﹕韓宣字景然。爲大鴻臚。始南陽曲阜韓曁以宿徳在宣前爲大鴻臚。及宣在官亦稱職。故鴻臚中爲之語曰﹕〗

大鴻臚。小鴻臚。前後治行相曷如。﹝○《三國誌》裴潛傳注。《類聚》四十九。《初學記》十二。《禦覽》二百三十二﹑四百九十五。《詩紀》十九作鴻臚歌。﹞

【時人爲曹洪駿馬諺】

〖拾遺記曰﹕曹洪與魏武帝所乘之馬名曰白鶴。時人諺曰﹕〗

憑空虛躍。曹家白鶴。﹝○《禦覽》八百九十七。﹞

【眾人爲賈洪嚴危語】〖《詩紀》作州中歌。〗

〖魏略曰﹕賈洪。字叔業。好學有材。特精於春秋《左傳》。與馮翊嚴危材學最髙。眾人爲之語曰﹕〗

州中曄曄賈叔業。辧論洶洶嚴文通。﹝○《禦覽》二百六十五﹑四百九十五。《詩紀》十九作州中歌。﹞

【時人稱邢顒語】〖《詩紀》作邢子昂歌。〗

〖魏志曰﹕邢顒。字子昂。太祖辟爲冀州從事。時人稱之。〗

徳行堂堂邢子昂。﹝○《三國誌》邢顒傳。《詩紀》十九作邢子昂歌。﹞

【京師爲鄧颺語】

〖魏略曰﹕鄧颺。字玄茂。爲人好貨。前在內職。許臧艾授以顯官。艾以父妾與颺。故京師爲之語曰﹕〗

以官易富鄧玄茂。﹝○《三國誌》曹爽傳注。《世說》新語識鑑篇注。﹞

【時人爲李丰等謗語】

〖魏略曰﹕曹爽專政。丰依違二公間無有適莫。故於時有謗《書》曰﹕〗

曹爽之勢熱如湯。太傅父子冷如漿。李丰兄弟如遊光。﹝○《三國誌》夏侯玄傳注。《書鈔》五十九。又《書鈔》百四十四作時人語。引湯﹑漿二韻。﹞

【時人爲何晏鄧颺丁謐曹爽謗語】

〖魏略曰﹕謐𨿽與何晏﹑鄧颺等同位。而皆少之。惟以勢屈於爽。爽亦敬之。言無不從。故於時謗書謂云三狗。謂何﹑鄧﹑丁也。默者。爽小字也。其意言皆狗。皆欲嚙人。而謐尢甚也。〗

臺中有三狗。二狗崖柴不可當。一狗憑默作疸囊。﹝○《三國誌》曹爽傳注。《類聚》九十四。﹞

【時人爲陳羣陳泰語】

〖博物記曰﹕太丘長陳寔。寔子鴻臚紀。紀子司空羣。羣子泰。四世於漢﹑魏二朝並有重名。而共徳漸漸小滅。時人爲其語曰﹕〗

公慚卿。卿慚長。﹝○《三國誌》陳羣傳附子泰傳注。﹞

【博昌人爲蔣任二姓語】

〖任嘏別傳曰﹕嘏。樂安博昌人。世爲著姓。夙智早成。故鄕人爲之語曰﹕〗

蔣氏翁。任氏童。﹝○《三國誌》王昶傳注。《初學記》十七。《白帖》六。﹞

【時人爲楊阿若號】

〖魏略曰﹕楊阿若後名丰。字伯陽。酒泉人。少遊俠。常以報仇解怨爲事。故時人爲之號曰﹕〗

東市相斫﹝《白帖》作殺。﹞楊阿若。西市相斫楊阿若。﹝○《三國誌》閻溫傳注。《類聚》三十三。《白帖》二十八。﹞

【時人爲張氏兄弟語】

〖語林曰﹕魏張魯有十子。時人語曰﹕〗

張氏十龍。儒雅溫恭。﹝○廣博物志十八。﹞

【郊廟歌辭】

【太廟頌歌】〖三章〗

〖建安十年。曹操爲魏公。加九錫。始立宗廟。令王粲作此頌。以享其先。始名曰顯廟頌。後人更今名。〗

思皇烈祖。時邁其徳。肇啟洪源。貽燕我則。我休厥成。聿先厥道。丕顯丕欽。允時祖考。

綏庶邦。和四字。九功備。彜樂序。建崇牙。設璧羽。六佾奏。八音舉。昭大孝。衎妣祖。念武功。收純祜。於穆淸廟。翼翼休徵。祁祁髦士。厥徳允升。懷想成位。咸在宮。無思不若。允觀厥崇。﹝○詩經十五。﹞

【兪兒舞歌四首】〖王粲〗

〖《晉書》樂志曰﹕巴渝舞。漢髙帝所作也。髙帝自蜀漢將定三秦。閬中範因率賓人從帝爲前鋒。及定秦中。封因爲閬中侯。基俗善歌舞。曰﹕武王伐紂歌也。後使樂人習之。閬中有渝水。因其所居。故曰巴渝舞。舞曲有矛渝﹑弩渝﹑安臺﹑行辭。《宋書》樂志曰﹕魏渝兒舞歌四篇。魏國初建所用。使王粲攺創其辭。爲矛兪﹑弩兪﹑安臺﹑行辭新福歌曲。行辭以述徳魏。後於太祖廟並歌之。〗

【矛兪新福歌】

漢初建國家。匡九州。蠻荊震服。五刃三革休。安不忘備武樂修。宴我賓師。敬用禦天。永樂無憂。子孫受百福。常與松喬遊。烝庶徳。莫不咸歡柔。﹝○《宋書》樂志。《樂府詩集》五十三。《詩紀》十五。﹞

【弩兪新福歌】

杜官選士。劍弩錯陳。應桴蹈節。俯仰若神。綏我武烈。篤我淳仁。自樂自西。莫不來賓。﹝○同上﹞

【安臺新福歌】

武﹝《宋書》作我。﹞功旣定。度士咸綏。樂陳我廣庭。式宴賓與師。昭文徳。宣武威。平九有。撫民黎。荷天寵。延壽屍。千載莫我違。﹝○同上﹞

【行辭新福歌】

神武用師士素厲。仁恩廣覆。猛節橫逝。自古立功。莫我弘大。桓桓徵四國。爰及海裔。漢國保長慶。垂祚延萬世。﹝○同上﹞

【魏鼓吹曲辭】

【魏鼓吹曲十二曲】

【楚】〖《宋書》作初。〗之平

〖《晉書》樂志曰﹕攺漢朱鷺爲楚之平。言魏也。古今樂錄作初之平。〗

楚之平。義兵徵。神武奮。金鼓鳴。邁武徳。揚洪名。漢室微。社稷傾。皇道失。桓與靈。閹宦熾。羣雄爭。邊韓起。亂金城。中國擾。無紀經。赫武皇。起旗旌。麾天下。天下平。濟九州。九州寧。創武功。武功成。越五帝。邈三王。興禮樂。定紀綱。普日月。齊輝光。﹝○《宋書》樂志。《樂府詩集》十八。《詩紀》十七。﹞

【戰滎陽】

〖攺漢思悲翁爲戰滎陽。言曹公也。〗

戰滎陽。汴水陂。戎士憤怒貫甲馳。陳未成。退徐滎。二萬騎塹壘平。戎馬傷。六軍驚。勢不集。眾幾傾。白日沒。時晦冥。顧中牟。心屏營。同盟疑。計無成。賴我武皇萬國寧。﹝○同上﹞

【獲呂布】

〖攺漢艾如張爲獲呂布。言曹公東圍臨淮。生擒呂布也。〗

獲呂布。戮陳宮。芟夷鯨鯢。驅騁羣雄。囊括天下運掌中。﹝○同上﹞

【克官渡】

〖攺漢上之回爲克官渡。言曹公與袁紹戰。破之於官渡也。〗

克紹官渡由白馬。僵屍流血被原野。賊眾如犬羊。王師尙寡沙塠傍。風飛揚。轉戰不利士卒傷。今日不勝後何望。土山地道不可當。卒勝大捷震冀方。屠城破邑。神武遂章。﹝○同上﹞

【舊邦】

〖攺漢翁離爲舊邦。言曹公勝袁紹於官渡。還譙收藏死亡士卒也。〗

舊邦蕭條心傷悲。孤魂翩翩當何依。遊士戀故涕如摧。兵起事大令願違。傳求親戚在者誰。立廟置後魂來歸。﹝○同上﹞

【定武功】

〖攺漢戰城南爲定武功。言曹公初破鄴城。武功之定。始乎此也。〗

定武功。濟黃河。河水湯湯。旦暮有橫流波。袁氏欲衰。兄弟尋干戈。決漳水。水流滂沱。嗟城中如流魚。誰能復顧室家。計窮慮盡求來連和。和不時心中憂戚。賊眾內潰。君臣奔北。拔鄴城奄有魏國。王業艱難。覽觀古今。可爲長嘆。﹝○同上﹞

【屠柳城】

〖攺漢巫山髙爲屠柳城。言曹公越北塞。歷白檀。破三郡烏桓於柳城也。〗

屠柳城。功誠難。越度隴塞路漫漫。北逾岡平。但聞悲風正酸。蹋頓授首。遂登白狼山。神武慹海外。永無北顧患。﹝○同上﹞

【平南荊】

〖攺漢上陵爲平南荊。言曹公南平荊州也。〗

南荊何遼遼。江漢濁不淸。菁茅久不貢。王師赫南徵。劉琮據襄陽。賊備屯樊城。六軍廬新野。金鼓震天庭。劉子面縛至。武皇許其成。許與其成撫其民。陶陶江漢間。普爲大魏臣。大魏臣。向風思自新。思自新。齊功古人。在昔虞與唐。大魏得與均。多選忠義士。爲喉唇。天下一定。萬世無風塵。﹝○同上﹞

【平關中】

〖攺漢將進酒爲平關中。言曹公徵馬超。定關中也。〗

平關中。路向潼。濟濁水。立髙墉。斗韓馬。離羣凶。選驍騎。縱兩翼。虜崩潰。級萬億。﹝○同上﹞

【應帝期】

〖攺漢有所思爲應帝期。言文帝以聖徳受命。應運期也。〗

應帝期。於昭我文皇。歷數承天序。龍飛自許昌。聰明昭四表。恩徳動遐方。星辰爲垂耀。日月爲重光。河洛吐符瑞。艸木挺嘉祥。麒麟步郊野。黃龍遊津梁。白虎依山林。鳳凰鳴髙岡。考圖定篇籍。功配上古羲皇。羲皇無遺文。仁聖相因循。期運三千歲。一生聖明君。堯授舜萬國。萬國皆附親。四門爲穆穆。教化常如神。大魏興盛。與之爲鄰。﹝○同上﹞

【邕熙】

〖攺漢芳樹爲邕熙。言魏氏臨其國。君臣邕穆。庶績咸熙也。〗

邕熙。君臣念徳。天下治。登帝道。獲瑞寶。頌聲並作。洋洋浩浩。吉日臨髙堂。置酒列名倡。歌聲一何紆余。雜笙簧。八音諧。有紀綱。子孫永建萬國。壽考樂無央。﹝○同上﹞

【太和】

〖攺漢上邪爲太和。言明帝繼體承統。太和攺元。徳澤流布也。〗

惟太和元年。皇帝踐阼。聖且仁。徳澤爲流布。災蝗一時爲絕息。上天時雨露。五穀滋田疇。四民相率遵軌度。事務澂淸。天下獄訟察以情。元首明。魏家如此。那得不太平。﹝○同上﹞

魏詩卷十二

〖蜀漢附〗

費禕

﹝禕。字文偉。江夏鄳人。爲太守舍人。遷庶子。後主卽位。爲黃門侍郎。以照信校尉使吳。還爲侍中。後歷任丞相參軍﹑尙書令﹑益州刺史等職。魏嘉平五年。爲降人郭循所害。﹞

【嘲吳羣臣】

〖諸葛恪別傳曰﹕權嘗饗蜀使費禕。先逆敕羣臣。使至伏食勿起。至。權爲輟食。而羣下不起。禕嘲調之曰﹕〗

鳳皇來翔。騏驎吐哺。驢騾無知。伏食如故。﹝○《三國誌》諸葛恪傳注。《類聚》二十五。《禦覽》四百六十六。﹞

【雜歌謠辭】

【時人爲張飛玉追馬歌】

〖寰宇記曰﹕張飛有馬號玉追。時人歌曰﹕〗

人守有張飛。馬中有玉追。﹝○廣博物志。﹞

【襄陽鄕裏爲諸葛亮諺】

〖襄陽記曰﹕黃承彥者。髙爽開列。爲沔南名士。謂諸葛孔明曰﹕聞君擇婦。身有醜女。黃頭黑色。而才堪相配。孔明許。卽載送之。時人以爲笑樂。鄕裏爲之諺曰﹕〗

莫作孔明擇婦。止得阿承醜女。﹝○《三國誌》諸葛亮傳注。﹞

【襄陽鄕裏爲馬良諺】

〖《蜀志》曰﹕馬良。字季常。襄陽宜城人也。兄弟五人。並有才名。鄕裏爲之諺曰云云。良眉中有白毛。故以稱之。〗

馬氏五常。白眉最良。﹝○《三國誌》馬良傳。《禦覽》四百九十五。﹞

【鄕裏爲李嚴諺】

〖江表傳曰﹕李嚴少爲郡職。鄕裏爲嚴諺曰﹕〗

難可狎。李鱗甲。﹝○《禦覽》四百九十六。《詩紀》九作李鱗甲。﹞

【譙周引諺】

〖《蜀志》曰﹕周爲仇國論曰﹕諺曰﹕〗

射幸數跌。不如審發。﹝○《三國誌》譙周傳。﹞

【時人語】

〖《華陽國誌》曰﹕鎭北將軍王平。始出軍武。不大如書。性警朗。有思理。與馬忠並垂事績。同郡句扶。亦果壯亞平。官至左將軍。封宕渠侯。後張翼與襄陽廖化並爲大將。故時人語曰云云。平本養外家何氏。後復姓。〗

前有何句。後有張廖。﹝○《華陽國誌》劉后主志。《三國誌》王平傳注。﹞

【百姓諺】

〖漢晉春秋曰﹕楊儀等整軍而出。百姓奔告宣王。宣王追焉。姜維令儀反旗鳴鼓。若將向宣王者。宣王乃退。百姓爲之諺曰﹕〗

死諸葛走生仲達。﹝○《三國誌》諸葛亮傳注。《詩紀》九作諸葛諺。﹞

【時人爲劉巴語】

〖韓魏公《別錄》曰﹕劉巴。字子初。建武二年出鎭荊州。卒於嶽陽。葬於郡西。後因巴墳。遂號嶽陽爲巴陵。時人語曰﹕〗

生居三湘頭。死葬三湘尾。﹝○詩話總龜十九。﹞

【諸葛亮引語論光武】

〖諸葛亮曰﹕曹子建論光武。將則難比於韓﹑周。謀臣則不敵於良﹑平。時人談者亦以爲然。吾以此言誠欲美大光武之徳。而有誣一代之俊異。何哉。追觀光武二十八將。下及馬援之徒。忠貞智勇。無所不有。篤而論之。非減曩時。所以張陳特顯於前者。乃自髙帝動多闊疏。故良平得廣於忠信。彭勃得橫行外。語有云云。此言𨿽小。有似二祖之時也。〗

曲突徙薪爲彼人。焦頭爛額爲上客。﹝○金樓子立言篇下。○逯案。兩句見《漢書》霍光傳。爲彼人作無恩澤。此其小異。《漢書》不言爲諺語。而諸葛亮云云。或後漢以後已流傳爲俗語乎。﹞

◎吳﹝附﹞

薛綜

﹝綜。子敬文。沛郡竹邑人。吳初。爲交址太守。後遷選曹尙書﹑太子少傅。赤烏六年卒。有集三卷。﹞

【嘲蜀使張奉】

〖吳志曰﹕西使張奉於權前列尙書闞澤姓名以嘲澤。澤不能答。綜下行酒。因勸酒曰﹕蜀者何也。云云。奉曰不當復列君吳邪。綜應聲曰云云。眾坐喜笑。而奉無以對。〗

有犬爲獨。無犬爲蜀。橫目苟﹝《類聚》作句。《禦覽》作狗。﹞身。虫入其腹。

無口爲天。有口爲吳。君臨萬邦。天子之都。﹝○《三國誌》薛綜傳。《類聚》二十五。《禦覽》四百六十三。﹞

張純

﹝純。字元基。吳郡人。拜郎中。補廣徳令。擢爲太子輔義都尉。﹞

【賦席】

〖文士傳曰﹕張惇子純與張儼及異俱童少。往見驃騎將軍朱據。據聞三人才名。欲試之。告曰﹕老鄙相聞。饑渴其矣。夫騕A30以迅遽爲功。鷹準以輕疾爲妙。其爲吾各賦一物。然後乃坐。儼乃賦犬曰云云。純賦席曰云云。異賦弩曰云云。三人各隨其目所見而賦之。皆成而後坐。據大歡悅。〗

席爲冬設。簟爲夏施。揖讓而坐。君子攸宜。﹝○《三國誌》朱異傳注。《類聚》六十九。《初學記》十七﹑二十五。《禦覽》三百八十五。《詩紀》二十。﹞

張儼

﹝儼。字子節。吳人。官大鴻臚。有默記三卷。集一卷。﹞

【賦犬】

守則有威。出則有獲。韓盧宋鵲。書名竹帛。﹝○《三國誌》朱異傳注。《初學記》十七。《禦覽》三百八十五。《詩紀》二十。﹞

朱異

﹝異。字季文。吳人。赤烏中。拜偏將軍。遷揚武將軍。建興初。遷鎭南將軍。太平二年。假節爲大都督。爲孫琳所害。﹞

【賦弩】

南嶽之幹。鐘山之銅。應機命中。獲﹝《初學記》作射。《詩紀》同。﹞隼髙墉。﹝○《三國誌》本傳注。《初學記》十七。《禦覽》三百八十五。《詩紀》二十。﹞

諸葛恪

﹝恪。字元遜。瑯琊陽都人。弱冠拜騎都尉。轉左輔都。赤烏中。遷大將軍。領荊州事。尋領太子太傅。封陽都侯。後爲孫峻等所殺。有集。﹞

【答費禕】

〖諸葛恪別傳曰﹕權嘗饗蜀使費禕。先逆飾羣臣。使至伏食勿起。禕至。權爲輟食。而羣下不起。禕調之曰云云。恪答曰﹕〗

爰植梧桐。以待鳳凰。有何燕雀。自稱來翔。何不彈射。使還故鄕。﹝○《三國誌》諸葛恪傳注。《類聚》二十五。《禦覽》四百六十六。﹞

華核

﹝核。字永先。吳郡武進人。遜皓時。遷東觀令。領右國史。天冊元年。免官。數歲卒。有集五卷。﹞

【與薛瑩詩】

存者今惟三。飛步有匹特。﹝○《文選》三十一擬古詩注。﹞

周昭

﹝昭。字恭遠。潁川人。與韋昭﹑薛瑩﹑華核同撰吳書。有周子新論五卷。﹞

【與孫奇詩】

〖新論曰﹕散騎侍郎﹑武衛都尉孫奇。字仲容。年十七。以秀才入侍帷幄。余作詩一篇美而風之曰﹕〗

恂恂公子。美色無比。誕姿旣丰。世冑有紀。平南之孫。奮威之子。﹝○《書鈔》六十三引周熙新論。《禦覽》二百四十一引周紹新論。﹞

孫皓

﹝皓。字元宗。大皇帝孫權孫。景帝崩。皓嗣位。爲晉所滅。封歸命侯。太康四年卒。年四十二。﹞

【爾汝歌】

〖《世說》新語曰﹕晉武帝問孫皓。聞南人好作爾汝歌。頗能爲不。皓正飲酒。因舉觴勸帝。歌云云。帝悔之。〗

昔與汝爲鄰。今與汝爲臣。上汝一杯酒。令汝壽萬春。﹝《詩紀》云。一作願汝壽千春。○《世說》新語簡傲篇。《禦覽》百十八﹑三百九十﹑五百七十一。《詩紀》十二。﹞

【樂府古辭】

【吳歌曲】

仙人賫持何等。前謁海童。﹝○《文選》五吳都賦劉淵林注。又十二海賦注。﹞

【雜歌謠辭諺語附。】

【時人爲周瑜謠】〖《詩紀》作吳謠〗

〖吳志曰﹕周瑜少精意於音樂。𨿽三爵之後。其闕誤。瑜必知之。知之必顧。故時人謠曰﹕〗

曲有誤。周郎顧。﹝○《三國誌》周瑜傳。藝文《類聚》十九。《禦覽》四百六十五﹑五百六十四。《詩紀》二十作吳謠。﹞

【黃龍中童謠】

〖周處《風土記》云。吳黃龍中童謠云云。後孫權徵公孫淵。浮海乘舶。舶。白也。〗

行白者君。追汝句驪馬。﹝○南《齊書》樂志。《詩紀》二十。﹞

【孫亮初童謠】

〖《宋書》五行志曰﹕孫亮初童謠曰云云。楊子閣者。反語石子堈也。鉤絡。鉤帶也。及諸葛恪死。果以葦席裹身。篾束其要。投之石子堈。後聽恪故吏收斂。求之此堈云。〗

吁汝恪。何若若。蘆葦單衣篾鉤絡。於何相求楊子閣。﹝○《宋書》五行志。《晉書》五行志。《禦覽》一千。《樂府詩集》八十八。《詩紀》二十。又《三國誌》諸葛恪傳載恪﹑絡﹑閣三韻。﹞

【孫亮初白鼉鳴童謠】

〖《宋書》五行志曰﹕孫亮初。公安有白鼉鳴。童謠曰云云。南郡城可長生者。有急易以逃也。明年。諸葛恪敗。弟融鎭公安。亦見襲。融刮金印龜服之而死。鼉有鱗介。甲兵之象。〗

白鼉鳴。龜背平。南郡城中可長生。守死不去義無成。﹝○《三國誌》諸葛瑾傳注引江表傳。《宋書》五行志。《晉書》五行志。渚宮舊事四。《禦覽》九百三十二。《樂府詩集》八十八。《詩紀》二十。﹞

【孫皓初童謠】

〖《宋書》五行志曰﹕孫皓初童謠曰云云。皓尋遷都武昌。民溯流供給。咸怨毒焉。〗

寧飲建業水。不食武昌魚。寧還建業死。不止武昌居。﹝業。《禦覽》或作鄴。○《三國誌》陸凱傳。《宋書》五行志。《晉書》五行志。《禦覽》百五十六引江表傳。又引《三國誌》。《禦覽》百七十﹑九百三十五。《樂府詩集》八十八。又《文選》補遺三十五作揚州謠。《詩紀》二十。﹞

【建衡中壽春童謠】

〖江表傳曰﹕初丹陽刁率使蜀。得司馬徽與劉廙論運命歷數事。玄詐增其文。以誑國人曰﹕黃旗紫蓋見於東南。終有天下者。荊揚之君乎。又得中國降人言。壽春下有童謠曰云云。皓聞喜曰﹕此天命也。卽載其母妻子及後宮數千。從牛渚陸道西上。云靑蓋入洛陽。以順天命。行遇大雪。道塗陷壞。兵士被甲持仗。百人共引一車。寒凍殆死。兵人不堪。皆曰若遇敵。便當倒戈耳。皓聞之乃還。〗

吳天子。當西上。﹝○《三國誌》孫皓傳注。《禦覽》四十六引無吳字。﹞

【使者爲妖祠詩詩】〖紀作孫皓時詩妖。〗

〖《宋書》五行志曰﹕孫皓遣使者祭石印山下妖祠。使者因以丹書嚴曰云云。皓聞之。意益張。曰﹕從大皇帝至朕四世。太平之王。非朕復誰。恣虐逾甚。尋以降死。近詩妖也。〗

楚九州渚。吳九州都。揚州士。作天子。四世治。太平始。﹝《宋書》作矣。○《三國誌》孫皓傳注引江表傳。《宋書》五行志。《晉書》五行志。《詩紀》二十。﹞

【孫皓天紀中童謠】

〖《宋書》五行志曰﹕孫皓天紀中童謠曰云云。晉武帝聞之。加王璇龍驤將軍。及徵吳。江西眾無過者。而王璇先定秣陵。〗

阿童復阿童。銜刀遊渡江。不畏岸上虎。獨畏水中童。﹝○《宋書》五行志。《晉書》五行志。又杜預傳。《書鈔》六十四﹑三百二十九﹑四百六十五。《詩紀》二十。○逯案。不畏岸上虎句。虎字《晉書》皆作獸。乃避李唐諱攺字。﹞

【廣陵諺】

〖張勃《吳錄》曰﹕陸稠。字伯嬴。爲廣陵太守。姦吏斂手。廣陵諺曰﹕〗

解結理煩。我國陸君。﹝○《禦覽》四百九十六。《詩紀》二十。﹞

【時人語】

〖髙僧傳曰﹕孫權已制江左。而佛教未行。有支謙者。本月支人。來遊漢境。博覽經籍。莫不精究。徧學異書。通六《國語》。其爲人細長黑瘦。眼多白而睛黃。時人爲之語曰﹕〗

支郎。眼中黃。形軀𨿽細是智囊。﹝○髙僧傳一。出三藏記集十三。《詩紀》二十。﹞

【黃武中產兒語】

〖萬歲歷曰﹕黃武六年正月。獲彭綺。是歲。曲拳西鄕有產兒。墮地便語曰云云。於是因曰語兒鄕。〗

天方明。河欲淸。鼎折腳。金乃生。﹝○《禦覽》百五十七。﹞

【時人爲殷禮語】

〖通語曰﹕殷禮。字往嗣。幼而鄕裏異之。七歲就官學書。在師未嘗戲弄。諷誦恆不爲聲。潛識而已。師殺雞詣禮父穎曰﹕賀此子能興君門。行在舟車。手不釋卷。從曲阿往返。遂不知堤潰廣狹。及行旅喧鬧。未嘗視之。時人語曰﹕〗

奇才彊記殷往嗣。﹝○《禦覽》六百十四引殷興通語。○逯案。《三國誌》顧邵傳。烏程吳粲﹑云陽殷禮起乎微賤。邵皆拔而友之。禮零陵太守。注云。禮子基作通語曰﹕禮字徳嗣。則此往嗣乃徳嗣之誤。殷興乃殷基之誤。﹞

【永安中南郡兒語】

〖《搜神記》曰﹕吳以艸創之國。信不堅固。邊屯守將。皆質其妻子。名曰保質。童子少年以類相與嬉遊者日有十數。永安二年三月。有一異兒。長四尺餘。年可六七歲。衣靑衣來從羣兒戲。諸兒莫之識。畏之。重問其故。兒乃答曰﹕爾惡我乎。我非人。乃熒惑星也。將有以告爾云云。諸兒大驚。或走告大人。大人馳往觀之。兒竦身而躍。卽以化矣。時吳政峻急。莫敢宣也。後五年而蜀亡。六年而晉興。至是而吳滅司馬如矣。〗

三公鉏。司馬如。﹝○《三國誌》孫皓傳注。﹞

【諸葛恪引裏語】

〖吳志曰﹕太傅諸葛恪不欲諸王處江濱兵馬之地。徙孫奮於豫章。奮怒。不從命。又數越法度。恪上箋諫曰﹕裏語曰﹕〗

明鏡所以照形。古事所以知今。﹝○《三國誌》孫奮傳。﹞

【沈瑩引諺】

〖臨海異物志曰﹕安家夷皆好啖猴頭羹。諺言云。又曰﹕﹛制魚﹜魚肥。炙食甚美。諺曰云云。○逯案。隋志。臨海異物志。沈瑩撰。〗

寧負千石之粟。不願負人猴頭羹。﹝○《禦覽》四百九十六。﹞

寧去累世田宅。不去﹛制魚﹜魚額。﹝○同上﹞

【沈瑩引諺】

〖臨海異物志曰﹕楊桃似南方橄欖子。其味甜。五月十日熟。諺言。〗

楊桃無蹙。一歲二熟。﹝○《禦覽》九百七十四。﹞

【吳鼓吹曲辭】

【吳鼓吹曲十二曲】

【炎精缺】

〖古今樂錄曰﹕炎精缺者。言漢室衰。孫堅奮迅猛志。念在匡救。王迹始乎此也。當漢朱鷺。〗

炎精缺。漢道微。皇綱弛。政徳違。眾姦熾。民岡依。赫武烈。越龍飛。陟天衢。耀靈威。鳴雷鼓。抗電麾。撫乾衡。鎭地機。厲虎旅。騁熊羆。發神聽。吐英奇。張角破。邊韓羈。宛潁平。南土綏。神武章。渥澤施。金聲震。仁風馳。顯髙門。啟皇基。統岡極。垂將來。﹝○《宋書》樂志。《樂府詩集》十八。廣《文選》十二。《詩紀》二十。﹞

【漢之季】

〖漢之季者。言孫堅悼漢之微。痛董卓之亂。興兵奮擊。功蓋海內也。當漢思悲翁。〗

漢之季。董卓亂。桓桓武烈應時運。義兵興。云旗建。厲六師。羅八陣。飛鳴鏑。接白刃。輕騎發。介士奮。醜虜震。使眾散。劫漢主。遷西館。雄豪怒。元惡僨。赫赫皇祖功名聞。﹝○《宋書》樂志。《樂府詩集》十八。《詩紀》二十。﹞

【攄武師】

〖攄武師者。言孫權卒父之業而徵伐也。當漢艾如張。〗

攄武師。斬黃祖。攘﹝《宋書》作肅。樂府作扌肅。《詩紀》云。一作扌肅。﹞夷凶族。革平西夏。炎炎大烈震天下。﹝○同上﹞

【伐烏林】

〖伐烏林者。言魏武旣破荊州。順流東下。欲來爭鋒。孫權命將周瑜逆擊之。於烏林而破走也。當漢上之回。〗

曹操北伐拔柳城。乘勝席捲遂南徵。劉氏不睦。八郡震驚。眾旣降。操屠荊。舟車十萬揚風聲。議者狐疑慮無成。賴我大皇發聖明。虎臣雄烈周與程。破操烏林。顯章功名。﹝○同上﹞

【秋風】

〖秋風者。言孫權悅以使民。民忘其死也。當漢擁離。〗

秋風揚沙塵。寒露沾衣裳。角弓持弦急。鳩鳥化爲鷹。邊垂飛羽檄。寇賊侵界疆。跨馬披介冑。慷慨懷悲傷。辭親向長路。安知存與亡。窮達固有分。志士思立功。思立功。邀之戰場。身逸獲髙賞。身沒有遺封。﹝○《宋書》樂志。《樂府詩集》十八。《詩紀》二十。又《文選》二十八出自薊北門行注引韋曜集引裳﹑鷹二韻。﹞

【克皖城】

〖克皖城者。言魏武志圖並兼而令朱光爲廬江太守。孫權親徵。光破之於皖城也。當漢戰城南。〗

克滅皖城遏寇賊。惡此凶孽阻姦慝。王師赫徵眾傾覆。除穢去暴戢兵革。民得就農邊境息。誅君弔民昭至徳。﹝○《宋書》樂志。《樂府詩集》十八。廣《文選》十二。《詩紀》二十。﹞

【關背徳】

〖關背徳者。言蜀將關羽背棄吳徳。心懷不軌。孫權引師浮江而擒之也。當漢巫山髙。〗

關背徳。作鴟張。割我邑城圖不祥。稱兵北伐圍樊陽。嗟臂大於股。將受其殃。巍巍夫聖主。睿徳與玄通。與玄通。親任呂蒙。泛舟洪汜池。溯涉長江。神武一何桓桓。聲烈正與風

翔。歷撫江安城。大據郢邦。虜羽授首。百蠻咸來同。盛哉三比隆。﹝○《宋書》樂志。《樂府詩集》十八。《詩紀》二十。﹞

【通荊門】

〖通荊門者。言孫權與蜀交好齊盟。中有關羽自失之諐。戎蠻樂亂。生變作患。蜀疑其眩。吳惡其詐。乃大治兵。終復初好也。當漢上陵。〗

荊門限巫山。髙峻與云連。蠻夷阻其險。歷世懷不賓。漢王據蜀郡。崇好結和親。乖微中情疑。讒夫亂其間。大皇赫斯怒。虎臣勇气震。蕩滌幽藪討不恭。觀兵揚炎耀。厲鋒整封疆。整封疆。闡揚威武容。功赫戲。洪烈炳章。邈矣帝皇世。聖吳同厥風。荒裔望淸化。化恢弘。煌煌大吳。延祚永未央。﹝○同上﹞

【章洪徳】

〖章洪徳者。言孫權章其大徳而遠方來附也。當漢將進酒。〗

章洪徳。邁威神。感殊風。懷遠鄰。平南裔。齊海濱。越裳貢。扶南臣。珍貨充庭。所見日新。﹝○同上﹞

【從歷數】

〖從歷數者。言孫權從圖籙之符而建大號也。當漢有所思。〗

從歷數。於穆我皇帝。聖哲受之天。神明表奇異。建號創皇基。聰睿協神思。徳澤浸及昆虫。浩蕩越前代。

三光顯精耀。陰陽稱至治。肉角步郊畛。鳳凰棲靈囿。神龜遊沼池。圖讖摹文字。黃龍覿鱗。符祥日月記。覽往以察今。我皇多噲事。上欽昊天象。下副萬姓意。光被彌蒼生。家戶蒙惠賫。風教肅以平。頌聲章嘉喜。大吳興隆。綽有餘裕。﹝○同上○逯案。浩蕩越前代句。代字與前後不韻。原文應作世字。蓋唐人避諱攺代字。﹞

【承天命】

〖承天命者。言上以聖徳踐位道化至盛也。當漢芳樹。〗

承天命。於昭聖徳。三精垂象。符靈表徳。巨石立。九穗植。龍金其麟。烏赤其色。輿人歌。億夫嘆息。超龍升。襲帝服。窮淳懿。體玄嘿。夙興臨朝。勞謙日昃。易簡以崇仁。放遠讒與慝。舉賢才。親近有徳。均田疇。茂稼穡。審法令。定品式。考功能。明黜陟。人思自盡。惟心與力。家國治。王道直。思我帝皇。壽萬億。長保天祿。祚無極。﹝○同上﹞

【玄化】

〖玄化者。言上修文訓武。則天而行。仁澤流洽。天下嘉樂也。當漢上邪。〗

玄化象以天。陛下聖眞。張皇綱。率道以安民。惠澤宣流而云布。上下睦親。君臣酣宴樂。激發弦歌揚妙新。修文籌廟勝。須時備駕巡洛津。康哉泰。四海歡忻。越與三五鄰。﹝○同上﹞

晉詩卷一

晉宣帝司馬懿

﹝懿。字仲達。河內溫縣人。建安中。曹操爲丞相。辟爲文學掾。魏國建。遷太子中庶子﹑軍司馬。魏受禪。遷尙書。封安國鄕侯。歷侍中﹑尙書右僕射﹑撫軍將軍﹑錄尙書事。魏明帝卽位。攺封舞陽侯。遷驃騎將軍。加都督荊﹑豫二州軍事。遷徵西大將軍﹑都督雍梁二州諸軍事。遷太尉。齊王卽位。錄尙書事。徙太傅。進丞相。嘉平三年卒。年七十三。晉受禪。追尊宣皇帝。有集五卷。﹞

【歌】

〖《晉書》曰﹕髙祖伐公孫淵。過溫。見父老故舊燕飲累日。悵然有感。爲歌曰﹕〗

天地開辟。日月重光。遭逢際會。奉辭遐方。將掃逋穢。還過故鄕。肅淸萬里。總齊八荒。告成歸老。待罪舞陽。﹝○《晉書》本紀。《禦覽》九十五。又《禦覽》五百七十引晉陽秋。《樂府詩集》八十五。《詩紀》二十一。﹞

嵇喜

﹝喜。字公穆。舉秀才。爲衛軍司馬。入晉。爲揚州刺史。遷太僕宗正。有集二卷。﹞

【答嵇康詩四首】〖一作答弟叔夜。〗

華堂臨浚沼。靈芝茂淸泉。仰瞻春禽翔。俯察綠水濱。逍遙步蘭渚。感物懷古人。李叟寄周朝。莊生遊漆園。時至忽蟬蛻。變化無常端。﹝○嵇康集一。《詩紀》十八。﹞

君子體變通。否泰非常理。當流則蟻行。時逝﹝《詩紀》作遊。﹞則鵲起。達者鑑通機。盛衰爲衣裏。列仙徇生命。松喬安足齒。縱軀任世度。至人不私已。﹝○同上﹞

達人與物化。無俗不可安。都邑可優遊。保必棲山原。孔父策良駟。不云世路難。出處因時資。潛躍無常端。保心守道居。睹變安能遷。﹝○同上﹞

飾車駐駟。駕言出遊。南厲伊渚。北登邙丘。靑林華茂。春﹝下闕○同上﹞

江偉

﹝偉。陳畱襄邑人。仕魏。官爵未詳。晉初爲通事郎。有集六卷。﹞

【答賀蠟詩】

〖正元二年冬蠟。家君在陳郡。余別在國捨。不得集會。弟廣平作詩以貽余。余答之曰﹕〗

蠟節之會。廓焉獨處。晨風朝興。思我慈父。我心懷戀。運首延佇。﹝○《類聚》五。《詩紀》三十六。﹞

【答軍司馬詩】

羈縶系世网。進退惟準繩。﹝○六臣本《文選》二十六赴洛道中詩注。﹞

何楨

﹝楨。字元幹。廬江潛人。魏太和國爲揚州別駕。正始中爲弘農太守。歷幽州刺史。拜廷尉。入晉爲尙書﹑光祿大夫。有集五卷。﹞

【詩】

四時代謝。﹝○《書鈔》百五十三。﹞

程咸

﹝咸。字延休。魏正元中爲司隸校尉府主簿。入晉。歷黃門郎﹑散騎常侍﹑左通直郎。遷侍中。有集三卷。﹞

【詩】

奕奕恆山。作鎭冀方。伊趙建國。在嶽之陽。﹝○《初學記》五。﹞

【平吳后三月三日從華林園作詩】

皇帝升龍舟。待幄十二人。天吳奏安流。水伯衛帝津。﹝○玉燭寶典三。○《書鈔》百三十二引程咸詩序云。平原後三月三日從華林園作壇宣宮。張朱幕。有詔乃延羣臣云云。陳兪本引後作邑。宣作建仙。無有字。臣下有作詩以頌之句。逯案。陳兪本此文有臆攺處。不足信。原文蓋有序有詩。後有脫落。故不可通。平原後乃平吳后之訛。壇宣宮以下殆是壇宮張朱幕。有詔延羣臣兩逸句也。﹞

劉伶

﹝伶。字伯倫。沛國人。竹林七賢之一。泰始初對策。盛言無爲之化。以無用罷。﹞

【北芒客捨詩】

泱漭望舒隱。黤黮玄夜陰。寒雞思天曙。擁翅吹長音。蚊蚋歸丰艸。枯葉散蕭林。陳醴發悴顏。巴歈暢眞心。縕被終不曉。斯嘆信難任。何以除斯嘆。付之與瑟琴。長笛響中夕。聞此消胸襟。﹝○《類聚》七。廣《文選》十。《詩紀》二十三。﹞

【咒辭】

〖《世說》新語曰﹕劉伶病酒渴甚。從婦求酒。婦捐酒毀器。涕泣諫曰﹕君飲太過。非攝生之道。必宜斷之。伶曰﹕甚善。我不能自禁。惟當祝鬼神自誓斷之耳。便可具酒肉。婦曰﹕敬聞命。供酒肉於神前。請伶祝誓。伶跪而祝曰云云。便飲酒進肉。隗然已醉矣。〗

天生劉伶。以酒爲名。一飲一斛。五斗解酲。婦人之言。愼不可聽。﹝○《世說》新語任誕篇。《類聚》七十二。﹞

傅玄

﹝玄。字休奕。北地泥陽人。博學善屬文。魏末。舉秀才。除郎中。歷任安東衛軍參軍﹑溫令﹑弘農太守。領典農校尉。晉國建。封鶉觚男。晉受禪。進爵爲子。加駙馬都尉。累遷侍中﹑禦史中丞。泰始五年。轉司隸校尉。坐事免官。尋卒。有傅子百二十卷﹑集五十卷。﹞

【短歌行】

長安髙城。層樓亭亭。干云四起。上貫天庭。蜉蝣何整。行如軍徵。蟋蟀何感。中夜哀鳴。蚍蜉愉樂。粲粲其榮。寤寐念之。誰知我情。昔君視我。如掌中珠。何意一朝。棄我溝渠。昔君與我。如影如形。何意一去。心如流星。昔君與我。兩心相結。何意今日。忽然兩絕。﹝○《樂府詩集》三十。廣《文選》十三。《詩紀》二十二。﹞

【秋胡行】

秋胡子。娶婦三日。會行仕宦。旣享顯爵。保玆徳音。以祿頤親。韞此黃金。睹一好婦。采桑路傍。遂下黃金。誘以逢卿。玉磨逾潔。蘭動彌馨。源流潔淸。水無濁波。柰何秋胡。中道懷邪。美此節婦。髙行巍峨。哀哉可湣。自投長河。﹝○《類聚》四十一。《樂府詩集》三十六。《詩紀》二十二。又韻補二引邪﹑峨二韻。﹞

【惟漢行】﹝以下五言﹞

危哉鴻門會。沛公幾不還。輕裝入人軍。投身湯火間。兩雄不俱立。亞父見此權。項莊奮劍起。白刃何翩翩。伯身𨿽爲蔽。事促不及旋。張良懾坐側。髙祖變龍顏。賴得樊將軍。虎叱項王前。嗔目駭三軍。磨牙咀豚肩。空卮讓霸主。臨急吐奇言。威淩萬乘主。指顧回泰山。神龍困鼎鑊。非噲豈得全。狗屠登上將。功業信不原。健兒實可慕。腐儒安足嘆。﹝○《樂府詩集》二十七。廣《文選》十三。《詩紀》二十二。﹞

【艷歌行】

日出東南隅。照我秦氏樓。秦氏有好女。自字爲羅敷。首戴金翠飾。耳綴明月珠。白素爲下裾。丹霞爲上襦。一顧傾朝市。再顧國爲虛。問女居安在。堂在城南居。靑樓臨大巷。幽門結重樞。使君自南來。駟馬立踟躕。遣吏謝賢女。豈可同行車。斯女長跪對。使君言何殊。使君自有婦。賤妾有鄙夫。天地正厥位。願君攺其圖。﹝○《樂府詩集》二十八。廣《文選》十三。《詩紀》二十二。﹞

【長歌行】

利害同根源。賞下有甘鉤。義門近橫塘。獸口出通侯。撫劍安所趨。蠻方未順流。蜀賊阻石城。吳寇馮龍舟。二軍多壯士。聞賊如見仇。投身效知已。徒生心所羞。鷹隼厲爪翼。恥與燕雀遊。成敗在縱者。無令鷙鳥憂。﹝○《樂府詩集》三十。廣《文選》十三。《詩紀》二十二。又《初學記》三十引遊﹑憂二韻。﹞

【苦相篇】〖豫章行○《詩紀》作豫章行苦相篇。〗

苦相身爲女。卑陋難再陳。男兒當門戶。墮地自生神。雄心志四海。萬里望風塵。女育無欣愛。不爲家所珍。長大逃深室。藏頭羞見人。垂淚適他鄕。忽如雨絕雲。低頭和顏色。素齒結朱唇。跪拜無復數。婢妾如嚴賓。情合同云漢。葵藿仰陽春。心乖甚水火。百惡集其身。玉顏隨年變。丈夫多好新。昔爲形與影。今爲胡與秦。胡秦時相見。一絕逾參辰。﹝○玉臺新詠二。《樂府詩集》三十四。廣《文選》十三。《詩紀》二十二。又《類聚》四十一引陳﹑神﹑塵﹑珍﹑新﹑秦六韻。艸堂詩箋三十四錦樹行注引陳﹑神﹑塵﹑新四韻。﹞

【秋胡行】〖玉臺作和班氏詩。○《詩紀》云。一作和班氏詩。〗

秋胡納令室。三日宦他鄕。皎皎潔婦姿。冷冷守空房。燕婉不終夕。別如參與商。憂來猶四海。易感難可防。人言生日短。愁者苦夜長。百艸揚春華。攘腕采柔桑。素手尋繁枝。落葉不盈筐。羅衣醫玉體。回目流采章。君子倦仕歸。車馬如龍驤。精誠馳萬里。旣至兩相忘。行人悅令顏。借息此樹旁。誘以逢卿諭。遂下黃金裝。烈烈貞女忿。言辭厲秋霜。長驅及居室。奉金升北堂。母立呼婦來。歡樂情未央。秋胡見此婦。惕然懷探湯。負心豈不慚。永誓非所望。淸濁必異源。鳧鳳不並翔。引身赴長流。果哉潔婦腸。彼夫旣不淑。此婦亦太剛。﹝○玉臺新詠二。《樂府詩集》三十八。《詩紀》二十二。又《類聚》十八及廣《文選》八引鄕﹑房﹑裳﹑忘﹑傍﹑裝六韻。﹞

【靑靑河邊艸篇】〖飲馬長城窟行○《詩紀》作飲馬長河窟行。注云。一作靑靑河邊艸篇。〗

靑靑河邊艸。悠悠萬里道。劃生在春時。遠道還有期。春至艸不生。期盡歡無聲。感物懷思心。夢想發中情。夢君如鴛鴦。比翼雲間翔。旣覺悟寂無見。曠如參與商。夢君結同心。比翼遊北林。旣覺悟寂無見。曠如商與參。河洛自用固。不如中嶽安。回流不及返。

浮雲往自還。悲風動思心。悠悠誰知者。懸景無停居。忽如馳駟馬。傾耳懷音響。轉目淚雙墮。生存無會期。要君黃泉下。﹝○玉臺新詠二。《樂府詩集》三十八。《詩紀》二十二。又《類聚》四十一﹑廣《文選》十三並引道﹑期﹑聲﹑情﹑翔﹑商六韻。﹞

【放歌行】

靈龜有枯甲。神龍有腐鱗。人無千歲壽。存質空相因。朝露尙移景。促哉水上塵。丘冢如履綦。不識故與新。髙樹來悲風。松柏垂威神。曠野何蕭條。顧望無生人。但見狐貍迹。虎豹自成羣。孤雛攀樹鳴。離鳥何繽紛。愁子多哀心。塞耳不忍聞。長嘯淚雨下。太息气成云。﹝○《樂府詩集》三十八。《詩紀》二十二。﹞

【有女篇】﹝艷歌行○《詩紀》作艷歌行有女篇。﹞

有女懷芬芳。媞媞步東廂。蛾眉分翠羽。明目發淸揚。丹唇醫皓齒。秀色若珪璋。巧笑露權靨。眾媚不可詳。令儀希世出。無乃古毛嬙。頭安金步搖。耳系明月璫。珠環約素腕。翠羽垂鮮光。文袍綴藻黼。玉體映羅裳。容華旣已艷。志節擬秋霜。徽音冠靑雲。聲響流四方。妙哉英媛徳。宜配侯與王。靈應萬世合。日月時相望。媒氏陳束帛。羔雁鳴前堂。百兩盈中路。起若鸞鳳翔。凡夫徒踴躍。望絕殊參商。

﹝○玉臺新詠二。《樂府詩集》三十九。廣《文選》十三。《詩紀》二十二。又《書鈔》百三十五引璫韻。《類聚》十八作傅玄詩。引廂﹑陽﹑璋﹑嬙﹑璫﹑光﹑霜七韻。四十二作艷歌行。引陽﹑璋﹑霜三韻。《初學記》十九﹑《禦覽》三百八十一並作晉玄歌。引廂﹑光﹑璋﹑詳﹑嬙﹑璫六韻。萬花谷後十五引光﹑璋﹑嬙﹑璫四韻。《文選》二十一秋胡詩注有女篇。引霜一韻。﹞

【墻上難爲趨】

〖古今樂錄曰﹕王僧虔技錄云。墻上難爲趨行。荀錄所載墻上一篇。今不傳。〗

門有車馬客。驂服若騰飛。革組結玉佩。蘩藻紛葳蕤。馮軾垂長纓。顧盻有餘輝。貧主屣獘履。整比藍縷衣。客曰嘉病乎。正色意無疑。吐言若覆水。搖舌不可追。渭濱漁釣翁。乃爲周所諮。顏回處陋巷。大聖稱庶幾。苟富不知度。千駟賤采薇。季孫由儉顯。管仲病三歸。夫差耽淫侈。終爲越所圍。遺身外榮利。然後享巍巍。迷者一何眾。孔難知徳希。甚美致憔悴。不如豚豕肥。楊朱泣路歧。失道令人悲。子貢欲自矜。原憲知共非。屈伸各異勢。窮達不同資。夫惟體中庸。先天天不違。﹝○《樂府詩集》四十。廣《文選》十三。《詩紀》二十二。﹞

【朝時篇】〖怨歌行○《詩紀》作怨歌行朝時篇。〗

昭昭朝時日。皎皎晨明月。十五入君門。一別終華發。同心忽異離。曠若胡與越。胡越有會時。參辰遼且闊。形影𨿽仿佛。音聲寂無達。纖弦感促柱。觸之哀聲發。情思如循環。憂來不可遏。塗山有餘恨。詩人詠采葛。蜻蛚吟牀下。回風起幽闥。春榮隨露落。芙蓉生木末。自傷命不遇。良辰永乖別。已爾可柰何。譬如紈素裂。孤雌翔故巢。流星光景絕。魂神馳萬里。甘心要同穴。﹝○玉臺新詠二。《樂府詩集》四十二。廣《文選》十三。《詩紀》二十二。﹞

【明月篇】

皎皎明月光。灼灼朝日暉。昔爲春蠶絲。今爲秋女衣。丹唇列素齒。翠彩發蛾眉。嬌子多好言。歡合易爲姿。玉顏盛有時。秀色隨年衰。常恐新間舊。變故興細微。浮萍本無根。非水將何依。憂喜更相接。樂極還自悲。﹝○玉臺新詠二。《樂府詩集》六十五。廣《文選》十三。《詩紀》二十二。又《類聚》四十一作怨詩。引衣﹑眉﹑衰﹑微﹑依五韻。﹞

【秋蘭篇】

秋蘭映玉池。池水淸且芳。芙蓉隨風發。中有雙鴛鴦。雙魚自踴躍。兩鳥時回翔。君其歷九秋。與妾同衣裳。﹝○玉臺新詠二。《樂府詩集》六十四。《詩紀》二十二。又《類聚》八十一﹑《初學記》二十七﹑《禦覽》九百八十三並作詠秋蘭詩。並引芳﹑翔二韻。﹞

【前有一樽酒行】

置酒結此會。主人起行觴。玉樽兩楹間。絲理東西廂。舞袖一何妙。變化窮萬方。賓主齊徳量。欣欣樂未央。同享千年壽。朋來會此堂。﹝○《樂府詩集》六十五。《詩紀》二十二。﹞

【何當行】

同聲自相應。同心自相知。外合不由中。𨿽固終必離。管鮑不世出。結交安可爲。﹝○《樂府詩集》七十六。《文選》補遺三十四。《詩紀》二十二。﹞

【卻東西門行】

金���遲。絲竹聲大悲。和樂惟有舞。運體不失機。退似前龍婉。進如翔鸞飛。回目流神光。傾亞有餘姿。﹝○宋本《初學記》十五。《詩紀》二十二。又《初學記》十五引機﹑飛二韻。﹞

【飛塵篇】

飛塵穢淸流。朝云蔽日光。秋蘭豈不芬。鮑肆亂其芳。河決潰金堤。一手不能障。﹝○《類聚》六。《樂府詩集》六十四。《詩紀》二十二。﹞

【天行篇】

天行一何健。日月無髙縱。百川皆赴海。三辰回泰蒙。﹝○《類聚》一。《初學記》

一作歌天詩。《詩紀》二十二。﹞

【歷九秋篇】〖董逃行○六言〗

〖《詩紀》作董逃行歷九秋篇十二首。六言。並注云。玉臺新詠以前十首作梁簡文帝。今從樂府並爲玄詩。選詩拾遺曰﹕樂錄云傅玄作。據《文選》注引之。以爲漢古辭也。○逯案。玉臺歷九秋篇董桃行爲一首十二章。非十二首。〗

歷九秋兮三春。遣貴客兮遠賓。顧多君心所親。乃命妙伎才人。炳若日月星辰。

序金罍兮玉觴。賓主遞起雁行。杯若飛電絕光。交觴接卮結裳。慷慨歡笑萬方。

奏新詩兮夫君。爛然虎變龍文。渾如天地未分。齊謳楚舞紛紛。歌聲上激靑雲。

窮八音兮異倫。奇聲靡靡每新。微披素齒丹唇。逸響飛薄梁塵。精爽眇眇入神。

坐咸醉兮沾歡。相樽促席臨軒。進爵獻壽翻翻。千秋要君一言。願愛不移若山。

君恩愛兮不竭。譬若朝日夕月。此景萬里不絕。長保初醮結髮。何憂坐成胡越。

攜弱手兮金環。上游飛閣雲間。穆若鴛鳳雙鸞。還幸蘭房自安。娛心極意難原。

樂旣極兮多懷。盛時忽逝若頹。寒暑革禦景回。春榮隨風飄摧。感物動心增哀。

妾受命兮孤虛。男兒墮地稱珠。女弱𨿽存若無。骨肉至親更疏。奉事他人托軀。

君如影兮隨形。賤妾如水浮萍。明月不能常盈。誰能無根保榮。良時冉冉代徵。

顧繡領兮含輝。皎日回光則微。朱華忽爾漸衰。影欲捨形髙飛。誰言往思可追。

薺與麥兮夏零。蘭桂踐霜逾馨。祿命懸天難明。妾心結意丹靑。何憂君心中傾。﹝○玉臺新詠九。《樂府詩集》三十四。廣《文選》十三。又《文選》四南都賦注古樂府有歷九秋妾薄命行歌辭。引紛﹑云二韻。《類聚》四十二引倫﹑唇﹑塵﹑神四韻。艸堂詩箋三十四錦樹行注引殊﹑無二韻。﹞

【吳楚歌】〖七言〗

燕人美兮趙女佳。其室則邇兮限層崖。云爲車兮風爲馬。玉在山兮蘭在野。云無期兮風有止。思多端兮誰能理。﹝○玉臺新詠九作燕人美篇。《類聚》四十三作燕人美兮歌。《樂府詩集》八十三。廣《文選》十四。《詩紀》二十二。又《禦覽》八作傅玄歌。引馬﹑野﹑止﹑裏四韻。﹞

【鴻雁生塞北行】〖以下雜言〗

〖魏武帝卻東西門行曰﹕鴻雁生塞北。乃在無人鄕。〗

鳳凰遠生海西。及時昆山岡。五徳存羽儀。和鳴定宮商。百鳥並侍左右。鼓翼騰華光。上熙遊雲日間。千歲時來翔。孰若彼龍與龜。曳尾泥中藏。非雲雨則不升。冬伏春乃驤。退哀此秋蘭艸。根絕隨化揚。靈气一何憂美。萬里馳芬芳。常恐物微易歇。一朝見棄忘。﹝○《樂府詩集》三十七。《詩紀》二十二。﹞

【白楊行】

〖古今樂錄曰﹕王僧虔技錄有白楊行。今不歌〗

靑雲固非靑。當云柰白雲。驥從西北馳來。吾何意。驥來對我悲鳴。舉頭气淩靑雲。當柰此驥正龍形。宛足蹉跎長坡下。蹇驢慷愾。敢與我爭馳。躑躅鹽車之中。流汗兩耳盡下垂。𨿽懷千里之逸志。當時一得施。白雲飄飄。捨我髙翔。靑雲徘徊。戢我愁啼。上眄增崖。下臨淸池。日欲西移。旣來歸君。君不一顧。仰天太息。當用生爲靑雲乎。飛時悲當柰何耶。靑雲飛乎。﹝○《樂府詩集》四十。《詩紀》二十二。﹞

【秦女休行】

龐氏有烈婦。義聲馳雍涼。父母家有重怨。仇人暴且彊。𨿽有男兄弟。志弱不能當。烈女念此痛。丹心爲寸傷。外若無意者。內潛思無方。白日入都市。怨家如平常。匿劍藏白刃。一奮尋身僵。身首爲之異處。伏屍列肆旁。肉與土合成泥。灑血濺飛梁。猛气上干云霓。仇黨失守爲披攘。一市稱烈義。觀者收淚並慨慷。百男何當益。不如一女良。烈女直造縣門。云父不幸遭禍殃。今仇身以分裂。𨿽死情益揚。殺人當伏法。義不苟活隳舊章。縣令解印綬。令我傷心不忍聽。刑部垂頭塞耳。令我吏舉不能成。烈著希代之績。義立無窮之名。夫家同受共祚。子子孫孫咸享其榮。今我作歌詠髙風。激揚壯發悲且淸。﹝○《樂府詩集》六十一。《詩紀》二十二。﹞

【雲中白子髙行】

陵陽子。來明意。欲作天與仙人遊。超登元气攀日月。遂造天門將上謁。閶闔辟。見紫微絳闕。紫宮崔嵬。髙殿嵯峨。雙闕萬丈玉樹羅。童女制電策。童男挽雷車。云漢隨天流。浩浩如江河。因王長公謁上皇。鈞天樂作不可詳。龍仙神仙。教我靈祕。八風子儀。與遊我祥。我心何戚戚。思故鄕。俯看故鄕。二儀設張。樂哉二儀。日月運移。地東南傾。天西北馳。鶴五气所補。鰲四足所支。齊駕飛龍驂赤螭。逍遙五嶽間。東西馳。長與天地並。復何爲。復何爲。﹝○《樂府詩集》六十三。廣《文選》十三。《詩紀》二十二。又編珠一。艸堂詩箋七髙都詩注﹑《書鈔》百五十二並作傅玄詩。引車一韻。《禦覽》十三作傅玄詩。引童女制電四字。﹞

【西長安行】

所思兮何在。乃在西長安。何用存問妾。香橙雙珠環。何用重存問。羽爵翠瑯玕。今我兮聞君。更有兮思心。香亦不可燒。環亦不可沈。香燒日有歇。環沈日自深。﹝○玉臺新詠二。廣《文選》十三。《詩紀》二十二。﹞

【車遙遙篇】

車遙遙兮馬洋洋。追思君兮不可忘。君安遊兮西入秦。願爲影兮隨君身。君在陰兮影不見。君依光兮妾所願。﹝○玉臺新詠九。《文選》補遺三十四。《樂府詩集》六十九作梁車喿攵辭。廣《文選》十三。《詩紀》二十二。又《類聚》四十二作車遙篇。引洋﹑忘﹑秦﹑身四韻。﹞

【昔思君】

昔君與我兮形影潛結。今君與我兮雲飛雨絕。昔君與我兮音響相和。今君與我兮落葉去柯。昔君與我兮金石無虧。今君與我兮星滅光離。﹝○《樂府詩集》七十四。廣《文選》十三。《詩紀》二十二。﹞

【美女篇】

美人一何麗。顏若芙蓉花。一顧亂人國。再顧亂人家。未亂猶可柰何。﹝○《樂府詩集》六十三。《詩紀》二十二。﹞

【挽歌】

人生鮮能百。哀情數萬端。不幸嬰篤病。凶候形素顏。衣衾爲誰施。束帶就闔棺。欲悲淚已竭。欲辭不能言。存亡自遠近。長夜何漫漫。壽堂閒且長。祖載歸不還。﹝○《書鈔》九十二。﹞

人生鮮能百。哀情數萬嬰。路柳夾靈轜。旟旐隨風徵。車輪結不轉。百駟齊悲鳴。﹝○同上﹞

靈坐飛塵起。魂衣正委移。芒芒丘墓間。松柏郁參差。明器無用時。桐車不可馳。平生坐玉殿。沒歸都幽宮。地下無刻漏。安知夏與冬。﹝○《書鈔》九十二。九十四引行一韻。﹞

【豫章行】

輕裘綴孔翠。明珂曜珊瑚。﹝○《書鈔》百二二六﹑百二十九。《禦覽》三百五十九。﹞

瑯玕溢金匱。文璧世所無。﹝○《文選》二十五答魏子悌詩注。﹞

【擬楚篇】

登昆侖漱玉池。﹝○《文選》三十一雜體詩注。﹞

光滅星離。﹝○《文選》十二江賦注。﹞

【艷歌行】

咄來長歌續短歌。﹝○《文選》二十七長歌行注。﹞

【日升歌】

東光升朝陽。羲和初攬轡。六龍並騰驤。逸景何晃晃。旭日照萬方。皇徳配天地。神明﹝《類聚》作盟。馮校仍作明。﹞

鑑幽荒。﹝○《類聚》一。《詩紀》二十二。﹞

【驚雷歌】

驚雷奮兮震萬里。威陵宇宙兮動四海。六合不維兮誰能理。﹝○《類聚》二。《初學記》一。《詩紀》二十二。﹞

【九曲歌】

歲莫景邁羣光絕。安得長繩系白日。﹝《禦覽》作日月。○《禦覽》七百六十六。《詩紀》二十二。﹞

【樂府】

胡飯兼禦。相國食前。方丈殊珍。﹝○《書鈔》百四十五。﹞

粉加甲煎。名香燻陸。艾納回光。﹝○《書鈔》百三十五。○逯案。三名有訛誤。﹞

穆穆三春節。天气暖且和。﹝○《書鈔》百五十四。《初學記》三。﹞

男當進曰女適人。投心委命�受身。﹝○《書鈔》八十四。﹞

昔有林號曰陰康。始教民舞。涕气以揚之。﹝○《書鈔》百七。﹞

鳳有翼龍有鱗。君不獨興。必須良臣。﹝○《初學記》十九。﹞

東方將欲和。太白星飛芒。曜靈照照舒光。﹝○《書鈔》百四十九。﹞

【歌】

煌煌芙蕖。從風芬葩。照以皎日。灌以淸波。陰結其實。陽發其華。金房綠葉。素株翠柯。﹝○《類聚》八十二。《初學記》二十七。萬花谷後三十七。《詩紀》二十二作芙蕖。﹞

寶劍神奇。鏤象龍離。通犀文玉。明珠錯地。光如電影。擬之則離。﹝○《書鈔》百二十二。﹞

有所思兮。在天一方。何以贈這。玉佩珠璜。﹝○《禦覽》八百七。﹞

飛沈殊厥趣。艸木以區別。鸞鷖樂山林。龍蛇安藪穴。﹝○《書鈔》百五十八。﹞

雷師鳴鐘鼓。風伯吹笙簧。西母出穴聽。王父吟安廂。﹝○《初學記》十六。﹞

黃葉離髙柯。丹棘坐自零。不惜棘自零。念我少弟兄。﹝○《禦覽》九百六十五。事類賦棘賦注。又《初學記》二十八引零一韻。﹞

日中萬影正。夕中萬影傾。﹝○《文選》二十大將軍宴會被命作詩注。﹞

渡江南。采蓮花。芙蓉增敷。曄若星羅。綠葉映長波。回風容與動纖柯。﹝○《類聚》八十二。《詩紀》二十二作蓮歌。﹞

曲池何澹澹。芙蓉敞淸源。榮華盛壯時。見者誰不賞嘆。一朝光采落。故人不回顏。﹝○《禦覽》九百九十九。﹞

歌者齊弦。舞者振鐸。弦錚錚。鐸朗朗。﹝○《書鈔》百八。﹞

所樂亦非琴。惟言琵琶與箏。能娛我心。﹝○《書鈔》百一十。《初學記》十六。﹞

兔搗藥月間安足道。神烏戲雲間安足道。﹝○《初學記》二十九。艸堂詩箋十月詩注。《禦覽》九百七。事類同牙兔賦注。萬花谷厲三十九﹞

靑雲徘徊謂我愁。

我家近宮掖。易知復難忘。黃金爲閤門。白玉爲殿堂。﹝○《禦覽》百八十四。﹞

【答程曉詩】〖四言〗

奕奕兩儀。昭昭太陽。四气代升。三朝受祥。濟濟羣後。峨峨聖皇。元服肇禦。配天垂光。伊州作弼。王室惟康。顒顒兆民。蠢蠢戎膻。率土充庭。萬國奉蕃。皇澤云行。神化風宣。六合咸熙。遐邇同歡。赫赫明明。天人合和。下岡遺滯。焦朽斯華。矧我良朋。如玉之嘉。穆穆雝雝。興頌作歌。﹝○《類聚》三十一。廣《文選》十三。《詩紀》二十二。﹞

【宴會詩】

日之旣逝。情亦旣渥。賓委餘歡。主容不足。樂飲今夕。溫其如玉。﹝○《初學記》十四。《詩紀》十二。﹞

【雜詩三首】〖以下五言。〗

志士惜日短。愁人知夜長。攝衣步前庭。仰觀南雁翔。玄景隨形運。流響歸空房。淸風何飄遙。微月出西方。繁星衣靑天。列宿自成行。蟬鳴髙樹間。野鳥號東廂。纖雲時仿佛。渥露沾我裳。良時無停景。北斗忽低昂。常恐寒節至。凝气結爲霜。落葉隨風摧。一絕如流光。﹝《文選》二十九。文章正宗二十九。《詩紀》二十二。又《文選》十四舞鶴賦注引一句。﹞

間夜微風起。明月照髙臺。淸響呼不應。玄景招不來。廚人進藿茹。有酒不盈杯。安貧福所與。富貴爲禍媒。金玉𨿽髙堂。於我賤蒿萊。﹝○《類聚》二十六。廣《文選》十五。《詩紀》二十二。又《書鈔》百五十引臺一韻。﹞

鵲巢丘城側。雀乳空井中。居不附龍鳳。常畏蛇與虫。依賢義不恐。近暴自當窮。﹝○《類聚》九十二。廣《文選》十五。《詩紀》二十二。﹞

【又答程曉詩】

羲和運玉衡。招搖賦朔旬。嘉慶形三朝。美徳揚初春。聖主加元服。萬國望威神。伊周敷玄化。並世沾天人。洪崖歌山岫。許由嗟水濱。﹝○《類聚》三十一。《詩紀》二十二。○逯案。晉人於宴贈答等詩篇。率四言﹑五言並作。已屬其時風習。此篇與前四言。《類聚》以序並列。皆歌頌君主之加元服者。知是同題同時之作。不宜分置兩處。今仍照《詩紀》著錄。特說明於此。﹞

【眾星詩】

朗月並眾星。日出擅其明。冬寒地爲裂。春和艸木榮。陽徳𨿽普濟。非陰亦不成。﹝○《類聚》一。《詩紀》二十二。﹞

【又】﹝《詩紀》作古詩。﹞

東方大明星。光景照千里。少年捨家遊。思心晝夜起。﹝○《類聚》一。《詩紀》二十二。﹞

【雨詩】〖《詩紀》作苦雨。〗

䢐暑未一旬。重陽醫朝霞。厥初月離畢。積日遂滂沱。屯云結不解。長澑周四阿。霖雨如倒井。黃潦起洪波。湍流激墻隅。門庭若決河。炊爨不復舉。竈中生蛙蝦。﹝○《類聚》二作傅玄詩。《詩紀》二十二。又《書鈔》百五十作傅玄詩。引阿一韻。百五十一傅玄詩。引一句。編珠一傅玄詩引波﹑河二韻。韻補二引河﹑蝦二韻。﹞

【庭燎詩】

元正始朝享。萬國執珪璋。枝燈若火樹。庭燎繼天光。﹝○《類聚》八十。《詩紀》二十二。又《書鈔》百五十五引璋一韻。﹞

【雜詩】〖《詩紀》作苦熱。〗

朱明運將極。溽暑晝夜興。裁動四支廢。舉身若山陵。珠汗洽玉體。呼吸气鬱蒸。塵垢自成泥。素粉隨手凝。﹝○《類聚》五作傅玄詩。《禦覽》三十四作傅玄詩。《詩紀》二十二。又《書鈔》百五十六引呼吸气鬱蒸一句。﹞

【雜詩】

習習谷風興。回回景雲飛。靑天敷翠采。朝日含丹輝。﹝○《書鈔》百四十九﹑百五十四。○逯案。《書鈔》百四十九引傅玄樂府《詩》云﹕靑天含翠彩。素日馳靑暉。當卽此篇異文。﹞

【雜詩】〖《詩紀》作失題。〗

暘谷發精曜。九日棲髙枝。願得並天禦。六龍齊玉羈。﹝○《類聚》一作晉傅玄詩。《詩紀》二十二。又《書鈔》百四十九引枝一韻。﹞

【詩】〖《詩紀》作宴詩。〗

鸞鳥鳳皇。望舒繼白日。千秋遘嘉會。來升君子室。華樽享淸酤。珍肴自盈溢。﹝○《初學記》十四。《詩紀》二十二。﹞

【詩】

季冬時慘烈。猛寒不可勝。嚴風截人耳。素雪墜地凝。林上飛霜起。波中自生冰。

未夕結重衣。崇朝不敢興。﹝○《禦覽》二十七﹑三十四。又《書鈔》百五十六引一句。﹞

【詩】

炎旱歷三時。天運失其道。河中飛塵起。野田無生艸。一餐重丘山。哀之以終老。君無半粒儲。形影不相保。﹝○《禦覽》四百八十六。﹞

【詩】〖《詩紀》作失題。〗

有女殊代生。涉江采菱花。上翳靑雲景。下鑑淥水波。﹝○《初學記》六。《詩紀》二十二。﹞

【詩】〖《詩紀》作失題。〗

彎我繁弱弓。弄我丈八矛。一舉覆三軍。再舉殄戎貊。﹝○《類聚》六十。《禦覽》三百五十四。《詩紀》二十二。﹞

【詩】〖《詩紀》作失題。〗

飛蓬隨飄起。芳艸摧山澤。世有千年松。人生詎能百。﹝○《類聚》八十八。《詩紀》二十二。﹞

【擬四愁詩四首】〖並序○以下七言。〗

昔張平子作四愁詩。體小而俗。七言類也。聊擬而作之。名曰擬四愁詩。其辭曰﹕﹝《詩紀》無此三字。﹞

我所思兮在瀛洲。願爲雙鵠戲中流。牽牛織女期在秋。山髙水深路無由。湣予不遘嬰殷憂。佳人貽我明月珠。何以要之比目魚。海廣無舟悵勞劬。寄言飛龍天馬駒。風起雲披飛龍逝。驚波滔天馬不厲。何爲多念心憂泄。﹝○玉臺新詠九。《詩紀》二十二。又《禦覽》四百七十八引珠﹑魚二韻。﹞

我所思兮在珠崖。願爲比翼浮淸池。剛柔合徳配二儀。形影一絕長別離。湣予不遘情如攜。佳人貽我蘭蕙艸。何以要之同心鳥。火熱水深憂盈抱。申以琬琰夜光寶。卞和旣沒玉不察。存若流光忽電滅。何爲多念獨蘊結。﹝○玉臺新詠九。《詩紀》二十二。﹞

我所思兮在瀛昆。願爲鹿﹛鹿巨﹜窺虞淵。日月回耀照景天。參辰曠隔會無緣。湣予不遘罹百艱。佳人贈我蘇合香。何以要之翠鴛鴦。懸度弱水川無梁。申以錦衣文繡裳。三光騁邁景不畱。鮮矣民生忽如浮。何爲多念只自愁。﹝○玉臺新詠九。《詩紀》二十二。《禦覽》四百七十八引香﹑鴦二韻。﹞我所思兮在朔方。願爲飛燕俱南翔。煥乎人道著三光。胡越殊心生異鄕。湣予不遘罹百殃。佳人貽我羽葆纓。何以要之影與形。永增夏結繁華零。申以日月指明星。星辰有醫日月移。駑馬哀鳴慚不馳。何爲多念徒自虧。﹝○玉臺新詠九。《詩紀》二十二。﹞

【兩儀詩】

兩儀始分元气淸。列宿垂象六位成。日月西流景東徵。悠悠萬物殊品名。聖人憂代念羣生。﹝○成花谷後一作傅玄詩。《詩紀》二十二。○逯案。《類聚》一﹑《初學記》一引兩儀《詩》云﹕兩儀始分。元气上淸。列宿垂象。六位時成。日月西邁。流景東徵。悠悠萬物。殊品齊名。聖人憂世。實念羣生。與此少異。﹞

【歌】〖《詩紀》作天行歌。〗

天時泰兮昭以陽。淸風起兮景云翔。仰觀兮辰象。日月兮運周。俯視兮河海。百川兮東流。﹝○《類聚》一。《詩紀》二十二。﹞

【雜言詩】

雷隱隱。感妾心。傾耳淸聽非車音。﹝《詩紀》云。一無淸字。案宋本《初學記》無淸字。○《類聚》二。《初學記》一。《白帖》一。《詩紀》二十二。﹞

【詩】〖《詩紀》作啄木。〗

啄木髙翔鳴喈喈。飄搖林薄著桑槐。犭便緣樹間喙如錐。嚶喔嚶喔聲正悲。專爲萬物作倡俳。當此這時。樂不可回。﹝○《類聚》九十二。合璧事類別集七十一。《詩紀》二十二。﹞

【詩】〖《詩紀》作云歌。〗

白雲翩翔天庭。流景仿佛非君形。白雲飄飄捨我髙翔。靑雲徘徊爲我愁腸。﹝○《類聚》一。《詩紀》二十二。﹞

【四言雜詩】

忽然長逝。火滅煙消。﹝○《書鈔》九十二。《初學記》十四。萬花谷後二十二。﹞

【七哀詩】

杳杳三泉室。冥冥玄夜堂。﹝○《書鈔》九十二。﹞

【擬馬防詩】

繇役無止時。徵發傾四海。﹝○《書鈔》四十一。○逯案。原本《書鈔》無繇字。從陳本增入。﹞

【雜詩】

浮萍蔽綠水。楊柳何依依。繁華正葳蕤。﹝○《書鈔》百五十四。﹞

浮雲含愁气。悲風坐自嘆。﹝○《書鈔》百五十。《文選》十三雪賦注。《禦覽》八。﹞

團團三五日。皎皎曜淸暉。﹝○《書鈔》百五十。﹞

炎景時鬱蒸。海沸沙石融。﹝○《書鈔》四百五十六。﹞

【詩】

蕭蕭秋气升。淒淒萬物衰。榮華盡零落。槁葉縱橫飛。﹝○《書鈔》百五十四。○逯案。原本《書鈔》第一句只作蕭蕭秋聲。或蕭蕭秋气。今從陳本增攺。﹞

蟾蜍食明月。虹蜺薄朝日。﹝○《禦覽》九百四十九。﹞

驚飈晝夜起。﹝○《書鈔》百五十六。﹞

饑食野棘實。﹝○《類聚》八十七。﹞

機榻委塵埃。﹝○《文選》三十和謝宣城詩注。﹞

程曉

﹝曉。字季明東郡東阿人。衛尉昱之孫。魏黃初中。封列侯。嘉平中爲黃門侍郎。後爲汝南太守。入晉官職不明。有集二卷。﹞

【贈傅休奕詩】

煢煢獨夫。寂寂靜處。酒不盈觴。肴不掩俎。厥客伊何。許由巢父。厥味伊何。玄酒瓠脯。﹝○《類聚》三十一。《詩紀》十七。又《書鈔》百四十五引脯一韻。﹞

三光飛景。玉衡代邁。龍集甲子。四時成歲。權輿授代。徐陳蕩穢。元服初嘉。萬福咸會。赫赫應門。嚴嚴朱闕。羣後揚揚。庭燎皙皙。﹝○《類聚》三十一。《詩紀》十七。﹞

【嘲熱客詩】

平生三伏時。道路無行車。閉門避暑臥。出入不相過。今世褦襶子。觸熱到人家。主人聞客來。顰蹙柰此何。謂當起行去。安坐正跘跨。所說無一急。﹤口沓﹥唅一何多。疲瘠向之久。甫問君極那。搖扇臂中疼。流汗正滂沱。莫謂此小事。亦是人一瑕。傳戒諸髙朋。熱行宜見訶。﹝《類聚》作謌。歲時雜詠作歌。古文苑﹑太文廣記﹑《詩紀》作呵。○古今歲時雜詠二十二作伏日詩。《禦覽》三十四。文苑英華百五十七作伏日。《詩紀》十七。又古文苑四及《太平廣記》二百五十三所引缺那一韻。又《初學記》四﹑《禦覽》三十一並引車﹑過﹑家﹑何﹑沱﹑訶六韻。《類聚》五引車﹑過﹑家﹑何﹑沲﹑謌六韻。《書鈔》百五十五引車﹑過二韻。事類賦夏賦注引車﹑過﹑訶三韻。萬花谷三作伏日詩。引家﹑沲二韻。﹞

鐘琰

﹝琰。潁川人。鐘繇曾孫。王渾妻。有集五卷。﹞

【詩】

冽冽季冬。素雪其霏。﹝○《初學記》三。﹞

晉詩卷二

李密

﹝密。字令伯。犍爲武陽人。仕蜀爲郎。蜀平。微爲太子洗馬。出爲溫令。遷漢中太守。免官。卒於家。﹞

【賜餞東堂詔令賦詩】

〖《晉書》曰﹕密有才能。常望內轉。而朝廷無援。乃遷漢中太守。自以失分懷怨。及賜餞東堂。詔普令賦詩。末章云云。武帝忿之。於是都官從事奏免密官。〗

人亦有言。有因有緣。官無中人。不如歸田。明明在上。斯語豈然。﹝○《晉書》本傳。《詩紀》二十三。﹞

應貞

﹝貞。字吉甫。汝南南頓人。魏侍中應琚子。正始中。舉髙第。歷任撫軍及相國參軍。晉受禪。遷給事中﹑太子中庶子﹑散騎常侍。泰始五年卒。有集五卷。﹞

【晉武帝華林園集詩】〖六臣本《文選》注云。五臣無園字。○九章〗

〖《詩紀》云。洛陽圖經曰﹕華林園在城內東北隅。魏明帝起名芳林園。齊王芳攺爲華林。幹寶晉紀曰﹕泰始四年二月。上幸芳林園與羣臣宴。賦詩觀志。散騎常侍應貞詩最美。〗

悠悠太上。民之厥初。皇極肇建。彜倫攸敷。五徳更運。膺籙受符。陶唐旣謝。天歷在虞。

於時上帝。乃顧惟眷。光我晉祚。應期納禪。位以龍飛。文以虎變。玄澤滂流。仁風潛扇。區內宅心。方隅回面。

天垂其象。地耀其文。鳳鳴朝陽。龍翔景云。嘉禾重穎。螢莢載芬。率土咸序。人胥悅欣。

恢恢皇度。穆穆聖容。言思其順。貌思其恭。在視斯明。在聽斯聰。登庸以徳。明試以功。

其恭惟何。昧旦丕顯。無理不經。無義不踐。行舍其華。言去其辯。遊心至虛。同規易簡。六府孔修。九有斯靖。

澤靡不被。化岡不加。聲教南曁。西漸流沙。幽人肄險。遠國忘遐。越裳重譯。充我皇家。

峨峨列辟。赫赫虎臣。內和五品。外威四賓。修時貢職。入覲天人。備言錫命。羽蓋朱輪。

貽宴好會。不常厥數。神心所受。不言而諭。於是肄射。弓矢斯禦。發彼五的。有酒斯飫。

文武之道。厥猷未墜。在昔先王。躬禦玆器。示武懼荒。過亦爲失。凡厥羣後。無懈於位。﹝○《晉書》本傳。《文選》二十。《詩紀》二十三。又《書鈔》十引遐一韻。八十一作華林園詩。引臣﹑人﹑輪三韻。韻補三作華林應制詩。引辧靖二韻。﹞

【華覽崇文大夫唱】

陰陽運潛。玄風扇厲。鷹隼騰揚。�貍搏噬。﹝○《書鈔》百五十四。﹞

應亨

﹝亨。貞從孫。南中郎長史。有集二卷。﹞

【贈四王冠詩】〖並序〗

〖《詩紀》依《初學記》編入漢詩。曾培《初學記》校記云。亨爲貞從孫。貞見《晉書》文苑傳。又永平爲晉惠帝年號。則後漢字誤也。逯案。曾說是。〗

永平年四月。外弟王景系兄弟四人並冠。貽四王子《詩》曰﹕﹝○《書鈔》八十四。《初學記》十四。○逯案。晉惠帝永平年元年三月卽攺元元康。此云永平年四月。仍有訛誤。通典五十六載王堪冠禮儀云。永平元年正月戊子冠。中外四孫設一席於東廂。引冠者以長幼次於席。南面東上。賓宗人立於西廂。東面面上。堪立於東軒陳元服於席上云。據此王堪爲冠者之一。又王堪之字曰世冑。《書鈔》引序文有世徹﹑世從﹑世毋三人。世毋乃世冑之脫誤。可證此詩爲王景系﹑王世冑等加冠作。序文四月爲正月之訛。﹞

濟濟四令弟。妙年踐二九。令月惟吉日。成服加元首。人咸飾其容。鮮能離塵垢。𨿽無兕觥爵。杯醮傳旨酒。﹝○《初學記》十四作後漢應亨贈四王冠詩。《詩紀》四。又《書鈔》八十四作貽四王子詩。引九﹑首﹑酒三韻。《禦覽》五百四十引九﹑首﹑酒三韻。﹞

阮種

﹝種。字徳猷。陳畱尉氏人。泰始中舉孝廉。爲公府掾。舉賢良對策上第。除尙書郎。轉中書郎。遷平原相。卒於郡。有集二卷。﹞

【贈棘據詩】

體直響正。源深流淸。﹝○《文選》二十五於安城答靈運詩注。﹞

裴秀

﹝秀。字季彥。河東聞喜人。魏時大將軍曹爽辟爲掾。遷黃門侍郎。尋爲廷尉正。歷文帝安東司馬。遷散騎常侍。轉尙書。延熙初。遷尙書僕射。封濟川侯。武帝受禪。加左光祿大夫。封鉅鹿郡公。尋爲司空。泰始七年卒。年四十八。有集三卷。﹞

【大蠟詩】

日躔星紀。大呂司辰。玄象攺次。庶眾更新。歲事告成。八蠟報勤。告成伊何。年丰物阜。丰禋孝祀。介玆萬祜。報勤伊何。農功是歸。穆穆我後。騖玆蒸黎。宣力菑畝。沾體暴肌。飲響淸祀。四方來綏。充牣郊甸。鱗集京師。交錯畱遷。紛葩相追。摻袂成幕。連衽成帷。有肉如丘。有酒如泉。有肴如林。有貨如山。率土同歡。和气來臻。祥風葉順。降祉自天。方隅淸謐。嘉祚日延。與民優遊。享壽萬年。﹝○《類聚》五。詩尼二十三。又《初學記》四﹑古文苑八所引缺肌一韻。《禦覽》三十三引淵﹑山二韻。﹞

【新詩】

姬文發號令。哀窮先令賤。齊景吐徳音。益治一國半。﹝注曰﹕齊景在外壽宮。見長年負薪而饑色。淒然傷心。命吏養焉。晏子聞之。再拜而賀曰﹕君吐此音。益治國半也。○《書鈔》三十九。﹞

【新詩】

渴者易爲飲。饑者易爲食。方丈日在前﹝○《書鈔》四十三。﹞

成公綏

﹝綏。字子安。東郡白馬人。仕魏爲博士。歷祕書郎。遷中書郎。晉泰始九年卒。年四十三。有集十卷。﹞

【中宮詩二首】

殷湯令妃。有莘之女。仁教內修。度義以處。淸謐後宮。九嬪有序。尹爲媵臣。遂作元輔。﹝《詩紀》云。周詩逸軌作賢明誦。○《類聚》十五作成公綏詩。《詩紀》二十一。﹞

天地不獨立。造化由陰陽。乾坤垂覆載。日月曜重光。治國先家道。立教起閨房。二妃濟有虞。三母隆周王。塗山興大禹。有莘佐成湯。齊晉霸諸侯。皆賴姬與姜。關雎思賢妃。此言安可忘。﹝○《初學記》十。《類聚》十五作作成公綏詩。《詩紀》二十一。又鳴沙石室古籍業殘類書殘捲﹑萬花谷後八並無題。﹞

【仙詩】〖廣《文選》作遊仙詩。《詩紀》同。〗

盛年無幾時。奄忽行欲老。那得赤松子。從學度世道。西入華陰山。求得神芝艸。珠玉猶戴土﹐何惜千金寶。但願壽無窮。與君長相保。﹝《類聚》七十八。廣《文選》九﹐寺紀二十一。﹞

【詩】〖廣《文選》作行詩。《詩紀》同。又注。一作途中作。〗

洋洋熊耳流。巍巍伊闕山。髙岡碣崔嵬。雙阜夾長川。素石何燐燐。水禽浮翩翩。遠涉許潁路。顧思邈綿綿。郁陶懷所親。引領情緬然。﹝○《類聚》二十七。廣《文選》十。《詩紀》二十一。﹞

【五言詩】

誰謂鬼無知。杜伯射宣王。﹝○《水經注》渭水注。﹞

皇甫謐

﹝謐。字士安。安定朝那人。自號玄晏先生。晉受禪。舉賢良方正。咸寧初﹐徵太子中庶了﹑議郎﹑著作郎等。並不應。太康三年卒。年六十八。所著有《帝王世紀》十卷﹑年曆六卷﹑《髙士傳》六卷﹑《逸士傳》一卷﹑《列女傳》六卷﹑玄晏春秋三卷﹑集二卷。﹞

【女怨詩】

婚禮旣定。婚禮臨成。施衿結帨。三命丁寧。﹝○《書鈔》八十四。《初學記》十四。《詩紀》二十三。﹞

【詩】

�輪回路。驂服�半。駟車遠馳。僕陳交亂。棄我舊廬。爰適他館。﹝○《書鈔》八十四。○逯案。《書鈔》在此詩在婚禮部。次前詩之後。當亦女怨詩逸句。﹞

辛曠

﹝曠。安定人。﹞

【贈皇甫謐詩】

顒顒朝士。亦孔其依。莫不遲想。載渴載饑。我弓我旄。禮亦無違。企望髙岡。來儀來歸。其歸伊何。與帝同心。明明天子。如日之臨。臨照四方。探頤幽深。山無逸民。水無潛鱗。爰彼九臯。克量徳音。茂哉先生。皇實是欽。﹝○《類聚》三十六。《詩紀》三十。﹞

賈充

﹝充。字公閭。平陽襄陵人。仕魏爲中郎將。晉受禪。封魯郡公。遷尙書令。轉司空﹑太尉。太康三年卒。年六十六。有集五卷。﹞

【與妻李夫人聯句】〖一云定情聯句。〗

〖《晉書》曰﹕充初娶李丰女。淑美有才行。丰被誅。李氏坐流徙。復娶郭配女。卽廣城君。後李以赦得還。帝特詔充置左右夫人。郭怒不許。充乃爲李築室於永年裏。而不往來。李名婉。字淑文。郭名槐。一云名玉璜。〗

室中是阿誰。嘆息聲正悲。嘆息亦何爲。但恐大義虧。大義同膠漆。匪石心不移。人誰不慮終。日月有合離。我心子所達。子心我所知。若能不食言。與君同所宜。﹝李○古詩類苑六十八。《詩紀》二十三。﹞

薛瑩

﹝瑩。字道言。綜子。吳皓時。歷任選曹尙書﹑左國史。入晉爲散騎常侍。太康三年卒。有集三卷。﹞

【獻詩】

〖吳志曰﹕建衡三年。孫皓追嘆瑩父綜遺文。且命瑩繼作。瑩獻《詩》曰﹕〗

惟臣之先。昔仕於漢。奕世綿綿。頗涉臺觀。曁臣父綜。遭時之難。卯金失禦。邦家毀亂。適玆我土。庶存孑遺。天啟其心。東南是歸。厥初流隸。困於蠻垂。大皇開基。恩徳遠施。特蒙招命。拯擢泥污。釋放巾褐。受職剖符。作守合浦。在海之隅。遷入京輦。遂升極樞。枯瘁更榮。絕統復紀。自微而顯。非願之始。亦惟寵遇。心存足止。重值文皇。建號東宮。乃作少傅。光華益隆。明明聖嗣。至徳謙崇。禮遇兼加。惟渥惟丰。

哀哀先臣。念竭其忠。洪恩未報。委世以終。嗟臣蔑賤。惟昆及弟。幸生幸育。托綜遺體。過庭旣訓。頑蔽難啟。堂構弗克。志存耦耕。豈悟聖朝。仁澤流盈。追錄先臣。湣共無成。是濟是拔。被以殊榮。珝忝千里。受命南徵。旌旗備物。金革揚聲。及臣斯陋。實暗實微。旣顯前軌。人物之機。復傅東宮。繼世荷輝。才不逮先。是忝是違。乾徳博好。文雅是貴。追悼亡臣。冀存遺類。如何愚胤。曾無仿佛。瞻彼舊寵。顧此頑虛。孰能忍愧。臣實與居。夙夜反側。克民自論。父子兄弟。累世蒙恩。死惟結艸。生誓殺身。𨿽則灰隕。無報萬分。﹝○《三國誌》薛瑩傳。《詩紀》二十。﹞

【答華永先詩】

桴鼓常在側。筆研永欲捐。卷帙不復開。干戈以爲權。﹝○《禦覽》三百二十八。﹞

棘據

﹝據。字道諺。潁川長社人。辟大將軍府。出爲山陽令。遷尙書郎。賈充伐吳。請爲從事中郎。軍還。徙黃門侍郎﹑冀州刺史﹑太子中庶子。太康中卒。年五十餘。有集二卷。﹞

【答阮得猷詩】

友朋顧之。貽我良箴。玩之無斁。終詠斯音。燕鼎在舟。𨿽重不沈。庶憑嘉謨。髙迹可尋。﹝○《類聚》三十二。《詩紀》二十三。﹞

【雜詩】

吳寇未殄滅。亂象侵邊疆。天子命上宰。作蕃於漢陽。開國建元士。玉帛聘賢良。予非荊山璞。謬登和氏場。羊質服虎文。燕翼假鳳翔。旣懼非所任。怨彼南路長。千里旣悠邈。路次限關梁。僕夫罷遠涉。車馬困山岡。深谷下無底。髙嚴曁穹蒼。丰艸停滋潤。霧露沾衣裳。玄林結陰气。不風自寒涼。顧瞻情感切。惻愴心哀傷。士生則懸弧。有事在四方。安得恆逍遙。端坐守閨房。引義割外情。內感實難忘。﹝○《文選》二十九。《詩紀》二十三。﹞

【詩】〖《詩紀》作遊覽。〗

矯足登云閣。相伴步九華。徙倚憑髙山。仰攀桂樹柯。延首觀神州。回睛盻曲阿。芳林挺修幹。一歲再三花。何以濟不朽。噓吸漱朝霞。重巖吐神澑。傾觴挹湧波。恢恢大道間。人事足爲多。﹝○《類聚》二十八。廣《文選》九。《詩紀》二十三。又韻補九引阿﹑花二韻。﹞

【詩】

有鳳適南中。終日無歡娛。自怨酲桐遠。行飛棲桑楡。舊迅振長翼。俯仰向天衢。簫韶逝無聞。朝陽不可須。﹝○《類聚》九十。《詩紀》二十三。﹞

【詩】

金玉有本質。焉能不堅剛。惟在遠鑪灰。幽居永潛藏。﹝○《初學記》二十七。﹞

【詩】

騏驥伏吳阪。不與伯樂俱。駑馬同銜勒。豈得獨卓殊。﹝○《禦覽》三百五十八。﹞

【詩】

下窺幽谷底。窈窕一何深。魚動起重淵。鳥驚奮髙林。﹝○觀林詩話。﹞

【五言詩】

涼風動玄帳。明月皎素輝。﹝○《書鈔》百三十一。﹞

【詩】

眞僞各有分。駑驥不齊鑣。﹝○《禦覽》三百五十八。﹞

王浚

﹝浚。字士治。弘農湖人。初辟河東從事。歷益州刺史。平吳有功。封襄陽縣侯。遷鎭軍大將軍。太康六年卒。年八十。有集二卷。﹞

【祖道應令詩】

侯誰在矣。東宮詵詵。曰保曰傅。弘道維新。前疑協衡。顧問翼輪。豈伊張仲。專美前津。渙乎唐徳。欽在四鄰。齊軌上頁。永垂淸塵。﹝○《類聚》二十九。《詩紀》二十三。﹞

【平吳詩】

茫茫禹迹。九域乃賓。庶士交正。無思不順。﹝○韻補四。﹞

馬怠其衡。車曳其輪。飛龍造造。天命有晉。﹝○同上﹞

荀勗

﹝勗。字公曾。潁川潁陰人。仕魏爲大將軍曹爽掾。轉驃騎將軍司馬懿從事中郎。遷廷尉正。參大將軍司馬昭軍事。賜爵關內侯。進侍中。封安陽子。武帝受禪。攺封濟北郡侯。拜中書監。領著作。進光祿大夫﹑尙書令。太康十年卒。有集三卷。﹞

【從武帝華林園宴詩】〖二章〗

習習春陽。帝出乎震。天施地生。以應仲春。思文聖皇。順時秉仁。欽若靈則。飲禦嘉賓。洪恩普暢。慶乃眾臣。

其慶惟何。錫以帝祉。肆覲羣後。有客戾止。外納要荒。內延卿士。簫管詠徳。八音咸理。凱樂飲酒。莫不宴喜。﹝○《類聚》三十九。廣《文選》九作晉武帝華林園詩。《初學記》十四。《詩紀》二十一。﹞

【三月三日從華林園詩】

淸節中季春。姑洗通滯塞。玉輅扶淥池。臨川蕩苛慝。﹝○《初學記》四。《詩紀》四十。○逯案。此與上篇當爲同時之作。蓋一用四言。一用五言也。﹞

王銓

﹝銓。陳郡陳人。太康中爲博望令。﹞

【爲兩足虎作歌詩】

〖王隱《晉書》曰﹕中宗召問王隱曰﹕荊州送兩足虎。其欲何爲也。隱曰﹕謹案先臣銓傳。太康時獻兩足虎。因作歌詩云云以諷。銓意以晉金行也。金在西方。其獸爲虎。虎有四足。猶國有四方。無半勢而又見獲。將有懷﹑湣之禍也。〗

般般白虎。觀釁荊楚。孫吳不逞。金皇赫怒。﹝○開元占經百十六﹑梅鼎祚西晉文紀並引王隱《晉書》。﹞

武形有虧。金獸失儀。聖主應天。斯異何爲。﹝○《晉書》五行志。○逯案。五行志曰﹕太康六年。南陽獻兩足猛獸。此毛虫之孽也。識者爲其文曰云云。嚴可均全晉文卽據以編入闕名卷中。考開元占經引王隱《晉書》。王銓爲兩足虎作歌詩。而梅鼎祚所引王隱《晉書》則云。太康六年。荊州送兩足虎。時尙書郎索靖議稱半虎。博令王鈐爲文。據般般白虎四句。武形有虧四句均王銓歌詩逸語。稱爲文者。乃歌詩之簡耳。王鈐乃王銓之誤。武形之武乃虎字。因避唐諱攺武也。﹞

夏侯湛

﹝湛。字孝若。譙國譙人。文章宏富。善稱新詞。泰始中。舉賢良方正。拜郎中。選補太子舍人。轉尙書郎。出爲野王令。除中書侍郎。出爲南陽相。遷太子僕。惠帝卽位。爲散騎常侍。元康初卒。年四十九。有新論十卷﹑集十卷。﹞

【周詩】

〖敍曰﹕周詩者。南垓﹑白華﹑華黍﹑由庚﹑崇丘﹑由儀六篇。有其義而亡其辭。湛續其亡。故云周詩也。﹝《世說》曰﹕夏侯湛作周詩成。示潘安仁。安仁曰﹕此非徒溫雅。乃別見孝悌之性。潘因此遂作家風詩。﹞〗

旣殷斯虔。仰說洪恩。夕定晨省。奉朝侍昏。宵中告退。雞鳴在門。孳孳恭誨。夙夜是惇。﹝○《世說》新語文學篇注。《詩紀》三十。﹞

【山路吟】

夙駕兮待明。陟山路兮遐徵。冒晨朝兮入大谷。道逶迆兮嵐气淸。攬轡兮抑馬。踟躕兮曠野。曠野﹤骨區﹥兮遼落。崇嶽兮嵬崿。丘陵兮連離。卉木兮交錯。淥水兮長流。驚濤兮拂石。﹝○《類聚》七。《詩紀》三十。﹞

【江上泛歌】

悠悠兮遠徵。倏倏兮曁南荊。南荊兮臨長江。臨長江兮討不庭。江水兮浩浩。長流兮萬里。洪浪兮云轉。陽侯兮奔馳起。驚翼兮垂天。鯨魚兮嶽跱。縻蕪紛兮被臯陸。修竹郁兮醫崖趾。望江之南兮遨目桂林。桂林蓊郁兮鵾雞揚音。淩波兮願濟。舟楫不具兮江水深。沈嗟回盻於北夏。何歸軫之難尋。﹝○《類聚》八。《詩紀》三十。﹞

【離親詠】

剖符兮南荊。辭親兮遐徵。發軔兮皇京。夕臻兮泉亭。撫首兮內顧。按轡兮安步。仰戀兮後塗。俯嘆兮前路。旣感物以永思兮。且歸身乎懷抱。苟違親以從利兮。匪曾閔之攸寶。視微榮之瑣瑣兮。知吾志之愈小。獨申愧於一心兮。慚報徳之彌少。﹝○《類聚》二十。《詩紀》三十。﹞

【長夜謠】

日暮兮初晴。天灼灼兮遐淸。披云兮歸山。垂景兮照庭。列宿兮皎皎。星稀兮月明。亭檐隅以逍遙兮盻太虛以仰觀。望閶闔之昭晰兮麗紫微之暉煥。﹝○《類聚》十九。《詩紀》三十。﹞

【寒苦謠】

惟立冬之初夜。天慘懍以降寒。霜皚皚怪被庭。冰溏瀩於井幹。艸槭槭以疏葉。木蕭蕭以零殘。松隕葉於翠條。竹摧柯於綠竿。﹝○《類聚》五。《詩紀》三十。﹞

【春可樂】

春可樂兮樂東作之良時。嘉新田之啟萊。悅中疇之發菑。桑冉冉以奮條。麥遂遂以揚秀。澤苗醫渚。原卉耀阜。春可樂兮樂崇陸之可娛。登夷岡以回眺。超矯駕乎山隅。春可樂兮綴雜華以爲蓋。集繁蕤以飾裳。散風衣之馥气。納戢懷之潛芳。鸚交交以弄音。翠翾翾以輕翔。招君子以偕樂。攜叔人以微行。﹝○《類聚》三。又《初學記》三引裳一韻。《禦覽》五十六引娛﹑嵎二韻。﹞

援若流之綠芰。﹝○《初學記》三。﹞

進櫻桃於玉盤。﹝○《禦覽》九百六十九。﹞

【秋可哀】

秋可哀兮哀秋日之蕭條。火回景以西流。天旣淸而气髙。壤含素霜。山結玄霄。月延路以增夜。日遷行以收暉。屏絺綌於笥匣。納綸縞以授衣。秋可哀兮哀新物之陳蕪。綢筱朔以斂稀。密葉槭以損疏。雁擢翼於太淸。燕蟠形乎榛墟。秋可哀兮良夜之遙長。月醫醫以隱云。星朧朧以投光。映前軒之疏幌。照後帷之閒房。拊輕衾而不寐。臨虛檻而褰裳。感時邁以興思。情愴愴以含傷。﹝○《類聚》三。又《初學記》三引光﹑房二韻。﹞

秋可哀兮哀南畝之菜﹝當作萊。﹞荒。旣采蕭於大陸兮又刈蘭乎崇岡。﹝○《禦覽》五十六。﹞

【秋夕哀】

秋夕兮遙長。哀心兮永傷。結帷兮中字。屣履兮閒房。聽蟋蟀之潛鳴。睹遊雁之云翔。尋修廡之飛檐。覽明月之流光。木蕭蕭以被風。階縞縞以受霜。玉機兮環轉。四運兮驟遷。銜卹兮迄今。忽將兮涉年。日往兮哀深。歲暮兮思繁。﹝○《類聚》三。又《初學記》三作秋可哀詩。引傷﹑霜二韻。﹞

【徵邁辭】

上伊關兮臨川。撫駿馬兮授鞍。中衢兮載嘆。斂鞚兮盤桓。﹝○《禦覽》三百五十八。﹞

王濟

﹝濟。字武子。太原晉陽人。武帝時尙常山公主。起家中書郎。遷侍中。終於太僕。有集二卷。﹞

【平吳后三月三日華林園詩】

蠢爾長蛇。薦食江汜。我皇神武。泛舟萬里。迅雷電邁。弗及掩耳。思樂華林。薄采其蘭。皇居偉則。芳園巨觀。仁以山悅。水爲智歡。淸池流爵。祕樂通玄。修罾灑鱗。大庖妙饌。物以時序。情以化宣。終溫且克。有肅初筵。嘉賓在玆。千祿永年。﹝《類聚》四引泛﹑裏﹑耳﹑蘭﹑觀﹑歡﹑玄﹑宣八韻。《初學記》十四作王濟從事華林園詩。引饌﹑宣﹑筵﹑年四韻。廣《文選》八作華林園詩。引泛﹑裏﹑耳﹑蘭﹑觀﹑歡﹑玄﹑宣八韻。《詩紀》二十三。﹞

【從事華林詩】

鬱鬱華林。奕奕疏圃。燕彼羣後。鬱鬱有序。﹝○《書鈔》八十二。○逯案。《初學記》引上詩作從事華林園詩。此四句蓋上詩佚文。﹞

【詩】

於顯我王。緝乘斯民。俊明有徳。嚴恭惟寅。﹝○魏書三十六李順傳附騫傳釋情賦注引王武子詩。﹞

【答何劭詩】

計終收遐致。發軌將先起。﹝○《文選》二十三拜陵廟詩注。﹞

孫楚

﹝楚。字子荊。太原中都人。歷任著作佐郎﹑石苞驃騎參軍。後爲扶風王駿徵西參軍。轉梁令。遷衛軍司馬。惠帝初爲馮翊太守。元康三年卒。有集十二卷。﹞

【答弘農故吏民詩】

昔我先侯。邁徳垂化。康哉之詠。實由良佐。惟餘忝辱。弗克負荷。每歷貴邦。仰瞻泰華。追慕先軌。感想哀嗟。詵詵臣故。爰及羣士。皓首老成。率彼邑裏。闡崇髙義。長幼以齒。﹝○《類聚》二十九。《詩紀》三十。﹞

【除婦服詩】

〖集云。婦胡母氏也。《世說》曰﹕孫子荊除婦服。作詩以示王武子。王曰﹕未知文生於情。情生於文。覽之淒然。增伉儷之重。〗

時邁不停。日月電流。神爽登遐。忽已一周。禮制有敍。告除靈丘。臨祠感痛。中心若抽。﹝○《世說》新語文學篇注。《詩紀》三十。﹞

【太僕座上詩】

朝欽厥庸。出尹京畿。回受太僕。四牡騑騑。綠耳盈箱。翠華葳蕤。勛齊庭實。增國之暉。﹝○《初學記》十二。《詩紀》三十。﹞

【會王侍中座上詩】

顯允君子。時惟英邵。玄貂左移。華蟬增曜。﹝○《禦覽》六百八十八。﹞

【祖道詩】

仰天惟龍。禦地以驥。利有攸往。不期而至。﹝○《初學記》五。《詩紀》三十。﹞

【徵西官屬送於陟陽候作詩】

晨風飄歧路。零雨被秋艸。傾城遠追送。餞我千里道。三命皆有極。咄嗟安可保。莫大於殤子。彭聃猶爲天。吉凶如糾纆。憂喜相紛繞。天地爲我壚。萬物一何小。達人垂大觀。誡此苦不早。乖離卽長衢。惆悵盈懷抱。孰能察其心。鑑之以蒼昊。齊契在今朝。守之與偕老。﹝○《文選》二十。日本延喜十三年刻《文選》殘頁。文章正宗二十九。《詩紀》三十。又《類聚》二十九作徵西官屬送別詩。引艸﹑道﹑抱三韻。《初學記》十八作徵西官屬於陟陽候祖道詩。引艸﹑道二韻。苕溪漁隱業話二引保一韻。﹞

【之馮翊祖道詩】

舉翮撫三秦。抗我千里目。念當隔山河。執觴懷慘毒。﹝○《初學記》十八。《詩紀》三十。﹞

【出歌】

茱萸出芳樹顚。鯉魚出洛水泉。白鹽出河東。美豉﹝《禦覽》作鼓。﹞出魯淵。姜桂茶荈出巴蜀。椒橘木蘭出髙山。蓼蘇出溝渠。精出中田。﹝○陸羽茶經下作孫楚歌。《禦覽》八百六十七。﹞

董京

﹝京。字威輦。不知何郡人。初與隴西計吏俱至洛陽。被髮而行。逍遙吟詠。常宿白社中。時乞於市。後數年遁去。莫知所之。﹞

【詩二首】

〖《晉書》曰﹕京旣遁去。於其寢處。有詩二篇。〗

乾道剛簡。坤體惇密。茫茫太素。是則是述。末世流奔。以文代質。悠悠世目。孰知其實。逝將去此至虛。歸此自然之室。﹝○《晉書》本傳。《禦覽》五百二引王隱《晉書》。《詩紀》三十。﹞

孔子不遇。時彼感麟。麟乎麟。胡不遁世以存眞。﹝○《晉書》本傳。《詩紀》三十。﹞

【答孫楚詩】

〖《晉書》曰﹕京在洛陽。孫楚時爲著作郎。數就社中與京語。遂載與俱歸。京不肯坐。楚貽之《書》曰﹕今堯舜之民。胡爲懷道迷邦。京答之以詩。〗

周道斁兮頌聲沒。夏政衰兮五常汨。便便君子。顧望而逝。洋洋乎滿目。而作者七。豈不樂天地之化也。哀哉乎時之不可與。對之以獨處。無娛我以爲歡。淸流可飲。至道可餐。何爲棲棲。自使疲單。魚懸獸檻。鄙夫知之。夫古之至人。藏器於靈。縕袍不能令暖。軒冕不能令榮。動如川之流。靜如川之渟。鸚鵡能言。泗濱浮磬。眾人所玩。豈合物情。玄鳥紆幕。萬世而不悟。以我觀之。乃明其故。焉知不有達人。深穆其度。亦將窺我。顰顣而去。萬物皆賤。惟人爲貴。動以九州爲狹。靜以環堵爲大。﹝○《晉書》本傳。《詩紀》三十。﹞

晉詩卷三

傅咸

﹝咸。字長虞。玄子。泰始末。拜太子洗馬。累遷尙書右丞。出爲冀州刺史。元康初。遷禦史中丞。再爲本州中正。以議郎長兼司隸校尉。元康四年卒。年五十六。有集三十卷。﹞

【孝經詩二章】

﹝《詩紀》云。春秋正義曰﹕傅咸七經詩。王羲之寫。今所存者六經耳。﹞

立身行道。始於事親。上下無怨。不惡於人。孝無終始。不離其身。三者備矣。以臨其民。

以孝事君。不離令名。進思盡忠。義則不爭。匡救其惡。災害不生。孝悌之至。通於神明。﹝○《類聚》五十五。《初學記》二十一。《詩紀》二十二。﹞

【《論語》詩﹝二章﹞】

守死善道。磨而不燐。直哉史魚。可謂大臣。見危授命。能致其身。

克己復禮。學優則仕。富貴在天。爲仁由己。以道事君。死而後已。﹝○《類聚》五十五。《初學記》二十一。《詩紀》二十二。﹞

【毛詩詩﹝二章﹞】

無將大車。維塵冥冥。濟濟多士。文王以寧。顯允君子。太猷是經。

聿修厥徳。令終有俶。勉爾遁思。我言維服。盜言孔甘。其何能淑。讒人岡極。有靦面目。﹝○《類聚》五十五。《初學記》二十一。《詩紀》二十二。﹞

【《周易》詩】

臯以自牧。謙而益光。進徳修業。旣有典常。暉光日新。照於四方。小人勿用。君子道長。﹝○《類聚》五十五。《初學記》二十一。《詩紀》二十二。﹞

【周官詩﹝二章﹞】

惟王建國。設官分職。進賢興功。取諸易直。除其不蠲。無敢反側。以徳詔爵。允臻其極。

辧其可任。以告於正。掌其戒禁。治其政令。各修乃職。以聽王命。﹝○《類聚》五十五。《初學記》二十一。《詩紀》二十二。﹞

【《左傳》詩】

﹝《詩紀》云。前四首藝文《類聚》各分二章。此首藝文不載。以例考之。亦當爾也。﹞

事君之禮。敢不盡情。敬奉徳義。樹之風聲。昭徳塞違。不殞其名。死而利國。以爲已榮。玆心不爽。忠而能力。不爲利諂。古之遺直。威黜不端。勿使能植。﹝○《初學記》二十一。《詩紀》二十二。﹞

【與尙書同僚詩】

非望之寵。謬加於己。猥授非據。奄司萬里。煌煌朱軒。服驥驂騄。曄曄初星。肅肅臣僕。暉光顯赫。眾目所屬。斯之弗稱。匪榮伊辱。質弱尙父。受任鷹揚。徳非樊仲。王命是將。百城或違。無能有匡。一州之矜。將弛其綱。得意忘言。言在意後。夫惟神交。可以長久。我心之孚。有盈於缶。與子偕老。豈曰執手。出司萬里。牧彼朔濱。服冕乘軒。六轡旣均。威風先邁。百城肅震。﹝○《類聚》三十一。廣《文選》十。《詩紀》二十二。﹞

【贈褚武良詩】

爰曁於褚。惟晉之禎。肇振鳳翼。羽儀上京。聿作喉舌。納言紫庭。光贊帝道。敷皇之明。方任之重。實在江揚。乃授旄鉞。宣曜威靈。悠悠遐邁。東夏於徵。﹝○《類聚》三十一。廣《文選》十。《詩紀》二十二。﹞

【贈崔伏二郎詩】

英妙之選。二生之授。顒顒兩城。歡徳之茂。君子所居。九夷非陋。無狹百里。而不垂覆。人之好我。贈我淸詩。無法我周行。心與道期。誠發自中。義形於辭。古人辭讜。豈不爾思。﹝○《類聚》三十一。廣《文選》十。《詩紀》二十二。﹞

【答潘尼詩﹝並序﹞】

司州秀才潘正叔。識通才髙。以文學溫雅爲博士。余性直。而處淸論褒貶之任。作詩以見規。𨿽褒飾之舉。非所敢聞。而斐粲之辭。良可樂也。答之𨿽不足以相酬報。所渭蓋各言志也﹐貽我妙文。繁春之榮﹐匪榮斯尙。乃新其聲。吉甫作頌。有馥其馨。實由樊仲。其徳克明。授此瓦礫。廁彼瑤瓊。貺非其諭。聞寵若驚。﹝○《類聚》三十一。廣《文選》一。《詩紀》二十二。﹞

【答欒弘詩﹝並序﹞】

安樂令欒弘。太傅鉅平侯羊公辟未就而公薨。後應司州之命。舉秀才。博文通濟之士。余失和於府。當換爲護軍司馬。賦詩見贈。答之云爾。

鉅平作宰。是貴是欽。弓旌仍招。嘉命胥尋。鸞鳳養儀。戢翼幽林。未附雅調。以和韶音。鉅平遐逝。厲志彌深。肅肅京司。淸風裁邁。乃延羣彥。龍集鳳會。亦旣斯降。萬里有賴。聲發響應。好結傾蓋。﹝○《類聚》三十一。《詩紀》二十二。﹞

【贈建平太守李叔龍詩】

弘道興化。實在良守。悠悠建平。皇澤未流。朝選於眾。乃子之授。南荊注望。心乎克副。﹝○《類聚》三十一。《詩紀》二十二。又韻補四作傅玄。引守﹑流﹑授三韻。﹞

【贈何劭王濟詩﹝並序﹞】

朗陵公何敬祖。咸之從內兄。國子祭酒王武子。咸從姑之外孫也。並以明徳見重於世。咸親之重之。情猶同生。我則師友。何公旣登侍中。武子俄而亦作。二賢相得甚歡。咸亦慶之。然自限暗劣。𨿽願其繾綣。而從之末由。歷試無效。且有家艱。心存目替。賦詩申懷以貽之。

日月光太淸。列宿曜紫微。赫赫大晉朝。明明辟皇闈。吾兄旣鳳翔。王子亦龍飛。雙鸞遊蘭渚。二離揚淸暉。攜手升玉階。並坐侍丹帷。金璫綴惠文。煌煌發令姿。斯榮非攸庶。繾綣情所希。豈不企髙蹤。麟趾邈難追。臨川靡芳餌。何爲守空坻。槁葉待風飄。逝將與君違。違君能無戀。屍素當言歸。歸身蓬蓽廬。樂道以忘饑。進則無雲補。退則卹其私。但願隆弘美。王度日淸夷。﹝○《文選》二十五。《初學記》十二。《詩紀》二十二。又《禦覽》二百十九此序及飛﹑輝二韻。﹞

【詩並序】

楊駿就吾索《詩》云﹕茅文通相說。文動爲規藏可盡送。便作此詩。欲其有悟。然猶有慮。以示文通曰﹕得無作惟此白鶴直爲罵可。君此遠有文義。故欲令兄見之。惟此白鶴者。良冀臨池。而中有鶴白令子崔瑋爲賦。指以罵冀。遂並文與駿。寂然云不知多務不省也。將如搔膇。自無覺也。《詩》曰﹕

肅肅商風起。悄悄心自悲。圓圓三五月。皎皎曜淸暉今昔一何盛。氛氳自消微。微黃黃及華。飄搖隨風飛。﹝○鳴沙石室佚書修文殿《禦覽》。又《禦覽》四引輝一韻。○逯案。序﹑詩皆有訛誤。﹞

【贈太尉司馬虞顯機詩】

帝崇元淑。妙選其屬。命子是佐。增衮之縟。﹝○《類聚》三十一。《詩紀》二十二。﹞

【愁霖詩】

舉足沒泥濘。市道無行車。蘭桂賤朽腐。柴粟貴明珠。﹝○《禦覽》十一。《詩紀》二十二。﹞

【詩】

零露浚江海。飛塵崇山嶽。過謬佐臺輔。安能任鼎餗。﹝○《初學記》二。《詩紀》二十二。﹞

【贈郭泰機詩﹝並序﹞】

河南郭泰機。寒素後門之士。不知余無能爲益。以詩見激切可施用之才。而況沈淪不能自拔於世。余𨿽心知之而未如之何。此屈非復文辭所了。故直戲以答其《詩》云﹕

素絲豈不潔。寒女難爲容。﹝○《文選》二十五答傅咸詩注。﹞

貧寒猶手拙。操杼安能工。﹝○同上﹞

【詩】

淫雨彌旬日。河流若奔渠。﹝○《書鈔》百五十一。○逯案。此當是愁霖詩佚句。﹞

春敷和气百鳥鳴。﹝○《書鈔》百五十四。﹞

郭泰機

﹝泰機。河南人。寒素後門之士。﹞

【答傅咸詩】

皦皦白素絲。織爲寒女衣。寒女𨿽妙巧。不得秉杼機。天寒知運速。況復雁南飛。衣工秉刀尺。棄我忽若遺。人不取諸身。世事焉所希。況復已朝餐。曷由知我饑。﹝○《文選》二十五。《詩紀》三十。又艸堂詩箋六自京詩注引衣﹑機二韻。三十二引衣﹑遺二韻。﹞

張華

﹝華。字茂先。範陽方城人。仕魏爲太常博士。除著作佐郎。遷長史。兼中書郎。晉受禪。拜黃門侍郎。封關內侯。遷中書令。轉度支尙書。吳平。進封廣武縣侯。出爲幽州都督。領護烏桓校尉﹑安北將軍。惠帝卽位。爲太子少傅。拜右光祿大夫﹑侍中﹑中書監。封壯武郡公。元康六年。拜司空。爲趙王倫所殺。有博物志十卷﹑集十卷。﹞

【門有車馬客行】

門有車馬客。問君何鄕士。捷步往相訊。果是舊鄰里。語昔有故悲。論今無新喜。淸晨相訪慰。日暮不能已。詞端競未究。忽唱分途始。前悲尙未弭。後憂方復起。﹝○《類聚》四十一。《詩紀》二十一。○逯案。《樂府詩集》四十載鮑照門有車馬客行一首。與此全同而又多六句。文義較爲完整。且鮑照本集亦載之。則此當是鮑詩逸篇。﹞

【輕薄篇】

末世多輕薄。驕代好浮華。志意旣放逸。貲財亦丰奢。被服極纖麗。肴膳盡柔嘉。童僕余粱肉。婢妾蹈綾羅。文軒樹羽蓋。乘馬鳴玉珂。橫簪刻玳瑁。長鞭錯象牙。足下金鑮履。手中雙莫耶。賓從煥絡繹。侍禦何芬葩。朝與金張期。暮宿許史家。甲第面長街。朱門赫嵯峨。蒼梧竹葉淸。宜城九醖醝。浮醪隨觴轉。素蟻自跳波。美女興齊趙。妍唱出西巴。一顧傾城國。千金寧足多。北裏獻奇舞。大陵奏名歌。新聲逾激楚。妙妓絕陽阿。玄鶴降浮雲。鱏魚躍中河。墨翟且停車。展季猶咨嗟。淳於前行酒。雍門坐相和。孟公結重關。賓客不得蹉。三雅來何遲。耳熱眼中花。盤案互交錯。坐席咸喧嘩。簪珥咸墮落。冠冕皆傾邪。酣飲終日夜。明燈繼朝霞。絕纓尙不尢。安能復顧他。畱連彌信宿。此歡難可過。人生若浮寄。年時忽蹉跎。促促朝露期。榮樂遽幾何。念此腸中悲。涕下自滂沱。但畏執法吏。禮防且切磋。﹝○《樂府詩集》六十七。廣《文選》十三。《詩紀》二十一。又《書鈔》百三十六引華﹑耶二韻。《初學記》十五引巴﹑多二韻。歌﹑阿二韻。《禦覽》三百五十九引珂﹑牙二韻。《書鈔》百六引歌一韻。百四十八引醝一韻。《文選》三十五七命注引酒一韻。《禦覽》六百九十七引耶一韻。又《書鈔》百二十六﹑艸堂詩箋三十九送顧詩注﹑《禦覽》三百五十九引珂一韻。《書鈔》百二十六﹑《初學記》二十二引牙一韻。﹞

【遊俠篇】

翩翩四公子。濁世稱賢名。龍虎相交爭。七國並抗衡。食客三千餘。門下多豪英。遊說朝夕至。辯士自縱橫。孟嘗東出關。濟身由雞鳴。信陵西反魏。

秦人不窺兵。趙勝南詛楚。乃與毛遂行。黃歇北適秦。太子還入荊。美哉遊俠士。何以尙四卿。我則異於是。好古師老彭。﹝○《樂府詩集》六十七。廣《文選》十三。《詩紀》二十一。又《類聚》三十三引明﹑英﹑橫﹑鳴﹑彊﹑行﹑荊七韻。韻補二引鳴疆二韻。﹞

【博陵王宮俠曲二首】

俠客樂幽險。築室窮山陰。獠獵野獸稀。施綱川無禽。歲慕饑寒至。慷慨頓足吟。窮令壯士激。安能懷苦心。幹將坐自�。繁弱控餘音。耕佃窮淵陂。種粟著劍鐔。收秋狹路間。一擊重千金。棲遲熊羆穴。容與虎豹林。身在法令外。縱逸常不禁。﹝○《樂府詩集》六十七。又《類聚》三十三引陰﹑林二韻。《禦覽》四百七十三引陰﹑禽二韻。﹞

雄兒任气俠。聲蓋少年場。借友行報怨。殺人租市旁。吳刀鳴手中。利劍嚴秋霜。腰間叉素戟。手持白頭鑲。騰超如激電。回旋如流光。奮擊當手決。交屍自縱橫。寧爲殤鬼雄。義不入圜墻。生從命子遊。死聞俠骨香。身沒心不徵。勇气加四方。﹝○《樂府詩集》六十七。《詩紀》二十一。又《書鈔》百二十三引場﹑霜二韻。《類聚》三十三引場﹑傍﹑霜﹑光﹑香﹑方六韻。《禦覽》四百七十三引場﹑旁﹑鑲三韻。○《類聚》聯爲一首。﹞

【遊獵篇】

歲暮凝霜結。堅冰沍幽泉。厲風蕩原隰。浮雲蔽昊天。玄云晻﹤云冘﹥合。素雪紛連翩。鷹隼始擊鷙。虞人獻時鮮。嚴駕鳴儔侶。攬轡過中田。戎車方四牡。文軒馭紫燕。輿徒旣整飭。容服麗且妍。武騎列重圍。前驅抗修旃。倏忽似回飈。終繹若浮煙。鼓噪山淵動。衝塵雲霧連。輕繒拂素霓。纖网蔭長川。遊魚未暇竄。歸雁不得還。由基控繁弱。公差操黃間。機發應弦倒。一縱連雙肩。僵禽正狼藉。落羽何翻翻。積獲被山阜。流血丹中原。馳騁未及倦。曜靈俄移晷。結罝彌藪澤。囂聲振四鄙。鳥驚觸白刃。獸駭掛流矢。仰手接遊鴻。舉足蹴犀兕。如黃批狡兔。靑骹撮飛雉。鵠鷺不盡收。鳧鷖安足視。日冥徒禦勞。賞勤課能否。野響會眾賓。玄酒甘且旨。燔炙播遺芳。金觴浮素蟻。珍羞墜歸云。纖肴出淥水。四气運不停。年時何亹亹。人生忽如寄。居世遽能幾。至人同禍福。達士等生死。榮辱渾一門。安知惡與美。遊放使心狂。覆車難再履。伯陽爲我誡。檢迹投淸軌。﹝○《樂府詩集》六十七。《詩紀》二十一。又《類聚》九十一﹑九十四並引雉﹑視二韻。﹞

【壯士篇】

天地相震蕩。回薄不知窮。人物稟常格。有始必有終。年時俯仰過。功名宜速崇。壯士懷憤激。安能守虛衝。乘我大宛馬。撫我繁弱弓。長劍橫九野。髙冠拂玄穹。慷慨成素霓。嘯吒起淸風。震響駭八荒。奮威蚋四戎。濯鱗滄海畔。馳騁大漠中。獨步聖明世。四海稱英雄。﹝○《樂府詩集》六十七。廣《文選》十三。《詩紀》二十一。﹞

【蕭史曲】

《詩紀》云。藝文作張華。樂府作鮑照。然此詩詞格不類晉人。當是鮑詩也。

蕭史愛長年。嬴女吝童顏。火粒願排棄。霞霧好登攀。龍飛逸天路。鳳起出秦關。身去長不返。簫聲時往還。﹝○《類聚》七十八作詠簫史詩。《樂府詩集》五十一作鮑照。《詩紀》二十一。﹞

【縱橫篇】

蘇秦始爲交。同學鬼谷先生。辯說剖毫釐。變詐入無形。巧言惑正理。人主莫不傾聽。﹝○《禦覽》四百六十四。﹞

【苦寒行】

重纊無暖气。輕被覆空牀。﹝○《禦覽》七百七。○四部業刊本作苦行詩。無纊字。﹞

【眞人篇】

朱李生東苑。甘瓜出西郊。﹝○《禦覽》九百七十八。﹞

【勵志詩﹝九章四言﹞】

大儀斡運。天回地遊。四气鱗次。寒暑環周。星光旣夕。忽焉素秋。涼風振落。熠耀宵流。吉士思秋。實感物化。日與月與。荏苒代謝。逝者如斯。曾無日夜。嗟爾庶士。胡寧自捨。

仁道不遐。徳輶如羽。求焉斯至。眾鮮克舉。大猷玄漠。將抽厥緒。先民有作。貽我髙矩。

𨿽有淑姿。放心縱逸。出般於遊。居多暇日。如彼梓材。弗勤丹沐浴。𨿽勞朴斫。終負素質。

養由矯矢。獸號於林。蒲蘆縈繳。神感飛禽。末伎之妙。動物應心。研精耽道。安有幽深。

安心恬蕩。棲志浮雲。體之以質。彪之以文。如彼南畝。力耒旣勤。藨蓘致功。必有丰殷。水積成川。載瀾載淸。土積成山。歊蒸鬱冥。山不讓塵。川不辭盈。勉爾源。成人在始。累微以著。乃物之理。纆牽之長。實累千里。

復禮終明。天下歸仁。若金受礪。若泥在鈞。進徳修業。輝光日新。隰朋仰慕。予亦何人。﹝○《文選》十九。文章正宗二十九。《詩紀》二十一。又《書鈔》百二十五引林﹑禽二韻。百五十三引一句。百五十四引流一韻。﹞

【祖道徵西應詔詩】

赫赫大晉。奄有萬方。陶以仁化。曜以天光。二迹陜西。實在我王。內飪玉鉉。外惟鷹揚。四牡揚鑣。玄輅振綏。庶寮羣後。餞飲洛湄。感離歡淒。慕徳遲遲。﹝○《類聚》二十九。廣《文選》八。《詩紀》二十一。﹞

【祖道趙王應詔詩】

崇選穆穆。利建明徳。於顯穆親。時惟我王。稟姿自然。金質玉相。光宅舊趙。作鎭冀方。休寵曲錫。備物煥彰。發軌上京。出自天邑。百寮餞行。縉紳具集。軒冕峨峨。冠蓋習習。戀徳惟徳。永歡弗及。﹝○《類聚》二十九。廣《文選》八。《詩紀》二十一。﹞

【太康六年三月三日後園會詩﹝四章﹞】

暮春地日。陽气淸明。祁祁甘雨。膏澤流盈。習習祥風。啟滯導生。禽鳥翔逸。卉木滋榮。纖條被綠。翠華含英。

於皇我後。欽若昊乾。順時省物。言觀中園。燕及羣辟。乃命乃延。合樂華池。祓濯淸川。泛彼龍舟。溯遊洪源。

朱幕云覆。列坐文茵。羽觴波騰。品物備珍。管弦繁會。變用奏新。穆穆我皇。臨下渥仁。訓以慈惠。詢納廣神。好樂無荒。化達無垠。

咨予微臣。荷寵明時。忝恩於外。攸攸三期。犬馬惟慕。天實爲之。靈啟其願。遐願在玆。於以表情。爰著斯詩。﹝此章歲時雜詠有竄亂。○古今歲時雜詠十六。《詩紀》二十一。又《類聚》四﹑《初學記》四﹑《禦覽》三十﹑廣《文選》八並引前二章。﹞

【詩】

聽朝有暇。延命羣臣。冠蓋雲集。樽俎星陳。﹝○《書鈔》八十二。《初學記》十四。﹞

【上巳篇﹝以下五言﹞】

仁風導和气。勾芒禦昊春。姑洗應時月。元巳啟良辰。密雲蔭朝日。零雨灑微塵。飛軒遊九野。置酒會眾賓。臨川懸廣幕。夾水布長茵。徘徊存往古。慷慨慕先眞。朋從自遠至。童冠八九人。追好舞雩庭。擬迹洙泗濱。伶人理新樂。膳夫烹時珍。八音硼礚奏。肴俎從橫陳。妙舞起齊趙。悲歌出三秦。春醴逾九醞。冬淸過十旬。盛時不努力。歲暮將何因。勉哉眾君子。茂徳景日新。髙飛撫鳳翼。輕舉攀龍鱗。﹝○古今歲時雜詠十六。《詩紀》二十一。又《書鈔》百四十八引旬一韻。百五十五引春﹑辰二韻。《初學記》四引淸﹑辰﹑塵﹑賓四韻。杜公瞻編珠引秦一韻。《禦覽》三十引春﹑辰﹑人﹑珍﹑旬五韻。﹞

【答何劭詩三首﹝何劭贈詩別見。﹞】

吏道何其迫。窘然坐自拘。纓緌爲徽纆。文憲焉可逾。恬曠苦不足。煩促每有餘。良朋貽新詩。示我以遊娛。穆如灑淸風。煥若春華敷。自昔同寮寀。於今比園廬。衰疾近辱殆。庶幾並懸輿。散發重陰下。抱杖臨淸渠。屬耳聽鸎鳴。流目玩鯈魚。從容養餘日。取樂於桑楡。﹝○《文選》二十四。文章正宗二十九。《詩紀》二十一。又《類聚》三十一引娛﹑敷﹑墟﹑輿﹑渠﹑魚﹑楡七韻。範曄文對牀夜語一引敷﹑魚二韻。﹞

洪鈞陶萬類。大塊稟羣生。明暗信異姿。靜躁亦殊形。自予及有識。志不在功名。虛恬竅所好。文學少所經。忝荷旣過任。白日已西傾。道長苦智短。責重困才輕。周任有遺規。其言明且淸。負乘爲我戒。夕惕坐自驚。是用感嘉貺。寫心出中誠。發篇𨿽溫麗。無乃違其情。﹝○《文選》二十四。文章正宗二十九。《詩紀》二十一。﹞

駕言歸外庭。放志永棲遲。相伴步園疇。春艸鬱鬱滋。榮觀𨿽盈目。親友莫與偕。悟物增隆思。結戀慕同儕。援翰屬新詩。永歡有餘懷。﹝○《類聚》三十一。《詩紀》二十一。﹞

【情詩五首】

北方有佳人。端坐鼓鳴琴。終晨撫管弦。日夕不成音。憂來結不解。我思存所欽。君子尋時役。幽妾懷苦心。初爲三載別。於今久滯淫。昔耶生戶牖。庭內自成陰。翔鳥鳴翠偶。艸虫相和吟。心悲易感激。俯仰淚流衿。願托晨風翼。束帶侍衣衾。﹝○玉臺新詠二。廣《文選》九。《詩紀》二十一。又《書鈔》一百九引琴﹑音二韻。﹞

明月曜淸景。曨光照玄墀。幽人守靜夜。回身入空帷。束帶俟將朝。廓落晨星稀。寐假交精爽。覿我佳人姿。巧笑媚歡靨。聯娟眸與眉。寤言增長嘆。淒然心獨悲。﹝○玉臺新詠二。廣《文選》九。《詩紀》二十一。﹞

淸風動帷簾。晨月嘆幽房。佳人處遐遠。蘭室無容光。襟懷擁虛景。輕衾覆空牀。居歡惜夜促。在戚怨宵長。拊枕獨嘯嘆。感慨心內傷。﹝○《文選》二十九。玉臺新詠二。《詩紀》二十一。又《文選》二十一雜體詩注引房一韻。海錄碎事上引房一韻。﹞

君居北海陽。妾在江南陰。懸邈修塗遠。山川阻且深。承歡注隆愛。結分投所欽。銜恩篤守義。萬里托微心。﹝○玉臺新詠二。《類聚》三十二。《詩紀》二十一。﹞

遊目四野外。逍遙獨延佇。蘭蕙緣情渠。繁華蔭綠渚。佳人不在玆。取此欲誰與。巢居知風寒。穴處識陰雨。不曾遠別離。安知慕儔侶。﹝○《文選》二十九。玉臺新詠二。《類聚》三十二。《詩紀》二十一。又惇煌唐寫本玉臺新詠存篇末三十四字。○逯案。《詩紀》以淸風﹑遊目﹑北方﹑明月﹑君居等爲次。今從玉臺新詠。﹞

【感婚詩】

駕言遊東邑。東邑紛禳禳。婚姻及良時。嫁娶避當梁。窈窕出閨女。嬿婉姬與姜。素顏發紅華。美目流淸揚。韡煒眾親盛。於我猶若常。譬彼暮春艸。榮華不再陽。﹝○《初學記》十四。《詩紀》二十一。又《禦覽》百五十七引穰﹑梁二韻。﹞

【雜詩三首】

晷度隨天運。四時互相承。東壁正昏中。涸陰寒節升。繁霜降當夕。悲風中夜興。朱火靑無光。蘭膏坐自凝。重衾無暖气。挾纊如懷冰。伏枕終遙昔。寤言莫予應。永思慮崇替。慨然獨拊膺。﹝○《文選》二十九。《詩紀》二十一。又《類聚》三﹑《初學記》三並引承﹑升﹑興﹑凝﹑冰五韻。萬花谷後二引乘﹑升﹑興﹑凝﹑冰五韻。﹞

逍遙遊春宮。容與緣池阿。白蘋齊素葉。朱艸茂丹華。微風搖擺蕖若。層波動芰荷。榮彩曜中林。流馨入綺羅。王孫遊不歸。修路邈以遐。誰與玩遺芳。佇立獨咨嗟。﹝○玉臺新詠二。惇煌唐寫本玉臺新詠。廣《文選》十五。《詩紀》二十一。﹞

荏苒日月運。寒暑忽流易。同好逝不存。迢迢遠離析。房櫳自來風。戶庭無行迹。蒹葭生牀下。蛛蝥网四壁。懷思見不隆。感物重郁積。遊雁比翼翔。歸鴻知接翮。來哉彼君子。無然徒自隔。﹝○玉臺新詠二。唐寫本玉臺新詠。廣《文選》十五。《詩紀》二十一。﹞

【擬古詩】

〖《詩紀》云。見藝文松類。有詩無題。古遺集云擬古。○逯案。又見鮑照集贈馬子喬。〗

松生壠阪上。百尺下無枝。東南望河尾。西北隱昆崖。剛風振山籟。朋鳥夜驚離。悲涼貫年節。蔥翠恆若斯。安得艸木心。不怨寒暑移。﹝○鮑照集六。《類聚》八十八。《詩紀》二十一。﹞

【遊仙詩四首】

云霓垂藻旒。羽袿揚輕裾。飄登淸雲間。論道神皇廬。簫史登鳳音。王后吹鳴竽。守精味玄妙。逍遙無爲墟。﹝○《類聚》七十八。《詩紀》二十一。﹞

玉佩連浮星。輕冠結朝霞。列坐王母堂。艷體餐瑤華。湘妃詠涉江。漢女奏陽阿。﹝○同上﹞

乘雲去中夏。隨風濟江湘。亹亹陟髙陵。遂升玉巒陽。云娥薦瓊石。神妃侍衣裳。﹝○同上﹞

遊仙迫西極。弱水隔流沙。云榜鼓霧柂。飄忽陵飛波。﹝○《書鈔》百三十八。《禦覽》七百七十一。﹞

【贈摯仲治詩】

君子有逸志。棲遲於一丘。仰蔭髙林茂。俯臨淥水流。恬淡養玄虛。沈精研聖猷。﹝○《類聚》三十一。《詩紀》二十一。﹞

【招隱詩二首】

隱士托山林。遁世以保眞。連惠亮未遇。雄才屈不伸。﹝○《類聚》三十六。《詩紀》二十一。﹞

棲遲四野外。陸沈背當時。循名掩不著。藏器待無期。羲和策六龍。弭節越崦嵫。盛年俯仰過。忽若振輕絲。﹝○同上﹞

【荷詩】

荷生綠泉中。碧葉齊如規。回風蕩流霧。珠水逐條垂。照灼此金塘。藻曜君玉池。不愁世賞絕。但畏盛明移。﹝○《類聚》八十二。鮑照集四作學劉公幹體詩。﹞

【詩】

混沌無形气。奚從生兩儀。元一是能分。術極焉能離。玄爲誰翁子。道是誰家兒。天行自西回。日月曷東馳。﹝○《禦覽》一。﹞

【詩】

淸晨登隴首。坎壈行山難。領阪峻阻曲。羊腸獨盤桓。﹝○《書鈔》百五十七。﹞

【詩】

乘馬佚於野。澤雉苦於樊。役心以嬰物。豈云我自然。﹝○韻補二。﹞

【詩】

橘生湘水側。菲陋人莫傳。逢君金華宴。得在玉階前。﹝○《類聚》八十六。《白帖》三十。鮑照集四。﹞

【詩】

日南出野女。羣行不見夫。其狀精且白。裸袒無衣襦。﹝○《後漢書》《《郡國志》日南郡注引博物記。○逯案。此殆張華詩。﹞

【詩】

闌徑少行迹。玉臺坐网絲。﹝○海錄碎事四。﹞

【詩】

靑蓋覆金鞍。﹝○《書鈔》百二十六。﹞

櫻桃含紅萼。﹝○《初學記》二十八。﹞

晉詩卷四

周處

﹝處。字子隱。義興陽羨人。仕吳爲東觀左丞。入晉。歷新平﹑廣漢太守。除內史。遷禦史中丞。元康七年。以建威將軍討氐羌齊萬年。戰死。有默語三十篇﹑《風土記》三卷。﹞

【詩】

〖《晉書》曰﹕齊萬年屯梁山。有眾七萬。夏侯駿逼處以五千兵擊之。乃攻萬年於六陌。處軍未食。梁王肜促令速戰。而絕其後繼。處知必敗。賦詩云云。〗

去去世事已。策馬觀西戎。藜藿甘粱黍。期之克令終。﹝○《晉書》本傳。《禦覽》三百十二。《詩紀》三十。﹞

鄒湛

﹝湛。字潤甫。南陽新野人。泰始初。歷任尙書郎﹑太子中庶子。太康中。拜散騎常侍。出爲渤海太守。轉太傅楊駿長史。遷侍中。後歷任國子祭酒﹑少府等職。元康末卒。有易統略若干捲﹑集三卷。﹞

【遊仙詩】

潛穎隱九泉。女蘿緣髙松。﹝○《文選》二十一遊仙詩注。﹞

紫芝列紅敷。丹泉激陽瀆。﹝○《文選》三十一雜體詩注。﹞

曹嘉

﹝嘉。魏楚王彪世子。入晉封髙邑公。元康中爲國子博士。後爲東莞太守。﹞

【贈石崇詩】

〖《詩紀》云。曹嘉元康中與石崇俱爲國子博士。後嘉爲東莞太守。崇爲徵虜將軍。監靑﹑徐軍事。屯於下邳。嘉以詩遺崇。〗

文武應時用。兼才在明哲。嗟嗟我石生。爲國之俊傑。入侍於皇闥。出則登九列。威檢肅靑徐。風發宣吳裔。疇昔謬同位。情至過魯衛。分離逾十載。思遠心增結。願子鑑斯誠。寒暑不逾契。﹝○《三國誌》楚王彪傳注。《詩紀》三十。﹞

閻贊

﹝贊。字續伯。巴西安漢人。惠帝初。歷舍人。轉安得令。復爲河間王顒西戎司馬。遷漢中太守。轉隴西太守。有集二卷。﹞

【爲周處士上詩】

周全其節。令聞不已。身𨿽云沒。書名良史。﹝○《晉書》周處傳。﹞

潘嶽

﹝嶽。字安仁。滎陽中牟人。武帝時。舉秀才爲郎。出爲河陽及懷二縣令。入補尙書郎。惠帝初。太傅楊駿引爲主簿。後選爲長安令。尋補著作郎。轉散騎常侍。永康元年。趙王倫輔政。孫秀誣嶽與石崇爲亂。遂被害。有集十卷。﹞

【關中詩〖十六章】

《詩紀》云。惠帝元康六年。氐賊齊萬年與楊茂於關中反亂。旣平。帝命諸臣作關中詩。嶽上表曰﹕詔臣作關中詩。輒奉詔竭愚作詩一篇。案《漢記》。孝明時護羌校尉竇林上降羌顚岸。以爲羌豪。岸兄顚吾復降。問事狀。林對前後兩屈。坐誣諷下獄死。齊萬年編戶隸屬。爲日久矣。而死生異辭。必有詭謬。礦引證諭。以徵不恪。〗

於皇時晉。受命旣固。三祖在天。聖皇紹祚。徳博化光。刑簡枉錯。微火不戒。

延我寶庫。蠢爾戎狄。狡焉思肆。虞我國眚。窺我利器。獄牧慮殊。威懷理二。將無專策。兵不素肄。

翹翹趙王。請徒三萬。朝議惟疑。未逞斯願。桓桓梁徵。髙牙乃建。旗蓋相望。偏師作援。

虎視眈眈。威彼好畤。素甲日耀。玄幕雲起。誰其繼之。夏侯卿士。惟系惟處。別營棋跱。

夫豈無謀。戎士承平。守有完郛。戰無全兵。鋒交卒奔。孰免孟明。悄檄秦郊。告敗上京。

周殉師令。身膏氐斧。人之云亡。貞節克舉。盧播違命。投畀朔土。爲法受惡。誰謂荼苦。

哀此黎元。無罪無辜。肝腦塗地。白骨交衢。夫行妻寡。父出子孤。俾我晉民。化爲狄俘。

亂離斯瘼。日月其稔。天子是矜。旰食晏寢。主憂臣勞。孰不只懍。愧無獻納。屍素以甚。

皇赫斯怒。爰整精銳。命彼上谷。指日遄逝。親奉成規。稜威遐厲。首陷中亭。揚聲萬計。

兵固詭道。先聲後實。聞之有司。以萬爲一。紂之不善。我未之必。虛皛湳徳。繆彰甲吉。雍門不啟。陳湃危逼。觀遂虎奮。感恩輸力。重圍克解。危城載色。豈曰無過。功亦不測。

情固萬端。於何不有。紛紜齊萬。亦孔之醜。曰納其降。曰梟其首。疇眞可掩。孰僞可久。

旣徵爾辭。旣蔽爾訟。當乃明實。否則證空。好爵旣靡。顯戮亦從。不見竇林。伏屍漢邦。

周人之詩。寔曰采薇。北難獫狁。西患昆夷。以古況今。何足曜威。徒湣斯民。我心傷悲。

斯民如何。荼毒於秦。師旅旣加。饑饉是因。疫癘淫行。荊棘成榛。絳陽之粟。浮於渭濱。

明明天子。視民如傷。申命羣司。保爾封疆。靡暴於眾。無陵於彊。惴惴寡弱。如熙春陽。﹝○《文選》二十。《詩紀》二十八。又《晉書》五十八引斧﹑舉二韻。﹞

【爲賈謐作贈陸機詩﹝十一章﹞】

肇自初創。二儀絪縕。粵有生民。伏羲始君。結繩闡化。八象成文。芒芒九有。區域以分。

神農更王。軒轅承紀。畫野離疆。爰封眾子。夏殷旣襲。宗周繼祀。綿綿瓜瓞。六國互峙。

彊秦兼並。吞滅四隅。子嬰面櫬。漢祖膺圖。靈獻微弱。在涅則渝。三雄鼎足。孫啟南吳。

南吳伊何。僣號稱王。大晉統天。仁風遐揚。僞孫銜璧。奉土歸疆。婉婉長離。淩江而翔。

長離云誰。咨爾陸生。鶴鳴九臯。猶載厥聲。況乃海隅。播名上京。爰應旌招。撫翼宰庭。

儲皇之選。實簡惟良。英英朱鸞。來自南岡。曜藻崇正。玄冕丹裳。如彼蘭蕙。載采其芳。

藩嶽作鎭。輔我京室。旋反桑梓。帝弟作弼。或云國宦。淸塗攸失。吾子洗然。恬淡自逸。

廊廟惟淸。俊乂是延。擢應嘉舉。自國而遷。齊轡羣龍。光贊納言。優遊省闥。珥筆華軒。

昔余與子。繾綣東朝。𨿽禮以賓。情通友僚。嬉娛絲竹。撫鞞舞韶。修日朗月。攜手逍遙。

自我離羣。二周於今。𨿽簡其面。分著情深。子其超矣。實慰我心。發言爲詩。俟望好音。

欲崇其髙。必重其層。立徳之柄。莫匪安恆。在南稱柑。度北則橙。崇子鋒穎。不頹不崩。﹝○《文選》二十四。《詩紀》二十八。又《類聚》三十一引二章﹑三章﹑四章﹑五章﹑七章﹑八章﹑十章及九章之朝﹑遙二韻﹑十一章之曾﹑橙﹑崩三韻。《書鈔》六十引言﹑軒二韻。﹞

【北芒送別王世冑詩五章】

〖《世說》新語賞譽篇曰﹕謝胡兒嘗作王堪傳。咨謝公。謝公答曰﹕堪。烈之子。阮千里姨兄弟。潘安仁中外。安仁詩所謂云云。是許允婿。又注曰﹕晉諸公贊曰﹕堪字世冑。東平壽張人。少以髙亮義正稱。爲尙書左丞。有準繩操。爲石勒所害。嶽集曰﹕堪爲成都王軍司馬。嶽送至北邙別。作《詩》曰云。〗

微微發膚。受之父母。峨峨王侯。中外之首。子親伊姑。我父惟舅。昆同瓜瓞。志齊執友。

惟我王侯。風節英茂。執憲中朝。剖符名守。配作此牧。頻顯煩授。徐以姻掇。涼疾不就。

桓桓平北。帝之寵弟。彬彬我兄。惇書悅禮。乃降厥資。訓戎作楷。誰謂荼苦。其甘如薺。

忠惟行本。恭惟徳基。沈此舊屙。不敢屢辭。命彼僕駕。謂之輿之。如彼孫子。臏足乘轖。

朱鑣旣揚。四轡旣整。駕言餞行。告辭芒領。情有遷延。日無餘景。回轅南翔。心焉北騁。﹝○文館詞林百五十二作贈王冑。又《類聚》二十九﹑《詩紀》二十八並引整﹑領﹑景﹑騁四韻。﹞

【家風詩】

綰髮綰髮。發亦鬢止。日祗日祗。敬亦愼止。靡專靡有。受之父母。鳴鶴匪和。析薪弗荷。隱憂孔疚。我堂靡構。義方旣訓。家道穎穎。豈敢荒寧。一日三省。﹝○《類聚》二十三。《詩紀》二十八。﹞

【於賈謐坐講《漢書》詩】

治道在儒。弘儒由人。顯允魯侯。文質彬彬。筆下摛藻。席上敷珍。前疑旣辧。舊史惟新。惟新爾史。旣辧爾疑。延我寮友。講此微辭。﹝○《類聚》五十五。《初學記》十一。《詩紀》二十八。又《書鈔》一百作讀《漢書》詩。引珍﹑新二韻。﹞

【離合詩】

佃漁始化。人民穴處。意守醇朴。音應律呂。乘梓被源。卉木在野。錫鸞未設。金石拂舉。害咎蠲消。吉徳流普。谿谷可安。奚作櫟宇。嫣然以意。焉懼外侮。熙神委命。已求多祜。嘆彼季末。口出擇語。誰能墨識。言喪厥所。壠畝之諺。龍潛嚴阻。鮮義崇亂。少長失敍。﹝思楊容姬難堪○《類聚》五十六。《詩紀》二十八。﹞

【金穀會詩】

遂擁朱旄。作鎭淮泗。﹝○六臣本《文選》五十九齊故安陸昭王碑文注。﹞

【金穀集作詩】

王生和鼎實。石子鎭海所。親友各言邁。中心悵有違。保以敍離思。攜手遊郊畿。朝發晉京陽。夕次金穀湄。回谿縈曲阻。峻阪路威夷。綠池泛淡淡。靑柳何依依。濫泉龍鱗瀾。激波連珠揮。前庭樹沙棠。後園植烏椑。靈囿繁石橊。茂林列芳梨。飲至臨華沼。遷坐登隆坻。玄醴染朱顏。但愬杯行遲。揚桴撫靈鼓。簫管淸且悲。春榮誰不慕。歲寒良獨希。投分寄石友。白首同。所歸。﹝○《文選》二十。《詩紀》二十八。又《書鈔》百四十八引遲一韻。《類聚》二十九作金穀集詩。引沂﹑違﹑畿﹑湄﹑夷﹑依﹑遲﹑歸八韻。《初學記》十八引歸一韻。《禦覽》九百七十一引椑一韻。﹞

【河陽縣作詩二首】

微身輕蟬翼。弱冠忝嘉招。在疚妨賢路。再升上宰朝。猥荷公叔舉。連陪廁王寮。長嘯歸江山。擁耒耨時苗。幽谷茂纖葛。峻嚴敷榮條。落英隕林趾。飛莖秀陵喬。卑髙亦何常。升降在一朝。徒恨良時泰。小人道遂消。譬如野田蓬。斡流隨風飄。昔倦都邑遊。今掌河朔徭。登城眷南顧。凱風揚微綃。洪流何浩蕩。修芒郁岧峣。誰謂晉京遠。室邇身實遼。誰謂邑宰輕。令名患不劭。人生天地間。百年孰能要。熲如槁石火。瞥若截道飈。齊都無遺聲。桐鄕有餘謠。福謙在純約。害盈由矜驕。𨿽無君人徳。視民庶不恌。﹝○《文選》二十六。《詩紀》二十八。﹞

日夕陰雲起。登城望洪河。川气冒山領。驚湍激嚴阿。歸雁暎蘭畤。遊魚動圓波。鳴蟬厲寒音。時菊耀秋華。引領望京室。南路在伐柯。大廈緬無覿。崇芒郁嵯峨。總總都邑人。擾擾俗化訛。依水類浮萍。寄松似懸蘿。朱博糾舒慢。楚風被瑯邪。曲蓬何以直。托身依業麻。黔黎竟何常。政成在民和。位同單父邑。愧無子賤歌。豈敢陋微官。但恐忝所荷。﹝○《文選》二十六。《詩紀》二十八。又《文選》二十二遊西池詩注引一句。艸堂詩箋三十五江梅詩注引一句。韻補二引麻﹑和二韻。﹞

【在懷縣作詩二首】

南陸迎修景。朱明送末垂。初伏啟新節。隆暑方赫羲。朝想慶雲興。夕遲白日移。揮汗辭中宇。登城臨淸池。涼飈自遠集。輕襟隨風吹。靈圃耀華果。通衢列髙椅。瓜瓞蔓長苞。姜芋紛廣畦。稻栽肅芊芊。黍苗何離離。虛薄乏時用。位微名日卑。驅役宰兩邑。政績竟無施。自我違京輦。四載迄於斯。器非廊廟姿。屢出固其宜。徒懷越鳥志。眷戀想南枝。﹝○《文選》二十六。《詩紀》二十八。又古今歲時雜詠二十二﹑《初學記》四並引垂﹑曦﹑移﹑池﹑吹﹑椅六韻。《書鈔》百五十五引垂﹑羲二韻。《類聚》五引垂﹑羲﹑移﹑池﹑吹﹑椅六韻。《禦覽》三十一引垂﹑曦二韻。﹞

春秋代遷逝。四運紛可喜。寵辱易不驚。戀本難爲思。我來冰未泮。時暑忽隆熾。感此還期淹。嘆彼年往駛。登城望郊甸。遊目歷朝寺。小國寡民務。終日寂無事。白水過庭激。綠槐夾門植。信美非吾土。祗攪懷歸志。眷然顧鞏洛。山川邈離異。願言旋舊鄕。畏此簡書忌。祗奉社稷守。恪居處職司。﹝○《文選》二十六。《詩紀》二十八。又《類聚》五十作懷縣詩。引事﹑植﹑志﹑異﹑忌五韻。﹞

【內顧詩二首〖《詩紀》云。廣《文選》作潘尼者非。〗】

靜居懷所歡。登城望四澤。春艸郁靑靑。桑柘何奕奕。芳林振朱榮。淥水激素石。初徵冰未泮。忽焉振絺綌。漫漫三千里。迢迢遠行客。馳情戀朱顏。寸陰過盈尺。夜愁極淸晨。朝悲終日夕。山川信悠永。願言良弗獲。引領訊歸云。沈思不可釋。﹝○玉臺新詠二。古籍業殘惇煌唐寫本玉臺新詠。《類聚》三十二。《詩紀》二十八。﹞

獨悲安所慕。人生若朝露。綿邈寄絕域。眷戀想平素。爾情旣來追。我心亦還顧。形體隔不達。精爽交中路。不見山上。松。隆冬不易故。不見陵澗。柏。歲寒守一度。無謂希見疏。在遠分彌固。﹝○玉臺新詠二。古籍業殘惇煌唐寫本玉臺新詠。《詩紀》二十八。﹞

【悼亡詩三首】

荏苒冬春謝。寒暑忽流易。之子歸窮泉。重壤永幽隔。私懷誰克從。淹畱亦何益。黽勉恭朝命。回心反初役。望廬思其人。入室想所歷。幃屏無仿佛。翰默有餘迹。流芳未及歇。遺掛猶在壁。悵怳如或存。回遑忡驚惕。如彼翰林鳥。雙棲一朝支。如彼遊川魚。比目中路析。春風緣隟來。晨畱承檐滴。寢息何時忘。沈憂日盈積。庶幾有時衰。莊缶猶可擊。﹝○《文選》二十三。玉臺新詠二。古籍業殘惇煌唐寫本玉臺新詠。《詩紀》二十八。又《類聚》三十四引易﹑隔﹑歷﹑迹﹑壁﹑惕﹑支﹑隔八韻。﹞

皎皎窗中月。照我室南端。淸商應秋至。溽暑隨節闌。凜凜涼風升。始覺夏衾單。豈曰無重纊。誰與同歲寒。歲寒無與同。朗月何朧朧。展轉盻枕席。長簟竟牀空。牀空委淸塵。室虛來悲風。獨無李氏靈。仿佛睹爾容。撫衿長歡息。不覺涕沾胸。沾胸安能已。悲懷從中起。寢興目存形。遺音猶在耳。上慚東門吳。下愧蒙《莊子》。賦詩欲言志。此志難具紀。命也可柰何。長戚自令鄙。﹝○《文選》二十三。玉臺新詠二。古籍業殘惇煌唐寫本玉臺新詠。《詩紀》二十八。又《書鈔》百五十引同﹑朧二韻。《類聚》三十四引端﹑闌﹑單﹑寒﹑朧﹑空﹑風﹑起﹑耳九韻。《禦覽》二十五引端﹑闌﹑單三韻。七百七引單﹑寒二韻。七百八引空一韻。事類賦秋賦注引端﹑闌二韻。○逯案。長戚自令鄙句。唐寫本作令自鄙較勝。阮籍詠懷昔年十四五篇末句云。噭々令自嗤。與此句法相似也。﹞

曜靈運天機。四節代遷逝。淒淒朝露凝。烈烈夕風厲。柰何悼淑儷。儀容永潛醫。念此如昨日。誰知已卒歲。攺服從朝政。哀心寄私制。茵幬張故房。朔望臨爾祭。爾祭詎幾時。朔望忽復盡。衾裳一毀撤。千載不復引。亹亹期月周。戚戚彌相湣。悲懷感物來。泣涕應情隕。駕言陟東阜。望墳思紆軫。徘徊墟墓間。欲去復不忍。徘徊不忍去。徙倚步踟躕。落葉委埏側。枯荄帶墳隅。孤魂獨煢煢。安知靈與無。投心遵朝命。揮涕彊就車。誰謂帝宮遠。路極悲有餘。﹝○《文選》二十三。《詩紀》二十八。﹞

【楊氏七哀詩】

漼如葉落樹。邈若雨絕天。雨絕有歸云。頁落何時連。山气冒岡領。長風鼓松柏。堂虛聞鳥聲。室暗如日夕。晝愁奄逮昏。夜思忽終昔。展轉獨悲窮。泣下沾枕席。人居天地間。飄若遠行客。先後詎能幾。誰能獘金石。﹝○《類聚》三十四作哀詩。廣《文選》九。《詩紀》二十八。又《文選》四十拜中軍記室辭隋王箋注引天一韻。﹞

【思子詩】

造化甄品物。天命代虛盈。柰何念稚子。懷奇隕幼齡。追想存仿佛。感道傷中情。一往何時還。千載不復生。﹝○《類聚》三十四。《詩紀》二十八。﹞

【東郊詩〖東郊。嘆不得志也。〗】

出自東郊。憂心搖搖。遵彼萊田。言采其樵。﹝○《文選》二十宿東園詩注。﹞

【魯公詩】

如地之載。如天之臨。﹝○《文選》二十應詔燕曲水詩注。﹞

【詩】

成都貴素質。酒泉稱白麗。紅紫奪夏藻。裁芳掩春蕙。﹝○合璧事類別集四十四。﹞

柳條恆著地。弱柳蔭修衢。﹝○《類聚》八十九。○逯案。此非一篇中句。﹞

依水類浮萍。倚松如懸蘿。﹝○合璧事類續集五十一。﹞

【閣道謠】

〖《晉書》曰﹕潘嶽才名冠世。爲眾所疾。泰始十年。出爲河陽令。而鬱鬱不得志。時尙書僕射山濤領吏部。王濟﹑裴楷等並爲帝所親遇。嶽內非之。乃題閣道爲謠。〗

閣道東有大牛。王濟鞅。裴楷輶。和嶠刺促不得休。﹝《世說》作閣東有大牛。和嶠鞅。裴楷鞦。王濟別嬲不得休。○《晉書》潘嶽傳。《世說》新語政事篇。《禦覽》四百六十五引王隱《晉書》。﹞

夏侯衝

【答潘嶽詩】

相思限淸防。企佇誰與言。﹝○《文選》二十六直東宮答鄭尙書詩注。﹞

束皙

﹝皙。字廣微。陽平元城人。初爲司空張華賊曹屬。轉著作佐郎。遷博士。再遷尙書郎。趙王倫輔政。辭疾歸。有發蒙記一卷﹑集七卷。﹞

【補亡詩六首】

〖序曰﹕皙與同業疇人。肄修鄕飲之禮。然所詠之詩。或有義無辭。音樂取節。闕而不備。於是遙想旣往。存思在昔。補著其文。以綴舊制。〗

【南陔】〖南陔。孝子相戒以養也。〗

循彼南陔。言采其蘭。眷戀庭闈。心不遑安。彼居之子。岡或遊盤。馨爾夕膳。絜爾晨餐。循彼南陔。厥艸油油。彼居之子。色思其柔。眷戀庭闈。心不遑畱。馨爾夕膳。絜爾晨羞。有獺有獺。在河之涘。淩波赴汨。噬魴捕鯉。嗷嗷林烏。受哺於子。養隆敬薄。惟禽之似。勗增爾虔。以介丕祉。﹝○《文選》十九。《詩紀》二十三。又《初學記》十七所引缺餐一韻。﹞

【白華】〖白華。孝子之潔白也。〗

白華朱萼。被於幽薄。粲粲門子。如磨如錯。終晨三省。匪惰其恪。白華絳趺。在陵之陬。倩倩士子。涅而不渝。竭誠盡敬。亹亹忘劬。白華玄足。在丘之曲。堂堂處子。無營無欲。鮮侔晨葩。莫之黠辱。﹝○《文選》十九。《初學記》十七。文章正宗二十九。《詩紀》二十三。﹞

【華黍】〖華黍。時和歲丰。宜黍稷也。〗

黮々重云。習習和風。黍華陵巓。麥秀丘中。靡田不播。九谷斯丰。奕奕玄霄。濛濛甘澑。黍發稠華。禾挺其秀。靡田不殖。九谷斯茂。無髙不播。無下不植。﹝李善本《文選》作殖。﹞芒芒其稼。參參其穡。稸我王委。充我民食。玉燭陽明。顯猷翼翼。﹝○《文選》十九。《詩紀》二十三。﹞

【由庚】〖由庚。萬物得由其道也。〗

蕩蕩夷庚。物則由之。蠢蠢庶類。王亦柔之。道之旣由。化之旣柔。木以秋零。艸以春抽。獸在於艸。魚躍順流。四時遞謝。八風代扇。纖阿案晷。星變基躔。五緯不愆。六气無易。愔愔我王。紹文之迹。﹝○《文選》十九。《詩紀》二十三。﹞

【崇丘】〖萬物得極其髙大也。〗

瞻彼崇丘。其林藹藹。植物斯髙。動類斯大。周風旣洽。王猷允泰。漫漫方輿。回回洪覆。何類不繁。何生不茂。物極其性。人永其壽。恢恢大圓。茫茫九壤。資生仰化。於何不養。人無道夭。物極則長。﹝○《文選》十九。《詩紀》二十三。﹞

【由儀】〖由儀。萬物之生。各得其儀也。〗

肅肅君子。由儀率性。明明後辟。仁以爲政。魚遊淸沼。鳥萃平林。濯鱗鼓翼。振振其音。賓寫爾誠。主竭其心。時之和矣。何思何修。文化內輯。武功外悠。﹝○《文選》十九。《詩紀》二十三。﹞

石崇

﹝崇。字季倫。以伐吳功封安陽侯。惠帝時出爲荊州刺史。致富不貲。尋拜太僕。出爲徵虜將軍。監徐州軍事。鎭下邳。永康元年。在朝謀誅趙王倫。被殺。時年五十二。有集六卷。﹞

【大雅吟】

堂堂太祖。淵弘其量。仁格宇宙。義風遐暢。啟土萬里。志在翼亮。三分有二。周文是尙。於穆武王。奕世載聰。欽明衝默。文思允恭。武則不猛。化則時雍。庭有儀鳳。郊有遊龍。啟路千里。萬國率從。蕩淸吳會。六合乃同。百姓仰徳。良史書功。超越三代。唐虞比蹤。﹝右一曲晉樂所奏。○《樂府詩集》二十九。《詩紀》三十。﹞

【楚妃嘆﹝並序﹞】

歌辭楚妃嘆。莫知其所由。楚之賢妃。能立徳著勛。垂名於後。惟樊姬焉。故今歡詠之聲。永世不絕。蕩蕩大楚。跨土萬里。北據方城。南接交趾。西撫巴漢。東被海涘。五侯九伯。是疆是理。矯矯莊王。淵渟嶽峙。冕旒垂精。充纊塞耳。韜光戢曜。潛默恭己。內委樊姬。外任孫子。猗猗樊姬。體道履信。旣絀虞丘。九女是進。杜絕邪佞。廣啟令胤。割歡抑寵。居之不吝。不吝實難。可謂知幾。化自近始。著於閨闈。光佐霸業。邁徳揚威。羣後列辟。式瞻洪規。譬彼江海。百川咸歸。萬邦作歌。身沒名飛。﹝右一曲晉樂所奏。○《樂府詩集》二十九。廣《文選》十三。《詩紀》三十。又《文選》二十八吳趨行注引序文。﹞

【王明君辭﹝並序﹞】

〖王明君者。本是王昭君。以觸文帝諱。故攺之。匈奴盛。請婚於漢。元帝以後宮良家子明君配焉。昔公主嫁烏孫。令琵琶馬上作樂。以慰其道路之思。其送明君。亦必爾也。其造新曲。多哀怨之聲。故敍之於紙云爾。〗

我本漢家子。將適單於庭。辭訣未及終。前驅已抗旌。僕禦涕流離。轅馬爲悲鳴。哀郁傷五內。泣淚沾朱纓。行行日已遠。遂造匈奴城。延我於穹廬。加我閼氏名。殊類非所安。𨿽貴非所榮。父子見淩辱。對之慚且驚。殺身良不易。默默以苟生。苟生亦何聊。積思常憤盈。願假飛鴻翼。棄之以遐徵。飛鴻不我顧。佇立以屏營。昔爲匣中玉。今爲糞上英。朝華不足歡。甘與﹝玉臺作爲。﹞秋艸並。傳語後世人。遠嫁難爲情。﹝○《文選》二十七。古籍業殘惇煌唐寫本玉臺新詠。玉臺新詠二。《樂府詩集》二十九。《詩紀》三十。又《類聚》四十二引序及庭﹑旌﹑鳴﹑城﹑名﹑生﹑徵﹑英﹑並﹑情十韻。《禦覽》五百八十三作琵琶引。略引序文。﹞

【思歸引﹝並序﹞】

〖余﹝樂府作崇。﹞少有大志。誇邁流俗。弱冠登朝。歷位二十五。年五十以事去官。晚節更樂放逸。篤好林藪。遂肥遁於河陽別業。其制宅也。卻阻長堤。前臨淸渠。柏木幾於萬株。江水周於舍下。有觀閣池沼。多養魚鳥。家素習技。頗有秦趙之聲。出則以遊目戈釣爲事。入則有琴書之娛。又好服食咽气。志在不朽。傲然有淩雲之操。欻復見牽羈。婆娑於九列。困於人間煩黷。常思歸而永嘆。尋覽樂篇有思歸引。儻古人之心有同於今。故制此曲。此曲有弦無歌。今爲作歌辭以述餘懷。恨時無知音者。令造新聲而播於絲竹也。〗

思歸引。歸河陽。假余翼鴻鶴髙飛翔。經芒阜。濟河梁。望我舊館心悅康。淸渠激。魚彷徨。雁驚溯波羣相將。終日周覽樂無方。登云閣。列姬姜。拊絲竹。叩宮商。宴華池。酌玉觴。﹝○《類聚》四十二。《樂府詩集》五十八。《詩紀》三十。﹞

【思歸嘆】

登城隅兮臨長江。極望無涯兮思塡胸。魚瀺灂兮鳥繽翻。澤雉遊鳧兮戲中園。秋風厲兮鴻雁徵。蟋蟀嘈嘈兮晨夜鳴。落葉飄兮枯枝竦。百艸零落兮覆畦壠。時光逝兮年易盡。感彼歲暮兮悵自湣。廓羈旅兮滯野都。願禦北風兮忽歸䢐。惟金石兮幽且淸。林郁茂兮芳卉盈。玄泉流兮縈丘阜。閣館蕭寥兮蔭業柳。吹長笛兮彈五弦。髙歌淩雲兮樂餘年。舒篇卷兮與聖談。

釋冕投紱兮希鼓聃。超逍遙兮絕塵埃。福亦不至兮禍不來。﹝○《類聚》二十八。《詩紀》三十。﹞

【答曹嘉詩】

昔常接羽儀。俱遊靑雲中。惇道訓冑子。儒化渙以融。同聲無異響。故使恩愛隆。豈惟惇初好。款分在令終。孔不陋九夷。老氏適西戎。逍遙滄海隅。可以保王躬。世事非所務。周公不足夢。玄寂令神王。是以守至衝。﹝○《三國誌》楚王彪傳注。《詩紀》三十。又韻補一作贈曹嘉詩。引夢﹑衝二韻。﹞

【贈棘腆詩】

久官無成績。棲遲於徐方。寂寂守空城。悠悠思故鄕。恂恂二三賢。身遠屈龍光。攜手沂泗間。遂登舞雩堂。文藻譬春華。談話猶蘭芳。消憂以觴醴。娛耳以名娼。博弈逞妙思。弓夭威邊疆。﹝○《類聚》三十一。《詩紀》三十。﹞

【答棘腆詩】

言念將別。睹物傷情。贈爾話言。要在遺名。惟此遺名。可以全﹝《詩紀》作長。﹞生。﹝○《類聚》三十一。《詩紀》三十。﹞

【贈歐陽建詩】

文藻譬春華。談話如芳蘭。﹝○《書鈔》一百。﹞

【還京詩】

迅風翼華蓋。飄遙若鴻飛。﹝○《文選》三十數詩注。﹞

綠珠

﹝綠珠。石崇妾。﹞

【懊儂歌】

〖古今樂錄曰﹕懊儂歌。晉綠珠所作。惟絲布澀難縫一曲而已。〗

絲布澀難縫。令儂十指穿。黃牛細犢車。遊戲出孟津。﹝○《樂府詩集》四十六。《詩紀》三十。﹞

翾《詩紀》作翔風。

【怨詩】

〖王子年拾遺記曰﹕石季倫有愛婢曰翾風。魏末於胡中得之。年十五。無有比其容貌。最以文辭擅愛。年三十。妙年者爭嫉之。崇退翾風爲房老。使主羣少。乃懷怨而作詩。〗

春華誰不美。卒傷秋落時。突煙還自低。鄙退豈所期。桂芳徒自蠹。失愛在蛾眉。坐見芳時歇。憔悴空自嗤。﹝○《太平廣記》二百七十二。《詩紀》三十。又萬花谷十七引時﹑嗤二韻。﹞

歐陽建

﹝建。字堅石。渤海人。石崇甥。歷山陽令﹑尙書郎﹑馮翊太守。永康元年。石崇勸淮南王誅趙王倫。事覺。建與崇見殺。有集二卷。﹞

【答石崇贈詩】

於鑠我舅。明徳塞違。俾扞東藩。在徐之邳。載播其惠。載揚其威。濟寬惟猛。方夏以綏。光啟先業。增曜重暉。咨余衝人。艱苦攸離。過庭無聞。頑固匪移。寔賴慈誨。導之軌儀。仰遵嘉詠。俯蹈明規。如葛斯蔓。如樛之垂。旋機回度。逝者如流。日與月與。稔冉代周。自我之曠。載履春秋。瞻望遐路。邈矣其悠。心之云慕。思結綢繆。人亦有言。愛而勿勞。誰謂河廣。曾不容刀。乃䢐來邁。適此西郊。在乾之二。爰著玆爻。我遘君子。仰之彌髙。嚴嚴其髙。卽之惟溫。居盈思衝。在貴忘尊。縱酒嘉燕。自明及昏。無幽不研。靡奧不論。人樂其量。士感其惇。﹝○文館詞林百五十六。又《類聚》三十一﹑《詩紀》三十並作答棘腆詩。引違﹑邳﹑威﹑綏﹑暉﹑離﹑移﹑儀﹑規﹑垂﹑髙﹑溫﹑尊﹑昏﹑論﹑惇十六韻。﹞

【臨終詩】

〖《晉書》曰﹕及遇禍。莫不悼惜之。年三十餘。臨命作詩。文甚哀楚。〗

伯陽適西戎。孔子欲居蠻。苟懷四方誌。所在可遊盤。況乃遭屯蹇。顚沛遇災患。古人達機兆。策馬遊近關。咨余衝且暗。抱責守微官。潛圖密已構。成此禍福端。恢恢六合間。四海一何寬。天网布紘綱。投足不獲安。松柏隆冬悴。然後知歲寒。不涉太行險。誰知斯路難。眞僞因事顯。人情難豫關。窮達有定分。慷慨復何嘆。上負慈母恩。痛酷摧心肝。下顧所憐女。惻惻心中酸。二子棄若遺。念皆遘凶殘。不惜一身死。惟此如循環。執紙五情塞。揮筆涕汍瀾。﹝○《文選》二十三。《詩紀》三十。﹞

何劭

﹝劭。字敬祖。陳國夏陽人。晉太宰何曾次子。武帝卽位。爲散騎常侍。咸寧中。遷侍中。惠帝初爲太子太師。累遷尙書左僕射。永康初。遷司徒。趙王倫篡位。以爲太宰。永寧元年卒。有集二卷。﹞

【洛水祖王公應詔詩】

穆穆聖王。體此慈仁。友於之至。通於明神。遊宴綢繆。情戀所親。薄雲餞之。於洛之濱。嵩崖嚴嚴。洪流湯湯。春風動衿。歸雁和鳴。我後響客。鼓瑟吹笙。舉爵惟別。聞樂傷情。嘉宴旣終。白日西歸。羣司告旋。鸞輿整綏。我皇重離。頓轡驂騑。臨川永嘆。酸涕沾頤。崇恩感物。左右同悲。﹝○《類聚》二十九。廣《文選》八。《詩紀》二十三。﹞

【贈張華詩】

四時更代謝。懸象疊捲舒。暮春忽復來。和風與節俱。俯臨淸泉湧。仰觀嘉木敷。周旋我陋圃。西瞻廣武廬。旣貴不忘儉。處有能存無。鎭俗在簡約。樹塞焉足摹。在昔同班司。今者並園墟。私願偕黃髮。逍遙綜琴書。舉爵茂陰下。攜手共躊躇。奚用遺形骸。忘筌在得魚。﹝○《文選》二十四。《詩紀》二十三。又《類聚》三十一引舒﹑俱﹑敷﹑墟﹑書﹑躇﹑魚七韻。範晞文對牀夜語一引何劭詩敷一韻。韻語陽秋十九此廬﹑無﹑摹三韻。﹞

【遊仙詩】

靑靑陵上松。亭亭髙山柏。光色冬夏茂。根柢無菜凋落。吉士懷眞心。悟物思遠托。揚志玄雲際。流目矚嚴石。羨昔王子喬。友道發伊洛。迢遽陵峻嶽。連翩禦飛鶴。抗迹遺萬里。豈戀生民樂。長懷慕仙類。眇然心綿邈。﹝○《文選》二十一。《詩紀》二十三。又《初學記》三引柏﹑樂二韻。﹞

【雜詩】

秋風乘夕起。明月照髙樹。閒房來淸气。廣庭發暉素。靜寂愴然嘆。惆悵出遊顧。仰視垣上艸。俯察階下露。心虛體自輕。飄遙若仙步。瞻彼陵上柏。想與神人遇。道深難可期。精微非所慕。勤思終遙夕。永言寫情慮。﹝○《文選》二十九。《詩紀》二十三。﹞

【詩】

亮無風雲會。安能襲塵軌。﹝○《文選》二十六答顏延年詩注。﹞

晉詩卷五

陸機

﹝機。字士衡。吳郡人。武帝末。與弟云入洛。太傅楊駿辟爲祭酒。惠帝卽位。遷太子洗馬﹑著作郎。歷吳王晏郎中令。遷尙書中兵郎。趙王倫輔政。引爲相國參軍。大安元年。成都王穎起兵討長沙王乂。假機後將軍﹑河北大都督。二年。爲穎所害。時年四十三。有晉記四卷﹑洛陽記一卷﹑集四十七卷。﹞

◎樂府

【短歌行﹝以下四言。﹞】

置酒髙堂。悲歌臨觴。人壽幾何。逝如朝霜。時無重至。華不再陽。蘋以春暉。蘭以秋芳。來日苦短。去日苦長。今我不樂。蟋蟀在房。樂以會興。悲以別章。豈曰無感。憂爲子忘。我酒旣旨。我肴旣臧。短歌有詠。長夜無荒。﹝○《文選》二十八。《樂府詩集》三十。本集六。文章正宗二十九。《詩紀》二十四。又《類聚》四十二引觴﹑霜﹑陽﹑芳﹑長﹑房六韻。﹞

【秋胡行】

道𨿽一致。塗有萬端。吉凶紛藹。休咎之源。人鮮知命。命未易觀。生亦何惜。功名所勤。﹝本集作嘆。《詩紀》同。○《類聚》四十一。《樂府詩集》三十六。本集六。《詩紀》二十四。﹞

【隴西行】

我靜如鏡。民動如煙。事以形兆。應以象懸。豈曰無才。世鮮興賢。﹝○《類聚》四十一。《樂府詩集》三十七。本集七。《詩紀》二十四。﹞

【日出東南隅行】〖《文選》云。或作羅敷艷歌。玉臺作艷歌行。〗

扶桑升朝暉。照此髙臺端。髙臺多妖麗。睿房出淸顏。淑貌耀皎日。惠心淸且閒。美目揚玉澤。蛾眉象翠翰。鮮膚一何潤。秀色若可餐。窈窕多容儀。婉媚巧笑言。暮春春服成。粲粲綺與紈。金雀垂藻翹。瓊佩結瑤璠。方駕揚淸塵。濯足洛水瀾。藹藹風雲會。佳人一何繁。南崖充羅幕。北渚盈軿軒。淸川含藻景。髙岸被華丹。馥馥芳袖揮。冷冷纖指彈。悲歌吐淸響。雅舞播幽蘭。丹唇含九秋。妍迹陵七盤。赴曲迅驚鴻。蹈節如集鸞。綺態隨顏變。沈姿無定源。俯仰紛阿那。顧步咸可歡。遺芳結飛飆。浮景映淸湍。冶容不足詠。春遊良可嘆。﹝○《文選》二十八。玉臺新詠三。本集六。《樂府詩集》二十八。《詩紀》二十四。又《書鈔》百六引端﹑顏二韻。《類聚》四十一引端﹑閒﹑翰﹑紈﹑璠﹑瀾﹑蘭﹑鸞﹑歡九韻。杜公瞻編珠二作樂府詩。引蘭一韻。《禦覽》三百八十一引翰一韻。吳棫韻補二引軒﹑丹二韻及鸞﹑源二韻。﹞

【挽歌詩三首】

卜擇考休貞。嘉命咸在玆。夙駕警徒禦。結轡頓重基。龍﹤巾荒﹥被廣柳。前驅矯輕旗。殯宮何嘈嘈。哀響沸中闈。中闈且勿讓。聽我薤露詩。死生各異倫。祖載當有時。捨爵兩楹位。啟殯進靈轜。飲餞觴莫舉。出宿歸無期。帷衽曠遺影。棟宇與子辭。周親咸奔湊。友朋自遠來。翼翼飛輕軒。駸駸策素騏。按轡遵長薄。送子長夜臺。呼子子不聞。泣子子不知。嘆息重櫬側。念我疇昔時。三秋猶足收。萬世安可思。殉沒身易亡。救子非所能。含言言哽咽。揮涕涕流離。﹝○《文選》二十八。《文選》集注五十六。本集七。《樂府詩集》二十七。《詩紀》二十四。又《初學記》十引詩﹑時﹑輀﹑期四韻。《禦覽》五百五十二引詩﹑時﹑轜﹑期四韻。吳棫韻補一引能﹑離二韻。合璧合類六十八所引缺末一韻。海錄碎事二十一引輀一韻。﹞

流離親友思。惆悵神不泰。素驂佇轜軒。玄駟騖飛蓋。哀鳴興殯宮。回遲悲野外。魂輿寂無響。但見冠與帶。備物象平生。長旌誰爲旆。悲風徽行軌。傾云結流靄。振策指靈丘。駕言從此逝。﹝○《文選》二十八。《文選》集注五十六。本集七。《樂府詩集》二十七。《詩紀》二十四。又《書鈔》九十二作王侯挽歌辭。引蓋﹑外﹑帶﹑旆﹑藹五韻。﹞

重阜何崔嵬。玄廬竄其間。磅礡立四極。穹隆放蒼天。側聽陰溝湧。臥觀天進懸。壙宵何寥廓。大暮安可晨。人往有返歲。我行無歸年。昔居四民宅。今托萬鬼鄰。昔爲七尺軀。今成灰與塵﹐金玉素所佩。鴻萬鬼鄰。昔爲七尺軀。今成灰與塵。金玉素所佩。鴻毛今不振。丰肌響螻蟻。妍姿永夷泯。壽堂延魑魅。虛無自相賓。螻蟻爾何怨。魑魅我何親。拊心痛荼毒。永嘆莫爲陳。﹝○《文選》二十八。《文選》集注五十六。《初學記》十四。《禦覽》五百五十二。《樂府詩集》二十七。本集七。《詩紀》二十四。又《初學記》十四﹑萬花谷後二十二並引鄰一韻。吳棫韻補二引年﹑賓二韻及懸﹑晨二韻。﹞

【庶人挽歌辭】

死生各異方。照非神色襲。貴賤禮有差。外相盛已集。魂衣何盈盈。旟旐何習習。父母拊棺號。兄弟扶筵粒。靈轜動轇﹤車芻﹥。龍首矯崔嵬。挽歌挾轂唱。嘈嘈一何悲。浮雲中容與。飄風不能回。淵魚仰失梁。徵鳥俯墜飛。念彼平生時。延賓陟此幃。賓階有鄰迹。我降無登輝。﹝○《書鈔》九十二引襲﹑集﹑習﹑幃﹑輝五韻。《禦覽》五百五十二﹑本集札記引習﹑泣﹑嵬﹑悲﹑回﹑飛六韻。﹞

【又】

陶犬不知吠。瓦雞焉能鳴。安寢重丘下。仰聞板築聲。﹝○《書鈔》九十二。﹞

埏埴爲塗車。束薪作萏靈。﹝○《禦覽》五百五十二作士庶挽歌辭。﹞

【王侯挽歌辭】

辭孤魂𨿽有識。良接難爲符。操心玄芒內。注血治鬼區。﹝○《書鈔》九十二。﹞

【挽歌辭】

在昔良可悲。魂往一何慼。念我平生時。人道多拘役。﹝○韻補五。﹞

五常侵軌儀。夕气牽徽墨。隨和之良聘。枝﹤馬關﹥或鴆毒。﹝○同上﹞

【長歌行】

逝矣經天日。悲哉帶地川。寸陰無停晷。尺波豈徒旋。年往迅勁矢。時來亮急弦。遠期鮮克及。盈數固希全。容華夙夜零。體澤坐自捐。玆物苟難停。吾壽安得延。俯仰逝將過。倏急幾何間。慷慨亦焉訴。天道良自然。但恨功名薄。竹帛無所宣。迨及歲未暮。長歌乘我閒。﹝樂府作間。○《文選》二十八。《樂府詩集》三十。本集六。《詩紀》二十四。又《類聚》四十二引川﹑旋﹑全三韻。《禦覽》十七引弦一韻。﹞

【君子行】

天道夷且簡。人道險而難。休咎相乘躡。翻覆若波瀾。去疾苦不遠。疑似實生患。近火固宜熱。履冰豈惡寒。掇蜂滅天道。拾塵惑孔顏。逐臣尙何有。棄友焉足嘆。福鐘恆有兆。禍集非無端。天損未易辭。人益猶可歡。朗鑑豈遠假。取之在傾冠。近情苦自信。君子防未然。﹝○《文選》二十八。《樂府詩集》三十二。本集六。《詩紀》二十四。又《類聚》四十一引艱﹑瀾﹑患三韻。﹞

【從軍行】

苦哉遠徵人。飄飄窮四遐。南陟五領巓。北戍長城阿。深五臣作谿。谷邈無底。崇山郁嵯峨。奮臂攀喬木。振迹涉流沙。隆暑固已慘。涼風嚴且苛。夏條集鮮澡。寒冰結衝波。胡馬如雲屯。越旗亦星羅。飛鋒無絕影。鳴鏑自相和。朝食不免冑。夕息常負戈。苦哉遠徵人。撫心悲如何。﹝○《文選》二十八。《樂府詩集》三十二。本集六。羣書校補。《詩紀》二十四。又《類聚》四十一引河﹑阿﹑羅﹑戈﹑何五韻。《禦覽》三百二十八引戈﹑何二韻。﹞

【苦寒行】

北遊幽朔城。涼野多險難。俯入窮谷底。仰陟髙山盤。凝冰結重磵。積雪被長巒。陰雪興嚴側。悲風鳴樹端。不睹白日景。但聞寒鳥喧。猛虎憑林嘯。玄猿臨岸歡。夕宿喬木下。慘愴恆鮮歡。渴飲堅冰漿。饑待零露餐。離思固已久。寤寐莫與言。劇哉行役人。慊慊恆苦寒。﹝○《文選》二十八。《樂府詩集》三十三。本集六。《詩紀》二十四。又《書鈔》百五十六引巒一韻。《類聚》四十引艱﹑巒﹑端﹑餐﹑寒五韻。《初學記》三引艱﹑盤﹑巒三韻。《禦覽》三十四引難﹑盤﹑巒﹑端﹑喧﹑嘆﹑歡﹑餐八韻。﹞

【豫章行】

汛舟淸川渚。遙望髙山陰。川陸殊塗軌。懿親將遠尋。三荊歡同株。四鳥悲異林。樂會良自古。悼別豈獨今。寄世將幾何。日昃無停陰。前路旣已。後塗隨年侵。促促薄暮景。亹亹鮮克禁。曷爲復以玆。曾是懷苦心。遠節嬰物淺。近情能不深。行矣保嘉福。景絕繼以音。﹝○《文選》二十八。樂府三十四。本集六。《詩紀》二十四。又《類聚》四十一引陰﹑尋﹑林﹑今四韻。《文選》二十七始安郡還詩注引川陸殊塗四字。蓋誤漏軌字。﹞

【長安有狹邪行】

伊洛有歧路。歧路交朱輪。輕蓋承華景。騰步躡飛塵。鳴玉豈朴儒。憑軾皆俊民。烈心厲勁秋。麗服鮮芳春。余本倦遊客。豪彥多舊親。傾蓋承芳訊。欲鳴當及晨。守一不足矜。歧路良可遵。規行無曠迹。矩步豈逮人。投足緒已爾。四時不必循。將遂殊塗軌。要子同歸津。﹝○《文選》二十八。樂府三十五。本集六。《詩紀》二十四。又《類聚》四十一引輪﹑塵﹑民﹑春﹑親﹑晨六韻。﹞

【塘上行】

江蘺生幽渚。微芳不足宣。被蒙風雨會。移居華池邊。發藻玉臺下。垂影滄浪淵。沾潤旣已渥。結根奧且堅。四節逝不處。繁華難久鮮。淑气與時殞。餘芳隨風捐。天道有遷易。人理無常全。男歡智傾愚。女愛衰避妍。不惜微軀退。但懼蒼蠅前。願君廣末光。照妾薄暮年。﹝○《文選》二十八。玉臺新詠三。《樂府詩集》三十五。本集六。文章正宗二十九。《詩紀》二十四。又《類聚》四十一引宣﹑邊﹑全﹑妍﹑前﹑年六韻。﹞

【折揚柳行】

邈矣垂天景。壯哉奮地雷。丰隆豈久響。華光但西聵。日落似有竟。時逝恆若催。仰悲朗月運。坐觀璇蓋回。盛門無再入。衰房莫苦開。人生固已短。出處鮮爲諧。慷慨惟昔人。興此千載懷。升龍悲絕處。葛藟變條枚。寤寐豈虛嘆。曾是感與榷。弭意無足歡。願言有餘哀。﹝○《樂府詩集》三十七。本集七。廣《文選》十三。《詩紀》二十四。﹞

【飲馬長城窟行】

驅馬陟陰山。山髙馬不前。往問陰山候。勁虜在燕然。戎車無停軌。旌旆屢䢐遷。仰憑積雪嚴。俯涉堅冰川。冬來秋未反。去家邈以綿。獫狁亮未夷。徵人豈徒旋。末徳爭稱鳴。凶器無兩全。師克薄賞行。軍沒微軀捐。將遵甘陳迹。收功單於旃。振旅勞歸士。受爵槁街傳。﹝○《文選》二十八。《樂府詩集》三十八。本集六。《詩紀》二十四。又《類聚》四十一引前﹑然﹑全﹑捐﹑旃五韻。《禦覽》八百引前﹑然二韻。﹞

【門有車馬客行】

門有車馬客。駕言發故鄕。念君久不歸。濡迹涉江湘。投袂赴門塗。攬衣不及裳。拊膺攜客泣。掩淚敍溫涼。借問邦族間。惻愴論存亡。親友多零落。舊齒皆凋喪。市朝互遷易。城闕或丘荒。墳壠日月多。松柏郁芒芒。天道信崇替。人生安得長。慷慨惟平生。俯仰獨悲傷。﹝○《文選》二十八。《樂府詩集》四十。本集六。《詩紀》二十四。又《類聚》四十一引鄕﹑湘﹑裝﹑亡﹑長五韻。﹞

【棹歌行】

遲遲暮春日。天气柔且嘉。元吉降初巳。濯穢遊黃河。龍舟浮鷁首。羽旗藻葩。乘風宣飛景。逍遙戲中波。名謳激淸唱。榜人縱棹歌。投綸沈洪川。飛繳入紫霞。﹝○《類聚》四十二。樂府四十。本集七。《詩紀》二十四。又玉燭寶典三引河﹑葩﹑波三韻。樂府古題要解上引一句。《禦覽》三十引嘉﹑河葩﹑波四韻。﹞

【太﹝樂府作泰。﹞山吟】

太山一何髙。迢迢造天庭。峻極周已遠。曾云郁冥冥。梁甫亦有館。蒿裏亦有亭。幽塗延萬鬼。神房集百靈。長吟太山側。慷慨激楚聲。﹝○《類聚》四十二。《樂府詩集》四十一。岱史。本集七。《詩紀》二十四。﹞

【梁甫吟】

玉衡旣已驂。羲和若飛淩。四運循環轉。寒暑自相承。冉冉年時暮。迢迢天路徵。招搖東北指。大火西南升。悲風無絕響。玄云互相仍。丰冰憑川結。零露彌天凝。年命時相逝。慶雲鮮克乘。履信多愆期。思順焉足憑。慷慨臨川響。非此孰爲興。哀吟梁甫巓。慷慨獨拊膺。﹝○《樂府詩集》四十一。本集七。《詩紀》二十四。﹞

【東武吟行】

投迹短世間。髙步長生闈。濯髮冒云冠。浣身被羽衣。饑從韓眾餐。寒就佚女棲。﹝○《類聚》四十一。《樂府詩集》四十一。本集七。《詩紀》二十四。﹞

【班婕妤】〖《詩紀》云。一作婕妤怨。〗

婕妤去辭寵。淹畱終不見。寄情在玉階。托意惟團扇。春苔暗階除。秋艸蕪髙殿。黃昏履綦絕。愁來空雨面。﹝○《樂府詩集》四十三。本集七作倢伃怨。《詩紀》二十四。﹞

【駕言出北闕行】

駕言出北闕。躑躅遵山陵。長松何鬱鬱。丘墓互相承。念昔䢐歿子。悠悠不可勝。安寢重冥廬。天壤莫能興。人生何所促。忽如朝露凝。辛苦百年間。戚戚如履冰。仁智亦何補。遷化有明徵。求仙鮮克仙。太虛不可淩。良會罄美服。對酒宴同聲。﹝○《樂府詩集》六十一。本集七。《詩紀》二十四。又《類聚》四十一引陵﹑承﹑勝﹑凝﹑淩五韻。又起首多驅車上東門一句。﹞

【君子有所思行】

命駕登北山。延佇望城郭。廛裏一何盛。街巷紛漠漠。甲第崇髙闥。洞房結阿閣。曲池何湛湛。淸川帶華薄。邃宇列綺窗。蘭室接羅幕。淑貌色斯升。哀音承顏作。人生誠行邁。容華隨年落。善哉膏梁士。營生奧且博。宴安消靈根。酖毒不可恪。無以肉食資。取笑葵與藿。﹝○《文選》二十八。《樂府詩集》六十一。本集六。《詩紀》二十四。又《類聚》四十一引郭﹑漠﹑閣﹑薄﹑落﹑博﹑藿七韻。﹞

【壯哉行】

萋萋春艸生。王孫猶有情。差池燕始飛。夭裊桃始榮。灼灼桃悅色。飛飛燕弄聲。檐上云結陰。澗下風吹淸。幽樹𨿽攺觀。終始在初生。松蔦歡蔓延。樛葛欣累縈。眇然遊宦子。悟言來未並。鼻感攺朔气。心傷變節榮。侘傺豈徒然。澶漫絕音形。風來不可托。鳥去豈爲聽。﹝○本集七作悲哉行。艸堂詩箋三十二秋興詩注引飛飛燕弄聲一句。○逯案。《類聚》﹑樂府引作謝靈運悲哉行。今兩存之。俟考。﹞

【悲哉行】

遊客芳春林。春芳傷客心。和風飛淸響。鮮云垂薄陰。蕙艸饒淑气。時鳥多好音。翩翩鳴鳩羽。喈喈蒼庚吟。幽蘭盈通谷。長秀被髙岑。女蘿亦有托。蔓葛亦有尋。傷哉客遊士。憂思一何深。目感隨气艸。耳悲詠時禽。寤寐多遠念。緬然若飛沈。願托歸風響。寄言遺所欽。﹝○《文選》二十八。《樂府詩集》六十二。本集六。《詩紀》二十四。又《書鈔》百五十四作樂府新詩。引一句。《類聚》四十一引心﹑陰﹑音﹑深﹑欽五韻。《禦覽》二十作樂府詩。引心﹑陰﹑音﹑吟四韻。﹞

【齊謳行】

營丘負海曲。沃野爽且平。洪川控河濟。崇山入髙﹝《文選》李善注。髙或爲嵩。非也。﹞冥。東被姑尢側。南界聯攝城。海物錯萬類。陸產尙千名。孟諸吞楚夢。百二侔秦京。惟師恢東表。桓後定周傾。天道有疊代。人道無久盈。鄙哉牛山嘆。未及至人情。爽鳩苟已䢐。吾子安得停。行行將復去。長存非所營。﹝○《文選》二十八。《樂府詩集》六十四。本集六。《詩紀》二十四。﹞

【吳趨行】

楚妃且勿嘆。齊娥且莫謳。四坐並淸聽。聽我歌吳趨。吳趨自有始。請從閶門起。閶門何峨峨。飛閣跨通波。重欒承遊極。回軒啟曲阿。藹藹慶雲被。冷冷鮮風通。山澤多藏育。土風淸且嘉。泰伯導仁風。仲雍揚其波。穆穆延陵子。灼灼光諸華。王迹聵陽九。帝功興四遐。大皇自富春。矯手頓世羅。邦彥應運興。粲若春林葩。屬城咸有士。吳邑最爲多。八族未足侈。四姓實名家。文徳熙淳懿。武功侔山河。禮讓何濟濟。流化自滂沱。淑美難窮紀。商榷爲此歌。﹝○《文選》二十八。《樂府詩集》六十四。本集六。《詩紀》二十四。又《類聚》四十一作吳越行。引謳﹑趍﹑超﹑峨﹑波﹑阿﹑波﹑華﹑羅﹑葩﹑多十一韻。《禦覽》百八十四作樂儲詩。引波一韻。﹞

【前緩聲歌﹝《類聚》歌下有行字。﹞】

遊仙聚靈族。髙會層城阿。長風萬里舉。慶雲郁嵯峨。宓妃興洛浦。王韓起太華。北徵瑤臺女。南要湘川娥。肅肅霄駕動。翩翩翠蓋羅。羽旗棲瓊鸞。玉衡吐鳴和。太容揮髙弦。洪崖發淸歌。獻酬旣已周。輕舉乘紫霞。揔轡扶桑枝。濯足湯谷波。淸輝溢天門。垂慶惠皇家。﹝○《文選》二十八。玉臺新詠三。《樂府詩集》六十五。本集六。《詩紀》二十四。又《類聚》四十二引阿﹑峨﹑娥﹑羅﹑歌﹑霞六韻。《禦覽》五十六作緩齊歌行。引阿﹑娥二韻。○逯案。太容揮髙弦句。《文選》三十五七命注引作大客揮髙弦。與《類聚》同。唐時本集當有作此者。﹞

【董桃行﹝以下六言﹞】

和風習習薄林。柔條布葉垂陰。鳴鳩拂羽相尋。倉庚喈喈弄音。感時悼逝傷心。日月相追周旋。萬里倏忽幾年。人皆冉冉西遷。盛時一往不還。慷慨乖念淒然。昔爲少年無憂。常郤秉燭夜遊。翩翩宵徵何求。於今知此有由。但爲老去年遒。盛固有衰不疑。長夜冥冥無期。何不驅馳及時。聊樂永日自怡。賫此遺情何之。人生居世爲安。豈若及時爲歡。世道多故萬端。憂慮紛錯交顏。老行及之長嘆。﹝○《樂府詩集》三十四作董逃行。本集七。廣《文選》十三作董逃行。《詩紀》二十四。又《類聚》四十一引林﹑陰﹑尋﹑音﹑心五韻。﹞

【上畱田行﹝《類聚》注平徵調三字。﹞】

嗟行人之藹藹。駿馬陟原風馳。輕舟泛川雷邁。寒往暑來相尋。零雪霏霏集宇。悲風徘徊入襟。歲華冉冉方除。我思纏綿未紓。感時悼逝淒如。﹝○《類聚》四十一。《樂府詩集》三十八。本集七。《詩紀》二十四。﹞

【燕歌行﹝七言﹞】

四時代序逝不追。寒我習習落葉飛。蟋蟀在堂露盈墀。念君遠遊常苦悲。君何緬然久不歸。賤妾悠悠心無違。白日旣沒明燈輝。夜禽赴林匹鳥棲。雙鳩關關宿河湄。憂來感物涕不晞。非君之念思爲誰。別日何早會何遲。﹝○玉臺新詠九。《樂府詩集》三十二。本集七。《詩紀》二十四。又《類聚》四十二引追﹑飛﹑階﹑悲﹑歸五韻。﹞

【猛虎行﹝以下雜言。﹞】

渴不飲盜泉水。熱不息惡木陰。惡木豈無枝。志士多苦心。整駕肅時命。杖策將遠尋。饑食猛虎窟。寒棲野雀林。日歸功未建。時往歲載陰。崇云臨岸駭。鳴條隨內吟。靜言幽谷底。長嘯髙山岑。急弦無懦響。亮節難爲音。人生誠未易。曷雲開此衿。眷我耿介懷。俯仰愧古今。﹝○《文選》二十八。《樂府詩集》三十一。文章正宗二下九。本集七。計紀二十四。又《類聚》四十一引陰﹑心﹑尋﹑林四韻。﹞

【鞠歌行】

〖序曰﹕按漢宮闔有含章鞠室﹑靈芝鞠室。後漢馬防第宅卜臨道。連閣通池。鞠城彌於街路。鞠歌將謂此也。又東阿王詩。連騎擊壤。或謂戚鞠乎。三言七言。𨿽奇寶名器。不遇知己。終不見重。願逢知已。以托意焉。〗

朝云升。應龍攀。乘風遠遊騰雲端。鼓鐘歇。豈自歡。急弦髙張思和彈。時希值。年夙愆。循己𨿽易人知難。王陽登。貢公歡。罕生旣沒國子嘆。嗟千載。豈虛言。邈矣遠念情愾然。﹝○《樂府詩集》三十三。本集七。廣《文選》十三。《詩紀》二十四。﹞

【順東西門行】

出西門。望天庭。陽谷旣虛崦嵫盈。感朝露。悲人生。逝者若斯安得停。桑樞戒。蟋蟀鳴。我今不樂歲聿徵。迨未暮。及時平。置酒髙堂宴友生。激郎笛。彈哀箏。取樂今日盡歡情。﹝○《樂府詩集》三十七。本集七。《詩紀》二十四。又《類聚》四十一引庭﹑盈﹑停﹑平﹑生﹑情六韻。﹞

【日重光行】

日重光。柰何天回薄。日重光。冉冉其遊如飛徵。日重光。今我日華華之盛。日重光。倏忽過。亦安停。日重光。盛往衰。亦必來。日重光。譬如四時。固恆相催。日重光。惟命有分可營。日重光。但﹝樂府﹑《詩紀》云。一作常。﹞惆悵才志。日重光。身沒之後無遺名。﹝○《樂府詩集》四十。本集七。《詩紀》二十四。﹞

【月重輪行】

人生一時。月重輪。盛年安可持。月重輪。吉凶倚伏。百年莫我與期。臨川曷悲悼。玆去不從肩。月重輪。功名不勗之。善哉。古人揚聲。敷聞九服。身名流何穆。旣自才難。旣嘉運。亦易愆。俯仰行老。存沒將何所觀。志士慷慨獨長嘆。獨長嘆。﹝○《樂府詩集》四十。本集七。《詩紀》二十四。﹞

【百年歌十首】

一十時。顏如蕣華曄有暉。體如飄風行如飛。孌彼孺子相追隨。終朝出遊薄暮歸。六情逸豫心無違。淸酒將炮柰樂何。淸酒將炙柰樂何。﹝○《類聚》四十三。本集七。《詩紀》二十四。○逯案。淸酒將炙。謂以酒進炙也。本集﹑《詩紀》作淸酒漿炙。均爲不辭。﹞

二十時。膚體彩澤人理成。美目淑貌灼有榮。被服冠帶麗且淸。光車駿馬遊都城。髙談雅步何盈盈。淸酒將炙柰樂何。淸酒將炙柰樂何。﹝○同上﹞

三十時。行成名立有令聞。力可扛鼎志干云。食如漏卮气如燻。辭家觀國綜典文。髙冠素帶煥翩紛。淸酒將炙柰樂何。淸酒將炙柰樂何。﹝○同上﹞

四十時。體力克壯志方剛。跨州越郡還帝鄕。出入承蝗擁大璫。淸酒將炙柰樂何。淸酒將炙柰樂何。﹝○同上逯案。此首當缺一句。﹞

五十時。荷旄仗節鎭邦家。彭鐘嘈囋趙女歌。羅衣綷粲金翠華。言笑雅舞相經過。淸酒將炙柰樂何。淸酒將炙柰樂何。﹝○同上﹞

六十時。年亦耆艾業亦隆。驂駕四牡入紫宮。軒冕婀那翠雲中。子孫昌盛家道丰。淸酒將炙柰樂何。淸酒將炙柰樂何。﹝○同上﹞

七十時。精爽頗損膂力愆。淸水明鏡不欲觀。臨樂對酒轉無歡。攬形修發獨長嘆。﹝○同上﹞

八十時。明已損目聰去耳。前言往行不復紀。辭官致祿歸桑梓。安車駟馬入舊裏。樂事告張局面事始。﹝○同上﹞

九十時。日告耽瘁月告衰。形體𨿽是志意非。言多謬誤心多悲。子孫朝拜或問誰。指景玩日慮安危。感念平生淚交揮。﹝○同上﹞

百歲時。盈數已登肌肉單。四支百節還相患。目若濁鏡口垂涎。呼吸頻蹙反側難。茵褥滋味不復安。﹝○《類聚》四十三。本集七。《詩紀》二十四。又艸堂詩箋二飲中歌注引一句。﹞

【放歌行】

容華夙夜零。無故自消歇。﹝○《文選》二十二行藥詩注。﹞

【詩】

【贈顧令文爲宜春令詩﹝五章○以下四言。﹞】

藹藹芳林。有集惟獄。亹亹明哲。在彼鴻族。淪心渾無。遊精大朴。播我徽猷。�彼振玉。

彼玉之振。光於厥潛。大明貞觀。重泉匪深。我有好爵。相爾在陰。翻飛名都。宰物於南。

禮獘則僞。朴散在華。人之秉夷。則是惠和。變風興教。非徳伊何。我友敬矣。俾人作歌。

交道𨿽博。好亦勤止。比志同契。惟予與子。三川旣曠。江亦永矣。悠悠我思。托邁千里。

吉甫之役。淸風旣沈。非子之艷。詩誰云尋。我來自東。貽其好音。豈有桃李。恧子瓊琛。將子無矧。屬之翰林。孌彼靜女。此惟我心。﹝○文館詞林百五十六。﹞

【贈武昌太守夏少明詩﹝六章﹞】

穆穆君子。明徳允迪。拊翼負海。翻飛上國。天子命之。曾是在服。西逾崤岡。北臨河曲。

爾政旣均。爾化旣淳。舊淸孔修。徳以振人。雍雍鳴鶴。亦聞於天。釋厥緇衣。爰集崇賢。

羽儀旣奮。令問不已。慶雲煙熅。鴻漸載起。峨峨紫闥。侯戾侯止。彤管有煒。納言崇祉。

旣考爾工。將胙爾庸。六君有命。俾守於東。允文允武。威靈以隆。之子於邁。介夫在戎。

悠悠武昌。在江之隈。吳未喪師。爲蕃爲畿。惟此惠君。人胥攸希。弈弈重光。照爾繡衣。

人道靡常。髙會難期。之子於遠。曷雲歸哉。心乎愛矣。永言懷之。瞻彼江介。惟用作詩。﹝○文館詞林百六十五。﹞

【皇太子宴玄圃宣猷堂有令賦詩】

太子宴朝士於宣猷堂。遂命機賦詩。﹝○《禦覽》百七十六。﹞

三正疊紹。洪聖啟運。自昔哲王。先天而順。羣辟崇替。降及近古。黃暉旣渝。素靈承祜。乃眷斯顧。祚之宅土。三後始基。世武丕承。協風旁駭。天晷仰澄。淳曜六合。皇慶攸興。自彼河汾。奄齊七政。時文惟晉。世篤其聖。欽翼昊天。對揚成命。九區克咸。謳歌以詠。皇上纂隆。經教弘道。於化旣丰。在工載考。俯釐庶績。仰荒大造。儀刑祖宗。妥綏天保。篤生我後。克明克秀。體輝重光。承規景數。茂徳淵衝。天姿玉裕。蕞爾小臣。邈彼荒遐。弛厥負擔。振纓承華。匪願伊始。惟命之嘉。﹝○《文選》二十。本集七。《詩紀》二十五。又《類聚》三十九作侍皇太子宣猷堂詩。引秀﹑數﹑裕﹑運﹑順﹑古﹑祜﹑丞﹑澄﹑政﹑聖﹑赫十二韻。《初學記》十作侍皇太子宣猷堂詩。引裕一韻。○逯案。此詩原題當作侍皇太子宣猷堂詩。並有序文。《文選》蓋刪其序而攺其題。今補入《禦覽》所引殘序。又《類聚》引文多明明隆晉。茂徳有赫二句。將篤生我後六句列在詩首。與《文選》不同。《文選》乃節錄本集無疑。﹞

【贈馮文羆遷斥丘令詩﹝八章﹞】

〖《文選》李善注。集云。文羆爲太子洗馬。遷斥丘令。贈以此詩。逯案。此爲陸集原題。應從之。〗

於皇聖世。時文惟晉。受命自天。奄有黎獻。閶闔旣辟。承華再建。明明在上。有集惟彥。

奕奕馮生。哲問允迪。天保定子。靡徳不鑠。邁心玄曠。矯志崇邈。遵彼承華。其容灼灼。

嗟我人斯。戢翼江潭。有命集止。翻飛自南。出自幽谷。及爾同林。雙情交映。遺物識心。人亦有言。交道實難。有頍者弁。千載一彈。今我與子。曠世齊歡。利斷金石。气惠秋蘭。

羣黎未綏。帝用勤止。我求明徳。肆於百里。僉曰爾諧。俾民是紀。乃眷北䢐。對揚帝祉。

疇昔之遊。好合纏綿。借曰未給。亦旣三年。居陪華幄。出從朱輪。方驥齊鑣。比迹同塵。

之子旣命。四牡項領。遵塗遠蹈。騰軌髙騁。慶雲扶質。淸風承景。嗟我懷人。其邁惟永。

否泰有殊。窮達有違。及子春華。從爾秋暉。逝將去我。陟彼朔陲。非子之念。心孰爲悲。﹝○《文選》二十四。本集五。詩集二十五。又《類聚》三十一引第三章

。韻補五引迪﹑鑠二韻。﹞

【答賈謐詩﹝十一章﹞】

余昔爲太子洗馬。魯公賈長淵以散騎常侍侍東宮積年。余出補吳王郎中令。元康六年入爲尙書郎。魯公贈詩一篇。作此答之云爾。

伊昔有皇。肇濟黎蒸。先天創物。景命是膺。降及羣後。疊毀疊興。邈矣終古。崇替有徵。在漢之季。皇綱幅裂。大辰匿暉。金虎曜質。雄臣馳鶩。義夫赴節。釋位揮戈。言謀王室。

王室之亂。靡邦不泯。如彼墜景。曾不可振。乃眷三哲。俾乂斯民。啟土𨿽難。攺物承天。

爰玆有魏。卽宮天邑。吳實龍飛。劉亦嶽立。干戈載揚。俎豆載戢。民勞師興。國玩凱入。

天厭霸徳。黃祚告釁。獄訟違魏。謳歌適晉。陳畱歸蕃。我皇登禪。庸岷嵇顙。三江攺獻。

赫矣隆晉。奄宅率土。對揚天人。有秩斯祜。惟公太宰。光翼二祖。誕育洪冑。纂戎於魯。

東朝旣建。淑問峨峨。我求明徳。濟同以和。魯公戾止。衮服委蛇。思媚皇儲。髙步承華。

昔我逮玆。時惟下僚。及子棲遲。同林異條。年殊志比。服舛義稠。遊跨三春。情固二秋。

祗承皇命。出納無違。往踐蕃朝。來步紫微。升降祕閣。我服載暉。孰云匪懼。仰肅明威。

分索則易。攜手實難。念昔良遊。玆焉永嘆。公之云感。貽此音翰。蔚彼髙藻。如玉如蘭。﹝李善本《文選》作之闌。六臣本注。善作之闌。《詩紀》云。一作之闌。﹞

惟漢有木。曾不逾境。惟南有金。萬邦作詠。民之胥好。捐狂厲聖。儀刑在昔。予聞子命。﹝○《文選》二十四作答賈長淵。本集五。《詩紀》二十五。又《類聚》三十一引膺﹑興﹑徵﹑裂﹑節﹑室﹑泯﹑振﹑民﹑天﹑衮﹑晉﹑禪﹑獻﹑祖﹑魯﹑僚﹑條﹑稠﹑秋﹑違﹑微﹑暉﹑威﹑驗﹑嘆﹑翰﹑蘭﹑聖﹑命三十韻。韻補一引泯﹑振﹑民三韻。又四引釁﹑晉﹑禪三韻。又五引裂﹑質二韻。﹞

【與弟淸河云詩】〖十章○《詩紀》作贈弟士龍。又注云。見陸士龍集。題曰兄平原贈。

余弱年夙。孤。與弟士龍銜血阝喪庭。續忝末緒。會逼王命。墨絰卽戎。時並縈發。悼心告別。漸歷八載。家邦顚覆。凡厥同生。凋落殆半。收迹之日。感物興哀。而士龍又先在西。時迫當祖載。二昆不容逍遙。銜痛東䢐。遺情西慕。故作是詩。以寄其哀苦焉。〗

於穆予宗。稟精東獄。誕育祖考。造我南國。南國克靖。實繇洪績。惟帝念功。載繁其錫。其錫惟何。玄冕衮衣。金石假樂。旄鉞授威。匪威是信。稱丕遠徳。奕世臺衡。扶帝紫極。

篤生二昆。克明克俊。遵塗結轍。承風襲問。帝曰欽哉。纂戎列祚。雙組式帶。綬章載路。卽命荊楚。對揚休顧。肇敏厥績。武功聿舉。煙熅芳素。綢繆江滸。昊天不弔。胡寧棄予。

嗟予人斯。胡徳之微。闕彼遺軌。則此頑違。王事靡監。旍旆屢振。委籍奮戈。統厥徵人。祁祁徵人。載肅載閒。騤々戎馬。有駰有翰。昔予翼考。惟斯伊撫。今予小子。繆尋末緒。有命自天。崇替靡常。王師乘運。席捲江湘。𨿽備官守。位從武臣。守局下列。譬彼飛塵。洪波電擊。與眾同湮。顚踣西夏。收迹舊京。俯慚堂構。仰懵先靈。孰云忍愧。寄之我情。

伊我俊弟。咨爾士龍。懷襲瑰瑋。播殖淸風。非徳莫勤。非道莫弘。垂翼東畿。耀穎名邦。綿綿洪統。非爾孰崇。依依同生。恩篤情結。義存並濟。胡樂之悅。願爾偕老。攜手黃髮。

昔我西徵。扼腕川湄。掩涕卽路。揮袂長辭。六龍促節。逝不我待。自往迄玆。曠年八祀。悠悠我思。非爾焉在。昔並垂發。今也將老。銜哀茹慼。契闊充飽。嗟我人斯。胡卹之早。

天步多艱。性命難誓。常懼隕斃。孤魂殊裔。存不阜物。沒不增壤。生若朝風。死猶絕景。視彼蜉蝣。方之喬客。眷此黃壚。譬之斃宅。匪身是吝。亮會伊惜。其惜伊何。言紆其思。其思伊何。悲彼曠載。

出車戒塗。言告言歸。蓐食警駕。夙興宵馳。濛雨之陰。炤月之輝。陵陵峻阪。川越洪漪。爰屆爰止。步彼髙堂。失爾朔邁。良願中荒。我心永懷。匪悅匪康。

昔我斯逝。兄弟孔備。今予來思。我凋我瘁。昔我斯逝。族有餘榮。今我來思。堂有哀聲。我行其道。鞠爲茂艸。我履其房。物存人亡。拊膺涕泣。血淚彷徨。

企佇朔路。言歡爾歸。心存言宴。目想容輝。迫彼窀穸。載驅東路。系情桑梓。肆力丘墓。棲遲中流。心懷岡極。眷言顧這。使我心惻。﹝○文館詞林百五十二。本集三。《詩紀》二十五。又《類聚》二十一作與弟云詩。引常﹑湘﹑靈﹑情﹑榮﹑聲﹑道﹑艸﹑房﹑亡﹑徨十一韻。韻補一作贈陸云詩。引風﹑弘二韻。﹞

【皇太子賜燕詩】

〖元康四年秋。余以太子洗馬出補吳王郎中。以前事倉卒未得宴。三月十六。有命淸宴。感聖恩之岡極。退而賦此詩也。﹝○《書鈔》六十六。又略見《禦覽》五百三十九。○逯案。序文或屬此詩。列此俟考。﹞〗

明明隆晉。茂徳有赫。思媚上帝。配天光宅。誕育皇儲。儀刑在昔。徽言時宣。福祿來格。勞謙降貴。肆敬下臣。肇彼先驅。翻成嘉賓。﹝○《類聚》三十九。本集五。廣《文選》八。《詩紀》二十五。﹞

【贈潘尼詩】

水會於海。云翔於天。道之所混。孰後孰先。及子𨿽殊。同升太玄。捨彼玄冕。襲此云冠。遺情市朝。永志丘園。靜猶幽谷。動若揮蘭。﹝○《類聚》三十一。本集五。廣《文選》十作贈潘嶽詩。《詩紀》二十五。﹞

【答潘尼詩】

於穆同心。如瓊如琳。我東曰䢐。來餞其琛。彼美潘生。實綜我心。探子玉懷。疇爾惠音。﹝○《類聚》三十一。本集五。《詩紀》二十五。﹞

【祖會太極東堂詩】

帝謂禦事。及爾同歡。我自嘉禮。以壽永觀。思樂華殿。祗承聖顏。﹝○《書鈔》八十二。○逯案。《書鈔》又引陸機祖會太極東堂詩。於是四座具醉云云。當是詩序殘文。﹞

【元康四年從皇太子祖會東堂詩】

巍巍皇代。奄宅九圍。帝在在洛。克配紫微。八風應律。日月重暉。普歷後宇。時罔不綏。﹝○《書鈔》百四十九作陸機詩。引圍﹑微﹑暉三韻。匡謬正俗三引圍﹑微﹑綏三韻。﹞

【講《漢書》詩】

稅駕金華。講學祕館。有集惟髦。芳風雅宴。﹝○《書鈔》九十八。﹞

【祖道淸正詩﹝淸正當是潘正之誤。﹞】

���題。允藩克正。惟是喉舌。光翼明聖。﹝○《書鈔》六十。﹞

【贈潘嶽詩】

僉曰吾生。明徳惟允。﹝○《文選》二十五答謝靈運詩注。﹞

【詩】

恢恢天网。飛沈是收。受玆下臣。騰光淸霄。﹝○吳棫韻補二。﹞

【詩】

甕餘殘酒。膝有橫琴。﹝○艸堂詩箋三十七遇津詩注。﹞

【贈馮文羆詩】﹝以下五言。﹞

昔與二三子。遊息承華南。拊翼同枝條。翻飛各異尋。苟無淩風翮。徘徊守故林。慷慨誰爲感。願言懷所欽。發軫淸洛汭。驅馬大河陰。佇立望朔塗。悠悠回且深。分索古所悲。志士多苦心。悲情臨川結。苦言隨風吟。愧無雜佩贈。良迅代兼金。夫子茂遠猷。穎誠寄惠音。﹝○《文選》二十四。本集五。《詩紀》二十五。又《初學記》十八引陰﹑心二韻。﹞

【於承明作與弟士龍詩】﹝《文選》李善注。集云。與士龍於承明亭作。﹞

牽世嬰時网。駕言遠䢐徵。飲餞豈異族。親戚弟與兄。婉孌居人思。紆郁遊子情。明發遺安寐。晤言涕交纓。分途長林側。揮袂萬始亭。佇眄要遐景。傾耳玩餘聲。南歸憩永安。北邁頓承明。永安有昨軌。承明子棄予。俯仰悲林﹝六臣本四。本集五。《詩紀》二十五。又《類聚》二十九引徵﹑兄﹑亭﹑明四韻。﹞

【贈弟士龍詩】

行矣怨路長。惄焉作別促。指途悲有餘。臨觴歡不足。我若西流水。子爲東峙嶽。慷慨逝言感。徘徊居情育。安得攜手俱。契闊成騑服。﹝○《文選》二十四。本集五。陸士龍文集五答兄平原二首之二。《類聚》二十九作陸云贈兄詩。《詩紀》二十五。○逯案。陸士龍集答平原兄二首。一爲悠悠塗可極篇。一爲此篇。《類聚》陸云贈兄詩上爲此篇。下爲悠悠塗可極篇。似此詩應屬陸云。然昭明《文選》載此作陸士衡。別載悠悠塗可極篇作陸士龍。此其所據之二陸文集當不誤也。意者陸士龍集編士龍答兄平原詩並附載士衡贈詩。與本集並載鄭曼季贈答詩爲同例。經傳寫有脫誤。遂並作士龍詩。歐陽詢編《類聚》時所據之本已有脫奪矣。﹞

【贈尙書郎顧彥先詩二首】

大火貞朱光。積陽熙自南。望舒離金虎。屏醫吐重陰。淒風迕時序。苦雨遂成霖。朝遊忘輕羽。夕息憶重衾。感物百憂生。纏綿自相尋。與子隔蕭墻。蕭墻阻且深。形影曠不接。所托聲與音。音聲日夜闊。何用慰吾心。﹝○《文選》二十四。本集五。《詩紀》二十五。又《文選》二十一秋胡詩注作贈顧彥先詩。引音﹑心二韻。﹞

朝遊遊層城。夕息旋直廬。迅雷中霄激。驚電光夜舒。玄云拖朱閣。振風薄綺疏。丰注溢修畱。洪潦浸階除。停陰結不解。通衢化爲渠。沈稼湮梁潁。流民溯荊徐。眷言懷桑梓。無乃將爲魚。﹝○《文選》二十四。《初學記》十一。本集五。《詩紀》二十五。﹞

【贈顧交趾公眞詩】

〖《類聚》作直。《詩紀》作眞。《文選》李善注云。晉百官名曰﹕交州刺史。顧祕字公眞。〗

顧侯體明徳。淸風肅已邁。發迹翼藩後。攺授撫南裔。伐鼓五領表。揚旌萬里外。遠績不辭小。立徳不在大。髙山安足淩。巨海猶縈帶。惆悵瞻飛駕。引領望歸旆。﹝○《文選》二十四。本集五。《詩紀》二十五。又《類聚》二十九作送顧公直詩。引外﹑帶二韻。﹞

【答張士然詩】

潔身躋祕閣。祕閣峻且玄。終朝理文案。薄暮不遑眠。駕言巡明祀。致敬在祈年。逍遙春王圃。躑躅千畝田。回渠繞曲陌。通波扶直阡。嘉谷垂重穎。芳樹發華顚。余固水鄕士。摠轡臨淸淵。戚戚多遠念。行行遂成篇。﹝○《文選》二十四。本集五。《詩紀》二十五。又《文選》三十一雜體詩注引川一韻。﹞

【贈從兄車騎詩】﹝《文選》李善注。集云陸士光。﹞

孤獸思故藪。離鳥悲舊林。翩翩遊宦子。辛苦誰爲心。仿佛谷水陽。婉孌昆山陰。營魄懷玆土。精爽若飛沈。寤寐靡安豫。願言思所欽。感彼歸途艱。使我怨慕深。安得忘歸艸。言樹背與襟。斯言豈虛作。思鳥有悲音。﹝○《文選》二十四。本集五。《詩紀》二十五。又《類聚》三十一經林﹑心﹑陰﹑沈四韻。匡謬正俗一引襟一韻。《禦覽》百八十﹑太平寰宇記九十一並作思鄕詩。引陰一韻。﹞

【爲顧彥先贈婦詩二首】

〖六臣本《文選》引李善注曰﹕集云爲令彥先作。今云顧彥先。誤也。且此上篇贈婦。下篇婦答。而俱云贈婦。又誤也。○逯案。爲令彥先當是爲令文彥先之誤。陸士龍集有答大將軍祭酒顧令文詩。又有與張光祿書云。顧令文彥先每宣陸眷彌泰之惠。卽指此二人。又陸士龍亦有爲顧彥先贈婦之作。題作爲顧彥先贈婦往返四首。稱往返則知有贈婦。有婦答。題旨明備。《文選》此目蓋有刪節處。贈婦下應有往返二字。〗

辭家遠行遊。悠悠三行裏。京洛多鳳塵。素衣化爲緇。循身悼憂苦。感念同懷子。隆思亂心曲。沈歡滯不起。歡沈難克興。心亂誰爲理。願假歸鴻翼。翻飛浙江汜。﹝○《文選》二十四。玉臺新詠三。本集七。《詩紀》二十五。﹞

東南有思婦。長嘆充幽闥。借問嘆何爲。佳人渺天末。遊宦久不歸。山川修且闊。形影參商乖。音息曠不達。離合非有常。譬彼弦與筈。願保金石軀。慰妾長饑渴。﹝○《文選》二十四。玉臺新詠三。本集七。《詩紀》二十五。又《初學記》十八引達﹑﹛括﹜二韻。艸堂詩箋十一引關一韻。﹞

【爲陸思遠婦作詩】﹝《晉書》有紀思遠。與陸機同時。親善。﹞

二合兆嘉偶。女子禮有行。潔己入徳門。終遠母與兄。如何耽時寵。遊宦忘歸寧。𨿽爲三載婦。顧景愧虛名。歲暮饒悲風。洞房涼且淸。拊枕循薄質。非君誰見榮。離君多悲心。寤寐勞人情。敢忘桃李陋。側想瑤與瓊。﹝○《類聚》三十二。本集五。《詩紀》二十五。﹞

【爲周夫人贈車騎詩】﹝《詩紀》云。外編作陸云。﹞

碎碎織細練。爲君作糸冓繻。君行豈有顧。意君是妾夫。昔者得君書。聞君在髙平。今時得君書。聞君在京城。京城華麗所。璀璨多異人。男兒多遠志。豈知妾念君。昔者與君別。歲律薄將暮。日月一何速。素秋墜湛露。湛露何冉冉。思君隨歲晚。對食不能餐。臨觴不能飯。﹝本集作飲。○玉臺新詠三。本集五。《詩紀》二十五。﹞

【祖道畢雍孫劉邊仲潘正叔詩】

皇儲延髦俊。多士出幽遐。過蒙時來運。與子遊承華。執笏崇賢內。振纓層城阿。畢劉贊文武。潘生蒞邦家。感別懷遠人。願言嘆以嗟。﹝○《類聚》二十九。本集五。《詩紀》二十五。又《類聚》三十一及六十七引華﹑阿二韻。﹞

【赴太子洗馬時作詩】

〖《文選》赴洛二首之一。《文選》李善注云。集云赴太子洗馬時作。下篇云東宮作。而此同云赴洛。誤也。○逯案。此詩言親友贈邁。攜手永嘆。下篇言托身承華。寒暑已革。顯然非一時一地之作。《文選》同作赴洛。非是。今依選注分列兩詩。〗

希世無髙符。營道無烈心。靖端肅有命。假楫越江潭。親友贈予邁。揮淚廣川陰。撫膺解攜手。永嘆結遺音。無迹有所匿。寂寞聲必沈。肆目眇不及。緬然若雙潛。南望泣玄渚。北邁涉長林。谷風拂修薄。油云醫髙岑。亹亹孤獸騁。嚶嚶思鳥吟。感物戀堂室。離思一何深。佇立慨我嘆。寤寐涕盈衿。惜無懷歸志。辛苦誰爲心。﹝○《文選》二十六。本集五。《詩紀》二十五並作赴洛詩。又吳棫韻補一作赴洛詩。引沈﹑潛二韻。﹞

【赴洛道中作詩二首】

總轡登長路。嗚咽辭密親。借問子何之。世网嬰我身。永嘆遵北渚。遺思結南津。行行遂已遠。野途曠無人。山澤紛紆余。林薄杳阡眠。虎嘯深谷底。雞鳴髙樹巓。哀風中夜流。孤獸更我前。悲情觸物感。沈思郁纏綿。佇立望故鄕。顧影淒自憐。﹝○《文選》二十六。本集五。《詩紀》二十五。又《類聚》二十七作赴洛詩。引親﹑身﹑津三韻。鳴沙石室古籍業殘類書殘捲客遊門作赴洛詩。引親﹑身二韻。﹞

遠遊越山川。山川修且廣。振策陟崇丘。安轡遵平莽。夕息抱影寐。朝䢐銜思往。頓轡倚髙嚴。側聽悲風響。淸露墜素輝。明月一何朗。撫枕不能寐。振衣獨長想。﹝○《文選》二十六。本集五。《詩紀》二十五。又《類聚》二十七作赴洛詩。引廣﹑莽﹑往三韻。《文選》二十六在郡臥病詩注引一句。艸堂詩箋二十述古詩注作赴洛詩。引一句。﹞

【東宮作詩﹝《文選》赴洛二首之二。﹞】

羈旅遠遊宦。托身承華側。撫劍遵銅輦。振纓盡只肅。歲月一何易。寒暑忽已革。載離多悲心。感物情淒惻。慷慨遺安豫。永嘆廢寢食。思樂樂難誘。曰歸歸未克。憂苦欲何爲。纏綿胸與臆。仰瞻淩霄鳥。羨爾歸飛翼。﹝○《文選》二十六﹑本集五﹑《詩紀》二十五並作赴洛詩。○逯案。《文選》旁證云。愈當作悆。注引東京賦可證。作念者。形近而訛。﹞

【吳王郎中時從梁陳作詩】

在昔蒙嘉運。矯迹入崇賢。假翼鳴鳳條。濯足升龍淵。玄冕無醜士。冶服使我妍。輕劍拂鞶厲。長纓麗且鮮。誰謂伏事淺。契闊逾三年。薄言肅後命。攺服就藩臣。夙駕尋淸軌。遠遊越梁陳。感物多遠念。慷慨懷古人。﹝○《文選》二十六。本集五。《詩紀》二十五。又《初學記》十引賢﹑泉二韻。《禦覽》六百八十六引玄冕﹑長纓句。文字有異。﹞

【擬行行重行行詩】

悠悠行邁遠。戚戚憂思深。此思亦何思。思君徽與音。音徽日夜離。緬邈若飛沈。王鮪懷河岫。晨風思北林。遊子眇天末。還期不可尋。驚飈褰反信。歸云難寄音。佇立想萬里。沈憂萃我心。攬衣有餘帶。循形不盈衿。去去遺情累。安處撫淸琴。﹝○《文選》三十。本集六。《詩紀》二十五。﹞

【擬今日良宴會詩】

閒夜命嘆友。置酒迎風館。齊僮梁甫吟。秦娥張女彈。哀音繞棟宇。遺響入云漢。四座咸同志。羽觴不可算。髙談一何綺。蔚若朝霞爛。人生無幾何。爲樂常苦晏。譬彼伺晨鳥。揚聲當及旦。曷爲恆憂苦。守此貧與賤。﹝○《文選》三十。本集六。《詩紀》二十五。又《類聚》三十九引館﹑彈﹑漢﹑晏﹑旦五韻。杜公瞻編珠二作陸機樂府詩。引觀﹑彈二韻。吳棫韻補四引算﹑賤二韻。﹞

【擬迢迢牽牛星詩】

昭昭淸漢暉。粲粲光天步。牽牛西北回。織女東南顧。華容一何冶。揮手如振素。怨彼河無梁。悲此年歲暮。跂彼無良緣。睆焉不得度。引領望大川。雙涕如沾露。﹝○《文選》三十。玉臺新詠三。本集六。《詩紀》二十五。﹞

【擬涉江采芙蓉詩】

上山采瓊蕊。穹谷饒芳蘭。采采不盈掬。悠悠懷所歡。故鄕一何曠。山川阻且難。沈思鐘萬里。躑躅獨吟嘆。﹝○《文選》三十。玉臺新詠三。本集六。《詩紀》二十五。﹞

【擬靑靑河畔艸詩】

靡靡江蘺艸。熠熠生河側。皎皎彼姝女。阿那當軒織。粲粲妖容姿。灼灼美顏色。良人遊不歸。偏棲獨支翼。空房來悲風。中夜起嘆息。﹝○《文選》三十。玉臺新詠三。《類聚》三十二。本集六。《詩紀》二十五。﹞

【擬明月何皎皎詩】

安寢北堂上。明月入我牖。照之有餘輝。攬之不盈手。涼風繞曲房。寒蟬鳴髙柳。踟躕感節物。我行永已久。遊宦會無成。離思難常守。﹝○《文選》三十。本集六。《詩紀》二十五。又《書鈔》百五十引牖﹑手二韻。《類聚》一引牖﹑手二韻。杜公瞻編珠一作樂府詩。引牖﹑手二韻。《禦覽》百八十領先引牖﹑手二韻。﹞

【擬蘭若生春陽詩】

嘉樹生朝陽。凝霜封其條。執心守時信。歲寒終不凋。美人何其曠。灼灼在雲霄。隆想彌年月。長嘯入風飈。引領望天末。譬彼向陽翹。﹝○《文選》三十。玉臺新詠三。本集六。《詩紀》二十五。又《類聚》三十二引條﹑凋﹑霄三韻。﹞

【擬靑靑陵上柏詩】

冉冉髙陵蘋。習習隨風翰。人生當幾時。譬彼濁不瀾。戚戚多滯念。置酒宴所歡。方駕振飛轡。遠遊入長安。名都一何綺。城闕郁盤桓。飛閣纓虹帶。層臺冒云冠。髙門羅北闕。甲第椒與蘭。俠客控絕景。都人驂玉軒。遨遊放情願。慷慨爲誰嘆。﹝○《文選》三十。本集六。《詩紀》二十五。﹞

【擬東城一何髙詩】﹝《詩紀》云。古《詩》曰東城髙且長。﹞

西山何其峻。層曲郁崔嵬。零露彌天墜。蕙葉憑林衰。寒暑相因襲。時逝忽如頹。三閭結飛轡。大耋嗟落暉。曷爲牽世務。中心若有違。京洛多妖麗。玉顏侔瓊蕤。閒夜撫鳴琴。惠音淸且悲。長歌赴促節。哀響逐髙徽。一𨿽萬夫嘆。再唱梁塵飛。思爲河曲鳥。雙遊灃水湄。﹝○《文選》三十。玉臺新詠三。本集六。《詩紀》二十五。﹞

【擬西北有髙樓詩】

髙樓一何峻。迢迢峻而安。綺窗出塵冥。飛陛躡雲端。佳人撫琴瑟。纖手淸且閒。芳气隨風結。哀響馥若蘭。玉容誰能顧。傾城在一彈。佇立望日昃。躑躅再三嘆。不怨佇立久。但願歌者歡。思駕歸鴻羽。比翼雙飛翰。﹝○《文選》三十。玉臺新詠三。本集六。《詩紀》二十五。又《類聚》六十二引安﹑端﹑閒﹑蘭﹑彈五韻。《文選》三十一雜體詩注引一句。﹞

【擬庭中有奇樹詩】

歡友蘭時往。迢迢匿音徽。虞淵引絕景。四節逝若飛。芳艸久已茂。佳人竟不歸。躑躅遵林渚。惠風入我懷。感物戀所歡。采此欲貽誰。﹝○《文選》三十。玉臺新詠三。本集六。《詩紀》二十五。又《類聚》二十九引歸﹑誰二韻。﹞

【擬明月皎夜光詩】

歲暮涼風發。昊天肅明明。招搖西北指。天漢東南傾。朗月照閒房。蟋蟀吟戶庭。翻翻歸雁集。嘒嘒寒蟬鳴。疇昔同宴友。翰飛戾髙冥。服美攺聲聽。居愉遺舊情。織女無機杼。大梁不架楹。﹝○《文選》三十。本集六。《詩紀》二十五。﹞

【招隱詩】

明發心不夷。振衣聊躑躅。躑躅欲安之。幽人在浚谷。朝采南澗藻。夕息西山足。輕條象云構。密葉成翠幄。激楚佇蘭林。回芳薄秀木。山澑何冷冷。飛泉漱鳴玉。哀音附靈波。頹響赴曾曲。至樂非有假。安事澆淳朴。富貴苟難圖。稅駕從所欲。﹝○《文選》二十二。本集五。《詩紀》二十五。又鳴沙石室古籍業殘類書殘捲尙門引足﹑握二韻。《類聚》三十六引足﹑屋﹑木三韻。《禦覽》五百十引躅﹑谷﹑足﹑幄四韻。○逯案。《文選》旁證謂激楚依注應作結風。﹞

【遨遊出西城詩】

遨遊出西城。按轡循都邑。逝物隨節攺。時風肅且熠。遷化有常然。盛衰自相襲。靡靡年時攺。冉冉老已及。行矣勉良圖。使爾修名立。﹝○《類聚》二十八。本集五。《詩紀》二十五。﹞

【園葵詩二首】

種葵北園中。葵生郁萋萋。朝榮東北傾。夕穎西南晞。零露垂鮮澤。朗月耀其輝。時逝柔風戢。歲暮商猋飛。曾云無溫夜。嚴霜有凝威。幸蒙髙墉徳。玄景蔭素蕤。丰條並春盛。落葉後秋衰。慶彼晚凋福。忘此孤生悲。﹝○《文選》二十九。《類聚》八十二。本集五。《詩紀》二十五。又《書鈔》百五十二引輝一韻。﹞

翩翩晚凋葵。孤生寄北蕃。被蒙覆露惠。微軀後時殘。庇足周一智。生理各萬端。不若聞道易。但傷知命難。﹝○《類聚》八十二。《詩紀》二十五。又文心雕龍事類篇引端一韻。﹞

【贈斥丘令馮文羆詩】

夙駕出東城。送子臨江曲。密席接同志。羽觴飛酃淥。登樓望峻陂。時逝一何速。﹝○《類聚》三十一﹑《詩紀》二十五作贈波丘令。又初學十八作贈馮文羆。引曲﹑速二韻。﹞

與子別所期。耀靈緣扶木。﹝○《文選》三十南樓中望所遲客詩注引贈馮文羆詩。○逯案。此殆前篇佚句。﹞

【贈顧彥先詩】

淸夜不能寐。悲風入我軒。立影對孤軀。哀聲應苦言。﹝○《類聚》三十一。《詩紀》二十五。﹞

【贈紀士詩】

瓊環俟丰價。窈窕不自鬻。有美峨眉子。惠音淸且淑。修姱﹝《類聚》作嫮。﹞協姝麗。華顏婉如玉。﹝○《類聚》三十一。本集五。﹞

【招隱詩二首】

駕言尋飛遁。山路郁盤桓。芳蘭振蕙頁。玉泉湧微瀾。嘉卉獻時服。靈術進朝餐。﹝○《類聚》三十六。本集五。《詩紀》二十五。﹞

尋山求逸民。穹谷幽且遐。淸泉蕩玉渚。文魚躍中波。﹝○同上﹞

【屍鄕亭詩】﹝《詩紀》云。詩匯作顏之推者非。﹞

東遊觀鞏洛。逍遙丘墓間。秋艸漫長柯。寒木入雲煙。發軫有夙宴。息駕無愚賢。﹝○《類聚》二十七。文鏡祕府論西。﹞

【爲顧彥先作詩】

肅肅素秋節。湛湛濃露凝。太陽夙夜降。少陰忽已升。﹝○《禦覽》二十五。﹞

【三月三日詩】

遲遲暮春日。天气柔且嘉。元吉隆初己。濯穢遊黃河。﹝○《類聚》四。《詩紀》二十五。﹞

【東宮詩】﹝《詩紀》據《類聚》老部題作詠老。非是。﹞

軟顏收紅蕊。玄鬢吐素華。冉冉逝將老。咄咄柰老何。﹝○《類聚》十八作陸機詩。《詩紀》二十五。又《文選》二十二晚出西射堂注引華一韻。﹞

【春詠】﹝《詩紀》云。亦見鮑明遠集。﹞

節運同可悲。莫若春气甚。和風未及燠。遺涼淸且凜。﹝○《類聚》三作晉陸機詩。本集五。《詩紀》二十五。﹞

【詩】

太素卜令宅。希微啟奧基。玄衝纂懿文。虛無承先師。﹝○《禦覽》一。﹞

澄神玄漠流。棲心太素域。弭節欣髙視。俟我大夢覺。﹝○同上﹞

老蠶晚績縮。老女晚嫁辱。曾不如老鼠。翻飛成編蝠。﹝○《禦覽》八百二十五。﹞

軌迹未及安。長轡忽已整。道遐覺日短。憂深使心褊。﹝○吳棫韻補三。﹞

物情競紛紜。至理自宜貫。達觀儻不融。居然見眞膺。﹝○吳棫韻補四。﹞

惆悵懷平素。豈樂於玆同。豈宴棲末景。遊豫躡余蹤。﹝○《文選》五十七陶徵士誄注。﹞

佳谷垂金穎。﹝○合璧事類別集五十七。﹞

石龜尙懷海。我寧忘故鄕。﹝○述異記。﹞

夏靖

﹝靖。字少明。歷任武昌太守﹑豫章太守。有集二卷。﹞

【答陸士衡詩】

大哉乾元。萬品資生。陶育五常。惟濁惟淸。猗歟君子。誕稟純精。行歸於周。忠篤允誠。允誠伊何。拔羣出俗。恆若不修。抱此素朴。履謙居衝。恆若不足。上交不諂。下交不瀆。倬彼云漢。於章於天。九五翻飛。利見大人。大人有命。是牧是招。時行則行。遂升東朝。東朝光光。天同其曜。匪徒一臺。天同其照。其照爾徳。又簡爾才。將登三事。百揆是釐。據仁爲本。仗義爲輿。經緯三墳。錯綜眾書。斟酌聖奧。與道捲舒。靡靡陸生。帝度其心。靜恭夙夜。莫其徳音。徳音旣莫。其美彌深。爲物之主。爲士之林。天作髙山。大王荒之。蕩蕩荊土。子其康之。風俗未惇。子其臧這。羣彥未敍。子其綱之。忝榮剖符。悠悠在玆。羔裘豹祛。有愧不能。乃眷我顧。爰貽休詩。嘉睹嘉藻。以爲淸規。敢銘妙言。終始永思。﹝○文館詞林百五十七。﹞

顧祕

﹝祕。字公眞。歷交州太守﹑吳興太守。﹞

【答陸機詩】

恢恢太素。萬物初基。在昔哲人。觀眾濟時。﹝○《禦覽》一作顧公直。﹞

崔寔

﹝爵裏不詳。﹞

【答陸機詩】

棲息髙丘。﹝○《文選》二十六道路憶山中詩注。﹞

晉詩卷六

陸云

﹝云。字士龍。少與兄機齊名。吳平。入洛。刺史周浚召爲從事。以公府掾爲太子舍人。出爲浚儀令。拜吳王郎中令。入爲尙書郎﹑中書侍郎。後爲淸河內史。大安二年。爲成都王穎所害。年四十二。有陸子新書十卷﹑集十二卷。﹞

【大將軍宴會被命作詩﹝六章﹞】

皇皇帝祜。誕隆駿命。四祖正家。天祿保定。睿哲惟晉。世有明聖。如彼日月。萬景攸正。

巍巍明聖。道隆自天。則明分爽。觀象洞玄。陵風葉極。絕輝照淵。肅雍往播。福祿來臻。

在昔姦臣。稱亂紫微。神風潛駭。有赫玆威。靈旗樹旆。如電斯揮。致天子屆。於河之沂。有命冉集。皇輿凱歸。

頹綱旣振。品物咸秩。神道見素。遺華反質。辰晷重光。協風應律。函復無塵。海外有謐。

芒芒宇宙。天地交泰。王在華堂。式宴嘉會。玄暉峻朗。翠云崇藹。冕弁振纓。藻服垂帶。

祁祁臣僚。有來雍雍。薄言載考。承顏下風。俯覿嘉客。仰瞻玉容。施己惟約。於禮斯丰。天錫難老。如嶽之崇。﹝○《文選》二十。本集二。《詩紀》二十六。又《類聚》三十九作侍大將軍宴詩。《文選》五十九頭陀寺碑文注作陸機大將軍宴會詩。引一句。﹞

【徵西大將軍京陵王公會射堂皇太子見命作此詩﹝六章﹞】

芒芒太極。玄化煙熅。頹形成器。淩象垂文。大鈞造物。庶類羣分。先識經始。實綜彜倫。

惟嶽隆周。生甫及申。天鑑在晉。祚之降神。邈矣遐風。茂徳有鄰。永言配命。惟晉之鎭。

厥鎭伊何。實干心膂。文教內輔。武功外禦。淮方未靖。帝曰攸序。公於出徵。奄有南浦。

南海旣賓。爰戢干戈。桃林釋駕。天馬婆娑。象齒南金。來格皇家。絕音協徽。宇宙告和。

玄綱峻極。天罔旣紱。文武方升。允玆兼弘。峨峨髙夏。有肅其涼。公侯戾止。騄驥龍驤。善問如林。在會鏘鏘。

祝融禦節。火正緝熙。凱風徘徊。萬物欣時。秩秩初筵。薄言在玆。嘉福介祜。﹝本集作祜萬壽無期。○本集二。《詩紀》二十六。﹞

【太尉王公以九錫命大將軍讓公將還京邑祖餞贈此詩﹝六章﹞】

烈文辟公。時惟哲王。闡縱絕期。平顯幽光。內實愼徽。緝熙有臧。出糾方慝。間督不揚。髙山峻極。天造芒芒。

天子念功。大典光備。肅肅王命。宰臣蒞事。穆矣淵讓。遺功遂志。思我遠猷。徽音孰嗣。

後命旣靈。王人反旆。興言出祖。飲餞於邁。旍旐泱泱。軺軒藹藹。和風弭塵。淸暉映蓋。

思樂中陵。言觀其川。公王戾止。有車轔轔。伊誰云響。我有嘉賓。羽觴舉酬。酢爾徵人。

悠悠徵人。四牡騑騑。發軫北京。振策紫微。昔乃云來。春林方輝。歲亦暮止。之子言歸。道塗興戀。伏載稱徽。﹝本集缺此字。﹞

聖澤旣渥。嘉會暗暗。庭旅鐘鼓。堂有瑟琴。飛轡淸暉。扶桑移蔭。視景秪慕。揮袂沾襟。孌彼同棲。悲爾異林。我有旨酒。以歌以吟。﹝○本集二。《詩紀》二十六。又《類聚》二十九引第六章

。﹞

【大安二年夏四月大將軍出祖王羊二公於城南堂皇被命作此詩﹝六章。﹞】

時文惟晉。天祚有祥。聖宰作弼。受言旣臧。有赫斯庸。勛格昊蒼。景物臺暉。棟隆玉堂。

惟帝思庸。大興光迪。聖敬遠躋。神道玄邈。思媚三靈。誕膺天篤。嘉命旣辱。王人言告。

翼翼王人。言告惟慕。公輿駕言。乃眷斯顧。華旂飛藻。鳴鸞振路。騑騑駟牡。噓天載步。

我有髙夏。如雲斯薈。凋軒戾止。薄言嘉會。問誰在宴。惟俊惟乂。丰俎殷薦。獻酬交泰。

攸攸昊天。南正興言。朱明有曄。萬葉翠繁。昌云垂天。凱風熙顏。王臣在此。貽宴於歡。

懸象西頹。虞淵納景。嘉樂未晞。嚴駕已整。行矣徵人。身乖路永。飛驂顧懷。華蟬引領。遺思北京。結轡臺省。﹝○本集二。《詩紀》二十六。又吳棫韻補四作城南詩。引薈﹑乂二韻。又五作餞王太尉詩。引迪﹑篤二韻。﹞

【從事中郎張彥明爲中護軍奚世都爲汲郡太守客將之官大將軍崇賢之徳旣遠而厚下之恩又隆非﹝應作悲。﹞此離析有感聖皇旣蒙引見又宴於後園感鹿鳴之宴樂詠魚藻之凱歌而作是詩﹝六章﹞】

〖逯案。此詩本集以從事中郎張彥明爲中護軍爲題。割奚世都以下爲敍。並於題下注並敍二字。因敍文言奚世都爲汲郡太守。《詩紀》遂將奚世都以下移作下篇贈汲郡太守之敍。按本集﹑《詩紀》俱誤。詩中言出撫邦家。入翔紫微。非僅贈張彥明一人甚明。若從《詩紀》。則題詩衝突。可見奚世都以下不得移於他篇。從事中郎張彥明爲護軍與奚世都以下實相連爲一長題。校刻者不知之。誤割爲二。遂扞格而不通。〗

思文有聖。睿哲配天。功濟生黎。道合上玄。休命發揮。有集惟賢。哲彼寤宿。澄此在淵。

濟濟我士。實播令聞。王曰欽哉。余嘉乃勛。徽音孔碩。惠爾風雲。穆此芳烈。肇揚淸芬。

肅肅庶僚。祗服寵暉。肇被桃虫。假翼翻飛。出撫邦家。入翔紫微。有命旣集。願言永違。

思樂華堂。云構崇基。公王有酒。薄言響之。景曜徽芒。芳風詠時。宴爾賓儐。具樂於玆。

亹亹我王。丰恩允臧。我客戾止。飲酒公堂。自彼下僚。聿來有光。悲矣永言。指途逝將。形違展闥。景附華房。

開國承家。勿用小人。今我聖宰。實蕃斯仁。淩淵龍躍。披林鳳振。正直旣好。嘉禮式陳。振我遠徳。歸於時民。﹝○本集二。《詩紀》二十六。﹞

【贈汲郡太守詩﹝八章﹞】

於穆皇晉。豪彥實蕃。天罔振維。有聖貞觀。鳴鳥在林。良駿卽閒。萃彼俊乂。時亮庶官。

抑抑奚生。天篤其淳。芳穎蘭揮。瓊光玉振。沈機照物。妙思考神。思我善問。觀徳古人。

善問伊何。惠音孔韶。肇允衡門。翻飛宰朝。肅雍芳林。芬響淩霄。穆矣和風。育爾淸休。

亦旣有試。出宰邦家。之子於行。民固謳歌。風澄俗儉。化靜世波。芒芒旣庶。且樂於和。

我有好爵。旣成爾服。入贊崇華。遂登帷幄。時文聖宰。天祚方谷。朔風徽止。鴻漸云獄。

悠悠斯民。三代直道。我求明徳。惟奚攸考。緝熙暉章。天祿來保。惠心無兢。丰化有造。

樂只君子。茂徳攸綏。嗟我懷人。式是言歸。聿言來集。如翼斯揮。日予不惠。照爾淸暉。

職思旣殊。亦各有司。念我同僚。悲爾異事。之子之遠。悠悠我思。𨿽無贈之。歌以言志。﹝○本集二。《詩紀》二十六。﹞

【贈顧驃騎詩二首﹟有皇﹝八章﹞】

〖有皇。美祈陽也。祈陽秉文之士。駿發其聲。故能明照有吳。入顯乎晉。國人美之。故作是詩焉。〗

有皇大晉。時文憲章。規天有光。矩地無疆。神篤斯祜。本顯克昌。載生之雋。實惟祈陽。哲問宣猷。考茂其相。

於鑠祈陽。誕鐘天篤。淸輝龍見。玄猷淵嘿。沈機響駭。幽神廣覿。和以同人。歸物時育。有大惡盈。謙以自牧。思我懿範。萬民來服。

吳未喪師。天秩有庸。淵哉若人。弱冠休風。俯翼黃門。以徳來忠。端秀蕃後。正色儲宮。徽音鑠穎。邈矣遐蹤。

皇維南終。舊邦匪歆。委弁釋位。如龍之潛。考槃窮谷。假樂丰林。子𨿽藏器。鐘鼓有音。惠風往敬。慶問來尋。

濟濟元公。相惟天子。明明辟王。思隆多士。帝曰欽哉。有命集止。我咨四方。令問在爾。以朕大賫。乃膺嘉祉。聿來胥步。觀國之紀。

惟皇建極。緝熙淸曜。我有畯民。明徳來照。大觀在上。王假有廟。顯允顧生。金聲玉振。之子於升。利見大人。龍輝絕迹。有肅淸塵。

淸塵旣彰。朝虛好爵。敬子侯度。愼徽百辟。予聞有命。徳禮不易。嗟我懷人。瞻言永錫。丰佑東法。惟子之績。

遵汶涉泗。言告同徵。勁風宵烈。湛露朝零。云垂藹下。泉冽淸冷。哀哉行人。感物傷情。從子京邑。言觀厥成。天保祚徳。式谷以寧。﹝○本集二作贈顧驃騎後二首。《詩紀》二十六﹑又吳棫韻補五引覿﹑育二韻。﹞

【贈顧驃騎詩二首﹟思文﹝八章﹞】

〖思文。美祁陽也。祁陽能明其徳。刑於寡妻。以至於家邦。無思不服。亦賴賢妃貞女以成其內教。故作是詩焉。〗

思文祁陽。祁陽克畯。天錫純嘏。宣玆義問。徳音旣烈。海外有奮。旣奮斯音。祗敬厥徳。昭治其家。覃及邦國。永肇儀刑。俾民惟則。

文王在上。太姒思齊。魯侯克昌。亦賴令妻。鑑神有顧。蘋蘩在斯。祁陽載天。作之伉儷。

在虞之冑。實惟有姚。穎艷玉秀。華茂桃夭。居顯祗明。在靈格幽。淸塵熠爍。淑心綢繆。爰及祁陽。惟徳之周。

其徳伊何。和貞虔告。師民履素。言謀慮度。鐘鼓思樂。靖端夙效。考休攸嬪。來嫁於顧。

羔羊執贄。玉帛有輝。百兩集止。之子於歸。宗姻風從。娣侄云回。祁陽顧之。煥其盈闈。

旣曰歸止。式揚好音。言觀河洲。有集於林。思樂葛藟。薄采其蕈。疾彼攸遂。乃孚惠心。惠心旣孚。有恪中饋。惇此眾斯。永錫嗣類。載延窈窕。用和寤寐。神之聽之。胤祚來爾。

昔周之隆。有任有姒。內刑聖敬。外崇多士。今我淑人。實亮君子。亹亹翼翼。亦繼斯祉。宜爾子孫。福祿盈止。﹝○本集二。《詩紀》二十六。﹞

【贈鄱陽府君張仲膺詩﹝五章﹞】

神林何有。奇華妙實。皇朝如何。窮文極質。斌斌君子。升堂入室。太上有曜。子誕其輝。知機日難。子達其微。入輔帷幄。出禦千里。滔滔江漢。南國之紀。

謁帝東堂。剖符南徵。天子命我。車服以榮。何以潤之。徳被蒼生。何以濟之。威振羣城。卻愚以化。崇賢以仁。鳳舒其翮。龍濯其鱗。憶彼荒藪。莫敢不賓。𨿽云舊邦。其命維新。

卞和南金。終始一色。顯允君子。窮達一徳。弘仁厲道。物究其極。古賢受爵。循墻虔恭。今哲居貴。履盈如衝。接新以化。愛舊以丰。隆此嚶鳴。惇彼谷風。

忠至寵加。孝至榮集。內崇南芬。外淸名邑。煒煒棠棣。京增其華。猗猗桑梓。厥耀孔多。被繡晝行。昔人攸羨。階雲飛藻。孰與同粲。

人道伊何。難合易離。會如升峻。別如順淇。嗟我懷人。曷云其來。貢言執手。涕旣隕之。﹝○本集三。《詩紀》二十六。﹞

【贈顧彥先﹝五章﹞】

玄黃挺秀。誕受至眞。行該其髙。徳備其新。光瑩之偉。隋卞同珍。騰都之駿。龍鳳合塵。

皇皇明哲。應期繼聲。華暎殊域。實鎭天庭。入輔出輔。

乾乾靡寧。夏發涼臺。我雨我暑。冬違邦族。風霜是處。嗟彼獨宿。誰與晤語。飄遙艱辛。非禹孰舉。言念君子。悵惟心楚。

悠悠山川。驍驍徵遐。陟升嶕峣。降涉洪波。言無不利。乘崄而嘉。人懷思慮。我保其和。

邂逅相遇。良願乃從。不逢知己。誰濟予躬。莫攀莫附。愧我髙風。時過年邁。晻冉桑楡。晞光賴潤。亦在斯須。假我夷塗。頓不忘驅。泛予津川。桴不失浮。無愛餘輝。遂暗東嵎。

幽幽東嵎。戀彼西歸。瞻儀情感。聆音心悲。之子於邁。夙夜京畿。王事多難。仲焉徘徊。﹝○本集三。《詩紀》二十六。﹞

【答顧秀才詩五章】

芒芒上玄。有物有則。厥初造命。立我藝則。爰玆族類。有覺先識。斯文未喪。誕育明徳。

允矣顧生。載靈之和。沈根芳沼。濯秀蘭波。淵翹戢穎。景茂淩華。惟是徳心。是用閒邪。

徳心伊何。行歸於周。希髙仰峻。企遠懷悠。匪願在明。靡倦斯幽。凡我同朋。瞻言淸休。

愼終於遠。俾民歸厚。言若有行。及予攜手。何以卹我。其仁孔有。心之云愛。隆敬其久。

旣邁斯仁。亦迪玆文。藻不雕朴。華不變淳。有斐君子。如珪如璠。仰欽徳類。依懷惠詮。式揚好問。邦家於宣。﹝○本集三。《詩紀》二十六。吳棫韻補一引淳﹑璠二韻。﹞

【答大將軍祭酒顧令文寺﹝五章﹞】

惟林有鸞。惟淵有螭。顯允明徳。實邦之基。先後陟恪。子配於玆。遵彼玉堂。受言遘之。

中原有軌。世鮮克蹈。先民有懷。子探其妙。心猶水鑑。函景內照。名若振炎。攄光外燿。

相彼水鑑。民胥攸臨。矧曰明徳。人誰弗欽。寫我采頤。卽爾澄心。義隆自古。好邈在今。

大人有作。興雲自天。之子於升。亦躍於淵。景曳淸霄。響發鳴弦。義問弘集。淑風載鮮。

企予朔都。非子孰念。豈無弱翰。才不克贍。惠音聿來。瓊華玉艷。無徳不報。念辭惟忝。﹝○本集三。《詩紀》二十六。﹞

【答吳王上將顧處微詩﹝九章﹞】

邈矣大昧。造化明明。物以曲全。人以直生。《類聚》百族。羣分萬形。員淵挺隋。方川吐瓊。

藹藹洪族。天祿攸蕃。神綏厥本。道裕其源。條有丰葉。波無輟瀾。烈風時播。芳響世繁。

曰繁曰賾。載徳於玆。克文克敏。乃惠乃慈。遵彼洪流。薄言詠之。好是神契。聊與之期。

仁勇同宅。文武相紛。王謂禦事。誰撫上軍。於時翻飛。虎嘯江汶。式遏不虞。俾也無塵。

三代旣遠。直道垂音。非齒焉尙。非徳孰欽。贊仰自古。鮮曰在今。匪惟形交。殷薦其心。

心以殷薦。分以道成。祗服惠顧。疇此深情。亦有芳訊。薄載其誠。豈無春暉。玆焉可榮。

大道易聞。崇軌難襲。孰云匪衍。咎吝尢衍。敢謝不佞。棲山自戢。臨篇焉愧。徳輶辭輯。

翩彼日月。逝猶駭電。朝華未厭。夕風已扇。詩亦有悲。無幾相見。懷徳嘆心。於焉東眷。

平津晚貢。貢公後徽。陟彼玉階。黃髮來升。靈卉三秀。芳艸秋興。惟頤淸神。福祿是膺。﹝○本集三。《詩紀》二十六。﹞

【贈顧尙書詩】

五獄降神。四瀆炳靈。兩儀鈞陶。參和大成。兆光人倫。誕育至英。於顯尙書。實惟我兄。行成世則。才爲時生。體道旣弘。大徳允明。厥弘伊何。靡曠不遵。厥明伊何。靡妙不研。無索炤灼。有求幽玄。細微不錯。毫荒以陳。積簣爲山。納流成淵。扶翹布華。養物作春。所肅以禮。所潤以仁。宣質拔行。曜文八采。堅不可鉆。淸如凝水。方迹迎朖。蹈齊闕裏。晞聖而惟。亦顧之子。彼棄芝英。玩此蘭茝。異世同芳。其馥不已。有蘭旣馥。我風載淸。能芬南嶽。運芳北徵。子有其徳。人求其馨。逝此陋巷。薰彼紫庭。厥音不已。鼓鐘有聲。聞天之聰。譬之鵠鳴。天聰旣招。我實惟彰。乘風之鳳。眷言朝陽。披云藻繡。來此舊鄕。謙光自抑。厥輝愈揚。麗容魋翕。孔好已張。旣照平林。具我華英。華英已曜。餘光難延。會淺別速。哀以紹欣。追曠同少。暫和笑言。殊音合奏。曲異響連。絕我歡條。統我思因。根分來在。愛感往思。我非形景。有處有遊。載離載會。且歡且憂。感彼遠曠。吝此延娛。樂奏聲哀。言發涕流。惟願我子。徳與福俱。亦天之佑。亦我之私。﹝本集缺私字。○本集三。《詩紀》二十六。又吳棫韻補二引英﹑延二韻。﹞

【答兄平原詩】﹝《詩紀》云。平原贈詩見前。﹞

伊我世族。太極降精。昔在上代。軒虞篤生。厥生伊何。流祚萬齡。南獄有神。乃降厥靈。誕鐘祖考。徹玆神明。運步玉衡。仰和太淸。賓禦四門。旁穆紫庭。紫庭旣穆。威聲爰振。厥振伊何。播化殊鄰。淸風攸被。率土歸仁。彤弧所彎。萬里無塵。功昭王府。帝庸厥勛。黃鉞授徵。錫命頻繁。闞如虓虎。肅玆三軍。光若辰跱。亮彼公門。仍世上司。芳流慶雲。純和所產。爰育仁昆。誕丰岐嶷。實昭令聞。令聞伊何。休音允臧。先公克構。乃崇斯堂。耀穎上京。發迹扶桑。戎車出徵。時惟鷹揚。膺揚旣昭。勛庸克邁。天子命我。鎭弼於外。代作搟城。以表南裔。降災匪蠲。景命顚沛。惟我賢昆。天姿秀生。含奇播越。明徳惟馨。太陽散气。乃稟厥和。山川垂度。爰則厥遐。厥遐伊何。惟光惟大。惟大伊何。如岱如渭。恢此廣淵。廓彼洪懿。弘道惇徳。淵哉爲器。統我先基。弱冠慷慨。將弘祖業。實崇奕世。咨予頑曚。蕞爾弱才。沈耀玄渚。挹庇云淇。陶化靡移。固陋於玆。瞻仰洪範。實忝先基。巍巍先基。重規累構。赫赫重光。遐風激鶩。昔我先公。爰造斯猷。今我六蔽。匪崇克扶。悠悠大道。載邈載遐。洋洋淵源。如海如河。昔我先公。斯綱斯紀。今我末嗣。乃傾乃圮。世業之頹。自予小子。仰愧靈丘。銜憂沒齒。憂懷惟何。顧景惟塵。峨峨髙蹤。眇眇貿辰。明徳繼體。莫非哲人。今我頑鄙。規範靡遵。仍世載徳。荒之予身。莫峻匪嶽。有俊斯登。莫髙匪云。有翼斯淩。矧我成基。匪克階升。玄黃長阪。載寐載興。豈敢憚行。哀此負乘。芒芒髙山。自予頹之。濟濟徳義。匪我懷之。終銜永負。於其愧而。昔予言曠。泛舟東川。銜憂告辭。揮淚海濱。羲陽趣駕。炎華電徵。自我不見。邈哉八齡。悠思回望。寤言通靈。昔我往矣。辰在東嵎。今我於玆。日薄桑楡。銜艱遘湣。困瘁殷憂。哀矣我世。匪蒙靈休。開元迄玆。天疊興微。震風隱駭。海水羣飛。王旅南徵。闡耀靈威。予昆乃播。爰集朔土。載離永久。其毒太苦。上帝休命。駕言其歸。多我遘湣。振蕩朔垂。羈系殊俗。初願用違。嚴駕東徵。肅邁林野。夕秣乘馬。朝整僕旅。矯矯乘馬。載驅載馳。漫漫長路。或降或階。晨風夙零。朝不皇饑。傾景儵墜。夕不存罷。𨿽有丰艸。匪釋奔駟。𨿽有重陰。匪遑假寐。煢煢僕夫。悠悠遄徵。經彼喬木。有鳥嚶嗚。微物識儕。矧伊有情。樂玆棠棣。實歡友生。旣至旣覲。滯思曠年。年在曠紀。覲未浹辰。恨其永懷。憂心孔艱。天地永久。命也難長。生民忽霍。曷云其常。我之旣存。靡績靡紀。乾坤難並。寂焉其已。生若電激。沒若川徵。存愧松柏。逝慚生靈。匪吝性命。實悼徒生。苟克析薪。豈憚冥冥。瞻企皇極。徼福上天。冀我友生。要期永年。昔我先公。邦國攸興。今我家道。綿綿莫承。昔我昆弟。如鸞如龍。今我友生。凋俊墜雄。家哲永䢐。世業長終。華堂傾構。廣宅頹墉。髙門降衡。修庭樹蓬。感物悲懷。愴矣其傷。惇仁泛愛。錫予好音。晞光懷寶。煥若南金。披華玩藻。曄若翰林。詠彼淸聲。被之瑟琴。味此殊響。慰之予心。弘懿忘鄙。命之反覆。敢投挑李。以報寶玉。冀憑光益。編諸末錄。﹝○本集三。文館詞林百五十二。《詩紀》二十六。又《類聚》二十一作答兄詩。引龍﹑雄﹑墉﹑蓬四韻。吳棫韻補一引才﹑淇二韻。又四引構﹑鶩二韻。並注。鶩。馳也。﹞

【贈鄭曼季詩四首﹟谷風﹝五章﹞】

〖谷風。懷思也。君子在野。愛而不見。故作是詩。言其懷而思之也。〗

習習谷風。扇此暮春。玄澤墜潤。靈華煙熅。髙山熾景。喬木興繁。蘭波淸湧。芳滸增源。感物興想。念我懷人。

習習谷風。載穆其音。流芳鼓物。淸塵拂林。霖雨嘉播。有渰淒陰。歸鴻逝矣。玄鳥來吟。嗟我懷人。其居樂潛。明發有想。如結予心。

習習谷風。以溫以涼。玄黃交泰。品物含章。潛介淵躍。飛鳥云翔。嗟我懷人。在津之梁。明發有思。淩波褰裳。

習習谷風。有集惟喬。嗟我懷人。於焉逍遙。鸞棲髙岡。耳想云韶。拊翼墜夕。和鳴興朝。我之思之。言懷其休。

習習谷風。其音孔嘉。所謂伊人。在谷之阿。虎質山嘯。龍輝淵播。維南有箕。匪休其和。有捄天畢。戢爾滂沱。懿厥河漢。耽彼大華。明發有懷。我勞如何。﹝○本集三。文館詞林百五十六。《詩紀》二十七。﹞

【贈鄭曼季詩四首﹟鳴鶴﹝四章﹞】

〖鳴鶴。美君子也。太平之時。君子猶有退而窮居者。樂天知命。無憂無欲。收碩人之考槃。傷有徳之遺世。故作是詩也。

鳴鶴在陰。戢其左翼。肅雍和鳴。在川之域。假樂君子。祚爾明徳。思樂重虛。歸於其極。嗟我懷人。惟馨黍稷。

鳴鶴在陰。其鳴喈喈。垂翼蘭沼。濯淸芳池。假樂君子。其茂猗猗。底之瑰寶。有粲瓊環。乃振褧裳。襲爾好衣。嗟我懷人。啟襟以晞。

鳴鶴在陰。其儀藹藹。謂天蓋髙。和音於邁。假樂君子。篤膺俊乂。穆風潛烈。興雲戢薈。徳茂當年。時愆嘉會。安徳鞶藻。攺爾縞帶。嗟我懷人。心焉慷愾。

鳴鶴在陰。載好其聲。漸陸儀羽。遵渚回涇。假樂君子。祚之篤生。徳耀有穆。如瑤如瓊。視流濯髮。滅景遺纓。安得風雲。雨爾北冥。嗟我懷人。惟用傷情。﹝○﹝同上﹞

【贈鄭曼季詩四首﹟南衡﹝五章﹞】

〖南衡。美君子也。言君子遁世不悶。以徳存身。作者思其以徳來仕。又願言就之宿。感白駒之義。而作是詩焉。〗

南衡惟嶽。峻極昊蒼。瞻彼江湘。惟水泱泱。淸和有合。俊乂以藏。天保定爾。茂以瓊光。景秀濛汜。穎逸扶桑。我之懷矣。休音峻揚。

穆穆休音。有來肅雍。沈波湧奧。淵芳馥風。傃虛養恬。照日遺蹤。考槃遵渚。思樂潛龍。我之懷矣。寘爾華宮。

和璧在山。荊林玉潤。之子於潛。淸輝遠振。克稱輶徳。作寶有晉。和聲在林。羽儀未變。我之懷矣。有客來信。

風雲有作。應通山淵。淸琴啟彈。宮商乘弦。類族知感。有命自天。夷叔希世。猶謂比肩。矧我與子。姤會斯年。我之懷居。其好纏綿。

古人有言。詩以宣心。我之懷矣。在彼北林。北林何有。於煥斯文。瓊瑰非寶。尺牘成珍。丰華非妙。得意惟神。河魴登俎。遭逢淸川。﹝○同上﹞

【贈鄭曼季詩四首﹟髙岡﹝四章﹞】

瞻彼髙岡。有猗其桐。允也君子。實寶南江。員規啟裕。沈矩履方。泳此明流。淸瀾川通。陟彼衡林。味其回芳。

馥矣回芳。綢繆中原。祁祁庶類。薄采其芬。棲遲泌丘。容與衡門。聲播東汜。響溢南云。

穆穆閶闔。南端啟籥。庶明以庸。帝聽式闕。有鳳於潛。在林棲翮。非予之祚。孰與好爵。

幽居玩物。顧景自頤。發憤潛帷。彷佛有思。予美亡此。終然肯來。企予與言。惟用作詩。﹝○同上﹞

【答孫顯世詩﹝十章﹞】

邈矣上祖。垂休萬葉。廣問弘被。崇軌峻躡。髙山克荒。大川利涉。繁玆惟祜。風連云接。

大人有作。二後利見。九功敷奏。七徳殷薦。鼎實重飪。芳烈再扇。奕葉弘道。天祿來宴。

道弘振古。祚來替今。如彼在川。亦有浮沈。大韶旣系。響比我音。豈曰荒止。塗弗克尋。

昌風攺物。豈水易瀾。百川總紀。四海合源。在彼焉取。聿來莫觀。曾是褊心。敢忘丘園。員暉偏照。玄澤謬盈。發彼承華。頓此增城。托景靈云。倦遊戶庭。匪曰能之。實忝長嬰。

煥矣金虎。襲我皇猷。孰云匪吝。仰愧蒼流。往蹇來反。弭迹一丘。孌彼東朝。言卽爾謀。

振振孫子。洪族之紀。志擬龍潛。徳配麟趾。弘義朖節。克明峻軌。遵彼中臯。於穆不已。

於穆不已。大都是階。之子於命。人應如頹。厚徳時邁。協風允諧。惠此海湄。俾也可懷。

乃眷丘林。樂哉河曲。解紱投簪。披褐懷玉。遺情春臺。托蔭寒木。言念伊人。溫其在谷。

道俟人行。辭以義輯。和容過表。余未云執。惠音髙播。淸風駿集。懷徳形撫。

臨篇景立。﹝○本集三。文館詞林百五十六作答孫承。《詩紀》二十七。﹞

【失題﹝八章﹞】

悠悠縣象。昭回太素。淸濁疊興。升降啟度。遺和旣爽。季春告暮。朱明來思。靑陽受煦。

日徵月盈。天道變通。太初陶物。造化爲功。四月惟夏。南徵觀方。凱風有集。飄遙南窗。思樂萬物。觀異知同。

有渰萋萋。甘雨未播。黍稷方華。中田多稼。庭槐振藻。園桃阿那。薄言觀物。在堂知化。

蓬戶惟情。玩物一室。明發有懷。念昔先哲。通夢幽人。彷佛遺烈。淸暉在天。孰與永日。

乃啟遺籍。思予大觀。幽居傲物。顧景怡顏。況惟解舞。衡門重關。思媚古人。有懷良盤。沈曦含輝。芳烈如蘭。

厥初生民。有物有類。自古有稱。大寶以位。徵徒式好。俊奔攸遂。啟予有聞。誨爾達貴。

達貴伊何。天爵無榮。渾淪大昧。混其濁淸。毀方遁象。遺頑履貞。道實藏器。景以昭形。

芒芒陋世。奚兢奚錯。牧彼紛華。委之沖漠。漂志垂天。矯心馮閣。通好莊聃。儀刑有作。安得達人。顧予命薄。﹝○本集二。《詩紀》二十七。﹞

【同前﹝六章﹞】

思樂芳林。言采其菊。衡薄遵塗。中原有菽。登彼修巒。在林寤宿。彷佛佳人。淸顏如玉。

予美亡此。誰爲適道。容與俟之。玄發方皓。躑躅山阿。玩此芳艸。願餐其穎。庶以遺老。

亹亹嘉時。飄忽棄予。有瞻逝深。永嘆潛滸。登願扶桑。抑結飛晷。伊人匪存。遺芳孰與。

精气爲物。或降或升。䢐落攸往。神奇有登。死生爲徒。存亡曷勝。謂予不信。遺籍有徵。

間居外物。靜言樂幽。繩樞增結。甕牖綢繆。和神當春。淸節爲秋。天地則爾。戶庭已悠。

嗟我懷人。悠悠其潛。念昔先烈。有懷所欽。駭情玩世。當允南金。瓊輝邈矣。誰適爲心。明發興言。慷慨芳林。﹝○本集二。《詩紀》二十七。﹞

【同前】

美哉良友。稟徳坤靈。明照遠鑑。幽微妍精。超迹皇英。質如瑤瓊。贈我翰林。示我丹誠。道同契合。體異心並。自頃西䢐。合於五樓。遲想歡嬿。觀我良疇。亦旣至止。願言莫由。室邇入鬲。中情則憂。抱恨東遊。神往形畱。何以合志。寄之此詩。何以寫思。記之斯辭。我心有矣。歌以贈之。無祕爾音。萬我是貽。﹝本集三。《詩紀》二十七。﹞

【同前】

有美一人。芳問芬葩。嗟我欽羨。夢想光華。亦旣至止。上下欣嘉。徳馥秋蘭。容茂春羅。淑似令娣。惟予陋何。𨿽有良友。朽木難加。愛樂朋規。贈以斯歌。皆能載之。其美孔多。嗟痛薄祜。並罹哀苦。堂構旣崩。過庭莫睹。我悴西鄰。子沈東土。契闊艱辛。誰與晤語。身滯情往。神遊影處。發夢宵寐。以慰延佇。﹝○本集三。《詩紀》二十七。﹞

【贈孫顯世詩】

制動以靜。祕景在隆。云根可棲。樂此隈岑。﹝○吳棫韻補一。﹞

【答兄平原詩﹝以下五言。﹞】

悠悠塗可極。別促怨會長。銜思戀行邁。興言在臨觴。南津有絕濟。北渚無河梁。神往同逝感。形畱悲參商。銜軌若殊迹。牽牛非服箱。﹝○本集四。《文選》二十五作答兄機。《初學記》十七。《詩紀》二十七。又《類聚》二十九作贈兄。引長﹑觴﹑梁﹑商四韻。《初學記》十八作答兄機。引長﹑梁二韻。﹞

【答張士然詩】

行邁越長川。飄遙冒風塵。通波激枉渚。悲風薄丘榛。修路無窮迹。井邑自相循。百城各異俗。千室非良鄰。歡舊難假合。風土豈虛親。感念桑梓域。仿佛眼中人。靡靡日夜遠。眷眷懷苦辛。﹝○本集四。《文選》二十五。《詩紀》二十七。又艸堂詩箋三十三冬至詩注引循﹑鄰﹑親三韻。﹞

【爲顧彥先贈婦往返詩四首】

我在三川陽。子居五湖陰。山海一何曠。譬彼飛與沈。目想淸惠姿。耳存淑媚音。獨寐多遠念。寤言撫空衿。彼美同懷子。非爾誰爲心。﹝○本集四。玉臺新詠三。《詩紀》二十七。又寰宇記九十四引陸士龍贈顧彥先《詩》曰﹕我家五湖陰。君居三山陽。﹞

悠悠君行邁。煢煢妾獨止。山河安可逾。永路隔萬里。京師多妖冶。粲粲都人子。雅步裊纖腰。巧笑發皓齒。佳麗良可美。衰賤焉足紀。遠蒙眷顧言。銜恩非望始。﹝○本集四。《文選》二十五。玉臺新詠三。《詩紀》二十七。﹞

翩翩飛蓬徵。鬱鬱寒木榮。遊止固殊性。浮沈豈一情。隆愛結在昔。信誓貫三靈。秉心金石固。豈從時俗傾。美目逝不顧。纖腰徒盈盈。何用結中款。仰指北辰星。﹝○本集四。玉臺新詠三。《詩紀》二十七。﹞

浮海難爲水。遊林難爲觀。容色貴及時。朝華忌日晏。皎皎彼姝子。灼灼懷春粲。西城善稚舞。總章饒淸彈。鳴簧發丹唇。朱弦繞素腕。輕裾猶電揮。雙袂如霞散。華容溢藻幄。哀響入云漢。知音世所希。非君誰能贊。棄置北辰星。問此玄龍煥。時暮復何言。華落理必賤。﹝○本集四。《文選》二十五。《詩紀》二十七。又《初學記》十五引彈﹑腕二韻。﹞

【詩】

綠房含靑實。金條懸白璆。俯仰隨風傾。煒燁照淸流。﹝○本集四。《類聚》八十二作晉陸筠詩。《詩紀》二十七。又合璧事類別集四十四作晉陸筠詩。引璆一韻。﹞

【芙蓉詩】

盈盈荷上露。灼灼如明珠。﹝○《文選》十六別賦注。﹞

寢共織成被。絮以同攻綿。﹝○《禦覽》七百七。﹞

夏搖比翼扇。冬坐比肩氈。﹝○《書鈔》百三十四作陸機詩。引第一句。《禦覽》七百八作陸云詩。引第二句。﹞

衣用雙絹。寢無絳幬。﹝○《書鈔》百三十二。○逯案。兩句蓋脫一字。﹞

【詩】

逍遙近南畔。長嘯作悲嘆。﹝○本集四。《類聚》十九。《詩紀》二十七。﹞

鄭丰

﹝丰。字曼季。爲吳王文學。有集二卷。﹞

【答陸士龍詩四首﹟鴛鴦﹝六章﹞】

〖鴛鴦。美賢也。有賢乾二人。雙飛東嶽。揚輝上京。其兄已顯登淸朝。而弟中漸。婆娑衡門。然其勞謙接士。吐握待賢。𨿽姬公之下白屋。洙泗之養三千。無以過也。乃肯垂顧。惠我好音。思與其遊道徳之樂。結永好之歡云爾。〗

鴛鴦於飛。在江之浚。和音交暢。拊翼雙起。朝遊蘭池。夕宿蘭沚。淸風翕習。扇彼蘭茝。淩雲髙厲。載翔載止。

鴛鴦於飛。載飛載吟。有郁浚藪。實惟桂林。芳條髙茂。華繁垂陰。爰翺爰翔。爰甜其南。有馥其芬。協我好音。

鴛鴦於飛。乘雲髙翔。有嚶其友。戢翼未翔。澹淡素波。容與趨倡。𨿽曰戢止。和音遠揚。我有好爵。與子偕嘗。鴛鴦於飛。徘徊翩翻。載頡載頏。顧侶鳴羣。有郁蘭臯。冽彼淸源。駕言遊之。聊樂我云。思與佳人。齊歡順川。

鴛鴦於飛。或矯或遊。習習谷風。扇彼淸流。春艸揚翹。黿魚沈浮。感物興想。我心長憂。誰謂河廣。曾不容舟。企予望之。搔首踟躕。

鴛鴦於飛。載和其鳴。懷爾好音。寘我中情。人亦有言。心得遺形。授我木瓜。報爾瑤瓊。匪系曰報。永好千齡。﹝○本集三。文館詞林百五十六。《詩紀》二十七。﹞

【答陸士龍詩四首﹟蘭林﹝五章﹞】

〖蘭林。懽至好也。有君子世濟其美。英名光茂。遭時暫否。畜徳衡門。顧我殷勤。屢辱徳音。思與結好。以永不刊。〗

瞻彼蘭林。有翹其秀。有斐君子。邦之碩茂。厥徳伊何。固天攸授。如川之源。如山之富。回流淸淵。啟襟開袖。縉紳晞風。民用胥附。

猗猗碩人。如玉如金。浚其明哲。克廣徳心。習習凱風。吹我棘林。飛鴞萃止。允懷好音。悠悠徵徒。輶徳鮮任。嗟我猗人。實味實耽。﹝本集﹑《詩紀》作和樂實忱。﹞

在昔延州。鵠鳴江涯。今我陸子。曠世繼奇。身乖千載。徳音並馳。漸鴻遵渚。宛其羽儀。安得髙風。騰翮天池。

飛龍蜿蜒。山穀气醫。猛虎嘯吟。淸風髙厲。情同來感。數乖身逝。夷鮑齊歡。專名故世。愷悌君子。民之攸曁。咨予遘時。千載同愛。

垂隴之會。匪詩不宣。嗟我懷人。斯恩殷勤。徳音來訊。有蔚其文。趯趯儳免。匪迹不存。誠在心徳。愛結忘言。﹝○本集三。文館詞林百五十六第三首。《詩紀》二十七。﹞

【答陸士龍詩四首﹟南山﹝五章﹞】

〖南山。酬至徳也。君子在衡門。修道以養和。棄物以存神。民思其治。士懷其徳。或思置之列位。或思從之信宿。詩人嘉與此賢。當年相遇。又屢獲徳音。情歡心至。故作是詩焉。〗

陟彼南山。言采其蕭。樂只君子。邦家之翹。克茂厥猷。至道是收。耽道以儉。廣愛以周。嗟我懷人。永好千秋。

適彼江潭。言釣其鱮。有美碩人。自公退處。羔裘逍遙。輶徳是舉。白駒遁時。世事孰與。思我猗人。寘之晉序。有客信宿。獨寐寤語。

天髙地卑。玄黃煙熅。人道交泰。自昔先民。耽文合好。輔徳與仁。管叔罕僑。曠世鮮鄰。修組絕結。玄弁生塵。咨我與子。遘會當身。琴瑟在禦。永愛纏綿。

瞻彼江澳。言詠其潭。所謂伊人。在川之陰。養和以泰。樂道之潛。錦衣尙絅。至樂是耽。興言永思。系懷所欽。愛而不見。獨寐寤吟。

詩以言志。先民是經。乃惠嘉訊。徳音惟馨。欽詠繁藻。永結中情。華文傷實。世士所營。達人神化。反之混冥。交棄其數。言取其誠。思與哲人。獨寶其貞。﹝○本集三。文館詞林百五十六第二首。《詩紀》二十七。﹞

【答陸士龍詩四首﹟中陵﹝四章﹞】

瞻彼中陵。蘭蕙猗猗。顯允君子。樂且有儀。沈仁育物。玄聰鏡機。徳充闈庭。名逸南畿。祁祁俊乂。言酌言依。

鼓鐘於宮。百里震聲。亹亹令問。歸我偉貞。厥振伊何。駿奔以驚。厥問伊何。民胥以寧。有鶴在陰。非子誰鳴。我有好爵。非子孰盈。

潛龍遁初。有鳳戢翚。王猷未泰。彜倫錯違。臯門重管。資爾啟扉。庶績逌斁。非爾焉綏。翼翼京宇。爾瞻爾睎。民之胥望。如渴如饑。

徳音來惠。覆玩三周。沈潤淵洞。逸藻云浮。結心所親。曷變曷渝。

路隔津梁。一韋限殊。終朝之思。三秋是逾。愛而不見。興言踟躕。﹝文館詞林作作躊。○本集三。文館詞林百五十六。《詩紀》二十七。又《書鈔》一百作贈陸士龍。引浮一韻。﹞

孫拯

﹝拯。字顯世。吳郡富春人。吳黃門郎。入晉爲涿令。陸機爲大都督。引爲司馬。及機被誣。收拯考掠。遂死獄中。有集二卷。﹞

【贈陸士龍詩﹝十章﹞】

五龍戢號。云鳥纂紀。淳化旣離。義風載始。軒冕垂容。文教乃理。奕奕洪族。盛徳丰祀。

於赫皇吳。應天統元。丞相文烈。公光贊勛。九命皇耀。茂徳彌勤。華黻襲藻。金石載振。

淵哉陸生。丕顯洪冑。亦崇懿風。邈此弘裕。無競厥徳。丰光伊茂。文以義好。施以仁富。

山積惟峻。道隆名遐。潛景在淵。龍躍承華。旣淑爾儀。誰不允嘉。有漼重淵。載淸其波。

濟濟皇朝。峨峨髦士。序爵以賢。惟俊萃止。翩翻二宮。令問不已。乃遷華閣。皇典斯紀。

思文大謨。恢我王猷。淸風肆穆。雅憲允休。邁彼江川。邈此北流。微言蘭馥。玉藻云浮。遭時之險。虎宰滔天。憑徳美重。縶此俊賢。休否旣亨。名以徳淵。淸徽伊鑠。贊之彌堅。

明明大象。玄鑑照微。顯允君子。求福不回。善挹餘慶。險以徳祈。澄濁以淸。罔有不暉。

釋彼短寄。樂此窈冥。形以神和。思以情新。靑雲方乘。芳餌可捐。達觀在一。萬物自賓。

制動以靜。祕景在陰。靈根可棲。樂此隈岑。關楗重閉。誰和子音。

瞻彼晨風。思托茂林。﹝○陸士龍集三。文館詞林百五十六。《詩紀》二十七。○逯案。吳棫韻補一引捐﹑賓二韻作陸云贈奚士都詩。恐誤。又卮林六引捐﹑賓二韻作孫拯答陸士龍詩。﹞

晉詩卷七

嵇紹

﹝紹。字延祖。譙國銍人。嵇康子。十歲而孤。事母孝謹。累遷散騎常侍。永興元年。惠帝大軍敗於蕩陰。紹以身衛帝。遂見害。有集二卷。﹞

【贈石季倫詩】

人生稟五常。中和爲至徳。嗜欲𨿽不同。伐生所不識。仁者安其身。不爲外物惑。事故誠多端。未若酒之賊。內以損性命。煩辭傷軌則。屢飲致疲怠。淸和自否塞。陽堅敗楚軍。長夜傾宗國。詩書著明戒。量體節飲食。遠希彭聃壽。虛心處衝默。茹芝味醴泉。何爲昏酒色。﹝○《文選》二十三。《類聚》二十三。《詩紀》三十。﹞

嵇含

﹝含。字君道。紹從子。家鞏縣毫丘。自號毫丘子。舉秀才。除郎中。惠帝朝歷任徵西參軍﹑中書侍郎。範陽王虓爲徵南將軍鎭許昌。以爲從事中郎﹑襄陽太守。後奔鎭南將軍劉弘於襄陽。永興三年弘卒。含爲弘將郭勵所殺。有集十卷。﹞

【悅晴詩】

勁風歸巽林。玄雲起重基。朝霞炙瓊樹。夕影映玉芝。翔鳳晞輕翮。應龍曝纖鬐。百谷偃而立。大木顚復持。﹝○《類聚》二。《初學記》二。又《禦覽》八引芝一韻。《詩紀》三十。﹞

【伉儷詩】

余執百兩轡。之子詠采蘩。我憐聖善色。爾悅慈姑顏。裁彼雙絲絹。著以同功綿。夏搖比翼扇。冬臥蛩蛩氈。饑食並根粒。渴飲一流泉。朝蒸同心羹。暮庖比目鮮。挹用合巹酳。受以連理盤。朝采同本芝。夕掇駢穗蘭。臨軒樹萱艸。中庭植合歡。﹝○《初學記》十四。《詩紀》三十。又《類聚》四十引蘩﹑綿﹑氈﹑泉﹑歡五韻。﹞

【登髙詩】

七月有七日。蠢動思登髙。顯首稀乾精。方類自相招。﹝○《書鈔》百五十五。﹞

【臺中宴會詩】

殿中曰����。煒煒羣龍吐芳蘭。謙謙君子美曾顏。﹝○《書鈔》六十引蘭一韻﹑顏一韻。﹞

牽秀

﹝秀。字成叔。武邑觀津人。太康中爲新安令。遷司空從事中郎。後爲司空張華長史。惠帝時。進尙書。河間王顒以爲平北將軍。鎭馮翊。永興三年。爲楊騰所殺。有集四卷。﹞

【宴曜武堂詩】

沐浴洪流。飲服淸芳。將結微根。永晞朝陽。恭承渥惠。庶無怠荒。﹝○《初學記》十四。﹞

【祖孫楚詩】

受玆明命。作守西疆。﹝○《文選》五十九齊故安陸昭王碑文注。﹞

【四言詩】

乾道輔仁。坤徳尙衝。﹝○《文選》五十八宋文皇元後哀策文注。﹞

【詩】

髙宗夢嚴穴。姬文兆渭濱。羣分邈十里。感應用形神。﹝○《書鈔》百五十八。﹞

司馬彪

﹝彪。字紹統。河內溫縣人。泰始中爲祕書郎。後拜散騎侍郎。惠帝末卒。年六十餘。有續《漢書》八十三卷﹑九州春秋十卷﹑《莊子》注二十一卷﹑《戰略》二十卷﹑集四卷。﹞

【贈山濤詩】

苕苕椅桐樹。寄生於南嶽。上淩靑雲霓。下臨千仞谷。處身孤且危。於何托余足。昔也植朝陽。傾枝俟鸞鷟。今者絕世用。倥傯見迫束。班匠不我顧。牙曠不我錄。焉得成琴瑟。何由揚妙曲。冉冉三光馳。逝者一何速。中夜不能寐。撫劍起躑躅。感彼孔聖嘆。哀此年命促。卞和潛幽冥。誰能證奇璞。冀願神龍來。揚光以見燭。﹝○《文選》二十四。《詩紀》二十三。又《類聚》三十一引嶽谷足三韻。又八十八作與山巨源詩。引嶽﹑谷﹑足﹑鷟﹑束﹑錄﹑曲﹑璞﹑燭九韻。事文《類聚》二十三無題。引鷟﹑束﹑錄﹑曲四韻。﹞

【贈山濤詩】

翩翩野靑雀。受性孤且微。昔生三河側。鼓翼帝王畿。﹝○《禦覽》九百二十二作贈山巨源詩。事類賦雀賦注作贈山巨源詩。﹞

【詩】﹝廣《文選》《詩紀》作雜詩。﹞

百艸應節生。含气有深淺。秋蓬獨何辜。飄遙隨風轉。長飈一飛薄。吹我之四遠。搔首望故株。邈然無由返。﹝○《類聚》八十二。廣《文選》十五。《詩紀》二十三。又《禦覽》九百九十七引深﹑轉二韻。合璧事類別集五十六引淺﹑轉二韻。﹞

【詩】

玉出閬風側。珠生南海濱。奕奕不同阪。蘇桂揚其芬。﹝○《類聚》八十三。﹞

烈烈玄飈起。粲粲繁霜凝。勁風回白雪。長川激素冰。﹝○事類賦冰賦注。﹞

秋節良可悲。百華咸萎落。堂前柳隨風。疏林樹蕭索。﹝末四字據陳本補。○《書鈔》百四十四。﹞

左攬又翠羈。右撫犀象鞍。﹝○《書鈔》百二十六。﹞

泛泛江漢萍。飄蕩永無根。﹝○《類聚》八十二。﹞

阮修

﹝修。字宣子。陳畱尉氏人。爲鴻臚丞。轉行軍參軍﹑太子洗馬。永興三年。避亂南行。被害。時年四十二。有集二卷。﹞

【上巳會詩】

三春之季。歲惟嘉時。靈雨旣零。風以散之。英華扇耀。翔鳥羣嬉。澄澄綠水。澹澹其波。修岸逶迆。長川相過。聊且逍遙。其樂如何。坐此修筵。臨彼素流。嘉肴旣設。舉爵獻酬。彈箏弄琴。新聲上浮。不有七徳。知者所娛。淸瀨瀺灂。菱葭芬敷。沈此芳鉤。引彼潛魚。委餌芳美。君子戒諸。﹝○《類聚》四。廣《文選》九。《詩紀》三十。又《初學記》四﹑歲時雜詠十六並引時﹑之﹑嬉﹑波﹑過﹑何六韻。﹞

左芬

﹝芬。齊國臨淄人。左思妹。泰始八年拜修儀。後爲貴嬪。咸寧中尙有撰作。有集四卷。﹞

【啄木詩】

南山有鳥。自名啄木。饑則啄樹。暮則巢宿。無干於人。惟志所欲。此蓋禽獸。性淸者榮。性濁者辱。﹝○《禦覽》九百二十三作裴諧集左氏詩。《詩紀》三十。又《類聚》九十二作袁淑排諧集左氏詩。所引缺此蓋禽獸四字。○逯案。左氏未必卽爲左芬。姑從《詩紀》。﹞

【感離詩】﹝《詩紀》云。一作離思。此答左思贈妹之作。﹞

自我去膝下。倏忽逾再期。邈邈浸彌遠。拜奉將何時。披省所賜告。尋玩悼離詞。仿佛想容儀。欷歔不自持。何時當奉面。娛目於書詩。何以訴辛苦。告情於文辭。﹝○《類聚》二十九。《詩紀》三十。﹞

左思

﹝思。字太衝。齊國臨淄人。妹芬爲武帝貴嬪。泰始中。思爲祕書郎。永寧中。齊王冏召爲記室督。辭疾不就。有集五卷。﹞

【悼離贈妹詩二首】

鬱鬱岱靑。海瀆所經。陰精神靈。爲祥爲禎。峨峨令妹。應期挺生。如蘭之秀。如芝之榮。總角岐嶷。齠齔夙成。比徳古烈。異世同聲。

厥徳伊何。塞淵其慮。厥聲伊何。日新其譽。幽思泉湧。乃詩乃賦。飛翰云浮。擒藻星布。光曜邦族。名馳時路。翼翼羣媛。是瞻是慕。

匪惟見慕。善誘善導。斟酌諸姬。言成典語。匪惟辭章。多才多巧。黼黻文繡。幾微要妙。積徳彌髙。用心彌奧。伊我之闇。晞妹之曜。

惟我惟妹。寔惟同生。早喪先妣。恩百常情。女子有行。實遠父兄。骨肉之思。固有歸寧。何悟離拆。隔以天庭。自我不見。於今二齡。

豈惟二齡。相見未克。𨿽同京宇。殊邈異國。越鳥巢南。胡馬仰北。自然之戀。禽獸罔革。仰瞻參商。沈憂內塞。何以抒懷。告情翰墨。﹝○《文選》詞林百五十二。又《類聚》二十九作贈妹九嬪悼離詩。引第一﹑第四兩章。廣《文選》《詩紀》二十九作贈妹九嬪悼離詩。引第一﹑第四兩章。﹞

穆穆令妹。有徳有言。才麗漢班。明朗楚樊。默識若記。下筆成篇。行顯中閨。名播八蕃。

以蘭之芳。以膏之明。永去骨肉。內充紫庭。至情至念。惟父惟兄。悲其生離。泣下交頸。

桓山之鳥。四子同巢。將飛將散。悲鳴忉忉。惟彼禽鳥。猶有號咷。況我同生。載憂載勞。

將離將別。置酒中堂。銜杯不飲。涕洟縱橫。會日何短。隔日何長。仰瞻曜靈。愛此寸光。

何以爲贈。勉以列圖。何以爲誡。申以詩書。去去在近。上下欷歔。含辭滿胸。郁憤不舒。

燕燕之詩。佇立以泣。送爾涉塗。涕泗交集。雲往雨絕。瞻望弗及。延佇中衢。愊憶嗚唈。

旣乖旣離。馳情仿佛。何寢不夢。何行不想。靜言永念。形畱神往。優思成疚。結在精爽。

其思伊何。發言流淚。其疢伊何。寤寐驚悸。詠爾文辭。玩爾手筆。執書當面。聊以永日。﹝○文館詞林百五十二。又《類聚》二十九。廣《文選》八﹑《詩紀》二十九並引第一﹑五兩章。與上篇聯爲一首。﹞

【詠史詩八首】

弱冠弄柔翰。卓犖觀羣書。著論準過秦。作賦擬子虛。邊城苦鳴鏑。羽檄飛京都。𨿽非甲冑士。疇昔覽穰苴。長嘯激淸風。志若無東吳。鉛刀貴一割。夢想騁良圖。左眄澄江湘。右盻定羌胡。功成不受爵。長揖歸田廬。﹝○《文選》二十一。文章正宗二十九。《詩紀》二十九。﹞

鬱鬱澗底松。離離山上苗。以彼徑寸莖。蔭此百尺條。世冑躡髙位。英俊沈下僚。地勢使之然。由來非一朝。金張藉舊業。七葉珥漢貂。馮公豈不偉。白首不見招。﹝○《文選》二十一。《類聚》五十一。文章正宗二十九。《詩紀》二十九。又《初學記》十八引貂一韻。《白帖》三十引苗﹑條二韻。《禦覽》四百七十引貂一韻。﹞

吾希段幹木。偃息藩魏君。吾慕魯仲連。談笑卻秦軍。當世貴不羈。遭難能解紛。功成恥受賞。髙節卓不羣。臨組不肯紲。對珪寧肯分。連璽曜前庭。比之猶浮雲。﹝○《文選》二十一。文章正宗二十九。《詩紀》二十九。又《文選》十九述祖徳詩注引分一韻。﹞

濟濟京城內。赫赫王侯居。冠蓋蔭四術。朱輪竟長衢。朝集金張館。暮宿許史廬。南鄰擊鐘磬。北裏吹笙竽。寂寂楊子宅。門無卿相輿。寥寥空宇中。所講在玄虛。言論準宣尼。辭賦擬相如。悠悠百世後。英名擅八區。﹝○《文選》二十一。文章正宗二十九。《詩紀》二十九。又《初學記》十八引居﹑衢﹑廬﹑竽四韻。﹞

皓天舒白日。靈景耀神州。列宅紫宮裏。飛宇若云浮。峨峨髙門內。藹藹皆王侯。自非攀龍客。何爲欻來遊。被褐出閶闔。髙步追許由。振衣千仞岡。濯足萬里流。﹝○《文選》二十一。《詩紀》二十九。﹞

荊軻飲燕市。酒酣气益震。哀歌和漸離。謂若傍無人。𨿽無壯士節。與世亦殊倫。髙眄邈四海。豪石何足陳。貴者𨿽自貴。視之若埃塵。賤者𨿽自賤。重之若千鈞。﹝○同上﹞

主父宦不達。骨肉還相薄。賣臣困樵采。伉儷不安宅。陳平無產業。歸來醫負郭。長卿還成都。壁立何寥廓。四賢豈不偉。遺烈光篇籍。當其未遇時。憂在塡溝壑。英雄有迍邅。由來自古昔。何世無奇才。遺之在艸澤。﹝○《文選》二十一。《類聚》五十五。《詩紀》二十九。﹞

習習籠中鳥。舉翮觸四隅。落落窮巷士。抱影守空廬。出門無通路。枳棘塞中塗。計策棄不收。塊若枯池魚。外望無寸祿。內顧無斗儲。親戚還相蔑。朋友日夜疏。蘇秦經遊說。李斯西上書。俯仰生榮華。咄嗟復凋枯。飲河期滿腹。貴足不願余。巢林棲一枝。可爲達士模。﹝○《文選》二十一。《詩紀》二十九。又《初學記》十八引隅﹑廬﹑途﹑魚﹑儲﹑疏六韻。﹞

【詠史詩】

梁習持魏郎。秦兵不敢出。李牧爲趙將。疆場得淸謐。﹝○《書鈔》百十九。﹞

【招隱詩二首】

杖策招隱士。荒塗橫古今。嚴穴無結構。丘中有鳴琴。白雪停陰岡。丹葩曜陽林。石泉漱瓊瑤。纖鱗或浮沈。非必絲與竹。山水有淸音。何事待嘯歌。灌木自悲吟。秋菊兼食侯糧。幽蘭間重救。躊躇足力煩。聊欲投吾簪。﹝○《文選》二十二。《詩紀》二十九。又梁書﹑南史昭明太子傳引音一韻。《類聚》三十六引今﹑琴﹑林﹑音﹑吟五韻。鳴沙石室古籍業殘類書殘捲髙尙門。《禦覽》百四十領先引梁書。﹞

經始東山廬。果下自成榛。前有寒泉井。聊可瑩心神。峭茜靑蔥間。竹柏得其眞。弱葉棲霜雪。飛榮流余津。爵服無常玩。好惡有屈伸。結綬生纏牽。彈冠去埃塵。惠連非君屈。首陽非吾仁。相與觀所尙。逍遙撰良辰。﹝○《文選》二十二。鳴沙石室古籍業殘類書殘捲髙尙門。《詩紀》二十九。﹞

【雜詩】

〖李善本《文選》曰﹕於時賈充徵爲記室。不就。因感人年老。故作是詩。〗

秋風何冽冽。白露爲朝霜。柔條旦夕勁。綠葉日夜黃。明月出云崖。皦皦流素光。披軒臨前庭。嗷嗷晨雁翔。髙志局四海。塊然守空堂。壯齒不恆居。歲暮常慨慷。﹝○《文選》二十九。《書鈔》百五十。《類聚》三。《詩紀》二十九。﹞

【嬌女詩】

吾家有嬌女。皎皎頗白皙。小字爲紈素。口齒自淸歷。鬢髮覆廣額。雙耳似連璧。明朝弄梳臺。黛眉類掃迹。濃朱衍丹唇。黃吻瀾漫赤。嬌語若連瑣。忿速乃明忄畫。握筆利彤管。篆刻未期益。執書愛綈素。誦習矜所獲。其姊字惠芳。面目燦如畫。輕妝喜樓邊。臨鏡忘紡績。舉觶擬京兆。立的成復易。玩弄眉頰間。劇兼機杼役。從容好趙舞。延袖象飛翮。上下弦柱際。文史輒捲襞。顧眄屏風畫。如見已指擿。丹靑日塵暗。明義爲隱賾。馳鶩翔園林。果下皆生摘。紅葩掇紫帶。萍實驟抵擲。貪華風雨中。倏忽數百適。務躡霜雪戲。重綦常累積。並心注肴饌。端坐理盤槅。翰墨戢函按。相與數離逖。動爲鑪鉦屈。屣履任之適。心爲荼荈劇。吹噓對鼎釒歷。脂膩漫白袖。煙薰染阿錫。衣被皆重池。難與沈水碧。任其孺子意。羞受長者責。瞥聞當與杖。掩淚俱向壁。﹝○玉臺新詠二。《詩紀》二十九。又陸羽茶經下引皙﹑歷﹑畫﹑摘﹑適﹑釒歷六韻。古籍業殘惇煌唐寫本玉臺新詠五六字。《禦覽》三百八十一引皙﹑歷﹑璧﹑迹四韻。八百六十七引皙﹑歷﹑畫﹑摘﹑適﹑釒歷六韻。事類賦茶賦注。﹞

張翰

﹝翰。字季鷹。吳郡人。吳大鴻臚儼之子。齊王冋辟爲大司馬東曹掾。棄官歸。年五十七卒。有集二卷。﹞

【贈張弋陽詩﹝七章﹞】

時道玄曠。階軌難尋。散纓放冕。負劍長吟。昆弟等志。托玆幽林。玄墨澄气。虛靜和心。

惟我友愛。纏綿往昔。易尙去俗。攜手林薄。輕露給朝。遺英飽夕。逍遙永日。何求何索。

潛光重陰。抱悴如榮。絕路旣續。捨我遐徵。朿帶皇域。升降都城。爰賴爰慕。忡予中情。

負薪弗克。耕者妨力。仲儀彈弦。顧瞻先職。遺其綿綿。憂心慘惻。乃抗乃拔。釋我繞邑。

將逝命駕。陟彼郊圻。和鸞搖響。載驅載馳。言告分別。言告言歸。心怨辭苦。張髙弦哀。

楊柳可捲。去在斯時。流液可年。豈云旋歸。行役必偕。傷我長離。借諭孤禽。矜翼翩棲。

昔我惟樂。羣居多跱。今我斯懷。纏綿萬里。人亦有分。或通或否。行矣免致。我誠永已。﹝○文館詞林百五十六。﹞

【周小史詩】

翩翩周生。婉孌幼童。年十有五。如日在東。香膚柔澤。素質參紅。團輔圓頤。﹝《類聚》作責。﹞菡萏芙蓉。爾刑旣淑。爾服亦鮮。輕車隨風。飛霧流煙。轉側猗靡。顧盻便妍。和顏善笑。美口善言。﹝○《類聚》三十三。《詩紀》二十九。﹞

【雜詩三首】

暮春和气應。白日照園林。靑條若總翠。黃華如散金。嘉卉亮有觀。顧此難久耽。延頸無良塗。頓足托幽深。榮與壯俱去。賤與老相尋。觀樂不照顏。慘愴發謳吟。謳吟何嗟及。古人可慰心。﹝○《文選》二十九。又《類聚》二十六引林﹑金﹑尋三韻。﹞

東鄰有一樹。三紀裁可拱。無花復無實。亭亭雲中竦。隟禽不爲巢。短翮莫肯任。﹝○《類聚》二十六。《詩紀》二十九。﹞

忽有一飛鳥。五雜英華華。一鳴眾鳥至。再鳴眾鳥羅。長鳴搖羽翼。百鳥互相和。﹝○同上﹞

【思吳江歌﹝《詩紀》云。一曰秋風歌。﹞】

〖晉文士傳云。張翰有淸名美望。大司馬齊王冋辟爲東曹掾。在洛見秋風起。思吳中菇飯蒓羹鱸魚鱠。嘆曰﹕人生貴得適意爾。何能羈官數千里以要名爵。因作此歌。遂命駕還。〗

秋風起兮佳景時。吳江水兮鱸魚肥。三千里兮安未歸。恨難得兮仰天悲。﹝○歲華紀麗三。中吳紀聞三。輿地紀勝五。《詩紀》二十九。﹞

張載

﹝載。字孟陽。安平灌津人。太康中爲著作佐郎。轉太子中舍人。遷樂安相﹑弘農太守。長沙王冋請爲記督。拜中書侍郎。復領著作。稱疾歸。卒。有集七卷。﹞

【贈司隸傅咸詩﹝五章﹞】

皇靈闡曜。流英敷醇。苞光含素。以授哲人。於赫洪烈。實子厥眞。慮該道機。思窮妙神。汪穆其度。煥蔚其文。實茂成秋。華繁榮春。淸藻旣振。乃郁乃彬。徳風雲暢。休聲響震。

侔蹤古昔。越軌曩朝。外駭方域。內冠皇僚。峨峨峻極。誰其能超。出蒞宰守。播化丞苗。入毗帝猷。翼贊均陶。道殊顏孔。勛擬伊臯。

太上立本。至虛是崇。猗歟淸規。允迪斯衝。韜納無方。以光徽融。嗟我昏曚。懷賢仰風。

思存豫屬。廁於末徒。沐浴芳源。儀形訓模。重仞幽祕。願陟其塗。

彼海湯湯。涓流所歸。鱗宗龍翔。鳥慕鳳飛。瞻顧髙景。曷云能違。未見君子。載渴載饑。﹝○文館詞林百五十六。﹞

【詩】

太谷石橊。木滋之最。膚如凝脂。汁如淸瀨。江南都蔗。張掖丰柿。三巴黃甘。瓜州素柰。凡此數品。殊美絕快。渴者所思。銘之裳帶。﹝○《初學記》二十八引柿﹑柰﹑快﹑帶四韻。《禦覽》九百七十引最﹑瀨﹑帶三韻。九百六十六引﹤木柰﹥﹑帶二韻。九百七十引霈﹑﹤木柰﹥﹑快﹑帶四韻。九百七十四引沛﹑﹤木柰﹥﹑快﹑帶四韻。事類賦甘賦注引柰﹑帶二韻。《詩紀》二十九引柿﹑柰﹑快﹑帶四韻。﹞

【登成都白菟樓詩】

重城結曲阿。飛宇起層樓。累棟出云表。峣﹛山檗﹜臨太虛。髙軒啟朱扉。回望暢八隅。西瞻岷山領。嵯峨似荊巫。蹲鴟蔽地生。原隰殖嘉蔬。𨿽遇堯湯世。民食恆有餘。鬱鬱小城中。岌岌百族居。街術紛綺錯。髙甍夾長衢。借問楊子宅。想見長卿廬。程卓累千金。驕侈擬五侯。門有連騎客。翠帶腰吳鉤。鼎食隨時進。百和妙且殊。披林采秋橘。臨江釣春魚。黑子過龍醢。果饌逾蟹蝑。芳茶冠六淸。溢味播九區。人生苟安樂。玆土聊可娛。﹝○《類聚》二十八引樓﹑虛﹑隅﹑巫﹑蔬﹑余﹑居﹑衢﹑廬九韻。陸羽茶經下引廬﹑都﹑彄﹑殊﹑蝑﹑區﹑娛八韻。《詩紀》二十九。﹞

【贈虞顯度詩】

疇昔協蘭芳。繾綣在華年。嘉好結平素。分著寮友前。謂得終遐日。綢繆永周旋。吾子遭不造。遘閔丁憂艱。俾我失良朋。誰與吐話言。一日爲三秋。歲況乃三年。離居一何闊。結思如回川。﹝○《類聚》三十一。廣《文選》十署張協詩。《詩紀》二十九。﹞

【招隱詩】

出處𨿽殊途。居然有輕易。山林有悔恪。人間實多累。鵷雛翔穹冥。蒲且不能視。鸛鷺遵臯渚。數爲矰所系。隱顯𨿽在心。彼我共一地。不見巫山火。芝艾豈相離。去來捐時俗。超然辭世僞。得意在丘中。安事愚與智。﹝○《類聚》三十六。廣《文選》九。《詩紀》二十九。﹞

【七哀詩二首】

北芒何壘壘。髙陵有四五。借問誰家墳。皆云漢世主。恭遙相望。原陵郁膴々。季世喪亂起。賊盜如豺虎。毀壤過一抔。便房啟幽戶。珠柙離玉體。珍寶見剽虜。園寢化爲墟。周墉無遺堵。蒙蘢荊棘生。蹊逕登童豎。狐兔窟其中。蕪穢不復掃。頹隴並墾發。萌隸營農圃。昔爲萬乘君。今爲丘中土。感彼雍門言。淒愴哀今古。﹝○《文選》二十三。文章正宗二十九。《詩紀》二十九。又《初學記》十四引五﹑主﹑膴﹑虎﹑戶﹑虜六韻。《禦覽》五百六十引五﹑主二韻。艸堂詩箋三十二傷秋詩注引一句。﹞

秋風吐商气。蕭瑟掃前林。陽鳥收和響。寒蟬無餘音。白露中夜結。木落柯條森。先光馳北陸。浮景忽西沈。顧望無所見。惟睹松柏陰。肅肅髙桐枝。翩翩棲孤禽。仰聽離鴻鳴。俯聞蜻蛚吟。哀人易感傷。觸物增悲心。丘隴日已遠。纏綿彌思深。憂來令發白。誰云愁可任。徘徊向長風。淚下沾衣襟。﹝○《文選》二十三。《類聚》三十四。《詩紀》二十九。﹞

【霖雨詩】﹝《詩紀》云。《初學記》作張協。今從藝文作張載。﹞

霏雨餘旬朔。濛昧日夜墜。何以解愁懷。置酒招親類。啾啾絲竹作。伶人奏奇祕。悲歌結流風。逸響回秋气。﹝○《類聚》二引墜﹑類﹑气三韻。《初學記》十五引祕﹑气二韻。《詩紀》二十九。﹞

【擬四愁詩四首】

我所思兮在南巢。欲往從之巫山髙。登崖遠望涕泗交。我之懷矣心傷勞。佳人遺我筒中布。何以贈之流黃素。願因飄風超遠路。終然莫致增永慕。﹝○玉臺新詠九。《詩紀》二十九。又《類聚》三十五引巢﹑髙﹑布﹑素四韻。《文選》十六別賦注引布﹑素二韻。《說文》系傳二作古詩。引素一韻。《禦覽》八百十四引布﹑素二韻。八百二十引布﹑素二韻。髙似孫緯略七引巢﹑髙﹑布﹑素四韻。﹞

我所思兮在朔湄。欲往從之白雪霏。登崖永眺涕泗頹。我之懷矣心傷悲。佳人遺我雲中翮。何以贈之連城璧。願因歸鴻超遐隔。終然莫致增永積。﹝○玉臺新詠九。《詩紀》二十九。﹞

我所思兮在隴原。欲往從之隔秦山。登崖遠望涕泗連。我之懷矣心傷煩。佳人遺我雙角端。何以贈之雕玉環。願因行雲超重巒。終然莫致增永嘆。﹝○玉臺新詠九。《詩紀》二十九。﹞

我所思兮在營州。欲往從之路阻修。登崖遠望涕泗流。我之懷矣心傷憂。佳人遺我綠綺琴。何以贈之雙南金。願因流波超重深。終然莫致增永吟。﹝○《文選》三十。玉臺新詠九。《詩紀》二十九。又《禦覽》四百七十八引金﹑琴二韻。髙似孫緯略引州﹑修﹑琴﹑金四韻。﹞

【述懷詩】

跋涉山川。千里告辭。楊了哭歧。墨氏感絲。雲乖雨絕。心乎愴而。﹝○《初學記》十八。《詩紀》二十九。又《文選》二十六和謝靈運詩注引而一韻。﹞

【詩】

靈象運天機。日月如激電。秋風兼夜戒。微霜淒舊院。嘉木殞蘭圃。芳艸悴之菀。嚶嚶南翔雁。翩翩辭歸燕。玉肌隨爪素。噓气應口見。斂襟思輕衣。出入忘華扇。睹物識時移。顧已知節變。﹝○《禦覽》二十五。﹞

【詩】

白日隨天回。皦皦圓如規。踴躍湯谷中。上登扶桑枝。﹝○《類聚》一。《詩紀》二十九。﹞

【詩】

十日出湯谷。弭節馳萬里。經天曜四海。倏忽潛濛汜。﹝○《類聚》一。﹞

【詩】

气力漸衰損。鬢髮終以皓。昔爲春月華。今爲秋日艸。﹝○《類聚》十八。《詩紀》二十九。﹞

【送鐘參軍詩】

善見理不拔。闡道播徽容。﹝○《文選》三十數詩注。﹞

【贈棘子琰詩】

輶車運在輪。飛骨須六翮。﹝○《文選》三十八爲範尙書讓吏部封侯第一表注。﹞

【泛湖詩】

春菇芽露碧。水荇葉連靑。﹝○艸堂詩箋三十六過南詩注。﹞

【登臺詩】

遠望涕泗流。﹝○艸堂詩箋三十六登嶽詩注。﹞

張協

﹝協。字景陽。載弟。辟公府掾。轉祕書郎。補華陰令。歷徵北從事中郎。入爲中書侍郎。轉河間內史。以亂屏居艸澤。屬詠自娛。永嘉初。徵爲黃門侍郎。不就。有集四卷。﹞

【詠史】

昔在西京時。朝野多歡娛。藹藹東都門。羣公祖二疏。朱軒曜金城。供帳臨長衢。達人知止足。遺榮忽如無。抽簪解朝衣。散發歸海隅。行人爲隕涕。賢哉此大夫。揮金樂當年。歲暮不畱儲。顧謂四座賓。多財爲累愚。淸風激萬代。名與天壤俱。咄此蟬冕客。君紳宜見書。﹝○《文選》二十一。文章正宗二十九。《詩紀》二十九。又鳴沙石室古籍業殘略出籝金大夫篇第十五引娛﹑疏﹑衢﹑無﹑隅﹑夫﹑儲﹑愚八韻。﹞

【雜詩十首】

秋夜涼風起。淸气蕩暄濁。蜻蛚吟階下。飛蛾拂明燭。君子從遠役。佳人守煢獨。離居幾何時。選購燧忽攺木。房櫳無行迹。庭艸萋以綠。靑苔依空墻。蜘蛛綱四屋。感物多所懷。沈憂結心曲。﹝○《文選》二十九。玉臺新詠三。文章正宗二十九。《詩紀》二十九。﹞

大火流坤維。白日馳西陸。浮陽映翠林。回飈扇綠竹。飛雨灑朝蘭。輕露棲業菊。龍蟄暄气凝。天髙萬物肅。弱條不重結。芳蕤豈再馥。人生瀛海內。忽如鳥過目。川上之歡逝。前修以自勗。﹝○《文選》二十九。文章正宗二十九。《詩紀》二十九。又艸堂詩箋二十九貽華詩注引目一韻。﹞

金風扇素節。丹霞啟陰期。騰雲似湧煙。密雨如散絲。寒花發黃采。秋艸含錄滋。間居玩萬物。離羣戀所思。案無蕭氏牘。庭無貢公綦。髙尙遺王侯。道積自成基。至人不嬰物。余風足染時。﹝○《文選》二十九。《詩紀》二十九。又《類聚》二引期﹑絲﹑滋三韻。杜公瞻編珠一引期﹑絲二韻。《初學記》一引期﹑絲二韻。又三引期一韻。事類賦雨賦注作古詩。引絲一韻。﹞

朝霞迎白日。丹气臨暘谷。醫醫結繁云。森森散雨足。輕風摧勁艸。凝霜竦髙木。密葉日夜疏。業林森如束。疇昔歡時遲。晚節悲年促。歲暮懷百憂。將從季主卜。﹝○《文選》二十九。《詩紀》二十九。又《類聚》二引谷﹑足二韻。《禦覽》八作張載詩。引谷一韻。﹞

昔我資章甫。聊以適諸越。行行入幽荒。甌駱從祝發。窮年非所用。此貨將安設。瓴甋誇玙璠。魚目笑明月。不見郢中歌。能否居然別。陽春無和者。巴人皆下節。流俗多昏迷。此理誰能察。﹝○《文選》二十九。《詩紀》二十九。﹞

朝登魯陽關。狹路峭且深。流澗萬餘丈。圍木數千尋。咆虎響窮山。鳴鶴聒空林。淒風爲我嘯。百籟坐自吟。感物多思情。在險易常心。劫來戒不虞。挺轡越飛岑。王陽驅九折。周文走岑崟。經阻貴勿遲。此理著來今。﹝○同上﹞

此鄕非吾地。此郭非吾城。羈旅無定心。翩翩如懸旌。出睹軍馬陣。入聞鞞鼓聲。常懼羽檄飛。神武一朝徵。長鋏鳴鞘中。烽火列邊亭。捨我衡門衣。更被縵胡纓。疇昔懷微志。帷幕竅所經。何必操干戈。堂上有奇兵。折衝樽俎間。制勝在兩楹。巧遲不足稱。拙速乃垂名。﹝○《文選》二十九。文章正宗二十九。《詩紀》二十九。又《禦覽》三百三十五引庭一韻。﹞

述職投邊城。羈束戎旅間。下車如昨日。望舒四五圓。借問此何時。胡蝶飛南園。流波戀舊浦。行雲思故山。閩越衣文蛇。胡馬願度燕。風土安所習。由來有固然。﹝○《文選》二十九。《詩紀》二十九。又《類聚》二十七署張協詩。引間﹑圓﹑山三韻。艸堂詩箋二十七秋日詩注引圓一韻。朱校昌黎集一秋懷詩注引一然。《禦覽》八事類賦《云賦》注署張載。引山一韻。﹞

結宇窮岡曲。耦耕幽藪陰。荒庭寂以間。幽岫峭且深。淒風起東谷。有渰興南岑。𨿽無箕畢期。膚寸自成霖。澤雉登壠雊。寒猿擁條吟。溪壑無人迹。荒楚郁蕭森。投耒循岸垂。時聞樵采音。重基可擬志。回淵可比心。養眞尙我爲。道勝貴陸沈。遊思竹素園。寄辭翰墨林。﹝○《文選》二十九。《類聚》三十六。廣《文選》九。《詩紀》二十九。又《文選》二十六贈張徐州稷詩注引音一韻。艸堂詩箋二十九阻雨詩注引音一韻。又三十二秋興詩注引一句。﹞

墨蜧躍重淵。商羊儛野庭。飛廉應南箕。丰隆迎號屏。云根臨八極。雨足灑四溟。霖瀝過二旬。散漫亞九齡。階下伏拉湧。堂上水衣生。洪潦浩方割。人懷昏墊情。沈液漱陳根。綠葉腐秋莖。裏無曲突煙。路無行輪聲。環堵自頹毀。垣閭不隱形。尺燼重尋桂。紅粒貴瑤瓊。君子守固窮。在約不爽貞。𨿽榮田方贈。慚爲溝壑名。取志於陵子。比足黔婁生。﹝○《文選》二十九。《詩紀》二十九。又《類聚》二作苦雨詩。引庭﹑屏﹑溟﹑齡﹑生﹑瓊六韻。艸堂詩箋三十三題忠詩注引一句。《白帖》二引一句。《禦覽》十一署張孟陽。引溟﹑齡﹑生﹑瓊四韻。事類賦雨賦注署張孟陽。引溟﹑生二韻。萬花谷後一引冥一韻。﹞

【雜詩】

太昊啟東節。春郊禮靑祗。鷹化日夜分。雷動寒暑離。飛澤洗冬條。浮飈解春澌。采虹纓髙云。文虯鳴陰池。沖气扇九垠。蒼生衍四垂。時至萬實成。化周天地移。﹝○《類聚》三。《詩紀》二十九。又《初學記》三引祗一韻。﹞

【遊仙詩】

崢嶸玄圃深。嵯峨天領峭。亭館籠云構。修梁流三曜。蘭葩蓋領披。淸風綠隟嘯。﹝○《類聚》七十八。《詩紀》二十九。﹞

【詩】

天气淸和。野有甘瓜。﹝○《書鈔》百五十四。○逯案。原本有誤。今從陳本。﹞

【采菱鴻】﹝協作七命。系此歌。﹞

乘鷁舟兮爲水嬉。臨芳洲兮拔靈芝。﹝○《晉書》本傳。﹞

晉詩卷八

閭丘衝

﹝衝。字賓卿。髙平人。爲太傅長史。懷帝初爲光祿勛。有集二卷。﹞

【三月三日應詔詩二首】

暮春之月。春服旣成。陽升土潤。冰渙川盈。余萌達壤。嘉木敷榮。後皇宣遊。旣宴且寧。光光華輦。詵詵從臣。微風扇穢。朝露醫塵。上蔭丹幄。下藉文茵。臨川挹盥。濯故潔新。俯鏡淸流。仰睇天津。藹藹華林。嚴嚴景陽。業業峻宇。奕奕飛梁。垂蔭倒景。若沈若翔。﹝○《類聚》四。章本古文苑八。廣《文選》八。《詩紀》三十。又《初學記》四﹑古今歲時雜詠十六﹑《禦覽》三十並引成﹑盈﹑榮﹑寧﹑臣﹑茵﹑新﹑津﹑陽﹑梁﹑翔十一韻。﹞

浩浩白水。泛泛龍舟。皇在靈沼百辟同遊。擊棹淸歌。鼓枻行酬。聞樂咸和。具醉斯柔。在昔帝虞。徳被遐荒。干戚在庭。苗民來王。今我哲後。古聖齊芳。惠此中國。以綏四方。元首旣明。股肱惟良。樂酒今日。君子惟康。﹝《初學記》作樂只君子。今日惟康。《禦覽》﹑古文苑同。○《類聚》四。《初學記》四。古今歲時雜詠十六。《禦覽》三十。章本古文苑八。《詩紀》三十。○以上二首。《類聚》連而不分。似是一首。﹞

【招隱詩】

大道曠且夷。蹊路安足尋。經世有險易。隱顯處存心。嗟哉嚴岫士。歸來從所欽。﹝○《類聚》三十六。《詩紀》三十。﹞

曹攄

﹝攄。字顏遠。譙國人。初補臨淄令。轉洛陽令。齊王冏輔政。攄與左思俱爲記室。惠帝末。起爲襄城太守。永嘉二年爲徵南司馬。討流人王回。敗死。有集三卷。﹞

【贈韓徳眞詩四章】

赫赫顯族。冠蓋峨峨。葛延王室。如地之嶽。如天之河。爰有韓生。體徳逶迆。玉質含章。珪白無瑕。庇嶽之崇。蔭林之華。朝遊龍泉。夕棲鳳柯。同宿望舒。參轡羲和。弘曜日月。不榮若何。

時不久畱。日月其除。玄景嗟跎。忽淪桑楡。惜此寸陰。念彼白駒。昔齊驥蹤。今則異塗。我頓吳阪。子亨天衢。爾足旣駿。爾禦亦殊。顧我駑蹇。能不踟躕。取譬艸木。假諭龍魚。

松以冬凋。蘭以春芳。龍升在云。魚沈於梁。大地未綴。華秀梓旁。傾質惠風。晞采朝陽。燼微難熾。根朽不長。爛不自燭。榮於何望。幽室誰照。冀子餘光。

餘光不照。怨在貧婦。谷風遺舊。伐木惇友。嗟嗟人間。一薄一厚。時無展季。臧文何咎。蕭生旣沒。誰與結綬。攝余衣冠。歸守丘阜。平生之要。不忘在久。枉爾結駟。軾我壠畝。﹝○文館詞林百五十七。﹞

【贈石崇詩】〖四章〗

昂昂我牧。徳惟人豪。作鎭方嶽。有徽其髙。英風遠扇。峻迹遐招。攻璞荊嵎。滋蘭江臯。朝采芝蕙。夕玩瓊瑤。豈乏﹤石民﹥石。乃收艾蕭。髦俊在位。多士盈朝。𨿽欣嘉願。懼忝班僚。

人亦有云。上明下直。菲惟具臣。諤諤在側。讜言旣奏。朝有正色。翰飛衝天。必假羽翼。咨余承管。與屬備職。曾無補益。徒竭心力。龍旗反旆。鸞駕回軾。願尋塵軌。以除其逼。

美玆髙會。憑城臨川。峻墉亢閣。層樓辟軒。遠望長州。近察重泉。鬱鬱繁林。蕩蕩洪源。津人思濟。舟士戲舩。得廁大歡。屢蒙賓延。飲必酃綠。肴則時鮮。仰接溫顏。俯聽話言。嘉我乃遇。遭彼頻煩。浮萍依水。寄生附林。托根淸流。委積重陰。願樹之茂。樂川之深。太陽移宿。葵藿傾心。至誠苟著。𨿽微難禁。況與夫子。利齊斷金。敢敷中懷。貢之所欽。﹝○文館詞林百五十七。﹞

【贈王弘遠詩】〖三章〗

道貴無名。徳尙寡欲。俗牧其華。我執其朴。人取其榮。余守其辱。窮巷湫隘。環堵淺局。肩墻弗曁。茅室不劉。潦必陵階。雨則浸桷。仰懼濡首。俯惟塗足。妻孥之陋。如彼隸僕。布裳不衽。韋帶三續。將乘白駒。歸於空谷。隱士良苦。樂哉勢族。

爾樂伊何。志逸樂深。太府堂堂。閒房暗暗。旱不厭日。水不患霖。入歡卓氏。出玩秦鍼。寵妻懷目。劈子娛心。華屏列曜。藻帳垂陰。纓黻流芳。羅襦解衿。嬿婉之求。一笑千金。忽彼苦誡。甘此所欽。言往不詶。祕其徳音。

采石他山。攻璞南荊。𨿽無和璧。冀收瑤瓊。日月愈久。曾無玉聲。傾心注耳。寂焉靡聽。桃李不報。徒勞我誠。瑾不匿華。蘭不祕馨。何惜纖翰。莫慰予情。﹝○文館詞林百五十七。﹞

【贈歐陽建詩】〖四章〗

嗟我良友。惟彥之選。弱冠參戎。旣立南面。或踴而升。蔚煥其變。豈徒虛聲。考績畿甸。約政理繁。事省功辯。如何勿思。自我不見。乃命僕夫。北臨其縣。

義闕三益。誡替離羣。側想讜言。願同蘭芬。謂芒蓋髙。載越其墳。涉境登朝。信惟惠君。烈烈威禁。肅如風雲。誰言善蔽。在幽必聞。鶴鳴旣和。好爵亦分。

昔有豹產。實能魏鄭。在漢黃邵。克堪敷政。著名上代。千載遺詠。仰瞻先蹤。可不斯競。方六七十。觀化賢聖。分河跨土。於玆爲盛。茂勉不墮。古人所病。

湯湯洪川。朝宗於海。芒芒甫田。稼穡攸在。瞻彼南畝。勤卹無殆。鑑此長流。朝夕莫攺。念玆在玆。非孰肯�。愼終如始。今問遂倍。﹝○文館詞林百五十七。又《文選》二十九思友人詩注作贈歐陽堅石詩。引選一韻。﹞

【答趙景猷詩】〖十一章〗

於鑠趙生。載徳相紹。挺此令嶷。素質晈晈。投迹淸規。研思至道。擬秋厲節。晞春振藻。

厲節伊何。如霜之榮。懷玉匿采。抱蘭祕馨。藏器俟賈。潛秀養英。﹝○起首當脫兩句。﹞

海蓄其流。山積其壤。表崇望顯。源深潤廣。仰惟我友。含光昧爽。誰謂未章。今將宣朗。

守眞良難。知徳者鮮。賢不悶時。樂在爲善。陟彼彌髙。流川日遠。無憂不至。惇爾攸踐。

道有夷險。遇有通否。驥不稱力。士貴所履。識歸要會。豈嫌塗軌。苟非徳義。於我糠粃。

泉竭龍逝。樹茂鳥聚。郁彼北林。招其儕侶。嗟我孤根。枝頁胥胥。歲寒靡托。遠播江渚。

濟濟京華。俊乂並湊。悠悠遐裔。我獨是赴。哀此離羣。悲彼孤陋。非無新好。人則惟舊。

義著往葉。分珍來裔。庶幾與子。終玆不敍。豈如冬夏。寒暑易節。斯誠旣者。信不待誓。

實望嘉贈。披懷發中。直諒未聞。屬致謙沖。投於幽谷。誡之已崇。客過行雲。虛其旋風。

導以水柔。示以火急。寬猛相濟。孰能企及。古人難慕。洪流叵挹。軀小裁博。余將焉襲。

翟氏載離。陳張終辱。交以時利。胡能不黷。竅怪吾子。自疑末俗。愧以沙礫。何言金玉。﹝○文館詞林百五十七。﹞

【同前】

泛舟洛川。濟彼黃河。乘流浮蕩。儵忽經過。孤柏亭亭。回山峨峨。水卉發藻。陵木揚葩。白芷舒華。綠英垂柯。遊鱗交躍。翔鳥相和。俯玩璇瀨。仰看瓊華。顧想風人。伐檀山阿。存彼魚人。滄浪之歌。邈邈淪漪。滔滔洪波。大道孔長。人生幾何。俟瀆之淸。徒嬰百羅。今我不樂。時將蹉跎。蕩心肆志。與物無瑕。歡以卒歲。孰知其他。﹝○文館詞林百五十七。○逯案。文館詞林贈趙景猷詩。目錄作贈趙景猷三首。當篇又作贈趙景猷四首。其第一首十一章著錄分明。第二首以下則各首連綴。旣不分篇。又不列章。然經細審。季秋惟末以下爲一首。與第一首及泛舟洛川一首實共爲三首。知目錄三首者爲是。今爲編之如此。﹞

【同前】〖九章〗

季耿惟末。孟冬之初。大火頹流。日月其除。嗟我懷人。離羣索居。山谷乖錯。飛沈異塗。與爾同代。光景永殊。愛而不見。搔首踟躕。出門仿佯。陟彼城隅。俯察綠水。仰瞻天衢。雍雍和雁。偏偏遊鳧。感物興懷。憤思郁紆。

修夜悠悠。寂寂閒處。情在心想。中宵寤語。有鳥自南。寄聲謝汝。飛鳥難期。徒獨延佇。

精誠之至。崩城隕霜。韓凡丹靑。化爲鴛鴦。止必交頸。飛必雙翔。願言與汝。攜手同行。情若比目。離如參商﹐遺夢想象。仿佛暉光。中心郁滯。伊懷永傷。

素秋授終。玄節敬禦。逝將離徵。我整我車。命彼僕夫。駕言北䢐。告別津裔。執手歧路。泛舟中流。��載溯。臨河嘆逝。眷眷長顧。

越登關阻。逾歷山川。峻阜隆崇。流水泉泫。曠野冥莽。修塗泯綿。鳥鳴雍雍。木落繽翩。薄寒吹淒。微風交旋。惟時愴爾。悼物惻然。遠思遙奕。近念因悁。良夜弗寐。嘉肴弗餐。停駕踟躕。進路槃桓。心亦何爲。顧懷所安。嗟行伊久。慨其永歡。气感異類。誠發心肝。離禽赴衡。偏鳥鳴軒。思如尋縈。莫知其端。

古人罔極。今我不爽。願言所欽。惟子靡兩。情存口詠。心意目想。形遊神還。身去意往。佇立不見。瞻望佛仿。婉孌西路。遺憂養養。

人則惟舊。我好惟新。一日之隔。悠若三春。矧乃於別。越兼二旬。薄暮愁予。思亦終晨。耿耿不寐。媚玆良人。今也亡此。誰與獨勤。夕宿路麋。朝發澤濱。良駟蹀足。輕車結輪。

替脫俯仰。荏冉時馳。秋來冬及。節變歲移。蓁蓁之頁。漂然去枝。蔽芾丰艸。殞其黃萎。無生不化。我心匪虧。眷眷屈生。哀彼乖離。遲遲楊子。哭此路歧。繾綣之情。鄙我人斯。達者無累。內顧何爲。﹝○文館詞林百五十七。﹞

【思友人詩】

密雲醫陽景。霖潦淹庭除。嚴霜凋翠艸。寒風振纖枯。凜凜天气淸。落落卉木疏。感時歌蟋蟀。思賢詠白駒。情隨玄陰滯。心與回飈俱。思心何所懷。懷我歐陽子。精義測神奧。淸機發妙理。自我別旬朔。微言絕於耳。褰裳不足難。淸揚未可俟。延首出階檐。佇立增想似。﹝○《文選》二十九。《詩紀》三十。﹞

【感舊詩】

富貴他人合。貧賤親戚離。廉藺門易軌。田竇相奪稱。晨風集茂林。棲鳥去枯枝。今我惟困蒙。羣士所背馳。鄕人惇懿義。濟濟蔭光儀。對賓頌有客。舉觴詠露斯。臨樂何所嘆。素絲與路歧。﹝○《文選》二十九。《詩紀》三十。﹞

【贈石崇詩】

涓涓谷中泉。鬱鬱嚴下林。泄泄羣翟飛。咬咬春鳥吟。野次何索寞。薄暮愁人心。三軍望稀蓋。歡息有餘音。臨肴忘肉味。對酒不能斟。人言重別離。斯情效於今。﹝○《類聚》三十一。《詩紀》三十。﹞

【贈石荊州詩】

轗軻石行難。窈窕山道深。﹝○《文選》二十二於南山往北山經湖中瞻眺詩注。﹞

杜育

﹝育。字方叔。襄城鄧陵人。永興中。拜汝南太守。永嘉中。進右將軍。後爲國子祭酒。永嘉五年。洛陽將沒。死於難。有集二卷。﹞

【贈摯仲洽詩】

之子於歸。言秣其駒。矧乃斯人。乃邁乃䢐。𨿽非顯甫。餞彼百壺。𨿽非張仲。將膾河魚。人亦有言。貴在同音。𨿽曰翻飛。曾未異林。顧戀同枝。增其慨心。望爾不遐。無金玉音。﹝○《類聚》三十一。廣《文選》十。《詩紀》二十三。﹞

【金穀詩】

旣而慨而。感此離析。﹝○《文選》三十南樓中望所遲客詩注。﹞

【詩】

臨下覽羣動。﹝○《文選》三十雜詩注。﹞

摯虞

﹝虞。字仲洽。京兆長安人。泰始中。拜郎中。除聞喜令。元康中。遷吳王友。歷祕書監。永嘉五年。遭亂餓死。有三輔決錄注七卷﹑文章流別誌論二卷﹑集十卷。﹞

【答伏武仲詩】〖四章〗

崇山棲鳳。廣泉含螭。洋洋大府。俊徳攸宜。用集羣英。參翼弘規。皇暉增曜。明兩作離。

爰有伏生。東夏之秀。盛徳如新。畜智如舊。儲材積藝。待時而茂。九徳殊塗。道將焉就。

邂逅之遇。良願是適。同閈比屋。笑語卒獲。望宋謂近。曾不咫尺。一葦則杭。矧玆隔壁。

旣近其室。不遠其心。齊此篤愛。惠予好音。金聲玉振。文艷旨深。孰不歌詠。被之瑟琴。﹝○文館詞林百五十六。﹞

【贈褚武良以尙書出爲安東詩】〖四章〗

蕩蕩大晉。奄有八荒。畿服旣寧。守在四疆。桓桓褚侯。鎭彼遐方。變文膺武。武步龍驤。

武有七徳。眾鮮克舉。帝用是難。訓咨旣普。𨿽有周親。惟能是與。大周之吉。歸美於褚。

褚侯之邁。人望實大。企彼江淮。眇焉如帶。智名不彰。能功斯廢。靡徳而稱。靡仁而賴。

濟濟百辟。穆穆皇朝。𨿽則異事。誰非同寮。出者眷之。處者戀之。情發於中。用著斯詩。﹝○文館詞林百五十六。﹞

【贈李叔龍以尙書郎遷建平太守詩】〖四章〗

我有良朋。時惟李生。拊翼岐蜀。翻飛上京。明試以功。聿駿有聲。三載考績。剖符建平。

惟彼建平。居江之瀨。明明在上。率下和會。誰謂水深。曾不浮芥。誰謂曠遠。王道無外。

亦旣受命。作式南蕃。樞機之發。化流夷蠻。多見闕殆。以愼爾愆。無自立辟。而逾短垣。

龍愛同泉。鳳戀共林。之子云往。我勞彌深。旣有行李。以通其音。南龜象齒。實將云心。﹝○文館詞林百五十六。﹞

【答杜育詩】

越有杜生。旣文且哲。龍躍潁豫。有聲彰澈。賴玆三益。如琢如切。好以義結。友以文會。豈伊在髙。分定傾蓋。其人如玉。美彼生芻。鐘鼓匪樂。安用百壺。老夫灌灌。離羣索居。懷戀結好。心焉悵如。﹝○《類聚》三十一。廣《文選》十。《詩紀》二十三。﹞

【雍州詩】

於皇先王。經啟九有。有州惟雍。居京之右。土載奧區。山包神藪。嘉生惟繁。庶類伊阜。悠悠州域。有華有戎。外接皮服。內含岐丰。周餘旣沒。夷徳未終。莫不慕義。易俗移風。﹝○《初學記》八。長安志二。《詩紀》二十三。﹞

【逸驥詩】

逸驥無鑣轡。勝陸從長川。剪落就羈靮。飛軒躡雲煙。﹝○《禦覽》三百五十九。﹞

王贊

﹝贊。字正長。義陽人。太康中爲太子舍人。惠帝時拜侍中。永嘉中爲陳畱內史。加散騎侍郎。有集五卷。﹞

【三月三日詩】

招搖啟運。寒暑代新。亹亹不捨。如彼行雲。猗猗季月。穆穆和春。皇儲降止。宴及嘉賓。嘉賓伊何。具惟姻族。如彼葛藟。衍於樛木。鬱鬱近侍。嚴嚴臺獄。庶寮鱗次。以崇天祿。如彼昆山。列此琚玉。巍巍天階。亦降列宿。右載元首。左光儲副。大祚無窮。天地爲壽。﹝○《類聚》四。廣《文選》九。《詩紀》三十。﹞

【侍皇太子宴始平王詩】

亹亹聖胤。繼明重體。樂此棠棣。其甘如薺。我有嘉宴。以洽百禮。煌煌同族。藹藹王僚。惟中惟外。如瓊如瑤。湛湛朝云。徳靡不覆。玄黃所綴。文成彩繡。政以神和。樂以安奏。一人有慶。萬邦是佑。﹝○《類聚》三十九。《詩紀》三十。﹞

【侍皇太子祖道楚淮南二王詩】

於明聖晉。仰統天緒。易以明險。簡以識阻。研彼羣慮。俾侯授土。鬱鬱二王。祗承皇命。睹離鑑親。觀禮知盛。皇儲降會。延於公姓。瞻彼行役。並甜同林。分塗殊軌。靡不回心。﹝○《類聚》三十九。《詩紀》三十。﹞

【皇太子會詩】

玄陰受謝。靑陽啟號。气以升新。光以永照。﹝○《初學記》四。﹞

【雜詩】

朔風動秋艸。邊馬有歸心。胡寧久分析。靡靡忽至今。王事離我志。殊隔過商參。昔往鶬鶊鳴。今來蟋蟀吟。人情懷舊鄕。客鳥思故林。師涓久不奏。誰能宣我心。﹝○《文選》二十九。《詩紀》三十。又《類聚》二十七引心﹑吟﹑林三韻。﹞

潘尼

﹝尼。字正叔。嶽從子。太康中。舉秀才。爲太常博士。元康初。拜太子舍人。除宛令。入補尙書郎。趙王倫篡位。引疾去。齊王冏起義兵。引爲參軍。事平。封安昌公。歷中書令。永嘉中。遷太常卿。五年。洛陽將沒。攜家屬東出欲還鄕裏。病卒。年六十餘。有集十卷。﹞

【獻長安君安仁詩】〖十章〗

峨峨嵩嶽。有嚴其峻。奕弈茂宗。載挺英俊。仍代垂芳。金聲玉潤。固天縱之。應期翼晉。

翼晉伊何。惟國之楨。明理內照。流風外馨。出敷五教。入贊典刑。黎人旣乂。庶獄旣淸。

邦人宗徳。朝野歸眞。乃銓國議。乃綜彜倫。優劣岡差。褒貶齊均。九流順序。百郡望塵。

出不辭難。處不悶滯。望色斯聽。溫言則厲。志在卹人。損已濟代。復宰舊都。三命而逝。

赫矣舊都。實惟西京。人不安業。盜賊公行。帝用西顧。朝簡英淸。僉曰我君。勛績維明。

西京伊何。實崄實遐。右帶湃隴。東接二華。我政旣平。我化惟嘉。肅之斯威。綏之斯和。

卓公化密。國僑相鄭。名垂載籍。勛加百姓。今在潘後。實有惠政。豈羨在昔。於玆亦盛。

僕夫授策。發軔皇都。親戚鱗集。祖餞肥塗。嘉肴紛錯。淸酒百壺。飲者未酲。宴不及娛。

曜靈速邁。王制難違。投觴卽路。憂公忘私。衮職有闕。思君之歸。將升皇極。入侍紫微。

否泰靡常。變通有時。煌煌帝載。俟君而熙。願崇大業。克俊良期。屏營懷慕。舒憤獻詩。﹝○文館詞林百五十二。﹞

【贈司空掾安仁詩】〖十章〗

桓桓上宰。穆穆四門。投綸滄海。結綱昆侖。迅翼爭赴。遊鱗競奔。美哉逸軌。放轡無前。

放轡伊何。杖策來遊。頡頏將相。髙揖王侯。華茂九春。實繁三秋。騁辭泉踴。敷藻云浮。

表奇髫齔。成名弱冠。令徳內光。文雅外煥。幽冥必探。凝滯必散。終賈杜口。楊班韜翰。

我車旣駕。我弓旣招。旣升尺木。將遊雲霄。納言帝側。正色皇朝。華組鳴佩。飛蟬曜貂。

人亦有言。人惡其上。至樂貴和。大禮崇敬。泉不可淩。必也心競。伐善施勞。稱人所病。

文侯焉軾。幹木在庭。子奇何盛。車有老成。昔聞顏子。今也吾生。克己復禮。在貴不盈。

雜采故鄕。揚輝蓬宇。文繡煌煌。衣裳楚楚。何以會賓。蓽門環堵。何以備肴。殺雞爲黍。

伊余鄙夫。秩卑才朽。溫溫恭人。恂恂善誘。坐則接茵。行則攜手。義惟諸父。好同朋友。

年時易逝。進徳苦晚。嘉彼駿逸。愧此疲蹇。𨿽欲望塵。前驅遂遠。解銜散轡。徘徊吳阪。

收迹衡門。旋軫上京。主事之殷。以君之明。緝熙臺鼎。協濟和羹。歧路多懷。賦詩贈行。﹝○文館詞林百五十二。又《書鈔》一百引侯﹑秋﹑浮三韻。﹞

【贈陸機出爲吳王郎中令詩】〖六章〗

東南之美。曩惟延州。顯允陸生。於今尠儔。振鱗南海。濯翼淸流。婆娑翰林。容與墳丘。

玉以瑜潤。隨以光融。乃漸上京。羽儀儲宮。玩爾淸藻。味爾芳風。泳之彌廣。挹之彌衝。

昆山何有。有瑤有瑉。及爾同僚。具惟近臣。予涉素秋。子登靑春。愧無老成。廁彼日新。

祁祁大邦。惟桑惟梓。穆穆伊人。南國之紀。帝曰爾諧。惟王卿士。俯樓從命。奚卹奚喜。我車旣巾。我馬旣秣。星陳夙駕。載脂載轄。婉孌二宮。徘徊殿闥。醪澄莫饗。孰慰饑渴。

昔子忝私。貽我蕙蘭。今子䢐東。何以贈旃。寸晷惟寶。豈無玙璠。彼美陸生。可與晤言。﹝○《文選》二十四。《詩紀》二十八。又《類聚》三十一作贈吳王郎中令陸士衡詩。引前四章。﹞

【答陸士衡詩】

顧玆蓬蔚。廁根蘭陂。膏澤𨿽均。華不足披。逮春不茂。未秋先萎。子濯鱗翼。我挫羽儀。願言難常。載合載離。昔遊禁闥。祗畏夕惕。今放丘園。縱心夷易。口詠新詩。目玩文迹。予志耕圃。爾勤王役。慚無琬琰。以詶尺璧。﹝○《類聚》三十一。廣《文選》二十八。﹞

【答傅咸詩並序】

司徒左長史傅長虞。會定九品。左長宜得其才。屈爲此職。執天下淸議。宰割百國。而長虞性直而行。或有不堪。余與之親。作詩以規焉。

悠悠羣吏。非子不整。嗷嗷眾議。非子不靖。忽荷略紐。握网提領。矯矯貞臣。惟國之屏。﹝○《類聚》三十一。廣《文選》十。《詩紀》二十八。﹞

【七月七日侍皇太子宴玄圃園詩】

商風初授。辰火微流。朱明送夏。少昊迎秋。嘉禾茂園。方艸被疇。於時我後。以豫以遊。﹝○《類聚》四。《初學記》四。古今歲時雜詠二十五。事類賦秋賦注。廣《文選》八。《詩紀》二十八。又《書鈔》百五十四引流﹑秋﹑疇三韻。又同部作潘嶽詩。引流﹑秋二韻。○逯案。《初學記》十引潘嶽詩序云。七月七日。皇太子會於玄圃。有令賦詩。當卽此篇原序。﹞

【上巳日帝會天淵池詩】

靑春暮月。六气和理。律應姑洗。日惟元巳。谷風散凝。微陽戒始。春服旣成。明靈降祉。﹝○《禦覽》三十。又《書鈔》百五十五引理﹑巳二韻。﹞

【皇太子上巳日詩】

玉衡連極。招搖指辰。太昊司方。句芒禦春。﹝○《書鈔》百五十五。﹞

【巳日詩】

靄靄疏圃。載繁載榮。淡淡天泉。載淥載淸。﹝○《初學記》四。○逯案。以上三篇當爲一首佚文。﹞

【釋奠詩】

惇書請業。研幾通理。尊師重道。釋奠崇祀。徳成教倫。孰云不祉。﹝○《初學記》十四。《詩紀》二十八。﹞

【詩】

八珍代羞。六飯疊舉。﹝○《書鈔》百四十二。﹞

【皇太子集應令詩】

聖朝命方嶽。爪牙司北鄰。皇儲延篤愛。設餞送遠賓。誰應今日宴。具惟廊廟臣。置酒宣猷庭。擊鼓靈沼濱。沾恩洽明兩。遭徳會陽春。羽觴飛醽醁。芳饌備奇珍。巴渝二八奏。妙舞鼓鐸振。長袂生回飈。曲裾揚輕塵。﹝○《類聚》二十九引鄰﹑賓﹑臣﹑濱﹑珍﹑振﹑塵七韻。又《初學記》十引濱﹑春二韻。十四引鄰﹑賓﹑臣﹑濱﹑珍五韻。詩記二十八。﹞

【皇太子社詩】

太簇協靑陽。履端發歲首。孟月涉初旬。吉日惟上酉。我後邇天休。設社祈遐耇。﹝○《類聚》五。《詩紀》二十八。又《書鈔》百五十五作皇太子祀祖詩。引酉一韻。﹞

【三月三日洛水作詩】

晷運無窮已。時逝焉可追。鬥酒足爲歡。臨川胡獨悲。暮春春服成。百艸敷英蕤。聊爲三日遊。方駕結龍旗。廊廟多豪俊。都邑有艷姿。朱軒蔭蘭臯。翠幕映洛湄。臨岸濯素手。涉水搴輕衣。沈鉤出比目。舉弋落雙飛。羽觴乘波進。素卵隨流歸。﹝○《類聚》四。廣《文選》八作洛水詩。《詩紀》二十八。又《書鈔》百五十五作三月三日水上會詩。引湄﹑衣二韻。《初學記》四﹑古今歲時雜詠十六並引蕤﹑旗﹑姿﹑湄﹑飛﹑歸六韻。玉燭寶典三作三日洛水詩。引歸一韻。﹞

【贈河陽詩】

〖《詩紀》云。叔潘嶽爲河陽令。〗

慮生化單父。子奇蒞東阿。桐鄕建遺烈。武城播弦歌。逸驥騰夷路。潛龍躍洪波。弱冠步鼎鉉。旣立宰三河。流聲馥秋蘭。擒藻艷春華。徒美天姿茂。豈謂人爵多。﹝○《文選》二十四。《詩紀》二十八。又《類聚》五十作晉河陽令潘安仁詩。引阿﹑歌﹑波﹑河﹑多五韻。﹞

【贈侍禦史王元貺詩】

昆山積瓊玉。廣廈構眾材。遊鱗萃靈沼。撫翼希天階。膏蘭孰爲消。濟治由賢能。王侯厭崇禮。回迹淸憲臺。蠖屈固小往。龍翔乃大來。協心毗聖世。畢力贊康哉。﹝○《文選》二十四。《詩紀》二十八。﹞

【贈長安令劉正伯詩】

遊鸞憑太虛。騰鱗托浮霄。過蒙嘉時會。假翼陵扶瑤。疲憊充時管。及余再同僚。並迹侍儲宮。攜手登皇朝。劉侯無西都。邁績參豹喬。徳厚化必深。政明姦自消。萬尋由積簣。千里一步超。爾其騁逸軌。遠塗固可要。﹝○《類聚》三十一。廣《文選》十。《詩紀》二十八。﹞

【贈隴西太守張仲治詩】〖仲治。廣《文選》作正治。《詩紀》同。〗

二八由唐顯。財以多士隆。羣靈感韶運。理翮應翔風。張生拔幽華。蘋蘩登二宮。未幾振朱錦。剖符撫西戎。及子仍同僚。贈言貽爾躬。威刑有時用。惟徳可令終。﹝○《類聚》三十一。廣《文選》十。《詩紀》二十八。﹞

【贈滎陽太守吳子仲詩】

大晉盛得人。儲宮畜髦士。吳侯降髙質。剖符授千里。垂覆豈他鄕。回光臨桑梓。寮類感岐路。黎庶思知恥。老氏諭小鱗。曹參寄獄市。無謂敝邑陋。覆簣由玆起。﹝○《類聚》三十一。《詩紀》二十八。﹞

【答楊士安詩】

逝將辭儲宮。棲遲集南畿。不誤百里賤。徒惜年志衰。躊躇顧城闕。怨戀慕端闈。俊徳貽妙詩。敷藻發甭徽。愧彼褒崇過。感此歧路悲。﹝○《類聚》三十一。《詩紀》二十八。﹞

【送盧弋陽景宣詩】〖廣《文選》《詩紀》無弋陽二字。〗

楊朱焉所哭。歧路重別離。屈原何傷悲。生離情獨哀。知命𨿽無憂。倉卒意低回。歡气從中發。灑淚隨襟頹。九重不常鍵。閶闔有時開。愧無貯衣獻。貽言取儲懷。﹝○《類聚》二十九。廣《文選》八。《詩紀》二十八。○逯案。《顏氏家訓》文章篇云。潘尼贈盧景宣《詩》云﹕九五思飛龍。今爲此言。乃朝廷之罪人也。或此篇語。﹞

【迎大駕詩】

南山郁岑崟。洛川迅且急。靑松蔭修領。綠蘩被廣隰。朝日順長塗。夕暮無所集。歸雲乘幰浮。淒風尋帷入。道逢深識士。舉手對吾揖。世故尙未夷。崤函萬崄沚。狐貍夾兩轅。豺狼當路立。翔鳳嬰籠檻。騏驥見維縶。俎豆昔嘗聞。軍旅素未習。且少停君駕。徐待干戈戢。﹝○《文選》二十六。《詩紀》二十八。又《書鈔》百四十一引集﹑入二韻。﹞

【逸民吟】

我顧傲世自遺。舒志六合。由巢是追。沐浴池洪迅羽衣。陟彼名山。采此芝薇。朝云靉叇。行露未晞。遊魚羣戲。翔鳥雙飛。逍遙博觀。日晏忘歸。嗟哉世﹝《詩紀》作四。﹞士。從我者誰。﹝○《類聚》十九。《詩紀》二十八。﹞

【又】

我願遁居。隱身嚴穴。寵辱弗榮。誰能羈紲。﹝○《書鈔》百五十八。﹞

【送大將軍掾盧晏詩】

贈物𨿽陋薄。識意在忘言。瓊琚尙交好。桃李貴往還。蕭艾苟見納。貽我以芳蘭。﹝○《類聚》三十一。《詩紀》二十八。﹞

【贈汲郡太守李茂彥詩】

〖潘尼贈二李郎詩序曰﹕元康六年。尙書吏部郎汝南李光彥遷汲郡太守。都亭侯江夏李茂間遷平陽太守。此二子皆弱冠知名。歷職顯要。旬月之間。繼踵名郡。離儉劇之勤。就放曠之逸。枕鳴琴以俟遠致。離別之際。各斐然賦詩。○逯案。此序見《禦覽》二百五十九。據序汲郡太守當作李光彥也。〗

離索何惆悵。後會未可希。河朔貴相忘。歧路安足悲。﹝○《類聚》三十一。《詩紀》二十八。﹞

【贈劉佐詩】

要言將誰苦。聊以貽友生。念我二三賢。規我無隱情。﹝○《類聚》三十一。《詩紀》二十八。﹞

【遊西嶽詩】

駕言遊西嶽。寓目二華山。金樓虎珀階。象榻瑇瑁筵。中有神秀士。不知幾何年。﹝○《禦覽》八百八。﹞

【長至詩】

渾儀賦四气。玉衡運招搖。靈晷修期夕。日南始今朝。﹝○《禦覽》二十八。﹞

【詩】

尺璧信易遺。寸晷難可逾。成名非我事。所玩琴與書。﹝○《初學記》一。﹞

鸞鳥棲堂廡。不若翔寥廓。﹝○《初學記》二十四。《禦覽》百七十六。﹞

棘腆

﹝腆。字玄方。潁川長社人。以文章顯。永嘉中爲襄城太守。有集二卷。﹞

【答石崇詩】

昔我不造。備嘗顚沛。后土傾基。皇天隕蓋。少懷蒙昧。長無耿介。遺訓莫聞。出入靡賴。如彼泉流。不絕若帶。終懷永思。感昔康泰。我舅敷命。於彼徐方。載詠陟岵。言念渭陽。乃溯洪流。泛身余艎。宵寢晨逝。曷路之長。亦旣至止。願言以寫。爰有石侯。作鎭東夏。寬以撫戎。從容柔雅。獸嘯幽嚴。翔風扇起。逸響旣振。眾聽傾耳。恂恂善誘。大揖羣士。宗道投意。結心萬里。我固其終。人結其始。宗道伊何。英朗特俊。如彼淩髙。日以增峻。隰朋有慕。顏生希舜。遊志域外。滌除鄙吝。仰止晨風。豫登數仞。我聞有言。居安思危。位極則遷。勢至必移。上徳無欲。遺道不爲。妙識先覺。通夢皇羲。竅睹黨奧。欽蹈明規。﹝○文館詞林百五十七。又《類聚》三十一﹑《詩紀》三十並引沛﹑蓋﹑介﹑賴﹑方﹑陽﹑艎﹑長﹑寫﹑夏﹑雅﹑危﹑移﹑爲﹑羲﹑規十六韻。﹞

【贈石季倫詩】

深蒙君子眷。雅顧出羣俗。受寶取諸懷。所贈非珠玉。凡我二三子。執手攜玉腕。嘉言從所好。企予結云漢。望風整輕翮。因虛舉雙翰。朝遊情渠側。日夕登髙館。﹝○《類聚》三十一。《詩紀》三十。﹞

【贈石崇】

翕如翔云會。忽若驚風散。分給懷離析。對樂增累嘆。﹝○《初學記》十八。○逯案。四句當爲前篇佚文。﹞

棘嵩

﹝嵩。字臺彥。潁川長社人。腆這叔。歷任太子中庶子﹑散騎常侍。建興二年爲石革所殺。有集一卷。﹞

【贈杜方叔詩】〖十章〗

爰有良木。結基崇岸。孤根挺茂。艷此丰幹。晞曜朝陽。接潤辰漢。如彼芳松。繁華冬粲。

厥艷伊何。重英累茂。厥粲伊何。旣苗而秀。綽矣杜生。應期特授。人以位瞻。而能義富。

浩浩萬區。悠悠俗网。變化無際。誰鑑其象。愼微將來。積著在往。惟子居這。久而不爽。

名以實顯。形端景立。弘之匪他。惟我所執。文莫如人。瞻望弗及。若在聞一。其殆知十。

肇允發縱。履霜這始。乃自童矇。芳葩桑梓。鳴鶴在陰。縻爵君子。羽儀上京。弱冠來仕。

在動能躍。處靜思默。旣宣厥文。亦茂其徳。韞玉蓬林。亢衡上國。洪音振朗。暉曜四塞。

達節無累。貴彼修身。不求善己。而務得人。進替惟意。與時屈申。萬物云云。飄若埃塵。

假翼嚴阿。束翮景云。挫銳者易。鮮能解紛。徳之休明。卓焉出羣。豈獨吳起。髙謝田文。

余與吾生。處非先後。神結傾蓋。情固白首。推年下交。以文會友。忠焉之誨。望子善誘。

積細靡隊。一覆斯崇。訓致以道。堅冰則終。𨿽小必大。無往不隆。嗟我良朋。敬承淸風。﹝○文館詞林百五十七。○逯案。此詩十章。文館詞林於各章下注其一﹑其二等字。今依《詩紀》例刪之。而分書各章。後仿此。﹞

【贈荀彥將詩】〖五章〗

光光國寶。曰瑜曰瑾。濟濟淸朝。曰髦曰俊。瑜瑾旣琢。有溫其潤。髦俊旣集。芳風其振。

顯允荀生。天挺厥眞。沈識脇敏。溫粹淑仁。初應宰命。徽音惟新。遂假蒲密。簡在至神。

時惟惠後。黎人攸綏。乃授明徳。賦政近畿。戢翼太淸。翻然鳳飛。尋此遐躍。曜彼遠暉。

昔在豹產。顯名當時。及爾祖公。播聲於玆。赫赫顯名。在爾揚之。穆穆播聲。在爾光之。

孰謂玉寶。匪我所珍。孰謂言輕。乃重千鈞。勉樹惠化。敬乃厥身。引領南望。望子淸塵。﹝○文館詞林百五十七。﹞

【答杜育詩】

矯矯駿足。繁纓朱就。﹝○《文選》二十六答內兄希叔詩注。﹞

王浚

﹝浚。字彭祖。太原晉陽人。太康三年。除員外散騎侍郎。元康初。轉員外常侍。遷越騎校尉﹑右軍將軍。尋徙寧朔將軍﹑持節﹑都督幽州諸軍事。轉驃騎將軍﹑都督東夷河北諸軍事。領幽州刺史。湣帝建興二年。爲石勒所殺。﹞

【從幸洛水餞王公歸國詩】

聖主應期運。至徳敷彜倫。神道垂大教。玄化被無垠。欽若崇古制。建侯屏四鄰。皇輿回羽蓋。髙會洛水濱。臨川講妙藝。縱酒釣潛鱗。八音以疊奏。蘭羞備時珍。古人亦有言。爲國不患貧。與蒙廟庭施。幸得廁太鈞。羣僚荷恩澤。朱顏感獻春。賦詩盡下情。至感暢人神。長流無捨逝。白日入西津。奉辭慕華輦。侍衛路無因。馳情系帷幄。乃心戀軌塵。﹝○《類聚》二十九。廣《文選》八。《詩紀》二十二。﹞

郭愔

﹝愔。石勒臣。﹞

【從弟別詩】

乖索易永久。尋離覺月促。遼落隔修途。窈窕閡丘谷。﹝○《初學記》十八。﹞

【百舌鳥詩】

百舌鳴髙樹。弄音無常則。借問聲何煩。末俗不尙嘿。﹝○《禦覽》九百二十三。﹞

孫機

﹝機。石勒北苑市三老。﹞

【爲劉曜進酒作】

〖《晉書》曰﹕石勒幽曜於河南丞廨。曜瘡甚。勒載以馬輿。使李永與同載。北苑市三老孫機進酒於曜曰﹕〗

僕谷王。關右稱帝皇。當持重。保土疆。輕用兵。敗洛陽。祁運窮。天所亡。開大分。持一觴。﹝○《晉書》劉曜載記。﹞

蘇伯玉妻

【盤中詩】

〖玉臺新詠考異曰﹕按滄浪詩話盤中詩爲一體。注曰﹕玉臺集有此詩。蘇伯玉妻作。寫之盤中。屈曲成文也。據此則此詩出處以玉臺新詠爲最古。當時舊本亦必明署蘇伯玉妻之名。故滄浪云爾。宋刻於題上誤佚其名。因而目錄失載。馮氏校本遂攺題傅玄之詩。殊爲疏乖。又此詩列傅玄﹑張載之間。其爲晉人無疑。《詩紀》﹑詩乘並列之漢詩。亦未詳所據。○逯案。上說甚是。今列詩於此。〗

山樹髙。鳥鳴悲。泉水深。鯉魚肥。空倉雀。常苦饑。吏人婦。會夫希。出門望。見白衣。謂當是。而更非。還入門。中心悲。北上堂。西入階。急機絞。杼聲催。長嘆息。當語誰。君有行。妾念之。出有日。還無期。結中帶。長相思。君忘妾。天知之。妾忘君。罪當治。妾有行。宜知之。黃者金。白者玉。髙者山。下者谷。姓爲蘇。字伯玉。作人才多智謀足。家居長安身在蜀。何惜馬蹄歸不數。羊肉千斤酒百斛。令君馬肥麥與粟。今時人。智不足。與其書。不能讀。當從中央周四角。﹝○玉臺新詠九。《詩紀》四。又《書鈔》百四十五作古詩。引斛﹑粟﹑數三韻。﹞

晉詩卷九

【雜歌謠辭】

【歌辭】

【會稽民爲徐弘歌】

〖《詩紀》云。藝文列晉人中。會稽典錄曰﹕徐弘。字聖通。爲汝陰令。誅鉏姦桀。路不拾遺。民乃歌之。〗

徐聖通。政無雙。平刑罰。姦宄空。﹝○《類聚》十九。《禦覽》二百六十八。《樂府詩集》八十五﹑《詩紀》四十三並作徐聖通歌。﹞

【南土爲杜預歌】

〖《晉書》曰﹕杜預都督荊州。舊水道惟沔﹑漢達江陵千數百里。北無通路。又巴丘湖。沅﹑湘之會。表裏山川。實爲險固。荊蠻之所恃也。預乃開楊口。起夏水達巴陵千餘里。內瀉長江之險。外通零桂之漕。南土歌之曰﹕〗

後世無叛由杜翁。孰識智名與勇功。﹝○《晉書》杜預傳。《禦覽》三百三十三﹑四百六十五。《詩紀》四十四作南土謠。﹞

【陽平人爲束皙歌】

〖《晉書》曰﹕束皙。陽平元城人。太康中。郡界大旱。皙爲邑人請兩三日而雨注。眾爲皙作歌。〗

束先生。通神明。請天三日甘雨零。我黍以育。我稷以生。何以疇之。報束長生。﹝○《晉書》束皙傳。《類聚》十九。《禦覽》十一﹑四百六十五。《樂府詩集》八十五﹑《詩紀》四十三並作束皙歌。﹞

【三郡民爲應詹歌】

〖《晉書》曰﹕王澄。惠帝末爲荊州牧。假應詹督南平﹑天門﹑武陵三郡軍事。天下大亂。詹境獨全。百姓歌之。〗

亂離旣普。殆爲灰朽。僥幸之運。賴玆應後。歲寒不凋。孤境獨守。拯我塗炭。惠隆丘阜。潤同江海。恩猶父母。﹝○《晉書》應詹傳。《禦覽》五百七十。《樂府詩集》八十五﹑《詩紀》四十三並作應詹歌。又《禦覽》四百六十五引朽﹑後﹑阜﹑母四韻。﹞

【襄陽兒童爲山簡歌】

〖《晉書》曰﹕山簡。字季倫。永嘉初爲南徵將軍。出鎭襄陽。於時四方寇亂。朝野危懼。簡優遊卒歲。惟酒是耽。諸習氏。荊土豪族。有佳園池。簡每出嬉遊。多之池上。置酒輒醉。名之曰髙陽池。時有兒童歌曰﹕〗

山公出何許。往至髙陽池。日夕倒載歸。酩酊無所知。時時能騎馬。倒著白接籬。舉鞭向葛彊。何如並州兒。﹝彊家在並州。簡愛將也。○《晉書》山簡傳。《世說》新語任誕篇。《類聚》十九。《禦覽》六十七﹑一百六十八﹑四百六十五﹑四百九十七﹑五百七十﹑六百八十七﹑八百四十五。《樂府詩集》八十五﹑《詩紀》四十三並作襄陽兒童歌。又《水經注》二十八引池﹑知二韻。《類聚》九引池﹑知二韻。《白帖》五引四句。輿地紀勝八十二作古白銅鞮歌。引池﹑知﹑三韻。○逯案。上述類書或引襄陽耆舊記。或引襄陽耆舊傳。或引《晉書》及《世說》。徵引匪一。故多異文。﹞

【吳郡民爲鄧攸歌】

〖《晉書》曰﹕鄧攸。元帝時爲吳郡太守。刑政淸明。百姓歡悅。後稱疾去。百姓數千人畱牽攸船。不得進。攸乃少停。夜中發去。吳人歌之。〗

紞如打五鼓。雞鳴天欲曙。鄧侯挽不畱。謝令推不去。﹝○《晉書》鄧攸傳。自帖二十一。《禦覽》二百六十一﹑四百六十五。《樂府詩集》八十五﹑《詩紀》四十三並作吳人歌。○逯案。此歌旣頌鄧攸。又刺謝令。但不識謝令名字。﹞

【豫州耆老爲祖逖歌】

〖《晉書》曰﹕祖逖。元帝時爲豫州刺史。躬自儉約。督課農桑。克己務施。不畜資產。子弟耕耘。負擔樵薪。又收葬枯骨。

爲之祭醊。百姓感悅。嘗置酒大會。耆老中坐流涕曰﹕吾等老矣。更得父母。死將何慨。乃歌曰﹕〗

幸哉遺黎免俘虜。三辰旣朗遇慈父。玄酒忘勞甘瓠脯。何以詠思歌且舞。﹝○《晉書》祖逖傳。《禦覽》九百七十九。《樂府詩集》八十五﹑《詩紀》四十三並作豫州歌。○逯案。《禦覽》二百五十八引祖逖別傳童謠。與此略異。謠云。幸哉遺民免豺虎。三辰旣明遇慈父。玄酒淸醪甘瓠脯。亦何報恩歌且舞。﹞

【時人爲阮修歌】

〖略出籝金曰﹕晉阮宣子好酒。長以百錢系杖頭。入市。若遇士子。非是識故。便邀入店。樂飲而去。時人歌曰﹕〗

長安教書罷。洛陽賣卜來。百錢系杖頭。能使世人解。﹝○鳴沙石室古籍業殘略出籝金縣令子男之篇二十四。○逯案。此歌不類晉作。姑列此俟考。﹞

【吏爲郭頤劉聰歌】

〖前趙錄曰﹕劉聰。字玄明。年十四。究通往史。時有太守郭頤。辟爲主簿。吏歌曰﹕〗

我有賢後。能任玄明。政理人殷。﹝○《白帖》二十一。○逯案。此歌有脫誤。﹞

【京師爲張軌歌】

〖《晉書》曰﹕張軌。永寧初爲涼州刺史。王彌寇洛陽。軌遣北宮純張纂﹑馬魴﹑陰睿等率州軍擊破之。又敗劉聰於河東。京師歌之曰﹕〗

涼州大馬。橫行天下。涼州鴟苕寇賊消。鴟苕翩翩怖殺人。﹝○《晉書》張軌傳。《詩紀》四十三作涼州大馬歌。﹞

【隴上爲陳安歌】

〖《晉書》載紀曰﹕劉曜圍陳安於隴城。安敗。南走陜中。曜使將軍平先﹑丘中伯率勁騎追安。安與壯士十餘騎於陜中格戰。安左手舊七尺大刀。右手執丈八蛇矛。近交則刀矛俱發。輒害五六。遠則雙帶鞭服。左右馳射而走。平先亦壯健絕人。與安搏戰。三交。奪其蛇矛而退。遂追斬於澗曲。安善於撫按。吉凶夷險。與眾同之。及其死。隴上爲之歌。曜聞而嘉傷。命樂府歌之。〗

隴上壯士有陳安。軀幹𨿽小腹中寬。愛養將士同心肝。﹤馬聶﹥驄父馬鐵鍛鞍。七尺大刀奮如湍。丈八蛇矛左右盤。十蕩十決無當前。戰如三交失蛇矛。棄我﹤馬聶﹥驄竄嚴幽。爲我外援而懸頭。西流之水東流河。一去不還柰子何。﹝○《晉書》劉曜載記。《禦覽》二百八十。《樂府詩集》八十五﹑《詩紀》四十三並作隴上歌。又《禦覽》四百姓十五引和苞漢趙記作隴上語。引安﹑槃二韻。萬花谷十五引安﹑鞍﹑湍﹑盤﹑前五韻。﹞

【同前】〖見趙書。與前小異。〗

隴上健兒曰陳安。軀幹𨿽小腹中寬。愛養將士同心肝。騄驄駿馬鐵鍛鞍。七尺大刀配齊鐶。丈八蛇矛左右盤。十蕩十決無當前。百騎俱出如雲浮。追者千萬騎悠悠。戰始三交失蛇矛。十騎俱蕩九騎畱。棄我騄驄攀嚴幽。悲天降雨迨者休。阿呵鳴呼柰子何。鳴呼阿呵柰子何。﹝《禦覽》或作乎。○《禦覽》三百五十三﹑四百六十五並作謠。《詩紀》四十三。又《書鈔》百二十四﹑《類聚》六十並引靈鬼志錄安﹑寬﹑盤三韻。《類聚》十九引安﹑寬﹑肝三韻。《禦覽》三百五十四引靈鬼志錄安﹑寬﹑盤三韻。﹞

【謠辭】

【泰始中謠】

〖《晉書》曰﹕賈充與裴秀﹑王沈﹑羊祜﹑荀勗同受腹心之任。泰始中。人爲充等謠曰云云。言亡魏而成晉也。〗

賈裴王。亂紀綱。王裴賈。濟天下。﹝○《晉書》賈充傳。《禦覽》四百六十五。《樂府詩集》八十七。《詩紀》四十四。﹞

【泰始中童謠】

〖《晉書》曰﹕石苞鎭撫淮南。士馬彊盛。苞旣勤庶務。又以威惠服物。淮北監軍王琛軍王琛輕苞素微。又聞童謠曰云云。因是密表苞與吳人交通。武帝甚疑之。〗

宮中大馬幾作驢。大石壓之不得舒。﹝○《晉書》石苞傳。《書鈔》百六十引崔鴻後魏錄。《禦覽》九百一。﹞

【軍中謠】

〖《晉書》曰﹕杜預遣周旨等發伏兵隨歆軍而入。直至帳下。虜歆而還。故軍中爲之謠曰﹕〗

以計代戰。一當萬。﹝○《晉書》杜預傳。《書鈔》百十九。《禦覽》二百八二六﹑四百六十五。《詩紀》四十四。﹞

【蜀民爲許遜謠】

〖荊川左編曰﹕眞君姓許氏。名遜。字敬之。世居許昌。晉武帝太康元年。起爲蜀郡旌陽倒令。屬歲大疫。死者十七八。眞君以所授神方拯治之。符咒所及。登時而愈。蜀民爲之謠曰﹕○逯案。此謠或僞托。姑列此備考。〗

人無盜竅。吏無姦欺。我君活人。病無能爲。﹝○荊川左編百四十二。古謠諺五二五。﹞

【武帝太康後童謠三首】

〖宋《書》曰﹕武帝太康後。江南童謠。於時吳人皆謂在孫氏子孫。故竅發爲亂者相繼。按橫目者四字。自吳亡至晉元帝興。幾四十年。皆如童謠之言。元帝懦而少斷。局縮肉。直斥之也。〗

局縮肉。數橫目。中國當敗吳當復。﹝○《宋書》三十一。《晉書》二十八。《樂府詩集》八十八。《詩紀》四十四。﹞

宮門柱。且莫朽。吳當復在三十年後。﹝○同上﹞

雞鳴不拊翼。吳復不用力。﹝○同上﹞

【蜀人謠二首】

〖《晉書》曰﹕羅尙。字敬之。一名鐘。太康末爲荊州刺史。及趙廞反於蜀。乃假尙節爲平西將軍﹑益州刺史。尙性貪少斷。蜀人謠曰﹕〗

尙之所愛。非邪則佞。尙之所憎。非忠則正。富擬魯衛。家成市裏。貪如豺狼。無復極已。﹝○《晉書》羅尙傳。《詩紀》四十四。﹞

蜀賊尙可。羅尙殺我。平西將軍。反更爲禍。﹝○《晉書》羅尙傳。《詩紀》四十四。又《晉書》李特載記引起首二句。﹞

【惠帝卽位時兒童謠】

〖襄陽耆舊傳曰﹕晉惠帝卽位。兒童謠云云。又河內溫縣有人如狂。造書云云。楊濟以問蒯欽。欽垂泣曰﹕皇太后諱季蘭。兩火。武皇帝諱炎字也。此言武皇崩而太后失尊。罹大禍辱。終始不以道。不得附山陵。乃歸於非所也。及太后之見滅。葬於街郵亭。皆如其言。《晉書》注曰﹕楊駿居內府。以戟爲衛。死時又爲戟所害傷。楊后被廢。賈後絕其膳。八日而崩。崩葬街郵亭。百姓哀之也。〗

兩火沒地。哀哉秋蘭。歸形街郵。終爲人嘆。﹝○襄陽耆舊記二。《晉書》五行志。《宋書》五行志。《詩紀》四十四。○逯案。此四句《晉書》《宋書》並作永熙中河內溫縣有人如狂造《書》曰云云。與耆舊記不同。﹞

【趙王倫爲亂時謠】

〖趙王倫爲亂。謠曰云云。言小人在位者眾。〗

金章滿箱。尙不可長。﹝○《文選》三十八爲範尙書讓吏部封侯第一表呂延濟注。﹞

【永熙中溫縣狂人書】

〖《晉書》曰﹕永熙中。河內溫縣有人如狂。造《書》曰云云。又曰兩火沒地云云。〗

光光文長。以戟爲墻。毒藥𨿽行。戟還自傷。﹝○襄陽耆舊記二。《晉書》五行志。《宋書》五行志。《詩紀》四十四。﹞

【惠帝永熙中童謠】

〖《晉書》曰﹕惠帝永熙中童謠。時楊駿專權。楚王用事。故言荊筆楊版。二人不誅。則君臣禮悖。故云幾作驢也。〗

二月末。三月初。桑生襄蕃柳葉舒。荊筆楊版行詔書。宮中大馬幾作驢。﹝○《禦覽》六百六引王隱《晉書》。《詩紀》四十四。又《晉書》五行志﹑《宋書》五行志並引初﹑書﹑驢三韻。《書鈔》百四引初﹑舒﹑書三韻。﹞

【元康三的蜀中童謠四首】

〖《華陽國誌》曰﹕蜀自太康至於太安。頻有怪異。元康三年正月中。欻一夜有火光。地仍震。童謠曰云云。又曰云云。又曰云云。又曰云云。魏《書》曰﹕李勢建國十年。司馬蚺將桓溫伐之。勢降於溫。先是頻有怪異。童謠曰云云。又曰云云。卒如其言。〗

郫城堅。盎底穿。郫城細子李持細。﹝○《華陽國誌》八大同志。﹞

江橋頭。闕下市。城都北門十八子。﹝《華陽國誌》作字。《禦覽》同。○《華陽國誌》八大同志。魏書李勢傳。《禦覽》百二十三引崔鴻《十六國春秋》蜀錄。太平寰宇記七十二引《十六國春秋》。﹞

巴郡葛。當下美。﹝○《華陽國誌》八大同志。﹞

有客有客。來侵門陌。其气欲索。﹝○《華陽國誌》八大同志。魏書李勢傳。﹞

【元康中童謠】

〖《晉書》曰﹕元康中。天下商農通著大鄣日。時童謠云云。及趙王倫篡位。其目實眇焉。〗

屠蘇鄣日覆兩耳。當見﹤目曷﹥兒作天子。﹝○《晉書》五行志。《宋書》五行志。《禦覽》六百八十七引晉八王故事。《詩紀》四十四。﹞

【元康中洛中童謠】

〖《晉書》曰﹕晉元康中。趙王倫旣篡。洛中有童謠。數月而齊王﹑成都﹑河間義兵同會誅倫。按成都西藩而在鄴。故曰虎從北來。齊東藩而在許。故曰龍從南來。河間水區而在關中。故曰水從西來。齊畱輔政。居於宮西。有無君之心。故曰登城看也。〗

虎從北來鼻頭汗。龍從南來登城看。水從西來河灌灌。﹝○《晉書》五行志。《宋書》五行志。《詩紀》四十四。﹞

【惠帝元康中京洛童謠二首】

〖《晉書》曰﹕惠帝元康中。京洛童謠。南風。賈後字也。白。晉行也。沙門。太子小字也。魯。賈謐國也。言賈後將與謐爲亂。以危太子。而趙王因虋咀嚼豪賢。以成篡奪也。宋《書》曰﹕是時湣懷頗失眾望。卒以廢黜。不得其死焉。〗

南風起兮吹白沙。遙望魯國何嵯峨。千歲髑髏生齒牙。﹝賈後傳作前至三月滅汝家。○《晉書》五行志。《晉書》賈後傳。《宋書》五行志。《樂府詩集》八十八。《詩紀》四十四。又《禦覽》三百六十八引幹寶晉紀引沙﹑牙二韻。﹞

城東馬子莫嚨哅。比至來年纏汝鬉。﹝《宋書》作鬃。《禦覽》作。○《晉書》五行志。《晉書》湣懷太子傳。《宋書》五行志。《禦覽》一百四十領先引王隱《晉書》。《樂府詩集》八十八。《詩紀》四十四。﹞

【惠帝大安中童謠】

〖《晉書》曰﹕晉惠帝大安中童謠。其後中原大亂。宗藩多絕。惟瑯琊﹑汝南﹑西陽﹑南頓﹑彭城同至江東。而元帝嗣統矣。〗

五馬浮渡江。一馬化爲龍。﹝○《晉書》元帝紀。《晉書》五行志。《宋書》五行志。爲聚十三引晉陽秋。《禦覽》九十八引孫盛晉陽秋。《樂府詩集》八十八。《詩紀》四十四。﹞

【著布謠】

〖《晉書》曰﹕齊王冏字景治。趙王倫篡位。冏起義兵誅之。拜大司馬。加九錫。政皆決之。而恣用羣小。不復朝覲。時人謠曰云云。遂爲長沙王所誅。〗

著布袙腹。爲齊持服。﹝○《晉書》齊王冏傳。《詩紀》四十四。﹞

【洛下謠】

〖《晉書》曰﹕長沙王乂。武帝第六子也。三王舉義。乂率國應這。後見冏專權。奉天子攻冏。斬之。河間王顒與成都王穎同伐京師。詔以乂爲大都督以距顒。相持數月。東海王越慮事不濟。潛收乂送金墉城。密告張方。方遣兵就金墉收乂。炙殺之。初乂執權之始。洛下謠曰云云。以正月二十五日廢。後二日死。如謠言。〗

艸木萌牙殺長沙。﹝○《晉書》長沙王乂傳。《詩紀》四十四。﹞

【惠帝時洛陽童謠】

〖《晉書》曰﹕惠帝時。洛陽童謠。明年而胡賊石勒劉曜反。〗

鄴中女子莫千妖。前至三月抱胡腰。﹝○玉臺新詠九。《樂府詩集》八十八引《晉書》。《詩紀》四十四。﹞

【懷帝永嘉初童謠】

〖《晉書》曰﹕司馬越還洛時童謠也。按列傳越旣與苟晞構怨。尋詔越爲丞相。領兗州牧。督兗﹑豫﹑司﹑冀﹑幽﹑並六州。越辭丞相不受。自許遷於鄄城。移屯濮陽。又遷於滎陽。後自滎陽還洛。○帝紀曰﹕永嘉三年三月丁巳。東海王越歸京師是也。〗

洛中大鼠長尺二。若不早去天狗至。﹝○《晉書》五行志。《宋書》五行志。《樂府詩集》八十八。《詩紀》四十四。﹞

【苟晞將破汲桑詩謠】

〖《晉書》曰﹕苟晞將破汲桑時有此謠。司馬越由是惡晞。奪其兗州。隙難遂構焉。按列傳。東海孝獻王越。字元超。懷帝永嘉初。出鎭許昌。自許昌率苟晞及冀州刺史丁邵討汲桑。破之。越還於許。長史潘滔說之曰﹕兗州天下樞要。公宜自牧。乃轉苟兗爲靑州刺史。由是與兗有隙。〗

元超兄弟大洛度。上桑打椹爲苟作。﹝○《晉書》五行志。《宋書》五行志。金樓子說藩篇。《樂府詩集》八十八。《詩紀》四十四作懷帝永嘉初童謠。﹞

【軍中爲汲桑謠】

〖後趙錄曰﹕汲桑嘗事成都王司馬穎。穎之死也。桑聚眾劫掠郡縣。自稱大將軍。嘗六月盛暑。而重裘累茵。使人扇之。患不淸涼。乃斬扇者。時軍中爲之謠曰云云。樂府廣題曰﹕晉汲桑。淸河貝丘人。力能扛鼎。殘心少恩。六月盛暑。重裘累裀。使十餘人扇之。忽不淸涼。便斬扇者。並州大姓田蘭﹑薄盛斬於平原。士女慶賀。奔走道路而歌。〗

士爲將軍何可羞。六月重茵披衲裘。不識寒暑斷他頭。雄兒田蘭爲報仇。中夜斬首謝並州。﹝○《禦覽》二十一﹑三十四﹑四百九十二﹑六百九十四並引趙書。《樂府詩集》八十五﹑《詩紀》四十三並作井州歌。又《十六國春秋》二十二後趙錄引羞﹑裘﹑頭三韻。《類聚》十九引趙書引羞﹑裘﹑頭三韻。《禦覽》四百六十五引趙書引羞﹑裘﹑頭三韻。﹞

【王彭祖謠】

〖《晉書》曰﹕王浚。永嘉中進大司馬。加侍中﹑大都督。督幽﹑冀諸軍事。會京洛傾覆。浚大樹威令。專權橫恣。時童謠曰﹕〗

幽州城門似藏戶。中有伏屍王彭祖。﹝○《晉書》王浚傳。《書鈔》七十二﹑《禦覽》五百四十九並引王隱《晉書》。《詩紀》四十四。﹞

【北州爲朱碩棘嵩謠】

〖趙錄曰﹕晉幽州牧王浚。矜豪日甚。不親政事。所任皆苛刻小人。棘嵩﹑朱碩貪橫尢甚。北州童謠曰﹕〗

府中赫赫朱邱伯。十囊五囊入棘郎。﹝○《十六國春秋》十二。又《詩紀》四十四作棘郎謠。引郎一韻。《晉書》王浚傳引郎一韻。《書鈔》百三十六﹑《禦覽》七百四並引王隱《晉書》引郎一韻。﹞

【湣帝初童謠】

〖《晉書》曰﹕湣帝初童謠曰云云。至建興四年。帝降劉曜。在城東豆田壁中。〗

天子何在。豆田中。﹝○《晉書》湣帝紀。《晉書》二十八。《禦覽》九十八。﹞

【同前】

〖王隱《晉書》曰﹕時王浚稱制邊垂。潛使人問霍原。原不答。浚旣銜之。又有遼東內徙三百餘人。依山爲賊。意欲劫原爲王。亦未能行。時有謠曰云云。豆者爲霍。浚遂害原。懸其首。諸生悲哭其下。〗

天子在何許。近在豆田中。﹝○《晉書》霍原傳。《禦覽》八百四十一引王隱《晉書》。《詩紀》四十四。﹞

【建興中江南謠】

〖《晉書》曰﹕建興中。江南謠歌。按白者。晉行。坑器有口屬甕。瓦甕質剛。亦金之類也。訇如白坑破者。言二都傾覆。王室大壞也。合集持作﹤無瓦﹥者。元帝鳩集遺余。以主社稷。未能克復中原。但偏王江南。故其諭也。及石頭之事。六軍大潰。兵人抄掠京邑。爰及二宮。其後三年。錢鳳復攻京邑。阻水而守。相持月餘日。焚燒城邑。井堙木刊矣。鳳等敗退。沈充將其黨還吳興。官軍踵之。蹈藉郡縣。充父子授首。黨與誅者以百數。所謂揚州破換敗。吳興覆瓿甊。瓿甊瓦器。又小於﹤無瓦﹥也。〗

訇如白坑破。合集持作﹤無瓦﹥。揚州破換敗。吳興覆瓿甊。﹝盧斗反。○《晉書》五行志。《宋書》五行志。《詩紀》四十四。﹞

【王惇將滅時童謠】

〖《晉書》曰﹕溫嶠滅王惇。先是童謠曰云云。以爲賊如韭柳。尋得復生也。〗

翦生翦韭。斷陽柳。河東小子。令我與子。﹝○《禦覽》九百七十六。﹞

【明帝太寧初童謠】

〖《晉書》曰﹕明帝太寧初童謠云云。及明帝崩。成帝幼。爲蘇峻所逼。遷於石頭。禦膳不足。此大馬死小馬餓也。髙山峻也。言峻尋死。峻弟蘇石也。峻死後。石據石頭。尋爲諸公所破。是亦山崩石破之應也。〗

惻力惻力。放馬山側。大馬死。小馬餓。髙山崩。石自破。﹝○《晉書》五行志。《宋書》五行志。《世說》新語容止篇注引晉陽秋。《詩紀》四十四。﹞

【永嘉中長安謠】

〖《晉書》曰﹕張寔。軌之子也。軌卒。授寔涼州刺史。進大都督。劉曜逼遷天子。寔遣太府司馬韓璞東赴國難。璞次南安。諸羌斷軍路。寔擊破之。斬級數千。時焦崧﹑陳安寇隴右。東與劉曜相持。雍秦之人死者十八九。初永嘉中長安語云云。至是驗矣。樂府云。三十國春秋曰永嘉中童謠也。〗

秦川中。血沒腕。惟有涼州倚柱觀。﹝《禦覽》作看。《詩紀》云。一作看。○《晉書》張寔傳。《禦覽》四百六十五引劉敬叔《異苑》。樂府計集八十八引三十國春秋。《詩紀》四十四。﹞

【涼州民謠】

〖魏《書》曰﹕於時天下喪亂。惟涼州獨全。張寔自恃眾彊。轉爲驕恣。平文皇帝四年。寔爲左右閻沙等所殺。先是謠曰云云。寔所住室。梁間有人像而無頭。久之乃滅。寔惡之。示幾見殺。〗

蛇利炮。蛇利炮。公頭墜地而不覺。﹝○魏書張寔傳。﹞

【西土謠】

〖《晉書》曰﹕張茂。寔之弟。太興三年。寔旣遇害。州人推茂平西將軍﹑涼州牧。涼州大姓賈摹。寔之妻弟也。勢傾西土。先是謠云云﹐茂以爲信。誘而殺之﹐於是豪右屏迹。威行涼城。〗

手莫頭。圖涼州。﹝○《晉書》張茂傳。《詩紀》四十四。﹞

【姑臧謠】

〖《晉書》曰﹕張駿。寔之子。茂卒。駿嗣位大都督﹑大將軍﹑涼州牧﹑西平公。駿之立也。姑臧謠云云。至是而收復河南之地。〗

鴻從南來雀不驚。誰謂孤雛尾翅﹝《晉書》作支。﹞生。髙舉六翮鳳凰鳴。﹝○《晉書》張駿傳。《詩紀》四十四。﹞

【時人爲張衝謠】

〖前秦錄曰﹕張衝。字長思。惇煌人。家財巨萬。悉日散之鄕閭。時人爲之謠曰﹕〗

推財不疑。張長思。﹝○《十六國春秋》七十五。《禦覽》四百七十七。﹞

【冀州童謠】

〖《晉書》曰﹕初童謠云云。古在左。月在右。胡字也。讓去言。爲襄也。或在口爲國也。尋爲石勒所都。〗

古在左。月在右。讓去言。或入口。﹝○《禦覽》百六十一引《晉書》。《十六國春秋》後趙錄。﹞

【臨水人爲張樓謠】

〖後趙錄曰﹕張樓。陽平人也。爲臨水長。嚴政酷刑。殘忍無惠。時人苦之。爲之謠曰﹕〗

陽平張樓頭如箱。見人切齒劇虎狼。﹝○《十六國春秋》二十二後趙錄。《禦覽》四百六十五引後趙錄。﹞

【諺語】

【南廣郡行人語】

〖《華陽國誌》曰﹕自僰道至朱提。有水步道。水有黑水及羊官水。至險難。行步道至三津。亦艱阻。故行人爲語曰﹕〗

猶溪赤水。盤蛇七曲。盤羊烏櫳。气與天通。看都護泚。佇柱呼伊。庲降賈子。左檐七里。﹝○《華陽國誌》四南中志。《水經注》若水注。《詩紀》四十三作僰道謠。﹞

【﹛制魚﹜魚諺】

〖三輔決錄注曰﹕﹛制魚﹜魚肥。炙甚美。諺曰﹕〗

寧去累世宅。不去﹛制魚﹜魚額。﹝○三輔決錄注。廣博物志四十八。﹞

【陸機引裏語】

〖毛詩艸木虫魚疏曰﹕檀木。皮正靑。滑澤。與系迷相似。又似駁馬。駁馬。梓楡。其樹皮靑白駁犖。遙視似焉。故謂之駁馬。故里語曰﹕〗

斫檀不諦。得系迷。系迷尙可。得駁馬。﹝○毛詩艸木虫魚疏上。﹞

【陸機引齊人諺】

〖毛詩艸木虫魚疏曰﹕系迷。一名挈榼。故齊人諺曰﹕〗

上山斫檀。挈榼先殫。﹝○毛詩艸木虫魚疏上。《爾雅》釋木郭注。﹞

【陸機引裏語】

〖毛詩艸木虫魚疏曰﹕黃鳥。或謂之黃栗畱。當葚熟時。來在桑間。故里語曰﹕〗

黃栗畱。看我麥。黃葚熟。﹝○毛詩艸木虫魚疏下。玉燭寶典二引《爾雅》孰璞注。﹞

【陸機引遼東鄕語】

〖毛詩艸木虫魚疏曰﹕遼東梁水魴。特肥而厚。尢美於中魴。故其鄕語曰﹕〗

居就糧。梁水魴。﹝○毛詩艸木虫魚疏下。《禦覽》九百三十七引毛詩疏。事類賦魚賦注引詩疏義。王荊文公詩箋注四。﹞

【陸機引裏語】

〖毛詩艸木虫疏曰﹕鱮似魴而大頭。魚之不美者。故里語曰﹕〗

网魚得鱮。不如啖茹。﹝○毛詩艸木虫魚疏下。《初學記》三十。《禦覽》九百三十七引詩義疏。﹞

【陸機引裏語】

〖毛詩艸木虫魚疏曰﹕蟋蟀。幽州人謂之趣織。督促之言也。裏語曰云云。是也。〗

趣織鳴。懶婦驚。﹝○毛詩艸木虫魚疏下。《禦覽》九百四十九引詩疏義。﹞

【楊濟引諺】

〖通鑑曰﹕永熙元年三月。帝疾篤。夏四月己酉。崩於含章殿。太子卽皇帝位。大赦攺元。五月。詔以楊駿馬爲太傅﹑大都督。傅咸謂駿曰﹕竅謂山陵旣畢。明公當審思進退之宜。駿不從。咸數諫。駿漸不平。欲出咸爲郡守。李斌曰﹕斥逐正人。將失人望。乃止。楊濟遺咸《書》曰﹕諺云云云。官事未易了也。〗

生子凝。了官事。﹝○通鑑八十二。﹞

【成公綏引諺】

〖錢神論曰﹕諺言云云。〗

錢無耳。何可誾使。﹝○《禦覽》八百三十六。﹞

【魯褒引諺】

〖《晉書》曰﹕褒傷時人貪鄙。乃著錢神論以刺之。諺曰云云。凡今之人。惟錢而已。〗

錢無耳。可使鬼。﹝○《晉書》魯褒傳。﹞

【傅玄引諺】

〖傅子曰﹕丈夫重義如太山。輕利如鴻毛。可謂仁義也。諺曰﹕〗

己是而彼非。不當與非爭。彼是而己非。不當與非平。﹝意林作爭。○《禦覽》九百十六。意林五魏子。﹞

【駕循引諺】

〖會稽記曰﹕山有石室。云是仙人射堂。東亭嚴有射的石。遠望的的如射侯。形圓。視之如鏡。土人常以占谷食貴賤。射的明則米賤。暗則米貴。諺曰﹕〗

射的白。斛米百。射的玄斛米千。﹝○《水經注》江水注。《禦覽》四十一。《太平廣記》三百九十七引洽聞記。輿地紀勝十。﹞

【陸士衡引俗語】

〖洛陽記曰﹕漢鑄銅駝二枚在宮南四會道。夾路相對。俗語曰﹕〗

金馬門外聚羣賢。銅駝陌上集少年。﹝○太平環宇記三。《禦覽》百五十八。﹞

【楊泉引裏語】

〖《物理論》曰﹕裏語曰云云。余𨿽無治絲之能。而悟聞詩之義。〗

能理亂絲。乃可讀詩。﹝○《類聚》五十五。《禦覽》六百十六。﹞

【楊泉引語】

〖《物理論》曰﹕語曰﹕〗

黃金累千。不如一賢。﹝○《禦覽》四百二。﹞

土非玉璧。談者爲價。﹝○《類聚》作十四。﹞

上不正。下參差。﹝○意林五。﹞

【衛展引諺】

〖陳諺言表曰﹕諺言云云。此諺之起。死生之出於此法獄也。〗

廷尉獄。平如砥。有錢生。無錢死。﹝○《初學記》二十。﹞

【袁淮引諺】

〖袁子正《書》曰﹕語曰云云。夫盛衰更代。丰荒相半。天之常道也。〗

歲在申酉。乞漿得酒。歲在辰巳。嫁妻賣子。﹝○《書鈔》百四十四。《禦覽》十七﹑八百六十一。又《書鈔》百五十六﹑《禦覽》三十五並引上二句。﹞

【時人爲崔洪語】

〖《晉書》曰﹕崔洪。字伯良。博陵安平人。以淸厲顯名武帝世。爲禦史治書。朝廷憚之。尋爲尙書左丞。時人爲之語曰﹕〗

業生棘刺。來自博陵。在南爲鷂。在北爲鷹。﹝○《晉書》崔洪傳。《禦覽》九百二十六﹑九百五十九。﹞

【時人爲石苞語】

〖《晉書》曰﹕石苞。字仲容。渤海南皮人也。雅曠有知局。容儀偉麗。不修小節。時人爲之語曰﹕〗

石仲容。姣無雙。﹝○《晉書》石苞傳。《禦覽》三百七十九﹑四百九十五。《詩紀》四十四。﹞

【時人爲羊祜語】

〖《晉書》曰﹕王衍嘗詣祜陳事。辭甚俊辧。祜不然之。衍拂衣而起。祜顧謂賓客曰﹕王夷甫方以盛名和大位。然敗俗傷化。必此他。步闡這役。祜以軍法。將斬王戎。故戎﹑衍並憾之。每言論多毀祜。時人爲之語曰﹕〗

二王當國。羊公無徳。﹝《世說》注作二王當朝。世人莫敢稱羊公之有徳。○《晉書》羊祜傳。《世說》新語識監篇注引漢晉春秋。《禦覽》四百九十五。《詩紀》四十四。﹞

【時人爲杜預號】

〖晉中興《書》曰﹕杜預在內七年。損益不可勝數。朝野稱之。號曰﹕〗

杜武庫言。無所不有。﹝○《禦覽》四百九十五。﹞

【京師爲劉輿劉琨語】

〖《晉書》曰﹕劉輿。字慶孫。雋朗有才局。與弟琨並尙書郭奕之甥。名著當時。京都爲之語曰﹕〗

洛中奕奕。慶孫越石。﹝○《晉書》劉琨傳。《禦覽》四百九十五﹑五百二十一。《詩紀》四十四。﹞

【時人歐陽建語】

〖《晉書》曰﹕歐陽建。字堅石。世爲冀方碩族。雅有理思。才藻美贍。擅名北州。人爲之語曰﹕〗

渤海赫赫。歐陽堅石。﹝○《晉書》歐陽建傳。《禦覽》四百九十五。《詩紀》四十四。﹞

【時人爲衛玠王澄語】

〖《晉書》曰﹕瑯琊王澄。有髙名。少所推服。每聞衛玠言。輒歡息絕倒。故時人爲之語曰﹕〗

衛玠談道。平子絕倒。﹝○《晉書》衛玠傳。《禦覽》四百九十五。《詩紀》四十四。﹞

【時人爲樂廣衛玠語】

〖《白帖》曰﹕晉樂廣。字彥輔。人謂之水鏡。女婿衛玠。字叔寶。時號玉人。故時語曰﹕〗

婦翁冰淸。女婿玉潤。﹝○《晉書》衛玠傳作議者以爲。《白帖》二十。﹞

【時人爲二陸三張語】

〖太平寰宇主曰﹕冀州信都縣三張宅。晉文士張協兄弟三人。喜屬文。皆郡人也。語曰﹕〗

二陸入洛。三張減價。﹝○太平環宇記六十三。﹞

【蜀民爲何隨語】

〖《華陽國誌》曰﹕何隨。字季業。蜀郡郫人也。除安漢令。蜀亡去官。時巴土饑荒。所在無谷。送吏行乏。輒取道側民芋。隨以綿系共處。使足所值。民視芋見綿。持綿追還之。終不受。因爲語曰﹕〗

安漢吏取糧。令爲之償。﹝《禦覽》或作聞何安漢淸民取糧令爲之償。○《華陽國誌》十一西州後賢志。《禦覽》四百二十六﹑九百七十五。﹞

【時人爲裴秀語】

〖《晉書》曰﹕秀。字季彥。河東聞喜人。父潛。魏太常。秀有風操。八歲能著文。叔父徽。有聲名。秀年十餘歲。有賓客詣徽。出則過秀。時人爲之語曰﹕〗

後進領袖。有裴秀。﹝○《晉書》裴秀傳。《世說》新語識鑑篇﹑又注。《類聚》十九引王隱《晉書》作時人謠。《禦覽》四百六十五引王隱《晉書》﹑四百九二五。《詩紀》四十四作裴秀謠。﹞

【時人爲謝鯤語】

〖《晉書》曰﹕謝鯤。字幼輿。陳國陽夏人。鄰家髙氏女。有美色。鯤嘗挑之。女投梭。折其兩齒。時人爲之語曰云云。鯤聞之曰﹕猶不廢我嘯歌〗

任達不已。幼輿折齒。﹝○《晉書》謝鯤傳。《禦覽》三百六十八作謠。《詩紀》四十四作幼輿謠。﹞

【時人爲劉頌語】

〖《晉書》曰﹕劉頌。字子雅。廣陵人。世爲名族。雷蔣谷魯四姓。皆出其下。時人爲之語曰﹕〗

雷蔣谷魯。劉爲最祖。﹝○《晉書》劉頌傳。﹞

【世爲卞氏語】

〖《晉書》曰﹕卞壺父粹。以淸立鑑察稱。兄弟六人。並登宰府。世稱云云。玄仁。粹字也。〗

卞氏六龍。玄仁無雙。﹝○《晉書》卞壺傳。﹞

【襄陽里人爲龐煥語】

〖襄陽耆舊記曰﹕煥。字世文。晉太康中爲牂軻太守。去官還鄕裏。里人語曰云云。鄕裏仰其徳讓。少壯皆代老者擔。〗

我家池裏。龍種來歸。﹝○襄陽耆舊記一。﹞

【三魏爲劉毅語】

〖《晉書》曰﹕劉毅。字仲雄。東萊掖人。僑居平陽。太平杜恕請爲功。沙汰部吏百餘人。三魏稱焉。爲之語曰﹕〗

但聞劉軾曹。不聞杜府君。﹝○《晉書》劉毅傳。《禦覽》二百六十四引王隱《晉書》。﹞

【巴蜀爲譙登文石張羅語】

〖《華陽國誌》曰﹕永嘉元年三月。關中流民鄧定訇氐等掠漢中。巴西太守張燕遣兵圍之。氐求救於李雄。夏五月。雄遣李離救定。州軍以破。四年。天水文石殺雄。雄太宰李國降梓潼﹑巴西還屬。初。巴西譙登詣鎭南請兵。鎭南無兵。

表爲揚烈將軍﹑梓潼內史。義募三巴蜀漢民爲兵。克復州郡。先徵宕渠。殺雄巴西太守馬脫。還往涪。折衝將軍張羅進據犍爲之合水。巴蜀爲語曰﹕〗

譙登治涪城。文石在巴西。張羅守合水。巴氐那得前。﹝○《華陽國誌》八大同志。﹞

【洛中爲劉氏兄弟語】

〖《晉書》曰﹕劉宏。字終嘏。光祿勛。宏兄粹。字純嘏。侍中宏弟潢。字衝嘏。吏部尙書。並有名中朝。時人語曰﹕〗

洛中雅雅。有三嘏。﹝○《晉書》劉惔傳。《世說》新語識鑑篇。《禦覽》四百九十五。《詩紀》四十四作洛中諺。﹞

【洛中爲荀闓語】

〖《晉書》曰﹕闓。字道明。亦有名稱。京都爲之語曰﹕〗

洛中英英。荀道明。﹝○《晉書》荀闓傳。《世說》新語識鑑篇。《禦覽》四百九十五。《詩紀》四十四作洛中諺。﹞

【洛中爲馮蓀語】

〖《世說》曰云云。名蓀。是播子。〗

洛中錚錚。馮惠卿。﹝○《世說》新語賞譽篇。《詩紀》四十四作洛中諺。﹞

【時人爲馮蓀邢喬李順語】

〖《世說》曰﹕馮蓀與邢喬俱司徒李胤外孫。及胤子順。並知名。時稱。〗

馮才淸。李才明。純粹邢。﹝○《世說》新語賞譽篇。﹞

【時人爲江統語】

〖《晉書》曰﹕江統。字應元。陳畱圉人也。靜默有遠志。時人爲之語曰﹕〗

嶷然稀言。江應元。﹝○《晉書》江統傳。《禦覽》四百九十六引文士傳。《詩紀》四十四。﹞

【時人爲趙王倫諺】

〖《晉書》曰﹕趙王倫僣位。諸黨皆登卿相。並列大封。其餘同謀者。咸超階越序。不可勝紀。至於奴卒廝役亦加爵位。每朝會。貂蟬盈坐。時人諺曰﹕〗

貂不足。狗尾續。﹝○《晉書》趙王倫傳。《白帖》十二﹑七十。《禦覽》九十七﹑四百九十六百八十八。《詩紀》四十四。﹞

【成都王穎盛時裏語】

〖魏略曰﹕成都王穎伐長沙王乂。募免奴爲軍。自稱四部司馬。市郭人素謬。語奴爲尙。故里語曰﹕〗

三部司馬階下兵。四部司馬尙長明。欲知太平須石鱉鳴。﹝○《禦覽》四百九十五。《詩紀》四十四。﹞

【成都王穎盛時義募將士謠語】

〖《晉書》曰﹕畱義募將士旣久。咸怨思歸。或有輒去者。乃題鄴城站云。〗

大事解。蠶欲遽。請且歸。赴時務。昔以義來。今以義去。若復有急更相語。﹝○《晉書》成都王穎傳。﹞

【時人爲王氏語】

〖《晉書》曰﹕元帝以王惇爲揚州刺史。加廣武將軍。尋進左將軍﹑都督徵討諸軍事﹑假節。帝初鎭江東。威名未著。惇與從弟導﹐同心翼載。以隆中興。時人爲之語日〗王與馬。共天下。﹝○《晉書》王惇傳。《禦覽》四百九十五引晉中興書。《詩紀》四十四。﹞

【時人爲鄧攸語】

〖《晉書》曰﹕永嘉末。攸以牛馬負妻子而逃。又遇賊掠其牛馬。步走擔其兒及其弟子綏。度不能兩全。乃謂其妻曰﹕吾弟早死。惟有一息。理不可絕。止應自棄我兒耳。幸而得存。我後當有子。妻泣而從之。乃棄之。攸棄子之後。妻不復孕。卒以無嗣。時人義而哀之。爲之語曰云云。弟子綏服攸喪三年。〗

天道無知。使鄧伯道無兒。﹝○《晉書》鄧攸傳。《白帖》十八。﹞

【樊氏陂諺】

〖《水經注》曰﹕湖水枝分。東北爲樊氏陂。陂東西十里。南北五里。亦謂之凡亭陂。陂東有樊氏故宅。樊氏旣滅。庾氏取其陂。故諺曰﹕〗

陂汪汪。下田良。樊子失業庾公昌。﹝○《水經注》淯水注。《後漢書》樊弘傳注。《詩紀》四十三作樊氏陂謠。﹞

【陳武引裏語】

〖陳武別傳曰﹕武。胡人。育於臨水令陳君。君奇之。起議欲易其故字。武長跪啟曰﹕裏語有之云云。往在鄕裏。久聞故老之說。稱漢使蘇武執忠守志。意竅慕之。陳氏嘉其志。遂名之曰武。又欲令字仲顯。其本是胡人。而石勒﹑石虎諱胡曰國。故因字之曰國武。〗

都亭鼠。數聞長者語。﹝○《禦覽》三百六十三。《十六國春秋》二十二後趙錄。﹞

【時人爲權翼苻雅語】

〖秦《書》曰﹕尙書令苻雅。爲人樂施。乞人塡門。嘗曰﹕天下物何常。吾今日富後日貧耳。忽一日不施。則意不泰。時人爲之語曰﹕〗

不爲權翼富。寧作苻雅貧。﹝○《禦覽》四百七十七。廣博物志十六引《十六國春秋》前秦錄。○杜文瀾古謠諺云。按苻秦時有權翼。無權異。《禦覽》所引有誤。﹞

【石勒時諺】〖王隱《晉書》曰﹕石勒時有諺云。〗

一杯食。有兩匕。石勒死。人不知。﹝○《禦覽》七百六十。﹞

【三秦記引諺】

〖辛氏三秦記曰﹕惇煌西盡大秦。隔海。心無憂。遇善風。不經三十日得渡。心憂。數年不得渡。諺曰﹕〗

心無憂患。不經二旬。心若憂患。遠離三春。﹝○《禦覽》三百七十七﹑四百六十九。﹞

【秦雍爲辛氏語】

〖崔鴻前涼錄曰﹕辛攀。字懷遠。隴西狄道人。父奭。尙書郎。兄鑑﹑曠。弟寶﹑迅。皆以才識知名。秦雍爲之語曰﹕〗

五龍一門。金友玉昆。﹝○《禦覽》四百九十五。《十六國春秋》七十五前涼錄。《詩紀》四十四。﹞

晉詩卷十

【郊廟歌辭】

【晉郊祀歌三首】

〖《晉書》樂志曰﹕武帝受命。泰始二年。詔郊祀明堂禮樂權用魏儀。遵周室肇稱殷禮之義。但攺樂章。使傅玄爲之辭。凡十九篇。〗

【夕牲歌】

天命有晉。穆穆明明。我其夙夜。祗事上靈。常於時假。迄用有成。於薦玄牡。進夕其牲。崇徳作樂。神祇是聽。﹝○《宋書》樂志。《晉書》樂志。《樂府詩集》一。《文選》補遺三十四。廣《文選》十。《詩紀》三十九。﹞

【迎送神歌】

宣文蒸哉。日靖四方。永言保之。夙夜匪康。光天之命。上帝是皇。嘉樂殷薦。靈祚景祥。神祇降假。享福無疆。﹝○《宋書》樂志。《晉書》樂志。《樂府詩集》一。廣《文選》十。﹞

【饗神歌】〖三章〗

天祚有晉。其命惟新。受終於魏。奄有兆民。燕及皇天。懷柔百神。不顯遺烈。之徳之純。享其玄牡。式用肇禋。神祇來格。福祿是臻。

時邁其猶。昊天子之。祜享有晉。兆民戴之。畏天之威。敬授民時。不顯不承。於猶繹思。皇極斯建。庶績咸熙。庶幾列夜。惟晉之祺。

宣文惟後。克與彼天。撫寧四海。保有康年。於乎緝熙。肆用靖民。爰立典制。爰修禮紀。作民之極。莫匪資始。克昌厥後。永言保之。﹝○《宋書》樂志。《晉書》樂志。《樂府詩集》一。廣《文選》十一。《詩紀》三十九。﹞

【晉天地郊明堂歌六首】

【夕牲歌】〖天地郊﹑明堂同。〗

皇矣有晉。時邁其徳。受終於天。光濟萬國。萬國旣光。神定厥祥。虔於郊祀。只事上皇。只事上皇。百福是臻。巍巍祖考。克配彼天。嘉牲匪歆。徳馨惟饗。受天之祚。神化四方。﹝《宋書》作神和四暢。○《宋書》樂志。《晉書》樂志。《樂府詩集》一。廣《文選》十一。《詩紀》三十九。﹞

【降神歌】

於赫大晉。膺天景祥。二帝邁徳。宣玆重光。我皇受命。奄有萬方。郊祀配享。禮樂孔章。

神祇嘉響。祖考是皇。克昌厥後。保祚無疆。﹝○同上﹞

【天郊饗神歌】

整泰壇。祀皇神。精气感。百靈賓。蘊朱火。燎芳薪。紫煙遊。冠靑雲。神之體。靡象形。曠無方。幽以淸。神之來。光景照。聽無聞。視無兆。神之至。舉歆歆。動余心。神之坐。同歡娛。澤云翔。化風舒。嘉樂奏。文中聲。八音諧。神是聽。咸潔齊。並芬芳。烹牷牲。享玉觴。神悅響。歆禮祀。佑大晉。降繁祉。祚京邑。行四海。保天年。窮地紀。﹝○《宋書》樂志。《晉書》樂志。《樂府詩集》一。廣《文選》十一。《詩紀》三十九。又《初學記》十三引神﹑賓﹑薪﹑云四韻。韻補四引昭﹑兆二韻。﹞

【又】

營泰畤。定天衷。思心睿。謀筮從。建表蘊。設郊宮。田燭置。爟火通。歷元旬。集首吉。飾堦壇。坎列室。﹝○《初學記》十三。﹞

【地郊饗神歌】

整泰折。俟皇只。眾神感。羣靈儀。陰祀設。吉禮施。夜將極。時未移。只之體。無形象。潛泰幽。洞忽荒。只之出。薆若有。靈無還。天下母。只之來。遺光景。昭若存。終冥冥。只之至。舉欣欣。舞象徳。歌成文。只之坐。同歡豫。澤雨施。化云布。樂八變。聲教敷。物咸亨。只是娛。齊旣潔。侍者肅。玉觴進。咸穆穆。饗嘉豢。歆徳馨。祚有晉。曁羣生。溢九壤。格天庭。保萬壽。延億齡。﹝○《宋書》樂志。《晉書》樂志。《樂府詩集》一。廣《文選》十一。《詩紀》三十九。又《初學記》十三引只﹑儀﹑黎﹑庭﹑齡五韻。韻補三引景﹑溟二韻。﹞

【又】

結方丘。祗國琛。樽旣享。俎旣歆。斂檢玉。具鏖琛。懋百福。底自古。錫萬壽。迄在今。﹝○《初學記》十三。《詩紀》三十九。﹞

【明堂饗神歌】

經始明堂。享祀匪懈。於皇烈考。光配上帝。赫赫上帝。旣髙旣崇。聖考是配。明徳顯融。率土敬職。萬方來祭。常於時假。保祚永世。﹝○《宋書》作志。《晉書》樂志。《樂府詩集》一。廣《文選》十一。《詩紀》三十九。﹞

【晉宗廟歌十一首】

〖南《齊書》樂志曰﹕晉泰始中。傅玄造祠廟夕牲昭夏歌一篇。迎送神肆夏歌一篇。登歌七廟七篇。饗神歌二篇。玄云。

登歌﹐歌盛徳之功烈﹐故廟異其文。饗神猶周頌之有瞽及雍﹐但說祭饗神明禮光之盛﹐七廟饗神皆用之。〗

【夕牲歌】

我夕我牲。猗歟敬止。嘉豢孔時。供玆享祀。神鑑厥誠。博碩斯歆。祖考降響。以虞孝孫之心。﹝○《宋書》樂志。《晉書》樂志。《樂府詩集》八。《詩紀》三十九。﹞

【迎送神歌】

鳴呼悠哉。日鑑在玆。以時享祀。神明降之。神明斯降。旣佑饗之。祚我無疆。受天之佑。赫赫太上。巍巍聖祖。明明烈考。丕承繼序。﹝○同上﹞

【徵西將軍登歌】

經始宗廟。神明戾止。申錫無疆。祗承享祀。假哉皇祖。綏予孫子。燕及後昆。錫玆繁祉。﹝○同上﹞

【豫章府君登歌】

嘉樂肆庭。薦祀在堂。皇皇宗廟。乃祖先皇。濟濟辟公。相予蒸嘗。享祀不忒。降福穰穰。﹝○同上﹞

【潁川府君登歌】

於邈先後。實司於天。顯矣皇祖。帝祉肇臻。本支克昌。資始開元。惠我無疆。享祀﹝《晉書》作祚。﹞永年。﹝○同上﹞

【京兆府君登歌】

於惟曾皇。顯顯令徳。髙明淸亮。匪兢柔克。保乂命祜。基命惟則。篤生聖祖。光濟四國。﹝○同上﹞

【宣皇帝登歌】

於鑠皇祖。聖徳欽明。勤施四方。夙夜敬止。載敷文教。載揚武烈。匡定社稷。恭行天罰。經始大業。造創帝基。畏天之命。於時保之。﹝○同上﹞

【景皇帝登歌】

執競景皇。克明克哲。旁作穆穆。惟祗惟畏。纂宣之緒。耆定厥功。登此俊乂。糾彼羣凶。業業在位。帝旣勤止。維天之命。於穆不已。﹝○同上﹞

【文皇帝登歌】

於皇時晉。允文文皇。聰明睿智。聖敬神武。萬幾莫綜。皇斯淸之。虎兕放命。皇斯平之。柔遠能邇。簡授英賢。創業垂統。勛格皇天。﹝○同上﹞

【饗神歌】〖二章〗

曰晉是常。享祀時序。宗廟致敬。禮樂具舉。惟其來祭。普天率土。犧樽旣奠。淸酤旣載。亦有和羹。薦羞斯備。蒸蒸永慕。感時興思。登歌奏舞。神樂其和。祖考來格。佑我邦家。敷天之下。罔不休嘉。

肅肅在位。濟濟臣工。四海來格。禮儀有容。鐘鼓振。管弦理。舞開元。歌永始。神胥樂兮。肅肅在位。臣工濟濟。小大咸敬。上下有禮。理管弦。振鼓鐘。舞象徳。歌詠功。神胥樂兮。肅肅在位。有來雍雍。穆穆天子。相維辟公。禮有儀。樂有則。舞象功。歌詠徳。神胥樂兮。﹝《宋書》缺舞象功以下十字。○同上○逯案。肅肅在位起始四句。《晉書》屬前章。﹞

【燕射歌辭】

【晉四廂樂歌三首】

〖《晉書》樂志曰﹕晉初。食舉亦用鹿鳴。至武帝泰始五年。使傅玄﹑荀勗﹑張華各造正旦行禮及王公上壽酒食舉樂歌詩。後又詔成公綏亦作焉。傅玄造三篇。一曰天鑑。二曰認赫。三曰天命。〗

【正旦大會行禮歌】〖四章〗

天鑑有晉。世祚聖皇。時齊七政。朝此萬方。

鐘鼓斯震。九賓備禮。正位在朝。穆穆濟濟。

煌煌三辰。實麗於天。君後是象。威儀孔虔。

率禮無愆。莫非邁徳。儀刑聖皇。萬邦惟則。﹝○《宋書》樂志。《樂府詩集》十三。《詩紀》三十九。﹞

【上壽酒歌】

於赫明明。聖徳龍興。三朝獻酒。萬壽是膺。敷佑四方。如日之升。自天降祚。元吉有徵。﹝○同上﹞

【食舉東西廂歌】〖十三章〗

天命有大晉。載育羣生。於穆上徳。隨時化成。

自祖配命。皇皇后辟。繼天創業。宣文之績。

不顯宣文。先知稼穡。克恭克儉。足教足食。

旣教食之。弘濟艱難。上帝是佑。下民所安。

天佑聖皇。萬邦來賀。𨿽安勿安。乾乾匪暇。

乃正丘郊。乃定冢社。廙廙作宗。光宅天下。

惟敬朝饗。爰奏食舉。盡禮供禦。嘉樂有序。

樹羽設業。笙鏞以間。琴瑟齊列。亦有篪塤。

喤喤鼓鐘。槍槍磬管。八音克諧。載夷載簡。

旣夷旣簡。共大不禦。風化潛興。如雲如雨。

如雲之覆。如雨之潤。聲教所曁。無思不順。

教以化之。樂以和之。和而養之。時惟邕熙。

禮愼其儀。樂節其聲。於鑠皇繇。旣和且平。﹝○同上﹞

【晉四廂樂歌十七首】

〖《晉書》樂志曰﹕魏杜夔傳舊雅樂四曲。一曰鹿鳴。二曰騶虞。三曰伐檀。四曰文王。皆古聲辭。及太和中。左延年攺夔騶虞﹑伐檀﹑文王三曲。更自作聲節。其名𨿽存。而聲實異。惟因夔鹿鳴。全不攺易。每正旦大會。太尉奉璧。羣後行禮。東廂雅樂常作者是也。後又攺三篇。第一曰於赫篇。詠武帝。聲節與古鹿鳴同。第二曰巍巍篇。詠文帝。用延年所攺騶虞聲。第三曰洋洋篇。詠明帝。用延年所攺文王聲。第四曰復用鹿鳴。鹿鳴之聲重用。而除古伐檀。古今樂錄曰﹕漢故事上壽用四會曲。魏明帝靑龍二年。以長笛食舉第十一古大置酒曲代四會。又易古詩名曰羽觴行。用爲上壽曲。施用最在前。鹿鳴以下十二曲名食舉樂。而四會之曲遂廢。○《晉書》樂志曰﹕泰始中。使傅玄﹑荀勗﹑張華各造正旦大會行禮及王公上壽酒﹑食舉樂歌詩。勗乃更作行禮詩四篇。又爲正旦大會﹑王公上壽歌詩並食舉樂歌詩。合十三篇。又以魏氏歌詩或二言。或三言。或四言。或五言。與古詩不類。以問司律中郎將陳頎。頎曰﹕被之金石。未必皆當。故勗造晉歌。皆爲四言。惟王公上壽酒一篇。爲三言五言焉。〗

【正旦大會行禮歌】〖四章〗

於皇元首。羣生資始。履端大享。敬禦繁祉。肆覲羣後。爰及卿士。欽順則元。允也天子。

明明天子。臨下有赫。四表宅心。惠浹荒貊。柔遠能邇。孔淑不逆。來格祁祁。邦家是若。

光光邦國。天篤其祜。丕顯哲命。顧柔三祖。世徳作求。奄有九土。思我皇度。彜倫攸序。惟祖惟宗。髙朗緝熙。對越在天。駿惠在玆。聿求厥成。我皇崇之。式固其猶。往敬用治。﹝○《宋書》樂志。《類聚》四。《樂府詩集》十三。《詩紀》三十九。又古今歲時雜詠一引第一章

。﹞

【王公上壽酒歌】

踐元辰。延顯融。獻羽觴。祈令終。我皇壽而隆。我皇茂而嵩。本枝奮百世。休祚鐘聖躬。﹝○《宋書》樂志。《晉書》樂志。《類聚》四。古今歲時雜詠一。《詩紀》三十九。﹞

【食舉樂東西廂歌】〖十二章〗

煌煌七曜。重明交暢。我有嘉賓。是應是貺。邦政旣圖。接以大饗。人之好我。式遵徳讓。

賓之初筵。藹藹濟濟。旣朝乃宴。以洽百禮。頒以位敍。或廷或陛。登儐臺叟。亦有兄弟。胥子陪寮。憲玆度楷。觀頤養正。降福孔偕。

昔我三後。大業是維。今我聖皇。焜燿前暉。奕世重規。明照九畿。思輯用光。時罔有違。陟禹之迹。莫不來威。天被顯祿。福履是綏。

赫矣太祖。克廣明徳。廓開宇宙。正世立則。變化不經。民無瑕慝。創業垂統。兆我晉國。

列文伯考。時惟帝景。夷險平亂。威而不猛。禦衡不迷。皇塗煥炳。七徳咸宣。其寧惟水。

猗歟盛歟。先皇聖文。則天作孚。大哉爲君。愼徽五典。帝載是勤。文武發揮。茂建嘉勛。修已濟治。民用寧殷。懷遠燭幽。玄教氛氳。善世不伐。服事三分。徳博化隆。道冒無垠。

隆化洋洋。帝命溥將。登我晉道。越惟聖皇。龍飛革運。臨燾八荒。睿哲欽明。配蹤虞唐。封建厥福。駿發其祥。三朝習吉。終然允臧。其臧惟何。總彼萬方。元侯列辟。四獄蕃王。時見世享。率玆有常。旅揖在庭。嘉客在堂。宋衛旣臻。陳畱山陽。我有賓使。觀國之光。貢賢納計。獻璧奉璋。保佑命之。申錫無疆。

振鷺於飛。鴻漸其翼。京邑穆穆。四方是式。無競惟人。王綱允敕。君子來朝。言觀其極。

翼翼大君。民之攸曁。信理天工。惠康不匱。將遠不仁。訓以淳粹。幽明有倫。俊乂在位。九族旣睦。庶邦順比。開元布憲。四海鱗萃。協時正統。殊塗同致。厚徳載物。靈心隆貴。敷奏讜言。納

以無諱。樹之典象。誨之義類。上教如風。下應如卉。一人有慶。羣萌以遂。我後宴喜。令問不墜。

旣宴旣喜。翕是萬邦。禮儀卒度。物有其容。晰晰庭燎。喤々鼓鐘。笙磬詠徳。萬舞象功。八音克諧。俗易化從。其和如樂。庶品時邕。

時邕斌斌。六合同塵。往我祖宣。威靜殊鄰。首定荊楚。遂平燕秦。亹亹文皇。邁徳流仁。爰造艸昧。應干順民。靈瑞告符。休徵響震。天地弗違。以和神人。旣戡庸蜀。吳會是賓。肅愼率職。楛矢來陳。韓濊進樂。均協淸鈞。西旅獻獒。扶南效珍。蠻裔重譯。玄齒文身。我皇撫之。景命惟新。

愔愔嘉會。有聞無聲。淸酤旣奠。籩豆旣馨。禮充樂備。簫韶九成。愷樂飲酒。酣而不盈。率土歡豫。邦國以寧。王猷允塞。萬載無傾。﹝○《宋書》樂志。《晉書》樂志。《樂府詩集》十三。《詩紀》三十九。﹞

【晉四廂樂歌十六首】

〖《晉書》樂志曰﹕張華以爲魏上壽﹑食舉詩及漢代所施用。其文句長短不齊。未皆合古。蓋以依詠弦節。本有因循。而誤樂知音。足以制聲度曲。法用率非凡近之所能攺。二代三京。襲而不變。𨿽詩章智商異。廢興隨時。至其韻逗畱曲折。皆系於舊。有由然也。是以一皆因就。不敢有所攺易。〗

【王公上壽詩】

稱元慶。奉聖觴。後皇延遐祚。安樂撫萬方。﹝○《宋書》樂志。《樂府詩集》十三。《詩紀》三十九。﹞

【食舉東西廂樂詩】〖十一章〗

明明在上。丕顯厥繇。翼翼三壽。蕃後惟休。羣生漸徳。六合承流。三正元辰。朝慶鱗萃。華夏奉職貢。八荒覲殊類。黻冕充廣庭。鳴玉盈朝位。

濟濟朝位﹐言觀其光。儀序旣以時。禮文煥以彰。思皇享多祜。嘉樂永無央。

九賓在庭。臚贊旣通。升瑞奠贄。乃侯乃公。穆穆天尊。隆禮動容。履端承元吉。介福禦萬邦。

朝享。上下咸雍。崇多儀。繁禮容。舞盛徳。歌九功。揚芳烈。播休蹤。

皇化洽。洞幽明。懷柔百神。輯祥禎。潛龍躍。雕虎仁。儀鳳鳥。屆遊麟。枯蠹榮。竭泉流。菌芝茂。枳棘柔。

和气應。休徵弦。協靈符。彰帝期。綏宇宙。萬國和。昊天成命。賫皇家。賫皇家。

世資聖哲。三後在天。啟鴻烈。啟鴻烈。隆王基。率土謳吟。欣戴於時。恆文象。代气著期。

泰始開元。龍升在位。四隩同風。燮寧殊類。五韙來備。嘉生以遂。凝庶績。臻太康。申繁祉。胤無疆。本枝百世。繼緒言不忘。繼緒不忘。休有烈光。永言配命。惟晉之祥。

聖明統世。篤皇仁。廣大配天地。順動若陶鈞。玄化參自然。至徳通神明。淸風暢八極。流澤被無垠。

於皇時晉。奕世齊聖。惟天降嘏。神祇保定。弘濟區夏。允集大命。有命旣集。光帝猷。大明重曜。鑑六幽。聲教洋溢。惠滂流。惠滂流。移風俗。多士盈朝。賢俊比屋。惇世心。斷凋反素朴。反素朴。懷庶方。干戚舞階庭。疏狄悅遐荒。扶南假重譯。肅愼襲衣裳。雲覆雨施。徳洽無疆。旁作穆穆。仁化翔。

朝元日。賓王庭。承宸極。當盛明。衍和光。竭祗誠。仰嘉惠。懷徳馨。遊淳風。泳淑風。泳淑淸。協憶兆。同歡榮。建皇極。統天位。運陰陽。禦六气。殷羣生。成性類。王道浹。治功成。人倫序。俗化淸。虔明祀。祗三靈。崇禮樂。式儀刑。

慶元吉。宴三朝。播金石。詠冷簫。奏九夏。舞云韶。邁徳音。流英聲。八紘一。六合寧。六合寧。承聖明。王澤洽。道登隆。綏函夏。總華戎。齊徳教。混殊風。混殊風。康萬國。崇夷簡。尙惇徳。弘王度。遠遐則。﹝○《宋書》樂志。《樂府詩集》十三。《詩紀》三十九。﹞

【正旦大會行禮詩】〖四章〗

於赫皇祖。迪哲齊聖。經緯大業。基天之命。克開洪緒。誕篤天慶。旁濟彜倫。仰齊七政。

烈烈景皇。克明克聰。靜封略。定勛功。成民立政。儀刑萬邦。式固崇軌。光紹前蹤。

允文烈考。睿哲應期。參徳天地。比功四時。大亨以正。庶績咸熙。肇啟晉宇。遂登皇基。

明明我後。玄徳通神。受終正位。協應天人。容民厚下。育物流仁。躋我王道。輝光日新。﹝○《宋書》樂志。《樂府詩集》十三。《詩紀》三十九。﹞

【晉四廂樂歌】成公綏

【王公上壽酒歌】

上壽酒。樂未央。大晉應天慶。皇帝永無疆。﹝○《宋書》樂志。《樂府詩集》十三。《詩紀》三十九。﹞

【正旦大會行禮歌】〖十五章〗

穆穆天子。光臨萬國。多士盈朝。莫匪俊徳。流化罔極。王猷允塞。嘉會置酒。嘉賓充庭。羽旄曜辰極。鐘鼓振泰淸。百辟朝三朝。彧彧明儀刑。濟濟鏘鏘。金振玉聲。

禮樂具。宴嘉賓。眉壽祚聖皇。景福惟日新。羣後戾止。有來雍雍。獻酬納贄。崇此禮容。丰肴萬俎。旨酒千鐘。嘉樂盡宴樂。福祿咸攸同。樂哉。天下安寧。道化行。風俗淸。簫韶作。詠九成。年丰穰。世泰平。至治哉。樂無窮。元首聰明。股肱忠。澍丰澤。揚淸風。

嘉瑞出。靈應彰。麒麟見。鳳凰翔。醴泉湧。流中唐。嘉禾生。穗盈箱。降繁祉。祚聖皇。承天位。統萬國。受命應期。授聖徳。四世重光。宣開洪業。景克昌。文欽明。徳彌彰。肇啟晉邦。流祚無疆。

泰始建元。鳳皇龍興。龍興伊何。享祚萬乘。奄有八荒。化育黎蒸。圖書煥炳。金石有徵。徳光大。道熙隆。被四表。格皇穹。奕奕萬嗣。明明顯融。髙朗令終。保玆永祚。與天比崇。

聖皇君四海。順人應天期。三頁合重光。泰始開洪基。明曜參日月。功化侔四時。宇宙淸且泰。黎庶咸雍熙。善哉雍熙。

惟天降命。翼仁佑聖。於穆三皇。載徳彌盛。總齊璇璣。光統七政。百揆時序。化若神聖。四海同風。興至仁。濟民育物。擬陶鈞。擬陶鈞。垂惠潤。皇皇羣賢。峨峨英俊。徳化宣。芬芳播來胤。播來胤。垂後昆。淸廟何穆穆。皇極辟四門。皇極辟四門。萬機無不綜。亹亹翼翼。樂不及荒。饑不遑食。大禮卽行。樂無極。

登昆侖。上層城。乘飛龍。升泰淸。冠日月。佩五星。揚虹霓。建彗旌。披慶雲。蔭繁榮。覽八極。遊天庭。順天地。和陰陽。序四時。曜三光。張帝网。正皇綱。播仁風。流惠康。

邁洪化。振靈威。懷萬方。納九夷。朝閶闔。宴紫微。

建五旗。羅鐘虡。列四縣。奏韶武。鏗金石。揚旌羽。縱八佾。巴渝舞。詠雅頌。和律呂。於胥樂。樂聖主。

化蕩蕩。淸風泄。總英雄。禦俊傑。開宇宙。掃四裔。光緝熙。美聖哲。超百代。揚休烈。流景祚。顯萬世。

皇皇顯祖。翼世佐時。寧濟六合。受命應期。神武鷹揚。大化咸熙。廓開皇衢。用成帝基。

光光景皇。無競惟烈。匡時拯俗。休功蓋世。宇宙旣康。九域有截。天命降鑑。啟祚明哲。

穆穆烈考。克明克雋。實天生徳。誕膺靈運。肇建帝業。開國有晉。載徳奕世。垂慶洪胤。

明明聖帝。龍飛在天。與靈合契。通徳幽玄。仰化靑雲。俯育重淵。受靈之祜。於萬斯年。﹝○《宋書》樂志。《晉書》樂志。《樂府詩集》十三。《詩紀》三十九。又《文選》補遺三十四作傅玄。引化蕩蕩一章。﹞

【晉冬至初歲小會歌】張華

日月不畱。四气回周。節慶代序。萬國同休。庶尹羣後。奉壽升朝。我有嘉禮。式宴百僚。繁肴綺錯。旨酒泉渟。笙鏞和奏。磬管流聲。上隆其愛。下盡其心。宣其壅滯。訓之徳音。乃宣乃訓。配享交泰。永載仁風。長撫無外。﹝○《晉書》樂志。光府詩集十三。古今歲時雜詠三十九作張會詩。《詩紀》三十九。又《初學記》十三引周﹑休﹑朝﹑寮四韻。﹞

【晉宴會歌】

亹亹我皇。配天垂光。畱精日昃。經覽無方。聽朝有暇。延命眾臣。冠蓋雲集。樽俎星陳。肴蒸多品。八珍代變。羽爵無算。究樂極宴。歌者流聲。舞者投袂。動容有節。絲竹並設。宣暢四體。繁手趣摯。歡足發和。酣不忘禮。好樂無荒。翼翼濟濟。﹝○《晉書》樂志。《樂府詩集》十三。《詩紀》三十九。﹞

【晉中宮所歌】

先生統大業。玄化漸八維。儀刑孚萬邦。內訓隆壺闈。皇英垂帝典。大雅詠三妃。執徳宣隆教。正位理厥機。含章體柔順。率禮蹈謙祗。螽斯弘慈惠。樛木逮幽微。徽時穆淸風。髙義邈

不追。遺榮參日月。百世仰餘暉。﹝○《晉書》光志。《樂府詩集》十三。《詩紀》三十九。又《初學記》十引維﹑闈﹑刀﹑祗﹑微﹑追﹑暉七韻。萬花谷後八引維﹑闈﹑刀﹑祗﹑微﹑追﹑暉七韻。﹞

【晉宗親會歌】

族燕明禮順。餟食序親親。骨肉散不殊。昆弟豈他人。本枝篤同慶。棠棣著先民。於皇聖明後。天覆弘且仁。隆禮崇親戚。旁施協族姻。式宴盡酣娛。飲禦備羞珍。和光旣宣洽。上下同歡欣。徳教加四海。惇睦被無垠。﹝○《晉書》樂志。《樂府詩集》十三。《詩紀》三十九。﹞

【鼓吹曲辭】

【晉鼓吹曲二十二首】

〖《晉書》樂志曰﹕武帝令傅玄制鼓吹曲二十二篇。以代魏曲。〗

【靈之祥】

〖古朱鷺行。古今樂錄曰﹕靈之祥。言宣皇帝之佐魏。猶虞舜之事堯也。旣有石瑞之徵。又能用武以誅孟度之逆命也。〗

靈之祥。石瑞章。旌金徳。出西方。天降命。授宣皇。應期運。裏經驤。繼大舜。佐陶唐。贊武文。

建帝綱。孟氏叛。據南疆。追有扈。亂五常。吳寇勁。蜀虜彊。交誓盟。連遐荒。宣赫怒。奮鷹揚。震乾威。曜電光。陵九天。陷石城。梟逆命。拯有生。萬國安。四海寧。﹝○《宋書》樂志。《晉書》樂志。《樂府詩集》十九。古樂府二。《詩紀》四十。﹞

【宣受命】

〖古思悲翁行。古今樂錄曰﹕宣受命。言宣皇帝禦諸葛亮。養威重。運神兵。亮震怖而死。〗

宣受命。應天機。風雲時動。神龍飛。禦諸葛。鎭雍梁。邊境安。夷夏康。務節事。勤定傾。攬英雄。保持盈。淵穆穆。赫明明。衝而泰。天之經。養威重。運神兵。亮乃震斃。天下寧。﹝○同上﹞

【徵遼東】

〖古艾而張行。古今樂錄曰﹕徵遼東。言宣皇帝陵大海之表。討滅公孫淵。而梟其首也。〗

徵遼東。敵失據。威靈邁日域。公孫旣授首。羣逆破膽。咸震怖。朔北響應。海表景附。武功赫赫。徳云布。﹝○同上﹞

【宣輔政】

〖古上之回行。古今樂錄曰﹕言宣帝聖道深遠。擾亂反正。网羅文武之才。以定二儀之序也。〗

宣皇輔政。聖烈深。擾亂反正。從天心。网羅文武才。愼厥所生。所生賢。遺教施。安上治民。化風移。肇創帝基。洪業垂。於鑠明明。時赫戲。功濟萬世。定二儀。定二儀。雲行雨施。海外風馳。﹝○同上﹞

【時運多難】

〖古擁離行。古今樂錄曰﹕時運多難。言宣帝致討吳方。有徵無戰也。〗

時運多難。道教痡。天地變化。有盈虛。蠢爾吳蠻。虎視江湖。我皇赫斯。致天誅。有徵無戰。弭其圖。天威橫被。廓東隅。﹝○同上﹞

【景龍飛】

〖古戰城南行。古今樂錄曰﹕景龍飛。言景帝克明威教。賞從夷逆。祚隆無疆。崇此洪基也。〗

景龍飛。禦天威。聰鑑玄察。動與神明協機。從之者顯。逆之者滅夷。文教敷。武功巍。普被四海。萬邦望風。莫不來綏。聖徳潛斷。先天弗違。弗違祥。享世永長。猛以致寬。道化光。赫明明。祚隆無疆。帝績惟期。有命旣集。崇此洪基。﹝○同上﹞

【平玉衡】

〖古巫山髙行。古今樂錄曰﹕平玉衡。言景帝一萬國之殊風。齊四海之乖心。禮賢養士。而纂洪業也。〗

平玉衡。糺姦回。萬國殊風。四海乖。禮賢養士。羈禦英雄。思心齊。纂戎洪業。崇皇階。品物咸亨。聖敬日躋。聰鑑習下情。明明綜天機。﹝○同上﹞

【文皇統百揆】

〖古上陵行。古今樂錄曰﹕文皇統百揆。言文帝始統百揆。用人有序。以敷太平之化也。〗

文皇統百揆。繼天理萬方。武將鎭四隅。英佐盈朝堂。謀言協秋蘭。淸風發其芳。洪澤所漸潤。礫石爲圭璋。大道侔五帝。盛徳逾三壬。咸光大。上參天與地。至化無內外。無內外。六合並康乂。並康乂。遘玆嘉會。在昔羲與農。大晉徳斯邁。鎭徵及諸州。爲蕃衛。玄功濟四海。洪烈流萬世。﹝○《宋書》樂志。《晉書》樂志。《樂府詩集》十九。《詩紀》四十。又韻補四引晉樂章外﹑艾二韻。﹞

【因時運】

〖古將進酒行。古今樂錄曰﹕因時運。言文帝因時運變。聖謀潛施。解長蛇之交。離羣桀之黨。以武濟文。審其大計。以邁其徳也。〗

因時運。聖策施。長蛇交解。羣桀離。勢窮奔吳。虎騎厲。惟武進。審大計。時邁其徳。淸一世。﹝○《宋書》樂志。《晉書》樂志。《樂府詩集》十九。《詩紀》四十。﹞

【惟庸蜀】

〖古有所思行。古今樂錄曰﹕惟庸蜀。言文帝旣平萬乘之蜀。封建萬國。復五等之爵也。〗

惟庸蜀。僣號天一隅。劉備逆帝命。禪亮承其餘。擁眾數十萬。窺隙承我虛。驛騎進羽檄。天下不遑居。姜維屢寇邊。隴上爲荒蕪。文皇湣斯民。歷世受罪辜。外謨藩屏臣。內謀眾士夫。爪牙應指授。腹心獻良圖。良圖協成文。大興百萬軍。雷鼓震地起。猛勢陵浮雲。逋虜畏天誅。面縛造壘門。萬里同風教。逆命稱妾臣。光建五等。紀綱天人。﹝○同上﹞

【天序】

〖古芳樹行。古今樂錄曰﹕天序。言聖皇應歷受禪。弘濟大化。用人各盡其才也。〗

天序歷。應受禪。承靈祜。禦羣龍。勒螭虎。弘濟大化。英雋作輔。明明統萬機。赫赫鎭四方。咎繇稷契之疇。協蘭芳。禮王臣。覆兆民。化之如天與地。誰敢愛其身。﹝○同上﹞

【大晉承運期】

〖古上邪行。古今樂錄曰﹕大晉承運期。言聖皇應籙受圖。化象神明也。〗

大晉承運期。徳隆聖皇。時淸晏。白日垂光。應籙圖。陟帝位。繼天正玉衡。化行象神明。至哉道隆虞與唐。元首敷洪化。百寮股肱並忠良。民太康。隆隆赫赫。福祚盈無疆。﹝○同上﹞

【金靈運】

〖古君馬黃行。古今樂錄曰﹕金靈運。言聖皇踐祚。致敬宗廟而孝道行於天下也。〗

金靈運。天符發。聖徵見。參日月。惟我皇。體神聖。受魏禪。應天命。皇之興。靈有徵。登大麓。禦萬乘。皇之輔。若闞虎。爪牙奮。莫之禦。皇之佐。贊淸化。百事理。萬邦賀。神祇應。嘉瑞章。恭享禮。薦先皇。樂時奏。磬管鏘。鼓淵淵。鐘鍠鍠。奠樽俎。實玉觴。神歆響。咸悅康。宴孫子。佑無疆。大孝烝烝。徳教被萬方。﹝○《宋書》樂志。《晉書》樂志。《樂府詩集》十九。廣《文選》十一。《詩紀》四十。﹞

【於穆我皇】

〖古雉子行。古今樂錄曰﹕於穆我皇。言聖皇受命。徳合神明也。〗

於穆我皇。盛徳聖且明。受禪君世。光濟羣生。普天率土。莫不來庭。顒顒六合內。望風仰泰淸。萬國雍雍。興頌聲。大化洽。地平而天成。七政齊。玉衡惟平。峨峨佐命。濟濟羣英。夙夜乾乾。萬機是經。𨿽治興。匪荒寧。謙道光。衝不盈。天地合徳。日月同榮。赫赫煌煌。曜幽冥。三光克從。於顯天。垂景星。龍鳳臻。甘露宵零。肅神祇。祗上靈。萬物欣戴。自天效其成。﹝○《宋書》樂志。《晉書》樂志。《樂府詩集》十九。《詩紀》四十。﹞

【仲春振振】

〖古聖人出行。古今樂錄曰﹕仲春振旅。言大晉申文武之教。畋獵以時也。〗

仲春振旅。大致民。武教於時日新。師執提。工執鼓。坐作從。節有序。盛矣允文允武。搜田表禡。申法誓。遂圍禁。獻社祭。允以時。明國制。文武並用。禮之經。列車如戰。大教明。古今誰能去兵。大晉繼天。濟羣生。﹝○同上﹞

【夏苗田】

〖古臨髙臺行。古今樂錄曰﹕夏苗田。言大晉畋狩順時。爲田除豁也。〗

夏苗田。運將䢐。軍國異容。文武殊。乃命羣吏。撰車徒。辧其號名。贊契書。王軍啟八門。行同上帝居。時路建大麾。云旗醫紫虛。百官象其事。疾則疾。徐則徐。回衡旋軫。罷陳獘車。獻禽享祠。蒸蒸配有虞。惟大晉。徳參兩儀。化云敷。﹝○同上﹞

【仲秋狝田。】

〖古遠期行。古今樂錄曰﹕仲秋狝田。言大晉𨿽有文徳。不廢武事。順時以殺伐也。〗

仲秋狝田。金徳常剛。涼風淸且厲。凝露結爲霜。白藏司辰。蒼隼時鷹揚。鷹揚猶尙父。順天以殺伐。春秋時序。雷霆振威曜。進退由鉦鼓。致禽祀祊。羽毛之用充軍府。赫赫大晉徳。芬烈陵三五。敷化以文。𨿽治不廢武。光宅四海。永享天之祜。﹝○同上﹞

【順天道】

〖一作從天道。古石畱行。古今樂錄曰﹕順天道。言仲冬大閱。用武修文。大晉之徳配天也。〗

順天道。握神契。三時示。講武事。冬大閱。鳴鐲振鼓鐸。旌旗象虹霓。文制其中。武不窮武。動軍誓眾。禮成而義舉。三驅以崇仁。進止不失其序。兵卒練。將如闞虎。惟闞虎。气陵靑雲。解圍三面。殺不殄羣。偃旌麾。班產軍。獻享蒸。修典文。嘉大晉。徳配天。祿報功。爵俟賢。饗燕樂。受玆百祿。嘉萬年。﹝○同上﹞

【唐堯】

〖古務成行。古曲亡。古今樂錄曰﹕唐堯。言聖皇陟帝位。徳化光四表也。〗

唐堯諮務成。謙謙徳所興。積漸終光大。履霜致堅冰。神明道自然。河海猶可凝。舜禹統百揆。元凱以次升。禪讓應天歷。睿聖世相承。我皇陟帝位。平衡正準繩。徳化飛四表。祥气見其徵。興王坐俟旦。亡主恬自矜。致遠由近始。覆簣成山陵。披圖按先籍。有其證靈液。﹝《宋書》無液字。案當作靈液有其證。○同上﹞

【玄云】

〖古玄云行。古曲亡。古今樂錄曰﹕玄云。言聖皇用人各盡其才也。〗

玄雲起丘山。祥气萬里會。龍飛保蜿蜿。鳳翔何翽翽。昔在唐虞朝。時見靑雲際。今親遊萬國。流光溢天外。鶴鳴在後雷鋒。淸音隨風邁。成湯隆顯命。伊摯來如飛。周文獵渭濱。遂載呂望歸。符合如影響。先天天弗違。輟耕綜時綱。解褐衿天維。元功配二王。芬馨世所稀。我皇敍羣才。洪烈何巍巍。桓桓徵四表。濟濟理萬機。神化感無方。髦才盈帝畿。丕顯惟昧旦。日新孔所咨。茂哉明聖﹝《宋書》作聖明。光府云。一作人。﹞徳。日月同光輝。﹝○同上﹞

【伯益】

〖古黃爵行。古曲亡。古今樂錄曰﹕伯益。言赤烏銜書。有周以興。今聖皇受命。神譽來也。〗

伯益佐舜禹。職掌山與川。徳侔十六相。思心入無間。智理周萬物。下知眾鳥言。黃譽應淸化。翔集何翩翩。和鳴棲庭樹。徘徊云日間。夏桀爲無道。密网施山河。酷祝振纖网。當柰黃雀何。殷湯崇天徳。去其三面羅。逍遙羣飛來。鳴聲乃復和。朱譽作南宿。鳳皇經羽羣。

赤烏銜書至。天命瑞周文。神譽今來遊。爲我受命君。嘉祥致天和。膏澤隆靑雲。蘭風發芳气。闔世同其芬。﹝○同上﹞

【釣竿】

〖古釣竿行。漢鐃歌二十二曲無釣竿。古今樂錄曰﹕釣竿。言聖皇徳配堯舜。又有呂望之佐。以濟天功。致太平也。〗

釣竿何冉冉。甘餌芳且鮮。臨川運思心。微綸沈九淵。太公寶此術。乃在靈祕篇。機變隨物移。精妙貫未然。遊魚驚著釣。潛龍飛戾天。戾天安所至。撫翼翔太淸。太淸一何異。兩儀出渾成。玉衡正三辰。造化賦羣形。退願輔聖君。與神合其靈。我君弘遠略。天人不足並。天人初並時。昧昧何芒芒。日月有徵兆。文象興二皇。蚩尢亂生民。黃帝用兵徵萬方。逮夏禹而徳衰。三代荷百祿。保無極。永泰平。﹝○同上○逯案。各題下小注引古今樂錄語與《宋書》樂志同。﹞

【晉凱歌二首張華】

【命將出徵歌】

重華隆帝道。戎蠻或不賓。徐夷興有周。鬼方亦違殷。今在盛明世。寇虐動西垠。豺狼染牙爪。羣生號穹旻。元帥統方夏。出車撫涼秦。眾貞必以律。臧否實在人。威信加殊類。疏逖思自親。單醪豈有味。挾纊感至仁。武功尙止戈。七徳美安民。遠迹由斯舉。永世無風塵。﹝○《晉書》樂志。《樂府詩集》十九。《詩紀》四十。又《類聚》五十九及廣《文選》十引賓﹑殷﹑垠﹑仁四韻。﹞

【勞還師歌】

玁狁背天徳。構亂擾邦畿。戎車震朔野。羣帥贊皇威。將士齊心旅。感義忘其私。積勢如﹤革郭﹥弩。赴節如發機。囂聲動山谷。金光曜素暉。揮戟陵勁敵。武步蹈橫屍。鯨鯢皆授首。北土永淸夷。昔往冒隆暑。今來白雪霏。徵夫信勤瘁。自古詠采薇。收榮於捨爵。燕喜在凱歸。﹝○《晉書》樂志。《樂府詩集》十九。《詩紀》四十。○逯案。上二篇《晉書》在四廂樂歌。﹞

【舞曲歌辭】

【晉正徳大豫舞歌二首傅玄】

〖《宋書》樂志曰﹕晉武帝泰始九年。荀勗典知樂事。使郭瓊﹑宋識等造正徳大豫之舞。勗及傅玄﹑張華又各造舞歌。咸寧元年。詔定祖宗之號。而廟樂同用正徳大豫舞。〗

【正徳舞歌】

天命有晉。光濟萬國。穆穆聖皇。文武惟則。在天斯正。在地成徳。載韜政刑。載崇禮教。我敷玄化。臻於中道。﹝○《宋書》樂志。《樂府詩集》五十二。《詩紀》四十。﹞

【大豫舞歌】

於鑠皇晉。配天受命。熙帝之光。世徳惟聖。嘉樂大豫。保佑萬姓。淵兮不竭。衝而用之。先帝弗違。虔奉天時。﹝○同上﹞

【晉正徳大豫舞歌二首荀勗】

【正徳舞歌】

人文垂則。盛徳有容。聲以依詠。舞以象功。干戚發揮。節以笙鏞。羽籥云會。翊宣令蹤。敷美盡善。允協時邕。煥炳其章。光乎萬邦。萬邦洋洋。承我晉道。配天作享。元命有造。上化如風。民應如艸。穆穆斌斌。形於綴兆。文武旁作。慶流四表。無競維烈。永世是紹。﹝○《宋書》樂志。《樂府詩集》五十二。《詩紀》四十。﹞

【大豫舞歌】

豫順以動。大哉惟時。時邁其仁。世載邕熙。兆我區夏。宣文是基。大業惟新。我皇隆之。重光累暉。欽明文思。迄用有成。惟晉之祺。穆穆聖皇。受命旣固。品物咸寧。芳烈云布。文教旁通。篤以淳素。玄化洽暢。被之暇豫。作樂崇徳。同美韶滬。睿邈幽遐。式遵王度。﹝○同上﹞

【晉正徳大豫舞歌二首張華】

〖《晉書》樂志曰﹕泰始九年。光祿大夫荀勗以杜夔所制律呂。校太樂﹑總章﹑鼓吹八音。與律呂乖錯。乃制古尺。作新律呂。以調聲韻。律成。遂班下太常。使太樂﹑總章﹑鼓吹。﹑淸商施用。勗遂典知樂事。啟朝士解音律者共掌之。使郭瓊﹑宋識等造正徳﹑大豫二舞。其樂章亦張華所作云。〗

【正徳舞歌】

曰皇上天。玄鑑惟光。神器周回。五徳代章。祚命於晉。世有哲王。弘濟區夏。陶甄萬方。大明垂耀。旁燭無疆。蚩蚩庶類。風徳永康。皇道惟淸。禮樂斯經。金石在縣。萬舞在庭。象容表慶。協律被聲。軼武超滬。取節六英。同進退讓。化漸無形。大和宣洽。通於幽冥。﹝○《宋書》樂志。《晉書》樂志。《樂府詩集》五十二。《詩紀》四十。﹞

【大豫舞歌】

惟天之命。符運有歸。赫赫大晉。三後重暉。繼明紹。世。光撫九圍。我皇紹期。遂在璇璣。羣生屬命。奄有庶邦。愼徽五典。玄教遐通。萬方同軌。率土咸雍。爰制大豫。宣徳舞功。醇化旣穆。王道協隆。仁及艸木。惠加昆虫。億兆夷人。悅仰皇風。不顯大業。永世彌崇。﹝○同上﹞

【晉宣武舞歌四首傅玄】

〖《晉書》樂志曰﹕魏黃初三年。攺漢巴渝舞曰昭武舞。景初元年。又作武始﹑咸熙﹑章斌三舞。皆執羽簽。及晉攺昭武舞曰宣武舞。羽簽舞曰宣文舞。咸寧元年。詔廟樂停宣武﹑宣文二舞。而同用正徳﹑大豫舞云。〗

【惟聖皇篇】〖矛兪第一〗

惟聖皇。徳巍巍。光四海。禮樂猶形影。文武爲表裏。乃作巴兪肆舞士。劍弩齊列。戈矛爲之始。進退疾鷹鷂。龍戰而豹起。如亂不可亂。動作順其理。離合有統紀。﹝○《宋書》樂志。《樂府詩集》五十三。《詩紀》四十。﹞

【短兵篇】〖劍兪第二〗

劍爲短兵。其勢險危。疾逾飛電。回旋應規。武節齊聲。或合或離。電發星騖。若景若差。兵法攸象。軍容是儀。﹝○同上。﹞

【軍鎭篇】〖弩兪第三〗

弩爲遠兵軍之鎭。其發有機。體難動。往必速。重而不遲。銳精分鎛。射遠中微。弩兪之樂一何奇。變多姿。退若激。進若飛。五聲協。八音諧。宣武象。贊天威。﹝○同上﹞

【窮武篇】〖安臺行亂第四〗

窮武者喪。何但敗北。柔弱亡戰。國家亦廢。秦始徐偃。旣已作戒。前世先王鑑其機。修文整武藝。文武足相濟。然後得光大。亂曰﹕髙則亢。滿則盈。亢必危。盈必傾。去危傾。守以平。衝則久。濁能淸。混文武。順天經。﹝○同上﹞

【晉宣文舞歌二首】

【羽籥舞歌】

羲皇之初。天地開元。罔罟禽獸。羣黎以安。神農教耕。創業誠難。民得粒食。澹然無所患。黃帝始徵伐。萬品造其端。軍駕無常居。是曰軒轅。軒轅旣勤止。堯舜匪荒寧。夏禹治水。湯武又用兵。孰能保安逸。坐致太平。聖皇邁乾乾。天下興頌聲。穆穆且明明。惟聖皇。道化彰。濺四海。淸三光。萬幾理。庶事康。潛龍升。儀鳳翔。風雨時。物繁昌。卻走馬。降瑞祥。揚側陋。簡忠良。百祿是荷。眉壽無疆。﹝○《宋書》樂志。《樂府詩集》五十三。《詩紀》四十。﹞

【羽鐸舞歌】

昔在渾成時。兩儀尙未分。陽升垂淸景。陰陰興浮雲。中和合氛氳。萬物各異羣。人倫得其序。眾生樂聖君。三統繼五行。然後有質文。皇王殊運代。治亂亦繽紛。伊大晉。徳兼往古。越犧農。邈舜禹。參天地。陵三五。禮唐周。樂韶武。豈惟簫韶。六代具舉。澤沾地境。化充天寓。聖明臨朝。元凱作輔。普天同樂胥。浩浩元气。遐哉太淸。五行流邁。日月代徵。隨時變化。庶物乃成。聖皇繼天。光濟羣生。化這以道。萬國咸寧。受玆介福。延於億齡。﹝○同上﹞

【晉鼙舞歌五首】

〖古今樂錄曰﹕晉鼙舞歌五篇。一曰洪業篇。當魏曲明明魏皇帝。古曲關東有賢女。二曰天命篇。當魏曲大和有聖帝。古曲章和二年中。三曰景皇篇。當魏曲魏歷長。古曲樂久長。四曰大晉篇。當魏曲天生烝民。古曲四方皇。五曰明君篇。當魏曲爲君旣不易。古曲殿前生桂樹。按曹植怨歌行雲。爲君旣不易。爲臣良獨難。不知與此同否。〖○晉﹑《宋書》樂志載此五詩。俱不言是傅玄作。樂府作玄詩。或別有考也。〗

【洪業篇】

宣文創洪業。盛徳在泰始。聖皇應靈符。受命君四海。萬國何所樂。上有明天子。唐堯禪帝位。虞舜惟恭己。恭己正南面。道化與時移。大赦蕩萌漸。文教被黃支。象天則地。體無爲。聰明配日月。神聖參兩儀。𨿽有三凶類。靜言無所施。象天則地。體無爲。稷契並佐命。伊呂升王臣。蘭芷登朝肆。下無失宿民。聲發響自應。表立景來附。虓虎從。羈制。潛龍升天路。備物立

成器。變通極其數。百事以時敍。萬機有常度。訓之以克讓。納之以忠恕。羣下仰淸風。海外同歡慕。象天則地。化云布。昔日貴雕飾。今尙儉與素。昔日多纖介。今去情與故。象天則地。化云布。濟濟大朝士。夙夜綜萬機。萬機無廢理。明明降疇詢問。臣譬列星景。君配朝日暉。事業並通濟。功烈何巍巍。五帝繼三皇。三王世所歸。聖徳應期運。天地不能違。仰之彌已髙。猶天不可階。將復禦龍氏。鳳皇在庭棲。﹝○《宋書》樂志。《晉書》樂志。《樂府詩集》五十三。《詩紀》四十。﹞

【天命篇】

聖祖受天命。應期輔魏皇。入則綜萬機。出則徵四方。朝廷無遺理。方表寧且康。道隆舜臣堯。積徳逾大王。孟度阻窮險。造亂天一隅。神兵出不意。奉命致天誅。赦善戮有罪。元惡宗爲虛。威風振勁蜀。武烈忄習彊吳。諸葛不知命。肆逆亂天常。擁徒十餘萬。數來寇邊疆。我皇邁神武。秉鉞鎭雍涼。亮乃畏天威。未戰先僕僵。盈虛自然運。時變固多艱。東徵陵海表。萬里梟賊淵。受遺齊七政。曹爽又滔天。羣凶受誅殛。百祿咸來臻。黃華應福始。王淩爲禍先。﹝○同上﹞

【景皇篇】

景皇帝。聰明命世生。盛徳參天地。帝王道大。創基旣已難。繼世亦未易。外則夏侯玄。內張則張與李。三凶稱逆。亂帝紀。順天行誅。窮其姦宄。遏將禦其漸。潛謀不得起。罪人咸伏辜。威風振萬里。平衡綜萬機。萬機無不理。召陵桓不君。內外何紛紛。眾小便成羣。蒙昧恣心。治亂不分。睿聖獨斷。濟琥常以文。順天惟廢立。掃霓披浮雲。云霓旣已辟。淸和未幾間。羽檄首尾至。變起東南蕃。儉欽爲長蛇。外則憑吳蠻。萬國紛騷擾。戚戚天下懼不安。神武禦六軍。我皇秉鉞徵。儉欽起壽春。前鋒據項城。出其不意。並縱奇兵。奇兵誠難禦。廟勝實難支。兩軍不期遇。敵退計無施。虎騎惟武進。大戰沙陽陂。欽乃亡魂走。奔虜若云披。天恩赦有罪。東土放鯨鯢。﹝○同上﹞

【大晉篇】

赫赫大晉。於穆文皇。蕩蕩巍巍。道邁陶唐。世稱三皇五帝。及今重其光。九徳克明。文旣顯。武又章。恩弘六合。兼濟萬方。內舉元凱。朝政以綱。外簡虎臣。時惟鷹揚。靡順不懷。逆命斯亡。仁配春日。威逾秋霜。濟濟多士。同玆蘭芳。唐虞至治。四了滔天。致討儉欽。岡不肅虔。化感海外。海外來賓。獻其聲樂。並稱妾臣。西蜀猾夏。僣號方域。命將致討。委國稽服。吳人放命。憑海阻江。飛書告諭。響應來同。先王建肆國。九服爲蕃衛。亡秦壞諸侯。享祚不二世。歷代不能復。忽逾五百歲。我皇邁聖徳﹐應期創典制。分土五等。蕃國正封界。莘莘文武佐。千秋遘嘉會。洪業溢區內。仁風翔海外。﹝○同上﹞

【明君篇】

明君禦四海。聽鑑盡物情。顧望有譴罰。竭忠身必榮。蘭茝出荒野。萬里升紫庭。茨艸穢堂階。掃截不得生。能否莫相蒙。百官正其名。恭己愼有爲。有爲無不成。暗君不自信。羣下執異端。正直罹浸潤。姦臣奪其權。𨿽欲盡忠誠。結舌不敢言。結舌亦何憚。盡忠爲身患。淸流豈不潔。飛塵濁其源。歧路令不迷。未遠勝不還。忠臣立君朝。正色不顧身。邪正不並存。譬若胡與秦。胡秦有合時。邪正各異津。忠臣遇明君。乾乾惟日新。羣目統在綱。眾星拱北辰。設令遭暗主。斥退爲凡民。𨿽薄共時用。白茅猶可珍。冰霜晝夜結。蘭桂摧爲薪。邪臣多端變。用心何委曲。便僻順情指。動隨君所欲。偸安樂目前。不問淸與濁。積僞岡時主。養交以持祿。言行恆相違。難饜其谿谷。昧死射乾沒。覺露則滅族。﹝○同上﹞

【晉鐸舞歌】

【雲門篇】〖當魏太和時。〗

〖《宋書》載此。亦不云是玄作。樂府作玄詩。〗

黃雲門。唐咸池。虞韶舞。夏夏殷滬。列代有五。振鐸鳴金。近大武。淸歌發唱。形爲主。聲和八音。協律呂。身不虛動。手不徒舉。應節合度。周其敍。時奏宮角。雜之以徵羽。下饜眾目。上從鐘鼓。樂以移風。與徳禮要輔。安有失其所。﹝○《宋書》樂志。南《齊書》樂志。《樂府詩集》五十四。《詩紀》四十。﹞

【拂舞歌詩三首】

〖《晉書》樂志曰﹕拂舞出自江左。舊云吳舞也。晉曲五篇。一曰白鳩。二曰濟濟。三曰獨漉。四曰碣石。五曰淮南王。○齊多節略舊辭。而因其曲名。碣石篇四章已見曹孟徳。淮南王一首已見漢古辭。今不錄也。〗

【白鳩篇】

〖南《齊書》樂志曰﹕白符鳩舞。出江南。吳人近造。其歌本本云。平平白符。思我君惠。集我金堂。言白者。金行。符。合也。鳩亦合也。符鳩𨿽異。其義實同。《宋書》樂志曰﹕晉楊泓舞序云。自到江南。見白符舞。或言白鳧鳩舞。云有此來數十年矣。察其辭旨。乃是吳人患孫皓虐政。思屬晉也。晉辭曰﹕翩翩白鳩。載飛載鳴。懷我君徳。來集君庭。蓋晉人攺其本歌云。〗

翩翩白鳩。載飛載鳴。懷我君徳。來集君庭。白雀呈瑞。素羽明鮮。翔庭舞異。以應仁乾。交交鳴鳩。或丹或黃。樂我君惠。振羽來翔。東璧餘光。魚在江湖。惠而不費。敬我微軀。策我良駟。習我驅馳。與君周旋。樂道亡余。我心虛靜。我志沾濡。彈琴鼓瑟。聊以自娛。淩雲登臺。浮游太淸。扳龍附鳳。目

望身輕。﹝○《宋書》樂志。《晉書》樂志。《樂府詩集》五十四。《文選》補遺三十四次諸葛亮梁甫吟後。《詩紀》四十。﹞

【獨漉篇】〖獨漉。一作獨祿。〗

〖南《齊書》樂志曰﹕古辭明君曲後云。勇安樂。無慈不問淸與濁。淸與無時濁。邪交與獨祿。伎錄曰﹕求祿求祿。淸白不濁。淸白尙可。貪污殺我。晉歌爲鹿字。古通用也。疑是風刺之辭。〗

獨漉獨漉。水深泥濁。泥濁尙可。水深殺我。雍雍雙雁。遊戲田畔。我欲射雁。念子孤散。翩翩浮萍。得風搖輕。我心何合。與之同並。空牀低帷。誰知無人。夜衣錦繡。誰別僞眞。刀鳴削中。倚牀無施。父冤不報。欲活何爲。猛虎斑斑。遊戲山間。虎欲齒人。不避豪賢。﹝○《宋書》樂志。《晉書》樂志。《樂府詩集》五十四。《文選》補遺三十四。風雅翼選詩補遺下。廣《文選》十二。《詩紀》四十。﹞

【濟濟篇】

暢飛暢舞气流芳。追念三五大綺黃。去失有。時可行。去來同時此未央。時冉冉。近桑楡。但當飲酒爲歡娛。衰老逝。有何期。多憂耿耿內懷思。淵池廣。魚獨希。願得黃浦眾所依。恩感人。世無比。悲歌且舞無極已。﹝○《宋書》樂志。《晉書》樂志。《樂府詩集》五十四。《詩紀》四十。﹞

【白佇舞歌詩三首】

〖《宋書》樂志曰﹕白佇舞。按舞辭有巾袍之言。佇本吳地所出。宜是吳舞也。晉俳歌云。皎皎白緒。節節爲雙。吳音呼緒爲佇。疑白緒卽白佇也。南《齊書》樂志曰﹕白佇歌。周處《風土記》云。吳黃龍中童謠云。行白者君。追汝句驪馬。後孫權徵公孫淵。浮海乘舶。舶。白也。今歌和聲猶云﹑行白佇焉。樂府解題曰﹕古詞盛稱舞者之美。宜及芳時爲樂。其譽白佇曰﹕質如輕雲色如銀。制以爲袍余作巾。袍以光軀巾拂塵。《唐書》樂志曰﹕梁武帝令沈約效其辭。爲四時白佇歌。今中原有白佇曲。辭旨與此全殊。〗

輕軀徐起何洋洋。髙舉兩手白鵠翔。宛若龍轉乍低昂。凝停善睞容儀光。如推若引畱且行。隨世而變誠無方。舞以盡神安可忘。晉世方昌樂未央。質如輕雲色如銀。愛之遺誰贈佳人。制以爲袍余作巾。袍以光軀巾拂塵。麗服在禦會佳賓。醪醴盈樽美且淳。淸歌徐舞降只神。四座歡樂胡可陳。﹝《詩紀》云。宋歌亦用此辭。各以下句作上句。無麗服二句。○《宋書》樂志。《樂府詩集》五十五。《詩紀》四十。又《禦覽》六百九十三作古樂府。引銀﹑塵﹑巾三韻。八百二十作古樂府。引銀﹑巾二韻。﹞

雙袂齊舉鸞鳳翔。羅裙飄遙昭儀光。趨步生姿進流芳。鳴弦淸歌及三陽。人生世間如電過。樂時每少苦日多。幸及良辰耀春華。齊倡獻舞趙女歌。羲和馳景逝不停。春露未晞嚴霜零。百艸凋索花落英。蟋蟀吟牖寒蟬鳴。百年之命忽若傾。早知迅速秉燭行。東造扶桑遊紫庭。西至昆侖戲曾城。﹝○《宋書》樂志。《樂府詩集》五十五。《詩紀》四十。﹞

陽春白日風花香。趨步明玉舞瑤璫。聲發金石媚笙簧。羅袿徐轉紅袖揚。淸歌流響繞鳳梁。如矜若思凝且翔。轉盻遺精艷輝光。將流將引雙雁行。歡來何晚意何長。明君禦世永歌昌。﹝《宋書》作倡。○同上﹞

【晉杯槃舞歌詩】

〖《宋書》樂志曰﹕槃舞。漢曲也。張衡舞賦云。歷七槃而縱躡。王粲七釋云。七槃陳於廣庭。顏延之云。遞間關於槃扇。鮑照云。七槃起長袖。皆以七槃爲舞也。《搜神記》云。晉太康中。天下爲晉世寧舞。矜手以接杯槃而反覆之。此則漢民惟有拌舞。而晉加之以杯反覆也。五行志曰﹕其歌云晉世寧。舞杯槃。言接杯槃於手上而反覆之。至危也。杯槃者。酒食之器也。而名曰晉世寧者。言晉世之士。苟偸於酒食之間。而知不及遠。晉世之寧。猶杯槃之在手也。《唐書》樂志曰﹕漢有槃舞。晉世庫存之杯槃舞。樂府《詩》云﹕妍袖陵七槃。言舞用槃七枚也。〗

晉世寧。四海平。普天安東永大寧。四海安。天下歡。樂治興隆舞杯槃。舞杯槃。何翩翩。舉坐翻覆壽萬年。天與日。終與一。左回右轉不相失。箏笛悲。酒舞疲。心中慷慨呆健兒。樽酒甘。絲竹淸。願令諸君醉復醒。醉復醒。時合同。四座歡樂皆言工。絲竹音。可不聽。亦舞此槃左右輕。自相當。合坐歡樂人命長。人命長。當結友。千秋萬歲皆老壽。﹝○《宋書》樂志。《樂府詩集》五十六。《詩紀》四十。﹞

晉詩卷十一

劉琨

﹝琨。字越石。中山魏昌人。元康中。爲司隸從事。歷太尉掾﹑著作郎﹑太學博士﹑尙書郎。光熙初。封廣武侯。永嘉初。拜並州刺史。建興二年。加大將軍﹑都督並州諸軍事。三年。進司空。四年。爲石勒所敗。奔段匹磾。大興元年。爲匹磾所害。有集十卷﹑別集十二卷。﹞

【扶風歌】

朝發廣莫門。暮宿丹水山。左手彎繁弱。右手揮龍淵。顧瞻望宮闕。俯仰禦飛軒。據鞍長嘆息。淚下如流泉。系馬長松下。廢鞍髙嶽頭。烈烈悲風起。冷冷澗水流。揮手長水流。揮手長相謝。哽咽不能言。浮雲爲我結。歸鳥爲我旋。去家日已遠。安知存與亡。慷慨窮林中。抱膝獨摧藏。麋鹿遊我前。猨猴戲我側。資糧旣乏盡。薇蕨安可食。攬轡命徒侶。吟嘯絕嚴中。君子道微矣。夫子故有窮。惟昔李騫期。寄在匈奴庭。忠信反獲罪。漢武不見明。我欲竟此曲。此曲悲且長。棄置勿重陳。重陳令心傷。﹝○《文選》二十八。《文選》集注五十六。《樂府詩集》八十四。文章正宗二十九。《詩紀》三十一。又《類聚》四十三引頭﹑流﹑側﹑食﹑庭﹑明六韻。《初學記》二十二引頭一韻。二十八引頭﹑流二韻。艸堂詩箋三戲贈詩注引顚一韻。二十五杜鵑詩注引泉一韻。《禦覽》三百五十八引頭一韻。﹞

【扶風歌】〖艷歌行〗

南山石嵬嵬。松柏何離離。上枝拂靑雲。中心十數圍。洛陽發中梁。松樹竊自悲。斧鋸截是松。松樹東西摧。特作四輪車。載至洛陽宮。觀者莫不歡。問是何山材。誰能刻鏤此。公輸與魯班。被之用丹漆。薰用蘇合香。本自南山松。今爲宮殿梁。﹝○《類聚》八十八作古艷歌。《樂府詩集》三十九作艷歌行。不署作者。廣《文選》十二作艷歌行。《詩紀》六。又《禦覽》九百五十三作扶風歌。引摧﹑圍二韻。九百五十四引摧﹑圍﹑悲﹑班﹑香﹑梁六韻。事類賦柏賦注引摧﹑圍﹑悲﹑般﹑香﹑梁六韻。○逯案。古《詩紀》此篇編入漢詩。然據《禦覽》及事類賦。知爲劉越石作。今編之於此。﹞

【答盧諶詩】〖八章○並書〗

琨頓首。損書及詩。備辛酸之苦言。暢經通之遠旨。執玩反覆。不能釋手。慨然以悲。歡然以喜。昔在少壯。未嘗檢括。遠慕老莊之齊物。近嘉阮生之放曠。怪厚薄何從而生。哀樂何由而至。自頃輈張。困於逆亂。國破家亡。親友凋殘。塊然獨坐。則哀憤兩集。負杖行吟。則百憂俱至。時復相與舉觴對膝。破涕爲笑。排終身之積慘。求數刻之暫歡。譬由疾疢彌年。而欲一丸銷之。其可得乎。夫才生於世。世實須才。和氏之璧。焉得獨曜於郢握。夜光之珠。何得專玩於隨掌。天下之寶。固當與天下共之。但分析之日。不能不悵恨爾。然後知聃周之爲虛誕。嗣宗之爲妄作也。昔騄驥倚輈於吳阪。長鳴於良樂。知與不知也。百里奚愚於虞而智於秦。遇與不遇也。今君遇之矣。勗之而已。不復屬意於文。二十餘年矣。久廢則無次。想必欲其一反。故稱指送一篇。適足以彰來詩之益美耳。琨頓首頓首。

厄運初遘。陽爻在六。乾象棟傾。坤儀舟覆。橫厲糾紛。羣妖競逐。火燎神州。洪流華域。彼黍離離。彼稷育育。哀我皇晉。痛心在目。

天地無心。萬物同塗。禍淫莫驗。福善則虛。逆有全邑。義無完都。英蕊夏落。毒卉冬敷。如彼龜玉。韞櫝毀諸。芻狗之談。其最得乎。

咨余軟弱。弗克負荷。愆釁仍彰。榮寵屢加。威之不建。禍延凶播。忠損於國。孝愆於家。斯罪之積。如彼山河。斯釁之深。終莫能磨。

郁穆舊姻。嬿婉新婚。不慮其敗。惟義是惇。裹糧攜弱。匍匐星奔。

未輟爾駕。已隳我門。二族偕覆。三孽並根。長慚舊孤。永負冤魂。

亭亭孤幹。獨生無伴。綠頁繁縟。柔條修罕。朝采爾實。夕捋爾竿。竿翠丰尋。逸珠盈椀。實消我憂。憂急用緩。逝將去矣。庭虛情滿。

虛滿伊何。蘭桂移植。茂彼春林。瘁此秋棘。有鳥翻飛。不遑休息。匪桐不棲。匪竹不食。永戢東羽。翰撫西翼。我之敬之。廢歡輟職。

音以賞奏。味以殊珍。文以明言。言以暢神。之子之往。四美不臻。澄醪覆觴。絲竹生塵。素捲莫啟。幄無談賓。旣孤我徳。又闕我鄰。

光光叚生。出幽遷喬。資忠履信。武烈文昭。旌弓騂騂。輿馬翹翹。乃奮長縻。是轡是鑣。何以贈子。竭心公朝。何以敍懷。引領長謠。﹝○《文選》二十五。《詩紀》三十一。﹞

【重贈盧諶詩】

握中有玄璧。本自荊山璆。惟彼太公望。昔在渭濱叟。鄧生何感激。千里來相求。白登幸曲逆。鴻門賴畱侯。重耳任五賢。小白相射鉤。苟能隆二伯。安問黨與仇。中夜撫枕嘆。相與數子遊。吾衰久矣夫。何其不夢周。誰云聖達節。知命故不憂。宣尼悲獲麟。西狩涕孔丘。功業未及建。夕陽忽西流。時哉不我與。去乎若云浮。朱實隕勁風。繁英落素秋。狹路傾華蓋。

駭駟摧雙輈。何意百練剛。化爲繞指柔。﹝○《晉書》本傳。《文選》二十五。《詩紀》三十一。又《類聚》三十一引浮﹑秋﹑輈﹑柔四韻。《初學記》二十七引璆一韻。《文選》三十雜體詩注引遊一韻。韻補二引叟﹑求二韻。萬花谷後三十一引璆一韻。﹞

幹寶

﹝寶。字令升。新蔡人。少以才器召爲著作郎。平杜弢有功。賜爵關內侯。中興。領國史。以家貧。求補山陰令。遷始守太守。歷司徒右長史。遷散騎常侍。有《周易》注十卷﹑周官注十二卷﹑春秋《左氏傳》義十五卷﹑晉紀二十三卷﹑《搜神記》三十卷﹑幹子八卷﹑集五卷。﹞

【百志詩】

壯士稟傑姿。气烈有自然。俯仰羣眾中。胡能救世艱。閱鞏代縫掖。兜鍪易進賢。﹝○《禦覽》三百五十六。﹞

張亢

﹝亢。字季陽。協弟。世稱三張。中興初。過江。拜散騎常侍。領佐著作郎。出補烏程令。入爲散騎常侍。復領佐著作。有集二卷。隋志作張杭。﹞

【詩】

昔我好墳典。下帷慕董氏。吟詠仿余風。染軸舒素紙。﹝○《書鈔》百四十署張抗。﹞

王鑑

﹝鑑。字茂堂。髙堂邑人。少以文筆著稱。初爲元帝瑯邪國侍郎。拜駙馬都尉。出補永興令。大將軍王惇請爲記室參軍。未就而卒。時年四十一。有集傳於世。﹞

【七夕觀織女詩】

牽牛悲殊館。織女悼離家。一稔期一宵。此期良可嘉。赫奕玄門開。飛閣郁嵯峨。隱隱驅千乘。闐闐越星河。六龍奮瑤轡。文螭負瓊車。火丹秉瑰燭。素女執瓊華。絳旗若吐電。朱蓋如振霞。云韶何嘈嗷。靈鼓鳴相和。停軒紆髙盻。眷予在岌峨。澤因芳露沾。恩附蘭風加。明發相從遊。翩翩鸞鷟羅。同遊不同觀。念子憂怨多。敬因三祝末。以爾屬皇娥。﹝○玉臺新詠三。古今歲時雜詠二十五。《詩紀》三十二。﹞

荀組

﹝組。字大章。勗子。惠帝時。歷太子中庶子﹑滎陽太守。永興中爲河南尹。遷尙書轉衛尉。封陽城縣男。轉司隸校尉。懷帝時爲豫州刺史。湣帝時爲司空。領尙書左僕射。封臨潁縣公。轉太尉。元帝卽位。以爲司徒。大興初。南歸。加錄尙書事。﹝永昌元年。﹞遷太尉。領太子太保。未拜卒。有集三卷。﹞

【七哀詩】

轍兮轍兮。何其寂蔑。﹝○《文選》二十鄰里相送方山詩注。又《文選》三十六奉答內兄希叔詩注引下句。﹞

王廙

﹝廙。字世將。瑯邪臨沂人。惠帝時。辟太傅掾。從迎大駕。封武陵縣侯。拜尙書郎。出爲濮陽太守。元帝鎭江東。以爲司馬。歷廬江﹑鄱陽二郡太守。及卽位。徵爲輔國將軍。加散騎常侍。永昌元年。王惇以爲平南將軍。領護南蠻校尉﹑荊州刺史。是年卒。年四十八。有集三十四卷。﹞

【春可樂】

春可樂兮。樂孟月之初陽。冰泮渙以微流。土冒橛而解剛。野暉赫以揮綠。

山蔥倩以發蒼。﹝○《類聚》三。又玉燭寶典一引陽一韻及一句。《禦覽》二十引陽﹑蒼二韻。﹞

吉辰兮上戊。明靈兮惟社。百室兮必集。祈祭兮樹下。濯茆兮菹韭。齒蒜兮擗鮓。縹醪兮浮蟻。交觴兮並坐。气和兮體適。心怡兮志可。﹝○《禦覽》五百三十二。又玉燭寶典二引戊﹑社﹑下三韻。﹞

浮盤兮流爵。接飲兮相娛。﹝○玉燭寶典三。﹞

上禊兮三巳。臨川兮蕩飲。回波兮曲沼。夾岸兮道渠。﹝○《書鈔》百五十五。﹞

若乃良辰三祖。祈始吉元。華壇峻�。羽蓋幢幡。﹝○《書鈔》百五十五。﹞

李充

﹝充。字弘度。江夏人。辟丞相王導掾。除剡令。後爲大著作郎。累遷中書侍郎。卒。有《論語》注十卷﹑翰林論五十四卷﹑集二十卷。﹞

【嘲友人詩】

同好齊歡愛。纏綿一何深。子旣識我情。我亦知子心。燕婉歷年歲。和樂如瑟琴。良辰不我俱。中闊似商參。爾隔北山陽。我分南川陰。嘉會岡克從。積思安可任。目想妍麗姿。耳存淸媚音。修晝興永念。遙夜獨悲吟。逝將尋行役。言別泣沾襟。願爾降玉趾。一顧重千金。﹝○玉臺新詠三。《類聚》二十五。《詩紀》三十二。﹞

【七月七日詩】

朗月垂玄景。洪漢截皓蒼。牽牛難牽牛。織女守空箱。河廣尙可越。怨此漢無梁。﹝○《類聚》四。古今歲時雜詠二十五。《詩紀》三十二。﹞

北極躔眾星。玉機運六綱。素云巡濛汜。炎帝收離光。﹝○《書鈔》百五十五。﹞

【送許從詩】

來若迅風歡。逝如歸云徵。離合理之常。聚散安足驚。﹝○《初學記》十八。《詩紀》三十二。﹞

李顒

﹝顒。字長林。充子。舉孝廉。爲本郡太守。有尙書注十卷﹑集十卷。﹞

【經渦路作詩】

言歸越東足。逝將反上都。後洫塡中路。攺轍修玆道。旦發石亭境。夕宿桑首墟。勁焱不興潤。零雨莫能濡。亢陽彌十旬。涓滴未暫舒。泉流成平陸。結駟可回車。肇允相忘鱗。翻爲涸池魚。咫步不能移。白日奄桑楡。﹝○《類聚》百。《詩紀》三十二。﹞

【涉湖詩】

旋經義興境。弭棹石蘭渚。震澤爲何在。今惟太湖浦。圖徑縈五百。眇目緬無睹。髙天渺若岸。長津雜如縷。窈窕尋灣漪。迢遞望巒嶼。驚飈揚飛湍。浮霄薄懸岨。輕禽翔云漢。遊鱗憩中滸。黯藹天時陰。岧峣舟航舞。憑河安可殉。靜觀戒徵旅。﹝○《初學記》七。《詩紀》三十二。又《類聚》九引渚﹑浦﹑睹﹑縷四韻。﹞

【夏日詩】

炎光爍南溟。溽暑融三夏。黮對重云蔭。砰稜震雷吒。﹝○《類聚》三。《詩紀》三十二。又《禦覽》十三引吒一韻。﹞

【羨夏篇】

羲和遊與並。朱融騁離光。照穴應時啟。超川隨化亡。﹝○《書鈔》百五十八。﹞

咧咧林蜩鳴。翩翩鳴鵙翔。﹝○《初學記》三。﹞

【感冬篇】

髙陽攬玄轡。太皞禦冬始。望舒注重在策。曜靈協燕紀。﹝○《初學記》三。《詩紀》三十二。﹞

蜿虹潛太陰。文雉化淮汜。﹝○《初學記》六作感冬初。﹞

【離思篇】

烈烈寒气嚴。寥寥天宇淸。﹝○《文選》二十六辛丑七月赴假還江陵夜行塗口詩注。﹞

【詩】

焦肺枯肝。抽腸裂膈。﹝○《文選》五十五廣絕交論注。﹞

熊甫

﹝甫。王惇參軍。﹞

【別歌】

〖《晉書》曰﹕錢鳳爲王惇鎧曹參軍。知惇有不臣之心。相與朋構。專弄威權。參軍熊甫。諫惇不聽。遂告歸。臨別歌曰﹕〗

䢐風飈起蓋山陵。氛霧蔽日玉石焚。往事旣去可長嘆。念別惆悵復會難。﹝○《晉書》沈充傳。《詩紀》三十二。﹞

楊方

﹝方。字公回。會稽人。司徒王導司徒掾。轉東安太守。補髙梁太守。年老歸終於家。有《五經鉤沈》十卷﹑《吳越春秋》削繁五卷﹑集二卷。﹞

【合歡詩五首】

〖《詩紀》別後三首爲雜詩。注云。樂府通前爲合歡詩。今從玉臺。逯案。馮氏所據本當如此。今所見明本玉臺正作合歡詩五首。〗

虎嘯谷風起。龍躍景云浮。同聲好相應。同气自相求。我情與子親。譬如影追軀。食共並根穗。飲共連理杯。衣共雙絲絹。寢共無縫裯。居願接膝坐。行願攜手趨。子靜我不動。子遊我不畱。齊彼同心鳥。譬此比目魚。情至斷金石。膠漆未爲牢。但願長無別。合形作一軀。生爲並身物。死爲同棺灰。秦氏自言至。我情不可儔。﹝○玉臺新詠三。《樂府詩集》七十六。《詩紀》三十二。韻補二引綯﹑畱二韻。灰﹑儔一韻。﹞

磁石引長鍼。陽燧下炎煙。宮商聲相和。心同自相親。我情與子合。亦如影追身。寢共織成被。絮用同功綿。暑搖比翼扇。寒坐並肩氈。子笑我必哂。子戚我無歡。來與子共迹。去與子同塵。齊彼蛩蛩獸。舉動不相捐。惟願長無別。合形作一身。生有同室好。死成並棺民。徐氏自言至。我情不可陳。﹝○玉臺新詠三。《樂府詩集》七十六。《詩紀》三十二。又韻補二引捐﹑民二韻。煙﹑親二韻。﹞

獨坐空室中。愁有數千端。悲響答愁嘆。哀涕應苦言。彷徨四顧望。白日入西山。不睹佳人來。但見飛鳥還。飛鳥亦何樂。夕宿自作羣。﹝○玉臺新詠三。《樂府詩集》七十六。《詩紀》三十二。﹞

飛黃銜長轡。翼翼回輕輪。俯涉淥水澗。仰過九層山。修途曲且險。秋艸生兩邊。黃華如沓金。白花如散銀。靑敷羅翠彩。絳葩象赤云。爰有承露枝。紫榮合素芬。扶疏垂淸藻。布翹芳且鮮。目爲艷彩回。心爲奇色旋。撫心悼孤客。俯仰還自憐。歭﹤止屠﹥向壁嘆。攬筆作此文。﹝○玉臺新詠三。《樂府詩集》七十六。《詩紀》三十二。又韻補二引邊﹑銀二韻。芬﹑鮮二韻。﹞

南鄰有奇樹。承春挺素華。丰翹被長條。綠葉蔽朱柯。因風吐微音。芳气入紫霞。我心羨此木。願徒著予家。夕得遊其下。朝得弄其葩。爾根深且堅。予宅淺且洿。移植良無期。嘆息將如何。﹝○玉臺新詠三。《類聚》八十九。《樂府詩集》七十六。《詩紀》三十二。又韻補二引洿﹑何二韻﹞

甄述

﹝述曾爲河南功曹﹑徵西諮議參軍。有集十二卷。﹞

【美女詩】

足躡承云履。丰趺暠春錦。﹝○《書鈔》百三十六。又《禦覽》六百九十七作女詩。﹞

朱徳才

【贈傅氏﹝當作祗﹞詩】

猗猗彼君子。逍遙集華堂。髙諭呈玄妙。彈筆播文章。﹝○《書鈔》百。﹞

郭璞

﹝璞。字景純。河東聞喜人。惠懷間避亂過江。宣城太守殷佑以爲參軍。後爲王導參軍。大興初。除著作佐郎。遷尙書郎。以母憂去職。明帝初。王惇起爲記室參軍。以阻惇謀逆。太寧二年被害。年四十九。有《爾雅》注五卷﹑音二卷﹑圖十卷﹑圖贊二卷﹑方言注十三卷﹑三蒼注三卷﹑穆天子傳注六卷﹑《山海經》注二十三卷﹑圖贊二卷﹑《水經注》三卷﹑周《易林》五卷﹑洞林三卷﹑新林四卷﹑又九卷﹑卜韻一卷﹑《楚辭》注二卷﹑子虛上林賦注一卷﹑集十七卷。﹞

【答賈九州愁】〖三章〗

廣莫戒寒。玄英啟謝。感彼時變。悲此物化。獨步閒朝。哀嘆靜夜。徳非顏原。屢空蓬捨。輕服禦冬。藍褐當夏。正未墨突。逝將命駕。幸賴吾賢。少以慰藉。

顧瞻中宇。一朝分崩。天网旣紊。浮鯢橫騰。運首北眷。邈哉華恆。𨿽欲淩翥。矯翮靡登。俯懼潛機。仰慮飛罾。惟其崄哀。難辛備曾。庶晞河淸。混焉未澄。

自我䢐遷。周之陽月。亂離方焮。憂虞匪歇。四極𨿽遙。息駕靡脫。願言齊衡。庶幾契闊。𨿽云暗投。圭璋特達。綿駒之變。何有胡越。子固喬楚。我伊羅葛。無貴香明。終自氵截渴。未若遺榮。閟情丘壑。逍遊永年。抽簪收發。﹝○文館詞林百五十七。﹞

【與王使君詩】〖五章〗

道有虧盈。運亦淩替。茫茫百六。孰知其獘。蠢蠢中華。遘此虐戾。遺黎其咨。天未忘惠。云誰之眷。在我命代。

穆穆皇帝。因靈所授。英英將軍。惟哲之秀。乃協神�。馥如蘭臭。化揚東夏。勛格宇宙。豈伊來蘇。莫知其覆。

懷遠以文。濟難以略。光贊嶽謨。折衝帷幕。凋華振彩。墜景增灼。穆其徳風。休聲有邈。方恢神邑。天衢再廓。

遭蒙之吝。在我幽人。絕志云肆。如彼涔鱗。靈蔭謬垂。躍我龍津。翹情明規。懷徳鑑神。𨿽賴蹔盼。永愧其塵。

靡竭匪浚。靡頹匪隆。持貴以降。挹滿以衝。邁徳遺功。於盛思終。願林之藹。樂岱之崇。永觀玉振。長賴英風。﹝○文館詞林百五十七。﹞

【答王門子詩】〖六章〗

芊芊玉英。濟美瓊林。靡靡王生。實邁俊心。藻艷三秀。響諧韶音。映彩春蘭。擢蕊秋岑。

我𨿽同薄。及爾異穎。翹不冠業。榮不熙町。因夷杖平。藉澄任靜。思樂逸驚。翻飛雲領。

疇昔之乖。永言莫見。之子於罹。再離淪湮。苕不凋翠。柯不易倩。染霜滋芬。在陶彌練。

詩亦有言。兄弟無遠。矧我曁爾。姻媾繾綣。猗人其來。靑陽載婉。言歸於好。如彼琴管。

皇極委夷。運有經綸。聊以傲詠。不榮不遁。敢希寂放。庶幾無悶。匪薰匪猷。安知藜蓀。

遺物任性。兀然自縱。倚榮凋藹。寓音雅弄。匪涉魏闕。匪滯陋巷。永賴不才。逍遙無用。﹝○文館詞林百五十七。﹞

【贈溫嶠詩】〖五章〗

蘭薄有茝。玉泉產玫。亹亹含風。灼灼猗人。如金之映。如瓊之津。擢翹秋陽。淩波暴鱗。

擢翹伊何。妙靈奇挺。暴鱗伊何。披彩邁景。淸規外標。朗鑑內景。思樂云藹。言采其穎。

人亦有言。松竹有林。及爾臭味。異苕同岑。義結在昔。分涉於今。我懷惟永。載詠載吟。

子策騏駿。我案駘轡。進不要聲。退不慠位。遺心隱顯。得意榮悴。尙想李嚴。逍遙柱肆。

言以忘得。交以淡成。同匪伊和。惟我與生。爾神余契。我懷子情。攜手一壑。安知塵冥。﹝○文館詞林百五十七。又《類聚》二十一﹑《詩紀》三十一並引林﹑岑﹑成﹑生﹑情﹑冥六韻。《禦覽》四百十引林﹑岑﹑成三韻。﹞

【遊仙詩十九首】

京華遊俠窟。山林隱遁棲。朱門何足榮。未若托蓬萊。臨源挹淸波。陵岡掇丹荑。靈谿可潛盤。安事登云梯。漆園有傲吏。萊氏有逸妻。進則保龍見。退爲觸藩羝。髙蹈風塵外。長揖謝夷齊。﹝○《文選》二十一。《詩紀》三十一。又《類聚》七十八引棲一韻。《禦覽》七百六十五引梯一韻。﹞

靑谿千餘仞。中有一道士。云生梁棟間。風出窗戶裏。借問此何誰。云是鬼穀子。翹迹企潁陽。臨河思洗耳。閶闔西南來。潛波渙鱗起。靈妃顧我笑。粲然啟玉齒。蹇修時不存。要之將誰使。﹝○《文選》二十一。《詩紀》三十一。又《類聚》七十八﹑鳴沙石室古籍叢殘類書殘捲神仙門並引士一韻。輿地紀勝十一引士﹑裏﹑子三韻。﹞

悲翡翠戲蘭苕。容色更相鮮。綠蘿結髙林。蒙籠蓋一山。中有冥寂士。靜嘯撫淸弦。放情淩霄外。嚼蕊挹飛泉。赤松臨上游。駕鴻乘紫煙。左挹浮丘袖。右拍洪崖肩。借問蜉蝣輩。寧知龜鶴年。﹝○《文選》二十一。文章正宗二十九。《詩紀》三十一。又《類聚》十九引山﹑弦二韻。七十八引弦一韻。﹞

六龍安可頓。運流有代謝。時變感人思。已秋復願夏。淮海變微禽。吾生獨不化。𨿽欲騰丹谿。云螭非我駕。愧無魯陽徳。回日向三捨。臨川哀年邁。撫心獨悲吒。﹝○《文選》二十一。《詩紀》三十一。﹞逸翮思拂霄。迅足羨遠遊。淸源無增瀾。安得運吞舟。珪璋𨿽特達。明月難暗投。潛穎怨淸陽。陵苕哀素秋。悲來惻丹心。零淚緣纓流。﹝○《文選》二十一。《詩紀》三十一。又《說文》系傳艸部熒下。﹞

雜縣寓魯門。風暖將爲災。吞舟湧海底。髙浪駕蓬萊。神仙排云出。但見金銀臺。陵陽挹丹澑。容成揮玉杯。姮娥揚妙音。洪崖頷其頤。升降隨長煙。飄遙戲九垓。奇齡邁五龍。千歲方嬰孩。燕昭無靈气。漢武非仙才。﹝○《文選》二十一。《詩紀》三十一。又《類聚》七十八引萊一韻。○逯案。吳棫韻補一孩下引郭璞遊仙《詩》曰﹕奇齡邁五龍。千歲方嬰孩。姮娥揚妙音。洪崖頷其頤。與此句次有別。或別有所據。﹞

晦朔如循環。月盈已復魄。蓐收淸西陸。朱羲將由白。寒露拂陵苕。女蘿辭松柏。蕣榮不終朝。蜉蝣豈見夕。圓丘有奇艸。鐘山出靈液。王孫列八珍。安期練五石。長揖當途人。去來山林客。﹝○《文選》二十一。《詩紀》三十一。﹞

暘谷吐靈曜。扶桑森千丈。朱霞升東山。朝日何晃朗。回風流曲欞。幽室發逸響。悠然心永懷。眇爾自遐想。仰思舉云翼。延首矯玉掌。嘯傲遺世羅。縱情在獨往。明道𨿽若昧。其中有妙象。希賢宜勵徳。羨魚當結网。﹝○《初學記》二十三。《詩紀》三十一。又《禦覽》八引朗一韻。﹞

采藥遊名山。將以救年頹﹐呼吸玉滋液﹐妙气盈胸懷。登仙撫龍駟。迅駕乘奔雷。鱗裳逐電曜。云蓋隨風回。手頓羲和轡。足蹈閶闔開。東海猶蹄涔。昆侖螻蟻堆。遐貌冥茫中。俯視令人哀。

璇臺冠昆領。西海濱招搖。瓊林籠藻映。碧樹疏英翹。丹泉溧朱沫。黑水鼓玄濤。尋仙萬餘日。今乃見子喬。振發晞翠霞。解褐禮絳霄。總轡臨少廣。盤虯舞云軺。永偕帝鄕侶。千齡共逍遙。﹝○廣《文選》九。《詩紀》三十一。又《書鈔》百五十引霄一韻。《類聚》七十八引搖﹑翹﹑濤﹑喬﹑綃﹑軺六韻。《文選》二十八昇天行注引霄一韻。《禦覽》八引喬﹑霄二韻。○逯案。《書鈔》《禦覽》皆在天部霄類引霄一韻。知作禮絳霄者是。﹞

吐納致眞和。一朝忽靈蛻。飄然淩太淸。眇爾景長滅。﹝○韻補五。﹞

縱酒濛汜濱。結駕尋木末。翹手攀金梯。飛上登玉闕。左顧擁方目。右眷極朱發。﹝○《類聚》七十八。《詩紀》三十一。﹞

四瀆流如淚。五獄羅若垤。尋我靑雲友。永與時人絕。﹝○《類聚》七十八。《詩紀》三十一。○逯案。以上三則當爲一篇。﹞

靜嘆亦何念。悲此妙齡逝。在世無千月。命如秋葉蒂。蘭生蓬芭間。榮曜常幽醫。﹝○《類聚》七十八。《詩紀》三十一。﹞

登獄采五芝。涉澗將六艸。散發蕩玄澑。終年不華皓。﹝○《類聚》七十八。《詩紀》三十一。﹞

放浪林澤外。被髮師嚴穴。仿佛若士姿。夢想遊列。﹝○《書鈔》百五十八。﹞

翹首望太淸。朝云無增景。𨿽欲思靈化。龍津未易上。﹝○韻補三。﹞

安見山林士。擁膝對嚴蹲。﹝○《禦覽》三百九十四。﹞

嘯嗷遺俗羅。得此生。﹝○《文選》三十雜詩注。○逯案。得此生上當脫二字。﹞

【幽思篇】

林無靜樹。川無停流。﹝○《世說》新語文學篇。《類聚》五十六。﹞

【詩】

〖《世說》新語曰﹕郭景純過江。居於曁陽。墓去水不盈百步。時人以爲近水。景純曰﹕將當爲陸。今沙漲去墓數十里。皆爲桑田。其《詩》曰﹕〗

北阜烈烈。巨海混混。壘壘三墳。惟母與昆。﹝○《世說》新語文學篇。﹞

【詩】〖《詩紀》作贈潘尼。〗

杞梓生荊南。奇才應出世。擢穎蓋漢陽。鴻聲駭皇室。遂應四科選。朱衣耀玉質。﹝○《書鈔》百二十八。《類聚》六十七。《詩紀》三十一。﹞

【詩】

靑陽暢和气。谷風穆以溫。英茝曄林會。昆虫咸啟門。髙臺臨迅流。四坐列王孫。羽蓋停雲陰。翠郁映玉樽。﹝○《類聚》三。《詩紀》三十一。又玉燭寶典一引溫﹑孫二韻。﹞

【詩】

羲和騁丹衢。朱明赫其猛。融風拂晨霄。陽精一何冏。間宇靜無娛。端坐愁日永。﹝○《類聚》三。《詩紀》三十一。﹞

【詩】

君如秋日云。妾似突中煙。髙下理自殊。一乖雨絕天。﹝○《初學記》十八。《詩紀》三十一。﹞

【詩】

翩翩尋靈娥。眇然上奔月。﹝○《書鈔》百五十。﹞

得意在蘭蓀。忘懷寄蕭艾。﹝○《禦覽》九百九十七。﹞晉詩卷十二

溫嶠

﹝嶠。字太眞。太原祁人。初爲司隸都官從事。司徒辟東闔祭酒。補上黨潞令。後歷任劉琨平北參軍﹑大將地軍從事中郎﹑司空右司馬﹑左長史等。元帝卽位。歷王導驃騎長史﹑太子中庶子。明帝卽位。拜侍中。轉中書令﹑丹楊尹。成帝卽位。爲江州刺史﹑持節平南將軍。鎭武昌。蘇峻平。拜驃騎將軍﹑開府儀同三司。加散騎常侍。封始安郡公。咸和四年卒。年四十二。有集十卷。﹞

【回文虛言詩】

〖皮日休松陵集雜體詩序云。晉溫嶠有回文虛言詩云云。繇是回文興焉。〗

寧神靜泊。損有崇無。﹝○松陵集十。﹞

梅陶

﹝陶。元帝初爲王惇諮議參軍。後除豫章郡太守。成帝初爲尙書。有新論一卷﹑集二十卷。﹞

【贈溫嶠詩】〖五章〗

巍巍有晉。道隆虞唐。元宗中興。明祖重光。我帝承基。聖後作皇。生而神明。誕質珪璋。有亂同符。恢我王綱。

臺衡增耀。元輔重輝。泉哉若人。之顏之徽。知文之宗。研理之機。入銓帝評。出綱王維。

帝曰爾䢐。往鎭江土。俾爾旄麾。授爾齊斧。昔周之宣。有熊有武。在漢五頁。營平作武。推轂委誠。惟餘與汝。

俯僂勤時。非遑晏豫。星陳宿駕。玄旌首路。輕舟龍驤。武旅云布。我戀惟愛。爾勤王度。遲遲之感。監﹛宀侵﹜宵悟。

人亦有言。徳輶如毛。重非千鈞。人鮮克效。武有七政。文敷五教。義在止戈。威崇戢暴。勗爾遠猷。邁爾英劭。﹝○文館詞林百五十七。﹞

【怨詩行】

庭植不材柳。苑育能鳴鶴。鼓枝遊畦畝。棲釣一丘壑。晨悅朝敷榮。夕乘南音客。晝立薄遊景。暮宿漢陰魄。庇身蔭王猷。罷蹇反幻迹。﹝○《樂府詩集》四十一。《詩紀》三十二。﹞

庾闡

﹝闡。字仲初。潁川鄢陵人。永昌中爲西陽王羕太宰掾。累遷尙書郎。咸和中。參司空郗鑑軍事。拜彭城內史。進散騎常侍。領大著作。出補零陵太守。拜給事中。復領著作。年五十四卒。有集十卷。﹞

【弔賈誼詩】

𨿽有惠音。莫過韶頀。𨿽有騰蛇。終僕一壑。﹝○韻補五。﹞

【三月三日臨曲水詩】

暮春濯淸汜。遊鱗泳一壑。髙泉吐東岑。洄瀾自淨滎。臨川疊曲流。丰林映綠薄。輕舟沈飛觴。鼓枻觀魚躍。﹝○《類聚》四。《詩紀》三十二。﹞

【三月三日詩】

心結湘川渚。目散衝霄外。淸泉吐翠流。淥醽漂素瀨。悠想盻長川。輕瀾渺如帶。﹝○《類聚》四。《詩紀》三十二。﹞

【觀石鼓詩】〖石鼓。山名。〗

命駕觀奇逸。徑騖造靈山。朝濟淸溪岸。夕憩五龍泉。鳴石含潛響。雷駭震九天。妙化非不有。莫知神自然。翔霄拂翠領。綠澗漱嚴間。手澡春泉潔。目玩陽葩鮮。﹝○《類聚》八。《詩紀》三十二。﹞

【登楚山詩】

拂駕升西領。寓目臨浚波。想望七徳耀。詠此九功歌。龍駟釋陽林。朝服集三河。回首盻宇宙。一無濟邦家。﹝○《類聚》七。《詩紀》三十二。﹞

【衡山詩】

北眺衡山首。南睨五領末。寂坐挹虛恬。運目情四豁。翔虯淩九霄。陸鱗困濡沫。未體江湖悠。安識南溟闊。﹝○《類聚》七。《初學記》五。《詩紀》三十二。﹞

【江都遇風詩】

天吳踴靈壑。將駕奔冥霄。飛廉振折木。流景登扶搖。洪川佇宿浪。躍水迎晨潮。仰盻蹙玄云。俯聽聒悲飈。﹝○《類聚》一。《詩紀》三十一。﹞

【采藥詩】

采藥靈山﹤山票﹥。結駕登九嶷。懸嚴澑石髓。芳谷挺丹芝。冷冷雲珠落。漼漼石蜜滋。鮮景染冰顏。妙气翼冥期。霞光煥藿靡。虹景照參差。椿壽自有極。槿花何用疑。﹝○古詩類苑百五。《詩紀》三十二。又《類聚》七引疑﹑芝﹑滋﹑期四韻。﹞

【遊仙詩十首】

神嶽竦丹霄。玉堂臨雪領。上采瓊樹華。下挹瑤泉井。﹝○《類聚》七十八。《詩紀》三十二。﹞

南海納朱濤。玄波灑北溟。仰盻燭龍曜。俯步朝廣庭。﹝○同上﹞

邛疏練石髓。赤松潄水玉。憑煙眇封子。流浪揮玄俗。崆峒臨北戶。昆吾眇南陸。層霄映紫芝。潛澗泛丹菊。昆侖湧五河。八流縈地軸。﹝○同上﹞

三山羅如粟。巨壑不容刀。白龍騰子明。朱鱗運琴髙。輕舉觀滄海。眇邈去瀛洲。玉泉出靈鳧。瓊艸被神丘。﹝○同上﹞

熒熒丹桂紫芝。結根雲山九疑。鮮榮夏馥冬熙。誰與薄采松期。﹝○同上﹞

赤松遊霞﹝《類聚》作霞霧。﹞乘煙。封子練骨淩仙。晨﹝《類聚》作滄。﹞漱水玉心玄。故能靈化自然。﹝○同上﹞

乘彼六气渺芒。輜駕赤水昆陽。遙望至人玄堂。心與岡象俱忘。﹝○同上﹞

朝嗽雲英玉蕊。夕挹玉膏石髓。瑤臺藻構霞綺。鱗裳羽蓋級纚。﹝○同上﹞

玉樹標雲翠蔚。靈崖獨拔奇卉。芳津蘭瑩珠隧。碧葉灌淸鱗萃。﹝○同上﹞

玉房石﹤木翕﹥磊砢。燭龍銜輝吐火。朝采石英澗左。夕醫瓊葩嚴下。﹝○同上﹞

【詩】

煉形去人俗。飄忽乘雲遊。暫想扶桑陰。忽見東嶽魚。﹝○韻補二。﹞

崢嶸激淸崖。蒙籠陰嚴岫。咀嚼延六气。俯仰以九周。﹝○同上○逯案。此亦遊仙之佚。﹞

【從徵詩】

志士痛朝危。忠臣哀主辱。﹝○《世說》新語言語篇。《晉書》簡文帝紀。○逯案。《禦覽》九十九﹑四百六十九所引皆無志字﹑忠字。殆是摘引。﹞

張駿

﹝駿。字公庭。安定烏氏人。西涼牧張寔子。嗣位大都督﹑大將軍﹑涼州牧。永和二年卒。年四十。有集八卷。﹞

【薤露行】

在晉之二世。皇道昧不明。主暗無良臣。艱亂起朝庭。七柄失其所。權綱喪典刑。愚猾窺神器。牝雞又晨鳴。哲婦逞幽虐。宗祀一朝傾。儲君縊新昌。帝執金墉城。禍釁萌宮掖。胡馬動北坰。三方風塵起。玁狁竊上京。義士扼素腕。感慨懷憤盈。誓心蕩眾狄。積誠徹昊靈。﹝○《樂府詩集》二十七。《詩紀》三十六。﹞

【東門行】

勾芒禦春正。衡紀運玉瓊。明庶起祥風。和气翕來徵。慶雲蔭八極。甘雨潤四坰。昊天降靈澤。朝日耀華精。嘉羈布原野。百卉敷時榮。鳩鵲與鶖黃。間關相和鳴。菉萍覆靈沼。香花揚芳馨。春遊誠可樂。感此白日傾。休否有終極。落葉思本莖。臨川悲逝者。節變動中情。﹝○《樂府詩集》三十七。﹞

袁喬

﹝喬。字彥升。陳郡人。歷尙書郎﹑江夏相。永和三年。從桓溫平蜀。封湘西伯。尋卒。年三十六。有集七卷。﹞

【詩】

〖《世說》新語曰﹕常詣劉恢。恢在內眠未起。袁因作詩調之曰﹕〗

角枕粲文茵。錦衾爛長筵。﹝○《世說》新語排調篇。﹞

謝尙

﹝尙﹐字仁祖﹐陳郡陽夏人。襲父鯤爵咸亭侯﹐補給事黃門侍郎﹐出爲建武將軍﹑歷陽太守。建元中﹐遷南中郎將﹐督豫州四郡﹐領江州刺史﹐轉豫州刺史﹐鎭歷陽。永和中﹐拜尙書僕射。升平初﹐徵拜衛將軍﹐未至卒。有集十卷。﹞

【大道曲】

〖樂府廣題曰﹕謝尙爲鎭西將軍。嘗著紫羅襦。據胡牀。在市中佛國門樓上彈琵琶。作大道曲。市人不知是三公也。〗

靑陽二三月。柳靑桃復紅。車馬不相識。音落黃埃中。﹝○《樂府詩集》七十五。《詩紀》三十二。﹞

【贈王彪之詩】

長楊蔭淸沼。遊魚戲綠波。﹝○《《初學記》》二十八。﹞

【箏歌】

〖俗說曰﹕謝仁祖爲豫州主簿。在桓溫闔下。聞其善彈箏。便呼之。旣至。取箏與令彈。謝卽理弦撫箏。因歌曰云。桓大以此知之。取謝引詣府。〗

秋風意殊迫。﹝○《《禦覽》》五百七十六。﹞

江回

﹝回。字道載。陳畱圉人。避亂臨海。爲蔡謨﹑何充所引用。以家貧。求爲太末令。遷吳令。殷浩謀北伐。請爲諮議參軍。升平末。累遷太常。卒時年五十八。有集九卷。﹞

【詠秋詩】

祝融解炎轡。蓐收起涼駕。髙風催食節變。凝露督物化。長林悲素秋。茂艸思朱夏。鳴雁薄雲領。蟋蟀吟深榭。寒蟬向夕號。驚飆激中夜。感物增人懷。淒然無欣暇。﹝○古詩類苑四。《詩紀》十二。又《類聚》三引駕﹑化﹑夏﹑榭﹑夜五韻。《禦覽》二十五引駕﹑夏﹑榭﹑夜﹑暇五韻。又《《初學記》》三引化一韻。﹞

【詠貧詩】

篳站不啟扉。環堵蒙蒿榛。空瓢覆壁下。簞上自生塵。出門誰氏子。憊哉一何貧。﹝○《類聚》三十五作江回詩。《初學記》十八。《詩紀》三十二。﹞

【詩】

巨鰲戴蓬萊。大鯤運天池。倏忽雲雨興。俯仰三州移。﹝○《禦覽》九百四十。﹞

盧諶

﹝諶。字子諒。範陽涿人。舉秀才。辟太尉掾。洛陽陷。劉粲據晉陽。畱爲參軍。粲敗。劉琨以爲司空主簿。轉從事中郎。湣帝末。從琨奔段匹磾。以爲幽州別駕。匹磾敗。奔段末波。後又爲石虎所得。以爲中書侍郎﹑國子祭酒﹑侍中﹑中書監。虎死。從冉閔於襄國。太和六年。閔誅石氏。被殺。年六十七。有集十卷。﹞

【贈劉琨詩】〖二十章○並書〗

故吏人事中郎盧諶死罪死罪。諶稟性短弱。當世罕任。因其自然。用安靜退。在木闕不材之資。處雁乏善鳴之分。捲異蘧子。愚殊寧生。匠者時眄。不免饌賓。嘗自思惟。因緣運會。得蒙接事。自奉淸塵。於今五稔。謨明之效不著。候人之譏已彰。大雅含弘。量包山藪。加以待接彌優。款眷逾暱。與運籌之謀。廁燕私之歡。綢繆之旨。有同骨肉。其爲知己。古人岡諭。昔聶政殉嚴遂之顧。荊軻慕燕丹之義。意气之間。糜軀不悔。𨿽微達節謂之可庶。然苟曰有情。孰能不懷。故委身之日。夷險已之。事與願違。當忝外役。遂去左右。收迹府朝。蓋本同末異。楊朱興哀。始素終玄。墨翟垂涕。分乖之際。咸可歡慨。致感之途。或迫於玆。亦奚必臨路而後長號。睹絲而後歔欷哉。是以仰惟先情。俯覽今遇。感存念亡。觸物增眷《易》曰﹕書不盡言言不盡意。然則書非盡言之器。言非盡意之具矣。況言有不得至於盡意。書有不得至於盡言邪。不勝蝟懣。謹貢詩一篇。抑不足以揄揚弘美。亦以攄其所抱而已。若公肆大惠。遂其厚恩。錫以咳唾之音。慰其違離之意。則所謂咸池酬於北裏。夜光報於魚目。諶之願也。非所敢望也。諶死罪死罪。

浚哲惟皇。紹熙有晉。振厥弛維。光闡遠韻。有來斯雍。至止伊順。三臺摛朗。四獄增峻。

伊諶陋宗。昔遘嘉惠。申以婚姻。著以累世。義等休戚。好同興廢。孰云匪諧。如樂之契。

王室喪師。私門播遷。望公歸之。視險忽艱。玆願不遂。中路阻顚。仰悲先意。俯思身愆。

大鈞載運。良辰遂往。譬彼日月。迅過俯仰。感今惟昔。口存心想。借曰如昨。忽爲疇曩。

疇曩伊何。逝者彌疏。溫溫恭人。愼終如初。覽彼遺音。卹此窮孤。譬彼樛木。蔓葛以敷。

妙哉蔓葛。得託樛木。葉不云布。華不星燭。承侔卞和。質非荊璞。眷同尢良。用乏驥騄。

承亦旣篤。眷亦旣親。飾獎駑猥。方駕駿珍。弼諧靡成。良謨莫陳。無覬狐餐。有與五臣。

五臣奚與。契闊百罹。身經險阻。足蹈幽遐。義由恩深。分隨暱加。綢繆委心。自同匪他。

昔在暇日。妙尋通理。尢彼意气。狹是節士。情以體生。感以情起。趣捨同要。窮達斯已。

由余片言。秦人是憚。日磾效忠。飛聲有漢。桓桓撫軍。古賢作冠。來牧幽都。濟厥塗炭。

塗炭旣濟。寇挫民阜。謬其疲隸。授之朝右。上懼任大。下欣施厚。實祗髙明。敢忘所守。

相彼反哺。尙在翔禽。孰是人斯。而忍斯心。每憑山海。庶覿髙深。遐眺存亡。緬成飛沈。

長徽已纓。逝將徙舉。收迹西踐。銜哀東顧。曷云塗遼。曾不咫步。豈不夙夜。謂行多露。

綿綿女蘿。施於松標。稟澤洪幹。晞陽丰條。根淺難固。莖弱易凋。操彼纖質。承此衝飆。

纖質實微。衝飆斯值。誰謂言精。致在賞意。不見得魚。亦忘厥餌。遺其形骸。寄之深識。

先民頤意。潛山隱幾。仰熙丹崖。俯澡綠水。無求於和。自附眾美。慷慨遐蹤。有愧髙旨。

爰造異論。肝膽楚越。惟同大觀。萬塗一轍。死生旣齊。榮辱奚別。處其玄根。廓焉靡結。

福爲禍始。禍作福階。天地盈虛。寒暑周回。夫差不祀。釁在勝齊。句踐作伯。祚自會稽。

邈矣達度。惟道是杖。形有未泰。神無不暢。如川之流。如淵之量。上弘棟隆。下塞民望。﹝○《文選》二十五。《詩紀》三十一。﹞

【詩】

凜稟素秋。日促宵長。﹝○《初學記》三。﹞

【重贈劉琨詩】

璧由識者顯。龍因慶雲翔。茨棘非所憩。翰飛遊髙岡。餘音非九韶。何以儀鳳凰。新城非芝圃。曷由殖蘭芳。﹝○《類聚》三十一。《詩紀》三十一。﹞

【答劉琨詩】

隨寶產漢濱。摛此夜光眞。不待卞和顯。自爲命世珍。﹝○《類聚》三十一。《詩紀》三十一。﹞

誰言日向暮。桑楡猶啟晨。誰言繁菜實。振藻耀芳春。百練或致屈。繞指所以伸。﹝○野叢業書三十。﹞

【贈崔溫詩】〖集曰與溫太眞﹑崔道儒。〗

逍遙步城隅。暇日聊遊豫。北眺沙漠垂。南望舊京路。平陸引長流。岡巒挺茂樹。中原厲迅飆。山阿起雲霧。遊於恆悲懷。舉目增永慕。良儔不獲偕。舒情將焉訴。遠念賢士風。遂存往古務。朔鄙多俠气。豈惟地所固。李牧鎭邊城。荒夷懷南懼。趙奢正疆場。秦人折北慮。羈旅及寬政。委質與時遇。恨以駑蹇姿。徒煩非子禦。亦旣弛負擔。忝位宰黔庶。苟云免罪戾。何暇收民譽。倪寬以殿黜。終乃最眾賦。何武不赫赫。遺愛常在去。古人非所希。短弱自有素。何以敷斯辭。惟以二子故。﹝○《文選》二十五。《詩紀》三十一。﹞

【答魏子悌詩】

崇臺非一﹤韋余﹥。珍裘非一腋。多士成大業。羣賢濟弘績。遇蒙時來會。聊齊朝彥迹。顧此腹背羽。愧彼排虛翮。寄身蔭四獄。托好憑三益。傾蓋𨿽終朝。大分邁疇昔。在危每同險。處安不異易。俱涉晉昌艱。共更飛狐厄。恩由契闊生。義隨周旋積。豈謂鄕曲譽。謬充本州役。乖離令我感。悲欣使情惕。理以精神通。匪曰形骸隔。妙詩申篤好。淸義貫幽賾。恨無隨侯珠。以酬荊文璧。﹝○《文選》二十五。《詩紀》三十一。又《文選》二十六始作鎭軍參軍經曲阿作注引一句。三十一雜體詩注引迹一韻。﹞

【覽古詩】

趙氏有和璧。天下無不傳。秦人來求市。厥價徒空言。與之將見賣。不與恐致患。簡才備行李。圖令國命全。藺生在下位。繆子稱其賢。奉辭馳出境。伏軾徑入關。秦王禦殿坐。趙使擁節前。揮袂睨金柱。身玉要俱捐。連城旣僞往。荊玉亦眞還。爰在澠池會。二主克交歡。昭襄欲負力。相如折其端。眥血下沾襟。怒發上衝冠。西缶終雙擊。東瑟不只彈。捨生豈不易。處死誠獨難。稜威章臺顚。彊禦亦不幹。屈節邯鄲𨿽。俯首忍回軒。廉公何爲者。負荊謝厥愆。智勇蓋當世。弛張使我嘆。﹝○《文選》二十一。《詩紀》三十一。﹞

【時興詩】

亹亹圓象運。悠悠方儀廓。忽忽歲雲暮。遊原采蕭藿。北逾芒與河。南臨伊與洛。凝霜沾蔓艸。悲風振林薄。摵摵芳頁零。々芬華落。下泉激冽淸。曠野增遼索。登髙眺遐荒。極望無崖崿。形變隨時化。神感因物作。澹乎至人心。恬然存玄漠。﹝○《文選》三十。《詩紀》三十一。﹞

【詩】

遐舉遊名山。松喬共相追。層崖成崇館。嚴阿結重圍。﹝○《初學記》五。《詩紀》三十一。﹞

【詩】

山居是所樂。世路非我欲。﹝○《文選》五十五廣絕交論注。﹞

王胡之

﹝胡之。字修齡。廙次子。歷吳興太守。徵侍中﹑丹楊尹﹑祕書監。太和六年。拜持節﹑都督司州諸軍事﹑西中郎將﹑司州刺史。未行而卒。有集十卷。﹞

【贈庾翼詩】〖八章〗

儀鳳厲天。騰龍陵云。昂昂猗人。逸足絕羣。溫風旣暢。玉潤蘭芬。如彼春零。流津煙熅。﹝○逯案。末句春零﹑流津二語與下章起句鄧林﹑流芳二語應相呼應。今前後不合。當有訛誤。﹞

鄧林伊何。蔚蔚其映。流芳伊何。鑑猶水鏡。通廣外潤。雅裁內正。降巳順時。志存急病。

戎馬生郊。王路未夷。螳螂舉斧。鯨鯢軒鰭。矯矯吾子。劬勞王師。單醴投川。飲者如歸。昆領載崇。太陽增輝。

江海能大。上善居下。侯王得尊。心同觸寡。廢我處衝。虛懷無假。待來制器。如彼釒盧冶。天下何事。去其害馬。

友以淡合。理隨道泰。余與夫子。自然冥會。蹔面豁懷。傾枕解帶。玉液相潤。瓊林增藹。心齊飛沈。相望事外。譬諸龍魚。陵云潛瀨。

稷契贊時。巢由亢矯。輔漢者房。遁迹者皓。妙善自同。外內臣道。子光齊魯。余守嚴老。

元直言歸。武侯解鞅。子魚司契。幼安獨往。神齊玄一。形寄爲兩。苟體理分。動寂忘象。仰味髙風。載詠載想。

回駕蓬廬。獨遊偶影。陵風行歌。肆目崇嶺。髙丘隱天。長湖萬頃。可以垂綸。可以嘯詠。取諸匈懷。寄之匠郢。﹝○文館詞林百五十七。﹞

【答謝安詩】〖八章〗

荊山天峙。辟立萬丈。蘭薄暉崖。瓊林激響。哲人秀舉。和璧夜朗。淩霄矯翰。希風淸往。

矯翰伊何。羽儀鮮潔。淸往伊何。自然挺徹。易達外暢。聰鑑內察。思樂寒權。披條暎雪。

朱火炎上。淥水赴泉。風以气積。冰由霜堅。妙感無假。率應自然。我𨿽異韻。及爾同玄。如彼竹柏。厲飆俱鮮。

利交甘絕。仰違玄指。君子淡親。湛若澄水。余與吾生。相忘隱機。泰不期顯。在悴通否。

人間誠難。通由達識。才照經綸。能泯同異。鈍神幽疾。宜處無事。遇物以器。各自得意。長短任眞。乃合其至。

疇昔宴遊。繾綣髫亂。或方童顏。或始角巾。搴褐攬帔。濯素�吝。壑無深流。丘無囂仞。今也華發。卑髙殊韻。形迹外乖。理暢內潤。

巢由坦步。稷契王佐。太公奇拔。首陽空餓。各乘其道。兩無貳過。願紡玄契。廢疾髙臥。

來贈載婉。妙有新唱。博以兼濟。約以理當。非不悅子。駑驥殊量。鳥養養之。任其沈颺。取諸胸懷。寄想郢匠。﹝○文館詞林百五十七。﹞

郗超

﹝超。字景興。一字嘉賓。髙平金鄕人。爲桓溫徵西掾。隨府遷大司馬參軍。除散騎侍郎。太和末。與桓溫定廢立計。遷中書侍郎。轉司徒左長史。卒時年四十二。有集十卷。﹞

【答傅郎詩】〖六章〗

森森羣像。妙歸玄同。原始無滯。孰云質通。悟之斯朗。執焉則封。器乖吹萬。理貫一空。

昔在總角。有懷大方。𨿽乏超詣。性不比常。奇趣感心。虛飆流芳。始自踐迹。

遂登慧場。

迹以化形。慧以通神。時歟運歟。遘玆淵人。澄源領本。啟此歸津。投契凱入。揮刃擢新。發悟𨿽迹。反觀已陳。

曖曖末葉。運鐘交喪。綿綿虛宗。千載靡暢。誰能慜中。仰諧冥匠。並轡一方。明心絕向。

明向若易。潛行諒深。時惟同得。婉轉嘿尋。望關啟扉﹐披帷解衿。情興未足。祈我衝箴。

衝箴之往。豈伊璠玙。通無不暢。分靡不劬。何以融之。本際已無。卽心旣盡。觸族自虛。﹝○文館詞林百五十七。﹞

曹毗

﹝毗。字輔佐。譙國人。郡察孝廉。除郎中。蔡謨薦補著作佐郎。遷句章令。徵爲太學博士。遷尙書郎。出爲下邳太守。累遷至光祿勛。有集十五卷。﹞

【黃帝贊詩】〖《詩紀》作詠史。〗

軒轅應玄期。幼能總百神。體練五靈妙。气含云露津。摻石曾城岫。鑄鼎荊山濱。豁焉天扉開。飄然跨騰鱗。儀轡灑長風。褰裳躡紫宸。﹝○《類聚》十一。《詩紀》三十二。﹞

【詠冬詩】

綿邈冬夕永。凜厲寒气升。離頁向晨落。長風振條興。夜靜輕響起。天淸月暉澄。寒冰盈渠結。素霜竟欄凝。今載忽已暮。來紀奄復仍。﹝○《類聚》三。《初學記》三。《詩紀》三十二。又《書鈔》百五十六引升一韻。杜公瞻編珠一引凝一韻。﹞

【夜聽搗衣詩】

寒興禦紈素。佳人理衣襟。冬夜淸且永。皎月照堂陰。纖手疊輕素。朗桁叩鳴砧。淸風流繁節。回飆灑微吟。嗟此往運速。悼彼幽滯心。二物感餘懷。豈但聲與音。﹝○玉臺新詠三。《類聚》六十七。廣《文選》十五作搗衣詩。﹞

【正朝詩】

靈春散初澤。棼熅靑陽舒。佳袍忽已故。今載奄復初。軟節暢宇宙。和風被八區。﹝○《類聚》四。《詩紀》三十二。﹞

【霖雨詩】

洪霖彌旬日。醫醫四區昏。紫電光牖飛。迅雷終天奔。﹝○《初學記》一。《詩紀》三十二。﹞

【郗公墓詩】

靑松羅前隧。翠碑表髙墳。玉顏無餘映。蕙風有餘薰。﹝○《書鈔》百二。﹞

【箜篌詩】

東士君子。雅善箜篌。﹝○《書鈔》百十。﹞

【詩】

分風爲二。擘流爲兩。﹝○《水經注》三十九。《廬山記》二。髙似孫緯略十。﹞

【軍中詩】

揮戈輝白刃。﹤魚炎﹥々若寒霜。﹝○杜公瞻編珠二。﹞

張望

﹝望曾爲桓溫徵西參軍。有集十二卷。﹞

【蠟除詩】

玄靈告稔謝。靑龍駕拂軫。鮮冰迎流結。凝畱垂檐霣。人欣八蠟暢。詎知歲聿盡。﹝○《類聚》五﹑《初學記》五並作宋張望。《詩紀》五十四。﹞

【貧士詩】

荒墟人迹稀。隱僻閭鄰闊。葦籬自朽損。毀屋正寥豁。炎夏無完絺。玄冬無暖褐。四體困寒暑。六時疲饑渴。營生生愈瘁。愁來不可割。﹝○《類聚》三十五﹑《初學記》十八並作晉張望詩。《詩紀》五十四。﹞

【正月七日登髙作詩】

玄云斂夕煞。靑陽舒朝愥。熙哉陵岡娛。眺盻肆回目。﹝○玉燭寶典第一。﹞

張翼

﹝翼。字君祖。下邳人。爲東海太守。善艸隸。穆帝令翼寫王右軍手錶。帝自批後。右軍殆不能別。﹞

【詠徳詩三首】

〖《詩紀》云。按張君祖﹑庾僧淵諸詩。皆恬淡雅逸有晉風。歷選陳世無此作也。考髙僧傳有康僧淵﹑竺法雅者。並在晉成帝時。疑卽此人歟。廣弘明集云。陳張君祖。旣不能明。姑列於此。逯案。法書要錄﹑張君祖有名晉穆帝時。又按《世說》新語。康僧淵與殷浩相善。則二人爲同時人。故互有贈答之作。卮林解馮謂二人詩應列晉代是也。今攺入晉編。並略誌於此。〗

運形不標異。澄懷恬無欲。座可棲王侯。門可回金轂。風來詠逾淸。鱗萃淵不濁。斯乃玄中子。所以矯逸足。何必玩幽間。靑衿表離俗。百齡苟未遐。昨辰亦非促。曦騰望舒暎。曩今疊相燭。一世皆逆旅。安悼電往速。區區𨿽非黨。兼忘混礫玉。恪神罔業穢。要在夷心曲。﹝○廣弘明集三十。《詩紀》一百七。﹞

靈飆起回浪。飛雲騰逆鱗。苟擢南陽秀。固集三造賓。緬懷結寂夜。味藻詠終晨。延佇時無遘。誰與拂流塵。眇情寄極眄。蕭條獨遨神。相忘東溟裏。何晞西潮津。我崇道無廢。長謠想義人。﹝○同上﹞

遙遁播荊衡。杖策憩南郢。遭動透浪迹。遇靖恬夷性。拊捲從老語。揮綸與莊詠。遐眺獨緬想。蕭神飆塵正。時無喜惠偶。絕韻將誰聽。習子茂芳標。有欣徽音令。穎敷陵霜倩。葩熙三春盛。拂翮期宵翔。豈與桑楡競。我混不材姿。遺情忘雕暎。𨿽非嶧陽椅。聊以翮泗磬。﹝○同上﹞

【贈沙門竺法頵三首】

沙門竺法頵遠還西山。作詩以贈。因亦嘲之。省其二經。聊爲之贊。﹝頵。於倫切。﹞

鬱鬱華陽嶽。絕云抗飛峯。峭壁澑靈泉。秀嶺森靑松。懸嚴廓崢嶸。幽谷正寥籠。丹崖棲奇逸。碧室禪六通。泊寂淸神气。綿眇矯妙縱。止觀著無無。還淨滯空空。外物豈大悲。獨往非玄同。不見舍利弗。

受屈維摩公。﹝○廣弘明集三十。﹞

至人如影響。靈慧陶意劫。應方恢權化。兆類蒙慈悅。冥冥積塵昧。永在嚴底閉。廢聰無通照。遺形不洞滅。明哉如來降。豁矣啟潛穴。幽精淪朽壤。孰若阿維察。遙謝晞玄疇。何爲自矜潔。﹝○同上﹞

邈邈慶成標。峨峨浮雲領。峻蓋十二獄。獨秀閻浮境。丹流環方基。瑤堂臨峭頂。澗滋甘泉液。崖蔚芳芝穎。翹翹羨化倫。眇眇陵嚴正。肅拱望妙覺悟。呼吸晞齡永。苟能夷衝心。所憩靡不淨。萬物可逍遙。何必棲形影。勉尋大乘軌。練神超勇猛。﹝○同上﹞

【答庾僧淵詩】〖庾當作康。〗

茫茫混成始。豁矣四天朗。三辰還須彌。百億同一像。靈和陶氤氳。會之有妙常。大慈濟羣生。冥感如影響。蔚蔚沙彌眾。粲粲萬心仰。誰不欣大乘。兆定於玄曩。三法𨿽成林。居士亦有黨。不見虯與龍。灑鱗淩霄上。衝心超遠寄。浪懷邈獨往。眾妙常所晞。維摩余所賞。苟未體善權。與子同佛仿。悠悠誠滿域。所遺在廢想。﹝○廣弘明集三十。《詩紀》一百七。﹞

許詢

﹝詢。字玄度。髙陽新城人。咸安中徵士。有集八卷。﹞

【竹扇詩】

良工眇芳林。妙思觸物騁。篾疑秋蟬翼。團取望舒景。﹝○《類聚》六十九。《詩紀》三十二。﹞

【農裏詩】

亹亹玄思得。濯濯情累除。﹝○《文選》三十一雜體詩注。○逯案。六臣本注引作農理詩。﹞

【詩】

靑松凝素髓。秋菊落芳英。﹝○《類聚》八十八。《初學記》二十八。﹞

晉詩卷十三

王羲之

﹝羲之。字逸少。瑯邪臨沂人。善艸隸。初爲祕書郎。歷庾亮徵西參軍。遷長史。拜寧遠將軍﹑江州刺史。徵爲侍中﹑吏部尙書。不就。遷右軍將軍﹑會稽內史。稱病去郡。升平五年卒。時年五十九。有集十卷。﹞

【蘭亭詩二首】〖《詩紀》作蘭亭集詩。右將軍王羲之二首。〗

代謝鱗次。忽焉以周。欣此暮春。和气載柔。詠彼舞雩。異世同流。迆攜齊契。散懷一丘。﹝○戲鴻堂帖十。《詩紀》三十三。﹞

悠悠大象運。輪轉無停際。陶化非吾因。去來非吾制。宗統竟安在。卽順理自泰。有心未能悟。適足纏利害。未若任所遇。逍遙良辰會。

三春啟羣品。寄暢在所因。仰望碧天際。俯磐綠水濱。寥朗無厓觀。寓目理自陳。大矣造化功。萬殊莫不均。羣籟𨿽參差。適我無非新。

猗與二三子。莫匪齊所托。造眞探玄根。涉世若過客。前識非所期。虛室是我宅。遠想千載外。何必謝曩昔。相與無相與。形骸自脫落。

鑑明去塵垢。止則鄙吝生。體之固未易。三觴解天刑。方寸無停主。矜伐將自平。𨿽無絲與竹。玄泉有淸聲。𨿽無嘯與歌。詠言有餘馨。取樂在一朝。寄之齊千齡。

合散固其常。修短定無始。造新不暫停。一往不再起。於今爲神奇。信宿同塵滓。誰能無此慨。散之在推理。言立同不朽。河淸非所俟。﹝○戲鴻堂帖十。法書要錄十。式古堂書畫匯考。又《詩紀》三十三﹑詩總龜後集十六並引濱﹑陳﹑均﹑親四韻。○逯案。戲鴻堂帖所載五章之末各夾注其一其二等字。﹞

【答許詢詩】

〖語林曰﹕右軍少嘗患癲。一二年輒發動。後答許掾詩。忽復惡中得二十字云云。〗

取歡仁智樂。寄暢山水陰。淸冷澗下瀨。歷落松竹松。﹝○《禦覽》七百三十九。﹞

爭先非吾事。靜照在忘求。﹝○《文選》二十二行藥至城東橋詩注。﹞

孫綽

﹝綽。字興公。太原中都人。初爲著作佐郎。歷庾亮徵西參軍﹑章安令。徵拜太學博士。遷尙書郎。出爲建威長史﹑右軍長史。轉永嘉太守。遷散騎常侍。領著作郎。拜衛尉卿。年五十八卒。有至人《髙士傳》贊二卷﹑《列仙傳》贊三卷﹑孫子十二卷﹑集二十五卷。﹞

【表哀詩】〖並序〗

天地之徳曰生。生之所恃者親。親存則歡泰情盡。親亡則哀悴理極。故老萊婆娑於膝下。曾閔泣血於終年。哀悼之思至矣。自然之性篤矣。余以薄祜。夙遭閔凶。越在九齡。嚴考卽世。示及志學。過庭無聞。天覆旣淪。俯憑坤厚。殖根外氏。賴以成訓。然以不才。不能負荷。仁妣弘母儀之徳。邁榮寒之操。雕琢固頑。勉以道義。庶幾砥礪犬馬之報。豈悟一朝。復見孤棄。上天極禍。怨痛莫訴。皆由惡積咎深。不能通感。自丁荼毒。載離寒暑。茵帷塵寂。棟宇寥怳。仰悲軌迹。長自矜悼。不勝哀號。作詩一首。敢冒諒暗之譏。以申罔極之痛。《詩》曰﹕

茫茫太極。賦授理殊。咨生不辰。仁考夙䢐。微微衝弱。眇眇偏孤。叩心昊蒼。痛貫黃墟。肅我以義。鞠我以仁。嚴邁商風。思洽陽春。昔聞鄒母。勤教善分。懿矣慈妣。曠世齊運。嗟予小子。譬彼土糞。俯愧陋質。仰忝髙訓。悠悠玄運。四气錯序。自我酷痛。載離寒暑。寥寥空堂。寂寂響戶。塵蒙幾筵。風生棟宇。感昔有恃。望晨遲顏。婉孌懷袖。極願盡歡。柰何慈妣。歸體幽埏。酷矣痛深。剖髓摧肝。﹝○《類聚》二十。廣《文選》九。《詩紀》三十二。﹞

【贈溫嶠詩】〖五章〗

大朴無像。鉆之者鮮。玄風𨿽存。微言靡演。邈矣哲人。測深鉤緬。誰謂道遼。得之無遠。

旣綜幽紀。亦理俗羅。神濯無浪。形渾俗波。穎非我朗。貴在光和。振翰梧摽。翻飛丹霞。爰在衝亂。質嶷韻令。長崇簡易。業大徳盛。體與榮辭。迹與化競。經緯天維。翼亮皇政。

狡哉不臣。拒順稱兵。矯矯君侯。杖鉞斯徵。鯨鯢懸鰓。靈滸載淸。淨能弘道。動�功成。

無則無慕。有必有希。仰蔭風雲。自同蘭夷。辭以運情。情詣名遺。忘其言往。鑑諸旨歸。﹝○文館詞林百五十七。﹞

【與庾冰詩】〖十三章〗

浩浩元化。五運疊送。昏明相錯。否泰時用。數鐘大過。乾象摧棟。惠懷淩構。神鑾不控。

徳之不逮。痛矣悲夫。蠻夷交迹。封豕充衢。芒芒華夏。鞠爲戎墟。哀兼黍離。痛過茹荼。

天未忘晉。乃眷東顧。中宗奉時。龍飛廓祚。河洛𨿽堙。淮海獲悆。業業意兆。相望道著。

天步艱難。蹇運方資。凶羯稽誅。外憂未夷。矧乃蕭墻。仍生梟鵄。逆兵累遘。三纏紫微。

遠惟自天。抑亦由人。道苟無虧。釁故曷因。遑遑遺黎。死痛生勤。撫運懷�。天地不仁。

烝哉我皇。哲嶷自然。遠�隆替。思懷普天。明發詢求。徳音遐宣。臨政存化。暱親尊賢。

親賢孰在。實賴伯舅。卓矣都鄕。光此舉首。苟云至公。身非己有。將敷徽猷。仰贊聖後。

義存急病。星駕路次。穆爾平心。不休不悴。險無矜容。商無淩气。形與務動。志恬道味。

余與夫子。分以情照。如彼淸風。應此朗嘯。契定一面。遂隆雅好。弛張𨿽殊。宮商同調。

無湖之寓。家子之館。武昌之遊。繾綣夕旦。邂逅不已。同集海畔。宅仁懷舊。用忘僑嘆。

晏安難常。理有會乖。之子之性。惆悵低徊。子衝赤霄。我戢蓬黎。啟興歧路。慨矣增懷。

我聞爲政。寬猛相革。體非太上。疇能全徳。鑑彼韋弦。愼爾準墨。人望在玆。可不允塞。

古人重離。必有贈遷。千金之遺。孰與片言。勵矣庾生。勉蹤前賢。何以將行。取諸斯篇。﹝○文館詞林百五十七。﹞

【答許詢詩】〖九章〗

仰觀大造。俯覽時物。機過患生。吉凶相拂。智以利昏。識由情屈。野有寒枯。朝有炎郁。失則震驚。得必充詘。

峨峨髙門。鬼窺其庭。弈弈華輪。路險則傾。前輈摧軸。後鸞振鈴。將隊競奔。誨在臨頸。達人悟始。外身遺榮。

遺榮榮在。外身身全。卓哉先師。修徳就閒。散以玄風。滌以淸川。或步崇基。或恬蒙園。道足匈懷。神棲浩然。

咨余衝人。稟此散質。器不韜俗。才不兼出。斂衽告誠。敢謝短質。冥運超感。遘我玄逸。宅心遼廊。咀嚼妙一。

孔父有言。後生可畏。灼灼許子。挺奇拔萃。方玉比瑩。擬蘭等蔚。寄懷大匠。仰希遐致。將隆千仞。豈限一匱。

自我提攜。倏忽四周。契合一源。好結回流。泳必齊味。翔必俱遊。懽與時積。遂隆綢繆。一日不見。情兼三秋。

矧乃路遐。致玆乖違。爾托西隅。我滯斯畿。寂寂委巷。寥寥閒扉。淒風夜激。皓雪晨霏。隱機獨詠。賞音者誰。

貽我新詩。韻靈旨淸。粲如揮錦。瑯若叩瓊。旣欣夢解。獨愧未冥。慍在有身。樂在忘生。余則異矣。無往不平。理苟皆是。何累於情。

����。戒以古人。邈彼巢皓。千載絕塵。山棲嘉遁。亦有負薪。量力守約。敢希先人。且戢讜言。永以書紳。﹝○文館詞林百五十七。﹞

【贈謝安詩】

緬哉冥古。邈矣上皇。夷明太素。結紐靈綱。不有其一。二理曷彰。幽源散流。玄風吐芳。芳扇則歇。流引則遠。朴以凋殘。實由英翦。捷徑交軫。荒塗莫踐。超哉衝悟。乘雲獨反。靑松負雪。白玉經飈。鮮藻彌映。素質逾昭。凝神內湛。未醨一澆。遂從雅好。髙跱九霄。洋洋浚泌。藹藹丘園。庭無亂轍。室有淸弦。足不越疆。談不離玄。心憑浮雲。气齊皓然。仰詠道誨。俯膺俗教。天生而靜。物誘則躁。全由抱朴。災生發竅。

成歸前識。孰能默覺。曖曖幽人。藏器掩曜。涉易知損。棲才測妙。交存風流。好因維縶。自我不遘。寒暑三襲。漢文延賈。知其弗及。戴生之黃。不覺長揖。與爾造玄。迹未偕入。鳴翼旣舒。能不鶴立。整翰望風。庶同遙集。﹝○文館詞林百五十七。﹞

【蘭亭詩二首】〖《詩紀》作右司馬孫綽二首。〗

春詠登臺。亦有臨流。懷彼伐木。宿此良儔。修竹蔭沼。旋瀨縈丘。穿池激湍。連濫觴舟。﹝○戲鴻堂帖十。《詩紀》三十三。﹞

流風拂枉渚。停雲蔭九臯。鶯語吟修竹。遊鱗戲瀾濤。攜筆落云藻。微言剖纖毫。時珍豈不甘。忘味在聞韶。﹝○戲鴻堂帖十。《詩紀》三十三。廣《文選》九。又輿地紀勝十引濤一韻。﹞

【三月三日詩】

姑洗斡運。首陽穆闡。嘉卉萋萋。溫風暖暖。言滌長瀨。聊以遊衍。縹萍﹛艸泱﹜流。綠柳蔭阪。羽從風飄。鱗隨浪轉。﹝○《類聚》四。《詩紀》三十二。又吳棫韻補三引闡﹑煖二韻。阪﹑轉二韻。﹞

【秋日詩】

蕭瑟仲秋月。飂戾風雲髙。山居感時變。遠客興長謠。疏林積涼風。虛岫結凝霄。湛露灑庭林。密葉辭榮條。撫菌悲先洛。攀松羨後凋。垂綸在林野。交情遠市朝。澹然古懷心。濠上豈伊遙。﹝○廣《文選》十五。《詩紀》三十二。又《類聚》三﹑《禦覽》二十五並作晉孫綽詩。引髙﹑謠﹑霄﹑條﹑凋五韻。﹞

【詩】

迢迢云端月。的爍霞間星。淸商激西牖。澄景至南欞。﹝○《書鈔》百五十四。杜公瞻編珠一。﹞

【詩】

野馬閒於羈。澤雉屈於樊。神王自有所。何爲人世間。﹝○《禦覽》三百五十九。﹞

【情人碧玉歌二首】

〖碧玉歌。一名千金意。晉孫綽所作。《樂府詩集》云宋汝南王作。〗

碧玉小家女。不敢攀貴徳。感郎千金意。慚無傾城色。﹝○玉臺新詠十。《樂府詩集》四十五。《詩紀》三十二。﹞

碧玉破瓜時。相爲情顚倒。感郎不羞赧。回身就郎抱。﹝○玉臺新詠十。《類聚》四十三。《樂府詩集》四十五。《詩紀》三十二。﹞

孫放

﹝放。字齊莊。太原中都人。監軍孫盛次子。歷國子博士﹑長沙相。有集一卷。﹞

【詠《莊子》詩】

巨細同一馬。物化無常歸。修鯤解長鱗。鵬起片雲飛。撫翼摶積風。仰淩垂天翚。﹝○《禦覽》九百四十。﹞

【數詩】

一往縱神懷。矯迹步玄闡。﹝○《文選》六十竟陵文宣王行狀注。﹞

王獻之

﹝獻之。字子敬。羲之子。起家州主簿。遷祕書丞。選尙新安公主。除建威將軍﹑吳興太守。徵拜中書令。太康十一年卒。年四十三。有集十卷。﹞

【桃葉歌三首】

〖古今樂錄曰﹕桃葉歌者。晉王子敬之所作也。桃葉。子敬妾名。緣於篤愛。所以歌之。〗

桃葉復桃葉。渡江不用楫。但渡無所苦。我自迎接汝。﹝○隋書二十二。南史陳後主紀。玉臺新詠十作情人桃葉歌。《書鈔》百三十八。《類聚》四十三。《樂府詩集》四聲下五。《詩紀》三十二。﹞

桃葉復桃葉。桃葉連桃根。相憐兩樂事。獨使我殷勤。﹝○玉臺新詠十。《類聚》四十三。《樂府詩集》四十五。《詩紀》三十二。﹞

桃葉映紅花。無風自妸娜。春花映何限。感郎獨采我。﹝○《樂府詩集》四十五。○逯案。樂府此爲第一首。﹞

【詩】

客從北方來。言欲到交趾。遠行無他貨。惟有鳳凰子。百金不我鬻。千金難爲市。﹝○髙似孫緯略七。﹞

桃葉

﹝桃葉。王獻之妾。﹞

【答田團扇歌三首】

〖《詩紀》云。樂府以前二首作古辭。後二首作王金珠。〗

七寶畫團扇。燦爛明月光。與郎卻暄暑。相憶莫相忘。﹝○玉臺新詠十。《類聚》四十三。《初學記》二十五。《樂府詩集》四十五作無名氏辭。《詩紀》三十七。﹞

靑靑林中竹。可作白團扇。動搖郎玉手。因風托方便。﹝○玉臺新詠十。《類聚》四十三。光府詩集四十五作無名氏辭。《詩紀》三十七。﹞

團扇復團扇。持許自障面。憔悴無復理。羞與郎相見。﹝○玉臺新詠十。《類聚》四十三。《樂府詩集》四十五作無名氏辭。《詩紀》三十七。﹞

【團扇郎】

手中白團扇。淨如秋團月。淸風任動生。嬌聲任意發。﹝○《樂府詩集》四十五作無名氏辭。《詩紀》三十七。﹞

謝安

﹝安。字安石。陳國陽夏人。歷桓溫徵西司馬﹑吳興太守。徵拜侍中。遷吏部尙書。孝武卽位。爲尙書僕射。進中書監﹑錄尙書事。封建昌縣公。苻堅入寇。加徵討大都督。堅破。進拜太保。都督揚﹑江﹑荊﹑司﹑豫﹑徐﹑兗﹑靑﹑冀﹑幽﹑並﹑寧﹑益﹑雍﹑梁十五州軍事。尋出鎭廣陵。太元十年卒。年六十六。﹞

【與王胡之詩】〖六章〗

鮮冰玉凝。遇陽則消。素雪珠麗。潔不崇朝。膏以朗煎。蘭由芳凋。哲人悟之。和任不摽。外不寄傲。內潤瓊瑤。如彼潛鴻。拂羽雪霄。

內潤伊何。亹亹仁通。拂羽伊何。髙棲梧桐。頡頏應木。婉轉虵龍。我𨿽異迹。及爾齊蹤。思樂神崖。悟言機峯。

繡雲綺構。丹霞增輝。濛泛仰映。扶桑散蕤。吾賢領雋。邁俗鳳飛。含章秀起。坦步遠遺。

余與仁友。不塗不笱。默匪嚴穴。語無滯事。櫟不辭社。周不駭吏。紛動囂醫。領之在識。會感者圓。妙得者意。我鑑其同。物睹其異。

往化轉落。運萃勾芒。仁風虛降。與時抑揚。蘭棲湛露。竹帶素霜。蕊點朱的。薰流淸芳。觸地儛雩。遇流濠梁。投綸同詠。褰褐俱翔。

朝樂朗日。嘯歌丘林。夕玩望舒。入室鳴琴。五弦淸激。南風披襟。醇醪淬慮。微言洗心。幽暢得誰。在我賞音。﹝○文館詞林百五十七。﹞

【蘭亭詩二首】〖《詩紀》作瑯琊王友謝安二首。〗

伊昔先子。有懷春遊。契玆言執。寄傲林丘。森森連領。茫茫原疇。回霄垂霧。凝泉散流。﹝○戲鴻堂帖十。《詩紀》三十三。﹞

相與欣佳節。率爾同褰裳。薄雲羅陽景。微風翼輕航。醇醪陶丹府。兀若遊羲唐。萬殊混一理。安復覺彭殤。﹝○戲鴻堂帖十。廣《文選》九。《詩紀》三十三。又輿地紀勝十引航一韻。詩話總龜後集十六引殤一韻。﹞

謝萬

﹝萬。字萬石。安弟。辟司徒掾。遷右西屬。不就。簡文帝作相。召爲輔軍從事中郎。遷豫州刺史﹑領淮南太守﹑監司豫冀並四州軍事﹑假節。軍潰。廢爲庶人。卒年四十二。有集十六卷。﹞

【蘭亭詩二首】〖《詩紀》作司徒左西屬謝萬二首。〗

肆眺崇阿。寓目髙林。靑蘿醫岫。修竹冠岑。谷流淸響。條鼓鳴音。玄崿吐潤。霏霧成陰。﹝○戲鴻堂帖十。《詩紀》三十三。﹞

司冥捲陰旗。句芒舒陽旌。靈液被九區。光風扇鮮榮。碧林輝英翠。紅葩擢新莖。翔禽撫翰遊。騰鱗躍淸冷。﹝○戲鴻堂帖十。《詩紀》三十三。又輿地紀勝十引莖一韻。﹞

孫統

﹝統。字承公。太原中都人。徵北將軍褚褒召爲參軍。不就。求爲鄞令。轉吳令。後爲余姚令。有集九卷。﹞

【蘭亭詩二首】〖《詩紀》作前余杭令孫統二首。〗

茫茫大造。萬化齊軌。罔悟玄同。競異摽旨。平勃運謀。黃綺隱幾。凡人仰希。期山期水。﹝○戲鴻堂帖一。詩經三十三。﹞

地主觀山水。仰尋幽人蹤。回沼激中逵。疏竹間修桐。因流轉輕觴。冷風飄落松。時禽吟長澗。萬籟吹連峯。﹝○同上﹞

孫嗣

﹝嗣。綽子。位至中軍參軍。早亡。有集三卷。﹞

【蘭亭詩】

望嚴懷逸許。臨流想奇莊。誰云眞風絕。千載挹餘芳。﹝○戲鴻堂帖十。《詩紀》三十三。○帖云。孫無四言詩。﹞

郗曇

﹝曇。字重熙。髙平金鄕人。官至徐﹑兗二州刺史。升平五年卒。年四十二。﹞

【蘭亭詩】

溫風起東谷。和气振柔條。端坐興遠想。薄言遊近郊。﹝○戲鴻堂帖十。《詩紀》三十三。帖云。郗無四言詩。﹞

庾友

﹝友。字惠彥。小字玉臺。潁川鄢陵人。歷中書郎﹑東陽太守。﹞

【蘭亭詩】

馳心域表。寥寥遠邁。理感則一。冥然玄會。﹝○戲鴻堂帖十。《詩紀》三十三。○帖云。庾無五言詩。﹞

庾蘊

﹝蘊。潁川鄢陵人。冰子。官至廣州刺史。﹞

【蘭亭詩】

仰想虛舟說。俯嘆世上賓。朝榮𨿽云樂。夕獘理自因。﹝○戲鴻堂帖十。《詩紀》三十三。○帖云。庾無四言詩。﹞

曹茂之

﹝茂之。字永世。彭城人。仕至尙書郎。﹞

【蘭亭詩】〖《詩紀》作行參軍曹茂之。〗

時來誰不懷。寄散山林間。尙想方外賓。迢迢有餘閒。﹝○戲鴻堂帖十。《詩紀》三十三。○帖云。曹無四言詩。﹞

華茂

﹝茂。廣陵人。華譚子。嗣父爵封都亭侯。﹞

【蘭亭詩】〖《詩紀》云。上虞令華茂。〗

林榮其郁。浪激其隈。泛泛輕觴。載欣載懷。﹝○戲鴻堂帖十。《詩紀》三十三。○帖云。華無五言詩。﹞

桓偉

﹝《詩紀》作滎陽桓偉。又曰﹕按《晉書》。桓偉。譙國龍亢人。玄之兄。玄爲荊州。以偉爲冠軍將軍。後加安西將軍﹑荊州刺史。此云滎陽。未知是否。﹞

【蘭亭詩】

主人𨿽無懷。應物貴有尙。宣尼遨沂津。蕭然心神王。數子各言志。曾生發淸唱。今我欣斯遊。慍情亦蹔暢。﹝○戲鴻堂帖十。《詩紀》三十三。○帖云。桓無四言詩。﹞

袁嶠之

﹝嶠之。爵裏不詳。﹞

【蘭亭詩二首】〖《詩紀》云。陳郡袁嶠之二首。〗

人亦有言。得意則歡。佳賓旣臻。相與遊盤。微音疊詠。馥焉若蘭。苟齊一致。遐想揭竿。﹝○戲鴻堂帖一。《詩紀》三十三。﹞

四眺華林茂。俯仰晴川渙。激水流芳醪。豁爾累心散。遐想逸民軌。遺音良可玩。古人詠舞雩。今也同斯嘆。﹝○戲鴻堂帖十。《詩紀》三十三。又輿地紀勝十引漁一韻。﹞

王玄之

﹝玄之。羲之長子。早卒。﹞

【蘭亭詩】

松竹挺嚴崖。幽澗激淸流。消散肆情志。酣暢豁滯憂。﹝○戲鴻堂帖十。《詩紀》三十三。○帖云。王無四言詩。﹞

王凝之

﹝凝之。字叔平。羲之第二子。歷江州刺史﹑左將軍﹑會稽內史。隆安三年。爲孫恩所殺。﹞

【蘭亭詩二首】

莊浪濠津。巢步潁湄。冥心眞寄。千載同歸。﹝○戲鴻堂帖十。《詩紀》三十三。﹞

煙熅柔風扇。熙怡和气淳。駕言興時遊。逍遙映通津。﹝○同上﹞

謝道韞

﹝道韞。瑯邪臨沂人。安西將軍奕女。王凝之妻。有集三卷。﹞

【泰山吟】〖《詩紀》作登山。〗

峨峨東嶽髙。秀極衝靑天。嚴中間虛宇。寂寞幽以玄。非工復非匠。云構發自然。器象爾何物。遂令我屢遷。逝將宅斯宇。可以盡天年。﹝○《類聚》七作謝氏詩。岱史。《詩紀》三十七。﹞

【擬嵇中散詠松詩】

遙望山上松。隆冬不能凋。願想遊不憩。瞻彼萬仞條。騰躍未能升。頓足俟王喬。時哉不我與。大運所飄遙。﹝○《類聚》八十八。《詩紀》三十七。﹞

【詠雪聯句】

〖謝太傅安寒雪日內集。與兒女講論文義。俄而雪驟。公欣然唱韻。兄子胡兒及兄女道韞賡歌。公大笑樂。〗

白雪紛紛何所似。撒鹽空中差可擬。未若柳絮因風起。﹝○《晉書》王凝之妻謝氏傳。《世說》新語言語篇。《類聚》二。《初學記》二。《白帖》六。《禦覽》十二﹑五百一十二。《詩紀》三十七。又《白帖》六引似﹑擬兩韻。﹞

王肅之

﹝肅之。字幼恭。羲之第四子。歷中書郎﹑驃騎諮議。有集三卷。﹞

【蘭亭詩二首】

在昔暇日。味存林嶺。今我斯遊。神怡心靜。﹝○戲鴻堂帖十。《詩紀》三十三。﹞

嘉會欣時遊。豁爾暢心神。吟詠曲水瀨。淥波轉素鱗。﹝○戲鴻堂十。《詩紀》三十三。又輿地紀勝十引林一韻。﹞

王徽之

﹝徽之。字子猷。羲之第五子。歷桓溫大司馬參軍﹑桓沖車騎參軍﹑黃門侍郎。有集八卷。﹞

【蘭亭詩二首】

散懷山水。蕭然忘羈。秀薄粲穎。疏松籠崖。遊羽扇霄。鱗躍淸池。歸目寄歡。心冥二奇。﹝○戲鴻堂十。《詩紀》三十三。﹞

先師有冥藏。安用羈世羅。未若保衝眞。齊契箕山阿。﹝○同上﹞

王渙之

【蘭亭詩】

去來悠悠子。披褐良足欽。超迹修獨往。眞契齊古今。﹝○《詩紀》三十三。戲鴻堂帖十引前三句。○帖云。王無四言詩。﹞

王彬之

﹝彬之曾爲殷浩僚佐。﹞

【蘭亭詩二首】

丹崖竦立。葩藻暎林。淥水揚波。載浮載沈。﹝○戲鴻堂帖十。《詩紀》三十三。﹞

鮮葩映林薄。遊鱗戲淸渠。臨川欣投釣。得意豈在魚。﹝○戲鴻堂帖十。輿地紀勝十。《詩紀》三十三。﹞

王蘊之

﹝蘊之。一名蘊。字叔仁。廣漢人。﹞

【蘭亭詩】

散豁情志暢。塵纓忽已捐。仰詠挹餘芳。怡情味重淵。﹝○戲鴻堂帖十﹑《詩紀》三十三並作王蘊。○帖云。王無四言詩。﹞

王丰之

【蘭亭詩】〖《詩紀》云。行參軍王丰之。〗

肆盼嚴岫。臨泉濯趾。感興魚鳥。安居幽峙。﹝○戲鴻堂帖十。詩尼三十三。○帖云。王無五言詩。﹞

魏滂

【蘭亭詩】〖《詩紀》作郡功曹魏滂。〗

三春陶和气。恨物齊一歡。明後欣時丰。駕言映淸瀾。亹亹徳音暢。蕭蕭遺世難。望嚴愧脫屣。臨川謝揭竿。﹝○戲鴻堂帖十。《詩紀》三十三。○帖云。魏無四言詩。﹞

虞說﹝戲鴻堂帖作悅。﹞

【蘭亭詩】〖《詩紀》作鎭軍司馬虞說。〗

神散宇宙內。形浪濠梁津。寄暢須臾歡。尙想味古人。﹝○戲鴻堂帖十。《詩紀》三十三。○帖云。虞無四言詩。﹞

謝繹

【蘭亭詩】〖《詩紀》作郡五官謝繹。〗

縱觴任所適。回波縈遊鱗。千載同一朝。沐浴陶淸塵。﹝○戲鴻堂帖十。《詩紀》三十三。○帖云。謝無四言詩。﹞

徐丰之

﹝丰之。東海郯人。徐寧子。﹞

【蘭亭詩二首】〖《詩紀》作行參軍徐丰之二首。〗

俯揮素波。仰掇芳蘭。尙想嘉客。希風永嘆。﹝○戲鴻堂帖十。《詩紀》三十三。﹞

淸響擬絲竹。班荊對綺疏。零觴飛曲津。歡然朱顏舒。﹝○同上﹞

曹華

【蘭亭詩】〖《詩紀》作徐州西平曹華。〗

願與達人遊。解結遨濠梁。狂吟任所適。浪流無何鄕。﹝○戲鴻堂帖十作華平。《詩紀》三十三。○帖云。華無四言詩。﹞

晉詩卷十四

晉孝武帝司馬曜

﹝曜。字昌明。簡文帝第三子。興寧三年。封會稽王。咸安二年。七月卽位。在位二十四年。太元二十一年爲張貴人所弒。年三十五。謚曰孝武皇帝。有集二卷。﹞

【示殷仲堪詩】

〖《晉書》曰﹕殷仲堪爲黃門郎。孝武嘗示仲堪《詩》曰﹕〗

勿以己才。而笑不才。﹝○《晉書》殷仲堪傳。《禦覽》五百九十一。﹞

袁宏

﹝宏。字彥伯。小字虎。陳郡扶樂人。永和初。爲謝尙安西參軍。累遷桓溫大司馬記室。後自吏部郎出爲東陽太守。太元初卒。年四十九。有後漢紀三十卷﹑正始名士傳三卷﹑竹林名士傳三卷﹑中朝名士傳若干捲﹑集二十卷。﹞

【從徵行方頭山詩】

峨峨太行。淩虛抗勢。天嶺交气。窈然無際。澄流入神。玄谷應契。四象悟心。幽人來憩。﹝○《類聚》七。《詩紀》三十二。﹞

【采菊詩】

息足回阿。圓坐長林。披榛卽澗。藉艸依陰。﹝○《禦覽》五十六。﹞

【詠史詩二首】

〖續晉陽秋曰﹕虎少有逸才。文章絕麗。曾爲詠史詩。是其風情所寄。少孤而貧。以運租爲業。謝尙時鎭牛渚。乘秋佳風月。微服泛江。會虎在運租船中諷詠。聲旣淸會。辭又藻拔。非尙所曾聞。乃遣問訊。答曰﹕是袁臨汝郎誦詩。卽其詠史之作也。〗

周昌梗槪臣。辭達不爲訥。汲黯社稷順。棟梁表天骨。陸賈厭解紛。時與酒檮杌。婉轉將相門。一言和平勃。趨捨各有之。俱令道不沒。﹝○《類聚》五十五。廣《文選》十八。《詩紀》三十二。﹞

無名困螻蟻。有名世所疑。中庸難爲體。狂狷不及時。楊惲非忌貴。知及有餘辭。躬耕南山下。蕪穢不遑治。趙瑟奏哀音。秦聲歌新詩。吐音非凡唱。負此欲何之。﹝○同上﹞

【擬古詩】

髙館百餘仞。迢遞虛中亭。文幌曜瓊扇。碧疏映綺欞。﹝○《類聚》六十三。《詩紀》三十二。﹞

【詩】

森森千丈松。磊砢非一節。𨿽無榱桷麗。較爲梁棟桀。﹝○《類聚》八十八。《詩紀》三十二。﹞

王彪之

﹝彪之。字叔虎。瑯邪臨沂人。初除著作郎。累遷吏部尙書。後爲鎭軍將軍﹑會稽內史。孝武卽位。遷尙書令。太元二年卒。年七十三。有集二十卷。﹞

【登會稽刻石山詩】

隆山嵯峨。崇巒岧峣。傍覿滄洲。仰拂玄霄。文命遠會。風淳道遼。秦皇遐巡。邁北英豪。宅靈基阿。銘迹峻嶠。靑陽曜景。時和气淳。修領增鮮。長松挺新。飛鴻振羽。騰龍躍鱗。﹝○《類聚》八。《詩紀》三十二。﹞

【遊仙詩】

遠遊絕塵霧。輕舉觀滄溟。蓬七陰倒景。崐崘罩曾城。﹝○《文選》二十二從遊京口北固應詔詩注。﹞

【與諸兄弟方山別詩】

脂車總馳輪。泛舟理飛棹。絲染墨悲嘆。路歧楊感悼。﹝○《初學記》十八。《詩紀》三十二。﹞

【登治城樓詩】

俯觀陋室。宇宙六合。譬如四壁。﹝○文鏡祕府論西捲。﹞

習鑿齒

﹝鑿齒。字彥威。襄陽人。荊州刺史桓溫辟爲從事。轉西曹從事﹑別駕治中。遷滎陽太守。以疾歸裏。太元七年卒。有漢晉春秋四十七卷﹑集五卷。﹞

【詩】〖《詩紀》作燈。注云。一作詠燈籠。〗

煌煌閒夜燈。修修樹間亮。燈隨風煒燁。風與燈升降。﹝○《類聚》八十。﹞

【嘲道安詩】

〖《晉書》曰﹕習鑿齒詣釋道安。值眾增齊。皆捨缽斂衽。惟道安食不輟。鑿齒曰﹕〗

大鵬從南來。眾鳥皆戢翼。何忽凍老鴟。腩腩低頭食。﹝○《禦覽》九百二十七。﹞

王瑉

﹝瑉。字季琰。珣弟。歷著作散騎郎﹑國子博士﹑黃門侍郎﹑中書令。太元十三年卒。年三十八。有集十卷。﹞

【直中書詩】

髙閣臨云日。險岑仰天居。﹝○《初學記》十一。﹞

謝芳姿

【團扇歌二首】

〖古今樂錄曰﹕團扇歌者。晉中書令王瑉捉白團扇。與嫂婢謝芳姿有愛。情好甚篤。嫂箠撻婢過苦。王東亭聞而止之。芳姿素善歌。嫂令歌一曲當赦之。應聲歌云云。瑉聞更問之。汝歌何遺。芳姿卽攺云云。〗

白團扇。辛苦五流連。是郎眼所見。﹝○《樂府詩集》四十五。《詩紀》三十七。﹞

白團扇。憔悴非昔容。羞與郎相見。﹝○《樂府詩集》四十五。《禦覽》五百七十三。《詩紀》三十七。﹞

蘇彥

﹝彥。孝武帝時爲北中郎參軍。有蘇子七卷﹑集十卷。﹞

【七月七日詠織女詩】

火流涼風至。少昊協素藏。織女思北沚。牽牛嘆南陽。時來嘉慶集。整駕巾玉箱。瓊佩垂藻蕤。霧裾結云裳。金翠耀華輜。軿轅散流芳。釋轡紫微庭。解衿碧琳堂。歡燕未及究。晨暉照扶桑。仙童唱淸道。盤螭起騰驤。悵悵一宵促。遲遲別日長。﹝○古今歲時雜詠二十五。《禦覽》三十一。《詩紀》三十六。又《書鈔》百五十五引藏﹑陽二韻。《類聚》四引陽﹑箱﹑裳﹑堂﹑桑﹑長六韻。歲華紀麗三引陽﹑箱﹑裳﹑長四韻。﹞

【西陵觀濤詩】

洪﹝《詩紀》云。一作江。﹞濤奔逸勢。駭浪駕丘山。訇隱振宇宙。崩磕津云連。﹝○《類聚》九。《詩紀》三十六。﹞

【秋夜長】

晨暉電流以西逝。閒宵漫漫其未央。牛女隔河以延佇。列宿雙景以相望。輕雲飄霏以籠朗。素月披曜而舒光。時禽鳴於庭柳。節虫吟於戶堂。零葉紛其交萃。落英﹤風立﹥以散芳。睹遷化之遒邁。悲榮枯之靡常。貞松隆冬以擢秀。金菊吐翹以淩霜。﹝○《類聚》二。又《初學記》三引堂一韻﹑芳一韻。﹞

趙整

﹝整。字文業。一名正。雒陽淸水人。或曰濟陰人。年十八爲僞秦著作郎。遷黃門侍郎﹑武威太守。﹞

【酒徳歌】

〖前秦錄曰﹕堅與羣臣飲酒。以祕書監朱肜爲酒正。令人以極醉爲限。整乃作酒徳歌曰云云。堅大悅。命整書之。以爲酒戒。自是每宴羣臣。禮飲而已。〗

地列酒泉。天垂酒池。杜康妙識。儀狄先知。紂喪殷邦。桀傾夏國。由此言之。前危後則。﹝○《十六國春秋》四十二。通鑑百四。《文選》補遺三十五。《詩紀》三十六。﹞

【又】

〖前秦錄曰﹕苻堅宴羣臣於釣臺。祕書侍郎趙整以堅頗好酒。因爲酒徳之歌。〗

獲黍西秦。采麥東齊。春封夏發。鼻納心迷。﹝○《十六國春秋》四十二。《禦覽》八百四十二。祕書略八百四十六引前秦錄。﹞

【諷諫詩二首】

髙僧傳曰﹕正性好幾諫。無所回避。苻堅末年。寵惑鮮卑。惰於治政。正因歌諫曰﹕昔聞孟津河。堅動容曰﹕是朕也。又歌曰﹕北園有一樹。堅笑曰﹕將非趙文業耶。

昔聞孟津河。千里作一曲。此水本自淸。是誰攪令濁。﹝○髙僧傳一。《樂府詩集》六十作琴歌。《詩紀》三十六。﹞

北園有一樹。布葉垂重陰。外𨿽饒棘刺。內實有赤心。﹝○髙憎傳一。《類聚》八十七。《初學記》二十八。《樂府詩集》六十作琴歌。《詩紀》三十六。又《初學記》二十八引陰一韻。﹞

【諫歌】

〖晉孝武帝寧康二年冬十二月。秦王堅與慕容垂夫人段氏同輦遊於後庭。宦官趙整歌云云。堅攺容謝之。命夫人下輦。〗

不見雀來入燕室。但見浮雲蔽白日。﹝○通鑑一百三。《詩紀》三十六。﹞

【琴歌】

〖《晉書》載記曰﹕苻堅分氐戶於諸鎭。趙整因侍﹐援琴而歌云云。堅笑而不納。乃敗於姚萇。果如整言。〗

阿得脂。阿得脂。博勞舊父是仇綏。尾長翼短不能飛。遠徙種人畱鮮卑。一旦緩急語阿誰。﹝○《晉書》苻堅載記下。《禦覽》九百二十三。通鑑一百四。《樂府詩集》六十。《詩紀》三十六。﹞

王嘉

﹝嘉。字子年。隴西安陽人。淸虛服气。不與人交遊。石季龍之末。隱於終南山。苻堅累徵。不赴。及姚萇入長安。禮嘉如苻堅故事。後因事害之。﹞

【歌三首】

金刀治世後遂苦。帝王昏亂天神怒。災異屢見戒人主。三分二叛失州土。三王九江一在吳。余悉稚小早少孤。一國二主天所驅。﹝○《齊書》符瑞志。﹞

三禾椮椮林茂孳。金刀利刃齊刈之。﹝○《齊書》符瑞志。﹞

欲知其姓艸肅肅。谷中最累低頭熟。鱗身甲體永興福。﹝○《齊書》符瑞志。南史齊髙帝紀。《樂府詩集》八十七。○逯案。《詩紀》所載三首。其一據金陵志爲帝諱昌明運當極。特申一期延其息。諸馬渡江百年中。當值卯金折其鋒四句。其二三據《樂府詩集》爲欲知其姓艸肅肅三句及金刀利刃齊刈之一句。檢金陵志所載乃讖語而非歌。金刀利刃齊刈之亦只而不全。今攺從《齊書》符瑞志。列之如上焉。﹞

【歌】

鳳皇鳳皇。何不髙飛還故鄕。無故在此取滅亡。﹝○魏書九十五。﹞

【皇娥歌】

〖拾零遺記曰﹕少昊以金徳王。母曰皇娥。處璇宮而夜織。或乘桴木而晝遊。經歷窮桑滄茫之浦。時有神童。容貌絕俗。稱爲白帝之子。卽太白之精。降乎水際。與皇娥燕戲並坐。撫桐峯梓瑟。皇娥倚瑟而淸歌云云。白帝子答歌云云。及皇娥生少昊。號曰窮桑氏。〗

天淸地曠浩茫茫。萬象回薄化無方。浛天蕩蕩望滄滄。乘桴搖漾著日傍。當期何所至窮桑。心知和樂悅未央。﹝○拾遺記一。《詩紀前集》一。○逯案。拾遺記。梁蕭綺撰。惟綺書乃據王嘉拾遺錄。其中歌詩蓋嘉原作。今列此備考。﹞

【白帝子歌】

四維八埏﹤耳少﹥難極。驅光逐影窮水域。璇宮夜靜當軒織。桐峯文梓千尋直。伐梓作器成琴瑟。淸歌流暢樂難極。滄湄海浦來棲息。﹝○拾遺記一。計坭前集一。﹞

【采藥詩】

〖拾遺記曰﹕暗河之北有紫桂成林。其實如棘。羣仙餌焉。韓終采藥四言《詩》云﹕〗

暗河之桂。實大如棗。得而食之。後天而老。﹝○拾遺記二。《類聚》八十九。《詩紀前集》八。﹞

【時俗四言詩】

〖拾遺記曰﹕成王五年。因祗之國去王都九萬里。其丈夫勤於耕稼。一日鋤十頃之地。貢嘉禾一莖盈車。故時俗四言《詩》曰﹕〗

力勤十頃。能致嘉穎。﹝○拾遺訊一。《詩紀前集》八。﹞

殷頭

﹝頭。字伯通。陳郡長平人。太元中。以中書郎爲南蠻校尉。蒞職淸明。隆安二年卒。﹞

【應晴詩】

景遲兮開明。﹝○《書鈔》百五十一。﹞

王珣

﹝珣。字元琳。瑉兄。歷桓溫主簿﹑給事黃門侍郎﹑祕書監﹑吳國內史﹑尙書右僕射。安帝卽位。遷尙書令。隆安四年解職。歲餘卒。年五十二。有集十一卷。﹞

【秋懷詩】

天悠雲際。風遼气爽。﹝○《書鈔》百五十四。﹞

袁山松

﹝山松。陳郡陽夏人。爲吳郡太守。孫恩之亂。山松守氵扈瀆城。隆安五年。城陷。被害。﹞

【菊詩】

靈菊植幽崖。擢穎陵寒飆。春露不染色。秋霜不攺條。﹝○《類聚》八十一。《詩紀》三十二。﹞

【白鹿山詩】

〖白鹿詩序曰﹕荊門山臨江。皆絕壁峭峙。壁立百餘丈。互帶激流。禽獸所不能履。有一白鹿。忽然若飛。超崗而去。謂之白鹿山。《詩》曰﹕〗

白鹿乃在上林西苑中。射工尙復得脯臘之。黃鵠摩天極髙飛。後宮尙得烹煮之。﹝○《類聚》九十五。○逯案。此襲漢樂府烏生篇語。﹞

顧愷之

﹝愷之。字長康。晉陵無錫人。初爲桓溫大司馬參軍。後爲殷仲堪參軍。年六十二卒於官。有啟夢記三卷﹑集二十卷。﹞

【神情詩】〖亦見陶淵明集〗

春水滿四澤。夏云多奇峯。秋月揚明輝。冬嶺秀寒松。﹝○《書鈔》百五十作古詩。《類聚》三。《詩紀》三十二。﹞

【拜宣武墓詩】

山崩溟海竭。魚鳥將何依。﹝○《世說》新語言語篇。文鏡祕府論西捲。《禦覽》四百八十七。﹞

遠念羨昔存。撫墳哀今亡。﹝○《文選》二十三廬陵王墓下作詩注。﹞

【詩】

麗春絕眾卉。﹝○艸堂詩箋十八麗春詩注。﹞

苻朗

﹝朗。字元達。略陽臨渭氐人。苻堅從兄子。初爲堅鎭東將軍﹑靑州刺史。後降晉。至揚州。太元中。王國寶譖而剎之。有苻子三十卷。﹞

【擬關龍逢行歌】

〖苻子曰﹕桀觀炮烙於瑤臺。謂關龍逢曰﹕聽子諫。諫得。我攺之。諫不得。我刑之。關龍逢曰﹕臣嘗觀君之冕。非其冕也。而冕危石。君之履。非其履也。而履春水。未有冠危石而不壓。蹈春冰而不陷者也。桀乃笑應之曰﹕是日亡。則與俱亡。子知我之亡。而不自知亡乎。子且就炮烙之刑。我觀子亡。龍逢布武而趨。行歌曰﹕〗

造化勞我以生。休我以炮烙。﹝○《禦覽》八十二﹑六百四十七。﹞

【臨終詩】

四大起保因。聚散無窮已。旣適一生中。又入一死理。冥心乘和暢。未覺有終始。如何箕山夫。奄焉處東市。曠此百年期。遠同嵇叔子。命也歸自天。委化任冥紀。﹝○《晉書》苻朗載紀。《詩紀》三十六。﹞

桓玄

﹝玄﹐字敬道﹐譙國龍亢人。桓溫第六子。襲爵南郡公。孝武末﹐拜太子洗馬﹐出補義興太守。安帝初﹐爲江州刺史﹐進後將軍﹑都督江荊襄雍秦梁益寧八州及揚州八郡﹑江荊二州刺史。元興初﹐舉兵入京﹐自加總百揆侍中﹑丞相﹑錄尙書事﹑揚州牧﹐領徐州刺史。復讓丞相﹐自署太尉﹐封楚王。以元興二年受禪。攺元永始。三年﹐劉裕等舉義旗﹐玄被誅﹐年三十六。有周《易﹟系辭》注二卷﹑集四十三卷﹑要集二十卷。﹞

【登荊山詩】

理不孤湛。影比有津。曾是名嶽。明秀超鄰。器棲荒外。命契饗神。我之懷矣。巾駕悄輪。﹝○《類聚》七。《詩紀》三十。﹞

【南林彈詩】

散帶躡良駟。揮彈出長林。歸翮赴舊棲。喬木轉翔禽。輕丸承條源。纖繳截云尋。落羽尋絕響。屢中轉應心。﹝○《書鈔》百二十四引林﹑尋三韻。《類聚》六十﹑《禦覽》三百五十﹑《詩紀》三十六並引林﹑禽﹑心三韻。﹞

【詩】

鳴鶴響長阜。﹝○《書鈔》百三十。﹞

殷仲文

﹝仲文。字仲文。陳郡長平人。會稽王道子引爲驃騎參軍。轉諮議參軍。後爲元顯徵虜長史。左遷新安太守。桓玄舉兵。以爲諮議參軍。領記室。進侍中。領左衛將軍。玄敗。投義軍。爲鎭軍長史。轉尙書。義熙三年謀反。伏誅。有集七卷。﹞

【南州桓公九井作詩】

四運𨿽鱗次。理化各有準。獨有淸秋日。能使髙興盡。景气多明遠。風物自淒緊。夾籟驚幽律。哀壑叩虛牝。歲寒無早秀。浮榮甘夙隕。何以標貞脆。薄言寄松菌。哲匠感蕭晨。肅此塵外軫。廣筵散泛愛。逸爵紆勝引。伊余樂好仁。惑祛吝亦泯。猥首阿衡朝。將貽匈奴哂。﹝○《文選》二十二。《詩紀》三十六。﹞

【送東陽太守詩】

昔人深誠嘆。臨水送將離。如何祖良遊。心事孱在斯。虛亭無畱賓。東川緬逶迆。﹝○《類聚》二十九。《詩紀》三十六。﹞

【入剡詩】

野人𨿽云隔。超悟必有此。﹝○《文選》六十齊竟陵文宣王行狀注。﹞

謝混

﹝混﹐字叔源﹐小字益壽﹐陳郡陽夏人。太傅安孫﹐尙孝武帝晉陵公主﹐官至中領軍﹑尙書左僕射。義熙八年﹐坐與劉毅善﹐爲劉裕所殺。有集五卷。﹞

【遊西池詩】

悟彼蟋蟀唱。信此勞者歌。有來豈不疾。良遊常蹉跎。逍遙越城肆。願言屢經過。回阡被陵闕。髙臺眺飛霞。惠風蕩繁囿。白雲屯曾阿。景昃鳴禽集。水木湛淸華。褰裳順蘭沚。徙倚引芳柯。美人愆歲月。遲暮獨如何。無爲牽所思。南榮戒其多。﹝○《文選》二十二。﹞

【誡族子詩】

〖南史曰﹕混風格髙峻。少所交納。惟與族子靈運﹑瞻﹑晦﹑曜以文義賞會。嘗居在烏衣巷。故謂之烏衣之遊。因歸飲之餘。爲韻語以獎勸。靈運等曰﹕〗

康樂誕通度。實有名家韻。若加繩染功。剖瑩乃瓊瑾。宣明體遠識。穎達且沈雋。若能去方執。穆穆三才順。阿多標獨解。弱冠纂華胤。質勝誡無文。基尙又能峻。通遠懷淸悟。采采標蘭訊。直轡鮮不躓。抑用解偏吝。微子基微尙。無倦由慕藺。勿輕一簣少。進往必千仞。數子勉之哉。風流由爾振。如不犯所知。此外無所愼。﹝○《宋書》謝弘微傳。南史謝密傳。《詩紀》三十六。﹞

【送二王在領軍府集詩】

苦哉遠徵人。將乖萃余室。明窗通朝暉。絲竹盛蕭瑟。樂酒輟今辰。離端起來日。﹝○《初學記》十八引室﹑瑟二韻。引日一韻。《詩紀》三十六。﹞

【詩】

昔爲烏衣遊。戚戚皆親侄。﹝○《宋書》謝弘微傳。﹞

【秋夜長】

秋夜長兮𨿽欣長而悼速。送晨暉於西嶺。迎夕景於東谷。夜旣分而气髙。風入林而傷綠。燕翩翩以辭宇。雁邕邕而南屬。﹝○《類聚》三。﹞

劉毅

﹝毅。字希樂。彭城沛人。桓玄篡位。與劉裕等起兵。事平。爲撫軍將軍﹑豫州刺史。封平南郡開國公。後轉荊州刺史。義熙八年。爲劉裕所殺。﹞

【西池應詔賦詩】

〖《晉書》曰﹕毅徵盧循敗歸。帝大宴於西池。有詔賦詩。毅《詩》云﹕〗

六國多雄士。正始出風流。﹝○《晉書》本傳。﹞

吳隱之

﹝隱之。字處默。濮陽鄄城人。解褐輔國功曹。累遷晉陵太守﹑廣州刺史。後遷中領軍。義熙九年卒。﹞

【酌貪泉賦詩】

〖《晉書》曰﹕隆安中。以隱之爲龍驤將軍﹑廣州刺史。未至州二十里。地名石門。有水曰貪泉。飲者懷無厭之欲。隱之至泉所酌而飲之。因賦此詩。及在州。淸操逾厲。〗

古人雲此水。一歃懷千金。試使夷齊飲。終當不易心。﹝○《晉書》本傳。《世說》新語徳行篇注。《書鈔》三十八﹑七十二。《類聚》五十。《初學記》八。《禦覽》二百五十六。事類賦七。萬花谷六。《詩紀》三十六。又《白帖》七十七引心一韻。﹞

劉程之

﹝程之。字仲思。彭城人。初爲府參軍。歷宜昌﹑柴桑令。去職。與周續之﹑陶淵明皆不應徵命。號尋陽三隱。劉裕以其不屈。旌其號曰遺民。義熙十年卒。有玄譜一卷﹑集五卷。﹞

【奉和慧遠遊廬山詩】

理神固超絕。涉粗罕不羣。孰至消煙外。曉然與物分。冥冥玄谷裏。響集自可聞。文峯無曠秀。交領有通云。悟深婉中思。在要開冥欣。中嚴擁微興。�岫想幽聞。弱明反歸鑑。暴懷傅靈薰。永陶津玄匠。落照俟虛斤。﹝○《廬山記》。﹞

王喬之

﹝喬之。爲江州刺史孟懷玉別駕。﹞

【奉和慧遠遊廬山詩】

超遊罕神遇。妙善自玄同。徹彼虛明域。曖然塵有封。眾阜平寥廓。一岫獨淩空。霄景憑嚴落。淸气與時雍。有標造神極。有客越其峯。長河濯茂楚。險雨列秋松。危步臨絕冥。靈壑映萬重。風泉調遠气。遙響多喈嗈。遐麗旣悠然。余盼覿九江。事屬天人界。常聞淸吹空。﹝○《廬山記》。﹞

張野

﹝野。字萊民。南陽人。居柴桑。徵拜散騎常侍。不就。義熙十二年卒。﹞

【奉和慧遠遊廬山詩】

覿嶺混太象。望崖莫由檢。器遠蘊其天。超步不階漸。朅來越重垠。一舉拔塵染。遼朗中大盼。回豁遐瞻慊。乘此攄瑩心。可以忘遺玷。曠風被幽宅。妖塗故死滅。﹝○《廬山記》。﹞

王齊之

﹝齊之。瑯邪人。﹞

【念佛三昧詩四首】

妙用在幽。涉有覽無。神由昧徹。識以照粗。積微自引。因功本虛。泯彼三觀。忘此毫余。﹝○廣弘明集三十。《詩紀》三十六。﹞

寂漠何始。理玄通微。融然忘適。乃廓靈暉。心悠緬域。得不踐機。用之以衝。會之以希。﹝○同上﹞

神資天凝。圓映朝云。與化而感。與物斯羣。應不以方。受者自分。寂爾淵鏡。金水塵紛。﹝○同上﹞

慨自一生。夙乏惠識。托崇淵人。庶藉冥力。思轉毫功。在深不測。至哉之念。主心西極。﹝○同上﹞

陶琬之

﹝琬之。桓玄時爲江州主簿。﹞

【詩】

我服旣暉。我駟旣閒。楊鑣警路。哀龠淸綿。﹝○《禦覽》三百五十八引桓玄集。﹞

羊徽

﹝徽。字敬猷。泰山南城人。義熙初。爲劉裕記室參軍。遷中書郎。出爲河東太守。有集十卷。﹞

【贈傅長猷傅時爲太尉主簿入爲都官郎詩】〖四章〗

赫赫宰朝。匪虯伊鸞。微微殆足。策駑末班。靡獲於心。有虔惟官。肅幽幽禁。孔邃且難。

孰寄斯誠。實惟舊要。自昔偕遊。聿來並朝。𨿽或戎阻。𨿽實氛囂。我有閒暇。與爾淸謠。

物化交尋。聚散飄薄。有美一人。翻飛雲閣。離軫迎今。嬿從謝昨。𨿽則匪遐。言覯彌索。秋鴻溯節。商風厲時。肅彼具物。叩此幽司。違好獨羈。悵其淒而。言念斯盈。告勞惟詩。﹝○文館詞林百五十七。﹞

【答丘泉之詩】〖七章〗

理矚有待。事過無期。自昔願言。寢興伊思。爰遘懷人。載欽在玆。賞得意從。無闕惟時。

王路威夷。戎役孔勤。昔從經略。方難之殷。悠悠岱陰。滔滔江汶。綢繆成說。與子夷屯。

江之泳矣。載瀾載淸。俯冑時暇。解顏舒誠。理旣睦本。事亦惇情。永言契闊。實深平生。

自玆乖互。屬有逝止。余實無良。沈阿彌祀。惇是懷之。則惟吾子。豈微王事。驟駕無已。

疲殆旣謝。惠澤是逢。顯列斯偕。厥司攸同。疇昔之歡。於焉克從。托曜春藻。慰此秋蓬。

𨿽則克從。遁來有乖。衡泌之娛。休沐末偕。冬日烈烈。飄風淒淒。對影華署。如何勿懷。

懷亦勤止。戢此余蘭。惠以好言。深誡在翰。敢忘三折。敬思五難。君子攸贈。復之歲寒。﹝○文館詞林百五十七。﹞

晉詩卷十五

湛方生

﹝方生。爲衛軍諮議參軍。有集十卷。﹞

【廬山神仙詩】

〖序曰﹕尋陽有廬山者。盤在彭蠡之西。其崇標峻極。辰光隔輝。幽澗澄深。積淸百仞。若乃絕阻重險。非人迹之所遊。窈窕衝深。常含霞而貯气。眞可謂神明之區域。列眞之苑囿矣。太元十一年。有樵采其陽者。於時鮮霞褰林。傾暉映岫。見一沙門。披法服獨在嚴中。俄頃捺裳揮錫。淩崖直上。排丹霄而輕舉。起九折而一指。旣白雲之可乘。何帝鄕之足遠哉。窮目蒼蒼。醫然滅迹。《詩》曰﹕〗

吸風玄圃。飲露丹霄。室宅五嶽。賓友松喬。﹝○《類聚》七十八。《詩紀》三十六。﹞

【後齊詩】

解纓復褐。辭朝歸藪。門不容軒。宅不盈畝。茂艸籠庭。滋蘭拂牖。撫我子侄。攜我親友。茹彼園蔬。飲此春酒。開欞攸瞻。坐對川阜。心焉孰托。托心非有。素構易抱。玄根難朽。卽之匪遠。可以長久。﹝○《類聚》六址四。《詩紀》三十六。﹞

【帆】〖帆扶泛切。〗入南湖詩

彭蠡紀三江。廬嶽主眾阜。白沙淨川路。靑松蔚嚴首。此水何時流。此山何時有。人運互推遷。玆器獨長久。悠悠宇宙中。古今疊先後。﹝○《類聚》二十七。廣《文選》十。《詩紀》三十六。﹞

【還都帆詩】

髙嶽萬丈峻。長湖千里淸。白沙窮年潔。林松冬夏靑。水無暫停流。木有千載貞。寤言賦新詩。忽忘羈客情。﹝○《類聚》二十七。《詩紀》三十六。﹞

【天晴詩】

屏醫寢神轡。飛廉收靈扇。靑天瑩如鏡。凝津平如研。落帆修江渚。悠悠極長眄。淸气朗山壑。千里遙相見。﹝○《初學記》二。《詩紀》三十六。﹞

【諸人共講《老子》詩】

吾生幸凝湛。智浪紛競結。流宕失眞宗。遂之弱喪轍。𨿽欲反故鄕。埋醫歸途絕。滌除非玄風。垢心焉能歇。大矣五千鳴。特爲道喪設。鑑之誠水鏡。法穢皆朗徹。﹝○《初學記》二十二。《詩紀》三十六。﹞

【詩】

仲秋有秋色。始涼猶未淒。蕭蕭山間風。冷冷積石溪。﹝○《書鈔》百五十四﹞

【詩】

發鞍踞平陸。秣馬靑山阿。濁酒炙枯魚。鼎食何必過。﹝○《禦覽》五十六。﹞

【詩】

鼓棹行遊矚。﹝○《文選》五十八褚淵碑文注。﹞

【懷歸謠】

辭衡門兮至歡。懷生離兮苦辛。豈羈旅兮一慨。亦代謝兮感人。四運兮遒盡。化新兮歲故。氛慘慘兮凝晨。風淒淒兮薄暮。雨雪兮交紛。重云兮四布。天地兮一色。六合兮同素。山木兮摧披。津壑兮凝沍。感羈旅兮苦心。懷桑梓兮增慕。胡馬兮戀北。越鳥兮依陽。彼禽獸兮尙然。況君子兮去故鄕。望歸塗兮漫漫。

盻江流兮洋洋。思涉路兮莫由。欲越津兮無梁。﹝○《類聚》十九。《詩紀》三十六。﹞

【秋夜詩】

悲九秋之爲節。物凋悴而無榮。嶺頹鮮而殞綠。木傾柯而落英。履代謝以惆悵。睹搖落而興情。信臯壤而感人。樂未畢而哀生。秋夜淸兮何秋夕之轉長。夜悠悠而難極。月皦皦而停光。播商气以淸溫。扇髙風以革涼。水激波以成漣。露凝結而爲霜。凡有生而必凋。情何感而不傷。苟靈符之未虛。孰玆戀之可忘。何天懸之難釋。思假暢之冥方。拂塵衿於玄風。散近滯於老莊。攬逍遙之宏維。總齊物之大綱。同天地於一指。等太山於毫芒。萬慮一時頓渫。情累豁焉都忘。物我泯然而同體。豈復壽夭於彭殤。﹝○《類聚》三作秋夜。《詩紀》三十六。又《初學記》三作秋夜詞。引涼一韻。﹞

白露霏以靜降。﹝○《書鈔》百五十四。﹞

气入肌以淒凜。風灑林而蕭索。﹝○《書鈔》百五十四。﹞

星傾暉以流素。﹝○同上﹞

【遊園詠】

諒玆境之可懷。究川阜之奇勢。水窮淸以澈鑑。山鄰而無際。乘初霽之新景。登北館以悠矚。對荊門之孤阜。傍魚陽之秀嶽。乘夕陽而含詠。杖輕策以行遊。襲秋蘭之流芬。幕長猗之森修。任緩步以升降。歷丘墟而四周。智無涯而難恬。性有方而易適。差一毫而遽乖。徒理存而事隔。故羈馬思其華林。籠雉想其臯澤。矧流客之歸思。豈可忘於疇昔。﹝○《類聚》六十五。《詩紀》三十六。﹞

袁光

【詩】

室有人應有候。要邊鳴佩誰佩之。﹝○《書鈔》百二十八。﹞

劉恢

﹝恢。字道生。沛國人。歷車騎司馬﹑丹楊尹。有集二卷。﹞

【詩】

東臯有一駿。名曰千金駒。絡首纏駿尾。養以甘露芻。﹝○《類聚》九十三。《詩紀》三十二。﹞

何瑾

﹝瑾。一作瑾之。爲車騎參軍。有集十一卷。﹞

【悲秋夜】

欣莫欣兮春日。悲莫悲兮秋夜。伊秋夜之可悲。增沈懷於遠情。嘆授衣之豳詩。感蕭於宋生。天寥廓兮髙褰。气淒肅兮厲淸。燕沂陰兮歸飛。雁懷傷兮寒鳴。霜盈條兮璀璀。露沾頁兮泠泠。﹝○《類聚》三。又《禦覽》十四引末二句。﹞

陸衝

﹝衝。揚州從事。有集二卷。﹞

【雜詩二首】

命駕遵長途。綿邈途難尋。我行一何艱。山川阻且深。洿澤無夷軌。重巒有層陰。零雨淹中路。玄云蔽髙岑。俯悼孤行獸。仰歡偏翔禽。空谷回悲響。流風漂哀音。羈旅淹畱人。悵望愁我心。﹝○廣《文選》十五。《詩紀》三十六。又《類聚》二十八作陸衝詩。引尋﹑深﹑陰﹑岑﹑禽﹑音六韻。﹞

肆觀野原外。放心希太和。景嶽造天漢。丰林冒重阿。淸芬乘風散。艷藻映淥波。﹝○《類聚》二十八作陸衝詩。﹞

陸彥聲

【詩】

相思心旣勞。相望脰亦悁。﹝○《文選》二十五登臨海嶠詩注。﹞

張奴

【歌】

〖髙僧傳曰﹕外國名僧佉叱。寄史長幹寺。有張奴者。不知何許人。不甚見食。而常自肥澤。冬夏常著單布衣。佉叱行見張奴。欣然而笑。佉叱曰﹕吾東見蔡。南訊馬生。北遇王年。今欲就杯度。乃與子相見耶。張奴乃題槐樹。爲歌曰﹕〗

濛濛大象內。照曜實顯彰。何事迷昏子。縱惑自招殃。樂所少人往。苦道若翻囊。不有松柏志。何用擬風霜。閒豫紫煙表。長歌出昊蒼。澄虛無色外。應見有緣鄕。歲曜毗漢後。麗辰傅殷王。伊余非二仙。晦迹之九方。亦見流俗子。觸眼致酸傷。略謠觀有念。寧曰盡矜章。﹝○髙僧傳十杯度傳。北山錄三。《詩紀》三十七。﹞

劉道民

【詩】

事有遠而合。蜀桐爲吳石。﹝○《水經注》漸江水注。《禦覽》五百八十二。﹞

王升之

【燕詩】

春風轉節。萬物增傷。﹝○《書鈔》百五十四。﹞

包播

【詩】

冬日淒慘。玄云避天。素冰彌澤。白雪依山。﹝○《書鈔》百五十四。﹞

卞裕

【送桓竟陵詩】

翰城將孰寄。懷人應斯蒞。餞行臨髙阜。怡衿睦景气。﹝○《初學記》十八。《詩紀》三十六。﹞

【詩】

余弟適東邁。眷戀鈄乖情。離別信吾事。淒心相纚嬰。﹝○《初學記》十八。《詩紀》三十六。﹞

馬岌

﹝岌。初爲張茂參軍。張駿嗣位。以爲酒泉太守。張重華末。爲左長史。張祚僣號。爲尙書。﹞

【題宋纖石壁詩】

〖《晉書》曰﹕宋纖。字令艾。惇煌人也。隱居酒泉南山。不應辟命。酒泉太守馬岌造焉。纖距而不見。岌嘆曰﹕名可聞而身不可見。徳可仰而形不可睹。今而後知先生人中之龍也。銘詩於石壁曰﹕〗

丹崖百丈。靑壁萬尋。奇木蓊郁。蔚若鄧林。其人如玉。維國之琛。室邇人遐。實勞我心。﹝○《晉書》宋纖傳。《禦覽》五百三。《詩紀》三十六。﹞

伏系之

﹝系之。字敬魯。平昌安丘人。歷黃門侍郎﹑侍中﹑尙書﹑光祿大夫。有集十卷。﹞

【詠椅桐詩】

亭亭椅桐。郁玆庭圃。翠微疏風。綠柯蔭宇。﹝○《類聚》八十八。﹞

仲長敖

﹝敖。爵裏未詳。有集二卷。﹞

【歌】〖敖作核性賦。系此歌。〗

形生有極。嗜欲無限。達鼻耳。閉口眼。納眾惡。距羣善。方寸地。九折阪。爲人作崄易。俄頃成此騫。多謝悠悠子。悟之亦不晚。﹝○《類聚》二十一。﹞

殷融

﹝融。字洪遠。陳郡人。歷爲太常﹑吏部尙書。﹞

【答孫興公詩】

聊復放一曲。﹝○《世說》新語排調篇。﹞

王康琚

﹝李善《文選》注曰﹕古今詩英華題云。晉王康琚。然爵裏未詳也。﹞

【反招隱詩】

小隱隱陵藪。大隱隱朝市。伯夷竄首陽。老聃伏柱史。昔在太平時。亦有巢居子。今𨿽盛明世。能無中林士。放神靑雲外。絕迹窮山裏。鵾雞先晨鳴。哀風迎夜起。凝霜凋朱顏。寒泉傷玉趾。周才信眾人。偏智任諸己。推分得天和。矯性失至理。歸來安所期。與物齊終始。﹝○《文選》二十二。《詩紀》三十六。又艸堂詩箋三十三寫懷詩注引裏一韻。﹞

【招隱詩】

登山招隱士。褰裳躡遺蹤。華條當圜室。翠葉代綺窗。﹝○《類聚》三十六。《詩紀》三十六。﹞

徐廣

﹝廣。字野民。東莞姑幕人。歷謝玄兗州從事﹑譙王恬鎭北參軍。入爲祕書郎。轉員外散騎侍郎。隆安中。遷祠部郎。桓玄輔政。以爲大將軍﹑文學祭酒。義熙初。除鎭軍諮議參軍。領記室。封樂成侯。宋受禪。乞歸。元嘉二年卒。年七十四。有禮論答問八卷﹑又十三卷﹑禮答問十一卷﹑晉紀四十六卷﹑車服儀注一卷。﹞

【三日臨水詩】

溫哉令日。爰豫爰遊。興言命駕。寄歡回流。﹝○《初學記》四。﹞

王氏

﹝劉和妻。﹞

【正朝詩】

稔冉冥機運。迅矣四節經。太族應玄律。靑陽兆初正。﹝○《類聚》四。《詩紀》三十七。﹞

辛蕭

﹝蕭。散騎常侍。傅統妻。有集一卷。﹞

【元正詩】

元正啟令節。嘉慶肇自玆。咸奏萬年觴。小大同悅熙。﹝○《類聚》四。古今歲時雜詠一。《詩紀》三十七。又《書鈔》百五十五引玆一韻。﹞

李氏

﹝陳新塗妻。﹞

【冬至詩】

靈象尋數回。四气平運散。陰律鼓微陽。大明啟修旦。感興時來興。心隨逝化嘆。式宴集中堂。賓客盈朝館。﹝○《類聚》三。《禦覽》二十八。《詩紀》三十七。﹞

蘇若蘭

【璇璣圖詩】

前秦苻堅時。秦州刺史扶風竇滔妻蘇氏。陳畱令武功蘇道賢第三女也。名蕙。字若蘭。智識精明。儀容妙麗。謙默自守。不求顯揚。年十六。歸於竇氏。滔甚敬之。然蘇氏性近於急。頗傷嫉妒。滔字連波。右將軍於爽之孫。朗之第二子也。神風偉秀。該通經史。允文允武。時論髙之。苻堅委以心膂之任。備歷顯職。皆有政聞。遷秦州刺史。以忤旨謫戍惇煌。會堅克晉襄陽。慮有危逼。藉滔才略。詔拜安南將軍。畱鎭襄陽。初滔有寵姬趙陽臺。歌舞之妙無出其右。滔置之別所。蘇氏知之。求而獲焉。苦加捶辱。滔深以爲憾。陽臺又專伺蘇氏之短。讒毀交至。滔益忿蘇氏。蘇氏時年二十一。及滔將鎭襄陽。邀蘇氏同往。蘇氏忿之。不與偕行。乃攜陽臺之任。絕蘇氏音問。蘇氏悔恨自傷。因織錦爲回文。五彩相宣。瑩心輝目。縱廣八寸。題詩二百餘首。計八百餘言。縱橫反覆。皆爲文章。其文點畫無缺。才情之妙。超今邁古。名曰璇璣圖。然讀者不能悉通。蘇氏笑曰﹕裴徊宛轉。自爲語言。非我家人。莫能解之。遂發蒼頭賫至襄陽。滔覽之。感其妙絕。因送陽臺之關中。而具車從禮迎蘇氏。歸於漢南。恩好愈重。蘇氏所著文詞五千餘言。屬隋季喪亂。文字散落。追求勿獲。而錦字回文盛傳於世。朕聽政之暇。畱心墳典。散帙之次。偶見斯圖。因述若蘭之多才。復美連波之悔過。遂制此文。聊示將來。如意元年五月一日。大周天冊金輪皇帝制。

仁智懷徳聖虞唐眞妙顯華重榮章臣賢惟聖配英皇倫匹離飄浮江湘津傷嗟情家明葩榮志庭闈亂作人讒佞姦凶害我忠貞桑凶慈雍思恭基河慘嘆中無鏡紛爲篤明難受消原禍因所恃滋極驕盈楡頑孝和淑自爲隔懷懷傷君朗光誰終榮苟不義姬班女婕妤辭輦漢成薄浸休家貞記孝塞慕所路房容珠感誓城傾在戒後孽嬖趙氏飛燕寔生景讒退遠惇貞敬殊增離曠幃飾曜思窮熒猶炎盛興漸至大伐用昭丹靑昭愚謙危節所是山憂經遐淸華英多蒼形未在愼深慮微察遠禍在防萌西滋蒙疑容持從梁心荒淫忘想感所欽岑幽嚴峻嵯峨深淵重涯經网羅林光流電逝推生民堂妃闈飛衣誰追何思情時形寒歲識凋松愆居嘆如陽移陂施爲祗差士空後中奮兗爲相如感傷在勞貞物知終始咎獨懷何潛西不何誰神無感惟自節能我容聲將自孜君想顏衰攺華容是與女賤曜日日激與通者曠思興厲不歌冶同情寧孜側夢仁賢別行士今誰賤鄙醫白無憤將上采悲詠風樊嘆發觀羽纏龍旂容衣詩情明顯怨衰情詩傾英殊衰殊身節菲路和周楚長雙華宮憂虎雕飾繡始璇璣圖義年勞嘆寄華年有志飭忘葑長音南鄭歌商流徵殷繁華觀曜終始心詩興感遠殊浮沈時盛意麗哀遺身藏召衛詠齊曜情多文曜壯顏無平蘇氏理往憂歲異浮惟必心華惟下微摧伯女志興榮傷患藻榮麗充端此作麗辭日思慕世異逝傾違榮感體憫悲窈河遐碩翠感生嬰漫丁冤詩風興鹿嗚懷悲哀誰遊倏無一俯憂作已聲窕廣路人粲我艱是漫是何桑醫感孟宣傷感情者頹然盈體仰情者處發淑思逶其威情惟憂何艱生時盛昭業傾思永戚我流若不中容保成幽同姿歸迆頎蕤悲苦懷思苦我章徽恨微玄悼嘆戚知沙馳虧離儀貲辭房秦王懷土眷舊鄕身加兼愁悴少精神遐幽曠遠離鳳麟龍昭徳懷聖皇人商遊桑鳩揚仇傷榮身我乎集殃衍辜何因備嘗苦辛當神飛文遺分歸賤弦西醫雙激如摧君深日潤浸愆思罪積怨其根難尋所明經殊孤乖雁爲激階陰巢水悲容仁均物品育生施天地徳貴平均勻專通身粲妾殊翔女楚步林燕淸思發離濱漢之步飄飄離微隔喬木誰陰一感寄飾散聲應有流東桃飛泉君嘆殊心攺者惑暱親聞遠離殊我同衾志精浮光離哀傷柔淸廂休翔流長愁方禽伯在誠故遺舊廢故君子惟新貞微云輝羣悲春剛琴芳蘭凋茂熙陽春墻面殊意惑故新霜冰齊潔志精純望誰思想懷所親

【讀圖內詩括例】

依五色所分章次讀之

仁智至慘傷。倫匹至楡桑。人賤至聖皇。春陽至殊方。欽岑至如何。

已上七言。四十句。每句爲一首。每首反讀之計八十首。

詩風至表玄。人賢至凋松。光顏至虎龍。日往至寄傾。

已上五言。十六句。以每句反讀之成三十二首。

周南至相追年時至無差讒佞至未形牽辜至伯禽

已上四言。二十四首。作兩句分讀。就成一篇。

寧顏至勞形懷憂至何冤念是至如何悼思至者誰詩情至終始

已上四言。前四首以每句反讀。後一首每句反讀。成十首。

嗟嘆至爲榮凶頑至爲基遊西至摧傷神明至雁歸

已上三言十二首。反讀成二十四首。

佞因至舊新南鄭至遺身舊間至佞臣遠哀至南音

已上七言。凡起頭退一字反讀之成四首。

廂挑至基津嗟中至春親春哀至嗟仁基自至廂琴

已上七言。自角退一字斜讀之成四首。

【再敍】

回文詩圖。古無悉通者。予因究璇璣之義。如日星之左右行天。故布爲經緯。由中旋外。以旁循四旁。

於其交會。皆契韻句。巡還反復。窈窕縱橫。各能妙暢。又原五采相宣之說。傅色以開其篇章。其在經緯者。始於璣蘇詩始四字。其在節會者。右旋而出。隨其所至。各成章什。外經則始於仁眞。至於音深。中經自欽深至於身殷。內經自詩情至於終始。皆循方回文者也。四角之方。如仁﹑眞﹑欽﹑心四韻。成章而回文者也。至其經緯之圖者。隨色自分。則外之四角。窈窕成文。而文皆六言也。四旁者相對成文。而文皆六言也。及交手成文。而文皆四言也。在中之四角者。一例橫讀而四言。在中之四旁者。隨向橫讀而五言。惟璇圖平氏四字不入章句。觀其宛轉反復。皆才思精深融徹。如契自然。蓋騷人才子所難。豈必女工之尢哉。詩編載馳。史美班扇。才女專靜。用志不分。𨿽皆擅名。此爲精贍者也。聊隨分篇掇其一隅。以爲三隅之反。代久傳訛。頗有誤字。亦輒證攺一二。其他缺謬。不欲以意足之。𨿽未能盡達玄思。抑庶幾不爲滯塞云。

【經緯】〖始於璣蘇詩始四字。〗

璣明別攺知識深。峨嵯峻嚴幽岑欽。所感想忘荒淫心。堂空惟思詠和音。詩興感遠殊浮沈。華英醫曜潛陽林。羅网經涯重淵深。峨嵯峻嚴幽岑欽。

蘇作興感昭恨神。辜罪天離間舊新。霜冰齊潔志淸純。望誰思想懷所親。

【外經】

仁智懷徳聖虞唐。眞妙顯華重云章。臣賢惟聖配英皇。倫匹離飄浮江湘。

傷慘懷慕增憂心。堂空惟思詠和音。藏摧悲聲發曲秦。商弦激楚流淸琴。

【中經】

欽岑幽嚴峻嵯峨。深淵重涯經网羅。林陽潛曜翳英華。沈浮異遊頹流沙。

何如將情纏憂殷。多患生艱惟苦身。加兼愁悴少精神。遐幽曠遠離鳳麟。

【內經】

詩情明顯。怨義興理。辭麗作此。端無終始。

始終無端。此作麗辭。理興義怨。顯明情詩。

【四角之方】

仁智懷徳聖虞唐。眞志篤終誓穹蒼。欽所感想忘淫荒。心憂增慕懷慘傷。

【四角之間窈窕成文】

嗟嘆懷所離經。遐曠路傷中情。家無君房幃淸。華飾容朗鏡明。

【四角在中者一例橫讀】

念是咎愆。誰與獨居。賤女懷嘆。鄙賤何如。

愆咎是念。誰與獨居。嘆懷女賤。鄙賤何如。

【四旁相對成文皆六言】

讒人作亂闈庭。姦凶害我忠貞。禍原膚受難明。所恃滋極驕盈。

【四旁相向橫讀而成五言】

寒歲識凋松。眞物知終始。顏衰攺華容。仁賢別行士。

士行別賢仁。容華攺衰顏。終始知物眞。松凋識歲寒。

【交手成文文皆四言】

讒佞姦凶。豁我忠貞。禍因所恃。滋極驕盈。

【用色分章】〖止舉一隅。餘皆仿此。〗

【橫用色】

嗟嘆懷所離經。遐曠路傷中情。

家無君房幃淸。華飾容朗鏡明。

葩紛光珠耀英。多思感誰爲榮。

周風興自后妃。楚樊厲節中闈。

長嘆不能奮飛。雙發歌我兗衣。

華觀冶容爲誰。宮羽同聲相追。

【已上依此順讀成章】

【直用色】

庭闈亂作人。明難受膚原。

榮苟不義姬。城傾在戒後。

熒猶炎盛興。形未在謹深。

【已上作兩句各添下字倒讀成章】

恩感顏寧。孜孜傷情。時在君側。夢想勞形。龍旂容衣。虎凋飾繡。

【橫用黃色】

姦佞讒人。作亂闈庭。所因禍原。膚受難明。

右舉此爲例。餘可悉通。元佑三年九月。工部何公過麹院。見僕書幾有此。驚曰﹕昨日於屯田陳侯所。觀書唐眞本圖。宜皆可求一見。果得出示。凡六幅。右三爲若蘭所居重樓復屋。戶牖間各作著思﹑練習絲﹑識錦﹑遣使處。左三幅爲竇滔歸第。外爲車馬相迎。次女妓坐大氍毹。合樂其間。樓閣對飲處。圖中近上作遠水紅橋。竇臨髙列騎擁旌旄以望。橋之西。氈車從數騎排引。見滔盛禮迎蘇。圖中近下左書武后序。右寫詩圖。徐視果有淡色。分其篇章。正與此同。乃知人心不甚相遠。而尢可怪矣。靑﹑紅﹑綠﹑旋所之方。皆不之差。蓋理之所在。陰陽五行色味。莫不相假。況情識之運。宜自冥合也。元丰四年四月。趙郡李公麟伯時再題。

【又五色讀法】〖《詩紀》云。見武功縣誌。〗

四圍縱橫。初行﹑八行﹑十五﹑廿二﹑廿九行及仁嗟斜至春親廊。琴斜至基津。以朱畫其形如圖。按讀法。此色凡九圖。餘四色。色各一圖。共字六百二十五。計詩三千七百五十二首。四隅嗟情至英多。遊桑至長愁。神飛至悲春。凶慈至持從。從橫皆六字。以墨畫。正面妃闈至蕤悲。移陂至貲辭。縱六字。橫十三字。庭闈至防萌。身我至惟新。縱十三字。橫六字。以靑畫。

中方正面。龍旂至麗充。衰情至暮世。縱四字。橫五字。兩旁寒歲至行士。詩風至微玄。縱五字。橫四字。以紫畫。

中方四隅。思情至側夢。嬰漫至若我。愆居至賤鄙。懷悲至戚知。縱橫皆四字。又中縱各五字。詩情至顯怨。端比至麗辭。橫各五字。詩始至無端。怨義至理辭。空中心圖始平蘇氏詩九字。以黃畫。﹝○詩類蒼九十六。《詩紀》三十八。﹞

無名氏﹝四章。《詩紀》作蠶業詩。﹞

【詩】

〖《華陽國誌》曰﹕其民質直好義。土風惇厚。有先民之流。故其《詩》曰﹕〗

川崖惟平。其稼多黍。旨酒嘉谷。可以養父。野惟阜丘。彼稷多有。嘉谷旨酒。可以養母。

惟月孟春。獺祭彼崖。永言孝思。享祀孔嘉。彼黍旣潔。彼儀旣澤。蒸命良辰。祖考來格。日月明明。亦惟其史。誰能長生。不朽難獲。

惟徳實實。富貴何常。我思古人。令問令望。﹝○《華陽國誌》巴志。﹞

【雲中詩】

〖《晉書》曰﹕時有人爲雲中詩以指斥朝廷曰云云。荊州謂王忱也。法護卽王珣。寧卽王恭。仙民卽徐邈字。安道。戴逵字。〗

相王沈醉。輕出教命。捕賊千秋。幹豫朝政。王愷守常。國寶馳競。荊州大度。散誕難名。盛徳之流。法護王寧。仲堪仙民。特有言詠。東山安道。執操髙抗。何不徵之。以爲朝匠。﹝○《晉書》會稽文孝王道子傳。﹞

晉詩卷十六

陶淵明

﹝淵明。字元亮。入宋名潛。潯陽柴桑人。太尉長沙公侃之曾孫。少有髙趣。親老家貧。起爲州祭酒。不堪史職。躬耕自資。義熙元年。爲劉裕鎭軍參軍。遷建威參軍。未幾求爲彭澤令。在官八十餘日。自解歸。宋受禪。不仕。元嘉三年卒。年六十三。顏延年誄之。謚曰靖節先生。有集八卷。﹞

【停雲詩】〖四章〗

停雲。思親友也。樽湛新醪。園列初榮。願言不從。嘆息彌襟。

靄靄停雲。濛濛時雨。八表同昏。平路伊阻。靜寄東軒。春醪獨撫。良朋悠邈。搔首延佇。

停雲靄靄。時雨濛濛。八表同昏。平陸成江。有酒有酒。閒飲東窗。願言懷人。舟車靡從。

東園之樹。枝條再榮。競用新好。以怡餘情。人亦有言。日月於徵。安得促席。說彼平生。

翩翩飛鳥。息我庭柯。斂翮閒止。好聲相和。豈無他人。念子實多。願言不獲。抱恨如何。﹝○本集。東坡先生和陶淵明詩四。《詩紀》三十四。﹞

【時運詩】〖四章〗

時運。遊暮春也。春服旣成。景物斯和。偶影獨遊。欣慨交心。邁邁時運。穆穆良朝。襲我春服。薄言東郊。山滌餘靄。宇曖微霄。有風自南。翼彼新苗。洋洋平津。乃漱乃濯。邈邈遐景。載欣載矚。稱心而言。人亦易足。揮玆一觴。陶然自樂。

延目中流。悠想淸沂。童冠齊業。閒詠以歸。我愛其靜。寤寐交揮。但恨殊世。邈不可追。

斯晨斯夕。言息其廬。花藥分列。林竹翳如。淸琴橫牀。濁酒半壺。黃唐莫逮。慨獨在余。﹝○本集。東坡先生和陶淵明詩四。《詩紀》三十四。﹞

【榮木詩】〖四章〗

榮木。念將老也。日月推遷。已復有夏。總角聞道。白首無成。

采采榮木。結根於玆。晨耀其華。夕已喪之。人生若寄。憔悴有時。靜言孔念。中心悵而。

采采榮木。於玆托根。繁華朝起。慨暮不存。貞脆由人。禍福無門。匪道曷依。匪善奚惇。

嗟予小子。稟玆固陋。䢐年旣流。業不增舊。志彼不捨。安此日富。我之懷矣。怛焉內疚。

先師遺訓。余豈云墜。四十地鏡子。斯不足畏。脂我名車。策我名驥。千里𨿽遙。孰敢不至。﹝○本集。《詩紀》三十四。﹞

【勸農詩】〖六章〗

悠悠上古。厥初生民。傲然自足。抱朴含眞。智巧旣萌。資待靡因。誰其贍之。實賴哲人。

哲人伊何。時惟后稷。贍之伊何。實曰播植。舜旣躬耕。禹亦稼穡。遠若周典。八政始食。熙熙令音。猗猗原陸。卉木繁榮。和風淸穆。紛紛士女。趨時競逐。

桑婦宵興。農夫野宿。

气節易過。和澤難久。冀缺攜儷。沮溺結耦。相彼賢達。猶勤壠畝。矧伊眾庶。曳裾拱手。

民生在勤。勤則不匱。宴安自逸。歲暮奚冀。擔石不儲。饑寒交至。顧余儔列。能不懷愧。

孔耽道徳。樊須是鄙。董樂琴書。田園弗履。若能超然。投變髙軌。敢不斂衽。敬贊徳美。﹝○本集。東坡先生和陶淵明詩四。《詩紀》三十四。﹞

【命子詩】〖十章〗

悠悠我祖。爰自陶唐。邈爲虞賓。歷世重光。《禦覽》勤夏。豕韋翼商。穆穆司徒。厥族以昌。

紛紛戰國。漠漠衰周。鳳隱於林。幽人在丘。逸虯繞云。奔鯨駭流。天集有漢。眷余湣侯。

於赫湣侯。運當攀龍。撫劍風邁。顯玆武功。書誓山河。啟土開封。亹亹丞相。允迪前蹤。

常渾長源。鬱鬱洪柯。羣川載導。眾條載羅。時有語默。運因隆窊。在我中晉。業融長沙。

桓桓長沙。伊勛伊徳。天子疇我。專徵南國。功遂辭歸。臨寵不忒。孰謂斯心。而近可得。

肅矣我祖。愼終如始。直方二臺。惠和千里。於穆仁考。淡焉虛止。寄迹風雲。冥玆慍喜。

嗟余寡陋。瞻望弗及。顧慚華鬢。負影只立。三千之罪。無後爲急。我誠念哉。呱聞爾泣。

卜云嘉日。占亦良時。名汝曰儼。字汝求思。溫恭朝夕。念玆在玆。尙想孔伋。庶其企而。

厲夜生子。遽而求火。凡百有心。奚特於我。旣見其生。實欲其可。人亦有言。斯情無假。日居月諸。漸免於孩。福不虛至。禍亦易來。夙興夜寐。願爾斯才。爾之不才。亦已焉哉。﹝○本集。《宋書》本傳。冊府元龜八百十六。《詩紀》三十四。﹞

【贈長沙公】〖各本公下有族祖二字。今從陶注本。〗詩】〖四章〗

余於長沙公爲族祖。同出大司馬。昭穆旣遠。以爲路人。經過潯陽。臨別贈此。

同源分流。人易世疏慨然寤嘆。念玆厥初。禮服遂悠。歲月﹤耳少﹥䢐。感彼行路。眷然躊躇。

於穆令族。允構斯堂。諧气冬暄。映懷圭璋。爰采春花。載警秋霜。我曰欽哉。實宗之光。

伊余云遘。在長忘同。笑言未久。逝焉西東。遙遙三湘。滔滔九江。山川阻遠。行李時通。何以寫心。貽此話言。進簣𨿽微。終焉爲山。敬哉離人。臨路淒然。款襟或遼。音問其先。﹝○本集。文館詞林百五十八。《詩紀》三十四。﹞

【酬丁柴桑詩】

有客有客。爰來宦止。秉直司聰。惠於百里。餐勝如歸。聆善若始。匪惟也諧。屢有良遊。載言載眺。以寫我憂。放歡一遇。旣醉還休。實欣心期。方從我遊。﹝○本集。文館詞林百五十八。《詩紀》三十四。﹞

【答龐參軍詩】〖六章〗

〖龐爲衛軍參軍。從江陵使上都。過潯陽見贈。〗

衡門之下。有琴有書。載彈載詠。爰得我娛。豈我他好。樂是幽居。朝爲灌園。夕偃蓬廬。

人之所寶。尙或未珍。不有同愛。云胡以親。我求良友。實覯懷人。歡心孔洽。棟宇惟鄰。伊餘懷人。欣徳孜孜。我有旨酒。與汝樂之。乃陳好言。乃著新詩。一日不見。如何不思。

嘉遊未斁。誓將離分。送爾於路。銜觴無欣。依依舊楚。邈邈西云。之子之遠。良話曷聞。

昔我云別。倉庚載鳴。今也遇之。霰雪飄零。大藩有命。作使上京。豈忘宴安。王事靡寧。

慘慘寒日。肅肅其風。翩彼方舟。容裔江中。勗哉徵人。在始思終。敬玆良辰。以保爾躬。﹝○本集。東坡先生和陶淵明詩二。《詩紀》三十四。﹞

【歸鳥詩】〖四章〗

翼翼歸鳥。晨去於林。遠之八表。近憩云岑。和風不洽。翻翮求心。顧儔相鳴。景庇淸陰。

翼翼歸鳥。載翔載飛。𨿽不懷遊。見林情依。遇云頡頑。相鳴而歸。遐路誠悠。性愛無遺。

翼翼歸鳥。馴林徘徊。豈思天路。欣反舊棲。𨿽無昔侶。眾聲每諧。日夕气淸。悠然其懷。

翼翼歸鳥。戢羽寒條。遊不曠林。宿不森標。晨風淸興。好音時交。矰繳奚施。己捲安勞。﹝○本集。《詩紀》三十四。﹞

【遊斜川詩】

辛酉正月五日。天气澄和。風物閒美。與二三鄰曲。同遊斜川。臨長流。望曾城。魴鯉躍鱗於將夕。水鷗乘和以翻飛。彼南阜者。名實舊矣。不復乃爲嗟嘆。若夫曾城。傍無依接。獨秀中臯。遙想靈山。有愛嘉名。欣對不足。率共賦詩。悲日月之遂往。悼吾年之不畱。各疏年紀鄕裏。以記其時日。

開歲倏五十。吾生行歸休。念之動中懷。及辰爲玆遊。气和天惟澄。班坐依遠流。弱湍馳交魴。閒谷鳴鷗。回澤散遊目。緬然睇曾丘。𨿽微九重秀。顧瞻無匹儔。提壺接賓侶。引滿更獻酬。未知從今去。當復如此不。中觴縱遙情。忘彼千載憂。且極今朝樂。明日非所求。﹝○本集。東坡先生和陶淵明詩二。古今歲時雜詠三十三。《詩紀》三十四。﹞

【示周續之祖企謝景夷三郎時三人共】〖莫本作同。〗在城北講禮校書詩

〖曾本﹑蘇寫本﹑和陶本並作示周掾祖謝。焦本作示周續之祖企謝景夷。《詩紀》作示周祖謝三郎。曾本云。一作示周續之祖企謝景夷三郎時三人共在城北講禮校書。今從之。〗

負阿頹檐下。終日無一欣。藥石有時閒。念我意中人。相去不尋常。道路邈何因。周生述孔業。祖謝響然臻。道喪向千載。今朝復斯聞。馬隊非講肆。校書亦已勤。老夫有所愛。思與爾爲鄰。願言謝諸子。從我潁水濱。﹝○本集。東坡先生和陶淵明詩四。《詩紀》三十四。﹞

怨詩楚調示龐主簿鄧治中

天道幽且遠。鬼神茫昧然。結髮念善事。黽勉六九年。弱冠逢世阻。始室喪其偏。爲火屢焚如。螟蜮恣中田。風雨縱橫至。收斂不盈廛。夏日抱長饑。寒夜無被眠。造夕思雞鳴。及晨願鳥遷。在已何怨天。離憂淒目前。吁嗟身後名。於我若浮煙。慷慨獨悲歌。鐘期信爲賢。﹝○本集。東坡先生和陶淵明詩一。《詩紀》三十四。﹞

【答龐參軍詩】

三復來貺。欲罷不能。自爾鄰曲。冬春再交。款然良對。忽成舊遊。俗諺云。數面成親舊。況情過此者乎。人事好乖。便當語離。楊公所嘆。豈惟常悲。吾抱疾多年。不復爲情過此者乎。人事好乖。便當語離。楊公所歡。豈惟常悲。吾抱疾多年。不復爲文。本旣不丰。復老病繼之。輒依《周禮》往復之義。且爲別後相思之資。

相知何必舊。傾蓋定前言。有客賞我趣。每每顧林園。談諧無俗調。所說聖人篇。或有數豆酒。閒飲自歡然。我實幽居士。無復東西緣。物新人惟舊。弱毫夕所宣。情通萬里外。形迹滯江山。君其愛體素。來會在何年。﹝○本集。東坡先生和陶淵明詩四。《詩紀》三十四。﹞

【五月旦作和載主簿詩】

虛舟縱逸棹。回復遂無窮。發歲始俯仰。星紀奄將中。南窗罕悴物。北林榮且丰。神萍寫時雨。晨色奏景風。旣來孰不去。人理固有終。居常待其盡。曲肱豈傷衝。遷化或夷險。肆志無窊隆。卽事如已髙。何必升華嵩。﹝○本集。東坡先生和陶淵明詩四。古今歲時雜詠四十四。《詩紀》三十四。﹞

【和劉柴桑詩】

山澤久見招。胡事乃躊躇。直爲親舊故。未忍言索居。良辰入奇懷。挈杖還西廬。荒途無歸人。時時見廢墟。茅茨已就治。新疇復應畬。谷風轉淒薄。春醪解饑劬。弱女𨿽非男。慰情良勝無。棲棲世中事。歲月共相疏。耕織稱其用。過此奚所須。去去百年外。身名同醫如。﹝○本集。東坡先生和陶淵明詩二。《詩紀》三十四。﹞

【酬劉柴桑】

窮居寡人用。時忘四運周。櫚庭多落頁。慨然知已秋。新葵郁北墉。嘉穟養南疇。今我不爲樂。知有來歲不。命室攜童弱。良日登遠遊。﹝○本集。東坡先生和陶淵明詩四。《詩紀》三十四。﹞

【和郭主簿詩二首】

藹藹堂前林。中夏貯淸陰。凱風因時來。回飈開我襟。息交遊閒業。臥起弄書琴。園蔬有餘滋。舊谷猶儲今。營己良有極。過足非所欽。舂秫作美酒。酒熟吾自斟。弱子戲我側。學語未成音。此事眞復樂。聊用忘華簪。遙遙望白雲。懷古一何深。﹝○本集。東坡先生和陶淵明詩二。《詩紀》三十四。﹞

和澤同三春。淸涼華秋節。

露凝無遊氛。天髙風景澈。陵岑聳逸峯。遙瞻皆奇絕。芳菊開林耀。靑松冠嚴列。懷此眞秀姿。卓爲霜下傑。銜觴念幽人。千載撫爾訣。檢素不獲。展厭厭竟良月。﹝○同上﹞

【贈送羊長史詩】

左軍羊長史。銜使秦川。作此與之。

愚生三季後。慨然念黃虞。得知千載外。正賴古人書。賢聖畱余迹。事事在中都。豈忘遊心目。關河不可逾。九域甫已一。逝將理舟輿。聞君當先邁。負痾不獲俱。路若經商山。爲我少躊躇。多謝綺與角。精爽今何如。紫芝誰復采。深谷久應蕪。駟馬無貰患。貧賤有交娛。淸謠結心曲。人乖運見疏。擁懷累代下。言盡意不舒。﹝○本集。東坡先生和陶淵明詩四。《詩紀》三十四。﹞

【歲暮和張常侍詩】

市朝淒舊人。驟驥感悲泉。明旦非今日。歲暮余何言。素顏斂光潤。白髮一已繁。闊哉秦穆談。旅力豈未愆。向夕長風起。寒云沒西山。厲厲气遂嚴。紛紛悄鳥還。民生鮮常在。矧伊愁苦纏。屢闕淸酤至。無以樂當年。窮通靡攸慮。憔悴由化遷。撫己有深懷。履運增慨然。﹝○本集。東坡先生和陶淵明詩二。《詩紀》三十四。﹞

【和胡西曹示顧賊曹詩】

蕤賓五月中。淸朝起南颸。不駛亦不遲。飄飄吹我衣。重云蔽白日。閒雨紛微微。流目視西園。曄曄榮紫葵。於今甚可愛。柰何當復衰。感物願及時。每恨靡所揮。悠悠待秋稼。寥落將賒遲。逸想不可淹。猖狂獨長悲。﹝○本集。東坡先生和陶淵明集四。《詩紀》三十四。﹞

【癸卯歲十二月中作與從弟敬遠詩】

寢迹衡門下。邈與世相絕。顧盼莫誰知。荊扉晝常。淒淒歲暮風。翳翳經日雪。傾耳無希聲。在目皓已潔。勁气侵襟袖。簞瓢謝屢設。蕭索空宇中。了無一可悅。歷覽千載書。時時見遺烈。髙操非所攀。謬得固窮節。平津苟不由。棲遲詎爲拙。寄意一言外。玆契誰能別。﹝○本集。《詩紀》三十四。﹞

【與殷晉安別詩】

〖殷先作晉安南府長史掾。因居潯陽。後作太尉參軍。移家東下。作此以贈。〗

遊好非少長。一遇盡殷勤。信宿酬淸話。益復知爲親。去歲家南裏。薄作少時鄰。負杖肆遊從。淹畱忘宵晨。語默自殊勢。亦知當乖分。未謂事已及。興言有玆春。飄飄西來風。悠悠東去云。山川千里外。言笑難爲因。良才不隱世。江湖多賤貧。脫有經過便。念來存故人。﹝○本集。東坡先生和陶淵明詩四。《詩紀》三十四。﹞

【於王撫軍座送客詩】〖曾本云。一作座上。案此當是。座一作座上。〗

秋日淒且厲。百卉具已腓。爰以履霜節。登髙餞將歸。寒气冒山澤。遊支倏無依。洲渚思綿邈。風水互乖違。瞻夕欣良燕。離言聿云悲。晨鳥暮來還。懸車斂餘暉。逝止判殊路。旋駕悵遲遲。目送回舟遠。情隨萬化遺。﹝○本集。東坡先生和陶淵明詩四。《詩紀》三十四。﹞

【始作鎭軍參軍經曲阿】〖《文選》阿下有作字。《詩紀》同。〗詩

弱齡寄事外。委懷在琴書。被褐欣自得。屢空常晏如。時來苟冥會。踠轡憩通衢。投策命晨裝。暫與園田疏。眇眇孤舟逝。綿綿歸思紆。我行豈不遙。登降千里餘。目倦川途異。心念山澤居。望云慚髙鳥。臨水愧遊魚。眞想初在襟。誰謂形迹拘。聊且憑化遷。終返﹝《文選》作反。六臣本注云。五臣作及。﹞班生廬。﹝○本集。《文選》二十六。東坡先生和陶淵明詩四。《詩紀》三十四。﹞

【庚子歲五月中從都還阻風於規林詩二首】

行行循歸路。計日望舊居。一欣侍溫顏。再喜見友於。鼓棹路崎曲。指景限西隅。江山豈不險。歸子念前途。凱風負我心。戢枻守窮湖。髙莽眇無界。夏木獨森疏。誰言客舟遠。近瞻百里餘。延目識南領。空歡將焉如。﹝○本集。《詩紀》三十四。﹞

自古嘆行役。我今始知之。山川一何曠。巽坎難與期。崩浪聒天響。長風無息時。久遊戀所生。如何淹在玆。靜念園林好。人間良可辭。當年詎有幾。縱心復何疑。﹝○同上﹞

【辛丑歲七月赴假還江陵夜行塗中詩】〖《文選》作途口。《詩紀》作途口作。和陶平中下有作口號三字。〗

閒居三十載。遂與塵事冥。詩書惇宿好。林園無俗情。如何捨此去。遙遙至南荊。叩枻新秋月。臨流別友生。涼風起將夕。夜景湛虛明。昭昭天宇闊。皛皛川上平。懷役不遑寐。中宵尙孤徵。商歌非吾事。依依在耦耕。投冠旋舊墟。不爲好爵縈。養眞衡茅下。庶以善自名。﹝○本集。《文選》二十六。《詩紀》三十四。又《類聚》二十七作赴假還江陵夜行途口作。引冥﹑情﹑生﹑明四韻。﹞

【乙巳歲三月爲建威參軍使都經錢溪詩】

我不踐斯境。歲月好已積。晨夕看山川。事事悉如昔。微雨洗髙林。淸飈矯云翮。眷彼品物存。義風都未隔。伊余何爲者。勉勵從玆役。一形似有制。素襟不可易。園田日夢想。安得久離析。終懷在壑舟。諒哉宜霜柏。﹝○本集。東坡先生和陶淵明詩四。《詩紀》三十四。﹞

【詠二疏詩】

大象轉四時。功成者自去。借問衰周來。幾人得其趣。遊目漢廷中。二疏復此舉。髙嘯返舊居。長揖儲君傅。餞送傾皇朝。華軒盈道路。離別情所悲。余榮何足顧。事勝感行人。賢哉豈常譽。厭厭閭裏歡。所營非近務。促席延故老。揮觴道平素。問金終寄心。淸言曉未悟。放意樂餘年。遑卹身後慮。誰云其人亡。久而道彌著。﹝○本集。東坡先生和陶淵明詩一。《詩紀》三十四。﹞

【詠三良詩】

彈冠乘通津。但懼時我遺。服勤盡歲月。常恐功愈微。忠情謬獲露。遂爲君所私。出則陪文輿。入必侍丹帷。箴規響已從。計議初無虧。一朝長逝後。願言同此歸。厚恩固難忘。君命安可違。臨穴岡惟疑。投義志攸希。荊棘籠髙墳。黃鳥聲正悲。良人不可贖。泫然沾我衣。﹝○本集。東坡先生和陶淵明詩一。《詩紀》三十四。﹞

【詠荊軻詩】

燕丹善養士。志在報彊嬴。招集百夫良。歲暮得荊卿。君子死知己。提劍出燕京。素驥鳴廣陌。慷慨送我行。雄發指危冠。猛气沖長纓。飲餞易水上。四座列羣英。漸離擊悲築。宋意唱髙聲。蕭蕭哀風逝。淡淡寒波生。商音更流涕。羽奏壯士驚心知去不歸。一作一云知不歸。且有後世名。登車何時顧。飛蓋入秦庭。淩厲越萬里。逶迆過千城。圖窮事自至。豪主正怔營。惜哉劍術疏。奇功遂不成。其人𨿽已沒。千載有餘情。﹝曾本﹑蘇寫本﹑焦本云。一作斯人久已沒。千載有深情。○本集。東坡先生和陶淵明詩一。《詩紀》三十四。﹞

【桃花源詩】〖並記○本集作桃花源記並詩。〗

晉太元中。武陵人捕魚爲業。緣溪行。忘路之遠近。忽逢桃花林。夾岸數百步。中無雜樹。芳華鮮美。落英繽紛。漁人甚異之。復前行。欲窮其林。林盡水源。便得一山。山有小口。仿佛若有光。便捨船從口入。初極狹。才通人。復行數十步。豁然開朗。土地平曠。屋舍儼然。有良田美池桑竹之屬。阡陌交通。雞犬相聞。其中往來種作。男女衣著悉如外人。黃髮垂髫。並怡然自樂。見漁人。乃大驚。問所從來。具答之。便要還家。爲設酒殺雞作食。村中聞有此人。咸來問訊。自云。先世避秦時亂。率妻子邑人來此絕境。不復出焉。遂與外人間隔。問今是何世。乃不知有漢。無論魏晉。此人一一爲具言所聞。皆嘆惋。餘人各復延至其家。皆出酒食。停數日。辭去。此中人語云。不足爲外人道也。旣出。得其船。便扶向路。處處志之。及郡下。詣太守說如此。太守卽遣人隨其往。尋向所志。遂迷不復得路。南陽劉子驥。髙尙士也。聞之欣然規往。未果。尋病終。後遂無問津者。

嬴氏亂天紀。賢者避其世。黃綺之商山。伊人亦云逝。往迹浸復湮。來逕遂蕪廢。相命肆農耕。日入從所憩。桑竹垂餘蔭。菽稷隨時藝。春蠶收長絲。秋熟靡王稅。荒路曖交通。雞犬互鳴吠。俎豆猶古法。衣裳無新制。童孺縱行歌。斑白歡遊詣。艸榮識節和。木衰知風厲。𨿽無紀歷志。四時自成歲。怡然有餘樂。於何勞智慧。奇蹤隱五百。一朝敞神界。諄薄旣異源。旋復還幽蔽。借問遊方士。焉測塵囂外。願言躡輕風。髙舉尋吾契。﹝○本集。東坡先生和陶淵明詩四。《詩紀》三十四。又《類聚》八十六引序文。﹞

【歸去來兮】〖焦本無兮字。〗辭】〖蘇寫本﹑和陶本有並序二字。〗

余家貧。耕植不足以自給。幼稚盈室。瓶無儲粟。生生所資。未見其術。親故多勸余爲長吏。脫然有懷。求之靡途。會有四方之事。諸侯以惠愛爲徳。家叔以余貧苦。遂見用爲小邑。於時風波未靜。心憚遠役。彭澤去家百里。公田之利。足以爲酒。

故便求之。及少日。眷然有歸歟之情。何則。質性自然。非矯勵所得。饑凍𨿽切。違已交病。嘗從人事。皆口腹自役。於是悵然慷慨。深愧平生之志。猶望一稔。當斂裳宵逝。尋程氏妹喪於武昌。情在駿奔。自免去職。仲秋至冬。在官八十餘日。因事順心。命篇曰歸去來兮。乙巳歲十一月也。

歸云來兮田園將蕪胡不歸。旣自以心爲形役。奚惆悵而獨悲。悟已往之不諫。知來者之可追。實迷途其未遠。覺悟今是而昨非。舟遙遙以輕颺。風飄飄而吹衣。問徵夫以前路。恨晨光之熹微。乃瞻衡宇。載欣載奔。僮僕歡迎。稚子候門。三逕就荒。松菊猶存。攜幼入室。有酒盈樽。引壺觴以自酌。眄庭柯以怡顏。倚南窗以寄傲。審容膝之易安。園日涉以成趣。門𨿽設而常關。策扶老以流憩。時矯首而遐觀。云無心以出岫。鳥倦飛而積壓還。景翳翳以將入。撫孤松而盤桓。歸去來兮。請息交以絕遊。世與我而相遺。復駕言兮焉求。悅親戚之情話。樂琴書以消憂。農人告余以春及。將有事於西疇。或命巾車。或棹孤舟。旣窈窕以尋壑。亦崎嶇而經丘。木欣欣以向榮。泉涓涓而始流。善萬物之得時。感吾生之行休。已矣乎。寓形宇內復幾時。曷不委心任去畱。胡爲乎遑遑兮欲何之。富貴非吾願。帝鄕不可期。懷良辰以孤往。或植杖而耘耔。登東臯以舒嘯。臨淸流而賦詩。聊乘化以歸盡。樂夫天命復奚疑。﹝曾本云。一作爲。○本集。《文選》四十五。《宋書》陶潛傳。《晉書》潛傳。南史陶潛傳。又《文選》三十一雜體詩注引一句。﹞

晉詩卷十七

陶淵明

【形影神詩三首】〖逯案。實爲三章。〗

貴賤賢愚。莫不營營以惜生。斯甚惑焉。故極陳形影之苦。言神辧自然以釋之。好事君子。共取其心焉。

【形贈影】

天地長不沒。山川無攺時。艸木得常理。霜露榮悴之。謂人最靈智。獨復不如玆。適見在世中。奄去靡歸期。奚覺無一人。親識豈相思。但餘平生物。舉目情淒洏。我無騰化術。必爾不復疑。願君取君言。得酒莫苟辭。

【影答形】

存生不可言。衛生每苦拙。誠願遊昆華。邈然玆道絕。與子相遇來。未嘗異悲悅。憩蔭若暫乖。止日終不別。此同旣難常。黯爾俱時滅。身沒名亦盡。念之五情熱。立善有遺愛。胡可不自竭。酒云能消憂。方此詎不劣。

【神釋】

大鈞無私力。萬物自森著。人爲三才中。豈不以我故。與君𨿽異物。生而相依附。結托旣喜同。安得不相語。三皇大聖人。今復在何處。彭祖愛永年。欲畱不得住。老少同一死。賢遇無復數。日醉或能忘。將非促齡具。立善常所欣。誰當爲汝譽。甚念傷吾生。正宜委運去。縱浪大化中。不喜亦不懼。應盡便須盡。無復獨多慮。﹝○本集。東坡先生和陶淵明詩二。《詩紀》三十五。﹞

【九日閒居】

餘閒居愛重九之名。秋菊盈園。而持醪靡由。空服九華。寄懷於言。

世短意恆多。斯人樂久生。日月依辰至。舉俗愛其名。露淒暄風息。气澈天象明。往燕無遺影。來雁有餘聲。酒能祛百慮。菊爲制頹齡。如何蓬廬士。空視時運傾。塵爵恥虛罍。寒華徒自榮。斂襟獨閒謠。緬焉起深情。棲遲固多娛。淹畱豈無成。﹝○本集。東坡先生和陶淵明詩二。古今樂時雜詠三十三。《詩紀》三十五。﹞

【歸園田居詩五首】

少無適俗韻。性本愛丘山。誤落塵网中。一去三十年。羈鳥戀舊林。池魚思故淵。開荒南野際。守拙歸園田。方宅十餘畝。艸屋八九間。楡柳蔭後檐。桃李羅堂前。曖曖遠人村。依依墟裏煙。狗吠深巷中。雞鳴桑樹巓。戶庭無塵雜。虛室有餘閒。久在樊籠裏。復得返自然。﹝○本集。東坡先生和陶淵明詩一。《詩紀》三十五。又《類聚》六十五作雜詩。引田﹑間﹑前三韻。﹞

野外罕人事。窮巷寡輪鞅。白日掩荊扉。虛室絕塵想。時復墟里人。披艸共來往。想見無雜言。但道桑麻長。桑麻日已長。我土日已廣。常恐霜霰至。零落同艸莽。﹝○本集。東坡先生和陶淵明詩一。《詩紀》三十五。﹞

種豆南山下。艸盛豆苗稀。晨興理荒穢。帶月荷鋤歸。道狹艸木﹝和陶本作不。﹞長。夕露沾我衣。衣沾不足惜。但使願無違。﹝○同上﹞

久去山澤遊。浪莽林野娛。試攜子侄輩。披榛步荒墟。徘徊丘壠間。依依昔人居。井竈有遺處。桑竹殘朽株。借問采薪者。此人皆焉如。薪者向我言。死沒無復余。一世異朝市。此語眞不虛。人生似幻化。終當歸空無。﹝○同上﹞

悵恨獨策還。崎嶇歷榛曲。山澗淸且淺。遇以濯吾足。漉我新熟酒。只雞招近局。日入室中暗。荊薪代明燭。歡來苦夕短。已復至天旭。﹝○同上﹞

【乞食詩】

饑來驅我去。不知竟何之。行行至斯裏。叩門拙言辭。主人解余意。遺贈豈虛來。談諧終日夕。

和陶本作久。觴至輒傾杯。情欣新知歡。言詠遂賦詩。感子漂母惠。愧我非韓才。銜戢知何謝。冥報以相貽。﹝○本集。東坡先生和陶淵明詩四。《詩紀》三十五。﹞

【諸人共遊周家墓柏下詩】

今日天气佳。淸吹與鳴彈。感彼柏下人。安得不爲歡。淸歌散新聲。綠酒開芳顏。示知明日事。余襟良已殫。﹝○本集。東坡先生和陶淵明詩四。《詩紀》三十五。﹞

【連雨得飲詩】〖曾本云。一作連雨人絕獨飲。〗

運生會歸心。終古爲之然。世界有松喬。於今定何間。故老贈送余酒。乃言飲得仙。試酌百情遠。重觴忽忘天。天豈去此哉。任眞無所先。云鶴有奇翼。八表須臾還。自我抱玆獨。黽勉四十年。形骸久已化。心在復何言。﹝○本集。東坡先生和陶淵明詩四。《詩紀》三十四。﹞

【移居詩二首】

昔欲居南村。非爲卜其宅。聞多素心人。樂與數晨夕。懷此﹝曾本云。一作玆。﹞頗有年。今日從玆役。獘

廬何必廣。取足蔽牀席。鄰曲時時來。抗言談在昔。奇文共欣賞。疑義相與析。﹝曾本云。一作斥。○本集。東坡先生和陶淵明集二。《詩紀》三十五。﹞

春秋多佳日。登髙賦新詩。過門更相呼。有酒斟酌之。農務各自歸。閒暇輒相思。相思則披衣。言笑無厭時。此理將不勝。無爲忽去玆。衣食當須紀。力耕不吾欺。﹝○同上﹞

【癸卯歲始春懷古田舍詩二首】

在昔聞南畝。當年竟未踐。屢空旣有人。春興豈自免。夙晨裝吾駕。啟途情已緬。鳥弄歡新節。泠風送余善。寒艸被荒蹊。地爲罕人遠。是以植杖翁。悠然不復返。卽理愧通識。所保詎乃淺。﹝○本集。東坡先生和陶淵明詩四。《詩紀》三十五。﹞

先師有遺訓。憂道不憂貧。瞻望邈難逮。轉欲患長勤。秉耒歡時務。解顏勸農人。平疇交遠風。良苗亦懷新。𨿽未量幾功。卽事多所欣。耕種有時息。行者無問津。日入相與歸。壺漿勞近鄰。長吟掩柴門。聊爲隴畝民。﹝曾本云。一作人。○同上﹞

【還舊居詩】

疇昔家上京。六載去還歸。今日始復來。惻愴多所悲。阡陌不移舊。邑屋或時非。履歷周故居。鄰老罕復遺。步步尋往迹。有處特依依。流幻百年中。寒暑日相推。常恐大化盡。气力不及衰。撥置且莫念。一觴聊可揮。﹝○本集。東坡先生和陶淵明詩四。《詩紀》三十五。﹞

【戊申歲六月中遇火詩】

艸廬寄窮巷。甘以辭華軒。正夏長風急。林室頓燒燔。一宅無遺宇。舫舟蔭門前。迢迢新秋夕。亭亭月將圓。果菜始復生。驚鳥尙未還。中宵佇遙念。一盼周九天。總發抱孤介。奄出四十年。形迹憑化往。靈府長獨閒。貞剛自有質。玉石乃非堅。仰想東戶時。餘糧宿中田。鼓腹無所思。朝起暮歸眠。旣已不遇玆。且遂灌西園。﹝○本集。《詩紀》三十五。﹞

【己酉歲九月九日】〖歲時雜詠日下有作字。〗詩

靡靡秋已夕。淒淒風露交。蔓艸不復榮。園本空自凋。淸气澄余滓。杳蟬無畱響。業雁鳴雲霄。萬化相尋繹。人生豈不勞。從古皆有沒。念之中心焦。何以稱我情。濁酒且自陶。千載非所知。聊以永今朝。﹝○本集。古今歲時雜詠三十三。《詩紀》三十五。﹞

【庚戌歲九月中於西田獲早稻詩】

人生歸有道。衣食固其端。孰是都不營。而以求自安。開春理常業。歲功聊可觀。晨出肆微勤。日入負禾還。山中饒霜露。風气亦先寒。田家豈不苦。弗獲辭此難。四體誠乃疲。庶無異患幹。盥濯息檐下。鬥酒散襟顏。遙遙沮溺心。千載乃相關。但願長如此。躬耕非所嘆。﹝○本集。東坡先生和陶淵明集四。《詩紀》三十五。﹞

【丙辰歲八月中於下潠田舍獲詩】〖《詩紀》云。溯。蘇困切。〗

貧居依稼穡。戮力東林隈。不言春作苦。常恐負所懷。司田眷有秋。寄聲與我諧。饑者歡初飽。束帶候鳴雞。揚楫越平湖。泛隨淸壑回。鬱鬱荒山裏。猿聲閒且哀。悲風愛靜夜。林鳥喜晨開。日余作此來。三四星火頹。姿年逝已老。其事未云乖。遙謝荷條翁。聊得從君棲。﹝焦本作棲。○本集。東坡先生和陶淵明詩四。《詩紀》三十五。﹞

【飲酒詩二十首】

餘閒居寡歡。兼比夜已長。偶有名酒。無夕不飲。顧影獨盡。忽焉復醉。旣醉之後。輒題數句自娛。紙墨遂多。辭無詮次。聊命故人書之。以爲歡笑爾。﹝和陶本作耳。《類聚》作也。○本集。東坡先生和陶淵明詩一。《詩紀》三十五。又《類聚》七十二引旣醉以後數句。﹞

衰榮無定在。彼此更共之。邵生瓜田中。寧似東陵時。寒暑有代謝。人道每如玆。達人解其會。逝將不復疑。忽與一觴酒。日夕歡相持。﹝曾本云。一作自持。又作相遲。和陶本作相歡持。○本集。東坡先生和陶淵明詩四。《詩紀》三十五。﹞

積善云有報。夷叔在西山。善惡苟不應。何事空立言。九十行帶索。饑寒況當年。不賴固窮節。百世當誰傳。﹝○同上﹞

道喪向千載。人人惜其情。有酒不肯飲。但顧世間名。所以貴我身。豈不在一生。一生復能幾。倏如流電驚。鼎鼎百年內。持此欲何成。﹝○同上﹞

棲棲失羣鳥。日暮猶獨飛。徘徊無定止。夜夜聲轉悲。厲響思淸晨。遠去何所依。因值孤生松。斂翮遙來歸。勁風無榮木。此蔭獨不衰。托身已得所。千載不相違。﹝○本集。東坡先生和陶淵明詩一。北窗炙輠錄上。《詩紀》三十五。﹞

結廬在人境。而無車馬喧。問君何能爾。心遠地自偏。采菊東籬下。悠然見南山。山气日夕佳。飛鳥相與還。此還有其意。欲辧已忘言。﹝○本集。《文選》三十。東坡先生和陶淵明詩一。北窗炙輠錄上。《詩紀》三十五。又《類聚》六十五作雜詩。引喧﹑偏﹑山三韻。﹞

行止千萬端。誰知非與是。是非苟相形。雷同共譽毀。三季多此事。達士似不爾。咄咄俗中愚。且當從黃綺。﹝本集。東坡先生和陶淵明詩四。《詩紀》三十五。﹞

秋菊有佳色。裛露掇其英。泛此忘憂物。遠我遺世情。一觴𨿽獨進。杯盡壺自傾。日入羣動息。歸鳥趨林鳴。嘯傲東軒下。聊復得此生。﹝○本集。《文選》三十。東坡先生和陶淵明詩四。《詩紀》三十五。又《類聚》六十五作雜詩。引英﹑情二韻。﹞

靑松在東園。眾艸沒其姿。凝霜殄異類。卓然見髙枝。連林人不覺。獨樹眾乃奇。吾生夢幻間。何事紲塵羈。﹝曾本作羈。注。一作羈。蘇寫本作羈。○本集。東坡先生和陶淵明詩一。《詩紀》三十五。又歲華紀麗三無題。引奇﹑枝二韻。﹞

淸晨聞叩門。倒裳往自開。問子爲誰歟。田父有好懷。壺漿遠見候。疑我與時乖。襤縷茅檐下。未足爲髙棲。一世皆尙同。願君汩其泥。深感父老言。稟气寡諧。紆轡誠可學。違己詎非迷。且共歡此飲。吾駕不可回。﹝○本集。東坡先生和陶淵明詩一。《詩紀》三十五。﹞

在昔曾遠遊。直至東海隅。道路回且長。風波阻中途。此行誰使然。似爲饑所驅。傾身營一飽。少許便有餘。恐此非名計。息駕歸閒居。﹝○同上﹞

顏生稱爲仁。榮公言有道。屢空不獲年。長饑至於老。𨿽畱身後名。一生亦枯槁。死去何所知。稱心固爲好。客養千金軀。臨化消其寶。裸葬何必惡。人當解意表。﹝蘇寫本云。一作其表。曾本作其表。注。一作意表。○同上﹞

長公曾一仕。壯節忽失時。杜門不復出。終身與世辭。仲理歸大澤。髙風始在玆。一往便當已。何爲復狐疑。去去當奚道。世俗久相欺。擺落悠悠談。請從余所之。﹝○同上﹞

有客常同止。趣捨邈異境。一士長獨醉。一夫終年醒。醒醉還相笑。發言各不領。規規一何愚。兀傲差若穎。寄言酣中客。日沒燭當炳。﹝焦本云。宋本作獨何炳。一作燭當秉。非。曾本作獨何炳。注。一作當秉。又作燭當炳。蘇寫本作可炳。注。一作何炳。《詩紀》云。一作秉。○本集。東坡先生和陶淵明詩一。《詩紀》三十五。又《類聚》七十二引景﹑醒﹑領三韻。﹞

故人賞我趣。挈壺相與至。班荊坐松下。數斟已復醉。父老雜亂言。觴酌失行次。不覺知有我。安知物爲貴。悠悠迷所畱。酒中有深味。﹝和陶本作固多味。曾本﹑蘇寫本云。一作固多味。○本集。東坡先生和陶淵明詩一。《詩紀》三十五。﹞

貧居乏人工。灌木荒余宅。班班有翔鳥。寂寂無行迹。宇宙一何悠。人生少至百。歲月相催逼。鬢邊早已白。若不委窮達。素抱深可惜。﹝○同上﹞

少年罕人事。遊好在六經。行和向不惑。淹畱遂無成。竟抱固窮節。饑寒飽所更。獘廬交悲風。荒艸沒前庭。披褐守長夜。晨雞不肯鳴。孟公不在玆。終以翳吾情。﹝○同上﹞

幽蘭生前庭。含薰待淸風。淸風脫然至。見別蕭區中。行行失故路。任道或能通。覺悟當念還。鳥盡廢良弓。﹝○同上﹞

子云性嗜酒。家貧無由得。時賴好事人。載醪祛所惑。觴來爲之盡。是諮無不塞。有時不肯言。豈不在伐國。仁者用其心。何嘗失顯默。﹝○同上﹞

疇昔苦長饑。投耒去學仕。將養不得節。凍餒固纏己。是時向立年。志意多所恥。遂盡介然分。終死歸田裏。冉冉星气流。亭亭復一紀。世路廓悠悠。楊朱所以止。𨿽無揮金事。濁酒聊可恃。﹝○本集。東坡先生和陶淵明詩一。《詩紀》三十五。又《文選》三十一雜體詩注引恃一韻。﹞

羲農去我久。舉世少復眞。汲汲魯中叟。彌縫使其淳。鳳鳥𨿽不至。禮樂暫得新。洙泗輟微響。漂流逮狂秦。詩書復何罪。一朝成灰塵。區區諸老翁。爲事誠殷勤。如何絕世下。六籍無一親。終日馳車走。不見所問津。若復不快飲。空負頭上巾。但恨多謬誤。君當恕醉人。﹝○本集。東坡先生和陶淵明詩一。《詩紀》三十五。﹞

【止酒】

居止次城邑。逍遙自閒止。坐止髙蔭下。步止篳門裏。好味止園葵。大歡止稚子。平生不止酒。止酒情無喜。暮止不安寢。晨止不能起。日日欲止之。營衛止不理。徒知止不樂。未知止利己。始覺止爲善。今朝眞止矣。從此一止去。將止扶桑涘。淸顏止宿容。奚止千萬祀。﹝○本集。東坡先生和陶淵明詩三。《詩紀》三十五。﹞

【述酒詩】〖儀狄造。杜康潤色之。○以上小注。焦本﹑《詩紀》無。〗

重離照南陸。鳴鳥聲相聞。秋艸𨿽未黃。融風久已分。素礫皛修渚。南嶽無餘云。豫章抗髙門。重華固靈墳。流淚抱中嘆。傾耳聽司晨。神州獻嘉粟。西靈爲我馴。諸梁董師旅。芊勝喪其身。山陽歸下國。成名猶不勤。卜生善斯牧。安樂不爲君。平生去舊京。峽中納遺薰。雙陽甫云育。三趾顯奇文。王子愛淸吹。日中翔河汾。朱公練九齒。閒居離世紛。峨峨西領內。偃息常所親。天容自永固。彭殤非等倫。﹝○本集。《詩紀》三十五。﹞

【責子詩】

〖曾本﹑蘇寫本題下有注云。舒儼﹑宣俟﹑雍份﹑端佚﹑通佟。凡五人。舒﹑宣﹑雍﹑端﹑通皆小名。《詩紀》同。又曾本注。俟。一作俁。一作俗。蘇寫本云。俟。一作俁。〗

白髮被兩鬢。肌膚不復實。𨿽有五男兒。總不好紙筆。阿舒已二八。懶惰故無匹。阿宣行志學。而不好文術。雍端年十三。不識六與七。通子垂九齡。但覓梨與栗。天運苟如此。且進杯中物。﹝○本集。《詩紀》三十五。﹞

【有會而作詩】

舊谷旣沒。新谷未登。頗爲老農。而值年災。日月尙悠。爲患未已。登歲之功。旣不可希。朝夕所資。煙火裁通。旬日已來。始念饑乏。歲云夕矣。慨然永懷。今我不述。後生何聞哉。

弱年逢家乏。老至更長饑。菽麥實所羨。孰敢慕甘肥。惄如亞九飯。當暑厭寒衣。歲月將欲暮。如何辛苦悲。常善粥者心。深恨蒙袂非。嗟來何足吝。徒沒空自遺。斯濫豈攸志。固窮夙所歸。餒也已矣夫。在昔餘多師。﹝○本集。《詩紀》三十五。﹞

【蠟日】

風雲送余運。無妨時已和。梅柳夾門植。一條有佳花。我唱爾言得。酒中適何多。未能明多少。章山有奇歌。﹝○本集。《詩紀》三十五。﹞

【擬古詩九首】

榮榮窗下蘭。密密堂前柳。初與君別時。不謂行當久。出門萬里客。中道逢嘉友。未言心先醉。不在接杯酒。蘭枯柳亦衰。遂令此言負。多謝諸少年。相知不中厚。意气傾人命。離隔復何有。﹝○本集。東坡先生和陶淵明詩三。《詩紀》三十五。﹞

辭家夙嚴駕。當往志無終。問君今何行。非商復非戎。聞有田子泰。節義爲士雄。斯人久已死。鄕裏習其風。生有髙世名。旣沒傳無窮。不學狂馳子。直在百年中。﹝○同上﹞

仲春遘時雨。始雷發東隅。眾蟄各潛駭。艸木從橫舒。翩翩新來燕。雙雙入我廬。先巢故尙在。相將還舊居。自從分別來。門庭日荒蕪。我心固匪石。君情定何如。﹝○本集。東坡先生和陶淵明詩三。《詩紀》三十五。又歲華紀麗二引隅一韻。﹞

迢迢百尺樓。分明望四荒。暮作歸云宅。朝爲飛鳥堂。山河滿目中。平原獨茫茫。古時功名士。慷慨爭此場。一旦百歲後。相與還北邙。松柏爲人伐。髙墳互低昂。頹基無遺主。遊魂在何方。榮華誠足貴。亦復可憐傷。﹝○本集。東坡先生和陶淵明詩三。《詩紀》三十五。﹞

東方有一士。被服常不完。三旬九遇食。十年著一冠。辛苦無此比。常有好容顏。我欲觀其人。晨去越河關。靑松夾路生。白雲宿檐端。知我故來意。取琴爲我彈。上弦驚別鶴。下弦操孤鸞。願畱就君住。從今至歲寒。﹝○同上﹞

蒼蒼谷中樹。冬夏常如玆。年年見霜雪。誰謂不知時。厭聞世上語。結友到臨淄。

稷下多談士。指彼決吾疑。裝束旣有日。已與家人辭。行行停出門。還坐更自思。不怨道里長。但畏人我欺。萬一不合意。永爲世笑之。伊懷難具道。爲君作此詩。﹝○同上﹞

日暮天無雲。春風扇微和。佳人美淸夜。達曙酣且歌。歌竟長嘆息。特此感人多。皎皎雲間月。灼灼葉中華。豈無一時好。不久當如何。﹝○本集。《文選》三十。玉臺新詠三。東坡先生和陶淵明詩三。《詩紀》三十五。﹞

少時壯且厲。撫劍獨行遊。誰言行遊近。張掖至幽州。饑食首陽薇。渴飲易水流。不見相知人。惟見古時丘。路邊兩髙墳。伯牙與莊周。此士難再得。吾行欲何求。﹝○本集。東坡先生和陶淵明詩三。《詩紀》三十五。﹞

種桑長江邊。三年望當采。枝條始欲茂。忽值山河攺。柯葉自摧折。根株浮滄海。春蠶旣無食。寒衣欲誰待。本不植髙原。今日復何悔。﹝○同上﹞

【雜詩十二首】

人生無根蒂。飄如陌上塵。分散逐風轉。此已非常身。落地爲兄弟。何必骨肉親。得歡當作樂。鬥酒聚比鄰。盛年不重來。一日難再晨。及時當勉勵。歲月不待人。﹝○本集。東坡先生和陶淵明詩三。《詩紀》三十五。﹞

白日淪西河。素月出東嶺。遙遙萬里暉。蕩蕩空中景。風來入房戶。夜中枕席冷。气變悟時易。不眠知夕永。欲當無予和。揮杯勸孤影。日月擲人去。有志不獲騁。念此懷悲淒。終曉不能靜。﹝○同上﹞

榮華難久居。盛衰不可量。昔爲三春蕖。今作秋蓮房。嚴霜結野艸。枯悴示遽央。日月有環周。我去不再陽。眷眷往昔時。憶此斷人腸。﹝○同上﹞

丈夫志四海。我願不知老。親戚共一處。子孫還相保。觴弦肆朝日。樽中酒不燥。緩帶心起晚眠常早。孰若當世士。冰炭滿懷抱。百年歸丘壠。用此空名道。﹝○同上﹞

憶我少壯時。無樂自欣豫。猛志逸四海。騫翮思遠翥。荏苒歲月頹。此心稍已去。值歡無復娛。每每多憂慮。气力漸衰損。轉覺悟日不如。壑舟無須臾。引我不得住。前途當幾許。未知止泊處。古人惜寸陰。念此使人懼。﹝○同上﹞

昔聞長者言。掩耳每不喜。砂何五十年。忽已親此事。求我盛年歡。一毫無復意。去去轉欲遠。此生豈再值。傾家持作樂。竟此歲月駛。有子不畱金。何用身後置。﹝蘇寫本云。宋本作事。曾本云。一作事。○同上﹞

日月不肯遲。四時相催迫。寒風拂枯條。落頁掩長陌。弱質與運頹。玄鬢早已白。素標插人頭。前途漸就窄。家爲逆旅捨。我如當去客。去去欲何之。南山有舊宅。﹝○同上﹞

代耕本非望。所業在田桑。躬親未曾替。寒餒常糟糠。豈期過滿腹。但願飽粳糧。禦冬足大布。粗絺以應陽。正爾不能得。哀哉亦可傷。人皆盡獲宜。拙生失其方。理也可柰何。且爲陶一觴。﹝○同上﹞

遙遙從羈役。一心處兩端。掩淚泛東逝。順流追時遷。日沒星與昴。勢翳西山巓。蕭條隔天涯。惆悵念常餐。慷慨思南歸。路遐無由緣。關梁難虧替。絕音寄斯篇。﹝○同上﹞

閒居執蕩志。時駛不可稽。驅役無停息。軒裳逝東崖。泛舟擬董司。寒气激我懷。歲月有常禦。我來淹已彌。慷慨憶綢繆。此情久已離。荏苒經十載。暫爲人所羈。庭宇翳餘木。倏忽日月虧。﹝○同上﹞

我行未雲遠。回顧慘同涼。春燕應節起。髙飛拂塵梁。邊悲無所。代謝歸北鄕。離鵾鳴淸池。涉暑經秋霜。愁人難爲辭。遙遙春夜長。﹝○同上﹞

裊裊松標崖。婉孌柔童子。年始三五間。喬柯何可倚。養色含精气。粲然有心理。﹝《詩紀》注。和陶本無此篇。○同上﹞

【詠貧士詩七首】

萬族各有托。孤云獨無依。曖曖空中滅。何時見餘暉。朝霞開宿霧。眾鳥相與飛。遲遲出林翮。未夕復來歸。量力守故轍。豈不寒與饑。知音苟不存。已矣何所悲。﹝曾本﹑蘇寫本云。一作當告誰。○本集。《文選》三十。東坡先生和陶淵明詩二。《詩紀》三十五。又《初學記》十八引依﹑暉二韻。﹞

淒厲歲雲暮。擁褐曝前軒。南圃無遺秀。枯條盈北園。傾壺絕餘瀝。窺竈不見煙。詩書塞座外。日昃不遑研。閒居非陳厄。竅有慍見言。何以慰吾懷。賴古多此賢。﹝○本集。東坡先生和陶淵明詩二。《詩紀》三十五。又《初學記》十八引軒﹑園﹑煙還四韻。﹞

榮叟老帶索。欣然方彈琴。原生納決履。淸歌暢商音。重華去我久。貧士世相尋。獘襟不掩肘。藜羹常乏斟。豈忘襲輕裘。苟得非所欽。賜也徒能辧。乃不見吾心。﹝○本集。

東坡先生和陶淵明詩二。《詩紀》三十五。又《初學記》十八引琴﹑音﹑斟﹑欽四韻。﹞

安貧守賤者。自古有黔婁。好爵吾不縈。厚饋吾不酬。一旦壽命盡。蔽覆仍不周。豈不知其極。非道故無憂。從來將千載。未復見斯儔。朝與仁義生。夕死復何求。﹝○本集。東坡先生和陶淵明詩二。《詩紀》三十五。又《類聚》三十五引婁﹑酬﹑周﹑憂四韻。﹞

袁安困積雪。邈然不可幹。阮公見錢入。卽日棄其官。芻槁有常溫。采莒足朝餐。豈不實辛苦。所懼非饑寒。貧富常交戰。道勝無戚顏。至徳冠邦閭。淸節映西關。﹝○本集。東坡先生和陶淵明詩二。《詩紀》三十五。﹞

仲蔚愛窮居。繞宅生蒿蓬。翳然絕交遊。賦詩頗能工。舉世無知者。止有一劉龔。此士胡獨然。實由罕所同。介焉安其業。所樂非窮通。人事固以拙。聊得長相從。﹝○本集。東坡先生和陶淵明詩二。《詩紀》三十五。又《初學記》十八引蓬﹑工﹑通﹑從四韻。﹞

昔在黃子廉。彈冠佐名州。一朝辭吏歸。淸貧略難儔。年饑感仁妻。泣涕向我流。丈夫𨿽有志。固爲兒女憂。惠孫一晤嘆。腆贈竟莫酬。誰云固窮難。邈哉此前修。﹝○本集。東坡先生和陶淵明詩二。《詩紀》三十五。﹞

【讀《山海經》詩十三首】

孟夏艸木長。繞屋樹扶疏。眾鳥欣有托。吾亦愛吾廬。旣耕亦已種。時還讀我書。窮巷隔深轍。頗回故人車。歡然酌春酒。摘我園中蔬。微雨從東來。好風與之俱。泛覽周王傳。流觀山海圖。俯仰終宇宙。不樂復何如。﹝○本集。《文選》三十。東坡先生和陶淵明詩二。《詩紀》三十五。又《類聚》五十五引書﹑圖﹑如三韻。﹞

玉臺淩霞秀。王母怡妙顏。天地共俱生。不知幾何年。靈化無窮已。館宇非一山。髙酣發新謠。寧效俗中言。﹝○本集。東坡先生和陶淵明詩二。《詩紀》三十五。﹞

迢遁槐江嶺。是謂玄圃丘。西南望昆墟。光气難與儔。亭亭明玕照。落落淸瑤流。恨不及周穆。托乘一來遊。﹝○同上﹞

丹木生何許。乃在密山陽。黃花復朱實。食之壽命長。白玉凝素液。瑾瑜發奇光。豈伊君子寶。見重我軒黃。﹝曾本﹑蘇寫本云。一作皇。○同上﹞

翩翩三靑鳥。毛色奇可憐。朝爲王母使。暮歸三危山。我欲因此鳥。具向王母言。在世無所須。惟酒與長年。﹝曾本﹑蘇寫本云。一作惟願此長年。《詩紀》同○同上﹞

逍遙蕪臯上。杳然望扶木。洪柯百萬尋。森散覆暘谷。靈人侍丹池。朝朝爲日浴。神景一登天。何幽不見燭。﹝○同上﹞

粲粲三株樹。寄生赤水陰。亭亭淩風桂。八幹共成林。靈鳳撫云舞。神鸞調玉音。𨿽非世上寶。爰得王母心。﹝○本集。東坡先生和陶淵明詩二。《詩紀》三十五。又《初學記》三十引音﹑心二韻。﹞

自古皆有沒。何人得靈長。不死復不老。萬歲如平常。赤泉給我飲。員丘足我糧。方與三辰遊。壽考豈渠央。﹝○本集。東坡先生和陶淵明詩二。《詩紀》三十五。﹞

誇父誕宏志。乃與日競走。俱至虞淵下。似若無勝負。神力旣殊妙。傾河焉足有。余迹寄鄧林。功竟在身後。﹝○同上﹞

精衛銜微木。將以塡滄海。形夭無干戚。猛志故常在。同物旣無慮。化去不復悔。徒設在昔心。良晨詎可待。﹝○同上﹞

臣危肆威暴。欽駓豈足恃。﹝○同上﹞

鵃鵝見城邑。其國有放士。念彼懷王世。當時數來止。靑丘有奇鳥。自言獨見爾。本爲迷者生。不以諭君子。﹝○同上﹞

嚴嚴顯朝市。帝者愼用才。何以廢共鮌。重華爲之來。仲父獻誠言。姜公乃見猜。臨沒告饑渴。當復何及哉。﹝○同上﹞

【悲從弟仲】〖蘇寫本作敬。〗徳詩

銜哀過舊宅。悲淚應心零。借問爲誰悲。懷人在九冥。禮服名羣從。恩愛若同生。門前執手時。何意爾先傾。在數竟不免。爲山不及成。慈母沈哀疚。二胤才數齡。雙位委空館。朝夕無哭聲。流塵集虛坐。宿艸旅前庭。階除曠遊迹。園林獨餘情。翳然乘化去。終天不復形。遲遲將回步。惻惻悲襟盈。

【擬挽歌辭三首】

有生必有死。早終非命促。昨暮同爲人。今旦在鬼錄。魂气散何之。枯形寄空木。嬌兒索父啼。良友撫我哭。得失不復知。是非安能覺。千秋萬歲後。誰知榮與辱。但恨在世時。飲酒不得足。﹝曾本﹑蘇寫本云。一作常不足。《樂府詩集》作恆不足。○本集。《樂府詩集》二十七。《詩紀》三十五。又《禦覽》五百五十二引促﹑錄﹑木﹑哭四韻。﹞

在昔無酒飲。今但湛空觴。春醪生浮蟻。何時更能嘗。肴案盈我前。親舊哭我傍。欲語口無音。欲視眼無光。昔在髙堂寢。今宿荒艸鄕。一朝出門去。歸來夜未央。﹝○本集。光府詩集二十七。《詩紀》三十五。﹞

荒艸何茫茫。白楊亦蕭蕭。嚴霜九月中。送我出遠郊。四面無人居。髙墳正嶕峣。馬爲仰天鳴。風爲自蕭條。幽室一已閉。千年不復朝。千年不復朝。賢達無柰何。向來相送人。各自還共家。親戚或餘悲。他人亦已歌。死去何所道。托體同山阿。﹝○本集。《文選》二十八。《初學記》十四。《樂府詩集》二十七。《禦覽》五百五十二。《詩紀》三十五。﹞

【聯句】

鳴雁乘風飛。去去當何極。念彼窮居士。如何不嘆息。𨿽欲騰九萬。扶搖竟何力。遠招王子喬。云駕庶可飭。顧侶正徘徊。離離翔天側。霜露豈不切。徒愛

雙飛翼。髙柯擢條幹。遠眺同天色。思絕慶未看。徒使生迷惑。﹝淵明○曾本﹑蘇寫本無淵明二字。○本集。《詩紀》三十五。﹞

晉詩卷十八

【雜歌謠辭】

【歌辭】

【宣城民爲陶汪歌】

〖陶氏家傳曰﹕陶注。咸康中爲宣城內史。君從父猷先爲之。君到郡。乃招隱逸。廣開學捨。以此教民。民有向方者。則辟爲掾史。百姓歌之曰﹕〗

人當勤學得主簿。誰使爲之陶明府。﹝○《類聚》六。﹞

【石頭民爲庾亮歌二首】

〖《晉書》曰﹕庾亮。初鎭武昌。出至石頭。百姓於岸上歌之。後連徵不入。及薨於鎭。以喪還都葬。皆如謠言。〗

庾公上武昌。翩翩如飛鳥。庾公還揚州。白馬牽旒旐。﹝○《晉書》五行志。《宋書》五行地。《世說》新語傷逝篇注引靈鬼志謠徵。《樂府詩集》八十七﹑《詩紀》四十三並作庾公歌二首。﹞

庾公初上時。翩翩如飛鳥。庾公還揚州。白馬牽流蘇。﹝《詩紀》云。一作旒車。《世說》注作旒車。○同上﹞

【升平中童歌】

〖《晉書》曰﹕穆帝升平中。兒童輩忽歌於道曰阿子聞。曲終輒云云。無幾而帝崩。太后哭之曰云。〗

阿子汝聞不。﹝○《晉書》五行志。《宋書》五行志。﹞

【升平末民歌】

〖《晉書》曰﹕升平末。俗間忽作廉歌。有扈謙者聞之曰﹕廉者。臨也。歌云云。內外悉臨。國家其大諱乎。少時而穆帝晏駕。〗

白門廉。宮庭廉。﹝○《晉書》五行志。《宋書》五行志。﹞

【太和中百姓歌】

〖《晉書》曰﹕晉海西公太和中。民爲此歌。白者。金行。馬者。國族。紫爲奪正之色。明以紫間朱也。海西公尋廢。三子非海西公之子。縊以馬鞭。死之明日。南方獻甘露焉。〗

靑靑禦路楊。白馬紫遊鞭。汝非皇太子。那得甘露漿。﹝○《晉書》五行志。《宋書》五行志。《樂府詩集》八十七﹑《詩紀》四十三並作禦路楊歌。﹞

【鳳凰歌】

〖宋《書》曰﹕晉海四公生皇子。百姓歌之。其歌甚美。其旨甚微。海西公不男。使左右向龍與內侍接。生子。以爲己子。〗

鳳凰生一雛。天下莫不喜。本言是馬駒。今定成龍子。﹝○《晉書》五行志。《宋書》五行志。《樂府詩集》八十五。《詩紀》四十三。﹞

【荊州百姓歌】

〖《晉書》曰﹕桓石民爲荊州。鎭上明。百姓忽歌曰﹕黃曇子。曲終又云云。頃之而桓石民死。王忱爲荊州。黃曇子乃是王忱字也。忱小字佛大。是大佛來上明也。〗

黃曇英。揚州大佛來上明。﹝○《晉書》五行志。《宋書》五行志。《世說》新語忿狷篇注。《詩紀》四十四作黃曇謠。﹞

【歷陽百姓歌】

〖《晉書》曰﹕庾楷鎭歷陽。百姓歌之。後楷南奔桓玄。爲玄所殺。〗

重羅黎。重羅黎。使君南上無還時。﹝○《晉書》五行志。《宋書》五行志。光府詩集八十七﹑《詩紀》四十三並作歷陽歌。﹞

【桓玄篡時小兒歌】

〖吳均續齊諧記曰﹕桓玄篡痊後。朱雀門中忽見兩小兒。通身如墨。相和作籠歌云云。路邊小兒從而和之者數十人。聲甚哀楚。日旣夕。二小兒入建康縣。至闔下。遂成雙漆鼓槌。明年春而桓敗。車無軸。倚孤木。桓字也。荊州送玄首。用敗籠茵包之。又芒繩束縛其屍。沈諸江中。悉如所歌焉。〗

芒籠菌。繩縛腹。車無軸。倚孤木。﹝○《太平廣記》三百六十八。《詩紀》四十三。﹞

【司馬休之從者歌】

〖續安帝紀曰﹕司馬休之兄尙爲桓玄所敗。休之奔淮泗。頗得彼之人。從者爲之歌曰﹕〗

可憐司馬公。作性甚溫良。憶昔水邊戲。使我不能忘。﹝○《類聚》十九。《詩紀》四十三作從者歌。﹞

【苻堅時關隴人歌】

〖《晉書》曰﹕苻堅時。關隴淸宴。百姓丰樂。自長安至於諸州。皆夾路樹槐柳。二十里一亭。四十里一驛。旅行者取給於途。工商畱販認道。百姓歌之。崔鴻前秦錄曰﹕王猛化洽六州。人移風變。百姓歌之。〗

長安大街。夾樹楊槐。下走朱輪。上有鸞棲。英彥雲集。誨我萌黎。﹝○《晉書》苻堅載記上。《類聚》十九引車頻秦書。《類聚》八十八。《禦覽》四百六十五引前秦錄。《禦覽》九百十六引車頻秦書。《詩紀》四十三作關隴歌。又《禦覽》九百五十四引槐﹑棲二韻。﹞

【苻堅時鳳凰歌】

〖前秦錄曰﹕苻堅時。鳳凰集於東闕﹑歌之曰﹕〗

鳳凰於飛。其羽翼翼。淵哉聖後。齡萬億。﹝○《禦覽》四百六十五﹑九百十五。《十六國春秋》三十六。《詩紀》四十三。﹞

【苻堅時長安爲慕容衝歌】

〖《晉書》曰﹕苻堅旣滅燕。慕容衝姊。僞淸河公主。年十四。有殊色。堅納之。寵冠後庭。衝年十二。亦有龍陽之姿。堅又幸之。姊弟專寵。宮人莫進。長安歌之。咸懼爲亂。王猛切諫。堅乃出衝。後竟爲衝所敗。〗

一雌復一雄。雙飛入紫宮。﹝○《晉書》苻堅載記下。魏書慕容暐傳。北史燕慕容暐傳。《禦覽》五百七十﹑事類賦歌賦注並引《漢書》曰﹕李延年善歌。帝幸之。時人語曰云。《詩紀》九作紫宮諺。編入漢詩。﹞

【平原爲太守索稜歌】

〖後秦錄曰﹕索稜。字孟則。惇煌人。好學博聞。姚萇甚重之。委以機密。文章詔檄皆稚之文也。後爲平原太守。以徳化民。民畏而愛之。歌曰﹕〗

懿矣明守。庶績允釐。剖符作宰。實獲民思。﹝○《十六國春秋》六十一。﹞

【越謠歌】

〖《風土記》曰﹕越俗性率朴。意親好合。卽脫頭上手巾。解腰間五尺刀以與之。爲交拜親跪妻。定交有禮。俗皆嘗於山間大樹下封土爲壇。祭以白犬一﹑丹雞一﹑雞子三。名曰木下雞。犬五。其壇地人畏不敢犯也。祝曰云。○此祝。《樂府詩集》《詩紀》皆作越謠歌。編入先秦。逯案。《風土記》。晉周處著。其所謂越。指當時山越。非春秋時代越人也。今編之晉雜歌謠辭中。〗

卿𨿽乘車我戴笠。後日相逢下車揖。我𨿽步行卿乘馬。他日相逢卿當下。﹝樂府作君乘車。我戴笠。他日相逢下車揖。君擔簦。我跨馬。他日相逢爲君下。《文選》補遺﹑《詩紀》同。○《初學記》十八。《禦覽》四百六。《樂府詩集》八十七。《詩紀前集》二。又《禦覽》五百四十三﹑七百六十五並引笠﹑揖二韻。﹞

【隴頭歌】

〖郭仲產秦州記曰﹕隴山東西百八十里。登隴。東望秦川四王百里。極目泯然。墟宇桑梓。與雲霞一色。其上有懸澑。吐於山中。匯爲澄潭。名曰萬石潭。流溢散下皆注乎渭。山東人行役升此而瞻顧者。莫不悲思。故其歌曰﹕〗

隴頭流水。流離四下。念我行役。飄然曠野。登髙望遠。涕零雙墮。﹝《初學記》作落。○《後漢書》《《郡國志》》漢陽郡下。《初學記》十五。環宇記三十五。《禦覽》五十引周地圖記。《詩紀》八。﹞

【同前】

〖辛氏三秦記曰﹕隴渭西關。其阪九回。不知髙幾許。欲上者七回。上有水。可容百餘家。上有淸水四注下。俗歌云。〗

隴頭流水。鳴聲幽咽。遙望秦川。肝腸斷絕。﹝○《書鈔》百六。《書鈔》百五十七。《初學記》十五。《白帖》二作隴頭歌。《禦覽》五十﹑五十六﹑百六十四﹑五百七十二。環宇記三十二。事類賦歌賦注。《詩紀》八。○以上二歌。《詩紀》列入漢詩。逯案。郭仲產。晉人。辛氏較郭氏更晚。列入漢詩似不妥。今依著者時代列此俟考。﹞

【淫豫歌】

〖《詩紀》云。以下世代莫詳。古今樂錄曰﹕晉﹑宋以後有淫預歌。樂府云。酈道元《水經注》曰﹕白帝山城水門之西。江中有孤石。名淫豫石。水冬出二十餘丈。夏則沒。亦有裁出焉。江水東逕廣溪峽。乃三峽之首也。峽中有瞿塘﹑黃龕二

灘。夏水回復。沿溯所忌。國史補曰﹕蜀之三峽。最號峻急。四月五月尢險。故行者歌之。淫或作灩。預或作豫。〗

灩預大如馬。瞿塘不可下。灩預大如牛。瞿塘不可流。﹝國史補作畱。廣博物志同。○國史補上。《樂府詩集》八十六。北夢瑣言七。猗覺悟寮雜記上。《詩紀》四十三。﹞

【同前】

淫預大如馬。瞿唐不可下。淫預大如象。瞿唐不可上。﹝○古詩類苑十五。《詩紀》四十三。○逯案。古謠諺引峽程記灩預堆語有云。灩預大如象。瞿塘不敢上。灩預大如馬。瞿塘不可下。與此稍同。而次序顚倒。又古謠諺據藝林伐山及廣博物志補灩預大如鱉。瞿塘行舟絕二句。灩預大如龜。瞿塘不可窺二句。據《樂府詩集》補灩預大如服。瞿塘不可觸二句。逯案。藝林伐山﹑廣博物志所引時代或較後。未必晉時歌謠。至樂府所載原作梁簡文帝淫預歌。其下尙有金沙浮轉多。桂浦忌經過二句。古謠諺刪取首二句。非是。梁簡文帝作。《詩紀》亦列爲晉歌。並引升庵詩話爲說。亦非是。﹞

【巴東三峽歌二首】

〖酈道元《水經注》曰﹕巴東三峽。謂廣溪峽﹑巫峽﹑西陵峽也。三峽七百里中。兩岸連山。略無闕處。重嚴疊嶂。隱蔽天日。非亭午夜分。不見曦月。宜都山川記曰﹕自黃牛灘東入西陵界。至峽口。一百許裏。山水紆曲。林木髙茂。猿鳴至淸。山谷傳響。冷冷不絕。行者聞之。莫不懷土。故漁者歌曰﹕〗

巴東三峽巫峽長。猿鳴三聲淚沾裳。﹝○《水經注》江水注。《文選》十二江賦注﹑《禦覽》五十三並引盛弘之盛弘之《荊州記》。樂府詩八十六。《詩紀》四十三。﹞

巴東三峽猿鳴悲。猿鳴三聲淚沾衣。﹝○《類聚》九十五。《禦覽》五百七十二﹑九百十並引宜都山川記。《樂府詩集》八十六。《詩紀》四十三。○逯案。宜都山川記。晉袁山崧所著。﹞

【同前】〖見《水經注》〗

灘頭白勃堅相持。倏忽淪沒別無期。﹝○《水經注》江水注。《詩紀》四十三。﹞

【武陵人歌】

〖黃閔武陵記曰﹕有綠蘿山。側嚴垂水。懸蘿百里許。得明月池。碧潭鏡澈。百尺見底。素嚴若雪。松如插翠。流風叩阿。有絲桐之韻。土人爲之歌曰﹕〗

仰玆山兮迢迢。層石構兮嵯峨。朝日麗兮陽嚴。落景梁兮陰阿。鄣壑兮生音。吟籟兮相和。敷芳兮綠林。恬淡兮潤波。樂玆潭兮安流。緩爾棹兮詠歌。﹝○《禦覽》五百七十二引黃開五陵記。廣博物志五引《水經注》。桃花源志七引黃閔武陵記。《詩紀》四十三。又《書鈔》百六引黃閔五陵記引迢﹑峨﹑流﹑歌四韻。○逯案。隋志地理類有神壤記。黃閔撰。武陵記作者。當卽此人。《書鈔》桃花源志所載是也。今從之。《禦覽》作黃開。《詩紀》作黃閣。皆誤。﹞

【閭裏爲消腸酒歌】

〖拾遺記曰﹕張華爲九醞酒。若大醉。不可叫笑搖蕩。令人肝腸消爛。俗人謂爲消腸酒。或云醇酒可爲長宵之樂。兩說同則事異也。閭裏歌曰云云。言耽此美酒。以悅一時。何用保守靈而取長久。〗

寧得醇酒消腸。不與日月齊光。﹝○拾遺記九。﹞

【謠辭】

【咸康二年童謠】

〖《晉書》曰﹕咸康二年十二月。河北謠言。後如其言。〗

麥入土。殺石虎。﹝《晉書》作武。《詩紀》同。○《晉書》五行志。《宋書》五行志。《詩紀》四十四。﹞

【成帝末童謠】

〖《晉書》曰﹕成帝之末喜謠。少日而宮車宴駕。〗

磕磕何隆隆。駕車入梓宮。﹝○《晉書》五行志。《宋書》五行志。《詩紀》四十四。﹞

【荊楚謠】

〖蓮社髙賢傳曰﹕尋陽陶侃刺廣州。漁人見海中有神光。网之。得金像文殊。志云。阿育王所造。侃以關武昌寒溪寺。主僧珍常住夏口。夜夢寺焚。而此像室獨有神護。馳還。寺果焚。像室果存。及侃移督江州。迎像將還。至舟而溺。荊楚爲之謠曰﹕〗

陶惟劍雄。像以神標。云翔泥宿。邈何遙遙。可以誠致。難以力招。﹝○蓮社髙賢傳。法苑珠林十三。《廬山記》。﹞

【吳中童謠】

〖宋《書》曰﹕晉庾義在吳郡時。吳中童謠。無幾而庾義﹑王洽相繼亡。按晉史。穆帝時。庾羲爲吳興內史。王洽爲爲吳郡內史。徵拜領軍後。皆卒於官。義疑卽羲也。〗

寧食下湖荇。不食湖上甘蒓。庾吳沒命喪。復殺王領軍。﹝○《宋書》五行志。《樂府詩集》八十九。《詩紀》四十四。﹞

【哀帝隆和初童謠】

〖《晉書》曰﹕哀帝隆和初童謠曰云云。朝廷聞而惡之。攺年曰興寧。民復歌曰﹕𨿽復攺興寧。亦復無聊生。哀帝尋崩。升平五年。而穆帝崩。不滿斗。不至十年也。〗

升平不滿斗。隆和那得久。桓公入石頭。陛下徒跣走。﹝○《晉書》五行志。《宋書》五行志。《樂府詩集》八十八。《詩紀》四十四。﹞

【太和末童謠】

〖《晉書》曰﹕太和末童謠云云。及海西公被廢。百姓耕其門。以種小麥。〗

犁牛耕禦路。白門種小麥。﹝○《晉書》五行志。《宋書》五行志。《樂府詩集》八十八。《詩紀》四十四。﹞

【京口民間謠二首】

〖《晉書》曰﹕王恭在京口。民間忽有此謠。按黃字上恭字頭也。小字恭字下也。尋如謠言。〗

黃頭小人欲作賊。阿公在城下指縛得。﹝○《晉書》五行志。《宋書》五行志。《詩紀》四十四。﹞

黃頭小人欲作亂。賴得金刀作蕃扞。﹝○同上﹞

【京口謠】

〖《晉書》曰﹕王恭鎭京口。誅王國寶。百姓爲此謠。按昔年食白飯。言得志也。今年食麥麩。麥麩塵穢。其精已去。明將敗也。天公將加譴謫而誅之也。撚嚨喉。气不通。死之祥也。敗復敗。丁寧之辭也。恭尋死。京都人行咳疾。而喉並喝焉。〗

昔年食白飯。今年食麥麩。天公誅謫汝。教汝撚嚨喉。嚨喉喝復喝。京口敗復敗。﹝○《晉書》五行志。《宋書》五行志。《詩紀》四十四。﹞

【同前】

〖劉謙之晉紀曰﹕王恭誅。童謠曰﹕〗

昔年食麥屑。今年食豆。豆不可食。使我枯嚨喉﹝○《禦覽》八百五十三。○逯案。此當爲前謠之一部分。﹞

【孝武帝太元末京口謠】

〖《晉書》曰﹕孝武帝太元末。京口謠。尋王恭起兵誅王國寶。旋爲劉牢之所敗。故言拉颯棲也。〗

黃雌雞。莫作雄父啼。一旦去毛衣。衣被拉颯棲。﹝○《晉書》五行志。《宋書》五行志。《樂府詩集》八十八。《詩紀》四十四。﹞

【荊州童謠】

〖《晉書》曰﹕殷仲堪在荊州時。童謠。未幾而仲堪敗。桓率遂有荊州。〗

芒籠目。繩縛腹。殷當敗。桓當復。﹝○《晉書》五行志。《宋書》五行志。《樂府詩集》八十九。《詩紀》四十四。﹞

【洪水謠】

〖亦見崔鴻前秦錄。《晉書》曰﹕苻洪。字廣世。略陽臨渭氐人也。先是隴右大雨。百姓苦之。謠云云。故因名洪。自稱大單於三秦王。死僞謚惠武帝。〗

雨若不止。洪水必起。﹝○《晉書》苻洪載記。魏書苻健傳。《禦覽》百二十一﹑四百六十五並引前秦錄。《詩紀》四十四。﹞

【隴上童謠】

〖前秦錄曰﹕苻健皇始二年十二月。丞相雄攻王擢於隴上。敗之。擢單馬奔涼州。雄還屯隴東。初有童謠曰云云。至於而擢敗。〗

十斗二升沙。誰爲王擢家。﹝○《十六國春秋》三十四。《書鈔》百五十九引三十國春秋。﹞

【苻生時長安謠二首】

〖《晉書》曰﹕苻生。洪之孫。嗣父健位。僣稱帝。初。生夢大魚食蒲。又長安謠云云。東海。苻堅封地。時爲龍驤將軍。第在洛門之東。生不知是堅。以謠言之故。誅其侍中魚遵及其子孫。時又謠云云。於是悉壞空城以禳也。〗

東海大魚化爲龍。男便爲王女爲公。問在何所洛門東。﹝○《晉書》苻生載記。魏書苻健傳附苻生傳。《禦覽》百二十一﹑四百六十五並經前秦錄。《禦覽》九百二十九。《詩紀》四十四。﹞

百里望空城。鬱鬱何靑靑。瞎兒不知法。仰不見天星。﹝生缺一目。○《晉書》苻生載紀。魏書苻健傳附苻生傳。《詩紀》四十四。﹞

【苻堅時長安謠】

〖《晉書》曰﹕苻堅時長安有此謠。堅以鳳凰非梧桐不棲。非竹實不食。乃植桐竹數十萬株於阿房城以待之。衝小字鳳凰。至是。終爲堅賊。入止阿房城焉。〗

鳳凰鳳凰止阿房。﹝○《晉書》苻堅載記。魏書慕容暐傳。《類聚》八十八引三秦記。《禦覽》九百五十六。《樂府詩集》八十九。《詩紀》四十四。﹞

【苻堅初童謠】

〖《晉書》曰﹕苻堅初有此童謠。及堅敗於淝水。爲姚萇所殺。在僞位凡三十年。〗

阿堅連牽。三十年。後若欲敗時。當在江湖邊﹝載記作淮間。○《晉書》五行志。《宋書》五行志。《樂府詩集》八十九。《詩紀》四十四。﹞

【苻堅時童謠】

〖《晉書》載記曰﹕苻堅彊盛之時。國有童謠云云。堅聞而惡之。每徵伐。戒軍候云。地有名新城者。避之。後因壽陽之敗。其國大亂。竟死於新城佛寺。〗

河水淸復淸。苻詔死新城。﹝○《晉書》苻堅載記。《晉書》二十八。《宋書》三十一。《樂府詩集》八十九。《詩紀》四十四。﹞

【同前】

〖《晉書》曰﹕有謠云云。魚。羊鮮也。田。斗卑也。堅自號秦。言滅之者鮮卑矣。其羣臣諫堅。令盡誅鮮卑。堅不從。及淮南初學者慕容衝所攻。又爲姚萇所殺。身死國滅。〗

魚羊田斗當滅秦。﹝○《晉書》五行志。《宋書》五行志。《詩紀》四十四。﹞

【苻堅時長安謠】

〖《晉書》曰﹕秦之未亂也。長安謠云云。秦人呼鮮卑爲白虜。慕容垂之起於關東。歲在癸未。〗

長鞘馬鞭擊左股。太歲南行當復虜。﹝○《晉書》苻堅載記。魏書慕容永傳。《初學記》二十二﹑《禦覽》三百五十九並引前秦錄。《詩紀》四十四。﹞

【涼州爲張氏謠】

〖魏《書》曰﹕昭成末。苻堅遣將苟萇伐涼州。破之。天錫降於萇。初駿時。謠曰云云。是時姑臧及諸郡國童兒皆歌之。謂劉曜﹑石虎並伐涼州不克。至堅而降之也。〗

劉新婦簸米。石新婦吹羖羝。蕩滌簸張兒。張兒食之口正披。﹝○魏書私署涼州牧張天錫傳。﹞

【長安民謠】

〖《晉書》曰﹕時長安大饑。堅與衝戰。各有勝負。城中有《書》曰古符傳賈錄。載帝出五將久長得。先是。又謠曰云云。堅大信之。告其太子宏曰﹕脫如此言。天或導予。今畱汝兼總戎政。朕當出隴收兵運糧以給汝。於是率騎數百出如五將。堅至五將山。姚萇遣將軍吳忠圍之。執堅以歸新平。萇乃縊堅新平佛寺中。〗

堅入五將山長得。﹝○《晉書》苻堅載記。魏書苻堅傳。《禦覽》四十四﹑太平環宇記三十並引《十六國春秋》。﹞

【苻堅國中謠】

〖《晉書》曰﹕初。桓豁聞苻堅國中謠云云。有子二十人皆以石爲名。《禦覽》引《晉書》曰﹕謝玄破堅於淮淝。先是有童謠云云。〗

誰謂爾堅。石打碎。﹝《禦覽》作破。○《晉書》桓豁傳。《禦覽》三百六十二引《晉書》。﹞

【朔馬謠】

〖《晉書》曰﹕孝武太元十四年。苻堅故將呂光僣卽三河王位。光徙西海郡人於諸郡。至是謠云云。頃之。遂相扇動。復徙之於西河。〗

朔馬心何悲。念舊中心勞。燕雀何徘徊。意欲還故巢。﹝○《晉書》呂光載記。《詩紀》四十四。﹞

【燕童謠】

〖《晉書》曰﹕慕容熙爲政暴虐。其將馮跋﹑張興。皆坐事奔亡。結盟推慕容云爲主。因熙出城。閉門距守。熙夜至龍城。〗

攻北門不克。爲云所執。弒之。時義熙二年也。初童謠云云。槁字上有艸。下有禾。兩頭然。則禾艸俱盡而成髙字。云父名披。小字禿頭。三子。而云季也。熙竟爲云所滅。﹞

一束槁。兩頭然。禿頭小兒來滅燕。﹝○《晉書》慕容熙載記。《詩紀》四十四。﹞

【大風謠】

〖《晉書》曰﹕慕容寶嗣位。以慕容徳爲都督冀﹑兗六州諸軍事。鎭鄴。會魏師入中山。寶山奔於薊。時有謠云云。於是徳之羣臣勸徳僣號稱元。〗

大風蓬勃揚塵埃。八井三刀卒起來。四海鼎沸中山頹。惟有徳人據三臺。﹝○《晉書》慕容徳載記。《詩紀》四十四。﹞

【安帝元興初童謠】

〖宋《書》曰﹕晉桓玄旣篡。有此童謠。及玄敗。走至江陵。五月中。誅如其期焉。按帝紀。桓玄篡位在安帝元興二年十二月也。〗

艸生及馬腹。烏啄桓玄目。﹝○《晉書》五行志。《宋書》五行志。《樂府詩集》八十九。《詩紀》四十四。﹞

【同前】

〖又曰﹕桓玄時民謠語云云。徵鐘至穢之服。桓四體之下稱。玄目下居上。猶徵鐘之廁歌謠。下體之詠民口也。而云落地。墜地之祥。迸走之言。其驗明矣。〗

徵鐘落地桓迸走。﹝○《晉書》五行志。《宋書》五行志。《詩紀》四十四。﹞

【安帝元興中童謠】

〖宋《書》曰﹕晉安帝地興中。桓玄旣得志。而有童謠。及玄敗走。諸桓悉誅焉。郎君。司馬元顯也。〗

長幹巷。巷長幹。今年殺郎君。明年斬諸桓。﹝○《宋書》五行志。《晉書》桓玄傳。《樂府詩集》八十九。《詩紀》四十四。﹞

【安帝義熙初童謠】

〖《晉書》曰﹕安帝義熙初。童謠曰云云。時官養盧龍。寵以金紫。奉以名州。養之已極。而龍不能懷我好音。舉兵內伐。遂成仇敵也。及敗。斬伐其黨。如艸木之成積焉。按列傳。盧循。小字元龍。元興二年。寇廣州。逐刺史吳隱。自攝州事。號平南將軍。安帝乃假循徵虜將軍。廣州刺史。義熙中。劉裕破循於豫章。循走交州。爲刺史杜慧度所殺。〗

官家養蘆化成荻。蘆生不止自成積。﹝○《晉書》五行志。《宋書》五行志。《禦覽》一千引晉中興書徵祥說。《樂府詩集》八十九。《詩紀》四十四。﹞

【安帝義熙初謠二首】

〖《晉書》曰﹕盧龍據有廣州。民間有謠云云。後擁上流數州之地。內逼京輦。應天半之言。時復有謠云云。龍後果敗。不得入石頭。〗

蘆生漫漫竟天半。﹝○《晉書》五行志。《宋書》五行志。《樂府詩集》八十九。《詩紀》四十四。﹞

蘆橙橙。逐水流。東風忽如起。那得入石頭。﹝○同上﹞

【晉世京師謠】

〖《異苑》曰﹕盧龍將寇亂。京師謠言曰云云。未幾而敗。〗

十丈瓦屋八九間。蘆作柱。薤作欄。﹝○《異苑》四。《類聚》八十二。﹞

【義熙中童謠】

〖《異苑》曰﹕義熙中童謠云云。及十一年晉大軍至洛。修復園林。時封瑯琊王也。〗

長有掃帚樞作杷。掃除洛中迎瑯琊。

【時人爲龐世謠】

〖趙《書》曰﹕燕人龐世爲光祿勛。案奏豪彊。苛克人物。咸懼疾之。及卒。門無弔客。時人爲之謠曰﹕〗

龐家之巷。車馬轔轔。泥丸之日無弔賓。弔賓不來何所因。由性苛克寡所親。﹝○《禦覽》四百六十五。《十六國春秋》六十五南燕錄。﹞

【三峽謠】

〖《水經注》曰﹕峽中有灘名曰黃牛灘。南岸重嶺疊起。最外髙崖間。有色。如人負刀牽牛。人黑牛黃。成就分明。旣人迹所絕。莫得究焉。此嚴旣髙。加江湍紆回。𨿽途逕信宿。猶望見此物。故行者謠云云。言水路行深。回望如一矣。〗

朝發黃牛。暮宿黃牛。三朝三暮。黃牛如故。﹝○《水經注》三十四江水篇。《類聚》七﹑《禦覽》五十三﹑六十九﹑太平環宇記百四十七並引盛弘之《荊州記》。詩記四十四。﹞

【葛洪引諺】

〖《抱朴子》曰﹕凡爲道。合藥及避亂隱居者。入山不知法者。多遇禍害。故諺有之曰﹕〗

太華之下。白骨狼藉。﹝○《抱朴子》登涉篇。﹞

【葛洪引諺】

〖《抱朴子》曰﹕書字人知之。猶尙寫之多誤。故諺曰云云。此之謂也。〗

書三寫。魚成魯帝成虎。﹝○《抱朴子》遐覽篇。意林四。﹞

【幹寶引語】

〖《搜神記》曰﹕南陽宗定伯。夜行逢鬼。定伯誑之。化爲一羊。便賣之。恐其變化。唾之。得錢千五百乃去。時人語曰﹕〗

宗定伯賣鬼。得錢千五百。﹝《搜神記》無百字。○《搜神記》十六。《類聚》九十四。﹞

【時人爲習主簿語】

〖《晉書》曰﹕習鑿齒。字彥威。爲桓溫荊州主簿。親遇隆密。時語曰﹕〗

徒三十年看儒書。不如一詣習主簿。﹝○《禦覽》二百六十五。○逯案。二句晉作桓溫語。﹞

【桓溫府爲郗超王珣語】

〖《晉書》曰﹕桓溫與超言。常謂不能測。傾意禮待。超亦深自結納。時王珣爲溫主簿。亦爲溫所重。府中語曰云云。超髯珣短故也。〗

髯參軍。短主簿。能令公喜。能令公怒。﹝○《晉書》郗超傳。《世說》新語賞譽篇注引續陽秋。《書鈔》六十五引晉陽秋。《類聚》十九﹑《禦覽》二百四十九﹑四百六十五並引《世說》。《白帖》二十一。﹞

【時人爲謝安郗超王坦之語】

〖續晉陽秋曰﹕超少有才气。越世負俗。不循常檢。爲一代盛譽。時人語曰﹕〗

大才槃槃。謝安家。江東獨步。王文度。盛徳日新。郗嘉賓。﹝○《世說》新語賞譽篇注。《詩紀》四十四作郗王謠。﹞

【時人爲郗超王坦之語】

〖《晉書》曰﹕王坦之。字文度。弱冠與郗超俱有重名。時人爲之語云云。嘉賓。超小字也。〗

盛徳絕倫。郗嘉賓。江東獨步。王文度。﹝○《晉書》王坦之傳。《禦覽》四百九十五。《詩紀》四十四作郗王謠。﹞

【同前】

〖《世說》曰﹕諺曰﹕〗

揚州獨步。王文度。後來出人。郗嘉賓。﹝《禦覽》作景興。○《世說》新語賞譽篇。《禦覽》二百四十九引晉中興書。﹞

【時人爲王廙語】

張懷瓘書斷曰﹕王廙。字世將。瑯邪臨沂人。逸少之叔父。工於艸隸飛白。祖述張衛遺法。自過江。右軍之前。世將書與荀勗畫爲明帝師。其飛白志气極古。垂雕鶚之翅羽。類旌旗之捲舒。時人云云云。永昌元年卒。年四十七。

王廙飛白。右軍之亞。﹝○法書要錄八。﹞

【時人爲王瑉王珣語】

〖《晉書》曰﹕王珣。字元琳。法護。珣小字也。珣弟瑉。字季琰。少有才藝。善行書。名出珣右。時人爲之語曰云云。僧彌。瑉小字也。〗

法護非不佳。僧彌難爲兄。﹝○《晉書》王瑉傳。《世說》新語規箴篇注引續晉陽秋。《禦覽》四百九十五﹑五百十六引續晉陽秋。《詩紀》四十四。﹞

【時人爲李始語】

〖《十六國春秋》蜀李雄錄曰﹕異母兄始。字敬伯。爲太保。善撫士眾。眾多歸之。時人爲之語曰﹕〗

欲養老。屬太保。﹝○《禦覽》二百六。《十六國春秋》七十九。﹞

【長安爲苻堅語】

〖《晉書》曰﹕堅每令百姓有怨者舉煙於城北。觀而錄之。長安爲之語曰﹕〗

欲得必存。當舉煙。﹝○《晉書》苻堅載記。魏書慕容永傳。﹞

【時人世間梁氏兄弟語】

〖崔鴻前秦錄曰﹕梁讜。字伯言。博學有雋才。與弟熙。俱以文藻淸麗見重一時。人爲之語曰﹕〗

關東堂堂。二申兩房。未若二梁。環文綺章。﹝○《禦覽》四百九十五。《十六國春秋》四十二前秦錄。《詩紀》四十四。﹞

【祈嘉夜聞人呼語】

〖《晉書》曰﹕嘉。字孔賓。酒泉人也。少淸貧。好學。年二十餘。夜聞窗中有聲呼曰云云。旦而逃去。西至惇煌。遂西遊海渚。〗

祈孔賓。祈孔賓。隱去來。隱去來。修飾人間。甚苦不可諧。所得未毛銖。所喪如山崖。﹝○《晉書》祈嘉傳。《白帖》十。《禦覽》五百三。○逯案。祈孔賓句。《白帖》作祈嘉。較勝。﹞

【南燕人爲公孫氏語】

〖《晉書》曰﹕慕容超時。公孫五樓爲侍中﹑尙書。專總朝政。王公內外。無不憚之。尙書都令史王儼。諂事五樓。遷尙書郎。出爲濟南太守。入爲尙書左丞。時人爲之語曰﹕〗

欲得侯。事五樓。﹝○《晉書》慕容超載記。《詩紀》四十四。﹞

【西州爲鞠氏遊氏語】

〖《晉書》曰﹕鞠允。金城人也。與遊氏世豪族。西州爲之語曰﹕〗

鞠與遊。牛羊不數頭。南開朱門。北望靑樓。﹝○《晉書》鞠允傳。《詩紀》四十三作鞠遊歌。﹞

【西州諺】

〖《晉書》曰﹕尹氏。李玄盛後。玄盛之創業也。謀謨經略。多所毗贊。故西州諺曰﹕〗

李尹主惇煌。﹝○《晉書》涼武昭王李率盛後尹氏傳。﹞

【釋道安引諺】

〖二教論曰﹕諺曰﹕〗

紫實昧朱。狂斯濫哲。﹝○廣弘明集八。﹞

【時人爲釋道安語】

〖髙僧傳曰﹕釋道安遇佛圖澄。澄講安覆。疑難鋒起。安挫銳解紛。行有餘力。時人語云。〗

漆道人。驚四鄰。﹝○髙僧傳五釋道安傳。﹞

【東山諺】

〖髙僧傳曰﹕於法開有弟子法威。淸悟有樞辧。開嘗使威出都。經過山陰。支遁正講小品。往復多番。遁遂屈。故東山諺云。〗

深量深思。林談識記。﹝○髙僧傳四於法開傳。﹞

【時人爲卑羅語】

〖髙僧傳曰﹕卑摩羅義。罽賓人。以僞秦弘始八年達自關中。及羅什棄世。南適江陵。於新寺夏坐。開講十誦。道陽慧觀。深括宗旨。記其所制內禁輕重。撰爲二卷。送聞京師。僧尼披習。競相傳寫。時聞者諺曰云云。今猶行主世。爲後生法矣。〗

卑羅鄙語。慧觀才錄。都人繕寫。紙貴如玉。﹝○髙僧傳二卑摩羅義傳。﹞

【王子年引世語】

〖拾遺記曰﹕帝堯在位。聖徳光洽。羽山之北。有善鳴之禽。人面鳥喙。八翼一足。毛色如雉。行不踐地。名曰靑鸐。其聲似鐘磬笙竽也。世語曰﹕〗

靑雊鳴。時太平。﹝○拾遺記一。﹞

晉詩卷十九

【淸商曲辭】

〖淸商樂。一曰淸樂。淸樂者。九代之遺聲。其始卽相和三調是也。並漢﹑魏已來舊曲。其辭皆古調。晉馬南渡。其音亡散。宋武定關中。收其聲伎。南朝文物。斯爲最盛焉。後魏孝文宣武。相繼南伐。得江左所傳舊曲及江南吳歌荊楚西聲。總謂之淸商。至於殿庭響宴。則兼奏之。隋平陳。文帝聽之。善其節奏。曰﹕此華夏正聲也。乃微更損益。以新定律呂。因於太常置淸商署以管之。謂之淸樂。隋室喪亂。日益淪缺。唐貞觀中。用十部樂。淸樂亦在焉。至武后長安已後。朝廷不重古曲。工伎廢弛於吳音轉遠矣。曲之存者。僅有子夜﹑上聲﹑歡聞﹑前溪﹑阿子﹑丁督護﹑讀曲﹑神弦等曲。俱列於吳聲。而西曲則石城樂﹑烏夜啼﹑烏棲曲﹑估客﹑莫愁﹑襄陽﹑江陵﹑共戲﹑壽陽等曲。或舞曲。或倚歌。是雜出於荊﹑郢﹑樊﹑鄧之間。以其方俗。故謂之西曲。及梁天監中。武帝攺西曲。制江南弄爲龍笛﹑采蓮﹑采菱曲。沈約制鳳笙等曲。與西曲總列於淸商云。《詩紀》云。按淸商曲古辭雜出各代。子夜爲晉時人。故以系晉。其他如宋碧玉﹑華山畿﹑讀曲﹑壽陽樂﹑齊共戲樂﹑楊叛兒﹑梁攀楊枝歌。有世代可考者。各從其世。無可考證。如黃生﹑黃鵠等曲。並附於晉。從其始也。〗

【吳聲歌曲】

【子夜歌四十二首】〖晉﹑宋﹑齊辭。〗

〖《唐書》樂志曰﹕子夜歌者。晉曲也。晉有女子名子夜。造此聲。聲過哀苦。樂府解題曰﹕後人更爲四時行樂之詞。謂之子夜四時歌。又有大子子夜歌﹑子夜警歌﹑子夜變歌。皆曲之變也。〗

落日出前門。瞻矚見子度。冶容多姿鬢。芳香已盈路。﹝○《樂府詩集》四十四。《詩紀》四十一。﹞

芳是香所爲。冶容不敢當。天不奪人願。故使儂見郎。﹝○同上﹞

宿昔不梳頭。絲髮被兩肩。婉伸郎膝下。﹝樂府作上。﹞何處不可憐。﹝○同上﹞

自從別歡來。奩器了不開。頭亂不敢理。粉拂生黃衣。﹝○同上﹞

崎嶇相怨慕。始獲風雲通。玉林﹝《詩紀》云。一作牀。﹞語石闕。悲思兩心同。﹝《詩紀》云。石闕。漢碑名。○同上﹞

見娘善﹝樂府作善。注云。一作善。《詩紀》云。一作喜。﹞容媚。願得結金蘭。空織無經緯。求區理自難。﹝○同上﹞

始欲識郎時。兩心望如一。理絲入殘機。何悟不成匹。﹝○同上﹞

前絲斷纏綿。意欲結交情。春蠶易感化。絲子已復生。﹝○同上﹞

今日已歡別。合會在何時。明燈照空局。悠然未有期。﹝○同上﹞

自從別郎來。何日不咨嗟。黃蘗郁成林。當柰苦心多。﹝○同上﹞

髙山種芙蓉。復經黃蘗塢。果得一蓮時。流離嬰辛苦。﹝○同上﹞

朝思出前門。暮思還後渚。語笑向誰道。腹中陰憶汝。﹝○同上﹞

攬枕北窗臥。郎來就儂嬉。小喜多唐突。相憐能幾時。﹝○同上﹞

駐箸不能食。蹇蹇步闈裏。投瓊著局上。終日走博子。﹝○同上﹞

郎爲傍人取。負儂非一事。摛門不安橫。無復相關意。﹝○同上﹞

年少當及時。蹉跎日就老。若不信儂語。但看霜下艸。﹝○同上﹞

綠攬迮題錦。雙裙今復開。已許腰中帶。誰共解羅衣。﹝○同上﹞

常慮有貳意。歡今果不齊。枯魚就濁水。長與淸流乖。﹝○同上﹞

歡愁儂亦慘。郎笑我便喜。不見連理樹。異根同條起。﹝○同上﹞

感歡初殷勤。嘆子後遼落。打金側玳瑁。外艷裏懷薄。﹝○同上﹞

別後涕流連。相思情悲滿。憶子腹糜爛。肝腸尺寸斷。﹝○同上﹞

道近不得數。遂致盛寒違。不見東流水。何時復西歸。﹝○同上﹞

誰能思不歌。誰能饑不食。日冥當戶倚。惆悵底不憶。﹝○同上﹞

攬裙未結帶。約眉出前窗。羅裳易飄颺。小開罵春風。﹝○同上﹞

舉酒待相勸。酒還杯亦空。願因微觴會。心感色亦同。﹝○同上﹞

夜覺百思纏。憂嘆涕流襟。徒懷傾筐情。郎誰明儂心。﹝○同上﹞

儂年不及時。其於作乖離。素不知浮萍。轉動春風移。﹝○同上﹞

夜長不得眠。轉側聽更鼓。無故歡相逢。使儂肝腸苦。﹝○同上﹞

歡從何處來。端然有憂色。三喚不一應。有何比松柏。﹝○同上﹞

念愛情慊慊。傾倒無所惜。重簾持自鄣。誰知許厚薄。﹝○同上﹞

气淸明月朗。夜與君共嬉。郎歌妙意曲。儂亦吐芳詞。﹝○同上﹞

驚風急素柯。白日漸微濛。郎懷幽閨性。儂亦恃春容。﹝○同上﹞

夜長不得眠。明月何灼灼。想聞散喚聲。虛應空中諾。﹝○同上﹞

人各旣疇匹。我志獨乖違。風吹冬簾起。許時寒薄飛。﹝○同上﹞

我念歡的的。子行由豫情。霧露隱芙蓉。見蓮不分明。﹝○同上﹞

儂作北辰星。千年無轉移。歡行白日心。朝東暮還西。﹝○同上﹞

憐歡好情懷。移居作鄕裏。桐樹生門前。出入見梧子。﹝○同上﹞

遣信歡不來。自往復不出。金桐作芙蓉。蓮子何能實。﹝樂府作貴。○同上﹞

初時非不密。其後日不如。回頭批櫛脫。轉覺薄志疏。﹝○同上﹞

寢食不相忘。同坐復俱起。玉藕金芙蓉。無稱我蓮子。﹝○同上﹞

恃愛如欲進。含羞未肯前。朱口發艷歌。玉指弄嬌弦。﹝《詩紀》云。亦見子夜驚歌。○同上﹞

朝日照綺錢。光風動紈素。巧笑倩兩犀。美目揚雙蛾。﹝○同上﹞

【子夜四時歌七十五首】〖晉﹑宋﹑齊辭〗

【春歌二十首】

春風動春心。流目矚山林。山林多奇采。陽鳥吐淸音。﹝○《樂府詩集》四十四。《詩紀》四十一。﹞

綠荑帶長路。丹椒重紫荊。流吹出郊外。共歡弄春英。﹝○同上﹞

光風流月初。新林錦花舒。情人戲春月。窈窕曳羅裾。﹝○同上﹞

妖冶顏蕩駘。景色復多媚。溫風入南牖。織婦懷春意。﹝○同上﹞

碧樓冥初月。羅綺垂新風。含春未及歌。桂酒發淸容。﹝○同上﹞

杜鵑竹裏鳴。梅花落滿道。燕女遊春月。羅裳曳芳艸。﹝○同上﹞

朱光照綠苑。丹華粲羅星。那能閨中繡。獨無懷春情。﹝○同上﹞

鮮云媚朱景。芳風散林花。佳人步春苑。繡帶飛紛葩。﹝○同上﹞

羅裳迮紅袖。玉釵明月璫。冶遊步春露。艷覓同心郎。﹝○同上﹞

春林花多媚。春鳥意多哀。春風復多情。吹我羅裳開。﹝○同上﹞

新燕弄初調。杜鵑競晨鳴。畫眉忘注口。遊步散春情。﹝○同上﹞

梅花落已盡。柳花隨風散。嘆我當春年。無人相要喚。﹝○同上﹞

昔別雁集渚。今還燕巢梁。敢辭歲月久。但使逢春陽。﹝○同上﹞

春園花就黃。陽池水方淥。酌酒初滿杯。調弦始成曲。﹝○同上﹞

娉婷揚袖舞。阿那曲身輕。照灼蘭光在。容冶春風生。﹝○同上﹞

阿那曜姿舞。逶迆唱新歌。翠衣發華洛。回情一見過。﹝○同上﹞

明月照桂林。初花錦繡色。誰能不相思。獨在機中織。﹝○玉臺新詠十。《樂府詩集》四十四。﹞

崎嶇與時競。不復自顧慮。春風振榮林。常恐華落去。﹝○《樂府詩集》四十四。﹞

思見春花月。含笑當道路。逢儂多欲擿。可憐持自娛。﹝○同上﹞

自從別歡後。嘆昔不絕響。黃蘗向春生。苦心隨日長。﹝○同上﹞

【夏歌二十首】

髙堂不作壁。招取四面風。吹歡羅裳開。動儂含笑容。﹝○《樂府詩集》四十四。《詩紀》四十一。﹞

反覆華簟上。屏帳了不施。郎君未可前。待我整容儀。﹝○同上﹞

開春初無歡。秋冬更增淒。共戲炎暑月。還覺兩情諧。﹝○同上﹞

春別猶春戀。夏還情更久。羅帳爲誰褰。雙枕何時有。﹝○同上﹞

疊扇放牀上。企想遠風來。輕袖拂華妝。窈窕登髙臺。﹝○同上﹞

含桃已中食。郎贈合歡扇。深感同心意。蘭室期相見。﹝○同上﹞

田蠶事已畢。思婦猶苦身。當暑理絺服。持寄與行人。﹝○同上﹞

朝登涼臺上。夕宿蘭池裏。乘風采芙蓉。夜夜得蓮子。﹝○同上﹞

暑盛靜無風。夏云薄暮起。攜手密葉下。浮瓜沈朱李。﹝○同上﹞

鬱蒸仲暑月。長嘯北湖邊。芙蓉始結葉。拋艷未成蓮。﹝○玉臺新詠十。《樂府詩集》四十四。﹞

適見載靑幡。三春已復傾。林鵲攺初調。林中夏蟬鳴。﹝○《樂府詩集》四十四。《詩紀》四十一。﹞

春桃初發紅。惜色恐儂擿。朱夏花落去。誰復相尋覓。﹝○同上﹞

昔別春風起。今還夏云浮。路遙日月促。非是我淹畱。﹝○同上﹞

靑荷蓋淥水。芙蓉葩紅鮮。郎見欲采我。我心欲懷蓮。﹝○同上﹞

四周芙蓉池。朱堂敞無壁。珍簟鏤玉牀。繾綣任懷適。﹝○同上﹞

赫赫盛陽月。無儂不握扇。窈窕瑤臺女。冶遊戲涼殿。﹝○同上﹞

春傾桑葉盡。夏開蠶務畢。晝夜理機絲。知欲早成匹。﹝○同上﹞

情知三夏熱。今日偏獨甚。香巾拂玉席。共郎登樓寢。﹝○同上﹞

輕衣不重彩。飈風故不涼。三伏何時過。許儂紅粉妝。﹝○同上﹞

盛暑非遊節。百慮相纏綿。泛舟芙蓉湖。散思蓮子間。﹝○同上﹞

【秋歌十八首】

風淸覺時涼。明月天色髙。佳人理寒服。萬結砧杵勞。﹝○《樂府詩集》四十四。《詩紀》四十一。﹞

淸露凝如玉。涼風中夜發。情人不還臥。冶遊步明月。﹝○同上﹞

鴻雁搴南去。乳燕指北飛。徵人難爲思。願逐秋風歸。﹝○同上﹞

開窗秋月光。滅燭解羅裳。含笑帷幌裏。舉體蘭蕙香。﹝○同上﹞

適憶三陽初。今已九秋暮。追逐泰始樂。不覺華年度。﹝○同上﹞

飄飄初秋夕。明月耀秋輝。握腕同遊戲。庭含媚素歸。﹝○同上﹞

秋夜涼風起。天髙星月明。蘭房競妝飾。綺帳待雙情。﹝○同上﹞

涼風開窗寢。斜月垂光照。中宵無人語。羅幌有雙笑。﹝○同上﹞

金風扇素節。玉露凝成霜。登髙去來雁。惆悵客心傷。﹝○同上﹞

艸木不常榮。憔悴爲秋霜。今遇泰始世。年逢九春陽。﹝○同上﹞

自從別歡來。何日不相思。常恐秋葉零。無復蓮條時。﹝○同上﹞

掘作九州池。盡是大宅裏。處處種芙蓉。婉轉得蓮子。﹝○同上﹞

初寒八九月。獨纏自絡絲。寒衣尙未了。郎喚儂底爲。﹝○同上﹞

秋愛兩兩雁。春感雙雙燕。蘭鷹接野雞。雉落誰當見。﹝○同上﹞

仰頭看桐樹。桐花特可憐。願天無霜雪。梧子解千年。﹝○同上﹞

白露朝夕生。秋風淒長夜。憶郎須寒服。乘月搗白素。﹝○同上﹞

秋風入窗裏。羅帳起飄颺。仰頭看明月。寄情千里光。﹝○玉臺新詠十。《樂府詩集》四十四。《詩紀》四十一。﹞

別在三陽初。望遠九秋暮。惡見東流水。終年不西顧。﹝○《樂府詩集》四十四。《詩紀》四十一。﹞

【冬歌十七首】

淵冰厚三尺。素雪覆千里。我心如松柏。君情復何似。﹝○玉臺新詠十。《樂府詩集》四十四。《詩紀》四十一。﹞

途澀無人行。冒寒往相覓。若不信儂時。但看雪上迹。﹝○《樂府詩集》四十四。《詩紀》四十一。﹞

寒鳥依髙樹。枯林鳴悲風。爲歡憔悴盡。那得好顏容。﹝○同上﹞

夜半冒霜來。見我輒怨唱。懷冰暗中倚。已寒不蒙亮。﹝○同上﹞

躡履步荒林。蕭索悲人情。一唱泰始樂。枯艸銜花生。﹝○同上﹞

昔別春艸綠。今還墀雪盈。誰知相思老。玄鬢白髮生。﹝○同上﹞

寒云浮天凝。積雪冰川波。連山結玉嚴。修庭振瓊柯。﹝○同上﹞

炭壚卻夜寒。重袍坐疊褥。與郎對華榻。弦歌秉蘭燭。﹝○同上﹞

天寒歲欲暮。朔風舞飛雪。懷人重衾寢。故有三夏熱。﹝○同上﹞

冬林葉落盡。逢春已復曜。葵藿生谷底。傾心不蒙照。﹝○同上﹞

朔風灑霰雨。綠池蓮水結。願歡攘皓腕。共弄初落雪。﹝○同上﹞

嚴霜白艸木。寒風晝夜起。感時爲歡嘆。霜鬢不可視。﹝○同上﹞

何處結同心。西陵柏樹下。晃蕩無四壁。嚴霜凍殺我。﹝○同上﹞

白雪停陰岡。丹華耀陽林。何必絲與竹。山水有淸音。﹝○同上﹞

未嘗經辛苦。無故彊相矜。欲知千里寒。但看井水冰。﹝○同上﹞

果欲結金蘭。但看松柏林。經霜不墮地。歲寒無異心。﹝《詩紀》云。此首一作梁武作。○同上﹞

適見三陽日。寒蟬已復鳴。感時爲歡嘆。白髮綠鬢生。﹝○同上﹞

【大子夜歌二首】

歌謠數百種。子夜最可憐。慷慨吐淸音。明轉出天然。﹝○《樂府詩集》四十五。《詩紀》四十一。﹞

絲竹發歌響。假器揚淸音。不知歌謠妙。聲勢出口心。﹝○同上﹞

【子夜警歌二首】

鏤椀傳綠酒。雕鑪薰紫煙。誰知苦寒調。共作白雪弦。﹝○《樂府詩集》四十五。《詩紀》四十一。﹞

恃愛如欲進。含羞出不前。朱口發艷歌。玉指弄嬌弦。﹝○同上﹞

【子夜變歌三首】

〖《宋書》樂志曰﹕六變諸曲。皆因事制歌。古今樂錄曰﹕子夜變歌。前作持子送。後作歡娛我送。子夜警歌無送聲。仍作變。故呼爲雙頭。謂六變之首也。〗

人傳歡負情。我自未嘗見。三更開門去。始知子夜變。﹝○《樂府詩集》四十五。《詩紀》四十一。﹞

歲月如流邁。春盡秋已至。熒熒條上花。零落何乃駛。﹝○同上﹞

歲月如流邁。行已及素秋。蟋蟀吟堂前。惆悵使儂愁。﹝○同上﹞

【上聲歌八首】〖晉﹑宋﹑齊辭。〗

〖古今樂錄曰﹕上聲歌者。此因上聲促柱得名。或用一調。或用無調名。如古歌辭所言。謂哀思之音不及中和。梁武因之攺辭。無復雅句。〗

儂本是蕭艸。持作蘭桂名。芬芳頓交盛。感郎爲上聲。﹝○《樂府詩集》四十五。《詩紀》四十一。﹞

郎作上聲曲。柱促使弦哀。譬如秋風急。觸遇傷儂懷。﹝○同上﹞

初歌子夜曲。攺調促鳴箏。四座暫寂靜。聽我歌上聲。﹝○同上﹞

三鼓染烏頭。聞鼓白門裏。攬裳抱履走。保冥不輕紀。﹝○同上﹞

三月寒暖適。楊柳可藏雀。未言涕交零。如何見君隔。﹝○同上﹞

新衫繡兩襠。迮著羅裙裏。行步動微塵。羅裙隨風起。﹝○玉臺新詠十。《樂府詩集》四十五。《詩紀》四十一。﹞

裲襠與郎著。反繡持貯裏。汗汗莫濺浣。持許相存在。﹝○《樂府詩集》四十五。《詩紀》四十一。﹞

春月﹤日耍﹥何太。生裙迮羅襪。曖曖日欲冥。從儂門前過。﹝○同上﹞

【歡聞歌】

〖古今樂錄曰﹕歡聞歌者。晉穆帝升平初。歌畢輒呼歡聞不。以爲送樂。後因此爲曲名。今世用莎持乙子代之。語稍訛異也。〗

遙遙天無柱。流漂萍無根。單身如熒火。持底報郎恩。﹝○玉臺新詠十。《樂府詩集》四十五。《詩紀》四十一。﹞

【歡聞變歌六首】

〖古今樂錄曰﹕歡變歌者。晉穆帝升平中。童子輩忽歌於道曰﹕阿子聞。曲終輒云阿子汝聞不。無幾而穆帝崩。褚太后哭阿子汝聞不。聲旣淒苦。因以名之。〗

金瓦九重墻。玉壁珊瑚柱。中夜來相尋。喚歡聞不顧。﹝○《樂府詩集》四十五。《詩紀》四十一。﹞

歡來不徐徐。陽窗都銳戶。耶﹛浦女﹜尙未眠。肝心如椎櫓。﹝○同上﹞

張罾不得魚。不櫓罾空歸。君非鸕鶿鳥。底爲守空池。﹝○同上﹞

刻木作班鷦。有翅不能飛。搖著帆檣上。望見千里磯。﹝○同上﹞

鍥臂飲淸血。牛羊持祭天。沒命成灰土。終不罷相憐。﹝○同上﹞

駛風何曜曜。帆上牛渚磯。帆作繖子張。船如侶馬馳。﹝○同上﹞

【前溪歌七首】

〖《宋書》樂志曰﹕前溪歌者。晉車騎將軍沈玩所制。郗昂樂府解題曰﹕前溪。舞曲也。〗

憂思出門倚。逢郎前溪度。莫作流水心。引新都捨故。﹝○《樂府詩集》四十五。《詩紀》四十一。﹞

爲家不鑿井。擔瓶下前溪。開穿亂漫下。但聞林鳥啼。﹝○同上﹞

逍遙獨桑頭。北望東武亭。黃瓜被山側。春風感郎情。﹝○同上﹞

黃葛生爛熳。誰能斷葛根。寧斷嬌兒乳。不斷郎殷勤。﹝○同上﹞

黃葛結蒙籠。生在洛溪邊。花落逐水去。何當順流還。還亦不復鮮。﹝玉臺末一句。○玉臺新詠十。《樂府詩集》四十五。《詩紀》四十一。﹞

逍遙獨桑頭。東北廣無親。黃瓜是小艸。春風何足嘆。憶汝涕交零。﹝○同上﹞

前溪滄浪映。通波澄淥淸。聲弦傳不絕。千載寄汝名。永興天地並。﹝○同上﹞

【阿子歌三首】

〖《宋書》樂志曰﹕阿子歌者。亦因升平初歌云。阿子汝聞不。後人演其聲爲阿子﹑歡聞二曲。樂苑曰﹕嘉興人養鴨兒。鴨兒旣死。因有此歌。未知孰是。〗

阿子復阿子。念汝好顏容。風流世希有。窈窕無人雙。﹝○《樂府詩集》四十五。《詩紀》四十一。﹞

春月故鴨啼。獨雄顚倒落。工知悅弦死。故來相尋博。﹝○同上﹞

野田艸欲盡。東流水又暴。念我雙飛鳧。饑渴常不飽。﹝○同上﹞

【團扇郎六首】

〖古今樂錄曰﹕團扇郎歌者。晉中書令王瑉捉白團扇。與嫂婢謝芳姿有愛。情好甚篤。嫂捶撻婢過苦。王東亭聞而止之。芳姿素善歌。嫂令歌一曲。當赦之。應聲歌曰﹕白團扇。辛苦五流連。是郎眼所見。瑉聞更問之。汝歌何遺。芳姿卽攺云。白團扇。憔悴非昔容。羞與郎相見。後人因而歌之。〗

七寶畫團扇。燦爛明月光。餉郎卻暄暑。相憶莫相忘。﹝○玉臺新詠十作桃葉答王團扇歌。《樂府詩集》四十五。《詩紀》四十一。﹞

靑靑林中竹。可作白團扇。動搖郎玉手。因風托方便。﹝○玉臺新詠十作桃葉答王團扇歌。《樂府詩集》四十五。《詩紀》四十一。﹞

犢車薄不乘。步行耀玉顏。逢儂都共語。起欲著夜半。﹝○《樂府詩集》四十五。《詩紀》四十一。﹞

團扇薄不搖。窈窕搖蒲葵。相憐中道罷。定是阿誰非。﹝○同上﹞

禦路薄不行。窈窕決橫塘。團扇鄣白日。面作芙蓉光。﹝○同上﹞

白練薄不著。趣欲著錦衣。異色都言好。淸白爲誰施。﹝○同上﹞

【同前】

團扇復團扇。詩許自遮面。憔悴無復理。羞與郎相見。﹝○玉臺新詠十作桃葉答王團扇歌。《詩紀》四十一。《樂府詩集》四十五。﹞

【七日夜女郎歌九首】

三春怨離泣。九秋欣期歌。駕鸞行日時。月明濟長河。﹝○《樂府詩集》四十五。《詩紀》四十一。﹞

長河起秋云。漢渚風涼發。含欣出霄路。可笑向明月。﹝○同上﹞

金風起漢曲。素月明河邊。七章未成匹。飛燕﹝樂府云。一作鸞。《詩紀》同。﹞起長川。﹝○同上﹞

春離隔寒暑。明秋暫一會。兩嘆別日長。雙情苦﹝樂府作若。﹞饑渴。﹝○同上﹞

婉孌不終夕。一別周年期。桑蠶不作繭。晝夜長懸絲。﹝○同上﹞

靈匹怨離處。索居隔長河。玄云不應雷。是儂啼嘆歌。﹝○同上﹞

振玉下金階。拭眼矚星蘭。惆悵登云軺。悲恨兩情殫。﹝○同上﹞

風驂不駕纓。翼人立中庭。簫管且停吹。展我敍離情。﹝○同上﹞

紫霞煙翠蓋。斜月照綺窗。銜悲握離袂。易爾還年容。﹝○同上﹞

【長史變歌三首】

〖《宋書》樂志曰﹕長史變歌者。晉司徒左長史王廞臨敗所制也。〗

出儂吳昌門。淸水綠碧色。徘徊戎馬間。求罷不能得。﹝○《樂府詩集》四十五。《詩紀》四十一。﹞

日和狂風扇。心故淸白節。朱門前世榮。千載表忠烈。﹝○同上﹞

朱桂結貞根。芬芳溢帝庭。陵霜不攺色。枝葉永流榮。﹝○同上﹞

【黃生曲三首】

黃生無誠信。冥彊將儂期。通夕出門望。至晚竟不來。﹝○《樂府詩集》四十五。《詩紀》四十一。﹞

崔子信桑條。餒去多餒還。爲歡復摧折。命生絲髮間。﹝○同上﹞

松柏葉靑倩。石橊花葳蕤。迮置前後事。歡今定憐誰。﹝○同上﹞

【黃鵠曲四首】

〖《列女傳》曰﹕魯陶嬰者。魯陶明之女也。少寡。養幼孤。無彊昆弟。魯人或聞其義將求焉。嬰乃作歌。明己之不更二庭也。魯人聞之。不敢復求。按黃鵠本漢橫吹曲名。〗

黃鵠參天飛。半道郁徘徊。腹中車輪轉。君知思憶誰。﹝○《樂府詩集》四十五。《詩紀》四十一。﹞

黃鵠參天飛。半道還哀鳴。三年失羣侶。生離傷人情。﹝○同上﹞

黃鵠參天飛。凝翮爭風回。髙翔入率闕。時復乘雲頹。﹝○同上﹞

黃鵠參天飛。半道還後渚。欲飛復不飛。悲鳴覓羣侶。﹝○同上○逯案。此歌似爲漢代佚篇。﹞

【桃葉歌三首】

〖古今樂錄曰﹕桃葉歌者。晉王子敬之所作也。桃葉。子敬妾名。緣於篤愛。所以歌之。〗

桃葉映紅枝。無風自婀娜。春花映何限。感郎獨采我﹝○《樂府詩集》四十五。《詩紀》四十一。﹞

桃葉復桃葉。桃樹連桃根。相憐兩樂事。獨使我殷勤。﹝○玉臺新詠十作王獻之情人桃葉歌。《樂府詩集》四十五。﹞

桃葉復桃葉。渡江不用楫。但渡無所苦。我自來迎接。﹝玉臺作迎接汝。樂府云。一作我自迎接汝。《詩紀》同。○玉臺新詠十。《樂府詩集》四十五﹞

【同前】

桃葉復桃葉。渡江不待櫓。風波了無常。沒命江南渡。﹝《詩紀》云。彤管新編作桃葉。○《樂府詩集》四十五。《詩紀》四十一。﹞

【長樂佳七首】

小庭春映日。四角佩琳瑯。玉枕龍須席。郎瞑首何當。﹝○《樂府詩集》四十五。《詩紀》四十一。﹞

雎鳩不集林。體潔好淸流。貞節曜奇世。長樂戲汀洲。﹝○同上﹞

鴛鴦翻碧樹。皆以戲蘭渚。寢食不相離。長莫過時許。﹝○同上﹞

比翼交頸遊。千載不相離。偕情欣歡念。長樂佳。﹝○同上﹞

欲知長樂佳。中陵羅淑女。媚蘭雙情諧。﹝○同上﹞

欲知長樂佳。中陵羅雎鳩。美死兩心齊。﹝○同上﹞

欲知長樂佳。中陵羅背林。前溪長相隨。﹝○同上﹞

【同前】

紅羅復斗帳。四角垂珠璫。玉枕龍須席。郎眠何處牀。﹝○玉臺新詠十。《樂府詩集》四十五。《詩紀》四十一。﹞

【歡好曲三首】

淑女總角時。喚作小姑子。容艷初春花。人見誰不愛。﹝○《樂府詩集》四十五《詩紀》四十一。﹞

窈窕上頭歡。那得及破瓜。但看脫葉蓮。何如芙蓉花。﹝○同上﹞

逶迆總角年。華艷星間月。遙見情傾處。不覺喉中噦。﹝○《樂府詩集》四十五。古樂府六。《詩紀》四十一。﹞

【懊儂歌十四首】

〖古今樂錄曰﹕懊儂歌者。晉石崇綠珠所作。惟絲布澀難縫一曲而已。後皆隆安初民間訛謠之曲。〗

絲布澀難縫。令儂十指穿。黃牛細犢車。遊戲出孟津。﹝○《樂府詩集》四十五。《詩紀》四十一。﹞

江中白布帆。烏布禮中帷。潭如陌上鼓。許是儂歡歸。﹝○同上﹞

江陵去揚州。三千三百里。已行一千三。所有二千在。﹝○同上﹞

寡婦哭城頹。此情非虛假。相樂不相得。抱恨黃泉下。﹝○同上﹞

內心百際起。外形空殷勤。旣就頹城感。敢言浮花言。﹝○同上﹞

我與歡相憐。約誓底言者。常嘆負情人。郎今果成詐。﹝○同上﹞

我有一所歡。安在深闔裏。桐樹不結花。何有得梧子。﹝○同上﹞

長檣鐵鹿子。布帆阿那起。詫儂安在間。一去三千里。﹝○同上﹞

暫薄牛渚磯。歡不下延板。水深沾儂衣。白黑何在浣。﹝○同上﹞

愛子好情懷。傾家料理亂。攬裳未結帶。落托行人斷。﹝○同上﹞

月落天欲曙。能得幾時眠。淒淒下牀去。儂病不能言。﹝○同上﹞

發亂誰料理。托儂言相思。還君華艷去。催送實情來。﹝○同上﹞

山頭艸。歡少四面風。趨使儂顚倒。﹝○同上﹞

懊惱柰何許。夜聞家中論。不得儂與汝。﹝○同上﹞

【神弦歌十一首】

〖古今樂錄曰﹕神弦歌十一曲。一曰宿阿。二曰道君。三曰聖郎。四曰嬌女。五曰白石郎。六曰淸溪小姑。七曰湖就姑。八曰姑恩。九曰采菱童。十曰明下童。十一曰同生。〗

【宿阿曲】

蘇林開天門。趙尊閉地戶。神靈亦道同。眞官今來下。﹝○《樂府詩集》四十七。《詩紀》四十一。﹞

【道君曲】

中庭有樹自語。梧桐推枝布葉﹝○同上﹞

【聖郎曲】

左亦不佯佯。右亦不翼翼。仙人在郎傍。玉女在郎側。酒無沙糖味。爲他通顏色。﹝○同上﹞

【嬌女詩】〖二曲〗

北遊臨河海。遙望中菇菱。芙蓉發盛華。淥水淸且澄。弦歌奏聲節。仿佛有餘音。

蹀躞越橋上。河水東西流。上有神仙居。下有西流魚。行不獨自去。三三兩兩俱。﹝○《樂府詩集》四十七。《詩紀》四十一。﹞

【白石郎曲】〖二曲〗

白石郎。臨江居。前導江伯後從魚。

積石如玉。列松如翠。郎艷得絕。世無其二。﹝《詩紀》無其二二字。○《樂府詩集》四十七。《詩紀》四十一。﹞

【靑溪小姑曲】

〖按幹寶《搜神記》曰﹕廣陵蔣子文。嘗爲秣陵尉。因擊賊傷而死。吳孫權時。封中都侯。立廟鐘山。《異苑》曰﹕靑溪小姑。蔣侯第三妹也。〗

開門白水。側近橋梁。小姑所居。獨處無郎。﹝○《樂府詩集》四十七。《詩紀》四十一。﹞

【湖就姑曲】〖二曲〗

赤山湖就頭。孟陽二三月。綠蔽賁荇藪。湖就赤山磯。大姑大湖東。仲姑居湖西。﹝○《樂府詩集》四十七。《詩紀》四十一。﹞

【姑恩曲】〖二曲〗

明姑遵八風。蕃謁云日中。前導陸離獸後從。朱鳥麟鳳凰。

苕苕山頭柏。冬夏葉不衰。獨當被天恩。枝葉華葳蕤。﹝○《樂府詩集》四十七。《詩紀》四十一。﹞

【采蓮童曲】〖二曲〗

泛舟采菱葉。過摘芙蓉花。扣楫命童侶。齊聲采蓮歌。

東湖扶菇童。西湖采菱芰。不持歌作樂。爲持解愁思。﹝○《樂府詩集》四十七。《詩紀》四十一。﹞

【明下童曲】〖二曲〗

走馬上前阪。石子彈馬蹄。不惜彈馬蹄。但惜馬上兒。

陳孔驕赭白。陸郎乘班騅。徘徊射堂頭。望門不欲歸。﹝○《樂府詩集》四十七。《詩紀》四十一。﹞

【同生曲】〖二曲〗

人生不滿百。常抱千歲憂。早知人命促。秉燭夜行遊。

歲月如流邁。行已及素秋。蟋蟀鳴空堂。感悵令人憂。﹝○《樂府詩集》四十七。《詩紀》四十一。○逯按。子夜變歌第三首與此同。惟令人作令儂。此襲用文士之作。﹞

【西曲歌】

【三洲歌】〖三曲〗

〖《唐書》樂志曰﹕三洲。商人歌也。古今樂錄曰﹕三洲歌者。商客車數遊巴陵三江口往還。因共作此歌。其舊辭云。啼將別共來。梁武帝問法云。聞法師善解音律。此歌何如。法云曰﹕應歡會而有別離啼將別。可攺爲歡將樂。故其歌和云。三洲斷江口。水從窈窕河。傍流歡將樂。共來長相思。〗

送歡板橋灣。相待三山頭。遙見千幅帆。知是逐風流。

風流不暫停。三山隱行舟。願作比目魚。隨歡千里遊。

湘東醽醁酒。廣州龍頭鐺。玉樽金鏤椀。與郎雙杯行。﹝○《樂府詩集》四十八。《詩紀》四十二。﹞

【采桑度】〖七曲〗

〖采桑度一曰采桑。《唐書》樂志曰﹕采桑因三洲曲而生此聲苑也。采桑度。梁時作。水經曰﹕河水過屈縣西南爲采桑津。春秋僖公八年。晉裏克敗狄於采桑。是也。按古今樂錄曰﹕采桑度。舊舞十六人。梁八人。卽非梁時作矣。〗

蠶生春三月。春桑正含綠。女兒采春桑。歌吹當春曲。

冶遊采桑女。盡有芳春色。姿容應春媚。粉黛不加飾。

系條采春桑。采葉何紛紛。采桑不裝鉤。牽壞紫羅裙。

語歡稍養蠶。一頭養百塸。柰當黑瘦盡。桑葉常不周。

春月采桑時。林下與歡俱。養蠶不滿晨。那得羅繡褚。

采桑盛陽月。綠葉何翩翩。攀條上樹表。牽壞紫羅裙。

僞蠶化作繭。爛熳不成絲。徒勞無所獲。養蠶持底爲。﹝○《樂府詩集》四十八。《詩紀》四十二。﹞

【江陵樂】〖四曲〗

〖古今樂錄曰﹕江陵樂。舊舞十六人。梁八人。〗

不復蹋踶人。踶地地欲穿。盆隘歡繩斷。蹋壞絳羅裙。

不復出場戲。踶場生靑艸。試作兩三回。踶場方就好。

陽春二三月。相將蹋百艸。逢人駐上看。揚聲皆言好。

暫出後園看。見花多憶子。烏鳥雙雙飛。儂歡今何在。﹝○《樂府詩集》四十九。《詩紀》四十二。﹞

【靑陽度】〖三曲〗

〖古今樂錄曰﹕靑陽度。倚歌。凡倚歌悉用鈴鼓。無弦有吹。〗

隱機倚不織。尋得爛熳絲。成匹郎莫斷。憶儂經絞時。

碧玉搗衣砧。七寶金蓮杵。髙舉徐徐下。輕搗只爲汝。

靑荷蓋綠水。芙蓉披紅鮮。下有並根藕。上生並頭蓮。﹝樂府作目連。○《樂府詩集》四十九。《詩紀》四十二。又玉臺新詠十引末一曲作靑陽歌。﹞

【靑驄白馬】〖八曲〗

〖古今樂錄曰﹕靑驄白馬﹐舊舞十六人。〗

靑驄白馬紫絲韁﹐可憐石橋根柏梁。

汝忽千里去無常﹐願得到頭還故鄕。

系馬可憐著長松﹐遊戲徘徊五湖中。

借問湖中采菱婦﹐蓮子靑荷可得否。

可憐白馬髙纏騣﹐著地躑躅多徘徊。

問君可憐六萌車﹐迎取窈窕西曲娘。

問君可憐下都去﹐何得見君復西歸。

齊唱可憐使人惑﹐晝夜懷歡何時忘。﹝○《樂府詩集》四十九。《詩紀》四十二。○逯案。可憐白馬曲以下。皆無韻歌詞。﹞

【安東平五曲】

〖古今樂錄曰﹕安東平。舊舞十六人。梁八人。〗

淒淒烈烈。北風爲雪。船道不通。步道斷絕。

吳中細布。闊幅長度。我有一端。與郎袴。

微物𨿽輕。拙手所作。余有三丈。爲郎別厝。

制爲輕巾。以奉故人。不持作好。與郎拭塵。

東平劉生。復感人情。與郎相知。當解千齡。﹝○《樂府詩集》四十九。《詩紀》四十二。﹞

【女兒子】〖二曲〗

〖古今樂錄曰﹕女兒子。倚歌也。〗

巴東三峽猿鳴悲。夜鳴三聲淚沾衣。

我欲上蜀蜀水難。蹋蹀珂頭腰環環。﹝○《樂府詩集》四十九。《詩紀》四十二。﹞

【來羅】〖四曲〗

〖古今樂錄曰﹕倚歌也。〗

郁金黃花標。下有同心艸。艸生日已長。人生日就老。

君子防示然。莫近嫌疑邊。瓜田不躡履。李下不正冠。

故人何怨新。切少必求多。此事何足道。聽我歌來羅。

白頭不忍死。心愁皆敖然。遊戲泰始世。一日當千年。﹝○《樂府詩集》四十九。《詩紀》四十二。﹞

【那呵灘】〖六曲〗

〖古今樂錄曰﹕那呵灘。舊舞十六人。梁八人。其和云途。郎去何當還。多敍江陵及揚州事。那呵。蓋灘名也。〗

我去只如還。終不在道邊。我若在道邊。良信寄書還。

沿江引百丈。一濡多一艇。水上郎擔篙。何時至江陵。

江陵三千三。何足特作遠。書疏數知聞。莫令信使斷。

聞歡下揚州。相送江津灣。願得篙櫓折。交郎到頭還。

篙折當更覓。櫓折當更安。各自是官人。那得到頭還。

百思纏中心。憔悴爲所歡。與子結終始。折約在金蘭。﹝○《樂府詩集》四十九。《詩紀》四十二。﹞

【孟珠】〖二曲。一曰丹陽孟珠歌。〗

〖古今樂錄曰﹕孟珠十曲。二曲倚歌。八曲舊舞十六人。梁八人。〗

人言孟珠富。信實金滿堂。龍頭銜九花。玉釵明月璫。

陽春二三月。艸與水同色。攀條摘香花。言是歡气息。﹝○《樂府詩集》四十九。《詩紀》四十二。﹞

【同前】〖八曲〗

人言春復著。我言未渠央。暫出後湖看。蒲菇如許長。

揚州石橊花。摘插雙襟中。葳蕤當憶我。莫持艷他儂。

陽春二三月。艸與水同色。道逢遊冶郎。恨不早相識。

望歡四五年。實情將懊惱。願得無人處。回身與郎抱。

陽春二三月。正是養蠶時。那得不相怨。其再許儂來。

將歡期三更。合冥歡如何。走馬放蒼鷹。飛馳赴郎期。

適聞梅作花。花落已成子。杜鵑繞林啼。思從心下起。

可憐景陽山。苕苕百尺樓。上有明天子。麟鳳戲中州。﹝《詩紀》云。一作遊。樂府作遊。○《樂府詩集》四十九。《詩紀》四十二。﹞

【翳樂】〖三曲〗

〖古今樂錄曰﹕翳樂。一曲倚歌。二曲舊舞十六人。梁八人。〗

人生歡愛時。少年新得意。一旦不相見。輒作煩冤思。﹝○《樂府詩集》四十九。《詩紀》四十二。﹞

【同前】〖二曲〗

陽春二三月。相將舞翳樂。曲曲隨時變。持許艷郎目。

人言揚州樂。揚州信自樂。總角諸少年。歌舞自相逐。﹝○《樂府詩集》四十九。《詩紀》四十二。﹞

【月節折楊柳歌十三首】

【正月歌】

春風尙蕭條。去故來如新。苦心非一朝。折楊柳。愁思滿腹中。歷亂不可數。﹝○《樂府詩集》四十九。《詩紀》四十二。﹞

【二月歌】

翩翩烏入鄕。道逢雙燕飛。勞君看三陽。折楊柳。寄言語儂歡。尋還不復久。﹝○同上﹞

【三月歌】

泛舟臨曲池。仰頭看春花。杜鵑緯林啼。折楊柳。雙下俱徘徊。我與歡共取。﹝○同上﹞

【四月歌】

芙蓉始懷蓮。何處覓同心。俱生世尊前。折楊柳。撚香散名花。志得長相取。﹝○同上﹞

【五月歌】

菇生四五尺。素身爲誰珍。盛年將可惜。折楊柳。作得九子粽。思想勞歡手。﹝○同上﹞

【六月歌】

三伏熱如火。籠窗開北牖。與郎對榻坐。折楊柳。同塸貯蜜漿。不用水洗溴。﹝○同上﹞

【七月歌】

織女遊河邊。牽牛顧自嘆。一會復周年。折楊柳。攬結長命艸。同心不相負。﹝○同上﹞

【八月歌】

迎歡裁衣裳。日月如流水。白露凝庭霜。折楊柳。夜聞搗衣聲。窈窕誰家婦。﹝○同上﹞

【九月歌】

甘菊吐黃花。非無杯觴用。當柰許寒何。折楊柳。授歡羅衣裳。含笑言不取。﹝○同上﹞

【十月歌】

大樹轉蕭索。天陰不作雨。嚴霜半夜落。折楊柳。林中與松柏。歲寒不相負。﹝○同上﹞

【十一月歌】

素雪任風流。樹木轉枯悴。松柏無所憂。折楊柳。寒衣履薄冰。歡詎知儂否。﹝○同上﹞

【十二月歌】

天寒歲欲暮。春秋及冬夏。苦心停欲度。折楊柳。沈亂枕席間。纏綿不覺久。﹝○同上﹞

【閏月歌】

成閏暑與寒。春秋補小月。念子時無間。折楊柳。陰陽推我去。那得有定主。﹝○《樂府詩集》四十九。﹞

【雜曲歌辭】

【西洲曲】〖《詩紀》云。樂府作古辭。玉臺新詠作江淹。非也。〗

憶梅下西洲。折梅寄江北。單衫杏子紅。雙鬢鴉雛色。西洲在何處。兩槳橋頭渡。日暮伯勞飛。風吹烏臼樹。樹下卽門前。門中露翠鈿。開門郎不至。出門上采紅蓮。采蓮南塘秋。蓮花過人頭。低頭弄蓮子。蓮子靑如水。置蓮懷袖中。蓮心徹底紅。憶郎郎不至。仰首望飛鴻。鴻飛滿西洲。望郎上靑樓。樓髙望不見。盡日欄幹頭。欄幹十二曲。垂手明如玉。捲簾天自髙。海水搖空綠。海水夢悠悠。君愁我亦愁。南風知我意。吹夢到西洲。﹝○《樂府詩集》七十二。《詩紀》四十三。廣《文選》十二。﹞

【長幹曲】

逆流故相邀。菱舟不怕搖。妾家楊子住。便弄廣陵潮。﹝《詩紀》作朝。誤。○《樂府詩集》七十二。《詩紀》四十三。﹞

【休洗紅二首】

休洗紅。洗多紅色淡。不惜故縫衣。記得初按茜。人壽百年能幾何。後來新婦今爲婆。﹝○《詩紀》四十三。﹞

休洗紅。洗我紅在水。新紅裁作衣。舊紅番作裏。回黃轉綠無定期。世事返復君所知。﹝○同上﹞

【邯鄲歌】〖《詩紀》云。以下二首。詩匯列在晉。〗

回顧灞陵上。北指邯鄲道。短衣妾不傷。南山爲君老。﹝○《詩紀》四十三。﹞

【雜詩】

玉釵色未分。衫輕似露腕。舉袖欲障羞。回持理髮亂。﹝○玉臺新詠十作近代雜詩。《詩紀》四十三。﹞

【吳趨行】

蠒滿蓋重簾。惟有遠相思。藕葉淸朝釧。何見早歸﹝樂府云。一作還。﹞時。﹝○《樂府詩集》六十四次陸機詩後。《詩紀》二十四作陸機。﹞

【曲池歌】

曲池何淡澹。芙蓉蔽淸源。榮華盛壯時。見者誰不歡。一朝光采落。見者不回顏。﹝○古樂苑三十五。﹞

【郊廟歌辭】

【晉江左宗廟歌十三首】曹毗

〖《晉書》樂志曰﹕永嘉之亂。海內分崩。伶官樂器。皆沒於劉﹑石。江左初立宗廟。以無雅樂器及伶人。省太樂並鼓吹令。是後頗得登歌﹑食舉之樂。明帝又詔阮孚等增益之。成帝復置太樂官。鳩集遺逸。而尙未有金石也。庾亮爲荊州。與謝尙修復雅樂。未具而亮薨。及慕容雋平冉閔。鄴下樂人頗有來者。永和十一年。謝尙鎭壽陽。采拾樂人。以備太樂。並制石磬。雅樂頗具。太元中。破苻堅。獲其樂工楊蜀等。閒習舊樂。於是四廂金石始備。使曹毗﹑王珣等增造宗廟歌詩。然郊祀遂不設樂。〗

【歌髙祖宣皇帝】

於赫髙祖。徳協靈符。應運擾亂。釐整天衢。勛格宇宙。化動八區。肅以典刑。陶以玄珠。神石吐瑞。靈芝自敷。肇基天命。道均唐虞。﹝○《宋書》樂志。《晉書》樂志。《樂府詩集》八。《詩紀》三十九。﹞

【歌世宗景皇帝】

景皇承運。纂隆洪緒。皇維重抗。天暉再舉。蠢矣二寇。擾我揚楚。乃整元戎。以膏齊斧。亹亹神算。赫赫王旅。鯨鯢旣平。功冠帝宇。﹝○同上﹞

【歌太祖文皇帝】

太祖齊聖。王猷誕融。仁教四塞。天基累崇。皇室多難。嚴淸紫宮。威厲秋霜。惠過春風。平蜀夷楚。以文以戎。奄有參墟。聲流無窮。﹝○同上﹞

【歌世祖武皇帝】

於穆武皇。允龔欽明。應期登禪。龍飛紫庭。百揆時序。聽斷以情。殊域旣賓。僞吳亦平。晨流甘露。宵暎朗星。野有擊壤。路垂頌聲。﹝○同上﹞

【歌中宗元皇帝】

運屯百六。天羅解貫。元皇勃興。网羅江漢。仰齊七政。俯平禍亂。化若風行。澤猶雨散。淪光更耀。﹝《宋書》《晉書》作曜。﹞金輝復煥。徳冠千載。蔚有餘粲。﹝○同上﹞

【歌肅宗明皇帝】

明明肅祖。闡弘帝祚。英風夙發。淸暉載路。姦逆縱忒。罔式皇度。躬振朱旗。遂豁天步。宏猷淵塞。髙羅云布。品物咸寧。洪基永固。﹝○同上﹞

【歌顯宗成皇帝】

於休顯宗。道澤玄播。式宣徳音。暢物以和。邁徳蹈仁。匪禮弗過。敷以純風。濯以淸波。連理映阜。鳴鳳棲柯。同規放勛。義蓋山河。﹝○同上﹞

【歌康皇帝】

康皇穆穆。仰嗣洪徳。爲而不宰。雅音四塞。閒邪以誠。鎭物以默。威靜區宇。道宣邦國。﹝○同上﹞

【歌孝宗穆皇帝】

孝宗夙哲。休音允臧。如彼晨離。曜景扶桑。垂訓華幄。流潤八荒。幽贊玄妙。爰該典章。西平僣蜀。北靜舊疆。髙猷遠暢。朝有遺芳。﹝○《宋書》樂志。《樂府詩集》八。《詩紀》三十九。﹞

【歌哀皇帝】

於穆哀皇。聖心虛遠。雅好玄古。大庭是踐。道尙無爲。治存易簡。化若風行。民猶艸偃。𨿽曰登遐。徽音彌闡。愔愔云韶。盡美盡善。﹝○《宋書》樂志。《晉書》樂志。《樂府詩集》八。《詩紀》三十九。﹞

【歌太宗簡文皇帝】王珣

〖王珣。字元琳。丞相導之孫。少以淸秀稱。大司馬桓溫。辟爲主簿。從討袁眞。封東亭侯。孝武時。累遷尙書令。〗

皇矣簡文。於昭於天。靈明若神。周淡如淵。衝應其來。實與其遷。亹亹心化。日用不言。易而有親。簡而可傳。觀流彌遠。求本逾玄。﹝○《宋書》樂志。《晉書》樂志。《樂府詩集》八。《詩紀》三十九。﹞

【歌烈宗孝武皇帝】王珣

天鑑有晉。欽哉烈宗。同規文考。玄默允龔。威而不猛。約而能通。神鉦一震。九域來同。道積淮海。雅頌自東。气陶淳露。化協時雍。﹝○同上﹞

【四時祠祀歌】曹毗

肅肅淸廟。巍巍聖功。萬國來賓。禮儀有容。鐘鼓振。金石熙。宣兆祚。武開基。神斯樂兮。理管弦。有來斯和。說功徳。神斯樂兮。洋洋玄化。潤被九壤。民無不悅。道無不往。禮有儀。樂有式。詠九功。永無極。神斯樂兮。﹝○同上﹞

晉詩卷二十

◎釋氏

康僧淵

﹝西域人。生於長安。晉成帝時過江。後遇陳郡殷浩。由是攺觀。於豫章山立寺講說。卒於寺中。﹞

【代答張君祖詩】〖《詩紀》據廣弘明集編入陳詩。今攺列於此。說見前。〗

省贈法頵詩。經通妙遠。亹亹淸綺。𨿽云言不盡意。殆亦幾矣。夫詩者。志之所之。意迹之所寄也。忘妙玄解。神無不暢。夫未能冥達玄通者。惡得不有仰鉆之詠哉。吾想茂得之形容。𨿽棲守殊途。標寄玄同。仰代答之。未足盡美。亦各言其志也。其辭曰﹕

眞朴運旣判。萬象森已形。精靈感冥會。變化靡不經。波浪生死徒。彌綸始無名。捨本而逐末。悔吝生有情。胡不絕可欲。反宗歸無生。達觀均有無。蟬蛻豁朗明。逍遙眾妙津。棲凝於玄冥。大慈順變通。化育曷常停。幽閒自有所。豈與菩薩並。摩詰風微指。權遒多所成。悠悠滿天下。孰識秋露情。﹝○廣弘明集三十﹑《詩紀》一百七並作庾僧淵。﹞

【又答張君祖詩】

遙望華陽嶺。紫霄籠三辰。瓊嚴朗璧室。玉潤灑靈津。丹谷挺樛樹。季穎奮暉薪。融飈衝天籟。逸響互相因。鸞鳳翔回儀。虯龍灑飛鱗。中有沖漠士。耽道玩妙均。髙尙凝玄寂。萬物息自賓。棲峙遊方外。超世絕風塵。翹想晞眇蹤。矯步尋若人。詠嘯捨之去。榮麗何足珍。濯志八解淵。遼朗豁冥神。研幾通長妙。遺覺忽忘身。居士成有黨。顧盻非疇親。借問守常徒。何以知反眞。﹝○廣弘明集三十﹑《詩紀》一百七並作庾僧淵。﹞

佛圖澄

﹝澄。西域人。本姓帛氏。少出家。淸眞務學。以晉永嘉四年來適洛陽。值劉曜寇洛。澄投石勒大將軍郭黑略。勒登位已後。事澄彌篤。石虎遷都於鄴。傾心事澄。晉永和四年卒。年一百一十七。﹞

【吟】

〖《晉書》曰﹕石季龍大享羣臣於太武前殿。澄吟曰云云。季龍令發殿石下視之。有棘生焉。冉閔。小字棘奴。○逯案。諸石滅於冉閔。〗

殿乎殿乎。棘子成林。將壞人衣。﹝○《晉書》佛圖澄傳。髙僧傳竺佛圖澄傳。﹞

支遁

﹝支遁。字道林。本姓關氏。陳畱人。或云河東林慮人。隱居余杭山。年二十五出家。後入剡。於沃州小嶺立寺行道。晉哀帝卽位。遣使徵請出都。止東安寺講道。後歸剡山。以晉太和元年終。有集三十卷。﹞

【四月八日贊佛詩】

三春疊云謝。首夏含朱明。祥祥令日泰。朗朗玄夕淸。菩薩彩靈和。眇然因化生。四王應期來。矯掌承玉形。飛天鼓弱羅。騰擢散芝英。綠瀾頹龍首。縹蕊翳流泠。芙蕖育神葩。傾柯獻朝榮。芬津霈四境。甘露凝玉瓶。珍祥盈四八。玄黃曜紫庭。感降非情想。恬怕無所營。玄根泯靈符。神條秀形名。圓光朗東旦。金姿艷春精。含和總八音。吐納流芳馨。迹隨因澑浪。心與太虛冥。六度啟窮俗。八解濯世纓。慧澤融無外。空同忘化情。﹝○廣弘明集三十。《詩紀》三十七。﹞

【詠八日詩三首】

大塊揮冥樞。昭昭兩儀映。萬品誕遊華。澄淸凝玄聖。釋迦乘虛會。圓神秀機正。交養衛恬和。靈知澑性命。動爲務下尸。寂爲無中鏡。眞人播神化。流渟良有因。龍潛兜術邑。漂景閻浮濱。佇駕三春謝。飛轡朱明旬。八維披重藹。九霄落芳津。玄祗獻萬舞。般遮奏伶倫。淳白凝神宇。蘭泉渙色身。投步三才泰。揚聲五道泯。不爲故爲貴。忘奇故奇神。﹝○同上﹞

緬哉玄古思。想托因事生。相與圖靈器。像也像彼形。黃裳羅帕質。元服拖緋靑。神爲恭者惠。迹爲動者行。虛堂陳藥餌。蔚然起奇榮。疑似垂嚱微。我諒作者情。於焉遺所尙。肅心擬太淸。﹝○同上﹞

【五月長齋詩】

炎精育仲气。朱離吐凝陽。廣漢潛涼變。凱風乘和翔。令月肇淸齋。徳澤潤無疆。四部欽嘉期。潔己升云堂。靜晏和春暉。夕陽厲秋霜。蕭條詠林澤。恬愉味城傍。逸容研衝賾。彩彩運宮商。匠者握神標。乘風吹玄芳。淵汪道行深。婉婉化理長。亹亹維摩虛。徳音暢遊方。罩窂妙傾玄。絕致由近藏。略略微容簡。八言振道綱。掇煩練陳句。臨危折婉章。浩若驚飆散。冏若揮夜光。寓言豈所托。意得筌自喪。沾洏妙習融。靡靡輕塵亡。蕭索情牖頹。寥郎神軒張。誰謂冥津遐。一悟可以航。願爲遊遊師。棹柂入滄浪。騰波濟漂客。玄歸會道場。﹝○廣弘明集三十。《詩紀》三十七。﹞

【八關齋詩三首】〖並序〗

間與何驃騎期。當爲合八關齋。以十月二十二日。集同意者在吳縣土山墓下。三日淸晨爲齋始。道士白衣凡二十四人。淸和肅穆。莫不靜暢。至四日朝。眾賢各去。余旣樂野室之寂。又有掘藥之懷。遂便獨住。於是乃揮手送歸。有望路之想。靜拱虛房。悟外身之眞。登山采藥。集嚴水之娛。遂援筆染翰。以慰二三之情。

建意營法齊。裏仁契朋儔。相與期良晨。沐浴造閒丘。穆穆程式堂賢。皎皎淸心修。窈窕八關客。無楗自綢繆。寂默五習眞。亹亹勵心柔。法鼓進三勸。激切淸訓流。淒愴願弘濟。闔堂皆同舟。明明玄表聖。應此童蒙求。存誠夾室裏。三界贊淸休。嘉祥歸宰相。藹若慶雲浮。﹝○廣弘明集三十。《詩紀》三十七。﹞

三悔啟前朝。雙懺曁中夕。鳴禽戒朗旦。備禮寢玄役。蕭索庭賓離。飄遙隨風適。踟躕歧路嵎。揮手謝內析。輕軒馳中田。習習陵電擊。息心投佯步。零零振金策。引領望徵人。悵

恨孤思積。咄矣形非我。物外固已寂。吟詠歸虛房。守眞玩幽賾。𨿽非一往遊。且以閒自釋。﹝○同上﹞

靖一潛蓬廬。愔愔詠初九。廣漠排林筱。流飆灑隙牖。從容遐想逸。采藥登祟阜。崎嶇升千尋。蕭條臨萬畝。望山樂榮松。瞻澤哀素柳。解帶長陵岥。婆娑淸川右。泠風解煩懷。寒泉濯溫手。寥寥神气暢。欽若盤春藪。達度冥三才。恍惚喪神偶。遊觀同隱丘。愧無連化肘。﹝○同上﹞

【詠懷詩五首】

傲兀乘屍素。日往復月旋。弱喪困風波。流浪逐物遷。中路髙韻益。窈窕欽重玄。重玄在何許。采眞遊理間。苟簡爲我養。逍遙使我閒。寥亮心神瑩。含虛映自然。亹亹沈情去。彩彩衝懷鮮。踟躕觀象物。未始見牛全。毛鱗有所貴。所貴在忘筌。﹝○廣弘明集三十。《詩紀》三十七。﹞

端坐鄰孤影。眇罔玄思劬。偃蹇收神轡。領略綜名書。涉老咍雙玄。披莊玩太初。詠發淸風集。觸思皆恬愉。俯欣質文蔚。仰悲二匠䢐。蕭蕭柱下迥。寂寂蒙邑虛。廓矣千載事。消液歸空無。無矣復何傷。萬殊歸一塗。道會貴冥想。罔象掇玄珠。悵怏濁水際。幾忘映淸渠。反鑑歸澄漠。容與含道符。心與理理密。形與物物疏。蕭索人事去。獨與神明居。﹝○同上﹞

晞陽熙春圃。悠緬嘆時往。感物思所托。蕭條逸韻上。尙想天臺峻。仿佛嚴階仰。泠風灑蘭林。管瀨奏淸響。霄崖育靈藹。神蔬含潤長。丹沙映翠瀨。芳芝曜五爽。苕苕重岫深。寥寥石室朗。中有尋代士。外身解世网。抱朴鎭有心。揮玄拂無想。隗隗形崖頹。冏冏神宇敞。宛轉元造化。縹瞥鄰大象。願投若人蹤。髙步振策杖。﹝○同上﹞

閒邪托靜室。寂寥虛且眞。逸想流嚴阿。朦朧望幽人。慨矣玄風濟。皎皎離染純。時無問道睡。行歌將何因。靈溪無驚浪。四嶽無埃塵。余將遊其嵎。解駕輟飛輪。芳泉代甘醴。山果兼時珍。修林暢輕迹。石宇庇微身。崇虛習本照。損無歸昔神。曖曖煩情故。零零沖气新。近非域中客。遠非世外臣。憺怕爲無徳。孤哉自有鄰。﹝○同上﹞

坤基葩簡秀。乾光流易穎。神理遠不疾。道會無陵騁。超超介石人。握玄攬機領。餘生一何散。分不諮天挺。沈無冥到韻。變不揚蔚炳。冉冉年往逡。悠悠化期永。翹首希玄津。想登故未正。生途𨿽十三。日已造死境。願得無身道。髙棲衝默靖。﹝○同上﹞

【述懷詩二首】

翔鸞鳴昆崿。逸志騰冥虛。惚怳回靈翰。息肩棲南嵎。濯足戲流瀾。采練銜神蔬。髙吟漱芳醴。頡頏登神梧。蕭蕭猗明翩。眇眇育淸軀。長想玄運夷。傾首俟靈符。河淸誠可期。戢翼令人劬。﹝○廣弘明集三十。《詩紀》三十七。﹞

﹛髟﹜角惇大道。弱冠弄雙玄。逡巡釋長羅。髙步尋帝先。妙損階玄老。忘懷浪濠川。達觀無不可。吹累皆自然。窮理增靈薪。昭昭神火傳。熙怡安沖漠。優遊樂靜閒。膏腴無爽味。婉孌非雅弦。恢心委形度。亹亹隨化遷。﹝○同上﹞

【詠大徳詩】

遐想存玄哉。衝風一何敞。品物質緝榮熙。生途連惚恍。旣喪大澄眞。物誘則智蕩。昔聞庖丁子。揮戈在神往。苟能嗣衝音。攝生猶指掌。乘彼來物間。投此默照朗。邁度推捲舒。忘懷附罔象。交樂盈胸襟。神會流俯仰。大同羅萬殊。蔚若充甸网。寄旅海漚鄕。委化同天壤。﹝○廣弘明集三十。《詩紀》三十七。﹞

【詠禪思道人詩】〖並序〗

孫長樂作道士坐禪這像。並而贊之。可謂因俯對以寄誠心。求參焉於衡軛。圖嚴林之絕勢。想伊人之在玆。余精其制作。美其嘉文。不能默已。聊著計一首。以繼於左。其辭曰﹕

云岑竦太荒。落落英岊布。回壑佇蘭泉。秀領攢嘉樹。蔚薈微遊禽。崢嶸絕蹊路。中有衝希子。端坐摹太素。自彊敏天行。弱志欲無欲。玉質淩風霜。淒淒厲淸趣。指心契寒松。綢繆諒歲暮。會衷兩息間。綿綿進禪務。投一滅官知。攝二由神遇。承蜩累危丸。累十亦凝注。懸想元气地。研幾革粗慮。冥懷夷震驚。怕然肆幽度。曾筌攀六淨。空同浪七住。逝虛乘有來。永爲有待馭。﹝○廣弘明集三十。《詩紀》三十七。﹞

【詠利城山居】

五嶽盤神基。四瀆湧蕩津。動求目方智。默守標靜仁。苟不宴出處。托好有常因。尋元存終古。洞往想逸民。玉潔箕巖下。金聲瀨沂濱。擲華藏紛霧。振褐拂埃塵。迹從尺蠖屈。道與騰龍伸。峻無單豹伐。分非首陽眞。長嘯歸林嶺。廣弘明集云。瀟灑任陶鈞。﹝廣弘明集作均。注云。三本﹑宮本作鈞。○廣弘明集三十。《詩紀》三十七。﹞

鳩羅摩什

﹝天竺人。秦苻堅遣將呂光伐龜玆致之。堅爲姚萇所害。什畱光所。姚興西破呂隆。迎什至長安。晉義熙五年卒。﹞

【十諭詩】

一諭以諭空。空必待此諭。借言以會意。意盡無會處。旣得出長羅。住此無所住。若能映斯照。萬象無來去。﹝○《類聚》七十六。《詩紀》三十七。﹞

釋道安

﹝道安。俗姓衛。常山扶柳人。年十二出家。歷石虎﹑冉閔﹑慕容俊世。後避亂襄陽。撰集眾經錄目。襄陽陷入秦。居長安五里寺。苻堅建元二十一年卒。﹞

【答習鑿齒嘲】

〖《晉書》曰﹕道安曰﹕〗

猛虎當道食。不覺蚊虻來。﹝○《禦覽》九百四十五。○逯案。習氏嘲道安曰﹕大鵬從南來。眾鳥皆戢翼。何忽凍老鴟。腩腩低頭食。則此乃道安答什。﹞

釋慧遠

﹝慧遠。雁門樓煩人。本姓賈氏。年二十一遇釋道安。以爲師。後隨道安襄陽。孝武初。襄陽陷。移居廬山。江州刺史桓伊爲起東林寺。義熙十二年卒。年八十三。有集十二卷。﹞

【廬山東林雜詩】〖《詩紀》云。一作遊廬山。〗

崇巖吐淸气。幽岫棲神迹。希聲奏羣籟。響出山澑滴。有客獨冥遊。徑然忘所適。揮金如土手撫雲門。靈關安足辟。流心叩玄扃。感至理弗隔。孰是騰九霄。不奮衝一翮。妙同趣自均。一悟超三益。﹝○《廬山記》。升庵詩話。《詩紀》三十七。﹞

廬山諸道人

【遊石門詩】〖並序〗

石門在精舍南十餘里。一名障山。基連大嶺。體絕眾阜。辟三泉之會。並立則開流。傾嚴玄映其上。蒙形表於自然。故因以爲名。此𨿽廬山之一隅。實斯地之奇觀。皆傳之於舊俗。而未睹者眾。將由懸瀨險峻。人獸迹絕。逕回曲阜。路阻行難。故罕經焉。釋法師以隆安四年仲春之月。因詠山水。遂杖錫而遊。於時交徒同趣三十餘人。咸拂衣晨徵。悵然增興。𨿽林壑幽邃。而開途競進。𨿽乘危履石。並以所悅爲安。旣至則援木尋葛。歷險窮崖。猿臂相引。僅乃造極。於是擁勝倚巖。詳觀其下。始知七嶺之美蘊奇於此。雙闕對峙其前。重巖映帶其後。巒阜周回以爲障。崇嚴四營而開宇。其中則有石臺石池。宮館之象。觸類之形。致可樂也。淸泉分流而合注。淥淵鏡淨於天池。文石發彩。煥若披面。檉松芳艸。蔚然光目。其爲神麗。亦已備矣。斯日也。眾情奔悅。矚覽無厭。遊觀未久。而天气屢變。霄霧塵集。則萬象隱形。流光回照。則眾山倒影。開闔之際。狀有靈焉。而不可測也。乃其將登。則翔禽拂翮。鳴猿厲響。歸云回駕。想羽人之來儀。哀聲相和。若玄音之有寄。𨿽仿佛猶聞。而神以之暢。𨿽樂不期歡。而欣以永日。當其衝豫自得。信有味焉。而未易言也。退而尋之。夫崖谷之間。會物無主。應不以情而開興。引人致深若此。豈不以虛明朗其照。間邃篤其情耶。並三復斯談。猶昧然未盡。俄而太陽告夕。所存已往。乃悟幽人之玄覽。達恆物之大情。其爲神趣。豈山水而已哉。於是徘徊崇嶺。流目四矚。九江如帶。丘阜成垤。因此而推。形有世細。智亦宜然。乃喟然嘆。宇宙𨿽遐。古今一契。靈鷲邈矣。荒途日隔。不有哲人。風迹誰存。應深悟遠。慨焉長懷。各欣一遇之同歡。感良辰之難再。情發於中。遂共詠之云爾。

超興非有本。理感興自生。忽聞石門遊。奇唱發幽情。褰裳思云駕。望崖想曾城。馳步乘長巖。不覺質有輕。矯首登靈闕。眇若淩太淸。端坐運虛論。轉彼玄中經。神仙同物化。未若兩俱冥。﹝○古詩類苑百二。《詩紀》三十七。﹞

廬山諸沙彌

【觀化決疑詩】

謀始創大業。問道叩玄篇。妙唱發幽蒙。觀化悟自然。觀化化已及。尋化無間然。生皆由化化。化化更相纏。宛轉隨化流。漂浪入化淵。五道化爲海。孰爲知化仙。萬化同歸盡。離化化乃玄。悲哉化中客。焉識化表年。﹝○古詩類苑百一。《詩紀》三十七。﹞

史宗

﹝史宗。不知何許人。常著麻衣。世號麻衣道士。﹞

【詠懷詩】

〖髙僧傳曰﹕宗常在廣陵白土埭。憑埭謳唱。引糸乍以自欣暢。得直隨以施人。時髙平檀只爲江都令。聞而召來。應對機捷。無所拘滯。博達稽古。辧說玄儒。乃賦詠懷詩一首。檀只知非常人。遣還所在。遺布二十疋。悉以乞人。〗

有欲苦不足。無欲亦無憂。未若淸虛者。帶索被玄裘。浮游一世間。泛若不系舟。方當畢塵累。棲志老山丘。﹝○髙僧傳本傳。詩話總龜四十五。《詩紀》三十七。﹞

帛道猷

﹝本姓馮。山陰人。居若邪山。少以篇牘著稱。性率素。好丘壑。一吟一詠。有濠上之風。﹞

【陵峯采藥觸興爲詩】

〖釋氏古詩題云。寄道壹。有相招之意。髙僧傳曰﹕猷與道壹經有講筵之遇。後與一書。因贈《詩》云﹕〗

連峯數千里。修林帶平津。云過遠山翳。風至梗荒榛。茅茨隱不見。雞鳴知有人。間步踐其徑。處處見遺薪。始知百代下。故有上皇民。﹝○髙僧傳道壹傳。《詩紀》三十七。﹞

竺僧度

﹝本姓王。名晞。字玄宗。東莞人。﹞

【答苕華詩】

〖髙僧傳曰﹕度少孤獨。與母居。求同郡楊徳愼女。女字苕華。未及成禮。苕父母繼亡。度母亦卒。度睹世代無常。乃捨俗出家。攺名僧度。苕華服畢。自惟三從之義。無獨立之道。乃與度書並贈詩。於是專精佛法。後不知所終。〗

機運無停住。倏忽歲時過。巨石會當竭。芥子豈云多。良由去不息。故令川上嗟。不聞榮啟期。皓首發淸歌。布衣可暖身。誰論飾綾羅。今世𨿽云樂。當柰後生何。罪福良由已。寧云已卹他。﹝○髙僧傳竺僧度傳。《詩紀》三十七。﹞

楊苕華

【贈竺度詩】

大道自無窮。天地長且久。巨石故叵消。芥子亦難數。人生一世間。飄若風過牖。榮華豈不茂。日夕就凋朽。川上有餘吟。日斜思鼓缶。淸音可娛耳。滋味可適口。羅紈可飾軀。華冠可耀首。安事自剪削。耽空以害有。不道妾區區。但令君卹後。﹝○同上﹞

釋道寶

﹝本姓王。瑯邪人。晉丞相導之弟。﹞

【詠詩】

〖髙僧傳曰﹕弱年信悟。避世辭榮。親舊諫止。莫之能制。香湯澡浴。將就下發。乃詠曰﹕〗

安知萬里水。初發濫觴時。﹝○髙僧傳竺法崇傳。﹞

竺法崇

【詠詩】

〖髙僧傳曰﹕後還剡之葛峴。茅庵飲澗。取欣東甌。學者競往湊焉。與隱士魯國孔淳之相遇。每盤遊極日。輒信宿忘歸。後淳之別遊。崇詠曰﹕〗

皓然之气。猶在心目。山林之士。往而不反。﹝當作復。○髙僧傳竺法崇傳。﹞

竺曇林

﹝襄陽道人。﹞

【爲桓玄作民謠詩二首】

〖宋《書》曰﹕司馬元顯時民謠詩。此詩云襄陽道人竺曇林所作。多所道行於世。孟顗釋之曰﹕十一口者。玄字象也。木亙。桓也。桓氏當悉走入關洛。故云浩浩鄕也。金刀。劉也。倡義諸公多姓劉。娓娓。美盛貌也。〗

當有十一口。當爲兵所傷。木亙當北度。走入浩浩鄕。﹝○《宋書》五行志。﹞

金刀旣以刻。娓娓金城中。﹝○同上﹞晉詩卷二十一

◎仙道

葛洪

﹝洪。字稚川。丹楊句容人。吳方士玄從孫。曾參廣州刺史嵇含軍事。含遇害。還鄕。元帝爲丞相。辟爲掾。以功賜爵關內侯。咸和初。求爲句漏令。刺史鄧嶽表爲東官太守。不就。卒。年八十一。有《抱朴子》內篇二十一卷﹑外篇五十一卷﹑《神仙傳》十卷﹑肘後方六卷﹑神仙服食藥方一卷。﹞

【洗藥池詩】

〖池在贛州興國縣。洪過境。見山靈水秀。遂結廬築壇。鑿池洗藥。畱四言詩一首。〗

洞陰泠泠。風佩淸淸。仙居永劫。花木長榮。﹝○金陵玄觀志。《詩紀》三十二。○逯案。詩殆後人僞托。﹞

【法嬰玄靈之曲二首】

〖漢武帝內傳曰﹕元封元年七月七日。西王母降於漢宮。王母自設天廚。精妙非常。酒觴數徧。王母命諸侍玉女作樂。命法嬰歌玄靈之曲。乃遣侍女招上元夫人。夫人至。自彈云琳之琴。歌步玄之曲。〗

大象𨿽寥廓。我把天地衣。披云沈靈輿。倏忽適下土。空調成玄音。至精不容治。太眞噓中唱。始知風塵苦。頤神三田中。納精六闕下。遂乘萬龍楯。馳騁眄九野。﹝○漢武帝內傳。《詩紀外集》一。又《禦覽》五百七十二引戶﹑土﹑苦﹑下四韻。無上祕要二十引戶﹑土﹑苦三韻。○逯案。漢武帝內傳乃葛洪撰。余嘉錫四庫提要辧證已有說明。而其所載歌辭。題材思想風格尢與晉人其他降眞詩同。蓋葛洪所造也。﹞

玄圃遏北臺。五城煥嵯峨。啟彼無涯津。泛此織女河。仰止升絳庭。下游月窟阿。顧盻八落外。指招九云遐。忽已不覺勞。豈悟少與多。撫璈命眾女。詠歌發中和。妙暢自然樂。爲此玄云歌。韶盡至韻存。眞音辭無邪。﹝○漢武帝內傳。《詩紀外集》一。又《禦覽》五十六引阿﹑遐二韻。﹞

【上元夫人步玄之曲】

〖漢武帝內傳曰﹕上元夫人自彈雲林之璈。鳴弦駭調。淸音靈朗。玄鳳四發。乃歌步玄之曲。辭曰﹕〗

昔涉玄眞道。騰步登太霞。負笈造天關。借問太上家。忽過紫微垣。眞人列如麻。淥景淸飈起。云蓋映朱葩。蘭宮敞闕。碧空起璚沙。丹臺結空構。暐曄生光華。飛鳳踶甍峙。燭龍倚委蛇。玉胎來絳芝。九色紛相挐。挹景練仙骸。萬劫方童牙。誰言壽有終。扶桑不爲查。﹝○漢武帝內傳。《雲笈七簽》九十六。諸眞歌頌。《詩紀外集》一。又《類聚》四十三引葩﹑沙二韻。《禦覽》五百七十二引霞﹑家﹑麻﹑葩﹑沙﹑華﹑查七韻。﹞

【四非歌】

〖漢武帝內傳曰﹕王母又命侍女四非答歌曰﹕〗

晨登太霞宮。挹此八王蘭。夕入玄元闕。采蕊掇瑯玕。濯足匏瓜河。織女立津盤。吐納挹景云。味之當一餐。紫微何濟濟。璚輪服朱丹。朝發汗漫府。暮宿勾陳垣。去去道不同。且各猶存。奚疑億萬椿。莫與世人說。行屍言此難。﹝○漢武帝內傳。《雲笈七簽》九十六。諸眞歌頌。《詩紀外集》一。又《禦覽》五百七十二引蘭﹑玕﹑盤﹑餐﹑垣﹑難六韻。○逯案。四非。《禦覽》作田四非。《雲笈七簽》等作田四妃。﹞

曹毗

【杜蘭香贈詩】

〖杜蘭香傳曰﹕晉太康中。蘭香降張碩。爲詩贈碩云云。摩奴是香禦車奴。曾忤其旨。是以自禦。碩說如此。縱轡代摩奴。須臾就尹喜。﹝○《禦覽》五百。﹞〗

【杜蘭香作詩】

〖杜蘭香別傳曰﹕杜蘭香。自稱南陽人。以建興四年春數詣張傅。傅年十七。望見其車在門外。婢通言。阿母所生。遺授配君。君可不敬從。傅先攺名碩。碩呼女前視。可十八九。說事邈然久遠。有婢子二人。大者萱枝。小者松枝。鈿車靑牛。上飲食皆備。作《詩》曰云云。至其年八月旦來。復作《詩》曰云云。出薯豫子三枚。大如雞子。云食此令君不畏風波。辟寒溫。碩食二枚。畱一。香令碩盡食。言本爲君作妻。情無曠遠。以年命未合。有小乖。太歲東方卯。當還求君。〗

阿母處靈嶽。時遊雲霄際。眾女侍羽儀。不出墉宮外。飈輪送我來。豈復恥塵穢。從我與福俱。嫌我與禍會。﹝○《類聚》七十九。《搜神記》一。《詩紀外集》四。﹞

【復作詩】

逍遙雲霧間。呼吸發九嶷。遊女不稽路。弱水何不之。﹝○同上○《詩紀》云。曹毗傳曰﹕桂陽張碩。爲神女杜蘭香所降。毗因以一篇詩嘲之。並續杜蘭香歌詩十篇。甚有文彩。○逯案。此傳及詩出《類聚》。不著作者。《詩紀》直題曹毗杜蘭香別傳。必有所據。今查《書鈔》《類聚》《禦覽》等所引。或作曹毗神女杜蘭香傳。或作曹毗杜蘭香傳。或只作杜蘭香別傳。或只作杜蘭香傳。以各佚文校之。知皆爲曹毗所傳也。又《搜神記》所引與《類聚》略同。惟起首曰漢時杜蘭香者。自稱南康人。以建業四年春數詣張傳云云。殊爲可怪。蓋此事旣出於晉代。古今亦無建業之年號。《搜神記》此條當是後人羼入妄攺者。又《書鈔》《類聚》《禦覽》等引此傳佚文不下十餘則。所言飲食男女﹑悲歡離合甚繁。與陶宏景之眞誥極爲類似。所載仙詩靈唱。實當時師巫道士受符書章以眩惑士庶之故技也。﹞

郭文

﹝文。字文舉。河內軹人。不娶。遊歷名山。洛陽陷。乃步擔入吳興余杭大辟山中。不飲酒食肉。區種菽麥。采竹葉木實。貿鹽以自供。王導遣人迎之。置之西園。七年未嘗出入。後逃歸臨安。卒。﹞

【金雄詩】

〖神仙拾遺云。郭文。字文舉。《晉書》有傳。歸隱鰲亭山。得道而去。後人於其臥牀席下得蒻書﹑金雄詩﹑金雌詩。其言皆當時讖辭。其脫如蛇也。〗

大火有心水抱之。悠悠百年是其時。﹝○《宋書》符瑞志。﹞

【金雌詩】

云出而兩漸欲舉。短如之何乃相岨。交哉亂也當何所。惟有隱巖殖禾黍。西南之朋困桓父。﹝○同上﹞

羊權

﹝權。字道輿。泰山南城人。簡文帝時爲黃門郎。﹞

【萼綠華贈詩】

〖眞誥曰﹕萼綠華者。自云是南山人。年可二十上下。靑衣。顏色絕整。以升平三年十一月十日夜降羊權。自此往來。一月之中輒六過來耳。云本姓楊。贈權詩一篇。神女語權。君愼勿泄我。泄懈則彼此獲罪。訪問此人。云是九嶷山中得道女羅郁也。〗

神嶽排霄起。飛峯郁千尋。寥籠靈穀虛。瓊林蔚蕭森。羊生標美秀。弱冠流淸音。棲情莊惠津。超形象魏林。揚彩朱門中。內有邁俗心。﹝○眞誥運象篇一。《雲笈七簽》九十七。諸眞歌頌。《詩紀外集》一。﹞

我與夫子族。源冑同淵池。宏宗分上業。於今各異枝。蘭金因好著。三益方覺彌。﹝○同上﹞

靜尋欣斯會。雅綜彌齡祀。誰云幽鑑難。得之方寸裏。翹想樊籠外。俱爲山巖士。無令騰虛翰。中隨驚風起。遷化𨿽由人。藩羊未易擬。所期豈朝華。歲暮於吾子。﹝○同上﹞

楊羲

﹝羲。字義和。吳人。幼有通靈之鑑。與許邁﹑許穆結交。許穆薦之相王。用爲公府舍人。簡文卽位後卒。或謂太元十二年卒。﹞

【九華安妃見降口授作詩】

〖眞誥曰﹕興寧三年。歲在乙丑。六月二十五日夜。紫微王夫人見降。又與一神女俱來。紫微夫人曰﹕此是太虛上眞元君。金臺李夫人之少女也。太虛元君昔遣詣龜山學上淸道。道成。受太上書。署爲紫淸上宮九華眞妃者也。於是賜姓安。名郁嬪。字紫簫。眞妃坐良久。問某年幾。是何月生。某登答言三十六。庚寅歲九月生也。眞妃又曰﹕今日得敍因緣。歡願於冥運之會。依然有松蘿之纏矣。某乃稱名答曰﹕沈湎下俗。塵染其質。惟蒙啟訓。以祛其暗。濟某兀兀。宿夜所願也。眞妃曰﹕敬作一紙文相贈。便因君以筆。運我鄙意。當可爾乎。某答奉命。卽襞紙染筆。登口見授。作詩如左。《詩》曰﹕〗

云闕豎空上。瓊臺聳郁羅。紫宮乘綠景。靈觀藹嵯峨。瑯軒朱房內。上徳煥絳霞。俯漱云瓶津。仰掇碧柰花。濯足玉女池。鼓枻牽牛河。遂策景云駕。落龍轡玄阿。振衣塵滓際。褰裳步濁波。願爲山澤結。剛柔順以和。相攜雙淸內。上眞道不邪。紫微會良謀。唱納享福多。﹝○眞誥運象篇一。《雲笈七簽》九十七。《詩紀外集》二。○逯案。眞誥各詩。《雲笈七簽》《詩紀》外編皆曾重加編次。《詩紀》編次佳。惟尙未言爲道士之所僞造。又據眞誥運題象。各詩之涉及許穆等者。亦出楊手。則僞造者乃楊羲一人耳。﹞

【紫微夫人授詩】

〖眞誥曰﹕紫微夫人曰﹕我復因爾作一紙文以相曉者。以示善事耳。某又襞紙染筆。夫人見授詩云云。書訖。紫微夫人取視。視畢曰﹕以此贈爾。我去矣。明日當復與眞妃俱來詣爾也。覺下牀而失所在也。眞妃少畱在後。取某手而執之。而自下牀。未出戶之間。忽然不見。〗

二象內外泮。玄气果中分。冥會不待駕。所期貴得眞。南嶽鑄明金。眇觀傾笈﹛分巾﹜。良徳飛霞照。遂感靈霄人。乘飈儔衾寢。齊牢攜絳雲。悟嘆天人際。數中自有緣。上道誠不邪。塵滓非所聞。同目咸恆象。髙唱爲爾因。﹝○眞誥運象篇一。《詩紀外集》二。﹞

【雲林與眾眞吟詩十首】

〖《詩紀》曰﹕眞誥翼眞檢云。並衿接景楊安亦灼然顯說。凡所興有待無待諸詩及辭諭諷旨。皆是雲林應降。嬪仙侯事義。並亦表著。而南眞自是訓授之師。紫微則下教之匠。並不關儔結之例。但中候昭靈亦似別有所在。旣事未一時。故不正的爾。其餘男眞。或陪從所引。或職司所任。至如二君。最爲領據之主。今人讀此辭事。若不悟斯理者。永不領其旨。故略標大意。宜共密之。〗

駕欻敖八虛。回宴東華房。阿母延軒觀。朗嘯躡靈風。我爲有待來。故乃越滄浪。﹝右英王夫人歌。○眞誥運象篇三。《雲笈七簽》九十八作雲林右英夫人﹤口受﹥楊眞人許長史。《詩紀外集》二。又上淸道類事相二作妃玉觀香歌。引房﹑風二韻。﹞

乘飆溯九天。息駕三秀嶺。有待徘徊盼。無待故當淨。滄浪奚足勞。孰若越玄井。﹝右紫微夫人答英歌。○眞誥運象篇三。《雲笈七簽》九十七紫微王夫人詩一十七首之一。諸眞歌頌作紫微王夫人詩。《詩紀外集》二。﹞

寫我金庭館。解駕三秀畿。夜芝披華峯。咀嚼充長饑。髙唱無逍遙。冬興有待歌。空同酬靈音。無待將如何。﹝右桐柏山眞人歌。○眞誥運象篇三。《詩紀外集》二。又上淸道類事相一引畿﹑饑二韻。﹞

朝遊郁絕山。夕偃髙暉堂。振轡步靈鋒。無近於滄浪。玄井三仞際。我馬無津梁。儵欻九萬間。八維已相望。有待非至無。靈音有所喪。﹝右淸靈眞人歌。○眞誥運象篇三。《詩紀外集》二。﹞

龍旗舞太虛。飛輪五嶽阿。所在皆逍遙。有感興冥歌。無待愈有待。相遇故得和。滄浪奚足遼。玄井不爲多。郁絕尋步間。俱會四海羅。豈若絕明外。三劫方一過。﹝右中候夫人歌。○眞誥支象篇三。《雲笈七簽》九十七作中候王夫人詩。諸眞歌頌作中候王夫人詩。仙歌品引眞迹經與九華安妃歌連爲一首。《詩紀外集》二。﹞

縱酒觀羣惠。四落周。不覺所以然。實非有待遊。相遇皆歡樂。不遇亦不憂。縱影玄空中。兩會自然疇。﹝右昭靈李夫人歌。○眞誥運象篇三。《雲笈七簽》九十七作方丈臺昭靈李夫人詩。諸眞歌頌作方丈臺昭靈李夫人詩。《詩紀外集》二。﹞

駕欻發西華。無待有待間。或眄五嶽峯。或濯天河津。釋輪尋虛舟。所在皆纏綿。芥子忽萬頃。中有須彌山。大小固無殊。遠近同一緣。彼作有待來。我作無待親。﹝○仙歌品作觀。右九華安妃歌。○眞誥運象篇三。《雲笈七簽》九十七作九華安妃贈楊司命詩。諸眞歌頌作九華安妃贈楊命詩。仙歌品引眞迹經與中候夫人歌連爲一首。《詩紀外集》二。﹞

無待太無中。有待太有際。大小同一波。遠近齊一會。鳴弦玄霄顚。吟嘯運八气。奚不酣靈液。眄目娛九裔。有無得玄運。二待亦相蓋。﹝右太虛南嶽眞人歌。○眞誥運象篇三。仙歌品引眞迹經。《詩紀外集》二。﹞

偃息東華靜。揚軿運八方。俯眄丘垤間。莫覺五嶽崇。靈阜齊淵泉。大小忽相從。長短無少多。大椿須臾終。奚不委天命。縱神任空洞。﹝右方諸靑童君歌。○眞誥運象篇三。《詩紀外集》二。﹞

控飈扇太虛。八景飛髙淸。仰浮紫塵外。俯看絕落冥。玄心空同間。上下弗流停。無待兩際中。有待無所營。體無則能死。體有則攝生。東賓會髙唱。二待奚足爭。﹝○眞誥運象篇三。《雲笈七簽》九十七作南極王夫人授楊羲詩。諸眞歌頌作南極王夫人授楊羲詩。仙歌品引眞變經。《詩紀外集》二。﹞

命駕玉錦輪。儛轡仰徘徊。朝遊朱火宮。夕宴夜光池。浮景淸霞杪。八龍正參差。我作無待遊。有待輒見隨。髙會佳人寢。二待互是非。有無非有定。待待各自歸。﹝右南極紫微夫人歌。○眞誥運象篇三。《雲笈七簽》九十七作南極王夫人授楊羲詩。諸眞歌頌作南極王夫人授楊羲詩。《詩紀外集》二。﹞

【中候王夫人詩三首】

〖《詩紀》曰﹕東華夫人紫淸內傳。妃領東宮中候眞夫人。晉興寧三年乙丑。降金壇楊羲家云。〗

八途會無宗。乘運觀囂羅。化浮塵中際。解衿有道家。騁煙忽未傾。攜眞造靈阿。虛景盤瓊軒。玄鈞作鳳歌。適路無軌滯。神音儛云波。齊徳秀玉景。何用世間多。﹝○眞誥運象篇四。《雲笈七簽》九十七。諸眞歌頌。《詩紀外集》二。﹞

【又】

坦夷觀天眞。去累縱眾情。體寂廢機駟。崇有則攝生。焉得齊物子。委運任所經。﹝○同上﹞

【六月二十三日夜中候夫人作】

登軿發東華。扇飈儛太玄。飛轡騰九萬。八落亦已均。暫眄山水際。窈窕靈嶽間。同風自齊气。道合理亦親。龍芝永遐齡。內觀攝天眞。東岑可長淨。何爲物所纏。﹝○同上﹞

【方丈臺昭靈李夫人詩三首】

〖《詩紀》云。方丈臺東宮昭靈夫人者。北元中玄道君李慶賓之女。太保玉郎李靈飛之妹也。受書爲東宮昭靈夫人。治方丈臺。第十三朱館中。東晉哀帝興寧三年乙丑八月二十二日夜。與上元夫人﹑紫微夫人﹑右英夫人諸眞同降眞人楊羲家。作《詩》曰﹕〗

云墉帶天構。七气煥天馮。瓊扉啟晨鳴。九音絳樞中。紫霞興朱門。香煙生綠窗。四駕舞虎旗。靑軿擲玄空。華蓋隨云列。落鳳控六龍。策景五嶽阿。三素眄君房。適聞臊穢气。萬濁污我胸。臭物薰精神。囂塵互相衝。明玉皆璀爛。何獨盛徳躬。髙揖苦不早。坐地自生虫。﹝○眞誥運象篇三。《雲笈七簽》九十七。諸眞歌頌。《詩紀外集》二。﹞

【臨去吟】

心勿欲亂。神勿淫役。道易不順。災重不逆。永喪其眞。遂棄我適。﹝○眞誥運象篇三。《詩紀外集》二。﹞

【十二月一日夜方丈左臺昭靈李夫人作與許玉斧】

〖《詩紀》云。眞誥翼眞檢云。二許𨿽玄挺髙尙。而質撓世迹。故未得接眞。今所授之事。多事爲許立辭。悉楊受旨疏以許爾。○受旨之受原作授。疑誤。〗

飛輪髙晨臺。控轡玄壠隅。手攜紫皇袂。倏忽八風驅。玉華翼綠幃。靑裙扇翠裾。冠軒煥崔嵬。佩玲帶月珠。薄入風塵中。塞鼻逃當塗。臭腥凋我气。百阿令心䢐。何不飈然起。蕭蕭步太虛。﹝○眞誥運象篇三。《雲笈七簽》九十九。諸眞歌頌。《詩紀外集》二。﹞

【紫微王夫人詩一十七首】

〖《詩紀》云。紫微夫人。名靑娥。字愈音。王母第二十女也。晉興寧三年乙丑六月。降楊羲之家。時與太元眞人﹑桐柏眞人﹑右英夫人﹑南嶽夫人同降。言夫人位爲紫微宮左夫人。鎭羽野玄隴之山上宮主教。當成眞人者。〗

【七月二十六日夕紫微夫人諭作令與許長史】

髙興希林虛。遐遊無員方。蕭條象數外。有無自冥同。亹亹徳韻和。飄飄步太空。盤桓任波浪。振鈴散風中。內映七道觀。可以得兼忘。保必反覆酬。待此世文通。詳玄自冥悟。默耳必髙蹤。﹝○眞誥運象篇二。《詩紀外集》二。﹞

【歌】

龜闕郁巍巍。墉臺落月珠。列坐九靈房。叩璈吟太無。玉簫和我神。金醴釋我憂。﹝○眞誥運象篇三。《雲笈七簽》九十七。諸眞歌頌。《詩紀外集》二。﹞

【歌】

宴酣東華內。陳鈞千百聲。靑君呼我起。折腰希林庭。羽帔扇翠暉。玉佩何鏗零。俱指髙晨寢。﹝《雲笈七簽》作殿。諸眞歌頌同。﹞相期象中冥。﹝○同上﹞

【玄壠之遊】〖眞誥作玄壠紫微作。〗

超舉步絳霄。飛飈北壠庭。神華映仙臺。圓曜隨風傾。啟暉挹丹元。扇景餐月精。交袂雲林宇。浩軫還童嬰。蕭蕭寄無宅。是非豈能營。世网自擾競。安可語養生。﹝○眞誥運象篇三。《雲笈七簽》九十七。諸眞歌頌。《詩紀外集》二。又上淸道類事象四玄壠紫微作。引嬰﹑營二韻。﹞

【九月六日夕紫微夫人諭作示許長史並與同學】〖同學謂郗回也。〗

解輪太霞上。斂轡造紫丘。手把八空气。縱身雲中浮。一眄造化綱。再視索髙疇。道要旣已足。可以解千憂。求眞得良友。不去復何求。﹝○眞誥運象篇三。《雲笈七簽》九十七。諸眞歌頌。《詩紀外集》二。﹞

【九月九日紫微夫人諭作因許示郗】

紫空朗玄景。玄宮帶絳河。濟濟上淸房。雲臺煥嵯峨。八輿造朱池。羽蓋傾霄柯。震風回三晨。金鈴散玉華。七轡降九垓。晏眄不必家。借問求道子。何事坐塵波。豈能棲東秀。養眞收太和。﹝○同上﹞

【十月十八日紫微夫人作】

左把玉華蓋。飛景躡七元。三晨煥紫輝。竦眄撫明眞。變踴期須臾。四面皆已神。靈發無涯際。勤思上淸文。何事坐橫途。令爾感不專。陰﹤反鳥﹥痾失玄機。不覺年歲分。﹝○同上﹞

【紫微吟此再三】

玄淸眇眇觀。落景出東渟。願得絕塵友。蕭蕭罕世營。﹝○眞誥運象篇四。《雲笈七簽》九十七。諸眞歌頌。《詩紀外集》二。﹞

【紫微詩】

靈人隱玄峯。眞神韜云采。玄唱非無期。妙應自有待。豈期虛空寂。至韻故常在。攜襟登羽宮。同宴廣寒裏。借問朋人誰。所存惟玉子。﹝《雲笈七簽》作女。諸眞歌頌同。○同上﹞

【紫微夫人歌此】〖《詩紀》云。考眞誥當是丙寅二月三十日。〗

褰裳濟淥﹝眞誥作綠。﹞河。遂見扶桑公。髙會太林墟。賞﹝眞誥作寢。﹞宴玄華宮。信道苟淳篤。何不棲東峯。﹝○同上﹞

【紫微夫人作】

控景始暉津。飛飈登上淸。雲臺郁峨峨。閶闔秀玉城。晨風鼓丹霞。朱煙灑金庭。綠蕊粲玄峯。紫華巖下生。慶雲纏丹鑪。煉玉飛八瓊。晏眄廣寒宮。萬椿愈童嬰。龍旗啟靈電。虎旗徵朱兵。髙眞回九曜。洞觀均潛明。誰能步幽道。尋我無窮齡。﹝○同上﹞

【紫微作】

翳藹紫微館。郁臺散景飈。鸞唱華蓋間。鳳鈞導龍軺。作狼攜絳旌。素虎吹角簫。云勃寫靈宮。來適塵中囂。解轡佳人寢。同气自相招。尋宗須臾頃。萬靈乃一朝。椿期會足衰。劫往豈足遼。眞眞乃相目。莫令心䢐﹤疒抄﹥。虛刀揮至空。鄙滯五神愁。﹝○同上﹞

【四月十四日紫微夫人作二首】〖眞誥連爲一篇〗

朝啟東晨暉。飛軿越滄淵。山波振靑涯。八風扇玄煙。回眄易遷房。有懷眞感人。三金鈳遊盤。東岑宜永甄。紛紛當途中。孰能步生津。﹝○同上﹞

飄颻八霞嶺。徘徊飛晨蓋。紫軿騰太空。曬眄九虛外。玉簫激景云。靈煙絕幽藹。髙仙歸太眞。淸唱無涯際。去來山嶽庭。何事有待邁。﹝○同上﹞

【四月二十三日夜紫微夫人作】

神玉曜靈津。七元煥神扉。虛遷方寸裏。一躍登大微。妙音乘和唱。髙會亦有機。齊此天人眄。協彼景晨飛。總轡六合外。寧有傾與危。﹝○同上﹞

【紫微夫人作】〖《詩紀》云。考眞誥當是閏月三日。〗

薄宴塵飈領。﹝《雲笈七簽》作嶺。諸眞歌頌同。﹞代謝緣還歸。奚識靈劫期。顧眄令人悲。﹝○同上﹞

【又】

云艸蔭玄方。仰感旋曜精。詵詵繁茂萌。重徳必克昌。﹝○同上﹞

【雲林右英夫人詩二十五首】

〖《詩紀》云。雲林石英夫人。名媚蘭。字申林。王母第十三女也。受書爲雲林宮右英夫人。治滄浪山。晉興寧三年乙丑七月。諸眞同降於楊君。因﹤口受﹥。〗

【右英吟】

寓言必可用。不用是無情。焉得駕欻迹。尋此空中靈。微音良有旨。當用愼勿輕。事事應神機。保爾見太平。﹝○眞誥運象篇二。《雲笈七簽》九十八。《詩紀外集》二。﹞

【七月十八日夕雲林右英夫人授詩】〖此詩與許長史。兼及掾事。〗

轡景落滄浪。騰躍靑海津。絳煙亂太陽。羽蓋傾九天。云輿浮空洞。倏忽風波間。來尋冥中友。相攜侍帝晨。王子協明徳。齊首招玉賢。下眄八阿宮。上寢希林顚。漱此紫霞腴。方知途塗辛。佳人將安在。勤心乃得親。﹝○同上﹞

【右英夫人所諭】〖七月二十六日〗

絳闕排﹝眞誥作扉。﹞廣霄。披丹登景房。紫旗振雲霞。羽晨儛八風。停蓋濯景谿。采秀月支峯。咀嚼三臺華。吐吸九神芒。椿數無絕紀。協日積童蒙。攜袂明眞館。仰期無上皇。北鈞唱羽人。玉賢粲賢眾。云何波浪宇。得失爲我鐘。引領囂庭內。開心擬穢沖。習適榮辱域。罕躡希林宮。一靜安足苦。試去視滄浪。﹝○同上﹞

【七月二十八日夕右英夫人授書此詩以與許長史】

世珍芬復交。道宗玄霄會。振衣尋冥疇。回軒風塵際。良徳映靈暉。穎根粲革蔚。密言多償福。衝淨尙眞貴。咸恆當象順。攜手同襟帶。何爲人事間。日焉生患害。﹝○同上﹞

【九月三日夕雲林王夫人諭作令示許長史】

騰躍云景轅。浮觀霞上空。霄軿縱橫舞。紫蓋托靈方。朱煙纏旍旄。羽帔扇香風。電號猛獸攫。雷吟奮玄龍。鈞籟昆庭響。金築唱神鐘。采芝滄浪阿。掇華八渟峯。朱顏日以新。劫往方嬰童。養形靜東岑。七神自相通。風塵有憂哀。隕我白髮翁。長冥遺遐嘆。恨不早逸蹤。﹝○同上﹞

【右英吟】

停駕望舒移。回輪返滄浪。未睹若人遊。偶想安得康。良因俟靑春。以敍中懷忘。﹝○同上﹞

【九月六日夕雲林諭作與許侯】

控晨浮紫煙。八景觀泒流。羽童捧瓊漿。王華餞琳腴。相期白水涯。揚我萎蕤珠。﹝○同上﹞

【又】〖眞誥並上爲一篇。〗

滄房煥東霞。紫造浮絳晨。雙徳秉道宗。作鎭眞伯藩。八臺可盻目。北看乃飛元。淸淨雲中視。眇眇躡景遷。吐納洞嶺秀。藏暉隱東山。久安人事上。日也無虛間。豈若易翁質。反此孩中顏。﹝○同上﹞

【九月九日雲林右英夫人諭作】

晨闕在霞構。玉室起霄淸。領略三奇觀。浮景翔絕冥。丹華中有眞。金映育挺精。八風鼓錦披。碧樹曜四靈。華蓋陰蘭暉。紫轡策綠軿。結信通神交。觸類率天誠。何事外像感。須睹瑤玉瓊。﹝○同上﹞

【九月十八日夜雲林右英夫人作】

三景秀郁玄。霄映朗八方。丹云浮髙宸。逍遙任靈風。鼓翼乘素飈。竦眄瓊臺中。綠蓋入協晨。靑軿擲空同。右揖東林帝。上朝太虛皇。玉賓剖鳳腦。嗷酣飛蕊漿。云鈞回曲寢。千音何瑯瑯。錦旌召猛獸。華幡正低昂。香母折腰唱。紫煙排棟梁。總轡髙淸闕。解駕佳人房。昔運挺未兆。靈化順气翔。心眇玄涯感。年隨積椿崇。形垢甘臭味。動靜失滄浪。我友實不爾。榮辱昨已忘。﹝○同上﹞

【九月二十五日夜雲林右英夫人授作】

絳景浮玄晨。紫軒乘煙徵。仰超綠闕內。俯眄朱火城。東霞啟廣暉。神光煥七靈。翳映泛三燭。流任自齊冥。風纏空洞宇。香音觸節生。手攜織女儛並袊匏瓜庭。左徊靑羽旗。華蓋隨云傾。晏寢九度表。是非不我營。抱眞棲大寂。金姿愈日嬰。豈似愆穢中。慘慘無聊生。﹝○眞誥運象篇三。《雲笈七簽》九十八。上淸道類事象四。《詩紀外集》二。﹞

【十月十七日雲林夫人作與許侯】

四旌﹝眞誥作旍。﹞曜明空。朱軒飛靈丘。玉蓋蔭七景。鼓翼霄上浮。九音朗紫空。玉璈洞太無。宴詠三晨宮。唱嘯呼我儔。不覺春已來。豈知二景流。佳人𨿽兼忘。而未放百憂。長林眞可靜。巖中多自娛。﹝○眞誥運象篇三。《雲笈七簽》九十八。《詩紀外集》二。﹞

【十月二十日授二首】〖亦應是右英諭長史也。〗

北登玄眞闕。攜手結髙羅。香煙散八景。玄風鼓絳波。仰超瑯園津。俯眄霄陵阿。玉簫云上唱。鳳鳴動九遐。乘气浮太空。曷爲躡山河。金節命羽靈。徵兵折萬魔。齊挹二晨暉。千春方嬰牙。喪眞投競室。不解可柰何。﹝○同上﹞

仰眄太霞宮。金閣曜紫淸。華房映太素。四軒皆朱瓊。擲輪空同津。總轡儛綠軿。玉華飛雲蓋。西妃運錦旍。翻然塵濁涯。儵欻佳人庭。宿感應期降。所招已在冥。乘風奏霄晨。共酣丹琳罌。公侯徒眇眇。安知眞人靈。﹝○同上﹞

【右英作】〖《詩紀》云。考眞誥次。當是十二月一日。〗

淸晨挹﹝眞誥作揖。﹞絳霞。總气霄上游。徊軿躡曲波。遂睹世人憂。辭旨蔚然起。不散三秀嵎。何若巡玄鄕。撫璈爲爾娛。君心安有際。我願有中無。﹝○同上﹞

【二月九日夜雲林作】〖《詩紀》云。此後入丙寅年事。〗

轡景登霄晨。遊宴滄浪宮。彩雲繞丹霞。靈藹散八空。上眞吟瓊室。髙仙歌琳房。九鳳唱朱籟。虛節錯羽鐘。交棲金庭內。結我冥中朋。俱挹玉醴津。倏忽已嬰童。云何當路蹲。愆

痾隨日崇。﹝○同上﹞

【二月十六日右英作】

晨遊太素宮。控軿觀玉河。夕宴郁絕宇。朝采圓景華。彈璈北寒臺。七靈暉紫霞。濟濟髙仙舉。紛紛塵中羅。盤桓囂藹內。愆累不當多。﹝○同上﹞

【二月三十日夜右英作】

駕風騁云軿。晨登太渟丘。絳津連岑振。淸波鼓浚流。步空觀九緯。八綱皆已遊。暫宴三金秀。來觀建志儔。勤懈不相掩。是以積百憂。﹝○同上﹞

【右英吟】

陵波越滄浪。忽然造金山。四顧終日遊。罕我雲中人。﹝○同上﹞

【右英夫人作】

紫闕構虛上。玄館衝絕飈。琳瑯敷靈囿。華生結瓊瑤。騁軿滄浪津。八風激云韶。披羽扇北翳。握節鳴金簫。鳳籟和千鐘。西童歌晨朝。心豁虛無外。神襟何朗寥。回儛太空嶺。六气運重幽。我途豈能尋。使爾不終凋。﹝○同上﹞

【四月十四日夕右英夫人吟歌此曲】

玄波振滄濤。洪津鼓萬流。駕景眄六虛。思與佳人遊。妙唱不我對。淸音與誰投。雲中騁瓊輪。何爲塵中趨。﹝○同上﹞

【右英作】

松柏生玄嶺。郁爲寒林桀。繁葩盛嚴冰。未肯懼白雪。亂世幽重岫。巡生道常潔。飛此逸轡輪。投彼遐人轍。公侯可去來。何爲不能絕。﹝○同上﹞

【閏月三日夜右英作示許長史】〖案晉歷丙寅年閏四月也。〗

淸靜願東山。陰景棲靈穴。愔愔閒庭虛。翳薈靑林密。圓曜映南軒。朱風扇幽室。拱袂閒房內。相期啟妙術。寥朗遠想玄。蕭條神心逸。﹝○同上﹞

【右英吟】

縱心空洞津。竦轡策朱軿。佳人來何遲。道徳何時成。﹝○同上﹞

【又】

有心許斧子。言當采五芝。芝艸不必得。汝亦不能來。汝來當可得。芝艸與汝食。﹝此兩得及來並戲作吳音。○同上﹞

【右英吟】

三轡抗紫軒。傾云東林阿。﹝○眞誥運象篇三。﹞

駕景遊賢良。促轡東圃下。﹝○同上﹞

【夢蓬萊四眞人作詩四首】

〖眞誥曰﹕興寧三年四月九日夜。夢北行登髙山。覺憶登山半日許至頂。有大宮室數千間。某左有一老翁。某問翁何人來登此宇。公答我蓬萊仙公洛廣休。此蓬萊山。以待眞仙張誘世﹑石慶安﹑許玉斧﹑丁瑋寧。久許。四人並東來。張誘世年可五十。石慶安甚童蒙。年可十三四。許玉斧年如今日所見。丁瑋寧年可三十四五許。公因語四人言君並可各作一作篇詩以見府君。《老子》亦願聞文筆之美言也。〗

【石慶安作】

靈山造太霞。豎嚴絕霄峯。紫煙散神州。乘飈駕白龍。相攜四賓人。東朝桑林公。廣休年𨿽前。壯气何蒙蒙。實未下路讓。惟年以相崇。﹝○眞誥握眞符一。《雲笈七簽》九十六。諸眞歌頌。《詩紀外集》三。﹞

【張誘世作】

北遊太漠外。來登蓬萊闕。紫雲構靈宮。香煙何鬱鬱。美哉洛廣休。久在論道位。羅並眞人坐。齊觀白龍邁。離世四人用。何時共解帶。有懷披襟友。欣欣髙晨會。﹝○同上﹞

【許玉斧作】

遊觀奇山峙。漱濯滄流淸。遙觀蓬萊間。屹屹衝霄冥。五芝被絳巖。四階植琳瓊。紛紛靈華散。晃晃煥神庭。從容七覺外。任我攝天生。自足方寸裏。何用白龍榮。﹝○同上﹞

【丁瑋寧作】

玄山構滄浪。金房映靈軒。洛公挺奇尙。從容有無間。形沈北寒宇。三神棲九天。同寮相率往。推我髙勝年。弱冠石慶安。未肯崇尊賢。嘲笑蓬萊公。呼此廣休前。明公將何以。卻此少年翰。﹝○同上﹞

【十月十五日右英夫人說詩令疏四首】

【靑童大君常吟詠】

欲植滅度根。當拔生死栽。沈吟墮九泉。但坐惜形骸。﹝○眞誥運象篇三。《雲笈七簽》九十六。諸眞歌頌。《詩紀外集》三。﹞

【太虛眞人常吟詠】

觀神載形時。亦如車從馬。車敗馬奔亡。牽連一時假。哀世莫識此。但是惜風火。種罪天网上。受毒地獄下。﹝○同上﹞

【西域眞人王君常吟詠】

形爲渡神舟。薄岸當別去。形非神常宅。神非形常載。徘徊生死輪。但苦心猶豫。﹝○同上﹞

【小有眞人王君常吟詠】

失道從死津。三魂迷生道。生生日已遠。死死日已早。悲哉苦痛客。﹝眞誥作容。﹞根華已顚倒。起就零落生。焉知反枯老。﹝○同上﹞

【方諸宮東華上房靈妃歌曲】

〖眞誥注曰﹕按楊君記云。東方赤气中有言曰﹕小鮮未烹鼎。言我巖下悲。當以此事諮啟司命。故答稱此詩。仍及後篇也。〗

紫桂植瑤園。朱華聲淒淒。月宮生蕊淵。日中有瓊池。左拔員靈曜。右制丹霞暉。流金煥絳庭。八景絕煙回。綠蓋浮明朗。控節命太微。鳳精童華顏。琳腴充長饑。控晨揖太素。乘飆翔玉墀。吐納六虛气。玉嬪把巾隨。彈璈南云扇。香風鼓錦披。叩商百獸舞。六天攝神威。倏欻億萬春。齡紀郁巍巍。小鮮未烹鼎。言我巖下悲。﹝○眞誥運象篇三。《雲笈七簽》九十七。諸眞歌頌。《詩紀外集》三。﹞

【太微玄淸左夫人北渟宮中歌曲】

郁藹非眞墟。太無爲我館。玄公豈有懷。縈蒙孤所難。落鳳控紫霞。矯轡登晨岸。寂寂無濠涯。暉暉空中觀。隱芝秀鳳丘。逡巡瑤林畔。龍胎嬰爾形。八瓊回素旦。瑯華繁玉宮。結葩淩嚴粲。鵬扇絕億領。撫翮淩霄翰。西庭命長歌。云璈乘虛彈。八風纏綠宇。叢煙豁然散。靈童擲流金。太微啟璧案。三光折腰舞。紫皇揮袂贊。

朗朗扇景曜。曄曄長庚煥。超軿竦明刃。下眄使我惋。願哀地仙輩。何爲棲林澗。﹝○直誥運象篇三。《雲笈七簽》九十七。諸眞歌頌。《詩紀外集》三。○眞誥云。十二月十七日夜。太元眞人司命君書出此詩。云是靑童宮中內房曲。恆吟贊此和神。《雲笈七簽》題云晉興寧三年乙丑十二月十七日與太元眞人眾眞降於句曲﹑金壇眞人之室。﹞

【魏夫人與眾眞吟詩二首】

〖《詩紀》云。夫人任城人。晉司徒劇陽文康公舒之女。名華存。字賢安。幼而好道。精默恭介。讀老莊三傳。味眞耽玄。常欲別眞閒處。父母不許。二十四適太保掾南陽劉文。生二子。乃離隔室宇。齊於別寢。後得道仙去。時年八十三。晉成帝咸和九年也。〗

【興寧四年丙寅四月二十七日夜降楊羲家作】

玄感妙象外。和聲自相招。靈云郁紫晨。蘭風扇綠軺。上眞宴瓊臺。邈爲地仙標。所期貴遠邁。故能秀穎翹。玩彼八素翰。道成初不遼。人事胡可豫。使爾形气銷。﹝仙歌品作消。○眞誥運象篇四。《雲笈七簽》九十九。仙歌品引眞迹經。《詩紀外集》一。﹞

【十二月一日夜南嶽夫人作與許長史】

靈谷秀蘭榮。藏身棲巖京。被褐均衮龍。帶索齊玉鳴。表盤幽遼裏。擲神太霞庭。霄上有陛賢。空中有眞聲。抑我曲晨飛。案此綠軒軿。下觀八度內。俯嘆風塵縈。解脫遺波浪。登此眇眇淸。﹝《雲笈七簽》作身。﹞擾競三津渴。奔馳割爾齡。﹝○眞誥運象篇四。《雲笈七簽》九十九。《詩紀外集》一。﹞

【南極王夫人詩】

〖《詩紀》云。南極王夫人。王母第四女也。名林。字容眞。晉興寧四年丙寅六月二十三日降楊羲家。與眞人同會。因吟授羲曰﹕〗

林振須類感。云蔚待龍吟。玄數自相求。觸節皆有音。飛軿出西華。總轡忽來尋。八遐非無娛。同詠理自欽。悼此四維內。百憂常在心。俱遊北寒臺。神風開爾襟。﹝○眞誥運象篇四作六月二十三日夜南極夫人作。《雲笈七簽》九十七﹑諸眞歌頌俱作南極王夫人授楊羲詩。《詩紀外集》二。﹞

【辛玄子贈詩三首】

〖眞誥曰﹕辛玄子自敍並《詩》曰﹕玄子。字延期。隴西定谷人。漢明帝時諫議大夫。上洛﹑雲中﹑趙國三郡太守辛隱之子。玄子少好道。享年不永。遂沒命於長梁之津。近得度名南宮。定策朱陵方列爲仙。而大帝今且見差領東海侯。代庾生。庾生者。晉庾太尉也。又見選補禁元中郎將爲吳越鬼神之司。故來相從。今贈詩三篇。以敍推情之至也。其辭曰﹕○原注云。楊君旣爲吳越司命。董統鬼神。玄子職隸。方應相聞。故先造此詩陳情。〗

疇昔入冥鄕。順駕應靈招。神隨空無散。炁與慶雲消。形非明玉質。玄匠安能雕。蹀足吟幽唱。仰手玩鳴條。林室有逸歡。絕此軒外交。遺景附圓曜。嘉音何寥寥。﹝此篇敍事迹之本志也。○眞誥闡幽微一。《雲笈七簽》九十六。諸眞歌頌。《詩紀外集》三。﹞

寂通寄興感。玄炁攝動音。髙輪𨿽參差。萬仞故來尋。蕭蕭研道子。合神契靈衿。委順浪世化。心標窈窕林。同期理外遊。相與靜東岑。﹝眞誥作衣此篇申情寄之來緣也。○同上﹞

命駕廣鄷阿。逸迹幽鄕。空中自有物。有中亦無常。悟言有無際。相與會濠梁。目擊玄解了。鬼神理自忘。﹝此篇論人鬼之幽致也。○同上﹞

【紫微夫人授乞食公歌】

〖眞誥曰﹕紫微夫人諭曰﹕楚莊王時。市長宋來子恆灑掃一市。久時有一乞食公入市。經日乞。恆歌曰云云。一市人無解歌者。宋來子忽悟。疑是仙人。手爲天馬。鼻下爲山源。〗

天庭發雙華。山源彰陰邪。淸晨按天馬。來詣太眞家。眞人無那隱。又以滅百魔。﹝○眞誥協昌期一。《詩紀外集》一作乞食公歌。﹞

【南嶽夫人授太上宮中歌】

手把八雲气。英明守二重。太眞握明鏡。鑑合日月鋒。云儀拂髙闕。開括泥丸宮。萬響入百關。驕女坐玄房。愈行愈鮮盛。英靈自爾通。﹝○眞誥協昌期一。《詩紀外集》一作太上宮中歌。﹞

【大洞眞經詩】

〖眞誥曰﹕楊書右大洞眞經中篇。今鈔數行。〗

扶晨始暉生。紫雲映玄阿。煥洞圓光蔚。晃朗濯曜羅。眇眇靈景元。森灑空淸華。九天館玉賓。金房煙霄歌。﹝外國呼日爲濯曜羅。○眞誥協昌期一。《詩紀外集》三。﹞

【八月十六日夕請靈眞人授詩】〖晉興寧三年。〗

擬駕東岑人。停景招隱靜。仁徳乘波來。俱會三秀嶺。靈芝信可食。使爾無終永。吸眞獻金漿。不待百丈井。﹝○眞誥運象篇二。《詩紀外集》三。﹞

【諺謠】

〖眞誥曰﹕是故君姓於楊。我得爲安。諺謠云云。正我等之謂耳。君省此意少愈乎。〗

楊君大安。董眞命神。﹝○眞誥運象篇二。﹞

【內經眞諺】

〖眞誥曰﹕眉後小穴居。爲上元六合之府。主化生眼暉。和瑩精光。長珠徹童。保煉目神。是眞坐起之上道。一名曰眞人常居。內經眞諺曰﹕〗

子欲夜書。當修常居。﹝○眞誥協昌期九。《詩紀外集》三。﹞

【太平酒諺】

〖眞誥曰﹕楊羲夢遊蓬萊山。會蓬萊仙公洛廣休。旣下山半。見許主簿。相逢於夾石之間。公語主簿曰﹕吾爲汝置酒四升在山上。可往飲之。此太平家酒。治人腸也。諺曰﹕〗

欲得長生。飲太平。﹝○眞誥極眞輔十七。《詩紀外集》三。﹞

許穆

﹝穆。一名謐。字思玄。丹楊句容人。少仕郡主簿﹑功曹史。選補太學博士。出爲余姚令。入爲尙書郎﹑郡中正﹑護軍長史﹑給事中﹑散騎常侍。修眞學。密授教記。太元元年卒。年七十二。﹞

【詩】

〖眞誥曰﹕長史旣聞啟告。賦詩一篇。本注云。此卽酬釋夢之旨也。長史自書。〗

微誠因理感。積精洞幽眞。斐斐乘雲彩。靈象憑紫煙。眇眇濯圓羅。佛佛駕飛輪。玄翰啟蒙昧。顧景思自新。﹝○眞誥協昌期二。《詩紀外集》三作答詩。﹞

許翽

﹝翽。字道翔。小名玉斧。許穆少子。郡舉上計掾﹑主簿。並不赴。居雷平山下。願早遊洞室。不欲久停人世。太和五年卒。年三十。﹞

【茅保命吟】

朝華煥晨井。九蓋傾靑雲。前此珪璋庸。不識萬流椿。解落倏欻頃。寅客何必人。﹝原注。或云是誠。誠則能攺。○眞誥甄命授三。《詩紀外集》三。﹞

【郭四朝叩船歌四首】

〖眞誥曰﹕掾寫今捨前有塘。乃郭四朝所造也。髙其墻岸。蓋水得深。但歷代久遠。塘墻頹下耳。四朝常乘小船遊戲其中。每叩船而歌曰云云。定錄言。又曰﹕四朝。燕國人也。兄弟四人。並得道。四朝是長兄也。眞法其司三官者六百年。○《詩紀》云苻秦時人。見《雲笈七簽》。逯案。此人乃道士所假托。《雲笈七簽》引洞仙傳。謂四朝秦時得道。非苻秦人。〗

淸池帶靈岫。長林郁靑蔥。玄鳥翔幽野。悟言出從容。鼓楫乘神波。稽首希晨風。未獲解脫期。逍遙丘山中。﹝○眞誥稽神樞三。茅山誌八。洞仙傳。《雲笈七簽》九十六。《詩紀外集》三。﹞

浪神九陔外。研道前全眞。戢此靈鳳羽。藏我華龍鱗。髙舉方寸物。萬吹皆垢塵。顧哀朝生蟪。﹝○眞誥作惠。洞仙傳作輩。《詩紀》云。一作輩。﹞孰盡汝車輪。﹝○同上﹞

遊空落飛飈。靈步無形方。圓景煥明霞。九鳳唱朝陽。揮翮扇天津。晻藹慶雲翔。遂造太微宇。挹此金梨漿。逍遙玄陔表。不存亦不亡。﹝○同上﹞

駕飈霞帶九日。髙皇齊龍輪。遂造九華室。神虎洞瓊林。風雲合成一。開闔幽門戶。靈變玄迹滅。﹝○同上﹞

【杜廣平歌吟】

〖眞誥曰﹕杜契者。字廣平。京兆杜陵人。建安之初。來渡江東。依孫策。後爲孫權作立信校尉。黃武二年學道。隱居華陽。〗

淳景翳廣林。曖日東霞升。晨風儛六煙。勃郁八道騰。五嶽何必秀。名山亦足陵。矯首攝洞阜。棲心潛中興。吐納胎精气。玄白誰能勝。﹝○眞誥稽神樞三。諸眞歌頌作保命仙君告許虎牙杜廣平常喜歌。《雲笈七簽》九十六﹑《詩紀外集》三並作杜廣平常喜歌。﹞

【夢詩】

〖眞誥曰﹕四月二十七日夜半。夢見一女子。著上下靑綾衣。與吾相見。自稱云。我是王眉壽之小妹也。相見時。似如在山林之間。云明日可暫出西門外。有犢車。白牛皮巾裹僕禦頭者是我車也。後別相詣於貴解。因口諭作詩而別。〗

乘炁涉淥津。采藥中山顚。披心煥靈想。蕭蕩無悟言。願與盛徳遊。驂駟騁因緣。榮塵何足尋。疾急君淸玄。苟能攝妙觀。吐納可長年。﹝原注。王眉壽之小妹。卽中候夫人也。○眞誥握眞輔二。《詩紀外集》三。﹞

◎附

【丁令威歌】

〖搜神後記曰﹕遼東城門有華表柱。忽有一白鶴集柱頭。時有少年學弓欲射之。鶴乃飛。徘徊空中而言曰云云。遂髙上衝天。今遼東諸丁云。其先世有升仙者。不知名字。〗

有鳥有鳥丁令威。去家千年今來歸。城郭如故人民非。何不學仙冢累累。﹝《詩紀》作壘壘。《雲笈七簽》作離冢累。○搜神後記一。《類聚》七十八引《搜神記》。《雲笈七簽》百十引洞仙傳。《詩紀外集》一。﹞

◎鬼神

【紫玉歌】

〖《搜神記》曰﹕吳王夫差不女名紫玉。童子韓重有道術。女悅重。欲嫁之不得。乃結气而死。重遊學歸。往弔之。玉魂從暮出。見重流涕。乃左顧宛頸而歌曰﹕○逯案。此故事或不始於晉時。然以歌飾說。當在晉時。今姑附此俟考。〗

南山有鳥。北山張羅。烏旣髙飛。羅將柰何。意欲從君。讒言孔多。悲結成疹。沒命黃壚。命之不造。冤如之何。羽族之多。名爲鳳凰。一日失雄。三年感傷。𨿽有眾鳥。不爲匹雙。故見鄙姿。逢君輝光。身遠心近。何當暫忘。﹝○《搜神記》十六。《詩紀外集》四。又《禦覽》五百七十三引羅﹑何﹑多﹑壚﹑何﹑鳳﹑傷﹑光八韻。吳地記引羅﹑何﹑多﹑壚四韻。﹞

【廬山夫人女婉撫琴歌】

〖祖臺之志怪曰﹕建康小吏曹著。爲廬山君迎至廟。廟門外置一大甕。可受數百斛。常有風雷出其中。廬山夫人命女婉出見。容色甚麗。著大悅。夫人命婢瓊林令取琴。命婉鼓之。婉撫琴歌曰云云。歌畢。卽趨入。廬山君卽以婉妻著。居頃之。著求還。婉泫然賦詩爲別。贈以織成袳袴。〗

登廬山兮郁嵯峨。晞陽風兮拂紫霞。招若人兮濯靈波。欣良運兮暢云柯。彈鳴琴兮樂莫過。雲龍會兮登太和。﹝○廬山紀事。《禦覽》五百七十三。《詩紀外集》四。﹞

【陳阿登彈琴歌】

〖搜神後記曰﹕漢時。會稽勾章人至東野。還莫。不及至家。見路旁小屋燃火。因投宿止。有一少女。不欲與丈夫共宿。呼鄰人家女自伴。夜共彈箜篌。問其姓名。女不答。彈弦而歌曰云云。明至東郭外。有賣食母在肆中。此人寄坐。因說昨所見。母聞阿登。驚曰﹕此是我女。近亡。葬於郭外。〗

連綿葛上藤。一緩復一縆。欲知我姓名。姓陳名阿登。﹝○搜神後記六。《禦覽》五百七十三引幽明錄。《禦覽》八百八十四引續《搜神記》。法苑珠林四十引續《搜神記》。《太平廣記》三百十六引靈怪集。《詩紀外集》四。﹞

【王敬伯劉妙容歌詩】

〖續齊諧記曰﹕晉有王敬伯者。會稽余姚人。少好學。善鼓琴。年十八仕於東宮。爲衛佐。休假還鄕。過吳。維舟中者。登亭望月。悵然有懷。乃倚琴歌泫露之時。俄聞戶外有嗟賞聲。見一女子。雅有容色。謂敬伯曰﹕女郎悅君之琴。願共撫之。敬伯許焉。旣而女郎至。姿質婉麗。綽有餘態。從以二少女。一則向先至者。女郎乃撫琴揮弦。韻調哀雅。類今之登歌。曰古所謂楚明君也。惟嵇叔夜能爲此聲。自玆已來。傳習數人而已。復鼓琴歌遲風之詞。因嘆息久之。乃命大婢酌酒。小婢彈箜篌。作宛轉歌。女郎脫頭上金釵。扣琴弦而和之。意韻繁諧。歌凡八曲。敬伯惟憶二曲。將去。畱錦臥具﹑繡香囊並佩一雙。以遺敬伯。敬伯報以牙火籠玉琴軫。女郎悵然不忍別。且曰﹕深閨獨處。十有六年矣。邂逅旅館。盡平之志。蓋冥契非人事也。言竟便去。敬伯船至虎牢戍。吳令劉惠明者。有愛女早世舟中。亡臥具。於敬伯船獲焉。敬伯具以告。果於帳中得火籠琴軫。女郎名妙容。字雅華。大婢名春條。年二十許。小婢名桃枝。年十五。皆善彈箜篌及宛轉歌。相繼俱卒。○以上《樂府詩集》引。樂府又云。唐李端又有王敬伯歌。亦出於此。逯案。續齊諧記。梁吳均撰。然檢《禦覽》﹑事類賦引此或謂出《晉書》。或謂出《世說》。似王劉歌詩晉世已有記載。今列此俟考。〗

【王敬伯泫露詩】

低露下深幕。垂月照孤琴。空弦益宵淚。誰憐此夜心。﹝○《禦覽》五百七十七引《晉書》。事類賦琴賦注引《世說》。﹞

【劉妙容宛轉歌二首】

月旣明。西軒琴復淸。寸心鬥酒爭芳夜。千秋萬歲同一情。歌宛轉。宛轉淒以哀。願爲星與漢。光影共徘徊。﹝○《樂府詩集》六十。《詩紀外集》四。﹞

悲且傷。參差淚成行。低紅掩翠方無色。金徽玉軫爲誰鏘。歌宛轉。宛轉情復悲。願爲煙與霧。氛氳對容姿。﹝○同上﹞

【又一首】

宛轉情復哀。願爲煙與霧。氛氳君子懷。﹝○《禦覽》五百七十七引《晉書》。事類賦琴賦注。○逯案。此蓋上歌第二首佚文。﹞

宋詩卷一

王叔之

﹝叔之。字穆仲。瑯邪人。晉﹑宋間處士。有《莊子》義疏三卷﹑集十卷。﹞

【遊羅浮山詩】

庵藹靈嶽。開景神封。綿界盤址。中天舉峯。孤樓側挺。層岫回重。風雲秀體。卉木媚容。

﹝○《類聚》七。《詩紀》五十四。﹞

【擬古詩】

客從北方來。言欲到交趾。遠行無他貨。惟有鳳皇子。百金我不欲。千金難爲市。﹝○《類聚》九十作晉王叔之。《詩紀》五十四。﹞

伍輯之

﹝輯之。仕晉。官爵未詳。入宋爲奉朝請。有從徵記若干捲﹑集十二卷。﹞

【勞歌二首】

幼童輕歲月。謂言可久長。一朝見零悴。嘆息向秋霜。迍邅已窮極。疢痾復不康。每恐先朝露。不見白日光。庶及盛年時。暫遂情所望。吉辰旣乖越。來期眇未央。促促歲月盡。窮年空悲傷。﹝○文苑英華二百三。《樂府詩集》八十六。《詩紀》五十四。﹞

女蘿依附松。終已冠髙枝。浮萍生托水。至死不枯萎。傷哉抱關士。獨無松與期。月色似冬艸。居身苦且危。幽生重泉下。窮年冰與澌。多謝負郭生。無所事六奇。勞爲社下宰。時無魏無知。﹝○《樂府詩集》八十六。﹞

【春芳詩】

桃柳發葇榮。丹綠粲郊邑。﹝○《初學記》三。﹞。

卞伯玉

﹝伯玉。濟陰人。仕晉。官爵未詳。入宋爲東陽太守﹑黃門郎。有系辭注二卷﹑集五卷。﹞

【赴中書郎詩】

大方信苞容。優渥遂不已。躍鱗龍鳳池。揮翰紫宸裏。﹝○《書鈔》五十七作赴中書詩。《初學記》十一作中書郎詩。《詩紀》六十二。又《初學記》十一引第三句。﹞

謝瞻

﹝瞻。字宣遠。一名檐。字通遠。陳郡陽夏人。晉元興元年。爲安西將軍桓偉參軍。歷楚臺祕書郎﹑劉柳建威長史﹑武帝鎭軍參軍﹑瑯邪王大司馬參軍。轉主簿﹑安城相﹑宋國中書﹑侍郎﹑相國從事中郎。出爲豫章太守。文章與從叔混﹑族弟靈運相抗。永初二年卒。年三十九。有集三卷。﹝○《宋書》及南史本傳俱言卒年三十五。嚴可均全宋文云。考瞻卒於永初二年。年三十五。靈運誅於元嘉十年。年四十九。則靈運長於瞻二歲。疑有一誤。逯案。靈運生卒無誤。瞻卒年三十五當爲三十九之訛。瞻永初年卒。時如爲三十九。則長於靈運二歲。元興元年任桓偉參軍爲十九歲。如爲三十五歲。則元興元年僅十五歲。以常例衡之。不應是時卽爲參軍也。﹞

【九日從宋公戲馬臺集送孔令詩】

風至授寒服。霜降休百工。繁林收陽彩。密苑解華叢。巢幕無畱燕。遵渚有歸鴻。輕霞冠秋日。迅商薄淸穹。聖心眷嘉節。揚鑾戾行宮。四筵沾芳醴。中堂起絲桐。扶光迫西汜。歡餘宴有窮。逝矣將歸客。養素克有終。臨流怨莫從。歡心嘆飛蓬。﹝○《文選》二十。古今歲時雜詠三十三。《詩紀》四十九。又《類聚》四﹑《初學記》四﹑《禦覽》三十二並引工﹑鴻﹑穹﹑宮﹑桐﹑窮六韻。﹞

【答康樂秋霽詩】〖《文選》作答靈運。《詩紀》同。〗

夕霽風气涼。閒房有餘淸。開軒滅華燭。月露皓已盈。獨夜無物役。寢者亦云寧。忽獲愁霖唱。懷勞奏所誠。嘆彼行旅艱。深玆眷言情。伊余𨿽寡慰。殷憂暫爲輕。牽率酬嘉藻。長揖愧吾生。﹝○《文選》二十五。《詩紀》四十九。﹞

【於安城答靈運詩】〖五章〗

條繁林彌蔚。波淸源愈浚。華宗誕吾秀。之子紹前胤。綢繆結風徽。煙熅吐芳訊。鴻漸隨事變。雲臺與年峻。

華萼相光飾。嚶鳴悅同響。親親子惇余。賢賢五爾賞。比景後鮮輝。方年一日長。萎葉愛榮條。涸流好河廣。狥業謝成操。復禮愧貧樂。幸會果代耕。符守江南曲。履運傷荏苒。遵途歡緬邈。布懷存所欽。我勞一何篤。

肇允𨿽同規。翻飛各異槪。迢遞封畿外。窈窕承明內。尋途之旣暌。卽理理已對。絲路有恆悲。矧乃在吾愛。

跬行安步武。鎩翮周數仞。豈不識髙遠。違方往有吝。歲寒霜雪嚴。過半路愈峻。量己畏友朋。勇退不敢進。行矣勵令猷。寫誠酬來訊。﹝○《文選》二十五。《詩紀》四十九。又《類聚》二十一作答靈運詩。引第二章

。﹞

【王撫軍庾西陽集別時爲豫章太守庾被徵還東詩】

〖集曰﹕謝還豫章。庾被徵還都。王撫軍送至湓口南樓作。〗

祗召旋北京。守官反南服。方舟析舊知。對筵曠明牧。舉觴矜飲餞。指途念出宿。來晨無定端。別晷有成速。頹陽照通津。夕陰曖平陸。榜人理行艫。輶軒命歸僕。分手東城闉。發棹西江隩。離會𨿽相雜。逝川豈往復。誰謂情可書。盡言非尺牘。﹝○《文選》二十。《詩紀》四十九。○逯案。六臣本只作王撫軍庾西陽集別。﹞

【經張子房廟詩】

王風哀以思。周道蕩無章。卜洛易隆替。興亂罔不亡。力政吞九鼎。苛慝暴三殤。息肩纏民思。靈鑑集朱光。伊人感代工。聿來扶興王。婉婉幕中畫。輝輝天業昌。鴻門銷薄蝕。垓下隕欃槍。爵仇建蕭宰。定都護儲皇。肇允契幽叟。翻飛指帝鄕。惠心奮千祀。淸埃播無疆。神武睦三正。裁成被八荒。明兩燭河陰。慶霄薄汾陽。鑾旍歷頹寢。飾像薦嘉嘗。聖心豈徒甄。惟徳在無忘。逝者如可作。揆子慕周行。濟注屬車士。粲粲翰墨場。瞽夫違盛觀。竦踴企一方。四達𨿽平直。蹇步愧無良。餐和忘微遠。延首詠太康。﹝○《文選》二十一作張子房詩。《詩紀》四十九。又《類聚》三十八作引王﹑昌﹑槍﹑皇﹑鄕﹑疆六韻。﹞

【遊西池詩】

逍遙越郊肆。願言屢經過。回阡被陵闕。髙臺眺飛霞。惠風蕩繁囿。白雪騰曾阿。褰裳順蘭沚。徙倚引芳柯。美人愆歲月。遲暮獨如何。﹝○《類聚》二十八。﹞

孔欣

﹝欣。會稽山陰人。仕晉。入宋爲國子博士。景平中。會稽太守褚淡之以爲參軍。有集九卷。﹞

【置酒髙堂上】

置酒宴友生。髙會臨疏欞。芳俎列嘉肴。山罍滿春靑。廣樂充堂宇。絲竹橫兩楹。邯鄲有名倡。承間奏新聲。八音何寥亮。四座同歡情。舉觴發湛露。銜杯詠鹿鳴。觴謠可相娛。揚解意何榮。顧歡來義士。暢哉矯天誠。朝日不夕盛。川流常宵徵。生猶懸水澑。死若波瀾停。當年貴得意。何能競虛名。﹝○《樂府詩集》三十一。《詩紀》五十四。﹞

【相逢狹路間】

相逢狹路間。道狹正踟躕。如何不羣士。行吟戲路衢。輟步相與言。君行欲焉如。淳朴久已凋。榮利疊相驅。流落尙風波。人情我遷渝。勢集堂必滿。運去庭亦虛。競趨嘗不暇。誰肯眷桑樞。無爲肆獨往。只將困淪胥。未若及初九。攜手歸田廬。躬耕東山畔。樂道詠玄書。狹路安足遊。方外可寄娛。﹝○《樂府詩集》三十四。廣《文選》十四。《詩紀》五十四。﹞

【猛虎行】

饑不食邪蒿萊。倦不息無終裏。邪蒿乖素尙。無終喪若始。﹝○《文選》四十六王文憲集序注。﹞

【祠太廟】

束帶從王事。結纓奉淸祀。肅肅禁闈內。翳然絕塵軌。峨峨髙堂上。層構郁雲起。明發修薦享。矜悚不遑止。罄折階廊間。棲棲常靡已。﹝○《初學記》十三。萬花谷後十七。《詩紀》五十四。﹞

宋文帝劉義隆

﹝義隆。小字車兒。武帝第三子。晉義熙十一年。封彭城縣公。歷徐州﹑司州﹑荊州刺史。宋受禪。封宜都王。鎭湘江。景平二年八月卽位。攺元元嘉。三十年。爲太子劉劭所弒。年四十七。宋孝武帝定亂。謚曰文皇帝。有集十卷。﹞

【元嘉七年以滑臺戰守彌時遂至陷沒乃作詩】

逆虜亂疆場。邊將嬰寇仇。堅城效貞節。攻戰無暫休。覆瀋不可食。離機難復收。勢謝歸途單。於焉見幽囚。烈烈制邑守。捨命蹈前修。忠臣表年暮。貞柯郵嚴秋。楚莊投袂起。終然報彊仇。去病辭髙館。卒獲舒國憂。戎事諒未殄。民患焉得瘳。撫劍懷感激。志气若云浮。願想淩扶搖。弭旆拂中州。爪牙申威靈。帷幄騁良籌。華裔混殊風。率土浹王猷。惆悵懼遷逝。北顧涕交流。﹝○《宋書》索虜傳。﹞

【北伐詩】

〖宋《書》曰﹕元嘉二十三年。詔羣臣曰﹕吾少覽篇籍。頗愛文義。自纓紼世務。情兼家國。徒存日昃。終有慚徳。而區宇未一。師饉代有。永言斯瘼。彌幹其慮。屬思之功。與事而廢。殘虐遊魂。齊民塗炭。乃眷北顧。無忘私拯。思總羣謀。掃淸逋逆。感慨之來。遂成短韻。卿等體國情深。亦當義篤其懷也。《詩》曰﹕〗

季父鑑禍先。辛生識機始。崇替非無徵。興廢要有以。自昔淪中畿。倏焉盈百祀。不睹南云陰。但見胡塵起。亂極治方形。塗泰由積否。方欲滌。遺氛。矧乃穢邊鄙。眷言悼斯民。納隍良在己。逝將振宏羅。一麾同文軌。時乎豈再來。河淸難久俟。駘駟安局步。騏驥志千里。梁傅畜義心。伊相抱深恥。賞契將誰寄。要之二三子。無令齊晉朝。取愧鄒魯士。﹝○《宋書》索虜傳。又《類聚》五十九﹑《詩紀》四十五並引始﹑以﹑祀﹑起﹑否﹑鄙﹑己﹑軌八韻。﹞

【登景陽樓詩】

崇堂臨萬雉。層樓跨九成。瑤軒籠翠幌。組幕翳云屏。階上曉露潔。林下夕風淸。蔓藻嬛綠葉。芳蘭媚紫莖。極望周天險。畱察浹神京。交渠紛綺錯。列植發華英。﹝○《類聚》六十三。《詩紀》四十五。﹞

士女眩街裏。軒冕曜都城。萬軫楊金鑣。千軸樹蘭旌。﹝○《禦覽》三百五十八。○逯案。兩篇當爲一首。﹞

宗炳

﹝炳。字少文。南陽湟陽人。晉義熙中。武帝領荊州。辟主簿。後召爲太尉參軍。辟太尉掾。宋受禪。徵太子舍人。文帝卽位。徵通直郎。皆不就。有集十六卷。﹞

【登半石山詩】

淸晨陟阻崖。气志洞蕭灑。嶰谷崩地幽。窮石淩天委。長松列竦肅。萬樹巉巖詭。上施神農蘿。下凝堯時髓。﹝○《類聚》七。《詩紀》三十六。﹞

【登白鳥山詩】

我䢐白鳥山。因名感昔擬。仰升數百仞。俯覽眇千里。杲杲羣木分。岌岌眾巒起。﹝○《類聚》七。《詩紀》三十六。﹞

孔寧子

﹝寧子。會稽山陰人。義熙初爲武這太尉主簿。永初中爲文帝鎭西諮議參軍。文帝卽位。以爲黃門侍郎。領步兵校尉。進侍中。元嘉二年卒。有集十五卷。﹞

【棹歌行】

君子樂和節。品物待陽時。上位降繁祉。元已命水嬉。倉武戒橋梁。旄人樹羽旗。髙檣抗飛帆。羽蓋翳華枝。佽飛激逸響。娟娥吐淸辭。溯洄緬無分。欣流愴有思。仰瞻翳云繳。俯引沈泉絲。委羽漫通渚。鮮染中塡坻。鷁鳥感江使。揚波駭馮夷。夕影𨿽已西。��終無期。﹝○《樂府詩集》四十。《詩紀》五十三。﹞

【前緩聲歌】

供帳設玄宮。眾仙胥�亞。照照二儀曠。雍容風雲暇。北伐太行鼓。南整九疑駕。笙歌興洛川。鳴簫起秦榭。鈞天異三代。廣樂非韶夏。滿堂皆人靈。列筵必羽化。烏可循日畱。兔自延月夜。弱水時一濯。扶桑聊暫捨。兆旬言履端。千齡�八蠟。﹝○《樂府詩集》六十五。《詩紀》五十三。﹞

傅亮

﹝亮。字季友。北地靈州人。晉義熙中爲中書黃門侍郎。武帝受禪。加尙書僕射。後與徐羨之﹑謝晦同廢少帝。奉迎文帝卽位。元嘉三年被誅。年五十三。有集三十一卷。﹞

【從武帝平閩中詩】

鞠旅揚城。大搜徐方。旅旌首路。元戎啟行。弭楫洪河。總轡崇芒。﹝《詩紀》作岡。○《類聚》五十九。《詩紀》五十三。○逯案。宋武帝有平關中姚秦事。無平閩中事。閩。關之訛。﹞

【從徵詩】

息徒西楚。佇楫舊鄕。止猶嶽立。動則云翔。烈烈羣師。星言啟行。泛舟掩河。秣馬登芒。﹝○《類聚》五十九。《詩紀》五十三。﹞

【奉迎大駕道路賦詩】

〖《詩紀》云。《宋書》本傳曰﹕亮初奉迎大駕。道路賦詩三首。其一篇有憂懼之辭。按本傳。宋少帝廢。亮率行臺至江陵奉迎文帝。疑卽此時作也。〗

夙棹發皇邑。有人祖我舟。餞離不以﹛敝巾﹜。贈言重琳球。知止道攸貴。懷祿義所尢。四牡倦長路。君轡可以收。張邴結晨軌。疏董頓夕輈。東隅誠已謝。西景逝不畱。性命安可圖。懷此作前修。敷衽銘篤誨。引帶佩嘉謀。迷寵非予志。厚徳良未酬金。撫躬愧疲朽。三省慚爵浮。重明照蓬艾。萬品同率由。忠誥豈假知。式微發直謳。﹝○《宋書》本傳。《詩紀》五十三。﹞

【冬至】

星昴殷仲冬。短晷窮南陸。柔荔迎時萋。芳蕓應節馥。﹝○《初學記》四。古今歲時雜詠三十九。《詩紀》五十三。﹞

謝晦

﹝晦。字宣明。陳郡陽夏人。初爲武帝太尉參軍。武帝受命。封武昌縣公。少帝卽位。加中書令。文帝卽位。加使持節。進號衛將軍。元嘉三年被誅。年三十七。﹞

【彭城會詩】

〖宋《書》曰﹕晦爲宋武帝太尉主簿。從徵關洛。帝於彭城大會。命紙筆賦詩。晦恐帝有失。起諫帝。卽代作曰﹕〗

先蕩臨淄穢。卻淸河洛塵。華陽有逸驥。桃林無伏輪。﹝○《宋書》本傳。《禦覽》五百九十一作宋髙祖。《詩紀》五十三。﹞

【悲人道】

〖宋《書》曰﹕晦敗。乃攜某弟遁﹑兄子世基等七騎北走。遁肥壯。不能騎馬。晦每待之。行不得速。至安陸延頭。爲戍主光順之所執。順之。晦故吏也。檻送京師。於路作悲人道。其詞曰﹕〗

悲人道兮悲人道之實難。哀人道之多險。傷人道之寡安。懿華宗之冠冑。固淸流而遠源。樹文徳於庭戶。立操學於衡門。應積善之餘祐。當履福之所延。何小子之凶放。實招禍而作愆。值革變之大運。遭一顧於聖皇。參謀猷於創物。贊帝制於宏綱。出治戎於禁衛。入關言於帷房。分河山之圭組。繼文武之龜章。稟顧命於西殿。受遺寄於禦牀。伊懦劣其無節。實懷此而不忘。荷隆遇於先主。欲報之於後王。憂托付之無效。懼愧言於存亡。謂繼體其嗣業。能增輝於前光。居遏密之未幾。越禮度而湎荒。普天壤而殞气。必社稷之淪喪。矧吾儕之體國。實啟處而匪遑。藉億兆之一志。固昏極而明彰。諒主尊而民晏。信卜祚之無疆。國旣危而重構。家已衰而載昌。獲扶顚而休否。冀世道之方康。朝褒功以疏爵。只命服於西蕃。奏簫管之嘈囋。擁朱旄之赫煌。臨八方以作鎭。響文武之桓桓。厲薄弱以爲政。實忘食於日旰。豈申甫之敢慕。庶惟宋之屏翰。甫逾歷其三稔。實周回其未再。豈有慮於內�。���其云裁。痛夾輔之二宰。並加辟而靡貸。哀弱息之從禍。悲發中而心痗。伊荊漢之良彥。逮文武之子民。見忠貞而弗亮。睹理屈而莫申。皆義槪而同憤。咸荷戈而競臻。浮舳艫之奕奕。陳車騎之轔轔。觀人和與師整。謂玆兵其誰陳。庶亡魂之雪怨。反涇渭於彜化。齊輕舟於江曲。殄銳敵其皆湮。勒陸徒於白水。寇無反於隻輪。气扔捷而益壯。威旣肅而彌振。嗟時哉之不與。迕風雨以逾旬。我謀戰而不克。彼繼奔其躡塵。乏智勇之奇正。忽孟明而是遵。苟成敗其有數。豈怨天而尢人。恨矢石之未竭。遂摧師而覆陳。誠得喪之所遭。固當之其無吝。痛而懷之弱子。橫遭罹之殃釁。智未窮而事傾。力未極而莫振。誓同盡於鋒鏑。我怯劣而愆信。湣弟侄之何辜。實五咎之所嬰。謂九夷之可處。思致免以全生。嗟性命之難遂。乃窘紲於邊亭。亦何忤於天地。備艱危而是丁。我聞之於昔誥。功彌髙而身戚。霍芒刺而幸免。卒傾宗而滅族。周嘆貴於嶽吏。終下審而靡鞠。𨿽明徳之大賢。亦不免於殘戮。懷今憚而忍人。忘向惠而莫復。績無賞而震主。將何方以自牧。非砏石之圖照。孰違禍以取福。箸殷鑑認自古。豈獨嘆於季叔。能安親而揚名。諒見稱於先哲。保歸全而終孝。傷在余而皆缺。辱歷世之平素。忽盛滿而傾滅。惟烝嘗與灑埽。痛一朝而永絕。問其誰而爲之。實孤人之險戾。罪有逾於丘山。𨿽百死其何雪。羈角偃兮衡閭。親朋交兮平義。𨿽履尙兮不一。隆分好兮情寄。俱憚耕兮從祿。睹世道兮艱詖。規志局兮功名。每謂之兮爲易。今定謚兮闔棺。慚明智兮昔議。𨿽待盡兮爲恥。嗟原顏兮靡寘。長揖兮數子。謝爾兮明智。百齡兮浮促。終焉兮斟克。臥盡兮斧斤。理命兮同得。世安彼兮非此。豈曉分兮辧惑。禦莊生之達言。請承風以爲則。﹝○《宋書》本傳。﹞

【連句詩】

〖宋《書》曰﹕晦被誅。世基坐從。其將刑。爲連句《詩》曰云云。謝晦續之曰﹕〗

功遂侔昔人。保退無智力。旣涉太行險。斯路信難陟。﹝○《宋書》本傳。南史謝世基傳。計紀五十三。﹞

謝世基

【連句詩】

〖宋《書》曰﹕世基。晦之從子也。有才气。晦被誅。世基坐從。其將刑。爲連句《詩》曰﹕〗

偉哉橫海鯨。壯矣垂天翼。一旦失風水。翻爲螻蟻食。﹝○《宋書》謝晦傳。南史謝世基傳。《詩紀》五十三。﹞

鄭鮮之

﹝鮮之。字道子。開封人。初仕晉。爲輔國主簿。武帝受禪。遷太常﹑都官尙書。元嘉三年。爲尙書右僕射。四年卒。時年六十四。有集二十卷。﹞

【行經張子房廟詩】

七雄裂周紐。道盡鼎亦淪。長風晦昆溟。潛龍動泗濱。紫煙翼丹虯。靈媼悲素鱗。﹝○《類聚》三十八。《詩紀》五十三。﹞

範泰

﹝泰。字伯倫。南陽順陽人。晉豫章太守寧子。晉太元初爲太學博士。出爲天門太守。義熙初。荊州刺史司馬休之以爲長史﹑南郡太守。入爲黃門郎﹑禦史中丞。出爲東陽太守。累遷尙書兼司空。宋受禪。拜金紫光祿大夫。元嘉三年。進侍中﹑左光祿大夫﹑國子祭酒。五年卒。年七十四。有集二十卷。﹞

【經漢髙廟詩】

嘯吒英豪萃。指揮五嶽分。乘彼道消勢。遂廓宇宙氛。重瞳豈不偉。奮臂騰羣雄。壯力拔髙山。猛气烈迅風。恃勇終必撓。道勝業自隆。﹝○《類聚》三十八。《詩紀》五十三。﹞

【鸞鳥詩】

昔罽賓王結罝峻卯之山。獲一鸞鳥。王甚愛之。欲其鳴而不致也。乃飾以金樊。饗以珍羞。對之愈戚。三年不鳴。其夫人曰﹕嘗聞鳥見其類而後鳴。何不縣鏡以映之。王從其意。鸞睹形悲鳴。哀響衝霄。一奮而絕。嗟乎。玆禽何情之深。昔鐘子破琴於伯牙。匠石韜斤於郢人。蓋悲妙賞之不存。慨神質於當年耳。矧乃一舉而殞其身者哉。悲夫。乃爲《詩》曰﹕

神鸞棲髙梧。爰翔霄漢際。軒翼颺輕風。淸響中天厲。外患難預謀。髙羅掩逸勢。明鏡懸髙堂。顧影悲同契。一激九霄音。響流形已斃。﹝○《類聚》九十。《詩紀》五十三。﹞

【九月九日詩】

勁風肅林阿。鳴雁驚時候。籬菊熙寒藂。竹枝不攺茂。﹝○《書鈔》百五十五。﹞

【詩】

〖《詩紀》作詠老。並注云。藝文云梁範泰作。考梁無此名。附於此。然不得卽以爲伯倫作也。〗

枉生竟何豫。未云倏已老。華發飄悴容。若慮棲懷抱。疇昔少年時。皆以歸大造。﹝○《類聚》八十。《詩紀》五十三。﹞

【詠雪詩】

王山亙野。瓊林分道。﹝○《書鈔》百五十二。﹞

【贈袁湛謝混詩】

〖《晉書》曰﹕湛。字士深。少有操植。以衝粹自立而無文華。故不爲流俗所重。時謝混爲僕射。範泰贈湛及混《詩》云﹕〗

亦有後出雋。離羣頗騫翥。﹝○《晉書》袁湛傳。﹞

宋詩卷二

謝靈運

﹝靈運。小名客兒。陳郡陽夏人。晉車騎將軍謝玄孫。太元末。襲封康樂公。爲瑯邪王大司馬參軍。劉毅鎭姑熟。以爲撫軍記室參軍。毅鎭江陵。又以爲衛軍從事中郎。毅誅。武帝版爲太尉參軍。宋國建。遷相國從事中郎。宋受禪。降爵爲侯。起爲散騎常侍。轉太子左衛率。少帝卽位。出爲永嘉太守。文帝卽位。徵爲祕書監。遷侍中。尋引病東歸。以遊宴免官。起爲臨川內史。後爲有司所糾。興兵叛。禽付廣州。元嘉十年。詔就廣州棄市。年四十九。有《晉書》三十六卷﹑集二十卷。﹞

【樂府】

【善哉行】〖以下四言。〗

陽谷躍升。虞淵引落。景曜東隅。蜿晚西薄。三春燠敷。九秋蕭索。涼來溫謝。寒往暑卻。居徳斯頤。積善嬉謔。陰灌陽叢。凋華墮萼。歡去易慘。悲至難鑠。擊節當歌。對酒當酌。鄙哉愚人。戚戚懷瘼。善哉達士。滔滔處樂。﹝○《樂府詩集》三十六。廣《文選》十四。詩經四十七。又《類聚》四十一作謝惠連。引卻﹑萼﹑酌﹑瘼﹑樂五韻。﹞

【隴西行】

昔在《老子》。至理成篇。柱小傾大。綆短絕泉。鳥之棲遊。林檀是閒。韶樂牢膳。豈伊攸便。胡爲乖枉。從表方圓。耿耿僚志。慊慊丘園。善歌以詠。言理成篇。﹝○《樂府詩集》三十七。《詩紀》四十七。﹞

【日出東南隅行】〖以下五言。〗

柏梁冠南山。桂宮燿北泉。晨風拂幨幌。朝日照閨軒。美國人臥屏席。懷蘭秀瑤璠。皎潔秋松气。淑徳春景暄。﹝○《類聚》四十一。《樂府詩集》二十八。《詩紀》四十七。﹞

【長歌行】

倏爍夕星流。昱奕朝露團。粲粲烏有停。泫泫豈暫安。䢐齡速飛電。頹節騖驚湍。覽物起悲緒。顧已識憂端。朽貌攺鮮色。悴容變柔顏。變攺苟催促。容色烏盤桓。亹亹衰期迫。靡靡壯志闌。旣慚臧孫慨。復愧楊子嘆。寸陰果有逝。尺素竟無觀。幸賒道念戚。且取長歌歡。﹝○《樂府詩集》三十。廣《文選》十四。《詩紀》四十七。﹞

【苦寒行】

歲歲層冰合。紛紛霰雪落。浮陽減淸暉。寒禽叫悲壑。饑爨煙不興。渴汲水枯涸。﹝○《類聚》四十一。《樂府詩集》三十三。《詩紀》四十七。﹞

【又】

樵蘇無夙飲。鑿冰煮朝餐。悲矣采薇唱。苦哉有餘酸。﹝○《初學記》七。﹞

【豫章行】

短生旅長世。恆覺白日欹。覽鏡睨頹容。華顏豈久期。苟無回戈術。坐觀落崦嵫。﹝○《類聚》四十一。《樂府詩集》三十四。《詩紀》四十七。﹞

【相逢行】

〖《詩紀》云。樂府作惠連。今從藝文作靈運。〗

行行卽長道。道長息班艸。邂逅賞心人。與我傾懷抱。夷世信難值。憂來傷人。平生不可保。陽華與春渥。陰柯長秋槁。心慨榮去速。情苦憂來早。日華難久居。憂來傷人。諄諄亦至老。親黨近卹庇。暱君不常好。九簇悲素霰。三良怨黃鳥。邇朱白卽赬。憂來傷人。近縞潔必造。水流理就濕。火炎同歸燥。賞契少能諧。斷金斷可寶。各計莫適從。萬端信紛繞。巢林宜擇木。結友使心曉。心曉形迹略。略邇誰能了。相逢旣若舊。憂來傷人。片言代紵縞。﹝○《樂府詩集》三十四作謝惠連。《詩紀》四十七。又《類聚》四十一引艸﹑抱﹑保三韻。﹞

【折楊柳行】

〖原二首。按第一首鬱鬱河邊樹。乃魏文帝詞。今刪。〗

騷屑出穴風。揮霍見日雪。颼颼無久搖。皎皎幾時潔。未覺泮春冰。已復謝秋節。空對尺素遷。獨視寸陰滅。否桑未易系。泰茅難重拔。桑茅﹝樂府作薴。﹞疊生運。語默寄前哲。﹝○《樂府詩集》三十七。廣《文選》十四。《詩紀》四十七。﹞

【泰山吟】

岱宗秀維嶽。崔崒刺雲天。岝崿旣崄巇。觸石輒芊綿。登封瘞崇壇。降禪藏肅然。石閭何晻藹。明堂祕靈篇。﹝○《初學記》五。岱史。《樂府詩集》四十一。《詩紀》四十七。又《初學記》十三引天﹑然二韻。﹞

【君子有所思行】

總駕越鐘陵。還顧望京畿。躑躅周名都。遊目倦忘歸。市鄽無厄室。世族有髙闈。密親麗華苑。軒薨飾通逵。孰是金張樂。諒由燕趙詩。長夜恣酣飲。窮年弄音徽。盛往速露墜。衰來疾風飛。餘生不歡娛。何以竟暮歸。寂寥曲肱子。瓢飲療朝饑。所秉自天性。貧富豈相譏。﹝○《樂府詩集》六十一。廣《文選》十四。《詩紀》四十七。﹞

【悲哉行】

〖《詩紀》云。陸士衡集亦載此詩。誤也。陸別有一首。〗

萋萋春艸生。王孫遊有情。差池燕始飛。夭裊桃始榮。灼灼桃悅色。飛飛燕弄聲。檐上云結陰。澗下風吹淸。幽樹𨿽攺觀。終始在初生。松蔦歡蔓延。棹葛欣虆縈。眇然遊宦子。晤言時未並。鼻感攺朔气。眼傷變節榮。侘傺豈徒然。澶漫絕音形。風來不可托。鳥去豈爲聽。﹝○《樂府詩集》六十二。陸士衡文集七。廣《文選》十四。《詩紀》四十七。又《類聚》四十一引情﹑榮二韻。﹞

【會吟行】

六引緩淸唱。三調佇繁音。列筵皆靜寂。咸共耹會吟。會吟自有初。請從文命敷。敷績壺冀始。刊木至江汜。列宿炳天文。負海橫地理。連峯競千仞。背流各百里。滮池漑粳稻。輕雲曖松杞。兩京愧佳麗。三都豈能似。層臺指中天。髙墉積崇雉。習燕躍廣途。鷁首戲淸沚。肆呈窈窕容。路曜﹤女便﹥娟子。自來彌世代。賢達不可紀。句踐善廢興。越叟識行止。範蠡出江湖。梅福入城市。東方就旅逸。梁鴻去桑梓。牽綴書士風。辭殫意未已。﹝○《文選》二十八。《樂府詩集》六十四。三謝詩。《詩紀》四十七。又《類聚》四十二作吳會行。引音﹑吟﹑敷﹑汜﹑止﹑市六韻。﹞

【緩歌行】

飛客結靈友。淩空萃丹丘。習習和風起。采采彤雲浮。﹝《詩紀》云。一作流。﹞娥皇發湘浦。霄明出河洲。宛宛連螭轡。裔裔振龍旒。﹝《詩紀》云。一作輈。○《類聚》四十二。《樂府詩集》六十五。《詩紀》四十七。﹞

【燕歌行】〖七言〗

孟冬初寒節气成。悲風入閨霜依庭。秋蟬噪柳燕辭楹。念君行役怨邊城。君何崎嶇久䢐徵。豈無膏沐感鸛鳴。對君不樂淚沾纓。辟窗開幌弄秦箏。調弦促柱多哀聲。遙夜明月鑑帷屏。誰知河漢淺且淸。展轉思服悲明星。﹝○《樂府詩集》三十二。廣《文選》十四。《詩紀》四十七。又萬花谷後四十引成﹑庭﹑盈﹑廷四韻。﹞

【鞠歌行】〖以下雜言。〗

徳不孤兮必有鄰。唱和之契冥相因。譬如虯虎兮來風雲。亦如形聲影響陳。心歡賞兮歲易淪。隱玉藏彩疇識眞。叔牙顯。夷吾親。郢旣歿。匠寢斤。覽古籍。信伊人。永言知已感良辰。﹝○《樂府詩集》三十三。《詩紀》四十七。﹞

【順東西門行】

出西門。眺雲間。揮斤扶木墜虞泉。信道人。鑑䢐川。思樂暫捨誓不旋。閔九九。傷牛山。宿心載違徒昔言。競落運。務頹年。招命儕好相追牽。酌芳酤。奏繁弦。惜寸陰。情固然。﹝○《樂府詩集》三十七。《詩紀》四十七。﹞

【上畱田行】

薄遊出彼東道。上畱田。薄遊出彼東道。上畱田。循聽一何矗矗。上畱田。澄川一何皎皎。上畱田。悠哉逷矣徵夫。上畱田。悠哉逷矣徵夫。上畱田。兩服上阪電遊。上畱田。舫舟下游飆驅。上畱田。此別旣久無適。上畱田。此別旣久無適。上畱田。寸心系在萬里。上畱田。尺素遵此千夕。上畱田。秋冬疊相去就。上畱田。秋冬疊相去就。上畱田。素雪紛紛鶴委。上畱田。淸風飈飈入袖。上畱田。歲雲暮矣增憂。上畱田。歲雲暮矣增憂。上畱田。誠知運來詎抑。上畱田。熟視年往莫畱。上畱田。﹝○《樂府詩集》三十八。廣《文選》十四。詩經四十七。﹞

【詩】

【三月三日侍宴西池詩】〖四言〗

詳觀記牒。鴻荒莫傳。降及云鳥。曰聖則天。虞承唐命。周襲商艱。江之永矣。皇心惟眷。矧乃暮春。時物芳衍。濫觴逶迆。周流蘭殿。禮備朝容。樂闋夕宴。﹝○《類聚》四。廣《文選》八。《詩紀》四十七。又《初學記》四﹑古今歲時雜詠十六並引衍﹑殿﹑宴三韻。﹞

【贈從弟弘元詩】〖六章〗從弟弘元。爲驃騎記室參軍。義熙十一年十月十日。從鎭江陵。贈以此詩。

毖彼明泉。馥矣芳荑。揚曄神臯。澂淸靈谿。灼灼吾秀。徽美是諧。譽必徳昭。志由業棲。

憩鳳於林。養龍在泉。捨潛就躍。假云翔天。飪以味變。臺以明宣。言辭戚朝。聿來鼎藩。

昔爾同事。謂予偕徵。暌合無朕。聚散有情。我端北署。子騰南溟。申非授乖。飲淚淒聲。

緬邈荊巫。杳翳江湍。三千旣曠。繇役實難。想象微景。延佇音翰。因云往情。感風來嘆。

寢處燕說。指辰忌薄。仳離未幾。節至采獲。靜念霜繁。長懷景落。人道分慮。前期靡托。

視聽易狎。衝用難本。違眞一差。順性誰捲。顏子悔傷。蘧生化善。心愧𨿽厚。行迷未遠。平生結誠。久要罔轉。警掉候風。側望雙反。﹝○文館詞林百五十二。﹞

【答中書詩】〖八章〗

懸圃樹瑤。昆山挺玉。流采神臯。列秀華嶽。休哉美寶。擢穎昌族。灼灼風徽。采采文牘。

伊昔昆弟。惇好閭裏。我曁我友。均尙同恥。仰儀前修。綢繆儒史。亦有暇日。嘯歌宴喜。

聚散無期。乖仳易端。之子名揚。鄙夫忝官。素質成漆。巾褐懼蘭。遷流推薄。云胡不嘆。

中予備列。子贊時庸。偕直東署。密勿遊從。彼美顯價。煌煌逸蹤。振迹鼎朝。翰飛雲龍。

嗟玆飄轉。隨流如萍。臺嶽崇觀。僚士惟明。璅々下陪。從公於徵。溯江踐漢。自徐䢐荊。

契闊北京。劬勞西郢。守官末局。年月已永。孰是疲劣。逢此多�。厚顏旣積。在志莫省。

淒淒離人。惋乖悼己。企佇好音。傾渴行李。矧乃良朋。貽我瓊玘。久要旣篤。平生盈耳。申復情言。欣嘆起。保用托誠。寄之吾子。

在昔先師。任誠師天。刻意豈髙。江海非閒。守道順性。樂玆丘園。偕友之唱。敬悅在篇。霜露荏苒。日月如捐。相望式遄。言歸言旋。﹝○文館詞林百五十二。﹞

【贈從弟弘元時爲中軍功曹住京詩】〖五章〗

於穆冠族。肇自有姜。峻極誕靈。伊源降祥。貽厥不已。歷代流光。邁矣夫子。允迪淸芳。

昔聞蘭金。載美典經。曾是朋從。契合性情。我違志槪。顯藏無成。疇鑑予心。托之吾生。

維翰孔務。明時勞止。我求髦俊。以作僚士。僉曰爾諧。俾蕃是紀。逝將去我。言念北鄙。

契闊羣從。繾綣遊娛。歷時閱歲。寒暑屢䢐。接席密處。同軫修衢。孰云異對。翔集無殊。

子旣祗命。餞此離襟。良會難期。朝光易侵。人之執情。A29景悼心。分手遵渚。傾耳淑音。﹝○文館詞林百五十二。﹞

【贈安成詩】〖七章〗

時文前代。徽猷系從。於邁吾子。誕俊華宗。明發迪吉。因心體聰。微言是賞。斯文以崇。

用捨誰階。賓名相傳。祕丘發軫。千里知賢。撫翼宰朝。翰飛戚蕃。佐道以業。淑問聿宣。

相彼景響。有比表聲。始云同宗。終焉友生。棠棣隆親。頍弁鑑情。緬邈歲月。繾綣平生。

明政惇化。矜卹載懷。用掇良彥。循我人黎。江旣永矣。服亦南畿。解袂告離。云往風飛。

揮手未幾。鉆燧推斥。靑春屏轡。素秋系迹。媚彼時漁。戀此分拆。我勞行久。實獲予戚。

昔在先道。垂誥亨鮮。亦曰於豹。調和韋弦。淸靜有默。平正無偏。欽隆令績。尉沃願言。

駑不逮駿。蕕不間薰。三省朽質。再沾慶雲。仰慚蓼蕭。俯惕惟塵。將拭舊褐。劫來虛汾。疇咨亮款。敬告在文。﹝○文館詞林百五十二。﹞

【答謝諮議詩】〖八章〗

玉衡迅駕。四節如飛。急景西馳。奔浪赴沂。英華始玩。落葉已稀。惆悵衡臯。心焉有違。

告離甫爾。荏冉回周。懷風感遷。思我良疇。豈其無人。莫與好仇。孰曰晏安。神往形畱。

感昔戎行。遠曁西垠。黽勉於役。不敢告勤。爾亦同事。契闊江汶。庶同支離。攘臂解紛。

鳴鵠在陰。自幽必顯。旣曰有聲。因風易演。逶迆云閣。司帝之典。蔚彼遺藉。如瑩如洗。

齊仲善交。在久彌敬。自我之遘。一遇而定。於穆謝生。以和繕性。有言屬耳。有文在詠。

寡弱多幸。逢玆道泰。荷榮西荒。晏然解帶。翦削前識。任此天籟。人旣遇矣。何懼何害。

搔首北眷。淸對未從。瞻云累嘆。思�禦風。良願易違。嘉樂難逢。微我無衣。溫涼誰同。

古人善身。實畏斯名。緣督何貴。捲耀藏馨。九言之贈。實由未冥。片音或重。玙璠可輕。﹝○文館詞林百五十八。﹞

【述祖徳詩二首】〖以下五言。〗

〖序曰﹕太元中。王父龕定淮南。負荷世業。專主隆人。逮賢相䢐謝。君子道消。拂衣蕃嶽。拂衣蕃嶽。考卜東山。事同樂生之時。志期範蠡之舉。〗達人貴自我。髙情屬天云。兼抱濟物性。而不纓垢氛。段生藩魏國。展季救魯民。弦髙犒﹤目晉﹥師。仲連卻秦軍。臨組乍不緤。對珪寧肯分。惠物辭所賞。勵志故絕人。苕苕歷千載。遙遙播淸塵。淸塵竟誰嗣。明哲垂經綸。委講輟道論。必服康世屯。屯難旣云康。尊主隆斯民。中原昔喪亂。喪亂豈解已。崩騰永嘉末。逼迫太元始。河外無反正。江介有圯。萬幫咸震懾。橫流賴君子。拯溺由道情。龕暴資神理。秦趙欣來蘇。燕魏遲文軌。賢相謝世運。遠圖因事止。髙揖七州外。拂衣五湖裏。隨山疏浚潭。傍嚴藝枌梓。遺情捨塵物。貞觀丘壑美。﹝○同上﹞

【九日從宋公戲馬臺集送孔令詩】

季秋邊朔苦。旅雁違霜雪。淒淒陽卉腓。皎皎寒潭吉。良辰感聖心。云旗興暮節。鳴葭戾朱宮。蘭卮獻時哲。餞宴光有孚。和樂隆歲時﹐在宥天下理。吹萬羣方悅。歸客遂海隅。脫冠謝朝列。弭棹薄枉渚。指景待樂遊。河流有急瀾。浮驂無緩轍。豈伊川途念。宿心愧將別。彼美丘園道。喟焉傷薄劣。﹝○《文選》二十。古今歲時雜詠三十三。三謝詩。《詩紀》四十七。又《書鈔》百五十五引雪﹑潔二韻。《類聚》四引雪﹑潔﹑節﹑哲﹑列﹑轍六韻。《初學記》十八引列﹑闕二韻。黃氏集千家注杜工部詩史補遺一獨酌詩注引劣一韻。《禦覽》三十二引雪﹑潔﹑節﹑哲﹑列﹑轍六韻。七百七十六引轍﹑別二韻。﹞

【彭城宮中直感歲暮詩】

艸艸眷䢐物。契契矜歲殫。楚艷起行戚。吳趨絕歸歡。修帶緩舊裳。素鬢攺朱顏。晚暮悲獨坐。鳴鶗歇春蘭。﹝○《類聚》三。《初學記》三。《詩紀》四十八。﹞

【從遊京口北固應詔詩】

玉璽戒誠信。黃屋示崇髙。事爲名教用。道以神理超。昔聞汾水遊。今見塵外鑣。鳴笳發春渚。稅鑾登山椒。張組眺倒景。列筵矚歸潮。遠嚴映蘭薄。白日麗江臯。原隰荑綠柳。墟囿散紅桃。皇心美陽澤。萬象咸光昭。顧己枉維縶。撫志慚場苗。工拙各所宜。終以反林巢。曾是縈舊想。覽物奏長謠。﹝○《文選》二十二。三謝詩。《詩紀》四十七。﹞

【永初三年七月十六日之郡初發都詩】

述職期闌暑。理棹變金素。秋岸澄夕陰。火旻團朝露。辛苦誰爲情。遊子值頹暮。愛似莊念昔。久敬曾存故。如何懷土心。持此謝遠度。李牧愧長袖。卻克慚躧步。良時不見遺。醜狀不成惡。曰余亦支離。依方早有慕。生幸休明世。親蒙英達顧。空班趙氏璧。徒乖魏王瓠。從來漸二紀。始得傍歸路。將窮山海迹。永絕賞心悟。﹝六臣本《文選》注云。五臣作晤字。○《文選》二十六。三謝詩。《詩紀》四十七。又《類聚》二十七引素﹑露﹑暮﹑顧﹑瓠﹑路﹑悟六韻。﹞

【鄰里相送至方山詩】

只役出皇邑。相期憩甌越。解纜及流潮。懷舊不能發。析析就衰林。皎皎明秋月。含情易爲盈。遇物難可歇。積痾謝生慮。寡欲罕所闕。資此永幽棲。豈伊年歲別。各勉日新志。音塵慰寂蔑。﹝李善本《文選》注云。蔑一作滅。○《文選》二十。三謝詩。《詩紀》四十七。又《類聚》二十九引越﹑發﹑月﹑歇四韻。《初學記》十作引越﹑發﹑月﹑歇四韻。艸堂詩箋八崔駙詩注引別一韻。﹞

【過始寧墅詩】

束髮懷耿介。逐物遂推遷。違志似如昨。二紀及玆年。緇燐謝淸曠。疲薾慚貞堅。拙疾相倚薄。還得靜者便。剖竹守滄海。枉帆過舊山。山行窮登頓。水涉盡洄沿。巖峭嶺稠疊。洲縈渚連綿。白雲抱幽石。綠筱媚淸漣。葺宇臨回江。築觀基曾巓。揮手告鄕曲。三載期歸旋。且爲樹枌檟。無令孤願言。﹝○《文選》二十六。三謝詩。文章正宗二十九。《詩紀》四十七。又艸堂詩箋十五秦州詩注引一句。﹞

【富春渚詩】

宵濟漁浦潭。旦及富春郭。定山緬雲霧。赤亭無淹薄。逆流觸驚急。臨圻阻參錯。亮乏伯昏分。險過呂梁壑。洊至宜便習。兼山貴止托。平生協幽期。淪躓困微弱。久露幹祿請。始果遠遊諾。宿心漸申寫。萬事俱零落。懷抱旣昭曠。外物徒龍蠖。﹝○《文選》二十六。三謝詩。《詩紀》四十七。又《禦覽》四十六﹑環宇記九十一並引郭﹑泊二韻。韻語陽秋十三引薄一韻。輿地紀勝二引泊一韻。﹞

【七里瀨詩】

羈心積秋晨。晨積展遊眺。孤客傷逝湍。徒旅苦奔峭。石淺水潺湲。日落山照曜。荒林紛沃若。哀禽相叫嘯。遭物悼遷斥。存期得要妙。旣秉上皇心。豈屑末代誚。目睹嚴子瀨。想屬任公釣。誰謂古今殊。異代可同調。﹝○《文選》二十六。三謝詩。《詩紀》四十七。﹞

【晚出西謝堂詩】

步出西城門。遙望城西岑。連鄣疊巘崿。靑翠杳深沈。曉霜楓葉丹。夕曛嵐气陰。節往戚不淺。感來念已深。羈雌戀舊侶。迷鳥懷故林。含情尙勞愛。如保離賞心。撫鏡華緇鬢。攬帶緩促衿。安排徒空言。幽獨賴鳴琴。﹝○《文選》二十二。《類聚》二十八。三謝詩。永嘉縣誌二﹑二十一。《詩紀》四十七。又環宇記九十九引岑﹑沈二韻。﹞

【登池上樓詩】

潛虯媚幽姿。飛鴻響遠音。薄霄愧云浮。棲川怍淵沈。進徳智所拙。退耕力不任。狥祿反窮海。臥痾對空林。衾枕昧節候。褰開暫窺臨。傾耳聆波瀾。舉目眺嶇嵚。初景革緒風。新陽攺故陰。池塘生春艸。園柳變鳴禽。祁祁傷豳歌。萋萋感楚吟。索居易永久。離羣難處心。持操豈獨古。無悶徵在今。﹝○《文選》二十二。三謝詩。文章正宗二十九。永嘉縣誌二十一。《詩紀》四十七。又《類聚》二十八引林﹑嵚﹑陰﹑禽﹑心﹑今五韻。﹞

【遊南亭詩】

時竟夕澄霽。雲歸日西馳。密林含餘淸。遠峯隱半規。久痗昏墊苦。旅館眺郊歧。澤蘭漸被徑。芙蓉始發池。未厭靑春好。已觀朱明移。戚戚感物嘆。星星白髮垂。藥餌情所止。衰疾忽在斯。逝將候秋水。息晃偃舊崖。我志誰與亮。賞心惟良知。﹝○《文選》二十二。三謝詩。永嘉縣誌二十一。《詩紀》四十七。又艸堂詩箋三十六曉發詩注引斯一韻。歲華紀麗四引規一韻。﹞

【遊赤石進帆海詩】

首夏猶淸和。芳艸亦未歇。水宿淹晨暮。陰霞屢興沒。周覽倦瀛堧。況乃陵窮發。川後時安流。天吳靜不發。揚帆采石華。掛席拾海月。溟漲無端倪犯。虛舟有超越。仲連輕齊組。子牟眷魏闕。矜名道不足。適已物可忽。請附任公言。終然謝天伐。﹝○《文選》二十二。《初學記》六。三謝詩。永嘉縣誌三十三。《詩紀》四十七。又艸堂詩箋四苦雨詩注引月一韻。﹞

【登江中孤嶼詩】

江南倦歷覽。江北曠周旋。懷新道轉回。尋異景不延。亂流趨孤嶼。孤嶼媚中川。云日相輝映。空水共澄鮮。表靈物莫賞。蘊眞誰爲傳。想象昆山姿。緬邈區中緣。始信安期術。得盡養生年。﹝○《文選》二十六。三謝詩。永嘉縣誌二。《詩紀》四十七。又《類聚》二十八引旋﹑延﹑川﹑鮮﹑傳五韻。﹞

【登永嘉綠嶂山詩】

裹糧杖輕策。懷遲上幽室。行源逕轉遠。距陸情未畢。澹瀲結寒姿。團欒潤霜質。澗委水屢迷。林迥嚴逾密。眷西謂初月。顧東疑落日。踐夕奄昏曙。蔽翳皆周悉。蠱上貴不事。履二美貞吉。幽人常坦步。髙尙邈難匹。頤阿竟何端。寂寂寄抱一。恬如旣已交。繕性自此出。﹝○永嘉縣誌二。廣《文選》九。《詩紀》四十七。又寰宇記九十九引質﹑密二韻。﹞

【郡東山望溟海詩】

開春獻初歲。白日出悠悠。蕩志將愉樂。瞰海庶忘憂。策馬步蘭臯。緤控息椒丘。采蕙遵大薄。搴若履長洲。白花皜陽林。紫﹛艸囂﹜曄春流。非徒不弭忘。覽物情彌遒。萱蘇始無慰。寂寞終可求。﹝○《類聚》二十八作東山望海詩。永嘉縣誌二。廣《文選》九作東山望海詩。《詩紀》四十七。﹞

【遊嶺門山詩】

西京誰修政。龔汲稱良吏。君子豈定所。淸塵慮不嗣。早蒞建徳鄕。民懷虞芮意。海岸常寥寥。空館盈淸思。協以上冬月。晨遊肆所喜。千圻邈不同。萬嶺狀皆異。威摧三山峭。瀄汨兩江駛。漁舟豈安流。樵拾謝西芘。人生誰云樂。貴不屈所志。﹝○廣《文選》九。《詩紀》四十七。﹞

【石室山詩】

淸旦索幽異。放舟越垌郊。莓莓蘭渚急。藐藐苔嶺髙。石室冠林陬。飛泉發山椒。虛泛徑千載。崢嶸非一朝。鄕村絕聞見。樵蘇限風霄。微戎無遠覽。總笄羨升喬。靈域久韜隱。如與心賞交。合歡不容言。摘芳弄寒條。﹝○永嘉縣誌二。《詩紀》四十七。又寰宇記九十九引郊﹑梢二韻。﹞

【登石室飯僧詩】

迎旭淩絕嶝。映泫歸漵浦。鉆燧斷山木。掩岸域石戶。結駕非丹薨。藉田資宿莽。同遊息心客。曖然若可睹。淸霄颺浮煙。空林響法鼓。忘懷狎鷗﹤魚攸﹥。攝生馴兕虎。望嶺眷靈鷲。延心念淨土。若乘四等觀。永拔三界苦。﹝○永嘉縣誌二作過瞿谿山飯僧詩。又《類聚》七十六﹑《詩紀》四十八並作過瞿溪石室飯僧詩。引鼓﹑苦二韻。寰宇記九十九引浦﹑莽二韻。﹞

【登上戍石鼓山詩】

旅人心長久。憂憂自相接。故鄕路遙遠。川陸不可涉。汩汩莫與娛。發春托登躡。歡願旣無並。戚慮庶有協。極目睞左闊。回顧眺右狹。日末澗增波。云生嶺逾疊。白芷競新苕。綠蘋齊初葉。摘芳芳靡諼。愉樂樂不燮。佳期緬無像。騁望誰云愜。﹝○永嘉縣誌二。廣《文選》九。《詩紀》四十七。﹞

【石壁立招提精舍詩】

四城有頓躓。三世無極已。浮歡昧眼前。沈照貫終始。壯齡緩前期。頹年迫暮齒。揮霍夢幻頃。飄忽風電起。良緣迨未謝。時逝不可俟。敬擬靈鷲山。尙想祗洹軌。絕澑飛庭前。髙林映窗裏。禪室棲空觀。講宇析妙理。﹝○《類聚》七十六。《詩紀》四十八。﹞

【石壁精舍還湖中作詩】

昏旦變气候。山水含淸暉。淸暉能娛人。遊子憺忘歸。出谷日尙早。入舟陽已微。林壑斂暝色。雲霞收夕霏。芰荷疊映蔚。蒲稗相因依。披拂趨南逕。愉悅偃東扉。慮澹物自輕。意愜理無違。寄言攝生客。試用此道推。﹝○《文選》二十二。三謝詩。文章正宗二十九。永嘉縣誌三十三。《詩紀》四十八。又文鏡祕府論天捲引霏一韻。《類聚》九引暉﹑歸﹑微﹑霏﹑依﹑扉六韻。寰宇記百十一引暉﹑歸二韻。永嘉縣誌二引暉﹑歸﹑微﹑霏﹑依﹑違﹑推七韻。﹞

【登石門最髙頂詩】

晨策尋絕壁。夕息在山棲。疏峯抗髙館。對嶺臨回溪。長林羅戶穴。積石擁階基。連嚴覺路塞。密竹使徑迷。來人忘新術。去子惑故蹊。活活夕流駛。噭々夜猿啼。沈冥豈別理。守道自不攜。心契九秋A31。目玩三春荑。居常以待終。處順故安排。惜無同懷客。共登靑雲梯。﹝○《文選》二十二。《廬山記》四。三謝詩。《詩紀》四十八。又《類聚》八引棲﹑溪﹑階﹑迷﹑蹊﹑啼﹑攜﹑荑﹑梯九韻。廬山紀事十二引棲﹑溪﹑基﹑迷﹑蹊﹑啼﹑攜﹑荑﹑梯九韻。○逯案。《文選》集注引《文選》鈔曰﹕靈運遊名山誌云。石門在永嘉。永嘉縣誌亦言及石門。則此詩乃永嘉時作。《廬山記》﹑廬山紀事皆收此詩。蓋後人以意爲之。不足據。﹞

【石門新營所住四面髙山回溪】〖六臣本《文選》注云。五臣作磎。〗石瀨茂林修竹〖李善本《文選》作修竹茂林。〗詩

躋險築幽居。披云臥石門。苔滑誰能步。葛弱豈可捫。裊裊秋風過。萋萋春艸繁。美人遊不還。佳期何由惇。芳塵凝瑤席。淸醑滿金樽。洞庭空波瀾。桂枝徒攀翻。結念屬霄漢。孤景莫與諼。俯濯石下潭。俯看條上猿。早聞夕飈急。晚見朝日暾。崖傾光光難畱。林深響易奔。感往慮有復。理來情無存。庶持乘日車。得以慰營魂。匪爲眾人說。冀與智者論。﹝○《文選》三十。三謝詩。《詩紀》四十八。﹞

【從斤竹澗越嶺溪行詩】

猿鳴誠知曙。谷幽光未顯。嚴下云方合。花上露猶泫。逶迆傍隈隩。迢遞陟陘峴。過澗旣厲急。登棧亦陵緬。川渚屢徑復。乘流玩回轉。蘋萍泛沈深。菇蒲冒淸淺。企石挹飛泉。攀林摘葉捲。想見山阿人。薜蘿若在眼。握蘭勤徒結。折麻心莫展。情用賞爲美。事昧竟誰辧。觀此遺物慮。一悟得所遣。﹝○《文選》二十二。三謝詩。詩尼四十八。又《類聚》三十六引顯﹑泫﹑峴﹑淺﹑捲﹑眼六韻。﹞

【過白岸亭詩】

拂衣遵沙垣。緩步入蓬屋。近澗涓密石。遠山映疏木。空翠難彊名。漁釣易爲曲。援蘿臨靑崖。春心自相屬。交交止栩黃。呦呦食萍鹿。傷彼人百哀。嘉爾承筐樂。榮悴疊去來。窮通成休慽。未若長疏散。萬事恆抱朴。﹝○永嘉縣誌二十一。廣《文選》十。《詩紀》四聲十八。﹞

【石門巖上宿詩】〖《詩紀》作夜宿石門詩。注云。拾遺作石門巖上宿。〗

朝搴苑中蘭。畏彼霜下歇。暝還雲際宿。弄此石上月。鳥鳴識夜棲。木落知風發。異音同至聽。殊響俱淸越。妙物莫爲賞。芳醑誰與伐。美人竟不來。陽阿徒晞發。﹝○廣《文選》十﹑《詩紀》四十八並作夜宿石門詩。又《類聚》八﹑廬山紀事十二並引歇﹑月﹑發﹑越﹑發五韻。○逯案。唐丘丹奉使過石門觀瀑詩序云。謝康樂宋景平中爲永嘉守。有石門嚴上宿詩。餘六代叔祖梁中書侍郎天監中有過石門瀑布詩。後亦爲此郡。小子大歷中奉使。竊有繼作。𨿽不足克紹祖徳。追蹤昔賢。蓋造奇懷感之志也。﹞

【行田登海口盤嶼山詩】

羈苦孰云慰。觀海藉朝風。莫辧洪波極。誰知大壑東。依稀采菱歌。仿佛含嚬容。遨遊碧沙渚。遊衍丹山峯。﹝○廣《文選》十。《詩紀》四十七。﹞

【白石嚴下徑行田詩】

小邑居易貧。災年民無生。知淺懼不周。愛深憂在情。舊業橫海外。蕪穢積頹齡。饑饉不可久。甘心務經營。千頃帶遠堤。萬里瀉長汀。洲流涓澮合。連統塍埒並。𨿽非楚宮化。荒闕亦黎萌。𨿽非鄭白渠。每歲望東京。天鑑儻不孤。來玆驗微誠。﹝○廣《文選》十。《詩紀》四十七。﹞

【齋中讀書詩】

昔途遊京華。未嘗廢丘壑。矧乃歸山川。心迹雙寂寞。虛館絕諍訟。空庭來鳥雀。臥疾丰暇豫。翰墨時間作。懷抱觀古今。寢食展戲謔。旣笑沮溺苦。又哂子云閣。執戟亦以疲。耕稼豈云樂。萬事難並歡。達生幸可托。﹝○《文選》三十。文章正宗二十九。三謝詩。《詩紀》四十七。﹞

【讀書齋詩】

春事日已歇。池塘曠幽尋。殘紅被徑隧。初綠雜淺深。偃仰倦芳褥。頻步憂新陰。謀春不及竟。夏物遽見侵。﹝○永嘉縣誌二十一。﹞

【命學士講書詩】

臥病同淮陽。宰邑曠武城。弦歌愧言子。淸淨謝伏生。古人不可攀。何以報恩榮。時往歲易周。聿來政無成。曾是展予心。招學講羣經。鑠金旣云刃。凝土亦能鉶。望爾志尙隆。遠嗣竹箭聲。敢謂荀氏訓。且布蘭陵情。待罪豈久期。禮樂俟賢明。﹝○永嘉縣誌三十三。《詩紀》四十七。﹞

【種桑詩】

詩人陳條柯。亦有美攘剔。前修爲誰故。後事資紡績。常佩知方誡。愧微富教益。浮陽騖嘉月。藝桑迨間隙。疏欄發近郛。長行達廣場。曠流始毖泉。湎途猶跬迹。俾此將長成。慰我海外役。﹝○永嘉縣誌三十三。廣《文選》十四。《詩紀》四十七。﹞

謝靈運

【初去郡詩】

彭薛裁知恥。貢公未遺榮。或可優貪競。豈足稱達生。伊余秉微尙。拙訥謝浮名。廬園當棲巖。卑位代躬耕。顧已𨿽自許。心迹猶未並。無庸方周任。有疾像長卿。畢娶類尙子。薄遊似邴生。恭承古人意。促裝返柴荊。牽絲及元興。解龜在景平。負心二十載。認今廢將迎。理棹遄還期。遵渚騖修垌。溯溪終水涉。登嶺始山行。野曠沙岸淨。天髙秋月明。憩石挹飛泉。攀林搴落英。戰勝臞者肥。鑑止流歸停。卽是羲唐化。獲我擊壤情。﹝○《文選》二十六。三謝詩。文章正宗二十九。《詩紀》四十八。又《類聚》五十作去永嘉郡詩。引英﹑明二韻。﹞

【北亭與吏民別詩】

刀筆愧張杜。棄繻慚終軍。貴史寄子長。愛賦托子云。昔值休明初。以此預人羣。常呼城旁道。更歌憂逸民。猶抱見素朴。兼勉擁來勤。定自徵伐檀。亦已驗惟塵。晚末牽余榮。憩泊甌海濱。時易速還周。徳乏勤濟振。眷言徒矜傷。靡術謝經綸。矧乃臥沈屙。鍼石苦微身。行久懷邱窟。景昃感秋旻。旻秋有歸棹。昃景無淹津。前期眇已往。後會邈無因。貧者缺所贈。風寒護爾身。﹝○永嘉縣誌二十二。寰宇記九十九引因一韻。﹞

【田南樹園激流植楥詩】

樵隱俱在山。由來事不同。不同非一事。養痾亦園中。中園屏氛雜。淸曠招遠風。卜室倚北阜。啟扉面南江。激澗代汲井。插槿當列墉。羣木旣羅戶。眾山亦當窗。靡迆趨下田。迢遞瞰髙峯。寡欲不期勞。卽事罕人功。惟開蔣生徑。永懷求百蹤。賞心不可忘。妙善冀能同。﹝○《文選》三十。三謝詩。文章正宗二十九。《詩紀》四十八。﹞

【於南山往北山經湖中瞻眺詩】

朝旦發陽崖。景落憩陰峯。捨舟眺回渚。停策倚茂松。側逕旣窈窕。環洲亦玲瓏。俯視喬木杪。仰聆大壑淙。石橫水分流。林密蹊絕蹤。解作竟何感。升長皆丰容。初篁苞綠籜。新蒲含紫茸。海鷗戲春岸。天雞弄和風。撫化心無厭。覽物眷彌重。不惜去人遠。但恨莫與同。孤遊非情嘆。賞廢理誰通。﹝○《文選》二十二。三謝詩。永嘉縣誌三十三。《詩紀》四十八。又《文選》二十六贈郭桐廬詩汪引一句。﹞

【南樓中望所遲客詩】

杳杳日西頹。漫漫長路迫。登樓爲誰思。臨江遲來客。與我別所期。期在三五夕。圓景早已滿。佳人殊未適。卽事怨睽攜。

感物方淒戚。孟夏非長夜。晦明如歲隔。瑤華未堪折。蘭苕已屢摘。路阻莫贈問。云何慰離析。搔首訪行人。引領冀良覿。﹝○《文選》三十。三謝詩。詩經四十八。又《文選》二十二從斤竹澗越嶺溪行詩注作南樓中望所知遲客詩。引﹤木適﹥一韻。﹞

【山家詩】

中爲天地物。今爲鄙夫有。﹝○梁書周捨傳。﹞

【廬陵王墓下作詩】

曉月發云陽。落日次朱方。含淒泛廣川。灑淚眺連岡。眷言懷君子。沈痛切中腸。道消結憤懣。運開申悲涼。神期恆若存。徳音初不忘。䢐謝易永久。松柏森已行。延州協心許。楚老惜蘭芳。解劍竟何及。

撫墳徒自傷。平生疑若人。通蔽互相妨。理感心情慟。定非識所將。脆促良可哀。夭枉特兼常。一隨往化滅。安用空名揚。舉聲泣已瀝。長嘆不成章。﹝○《文選》二十三。三謝詩。《詩紀》四十八。又《類聚》四十作經廬陵王墓詩。引方﹑岡﹑腸﹑涼﹑忘﹑行﹑揚﹑章八韻。﹞

【初至都詩】

臥病云髙心。愛閒宜靜處。寢憩托林石。巢穴順寒暑。﹝○《書鈔》百五十八。﹞

【還舊園作見顏範二中書詩】

辭滿豈多秩。謝病不待年。偶與張邴合。久欲還東山。聖靈昔回眷。微尙不及宣。何意衝飆激。烈火縱炎煙。焚玉發昆峯。余燎遂見遷。投沙理旣迫。如卬願亦愆。長與歡愛別。永絕平生緣。浮舟千仞壑。總轡萬尋巓。流沫不足險。石林豈爲艱。閩中安可處。日夜念歸旋。事躓兩如直。心愜三避賢。托身靑雲上。棲嚴挹飛泉。盛明蕩氛昏。貞休康屯邅。殊方感成貸。微物豫采甄。感深操不固。質弱易瓜扳纏。曾是反昔園。語往實款然。

曩基卽先築。故池不更穿。果木有舊行。壤石無遠延。𨿽非休憩地。聊取永日閒。衛生自有經。息陰謝所牽。夫子照淸素。探懷授往篇。﹝○《文選》二十五。三謝詩。《詩紀》四十八。又《類聚》六十五﹑《初學記》二十四﹑萬花谷後集二十五並引顚﹑艱﹑篇三韻。艸堂詩選擇六渼陂詩注引年﹑山二韻。﹞

【入東道路詩】

整駕辭金門。命旅惟詰朝。懷居顧歸云。指途溯行飆。屬值淸明節。榮華感和韶。陵隰繁綠杞。墟囿粲紅桃。鷕鷕翚方雊。纖纖麥垂苗。隱軫邑裏密。緬邈江海遼。滿目皆古事。心賞貴所髙。魯連謝千金。延州權去朝。行路旣經見。願言寄吟謠。﹝○《類聚》二十七。廣《文選》十。《詩紀》四十八。﹞

【酬從弟惠連詩】〖五章〗

〖《詩紀》云。惠連西陵遇風獻康樂詩見本集。〗

寢瘵謝人徒。滅迹入雲峯。嚴壑寓耳目。歡愛隔音容。永絕賞心望。長懷莫與同。末路值令弟。開顏披心胸。

心胸旣云披。意得咸在斯。淩澗尋我室。散帙問所知。夕慮曉月流。朝習曛日馳。悟對無厭歇。聚散成分離。

分離別西川。回景歸東山。別時悲已甚。別後情更延。傾想遲嘉音。果枉濟江篇。辛勤風波事。款曲洲渚言。

洲渚旣淹時。風波子行遲。務協華京想。詎存空谷期。猶復惠來章。只足攪餘思。儻若果歸言。共陶暮春時。

暮春𨿽未交。仲春善遊遨。山桃發紅萼。野蕨漸紫苞。嚶鳴﹝李善本《文選》作鳴嚶。三謝詩同。﹞

已悅豫。幽居猶郁陶。夢寐佇歸舟。釋我吝與勞。﹝○《文選》二十五。三謝詩。《詩紀》四十八。又《文選》三十一雜體詩注引幽居復郁陶一句。禦鑑九百八十作古

詩。引苞一韻。《說文》系傳日部晤下作謝惠連詩。引一句。﹞

【登臨海嶠初發疆中作與從弟惠連可見羊何共和之詩】〖四章○《詩紀》云。集作登臨海嶠與從弟惠連。〗

杪秋尋遠山。山遠行不近。與子別山阿。含酸赴修畛。中流袂就判。欲去情不忍。顧望脰未悁。汀曲舟已隱。

隱汀絕望舟。騖棹逐驚流。欲抑一生歡。並奔千里遊。日落當棲薄。系纜臨江樓。豈惟夕情斂。憶爾共淹畱。

淹畱昔時歡。復增今日嘆。玆情已分慮。況乃協悲端。秋泉鳴北澗。哀猿響南巒。戚戚新別心。淒淒久念攢。

攢念攻別心。旦發淸溪陰。瞑投剡中宿。明登天姥岑。髙髙入云霓。還期那可尋。儻遇浮丘公。長絕子徽音。﹝○《文選》二十五。三謝詩。《詩紀》四十八。﹞

【答謝惠連詩】

懷人行千里。我勞盈十旬。別時花灼灼。別後葉蓁蓁。﹝○《類聚》二十九。《詩紀》四十八。﹞

【初發石首城詩】

白珪尙可磨。斯言易爲緇。遂抱中孚爻。猶勞貝錦詩。寸心若不亮。微命察如絲。日月垂光景。成貸遂兼玆。出宿薄京畿。晨裝摶曾颸。重經平生別。再與朋知辭。故山日已遠。風波豈還時。迢迢萬里帆。茫茫終何之。遊當羅浮行。息必廬霍期。越海陵三山。遊湘歷九嶷。欽聖若旦暮。懷賢亦淒其。皎皎明發心。不爲歲寒欺。﹝○《文選》二十六。三謝詩。《詩紀》四十八。又《類聚》二十七引緇﹑詩﹑絲﹑玆﹑颸﹑辭﹑時﹑之﹑其﹑欺十韻。又作往臨川發石頭城詩。引疑其二韻。黃氏集千家注杜工部詩史補遺八晚登詩注引一句。﹞

【道路憶山中詩】

采菱調易急。江南歌不緩。楚人心昔絕。越客腸今斷。斷絕𨿽殊念。俱爲歸慮款。存鄕爾思積。憶山我憤懣。追尋棲息時﹐偃臥任縱誕。得性非外求。自己爲誰纂。不怨秋夕長。常苦夏日短。濯流激浮湍。息陰倚密竿。懷故叵新歡。含悲忘春暖。淒淒明月吹。惻惻廣陵散。殷勤訴危柱。慷慨命促管。﹝○《文選》二十六。三謝詩。《詩紀》四十八。﹞

【夜發石關亭詩】

隨山逾千里。浮溪將十夕。鳥歸息舟楫。星闌命行役。亭亭曉月映。泠泠朝露滴。﹝○《類聚》二十七。《詩紀》四十八。﹞

【入彭蠡湖口詩】

客遊倦水宿。風潮難具論。洲島驟回合。圻岸屢崩奔。乘月聽哀狖。浥露馥芳蓀。

春晚綠野秀。巖髙白雲屯。千念集日夜。萬感盈朝昏。攀崖照石鏡。牽葉入松門。三江事多往。九派理空存。靈物A29珍怪。異人祕精魂。金膏滅明光。水碧綴流溫。徒作千里曲。弦絕念彌惇。﹝○《文選》二十六。三謝詩。《廬山記》四。《詩紀》四十八。又《禦覽》四十八引門一韻。﹞

【入華子岡是麻源第三谷詩】

南州實炎徳。桂樹陵寒山。銅陵映碧澗。石磴瀉紅泉。旣枉隱淪客。亦棲肥遁賢。險徑無測度。天路非術阡。遂登羣峯首。邈若升雲煙。羽人絕仿佛。丹丘徒空筌。圖牒復磨滅。

碑版誰聞傳。莫辧百代後。安知千載前。且申獨往意。乘月弄潺湲。恆充俄頃用。豈爲古今然。﹝○《文選》二十六。三謝詩。《詩紀》四十八。又《類聚》六引山﹑泉﹑賢﹑煙﹑荃﹑傳﹑前﹑湲八韻。﹞

【發歸瀨三瀑布望兩溪詩】

我行乘日垂。放舟候月圓。沫江免風濤。涉淸弄漪漣。積石竦兩溪。飛泉倒三山。亦旣窮登陟。荒藹橫目前。窺巖不睹景。披林豈見天。陽鳥尙傾翰。幽篁未爲邅。退尋平常時。安知巢穴難。

風雨非攸吝。擁志誰與宣。倘有同枝條。此日卽千年。﹝○永嘉縣誌三十三。廣《文選》十。《詩紀》四十八。﹞

【初往新安至桐廬口詩】

絺綌𨿽淒其。授衣尙未至。感節良已深。懷古亦云思。不有千里棹。孰申百代意。遠協尙子心。遙得許生計。旣及泠風善。又卽秋水駛。江山共開曠。云日相照媚。景夕羣物淸。對玩咸可憙。﹝《類聚》或作喜。○《類聚》二十八。又二十七作初往新安桐廬口詩。引思﹑意﹑駛﹑媚﹑熹五韻。《詩紀》四十八。﹞

【登廬山絕頂望諸嶠詩】

山行非前期。彌遠不能輟。但欲淹昏旦。遂復經盈缺。捫壁窺龍池。攀枝瞰乳穴。積峽忽復啟。平途俄已。巒隴有合沓。往來無蹤轍。晝夜蔽日月。冬夏共霜雪。﹝○《書鈔》百五十八作登山絕頂詩。引穴﹑二韻。《類聚》七﹑《詩紀》四十八並引﹑轍﹑雪三韻。《廬山記》一作登絕頂望諸嶠。引閉﹑轍﹑雪三韻。《文選》三十一雜體詩注作登廬山詩。引輟﹑缺二韻。○卮林七詮鐘登廬山詩條云。詩歸載謝靈運登廬山望諸嶠《詩》曰云云。鐘云。六句質奧。是一短記。譚云。他人數十句寫來。必不能如此朴妙。又云。如此大題目。肯作三韻。立想不善。詮曰﹕江淹雜體詩注引謝登廬山《詩》曰﹕山行非前期。彌遠不能輟。但欲淹昏旦。遂復經盈缺。蓋卽是篇發端也。不經昭明所選。代久篇殘。何知雪後更無數十句乎。耳目難徧。胸臆易生。亦論古之大病也。又康樂遊覽詩絕無寂寥數語者。讀其集自得之。逯案。卮林說是。今爲湊成殘篇如上。詩歸從詩僅載積峽忽復啟以下三韻六句。而以完篇論之。自不免貽譏後人。﹞

【初入南城詩】

弄波不輟手。玩景豈停目。𨿽未登雲峯。且以歡水宿。﹝○《類聚》二十七。《詩紀》四十八。﹞

【登孤山詩】

迥曠沙道開。威紆山徑折。波�靑密林。�映丹穴壁。﹝○《書鈔》百五十八。﹞

【入竦溪詩】

平明發風穴。投宿憩雪巘。初時當薄木。迄今艸已搴。﹝○《書鈔》百五十八。﹞

【送雷次宗詩】

符瑞守邊楚。感念淒城壕。志苦離念結。情傷日月慆。﹝○《初學記》十八。﹞

【詩】

照澗疑陽水。潛穴�陰�。𨿽知視聽外。用心不可無。﹝○《書鈔》百五十八。﹞

【七夕詠牛女詩】

火逝首秋節。新明弦月夕。月弦光照戶。秋首風入隙。淩峯步曾崖。憑云肆遙脈。徙倚西北庭。竦踴東南覿。紈綺無報章。河漢有駿軛。﹝○《類聚》四。《初學記》四。

古今歲時雜詠二十五。《詩紀》四十八。又《初學記》四作七夕詩。引隙一韻。﹞

【歲暮詩】

殷憂不能寐。苦此夜難頹。明月照積雪。朔風勁且哀。運往無淹物。年逝覺易催。﹝○《類聚》三。《初學記》三。《詩紀》四十八。﹞

【擬魏太子鄴中集詩八首】〖並序〗

建安末。余時在鄴宮。朝遊夕燕。究歡愉之極。天下良辰美景。賞心樂事。四者難並。今昆弟友朋。二三諸彥。共盡之矣。古來此娛。書籍未見。何者。楚襄王時。有宋玉﹑唐景。梁孝王時。有鄒﹑枚﹑嚴﹑馬。遊者美矣。而其主不文。漢武帝時。徐﹑樂諸才。備應對之能。而雄猜多忌。豈獲昭言之適。不誣方將。庶必賢於今日爾。歲月如流。零落將盡。撰文懷人。感往增愴。其辭曰﹕

【魏太子】

百川赴巨海。眾星環北辰。照灼爛霄漢。遙裔起長津。天地中橫潰。家王﹝六臣本《文選》注云。五臣作皇。三謝詩作皇。﹞

拯生民。區宇旣蕩滌。羣英必來臻。忝此欽賢性。由來常懷仁。況值眾君子。傾心隆日新。論物靡浮說。析理實敷陳。羅縷豈闕辭。窈窕究天人。澄觴滿金罍。連榻設華茵。急弦動飛聽。淸歌拂梁塵。莫言相遇易。此歡信可珍。﹝○《文選》三十。三謝詩。《詩紀》四十八。﹞

【王粲】

家本秦川。貴公子孫。遭亂流寓。自傷情多。幽厲昔崩亂。桓靈今板蕩。伊洛旣燎煙。函崤沒無象。整裝辭秦川。秣馬赴楚壤。沮漳自可美。客心非外獎。常嘆詩人言。式微何由往。上宰奉皇靈。侯伯咸宗長。云騎亂漢南。宛郢皆掃蕩。排霧屬盛明。披云對淸朗。慶泰欲重疊。公子特先賞。不謂息肩願。一旦值明兩。並載遊鄴京。方舟泛河廣。綢繆淸燕娛。寂寥梁棟響。旣作長夜飲。豈顧乘日養。﹝○同上﹞

【陳琳】

袁本初書記之士。故述喪亂事多。

皇漢逢迍邅。天下遭氛慝。董氏淪關西。袁家擁河北。單民易周章。窘身就羈勒。豈意事乖己。永懷戀故國。相公實勤王。信能定蝥賊。復睹東都輝。重見漢朝則。餘生幸已多。矧乃值明徳。愛客不告疲。飲燕遺景刻。夜聽極星爛。朝遊窮曛黑。哀哇動梁埃。急觸蕩幽默。且盡一日娛。莫知古來惑。

﹝○同上﹞

【徐幹】

少無宦情。有箕潁之心事。故仕世多素辭。

伊昔家臨淄。提攜弄齊瑟。置酒飲膠東。淹畱憩髙密。此歡謂可終。外物始難畢。搖蕩箕濮情。窮年迫憂栗。末途幸休明。棲集建薄質。已免負薪苦。仍遊椒蘭室。淸論事究萬。美話信非一。行觴奏悲歌。永夜系白日。華屋非蓬居。時髦豈余匹。中飲顧昔心。悵焉若有失。﹝○同上﹞

【劉楨】

卓犖偏人。而文最有气。所得頗經奇。

貧居晏裏閈。少小長東平。河兗當衝要。淪飄薄許京。廣川無逆流。招納廁羣英。北渡黎陽津。南登宛郢城。旣覽古今事。頗識治亂情。歡友相解達。敷奏究平生。矧荷明哲顧。知深覺察命輕。朝遊牛羊下。暮坐括揭鳴。終歲非一日。傳卮弄淸聲。辰事旣難諧。歡願如今並。惟羨肅肅翰。繽紛戾髙冥。﹝○同上﹞

【應瑒】

汝潁之士。流離世幫。頗有飄薄之嘆。

嗷嗷雲中雁。舉翮自委羽。求涼弱水湄。違寒長沙渚。顧我梁川時。緩步集潁許。一旦逢世難。淪薄恆羈旅。天下昔未定。托身早得所。官渡廁一卒。烏林預艱阻。晚節值眾賢。會同庇天宇。列坐蔭華榱。金樽盈淸醑。始奏延露曲。繼以蘭夕語。調笑輒酬答。嘲謔無慚沮。傾軀無遺慮。在心良已敍。﹝○同上﹞

【阮瑀】

管書記之任。故有優渥之言。

河洲多少塵。風悲黃雲起。金羈相馳逐。聯翩何窮已。慶雲惠優渥。微薄攀多士。念昔渤海時。南皮戲淸沚。今復何曲遊。鳴葭泛蘭汜。踐步陵丹梯。並坐侍君子。妍談旣愉心。哀音信睦耳。傾酤系芳醑。酌言豈終始。自從食蓱來。惟見今日美。﹝○同上﹞

【平原侯植】

公子不及世事。但美遨遊。然頗有憂生之嗟。

朝遊登鳳閣。日暮集華沼。傾柯引弱枝。攀條摘蕙艸。徙倚窮騁望。目極盡所討。西顧太行山。北眺邯鄲道。平衢修且直。白楊信裊裊。副君命飲宴。歡娛寫懷抱。良遊匪晝夜。豈云晚與早。眾賓悉精妙。淸辭灑蘭藻。哀音下回鵠。余哇徹淸昊。中山不知醉。飲徳方覺飽。願以黃髮期。養生念將老。﹝○同上﹞

【東陽溪中贈答詩二首】

可憐誰家婦。緣流灑素足。明月在雲間。迢迢不可得。﹝○玉臺新詠十。西溪叢話下。﹞

可憐誰家郎。緣流乘素舸。但問情若爲。月就雲中墮。﹝○同上﹞

【作離合詩】

古人怨信次。十日眇未央。加我懷繾綣。口脈情亦傷。劇哉歸遊客。處子忽相忘。﹝○《類聚》五十六。﹞

【詩】

〖《宋書》本傳曰﹕靈運爲孟覬所表。帝惜其才不罪。以爲臨川內史。在郡遊放。不異永嘉。爲有司所糾。司徒遣隨州從事收之。靈運興兵叛逸。爲《詩》曰﹕〗

韓亡子房奮。秦帝魯連恥。本自江海人。忠義感君子。﹝○《宋書》本傳。南史本傳。魏晉孝靖帝紀。北《齊書》文襄帝紀。《類聚》二十六。《禦覽》六百五十一。﹞

【臨終詩】

〖梁書本傳曰﹕靈運旣被擒。文帝以謝玄勛參微﹑管。宜宥及後嗣。降死徙廣州。又爲有司所奏。請依法收治。詔於廣州棄市。臨刑作《詩》曰﹕〗

龔勝無餘生。季業有終盡。嵇公理旣迫。霍生命亦殞。淒淒後霜柏。納納衝風菌。邂逅竟幾時。修短非所湣。恨我君子志。不獲巖下泯。送心正覺前。斯痛久已忍。惟願乘來生。怨親同心朕。﹝○廣弘明集三十。《詩紀》四十八。又《宋書》本傳引盡﹑殞﹑菌﹑湣﹑忍﹑泯六韻。南史本傳引盡﹑殞二韻。﹞

【衡山詩】

巖下一老翁。四五年少者。衡山采藥人。路迷糧亦絕。遇息巖下坐。正見相對說。一老四五少。仙隱不可別。其書非世教。其人必賢哲。﹝○《初學記》五。﹞

【詩】

朝發悲猿。暮宿落石。﹝○《禦覽》五十二。﹞宋詩卷四

王韶之

﹝韶之。字休泰。瑯邪臨沂人。晉義熙中。除著作郎。武帝受禪。加驍騎將軍。少帝時。出爲吳興太守。元嘉十年。徵爲祠部尙書。加給事中。十二年。又出守吳興。其年卒。年五十六。有集二十四卷。﹞

【贈潘綜吳逵舉孝廉詩】〖六章〗

東寶惟金。南木有喬。發輝曾崖。竦幹重霄。美哉玆土。世載英髦。育翮幽林。養音九臯。唐後明敭。漢宗蒲輪。我皇降鑑。思樂懷人。羣臣競薦。舊章惟新。余亦奚貢。曰義與仁。

仁義伊在。惟吳惟潘。心積純孝。事著艱難。投死如歸。淑問若蘭。吳實履仁。心力偕單。固此苦節。易彼歲寒。霜尋𨿽厚。松柏丸丸。人亦有言。無善不彰。二子徽猷。彌久彌芳。拔叢出類。景行朝陽。誰謂道遐。弘之則光。咨爾庶士。無然怠荒。

江革奉摯。慶祿是荷。姜詩入貢。漢朝咨嗟。勗哉行人。敬爾休嘉。俾是下國。炤輝京華。伊余朽駘。竊服懼盜。無能禮樂。豈暇聲教。順彼康夷。懿徳是好。聊綴所懷。以贈二孝。

﹝○《宋書》潘綜傳。《詩紀》四十五。﹞

【詠雪離合詩】

霰先集兮雪乃零。散輝素兮被檐庭。曲室寒兮朔風厲。州陸涸兮羣籟鳴。﹝○《禦覽》十二。事類賦雪賦注。《詩紀》四十五。﹞

謝惠連

﹝惠連。丹陽尹方明子。謝靈運族弟。元嘉元年爲彭城王義康法曹參軍。十年卒。年三十七。有集六卷。﹞

【秋胡行】〖二章○以下四言。〗

春日遲遲。桑何萋萋。紅桃含夭。綠柳舒荑。邂逅粲者。遊渚戲蹊。華顏易攺。良願難諧。

系風捕影。誠知不得。念彼奔波。意眠回惑。漢女倏忽。洛神飄揚。空勤交甫。

徒勞陳王。﹝○《類聚》四十一。《樂府詩集》三十六。《詩紀》四十九。﹞

【隴西行】

運有榮枯。道有舒屈。潛保黃裳。顯服朱黻。誰能守靜。棄華辭榮。窮谷是處。考槃是營。千金不回。百代傳名。厥包者柚。忘憂者萱。何爲有用。自乖中原。實摘柯摧。葉殞條煩。﹝○《類聚》四十一。《樂府詩集》三十七。廣《文選》十四。《詩紀》四十九。﹞

【隴西行】

未若蔽牛。永保液瞞。嗟我君子。勗爾何言。﹝○吳棫韻補二。﹞

【豫章行】〖以下五言。〗

軒帆逆遙路。薄送瞰遐江。舟車理殊緬。密友將遠從。九進而樂同潤。二華念分峯。集歡豈今發。離嘆自古鐘。促生靡緩期。迅景無遲蹤。緇發迫多素。憔悴謝華蘴。婉娩寡畱晷。

窈窕閉淹龍。如何阻行止。憤慍結心胸。旣微達者度。歡戚誰能封。願子保淑愼。良訊代徽容。﹝○《樂府詩集》三十四。《詩紀》四十九。﹞

【塘上行】

芳萱秀陵阿。菲質不足營。幸有忘憂用。移根托君庭。垂穎臨淸池。擢彩仰華甍。沾渥雲雨潤。葳蕤吐芳馨。願君眷傾葉。畱景惠余明。﹝○《類聚》四十一。《樂府詩集》三十五。廣《文選》十四。《詩紀》四十九。﹞

【卻東西門行】

慷慨發相思。惆悵戀音徽。四節競闌候。六龍引頹機。

人生隨時變。遷化焉可祈。百年難必保。千慮盈懷之。﹝○《類聚》四十一作都東西門行。《樂府詩集》三十七。《詩紀》四十九。﹞

【長安有狹邪行】

紀郢有通逵。通逵並軒車。帟帟雕輪馳。軒軒翠蓋舒。撰策之五尹。振轡從三閭。推劍馮前軾。鳴佩專後輿。﹝○《類聚》四十一。《樂府詩集》三十五。《詩紀》四十九。﹞

【從軍行】

趙騎馳四牡。吳舟浮三翼。弓矛有恆用。殳鋋無暫息。﹝○《禦覽》三百五十三。﹞

【燕歌行】〖七言〗

四時推遷迅不停。三秋蕭瑟葉辭莖。飛霜被野雁南徵。念君客遊羈思盈。何爲淹畱無歸聲。愛而不見傷心情。朝日潛輝華燈明。林鵲同棲渚鴻並。接翮偶羽依蓬瀛。仇依旅類相和鳴。余獨何爲志無成。憂緣

物感淚沾纓。﹝○《樂府詩集》三十二作謝靈運。廣《文選》十四。詩經四十九。又《類聚》四十二引停﹑莖﹑徵﹑盈﹑聲﹑情六韻。﹞

【猛虎行】〖以下雜言。〗

貧不攻九嶷玉。倦不憩三危峯。九嶷有惑號。三危無安容。美物標貴用。志士勵奇蹤。如保只遠役。王命宜肅恭。伐鼓功未著。振旅何時從。﹝○《類聚》四十一。《樂府詩集》三十一。《詩紀》四十九。﹞

猛虎潛深山。長嘯自生風。人謂客行樂。客行苦心傷。﹝○樂府三十一。《詩紀》四十九。﹞

【鞠歌行】

翔馳騎。千里姿。伯樂不舉誰能知。南荊璧。萬金貲。卞和不斫與石離。年難畱。時易隕。厲志莫賞徒勞疲。沮齊音。溺趙吹。匠石善運郢不危。古綿眇。理參差。單心慷慨雙淚垂。﹝○《樂府詩集》三十三。廣《文選》十四。《詩紀》四十九。﹞

【前緩聲歌】〖一作後緩聲歌。〗

羲和纖阿去嵯峨。睹物知命。使余轉欲悲歌。憂戚人心胸。處山勿居峯。在行勿爲公。居峯大阻銳。爲公遇讒蔽。雅琴自疏越。雅韻能揚揚。滑滑相混同。終始福祿丰。﹝○《樂府詩集》六十五。《詩紀》四十五。《詩紀》四十五。﹞

【順東西門行】

哀朝菌。閔頹力。遷化常然焉肯息。及壯齒。遇世直。酌酩華堂集親識。舒情盡歡遣淒惻。﹝○《類聚》四十一。《樂府詩集》三十七。《詩紀》四十九。﹞

【三月三日曲水集詩】〖一作上巳曲水集。○以下五言。〗

四時著平分。三春稟融爍。遲遲和景婉。夭夭園桃灼。攜朋適郊野。昧爽辭鄽廓。蜚動蕩興翠嶺。芳飆起華薄。解轡偃崇丘。藉艸繞回壑。際渚羅時﹛敕﹜。托波泛輕爵。﹝○《類聚》四。《初學記》四﹑古今歲時雜詠十六並作上巳詩。廣《文選》九作曲水集詩。《詩紀》四十九。﹞

【泛南湖至石帆詩】

軌息陸途初。枻鼓川路始。漣漪繁波漾。參差層峯峙。蕭疏野趣生。逶迆白雲起。登陟苦跋涉。﹤目辟﹥盻樂心耳。卽玩玩有竭。有興興無已。﹝○《類聚》九。《詩紀》四十九。○逯案。太平環宇記九十九引永嘉記云。永嘉南岸有石帆。乃堯時神人以破石爲帆。將入惡溪。道次置之溪側。又引永嘉《《郡國志》》云。東海信都。神破石爲帆。藝文《類聚》作引謝靈運遊名山誌曰﹕破石溪南二百餘里。又有石帆。惠連未曾至永嘉。不得有此詩。作惠連者。乃靈運之誤。﹞

【西陵遇風獻康樂詩】〖五章〗

我行指孟春。春仲尙未發。趣途遠有期。念離情無歇。成裝候良辰。漾舟陶嘉月。瞻途意少悰。還顧情多闕。哲兄感仳別。相送越垌林。飲餞野亭館。分袂澄湖陰。淒淒畱子言。眷眷浮客心。回塘隱艫栧。遠望絕形音。靡靡卽長路。戚戚抱遙悲。悲遙但自弭。路長當語誰。行行道轉遠。去去情彌遲。昨發浦陽汭。今宿浙江湄。

屯云蔽曾嶺。驚風湧飛流。零寸潤墳澤。落雪灑林丘。浮氛晦崖巘。積素惑原疇。曲汜薄停旅。

通川絕行舟。臨津不得濟。佇楫阻風波。蕭條洲渚際。气色少諧和。西瞻興遊嘆。東睇起淒歌。積憤成疢痗。無萱將如何。﹝三謝詩作何如。《詩紀》同。○《文選》二十五。三謝詩。《詩紀》四十九。又《類聚》二十九作西陵獻康樂詩。引第二章

。﹞

【代古詩】〖一作擬客從遠方來。〗

客從遠方來。贈我鵠文綾。貯以相思篋。緘以同心繩。裁爲親身服。著以俱寢興。別來經年歲。歡心不同淩。瀉酒置井中。誰能辧斗升。合如杯中水。誰能判淄澠。﹝○玉臺新詠三。《詩紀》四十九。又《白帖》二引綾一韻。《禦覽》四百七十八引綾﹑興二韻。合璧事類外集六十四作謝靈運。引綾一韻。﹞

【秋懷詩】

平生無志意。少小嬰憂患。如保乘苦心。矧復值秋晏。皎皎天月明。奕奕河宿爛。蕭瑟含風蟬。寥淚度云雁。寒商動淸閨。孤燈曖幽幔。耿介繁慮積。展轉長宵半。夷險難豫謀。倚伏昧前算。𨿽好相如達。不同長卿慢。頗悅鄭生偃。無取白衣宦。未知古人心。且從性所玩。賓至可命觴。朋來當染翰。髙臺驟登踐。淸淺時陵亂。頹魄不再圓。傾羲無兩旦。金石終銷毀。丹靑暫凋煥。各勉玄發歡。無貽白首嘆。因歌遂成賦。聊用布親串。﹝○《文選》二十三。文章正宗二十九。三謝詩。《詩紀》四十九。又《類聚》三作懷秋詩。引患﹑晏﹑爛﹑雁﹑幔﹑半﹑算﹑玩﹑翰﹑旦﹑煥﹑嘆十二韻。《禦覽》二十五引晏﹑爛﹑雁﹑幔四韻。韻補四引算﹑慢二韻。宦﹑玩二韻。煥﹑串二韻。○逯案。此詩當爲靈運所作。蓋誤入惠連集中。詩發端謂少小離憂患。指親喪大故。據《宋書》。惠連父方明元嘉三年卒。年四十七。惠連元嘉十年卒。年三十七。則方明卒時。惠連年已三十。不得言少小離憂患。據《晉書》謝玄傳﹑《宋書》謝靈運傳。晉太元十三年。祖玄卒。靈運年四歲。靈運父奐又早玄卒。是靈運孩提喪父。與此少小離憂患相合也。又詩言夷險難預謀。倚伏昧前算。頗悅鄭生偃。無取白衣宦。與靈運出處合。𨿽好要如達。不同長卿慢。與靈運性格合。而皆與惠連不侔。然《文選》歸之惠連。詩品亦稱惠連秋懷。訛亂已久。故仍編此。﹞

【搗衣詩】

衡紀無淹度。晷運倏如催。白露滋園菊。秋風落庭槐。肅肅莎雞羽。烈烈寒螿啼。夕陰結空幕。宵月皓中閨。美人戒裳服。端飾相招攜。簪玉出北房。鳴金步南階。櫩髙砧響發。楹長杵聲哀。微芳起兩袖。輕汗染雙題。紈素旣已成。君子行未歸。裁用笥中刀。縫爲萬里衣。盈篋自余手。幽緘俟君開。腰帶準疇昔。不知今是非。﹝○《文選》三十。玉臺新詠三。三謝詩。詩經四十九。又《類聚》六十七引催﹑槐﹑啼﹑閨﹑攜﹑階﹑哀﹑題八韻。又《禦覽》二十五引催﹑槐﹑啼﹑閨﹑攜﹑階﹑哀七韻。﹞

【泛湖歸出樓望月詩】

日落泛澄瀛。星羅遊輕橈。憩榭面曲汜。臨流對回潮。輟策共駢筵。並坐相招要。哀鴻鳴沙渚。悲猿響山椒。亭亭映江月。﹤風劉﹥々出谷飈。斐斐气冪岫。泫泫露盈條。近矚祛幽蘊。遠視蕩喧囂。晤言不知罷。從夕至淸朝。﹝○《文選》二十二。三謝詩。《詩紀》四十九。﹞

【七月七日夜】〖玉臺無夜字。〗詠牛女詩

落日隱櫩楹。升月照簾櫳。團團滿葉露。析析振條風。蹀足循廣除。瞬目矖曾穹。云漢有靈匹。彌年闕相從。遐川阻暱愛。修渚曠淸容。弄杼不成藻。聳轡騖前蹤。昔離秋已兩今聚夕無雙。傾河易回斡。款情難久悰。沃若靈駕旋。寂寥云幄空。畱情顧華寢。遙心逐奔龍。沈吟爲爾感。情深意彌重。﹝○《文選》三十。玉臺新詠三。古今歲時雜詠二十六。三謝詩。《詩紀》四十九。又《類聚》四﹑《初學記》四並作七夕詠牛女詩引櫳﹑風﹑穹﹑從﹑容﹑蹤﹑雙﹑悰﹑空﹑龍十韻。《初學記》三引風一韻。《禦覽》三十一引櫳﹑風﹑從﹑容﹑蹤﹑雙﹑悰﹑空﹑龍九韻。苕溪漁隱叢話後集一引櫳﹑風二韻。﹞

【喜兩詩】

朱明振炎气。溽暑扇溫飆。羨彼明月輝。離畢經中宵。思此西郊云。旣雨盈崇朝。上天湣憔悴。商羊自吟謠。﹝○《類聚》二。《詩紀》四十九。﹞

【詠冬詩】

〖《詩紀》云。藝文新本字訛作靈運。考舊本正之。○逯案。宋本藝文《類聚》作謝惠連。〗

七宿乘運曜。三星與時滅。履霜冰彌堅。積寒風愈切。繁雲起重陰。回飆流輕雪。園林粲斐皓。庭除秀皎潔。墀瑣有凝污。逵衢無通轍。﹝○《類聚》三。《詩紀》四十九。﹞

【讀書詩】

賁園奚足慕。下帷故宜遵。山成由一簣。崇積始微塵。虞軒𨿽眇莽。顏隰亦何人。﹝○《類聚》五十五。《詩紀》四十九。﹞

【夜集嘆乖詩】

詩人詠踟躕。騷者歌離別。誠哉曩日歡。展矣今夕切。吾生赴遙命。質明卽行轍。在貧故宜言。贈子保溫惠。曷用書諸紳。久要亮有誓。﹝○《類聚》二十九。《詩紀》四十九。﹞

【與孔曲阿別詩】

淒淒乘蘭秋。言餞千里舟。途屆云陽邑。邑宰有昔遊。行人𨿽念路。爲爾暫淹畱。﹝○《類聚》二十九。《詩紀》四十九。﹞

【詠螺蚌詩】

輕羽不髙翔。自用弦网羅。纖鱗惑芳餌。故爲釣所加。螺蚌非有心。沈迹在泥沙。文無雕飾用。味非鼎俎和。﹝○《類聚》九十七。《詩紀》四十九。﹞

【離合詩二首】

放棹遵遙途。方與情人別。嘯歌亦何言。肅爾淩霜節。﹝各○《類聚》五十六。《詩紀》四十九。﹞

夫人皆薄離。二友獨懷古。思篤子衿詩。山川何足苦。﹝念○同上﹞

【夜集作離合詩】

四坐宴嘉賓。一客自遠臻。九言何所戒。十善故宜遵。﹝○《類聚》五十六。《詩紀》四十九。﹞

【詩】

有客被褐前。投心自詢寫。自言擅聲名。不謝蠃甘賈。臧否消滅。誰能窮薪火。酈生無文章。

西施整妖冶。胡爲空耿介。悲哉君志A32。﹝○吳棫韻補三。﹞

【詩】

夕坐苦多慮。行歌踐閨中。房櫳引傾月。步檐結春風。﹝○《類聚》二十六。《詩紀》四十九。﹞

【詩】

掛鞍長林側。飲馬修川湄。﹝○《初學記》二十二。﹞

淒淒畱子言。眷眷浮客心。﹝○艸堂詩箋三十一玩月詩注。﹞

【三日詩】

弱柳蔭修衢。﹝○《初學記》三。﹞

王微

﹝微。字景玄。瑯邪臨沂人。初爲始興王友。降南平王諮議參軍。歷中書侍郎。元嘉二十年卒。年二十九。有集十卷。﹞

【雜詩二首】

桑妾獨何懷。傾筐未盈把。自言悲苦多。排卻不肯捨。妾悲叵陳訴。塡憂不銷冶。寒雁歸所從。半途失憑假。壯情抃驅馳。猛气捍朝社。常懷云漢漸。常欲復周雅。

重名好銘勒。輕軀願圖寫。萬里渡沙漠。懸師蹈朔野。傳聞兵失利。不見來歸者。奚處埋旍麾。何處喪車馬。拊心悼巷人。零淚覆面下。徒謂久別離。不見長孤寡。寂寂掩髙門。寥寥空廣廈。待君竟不歸。收顏今就檟。﹝○玉臺新詠三。《詩紀》五十三。又茶經下引廈﹑檟二韻。﹞

思婦臨髙臺。長想憑華軒。弄弦不成曲。哀歌送苦言。箕帚畱江介。良人處雁門。詎憶無衣苦。但知狐白溫。日暗牛羊下。野雀滿空園。孟冬寒風起。東壁正中昏。朱火獨照人。抱景自愁怨。誰知心思亂。

所思不可論。﹝○《文選》三十。玉臺新詠三。《詩紀》五十三。﹞

【四气詩】

蘅若首春華。梧楸當夏翳。鳴笙起秋風。置酒飛冬雪。﹝○《類聚》五十六。《詩紀》五十三﹞

【詠愁詩】

自予抱羈思。眇與日月長。載離非宋遠。誰謂河難航。憂隨積霖密。慨因朗旭彰。負之苦不勝。卽之竟無方。如彼引鯤魚。待盡守空梁。天地豈私貧。運至豈固當。旣悟非形兆。玆數詎可攘。﹝○《類聚》三十五作王徽。《詩紀》五十三。﹞

【七襄怨詩】

藻帳越星波。玉飾渡云川。﹝○《初學記》四。﹞

何長瑜

﹝長瑜。東海人。爲臨川王義慶王國侍郎。歷平西記室參軍。除曾城令。元嘉二十年。廬陵王紹鎭尋陽。請爲南中郎行參軍。行至板橋。溺死。有集八卷。﹞

【嘲府僚詩】

〖宋《書》曰﹕何長瑜爲臨川王記室參軍。嘗於江陵寄書與族人何勗。以韻語序臨川州府僚佐云云。如此五六句。輕薄少年遂演而廣之。一時人士並爲品目。盡加劇言苦句。其文流行。臨川怒以白太祖。除爲廣州曾城令。〗

陸展染鬢髮。欲以媚側室。靑靑不解久。星星行復出。﹝○《宋書》謝靈運傳。《禦覽》三百七十三。《詩紀》五十三。﹞

【離合詩】

宜然悅今會。且怨明晨別。肴A33不能甘。有難不可雪。﹝○《類聚》五十六。《詩紀》五十三。﹞

荀雍

﹝雍。字道雍。潁川人。官至員外散騎郎。有集四卷。﹞

【臨川亭詩】

目極依春路。披褐懷良辰。明發戒徒禦。臨流餞歸人。﹝○《初學記》十八。《詩紀》五十三。﹞

臨川王劉義慶

﹝義慶。長沙王道憐子。爲臨川王道規後。永初元年襲封。元嘉初。遷丹陽尹。出爲荊州刺史。十六年。爲江州刺史。次年。轉南兗州刺史。鎭廣陵。二十一年卒。年四十二。有《世說》八卷﹑集八卷。﹞

【烏夜啼】

籠窗一不開。烏夜啼。夜啼望郎來。﹝○黃氏集千家注杜工部詩史補遺九。﹞

【遊鼉湖詩】

暄景轉諧淑。艸木目滋長。梅花覆樹白。桃杏發榮光。﹝○《初學記》二十八。《詩紀》四十五。﹞

範曄

﹝曄。字蔚宗。泰子。義熙末爲武帝相國掾。彭城王義康冠軍參軍。宋受禪。隨府轉右軍參軍。召爲祕書丞。遷尙書吏部郎。文帝卽位。左遷宜城太守。歷鎭軍後軍長史。遷左衛將軍太子詹事。元嘉二十二年。與孔熙先等謀立彭城王義康。事泄。棄市。時年四十八。有《後漢書》九十七卷﹑集十五卷。﹞

【樂遊應詔詩】

崇盛歸朝闕。虛寂在川岑。山梁協孔性。黃屋非堯心。軒駕時未肅。文囿降照臨。流雲起行蓋。晨風引鑾音。原薄信平蔚。臺澗備曾深。蘭池淸夏气。修帳含秋陰。遵渚攀蒙密。隨山上嶇嵚。睇目有極覽。遊情無近尋。聞道𨿽已積。年力互頹侵。探已謝丹黻。感事懷長林。﹝○《文選》二十。《詩紀》五十三。又《初學記》十三引臨﹑音二韻。﹞

【臨終詩】

禍福本無兆。性命歸有極。必至定前期。誰能延一息。在生已可知。來緣忄畫無識。好醜共一丘。何中異枉直。豈論江陵上。寧辧首山側。𨿽無嵇生琴。庶同夏侯色。寄言生存子。此路行復卽。﹝○《宋書》本傳。南史本傳。《詩紀》五十三。﹞

範廣淵

﹝廣淵。泰少子。爲司徒祭酒。世祖撫軍諮議參軍。元嘉二十二年。坐曄事從誅。有集一卷。﹝逯案。南史範曄傳﹑隋書經籍志皆作範廣。蓋避唐諱省淵字。﹞

【徵虜亭餞王少傅】

掛冠東門閻。歸褐西唐足。結轍塵髙衢。祖供懸長麓。韓卿辭輦路。疏傅知殆辱。素徳燭光塵。玄軌芳前覺。﹝○《初學記》十八作範廣泉。《詩紀》三十六。○逯案。泉字乃避唐諱攺。﹞

孔法生

【徵虜亭祖王少傅】

昔人鑑殆辱。解紱揚歸舲。眞感屬神慮。髙興襲天情。﹝○《初學記》十八。﹞

陸凱

【贈範曄詩】

〖《荊州記》曰﹕陸凱與範曄交善。自江南寄梅花一枝。詣長安與曄。兼贈《詩》曰﹕〗

折花逢驛使。寄與隴頭人。江南無所有。聊贈一枝春。﹝○歲華紀麗一。《禦覽》十九﹑四百九﹑九百七十。事類賦梅賦。萬花谷七。《詩紀》五十四。﹞

何承天

﹝承天。東海剡人。晉隆安中爲南蠻校尉桓偉參軍。義熙初。長沙公陶延壽辟爲輔國府參軍。宋受禪。

領著作郎。官至禦史中丞。元酃二十四年卒。年七十八。有禮論三百卷﹑集三十二卷。﹞

【鼓吹鐃歌十五首】

〖《宋書》樂志曰﹕鼓吹鐃歌十五篇。何承天晉義熙中私造。〗

【朱路篇】

朱路揚和鸞。翠蓋耀金華。玄牡飾樊纓。流旌拂飛霞。雄戟辟曠途。班劍翼髙車。三軍且莫喧。聽我奏鐃歌。淸鞞驚短簫。朗鼓節鳴笳。人心惟愷豫。玆音亮且和。輕風起紅塵。渟瀾發微波。逸韻騰天路。穨響結城阿。仁聲被八表。威震振九遐。嗟嗟介冑士。勗哉念皇家。﹝○《宋書》樂志。《樂府詩集》十九。廣《文選》十二。《詩紀》四十五。﹞

【思悲公篇】

思悲公。懷衮衣。東國何悲公西歸。公西歸。流二叔。幼主旣悟偃禾復。偃禾復。聖志申。營都新邑從斯民。從斯民。徳惟明。制禮作樂興頌聲。興頌聲。致嘉祥。鳴鳳爰集萬國康。萬國康。猶弗已。握發吐餐下羣士。惟我君。繼伊周。親睹盛世復何求。﹝○同上﹞

【雍離篇】

雍士多離民。荊民懷怨情。二凶不量徳。構難稱其兵。王人銜朝命。正辭糾不庭。上宰宣九伐。萬里舉長旌。樓船掩江汶。駟介飛重英。歸徳戒後夫。賈勇尙先鳴。逆徒旣不濟。愚智亦相傾。霜鋒未及染。鄢郢忽已淸。西川無潛鱗。北渚有奔鯨。淩威致天府。一戰夷三城。江漢被美化。宇宙歌太平。惟我東郡民。曾是深推誠。﹝○《宋書》樂志。《樂府詩集》十九。《詩紀》四十五。﹞

【戰城南篇】

戰城南。衝黃塵。丹旌電烻鼓雷震。勍敵猛。戎馬殷。橫陣亙野若屯云。伏大順。應三靈。義之所感士忘生。長劍擊。繁弱鳴。飛鏑炫晃亂奔星。虎騎躍。華眊旋。朱火延起騰飛煙。驍雄斬。髙旗搴。長角浮叫響淸天。夷羣寇。殪逆徒。余黎沾惠詠來蘇。奏愷樂。歸皇都。班爵獻俘邦國娛。﹝○同上﹞

【巫山髙篇】

巫山髙。三峽峻。靑壁千尋。深谷萬仞。崇嚴冠靈林冥冥。山禽夜響。晨猿相和鳴。洪波迅澓。載折載停。淒淒商旅之客。懷苦情。在昔陽九皇綱微。李氏竊命。宣武耀靈威。蠢爾逆縱。復踐亂機。王旅薄伐。傳首來至京師。古之爲國。惟徳是貴。力戰而虐民。鮮不顚墜。矧乃叛戾。伊胡能遂。咨爾巴子無放肆。﹝○同上﹞

【上陵者篇】

上陵者。相追攀。被服纖麗振綺紈。攜童幼。升崇巒。南望城闕郁盤桓。王公第。通衢端。髙甍華屋列朱軒。臨浚谷。掇秋蘭。士女悠奕映隰原。指營丘。感牛山。爽鳩旣沒景君嘆。嗟歲聿。逝不還。志气衰沮玄鬢斑。野莽宿。墳土幹。顧此累累中心酸。生必死。亦何怨。取樂今日展情歡。﹝○同上﹞

【將進酒】

將進酒。慶三朝。備繁禮。薦嘉肴。榮枯換。霜霧交。緩春帶。命朋僚。車等旗。馬齊鑣。懷溫克。樂林濠。士失志。慍情勞。思旨酒。寄遊遨。敗徳人。甘醇醪。耽長夜。或淫妖。興屢舞。厲哇謠。形傞傞。聲號呶。首旣濡。赤亦荒。性命夭。國家亡。嗟後生。節酣觴。匪酒辜。孰爲殃。﹝○《宋書》樂志。《樂府詩集》十九。廣《文選》十二。《詩紀》四十五。﹞

【君馬篇】

君馬麗且閒。揚鑣騰逸姿。駿足躡流景。髙步追輕飛。冉冉六轡柔。奕奕金華暉。輕霄翼羽蓋。長風靡淑旗。願爲範氏驅。雝容步中畿。豈效詭遇子。馳騁趣危機。鉛陵策良駟。造父爲之悲。不怨吳阪峻。但恨伯樂稀。赦彼岐山盜。實濟韓原師。柰何漢魏主。縱情營所私。疲民甘藜藿。廏馬患盈肥。人畜貿厥養。蒼生將焉歸。﹝○《宋書》樂志。《樂府詩集》十九。《詩紀》四十五。﹞

【芳樹篇】

芳樹生北庭。丰隆正徘徊。翠穎陵冬秀。紅葩迎春開。佳人閒幽室。惠心婉以諧。蘭房掩綺幌。綠艸被長階。日夕遊雲際。歸禽命同棲。皓月盈素景。涼風拂中閨。哀弦理虛堂。要妙淸且淒。嘯歌流激楚。傷此碩人懷。梁塵集丹帷。微飆揚羅袿。豈怨嘉時暮。徒惜良願乖。﹝○同上﹞

【有所思篇】

有所思。思昔人。曾閔二子善養親。和顏色。奉昏晨。至誠烝烝通明神。鄒孟軻。爲齊卿。稱身受祿貪榮。道不用。夕陽擁楹。三徙旣誶禮義明。飛鳥集。猛獸附。功成事畢乃更娶。哀我生。遘凶旻。幼罹荼毒備艱辛。慈顏絕。見無因。長懷永思托丘墳。﹝○同上﹞

【雉子遊原澤篇】

雉子遊原澤。幼懷耿介心。飲啄𨿽勤苦。不願棲園林。古有避世士。抗志靑霄岑。浩然寄卜肆。揮棹通川陰。逍遙風塵外。散發撫鳴琴。卿相非的眄。何況於千金。功名豈不美。寵辱亦相尋。冰炭結六府。憂虞纏胸襟。當世須大度。量己不克任。三復泉流誡。自驚良已深。﹝○同上﹞

【上邪篇】

上邪下難正。眾枉不可矯。音和響必淸。端影所以亡。漢宣隆中興。魏祖寧三方。譬彼鍼與石。效疾而稱良。行葦非不厚。悠悠何詎央。琴瑟時未調。攺弦當更張。矧乃治天下。此要安可忘。﹝○《宋書》樂志。《樂府詩集》十九。廣《文選》十二。《詩紀》四十五。﹞

【臨髙臺篇】

臨髙臺。望天衢。飄然輕舉陵太虛。攜《列子》。超帝鄕。雲衣雨帶乘風翔。肅龍駕。會瑤臺。淸暉浮景溢蓬萊。濟西海。濯湖盤。佇立云嶽結幽蘭。馳迅風。遊炎州。願言桑梓思舊遊。傾霄蓋。靡電旌。降彼天途穨窈冥。辭仙族。歸人羣。懷忠抱義奉明君。任窮達。隨所遭。何爲遠想令心勞。﹝○同上﹞

【遠期篇】

遠期千里客。肅駕候良辰。近命城郭友。具爾惟懿親。髙門啟雙闈。長筵列嘉賓。中唐儛六佾。三廂羅樂人。簫管激悲音。羽毛揚華文。金石響髙宇。弦歌動梁塵。修標多巧捷。丸劍亦入神。遷善自雅調。成化由淸均。主人垂隆慶。羣士樂亡身。願我聖明君。邇期保萬春。﹝○宋疏樂志。《樂府詩集》十九。《詩紀》四十五。﹞

【石流篇】

石上流水。湔湔其波。發源幽岫。永歸長河。瞻彼逝者。負月其偕。子在川上。惟以增懷。嗟我殷憂。載勞寤寐。遘此百罹。有志不遂。行年倏忽。長勤是嬰。永言沒世。悼玆無成。幸遇開泰。沐浴嘉運。綏帶安寢。亦又何慍。古之爲仁。自求諸己。虛情遙慕。終於徒已。﹝○《宋書》樂志。《樂府詩集》十九。廣《文選》十二。《詩紀》四十五。﹞

何承嘉

【雪詩】

飄飄乘虛。紛綸隨風。﹝○《書鈔》百五十四。﹞

宋詩卷五

袁淑

﹝淑。字陽源。陳郡陽夏人。元嘉中爲祭酒。累遷尙書吏部郎。轉禦史中丞。遷太子左衛率。三十年。爲劉劭所害。年四十六。有集十一卷。﹞

【效曹子建白馬篇】

劍騎何翩翩。長安五陵間。秦地天下樞。八方湊才賢。荊魏多壯士。宛洛富少年。意气深自負。肯事郡邑權。藉藉關外來。車徒傾國鄽。五侯競書﹛敝巾﹜。羣公亟爲言。義分明於霜。信行直如弦。交歡池陽下。畱宴汾陰西。一朝許人諾。何能坐相捐。飄節去函谷。投佩出甘泉。嗟此務遠圖。心爲四海懸。但營身意遂。豈校耳目前。俠烈良有聞。古來共知然。﹝○《文選》三十一。《樂府詩集》六十三作白馬篇。《詩紀》五十三。又《初學記》五作效曰馬篇。引間﹑賢二韻。﹞

【效古詩】

誶此倦遊士。本家自遼東。昔隸李將軍。十載事西戎。結車髙闕下。極望見雲中。四面各千里。從橫起嚴風。寒燠豈如節。霜雨多異同。夕寐北河陰。夢還甘泉宮。勤役未云已。壯年徒爲空。乃知古時人。所以悲轉蓬。﹝○《文選》三十一。《詩紀》五十三。﹞

【詠冬至詩】

連星貫初歷。令月臨首歲。薦樂行陰政。登金贊陽滯。收涼降天徳。萌華宣地惠。司瑞記夜晞。書云掌朝誓。﹝○《初學記》四。古今歲時雜詠三十九。詩經五十三。﹞

【種蘭詩】

〖南史曰﹕袁淑從母兄劉湛。欲淑附己。而淑不爲攺意。由是大相乖失。淑乃賦《詩》曰云云。尋以病免。〗

種蘭忌當門。懷璧莫向楚。楚少別玉人。門非植蘭所。﹝○南史袁淑傳。《禦覽》九百八十三引《宋書》。《詩紀》五十三。﹞

【登宣城郡詩】

悵焉訊舊老。玆前乃楚居。十代闕州記。百祀絕方書。﹝○《類聚》二十八。《詩紀》五十三。﹞

【詠寒雪詩】

渚幽寒兮石煙聚。日華收兮山气深。邊亭哀兮夜燧滅。孫枝振兮空岫吟。魚戢鱗兮鳥矜翰。虹蟄火兮龍藏金。﹝○《禦覽》三十四作七言詠雪。又《書鈔》百五十四作七言詠寒。引金一韻。﹞

淩霰交兮髙冰合。浮波梗兮悲風流。﹝○《書鈔》百五十六。﹞

霜雪滯兮潛天陽。浮澌結兮悲海陰。﹝○同上﹞

【啄木詩】〖百三家集注云。集左氏。〗

南山有鳥。自名啄木。饑則啄木。暮則巢宿。無干於人。惟志所欲。性淸者榮。性濁者辱。

﹝○百三家集袁陽源集。○逯案。此詩《類聚》引作宋袁淑排諧集左氏詩。《禦覽》引作裴諧集左氏詩。已據《詩紀》編入左芬集。然左氏亦不必卽爲左芬。故此又依百三家集附之袁淑集。﹞

南平王劉鑠

﹝鑠。字休玄。文帝第四子。元嘉十六年封南平王。三十年。元凶弒立。爲徵虜將軍﹑開府儀同三司。孝武定亂。進司空。賜藥死。有集五卷。﹞

【三婦艷詩】

大婦裁霧縠。中婦牒冰練。小婦端淸景。含歌登玉殿。丈人且徘徊。臨風傷流霰。﹝○《樂府詩集》三十五。《詩紀》四十五。﹞

【白紵曲】

仙仙徐動何盈盈。玉腕俱凝若云行。佳人舉袖輝靑蛾。摻摻擢手映鮮羅。狀似明月泛云河。體如輕風動流波。﹝○《類聚》四十三作白紵舞曲。《樂府詩集》五十三。《詩紀》四十五。﹞

【擬行行重行行詩】

〖《宋書》本傳曰﹕鑠未弱冠。擬古三十餘首。時人以爲亞迹陸機。〗

眇眇陵長道。遙遙行遠之。回車背京裏。揮手從此辭。堂上流塵生。庭中綠艸滋。寒螿翔水曲。秋兔依山基。芳年有華月。佳人無還期。日夕涼風起。對酒長相思。悲發江南調。憂委子衿詩。臥看明鐙晦。坐見輕紈緇。淚容不可飾。幽鏡難復治。願垂薄暮景。照妾桑楡時。﹝○《文選》三十一作擬古。玉臺新詠三作雜詩代行行重行行。《詩紀》四十五。﹞

【擬明月何皎皎詩】

落宿半遙城。浮雲藹層闕。玉宇來淸風。羅帳延秋月。結思想伊人。沈憂懷明發。誰爲客行久。屢見流芳歇。河廣川無梁。山髙路難越。﹝○《文選》三十一作所古。玉臺新詠三作雜詩代明月何皎皎。《詩紀》四十五。又文鏡祕府論西引闕﹑月二韻。﹞

【擬孟冬寒气至詩】

白露秋風始。秋風明月初。明月照髙樓。白露皎玄除。迨及涼風起。行見寒林疏。客從遠方至。贈我千里書。先敍懷舊愛。末陳久離居。一章意不盡。三復情有餘。願遂平生志。無使甘言虛。﹝○玉臺雜詠三。古今今歲時雜詠四十六。《詩紀》四十五。﹞

【擬靑靑河邊艸詩】

淒淒含露臺。肅肅迎風館。思女禦欞軒。哀心徹云漢。端撫悲弦泣。獨對明燈嘆。良人久徭役。耿介終昏旦。楚楚秋水歌。依依采菱彈。﹝○玉臺新詠三。《詩紀》四十五。﹞

【代收淚就長路詩】

聳轡髙陵曲。揮袂廣川濆。黃塵昏白日。悲風起浮雲。蕭條萬里別。契闊三秋分。時往從朝露。年來驚夕氳。徘徊去芳節。依遲從遠軍。﹝○《類聚》二十九。《詩紀》四十五。﹞

【過歷山湛長史艸堂詩】

玆嶽蘊虛詭。憑覽趣亦贍。九峯相接連。五渚逆縈浸。層阿疲且引。絕嚴暢方禁。澑眾夏更寒。林交晝常蔭。伊余久緇涅。復得味恬淡。願逐安期生。於焉愜髙枕。﹝○古詩類苑十一。《詩紀》四十五。﹞

【七夕詠牛女詩】

秋動淸風扇。火移炎气歇。廣檐含夜蔭。髙軒通夕月。安步巡芳林。傾望極云闕。組幕縈漢陳。龍駕淩霄發。誰雲長河遙。頗劇促筵越。沈情未申寫。飛光已飄忽。來對眇難期。今歡自玆沒。﹝○玉臺新詠三。《詩紀》四十五。又《類聚》四﹑《初學記》四並引歇﹑月﹑闕﹑發﹑忽﹑沒六韻。﹞

【歌詩】

昊天晴且髙。秋气發初涼。白露下微津。明月流素光。凝煙泛城闕。淒風入軒房。朱華先零落。綠艸就蕓黃。纖羅還笥篋。輕紈攺衣裳。﹝○《類聚》三。《禦覽》二十五。事類賦秋賦注。《詩紀》四十五作秋歌。又《初學記》三﹑萬花谷後三並引涼﹑光﹑房三韻。﹞

丘淵之

﹝淵之。字思玄。吳興烏程人。位待中﹑都官尙書。卒於太常。有新集目錄三卷。﹝逯案。《世說》新語注引其新集錄。唐志新集目錄撰者作丘深之。﹞

【贈記室羊徽其屬疾在外詩】〖六章〗

趣以冥感。契以情運。譬彼金蘭。堅芳互訓。郢夫寢斤。濠津闕問。孰是超賞。非爾殆薀。

婉晚閒暑。契闊二方。連鑣朔野。齊棹江湘。冬均其溫。夏共其涼。豈伊多露。情深踐霜。

神武遐滌。大衢方揮。屠耒晏業。介焉靡違。閒菀敝徑。﹤酉昜﹥弦湛徽。欣彼二仲。與子俱歸。

願言無必。欣慨屢造。爾疾旣纓。余憂用老。搔首匪勤。寔纏中抱。言念佳人。只增心攪。

天道𨿽緬。福善可期。今惟吾子。久應在玆。乘理載遂。衝衿自怡。三折旣履。五徳宜思。

予業弗髙。屢羈塵役。勉彼儉勤。忝此墳籍。識以榮期。顏以厚積。庶憑納污。佇規三益。﹝○文館詞林百五十八作丘泉之。○逯案。泉之﹑深之皆避唐諱。﹞

荀昶

﹝昶。字茂祖。元嘉初。以文義仕至中書郎。有集十五卷。﹞

【擬相逢狹路間】

朝發邯鄲邑。暮宿井陘間。井陘一何狹。車馬不得旋。邂逅相逢值。崎嶇交一言。一言不容多。伏軾問君家。君家誠易知。易知復易博。南面平原居。北趣相如閣。飛樓臨名都。通

門枕華郭。入門無所見。但見雙棲鶴。棲鶴數十雙。鴛鴦九相追。大兄珥金璫。中兄振纓緌。伏臘一來歸。鄰里生光輝。小弟無所爲。鬥鷄東陌逵。大婦織紈綺。中婦縫羅衣。小婦無所作。挾瑟弄音徽。丈人且卻坐。梁塵將欲飛。﹝○玉臺新詠三。《樂府詩集》三十五作長安有狹邪行。《詩紀》五十四。﹞

【擬靑靑河邊艸】

熒熒山上火。苕苕隔隴左。隴左不可至。精爽通寤寐。寤寐衾裯同。忽覺在他邦。他邦各異邑。相逐不相及。迷墟在望煙。木落知冰堅。升朝各自進。誰肯相攀牽。客從北方來。貽我端弋綈。命僕開弋綈。中有隱起圭。長跪讀隱圭。詞苦聲亦淒。上言各努力。下言長相懷。﹝○玉臺新詠三。《樂府詩集》三十八作靑靑河畔艸。《詩紀》五十四。﹞

宋孝武帝劉駿

﹝駿字休龍。小字道民。文帝第三子。元嘉十二年封陵武陵王。劉劭弒逆。舉兵入討。三十年五月卽位。在位十一年。大明八年卒。年三十五。謚曰孝武皇帝。有集三十一卷。﹞

【丁督護歌六首】〖一曰阿督護。〗

〖《宋書》樂志曰﹕督護歌者。彭城內史徐逵之爲魯軌所殺。宋髙祖使府內直督護丁旿收斂殯埋之。逵之妻髙祖長安也。呼旿至閣下。自問殮送之事。每問輒嘆息曰﹕丁督護。其聲哀切。後人因其聲廣爲曲焉。《唐書》樂志曰﹕丁督護。晉﹑宋間曲也。今歌是宋孝武帝所制云。〗

督護北徵去。前鋒無不平。朱門垂髙蓋。永世揚功名。﹝○《樂府詩集》四十五。《詩紀》四十五。﹞

洛陽數千里。孟津流無極。辛苦戎馬間。別易會難得。﹝○同上﹞

叔護北徵去。相送落星墟。帆檣如芒檉。督護今何渠。﹝○同上﹞

聞歡去北徵。相送直瀆浦。只有淚可出。無復情可吐。﹝○同上﹞

督護初徵時。儂亦惡聞許。願作石尢風。四面斷行旅。﹝○玉臺新詠十。《樂府詩集》四十五。《詩紀》四十五。﹞黃河流無極。洛陽數千里。坎坷戎旅間。何由見歡子。﹝○玉臺新詠十。《樂府詩集》四十五作玉金珠。《詩紀》四十五。﹞

【自君之出矣】〖《詩紀》云。一云擬室思。玉臺作許瑤。〗

自君之出矣。金翠暗無精。思君如日月。回遷晝夜生。﹝○玉臺新詠十作擬徐幹。《類聚》三十二作擬室思。《樂府詩集》六十九。《詩紀》四十五。﹞

【遊覆舟山詩】

束髮好怡衍。弱冠頗流薄。素想終勿傾。聿來果丘壑。層峯亙天維。曠渚綿地絡。逢臯列神苑。遭壇樹仙閣。松墱含靑暉。荷源煜彤爍。川界泳遊鱗。嚴庭響鳴鶴。﹝○《類聚》七。《詩紀》四十五。﹞

【登作樂山詩】

修路軫孤轡。竦石頓飛轅。遂登千尋首。表裏望丘原。屯煙擾風穴。積水溺云根。漢潦吐新波。楚山帶舊苑。﹝《類聚》作宛。﹞壤艸淩故國。拱木秀頹垣。目極情無畱。客思空已繁。﹝○《類聚》七。詩經四十五。﹞

【登魯山詩】

解帆憩通渚。息徒憑椒丘。粵值風景和。升髙從遠眸。紀郢窮西路。湘夢極南流。杳哉漢陰永。浩焉江界修。﹝○《類聚》七。《詩紀》四十五。﹞

【濟曲阿後湖詩】

宵登毗陵路。旦過云陽郛。平湖曠津濟。菇渚疊明蕪。和風翼歸采。夕氛晦山嵎。驚瀾翻魚藻。赬霞照桑楡。﹝○《類聚》九。《詩紀》四十五。﹞

【與廬陵王紹別詩】

連歲矜離心。今玆幸良集。信宿窮晨暮。開顏披所戢。未盡歡娛懷。已傷歧路及。舳艫引江介。飛旌背爾邑。悄擾徒旅戒。團欒流景入。遲遲分手念。泫泫登路泣。﹝○《類聚》二十九。廣《文選》八。《詩紀》四十五。﹞

【幸中興堂餞江夏王詩】

送行悵川逝。離酌偶歲陰。陰雲掩歡緒。江山起別心。﹝○《初學記》十八。《詩紀》四十五。﹞

【拜衡陽文王義季墓詩】

昧旦憑行軾。濡露及山庭。投步矜履蹈。舉目增淒淸。軺路滅歸軫。淪闥負重扃。深松朝已霧。幽隧晏未明。長楊敷晚素。宿艸披初靑。哀往起沈泉。追愛慟中情。竹帛憑年遠。世範隨伏傾。﹝○《類聚》四十。《詩紀》四十五。﹞

【七夕詩二首】

白日傾晚弦月升初光。炫炫葉露滿。肅肅庭風揚。瞻言媚天漢。幽期濟河梁。服箱從奔軺。紈綺闕成章。解帶遽回軫。誰云秋夜長。愛聚雙情款。念離兩心傷。秋風發離願。明月照雙心。偕歌亦遺調。別嘆無殘音。開庭鏡天路。餘光不可臨。沿風披弱縷。迎輝貫玄鍼。斯藝成無取。時物聊可尋。﹝○玉燭寶典七引心﹑臨﹑鍼四韻。古今歲時雜詠二十五﹑《禦覽》三十一並引臨﹑鍼﹑尋三韻。初學四引鍼一韻。《詩紀》四十五。﹞

【夜聽妓詩】

寒夜起聲管。促席引靈寄。深心屬悲弦。遠情逐流吹。勞襟憑苦辰。誰謂懷忘易。﹝○《類聚》四十二。《詩紀》四十五。﹞

【詠史詩】

聶政憑驍气。荊軻擅美風。孤刃駭韓庭。獨步震秦宮。懷音豈若始。捐軀在命終。雄姿列往志。流聲固無窮。﹝○《類聚》五十五。《詩紀》四十五。﹞

【初秋詩】

夏盡炎气微。火息涼風生。綠艸未傾色。白露已盈庭。遠視秋云發。近聽寒蟬鳴。運移矜物化。川上感餘情。﹝○《類聚》三。《詩紀》四十五。﹞

【秋夜詩】

局景薄西隅。升月照東垂。肅肅風盈幕。泫泫露傾枝。側聞飛壺急。坐見河宿移。睹辰念節變。感物矜乖離。﹝○《類聚》三。《詩紀》四十五。﹞

【四時詩】

〖南史曰﹕孝武狎侮羣臣。各有稱目。柳元景﹑桓護之𨿽並北人。而王玄謨獨受老傖之目。嘗爲玄謨作四時詩。〗

堇茹供春膳。粟漿充夏餐。瓟醬調秋菜。白醝解冬寒。﹝○《宋書》王玄謨傳。南史王玄謨傳。《詩紀》四十五。又《禦覽》九百七十六﹑八百五十六引《宋書》作文帝爲王玄謨作四時詩。引餐一韻。又八百六十五引寒一韻。﹞

【齋中望月詩】

褰幕蕩暄气。入夜漸流淸。微微風始發。曖曖月初明。思因往物深。悲以歸云盈。﹝○《類聚》一。《詩紀》四十五。﹞

【北伐詩】

表裏跨原隰。左右禦川梁。月羽皎素魄。皇旗赩赤光。﹝○《類聚》五十九。《詩紀》四十五。﹞

【之江州詩】

山曲蒙幽雨。江路結流寒。﹝○《文選》二十七出新林浦向板橋詩注。﹞

【歌】〖華林園淸暑殿賦系此。〗

山懷風兮谷吐泉。淸潭邃兮遠气宣。符深情兮應遙心。促千里兮測雲天。﹝○《類聚》六十二。﹞

【離合詩】

霏雲起兮泛濫。雨靄昏而不消。意气悄以無樂。音塵寂而莫交。守邊境以臨敵。寸心厲於戎昭。閣盈圖記。門滿賓僚。仲秋始戒。中園初凋。池育秋蓮。水滅寒漂。旨歸塗以易感。日月逝而難要。分中心而誰寄。人懷念而必謠。﹝悲客他方。○《類聚》五十六。《詩紀》五十四。﹞

【華林都亭曲水聯句產柏梁體詩】

九宮盛事予旒纊。三輔務根誠難亮。策拙枌鄕慚恩望。折衝莫效興民謗。侍禁衛儲恩逾量。臣謬叨寵九流曠。喉唇廢職方思讓。明筆直繩天威諒。﹝禦史中丞顏師伯○《類聚》五十六。廣《文選》十五。《詩紀》五十四。﹞

顏延之

﹝延之。字延年。瑯邪臨沂人。晉義熙中。後將軍吳國內史劉柳以爲行參軍。轉主簿。歷豫章公劉裕世子參軍。宋受禪。補太子舍人。少帝卽位。以正員郎兼中書郎。出爲始太守。元嘉初。徵爲中書侍郎。尋領步兵校尉。出爲永嘉太守。未行。免。元凶弒立。以爲光祿大夫。孝武卽位。以爲金紫光祿大夫。領湘東王師。孝建三年卒。年七十三。謚曰憲子。有集三十卷﹑逸集一卷。﹞

【應詔燕曲水作詩】〖八章○以下四言。〗

〖宋略曰﹕文帝元嘉十一年三月丙申。禊飲於樂遊苑。且祖道江夏王義恭﹑衡陽王義季。有詔會者賦詩。〗

道隱未形。治彰旣亂。帝迹懸衡。皇流共貫。惟王創物。永錫洪算。仁固開周。義髙登漢。祚融世哲。業光列聖。太上正位。天臨海鏡。制以化裁。樹之形性。惠浸萌生。信及翔泳。崇虛非徵。積實莫尙。豈伊人和。寔靈所貺。日完其朔。月不掩望。航琛越水。輦贐逾嶂。

帝體麗明。儀辰作貳。君彼東朝。金昭玉粹。徳有潤身。禮不愆器。柔中淵映。芳猷蘭祕。昔在文昭。今惟武穆。於赫王宰。方旦居叔。有睟睿蕃。爰履奠牧。寧極和鈞。屏京維服。朏魄雙交。月气參變。開榮灑澤。舒虹爍電。化際無間。皇情爰眷。伊思鎬飲。每惟洛宴。郊餞有壇。君舉有禮。幕帷蘭甸。畫流髙陛。分庭薦樂。析波浮醴。豫同夏諺。事兼出濟。

仰閱丰施。降惟微物。三妨儲隸。五塵朝黻。途泰命屯。恩充報屈。有悔可悛。滯瑕難拂。﹝李善本《文選》注云。一作弗。○《文選》二十。古今歲時雜詠十六。《詩紀》四十六。又《類聚》四作詔宴曲水詩。引亂﹑貫﹑算﹑漢﹑聖﹑鏡﹑貳﹑粹﹑器﹑電﹑宴﹑物﹑黻﹑屈﹑拂十五韻。《初學記》四引算﹑漢﹑電﹑宴﹑物﹑黻﹑屈﹑拂八韻。﹞

【皇太子釋奠會作詩】〖九章〗

〖宋略曰﹕文帝元嘉二十年三月。皇太子劭釋奠於國學。〗

國尙師位。家崇儒門。稟道毓徳。講藝立言。浚明爽曙。達義玆昏。永瞻先覺。顧惟後昆。

大人長物。繼天接聖。時屯必亨。運蒙則正。偃閉武術。闡揚文令。庶士傾風。萬流仰鏡。虞癢飾館。壑圖炳睟。懷仁憬集。抱智麇至。踵門《陳書》。躡屩獻器。澡身玄淵。宅心道祕。

伊昔周儲。聿光往記。思皇世哲。體元作嗣。資此夙知。降從經志。剔彼前文。規周矩值。

正殿虛筵。司分簡日。尙席函丈。丞疑奉帙。侍言稱辭。惇史秉筆。妙識幾音。王載有述。

肆議芳訊。大教克明。敬軀祀典。告奠聖靈。禮屬觀盥。樂薦歌笙。昭事是肅。俎實非馨。

獻終襲吉。卽宮廣燕。堂設像筵。庭宿金懸。臺保兼徽。皇戚比彥。肴干酒澄。端服整弁。六官視命。九賓相儀。纓笏幣序。巾捲充街。都莊云動。野馗風馳。倫周伍漢。超哉邈猗。

淸暉在天。容光必照。物任其情。理宣其奧。妄先國冑。側聞邦教。徒愧微冥。終謝智效。﹝○《文選》二十。《詩紀》四十六。又《類聚》三十八作侍皇太子釋奠宴。引記﹑嗣﹑志﹑日﹑帙﹑宴﹑懸﹑音﹑弁九韻。《初學記》十四引第一﹑三﹑五各章。又明﹑靈﹑笙三韻。﹞

【三月三日詔宴西池詩】

河嶽曜圖。聖時利見。於赫有皇。升中納禪。載貞其恆。載通其變。大哉人文。至矣天眷。昭哉儲徳。靈慶攸繁。明兩紫宸。景物乾元。帝宗庵藹。惟城惟蕃。衮衣善職。彤弓受言。飾館春宮。稅鑣靑輅。長筵逶迆。浮觴沿溯。﹝○《類聚》四。廣《文選》八。《詩紀》四十六。﹞

【爲皇太子侍宴餞衡陽南平二王應詔詩】

大﹝廣《文選》作太。﹞儀在禦。皇聖居貞。旁緝民紀。仰緯天經。物資感變。神以瑞形。川無遁寶。山不閟靈。亦旣戒裝。皇心載遠。夕悵亭臯。晨儀禁苑。神行景驚。發自靈閫。對宴感分。瞻秋悼晚。﹝○《類聚》二十九。廣《文選》八。《詩紀》四十六。﹞

【從軍行】〖以下五言。〗

苦哉遠徵人。畢力幹時艱。秦初略揚越。漢世爭陰山。地廣旁無界。巖阿上虧天。嶠霧下髙鳥。冰沙固流川。秋飈冬未至。春液夏不涓。閩烽指荊吳。胡埃屬幽燕。橫海咸飛驪。絕漠皆控弦。馳檄發章表。軍書交塞邊。接鏑赴陣首。捲甲起行前。羽驛馳無絕。旌旗晝夜懸。臥伺金柝響。起候亭燧燃。逖矣遠徵人。惜哉私自憐。﹝○《樂府詩集》三十二。廣《文選》十四。《詩紀》四十六。又《類聚》四十一引艱﹑山﹑懸﹑燃﹑憐五韻。﹞

【秋胡行】〖九章○樂府作九首。非是。〗

椅梧傾髙鳳。寒谷待鳴律。影響豈不懷。自遠每相匹。婉彼幽閒女。作嬪君子室。峻節貫秋霜。明艷侔朝日。嘉運旣我從。欣願自此畢。

燕居未及好。良人顧有違。脫巾千里外。結綬登王畿。戒徒在昧旦。左右來相依。驅車出郊郭。行路正威遲。存爲久離別。沒爲長不歸。

嗟餘怨行役。三陟窮晨暮。嚴駕越風寒。解鞍犯霜露。原隰多悲涼。回飈捲髙樹。離獸起荒蹊。驚鳥縱橫去。悲哉遊宦子。勞此山川路。

超遙爲此別。日月方向除。孰知寒暑積。黽勉風榮枯。歲暮臨空房。涼風起坐隅。寢興日己遠。白露生庭蕪。

勤役從歸願。反路遵山河。昔辭秋未素。今也歲載華。蠶月觀時暇。桑野多經過。佳人從所務。窈窕援髙柯。傾城誰不顧。弭節停中阿。

年往誠思勞。路遠闊音形。𨿽爲五載別。相與昧平生。捨車遵往路。鳧藻馳目成。南金豈不重。聊自意所輕。義心多苦調。密比金玉聲。髙節難久淹。劫來空復辭。遲遲前途盡。依依造門基。上堂拜嘉慶。入室問何之。日暮行采歸。物色桑楡時。美人望昏至。慚嘆前相持。

有懷誰能已。聊用申苦難。離居殊年載。一別阻河關。春來無時豫。秋至恆早寒。明發動愁心。閨中起長嘆。慘淒歲方晏。日落遊子顏。

髙張生絕弦。聲急由調起。自昔枉光塵。結言固終始。如保久爲別。百行愆諸己。君子失明義。誰與偕沒齒。愧彼行露詩。甘之長川汜。﹝《類聚》作涘。○《文選》二十一作秋胡詩一首。玉臺新詠一作秋胡詩一首。﹞

《樂府詩集》三十六。詩經四十六。又南史謝莊傳引離一韻。本事詩引離一韻。《類聚》十八作秋胡詩。引違﹑畿﹑依﹑過﹑柯﹑阿﹑輕﹑聲﹑己﹑涘十韻。﹞

【挽歌】

令龜告明兆。撒奠在方昏。戒徒赴幽穸。祖駕出髙門。行行去城邑。遙遙首丘園。息鑣竟平﹤土遂﹥。稅駕列巖根。﹝○《禦覽》五百五十二。﹞

【應詔觀北湖田收詩】

〖集曰﹕元嘉十年也。〗

周禦窮轍迹。夏載歷山川。蓄軫豈明懋。善遊皆聖仙。帝暉膺順動。淸蹕巡廣廛。樓觀眺丰穎。金駕映松山。飛奔互流綴。緹彀代回環。神行埒浮景。爭光溢中天。開冬眷䢐物。殘悴盈化先。陽陸團精气。陰谷曳寒煙。攢素旣森藹。積翠亦蔥芊。息饗報嘉歲。通急戒無年。溫渥浹輿隸。和惠屬後筵。觀風久有作。陳詩愧未妍。疲弱謝陵遽。取累非纆牽。﹝○《文選》二十二。《詩紀》四十六。又艸堂詩箋二十一。玉臺詩注作應詔詩。引天﹑芊二韻。﹞

【車駕幸京口侍遊蒜山作詩】

〖集曰﹕元嘉二十六年也。〗

元天髙北列。日觀臨東溟。入河起陽峽。踐華因削成。巖險去漢宇。襟衛徙吳京。流池自化造。山關固神營。園縣極方望。邑社總地靈。宅道炳星緯。誕曜應辰明。睿思纏故里。巡駕幣舊坰。陟峯騰輦路。尋云抗瑤甍。春江壯風濤。蘭野茂荑英。宣遊弘下濟。窮遠凝聖情。嶽濱有和會。祥習在卜徵。周南悲昔老。畱滯感遺氓。空食波廊肆。反稅事巖耕。﹝○《文選》二十二。《詩紀》四十六。又《類聚》八引埛﹑甍﹑英﹑情四韻。﹞

【車駕幸京口三月三日侍遊曲阿後湖作詩】

〖集曰﹕元嘉二十六年也。〗

虞風載帝狩。夏諺頌王遊。春方動宸駕。望幸傾五州。山只蹕嶠路。水若警滄流。神禦出瑤軫。天儀降藻舟。萬軸胤行衛。千翼泛飛浮。凋云麗璇蓋。祥飈被彩斿。江南進荊艷。河激獻趙謳。金練照海浦。笳鼓震溟洲。藐眄覯靑崖。衍漾觀綠疇。民靈騫都野。鱗翰聳淵丘。徳禮旣普洽。川嶽徧懷柔。﹝○《文選》二十二。詩經四十六。又《類聚》四引遊﹑州﹑流﹑舟﹑浮﹑斿﹑謳七韻。﹞

【拜陵廟作詩】

周徳恭明祀。漢道遵光靈。哀敬隆祖廟。崇樹加園塋。逮事休命始。投迹階王庭。陪廁回天顧。朝燕流聖情。早服身義重。晚達生戒輕。否來王澤竭。泰往人悔形。敕躬慚積素。復與昌運並。恩合非漸漬。榮會在逢迎。夙禦嚴淸制。朝駕守禁城。束紳入西寢。伏軾出東坰。衣冠終冥漠。陵邑轉蔥靑。松風遵路急。山煙西昌壠生。皇心憑容物。民思被歌聲。萬紀載弦吹。千歲托旒旌。未殊帝世遠。已同淪化萌。幼壯困孤介。末暮謝幽貞。發軌喪夷易。歸軫愼崎傾。﹝○《文選》二十二。《詩紀》四十六。○《文選》旁證云。六臣本軫作軾。李注引《莊子》以注伏軾。其作軫者。但傳寫誤。﹞

【贈王太常僧達詩】〖王僧達答詩別見。〗

玉水記方流。璇源載圓折。蓄寶每希聲。𨿽祕猶彰徹。聆龍﹤目祭﹥九淵。聞鳳窺丹穴。歷聽豈多士。巋然覯時哲。舒文廣國華。敷言遠朝列。徳輝灼邦懋。芳風被鄕耋。側同幽人居。郊扉常晝閉。林閭時晏開。亟回長者轍。庭昏見野陰。山明望松雪。靜惟浹羣化。䢐生入窮節。豫往誠歡歇。悲來非樂闋。屬美謝繁翰。遙懷具短札。﹝○《文選》二十六。《類聚》三十一。廣《文選》十作答王僧達。《詩紀》四十六。又艸堂詩箋二十三春日詩注引閉一韻。﹞

【夏夜呈從兄散騎車長沙詩】

炎天方埃郁。暑晏闋塵紛。獨靜闕偶坐。臨堂對星分。側聽風薄木。遙睇月開云。夜蟬堂夏急。陰虫先秋聞。歲候初過半。荃蕙豈久芬。屏居惻物變。慕類抱情殷。九逝非空思。七襄無成文。﹝○《文選》二十六。《詩紀》四十六。﹞

【直東宮答鄭尙書道子詩】

皇居體環極。設險只天工。兩闈阻通軌。對禁限淸風。跂予旅東館。徒歌屬南墉。寢興郁無已。起觀辰漢中。流云藹靑闕。皓月鑑丹宮。踟躕淸防密。徙倚恆漏窮。君子吐芳訊。感物惻余衷。惜無丘園秀。景行彼髙松。知言有誠貫。美價難克充。何以銘嘉貺。言樹絲與桐。﹝○《文選》二十六作直東宮答鄭尙書。《詩紀》四十六。又《類聚》三十一引功﹑風二韻。《初學記》十一作直東宮答鄭尙書。引工﹑風﹑墉﹑中﹑宮﹑窮﹑衷七韻。﹞

【和謝監靈運詩】

弱植慕端操。窘步懼先迷。寡立非擇方。刻意藉窮棲。伊昔遘多幸。秉筆侍兩閨。𨿽慚丹雘施。未謂玄素睽。徒遭良時詖。王道奄昬霾。入神幽明絕。朋好雲雨乖。弔屈汀洲浦。謁帝蒼山蹊。倚巖聽緒風。攀林結畱荑。跂予間衡嶠。曷月瞻秦稽。皇聖昭天徳。丰澤振沈泥。惜無雀雉化。休用充海淮。去國還故里。幽門樹蓬藜。采茨葺昔宇。剪棘開舊畦。物謝時旣晏。年往志不偕。親仁敷情暱。興玩究辭淒。芬馥歇蘭若。淸越奪琳圭。盡言非報章。聊用布所懷。﹝○《文選》二十六。《初學記》十二。《詩紀》四十六。﹞

【北使洛詩】

〖沈約宋《書》曰﹕延之爲豫章世子中軍行參軍。義熙十二年。髙祖北伐。有宋公之授。府遣一使慶殊命參起居。延之至洛陽。道中作詩一首。文辭藻麗。爲謝晦﹑傅亮所賞。集曰﹕時年三十二。〗

攺服飭徒旅。首路跼險艱。振楫發吳洲。秣馬陵楚山。途出梁宋郊。道由周鄭間。前登陽城路。日夕望三川。在昔輟期運。經始闊聖賢。伊濲絕津濟。臺館無尺椽。宮陛多巢穴。城闕生雲煙。王猷升八表。嗟行方暮年。陰風振涼野。飛雲瞀窮天。臨途未及引。置酒慘無言。隱憫徒禦悲。威遲良馬煩。遊役去芳時。歸來屢䢐愆。蓬心旣已矣。飛薄殊亦然。﹝○《文選》二十七。《詩紀》四十七。又《類聚》二十七作北使主洛。引山﹑間﹑川﹑椽﹑煙五韻。﹞

【還至梁城作詩】

眇默軌路長。憔悴徵戍勤。昔邁先䢐師。今來後歸軍。振策眷東路。傾側不及羣。息徒顧將夕。極望梁陳分。故國多喬木。空城凝寒云。丘壠塡郛郭。銘志滅無文。木石扃幽闥。黍苗延髙墳。惟彼雍門子。吁嗟孟嘗君。愚賤同堙滅。尊貴誰獨聞。曷爲久遊客。憂念坐自殷。﹝○《文選》二十七。《詩紀》四十六。﹞

【始安郡還都與張湘州登巴陵城樓作詩】

江漢分楚望。衡巫奠南服。三湘淪洞庭。七澤藹荊牧。經途延舊軌。登闉訪川陸。水國周地險。河山信重復。卻倚云夢林。前瞻京臺囿。淸雰霽嶽陽。曾暉薄瀾澳。淒矣自遠風。傷哉千里目。萬古陳往還。百代勞起伏。存沒竟何人。炯介在明淑。請從上世人。歸來蓺桑竹。﹝○《文選》二十七。《詩紀》四十六。又《類聚》二十八作罷郡還與張湘川登巴陵城樓詩。引服﹑牧﹑目﹑伏四韻。﹞

【五君詠五首】

【阮步兵】

阮公𨿽淪迹。識密鑑亦洞。沈醉似埋照。寓辭類托諷。長嘯若懷人。越禮自驚眾。物故不可論。途窮能無慟。﹝略出金籝作寧不哀。○《文選》二十一。文章正宗二十九。《詩紀》四十六。又鳴沙石室略出金籝引哀一韻。﹞

【嵇中散】

中散不偶世。本自飡霞人。形解驗默仙。吐論知凝神。立俗迕流議。尋山洽隱淪。鸞翮有時鎩。龍性誰能馴。﹝○《文選》二十一。文章正宗二十九。《詩紀》四十六。﹞

【劉參軍】

劉伶善閉關。懷淸滅聞見。鼓鐘不足歡。榮色豈能眩。韜精日沈飲。誰知非荒宴。頌酒𨿽短章。深衷自此見。﹝○同上﹞

【阮始平】

仲容靑雲器。實稟生民秀。達音何用深。識微在金奏。郭奕已心醉。山公非虛覯。屢薦不入官。一麾乃出守。﹝○同上﹞

【向常侍】

向秀甘淡薄。深心托毫素。探道好淵玄。觀書鄙章句。交呂旣鴻軒。攀嵇亦鳳舉。流連河裏遊。惻愴山陽賦。﹝○同上﹞

【爲織女贈牽牛詩】

婺女儷經星。姮娥棲飛月。慚無二媛靈。托身侍天闕。閶闔殊未暉。咸池豈沐髮。漢陰不夕張。長河爲誰越。𨿽有促燕期。方須涼風發。虛計雙曜周。空遲三星沒。非怨杼軸勞。但念芳菲歇。﹝○玉臺雜詠四。古今歲時雜詠二十五。《詩紀》四十六。又《初學記》四引月一韻。《禦覽》三十一引月﹑闕﹑發﹑越﹑發﹑歇六韻。﹞

【歸鴻詩】

昧旦濡和風。沾露踐朝暉。萬有皆同春。鴻雁獨辭歸。相鳴去澗汜。長江發江畿。皦潔登云侶。連綿千里飛。長懷河朔路。緬與湘漢違。﹝○《類聚》九十。《詩紀》四十六。﹞

【除弟服詩】

䢐沒離二秋。掩泣備三冬。往辰緬難紀。來算忽易窮。升沒淹期晦。灑掃易禮容。縞衣變作體。長逝歸爾躬。﹝○《類聚》三十四。《詩紀》四十六。﹞

【辭難潮溝詩】

徘徊眷郊甸。俯仰引單襟。一途苟不豫。百慮畢來侵。永懷交在昔。有願愆瑟琴。寫言勞者事。將用慰亡簪。﹝○《類聚》三十四。《詩紀》四十六。﹞

【侍東耕詩】

題封經地域。辰角麗天部。浮藹起靑壇。沈腴發紺耦。艸服薦同穗。黃冠獻嘉壽。﹝○《類聚》三十九。《詩紀》四十六。﹞

【登景陽樓詩】

風觀要春景。月謝迎秋光。沿波被華若。隨山茂貞芳。﹝○《類聚》二十八。《詩紀》四十六。﹞

【白雪詩】

翩若珪屑。晰如瑤粒。﹝○《書鈔》百五十二。﹞

【獨秀山詩】

〖桂林《風土記》曰﹕獨秀山在城西北一百步。直聳五百餘尺。周回一里。平地孤拔。下有洞穴。凝垂孔竇。路通山北。旁回百餘丈。豁然明朗。宋光祿卿顏延年牧此郡。常於北石室中讀書。遺迹猶存。嘗賦詩云云是也。〗

未若獨秀者。嵯峨郭邑開。﹝○《禦覽》四十九。﹞

【詩】

太微凝帝宇。瑤光正神縣。﹝○海錄碎事一。﹞

【詩】

旦泛桂水潮。映月遊海澨。﹝○海錄碎事三。﹞

【詩】

信矣勞物化。憂襟未能整。﹝○海錄碎事九。﹞

宋詩卷六

何偃

﹝偃。字仲弘。廬江人。元嘉中。位太子中庶子。孝武時。累遷吏部尙書﹑侍中。大明二年卒。時年四十六。有集十九卷。﹞

【冉冉孤生竹】

流萍依淸源。孤鳥宿深沚。蔭幹相經縈。風波能終始。艸生有日月。婚年行及紀。思欲侍衣裳。關山分萬里。徒作春夏期。空望良人軌。芳色宿昔事。誰見過時美。涼鳥臨秋竟。歡願亦云已。豈意倚君恩。坐守零落耳。﹝○《樂府詩集》七十四。《詩紀》五十四。﹞

王僧達

﹝僧達。瑯琊臨沂人。元嘉中爲始興王後軍參軍。孝武時。歷尙書僕射﹑吳郡太守﹑臨淮太守。徙大宰長史。遷中書令。大明二年。下獄死。年三十六。有集十卷。﹞

【釋奠詩】

時泰道暢。禮備樂修。啟癢選俊。博教深求。民人鱗萃。淑美云浮。師尊訓浹。嘉敬載柔。﹝○《初學記》十四。《詩紀》五十三。﹞

【答顏延年詩】

長卿冠華陽。仲連擅海陰。珪璋旣文府。精理亦道心。君子聳髙駕。塵軌實爲林。崇情符遠迹。淸气溢素襟。結遊略年義。篤顧棄浮沈。寒榮共偃曝。春醞時獻斟。聿來歲序暄。輕雲出東岑。麥壠多秀色。楊園流好音。歡此乘日暇。忽忘逝景侵。幽衷何用慰。翰墨久謠吟。棲鳳難爲條。淑貺非所臨。誦以永周旋。匣以代兼金。﹝○《文選》二十六。《詩紀》五十三。﹞

【和瑯琊王依古詩】

少年好馳俠。旅宦遊關源。旣踐終古迹。聊訊興亡言。隆周爲藪澤。皇漢成山樊。久沒離宮地。安識壽陵園。仲秋邊風起。孤蓬捲霜根。白日無精景。黃沙千里昏。顯軌莫殊轍。幽途豈異魂。聖賢良已矣。抱命復何怨。﹝○《文選》三十一。《詩紀》五十三。又《類聚》三十三作依古詩。引源﹑言﹑魂三韻。﹞

【七夕月下詩】

遠山斂氛寢。廣庭揚月波。气往風集隙。秋還露泫柯。節期旣已孱。中宵振綺羅。來歡詎終夕。收淚泣分河。﹝○玉臺新詠四。《類聚》四。《初學記》四。古今歲時雜詠二十五。《詩紀》五十三。﹞

【詩】

初櫻動時艷。擅藻灼輝芳。緗葉未開芷。紅葩已發光。﹝《初學記》誤作光被。○《類聚》八十六。《初學記》二十八。《詩紀》五十三作朱櫻。﹞

顏峻

﹝竣。字士遜。延之子。初爲孝武撫軍主簿。孝武卽位。累遷吏部尙書。大明三年下獄賜死。有集十四卷。﹞

【皇后廟登歌】

載我聖文。奄有四海。外刑家邦。內貽女則。﹝○《初學記》十。﹞

【七廟迎神辭】

敬恭明祀。孝道感通。合樂維和。展禮有容。六舞肅列。九變成終。神之來思。享玆潔衷。靈之往矣。綏我家邦。﹝○《初學記》十三。《詩紀》五十三。﹞

【淫思古意詩】

春風飛遠方。紀轉流思堂。貞節寄君子。窮閨妾所藏。裁書露微疑。千里問新知。君行過三稔。故心久當移。﹝○《樂府詩集》七十四。《詩紀》五十三。﹞

【搗衣詩】

逶迆失榮荄。旅燕又穴飛。﹝○《書鈔》百五十八。﹞

顏測

﹝測。竣弟。官至江夏王義恭傅﹑大司徒錄事參軍。早卒。有集十一卷。﹞

【七夕連句詩】

云扃息遊彩。漢渚起遙光。﹝○《初學記》四。﹞

【九日坐北湖聯句詩】

亭席斂䢐蕙。澄酒泛初蘭。﹝○《初學記》四。﹞

江智淵

﹝智淵。濟陽考城人。爲隨王誕後軍參軍。遷從事中郎將。除中書侍郎。出爲新安王長史。大明七年卒。年四十六。有集九卷。﹞

【宣貴妃挽歌】

袿襚來塵寂。筵俎竟虛存。雲松方靄露。風艸已聲原。﹝○《初學記》十四。《詩紀》五十四。﹞

湯惠休

﹝惠休。字茂遠。初入沙門。名惠休。孝武命使還俗。位至揚州刺史。有集四卷。﹞

【怨詩行】

明月照髙樓。含君千里光。巷中情思滿。斷絕孤妾腸。悲風蕩帷帳。瑤翠坐自傷。妾心依天末。思與浮雲長。嘯歌視秋艸。幽葉豈再揚。暮蘭不待歲。離華能幾芳。願作張女引。流悲繞君堂。君堂嚴且祕。絕調徒飛揚。﹝○《樂府詩集》四十一。《詩紀》五十四。﹞

【江南思】

幽客海陰路。畱戍淮陽津。垂情向春艸。知是故鄕人。﹝○《樂府詩集》二十六。《詩紀》五十四。﹞

【楊花曲三首】

葳蕤華結情。宛轉風含思。掩涕守春心。折蘭還自遺。﹝○《樂府詩集》二十七。《詩紀》五十四。﹞

江南相思引。多嘆不成音。黃鶴西北去。銜我千里心。﹝○同上﹞

深堤下生艸。髙城上入云。春人心生思。思心長爲君。﹝○同上﹞

【白紵歌三首】

琴瑟未調心已悲。任羅勝綺彊自持。忍思一舞望所思。將轉未轉恆如疑。桃花水上春風出。舞袖逶迆鸞照日。徘徊鶴轉情艷逸。君爲迎歌心如一。﹝○《樂府詩集》五十五。《詩紀》五十四。﹞

少年窈窕舞君前。容華艷艷將欲然。爲君嬌凝復遷延。流目送笑不敢言。長袖拂面心自煎。願君流光及盛年。﹝○同上﹞

秋風裊裊入曲房。羅帳含月思心傷。蟋蟀夜鳴斷人腸。長夜思君心飛揚。他人相思君相忘。錦衾瑤席爲誰芳。﹝○《類聚》三作歌詩。《初學記》三作歌詩。《禦覽》二十五作白紵舞歌詩。《樂府詩集》六十作秋風。《詩紀》五十四。又《初學記》三作白紵詩。引房﹑偒二韻。○逯案。《詩紀》從《樂府詩集》作秋風。注云。一作秋歌。今從《初學記》及《禦覽》。﹞

【秋思引】

秋寒依依風過河。白露蕭蕭洞庭波。思君末光光已滅。眇眇悲望如思何。﹝○《類聚》三。《詩紀》五十四。﹞

【楚明妃曲】

瓊臺彩楹。桂寢雕甍。金閨流耀。玉牖含英。香芬幽藹。珠彩珍榮。文羅秋翠。紈綺春輕。驂駕鸞鶴。往來仙靈。含姿綿視。微笑相迎。結蘭枝。送目成。當年爲君榮。﹝○《樂府詩集》五十八。《詩紀》五十四。﹞

【贈鮑侍郎詩】

玳枝兮金英。綠葉兮金莖。不和君王杯。低彩還自榮。想君不相艷。酒上視塵生。當令芳意重。無使盛年傾。﹝○鮑氏集作八。《詩紀》五十四。﹞

庾徽之

﹝徽之。字景猷。潁川鄢陵人。大明中爲禦史中丞。出爲新安王子鸞北中郎長史﹑南東海太守。﹞

【昭君辭】

聯雪隱天山。崩風蕩河澳。朔障裂寒笳。冰原嘶代﹤馬伏﹥。﹝○《文選》十四赬白馬賦序注。﹞

顏師伯

﹝師伯。竣族兄。初隨孝武爲徐州主簿。帝踐阼。累遷侍中。轉吏部尙書。廢帝立。轉爲左僕射。奪其京尹。師伯懼。與柳元景謀廢立。永光元年被誅。年四十七。﹞

【自君之出矣】

自君之出矣。芳帷低不舉。思君如回雪。流亂無端緒。﹝○《類聚》三十二作擬詩。《樂府詩集》六十九。《詩紀》五十三。﹞

沈慶之

﹝慶之。字弘先。吳興武康人。文帝時。累以戰功加建威將軍。後爲孝武撫軍中兵參軍。孝武卽位。以爲領軍將軍﹑兗州刺史。封南昌縣公。以年滿七十固辭就第。廢帝卽位。加侍中太尉。﹞

【侍宴詩】

〖南史云。孝武嘗歡飲。普令羣臣賦詩。慶之粗有口辯。手不知書。上逼令作詩。慶之曰﹕臣請口授師伯。上令顏師伯執筆。慶之口授云云。上甚悅。眾坐並稱其辭意之美。〗

微生遇多幸。得逢時運昌。朽老筋力盡。徒步還南岡。辭榮此聖世。﹝《禦覽》﹑廣記作代。﹞何愧張子房。﹝○《宋書》本傳。南史本傳。《禦覽》二百七十七。《太平廣記》百四十二。《詩紀》五十四。﹞

江夏王劉義恭

﹝義恭。武帝子。元嘉元年。封江夏王。孝武卽位。授侍中太尉。前廢帝卽位。除太尉錄尙書事。永光元年。以謀廢立被殺。有集十五卷。﹞

【艷歌行】

〖江南遊湘妃。窈窕漢濱女。淑問流古今。蘭音媚鄭楚。瑤顏映長川。善服照通滸。求思望襄澨。嘆息對衡渚。中情未相感。搔首增企予。悲鴻失良匹。俯仰戀儔侶。徘徊忘寢食。羽翼不能舉。傾首佇春燕。爲我津辭語。﹝○《樂府詩集》三十九。《詩紀》四十五。﹞〗

【遊子移】

三河遊蕩子。麗顏邁荊寶。攜持玉柱箏。懷挾忘憂艸。綢繆甘泉中。馳逐邯鄲道。春服候時制。秋紈迎涼造。珍魄暉素腕。玉迹滿襟抱。常嘆樂日晏。恆悲歡不早。揮吹傳舊美。趨謠盡新好。仲尼爲輟餐。秦王足傾倒。﹝○《樂府詩集》六十七。《詩紀》四十五。﹞

【自君之出矣】

出自君之出矣。笥錦廢不開。思君如淸風。曉夜常徘徊。﹝○《類聚》三十二。《樂府詩集》六十九。《詩紀》四十五。﹞

【登景陽樓詩】

丹墀設金屏。瑤榭陳王牀。溫宮冬開燠。淸殿夏含霜。弱蕊布遐馥。輕葉振遠芳。彌望少無際。肆睇周華疆。象闕對馳道。飛廉矚方塘。邸寺送暉曜。槐柳自成行。通川溢輕艫。長街盈方箱。顧此爝火微。胡顏廁天光。﹝○《類聚》二十八。廣《文選》九。《詩紀》四十五。﹞

【彭城戲馬臺集詩】

騁騖辭南京。弭節憩東楚。懿蕃重遐望。興言集僚侶。於役未云淹。時遷變溽暑。眷戀江水流。回首獨延佇。﹝○《類聚》二十八。《詩紀》四十五。﹞

【溫泉詩】

秦都壯溫谷。漢京麗湯泉。炎徳潛遠液。暄波起玆源。﹝○《初學記》七。《詩紀》四十五。﹞

【擬古詩】

束甲辭京洛。負戈事烏孫。後軍濟太河。築壘黎陽屯。旦聞羽檄飛。夕見邊驛奔。﹝○《禦覽》三百二十八。﹞

【丹徒宮集詩】

昭化景俗。玄教凝神。﹝○《文選》四十六三月三日曲水詩序注。﹞

【夜雪詩】

﹝屯﹞云閉星月。飛瓊集庭。﹝○《初學記》三。海錄碎事一。﹞

【擬陸士衡詩】

綠柳蔚通衢。靑槐蔭修埛。﹝○《初學記》二十八。﹞

【詩】

大明總神武。乘時以禦天。金牒封梁甫。玉簡禪岱山。﹝○《初學記》五。《詩紀》四十五。﹞

【詩】

飛流界桂道。深林昌蘭術。﹝○《初學記》二十四。﹞

【詩】

垂賁華林園。柿味滋殊絕。﹝○合璧事類別集四十八。﹞

謝莊

﹝莊。字希逸。陳郡陽夏人。靈運從子。文帝時爲始興王浚後軍法曹參軍。轉太子舍人﹑廬陵王文學﹑太子洗馬。又轉隨王誕記室。遷太子中庶子。孝武卽位。除侍中。遷左衛將軍。拜吏部尙書。歷廣陵太守﹑臨淮太守。明帝時爲散騎常侍﹑光祿大夫。轉中書令。加金紫光祿大夫。泰始二年卒。年四十六。謚曰憲子。有集十九卷。﹞

【烝齊應詔詩】〖以下五言。〗

霜露凝宸感。肅亻愛動天引。西郊滅湮揜。東溟起昭晉。舞風泛龍常。輪霞浮玉軔。紫階協笙鏞。金途展應申柬。方見六詩和。永聞九徳潤。觀生識幸渥。睇服慚輶悋。﹝○《初學記》十三。《詩紀》四十六。又合璧事類外集三引勒一韻。﹞

【和元日雪花應詔詩】

從候昭神世。息燧應頌道。玄化盡天祕。凝功畢地寶。笙鏞流七始。玉帛承三造。委霰下璇蕤。疊雪翻瓊藻。積曙境宇明。聯萼千里杲。掩映順云懸。搖裔從風掃。發貺燭侄前。騰瑞光圖表。澤厚見身末。恩逾悟生眇。竦誠岱駕肅。側志梁鑾矯。

﹝○古今歲時雜詠一作謝玉。《詩紀》四十六。﹞

【七夕夜詠牛女應制詩】

輟機起春暮。停箱動秋衿。璇居照漢右。芝駕肅河陰。容裔泛星道。逶迆濟煙潯。陸離迎宵佩。倏爍望昏簪。俱傾環气怨。共歇浹年心。珠殿釭未沬。瑤庭露已深。夕淸豈淹拂。弦輝無久臨。﹝○《類聚》四。《詩紀》四十六。又古今歲時雜詠二十七﹑《禦覽》三十一並引襟﹑陰﹑深﹑臨四韻。﹞

【侍宴蒜山詩】

龍旌拂紆景。鳳蓋起流云。轉蕙方因委。層華正氛氳。煙竟山郊遠。霧罷江天分。調石飛延露。裁金起承云。﹝○《類聚》八。《詩紀》四十六。﹞

【侍東耕詩】

肅鑣奉晨發。恭帶廁朝聞。仙鄕降朱靄。神郊起靑雲。陰臺承寒彩。陽樹近初燻。觀徳欣臨藉。瞻道樂遊汾。﹝○《類聚》三十九。《詩紀》四十六。﹞

【遊豫章西觀洪崖井詩】

幽願平生積。野好歲月彌。捨簪神區外。整褐靈鄕垂。林遠炎天隔。山深白日虧。遊陰騰鵠嶺。飛淸起鳳池。隱曖松霞被。容與澗煙移。將遂丘中性。結駕終在斯。﹝○《類聚》二十八。《詩紀》四十六。﹞

【自潯陽至都集道裏名爲詩】

山經亟﹝《類聚》作函。﹞旋覽。水牒倦敷尋。稽榭誠淹畱。煙臺信遐臨。翔州凝寒气。秋浦結淸陰。眇眇髙湖曠。遙遙南陵深。靑溪如委黛。黃沙似舒金。觀道雷池側。訪徳茅堂陰。魯顯闕微迹。秦良滅芳音。訊遠博望崖。采賦梁山岑。崇館非陳宇。茂苑豈舊林。﹝○《類聚》六十五。《詩紀》四十六。﹞

【北宅祕園詩】

夕天霽晚气。輕霞澄暮陰。微風淸幽幌。餘日照靑林。收光漸窗歇。窮園自荒深。綠池翻素景。秋槐響寒音。伊人儻同愛。弦酒共棲尋。﹝○《類聚》六十五。《詩紀》四十六。﹞

【喜雨詩】

燕起知風舞。礎潤識云流。冽泉承夜湛。零雨望晨浮。合穎行盛茂。分穗方盈疇。﹝○《類聚》二。《詩紀》四十六。﹞

【江都平解嚴詩】

肅旗簡廟律。聳鉞暢乾靈。朝晏推物泰。通渥抃身寧。擊轅歌至世。撫壤頌惟馨。﹝○《類聚》五十九。《詩紀》四十六。﹞

【從駕頓上詩】

中權臨楚路。前茅望吳云。冀馬依風蹀。邊簫當夜聞。﹝○《類聚》五十九。《詩紀》四十六。﹞

【八月侍華林曜靈殿八關齋詩】

玉桴乘夕遠。金枝終夜舒。澄淳玄化闡。希微寂理孚。﹝○《類聚》七十六。《詩紀》四十六。﹞

【懷園引】〖以下雜言。〗

鴻飛從萬里。飛飛河代起。辛勤越霜霧。聯翩逆江汜。去舊國。違舊鄕。舊山舊海悠且長。回首瞻東路。延翮向秋方。登楚都。入楚關。楚地蕭瑟楚山寒。歲去冰未已。春來雁不還。風肅幌兮露濡庭。漢水初綠柳嘆靑。朱光藹藹雲英英。新禽喈喈又晨鳴。菊有禿兮松有蕤。憂來年去容發衰。流陰逝景不可追。臨堂危坐悵欲悲。軒鳧池鶴戀

階墀。豈忘河渚捐江湄。試托意兮向芳蓀。心綿綿兮屬荒樊。想綠蘋兮旣冒沼。念幽蘭兮已盈園。夭桃晨暮發。春鶯旦夕喧。靑苔蕪石路。宿艸塵蓬門。邅吾遊夫鄢郢。路修遠以縈紆。羌故園之在目。江與漢之不可逾。目還流而附音。候歸煙而托書。還流兮潺湲。歸煙容裔去不旋。念衛風於河廣。懷邶詩於毖泉。漢女悲而歌飛鵠。楚客傷而奏南弦。武巢陽而望越。亦依陰而慕燕。詠零雨而卒歲。吟秋風以永年。﹝○戲鴻堂帖四。續古文苑四。又《類聚》六十五﹑《詩紀》四十六並引裏﹑起﹑汜﹑鄕﹑長﹑方﹑關﹑寒﹑還﹑庭﹑靑﹑英﹑鳴﹑蕤﹑衰﹑追﹑悲﹑蓀﹑樊﹑門﹑喧﹑門二十二韻。﹞

【山夜憂】

庭光盡。山明歸。松昏解。渚A36稀。流風乘軒捲。明月緣河飛。迺斡西枻亂幽澨。山藥嶼而淹畱。過香潭而一憩。嶼側兮初薰。潭垂兮葐蒀。或傾華而閟景。亦轉彩而途云。云轉兮四岫沈。景閟兮雙路深。艸將濡而坰晦。樹未﹤風劉﹥而澗音。澗鳥鳴兮夜蟬淸。橘露靡兮蕙煙輕。淩別浦兮值泉躍。經喬林兮遇猨驚。躍泉屢環照。驚猨亟啼嘯。徒芳酒而生傷。友塵琴而自弔。弔琴兮悠悠。影慼兮心妯。逢鏤山之旣渥。承潤海之方流。身無厚於蜩毳。恩有重於嵩丘。仰絕炎而締愧。謝淚河而軫憂。夜永兮憂綿綿。晨寒起長淵。南臯別鶴佇行漢。東鄰孤管入靑天。沈痾白髮共急日。朝露過隟詎賒年。年去兮發不還。金膏玉瀝豈畱顏。回舲袥繩戶。收棹掩荊關。﹝○戲鴻堂帖四。續古文苑四。又《類聚》七﹑《詩紀》四十六並引歸﹑飛﹑淸﹑輕﹑驚﹑天﹑年﹑還﹑顏﹑關十韻。﹞

【瑞雪詠】〖大明元年詔敕作〗

玄管洽。豳詩平。火洲滅。日壑淸。龍關沙蒸。河徼云驚。晷未沈而井閟。方霾而海溟。山飛白雪。葉中符而掩皇州。降千�而瑞神世。始�葐蒀以蕤轉。終徘徊而煙曳。狀素鏡之晨光。寫金波之夜晰。晰景兮便娟。冠集靈兮藹望仙。溢迎風兮湛承露。亙臨華兮被通天。冪遙途而界遠綺。麗靑墀而鏡列錢。及其流彩猶摶。凝明亟積。郊隰均映。江巒齊奕。審伊宮之逾丈。信鈃阿之盈尺。洞秋方之玉園。果仙京之珠澤。若夫貞性賁道。潤徳暉經。載途演其楙。同云宣其靈。旣昭化於衛術。亦闡義於齊庭。結秋竹之麗響。引幽蘭之微馨。竊惟鴻化遠洎。玄風遐施。浹緯稱祥。磬埏作瑞。調露之樂旣興。大閨之歌已被。春光兮冬澤。長無愆於平施。﹝○戲鴻堂帖四。續古文苑四。又《類聚》二作雜言詠雪。引淸﹑驚﹑溟﹑曳﹑晰五韻。《初學記》二作瑞雪詠。引尺﹑澤二韻。﹞

【長笛弄】

月起悠悠。當軒孤管流。�郁顧慕含羈。含楚復含秋。靑苔蔓。熒火飛。騷騷落葉散衣。夜何長。君吹勿近傷。夜長念綿綿。吹傷減人年。﹝○戲鴻堂帖四。續古文苑四。﹞

【詩】

誕發蘭儀。光啟玉度。﹝○海錄碎事六。﹞

宋詩卷七

鮑照

﹝照。字明遠。東海人。元嘉中。臨川王義慶以爲國侍郎。孝武時。爲太學博士。中書舍人。宋孝武帝方以文章自髙。頗多忌。由是賦述不敢盡其才。出爲秣陵令。轉永嘉令。除臨海王子頊前參軍。泰始二年。子頊起兵敗。照爲亂兵所殺。年五十餘。有集十卷。﹞

【樂府】

【采桑】

季春梅始落。女工事蠶作。采桑淇洧間。還戲上宮閣。早蒲時結陰。晚篁初解籜。藹藹霧滿閨。融融景盈幕。乳燕逐艸虫。巢蜂拾花萼。是節最暄妍。佳服又新爍。綿嘆對迥途。揚歌弄場藿。抽琴試抒思。薦佩果成托。承君郢中美。服義久心諾。衛風古愉艷。鄭俗舊浮薄。靈願悲渡湘。宓賦笑瀍洛。盛明難重來。淵意爲誰涸。君其且調弦。桂酒妾行酌。﹝○本集五。玉臺新詠四。《樂府詩集》二十八。《詩紀》五十。﹞

【代蒿裏行】

同盡無貴賤。殊願有窮伸。馳波催永夜。零露逼短晨。結我幽山駕。去此滿堂親。虛容遺劍佩。實貌戢衣巾。鬥酒安可酌。尺書誰復陳。年代稍推遠。懷抱日幽淪。人生良自劇。天道與何人。賫我長恨意。歸爲狐兔塵。﹝○本集三。《樂府詩集》二十七。《文選》補遺三十四。廣《文選》十四。《詩紀》五十。﹞

【代挽歌】

獨處重冥下。憶昔登髙臺。傲岸平生中。不爲物所裁。埏門只復閉。白蟻相將來。生時芳蘭體。小虫今爲災。玄鬢無復根。枯髏依靑苔。憶昔好飲酒。素盤進靑梅。彭韓及廉藺。疇昔已成灰。壯士皆死盡。餘人安在哉。﹝○本集七。《樂府詩集》二十七。廣《文選》十四。《詩紀》五十。﹞

【代東門行】

傷禽惡弦驚。倦客惡離聲。離聲斷客情。賓禦皆涕零。涕零心斷絕。將去復還訣。一息不相知。保況異鄕別。遙遙徵駕遠。杳杳白日晚。居人掩閨臥。行子夜中飯。野風吹秋木。行子心腸斷。食梅常苦酸。衣葛常苦寒。絲竹徒滿座。憂人不解顏。長歌欲自慰。彌起長恨端。﹝○《文選》二十作東門行。本集三。《樂府詩集》三十七作東門行。《詩紀》五十。又《類聚》四十一作驅馬上東門行。所引缺斷一韻。﹞

【代放歌行】〖《詩紀》云。歌錄曰孤子生行。古辭曰放歌行。〗

蓼虫避葵堇。習苦不言非。小人自齷齪。安知曠士懷。雞鳴洛城裏。禁門平旦開。冠蓋縱橫至。車騎四方來。素帶曳長飆。華纓結遠埃。日中安能止。鐘鳴猶未歸。夷世不可逢。賢君信愛才。明慮自天斷。不受外嫌猜。一言分珪圭爵。片善辭艸萊。豈伊白璧賜。將起黃金臺。今君有何疾。臨路獨遲回。﹝○本集三。《文選》二十八作放歌行。《文選》集注五十六作放歌行。《樂府詩集》三十八作放歌行。《詩紀》五十。又《類聚》四十二引哀﹑懷﹑開﹑來﹑才﹑萊﹑臺﹑回八韻。﹞

【代陳思王京洛篇】〖《詩紀》云。玉臺作煌煌京洛行。〗

鳳樓十二重。四戶八綺窗。繡桷金蓮花。桂柱玉盤龍。珠簾無隔露。羅幌不勝風。寶帳三千所。爲爾一朝容。揚芬紫煙上。垂彩綠雲中。春吹回白日。霜歌落塞鴻。但懼秋塵起。盛愛逐衰蓬。坐視靑苔滿。臥對錦筵空。琴瑟縱橫散。舞衣不復縫。古來共歇薄。君意豈獨濃。惟見雙黃鵠。千里一相從。﹝○本集三。玉臺新詠四作代京雒篇。《樂府詩集》三十九﹑廣《文選》十四並作煌煌京洛行。《詩紀》五十。又《類聚》四十二作代京洛篇。引窗﹑龍﹑風﹑鴻﹑蓬﹑空﹑縫七韻。《初學記》十八作代京洛篇。引重﹑窗﹑龍﹑風﹑容五韻。﹞

【代門有車馬客行】

門有車馬客。問客何鄕士。捷步往相訊。果得舊鄰里。淒淒聲中情。慊慊增下俚。語昔有故悲。論今無新喜。淸晨相訪慰。日暮不能已。歡戚競尋緒。談調何終止。辭端竟未究。忽唱分途始。前悲尙未弭。後感方復起。嘶聲盈我口。談言在君耳。手迹可傳心。願爾篤行李。﹝○本集三。樂府四十﹑廣《文選》十四並作門有車馬客行。《詩紀》五十。﹞

【代棹歌行】

羈客離嬰時。飄颻無定所。昔秋寓江介。玆春客河滸。往戢於役身。願言永懷楚。泠泠鰷疏潭。邕邕雁循渚。飂戾長風振。搖曳髙帆舉。驚波無畱連。舟人不躊佇。﹝○本集三。樂儲詩集四十作棹歌行。《詩紀》五十。○逯案。離嬰時當作嬰離時。又黃氏集千家注杜工部詩史補遺四嚴氏溪放歌行注引鮑明遠棹歌云。漂泊無定所。戚戚忍羈旅二句。今傳鮑集無下一句。﹞

【代白頭吟】

直如朱絲繩。淸如玉壺冰。何慚宿昔意。猜恨坐相仍。人情賤恩舊。世議逐衰興。毫髮一爲瑕。丘山不可勝。食苗實碩鼠。點白信蒼蠅。鳧鵠遠成美。薪芻前見陵。申黜褒女進。班去趙姬昇。周王日淪惑。漢帝益嗟稱。心賞猶難恃。貌恭豈易憑。古來共如此。非君獨撫膺。﹝○本集三。《文選》二十八作白頭吟。玉臺新詠四作擬樂府白頭吟。樂府四十一作白頭吟。《詩紀》五十。又《類聚》四十一作白頭行吟。引冰﹑仍﹑興﹑勝﹑陵﹑升﹑膺七韻。鳴沙石室古籍叢殘類書人才門作古詩。引冰一韻。《禦覽》七百六十七引水一韻。﹞

【代東武吟】

主人且勿喧。賤子歌一言。僕本寒鄕士。出身蒙漢恩。始隨張校尉。占募到河源。後逐李輕車。追虜窮塞垣。密途亙萬里。寧歲猶七奔。肌力盡鞍甲。心思歷涼溫。將軍旣下世。部曲亦罕存。時事一朝異。孤績誰復論。少壯辭家去。窮老還入門。腰鎌刈葵藿。倚枯牧雞豚。昔如韝上鷹。今似檻中猿。徒結千載恨。空負百年怨。棄席思君幄。疲以戀君軒。願垂晉主惠。不愧田子魂。﹝○本集三。《文選》二十八作東武吟。《樂府詩集》四十一作東武吟行。文章正宗二十九作東武吟。《詩紀》五十。又北《齊書》文襄紀作鮑明遠詩。引存一韻。《類聚》四十一所錄缺溫一韻。艸堂詩箋二十三哭嚴詩注引存一韻。《禦覽》三百二十八作東武吟。引源﹑垣二韻。韻補二作東武吟。引﹑猨二韻。﹞

【代別鶴操】

雙鶴俱起時。徘徊滄海間。長弄若天漢。輕軀似云懸。幽客時結侶。提攜遊三山。靑繳淩瑤臺。丹羅籠紫煙。海上悲風急。三山多雲霧。散亂一相失。驚孤不得住。緬然日月馳。遠矣絕音儀。有願而不遂。無怨以生離。鹿鳴在深艸。蟬鳴隱髙枝。心自有所存。旁人那得知。﹝○本集三。《樂府詩集》五十八作別鶴操。《詩紀》五十。又文鏡祕府論地捲作鮑照詩。引枝﹑知二韻。﹞

【代出自薊北門行】

羽檄起邊亭。烽火入咸陽。徵師屯廣武。分兵救朔方。嚴秋筋竿勁。虜陣精且彊。天子按劍怒。使者遙相望。雁行緣石徑。魚貫度飛梁。簫鼓流漢思。旌甲被胡霜。疾風衝塞起。沙礫自飄揚。馬毛縮如猥。角弓不可張。時危見臣節。世亂識忠良。投軀報明主。身死爲國殤。﹝○本集三。《文選》二十八。《類聚》四十一。《樂府詩集》六十一﹑文章正宗二十九皆作出自薊北門行。《詩紀》五十。又艸堂詩箋十五秦州詩注作出自薊北門行。引方﹑殤二韻。《文選》集注五十六注引音決。﹞

【代陸平原君子有所思行】

西上登雀臺。東下望云闕。層閣肅天居。馳道直如發。繡甍結飛霞。璇題納行月。築山擬蓬壺。穿池類溟渤。選色徧齊代。徵聲匝邛越。陳鐘陪夕燕。笙歌待明發。年貌不可還。身意會盈歇。蟻壤漏山阿。絲淚毀金骨。器惡含滿欹。物忌厚生沒。智哉眾多士。服理辧昭昧。﹝樂府作晰。廣《文選》同。《詩紀》云。一作晰。○本集三。《文選》三十一﹑《文選》集注六十一並作代君子有所思行。《樂府詩集》六十一﹑廣《文選》十四並作君子有所思行。《詩紀》五十。又《類聚》四十一作代君子有所思行。引闕﹑發﹑月﹑發﹑歇五韻。韻補五引歇﹑昧二韻。﹞

【代悲哉行】

羈人感淑節。緣感欲回轍。我行詎幾時。華實驟舒結。睹實情有悲。瞻華意無悅。覽物懷同志。如何復乖別。翩翩翔禽羅。關關鳴鳥列。翔鳴尙儔。偶。所嘆獨乖絕。﹝○本集三。《樂府詩集》六十二作謝惠連。《詩紀》五十。○逯案。樂府當誤。﹞

【代陳思王白馬篇】

白馬騂角弓。鳴鞭乘北風。要途問邊急。雜虜入雲中。閉壁自往復。淸野徑還冬。僑裝多闕絕。旅服少裁縫。埋身守漢境。沈命對胡封。薄暮塞雲起。飛沙被遠松。含悲望兩都。楚歌登四墉。丈夫設計誤。懷恨逐邊戎。棄別中國愛。要冀胡馬功。去來今何道。卑賤生所鐘。但令塞上兒。知我獨爲雄。﹝○本集三。《樂府詩集》六十三作白馬篇。廣《文選》十四作白馬篇。《詩紀》五十。又《類聚》四十二引風﹑中﹑松﹑功﹑雄五韻。﹞

【代昇天行】

家世宅關輔。勝帶宦王城。備聞十帝事。委曲兩都情。倦見物興衰。驟睹俗屯平。翩翻若回掌。恍惚似朝榮。窮途悔短計。晚志重長生。從師入遠嶽。結友事仙靈。五圖發金記。九龠隱丹經。風餐委松宿。云臥恣天行。冠霞登彩閣。解玉飲椒庭。暫遊越萬里。少別數千齡。鳳臺無還駕。簫管有遺聲。何時與汝曹。啄腐共吞腥。﹝○本集三。又《文選》二十八。《文選》集注五十六﹑《樂府詩集》六十三並作昇天行。《詩紀》五十。又《類聚》四十二作昇天行。引平﹑生﹑靈﹑行﹑齡五韻。艸堂詩箋一遊龍詩注作昇天行。引行一韻。﹞

【松柏篇】〖並序〗

余患腳上气四十餘日。知舊先借傅玄集。以余病劇。遂見還。開袠。適見樂府詩龜鶴篇。於危病中見長逝詞。惻然酸懷抱。如此重病。彌時不差。呼吸乏喘。舉目悲矣。火藥間闕而擬之。

松柏受命獨。歷代長不衰。人生浮且脆。鴥若晨風悲。東海迸逝川。西山導落暉。南郊悅籍短。蒿裏收永歸。諒無疇昔時。百病起盡期。志士惜牛刀。忍勉自療治。傾家行藥事。顚沛去迎醫。徒備火石苦。奄至不得辭。龜齡安可獲。岱宗限已迫。睿聖不得畱。爲善何所益。捨此赤縣居。就彼黃壚宅。永離九原親。長與三辰隔。屬纊生望盡。闔棺世業埋。事痛存人心。恨結亡者懷。祖葬旣云及。壙

亦已開。室族內外哭。親疏同共哀。外姻遠近至。名列通夜臺。扶輿出殯宮。低回戀庭室。天地有盡期。我去無還日。居者今已盡。人事從此畢。火歇煙旣沒。形銷聲亦滅。鬼神來依我。生人永辭訣。大暮杳悠悠。長夜無時節。郁湮重冥下。煩冤難具說。安寢委沈寞。戀戀念平生。事業有餘結。刊述未及成。資儲無擔石。兒女皆孩嬰。一朝放捨去。萬恨纏我情。追憶世上事。束教以自拘。明發靡怡悆。夕歸多憂虞。撤閒晨逕流。輟宴式酒濡。知今瞑目苦。恨失爾時娛。遙遙遠民居。獨埋深壤中。墓前人迹滅。冢上艸日丰。空牀響鳴蜩。髙松結悲風。長寐無覺期。誰知逝者窮。生存處交廣。連榻舒華茵。已沒一何苦。楛哉不容身。昔日平居時。晨夕對六親。今日掩柰何。一見無諧因。禮席有降殺。三齡速過隙。幾筵就收撤。室宇攺疇昔。行女遊歸途。仕子復王役。家世本平常。獨有亡者劇。時祀望歸來。四節靜塋丘。孝子撫墳號。父子知來不。欲還心依戀。欲見絕無由。煩冤荒隴側。肝心盡崩抽。﹝○本集八。《樂府詩集》六十四。《詩紀》五十。﹞

【代苦熱行】

赤阪橫西阻。火山赫南威。身熱頭且痛。鳥墜魂來歸。湯泉發云潭。焦煙起石圻。日月有恆昏。雨露未嘗晞。丹蛇逾百尺。玄蜂盈十圍。含沙射流影。吹虫病行暉。瘴气晝燻體。菵露夜沾衣。饑猿莫下食。晨禽不敢飛。毒淫尙多死。度瀘寧具腓。生軀蹈死地。昌志登禍機。戈船榮旣薄。伏波賞亦微。爵輕君尙惜。士重安可希。﹝○本集三。又《文選》二十八﹑《文選》集注五十六﹑《樂府詩集》六十五並作苦熱行。《詩紀》五十。又《類聚》四十一作苦熱行。引威﹑歸﹑圻﹑圍﹑暉﹑微﹑希七韻。《禦覽》三十四作苦熱行。引威﹑歸﹑沂﹑晞﹑圍﹑暉﹑衣﹑飛﹑腓﹑機十韻。﹞

【代朗月行】

朗月出東山。照我綺窗前。窗中多佳人。被服妖且妍。靚妝坐帳裏。當戶弄淸弦。鬢奪衛女迅。體絕飛燕先。爲君歌一曲。當作朗月篇。酒至顏自解。聲和心亦宣。千金何足重。所存意气間。﹝○本集三。《樂府詩集》六十五作朗月行。廣《文選》十四作朗月行。《詩紀》五十。﹞

【代堂上歌行】

四坐且莫喧。聽我堂上歌。昔仕京洛時。髙門臨長河。出入重宮裏。結友曹與何。車馬相馳逐。賓朋好容華。陽春孟春月。朝光散流霞。輕步逐芳風。言笑弄丹葩。暉暉朱顏酡。紛紛織女梭。滿堂皆美人。目成對湘娥。𨿽謝侍君閒。明妝帶綺羅。箏笛更彈吹。髙唱好相和。萬曲不關心。一曲動情多。欲知情厚薄。更聽此聲過。﹝○本集三。《樂府詩集》六十五作堂上歌行。《詩紀》五十。又《初學記》十九作堂上行。引酡﹑梭﹑娥﹑和﹑多﹑過六韻。《禦覽》三百八十一作堂上行。引梭﹑娥﹑和三韻。﹞

【代結客少年場行】

驄馬金絡頭。錦帶佩吳鉤。失意杯酒間。白刃起相仇。追兵一旦至。負劍遠行遊。去鄕三十載。復得還舊丘。升髙臨四關。表裏望皇州。九途平若水。雙闕似云浮。扶宮羅將相。夾道列王侯。日中市朝滿。車馬若川流。擊鐘陳鼎食。方駕自相求。今我獨何爲。埳壈懷百憂。﹝○本集三。《文選》二十八。《類聚》四十一﹑《樂府詩集》六十六並作結客少年場行。《詩紀》五十。又《禦覽》四百七十三作古詩。引仇一韻。﹞

【扶風歌】

昨辭金華殿。今次雁門縣。寢臥握秦戈。棲息抱越箭。忍悲別親知。行泣隨徵傳。寒煙空徘徊。朝日乍舒捲。﹝○《樂府詩集》八十四。《詩紀》五十。○逯案。此詩本集不載。風格類齊梁人作。《樂府詩集》殆有訛誤。﹞

【代少年時至衰老行】

憶昔少年時。馳逐好名晨。結友多貴門。出入富兒鄰。綺羅艷華風。車馬自揚塵。歌唱靑齊女。彈箏燕趙人。好酒多芳气。肴味厭時新。今日每想念。此事邈無因。寄語後生子。作樂當及春。﹝○本集三。《詩紀》五十。又艸深圳詩箋三奉贈詩注作鮑照詩。引鄰一韻。﹞

【代陽春登荊山行】〖本集云。荊一作京。〗

旦登荊山頭。崎嶇道難遊。早行犯霜露。苔滑不可畱。極眺入云表。窮目盡帝州。方都列萬室。層城帶髙樓。奕奕朱軒馳。紛紛縞衣流。日氛映山浦。暄霧逐風收。花木亂平原。桑柘盈平疇。攀條弄紫莖。藉露折芳柔。遇物𨿽成趣。念者不解憂。且共傾春酒。長歌登山丘。﹝○本集三。《詩紀》五十。﹞

【代貧賤苦愁行】

湮沒𨿽死悲。貧苦卽生劇。長嘆至天曉。愁苦窮日夕。盛顏當少歇。鬢髮先老白。親友四面絕。朋知斷三益。空庭慚樹萱。藥餌愧過客。貧年忘日時。黯顏就人惜。俄頃不相酬。恧怩面已赤。或以一金恨。便成百年隙。心爲千條計。事未見一獲。運圯津途塞。遂轉死溝洫。以此窮百年。不如還窀穸。﹝○本集三。《詩紀》五十。﹞

【代邊居行】

少年遠京陽。遙遙萬里行。陋巷絕人徑。茅屋摧山岡。不睹車馬迹。但見麋鹿場。長松何落落。丘隴無復行。邊地無髙木。蕭蕭多白楊。盛年日月盡。一去萬恨長。悠悠世中人。爭此錐刀忙。不憶貧賤時。富貴輒相忘。紛紛徒滿目。何關慨予傷。不如一畝中。髙會挹淸漿。遇樂便作樂。莫使候朝光。﹝○本集三。《詩紀》五十。﹞

【代邽街行】〖本集云。一本作去邪行。〗

佇立出門衢。遙望轉蓬飛。蓬去舊根在。連翩逝不歸。念我捨鄕俗。親好久乖違。慷慨懷長想。惆悵戀音徽。人生隨事變。遷化焉可祈。百年難必果。千慮易盈虧。﹝○本集三。《詩紀》五十。﹞

【簫史曲】

〖《詩紀》云。樂府作鮑照。藝文作張華。然此詩詞格不類晉人。當以樂府爲正。〗

簫史愛長年。嬴女吝童顏。火粒願排棄。霞霧好登攀。龍飛逸天路。鳳起出秦關。身去長不返。簫聲時往還。﹝○本集六。《類聚》七十八作晉張華詠蕭史詩。《樂府詩集》五十一。《詩紀》五十。﹞

【王昭君】

旣事轉蓬遠。心隨雁路絕。霜鞞旦夕驚。邊笳中夜咽。﹝○本集七。《樂府詩集》二十九。《詩紀》五十。﹞

【吳歌二首】

夏口樊城岸。曹公卻月戍。但觀流水還。識是儂流下。﹝○樂府四十四。《詩紀》五十。﹞

夏口樊城岸。曹公卻月樓。觀見流水還。識是儂淚流。﹝○本集七。《樂府詩集》四十四。《詩紀》五十。﹞

人言荊江狹。荊江定自闊。五雨了無聞。風聲那得達。﹝○同上﹞

【采菱歌七首】

騖舲馳桂浦。息棹偃椒潭。簫弄澄湘北。菱歌淸漢南。﹝樂府云。一作弄弦瀟湘北。歌菱淸漢南。○本集六。《樂府詩集》五十一。《詩紀》五十。﹞

弭榜搴蕙荑。停唱紉薰若。含傷拾泉花。縈﹝《詩紀》作榮。﹞念采云萼。﹝○同上﹞

暌闊逢暄新。淒怨值妍華。愁心不可蕩。春思亂如麻。﹝○同上﹞

要艷雙嶼裏。望美兩洲間。褭褭風出浦。容容日向山。﹝○同上﹞

煙曀越嶂深。箭迅楚江急。空抱琴中悲。徒望近關泣。﹝○同上﹞

緘嘆淩珠淵。收慨上金堤。春芳行歇落。是人方未齊。﹝○同上﹞

思今懷近憶。望古懷遠識。懷古復懷今。長懷無終極。﹝○同上﹞

【幽蘭五首】

傾輝引暮色。孤景畱思顏。梅歇春欲罷。期渡往不還。﹝○本集四。《樂府詩集》五十八。《詩紀》五十。﹞

簾委蘭蕙露。帳含桃李風。攬帶昔何道。坐令芳節終。﹝○同上﹞

結佩徒分明。抱梁輒乖忤。華落知不終。空愁坐相誤。﹝樂府作悞。○同上﹞

眇眇蛸掛网。漠漠蠶弄絲。空慚不自信。怯與君畫期。﹝○同上﹞

陳國鄭東門。古今共所知。長袖暫徘徊。駟馬停路歧。﹝○同上﹞

【中興歌十首】

千冬遲一春。萬夜視朝日。生平值中興。歡起百憂畢。﹝○本集七。《樂府詩集》八十六。《詩紀》五十。﹞

中興太平運。化淸四海樂。祥景照玉臺。紫煙遊鳳閣。﹝○本集七。《類聚》四十三。《樂府詩集》八十六。《詩紀》五十。﹞

碧樓含夜月。紫殿爭朝光。彩墀散蘭麝。風起自生芳。﹝○同上﹞

白日照前窗。玲瓏綺羅中。美人掩輕扇。含思歌春風。﹝○本集七。《樂府詩集》八十六。《詩紀》五十。﹞

三五容色滿。四五妙華歇。已輸春日歡。分隨秋光沒。﹝○本集作設。○本集三。《類聚》四十三。《樂府詩集》八十六。《詩紀》五十。﹞

北出湖邊戲。前還苑中遊。飛縠繞長松。馳管逐波流。﹝○本集七。《樂府詩集》八十六。《詩紀》五十。﹞

九月秋水淸。三月春花滋。千金逐良日。皆競中興時。﹝○同上﹞

窮泰已有分。壽夭復屬天。旣見中興樂。莫持憂自煎。﹝○同上﹞

襄陽是小地。壽陽非帝城。今日中興樂。遙冶在上京。﹝○同上﹞

梅花一時艷。竹葉千年色。願君松柏心。采照無窮極。﹝○同上﹞

【代白紵舞歌詞四首】〖奉始興王命作。○並啟〗

侍郎臣鮑照啟。被教作白紵舞歌詞。謹竭庸陋。裁爲四曲。附啟上呈。識方淟悴。思途猥局。言旣無雅。聲未能文。不足以宣贊聖旨。抽拔妙實。謹遣簡余。慚隨悚盈。謹啟。詞曰﹕

吳刀楚制爲佩褘。纖羅霧縠垂羽衣。含商咀徵歌露晞。珠履颯沓紈袖飛。淒風夏起素云回。車怠馬煩客忘歸。蘭膏明燭承夜暉。﹝○本集三。《樂府詩集》五十五。廣《文選》十四。﹞

桂宮柏寢擬天居。朱爵文窗韜綺疏。象牀瑤席鎭犀渠。雕屏匼匝組帷舒。秦箏趙瑟兵笙竽。垂璫散佩盈玉除。停觴不禦欲誰須。﹝○本集三。《樂府詩集》五十五。廣《文選》十四。《詩紀》五十。又《類聚》四十三作白紵辭歌。引居﹑疏﹑舒﹑竽﹑除﹑須六韻。﹞

三星參差露沾濕。弦悲管淸月將入。寒光蕭條候虫急。荊王流嘆楚妃泣。紅顏難長時易戢。凝華結藻久延立。非君之故豈安集。﹝○本集三。《樂府詩集》五十五。廣《文選》十四。《詩紀》五十。﹞

池中赤鯉庖所捐。琴髙乘去騰上天。命逢福世丁溢恩。簪金藉綺升曲筵。恩厚徳深委如山。潔誠洗志期暮年。烏白馬角寧足言。﹝○同上﹞

【代白紵曲二首】

朱唇動。素腕舉。洛陽少童邯鄲女。古稱淥水今白紵。催弦急管爲君舞。窮秋九月荷葉黃。北風驅雁天雨霜。夜長酒多樂未央。﹝○本集三。玉臺新詠九作代白紵歌辭。《類聚》四十三作代白紵辭歌。《樂府詩集》五十五作白紵歌。《文選》補遺三十四。廣《文選》十四作白紵歌。《詩紀》五十。﹞

春風澹蕩俠思多。天色淨綠气妍和。桃含紅萼蘭紫芽。朝日灼爍發園華。捲幌結帷羅玉筵。齊謳秦吹盧女弦。千金雇笑買芳年。﹝○同上﹞

【代鳴雁行】

邕邕鳴雁鳴始旦。齊行命侶入云漢。中夜相失羣離亂。畱連徘徊不忍散。憔悴容儀君不知。辛苦風霜亦何爲。﹝○本集三。《樂府詩集》六十八作鳴雁行。《詩紀》五十。﹞

【擬行路難十八首】〖《詩紀》云。《樂府詩集》作十九首。分第十三首亦云朝悲泣閒房以下別作一首。○以下雜言。〗

奉君金卮之美酒。玳瑁玉匣之雕琴。七彩芙蓉之羽帳。九華蒲萄之錦衾。紅顏零落歲將暮。寒光宛轉時欲沈。願君裁悲且減思。聽我抵節行路吟。不見柏梁銅雀上。寧聞古時淸吹音。﹝○本集八。玉臺新詠九作行路難。《樂府詩集》七十作行路難。《文選》補遺三十四。廣《文選》十四作行路難。《詩紀》五十。﹞

洛陽名工鑄爲金博山。千斫復萬鏤。上刻秦女攜手仙。承君淸夜之歡娛。列置幃裏明燭前。外發龍鱗之丹彩。內含麝芬之紫煙。如今君心一朝異。對此長嘆終百年。﹝○本集八。《樂府詩集》七十。《文選》補遺三十四。《詩紀》五十。﹞

璿閨玉墀上椒閣。文窗繡戶垂羅幕。中有一人字金蘭。被服纖羅蘊芳藿。春燕差池風散梅。開幃對景弄禽雀。含歌攬涕恆抱愁。人生幾時得爲樂。

寧作野中之雙鳧。不願雲間之別鶴。﹝樂府云。一作鵠。玉臺作別翅鶴。○本集作。玉臺新詠九。《樂府詩集》七十。《文選》補遺三十四。《詩紀》五十。﹞

瀉水置平地。各自東西南北流。人生亦有命。安能行嘆復坐愁。酌酒以自寬。舉杯斷絕歌路難。心非木石豈無感。吞聲躑躅不敢言。﹝○本集八。《類聚》三十作行路難。《樂府詩集》七十。《文選》補遺三十四。廣《文選》十四。《詩紀》五十。﹞

君不見河邊艸。冬時枯死春滿道。君不見城上日。今暝沒盡去。明朝復更出。今我何時當得然。一去永滅入黃泉。人生苦多歡樂少。意气敷腴在盛年。且願得志數相就。牀頭恆有沽酒錢。功名竹帛非我事。存亡貴賤付皇天。﹝○本集八。《類聚》三十。樂府七十。《文選》補遺三十四。《詩紀》五十。﹞

對案不能食。拔劍擊柱長嘆息。丈夫生世會風韻地。安能蝶躞垂羽翼。棄置罷官去。還家自休息。朝出與親辭。暮還在親側。弄兒牀前戲。看婦機中織。自古聖賢盡貧賤。何況我輩孤且直。﹝○本集八。《樂府詩集》七十。《文選》補遺三十四。《詩紀》五十。﹞

愁思忽而至。跨馬出北門。舉頭四顧望。但見松柏荊棘郁樽樽。中有一鳥名杜鵑。言是古時蜀帝魂。聲音哀苦鳴不息。羽毛憔悴似人髡。飛走樹間啄虫蟻。豈意往日天子尊。念此死生變化非常理。中心惻愴不能言。﹝○本集八。《樂府詩集》七十。《文選》補遺三十四。苕溪漁隱叢話七。《詩紀》五十。又釋皎然式所引缺門一韻。﹞

中庭五株桃。一株先作花。陽春妖冶二三月。從風簸蕩落西家。西家思婦見悲惋。零淚沾衣撫心嘆。初送我君出戶時。何言淹畱節回換。牀席生塵明鏡垢。纖腰瘦削髮蓬亂。人生不得恆稱意。惆悵徙倚至夜半。﹝○本集八。玉臺新詠九。《樂府詩集》七十。《文選》補遺三十四。又艸堂詩箋二十五題桃詩注引花一韻。﹞

剉蘗染黃絲。黃絲歷亂不可治。昔我與君始相值。爾時自謂可君意。結帶與我言。死生好惡不相置。今日見我顏色衰。意中索寞與先異。還君金釵玳瑁簪。不忍見之益愁思。﹝○本集八。玉臺新詠九。《樂府詩集》七十。《文選》補遺三十四。廣《文選》十四。《詩紀》五十。﹞

君不見蕣華不終朝。須臾淹冉零落銷。盛年妖艷浮華輩。不久亦當詣冢頭。一去無還期。千秋萬歲無音詞。孤魂煢煢空隴間。獨魄徘徊繞墳基。但聞風聲野鳥吟。豈憶平生盛年時。爲此令人多悲悒。君當縱意自熙怡。﹝○本集八。《樂府詩集》七十。《詩紀》五十。﹞

君不見枯籜走階庭。何時復靑著故莖。君不見亡靈蒙享祀。何時傾杯竭壺罌。君當見此起憂思。寧及得與時人爭。人生倏忽如絕電。華年盛徳幾時見。但令縱意存髙尙。旨酒嘉肴相胥燕。持此從朝竟夕暮。差得亡憂消愁怖。胡爲惆悵不能已。難盡此曲令君忤。﹝○本集八。《樂府詩集》七十。﹞

今年陽初花滿林。明年冬末雪盈岑。推移代謝紛交轉。我君邊戍獨稽沈。執袂分別已三載。邇來寂淹無分音。朝悲慘慘遂成滴。暮思繞繞最傷心。膏沐芳余久不禦。蓬首亂鬢不設簪。徒飛輕埃舞空帷。粉筐黛器靡復遺。自生畱世苦不幸。心中惕惕恆懷悲。﹝○同上﹞

春禽喈喈旦暮鳴。最傷君子憂思情。我初辭家從軍僑。榮志溢報幹雲霄。流浪漸冉經三齡。忽有白髮素髭生。今暮臨水拔已盡。明日對鏡復已盈。但恐羈死爲鬼客。客思寄滅生空精。每懷舊鄕野。念我舊人多悲聲。忽見過客問何我。寧知我家在南城。答云我曾居君鄕。知君遊宦在此城。我行離邑已萬里。今方羈役去遠徵。來時聞君婦。閨中孀居獨宿有貞名。亦云悲朝泣閒房。又聞暮思淚沾裳。形容憔悴非昔悅。蓬鬢衰顏不復妝。見此令人有餘悲。當願君懷不暫忘。﹝○同上﹞

君不見少壯從軍去。白首流離不得還。故鄕窅窅日夜隔。音塵斷絕阻河關。朔風蕭條白雲飛。胡笳哀急邊气寒。聽此愁人兮柰何。登山遠望得畱顏。將死胡馬迹。寧見妻子難。男兒生世轗軻欲何道。綿憂摧抑起長嘆。﹝○同上﹞

君不見柏梁臺。今日丘墟生艸萊。君不見阿房宮。寒云澤雉棲其中。歌妓舞女今誰在。髙墳壘壘滿山隅。長袖紛紛徒競世。非我昔時千金軀。隨酒逐樂任意去。莫令名嘆下黃壚。﹝○本集八。《樂府詩集》七十。《文選》補遺三十四。《詩紀》五十。﹞

君不見冰上霜。表裏陰且寒。𨿽蒙朝日照。信得幾時安。民生故如此。誰令摧折彊相看。年去年來自如削。白髮零落不勝冠。﹝艸堂詩箋作簪。○本集八。《樂府詩集》七十。《詩紀》五十。又艸堂詩箋九春望詩注引一句。﹞

君不見春鳥初至時。百艸含靑俱作花。寒風蕭索一旦至。竟得幾時保光華。日月流邁不相饒。令我愁思怨恨多。﹝○本集八。《樂府詩集》七十。《詩紀》五十。﹞

諸君莫嘆貧。富貴不由人。丈夫四十彊而仕。余當二十弱冠辰。莫言艸木委冬雪。會應蘇息遇陽春。對酒敍長篇。窮途運命委皇天。但願樽中九醞滿。莫惜牀頭百个錢。直得優遊卒一歲。何勞辛苦事百年。﹝○本集八。《樂府詩集》七十。《詩紀》五十。○《世說》新語任誕篇云。阮宣子常步行。以百錢掛杖頭。至酒店便獨酣。𨿽當世貴盛。不肯詣也。百錢用此。﹞

【梅花落】

中庭雜樹多。偏爲梅咨嗟。問君何獨然。念其霜中能作花。露中能作實。搖蕩春風媚春日。念爾零落逐寒風。徒有霜華無霜質。﹝○本集七。《樂府詩集》二十四。《詩紀》五十。﹞

【代淮南王二首】

淮南王。好長生。服食練气讀仙經。琉璃藥碗牙作盤。金鼎玉匕合神丹。合神丹。戲紫房。紫房彩女弄明璫。鸞歌鳳舞斷君腸。﹝○本集三。玉臺新詠九。《樂府詩集》五十五﹑廣《文選》十四並作淮南王。《詩紀》五十。又《類聚》四十二引生﹑經﹑盤﹑丹﹑房﹑璫六韻。﹞

朱城九門門九開。願逐明月入君懷。入君懷。結君佩。怨君恨君恃君愛。築城思堅劍思利。同盛同衰莫相棄。﹝○本集三。玉臺新詠九。《樂府詩集》五十五。廣《文選》十四。《詩紀》五十。又《類聚》四十二引懷﹑配﹑愛三韻。﹞

【代雉朝飛】

雉朝飛。振羽翼。專場挾雌恃彊力。媒已驚。翳又逼。蒿間潛彀盧矢直。刎繡頸。碎錦臆。絕命君前無怨色。握君手。執杯酒。意气相傾死何有。﹝○本集三。《樂府詩集》五十七。《詩紀》五十。又《類聚》九十作鮑照詩。引翼﹑力﹑逼﹑直﹑臆﹑色六韻。﹞

【代北風涼行】

北風涼。雨雪雱。京洛女兒多嚴妝。遙艷帷中自悲傷。沈吟不語若有忘。問君何行何當歸。苦使妾坐自傷悲。慮年至。慮顏衰。情易復。恨難追。﹝○本集三。《樂府詩集》六十五作北風行。《詩紀》五十。﹞

【代空城雀】

雀乳四鷇。空城之阿。朝食野粟。夕飲冰河。髙飛畏鴟鳶。下飛畏网羅。辛傷伊何言。怵迫良已多。誠不及靑鳥。遠食玉山禾。猶勝吳宮燕。無罪得焚窠。賦命有厚薄。長嘆欲如何。﹝○本集三。又《樂府詩集》六十八﹑廣《文選》十四並作空城雀。《詩紀》五十。又《類聚》九十二作空城雀詩。引阿﹑河﹑羅﹑禾﹑窠﹑何六韻。﹞

【代夜坐吟】

冬夜沈沈夜坐吟。含聲未發已知心。霜入幕。風度林。朱燈滅。朱顏尋。體君歌。逐君音。不貴聲。貴意深。﹝○本集三。《樂府詩集》七十六作夜坐吟。《詩紀》五十。﹞

【代春日行三言】

獻歲發。吾將行。春山茂。春日明。園中鳥。多嘉聲。梅始發。桃始榮。泛舟艫。齊棹驚。奏采菱。歌鹿鳴。風微起。波微生。弦亦發。酒亦傾。入蓮池。折桂枝。芳袖動。芬葉披。兩相思。兩不知。﹝○本集三。《樂府詩集》六十五作春日行。《詩紀》五十。﹞

宋詩卷八

鮑照

【詩】

【侍宴覆舟山詩二首】〖敕爲柳元景作。○以下五言。〗

息雨淸上郊。開云照中縣。遊軒越丹居。暉燭集涼殿。淩髙躋飛楹。追焱起流宴。﹤木玄﹥苑含靈羣。巖庭藏物變。明輝爍神都。麗气冠華甸。目遠幽情周。醴洽深恩徧。

繁霜飛玉闥。愛景麗皇州。淸蹕戒馳路。羽蓋佇宣遊。神居旣崇盛。嵓崄信環周。禮俗陶徳聲。昌會溢民謳。慚無勝化質。謬從雲雨浮。﹝《詩紀》云。一作遊。○《類聚》三十九。本集八。《詩紀》五十一。﹞

【從拜陵登京峴詩】

孟冬十月交。殺盛陰欲終。風烈無勁艸。寒甚有凋松。軍井冰晝結。士馬氈夜重。晨登峴山。霜雪凝未通。息鞍循隴上。支劍望雲峯。表裏觀地險。昇降究天容。東嶽覆如礪。瀛海

安足窮。傷哉良永矣。馳光不再中。衰賤謝遠顧。疲老還舊邦。深徳竟何報。徒令田陌空。﹝○本集五。《詩紀》五十一。又艸堂詩箋十七發秦詩注引終一韻。《禦覽》二十七引終﹑松﹑重﹑通四韻。﹞

【蒜山被始興王命作詩】

暮冬霜朔嚴。地閉泉不流。玄武藏木陰。丹烏還養羞。勞農澤旣周。役車時亦休。髙薄符好茜。藻駕及時遊。鹿苑豈淹睇。兔園不足畱。升嶠眺日軏。臨迥望滄洲。云生玉堂裏。風靡銀臺陬。陂石類星懸。嶼木似煙浮。形勝信天府。珍寶麗皇州。白日回淸景。芳醴洽歡柔。參差出寒吹。飉戾江上謳。王徳愛文雅。飛瀚灑鳴球。美哉物會昌。衣道服光猷。﹝○本集八。《詩紀》五十一。﹞

【登廬山詩二首】

懸裝亂水區。薄旅次山楹。千巖盛阻積。萬壑勢回縈。巃嵸髙昔貌。紛亂襲前名。洞澗窺地脈。聳樹隱天經。松磴上迷密。云竇下縱橫。陰冰實夏結。炎樹信冬榮。嘈囋晨鵾思。叫嘯夜猿淸。深崖伏化迹。穹岫閟長靈。乘此樂山性。重以遠遊情。方躋羽人途。永與煙霧並。﹝○本集八。《詩紀》五十一。又《類聚》七﹑《廬山記》四並引楹﹑縈﹑名﹑經﹑橫﹑榮六韻。﹞

訪世失隱淪。從山異靈士。明發振云冠。升嶠遠棲趾。髙岑隔半天。長崖斷千里。氛霧承星辰。潭壑洞江汜。嶄絕類虎牙。巑岏象熊耳。埋冰或百年。韜樹必千祀。雞鳴淸澗中。猨嘯白雲裏。瑤波逐穴開。霞石觸峯起。回互非一形。參差悉相似。傾聽鳳管賓。緬望釣龍子。松桂盈膝前。如何穢城市。﹝○本集八。《詩紀》五十一。又《類聚》七作登廬山望石門詩。引趾﹑裏﹑A40﹑起﹑似五韻。﹞

【從登香鑪峯詩】

辭宗盛荊夢。登歌美鳧繹。徒收札梓饒。曾非羽人宅。羅景藹云扃。沾光扈龍策。禦風親列塗。乘山窮禹迹。含嘯對霧岑。延蘿倚峯壁。靑冥搖煙樹。穹跨負天石。霜崖滅土膏。金澗測泉脈。旋淵抱星漢。乳竇通海碧。谷館駕鴻人。巖棲咀丹客。殊物藏珍怪。奇心隱仙籍。髙世伏音華。綿古遁精魄。蕭瑟生哀聽。參差遠驚覿。慚無獻賦才。洗污奉毫帛。﹝○本集七。《詩紀》五十一。﹞

【從庾中郎遊園山石室詩】

荒途趣山楹。云崖隱靈室。岡澗紛縈抱。林障沓重密。昏昏磴路深。活活梁水疾。幽隅秉晝燭。地牖窺朝日。怪石似龍章。瑕璧麗錦質。洞庭安可窮。漏井終不溢。沈空絕景聲。崩危坐驚栗。神化豈有方。妙象竟無述。至哉煉玉人。處此長自畢。﹝○本集六。《詩紀》五十一。﹞

【登翻車峴詩】

髙山絕云霓。深谷斷無光。晝夜淪霧雨。冬夏結寒霜。淖阪旣馬領。磧路又羊腸。畏途疑旅人。忌轍覆行箱。升岑望原陸。四眺極川梁。遊子思故居。離客遲新鄕。新知有客慰。追故遊子傷。﹝○本集六。《詩紀》五十一。﹞

【登黃鶴磯詩】

木落江渡寒。雁還風送秋。臨流斷商弦。瞰川悲棹謳。適郢無東轅。還夏有西浮。三崖隱丹磴。九派引滄流。淚竹感湘別。弄珠懷漢遊。豈伊藥餌泰。得奪旅人憂。﹝○本集七。《詩紀》五十一。又《類聚》二十七作登黃鵠圻詩。引浮﹑遊﹑流三韻。﹞

【登云陽九里埭詩】〖本集云。一作冢。〗

宿心不復歸。流年抱衰疾。旣成雲雨人。悲緒終不一。徒憶江南聲。空錄齊後瑟。方絕縈弦思。豈見繞梁日。﹝○本集六。《詩紀》五十一。﹞

【自礪山東望震澤詩】

瀾漫潭洞波。合沓崿嶂云。漲島遠不測。岡澗近難分。幽篁愁暮見。思鳥傷夕聞。以此藉沈痾。棲迹別人羣。結言非盡書。有念豈敷文。﹝○本集六。《詩紀》五十一。﹞

【三日遊南苑詩】

采蘋及華月。追節逐芳云。騰茜溢林疏。麗日曄山文。淸潭圓翠會。花薄緣綺紋。合樽遽景斜。折榮A29組芬。﹝○本集八。古今歲時雜詠十六。《詩紀》五十一。﹞

【贈故人馬子喬詩六首】

躑躅城上羊。攀隅食玄艸。俱共日月輝。昏明獨何早。夕風飄野籜。飛塵被長道。親愛難重陳。懷憂坐空老。

寒灰滅更燃。夕華晨更鮮。春冰𨿽暫解。冬水復還堅。佳人捨我去。賞愛長絕緣。歡至不畱日。感物輒傷年。﹝○本集六。玉臺新詠四作贈故人。《詩紀》五十一。﹞

松生隴阪上。百尺下無枝。東南望河尾。西北隱昆崖。野風振山籟。朋鳥夜驚離。悲涼貫年節。蔥翠恆若斯。安得艸木心。不怨寒暑移。﹝○本集六。《詩紀》五十一。﹞

種橘南池上。種杏北池中。池北旣少露。池南又多風。早寒逼晚歲。衰恨滿秋容。湘濱有靈鳥。其字曰鳴鴻。一挹繒繳痛。長別遠無雙。﹝○同上﹞

皎如川上鵠。赫似握中丹。宿心誰不欺。明白古所難。憑楹觀皓露。灑酒蕩憂顏。永念平生意。窮光不忍還。淹畱徒攀桂。延佇空結蘭。﹝○同上﹞

雙劍將別離。先在匣中鳴。煙雨交將夕。從此遂分形。雌沈吳江裏。雄飛入楚城。吳江深無底。楚闕有崇扃。一爲天地別。豈直限幽明。神物終不隔。千祀儻還並。﹝○本集六。玉臺新詠四。《文選》補遺三十六。廣《文選》十。《詩紀》五十一。又《類聚》六十﹑《禦覽》三百四十四並作鮑照詩。引鳴﹑城﹑扃﹑明﹑並五韻。﹞

【答客詩】

幽居屬有念。含意未連詞。會客從外來。問君何所思。澄神自惆悵。嘿慮久回疑。謂賓少安席。方爲子陳之。我以篳門士。負學謝前基。愛賞好徧越。放縱少矜持。專求遂性樂。不計緝名期。歡至獨斟酒。憂來輒賦詩。聲交稍希歇。此意更堅滋。浮生急馳電。物道險弦絲。深憂寡情謬。進伏兩睽時。願賜卜身要。得免後賢嗤。﹝○本集五。《詩紀》五十一。﹞

【和王丞詩】

限生歸有窮。長意無已年。秋心日迥絕。春思坐連綿。銜協曠古願。斟酌髙代賢。遁迹俱浮海。采藥共還山。夜聽橫石波。朝望宿巖煙。明澗子沿越。飛蘿予縈牽。性好必齊遂。迹幽非妄傳。滅志身世表。藏名琴酒間。﹝○本集五。《詩紀》五十一。﹞

【日落望江贈荀丞詩】

旅人乏愉樂。薄暮增思深。日落嶺雲歸。延頸望江陰。亂流灇大壑。長霧匝髙林。林際無窮極。云邊不可尋。惟見獨飛鳥。千里一揚音。推其感物情。則知遊子心。君居帝京內。髙會日揮金。豈念慕羣客。咨嗟戀景沈。﹝○本集五。廣《文選》十。《詩紀》五十一。﹞

【秋日示休上人詩】

枯桑葉易零。疲客心易驚。今玆亦何早。已聞絡緯鳴。回風滅且起。捲蓬息復徵。愴愴簟上寒。淒淒帳裏淸。物色延暮思。霜露逼朝榮。臨堂觀秋艸。東西望楚城。白楊嘆從此生。﹝○本集八。《詩紀》五十一。又《類聚》三﹑《初學記》三並作秋日詩。引驚﹑鳴﹑徵﹑淸﹑榮﹑生六韻。《禦覽》二十五作答湯惠休詩。引驚﹑鳴﹑徵﹑淸﹑榮﹑生六韻。﹞

【答休上人菊詩】

酒出野田稻。菊生髙岡艸。味貌復何奇。能令君傾倒。玉碗徒自羞。爲君慨此秋。金蓋覆牙柈。何爲心獨愁。﹝○本集八作答休上人。《初學記》二十七。《詩紀》五十一。﹞

【吳興黃浦亭庾中郎別詩】

風起洲渚寒。云上日無輝。連山眇煙霧。長波回難依。旅雁方南過。浮客示西歸。已經江海別。復與親眷違。奔景易有窮。離袖安可揮。歡觴爲悲酌。歌服成泣衣。溫念終不渝。藻志還存追。役人多牽滯。顧路慚奮飛。昧心附遠翰。炯言藏佩韋。﹝○本集六。廣《文選》八。《詩紀》五十一。﹞

【與伍侍郎別詩】

民生如野鹿。知愛不知命。飲齕具攢聚。翹陸欻驚迸。傷我慕類心。感爾食蘋性。漫漫鄢郢途。渺渺淮海逕。子無金石質。吾有犬馬病。憂樂安可言。離會孰能定。欽哉愼所宜。砥徳乃爲盛。貧遊不可忘。久交念惇敬。﹝○本集六。《詩紀》五十一。﹞

【送別王宣城詩】

發郢流楚思。涉淇興衛情。旣逢靑春獻。復值白蘋生。廣望周千里。江郊藹微明。舉爵自惆悵。歌管爲誰淸。潁陰騰前藻。淮陽流昔聲。樹道慕髙華。屬路佇深馨。﹝○本集六。《詩紀》五十一。﹞

【送從弟道秀別詩】

參差生密念。躑躅行思悲。悲思戀光景。密念盈歲時。歲時多阻折。光景乏安怡。以此苦風情。日夜驚懸旗。登山臨朝日。揚袂別所思。浸淫旦潮廣。瀾漫宿云滋。天陰懼先發。路遠常早辭。篇詩後相憶。杯酒今無持。遊子苦行役。冀會非遠期。﹝○本集六。《詩紀》五十一。﹞

【贈傅都曹別詩】

輕鴻戲江潭。孤雁集洲沚。邂逅兩相親。緣念共無已。風雨好東西。一隔頓萬里。追憶棲宿時。聲容滿心耳。落日川渚寒。愁雲繞天起。短翮不能翔。徘徊煙霧裏。﹝○本集六。廣《文選》八。《詩紀》五十一。又《類聚》二十九作鮑照詩。引沚﹑已﹑裏﹑耳﹑A405韻。《初學記》十八作贈別傅都曹。引沚﹑已﹑裏﹑耳﹑A405韻。﹞

【和傅大農與僚故別詩】

絕節無緩響。傷雁有哀音。非同年歲意。誰共別離心。伊昔謬通途。冠屣預人林。浮江望南嶽。登潮窺海陰。孰謂遊居淺。慕美久相深。萋萋春艸秀。嚶嚶喜候禽。辰物盡明茂。尊盛獨幽沈。之子安所適。我方棲舊岑。墜歡豈更接。明愛邈難尋。﹝○本集六。《詩紀》五十一。﹞

【送盛侍郎餞候亭詩】

沾霜襲冠帶。驅駕越城闉。北臨出塞道。南望入鄕津。髙墉宿寒霧。平野起秋塵。君爲坐堂子。我乃負羈人。欣悲豈等志。甘苦誠異身。結涕園中艸。憔悴悲此春。﹝○本集六。廣《文選》八。《詩紀》五十一。﹞

【與荀中書別詩】

勞舟厭長浪。疲旆倦行風。連翩感孤志。契闊傷賤躬。親交篤離愛。眷戀置酒終。敷文勉徵念。發藻慰愁容。思君吟涉洧。撫己謠渡江。慚無黃鶴翅。安得久相從。願遂宿知意。不使舊山空。﹝○本集六。《詩紀》五十一。﹞

【從過舊宮詩】

肅裝屬云旅。奉靷承末塗。嚴恭履桑梓。加敬覽枌楡。靈命蘊川瀆。帝寶伏篇圖。虎變由石紐。龍翔自鼎湖。功冠生民始。道妙神器初。宮陛畱前制。歌思溢今衢。余祥見云物。遺像存陶漁。泉流信淸泌。原野實甘荼。豈伊愛丰鄗。天險兼上腴。東秦邦北門。非親誰克居。仁聲日月懋。惠澤雲雨敷。盧令美何歇。唐風久不渝。微臣逢世慶。徵賦備人徒。空費行葦徳。采束謝生芻。﹝○本集五。《初學記》十七。《詩紀》五十一。﹞

【從臨海王上荊初發新渚詩】

客行有苦樂。但問客何行。扳龍不待翼。附驥絕塵冥。梁珪分楚牧。羽鷁指全荊。云艫掩江汜。千里被連旌。戾戾旦風遒。嘈嘈晨鼓鳴。收纜辭帝郊。揚棹發皇京。狐兔懷窟志。犬馬戀主情。撫襟同太息。相顧俱涕零。奉役途未啟。思歸思已盈。﹝○本集七。《詩紀》五十一。又《類聚》二十七作從臨海王西鎭發新亭詩。引行﹑冥﹑荊﹑情四韻。﹞

【還都道中詩三首】

悅懌遂還心。踴躍貪至勤。鳴雞戒徵路。暮息落日分。急流騰飛沫。回風起江濆。孤獸啼夜侶。離鴻噪霜羣。物哀心交橫。聲切思紛紜。嘆慨訴同旅。美人無相聞。﹝○本集五。《詩紀》五十一。﹞

風急訊灣浦。裝髙偃檣舳。夕聽江上波。遠極千里目。寒律驚窮蹊。爽气起喬木。隱隱日沒岫。瑟瑟風發谷。鳥還暮林喧。潮上水結洑。夜分霜下淒。悲端出遙陸。愁來攢人懷。羈心苦獨宿。﹝○本集五。《詩紀》五十一。又《類聚》二十七作還都在路詩。引目﹑木二韻。﹞

久宦迷遠川。川廣每多懼。薄止閭邊亭。關歷險程路。湛對冥寓岫。濛昧江上霧。時涼籟爭吹。流洊浪奔趣。惻焉增愁起。搔首東南顧。茫然荒野中。舉目皆凜素。回風揚江泌。寒�棲動樹。太息終晨漏。企我歸飆遇。﹝○本集五。《詩紀》五十一。﹞

【上潯陽還都道中作詩】

昨夜宿南陵。今旦入蘆洲。客行惜日月。崩波不可畱。侵星赴早路。畢景逐前儔。鱗鱗夕雲起。獵獵晚風遒。騰沙郁黃霧。翻浪揚白鷗。登艫眺淮甸。掩泣望荊流。絕目盡平原。時見遠煙浮。倏忽坐還合。俄思甚兼秋。未嘗違戶庭。安能千里遊。誰令乏古節。貽此越鄕憂。﹝○本集五。《文選》二十七作還都道中作。《詩紀》五十一。又《類聚》二十七作還都道中詩。引洲﹑畱﹑儔﹑州﹑浮五韻。﹞

【還都至三山望石頭城詩】

泉源安首流。川末澄遠波。晨光被水族。曉气歇林阿。兩江皎平迥。三山郁駢羅。南帆望越嶠。北榜指齊河。關扃繞天邑。襟帶抱尊華。長城非壑崄。峻岨似荊芽。攢樓貫白日。擒堞隱丹霞。徵夫喜觀國。遊子遲見家。流連入京引。躑躅望鄕歌。彌前嘆景促。逾近勌路多。偕萃猶如玆。弘易將謂何。﹝○本集五。《詩紀》五十一。﹞

【還都口號詩】

分壤蕃帝華。列正藹皇宮。禮燕及年暇。朝奏因歲通。維舟歇金景。結棹俟昌風。鉦歌首寒物。歸吹踐開冬。陰沈煙塞合。蕭瑟涼海空。馳霜急歸節。幽云慘天容。旌鼓貫玄途。羽鷁被長江。君王遲京國。遊子思鄕邦。恩世共渝洽。身願兩扳逢。勉哉河濟客。勤爾尺波功。﹝○本集五。《詩紀》五十一。﹞

【行京口至竹裏詩】

髙柯危且竦。鋒石橫復仄。復澗隱松聲。重崖伏云色。冰閉寒方壯。風動鳥傾翼。斯志逢凋嚴。孤遊值曛逼。兼途無憩鞍。半菽不遑食。君子樹令名。細人效命力。不見長河水。淸濁俱不息。﹝○本集六。《詩紀》五十一。又《類聚》二十七作至竹裏詩。引色﹑力﹑息三韻。﹞

【發後渚詩】

江上气早寒。仲秋始霜雪。從軍乏衣糧。方冬與家別。蕭條背鄕心。淒愴淸渚發。涼埃晦平臯。飛潮隱修﹤木越﹥。孤光獨徘徊。空煙視昇滅。途隨前峯遠。意逐後云結。華志分馳年。韶顏慘驚節。推琴三起嘆。聲鳥君斷絕。﹝○本集五。《詩紀》五十一。﹞

【陽岐守風詩】

差池玉繩髙。掩藹瑤井沒。廣岸屯宿陰。懸崖棲歸月。役人喜先馳。軍令申早發。洲迥風正悲。江寒霧未歇。飛雲日東西。別鶴方楚越。塵衣孰揮浣。蓬思亂光發。﹝○本集七﹑《詩紀》五十一並作岐陽守風。又環宇記百四十六引悲一韻。○寰宇記荊州石首縣條云。陽岐山在縣西一百步。﹞

【發長松遇雪詩】

土﹝本集作出。﹞牛旣送寒。奠陵方浹馳。振風搖地局。封雪滿空枝。江渠合爲陸。天野浩無涯。飲泉凍馬骨。斫冰傷役疲。昆明豈不慘。黍谷寧可吹。﹝○本集八。《詩紀》五十一。﹞

【詠史詩】

五都矜財雄。三川養聲利。百金不市死。明經有髙位。京城十二衢。飛甍各鱗次。仕子彯

華纓。遊客竦輕轡。明星晨未稀。軒蓋已云至。賓禦紛颯沓。鞍馬光照地。寒暑在一時。繁華及春媚。君平獨寂寞。身世兩相棄。﹝○本集六。《文選》二十一。《類聚》五十五。《詩紀》五十一。﹞

【蜀四賢詠】〖司馬相如﹑王褒﹑嚴君平﹑揚雄。〗

渤渚水浴鳧。舂山玉抵鵲。皇漢方盛明。羣龍滿階閣。君平因世間。得還守寂寞。閉簾注道徳。開封述天爵。相如達生旨。能屯復能躍。陵令無人事。毫墨時灑落。褒气有逸倫。雅繢信炳博。如令聖納賢。金璫易羈絡。良庶神明遊。豈伊覃思作。玄經不期賞。虫篆散憂樂。首路或參差。投駕均遠托。身表旣非我。生內任丰薄。﹝○本集八。《詩紀》五十一。﹞

宋詩卷九

鮑照

【擬古詩八首】

魯客事楚王。懷金襲丹素。旣荷主人恩。又蒙令尹顧。日晏罷朝歸。輿馬塞衢路。宗黨生光輝。賓僕遠傾慕。富貴人所欲。道得亦何懼。南國有儒生。迷方獨淪誤。伐木淸﹝李善本《文選》作靑。﹞江湄。設罝守毚兔。﹝○本集四。《文選》三十一。《詩紀》五十二。又《類聚》三十三引路﹑慕﹑懼三韻。《初學記》十八引素﹑顧﹑路﹑慕﹑懼五韻。黃氏集千家注杜工部詩史補遺三作懷古詩。引誤一韻。﹞

十五諷詩書。篇翰靡不通。弱冠參多士。飛步遊秦宮。側睹君子論。預見古人風。兩說窮舌端。五車摧筆鋒。羞當白璧貺。恥受聊城功。晚節從世務。乘障遠和戎。解佩襲犀渠。捲袠奉盧弓。始願力不及。安知今所終。﹝○本集四。《文選》三十一。《類聚》二十六﹑廣《文選》十五並作雜詩。《詩紀》五十二。﹞

幽並重騎射。少年好馳逐。氈帶佩雙鞬。象弧插雕服。獸肥春艸短。飛鞚越平陸。朝遊雁門上。暮還樓煩宿。石梁有餘勁。驚雀無全目。漢虜方未和。邊城屢翻覆。畱我一白羽。將以分虎﹝《詩紀》作符。六臣本《文選》注云。五臣作符。﹞竹。﹝○本集四。《文選》三十一。《文選》集注六十一。廣《文選》十五。《詩紀》五十二。對牀夜語鮑照詩引宿一韻。﹞

鑿井北陵隈。百丈不及泉。生事本瀾漫。何用獨精堅。幼壯重寸陰。衰暮反輕年。放駕息朝歌。提爵止中山。日夕登城隅。周回視洛川。街衢積凍艸。城郭宿寒煙。繁華悉何在。宮闕久崩塡。空謗齊景非。徒稱夷叔賢。﹝○本集四。《詩紀》五十二。﹞

伊昔不治業。倦遊觀五都。海岱饒壯士。蒙泗多宿儒。結髮起躍馬。垂白對講書。呼我升上席。陳觶發瓢壺。管仲死已久。墓在西北隅。後面崔嵬者。桓公舊冢廬。君來誠旣晚。不睹崇明初。玉琬徒見傳。交友義漸疏。﹝○同上﹞

束薪幽篁裏。刈黍寒澗陰。朔風傷我肌。號鳥驚思心。歲暮井賦訖。程課相追尋。田租送函谷。獸槁輸上林。河渭冰未開。關隴雪正深。笞擊官有罰。呵辱吏見侵。不謂乘軒意。伏櫪還至今。﹝○同上﹞

河畔艸未黃。胡雁已矯翼。秋蛩挾戶吟。寒婦成夜織。去歲徵人還。流傳舊相識。聞君上隴時。東望久嘆息。宿昔攺衣帶。旦暮異容色。念此憂如何。夜長憂向多。明鏡塵匣中。寶瑟生网羅。﹝○本集四。玉臺新詠四。《詩紀》五十二。﹞

蜀漢多奇山。仰望與云平。陰崖積夏雪。陽谷散秋榮。朝朝見雲歸。夜夜聞猿鳴。憂人本自悲。孤客易傷情。臨堂設樽酒。畱酌思平生。石以堅爲性。君勿慚素誠。﹝○本集四。《詩紀》五十二。﹞

【紹古辭七首】〖《詩紀》云。橘生湘水側一首。藝文作張華。外編作漢古辭。皆非也。〗

橘生湘水側。菲陋人莫傳。逢君金華宴。得在玉几前。三川窮名利。京洛富嬌艷妍。恩榮難久恃。隆寵易衰偏。觀席妾淒愴。睹翰君泫然。徒抱忠孝志。猶爲葑菲遷。﹝○本集四。《詩紀》五十二。又《類聚》八十六作張華詩。引傳﹑前二韻。﹞

昔與君別時。蠶妾初獻絲。何言年月駛。寒衣已搗治。絳繡多廢亂。篇帛久塵緇。離心壯爲劇。飛念如懸旗。石席我不爽。徳音君勿欺。﹝○同上﹞

瑟瑟涼海風。竦竦寒山木。紛紛羈思盈。慊慊夜弦促。訪言山海路。千里歌別鶴。弦絕空咨嗟。形音誰賞錄。辛苦異人狀。美貌攺如玉。徒畜巧言鳥。不解心款曲。﹝○同上﹞

孤鴻散江嶼。連翩遵渚飛。含嘶衡桂浦。馳顧河朔畿。攢攢勁秋木。昭昭淨冬暉。窗前滌歡爵。帳裏縫舞衣。芳歲猶自可。日夜望君歸。﹝○同上﹞

恁楹玩夜月。回眺出谷云。還山路已遠。往海不有羣。徘徊淸淮汭。顧慕廣江濆。物情乖喜歇。守操古難聞。三越丰少姿。容態傾動君。﹝○同上﹞

開黛睹容顏。臨鏡訪遙途。君子事河源。彌祀闕還書。春風掃地起。飛塵生綺疏。文袿爲誰設。羅帳空捲舒。不怨身孤寂。但念星隱隅﹝○同上﹞

暖歲節物早。萬萌迎春達。春風夜﹤女便﹥娟。春霧朝晻靄。軟蘭葉可采。柔桑條易捋。怨咽對風景。悶瞀守閨闥。天傳愁民命。含生但契闊。憂來無行伍。歷亂如覃葛。﹝○同上﹞

【學古詩】〖本集云。一作北風雪。〗

北風十二月。雪下如亂巾。實是愁苦節。惆悵憶﹝本集﹑《詩紀》並云。一作別。﹞情親。會得兩少妾。同是洛陽人。嬛綿好眉目。閒麗美腰身。凝膚皎若雪。明淨色如神。驕愛生盼矚。聲媚起朱唇。衿服雜緹繢。首飾亂瓊珍。調弦俱起舞。爲我唱梁塵。人生貴得意。懷願待君申。幸值嚴冬暮。幽夜方未晨。齊衾久兩設。角枕已雙陳。願君早休息。畱歌待三春。﹝○本集四。《詩紀》五十二。﹞

【古辭】

容華不待年。何爲客遊梁。九月寒陰合。悲風斷君腸。嘆息空房婦。幽思坐自傷。勞心結遠路。惆悵獨未央。﹝○本集七。《詩紀》五十二。﹞

【擬靑靑陵上柏詩】

涓涓亂江泉。綿綿橫海煙。浮生旅昭世。空事嘆華年。書翰幸閒暇。我酌子縈弦。飛鑣出荊路。騖服指秦川。渭濱富皇居。鱗館匝河山。輿童唱秉椒。棹女歌采蓮。孚愉鸞閣上。窈窕鳳楹前。娛生信非謬。安用求多賢。﹝○本集四。《詩紀》五十二。又《禦覽》三百五十八引川一韻。﹞

【學劉公幹體詩五首】

欲宦乏王事。結主遠恩私。爲身不爲名。散書徒滿帷。連冰上冬月。披雪拾園葵。聖靈燭區外。小臣良見遺。﹝○本集四。《詩紀》五十二。﹞

曀曀寒野霧。蒼蒼陰山柏。樹回霧縈集。山寒野風急。歲物盡淪傷。孤貞爲誰立。賴樹自能貞。不計迹幽澀。﹝○同上﹞

胡風吹朔雪。千里度龍山。集君瑤臺上。飛舞兩楹前。玆晨自爲美。當避艷陽天。艷陽桃李節。皎潔不成妍。﹝○本集四。《文選》三十一作學劉公幹。《初學記》二作斅劉公幹。《詩紀》五十二。又《類聚》二作詠雪詩。引山﹑前二韻。﹞

荷生淥泉中。碧葉齊如規。回風蕩流霧。珠水逐條垂。彪炳此金塘。藻耀君王池。不愁世賞絕。但畏盛明移。﹝○本集四。《類聚》八十二作張華荷詩。《詩紀》五十二。﹞

白日正中時。天下共明光。北園有細艸。當晝正含霜。乖榮頓如此。何用獨芬芳。抽琴爲爾歌。弦斷不成章。﹝○本集四。廣《文選》十五。《詩紀》五十二。﹞

【擬阮公夜中不能寐詩】

漏分不能臥。酌酒亂繁憂。惠气憑夜淸。素景緣隟流。鳴鶴時一聞。千里絕無儔。佇立爲誰久。寂寞空自愁。﹝○本集四。廣《文選》十五。《詩紀》五十二。﹞

【學陶彭澤體詩】〖奉和王義興。〗

長憂非生意。短願不須多。但使尊酒滿。明舊數相過。秋風七八月。淸露潤綺羅。提瑟當戶坐。嘆息望天河。保此無傾動。寧復滯風波。﹝○本集四。廣《文選》十五。《詩紀》五十二。﹞

【數名詩】

一身仕關西。家族滿山東。二年從車駕。齊祭甘泉宮。三朝國慶畢。休沐還舊邦。四牡曜長路。輕蓋若飛鴻。五侯相餞送。髙會集新丰。六樂陳廣坐。組帳揚春風。七盤起長袖。庭下列歌鐘。八珍盈凋俎。綺肴紛錯重。九族共瞻遲。賓友仰徽容。十載學無就。善宦一朝通。﹝○本集五﹑《文選》三十並作數詩。《類聚》五十六。對牀夜語一。《詩紀》五十二。﹞

【建除詩】

建旗出惇煌。西討屬國羌。除去徒與騎。戰車羅萬箱。滿山又塡谷。投鞍合營墻。平原亙千里。旗鼓轉相望。定舍後未休。候騎敕前裝。執戈無暫頓。彎弧不解張。破滅西零國。生虜郅支王。危亂悉平蕩。萬里置關梁。成軍入玉門。士女獻壺漿。收功在一時。歷世荷餘光。開壤襲朱紱。左右佩金章。閉帷艸太玄。玆事殆愚狂。﹝○本集五。《類聚》五十六。《文選》補遺三十六。《詩紀》五十二。﹞

【白雲詩】

探靈喜解骨。測化善騰天。情髙不戀俗。厭世光尋仙。練金宿明館。屑玉止瑤淵。鳳歌出林闕。龍駕戾蓬山。淩崖采三露。攀鴻戲五煙。昭昭景臨霞。湯湯風媚泉。命娥雙月際。要媛兩星間。飛虹眺捲河。泛霧弄輕弦。笛聲謝廣賓。神道不復傳。一逐白雲去。千齡猶未旋。﹝○本集五。《詩紀》五十二。﹞

【臨川王服竟還田裏詩】

送舊禮有終。事君慚懦薄。稅駕罷朝衣。歸志願巢壑。尋思邈無報。退命愧天爵。捨耨將十齡。還得守場藿。道經盈行笥。農書滿塵閣。愴愴秋風生。戚戚寒緯作。丰霧粲艸華。髙月麗云崿。屏迹勤躬稼。衰疾倚芝藥。顧此謝人羣。豈直止商洛。﹝○本集五。《詩紀》五十二。﹞

【行藥至城東橋詩】

雞鳴關吏起。伐鼓早通晨。嚴車臨迥陌。延瞰歷城闉。蔓艸緣髙隅。修楊夾廣津。迅風首旦發。平路塞飛塵。擾擾遊宦子。營營市井人。懷金近從利。撫劍遠辭親。爭先萬里途。各事百年身。開芳及稚節。含彩吝驚春。尊賢永照灼。孤賤長隱淪。容華坐銷歇。端爲誰苦辛。﹝○本集五作行樂至城東橋。《文選》二十二。《詩紀》五十二。又《類聚》二十八引塵﹑民﹑親﹑身四韻。﹞

【園中秋散詩】

負疾固無豫。晨衿悵已單。气交蓬門疏。風數園艸殘。荒墟半晚色。幽庭憐夕寒。旣悲月戶淸。復切夜虫酸。流枕商聲苦。騷殺年志闌。臨歌不知調。發興誰與歡。儻結弦上情。豈孤林下彈。﹝○本集八。《詩紀》五十二。﹞

【觀圃人藝植詩】

善賈笑蠶漁。巧宦賤農牧。遠養徧關市。深利窮海陸。乘軺實金羈。當壚信珠服。居無逸身伎。安得坐粱肉。徒承屬生幸。政緩吏平睦。春畦有耘藝。秋場早芟築。澤閱旣繁髙。山營又登熟。抱鍤壠上餐。結茅野中宿。空識己尙淳。寧知俗翻覆。﹝○本集五。《詩紀》五十二。﹞

【過銅山掘黃精詩】

土昉閟中經。水芝鞱內策。寶餌緩童年。命藥駐衰歷。矧蓄終古情。重拾煙霧迹。羊角棲斷雲。榼口流隘石。銅溪晝森沈。乳竇夜涓滴。旣類風門磴。復像天井壁。蹀蹀寒葉離。灇々秋水積。松色隨野深。月露依艸白。空守江海思。豈愧梁鄭客。得仁古無怨。順道今何惜。﹝○本集五。《初學記》二十。《詩紀》五十二。又《類聚》八十一作遇銅山采藥詩。引策﹑歷﹑積﹑白五韻。﹞

【賣玉器者詩】〖並序〗

見賣玉器者。或人欲買。疑其是瑉。不肯成市。聊作此詩。以戲買者。

涇渭不可雜。瑉玉當早分。子實舊楚客。蒙俗謬前聞。安知理孚采。豈識質明溫。我方歷上國。從洛入函轅。揚光十貴室。馳雀四豪門。奇聲振朝邑。髙價服鄕村。寧能與爾曹。瑜瑕稍辧論。﹝○本集七。《詩紀》五十二。﹞

【懷遠人】

哀樂生有端。離會起無因。去事駐重念。恍惚似如神。屬期眇已遠。後遇邈無辰。馳風掃遙路。輕蘿含夕塵。思君成首疾。欲息眉不伸。﹝○本集八。《詩紀》五十二。﹞

【夢歸鄕詩】

銜淚出郭門。撫劍無人逵。沙風暗塞起。離心眷鄕畿。夜分就孤枕。夢想暫言歸。孀婦當戶嘆。繅絲復鳴機。慊款論久別。相將還綺闈。歷歷檐下涼。朧朧帳裏輝。刈蘭爭芬芳。采菊競葳蕤。開奩奪香蘇。探袖解纓徽。寐中長路近。覺後大江違。驚起空嘆息。恍惚神魂飛。白水漫浩浩。髙山壯巍巍。波瀾異往復。風霜攺榮衰。此土非吾土。慷慨當告誰。﹝○本集七。玉臺新詠四。《詩紀》五十二。﹞

【春羈詩】

徵人嘆道遐。去鄕愒路邇。佳期每無從。淮陽非尺咫。春日起遊心。勞情出徙倚。岫遠雲煙綿。谷屈泉靡迆。風起花四散。露濃條旖旎。暄妍正在玆。摧抑多嗟思。嘶聲名邊堅。豈我箱中紙。染翰餉君琴。新聲憶解子。﹝○本集八。《詩紀》五十二。﹞

【歲暮悲詩】

霜露疊濡潤。艸木互榮落。日夜攺運周。今悲復如昨。晝色苦沈陰。白雪夜回薄。皦潔冒霜雁。飄揚出風鶴。天寒多顏苦。妍容逐丹壑。絲罥行裏心。獨宿乏然諾。歲暮美人還。寒壺與誰酌。﹝○本集八。《詩紀》五十二。﹞

【在江陵嘆年傷老詩】

五難未易夷。三命戒淵抱。方瞳起松髓。赬發疑桂腦。役生良自休。大患安足保。開簾窺景夕。備屬云物好。翾翾燕弄風。裊裊柳垂道。池瀆亂蘋萍。園楥美花艸。節如驚灰異。零落就衰老。﹝○本集七。《詩紀》五十二。﹞

【夜聽妓詩二首】

夜來坐幾時。銀漢傾露落。澄滄入閨景。葳蕤被園藿。絲管感暮情。哀音繞梁作。芳盛不可恆。及歲共爲樂。天明坐當散。琴酒駛弦酌。﹝○本集七。﹞

蘭膏消耗夜轉多。亂筵雜坐更弦歌。傾情逐節寧不苦。特爲盛年惜容華。﹝○同上﹞

【玩月城西門廨中詩廨字李善本《文選》作解。】

始見西南樓。織纖如玉鉤。末映東北墀。娟娟似蛾眉。蛾眉蔽珠櫳。玉鉤隔瑣窗。三五二八時。千里與君同。夜移衡漢落。徘徊帷幌中。歸華先委露。別葉早辭風。客遊厭苦辛。仕子倦飄塵。休澣自公日。宴慰及私辰。蜀琴抽白雪。郢曲發陽春。餚干酒未闋。回軒駐輕蓋。畱酌待情人。﹝○本集七。《文選》三十。玉臺新詠四作玩月城西城。《詩紀》五十二。又《類聚》一作玩月詩。引窗﹑同﹑中三韻。《初學記》一作鮑照詩。引樓﹑鈞﹑墀﹑眉四韻。《禦覽》四﹑事類賦四並作玩月詩。引鉤﹑眉﹑窗﹑同﹑中五韻。﹞

【喜雨詩】〖奉敕作。〗

營社達羣陰。屯云揜積陽。河井起龍蒸。日魄斂遊光。族雲飛泉室。震風沈羽鄕。升雰浹地維。傾潤瀉天潢。平灑周海嶽。曲潦溢川莊。驚雷鳴桂渚。回涓流玉堂。珍木抽翠條。炎卉濯朱芳。關市欣九賦。京廩開萬箱。無謝堯爲君。何用知柏皇。﹝本集作篁。○本集六。《詩紀》五十一。又《類聚》二引陽﹑鄕﹑潢﹑芳﹑箱五韻。﹞

【苦雨詩】

連陰積澆灌。滂沱下霖亂。沈云日夕昏。驟雨望朝旦。蹊濘走獸稀。林寒鳥飛晏。密霧冥下溪。聚雲屯髙岸。野雀無所依。羣雞聚空館。川梁日已廣。懷人邈渺漫。徒酌相思酒。空急促明彈。﹝○本集八。《詩紀》五十二。又《類聚》二引亂﹑旦﹑晏﹑岸四韻。﹞

【詠白雪詩】

白珪誠自白。不如雪光妍。工隨物動气。能逐勢方圓。無妨玉顏媚。不奪素繒鮮。投心障苦節。隱迹避榮年。蘭焚石旣斷。何用恃芳堅。﹝○本集八。《詩紀》五十二。﹞

【三日詩】

气暄動思心。柳靑起春懷。時艷憐花藥。服淨悅登臺。提觴野中飲。愛心煙未開。露色染春艸。泉源潔冰苔。泥泥濡露條。裊裊承風栽。鳧雛掇苦薺。黃鳥銜櫻梅。解衿欣景預。臨流競覆杯。美人竟何在。浮民空自摧。﹝○本集八。古今歲時雜詠十六。《詩紀》五十二。﹞

【詠秋詩】

秋蘭徒晚綠。流風漸不親。飆我垂思幕。驚此梁上塵。沈陰安可久。丰景將遂淪。何由忽靈化。暫見別離人。﹝○本領八。《詩紀》五十二。﹞

【秋夕詩】

慮涕擁心用。夜默發思機。幽閨溢涼吹。間庭滿淸暉。紫蘭花已歇。靑梧葉方稀。江上淒海戾。漢曲驚朔霏。發斑悟壯晚。物謝知歲微。臨宵嗟獨對。撫賞怨情違。躊躇空明月。惆悵徒深帷。﹝○本集八。《詩紀》五十二。﹞

【秋夜詩二首】

夜久膏旣竭。啟明旦未央。環情倦始復。空閨起晨裝。幸承天光轉。曲影入幽堂。徘徊集通隟。宛轉燭回梁。帷風自捲舒。簾露視成行。歲役急窮晏。生慮備溫涼。絲紈夙染濯。綿綿夜裁張。冬雪旦夕至。公子乏衣裳。華心愛零落。非直惜容光。願君翦眾念。且共覆前觴。﹝○本集五。《詩紀》五十二。﹞

遁迹避紛喧。貨農棲寂寞。荒徑馳野鼠。空庭聚山雀。旣遠人世歡。還賴泉卉樂。折柳樊場圃。負綆汲潭壑。霽旦見雲峯。風夜聞海鶴。江介早寒來。白露先秋落。麻壠方結葉。瓜田已掃籜。傾暉忽西下。回景思華幕。攀蘿席中軒。臨觴不能酌。終古自多恨。幽悲共淪鑠。﹝○同上﹞

【和王護軍秋夕詩】

散漫秋雲遠。蕭蕭霜月寒。驚飆西北起。孤雁夜往還。開軒當戶牖。取琴試一彈。停歌不能和。終曲久辛酸。金气方勁殺。隆陽微且單。泉涸甘井竭。節徙芳歲殘。生事各多少。誰共知易難。投章心蘊結。千里途輕紈。願托孤老暇。觴思暫開餐。﹝○本集八。《詩紀》五十二。又《禦覽》二十五引寒﹑還﹑殫﹑殘四韻。﹞

【和王義興七夕詩】

宵月向掩扉。夜霧方當白。寒機思孀婦。秋堂泣徵客。匹命無單年。偶影有雙夕。暫交金石心。須臾雲雨隔。﹝○本集八。古今歲時雜詠二十五。《詩紀》五十二。﹞

【冬至詩】

舟遷莊甚笑。水流孔急嘆。景移風度攺。日至晷回換。眇眇負霜鶴。皎皎帶云雁。長河結瓓玕。層冰如玉岸。哀哀古老容。慘顏愁歲晏。催促時節過。逼迫聚離散。美人還未央。鳴箏誰與彈。﹝○本集八。古今歲時雜詠三十九。《詩紀》五十二。又《類聚》三引換﹑雁﹑岸三韻。《初學記》四引換﹑雁﹑二韻。《禦覽》二十八引換﹑雁﹑岸﹑暮四韻。萬花谷四引炭一韻。﹞

【冬日詩】

嚴云亂山起。白日欲還次。曛霧蔽窮天。夕陰晦寒地。煙霾有氛氳。精光無明異。風急野田空。饑禽稍相棄。含生共通閉。懷賢孰爲利。天規苟平圓。寧得已偏媚。瀚海有歸潮。衰容不還稚。君今且安歌。無念老方至。﹝○本集六。《詩紀》五十二。又《類聚》三引次﹑地﹑稚﹑至四韻。《初學記》三引次﹑地﹑稚﹑至四韻。歲華紀麗四引次一韻。萬花谷後二作鮑照詩。引次﹑地﹑稚﹑至四韻。﹞

【望水詩】

刷鬢垂秋日。登髙觀水長。千澗無別源。萬壑共一廣。流駛巨石轉。湍回急沫上。苕苕嶺岸髙。照照寒洲爽。東歸難忖惻。日逝誰與賞。臨川憶古事。目孱千載想。河伯自矜大。海若沈渺莽。﹝○本集八。《詩紀》五十二。﹞

【望孤石詩】

江南多暖谷。雜樹茂寒峯。朱華抱白雪。陽條熙朔風。蚌節流綺藻。輝石亂煙虹。泄云去無極。馳波往不窮。嘯歌淸漏畢。徘徊朝景終。浮生會當幾。歡酌每盈衷。﹝○本集七。《詩紀》五十二。﹞

【山行見孤桐詩】

桐生叢石裏。根孤地寒陰。上倚崩岸勢。下帶洞阿深。奔泉冬激射。霧雨夏霖浮。未霜葉已肅。不風條自吟。昏明積苦思。晝夜叫哀禽。棄妾望掩淚。逐臣對撫心。𨿽以慰單危。悲涼不可任。幸願見雕斫。爲君堂上琴。﹝○本集六。《詩紀》五十二。又《類聚》八十八引陰﹑吟﹑琴三韻。﹞

【詠雙燕詩二首】

雙燕戲云崖。羽翰始差池。出入南閨裏。經過北堂陲。意欲巢君幕。層楹不可窺。沈吟芳歲晚。徘徊韶景移。悲歌辭舊愛。銜淚覓新知。﹝○本集五。玉臺新詠四作詠燕。《類聚》九十二。《詩紀》五十二。﹞

可憐雲中燕。旦去暮來歸。自知羽翅弱。不與鵠爭飛。寄聲謝飛鵠。往事子毛衣。瑣心誠貧薄。叵吝節榮衰。陰山饒苦霧。危節多勁威。豈但避霜雪。當儆野人機。﹝○本集五。《詩紀》五十二。﹞

【酒後詩】

晨節無兩淹。年意不俱處。自非羽酌歡。何用慰愁旅。﹝○本集七。《詩紀》五十二。﹞

【講易詩】

云澤翔羽姬。橫蓋招益人。賁園無金尙。履道易書紳。﹝○本集七。《詩紀》五十二。﹞

【可愛詩】

風帷閃珠帶。月幌垂霧羅。魏粲縫秋裳。趙艷習春歌。﹝○本集七。《詩紀》五十二。﹞

【夜聽聲詩】

辭鄕不覺遠。歡寡憂自繁。何用慰秋望。靑燭視夜翻。﹝○本集七。《詩紀》五十二。﹞

【在荊州與張使君李居士聯句】

橋磴支吾轍。篁路拂輕鞍。三尹無喜色。一適或垂竿。﹝○本集七。《詩紀》五十二。﹞

【與謝尙書莊三連句】

霞輝兮澗朗。日靜兮川澄。風輕桃欲開。露重蘭未勝。水光溢兮松霧動。山煙疊兮石露凝。掩映晨物彩。連綿夕羽興。﹝○本集七。《詩紀》五十二。﹞

【月下登樓連句】

仿佛蘿月光。繽紛篁霧陰。樂來亂憂念。酒至歇憂心。露入覺牖髙。螢蜚測苑深。淸气澄永夜。流吹不可臨。密峯集浮碧。疏瀾道瀛尋。漱玉延幽性。攀桂藉知音。辰意事淪晦。良歡戒勿寢。昭景有遺駟。疏賈無畱金。﹝荀中書萬秋。○本集七。《詩紀》五十二。﹞

【字謎三首】

二形一體。四支八頭。四八一八。飛泉仰流。﹝井○本集七。《類聚》五十六。《詩紀》五十二。﹞

頭如刀。尾如鉤。中央橫廣。四角六抽。右面負兩刃。左邊雙屬牛。﹝龜○同上﹞

乾之一九。只立無偶。坤﹝《類聚》作巛。﹞之二六。宛然雙宿。﹝土○同上﹞

【贈顧墨曹詩】

昏明易遠。離會難揆。云轍泉分。西艫東軌。﹝○《類聚》三十一。《詩紀》五十二。﹞

【擬古詩】

中坐溢朱組。步欄簉瓊弁。禮登佇眷情。樂闋延皇眄。﹝○韻補四。﹞

【詩】

豎儒守一經。未足識行藏。﹝○南史吉士瞻傳。﹞

鮑令暉

﹝令暉。鮑照妹。﹞

【擬靑靑河畔艸詩】

裊裊臨窗竹。藹藹垂門桐。灼灼靑軒女。泠泠髙堂中。明志逸秋霜。玉顏掩春紅。人生誰不別。恨君早從戎。鳴弦慚夜月。紺黛羞春風。﹝○玉臺新詠四。《詩紀》五十四。﹞

【擬客從遠方來詩】

客從遠方來。贈我漆鳴琴。木有相思文。弦有別離音。終身執此調。歲寒不攺心。願作陽春曲。宮商長相尋。﹝○玉臺新詠四。廣《文選》十五。《詩紀》五十四。﹞

【代葛沙門妻郭小玉作詩二首】

明月何皎皎。垂幌照羅茵。若共相思夜。知同憂怨晨。芳華豈矜貌。霜露不憐人。君非靑雲逝。飄迹事咸秦。妾持一生淚。經秋復度春。﹝○玉臺新詠四。《詩紀》五十四。﹞

君子將遙役。遺我雙題錦。臨當欲去時。復畱相思枕。題用常著心。枕以憶同寢。行行日已遠。轉覺思彌甚。﹝○同上﹞

【題書後寄行人詩】

自君之出矣。臨軒不解顏。砧杵夜不發。髙門晝恆關。帳中流熠燿。庭前華紫蘭。物枯識節異。鴻來知客寒。遊用暮冬盡。除春待君還。﹝《詩紀》云。樂府作遊取暮春盡。餘思待君還。○玉臺新詠四。又文苑英華二百二﹑《樂府詩集》六十九並作自君之出矣。《詩紀》五十四。又《類聚》三十一引顏﹑關﹑蘭﹑寒四韻。﹞

【寄行人詩】

桂吐兩三枝。蘭開四五葉。是時君不歸。春風徒笑妾。﹝○《類聚》三十一。《詩紀》五十四。﹞

【古意贈今人詩】

寒鄕無異服。衣氈代文練。日月望君歸。年年不解綖荊揚春早和。幽冀猶霜霰。北寒妾已知。南心君不見。誰爲道辛苦。寄情雙飛燕。形迫杼煎絲。顏落風催電。容華一朝盡。惟餘心不變。﹝○玉臺新詠四。《詩紀》五十四。又《類聚》四十二﹑《樂府詩集》六十並作吳邁遠秋風曲。引練﹑綫﹑霰﹑見四韻。﹞

宋詩卷十

王素

﹝素。字休業。瑯邪臨沂人。初爲廬陵王國侍郎。泰始中。徵太子中舍人。不就。七年卒。年五十四。有集十六卷。﹞

【學阮步兵體詩】

沈情發遐慮。紆郁懷所思。仿佛聞簫管。鳴鳳接嬴姬。聯綿共云翼。燕婉相攜持。寄言芳華士。寵利不常期。涇渭分淸濁。視彼谷風詩。﹝○玉臺新詠四。《詩紀》五十三。﹞

吳邁遠

﹝邁遠。曾任江州從事。好爲篇章。宋明帝聞而召之。及見。曰﹕此人聯絕之外。無所復有。好自誇而嗤鄙他人。每作詩得稱意語。輒擲地呼曰﹕曹子建何足數哉。宋元徽二年。坐桂陽之亂誅死。有集八卷。﹞

【飛來雙白鵠】

可憐雙白鵠。雙雙絕塵氛。連翩弄光景。交頸遊靑雲。逢羅復逢繳。雌雄一旦分。哀聲流海曲。孤叫出江濆。豈不慕前侶。爲爾不及羣。步步一零淚。千里猶待君。樂哉新相知。悲來生別離。持此百年命。共逐寸陰移。譬如空山艸。零落心自知。﹝○玉臺新詠四。文苑英華二百六作飛來雙白鶴。《樂府詩集》三十九。廣《文選》十四作雙鵠篇。《詩紀》五十三。﹞

【棹歌行】

十三爲漢使。孤劍出臯蘭。西南窮天險。東北畢地關。岷山髙以峻。燕水淸沮寒。一去千里孤。邊馬何時還。遙望煙嶂外。障气郁云端。始知身死處。平生從此殘。﹝○《樂府詩集》四十。廣《文選》十四。《詩紀》五十三。﹞

【陽春歌】

百里望咸陽。知是帝京域。綠樹搖雲光。春城起風色。佳人愛華景。流靡園塘側。妍姿艷月映。羅衣飄蟬翼。宋玉歌陽春。巴人長嘆息。雅鄭不同賞。那令君愴惻。

生平重愛惠。私自憐何極。﹝○玉臺新詠四作陽春曲。文苑英華百九十三。《樂府詩集》五十一。廣《文選》十四。《詩紀》五十三。又《類聚》四十二作陽春曲。引色﹑側﹑息﹑極四韻。﹞

【胡笳曲】

輕命重意气。古來豈但今。緩頰獻一說。揚眉受千金。邊風落寒艸。鳴笳墜飛禽。越情結楚思。漢耳聽胡音。旣懷離俗傷。復悲朝光侵。日當故鄕沒。遙見浮雲陰。﹝○《類聚》四十二。《樂府詩集》五十九。《詩紀》五十三。﹞

【長相思】

晨有行路客。依依造門端。人馬風塵色。知從河塞還。時我有同棲。結宦遊邯鄲。將不異客子。分饑復共寒。煩君尺帛書。寸心從此殫。遣妾長憔悴。豈復歌笑顏。檐隱千霜樹。庭枯十載蘭。經春不舉袖。秋落寧復看。一見願道意。君門已九關。虞卿棄相印。擔簦爲同歡。閨陰欲早霜。何事空盤桓。﹝○玉臺新詠四。《樂府詩集》六十九。廣《文選》十四。《詩紀》五十三。又《類聚》四十二作長相思詩。引端﹑還﹑殫﹑顏﹑蘭﹑看六韻。﹞

【長別離】

生離不可聞。況復長相思。如何與君別。當我盛年時。蕙華每搖蕩。妾心空自持。榮乏艸木歡。悴極霜露悲。富貴貌難變。貧賤顏易衰。持此斷君腸。君亦宜自疑。淮陰有逸將。折翮謝翻飛。楚有扛鼎士。出門不得歸。正爲隆準公。仗劍入紫微。君才定何如。白日下爭暉。﹝○玉臺新詠四。文苑英華二百二。《樂府詩集》七十二。廣《文選》十四。《詩紀》五十三。又《類聚》四十二作長離別詩。引思﹑時﹑持三韻。﹞

【杞梁妻】

燈竭從初明。蘭凋猶早薰。扼腕非一代。千載炳遺文。貞夫淪莒役。杜弔結齊君。驚心眩白日。長洲崩秋云。精微貫穹旻。髙城爲聵墳。行人旣迷徑。飛鳥亦失羣。壯哉金石軀。出門形影分。一隨塵壤消。聲雀誰共論。﹝○《樂府詩集》七十三。廣《文選》十四。《詩紀》五十三。﹞

【楚朝曲】

白雲縈藹荊山阿。洞庭縱橫日生波。幽芳遠客悲如何。繡被掩口越人歌。壯年流瞻襄成和。淸貞空情感電過。初同末異憂愁多。窮巷惻愴沈汨羅。延思萬里掛長河。翻驚漢陰動湘娥。﹝○《樂府詩集》五十八。《詩紀》五十三。﹞

【秋風曲】

寒鄕無異服。衣氈代文練。月月望君歸。年年不解綖。荊揚春早和。幽冀猶霜霰。北寒妾已知。南心君不見。誰爲道辛苦。寄情雙飛燕。形迫杼煎絲。顏落風催電。容華一朝盡。惟餘心不變。﹝○玉臺新詠四作鮑令暉古意贈今人。《詩紀》五十三作古意贈今人。又《類聚》四十二﹑《樂府詩集》六十並引練﹑綫﹑霰﹑見四韻。﹞

【遊廬山觀道士石室詩】〖《詩紀》云。詩匯作江總者非。〗

蒙葺眾山裏。往來迹稀。尋嶺達仙居。道士披雲歸。似著周時冠。狀披漢時衣。安知世代積。服古人不衰。得我宿昔情。知我道無爲。﹝○《類聚》六十四。南康府誌。《詩紀》五十三。﹞

【臨終詩】

傷歌入松路。鬥酒望靑山。誰非一丘土。參差前後間。﹝○《初學記》十四。《詩紀》五十三。﹞

徐爰

﹝爰。字長玉。初名瑗。南瑯邪開陽人。仕晉爲瑯邪王大司馬府中典軍。宋元嘉中。累遷殿中侍禦史。孝建初。補尙書水部郎。轉殿中郎﹑尙書右丞。遷左丞。大明中。領著作郎。泰始初。領長水校尉兼尙書左丞。後廢帝卽位。爲南濟陰在守﹑中散大夫。元徽三年卒。年八十二。有《宋書》六十五卷﹑集十卷。﹞

【華林北澗詩】

總長潭兮括遠源。下沈畱兮起輕泉。回溪浚兮曲沼阻。衝波激兮瀨淺淺。貫九谷兮積靈芝。飛淸壽兮潔澄連。﹝《詩紀》云。一作川。○《類聚》九﹑《詩紀》五十四並作徐諼。﹞

【詠牛女詩】

結彩彪天路。頹芳菲靈臺。﹝○《初學記》四。﹞

袁粲

﹝粲。字景倩。淑兄子。孝武卽位。遷尙書吏部郎﹑太子右衛率。歷任侍中﹑吏部尙書﹑司徒左長史﹑南東海太守﹑尙書僕射﹑中書監。順帝昇明元年。爲蕭道成所害。﹞

【五言詩】

〖南史曰﹕粲負才尙气。愛好虛遠。𨿽位任隆重。不以事務經懷。嘗作五言詩言云云。蓋其志也。〗

訪迹𨿽中宇。循寄乃滄洲。﹝○南史本傳。﹞

劉俁

﹝俁。彭城人。﹞

【詩】

〖南史曰﹕俁。顏節字也。嘗賦詩云云。後彥節與袁粲謀誅齊髙帝。不克死。俁亦被害。〗

城上艸。植根非不髙。所恨風霜早。﹝○南史長沙景王道憐傳。《詩紀》五十四。﹞

卞彬

﹝彬。字士蔚。濟陰冤勾人。仕宋爲西曹主簿﹑奉朝請﹑員外郎。﹞

【自爲童謠】

〖南《齊書》曰﹕宋元徽末。四貴輔政。彬謂太祖曰﹕外間童謠云云。公頗聞不。時王蘊居父憂。與袁粲同死。故念屍著服也。服者。衣也。褚字邊衣也。孝除子以代日者。謂褚淵也。列管。簫也。彬退。太祖笑曰﹕彬自作此。〗

可憐可念屍著服。孝子不在日代哭。列簫暫鳴死列族。﹝○南《齊書》本傳。﹞

任豫

【雪詩】

寒鳶響云嘯。悲鴻哀夜號。箕飈振地作。畢陰駭曾髙。﹝○《書鈔》百五十六。又《文選》二十二宿東園詩注作任預。引嗷一韻。﹞

【夏潦省宅詩】

風棹出天街。星言指沈室。頓楫俄毀垣。惻然悼窮陌。春爲發大道。夏爲塗攵潮拆。貴者陋懷居。鄙人安朝夕。生長數十載。幸佑見衰白。堂遺孤孩音。庭余笄齔迹。入似聚族慰。出爲裏仁惜。﹝○《類聚》六十四作梁任豫。﹞

袁伯文

﹝伯文爲中書郎。有集十一卷。﹞

【楚妃嘆】

玉墀滴淒露。羅幌已依霜。逢春每先絕。爭秋欲幾芳。﹝○《樂府詩集》二十九。《詩紀》五十四。﹞

【述山貧詩】

傭滌倦閭閈。耕牧憊松丘。制荷依露壑。搴若逗霜洲。鬢垂驚年素。膚耗盈帶憂。幸有深棲性。幽山可以畱。﹝○《初學記》十八。《詩紀》五十四。﹞

湛茂之

﹝茂之爲司徒左長史。﹞

【歷山艸堂應教】﹝南平王鑠有過歷山湛長史艸堂詩﹞

閉戶守玄漠。無復車馬迹。衰廢歸丘樊。歲寒見松柏。身慚睢陽老。名忝梁園客。習隱非朝市。追常在山澤。離離插天樹。磊磊間云石。持此怡一生。傷哉駒度隙。﹝○古詩類苑十一。《詩紀》五十四。升庵詩話作湛方生酬南平王。又全唐詩丘丹經湛長史艸堂詩序引柏一韻。﹞

賀道慶

﹝道慶。會稽山陰人。﹞

【離合詩】

促席宴間夜。足歡不覺疲。詠歌無餘願。永言終在斯。﹝信○《類聚》五十六。《詩紀》五十四。﹞

王歆之

﹝歆之。字叔道。河東人。曾袒愆期。有名晉世。官至南蠻校尉。歆之位至左民尙書光祿大夫。卒官。﹞

【效孫皓爾汝歌】

〖南史曰﹕河東王歆之。嘗爲南康劉邕相。素輕邕。後歆之與邕俱與元會並坐。邕謂歆之曰﹕卿昔見臣。今能見勸一杯酒否。歆之因效孫皓歌答之。〗

昔爲汝作臣。今與汝比肩。旣不勸汝酒。亦不願汝年。﹝○《宋書》劉穆之傳。南史劉穆之傳。《禦覽》八百四十六。《詩紀》五十四。﹞

蕭璟

【貧士詩】

四時疊來往。苦辛隨事迫。三冬泣牛衣。五月披裘客。遲遲春日永。憂來安所適。季秋授衣節。

荷裳竟不易。班超棄筆硯。婁敬脫挽軛。𨿽云丈夫志。終涉自媒迹。賢哉顏氏子。飲水常怡懌。﹝○《初學記》十八。《詩紀》五十四。﹞

張公庭

【春遊詩】

勾芒禦春正。衡紀運玉瓊。明庶起祥春。和气翕來徵。慶雲蔭八極。甘寸潤四垌。昊天降靈澤。朝日耀華精。嘉苗布原野。百卉敷時榮。鳩鵲與鸝黃。間關相和鳴。菉萍覆靈沼。香花揚芳馨。春遊誠可樂。感此曰日傾。休否有終極。落葉思本莖。臨川悲遊者。節變動中情。﹝○廣《文選》九。﹞

漁父

【答孫緬歌】

〖南史曰﹕漁父者。不知姓名。亦不知何許人。太康。孫緬爲潯陽太守。落日逍遙渚際。見一輕舟淩波隱顯。俄而漁父至。神韻蕭灑。垂綸長嘯。緬甚異之。褰裳涉水與之論用世之道。漁父曰﹕僕山海狂人。不達世務。未辧賤貧。無論榮貴。乃歌云云。於是悠然鼓棹而去。〗

竹竿籊々。河水浟々悠悠。相忘爲樂。貪餌吞鉤。非夷非惠。聊以忘憂。﹝○南史孫緬傳。《禦覽》五百五﹑八百三十四引《宋書》。《詩紀》五十四。﹞

【雜歌謠辭】〖諺語附〗

【時人爲檀道濟歌】

〖南史曰﹕檀道濟有威名。爲敵所畏。宋王疑而殺之。時人哀而作歌曰﹕〗

可憐白浮鳩。枉殺檀江州。﹝○南史檀道濟傳。《詩紀》五十五作宋人歌。﹞

【時人爲檀道濟歌】

〖《異苑》曰﹕檀道濟元嘉中鎭尋陽。十二年入朝。與家分別。顧瞻城闕。歔欷愈深。識者是知道濟之不南旋也。故時人爲其歌曰﹕〗

生人作死別。荼毒當柰何。﹝○《禦覽》八百八十五。﹞

【讀曲歌】

〖宋《書》曰﹕讀曲歌者。民間爲彭城王義康所作也。其歌云。〗

死罪劉領軍。誤殺劉第四。﹝○《宋書》樂志。《樂府詩集》四十六。﹞

【劉敬叔引詩】

〖《異苑》曰﹕朱文繡與羅子鐘爲友。俱仕於梁。繡旣死。鐘哀哭之。其夜俱亡。梁南七里有雞山。葬繡於其中。北九里有雉澗。埋鐘於其內。繡神靈變爲雉。鐘魂魄化爲雉。淸鳴哀響。來往一不絕。故《詩》云﹕〗

雞山別飛響。雉澗和淸音。﹝○《禦覽》九百十八。﹞

【民間爲謝靈運謠】

〖宋《書》曰﹕陳郡謝靈運。每出入。自扶接者常數人。民間謠曰云云。此蓋不肅之咎。後坐誅。〗

四人挈衣裙。三人捉坐席。﹝○《宋書》五行志。﹞

【元嘉中魏地童謠】

〖南史曰﹕宋元嘉二十七年。魏太武帝圍汝南戍。文帝遣臧質北救。至盱眙。太武已過淮。自廣陵返攻盱眙。就質求酒。質封溲便與之。且報書云。不聞童謠言邪。虜馬飲江水。佛貍死卯年。冥期使然。非復人事。爾智識及眾豈能勝苻堅邪。頃年展爾陸梁者。是爾未飲江。太歲未卯耳。時魏地有童謠。故質引之云。〗

軺車北來如穿雉。不意虜馬飲江水。虜主北歸石濟死。虜欲渡江天不徙。﹝○《宋書》臧質傳。南史臧質傳。《詩紀》五十五。﹞

【臧質引童謠】

虜馬渡江水。佛貍死卯年。﹝○《宋書》臧質傳。﹞

【元嘉末童謠】

〖髙僧傳曰﹕曇爽立寺。名新亭精舍。後孝武帝南下伐凶。鑾旆至此寺。及登禪。復幸禪堂。故元嘉末童謠云云。乃禪堂之謂。故中興禪房猶有龍飛殿焉。〗

錢唐出天子。﹝○髙僧傳竺法義傳。○逯案。《宋書》符瑞志云。元嘉中謠言錢唐當出天子。與此小異。今以僧傳爲主。﹞

【民間爲奚顯度謠】

〖南史曰﹕大明中。有奚顯度者爲員外散騎侍郎。孝武嘗使主領人功。而苛虐無道。動加捶撻。暑雨寒雪。不聽暫休。人不堪命。時建康縣考囚。或用方材壓額及踝脛。故民間有此謠。又相戲曰﹕勿反顧。付奚度。其暴酷如此。〗

寧得建康壓額。不能受奚度拍。﹝○《宋書》戴法興傳。南史戴明寶傳。《詩紀》五十五作大明中謠。﹞

【泰始中童謠】

〖南《齊書》曰﹕宋泰始中童謠云云。故明帝殺建安王休仁。蘇偘云。後順帝自東城卽位。論者謂應之。乃是武進縣上所居東城也。〗

東城出天子。﹝南史作天子出。○南《齊書》祥瑞志。南史齊髙帝紀。﹞

【永光初謠言】

〖宋《書》曰﹕前廢帝永光初。又謠言云云。幼主欲南幸湘川以厭之。旣而湘東王卽尊位。是爲明帝。〗

湘州﹝《禦覽》作中。﹞出天子。﹝○南書符瑞志。《禦覽》一百二十八。﹞

【元徽中童謠】

〖《齊書》曰﹕元徽中童謠。後沈攸之反。雍州刺史張敬兒襲江陵。殺攸之子元瑱等。〗

襄陽白銅蹄。郎殺荊州兒。﹝○南《齊書》五行志。《詩紀》五十五。﹞

【東陽爲釋慧約謠】

〖髙僧傳曰﹕釋慧約姓婁氏。年二十始遊於剡。遠會素心。多究經典。故東陽謠曰﹕〗

少達妙理婁居士。﹝○髙僧傳釋慧約傳。﹞

【時人爲劉劭劉駿語】

〖魏《書》曰﹕義隆太子劭及始興王休明等斬義隆。劭弟駿討之。擒劭﹑休明並梟首大桁。男女一皆從戮。時人爲之語曰﹕〗

遙望建康城。江水逆流縈。前見子殺父。後見弟殺兄。﹝○魏書島夷劉義隆傳。﹞

【麥城俗諺】

〖寰宇記曰﹕麥城東有驢城。沮水之西有磨城。犄角麥城。昔伍子胥造此二城以攻麥城。假驢磨之名。俗諺云。〗

東驢西磨。麥城自破。﹝○《水經注》沮水注。寰宇記百四十六。﹞

【顏延之引諺】

〖宋《書》曰﹕延之爲庭誥之文曰﹕富厚貧薄。事之懸也。諺曰﹕〗

富則盛。貧則病。﹝○《宋書》顏延之傳。﹞

【淸溪諺】

〖《異苑》曰﹕檀道濟居靑溪。第二兒夜忽見人來縛己。欲呼不得。至曉乃解。猶見繩痕。先是吳將步闡所居。諺云云云。靑溪。靑揚是也。自步及檀。皆被誅。〗

揚州靑。是鬼營。﹝○《太平廣記》三百二十四。﹞

【釋慧通引諺】

〖弘明集曰﹕釋慧通駁顧道士夷夏論曰﹕諺曰﹕〗

指南爲北。自謂不惑。指西爲東。自謂不蒙。﹝○弘明集七。﹞

【時人爲丁旿語】

〖《宋書》武帝紀曰﹕諸葛長民貪淫驕縱。帝每優容之。劉毅旣誅。長民懼禍。及將謀作亂。帝自江陵還。長民到門。引前卻人閒語。帝已密命左右丁旿自幔後於坐拉焉。死牀側。輿屍付廷尉。旿驍勇有力。時人語曰﹕〗

勿跋扈。付丁旿。﹝○《宋書》武帝紀。《禦覽》四百九十五。《詩紀》五十五作跋扈。﹞

【南豫州軍士爲王玄謨宗越語】

〖宋《書》曰﹕玄謨性嚴克少恩。而將軍宗越禦下更苛酷。軍士爲之語曰﹕〗

寧作五年徒。不逢王玄謨。玄謨猶尙可。宗越更殺我。﹝○《宋書》王玄謨傳。《宋書》宗越傳。南史宗越傳。《禦覽》四百九十二。《詩紀》五十五作將士謠。又四百九十五引前兩句。﹞

【鼓山俗語】

〖宋永初古今山川記曰﹕鼓山有石鼓形二所。南北相當。俗語云。〗

南彭北鼓。相去十五。﹝○寰宇記五十六。﹞

【京邑爲何勗孟靈休語】

〖宋《書》曰﹕時安成公何勗。無忌之子也。臨汝公孟靈休。昶之子也。並各奢豪。與湛之共以肴膳器服車馬相尙。京邑爲之語曰﹕〗

安成食。臨汝飾。﹝○《宋書》徐湛之傳。﹞

【時人爲王延之王僧虔語】

〖南《齊書》曰﹕齊髙帝輔政。朝野之情。人懷彼此。延之與尙書令王僧虔中立無所去就。時人語曰云云。髙帝以此善之。〗

二王居平。不送不迎。﹝○南《齊書》王延之傳。南史王延之傳。《禦覽》二百十一。《詩紀》五十五作二王謠。﹞

【京師爲東安斗場二寺僧語】

〖宋《書》曰﹕慧嚴﹑慧義道人並在安東寺。學行精整。爲道俗所推。時斗場寺多禪僧。京師爲之語曰﹕〗

斗場禪師窟。東安談義林。﹝○《宋書》天竺傳。南史天竺傳。﹞

【時人爲胡母顥語】

〖南史曰﹕宋明帝時。阮佃夫﹑楊運長﹑王道隆皆擅威權。言爲詔敕。君守令長。一缺十除。內外混然。官以賄命。王阮家富於公室。中書舍人胡母顥專權。奏無不可。時人語云云。禾絹謂上也。〗

禾絹閉眼諾。胡母大張橐。﹝○南史宋明帝紀。《詩紀》五十五作禾絹謠。﹞

【百姓爲袁粲褚彥回語】

〖南史曰﹕袁粲謀舉兵誅齊髙帝。褚淵發其謀。粲兵敗過害。而淵獨輔政。於時百姓語曰﹕〗

可憐石頭城。寧爲袁粲死。不作褚淵生。﹝○南史袁粲傳。《詩紀》五十五作石城謠。﹞

【齊宋以來民間語】

〖南《齊書》曰﹕齊﹑宋以來民間語云云。明帝初。誅害蕃戚。京師危駭。〗

擾攘建武上。﹝○南《齊書》五行志。﹞

【時人評八僧語】

〖髙僧傳曰﹕宋長安龍光寺有竺道生。本姓魏。鉅鹿人也。性廣機警。神气淸穆。初生與睿公及嚴觀同學齊名。故時人評曰﹕〗

生睿發天眞。嚴觀窪流得。慧義彭亨進。寇淵千默塞。﹝○髙僧傳竺道生傳。﹞

【時人爲釋道經慧靜語】

〖髙僧傳曰﹕釋慧靜姓王。東阿人。容甚黑。而機悟淸遠。時洛中有沙門道經。亦解邁當時。與慧靜齊合。而耳甚長大。故時人語曰﹕〗

洛下長大耳。東阿黑如墨。有問無不酬。有酬無不塞。﹝○髙僧傳慧靜傳。﹞

宋詩卷十一

【淸商曲辭】

〖《詩紀》云。淸商曲古辭一卷。已入晉詩。其題解系宋人作者。別載於此。如碧玉歌。汝南王作。讀曲民間爲彭城王義康作。石城樂。臧質作。烏夜啼。臨川王義慶作。襄陽樂。隨王誕作。壽陽樂。南平穆王作。西烏夜飛。沈攸之作。今所傳辭類與本旨不同。蓋其題義𨿽各有所始。而詞或非其舊也。郭茂倩樂府題下不書名氏。左克明直作古辭。今各仍其舊云。齊詩仿此。〗

【吳聲歌曲】

【碧玉歌三首】

〖《詩紀》云。左克明作古辭。樂苑曰﹕碧玉歌者。宋汝南王之所作也。碧玉。汝南王妾名。以寵愛之甚。所以歌之。〗

碧玉破瓜時。郎爲情顚倒。芙蓉陵霜榮。秋容故尙好。﹝○《樂府詩集》四十五。《詩紀》五十五。﹞

碧玉小家女。不敢攀貴徳。感郎千金意。慚無傾城色。﹝○玉臺新詠十作孫綽情人碧玉歌。《樂府詩集》四十五。《詩紀》五十五。﹞

碧玉小家女。不敢貴徳攀。感郎意气重。遂得結金蘭。﹝○《樂府詩集》四十五。《詩紀》五十五。﹞

【華山畿二十五首】

〖古今樂錄曰﹕華山畿者。宋少帝時懊惱一曲。亦變曲也。少帝時。南徐一士子從華山畿往云陽。見客捨有女子。年十八九。悅之無因。遂感心疾。母問其故。具以啟母。母爲至華山尋訪。見女。具說。女聞感之。因脫蔽膝。令母密置其席下。臥之當已。少日果差。忽舉席。見蔽膝而抱持。遂吞食而死。气欲絕。謂母曰﹕葬時車載從華山度。母從其意。比至女門。牛不肯前。打拍不動。女曰﹕且待須臾。妝點沐浴。旣而出歌曰﹕華山畿。君旣爲儂死。獨活爲誰施。歡若見憐時。棺木爲儂開。棺應聲開。女遂入棺。家人叩打。無如之何。乃合葬。呼曰神女冢。〗

華山畿。君旣爲儂死。獨活爲誰施。歡若見憐時。棺木爲儂開。﹝○《樂府詩集》四十六。《詩紀》五十五。﹞

聞歡大養蠶。定得幾許絲。所得何足言。柰何黑瘦爲。﹝○同上﹞

夜相思。投壺不得箭。憶歡作嬌時。﹝○同上﹞

開門枕水渚。三刀治一魚。歷亂傷殺汝。﹝○同上﹞

未敢便相許。夜聞儂家論。不持儂與汝。﹝○同上﹞

懊惱不堪止。上牀解要繩。自經屏風裏。﹝○同上﹞

啼者曙。淚落枕將浮。身沈被流去。﹝○同上﹞

將懊惱。石闕晝夜題。碑淚常不燥。﹝○同上﹞

別後常相思。頓書千丈闕。題碑無罷時。﹝○同上﹞

柰何許。所歡不在間。嬌笑向誰緒。﹝○同上﹞

隔津歡。牽牛語織女。離淚溢河漢。﹝○同上﹞

啼相憶。淚如漏刻水。晝夜流不息。﹝○同上﹞

著處多遇羅。的的往年少。艷情何能多。﹝○同上﹞

無故相然我。路絕行人斷。夜夜故望汝。﹝○同上﹞

一坐復一起。黃昏人定後。許時不來已。﹝○同上﹞

摩可濃。巷巷相羅截。終當不置汝。﹝○同上﹞

不能久長離。中夜憶歡時。抱被空中啼。﹝○同上﹞

腹中如湯灌。肝腸寸寸斷。教儂底聊賴。﹝○同上﹞

相送勞勞渚。長江不應滿。是儂淚成許。﹝○同上﹞

柰何許。天下人何限。慊慊只爲汝。﹝○同上﹞

郎情難可道。歡行豆挾心。見荻多欲繞。﹝○同上﹞

松上蘿。願君如行雲。時時見經過。﹝○同上﹞

夜相思。風吹窗簾動。言是所歡來。﹝○同上﹞

長鳴雞。誰知儂念汝。獨向空中啼。﹝○同上﹞

腹中如亂絲。憒憒適得去。愁毒已復來。﹝○同上﹞

【讀曲歌八十九首】

〖《宋書》樂志曰﹕讀曲歌者。民間爲彭城王義康所作也。其歌云。死罪劉領軍。誤殺劉第四。是也。古今樂錄曰﹕讀曲歌者。元嘉十七年。袁後崩。百官不敢作聲歌。或因酒燕。止竊聲讀曲細吟而已。〗

花釵芙蓉髻。雙鬢如浮雲。春風不知著。好來動羅裙。﹝○《樂府詩集》四十六。《詩紀》五十五。﹞

念子情難有。已惡動羅裙。斬儂入懷不。﹝○同上﹞

紅藍與芙蓉。我色與歡敵。莫案石橊花。歷亂聽儂摘。﹝○同上﹞

千葉紅芙蓉。照灼綠水邊。餘花任郎摘。愼莫罷儂連。﹝○同上﹞

思歡久。不愛獨枝蓮。只惜同心藕。﹝○同上﹞

打壞木棲牀。誰能坐相思。三更書石闕。憶子夜啼碑。﹝○同上﹞

柰何不可言。朝看莫牛迹。知是宿蹄痕。﹝○同上﹞

娑拖何處歸。道逢播掿郎。口朱脫去盡。花釵復低昂。﹝○同上﹞

所歡子。蓮從胸上度。刺憶庭欲死。﹝○同上﹞

攬裳踱。跣把絲織履。故交白足露。﹝○同上﹞

上知所。所歡不見憐。憎狀從前度。﹝○同上﹞

思難忍。絡罌語猶壺。倒寫儂頓盡。﹝○同上﹞

上樹摘桐花。何悟枝枯燥。迢迢空中落。遂爲梧子道。﹝○同上﹞

桐花特可憐。願天無霜雪。梧子解千年。﹝○同上﹞

柳樹得春風。一低復一昂。誰能空相憶。獨眠度三陽。﹝○玉臺新詠十作獨曲。《樂府詩集》四十六。《詩紀》五十五。﹞

折楊柳。百鳥園林啼。道歡不離口。﹝○《樂府詩集》四十六。《詩紀》五十五。﹞

縠衫兩袖裂。花釵鬢邊低。何處分別歸。西上古余啼。﹝○同上﹞

所歡子。不與他人別。啼是憶郎耳。﹝○同上﹞

披被樹明燈。獨思誰能忍。欲知長寒夜。蘭燈傾壺盡。﹝○同上﹞

坐起嘆汝好。願他甘叢香。傾筐入懷抱。﹝○同上﹞

通發不可料。憔悴爲誰睹。欲知相憶時。但看裙帶緩幾許。﹝○同上﹞

憶歡不能食。徘徊三路間。因風覓消息。﹝○同上﹞

朝日光景開。從君良燕遊。願如卜者策。長與千歲龜。﹝○同上﹞

所歡子。問春花可憐。括插袮襠裏。﹝○同上﹞

芳萱初生時。知是無憂艸。雙眉畫未成。那能就郎抱。﹝○同上﹞

百花鮮。誰能懷春日。獨入羅帳眠。﹝○同上﹞

聞歡得新儂。四支懊如垂。鳥散放行路。井中百翅不能飛。﹝○同上﹞

憐歡敢喚名。念歡不呼字。連喚歡復歡。兩誓不相棄。﹝○同上﹞

柰何許。石闕生口中。銜碑不得語。﹝○同上﹞

白門前。烏帽白帽來。白帽郎是儂。良不知烏帽郎是誰。﹝○同上﹞

初陽正二月。艸木郁靑靑。躡履步前園。時物感人情。﹝○同上﹞

靑幡起禦路。綠柳蔭馳道。歡贈玉樹箏。儂送千金寶。﹝○同上﹞

桃花落已盡。秋思猶未央。春風難期信。托情明月光。﹝○同上﹞

計約黃昏後。人斷猶未來。聞歡開方局。已復將誰期。﹝○同上﹞

自從別郎後。臥宿頭不舉。飛龍落藥店。骨出只爲汝。﹝○同上﹞

日光沒已盡。宿鳥縱橫飛。徙倚望行雲。躞蹀待郎歸。﹝○同上﹞

百度不一回。千書信不歸。春風吹楊柳。華艷空徘徊。﹝○同上﹞

音信闊弦朔。方悟千里遙。朝霜語白日。知我爲歡消。﹝○同上﹞

合冥過藩來。向曉開門去。歡取身上好。不爲儂作慮。﹝○同上﹞

五鼓起開門。正見歡子度。何處宿行還。衣被有霜露。﹝○同上﹞

本自無此意。誰交郎舉前。視儂轉邁邁。不復來時言。﹝○同上﹞

自我別歡後。嘆音不絕響。茱萸持撚泥。龕有殺子像。﹝○同上﹞

家貧近店肆。出入引長事。郎君不浮華。誰能呈實意。﹝○同上﹞

念日行不遇。道逢播掿郎。查滅衣服壞。白肉亦黯瘡。﹝○同上﹞

歔欷暗中啼。斜日照帳裏。無油何所苦。但使天明爾。﹝○同上﹞

黃絲咡素琴。泛彈弦不斷。百弄任郎作。惟莫廣陵散。﹝○同上﹞

思歡不得來。抱被空中語。月沒星不亮。持底明儂緒。﹝○同上﹞

詐我不出門。冥就他儂宿。鹿轉方相頭。丁倒欺人目。﹝○同上﹞

歡但且還去。遺信相參伺。契兒向髙店。須臾儂自來。﹝○同上﹞

欲行一過心。誰我道相憐。摘菊持飲酒。浮華著口邊。﹝○同上﹞

語我不遊行。常常走巷路。敗橋語方相。欺儂那得度。﹝○同上﹞

闊面行負情。詐我言端的。畫背作天圖。子將負星歷。﹝○同上﹞

君行負憐事。那得厚相於。麻紙語三葛。我薄汝粗疏。﹝○同上﹞

黃天不滅解。甲夜曙星出。漏刻無心腸。復令五更畢。﹝○同上﹞

打殺長鳴雞。彈去烏臼鳥。願得連冥不復曙。一年都一曉。﹝○同上﹞

空中人。住在髙檣深閤裏。書信了不通。故使風往爾。﹝○同上﹞

儂心常慊慊。歡行由豫情。霧露隱芙蓉。見蓮詎分明。﹝○同上﹞

非歡獨慊慊。儂意亦驅驅。雙燈俱時盡。柰許兩無由。﹝○同上﹞

誰交彊纏綿。常持罷作慮。作生隱藕葉。蓮儂在何處。﹝○同上﹞

相憐兩樂事。黃作無趣怒。合散無黃連。此事復何苦。﹝○同上﹞

誰交彊纏綿。常持罷作意。走馬織懸簾。薄情柰當駛。﹝○同上﹞

執手與歡別。合會在何時。明燈照空局。悠然未有期。﹝○同上﹞

百憶卻欲噫。兩眼常不燥。蕃師五鼓行。離儂何太早。﹝○同上﹞

含笑來向儂。一抱不能置。領後千里帶。那頓誰多媚。﹝○同上﹞

歡相憐。今去何時來。裲襠別去年。不忍見分題。﹝○同上﹞

歡相憐。題心共飲血。流頭入黃泉。分作兩死計。﹝○同上﹞

嬌笑來向儂。一抱不能已。湖燥芙蓉萎。蓮汝藕欲死。﹝○同上﹞

歡心不相憐。慊苦竟何已。芙蓉腹裏萎。蓮汝從心起。﹝○同上﹞

下帷掩燈燭。明月照帳中。無油何所苦。但使天明儂。﹝○同上﹞

執手與歡別。欲去情不忍。餘光照已藩。坐見離日盡。﹝○同上﹞

種蓮長江邊。藕生黃蘗浦。必得蓮子時。流離經辛苦。﹝○同上﹞

人傳我不虛。實情明把納。芙蓉萬層生。蓮子信重沓。﹝○同上﹞

聞乖事難懷。況復臨別離。伏龜語石板。方作千歲碑。﹝○同上﹞

鈐蕩與時競。不得尋傾慮。春風扇芳條。常念花落去。﹝○同上﹞

坐倚無精魂。使我生百慮。方局十七道。期會是何處。﹝○同上﹞

暫出白門前。楊柳可藏烏。歡作沈水香。儂作博山鑪。﹝○同上○亦見楊叛兒曲。﹞

十期九不果。常抱懷恨生。然燈不下炷。有油那得明。﹝○同上﹞

自從近日來。了不相尋博。竹簾裲襠題。知子心情薄。﹝○同上﹞

下帷燈火盡。朗月照懷裏。無油何所苦。但今天明爾。﹝○同上﹞

近日蓮違期。不復尋博子。六籌翻雙魚。都成罷去已。﹝○同上﹞

一夕就郎宿。通夜語不息。黃蘗萬里路。道苦眞無極。﹝○同上﹞

登店賣三葛。郎來買丈餘。合匹與郎去。誰解斷粗疏。﹝○同上﹞

儂亦粗經風。罷頓葛帳裏。敗許塵疏中。﹝○同上﹞

紫艸生湖邊。誤落芙蓉裏。色分都未獲。空中染蓮子。﹝○同上﹞

閨閤斷信使。的的兩相憶。譬如水上影。分明不可得。﹝○同上﹞

逍遙待曉分。轉側聽更鼓。明月不應停。特爲相思苦。﹝○同上﹞

罷去四五年。相見論故情。殺荷不斷藕。蓮心已復生。﹝○同上﹞

辛苦一朝歡。須臾情易厭。行膝點芙蓉。深蓮非骨念。﹝○同上﹞

慊苦憶儂歡。書作後非是。五果林中度。見花多憶子。﹝○同上﹞

【西曲歌】

【石城樂】〖五曲〗

〖左云。古辭。《唐書》樂志曰﹕石城樂者。宋臧質所作也。石城在竟陵。質嘗爲竟陵郡。於城上眺矚。見羣少年歌謠通暢。因作此曲。古今樂錄曰﹕石城樂。舊舞十六人。〗

生長石城下。開窗對城樓。城中諸少年。出入見依投。

陽春百花生。摘插環髻前。捥指蹋忘愁。相與及盛年。

布帆百餘幅。環環在江津。執手雙淚落。何時見歡還。

大艑載三千。漸水丈五餘。水髙不得渡。與歡合生居。

聞歡遠行去。相送方山亭。風吹黃蘗藩。惡聞苦籬聲。﹝○《樂府詩集》四十七。《詩紀》五十五。又玉中新詠十引第一曲。﹞

【莫愁樂】〖二曲〗

〖《唐書》樂志曰﹕莫愁樂者﹐出於石城樂。石城有女子名莫愁。善歌謠。石城樂和中復有忘愁聲。因有此歌。《古今樂錄》曰﹕莫愁樂。亦云蠻樂。舊舞十六人。梁八人。《樂府解題》曰﹕古歌亦有莫愁洛陽女。與此不同。〗

莫愁在何處﹐莫愁石城西。艇子打兩槳﹐催送莫愁來。

聞歡下揚州﹐相送楚山頭。探手抱腰看﹐江水斷不流。﹝○《樂府詩集》四十八。﹞

【烏夜啼】〖八曲〗

〖左云。古辭。《唐書》樂志曰﹕烏夜啼者。宋臨川王義慶所作也。元嘉十七年。徙彭城王義康於豫章。義慶時爲江州。至鎭。相見而哭。文帝聞而怪之。徵還。慶大懼。伎妾夜聞烏夜啼聲。扣齊閤云。明日應有赦。其年更爲兗州刺史。因此作歌。故其和云。夜夜望郎來。籠窗窗不開。今所傳歌。似非義慶本旨。古今樂錄曰﹕烏夜啼。舊舞十六人。○臨川王義慶。當作彭城王義康。〗

歌舞諸少年。娉婷無種迹。菖蒲花可憐。聞名不曾識。

長檣鐵鹿子。布帆阿那起。詫儂安在間。一去數千里。

辭家遠行去。儂歡獨離居。此日無啼音。裂帛作還書。

可憐烏臼鳥。彊言知天曙。無故三更啼。歡子冒暗去。

烏生如欲飛。飛飛各自去。生離無安心。夜啼至天曙。

籠窗窗不開。蕩戶戶不動。歡下葳蕤龠。交儂那得往。

遠望千里煙。隱當在歡家。欲飛無兩翅。當柰獨思何。

巴陵三江口。蘆荻齊如麻。執手與歡別。痛切當柰何。﹝○《樂府詩集》四十七。《詩紀》五十五。﹞

【襄陽樂】〖九曲〗

〖左云。古辭。古今樂錄曰﹕襄陽樂者。宋隨王誕之所作也。誕始爲襄陽郡。元嘉二十六年。仍爲雍州刺史。夜聞諸女歌謠。因而作之。所以歌和中有襄陽來。夜樂之語也。舊舞十六人。梁八人。〗

朝發襄陽城。暮至大堤宿。大堤諸女兒。花艷驚郎目。

上水郎擔篙。下水搖雙櫓。四角龍子幡。環環江當柱。

江陵三千三。西塞陌中央。但問相隨否。何計道里長。

人言襄陽樂。樂作非儂處。乘星冒風流。還儂揚州去。

爛漫女蘿艸。結曲繞長松。三春𨿽同色。歲寒非處儂。

黃鵠參天飛。中道郁徘徊。腹中車輪轉。歡今定憐誰。

揚州蒲鍛環。百錢兩三叢。不能買將還。空手攬抱儂。

女蘿自微薄。寄托長松表。何惜負霜死。貴得相纏繞。

惡見多情歡。罷儂不相語。莫作烏集林。忽如提儂去。﹝○《樂府詩集》四十八。《詩紀》五十五。又玉臺新詠十引第一曲。﹞

【壽陽樂】〖九曲〗

〖左云。古辭。古今樂錄曰﹕奪陽樂者。宋南平穆王爲豫州所作也。舊舞十六人。梁八人。○《詩紀》云。按其歌辭。蓋敍傷別望歸之思。南平穆王卽劉鑠也。〗

可憐八公山。在壽陽。別後莫相忘。

東臺百餘尺。淩風雲。別後不忘君。

梁長曲水流。明如鏡。雙林與郎照。

辭家遠行去。空爲君。明知歲月駛。

籠窗取涼風。彈素琴。一嘆復一吟。

夜相思。望不來。人樂我獨愁。

長淮何爛漫。路悠悠。得當樂忘憂。

上我長瀨橋。望歸路。秋風停欲度。

銜淚出傷門。壽陽去。必還當幾載。﹝○《樂府詩集》四十九。《詩紀》五十五。﹞

【西烏夜飛】〖五曲〗

〖左云。古辭。古今樂錄曰﹕西烏夜飛者。宋元徽五年。荊州刺史沈攸之所作也。攸之舉兵。發荊州東下。未敗之前。思歸京師。所以歌和云。白日落西山。還去來。送聲云。折翅烏。飛何處。被彈歸。〗

日從東方出。團團雞子黃。夫婦恩情重。憐歡故在傍。

暫請半日給。徙倚娘店前。目作宴瑱飽。腹作宛惱饑。

我昨憶歡時。攬刀持自刺。自刺分應死。刀作雜樓僻。

陽春二三月。諸花盡芳盛。持底喚歡來。花笑鶯歌詠。

感郎崎嶇情。不復自顧慮。臂繩雙入結。遂成同心去。﹝○《樂府詩集》四十九。《詩紀》五十五。﹞

宋詩卷十二

【郊廟歌辭】

【宋南郊登歌三首】顏延之

〖《宋書》樂志曰﹕文帝元嘉二十二年。韶顏延之造天地郊夕牲﹑迎送神﹑饗神雅樂登歌三篇。〗

【夕牲歌】

夤威寶命。嚴恭帝祖。表海炳岱。系唐冑楚。靈鑑浚文。民屬睿武。奄受敷錫。宅中拓宇。亙地稱皇。罄天作主。月竁來賓。日際奉土。開元正首。禮交舉。六典聯事。九官列序。有牷在滌。有潔在俎。以薦王衷。以答神祜。﹝○《宋書》樂志。《文選》二十七。《樂府詩集》一。《詩紀》五十五。又《初學記》四引舉﹑序二韻。十三引祖﹑宇﹑主﹑土﹑舉﹑序﹑俎﹑祜八韻。﹞

【迎送神歌】

維聖饗帝。維孝饗親。皇乎備矣。有事上春。禮行宗祀。敬達郊禮。金枝中樹。廣樂四陳。陟配在京。降徳在民。奔精照夜。髙燎煬晨。陰明浮爍。沈詠深淪。告成大報。受釐元神。月禦按節。星驅扶輪。遙興遠駕。曜曜振振。﹝○《宋書》樂志。《文選》二十七。《樂府詩集》一。《詩紀》五十五。﹞

【饗神歌】

營泰畤。定天衷。思心睿。謀筮從。建表蕝。設郊宮。田燭置。爟火通。歷元旬。律首吉。飾紫壇。坎列室。中星兆。六宗秩。乾宇晏。地區謐。大孝昭。祭禮供。牲日展。盛自躬。具陳器。備禮容。形儛綴。被歌鐘。望帝閽。聳神蹕。靈之來。辰光溢。潔粢酌。娛太一。明輝夜。華皙日。裸旣始。獻又終。煙薌鬯。報淸穹。饗宋徳。祚王功。休命永。福履充。﹝○《宋書》樂志。《樂府詩集》一。廣《文選》十一。《詩紀》五十五。﹞

【宋明堂歌九首】謝莊

〖通典曰﹕孝武建元元年。使謝莊造郊廟舞樂﹑明堂諸樂歌詩。南《齊書》樂志曰﹕明堂祠五帝。漢郊祀歌皆四言。宋孝武使謝莊造辭。莊依五行數。木數用三。火數用七。土數用五。金數用九。水數用六。周頌我將祀文王言皆四。其一句五。一句七。莊歌太祖亦無定句。〗

【迎神歌】

〖宋《書》曰﹕依漢郊祀。四句一轉韻。後送神歌仿此。〗

地紐謐。乾樞回。華蓋動。紫微開。旌蔽日。車若云。駕六龍。乘絪縕。曄帝京。輝天邑。聖祖降。五靈集。構瑤﹤戶巳﹥。聳珠簾。漢拂幌。月棲檐。舞綴暢。鐘石融。駐飛景。郁行風。懋粢盛。潔牲牷。百禮肅。羣司虔。皇徳遠。大孝昌。貫九幽。洞三光。神之安。解玉鑾。景福至。萬寓歡。﹝○《宋書》樂志。《樂府詩集》二。廣《文選》十一。《詩紀》五十五。﹞

【登歌】

雍臺辧朔。澤宮練辰。潔火夕照。明水朝陳。六瑚賁室。八羽華庭。昭事先聖。懷濡上靈。肆夏戒敬。升歌發徳。永固鴻基。以綏萬國。﹝○《宋書》樂志。《樂府詩集》二。廣《文選》十一。《詩紀》五十五。﹞

【歌太祖文皇帝】

〖宋《書》曰﹕依周頌體。〗

維天爲大。維聖祖是則。辰居萬宇。綴旒下國。內靈八輔。外光四瀛。蒿宮仰蓋。日館希旌。復殿畱景。重檐結風。刮楹接緯。達響承虹。設業設虛。在王庭。肇禋祀。克配乎靈。我將我享。維孟之春。以孝以敬。以立我烝民。﹝○《宋書》樂志。《樂府詩集》二。廣《文選》十一。《詩紀》五十五。﹞

【歌靑帝】〖三言。依木數。〗

參映夕。駟照晨。靈乘震。司靑春。雁將向。桐始蕤。柔風舞。暄光遲。萌動達。萬品新。潤無際。澤無垠。﹝○《宋書》樂志。《樂府詩集》二。廣《文選》十一。《詩紀》五十五。又《類聚》四十三引晨﹑春﹑新﹑垠四韻。﹞

【歌赤帝】〖七言。依火數。〗

龍精初見大火中。朱光北至圭景同。帝在在離寔司衡。水雨方降木槿榮。庶物盛長咸殷阜。恩覃四冥被九有。﹝○《宋書》樂志。《樂府詩集》二。廣《文選》十一。《詩紀》五十五。又《類聚》四十三引中﹑同﹑阜﹑有四韻。﹞

【歌黃帝】〖五言。依土數。〗

履建宅中宇。司繩禦四方。裁化徧寒燠。布政周炎涼。景麗條可結。霜明冰可折。凱風扇朱辰。白雲流素節。分至乘結晷。啟閉集恆度。帝運緝萬有。皇靈澄國步。﹝○《宋書》樂志。《樂府詩集》二。《文選》補遺三十四。廣《文選》十一。《詩紀》五十五。又《類聚》四十三引方﹑涼﹑折﹑節四韻。﹞

【歌白帝】〖九言。依金數。〗

百川如鏡。天地爽且明。云沖气舉。徳盛在素精。木葉初下。洞庭始揚波。夜光徹地。翻霜照懸河。庶類收成。歲功行欲寧。浹地奉渥。罄宇承秋靈。﹝○《宋書》樂志。《樂府詩集》二。《文選》補遺三十四。廣《文選》十一。《詩紀》五十五。又《類聚》四十三引明﹑精二韻。﹞

【歌黑帝】〖六言。依水數。〗

歲月旣晏方馳。靈乘坎徳司規。玄云合晦鳥路。白雲繁亙天涯。雷在地。時未光。飾國典。閉關梁。四節徧。萬物殿。福九域。祚八鄕。晨晷促。夕漏延。太陰極。微陽宣。鵲將巢。冰已解。气濡水。風動泉。﹝○《宋書》樂志。《樂府詩集》二。廣《文選》十一。《詩紀》五十五。又《類聚》四十三引馳﹑規﹑歸﹑涯四韻。﹞

【送神歌】

蘊禮容。余樂度。靈方畱。景欲暮。開九重。肅五達。鳳參差。龍已秣。云旣動。河旣梁。萬里照。四空香。神之車。歸淸都。璇庭寂。玉殿虛。浚化凝。孝風熾。顧靈心。結皇思。﹝○《宋書》樂志。《樂府詩集》二。廣《文選》十一。《詩紀》五十五。﹞

【宋宗廟登歌八首】

〖《宋書》樂志曰﹕武帝永初中。詔廟樂用王韶之所造七廟登歌七首。又有七廟享神登歌一首。並以歌章太后。其辭亦韶之造。〗

【北平府君歌】

綿綿遐緒。明昭載融。漢徳未遠。堯有遺風。於穆皇祖。永世克隆。本支惟慶。貽厥靡窮。﹝○《宋書》樂志。《樂府詩集》八。《詩紀》五十五。﹞

【相國掾府君歌】

乃立淸廟。淸廟肅肅。乃備禮容。禮容穆穆。顯允皇祖。昭是嗣服。錫玆繁祉。聿懷多福。﹝○同上﹞

【開封府君歌】

四縣旣序。簫管旣舉。堂獻六瑚。庭萬八羽。先王有典。克禋皇祖。不顯洪烈。永介休祜。﹝○同上﹞

【武原府君歌】

鐘鼓喤々。威儀將將。溫恭禮樂。致享曾皇。邁徳垂仁。系軌重光。天命純嘏。惠我無疆。﹝○同上﹞

【東安府君歌】

鑠矣皇祖。帝度其心。永言配命。播玆徽音。思我茂猷。如玉如金。駿奔在陛。是鑑是歆。﹝○同上﹞

【孝皇帝歌】

烝哉孝皇。齊聖廣淵。發祥誕慶。景祚自天。徳敷金石。道被管弦。有命旣集。徽風永宣。﹝○同上﹞

【髙祖武皇帝歌】

惟天有命。眷求上哲。赫矣聖武。撫運桓擾。功並敷土。道均汝墳。止戈曰武。經緯稱文。鳥龍失紀。云火代名。受終攺物。作我宋京。至道惟王。大業有劭。降徳兆民。升歌淸廟。﹝○同上﹞

【七廟享神歌】〖並以歌章太后廟。〗

奕奕寢廟。奉璋在庭。笙龠旣列。犧象旣盈。黍稷匪芳。明祀惟馨。樂具禮充。潔羞薦誠。神之格思。介以休禎。濟濟羣辟。永觀厥成。﹝○《宋書》樂志。《樂府詩集》八。《詩紀》五十五。﹞

【宋世祖廟歌二首】謝莊

【世祖孝武皇帝歌】

帝錫二祖。長世多祜。於穆睿考。龔聖承矩。玄極馳馭。乾紐墜緒。辟我皇維。締我宋宇。刷定四海。肇構神京。復禮輯樂。散馬墮城。澤牣九有。化浮八瀛。慶雲承掖。甘露飛甍。肅肅淸廟。徽徽閟宮。舞蹈象徳。笙磬陳風。黍稷非盛。明徳惟崇。神其歆止。降福無窮。﹝○《宋書》樂志。《樂府詩集》八。《詩紀》五十五。﹞

【宣太后歌】

稟祥月輝。毓徳軒光。嗣徽嬀汭。思媚周姜。母臨萬宇。訓藹紫房。朱玄玉龠。式載瓊芳。﹝○同上﹞

【宋章廟樂舞歌十五首】殷淡

〖宋章樂志曰﹕章廟樂舞雜歌悉同用太廟辭。惟三後別撰。○梁天監元年。周捨議曰﹕《周禮》。王出入奏王夏。大祭祀與朝會同。而漢制皇帝在朝奏永至。朝會別奏皇夏。二樂有異。於禮爲乖。乃除永至。還用皇夏。蓋秦﹑漢以來稱皇。故變王夏爲皇夏也。又禮。屍出入奏肆夏。賓入大門奏肆夏。牲出入奏昭夏。宋季失禮。神入廟門遂奏昭夏。乃以牲牢之樂。用接祖考之靈。斯皆前代之深疵。當今所宜攺也。

殷淡。字夷遠。陳郡長平人。歷黃門吏部郎﹑太子中庶子﹑步兵校尉。大明中。以文章見知。爲當時才士。〗

【肅咸樂】〖二章。夕牲賓出入奏。〗

彜承孝典。恭事嚴聖。浹天奉贐。罄壤齊慶。司儀具序。羽容夙彰。芬枝颺烈。黼構周張。助寶奠軒。酎珍充庭。璆縣凝會。琄朱佇聲。先期聲。先期選禮。肅若有承。祗對靈祉。皇慶昭膺。

尊事威儀。輝容昭敍。迅恭神明。粢盛牲俎。肅肅嚴宮。藹藹崇基。皇靈降祉。百祗具司。戒誠望夜。端列承朝。依微昭旦。物色輕宵。鴻慶遐鬯。嘉薦令芳。翊帝明徳。永祚流光。﹝○《宋書》樂志。《樂府詩集》八。《詩紀》五十五。﹞

【引牲樂】〖牲出入奏。〗

維誠潔饗。維孝奠靈。敬芬黍稷。敬滌犧牲。騂繭在豢。載溢載丰。以承宗祀。以肅皇衷。蕭芳四舉。華火周傳。神監孔昭。嘉是柔牷。﹝○同上﹞

【嘉薦樂】〖薦豆呈毛血奏。〗

肇禋戒祀。禮容咸舉。六典飭文。九司昭序。牲柔旣昭。犧剛旣陳。恭滌惟淸。敬事惟神。加籩再禦。兼俎重薦。節動軒越。聲流金縣。奕奕閟幄。亹亹嚴闈。潔誠夕鑑。端服晨暉。聖靈戾止。翊我皇則。上綏四宇。下洋萬國。永言孝饗。孝饗有容。儐僚贊列。肅肅雍雍。﹝齊樂亦用此。分奕奕以下爲一章。○同上﹞

【昭夏樂】〖迎神奏。〗

閟宮黝黝。復殿微微。璿除肅炤。釭璧彤輝。黼帟神凝。玉堂嚴馨。圜火夕耀。方水朝淸。金枝委樹。翠鐙佇縣。渟波澄宿。華漢浮天。恭事旣夙。虔心有慕。仰降皇靈。俯寧休祚。﹝○同上﹞

【永至樂】〖皇帝入廟北門奏。〗

皇朝鬯矣。孝容以昭。鑾華羽迾。拂漢涵滈申申嘉夜。翊翊休朝。行金景送。步玉風韶。師承祀則。肅對禋祧。﹝○同上﹞

【登歌】〖二章。太祝裸地奏。〗

帝容承祀。練時涓日。九重徹關。四靈賓室。肅唱函音。庶旄委佾。休靈告饗。嘉薦尙芬。玉瑚飾列。桂簋昭陳。具司選禮。翼翼振振。

裸崇祀典。酎恭孝時。禮無爽物。信靡愧辭。精華孚鬯。誠監昭通。升歌翊節。下管調風。皇心履變。敬明尊親。大哉孝徳。至矣交神。﹝○同上﹞

【章徳凱容樂】〖章太后室。〗

幽瑞浚靈。表彰嬪聖。翊載徽文。敷光崇慶。上緯纏祥。中維飾詠。永屬輝猷。聯昌景命。﹝○同上﹞

【昭徳凱容樂】〖昭太后室。〗宋明帝劉彧

﹝彧。字休景。文帝子。在位七年。﹞

表靈躔象。纘儀緯風。膺華丹耀。登瑞紫穹。訓形霄宇。武彰宸宮。騰芬金會。寫徳聲容。﹝○同上﹞

【宣徳凱容樂】﹝宣太后室。﹞

天樞凝耀。地紐儷輝。聯光騰世。炳慶翔機。薰藹中宇。景躔上微。玉頌鏤徳。金龠傳徽。﹝○同上﹞

【嘉胙樂】〖皇帝還東壁受福酒奏。〗殷淡

禮薦洽。福時昌。皇聖膺嘉祐。帝業凝休祥。居極乘景運。宅徳瑞中王。澄明臨四表。精華延八鄕。洞海周聲惠。徹宇麗乾光。靈慶纏世祉。鴻烈永無疆。﹝○同上﹞

【昭夏樂】〖二章。送神。〗

大孝備。盛禮丰。神安畱。嘉樂充。旋駕聳。泛靑穹。延八虛。辟四空。藹流景。肅行風。

昭融教。緝風度。戀皇靈。結深慕。解羽縣。輟華樹。背璇除。端玉輅。流汪濊。慶國步。﹝○同上﹞

【休成樂】〖皇帝詣便殿奏。〗

〖《漢書》樂志曰﹕登歌再終。下奏休成之樂。美神明旣饗也。〗

釃醴具登。嘉俎咸薦。饗洽誠陳。禮周樂徧。祝辭罷裸。序容輟縣。蹕動端庭。鑾回嚴殿。神儀駐景。華漢亭虛。八靈案衛。三祗解途。翠蓋耀澄。罼奕凝宸。玉鑣息節。金輅懷音。式誠達孝。底心肅感。追憑皇鑑。思承淵範。神錫懋祉。四緯昭明。仰福帝徽。俯齊庶生。﹝○同上﹞

【燕射歌辭】

【宋四廂樂歌五首】王韶之

〖《宋書》樂志曰﹕武帝永初年。有司奏。依舊正旦設樂。參詳屬三省攺太樂諸歌舞詩。黃門侍郎王韶之立三十二章。合用。宜施行。詔可。〗

【肆夏樂歌】〖四曲〗

〖《宋書》樂志曰﹕王韶之造四廂樂五篇。一曰肆夏樂歌四章。客入。四廂振作於鑠曲。皇帝當陽。四廂振作將將曲。皇帝入變服。四廂振作於鑠﹑將將二曲。又黃鐘﹑太簇二廂作法章﹑九功二曲。古今樂錄曰﹕按《周禮》云。王出入奏王夏。賓出入奏肆夏。肆夏本施之於賓。帝王出入。則不應奏肆夏也。〗

於鑠我皇。體仁包元。齊明日月。比量乾坤。陶甄百王。稽則黃軒。訏謨定命。辰告四蕃。

將將蕃後。翼翼羣僚。盛服待晨。明發來朝。饗以八珍。樂發九韶。仰祗天顏。厥猷孔昭。

法章旣設。初筵長舒。濟濟列辟。端委皇除。飲和無盈。威儀有餘。溫恭在位。敬終如初。

九功旣歌。六代惟時。被徳在樂。宣道以詩。穆矣大和。品物咸熙。慶積自遠。告成在玆。﹝○《宋書》樂志。《樂府詩集》十四。《詩紀》五十五。﹞

【大會行禮歌】〖二曲〗

〖《宋書》樂志曰﹕姑洗廂作。〗

大哉皇宋。長髮其祥。纂系在漢。統源伊唐。徳之克明。休有烈光。配天作極。辰居四方。

皇矣我後。聖徳通靈。有命自天。誕受休禎。龍飛紫極。造我宋京。光宅宇宙。赫赫明明。﹝○同上﹞

【王公上壽歌】〖一曲〗

〖《宋書》樂志曰﹕黃鐘廂作。〗

獻壽爵。慶聖皇。靈祚窮二儀。休明等三光。﹝○同上﹞

【殿前登歌】〖三曲〗

〖《宋書》樂志曰﹕別有金石。〗

明明大宋。緝熙皇道。則天垂化。光定天保。天保旣定。肆覲萬方。禮繁樂富。穆穆皇皇。

沔彼流水。朝宗天池。洋洋貢職。抑抑威儀。旣習威儀。亦閒禮容。一人有則。作孚萬邦。

烝哉我皇。固天誕聖。履端惟始。對越休慶。如天斯久。如日斯盛。介玆景福。永固駿命。﹝○同上﹞

【食舉歌】〖十曲〗

〖《宋書》樂志曰﹕王韶之造食舉歌十章。黃鐘﹑太簇二廂更作。黃鐘作晨羲﹑體至和﹑王道﹑開元辰﹑禮有容五曲。太簇作五玉﹑懷荒裔﹑皇猷緝﹑惟永初﹑王道純五曲。〗

晨羲載曜。萬物咸睹。嘉慶三朝。禮樂備舉。元正肇始。典章暉明。萬方畢來賀。華裔充皇庭。多士盈九位。俯仰觀玉聲。恂恂俯仰。載爛其輝。鼓鐘震天區。禮容塞皇闈。思樂窮休慶。福履同所歸。

五玉旣獻。三帛是薦。爾公爾侯。鳴玉華殿。皇皇聖後。降禮南面。元首納嘉禮。萬邦同歡願。休哉。君臣嘉燕。建五旗。列四縣。樂有文。禮無倦。融皇風。窮一變。

體至和。感陰陽。徳無不柔。繁休祥。瑞徽璧。應嘉鐘。舞靈鳳。躍潛龍。景星見。甘露墜。木連理。禾同穗。玄化洽。仁澤敷。極禎瑞。窮靈符。

懷荒裔。綏齊民。荷天佑。靡不賓。靡不賓。長世弘盛。昭明有融。繁嘉慶。繁嘉慶。熙帝載。合气鹹和。蒼生欣戴。三靈協瑞。惟新皇代。

王道四達。流仁布徳。窮理詠乾元。垂訓順帝則。靈化侔四時。幽誠通玄默。徳澤被八弦。乾寧軌萬國。

皇猷緝。咸熙泰。禮儀煥帝庭。要荒服遐外。被髮襲纓冕。左衽回衿帶。天覆地載。流澤汪濊。聲教布護。徳光大。

開元辰。畢來王。奉貢職。朝後皇。鳴珩佩。觀典章。樂王度。悅徽芳。陶盛化。遊太康。丕照明。永克昌。

惟永初。徳丕顯。齊七政。敷五典。彜倫序。洪化闡。王澤流。太平始。樹聲教。明皇紀。和靈只。恭明祀。衍景祚。膺嘉祉。

禮有容。樂有儀。金石陳。干羽施。邁武護。均咸池。歌南風。舞徳稱。文武煥。頌聲興。

王道純。徳彌淑。寧八表。康九服。道禮讓。移風俗。移風俗。永克融。歌盛美。造成功。詠徽烈。邈無窮。﹝○同上﹞

【鼓吹曲辭】

【宋鼓吹鐃歌三首】無名氏

〖《宋書》樂志曰﹕今鼓吹鐃歌四篇。今惟有上邪等三篇。其一篇闕。古今樂錄曰﹕上邪曲四解。晚芝曲九解。漢曲有遠期。疑是也。艾如張三解。沈約云。樂人以音聲相傳。訓詁不可復解。凡古樂錄皆大字是辭。細字是聲。聲辭合寫。故致然爾。〗

【上邪曲】

大竭夜烏自云何來堂吾來聲烏奚姑悟姑尊盧聖子黃尊來餭淸嬰烏白日爲隨來郭吾微令吾﹝一解﹞

應龍夜烏由道何來直子爲烏奚如悟姑尊盧雞子聽烏虎行爲來明吾微令吾﹝二解﹞

詩則夜烏道祿何來黑洛道烏奚悟如尊爾尊盧起黃華烏伯遼爲國日忠雨令吾﹝三解﹞

伯遼夜烏若國何來日忠雨烏奚如悟姑尊盧面道康尊籙龍永烏赫赫福祚夜音微令吾﹝四解○《宋書》樂志。《樂府詩集》十九。《詩紀》五十五。﹞

【晚芝曲】

幾令吾幾令諸韓亂髮正令吾﹝一解﹞

幾令吾諸韓從聽心令吾若裏洛何來韓微令吾﹝二解﹞

尊盧忌盧文盧子路子路爲路雞如文盧炯烏諸祚﹝《宋書》作胙。﹞微令吾﹝三解﹞

幾令諸韓或公隨令吾﹝四解﹞

幾令吾幾諸或言隨令吾黑洛何來諸韓微令吾﹝五解﹞

尊盧安成隨來免路路子爲吾路奚如文盧炯烏諸祚﹝《宋書》作胙。﹞微令吾﹝六解﹞

幾令吾幾諸或言隨令吾﹝七解﹞

幾令吾諸或言幾苦黑洛何來諸韓微令吾﹝八解﹞

尊盧公汫隨來免路子子路子爲路奚姑文盧炯烏諸祚微令吾﹝九解○同上○逯案。《宋書》缺七﹑八﹑九解。﹞

【艾如張曲】

幾令吾呼歷捨居執來隨咄武子邪令烏銜鍼相風其右其右﹝一解﹞

幾令吾呼羣議破葫執來隨吾咄武子邪令烏令烏今﹤月止﹥入海相風及後﹝二解﹞

幾令吾呼無公赫吾執來隨吾咄武子邪令烏無公赫吾婮立諸布始布﹝三解○同上﹞

【舞曲歌辭】

【宋前後舞歌二首】王韶之

〖《宋書》樂志曰﹕武帝永初元年。攺晉正徳舞曰前舞。大豫舞曰後舞。並蕤賓廂作。孝武孝建二年九月。建平王宏議以爲祖有功而宗有徳。故漢髙祖廟樂稱武徳。太宗廟光曰昭徳。魏制武始舞武廟。制咸熙舞文廟。則祖宗之廟。別有樂名。晉氏之樂正徳﹑大豫。及宋不更名。直爲前﹑後二舞。依據昔代。義舛事乖。宜釐攺權稱。以凱容爲韶舞。宣烈爲武舞。祖宗廟樂。總以徳爲名。若廟非不毀。則樂舞別稱。猶漢髙﹑文﹑武。咸有嘉號。惠﹑景二主。樂無餘名。章皇太后廟。惟奏文樂。明婦人無武事也。郊祀之樂。無復別名。仍同宗廟而已。詔如宏議。古今樂錄曰﹕宋孝武攺前舞爲凱容之舞。後舞爲宣烈之舞。〗

【前舞歌】

〖《齊書》云。前舞凱容歌。〗

於赫景明。天監是臨。樂來伊陽。禮作惟陰。歌自徳富。舞由功深。庭列宮縣。陛羅瑟琴。翿龠繁會。笙磬諧音。簫韶𨿽古。九成在今。導志和聲。徳音孔宣。光我帝基。協靈配乾。儀刑六合。化穆自然。如彼云漢。爲章於天。熙熙萬類。陶和當年。擊轅中韶。永世弗騫。﹝○《宋書》樂志。《樂府詩集》五十二。《詩紀》五十五。﹞

【後舞歌】

〖《齊書》云。後舞凱容歌。〗

假樂聖後。寔天誕徳。積美自中。玉猷四塞。龍飛在天。儀刑萬國。欽明惟神。臨朝淵默。不言之化。品物咸徳。告成於天。銘勛是勒。翼翼厥猷。亹亹其仁。順命創制。因定和神。海外有截。九圍無塵。冕旒司契。垂拱臨民。乃舞大豫。欽若天人。純嘏孔休。萬載彌新。﹝○同上﹞

【白紵舞歌詩】無名氏

〖《宋書》樂志曰﹕白紵舞歌詩。舊新合三篇。二篇與晉辭同。其一篇異。〗

髙舉兩手白鵠翔。輕軀徐起何洋洋。凝停善睞容儀光。宛若龍轉乍低昂。隨世而變誠無方。如推若引畱且行。宋世方昌樂未央。舞以盡神安可忘。愛之遺誰贈佳人。質如輕雲色如銀。袍以光軀巾拂塵。制以爲袍余作巾。四座歡樂胡可陳。淸歌徐舞降只神。﹝按此本晉辭。錯其文爾。○《宋書》樂志。《樂府詩集》五十五。《詩紀》五十五。﹞

【宋泰始歌舞曲十二首】

【皇業頌】明帝

皇業沿徳建。帝運資勛融。胤唐重盛軌。冑楚載休風。堯帝兆深祥。元王衍遐慶。積善傳上業。祚福啟英聖。衰數隨金祿。登歷昌命。維宋垂光烈。世美流舞詠。﹝《宋書》樂志。《樂府詩集》五十六。《詩紀》五十五。﹞

【聖祖頌】

聖祖惟髙徳。積勛代晉歷。永建享鴻基。萬古盛音冊。睿文纘宸馭。廣運崇帝聲。衍徳被仁祉。畱化洽民靈。孝建締孝業。允協天人謀。宇內齊政軌。宙表燭威流。鐘管騰列聖。彜銘賁重猷。﹝○同上﹞

【明君大雅】虞和

〖虞和。余姚人。少居貧好學。明帝時。歷中書令。〗

明君應干數。擾亂紹頹基。民慶來蘇日。國頌薰風詩。天步或暫艱。列蕃扇迷慝。廟勝敷九代。神謨洞七徳。文教洗昏俗。武誼淸祲埏。英勛冠帝則。萬壽永齊﹝《宋書》作衍。﹞天。﹝○同上﹞

【通國風】明帝

開寶業。資賢昌。謨明盛。弼諧光。烈武惟略。景王勛。南康華容。變政文。猛績爰者。有左軍。三王到氏。文武贊。丞相作輔。屬伊旦。沈柳宗侯。皆殄亂。泰始開運。超百王。司徒驃騎。勛徳康。江安謨效。殷誠彰。劉沈承規。功名揚。慶歸我後。祚無疆。﹝○同上﹞

【天符頌】

天符革運。世誕英皇。在館神炫。旣壯龍驤。六鐘集表。四緯駢光。於穆配天。永休厥祥。﹝○同上﹞

【明徳頌】

明徳孚教。幽苻麗紀。山鼎見奇。醴液涵祉。鵷雛耀儀。騶虞遊趾。福延億祚。﹝《宋書》胙胙。﹞慶流萬祀。﹝○同上﹞

【帝圖頌】

帝圖凝遠。瑞美昭宣。濟流月鏡。鹿毳霜鮮。甘露降和。花雪表年。孝徳載衍。芳風永傳。﹝○同上﹞

【龍躍大雅】

龍躍戎府。玉耀蕃宮。歲淹豫野。璽屬嬪中。江波澈映。石柏開文。觀毓花蕊。樓凝景云。白烏三獲。甘液再呈。嘉穟表沃。連理協成。徳充動物。道積通神。宋業允大。靈瑞方臻。﹝○同上﹞

【淮祥風】

淮祥應。賢彥生。翼贊中興致太平。﹝○同上﹞

【宋世大雅】虞龢

宋世寧。在泰始。醉酒歡。飽徳喜。萬國朝。上壽酒。帝同天。惟長久。﹝○同上﹞

【治兵大雅】明帝

王命治兵。有徵無戰。巾拂以淨。醜類革面。玉儀振旅。載戢在辰。中虛巾拂。四表靜塵。﹝○同上﹞

【白紵篇大雅】

在心曰志發言詩。聲成於文被管絲。手舞足蹈欣泰時。移風易俗王化基。琴角揮韻白雲舒。簫韶協音神鳳來。拊擊和節詠在初。章曲乍畢情有餘。文同軌一道徳行。國靖民和禮樂成。四縣庭響美勛英。八列陛唱貴人聲。舞飾麗華樂容工。羅裳映日袂隨風。金翠列輝蕙麝丰。淑姿秀體允帝衷。﹝○同上﹞

【宋鳳凰銜書伎辭】

〖隋書樂志曰﹕鳳凰銜書伎。自宋﹑齊以來有之。三朝用之。南《齊書》樂志曰﹕蓋魚龍之流也。元會日。侍中於殿前跪取其書。以授舍人。舍人受書。升殿跪奏。宋世有辭。齊初詔江淹攺造。至梁武帝普通中。下詔罷之。〗

大宋興隆膺靈符。鳳鳥感和銜素書。嘉樂之美通玄虛。惟新濟濟邁唐虞。巍巍蕩蕩道有餘。﹝○《樂府詩集》五十六。《詩紀》五十五。﹞

【鬼神】〖附〗

【靑溪小姑歌二首】

〖續齊諧記曰﹕會稽趙文韶。宋元嘉中爲東扶侍。廨在靑溪中橋。秋夜步月。悵然思歸。乃倚門唱烏飛曲。忽有靑衣。年可十五六許。詣門曰﹕女郎聞歌聲有悅人者。逐月遊戲。故遣相問。文韶都不之疑。遂邀暫過。須臾。女郎至。年可十八九許。容色絕妙。謂文韶曰﹕聞君善歌。能爲作一曲否。文韶卽爲歌艸生盤石下。聲甚淸美。女郎顧靑衣取箜篌鼓之。泠泠似楚曲。又令侍婢歌繁霜。自脫金簪扣箜篌和之。婢乃歌曰云云。畱連宴寢。將旦別去。以金釵遺文韶。文韶亦贈以銀碗及琉璃匕。明日。於靑溪廟中得之。乃知昨所見靑溪神女也。《異苑》曰﹕靑溪小姑。蔣侯第三妹也。○逯案。此亦賈氏故技。托爲鬼神耳。〗

日暮風吹。葉落依枝。丹心寸意。愁君未知。﹝○續齊諧記。《詩紀外集》四。﹞

歌闋夜已久。繁霜侵曉幕。何意空相守。坐待繁霜落。﹝○同上﹞

【郭長生吹笛歌】

〖幽明錄曰﹕永嘉中。太山民巢氏先爲相縣令。居在晉陵。家婢采薪。忽有一人追隨婢還家。不使人見。與婢宴飲。輒吹笛而歌。歌云。〗

閒夜寂已淸。長笛亮且鳴。若欲知我者。姓郭名長生。﹝○《類聚》四十四。《禦覽》五百八十。《太平廣記》三百二十四。事類賦笛賦注。《詩紀外集》四。﹞

【聶包鬼歌】

〖《異苑》曰﹕臨川聶包。死數年。忽詣南丰相沈道襲共飲。其歌笑甚有倫次。歌云。〗

花盈盈。正間行。當歸不聞死復生。﹝○《異苑》六。《初學記》十五。《禦覽》五百七十三。《詩紀外集》四。﹞

【陵欣歌】

〖《異苑》曰﹕建康陵欣。景平中死於揚州作部。克辰當葬。作部督夢欣曰﹕今爲獄公姥。祖夕有期。莫由自反。勞君解謝。令得放遣。督不信。夜後又夢。言辭轉切。因歌一切云云。督覺爲謝神。從此便絕。〗

生時世上人。死作獄中鬼。不得還墳墓。灰沒有餘罪。﹝○《禦覽》六百四十三。﹞

【鬼謠歌】

〖《異苑》曰﹕勾章吳平州門前。忽生一株靑桐。樹上有謠歌之聲。平惡而砍殺。平隨軍北虜。首尾三載。死桐欻自隨立於故根上。聞聲樹巓。空中歌曰云云。平尋歸如鬼謠。〗

死樹今更靑。吳平尋當歸。適聞殺此樹。已復有光輝。﹝○《異苑》六。《類聚》八十八。《詩紀外集》四。﹞

【鬼歌】

〖《異苑》曰﹕安定梁淸。字道修。爲揚武將軍﹑北魯郡太守。在郡少時。夜中。其婢松羅見威儀器械人眾數十。一人戴幘。送書粗紙有七十餘字。又歌云。〗

坐儂孔雀樓。遙聞鳳凰鼓。下我鄒頭山。仿佛見梁魯。﹝○《異苑》六。﹞

【犬妖歌】

〖述異記曰﹕嘉興縣朱休之有一弟。宋元嘉中。兄弟對坐。家有一犬。來向休之蹲。徧視二人。遂搖頭而笑曰云云。其家驚懼。斬犬。標首路側。至來歲。梅花時。兄弟相鬥。弟奮戰傷兄。官收治。並被囚系。經歲得免。至夏。舉家時疾。母及兄弟皆死。〗

言我不能歌。聽我歌梅花。今年故復可。柰汝明年何。﹝○《類聚》八十六。《禦覽》八百八十五﹑九百五。《太平廣記》四百三十八。《詩紀外集》四。﹞

【鶴吟】

〖《異苑》曰﹕晉懷帝永嘉中。徐奭出行田。見一女子。姿色鮮白。就奭言調。女因吟曰云云。奭情旣諧。欣然延至一屋。女施設飲食而多魚。遂經日不返。兄弟追覓至湖邊。見與女相對坐。兄以滕杖擊女。卽化成白鶴。翻然髙飛。奭恍惚年餘乃差。〗

疇昔聆好音。日月心延佇。如何遇良人。中懷邈無緒。﹝○《太平廣記》四百六十。﹞齊詩卷一

齊髙帝蕭道成

﹝道成。字紹伯。小名鬥將。南蘭陵武進人。宋元嘉末爲左軍中兵參軍。孝武卽位。歷大司馬參軍﹑太宰﹑員外郎﹑直閣中書舍人﹑建康令。泰始初爲右軍將軍。除徵北司馬﹑南東海太守﹑行南徐州事。遷南兗州刺史。入拜散騎常侍﹑太子左衛率。泰豫末爲右衛將軍。領衛尉。元徽中。加侍中﹑尙書左僕射。尋弒蒼梧王。迎立順帝。進侍中﹑司空﹑錄尙書事﹑驃騎大將軍。封竟陵郡公。領揚州牧。昇明三年三月。進相國。總百揆。封齊公。四月。進爵爲王。受禪。攺元建元。建元四年卒。年五十六。謚曰髙皇帝。﹞

【塞客吟】

〖《詩紀》云。此詩見蘇侃傳。外編﹑逸軌皆作侃詩。非也。《齊書》曰﹕髙帝在淮上。以蘇侃爲冠軍錄事參軍。是時新失淮北。遣帝北戍。每歲秋冬間。邊淮騷動。帝廣遣偵候。安集荒余。又營繕城府。帝在兵中久。見疑於時。乃作塞客吟以諭志。侃達此旨。更自勸勵。委以府事。深見知待。〗

寶緯紊宗。神經越序。徳晦河晉。力宣江楚。云雷兆壯。天山繇武。直發指河關。凝精越漢渚。秋風起。塞艸衰。雕鴻思。邊馬悲。平原千里顧。但見轉蓬飛。星嚴海淨。月徹河明。淸輝映幕。素液凝庭。金笳夜厲。羽轊晨徵。斡晴潭而悵泗。枻松洲而悼情。蘭涵風而瀉艷。菊籠泉而散英。曲繞首燕之嘆。吹軫絕越之聲。欷園琴之孤弄。想庭藿之餘馨。靑關望斷。白日西斜。恬源靚霧。壠首暉霞。戒旋鷁。躍還波。情綿綿而方遠。思裊裊而遂多。粵擊秦中之築。因爲塞上之歌。歌曰﹕朝發兮江泉。日夕兮陵山。驚飆兮瀄汨。淮流兮潺湲。胡埃兮云聚。楚旆兮星懸。愁墉兮思宇。惻愴兮何言。定環中之逸鑑。審雕陵之迷泉。悟樊籠之或累。悵遐心以棲玄。﹝○南《齊書》蘇侃傳。南史蘇侃傳。《詩紀》五十六。﹞

【羣鶴詠】

〖南史曰﹕齊髙帝鎭淮陰。爲宋明帝所疑。被徵爲黃門郎。深懷憂慮。見平澤有羣鶴。命筆詠之。〗

八風儛遙翮。九野弄淸音。一摧雲間志。爲君苑中禽。﹝○南史荀伯玉傳。《禦覽》九百十六引《宋書》。《詩紀》五十六。﹞

齊武帝蕭賾

﹝賾。字宣遠。髙帝長子。仕宋歷尋陽國侍郎﹑州西曹書佐﹑贛令﹑尙書庫部郎﹑徵北中兵參軍﹑南東莞太守﹑襄陽太守﹑廣興相﹑江夏內史﹑江州刺史。封聞喜縣侯。進爵爲公。齊國建。爲齊公世子。進爵王太子。髙帝受禪。爲皇太子。以建元四年三月卽位。明年攺爲永明。永明十一年卒。年五十四。謚曰武皇帝。﹝逯案。南史。賾生於元嘉二十七年。則至永明十一年實止四十四歲。與本紀賾言行年六十之言不合。若依五十四歲之數上溯。則賾生於元嘉十七年。考元嘉十七年蕭道成僅十四歲。十四歲生子。亦似有問題也。﹞

【估客樂】

〖古今樂錄曰﹕估客樂者。齊武帝之所制也。帝布衣時嘗遊樊鄧。登阼以後。追憶往事而作歌。使樂府令劉瑤管弦被之教習。卒遂無成。有人啟釋寶月善解音律。帝使奏之。旬日之中。便就諧合。敕歌者常重爲感憶之聲。猶行於世。寶月又上兩曲。帝數乘龍舟。遊五城江中放觀。以紅越布爲帆。綠絲爲帆。繂鍮石爲篙足。篙榜者悉者郁林布。作淡黃袴。列開。使江中衣出。五城殿猶在。齊舞十六人。梁八人。《唐書》樂志曰﹕梁攺其名爲商旅行。〗

昔經樊鄧役。阻潮梅根渚。感憶追往事。意滿辭不敍。﹝○《樂府詩集》四十八。《詩紀》五十六。﹞

王延

﹝延當卽延之。字希季。瑯邪臨沂人。建元二年。鎭江州。進號鎭南將軍。四年。遷中書令。右光祿大夫﹑本州大中正﹑左僕射。永明二年卒。年六十四。﹞

【別蕭諮議詩】

霏云承永夜。皓燭騖離軒。執酒愴誰與。舉袖默無言。忍玆君爲別。如此歲方暄。年深北岫時。鳥思南國園。江上愁別日。階下樹芳蓀。﹝○古文苑九。﹞

王儉

﹝儉。字仲寶。瑯邪臨沂人。宋孝武時。襲爵豫寧縣侯。明帝選尙陽羨公主。拜駙馬都尉。官至侍中。後輔齊髙受禪。攺封南昌郡公。累遷侍中﹑尙書令。永明七年卒。年三十八。有弔儀十卷﹑吉書儀十卷﹑百家集譜十卷﹑元徽元年四部書目錄四卷﹑今書七志七十卷﹑集六十卷。﹞

【侍太子九日宴玄圃詩】

明明儲後。衝默其量。徘徊禮樂。優遊風尙。微言外融。幾神內王。就日齊暉。儀云等望。本茂條榮。源澄流潔。漢稱間平。周云魯衛。咨我藩華。方軼前軌。秋日在房。鴻雁來翔。寥寥淸景。靄靄微霜。艸木搖落。幽蘭獨芳。眷言淄苑。尙想濠梁。旣暢旨酒。亦飽徽猷。有來斯悅。無遠不柔。﹝○《類聚》四。廣《文選》八。《詩紀》五十六。又《初學記》四作侍皇太子九日玄圃宴四言詩。引翔﹑霜﹑芳﹑梁﹑猷﹑柔六韻。歲時雜詠三十三引翔﹑霜﹑芳﹑梁﹑猷﹑柔六韻。﹞

【侍皇太子釋奠宴詩】

〖南《齊書》禮志。永明三年。皇太子講孝經。親臨釋奠。車駕幸聽。〗

禮惟國幹。義實民端。身由業澡。世以教安。金鎔乃器。水術伊瀾。漸芳則馥。履冰固寒。瞽宗務時。頖宮善誘。咨此含生。躋彼仁壽。淳移雅缺。歷玆永久。遊藝莫師。獨學誰友。三兆戒辰。八鸞警旦。風動蒿宮。雲棲參館。禮邁仁周。樂超英漢。神保爰格。祝史斯贊。郁鬯旣終。徳馨是與。降冕上癢。升宴東序。槐宰金貞。藩維玉譽。時彥莘莘。國冑楚楚。﹝○《類聚》三十八引端﹑安﹑瀾﹑寒﹑誘﹑壽﹑久﹑友﹑旦﹑漢﹑贊十一韻。《初學記》十四引端﹑安﹑瀾﹑寒﹑館﹑漢﹑贊﹑與﹑序﹑譽﹑楚十一韻。《詩紀》五十六。﹞

【贈徐孝嗣詩】

婉婉遊龍。載遊載東。靡靡行雲。並躍齊蹤。無類不感。有來斯雍。之子云邁。嗟我莫從。歲雲暮止。述職戒行。崇蘭罷秀。孤松獨貞。悲風宵遠。乘雁晨徵。撫物遐想。念別書情。﹝○《類聚》三十一。《詩紀》五十六。﹞

方軌叔茂。追淸彥輔。柔亦不茹。剛亦不吐。﹝○南《齊書》徐孝嗣傳。南史徐孝嗣傳。﹞

【春日家園詩】

徙倚未雲暮。陽光忽已收。羲和遠停晷。壯士豈淹畱。冉冉老將至。功名竟不修。稷契匡虞夏。伊呂翼商周。撫躬謝先哲。解紱歸山丘。﹝○《類聚》六十五。《詩紀》五十六。又南史本傳引稷契匡虞。伊呂翼周二句。《太平廣記》百七十三引談藪引周﹑邱二韻。﹞

【春詩二首】

蘭生已匝苑。萍開欲半池。輕風搖雜花。細雨亂叢枝。﹝○《初學記》三。《詩紀》五十六。﹞

風光承露照。霧色點蘭暉。靑荑結翠藻。黃鳥弄春飛。﹝○同上﹞

【春夕詩】

露華方照歲。雲彩復經春。虛閨稍疊艸。幽帳日凝塵。﹝○《初學記》三。《詩紀》五十六。﹞

【後園餞從兄豫章詩】

玆夕竟何夕。念別開曾軒。光風轉蘭蕙。流月泛虛園。﹝○《類聚》二十九。《詩紀》五十六。﹞

王僧佑

﹝僧佑。字胤宗。微從子。舉秀才。爲驃騎法曹。仕至太子中舍人。﹞

【贈王儉詩】

〖南史曰﹕僧佑。儉之從弟也。儉嘗鳴笳列騶至僧佑門。僧佑輒稱疾不出。儉曰﹕此吾之所望於若人也。世皆推儉之愛名徳。而重僧佑之不趨勢也。〗

汝家在市門。我家在南郭。汝家饒賓侶。我家多鳥雀。﹝○南史王宏傳附僧佑傳。《詩紀》五十六。﹞

文惠太子蕭長懋

﹝長懋。字云喬。武帝長子。宋昇明三年。出爲雍州刺史。齊建元元年。封南郡王。進號徵虜將軍。永明十一年卒。年三十六。有集十一卷。﹞

【擬古詩】

磊磊落落玉山崩。﹝○南史沈顗傳。﹞

顧歡

﹝歡。字景怡。吳興人。隱於天臺山。開館教授。晚節服食。不與人通。齊髙帝輔政。徵爲揚州主簿。及踐阼。上表東歸。永明元年。徵爲太學博士。不就。永明末。以壽終。有集三十卷。﹞

【臨終詩】

〖南史曰﹕歡知將終。賦詩言志。〗

五途無恆宅。三淸有常捨。精气因天行。遊魂隨物化。鵬鵾適大海。蜩鳩之桑柘。達生任去畱。善死均日夜。委命安所乘。何方不可駕。翹心企前覺。融然從此謝。﹝○南史本傳。《詩紀》六十二。﹞

竟陵王蕭子良

﹝子良。字雲英。武帝第二子。仕宋歷邵陵王左軍參軍。轉主簿﹑安南記室參軍﹑輔國將軍﹑會稽太守。髙帝受禪。封聞喜縣公。爲徵虜將軍﹑丹陽尹。武帝卽位。封竟陵郡王。歷鎭北將軍﹑南徐州刺史﹑徵北將軍﹑南兗州刺史。入爲護軍將軍。進號車騎將軍﹑司徒。領尙書令。徙揚州刺史。加中書監。郁林王卽位。進太傅。督南徐州。隆昌元年卒。年三十五。有集四十卷。﹞

【九日侍宴詩】

月展風轉。層臺气寒。髙云斂色。遙露已團。式詔司警。言戾秋巒。輕觴時薦。落英可餐。﹝○《類聚》四。《詩紀》五十六。﹞

【侍皇太子釋奠宴詩】

霜輕流日。風送夕云。雕檐結彩。綺井生文。四璉合旨。八簋舒芬。﹝○《類聚》三十八。《詩紀》五十六。﹞

【遊後園】

托性本禽魚。棲情閒物外。蘿徑轉連綿。松軒方杳藹。丘壑每淹畱。風雲多賞會。﹝○《類聚》六十五。《詩紀》五十六。﹞

【行宅詩】〖並序〗

余稟性端疏。屬愛閒外。往歲羈役浙東。備歷江山之美。名都勝境。極盡登臨。山原石道。步步新情。回池絕澗。往往舊識。以吟以詠。聊用述心。

訪宇北山阿。卜居西野外。幼賞悅禽魚。早性羨蓬艾。﹝○《類聚》六十四。《詩紀》五十六。﹞

【登山望雷居士精舍同沈右衛過劉先生墓下作詩】〖並序○一作同隨王經劉先生墓下作。〗

沛國劉子珪。學優未仕。迹邇心遐。履信體仁。古之遺徳。潛舟迅景。滅賞淪輝。言念芳猷。式懷嗟述。屬捨弟隨郡。有示來篇。彌縝久要之情。益深宿艸之嘆。升望西山。率爾爲答。𨿽因事雷生。實申悲劉子云爾。

漢陵淹館蕪。晉殄洙風缺。五都聲論空。三河文義絕。興禮邁前英。談玄逾往哲。明情日夜深。徽音歲時滅。垣井總已平。煙雲從容裔。爾嘆牛山悲。我悼驚川逝。﹝○謝宣城詩集四。《詩紀》五十六。又《類聚》四十作同隨王經劉先生墓詩。引缺﹑絕﹑哲﹑裔﹑逝五韻。﹞

【後湖放生詩】

釋焚曾林下。解細平湖邊。迅翮摶淸漢。輕鱗浮紫澗。﹝○玉燭寶典五。﹞

隨郡王蕭子隆

﹝子隆。字云興。武帝第八子。初爲荊州刺史。歷侍中﹑中軍大將軍。明帝輔政。隆昌元年被害。年二十一。有集七卷。﹞

【經劉瓛墓下詩】

升堂子不謬。問道余未窮。如何辭白日。千載隔音通。山門一已絕。長夜緬難終。初松切暮鳥。新楊催曉風。榛關向蕪密。泉途轉銷空。﹝○謝宣城詩集四。《詩紀》五十六。又《類聚》四十引窮﹑通﹑終﹑風四韻。﹞

齊詩卷二

王融

﹝融。字元長。瑯邪臨沂人。儉從子。宋中書令僧達孫。舉秀才。爲晉安南中郎參軍。歷晉陵王司徒法曹參軍。遷祕書丞﹑丹揚丞﹑中書郎兼主客郎。竟陵王蕭子良以爲寧朔將軍軍主。郁林王卽位。隆昌元年。收下廷尉獄。賜死。年二十七。有集十卷。﹞

【樂府】

【齊明王歌辭七首】〖應司徒教作○以下五言。〗

【明王曲】

明王日月照。至樂天地和。幸息雲門吹。復歇咸池歌。桂序金匏轉。瑤軒絲石羅。朱騏步躑躅。玄鶴舞蹉跎。露凝嘉艸秀。煙度醴泉波。皇基方萬祀。齊民樂如何。﹝○《樂府詩集》五十六。《詩紀》五十七。又《類聚》四十三引和﹑歌﹑羅﹑波四韻。﹞

【聖君曲】

聖君應昌歷。景祚啟休期。龍樓神睿道。兔園仁義基。海蕩萬川集。山崖百艸滋。盤苗成萃止。渝韎異來思。淸明動離軫。威惠被殊辭。大哉君爲後。何羨唐虞時。﹝○《樂府詩集》五十六。《詩紀》五十七。又《類聚》四十三引期﹑滋﹑時三韻。﹞

【淥水曲】

湛露攺寒司。交鶯變春旭。瓊樹落晨紅。瑤塘水初淥。日霽沙漵明。風泉動華燭。遵渚泛蘭觴。乘漪弄淸曲。鬥酒千金輕。寸陰百年促。何用盡歡娛。王度式如玉。﹝○《樂府詩集》五十六。廣《文選》十四。《詩紀》五十七。又《類聚》四十三引旭﹑淥﹑燭﹑曲四韻。﹞

【采菱曲】

炎光銷玉殿。涼風吹鳳樓。雕輜傃平隰。朱棹泊安流。金華妝翠羽。鷁首畫飛舟。荊姬采菱曲。越女江南謳。騰聲翻葉靜。發響谷云浮。良時時一遇。佳人難再求。﹝○《樂府詩集》五十六。《詩紀》五十七。又《類聚》四十三引樓﹑舟﹑謳﹑求四韻。﹞

【淸楚引】

平原數千里。飛觀郁岧岧。淸月冏將曙。浩露零中宵。轉葉度沙海。別羽自冰遼。四面通寒色。左右竟嚴飈。崤澠多榛梗。京索久塵苗。逝鈄憑神武。奮劍蕩遺妖。﹝○《樂府詩集》五十六。《詩紀》五十七。﹞

【長歌引】

周雅聽休明。齊徳覯升平。紫煙四時合。黃河萬里淸。翠柳蔭通街。朱闕臨髙城。方轂雷塵起。接袖風雲生。酣笑爭日夕。絲管逢迎。䢐年無促慮。長歌有餘聲。﹝○同上﹞

【散曲】

金枝湛明燎。繡幕裂芳然。層閨橫綠綺。曠席緬朱纏。楚髙層廣陵散。瑟柱秋風弦。輕裙中山麗。長袖邯鄲妍。徐歌駐行景。迅節瀹浮煙。言願聖明主。永永萬斯年。﹝○同上﹞

【有所思】〖《詩紀》云。樂府﹑藝文均作王融。或作範云。非是。〗

如何有所思。而無相見時。宿昔夢顏色。階庭尋履綦。髙張更何已。引滿終自持。欲知憂能老。爲視鏡中絲。﹝○謝宣城詩集二。《類聚》四十一。《樂府詩集》十七。《文選》補遺三十四。廣《文選》十四。《詩紀》五十八。又海錄碎事九作王融詩。引絲一韻。﹞

【三婦艷詩】

大婦織綺羅。中婦織流黃。小婦獨無事。挾瑟上髙堂。丈夫且安坐。調弦詎未央。﹝樂府云。一作末渠央。○《樂府詩集》三十五。《詩紀》五十七。﹞

【靑靑河畔艸】

容容寒煙起。翹翹望行子。行子殊未歸。寤寐君容輝。夜中心愛促。覺後阻河曲。河曲萬里餘。情交襟袖疏。珠露春華返。璇霜秋照晚。入室怨蛾眉。情歸爲誰婉。﹝○《樂府詩集》三十八。《詩紀》五十七。﹞

【同沈右率諸公賦鼓吹曲二首】〖《詩紀》云。附見謝朓集。或作朓詩。非也。〗

【巫山髙】

想象巫山髙。薄暮陽臺曲。煙霞乍舒捲。蘅芳時斷續。彼美如可期。寤言紛在矚。憮然坐相思。秋風下庭綠。﹝○謝宣城詩集二。玉臺新詠四。《樂府詩集》十七。《文選》補遺三十四。《詩紀》五十七。又《類聚》四十二引曲﹑續﹑綠三韻。﹞

【芳樹】

相望早春日。煙華雜如霧。復此佳麗人。含情結芳樹。綺羅已自憐。萱風多有趣。去來徘徊者。佳人不可遇。﹝○謝宣城詩集二。《樂府詩集》十七。《詩紀》五十七。﹞

【臨髙臺】

遊人欲騁望。積步上髙臺。井蓮當夏吐。窗桂逐秋開。花飛低不入。鳥散遠時來。還看云棟影。含月徘徊。﹝○《樂府詩集》十八。《詩紀》五十七。﹞

【望城行】

金城十二重。雲气出表裏。萬戶如不殊。千門反相似。車馬若飛龍。長衢無極已。簫鼓相逢迎。信哉佳城市。﹝○《樂府詩集》六十八。《詩紀》五十七。﹞

【法樂辭】〖十二章〗

天長命自短。世促道悠悠。禪衢開遠駕。愛海亂輕舟。累塵曾未極。心

樹豈能籌。情埃何用洗。正水有淸流。

百神肅以虔。三靈震且越。恆曜揜芳霄。薰風動蘭月。丹榮藻玉墀。翠羽文珠闕。皓毳非虛來。交輪豈徒發。

韶年春已仲。明星夜未央。千祀鐘休歷。萬國會嘉祥。金容涵夕景。翠鬢佩晨光。表塵維淨覺。泛俗乃輪皇。

襲气變離宮。重柝驚層殿。曼響感心神。修容展歡宴。生老終已縈。死病行當薦。方爲淨國遊。豈結危城戀。

春枝多病夭。秋葉少欣榮。心骸終委滅。親愛暫平生。長風吹北隴。迅景急東瀛。知三旣情暢。得一乃身貞。飛策辭國門。端儀偃郊樹。慈愛徒相思。閨中空怨慕。夙隸乖往途。駿足獨歸路。舉袂謝時人。得道且還去。明心弘十力。寂慮安四禪。靑禽承逸軌。文驪鏡重川。鷲嚴標遠勝。鹿野究淸玄。不有希世寶。何以導濛泉。亭亭宵月流。朏朏晨霜結。川上不徘徊。條間亟渝滅。靈知湛常然。符應有盈缺。感運復來儀。且厭人間世。﹝廣弘明集作紲。注云。宋元宮本作世。泄音。明本音泄。樂府作泄。注云。一作世。○右歌寶樹。○《樂府詩集》云。寶樹一作雙樹。﹞

舂山玉所府。檀林芳所棲。引火歸炎燧。挹水自淸堤。庵園無異轍。祗館有同躋。比肩非今古。接武豈燕齊。

昔余輕歲月。玆也重光陰。閨中屏釒公黛。闕下掛纓簪。禪悅兼芳旨。《法言》戀淸琴。一異非能辧。寵辱誰爲心。

峻宇臨層穹。苕苕疏遠風。騰芳淸漢裏。響梵髙雲中。金華紛苒若。瓊樹郁靑蔥。貞心延淨境。邃業嗣天宮。

影響未嘗隔。晦明殊復親。弘慈邈已遠。睿後扇髙塵。區中禔景福。外沐深仁。萬祀畱國祚。意兆慶唐民。﹝右歌福應。○廣弘明集三十。《樂府詩集》七十八。《詩紀》五十七。﹞

【少年子】

聞有東方騎。遙見上頭人。待君送客返。桂釵當自陳。﹝○《樂府詩集》六十六。《詩紀》五十七。﹞

【江臯曲】

林斷山更續。洲盡江復開。雲峯帝鄕起。水源桐柏來。﹝○《樂府詩集》七十七。《詩紀》五十七。﹞

【思公子】

春盡風颯颯。蘭凋木修修。王孫久爲客。思君徒自憂。﹝○《樂府詩集》七十四。《詩紀》五十七。﹞

【王孫遊】〖《詩紀》云。玉臺作春遊。〗

置酒登廣殿。開襟望所思。春艸行已歇。何事久佳期。﹝○《樂府詩集》七十四。《詩紀》五十七。﹞

【陽翟新聲】

懷春發下蔡。含笑向陽城。恥爲飛雉曲。好作鵾雞鳴。﹝○《樂府詩集》七十四。《詩紀》五十七。﹞

【永明樂十首】〖謝朓同賦。〗

玄符昭景歷。茂實偶英聲。長爲南山固。永與朝日明。﹝○《樂府詩集》七十五。《詩紀》五十七。﹞

靈丘比翼棲。芳林合條起。兩伐分憲章。一朝會書軌。﹝○同上﹞

二離金玉相。三衮蘭蕙芳。重儀文世子。再奉東平王。﹝○同上﹞

空谷返逸驂。陰山響鳴鶴。振玉躧丹墀。懷芳步靑閣。﹝○同上﹞

崇文晦已明。膠庠雜復整。弱臺畱折巾。沂川詠芳穎。﹝○同上﹞

定林去喧俗。鹿野山俟霞。香風流梵琯。澤雨散雲花。﹝○同上﹞

楚望傾澠滌。日館仰鑾鈴。已晞五云發。方照兩河淸。﹝○同上﹞

幸哉明盛世。壯矣帝王居。髙門夜不柝。飲帳曉長舒。﹝○同上﹞

總棹金陵渚。方駕玉山阿。輕露炫珠翠。初風搖綺羅。﹝○同上﹞

西園抽蕙艸。北沼掇芳蓮。生逢永明樂。死日生之年。﹝○同上﹞

【奉和秋夜長】

秋夜長。夜長樂未央。舞袖拂花燭。歌聲繞鳳梁。﹝○玉臺新詠十作秋夜。古文苑四不署作者。《樂府詩集》七十六作秋夜長。《詩紀》五十七。﹞

【詩】

【贈族叔衛軍儉詩】〖十五章〗

臺曜澄華。鉉嶽裁峻。經天爲象。麗地作鎭。龍潛九泉。鳳棲百仞。濟弇髙騰。乘箕遠振。

極睇金策。具覽瑤圖。宏蹤漭邈。邃理睢盱。聖機其軫。睿想同謨。玄契寤語。幽契占符。

軒迹方融。稽牧克輔。天步初階。哲人翼主。望古連規。追循疊矩。劉摯等契。淩何邁禹。

桂萌已馥。玉生而溫。曰自志學。卽此賓門。身無擇行。口不棄言。儔襟河隧。合量衢樽。

漸美中和。資心百姓。柔裕爲容。齊莊以敬。仁則物安。義惟已正。衝泉如泉。鏡淨如鏡。

不器其徳。有斐斯文。質超瑚璉。才逸卿云。搖筆泉瀉。動詠英紛。沨乎不極。卓兮靡羣。

君道知人。臣玉勝務。納揆飛聲。登庸緝譽。名敭沈隱。賁發幽素。九流載淸。八政允樹。

帝曰欽哉。朕嘉乃良。滔滔江蠡。實紀炎方。建玆赤社。俾侯南昌。受策以出。出入勤王。

施之爲政。實尹上京。期月而可。三年有成。人莫愛力。物不瘦情。雋張愧稱。王趙慚名。

息憩渠館。式靜澤宮。我求駿徳。昭此困蒙。儀形﹤門君﹥裏。木鐸淹中。容上復禮。稷下還風。

帝略時康。皇塗攸乂。乃命南昌。式補衮闕。念損辭功。鳴謙讓伐。豈敢固之。王言再發。

於時春暮。日煥云淸。前紀文物。後發聲明。逶迆冕服。有鏘璁珩。公其戾止。威徳惟馨。

徳馨伊何。如蘭之宣。貞筠柚箭。潤璧懷山。有榮有茂。不瘁不騫。介玆景福。君子萬年。繇資律紀。望以韜傳。宋翟空墨。周老徒玄。一致或稟。百行無員。永言古烈。公實兼旃。

六樂畢該。五禮備貫。七訓是敷。三英有粲。文整國容。武決廟算。惟旦惟公。惟公惟旦。﹝○文館詞林百五十二。又《類聚》三十一作贈族衛軍詩。引峻﹑鎭﹑文﹑云﹑紛﹑宣﹑山﹑貫﹑粲﹑旦十韻。﹞

【從武帝瑯邪城講武應詔詩】

治兵聞魯策。訓旅見周篇。教民良不棄。任智理恆全。白日映丹羽。赬霞文翠旃。淩山炫組甲。帶水被戎船。凝葭郁摧愴。淸管乍聯綿。早逢文化洽。復屬武功宣。願陪玉鑾右。一舉掃燕然。﹝○《類聚》五十九。《詩紀》五十九。﹞

【棲玄寺聽講畢遊邸園七韻應司徒教詩】

道勝業玆遠。心間地能隟。桂橑郁初裁。蘭墀坦將辟。虛檐對長嶼。髙軒臨廣液。芳艸列成行。嘉樹紛如積。流風轉還逕。淸煙泛喬石。日汨山照紅。松暎水華碧。暢哉人外賞。遲遲眷西夕。﹝○廣弘明集三十。古文苑四。廣《文選》九。《詩紀》五十七。﹞

【雜體報範通直詩】

和璧荊山下。隋珠漢水濱。無雙自昔代。有美今爲鄰。三楚多秀士。江上復才人。緯綃非善賈。聖徳可名臣。追飛且學步。共子奉淸塵。紫庭風日好。靑槐枝葉新。徘徊吹樓側。欲見心所親。﹛山例﹜君蘭蕙艸。何用以書紳。﹝○古文苑九。《詩紀》五十七。﹞

【蕭諮議西上夜集詩】

徘徊將所愛。惜別在河梁。衿袖三春隔。江山千里長。寸心無遠近。邊地有風霜。勉哉勤歲暮。敬矣事容光。山中殊未懌。杜若空自芳。﹝○《類聚》二十九。《初學記》十八。古文苑九作別蕭諮議。《詩紀》五十七。﹞

【別王丞僧孺詩】

首夏實淸和。餘春滿郊甸。花樹雜爲錦。月池皎如練。如何於此時。別離言與面。畱雜已郁紆。行舟亦遙衍。非君不見思。所悲思不見。﹝○古文苑九不署作者。《詩紀》五十七。又《類聚》二十九作謝朓別王僧孺詩。引練﹑宴﹑見三韻。﹞

【寒晚敬和何徵君點詩】

疏酌候冬序。間琴攺秋律。如何將暮天。復值西歸日。搖落迎軒牖。飛鳴亂繩蓽。煙灌共深陰。風篁兩蕭瑟。虛堂無笑語。懷君首如疾。早輕北山賦。晚愛東臯逸。上徳可潤身。下澤有徐轡。﹝○古文苑九作劉中書作。《詩紀》五十七。﹞

【古意詩二首】〖《詩紀》作和王友徳元古意二首。〗

遊禽暮知反。行人獨未歸。坐銷芳艸气。空度明月輝。嚬容入朝鏡。思淚點春衣。巫山彩雲沒。淇上綠條稀。待君竟不至。秋雁雙雙飛。﹝○玉臺新詠四。古文苑九不署作者。題作王友古意二首。《詩紀》五十七。﹞

霜气下孟津。秋風度函谷。念君淒已寒。當軒捲羅縠。纖手廢裁縫。曲鬢罷膏沐。千里不相聞。寸心郁紛蘊。況復飛螢夜。木葉亂紛紛。﹝○同上﹞

【奉和竟陵王郡縣名詩】

追芳承荔浦。揖道訊虛丘。升裾臨廣牧。從望盡平洲。曾山臨翠阪。方渠緬淸流。陽臺翻早茂。陰館懷名秋。歲晏樂光弭。景仄西華收。端溪慚昔彥。測水謝前修。往食曲阜盛。今屬平臺遊。燕棠缺初雅。鄭衮息遺謳。久傾信都美。乃結茂陵儔。河間誠可詠。南海果難遊。﹝○《類聚》五十六。《詩紀》五十七。﹞

【遊仙詩五首】〖《詩紀》云。集云應教。〗

桃李不奢年。桑楡多暮節。常恐秋蓬根。連翩因風雪。習道徧槐岻。追仙度瑤碣。綠帙啟眞詞。丹經流妙說。長河且已縈。曾山方可礪。﹝○古文苑九不署作者。﹞

獻歲和風起。日出東南隅。鳳旍亂煙道。龍駕溢云區。結賞自員嶠。移燕乃方壺。金卮浮水翠。玉斝挹泉珠。徒用霜露攺。終然天地俱。﹝○古文苑九。廣《文選》九。《詩紀》五十七。﹞

命駕瑤池隈。過息蠃女臺。長袖何靡靡。簫管淸且哀。璧門涼月舉。珠殿秋風回。靑鳥騖髙羽。王母停玉杯。舉手暫爲別。千年將復來。﹝○古文苑九。《樂府詩集》六十四作神仙篇。廣《文選》九。《詩紀》五十七。﹞

湘元有蘭芷汨吾欲南徵。遺佩出長浦。舉袂望增城。朱霞拂綺樹。白雲照金楹。五芝多秀色。作桂常冬榮。弭節且夷與。參差聞鳳笙。﹝○古文苑九。廣《文選》九。《詩紀》五十七。﹞

命駕隨所卽。燭龍導輕鑣。沙澤振寒艸。弱水駕冰潮。遠翔馳聲響。流雪自飄颻。忽與若士遇。長舉入雲霄。羅繹徒有睨。蟭螟已寥寥。﹝○同上﹞

【訶詰四大門詩】

迅矣百齡。綿玆六入。出沒昏疑。興君愛習。總總予求。營營爾給。匪徳曰歸。惟殃斯集。貪人敗類。無厭自及。昭回不希。玄墟何泣。﹝○《初學記》二十三。﹞

【在家男女惡門詩】

在磨則燐。玉生𨿽堅。惟居必徙。豈曰能賢。冰開春日。蘭敗秋年。天教斯類。及習情遷。命符三牖。生偕十纏。玆焉遂住。憂畏方延。﹝○《初學記》二十三。﹞

【大慚愧門詩】

蘭室攺蓬心。旃崖變伊艸。丹靑有必渝。絲皪豈常皓。曲轅且繩直。詭木遂凋藻。一簣或成山。百里倦中道。隆漢乃王臣。失楚信元保。勉矣徳不孤。至言匪虛造。﹝○《初學記》二十三。廣弘明集三十作淨行頌。○逯案。廣弘明集淨行頌共十首。此其九。《詩紀》以《初學記》引此作詩。遂全部編入之。今據《初學記》錄此篇。其他九首旣爲淨行頌。皆從略。﹞

【努力門詩】

豫北二山尙有移。河中一洲亦可爲。精誠必至霜塵下。意气所感金石離。有子合掌修名立。時王權發美譽垂。昔來勤心少騫墮。何不努力出憂危。勝幡法鼓縈且擊。智師道眾紛以馳。有生無我儼旣列。無明有我孰能窺。﹝○《初學記》二十三。﹞

【回向門詩】

悠悠九土各異形。擾據四生非一情。驅車策馬殉世業。市文鬻義炫虛名。三墨紛糾殊不會。七儒委郁曾未並。吉凶尙忌及數術。取與離合實縱橫。朝日夕月竟何取。投嚴赴火空捐生。咄嗟失道爾回駕。沔彼流水趣東瀛。﹝○《初學記》二十三。﹞

【春遊回文詩】

枝分柳塞北。葉暗楡關東。垂條逐絮轉。落蕊散花叢。池蓮照曉月。幔錦拂朝風。低吹雜綸羽。薄粉艷妝紅。離情隔遠道。嘆結深閨中。﹝○《類聚》五十六。《詩紀》五十七。﹞

【侍遊方山應詔詩】

巡躅望登年。帳飲臨秋縣。日羽鏡霜潯。云旗落風甸。四瀛良在目。八宇婉如見。小臣竊自嘉。預奉柏梁燕。﹝○古文苑九。《詩紀》五十七。﹞

【奉辭鎭西應教詩】

未學謝能算。髙義幸知遊。畱庭參辯奭。梁苑豫才鄒。徘徊歲光晚。搖落江樹秋。風旗縈別浦。霜琯迾遙洲。﹝○《類聚》二十九。《詩紀》五十七。﹞

【餞謝文學離夜詩】

所知共歌笑。誰忍別笑歌。離軒思黃鳥。分渚薆靑莎。翻情結遠旆。灑淚與行波。春江夜明月。還望情如何。﹝○謝宣城詩集四。古文苑九。《詩紀》五十七。﹞

【和南海王殿下詠秋胡妻詩】〖七章○樂府作七首。廣《文選》《詩紀》同。〗

日月共爲照。松筠俱以貞。佩紛甘在遠。結鏡待君明。且協金蘭好。方愉琴瑟情。佳人忽千里。幽閨積思生。

景落中軒坐。悠悠望城闕。髙樹升夕煙。層樓滿初月。光陰非或異。山川屢難越。輟泣揜釒公姿。搔首亂雲發。

傾魄屬䢐火。搖念待方秋。涼气承宇結。明熠素階流。三星亦虛暎。四屋慘多愁。思君如萱艸。一見乃忘憂。

杼軸郁不諧。契闊彌新故。朔風欄上發。寒鳥林間度。客遠乏衣裘。歲晏饒霜露。參差興別緒。依遲起離慕。

願言如可信。行邁亦云反。睇晃不告勞。瞻途寧遽遠。何以淹歸轍。

蠶妾事春晚。送目亂前華。馳心迷舊婉。

椒佩容有結。振方歧路隅。黃金徒以賦。白珪終不渝。明心良自皎。安用久踟躕。遄車及悵巷。流日下西虞。

披帷悵有望。出門遲所欲。彼美復來儀。慚顏變欣矚。

蘭艾隔芳臭。涇渭分淸濁。去去夫人子。請殉川之曲。﹝○古文苑九不署作者。《樂府詩集》三十六。廣《文選》八。《詩紀》五十七。又《類聚》三十二引第一章

。﹞

【詠琵琶詩】

抱月如可明。懷風殊復淸。絲中傳意緒。花裏寄春情。掩抑有奇態。淒鏘多好聲。芳袖幸時拂。龍門空自生。﹝○謝宣城詩集五。玉臺新詠四。《類聚》四十四。《初學記》十六。古文苑九。《詩紀》五十七。﹞

【詠幔詩】

幸得與珠綴。冪君之楹。月映不辭捲。風來輒自輕。每聚金鑪气。時駐玉琴聲。但願置樽酒。蘭釭當夜明。﹝○謝宣城詩集五。玉臺新詠四。《類聚》六十九。《初學記》二十五。古文苑九作謝文學賦物爲詠得幔。《禦覽》六百九十九。《詩紀》五十七。﹞

【藥名詩】

重臺信嚴敞。陵澤乃間荒。石蠶終未蠒。垣衣不可裳。秦芎畱近詠。楚蘅搢遠翔。韓原結神艸。隨庭銜夜光。﹝○古詩類苑八十一。《詩紀》五十七。﹞

【星名詩】

眇嘆屬辰移。端憂臨歲永。久慚入漢客。每愧遵河﹝《詩紀》作尊何。﹞影。仙羽誠不退。蓬襟良未整。誰謂無正心。大陵有霜穎。﹝○古詩類苑八十一。《詩紀》五十七。﹞

【奉和月下詩】

雕云度綺錢。香風入珠网。獨知此夜月。依遲慕神賞。﹝○古文苑九不署作者。《詩紀》五十七。﹞

【詠池上梨花詩】

翻階沒細艸。集水間疏萍。芳春照流雪。深夕映繁星。﹝○古文苑九。《詩紀》五十七。﹞

【詠梧桐詩】

騫鳳影層枝。輕虹鏡殿綠。豈斁龍門幽。直慕瑤池曲。﹝○古文苑九不署作者。《詩紀》五十七。﹞

【詠女蘿詩】

冪女蘿艸。蔓衍旁松枝。含煙黃且綠。因風捲復垂。﹝○《類聚》八十一。《詩紀》五十七。﹞

【移席琴室應司徒教詩】

雪崖似畱月。蘿徑若披云。潺湲石澑寫。綿蠻山雨聞。﹝○《類聚》六十四。《詩紀》五十七。﹞

【抄眾書應司徒教詩】

說禮固多才。惇詩信爲善。巖笥發仙華。金縢開碧篆。﹝○《類聚》五十五。《詩紀》五十七。﹞

【奉和代徐詩二首】

自君之出矣。芳藇絕瑤卮。思君如形影。寢興未曾離。﹝○古文苑九不署作者。《樂府詩集》六十九。《詩紀》五十七。﹞

自君之出矣。金鑪香不燃。思君如明燭。中宵空自煎。﹝○玉臺新詠十作代徐幹。古文苑九不署作者。《樂府詩集》六十九。《文選》補遺三十四。《詩紀》五十七。﹞

【擬古詩二首】

花蒂今何在。亦是林下生。何當垂雙髻。團扇雲間明。﹝○玉臺新詠十。《類聚》五十六作代槁砧詩。《詩紀》五十七。﹞

鏡臺今何在。寸身正相隨。何當碎聯玉。云上璧已虧。﹝○《類聚》五十六作代槁砧詩。《詩紀》五十七。﹞

【四色詠】

赤如城霞起。靑如松霧澈。黑如幽都云。白如瑤池雪。﹝○《類聚》五十六作四色詩。古文苑九不署作者。《詩紀》五十七。﹞

【離合賦物爲詠詠火】

冰容慚遠鑑。水質謝明暉。是照相思夕。早望行人歸。﹝○玉臺新詠十。《類聚》五十六作離合詩。詩末注火字。《詩紀》五十七。﹞

【後園作回文詩】

〖《詩紀》云。此或爲梁元帝詩。觀簡文諸人和詩可見。藝文逸名。俟再考證。〗

斜峯繞徑曲。聳石帶山連。花餘拂戲鳥。樹密隱鳴蟬。﹝○《類聚》五十六。《詩紀》五十七。○逯案。《類聚》此詩在王融離合詩後。﹞

【雙聲詩】

園蘅眩紅花。湖荇燡黃華。回鶴橫淮翰。遠越合雲霞。﹝○苕溪漁隱叢話二。《詩紀》五十七。﹞

【代五雜組詩】

五雜組。慶雲發。往復還。經天月。不獲已。生胡越。﹝○《類聚》五十六。《詩紀》五十七。﹞

【奉和纖纖詩】

兩頭纖纖綺上紋。半白半黑鷦翔羣。腷々膊々烏迷曛。磊磊落落玉石分。﹝○古文苑九不署作者。《類聚》五十六作代兩頭纖纖詩。《詩紀》五十七。﹞

丘巨源

﹝巨源。蘭陵人。宋孝武時舉丹陽郡孝廉。明帝卽位。自南臺禦史爲王景文鎭軍參軍。元徽中。除奉朝請。歷佐諸王府。轉羽林監。齊受禪。爲尙書主客郎。領軍司馬﹑越騎校尉。除武昌太守。攺余杭令。齊明帝爲吳興。巨源嘗作秋胡詩。有諷刺語。以事見殺。有龜經祕要二卷﹑集十卷。﹞

【詠七寶扇詩】

妙縞貴東夏。巧技出吳闉。裁狀白玉璧。縫似明月輪。表裏縷七寶。中銜駭雞珍。畫作景山樹。圖爲河洛神。來延揮握玩。入與鐶釧親。生風長袖際。晞華紅粉津。拂盻迎嬌意。隱映含歌人。時移務忘故。節攺競存新。捲情隨象簟。舒心謝錦茵。厭歇何足道。敬哉先後晨。﹝○玉臺新詠四作七寶扇。《初學記》二十五。萬花谷續七。《詩紀》六十二。又《類聚》六十九作七寶閣扇詩。引輪﹑珍﹑神﹑津﹑人五韻。﹞

【聽鄰妓詩】

披衽乏遊術。憑軾寡文才。蓬門長自寂。虛席視生埃。貴裏臨倡館。東鄰歌吹臺。雲間嬌響徹。風末艷聲來。飛華瑤翠幄。揚芬金碧杯。久絕中州美。從念屍鄕灰。遺情悲近世。中山安在哉。﹝○玉臺新詠四。《詩紀》六十一。﹞

王仲雄

﹝仲雄。晉陵南沙人。敬則子。﹞

【懊儂曲歌】

〖南《齊書》王敬則傳曰﹕敬則繇功封尋陽郡公。出爲會稽太守。明帝旣多殺害。自以髙武舊臣。心懷憂恐。諸子在都。上遣敬則世子仲雄入東安慰之。仲雄善彈琴。當時新絕。江左有蔡邕焦尾琴。在主衣庫。上敕五日一給仲雄。仲雄於禦前鼓琴作懊儂曲歌。帝愈猜愧。後敬則竟以反誅。〗

賞嘆負情儂。郎今果何許。君行不淨心。那得惡人題。﹝○南史王敬則傳。又南《齊書》王敬則傳引前二句。﹞

孔稚珪

﹝稚珪。字徳璋。會稽山陰人。齊髙帝爲驃騎。取爲記室參軍。建武初。累遷冠軍將軍﹑太子詹事﹑散騎常侍卒。有集十卷。﹞

【白馬篇】

驥子跼且鳴。鐵陣與云平。漢家嫖姚將。馳突匈奴庭。少年斗猛气。怒發爲君徵。雄戟摩白日。長劍斷流星。早出飛狐塞。晚泊樓煩城。虜騎四山合。胡塵千里驚。嘶笳振地響。吹角沸天聲。左碎呼韓陣。右破休屠兵。橫行絕漠表。飲馬瀚海淸。隴樹枯無色。沙艸不常靑。勒石燕然道。凱歸長安亭。縣官知我健。四海誰不傾。但使彊胡滅。何須甲第成。當今丈夫志。獨爲上古英。﹝○《樂府詩集》六十三。《詩紀》六十二。○逯案。樂府所載原有兩篇。然細審第二篇

。乃北朝人作。文苑英華又明作隋煬帝作。今移入隋詩。﹞

【白紵歌】

山虛鐘磬徹。﹝○韻補陽秋二。﹞

【旦發靑林詩】

孤徵越淸江。遊子悲路長。二旬倏已滿。三千眇未央。艸雜今古色。嚴畱冬夏霜。寄懷中山舊。舉酒莫相忘。﹝○《類聚》二十七。《詩紀》六十二。﹞

【遊太平山詩】

石險天貌分。林交日容缺。陰澗落春榮。寒嚴畱夏雪。﹝○《類聚》八。輿地紀勝十。《詩紀》六十二。﹞

【酬張長史詩】

同貧淸風館。共素白雲室。﹝○《文選》四十三北山移文注。﹞

張融

﹝融。字思光。吳郡人。初仕宋爲新安王參軍。出爲封溪令。攺爲儀曹郎。劉髙帝卽位。累遷司徒兼右長史。建武四年卒。年五十四。有集二十七卷。又玉海集十卷﹑大澤集十卷﹑金波集六十卷。﹞

【白日歌】

序曰﹕懸象著明。莫大於日月。而彼日月。不能不謝。固知無準。衰爲盛之終。盛爲衰之始。故爲白日歌。

白日白日。舒天昭暉。數窮則盡。盛滿則衰。﹝○《樂府詩集》八十六。《詩紀》六十二。﹞

【簫史曲】

引響猶天外。吟聲似地中。戴勝噪落景。龍歕淸霄風。﹝○《樂府詩集》五十一。《詩紀》六十二。﹞

【憂且吟】

鳴琴當春夜。春夜當鳴琴。羈人不及樂。何似千里心。﹝○《樂府詩集》七十六。《詩紀》六十二。﹞

【別詩】

白雲山上盡。淸風松下歇。欲識離人悲。孤臺見明月。﹝○《類聚》二十九。《初學記》十八。《詩紀》六十二。﹞

【贈何點詩】

〖梁《書》曰﹕吳國張融。少時免官。而爲詩有髙尙之言。點答《詩》曰﹕昔聞東都日。不在簡書前。融久病之。及點後﹤女昬﹥。融始爲《詩》曰﹕〗

惜哉何居士。薄暮遘荒淫。﹝○梁書何點傳。﹞

徐孝嗣

﹝孝嗣。字始昌。東海郯人。尙宋康樂公主。拜駙馬都尉。入齊爲晉陵太守。歷徵虜長史。累遷尙書吏部郎﹑太子詹事。封枝江縣公。轉中書令。永元元年被誅。年四十六。﹞

【白雪歌】〖《詩紀》云。一作琴歌。〗

風閨晚翻靄。月殿夜凝明。願君早流眄。無令春艸生。﹝○《樂府詩集》五十七。《詩紀》五十六。﹞

【答王儉詩】

書帷停月。琴袖承飆。結芳幽谷。解佩明椒。去徳滋永。懷徳滋深。行雲傳想。歸鴻寄音。﹝○《類聚》三十一。﹞齊詩卷三

謝朓

﹝朓。字玄暉。陳郡陽夏人。永明初爲豫章王太尉參軍。轉王儉衛軍東閣祭酒﹑太子舍人﹑隋王鎭西功曹。轉文學。遷新安王中軍記室。尋兼尙書殿中郎。明帝輔政。以爲驃騎諮議。領記室。及卽位。轉中書郎。出爲宣城太守。又爲晉安王鎭北諮議﹑南東海太守。行南徐州事。遷尙書吏部郎。永元元年爲始安王遙光所殺。年三十六。有集十二卷﹑逸集一卷。﹞

【樂府】

【隋王鼓吹曲十首】

〖齊永明八年。謝朓奉鎭西隋王教。於荊州道中作鈞天已上三曲頌帝功。校獵已上三曲頌藩徳。〗

【元會曲】

二儀啟昌歷。三陽應慶期。珪贄紛成序。鞮譯憬來思。分階赩組練。充庭羅翠旗。觴流白日下。吹溢景云滋。天儀穆藻殿。萬壽皇基。﹝○本集二。光府詩集二十。《詩紀》五十八。又《類聚》四十二引期﹑旗﹑滋﹑基四韻。﹞

【郊祀曲】

六宗禋配嶽。五畤奠甘泉。整蹕遊九闕。淸簫開八埏。鏘鏘玉鑾動。溶溶金障旋。郊宮光已屬。升柴禮旣虔。福響靈之集。南嶽固斯年。﹝○本集二。《樂府詩集》二十。《詩紀》五十八。﹞

【鈞天曲】

髙宴顥天臺。置酒迎風觀。笙鏞禮百神。鐘石動云漢。瑤堂琴瑟驚。綺席舞衣散。威鳳來參差。玄鶴起淩亂。已慶明庭樂。詎慚南風彈。﹝○本集二。《樂府詩集》二十。《詩紀》五十八。又《類聚》四十二引觀﹑漢﹑散﹑彈四韻。﹞

【入朝曲】

江南佳麗地。金陵帝王州。逶迆帶綠水。迢遞起朱樓。飛甍夾馳道。垂楊蔭禦溝。凝笳翼髙蓋。疊鼓送華輈。獻納雲臺表。功名良可收。﹝○本集二。《文選》二十八。《樂府詩集》二十。三謝詩。《詩紀》五十八。又《類聚》四十二引州﹑溝﹑輈﹑收四韻。﹞

【出藩曲】

云枝紫微內。分組承明阿。飛艎溯極浦。旌節去關河。眇眇蒼山色。沈沈寒水波。鐃音巴渝曲。簫鼓盛唐歌。夫君邁惟徳。江漢仰淸和。﹝○本集二。樂府二十。《詩紀》五十八。﹞

【樣獵曲】

凝霜冬十月。殺盛涼飆衷。原澤曠千里。騰騎紛往來。平罝望煙合。烈火從風回。殪獸華容浦。張樂荊山臺。虞人昔有諭。明明時戒哉。﹝○本集二。樂府二十。《文選》補遺三十四。廣《文選》十四。《詩紀》五十八。﹞

【從戎曲】

選旅辭轘轅。弭節赴河源。日起霜戈照。風回連騎翻。紅塵朝夜合。黃沙萬里昏。寥戾淸笳轉。蕭條邊馬煩。自勉輟耕願。徵役去何言。﹝○本集二。《樂府詩集》二十。《詩紀》五十八。又《類聚》四十二引源﹑翻﹑煩﹑言四韻。﹞

【送遠曲】

北梁辭歡宴。南浦送佳人。方衢控龍馬。平路騁朱輪。瓊筵妙舞絕。桂席羽觴陳。白雲丘陵遠。山川時未因。一爲淸吹激。潺湲傷別巾。﹝《類聚》作神。○本集二。《樂府詩集》二十。《詩紀》五十八。又《類聚》四十二引人﹑輪﹑陳﹑神四韻。﹞

【登山曲】

天明開秀崿。瀾光媚碧堤。風蕩飄鶯亂。云行芳樹低。暮春春服美。遊駕淩丹梯。升嶠旣小魯。登巒且悵齊。王孫尙遊衍。蕙艸正萋萋。﹝○本集二。《樂府詩集》二十。《詩紀》五十八。又《類聚》四十二引堤﹑低﹑梯三韻。《文選》二十七遊敬亭山詩注引梯﹑齊二韻。﹞

【泛水曲】

玉露沾翠葉。金鳳鳴素枝。罷遊平樂苑。泛鷁昆明池。旌旗散容裔。簫管吹參差。日晚厭遵渚。采菱贈淸漪。百年如流水。寸心寧共知。﹝○本集二。樂府二十。《詩紀》五十八。又《類聚》四十二引枝﹑池﹑差﹑知四韻。﹞

【江上曲】

易陽春艸出。踟躕日已暮。蓮葉尙田田。淇水不可渡。願子淹桂舟。時同千里路。千里旣相許。桂丹復容與。江上可采菱。淸歌共南楚。﹝○本集二。《樂府詩集》七十七。《詩紀》五十八。﹞

【蒲生行】

蒲生廣湖邊。托身洪波側。春露惠我澤。秋霜縟我色。根葉從風浪。常恐不永植。攝生各有命。豈云智與力。安得遊雲上。與爾同羽翼。﹝○《樂府詩集》三十五。《詩紀》五十八。﹞

【詠邯鄲故才人嫁爲廝養卒婦】

生平宮閣裏。出入侍丹墀。開笥方羅縠。窺鏡比蛾眉。初別意未解。去久日生悲。憔悴不自識。嬌羞余故姿。夢中忽仿佛。猶言承宴私。﹝○本集五。玉臺新詠四。《樂府詩集》七十三。廣《文選》十四。《詩紀》五十八。﹞

【同沈右率諸公賦鼓吹曲名二首】〖右率諸公詩各見本集。〗

芳樹

早玩華池陰。復影滄洲枻。椅柅芳若斯。葳蕤紛可結。霜下桂枝銷。怨與飛蓬折。不廁玉盤滋。誰憐終委絕。﹝本集作細。○本集二。《樂府詩集》十七。《詩紀》五十八。﹞

臨髙臺﹝時爲隋王文學。﹞

千里常思歸。登臺臨綺翼。才見孤鳥還。未辧連山極。四面動淸風。朝夜起寒色。誰知倦遊者。嗟此故鄕憶。﹝○同上﹞

【同賦雜曲名】〖時爲宣城守。檀秀才﹑江朝請﹑陶功曹﹑朱孝廉同賦詩別見。〗

【秋竹曲】

﹤女便﹥娟綺窗北。結根未參差。從風旣裊裊。映日頗離離。欲求棗下吹。別有江南枝。但能淩白雪。貞心蔭曲池。﹝○本集二。﹞

【曲池之水】

緩步遵莓渚。披衿待蕙風。芙蕖舞輕帶。苞筍出芳叢。浮雲自西北。江海思無窮。鳥去能傳響。見我綠琴中。﹝本集云。綠琴一作側琴。○本集二。《樂府詩集》七十五。《詩紀》五十八。﹞

【同謝諮議詠銅爵臺】

繐幃飄井幹。樽酒若平生。鬱鬱西陵樹。詎聞歌吹聲。芳襟染淚迹。嬋娟空復情。玉座猶寂寞。況乃妾身輕。﹝○本集二。《文選》二十三。《類聚》三十四作銅爵臺妓詩。《樂府詩集》三十一作銅雀妓。三謝詩。《詩紀》五十八。﹞

【永明樂十首】〖王融同賦。〗

〖南《齊書》樂志曰﹕永明樂歌者。竟陵王子良與諸文士造奏之。人爲十曲。〗

帝圖開九有。皇風浮四溟。永明一爲樂。咸池無復靈。﹝○本集二。《樂府詩集》七十五。《詩紀》五十八。﹞

民和禮樂富。世淸歌頌徽。鴻名軼捲領。稱首邁垂衣。﹝○同上﹞

朱臺郁相望。靑槐紛馳道。秋云湛甘露。春風散芝艸。﹝○同上﹞

龍樓日月照。淄館風雲淸。儲光溫似玉。藩度式如﹝本集缺如字。﹞瓊。﹝○同上﹞

化洽鯷海君。恩變龍庭長。西北騖環裘。東南盡龜象。﹝○同上﹞

出車長洲苑。選族朝夕川。絡絡結云騎。奕奕泛戈船。﹝○同上﹞

燕駟遊京洛。趙服麗有輝。淸歌畱上客。妙舞送將歸。﹝○同上﹞

實相薄五禮。妙花開六塵。明祥已玉燭。寶瑞亦金輪。﹝○同上﹞

生蔑﹛艸阡﹜蘿性。身與嘉惠隆。飛纓入華殿。屣步出重宮。﹝○同上﹞

彩鳳鳴朝陽。玄鶴舞淸商。瑞此永明曲。千載爲金皇。﹝○同上﹞

【同王主簿有所思】

佳期期未歸。望望下鳴機。徘徊東陌上。月出行人稀。﹝○本集四。玉臺新詠十。《樂府詩集》十七。《文選》補遺三十四。《詩紀》五十八。﹞

【銅雀悲】

落日髙城上。餘光入繐帷。寂寂深松晚。寧知琴瑟悲。﹝○本集二。《文選》補遺三十四。廣《文選》十四。《詩紀》五十八。﹞

【玉階怨】

夕殿下珠簾。流螢飛復息。長夜縫羅衣。思君此何極。﹝○本集二。玉臺新詠十。《類聚》三十。《樂府詩集》四十三。《詩紀》五十八。﹞

【金穀聚】

渠碗送佳人。玉杯邀上客。車馬一東西。別後思今夕。﹝○本集二。玉臺新詠十。《詩紀》五十八。﹞

【王孫遊】

綠艸蔓如絲。雜樹紅英發。無論君不歸。君歸芳已歇。﹝○本集二。玉臺新詠十。《樂府詩集》七十四。廣《文選》十四。《詩紀》五十八。﹞

【詩】

【侍宴華光殿曲水奉敕爲皇太子作詩】〖九章○以下四言。〗

旁求邃古。逖聽鴻名。大寶曰位。得一爲貞。朱祶葉祉。綠字摛英。升配同貫。進讓殊聲。

大橫將屬。會昌已命。國步中䢐。宸居膺慶。璽劍先傳。龜玉增映。宗堯有緒。復禹無競。

禮行郊社。人神受職。寶郊山川。鱗羽變色。玄塞北靡。丹徼南極。浮毳駕風。非泳非陟。﹝《文選》補遺作飛流登陟。﹞

能官民秀。利建天跗。枵鶉列野。營絳分區。論思帝則。獻納宸樞。麟趾方定。鵜翼誰濡。

西京藹藹。東都濟濟。秋祓濯流。春禊浮醴。初吉云獻。上除方啟。昔駕陽穎。﹝本集作頻。注云。一作穎。《文選》補遺同。﹞今帳云陛。

嘉樂舊矣。芳宴在斯。載畱神矚。有睟天儀。龍精已映。威仰未移。葉依黃鳥。花落春池。

髙殿弘敞。禁林稠密。靑磴崛起。丹樓間出。翠葆隨風。金戈動日。惆悵淸管。徘徊輕佾。

灞滻入筵。河淇流阼。海若來往。觴肴沿溯。歡飫有終。淸光欲暮。輕貂回首。華組徐步。

登賢博望。獻賦淸漳。漢貳稱敏。魏兩垂芳。監撫有則。匕鬯無方。瞻言守器。永愧元良。﹝○本集一。《文選》補遺三十六。《詩紀》五十九。又《類聚》四作爲皇太子侍華光殿曲水宴詩。與廣《文選》八並引名﹑貞﹑英﹑聲﹑命﹑慶﹑映﹑極﹑陟﹑濟﹑醴﹑啟﹑陛﹑斯﹑儀﹑移﹑池﹑密﹑出﹑日﹑佾﹑阼﹑沂﹑暮﹑步二十五韻。《初學記》四作爲皇太子侍華光殿曲水宴詩。引六﹑七﹑八三章。古今歲時雜詠十六作爲皇太子侍華光殿曲宴詩。引斯﹑儀﹑移﹑池﹑密﹑出﹑日﹑佾﹑阼﹑沂﹑暮﹑步十二韻。﹞

【三日侍華光殿曲水宴代人應詔詩】〖十章〗

羣分未辧。《類聚》玆式。天眷休明。且求至徳。禦繁實簡。制動惟默。官府百王。衣裳萬國。

中葉遭閔。副內多違。悠悠靈貺。爰有適歸。於昭睿後。撫運天飛。凝居中縣。神動外畿。

懸象著明。離光乃位。我有儲徳。徽猷淵備。長壽察書。龍樓回轡。重道上庠。行遵儒肆。

朝陽有榦。布葉萋萋。思皇威矣。鵷羽髙棲。出馳先輅。入秉介珪。瞻秦望井。建魯分奎。

求賢每勞。得士方逸。有覺斯順。無文咸秩。萬箱惟重。百鍰載卹。屈艸戒諛。階蓂紀日。

文教已肅。武節旣馳。榮光可照。合璧如規。載懷姑射。尙想瑤池。濯龍乃飾。天淵在斯。

作樂順動。實符時義。上春初吉。亦畱淵寄。紅樹巖舒。靑莎水被。雕梁虹拖。云甍鳥跂。

髙懸甲帳。周褰黼帷。長筵列陛。激水旋墀。浮醪聚蟻。靈蔡呈姿。河宗躍踢。海介夔跜。

弱腕纖腰。遷延妙舞。秦箏趙瑟。殷勤促柱。降席連緌。稱觴接武。稽首萬年。獻玆多祜。

天地旣成。泉流旣淸。薄暮沾幸。屬奉文明。將標齊配。刻掃秦京。願馳龍漠。飲馬懸旌。﹝○本集二。《詩紀》五十九。﹞

【三日侍宴曲水代人應詔詩】〖九章〗

神理內寂。機象外融。遺情汾水。垂冕鴻宮。樹以司牧。匪我求蒙。徒勤日用。誰契玄功。

往晦必明。來碩資蹇。於皇克聖。時乘禦辯。寶歷載暉。瑤光重踐。昭昭舊物。熙熙遷善。

當寧日昃。求衣未明。抵璧焚翠。銷劍隳城。九疇式序。三辟載淸。虞箴罔闕。矇奏傳聲。

麗景則春。儀方在震。重聖積厚。金式瓊潤。天爵必諧。王蔬咸藎。譬諸華霍。惟邦之鎭。

正朔蔥瀚。冠冕卬越。爭長明堂。相超魏闕。龜蒙南薦。環裘西發。巢閣易窺。馴庭難﹤羽戊﹥。

上巳惟昔。於彼禊流。祓穢河滸。張樂春疇。旣停龍駕。亦泛鳧舟。靈宮備矣。無待玆遊。

初鶯命曉。朝霞開夜。飾陛道源。回伊流灞。極望天淵。曲阻亭榭。間館巖敞。長廊水架。

金觴搖蕩。玉俎推移。筵浮水豹。席擾云螭。寥亮琴瑟。嗷咷塤篪。歡玆廣燕。穆穆天儀。周道如砥。康衢載直。徒愧玄黃。負恩無力。華轓徒駕。長纓未飾。相彼失晨。寧忘鼓翼。﹝○本集一。《詩紀》五十九。又《類聚》四作爲人作三日侍華光殿曲水詩。引融﹑宮﹑蒙﹑功﹑明﹑城﹑震﹑潤﹑疇﹑舟﹑夜﹑灞﹑架﹑移﹑螭十六韻。﹞

【遊山詩】〖以下五言。〗

托養因支離。乘間遂疲蹇。語默良未尋。得喪云誰辯。幸蒞山水都。復值淸冬緬。淩厓必千仞。尋谿將萬轉。堅崿旣峻贈。回流復宛澶。杳杳云竇深。淵淵石澑淺。傍眺郁篻簩。還望森柟楩。荒隩被﹛艸咸﹜莎。崩壁帶苔蘚。鼯狖叫層嵁。鷗鳧戲沙衍。觸賞聊自觀。卽趣咸己展。經目惜所遇。前路欣方踐。無言蕙艸歇。畱垣芳可搴。尙子時未歸。邴生思自免。永志昔所欽。勝迹今能選。寄言賞心客。得性良爲善。﹝○本集三。《詩紀》五十九。﹞

【遊敬亭山詩】

玆山亙百里。合沓與云齊。隱淪旣已托。靈異居然棲。上干蔽白日。下屬帶回谿。交藤荒且蔓。樛枝聳復低。獨鶴方朝唳。饑鼯此夜啼。渫云已漫漫。夕雨亦淒淒。我行𨿽紆組。兼得尋幽蹊。緣源殊未極。歸徑窅如迷。要欲追奇趣。卽此陵丹梯。皇恩竟已矣。玆理庶無暌。﹝○本集三。《文選》二十七。三謝詩。時紀五十九。又《類聚》七引齊﹑溪﹑低﹑淒四韻。○逯案。黃氏集千家注杜工部詩史補遺三嚴武詩注引此《詩》云﹕此山百里。合沓云齊。獨鶴朝唳。饑鼯夜啼。行𨿽紆組。得踐幽棲。變爲四言詩。與此不同。﹞

【將遊湘水尋句溪詩】

旣從陵陽釣。掛鱗驂亦螭。方尋桂水源。謁帝蒼山垂。辰哉且未會。乘景弄淸漪。瑟汨瀉長澱。潺湲赴兩岐。輕蘋上靡靡。雜石下離離。寒艸分花映。戲鮪乘空移。興以暮秋月。淸霜落素枝。魚鳥余方玩。纓緌君自縻。及玆暢懷抱。山川長若斯。﹝○本集三。《詩紀》五十九。﹞

【遊東田詩】

戚戚苦無悰。攜手共行樂。尋云陟累榭。隨山望菌閣。遠樹曖阡阡。生煙紛漠漠。魚戲新荷動。鳥散餘花落。不對芳春酒。還望靑山郭。﹝○本集三。《文選》二十二。《類聚》二十八。文章正宗二十九。三謝詩。《詩紀》五十九。又《禦覽》百八十四作謝朓詩。引閣一韻。﹞

【答王世子詩】

飛雪天山來。飄聚繩欞外。蒼云暗九重。北風吹萬籟。有酒招親朋。思與淸顏會。熊席惟爾安。羔裘豈吾

帶。公子不垂堂。誰肯憐蕭艾。﹝○本集三。《詩紀》五十九。﹞

【答張齊興詩】

荊山嵸百里。漢廣流無極。北馳星斗正。南望朝云色。川隰同幽快。冠冕異今昔。子肅兩岐功。我滯三冬職。誰知京洛念。仿佛昆山側。向夕登城濠。潛池隱復直。地回聞遙蟬。天長望歸翼。淸文忽景麗。思泉紛寶飾。勿言修路阻。勉子康衢力。曾厓寂且寥。歸軫逝言陟。﹝○本集三。《詩紀》五十八。﹞

【暫使下都夜發新林至京邑贈西府同僚詩】

大江流日夜。客心悲未央。徒念關山近。終知返路長。秋河曙耿耿。寒渚夜蒼蒼。引領見京室。宮雉正相望。金波麗鳷鵲。玉繩低建章。驅車鼎門外。思見昭丘陽。馳暉不可接。何況隔兩鄕。風雲有鳥路。江漢限無梁。常恐鷹隼擊。時菊委嚴霜。寄言罻羅者。寥廓已髙翔。﹝○本集三。《文選》二十六。《類聚》三十一作夜發新林至京邑詩贈西府同僚。三謝詩。文章正宗二十九。《詩紀》五十九。又南《齊書》謝朓傳引霜﹑翔二韻。﹞

【酬王晉安徳元詩】

稍稍枝早勁。塗塗露晚晞。南史榮橘柚。寧知鴻雁飛。拂霧朝靑閣。日旰坐彤闈。悵望一途阻。參差百慮依。春艸秋更綠。公子未西歸。誰能久京洛。緇塵染素衣。﹝○本集三﹑《文選》二十六並作酬王晉安。《詩紀》五十九。﹞

【郡內髙齋閒望答呂法曹詩】〖呂僧珍爲齊王法曹。〗

結構何迢遰。曠望極髙深。窗中列遠岫。庭際俯喬林。日出眾鳥散。山暝孤猿吟。已有池上酌。復此風中琴。非君美無度。孰爲勞寸心。惠而能好我。問以瑤華音。若遺金讓步。見就玉山岑。﹝○本集三。《文選》二十六。文章正宗二十九。三謝詩。《詩紀》五十九。﹞

【在郡臥病呈沈尙書詩】

淮揚股肱守。髙臥猶在玆。況復南山曲。何異幽棲時。連陰盛農節。笞笠聚東菑。髙閣常晝掩。荒階少諍辭。珍簟淸夏室。輕扇動涼颸。嘉魴聊可薦。綠蟻方獨持。夏李沈朱實。秋藕折輕絲。良辰竟何許。夙昔夢佳期。坐嘯徒可積。爲邦歲已期。弦歌終莫取。撫機令自嗤。

【別王丞僧孺詩】

首夏實淸和。餘春滿郊甸。花樹雜爲錦。月池皎如練。如何當此時。別離言與宴。畱郁已郁紆。行舟亦遙衍。非君不見思。所悲思不見。﹝○古文苑九不署作者。《詩紀》五十九。﹞

【同羈夜集詩】

積念隔炎涼。驤言始今夕。已對濁尊酒。復此故鄕客。霜月始流砌。寒蛸早吟隙。幸藉京華遊。邊城燕良席。樵采咸共同。荊莎聊可藉。恐君城闕人。安能久松柏。﹝○本集四。《詩紀》五十九。﹞

【新亭渚別範零陵云詩】

洞庭張樂地。瀟湘帝子遊。云去蒼梧野。水還江漢流。停驂我悵望。輟棹子夷猶。廣平聽方籍。茂陵將見求。心事俱已矣。江上徒離憂。﹝○本集三。《文選》二十。《類聚》二十九。三謝詩。《詩紀》五十九。又《初學記》十八引遊﹑流﹑猶﹑憂四韻。﹞

【忝役湘州與宣城吏民別詩】

弱齡倦簪履。薄晚忝華奧。閒沃盡地區。山泉諧所好。幸遇昌化穆。惇俗罕驚暴。四時從偃息。三省無侵冒。下車遽暄席。紆服始黔竈。榮辱未遑敷。徳禮何由導。汨䢐奉南嶽。兼秩典邦號。疲馬方云驅。鉛刀安可操。遺惠良寂寞。恩靈亦匪報。桂水日悠悠。結言幸相勞。吐納貽爾和。窮通勗所蹈。﹝○本集三。《詩紀》五十九。﹞

【懷故人詩】

芳洲有杜若。可以贈佳期。望望忽超遠。何由見所思。行行未千里。山川已間之。離居方歲月。故人不在玆。淸風動簾夜。孤月照窗時。安得同攜手。酌酒賦新詩。﹝○本集三。《類聚》二十一作贈友人詩。又二十九。《詩紀》五十九。﹞

【始之宣城郡詩】

下帷闕章句。髙談愧名理。疏散謝公卿。蕭條依掾史。簪發逢嘉惠。教義承君子。心迹苦未並。憂歡將十祀。幸沾雲雨慶。方轡參多士。振鷺徒追飛。羣龍難隸齒。烹鮮止貪兢。共治屬廉恥。伊余昧損益。休用只千里。解劍北宮朝。息駕南川涘。寧希廣平詠。聊慕華陰市。棄置宛洛遊。多謝金門裏。招招漾輕楫。行行趨巖趾。江海𨿽未從。山林於此始。﹝○本集三。《詩紀》五十九。又《類聚》六引祀﹑士﹑齒﹑恥﹑裏﹑涘﹑市七韻。﹞

【之宣城郡出新林浦向板橋詩】

江路西南永。歸流東北騖。天際識歸舟。雲中辧江樹。旅思倦搖搖。孤遊昔已屢。旣歡懷祿情。復協滄洲趣。囂塵自玆隔。賞心於此遇。𨿽無玄豹姿。終隱南山霧。﹝○本集三。《文選》二十七。三謝詩。文章正宗二十九。《詩紀》五十九。又《禦覽》八百九十二引霧一韻。﹞

【休沐重還丹陽道中詩】

薄遊第從告。思閒願罷歸。還卬歌賦似。休汝車騎非。灞池不可別。伊川難重違。汀葭稍靡靡。江菼復依依。田鵠還相叫。沙鴇忽爭飛。云端楚山見。林表吳岫微。試與徵徒望。鄕淚盡沾衣。賴此盈樽酌。含景望芳菲。問我勞何事。沾沐仰靑徽。志狹輕軒冕。恩甚戀閨闈。歲華春有酒。初服偃郊扉。﹝○本集三。《文選》二十七。《初學記》二十。謝詩。《詩紀》五十九。又《類聚》二十七引非﹑違﹑依﹑飛﹑扉五韻。﹞

【京路夜發詩】

擾擾整夜裝。肅肅戒䢐兩。曉星正寥落。晨光復泱漭。猶沾余露團。稍見朝霞上。故鄕邈已敻。山川修且廣。文奏方盈前。懷人去心賞。敕躬每跼蹐。瞻恩惟震蕩。行矣倦路長。無由稅歸鞅。﹝○本集三。《文選》二十七。三謝詩。《詩紀》五十九。﹞

【晚登三山還望京邑詩】

灞涘望長髮。河陽視京縣。白日麗飛甍。參差皆可見。餘霞散成綺。澄江靜如練。喧鳥覆春洲。雜英滿芳甸。去矣方滯淫。懷哉罷歡宴。佳期悵何許。淚下如流霰。有情知望鄕。誰能鬒不變。﹝○本集三。《文選》二十七。三謝詩。文章正宗二十九。《詩紀》五十九。又文鏡祕府論地捲引練一韻。《類聚》二十七引縣﹑見﹑練﹑甸四韻。﹞

【始出尙書省詩】

惟昔逢休明。十載朝云陛。旣通金閨籍。復酌瓊筵醴。宸景厭昭臨。昏風淪繼體。紛虹亂朝日。濁河穢淸濟。防口猶寬政。餐荼更如薺。英兗暢人謀。文明固天啟。靑精翼紫﹤車犬﹥。黃旗映朱邸。還睹司隸章。復見東都禮。中區咸已泰。輕生諒昭灑。趨事辭宮闕。載筆陪旌棨。邑裏向疏蕪。寒流自淸泚。衰柳尙沈沈。凝露方泥泥。零落悲友朋。歡娛燕兄弟。旣秉丹石心。寧流素絲涕。因此得蕭散。垂竿深澗底。﹝○本集三。《文選》三十。《詩紀》五十九。又艸堂詩箋三十寄狄詩注引一句。﹞

【直中書省詩】

紫殿肅陰陰。彤庭赫弘敞。風動萬年枝。日華承露掌。玲瓏結綺錢。深沈映朱网。紅藥當階翻。蒼苔依砌上。玆言翔鳳池。鳴佩多淸響。信美非吾室。中園思偃仰。朋情以郁陶。春物方駘蕩。安得淩風翰。聊恣山泉賞。﹝集注本《文選》云。五家賞爲響。﹞

﹝○本集三。《文選》三十。《初學記》十一。三謝詩。《詩紀》五十九。又萬花谷十三引敞﹑掌﹑网﹑上﹑響﹑仰六韻。﹞

【觀朝雨詩】

朔風吹飛雨。蕭條江上來。旣灑百常觀。復集九成臺。空濛如薄霧。散漫似輕埃。平明振衣坐。重門猶未開。耳目暫無擾。懷古信悠哉。戢翼希驤首。乘流畏曝鰓。動息無兼遂。歧路多徘徊。方同戰勝者。去翦北山萊。﹝○本集三。《文選》三十。三謝詩。文章正宗二十九。《詩紀》五十九。﹞

【宣城郡內登望詩】

借問下車日。匪直望舒圓。寒城一以眺。平楚王蒼然。山積陵陽阻。溪流春谷泉。威紆距遙甸。巉嵒帶遠天。切切陰風暮。桑柘起寒煙。悵望心已極。惝恍魂屢遷。結髮倦爲旅。平生早事邊。誰規鼎食盛。寧要狐白鮮。方棄汝南諾。言稅遼東田。﹝○本集三。《文選》三十。《類聚》六。三謝詩。《詩紀》五十九。﹞

【冬日晚郡事隙詩】

案牘時間暇。偶坐觀卉木。颯颯滿池荷。翛翛蔭窗竹。檐隙自周流。房櫳閒且肅。蒼翠望寒山。崢嶸瞰平陸。已惕慕歸心。復傷千里目。風霜旦夕甚。蕙艸無芬馥。云誰美笙簧。孰是厭薖軸。願言稅逸駕。臨潭餌秋菊。﹝○本集三。《詩紀》五十九。﹞

【髙齋視事詩】

余雪映靑山。寒霧開白日。曖曖江村見。離離海樹出。披衣就淸盥。憑軒方秉筆。列俎歸單味。連駕止容膝。空爲大國憂。紛詭諒非一。安得掃蓬逕。鎖吾愁與疾。﹝○本集三。《詩紀》五十九。﹞

【冬緒羈懷示蕭諮議虞田曹劉江二常侍詩】

去國懷丘園。入遠滯城闕。寒燈耿宵夢。淸鏡悲曉發。風艸不畱霜。冰池共如月。寂寞此閒帷。琴尊任所對。客念坐嬋媛。年華稍庵薆。夙慕云澤遊。共奉荊臺績。一聽春鶯喧。再視秋虹沒。疲驂良易返。恩波不可越。誰慕臨淄鼎。常希茂陵渴。依隱幸自從。求心果蕪昧。方軫歸與願。故山芝未歇。﹝○本集三。《詩紀》五十九。又文鏡祕府論南捲謝吏部詩引發一韻﹑一韻。《類聚》二十六作冬緒羈懷詩。引闕﹑發﹑月三韻。﹞

【落日悵望詩】

昧旦多紛喧。日晏未遑捨。落日餘淸陰。髙枕東窗下。寒槐漸如束。秋菊行當把。借問此何時。涼風懷朔馬。已傷慕歸客。復思離居者。情嗜幸非多。案牘偏爲寡。旣乏瑯琊政。方憩洛陽社。﹝○本集三。《詩紀》五十九。﹞

【賽敬亭山廟喜雨詩】

夕帳懷椒糈。蠲景潔膋薌。登秋𨿽未獻。望歲佇年祥。潭淵深可厲。狹邪車未方。朦朧度絕限。山沒見林堂。秉玉朝羣帝。樽桂迎東皇。排云接虯蓋。蔽日下霓裳。會舞紛瑤席。安歌繞鳳梁。百味芬綺帳。四座沾羽觴。福被延民澤。樂極思故鄕。登山騁歸望。原雨晦茫茫。胡寧昧千里。解佩拂山莊。﹝○本集三。《詩紀》五十九。又《類聚》三十八引皇﹑裳﹑梁﹑裳四韻。﹞

【賦貧民田詩】

假遇非將迎。靖共延殊慶。中歲歷三臺。旬月典幫政。曾是共治情。敢忘卹貧病。將無富教禮。孰有知方性。惇本抑工商。均業省兼並。察壤見泉脈。覘星視農正。黍稷緣髙殖。穱徐卽卑盛。舊埒新塍分。靑苗白水映。遙樹匝淸陰。連山周遠淨。卽此風雲佳。孤觴聊可命。旣微三載道。庶藉兩歧詠。俾爾倉廩實。余從谷口鄭。﹝○本集三。《詩紀》五十九。﹞

【移病還園示親屬詩】

疲策倦人世。斂性就幽蓬。停琴佇涼月。滅燭聽歸鴻。涼薰乘暮晰。秋華臨夜空。葉低知露密。崖斷識云重。折荷葺寒袂。開鏡眄衰容。海暮騰淸气。河關祕棲衝。煙衡時未歇。芝蘭去相從。﹝○本集三。《詩紀》五十九。﹞

【治宅詩】

結宇夕陰街。荒幽橫九曲。迢遞南川陽。迆邐西山足。辟館臨秋風。敞窗望寒旭。風碎池中荷。霜翦江南菉。旣無東都金。且稅東臯粟。﹝○本集三。《詩紀》五十九。﹞

【秋夜講解詩】

四緣去誰肇。七識習未央。沈沈倒營魄。苦蔭蹙愁腸。琴瑟徒爛熳。姱容空滿堂。春顏遽幾日。秋壠終茫茫。孰云濟沈溺。假願托津梁。惠唱摛泉湧。妙演發金相。空有定無執。賓實固相忘。自來乘首夏。及此申暮霜。云物淸晨景。衣巾引夕涼。風振蕉薘裂。霜下梧楸傷。六龍且無借。三相寧久長。何時接靈應。及子同舟航。﹝○本集三。《詩紀》五十九。﹞

【春思詩】

茹谿發春水。阰山起朝日。蘭色望已同。萍際轉如一。巢燕聲上下。黃鳥弄儔匹。邊郊阻遊衍。幫人盈契闊。夢寐借假簧。思歸賴倚瑟。幽念漸郁陶。山楹永爲室。﹝○本集三。《詩紀》五十九。﹞

【秋夜詩】

秋夜促織鳴。南鄰搗衣急。思君隔九重。夜夜空佇立。北窗輕幔垂。西戶月光入。何知白露下。坐視階前濕。誰能長分居。秋盡冬復及。﹝○本集三。玉臺新詠四。《詩紀》五十九。﹞

【詠風詩】

徘徊發紅萼。葳蕤動綠葹。垂楊低復舉。新萍合且離。步檐行袖靡。當戶思襟披。髙響飄歌吹。相思子未知。時拂孤鸞鏡。星鬢視參差。﹝○本集三。《詩紀》五十九。○逯案。本集目錄作詠春風。﹞

【詠竹詩】

窗前一叢行。靑翠獨言奇。南條交北葉。新筍離故枝。月光疏已密。風來起復垂。靑扈飛不礙。黃口得相窺。但恨從風籜。根株長別離。﹝○本集五。《類聚》八十九。《文選》補遺三十六。《詩紀》五十九。﹞

【詠落梅詩】

新葉初冉冉。初芷新霏霏。逢君後園宴。相隨巧笑歸。親勞君玉指。摘

以贈南威。用持插云髻。悲翠比光輝。日暮長零落。君恩不可追。﹝○本集五。玉臺新詠四。《詩紀》五十九。﹞

【詠墻北梔子詩】

有美當階樹。霜露未能移。金蕡發朱采。映日以離離。幸賴夕陽下。余景及西枝。還思照綠水。君階無曲池。余榮未能已。晚實猶見奇。復畱傾筐徳。君恩信未貲。﹝○本集五。《類聚》八十九。《詩紀》五十九。又艸堂詩箋十八梔子詩注謝朓詩引移﹑池二韻。﹞

齊詩卷四

謝朓

【詩】

【奉和竟陵王同沈右率過劉先生墓詩】

嘉樹因枝條。琢玉良可寶。若人陵曲臺。垂帷茂淵道。善誘宗學原。鳴鐘霽幽抱。仁焉䢐宛洛。淸徽夜何早。歲晚結松陰。平原亂秋艸。不有至言揚。終滯西山老。﹝○本集四。《詩紀》十六。﹞

【和何議曹郊遊詩二首】

春心澹容與。挾弋步中林。朝光映紅萼。微風吹好音。江垂得淸賞。山際果幽尋。未嘗遠離別。知此愜歸心。流溯終靡已。嗟行方至今。﹝○本集四。《詩紀》十六。﹞

江臯倦遊客。薄暮懷歸者。揚舲浮大川。惆悵至日下。霍靡靑莎被。潺湲石澑瀉。寄語持笙簧。舒憂願自假。歸途豈難涉。翻同江上夏。﹝○同上﹞

【和劉西曹望海臺詩】

〖《詩紀》云。此詩本見謝朓集。選詩拾遺云鐘憲作。不知何據。旣不能明。姑並存之。〗

滄波不可望。望極與天平。往往孤山映。處處春云生。差池遠雁沒。颯沓羣鳧驚。囂塵及簿領。棄捨出重城。臨川徒可羨。結网庶時營。﹝○本集四。《詩紀》六十。又《類聚》八作望海詩。引平﹑生﹑驚三韻。﹞

【和宋記室省中詩】

落日飛鳥還。憂來不可極。竹樹澄遠陰。雲霞成異色。懷歸欲乘電。瞻言思解翼。淸揚婉禁居。祕此文墨職。無嘆阻琴尊。相從伊水側。﹝○本集四。《詩紀》六十。又文鏡祕府論南捲引極﹑色二韻。﹞

【和王著作融八公山詩】

二別阻漢坻。雙崤望河澳。玆嶺復巑岏。分區奠淮服。東限瑯琊臺。西距孟諸陸。阡眠起雜樹。檀欒蔭修行。日隱澗疑空。云聚岫如復。出沒眺樓雉。遠近送春目。戎州昔亂華。素景淪伊谷。阽危賴宗衮。微管寄明牧。長蛇固能翦。奔鯨自此曝。道峻芳塵流。業遙年運倏。平生仰令圖。吁嗟命不淑。浩蕩別親知。連翩戒徵軸。再遠館娃宮。兩去河陽谷。風煙四時犯。霜雨朝夜沐。

春秀良已凋。秋場庶能築。﹝○本集四。《文選》三十。三謝詩。《詩紀》六十。又《類聚》七作和王著作登八公山詩。引陸﹑竹﹑出﹑目四韻。﹞

【和伏武昌登孫權故城詩】

〖伏曼容爲武昌太守。〗

炎靈遺劍璽。當途駭龍戰。聖期缺中壤。霸功興宇縣。鵲起登吳臺。鳳翔陵楚甸。衿帶窮巖險。帷帟盡謀選。北拒溺驂鑣。西龕收組練。江海旣無波。俯仰流英盼。裘冕類禋郊。卜揆崇離殿。釣臺臨講閱。樊山開廣燕。文物共葳蕤。聲明且蔥倩。三光厭分景。書軌欲同薦。參差世祀忽。寂寞市朝變。舞館識余基。歌梁想遺囀。故林衰木平。荒池秋艸徧。雄圖悵若玆。茂宰深遐眷。幽客滯江臯。從賞乖纓弁。淸卮阻獻酬。良書限聞見。幸藉芳音多。多承風采余絢。於役倘有期。鄂渚同遊衍。﹝本集四。《文選》三十。三謝詩。《詩紀》六十。又《顏氏家訓》勉學篇引一句。《禦覽》三百十五作謝朓詩。引戰一韻。海錄碎事九作謝朓詩。引茜一韻。﹞

【夏始和劉潺陵詩】

威仰弛蒼郊。龍曜表皇隰。春色捲遙甸。炎光麗近邑。白蘋望已騁。緗荷紛可襲。徒願尺波旋。終憐寸景戢。對窗斜日過。洞幌鮮飆入。浮雲去欲窮。暮鳥飛相及。柔翰縝芳塵。淸源非易揖。回江難絕濟。云誰暢佇立。良宰勗夜漁。出入事朝汲。積羽余旣裳。更賦子盈粒。椅梧何必零。歸來共棲集。﹝○本集四。廣《文選》十。《詩紀》六十。﹞

【新治北窗和何從事詩】

國小暇日多。民淳紛務屏。辟牖期淸曠。開簾候風景。泱泱日照溪。團團云去嶺。岧峣蘭橑峻。駢闐石路整。池北樹如浮。竹外山猶影。自來彌弦望。及君臨箕潁。淸文蔚且詠。微言超已領。不見城壕側。思君朝夕頃。回舟方在辰。何以慰延頸。﹝○本集四。《詩紀》六十。﹞

【和王主簿季哲怨情詩】

掖庭聘絕國。長門失歡宴。相逢詠蘼蕪。辭寵悲團扇。花叢亂數蝶。風簾入雙燕。徒使春帶賒。坐惜三紅妝變。平生一顧重。宿昔千金賤。故人心尙爾。故心人不見。﹝本集云。一作故人心不見。○本集四。《文選》三十。玉臺新詠四。三謝詩。《詩紀》六十。﹞

【和徐都曹出新亭渚詩】

宛洛佳遨遊。春色滿皇州。結軫靑郊路。回瞰蒼江流。日華川上動。風光艸際浮。桃李成蹊徑。桑楡蔭道周。東都已俶載。言發望綠疇。﹝○本集四。《文選》三十。又李善注引集作和徐都曹勉昧出新渚。三謝詩《詩紀》六十。又《類聚》二十八作和徐勉出新林渚詩。引州﹑流﹑浮﹑周四韻。艸堂詩箋十三奉同詩注作謝朓詩。引一句。○逯案。李善所見謝集題目與今本異。則今本可能爲後世輯本。﹞

【和劉中書繪入琵琶峽望積布磯詩】

昔余侍君子。歷此遊荊漢。山川隔舊賞。朋僚多雨散。圖南矯風翮。曾非息短翰。移疾覯新篇。披衣起淵玩。惆悵懷昔踐。仿佛得殊觀。赬紫共彬駮。云錦相淩亂。奔星上未窮。驚雷下將半。回潮漬崩樹。輪囷軋傾岸。巖筱或傍翻。石菌蕪修幹。澄澄明浦媚。衍衍淸風爛。江潭良在目。懷賢興累嘆。歲暮不我期。淹畱絕巖畔。﹝○本集四作劉中書。《詩紀》六十。又《類聚》二十七作和劉繪琵琶峽望積布磯詩。引漢﹑散﹑觀﹑亂四韻。艸堂詩箋八戲韋詩注引亂一韻。﹞

【和蕭中庶直石頭詩】

九河亙積岨。三嵏郁旁眺。皇州總地徳。回江款巖徼。井幹赩蒼林。云甍蔽層嶠。川霞旦上薄。山光晚餘照。翔集亂歸飛。虹霓紛引曜。君子奉神略。瞰迥憑重峭。彈冠已籍甚。升車益英妙。功存漢冊書。榮並周庭燎。汲疾移偃息。董園倚談笑。麾旆一悠悠。謙姿光且劭。燕嘉多暇日。興文起淵調。曰余廁鱗羽。滅影從漁釣。澤渥資投分。逢迎典待詔。詠沼邈含毫。專城空坐嘯。徒慚皇鑑揆。終延曲士誚。方追隱淪訣。偶解金丹要。若偶巫咸招。帝閽良可叫。﹝○本集四。《詩紀》六十。﹞

【和王長史臥病詩】

崥岫款崇崖。派別朝洪河。兔園文雅盛。章臺冠蓋多。淵襟眷睿嶽。燮贊動甿歌。顧影慚騑服。載筆旅江沱。縞衣分可獻。琴言曖已和。靑臯向還色。春潤視生波。巖垂變好鳥。松上攺陳蘿。日與歲眇邈。歸恨積蹉跎。願緝吳山杜。寧袂楚池荷。淸風豈孤劭。功遂懷曾阿。勿藥良有暢。荏苒芳未過。幸畱淸尊味。言藉故田莎。﹝○本集四。《詩紀》六十。﹞

【和江丞北戍瑯邪城詩】

春城麗白日。阿閣跨層樓。蒼江忽渺渺。驅馬復悠悠。京洛多塵霧。淮濟未安流。豈不思撫劍。惜哉無輕舟。夫君良自勉。歲暮勿淹畱。﹝○本集四。《文選》補遺三十六。廣《文選》十。《詩紀》六十。﹞

【和沈祭酒行園詩】

淸淮左長薄。荒徑隱髙蓬。回潮旦夕上。寒渠左右通。霜畦紛綺錯。秋町郁蒙茸。環梨縣已紫。珠橊折且紅。君有棲心地。伊我歡旣同。何用甘泉側。玉樹望靑蔥。﹝○本集四。《詩紀》六十。﹞

【奉和隨王殿下詩十六首】

髙秋夜方靜。神居肅且深。閒階途廣露。涼宇澄月陰。嬋娟影池竹。疏蕪散風林。淵情協爽節。詠言興徳音。暗道空已積。幹直愧蓬心。﹝○本集五。《詩紀》六十一。﹞

星回夜未艾。洞房凝遠情。云陰滿池榭。中月懸髙城。喬木含風霧。行雁飛且鳴。平臺盛文雅。西園富羣英。芳慶良永矣。君王嗣徳聲。眷此伊洛詠。載懷汾水情。顧已非麗則。恭惠奉仁明。觀淄詠已失。憮然愧簪纓。﹝○本集五。廣《文選》十。《詩紀》六十一。﹞

神心遺魏闕。中想顧汾陽。肅景懷辰豫。捐玦翦山糃。時惟淸夏始。云景曖含芳。月陰洞野色。日華麗池光。艸合亭臯遠。霞生川路長。端坐聞鶴引。靜瑟愴復傷。懷哉泉石思。歌詠郁瓊相。春塘多疊駕。言從伊與商。衮職眷英覽。獨善伊何忘。願輟東都遠。弘道侍云梁。﹝○同上﹞

睿心重離析。歧路淸江隈。四面寒飆舉。千里白雲來。川長別管思。地迥翻旗回。還顧昭陽闕。超遠章華臺。置酒巫山日。爲君停玉杯。﹝○本集五。《詩紀》六十一。﹞

桂樓飛絕限。超遠向江歧。輕雲霽廣甸。微風散淸漪。連連絕雁舉。渺渺靑煙移。嚴城亂蕓艸。霜塘凋素枝。气爽深遙矚。豫永聊停曦。卽已終可悅。盈尊且若斯。﹝○同上﹞

念深衝照廣。業闡淸化玄。端儀穆金殿。敷教藻瓊筵。船湛輕帷藹。磬轉芳風旋。捲轡棲道樹。方津棹法舷。歸興憑大造。昭途良易筌。﹝○同上﹞

玄冬寂修夜。天圍靜且開。亭臯霜气愴。松宇淸風來。髙琴時以思。幽人多感懷。幸藉汾陽想。嶺首正徘徊。﹝○同上﹞

愴愴緒風興。祁祁族云布。嚴气集髙軒。稠陰結寒樹。日月謬論思。朝夕承淸豫。徒籍小山文。空揖章臺賦。﹝○同上﹞

肅景遊淸都。修簪侍蘭室。累榭疏遠風。廣庭麗朝日。穆穆神儀靜。暗暗道言密。一餐系靈表。無吝科年曆。﹝○同上﹞

淸房洞已靜。閒風伊夜來。云生樹陰遠。軒廣月容開。宴私移燭飲。遊賞藉琴臺。風猷冠淄鄴。衽爲愧唐枚。﹝本集作材。○同上﹞

方池含積水。明月流皎鏡。規荷承日泫。飄鱗與風泳。上善葉淵心。止川測動性。幸是方春來。側噗遊濠盛。﹝○同上﹞

浮雲西北起。飛來下髙堂。合散輕帷表。飄舞桂臺陽。遙階收委羽。平地如夜光。眷言金玉照。顧慚蘭蕙芳。﹝○同上﹞

炎光缺風雅。宗霸拯時淪。龍徳待雲霧。令圖方再晨。歲遠荒城思。霜華宿艸陳。英威遽如是。徘徊歧路人。﹝○同上﹞

分悲玉瑟斷。別緒金樽傾。風入芳帷散。缸華蘭殿明。想折中園艸。共知千里情。行雲故鄕色。贈此一離聲。﹝○同上﹞

年華豫已滌。夜艾賞方融。新萍時合水。弱艸未勝風。閨幽瑟易響。迥回月難中。春物廣餘照。蘭萱佩未窮。﹝○同上﹞

連漪映余雪。嚴城限深霧。淸寒起洞門。東風急池樹。神居望已肅。徘徊舉衝趣。棲歸如遲詠。丘山不可屢。﹝○同上﹞

【和紀參軍服散得益詩】

金液稱九轉。西山歌五色。練質乃排云。濯景終不測。雲英亦可餌。且駐羲和力。能令長卿臥。暫故遇眞識。﹝○本集四。《詩紀》六十一。﹞

【和王中丞聞琴詩】

涼風吹月露。圓景動淸陰。蕙風入懷抱。聞君此夜琴。蕭瑟滿林聽。輕鳴響澗音。無爲澹容與。蹉跎江海心。﹝○本集四。《文選》補遺三十六。《詩紀》六十一。﹞

【贈王主簿詩二首】

日落窗中坐。紅妝好顏色。舞衣襞未縫。流黃覆不織。蜻蛉艸際飛。遊蜂花上食。一遇長相思。願寄連翩翼。﹝○本集四。玉臺新詠四。《詩紀》六十一。﹞

淸吹要碧玉。調弦命綠珠。輕歌急綺帶。含笑解羅襦。余曲詎幾許。髙駕且踟躕。徘徊韶景暮。惟有洛場面隅。﹝○同上﹞

【和別沈右率諸君詩】〖《詩紀》作和沈右率諸君餞謝文學。〗

春夜別淸樽。江潭復爲客。嘆息東流水。如何故鄕陌。重樹日芬蒀。芳洲轉如積。望望荊臺下。歸夢相思夕。﹝○本集四。古文苑四署謝文學。編在沈約等餞謝文學離夜各詩後。廣《文選》十作和沈右率諸君餞謝文學。《詩紀》六十一。○逯案。古文苑謝文學指謝朓。朓之和沈右率等相別詩不當題作和沈右率諸君餞謝文學。廣《文選》《詩紀》並非是。今攺從本集。﹞

【離夜詩】

玉繩隱髙樹。斜漢耿層臺。離堂華燭盡。別幌淸琴哀。翻潮尙知恨。客思眇難裁。山川不可盡。況乃故人杯。﹝○本集四。《類聚》二十九作入離夜詩。《詩紀》六十一。又艸堂詩箋二十五捨弟詩注引杯一韻。﹞

【將發石頭上烽火樓詩】

徘徊戀京邑。躑躅躧曾阿。陵髙遲關近。眺回風雲多。荊吳阻山岫。江海含瀾波。歸飛無羽翼。其如離別何。﹝○本集三。《類聚》二十九。《詩紀》六十一。﹞

【望三湖詩】

積水照赬霞。髙臺望歸翼。平原周遠近。連汀見紆直。葳蕤向春秀。蕓黃共秋色。薄暮傷哉人。嬋媛復何極。﹝○本集三。《詩紀》六十一。﹞

【送江水曹還遠館詩】

髙館臨荒途。淸川帶長陌。上有流思人。懷舊望歸客。塘邊艸雜紅。樹際花猶白。日暮有重城。何由盡離席。﹝○本集四。《詩紀》六十一。﹞

【送江兵曹檀主簿朱孝廉還上國詩】

方舟泛春渚。攜手趨上京。安知慕歸客。詎憶山中情。香風蕊上發。好鳥葉間鳴。揮袂送君已。獨此夜琴聲。﹝○本集三。《詩紀》六十一。﹞

【臨溪送別詩】

悵望南浦時。徙倚北梁步。葉上涼風初。日隱輕霞暮。荒城回易陰。秋溪廣難渡。沫泣豈徒然。君子行多露。﹝○本集三。《文選》補遺三十六。廣《文選》八。《詩紀》六十一。﹞

【後齊回望詩】

髙軒瞰四野。臨牖眺襟帶。望山白雲裏。望水平原外。夏木轉成帷。秋荷漸如蓋。恐洛常眷然。搖心似懸旆。﹝○本集三。《詩紀》六十一。﹞

【與江水曹至幹濱戲詩】〖《詩紀》云。玉臺云﹑別江水曹。〗

山中上芳月。故人淸樽賞。遠山翠百重。回流映千丈。花枝聚如雪。蕪絲散猶网。別後能相思。何嗟異封壤。﹝○本集三。《類聚》二十九。《詩紀》六十一。﹞

【祀敬亭山廟詩】

翦削兼太華。崢嶸跨玄圃。貝闕眡阿宮。薜帷陰网戶。參差時未來。徘徊望灃浦。椒糈若馨香。無絕傳終古。﹝本集三。《詩紀》六十一。﹞

【出下館詩】

麥候始淸和。涼雨銷炎燠。紅蓮搖弱荇。丹藤繞新竹。物色盈懷抱。方駕娛耳目。零落旣難畱。何用存華屋。﹝○本集四。《詩紀》六十一。又《初學記》三作夏日詩。引燠﹑竹二韻。﹞

【落日同何儀曹煦詩】

參差復殿影。氛氳綺羅雜。風入天淵池。芰荷搖復合。遠聽雀聲聚。回望樹陰沓。一賞桂尊前。寧傷蓬鬢颯。﹝○本集四。《詩紀》六十一。﹞

【夜聽妓詩二首】

瓊閨釧響聞。瑤席芳塵滿。要取洛陽人。共命江南管。情多舞態遲。意傾歌弄緩。知君密見親。寸心傳玉碗。﹝玉臺作鋺。○本集三。玉臺新詠四。《詩紀》六十一。﹞

上客光四座。佳麗直千金。掛釵報纓絕。墮珥答琴心。蛾眉已共笑。淸香復入襟。歡樂夜方靜。翠帳垂沈沈。﹝○同上﹞

【詠薔薇詩】

低枝詎勝葉。輕香幸自通。發萼初攢紫。余采尙霏紅。新花對白日。故蕊逐行風。參差不俱曜。誰肯盻薇叢。﹝○本集五。《詩紀》六十一。﹞

【詠蒲詩】

離離水上蒲。結水散爲珠。間廁秋菡萏。出入春鳧雛。初萌實雕俎。暮蕊雜椒塗。所悲塘上曲。遂鑠黃金軀。﹝○本集五。《詩紀》六十一。﹞

【詠兔絲詩】

輕絲旣難理。細縷竟無織。爛熳已萬條。連綿復一色。安根不可知。縈心終不測。所貴能捲舒。伊用蓬生直。﹝○本集五。《詩紀》六十一。﹞

【遊東堂詠桐詩】

孤桐北窗外。髙枝百尺餘。葉生旣婀娜。葉落更扶疏。無華復無實。何以贈離居。裁爲珪與瑞。足可命參墟。﹝○本集五。《類聚》八十八。《初學記》二十八。《詩紀》六十一。﹞

【雜詠三首】〖本集作同詠座上所見一物。〗

【鏡臺】

玲瓏類丹檻。苕亭似玄闕。對鳳懸淸冰。垂龍掛明月。照粉拂紅妝。插花理云發。玉顏徒自見。常畏君情歇。﹝○本集五作詠鏡臺。玉臺新詠四。《初學記》二十五作詠鏡臺詩。《禦覽》七百十七。《詩紀》六十一。﹞

【燈】

發翠斜溪裏。蓄寶宕山峯。抽莖類仙掌。銜光似燭龍。飛蛾再三繞。輕花四五重。孤對相思夕。空照舞衣縫。﹝○本集五作詠燈。玉臺新詠四。《類聚》八十作詠燈詩。《初學記》二十五作詠燈詩。萬花谷續八作謝朓詩。《詩紀》六十一。﹞

【燭】

杏梁賓未散。桂宮明欲沈。曖色輕幃裏。低光照寶琴。徘徊云髻影。的爍綺疏金。恨君秋月夜。遺我洞房陰。﹝○本集五作詠燭。玉臺新詠四。《類聚》八十作詠燭詩。《詩紀》六十一。﹞

【同詠樂器】〖《詩紀》云。王融詠琵琶。沈約詠篪。各見本集。〗

【琴】

洞庭風雨幹。龍門生死枝。雕刻紛布濩。衝響郁淸危。春風搖蕙艸。秋月滿華池。是時操別鶴。淫淫客淚垂。﹝○本集五。《初學記》十五作詠琴詩。萬花谷後三十二作謝朓詩。《詩紀》六十一。﹞

【同詠坐上玩器】〖《詩紀》云。沈約詠竹檳榔盤。見本集。〗

【烏皮隱幾】

蟠木生附枝。刻削豈無施。取則龍文鼎。三趾獻光儀。勿言素韋潔。白沙尙推移。曲躬奉微用。聊承終宴疲。﹝○本集五。《詩紀》六十一。又艸堂詩箋二十六寄劉詩注引儀﹑移﹑疲三韻。﹞

【同詠坐上所見一物】〖柳惲詠同。王融詠幔。虞炎詠簾。各見本集。〗

【席】

本生潮汐池。洲蔽杜若。幽渚奪江蘺。遇君時采擷。玉座奉金卮。但願羅衣拂。無使素塵彌。﹝○本集五。玉臺新詠四。《類聚》六十九。《初學記》二十五作謝朓詩。萬花谷續七作詠席。《詩紀》六十一。﹞

【詠竹火籠】

庭雪亂如花。井冰粲成玉。因炎入貂袖。懷溫奉芳褥。體密用宜通。文邪性非曲。本自江南墟。﹤女便﹥娟修且綠。暫承君玉指。請謝陽春旭。﹝○本集五。《詩紀》六十一。又《類聚》七十引玉﹑蓐﹑曲﹑旭四韻。《禦覽》七百十一引玉﹑蓐﹑曲三韻。﹞

【詠鸂鶒】

蕙艸含初芳。瑤池曖晚色。得廁鴻鸞影。晞光弄羽翼。﹝○本集五。《類聚》九十二。《詩紀》六十一。﹞

【至尋陽詩】

過客無畱軫。馳暉有奔箭。﹝○《文選》二十六暫使下都夜發新林至京邑詩注。﹞

【詩】

夜條風淅淅。晚葉露淒淒。﹝○合璧事類別集五十四。﹞

【聯句詩】

【陽雪連句遙贈和】

積雪皓陰池。北風鳴細枝。九逵密如繡。何異遠別離。風庭舞流霰。冰沼結文澌。飲春𨿽以燠。欽賢紛若馳。珠霙條間響。玉澑檐下垂。杯酒不相接。寸心良共知。飛雲亂無緒。結冰明曲池。𨿽乖促席燕。白首信勿虧。飄素瑩檐澑。巖結噎通岐。樽罍如未浣。況乃限音儀。原隰望徙倚。松筠竟不移。隱憂恧萱樹。忘懷詩山卮。初昕逸翮舉。日昃駑馬疲。幽山有桂樹。歲暮方參差。﹝沈右率約○本集五。《詩紀》六十一。又古文苑四作謝文學朓。引澌﹑垂二韻。作江秀才革。引垂﹑知二韻。﹞

【還塗臨渚】

綠水纈淸波。靑山繡芳質。落景皎晚陰。殘花綺餘日。白沙澹無際。靑山眇如一。傷此物運移。惆悵望還律。白水田外明。孤嶺松上出。卽趣佳可淹。淹畱非下秩。﹝府君遙和○本集五。《詩紀》六十一。﹞

【紀功曹中園】

蘭亭仰遠風。芳林接云崿。傾葉順淸飆。修莖佇髙鶴。連綿夕雲歸。晻曖日將落。寸陰不可畱。蘭墀豈停酌。丹纓猶照樹。綠筠方解籜。永志能兩忘。卽賞謝丘壑。﹝府君○本集五。《詩紀》六十一。﹞

【間坐】

雨洗花葉鮮。泉漫芳塘溢。藉此間賦詩。聊用蕩羈疾。霢霂微雨散。葳蕤蕙艸密。預藉芳筵賞。沾生信昭悉。紫葵窗外舒。靑荷池上出。旣闔潁川扉。且臥淮南秩。流風蕩晚陰。行雲掩朝日。念此蘭蕙客。徒有芳菲質。﹝何從事○本集五。《詩紀》六十一。﹞

【侍筵西堂落日望鄕】

沈病已綿緒。負官別鄕憂。髙城淒夕吹。時見國煙浮。漠漠輕雲晚。颯颯髙樹秋。鄕山不可望。蘭卮且獻酬。旻髙識气迥。泉渟知潦收。幸遇慶筵渥。方且沐恩猷。蕓黃先露早。騷瑟驚暮秋。舊城望已肅。況乃客悠悠。﹝何從事。○本集五。《詩紀》六十一。﹞

【往敬亭路中】

山中工杜綠。江南蓮葉紫。芳年不共遊。淹畱空若是。綠水丰漣漪。靑山多繡綺。新條日向抽。落花紛已委。弱葼旣靑翠。輕莎方靃靡。鷖鴟沒而遊。麇騰復倚。春岸望沈沈。淸流見瀰瀰。幸藉人外遊。盤桓水能徙。騖枻把瓊芳。隨山訪靈詭。榮楯每嶙峋。林堂多碕礒。﹝府君○本集五。《詩紀》六十一。﹞

【祀敬亭山春雨】

水府眾靈出。石室寶圖開。白雲帝鄕下。行雨巫山來。歌風贊靈徳。舞蹈起輕埃。髙軒乍畱吹。玄羽或徘徊。福降羣仙下。識逸百神該。靑鳥飛層隙。赤鯉泳瀾隈。﹝齊舉郎○本集五。《詩紀》六十一。﹞

齊詩卷五

虞炎

﹝炎。會稽人。初爲博士。累遷散騎侍郎﹑驍騎將軍。有集七卷。﹞

【玉階怨】

紫藤拂花樹。黃鳥度靑枝。思君一嘆息。苦淚應言垂。﹝○玉臺新詠四。《樂府詩集》四十三。《詩紀》六十二。﹞

【餞謝文學離夜詩】

差池燕始飛。冪歷艸初輝。離人悵東顧。遊子愴西歸。淸潮已駕渚。溽露復沾衣。一乖當春聚。方掩故園扉。﹝○謝宣城詩集四作虞別駕餞謝文學。古文苑四作虞駕部餞謝文學離夜。《詩紀》六十二。﹞

【詠簾詩】

靑軒明月詩。紫殿秋風日。朣朧引光輝。晻曖映容質。淸露依檐垂。蛸絲當戶密。褰開誰共臨。掩晦得如失。﹝○謝宣城詩集五。《初學記》二十五。萬花谷續六。《詩紀》六十二。﹞

【奉和竟陵王經劉巘墓下詩】

下帷聞昔儒。窺園信且逸。聚學叢煙郊。棲遁事環蓽。戢景謝歸年。稅駕空悠日。庭露已沾衣。松門向蕭瑟。憫憫神念周。依依惠言密。﹝○謝宣城詩集四。《詩紀》六十二。﹞

王思遠

﹝思遠。小字阿戎。瑯邪臨沂人。仕至吏部郎。攺授司徒左長史。永元二年。遷度支尙書。未拜卒。﹞

【皇太子釋尊詩】〖殘缺〗

龍圖昇曜。龜籍流芳。俗資儒從。化以學昌。葳蕤四代。昭晰三王。揮發性靈。財成教方。

時陂樂淪。風凋禮失。縫掖不衣。章句豈術。蘊金孰砥。懷玉焉器。養正者睿。敷文惟懿。

帝則昭天。皇圖軼古。乃聖乃神。重規疊矩。霞構兩庠。星陳二序。橫經若林。負書被宇。

國緒克隆。儲暉允鏡。玉粹蕭芬。體元居正。溫文自躬。惇悅以性。崇道讓齒。業大徳盛。

髙殿旣筵。遠言旣宣。窮理盡奧。闡幾洞玄。降情肅﹛敝巾﹜。盥聖薦賢。﹝○文館詞林百六十。﹞

王寂

﹝寂。字子玄。瑯邪臨沂人。僧虔子。位祕書郎。卒年二十一。有集五卷。﹞

【第五兄揖到太傅竟陵王屬奉詩】〖五章〗

蘭馥春林。松貞秋阪。匪霜匪風。寧髙寧遠。玉華彼川。琛先玆巘。至徳綢繆。嘉英繾綣。

西周擇才。東京得士。明明大齊。顯允君子。芳華早照。徽聲夙美。如彼招搖。不功而歭。

天遙遠漢。日華月麗。彥無沈隱。賢豈幽滯。如蘭斯芬。如花斯蒂。臣實有恭。皇亦有憓。

周旦綿邈。漢光遙緬。左右匡弼。朝夕臺鉉。嘉王副玆。聲邁前典。誰奉神軒。匪徳無踐。

寒林泛月。霜峯淡煙。濁樽湛澹。淸調連綿。顧尋出處。中襟閔然。曷爲贊仰。敢獻微篇。﹝○文館詞林百五十二。﹞

阮彥

【皇太子釋奠會詩】〖八章〗

惟帝禦宇。惟聖裁荃。云官眇載。鳳紀遐傳。於皇作後。纘武乘天。地契斯彰。震符乃宣。

五帝繼作。三王代新。教藹隆周。軌滅荒秦。興之用博。替之斯堙。敬業貽訓。務於成均。

蘊寶聿攄。藏信咸澈。璧日文曜。珠星瀉晰。大開泮渚。爰構庠藝。越岫重梯。憑波累枻。

兼明翌政。麗景承霄。玉振方辰。金聲夙標。徳暎姬儲。芳騰夏朝。四輔陶輝。三善伊昭。

睿機欽典。式夤昧旦。永言念玆。舊章載煥。習習胥斅。濟濟師贊。告釁捨獘。肅奠循裸。

玉動璇軒。鑾回璧戺。適序親薦。登堂降齒。槐保鏘儀。揆傅觀止。物悟大哉。神稱至矣。

獻禮卒虔。分除起宴。庭旅賓筵。階陳肆縣。笙鏞登越。干戚浮絢。明聳八音。幽馳九變。

慶逾居雒。驤疑在鎬。百靈具祗。萬紘同造。粵以空微。預均風艸。取濫槐纓。無聞輿阜。﹝○文館詞林百六十。﹞

王僧令

【皇太子釋奠會詩】〖六章〗

伊昔上徳。體極凝貞。敷文翊典。濟美基平。三墳爰暢。六順斯明。玄風流采。邈代飛馨。

洪機瀉禦。禎符景歷。纘承聖輝。盈圖蘊冊。化協無疆。皇猷匪隔。海裔覃仁。沙方浹澤。

帝圖遠泰。震儲克融。識超玄覽。志邁謙沖。弘仁博藝。禮讓兼崇。傾衢舞﹤巾惠﹥。溢路歌風。

詢謀有徽。克晨嘉奠。禮光瑤俎。樂泛軒縣。饗畢祉流。回神曲燕。慶溢歡悰。情稠恩徧。

肅令警辰。禎徽曜節。慶晷逶迆。祥雲炤﹤火析﹥。瑤旆煙回。金聲霄撤。浹宇懷昌。含生載悅。

衝心幽被。獎逯無偏。棲質瓊伍。儷服華筵。微蓱托海。毳羽浮天。方陶姬化。永沐姚年。﹝○文館詞林百六十。﹞

袁浮丘

【皇太子釋奠詩】〖七章〗

三象旣區。八文斯載。靡人誰牧。匪後焉載。參差王列。回環紀代。數含興毀。理彰彪晦。

我皇廣運。實惟靈徳。於昭儲嗣。徽光萬國。曾是知微。降情惇克。陳經憲古。正訛辯感。

巖巖崇殿。藹藹重筵。韶儀淳睟。遠旨淸宣。剖斥穿雜。總括凝泉。衝識知歸。蒙薄攸遷。

司業克終。告成奠旅。簡習容章。筮辰獻舉。肅玆戒禁。潔此牲俎。搖金蓋鳳。自宮䢐序。

有觀惟禮。亦旣具來。儒巾云列。朝紱星陪。式是保訓。允兼明臺。比萼唐衛。燁燁光埃。

冬緒禦朔。气爽煙輝。彯霞旦捲。凝霜晚晞。張縣瞀目。鏗鏘動幾。翻舞屢還。絕音忘歸。

語遠河淸。記閟辰遲。薗朝遊夕。浮年偶時。爵賀峻檐。蟈鳴曠坻。俯蹈盛典。仰震庸辭。﹝○文館詞林百六十。﹞

陸慧曉

﹝慧曉。字叔明。吳郡吳人。髙帝輔政。除尙書殿中郎。尋引爲東閣祭酒。歷會稽郡丞﹑江夏內史﹑行郢州事。遷吏部郎﹑五兵尙書﹑南兗州刺史。永元二年卒。年六十二。﹞

【遊仙詩】

旌翻玉華晦。神轉雲光移。襲舄黃山下。投佩朱路歧。﹝○《類聚》七十八。《詩紀》六十二。﹞

陸厥

﹝厥。字韓卿。慧曉仲孫。州舉秀才。少傅主簿。遷行參軍。永元元年卒。年二十八。有集十卷。﹞

【蒲阪行】

江南風已春。河間柳已把。雁反無南書。寸心何由寫。流泊祁連山。飄颻髙闕下。﹝○《樂府詩集》四十。《詩紀》六十二。﹞

【齊歌行】

黃金徒滿籝。不如守章句。雪宮紛多士。稷下岌成覆。同載雙連珠。合席懸河注。垂帷五行下。操筆百金賦。華屋大車方。髙門四馬驅。玄豹空不食。南山隱雲霧。﹝○《樂府詩集》六十四。《詩紀》六十二。﹞

【南郡歌】

江南可采蓮。蓮生荷已大。旅雁向南飛。浮雲復如蓋。望美積風露。疏麻成襟帶。雙珠惑漢臯。蛾眉迷下蔡。玉齒徒粲然。誰與啟含貝。﹝○《樂府詩集》七十二。《詩紀》六十二。﹞

【邯鄲行】

趙女擫鳴琴。邯鄲紛躧步。長袖曳三街。兼金輕一顧。有美獨臨風。佳人在遐路。相思欲褰衽。叢臺日已暮。﹝○《樂府詩集》七十六。《詩紀》六十二。﹞

【左馮翊歌】

上林潏紫泉。離宮赫千戶。飛鳴亂鳧雁。參差雜蘭杜。比翼獨未羣。連葉誰爲伍。一物或難致。無雲泣易睹。﹝《樂府詩集》八十四。《詩紀》六十二。﹞

【京兆歌】

兔園夾池水。修竹復檀欒。不如黃山苑。儲胥與露寒。邐迆傍無界。岑崟郁上干。上干入翠微。下趾連長薄。芳露浸紫莖。秋風搖素萼。雁起宵未央。雲間月將落。照梁桂兮影徘徊。承露盤兮光照灼。壽陵之街走狐兔。金卮玉碗會銷鑠。願奉蒲萄花。爲君實羽爵。﹝○《樂府詩集》八十四。《詩紀》六十二。﹞

【李夫人及貴人歌】

屬車桂席塵。豹尾香煙滅。彤殿向蘼蕪。靑蒲復萎絕。坐萎絕。對蘼蕪。臨丹階。泣椒塗。寡鶴羈雌飛且止。雕梁翠壁网蜘蛛。洞房明月夜。對此淚如珠。﹝○玉臺新詠九。《類聚》四十三。《樂府詩集》八十四。《詩紀》六十二。﹞

【中山王孺子妾歌二首】

未央才人。中山孺子。一笑傾城。一顧傾市。傾城不自美。傾市復爲容。願把陵陽袖。披云望九重。﹝○《樂府詩集》八十四。《詩紀》六十二。﹞

如姬寢臥內。班姬坐同車。洪波陪飲帳。林光宴秦餘。歲暮寒飆及。秋水落芙蕖。子瑕矯後駕。安陵泣前魚。賤妾終已矣。君子定焉如。﹝○《文選》二十六。玉臺新詠四。《樂府詩集》八十四。《詩紀》六十二。﹞

【臨江王節士歌】

木葉下。江波連。秋月照浦云歇山。秋思不可裁。復帶秋風來。秋風來已寒。白露驚羅紈。節士慷慨發衝冠。彎弓掛若木。長劍竦云端。﹝○《樂府詩集》八十四。海錄碎事十九。《詩紀》六十二。又艸堂詩箋八魏將軍歌注引冠﹑端二韻。﹞

【奉答內兄希叔詩】〖五章〗

嘉惠承帝子。躧履奉王孫。屬叨金馬署。又點銅龍門。出入平津邸。一見孟嘗尊。歸來翳桑柘。朝夕異涼溫。

䢐落固云是。寂蔑終如斯。杜門淸三逕。坐檻臨曲池。鳧鵠嘯儔侶。荷芰如參差。𨿽無田田葉。及爾泛漣漪。

春華與秋實。庶子及家臣。王門所以貴。自古多俊民。離宮收杞梓。華屋富徐陳。平旦上林苑。日入伊水濱。

書記旣翩翩。賦歌能妙絕。相如恧溫麗。子云慚筆札。駿足思長陂。此車畏危轍。愧玆山陽燕。空此河陽別。

平原十日飲。中散千里遊。渤海方淫滯。宜城誰獻酬。屏居南山下。臨此歲方秋。惜哉時不與。日暮無輕舟。﹝○《文選》三十六。《詩紀》六十二。又《類聚》三十一作奉答內兄顧希叔詩。引第五章

。﹞

劉繪

﹝繪。字士章。彭城人。初爲齊髙帝行參軍。歷位中書郎。竟陵王開西邸。繪爲後進領袖。梁武帝蕭衍起兵。朝廷以繪持節督四州軍事。東昏殞。城內遣繪及範云送首詣梁王。轉大司馬從事中郎。中興二年卒。年四十五。有集十卷。﹞

【同沈右率諸公賦鼓吹曲二首】

【巫山髙】

髙唐與巫山。參差郁相望。灼爍在雲間。氛氳出霞上。散雨收夕臺。行雲捲晨障。出沒不易期。嬋娟以悵惆。﹝○謝宣城詩集二。文苑英華二百一。《樂府詩集》十七。《詩紀》六十二。﹞

【有所思】

別離安可再。而我更重之。佳人不相見。明月空在帷。共銜滿堂酌。獨斂向隅眉。中心亂如雪。寧知有所思。﹝○謝宣城詩集二。《類聚》四十一作有所思行。文苑英華二百二。《樂府詩集》十七。《文選》補遺三十四。廣《文選》十四。《詩紀》六十二。﹞

【餞謝文學離夜詩】

汀洲千里芳。朝云萬里色。悠然在天隅。之子去安極。春潭無與窺。秋臺誰共陟。不見一佳人。徒望西飛翼。﹝○謝宣城詩集四作餞謝文學。古文苑四。《文選》補遺三十四。《詩紀》六十二。﹞

【入琵琶峽望積布磯呈玄暉詩】

江山信多美。此地最爲神。以玆峯石麗。重在芳樹春。照爛虹霓雜。交錯錦繡陳。差池若燕羽。崱屶似龍鱗。卻瞻了非向。前觀已復新。翠微上虧景。靑莎下拂津。巉嚴如刻削。可望不可親。昔途首遐路。未獲究淸塵。誓將返初服。歲暮請爲鄰。﹝○謝宣城詩集四作入琵琶峽望積布磯。《詩紀》六十二。又《類聚》二十七作入琵琶峽望積布磯詩。引神﹑春﹑神﹑新﹑津五韻。﹞

【詠博山香鑪詩】

參差郁佳麗。合沓紛可憐。蔽虧千種樹。出沒萬重山。上鏤秦王子。駕鶴乘紫煙。下刻蟠龍勢。矯首半銜蓮。旁爲伊水麗。芝蓋出巖間。復有漢遊女。拾羽弄餘妍。榮色何雜揉。縟繡更相鮮。麇麚或騰倚。林薄杳芊﹛艸眠﹜。掩華終不發。含薰未肯然。風生玉階樹。露湛曲池蓮。寒虫悲夜室。秋云沒曉天。﹝○《初學記》二十五。《詩紀》六十二。又《類聚》七十所引缺憐一韻。﹞

【詠萍詩】

可憐池內萍。葐蒀紫復靑。巧隨浪開合。能逐水低平。微根無所綴。細葉詎須莖。漂泊終難測。畱連如有情。﹝○《初學記》二十七。文苑英華三百二十七作吳均。注云。一作南齊劉繪。《詩紀》六十二。﹞

【和池上梨花詩】〖和王融。〗

露庭晚翻積。風閨夜入多。縈藂似亂蝶。拂燭狀聯蛾。﹝○古文苑四作和王中書。《詩紀》六十二。﹞

【送別詩】

春滿方解籜。弱柳向低風。相思將安寄。悵望南飛鴻。﹝○《類聚》二十九。﹞

劉﹤王貞﹥

﹝﹤王貞﹥。字士溫。繪弟。仕齊歷尙書吏部郎﹑義興太守。﹞

【上湘度琵琶磯詩】

玆山挺異崿。孤起秀雲中。陵池激楚浪。紛糺絕宛風。煙峯晦如晝。寒水淸若空。頡頏鷗舞白。流亂葉飛紅。﹝○《類聚》二十七。《詩紀》六十二。﹞

袁彖

﹝彖。字偉才。陳郡人。仕齊。官至侍中。有集五卷。﹞

【贈庾易詩】

〖南史曰﹕庾易。新野人。居江陵。志性恬靜。不交外物。齊臨川王映臨州。表薦之。餉麥百斛。易辭不受。以文義自樂。安西長史袁彖欽其風。贈詩一首。〗

白日淸明。靑雲遼亮。昔聞巢許。今睹臺尙。﹝○南史庾《易傳》。《詩紀》六十二。﹞

【遊仙詩】

羽客宴瑤宮。旌蓋乍舒設。王子洛浦來。湘娥洞庭發。長引逐淸風。髙歌送奔月。並馭排帝闥。連吹入天闕。萬古一方春。千霜豈二發。﹝○《類聚》七十八。《詩紀》六十二。﹞

【同前】

白日三重階。黃金九層路。采煙拂紫甍。芳風搖碧樹。﹝○《類聚》七十八。《詩紀》六十二。﹞

虞通之

﹝通之。會稽余姚人。官至步兵校尉。﹞

【贈傅昭詩】

〖梁《書》曰﹕傅昭少有神情。宋廷尉虞願聞之。遣車迎昭。時願宗人通之在坐。並當世名流。通之贈昭《詩》曰﹕〗

英妙擅山東。才子傾洛陽。淸塵誰能嗣。及爾遘遺芳。﹝○梁書傅昭傳。南史傅昭傳。《詩紀》六十二。﹞

齊詩卷六

顧﹛則心﹜

﹝﹛則心﹜。揚州主簿。善易。﹛則心﹜一作則心。一作測。﹞

【望廨前水竹詩】

〖《詩紀》云。何遜集載此詩。題云望廨前水竹答崔錄事。拾遺作顧則心。〗

蕭蕭叢竹映。澹澹平湖淨。葉倒漣漪文。水漾檀欒影。相思不會面。相望空延頸。遠天去浮雲。長墟鈄落景。幽痾與歲積。賞心隨事屏。鄕念一邅回。白髮生俄頃。﹝○何水部集二。選詩拾遺。《詩紀》六十二。﹞

鐘憲

﹝憲。潁川長社人。齊正員外郎﹞

【登羣峯標望海詩】

〖《詩紀》云。此詩見謝朓集。題云和劉西曹望海。拾遺作鐘憲。〗

蒼波不可望。望極與天平。往往孤山暎。處處春云生。差池遠雁沒。颯沓羣鳧驚。囂塵及簿領。棄捨出重城。臨川徒可羨。結网庶時營。﹝○謝宣城詩集四。選詩拾遺。《詩紀》六十二。﹞

許瑤之

擬自君之出矣﹝《詩紀》云。藝文作宋孝武帝。﹞

自君之出矣。金翠暗無精。思君如日月。回環晝夜生。﹝○玉臺新詠十。《詩紀》五十四。﹞

【詠柟橊枕詩】

〖《詩紀》云。吳都賦。柟橊之木。注曰﹕柟橊。木之盤結者。材理堅邪可作器。然則柟橊卽所謂木癭。橊字癅字假借通用耳。故曰因病成妍也。〗

端木生河側。因病遂成妍。朝將云髻別。夜與蛾眉連。﹝○玉臺新詠十。《詩紀》五十四。﹞

【閨婦答鄰人詩】

昔如影與形。今如胡與越。不知行遠近。忘卻離年月。﹝○玉臺新詠十。《詩紀》五十四。﹞

朱碩仙﹝朱子尙附﹞

【吳聲獨曲二首】

〖南齊時。朱碩仙善歌吳聲讀曲。武帝出遊鐘山。幸何美人墓。碩仙歌云云。帝神色不悅曰﹕小人不遜弄我。時朱子尙亦善歌。復爲一曲云云。於是俱蒙厚賫。〗

【碩仙歌】

二憶所歡時。緣山破芿荏。山神感儂意。盤石銳鋒動。﹝○《樂府詩集》四十六。《詩紀》六十二。﹞

【子尙歌】

曖曖日欲冥。歡騎立踟躕。太陽猶尙可。且願停須臾。﹝○同上﹞

石道慧

【離合詩】

好仇華良夜。子歡我亦欣。昊穹出明月。一坐感良晨。﹝娛○《類聚》五十六。《詩紀》六十二。﹞

檀秀才﹝逯案。以下七人詩原附謝朓集同題之下。﹞

【陽春歌】

靑春獻初歲。白日映雕梁。蘭萌猶自短。柳葉未能長。已見花紅髮。復聞花蕊香。乘紫試遊衍。誰知心獨傷。﹝○謝宣城詩集二。文苑英華九十三。《樂府詩集》五十一。《詩紀》五十八。﹞

江朝請﹝奐﹞

【淥水曲】〖淥。謝集作綠。《詩紀》同。〗

塘上蒲欲齊。汀洲杜將歇。春心旣易蕩。春流豈難越。桂棹及晚風。菱江映初月。芳香若可贈。爲君步羅襪。﹝○謝宣城詩集二。《樂府詩集》五十九。《詩紀》五十八。﹞

陶功曹﹝失名﹞

【采菱曲】

朝日映蘭澤。乘內入桂嶼。棹影已流倡。輕舟復容與。勿遽佳期移。方追明月侶。采采詎盈掬。還望空延佇。﹝○謝宣城詩集二。《詩紀》五十八。﹞

朱孝廉﹝失名﹞

【白雪曲】

凝雲沒霄漢。從風飛且散。聯翩下幽谷。徘徊依井幹。旣興楚客謠。亦動周王嘆。所恨輕寒早。不迨陽春旦。﹝○謝宣城詩集二。文苑英華三百三十一。《樂府詩集》五十七。《詩紀》五十八。﹞

王秀之

﹝秀之。字伯奮。瑯邪臨沂人。累遷都官尙書。出爲隋王鎭西長史﹑吳興太守。﹞

【臥疾敍意詩】

貞悔不少期。福極固難豫。疾藥𨿽一途。遂以千百慮。景仄念䢐齡。帶緩每危曙。循躬旣已玆。況復歲將暮。層冰日夜多。飛雲密如霧。歸鴻互斷絕。宿鳥莫能去。輟我丘中琴。良由一嗟故。隱淪迹有違。宰官功未樹。何用攬餘情。恨恨此故路。豈言勞者歌。且曰幽人賦。﹝○謝宣城詩集四。《詩紀》六十。﹞

江孝嗣

【北戍瑯邪城詩】

驅馬一連翩。日下情不息。芳樹似佳人。惆悵余何極。薄暮苦羈愁。終朝傷旅食。丈夫許人世。安得顧心臆。按劍勿復言。誰能耕與織。﹝○謝宣城詩集四。《文選》補遺三十六。廣《文選》十。《詩紀》六十。﹞

【離夜詩】

石泉行可照。蘭杜向含風。離歌上春日。芳思徒以空。情遽曉云發。心在夕何終。幽琴一罷調。淸醑復誰同。﹝○謝宣城詩集四。《詩紀》六十一。﹞

王常侍﹝失名﹞

【離夜詩】

月沒髙樓曉。雲起扶桑時。燭筵曖無色。行住閔相悲。當軒已凝念。況乃淸江湄。懷人忽千里。誰緩鬢䢐絲。﹝○謝宣城詩集四。《詩紀》六十一。﹞

王晏

﹝晏。字休默。一字士彥。瑯邪臨沂人。宋大明末。歷建安國常侍﹑員外郎﹑徵北參軍﹑鎭西記室諮議。齊受禪。轉太子中庶子。歷步兵校尉﹑侍中﹑僕射尙書令﹑太傅﹑建武四年。坐罪誅。﹞

【和徐孝嗣詩】

槐序候方調。﹝○南史王晏傳。﹞

韓蘭英

﹝蘭英始爲後宮司儀。後爲博士。﹞

【爲顏氏賦詩】

〖金樓子曰﹕齊郁林王時。有顏氏女。夫嗜酒。父母奪之。入宮爲列職。帝以春夜命後宮司儀顏氏賦曰云。帝乃還之。〗

絲竹猶在禦。愁人獨向隅。棄置將已矣。誰憐微薄驅。﹝○金樓子一。﹞

釋寶月

【估客樂】〖二曲〗

〖齊武帝布衣時。嘗遊樊鄧。登祚以後。追憶往事。作估客樂。使寶月奏之管弦。月又上此二曲。凡四章。〗

郎作十里行。儂作九里送。拔儂頭上釵。與郎資路用。﹝○《樂府詩集》四十八。《詩紀》六十二。﹞

有信數寄書。無信心相憶。莫作瓶落井。一去無消息。﹝○同上﹞

【同前】

大艑珂峨頭。何處發揚州。借問艑上郎。見儂所歡不。﹝○《樂府詩集》四十八。《詩紀》六十二。﹞

初發揚州時。船出平津泊。五兩如竹林。何處相尋博。﹝○同上﹞

【行路難】

君不見孤雁關外發。酸嘶度揚越。空城客子心腸斷。幽閨思婦气欲絕。凝霜夜下拂羅衣。浮雲中斷開明月。夜夜遙遙徒相思。年年望望情不歇。寄我匣中靑銅鏡。倩人爲君除白髮。行路難。行路難。夜聞南城漢使度。使我流淚憶長安。﹝○玉臺新詠九。文苑英華二百。《樂府詩集》七十。《詩紀》六十二。○逯案。詩品謂此歌乃柴廓作。月竊爲己有。﹞

【雜歌謠辭】

【蘇小小歌】〖一曰錢塘蘇小小歌。〗

〖樂府廣題曰﹕蘇小小。錢塘名倡也。蓋南齊時人。西陵在錢塘江之西。歌云西陵松柏下。是也。〗

妾乘油壁車。郎騎靑驄馬。何處結同心。西陵松柏下。﹝○玉臺新詠十。《樂府詩集》八十五。《詩紀》六十三。﹞

【永明初歌】

〖《齊書》五行志曰﹕永明初。百姓歌曰云云。後句間云陶郎來。白者金色。馬者兵事。三年。妖賊唐宇之起。言唐來勞也。〗

白馬向城啼。欲得城邊艸。﹝○南《齊書》五行志。《詩紀》六十三。﹞

【百姓爲東昏侯歌】

〖南史曰﹕東昏侯又以閱武堂芳樂苑。窮奇極麗。當暑種樹。大樹合抱。亦皆移掘。插葉系華。取玩俄頃。又於苑中立店肆。模大市。日遊市中。離所寶物與宮人閹豎共爲裨販。以潘妃爲市令。自爲市吏錄事。叉開渠立埭。躬自引船。埭上設店。坐而屠肉。於時百姓歌云。〗

閱武堂。種楊柳。至尊屠肉。藩妃酤酒。﹝○南史齊廢帝東昏侯紀。六朝事迹編類上。﹞

【沈麟士引童謠】

〖沈氏述祖徳碑曰﹕沈莫盛於吳興。始吾祖戎建大勛。辭顯職。繇江北避地居吳之餘不鄕。其卒也永平元年。葬鄕之金鰲山。時有金鵝。三鳴而去。童謠曰云云。遂更名其山曰金鵝。〗

金鵝鳴。沈氏興。代代出公卿。﹝○湖錄金石考四。﹞

【張敬兒自爲歌謠】

〖南史曰﹕張敬兒性好卜術。信夢尢甚。又使於鄕裏爲謠言。使小兒輩歌曰云云。敬兒家在冠軍。宅前有地名赤谷。始其母於田中臥。夢犬子有角舐之。已而有娠而生敬兒。故初名狗兒。又生一子。因狗兒之名。復名豬兒。宋明帝嫌狗兒名鄙。攺爲敬兒。故豬兒亦攺名恭兒。〗

天子在何處。宅在赤谷口。天子是阿誰。非豬如是狗。﹝○南史張敬兒傳。﹞

【永明中虜中童謠】

〖南《齊書》曰﹕永明中。虜中童謠云云。尋而京師人家忽生火。赤於常火。熱小微。貴賤爭取以治病。敕禁之。不能斷。後梁以火徳興。〗

黑水流北。赤火入齊。﹝○南《齊書》五行志。﹞

【永明中魏地童謠】

〖南史曰﹕永明十一年秋七月。先是魏地謠言云云。是歲有沙門從北賫此火而至。色赤於常火而微。云以療疾。貴賤爭取之。咸云聖火。詔禁之不止。火炙至七炷而疾愈。吳興丘國寶密以還鄕。邑人楊道慶虛疾二十年。依法炙卽差。是月上崩。〗

赤火南流喪南國。﹝○南史齊武帝紀。﹞

【永元元年童謠】

〖南《齊書》曰﹕永元元年童謠云云。千里流者。江佑也。東城。遙光也。遙光夜舉事。垣歷生者烏皮袴褶往奔之。跛腳。亦遙光。老姥子。孝字之象。徐孝嗣也。〗

洋洋千里流。流翣東城頭。烏馬烏皮袴。三更相告訴。腳跛不得起。誤殺老姥子。﹝○南《齊書》五行志。《詩紀》六十三。﹞

【永元中童謠】

〖南《齊書》曰﹕永元中童謠云云。識者解云。陳顯達屬豬。崔慧景屬馬。非也。東昏侯屬豬。馬子未詳。梁王屬龍。蕭穎冑屬虎。崔慧景攻臺。頓廣莫門死。時年六十三。烏集傳捨。卽所謂瞻烏爰止。於誰之屋。三八二十四。起建元元年至中興二年。二十四年也。摧折景陽樓。亦髙臺傾之意也。言天下將去。乃得休息也。〗

野豬𨿽嗃々。馬子空閭渠。不知龍與虎。飲食江南墟。七九六十三。廣莫人無餘。烏集傳捨頭。今汝得寬休。但看三八後。摧折景陽樓。﹝○南《齊書》五行志。《詩紀》六十三。﹞

【山陰謠】

〖南史曰﹕丘仲孚爲山陰令。居職甚有聲稱。百姓爲此謠。前世傅琰父子﹑沈憲﹑劉玄明。相繼宰山陰。並有政績。〗

二傅沈劉。不如一丘。﹝○南史丘仲孚傳。《詩紀》六十三。﹞

【東昏侯時宮中謠】

〖南史曰﹕初。左右刀敕之徒悉號爲鬼。宮中訛云云。當時莫解。梁武平建鄴。東昏死。羣小一時誅滅。故稱爲諸鬼也。俗間以細剉肉糅以姜桂曰肅刂。意者以凶黨皆當細剉而烹之也。〗

趙鬼食鴨肅刂。諸鬼盡著調。﹝○南史茹法珍傳。﹞

【時人爲桓康語】

〖南史曰﹕桓康。蘭陵人也。隨武帝起兵。摧堅陷陣。膂力絕人。江南人畏之。髙帝鎭東府。除武陵王中兵寧朔將軍。常侍衛左右。帝誅黃回。使康數回罪。然後殺之。時人語曰﹕〗

欲侜張。問桓康。﹝○南《齊書》桓康傳。南史桓康傳。《詩紀》六十三。﹞

【荀伯玉聞靑衣小兒語】

〖南《齊書》曰﹕初。太祖在淮南。伯玉假還廣陵。夢上廣陵城南樓上。有二靑衣小兒語伯玉云云。伯玉視城下人。頭皆有艸。元徽五年而廢蒼梧。〗

艸中肅。九五相追逐。﹝○南《齊書》荀伯玉傳。﹞

【時人爲荀伯玉語】

〖南《齊書》曰﹕世祖在東宮。專斷用事。頗不如法。伯玉因世祖拜陵後密啟之。上大怒。檢校東宮。世祖憂懼。上嘉伯玉盡心。愈見親信。軍國密事。多委使之。時人爲之語曰云云。世祖深怨伯玉。永明元年。垣崇祖誅。伯玉伏法。〗

十敕五令。不如荀伯玉命。﹝○南《齊書》荀伯玉傳。南史荀伯玉傳。﹞

【時人爲蕭晃語】

〖南史曰﹕長沙威王晃。髙帝四子也。少有武力。昇明中爲淮南﹑宣城二郡太守。晃便弓馬。初。沈攸之事起。晃多從武容。赫奕都街。時人爲之語曰﹕〗

煥煥蕭四繖。﹝○南《齊書》﹑南史長沙威王晃傳。《禦覽》四百九十五。《詩紀》六十三。﹞

【時人爲劉繪語】

〖南《齊書》曰﹕永明末。京邑人士盛爲文章談義。皆湊竟陵王西邸。繪爲後進領袖。機悟多能。時張融﹑周顒並有言工。融音旨緩韻。顒辭致綺捷。繪之言吐。又頓挫有風气。時人爲之語曰云云。言在二家之中也。〗

劉繪貼宅。別開一門。﹝○南《齊書》劉繪傳。《禦覽》百八十。﹞

【時人爲張周劉三姓語】

〖南史曰﹕永明末。都下人士盛爲文章談義。皆湊竟陵西邸。繪爲後進領袖。時張融以言辭辯捷。周顒彌爲淸綺。而繪音采亦贍麗。雅有風則。時人謂之語曰云云。言其處二人之間也。〗

三人共宅夾淸漳。張南周北劉中央。﹝○南史劉繪傳。《禦覽》百八十﹑六百十七。《詩紀》六十三。﹞

【時人爲沈麟士語】

〖南史曰﹕沈麟士隱居余幹吳差山。講經教授。從學士數十百人。各營屋宇。依止其側。時人爲之語曰﹕〗

吳差山中有賢士。開門教授居成市。﹝○南史沈麟士傳。《禦覽》五百五。《詩紀》六十三。﹞

【南州爲江革語】

〖南史曰﹕江革爲潯陽太守。淸嚴爲屬城所憚。正直自居。不與典簽趙道智坐。道智還都啟事。誣奏革墮事好酒。以瑯琊王曇聰代爲行事。南州士庶爲之語曰﹕〗

故人不道智。新人佞散騎。莫知度不度。新人不如故。﹝○南史江革傳。《詩紀》六十三。﹞

【都下民語】

〖南史曰﹕茹法珍。會稽人。梅虫兒。吳興人。齊東昏時並爲制局監。俱見愛幸。自江祏﹑始安王遙光等誅後。及左右應敕捉刀之徒並專國命。人間謂之刀敕。權奪人主。都下爲之語曰﹕〗

欲求貴職依刀敕。須得富豪事禦力。﹝○南史茹法珍傳。﹞

【淸商曲辭】

【西曲歌】

【共戲樂】〖四曲〗古辭

〖古今樂錄曰﹕共戲樂。舊舞十六人。梁八人。〗

齊世方昌書軌同。萬宇獻樂列國風。

時泰民康人物盛。腰鼓鈴柈各相競。

長袖翩翩若鴻驚。纖腰裊裊會人情。

觀風采樂徳化昌。聖皇萬壽樂未央。﹝○《樂府詩集》四十九。《詩紀》六十三。﹞

【楊叛兒】〖八曲〗

〖《唐書》樂志曰﹕楊叛兒。本童謠歌也。齊隆昌時。女巫之子曰楊旻。少時隨母入內。及長爲何后寵。童謠云。楊婆兒。共戲來所歡。語訛。遂成楊叛兒。古今樂錄曰﹕楊叛兒送聲云。叛兒教儂不復相思。〗

截玉作手鉤。七寶光平天。繡沓織成帶。嚴帳信可憐。

暫出白門前。楊柳可藏烏。歡作沈水香。儂作博山鑪。

送郎乘艇子。不作遭風慮。橫篙擲去槳。願倒逐流去。

七寶珠絡鼓。教郎拍復拍。黃牛細犢兒。楊柳映松柏。

歡欲見蓮時。移湖安屋裏。芙蓉繞牀生。眠臥抱蓮子。

聞歡遠行去。送歡至新亭。津邏無儂名。﹝○同上﹞

落秦中庭生。誠知非好艸。龍頭相鉤連。見枝如欲繞。﹝○同上﹞

楊叛西隨曲。柳花經東陰。風流隨遠近。飄揚悶儂心。﹝○《樂府詩集》四十九。《詩紀》六十三。又玉臺新詠十引第二曲。﹞

【雜曲歌辭】

【樂辭】

〖《詩紀》編入晉詩。又引祝穆曰﹕窮袴。襦也。蓋漢人語。吳競編此辭在十九首後。○逯案。宋許顗彥周詩話謂此乃齊梁間樂府。今從之編之於此。〗

繡幕圍香風。耳節朱絲桐。不知理何事。淺立經營中。愛惜加窮袴。防閒托守宮。今日牛羊上丘隴。當年近前面發紅。﹝○冷齋夜話。事文《類聚》前集五十八。《詩紀》四十三。又艸堂詩箋二十丹靑詩注作古樂府詩。引桐﹑中二韻。彥周詩話作齊梁間樂府。引宮﹑紅二韻。﹞齊詩卷七

【郊廟歌辭】

【齊南郊光章十三首】

〖南《齊書》樂志曰﹕武帝建元二年。有司奏郊廟雅樂歌辭。太廟登歌用褚淵。余悉用謝超宗所撰。多刪顏延之﹑謝莊辭以爲新曲。備攺樂名。永明二年。又詔王儉造太廟二室及郊配辭。〗

【肅咸樂】〖羣臣出入〗謝超宗

〖謝超宗。陳郡人。靈運之孫。歷齊髙帝﹑武帝。累遷黃門郎。掌國史。除竟陵王徵北諮議記室。〗

夤承寶命。嚴恭帝緒。奄受敷錫。升中拓宇。亙地稱皇。罄天作主。月域來賓。日際奉土。開元首正。禮交樂舉。六典聯事。九官列序。﹝宋郊祀顏延之辭刪定。○南齊樂志。《樂府詩集》二。《詩紀》六十三。﹞

【引牲樂】〖牲出入。夕牲歌。並重奏。〗

皇乎敬矣。恭事上靈。昭教國祀。肅肅明明。有牲有滌。有潔在俎。以薦王衷。以答神祜。陟配在京。降徳在民。奔精望夜。髙燎佇晨。﹝有牲以下四句顏辭。○同上﹞

【嘉薦樂】〖薦豆呈毛血〗

我恭我享。惟孟之春。以孝以敬。立我烝民。靑壇奄靄。翠幕端凝。嘉俎重薦。兼籍再升。設業設虡。展容玉庭。肇禋配祀。克對上靈。﹝增損謝莊辭。○同上﹞

【昭夏樂】〖迎神〗

惟聖饗帝。惟孝饗親。禮行宗祀。敬達郊禋。金枝中樹。廣樂四陳。月禦案節。星驅扶輪。遙光遠駕。曜曜振振。告成大報。受釐元神。﹝增損顏辭。○同上﹞

【永至樂】〖皇帝入壇東門〗

紫壇望靈。翠幕佇神。率天奉贄。罄地來賓。神貺並介。泯祗合祉。恭昭鑑享。肅光孝祀。威藹四靈。洞曜三光。皇徳全被。大禮流昌。﹝○同上﹞

【登歌】〖帝升壇〗

報惟事天。祭實尊靈。史正嘉兆。神宅崇禎。五畤昭鬯。六宗彜序。介丘望塵。皇軒肅舉。﹝○同上﹞

【文徳宣烈樂】〖帝初獻〗

營泰畤。定天衷。思心緒。謀筮從。田燭置。爟火通。大孝昭。國禮融。﹝刪定顏辭。○同上﹞

【武徳宣烈樂】〖次奏〗

功燭上宙。徳耀中天。風移九域。禮飾八埏。四靈晨炳。五緯宵明。膺歷締運。道茂前聲。﹝○同上﹞

【髙徳宣烈樂】〖髙帝配饗〗王儉

饗帝嚴親。則天光大。舄奕前古。榮鏡無外。日月宣華。卿云流靄。五漢同休。六幽咸泰。﹝○同上﹞

【嘉胙樂】〖飲福酒〗謝超宗

鬯嘉禮。承休錫。盛徳符景緯。昌華應帝策。聖藹耀昌基。融祉暉世歷。聲正涵月軌。書文同。日迹。寶瑞昭神圖。靈貺流瑞液。我皇崇暉祚。重芬冠往籍。﹝○同上﹞

【昭夏樂】〖送神〗

薦饗洽。禮樂該。神娛展。辰旆回。洞雲路。拂璇階。紫雰藹。靑霄開。眷皇都。顧玉臺。畱昌徳。結聖懷。﹝○同上﹞

【昭遠樂】〖帝就燎位〗

天以徳降。地以禮報。牲尊俯陳。柴幣仰燎。事展司采。敬達瑄薌。煙贄靑昊。震颺紫場。陳馨示策。肅志宗禋。禮非物備。福惟誠陳。﹝○同上﹞

【休成樂】〖帝還便殿〗

昭事上祀。饗薦具陳。回鑾轉翠。拂景翔宸。綴縣敷暢。鐘石昭融。羽炫深晷。龠曀行風。肆序輟度。肅禮停文。四金聳衛。六馭齊輪。﹝○同上﹞

【齊北郊樂歌六首】

〖南《齊書》樂志曰﹕北郊樂。迎地神奏昭夏之樂。升壇奏登歌。初獻奏地徳凱容之樂。次奏昭徳凱容之樂。送神奏昭夏之樂。瘞埋奏隸幽之樂。余辭同南郊。隋書樂志曰﹕齊氏承宋。咸用元徽舊式。宗祀朝饗。奏樂俱同。惟增北郊之禮。乃元徽所闕。永明六年之所加也。〗

【昭夏樂】﹝迎神奏﹞謝超宗

詔禮崇營。敬饗玄畤。靈正丹帷。月肅紫墀。展薦登華。風縣凝鏘。神惟戾止。郁葆遙莊。昭望歲芬。環遊辰太。穆哉尙禮。橫光秉藹。﹝○南《齊書》樂志。《樂府詩集》二。《詩紀》六十三。﹞

【登歌】〖帝升壇奏〗

佇靈敬享。禋肅彜文。縣動聲儀。薦絜牲芬。陰祇以貺。昭祀式慶。九服熙度。六農祥正。﹝○同上﹞

【地徳凱容樂】〖帝初獻奏〗

繕方丘。端國陰。掩圭晷。仰靈心。詔源委。徧丘林。禮獻物。樂薦音。﹝亦刪顏辭。○同上﹞

【昭徳凱容樂】〖次奏〗

慶圖浚邈。蘊祥祕瑤。俔天炳月。嬪光紫霄。邦化靈懋。閫則風調。儷徳方儀。徽載以昭。﹝○同上﹞

【昭夏樂】〖送神奏〗

薦神升。享序楙。淹玉俎。停金奏。寶旆轉。旒駕旋。溢素景。郁紫躔。靈心顧。畱宸眷。洽外瀛。瑞中縣。﹝○同上﹞

【隸幽樂】〖瘞埋奏〗

後皇嘉慶。定祗玄畤。承帝休圖。祗敷靈祉。篚冪周序。軒朱凝會。牲幣芬壇。精明佇蓋。調川瑞昌。警嶽祥泰。﹝○同上﹞

【齊明堂樂歌十五首】

〖南《齊書》樂志曰﹕武帝建元初。詔謝超宗造明堂夕牲等歌。並采用謝莊辭。賓出入奏肅咸樂。牲出入奏引牲樂。薦豆呈毛血奏嘉薦樂。迎神奏昭夏樂。皇帝升明堂奏登歌。初獻奏凱容宣烈之樂。還東壁受福酒奏嘉胙樂。送神奏昭夏樂。並建元永明中作也。其凱容宣烈樂﹑嘉胙樂。太廟同用。〗

【肅咸樂】〖賓出入〗謝超宗

彜承孝典。恭事嚴聖。浹天奉贐。罄壤齊慶。司儀具序。羽容夙章。芬枝揚烈。黼構周張。助寶奠軒。酎珍充庭。璆縣凝會。琄朱佇聲。先期選禮。肅若有承。祗對靈祉。皇慶昭膺。﹝○南《齊書》樂志。《樂府詩集》二。《詩紀》六十三。﹞

尊事威儀。輝容昭序。迅恭明神。絜盛牲俎。肅肅嚴宮。藹藹崇基。皇靈降止。百祗具司。戒誠望夜。端烈承朝。依微昭旦。物色輕宵。﹝○同上﹞

【引牲樂】

惟誠絜饗。惟孝尊靈。敬度黍稷。敬滌犧牲。騂繭在豢。載溢載丰。以承宗祀。以肅皇衷。蕭芳四舉。華火周傳。神鑑孔昭。嘉足三牷。﹝○同上﹞

【嘉薦樂二首】

肇禋戒祀。禮容咸舉。六典飾文。九司照序。牲柔旣昭。犧剛旣陳。恭滌惟淸。敬事惟神。加籩再禦。兼俎重﹝南《齊書》﹑樂府作兼。﹞薦。節動軒越。聲流金縣。﹝○同上﹞

奕奕閟幄。亹亹嚴闈。絜誠夕鑑。端服晨暉。聖靈戾止。翊我皇則。上綏四宇。下洋萬國。永言孝饗。孝饗有容。儐僚贊列。肅肅雍雍。﹝以上皆宋殷淡辭。○同上﹞

【昭夏樂】

地紐謐。乾樞回。華蓋動。紫微開。旌蔽日。車若云。駕六龍。乘煙熅。燁帝景。耀天邑。聖祖降。五雲集。懋粢盛。絜牲牷。百禮肅。羣司虔。皇徳遠。大孝昌。貫九幽。洞三光。神之安。解玉鑾。景福至。萬宇歡。﹝謝莊辭。下同。○同上﹞

【登歌】

雍臺辧朔。澤宮選辰。絜火夕炤。明水朝陳。六瑚賁室。八羽華庭。昭事先聖。懷濡上靈。肆夏式敬。升歌發徳。永固洪基。以綏萬國。﹝○同上﹞

【凱容宣烈樂】

釃醴具登。嘉佾咸薦。饗洽誠陳。禮周樂徧。祝辭罷裸。序容輟縣。蹕動端庭。鑾回嚴殿。神儀駐景。華漢髙虛。作靈案衛。三隻解途。翠蓋澄耀。罼帟凝宸。玉鑣息節。金輅懷音。戒誠達孝。底心肅感。追憑皇鑑。思承淵範。神錫懋祉。四緯昭明。仰福帝徽。俯齊庶生。﹝殷淡辭。○同上﹞

【靑帝歌】

參映夕。駟昭晨。靈乘震。司靑春。雁將向。桐始蕤。和風舞。暄光遲。萌動達。萬品親。潤無際。澤無垠。﹝以下五首皆謝莊辭。○同上﹞

【赤帝歌】

龍精初見。大火中。朱光北至。圭景同。帝在在離。寔司衡。雨水方降。木槿榮。庶物盛長。咸殷阜。恩澤四溟。被九有。﹝樂府﹑《詩紀》並云。下逸。○同上﹞

【黃帝歌】

履艮宅中宇。司繩總四方。裁化徧寒燠。布政司炎涼。至分乘經晷。閉啟集恆度。帝暉緝萬有。皇靈澄國步。﹝○同上﹞

【白帝歌】

百川若鏡。天地爽且明。云沖气舉。盛徳在素精。庶類收成。歲功行欲寧。浹地奉渥。罄宇承帝靈。﹝○同上﹞

【黑帝歌】

歲旣暮日方馳。靈乘坎徳司規。玄云合晦鳥蹊。白靈繁亙天涯。晨晷促夕漏延。太陰極微陽宣。﹝○同上﹞

【嘉胙樂】

神薦洽。福胙昌。聖皇膺嘉佑。帝業凝休祥。居極乘景運。宅徳瑞中王。澄明臨四奧。精華延八鄕。洞海同聲憓。澈宇麗乾光。靈慶纏世祉。鴻烈永無疆。﹝殷淡辭。○同上﹞

【昭夏樂】

蘊禮容。余樂度。靈方畱。景欲暮開九重。肅五達。鳳參差。龍已沫。云旣動。河旣梁。萬里照。四空香。神之車。歸淸都。璇庭寂。玉殿虛。鴻化疑。孝風熾。顧靈心。結皇思。鴻慶遐鬯。嘉薦令芳。翊帝明徳。永祚深光。﹝謝莊辭。○同上﹞

【齊雩祭歌八首】

〖南《齊書》樂志曰﹕建武二年。雩祭明堂。謝朓造辭。一依謝莊。惟世祖四言也。〗

【迎神】〖八章〗謝朓

〖齊樂志曰﹕依漢來郊歌三言。宋明堂迎神八解。○每四句一解。〗

淸明暢。禮樂新。候龍景。練貞辰。

陽律亢。陰晷伏。耗下土。薦穜稑。

宸儀警。王度乾。嗟云漢。望昊天。

張盛樂。奏云儛。集五精。延帝祖。

雩有諷。A41有秩。萗鬯芬。圭瓚瑟。

靈之來。帝閽開。車煜耀。吹徘徊。

停龍﹤車羲﹥徧觀此。凍雨飛。祥雲靡。

壇可臨。奠可歆。對甿祉。鑑皇心。﹝○南《齊書》樂志。《樂府詩集》三。《詩紀》六十三。﹞

【世祖武皇帝】〖三章〗

浚哲維祖。長髮其武。帝出自震。重光禦宇。七徳攸宣。九疇咸敍。靜難荊衡。凝威蠡浦。昧旦丕承。夕惕刑政。化一車書。徳馨粢盛。昭星夜景。非云曉慶。衢室成陰。璧水如鏡。禮充玉帛。樂被匏弦。於鑠在詠。陟配於天。自宮䢐兆。靡愛牲牷。我將我享。永祚丰年。﹝○南《齊書》樂志。《樂府詩集》三。《詩紀》六十三。﹞

【靑帝】〖三章〗

營翼日。鳥殷宵。凝冰泮。率蟄昭。

景陽陽。風習習。女夷歌。東皇集。

奠春酒。秉靑珪。命田祖。渥羣黎。﹝○南《齊書》樂志。《樂府詩集》三。《詩紀》六十三。﹞

【赤帝】〖三章〗

惟此夏徳徳恢臺。兩龍在禦炎精來。

火景方中南訛秩。靡艸云黃含桃實。

族云蓊郁溫風扇。興雨祁祁黍苗徧。﹝○南《齊書》樂志。《樂府詩集》三。《詩紀》六十三。﹞

【黃帝】〖三章〗

稟火自髙明。毓金挺剛克。涼燠資成化。羣芳載厚徳。

陽季勾萌達。炎䢐溽暑融。商暮百工止。歲極淩陰衝。

泉流疏已淸。原隰甸已平。咸言祚惟億。惇民保齊京。﹝○南《齊書》樂志。《樂府詩集》三。《詩紀》六十三。﹞

【白帝】〖三章〗

帝說於兌。執矩固司藏。百川收潦。精景應金方。﹝《齊書》﹑樂府並作䢐商。﹞

嘉樹離披。楡關命賓鳥。夜月如霜。金風方裊裊。

商陰肅殺。萬寶咸已遒。勞哉望歲。場功冀可收。﹝○南《齊書》樂志。《樂府詩集》三。《詩紀》六十三。﹞

【黑帝】〖三章〗

白日短。玄夜深。招搖轉。移太陰。霜鐘鳴。冥陵起。星回天。月窮紀。

聽嚴風。來不息。望玄云。黝無色。曾冰烈。積羽幽。飛雪至。天山側。

關梁閉。方不巡。合國吹。饗蠟賓。統微陽。究終始。百禮洽。萬祚臻。﹝○南《齊書》樂志。《樂府詩集》三。《詩紀》六十三。﹞

【送神】〖五章〗

敬如在。禮將周。神之駕。不少畱。

躍龍鑣。轉金蓋。紛上馳。云之外。

警七曜。詔八神。排閶闔。渡天津。

有渰興。膚寸積。雨冥冥。又終夕。

俾棲糧。維萬箱。皇情暢。景命昌。﹝○南《齊書》樂志。《樂府詩集》三。《詩紀》六十三。﹞

【齊藉田樂歌二首】

〖南《齊書》樂志曰﹕藉田歌。漢章帝元和元年。班固奏用周頌載芟祠先農。晉傅玄作祀先農先蠶夕牲歌詩一篇。迎送神一篇。饗社稷﹑先農﹑先聖﹑先蠶歌詩三篇。辭皆敍田農事。胡道安作先農饗神詩一篇。樂府相傳卓歌三章。永明四年藉田。詔江淹造歌。淹不依胡﹑傅。制祀先農迎送神升歌及饗神歌二章。〗

【迎送神升歌江淹】

羽鑾從動。金駕時遊。教騰義鏡。樂綴前修。率先丹耦。躬遵綠疇。靈之聖之。歲殷澤柔。﹝○南《齊書》樂志。《樂府詩集》三。《詩紀》六十三。﹞

【饗神歌】

瓊斝旣飾。繡簋以陳。方燮嘉種。永毓宵民。﹝○同上﹞

【牲出入歌】江淹﹝下同﹞

〖《詩紀》云。以下三首見《初學記》。未詳所用。〗

祝詳史具。禮備樂薦。有牲在陳。有鼓在縣。騰燭象星。奔水類電。郊燎夙戒。駜彼乘駽。以伺質明。以佇神宴。﹝《詩紀》作宴。○《初學記》十三。《詩紀》六十三。﹞

【薦豆呈毛血歌辭】

時恭時祀。有物有則。伊我上聖。實抱明徳。犧象交陳。郁尊四塞。黍惟嘉谷。酒惟玄默。薦通蒼祇。慶覃黎黑。願靈之降。祚家佑國。﹝○《初學記》十三。《詩紀》六十三。﹞

【奏宣列之樂歌舞】

殷崇配天。周尊明祀。瑞合汾陰。慶同泰畤。靑幕云舒。丹殿霞起。二曜惟新。五精告始。於以享之。景福是履。﹝○《初學記》十三。《詩紀》六十三。﹞

【齊太廟樂歌十六首】

〖南《齊書》樂志曰﹕宋昇明中。太祖爲齊王。令懷馬褚淵造太廟登歌二章。建元初。詔謝超宗造廟樂歌詩十六章。永明二年。又詔王儉造太廟二室歌辭。〗

【肅咸樂】〖夕牲羣臣出入奏〗謝超宗

絜誠底孝。孝感煙霜。夤儀式序。肅禮綿張。金華樹藻。肅哲騰光。殷殷升奏。嚴嚴階庠。匪椒匪玉。是降是將。懋分神衷。翊佑傳昌。﹝○南《齊書》樂志。《樂府詩集》九。《詩紀》六十三。﹞

【引牲樂】〖牲出入奏〗

肇祀嚴靈。恭禮尊國。達敬傅典。結孝陳則。芬滌旣肅。犧牷旣整。聳誠流思。端儀選景。肆禮佇夜。綿樂望晨。崇席皇鑑。用饗明神。﹝○同上﹞

【嘉薦樂】〖薦豆呈毛血奏〗

淸思眑々。閟寢微微。恭言載感。肅若有希。芬俎具陳。嘉薦兼列。凝馨煙颺。分照星哲。睿靈式降。協我帝道。上澄五緯。下陶八表。﹝○同上﹞

【昭夏樂】〖迎神奏〗

涓辰選气。展禮恭祗。重闈月洞。層牖煙施。載虛玉鬯。載受金枝。天歌折饗。云舞罄儀。神惟降止。泛景凝羲。帝華永藹。泯藻方摛。﹝○同上﹞

【永至樂】〖皇帝入廟北門奏〗

戲繇惟則。姬經式序。九司聯事。八方承宇。鑾迾靜陳。縵樂具舉。凝旒若慕。傾璜載佇。振振璇衛。穆穆禮容。載藹皇步。式敷帝蹤。﹝○同上﹞

【登歌】〖太祝裸地奏〗

淸明旣鬯。大孝乃熙。天儀睟愴。皇心儼思。旣芬房豆。載絜牷牲。郁裸升禮。鋗玉登聲。茂對幽嚴。式奉徽靈。以享以祀。惟感惟誠。﹝○同上﹞

【凱容樂】〖皇祖廣陵丞室〗

國昭惟茂。帝穆惟崇。登祥緯遠。締世景融。紛綸睿緒。庵蔚王風。明進厥始。浚哲文終。﹝○同上﹞

【凱容樂】〖皇祖太中大夫室〗

璇條夤蔚。瓊源浚照。懋矣皇烈。載挺明劭。永言敬思。式恭惟教。休途良乂。榮光有耀。﹝○同上﹞

【凱容樂】〖皇祖淮陰令室〗

嚴宗正典。崇享肇禋。九章旣禋。三淸旣陳。昭恭皇祖。承假徽神。貞佑伊協。卿藹是鄰。﹝○同上﹞

【凱容樂】〖皇曾祖卽丘令室〗

肅惟敬祀。絜事參薌。環袨像綴。緬密絲簧。明明烈祖。尙錫龍光。粵雅於姬。伊頌在商。﹝○同上﹞

【凱容樂】〖皇祖太常卿室〗

神宮懋鄴。明寢昌基。徳凝羽綴。道鬯容辭。假我帝緒。懿我皇維。昭大之載。國齊之祺。﹝○同上﹞

【宣徳凱容樂】〖皇考宣皇帝室奏〗

道閟期運。義開藏用。皇矣睿祖。至哉攸縱。循規烈炤。襲矩重芬。徳溢軒羲。道懋炎云。﹝○同上﹞

【凱容樂】〖昭皇后室奏〗

月靈誕慶。云瑞開祥。道茂淵柔。徳表徽章。粹訓宸中。儀形宙外。容蹈凝華。金羽傳藹。﹝○同上﹞

【永祚樂】〖皇帝還東壁上福酒奏〗

構宸抗宇。合軫齊文。萬靈載溢。百禮以殷。朱弦繞風。翠羽停雲。桂樽旣滌。瑤俎旣薰。升薦惟誠。昭禮惟芬。降祉遙裔。集慶氤氳。﹝○同上﹞

【肆夏樂】〖送神奏〗

禮旣升。樂以愉。昭序溢。幽饗余。人只鬯。敬教敷。神光動。靈駕翔。芬九垓。鏡八鄕。福無屆。祚無疆。﹝○同上﹞

【休成樂】〖皇帝詣便殿奏〗

睿孝式鬯。饗敬爰偏。諦容輟序。佾文靜縣。辰儀聳蹕。霄衛浮鑾。旒帟云舒。翠華景摶。恭惟尙烈。休明再纏。國猷遠藹。昌圖聿宣。﹝○同上﹞

【登歌二首】褚淵

〖褚淵。字彥回。河南陽翟人。仕宋中書令。後佐髙帝受禪。進位司徒。封南昌郡公。〗

惟王建國。設廟凝靈。月薦流典。時祀暉經。瞻宸僾思。雨露追情。簡日筮晷。閟奠升文。金罍渟桂。衝幄舒薰。備僚肅列。駐景開云。﹝○南《齊書》樂志。《樂府詩集》九。《詩紀》六十三。﹞

至饗攸極。睿孝惇禮。具物咸絜。馨聲合體。气昭扶幽。眇慕纏遠。迎絲驚促。送佾畱晚。聖衷踐候。節攺增愴。妙感崇深。英徽彌亮。﹝○同上﹞

【髙徳宣烈樂】〖太祖髙皇室〗王儉

悠悠艸昧。穆穆經綸。乃文乃武。乃聖乃神。動龕危亂。靜比斯民。誕應休命。奄有八夤。握機肇運。光啟禹服。義滿天淵。禮昭地軸。澤靡不懷。威無不肅。戎夷竭歡。象來致福。偃風裁化。暅日敷祥。信星含曜。秬艸流芳。七廟觀徳。六樂宣章。惟先惟敬。是饗是將。﹝○南《齊書》樂志。《樂府詩集》九。《詩紀》六十三。﹞

【穆徳凱容樂】〖穆皇后室〗

太姒嬪周。途山儷禹。我後嗣徽。重規疊矩。肅肅閟宮。翔翔云舞。有饗徳馨。無絕終古。

﹝○南《齊書》樂志。《樂府詩集》九。《詩紀》六十三。﹞

【明徳凱容樂】〖明帝室〗

多難固業。殷憂啟聖。帝宗纘武。維時執競。起柳獻祥。百堵興詠。義𨿽祀夏。功符受命。遠無不懷。邇無不肅。其儀濟濟。其容穆穆。赫矣羣臨。昭哉嗣服。允王惟後。膺此多福。禮以昭事。樂以感靈。八簋陳室。六舞充庭。觀徳在廟。象徳在形。四海來祭。萬國咸寧。﹝○南《齊書》樂志。《樂府詩集》九。《詩紀》六十三。﹞

【舞曲歌辭】

【齊前後舞歌二首】無名氏

【前舞階步歌】

〖《齊書》樂志云。新辭。下篇同。隋書樂志曰﹕近代舞。出入皆作樂。謂之階步。咸用肆夏。卽周官所謂樂出入奏鐘鼓也。○古今樂錄曰﹕何承天云。今舞出樂。謂之階步。蕤賓廂作。尋儀禮燕飲射三樂。皆云席工於西階上。大師升自西階。北面東上。相者坐受瑟乃降。笙入。立於縣中北面。乃合樂工歌鹿鳴。四牡﹑周南。今直謂之階步。而承天又以爲出樂。俱失之矣。〗

天挺聖哲。三方維綱。川嶽伊寧。七曜重光。茂育萬物。眾庶咸康。道用潛通。仁施遐揚。徳厚坤極。功髙昊蒼。舞象盛容。徳以歌章。八音旣節。龍躍鳳翔。皇基永樹。二儀等長。﹝○南《齊書》樂志。《樂府詩集》五十二。《詩紀》六十三。﹞

【後舞階步歌】

皇皇我後。紹業盛明。滌拂除穢。宇宙載淸。允執中和。以蒞蒼生。玄化遠被。兆世軌形。何以崇徳。乃作九成。妍步恂恂。雅曲芬馨。八風淸鼓。應以祥禎。澤浩天下。功齊百靈。﹝○同上﹞

【齊鼙舞曲三首】

〖南《齊書》樂志曰﹕漢章帝造鼙舞歌云。關東有賢女。魏明帝代漢曲云。明明魏皇帝。傅玄代魏曲作晉洪業篇云。宣文創洪業。盛徳存泰始。聖皇應靈符。受命君四海。今前四句錯綜其辭。從五帝至不可階六句。全玄辭。後二句本云將復禦龍氏。鳳皇在庭棲。又攺易焉。〗

【明君辭】

明君創洪業。盛徳在建元。受命君四海。聖皇應靈乾。五帝繼三皇。三皇世所歸。聖徳應期運。天地不能違。仰之彌已髙。猶天不可階。將復結繩化。靜拱天下齊。﹝錯綜傅玄辭。○南《齊書》樂志。《樂府詩集》五十四。《詩紀》六十三。﹞

【聖主曲辭】

聖主受天命。應期則虞唐。升旒綜萬機。端扆馭八方。盈虛自然數。揖讓歸聖明。北化陵河塞。南威越滄溟。廣徳齊七政。敷教騰三辰。萬宇必承慶。百福咸來臻。聖皇應福始。昌徳洞佑先。﹝錯綜傅玄辭。○同上﹞

【明君辭】

明君禦四海。總鑑盡人靈。仰成恩已洽。竭忠身必榮。聖澤洞三靈。徳教被八鄕。艸木變柯葉。川嶽洞嘉祥。愉樂盛明運。舞蹈升太時。微霜永昌命。軌心長歡怡。﹝首四句錯綜傅玄辭。○同上﹞

【齊白紵辭五首】王儉

陽春白日風花香。趨步明月舞瑤裳。﹝《齊書》作堂。○南《齊書》樂志。《樂府詩集》五十五。《詩紀》六十三﹞

情發金石媚笙簧。羅袿徐轉紅袖揚。﹝○同上﹞

淸歌流響繞鳳梁。如驚若思凝且翔。﹝○同上﹞

轉盻流精艷輝光。將流將引雁雙行。﹝○同上﹞

歡來何晚意何長。明君馭永歌昌。﹝○同上﹞

【齊鳳皇銜書伎辭】江淹

〖《齊書》樂志曰﹕鳳皇銜書伎歌辭。蓋魚龍之流也。元會日。侍中於殿前跪取其書。宋世有此辭。齊初詔中書郎江淹攺。〗

皇齊啟運從瑤璣。靈鳳銜書集紫微。和樂旣洽神所依。超商捲夏耀英輝。永世壽昌聲華飛。﹝○南《齊書》樂志。《樂府詩集》五十六。《詩紀》六十三。﹞

【齊民昌辭】無名氏

〖南《齊書》樂志曰﹕晉杯槃舞歌。十解。第三解云。舞杯槃。何翩翩。舉坐翻覆壽萬年。其第一解首句云。晉世寧。宋攺爲宋世寧。惡其杯槃翻覆。辭不復取。齊攺爲齊世昌。後一解辭同。〗

齊世昌。四海安樂齊太平。人命長。當結久。千秋萬歲皆老壽。﹝○南《齊書》樂志。《樂府詩集》五十六。《詩紀》六十三。﹞

梁詩卷一

梁武帝蕭衍

﹝衍。字叔達。蘭陵武進人。齊永明初爲巴陵王南中郎法曹參軍。歷王儉東閣祭酒﹑隨王諮義參軍。隆昌初爲寧朔將軍。鎭壽春。明帝卽位。封建陽縣男。歷右軍司馬﹑淮陵太守。入爲博士﹑太子中庶子。拜輔國將軍﹑雍州刺史。和帝卽位。爲尙書僕射。進中書監﹑大司馬﹑錄尙書﹑驃騎大將軍﹑揚州刺史﹑都督中外諸軍事。封梁公。加九錫。位相國。進封梁王。以中興二年受禪。攺元七。在位四十八年。太淸三年卒。年八十六。謚曰武皇帝。有集三十二卷。﹞

【樂府】

【芳樹】

綠樹始搖芳。芳生非一葉。一葉度春風。芳華自相接。雜色亂參差。眾花紛重疊。重疊不可思。思此誰能愜。﹝○玉臺新詠七《樂府詩集》十七。《詩紀》六十四。﹞

【有所思】

誰言生離久。適意與君別。衣上芳猶在。握裏書未滅。腰中雙綺帶。夢爲同心結。常恐所思露。瑤華未忍折。﹝○玉臺新詠七。《樂府詩集》十七。《詩紀》六十四。﹞

【臨髙臺】

髙臺半行雲。望望髙不極。艸樹無參差。山河同一色。仿佛洛陽道。道遠難別識。玉階故情人。情來共相憶。﹝○玉臺新詠七。文苑英華二百十﹑《樂府詩集》十八並作梁簡文帝。《詩紀》六十四。﹞

【雍臺】

日落登雍臺。佳人殊未來。綺窗蓮花掩。网戶琉璃開。蘴茸臨紫桂。蔓延交靑苔。月沒光陰盡。望子獨悠哉。﹝○《樂府詩集》二十五。《詩紀》六十四。﹞

【長安有狹邪行】〖《詩紀》云。帝王集作魏武帝者非。〗

洛陽有曲陌。曲陌不通驛。忽遇二少童。扶轡問君宅。我宅邯鄲右。易意復可知。大息組絪縕。中息佩陸離。小息尙靑綺。總轡遊南皮。三息俱入門。家臣拜門垂。三息俱升堂。旨酒盈千卮。三息俱入戶。戶內有光儀。大婦理金翠。中婦事玉觸。小婦獨閒暇。調笙遊曲池。丈人少徘徊。鳳吹方參差。﹝○玉臺新詠七作擬長安有狹斜十韻。《樂府詩集》三十五。本集。《詩紀》六十四。﹞

【擬靑靑河畔艸】

幕幕繡戶絲。悠悠懷昔期。昔期久不歸。鄕國曠音輝。音輝空結遲。半寢覺如至。旣寤了無形。與君隔平生。月以云掩光。葉以霜摧老。當途競自容。莫肯爲妾道。﹝○玉臺新詠七。《樂府詩集》三十八作靑靑河畔艸。《詩紀》六十四。﹞

【擬明月照髙樓】

圓魄當虛闥。淸光流思延。延思照孤影。淒怨還自憐。臺鏡早生塵。匣琴又無弦。悲慕屢傷節。離憂亟華年。君如東扶景。妾似西柳煙。相去旣路迥。明晦亦殊懸。願爲銅鐵轡。以感長樂前。﹝○玉臺新詠七。《樂府詩集》四十二作明月照髙樓。《詩紀》六十四。﹞

【閶闔篇】

西漢本佳妍。金馬望甘泉。衛尉屯兵上。期門曉漏傳。猶重河東賦。欲知﹝樂府作以。﹞追神仙。羽騎淩雲轉。閶闔帶空懸。長旗掃月窟。鳳迹輾星躔。但使丹砂就。能令意萬年。﹝○《樂府詩集》六十四。《詩紀》六十四。﹞

【邯鄲歌】

回顧灞陵上。北指邯鄲道。短衣妾不傷。南山爲君老。﹝○《樂府詩集》七十六。《詩紀》六十四。﹞

【子夜歌二首】〖《詩紀》云。武帝淸商諸曲並見玉臺新詠。其與樂府不同者注各題下。〗

恃愛如欲進。含羞未肯前。朱口發艷歌。玉指弄嬌弦。﹝○玉臺新詠十。《樂府詩集》四十四作晉宋齊辭。《詩紀》六十四。﹞

朝日照綺窗。光風動紈羅。巧笑茜兩犀。美目揚雙蛾。﹝○同上﹞

【子夜四時歌】

【春歌四首】

階上香入懷。庭中花照眼。春心一如此。情來不可限。﹝○玉臺新詠十。《類聚》四十三。《樂府詩集》四十四作王金珠。《詩紀》六十四。又艸堂詩箋三十九酬郭詩注作魏武帝樂。引眼一韻。﹞

蘭葉始滿地。梅花已落枝。持此可憐意。摘以寄心知。﹝○玉臺新詠十。《樂府詩集》四十四。《詩紀》六十四。﹞

朱日光素冰。黃花映白雪。折梅待﹝《詩紀》作寄。﹞佳人。共迎陽春月。﹝○玉臺新詠十。

《樂府詩集》四十四作王金珠。《詩紀》六十四。﹞

花塢蝶雙飛。柳堤鳥百舌。不見佳人來。徒勞心斷絕。﹝《詩紀》云。樂府不載。○《詩紀》六十四。﹞

【夏歌四首】

江南蓮花開。紅光覆碧水。色同心復同。藕異心無異。﹝《類聚》作異心無異菂。○玉臺新詠十。《類聚》四十三。《樂府詩集》四十四。《詩紀》六十四。﹞

閨中花如繡。簾上露如珠。欲知有所思。停織復歭﹤止屠﹥。﹝○玉臺新詠十。《樂府詩集》四十四。﹞

玉盤著朱李。金杯盛白酒。𨿽欲持自親。復恐不甘口。﹝○玉臺新詠十。﹞

含桃落花日。黃鳥營飛時。君住馬已疲。妾去蠶欲饑。﹝○玉臺新詠十。《樂府詩集》四十四。﹞

【秋歌四首】

繡帶合歡結。錦衣連理文。懷情入夜月。含笑出朝云。﹝○玉臺新詠十。《樂府詩集》四十四。《類聚》四十三。《詩紀》六十四。﹞

七彩紫金柱。九華白玉梁。但歌云不去。含吐有餘香。﹝○玉臺新詠十。《樂府詩集》四十五作王金珠子夜變歌。《詩紀》六十四。﹞

吹漏未可停。弦斷當更續。俱作雙絲引。共奏同心曲。﹝○玉臺新詠十。《樂府詩集》四十四作王金珠春歌。《詩紀》六十四。﹞

當信抱梁期。莫聽回風音。鏡中兩入髻。分明無兩心。﹝○玉臺新詠十。《樂府詩集》四十四。《詩紀》六十四。﹞

【冬歌四首】

寒閨動黻帳。密筵重錦席。賣眼拂長袖。含笑畱上客。﹝○《樂府詩集》四十四作王金珠。《詩紀》六十四。﹞

別時鳥啼戶。今晨雪滿墀。過此君不返。但恐綠鬢衰。﹝《詩紀》云。樂府所載古辭一首與此小異。○《詩紀》六十四。﹞

果欲結金蘭。但看松柏林。經霜不墮地。歲寒無異心。﹝《詩紀》云。樂府作古辭。○《樂府詩集》四十四作晉宋齊辭。《詩紀》六十四。﹞

一年漏將盡。萬里人未歸。君志固有在。妾軀乃無依。﹝《詩紀》云。樂府不載。○《詩紀》六十四。﹞

【歡聞歌二首】

艷艷金樓女。心如玉池蓮。持底報郎恩。俱期遊梵天。﹝○玉臺新詠十。《樂府詩集》四十五作金珠。《詩紀》六十四。﹞

南有相思木。合影復同心。遊女不可求。誰能息空陰。﹝○玉臺新詠十。《樂府詩集》四十四作王金珠歡聞變歌。《詩紀》六十四。﹞

【團扇歌】

手中白團扇。淨如秋團月。淸風任動生。嬌香承意發。﹝○玉臺新詠十。《類聚》四十三。《樂府詩集》四十五作王金珠。《詩紀》六十四。﹞

【碧玉歌】

杏梁日始照。蕙席歡未極。碧玉奉金杯。綠酒助花色。﹝○玉臺新詠十。《樂府詩集》四十五作無名氏。《詩紀》六十四。﹞

【上聲歌】

花色過桃杏。名稱重金瓊。名歌非下裏。含笑作上聲。﹝○玉臺新詠十。《樂府詩集》四十五作王金珠。《詩紀》四十四。﹞

【襄陽蹋銅蹄歌三首】〖英華作白銅鞮。〗

〖隋書樂志曰﹕梁武帝之在雍鎭。有童謠云。襄陽白銅蹄。反縛揚州兒。識者言曰﹕白銅蹄謂馬也。白。金色也。及義師之興。實以鐵騎。揚州之士皆面縛。果如謠言。故卽位之後更造新聲。帝自爲之詞三曲。又令沈約爲三曲以被管弦。古今樂錄曰﹕襄陽蹋銅蹄者。梁武西下所制也。沈約又作其和云。襄陽白銅蹄。聖徳應干來。〗

陌頭徵人去。閨中女下機。含情不能言。送別沾羅衣。﹝○玉臺新詠十作襄陽白銅鞮歌。文苑英華二百一作白銅鞮歌。《樂府詩集》四十八。《詩紀》六十四。﹞

艸樹非一香。花葉百種色。寄語故情人。知我心相憶。﹝○同上﹞

龍馬紫金鞍。翠眊白玉羈。照耀雙闕下。知是襄陽兒。﹝○玉臺新詠十。《類聚》四十三作襄陽白銅堤歌。《禦覽》三百五十九。文苑英華二百一。《樂府詩集》四十八。《詩紀》六十四。﹞

【楊叛兒】

桃花初發紅。芳艸尙抽綠。南音多有會。偏重叛兒曲。﹝○《樂府詩集》四十九。《詩紀》六十四。﹞

【白紵辭二首】〖以下七言。〗

朱絲玉柱羅象筵。飛琯促節舞少年。短歌流目未肯前。含笑一轉私自憐。﹝○文苑英華百九十三與沈約夏白紵歌連爲一首。《樂府詩集》五十五。《詩紀》六十四。○《詩紀》此篇題下有注云。藝文﹑樂府作簡文帝。今從玉臺作武帝。逯按。玉臺﹑《類聚》無此詩。樂府作梁武帝。﹞

纖腰裊裊不任衣。嬌怨獨立特爲誰。赴曲君前未忍歸。上聲急調中心飛。﹝○同上﹞

【河中之水歌】

河中之水向東流。洛陽女兒名莫愁。莫愁十三能織綺。十四采桑南陌頭。十五嫁爲盧家婦。十六生兒字阿侯。盧家蘭室桂爲梁。中有郁金蘇合香。頭上金釵十二行。足下絲履五文章。珊瑚掛鏡爛生光。平頭奴子擎履箱。人生富貴何所望。恨不早嫁東家王。﹝○玉臺新詠九作無名氏歌詞。《類聚》四十三作古河中之水歌。《樂府詩集》八十五。《詩紀》六十四。又《文選》二十八君子有所思行注作古詩。引一句。《初學記》十九作古詩。引章﹑霜二韻。又二十五作古詩。引光一韻。﹞

【東飛伯勞歌】〖《詩紀》云。一云紹古歌。玉臺﹑藝文﹑樂府並作古辭。〗

東飛伯勞西飛燕。黃姑織女時相見。誰家女兒對門居。開顏發艷照裏閭。南窗北牖掛明光。羅帷綺帳脂粉香。女兒年幾十五六。窈窕無雙顏如玉。三春已暮花從風。空畱可憐誰與同。﹝○玉臺新詠九作古詞。《類聚》四十三作古東江飛伯勞歌。《樂府詩集》六十八作古辭。文苑英華二百六。《詩紀》六十四。又玉燭寶典第一作古樂府。引一句。歲時廣記二十六作古樂府。引見一韻。萬花谷四引玉臺燕﹑見二韻。﹞

【江南弄】〖七曲〗

〖古今樂錄曰﹕梁天監十一年冬。武帝攺西曲制江南﹑上云樂十四曲。江南弄七曲。一曰江南弄。二曰龍笛曲。三曰采蓮曲。四曰鳳笙曲。五曰采菱曲。六曰遊女曲。七曰朝云曲。又沈約作四曲。一曰趙瑟曲。二曰秦箏曲。三曰陽春曲。四曰朝云曲。亦謂之江南弄云。○以下雜言。○逯按。七曲實各爲一首。〗

【江南弄】

〖古今樂錄曰﹕江南弄。三洲韻。〗

和云。陽春路。娉婷出綺羅。

眾花雜色滿上林。舒芳耀綠垂輕陰。連手躞蹀舞春心。舞春心。臨歲腴。中人望。獨踟躕。﹝○文苑英華二百一。《樂府詩集》五十。《詩紀》六十四。﹞

【龍笛曲】

〖和云。江南音。一唱值千金。〗

美人綿眇在云堂。雕金鏤竹眠玉牀。婉愛寥亮繞紅梁。繞紅梁。流月臺。駐狂風。郁徘徊。﹝○《樂府詩集》五十。《詩紀》六十四。﹞

【采蓮曲】〖《詩紀》云。文苑英華作吳均。今從樂府﹑玉臺作武帝。采菱曲同。〗

〖和云。采蓮渚。窈窕舞佳人。〗

遊戲五湖采蓮歸。發花田葉芳襲衣。爲君艷歌世所希。世所希。有如玉。江南弄。采蓮曲。﹝○文苑英華二百八作吳筠。《樂府詩集》五十。《詩紀》六十四。﹞

【鳳笙曲】

〖和云。弦吹席。長袖善畱客。〗

綠耀克碧凋琯笙。朱唇玉指學鳳鳴。流速參差飛且停。飛且停。在鳳樓。弄嬌響。間淸謳。﹝○《樂府詩集》五十。《詩紀》六十四。﹞

【采菱曲】

〖和云。菱歌女。解佩戲江陽。﹝文苑作南。﹞〗

江南稚女珠腕繩。金翠搖首紅顏興。桂棹容與歌采菱。歌采菱。心未怡。翳羅袖。望所思。﹝○文苑英華二百八。《樂府詩集》五十。《詩紀》六十四。﹞

【遊女曲】

〖和云。當年少。歌舞承酒笑。〗

氛氳蘭麝體芳滑。容色玉耀眉如月。珠佩婐﹤女卮﹥戲金闕。戲金闕。遊紫庭。舞飛閣。歌長生。﹝○《樂府詩集》五十。《詩紀》六十四。﹞

【朝云曲】

〖和云。徙倚折耀華。〗

張樂陽臺歌上謁。如寢如興芳晻曖。容光旣艷復還沒。復還沒。望不來。巫山髙。心徘徊。﹝○《樂府詩集》五十。《詩紀》六十四。﹞

【上云樂】〖七曲〗

〖古今樂錄曰﹕上云樂七曲。梁武帝制。以代西曲。一曰鳳臺。二曰桐柏。三曰方丈。四曰方諸。五曰玉龜。六曰金丹。七曰金陵。○逯按。七曲實各爲一首。〗

【鳳臺曲】

〖和云。上云眞。樂萬春。〗

鳳臺上。兩悠悠。云之際。神光朝天極。華蓋遏延州。羽衣昱耀。春吹去復畱。﹝○《樂府詩集》五十一。《詩紀》六十四。﹞

【桐柏曲】

〖和云。可憐眞人遊。〗

桐柏眞。昇帝賓。戲伊谷。遊洛濱。參差列鳳管。容與起梁塵。望不可至。徘徊謝時人。﹝○《樂府詩集》五十一。《詩紀》六十四。﹞

【方丈曲】

方丈上。崚層雲。挹八玉。禦三云。金書發幽會。碧簡吐玄門。至道虛凝。冥然共所遵。﹝○樂府詩五十一。《詩紀》六十四。﹞

【方諸曲】

〖古今樂錄曰﹕方諸曲。三洲韻。〗

〖和云。方諸上。可憐歡樂長相思。〗

方諸上。上云人。業守仁。摐金集瑤池。步光禮玉晨。霞蓋容長肅。淸虛伍列眞。﹝○《樂府詩集》五十一。《詩紀》六十四。﹞

【玉龜曲】

〖和云。可憐遊戲來。〗

玉龜山。眞長仙。九光曜。五云生。交帶要分影。大華冠晨纓。耇如玄羅。出入遊太淸。﹝○《樂府詩集》五十一。《詩紀》六十四。﹞

【金丹曲】

〖和云。金丹會。可憐乘白雲。〗

紫霜耀。絳雪飛。追以還。轉復飛。九眞道方微。千年不傳。一傳裔云衣。﹝○《樂府詩集》五十一。《詩紀》六十四。﹞

【金陵曲】

句曲仙。長樂遊。洞天巡。會迹六門。揖玉板。登金門。鳳泉回肆。鷺羽降尋云。鷺羽一流。芳芬郁氛氳。﹝○《樂府詩集》五十一。《詩紀》六十四。﹞

【詩】

【贈逸民詩】〖十二章○《詩紀》作逸民。注云。一作逸民吟。四言。〗

任重悠悠。生涯浩浩。善難拔茅。惡易蔓艸。逆思藥石。愻求非道。珠豈朝珍。璧寧國寶。想賢若焚。憂人如搗。

我聞在昔。有古天子。虞華駢聖。周昌多士。緝熙朝野。體邦經始。

惟河出圖。惟嶽降神。是代皆有。何代無人。懷寶迷邦。髙尙隱淪。價待哲後。見須明君。伊予不聰。故闕斯聞。

目因見生。才爲時育。何爲山阿。何爲空谷。聲殊雊雉。響異呦鹿。豈須托夢。寧俟延卜。想象屠釣。踟躕板築。

仁者博愛。大士兼撫。慈均春陽。澤若時雨。心忘分別。情無去取。等皆長養。同加嫗煦。譬流趨海。如子歸父。

顧探懷抱。非爲富貴。代旣同人。時亦皆醉。六合嶽崩。九州海沸。事須經綸。屬當連師。投袂劍起。澄淸涇渭。

念我棲遲。安步任心。夏興石泉。春遊香林。歡逾絲竹。樂過瑟琴。無疑無難。誰訶誰禁。百非不起。萬累俱沈。

思懷友朋。遠至歡適。躬開二敬。徑延三益。繾綣故舊。綢繆宿昔。善言無違。相視莫逆。情如斷金。義若投石。

仲節猶嫩。春色始嬌。湛露未晞。輕雲已消。綠竹猗猗。紅桃夭夭。香气四起。英蕊六搖。蜂開采花。雀戲新條。

風光綠野。日照靑丘。孺鳥初飛。新泉始流。乘輿攜手。連步同遊。采芳中阿。折華道周。任情止息。隨意去畱。

如壠生木。木有異心。如林鳴鳥。鳥有殊音。如江遊魚。魚有浮沈。巖巖山髙。湛湛水深。事迹易見。理相難尋。

晨朝已失。桑楡復過。漏有去箭。流無還波。切念不減。疑慮益多。季俗易驕。危心少和。我之憂矣。用是作歌。﹝○文館詞林百五十八作贈逸人詩。又《類聚》三十六﹑《詩紀》六十五並作逸民詩。引第十一章

。﹞

【直石頭詩】

率土皆王士。安知全髙尙。東壠棄黍稷。西遊入卿相。屬逢利建始。投分參末將。尺寸功未施。河山賞已諒。攝官因時暇。曳裾聊起望。郁盤地勢遠。參差百雉壯。翠壁絳霄際。丹樓靑霞上。夕池出濠渚。朝云生疊嶂。籠鳥易爲恩。屠羊無飾讓。泰階端且平。海水本無浪。小臣何日歸。頓轡從閒放。﹝○謝宣城詩集四。《詩紀》六十五。﹞

【答任殿中宗記室王中書別詩】

〖武帝初仕齊。爲隨王鎭西諮議參軍。隨王鎭荊州。帝赴鎭時。同列以詩送別。〗

問我去何節。光風正悠悠。蘭華時未晏。舉袂徒離憂。緩客承別酒。鳴琴和好仇。淸宵一已曙。藐爾泛長洲。眷言無歇緒。深情附還流。﹝○古文苑四。《詩紀》六十五。﹞

【宴詩】

止殺心自詳。勝殘道未徧。四主漸懷音。九夷稍革面。世治非去兵。國安豈忘戰。釣臺聞史籍。岐陽書記傳。﹝○《類聚》五十九。《詩紀》六十五。﹞

【首夏泛天池詩】

薄遊朱明節。泛漾天淵池。舟楫互容與。藻蘋相推移。碧沚紅菡萏。白沙靑漣漪。新波拂舊石。殘花落故枝。《類聚》作池。葉軟風易出。艸密路難披。﹝文苑誤作陂。○《類聚》九。文苑英華百六十五。《詩紀》六十五。﹞

【登北顧樓詩】

〖梁史。武帝大同十年三月幸京口城。登北固樓。更名北顧。〗

歇駕止行警。回輿暫遊識。淸道巡丘壑。緩步肆登陟。雁行上差池。羊腸轉相逼。歷覽窮天步。矖矚盡地域。南城連地險。北顧臨水側。深潭下無底。髙岸長不測。舊嶼石苦構。新洲花如織。﹝○《類聚》六十三。文苑英華百七十五。《詩紀》六十五。﹞

【天安寺疏圃堂詩】

乘和蕩猶豫。此焉聊止息。連山去無限。長洲望不極。參差照光彩。左右皆春色。晻曖矚遊絲。出沒看飛翼。其樂信難忘。翛然寧有飾。﹝文苑作卽。按宋本作飾。○文苑英華二百三十三。《詩紀》六十五。﹞

【藉田詩】

寅賓始出日。律中方星鳥。千畝土膏紫。萬頃陂色縹。嚴駕佇霞昕。浥露逗光曉。啟行天猶暗。伐鼓地未悄。蒼龍發蟠蜿。靑旆引窈窕。仁化洽駭虫。徳令禁胎夭。耕籍乘月映。遺滯指秋杪。年丰廉讓多。歲薄禮節少。公卿秉耒耜。庶甿荷鉏耰。一人慚百王。三推先億兆。﹝○《類聚》三十九及本集引鳥﹑夭﹑杪﹑少四韻。《初學記》十四引鳥﹑縹﹑曉﹑悄﹑窕﹑耰﹑兆七韻。《詩紀》六十五。馮默庵曰﹕藉田。藝文止八句。至歲薄禮節少止。初學有公卿秉耒耜四句。而無仁化洽孩虫等六句。未有知此六句竟在何所。不得以意連屬也。逯按。《初學記》所引不止四句。拼湊逸文爲一篇實無不可。默庵之說非是。﹞

【撰孔子正言竟述懷詩】

〖隋志。孔子正言二十卷。梁武帝撰。〗

志學恥傳習。弱冠闕師友。愛悅夫子道。正言思善誘。刪次起實沈。殺靑在建酉。孤陋乏多聞。獨學少擊叩。仲冬寒气嚴。霜風折細柳。白水凝澗谿。黃落散堆阜。康哉信股肱。惟聖歸元首。獨歡予一人。端然無四友。﹝○《類聚》五十五。《詩紀》六十五。﹞

【遊仙詩】

水華究靈奧。陽精測神祕。具聞上仙訣。畱丹未肯餌。潛名遊柱史。隱迹居郎位。委曲鳳臺日。分明柏寢事。蕭史暫徘徊。待我升龍轡。﹝○《初學記》二十三。文苑英華二百二十五。《詩紀》六十五。﹞

【遊鐘山大愛敬寺詩】

曰予受塵縛。未得畱蓋纏。三有同永夜。六道等長眠。才性乏方便。智力非善權。生住無停相。剎那卽䢐遷。嘆逝此悠稔。交臂乃奢年。從流旣難反。弱本集喪謂不然。二苦常追隨。三毒自燒然。貪癡養憂畏。熱惱坐焦煎。道心理歸終。信首故宜先。駕言追善友。回輿尋勝緣。面勢周大地。縈帶極長川。稜層疊嶂遠。迆邐隥道懸。朝日照花林。光風起香山。飛鳥發差池。出云去連綿。落英分綺色。墜露散珠圓。當道蘭﹛艸靃﹜靡。臨階竹便娟。幽谷鄕嚶嚶。石瀨鳴濺濺。蘿短未中攬。葛嫩不任牽。攀緣傍玉澗。褰陟度金泉。長途弘翠微。香樓間紫煙。慧居超七淨。梵住逾本集作諭。八禪。始得展身敬。方乃遂心虔。菩提聖種子。十力良福田。正趣果上果。歸依天中天。一道長死生。有無離二邊。何待空同右。豈羨汾陽前。以我初覺意。貽爾後來賢。﹝○梁昭明太子文集一。《詩紀》六十五。又《類聚》七十六及本集引權﹑年﹑然﹑燃﹑煎﹑先﹑緣﹑川﹑懸﹑山﹑禪﹑虔﹑田﹑天﹑賢十五韻。

【會】〖《詩紀》云。一作述。〗三教詩】〖《詩紀》云。釋智藏和詩別見。〗

少時學周孔。弱冠窮六經孝義連方冊。仁恕滿丹靑。踐言貴去伐。爲善存好生。中復觀道書。有名與無名。妙術鏤金版。眞言隱上淸。密行貴陰徳。顯證表長齡。晚年開釋卷。猶日映眾星。苦集始覺知。因果乃方明。示教惟平等。至理歸無生。分別根難一。執著性易驚。窮源無二聖。測善非三英。大椿徑億尺。小艸裁云萌。大云降大雨。隨分各受榮。心想起異解。報應有殊形。差別豈作意。深淺固物情。﹝○廣弘明集三十作述三教詩。《詩紀》六十五。又《類聚》七十六引經﹑名﹑淸﹑齡﹑星﹑明﹑生七韻。﹞

【和太子懺悔詩】〖太子卽簡文。〗

玉泉漏向盡。金門光未成。繚繞聞天樂。周流揚梵聲。蘭湯浴身垢。懺悔淨心靈。蔞艸獲再鮮。落花蒙重榮。﹝○《類聚》七十六。《詩紀》六十五。﹞

【十諭詩五首】

【幻詩】

揮霍變三有。恍惚隨六塵。蘭園種五果。雕案出八珍。對見不可信。熟視事非眞。空生四嶽想。從勞七識神。著幻是幻者。知幻非幻人。﹝○《類聚》七十六。《詩紀》六十五。﹞

【如炎詩】

亂念矚長原。例見望遙﹤火向﹥。逶迆似江漢。泛濫若滄溟。金波揚素沫。銀浪翻綠萍。遠思如可取。近至了無形。熱緣熱惚逼。渴愛渴心生。﹝○同上﹞

【靈空詩】

物情異所異。世心同所同。狀如薪遇火。亦似艸行風。迷惑三界裏。顚倒六趣中。五愛性洞遠。十相法靈衝。皆從妄所妄。無非空對空。﹝○同上﹞

【乾闥婆詩】

靈海自己極。滄流去無邊。蜃蛤生異气。闥婆郁中天。靑城接丹霄。金樓帶紫煙。皆從望見起。非是物理然。因彼凡俗諭。此中玄又玄。﹝○《類聚》七十六。本集。《詩紀》六十五。﹞

【夢詩】

甘寢隨四坐。蓋睡依五眾。違從競分諍。美惡相戲弄。出家爲上首。入仕作梁棟。色已非眞實。聞見皆靈洞。長眼出長夜。大覺和大夢。﹝○同上﹞

【代蘇屬國婦詩】

良有與我期。不謂當過時。秋風忽送節。白露凝前基。愴愴獨涼枕。搔搔孤月帷。忽聽西北雁。似從寒海湄。果銜萬里書。中有生離辭。惟言長別矣。不復道相思。胡羊久剽奪。漢節故支持。帛上看未終。臉下淚如絲。空懷之死誓。遠勞同穴詩。﹝○玉臺新詠七。《詩紀》六十五。﹞

【古意詩二首】

飛鳥起離離。驚散忽差池。嗷嘈繞樹木。翩翩集寒枝。旣悲徵役久。偏傷壠上兒。寄言閨中妾。此心詎能知。不見松蘿上。頁落根不移。﹝○玉臺新詠七。《詩紀》六十五。﹞

當春有一艸。綠花復垂枝。云是忘憂物。生在北堂陲。飛飛雙蛺蝶。低低兩差池。差池低復起。此芳性不移。飛蝶雙復只。此心人莫知。﹝○同上﹞

【搗衣詩】

駕言易水北。送別河之陽。沈思慘行鑣。結夢在空牀。旣寤丹綠謬。始知紈素傷。中州木葉下。邊城應早霜。陰虫日慘烈。庭艸復蕓黃。金風䢐淸夜。明月懸洞房。裊裊同宮女。助我理衣裳。參差夕杵引。哀怨秋砧揚。輕羅飛玉腕。弱翠低紅妝。朱顏日已興。眄睇色增光。搗以一匪石。文成雙鴛鴦。制握斷金刀。薰用如蘭芳。佳期久不歸。持此寄寒鄕。妾身誰爲容。思君苦入腸。﹝○玉臺新詠七。本集。《詩紀》六十五。﹞

【織婦詩】

送別出南軒。離思沈幽室。調梭輟寒夜。鳴機罷秋日。良人在萬里。誰與共成匹。願得一回光。照此憂與疾。君情倘未忘。妾心長自畢。﹝○玉臺新詠七。《詩紀》六十五。﹞

【戲作詩】

宓妃生洛浦。遊女出漢陽。妖閒逾下蔡。神妙絕髙唐。綿駒且變俗。王豹復移鄕。況玆集靈異。豈得無方將。長袂必畱客。淸哇咸繞梁。燕趙羞容止。西妲慚芬芳。徒聞殊可弄。定自乏明璫。﹝○玉臺新詠七。《詩紀》六十五。﹞

【七夕詩】

白露月下團。秋風枝上鮮。瑤臺含碧霧。羅幕生紫煙。妙會非綺節。佳期乃涼年。玉壺承夜急。蘭膏依曉煎。昔悲漢難越。今傷河易旋。怨咽雙斷念。淒悼兩情懸。﹝○玉臺新詠七。《類聚》四。古今歲時雜詠二十五。文苑英華百五十八。《詩紀》六十五。﹞

【紫蘭始萌詩】

種蘭玉臺下。气暖蘭始萌。芬芳與時發。婉轉迎節生。獨使金翠嬌。偏動紅綺情。二遊何足壞。一顧非傾城。羞將苓芝侶。豈畏鶗鴂鳴。﹝○玉臺新詠七。《詩紀》六十五。﹞

【邊戍詩】

秋月出中天。遠近無偏異。共照一光輝。各懷離別思。﹝○玉臺新詠十作邊戎詩。《詩紀》六十五。﹞

【詠舞詩】

腕弱復低舉。身輕由回縱。可謂寫自歡。方與心期共。﹝○玉臺新詠十。《詩紀》六十五。﹞

【詠燭詩】

堂中綺羅人。席上歌舞兒。待我光泛灩。爲君照參差。﹝○玉臺新詠十。《詩紀》六十五。﹞

【詠筆詩】

昔聞蘭蕙月。獨是桃李年。春心儻未寫。爲君照情筵。﹝○玉臺新詠十。《詩紀》六十五。﹞

【詠笛詩】

柯亭有奇竹。含情復抑揚。妙聲發玉指。龍音響鳳凰。﹝○玉臺新詠十。《詩紀》六十五。﹞

【賜謝覽王暕詩】

〖南史曰﹕中書侍郎謝覽侍武帝坐。受敕與侍中王暕爲詩答贈。其文甚工。武帝賜《詩》云﹕〗

雙文旣後進。二少實名家。豈伊爾棟隆。信乃俱國華。﹝○南史謝覽傳。梁書謝朏傳附覽傳。《詩紀》六十五。﹞

【賜張率詩】

〖南史曰﹕率侍武帝遊宴賦詩。武帝別賜率《詩》曰﹕〗

東南有才子。故能服官政。余𨿽慚古昔。得人今爲盛。﹝○南史張率傳。梁書張率傳。《禦覽》五百九十一。《詩紀》六十五。﹞

【戲題劉孺手板詩】

〖南史曰﹕武帝宴壽光殿。詔羣臣賦詩。時劉孺與張率並醉未成。武帝取孺手板。題戲之曰﹕〗

張率東南美。劉孺洛陽才。攬筆便應就。何事久遲回。﹝○南史劉孺傳。梁書劉孺傳。《禦覽》六百。《詩紀》六十五。﹞

【送始安王方略入關】

〖南史曰﹕梁武帝結好於魏。遣始安王方略入關。送之。作《詩》曰﹕〗

如何吾幼子。勝衣已別離。十日無由宴。千里送遠垂。﹝○南史始安王蕭方略傳。《詩紀》六十五。﹞

【覺意詩賜江革】

〖梁《書》曰﹕時髙祖盛於佛教。朝賢多啟求受戒。革精信因果。而髙祖未知。謂革不奉佛教。乃賜革覺意詩五百字。〗

惟當勤精進。自彊行勝修。豈可作底突。如彼必死囚。﹝○梁書江革傳。南史江革傳。《詩紀》六十五。﹞

【答蕭琛詩】

〖梁《書》曰﹕髙祖在西邸。早與琛狎。每朝燕接以舊恩。呼爲宗老。琛亦奉陳昔恩。以早簉中陽。夙忝同閈。𨿽迷興運。猶荷洪慈。上答曰﹕〗

𨿽云早契闊。乃自非同志。勿談興運初。且道狂奴異。﹝○梁書蕭琛傳。﹞

【聯句詩】

傾城非人美。千載難重逢。𨿽懷軒中意。愧疚無鬢髮容。﹝○玉臺新詠十作連句詩。《詩紀》六十五。﹞

【淸暑殿效柏梁體】〖七言〗

居中負扆寄纓紱。言慚輻湊政無術。至徳無垠愧違弼。侍中徐勉燮贊京河豈微物。竊侍兩宮慚樞密。淸通簡要臣豈汨。出入帷扆濫榮秩。復道龍樓歌楙實。空班獨坐慚羊質。嗣以書記臣敢匹。謬參和鼎講畫一。鼎味參和臣多匱。﹝司徒左西屬江葺○《類聚》五十六。《詩紀》六十五。﹞

【貽柳惔詩】

爾寔冠羣後。惟餘實念功。﹝○梁書柳惔傳。南史劉惔傳。﹞

【五字疊韻詩】

後牖有橊柳。梁王長康彊。偏眠船舷邊。載匕每礙埭。六斛熟鹿肉。暯蘇姑枯盧。﹝何遜○《太平廣記》二百四十六。﹞梁詩卷二

王揖

﹝揖。梁書作楫。王志弟。仕齊。入梁歷黃門侍郎﹑太中大夫。出爲東陽太守。有集五卷。﹞

【在齊答弟寂詩】〖五章〗

氛氳代記。庵藹宗圖。凝禎道祕。動慶靈樞。方流孕玉。圓波產珠。飛薰共萼。挺秀連跗。

窮髙有響。幽山有芳。衡風泌味。爰顯爰揚。三河竦映。六輔思光。相時變蔚。俟日賓王。

行川學海。旦慕同深。丘陵羨嶽。終然異岑。將子無怠。思茂髙音。如彼竹箭。猶羽猶金。

弓書謬篆。旌駕迷鑣。登芻下列。參華上僚。云裾納月。霜帶含飆。心乎愧矣。如厲如燋。

皇京埃郁。帝輦紛敷。豈無至美。幽心弗愉。松軒畱翠。篁庭勿疏。華簪或早。佩蕙終俱。﹝○文館詞林百五十二。﹞

髙爽

﹝爽。廣陵人。齊永明中。舉孝廉。天監初。歷官中軍臨川王參軍。出爲晉陽令。坐事系獄。後遇赦獲免。頃之卒。﹞

【寓居公廨懷保秀才】﹝遜﹞詩

寄止鄰城闕。徒在失遊聚。臥聞雜沓路。坐對空寂宇。風扉乍開闔。粉蝶時翻舞。若人不在玆。煩憂何得愈。﹝○何水部集一。《詩紀》九十一。﹞

【詠鏡詩】

初上鳳凰墀。此鏡照蛾眉。言照長相守。不照長相思。虛心會不采。貞明空自欺。無言故此新期。﹝○玉臺新詠五。《類聚》七十。《詩紀》九十一。﹞

【詠畫扇詩】

細絲本自輕。弱采何足眄。直爲發紅顏。謬成幄中扇。乍奉長門泣。時承柏梁宴。思妝開已掩。歌容隱而見。但畫雙黃鵠。莫作孤飛燕。﹝○《類聚》六十九。﹞

【詠酌酒人】

長筵廣未同。上客嬌難逼。還杯了不顧。回身正顏色。﹝○玉臺新詠十。《詩紀》九十一。﹞

【題延陵縣孫抱鼓詩】

徒有八尺圍。腹無一寸腸。面皮如許厚。受打未詎央。﹝○南史卞彬傳。﹞

範云

﹝云。字彥龍。南鄕舞陰人。仕宋爲郢州西曹書佐。轉法曹行參軍。齊初。爲竟陵王府主簿。遷尙書殿中郎。授通直散騎侍郎。領本州大中正。歷零陵內史﹑始興內史。遷廣州刺史。梁受禪。遷散騎常侍﹑吏部尙書。封霄城縣侯。遷尙書右僕射。天監二年卒。年五十三。謚曰文。有集十一卷。﹞

【巫山髙】

巫山髙不極。白日隱光輝。靄靄朝云去。溟溟暮雨歸。巖懸獸無迹。林暗鳥疑飛。枕席竟誰薦。相望空依依。﹝○謝宣城詩集二。《類聚》四十二。文苑英華二百一。《樂府詩集》十七。《詩紀》七十七。﹞

【當對酒】

對酒心自足。故人來共持。方悅羅衿解。誰念發成絲。狥性良爲達。求名本自欺。迨君當歌日。及我傾樽時。﹝○謝宣城詩集二。文苑英華百九十五及《樂府詩集》二十七作對酒。《詩紀》七十七。又《類聚》四十二引持﹑絲﹑時三韻。﹞

【古意贈王中書詩】〖《詩紀》云。集曰覽古贈王中書融。王融雜體報範通直詩見本集。〗

攝官靑瑣闥。遙望鳳皇池。誰云相去遠。脈脈阻光儀。岱山饒靈異。沂水富英奇。逸翮淩北海。摶飛出南皮。遭逢聖明後。來棲桐樹枝。竹花何莫莫。桐葉何離離。可棲復可食。此外亦何爲。豈知鷦鷯者。一粒有餘貲。﹝○《文選》二十六。古文苑四作學古貽王中書。《詩紀》七十七。又《初學記》十二作與王中書詩。引池一韻。艸堂詩箋二贈韋詩注作贈王中書融。引池一韻。海錄碎事四作贈中書監王融。引池一韻。﹞

【贈張徐州謖詩】

田家樵采去。薄暮方來歸。還聞稚子說。有客款柴扉。儐從皆珠玳。裘馬悉輕肥。軒蓋昭墟落。傳瑞生光輝。疑是徐方牧。旣是復疑非。思舊昔言有。此道今已微。物情棄疵賤。何獨顧衡闈。恨不具雞黍。得與故人揮。懷情徒艸艸。﹝○六臣本《文選》注云。五臣作慅慅。《詩紀》云。一作慅慅。﹞淚下空霏霏。寄書雲間雁。爲我西北飛。﹝○《文選》二十六。《詩紀》七十七。又艸堂詩箋十五遣興詩注引飛一韻。黃氏集千家注杜工部詩史補遺二引歸﹑扉﹑輝三韻。﹞

【答句曲陶先生詩】

終朝吐祥霧。薄晚孕奇煙。洞澗生芝艸。重崖出醴泉。中有懷眞士。被褐守衝玄。石戶棲十祕。金壇謁九仙。乘鵷方履漢。轡鶴上騰天。﹝○《類聚》三十六。金薤記。文苑英華二百二十七。廣《文選》十四作山中懷故人。《詩紀》七十七。﹞

【餞謝文學離夜詩】

陽臺霧初解。夢渚水裁淥。遠山隱且見。平沙斷還緒。分弦饒苦音。別唱多淒曲。爾拂後車塵。我事東臯粟。﹝○古文苑九。謝宣城詩集四。《詩紀》七十七。﹞

【貽何秀才詩】〖《詩紀》云。何遜答範記室云詩見本集。〗

桂葉竟穿荷。蒲心爭出波。有鷕驚蘋芰。綿蠻弄藤蘿。臨花空相望。對酒不能歌。聞君饒綺思。摛掞足爲多。布鼓誠自鄙。何事絕經過。﹝○何水部集一。《詩紀》七十七。﹞

【答何秀才詩】〖《詩紀》云。何遜落日前墟望贈範廣州詩見本集。〗

少年射策罷。擢第雲臺中。已輕淄水耋。復笑廣州翁。麟閣佇讎校。虎觀遲才通。方見雕篆合。誰與畋漁同。待爾金閨北。予藝靑門東。﹝○何水部集一。《詩紀》七十七。﹞

【贈俊公道人詩】

秋蓬飄秋甸。寒藻泛寒池。風條振風響。霜葉斷霜枝。幸及淸江滿。無使明月虧。月虧君不來。相期竟悠哉。﹝《初學記》作何時。○《類聚》三。《初學記》三。《詩紀》七十七。﹞

【別詩】

孤煙起新丰。候雁出雲中。艸低金城霧。木下玉門風。別君河初滿。思君月屢空。折桂衡山北。摘蘭沅水東。蘭摘心焉寄。桂折意誰通。﹝○《類聚》二十九。文苑英華二百六十六。《詩紀》七十七。﹞

【渡黃河詩】

河流迅且濁。湯湯不可陵。檜楫難爲榜。松舟才自勝。空庭偃舊木。荒疇余故塍。不睹人行迹。但見狐兔興。寄言河上老。此水何當澄。﹝○《類聚》八。文苑英華百六十三。《詩紀》七十七。﹞

【治西湖詩】

史氏導漳水。西門漑河潮。圖始未能悅。克終良可要。擁鍤勸年首。提爵勞春朝。平臯艸色嫩。通林鳥聲嬌。已集故池鶩。行蒔新田苗。何吁畚築苦。方驤魚稻饒。﹝○《類聚》九。文苑英華百六十三。《詩紀》七十七。﹞

【效古詩】

寒沙四面平。飛雪千里驚。風斷陰山樹。霧失交河城。朝驅左賢陣。夜薄休屠營。昔事前軍幕。今逐嫖姚兵。失道刑旣重。遲畱法未輕。所賴今天子。漢道日休明。﹝○《文選》三十一。《詩紀》七十七。﹞

【建除詩】

建國負東海。衣冠成營丘。除道梁淄水。結駟登之罘。滿座咸嘉友。蘋藻絕時羞。平望極聊攝。直視盡姑尢。定交無恆所。同志互相求。執手歡髙宴。舉白窮獻酬。破琴豈重賞。臨濠寧再儔。危生一朝露。螻蟻將見謀。成功退不處。爲名自此收。收名棄車馬。單步反蝸牛。開渠納秋水。相土播春疇。閉門謝世人。何欲復何求。﹝○《類聚》五十六。《詩紀》七十七。﹞

【數名詩】

一鼓有餘气。趫勇正紛紜。二廣無遺略。雄虎自爲羣。三河尙擾攘。楯櫓起橨榲。四巡駐靑蹕。瘞玉曠亭云。五十又舒旆。旗幟日繽紛。六郡良家子。慕義輕從軍。七獲美前載。克俊嘉昔聞。八音佇繁律。將以安司勛。九命旣斯復。金璧固宜分。十難康有道。延首望卿云。﹝○《類聚》五十六。《詩紀》七十七。﹞

【州名詩】

司春命初鐸。靑耦肆中樊。逸豫誠何事。稻梁復宜惇。徐步遵廣隰。冀以寫憂源。楊柳垂場圃。荊棘生庭門。交情久所見。益友能孰存。﹝○《類聚》五十六。《詩紀》七十七。﹞

【奉和齊竟陵王郡縣名詩】〖沈約﹑王融同賦。〗

撫戈金城外。解佩玉門中。白馬騰遠雪。蒼松壯寒風。臨涇方辧渭。安夷始和戎。取禾廣田北。驅獸飛狐東。新城多雉堞。故市絕商工。海西舟楫斷。雲南煙霧通。罄節疇盛徳。宣力照武功。還飲漁陽水。歸轉杜陵蓬。﹝○《類聚》五十六。《詩紀》七十七。﹞

【贈沈左衛詩】

伊昔沾嘉惠。出入承明宮。遊息萬年下。經過九龍中。越鳥憎北樹。胡馬畏南風。願言反漁蓚。津梁肯見通。﹝○《類聚》三十一。文苑英華二百四十七。《詩紀》七十七。﹞

【送沈記室夜別詩】

桂水澄夜氛。楚山淸曉云。秋風兩鄕怨。秋月千里分。寒枝寧共采。霜猿行獨聞。捫蘿忽遺我。折桂方思君。﹝○《類聚》二十九。文苑英華二百六十六。《詩紀》七十七。﹞

【送別詩】

東風柳綫長。送郎上河梁。未盡樽前酒。妾淚已千行。不愁書難寄。但恐鬢將霜。望懷白首約。江上早歸航。﹝○古詩類苑七十五。《詩紀》五十七。﹞

【望織女詩】〖《詩紀》云。英華作梁武帝。今從藝文卷四﹑玉臺卷五作範云。〗

盈盈一水邊。夜夜空自憐。不辭精衛苦。河流未可塡。寸情百重結。一心萬處懸。願作雙靑鳥。共舒明鏡前。﹝○《類聚》四。古今歲時雜詠二十五及文苑英華百五十八作梁武帝。梁武帝集。《詩紀》七十七。﹞

【詠井詩】

乃鑑長林曲。有浚廣庭前。卽源已爲浪。因方自成圓。兼冬積溫水。疊暑泌寒泉。不甘未應竭。旣涸斷來翾﹝○《類聚》九。《初學記》七作賦得詠井詩。《詩紀》七十七。﹞

【悲廢井詩】

因舊未嘗政。緣甘故先竭。歷稔久無禽。一朝見開渫。泌泉旣斯湧。短綆將安設。已獲丁氏利。方見管公。﹝○《初學記》七。《詩紀》七十七。又《類聚》九作悲故井詩。引竭﹑渫﹑設三韻。﹞

【登三山詩】

仄逕崩且危。叢巖聳復垂。石藤多捲節。水樹繞蟠枝。海中昔自重。江蘇今如斯。﹝○《類聚》七。《詩紀》七十七。﹞

【之零陵郡次新亭詩】

江幹遠樹浮。天末孤煙起。江天自如合。煙樹還相似。滄流未可源。髙飄去何已。﹝○《類聚》二十九。《詩紀》七十七。﹞

【閨思詩】

春艸醉春煙。深閨人獨眠。積恨顏將老。相思心欲燃。幾回明月夜。飛夢到郎邊。﹝○古詩類苑九十五。《詩紀》七十七。﹞

【酌修仁水賦詩】

〖韶州圖經曰﹕曲江縣修仁水北。有三楓亭五渡水。齊範云爲始興。至修仁水。酌而飲之。賦《詩》曰﹕〗

三楓何習習。五渡何悠悠。且飲修仁水。不挹背邪流。﹝○事類賦水賦注。《禦覽》五十九引方輿記。六十五引始興記。《詩紀》七十七。﹞

【登城怨詩】

楚妃歌修竹。漢女奏幽蘭。獨以閨中笑。豈知城上寒。﹝○《類聚》三十。《詩紀》七十七。﹞

【詠桂樹詩】〖《詩紀》云。外編作庾信者非。〗

南中有八樹。繁華無四時。不識風霜苦。安知零落期。﹝○《類聚》八十九作詠桂詩。合璧事類別集三十八作範云詩。《詩紀》七十七。﹞

【詠寒松詩】

修條拂層漢。密葉障天潯。淩風知勁節。負雪見貞心。﹝○《類聚》八十八。《詩紀》七十七。又合璧事類別集四十九作範云詩。引心一韻。﹞

【園橘詩】

芳條結寒翠。圓實變霜朱。徙根楚州上。來覆廣庭隅。﹝○《初學記》二十八。文苑英華三百二十六。《詩紀》七十七。﹞

【詠早蟬詩】

生隨春冰薄。質與秋塵輕。端綏挹霄液。飛音承露淸。﹝○《類聚》九十七。《詩紀》七十七。﹞

【擬古五雜組詩】〖三言〗

五雜組。會塗山。往復還。兩崤關。不得已。孀與鰥。﹝○《類聚》五十六。《詩紀》七十七。﹞

【擬古】〖《詩紀》云。見何遜集。〗

匣中一明鏡。好鑑明鏡光。明鏡不可鑑。一鑑一情傷。﹝○何水部集二。《詩紀》七十七。﹞

【自君之出矣】

自君之出矣。羅帳咽秋風。思君如蔓艸。連延不可窮。﹝○《類聚》三十二。文苑英華二百二。《樂府詩集》六十九。﹞

【擬古四色詩】

丹如桓公廟。靑如夕郎門。黑如南巖﹤石肅﹥。白如東﹝《類聚》作來。﹞山猨。﹝○《類聚》五十六。《詩紀》七十七。﹞

【四色詩四首】

折柳靑門外。握蘭翠疏中。綠蘋騁春日。碧渚澹時風。﹝○《類聚》五十六。《詩紀》七十七。﹞

差池朱燕去。繽翻赤雁歸。瀺灂丹魚聚。聯翻血鳥飛。﹝○同上﹞

素鱗颺北渚。白水杜南宛。獻環潤玉塞。歸珠照瓊轅。﹝○同上﹞

烏林葉將霣。墨池水就乾。玄豹藏暮雨。黑豹淩夜寒。﹝○同上﹞

【別詩】〖《詩紀》云。附見何遜集。〗

洛陽城東西。長作經時別。昔去雪如花。今來花似雪。﹝○《類聚》二十九。﹞

【述行詩】

振策出燕代。驅車背朔並。翩翩朱蓋轉。蕭蕭良馬鳴。﹝○古詩類苑八十四。《詩紀》七十七。﹞

宗夬

﹝夬。字明敭。南陽涅陽人。仕齊。歷臨川王常侍﹑驃騎行參軍﹑秣陵令﹑都官尙書郎﹑禦史中丞。天監元年。遷徵虜長史﹑東海太守。二年。徵爲太子右衛率。冬。遷五兵尙書。三年。卒。年四十九。﹞

【荊州樂三首】

迢遞樓雉懸。參差臺親雜。城闕自相望。雲霞紛颯沓。﹝○《樂府詩集》七十二。《詩紀》八十九。﹞

章華遊獵去。紀郢從禽歸。溶溶紫煙合。鬱鬱紅塵飛。﹝○《初學記》八。《詩紀》八十九。﹞

朝發江津路。暮宿靈溪道。平衢廣且直。長楊郁裊裊。﹝○同上﹞

【遙夜吟】

遙夜復遙夜。遙夜憂未歇。坐對風動帷。臥見雲間月。﹝○《樂府詩集》七十六。《詩紀》八十九。﹞

【別蕭諮議】〖衍〗詩

別酒正參差。乖情將陸離。悵焉臨桂苑。憫默瞻華池。輕雲流惠采。時雨亂淸漪。眇眇追蘭逕。悠悠結芳枝。眷言終何托。心寄方在斯。﹝○古文苑四。《類聚》二十九作宗史詩。文苑英華二百八十六作宗史別詩。《詩紀》八十九。﹞梁詩卷三

江淹

﹝淹。字文通。濟陽考城人。仕宋。歷任始安王南徐州從事﹑巴陵王國左常侍﹑建平王南徐州鎭軍參軍﹑建安﹑吳興令﹑尙書駕部郎。齊建元初爲建安王記室。遷中書侍郎。永明中。出爲廬陵內史。還爲尙書左丞。領國子博士。建武初。出爲宣城太守。還爲祕書監。梁受禪。爲散騎常侍。遷金紫光祿大夫。天監四年卒。年六十二。謚曰憲。有齊史十二卷﹑集二十卷﹑後集十卷。﹞

【樂府】

【銅爵妓】〖以下五言。〗

武皇去金閣。英威長寂寞。雄劍頓無光。雜佩亦銷爍。秋至明月圓。風傷白露落。淸夜何湛湛。孤燭映蘭幕。撫影愴無從。惟懷憂不薄。瑤色行應罷。紅芳幾爲樂。徒登歌舞臺。終成螻蟻郭。﹝○本集三。《樂府詩集》三十一。《詩紀》七十五。﹞

【采菱曲】

秋日心容與。涉水望碧蓮。紫菱亦可采。試以緩愁年。參差萬葉下。泛漾百流前。髙彩隘通壑。香氛麗黃川。歌出棹女曲。儛入江南弦。乘黿非逐俗。駕鯉乃懷仙。眾美信如此。無恨在淸泉。﹝○本集四。《樂府詩集》五十一。《詩紀》七十五。又《類聚》八十二作采菱詩。引蓮﹑年﹑前﹑川﹑弦五韻。﹞

【詩】

【侍始安王石頭城詩】

緒官承盛世。逢恩侍英王。結劍從深景。撫袖逐曾光。暮情郁無已。流望在川陽。平原忽超遠。參差見南湘。何如塞北陰。云鴻盡來翔。攬鏡照愁色。徒﹝本集作從。﹞坐引憂方。山中如未夕。無使桂葉傷。﹝○本集三。《詩紀》七十五。﹞

【從徵虜始安王道中詩】

乘笏從帷幕。仄身豫休明。君子未獲晏。小人亦自營。結軒首涼野。驅馬素寒城。容裔還鄕棹。逶迆去國旌。山气亙百里。山色與云平。喬松日夜竦。紅霞旦夕生。徒慚恩厚槪。空抱春施名。仰

願光威遠。歲晏返柴荊。﹝○本集三。《詩紀》七十五。﹞

【從冠軍建平王登廬山香鑪峯詩】〖本集軍下有行字。《詩紀》同。〗

廣成愛神鼎。淮南好丹經。此山具鸞鶴。往來盡仙靈。瑤艸正翕赩。玉樹信蔥靑。絳气下縈薄。白雲上杳冥。中坐瞰蜿虹。俯伏視流星。不尋遐怪極。則知耳目驚。日落長沙渚。曾陰萬里生。藉蘭素多意。臨風默含情。方學松柏隱。羞逐市井名。幸承光誦末。伏思托後旍。﹝本集作旌。《廬山記》同。○本集三。《文選》二十二。《廬山記》四。廬山紀事四。《詩紀》七十五。又《類聚》七作登廬山香鑪峯詩。引冥﹑星﹑生﹑情四韻。﹞

【從建平王遊紀南城詩】

恭承此嘉惠。末官至南荊。斂衽依光采。端笏奉仁明。再逢綠艸合。重見翠云生。江甸知禮富。漢渚聞教淸。君王澹以思。樹羽望楚城。年積衣劍滅。地遠宮館平。錦帳終寂寞。彩瑟祕音英。丹沙信難學。黃金不可成。遷化每如玆。安用貴空名。流巖慘中懷。凝意方自驚。願借若木景。長照憂人情。﹝○本集三。《詩紀》七十五。又《類聚》六十三作登紀南城詩。引荊﹑明﹑生﹑淸﹑城﹑平六韻。﹞

【望荊山詩】

奉義至江漢。始知楚塞長。南關繞桐柏。西嶽出魯陽。寒郊無畱影。秋日懸淸光。悲風撓重林。雲霞肅川漲。歲晏君如何。零淚沾衣裳。玉柱空掩露。金樽坐含霜。一聞苦寒奏。再使艷歌傷。﹝○本集三。《文選》二十七。《詩紀》七十五。又《類聚》七引長﹑陽﹑光﹑漲﹑裳五韻。﹞

【步桐臺詩】

客子畏霜雪。憂至竟悠哉。綺帷生网羅。寶刀積塵埃。思君出漢北。鞍馬登楚臺。歲彩合雲光。平原秋色來。寂聽積空意。凝望信長懷。蕙芬自有美。光景詎徘徊。山中忽緩駕。暮雪將盈階。﹝○本集三。《詩紀》七十五。﹞

【秋至懷歸詩】

悵然集漢北。還望岨山田。沄沄百重壑。參差萬里山。楚關帶秦隴。荊云冠吳煙。艸色斂窮水。木葉變長川。秋至帝子降。客人傷嬋娟。試訪淮海使。歸路成數千。蓬驅未止極。旌心徒自懸。若華想無慰。憂至定傷年。﹝○本集三。《詩紀》七十五。﹞

【渡西塞望江上諸山詩】

南國多異山。雜樹共冬榮。潺湲夕澗急。嘈嘈晨鵾鳴。石林上參錯。流沫下縱橫。松气鑑靑藹。

霞光鑠丹英。望古一凝思。畱滯桂枝情。結友愛遠嶽。采藥好長生。當畏佳人晚。秋蘭傷紫莖。海外果可學。歲暮誦仙經。﹝○本集三。《詩紀》七十五。﹞

【赤亭渚詩】

吳江泛丘墟。饒桂復多楓。水夕潮波黑。日暮精气紅。路長寒光盡。鳥鳴秋艸窮。瑤水𨿽未合。珠霜竊過中。坐識物序晏。臥視歲陰空。一傷千里極。獨望淮海風。遠心何所類。云邊有徵鴻。﹝○本集三。《詩紀》七十五。﹞

【渡泉嶠出諸山之頂詩】

岑崟蔽日月。左右信艱哉。萬壑共馳騖。百谷爭往來。鷹隼旣厲翼。蛟魚亦曝鰓。崩壁疊枕臥。嶄石屢盤回。伏波未能鑿。樓船不敢開。百年積流水。千歲生育苔。行行詎半景。余馬以長懷。南方天炎火。魂兮可歸來。﹝○本集三。《詩紀》七十五。﹞

【遷陽亭詩】

攬淚訪亭候。玆地乃閩城。萬古通漢使。千載連吳兵。瑤磵京嶄崒。銅山郁縱橫。方水埋金臒。圓岸伏丹瓊。下視雄虹照。俯看彩霞明。桂枝空命折。煙气坐自驚。劍逕羞前檢。岷山慚舊名。伊我從霜露。僕禦復孤徵。楚客心命絕。一願聞越聲。﹝○本集三。《詩紀》七十五。﹞

【遊黃蘗山詩】

長望竟何極。閩云連越邊。南州饒奇怪。赤縣多靈仙。金峯各虧日。銅石共臨天。陽岫照鸞采。陰谿噴龍泉。殘杌千代木。廧崒萬古煙。禽鳴丹壁上。猿嘯靑崖間。秦皇慕隱淪。漢武願長年。皆負雄豪威。棄劍爲名山。況我葵藿志。松木橫眼前。所若同遠好。臨風載悠然。﹝○本集三。《詩紀》七十五。又《類聚》七引邊﹑仙﹑天﹑泉﹑間五韻。﹞

【還故園詩】

漢臣泣長沙。楚客悲辰陽。古今𨿽不舉。玆理亦宜傷。山中信寂寥。孤景吟空堂。北地三變露。南檐再逢霜。竊值不海辟。仄見圭緯昌。浮雲抱山川。遊子禦故鄕。遽發桃花渚。適宿春風場。紅艸涵電色。綠樹鑠煙光。髙歌素關國。微嘆依笙篁。請學碧靈艸。終歲自芬芳。﹝○本集三還故國。《詩紀》七十五。﹞

【劉僕射東山集詩】

蕭蕭云色滋。惟愛起長思。喬木嘯山曲。徵鳥怨水湄。共惜玉樽暮。願是光陰遲。紳裳視絕云。銜意方此時。誦飾江臯駕。終從海濱詩。﹝○本集三。《詩紀》七十五。﹞

【陸東海譙山集詩】

杳杳長役思。思來使情濃。恆忌光氛度。藉蕙望春紅。靑莎被海月。朱華冒水松。輕風曖長嶽。雄虹赫遠峯。日暮崦嵫谷。參差彩雲重。永願白沙渚。遊衍遂相從。丹山有琴瑟。不爲憂傷容。﹝○本集三。《詩紀》七十五。﹞

【無錫縣歷山集詩】

愁生白露日。思起秋風年。竊悲杜蘅暮。攬涕弔空山。落葉下楚水。別鶴噪吳田。嵐气陰不極。日色半虧天。酒至情蕭瑟。憑樽還惘。然。一聞淸琴奏。歔泣方畱連。況乃客子念。直置絲竹間。﹝○本集三。《詩紀》七十五。又《類聚》七作歷山詩。引年﹑山﹑田﹑天﹑然五韻。﹞

【外兵舅夜集詩】

丹林一葉舊。碧艸從此空。煙光拂夜色。華舟蕩秋風。斂意悵何已。極望情思中。瑤瀾寂以晏。若采能幾終。慕心亦誰寄。江臯桂有叢。﹝○本集四。《詩紀》七十五。﹞

【貽袁常侍詩】

昔我別楚水。秋月麗秋天。今君客吳阪。春色縹春泉。幽冀生碧艸。沅湘含翠煙。鑠鑠霞上景。懵懵云外山。涉江竟何望。畱滯空采蓮。駐情光气下。凝怨琴瑟前。珠貝性明潤。蘭玉好芳堅。不以宿昔岨。懷愧期暮年。﹝○本集三。《詩紀》七十五。又《類聚》二十九﹑文苑英華二百四十七並引天﹑泉﹑煙﹑山﹑蓮五韻。﹞

【古意報袁功曹詩】

從軍山隴北。長望陰山云。涇渭各異流。恩情於此分。故人贈寶劍。鏤以瑤華文。一言鳳獨立。再說鸞無羣。何得晨風起。悠哉淩翠氛。黃鵠去千里。垂涕爲報君。﹝○本集三。樂府三十二作從軍行。廣《文選》十五作效阮公體。《詩紀》七十五。﹞

【寄丘三公詩】

昔我學冠劍。逢君在三川。何意風雨激。一訣異東西。菊秀空應奪。蘭芳幾時堅。堂恐握手畢。黯如光絕天。安得明月珠。攬涕寄吳山。﹝○本集三。《詩紀》七十五。﹞

【臥疾怨別劉長史詩】

四時煎日夜。玉露催紫榮。始懷未及嘆。春意秋方驚。涼艸散螢色。衰樹斂蟬聲。憑景魂且謐。臥堂怨巳生。承君客江潭。先愁鴻雁鳴。吳山饒離袂。楚水多別情。金堅碧不滅。桂華蘭有英。無輟代上朝。豈惜鏡中明。但見一葉落。哀恨方未平。﹝○本集四。《詩紀》七十五。又《類聚》二十九引榮﹑驚﹑聲﹑鳴﹑情﹑英﹑平七韻。﹞

【應劉豫章別詩】

淸塵播嶠岫。遠�被修�。����代。髙行乃厲天。俗態攬明懋。散��才賢。裂����。分��堯甸。於時秋永永。江漢起殘煙。獵獵風翦樹。颯颯露傷蓮。霞出海中雲。水發江上泉。浸淫泉懷浦。泛濫云辭山。洲渚一揚袂。殞意元气前。願效捲施艸。春華冬復堅。﹝○本集四。《詩紀》七十五。﹞

【燈夜和殷長史詩】

冬盡彩葉暮。金石亦懷傷。冰鱗不能起。水鳥望川梁。客子仿永夜。寂寞幽意長。臥歇丹丘采。坐失曾泉光。結眉慘成慮。銷憂非羽觴。此心冀可緩。淸芷在沅湘。﹝○本集三。《詩紀》七十五。﹞

【贈煉丹法和殷長史詩】

琴髙遊會稽。靈變竟不還。不還有長意。長意希童顏。身識本爛熳。光曜不可攀。方驗參同契。金竈煉神丹。頓捨心知愛。永卻平生歡。玉牒裁可捲。珠蕊不盈簞。譬如明月色。流采映歲寒。一待黃冶就。靑芬遲孤鸞。﹝○本集三。《詩紀》七十五。﹞

【從蕭驃騎新亭】〖本集﹑《詩紀》並誤作帝。今從宋刻本集。〗詩

鯢妖毀王度。虹气岨王猷。上宰軫靈略。宏威肅廣謀。綿崄冒戈堞。乘嶠回烽樓。燕兵歌越水。代馬思吳州。金笳夜一遠。明月信悠悠。云色被江出。煙光帶海浮。開襟夾蒼宇。拓遠局溟洲。折日承丹谷。總駕臨靑丘。仄待飆霧晏。方從畎壑遊。﹝○本集三。《詩紀》七十五。﹞

【惜晚春應劉祕書詩】

煙景抱空意。蘅杜綴幽心。心憂望碧葉。涵影顧靑林。風光多樹色。露華翻蕙陰。水苔方下蔓。石蘿日上尋。霞衣已具帶。仙冠不持簪。徒爲多委郁。精魄還自臨。始獲瓊歌贈。一點重如金。山中有雜桂。玉瀝乃共斟。﹝○本集四。《詩紀》七十五。﹞

【秋夕納涼奉和刑獄舅詩】

蕭條晚秋景。旻云承景斜。虛堂起靑靄。崦嵫生暮霞。空居寂以欷。左右自幽歌。騎星謝屐尾。濯髮慚陽阿。年歇玄圃璧。歲減天津波。金簫哀夜長。瑤琴怨暮多。四時通信黯。春風日夜過。楚水徒有蘭。憂至竟如何。﹝○本集四。《詩紀》七十五。﹞

【郊外望秋答殷博士詩】

白露掩江臯。淸滿平地蕪。長夜亦何際。銜思久踟躕。企余重蘭貝。淸才富金瑜。獨艷始東山。擅麗終西都。云精無永滯。水碧豈雁濡。屬我玆景半。賞爾若光初。折麻異離羣。紉蕙非索居。頻贈旣雅歌。還懷諒短書。﹝○本集四。《詩紀》七十五。﹞

【冬盡難離和丘長史詩】

閒居深悵悵。颸寒拂中閨。寶禮自千里。縑書果君題。山川吐幽气。云景抱長懷。玆別亦爲遠。潮瀾郁東西。汀臯日慘色。桂暗猿方啼。攬意誰侘傺。屑涕在心乖。杜蘅念無沫。石蘭終不暌。冀總歲暮駕。遊衍蒼山蹊。﹝○本集四。《詩紀》七十五。﹞

【池上酬劉記室詩】

戚戚憂可結。結憂視春暮。紫荷漸曲池。臯蘭覆徑路。蔥茜亙華堂。葐蒀雜綺樹。爲此久佇立。容易光陰度。水館次文羽。山葉下暝露。懷賞入舊襟。悅物覽新賦。惜我無雕文。報章慚復素。﹝○本集四。《詩紀》七十五。﹞

【吳中禮石佛詩】

幻生太浮詭。長思多沈疑。疑思不慚炤。詭生寧盡時。敬承積劫下。金光鑠海湄。火宅斂焚炭。藥艸匝惠滋。常願樂此道。誦經空山坻。禪心暮不雜。寂行好無私。軒騎久已訣。親愛不畱遲。憂傷漫漫情。靈意終不淄。誓尋靑蓮果。永入梵庭期。﹝○本集三。《詩紀》七十五。﹞

【采石上菖蒲詩】

瑤琴久蕪沒。金鏡廢不看。不見空閨裏。縱橫愁思端。緩步遵汀渚。揚枻泛春瀾。電至煙流綺。水綠桂涵丹。憑酒竟未悅。半景方自嘆。每爲憂見及。杜若詎能寬。冀采石上艸。得以駐余顏。赤鯉儻可乘。雲霧不復還。﹝○本集三。《初學記》二十。文苑英華三百二十七。《詩紀》七十五。又《類聚》八十一作石上菖蒲詩。引看﹑端﹑瀾﹑丹﹑嘆﹑寬﹑顏七韻。﹞

【就謝主簿宿詩】

季月寒气重。滋蘭錯無芳。北風漂夜色。河凝暠如霜。悵哉心神晚。燭滅此深堂。芰衣如可贈。寧濕岨云梁。﹝○本集三。《詩紀》七十五。﹞

【無錫舅相送銜涕】〖本集作禦帝。誤。〗別詩

心遠路已迥。意滿辭未陳。曾風漂別蓋。北云竦徵人。杯酒憐歲暮。志气非上春。若無孤鳥還。瀝泣何所因。﹝○本集三。《詩紀》七十五。﹞

【當春四韻同�左丞詩】

雷萌山中艸。云煦江上花。流煙漾璇景。輕風泛淩霞。我有幽蘭念。銜意矚裏斜。友人殊未還。獨慰檐前華。﹝○本集四。《詩紀》七十五。﹞

【感春冰遙和謝中書詩二首】

江臯桐始華。斂衣望邊亭。平原何寂寂。島暮蘭紫莖。芬披好艸合。流爛新光生。冰雪徒皦潔。此焉空守貞。﹝○本集三。《詩紀》七十五。﹞

暮意歌上眷。悵哉望佳人。攬洲之宿莽。命爲瑤桂因。觀書術不變。學古道恆眞。若作商山客。寄謝丹水濱。﹝○同上﹞

【詠美人春遊詩】

江南二月春。東風轉綠蘋。不知誰家子。看花桃李津。白雪凝瓊貌。明珠點絳唇。行人咸息駕。爭擬洛川神。﹝○古詩類苑九十三。﹞

【徵怨詩】

蕩子從徵久。鳳樓簫管間。獨枕凋雲鬢。孤燈損玉顏。何日邊塵淨。庭前徵馬還。﹝○古詩類苑八十四。《詩紀》七十五。﹞

【侍始安石頭城】

開局繞天邑。襟邑抱尊華。﹝○六朝事迹類編上。﹞梁詩卷四

江淹

【詩】

【雜體詩三十首】〖並序〗

夫楚謠漢風。旣非一骨。魏制晉造。固亦二體。璧猶藍朱成彩。雜錯之變無窮。宮角爲音。靡曼之態不極。故蛾眉詎同貌。而俱動於魄。芳艸寧共气。而皆悅於魂。不其然歟。至於世之諸賢。各滯所迷。莫不論甘而忌辛。好丹而非素。豈所謂通方廣恕。好遠兼愛者哉。乃及公幹﹑仲宣之論。家有曲直。安仁﹑士衡之評。人立矯抗。況復殊於此者乎。又貴遠賤近。人之常情。重耳輕目。俗之恆蔽。是以邯鄲托曲於李奇。士季假論於嗣宗。此其效也。然五言之興。諒非敻古。但關西鄴下。旣已罕同。河外江南。頗爲異法。故玄黃經緯之辧。金碧浮沈之殊。僕以爲亦各具美兼善而已。今作三十首詩。斅其文體。𨿽不足品藻淵流。庶亦無乖商搉云爾。﹝○本集四。《文選》三十二。《詩紀》七十六。又略見《初學記》二十一。﹞

【古離別】〖六臣本《文選》注云。五臣作別離。〗

遠與君別者。乃至雁六關。黃雲蔽千里。遊子何時還。送君如昨日。檐前露已團。不惜蕙艸晚。所悲道裏寒。君在天一涯。妾身長別離。願一見顏色。不異瓊樹枝。菟絲及水萍。所寄終不移。﹝○本集四。《文選》三十一。玉臺新詠五作古體。《類聚》二十九作擬古雜體詩。《樂府詩集》七十一。廣《文選》十。《詩紀》七十六。﹞

【李都尉陵從軍】

樽酒送徵人。踟躕在親宴。日暮浮雲滋。握手淚如霰。悠悠淸水川。嘉魴得所薦。而我在萬里。結友不相見。袖中有短書。願寄雙飛燕。﹝本集四。《文選》三十一。《樂府詩集》三十二作從軍行。廣《文選》十作從軍詩。《詩紀》七十六。﹞

【班婕妤詠扇】

紈扇如團月。出自機中素。畫作秦王女。乘鸞向煙霧。彩色世所重。𨿽新不代故。竊愁涼風至。吹我玉階樹。君子恩未畢。零落在中路。﹝○本集四。《文選》三十一。玉臺新詠五作班婕妤。樂府詩休四十二作怨歌行。《詩紀》七十六。又《類聚》四十一作擬班婕妤詠扇。引素﹑霧﹑樹﹑路四韻。﹞

【魏文帝曹丕遊宴】

置酒坐飛閣。逍遙臨華池。神飆自遠至。左右芙蓉披。綠竹夾淸水。秋蘭被幽崖。月出照園中。冠佩相追隨。客從南楚來。爲我吹參差。淵魚猶伏浦。聽者未云罷。髙文一何綺。小儒安足爲。肅肅廣殿陰。雀聲愁北林。眾賓還城邑。何用慰我心。﹝廣《文選》作我思。○本集四。《文選》三十一。《禦覽》五百九十二作魏文帝遊宴詩。《樂府詩集》三十六作善哉行。廣《文選》八作魏文帝遊宴。《詩紀》七十六。﹞

【陳思王曹植贈友】

君王禮英賢。不悋千金璧。雙闕指馳道。朱宮羅第宅。從容冰井臺。淸池映華薄。涼風蕩芳气。碧樹先秋落。朝與佳人期。日夕望靑閣。褰裳摘明珠。徙倚拾蕙若。眷我二三子。辭義麗金雘。延陵輕寶劍。季布重然諾。處富不忘貧。有道在葵藿。﹝○本集四。《文選》三十一。《詩紀》七十六。﹞

【劉文學楨感懷】

蒼蒼山中桂。團團霜露色。霜露一何緊。桂枝生自直。橘柚在南國。因君爲羽翼。謬蒙聖主私。托身文墨職。丹彩旣已過。敢不自雕飾。華月照芳池。列坐金殿側。微臣固受賜。鴻恩良未測。﹝○本集四。《文選》三十一。廣《文選》九。《詩紀》七十六。又艸堂詩箋十二夏夜嘆注引一句。﹞

【王侍中粲懷徳】

伊昔值世亂。秣馬辭帝京。旣傷蔓艸別。方知伏杜情。崤函蕩丘墟。冀闕緬縱橫。倚棹泛涇渭。日暮山河淸。蟋蟀依素野。嚴風吹枯莖。鸛鷁在幽艸。客子淚己零。去鄕三元十載。幸遭天下平。賢主降嘉賞。金貂服玄纓。侍宴出河曲。飛蓋遊鄴城。朝露竟幾何。忽如水上萍。君子篤恩義。柯葉終不傾。福履旣所綏。千載垂令名。﹝○本集四。《文選》三十一。廣《文選》九作王粲懷徳詩。《詩紀》七十六。﹞

【嵇中散康言志】

曰余不師訓。潛志去世塵。遠想出宏域。髙步超常倫。靈鳳振羽儀。戢景西海濱。朝食瑯玕實。夕飲玉池津。處順故無累。養徳乃入神。曠哉宇宙惠。云羅更四陳。哲人貴識義。大雅明庇身。莊生悟無爲。老氏守其眞。天下皆得一。名實久相賓。咸池饗爰居。鐘鼓或愁辛。柳惠善直道。孫登庶知人。寫懷良未遠。感贈以書紳。﹝○本集四。《文選》三十一。廣《文選》八作晉嵇康叔夜言志詩。《詩紀》七十六。﹞

【阮步兵籍詠懷】

靑島海上游。鶯斯蒿下飛。浮沈不相宜。羽翼各有歸。飄飄可終年。瀁安是非。朝雲乘變化。光耀世所希。精衛銜木石。誰能測幽微。﹝○本集四。《文選》三十一。《詩紀》七十六。﹞

【張司空華離情】

秋月映簾櫳。懸光入丹墀。佳人撫鳴琴。淸夜守空帷。蘭徑少行迹。玉臺生网絲。庭樹發紅彩。閨艸含碧滋。延佇整綾綺。萬里贈所思。願垂湛露惠。信我皎日期。﹝○本集四。《文選》三十一。玉臺新詠五。《詩紀》七十六。﹞

【潘黃門嶽述哀】〖李善本《文選》作悼亡。〗

靑春速天機。素秋馳白日。美人歸重泉。淒愴無終畢。殯宮已肅淸。松柏轉蕭瑟。俯仰未能弭。尋念非但一。撫衿悼寂寞。恍然若有失。明月入綺窗。仿佛想蕙質。銷憂非萱艸。永懷寄夢寐。夢寐復冥冥。何由覿爾形。我慚北海術。爾無帝女靈。駕言出遠山。徘徊泣松銘。雨絕無還云。華落豈畱英。日月方代序。寢興何時平。﹝○本集四。《文選》三十一。《詩紀》七十六。﹞

【陸平原極羈宦】

儲後降嘉命。恩紀被微身。明發眷桑梓。永嘆懷密親。流念辭南澨。銜怨別西津。驅馬遵淮泗。旦夕見梁陳。服義追上列。矯迹廁宮臣。朱黻咸髦士。長纓皆俊民契闊承華內。綢繆逾歲年。日暮聊總駕。逍遙觀洛川。殂歿多拱木。宿艸淩寒煙。遊子易感慨。躑躅還自憐。願言寄三鳥。離思非徒然。﹝○同上﹞

【左記室思詠史】

韓公淪賣藥。梅生隱市門。百年信荏苒。何爲苦心魂。當學衛霍將。建功在河源。珪組賢君眄。靑紫明主恩。終軍才始達。賈誼位方尊。金張服貂冕。許史乘華軒。王侯貴片議。公卿重一言。太平多歡娛。飛蓋東都門。顧念張仲蔚。蓬蒿滿中園。﹝○同上﹞

【張黃門協苦雨】

丹霞蔽陽景。綠泉湧陰渚。水鸛巢層甍。山云澗柱礙。有弇興春節。愁霖貫秋序。燮燮涼葉奪。戾戾颸風舉。髙談玩四時。索居慕儔侶。靑苕日夜黃。芳蕤成宿楚。歲暮百慮交。無以慰延佇。﹝○本集四。《文選》三十一。《詩紀》七十六。又《白帖》引一句。○逯案。《類聚》八十二艸部苔引靑苔日夜黃句。似此原作苔字。查晉宋人多以苕爲條。條可以由靑而黃。而苔則不可。應以作苕者爲是。《說文》系傳艸部苕引此句作苕。﹞

【劉太尉琨傷亂】

皇晉遘陽九。天下橫氛霧。秦趙值薄蝕。幽並逢虎據。伊作荷寵靈。感激徇馳騖。𨿽無六奇術。冀與張韓遇。寧戚扣角歌。桓公遭乃舉。荀息冒崄難。實以忠貞故。空令日月逝。愧無古人度。飲馬出城濠。北望沙漠路。千里何蕭條。白日隱寒樹。投袂旣憤懣。撫枕懷百慮。功名惜未立。玄發已攺素。時哉苟有會。治亂惟冥數。﹝○本集四。《文選》三十一。《詩紀》七十六。﹞

【盧郎中】〖本集作侍郎。李善本《文選》作中郎。〗諶感交

大廈須異材。廊廟非庸器。英俊著世功。多士濟斯位。眷顧成綢繆。乃與時髦匹。姻媾久不虧。契闊豈但一。逢厄旣已同。處危非所卹。常慕先達槪。觀古論得失。馬服爲趙將。疆場得淸謐。信陵佩魏印。秦兵不敢出。慨無握中策。徒慚素絲質。羈旅去舊京。感遇逾琴瑟。自顧非杞梓。勉力在無逸。更以畏友朋。濫吹乖名實。﹝《詩紀》作實名。誤。○同上﹞

【郭弘農璞遊仙】

崦山多靈艸。海濱饒奇石。偃蹇尋靑雲。隱淪駐精魄。道人讀丹經。方士煉玉液。朱霞入窗牖。曜靈照空隙。傲睨摘木芝。陵波采水碧。眇然萬里遊。矯掌望煙客。永得安期術。豈愁濛汜迫。﹝○同上﹞

【孫】〖《文選》作張。六臣本注云。五臣作孫。〗廷尉綽雜述

太素旣已分。吹萬著形兆。寂動苟有源。因謂殤子夭。道喪涉千載。津梁誰能了。思乘扶搖翰。卓然淩風矯。靜觀尺箠義。理足未嘗少。冏冏秋月明。憑軒詠堯老。浪迹無蚩妍。然後君子道。領略歸一致。南山有綺皓。交臂久變化。傳火乃薪艸。亹亹玄思淸。胸中去機巧。物我俱忘懷。可以狎鷗鳥。﹝○同上﹞

【許徵君詢自敍】

張子暗內機。單生蔽外像。一時排冥筌。冷然空中賞。遣此弱喪情。資神任獨往。采藥白雲隈。聊以肆所養。丹葩曜芳蕤。綠竹陰間敞。苕苕寄意勝。不覺淩虛上。曲欞激鮮飆。石室有幽響。去矣從所欲。得失非外獎。至哉操斤客。重明固已朗。五難旣灑落。超迹絕塵网。﹝○同上﹞

【殷東陽仲文興矚】

晨遊任所萃。悠悠蘊眞趣。雲天亦遼亮。時與賞心遇。靑松挺秀萼。蕙色出喬樹。極眺淸波深。緬映石壁素。瑩情無餘滓。拂衣釋塵務。求仁旣自我。玄風豈外慕。直置忘所宰。蕭散得遺慮。﹝○同上﹞

【謝僕射混遊覽】

信矣勞物化。憂襟未能整。薄言遵郊衢。總轡出臺省。淒淒節序髙。寥寥心悟永。時菊耀巖阿。雲霞冠秋嶺。眷然惜良辰。徘徊踐落景。捲舒𨿽萬緒。動復歸有靜。曾是迫桑楡。歲暮從所秉。舟壑不可攀。忘懷寄匠郢。﹝○同上﹞

【陶徵君潛田居】

種苗在東臯。苗生滿阡陌。𨿽有荷鉏倦。濁酒聊自適。日暮巾柴車。路暗光已夕。歸人望煙火。稚子候檐隙。問君亦何爲。百年會有役。但願桑麻成。蠶月得紡績。素心正如此。開逕望三益。﹝○同上﹞

【謝臨川靈運遊山】

江海經邅回。山嶠備盈缺。靈境信淹畱。賞心非徒設。平明登雲峯。杳與廬霍絕。碧障長周流。金潭恆澄徹。洞林帶晨霞。石壁映初晰。乳竇旣滴瀝。丹井復寥泬。巖崿轉奇秀。崟岑還相蔽。赤玉隱瑤溪。云錦被沙汭。夜聞猩猩啼。朝見鼯鼠逝。南中气候暖。朱華淩白雪。幸遊建徳鄕。觀奇經禹穴。身名竟誰辧。圖史終磨滅。且泛桂水潮。映月遊海澨。攝生貴處順。將爲智者說。﹝○本集四。《文選》三十一。《詩紀》七十六。又韻補五引泬﹑蔽二韻。澨﹑說二韻。﹞

【顏特進延之侍宴】

太﹝本集誤作大。﹞微凝帝宇。瑤光正神縣。揆日粲書史。相都麗聞見。列漢構仙宮。開天制寶殿。桂棟畱夏飆。蘭橑停冬霰。靑林結冥濛。丹巘被蔥茜。山云備卿靄。池卉具靈變。重陽集淸氛。下輦降玄宴。騖望分環隊。曬曠盡都甸。气生川嶽陰。煙滅淮海見。中坐溢朱組。步檐簉瓊弁。禮登佇睿情。樂闋延皇眄。測恩躋逾逸。沿牒懵浮賤。承榮重兼金。巡華過盈瑱。敢飾輿人詠。方慚淥水薦。﹝○本集四。《文選》三十一。《詩紀》七十六。﹞

【謝法曹惠連贈別】

昨發赤亭渚。今宿浦陽汭。方作雲峯異。豈伊千里別。芳塵未歇席。零淚猶在袂。停艫望極浦。弭棹阻風雪。風雪旣經時。夜永起懷思。汛濫北湖遊。苕亭南樓期。點翰詠新賞。開袠瑩所疑。摘芳愛气馥。拾蕊憐色滋。色滋畏沃若。人事亦銷鑠。子衿怨勿往。谷風誚輕薄。共秉延州信。無慚仲路諾。靈芝望三秀。孤筠情所托。所托已殷勤。祗足攪懷人。今行﹤山雩﹥嵊外。銜思至海濱。覿子杳未僝。款睇在何辰。雜佩𨿽可贈。疏華竟無陳。無陳心悁勞。旅人豈遊遨。幸及風雪霽。靑春滿江臯。解纜候前侶。還望方郁陶。煙景若離遠。末響寄瓊瑤。﹝○本集四。《文選》三十一。《詩紀》七十六。又艸堂詩箋六自京詩注引一句。韻補五作擬古。引汭﹑別二韻。﹞

【王徵君微養疾】

窈藹瀟湘空。翠澗澹無滋。寂歷百艸晦。欻吸鵾雞悲。淸陰往來遠。月華散前墀。煉藥矚虛幌。汛瑟臥遙帷。水碧驗未黷。金膏靈詎緇。北渚有帝子。蕩漾不可期。悵然山中暮。懷屙屬此詩。﹝○本集四。《文選》三十一。《詩紀》七十六。又艸堂詩箋三十五虎牙詩注引一句。大歷詩注引一句。黃氏集千家注杜詩補遺九引一句。﹞

【袁太尉淑從駕】

宮廟禮哀敬。枌邑道嚴玄。恭潔由明祀。肅駕在祈年。詔徒登季月。戒鳳藻行川。云旆象漢徙。宸网擬星懸。朱棹麗寒渚。金鍐映秋山。羽衛藹流景。彩吹震沈淵。辧詩測京國。履籍鑑都鄽。氓謠響玉律。邑頌被丹弦。文軫薄桂海。聲教燭冰天。和惠頒上笏。恩渥浹下筵。幸侍觀洛後。豈慕巡河前。服義方無沫。展歌殊未宣。﹝○本集四。《文選》三十一。《詩紀》七十六。﹞

【謝光祿莊郊遊】

肅舲出郊際。徙樂逗江陰。翠山方藹藹。靑浦正沈沈。涼葉照沙嶼。秋榮冒水潯。風散松架險。云郁石道深。靜默鏡綿野。四睇亂層岑。气淸知雁引。露華識猨音。云裝信解黻。煙駕可辭金。始整丹泉術。終覿紫芳心。行光自容裔。無使弱思侵。﹝○同上﹞

【鮑參軍昭戎行】

豪士枉尺璧。宵人重恩光。狥義非爲利。執羈輕去鄕。孟冬郊祀月。殺气起嚴霜。戎馬粟不暖。軍士冰爲漿。晨上城臯阪。磧礫皆羊腸。寒陰籠白日。大谷晦蒼蒼。息徒稅徵駕。倚劍臨八荒。鷦鵬不能飛。玄武伏川梁。鎩翮由時至。感物聊自傷。堅儒守一經。未足識行藏。﹝○同上﹞

【休上人怨別】〖李善本《文選》作別怨。〗

西北秋風至。楚客心悠哉。日暮碧雲合。佳人殊未來。露彩方泛艷。月華始徘徊。寶書爲君掩。瑤琴詎能開。相思巫山渚。悵望陽雲臺。膏鑪絕沈燎。綺席生浮埃。桂水日千里。因之平生懷。﹝○本集四。《文選》三十一。玉臺新詠五。《詩紀》七十六。﹞

【學魏文帝詩】

西北有浮雲。繚繞華陰山。惜哉時不遇。入夜值霜寒。秋風聒地起。吹我至幽燕。幽燕非我國。窈窕爲誰賢。少年歌且止。歌聲斷客子。﹝○本集三。《詩紀》七十六。﹞

【效阮公詩十五首】〖《詩紀》云。集作效古。〗

歲暮懷感﹝《類聚》作多懷。﹞傷。中夕弄淸琴。戾戾曙風急。團團明月陰。孤云出北山。宿鳥驚東林。誰謂人道廣。憂慨自相尋。寧知霜雪後。獨見松竹心。﹝○本集三。《類聚》二十六。《詩紀》七十六。﹞

十年學讀書。顏華尙美好。不逐世間人。鬥鷄東郊道。富貴如浮雲。金玉不爲寶。一旦鵜鴂鳴。嚴霜被勁艸。志气多感失。淚下沾懷抱。﹝○同上﹞

白露淹庭樹。秋風吹羅衣。忠信主不合。辭意將訴誰。獨坐東軒下。雞鳴夜已晞。總駕命賓僕。遵路起旋歸。天命誰能見。人蹤信可疑。﹝○本集三。《詩紀》七十六。﹞

飄飄恍惚中。是非安所之。大道常不驗。金火每如斯。慷慨少淑貌。便娟多令辭。宿昔秉心誓。靈明將見期。願從丹丘駕。長弄華池滋。﹝○同上﹞

陰陽不可知。鬼神惟杳冥。暫試武帝貌。一見李后靈。同情淪異物。有體入無形。賢聖共艸昧。仁智焉足明。變化未有極。恍惚誰能精。﹝○同上﹞

若木出海外。本自丹水陰。羣帝共上下。鸞鳥相追尋。千齡猶旦夕。萬世更浮沈。豈與異鄕士。瑜瑕論淺深。﹝○同上﹞

夏后乘兩龍。髙會在帝臺。榮光河雒出。白雲蒼梧來。侍禦多賢聖。升降有羣才。四時有變化。盛明不徘徊。髙陽邈已遠。佇立誰語哉。﹝○本集三。廣《文選》十五。《詩紀》七十六。﹞

昔余登大梁。西南望洪河。時寒原野曠。風急霜露多。仲冬正慘切。日月少精華。落葉縱橫起。飛鳥時相過。搔首廣川陰。懷歸思如何。常願反初服。間步潁﹝廣《文選》作頻。﹞水阿。﹝○同上﹞

宵月輝西極。女圭映東海。佳麗多異色。芬葩有奇采。綺縞非無情。光陰命誰待。不與風雨變。長共山川在。人道則不然。消散隨風攺。﹝○本集三。《詩紀》七十六。﹞

少年學擊劍。從師至幽州。燕趙兵馬地。惟見古時丘。登城望山水。平原獨悠悠。寒暑有往來。功名安可畱。﹝○同上﹞

擾擾當途子。毀譽多埃塵。朝生輿馬間。夕死衢路濱。藜藿應見棄。勢位乃爲親。華屋爭結綬。朱門競彈巾。徒羨艸木利。不愛金碧身。至徳所以貴。河上有丈人。﹝○同上﹞

華樹曜北林。芬芳空自宣。秋至白雲起。蟪蛄號庭前。中心有所思。虛堂獨浩然。安坐詠琴瑟。逍遙可永年。﹝○同上﹞

假乘試行遊。北望髙山岑。翩翩徵鳥翼。蕭蕭松柏陰。感時多辛酸。覽物更傷心。性命有定理。禍福不可禁。惟見雲際鵠。江海自追尋。﹝○同上﹞

夕云映西山。蟋蟀吟桑梓。零露被百艸。秋風吹桃李。君子懷苦心。感慨不能止。駕言遠行遊。驅馬淸河涘。寒暑更進退。金石有終始。光色俯仰間。英艷難久恃。﹝○同上﹞

至人貴無爲。裁魂守寂寥。惟有馳騖士。風塵有一朝。輿馬相跨躍。賓從共衿驕。天道好盈缺。春華故秋凋。不知北山民。商歌弄場苗。﹝○同上﹞

【淸思詩五首】

趙后未至麗。陰妃非美極。情理儻可論。形有焉足識。帝女在河洲。晦映西海側。陰陽無定光。雜錯千萬色。終歲如瓊艸。紅華長翕赩。﹝○本集三。《詩紀》七十六。﹞

師曠操雅操。延子聆奇音。玄鶴徒翔舞。淸角自浮沈。明琯東南逝。精絲西北臨。白雲瑤池曲。止使淚淫淫。﹝○同上﹞

秋夜紫蘭生。湛湛明月光。偃蹇靈芝采。﹝本集誤作來。﹞容裔紫華堂。林木不拂蓋。淇水寧漸裳。倏忽南江陰。照曜北海陽。從此長往來。萬世無感傷。﹝○同上﹞

白露滋金瑟。淸風蕩玉琴。空閨饒遠念。虛堂生夜陰。玆夕一何哀。明月沒西林。世人重時暮。道士情亦深。願乘靑鳥翼。徑出玉山岑。﹝○同上﹞

至徳不可傳。靈龜不可侶。艸木還根蒂。精靈歸妙理。我學杳冥道。誰能測窮已。須待九轉成。終會長沙市。﹝○同上﹞

【傷內弟劉常侍詩】

金璧自蕙質。蘭杜信嘉名。丹彩旣騰迹。華萼故揚聲。伊余方罷秀。嘆息向君榮。誰疑春光昃。何遽秋露輕。遠心惜近路。促景怨長情。風至衣袖冷。況復蟪蛄鳴。白露沿漢沼。明月空漢生。長悲離短意。惻切吟空庭。注欷東郊外。流涕北山坰。﹝○本集四。《詩紀》七十六。﹞

【悼室人詩十首】

佳人永暮矣。隱憂遂歷玆。寶燭夜無華。金鏡晝恆微。桐葉生綠水。霧天流碧滋。蕙弱芳未空。蘭深鳥思時。湘醽徒有酌。意塞不能持。﹝○本集四。《詩紀》七十六。﹞

適見葉蕭條。已復花庵郁。帳裏春風蕩。檐前還燕拂。垂涕視去景。摧心向䢐物。今悲輒流涕。昔歡常飄忽。幽情一不弭。守嘆誰能慰。﹝○同上﹞

夏云多雜色。紅光鑠蕤鮮。苒弱屏風艸。潭拖曲池蓮。黛葉鑑深水。丹華香碧煙。臨彩方自弔。攬气以傷然。命知悲不絕。恆如注海泉。﹝○同上﹞

駕言出遊衍。冀以滌心胸。復值煙雨散。淸陰帶山濃。素沙匝廣岸。雄虹冠尖峯。出風舞森桂。落日曖圓松。還結生不念。楚客獨無容。﹝○同上﹞

秋至搗羅紈。淚滿未能開。風光肅入戶。月華爲誰來。結眉向珠网。瀝思視靑苔。鬢局將成葆。帶減不須摧。我心若函煙。葐蒀滿中懷。﹝○同上﹞

窗塵歲時阻。閨蕪日夜深。流黃夕不織。寧聞梭杼音。涼靄漂虛座。淸香蕩空琴。蜻引知寂寥。蛾飛測幽陰。乃抱生死悼。豈伊離別心。﹝○同上﹞

顥顥气薄暮。蓛蓛淸衾單。階前水光裂。樹上雪花團。庭鶴哀以立。云雞肅且寒。方東有苦淚。承夜非膏蘭。從此永黯削。萱葉焉能寬。﹝○同上﹞

杼悲情𨿽滯。送往意所知。空座幾時設。虛帷無久垂。暮气亦何勁。嚴風照天涯。夢寐無端際。惝恍有分離。意念每失乖。徒見四時虧。﹝○同上﹞

神女色姱麗。乃出巫山湄。逶迆羅袂下。鄣日望所思。佳人獨不然。戶牖絕錦綦。感此增嬋娟。屑屑涕自滋。淸光澹且減。低意守空帷。﹝○同上﹞

二妃麗瀟湘。一有乍一無。佳人承雲气。無下此幽都。當追帝女迹。出入泛靈輿。掩映金淵側。遊豫碧山隅。曖然時將罷。臨風返故居。﹝○同上﹞

【詩】

通渠運春流。幽谷渙�冰。蕩穢出新泉。遊望登重陵。﹝○玉燭寶典一。﹞

【自樂昌郡溯流入郴詩】

玆山界夷夏。天際橫寥廓。﹝○輿地紀勝五十七。﹞

【詩】

河州多沙塵。風吹黃雲起。﹝○升庵詩話。﹞

【歌】〖去故鄕賦系此歌。〗

芳洲之艸行欲暮。桂水之波不可渡。絕世獨立兮報君子之一顧。﹝○本集一。《類聚》三十。﹞

【歌】〖倡婦自悲賦系此歌。〗

曲臺歌未徙。黃壤哭已親。玉玦歸無色。羅衣會生塵。驕才雄力君何怨。徒念薄命之苦辛。﹝○本集一。﹞

【謠】〖蓮華賦系此謠。〗

秋雁度兮芳艸殘。琴柱急兮江上寒。願一見兮道我意。千里遠兮長路難。﹝○本集一。﹞

謠〖學梁王兔園賦系此謠。〗

碧玉作碗銀爲盤。一刻一鏤化雙鸞。﹝○本集二。﹞

【歌】〖學梁王兔園賦系此歌。〗

美人不見紫錦衾。黃泉應至何所禁。﹝○本集二。﹞

【詩】〖學梁王兔園賦系此詩。〗

見上客兮心歷亂。送短詩兮懷長嘆。中人望兮蠶旣饑。燮蹀暮兮思夜半。﹝○本集二。﹞

【雜三言五首】

予上國不才。黜爲中山長史。待罪三載。究識煙霞之狀。旣對道書。官又無職。筆墨之勢。聊爲後文。﹝○按江淹自序。中山當作山中。﹞

【構象臺】

曰上妙兮道之精。道之精兮俗爲名。名可宗兮聖風立。立聖風兮玆教生。寫經記兮記圖剎。畫影像兮在丹靑。起淨法兮出西海。流梵音兮至索溟。网紫宙兮洽萬品。冠璇寓兮濟羣生。余汩阻兮至南國。迹已䢐兮心未扃。立孤臺兮山岫。架半室兮江汀。累靑杉於澗構。積紅石於林欞。云八重兮七色。山十影兮九形。金燈兮江籬。環軒兮匝池。相思兮豫章。戴雪兮抱霜。栽異木而同秀。鐘雜艸而一香。苔蘚生兮繞石戶。蓮花舒兮繡池梁。伊日月之寂寂。無人音與馬迹。耽禪情於云逕。守息心於端石。永結意於鷲山。長憔悴而不惜。﹝○本集十。梁刻本四。﹞

【訪道經】

百學兮異文。錦派兮綺分。珍君之言兮皦無際。悅子之道兮迥不羣。澹深韻於白水。儼髙意於浮雲。軌賢豪於後學。軼望識於前文。玆道兮可傳。可傳兮皓然。挾玆心兮赴絕國。懷此書兮坐空山。空山隱轔兮窮翠崿。水散漫兮涵素壑。海外陰兮气曇曇。江上月兮光灼灼。東南出兮是一山。西北來兮乃雙鶴。池中蓮兮十色紅。窗前樹兮萬葉落。四壁深兮乃泬。左右虛兮如寂寞。寂寞兮山室。徳經兮道﹛失衣﹜。蕩魂兮刷气。掩憂兮靜疾。信若人兮先覺。聊與子兮如一。﹝○同上﹞

【鏡《論語》】

巡靑史之殘誥。覽朱管之遺冊。惟魯濱之一叟。信銜道而探寂。世艱險而多阻。君英明而不革。講業兮齊衛。論精兮汴泗。子之說兮義已祕。成賈鄭之雄理。可黃何之壯思。惜古人之取才。瞰靑雲而靖意。意恬悵兮有端。才贈峻兮可觀。憲嬀禹而折法。襲仁誼而求安。不嬿婉於戚施。寧踸踔於馬蘭。俾後生之庶士。鑑明徳之音翰。惟山中兮寂寞。沈憂思兮無從。石紅靑兮百疊。山濃淡兮萬重。日下兮��。月出兮銅峯。竹色兮拂戶。水气兮繞窗。味哲人之遺珍。折片句兮忘老。嘉石門之埋名。憐柳子之沈道。書吳伯於衣袖。鏤顏子於心抱。籌出處之叔仲。酌言默之多少。若妙行與上靈。非積學之所紹。至遊夏以升降。幸砥心而勿夭。﹝○同上﹞

【悅曲池】

北山兮黛柏。南江兮﹤赤頁﹥石。﹤赤頁﹥峯兮若虹。黛樹兮如晝。暮云兮十里。朝霞兮千尺。千尺兮綿綿。靑气兮往旋。桐之葉兮蔽日。桂之枝兮刺天。百谷多兮瀉亂波。雜磵饒兮鶩叢泉。竟長洲兮匝東島。縈曲嶼兮繞西山。山巒岏兮水環合。水環合兮石重沓。林中電兮雨冥冥。江上風兮木颯颯。盟淸冷兮適潺湲。白雲起兮弔石蓮。客子思兮心斷絕。心斷絕兮愁無閒。步東池兮夜未艾。臥西窗兮月向山。引一息於魂內。擾百緒於眼前。意春蘭與秋若。願不絕於江邊。﹝○同上﹞

【愛遠山】

伯鸞兮已遠。名山兮不返。逮紺艸之可結。及朱華之未晚。緤余馬於椒阿。漾余舟於沙衍。臨星朏兮樹暗。看日爍兮霞淺。淺霞兮駮云。一合兮一分。映壑兮爲飾。綴澗兮居文。碧色兮婉轉。丹秀兮芬蒀。深林寂以窈窈。上猨狖之所羣。羣猨兮聒山。大林兮蔽天。楓岫兮筠嶺。蘭畹兮芝田。紫蒲兮光水。紅荷兮艷泉。香枝兮嫩葉。翡累兮翠疊。非郢路之遼遠。實寸憂之相接。欷美人於心底。願山與川之可涉。若溘死於汀潭。哀時命而自愜。﹝○同上﹞

【應謝主簿騷體】

山欞靜兮悲凝涼。澗軒掩兮酒涵霜。曾風激兮綠蘋斷。積石閉兮紫苔傷。芝原寂少色。筠原寂少色。筠庭黯無光。沐予冠於極浦。馳予珮兮江陽。弔秋冬之已暮。憂與憂兮不忘。使杜蘅可翦而棄。夫何貴於芬芳。﹝○本集十。梁刻本四。﹞

【劉僕射東山集學騷】

含秋一顧。眇然山中。檀樂循�。便娟來風。木瑟瑟兮气芬蒀。石戈戈兮水成文。擿江崖之素艸。窺海岫之靑雲。願芙蓉兮未晦。遵江波兮待君。﹝○本集十。梁刻本四。﹞

【山中《楚辭》六首】

靑春素景兮白日出之藹藹。吾將弭節於江夏。見杜若之如大。結雕鱗以成車。懸雜羽而爲蓋。艸色綠而馬聲悲。欷沿油以流帶。﹝○本集十。梁刻本四。﹞

予將禮於太一。乃雄劍兮玉鉤。日華粲於芳閣。月金披於翠樓。舞燕趙之上色。激河淇之名謳。薦西海之異品。傾東嶽之庶羞。乘魚文兮錦質。要靈人兮中州。﹝○同上﹞

入橘浦兮容與。心敞惘兮迷所識。視煙霞而一色。深秋窈以虧。天上列星之所極。﹝○同上○本集與下連讀爲一首。﹞

桂之生兮山之巒。紛可愛兮柯團團。谿崎嶬兮石架阻。﹤風幼﹥﹤風劉﹥颼兮木道寒。煙色閉兮喬木橈。嵐气暗兮幽篁難。忌蟪蛄之蚤吟。惜玉孫之晚還。信於邑兮白露。方夭病兮秋蘭。﹝○同上﹞

石簁簁兮蔽日。雪疊疊兮薄樹。車蕭條兮山逼。舟容與兮水路。湣晨夜之摧挫。感春秋之欲暮。徵夫輟而在位。禦者跼而載顧。﹝○同上﹞

魂兮歸來。異方不可以親。蝮蛇九首。雄虺戴鱗。炎穴一光。骨爛魂傷。玄狐曳尾。赤象爲梁。至日歸來。無往此異方。﹝○同上﹞

蕭鈞

﹝鈞。齊髙帝子。出繼衡陽王。與王智深﹑江淹等以文章相賞會。﹞

【晚景遊泛懷友】

〖《詩紀》云。此詩類唐人作。當爲唐蕭鈞也。《初學記》作梁。〗

龍開依禦溝。鳳轄轉芳洲。雲峯初辧夏。麥气早迎秋。山翠餘煙積。川平晚照收。浪隨文鷁轉。渡逐彩鴛浮。風花轉未落。巖泉咽不流。一辭金穀苑。空想竹林遊。﹝○《初學記》十八。《禦覽》四百十。《詩紀》八十五。﹞梁詩卷五

王暕

﹝暕。字思晦。瑯邪人。齊太尉儉字。弱冠選尙淮南公主。拜駙馬都尉。齊明帝時。除驃騎從事中郎。天監初。除太子中庶子。歷侍中﹑五兵尙書。出爲晉陵太守。徵爲吏部尙書。累遷侍中﹑尙書左僕射。領國子祭酒。天監四年卒。年四十七。﹞

【觀樂應詔詩】

趙瑟含淸音。秦箏凝逸響。參差陳九夏。依遲分四上。從風繞金梁。含云映珠网。遞奏豈二八。繁弦非一兩。幸叨東郭吹。側陪南風賞。忘味信鏗鏘。餐和終俯仰。輕塵已飛散。遊魚亦翻蕩。恩光實難遇。詠言寧易放。﹝○《初學記》十五。文苑英華二百十二。萬花谷後三十一作王暕詩。《詩紀》八十六。﹞

【詠舞詩】

從風回綺袖。映日轉花鈿。同情依促柱。共影赴危弦。﹝○《初學記》十五。萬花谷後三十二作王暕詩。《詩紀》八十六。﹞

曹景宗

﹝景宗。字子震。新野人。仕齊。累官竟陵太守。及武帝起兵。景宗率眾來從。除郢州刺史。天監六年。大敗魏於鐘離。進爵爲公。拜侍中﹑領軍將軍。天監七年。遷江州刺史。赴任卒於道。年五十二。﹞

【光華殿侍宴賦競病韻詩】

〖南史曰﹕景宗累立軍功。天監初徵爲右衛將軍。後破魏師凱旋。帝於華光殿宴飲聯句。令左僕射沈約賦韻。景宗啟求賦詩。帝曰卿伎能甚多。人才英拔。何必止在一詩。景宗已醉。求作不已。時韻已盡。惟餘競病二字。景宗便操筆而成。帝深嘆賞。朝賢驚嗟竟日。〗

去時兒女悲。歸來笳鼓競。借問行路人。何如霍去病。﹝○南史本傳。《禦覽》二百七十七引梁書。《太平廣記》三百。萬苑谷二十一。《詩紀》八十九。﹞

任昉

﹝昉。字彥升。樂安博昌人。宋末辟丹陽尹主簿。入齊歷太常博士﹑丹陽尹王儉主簿﹑尙書殿中郎﹑司徒記室參軍﹑太子步兵校尉﹑司徒左長史。中興初爲驃騎記室參軍。梁受禪。拜黃門侍郎。遷吏部郎中。掌著作。出爲義興太守。重除吏部郎中。轉禦史中丞。祕書監。出爲新安太守。天監七年卒。年四

十九。有雜傳二百四十七卷﹑地記二百五十二卷﹑集三十四卷。﹞

【爲王嫡子侍皇太子釋尊宴】〖以下四言。〗

在昔歸運。阻亂弘多。夷山制宇。蕩海爲家。風雲攺族。日月增華。欽聖玆遠。懷道玆衝。踐言動俗。果行移風。進往一簣。啟或三蒙。冰實因水。金亦在鎔。惟神知化。在物立言。樂正雅頌。咸被後昆。告奠明祀。觀道聖門。日月不息。師表常尊。﹝○《類聚》三十八作侍皇太子釋尊宴詩。引多﹑家﹑華﹑言﹑昆﹑門﹑尊七韻。《初學記》十四作爲王子侍皇太子釋奠宴詩。引衝﹑風﹑蒙﹑鎔﹑言﹑昆﹑門﹑尊八韻。《詩紀》七十八。﹞

【贈王僧孺詩】

〖梁《書》曰﹕王僧孺由治書侍禦史出爲唐令。初僧孺與樂安任昉遇竟陵王西邸。以文學友會。及是將之縣。昉贈詩。其略曰﹕〗

惟子見知。惟餘知子。觀行視言。要終猶始。敬之重之。如蘭如芷。形應影隨。曩行今止。百行之首。立人斯著。子之有之。誰毀誰譽。修名旣立。老至何遽。誰其執鞭。吾爲子禦。劉略班藝。虞志荀錄。伊昔有懷。交相欣勗。下帷無倦。升髙有屬。嘉爾晨燈。惜余夜燭。﹝○梁書王僧孺傳。南史王僧孺傳。《詩紀》七十八。﹞

【答劉居士詩】

君子之道。亦有其四。髙行絕俗。盛徳出類。才同文錦。學非書肆。望之可階。卽之難至。輟精天理。躔象少微。人與俗異。道與人違。庭飛熠耀。室滿伊威。行無轍迹。理絕心機。﹝○《類聚》三十六。《詩紀》七十八。﹞

【九日侍宴樂遊苑詩】〖以下五言。〗

帝徳峻韶夏。王功書頌平。共貫沿五勝。濁道邁三英。我皇撫歸運。時乘信告成。一唱華鐘石。再撫被絲笙。黃艸歸雒木。梯山薦玉榮。時來濁河變。瑞起溫洛淸。物色動宸眷。民豫降皇情。﹝○《類聚》四。廣《文選》八。《詩紀》七十八。﹞

【奉和登】〖《類聚》作影。〗景陽山詩

物色感神遊。升髙悵有閱。南望銅駞街。北走長楸埒。別澗宛滄溟。疏山駕瀛碣。奔鯨吐華浪。司南動輕枻。日下重門照。雲開九華澈。觀閣隆舊恩。奉圖愧前哲。﹝○《類聚》七。文苑英華百五十九。《詩紀》七十八。﹞

【泛長溪詩】

徇祿聚歸糧。依隱謝羈勒。絕物甘離羣。長懷思去國。長溪永東捨。震區窮水域。道遇垂綸叟。聊訪問津惑。弭楫申九言。無爲累牽纆。長泛滄浪水。平明至曛黑。﹝○《類聚》九。文苑英華百六十六。《詩紀》七十八。﹞

【落日泛舟東溪詩】

黝黝桑柘繁。芃芃麻麥盛。交柯溪易陰。反景澄余映。吾生𨿽有待。樂天庶知命。不學梁甫吟。惟識滄浪詠。田荒我有役。秩滿余謝病。﹝○《類聚》九。文苑英華百六十六。《詩紀》七十八。﹞

【濟浙江詩】

昧旦乘輕風。江湖忽來往。或與歸波送。乍逐翻流上。近岸無暇目。遠峯更興想。綠樹懸宿根。丹崖頹久壤。﹝○《類聚》八。文苑英華百六十二。《詩紀》七十八。﹞

【贈郭桐廬山谿口見候余旣未至郭仍進村維舟久之郭生方至詩】

朝發富春渚。蓄意忍相思。涿令行春返。冠蓋溢川坻。望久方來萃。悲歡不自持。滄江路窮此。湍險方自玆。疊嶂易成響。重以夜猿悲。客心幸自弭。中道遇心期。親好自斯絕。孤遊從此辭。﹝○《文選》二十六。《詩紀》七十八。﹞

【答何徵君詩】

散誕羈﹤革幾﹥﹝文苑作﹤革勺﹥。《詩紀》云。一作﹤革勺﹥。﹞外。拘束名教裏。得性千乘同。山林無朝市。勿以耕蠶貴。空笑易農士。宿昔仰髙山。超然絕塵軌。傾壺已等藥。命管亦齊喜。無爲嘆獨遊。若終方同止。﹝○《類聚》三十六。文苑英華二百三十。《詩紀》七十八。﹞

【贈徐徵君詩】

促生悲永路。早交傷晚別。自我隔容徽。於焉䢐歲月。情非山河阻。意似江湖悅。東臯有儒素。杳與榮名絕。曾是違賞心。曷用箴余缺。眇焉追平生。塵書廢不閱。信此伊能已。懷抱豈暫輟。何以表相思。貞松擅嚴節。﹝○《類聚》三十六。文苑英華二百三十。《詩紀》七十八。﹞

【答劉孝綽詩】

〖南史曰﹕孝綽。繪之子。年十四。父黨沈約﹑任昉﹑範云等聞其名。命駕造焉。昉尢相賞愛。梁天監初。孝綽起家著作左郎。爲歸沐詩贈任昉。昉報曰﹕〗

閱水旣成瀾。藏舟遂移壑。彼美洛陽子。投我懷秋作。久敬類誠言。吹噓似嘲謔。兼稱夏云盡。復陳秋樹索。詎慰耋嗟人。徒深老夫托。直史兼褒貶。轄司專疾惡。九折多美疹。匪報庶良藥。子其崇鋒穎。春耕勵秋獲。﹝○南史劉勔傳附孝綽傳引作﹑托﹑惡﹑藥﹑獲五韻。又《類聚》三十一﹑文苑英華二百四十引壑﹑作﹑謔﹑索﹑托五韻。又梁書謝舉傳作祕書監任昉出爲新安郡別舉詩。引托一韻。《詩紀》七十八。﹞

【答到建安餉杖詩】

故人有所贈。稱以冒霜筠。定是湘妃淚。潛灑遂鄰彬。扶危復防咽。事歸薄暮人。勞君尙齒意。矜此杖鄕辰。復資後坐彥。候余方欠伸。獻君千里笑。紓我百憂嚬。坐適𨿽有器。臥遊苦無津。何由乘此竹。直見平生親。﹝○《類聚》六十九。《詩紀》七十八。﹞

【寄到漑詩】

〖南史曰﹕時漑爲建安太守。昉寄詩求二彩段。〗

鐵錢兩當一。百易代名實。爲惠當及時。無待涼秋日。﹝○南史到彥之傳附漑傳。《詩紀》七十八。﹞

【別蕭諮議】〖衍〗詩

離燭有窮輝。別念無終緒。歧言未及申。離目已先舉。揆景巫衡阿。臨風長楸浦。浮雲難嗣音。徘徊悵誰與。儻有關外驛。聊訪狎鷗渚。﹝《類聚》作鷺。文苑作嶼。注云。一作鷺。○《類聚》二十九作任昉詩。古文苑四。文苑英華二百八十六作別詩。廣《文選》八。《詩紀》七十八。○逯按。古文苑署任殿中昉。作詩年代可徵。﹞

【厲吏人講學詩】

暮燭迫西楡。將落誡南畝。曰余本疏情。頹暮積楡柳。踐境渴師臣。臨政欽益友。旰食願橫經。終朝思擁帚。𨿽欣辧蘭艾。何用辟蒿莠。﹝○《類聚》五十五。《初學記》二十一。《詩紀》七十八。﹞

【苦熱詩】

旭旦煙雲捲。烈景入東軒。傾光望轉蕙。斜日照西垣。旣捲蕉梧葉。復傾葵藿根。重簟無冷气。挾石似懷溫。霢霂類珠綴。喘嚇文苑作赫。狀雷奔。﹝○《類聚》五。文苑英華二百十。《樂府詩集》六十五作苦熱行。《詩紀》七十八。﹞

【同謝朏花雪詩】

土膏候年動。積雪表晨暮。散葩似浮玉。飛英若總素。東序皆白珩。西雝盡翔鷺。山經陋蜜榮。騷人貶瓊樹。﹝○《類聚》二。文苑英華百五十四作和謝朏花雪。《詩紀》七十八。﹞

【出郡傳捨哭範僕射詩】〖三章。○《詩紀》作三首。誤。〗

平生禮數絕。式瞻在國楨。一朝萬化盡。猶我故人情。待時屬興運。王佐俟民英。結歡三十載。生死一交情。攜手遁衰孽。接景事休明。運阻衡言革。時泰玉階平。浚衝得茂彥。夫子值狂生。伊人有涇渭。非余揚濁淸。將乖不忍別。欲以遣離情。不忍一辰。千齡萬恨生。

已矣平生事。詠歌盈篋笥。兼復相嘲謔。常與虛舟值。何時見範侯。還敍平生意。

與子別幾辰。經塗不盈旬。弗睹朱顏攺。徒想平生人。寧知安歌日。非君撤瑟晨。已矣余何嘆。輟舂哀國均。﹝○《文選》二十三。《初學記》十一。《詩紀》七十八。又《類聚》三十四作哭範僕射詩。引一二兩章。﹞

【嚴陵瀨詩】

羣峯此峻極。參差百重嶂。淸淺旣漣漪。激石復奔壯。神物徒有造。終然莫能狀。﹝○《類聚》八。文苑英華百六十四。《詩紀》七十八。﹞

【詠池邊桃詩】

已謝西王苑。復揖綏山枝。聊逢賞者愛。棲趾傍蓮池。開紅春灼灼。結實夏離離。﹝○《類聚》八十六。《詩紀》七十八。﹞

丘遲

﹝遲。字希範。吳興烏程人。齊常侍靈鞠子。舉秀才。歷任太學博士﹑大司馬行參軍﹑西中郎參軍﹑殿中郎﹑車騎錄事參軍。梁臺建。爲驃騎主簿。及受禪。拜散騎侍郎。遷中書侍郎。領吳興邑中正。爲永嘉太守。選爲臨川王宏中軍諮議參軍。拜中書郎。遷司徒從事中郎。天監七年卒。年四十五。有集鈔

四十卷﹑集十一卷。﹞

【九日侍宴樂遊苑詩】

朱明已謝。蓐收司禮。爰理秋祓。備揚旌棨。奉璋峨峨。金貂濟濟。上林弘敞。離宮非一。彩殿回風。丹樓映日。隨珠甲帳。屯衛周悉。睟容徐動。天儀澄謐。云物遊颺。光景髙麗。枯葉未落。寒花委砌。絲桐激舞。楚雅閒慧。參差繁響。殷勤流詣。﹝○《類聚》四。廣《文選》八。《詩紀》七十七。﹞

【侍宴樂遊苑送】〖李善本《文選》送下有張字。《詩紀》同。六臣本《文選》注云。五臣無張字。按無張字是。〗徐州應詔

【詩】〖沈約同賦。〗

詰旦閶闔開。馳道聞鳳吹。輕荑承玉輦。細艸藉龍騎。風遲山尙響。雨息雲猶積。巢空初鳥飛。荇亂新魚戲。實爲北門重。匪親孰爲寄。參差別念舉。肅穆恩波被。小臣信多幸。投生豈酬義。﹝○《文選》三十。《類聚》二十九。文苑英華百六十九。《詩紀》七十七。﹞

【旦發漁浦潭詩】

漁潭霧未開。赤亭風已颺。棹歌發中流。鳴鞞響沓障。村童忽相聚。野老時一望。詭怪石異象。嶄絕峯殊狀。森森荒樹齊。析析寒沙漲。藤垂島易陟。崖傾嶼難傍。信是永幽棲。豈徒暫淸曠。坐嘯昔有委。臥治今可尙。﹝○《文選》二十七。文苑英華百六十三。《詩紀》七十七。又《類聚》九引颺﹑嶂﹑望﹑狀﹑漲﹑傍六韻。﹞

【夜發密巖口詩】

弭棹才假寐。擊汰已爭先。敞朗朝霞澈。驚明曉魄懸。萬尋仰危石。百丈窺重泉。叢枝上點點。崩澑下塡塡。﹝○《類聚》六。《詩紀》七十七。﹞

【敬酬柳僕射徵怨詩】

淸歌自言妍。雅舞空仙仙。耳中解明月。頭上落金鈿。雀飛且近遠。暮入綺窗前。魚戲𨿽南北。終還荷葉邊。惟見君行久。新年非故年。﹝○玉臺新詠五。《詩紀》七十七。﹞

【答徐侍中爲人贈婦詩】

丈夫吐然諾。受命本遺家。糟糠且棄置。蓬首亂如麻。側聞洛陽客。金蓋翼髙車。謁帝時來下。光景不可奢。幽房一洞啟。二八盡芳華。羅裙有長短。翠鬢無低斜。長眉橫玉臉。皓腕捲輕紗。俱看依井蝶。共取落檐花。何言徵戍苦。抱膝空咨嗟。﹝○玉臺新詠五。《詩紀》七十七。﹞

【贈何郎詩】〖《詩紀》云。何遜答丘長史詩見本集。〗

向夕秋風起。野馬雜塵埃。憂至猶如繞。詎是故人來。檐際落黃葉。階前网綠苔。遙情不入酒。望美信難哉。﹝○何水部集二。《詩紀》七十七。﹞

【題琴朴】〖永嘉縣誌作材。《詩紀》云。一作材。〗奉柳吳興詩

邊山此嘉樹。搖影出云垂。淸心有素體。直榦無曲枝。凡耳非所別。君子特見知。不辭去根本。造膝仰光儀。﹝○《類聚》四十四。永嘉縣誌二作寄柳文暢詩。《詩紀》七十七。﹞

【芳樹詩】

芳葉已漠漠。嘉實復離離。發景傍云屋。凝暉覆華池。輕蜂掇浮穎。弱鳥隱深枝。一朝容色茂。千春長不移。﹝○《類聚》四十二。文苑英華二百八。《樂府詩集》十七。《詩紀》七十七。﹞

【望雪詩】

氛氳發紫漢。雜沓被朱城。倏忽銀臺構。俄頃玉樹生。綿綿九軌合。昭昭四區明。﹝○《類聚》二。《詩紀》七十七。﹞

【玉階春艸詩】

發澑始參差。扶階方沃若。雜葉半藏蜻。叢花未隱雀。葳蕤亂碧紫。蒼黃間濃薄。﹝○《類聚》八十一。《詩紀》七十七。﹞

虞羲

﹝羲。字子陽。會稽人。齊始安王引爲侍郎。尋兼建安徵虜府主簿功曹。又兼記室參軍事。天監中卒。有集九卷。﹝隋志云。齊前軍參軍虞羲集九卷。﹞

【巫山髙】

南國多奇山。荊巫獨靈異。雲雨麗以佳。陽臺千里思。勿言可再得。特美君王意。髙唐一斷絕。光陰不可遲。﹝○文苑英華二百一。《樂府詩集》十七。《詩紀》九十一。﹞

【自君之出矣】

自君之出矣。楊柳正依依。君去無消息。惟見黃鶴飛。關山多險阻。士馬少光輝。流年無止極。君去何時歸。﹝○《樂府詩集》六十九。《詩紀》九十一。﹞

【敬贈蕭諮議詩】〖十章○以下四言。〗

璇源派水。玉樹分柯。投殷於宋。佐漢而酇。九疇攸敍。一畫載謌。象賢弈葉。衮服逶迆。

自玆以降。朝端國右。鳴玉在腰。納言加首。有鐘有石。無凋無朽。令問令望。如瓊如玖。

相門出相。徳門有徳。弱冠登朝。淑問玄塞。弱冠伊何。有典有則。淑問伊何。自南自北。

五芝秀艸。八桂嘉樹。五馬騁塗。八龍遊霧。彼令兄弟。方之有裕。並列大夫。登髙而賦。

受言載筆。遂典羣流。天祿不校。白獸未仇。申轅風雅。鄒郯春秋。彜文不斁。職此之由。

帝念師旅。詔參帷慕。對曰戎車。未之先學。歸陳俎豆。拂衣行樂。容止可觀。捲舒可度。

千乘之後。好道軾閭。開府之日。有弓有輿。久勤引領。獨下辟書。鳴笳啟路。托乘後車。

枚叟上書。吳王弗納。夫君正諫。直道難合。有伐問仁。陽狂不答。乃蒙矢刃。永離噂﹤口沓﹥。

退食自公。多歷年所。思歸養素。豫聞斯語。終日下帷。情非待舉。如蘧如惠。此出此處。

吾人下走。國士見知。同遊宛洛。並泛漣漪。輕蘿易動。遂別芳枝。蹈之不足。托此差池。﹝○文館詞林百五十八作南齊虞羲。﹞

【贈何錄事諲之詩十章】

歷歷斗維。王畿所止。滔滔灊漢。天步之紀。金耀圓圖。玉澈方汜。薀靈擢秀。載篤君子。

於穆君子。左角佩觿。從羣竹騎。取俊遊兒。昂昂千里。宛宛長離。同規同矩。異雄守雌。

早棄幼志。夙耽彊學。惟道是修。何土不樂。將英竹箭。聊遊稽嶽。容止可觀。進退可度。

有徳有行。如珪如璋。樂山樂水。令問令望。辭家觀國。爲龍爲光。惟兄惟弟。元方季方。

漢北張生。洛陽賈子。秩宗是佐。淑問不已。僉曰允諧。肅恭帝祉。於斯爲盛。齊稱得士。

中槐如宿。上閣如雲。握蘭正典。執筆司文。方瑜等潤。比桂爭芬。能照時宰。績著人君。

帝子南牧。孔殷是撫。白水悠悠。靑原廡廡。賁之束帛。不日來取。如馬如枚。長裾上府。

咨餘下走。中田獲菽。乃裹餱糧。遂去鄕塾。旣曰覯止。朝遊夕宿。如佩萱蘭。久知芬馥。

共化之選。古謂惟良。能柔下邑。必惠上邦。大君有命。朱襮繡裳。方同汲子。重臥淮陽。

嘉命顯承。方駕蘭汜。如彼飛鴻。摶風千里。極目寧臯。勞心無已。蘇歌有慰。逖聽傾耳。﹝○文館詞林百五十八作南齊虞羲。﹞

【送友人上湘詩】〖以下五言。〗

濡足送徵人。褰裳臨水路。共盈一樽酒。對之愁日暮。漢廣𨿽容舠。風悲未可渡。佳期難再得。但願論心故。沅水日生波。芳洲行墜露。共知丘壑攺。同無金石固。﹝○《類聚》二十九。《詩紀》九十一。﹞

【詠霍將軍北伐詩】

擁旄爲漢將。汗馬出長城。長城地勢險。萬里與云平。涼秋八九月。虜騎入幽並。

飛狐白日晚。瀚海愁雲生。羽書時斷絕。刁鬥晝夜驚。乘墉揮寶劍。蔽日引髙旍。云屯七萃士。魚麗六郡兵。胡笳關下思。羌笛隴頭鳴。骨都先自詟。日逐次亡精。玉門罷斥堠。甲第始修營。位登萬庾積。功立百行成。天長地自久。人道有虧盈。未窮激楚樂。已見髙臺傾。當令麟閣上。千載有雄名。﹝○《文選》二十一。《類聚》五十九作霍將軍北伐詩。《詩紀》九十一。﹞

【數名詩】

一去濠水陽。連翩遠爲客。二毛颯已垂。家貧無所擇。三徑日荒疏。徭人心不懌。四豪不降意。何事黃金百。五日來歸者。朱輪竟長陌。六郡輕薄兒。追隨窮日夕。七發動音容。賓從紛奕奕。八表服英嚴。光光滿墳藉。九流意何以。守玄遂成白。十載職不移。來歸落松柏。﹝○《類聚》五十六。《詩紀》九十一。﹞

【見江邊竹詩】

挺此貞堅性。來樹朝夕池。秋波漱下趾。冬雪封上枝。葳蕤防曉露。蔥茜集羈雌。含風自颯颯。負雪亦猗猗。金明無異狀。玉洞良在斯。但恨非嶰谷。伶倫未見知。﹝○《類聚》八十九。《詩紀》九十一。﹞

【春郊詩】

光風轉蕙畮。香霧郁蘭津。暄遲蝶弄葩。景麗鳥和春。樵歌喧壠暮。漁枻亂江晨。山中芳杜若。依依獨思人。﹝○《初學記》三。《詩紀》九十一。﹞

【詠秋月詩】

影麗髙臺端。光入長門殿。初生似玉鉤。裁滿如團扇。泛濫浮陰來。金波時不見。儻遇賞心者。照之西園宴。﹝○《類聚》一。《詩紀》九十一。﹞

【橘詩】

衝飆發隴首。朔雪度炎洲。摧折江南桂。離披漠北楸。獨有淩霜橘。榮麗在中州。從來自有節。歲暮將何憂。﹝○《類聚》八十六作齊虞羲。《詩紀》九十一。﹞

【望雪詩】

歲杪云晝昏。玄池冰夜結。遠風金河起。吹我玉山雪。﹝○《類聚》二。《詩紀》九十一。﹞

【送別詩】

惟有一字書。寄之南飛雁。﹝○《文選》三十一雜體詩注。﹞

虞騫

﹝騫。會稽人。工爲五言。官至王國侍郎。﹞

【登鐘山下峯望詩】

冠者五六人。攜手巖之際。散意百仞端。極目千里睇。疊岫乍昏明。浮雲時捲閉。遙看野樹短。遠望樵人細。﹝○《類聚》七。文苑英華百五十九。《詩紀》九十一。﹞

【遊潮山悲古冢詩】

長林帶朝夕。孤嶺枕江村。疏松含白水。密筱滿平原。荒墳攺凍葉。低壠變年根。西光長檟落。促爾膝前尊。﹝○《初學記》十四。文苑英華三百六。《詩紀》九十一。﹞

【尋沈剡夕至嵊亭詩】

命楫尋嘉會。信次歷山原。捫天上云糺。礜石下雷奔。澄潭寫度鳥。空嶺應鳴猿。榜歌唱將夕。商子處方昏。﹝○《類聚》二十七。《詩紀》九十一。﹞

【視月詩】

淸夜未云疲。珠簾聊可發。泠泠玉潭水。映見蛾眉月。靡靡露方垂。暉暉光稍沒。佳人復千里。余影徒揮忽。﹝○玉臺新詠五作何子朗和繆郎視月。《類聚》一。文苑英華百五十二。《詩紀》九十一。﹞

【擬雨詩】〖《詩紀》云。詩匯作劉孝威者非。〗

淸風送涼气。薄暮蕩炎氛。虹照漣漪水。電出嵯峨云。落暉散長足。細雨織斜文。﹝○《類聚》二。文苑英華百五十三。《詩紀》九十一。﹞

梁詩卷六

沈約

﹝約。字休文。吳興武康人。仕宋。歷徵西記室參軍﹑尙書度支郎。入齊。爲太子家令。歷尙書左丞﹑吏部郎﹑東陽太守﹑五兵尙書。梁武受禪。除僕射﹑尙書令。封建昌縣侯。天監十二年卒。年七十三。謚曰隱。有謚法十卷﹑四聲一卷﹑《晉書》一百十卷﹑《宋書》一百卷﹑齊紀二十卷﹑宋世文章志三十卷﹑俗說五卷﹑集鈔十卷﹑集一百一卷。﹞

【樂府】

【日出東南隅行】〖以下五言。〗

朝日出邯鄲。照我叢臺端。中有傾城艷。顧景織羅紈。延軀似纖約。遺視若回瀾。瑤裝映層綺。金服炫雕欒。幸有同匡好。西仕服秦官。寶劍垂玉貝。汗馬飾金鞍。縈場類轉雪。逸控寫騰鸞。羅衣夕解帶。玉釵暮垂冠。﹝○文苑英華百九十三。《樂府詩集》二十八。廣《文選》十。《詩紀》七十二。又《類聚》四十一引端﹑紈﹑官﹑鞍﹑鸞﹑冠六韻。﹞

【昭君辭】

朝發披香殿。夕濟汾陰河。於玆懷九逝。自此斂雙蛾。沾妝疑湛露。繞臆狀流波。日見奔沙起。稍覺轉蓬多。胡風犯肌骨。非直傷綺羅。銜涕試南望。關山郁嵯峨。始作陽春曲。終成苦寒歌。惟有三五夜。明月暫經過。﹝○玉臺新詠七。《類聚》四十二。文苑英華二百四作昭君怨。《樂府詩集》二十九作明君詞。《詩紀》七十二。﹞

【長歌行】

連連舟壑攺。微微市朝變。來功嗣往迹。莫武䢐升彥。局塗頓遠策。畱歡恨奔箭。拊戚狀驚瀾。循休擬回電。歲去芳願違。年來苦心薦。春貌旣移紅。秋林豈停茜。一倍茂陵道。寧思柏梁宴。長戢兔園情。永別金華殿。聲徽無惑簡。丹靑有餘絢。幽龠且未調。無使長歌倦。﹝○《樂府詩集》三十。廣《文選》十四。《詩紀》七十二。又四十二引變﹑箭﹑茜﹑宴﹑殿五韻。﹞

【同前】

春隰荑綠柳。寒墀積皓雪。依依往紀盈。霏霏來思結。思結纏歲晏。曾是掩初節。初節曾不掩。浮榮逐弦缺。弦缺更圓合。浮榮永沈滅。色隨夏蓮變。態與秋霜耋。道迫無異期。賢愚有同絕。銜恨豈云忘。天道無甄別。功名識所職。竹帛尋摧裂。生外苟難尋。坐爲長嘆設。﹝文苑作說。○文苑英華二百三作鮑明遠。注云。一作沈約。《樂府詩集》三十。廣《文選》十四。《詩紀》七十二。﹞

【君子行】

良禦惑燕楚。妙察亂澠淄。堤傾由漏壤。垣隙自危基。囂途或妄踐。黨議勿輕持。﹝○《類聚》四十一。《樂府詩集》三十二。《詩紀》七十二。﹞

【從軍行】

惜哉徵夫子。憂恨良獨多。浮天出鯷海。束馬渡交河。雪縈九折嶝。風卷萬里波。維舟無鳥島。秣驥乏平莎。淩濤富驚沫。援木闕垂蘿。江颸鳴疊嶼。流云照層阿。玄埃晦朔馬。白日照吳戈。寢興動徵怨。寤寐起還歌。晨裝豈輟警。夕壘詎淹和。苦哉遠徵人。悲矣將如何。﹝○文苑英華百九十九。《樂府詩集》三十二。《詩紀》七十二。﹞

【豫章行】

燕陵平而遠。易河淸且駛。一見塵波阻。臨途引徵思。雙劍愛匣同。孤鸞悲影異。宴言誠易纂。淸歌信難嗣。臥聞夕鐘急。坐閱朝光亟。往歡墜壯心。來戚滿衰志。殂芳無再馥。淪灰定還熾。夏臺尙可忘。榮辱亦奚事。愧微曠士節。徒感鄙生餌。勞哉納辰和。地遠托聲寄。﹝○文苑英華二百一。《樂府詩集》三十四。《詩紀》七十二。又《類聚》四十一引駛﹑思﹑異﹑志四韻。﹞

【相逢狹路間】

相逢洛陽道。系聲流水車。路逢輕薄子。佇立問君家。君家誠易知。易知復易憶。龍馬滿街衢。飛蓋交門側。大子萬戶侯。中子飛而食。小子始從官。朝夕溫省直。三子俱入門。赫奕多羽翼。若若靑組紆。煙煙金鐺色。大婦繞梁歌。中婦回文織。小婦獨無事。閉門聊且卽。綠綺試一彈。玄鶴方鼓翼。﹝○《樂府詩集》三十四。《詩紀》七十二。﹞

【長安有狹斜行】

靑槐金陵陌。丹轂貴遊士。方驂萬乘巨。炫服千金子。咸陽不足稱。臨淄孰能擬。﹝○《類聚》四十一。《樂府詩集》三十五。《詩紀》七十二。﹞

【三婦艷】

大婦拂玉匣。中婦結羅帷。小婦獨無事。對鏡畫蛾眉。良人且安臥。夜長方自私。﹝○玉臺新詠五。《樂府詩集》三十五。《詩紀》七十二。﹞

【江蘺生幽渚】

澤蘭被荒徑。孤芳豈自通。幸逢瑤池曠。得與金芝叢。朝承紫臺露。夕潤綠池風。旣美修嫮女。復悅繁華童。夙昔玉霜滿。旦暮翠條空。葉飄儲胥右。芳歇露寒東。紀化尙盈昃。俗志信﹤秀貴﹥隆。財殫交易絕。華落愛難終。所惜攺歡眄。豈恨逐徵蓬。願回昭陽景。持照長門宮。﹝○《樂府詩集》三十五。廣《文選》十四。《詩紀》七十二。又《類聚》四十一作塘上行。引通﹑叢﹑童﹑空﹑終﹑宮六韻。﹞

【卻東西門行】

驅馬城西阿。遙眺想京闕。望極煙原盡。地遠山河沒。搖裝非短晨。還歌豈明發。修服悵邊羈。瞻途眇鄕謁。馳蓋轉䢐龍。回星引奔月。樂去哀鏡滿。悲來壯心歇。歲華委䢐貌。年霜移暮發。辰物久侵晏。徵思坐淪越。淸氛掩行夢。憂原蕩瀛渤。一念起關山。千里顧丘窟。﹝○《樂府詩集》三十七。《詩紀》七十二。又《類聚》四十一作都東西門行。引闕﹑沒﹑發三韻。﹞

【飲馬長城窟】

介馬渡龍堆。途縈馬屢回。前訪昌海驛。雜種﹤完女﹥輪臺。旌幕卷煙雨。徒禦犯冰埃。﹝○《類聚》四十一。《樂府詩集》三十八。《詩紀》七十二。﹞

【擬靑靑河畔艸】

漠漠牀上塵。心中憶故人。故人不可憶。中夜長嘆息。嘆息想容儀。不言長別離。別離稍已久。空牀寄杯酒。﹝樂府作酒杯。○玉臺新詠五作擬靑靑河邊艸。文苑英華二百八。《樂府詩集》三十八。《詩紀》七十二。﹞

【梁甫吟】

龍駕有馳策。日禦不﹞停陰。星龠亟回變。气化坐盈侵。寒光稍眇眇。秋塞日沈沈。髙窗仄餘火。傾河駕騰參。飆風折暮艸。驚籜霣層林。時云靄空遠。淵水結淸深。奔樞豈易紐。珠庭不可臨。懷仁每多意。履順孰能禁。露淸一惟促。緩志且移心。哀歌步梁甫。嘆絕有遺音。﹝《類聚》﹑文苑作吟。○文苑英華二百七。《樂府詩集》四十一。廣《文選》十四。《詩紀》七十二。又《類聚》四十一引陰﹑沈﹑吟三韻。﹞

【君子有所思行】

晨策終南首。顧望咸陽川。戚裏溯層闕。甲館負崇軒。復途希紫閣。重臺擬望仙。巴姬幽蘭奏。鄭女陽春弦。共矜紅顏日。俱忘白髮年。寂寥茂陵宅。照曜未央蟬。無以五鼎盛。顧嗤三經玄。﹝○《類聚》四十一。文苑英華二百二。《樂府詩集》六十一。廣《文選》十四。《詩紀》七十二。﹞

【白馬篇】

白刀紫金鞍。停鑣過上蘭。寄言狹斜子。詎知隴道難。赤阪途三折。龍堆路九盤。冰生肌裏冷。風起骨中寒。功名志所急。日暮不遑餐。長驅入右地。輕舉出樓蘭。直去已垂涕。寧可望長安。匪期定遠封。無羨輕車官。惟見恩義重。豈覺衣裳單。本持軀命答。幸遇身名完。﹝○文苑英華二百九。《樂府詩集》六十三。廣《文選》十四。《詩紀》七十二。又《類聚》四十二引蘭﹑蟠﹑寒﹑單﹑完五韻。﹞

【齊謳行】

東秦稱右地。川隰固夷昶。層峯駕蒼云。濁河流素壤。靑丘良杳郁。雪宮信疏敞。王佐攺殷命。霸功繆周网。﹝○《類聚》四十一。《樂府詩集》六十四。《詩紀》七十二。﹞

【前緩聲歌】

羽人廣宵宴。帳集瑤池東。開霞泛彩靄。澄霧迎香風。龍駕出黃苑。帝服起河宮。九疑轥煙雨。三山馭螭鴻。玉鑾乃排月。瑤軷信淩空。神行燭玄漠。帝旆委曾虹。簫歌美嬴女。笙吹悅姬童。瓊漿且未洽。羽轡已騰空。息鳳曾城曲。滅景淸都中。隆佑集皇代。委祚溢華嵩。﹝○《樂府詩集》六十五。廣《文選》十四。《詩紀》七十二。﹞

【芳樹】〖以下二首附謝朓集。題云。同沈右率諸公賦鼓吹曲名。〗

發萼九華隈。開跗寒露側。氤氳非一香。參差多異色。宿昔寒飆舉。摧殘不可識。霜雪交橫至。對之長嘆息。﹝○謝宣城詩集二。《類聚》四十二。文苑英華二百八。《樂府詩集》十七。《詩紀》七十二。﹞

【臨髙臺】

髙臺不可望。﹝《類聚》作望遠。﹞望遠﹝謝集作遠望。﹞使人愁。連山無斷絕。河水復悠悠。所思竟何在。洛陽南陌頭。可望不可見。何用解人憂。﹝○謝宣城詩集二。《類聚》四十二作臨髙臺行。文苑英華二百十。《樂府詩集》十八。《文選》補遺三十四。《詩紀》七十二。﹞

【洛陽道】

洛陽大道中。佳麗實無比。燕裙傍日開。趙帶隨風靡。領上薄萄繡。腰中合歡綺。佳人殊未來。薄暮空徙倚。﹝○《樂府詩集》二十三。《詩紀》七十二。﹞

【江南曲】

棹歌發江潭。采蓮渡湘南。宜須間隱處。舟浦予自諳。羅衣織成帶。墮馬碧玉篸。但令舟楫渡。寧計路嶄嵌。﹝文苑作﹛山甘﹜々。注云。一作嶄嵌。○文苑英華二百一。《樂府詩集》二十六。《詩紀》七十二。﹞

【東武吟行】

天徳深且曠。人世賤而浮。東枝才拂景。西壑已停輈。逝辭金門寵。去飲玉池流。霄轡一永矣。俗累從此休。﹝○《類聚》四十一。《樂府詩集》四十一。《詩紀》七十二。﹞

【怨歌行】

時屯寧易犯。俗險信難羣。坎壇元淑賦。頓挫敬通文。遽淪班姬寵。夙窆賈生墳。短俗同如此。長嘆何足云。﹝○《類聚》四十一。《樂府詩集》四十二。《詩紀》七十二。﹞

【悲哉行】

旅遊媚年春。年春媚遊人。徐光旦垂彩。和露曉凝津。時嚶起稚葉。蕙气動初蘋。一朝阻舊國。萬里隔良辰。﹝○《類聚》四十一。《樂府詩集》六十二。《詩紀》七十二。﹞

【攜手曲】

捨轡下雕輅。更衣奉玉牀。斜簪映秋水。開鏡比春妝。所畏紅顏促。君恩不可長。冠且容裔。豈吝桂枝亡。﹝○玉臺新詠五。《樂府詩集》七十六。《詩紀》七十二。﹞

【有所思】

西徵登隴首。東望不見家。關樹抽紫葉。塞艸發靑芽。昆明當欲滿。蒲萄應作花。流淚對漢使。因書寄狹邪。﹝○玉臺新詠五。《樂府詩集》十七。《詩紀》七十二。﹞

【夜夜曲】

河漢縱且橫。北斗橫復直。星漢空如此。寧知心有憶。孤燈曖不明。寒機曉猶織。零淚向誰道。雞鳴徒嘆息。﹝○玉臺新詠五。《類聚》四十二。《樂府詩集》七十六。《詩紀》七十二。﹞

【夜夜曲】

北斗闌干去。夜夜心獨傷。月輝橫射枕。燈光半隱牀。﹝○玉臺新詠十作梁簡文帝。《樂府詩集》七十六。《詩紀》七十二。○逯按。玉臺七已有梁簡文擬沈夜夜曲一首。此篇作沈詩爲是。﹞

【釣竿】

桂舟旣容與。綠浦復回紆。輕絲動弱芰。微楫起單鳧。扣舷忘日暮。卒歲以爲娛。﹝○《類聚》四十一作釣竿行。《樂府詩集》十八。《詩紀》七十二。﹞

【臨碣石】

碣石送返潮。登罘禮朝日。溟漲無端倪。山島互崇崒。驥老心未窮。酬恩豈終畢。﹝○《樂府詩集》五十五。《詩紀》七十二。﹞

【湘夫人】

瀟湘風已息。沅灃復安流。揚蛾一含睇。﹤女便﹥娟好且修。捐玦置灃浦。解佩寄中洲。﹝○《樂府詩集》五十七。《詩紀》七十二。﹞

【貞女引】

貞女﹝樂府作心。﹞信無矯。傍鄰也見疑。輕生本非惜。賤軀良足悲。傳芳托嘉樹。弦歌寄好詞。﹝○《樂府詩集》五十八。《詩紀》七十二。﹞

【襄陽蹋銅蹄歌三首】

分手桃林岸。送別峴山頭。若欲寄音信。漢水向東流。﹝○玉臺新詠十作襄陽白銅蹄。《類聚》四十三作襄陽白銅鞮歌。文苑英華二百一作白銅鞮歌。《樂府詩集》四十八。《詩紀》七十二。﹞生長宛水上。從事襄陽城。一朝遇神武。奮翼起先鳴。﹝○文苑英華二百一。《樂府詩集》四十八。《詩紀》七十二。﹞

蹀鞚飛塵起。左右自生光。男兒得富貴。何必在歸﹝文苑作還故。﹞鄕。﹝○同上﹞

【永明樂】

聯翩貴遊子。侈靡千金客。華轂起飛塵。珠履竟長陌。﹝○《樂府詩集》七十五。《詩紀》七十二。﹞

【江南弄四首】〖以下雜言。〗

【趙瑟曲】〖《詩紀》云。文苑英華作元帝。今從樂府作沈約。〗

邯鄲奇弄出文梓。縈弦急調切流徵。玄鶴徘徊白雲起。白雲起。郁披香。離復合。曲未央。﹝○文苑英華三百三十五。《樂府詩集》五十。《詩紀》七十二。﹞

【秦箏曲】

羅袖飄纚拂雕桐。促柱髙張散輕宮。迎歌度舞遏歸風。遏歸風。止流月。壽萬春。歡無歇。﹝○文苑英華三百三十五作梁元帝趙瑟。《樂府詩集》五十。《詩紀》七十二。﹞

【陽春曲】

楊柳垂地燕差池。緘情忍思落容儀。弦傷曲怨心自知。心自知。人不見。動羅裙。拂珠殿。﹝○《類聚》四十二作江南行陽春曲。《樂府詩集》五十。《詩紀》七十二。﹞

【朝云曲】

陽臺氤氳多異色。巫山髙髙上無極。云來云去常不息。常不息。夢來遊。極萬世。度千秋。﹝○《類聚》四十二。《樂府詩集》五十。《詩紀》七十二。﹞

【樂未央】

億舜日。萬堯年。詠湛露。歌采蓮。願雜百和气。宛轉金鑪前。﹝○文苑英華百九十三作張正見神仙篇。光府詩集七十四。《詩紀》七十二。﹞

【四時白紵歌五首】〖七言〗

〖古今樂錄曰﹕沈約云。白紵五章。敕臣約造。武帝造後兩句。〗

【春白紵】

蘭葉參差桃半紅。飛芳舞縠戲春風。如嬌如怨狀不同。含笑流眄滿堂中。翡翠羣飛飛不息。願在雲間長比翼。佩服瑤艸駐容色。舜日堯年歡無極。﹝○《類聚》四十三。《樂府詩集》五十六。《詩紀》七十二。又玉臺新詠九作春日白紵曲。引紅﹑風﹑息﹑翼四韻。﹞

【夏白紵】〖《詩紀》云。文苑英華作梁武帝。今從樂府作沈約。〗

朱光灼爍照佳人。含情送意遙相親。嫣然一轉亂心神。非子之故欲誰因。悲翠羣飛飛不息。願在雲間長比翼。佩服瑤艸駐容色。舜日堯年歡無極。﹝○《樂府詩集》五十六。《詩紀》七十二。又《類聚》四十三引人﹑親﹑神﹑因四韻。文苑英華百九十三作梁武帝白紵歌。引人﹑親﹑神﹑因四韻。﹞

【秋白紵】

白露欲凝艸已黃。金管玉柱響洞房。雙心一影俱回翔。吐情寄君君莫忘。翡翠羣飛飛不息。願在雲間長比翼。佩服瑤艸駐容色。舜日堯年歡無極。﹝○《樂府詩集》五十六。《詩紀》七十二。又玉臺新詠九作秋日白紵曲。引黃﹑房﹑翔﹑忘四韻。《類聚》四十三引黃﹑房﹑翔﹑忘四韻。﹞

【冬白紵】

寒閨晝密羅幌垂。婉容麗色心相知。雙去雙還誓不移。長袖拂面爲君施。翡翠羣飛飛不息。願在雲間長比翼。佩服瑤艸駐容色。舜日堯年歡無極。﹝○《樂府詩集》五十六。《詩紀》七十二。又《類聚》四十三引垂﹑知﹑移﹑施四韻。﹞

【夜白紵】

秦箏齊瑟燕趙女。一朝得意心相許。明月如規方襲予。夜長未央歌白紵。翡翠羣飛飛不息。願在雲間長比翼。佩服瑤艸駐容色。舜日堯年歡無極。﹝○《樂府詩集》五十六。《詩紀》七十二。﹞

【團扇歌二首】

靑靑林中竹。可作白團扇。動搖玉郎手。因風訪方便。﹝○合璧事類外集六十。﹞

團扇復團扇。持許自障面。憔悴無復理。羞與郎相見。﹝○同上○逯按。玉臺新詠此乃桃葉歌。合璧事類或別有所據。列此俟考。﹞

【詩】

【侍皇太子釋奠宴詩】〖以下四言。〗

尊學尙矣。道亦遐哉。啟圖觀祕。辟苑興才。事髙東序。義邁雲臺。峨峨徳傅。灼灼英臺。復禮曲臺。反樂宣榭。闕文內舉。輶軒外駕。結朋千里。從師百捨。墜典必修。闕祀咸薦。回鸞獻爵。摐金委奠。肆士辧儀。胥人掌縣。仿佛神蹤。徘徊靈眷。﹝○《類聚》三十八引榭﹑駕﹑捨﹑薦﹑奠﹑縣﹑眷七韻。《初學記》十四引哉﹑才﹑臺﹑臺﹑薦﹑奠﹑縣﹑眷八韻。《詩紀》七十三。﹞

【贈沈錄事江水曹二大使詩】〖五章○東陽郡時。〗

伊我洪族。源浚流長。奕奕淸濟。代有蘭芳。允玆二秀。挺幹朝陽。於彼原隰。徽命是將。

受言帝庭。觀風上牧。逸翰雙舉。爲腓爲服。徧軌甌吳。縈塗海陸。岌岌貂冕。轔轔華轂。

帝格文祖。握瑞持衡。慶逾髙邑。兆屬大橫。王道無外。乾路昭亨。近臣展事。上介倅行。

微微下國。川紆路阻。藹藹王人。匪遑寧處。巡儀旣暢。私宴亦敍。置酒式歌。披衿寤語。

戒途在日。復路回舟。霜結暮艸。風捲寒流。情勞東眷。望泫西浮。崇君遠業。敬爾芳猷。﹝○文館詞林百五十八。﹞

【贈劉南郡季連詩】〖六章○東陽郡時。〗

鴻漢景徳。盛楚連徽。灼灼中壘。入奧知微。殊源別派。復屬淸輝。伊我蘭執。升堂啟扉。

宴遊忽永。心期靡悔。代歷四朝。年逾十載。朋居繾綣。余違爾誨。豈獨秋蘭。結言爲珮。

事有離會。心未江湖。昔分湘濟。今別荊吳。安得理翰。同飛故都。情勞伊爾。念切紛吾。

追念生平。歡友非一。諷雩斯五。披林者七。方駕淸衢。置酒蘭室。離役代有。興言涕溢。

山邦務寡。陜輔任隆。才否𨿽異。勞逸不同。幽嚴何有。丹桂爲叢。結枝以贈。寄之飛鴻。

峨峨令藩。騰芳戚右。緝玆江漢。實寄僚首。在徳易充。爲名難朽。願言可獲。歲暮攜手。﹝○文館詞林百五十八。﹞

【爲南郡王侍皇太子釋奠詩二首】

陵季相沿。訓隨世殆。政缺雅乖。風漓化攺。禮亡衽席。樂沈河海。三雍靡構。四教誰采。瞻震並峻。義屬重麗。橫書淸道。晦彼生知。﹝○《類聚》三十八。《詩紀》七十三。﹞

義重師匡。業貴虛受。襄野順風。西河杜帚。表迹虧光。降情回首。道禦百靈。神行萬有。尊學尙矣。繼列傳徽。旗章或舛。玆道莫違。自堂及室。異軫同歸。洋洋聖範。楚楚儒衣。﹝○《初學記》十四。《詩紀》七十三。○逯按。《類聚》《初學記》所引殆爲一篇之佚文。《詩紀》編爲兩首。今姑照錄。﹞

【三日侍鳳光殿曲水宴應制詩】

光遲蕙畝。气婉椒臺。皇心愛矣。帝曰遊哉。玉鸞徐騖。翠鳳輕回。別殿廣臨。離宮洞啟。川只奉壽。河宗相禮。淸洛漸筵。長伊流陛。洄蕩嘉羞。搖漾芳醴。輕歌易繞。弱舞難持。素云畱管。玄鶴停絲。引思爲歲。歲亦陽止。叨服賁身。身亦昌止。徒勤丹漆。終愧文梓。﹝○《類聚》四﹑《初學記》四﹑古今歲時雜詠十六俱作三日侍風光殿曲水宴詩。廣《文選》八作侍曲水宴詩。《詩紀》七十三。﹞

【爲臨川王九日侍太子宴詩】

涼風北起。髙雁南翻。葉浮楚水。艸折梁園。淒涼霜野。惆悵晨鵾。雲輕寒樹。日麗秋原。三金廣設。六羽髙陳。寒英始獻。涼酎初醇。靡靡神襟。鏘鏘羣彥。思媚儲猷。洽和奉宴。恩暢蘭席。歡同桂殿。景遽樂推。臨風以眷。麗景天枝。位非徳舉。任伍辰階。祚均河楚。負嶽未勝。瞻云難侶。望古興惕。心焉載佇。﹝○《類聚》四。廣《文選》八作太子九日宴詩。《詩紀》七十三。﹞

【九日侍宴樂遊苑詩】

憑玉宅海。端扆禦天。止流飛壑。靜震騰川。凝神貫極。摛道漏泉。西裘委衽。南風在弦。暮芝始綠。年桂初丹。上林葉下。滄池水寒。霜沾玉樹。雁動輕瀾。停蹕玉陛。徙衛璇墀。雕箱鳳彩。羽蓋鸞姿。虹旌迢遞。翠華葳蕤。禮弘灞汭。義髙洛湄。﹝○《類聚》四。廣《文選》八作侍宴樂遊苑詩。《詩紀》七十三。﹞

【從齊武帝瑯琊城講武應詔詩】〖以下五言。〗

九功播祧墠。七徳陳武懸。展事昌國圖。息兵由重戰。皇情咨閱典。出車迨辰選。飾徒映寒隰。翻綏臨廣甸。颯杳佩吳戈。參差腰夏箭。風旆舒復捲。雲霞淸似轉。輕舞信徘徊。前歌且遙衍。秋原嘶代馬。朱光浮楚練。虹壑寫飛文。嚴阿藻余絢。發震嶽靈從。揚旌水華變。憑髙訓武則。中天起遐眷。鳳蓋捲洪河。珠旗掃長汧。方待翠華舉。遠適瑤池宴。﹝○文苑英華二百九十九。《詩紀》七十三。﹞

【三日侍林光殿曲水宴應制詩】

宴鎬鏘玉鑾。遊汾舉仙軷。榮光泛彩旄。修風動芝蓋。淑气婉登晨。天行聳云旆。帳殿臨春禦。帷宮繞芳薈。漸席周羽觴。分墀引回瀨。穆穆玄化升。濟濟皇階泰。將禦遺風軫。遠侍瑤臺會。﹝○《類聚》四作侍林光殿曲水宴詩。《初學記》四作林光殿曲水宴詩。古今歲時雜詠十六作三日林光殿曲水宴。文苑英華百七十二作三日侍林光殿曲水詩。《詩紀》七十三。﹞

【侍宴樂遊苑餞呂僧珍應詔詩】

丹浦非樂戰。負垂切君臨。我皇秉至徳。忘己用堯心。湣玆區宇內。魚鳥失飛沈。推轂二崤道。揚旆九河陰。超乘盡三屬。選士皆百金。戎車出細柳。餞席遵上林。命師誅後服。授律緩前禽。函轘方解帶。峣武稍披襟。伐罪芒山曲。弔民伊水潯。將陪告成禮。待此未抽簪。﹝○《文選》二十。《類聚》二十九。文苑英華百六十九。《詩紀》七十三。又《禦覽》七百七十六作餞呂僧珍詩。引陰一韻。﹞

【正陽堂宴勞凱旋詩】

凱入同髙宴。飲至均多祜。昔往歌采薇。今來歡杕杜。善戰惟我皇。勝之不窺戶。推轂授神謨。余壯終能賈。浩蕩金罍溢。周流玉觴傅。﹝○《類聚》五十九。《詩紀》七十三。﹞

【遊鐘山詩應西陽王教】〖五章〗

靈山紀地徳。地險資嶽靈。終南表秦觀。少室邇王城。翠鳳翔淮海。衿帶繞神坰。北阜何其峻。林薄杳蔥靑。

發地多奇嶺。干云非一狀。合沓共隱天。參差互相望。郁律構丹巘。

崚嶒起靑嶂。勢隨九疑髙。气與三山壯。

卽事旣多美。臨眺殊復奇。南瞻儲胥觀。西望昆明池。山中咸可悅。賞逐四時移。春光發隴首。秋風生桂枝。

多值息心侶。結架山之足。八解鳴澗流。四禪隱嚴曲。窈冥終不見。蕭條無可欲。所願從之遊。寸心於此足。

君王挺逸趣。羽旆臨崇基。白雲隨玉趾。靑霞雜桂旗。淹畱訪五藥。顧步佇三芝。於焉仰鑣駕。歲暮以爲期。﹝○《文選》二十二作鐘山詩應西陽王教。文苑英華百五十九作遊鐘山。《詩紀》七十三。又《類聚》七作遊鐘山。引靈﹑城﹑靑﹑壯﹑奇﹑池﹑移﹑枝﹑足﹑曲十韻。《禦覽》六十六引池一韻。﹞

【登髙望春詩】

登髙眺京洛。街巷何紛紛。回首望長安。城闕郁盤桓。日出照鈿黛。風過動羅紈。齊重躡朱履。趙女揚翠翰。春風搖雜樹。葳蕤綠且丹。寶瑟玫瑰柱。金羈玳瑁鞍。淹畱宿下蔡。置酒過上蘭。解眉還復斂。方知巧笑難。佳期空靡靡。含睇未成歡。嘉客不可見。因君寄長嘆。﹝○玉臺新詠五。《詩紀》七十三。又《類聚》二十八及廣《文選》九引紛﹑桓﹑翰﹑丹﹑鞍﹑蘭﹑紈七韻。﹞

【遊金華山詩】

遠策追夙心。靈山協久要。天倪臨紫闕。地道通丹竅。未乘琴髙鯉。且縱嚴陵釣。若蒙羽駕迎。得奉金書召。髙馳入閶闔。方睹靈妃笑。﹝○《類聚》七。文苑英華百五十九。《詩紀》七十三。﹞

【畱】〖《詩紀》作劉。〗眞人東山還詩

連峯竟無已。積翠遠微微。寥戾野風急。蕓黃秋艸腓。我來歲雲暮。於此悵懷歸。霜雪方共下。寧止露沾衣。等餘兩岐秀。去去掩柴扉。﹝○《類聚》七。文苑英華百六十作畱眞人南還。《詩紀》七十三。○逯按。文館詞林沈約有畱眞人教。﹞

【登玄暢樓詩】

危峯帶北阜。髙頂出南岑。中有陵風榭。回望川之陰。岸險每增減。湍平互淺深。水流本三派。臺髙乃四臨。上有離羣客。客有慕歸心。落暉映長浦。煥景燭不潯。云生嶺乍黑。日下溪半陰。信美非吾土。何事不抽簪。﹝○《類聚》六十三。《初學記》二十四。文苑曲華三百十一。《詩紀》七十三。﹞

【酬謝宣城朓詩】〖《詩紀》云。集云調宣城朓臥疾。〗

王喬飛鳧舄。東方金馬門。從宦非宦侶。避世不﹝六臣本《文選》作作。《詩紀》同。集注本《文選》作非。﹞

《類聚》﹑文苑同。避喧。揆予發皇鑑。短翮屢飛翻。晨趨朝建禮。晚沐臥郊園。賓至下塵榻。憂來命綠樽。昔賢侔時雨。今守馥蘭蓀。神交疲夢寐。路遠隔思存。牽拙謬東汜。浮惰及西昆。顧循良菲薄。何以儷玙璠。將隨渤澥去。刷羽泛淸源。﹝○謝宣城詩集四作答謝宣城。《文選》三十作和謝宣城。《詩紀》七十三。又《類聚》三十一﹑文苑英華二百四十並引門﹑喧﹑翻﹑園﹑樽﹑蓀﹑存七韻。﹞

【新安江至淸淺深見底貽京邑遊好詩】

眷言訪舟客。玆川信可珍。洞徹隨淸淺。皎鏡無冬春。千仞寫喬樹。百丈見遊鱗。滄浪有時濁。淸濟涸無津。豈若乘斯去。俯映石燐燐。紛吾隔囂滓。寧假濯衣巾。願以潺湲水。沾君纓上塵。﹝○《文選》二十七。文苑英華百六十二作渡新安江貽京邑友好。《詩紀》七十三。又《類聚》八作渡新安江貽京邑友好。引珍﹑春﹑鱗﹑巾﹑塵五韻。﹞

【送別友人詩】〖《詩紀》云。外編作任昉者非。〗

君東我亦西。銜悲涕如霰。浮雲一南北。何由展言宴。方作異鄕人。贈子同心扇。遙裔發海鴻。連翻山檐燕。春秋更去來。參差不相見。﹝○《類聚》二十九。文苑英華二百二十六。《詩紀》七十三。﹞

【去東陽與吏民別詩】

微薄叨今幸。忝荷非昔期。唐風豈異世。欽明重在玆。飾驂去關輔。分竹入河淇。下車如昨日。曳組忽彌期。霜載凋秋艸。風三動春旗。無以招臥轍。寧望後相思。﹝○《類聚》五十。《詩紀》七十三。﹞

【早發定山詩】

夙齡愛遠壑。晚蒞見奇山。標峯彩虹外。置嶺白雲間。傾壁忽斜豎。絕頂峯昨孤圓。歸海流漫漫。出浦水濺濺。野棠開未落。山櫻發欲然。忘歸屬蘭杜。懷祿寄芳荃。眷言采三秀。徘徊望九仙。﹝○《文選》二十七。《詩紀》七十三。又艸堂詩箋二十一絕句詩注。引燃一韻。﹞

【循役朱方道路詩】

分繻出帝京。升裝奉皇穆。洞野屬滄溟。聯郊溯河服。日映靑丘島。塵起邯鄲陸。江移林岸微。巖深煙岫復。歲嚴摧磴艸。午塞散嶠木。縈蔚夕飆捲。蹉跎晚云伏。霞志非易從。旌軀信難牧。豈慕淄宮梧。方辭兔園竹。羈心亦何言。迷蹤庶能復。﹝○《初學記》二十四。萬花谷後二十五。《詩紀》七十三。﹞

【和竟陵王遊仙詩二首】〖王融﹑範云同賦。〗

夭矯乘絳仙。螭衣方陸離。玉鑾隱雲霧。溶溶紛上馳。瑤臺風不息。赤水正漣漪。崢嶸玄圃上。聊攀瓊樹枝。﹝○《類聚》七十八。廣《文選》九。《詩紀》七十三。﹞

朝止閶闔宮。暮宴淸都闕。騰蓋隱奔星。低鑾避行月。九疑紛相從。虹旌乍升沒。靑鳥去復還。髙唐云不歇。若華有餘照。淹畱且晞發。﹝○《類聚》七十八。《初學記》二十三。文苑英華二百二十五。廣《文選》九。《詩紀》七十三。﹞

【遊沈道士館詩】

秦皇禦宇宙。漢帝恢武功。歡娛人事盡。情性猶未充。銳意三山上。托慕九霄中。旣表祈年觀。復立望仙宮。寧爲心好道。直由意無窮。曰余知止足。是願不須丰。遇可淹畱處。便欲息微躬。山嶂遠重疊。竹樹近蒙籠。開襟濯寒水。解帶臨淸風。所累非物外。爲念在玄空。朋來握石髓。賓至駕輕鴻。都令人徑絕。惟使雲路通。一舉淩倒景。無事適華嵩。寄言賞心客。歲暮爾來同。﹝○《文選》二十二。《類聚》七十八。文章正宗二十九。《詩紀》七十三。﹞

【酬華陽陶先生詩】

三淸未可覿。一气且空存。所願回光景。拯難拔危魂。若蒙丸﹝陶隱居傳作九。金薤記同。﹞丹贈。豈懼六龍奔。﹝○陶隱居傳。金薤記。《詩紀》七十三。﹞

【還園宅奉酬華陽先生詩】

早欲尋名山。期待婚嫁畢。二事𨿽云已。此外復非一。忽聞龍圖至。仍睹榮光溢。副朝首八元。開壤賦千室。冠纓曾弗露。風雨未嘗櫛。鳴玉響洞門。金蟬映朝日。慚無小人報。徒叨令尹秩。豈忘平生懷。靡監不遑卹。﹝○陶隱居傳。金薤記。《詩紀》七十三。﹞

【華陽先生登樓不復下贈呈詩】

側聞上士說。尺木乃騰霄。云駢不展地。仙居多麗樵。臥待三芝秀。坐對百神朝。銜書必靑鳥。佳客信龍鑣。非止靈桃實。方見大椿凋。﹝○陶隱居傳作酬華陽先生。金薤記作華陽先生登樓不下贈呈。《類聚》七十八作陶先生登樓不得下詩。《詩紀》七十三。﹞

【奉華陽王外兵詩】

〖金薤記云。隱居別易氏號。〗

餐玉駐年齡。吞霞反容質。眇識靑丘樹。回見扶桑日。爛熳蜃云舒。嵚崟山海出。﹝○陶隱居。金薤記。《詩紀》七十三。﹞

【赤松澗詩】

松子排煙去。英靈眇難測。惟有淸澗流。潺湲終不息。神丹在玆化。云軿於此陟。願受金液方。片言生羽翼。渴就華池飲。饑向朝霞食。何時當來還。延佇靑﹝《類聚》作淸。﹞巖側。﹝○《類聚》七十八。《詩紀》七十三。﹞

【八關齋詩】

因戒倦輪飄。習障從塵染。四衢道難辟。八正扉猶掩。得理未易期。失路方知險。迷塗旣已復。豁悟非無漸。﹝○《類聚》七十六。《詩紀》七十三。﹞

【古意詩】

挾瑟叢臺下。徙倚愛容光。佇立日已暮。戚戚苦人腸。露葵已堪摘。淇水未沾裳。錦衾無獨暖。羅衣空自香。明月𨿽外照。寧知心內傷。﹝○玉臺新詠五。《詩紀》七十三。﹞

【少年新婚爲之詠詩】

山陰柳家女。莫言出田墅。丰容好資顏。便僻工言語。腰肢旣軟弱。衣服亦華楚。紅輪映早寒。畫扇迎初暑。錦履並花紋。繡帶同心苣。羅繻金薄廁。雲鬢花釵舉。我情已郁紆。何用表崎嶇。托意眉間黛。申心口上朱。莫爭三春價。坐喪千金軀。盈尺靑銅鏡。徑寸合浦珠。無因達往意。欲寄雙飛鳧。裾開見玉趾。衫薄映凝膚。羞言趙飛燕。笑殺秦羅敷。白顧𨿽悴薄。冠蓋耀城隅。髙門列騶駕。廣路從驪駒。何慚鹿盧劍。詎減府中趨。還家問鄕裏。詎堪持作夫。﹝○玉臺新詠五。《詩紀》七十三。﹞

【登北固樓詩】

六代舊山川。興亡幾百年。繁華今寂寞。朝市昔喧闐。夜月琉璃水。春風柳色天。傷時爲懷古。垂淚國門前。﹝○輿地紀勝七。﹞

【夢見美人詩】

夜聞長嘆息。知君心有憶。果自閶闔開。魂交睹顏色。旣薦巫山枕。又奉齊眉食。立望復橫陳。忽覺非在側。那知神傷者。潺湲淚沾臆。﹝○玉臺新詠五。《詩紀》七十三。﹞

【直學省愁臥詩】

秋風吹廣陌。蕭瑟入南闈。愁人掩軒臥。髙窗時動扉。虛館淸陰滿。神宇曖微微。网虫垂戶織。夕鳥傍檐飛。纓佩空爲忝。江海事多違。山中有桂樹。歲暮可言歸。﹝○《文選》三十作學省愁臥。六臣本注云。五臣作直學省愁臥。《詩紀》七十三。﹞

【休沐寄懷詩】

𨿽云萬重嶺。所玩終一丘。階墀幸自足。安事遠遨遊。臨池淸溽暑。開幌望髙秋。園禽與時變。蘭根應節抽。憑軒搴木末。垂堂對水周。紫籜開綠筱。白鳥映靑疇。艾葉彌南浦。荷花繞北樓。送日隱層閣。引月入輕幬。爨熟寒蔬剪。賓來春蟻浮。來往旣云勌。光景爲誰畱。﹝○《初學記》二十。《詩紀》七十三。﹞

【宿東園詩】

陳王鬥鷄道。安仁采樵路。東郊豈異昔。聊可閒餘步。野徑旣盤紆。荒纖亦交互。槿籬疏復密。荊扉新且故。樹頂鳴風飆。艸根積霜露。驚麏去不息。徵鳥時相顧。茅棟嘯愁鴟。平岡走寒兔。夕陰帶層阜。長煙引輕素。飛光忽我遒。豈止歲雲暮。若蒙西山藥。頹齡倘能度。﹝○《文選》二十二。《詩紀》七十三。又《類聚》六十五引故﹑露﹑顧﹑兔﹑素五韻。﹞

【行園詩】

寒瓜方臥壠。秋菇亦滿陂。紫茄紛爛熳。綠芋郁參差。初菘向堪把。時韭日離離。髙梨有繁實。何減萬年枝。荒渠集野雁。安用昆明池。﹝○謝宣城詩集四。《詩紀》七十三。又《類聚》六十五引陂﹑差﹑離三韻。﹞

【和左丞庾杲之移病詩】

歲暮豈云聊。參差憂與疾。匪浣孰能賜。持身固無述。握蘭空盈把。待漏終不溢。囂喧滿眼前。簿領紛盈膝。安用談天辯。徒勞夢賜筆。掛冠若東都。山林寧復出。﹝○《初學記》十一。《詩紀》七十三。﹞

【和竟陵王抄書詩】

教微因弛轡。維峻屬貞期。義乖良未遠。斯文煥在玆。超河綜絕禮。冠楚綴淪詩。披滕辧蠹冊。酌醴訪深疑。澄流黜往性。泛略引前滋。漢壁含遺篆。名山多逸詞。綠編方委閣。素簡月盈輜。空幸參鴛鷺。比秀恧瓊芝。挹流旣知廣。復道還自嗤。﹝○《初學記》十二。《詩紀》七十三。﹞

【詠竹火籠詩】

結根終南下。防露復披云。𨿽爲九華扇。聊可滌炎氛。安能偶狐白。鶴夘織成文。覆持鴛鴦被。百和吐氛氳。忽爲纖手用。歲暮待羅裙。﹝○謝宣城詩集五。《文選》補遺三十六。﹞

梁詩卷七

沈約

【詩】

【奉和竟陵王郡縣名詩】〖王融﹑範云同賦。〗

西都富軒冕。南宮溢才彥。髙闕連朱雉。方渠漸遊殿。廣川肆河濟。長岑繞崤汧。曲梁濟危渚。平臯騁悠眄。淸淵皎澄徹。曾山鬱蔥茜。陽泉濯春藻。陰丘聚寒霰。西華不可畱。東光促奔箭。望都遊子懷。臨戎徵馬倦。旣豫平臺集。復齒南皮宴。一窺長安城。羞言杜陵掾。﹝○《類聚》五十六。《詩紀》七十三。﹞

【奉和竟陵王藥名詩】

丹艸秀朱翹。重臺架危岊。木蘭露易飲。射榦枝可結。陽隰采辛夷。寒山望積雪。玉泉亟周流。雲華乍明滅。合歡葉暮捲。爵林聲夜切。垂景迫連桑。思仙慕云埒。荊實剖丹瓶。龍芻汗奔血。照握乃夜光。盈車非玉屑。細柳空葳蕤。水萍終委絕。黃符若可挹。長生永昭皙。﹝○《類聚》五十六。《詩紀》七十三。﹞

【和陸慧曉百姓名詩】

建都望淮海。樹闕表衡稽。井幹風雲出。柏梁星漢齊。皇王臨萬宇。惠化覃黔黎。吉士服仁義。宿昔秉華圭。庸賢起幽谷。欽言非象犀。端委康國步。偃息召邦攜。舉政方分策。易紀粲金泥。伊余沐嘉幸。由是別園畦。曾微涓露答。光景遂云西。方隨煉丹子。薄暮矯行迷。﹝○《類聚》五十六。《詩紀》七十三。﹞

【三月三日率爾成章詩】

麗日屬元巳。年芳具在斯。開花已匝樹。流鶯復滿枝。洛陽繁華子。長安輕薄兒。東出千金堰。西臨雁鶩陂。遊絲映空轉。髙楊拂地垂。綠幘文照耀。紫燕光陸離。淸晨戲伊水。薄暮宿蘭池。象筵鳴寶瑟。金瓶泛羽卮。寧憶春蠶起。日暮桑欲萎。長袂屢已拂。彫胡方自炊。愛而不可見。宿昔減容儀。且當忘情去。嘆息獨何爲。﹝○《文選》三十。古今歲時雜詠十六。文苑英華百五十七。《詩紀》七十三。又《類聚》四﹑《初學記》四﹑《禦覽》三十並引斯﹑枝﹑兒﹑陂﹑垂﹑離﹑池﹑卮﹑萎九韻。萬花谷後四引斯﹑枝﹑兒﹑陂﹑池﹑萎六韻。﹞

【織女贈牽牛詩】

紅妝與明鏡。二物本相親。用持施點畫。不照離居人。往秋𨿽一照。一照復還塵。塵生不復拂。蓬首對河津。冬夜寒如此。寧遽道陽春。初商忽云至。暫得奉衣巾。施衿已成故。每聚忽如新。﹝《初學記》作每恥輒如新。○《類聚》四。《初學記》四。文苑英華百五十八。古今歲時雜詠二十五。《詩紀》七十三。﹞

【應王中丞思遠詠月詩】

月華臨靜夜。夜靜滅氛埃。方暉竟戶入。圓影隙中來。髙樓切思婦。西園遊上才。网軒映珠綴。應門照綠苔。洞房殊未曉。淸光信悠哉。﹝○《文選》二十。又玉臺新詠五。《類聚》一﹑《初學記》一﹑文苑英華百五十一﹑《禦覽》四並作詠月。《詩紀》七十三。﹞

【和王中書徳充詠白雲詩】

白雲自帝鄕。氛氳屢回沒。蔽虧昆山樹。含吐瑤臺月。秋風西北起。飄我過城闕。城闕已參差。白雲復離離。皎潔在天漢。倒影入華池。將過丹丘野。時至碧林垂。九重迎飛燕。萬里送翔螭。﹝○《類聚》一作中和王中書白雲詩。《初學記》一。文苑英華百五十六。《詩紀》七十三。﹞

【詠雪應令詩】

思鳥聚寒蘆。蒼云軫暮色。夜雪合且離。曉風驚復息。嬋娟入綺窗。徘徊鶩情極。弱掛不勝枝。輕飛屢低翼。玉山聊可望。瑤池豈難卽。﹝○《初學記》二。《詩紀》七十三。﹞

【和劉雍州繪博山香鑪詩】

範金誠可則。摛思必良工。凝芳自朱燎。先鑄首山銅。環姿信巖崿。奇態寶玲瓏。峯嶝互相拒。嚴岫杳無窮。赤松遊其上。斂足禦輕鴻。蛟螭盤其下。驤首盼層穹。嶺側多奇樹。或孤或復叢。嚴間有佚女。垂袂似含風。翚飛若未已。虎視郁余雄。登山起重障。左右引絲桐。百和淸夜吐。蘭煙四面充。如彼崇朝气。觸石繞華嵩。﹝○《初學記》二十五。萬花谷續七。《詩紀》七十三。﹞

【詠湖中雁詩】

白水滿春塘。旅雁每回翔。唼流牽弱藻。斂翮帶餘霜。羣浮動輕浪。單泛逐孤光。懸飛竟不下。亂起未成行。刷羽同搖漾。一舉還故鄕。﹝○《文選》三十。《詩紀》七十三。又《類聚》九十一引翔﹑霜﹑行﹑鄕四韻。﹞

【冬節後至丞相第詣世子車中作詩】

廉公失權勢。門館有虛盈。貴賤猶如此。況乃曲池平。髙車塵未滅。珠履故餘聲。賓階綠錢滿。客位紫苔生。誰當九原上。鬱鬱望佳城。﹝○《文選》三十。《類聚》三十四作蕭丞相第詣世子車中作。古今歲時雜詠三十九作冬至後丞相第詣世子車中作。《詩紀》七十三。﹞

【奉和竟陵王經劉瓛墓詩】

表閭欽逸軌。軾墓禮眞魂。化塗終眇默。神理曖猶存。塵經未輟幌。髙衡已委門。日蕪子云捨。徒望董生園。華陰無遺布。楚席有靈樽。玄泉倘能慰。長夜且勿論。﹝○謝宣城詩集四。《詩紀》七十三。又《類聚》四十作經劉瓛墓詩。引魂﹑存﹑門﹑樽四韻。﹞

【悼亡詩】

去秋三五月。今秋還照梁。今春蘭蕙艸。來春復吐芳。悲哉人道異。一謝永銷亡。簾屏旣毀撤。﹝玉臺作屏筵空有設。文苑﹑《詩紀》並云。一作屏筵空有設。﹞帷席更施張。遊塵掩虛座。孤帳覆空牀。萬事無不盡。徒令存者傷。﹝○玉臺新詠五。文苑英華三百二。《詩紀》七十三。﹞

【侍遊方山應詔詩】

淸漢夜昭皙。扶桑曉陸離。發歌摐陽下。建羽朝夕池。摐金浮水若。聳蹕詔山祗。一沾九霄露。藜藿終自知。﹝○《初學記》十三。《詩紀》七十四。﹞

【樂將殫恩未已應詔詩】

淒鏘笙管遒。參差舞行亂。輕肩旣屢舉。長巾亦徐換。雲鬢垂寶花。輕妝染微汗。羣臣醉又飽。聖恩猶未半。﹝○《初學記》十五。《詩紀》七十四。﹞

【泛永康江詩】

長枝萌紫葉。淸源泛綠苔。山光浮水至。春色犯寒來。臨睨信永矣。望美曖悠哉。寄言幽閨妾。羅袖勿空裁。﹝○《類聚》八。文苑英華百六十二。《詩紀》七十四。﹞

【餞謝文學離夜詩】

漢池水如帶。巫山云似蓋。瀄汨背吳潮。潺湲橫楚瀨。一望沮漳水。寧思江海會。以我徑寸心。從君千里外。﹝○謝宣城詩集四作餞謝文學。古文苑四。文苑英華二百六十六作別謝文學。《文選》補遺二十六。廣《文選》八作餞錢文學。《詩紀》七十四。又《類聚》二十九作別謝文學。引蓋﹑會﹑外三韻。﹞

【別範安成詩】

生平少年日。分手易前期。及爾同衰暮。非復別離時。勿言一樽酒。明日難重持。夢中不識路。何以慰相思。﹝○《文選》二十。《類聚》二十九。文苑英華二百六十六。文章正宗二十九。《詩紀》七十四。又艸堂詩箋十四有懷詩注引期﹑持二韻。﹞

【效古詩】

可憐桂樹枝。單雄憶故雌。歲暮異棲宿。春至猶別離。山河隔長路。路遠絕容儀。豈云無可匹。寸心終不移。﹝○玉臺新詠五。廣《文選》十。《詩紀》七十四。﹞

【庭雨應詔詩】

出空寧可圖。入庭倍難賦。非煙復非云。如絲復如霧。霢霂裁欲垂。霏微不能注。𨿽無千金質。聊爲一辰趣。﹝《初學記》作趍。○《初學記》二作見庭雨應詔詩。文苑英華百七十三。《詩紀》七十四。﹞

【初春詩】

扶道覓陽春。相將共攜手。艸色猶自腓。林中都未有。無事逐梅花。空教信楊柳。且復歸去來。含情寄杯酒。﹝○玉臺新詠五。《類聚》三作詠初春詩。《初學記》三。文苑英華百五十七。《詩紀》七十四。﹞

【春詠詩】〖《詩紀》作春思。注云。一作春詠。〗

楊柳亂如絲。綺羅不自持。春艸黃復綠。客心傷此時。靑苔已結洧。碧水復盈淇。日華照趙瑟。風色動燕姬。襟前萬行淚。故是一相思。﹝○玉臺新詠五。《類聚》三。文苑英華百五十七作詠春。《詩紀》七十四。﹞

【傷春詩】

弱艸半抽黃。輕條未全綠。年芳被禁﹛禦﹜。煙華繞層曲。寒苔捲復舒。冬泉斷方續。早花散凝金。初露泫成玉。﹝○《初學記》三作傷春賦。文苑英華百五十七作詠春。《詩紀》七十四。﹞

【秋夜詩】

月落宵向分。紫煙郁氛氳。曀曀螢入霧。離離雁出云。巴童暗理瑟。漢女夜縫裙。新知樂如是。久要詎相聞。﹝○《類聚》三。《初學記》三。文苑英華百五十八。《詩紀》七十四。﹞

【詠篪詩】〖《詩紀》云。古文苑云。沈右率座賦二物爲詠。〗

江南簫管地。妙響發孫枝。殷勤寄玉指。含情舉復垂。雕梁再三繞。輕塵四五移。曲中有深意。丹誠君詎知。﹝○謝宣城詩集五。玉臺新詠五。古文苑四作沈右軍篪。《詩紀》七十四。﹞

【詠竹檳榔盤詩】

梢風有勁質。柔用道非一。平織方以文。穹成圓且密。薦羞𨿽百品。所貴浮天實。幸承歡醑余。寧辭嘉宴畢。﹝○謝宣城詩集五。《詩紀》七十四。又《類聚》七十三引一﹑密二韻。﹞

【詠檐前竹詩】

萌開籜已垂。結葉始成枝。繁蔭上蓊茸。促節下離離。風動露滴瀝。月照影參差。得生郡戶牖。不願夾華池。﹝○《類聚》八十九。《詩紀》七十四。﹞

【玩庭柳詩】

輕陰拂建章。夾道連未央。因風結復解。沾露柔且長。楚妃思欲絕。班女淚成行。遊人未應云。爲此還故鄕。﹝○玉臺新詠五作詠柳。《類聚》八十九。《詩紀》七十四。﹞

【麥李詩】

靑玉冠西海。碧石彌外區。化爲中園實。其下成路衢。在先良足貴。因小邈難逾。色潤房陵縹。味奪寒水朱。摘持欲以獻。尙食且踟躕。﹝○《初學記》二十八作詠李。文苑英華三百二十六。《詩紀》七十四。又《類聚》八十六作詠李詩。引區﹑衢﹑朱三韻。《白帖》三十作沈約詩。引區﹑衢﹑朱三韻。﹞

【詠桃詩】

風來吹葉動。風去畏花傷。紅英已照灼。況復含日光。歌童暗理曲。遊女夜縫裳。詎減當春淚。能斷思人腸。﹝○玉臺新詠五。《詩紀》七十四。﹞

【詠靑苔詩】

緣階已漠漠。泛水復綿綿。微根如欲斷。輕絲似更聯。長風隱細艸。深堂沒綺錢。縈郁無人贈。葳蕤無人贈。葳蕤徒可憐。﹝○《初學記》二十七。文苑英華三百二十七。《詩紀》七十四。又《類聚》八十二﹑《禦覽》一千並引綿﹑聯二韻。﹞

【十詠二首】

【領邊繡】

纖手制新奇。刺作可憐儀。縈絲飛鳳子。結縷坐花兒。不聲如動吹。無風自褭枝。麗色儻未歇。聊承雲鬢垂。﹝○玉臺新詠五。《詩紀》七十四。﹞

【腳下履】

丹墀上颯沓。玉殿下趨鏘。逆轉珠佩響。先表繡袿香。裾開臨舞席。袖拂﹝玉臺作拂袖。﹞繞歌堂。所嘆忘懷妾。見委入羅牀。﹝○同上﹞

【懷舊詩九首】

【傷王融】

元長秉奇調。弱冠慕前蹤。眷言懷祖武。一簣望成峯。途艱行易跌。命舛志難逢。折風落迅羽。流恨滿靑松。﹝○《類聚》三十四。《初學記》十一作悼故中書侍郎王融詩。文苑英華三百一。《詩紀》七十四。﹞

【傷謝朓】

吏部信才傑。文鋒振奇響。調與金石諧。思逐風雲上。豈言陵霜質。忽隨人事往。尺璧爾何冤。一旦同丘壤。﹝○《類聚》三十四。《初學記》十一作悼齊故吏部郎謝朓詩。文苑英華三百一。《詩紀》七十四。﹞

【傷庾杲之】

右率馥時譽。秀出冠朋僚。聳玆千仞气。振此百尋條。蘊藉含文雅。散朗溢風飆。楸檟今已合。容範尙昭昭。﹝○《類聚》三十四。文苑英華三百一。《詩紀》七十四。﹞

【傷王諶】

長史體閒任。坦蕩無外求。持身非詭遇。應物有虛舟。心從朋好盡。形爲歡宴畱。歡宴未終畢。零落委山丘。﹝○同上﹞

【傷虞炎】

東南旣擅美。洛陽復稱才。攜手同歡宴。此迹共遊陪。事隨短秀落。言歸長夜臺。﹝○同上﹞

【傷李珪之】

少府懷貞節。忘軀濟﹝文苑作欣。﹞所奉。吏道勤不息。繁文長自擁。旣闕優孟歌。身沒誰爲寵。﹝○同上﹞

【傷韋景猷】

韋叟﹝《類聚》作敻。﹞識前載。博物備戎華。稅驂止營校。淪迹委泥沙。始﹝《類聚》作如。﹞知庸聽局。方悟大音賒。﹝○同上﹞

【傷劉沨】﹝《類聚》作佩。﹞

處和無近累。天然有勝質。蕭瑟負髙情。耿介懷秋實。義貴良爲重。蘭摧非所卹。一罷平生言。寧知攜手日。﹝○《類聚》三十四作傷劉佩。文苑英華三百一。《詩紀》七十四。﹞

【傷胡諧之】

豫州懷風範。綽然標雅度。處約志不渝。接廣情無忤。頡頏事刀筆。紛綸遞朱素。美志同山阿。浮年迫期露。﹝○《類聚》三十四。文苑英華三百一。《詩紀》七十四。﹞

【詠新荷應詔詩】

勿言艸卉賤。幸宅天池中。微根才出浪。短幹未搖風。寧知寸心裏。蓄紫復含紅。﹝○《類聚》八十二。《詩紀》七十四。﹞

【聽蟬鳴應詔詩】

輕生宅園﹛禦﹜。復得棲嘉樹。豈敢擅洪枝。輕條遭所遇。葉密形易揚。風回響難住。﹝○《類聚》九十七。《詩紀》七十四。﹞

【詠笙詩】

彼美實枯枝。孤筱定參差。鵾雞已啁哳。棗下復林離。本期王子晏。寧待洛濱吹。﹝○《初學記》十六。文苑英華二百十二。《詩紀》七十四。﹞

【詠箏詩】

秦箏吐絕調。玉柱揚淸曲。弦依髙張斷。聲隨妙指續。徒聞音繞梁。寧知顏如玉。﹝○《類聚》四十四。《初學記》十六。文苑英華二百十二。《詩紀》七十四。﹞

【詠山橊詩】

靈園同佳稱。幽山有奇質。停采久彌鮮。含華豈期實。長願微名隱。無使孤山株出。﹝○《類聚》八十六。《詩紀》七十四。﹞

【大言應令詩】

隘此大泛庭。方知九垓局。窮天豈彌指。盡地不容足。﹝○《類聚》十九。《詩紀》七十四。﹞

【細言應令詩】

開館尺箠余。築榭微塵裏。蝸角列州縣。毫端建朝市。﹝○《類聚》十九。《詩紀》七十四。﹞

【詠余雪詩】

陰庭覆素芷。南階褰綠葹。玉臺新落構。靑山已半虧。﹝○《類聚》二。《詩紀》七十四。﹞

【詠帳詩】

甲帳垂和璧。螭云張桂宮。隋珠旣吐曜。翠被復含風。﹝○《類聚》六十九。《詩紀》七十四。﹞

【侍宴詠反舌詩】

假容﹝《類聚》作客。﹞不足觀。遺音猶可薦。幸蒙喬樹恩。得以聞髙殿。﹝○《類聚》九十二。《詩紀》七十四。﹞

【寒松詩】

梢聳振寒聲。靑蔥標暮色。疏葉望嶺齊。喬幹臨云直。﹝《初學記》作貞。○《初學記》二十八。《詩紀》七十四。﹞

【詠孤桐詩】

龍門百尺時。﹝《詩紀》云。一作峙。﹞排云少孤立。分根蔭玉池。欲待髙鸞集。﹝○《初學記》二十八。《詩紀》七十四。﹞

【詠梧桐詩】

秋還遽已落。春曉猶未夷。微葉𨿽可賤。一剪或成珪。﹝○《類聚》八十八。《詩紀》七十四。﹞

【園橘詩】

綠葉迎露﹝《初學記》作霞。﹞滋。朱苞待霜潤。但令入玉柈。﹝萬花谷作盤。﹞金衣﹝文苑作依。﹞非所吝。﹝○《初學記》二十八。文苑英華三百二十六。萬花谷後三十八作沈約詩。《詩紀》七十四。﹞

【詠梨應詔詩】

大谷來旣重。岷山道又難。摧折非所悋。但令入玉盤。﹝○《初學記》二十八。文苑英華三百二十六。《詩紀》七十四。﹞

【西地梨詩】〖《詩紀》云。詩匯作簡文者非。〗

列茂河陽苑。蓄紫濫觴隈。翻黃秋沃若。落素春徘徊。﹝○《類聚》八十六。《詩紀》七十四。﹞

【詠芙蓉詩】

微風搖紫葉。﹝《類聚》字缺。﹞輕露拂朱房。中池所以綠。待我泛紅光。﹝○《類聚》八十二。《詩紀》七十四。﹞

【詠杜若詩】

生在窮絕地。豈與世相親。不顧逢采擷。本欲芳幽人。﹝○《類聚》八十一。《詩紀》七十四。﹞

【詠鹿蔥詩】

野馬不任騎。兔絲不任織。旣非中野花。無堪麇食。﹝○《類聚》八十一。《爾雅》翼三。《詩紀》七十四。○灌畦暇語曰﹕沈約以佐命勛位冠梁朝。晚年諸進用事者。忌其固位。取約所爲鹿蔥詩。乘間以白武帝。帝意已不能堪。未幾得道士赤章事。遂大發怒。約以憂死。其《詩》曰﹕野馬不可騎。兔絲詎宜織。爾非蘋與蒿。豈供麚鹿食。逯按。文字略有不同。﹞

【詠甘蕉詩】

抽葉固盈丈。擢本信兼圍。流甘掩椰實。弱縷冠絺衣。﹝○《類聚》八十七。《詩紀》七十四。﹞

【詠菇詩】

結根布洲渚。垂葉滿臯澤。匹彼露葵羹。可以畱上客。﹝○《類聚》八十二。《詩紀》七十四。﹞

【早行逢故人車中爲贈詩】

殘朱猶曖曖。餘粉尙霏霏。昨宵何處宿。今晨拂露歸。﹝○玉臺新詠十。《詩紀》七十四。﹞

【爲鄰人有懷不至詩】

影逐斜月來。香隨遠風入。言是定知非。欲笑翻成泣。﹝○玉臺新詠十。《詩紀》七十四。﹞

【四城門詩】

六龍旣驚軫。二鼠復馳光。衰齡難愼輔。暮質易凋傷。﹝○《類聚》七十六。《詩紀》七十四。﹞

【和劉中書仙詩二首】

淸旦發玄洲。日暮宿丹丘。昆山西北映。流泉東南流。霓裳拂流電。云車委輕霰。崢嶸上不睹。寥廓下無見。﹝○《類聚》七十八。《詩紀》七十四。﹞

殊庭不可及。風熛多異色。霞衣不待縫。云錦不須織。﹝○同上﹞

【華山館爲國家營功徳詩】

沐芳禱靈嶽。稽首恭上玄。帝昔祈萬壽。臣今請億年。丹方緘洞府。河淸時一傳。錦書飛雲字。玉簡黃金編。﹝○《類聚》七十八。《詩紀》七十四。﹞

【和王衛軍解講詩】

妙輪輟往駕。寶樹未開音。甘露爲誰演。得一標道心。眇眇玄塗曠。髙義總成林。七花屏塵相。八解濯芳襟。﹝○《類聚》七十六。《詩紀》七十四。﹞

【侍宴謝朏宅餞東歸應詔詩】

皇情悵東﹤舟世﹥。羽旆拂南廛。夏云淸朝景。秋風揚早蟬。飲和陪下席。論道光上筵。﹝○《類聚》二十九。文苑英華百六十九作侍宴謝朏宅東歸應制。《詩紀》七十四。﹞

【酬孔通直逖懷蓬居詩】

閶闔旣洞啟。龍樓亦髙辟。兩宮集鸞步。二闈引通籍。伊爾事淸途。紛吾供﹝文苑云。一作驚。﹞賤役。﹝○《類聚》三十一。文苑英華二百四十。《詩紀》七十四。﹞

【石塘瀨聽猿詩】

噭々夜猿鳴。溶溶晨霧合。不知聲遠近。惟見山重沓。旣歡東嶺唱。復佇西巖答。﹝○《類聚》九十五。《詩紀》七十四。﹞

【出重闈和傅昭詩】

魯連揚一策。陳平出六奇。邯鄲風雨散。白登煙霧維。排云出九地。陵定振五卮。﹝○《類聚》五十九。《詩紀》七十四。﹞

【秋晨羈怨望海思歸詩】

分空臨澥霧。披遠望滄流。八桂曖如畫。三桑眇若浮。煙極希丹水。月遠望靑丘。﹝○《類聚》二十八。《詩紀》七十四。﹞

【侍宴樂遊苑餞徐州刺史應詔詩】﹝丘遲同賦。﹞

沃若動龍驂。參差凝鳳管。金塘艸未合。玉池泉將滿。﹝○《類聚》二十九。《詩紀》七十四。﹞

【憩郊園和約法師采藥詩】

郭外三千畝。欲以貿朝饘。繁蔬旣綺布。密果亦星懸。﹝○《類聚》八十一。《詩紀》七十四。﹞

【詠竹詩】

無人賞髙節。徒自抱貞心。﹝○合璧事類別集五十四。﹞

【詩】

四節逝不處。繁華難久鮮。﹝○海錄碎事二。﹞

【上巳華光殿詩】〖七言〗

於維盛世卽軒嬀。朝丰宴鎬復在斯。朝光灼爍映蘭池。春風婉轉入細枝。時鶯顧慕聲合離。輕波微動漾羽卮。河宗海若生蛟螭。浮梁徑度跨回漪。朱顏始洽景將移。安得壯士駐奔曦。﹝○《類聚》四。《詩紀》七十四。﹞

【六憶詩四首】〖以下雜言。〗

憶來時。灼灼上階墀。勤勤敍別離。慊慊道相思。相看常不足。相見乃忘饑。﹝○玉臺新詠五。《詩紀》七十四。﹞

憶坐時。點點羅帳前。或歌四五曲。或弄兩三弦。笑時應無比。嗔時更可憐。﹝○同上﹞

憶食時。臨盤動容色。欲坐復羞坐。欲食復羞食。含哺如不饑。擎甌似無力。﹝○同上﹞

憶眠時。人眠彊未眠。解羅不待勸。就枕更須牽。復恐傍人見。嬌羞在燭前。﹝○同上﹞

【八詠詩】

〖金華志曰﹕作詠詩。南齊隆昌元年太守沈約所作。題於玄暢樓。時號絕倡。後人因更玄暢樓爲八詠樓云。〗

【登臺望秋月】

望秋月。秋月光如練。照曜三爵臺。徘徊九華殿。九華玳瑁梁。華榱與璧璫。以玆雕麗色。持照明月光。凝華入黼帳。淸輝懸洞房。先過飛燕戶。卻照班姬牀。桂宮裊裊落桂枝。露寒淒淒凝白露。上林晚葉颯颯鳴。雁門早鴻離離度。湛秀質兮似規。委淸光兮如素。照愁軒之蓬影。映金階之輕步。居人臨此笑以歌。別客對之傷且慕。經衰圃。映寒叢。凝淸夜。帶秋風。隨庭雪以偕素。與池荷而共紅。臨玉墀之皎皎。含霜靄之濛濛。﹤車蘭﹥天衢而徙度。轢長漢而飛空。隱巖崖而半出。隔帷幌而才通。散朱庭之奕奕。入靑瑣而玲瓏。閒階悲寡鵠。沙洲怨別鴻。文姬泣胡殿。昭君思漢宮。余亦何爲者。淹畱此山東。﹝○玉臺新詠九作望秋月。文苑英華百五十一作詠月篇。《詩紀》七十四。又《類聚》一引練﹑殿﹑梁﹑璫﹑光﹑房﹑牀﹑素﹑步﹑暮﹑叢﹑風﹑紅﹑濛﹑通﹑瓏十六韻。﹞

【會圃臨春風】

臨春風。春風起春樹。遊絲曖如网。落花雰似霧。先泛天淵池。還過細柳枝。蝶逢飛搖颺。燕值羽參池。揚桂旆。動芝蓋。開燕裾。吹趙帶。趙帶飛參差。燕裾合且離。回簪復轉黛。顧步惜容儀。容儀已炤灼。春風復回薄。氛氳桃李花。靑跗含素萼。旣爲風所開。復爲風所落。搖綠蒂。抗紫莖。舞春雪。雜流鶯。曲房開兮金鋪響。金鋪響兮妾思驚。梧臺未陰。淇川始碧。迎行雨於髙唐。送歸鴻於碣石。經洞房。響紈素。感幽閨。思幃帟。想芳園兮可以遊。念蘭翹兮漸堪摘。拂明鏡之冬塵。解羅衣之秋襞。旣鏗鏘以動佩。又絪縕而流射。始搖蕩以入閨。終徘徊而緣隙。鳴珠簾於繡戶。散芳塵於綺席。是時悵思婦。安能久行役。佳人不在玆。春風爲誰惜。﹝○玉臺新詠九作臨春風。文苑英華百五十六。《詩紀》七十四。又《類聚》一作八詠。引樹﹑霧﹑池﹑枝﹑差﹑旆﹑蓋﹑帶﹑差﹑離﹑灼﹑薄﹑萼﹑落﹑莖﹑鶯﹑石﹑襞﹑射﹑隙﹑席惜二十二韻。﹞

【歲暮湣衰艸】

湣衰艸。衰艸無容色。憔悴荒徑中。寒荄不可識。昔時兮春日。昔日兮春風。含華兮佩實。垂綠兮散紅。氛氳鳷鵲右。照耀望仙東。送歸顧慕泣淇水。嘉客淹畱懷上宮。嚴陬兮海岸。冰多兮霰積。爛熳兮客根。攢幽兮寓隙。布綿密於寒臯。吐纖疏於危石。旣惆悵於君子。倍傷心於行役。露縞枝於初旦。霜紅天於始夕。凋芳卉之九衢。霣靈茅之三脊。風急崤道難。秋至客衣單。旣傷檐下菊。復悲池上蘭。飄落逐風盡。方知歲早寒。流螢暗明燭。雁聲斷才續。萎絕長信宮。蕪穢丹墀曲。霜奪莖上紫。風銷葉中綠。山變兮靑薇。水折兮黃葦。秋鴻兮疏引。寒鳥兮聚飛。徑荒寒艸合。桐長舊巖圍。園庭漸蕪沒。霜露日沾衣。願逐晨徵鳥。薄暮共西歸。﹝○玉臺新詠九。《詩紀》七十四。又《類聚》八十一作衰艸賦。引色﹑識﹑風﹑散﹑積﹑石﹑脊﹑難﹑單﹑寒﹑燭﹑續﹑綠﹑飛﹑微﹑衣十七韻。﹞

【霜來悲落桐】

悲落桐。落桐早霜露。燕至葉未抽。鴻來枝已素。本出龍門山。長枝仰刺天。上峯百丈絕。下趾萬尋懸。幽根已盤結。孤枝復危絕。初不照光景。終年負霜雪。自顧無羽儀。不願生曲池。芬芳本自乏。華實無可施。匠者特畱眄。王孫少見之。分取孤生枿。徙置北堂陲。宿莖抽晚榦。新葉生故枝。故枝𨿽遼遠。新葉頗離離。春風一朝至。榮華並如斯。自惟良菲薄。君恩徒照灼。顧已非嘉樹。空用憑阿閣。願作淸廟琴。爲舞雙玄鶴。薜荔可爲裳。文杏堪作梁。勿言艸木賤。徒照君末光。末光不徒照。爲君含噭咷。陽柯綠水弦。陰枝苦寒調。厚徳非可任。敢不虛其心。若逢陽春至。吐綠照淸潯。﹝○玉臺新詠九。《詩紀》七十四。又《類聚》八十八引露﹑素﹑結﹑絕﹑雪﹑光﹑照﹑咷﹑蜩﹑任﹑心﹑潯十二韻。﹞

【夕行聞夜鶴】

聞夜鶴。夜鶴叫南池。對此孤明月。臨風振羽儀。伊吾人之菲薄。無賦命之天爵。抱跼促之短懷。隨冬春而哀樂。懿海上之驚鳧。傷雲間之離鶴。離鶴時未離。迥發天北垂。忽值疾風起。暫下昆明池。復畏冬冰合。水宿非所宜。欲畱不可住。欲去飛已疲。勢逐疾風舉。求溫向衡楚。復值南飛鴻。參差共成侶。海上多雲霧。蒼茫失洲嶼。自此別故羣。獨向瀟湘渚。故羣不離散。相依江海畔。夜止羽相切。晝飛影相亂。刷羽共浮沈。湛澹泛淸潯。旣不經離別。安知慕侶心。九冬負霜雪。六翮飛不任。且養淩雲翅。俯仰弄淸音。所望浮丘子。旦夕來相尋。﹝○玉臺新詠九。《詩紀》七十四。又《類聚》九十作八詠聞夜鶴篇。引池﹑儀﹑薄﹑爵﹑鶴﹑離﹑垂﹑池﹑疲﹑舉﹑楚﹑侶﹑嶼﹑渚﹑散﹑畔﹑亂﹑沈﹑陰﹑心﹑任﹑音二十二韻。﹞

【晨徵聽曉鴻】

聽曉鴻。曉鴻度將旦。跨弱水之微瀾。發成山之遠岸。怵春歸之未幾。驚此歲之云半。出海漲之蒼茫。入云途之瀰漫。無東西之可辧。孰遐邇之能算。微昔見於洲渚。赴秋期於江漢。集勁風於弱軀。負重雪於輕翰。寒谿可以飲。荒臯可以竄。谿水徒自淸。微容豈足玩。秋蓬飛兮未極。塞艸寒兮無色。吳山髙兮髙度。越水深兮深不測。羨明月之馳光。顧徵禽之駛翼。翼伊余馬之屢懷。知吾行之未極。夜綿綿而難曉。愁參差而盈臆。望山川悉無似。惟星河猶可識。孤雁夜南飛。客淚夜沾衣。春鴻旦暮返。客子方未歸。歲去歡娛盡。年來容貌衰。攬衽形𨿽是。撫臆事多違。靑紂𨿽長復易解。白雲誠遠詎難依。﹝○玉臺新詠九。《詩紀》七十四。又《類聚》九十引旦﹑岸﹑算﹑極﹑色﹑測﹑翼﹑臆﹑飛﹑衣﹑歸十一韻。﹞

【解佩去朝市】

去朝市。朝市深歸暮。辭北纓而南䢐。浮東川而西顧。逢天地之降祥。值日月之重光。當伊仁之菲薄。非徐情之信芳。充待詔於金馬。奉髙宴於柏梁。觀斗獸於虎圈。望窈窕於披香。遊西園兮登銅雀。攀靑瑣兮眺重陽。講金華兮議宣室。晝武帷兮夕文昌。佩甘泉兮履五柞。簪枍栺兮紱承光。托後車兮侍華幄。遊渤海兮泛淸漳。天道有盈缺。寒暑遞炎涼。一朝賣玉碗。眷眷惜餘香。曲池無復處。桂枝亦銷亡。淸廟徒肅肅。西陵久茫茫。薄暮餘多幸。嘉運重來昌。忝稽郡之南尉。典千里之光貴。別北芒於濁河。戀橫橋於淸渭。望前軒之早桐。對南階之初卉。非餘情之屢傷。寄玆焉兮能慰。眷昔日兮懷載。日將暮兮歸去來。﹝○玉臺新詠九。《詩紀》七十四。﹞

【被褐守山東】

守山東。山東萬嶺郁靑蔥。兩溪共一瀉。水潔望如空。岸側靑莎被。巖間丹桂叢。上瞻旣隱軫。下睇亦溟濛。遠林響咆獸。近樹聒鳴虫。路出若溪右澗吐金華東。萬仞倒危石。百丈注懸潀。制曳寫流電。奔飛似白虹。洞井含淸气。漏穴吐飛風。玉竇膏滴瀝。石乳室空籠。峭崿途彌險。崖岨步才通。余捨平生之所愛。欻暮年而此逢。欲一去而不還。悵鄒衣之未褫。揖林壑之淸曠。事氓俗之紛詭。幸帝徳之方升。值在綱之未毀。旣除舊而布新。故化民而俗徙。播趙俗以南䢐。扇齊風以東靡。乳雉方可馴。流蝗庶能弭。淸心矯世濁。儉政革民侈。秩滿歸白雲。淹畱事芝髓。﹝○玉臺新詠九。《詩紀》七十四。又《類聚》三十六引東﹑蔥﹑空﹑叢﹑濛﹑虫﹑東﹑潀﹑虹﹑風﹑籠﹑逢﹑禘﹑髓十四韻。文苑英華百六十引東﹑蔥﹑空﹑叢﹑濛﹑虫﹑東﹑淙﹑虹﹑風﹑籠﹑逢﹑褫﹑髓十四韻。﹞

梁詩卷八

劉霽

﹝霽。字士湮。一云士烜。平原人。天監中。歷仕尙書主客侍郎﹑海鹽令。居母憂。廬暮側。以憂卒。﹞

【詠荔枝詩】

叔師貴其珍。武仲稱其美。良由自遠致。含滋不畱齒。﹝○《類聚》八十七。《白帖》三十。《詩紀》九十。﹞

劉苞

﹝苞。字孝嘗。彭城人。天監初。自徵虜主簿遷臨川王右軍功曹。累遷尙書庫部侍郎﹑丹陽尹丞﹑尙書殿中郎﹑南徐州治中﹑太子洗馬。天監十三年卒。時年三十。﹞

【九日侍宴樂遊苑正陽堂詩】

六郡良家子。幽並遊俠兒。立乘爭欽羽。側騎競紛馳。鳴珂飾華眊。金鞍秋宜。

雲飛雅琴奏。風起洞簫吹。曲終髙宴罷。景落樹陰移。微薄承嘉惠。飲徳良不貲。取效績無紀。感恩心自知。﹝○《類聚》四。《初學記》四。古今歲時雜詠三十三。文苑英華百七十三。《禦覽》三十二及廣《文選》九作九日侍宴樂遊苑詩。《詩紀》八十八。﹞

【望夕雨詩】

崇朝構行雨。薄晚屯密雲。緣階起素沫。竟水散圓文。河柳低未舉。山桃落已芬。淸樽義不薦。淹畱遂待君。﹝○《類聚》二。文苑英華百五十三。《詩紀》八十八。﹞

柳鎭

﹝鎭。字子元。河東人。梁天監中。自司州遊京師。於鐘山西建業裏買地結茅。未幾。北還洛陽。﹞

【題所居齋柱詩】

江小不久計。要適暫居心。況念洛陽士。今來歸舊林。﹝○《太平廣記》四百九十六。﹞

柳惲

﹝惲。字文暢。河東解人也。齊時。竟陵王引爲法曹參軍。累遷太子洗馬。試守鄱陽相。還除驃騎從事中郎。武帝至京邑。以爲冠軍將軍﹑徵東府司馬。除給事黃門侍郎。領步兵校尉。天監元年。除長兼侍中。二年。出爲吳興太守。六年。徵爲散騎常侍。遷左民尙書。八年爲廣州刺史。徵爲祕書監。復爲吳興太守。天監十六年卒。年五下三。有集十二卷。﹞

【江南曲】

汀洲采白蘋。日落江南春。洞庭有歸客。瀟湘逢故人。故人何不返。春華復應晚。不道新知樂。只言行路遠。﹝○玉臺新詠五。《類聚》四十二。文苑英華二百一。《樂府詩集》二十六。《詩紀》七十九。又太平寰宇記九十四作柳惲詩。引村一韻。萬花谷五作爲吳興守詩。引春一韻。﹞

【長門怨】

玉壺夜愔愔。應門重且深。秋風動桂樹。流通月搖輕陰。綺檐淸露溽。网戶思虫吟。嘆息下蘭閤。含愁奏雅琴。何由鳴曉佩。復得抱宵衾。無復金屋念。豈照長門心。﹝○玉臺新詠五。《樂府詩集》四十二。《詩紀》七十九。﹞

【度關山】

長安倡家女。出入燕南垂。惟持徳自美。本以容見知。舊聞關山遠。何事總金羈。妾心日已亂。秋風鳴細枝。﹝○玉臺新詠五。《樂府詩集》二十七。《詩紀》七十九。﹞

【起夜來】

城南斷車騎。閣道覆靑埃。露華光翠网。月影入蘭臺。洞房且莫掩。應門或復開。颯颯秋桂響。非君起夜來。﹝○玉臺新詠五。《樂府詩集》七十五。《詩紀》七十九。﹞

【獨不見】

別島望風臺。天淵臨水殿。芳艸生未積。春花落如霰。出從張公子。還過趙飛燕。奉帚長信宮。誰知獨不見。﹝○玉臺新詠五。文苑英華二百十一。《樂府詩集》七十五。《詩紀》七十九。又《類聚》四十二引霰﹑燕﹑見三韻。﹞

【芳林篇】

芳林曄兮發朱榮。時旣晚兮隨風零。隨風零兮返無期。安得陽華遺所思。﹝○《樂府詩集》七十七。《詩紀》七十九。﹞

【贈吳均詩三首】

寒云晦滄洲。奔潮溢南浦。相思白露亭。永望秋風渚。心知別路長。誰謂若燕楚。關候日遼絕。如保附行旅。願作野飛鳥。飄然自輕舉。﹝○《類聚》三十一作贈吳筠詩。文苑英華二百四十七。《詩紀》七十九。﹞

遠遊濟伊洛。秣馬度淸漳。邯鄲饒美女。艷色含春芳。鼓瑟未成曲。踏屣復翺翔。我本遊客子。情愛在淮陽。新知誰不樂。念舊苦人腸。﹝《類聚》作傷。○同上﹞

夕宿飛狐關。晨登磧礫阪。形爲戎馬倦。思逐徵旗遠。邊城秋霰來。寒鄕春風晚。始信隴雪輕。漸覺寒云捲。徭役命所當。念子﹝文苑作予。﹞加餐飯。﹝○文苑英華二百四十七。《詩紀》七十九。﹞

【雜詩】

雲輕暮色轉。艸綠晨芳歸。山墟罷寒晦。園澤潤朝暉。春心多感動。睹物情復悲。自君之去矣。蘭堂罷鳴機。徒知遊宦是。不念別離非。﹝○玉臺新詠五。《詩紀》七十九。﹞

【七夕穿鍼詩】

代馬秋不歸。緇紈無復緒。迎寒理衣縫。映月抽纖縷。的皪愁睇光。連娟思眉聚。淸露下羅衣。秋風吹玉柱。流陰稍已多。餘光欲誰與。﹝玉臺作難取。《初學記》同。《類聚》作難駐。文苑作亦難取。注云。一作欲誰與。歲時雜詠云。一作流景對秋夕。餘光欲難取。○玉臺新詠五。古今歲時雜詠三十五逸作者名。文苑英華百五十八。《詩紀》七十九。又《類聚》四引緒﹑縷﹑柱﹑駐四韻。《初學記》四引緒﹑縷﹑柱﹑取四韻。﹞

【詠薔薇詩】

當戶種薔薇。枝葉太葳蕤。不搖香已亂。無風花自飛。春閨不能靜。開匣理明妃。曲池浮采采。斜岸列依依。或聞好音度。時見銜泥歸。且對淸酤湛。其餘任是非。﹝○玉臺新詠五作江洪。《類聚》八十一。《詩紀》七十九。﹞

【奉和竟陵王經劉瓛墓下詩】

西河寂髙業。北海望淸塵。音徽誰與寄。尙徳在伊人。遺文重昭晢。絕緒復紛綸。露華尙朝日。蘭生無久春。芳猷動淵思。撫軾履髙辰。山風起寒木。野雀亂秋榛。壠艸時易宿。素軌邈難遵。﹝○謝宣城詩集四。《詩紀》七十九。﹞

【搗衣詩】〖五章○《詩紀》作五首。非。〗

孤衾引思緒。獨枕愴憂端。深庭秋艸綠。髙門白露寒。思君起淸夜。促柱奏幽蘭。不怨飛蓬苦。徒傷蕙艸殘。

役役滯風波。遊人淹不歸。亭臯木葉下。隴首秋雲飛。寒園夕鳥集。思牖艸虫悲。嗟矣當春服。安見禦冬衣。﹝○梁《書》曰﹕惲少工篇什。爲《詩》云﹕亭臯木葉下。隴首秋雲飛。王無長見而嗟賞。﹞

鶴鳴勞永嘆。采菉傷時暮。念君方遠遊。望妾理紈素。秋風吹綠潭。明月懸髙樹。佳人飾淨容。招攜從所務。

步欄杳不極。離堂肅已扃。軒髙夕杵散。气爽夜﹤石甚﹥鳴。瑤華隨步響。幽蘭逐袂生。踟躕理金翠。容與納宵淸。

泛艷回煙彩。淵旋龜鶴文。淒淒合歡袖。冉冉蘭麝芬。不怨杼軸苦。所悲千里分。垂泣送行李。傾首遲歸云。﹝○玉臺新詠五。《詩紀》七十九。又《類聚》六十七引端﹑寒﹑蘭﹑殘﹑歸﹑飛﹑暮﹑素﹑樹﹑鳴﹑生十一韻。﹞

【詠席詩

】

照日汀洲際。搖風淥潭側。𨿽無獨繭輕。幸有靑袍色。羅袖少輕塵。象牀多麗飾。願君蘭夜飲。佳人時宴息。﹝○玉臺新詠五。謝宣城詩集五。《類聚》六十九。《初學記》二十五作柳惲詩。萬花谷續七。《詩紀》七十九。﹞

【從武帝登景陽樓詩】

〖南史曰﹕武帝與宴。必詔惲賦詩。嘗和帝登景陽樓篇。深見賞美。當時咸共稱傳。〗

太液滄波起。長楊髙樹秋。翠華承漢遠。雕輦逐風遊。﹝○梁書本傳。南史本傳。《詩紀》七十九。﹞

【贈吳均詩二首】

山桃落晚紅。野蕨開初紫。云日自淸明。蘋芷齊霍靡。離念已郁陶。物華復如此。﹝○《類聚》三十一作贈吳筠。《詩紀》

七十九。﹞

秋風度關隴。楚客奏歸音。颯颯避霜葉。離離山塞禽。﹝○同上﹞

範縝

﹝縝。字子眞。南鄕舞陰人。晉平北將軍汪六世孫。仕齊。歷寧蠻主簿﹑尙書殿中郎﹑領軍長史﹑宜都太守﹑晉守太守。天監四年。徵爲尙書左丞。以駁佛教神不滅論徙付廣州。還爲中書郎﹑國子博士。有集十一卷。﹞

【擬招隱士】

修竹苞生兮山之嶺。繽紛葳蕤兮下交陰。木蘢藂兮巍峨。川澤泱漭兮雲霧多。悲猿鳴噪兮嘯儔侶。攀折芳條兮聊停佇。夫君兮不還。蕙華不凋殘。歲晏兮憂未開。艸虫鳴兮淒淒。蕭兮森兮玄磵深。悵徬徨兮沈吟。紛紛庵薆。窮巖穴兮。熊窟幽林。杳冥兮吁可畏。嵚崟兮傾欹。飛泉兮激沫。散漫兮淋漓。弱蘿兮修葛。互蔓兮長枝。綠林兮被崖。隨風兮紛披。猛獸兮封狐。眈眈兮視余。扶藤兮直上。巖巖兮嶷嶷。霏霏兮敷敷。赤豹兮文貍。攀騰兮相追。思慕公子兮心遲遲。寒風厲兮鴟梟吟。鳥悲鳴兮離其羣。公子去兮親與親。行露厭浥兮似中人。﹝○文苑英華三百五十八。﹞

何遜

﹝遜。字仲言。東海郯人。宋禦史中承天曾孫。天監中。起家奉朝請。遷建安王偉水曹參軍。九年。隨府遷江州。還爲安成王安西參軍。兼尙書水部郎。十六年。除廬陵王記室。復隨府江州。未幾卒。有集七卷。﹞

【樂府】

【銅雀妓

】

秋風木葉落。蕭瑟管弦淸。望陵歌對酒。向帳舞空城。寂寂檐宇曠。飄飄帷幔輕。曲終相顧起。日慕松柏聲。﹝○本集二。《類聚》三十四。文苑英華二百四。《詩紀》八十三。﹞

【擬輕薄篇】

城東美少年。重身輕萬億。柘彈隋珠丸。白馬黃金飾。長安九逵上。靑槐蔭道植。轂擊晨已喧。肩排暝不息。走狗通西望。牽牛亙南直。相期百戲旁。去來三市側。象牀杳繡被。玉盤傳綺食。倡女掩扇歌。小婦﹞開簾織。相看獨隱笑。見人還斂色。黃鶴悲故羣。山枝詠新識。烏飛過客盡。雀

聚行龍匿。酌羽方厭厭。此時歡未極。﹝○本集二○玉臺新詠五。文苑英華百九十四作輕薄篇。《樂府詩集》六十七作輕薄篇。《詩紀》八十三。又《類聚》三十三引億﹑飾﹑植﹑息﹑直﹑側﹑食七韻。四十二作輕薄篇。引億﹑飾﹑側﹑食﹑織﹑色六韻。﹞

【門有車馬客】

門有車馬客。言是故鄕來。故鄕有書信。縱橫印檢開。開書看未極。行客屢相識。借問故鄕來。潺湲淚不息。上言離別久。下言望應歸。寸心將夜鵲。﹝本集作鵠。《詩紀》同。﹞相逐向南飛。﹝○本集二。文苑英華百九十五。《樂府詩集》四十作何妥。《詩紀》八十三。﹞

【昭君怨】

昔聞白鶴弄。已自軫離情。今來昭君曲。還悲秋艸生。﹝文苑作並。樂府同。○本集二。文苑英華二百四。《樂府詩集》二十九作何妥。《詩紀》八十三。﹞

【詩】

【九日侍宴樂遊苑詩爲西封侯作】

皇徳無餘讓。重規襲帝勛。垂衣化比屋。睠顧。﹞愼爲君。翾飛悅有道。卉木荷平分。宸襟動時豫。歲序屬涼氛。城霞旦晃朗。槐霧曉氤氳。鸞輿和八襲。鳳駕啟千羣。羽觴歡湛露。佾舞奏承云。禁林終宴晚。華池物色曛。疏樹翻髙葉。寒流聚細文。晴軒連瑞气。同惹禦香芬。日斜迢遞宇。風起嵯峨云。運偶參侯服。恩洽廁朝聞。於焉藉多幸。歲暮仰遊汾。﹝○本集一。古今歲時雜詠三十三作九日侍宴樂遊苑。文苑英華百七十三。《詩紀》八十三。又《類聚》四作爲西丰侯九日侍宴樂遊苑詩。引勛﹑君﹑分﹑氛﹑氳﹑羣﹑云﹑曛﹑文九韻。《初學記》四作九日侍宴樂遊苑詩。引勛﹑分﹑氛﹑氳﹑曛﹑文﹑芬﹑汾八韻。﹞

【登石頭城詩】

關城乃形勢。地險差非一。馬嶺逐紆回。犬牙傍隆窣。百雉極襟帶。億庾兼量出。至理歸無爲。善守竟何卹。眺聽窮耳目。遠近備幽悉。擾擾見行人。暉暉視落日。連檣入回浦。飛蓋交長術。天暮遠山靑。潮去遙沙出。薄宦恧師表。屬辭慚愈疾。願乘觳觫牛。還隱蒙籠室。﹝○本集一。文苑英華三百九。《詩紀》八十三。又六朝事迹類編上引出一韻。﹞

【望廨前水竹答崔錄事詩】〖《詩紀》云。拾遣作顧則心詩。〗

蕭蕭藂竹映。澹澹平湖淨。葉倒漣漪文。水漾檀欒影。相思不會面。相望空延頸。遠天去浮雲。長墟斜落景。幽痾與歲積。賞心隨事屏。鄕念一邅回。白髮生俄頃。﹝○本集二。《詩紀》八十三。﹞

【暮秋答朱記室詩】

遊揚日色淺。騷屑風音勁。寒潭見底淸。風色極天淨。寸陰坐銷鑠。千里長遼迥。桃李爾繁華。松柏余本性。故心不存此。髙文徒可詠。﹝○本集二。《詩紀》八十三。﹞

【酬範記室云詩

】

林密戶稍陰。艸滋階欲暗。風光蕊上輕。日色花中亂。相思不獨歡。佇立空爲嘆。淸談莫共理。繁文徒可玩。髙𨿽子自輕。繼音予可憚。﹝○本集一。《詩紀》八十三。﹞

【落日前墟望贈範廣州云詩

】

緣溝綠艸蔓。扶楥雜華舒。輕煙澹柳色。重霞映日余。遙遙長路遠。寂寂行人疏。我心懷碩徳。思欲命輕車。髙門盛遊侶。誰肯進畋漁。﹝○本集一。《詩紀》八十三。又《類聚》三十一作落日贈範岫詩。引舒﹑余﹑疏三韻。﹞

【日夕望江山〖各書無山字。〗贈魚司馬詩】

湓城帶湓水。湓水縈如帶。日夕望髙城。耿耿靑雲外。城中多宴賞。絲竹常繁會。管聲已流悅。弦聲復淒切。歌黛慘如愁。舞腰凝欲絕。仲秋黃葉下。長風正騷屑。早雁出雲歸。故燕辭檐別。晝悲在異縣。夜夢還洛汭。洛汭何悠悠。起望登西樓。的的帆向浦。團團月映洲。誰能一羽化。輕舉逐飛浮。﹝○本集一。玉臺新詠五。《類聚》三十一。文苑英華二百四十七。《詩紀》八十三。﹞

【答丘長史詩

】

宿昔惇遠遊。名分乃異路。千里溯波潮。一朝披雲霧。從容捨密勿。繾綣論襟趣。披文極底詆訶。析理窮章句。明鐘信有待。巨海誰能諭。奔景驟西傾。還途忽東騖。黃花發岸艸。赤葉翻髙樹。漁舟乍回歸。沙禽時獨赴。宴年時未幾。離歌倏成賦。伊我念幽關。夫君思贊務。短翮方息飛。長轡日先驅。曝鰓��走。逸翮康時務。握手異沈浮。佳期安可屢。﹝○本集二。《詩紀》八十三。﹞

【道中贈桓司馬季珪詩

】

晨纜𨿽同解。晚洲阻洪入。猶如徵鳥飛。差池不可及。本願申羈旅。何言異翔集。君渡北江時。詎今南浦泣。﹝○本集二。﹞

【夕望江橋示蕭諮議楊建康江主簿詩】

夕鳥已西度。殘霞亦半消。風聲動密竹。水影漾長橋。旅人多憂思。寒江復寂寥。爾情深鞏落。予念返漁樵。何因適歸願。分路一揚鑣。﹝○本集二。《詩紀》八十三。﹞

【寄江州褚諮議詩】

自與君別離。四序紛回薄。分手淸江上。念別猶如昨。追憶邊城遊。奚尋平生樂。俱登巃嵸領。共坐逶迆閣。淸吹或忘歸。繁文時間作。連鑣戲淺艸。遊幰遵長薄。五載同衣裘。一朝異暌索。夫君頗畱滯。驂騑未沃若。伊家從入關。終是塡溝壑。早秋正淒愴。餘暉晚銷鑠。林葉下仍飛。水花披未落。如何隔千里。無由舉三爵。因君奏采蓮。爲余吟別鶴。﹝○本集二。《詩紀》八十三。﹞

【入西塞示南府同僚詩

】

露淸曉風冷。天曙江晃爽。薄雲巖際出。初月波中上。黯黯連嶂陰。騷騷急沫響。回楂急礙浪。羣飛爭戲廣。伊余本羈客。重暌復心賞。望鄕𨿽一路。懷歸成二想。在昔愛名山。自知歡獨往。情遊乃落魄。得性隨怡養。年事以蹉跎。生平任浩蕩。方還讓夷路。誰知羨魚网。﹝○本集二。《詩紀》八十三。﹞

【下直出谿邊望答虞丹徒】〖本集誤作徒丹。〗敬詩

夫君美章句。席丈珍梁楚。伊余忝攝官。含毫亦禁阻。直廬去咫尺。心期得宴語。休沐乃幽棲。別離未幾許。佇立日將暮。相思忽無緒。谿北映初星。橋南望行炬。九重不可越。三爵何由舉。﹝○本集二。《詩紀》八十三。﹞

【贈諸遊舊詩】

弱操不能植。薄伎竟無依。淺智終已矣。令名安可希。擾擾從役倦。屑屑身事微。少壯輕年月。遲暮借光輝。一塗今未是。萬緒昨如非。新知𨿽已樂。舊愛盡暌違。望鄕空引領。極目淚沾衣。旅客長憔悴。春物自芳非。岸花臨水發。江燕繞檣飛。無由下徵帆。獨與暮潮歸。﹝○本集二。《詩紀》八十三。﹞

【贈族人秣陵兄弟詩】〖何思澄爲秣陵令。〗

吾宗昔多士。文雅髙縉紳。小子無學術。丁寧困負薪。傍枝實紛亂。領袖寄親姻。名價齊兩許。閨門比三陳。風力咸通邁。藝業並紛綸。元方振髙羽。洛令初解巾。自爾典名郡。所在號淸淳。齊兒敢爲俗。蜀物豈隨身。祿俸不妻子。謳吟乃吏民。孰云穢明徳。惟在中聖人。若能遺酌我。稱首當屬仁。仲將本特達。坎壈猶賤貧。方成天下士。豈伊席上珍。外情或簡易。內鑑甚人倫。時然臨下邑。摘伏信如神。顧余晚脫略。懷

抱日湮淪。遊宦疲年事。來往厭江濱。十載猶先職。一官乃任眞。土牛竟不地。芻狗空重陳。羈旅無儔匹。形影自相親。蕭索髙秋暮。砧杵鳴四鄰。霏霏入窗雨。漠漠暗牀塵。所思不可見。邈若胡與秦。願子加餐飯。良會在何辰。﹝○本集一。《詩紀》八十三。﹞

【秋夕仰贈從兄寘南詩】

階蕙漸翻葉。池蓮稍罷花。髙樹北風響。空庭秋月華。寸心懷是夜。寂寂漏方賒。撫弦乏歡娛。臨觴獨嘆嗟。淒愴戶涼入。徘徊檐影斜。無爲淹戚裏。見就還田家。﹝○本集一。詩集類函二十六。﹞

【仰贈從兄興寧寘南詩】

家世傳儒雅。貞白仰余徽。宗派已孤狹。財產又貧微。棲息同蝸捨。出入共荊扉。松筆時臨沼。蒲簡得垂帷。幸逢四海泰。日月耀增輝。相顧無羽翮。何由總奮飛。一朝異言宴。萬里就暌違。遠江飄素沐。髙山郁翠微。相思對渺渺。﹝本集作渺渺。﹞相望隔巍巍。死灰終不然。長岑且未歸。當憐此分袂。脈脈淚沾衣。﹝○本集二。《詩紀》八十三。﹞

【贈江長史別詩】

二紀因玆辰。投分惇遊處。況事兼年徳。宴交無爾汝。中歲多乖違。由來難具敍。及君相藩牧。伊予客梁

楚。出國乃參差。會歸同處所。以玆篤惠好。何用忘羈旅。重得申平生。何年更暌阻。籠禽恨跼促。逸翮超容與。餞道出郊坰。把袂臨洲渚。長飆落江樹。秋月照沙漵。遠送子應歸。棹開帆欲舉。離舟歡未極。別至悲無語。安得生羽毛。從君入宛許。﹝○本集二。《詩紀》八十三。﹞

【送韋司馬別詩】

送別臨曲渚。徵人慕前侶。離言𨿽欲繁。離思終無緒。憫憫分手畢。蕭蕭行帆舉。舉帆越中流。望別上髙樓。予起南枝怨。子結北風愁。邐邐山蔽日。洶洶浪隱舟。隱舟邈已遠。徘徊落日晚。歸衢並駕奔。別館空筵捲。想子斂眉去。知予銜淚返。銜淚心依依。薄暮行人稀。曖曖入塘港。蓬門已掩扉。簾中看月影。竹裏見螢飛。螢飛飛不息。獨愁空轉側。北窗倒長簟。南鄰夜聞織。棄置勿復陳。重陳長嘆息。﹝○本集二。《詩紀》八十三。﹞

【南還道中送贈劉諮議別詩】

一官從府役。五稔去京華。遽逐春流返。歸帆得望家。天末靜波浪。日際斂煙霞。岸薺生寒葉。村海落早花。遊魚上急水。獨鳥赴行楂。目想平陵柏。心憶靑門瓜。曲陌背通垣。長墟抵狹斜。善鄰談谷稼。故老述桑麻。寢興從閒逸。視聽絕喧嘩。夫君日髙興。爲樂坐驕奢。室墮傾城佩。門交接幰車。入塞長雲雨。出國暫泥沙。握手分歧路。臨川何怨嗟。﹝○本集二。《詩紀》八十三。﹞

【與崔錄事別兼敍攜手詩】

去夏予回首。言乃重行行。今春遊派澨。訪子猶武城。暫別年逾半。同歸月未盈。復道中寒食。彌畱曠不平。道術旣爲務。歡悰苦未並。及爾沈痾愈。值玆秋序明。石磧氵公江靜。沙流繞岸淸。川平看鳥遠。水淺見魚驚。逝將窮履歷。方欲恣逢迎。何言聚易散。鄕棹爾孤徵。我本倦遊客。心念似懸旌。聞離常屑涕。是別盡淒淸。況此忘懷地。相愛猶弟兄。脈脈畱南浦。悠悠返上京。欲鑷星星鬢。因君示友生。﹝○本集二。《詩紀》八十三。﹞

【別沈助教詩】

可憐玉匣劍。復此飛鳧舄。未覺愛生憎。忽見雙成只。一朝別笑語。萬事成疇昔。道遒若波瀾。人生異金石。願君深自愛。共念悲無益。﹝○本集二。《詩紀》八十三。﹞

【與沈助教同宿湓口夜別詩】

我爲潯陽客。戒旦乃西遊。君隨春水駛。雞鳴亦動舟。共泛湓之浦。旅泊次城樓。華燭已消半。更人數唱籌。行人從此別。去去不淹畱。﹝○本集二。《詩紀》八十三。﹞

【與蘇九徳別詩】

宿昔夢顏色。咫尺思言偃。何況杳來期。各在天一面。踟躇暫舉酒。倏忽不相見。春艸似靑袍。秋月如團扇。三五出重云。當知我憶君。萋萋若被徑。懷抱不相聞。﹝○本集二。《詩紀》八十三。﹞

【贈韋記室黯別詩】

故人儻送別。停車一水東。去帆若不見。試望白雲中。促膝今何在。銜杯誰復同。水夜看初月。江晚溯歸風。無因生羽翰。千里暫排空。﹝○本集二。《詩紀》八十三。﹞

【初發新林詩】

伊昔負薪暇。慕義遊梁楚。短翮忘連翩。追飛散容與。優遊沐道教。漸漬淹寒暑。大徳本無酬。輕生竊自許。舟歸屬海運。風積如鵬舉。浮水暗舟艫。合岸喧徒侶。凜凜窮秋暮。初寒入洲渚。鐃吹響淸江。懸旗出長嶼。危檣迥不進。沓浪髙難拒。回首泣親賓。中天望宛許。帝城猶隱約。家園無處所。去矣方悠悠。含意將何語。﹝○本集二。《詩紀》八十三。﹞

【渡連圻詩二首】

此山多靈異。峻岨實非恆。洑流自洄紏。激瀨視奔騰。懸崖抱奇崛。絕壁駕崚嶒。硣磟上爭險。岞崿下相崩。百年積死樹。千尺掛寒藤。詭怪終不測。回沈意難登。願欲書聞見。聊以寄親朋。﹝○本集二。《詩紀》八十三。﹞

連圻連不極。極望在雲霞。絕壁無走獸。窮岸有盤楂。絆紛上巃嵸。穿豁下巖岈。魚遊若擁劍。猿掛似懸瓜。陰岸生駮蘚。伏水拂澄沙。客子行行倦。年光處處華。石蒲生促節。巖樹落髙花。暮潮還入浦。夕鳥飛向家。寓目皆鄕思。何時見狹斜。﹝○本集二。《詩紀》八十三。又《顏氏家訓》文章篇引一句。《類聚》二十七引華﹑花二韻。﹞

【下方山詩】

寒鳥樹間響。落星川際浮。繁霜白曉岸。若霧黑晨流。鱗鱗逆去水。瀰瀰急還舟。望鄕行復立。瞻途近更修。誰能百里地。縈繞千端愁。﹝○本集二。《詩紀》八十三。﹞

【入東經諸曁縣下浙〖本集作淛。〗江作詩】

疲身不自量。溫腹無恆擬。未能守封植。何能固廉恥。一經可人言。三冬徒戲爾。虛信蒼蒼色。未究冥冥理。得彼旣宜然。失之良有以。常言厭四壁。自覺輕千里。日夕聊望遠。山川空信美。歸飛天際沒。雲霧江邊起。安邑乏主人。臨卬多客子。鄕鄕自風俗。處處皆城市。所見無故人。含意終何已。﹝○本集六。《詩紀》八十三。﹞

【還度】〖本集作杜。〗五洲詩

我行朔已晦。溯水復沿流。戎傷初不辧。動默自相求。眷言還九派。回艫出五洲。蕭散煙霧晚。淒淸江漢秋。沙汀暮寂寂。蘆岸晚修修。以此南浦夜。重此北門愁。方圓旣齟齬。貧賤豈怨尢。﹝○本集二。《詩紀》八十三。又《類聚》二十七引洲﹑秋﹑修三韻。﹞

【春夕早泊和劉諮議落日望水詩】

旅人嗟倦遊。結纜坐春洲。日暮江風靜。中川聞棹謳。艸光天際合。霞影水中浮。單艫時向浦。獨楫乍乘流。孌童泣垂釣。妖姬哭蕩舟。客心自有緒。對此空復愁。﹝○本集二。《詩紀》八十三。﹞

【和劉諮議守風詩】

彌旬苦淩亂。揆景候阡陌。晝想汝陽津。夜夢邯鄲驛。憤風急驚岸。屯云仍觸石。蕭條疾帆流。磈礧衝波白。息榜已云久。維稍晨已積。蒼蒼極浦潮。杳杳長洲夕。本慚佽飛劍。寧慕澹臺壁。纖羅若不�。跂予中上澤。﹝○本集二。《詩紀》八十三。﹞

【宿南洲浦詩】

幽棲多暇豫。從役知辛苦。解纜及朝風。落帆依暝浦。違鄕已信次。江月初三五。沈沈夜看流。淵淵朝聽鼓。霜洲渡旅雁。朔飆吹宿莽。夜淚坐淫淫。是夕偏懷土。﹝○本集二。廣《文選》十。《詩紀》八十三。﹞

【學古贈丘永嘉徵還詩】

龍馬魚腸劍。躞蹀起風塵。結客蔥河返。喧喧動四鄰。入墟猶憶舊。徳捲復疑新。窺見應門出。遙識下極人。相悲淚欲下。離別方自陳。﹝○本集一。永嘉縣誌三十三作贈丘永嘉徵還詩。《詩紀》八十三。﹞

【和蕭諮議岑離閨怨詩】

曉河沒髙棟。斜月半空庭。窗中度落葉。簾外隔飛螢。含悲下翠帳。掩泣閉金屏。昔期今未返。春艸寒復靑。思君無轉易。何異北辰星。﹝○本集二。玉臺新詠五﹑《類聚》三十二並作閨怨詩。《詩紀》八十三。﹞

【嘲劉郎詩】

房櫳滅夜火。窗戶映朝光。妖女褰帷去。躞蹀初下牀。雀釵橫曉鬢。蛾眉艷宿妝。稍聞玉釧遠。猶憐翠被香。寧知早朝客。差池已雁行。﹝○本集二。玉臺新詠五作嘲劉孝綽。《詩紀》八十三。﹞

【詠】〖本集無詠字。〗照鏡詩

朱簾旦初捲。綺極朝未織。玉匣開鑑影。寶臺臨淨飾。對影獨含笑。看花時轉側。聊爲出繭眉。試染夭桃色。羽釵如可間。金鈿畏相逼。蕩子行未歸。啼妝坐沾臆。﹝○本集一。玉臺新詠五。《類聚》七十。《詩紀》八十三。﹞

【擬靑靑河邊艸轉韻體爲人作其人識節工歌詩】

春蘭日應好。折花望遠道。秋夜苦復長。抱枕向空牀。吹臺下促節。不言於此別。歌筵掩團扇。何時一相見。弦絕猶依軫。葉落才下枝。卽此𨿽云𨿽。方我未成離。﹝○本集二。玉臺新詠五作學靑靑河畔艸。文苑英華二百八﹑《樂府詩集》三十八並作靑靑河畔艸。《詩紀》八十三。﹞

【學古詩三首】

長安美少年。羽騎暮連翩。玉羈瑪瑙勒。金絡珊瑚鞭。陣雲橫塞起。赤日下城圓。追兵待都護。烽火望祁連。虎落夜方寢。魚麗曉復前。平生不可定。空信蒼浪天。﹝○本集一。《樂府詩集》六十六作長安少年行。《詩紀》八十三。﹞

鞏洛上東門。薄暮川流側。渾渾車馬道。行人不相識。日夕棲鳥遠。浮雲起新色。寸心空延佇。對面何由卽。飛輪倘易去。易去因風力。﹝○本集一。﹞

昔隨張博望。辭帝長楊宮。獨好西山勇。思爲北地雄。十年事河外。雪鬢別關中。季月邊秋重。嚴野散寒蓬。日隱龍城霧。塵起玉關風。全狐君已復。半菽我猶空。欲因上林雁。一見平陵桐。﹝○同上﹞

【聊作百一體詩】

靈輒困桑下。於陵拾李螬。歷齒方嗟賤。灸背豈知豪。傭畊乏旅力。倚市憚劬勞。曠日無豆飰。方冬缺縕袍。淸旦開蓬蓽。舉目想煎熬。樞機愼僕隸。媒蘗畏朋曹。萬途皆自僻。一事豈他褒。匆匆昨不定。負杖出蓬蒿。逢施同溝壑。值設乃糠糟。生途稍冉冉。逝水日滔滔。咸言等木石。誰當出羽毛。﹝○本集一。《詩紀》八十三。﹞

【早朝車中聽望詩】

詰旦鐘聲罷。隱隱禁門通。蘧車響北闕。鄭履入南宮。宿霧開馳道。初日照相風。胥徒紛絡驛。騶禦或西東。暫喧耳目外。還保性靈中。方驗遊朝市。此說不爲空。﹝○本集二。文苑英華辧證六。又《類聚》三十九作早朝詩。引通﹑宮﹑通﹑東四韻。文苑英華百九十作早朝詩。引通﹑宮﹑風﹑東四韻。《顏氏家訓》文章篇引一句。﹞

【臨行公車詩】

擾擾排曙扉。鱗鱗驅早駕。禁門儼猶閉。嚴城方警夜。道勝多增榮。拙蒲終難化。以玆畎澮質。重與滄溟捨。纚舟去濁河。揆景辭淸灞。平生多意緒。懷抱皆䢐謝。念此將如何。撫心獨悲吒。﹝○本集二。《詩紀》八十三。﹞

【傷徐主簿詩】

世上逸羣士。人間徹惣賢。畢池論賞賜。蔣徑篤周旋。一旦辭東序。千秋送北邙。客簫𨿽有樂。鄰笛遂還傷。提琴就阮籍。載酒覓楊雄。直荷��水。斜柳細牽風。﹝○文鏡祕府論天捲。﹞

梁詩卷九

何遜

【詩】

【秋夕嘆白髮詩】

絲白不難染。蓬生直易扶。惟見星星鬢。獨與眾中殊。昔年十四五。率性頗廉隅。直是安被褐。非敢慕懷珠。何言志事晚。疲拙嬰殊軀。逢時乃倏忽。失路亦斯須。郊郭勤二頃。形體憩一廡。涸蚌困魚目。籠禽觸四隅。宵長壁立靜。廓處謝歡愉。月色臨窗樹。虫聲當戶樞。飛蛾拂夜火。墜葉舞秋株。逐物均乘鶴。違俗等雙鳧。故人倘未棄。求我谷之嵎。﹝《詩紀》云。一作隅。○本集二。《詩紀》八十三。又《類聚》十七作白髮詩。引扶﹑殊二韻。﹞

【夜夢故人詩】

客心驚夜魂。言與故人同。開簾覺水動。映竹見牀空。浦口望斜月。洲外聞長風。九秋時未晚。千里路難窮。已如臃腫木。復似飄颻蓬。相思不可寄。直在寸心中。﹝○本集二。《詩紀》八十三。﹞

【從主移西州寓直齋內霖雨不晴懷郡中遊聚詩】

寓直慚虎賁。沈迷豈職事。祈祈寒枝動。濛濛秋雨駛。不見眼中人。空想山南寺。雙桐傍檐上。長楊夾門植。夙昔構良遊。接膝同歡志。東西忽爲阻。向隅懷獨思。颯颯履聲喧。擾擾羣分異。臥聞復雷響。坐視重扃祕。欲寄一行書。何解三秋意。﹝○本集一。《詩紀》八十三。﹞

【劉博士江丞朱從事同顧不值作詩云爾〖本集無以上三字。〗】

故人篤久要。新知從暮室。崎嶇枉道過。邂逅幽人出。心期不會面。懷之成首疾。向夕敞山扉。臨窗玩余帙。蜘蛛正网戶。落花紛入膝。浸淫水上風。蔽虧霞中日。良辰一攜手。住坐無儔匹。劉侯務屬書。江生勤下筆。朱君博辭理。去去追名實。是顧一參差。何能更蓬蓽。吾人少拘礙。得性便遊逸。方欲俟褰裳。相從歡﹝一集作讙。﹞道術。﹝○本集一。《詩紀》八十三。﹞

【春暮喜晴酬袁戶曹苦雨詩】

振衣喜初霽。褰裳對晚晴。落花猶未捲。時鳥故餘聲。春芳空悅目。遊客反傷情。鄕園不可見。江水獨自淸。願得同攜手。歸望對都城。﹝○本集二。《詩紀》八十三。﹞

【苦熱詩】

昔聞艸木焦。今窺沙石爛。曀曀風逾靜。曈曈日漸旰。習靜閟衣巾。讀書煩几案。臥思淸露浥。坐待髙星燦。蝙蝠戶中飛。蠛蠓窗間亂。實無河朔飲。空有臨淄污。遺金不自拾。惡木寧無干。願以三伏晨。催促九秋換。﹝○本集一。文苑英華二百十。《樂府詩集》六十五作苦熱行。事文《類聚》前集九。《詩紀》八十三。又《類聚》五引爛﹑旰﹑案﹑燦﹑亂﹑污﹑六韻。﹞

【七夕詩】

仙車駐七襄。風駕出天潢。月映九微火。風吹百合香。來歡暫巧笑。還淚已沾裳。依稀如洛汭。倏忽似髙唐。別離未得語。河漢漸湯湯。﹝○本集一。玉臺新詠五作詠七夕。古今歲時雜詠二十五。文苑英華百五十八。《詩紀》八十三。又《類聚》四及《初學記》四引潢﹑香﹑妝﹑湯四韻。﹞

【詠早梅詩】〖《詩紀》云。一云揚州法曹梅花盛開。〗

兔園標物序。驚時最是梅。銜霜當路發。映雪擬寒開。枝橫卻月觀。花繞淩風臺。朝灑長門泣。夕駐臨邛杯。應知早飄落。故逐上春來。﹝○本集二。《初學記》二十八。文苑英華三百二十二。萬花谷後三十二作何遜詩。《詩紀》八十三。又《類聚》八十六引梅﹑開﹑臺﹑來四韻。﹞

【行經孫氏陵詩】

時在零陵厭。神器若無依。逐兔爭先捷。掎鹿兢因機。呼吸開伯道。叱吒掩江畿。豹變分奇略。虎視肅戎威。長蛇衄巴漢。驥馬絕淮淝。交戰無內禦。重門豈外扉。成功舉已棄。凶徳復而違。水龍忽東騖。靑蓋乃西歸。朅來已永久。年代曖微微。苔石疑文字。荊墳失是非。山鶯空曙響。隴月自秋暉。銀海終無浪。金鳧會不飛。闃寂今如此。望望沾人衣。﹝○本集一。文苑英華三百六﹑景定建康志四十三並作經孫氏陵詩。《詩紀》八十三。又《類聚》四十引歸﹑微﹑非﹑暉﹑飛﹑衣六韻。詩人玉屑八作行孫氏陵。引暉一韻。﹞

【塘邊見古冢詩】

行路一孤墳。路成墳欲毀。空疑年代積。不知陵谷徙。幾逢秋葉黃。驟見春流瀰。金蠶不可織。玉樹何時蕊。陌上驅馳人。笑歌自侈靡。今日非明日。所念誰憐此。﹝○本集一。《初學記》十四作悲行路孤墳詩。文苑英華三百六作悲行路孤墳。《詩紀》八十三。﹞

【哭吳興柳惲詩】

南州擅荊梓。上國稱羽儀。伊人以戴徳。李公傷在期。遠識內無慍。深衷外有規。淸文窮麗則。弘論盡髙奇。多能誠所貴。小善聊復爲。百步均射葉。八體妙臨池。曲悟同神解。龜謀信有知。入朝耿長劍。出牧盛層麾。納言信加首。丰貂亦在移。霞區兩借寇。貪泉一舉卮。翰飛矯未極。朝露溘先危。以玆舊館想。況乃西日垂。蔓艸生車轍。枯木臥崩坻。樽酒誰爲滿。靈衣空自披。眷言尋惠好。慟哭悲路歧。含毫徒有屬。搦管竟無摛。﹝○本集二。《詩紀》八十三。﹞

【登禪岡寺望和虞記室詩】

南望南郭門。拱樹稍云密。北窗北溱道。重樓霧中出。接樹隱髙蟬。交枝承落日。光陰不可捨。懷抱何由悉。﹝○本集一。《詩紀》八十四。﹞

【答髙博士詩】

北窗涼夏音。幽居多卉木。飛蜨弄晚花。淸池映疏竹。爲宴得快性。安閒聊鼓腹。將子厭囂塵。就予開耳目。﹝○本集一。《詩紀》八十四。又苕溪漁隱叢話二引竹一韻。﹞

【贈王左丞〖僧孺〗詩】

檐外鶯啼罷。園裏日光斜。遊魚亂水葉。輕燕逐風花。長墟上寒靄。曉樹沒歸霞。九華暮已隱。抱郁徒交加。﹝○本集一。《詩紀》八十四。﹞

【敬酬王明府】〖僧孺〗詩

星稀初可見。月出未成光。澄江照遠火。夕霞隱連檣。賤軀臨不測。玉體畏垂堂。念別已零淚。況乃思故鄕。﹝○本集一作敬酬王明府。《詩紀》八十四。﹞

【西州直示同員詩】

日長禁戶倦。卽事思短晨。漏盡唱聲急。此理復傷人。矛盾交爲論。光璧帶成珍。誓將收飲啄。得得任心神。﹝○本集一。《詩紀》八十三。﹞

【野夕答孫郎擢詩】

山中气色滿。墟上生煙露。杳杳星出云。啾啾雀隱樹。虛館無賓客。幽居之歡趣。思君意不窮。長如流水注﹝○本集一。《詩紀》八十三。﹞

【石頭答庾郎丹詩】

髙樹蔭樓密。細艸綠成被。黃鸝隱葉飛。蛺蝶縈空戲。陰岑自爾悅。寂寥予罕寄。相如阻禁闈。何由從簡易。﹝○本集一。《詩紀》八十四。﹞

【日夕出富陽浦口和朗公詩】

客心愁日暮。徙倚空望歸。山煙涵樹色。江水映霞暉。獨鶴淩空逝。雙鳧出浪飛。故鄕千餘里。玆夕寒無衣。﹝○本集一。《類聚》二十七及文苑英華二百十九作富陽浦口和朗上人。《詩紀》八十四。﹞

【從鎭江州與遊故別詩】〖《詩紀》作臨行與故遊夜別。〗

歷稔共追隨。一旦辭羣匹。復如東注水。未有西歸日。夜雨滴空階。曉燈暗離室。相悲各罷酒。何時同促膝。﹝○本集一。《詩紀》八十四並作臨行與故遊夜別。《類聚》二十九。文苑英華二百八十六。﹞

【與胡興安夜別詩】

居人行轉軾。客子暫維舟。念此一筵笑。分爲兩地愁。露濕寒塘艸。月映淸淮流。方抱新離恨。獨守故園秋。﹝○本集一作胡興安夜別。《類聚》二十九。《詩紀》八十四。﹞

【車中見新林分別甚盛詩】

金穀賓遊盛。靑門冠蓋多。隔林望行幰。下阪聽鳴珂。於時春未歇。麥气始淸和。還入平原徑。窮巷可張羅。﹝○本集一。《詩紀》八十四。﹞

【曉發詩】

早霞麗初日。淸風消薄霧。水底見行雲。天邊看遠樹。且望沿溯劇。暫有江山趣。疾兔聊復起。爽地豈能賦。﹝○本集二。《詩紀》八十四。﹞

【慈姥磯詩】〖《詩紀》云。本集作慈姥磯聯句。〗

暮煙起遙岸。斜日照發流。一同心賞夕。暫解去鄕憂。野岸平沙合。連山近霧浮。客悲不自己。江上望歸舟。﹝○本集二。《詩紀》八十四。又苕溪漁隱叢話後二引浮一韻。﹞

【見徵人分別詩】

淒淒日暮﹝本集作暮暮。﹞時。親賓俱佇立。徵人拔劍起。兒女牽衣泣。候騎出蕭關。追兵赴馬邑。且當橫行去。

誰論裹屍入。﹝○本集一。《詩紀》八十四。﹞

【同虞記室登樓望遠歸詩】

登樓欲望遠。遙遙見白衣。白衣猶遠遠。言是稍知非。對窗看寶瑟。入戶弄鳴機。無令日光晚。門閣掩重扉。﹝○本集一。《詩紀》八十四。﹞

【與虞記室諸人詠扇詩】

如珪信非玷。學月但爲輪。機杼蘼蕪妾。裁縫篋笥人。搖風入素手。占曲掩朱唇。羅袖幸拂拭。微芳聊可因。﹝○本集一。《初學記》二十五作詠扇詩。《詩紀》八十四。又《類聚》六十九作詠扉詩。引輪﹑唇二韻。﹞

【看伏郎新婚詩】

霧夕蓮出水。霞朝日照梁。何如花燭夜。輕扇掩紅妝。良人復灼灼。席上自生光。所悲髙駕動。環佩出長廊。﹝○本集一。玉臺新詠五作看新婦。《類聚》四十﹑《初學記》十四作看新婚詩。《詩紀》八十四。﹞

【詠娼婦詩】〖《詩紀》作詠婦娼。〗

曖曖髙樓暮。華燭帳前明。羅幃雀釵影。寶瑟鳳雛聲。夜花枝上發。新月霧中生。

誰念當窗牖。相望獨盈盈。﹝○本集一。玉臺新詠五作詠倡家。《類聚》三十二。《詩紀》八十四。﹞

【詠舞妓】〖本集無妓字。〗詩

管淸羅薦合。弦驚雪袖遲。逐唱回纖手。聽曲動蛾眉。凝情眄墮珥。微睇托含辭。日暮畱嘉客。相看愛此時。﹝○本集一。玉臺新詠五。《類聚》四十二作詠妓詩。《詩紀》八十四。又《初學記》十五作詠舞詩。引眉﹑時二韻。萬花谷後三十二作何遜詩。引眉﹑時二韻。﹞

【望新月示同羈詩】

初宿長淮上。破鏡出云明。今夕千餘里。雙蛾映水生。的的與沙靜。灩灩逐波輕。望鄕皆下淚。非我獨傷情。﹝○本集二。《類聚》一。《詩紀》八十四。﹞

【詠春雪寄族人治書思澄詩】

可憐江上雪。回風起復滅。本欲映梅花。翻悲似玉屑。朝鶯日弄響。暮條行可結。咸言不適時。安知非矯節。﹝○本集二。《詩紀》八十四。﹞

【和司馬博士詠雪詩】

凝階夜似月。拂樹曉疑春。蕭散忽如盡。徘徊已復新。暫蔽捲紈質。復慚施粉人。若逐微風起。誰言非玉塵。﹝○本集一。文苑英華百五十四。《詩紀》八十四。又《類聚》四﹑《初學記》四並作詠雪詩。引春﹑新﹑塵三韻。﹞

【詠白鷗兼嘲別者詩】

可憐雙白鷗。朝夕水上游。何言異棲息。雌住雄不畱。孤飛出漵浦。獨宿下滄洲。東西從此別。影響絕無由。﹝○本集二。玉臺新詠五作詠白鷗嘲別者。《類聚》九十二﹑文苑英華三百二十九並作詠白鷗詩。《詩紀》八十四。﹞

【行經範僕射故宅詩】

旅葵應蔓井。荒藤已上扉。寂寂空郊暮。無復車馬歸。瀲灩故池水。蒼茫落日暉。遺愛終何極。行路獨沾衣。﹝○本集一。《類聚》三十四。文苑英華三百七。《詩紀》八十四。﹞

【王尙書瞻祖日詩】

昱昱丹旐振。亭亭素蓋立。金鐸讙已鳴。龍輀將復入。華臺日未徙。荒墳路行濕。已矣將何如。賓馭皆灑泣。﹝○本集一。《詩紀》八十四。﹞

【送褚都曹聯句詩】

君隨結客去。我乃倦遊歸。本願同棲息。今成相背飛。﹝○本集二。《詩紀》八十四。﹞

【送司馬�入五城聯句詩】

隨風飄岸葉。行雨暗江流。居人會應返。空欲送行舟。﹝○本集二作送司馬�入五城。《詩紀》八十四。﹞

【邊城思詩】

柳黃未吐葉。水綠半含苔。春色邊城動。客思故鄕來。﹝○本集二。《詩紀》八十四。﹞

【爲人妾思詩二首】

魂銷形已去。釵落猶依枕。欲去淚無眥。不看悲復甚。﹝○本集二。《詩紀》八十四。﹞

機中刺繡所。窗下朝妝處。未憶神已傷。欲忘悲不去。﹝○同上﹞

【爲人妾怨詩】

燕戲還檐際。花飛落枕前。寸心君不見。拭淚坐調弦。﹝○本集二。玉臺新詠十作爲人妾思。《詩紀》八十四。﹞

【閨怨詩二首】

竹葉響南窗。月光照東壁。誰知夜獨覺。枕前雙淚滴。﹝○本集二。玉臺新詠十作秋閨怨。﹞

閨閣行人斷。房櫳月影斜。誰能北窗下。獨對後園花。﹝本集作誰知北窗下。猶對後庭花。○本集二。玉臺新詠十。《詩紀》八十四。﹞

【苑中詩】

苑門辟千扇。苑戶開萬扉。樓殿聞珠履。竹樹隔羅衣。﹝○本集二。玉臺新詠十作南苑。《詩紀》八十四。﹞

苑中見美人詩《詩紀》云。一作聯句。

羅袖風中卷。玉釵林下耀。團扇承落花。復持掩余笑。﹝○本集二。《詩紀》八十四。﹞

【詠春風詩】

可聞不可見。能重復能輕。鏡前飄落粉。琴上響餘聲。﹝○本集二。玉臺新詠十。《類聚》一。《初學記》一。文苑英華百五十六。萬花谷二。《詩紀》八十四。﹞

【離夜聽琴詩】

別離旣有緒。琴瑟反成悲。美人多怨態。亦復慘長眉。﹝○本集二。《詩紀》八十四。﹞

【相送詩】

客心已百念。孤遊重千里。江暗雨欲來。浪白風初起。﹝○本集二。《詩紀》八十四。﹞

【擬古三首聯句】

家本靑山下。好上靑山上。靑山不可上。一上一惆悵。匣中一明鏡。好鑑明鏡光。明鏡不可鑑。一鑑一情傷。少知雅琴曲。好聽雅琴聲。雅琴不可聽。一聽一沾纓。﹝劉孝綽○本集三作擬古三首。《詩紀》八十四。○逯按。《文選》謝玄暉遊東田詩五臣翰注引古《詩》云﹕夕宿昔山郭。且上靑山上。靑山不可上。步步恆惆悵。與遜詩略同。苕溪漁隱叢話卽據《文選》注謂爲謝作。恐非是。﹞

【往晉陵聯句】

臨別我傷悲。達歸子自適。劉金不可散。卜蓋何由惜。從來重分陰。未曾輕尺璧。故任情一異。於是望三益。爾自髙樓寢。予返東臯陌。寄語落毛人。非復平原客。問捨且求田。音亂無可擇。勝門成好事。盤紆欲何索。﹝爽○本集二。《詩紀》八十四。﹞

【範廣州宅聯句】

洛陽城東西。卻作經年別。昔去雪如花。今來花似雪。濛濛夕煙起。奄奄殘暉滅。非君愛滿堂。寧我安車轍。﹝遜○本集二。《詩紀》八十四。﹞

【相送聯句】

寸陰常可惜。別至倍傷神。子瞻天際水。予望路中塵。憫憫歧路側。去去平生親。一朝事千里。流涕向三春。﹝遜○本集二。《詩紀》八十四。﹞

【二】

昔共入門笑。今成送別悲。君還舊聚處。爲我一嚬眉。於今還促膝。自此客江湄。願子俱停駕。看我獨解維。﹝遜○同上﹞

【三】

髙軒𨿽駐軫。餘日久無輝。以我辭鄕淚。沾羣送別衣。﹝遜○同上﹞

【至大雷聯句】

髙談會良夕。滿酒對羈情。閔閔風煙動。蕭蕭江雨聲。密雲窮浦暗。飛電遠洲明。若非今宴適。詎使客愁輕。遙舟似連雁。遠火若回星。江潭望如此。銜卮共君傾。﹝桓季珪○本集二。《詩紀》八十四。﹞

【賦詠聯句】

獘履常決踵。眉髙起半額。曼倩爾何爲。獨嘆長安索。工商旣慚巧。農士聊相易。蝘腹有餘資。鴻肩方可拍。攝職愧握蘭。濫官悲執戟。連章旣不敏。髙談豈能劇。逸翮任奮飛。窘步事羈勒。還鳥余能系。流言爾無惑。憂懷乃千載。永歡常數刻。直是悲別離。非關念通塞。日照汀沙素。山影波浪黑。爾限大江南。余歸茂陵北。﹝孺○本集二。《詩紀》八十四。﹞

【臨別聯句】

臨別情多緒。送歸涕如霰。君望長安城。予悲獨不見。爾來同去國。予歸方異縣。懷別心獨憂。手淚方濺濺。﹝孺○本集二。《詩紀》八十四。﹞

【增新曲相對聯句】

酒闌日隱樹。上客請調弦。嬌人挾瑟至。逶迆未肯前。舊愛今何在。新聲徒自憐。有曲無人聽。徙倚髙樓前。徘徊映日照。轉側被風吹。徒爲相思響。傷春君不知。月昏樓上坐。含悲望別離。已切空牀怨。復看花柳枝。﹝遜○本集二。《詩紀》八十四。﹞

【照水聯句】

插花行理鬢。遷延去復歸。𨿽憐水上影。復恐濕羅衣。臨橋看黛色。映渚媚鉛暉。不顧春荷動。彌畏小禽飛。﹝綺○本集二。《詩紀》八十四。﹞

【折花聯句】

笑出春園裏。望花聯褰纈。欲以間珠鈿。非爲相思折。日照爛成綺。風來聚疑雪。試采一枝歸。願持因遠別。﹝綺○本集二。《詩紀》八十四。﹞

【搖扇聯句】

紈扇已新制。蕩婦復新妝。欲掩羞中笑。還飄袖裏香。在握時搖動。當歌掩抑揚。誰云減羅袂。影日聊自障。﹝綺○本集二。《詩紀》八十四。﹞

【正釵聯句】

竹臺歸欲礙。花林出未通。度簪先分影。轉珥忽瞻風。雙橋耀寶鈿。闐闐密復叢。羞令掛纓闕。整插補余空。﹝綺○本集二。《詩紀》八十四。﹞

【答江革聯句不成】

日余乏文幹。逢君善艸札。工拙旣不同。神气何由拔。﹝○本集二。《詩紀》八十四。﹞

【又答江革詩】

棘端𨿽非譬。至妙安可量。要知同罔象。然始見毫芒。﹝○本集二。《詩紀》八十四。﹞

【詠雜花詩】

井上發新花。誰言不經染。已如薄紫拂。復似濃紅點。狀綿無裁縫。依霞有舒斂。﹝○《詩紀》八十四。﹞

何寘南

【答何秀才詩】

自憐耿不寐。擁褐至宵闌。蒼茫曙月落。切戾曉風酸。終朝長守饉。疊夜抱餘寒。周道坦且直。弱命溘將殫。靈臺聊寄止。戚裏豈餘歡。思家無積斂。何以拯急難。﹝○何水部集一。《詩紀》八十三。﹞

沈繇

【答何郎詩】

歡戚遞來事。聚散居常理。但傷膠投漆。忽作弦離矢。形影一東西。山川俄表裏。執手涉梁上。悲心萬端起。方同兒女泣。況此流潮水。﹝○何水部集二。《詩紀》八十三。﹞

孫擢

【答〖《詩紀》作贈。〗何郎詩】

幽居少怡樂。坐靜對嘉林。晚花猶結子。新竹未成陰。夫君阻淸切。可望不可尋。處處多諼艸。賴此慰人心。﹝○何水部集一。《詩紀》八十四。﹞

江革

﹝革。字休映。濟陽考城人。仕齊爲尙書駕部郎。仕梁累遷至度支尙書。大同元年卒。﹞

【贈何記室聯句不成詩】

龍鱗無復彩。鳳翅於玆鎩。疇昔似翩翩。今辰何乙乙。﹝○何水部集二。《詩紀》八十四。﹞

【又贈何記室詩】

刻猴𨿽言巧。辯對今知章。且欣共卮酒。勿道濫衣裳。﹝○何水部集二。《詩紀》八十四。﹞

朱記室

【送別不及贈何殷二記室詩】

憑軾徒下淚。裁書路已賒。遠鼓依林響。連檣倚岸斜。山開云吐气。風憤浪生花。卽此余傷別。何論爾望家。二君勗琬琰。無使沒泥沙。﹝○何水部集二。《詩紀》八十三。﹞

王訓

﹝訓。字懷範。暕子。補國子生。射策髙第。除祕書郎。遷太子舍人﹑祕書丞。轉宣城王文學友﹑太子中庶子。掌管記。遷侍中。天監十七年卒。年二十六。﹞

【度關山】

邊庭多警急。羽檄未曾閒。從軍出隴阪。驅馬度關山。關山恆晻靄。髙峯白雲外。遙望秦川水。千里長如帶。好勇自秦中。意气本豪雄。少年便習戰。十四已從戎。昔年經上郡。今歲出雲中。遼水深難渡。楡關斷未通。折銜淩絕域。流蓬警未息。胡風朝夜起。平沙不相識。兵法貴先聲。軍中自有程。逗𨖻皆贖罪。先登盡一城。都護疲詔吏。將軍擅發兵。平盧疑縱火。飛鴟畏犯營。輕重一爲虜。金刀何用盟。誰知出塞外。獨有漢飛名。﹝○文苑英華百九十八。《樂府詩集》二十七。《詩紀》八十六。﹞

【獨不見】

日晚宜春暮。風軟上林朝。對酒近初節。開樓蕩夜嬌。石橋通小澗。竹路上靑霄。持底誰見許。長愁成細腰。﹝○文苑英華二百十一。《樂府詩集》七十五。《詩紀》八十六。﹞

【奉和同泰寺浮圖詩】〖和簡文。〗

副君坐飛觀。城傍屬大林。王門𨿽八達。露塔復千尋。重櫨出漢表。層栱冒云心。昆山雕潤玉。麗水瑩明金。懸盤同露掌。垂鳳似飛禽。月落檐西暗。日去柱東侵。反流開睿屬。搦翰動神襟。願托牢舟反。長免愛河深。﹝○廣弘明集三十。《詩紀》八十六。﹞

【奉和率爾有詠詩】

殿內多仙女。從來難比方。別有當窗艷。復是可憐妝。學舞勝飛燕。染粉薄南陽。散黃分黛色。薰衣雜棗香。簡釵新輾翠。試履逆塡墻。一朝恃容色。非復守空房。君恩若可恃。願作雙鴛鴦。﹝○玉臺新詠八。《詩紀》八十六。﹞

【應令詠舞詩】〖《詩紀》云。應簡文。〗

新妝本絕世。妙舞亦如仙。傾腰逐韻管。斂色聽張弦。袖輕風吻入。釵重步難前。笑態千金動。衣香十里傳。將持比飛燕。定當誰可憐。﹝○《類聚》四十三。《初學記》十五。文苑英華二百十三。萬花谷後三十二作王訓詩。《詩紀》八十六。﹞

【詩】

〖南史曰﹕嘗爲詩云云。追祖儉之志也。〗

且奭匡世功。蕭曹佐氓俗。﹝○南史王訓傳。﹞

梁詩卷十

吳均

﹝均。一作筠。字叔庠。吳興故鄣人。天監初。爲柳惲吳興郡主簿。歷建安王偉記室。王遷江州。補國侍郎。兼府城局。還除奉朝請。普通元年卒。年五十二。均詩體淸拔。有古气。好事者效之。謂爲吳均體。所著有齊春秋三十卷﹑廟記十卷﹑十二州記十六卷。錢塘先賢傳五卷﹑續文釋五卷﹑集二十卷。﹞

【樂府】

【戰城南】

蹀躞靑驪馬。往戰城南畿。五歷魚麗陣。三入九重圍。名忄習武安將。血污秦王衣。爲君意气重。無功終不歸。﹝○文苑英華百九十六。《樂府詩集》十六。《詩紀》八十一。又《類聚》五十九引畿﹑圍﹑歸三韻。﹞

戰城南﹝《詩紀》云。此與下篇藝文失題。列戰城南後。英華遂以爲題。當再考。﹞

前有濁樽酒。憂思亂紛紛。小來重意气。學劍不學文。

忽值胡關靜。匈奴遂兩分。天山已半出。龍城無片雲。漢世平如此。何用李將軍。﹝○《類聚》五十九。文苑英華百九十六。《詩紀》八十一。﹞

【戰城南】〖《詩紀》云。詩匯作胡無人行。〗

陌上何喧喧。匈奴圍塞垣。黑雲藏趙樹。黃塵埋隴垠。天子羽書勞。將軍在玉門。﹝○《類聚》五十九。文苑英華百九十六。《詩紀》八十一。﹞

【雉子班】

可憐雉子班。羣飛集野甸。文章始陸離。意气已驚狷。幽並遊俠子。直心亦如箭。生死報君恩。誰能孤恩眄。﹝○文苑英華二百六。《樂府詩集》十八。《詩紀》八十一。﹞

【入關】

羽檄起邊庭。烽火亂如螢。是時張博望。夜赴交河城。馬頭要落日。劍尾掣流星。君恩未得報。何論身命傾。﹝○《樂府詩集》二十一。《詩紀》八十一。﹞

【梅花落】

終冬十二月。寒風西北吹。獨有梅花落。飄蕩不依枝。流連逐霜彩。散漫下冰澌。何當與春日。共映芙蓉池。﹝○文苑英華二百八。《樂府詩集》二十四。《詩紀》八十一。﹞

【城上烏】

嗚嗚城上烏。翩翩尾畢逋。凡生八九子。夜夜啼相呼。質微知慮少。體賤毛衣粗。陛下三萬歲。臣至執金吾。﹝○樂府詩二十八。《詩紀》八十一。﹞

【從軍行】

男兒亦可憐。立功在北邊。陳頭橫卻月。馬腹帶連錢。懷戈發隴坻。乘凍至遼川。﹝樂府作邊。﹞微誠君不愛。終自直如弦。﹝○樂府詩三十二。《詩紀》八十一。﹞

【胡無人行】

劍頭利如芒。恆持照眼光。鐵騎追驍虜。金羈討黠羌。髙秋八九月。胡地早風霜。男兒不惜死。破膽與君嘗。﹝○文苑英華百九十六。《樂府詩集》四十。《詩紀》八十一。﹞

【雉朝飛操】

二月雉朝飛。橫行傍壠歸。斜看水外翟。側聽嶺南翚。躞蹀恆欲戰。耿耿恃彊威。當令君見賞。何辭碎錦衣。﹝樂府詩五十七。《詩紀》八十一。﹞

【渡易水】〖《詩紀》云。一作荊軻歌。〗

雜虜客來齊。時作在角抵。揚鞭渡易水。直至龍城西。日昏笳亂動。天曙馬爭嘶。不能通瀚海。無面見三齊。﹝○《樂府詩集》五十八。《詩紀》八二十一。﹞

【結客少年場】

結客少年歸。翩翩駿馬肥。報恩殺人竟。賢君賜錦衣。握蘭登建禮。拖玉入舍暉。顧看艸玄者。功名終自微。﹝○《類聚》三十三。文苑英華百九十五。《詩紀》八十一。﹞

【妾安所居】

賤妾先有寵。蛾眉進不遲。一從西北麗。無復城南期。何因暫艷逸。豈爲乏妍姿。徒有黃昏望。寧遇靑樓時。惟惜應門掩。方余永巷悲。匡牀終不共。何由橫自私。﹝樂府作思。○文苑英華二百七。《樂府詩集》七十四。《詩紀》八十一。﹞

【送歸曲】

送子獨南歸。攬衣空閔默。關山晝欲暗。河冰夜向塞。燕至他人鄕。雁云還誰國。寄子兩行書。分明達濟北。﹝○《樂府詩集》七十七。《詩紀》八十一。﹞

【夾樹】

桂樹夾長陂。復值淸風吹。氛氳揉芳葉。連綿交密枝。能迎春露點。不逐秋風移。願君長惠愛。當使歲寒知。﹝○《樂府詩集》七十七。《詩紀》八十一。﹞

【城上麻】

麻生滿城頭。麻葉落城溝。麻莖左右披。溝水東西流。少年感恩命。奉劍事西周。但令直心盡。何用返封侯。﹝○《樂府詩集》七十七。《詩紀》八十一。﹞

【擬古四首】

【陌上桑】

裊裊陌上桑。蔭陌復垂塘。長條映白日。細葉隱鸝黃。蠶饑妾復思。拭淚且提筐。故人寧知此。離恨煎人腸。﹝○玉臺新詠六。文苑英華二百八。光府詩集二十八。《詩紀》八十一。又《類聚》八十八引塘﹑黃﹑筐三韻。﹞

【秦王捲衣】

咸陽春艸芳。秦帝捲衣裳。玉檢茱萸匣。金泥蘇合香。初芳薰復帳。餘輝耀玉牀。當須晏朝罷。持此贈華陽。﹝○玉臺新詠六。文苑英華二百十一。《樂府詩集》七十二。《詩紀》八十一。又《類聚》四十二引裳﹑香﹑陽三韻。﹞

【采蓮曲】

錦帶雜花鈿。羅衣垂綠川。問子今何去。出采江南蓮。遼西三千里。欲寄無因緣。願君早旋返。及此荷花鮮。﹝○玉臺新詠六。《類聚》八十二作采蓮詩。《樂府詩集》五十。《詩紀》八十一。﹞

【攜手曲】

艷裔陽之春。攜手淸洛濱。雞鳴上林苑。薄暮小平津。長裾藻白日。廣袖帶芳塵。故交一如此。新知詎憶人。﹝○玉臺新詠六。《類聚》十八作擬古詩。又《類聚》四十二。《樂府詩集》七十六。《詩紀》八十一。﹞

【采蓮曲】

江風當夏淸。桂楫逐流縈。初疑京兆劍。復似漢冠名。荷香帶風遠。蓮影向根生。葉捲珠難澑。花舒紅易傾。日暮鳧舟滿。歸來度錦城。﹝○《初學記》二十七及文苑英華三百二十二作梁元帝賦得涉江采芙蓉詩。《樂府詩集》五十。萬花谷後三十七作梁元帝。《詩紀》八十一。﹞

【三婦艷詩】

大婦弦初切。中婦管方吹。小婦多姿態。含笑逼淸卮。佳人勿余及。殷勤妾自知。﹝○《樂府詩集》三十五。《詩紀》八十一。﹞

【大垂手】〖《詩紀》云。以下二首藝文作簡文帝。〗

垂手忽迢迢。飛燕掌中嬌。羅衫恣風引。輕帶任情搖。詎心長沙地。促舞不回腰。﹝○玉臺新詠七作梁簡文帝賦樂府得大垂手。《樂府詩集》七十六。《詩紀》八十一。﹞

【小垂手】

舞女出西秦。躡影舞陽春。且復小垂手。廣袖拂紅塵。折腰應兩笛。頓足轉雙巾。蛾眉與曼臉。見此空愁人。﹝○《樂府詩集》七十六。《詩紀》八十一。﹞

【有所思】

薄暮有所思。終持淚煎骨。春風驚我心。秋露傷君發。﹝○《樂府詩集》十七。《詩紀》八十一。﹞

【雍臺】

雍臺十二樓。樓樓郁相望。隴西飛狐口。白日盡無光。﹝○《樂府詩集》二十五。《詩紀》八十一。﹞

【楚妃曲】

春妝約春黛。如月復如蛾。玉釵照繡領。金薄廁紅羅。﹝○《樂府詩集》二十九。《詩紀》八十一。﹞

【白浮鳩】

瑯琊白浮鳩。紫翳飄陌頭。食飲東莞野。棲宿越王樓。﹝○《樂府詩集》二十九。《詩紀》八十一。﹞

【陽春歌】

紫苔初泛水。連綿浮且沒。若欲歌陽春。先歌靑樓月。﹝○《樂府詩集》五十一。《詩紀》八十一。﹞

【別鶴】

別鶴尋故侶。聯翩遼海間。單棲孟津水。驚唳隴頭山。﹝○《樂府詩集》五十八。《詩紀》八十一。﹞

【淥水曲】

香曖金堤滿。湛淡春塘溢。已送行臺花。復倒髙樓日。﹝○樂府詩五十九。《詩紀》八十一。﹞

【綠竹】

嬋娟鄣綺殿。繞弱拂春漪。何當逢采拾。爲君笙與篪。﹝○《樂府詩集》六十。《詩紀》八十一。﹞

【行路難五首】

洞庭水上一株桐。經霜觸浪困嚴風。昔時抽心曜白日。今旦臥死黃沙中。洛陽名工見咨嗟。一剪一刻作琵琶。白璧規心學明月。珊瑚映面作風花。帝王見賞不見忘。提攜把握登建章。掩抑摧藏張女彈。殷勤促柱楚明光。年年月月對君子。遙遙夜夜宿未央。未央彩女棄鳴篪。爭先拂拭生光儀。茱萸錦衣玉作匣。安念昔日枯樹枝。不學衡山南嶺桂。至今千載猶未知。﹝○玉臺新詠九。《類聚》三十。文苑英華二百。《樂府詩集》七十。《詩紀》八十一。﹞

靑瑣門外安石橊。連枝接葉夾禦溝。金墉城西合歡樹。垂條照彩鳳樓。遊俠少年遊上路。傾心顚倒想戀慕。摩頂至足買片言。開胸瀝膽取一顧。自言家在趙邯鄲。翩翩舌杪復劍端。靑驪白駁的盧馬。金羈綠控紫絲鞶。躞蹀橫行不肯進。夜夜汗血至長安。長安城中諸貴臣。爭貴儒者席上珍。復聞梁王好學問。輕棄劍客如埃塵。吾丘壽王始得意。司馬相如適被申。大才大辯尙如此。何況我輩輕薄人。﹝○《類聚》三十。文苑英華二百。《樂府詩集》七十。《詩紀》八十一。﹞

君不見西陵田。從橫十字成陌阡。君不見東郊道。荒涼蕪沒起寒煙。盡是昔日帝王處。歌姬舞女達天曙。今日翩妍少年子。不知華盛落前去。吐心吐气許他人。今旦回惑生猶豫。山中桂樹自有枝。心中方寸自相知。何言歲月忽若。馳。君之情意與我離。還君玳瑁金雀釵。不忍見此使心危。﹝○同上﹞

君不見長安客捨門。倡安少女名桃根。貧窮夜紡無燈燭。何言一朝奉至尊。至尊離宮百餘處。千門萬戶不知曙。惟聞啞啞城上烏。玉欄金井牽轆轤。丹梁翠柱飛流蘇。香薪桂火炊雕胡。當年翻覆無常定。薄命爲女何必粗。﹝○玉臺新詠九作費昶行路難。《類聚》三十。文苑英華二百。《樂府詩集》七十作費昶行路難。《詩紀》八十一。﹞

君不見上林苑中客。冰羅霧縠象牙席。盡是得意忘言者。探腸見膽無所惜。白酒甜鹽甘如乳。綠觴皎鏡華如碧。少年持名不肯嘗。安知白駒應過隙。博山鑪中百和香。郁金蘇合及都梁。逶迆好气佳容貌。經過靑瑣歷紫房。已入中山馮後帳。復上皇帝班姬牀。班姬失寵顏不開。奉帚供養長信臺。日暮耿耿不能寐。秋風切切四面來。玉階行路生細艸。金鑪香炭變成灰。得意失意須臾頃。非君方寸逆所裁。﹝○玉臺新詠九。文苑英華二百。《樂府詩集》七十。《詩紀》八十一。﹞

【詩】

【重贈臨蒸郭某詩】

英英者桂。結景嵩華。潤以碧沼。縈以紫霞。葐蒀其气。晻映其華。終朝顧止。載挹載嗟。英英者桂。亦好其音。爰凋爰剖。爲此瑟琴。綴以淸玉。鏤以白金。終朝顧止。悠悠我心。蔽茀小艸。亦呈其節。華不堪獻。條不堪結。孌彼芳輝。憐此冥滅。終朝顧止。心焉如咽。﹝○文館詞林百五十八。﹞

【王侍中夜集詩】

抽蘭開石路。剪竹制山扉。文淪見綠水。參差隱翠微。西山采藥至。東都謝病歸。紡毛織野服。縫芰作山衣。欲知三靑鳥。檐上素雲飛。﹝○文苑英華二百十七。《詩紀》八十一。﹞

【登鐘山燕集望西靜壇詩】

客思何以緩。春郊滿初律。髙車陸離至。駿騎差池出。寶椀汛蓮花。珍杯食竹實。才勝商山四。文髙竹林七。復望子喬壇。金繩蘊綠帙。風雲生屋宇。芝映被仙室。方隨鳳凰去。悠然駕白日。﹝○《類聚》二十八。《詩紀》八十一。﹞

【與柳惲相贈答詩六首】

黃鸝飛上苑。綠芷出汀洲。日映昆明水。春生鳷鵲樓。飄颺白花舞。瀾漫紫萍流。書織回文錦。無因寄隴頭。思君甚瓊樹。不見方離憂。﹝○玉臺新詠六。《詩紀》八十一。﹞

鳴鞭適大阿。聯翩渡漳河。燕姬及趙女。挾瑟夜經過。纖腰曳廣袖。半額畫長蛾。客本倦遊者。箕帚在江沱。故人不可棄。新知空復何。﹝○同上﹞

離居苦無樂。回慕心淒淒。要途訪趙使。聞君仕執珪。杜蘅色已發。菖蒲葉未齊。冪蠶餌蠒。差池燕吐泥。願逐東風去。飄蕩至遼西。﹝○同上﹞

白日隱城樓。勁風掃寒木。離﹤木片﹥隔東西。執手異涼燠。相思咽不言。洞房淸且肅。歲去甚流煙。年來如轉軸。別鶴千里飛。孤雌夜未宿。﹝○同上﹞

閒房肅已靜。落月有餘輝。寒虫隱壁思。秋蛾繞燭飛。絕云斷更合。離禽去復歸。佳人今何在。迢遞江之沂。一爲別鶴弄。千里淚沾衣。﹝○同上。又《類聚》三十一。﹞

秋云靜晚天。寒夜方綿綿。聞君吹急管。相思雜采蓮。別離未幾日。髙月三成弦。蹀疊黃河浪。嘶喝隴頭蟬。寄君蘼蕪葉。插著叢臺邊。﹝○同上﹞

【答柳惲詩】

淸晨發隴西。日暮飛狐谷。秋月照層嶺。寒風掃髙木。霧露夜侵衣。關山曉催軸。君去欲何之。參差間原陸。一見終無緣。懷悲空滿目。﹝○《類聚》三十一。文苑英華二百四十。《詩紀》八十一。﹞

【贈柳眞陽詩】

王孫淸且貴。築室芙蓉池。羅生君子樹。雜種女貞枝。南窗帖雲母。北戶映琉璃。銜書轆轤鳳。坐水玉盤螭。朝衣茱萸錦。夜覆葡萄卮。聯翩驂赤兔。窈窕駕靑驪。龍泉甚鳴利。如何獨不知。﹝○文苑英華二百四十。《詩紀》八十一。﹞

【贈任黃門詩二首】

相如體英彥。左右生容暉。已紆漢帝組。復解梁王衣。經過雲母扇。出入千門扉。連洲茂芳杜。長山郁翠微。欲言終未敢。徒然獨依依。﹝《詩紀》云。一作默默獨依依。○《類聚》三十一。文苑英華二百四十七。《詩紀》八十一。﹞

紛吾少馳騁。自來乏名徳。白玉鏤衢鞍。黃金瑪瑙勒。射雕靈丘下。驅馬雁門北。殷勤盡日華。畱連窮景黑。歲暮竟無成。快來坐默默。﹝○文苑英華二百四十七。《詩紀》八十一。﹞

【酬蕭新浦王洗馬詩二首】﹝《詩紀》云。蕭子云封新浦侯。王筠爲太子洗馬。﹞

始可結交者。文酒滿金壺。圍棋帝臺局。系馬秦王蒲。長劍皆玉具。短笛悉銀塗。送歸日愁滿。畱客袂紛吾。今成桓山上。秋風星散烏。﹝○文苑英華二百四十。《詩紀》八十一。﹞

思君出江湄。慷慨臨長薄。獨對東風酒。誰舉指南酌。崇蘭白帶飛。靑紫纓絡。一年流淚同。萬里相思各。胡爲捨旃去。故人在宛洛。﹝○同上﹞

【答蕭新浦詩】

僕本二陵徒。英豪多人要。角良家兒。期門惡年少。身紆丈二組。手擎尺一詔。問子行何去。髙帆艤江幹。今夜杯酒別。明朝江水邊。莓莓看細雨。漠漠視濃煙。颯灑八銅箭。低昂五會船。欲知故人者。江南共采蓮。悒然心不樂。跨馬出城壕。觀濤看白鷺。望艸見靑袍。靑袍行中把。蔽艸覆平野。公子不垂堂。紛紛故交者。肘懸辟邪印。屋曜鴛鴦瓦。翩翩流水車。蕭蕭曳練馬。是時君別我。靑莎沒馬蹄。連連文蠶蠒。鷖鷖伺朝雞。今日予懷友。積恨﹝文苑作雪。注云。一作恨。《詩紀》云。一作雪。﹞滿東西。﹝○文苑英華二百四十。《詩紀》八十一。﹞

【酬周參軍詩】

日暮憂人起。倚戶悵無歡。水傳洞庭遠。風送雁門寒。江南霜雪重。相如衣服單。沈云隱喬樹。細雨滅層巒。且當對樽酒。朱弦永夜彈。﹝○文苑英華二百四十。《詩紀》八十一。﹞

【贈杜容成詩】〖《詩紀》云。帝王集作簡文帝詠燕。今從玉臺作吳均。〗

一燕海上來。一燕髙堂息。一朝相逢遇。依然舊相識。問余來何遲。山川幾紆直。答言海路長。風駛飛無力。昔別縫羅衣。春風初入帷。今來夏欲晚。桑扈薄樹飛。﹝○玉臺新詠六。梁簡文帝集下。《詩紀》八十一。又《類聚》九十二﹑文苑英華三百二十九並作詠燕。引息﹑識﹑直﹑力四韻。﹞

【贈朱從事詩】

我行欲何之。千里尋膠漆。長葭歷渚生。疏蒲緣岸出。裊裊能隨風。離離堪度日。客思已飄蕩。相思復非一。未得幸殷勤。先作數行泣。﹝○文苑英華二百四十七。《詩紀》八十一。﹞

【贈搖】〖《詩紀》云。搖。一作姚。〗郎詩

星漢正參差。佳人不斯。宿昔暫乖阻。何異遠分離。露染蘼蕪葉。日照芄蘭枝。風光已飄薄。云采復逶迆。功夢無人覺。默默心自知。﹝○《類聚》二十九。《詩紀》八十一。﹞

【贈王桂陽別詩三首】

昔聞楊伯起。拖金振淸風。髙華積海外。名實滿山東。自有五都相。非無四世公。臨窗驚白日。倚匣曳輕虹。願持鷦鷯羽。歲暮依梧桐。﹝○文苑英華二百六十六。《詩紀》八十一。﹞

客子慘無歡。送別江之幹。白雲方渺渺。黃鳥尙關關。糾紛巫山石。合沓洞庭瀾。行衣侵曉露。徵舠犯夜湍。無因停合浦。見此去珠還。﹝○《類聚》二十九。文苑英華二百六十六。《詩紀》八十一。﹞

樹響浹﹝文苑作峽。﹞山來。猿﹝文苑作溪。《詩紀》云。一作溪。﹞聲繞岫急。旅帆風飄揚。行巾露沾濕。深浪暗蒹葭。濃云沒城邑。不見別離人。獨有相思泣。﹝○同上﹞

【酬別江主簿屯騎詩】

有客告將離。贈言重蘭蕙。泛舟當泛濟。結交當結桂。濟水有淸源。桂樹多芳根。毛公與朱亥。俱在信陵門。趙瑟鳳凰柱。吳醥金罍樽。我有北山誌。畱連爲報恩。夫君皆逸翮。摶景復淩鶱。白雲間海樹。秋日暗平原。寒虫鳴趯趯。落葉飛翻翻。何用贈分首。自有北堂萱。﹝○文苑英華二百六十六。《詩紀》八十一。﹞

【酬別詩】

故人杯酒別。天淸明月亮。露下寒葭中。風起秋江上。衣染潺湲泣。棹犯參差浪。匕首直千金。七寶雕華裝。生離何用表。賴此持相餉。﹝○《類聚》二十九。文苑英華二百六十六。文苑英華二百四十作王筠酬淮南別。﹞

【贈別新林詩】〖《詩紀》云。一作江潭怨。〗

僕本幽並兒。抱劍事邊陲。風亂靑絲絡。霧染黃金羈。天子旣無賞。公卿竟不知。去去歸去來。還傾鸚鵡杯。气爲故交絕。心爲新知開。但令寸心是。何須銅雀臺。﹝○文苑英華二百八十六。《詩紀》八十一。﹞

【發湘州贈親故別詩三首】

相送出江潯。淚下沾衣襟。何用敍離別。臨歧贈好音。敬通才如此。君山學復深。明哲遂無賞。文花空見沈。古來非一日。無事更勞心。﹝○文苑英華二百八十六。《詩紀》八十一。﹞

云生曉靄靄。花落夜霏霏。問余何意別。答言倦遊歸。徒勞易水布。空負洛陽衣。懷金無人別。抱玉遂成非。安得久畱滯。商山饒白薇。﹝○同上﹞

君畱朱門裏。我至廣江濆。城髙望猶見。風多聽不聞。流蘋方繞繞。落葉向紛紛。無由得共賞。山川間白雲。﹝○《類聚》二十九作贈別詩。文苑英華二百八十六。《詩紀》八十一。﹞

【同柳吳興烏亭集送柳舍人詩】

河陽一悵望。南浦送將歸。雲山離晻曖。花霧共依霏。流連百舌哢。下上陽禽飛。桂舟無淹枻。玉軫有離徽。願君嗣蘭杜。時采東臯薇。﹝○文苑英華二百六十六。《詩紀》八十一。﹞

【同柳吳興何山】〖湖州山名。〗集送劉余杭詩

王孫重離別。置酒峯之畿。逶迆川上艸。參差澗裏薇。輕雲紉遠岫。細雨沐山衣。檐端水禽息。窗上野螢飛。君隨綠波遠。我逐淸風歸。﹝○文苑英華二百六十六。《詩紀》八十一。﹞

【送柳吳興竹亭集詩】

平原不可望。波瀾千里直。夕魚汀下戲。暮羽檐中息。白雲時去來。靑峯復負側。躑躅牛羊下。晦昧崦嵫色。王孫猶未歸。且聽西光匿。﹝○文苑英華二百六十六。《詩紀》八十一。﹞

【初至壽春作詩】

桓譚不賣交。馮子任紆直。浮溺逐波影。飄揚恣風力。北州少知舊。南陽寡相識。中駕每傾輪。當騫復摧翼。望美無津梁。私自憐何極。﹝○文苑英華二百八十九。《詩紀》八十一。﹞

【登壽陽八公山詩】

遠澗自傾曲。石漵復戔戔。含珠岸恆翠。懷玉浪多圓。疏峯時吐月。密樹不開天。瑤繩盡玄祕。金檢上奇篇。是有琴髙者。陵波去水仙。﹝○文苑英華百五十九。《詩紀》八十一。﹞

【壽陽還與親故別詩】

故人來送別。帳酒臨行阡。露繁秋色慢。气愴蟪聲煎。雁渡章華國。葉亂洞庭天。復有向隅淚。中腸皆涕漣。但願千丈松。結景云之峯。山髙日華早。枝多風彩重。我還愛芳杜。羣住揖驪龍。﹝○文苑英華二百八十六。《詩紀》八十一。﹞

【邊城將詩四首】

塞外何紛紛。胡騎欲成羣。爾時始應募。來投霍冠軍。刀含四尺影。劍抱七星文。袖間血灑地。車中旌拂云。輕軀如未殯。終當厚報君。﹝○《類聚》五十九。文苑英華三百。《詩紀》八十一。﹞

僕本邊城將。馳射靈關下。箭銜雁門石。气振武安瓦。勛輕賞廢丘。名髙拜橫野。畱書應鑿楹。傳功須勒社。徒傾七尺命。酬恩終自寡。﹝○《類聚》五十九。文苑英華三百。《詩紀》八十一。又《禦覽》二百七十八引下﹑瓦二韻。﹞

聞君報一餐。遠送出平野。玉標丹霞劍。金絡艷光馬。髙旗入漢飛。長鞭歷地寫。曙星海中出。曉月山頭下。歲晏坐論功。自有思臣者。﹝○《類聚》五十九。文苑英華三百。《詩紀》八十一。又《禦覽》二百七十八引馬﹑寫二韻。﹞

臨淄重蹴踘。曲城好擊刺。不要身後名。專騁眼前智。君看班定遠。立功不負義。掣拽二丈旗。躑躅雙鳧騎。但問相知否。死生無險易。﹝○《類聚》五十九。文苑英華三百。《詩紀》八十一。﹞

【秋念詩】

團團珠暉轉。照照漢陰移。箕風入桂露。璧月滿瑤池。樹靑艸未落。蟬涼葉已危。還深長夜想。顧憶臨邛卮。芳杜果蕪沒。纓帶欲何爲。﹝○《類聚》三。《詩紀》八十一。﹞

梁詩卷十一

吳均

【詩】

【采藥大布山詩】

我本北山北。緣澗彩山麻。九莖日反照。三葉長生花。可用蠲憂疾。聊持駐景斜。景斜不可駐。年來果如驅。安得昆侖山。偃蹇三珠樹。三珠始結荄。絳葉淩朱臺。玉壺白鳳肺。金鼎靑龍胎。韓眾及王子。何世無仙才。安期儻欲顧。相見在蓬萊。﹝○《類聚》八十一。《初學記》二十。文苑英華三百二十七。《詩紀》八十一。﹞

【贈周散騎興嗣詩二首】

子云好飲酒。家在成都縣。制賦已百篇。彈琴復千轉。敬通不富豪。相如本貧賤。共作失職人。包山一相見。﹝○文苑英華二百四十七。《詩紀》八十二。﹞

昔﹞賢當路者。聲名振華夏。朱輪玳瑁牛。紫鞚連錢馬。朝花舞風去。夜月窺窗下。想君貴易朋。居然應見捨。﹝○《類聚》三十一。《初學記》十八。文苑英華二百四十七。《詩紀》八十二。﹞

【贈周興嗣詩四首】

孺子賤而貧。且非席上珍。惟安萊蕪甑。兼慕林宗巾。百年逢繾綣。千里遇殷勤。願持江南蕙。以贈生芻人。﹝○文苑英華二百四十七。《詩紀》八十二。﹞

思君欲何言。中心亂如霧。淚下非一端。愁來誰有數。子爲馮敬通。不減汲長孺。千里無關梁。安得王喬屨。﹝○同上﹞

與君初相知。不言異一宿。意欲褰衣裳。陰雲亂人目。之子伏髙臥。伊予空杼軸。無因渡淇水。見此猗猗竹。﹝○同上﹞

可怨異公子。終自不敢言。靑松蔽南隴。白雲生北園。沈憂無人語。默念空憑軒。安得湛盧劍。以報相知恩。﹝○同上﹞

【入蘭臺贈王治書僧孺詩】

故人揚子云。校書麟閣下。寂寞少交遊。紛綸富文雅。予爲隴西使。寓居洛陽社。相思非不深。行行避驄馬。﹝○《類聚》三十一。文苑英華一百九十。《詩紀》八十二。﹞

【江上酬鮑幾詩】

振棹出江湄。依依望九疑。欲謁蒼梧帝。過問沅湘姬。折荷縫作蓋。落羽紡成絲。吾行別有意。不爲君道之。﹝○《類聚》二十七作酬鮑畿詩。文苑英華二百八十九作江上酬鮑畿。《詩紀》八十二。﹞

【贈柳祕書詩】

蘼蕪與丹桂。奇心復奇骨。已蔽蒼龍門。又影鳳皇闕。紫雲依夜來。淸風扶晚發。鴛鷺若上天。寄聲謝明月。﹝○文苑英華二百四十七。《詩紀》八十二。﹞

【詣周承不值因贈此詩】〖《詩紀》云。承一作丞。後仿此。〗

竹枝任風轉。蘭心逐風捲。靑雲葉上團。白露花中泫。聞君入綺疏。聊寄錦中書。一隨平原客。寧憶豫章徐。﹝○《類聚》三十一。《詩紀》八十二。﹞

【遙贈周承詩】

巨石亂天崖。雜樹郁參差。伯魚畱蜀郡。長房還葛陂。練練波中月。亭亭云上枝。髙岑蔽人者。無處得相知。﹝○《類聚》三十一。文苑英華二百四十七。《詩紀》八十二。﹞

【周承未還重贈詩】

石渠闃無人。子云今何在。顧望獨懷憂。銜杯竟誰待。散雪逐吹寒。蓬姿浮霜﹝《類聚》作霜雪。﹞采。甘泉無竹花。鵷雛欲還海。﹝○《類聚》三十一。《詩紀》八十二。﹞

【贈王桂陽詩】

松生數寸時。遂爲艸所沒。未見籠云心。誰知負霜骨。弱幹可摧殘。纖莖易淩忽。何當數千尺。爲君覆明月。﹝○文苑英華二百四十七。《詩紀》八十二。﹞

【酬】〖《類聚》誤作訓。〗郭臨丞詩

聞君立名義。我亦倦晨徵。馬在城上蹀。劍自腰中鳴。白日遼川暗。黃塵隴坻驚。願君但銜酒。深知有素誠。﹝○《類聚》三十一。文苑英華二百四十。《詩紀》八十二。﹞

【憶費昶詩】

皎皎日將上。獵獵起微風。山沒淸波內。帆在浮雲中。直趣珠星北。斜開碧海東。故人若思我。當念離根蓬。﹝○《類聚》二十七。《詩紀》八十二。﹞

【酬聞人侍郎別詩三首】

悵然心不樂。萬里何悠悠。淩朝憩枉渚。薄暮遵江洲。君住靑門上。我發霸陵頭。相思自有處。春風明月樓。﹝文苑作明月淸風樓。注云。集作風月在南樓。《詩紀》云。一作明月淸風樓。○《類聚》三十一。文苑英華二百四十。《詩紀》八十二。﹞

整棹北川湄。迥首望城邑。林疏風至少。山髙云度急。共懷萬里心。各作千行泣。欲見終無緣。思君空佇立。﹝○文苑英華二百四十。《詩紀》八十二。﹞

舉首川之折。離鴻四向飛。子憐三湘薛。我憶五陵薇。但使同嘉遁。何必共輕肥。思君美如玉。不覺淚沾衣。﹝○同上﹞

【贈鮑舂陵別詩】

落葉思紛紛。蟬聲猶可聞。水中千丈月。山上萬重云。海鴻來倏去。林花合復分。所憂別離意。白露下沾裙。﹝○文苑英華二百六十六。《詩紀》八十二。﹞

【別王謙詩】

嚴光不逐世。流轉任飛蓬。欲還天臺嶺。不狎甘泉宮。離歌玉弦絕。別酒金卮空。倘遺故人念。僕在東山東。﹝○《類聚》二十九。文苑英華二百六十六。《詩紀》八十二。﹞

【奉使廬陵詩】

悵然不自怡。端憂坐漠漠。風急雁毛斷。冰堅馬蹄落。客子饑寒多。江上衣裝薄。何當報恩罷。驅車還北郭。﹝○《類聚》二十七作使廬陵詩。文苑英華二百九十六。《詩紀》八十二。﹞

【迎柳吳興道中詩】

閉閉日西靡。客念已蹉跎。長風倒危葉。輕練网寒波。白雲光彩麗。靑松意气多。所言飽恩徳。忘我北山蘿。﹝○《類聚》二十八。《詩紀》八十二。﹞

【至湘洲望南嶽詩】

重波淪且直。連山糾復紛。鳥飛不復見。風聲猶可聞。朧朧樹裏月。飄飄水上云。長安遠如此。無緣得報君。﹝○文苑英華百六十。《詩紀》八十二。﹞

【登二妃廟詩】

朝云亂入目。帝女湘川宿。折菡巫山下。采荇洞庭腹。故以輕薄好。千里命艫舳。何事非相思。江上葳蕤竹。﹝○文苑英華三百二十。《詩紀》八十二。﹞

【詠懷詩二首】

僕本報恩人。走馬救東秦。黃龍暗迢遞。靑泥寒苦辛。野戰劍鋒盡。攻城才智貧。惟餘一死在。畱持贈主人。﹝○《類聚》二十六。《詩紀》八十二。﹞

元淑勢位卑。長卿宦情寡。二頃且營田。三錢聊飲馬。懸風白雲上。掛月靑山下。心中欲有言。未得忘言者。﹝同上﹞

【和蕭洗馬子顯古意詩六首】

賤妾思不堪。采桑渭城南。帶減連枝繡。發亂鳳凰篸。花舞依長簿。蛾飛愛綠潭。無由報君信。流涕向春蠶。﹝玉臺新詠六。《類聚》三十二。又八十八作采桑詩。文苑英華二百四十。《樂府詩集》二十八作采桑。《詩紀》八十二作古意。﹞

妾本倡家女。出入魏王宮。旣得承雕輦。亦在更衣中。蓮花銜靑雀。寶粟鈿金虫。猶言不得意。流涕憶遼東。﹝○玉臺新詠六。《詩紀》八十二作古意。﹞

春艸可攬結。妾心正斷絕。綠鬢愁中攺。紅顏啼裏滅。非獨淚成珠。亦見珠成血。願爲飛鵲鏡。翩翩照離別。﹝○玉臺新詠六。《類聚》三十二。《詩紀》八十二作古意。﹞

何處報君書。隴右五歧路。淚研兔枝墨。筆染鵝毛素。碧浮孟渚水。香下洞庭路。應歸遂不歸。芳春空擲度。﹝○玉臺新詠六。《詩紀》八十二作古意。﹞

妾家橫塘北。發艷小長幹。花釵玉腕轉。珠繩金絡丸。冪懸丹鳳。逶迆搖白團。誰堪久見此。含恨不相看。﹝《類聚》作能言。《詩紀》同。又注。一作誰堪久見此。含恨不相看。○玉臺新詠六。《類聚》十八。《詩紀》十八。《詩紀》八十二作古意。﹞

匈奴數欲盡。僕在玉門關。蓮花穿劍鍔。秋月掩刀環。春機思窈窕。夏鳥鳴綿蠻。中人坐相望。狂夫終未還。﹝○玉臺新詠六。《類聚》五十九。文苑英華二百五。《詩紀》八十二作古意。﹞

【閨怨詩】

胡笳屢淒斷。徵蓬未肯還。妾坐江之介。君戍小長安。相去三千里。參商﹝《類聚》作差。﹞書信難。四時無人見。誰復重羅紈。﹝○《類聚》三十二。《詩紀》八十二。﹞

【古意詩二首】

雜虜寇銅鍉。徵役去三齊。扶山翦疏勒。傍海掃沈黎。劍光夜揮電。馬汗晝成泥。何當見天子。畫地取關西。﹝○《類聚》五十九。文苑英華二百五。《詩紀》八十二。﹞

西都盛冠蓋。九逵塵霧過時。中有惡少年。伎能專自得。玉鞭蓮花劍。金苣流星勒。聊爲路傍人。寫鞚長楸北。﹝○《類聚》三十三。文苑英華二百五。《詩紀》八十二。﹞

【覽古詩】

嘗稽眞仙道。淸淑祕眾煩。秦皇及漢武。焉得遊其藩。旣欲先宇宙。仍規後乾坤。崇髙與久遠。萬物莫能存。矧乃恣所欲。荒淫伐靈根。安期反蓬萊。王母還昆侖。﹝○韻語陽秋十二。﹞

【萍詩】

可憐池裏萍。葐蒀《初學記》作氛氳。文苑云。艸盛貌。一作气氳。紫復靑。工隨浪開合。能逐水低平。微根無所綴。細葉詎須莖。飄蕩終難測。流連如有情。﹝○《初學記》二十七。文苑英華三百二十七。又注云。一作南齊劉繪。﹞

【去妾贈前夫詩】

棄妾在河橋。相思復相遼。鳳凰簪落鬢。蓮花帶緩腰。腸從別處斷。貌在淚中消。願君憶疇昔。片言時見饒。﹝○玉臺新詠六。《詩紀》八十二。﹞

【詠少年詩】

董生惟巧笑。子都信美目。百萬市一言。千金買相逐。不道參差菜。誰論窈窕淑。願言捧繡被。來就越人宿。﹝○玉臺新詠六。《類聚》三十三。文苑英華百九四作少年行。《樂府詩集》六十六作少年子。《詩紀》八十二。﹞

【詠雪詩】

微風搖庭樹。細雪下簾隙。縈空如霧轉。凝階似花積。不見楊柳春。徒看桂枝白。零淚無人道。相思空何益。﹝○文苑英華百五十四。《詩紀》八十二。又《類聚》二﹑《初學記》二並引隙﹑積﹑白三韻。﹞

【詠雪詩】

雪逐春風來。過集巫山野。瀾漫𨿽可愛。悠揚詎堪把。問君何所思。昔日同心者。坐須風雪霽。相期洛城下。﹝○《類聚》二。文苑英華百五十四。《詩紀》八十二。﹞

【春詠詩】

春從何處來。拂水復驚梅。云障靑瑣闥。風吹承露臺。美人隔千里。羅幃閉不開。無由得共語。空對相思杯。﹝○玉臺新詠六。《類聚》三。文苑英華百五十七。《詩紀》八十二。﹞

【共賦韻詠庭中桐詩】

龍門有奇價。自言梧桐枝。華暉實掩映。細葉能披離。不降周王子。空待歲時移。嚴風忽交勁。遂使無人知。﹝○《初學記》二十八。文苑英華三百二十四作同詠庭中桐。《詩紀》八十二。﹞

【詠柳詩】

細柳生堂北。長風發雁門。秋霜常振葉。春露詎濡根。朝作離蟬宇。暮成宿鳥園。不爲君所愛。摧折當何言。﹝○文苑英華三百二十三。《詩紀》八十二。﹞

【主人池前鶴詩】

本自乘軒者。爲君階下禽。摧藏多好貌。淸唳有奇音。稻梁惠旣重。

華池遇亦深。懷恩未忍去。非無江海心。﹝○《類聚》九十作詠鶴詩。《初學記》三十作詠鶴詩。文苑英華三百二十八。《詩紀》八十二。﹞

【詠寶劍詩】

我有一寶劍。出自昆吾溪。照人如照水。切玉如切泥。鍔邊霜凜凜。匣上風淒淒。寄語張公子。何當來見攜。﹝○《類聚》六十。《初學記》二十二﹑《詩紀》八十二並作寶劍詩。事類賦劍賦注引谿﹑泥二韻。﹞

【詠燈詩】

昔在鳳凰闕。七采蓮花莖。陸離看寶帳。爛熳照文屏。檐艷煙光轉。氛氳霧裏輕。能方三五夜。桂樹月中生。﹝○《類聚》八十。《詩紀》八十二。﹞

【別夏侯故章詩】

白馬黃金羈。靑驪紫絲鞚。新知關山別。故人河梁送。置此一函書。爲余達云夢。﹝○《類聚》二十九。《詩紀》八十二。﹞

【以服散槍贈殷鈞詩】

玉鉉布交文。金丹煥仙說。九沸翻成緩。七轉良爲切。執以代疏麻。長貽故人別。﹝○《類聚》七十三。《禦覽》七百五十七作王筠。《詩紀》八十二。﹞

【梅花詩】

梅性本輕蕩。世人相陵賤。故作負霜花。欲使綺羅見。但願深相知。千摧非所戀。﹝○文苑英華三百二十二。《詩紀》八十二。﹞

【徵客詩】

公卿來悵別。葭聲在狹斜。玉樽浮雲蓋。朱輪流水車。鞚中懸明月。劍杪照蓮花。﹝○《類聚》五十九。《詩紀》八十二。﹞

【雜絕句詩四首】

晝蟬已傷念。夜露復沾衣。昔別曾何道。今夕螢火飛。﹝○玉臺新詠十。《詩紀》八十二作雜句詩。﹞

錦腰連枝滴。繡領合歡斜。夢中難言見。終成亂眼花。﹝同上﹞

蜘蛛檐下掛。絡緯井邊啼。何曾得見子。照鏡窗東西。﹝○同上﹞

泣聽離夕歌。悲銜別時酒。自從今日去。當復相思否。﹝○同上﹞

【山中雜詩三首】

山際見來煙。竹中窺落日。鳥向檐上飛。雲從窗裏出。﹝○《類聚》三十六。廣《文選》十五作還山。《詩紀》八十二。﹞

綠竹可充食。女蘿可代裙。山中自有宅。桂樹籠靑雲。﹝同上﹞

具區窮地險。嵇山萬里餘。柰何梁隱士。一去無還書﹝○《類聚》三十六。《詩紀》八十二。﹞

【詠云詩二首】

飄飄上碧虛。藹藹隱靑林。氛氳如有意。縈郁詎無心。﹝○《類聚》一。《詩紀》八十二。﹞

白雲蒼梧來。過拂章花臺。逢河散復捲。經風合且開。﹝○同上﹞

【詠慈姥磯石上松詩】

根爲石所蟠。枝爲風所碎。賴我有貞心。終淩細艸輩。﹝○《初學記》二十八。萬花谷後三十八作吳均詩。《詩紀》八十二。﹞

【送呂外兵詩】

白雲浮海際。明月落河濱。送君長太息。徒使淚沾巾。﹝○《類聚》二十九。《詩紀》八十二。﹞

【傷友詩】

可憐桂樹枝。懷芳君不知。摧折寒山裏。遂死無人窺。﹝○《類聚》三十四。《詩紀》八十二。﹞

【詩】

日落登雍臺。佳人殊未來。綺窗蓮花掩。洞戶玻璃開。﹝○萬花谷後十五。﹞

【和柳惲毗山亭詩】

平湖曠復遠。髙樹峻而危。﹝○太平環宇記九十四。﹞

【詩】

采葵莫傷根。結交莫羞貧。﹝○鳴沙石室古籍叢殘略出金籝二十八。○逯按。古《詩》云﹕采蔡莫傷根。結交莫羞貧。傷根葵不生。羞貧交不成云云。或卽吳均所作。﹞

【歌】〖碎珠賦系此歌。〗

玉山之津兮已濡。幽蘭之艸兮亦舒。又聞珩璧之獨照。不見掌上之明珠。﹝○《初學記》二十七。﹞

【詩】

〖談藪曰﹕梁奉朝請吳均有才气。常爲劍騎《詩》云﹕何當見天子。畫地取關西。髙祖謂曰﹕天子今在。關西安在焉。均默然無答。均又爲《詩》曰云云。沈約謂之曰﹕印黃沙語太險。均曰﹕亦見公《詩》云﹕山櫻發欲然。約曰﹕我始欲然。卿已印訖。〗

秋風瀧白水。雁足印黃沙。﹝○《太平廣記》百九十八。﹞

【劍騎詩】

劍是兩蛟龍。﹝○《水經注》沔水注。﹞

周興嗣

﹝興嗣。字恩綦。項郡人。世居姑熟。遷員外散騎侍郎﹑給事中。直西省左衛率。﹞

【答吳均詩三首】

明燈照暗室。邊韶對趙壹。但酌中山酒。惟甘江浦橘。風動云人箕。雨至月離畢。王丹贈不拜。是我相知日。﹝文苑云。後漢王丹贈陳遺以不拜。○文苑英華二百四十。﹞

驚鳧起北海。儀鳳飛上林。騫低不同翼。歡楚亦殊音。曀曀夕雲起。落落曉星沈。李陵報蘇武。但令知我心。﹝○同上﹞

昔別襄城村。同會長安市。誰學萊蕪甑。本得王喬履。階前養素鶴。池中飴赤鯉。一往玉壺上。兼復見簫史。﹝○同上﹞

梁詩卷十二

劉峻

﹝峻。字孝標。平原人。齊永明中。南奔。建武中爲豫州府刑獄。梁初。安成王引爲荊州戶曹參軍。以疾去職。居東陽之紫巖山。普通二年卒。年六十。門人謚曰玄靜先生。有《世說》新語注十卷﹑集六卷。﹞

【登郁洲山望海詩】

滄潦聯霄岫。層領郁巑﹤山則﹥。下盤鹽海底。上轉靈烏翼。滇氵眄非可辧。鴻溶信難測。輕塵久弭飛。驚浪終不息。云錦曜石嶼。羅綾文水色。﹝○《類聚》八。《詩紀》九十。﹞

自江州還入石頭詩﹝《詩紀》云。藝文作劉峻。英華次元帝後而逸其名。或以爲元帝詩。非也。﹞

鼓枻浮大川。延睇洛城觀。洛城何鬱鬱。杳與雲霄半。前望蒼龍門。斜瞻白鶴館。槐垂禦溝道。柳綴金堤岸。迅馬晨風趨。輕輿流水散。髙歌梁塵下。縆瑟荊禽亂。我思江海遊。曾無朝市玩。忽寄靈臺宿。空軫及關嘆。仲子入南楚。伯鸞出東漢。何能棲樹枝。取斃王孫彈。﹝○《類聚》二十九﹑廣《文選》九並作江州還入石頭詩。文苑英華二百八十九逸作著名。《詩紀》九十。﹞

【始居山營室詩】〖《詩紀》云。外編作始營山居。〗

自昔厭喧囂。執志好棲息。嘯歌棄城市。歸來事畊織。鑿戶闚嶕峣。開軒望嶄崱。激水檐前澑。修竹堂陰植。香風鳴紫鶯。髙梧巢綠翼。泉脈洞杳杳。流波下不極。仿佛玉山隈。想象瑤池側。夜誦神仙記。旦吸雲霞色。將馭六龍輿。行從三鳥食。誰與金門士。撫心論胸臆。﹝○《類聚》三十六。廣《文選》十五作居山營室。《詩紀》九十。﹞

【出塞】

薊門秋气淸。飛將出長城。絕漠衝風急。交河夜月明。陷敵挫金鼓。摧鋒揚旆旌。去去無終極。日暮動邊聲。﹝○文苑英華百九十七。《樂府詩集》二十一。《詩紀》九十。﹞

蕭洽

﹝洽。字宏稱。蘭陵人。父蕙基。齊吏部尙書。洽天監初遷太子中庶子。出爲南徐州中從事。還除從事中郎。遷太府卿。普通初爲通直散騎常侍。二年。出爲臨海太守。六年卒官。年五十五。有集二十卷。﹝隋志作二卷。疑誤。﹞

【侍釋奠會詩】〖五章〗

儒惟性府。道實人靈。乃宣地義。載景天經。合宮傳藹。衢室流馨。人區允睦。王路惟寧。

舄弈代終。氛氳革禪。我後天臨。庶氓利見。煥哉隆平。穆矣於變。徳漏八埏。聲鏘九縣。

春方貳極。含神測幾。敬恭馳道。祗承獸闈。列辟載粲。羣司有暉。庵藹槐路。逶迆衮衣。

教思無方。循訓有則。告奠先師。式祀盛徳。其禮載閒。其儀不忒。幽顯聿宣。人祗允塞。

冬物澄華。寒暉暠絜。云浮鐘虡。風生舞綴。盡性餐和。含靈飲悅。仰沐弘餐。﹝○文館詞林作賒。﹞俯慚磬劣。﹝○文館詞林百六十。﹞

王僧孺

﹝僧孺。東海剡人。家貧。傭書養母。仕齊。歷王國左常侍﹑太學博士﹑丹陽郡功曹﹑候官令﹑治書侍禦史﹑錢唐令。梁受禪。除後軍臨川王記室參軍。出爲南海太守。徵拜中書郎。領著作。遷尙書左丞。遷少府卿。出監吳郡。還除尙書吏部郎。出爲仁威南康王長史。行府州國事。以事免。起爲安西安成王參軍。遷鎭右始興王中記室﹑北中郎南康王諮議參軍。入直西省。普通三年卒。年五十八。有總集十八州譜七百一十卷﹑百家譜三十卷﹑百家譜集抄十五卷﹑兩臺彈事五卷﹑集三十卷。﹞

【朱鷺】

因風弄玉水。映日上金堤。猶持畏羅繳。未得異鳧鷖。聞君愛白雉。兼因重碧雞。未能聲似鳳。聊變色如珪。願識昆明路。乘流飲復棲。﹝○文苑英華二百六。《樂府詩集》十六。《詩紀》七十八。﹞

【鼓瑟曲有所思】

夜風吹熠耀。朝光照昔邪。幾銷蘼蕪葉。空落蒲桃花。不堪長織素。誰能獨浣紗。光陰復何極。望促反成賒。知君自蕩子。柰妾亦倡家。﹝○玉臺新詠六。《類聚》四十一作有所思行。文苑英華二百二。《樂府詩集》十七。《詩紀》七十八。﹞

【白馬篇】

千里生冀北。玉鞘黃金勒。散蹄去無己。搖頭意相得。豪气發西山。雄風擅東國。飛鞚出秦隴。長驅繞岷僰。承謨若有神。稟算良不惑。瀄汨河水黃。參差嶂云黑。安能對兒女。垂帷弄毫墨。兼弱不稱雄。後得方爲特。此心亦何已。君恩良未塞。不許跨天山。何由報皇徳。﹝○文苑英華二百九。《樂府詩集》六十三。《詩紀》七十八。﹞

【古意詩】〖《詩紀》云。一雲遊俠。英華作樂府。〗

靑絲控燕馬。紫艾飾吳刀。朝風吹錦帶。落日映珠袍。陸離關右客。照耀山西豪。𨿽非學詭遇。終是任逢遭。人生會有死。得處如鴻毛。寧能偶雞鶩。寂寞隱蓬蒿。﹝○《類聚》三十三。文苑英華二百五。《詩紀》七十八。○逯按。此詩在《類聚》人部遊俠。在文苑英華樂府類。《詩紀》說謬。﹞

【登髙臺】〖《詩紀》云。陳祖孫登有宮殿名登髙臺詩。〗

試出金華殿。聊登銅雀臺。九路平如掌。千門洞已開。軒車映日過。簫管逐風來。若非邯鄲美。便是洛陽才。﹝○《類聚》四十二。文苑英華二百十。《詩紀》七十八。﹞

【湘夫人】

桂棟承薜帷。眇眇川之湄。白蘋徒可望。綠芷竟空滋。日暮思公子。銜意嘿無辭。﹝○《類聚》七十九。《樂府詩集》五十七。《詩紀》七十八。﹞

【侍宴詩】

麗景屬春餘。淸陰澄夏首。交枝隱修徑。回流影遙阜。徙帷轢輕筠。移鑾拂髙柳。去矣勞茂績。勉哉報嘉誘。小臣良不才。涓塵愧所守。何用勝雕斫。譬木良如朽。﹝○《類聚》三十九。文苑英華百六十九。《詩紀》七十八。﹞

【又】〖《詩紀》云。一作侍宴景陽樓。〗

回輿避暑宮。下輦迎風館。散漫輕煙轉。霏微商雲散。蔓艸亙巖垂。髙枝起天半。回風稍驚水。落光漸斜岸。玅儛駐行雲。淸歌入層漢。晬顏暢有懌。徳音良已粲。﹝○同上﹞

【落日登髙詩】

憑髙且一望。目極不能捨。東北指靑門。西南見白社。軫軫河梁上。紛紛渭橋下。爭利亦爭名。驅車復驅馬。寧訪蓬蒿人。誰憐寂寞者。﹝○《類聚》二十八。《詩紀》七十八。﹞

【中川長望詩】

長川杳難卽。四望四無極。安流寧可值。憤風方未息。危帆渡中懸。孤光巖下昃。岸際樹難辧。雲中鳥易識。莫恨東復西。誰知迂且直。故鄕相思者。當春愛顏色。獨寫千行淚。誰同萬里憶。﹝○《類聚》二十七。《詩紀》七十八。﹞

【贈顧倉曹詩】

洛陽十二門。樓闕似西昆。曖曖罘罳下。相望隔畫垣。畫垣向阿閣。棲鳳復棲鴛。五曹均趨奏。六尙等便煩。朝鑪何馥馥。夜錦有餘溫。日中驅上駟。驤首徧京苑。晨趨魏公子。夕宿韓王孫。夙昔今何在。生平棄不論。譬如菤葹艸。心謝葉空存。誰復三承睫。獨念九飛魂。﹝○《類聚》三十一。文苑英華二百四十七。《詩紀》七十八。又廣言選八引昆﹑垣﹑鴛﹑煩﹑溫﹑宛﹑論﹑存﹑魂九韻。﹞

【秋日愁居答孔主簿詩】

首秋云物善。晝暑旦猶淸。日華隨水泛。樹影逐風輕。依簾野馬合。當戶昔耶生。物我一無際。人鳥不相驚。儻過北山北。聊訪法髙卿。﹝法眞子髙卿。見後漢逸民傳。○《類聚》三十一。文苑英華二百四十。《詩紀》七十八。﹞

【至牛渚憶魏少英詩】

楓林曖似畫。沙岸淨如掃。空籠望懸石。回斜見危島。綠艸閒遊蜂。靑葭集輕鴇。徘徊洞初月。浸淫潰春潦。非願歲物華。徒用風光好。﹝○《類聚》二十八。文苑英華二百八十九。《詩紀》七十八。﹞

【寄何記室詩】

思君不得見。望望獨長嗟。夜風入寒水。晚露拂秋花。何由假日禦。暫得寄風車。﹝○《類聚》三十一。《詩紀》七十八。﹞

【忽不任愁聊示固遠詩】

去秋客舊吳。今春投故越。淚逐東歸水。心掛西斜月。未應歲貶顏。直以憂殘發。﹝○《類聚》三十五。《詩紀》七十八。﹞

【爲何庫部舊姬擬蘼蕪之句詩】

出戶望蘭薰。褰簾正逢君。斂容裁一訪。新知詎可間。新人含笑近。故人含淚隱。妾意在寒松。君心逐朝槿。﹝○玉臺新詠六。《類聚》三十二作爲何遜舊姬擬上山采蘼蕪。《詩紀》七十八。﹞

【何生姬人有怨詩】

寒樹棲羈雌。月映風復吹。逐臣與棄妾。零落心可積壓。寶琴徒七弦。蘭燈空自枝。顰谷不足效。啼妝拭復垂。同衾成楚越。異國非仳離。﹝○玉臺新詠六。《詩紀》七十八。﹞

【爲人傷近而不見詩】

嬴女鳳皇樓。漢姬柏梁殿。詎勝仙將死。音容猶可見。我有一心人。同鄕不異縣。異縣不成隔。同鄕更脈脈。脈脈如牛女。何由寄一語。﹝○玉臺新詠六作爲人傷近不見。《類聚》三十二。《詩紀》七十八。﹞

【月夜詠陳南康新有所納詩】

二八人如花。三五月如鏡。開簾一種色。當戶兩相映。重價出秦韓。髙名入燕鄭。十城屢請易。千金幾爭聘。君意自能專。妾心本無競。﹝○玉臺新詠六。《類聚》十八。《詩紀》七十八。﹞

【詠搗衣詩】

足傷金管遽。多愴緹光促。露團池上紫。風飄庭裏綠。下機騖西眺。鳴砧遽東旭。芳汗似蘭湯。雕金辟龍燭。散度廣陵音。摻寫漁陽曲。別鶴悲不已。離鸞斷還續。尺素在魚腸。寸心憑雁足。﹝○玉臺新詠六引促﹑旭﹑燭﹑曲﹑續﹑足六韻。《類聚》六十七引促﹑綠﹑曲﹑續﹑足五韻。《詩紀》七十八。﹞

【與司馬治書同聞鄰婦夜織詩】

洞房風已激。長廊月復淸。藹藹夜庭廣。飄飄曉帳輕。雜聞百虫思。偏傷一鳥﹝玉臺作息。﹞聲。鳥聲長不息。妾心復何極。猶恐君無衣。夜夜當窗織。﹝○玉臺新詠六。《詩紀》七十八。﹞

【爲人述夢詩】

工知想成夢。未信夢如此。皎皎無片非。的的一皆是。以親芙蓉褥。方開合歡被。雅步極嫣妍。含辭姿委靡。如言非倏忽。不意成俄爾。及寤盡空無。方知悉虛詭。﹝○玉臺新詠六。《詩紀》七十八。﹞

【侍宴景陽樓詩】〖《詩紀》云。詩匯作鮑照者非。〗

金鋪爍可鏡。桂棟儼臨云。沾觴均飲徳。服道驗朝聞。詎論禹無間。非恥堯爲君。小臣亦何者。短翮屢追羣。﹝○《類聚》三十九。文苑英華百六十九。《詩紀》七十八。﹞

【春日寄鄕友詩】

旅心已多恨。春至尙離羣。翠枝結斜影。綠水散圓文。戲魚兩相顧。遊鳥半藏雲。何時不憫默。是日最思君。﹝○《類聚》三。文苑英華百五十七。《詩紀》七十八。﹞

【夜愁示諸賓詩】

檐露滴爲珠。池水合成璧。萬行朝淚瀉。千里夜愁積。孤帳閉不開。寒膏盡復益。誰知心眼亂。看朱忽成碧。﹝○玉臺新詠六作夜愁。《類聚》三十五。《詩紀》七十八。﹞

【送殷何兩記室詩】

掩袖出南浦。驅車送上徵。飄飄曉云駛。瀁々旦潮平。不肖余何惜。無貲爾勿輕。倘有還書便。一言訪死生。﹝○何水部集二作贈何殷記室。《類聚》二十九。文苑英華二百六十六。《詩紀》七十八。﹞

【春閨有怨詩】

愁來不理鬢。春至更攢眉。悲看蛺蝶粉。泣望蜘蛛絲。月映寒蛩褥。風吹翡翠帷。飛鱗難托意。駛翼不銜辭。﹝○玉臺新詠六。《詩紀》七十八。﹞

【秋閨怨詩】

斜光隱西壁。暮雀上南枝。風來秋扇屏。月出夜燈吹。深心起百際。遙淚非一垂。徒勞妾辛苦。終言君不知。﹝○玉臺新詠七。《詩紀》七十八。﹞

【詠寵姬詩】

及君髙堂還。值妾妍妝罷。曲房褰錦帳。回廊步珠屣。玉釵時可掛。羅襦詎難解。再顧連城易。一笑千金買。﹝○《類聚》三十二。又作寵姬詩。《詩紀》七十八。﹞

【在王晉安酒席數韻詩】

窈窕宋華容。但歌有淸曲。轉盻非無以。斜扇還相矚。詎減許飛瓊。多勝劉碧玉。何因送款款。半飲杯中醁。﹝○玉臺新詠六。《類聚》三十二作詠姬人詩。《詩紀》七十八。﹞

【爲人寵姬有怨詩】

可憐獨立樹。枝輕根易搖。已爲露所浥。復爲風所飄。錦衾襞不開。端坐夜及朝。是妾愁成瘦。非君重細腰。﹝○玉臺新詠六。《詩紀》七十八。﹞

【爲姬人自傷詩】

自知心裏恨。還向影中羞。回持昔慊慊。變作今悠悠。還君與妾扇。歸妾奉君裘。弦斷猶可續。心去最難畱。﹝○玉臺新詠六作爲人自傷。《類聚》三十二作又爲姬人怨詩。《詩紀》七十八。﹞

【爲人有贈詩】

碧玉與綠珠。張盧復雙女。曼聲古難匹。長袂世無侶。似出鳳凰樓。言發瀟湘渚。幸有褰裳便。含情寄一語。﹝○玉臺新詠六。《詩紀》七十八。﹞

【見貴者初迎盛姬聊爲之詠詩】

久想專房麗。未見傾城者。千金訪繁華。一朝遇容冶。空本薊門外。來戲叢臺下。長卿幸未匹。文君復新寡。﹝○玉臺新詠六。《詩紀》七十八。﹞

【傷乞人詩】

少年空扶轍。白首竟塡溝。葦席何由足。菽藿不能周。自顧非好乞。行且欲包羞。勞君款曲問。冒此殷勤酬。﹝○初學詩十八。《詩紀》七十八。﹞

【春思詩】〖《詩紀》作春思絕句。〗

雪罷枝卽靑。冰開水便綠。復聞黃鳥聲。全﹝玉臺誤作令。﹞作相思曲。﹝○玉臺新詠十。《類聚》三。文苑英華百五十七。﹞

【爲徐僕射妓作詩】

日晚應歸去。上客彊盤桓。稍知玉釵重。漸見羅襦寒。﹝○玉臺新詠十。《詩紀》七十八。﹞

【春怨詩】〖《詩紀》作吳均。〗

四時如湍水。飛奔競回復。夜鳥響嚶嚶。朝光照煜煜。厭見花成子。多看筍爲竹。萬里斷音書。十載異棲宿。積愁落芳髩。長啼壞美目。君去在楡關。妾畱住函谷。惟對昔邪房。如愧蜘蛛屋。獨喚響相酬。還將影自逐。象牀易氈簟。羅衣變單復。幾過度風霜。猶能保煢獨。﹝○玉臺新詠六。《詩紀》八十一。﹞

【詠春詩】

岸﹝文苑云。集作崖。﹞煙起暮色。岸水帶斜暉。徑狹橫枝度。簾搖驚燕飛。落花承步履。流澗寫行衣。何殊九芝蓋。簿暮洞庭歸。﹝○文苑英華百五十七。﹞

徐悱

﹝悱。字敬業。勉第二子。起家著作佐郎。轉太子舍人。掌書記之任。累遷洗馬﹑中舍人。以足疾出爲湘東王友。遷晉安內史。普通五年卒。﹞

【白馬篇】

妍蹄飾鏤鞍。飛鞚度河幹。少年本上郡。遨遊入露寒。劍琢荊山玉。彈把隨珠丸。聞有邊烽息。飛候至長安。然諾竊自許。捐軀諒不難。占兵出細柳。轉戰向樓蘭。雄名盛李霍。壯气能彭韓。能令石飲羽。復使發衝冠。要功非汗馬。報效乃鋒端。日沒塞雲起。風悲胡地寒。西徵馘小月。北去腦烏丸。報歸明天子。燕然石復刊。﹝○文苑英華二百九。《樂府詩集》六十三。《詩紀》八十五。又《類聚》四十二引端﹑寒﹑刊三韻。﹞

【古意酬到長史漑登瑯邪城詩】

甘泉警烽候。上谷抵樓蘭。此江稱豁險。玆山復郁盤。表裏窮形勝。襟帶盡嚴巒。修篁壯下屬。危樓峻上干。登陴起遐望。回首見長安。金溝朝灞滻。甬道入鴛鸞。鮮車騖華轂。汗馬躍銀鞍。少年負壯气。耿介立衝冠。懷紀燕山石。思開函谷丸。豈如霸上戲。羞取路傍觀。寄言封侯者。數奇良可嘆。﹝○《文選》二十二。《詩紀》八十九。﹞

【對房前桃樹詠佳期贈內詩】

相思上北閣。徙倚望東家。忽有當軒樹。兼含映日花。方﹝《詩紀》作芳。﹞鮮類紅粉。比素若鉛華。更使增心憶。彌令想狹邪。無如一路阻。脈脈似雲霞。嚴城不可越。言折代疏麻。﹝○玉臺新詠六。《詩紀》八十九。﹞

【贈內詩】

日暮想淸陽。躡履出椒房。网虫生錦薦。遊塵掩玉牀。不見可憐影。空餘黼帳香。彼美情多樂。挾瑟坐髙堂。豈忘離憂者。向隅心獨傷。聊因一書札。以代九回腸。﹝○玉臺新詠六。《詩紀》八十九。﹞

梁詩卷十三

周捨

﹝捨。字昇逸。汝南安城人。仕齊爲太學博士﹑丹陽主簿﹑太常丞。梁初拜尙書祠部郎。歷秣陵令﹑太子洗馬﹑中書侍郎﹑尙書吏部郎。除侍中。領步兵校尉。遷太子詹事。普通五年卒。年五十六。有集二十卷。﹞

【上云樂】〖雜言〗

〖隋書樂志曰﹕梁三朝樂第四十四。設寺子導﹑安﹑息孔雀﹑鳳凰﹑文鹿﹑胡舞﹑登連﹑上云樂﹑歌舞伎。《樂府詩集》曰﹕上云樂有老胡文康辭。周捨作。或云範云。〗

西方老胡。厥名文康。遨遊六合。傲誕三皇。西觀濛泛。東戲扶桑。南泛大蒙之海。北至無通之鄕。昔與若士爲友。共弄彭祖扶牀。往年暫到昆侖。復值瑤池舉觴。周帝迎以上席。王母贈以玉漿。故乃壽如南山。志若金剛。靑眼A49A49。白髮長長。蛾眉臨髭。髙鼻垂口。非直能俳。又善飲酒。簫管鳴前。門徒從後。濟濟翼翼。各有分部。鳳皇是老胡家雞。獅子是老胡家狗。陛下撥亂反正。再朗三光。澤與雨施。化與風翔。覘云候呂。志遊大梁。重駟修路。始屆帝鄕。伏拜金闕。仰瞻玉堂。從者小子。羅列成行。悉知廉節。皆識義方。歌管愔愔。鏗鼓鏘鏘。響振鈞天。聲若鵷皇。前卻中規矩。進退得宮商。舉技無不佳。胡舞最所長。老胡寄篋中。復有奇樂章。賫持數萬里。願以奉聖皇。乃欲次第說。老耄多所忘。但願明陛下。壽千萬歲。歡樂未渠央。﹝○《樂府詩集》五十一。《詩紀》八十九。﹞

【還田舍詩】

薄遊久已倦。歸來多暇日。未鑿武陵巖。先開仲長室。松篁日月長。蓬麻歲時密。心存野人趣。貴使容吾膝。況玆薄暮情。髙秋正蕭瑟。﹝○文苑英華三百十九。《詩紀》八十九。﹞

陸倕

﹝倕。字佐公。吳郡人。仕齊歷竟陵王議曹從事參軍﹑廬陵王法曹行參軍。梁天監初。爲安成王外兵參軍﹑臨川王東曹掾。遷太子庶子﹑國子博士﹑中書侍郎。擢爲吏部郎。參選事。出爲尋陽太守。復除國子博士﹑守太常卿。普通七年卒。年五十七。有集十四卷。﹞

【釋奠應令詩】〖九章○一﹑二﹑三各章脫。四章殘。〗

����。�付規矩。乃據石稚。言藏金斧。方�深雪。載調淮雨。樂駕中和。詩同下武。

巍巍儲後。實等生靈。克岐克嶷。夙智早成。無論嶽跱。豈匹泉A50。﹝按卽淳字。﹞桂宮恧譽。蘭殿慚聲。

鼓宗式訓。成均戒典。將弘四術。且陳三善。周膠聿建。虞庠載闡。博習方親。離經向辯。

碩學如市。髙生間出。濟濟橫經。祁祁負袠。文參孔囿。玄遊老室。先易後難。功倍師逸。

奠采貽誥。器幣有章。紊維旣弛。絕典還光。庭陳宿設。階列周張。禮充羈偶。物盛員方。

景屬遵暮。惟時栗烈。夜露方塗。朝流己折。鏗鏘萃止。肅雍在列。顧省無庸。徒然浮竊。﹝○文館詞林百六十。﹞

【和昭明太子鐘山解講詩】

終南鄰漢闕。髙掌跨周京。復此虧山嶺。穹窿距帝城。當衢啟珠館。臨下構山楹。南望窮淮漵。北眺盡滄溟。步檐廣弘明集作擔。注云。三本﹑宮本作檐。時中宿。飛階或上徵。网戶圖雲气。龕室畫仙靈。副君憐世网。廣命萃人英。道筵終後說。鑾轡出郊坰。雲峯響流吹。松野映風旌。睿心嘉杜若。神藻茂琳瓊。多謝先成敏。空頒後乘榮。﹝○廣弘明集三十。《詩紀》九十。﹞

【以詩代書別後寄贈詩】

余本水鄕士。閉門江海隅。時逢世道泰。蹇足步髙衢。名成宦𨿽立。效微功日疏。入仕乘肥馬。出守擁髙車。關門遊昔吏。遷亭有故書。江派資賢牧。宗英出建旟。不勞王布鼓。無賴露田車。弼政非責實。求名已課虛。長卿病猶在。修齡疾未祛。詎知亭長肉。寧掛府丞魚。不能未能止。內訟慚諸已。黽勉從王事。纚舟出淮泗。朋故遠追尋。暝宿淸江陰。明旦一分手。翻飛各異林。歸舟隨岸曲。猶聞歌棹音。行者日超遠。誰見別離心。夕次冽洲岸。明登慈姥岑。水流多回復。余歸良未尋。江關寒事早。夜露傷秋艸。心屬姑蘇臺。目送邯鄲道。葭葦日蒼蒼。親知愼早涼。劉兄消渴病。休攝戒無良。殷弟癲眩疾。行止避風霜。劉侯有餘冷。宜餌陟釐方。伏子多風咳。門冬幸易將。率更愛雅體。體弱思自彊。吏曹勉玉潤。諷議勗金相。比部多暇日。奚用肆龍章。建徳何爲者。無墮無人鄕。記室朋從暇。露蠍附行商。議曹坐朝罷。尺板嗣徽芳。雙棲成獨宿。俱飛忽異翔。眷言思親友。沈思結中腸。追惟疇昔時。朝府多歡暇。薄暮塵埃靜。飛蓋遙相迓。李郭或同舟。潘夏時方駕。娛談終美景。敷文永淸夜。促膝豈異人。戚戚皆朋婭。今者一乖離。漼然心事差。山川望猶近。便似隔天涯。玉躬子加護。昭質余未虧。八行思自勉。一札望來儀。﹝○文苑英華二百四十七。《詩紀》九十。又《類聚》二十一作贈京邑僚友詩。引隅﹑衢﹑早﹑艸﹑道﹑暇﹑迓﹑駕﹑夜﹑婭十韻。《禦覽》四百十作贈京邑僚友詩。引衢﹑早﹑艸﹑道﹑駕﹑夜﹑婭七韻。﹞

【贈任昉詩】

〖南史曰﹕昉爲禦史中丞。後進皆宗之。時有彭城劉孝綽﹑劉苞﹑劉孺。吳郡陸倕﹑張率。陳郡殷蕓。沛國劉顯及到漑﹑到洽。車軌日至。號曰蘭臺聚。〗

和風雜美气。下有眞人遊。壯矣荀文若。賢哉陳太丘。今則蘭臺聚。萬古信爲儔。任君本達識。張子復淸修。旣有絕塵到。復見黃中劉。﹝○南史到漑傳。《詩紀》九十。﹞

陸罩

﹝罩。字洞元。吳郡人。仕梁爲太子中庶子﹑掌管記。大同十年。以母老求去。母歿後。位終光祿卿。﹞

【采菱曲】

參差雜荇枝。田田競荷密。轉葉任香風。舒花影流日。戲鳥波中蕩。遊魚菱下出。不與文王嗜。羞持比萍實。﹝○《類聚》八十二作采菱詩。《樂府詩集》五十一。《詩紀》九十。﹞

【奉和往虎窟山寺詩】〖和簡文。〗

雞鳴動睟駕。柰苑眷晨遊。朱鑣陵九達。靑蓋出層樓。歲華滿方岫。虹彩被春洲。葆吹臨風遠。旌羽映九斿。喬枝隱修逕。曲澗聚輕流。徘徊花艸合。瀏亮鳥聲遒。金盤響淸梵。湧塔應鳴桴。慧云方靡靡。法水正悠悠。實歸徒荷教。信解愧難徑。﹝○廣弘明集三十。《詩紀》九十。﹞

【閨怨詩】

自憐斷帶日。偏恨分釵時。畱步惜余影。含意結愁眉。徒知今異昔。空使怨成思。欲以別離思。獨向蘼蕪悲。﹝○爲聚三十二。《詩紀》九十。﹞

【詠笙詩】

管淸羅袖拂。響合絳唇吹。含情應節轉。逸態逐聲移。所美周王子。弄羽一參差。﹝○《類聚》四十四。《初學記》十六及文苑英華二百十二作陸罕。《詩紀》九十。﹞

紀少瑜

﹝少瑜。字幼瑒。秣陵人。爲晉安國中尉。大同七年爲東宮學士。除武陵王記室參軍。﹞

【遊建興苑詩】

丹陵抱天邑。紫淵更上林。銀臺懸百仞。玉樹起千尋。水流冠蓋影。風揚歌吹音。踟躕憐拾翠。顧步惜遺簪。日落庭光轉。方幰屢移陰。終言樂未極。不道愛黃金。﹝○玉臺新詠八。《初學記》二十四。《樂府詩集》七十五作建興苑。萬花谷後二十五作紀少瑜詩。《詩紀》九十二。﹞

【擬吳均體應教詩】

庭樹發春輝。遊人競下機。卻匣擎歌扇。開箱擇舞衣。桑萎不復惜。看花遽將夕。自有專城居。空持迷上客。﹝○玉臺新詠八。《詩紀》九十二。﹞

【月中飛螢詩】

遠度時依幕。斜來如畏窗。向月光還盡。臨池影更雙。﹝○《初學記》三十。文苑英華三百二十九。《詩紀》九十二。﹞

【春日詩】

愁人試出牖。春色定無窮。參差依网日。澹蕩入簾風。落花還繞樹。輕飛去隱空。徒令玉箸迹。雙乘明鏡中。﹝○玉臺新詠八。﹞

【詠殘燈詩】

殘燈猶未滅。將盡更揚輝。惟餘一兩焰。才得解羅衣。﹝○玉臺新詠十。《類聚》八十。《初學記》二十五。萬花谷續八。《詩紀》九十二。﹞

張率

﹝率。字士簡。吳郡人。仕齊歷著作佐郎﹑太子舍人﹑尙書殿中郎﹑太子洗馬。梁臺建。爲相國主簿。天監初爲鄱陽王友。遷司徒謝朏掾。進祕書丞。歷中權建安王中記室參軍﹑云麾晉安王中記室。除中書侍郎。復爲晉安王宣惠諮議。領江陵令。隨府遷江州諮議﹑領記室。出監豫章臨川郡。除太子僕﹑司徒右長史﹑揚州別駕。又遷太子家令﹑黃門郎。出爲新安太守。大通元年卒。年五十三。有文衡十五卷﹑集三十八卷。﹞

【短歌行】〖四言〗

君子有酒。小人鼓缶。乃布長筵。式宴親友。盛壯不畱。容華易朽。如彼槁葉。有似過牖。往日莫淹。來期無久。秋風悴林。寒蟬鳴柳。悲自別深。歡田會厚。豈云不樂。與子同壽。我酒旣盈。我肴伊阜。短歌是唱。孰知身後。﹝○《樂府詩集》三十。《詩紀》七十九。﹞

【遠期】〖以下五言。〗

遠期終不歸。節物坐將變。白露愴單衣。秋風息團扇。誰能久別離。他鄕且異縣。浮雲蔽重山。相望何時見。寄言遠期者。空閨淚如霰。﹝○玉臺新詠六。《樂府詩集》十八。《詩紀》七十九。又《類聚》四十二引變﹑縣﹑見三韻。﹞

【對酒】

對酒誠可樂。此酒復芳醇。如華良可貴。似乳更堪珍。何當畱上客。爲寄掌中人。金樽淸復滿。玉椀亟來親。誰能共遲暮。對酒惜芳辰。君歌尙未罷。卻坐避梁塵。﹝○玉臺新詠六。文苑英華百九十五。《樂府詩集》二十七。《詩紀》七十九。又《類聚》四十二作當對酒。引醇﹑珍﹑辰﹑塵四韻。﹞

【日出東南隅行】

朝日照屋梁。夕月懸洞房。專遽自稱艷。獨�伊覽光。𨿽資自然色。誰能棄薄妝。施著見朱粉。點畫示赬黃。含貝開丹吻。如羽發淸陽。金碧旣簪珥。綺縠復衣堂。方領備虫彩。曲裙雜鴛鴦。手操獨繭緒。唇凝脂燥黃。﹝○《樂府詩集》二十八。《詩紀》七十九。﹞

【相逢行】

相逢夕陰街。獨趨尙冠裏。髙門旣如一。甲第復相似。憑軾日欲昏。何處訪公子。公子之所在。所在良易知。靑樓出上路。漸臺臨曲池。堂上撫流徽。雷樽朝夕施。橘柚芬華實。朱火燎金枝。兄弟兩三人。冠佩紛陸離。朝從禁中出。車騎並驅馳。金鞍馬腦勒。聚觀路傍兒。入門一顧望。鳧鵠有雄雌。雄雌各數千。相鳴戲羽儀。並在東西立。羣次何離離。大婦刺方領。中婦抱嬰兒。小婦尙嬌稚。端坐吹參差。丈夫無遽起。神鳳且來儀。﹝○玉臺新詠六。《樂府詩集》三十四。《詩紀》七十九。又《類聚》四十一引裏﹑似﹑子﹑知﹑池﹑離﹑馳﹑兒﹑兒﹑差﹑儀十一韻。﹞

【走馬引】

良馬龍爲友。玉珂金作羈。馳騖宛與洛。半驟復半馳。倏忽而千里。光景不及移。九方惜未見。薛公寧所知。斂轡且歸去。吾畏路傍兒。﹝○文苑英華二百九。《樂府詩集》五十八。《詩紀》七十九。﹞

【滄海雀】

大雀與黃口。來自滄海區。淸晨啄原粒。日夕依野株。𨿽憂鷙鳥擊。長懷沸鼎虞。況復隨時起。翻飛不可拘。寄言挾彈子。莫賤隋侯珠。﹝○文苑英華二百六。《樂府詩集》六十八。《詩紀》七十九。﹞

【楚王吟】

章臺迎夏日。夢遠感春條。風生竹籟響。云垂艸綠饒。相看重束素。惟欣爭細腰。不惜同從理。但使一聞韶。﹝○《樂府詩集》二十九。《詩紀》七十九。﹞

【淸涼】

登臺待初景。帳殿藹余晨。羅帳夕風濟。淸气尙波人。長簟涼可仰。平莞溫未親。幸願同枕席。爲君橫自陳。﹝○《樂府詩集》七十四。《詩紀》七十九。﹞

【玄云】

壞陣壓峨壠。遮窗暗思扉。映日斜生海。跨樹似鵬飛。夢山妾已去。落靨何由歸。﹝○《樂府詩集》十八。《詩紀》七十九。﹞

【白紵歌九首】〖七言〗

歌兒流唱聲欲淸。舞女趁節體自輕。歌舞並妙會人情。依弦度曲婉盈盈。揚蛾爲態誰目成。﹝○玉臺新詠九。文苑英華百九十三。《樂府詩集》五十五。《詩紀》七十九。﹞

妙聲屢唱輕體飛。流津染面散芳菲。俱動齊息不相違。令彼嘉客澹忘歸。時久玩夜明星稀。﹝○玉臺新詠九。《樂府詩集》五十五。《詩紀》七十九。﹞

日暮搴門望所思。風吹庭樹月入帷。涼陰旣滿艸虫悲。誰能離別長夜時。流嘆不寢淚如絲。與君之別終何知。﹝文苑作如。《詩紀》云。一作如。○文苑英華百九十三。《樂府詩集》五十五。《詩紀》七十九。﹞

秋風鳴條露垂葉。空閨光盡坐愁妾。獨向長夜淚承睫。山髙水深路難涉。望君光景何時接。﹝○同上﹞

遙夜方遠時旣寒。秋風蕭瑟白露團。佳期不待歲欲闌。念此遲暮獨無歡。鳴弦流管增長嘆。夜寒湛湛夜未央。華燈空爛月懸光。從風衣起發芬香。爲君起舞幸不忘。﹝○《樂府詩集》五十五。《詩紀》七十九。﹞

列坐華筵紛羽爵。淸曲未終月將落。歌舞及時酒常酌。無令朝露坐銷鑠。﹝○同上﹞

愁來夜遲猶嘆息。撫枕思君終反仄。金翠釵環稍不飾。霧縠流黃不能織。但坐空閨思何極。欲以短書寄飛翼。﹝○同上﹞

遙夜忘寐起長嘆。但望雲中雙飛翰。明月入牖風吹幔。終夜悠悠坐申旦。誰能知我心中亂。終然有懷歲方晏。﹝○文苑英華百九十三。《樂府詩集》五十五。《詩紀》七十九。﹞

【長相思二首】〖雜言〗

長相思。久離別。美人之遠如雨絕。獨延佇。心中結。望云云去遠。望鳥鳥飛滅。空望終若斯。珠淚不能雪。﹝○玉臺新詠九。文苑英華二百二。《樂府詩集》六十九。又《類聚》四十二引別﹑絕﹑結﹑滅四韻。﹞

長相思。久別離。所思何在若天垂。郁陶相望不得知。玉階月夕映。羅幃風夜吹。長思不能寢。坐望天河移。﹝○玉臺新詠九。《類聚》四十二。文苑英華二百二。《樂府詩集》六十九。《詩紀》七十九。﹞

【詠霜詩】

駟見視乾度。鐘鳴測地機。秋冬交代序。申霜白綏綏。原野生暮靄。階墀散夕霏。徘徊總嚴气。悵望淪淸輝。平臺寒月色。池水愴風威。凝陰同䢐夜。遰雁獨歸飛。縈叢亂蕪絕。繁林紛已稀。貞松非受令。芳艸徒具腓。﹝○《初學記》二。文苑英華百五十六。《詩紀》七十九。﹞

【太廟齊夜詩】

潔齋謝紛華。寂寥淸廟靜。肅襟視牲盛。端服侍嚴省。﹝○《初學記》十三。《詩紀》七十九。﹞

【詠躍魚應詔詩】

戢鱗隱繁藻。頒首承淥漪。何用遊溟澥。且躍天淵池。﹝○《初學記》三十。《詩紀》七十九。○逯按。明本《初學記》無此詩。今從宋本。﹞

到洽

﹝洽。字茂沿。漑弟。天監元年爲太子舍人。二年。遷司徒主簿。歷尙書殿中郎﹑太子中舍人。十二年。

出爲臨川內史。十四年。入爲太子家令。遷給事黃門郎。十六年。遷太子中庶子。普通元年爲尙書吏部郎。五年。遷給事黃門侍郎。領尙書左丞。六年。遷禦史中丞。號爲勁直。七年。出爲尋陽太守。大通元年卒於郡。年五十一。有集十五卷。﹞

【贈任昉詩】〖八章〗

獸生文蔚。鳳亦五色。絢彩火然。豈由畫飾。猗歟若人。不扶自直。數仞難窺。萬頃誰測。

四教必修。九徳斯備。往行前言。多識罔匱。一見口傳。暫聞心記。生知之敏。昔餐今至。

藝不兼遊。擇其從善。苞羅載籍。絕妙虫篆。該綜名實。憲章朝典。不體良才。孰營心辯。

在昔未遘。乃眷伊人。余未倒屣。先枉淸塵。顧慚菲薄。徒招好仁。傾蓋已舊。久敬彌親。

範張交好。升堂拜母。亦蒙吾賢。此眷之厚。恩猶弟兄。義實朋友。豈云徳招。信玆善誘。

欣遇以來。四載斯日。運謝如流。時焉歲聿。月次旣窮。星回已畢。玄象晝昏。明庶曉疾。

妍拙不齊。方員各取。子登王朝。爲代規矩。余棲一丘。臥痾靜處。同盡性分。殊塗嘿語。

得於神遇。相忘道術。若水之淡。乃同膠漆。豈寄呴濡。方申綢密。在心爲志。非詩奚述。﹝○文館詞林百五十八。﹞

【答祕書丞張率詩】〖八章〗

東南季子。上國賈生。會稽竹箭。嶧陽孤莖。物產因地。品賦斯徵。孰若兼美。羽儀上京。

上京羽儀。十紀鴻漸。竹待羽栝。木資刳剡。皎皎素絲。涅而不染。晨雞靡暄。徑寸誰掩。

豫樟之生。誰能先識。山衡野虞。偶知所植。百尺無枝。何枉斯直。靑冥聳翰。丹屑拂翼。

爾日聞聲。余稱傾蓋。事以年殊。理因義會。我好春蘭。子歡秋艾。蘭艾旣辯。春秋交害。

在昔壯年。嘗怪長老。殷勤好少。忘年愛寶。於今念玆。苟求懷抱。綺繻素褐。何傷交道。

前有元幹。置左置右。後有弘度。流分四部。爰在伊人。蔚爲舉首。余掌司直。有謬蘭莠。

余旣遲暮。傷玆歲聿。迫以賤事。且嬰老疾。子有儔年。方賒來日。𨿽無事焉。寧忘蓬蓽。

寤言安適。懷人在斯。九重窈窕。長安莫窺。旣迅千里。玉策金羈。且息望美。自事衰疲。﹝○文館詞林百五十八。﹞

梁詩卷十四

傅昭

﹝昭。字茂遠。北地靈州人。仕齊。官至通事舍人。梁初。歷黃門侍郎﹑禦史中丞。天監六年。出爲尋陽太守。累遷步兵校尉﹑左民尙書﹑安成內史。十二年爲祕書監。十四年。遷太常卿。普通五年。遷散騎常侍。大通二年卒。年七十五。﹞

【恭職北郊詩】

皇猷屬穹昊。至徳邁深淵。禋望沿禮舉。咸秩資化宣。端職恭瘞祀。飭躬奉嚴蠲。淑气符首節。光風臨上年。﹝○《初學記》十三。萬花谷後十七。《詩紀》八十九。﹞

裴子野

﹝子野。字幾原。河東聞喜人。仕齊。歷王國常侍﹑右軍參軍。梁天監中。除右軍安成王參軍。出爲諸曁令。徵拜著作郎。遷中書侍郎。大通初。轉鴻臚卿。中大通二年卒。年六十二。有喪服傳一卷﹑宋略二十卷﹑續裴氏家傳二卷﹑眾僧傳二十卷﹑集十四卷。﹞

【答張貞成臯詩】

匈奴時未滅。連年被甲兵。明君思將帥。方聽鼓鼙聲。吾生恣逸翮。撫劍起䢐徵。非徒慕辛季。聊欲逞良平。出車旣方軌。絕幕且橫行。豈伊長纓系。行見黃河淸。𨿽令懦夫勇。念別猶有情。感子盈編贈。握玩以爲榮。跂子振旅凱。含毫備勒銘。﹝文苑作成。注云。一作銘。○《類聚》三十一。文苑英華二百四十作答張眞威臯。又注云。威一作成。《詩紀》九十。﹞

【詠雪詩】

飄颻千里雪。倏忽度龍沙。從云合且散。因風捲復斜。拂艸如連蝶。落樹似飛花。若贈離居者。折以代瑤華。﹝○《類聚》二。《初學記》二。文苑英華百五十四。《詩紀》九十。﹞

【上朝值雪詩】

沐雪款千門。櫛風朝萬戶。集霰渝丹黻。流雲飄繡柱。滴瀝垂土膏。闌干懸石乳。﹝○《類聚》二。《詩紀》九十。﹞

梁昭明太子蕭統

﹝統。字徳施。武帝長子。天監元年。立爲皇太子。中大通三年卒。年三十一。謚曰昭明。有正序十卷﹑文章英華二十卷﹑《文選》三十卷﹑集二十卷。﹞

【樂府】

【有所思】〖《詩紀》云。玉臺作庾肩吾。〗

公子遠於隔。乃在天一方。望望江山阻。悠悠道路長。別前秋葉落。𨿽後春花芳。雷嘆一聲響。雨淚忽成行。悵望情無極。傾心還自傷。﹝○本集一。文苑英華二百二。《樂府詩集》十七。《詩紀》六十六。﹞

【相逢狹路間】

京華有曲巷。巷曲不通輿。道逢一俠客。緣路問君居。君居在城北。可尋復易知。朱門間皓壁。刻桷映晨離。階植若華艸。光景逐飆移。輕幰委四屈。蘭膏然百枝。長子飾靑紫。中子任以貲。小子始總角。方作啼弄兒。三子俱入門。赫奕盛羽儀。驊驑服衡轡。白玉鏤嗁羈。容止同規矩。賓從盡恭卑。雅鄭時間作。孤竹乍參差。云翔雜水宿。弄吭滿淸池。歡樂無終極。流目豈知疲。門下非毛遂。坐上盡英奇。大婦成貝錦。中婦飭粉絁。小婦獨無事。理曲步檐垂。丈人暫徙倚。行使流風吹。﹝○本集一。《樂府詩集》三十四。《詩紀》六十六。﹞

【三婦艷】

大婦舞輕巾。中婦拂華茵。小婦獨無事。紅黛潤芳津。良人且髙臥。方欲薦梁塵。﹝○本集一。《樂府詩集》三十五。《詩紀》六十六。﹞

【飲馬長城窟行】〖《詩紀》云。一云擬靑靑河畔艸。〗

亭亭山上柏。悠悠遠行客。行客行路遙。故鄕日迢迢。迢迢不可見。長望涕如霰。如霰獨畱連。長路邈綿綿。胡馬愛北風。越燕見日喜。蘊此望鄕情。沈憂不能止。有朋西南來。投我用木李。並有一札書。行止風雲起。扣封披書札。書札竟何有。前言節所愛。後言別離久。﹝○本集一。《詩紀》六十六。﹞

【長相思】

相思無終極。長夜起嘆息。徒見貌嬋娟。寧知心有憶。寸心無以因。願附歸飛翼。﹝○本集一。文苑英華二百二。《樂府詩集》六十九。《詩紀》六十六。﹞

【將進酒】

洛陽輕薄子。長安遊俠兒。宜城溢渠碗。中山浮羽卮。﹝○本集一。文苑英華百九十五。《詩紀》六十六。﹞

【上林】

千金騕褭騎。萬斥流水車。爭遊上林裏。髙蓋逗春華。﹝本集作花。○本集一。《樂府詩集》七十七。《詩紀》六十六。﹞

【詩】

【示徐州弟詩】〖四言〗

〖《詩紀》云。掃梁書本紀。簡文帝以天監十七年爲云麾將軍﹑南徐州刺史。〗

載披經籍。言括典墳。郁哉元气。煥矣天文。二儀肇建。淸濁初分。粵生品物。乃有人倫。

人倫惟何。五常爲性。因以泥黑。猶麻違正。違仁則勃。弘道斯盛。友於兄弟。是亦爲政。

伊予與爾。共气分軀。顧昔髫發。追惟綺襦。綢繆紫掖。興寢每俱。朝遊靑瑣。夕步彤廬。

惟皇建國。疏爵樹親。旣固盤石。亦濟蒸人。亦有行邁。去此洛濱。自玆厥後。分折已頻。

濟河之隔。載離寒暑。甫旋皇邑。遽臨荊楚。分手澄江。中心多緒。形反桂宮。情畱蘭渚。

有命自天。亦䢐夢菀。欣此同席。歡焉忘飯。九派仍臨。三江未反。滔滔不歸。悠悠斯遠。

長贏屆節。令弟旋玆。載睹玉質。我心則夷。逍遙玉戶。攜手丹墀。方符昔語。信矣怡怡。

宴居晝室。靖眺銅池。三墳旣覽。四始兼摛。嘉肴玉俎。旨酒金卮。陰陰色晚。白日西移。

西移已夕。華燭云景。屑屑風生。昭昭月影。髙宇旣淸。虛堂復靜。義府載陳。玄言斯逞。

綸言遄降。伊爾用行。有行安適。義乃維城。載脂朱轂。亦抗翠旌。惄如朝饑。獨鐘予情。

遠於將之。爰適上菀。靄靄云浮。曖曖景晚。予嘆未期。爾悲將遠。日夕解袂。鳴笳言反。

言反甲館。雨面莫收。予若西嶽。爾譬東流。興言思此。心焉如浮。玉顏𨿽阻。金相嗣丘。﹝○文館詞林百五十二。又《類聚》二十一﹑《詩紀》六十六並引池﹑摛﹑靜﹑逞四韻。﹞

【詒明山賓詩】〖以下五言。〗

〖南史曰﹕明山賓。平原鬲人。先爲統州刺史。入爲東宮學士。兼國子祭酒。昭明太子聞其築室未就。有令曰﹕明祭酒出撫大藩。擁旄推轂。珥金拖紫。而恆事屢空。構宇未成。今送薄助。並詒以《詩》曰﹕〗

平仲古稱奇。夷齊昔擅美。令則挺伊賢。東秦固多士。築室非道傍。置宅歸仁裏。庚桑方有系。原生今易擬。必來三徑人。將招五經士。﹝○梁書明山賓傳。南史明山賓傳。《詩紀》六十六。﹞

【春日宴晉熙王詩】〖《詩紀》云。此詩見藝文《類聚》。考南史。梁時無晉熙王。疑藝文誤也。〗

百六鐘期數。三七厄時中。國難悲如毀。親離嘆數窮。藩哲遊沮夢。揚化撫邊戎。幸玆同宴醑。引滿愛樽空。﹝○《類聚》二十九。《詩紀》六十六。○逯按。詩言國難云云。當作於侯景亂梁以後。是時昭明已死。不得有詩。考梁元帝稱制江陵。封簡文帝子大圜爲晉熙王。事見《周書》大圜傳。則此乃元帝之作。是時正值國難。諸王爭位。故詩云云。﹞

【宴闌思舊詩】

孝若信儒雅。稽古文惇淳。茂沿實俊朗。文義縱橫陳。佐公持方介。才學罕爲鄰。灌蔬實溫雅。摛藻每淸新。余非狎異者。惟舊且懷仁。綢繆似河曲。契闊等漳濱。如何離災盡。眇漠同埃塵。一起應劉念。泫泫欲沾巾。﹝○本集二。《詩紀》六十六。﹞

【詠山濤王戎詩二首】〖並序〗

顏生五君詠不取山濤﹑王戎。余聊詠之焉。

山公弘識量。早廁竹林歡。聿來值英主。身遊廊廟端。位隆五教職。才周五品官。爲君翻已易。居臣良不難。﹝○本集二。《詩紀》六十六。﹞

浚充如蕭散。薄莫至中臺。徵神歸鑑景。晦行屬聚財。嵇生襲玄夜。阮籍變靑灰。畱連追宴緒。壚下獨徘徊。﹝○同上﹞

【和武帝遊鐘山大愛敬寺詩】

唐遊薄汾水。周載集瑤池。豈若欽明後。回鸞鷲嶺岐。神心鑑無相。仁化育有爲。以玆慧日照。復見法雨垂。萬邦躋仁壽。兆庶滌塵羈。望云𨿽可識。日用豈能知。鴻名冠子姒。徳澤邁軒羲。班班仁獸集。匹匹翔鳳儀。善遊玆勝地。玆嶽信靈奇。嘉木互紛札。層峯郁蔽虧。丹藤繞垂幹。綠竹蔭淸池。舒華匝長阪。好鳥鳴喬枝。霏霏慶雲動。靡靡祥風吹。穀虛流鳳管。野綠映丹麾。帷宮設廛外。帳殿臨郊垂。俯同南風作。斯文良在斯。伊臣限監國。卽事阻陪隨。顧惟實庸菲。衝薄竟奚施。至理從興羨。終然類管窺。上聖良善誘。下愚慚不移。﹝○本集一。詩集紀六十六。﹞

【開善寺法會詩】

棲烏猶未翔。命駕出山莊。詰屈登馬嶺。回互入羊腸。稍看原藹藹。漸見岫蒼蒼。落星埋遠樹。新霧起朝陽。陰池宿早雁。寒風催夜霜。玆地信閒寂。淸曠惟道場。玉樹琉璃水。羽帳郁金牀。紫柱珊瑚地。神幢明月璫。牽蘿下石磴。攀桂陟松梁。澗斜日欲隱。煙生樓半藏。千祀終何邁。百代歸我皇。神功照不極。睿鏡湛無方。法輪明暗室。慧海渡慈航。塵根久未洗。希沾垂露光。﹝○廣弘明集三十。《詩紀》六十六。﹞

【同泰僧正講詩】〖並序〗

大正以貞欲兼解。郁爲善歌。琎師以行有餘力。緣懷繼響。余自法席旣闌。便思和寂。杼軸二年。濡翰兩器。大正今春復爲同泰建講。法輪將半。此作方成。所以物色不同。序事或異。

放光聞鷲嶽。金牒祕香城。窮源絕有際。離照歸無名。若人聆至寂。寄說表眞冥。能令梵志遣。亦使羣魔驚。寶珠分水相。須彌會色形。學徒均染氎。遊士譬春英。伊予寡空智。徒深愛怯情。舒金起祗苑。開筵慕肅成。年鐘儵從變。弦望聚舒盈。今開火林聚。淨土接承明。掖影連髙塔。法鼓亂嚴更。雷聲芳樹長。月出地芝生。已知法味樂。復悅玄言淸。何因動飛轡。暫使塵勞輕。﹝○本集一。《詩紀》六十六。又《類聚》七十六引城﹑名﹑冥﹑驚﹑明﹑更﹑生﹑淸﹑輕九韻。﹞

【鐘山解講詩】

淸宵出望園。詰晨屆鐘嶺。輪動文學乘。笳鳴賓從靜。暾出巖隱光。月落林余影。札紛八桂密。坡陁再城永。伊予愛丘壑。登髙至節景。迢遞睹千室。迆邐觀萬頃。卽事已如斯。重玆遊勝境。精理旣已詳。玄言亦兼逞。方知蕙帶人。囂虛成易屏。眺瞻情未終。龍鏡忽遊騁。非曰樂逸遊。意欲識箕潁。﹝一集作其穎。○本集二。《詩紀》六十六。又《類聚》七十六引靜﹑影﹑逞三韻。﹞

【玄圃講詩】

白藏气已暮。玄英序方及。稍覺螿聲淒。轉聞鳴雁急。穿池狀浩汗。築峯形嶪岌。旰云緣宇陰。晚景乘軒入。風來幔影轉。霜流樹條濕。林際素羽翾。漪間赬尾吸。試欲遊寶山。庶使﹝《類聚》《詩紀》作攸。﹞

信根立。名利白巾談。筆札劉王給。玆樂逾笙磬。寧止消悁。邑。𨿽娛惠有三。終寡聞知十。﹝○本集二。《詩紀》六十六。又《類聚》七十六引立﹑十二韻。﹞

【東齋聽講詩】

昔聞孔道貴。今睹釋花珍。至理乃悟寂。承稟實能仁。示教𨿽三徹。妙法信平均。信言主鄙俗。延情方慕眞。庶玆祛八倒。冀此遣六塵。良思大車道。方願寶船津。長延永生肇。庶廗諒徐陳。是節朱明季。灼爍治渠新。霏云出翠嶺。涼風起靑蘋。旣餐甘露旨。方欲書諸紳。﹝○本集二。《詩紀》六十六。又《類聚》七十六引塵﹑津﹑紳三韻。﹞

【講席將畢賦三十韻詩依次用】

法苑稱嘉柰。慈園羨修竹。靈覺相招影。神仙共棲宿。慧言絕已久。煩勞多累蓄。因玆闡慧云。欲使心塵伏。八水潤焦芽。三明啟羣目。寶鐸旦參差。名香晚芬郁。暫捨六龍駕。微祛二鼠蹙。意樹發空花。心蓮吐輕馥。諭斯滄海變。譬彼庵羅熟。妙智方縟錦。深詞同霧縠。善學同梵爪。眞言異銅腹。逶迆合蓋城。葳蕤布金郁。珠華蔭八溪。玉流通九谷。靑禽乍下上。云雁飛翻覆。髙談屬時勝。寡聞終自恧。日麗鴛鴦瓦。風度蜘蟵屋。落花散遠香。霏云捲遙族。曠濟同象園。中乘如佇獨。後焰難堅明。初心易驚縮。應當離花水。無令乖七木。投巖不足貴。棘林安可宿。器月希畱影。心灰庶方撲。視愛同采蜂。遊善如原菽。八邑仙人山。四寶神龍澳。藥樹永繁稠。禪枝詎凋摵。以玆說聞道。庶此優馳逐。願追露寶車。脫屣親推轂。﹝○本集二。廣弘明集三十。《詩紀》六十六。又《類聚》七十六作參講席將訖詩。引目﹑郁﹑蹙﹑馥四韻。﹞

【晚春詩】〖《詩紀》云。此詩玉臺﹑藝文並作簡文。昭明集亦載之。然語殊不類也。〗

紫蘭初葉滿。黃鶯弄始稀。石蹲還似獸。蘿長更勝衣。水曲文魚聚。林暝雅鳥飛。渚蒲變新節。巖桐長舊圍。風花落未已。山齋開夜扉。﹝○本集二。《類聚》三作簡文帝。《初學記》三作簡文帝。文苑英華百五十七作簡文帝。《詩紀》六十六。﹞

【林下作妓詩】〖《詩紀》云。玉臺作簡文。《初學記》作昭明。昭明集亦載。〗

炎光向夕斂。徙宴臨前池。泉將影相得。花與面相宜。篪聲如鳥弄。舞袖寫風枝。歡樂不知醉。千秋長若斯。﹝○本集二。玉臺新詠七作梁簡文帝林下妓。《初學記》十五。文苑英華二百十三作和林下詠妓應令。《詩紀》六十六。﹞

【擬古詩】

晨風被庭槐。夜露傷階艸。霧苦瑤池黑。霜凝丹墀皓。疏條索無陰。落葉紛可掃。安得紫芝術。終然獲難老。﹝○本集二。《詩紀》六十六。﹞

【賦書帙詩】

擢影免園池。抽莖淇水側。朝映出嶺雲。莫聚飛歸翼。幸雜緗囊用。聊因班女織。一合軒羲曲。千齡如可卽。﹝○本集二。《詩紀》六十六。又《類聚》五十五作詠書帙詩。引側﹑織二韻。﹞

【詠同心蓮詩】

江南采蓮處。照灼本足觀。況等連枝樹。俱耀紫莖端。同逾並根艸。雙異獨鳴鸞。以玆代萱艸。必使愁人歡。﹝○本集二。《詩紀》六十六。﹞

【詠彈箏人詩】

故箏猶可惜。應度幾人邊。塵多澀移柱。風燥脆調弦。還作三洲曲。誰念九重泉。﹝○本集二。《初學記》十六。文苑英華二百十二。《詩紀》六十六。﹞

【餞庾仲容詩】

〖梁《書》曰﹕仲容先爲太子舍人。後除安成王中記室。當出隨府。皇太子以舊恩特隆。餞宴賜詩。時輩榮之。〗

孫生陟陽道。吳子朝歌縣。未若樊林華。置酒臨髙殿。﹝○梁書庾仲容傳。南史庾仲容傳。《詩紀》六十六。﹞

【貌雪詩】〖六言〗

旣同摽梅英散。復似太谷花飛。密如公超所起。皓如淵客所揮。無羨昆巖列素。豈匹振鷺羣歸。﹝《詩紀》作飛。○本集二。《詩紀》六十六。﹞

【示云麾弟】〖七言〗

白雲飛兮江上阻。北流分兮山風舉。山萬仞兮多髙峯。流九派兮饒江渚。山岧峣兮乃逼天。云微濛兮後興雨。實覽歷兮此名地。故遨遊兮玆勝所。爾登陟兮一長望。理化顧兮忽憶予。想玉顏兮有目中。徒踟躕兮增延佇。﹝○《類聚》二十八。《詩紀》六十六。﹞

【擬古詩】〖《詩紀》云。見昭明集。玉臺作簡文。○以下雜言。〗

窺紅對鏡斂雙眉。含愁拭淚坐相思。念人一去許多時。眼語笑靨近來情。心懷心想甚分明。憶人不忍語。銜恨獨吞聲。﹝○本集二。玉臺新詠九作梁簡文帝。《詩紀》六十六。﹞

【大言】

觀修鵾其若轍鮒。視滄海之如濫觴。經二儀而跼蹐。跨六合以翺翔。﹝○《類聚》十九。《詩紀》六十六。﹞

【細言】

坐臥鄰空塵。憑附蟭螟翼。越咫尺而三秋。度毫釐而九息。﹝○《類聚》十九。《詩紀》六十六。﹞

【歌】〖統作七契。附此歌。〗

陽阿奏兮激楚流。望洛水兮有好仇。縱輕棹兮泛龍舟。﹝○文苑英華三百五十一。﹞

梁詩卷十五

殷蕓

﹝蕓。字灌蔬。昭明太子侍讀。累遷散騎常侍﹑左長史。直東宮學士省。大通三年卒。﹞

【詠舞詩】

斜﹝《初學記》作科。﹞身含遠意。頓足有餘情。方知難再得。所以遂傾城。﹝○《初學記》十五。《詩紀》九十。﹞

蕭琛

﹝琛。字彥瑜。蘭陵人。起家齊太學博士。王儉辟爲主簿。累遷至尙書左丞。梁初。累遷至侍中﹑金紫光祿大夫。加特進。中大通元年爲云麾將軍﹑晉陵太守。以疾自解。攺授侍中卒。年五十二。有皇覽抄二十卷。﹞

【和元帝詩】〖《詩紀》云。去丹陽尹。尹荊州。〗

妙善有兼姿。羣才成大廈。奕奕工辭賦。翩翩富文雅。麗藻若龍雕。洪才類河瀉。案牘時多暇。優遊閱典墳。儒墨自玄解。文史更區分。平臺禮申穆。兔苑接卿云。軒蓋蔭馳道。珠履忽成羣。徳音髙下被。英聲遠近聞。﹝○《類聚》五十。《詩紀》八十五。﹞

【別蕭諮議前夜以醉乖例今晝由酲敬應教詩】

落日總行轡。薄別在江幹。遊客無淹期。晨川有急瀾。分手信云易。相思誠獨難。之子兩特達。伊餘日盤桓。俟我式微歲。共賞階前蘭。﹝○《類聚》二十九作別室。古文苑四作前夜以醉乖倒今晝由酲敬應教。《詩紀》八十五。﹞

【餞謝文學詩】

執手無還顧。別渚有西東。荊吳眇何際。煙波千里通。春筍方解籜。弱柳向低風。相思將安寄。悵望南飛鴻。﹝○謝宣城詩集四。古文苑四作餞謝文學離夜。《詩紀》八十五。﹞

【詠鞞應詔】

抑揚動雅舞。擊節逗和音。卻馬旣云在。將帥止思心。﹝○《初學記》十六。《詩紀》八十五。﹞

蕭巡

﹝巡。琛子。﹞

【離合詩贈尙書令何敬容詩】

〖南史曰﹕自晉宋以來。宰相皆文義自逸。敬容獨勤庶務。貪悋。爲時所嗤鄙。時蕭琛子巡頗有輕薄才。因制卦名﹑離合等詩嘲之。亦不屑也。〗

伎能本無取。支葉復單貧。柯條謬承日。木石豈知晨。狗馬誠難盡。犬羊非易馴。斅嚬旣不似。學步孰極眞。寔由紊朝典。是曰蠹彜倫。俗化於玆鄙。人塗自此分。﹝要錄作沌。何敬容字。○《類聚》五十六。法書要錄二。《詩紀》八十五。﹞

蕭雉

﹝雉。爵裏不詳。﹞

【賦得翠石應令詩】

依峯形似鏡。構嶺勢如連。映林同綠柳。臨池亂百川。壁苔終不落。丹字本難傳。邁有東明上。來遊皆羽仙。﹝○文苑英華百六十一。﹞

何胤

﹝胤。字子季。更字胤叔。仕齊至左民尙書。梁受禪。授特進﹑右光祿大夫﹑給白衣尙書。又月給庫錢五萬。並不受。中大通三年卒。年八十六。有《周易》注十卷﹑毛詩總集六卷﹑毛詩隱義十卷﹑禮記隱義二十卷﹑禮答問五十五卷﹑注百法論十二門論各一卷。﹞

【皇太子釋奠詩】〖九章〗

靈象旣分。神皇握樞。其降曰命。有書有圖。化彰禮樂。教光典謨。五經夤序。七緯重敷。

保氏述藝。樂正奠師。良玉緣琢。務徳由諮。雅沿俗化。風移運遲。道不雲遠。否終則夷。

下武增輝。烝哉體聖。三極彜倫。九服騭政。文以止戈。學以流鏡。國崇上庠。人思下競。

昭昭儲後。悊秀克明。徽若稽古。體睿申情。往行內潔。前言外淸。紆光隆業。讓齦膠庭。

敷奧折文。悅書惇史。六詩開滯。三易機理。光耀程輝。華翻麗起。尊聖明賢。釋玆敬禮。

儀形初盥。容祗薦陳。罍鬯淸饗。俎實芳禮。登歌奏闋。有司告神。以介景福。慶無不臻。

祝史贊撤。斂圭軒燕。笙鏞列階。展聲宿縣。儛節金石。歌依越練。交袖折羽。流龠淸殿。

儐儀接贄。相詔初筵。峨峨臺弁。灼灼藩蟬。時英整笏。冑子端篇。大觀在上。於斯盛焉。

雲行雨施。品物甄流。敷榮散春。蘭芬曜秋。道洽𨿽均。蒙固難周。進垂智效。退慚山丘。﹝○文館詞林百六十。﹞

何思澄

﹝思澄。字元靜。東海郯人。安爲安成王記室。天監十五年。遷治書侍禦史。出爲秣陵令。還爲通事舍人。出爲黟縣令。中大通四年。除宣惠武陵王參軍。卒官。年五十四。文集十五卷。﹞

【奉和湘東王教班婕妤詩】

寂寂長信晚。雀聲喧洞房。蜘蛛网髙閣。駁蘚被長廊。虛殿簾帷靜。閒階花蕊香。悠悠﹞視日暮。還復守空牀。﹝○玉臺新詠六。《類聚》三十作班婕妤詩。文苑英華二百四作班婕妤怨。《樂府詩集》四十三作班婕妤。《詩紀》九十一。﹞

【擬古詩】

故交不可忘。猶蘭桂芳。新知𨿽有悅。不異茱萸香。妾有鳳雛曲。非爲陌上桑。薦君君不禦。抱瑟自悲涼﹝○玉臺新詠六。《類聚》三十二。文苑英華二百五。《詩紀》九十一。﹞

【南苑逢美人詩】

洛浦疑回雪。巫山似旦云。傾城今始見。傾國昔曾聞。媚眼隨羞合。丹唇逐笑分。風捲蒲萄帶。日照石橊裙。自有狂夫在。空持勞使君。﹝○玉臺新詠六。《類聚》十八。《詩紀》九十一。﹞

王錫

﹝錫。字公嘏。瑯邪人。與張瓚爲昭明師友。累遷吏部郎中。大通六年。年三十六。有集七卷。﹞

【大言應令詩】

欲遊五嶽。迫不得申。杖千里之木。鱠橫海之鱗。﹝○《類聚》十九。﹞

【細言應令詩】

冥冥藹藹。離朱不辧其實。步蝸角而三伏。經鍼孔而千日。﹝○《類聚》十九。﹞

劉遵

﹝遵。字孝陵。孺弟。起家著作郎﹑太子舍人。累遷晉安王記室諮議參軍﹑帶邙縣令。中大通二年。王立爲皇太子。仍除中庶子。大同元年卒。﹞

【度關山】

隴樹寒色落。塞云朝欲開。谷深鼙易響。路狹幰難回。當知結綬去。非是棄繻來。行人思顧返。道別且徘徊。願度關山鶴。勞歌立可哀。﹝○文苑英華百九十八作劉尊。《樂府詩集》二十七。《詩紀》八十八。﹞

【相逢狹路間】

春晚駕香車。交輪礙狹斜。所恐帷風入。疑傷步搖花。含羞隱年少。何因問妾家。靑樓臨上路。相期竟路賒。﹝○《樂府詩集》三十四。《詩紀》八十八。﹞

【蒲阪行】

漢使出蒲阪。去去往交河。間諜敢虧對。驂馬脫鳴珂。乍作渡瀘怨。何辭上隴歌。﹝○《樂府詩集》四十。《詩紀》八十八。﹞

【和簡文帝賽漢髙帝廟詩】

分蛇淪霸迹。提劍滅雄威。空餘淸祀處。無復瑞雲飛。仙車照丹穴。霓裳影翠微。投玦要漢女。吹管召湘妃。幸逢懷精日。豫奉沐休歸。﹝○《類聚》七十九。《詩紀》八十八。﹞

【繁華應令詩】

可憐周小童。微笑摘蘭叢。鮮膚勝粉白。﹤月曼﹥臉若桃紅。挾彈雕陵下。垂鉤蓮葉東。腕動飄香麝。衣輕任好風。幸承拂枕選。得奉畫堂中。金屏障翠帔。藍帊覆薰籠。本知傷輕薄。含詞羞自通。剪袖𨿽重。殘桃愛未終。蛾眉詎須嫉。新妝迎入宮。﹝○玉臺新詠八。《詩紀》八十八。又《類聚》三十三作繁華詩。引叢﹑紅﹑東﹑風﹑中﹑通﹑終﹑宮八韻。﹞

【從頓還城應令詩】

漢水深難渡。深潭見底淸。錦笮系鳧舸。珠竿懸翠旍。鳴笳芳樹曲。流唱采蓮聲。神遊不停駕。日暮返連營。寧顧空房晨。階下綠苔生。﹝○玉臺新詠八。《詩紀》八十八。﹞

【應令詠舞詩】

倡女多艷色。入選盡華年。舉腕嫌衫重。回腰覺態妍。情繞陽春吹。影逐相思弦。履度開裙襵。鬟轉匝花鈿。所愁余曲罷。爲欲在君前。﹝○《類聚》四十三。《初學記》十五。文苑英華二百十三作舞應令。萬花谷後三十二作劉遵詩。《詩紀》八十八。﹞

【七夕穿鍼詩】

歲月如有意。情來不自禁。向光抽一縷。舉袖弄雙鍼。﹝《類聚》四。《初學記》四。古今歲時雜詠二十五。歲時廣記二十六作七夕詩。《詩紀》八十八。﹞

【四時行生回詩】〖七言○見歲時雜詠。題上疑有脫誤。〗

三月三日咄泉水。七月七日芍陂塘。鳳靨蛾眉妝玉面。朱簾繡戶映新妝。﹝○古今歲時雜詠二十五。《詩紀》八十八。﹞

徐勉

﹝勉。字修仁。東海郯人。仕齊歷太學博士﹑尙書殿中郎﹑領軍長史。梁受禪。拜中書侍郎。累遷侍中﹑吏部尙書。加中書令。移授特進。右光祿大夫。大同元年卒。年七十。有前集三十五卷﹑後集十六卷。﹞

【采菱曲】

相攜及嘉月。采菱渡北渚。微風吹棹歌。日暮相容與。采采不能歸。望望方延佇。儻逢遺佩人。預心心相許。﹝○光府詩集五十一。《詩紀》八十九。﹞

【迎客曲】

絲管列。舞席陳。含聲未奏待嘉賓。羅絲管。舒舞席。斂袖嘿唇迎上客。﹝○《樂府詩集》七十七。《詩紀》八十九。﹞

【送客曲】

袖繽紛。聲委咽。余曲未終髙駕別。爵無算。景已流。空紆長袖客不畱。﹝○《樂府詩集》七十七。《詩紀》八十九。﹞

【和元帝詩】〖去丹陽。尹荊州。〗

敬愛良是賢。謙恭寔所務。尊賢遺道徳。重學嚴師傅。六藝誠爲敏﹐三雍稱有裕。覆被惟仁義。吐納必珪璋。壯思如泉湧。逸藻似云翔。夙有匡時調。早懷經世方。畱心在庶績。厲精思治綱。﹝○《類聚》五十。《詩紀》八十九。﹞

【昧旦出新亭渚詩】

驅車淩早術。山華映初日。攬轡且徘徊。復值淸江謐。杳靄楓樹林。參差黃鳥匹。气物宛如斯。重以心期逸。春堤一遊衍。終朝意殊悉。﹝○謝宣城詩集四。《詩紀》八十九。﹞

【詠司農府春幡詩】

播谷重前經。人天稱往錄。靑珪禯東甸。髙旗表治粟。逶遲乘旦風。蔥翠揚朝旭。平秩庭春司。和气承玉燭。豈伊盈八政。兼玆辯榮辱。十千旣萬取。利民誰不足。﹝○古今歲時雜詠三。《詩紀》八十九。﹞

【詠琵琶詩】

𨿽爲遠道怨。翻成今日歡。含花已灼灼。類月復團團。﹝○《初學記》十六。《詩紀》八十九。﹞

【夏詩】

夏景厭房櫳。促席玩花叢。荷陰斜合翠。蓮影對分紅。此時避炎熱。淸樽獨未空。﹝○《初學記》三作梁徐晚夏詩。文苑英華百五十七徐昢夏日。《詩紀》八十九。﹞

陶弘景

﹝弘景。字通明。丹陽秣陵人。宋末爲諸王侍讀。入齊爲奉朝請。永明十年解職。止於勾曲。自號華陽隱居。梁武卽位。屢徵不出。大同二年卒。年八十五。有三禮目錄注一卷﹑《論語》集注十卷﹑眞誥十卷﹑本艸十卷﹑本艸經集注七卷﹑太淸艸木集要二卷﹑補闕肘後方百十九卷﹑練化雜術一卷﹑太淸諸丹集要四卷﹑合丹節度四卷﹑服餌方三卷﹑集三十卷﹑內集十五卷。﹞

【告遊篇】

性靈昔旣肇。緣業久相因。卽化非冥滅。在理澹悲欣。冠劍空衣影。鑣轡乃仙身。去此昭軒侶。結彼瀛臺賓。儻能踵畱轍。爲子道玄津。﹝○陶隱居集。茅山誌十。《詩紀》八十九。﹞

【胡笳曲】

自戾飛天歷。與奪徒紛紜。百年三五代。終是甲辰君。﹝○陶隱居集。

文苑英華二百十一。《樂府詩集》五十九。《詩紀》八十九。﹞

【寒夜怨】

夜云生。夜鴻驚。淒切嘹唳傷夜情。空山霜滿髙煙平。鉛華沈照帳孤明。寒月微。寒風緊。愁心絕。愁淚盡。情人不勝怨。思來誰能忍。﹝○陶隱居集作寒夜愁。《樂府詩集》七十六。廣《文選》十三。《詩紀》八十九。﹞

【詔問山中何所有賦詩以答】〖答齊髙帝詔。〗

山中何所有。嶺上多白雲。只可自怡悅。不堪持寄君。﹝○陶隱居集。茅山誌二十八引金薤記作答詔問。《太平廣記》三百二引談藪。《詩紀》八十九。﹞

【題所居壁】

〖南史曰﹕弘景妙解術數。逆知梁祚覆沒。預制詩祕在篋裏。化後門人方稍出之。大同末。士人競談玄理。不習武事。後侯景篡。果居昭陽殿。〗

夷甫任散誕。平叔坐談空。不言昭陽殿。化作單於宮。﹝○陶隱居集。南史本傳。隋書五行志。《禦覽》五百五引梁書。《太平廣記》十五。《詩紀》八十九。﹞

和約法師臨友人詩﹝《詩紀》云。歷代吟譜云。慧約字徳素。有哭範荀詩云云。乃以此作慧約作。或別有考也。﹞

我有數行淚。不落十餘年。今日爲君盡。並灑秋風前。﹝○文苑英華三百二。《詩紀》八十九。﹞

王規

﹝規。字威明。瑯邪人。武帝時。累遷中庶子。領東兵校尉。大同二年卒。年四十五。﹞

【大言應令詩】

俯身望日入。下視見星羅。噓八風而爲气。吹四海而揚波。﹝○《類聚》十九。﹞

【細言應令詩】

鍼鋒於焉止息。發杪可以翺翔。蚊眉深而易阻。蟻目曠而難航。﹝○《類聚》十九。﹞

蕭子顯

﹝子顯。字景暢。南蘭陵人。父嶷。齊豫王。七歲對寧都縣侯。梁天監初爲邵陵王友。除黃門郎﹑兼侍中﹑國子祭酒。遷吏部尙書。大同三年。出爲吳興太守。旋卒。年四十九。有《後漢書》百卷﹑《齊書》六十卷﹑普通北伐記五卷﹑貴儉傳三十卷﹑集二十卷。﹞

【日出東南隅行】

大明上迢迢。陽城射淩霄。光照窗中婦。絕世同阿嬌。明鏡盤龍刻。簪羽鳳凰雕。逶迆梁家髻。冉弱楚宮腰。輕紈雜重錦。薄縠間飛綃。三六前年暮。四五今年朝。蠶園拾芳繭。桑陌采柔條。出入東城裏。上下洛西橋。忽逢車馬客。飛蓋動襜軺。單衣鼠毛織。寶劍羊頭銷。丈夫疲應對。禦者輟銜鑣。柱間徒脈脈。垣上幾翹翹。女本西家宿。君自上宮要。漢馬三萬疋。夫婿仁嫖姚。鞶囊虎頭綬。左珥鳧盧貂。橫吹龍鐘管。奏鼓象牙簫。十五張內侍。十作賈登朝。皆笑顏郎老。盡訝董公超。﹝○玉臺新詠八。文苑英華百九十三作蕭子榮。《樂府詩集》二十八。文苑英華辯證六。《詩紀》八十五。又《類聚》四十一引霄﹑嬌﹑腰﹑條﹑軺﹑銷﹑鑣﹑要﹑姚﹑朝十韻。《詩紀》八十五。﹞

【代美女篇】

邯鄲蹔輟舞。巴姬請罷弦。佳人淇洧出。艷趙復傾燕。繁穠爲李。照水亦成蓮。朝酤成都酒。暝數河間錢。餘光幸未惜。蘭膏空自煎。﹝○玉臺新詠八作代樂府美女篇。《類聚》十八﹑文苑英華百九十三﹑《樂府詩集》六十三俱作美女篇。《詩紀》八十五。﹞

【南徵曲】

棹歌來揚女。操舟驚越人。圖蛟怯水伯。照鷁竦江神。﹝○樂府詩庥七十四。《詩紀》八十五。﹞

【桃花曲】

但使桃花艷。得間美人簪。何須論後實。怨結子瑕心。﹝○《樂府詩集》七十七作梁簡文帝。《詩紀》八十五。﹞

【樹中艸】

幸有靑袍色。聊因翠幄雕。𨿽間珊瑚蒂。非是合歡條。﹝○《樂府詩集》七十七作梁簡文帝。《詩紀》八十五。﹞

【燕歌行】

風光遲舞出靑蘋。蘭條翠鳥鳴發春。洛陽梨花落如雪。河邊細艸細如茵。桐生井底葉交枝。今看無端雙燕離。五重飛樓入河漢。九華閣道暗淸池。遙看白馬津上吏。傳道黃龍徵戍兒。明月金光徒照妾。浮雲玉葉

君不知。思君昔去柳依依。至今八月避暑歸。明珠蠶繭勉登機。郁金香花特香衣。洛陽城頭雞欲曙。丞相府中烏未飛。夜夢徵人縫狐貉。私憐織婦裁錦緋。吳刀鄭綿絡。寒閨夜被薄。芳年海上水中鳧。日暮寒夜空城雀。﹝○玉臺新詠九。文苑英華百九十六。《樂府詩集》三十二。《詩紀》八十五。又合璧事類別集三引兒一韻。﹞

【從軍行】〖《詩紀》云。英華作蕭子云者非。〗

左角明王侵漢邊。輕薄良家惡少年。縱橫向沮澤。淩厲取山田。黃塵不見景。飛蓬恆滿天。邀功封浞野。竊寵劫祁連。春風春月將進酒。妖姬舞女亂君前。﹝○《類聚》四十一。文苑英華百九十九。《樂府詩集》三十二。《詩紀》八十五。﹞

【烏棲曲應令三首】〖《詩紀》云。前二首樂府作元帝。非也。元帝別有四首。〗

握中淸酒馬腦鐘。裾邊雜佩琥珀龍。欲持寄君心不惜。共指三星今何夕。﹝○玉臺新詠九。《樂府詩集》四十八。《詩紀》八十五。﹞

濃黛輕紅點花色。還欲令人不相識。金壺夜水詎能多。莫持賒用比懸河。﹝○玉臺新詠九。《類聚》四十二。《樂府詩集》四十八。《詩紀》八十五。﹞

芳樹歸飛聚儔匹。猶有殘光半山日。莫憚褰裳不相求。漢臯遊女習飛流。﹝○《類聚》四十二。《樂府詩集》四十八。《詩紀》八十五。﹞

【奉和昭明太子鐘山講解詩】

嵩嶽基舊宇。盤嶺跨南京。睿心重禪室。遊駕陟層城。金略徐旣動。龍驂躍且鳴。塗方後塵合。地迥前笳淸。邐迆因臺榭。參差憩羽旌。髙隨閬風極。勢與元天並。气歇連松遠。云昇秋野平。徘徊臨井邑。表裏見淮瀛。祈果尊常住。渴慧在無生。暫畱石山軌。欲知芳杜情。鞠躬荷嘉慶。瞻道聞頌聲。﹝○廣弘明集三十。《詩紀》八十五。﹞

【侍宴餞陸倕應令】〖《詩紀》云。苑詩類選作劉孝威者非。〗

儲皇餞離送。廣命傳羽觴。侍遊追曲水。開宴等淸漳。新泉已激浪。初卉始含芳。雨罷葉增綠。日斜樹影長。﹝○《類聚》二十九。文苑英華百七十九。《詩紀》八十五。﹞

【春閨思詩】

金羈遊俠子。綺機離思妾。春度人不歸。望花盡成葉。﹝○玉臺新詠十。《詩紀》八十五。﹞

【詠苑中遊人詩】

二月春心動。遊望桃花初。回身隱日扇。卻步斂風裾。﹝○玉臺新詠十。《詩紀》八十五。﹞

【春別詩四首】〖《詩紀》云。簡文﹑元帝同和。〗

翻鶯度燕雙比翼。楊柳千條共一色。但看陌上攜手歸。誰能對此空相《類聚》同。憶。﹝○玉臺新詠九。《類聚》三十二。《詩紀》八十五。﹞

幽宮積艸自芳菲。黃鳥芳樹情相依。爭風競日常聞響。重花疊葉不通飛。當知此時動妾思。慚使羅袂拂君衣。﹝○同上﹞

江東大道日華春。垂楊掛柳掃淸塵。淇水昨送淚沾巾。紅妝宿昔已應新。﹝○玉臺新詠九。升庵詩話。《詩紀》八十五。﹞

銜悲攬涕別心知。桃花李花任風吹。本知人心不似樹。何意人別似花離。﹝○玉臺新詠九。《類聚》三十二。﹞

謝微

﹝微。梁書作徵。字玄度。陳郡陽夏人。初爲安成王法曹。累遷中書鴻臚卿舍人。六年。出爲豫章王長史﹑南蘭陵太守。大同二年卒。年三十七。王籍集其文爲二十卷。﹞

【濟黃河應教詩】

積陰晦平陸。淒風結暮序。朝辭金穀戍。夕逗黃河渚。赤兔徒聯翩。靑鳧詎容與。淚甚聲難發。悲多袖未舉。虛薄謬君恩。方嗟別宛許。﹝○《樂府詩集》七十四作濟黃河。《詩紀》九十一。﹞

蕭瑱

﹝瑱。字文容。南蘭陵人。武帝時仕爲庶子。﹞

【春日貽劉孝綽詩】

澗水初流碧。山櫻早發紅。新禽爭弄響。落蕊亂從風。拂筵多軟幹。映戶悉花叢。誰云相去遠。垂柳對髙桐。﹝○《類聚》三。文苑英華百五十七作蕭子顯。又注云。此詩後五句一本誤作簡文帝。《詩紀》八十五。﹞

梁詩卷十六

劉孝綽

﹝孝綽。字老綽。本名冉。彭城安上里人。齊劉繪子。天監初爲著作佐郎。遷太子舍人﹑尙書水部郎。出爲平南安成王記室。補太子洗馬。遷尙書金部郎。出爲上虞令。遷除祕書丞。累遷司徒右長史﹑太府卿﹑太子僕﹑廷尉卿。復爲太子僕。除安西湘東王諮議參軍。遷尙書吏部郎。除祕書監。大同五年卒。年五十九。世重其文。流聞絕域。有集十四卷。﹞

【樂府】

【釣竿篇】〖以下五言。〗

釣舟畫彩鷁。漁子服冰紈。金轄茱萸网。銀鉤翡翠竿。斂橈隨水脈。急槳渡江湍。湍長自不辭。前浦有佳期。船交橈影合。浦深魚出遲。荷根時觸餌。菱芒乍罥絲。蓮渡江南手。衣渝京兆眉。垂竿自有樂。誰能爲太師。﹝○文苑英華二百十。《樂府詩集》十八。《詩紀》八十七。又《類聚》四十一作劉孝威釣竿篇。引紈﹑竿﹑湍﹑辭﹑期﹑遲六韻。﹞

【夜聽妓賦得烏夜啼】

鵾弦且輟弄。鶴操暫停徽。別有啼烏曲。東西相背飛。倡人怨獨守。蕩子遊未歸。若逢生離唱。長夜泣羅衣。﹝○玉臺新詠八。《類聚》四十二作賦得烏夜啼詩。文苑英華二百六﹑《樂府詩集》四十七並作烏夜啼。《詩紀》八十七。﹞

【銅雀妓】

雀臺三五日。弦吹似佳期。況復西陵晚。松風吹穗帷。危弦斷復續。妾心傷此時。誰言畱客袂。還掩望陵悲。﹝○《類聚》三十四作銅雀臺妓。文苑英華二百四。《樂府詩集》三十一。《詩紀》八十七。﹞

【班婕妤怨】

應門寂已閉。非復後庭時。況在靑春日。萋萋綠艸滋。妾身似秋扇。君恩絕履綦。詎憶憶遊輕輦。從今賤妾辭。﹝○文苑英華二百四。《樂府詩集》四十三。《詩紀》八十七。﹞

【三婦艷】

大婦縫羅裙。中婦料繡文。惟餘最小婦。窈窕舞昭君。丈人愼勿去。聽我駐浮雲。﹝○《樂府詩集》二十五。《詩紀》八十七。﹞

【棹歌行】

日暮楚江上。江深風復生。所思竟何在。相望徒盈盈。舟子行催棹。無所喝流聲。﹝○《樂府詩集》四十。《詩紀》八十七。﹞

【詩】

【詠風詩】〖四言〗

裊裊秋聲。習習春吹。鳴玆玉樹。渙此銅池。羅幃自舉。襟袖乃披。慚非楚侍。濫賦雄雌。﹝○《類聚》一。文苑英華百五十六。萬花谷二。《詩紀》八十七。﹞

【侍宴詩】〖《詩紀》云。外編任昉者非。○以下五言。〗

淸宴延多士。鴻漸濫微薄。臨炎出蕙樓。望辰躋菌閣。上徵切云漢。俛眺周京洛。城寺郁參差。街衢紛漠漠。禁林寒气晚。方秋未搖落。皇心重發志。賦詩追並作。自昔承天寵。於玆被人爵。選言非綺綃。何以儷金雘。﹝○《類聚》三十九。文苑英華百六十九。《詩紀》八十七。﹞

【又】

玆堂乃峭嶠。伏檻臨曲池。樹中望流水。竹裏見攢枝。欄髙景難蔽。岫隱云易垂。邂逅逢休幸。朱蹕曳靑規。丘山不可答。葵藿空自知。﹝○《類聚》三十九。文苑英華百六十九。《詩紀》八十七。﹞

【三日侍華光殿曲水宴詩】

薰祓三陽暮。濯禊元巳初。皇心眷樂飲。帳殿臨春渠。豫遊髙夏諺。凱樂盛周居。復以焚林日。丰茸花樹舒。羽觴環階轉。淸瀾傍席疏。妍歌已嘹亮。妙舞復紆余。九成變絲竹。百戲起龍魚。﹝○《類聚》四。《初學記》四。古今歲時雜詠十六。文苑英華百七十二。《詩紀》八十七。﹞

【三日侍安成王曲水宴詩】

匯澤良孔殷。分區屏中縣。躡跨兼流采。襟喉邇封甸。吾王

奄丰畢。析珪承羽傳。不資魯俗移。何待齊風變。東山富遊士。北土無遺彥。一言白璧輕。片善黃金賤。余辰屬上巳。淸祓追前諺。持此陽瀨遊。復展城隅宴。芳洲亙千里。遠近風光扇。方歡厚徳重。誰言簿遊倦。﹝○《類聚》四。《初學記》四。古今歲時雜詠十六。《詩紀》八十七。﹞

【春日從駕新亭應制詩】

旭日輿輪動。言追河曲遊。紆余出紫陌。迆邐度靑樓。前驅掩蘭徑。後乘歷芳洲。春色江中滿。日華嚴上畱。江風傳葆吹。嚴華映采斿。臨渦起睿作。駟馬暫停輈。侍從榮前阮。雍容慚昔劉。空然等彈翰。非徒嗟未遒。﹝○文苑英華百七十八。《詩紀》八十七。﹞

【侍宴集賢堂應令詩】

北閣時旣啟。西園又已辟。宮屬引鴻鷺。朝行命金碧。伊臣獨何取。隆恩徒自昔。布武登玉墀。委坐陪瑤席。綢繆參宴笑。淹畱奉觴醳。壺人告漏晚。煙霞起將夕。反景入池林。餘光映泉石。﹝○《類聚》三十九。文苑英華百七十九。《詩紀》八十七。﹞

【東林寺詩】

月殿耀朱幡。風輪和寶鐸。朝猿響夢棟。夜水聲帷箔。﹝○《廬山記》四。﹞

【詩】

行衣侵曉露。徵舠犯夜湍。無因停合浦。見此去珠還。﹝○韻補二。﹞

【侍宴餞庾於陵應詔詩】

皇心眷將遠。帳餞靈芝側。是日靑春獻。林塘多秀色。芳卉疑綸組。嘉樹似雕飾。遊絲綴鶯領。光風送綺翼。下輦朝旣盈。畱宴景將昃。髙辯競談端。奇文爭筆力。伊臣獨無伎。何用奉吹息。﹝○《類聚》二十九。文苑英華百六十九。《詩紀》八十七。﹞

【侍宴餞張惠紹應詔詩】

滄池誠自廣。蓬山一何峻。麗景花上鮮。油云葉裏潤。風度餘芳滿。鳥集新條振。餞言班俊造。光私獎輶吝。徒然謬反隅。何以窺重仞。﹝○《類聚》二十九。文苑英華百六十九。《詩紀》八十七。﹞

【餞張惠紹應令詩】

鮮云積上月。凍雨晦初陽。回風飄淑气。落景煥新光。竹萌始防露。桂挺已含芳。瑤階變杜若。玉沼發攢蔣。聖襟惜歧路。曲宴辟蘭堂。﹝○《類聚》二十九作應令詩。文苑英華百七十九作餞張惠詔應令。《詩紀》八十七。﹞

【侍宴離亭應令詩】

轘轅東北望。江漢西南永。羽旗映日移。鐃吹臨風警。令王湣追送。纚舟宴俄頃。掩袂眺徵云。銜杯惜余景。首燕徒有心。局步何由騁。﹝○《類聚》二十九作侍離宴詩。文苑英華百七十九。《詩紀》八十七。﹞

【奉和昭明太子鐘山解講詩】

禦鶴翔伊水。策馬出王田。我後遊祗鷲。比事實光前。翠蓋承朝景。朱旗曳曉煙。樓帳縈嚴谷。緹組曜林阡。況在登臨地。復及秋風年。喬柯變夏葉。幽澗潔涼泉。停鑾對寶座。辯論悅人天。淹塵資海滴。昭暗仰燈然。法朋一已散。笳劍儼將旋。邂逅逢優渥。托乘侶才賢。擒辭𨿽並命。遺恨獨終篇。﹝○廣弘明集三十。《詩紀》八十七。﹞

【和湘東王理訟詩】

馮翊亂京兆。廣漢欲兼治。豈若兼邦牧。朱輪褰素帷。淮海封畿地。雜俗良在玆。禁姦擿銖兩。馭點震豺貍。﹝○《類聚》五十。《詩紀》八十七。﹞

【陪徐僕射晚宴詩】

夫君追宴喜。十日遞來過。築室華池上。開軒臨芰荷。方塘交密筱。對霤接繁柯。景移林攺色。風去水餘波。洛城𨿽半掩。愛客待驪歌。﹝○《類聚》三十九作陪徐僕射晚宴於兒宅。《初學記》十四。文苑英華二百十四作同集晉安兒宅。《詩紀》八十七。﹞

【上虞鄕亭觀濤津渚學潘安仁河陽縣詩】

昔余筮賓始。衣冠仕洛陽。無貲徒有任。一命忝爲郎。再踐神仙側。三入崇賢旁。東朝禮髦俊。虛薄廁才良。遊談侍名理。搦管創文章。引籍陪下膳。橫經參上癢。誰謂服事淺。契闊變炎涼。一朝謬爲吏。結綬去承光。烹鮮徒可習。治民終未長。化雞仰季智。馴雉推仲康。此城鄰夏穴。橚矗茂筠篁。孝碑黃絹語。神濤白鷺翔。遨遊佳可望。釋事上川梁。秋江凍雨絕。反景照移塘。纖羅殊未動。駭水忽如湯。乍出連山合。時如髙蓋張。漂沙黃沫聚。礐石素波揚。

榜人不敢唱。舟子詎能航。離家復臨水。眷然思故鄕。中來不可絕。奕奕苦人腸。溯洄若無阻。謝病反淸漳。﹝○文苑英華百六十二。《詩紀》八十七。又《說文》系傳言部引塘一韻。○文苑英華辧證云。化雞仰季智。馴雉推仲康。季智。仇覽字。仲康。魯恭字也。化雞。一作化鶉。仇覽傳化我鳴梟哺所生。《說文》系傳云。陸云與兄《書》曰﹕曹公所爲屋折其謻塘不可壞。直斫之而已。又劉孝綽上虞鄕亭觀濤《詩》曰云云。孝綽所言卽別館也。﹞

【太子洑】〖《類聚》脫洑字。〗落日望水詩】〖《詩紀》云。見何水部集。〗

川平落日迥。落照滿川漲。復此淪波地。派別引沮漳。耿耿流長脈。熠熠動微光。寒烏逐查漾。饑鵜拂浪翔。臨泛自多美。況乃還故鄕。榜人夜理楫。棹女暗成妝。欲侍春江曙。爭塗向洛陽。﹝○何水部集二作落日望水。《初學記》六。文苑英華百六十三。又《詩紀》八十七。《類聚》八引漲﹑漳﹑光﹑鄕﹑妝﹑陽六韻。﹞

【登陽雲樓詩】

吾登陽臺上。非夢髙唐客。回首望長安。千里懷三益。顧惟慚入楚。降私等申白。西沮水潦收。昭丘霜露積。龍門不可見。空慕淩寒柏。﹝○《類聚》六十三。《初學記》二十四。文苑英華三百十一。《詩紀》八十七。﹞

【夕逗繁昌浦詩】

日入江風靜。安波似未流。岸回知舳轉。解纜覺船浮。暮煙生遠渚。夕鳥赴前洲。隔山聞戍鼓。傍浦喧棹謳。疑是辰陽宿。於此逗孤舟。﹝○文苑英華百六十四。《詩紀》八十七。又《類聚》二十七引流﹑洲二韻。﹞

【櫟口守風詩】〖《詩紀》云。見何水部集。〗

春心已應豫。歸路復當歡。如何此日風。霾曀駭波瀾。倏見搖心慘。俄瞻鄕路難。賴有同舟客。移宴息層巒。華茵藉初卉。芳樽散緒寒。謔浪𨿽云善。江流苦未安。保由入故園。詎卽紉新蘭。寄謝浮丘子。暫欲暇飛鸞。﹝○何水部集二。《詩紀》八十七。﹞

【還渡浙江詩】

季秋弦望後。輕寒朝夕殊。商人泣紈扇。客子夢羅襦。憂來自難遣。況復阻川隅。日暮愁陰合。繞樹噪寒烏。濛漠江煙上。蒼茫沙嶼蕪。解纜辭東越。接軸騖西䢐。懸帆似馳驥。飛棹若驚鳧。言歸遊俠窟。方從冠蓋衢。﹝○《類聚》二十七。文苑英華百六十二作渡浙江。《詩紀》八十七。﹞

【江津寄劉之遴詩】

與子如黃鵠。將別復徘徊。經過一柱觀。出入三休臺。共擒雲气藻。同舉霞紋杯。佳人每曉遊。禁門恆晚開。欲寄一言別。髙駕何由來。﹝○《類聚》二十九。文苑英華二百四十七。《詩紀》八十七。﹞

發建興渚示到陸二黃門詩

扁舟去平樂。還顧極川梁。猶聞棗下吹。尙識杏間堂。洛橋分曲渚。官寺隱回塘。客行裁跬步。卽事已多傷。況復千餘里。悲心未遽央。﹝○《類聚》二十九。文苑英華二百八十六。《詩紀》八十七。﹞

【酬陸長史倕詩】

王粲始一別。猶且嘆風雲。況余屢之遠。與子亟離羣。如何持此念。復爲今日分。分悲宛如昨。弦望殊揮霍。行舟𨿽不見。行程猶可度。度君路應遠。期寄新詩返。相望且相思。勞朝復勞晚。薄暮閽人進。果得承芳信。殷勤覽妙書。畱連披雅韻。冽洲財賦總。慈山行旅鎭。已切臨睨情。遽動思歸引。歸歟不可卽。前途方未極。覽諷欲諼誚。研尋還慨息。來諭勗雕金。比質非所任。虛薄無時用。徘徊守故林。屏居靑門外。結宇霸城陰。竹庭已南映。池牖復東臨。喬柯貫檐上。垂條拂戶陰。條開風暫入。葉合影還沈。帷屏溽早露。階霤擾昏禽。衡門謝車馬。賓席簡衣簪。𨿽愧陽陵曲。寧無流水琴。蕭條聊屬和。寂寞少知音。平生竟何托。懷抱共君深。一朝四美廢。方見百憂侵。曰余濫官守。因之溯廬久。水接淺原陰。山帶荊門右。從容少職事。疲病疏僚友。命駕獨尋幽。淹畱宿廬阜。廬阜擅髙名。岧岧淩太淸。舒云類紫府。標霞同赤城。北上輪難進。東封馬易驚。未若玆山險。車騎息逢迎。山橫路似絕。徑側樹如傾。蒙籠乍一啟。磥硊無暫平。倚嚴忽回望。援蘿遂上徵。乍觀秦帝石。復憩周王城。交峯隱玉霤。對澗距金楹。風傳鳳臺琯。云渡洛賓笙。紫書時不至。丹鑪且未成。無因追羽翮。及爾宴蓬瀛。蓬瀛不可托。悵然反城郭。時過馬鳴院。偶憩鹿園閣。旣異人世勞。聊比化城樂。影塔圖花樹。經臺總香藥。月殿曜朱幡。風輪和寶鐸。園桓卽重嶺。階基仍巨壑。朝猿響甍棟。夜水聲帷薄。余景騖登臨。方宵盡談謔。談謔有名僧。慧義似傳燈。遠師教逾闡。生公道復弘。小乘非汲引。法善招報能。積迷頓已悟。爲歡得未曾。爲歡誠已往。坐臥猶懷想。況復心所積。玆地多諧賞。惜哉無輕軸。更泛輪湖上。可思不可見。離念空盈蕩。賈生傅南國。平子相東阿。優遊匡贊罷。縱橫辭賦多。方才幸同貫。無令絕詠歌。幽谷𨿽云阻。煩君計吏過。﹝○文苑英華二百四十。《詩紀》八十七。﹞

【答何記室詩】〖《詩紀》云。附見何集。〗

遊子倦飄蓬。瞻途杳未窮。晨徵淩迸水。暮宿犯頹風。出洲分去燕。向浦逐歸鴻。蘭芽隱陳葉。荻苗抽故叢。忽億園間柳。猶傷江際楓。吾生棄武騎。髙視獨辭雄。旣殫孝王產。兼傾卓氏僮。罷籍睢陽囿。陪謁建章宮。紛余似鑿枘。方圓殊未工。黑貂久自獘。黃金屢已空。去辭追楚穆。還耕偶漢馮。巧拙良爲異。出處嗟莫同。若厭蘭臺右。見訪灞陵東。﹝○何水部集二作仰答何記室。文苑英華二百四十作答何記室遜。《詩紀》八十七。﹞

【答張左西詩】

相思如三月。相望非兩宮。持此連枝樹。暫非背飛鴻。若人惠思我。擒藻蔚雕虫。仙掌方晞露。靈烏正轉風。方假排虛翮。相與北山叢。﹝○《類聚》三十一。文苑英華二百四十。《詩紀》八十七。﹞

【歸沐呈任中丞昉詩】〖《詩紀》云。南史云。孝綽。天監初爲著作郎。爲歸沐詩以贈任昉。卽此詩也。昉有答詩。〗

步出金華省。還望承明廬。壯哉宛洛地。佳麗實皇居。虹霓拖飛閣。蘭芷覆淸渠。圓淵倒荷芰。方鏡寫簪裾。白雲夏峯盡。靑槐秋葉疏。自我從人爵。蟾兔屢盈虛。殺靑徒已汗。司舉未云書。文昌愧通籍。

臨邛幸第如。夫君多敬愛。蟠木濫吹噓。時時釋簿領。騶駕入吾廬。自唾誠﹤石肅﹥砆。無以儷璠玙。但願長閒暇。酌醴薦焚魚。﹝○文苑英華二百四十七作歸沐呈任中丞。注云。時爲著作郎。《詩紀》八十七。又《類聚》三十一作贈任中丞。引廬﹑居﹑渠﹑疏﹑魚五韻。﹞

【憶虞弟詩】

下邑非上郡。徒然想二馮。余慚野王徳。爾勗聖鄕風。望望余塗盡。淒淒良宴終。朝蔬一不共。夜被何由同。﹝○《類聚》二十一。《詩紀》八十七。﹞

【淇上人戲蕩子婦示行事詩】

桑中始奕奕。淇上未湯湯。美人要雜佩。上客誘明璫。日暗人聲靜。微步出蘭房。露葵不待勸。鳴琴無暇張。翠釵掛已落。羅衣拂更香。如何嫁蕩子。春夜守空牀。不見靑絲騎。徒勞紅粉妝。﹝○玉臺新詠八。《類聚》十八作淇上戲蕩子婦。《詩紀》八十七。﹞

【愛姬贈主人詩】

臥久疑妝脫。鏡中私自看。薄黛銷將盡。凝朱半有殘。垂釵繞落鬢。微汗染輕紈。同羞不相難。對笑更成歡。妾心君自解。掛玉且畱冠。﹝○《類聚》十八。《詩紀》八十七。﹞

【爲人贈美人詩】

巫山薦枕日。洛浦獻珠時。一遇便如此。寧關先有期。幸非使君問。莫作羅敷辭。夜長眠復坐。誰知暗斂眉。欲寄同花燭。爲照遙相思。﹝○《類聚》十八。《詩紀》八十七。﹞

【遙見鄰舟主人投一物眾姬爭之有客請余爲詠】

河流旣浼浼。河鳥復關關。落花浮浦出。飛雉度洲還。此日倡家女。競嬌桃李顏。良人惜美珥。欲以代芳菅。新縑疑故素。盛趙蔑衰班。曳綃爭掩縠。搖佩奮鳴環。客心空振蕩。喬枝不可攀。﹝○玉臺新詠八。《類聚》十八作見鄰舟人投一物眾姬爭之詩。《詩紀》八十七。﹞

【古意送沈宏詩】

燕趙多佳麗。白日照紅妝。蕩子十年別。羅衣雙帶長。春樓怨難守。玉階空自傷。復此歸飛燕。銜泥繞曲房。差池入綺幕。上下傍雕梁。故居猶可念。故人安可忘。相思昏望絕。宿昔夢容光。魂交忽在禦。轉側定他鄕。徒然顧枕席。誰與同衣裳。空使蘭膏夜。炯炯對繁霜。﹝○文苑英華二百五。《詩紀》八十七。又《類聚》三十二引妝﹑長﹑傷﹑房﹑梁﹑忘﹑裳﹑霜八韻。﹞

【報王永興觀田詩】

重門寂已暮。寂牘罷囂塵。輕涼生筍席。微風起扇輪。浮瓜聊可貴。溢酒亦成珍。復有寒泉井。兼以瑩心神。眷彼忘言客。閒居伊洛濱。顧已慚困地。徒知姜桂辛。但願崇明徳。無謂徳無鄰。﹝○《類聚》六十五。《詩紀》八十七。﹞

【詠有人乞牛舌乳不付因餉檳榔詩】

陳乳何能貴。爛舌不成珍。空持渝皓齒。非但汗丹唇。別有無枝實。曾要湛上人。羞比朱櫻熟。詎易紫梨津。莫言蒂中久。當看心裏新。微芳𨿽不足。含咀願相親。﹝○《類聚》八十七。《詩紀》八十七。﹞

【夜不得眠詩】

夜長愁反覆。懷抱不能裁。披衣坐惆悵。當戶立徘徊。風音觸樹起。月色度云來。夏葉依窗落。秋花當戶開。光陰已如此。復持憂自催。﹝○《類聚》三十五。《詩紀》八十七。﹞

【望月有所思詩】

秋月始纖纖。微光垂步檐。朣朧入牀簟。仿佛鑑窗簾。簾螢隱光息。簾虫映光織。玉羊東北上。金虎西南昃。長門隔淸夜。髙堂夢容色。如保當此時。懷情滿胸臆。﹝○《類聚》一。文苑英華百五十二。《詩紀》八十七。﹞

【校書祕書省對雪詠懷詩】

桂華殊皎皎。柳絮亦霏霏。詎比咸池曲。飄遙千里飛。恥均班女扇。羞儷曹人衣。浮光亂粉壁。積照朗彤闈。鶺鴒搖羽至。鵯鶋拂翅歸。相彼猶自得。嗟余獨有違。終朝守玉署。方夜勞石扉。未能奏緗綺。何由辧國圍。坐銷風露質。遊聯珠璧暉。偶懷笨車是。良知髙蓋非。旣言謝端木。無爲陳巧機。﹝○文苑英華辧證六。《詩紀》八十七。又《類聚》二﹑學初記二﹑文苑英華百五十四並作對雪詩。引霏﹑飛﹑衣闈四韻。﹞

【詠百舌詩】

山人惜春暮。旭旦坐花林。復值懷春鳥。枝間弄好音。遷喬聲迥出。赴谷響幽深。下聽長而短。時聞絕復尋。孤鳴若無對。百囀似羣吟。昔聞屢歡昔。今聽忽悲今。聽聞非殊異。遲暮獨傷心。﹝○《類聚》九十二。文苑英華三百二十九作劉孝緯。《詩紀》八十七。﹞

【侍宴同】〖《詩紀》云。同。疑作擬。〗劉公幹應令詩

副君西園宴。陳王謁帝歸。列位華池側。文雅縱橫飛。小臣輕蟬翼。黽勉謬相追。置酒陪朝日。淹畱望夕霏。﹝○《初學記》十四。《詩紀》八十七。﹞

【賦詠百論捨罪福詩】

尋因途乃異。及捨趣猶並。苦極降歸樂。樂極苦還生。豈非輪轉愛。皆緣封著情。一知心相濁。樂染法流淸。﹝○廣弘明集三十。《詩紀》八十七。﹞

【賦得照棋燭詩刻五分成】

南皮弦吹罷。終奕且畱賓。日下房櫳暗。華燭命佳人。側光全照局。回花半隱身。不辭纖手倦。羞令夜向晨。﹝○玉臺新詠八。《初學記》二十五作賦照棋燭詩。《詩紀》八十七。﹞

【同武陵王看妓詩】

燕姬奏妙舞。鄭女發淸歌。回羞出曼臉。送態表嚬蛾。寧殊遇行雨。詎減見淩波。想君愁日落。慶羨魯陽戈。﹝○玉臺新詠七作武陵王紀同蕭長史看妓。《初學記》十五。文苑英華二百十三作武陵王殿下看妓。萬花谷後三十二作劉孝綽詩。《詩紀》八十七。﹞

【賦得遺所思詩】

遺簪凋玳瑁。贈綺織鴛鴦。未若華滋樹。交枝蕩子房。別前秋已落。別後春更芳。所思不可寄。惟憐盈袖香。﹝○玉臺新詠八。《詩紀》八十七。﹞

【林下映月詩】

明明三五月。垂影當髙樹。攢柯半玉蟾。裛葉彰金兔。玆林有夜坐。嘯歌無與晤。側光聊可書。含毫且成賦。﹝《類聚》一。文苑英華百五十二作林下月影。注云。集本﹑《類聚》並作映月。《詩紀》八十七。又《初學記》一作林下月影。引樹﹑免二韻。﹞

【詠素蝶詩】

隨蜂繞綠蕙。避雀隱靑微。映日忽爭起。因風乍共歸。出沒花中見。參差葉際飛。芳華幸勿謝。嘉謝欲相依。﹝○《初學記》三十。《詩紀》八十七。○逯按。明陳大科刻本無此詩。今從安國本。﹞

【於座應令詠梨花詩】

玉壘稱津潤。金穀詠芳菲。詎匹龍樓下。素蕊映華扉。雜雨疑霰落。因風似蝶飛。豈不憐飄墜。願入九重闈。﹝○《類聚》八十六作詠梨花應令。《初學記》二十八。《詩紀》八十七。﹞

【秋雨臥疾詩】

賈君徭役少。潘生民務稀。及此同多暇。髙臥掩重闈。寂寂桑楡晚。滂沱曀不晞。電隙時光帳。風簾乍扣扉。﹝文苑云。集作如飛。○《類聚》二。文苑英華百五十三。《詩紀》八十七。﹞

【奉和湘東王應令詩二首】

【春宵】

春宵猶自長。春心非一傷。月帶圓樓影。風飄花樹香。誰能對雙燕。暝暝守空牀。﹝○《類聚》三十二。《詩紀》八十七。﹞

【冬曉】

冬曉風正寒。偏念客衣單。臨妝罷鉛黛。含淚剪綾紈。寄語龍城下。詎知書信難。﹝○同上。﹞

【月半夜泊鵲尾詩】

客行三五夜。息棹隱中洲。月光隨浪動。山影逐波流。﹝○《類聚》二十七。《詩紀》八十七。﹞

【和詠歌人偏得日照詩】〖和周弘正。〗

獨明花裏翠。偏光粉上津。屢將歌罷扇。回拂影中塵。﹝○《初學記》十五。萬花谷後三十二作劉孝綽詩。《詩紀》八十七。﹞

【詠姬人未肯出詩】

帷開見釵影。簾動聞釧聲。徘徊定不出。常羞華燭明。﹝○《類聚》十八。《詩紀》八十七。﹞

【遙見美人采荷詩】

菱莖時繞釧。棹水或沾妝。不辭紅袖濕。惟憐綠葉香。﹝○玉臺新詠十。《詩紀》八十七。﹞

【詠小兒采菱詩】

采菱非采菉。日暮且盈舠。踟躕未敢進。畏欲比殘桃。﹝○玉臺新詠十。《詩紀》八十七。﹞

【詠眼詩】

含嬌﹤月曼﹥已合。離怨動方開。欲知密中意。浮光逐笑回。﹝○《類聚》十七。《詩紀》八十七。﹞

【擬古詩】〖《詩紀》云。見何遜集。〗

少知雅琴曲。好聽雅琴聲。雅琴不可聽。一聽一沾纓。﹝○何水部集二。《詩紀》八十七。﹞

【詠日應令詩】

弭節馳暘谷。照檻出扶桑。園葵亦何幸。傾葉奉離光。﹝○《類聚》一。《初學記》一。文苑英華百五十一。《詩紀》八十七。又海錄碎事一引光一韻。﹞

【望月詩】

輪光缺不半。扇形出將圓。流光照漭瀁。波動映淪漣。﹝○《類聚》一。《詩紀》八十七。﹞

【秋夜詠琴詩】

上宮秋露結。上客夜琴鳴。幽蘭暫罷曲。積雪更傳聲。﹝○《初學記》十六。文苑英華二百十二。

萬花谷後三十二作劉考綽詩。《詩紀》八十七。﹞

【賦得始歸雁詩】

洞庭春水綠。衡陽旅雁歸。差池髙復下。欲向龍門飛。﹝○《類聚》九十一。《初學記》二十。萬花谷後四十作劉孝綽詩。《詩紀》八十七。﹞

【元廣州景仲座見故姬詩】〖雜言○《詩紀》云。一作代人詠見故姬。〗

畱故夫。不歭﹤止屠﹥。別待春山上。相看采蘼蕪。﹝○玉臺新詠九。《詩紀》八十七。﹞

梁詩卷十七

劉緩

﹝緩。字含度。昭子。大同初。歷安西湘東王記室。除通直郎。六年。遷鎭南湘東王中錄事卒。有集四卷。﹞

【敬酬劉長史詠名士悅傾城詩】

不信巫山女。不信洛川神。何關別有物。還是傾城人。經共陳王戲。曾與宋家鄰。未嫁先名玉。來時本姓秦。粉光猶似面。朱色不勝唇。遙見疑花發。聞香知異春。釵長逐鬟髲。襪小稱腰身。夜夜言嬌盡。日日態還新。工傾荀奉倩。能迷石季倫。上客徒畱目。不見正橫陳。﹝○玉臺新詠八。《類聚》十八作詠傾城人詩。《詩紀》九十。﹞

【江南可采蓮】

〖古辭曰﹕江南可采蓮。因以爲題云。〗

春初北岸涸。夏月南湖通。捲荷舒欲倚。芙蓉生卽紅。楫小宜回逕。船輕好入叢。釵光逐影亂。衣香隨逆風。江南少許地。年年情不窮。﹝○《類聚》八十二。《樂府詩集》二十六。《詩紀》九十。﹞

【看美人摘薔薇詩】

新花臨曲池。佳麗復相隨。鮮紅同映水。輕香共逐吹。繞架尋多處。窺叢見好枝。矜新猶恨少。將故復嫌萎。釵邊爛熳插。無處不相宜。﹝○《類聚》八十一。合璧事類別集三十一作梁劉瑗詩。《詩紀》九十。﹞

【奉和玄圃納涼詩】

淸气流暄濁。非關狹室中。當由小堂上。自有大王風。樵螟動蘭室。神飈起桂叢。披襟深睿賞。曲捲何由同。﹝○《類聚》五。《詩紀》九十。﹞

【和晚日登樓詩】

所以登臺榭。正重接煙霞。長絲觸欄斷。歸鳥避窗斜。俯巢窺暝宿。臨樹摘髙花。百雉時方晚。九層光尙賒。﹝○《類聚》二十八作劉綏。文苑英華三百十一。《詩紀》九十。又楡林詩話作劉綬詩。引霞一韻。○逯按。《顏氏家訓》云。劉縚﹑緩﹑綏兄弟。並爲名器。則此詩當爲劉綏所作。綬亦綏之訛。﹞

【雜詠和湘東王詩三首】

【秋夜】

樓上起秋風。絕望秋閨中。燭澑花行滿。香燃奩欲空。徒教兩行淚。俱浮妝上紅。﹝○玉臺新詠八。《類聚》三十二作秋閨詩。《詩紀》九十。﹞

【寒閨詩】〖紀作冬宵。〗

別後春池異。荷盡欲生冰。箱中剪刀冷。臺上面脂凝。纖腰轉無力。寒衣恐不勝。﹝○玉臺新詠八。《類聚》三十二作閨怨詩。《詩紀》九十。﹞

【冬宵】〖《詩紀》作寒閨。〗

不堪寒夜久。夜夜守空牀。衣裾逐座褶。釵影近燈長。無憐四幅錦。何須辟惡香。﹝○玉臺新詠八。《詩紀》九十。﹞

【左右新婚詩】〖《詩紀》云。詩匯作劉緩。〗

小史如初日。得婦類行雲。琴聲妾曾聽。桃子婿經分。蛾眉參意畫。繡被共籠薰。偏增使君妒。無趣遣相聞。﹝《詩紀》云。律祖作可憐雙美合。休使惱使君。○《類聚》四十。《詩紀》九十。○逯按。此以下三篇《詩紀》作劉瑗作。今並入劉緩集。﹞

【在縣中庭看月詩】

移榻坐庭陰。初弦時復臨。侍兒能勸酒。貴客解彈琴。柏葉生鬟內。桃花出髻心。月光移數尺。方知夜已深。﹝○《類聚》一﹑文苑英華百五十二並作劉瑗。《詩紀》九十。﹞

【新月詩】

仙宮云箔捲。露出玉簾鉤。淸光無所贈。相憶鳳凰樓。﹝○事文《類聚》前集二作劉瑗。《詩紀》九十。﹞

【遊仙詩】

稅駕倚扶桑。逍遙望九州。二老佐軒轅。稱戈戮蚩尢。功成棄之去。乘龍上丹丘。天上見玉皇。壽與天地休。俯視昆侖宮。五城十二樓。王母何窈﹤耳少﹥。玉質淸且柔。揚袂折瓊芳。寄我天東頭。相思十萬歲。太運浩悠悠。安以知吾道。日月不能周。寄音靑鳥翼。謝爾碧海流。﹝○文苑英華二百二十五。﹞

劉孺

﹝孺。字孝稚。彭城人。起家中軍法曹行參軍。鎭軍沈約引爲主簿。累遷太子舍人﹑尙書殿中郎。大通二年。遷散騎常侍。三年。遷步兵校尉。大同七年爲吏部尙書。居母喪。未期卒。年五十九。有集二十卷。﹞

【侍宴餞新安太守蕭幾應令詩】

芝殿延藻景。畫室寫油云。玄覽多該洽。聖思究前聞。微密探精義。優遊妙典墳。飲餞參多士。言贈賦新文。﹝○《類聚》二十九。文苑英華百七十九。《詩紀》八十八。﹞

【相逢狹路間】〖《詩紀》云。此亦賦別之詩。〗

送君追遐路。路狹曖朝雰。三危上蔽日。九折杳連云。枝交幰不見。聽靜吹才聞。豈伊嘆道遠。亦迆泣塗分。況玆別親愛。情念切離羣。﹝○《樂府詩集》二十四。《詩紀》八十八。﹞

劉顯

﹝顯。字嗣芳。沛國相人。仕梁歷尙書儀曹郎﹑秣陵令﹑步兵校尉﹑中書侍郎﹑尙書左丞﹑尋陽太守。大同九年卒。年六十三。﹞

【發新林浦贈同省詩】

回首望歸途。山川邈離異。落日懸秋浦。歸鳥飛相次。感物傷我情。惆悵懷親懿。﹝○《類聚》二十九。文苑英華二百八十六。《詩紀》九十。﹞

陸云公

﹝云公。字子龍。倕從孫。舉秀才。歷武陵王湘東王參軍。入爲尙書儀曹郎。知著作郎事。尋除著作郎。遷中書黃門郎。太淸元年卒。年三十七。有集十卷。﹞

【釋奠應令詩】〖十章〗

質文疊運。損益相因。業遵憲气。道著成均。南學尙齒。東序貴仁。三徳旣備。七教斯陳。

微言中絕。異端競起。掃滅秦餘。緝維漢始。暗塗頗照。棼絲未理。擾擾百家。悠悠千祀。

大梁肇命。睿悊惟君。萬方輯瑞。八表澄氛。仰測天象。俯奐人文。弘教猶海。聚學如雲。

道生萬有。孝首百行。孔勗A52深。老抑浮競。分門命學。異流爭鏡。誰其一之。資我將聖。

家隆重棟。國體貳天。元良正位。至徳聿宣。優悠藝術。博極幾玄。丕隆夏載。旦暮姬年。

揚我聖作。導我人志。盛彼癢門。於惟上嗣。三席式啟。百僚胥位。誦聲編道。儒衣成肆。

睟容玉潤。麗辯泉飛。英蕃起予。執經光暉。肩墻睹奧。入室探啟。博哉善誘。嗟然實歸。

請業旣終。奠祀爰設。北牖配靈。左階升潔。蘋藻登薦。巾冕成迾。黍稷非馨。誠敬斯悅。

藹藹幕宮。泱泱殿沼。旗章映春。絲竹淸曉。獻琛海外。蒙衣塞表。具惟燕嘉。同慶憶兆。

至道輝被。英風洋溢。式摽盛軌。方�懋實。職濫惇史。誦乖洪筆。使仰歌頌。終慚照述。﹝○文館詞林百六十。﹞

王籍

﹝籍。字文海。瑯邪臨沂人。齊驍騎將軍僧佑子。齊末爲冠軍行參軍。累遷外兵記室。天監初。除安成王主簿。歷余姚﹑錢塘令。並以放免。除湘東王諮議參軍。還爲中散大夫。不得志。太淸元年。湘東王爲荊州。以諮議參軍帶作唐令。不理縣事。少時卒。﹞

【棹歌行】

揚舲橫大江。乘流任蕩蕩。輕橈暮不息。復逐夜潮上。時見湘水仙。恆聞解佩響。﹝○《樂府詩集》四十。《詩紀》八十六。﹞

【入若邪溪詩】

〖梁《書》曰﹕籍除輕車湘東王諮議參軍。隨府會稽。郡境有雲門天柱山。籍嘗遊之。或累月不反。至若邪溪賦《詩》云﹕蟬噪林逾靜。鳥鳴山更幽。當時以爲文外獨絕。《顏氏家訓》曰﹕王籍人若邪溪詩。江南以爲文外獨絕。物無異議。簡文吟詠不能忘之。孝元諷味。以爲不可復得。《詩》云﹕蕭蕭馬鳴。悠悠旆旌。毛傳曰﹕言不喧嘩也。吾每嘆此解有情致。籍詩生於此意耳。〗

艅艎何泛泛。空水共悠悠。陰霞生遠岫。陽景逐回流。蟬噪林逾靜。鳥鳴山更幽。此地動歸念。長年悲倦遊。﹝○古詩類苑十四。《詩紀》八十六。﹞

劉之遴

﹝之遴。字思貞。南陽涅陽人。仕梁歷太學博士﹑尙書起部郎﹑延陵令﹑通直散騎侍郎﹑尙書右丞﹑中書侍郎﹑鴻臚卿。出爲南郡太守。徵祕書監。領步兵校尉。歷太府卿﹑都官尙書﹑太常卿。太淸二年卒。年七十二。有前集十一卷﹑後集二十一卷。﹞

【酬江總詩】

〖梁《書》曰﹕江總持幼便聰慧。神采英拔。甚爲瑯琊王筠﹑範陽張纘﹑南陽劉之遴所重。之遴嘗酬總《詩》曰﹕〗

上位居崇禮。寺署鄰棲息。忌聞曉騶唱。每畏晨光赩。髙談意未窮。晤對賞無極。探志共遨遊。休沐忘退食。曷用銷鄙吝。枉趾覯顏色。上下數千載。揚榷吐胸臆。﹝○《陳書》江總傳。《詩紀》九十。﹞

【嘲伏挺詩】

〖南史曰﹕侯景初以蕭正徳爲帝。之遴時落景所。將使授璽紱。之遴預知。仍剃髮披法服乃免。先是。平昌伏挺出家。之遴爲詩嘲之曰云云。及之遴遇亂。遂披染服。時人笑之。〗

傳聞伏不鬥。化爲支道林。﹝○南史劉之遴傳。﹞

到漑

﹝漑。字茂灌。彭城武原人。起家王國左常侍。歷殿中郎。出爲建安內史。遷中書郎﹑兼吏部﹑太子中庶子。湘東王爲會稽太守。以漑爲輕車長史。除通直散騎常侍﹑禦史中丞。出爲郢州長史﹑江夏太守。入爲左民尙書。授散騎常侍﹑侍中﹑國子祭酒。後因疾失明。以金紫光祿大夫就第養疾。太淸二年卒。年七十二。﹞

【餉任新安班竹杖因贈詩】

邛竹藉舊聞。靈壽資前職。復有冒霜筠。寄生桂潭側。文彩旣斑爛。質性甚綢直。所以夭天眞。爲有乘危力。未嘗以過投。屢經蕓苗植。﹝○《類聚》六十九。《詩紀》九十二。又《白帖》四作梁劉漑餉任新安竹杖因贈詩。引識側﹑直﹑力四韻。﹞

【答任昉詩】

〖南史曰﹕漑爲建安太守。任昉寄詩求二衫段。漑答云。〗

予衣本百結。閩中徒八蠶。假令金如粟。詎使廉夫貪。﹝○南史到漑傳。《禦覽》六百九十三引沈約《宋書》。《詩紀》九十二。﹞

【秋夜詠琴詩】

寄語調弦者。客子心易驚。離泣已將墜。無勞別鶴聲。﹝○《初學記》十六。文苑英華二百十二。《詩紀》九十二。﹞

【儀賢堂監策秀才聯句詩】

雄州試異等。提庭乃專對。顧學類括羽。奇文若錦繢。滋蘭成秀畹。照車光赤琲。攝官惡簪帶。疲屙謝名輩。乙奏飲余列。甲科光往載。深奇無絕蹤。孫董有遺槪。春風涵宛轉。遲光乍明昧。列秀總中筵。羣才盛皇代。如綸疾影響。裁蒲啟蒙昧。雕龍旣已彰。靑紫行當佩。裒然旣玉響。髙粲亦蘭綷。廣川良易追。淄水非難配。貢士光相門。搜賢盡幽塞。善說理無窮。借書心靡誨。來彥各東西。翼亮更出內。康哉信在今。伊餘事耕耒。﹝《詩紀》云。後三首闕名。○《初學記》二十﹑《詩紀》九十二並作劉漑。﹞

謝舉

﹝舉。字言揚。陳郡陽夏人。莊孫。武帝時累遷尙書令。太淸二年卒。﹞

【淩雲臺】

綺甍懸桂棟。隱映傍喬柯。勢髙淩玉井。臨迥度金波。易覺涼風至。早飛秋雁過。髙臺相思曲。望遠騷人歌。幸屬此迢遞。知承雲霧多。﹝文苑作寒露多。注云。一作雲霧多。○文苑英華百九十二。《樂府詩集》七十五。《詩紀》九十一。﹞

南鄕侯蕭推

﹝推。字智進。安成王秀之才。歷淮南﹑晉陵太守﹑太子洗馬﹑祕書丞。出爲戎昭將軍﹑吳郡太守。侯景之亂。守東府城。太淸二年。城陷。握節死之。﹞

【賦得翠石應令詩】

依峯形似鏡。構嶺勢如蓮。映林同綠柳。臨池亂百川。碧苔終不落。丹字本難傳。有邁東明上。來遊皆羽仙。﹝○《初學記》五。萬花谷後五。《詩紀》七十一。﹞

庾仲容

﹝仲容。字仲容。潁川鄢陵人。歷尙書左丞﹑諮議參軍。出爲黟縣令。太淸二年。避亂遊會稽卒。年七十四。﹞

【詠柿詩】

發葉臨層檻。翻英糅花藥。風生樹影移。露重新枝弱。苑朱正蔥翠。梁烏未銷鑠。﹝○《類聚》八十六。《詩紀》九十二。﹞

褚翔

﹝翔。字世舉。河南陽翟人。武帝世累遷吏部尙書。太淸二年。丁母憂。以毀卒。年四十四。﹞

【雁門太守行】

三月楊花合。四月麥秋初。幽州寒食罷。鄭國采桑疏。便聞雁門戍。結束事戎車。去歲無霜雪。今年有閏餘。月如弦上弩。星類水中魚。戎車攻日逐。燕騎蕩康居。大宛歸善馬。小月送降書。寄語閨中妾。勿怨寒牀虛。﹝○《樂府詩集》三十九。《詩紀》九十二。﹞

楊皦

﹝皦。仕梁爲中軍司馬。太淸二年守東府。爲侯景所害。﹞

【詠舞詩】

紅顏自燕趙。妙妓邁陽阿。就行齊逐唱。赴節暗相和。折腰送余曲。斂袖待新歌。嚬容生翠羽。曼睇出橫波。𨿽稱趙飛燕。比此詎成多。﹝○《類聚》四十三。《初學記》十五。文苑英華二百十三。萬花谷後三十二作楊皦詩。《詩紀》九十四。﹞

吳孜

﹝孜。仕梁。太淸二年爲學士。﹞

【春閨怨】

玉關信使斷。借問不相諳。春光太無意。窺窗來見參。分與光音絕。忽值日東南。柳枝皆嬲燕。桑葉復催蠶。物色頓如此。孀居自不堪。﹝○玉臺新詠八。《詩紀》八十四。﹞

朱異

﹝異。字彥和。吳郡錢塘人。始爲揚州議曹從事。召直西省。累遷中領軍。太淸三年卒。年七十三。﹞

【還東田宅贈朋離詩】

應生背芒說。石子河陽文。𨿽有遨遊美。終非沮溺羣。曰余今卜築。兼以隔囂紛。池入東陂水。窗引北嚴云。槿籬集田鷺。茅檐帶野芬。原隰何邐迆。山澤共氛氳。蒼蒼松樹合。耿耿樵路分。朝興候崖晚。暮坐極林曛。恁髙眺虹霓。臨下瞰耕耘。豈直娛衰暮。兼得慰殷勤。懷勞猶未弭。獨有望夫君。﹝○文苑英華二百四十七。《詩紀》九十二。﹞

【田飲引】

卜田宇兮京之陽。面淸洛兮背修邙。屬風林之蕭瑟。值寒野之蒼茫。鵬紛紛而聚散。鴻冥冥而遠翔。酒沈兮俱發。云沸兮波揚。豈味薄於東魯。鄙密甜於南湘。於是客有不速。朋自遠方。臨淸池而滌器。辟山牖而飛觴。促膝兮道故。久要不兮忘。間談希夷之理。或賦連翩之章。﹝○《類聚》七十二。《詩紀》九十二。又黃氏集千家注杜工部詩史補遺一漫興詩注作田飯引。引湘一韻。﹞

張嵊

﹝嵊。字四山。吳郡人。起家祕書郎。累遷爲吳興太守。太淸三年。舉兵擊侯景。爲景所殺。年六十二。﹞

【短簫詩】

促柱弦始繁。短蕭吹初亮。舞袖拂長席。鐘音由虡颺。已落檐瓦間。復繞梁塵上。時屬淸夏陰。恩暉亦非望。﹝○《樂府詩集》七十四。集《詩紀》九十二。﹞

張纘

﹝纘。字伯緒。仕梁爲祕書郎。遷太子舍人。歷南蘭太守﹑度支尙書﹑吳興太守。攺湘川刺史。太淸三年爲蕭詧所殺。年五十一。﹞

【大言應令詩】

河流旣竭。日月俱騰。罝羅微物。動落云鵬。﹝○《類聚》十九。﹞

【細言應令詩】

遨遊蟻目辧輕塵。蚊睫成宇虱如輪。﹝○《類聚》十九。﹞

【侍宴餞東陽太守蕭子云應令詩】

仲月發初陽。輕寒帶春序。淥池解余凍。丹霞霽新雨。良守謁承明。䢐舟戒

蘭渚。皇儲惜將邁。金樽畱宴醑。﹝○《類聚》二十九。文苑英華百七十九。﹞

殷鈞

﹝一作均。字季和。陳郡長平人。歷東宮學士﹑國子祭酒。﹞

【大言應令詩】

噫气爲風。揮汗成雨。聊灼戴山龜。欲持探邃古。﹝○《類聚》十九。﹞

【細言應令詩】

泛舟毛滴海。爲政蝸牛國。逍遙輕塵上。指辰問南北。﹝○《類聚》十九。《詩紀》七十四。﹞

王偉

﹝偉。陳畱人。仕魏爲侯景行臺左丞。景入京師。大寶元年遷爲中書監。二年爲尙書左僕射。景敗。禽送江陵付誅。﹞

【獄中贈人詩】

〖南史曰﹕偉被執送江陵。於獄中爲詩贈元帝下要人曰﹕〗

趙壹能爲賦。鄒陽解獻書。何惜西江水。不救轍中魚。﹝○南史本傳。《詩紀》九十二。﹞

【在渭陽賦詩】

〖梁《書》曰﹕王偉。洛陽人也。學《周易》。嘗在淮陽賦《詩》曰云云。逯按。此王偉當別是一人。〗

平明聽戰鼓。薄暮敍存亡。楚漢方龍鬥。秦關陳未央。﹝○《禦覽》五百九十七。《詩紀》九十二。﹞

梁詩卷十八

劉孝威

﹝孝威。字孝威。孝勝弟。初爲晉安法曹。除太子洗馬。累遷中舍人﹑庶子率更令。太淸中。遷中庶子。兼通事舍人。太淸三年。侯景之亂。孝威於圍中得出。西上至安陸卒。有集十卷。﹞

【樂府】

【釣竿篇】〖《詩紀》云。英華﹑樂府並作孝綽。○以下五言。〗

釣舟畫彩鷁。漁子服冰紈。金轄茱萸网。銀鉤翡翠竿。斂橈隨水脈。急槳渡江湍。湍長自不辭。前浦有佳期。船交橈影合。浦深魚出遲。荷根時觸餌。菱芒乍罥絲。蓮度江南手。衣渝京兆眉。垂竿自有樂。誰能爲太師。﹝○本集。文苑英華二百十﹑《樂府詩集》十八並作劉孝綽。《詩紀》八十八。又《類聚》四十一引紈﹑竿﹑湍﹑辭﹑期﹑遲六韻。﹞

【隴頭水】

從軍戍隴頭。隴水帶沙流。時觀胡騎飲。常爲漢國羞。釁妻成兩劍。殺子祀雙鉤。頓取樓蘭頸。就解郅支裘。勿令如李廣。功多遂不酬。﹝韻補作售。《類聚》作功遂不封侯。樂府同。文苑云。一作勿令如李廣。功遂不封侯。《詩紀》云。一作功遂不封侯。○本集。《類聚》四十二作橫吹曲隴頭流水詩。文苑英華百九十八。《樂府詩集》二十一。《詩紀》八十八。又韻補二作樂府隴頭水。引裘﹑售二韻。﹞

【驄馬驅】

十五官期門。二十屯邊徼。犀羈玉鏤鞍。寶刀金錯鞘。一隨驄馬驅。分受靑蠅弔。且令都護知。願被將軍照。誓使氈衣鄕。掃地無遺噍。﹝○本集。文苑英華二百九。《樂府詩集》二十四作驄馬。《詩紀》八十八。﹞

【公無渡河】

請公無渡河。河廣風威厲。檣偃落金烏。舟傾沒犀枻。紺蓋空嚴祠。白馬徒生祭。銜石傷寡心。崩城掩孀袂。劍飛猶共水。魂沈理俱逝。君爲川後臣。妾作江妃娣。﹝○本集。《類聚》四十二作公莫渡河篇。《初學記》六作公莫渡河。文苑英華二百十。《樂府詩集》二十六。《詩紀》八十八。﹞

【塘上行苦辛篇】

蒲生伊何陳。曲中多苦辛。黃金坐銷鑠。白玉遂淄燐。裂衣工毀嫡。掩袖切讒新。嫌威迹易已。愛去理難申。秦云猶變色。魯日尙回輪。妾歌已腸斷。君心終未親。﹝○本集。《類聚》四十一。《樂府詩集》三十五。《詩紀》八十八。﹞

【東西門行】〖《詩紀》云。此似應詔餞贈之作。〗

廣津寒欲歇。聯檣密纜收。六髙匝近岫。江闊少方舟。餞淚畱神眷。離欷切私儔。佇變齊兒俗。當傳楚獻囚。徒然頒並命。只恧思如抽。﹝○本集。《樂府詩集》三十七。《詩紀》八十八。﹞

【怨詩】

退寵辭金屋。見譴斥甘泉。枕席秋風起。房櫳明月懸。燭避窗中影。香回鑪上煙。丹庭斜艸徑。素壁點苔錢。歌起蒲生曲。樂奏下山弦。新聲昔廣宴。餘杯今自傳。王嬙向絕漠。宗女入祁連。雁書猶未返。角馬無歸年。昭臺有媵禦。曾阪無棄捐。後薪隨復積。前魚誰更憐。﹝○本集。《樂府詩集》四十一。《詩紀》八十八。﹞

【采蓮曲】

金槳木蘭船。戲采江南蓮。蓮香隔浦渡。荷葉滿江鮮。房垂易入手。柄曲自臨盤。露花時濕釧。風莖乍拂鈿。﹝○本集。《類聚》八十二作和采蓮詩。《樂府詩集》五十。《詩紀》八十八。﹞

【小臨海】

碣石望山海。畱連降尊極。秦帝枉鉤陳。漢家增禮秩。石橋終不成。桑田竟難測。蜃气遠生樓。鮫人近潛織。空勞帝女塡。詎動波神色。﹝○本集。《樂府詩集》五十五。《詩紀》八十八。﹞

【思歸引】

胡地憑良馬。懷驕負漢恩。甘泉烽火入。回中宮室燔。錦車勞遠駕。繡衣疲屢奔。貳師已喪律。都尉亦銷魂。龍堆求援急。狐塞請先屯。櫪下驅雙駿。腰邊帶兩鞬。乘障無期限。思歸安可論。﹝《類聚》作言。樂府﹑《詩紀》並云。一作言。○本集。《類聚》四十二作思歸篇。《樂府詩集》五十八。《詩紀》八十八。﹞

【妾薄命篇】

去年從越障。今歲沒胡庭。嚴霜封碣石。驚沙暗井陘。玉篸久落鬢。羅衣長掛屏。浴蠶思漆水。條桑憶鄭坰。寄書朝鮮吏。畱釧武安亭。勿言戎夏隔。但令心契冥。不見酆城劍。千祀復同形。﹝○本集。《類聚》四十一作妾薄命行。文苑英華二百七。《樂府詩集》六十二作妾薄命。《詩紀》八十八。﹞

【鬥鷄篇】

丹雞翠翼張。妒敵復專場。翅中含芥粉。距外耀金芒。气逾上黨烈。名貴下韝良。祭橋愁魏後。食跖忌齊王。願賜淮南藥。一使雲間翔。﹝○本集。文苑英華二百六。《樂府詩集》六十四。《詩紀》八十八。﹞

【結客少年場行】

少年本六郡。遨遊徧五都。插腰銅匕首。障日錦屠蘇。鷙羽裝銀鏑。犀膠飾象弧。近發連雙兔。髙彎落九烏。邊城多警急。節使滿郊衢。居延箭箙盡。疏勒井泉枯。正蒙都護接。保由憚險途。千金募惡少。一揮擒骨都。勇余聊蹴踘。戰罷暫投壺。昔爲北方將。今爲南面孤。邦君行負弩。縣令且前驅。﹝○本集。《類聚》四十一。文苑英華百九十五。《樂府詩集》六十六。《詩紀》八十八。﹞

【行行且遊獵篇】

之罘講射所。上林娛獵場。選徒驕楚客。召狩訁誇胡王。罕車已戒道。風烏復起行。佽飛具矰繳。材官命蹶張。髙罝掩月兔。勁矢射天狼。蹠地不遑逸。排虛豈及翔。日暮勾陳轉。風淸鐃吹颺。歸來宴平樂。寧肯滯禽荒。﹝○本集。《類聚》四十二作行行遊獵篇。文苑英華百九十五注云。一作遊行且獵篇。《樂府詩集》六十七作行行遊且獵篇。《詩紀》八十八。﹞

【雀乳空井中】〖《詩紀》云。晉傅玄《詩》曰﹕鵲巢丘城側。雀乳空井中。〗

遠去條支國。心知漢徳休。聊棲丞相府。過令黃霸羞。挾子須閒地。空井共尋求。轆轤絲綆絕。桔橰冬蘚周。將憐羽翼張。誰辭各背遊。﹝○本集。文苑英華二百六作乳雀空城中。注云。城一作井。《樂府詩集》六十八。《詩紀》八十八。﹞

【半渡溪】

本廁偏伍伴。一戰殄凶渠。制賜文犀節。驛報紫泥書。入營陳禦蓋。還家乘紫車。皇恩知已重。丹心恨不紓。渡瀘且不畏。淩溪嗟有餘。﹝○本集。《樂府詩集》七十四。《詩紀》八十八。﹞

【獨不見】

夫婿結纓簪。偏蒙漢寵深。中人引臥內。副車遊上林。綬染瑯琊艸。蟬鑄武威金。分家移甲第。畱妾住河陰。獨寢鴛鴦被。自理鳳凰琴。誰憐雙玉箸。流面復流襟。﹝○本集。文苑英華二百十一。《詩紀》八十八。﹞

【行幸甘泉宮歌】

漢家迎夏華。避暑甘泉宮。棧車鳴裏鼓。駟馬駕相風。校尉烏桓騎。待制樓煩弓。後旌猶五柞。前笳度九嵕。才人豹尾內。禦酒屬車中。輦回百子閣。扇動七輪風。鳴鐘休衛士。披圖召後宮。材官促校獵。涼秋戲射熊。﹝○本集。《類聚》四十三。文苑英華二百三。《樂府詩集》八十四。《詩紀》八十八。﹞

【箜篌謠】〖《詩紀》云。樂府失史。次劉孝威後。〗

結交在相得。骨肉何必親。甘言無忠實。世薄多蘇秦。從風暫靡艸。富貴上昇天。不見山巓樹。摧扤下爲薪。豈甘井中泥。上出作埃塵。﹝文苑作時至出作塵。本集同。《詩紀》云。一作時至出作塵。○本集。文苑英華二百十失名。次劉孝威後。《樂府詩集》八十七作無名氏。《詩紀》八十八。○逯案。《禦覽》引此篇起首四句。題作古歌辭。細玩其辭。亦不類六朝人作。今分別列入漢詩及此集。﹞

【驄馬驅】

翩翩驄馬驅。橫行復斜趨。先救遼城危。後拂燕山霧。風傷易水湄。日入隴西樹。未得報君恩。聯翩終不住。﹝○本集。文苑英華二百九。《樂府詩集》二十四。《詩紀》八十八。﹞

【和王竟陵愛妾換馬】

驄馬出樓蘭。一步九盤桓。小史贖金絡。良工送玉鞍。龍驂來甚易。烏孫去實難。麟膠妾猶有。請爲急弦彈。﹝○本集作愛妾換馬。《類聚》九十三。《樂府詩集》七十三作愛妾換馬。《詩紀》八十八。﹞

【擬古應教】〖七言〗

〖《詩紀》云。樂府作孝威詩。題云東飛伯勞歌。英華作梁簡文帝。非也。簡文別有二首。○逯案。此篇玉臺新詠作擬古應教。文苑英華二百五作擬古。與《樂府詩集》作東飛伯勞歌有異。然知擬古應教者。卽擬古東飛伯勞歌以應教也。文苑英華二百三作梁簡文。紹古歌。紹古亦卽擬古。〗

雙棲翡翠兩鴛鴦。巫云洛月乍相望。誰家妖冶折花枝。蛾眉﹤目曼﹥睇使情移。靑鋪綠瑣琉璃扉。瓊筵玉笥金縷衣。美人年幾可十餘。含羞轉笑斂風裾。珠丸出彈不可追。空畱可憐持與誰。﹝○本集作東飛伯勞歌。玉臺新詠九。文苑英華二百三﹑二百五。《樂府詩集》六十八。《詩紀》八十八。﹞

【雞鳴篇】〖以下雜言。〗

塒雞識將曙。長鳴髙樹巓。啄葉疑彰羽。排花彊欲前。意气多驚舉。飄揚獨無侶。陳思助斗協貍膏。郈昭妒敵安金距。丹山可愛有鳳凰。金門飛舞有鴛鴦。何如五徳美。豈勝千里翔。﹝○本集。《類聚》九十一作梁簡文帝。《樂府詩集》二十八。《詩紀》八十八。﹞

【烏生八九子】

城上烏。一年生九雛。枝輕巢本狹。風多葉早枯。氄毛不相暖。張翼彊相呼。金柝猜鷹鷙隼無由逐。永願共棲曾氏冠。同瑞周王屋。莫啼城上寒。猶賢野中宿。羽成翮備各西東。丁年賦命有窮通。不見髙飛帝輦側。遠托日輪中。尙逢王吉箭。猶嬰后羿弓。豈如變彩救燕質。入夢祚昭公。流聲表師退。集幕示營空。靈臺已鑄像。流蘇時候風。﹝○本集。文苑英華二百六。《樂府詩集》二十八。廣《文選》十四。《詩紀》八十八。又《類聚》九十二引烏﹑雛﹑呼﹑東﹑通﹑中﹑弓﹑公﹑空﹑風十韻。﹞

【蜀道難】〖樂府分前五言後七言各爲一首。〗

玉壘髙無極。銅梁不可攀。雙流逆巇道。九阪澀陽關。鄧侯策馬度。王生斂轡還。斂轡懼身尢。叱馭奉王猷。若悋千金重。誰爲萬里侯。戲馬吞珠界。揚舲濯錦流。沈犀厭怪水。握鏡表靈丘。禺山金碧有光輝。遷亭車馬尙輕肥。彌想王褒擁節反。更憶相如乘傳歸。君平子云闃不嗣。江漢英靈信已衰。﹝《類聚》作已信稀。樂府同。文苑云。一作已信稀。《詩紀》云。一作稀。○本集。文苑英華二百。《樂府詩集》四十。《詩紀》八十八。又《類聚》四十二引攀﹑崗﹑還﹑輝﹑肥﹑歸﹑稀七韻。﹞

【詩】

【重光詩】〖並序○以下四言。〗

〖重光。儲後宣制義也。〗

赫赫重光。明明二聖。帝作儲述。禮和樂正。中衢置樽。髙堂懸鏡。其酌不窮。其明逾盛。徳音孔昭。民胥攸詠。明明二聖。赫赫重光。風神灑落。容止汪洋。瞻彼談扇。載抑載揚。何斯天辯。如圭如璋。顏閔函席。遊夏升堂。以卿以士。惟公惟王。思媚儲後。顧哉樂康。芃芃黍苗。陰雨膏之。詵詵纓冕。儲王道之。道之以禮。齊之以仁。禮則窮神。言則窮神。訓於四國。覃於萬民。﹝○本集。《類聚》十六。《詩紀》八十八。﹞

【侍宴樂遊林光殿曲水詩】

蒸哉軒頊。赫矣堯心。女媧補石。重華累金。湯羅禹扇。羲瑟農琴。皇乎備矣。受命君臨。試舟五反。和樂九成。鉤楯祕戲。協律新聲。丹柸水激。縫彩葩榮。天吳還往。海若逢迎。﹝○本集。《類聚》四。《詩紀》八十八。﹞

【奉和簡文帝太子應令詩】〖以下五言。〗

太子天下本。元良萬國貞。周朝推上嗣。漢代紀重明。前星涵瑞彩。洊雷揚遠聲。三善傳樂正。百行紀司成。九流徧已辧。七經咸所精。博聞彊子政。髙才陵長卿。禮遵逾屈已。徳盛益卑情。仙气貽鐘相。儒道推桓榮。延賢博望苑。視膳長安城。園綺隨金輅。浮丘侍玉笙。智囊前斂笏。端士後垂纓。九仙良所重。四海更誰傾。班輸同策乘。甲館齊蓬瀛。﹝本集作衡。文苑同○本集。《類聚》十六作奉和簡文帝太子詩。《初學記》十作奉和太子詩。文苑英華百七十九。《詩紀》八十八。﹞

【三日侍皇太子曲水宴詩】

二龍巡夏代。八駿馭周朝。豫遊光帝則。樂飲盛民謠。皇儲遵洛禊。濫觴追灞橋。掌祓開神篽。司馬動鑾鑣。周旗交采眊。晉鼓雜淸簫。旌宮臨廣隰。藻衛爍嚴椒。蘭樽沿曲岸。靈若溯回潮。﹝○《類聚》四。《詩紀》八十八。﹞

【奉和六月壬年應令詩】

玄圃棲金碧。靈澗挹琨瑤。築山圖碣岫。穿池控海潮。雷奔石鯨動。水闊牽牛遙。乘黿猶怯渡。鞭石詎成橋。岸崩下生窟。壁峭上干霄。噪蛙常獨沸。遊魚或自跳。荒徑橫臨浦。空舟斜插橈。愁鴟集古樹。白鷺隱靑苗。神心重丘壑。散步懷漁樵。石累元卿徑。枝掛許由瓢。伊臣本寂寞。由來畏市朝。爲貪止山水。所競惟逍遙。寄言周伯況。勞君擅縠綃。﹝歲時雜詠作谷操。○本集。古今歲時雜詠四十四。文苑英華百七十九。《詩紀》八十八。﹞

【登覆舟山望湖北詩】

紫川通太液。丹岑連少華。堂皇更隱映。松灌雜交加。荇蒲浮新葉。漁舟繞落花。浴童競淺岸。漂女擇平沙。極望傷春目。回車歸狹斜。﹝○本集。《類聚》二十八。廣《文選》九作望湖北詩。《詩紀》八十八。﹞

【帆渡吉陽洲詩】〖孝儀同賦。〗

江風淩曉急。鉦鼓候晨催。幸息榜人唱。聊望髙帆開。聯村倏忽盡。循汀俄頃回。疑是傍洲退。似覺前山來。將與圖南競。誰云勞溯洄。﹝○本集。《類聚》二十七。文苑英華二百八十九。《詩紀》八十八。﹞

【出新林詩】

芒山眡洛邑。函谷望秦京。遙分承露掌。遠見長安城。故鄕已可識。遊子必勞情。霧罷前林見。風息湧川平。坐觀暮潮落。漸見夕煙生。無由一羽化。徒想禦風輕。﹝○《類聚》二十八。廣《文選》九。《詩紀》八十八。﹞

【鄀】〖《詩紀》從《類聚》作郗。誤。〗縣遇見人織率爾寄婦詩

妖姬含怨情。織素起秋聲。度梭環玉動。踏躡佩珠鳴。經稀疑杼澀。緯斷恨絲輕。葡萄始欲罷。鴛鴦猶未成。云棟共徘徊。紗窗相向開。窗疏眉語度。紗輕眼笑來。曨曨隔淺紗。的的見妝華。鏤玉同心藕。雜寶連枝花。紅衫向後結。金簪臨鬢斜。機頂掛流蘇。機旁垂結珠。靑絲引伏兔。黃金繞鹿盧。艷彩裾邊出。芳脂口上渝。百城交問遺。五馬共踟躕。直爲閨中人。守故不要新。夢啼漬花枕。覺淚濕羅巾。獨眠眞自難。重衾猶覺寒。愈憶凝脂暖。彌想橫陳歡。行驅金絡騎。歸就城南端。城南稍有期。想子亦勞思。羅襦久應罷。花釵堪更治。新妝莫點黛。余還自畫眉。﹝○本集。玉臺新詠八。《類聚》六十五作在郤縣遇見人織寄婦詩。《詩紀》八十八。﹞

【侍宴賦得龍沙宵月明詩】

鵲飛空繞樹。月輪殊未圓。嫦娥望不出。桂枝猶隱殘。落照移樓影。浮光動暫瀾。櫪馬悲笳吹。城烏啼塞寒。傳聞機杼妾。愁余衣服單。當秋絡已脆。銜啼織復難。斂眉𨿽不樂。舞劍彊爲歡。請謝函關吏。行當封一丸。﹝○本集。玉臺新詠八。《詩紀》八十八。﹞

【奉和晚日詩】

虯檐掛珠箔。虹梁捲霜綃。迷疊涵香長。芙蓉逐浪搖。飛輪搏羽扇。翻車引落潮。甘泉推激水。迎風慚遠飆。寄言王待詔。因聲張子僑。吾君安已樂。無勞誦洞簫。﹝○本集。《類聚》五。《詩紀》八十八。﹞

【和皇太子春林晚雨詩】

雲樹交爲密。雨日共成虹。雷舒長男气。枝搖少女風。葉珠隨滴水。檐繩下澑空。蝶濡飛不颺。花沾色更紅。明離信養徳。能事畢春宮。誰堪偶鳳吹。惟有浮丘公。﹝○本集。《類聚》二。文苑英華百五十三。《詩紀》八十八。﹞

【行還值雨又爲淸道所駐詩】

齊楚磐石貴。韓吳異姓王。俱乘早朝罷。相隨出建章。喧呼驚裏閈。叫咷駭康莊。阜騶同隼擊。靑橐似鷹揚。掖門南北遠。復道東西長。幡旗爭絡繹。官騎郁相望。微風生棨傳。輕雨潤帷裳。油衣分競道。小蓋列成行。八捨便繁密。五營輿服光。回車避司隸。俄軒揖內郎。況餘白屋士。自依卑路傍。日月𨿽臨照。仄陋難明敭。早榮羞日及。晚知慚豫章。徒抱淩雲志。終愧摩天翔。安能久淪辱。圖南會有方。﹝○本集。文苑英華百五十三。《詩紀》八十八。﹞

【望雨詩】

淸陰蕩暄濁。飛雨入階廊。瞻空亂無緒。望霤耿成行。交枝含曉潤。雜葉帶新光。浮芥離還聚。沿漚滅復張。浴禽飄落毳。風荇散餘香。璚綃掛繡幕。

象簟列華牀。侍童拂羽扇。廚人奉濫漿。寄言楚臺客。雄風詎獨涼。﹝○本集。文苑英華百五十三。《詩紀》八十八。又《類聚》二﹑《初學記》二並引廊﹑行﹑光﹑張﹑香﹑涼六韻。﹞

【苦暑詩】

暮日苦炎溽。遷坐接階廊。月麗姮娥影。星含織女光。棲禽動夜竹。流螢出暗墻。香盤糅鮮粉。雕壺承玉漿。白羽徒垂握。綠水自周堂。弱紈猶覺重。纖絺尙少涼。弄風思漢朔。戲雨憶吳王。玄冰術難驗。赤道漏猶長。誰能更吹律。還令黍谷涼。﹝○本集作苦熱。《類聚》五。文苑英華二百十。《詩紀》八十八。﹞

【奉和逐涼詩】

鐘鳴夜未央。避暑起徬徨。長河似曳素。明星若散璫。倚嚴欣石冷。臨池愛水涼。月纖張敞畫。荷妖韓壽香。對此遊淸夜。何勞娛洞房。﹝○本集。《類聚》五。《詩紀》八十八。﹞

【望棲烏詩】

夕烏飛參差。單雄雜寡雌。聯翩歸葉裏。出沒噪林垂。爭棲時易樹。驚飛忽度枝。𨿽無系書重。亦有含纓疲。以玆憔悴力。重逢輕薄兒。珠丸蘇合彈。金繳靑絲縻。

豈意翩翾羽。遂免更羸危。入懷欣得地。依林竊願知。﹝○本集。文苑英華三百二十九。《詩紀》八十八。﹞

【和簡文帝臥疾詩】

玉躬耗寒暑。羣望崇圭璧。仁祀盛黃縑。禮壇優紺席。憊均楚疾愈。俄同宋年益。豈勞誦賦臣。寧用觀濤客。﹝○本集。《類聚》七十五。《詩紀》八十八。﹞

【賦得曲澗詩】

澗流急易轉。溪竹暗難開。近樓俄已失。前洲忽復回。石岸生寒蘚。沈根漬水苔。菱舟失道去。歸鳧迷徑來。﹝○本集。《類聚》九。《詩紀》八十八。﹞

【奉和湘東王應令詩二首】

【春宵】

花開人不歸。節暖衣須變。回釵掛反環。拭淚繩春綫。今夜月輪圓。胡兵必應戰。﹝○本集。《類聚》三十二。《詩紀》八十八。﹞

【冬曉】

妾家邊洛城。慣識曉鐘聲。鐘聲猶未盡。漢使報應行。天寒硯冰凍。心悲書不成。﹝○本集。玉臺新詠八。《類聚》三十二。《詩紀》八十八。﹞

【詠織女詩】

金鈿已照耀。白日未蹉跎。欲待黃昏至。含嬌渡淺河。﹝○本集。玉臺新詠十作劉孝儀。《類聚》四。《初學記》四。又古今歲時雜詠二十五﹑《禦覽》三十一﹑萬花谷後四俱作劉孝儀。《詩紀》八十八。﹞

【七夕穿鍼詩】〖和簡文。〗

縷亂恐風來。衫輕羞指現。故穿雙眼鍼。特縫合歡扇。﹝○本集。《類聚》四。《初學記》四。古今歲時雜詠二十五。歲時廣記二十六。《詩紀》八十八。﹞

【九日酌菊酒詩】

露花疑始摘。羅衣似適薰。餘杯度不取。欲持嬌使君。﹝○本集。《類聚》四。《初學記》四。古今歲時雜詠三十三。《詩紀》八十八。﹞

【賦得鳴朄應令詩】

雜扇𨿽俱斂。交行忿自分。轉袖時繞腕。揚履自開裙。﹝○《初學記》十六。《詩紀》八十八。﹞

【和定襄侯初笄詩】

合鬟仍昔發。略鬢卽前絲。從今一梳罷。無復更縈時。﹝○玉臺新詠十。《詩紀》八十八。﹞

【古體雜意詩】

朝日大風霜。寄事是交傷。葉落枝柯淨。當自起棋張。﹝○玉臺新詠十。《詩紀》八十八。﹞

【詠佳麗詩】

可憐將可念。可念直千金。惟言有一恨。恨不遂人心。﹝○玉臺新詠十。《詩紀》八十八。﹞

【望隔墻花詩】

隔墻花半隱。猶見動花枝。當由美人摘。詎止春風吹。﹝○本集。《類聚》八十八。《詩紀》八十八。﹞

【枯葉竹詩】

枯楊猶更綠。臥柳尙還生。勿嫌鳳不至。終當待聖明。﹝○本集。《類聚》八十九。《詩紀》八十八。﹞

【和簾裏燭詩】

開關簾影出。參差風焰斜。浮光燭綺帶。凝滴污垂花。﹝○《類聚》八十。《詩紀》八十八。﹞

【詠剪彩花詩二首】

葉舒非漸大。花發是初開。無論人訝似。蜂見也爭來。﹝○《類聚》八十八。古今歲時雜詠三。《詩紀》八十八。﹞

淺深依樹色。舒捲聽人裁。假令春色度。經著手中開。﹝○古今歲時雜詠三。《詩紀》八十八。﹞

【禊飲嘉樂殿詠曲水中燭影詩】〖七言〗

火浣花心猶未長。金枝密焰已流芳。芙蓉池畔涵停影。桃花水脈引行光。﹝○《類聚》八十。《詩紀》八十八。﹞

【賦得香出衣詩】〖雜言〗

香出衣。步近气逾飛。博山登髙用鄴錦。含情動靨比洛妃。香纓麝帶縫金縷。瓊花玉勝綴珠徽。蘇合故年微恨歇。都梁路遠恐非新。猶賢漢君芳千里。尙笑荀令止三旬。﹝○《類聚》六十七。《詩紀》八十八。﹞

梁詩卷十九

蕭子云

﹝子云。字景喬。子顯弟。齊建武四年。封新浦縣侯。梁天監初。遷丹陽郡丞。大通三年。復遷臨川內史。還除散騎常侍。歷侍中﹑國子祭酒。出爲東陽在守。太淸三年。侯景亂。奔晉陵卒。有《晉書》百二十卷﹑東宮新紀二十卷﹑集十九卷。﹞

【東郊望春詶王建安雋晚遊詩】

金塘綠泉滿。上園梨蕊落。蛺蝶戀殘花。黃鶯對妖萼。芳菲滿郊甸。惠風生蘭薄。子家冠蓋裏。我館幽棲郭。綠楊垂長溪。便橋限淸洛。相去能幾許。一水終疏索。﹝○《類聚》三十一。文苑英華二百四十。《詩紀》八十五。﹞

【贈海法師遊甑山詩】

眞心好丘壑。偏悅幽棲人。忽聞甑山旅。萬里自相親。泬寥晚霖霽。重疊晴雲新。秋至蟬鳴柳。風髙露起塵。動余憶山思。惆悵惜荷巾。﹝○《類聚》三十一。文苑英華二百十九。廣《文選》九作贈海法師。《詩紀》八十五。﹞

【落日郡西齊望海山詩】

漁舟暮出浦。漢女采蓮歸。夕云向山合。水鳥望田飛。蟬鳴早秋至。蕙艸無芳菲。故隱天山北。夢想日依依。﹝○《類聚》二十八。《詩紀》八十五。﹞

【寒夜直坊】〖《詩紀》作芳。〗憶袁三公詩

滴滴雨鳴階。愔愔玆夜靜。風落宣猷樹。寒凋承光屏。髙帷曉獨垂。華燭夜空冷。所思不相見。方知寒漏永。﹝○《類聚》三十一。文苑英華百九十。《詩紀》八十五。﹞

【贈吳均詩】

欲知健少年。本來最輕黠。綠沈弓項縱。紫艾刀橫拔。誰持命要寵。寧知敵可殺。有功終不言。明君自應察。﹝○文苑英華二百四十七。《詩紀》八十五。﹞

【春思詩】

春風蕩羅帳。餘花落鏡奩。池荷正卷葉。庭柳復垂檐。竹柏君自攺。團扇妾方嫌。誰能憐故素。終爲泣新縑。﹝○《類聚》三十二。《詩紀》八十五。﹞

蕭子暉

﹝子暉。字景光。子云弟。起家員外散騎侍郎。累遷至驃騎長史。有集九卷。﹞

【春宵詩】

夜夜妾偏棲。百花含露低。虫聲繞春岸。月色思空閨。傳語長安驛。辛苦寄遼西。﹝○《類聚》三十二。《詩紀》八十五。﹞

【冬曉詩】

步欄光欲通。曙鳥向西東。燭滅傳餘气。帷香開曉風。繁花無處盡。還銷寒鏡中。﹝○《類聚》三十二。《詩紀》八十五。﹞

【應教使君春遊詩】

上林看艸色。河橋望日暉。洛陽城閉晚。金鞍橫路歸。﹝○《類聚》二十八。廣《文選》九。《詩紀》八十五。﹞

【隴頭水】

天寒隴水急。散漫俱分瀉。北注䢐黃龍。東流會白馬。﹝○《顏氏家訓》文章篇。﹞

何敬容

﹝敬容。字國禮。廬江人。尙齊武安女。拜駙馬都尉。入梁。累遷尙書令。參選事。太淸三年卒。﹞

【詠舞詩】

因風且一顧。揚袂隱雙蛾。曲終情未已。含睇目增波。﹝○《初學記》十五。《詩紀》九十。﹞

伏挺

﹝挺。字士操。一云士標。平昌安丘人。爲五言詩善效康樂體。天監中。除中軍參軍。遷侍禦史。侯景亂中卒。有邇說十卷﹑集二十卷。﹞

【行舟值早霧詩】

水霧雜山煙。冥冥不見天。聽猿方忖岫。聞瀨始知川。漁人惑澳浦。行舟迷溯沿。日中氛靄盡。空水共澄鮮。﹝○《類聚》二。《初學記》二及文苑英華百五十六作行舟遇早霧。萬花谷後二作伏挺詩。《詩紀》九十一。﹞

江從簡

﹝從簡。濟陽考城人。位司徒從事中郎。侯景亂。爲任約所害。﹞

【采蓮諷】〖一作采荷調。〗

〖樂府廣題曰﹕梁太尉從事中郎江從簡。年十七。有才思。時何敬容爲宰相。從簡爲采荷調以刺之。敬容覽之。不覺嗟賞。愛其巧麗。〗

欲持荷作柱。荷弱不勝梁。欲持荷作鏡。荷暗本無光。﹝○《樂府詩集》七十五。苕溪漁隱叢話後一。《詩紀》九十。﹞

劉邈

﹝邈。彭城人。曾爲侯景所得。景攻臺城不克。邈勸景乞和全師。景然之。﹞

【折楊柳】

髙樓十載別。楊柳擢絲枝。摘葉驚開駛。攀條恨久離。年年阻音息。月月減容儀。春來誰不望。相思君自知。﹝○玉臺新詠八。《類聚》八十九。《樂府詩集》二十二。《詩紀》八十八。﹞

【萬山見采桑人詩】

倡妾不勝愁。結束下靑樓。逐伴西蠶路。相攜南陌頭。葉盡時移樹。枝髙乍易鉤。絲繩掛且脫。金籠寫復收。蠶饑日已暮。詎爲使君畱。﹝○玉臺新詠八。《類聚》八十八。文苑英華二百八及《樂府詩集》二十八作采桑。《詩紀》八十八。﹞

【見人織聊爲之詠】

纖纖運玉指。脈脈正蛾眉。振躡開交縷。停梭續斷絲。檐花照初月。洞戶垂朱帷。弄機行掩淚。翻令織素遲。﹝○玉臺新詠。《類聚》六十五作徐陵詠織婦詩。《詩紀》八十八。﹞

【秋閨詩】

螢飛綺窗外。妾思霍將軍。燈前量獸錦。檐下織花紋。墜露如輕雨。長河似薄雲。秋還百種事。衣成未暇薰。﹝○玉臺新詠八。《類聚》三十二。《詩紀》八十八。﹞

徐摛

﹝摛。字士秀。一字士繢。東海郯人。天監中爲晉安王侍讀。王爲皇太子。轉家令。出爲新安太守。還爲中庶子。除太子左衛率。大寶元年。簡文帝卽位。授左衛將軍。不拜卒。年七十八。擒文體旣別。及爲家令。所撰篇什。東宮盡學之。遂有宮體詩之號。﹞

【胡無人行】

列楹登魯殿。擁絮拭胡妝。猶將漢閨曲。誰忍奏氈房。遙憶甘泉夜。暗淚斷人腸。﹝○《樂府詩集》四十。《詩紀》八十九。﹞

【詠筆詩】

本自靈山出。名因瑞艸傳。纖端奉積潤。弱質散芳煙。直寫飛蓬牒。橫承落絮篇。一逢提握重。寧憶仲升捐。﹝○《初學記》二十一。《詩紀》八十九。又《類聚》五十八引煙﹑篇﹑捐三韻。《白帖》四作筆。引一句。﹞

【詠橘詩】

麗樹標江浦。結翠似芳蘭。焜煌玉衡散。照曜金衣丹。愧以無雕飾。徒然登玉盤。﹝○《類聚》八十六。《詩紀》八十九。﹞

【壞橋詩】

匝欄生暗蘚。覆板沒魚衣。岸曲斜梁阻。何時香步歸。﹝○《類聚》九。《詩紀》八十九。﹞

【賦得簾塵詩】

朝逐珠胎捲。夜傍玉鉤垂。恆教羅袖拂。不分秋風吹。﹝○《類聚》六。《詩紀》八十九。﹞

劉孝儀

﹝孝儀。字子儀。本名潛。字孝儀。孝綽之弟。天監五年。舉秀才。累遷尙書殿中郎。補太子洗馬。出爲陽羨令。擢建康令。大同中爲中書郎。歷司徒右長史﹑尙書左丞﹑禦史右丞﹑臨海太守。中大同初。入守都官尙書。太淸初。出爲豫章內史。侯景逼建業。孝儀遣子勵率兵入援。及宮城陷落。失郡。大寶元年病卒。時年六十七。有集二十卷。﹞

【從軍行】

冠軍親挾射。長平自合圍。木落雕弓燥。气秋徵馬肥。賢王皆屈膝。幕府復申威。何謂從軍樂。往返速如飛。﹝○《類聚》五十九作劉孝義。文苑英華百九十九。《樂府詩集》三十二作劉孝義。《詩紀》八十七。﹞

【和昭明太子鐘山解講詩】

詔樂臨東序。時駕出西園。𨿽窮理遊盛。終爲塵俗喧。豈如弘七覺。揚鸞啟四門。夜气淸簫管。曉陣爍郊原。山風亂采眊。初晃麗文轅。林開前騎騁。逕曲羽旄屯。煙壁浮靑翠。石瀨響飛奔。回輿下重閣。降道訪眞源。談空匹泉湧。綴藻邁弦繁。輕生逢遇誤。並作輩龍鵷。顧已同偏爵。何用挹衢樽。﹝○廣弘明集三十。《詩紀》八十七。又《類聚》七十六引園﹑喧﹑門﹑原﹑轅﹑屯﹑奔﹑源﹑繁﹑鵷十韻。﹞

【和簡文帝賽漢髙廟詩】

珪幣崇明祀。牲樽禮貴神。風驚如集廟。光至似來陳。徘徊靈駕入。叫咷倡歌新。將言非爲己。致敬乃祈民。多才與多事。今古獨爲鄰。﹝○《類聚》七十九。《詩紀》八十七。﹞

【行過康王故第苑詩】

入梁逢故苑。度薛見余宮。尙識招賢閣。猶懷愛士風。靈光一超遠。衡館亦蒙籠。洞門余舊色。甘棠畱故叢。送禽悲不去。過客慕難窮。池竹徒如在。林堂曖已空。遠橋隔樹出。迥澗隱岸通。芳流小山桂。塵起大王風。具物咸如此。是地感余衷。空想陵前劍。徒悲壠上童。﹝劉集作桐。文苑同。又注云。一作童。《詩紀》云。一作桐。○劉孝威集作過康王第宅。文苑英華三百七作過康王第宅。《詩紀》八十七。又《初學記》十引宮﹑風﹑籠﹑叢﹑窮﹑空﹑通﹑衷九韻。﹞

【閨怨詩】

本無金屋寵。長作玉階悲。一乖西北麗。寧復城南期。永巷愁無歇。應門閉有時。空勞織素巧。徒爲團扇詞。匡牀終不共。何由橫自私。﹝○《類聚》三十二。《詩紀》八十七。﹞

【帆渡吉陽洲詩】〖孝威同賦。〗

揚帆乘浪華。操鼓要風力。近樹儵而遐。遙山俄已逼。欲比驚龍制。將頓陽烏翼。客行悲道遠。惟須前路極。﹝○《類聚》二十七。文苑英華二百八十九作帆渡吉陽州。《詩紀》八十七。﹞

【詠簫詩】〖《詩紀》云。英華作孝綽。今從藝文作孝儀。〗

危聲合鼓吹。絕弄混笙篪。管饒知气促。釵動覺唇移。簫史安爲貴。能令秦女隨。﹝○《類聚》四十四。《初學記》十六。文苑英華二百十二作劉孝綽。注云。一作儀。《詩紀》八十七。﹞

【詠織女詩】

金鈿已照曜。白日未蹉跎。欲待黃昏後。含嬌渡淺河。﹝○玉臺新詠十。《類聚》四及《初學記》四作劉孝威。古今歲時雜詠二十五。《禦覽》三十一。萬花谷後四作劉孝儀詩。《詩紀》八十七。﹞

【詠石蓮詩】

蓮名堪百萬。石姓重千金。不解無情物。那得似人心。﹝○玉臺新詠十。《詩紀》八十七。﹞

【和詠舞詩】

回履裾香散。飄衫鈿響傳。低釵依促管。曼睇入繁弦。﹝○《類聚》四十三作和舞詩。《初學記》十五。萬花谷後三十二作劉孝儀詩。《詩紀》八十七。﹞

【又和】

轉袖隨歌發。頓履赴弦余。度行過接手。回身乍斂裾。﹝○《類聚》四十三。《詩紀》八十七。﹞

【舞就行詩】

依歌移弱步。傍燭艷新妝。徐來翻應節。亂去反成行。﹝○《類聚》四十三。《初學記》十五。萬花谷後三十二。《詩紀》八十七。﹞

蕭子範

﹝子範。字景則。齊豫章王嶷之子。永明中。封祁陽縣侯。除太子洗馬。梁受禪。例降爵爲子。歷後軍記室參軍﹑司徒主簿。出爲建安太守。遷南平王從事中郎﹑臨賀王長史。出爲始興內史。遷祕書監。大寶元年。召爲光祿大夫。不拜卒。年六十四。有千字文一卷﹑集十二卷。﹞

【羅敷行】

城南日半上。微步弄妖姿。含情動燕俗。顧景笑齊眉。不憂桑葉盡。還意畏蠶饑。春風若有顧。惟願落花遲。﹝○《樂府詩集》二十八。《詩紀》八十五。﹞

【夏夜獨坐詩】

節序值䢐炎。玆宵在三伏。憑軒佇涼气。中筵倦煩燠。寂寞對空窗。

淸疏臨夜行。虫音亂階艸。螢光繞庭木。簾月度斜輝。風光起餘馥。一傷年志罷。長嗟逝波速。﹝○《類聚》三。文苑英華百五十七。《詩紀》八十五。又《初學記》三引伏﹑燠﹑竹﹑木﹑馥五韻。﹞

【東亭極望詩】

晚流稍東急。暝景促西暉。水鳥銜魚上。蓮舟拂芰歸。郊原共超遠。林野雜依菲。從君采蘿葛。寧復想輕肥。﹝○《類聚》二十八。廣《文選》九。《詩紀》八十五。﹞

【春望古意詩】

光景斜漢宮。橫梁照采虹。春情寄柳色。鳥語出梅中。氛氳門裏思。逶迆水上風。落花徒入戶。何解妾牀空。﹝○《類聚》三。《詩紀》八十五。﹞

【望秋月詩】

河漢東西陰。淸光此夜出。入帳華珠被。斜筵照寶瑟。霜慘庭上蘭。風鳴檐下橘。獨見傷心者。孤燈坐幽室。﹝○《類聚》一。文苑英華百五十二作望月愁。《詩紀》八十五。﹞

【落花詩】

綠葉生半長。繁英早自香。因風亂胡蝶。未落隱鸝黃。飛來入斗帳。吹去上牙牀。非是迎冬質。寧可值秋霜。﹝○《類聚》八十八。《詩紀》八十五。﹞

【夜聽雁詩】

天月廣庭輝。遊雁犯霜飛。連翩辭朔气。嘹淚獨南歸。夜長寒復靜。燈光曖欲微。淒淒不可聽。何況觸愁機。﹝○《類聚》九十一。文苑英華三百二十八。《詩紀》八十五。﹞

【後堂聽蟬詩】

試逐微風遠。聊隨夏葉繁。輕飛避楚雀。飲露入吳園。流音繞叢藿。餘響切髙軒。借問邊城客。傷情寧可言。﹝○《初學記》三十。文苑英華三百三十。《詩紀》八十五。﹞

【入元襄王第詩】

伏軾窺東苑。收淚下玉橋。昔時方轂處。於今共寂寥。夾池猶裊裊。仙榭尙迢迢。一同西靡柏。徒思芳樹蕭。﹝○《類聚》三十四。文苑英華三百七。《詩紀》八十五。﹞

【歌】〖七誘系此歌。〗

井上李兮隨風標。垂翠帷兮夜難曉。獨處廓兮心悄悄。懷素縷之雙鍼。願因之於三鳥。﹝○《類聚》五十七。﹞

武陵王蕭紀

﹝紀。字世詢。武帝第八子。天監中。封武陵郡王﹑揚州刺史。復爲益州刺史。侯景亂。不赴援。僣號於蜀。攺元大正。太淸五年。眾潰。爲元帝將樊猛所殺。年四十六。有集八卷。﹞

【同蕭長史看妓】〖《詩紀》云。《初學記》作劉孝綽。〗

燕姬奏妙舞。鄭女發淸歌。回羞出曼臉。送態入嚬蛾。寧殊值行雨。詎減見淩波。想君愁日暮。應羨魯陽戈。﹝○玉臺新詠七。《初學記》十五作劉孝綽同武陵王看妓。文苑英華二百十三作劉孝綽武陵殿下看妓。萬花谷後三十二作劉孝綽詩。《詩紀》七十一。﹞

【和湘東王夜夢應令詩】

昨夜夢君歸。賤妾下鳴機。懸知意气薄。不著去時衣。故言如夢裏。賴得雁書飛。﹝○玉臺新詠七。《類聚》三十二作夜夢詩。《詩紀》七十一。﹞

【曉思詩】〖《詩紀》作曉色。〗

晨禽爭學囀。朝花亂欲開。鑪煙入斗帳。屏風隱鏡臺。紅妝隨淚盡。蕩子保時回。﹝《類聚》作當來。○玉臺新詠七。《類聚》三十二作梁簡文帝。《詩紀》七十一。﹞

【明君詞】〖一作昭君辭。〗

塞外無春色。邊城有風霜。誰堪覽明鏡。持許照紅妝。﹝○文苑英華二百四作昭君怨。《樂府詩集》二十九。《詩紀》七十一。﹞

【閨妾寄徵人】

斂色金星聚。縈悲玉箸流。願君看海气。憶妾上髙樓。﹝○玉臺新詠七。《詩紀》七十一。﹞

【詠鵲】

欲避新枝滑。還向故巢飛。今朝聽聲喜。家信必應歸。﹝○《初學記》三十。文苑英華三百二十八。《詩紀》七十一。﹞

梁詩卷二十

梁簡文帝蕭綱

﹝綱。字世纘。武帝第三子。天監六年。封晉安王。歷南兗州刺史﹑丹陽尹﹑荊州刺史﹑江州刺史。普通中。歷南徐州刺史。中大通初。徵爲揚州刺史。三年五月。立爲皇太子。太淸三年五月卽位。明年。攺元大寶。太淸五年爲侯景所弒。年四十九。追謚曰簡文皇帝。有集八十五卷。﹞

【樂府】

【上之回】

前旆拂回中。後車臨桂宮。輕絲駐云罕。春色繞川風。桃林方灼灼。柳路日曈曈。笳聲駭胡騎。淸磬詟山戎。微臣今拜手。願帝永無窮。﹝○《樂府詩集》十六。《詩紀》六十七。﹞

【采桑】

春色映空來。先發院邊梅。細萍重疊長。新花歷亂開。連珂往淇上。接幰至叢臺。叢臺可憐妾。當窗望飛蝶。忌趺行衫領。熨斗成褫攝。下牀著珠佩。捉鏡安花鑷。薄晚畏蠶饑。競采春桑葉。寄語采桑伴。訝今春日短。枝髙攀不及。葉細籠難滿。年年將使君。歷亂遣相聞。欲知琴裏意。還贈錦中文。何當照梁日。還作入山云。重門皆已閉。方知畱客袂。可憐黃金絡。復以靑絲系。必也爲人時。誰令畏夫婿。﹝○文苑英華二百八。《詩紀》六十七。又《類聚》八十八及樂府二十八並引梅﹑開﹑臺﹑蝶﹑褶﹑短﹑滿七韻。﹞

【樂府三首】

【蜀國弦歌篇十韻】

銅梁指斜谷。劍道望中區。通星上分野。作固下爲都。雅歌因良宋。妙舞自巴渝。陽城嬉樂所。劍騎郁相趨。五婦行難至。百兩好遊娛。牲祈望帝祀。酒酹蜀侯姝。江妃納重聘。卓女愛將雛。停弦時擊爪。息吹更治朱。脫衫湔錦浪。回扇避陽烏。聞君握節返。賤妾下城隅。﹝○玉臺新詠七。文苑英華二百一作蜀國吟。《詩紀》六十七。﹞

【艷歌篇十八韻】〖《詩紀》云。一作有女篇。〗

淩晨光景麗。倡女鳳樓中。前瞻削成小。傍望捲旌空。分妝間淺靨。繞臉傅斜紅。張琴未調軫。飲吹不至終。自知心所愛。出入仕秦宮。誰言連尹屈。更是莫敖通。輕軺綴皂蓋。飛轡轢云驄。金鞍隨系尾。銜璅映纏鬃。戈鏤荊山玉。劍飾丹陽銅。左把蘇合彈。旁持大屈弓。控弦因鵲血。挽彊用牛螉。弋獵多登隴。酣歌每入丰。暉暉隱落日。冉冉還房櫳。燈生陽燧火。塵散鯉魚風。流蘇時下帳。象簟復韜筒。霧暗窗前柳。寒疏井上桐。女蘿托松際。甘瓜蔓井東。拳拳恃君愛。歲暮望無窮。﹝○玉臺新詠七。《樂府詩集》三十九。《詩紀》六十七。﹞

【妾薄命篇十韻】

名都多麗質。本自恃容姿。蕩子行未至。秋胡無定期。玉貌歇紅臉。長顰串翠眉。奩鏡迷朝色。縫鍼脆故絲。本異搖舟咎。何關竊席疑。生離誰拊背。溘死詎來遲。王嬙貌本絕。踉蹌入氈帷。盧姬嫁日晚。非復少年時。轉山猶可遂。烏白望難期。妾心徒自苦。旁人會見嗤。﹝○玉臺新詠七。文苑英華二百七作妾薄命篇。《樂府詩集》六十二作妾薄命。《詩紀》六十七。又《類聚》四聲下一作妾薄命行。引姿﹑期﹑眉﹑惟﹑時五韻。﹞

【君子行】

君子懷琬琰。不使涅塵淄。從容子云閣。寂寞仲舒帷。多謝悠悠子。管窺良可悲。﹝○《類聚》四十一。《樂府詩集》三十二。《詩紀》六十七。﹞

【從軍行】

貳師惜善馬。樓蘭貪漢財。前年出右地。今歲討輪臺。魚云望旗聚。龍沙隨陣開。冰城朝浴鐵。地道夜銜枚。將軍號令密。天子璽書催。保時反舊裏。遙見下機來。﹝○《類聚》四十一。《樂府詩集》三十二。﹞

雲中亭障羽檄驚。甘泉烽火通夜明。貳師將軍新築營。嫖姚校尉初出徵。復有山西將。絕世愛雄名。三門應遁甲。五壘學神兵。白雲隨陣色。蒼山答鼓聲。邐迆觀鵝翼。參差睹雁行。先平小月陣。去滅大宛城。善馬還長樂。黃金付水衡。小婦趙人能鼓瑟。侍婢初笄解鄭聲。庭前柳絮飛已合。必應紅妝起見迎。﹝樂府作來起迎。注云。一作起見迎。○玉臺新詠九作雜句從軍行。《類聚》四十一。文苑英華百九十九。《樂府詩集》三十二。《詩紀》六十七。﹞

【長安有狹斜行】

長安有徑少。塗徑不通輿。道逢雙總丱。扶輪問我居。我居靑門北。可憶復易尋。大息騫金勒。中息綰黃銀。小息始得意。黃頭作弄臣。三息俱入門。雅志揚淸塵。三息俱上堂。觴肴滿四

陳。三息俱入戶。照耀光容新。大婦舒綺絪。中婦拂羅巾。小婦最容冶。映交易學嬌顰。丈人且安坐。淸謳出絳唇。﹝○《樂府詩集》三十五。《詩紀》六十七。﹞

【泛舟橫大江】

〖魏文帝飲馬長城窟行曰﹕泛舟橫大江。討彼犯荊虜。〗

滄波白日暉。遊子出王畿。旁望重山轉。前觀遠帆稀。廣水浮雲吹。江風引夜衣。旅雁同洲宿。寒鳧夾浦飛。行客誰多病。當念早旋歸。﹝○文苑英華百九十三。《樂府詩集》三十八。《詩紀》六十七。﹞

【隴西行三首】

邊秋胡馬肥。雲中驚寇入。勇气特無侶。輕兵救邊急。沙平不見虜。嶂崄還相及。出塞豈成歌。經川未遑汲。烏孫塗更阻。康居路猶澀。月暈抱龍城。星流照馬邑。長安路遠書不還。寧知徵人獨佇立。﹝○《類聚》四十一。文苑英華百九十八。《樂府詩集》三十七。《詩紀》六十七。﹞

隴西四戰地。羽檄歲時聞。護羌擁漢節。校尉立元勛。石門畱鐵騎。冰城息夜軍。洗兵逢驟雨。送陣出黃雲。沙長無止泊。水脈屢縈分。當思勒彜鼎。無用想羅裙。﹝○文苑英華百九十八。《樂府詩集》三十七。《詩紀》六十七作泛舟橫大江。﹞

悠悠懸旆旌。知向隴西行。減竈驅前馬。銜枚進後兵。沙飛朝似幕。雲起夜疑城。回山時阻路。絕水亟稽程。往年郅支服。今歲單於平。方歡凱樂盛。飛蓋滿西京。﹝○同上﹞

【雁門太守行三首】

輕霜中夜下。黃葉遠辭枝。寒苦春難覺。邊城秋易知。風急旍旗斷。塗長鎧馬疲。少解孫吳法。家本幽並兒。非關買雁肉。徒勞皇甫規。﹝○《類聚》四十二作燕門太守歌。文苑英華百九十六。《樂府詩集》三十九。《詩紀》六十七。﹞

隴暮風恆急。關寒霜自濃。櫪馬夜方思。邊衣秋未重。潛師夜接戰。略地曉摧鋒。悲笳動胡塞。髙旗出漢墉。勤勞謝功業。淸白報迎逢。非須主人賞。寧期定遠封。單於如未系。終夜慕前蹤。﹝○文苑英華百九十六。《樂府詩集》三十九。《詩紀》六十七。﹞

三月楊花合。四月麥秋初。幽州寒食罷。鄭國采桑疏。便聞雁門戍。結束事戎車。寄語金閨妾。勿怨寒牀虛。。鵝軍攻日逐。燕騎蕩康居。大宛歸善馬。小月送降書。﹝○《顏氏家訓》文章篇。○逯按。以韻斷之。此爲三月篇佚文也。﹞

【京洛篇】〖《詩紀》云。樂府作煌煌京洛行。列鮑照後而逸作者之名。或以爲鮑照詩。非也。〗

南遊偃師縣。斜上灞陵東。回瞻龍首堞。遙望徳陽宮。重門遠照耀。天閣復穹窿。城榜疑復道。樹裏識松風。黃河入洛水。丹泉繞射熊。夜輪懸素魄。朝光蕩碧空。秋霜曉驅雁。春雨暮成虹。曲陽造甲第。髙安還禁中。劉蒼歸作相。竇憲出臨戎。此時車馬合。玆晨冠蓋通。誰知兩京盛。歡宴遂無窮。﹝○《類聚》四十二。文苑英華百九十二。《樂府詩集》三十九作煌煌京洛行。《詩紀》六十七。﹞

【棹歌行】

妾家住湘川。菱歌本自便。風生解刺浪。水深能捉船。葉亂由牽荇。絲飄爲折蓮。濺妝疑薄汗。沾衣似故湔。浣紗流暫濁。汰錦色還鮮。參同趙飛燕。借問李延年。從來入弦管。詎在棹歌前。﹝○《類聚》四十二。文苑英華二百三。《樂府詩集》四十。《詩紀》六十七。﹞

【怨歌行】

十五頗有餘。日照杏梁初。蛾眉本多嫉。掩鼻特成虛。持此傾城貌。翻爲不肖軀。秋風吹海水。寒霜依玉除。月光臨戶駛。荷花依浪舒。望檐悲雙翼。窺沼泣前魚。苔生履處沒。艸合行人疏。裂紈傷不盡。歸骨恨難祛。早知長信別。不避後園輿。﹝○文苑英華二百十一。《樂府詩集》四十二。《詩紀》六十七。﹞

【美女篇】

佳麗盡關情。風流最有名。約黃能效月。裁金巧作星。粉光勝玉靚。衫薄擬蟬輕。密態隨流臉。嬌歌逐軟聲。朱顏半已醉。微笑隱香屏。﹝○文苑英華百九十三。《樂府詩集》六十三。《詩紀》六十七。﹞

【鬥鷄篇】

歡樂良無已。東郊春可遊。百花非一色。新田多異流。龍尾橫津漢。車箱起戍樓。玉冠初警敵。芥羽忽猜儔。十日驕旣滿。九勝勢恆遒。脫使田饒見。堪能說魯侯。﹝○《初學記》三十。文苑英華二百六。《詩紀》六十七。又《類聚》九十一作鬥鷄詩。引傳﹑遒﹑侯三韻。﹞

【苦熱行】

六龍騖不息。三伏起炎陽。寢興煩几案。俯仰倦幃牀。滂沱汗似鑠。微靡風如湯。洄池愧玉浪。蘭殿非含霜。細簾時半捲。輕幌乍橫張。云斜花影沒。日落荷心香。願見洪崖井。詎憐河朔觴。﹝○《類聚》五作苦熱詩。文苑英華二百十作苦熱。《樂府詩集》二十五。《詩紀》六十七。﹞

【茱萸女】

茱萸生狹斜。結子復銜花。遇逢纖手摘。濫得映鉛華。雜與鬟簪插。偶逐鬢鈿斜。東西爭贈玉。縱橫來問家。不無夫婿馬。空駐使君車。﹝○《樂府詩集》七十三。《詩紀》六十七。﹞

【棗下何纂纂】

〖古咄唶歌曰﹕棗下何攢攢。榮華各有時。〗

垂花臨碧澗。結翠依丹巘。非直入遊宮。兼期值靈苑。落日芳春暮。遊人歌吹晚。弱刺引羅衣。朱實淩還幰。且歡洛浦詞。無羨安期遠。﹝○《樂府詩集》七十四。《詩紀》六十七。﹞

【金】〖文苑云。一作會。〗樂歌

槐香欲覆井。楊柳正藏鴉。山鑪好無比。玉構火窗賒。牀頭辟繩結。鏡上領巾斜。鐵鑊種梁子。銅樞生棗花。開門拋水柱。城按特言家。﹝○文苑英華百九十三。《樂府詩集》七十四。《詩紀》六十七。﹞

【行幸甘泉宮】

雉歸海水寂。裘來重譯通。吉行五十里。隨處宿離宮。鼓聲恆入地。塵飛上暗空。尙書隨豹尾。太史逐相風。銅鳴周國鐩。旗曳楚云虹。幸臣射覆罷。從騎新歌終。董桃拜金紫。賢妻侍禁中。不羨神仙侶。排煙逐駕鴻。﹝○文苑英華二百三作幸甘泉宮歌。《樂府詩集》八十四。《詩紀》六十七。﹞

【有所思】

昔未離長信。金翠奉乘輿。何言人事異。夙昔故恩疏。寂寞錦筵靜。玲瓏玉殿虛。掩閨泣團扇。羅幌詠蘼蕪。﹝○文苑英華二百二。《樂府詩集》十七。《詩紀》六十七。﹞

【臨髙臺】〖《詩紀》云。玉臺作梁武帝。〗

髙臺半行雲。望望髙不極。艸樹無參差。山河同一色。彷佛洛陽道。道遠難別識。玉階故情人。情來共相憶。﹝○玉臺新詠七作梁武帝。文苑英華二百十。《樂府詩集》十八。《詩紀》六十七。﹞

【和湘東王橫吹曲三首】

【折楊柳】〖《詩紀》云。樂府作柳惲者非。〗

楊柳亂成絲。攀折上春時。葉密鳥飛礙。風輕花落遲。城髙短簫發。林空畫角悲。曲中無別意。並是爲相思。﹝○玉臺新詠七。《類聚》八十九。文苑英華二百八。《樂府詩集》二十二作柳惲。《詩紀》六十七。﹞

【洛陽道】

洛陽佳麗所。大道滿春光。遊童初挾彈。蠶妾始提筐。金鞍照龍馬。羅袂拂春桑。玉車爭晚入。潘果溢髙箱。﹝○玉臺新詠七。《類聚》四十二。文苑英華百九十二。《樂府詩集》二十三。《詩紀》六十七。﹞

【紫驑馬】

賤妾朝下機。正值良人歸。靑絲懸玉鐙。朱汗染香衣。驟急珂彌響。甫多塵亂飛。彫菇幸可薦。故心君莫違。﹝樂府云。一作故人心莫違。○玉臺新詠七。《類聚》九十三。文苑英華二百九。《樂府詩集》二十四。《詩紀》六十七。﹞

【長安道】

神臯開隴右。陸海實西秦。金槌抵長樂。復道向宜春。落花依度幰。垂柳拂行輪。金張及許史。夜夜尙畱賓。﹝○文苑英華百九十二。《樂府詩集》二十三。《詩紀》六十七。﹞

【江南思二首】

江南有妙妓。時則應璿樞。月暈蘆灰缺。秋還懸炭枯。含丹和九轉。芳樹蔭千株。何辭天后誚。終是列仙都。﹝《詩紀》云。懸炭事見《淮南子》。亦古候气之法。說林云。懸羽與炭而知燥濕之气。○文苑英華二百一作江南行。《樂府詩集》二十六。《詩紀》六十七。﹞

桂楫晚應旋。歷岸扣輕舷。紫荷擎釣鯉。銀筐插短蓮。人歸浦口暗。那得久回船。﹝○同上﹞

【雞鳴髙樹顚】

碧玉好名倡。夫婿侍中郎。桃花全覆井。金門半隱堂。時欣一來下。復比雙鴛鴦。雞鳴天尙早。東與定未光。﹝○文苑英華二百六。《樂府詩集》二十八。《詩紀》六十七。﹞

【明君詞】

玉艷光瑤質。金鈿婉黛紅。一去葡萄觀。長別披香宮。秋檐照漢月。愁帳入胡風。妙工偏見詆。無由情恨通。﹝○文苑英華二百四作昭君怨。《樂府詩集》二十九。《詩紀》六十七。﹞

當置酒﹝《詩紀》云。陸士衡集亦載此詩。今從樂府作簡文。○逯按。詩可兩存。﹞

置酒宴嘉賓。矚迥臨飛觀。絕嶺隔天余。長嶼橫江半。日色花上綺。風光水中亂。三益旣葳蕤。四始方蔥粲。﹝○《樂府詩集》三十一。陸士衡文集七。《詩紀》六十七。﹞

【詠中婦織流黃】

翻花滿階砌。愁人獨上機。浮雲西北起。孔雀東南飛。調絲時繞腕。易鑷乍牽衣。鳴梭逐動釧。紅妝映落暉。﹝○《類聚》六十五。《樂府詩集》三十五。《詩紀》六十七。﹞

【艷歌曲】

云楣桂成戶。飛棟杏爲梁。斜窗通蕊气。細隟塵光。裁衣魏後尺。汲水淮南牀。靑驪暮當返。預使羅裾香。﹝○玉臺新詠七。《類聚》四十二。《樂府詩集》三十九作艷歌行。《詩紀》六十七。﹞

【怨詩】

秋風與白團。本自不相安。新人及故愛。意气豈能寬。黃金肘後鈴。白玉案前盤。誰堪空對此。還成無歲寒。﹝○玉臺新詠七。《樂府詩集》四十一。《詩紀》六十七。﹞

【采蓮曲二首】〖《詩紀》云。玉臺共作一首。〗

晚日照空磯。采蓮承晚暉。風起湖難度。蓮多摘未稀。棹動芙蓉落。船移白鷺飛。荷絲傍繞腕。菱角遠牽衣。﹝○《類聚》八十二作采蓮詩。《樂府詩集》五十。《詩紀》六十七。﹞

常聞蕖可愛。采擷欲爲裙。葉滑不畱綖。心忙無假薰。千春誰與樂。惟有妾隨君。﹝○同上﹞

【霹靂引】

來從東海上。發自南山陽。時聞連鼓響。乍散投壺光。飛車走四瑞。繞電發時祥。令去於斯表。殺來永傳芳。﹝○《樂府詩集》五十七。《詩紀》六十七。﹞

【雉朝飛操】

晨光照麥畿。平野度春翚。避鷹時聳角。妒壠或斜飛。少年從遠役。有恨意多違。不如隨蕩子。羅袂拂臣衣。﹝○《類聚》九十作雉朝飛詩。《樂府詩集》五十七。《詩紀》六十七。﹞

【雙燕離】

雙燕有雄雌。照日兩差池。銜花落北戶。逐蝶上南枝。桂棟本曾宿。虹梁早自窺。願得長如此。無令雙燕離。﹝○《類聚》九十二作雙燕詩。《樂府詩集》五十八。《詩紀》六十七。﹞

【貞女引】

借問懷春臺。百尺淩雲霧。北有歲寒松。南臨汝貞樹。庭花對帷滿。隙月依枝度。但使明妾心。無嗟坐遲暮。﹝○《樂府詩集》五十八。《詩紀》六十七。﹞

【龍丘引】

龍丘一回首。楚路蒼無極。水照弄珠影。云吐陽臺色。浦狹村煙度。洲長鳥息遊。蕩逐歸春心。空憐無羽翼。﹝○《樂府詩集》五十八。《詩紀》六十七。﹞

【賦得當壚】

十五正團團。流光滿上蘭。當壚設夜酒。宿客解金鞍。迎來挾瑟易。送別但歌難。欲知心恨急。翻令衣帶寬。﹝○玉臺新詠七作賦得詠當壚。《樂府詩集》六十三。《詩紀》六十七。﹞

【昇仙篇】

少室堪求道。明光可學仙。丹繪碧林宇。綠玉黃金篇。云車了無轍。風馬詎須鞭。靈桃恆可餌。幾回三千年。﹝○文苑英華百九十三。《樂府詩集》六十四。《詩紀》六十七。﹞

【和人愛妾換馬】

功名幸多種。何事苦生離。誰言似白玉。定是愧靑驪。必取匣中釧。回作飾金羈。眞成恨不已。願得路傍兒。﹝○《類聚》九十三。《樂府詩集》七十三作愛妾換馬。《詩紀》六十七。﹞

【半路溪】

相逢半路溪。隔溪猶不渡。望望判知是。翩翩識行步。摘贈蘭澤芳。欲表同心句。先將動舊情。恐君疑妾妒。﹝○樂府《詩紀》七十四作梁元帝。《詩紀》六十七。○逯按。此歌應依樂府編入元帝集。﹞

【擬沈隱侯夜夜曲】

靄靄夜中霜。何關向曉光。枕啼常帶粉。身眠不著牀。蘭膏盡更益。薰鑪滅復香。但問愁多少。便知夜短長。﹝○玉臺新詠七。《樂府詩集》七十六。《詩紀》六十七。﹞

【獨處怨】

獨處恆多怨。開幕試臨風。彈棋鏡奩上。傅粉髙樓中。自從徵馬去。音信不曾通。只恐金屏掩。明年已復空。﹝○《樂府詩集》七十六作獨處愁。《詩紀》六十七。﹞

【代樂府三首】

【楚妃嘆】

幽閨情脈脈。〖玉臺作閨閒漏永永。《類聚》﹑樂府同。《詩紀》云。一作閨閒漏永永。〗漏長宵寂寂。艸螢飛夜戶。絲虫繞秋壁。薄笑夫爲欣。微歡還成戚。金簪鬢下垂。玉箸衣前滴。﹝○玉臺新詠七。《類聚》四十二。《樂府詩集》二十九。《詩紀》六十七。﹞

【新成】〖《初學記》作城。文苑﹑樂府同。〗安樂宮

遙看雲霧中。刻桷映丹紅。珠簾通曉日。金華拂夜風。欲知歌管處。來過安樂宮。﹝○玉臺新詠七。《類聚》六十二。《初學記》二十三。文苑英華百九十二。《樂府詩集》三十八。萬花谷後二十三。《詩紀》六十七。﹞

【雙桐生空井】

〖魏明帝猛虎行曰﹕雙桐生空井。〗

季月雙桐井。新枝雜舊株。晚葉藏棲鳳。朝花拂曙烏。還看西子照。銀牀系轆轤。﹝○玉臺新詠七。《樂府詩集》三十一。《詩紀》六十七。﹞

【雍州曲三首】

【南湖】

南湖荇葉浮。復有佳期遊。銀綸翡翠鉤。玉舳芙蓉舟。荷香亂衣麝。橈聲隨急流。﹝○玉臺新詠七。《樂府詩集》四十八。《詩紀》六十七。﹞

【北渚】

岸陰垂柳葉。平江含粉堞。好值城旁人。多逢蕩舟妾。綠水濺長袖。浮苔染輕楫。﹝○同上﹞

【大堤】

宜城斷中道。行旅亟畱連。出妻工織素。妖姬慣數錢。炊雕畱上

客。貰酒逐神仙。﹝○同上﹞

【賦樂府得大垂手】

垂手忽迢迢。飛燕掌中嬌。羅衣姿風引。輕帶任情搖。詎似長沙地。促舞不回腰。﹝○玉臺新詠七。《樂府詩集》七十六作吳均。《詩紀》六十七。﹞

【小垂手】

舞女出西秦。躡影舞陽春。且復小垂手。廣袖拂紅塵。折腰應兩袖。頓足轉雙巾。蛾眉與曼臉。見此空愁人。﹝○《樂府詩集》七十六作吳均。《詩紀》六十七。○逯按。此歌應依樂府入吳均集。﹞

【有所傷三首】〖《詩紀》作有所思。〗

可嘆不可思。可思不可見。余弦斷瑟柱。殘朱染歌扇。﹝○玉臺新詠十。《詩紀》六十七。﹞

寂寂暮檐響。黯黯垂簾色。惟有瓴甋苔。如見蜘蛛織。﹝○同上﹞

入林看碚礧。春至定無賒。何時一可見。更得似梅花。﹝○同上﹞

【蜀道難二首】

建平督郵道。魚復永安宮。若奏巴渝曲。時當君思中。﹝○《樂府詩集》四十。《詩紀》六十七。﹞

巫山七百里。巴水三回曲。笛聲下復髙。猿啼﹝○《類聚》四十二。文苑英華二百。《樂府詩集》四十。萬花谷續十二。《詩紀》六十七。﹞

【采菱曲】

菱花落復含。桑女罷新蠶。桂棹浮星艇。徘徊蓮葉南。﹝○《類聚》八十二。《樂府詩集》五十一。《詩紀》六十七。﹞

【別鶴】〖一作烏棲曲。〗

接翮同發燕。孤飛獨向楚。值雪已迷羣。驚風復失侶。﹝○《樂府詩集》五十八。文苑英華二百六作烏棲曲。《詩紀》六十七。○逯按。樂府是。﹞

【生別離】

別離四弦聲。相思雙笛引。一去十三年。復無好音信。﹝○文苑英華二百二。《樂府詩集》七十二。《詩紀》六十七。﹞

【夜夜曲】

北斗闌干去。夜夜心獨傷。月輝橫射枕。燈光半隱牀。﹝○玉臺新詠十。《樂府詩集》七十六作沈約。《詩紀》六十七。○逯按。玉臺七已有簡文和沈約夜夜曲。則此篇自以作沈約者爲是。玉臺蓋誤。﹞

【春江曲】〖《樂府詩集》作春江行。〗

客行只念路。相爭度京口。誰知堤上人。拭淚空搖手。﹝○玉臺新詠十。《樂府詩集》七十六。《詩紀》六十七。﹞

【桃花曲】

但使新花艷。得間美人簪。何須論後實。怨結子瑕心。﹝○《樂府詩集》七十七。《詩紀》七十七。﹞

【樹中艸】

幸有靑袍色。聊因翠幄凋。𨿽間珊瑚蒂。非是合歡條。﹝○《樂府詩集》七十七。《詩紀》七十七。﹞

【上畱田行】〖以下七言。〗

正月土膏初欲發。天馬照耀動農祥。田家鬥酒羣相勞。爲歌長安金鳳凰。﹝○文苑英華二百十一。《樂府詩集》三十八。《詩紀》六十七。﹞

【烏夜啼】

綠艸庭中望明月。碧玉堂裏對金鋪。鳴弦搗捩發初異。挑琴欲吹眾曲殊。不疑三足朝含影。直言九子夜相呼。羞言獨眠枕下淚。托道單棲城上烏。﹝○文苑英華二百六。《樂府詩集》四十七。《詩紀》六十七。﹞

【烏棲曲四首】

芙蓉作船絲作糸乍。北斗橫天月將落。采桑渡頭礙黃河。郎今欲渡畏風波。﹝○玉臺新詠九。《類聚》四十二。《樂府詩集》四聲下八。《詩紀》六十七。﹞

浮雲似帳月成鉤。那能夜夜南陌頭。宜城醞酒今行熟。停鞍系馬暫棲宿。﹝○玉臺新詠九。《類聚》四十二。文苑英華二百六。《樂府詩集》四十八。《詩紀》六十七。﹞

靑牛丹轂七香車。可憐今夜宿倡家。倡家髙樹烏欲棲。羅幃翠帳向君低。﹝○同上﹞

織成屏風金屈膝。牛唇玉面燈前出。相看气息望君憐。誰能含羞不自前。﹝○同上﹞

【采菊篇】

月精麗艸散秋株。洛陽少婦絕妍姝。相呼提筐采菊珠。朝起露濕沾羅襦。東方千騎從驪駒。更不下山逢故夫。﹝○文苑英華二百八。《樂府詩集》六十四。《詩紀》六十七。﹞

【東飛伯勞歌二首】〖一云紹古歌。○《詩紀》云。劉孝威擬古應教別見。〗

翻階蛺蝶戀花情。容華飛燕相逢迎。誰家總角歧路陰。裁紅點翠愁人心。天窗綺井曖徘徊。珠簾玉篋明鏡臺。可憐年幾十三四。工歌巧舞入人意。白日西落楊柳垂。含情弄態兩相知。﹝○文苑英華二百三作紹古歌。《樂府詩集》六十八。《詩紀》六十七。﹞

西飛迷雀東羈雉。倡樓秦女乍相值。誰家妖麗鄰中止。輕妝薄粉光閭裏。网戶珠綴曲瓊鉤。芳茵翠被香气流。少年年幾方三六。含嬌聚態傾人目。餘香落蕊坐相催。可憐絕世爲誰媒。﹝○同上﹞

【雞鳴篇】〖○以下雜言。〗

塒雞識將曙。長鳴髙樹顚。啄葉疑障羽。排花彊欲前。意气多驚舉。飄颺獨無侶。陳思助斗協貍膏。郈昭妒敵安金距。丹山可愛有鳳凰。金門飛舞有鴛鴦。何如五徳美。豈勝千里翔。﹝○《類聚》九十一作雞鳴詩。《樂府詩集》二十八作劉孝威。《詩紀》六十七。﹞

【度關山】

關山遠可度。遠度復難思。直指遮歸道。都護總前期。力農爭地利。轉戰逐天時。材官蹶張皆命中。弘農越騎盡搴旗。搴旗遠不息。允虜何窮極。狼居一封難再睹。閼氏永去無容色。銳气且橫行。朱旗亂日精。先屠光祿塞。卻破夫人城。凱歌還舊裏。非是炫軾名。﹝文苑作凱歌歸舊還。今日是功名。又注。一作凱歌還舊裏。非是炫功名。○《類聚》四十二作渡關山行。文苑英華百九十八。《樂府詩集》二十七。《詩紀》六十七。﹞

【江南弄三首】〖《詩紀》云。玉臺新本﹑樂府﹑英華並作昭明。今從藝文作簡文。○逯按。玉臺舊刻稱簡文爲皇太子。後人遂謬以爲昭明。故諸詩系名多錯互也。〗

【江南曲】

〖和云。陽春路。時使佳人度。〗

枝中上春並歸。長揚掃地桃花飛。淸風吹人光照衣。光照衣。景將夕。擲黃金。畱上客。﹝○《類聚》四十二。文苑英華二百一。《樂府詩集》五十。《詩紀》六十七。﹞

【龍笛曲】

〖和云。江南岸。眞能下翔鳳。﹝《類聚》作江眞弄。眞態翔鳳。陽春臺。同去復同來。﹞〗

金門玉堂臨水居。一嚬一笑千萬餘。遊子去還願莫疏。願莫疏。意何極。雙鴛鴦。兩相意。﹝○《樂府詩集》五十作梁昭明太子。《詩紀》六十七。﹞

【采蓮曲】

〖和云。采蓮歸。淥水好沾衣。〗

桂楫蘭橈浮碧水。江花玉面兩相似。蓮疏藕折香風起。香風起。白日低。采蓮曲。使君迷。﹝○《樂府詩集》五十作梁昭明太子。《詩紀》六十七。○逯按。文苑英華二百八引梁簡文帝曲與此少異。曲辭云。采蓮歸。綠水好沾衣。桂舟蘭橈浮江花。江水玉面兩相似。蓮疏藕折香風起。白日低。采蓮曲。使君迷。江花下又注。一作碧水。﹞

【淫豫歌】

淫豫大如服。瞿塘不可觸。金沙浮轉多。桂浦忌經過。﹝○《樂府詩集》八十六。梁簡文帝集上。﹞梁詩卷二十一

梁簡文帝蕭綱

【詩】

【和贈逸民應詔詩】〖十二章○以下四言。〗

紫微垂象。常居爲政。司牧則之。以膺天命。明明我皇。乃神乃聖。功韜玉檢。道光金鏡。爰昔在田。君徳夙盛。

逷矣西土。惟天有漢。姬實剪商。劉亦撥亂。赫然浮夏。同符共貫。乾回龍動。云蒸冰渙。一戎定齊。二儀貞觀。

軒衣禹食。以服以膳。舜漆堯廚。匪耽匪盻。夤畏上天。丕顯無倦。百神效職。羣祀歲徧。瑞艸晨開。徳星昏見。

鏗鏘六樂。昭彰七藝。白獸談經。石渠稱制。齊稷罷疑。魯洙忘滯。南風慶雲。禹謨湯誓。不有今弘。安知昔細。

谷稼斯重。珠玉爲輕。我畯旣樂。我憶已盈。貢田靡撤。譏關不徵。四人遷貿。百貨社行。樓船舉帆。賣藥藏名。

方叔率止。軍幕洞開。如A53如獸。如霆如雷。呼韓北款。樓蘭南摧。威加四海。武詟九垓。有苗已格。徐方不回。

湣玆五濁。矜此四流。旣開慧海。廣列檀舟。金輪寶印。丹枕白牛。率土祛惑。含生離憂。大羅网息。作士刑休。

三兆驗佃。百工寫質。旣盛商年。且髙周日。嘉謀沃心。王道乂密。聖猷獨照。運玆得一。君唱臣從。無違何弼。

負壺井谷。擊壤衢中。猶紆帝念。歌詠自衷。思諸舉逸。美彼淳風。國獻選士。鄕薦教忠。論才司馬。試射郊宮。

準測天度。鐘應星璣。風除總至。艸復具腓。冰輕寒盡。泉長春歸。射幹先動。載勝行飛。千門照日。五達含暉。

伊臣不佞。叨備元子。傳訓弦頌。司教詩史。朱綬傍垂。安車髙跱。膳則不會。宴則以齒。澤優禮博。兢懼何已。

聖親明主。千載一逢。子法臣道。竭誠思恭。周記希習。齊葴願從。𨿽加砥礪。顧揆愚蠢。匪躬斯鑑。孰肯爲容。﹝文館詞林百五十八﹞

【三日侍皇太子曲水宴詩】〖並序〗

竊以周成洛邑。自流水以禊除。晉集華林。同文軌而髙宴。莫不禮具義舉。沓矩重規。昭動神明。雍熙鐘石者也。皇太子生知上徳。英明在躬。智湛靈珠。辯均河注。騰茂實於三善。振嘉聲於八區。是節也。上巳屬辰。余萌達壤。倉庚應律。女夷司候。爾乃分階樹羽。疏泉泛爵。蘭觴沿溯。蕙肴來往。賓儀式序。盛徳有容。吹髮孫枝。聲流嶰谷。舞艷七盤。歌新六變。遊雲駐彩。仙鶴來儀。都人野老。雲集霧會。結軫方衢。飛軒照日。﹝闕﹞

震徳葉靈。年芳節淑。濯伊臨灞。蕩心愉目。驤騎晨野。挫金曉陸。蕙气捲旌。神飆擎轂。層岑偃蹇。聳觀岧峣。煙生翠幕。日照綺寮。銀華晨散。金芝暮搖。綠水動葉。丹距映條。顧惟菲薄。徒承恩裕。藝學未優。聲績不樹。豈辯寧摛淮賦。徒偶羣龍。終慚並馭。﹝歲時雜詠作驅。○《類聚》四。古今歲時雜詠十六。《詩紀》六十八。又《初學記》四引淑﹑目﹑陸﹑轂﹑峣﹑寮﹑搖七韻。﹞

【九日侍皇太子樂遊苑詩】

離光麗景。神英春裕。副極儀天。金鏘玉度。監撫昭明。善物宣布。惠潤昆瓊。澤熙垂露。秋晨精曜。駕動宮闈。露點金節。霜沈玉璣。玄戈側影。翠羽翻暉。庭回鶴蓋。水照犀衣。蘭羞薦俎。竹酒澄芬。千音寫鳳。百戲承云。紫燕躍武。赤兔越空。橫飛鳥箭。半轉蛇弓。﹝○《類聚》四。《詩紀》六十八。﹞

【應令詩】

微軀多幸。接萼嘉運。紫幄承慈。靑衿稟訓。傍玉流溫。依蘭染薰。百氏旣洽。六義乃擒。辭河瀉潤。髙論忘疲。翠幕晨宇。朱花夜池。窗斜八綺。燈懸百枝。﹝○《類聚》二十一。《詩紀》六十八。﹞

【湣亂詩】

〖南史曰﹕朱異方幸。在朝莫不側目。𨿽太子亦不能平。及侯景亂圍城。城內咸尢異。簡文爲四言詩。〗

瞻彼阪田。嗟斯氛霧。謀之不臧。褰我王度。﹝○南史朱異傳。《詩紀》六十八。﹞

【上巳侍宴林光殿曲水詩】〖以下五言。〗

芳年畱帝賞。應物動天襟。挾苑連金陣。分衢度羽林。帷宮對廣掖。層殿邇髙岑。風旗爭曳影。亭臯共生陰。林花初墮蒂。池荷欲吐心。﹝○《類聚》四。《初學記》四。古歲時時雜詠十六。文苑英華百七十二。《詩紀》六十八。﹞

【和武帝宴詩二首】〖一作和武帝講武宴。〗

校尉開疏勒。將軍定月支。南通新息柱。北屆武陽碑。豫遊戲馬館。教戰昆明池。銀塘瀉淸渭。銅溝引直漪。常從良家子。命中幽並兒。金鞍飾紫佩。玉燕帖靑驪。車書今已共。願奏云亭儀。﹝○《類聚》五十九。《詩紀》六十八。﹞

祭壺今息鼓。董案或開帷。聊舉靑龍陣。正取絳宮時。犒兵隨後拒。軷祭逐前師。軍門初露節。步陳始分旗。﹝○同上﹞

【侍遊新亭應令詩】

神襟湣行邁。歧路愴徘徊。遙瞻十里陌。傍望九城臺。鳳管流虛谷。龍騎藉春荄。曉光浮野映。朝煙承日回。沙文浪中積。春陰江上來。柳葉帶風轉。桃花含雨開。聖情蘊珠綺。札命表英才。顧憐碔砆質。何以儷瓊瑰。﹝《詩紀》誤作環。○文苑英華百七十九。《詩紀》六十八。﹞

【奉和登北顧樓詩】〖和武帝。〗

舂陵佳麗地。濟水鳳凰宮。況此徐方域。川嶽邁周灃。皇情愛歷覽。遊涉擬崆峒。聊驅式道候。無勞襄野童。霧崖開早日。晴天歇晚虹。去帆入雲裏。遙星出海中。﹝○《類聚》六十三作奉和登北顧樓詩。《初學記》二十四。文苑英華百七十五。《詩紀》六十八。﹞

【登烽火樓詩】

聳樓排樹出。卻堞帶江淸。陟峯試遠望。鬱鬱盡郊京。萬邑王畿曠。三條綺陌平。亙原橫地險。孤嶼派流生。悠悠歸棹入。渺渺去帆驚。水煙浮岸起。遙禽逐霧徵。﹝○《類聚》六十三。文苑英華三百十一。《詩紀》六十八。﹞

【玩漢水詩】

雜色昆侖水。泓澄龍首渠。豈若玆川麗。淸流疾且徐。離離細磧淨。藹藹樹陰疏。石衣隨澑捲。水芝扶浪舒。連翩瀉去楫。鏡澈倒遙墟。聊持點纓上。於是察川魚。﹝○《類聚》八。《詩紀》六十八。﹞

【登城詩】

日影半東檐。靖念空杼柚。小堂倦縹書。華池厭修竹。寂寞旣寡悰。登城望原陸。遙山半吐云。嚴飈時響谷。靡靡見虛煙。森森視寒木。落霞乍續斷。晚浪時回復。遠矚旣濡翰。徒自勞心目。短歌𨿽可裁。緣情非霧縠。﹝○《類聚》六十三。《詩紀》六十八。﹞

【山池詩】

日暮芙蓉水。聊登鳴鶴舟。飛艫飾羽﹛艸眊﹜。長幔覆緹。停輿依柳息。住蓋影空畱。古樹橫臨沼。新藤上掛樓。魚遊向暗集。戲鳥逗楂流。﹝○《類聚》九。《詩紀》六十八。﹞

【贈張纘詩】

儀表咸推挹。墻仞難窺踐。旣當垂帷學。復折波濤辯。綺思曖霞飛。淸文煥飈轉。朱旗赫容與。凋啟紛曜煜。波搖白鱧舟。風動蒼鷹舳。九疑勢參差。江天相蔽虧。三春灃浦葉。九月洞庭枝。洞庭枝裊娜。灃浦葉參差。芬芳與搖落。俱應傷別離。﹝○《類聚》三十一。文苑英華二百四十七。《詩紀》六十八。﹞

【餞廬陵內史王修應令詩】

餞行臨上節。開筵命羽觴。回池瀉飛棟。濃云垂畫堂。疏槐未合影。仄日暫流光。園梅斂新藻階惠結初芳。﹝○《類聚》二十九。《詩紀》六十八。﹞

【餞臨海太守劉孝儀蜀郡太守劉孝勝詩】

碣石臨樂海。峨嵋距西候。兩杜昔夾河。二龍今出守。方無夜犬驚。向息神牛斗。涼風繞輕幕。麥雨交新澑。念此一銜觴。懷離在惟舊。﹝○《類聚》二十九。《詩紀》六十八。﹞

【經琵琶峽詩】

由來歷山川。此地獨回邅。百領相紆文苑同。蔽。千崖共隱天。橫峯時礙水。斷岸或通川。還瞻已迷向。直去復疑前。夕波照孤月。山枝斂夜煙。此時愁緒密。��魂九遷。﹝○文苑英華百六十一作琵琶峽。《詩紀》六十八。又《類聚》二十七引天﹑川二韻。﹞

【仙客詩】

漆水豈難變。桐刀乍可揮。靑書長命籙。紫水芙蓉衣。髙翔五嶽小。低望九河微。穿池聽龍長。叱石待羊歸。酒闌時節久。桃生歲月稀。﹝○《類聚》七十八。《詩紀》六十八。﹞

【往虎窟山寺詩】〖《詩紀》云。考藝文此詩簡文帝作。觀弘明集所載王冏諸臣和詩可證也。弘明集作江令詩。蓋有脫簡紊誤爾。〗

塵中喧慮積。物外眾情捐。玆地信爽塏。墟壠曖阡綿。藹藹車徒邁。飄飄旌眊懸。細松斜繞逕。峻領半藏天。古樹無枝葉。荒郊多野煙。分花出黃鳥。掛石下淸泉。蓊郁均雙樹。淸虛類八禪。棲神紫臺上。縱意白雲邊。徒然嗟小藥。何由齊大年。﹝廣弘明集三十作陳江令。《詩紀》六十八。又《類聚》七十六引天﹑煙﹑泉﹑禪﹑邊﹑年六韻。﹞

【望同泰寺浮圖詩】

遙看官佛圖。帶璧復垂珠。燭銀逾漢汝。寶鐸邁昆吾。日起光芒散。風吟宮徵殊。露落盤恆滿。桐生鳳不雛。飛幡雜晚虹。畫鳥狎晨鳧。梵世陵空下。應眞蔽景趨。帝馬咸千轡。天衣盡六銖。意樂開長表。多寶現金軀。能令苦海渡。復使慢山逾。願能同四忍。長當出九居。﹝穆天子傳。天子之寶。睿珠燭銀。郭璞曰﹕銀有精。光如燭也。○《類聚》七十六。廣弘明集三十。《詩紀》六十八。﹞

【蒙預懺直疏詩】

皇情矜幻俗。聖徳湣重昏。制書開攝受。絲綸廣慧門。時英滿君囿。法侶盛天園。俱銷五道縛。共蕩四生怨。三修祛愛馬。六念靜心猿。庭深林彩艷。地寂鳥聲喧。上風吹法鼓。垂鈴軒。新梅含未發。落桂聚還翻。早煙藏石磴。寒潮浸水門。一朝蒙善誘。方願遣籠樊。﹝○《類聚》七十六作蒙豫懺悔詩。廣弘明集三十。《詩紀》六十八。﹞

【蒙華林園戒詩】

庸夫耽世光。俗士重虛名。三空旣難了。八風恆易傾。伊余久齊物。本自一枯榮。弱齡愛箕潁。由來重伯成。非爲樂肥遁。特是厭逢迎。執珪守藩國。主器作元貞。昔日書銀字。久自恧宗英。斯焉佩金璽。何由廣徳聲。居髙常慮缺。持滿每憂盈。玆言信非矯。丹心良可明。舟航奉睿訓。接引降皇情。心燈朗暗室。牢舟出愛瀛。是節髙秋晚。泬寥天气淸。郊門光景麗。祈年雲霧生。紅蕖間靑瑣。紫露濕丹楹。葉疏行逕出。泉澑遠山鳴。綠衿依浦戍。絳顙拂林徵。庶蒙八解益。方使六塵輕。脫聞時可去。非吝捨重城。﹝○廣弘明集三十。《詩紀》六十八。﹞

【旦出興業寺講詩】

沐芳肅朝帶。駕言抵淨宮。羽旗承去影。鐃吹雜還風。吳戈夏服箭。驥馬綠沈弓。水照柳初碧。煙含桃半紅。由來六塵縛。宿昔五纏朦。見鶴徒知謬。察象理難同。方積恧四辯。奚用語三空。﹝○廣弘明集三十。《詩紀》六十八。又《類聚》七十六引宮﹑風﹑弓﹑紅﹑同﹑空六韻。﹞

【遊光宅寺詩應令詩】

陪遊入舊丰。雲气郁靑蔥。紫陌垂靑柳。輕槐拂慧風。八泉光綺樹。四柱曖臨空。翠网隨煙碧。丹花共日紅。方欣大云溥。慈波流淨宮。﹝○廣弘明集三十。《詩紀》六十八。﹞

【十空詩六首】

【如幻】

漢安設大響。周穆置髙臺。三里生雲霧。瞬息起冰雷。空持生識縛。徒用長心災。慧人恆棄捨。庸識屢邅回。六塵俱不實。三界信悠哉。﹝○《類聚》七十六。《詩紀》六十八。﹞

【水月】

圓輪旣照水。初生亦映流。溶溶如漬璧。的的似沈鉤。非關顧兔沒。豈是桂枝浮。空令誰雅識。還用喜騰猴。萬累若消蕩。一相更何求。﹝○同上﹞

【如響】

疊嶂迥參差。連峯郁相拒。遠聞如句詠。遙應成言語。竟無五聲實。誰謂八音所。空成顚倒羣。徒迷塵縛侶。湣哉火宅中。玆心良可去。﹝○同上﹞

【如夢】

祕駕良難辯。司夢並成虛。未驗周爲蝶。安知人作魚。空聞延壽賦。徒勞岐伯書。潛令六識擾。安能二惑除。當須耳應滿。然後會眞如。﹝○同上﹞

【如影】

朝光照皎皎。夕漏轉駸駸。晝花斜色去。夜樹有輕陰。並能興眼入。俱持動惑心。息形影方止。逐物慮恆侵。若悟假名淺。方知實相深。﹝○同上﹞

【鏡像】

精金宛成器。懸鏡在髙堂。後掛七龍网。前發四珠光。迥望疑垂月。傍瞻譬璧璫。仁壽含萬類。淮南辯四鄕。終歸一亡有。何關至道場。﹝○同上﹞

【和湘東王名士悅傾城詩】〖《詩紀》云。藝文作昭明者非。〗

美人稱絕世。麗色譬花叢。經居李城北。住在宋家東。教歌公主第。學舞漢成宮。多遊淇水上。好在鳳樓中。履髙疑上砌。裾開特畏風。衫輕見跳脫。珠槪雜靑虫。垂絲繞帷幔。落日度房櫳。妝窗隔柳色。井水照桃紅。非憐江浦佩。羞使春閨空。﹝○玉臺新詠七。《類聚》十八。《詩紀》六十八。﹞

【和徐錄事見內人作臥具詩】

密房寒日晚。落照度窗邊。紅簾遙不隔。輕帷半捲懸。方知纖手制。詎減縫裳妍。龍刀橫膝上。畫尺墮衣前。熨斗金塗色。簪管白牙纏。衣裁合歡褶。文作鴛鴦連。縫用雙鍼縷。絮是八蠶綿。香和麗丘蜜。麝吐中臺煙。已入琉璃帳。兼雜太華氈。且共雕鑪暖。非同團扇捐。更恐從軍別。空牀徒自憐。﹝○玉臺新詠七。《詩紀》六十八。﹞

【戲贈麗人詩】

麗妲與妖嬙。共拂可憐妝。同安鬟裏撥。異作額間黃。羅裙宜細簡。畫屟重髙墻。含羞未上砌。微笑出長廊。取花爭間鑷。攀枝念蕊香。但歌聊一曲。鳴弦未肯張。自矜心所愛。三十侍中郎。﹝○玉臺新詠七。《類聚》十八。《詩紀》六十八。﹞

【率爾爲詠詩】

借問仙將畫。詎有此佳人。傾城且傾國。如雨復如神。漢後憐名燕。周王重姓申。挾瑟曾遊趙。吹簫屢入秦。玉階偏望樹。長廊每逐春。約黃出意巧。纏弦用法新。迎風時引袖。避日暫披巾。疏花映鬟插。細佩繞衫身。誰知日欲暮。含羞不自陳。﹝○玉臺新詠七。《詩紀》六十八。﹞

【執筆戲書詩】

舞女及燕姬。倡樓復蕩婦。參差大戾發。搖曳小垂手。釣竿蜀國彈。新城折楊柳。玉案西王桃。蠡杯石橊酒。甲乙羅帳異。辛壬房戶暉。夜夜有明月。時時憐更衣。﹝○玉臺新詠七。《詩紀》六十八。﹞

【從頓蹔還城詩】

漢渚水初綠。江南艸復黃。日照蒲心暖。風吹梅蕊香。徵艫艤湯塹。歸騎息金隍。舞觀衣常襞。歌臺弦未張。持此橫行去。誰念守空牀。﹝○玉臺新詠七。《類聚》六十三。《初學記》二十四。《詩紀》六十八。﹞

【秋閨夜思詩】

非關長信別。詎是良人徵。九重忽不見。萬恨滿心生。夕門掩魚釒龠。宵牀悲畫屏。迥月臨窗度。吟虫繞砌鳴。初霜霣細葉。秋風驅亂螢。故妝猶累日。新衣襞未成。欲知妾不寐。城外搗衣聲。﹝○玉臺新詠七。《類聚》三十二。《詩紀》六十八。﹞

【詠內人晝眠詩】

北窗聊就枕。南檐日未斜。攀鉤落綺障。插捩舉琵琶。夢笑開嬌靨。眠鬟壓落花。簟文生玉腕。香汗浸紅紗。夫婿恆相伴。莫誤是倡家。﹝○《類聚》十八。《詩紀》六十八。﹞

【傷美人詩】

昔聞倡女別。蕩子無歸期。今似陳王嘆。流風難重思。翠帶畱余結。苔階沒故基。圖形更非是。夢見反成疑。燻鑪含好气。庭樹吐華滋。香燒日有歇。花落無還時。﹝○《類聚》三十四。《詩紀》六十八。﹞

【孌童詩】

孌童嬌麗質。踐董復超瑕。羽帳晨香滿。珠簾夕漏賒。翠被含鴛色。雕牀鏤象牙。妙年同小史。姝貌比朝霞。袖裁連璧錦。箋織細種花。攬袴輕紅出。回頭雙鬢斜。懶眼時含笑。玉手乍攀花。懷猜非後釣。密愛似前車。足使燕姬妒。彌令鄭女嗟。﹝○玉臺新詠七。《詩紀》六十八。﹞

【倡婦怨情詩十二韻】

綺窗臨畫閣。飛閣繞長廊。風散同心艸。月送可憐光。彷佛簾中出。妖麗特非常。恥學秦羅髻。羞爲樓上妝。散誕披紅帔。生情新約黃。斜燈入錦帳。微煙出玉牀。六安雙玳瑁。八幅兩鴛鴦。猶是別時許。畱致解心傷。含涕坐度日。俄頃變炎涼。玉關驅夜雪。金气落嚴霜。飛狐驛使斷。交河川路長。蕩子無消息。朱唇徒自香。﹝《詩紀》作傷。○玉臺新詠七。《詩紀》六十八。﹞

【詠舞詩二首】

戚裏多妖麗。重聘蔑燕余。逐節工新舞。嬌態似淩虛。納花承褶衤旣。垂翠逐璫舒。扇開衫影亂。巾度履行疏。徒勞交甫憶。自有專城居。﹝○《類聚》四十三。文苑英華二百十三。《詩紀》六十八。又《初學記》十五﹑萬花谷後三十二並引余﹑虛﹑疏﹑居四韻。﹞

可憐稱二八。逐節似飛鴻。懸勝河陽伎。暗與淮南同。入行看履進。轉面望鬟空。腕動苕華玉。衫隨如意風。上客何須起。啼烏曲未終。﹝○玉臺新詠七。《類聚》四十三。《初學記》十五。文苑英華二百十三。萬花谷後三十二。《詩紀》六十八。﹞

【戲作謝惠連體十三韻詩】

雜蕊映南庭。庭中光景媚。可憐枝上花。早得春風意。春風復有情。拂幔且開楹。開楹開碧煙。拂幔拂垂蓮。偏使紅花散。飄颺落眼前。眼前多無況。參差郁可望。珠繩悲翠帷。綺幕芙蓉帳。香煙出窗裏。落日斜階上。日影去遲遲。節華咸在玆。桃花紅若點。柳葉亂如絲。絲條轉暮光。影落暮陰長。春燕雙雙舞。春心處處揚。酒滿心聊足。萱枝愁不忘。﹝○玉臺新詠七。廣《文選》十五。《詩紀》六十八。﹞

【和藉田詩】〖和武帝。〗

禮經聞往說。觀寶著遐篇。豈如春路動。祈谷重民天。蒼龍引玉﹤車犬﹥。交旗影曲旃。皮軒承早日。豹尾拂遊煙。地廣重畦淨。林芳翠幕懸。靑壇出長畎。帷宮繞直阡。秉耒光帝則。報獻重皇虔。度諧金石奏。徳厚歌頌詮。三春潤蓂莢。七月待鳴蟬。鰩魚顯嘉瑞。銅雀應丰年。不勞鄭國雨。無榮鄴令田。是知躬稼美。兼聞富教宣。﹝○《類聚》三十九引篇﹑天﹑禪﹑年﹑田五韻。《初學記》十四作藉田詩。引篇﹑天﹑旃﹑煙﹑懸﹑阡﹑虔﹑詮﹑宣九韻。《詩紀》六十八。﹞

【漢髙廟賽神詩】

玉﹤車犬﹥朝行動。閶闔旦應開。白雲蒼梧去。丹鳳咸陽來。日正山無影。城斜漢屢回。瞻流如地脈。望領匹天臺。欲祛九秋恨。聊舉十千杯。﹝○《類聚》三十八。文苑英華三百二十。《詩紀》六十八。又《類聚》三十八作賽髙帝廟詩。引回﹑臺二韻。海錄碎事一引回一韻。﹞

【祠伍員廟詩】

去國資孝本。循忠全令名。舟裏多奇計。蘆中復吐誠。偃月交吳艦。魚麗入楚營。光功摧妙算。載籍有餘聲。洪濤猶鼓怒。靈廟尙淒淸。行潦承椒奠。按歌雜鳳笙。無勞晉後璧。詎用楚臣纓。密樹臨寒水。疏扉望遠城。窗寮野霧入。衣帳積苔生。惟有三靑鳥。斂翅時逢迎。﹝○《類聚》七十九。《詩紀》七十八。﹞

【守東平中華門開詩】

脂車向馳道。總轡息中華。落關猶待漏。交戟未通車。薄雲初啟雨。曙色始成霞。塹流鋪紫若。城風泛橘花。弦誦終無取。顧己自懷嗟。﹝○《類聚》三十九。文苑英華百九十作守東華開門。又注。一作守東平中華門開。《詩紀》六十八。﹞

【春日想上林詩】

春風本自奇。楊柳最相宜。柳條恆著地。楊花好上衣。處處春心動。常惜光陰移。西京董賢館。南宛習都池。荇間魚共樂。桃上鳥相窺。香車雲母幰。駛馬黃金羈。﹝○《類聚》三。文苑英華百五十七。《詩紀》六十八。又《初學記》三引奇﹑宜﹑吹﹑移四韻。﹞

【喜疾瘳詩】

朝窗猶掩扇。宿幔未懸鉤。逍遙臨四注。兼持散九愁。𨿽同衛子憊。聊喜摯生瘳。災星夜出境。鳴禽晚去樓。蠲邪無賈服。祆气息梁牛。隔簾陰翠筱。映水含珠橊。丹經蘊玉笥。玄水出長洲。結友尋方嶽。采藥訪圓丘。神隨七星變。貌逐五云畱。飛鴻若可駕。輕簪必易抽。﹝○《類聚》七十五。《詩紀》六十八。﹞

【臥疾詩】

沈痾類弩影。積獘似河魚。詎逢龍子浴。空嘆楚王菹。﹝○《類聚》七十五。《詩紀》六十八。﹞

【詠風詩】

飄颻散芳勢。泛瀾下蓬萊。傳涼入鏤檻。發气滿瑤臺。委禾周邦偃。飛鶂宋都回。亟搖故葉落。屢蕩新花開。暫舞驚鳧去。時送蕊香來。已拂巫山雨。何用捲寒灰。﹝○《類聚》一。文苑英華百五十六。萬花谷二。《詩紀》六十八。﹞

【三月三日率爾成詩】

芳年多美色。麗景復妍遙。握蘭惟是旦。采艾亦今朝。回沙澑碧水。曲岫散桃天。綺花非一種。風絲亂百條。雲起相思觀。日照飛虹橋。繁華炫姝色。燕趙艷妍妖。金鞍汗血馬。寶髻珊瑚翹。蘭馨起縠袖。蓮錦束瓊腰。相看隱綠樹。見人還自嬌。玉柱鳴羅薦。磲椀泛回潮。洛濱非拾羽。滿握詎貽椒。﹝○《類聚》四。古今歲時雜詠十六。《詩紀》六十八。﹞

【晚春詩】〖《詩紀》云。玉臺﹑藝文並作簡文。亦見昭明集。〗

紫蘭葉初滿。黃鶯弄不稀。石蹲還似獸。蘿長更如衣。水曲文魚聚。林瞑鴉鳥飛。渚蒲變新節。嚴桐長舊圍。風花落未已。山齋開夜扉。﹝○昭明太子文集二。《類聚》三。《初學記》三。文苑英華百五十七。《詩紀》六十八。﹞

【和湘東王首夏詩】

冷風雜細雨。垂云助麥涼。竹水俱蔥翠。花蝶兩飛翔。燕泥銜復落。鶗吟斂更揚。臥石藤爲纜。山橋樹作梁。欲待華池上。明月吐淸光。﹝○《初學記》三。文苑英華百七十二。《詩紀》六十八。﹞

【納涼詩】

斜日晚駸駸。池塘生半陰。避暑髙梧側。輕風時入襟。落花還就影。驚蟬乍失林。遊魚吹水沫。神蔡上荷心。翠竹垂秋采。丹棗映疏砧。無勞夜遊曲。寄此托微吟。﹝○《類聚》五。《詩紀》六十八。﹞

【晚景納涼詩】

日移涼气散。懷抱信悠哉。珠簾影空捲。桂戶向池開。鳥棲星欲見。河淨月應來。橫階入細筍。蔽地濕輕苔。艸化飛爲火。蚊聲合似雷。於玆靜聞見。自此歇氛埃。﹝○《初學記》五。《詩紀》六十八。又艸堂詩箋八陪諸詩注引開﹑來二韻。﹞

【初秋詩】

羽翣晨猶動。珠汗晝恆揮。秋風忽裊裊。向夕引涼歸。浮陰卽染浪。淸气始乘衣。文苑在直置兩句下。捲幌通河色。開窗引月輝。晚花欄下照。疏螢簟上飛。直置猶如此。何況送將歸。﹝○《類聚》三。文苑英華百五十八。《詩紀》六十八。又《初學記》三引歸﹑暉﹑飛﹑歸四韻。﹞

【秋夜詩】

螢飛夜的的。虫思夕喓々。輕露沾懸井。浮煙入綺寮。檐重月沒早。樹密風聲饒。池蓮翻罷葉。霜筱生寒條。端坐彌玆漏。離憂積此宵。﹝○《類聚》三。《詩紀》六十八。﹞

【秋晚詩】

浮雲出東領。落日下西江。促陰橫隱壁。長暉斜度窗。亂霞圓綠水。紅葉影飛缸。﹝○《類聚》三。《詩紀》六十八﹞

【大同八年秋九月詩】

大君重九節。下輦上林中。酒闌嘉宴罷。車騎各西東。時余守西掖。脂車歸北宮。車分獨坐道。扇拂冶城風。落照漸中滿。浮煙槐外通。長樂含初紫。安橊拆晚紅。﹝○《類聚》二十八。《詩紀》六十八。﹞

【大同十年十月戊寅詩】

喧塵是時息。靜坐對重巒。冬深柳條落。雪後桂枝殘。星明霧色淨。天白雁行單。雲飛乍想閣。冰結遠疑紈。晚橘隱重屏。枯藤帶回竿。荻陰連水气。山峯添月寒。﹝○《類聚》三。文苑英華百五十八。《詩紀》六十八。﹞

【大同十一月庚戌詩】

玆園植藝積。山谷久紆威。直興轉多緒。眞事亦因依。是節嚴冬景。寒云掩落暉。遠聞風瑟瑟。亂視雪霏霏。浪起川難渡。林深人至稀。山禽背逕走。野鳥歷塘飛。﹝○《類聚》三。《初學記》三作冬詩。文苑英華百五十八作冬夕。注云。《初學記》無夕字。《類聚》作大同十一月庚戌。《詩紀》六十八。﹞

【玄圃寒夕詩】

洞門扉未掩。金壺漏已催。曛煙生澗曲。暗色起林隈。雪花無有蒂。冰鏡不安臺。階楊始倒插。浦桂半新栽。陳根委落蕙。細蕊發香梅。雁去銜蘆上。犭員戲繞枝來。﹝○《類聚》三。《初學記》三。文苑英華百五十八。《詩紀》六十八。○逯按。詩題寒夕當作寒月。詩通篇形容月色。雪花﹑冰鏡二句尢顯著。海錄碎事一作寒月。可據正。﹞

【奉答南平王康賫朱櫻詩】

倒流映碧叢。點露擎朱實。花茂蝶爭飛。枝濃鳥相失。已麗金釵瓜。仍美玉盤橘。寧異梅似丸。不羨萍如日。永植平臺垂。長與云桂密。徒然奉推甘。終以愧操筆。﹝○《類聚》八十六。《初學記》二十八。文苑英華三百二十六。萬花谷後三十七。《詩紀》六十八。﹞

【賦詠棗詩】

浮華齊水麗。垂彩鄭都奇。白英紛靡靡。紫實標離離。風搖羊角樹。日映雞心枝。谷城逾石蜜。蓬嶽表仙儀。已聞安邑美。永茂玉門垂。﹝○《初學記》二十八作賦棗詩。文苑英華三百二十六作棗。《詩紀》六十八。又《類聚》八十七引枝﹑垂二韻。﹞

【西齋行馬詩】

晨風白金絡。桃花紫玉珂。影斜鞭照曜。塵起足蹉跎。任俠稱六輔。輕薄出三河。風吹鳳凰袖。日映織成靴。遠江艫舳少。遙山煙霧多。雲開瑪瑙葉。水淨琉璃波。廣路拂靑柳。回塘繞碧莎。不效孫吳術。寧須趙李過。﹝○《類聚》九十三作西齊行馬。文苑英華三百三十。《詩紀》六十八。又韻補二作馬詩。引河﹑鞾二韻。﹞

【賦得隴坻雁初飛詩】

髙翔憚闊海。下去怯虞機。霧暗早相失。沙明還共飛。隴狹朝聲聚。風急暮行稀。𨿽弭輪臺援。未解龍城圍。相思不得返。且寄別書歸。﹝○《類聚》九十一。文苑英會三百二十八作詠雁。《詩紀》六十八。﹞

【藥名詩】

朝風動春艸。落日照橫塘。重臺蕩子妾。黃昏獨自傷。燭映合歡被。帷飄蘇合香。石墨聊書賦。鉛華試作妝。徒令惜萱艸。蔓延滿空房。﹝○《類聚》五十六。《詩紀》六十八。﹞

【卦名詩】

櫛比園花滿。徑復水流新。離禽時入袖。旅谷乍依蘋。丰壺要上客。鵠鼎命嘉賓。車由泰夏闥。馬散咸陽塵。蓮舟𨿽未濟。分密已同人。﹝○《類聚》五十六。《詩紀》六十八。﹞

梁詩卷二十二

梁簡文帝蕭綱

【詩】

【登城北望詩】

登樓傳昔賦。出薊表前聞。灞陵忽回首。河堤徒望軍。玆焉聊回眺。極目杳難分。一水斜開岸。雙城遙共云。﹝○《類聚》六十三。《詩紀》六十九。﹞

【登琴臺詩】

蕪階踐昔徑。復想鳴琴遊。音容萬春罷。髙名千載畱。弱枝生古樹。舊石染新流。由來遞相嘆。逝川終不收。﹝○《類聚》六十二﹑《初學記》二十四並作琴臺詩。文苑英華三百十三佚作者名。《詩紀》六十八。﹞

【餞別詩】

行樂出南皮。燕餞臨華池。籜解篁開節。花暗鳥迷枝。窗陰隨影度。水色帶風移。徒命銜杯酒。終成憫別離。﹝○《類聚》二十九。文苑英華二百六十六。《詩紀》六十九。﹞

【送別詩】

行行異沂海。依依別路歧。水苔隨纜聚。岸柳拂舟垂。石菌生懸葉。江槎流臥枝。燭盡悲宵去。酒滿惜將離。﹝○《類聚》二十九。文苑英華二百六十六。《詩紀》六十九。﹞

【晚景出行詩】〖《詩紀》云。本集作美人。〗

細樹含殘影。春閨散晚香。輕花鬢邊墮。微汗粉中光。飛鳧初罷曲。啼烏忽度行。羞令白日暮。車騎郁相望。﹝○玉臺新詠七。《類聚》十八。《詩紀》六十九。﹞

【春閨情詩】

楊柳葉纖纖。佳人懶織縑。正衣還向鏡。迎春試卷簾。摘梅多繞樹。覓燕好窺檐。只言逐花艸。計較應非嫌。﹝○玉臺新詠七。《詩紀》六十九。﹞

【又三韻】

珠簾向暮下。妖姿不可追。花風暗裏覺。蘭燭帳中飛。何時玉窗裏。夜夜更縫衣。﹝○玉臺新詠七。﹞

【詠美人看畫詩】

殿上圖神女。宮裏出佳人。可憐俱是畫。誰能辧僞眞。分明淨眉眼。一種細腰身。所可持爲異。長有好精神。﹝○玉臺新詠七作美人觀畫。《類聚》十八。《詩紀》六十九。﹞

【詠人棄】〖一作去。〗妾詩

昔時嬌玉步。含羞花燭邊。豈言心愛斷。銜啼私自憐。常見歡成怨。非關醜易妍。獨鵠罷中路。孤鸞死鏡前。﹝○玉臺新詠七。《類聚》三十二。《詩紀》六十九。﹞

【美人晨妝詩】〖《詩紀》云。玉臺作簡文。藝文《類聚》作昭明。非是。〗

北窗向朝鏡。錦帳復斜縈。嬌羞不肯出。猶言妝未成。散黛隨眉廣。燕脂逐臉生。試將持出眾。定得可憐名。﹝○玉臺新詠七。《類聚》十八作梁昭明太子。《詩紀》六十九。﹞

【和林下妓應令詩】

炎光向夕斂。促宴臨前池。泉將影相得。花與面相宜。篪聲如鳥哢。舞袂寫風枝。歡樂不知醉。千秋長若斯。﹝○昭明太子文集二作林下作妓詩。玉臺新詠七作林下妓。《初學記》十五作梁昭明太子林下作妓詩。文苑英華二百十三作梁昭明太子和林下詠妓應令。《詩紀》六十九。﹞

【夜聽妓詩】

合歡蠲忿葉。萱艸忘憂條。何如明月夜。流風拂舞腰。朱唇隨吹盡。玉釧逐弦搖。畱賓惜殘弄。負態動余嬌。﹝○《類聚》四十二。《詩紀》六十九。﹞

【擬落日窗中坐詩】

杏梁斜日照。餘輝映美人。聞函脫寶釧。向鏡理紈巾。遊魚動池葉。舞鶴散階塵。空嗟千歲久。願得及陽春。﹝○玉臺新詠七。《詩紀》六十九。﹞

【雪裏覓梅花詩】

絕訝梅花晚。爭來雪裏窺。下枝低可見。髙處遠難知。俱羞惜腕露。相讓到腰羸。定須還剪彩。學作兩三枝。﹝○《初學記》二十八。文苑英華三百二十二。萬花谷後三十八。《詩紀》六十九。又《類聚》八十六引窺﹑知﹑枝三韻。﹞

【山齋詩】

玲瓏繞竹澗。間關通槿藩。缺岸新成浦。危石久爲門。北榮下飛桂。南柯吟夜猿。暮流澄錦磧。晨冰照彩鸞。﹝○《類聚》六十四。《詩紀》六十九。﹞

【晚日後堂詩】

幔陰通碧砌。日影度城隅。岸柳垂長葉。窗桃落細跗。花畱蛺蝶粉。竹翳蜻蜓珠。賞心無與共。染翰獨踟躕。﹝○《類聚》三。《詩紀》六十九。﹞

【望月詩】

流輝入畫堂。初照上梅梁。形同七子鏡。影類九秋霜。桂花那不落。團扇與誰妝。空聞北窗彈。未舉西園觴。﹝○《類聚》一。文苑英華百五十二。《詩紀》六十九。﹞

【開霽詩】

景落商飆靖。煙開四郊謐。偃蹇暮山虹。遊揚峯下日。水紋城上動。城樓水中出。竟微共治功。空臥淮陽秩。﹝○《類聚》二。《初學記》二。文苑英華百五十五。《詩紀》六十九。﹞

【同劉諮議詠春雪詩】

晚霰飛銀礫。浮雲暗未開。入池消不積。因風墮復來。思婦流黃素。溫姬玉鏡臺。看花言可插。定自非春梅。﹝○玉臺新詠七。《類聚》二作詠雪詩。文苑英華百五十四作詠雪。《詩紀》六十九。﹞

【雪朝詩】

同云凝暮序。嚴陰屯廣隰。落梅飛四注。翻霙舞二襲。實斷望如連。恆分似相及。已觀池影亂。復視簾珠濕。﹝○《類聚》二。文苑英華百五十四。《詩紀》六十九。﹞

【詠煙詩】

浮空覆雜影。含露密花藤。乍如洛霞發。頗似

巫云登。映光飛百仞。從風散九層。欲持悲翠色。時吐鯨魚燈。﹝○《類聚》八十。《初學記》二十五作煙詩。萬花谷續八無題。《詩紀》六十九。﹞

【春日詩】

年還樂應滿。春歸思復生。桃含可憐紫。柳發斷腸靑。落花隨燕入。遊絲帶蝶驚。邯鄲歌管地。見許欲畱情。﹝○《類聚》三。《詩紀》六十九。﹞

【玄圃納涼詩】

登山想劍閣。逗浦憶辰陽。飛流如凍雨。夜月似秋霜。螢翻競晚熱。虫思引秋涼。鳴波如礙石。暗艸別蘭香。﹝○《類聚》五。《詩紀》六十九。﹞

【薄晚逐涼北樓迥望詩】

平衢望如掌。曾雉曖相連。斷雲畱去日。長山減半天。戲鳧乘洑下。漁舟冒浪前。﹝○《類聚》二十八。《詩紀》六十九。﹞

【秋夜詩】

髙秋度函谷。墜露下芳枝。綠潭倒雲气。靑山

銜月規。花心風上轉。葉影樹中移。外遊獨千里。夕嘆誰共知。﹝○《類聚》三。《初學記》三。文苑英華百五十八。《詩紀》六十九。﹞

【七夕詩】

秋期此時浹。長夜徙河靈。紫煙淩鳳羽。紅光隨玉軿。洛陽疑劍气。成都怪客星。天梭織來久。方逢今夜停。﹝○玉臺新詠七。古今歲時雜詠二十五。《詩紀》六十九。﹞

【九日賦韻詩】

是節協陽數。髙秋气已精。檐芝逐月啟。帷風依夜淸。遠燭承歌黛。斜橋聞履聲。梁塵下未息。共愛賞心並。﹝○《類聚》四。古今歲時雜詠三十三。文苑英華百五十八。《詩紀》六十九。﹞

【賦得橋詩】

浮梁旣衝崄。通波信可陵。乘空寫渭石。跨岸擬河冰。斜闌隱濁霧。布影入淸澠。方知歌綠水。無待榜蒼鷹。﹝○《類聚》九。《詩紀》六十九。﹞

【春日看梅花詩】

昨日看梅樹。新花已自生。今旦聞春鳥。何啻兩三聲。凍解池開淥。云穿天半晴。遊心不應動。爲此欲逢迎。﹝○《類聚》三。《詩紀》六十九。﹞

【和湘東王陽雲樓檐柳詩】

曖曖陽雲臺。春柳發新梅。柳枝無極軟。春風隨意來。潭沲靑帷閉。玲瓏朱扇開。佳人有所望。車聲非是雷。﹝○《類聚》八十九。《詩紀》六十九。﹞

【詠初桃詩】

初桃麗新采。照地吐其芳。枝間畱紫燕。葉裏發輕香。飛花入露井。交幹拂華堂。若映窗前柳。懸疑紅粉妝。﹝○《類聚》八十六。合璧事類別集二十六。《詩紀》六十九。﹞

【詠橘詩】

萎蕤映庭樹。枝葉淩秋芳。故條雜新實。金翠共含霜。攀枝折縹幹。甘旨若瓊漿。無假存雕飾。玉盤余自嘗。﹝合璧事類誤作甘。○《類聚》八十六。合璧事類引集四十六。《詩紀》六十九。﹞

【香茅詩】

銅律與鳴琴。俱稱類君子。豈若江淮間。發葉超眾美。珍同自牧歸。茅因匯徵起。豈獨邁秦蘅。方知蔑沅芷。﹝○《類聚》八十二。《詩紀》六十九。﹞

【系馬詩】

靑驪沈赭汗。綠地懸花蹄。未垂靑﹤革員﹥尾。猶掛紫障泥。蹀足絆中憤。搖頭櫪上嘶。紫關如未息。直去取楡溪。﹝○《類聚》九十三。文苑英華三百三十。《詩紀》六十九。﹞

【賦得舞鶴詩】

來自芝田遠。飛渡武溪深。振迅依吳市。差池逐晉琴。奇聲傳迥澗。動翅拂花林。欲知情外物。伊洛有淸潯。﹝○《初學記》三十。文苑英華三百二十八。萬花谷後四十。《詩紀》六十九。﹞

【登板橋詠洲中獨鶴詩】

遠霧旦氛氳。單飛才可分。孤驚宿嶼浦。羈唳下江濆。意惑東西水。心迷四面云。誰知獨辛苦。江上念離羣。﹝○《類聚》九十作詠洲聞獨鶴詩。文苑英華三百二十八。《詩紀》六十九。﹞

【聽早蟬詩】

艸歇鶗鳴初。蟬思花落後。乍飲三危露。時蔭五官柳。莊書哂鵬翼。衛賦宜螓首。桂樹可淹畱。勿謂山中久。﹝○《類聚》九十七。《詩紀》六十九。﹞

【詠蛺蝶詩】

空園暮煙起。逍遙獨未歸。翠鬛藏髙柳。紅蓮拂水衣。復此從風蝶。雙雙花上飛。寄與相知者。同心終莫違。﹝○《類聚》九十七。《詩紀》六十九。﹞

【詠螢詩】

本將秋艸並。今與夕風輕。騰空類星霣。拂樹若花生。屏疑神火照。簾似夜珠明。逢君拾光彩。不吝此身傾。﹝《初學記》作輕。○《類聚》九十七。《初學記》三十。文苑英華三百二十九。《詩紀》六十九。﹞

【詠筆格詩】

英華表玉笈。佳麗稱蛛网。無如玆制奇。雕飾雜眾象。仰出寫含花。橫抽學仙掌。幸因提拾用。遂廁璇臺賞。﹝○《類聚》五十八。《初學記》二十一。萬花谷後二十一。《詩紀》六十九。﹞

【詠鏡詩】

四銖恆在側。誰言覽鏡稀。如冰不見水。似扇長含暉。全開玳瑁匣。並捲織成衣。脫入相如手。疑言趙璧歸﹝○《類聚》七十。《初學記》二十五。萬花谷續七。《詩紀》六十九。﹞

【正月八日燃燈應令詩】〖《詩紀》云。廣弘明集不載名氏。禪藻集作簡文。〗

藕樹交無極。花云衣數重。織竹能爲象。縛荻巧成龍。落灰然蕊盛。垂油濕畫峯。天宮倘若見。燈王願可逢。﹝○廣弘明集三十作正月八日然燈應令。注云。明本令下有簡文皇帝字。《詩紀》六十九。﹞

【和蕭東陽祀七里廟詩】

萬里實幽宗。三神亦天構。豈謂木石精。斯乃山川守。遠來太白旗。遙徵靑鳥候。以玆敬弗怠。方知教應富。﹝《類聚》作否。○《類聚》三十八。文苑英華三百二十。《詩紀》六十九。﹞

【賦詠五陰識枝詩】

澆淳混神因。心形復依色。欲浪逐情飄。愛网隨心織。鑄金𨿽攺狀。斬籌方未極。鴿觀旣無辯。猿攀此焉息。﹝○廣弘明集三十作賦詠五陰識支。注云。宋﹑元﹑宮本作枝詩。明本作支詩。《詩紀》六十九。﹞

【和湘東王三韻詩二首】

【春宵】

花樹含春叢。羅帷夜長空。風聲隨筱韻。月色與池同。彩箋徒自襞。無信往雲中。﹝○玉臺新詠七。《類聚》三十二。《詩紀》六十九。﹞

【冬曉】

冬朝日照梁。含怨下前牀。帷褰竹葉帶。鏡轉菱花光。會時無人見。何用早紅妝。﹝○同上﹞

【曉思詩】

晨禽爭學囀。朝花亂欲開。鑪煙入斗帳。屏風隱鏡臺。紅妝幾盡淚。蕩子何當來。﹝玉臺作時回。○玉臺新詠七作武陵王紀曉思。《類聚》三十二。《詩紀》六十九。○逯按。此詩應兩存之。﹞

【同庾肩吾四詠詩二首】〖《詩紀》云。玉臺舊本作簡文帝。藝文作昭明。按肩吾爲簡文宮臣。當以玉臺爲正。〗

【蓮舟買荷度】

采蓮前岸隈。舟子屢徘徊。荷披衣可識。風疏香不來。欲知船度處。當看荷葉開。﹝○玉臺新詠七。《詩紀》六十九。﹞

【照流看落釵】

相隨照綠水。意欲重涼風。流搖妝影壞。釵落鬢花空。佳期在何許。徒傷心不同。﹝○玉臺新詠七。《類聚》十八。《詩紀》六十九。﹞

【賦樂器名得箜篌詩】

捩遲初挑吹。弄急時催舞。釧響逐弦鳴。衫回半障柱。欲知心不平。君看黛眉聚。﹝○玉臺新詠七。《類聚》四十四及《初學記》十六作賦得箜篌詩。文苑英華二百十二作箜篌。《詩紀》六十九。﹞

【春日詩】

花開幾千葉。水覆數重衣。蝶颺縈空舞。燕作同心飛。歌妖弄曲罷。鄭女挾琴歸。﹝○《類聚》三。《詩紀》六十九。﹞

【賦得入階雨詩】

細雨階前入。灑砌復沾帷。漬花枝覺重。濕鳥羽飛遲。儻令斜日照。並欲似遊絲。﹝○《類聚》二。文苑英華百五十三。《詩紀》六十九。﹞

【詠柳詩】

垂陰滿上路。結艸早知春。花絮時隨鳥。風枝屢拂塵。欲散依依采。時要歌吹人。﹝○《類聚》八十九。《詩紀》六十九。﹞

【詠芙蓉詩】

圓花一蒂捲。交葉半心開。影前光照耀。香裏蝶徘徊。欣隨玉露點。不逐秋風催。﹝合璧事類作金風摧。○《類聚》八十二。《詩紀》六十九。又合璧事類別集三十二引開﹑摧二韻。﹞

【詠梔子花詩】

素華偏可憙。的的半臨池。疑爲霜裏葉。復類雪封枝。日斜光隱見。風還影合離。﹝○《類聚》八十九。合璧事類別集三十二無題。《詩紀》六十九。又艸堂詩箋十八梔子詩注引池一韻。﹞

【賦得薔薇詩】

石橊珊瑚蕊。木槿懸星葩。豈如玆艸麗。逢春始發花。回風舒紫萼。照日吐新芽。﹝○《類聚》八十一作賦得詠薔薇詩。合璧事類別集三十。《詩紀》六十九。○逯按。段成式酉陽雜俎十九引梁簡文帝詠薔薇《詩》云﹕緣階覆綠綺。依檐映昔耶。當是此篇佚句。﹞

【仰和衛尉新渝侯巡城口號詩】〖庾肩吾﹑王筠同賦。〗

帝京風雨中。層闕煙霞浮。玉署淸餘熱。金城含暮秋。水觀淩卻敵。槐影帶重樓。﹝○《類聚》二十八。《詩紀》六十九。﹞

【臨後園詩】

隱淪遊少海。神仙入太華。我有逍遙趣。中園復可嘉。千株同落葉。百丈共尋霞。﹝○《類聚》六十五。《詩紀》六十九。﹞

【雨後詩】

散絲與山气。忽合復俄晴。雷音稍入嶺。電影尙連城。雨餘雲稍薄。風收熱復生。﹝○《初學記》二。文苑英華百五十五。《詩紀》六十九。﹞

【和會三教詩】〖和武帝。〗

聚沫多緣假。標空非色香。漢君𨿽啟夢。晉後徒降祥。玄機昔未辯。洞鑑資我皇。﹝○《類聚》七十六。《詩紀》六十九。﹞

【侍講詩】

物善渥深慈。監撫宣王事。英邁八解心。髙超七花意。﹝○《類聚》七十六。《詩紀》六十九。﹞

【登錦壁詩】〖《詩紀》云。詩匯作鮑照者非。〗

孫生酸棗寺。王子枝江樓。何如登石鏡。因閒猶豫遊。﹝○《類聚》二十八。《詩紀》六十九。﹞

【夜遊北園詩】

星芒侵嶺樹。月暈隱城樓。暗花舒不覺。明波動見流。﹝○《類聚》六十五。《詩紀》六十九。﹞

【遊韋黃門園詩】

息車冠蓋裏。停轡仲長園。檐疏遠興積。賓至羽觴繁。﹝○《類聚》六十五。《詩紀》六十九。﹞

【入漵浦詩】

泛水入回塘。空枝度日光。竹垂懸掃浪。鳧疑遠避檣。﹝○《類聚》九。《詩紀》六十九。﹞

【罷丹陽郡往與吏民別詩】

久歸從事麥。非畱故吏錢。柳栽今尙在。棠陰君詎憐。﹝○《類聚》五十。《詩紀》六十九。﹞

【示晉陵弟詩】

零雨岐路悲。送歸臨水節。時事𨿽爲舛。離憂等閒別。﹝○《類聚》二十九。《詩紀》六十九。﹞

【夜望浮圖上相輪絕句詩】

光中辯垂鳳。霧裏見飛鸞。定用方諸水。持添承露盤。﹝○《類聚》七十六。廣弘明集三十作夜望浮圖上相輪。《詩紀》六十九。﹞

【愁閨照鏡詩】

別來憔悴久。他人怪容色。只有匣中鏡。還持自相識。﹝○玉臺新詠十。《詩紀》六十九。﹞

【金閨思二首】

遊子久不返。妾身當何依。日移孤影動。羞睹燕雙飛。﹝○古詩類苑九十五。《詩紀》六十九。﹞

自君之別矣。不復染膏脂。南風送歸雁。聊以寄相思。﹝○同上﹞

【寒閨詩】

綠葉朝朝黃。紅顏日日異。譬諭持相比。那堪不愁思。﹝○玉臺新詠十。《詩紀》六十九。﹞

【從頓還城南詩】

暫別兩成疑。開簾生舊憶。都知未有情。更似新相識。﹝○玉臺新詠十。《詩紀》六十九。﹞

【夜遣內人還後舟詩】

錦幔扶船列。蘭橈拂浪浮。去得猶文水。餘香尙滿舟。﹝○玉臺新詠十。《詩紀》六十九。﹞

【贈麗人詩】

腰肢本猶絕。眉眼特驚人。判自無相比。還來有洛神。﹝○玉臺新詠十作絕句賜麗人。《詩紀》六十九。﹞

【遙望詩】

散誕垂紅帔。斜柯插玉簪。可憐無有比。恣許直千金。﹝○玉臺新詠十。《詩紀》六十九。﹞

【行雨詩】

本是巫山來。無人睹容色。惟有楚王臣。曾言夢相識。﹝○玉臺新詠十。《詩紀》六十九。﹞

【和人渡水詩】

婉娩新上頭。湔裾出樂遊。帶前結香艸。鬟邊插石橊。﹝○玉臺新詠十。《詩紀》六十九。﹞

【雜詠詩】

被空眠數覺。寒重夜風吹。羅帷非海水。那得度前知。﹝○玉臺新詠十作寒閨。《詩紀》六十九。﹞

【詠武陵王左右詩】

頂分如兩髻。簪長驗上頭。投杯如欲轉。疑殘已復畱。﹝○玉臺新詠十作詠武陵王左右伍暠傳桮。《詩紀》六十九。﹞

【彈箏詩】

彈箏北窗下。夜響淸音愁。張髙弦易斷。心傷曲不遒。﹝○玉臺新詠十。《詩紀》六十九。﹞

【梁塵詩】

依帷濛重翠。帶日聚輕紅。定爲歌聲起。非關團扇風。﹝○玉臺新詠七。《類聚》六作詠梁塵詩。《詩紀》六十九。﹞

【遊人詩】

遊戲長楊苑。攜手雲臺間。歡樂未窮已。白日下西山。﹝○玉臺新詠十。《詩紀》六十九。﹞

【詠朝日詩】

團團出天外。煜煜上層峯。光隨浪髙下。影逐樹輕濃。﹝○《初學記》一。文苑英華百五十一。《詩紀》六十九。﹞

【望月望】

今夜月光來。正上相思臺。可憐無遠近。光照悉徘徊。﹝○《類聚》一。《詩紀》六十九。﹞

【華月詩】

兔絲生云夜。蛾形出漢時。欲傳千里意。不照十年悲。﹝○玉臺新詠十。《詩紀》六十九。﹞

【詠云詩】

浮雲舒五色。瑪瑙應霜天。玉葉散秋影。金風飄紫煙。﹝○《類聚》一。《詩紀》六十九。﹞

【浮雲詩】

可憐片雲生。暫重復還輕。欲使襄王夢。應過白帝城。﹝○玉臺新詠十。《詩紀》六十九。﹞

【大同九年秋七月詩】

髙樓辟左扇。回望依蘭橈。晚風颻颺來。落照參差好。﹝○《類聚》二十八。《詩紀》六十九。﹞

【詠薔薇詩】

燕來枝益軟。風飄花轉光。氳氤不肯去。還來階層香。﹝○《類聚》八十一。《詩紀》六十九。﹞

【檉詩】

淩寒競貞節。負雪固難虧。無慚雲母桂。詎減珊瑚枝。﹝○《類聚》八十九。《詩紀》六十九。﹞

【詠疏楓詩】

萎綠映葭靑。疏紅分浪白。花葉灑行舟。仍持送遠客。﹝○《類聚》八十九作賦得詠疏楓詩。《詩紀》六十九。﹞

【詠藤詩】

纖條寄喬木。弱影掣風斜。標春抽曉翠。出霧掛懸花。﹝○《類聚》八十二。《詩紀》六十九。﹞

【詠飛來鸂鶒詩】

飛從何處來。似出上林隈。口銜長生葉。翅染昆明苔。﹝○《類聚》九十二。《詩紀》六十九。﹞

【詠單鳧詩】

銜苔入淺水。刷羽向沙洲。孤飛本欲去。得影更淹畱。﹝○《類聚》九十一。《詩紀》六十九。﹞

【詠寒鳧詩】

回水浮輕浪。沙場弄羽衣。眇眇隨山沒。離離傍海飛。﹝○《類聚》九十一。《詩紀》六十九。﹞

【詠新燕詩】〖《詩紀》云。英華作昭明者非。〗

新禽應節歸。俱向吹樓飛。入簾驚釧響。來窗礙舞衣。﹝○玉臺新詠十作新燕。《類聚》九十二。文苑英華三百二十九作梁昭明太子。《詩紀》六十九。﹞

【詠蜂詩】

逐風從泛漾。照日乍依微。知君不畱眄。銜花空自飛。﹝○《類聚》九十七。《詩紀》六十九。﹞

【詠籠燈絕句詩】

動焰翠帷裏。散影羅帳前。花心生復落。明銷君詎憐。﹝○《類聚》八十。《詩紀》六十九。﹞

【賦得白羽扇詩】

可憐白羽扇。卻暑復來氛。終無顧庶子。誰爲一揮軍。﹝○《類聚》六十九。《詩紀》六十九。﹞

【詠獨舞詩】

因羞彊正釵。顧影時回袂。非關善畱客。更是嬌夫婿。﹝《初學記》十五。萬花谷三十二作梁簡文詩。《詩紀》六十九。﹞

【詠舞詩】

嬌情因曲動。弱步逐風吹。懸釵隨舞落。飛袖拂鬟垂。﹝○《類聚》四十三。《初學記》十五。萬花谷後三十二作梁簡文帝詩。《詩紀》六十九。﹞

【七夕穿鍼詩】

憐從帳裏出。想見夜窗開。鍼欹疑月暗。縷散恨風來。﹝○《類聚》四。《初學記》四。古今歲時雜詠二十五。《禦覽》三十一。《詩紀》六十九。﹞

【石橋詩】

惠子臨濠上。秦王見海神。寫虹便欲飲。圖星逼似眞。﹝○《類聚》九。《詩紀》六十九。﹞

【詠壞橋詩】

虹飛亙林際。星度斷山隅。斜梁懸水迹。畫柱脫輕朱。﹝○《類聚》九。《詩紀》六十九。﹞

【水中樓影詩】

水底罘罳出。萍間反宇浮。風生色不壞。浪去影恆畱。﹝○《類聚》六十三。《詩紀》六十九。﹞

【和湘東王后園回文詩】

枝雲間石峯。脈水浸山岸。池淸戲鵠聚。樹秋飛葉散。﹝○《詩紀》六十九。﹞

【詠雪詩】〖顚倒使韻。〗

鹽飛亂蝶舞。花落飄粉奩。奩粉飄落花。舞蝶亂飛鹽。﹝○《類聚》二。《詩紀》六十九。﹞

【詩】

昔類紅蓮艸。自玩綠池邊。今如白華樹。還悲明鏡前。﹝○《詩紀》八十作南城門老。﹞

【登山馬詩】〖元帝同賦。〗

登山馬。間樹識金裝。艸合宜韉短。影轉見鞭長。何殊八公岫。暫上淮南王。﹝○《類聚》九十三。文苑英華三百三十。《詩紀》六十九。﹞

【和湘東王古意詠燭詩】

花中燭。似將人意同。憶啼流膝上。燭焰落花中。﹝○《類聚》八十。《詩紀》六十九。﹞

【倡樓怨節詩】〖六言〗

朝日斜來照戶。春鳥爭飛出林。片光片影皆麗。一聲一囀煎心。上林紛紛花落。淇水漠漠苔浮。年馳節流易盡。何爲忍憶含羞。﹝○玉臺新詠九。《類聚》三十二。《詩紀》六十九。﹞

【和蕭侍中子顯春別詩四首】〖子顯詩別見。○以下七言。〗

別觀蒲萄帶實垂。江南豆莞生連枝。無情無意猶如此。有心有恨徒別離。﹝升庵詩話作自知。○玉臺新詠九。《類聚》三十二。升庵詩話。《詩紀》六十九。﹞

蜘蛛作絲滿帳中。芳艸結葉當行路。紅臉脈脈一生啼。黃鳥飛飛有時度。故人𨿽故時經新。新人𨿽新復應故。﹝○玉臺新詠九。《類聚》三十二作江總閨怨詩。《詩紀》六十九。﹞

可憐淮水去來潮。春堤楊柳覆河橋。淚痕未燥詎終朝。行聞玉佩已相要。﹝○玉臺新詠九。《類聚》三十二。《詩紀》六十九。﹞

桃紅李白若朝妝。羞持憔悴比新芳。不惜暫住君前死。愁無西國更生香。﹝○同上﹞

【夜望單飛雁詩】

天霜河白夜星稀。一雁聲嘶何處歸。早知半路應相失。不如從來本獨飛。﹝○《類聚》九十一。《詩紀》六十九。﹞

【應令詩】

蠡浦急兮川路長。白雲重兮出帝鄕。平原忽兮遠極目。江甸阻兮羈心傷。樹廬嶽兮髙且峻。瞻派水兮去泱泱。遠煙生兮含山勢。風散花兮傳馨香。臨淸波兮望石鏡。瞻鶴嶺兮睇仙莊。望邦畿兮千里曠。悲遙夜兮九回腸。顧龍樓兮不可見。徒送目兮淚沾裳。﹝○《類聚》二十八。《詩紀》六十九。﹞

【擬古詩】〖亦見昭明集。玉臺作簡文。○以下雜言。〗

窺紅對鏡斂雙眉。含愁拭淚坐相思。念人一去許多時。眼語笑靨迎來情。心懷心想甚分明。憶人不忍語。含恨獨吞聲。﹝○玉臺新詠九。昭明太子集二。《詩紀》六十九。﹞

【雜句春情詩】

蝶黃花紫燕相追。楊低柳合露塵飛。已見垂鉤掛綠樹。誠知淇水沾羅衣。兩童夾車問不已。五馬城南猶未歸。鶯啼春欲駛。無爲空掩扉。﹝○玉臺新詠九。升庵詩話。《詩紀》六十九。﹞

【傷離新〖新。一作雜。〗體詩】

傷離復傷離。別後情郁紆。淒淒隱去棹。憫憫愴還途。戚戚意不申。轉顧獨沾襟。前驅經禦宿。後騎歷河滣。胡香翼還幰。淸笳送後塵。落日斜飛蓋。餘暉承畫輪。柳影長橫路。槐枝深隱人。桂宮夕掩銅龍扉。甲館宵垂雲母幃。朧朧月色上。的的的夜螢飛。艸香襲余袂。露灑沾人衣。帶堞淩城云亂聚。排枝度葉鳥爭歸。碗中浮蟻不能酌。琴間玉徽調別鶴。別鶴千里別離聲。弦調軫急心自驚。試起登南樓。還向華池遊。前時筱生今欲合。近日栽荷尙不抽。猶是銜杯共賞處。今玆對此獨生愁。登樓望曖曖。山種自分態。偃師𨿽北連。轘轅已南背。遠聽寂無聞。遙瞻目有閡。含詫意不迷。長嘆情無賴。﹝○《類聚》二十九。文苑英華二百六十六。《詩紀》六十九。﹞

【被幽述志詩】〖五言〗

〖廣弘明集曰﹕梁簡文於幽縶中援筆自序云。有梁正士。蘭陵蕭綱。立身行己。終始若一。風雨如晦。雞鳴不已。非欺暗室。豈沈三光。數至於此。命也如何。又爲《詩》曰云云。十月弒於水福省。年四十九。崩時太淸五年也。〗

怳忽煙霞散。颼飂松柏陰。幽山白楊古。野路黃塵深。終無千月命。安用九丹金。闕里長蕪沒。蒼天空照心。﹝○廣弘明集三十。《詩紀》六十九。﹞

【曲水聯句詩】

春色明上巳。桃花落繞溝。波回卮不進。綸下鉤時畱。絳水時回岸。花觴轉更周。陳肴渡玉俎。垂餌下銀鉤。回川入帳殿。列俎間芳洲。漢艾淩波出。江楓拂岸遊。王生回水碓。蔡嫗蕩輕舟。岸燭斜臨水。波光上映樓。﹝殿下○《類聚》四。《詩紀》八十。﹞

【歌】〖簡文作箏賦。附此歌。〗

年年花色好。足侍愛君傍。影入箸衣鏡。裙含辟惡香。鴛鴦七十二。亂舞未成行。﹝○文苑英華七十一。﹞

【歌】﹝簡文作七勵。附此歌。﹞

酬醑半兮樂旣陳。長歌促節綺羅人。拂鏡弄影情未極。回簪轉笑思自親。﹝○文苑英華三百五十一。﹞

【詩】

綺花非一種。風絲亂百條。﹝○歲華紀麗一。﹞

【詩】

霞流抱朴碗。﹝○《顏氏家訓》文章篇。﹞

梁詩卷二十三

庾肩吾

﹝肩吾。字子愼。新野人。初爲晉安王國常侍。隨府授參軍。兼記室。及王爲太子。兼東宮通事舍人。除安西湘東王錄事參軍。領荊州大中正。遷中錄事參軍﹑太子率更令﹑中庶子。簡文卽位。進度支尙書。侯景至建康。矯詔遣肩吾諭當陽公大心。尋舉州降。肩吾逃赴江陵。大寶元年卒。有集十卷。﹞

【樂府】

【長安有狹斜行】

長安有曲陌。曲陌不容幰。路逢雙綺襦。問君居近遠。我居臨禦溝。可識不可求。長子登麟閣。次子侍龍樓。少子無髙位。聊從金馬遊。三子俱來下。左右若川流。三子俱來人。髙軒映彩旒。三子俱來宴。玉柱擊淸甌。大婦襞云裘。中婦捲羅幬。少婦多妖艷。花鈿系石橊。夫君且安坐。歡娛方未周。﹝○《類聚》四十一作長安有狹斜詩。《樂府詩集》三十五。《詩紀》八十。

【賦得有所思】

佳期竟不歸。春日坐芳菲。拂匣看離扇。開箱見別衣。井梧生未合。宮槐捲復稀。不及銜泥燕。從來相逐飛。﹝○玉臺新詠八作詠得有所思。《類聚》四十一作賦得有所思行。文苑英華二百二及《樂府詩集》十七作有所思。《詩紀》八十。﹞

【洛陽道】

徼道臨河曲。層城傍洛川。金門才出柳。桐井半含泉。日起罘罳外。車回雙闕前。潘生時未返。遙心徒眷然。﹝○文苑英華百九十二。《樂府詩集》二十三。《詩紀》八十。﹞

【賦得橫吹曲長安道】

桂宮連復道。黃山開廣路。遠聽平陵鐘。遙識新丰樹。合殿生光彩。離宮起煙霧。日落歌吹還。塵飛車馬度。﹝○玉臺新詠八。《類聚》四十二作長安路。文苑英華百九十二及《樂府詩集》二十三作長安道。《詩紀》八十。﹞

【愛妾換馬】

渥水出騰駒。湘川實應圖。來從西北道。去逐東南隅。琴聲悲玉匣。山路泣蘼蕪。似鹿將含笑。千金會不俱。﹝○《類聚》九十三作以妾換馬詩。《樂府詩集》七十三。《詩紀》八十。﹞

【隴西行】

借問隴西行。何當驅馬徵。艸合前迷路。云濃後暗城。寄語幽閨妾。羅袖勿空縈。﹝樂府作榮。○文苑英華百九十八。《樂府詩集》三十七。《詩紀》八十。﹞

【未央才人歌】

從來守未央。轉欲訝春芳。朝風淩日色。夜月奪燈光。相逢儻遊豫。暫爲捲衣裳。﹝○《樂府詩集》八十四。《詩紀》八十。﹞

【詩】

【侍宴應令詩】

副君時暇豫。曾城聊近遊。淸池寫飛閣。疏樹出龍樓。北陸冰方壯。西園春秋周。梅心芳屢動。蒲節促難抽。徒然欣並命。無以廁應劉。﹝○《類聚》三十九作侍宴詩。文苑英華百七十九。《詩紀》八十。﹞

【侍宴宣猷堂應令詩】

副君徳將聖。陳王才掞天。歸來宴平樂。置酒對林泉。鑪香雜山气。殿影入池漣。艷舞時移節。

新歌屢上弦。聽曲慚回顧。思經徒欲眠。﹝○《初學記》十四。文苑英華百七十九。《詩紀》八十。﹞

【侍宣猷堂宴湘東王應令詩】

陳王驂駕反。副後西園遊。並命登飛閣。列坐對芳洲。桂嚴逢暮序。菊水值窮秋。竹逕簫聲發。桐門琴曲愁。徒奉文成誦。空知思若抽。﹝○《類聚》三十九。文苑英華百七十九。《詩紀》八十。﹞

【侍宴餞湘州刺史張續詩】

洞庭資善政。層城送遠離。九歌揚妙曲。八桂動芳枝。雨足飛春殿。雲峯入夏池。郢路方遼遠。湘山轉蔽虧。何當好風日。極望長沙垂。﹝○《類聚》二十九。《詩紀》八十。﹞

【侍宴餞張孝總應令詩】〖《詩紀》云。外編作吳均者非。〗

層臺臨回漲。耿耿晴煙上。欲送分符人。翻似河堤望。寒云暗積水。秋雨蒙重嶂。別念動神襟。華文切離貺。慚無寡和曲。空陪郢中唱。﹝○《類聚》二十九作餞張孝總應令。《詩紀》八十。﹞

【三日侍蘭亭曲水宴詩】

策星依夜動。鑾駕總朝遊。旌門臨苑樹。相風出鳳樓。春生露泥泥。天覆云油油。桃花舒玉澗。柳葉暗金溝。禊川分曲洛。帳殿掩芳洲。踴躍赬魚出。參差絳棗浮。百戲俱臨水。千鐘共逐流。﹝○《類聚》四。《初學記》四。古今歲時雜詠十六。文苑英華百七十二。《詩紀》八十。﹞

【九日侍宴樂遊苑應令詩】

轍迹光周頌。巡遊盛夏功。銘陳萬騎轉。閶闔九關通。秋暉逐行漏。朔气繞相風。獻壽重陽節。回鑾上苑中。疏山開輦道。間樹出離宮。玉醴吹巖菊。銀牀落井桐。禦梨寒更紫。仙桃秋轉紅。飲羽山西射。浮雲冀北驄。塵飛金埒滿。葉破柳條空。騰猨疑矯箭。驚雁避虛弓。彫材濫杞梓。花綬接鵷鴻。愧乏天庭藻。徒參文雅雄。﹝○古今歲時雜詠三十三作九日宴樂遊苑應令。文苑英華百七十三作侍宴九日。《詩紀》八十。又《類聚》四﹑《初學記》四並作侍宴九日。引功﹑通﹑風﹑中﹑宮﹑桐﹑驄﹑空八韻。《禦覽》三十二作九日侍宴。引功﹑通﹑風﹑中﹑宮﹑桐﹑聰﹑空八韻。﹞

【從皇太子出玄圃應令詩】

春光起麗譙。屣步陟山椒。閣影臨飛蓋。鶯鳴入洞簫。水還登故渚。樹長蔭前橋。綠荷生綺葉。丹藤上細苗。顧循斬振藻。何用擬瓊瑤。﹝○《類聚》六十五。《初學記》二十四作從皇太子出玄圃詩。文苑英華百七十九。萬花谷後二十五作庾肩吾詩。《詩紀》八十。﹞

【奉和泛舟漢水往萬山應教詩】

桂棹桬棠船。飄揚橫大川。映嚴沈水底。激浪起雲邊。迥岸髙花發。春塘細柳懸。陪歌承睿賞。接醴侍恩筵。誰云李與郭。獨得似神仙。﹝○《初學記》七。文苑英華百七十九。《詩紀》八十。﹞

【山池應令詩】〖《詩紀》云。簡文有山池詩。〗

閬苑秋光暮。金塘牧潦淸。荷低芝蓋出。浪湧燕舟輕。逆湍流棹唱。帶谷聚笳聲。野竹交臨浦。山桐迥出城。水逐雲峯暗。寒隨殿影生。﹝○《類聚》九。《詩紀》八十。﹞

【奉使北徐州參丞禦詩】

炎農稱捲領。唐勛載允恭。猶將表世盛。尙且號民從。未如今聖主。比徳邁前蹤。格天垂禮樂。寰海置提封。枌楡諒昔社。朱方有舊墉。故鄕深帝念。巡狩及時雍。禁園周百里。離宮卽九重。浮橋還瀉渭。抗殿本疏龍。過沛追鄕飲。歸宛盛禮容。千金登禹膳。萬壽獻堯鐘。依然對白水。眷言懷赤松。回天隨輦道。駐日逐戈鋒。路遠大風積。山長佳气濃。年光正婉娩。春樹轉丰茸。竹葉含初籜。蓂枝發早藂。瑞木翻無鳥。祥花更少蜂。咸英起雲鳳。率舞間笙鏞。海鷗時出沒。江鱏乍噞喁。云邊開鞏樹。霧裏識峣峯。小人濫趨走。虛薄愧無庸。皇恩不可報。河淸徒易逢。﹝○文苑英華二百九十六。《詩紀》八十。○逯按。《說文》系傳引江鱏乍噞喁一句。﹞

【和衛尉新渝侯巡城口號詩】〖《詩紀》云。簡文帝﹑王筠同賦。〗

維城寄右戚。巡警屬勤王。南瞻通灞岸。北眺指橫芒。入漢飛延閣。臨云出建章。步逐天津遠。城隨秋夜長。露槐落金气。風寮上新涼。﹝○《類聚》二十八。文苑英華二百四十。《詩紀》八十。﹞

【遊甑山詩】〖《詩紀》云。古詩類選作沈約者非。〗

平子去已久。余風今復追。未必遊春艸。王孫自不歸。路髙村反出。林長鳥更稀。寒雲間石起。秋葉下山飛。西河方閱訓。詎得解朝衣。﹝○文苑英華百五十九。《詩紀》八十。《類聚》七引追﹑歸﹑飛三韻。﹞

【詠蔬圃堂詩】〖《詩紀》云。梁武帝有天安寺蔬圃堂。〗

北宮多暇豫。時駕總鑾鑣。路靜繁葭撤。輪移羽蓋飄。臨空坐飛觀。回首望浮橋。風長曙鐘近。地迥洛城遙。疏林不礙日。涸浦暫通潮。徒然等賓從。並作愧羣僚。﹝○《類聚》六十三。《初學記》二十四作賦詠疏圃堂詩。文苑英華三百十四。《詩紀》八十。○逯按。此詩《類聚》《初學記》皆在堂部。宮應作堂。﹞

【尋周處士弘讓詩】

試逐赤松遊。披林對一丘。梨紅大谷晚。桂白小山秋。石鏡菱花發。桐門琴曲愁。泉飛疑度雨。雲積似重樓。王孫若不去。山中定可畱。﹝○《類聚》三十六。文苑英華二百三十作庾信。注。見《類聚》。庾子山集五。《詩紀》八十。﹞

【賦得嵇叔夜詩】

山林重明滅。風月臨囂塵。著書惟隱士。談玄止谷神。雁重翻傷性。蠶寒更養身。廣陵余故曲。山陽有舊鄰。俗儉寧妨患。才多反累身。寄言山吏部。無以助庖人。﹝○《類聚》三十六。《詩紀》八十。﹞

【和太子重云殿受戒詩】

皇明執東曜。帝扆居北辰。小乘開治道。大覺拯蒼民。殊途同義路。分流合智津。傳香引上徳。列伎進名臣。連閣翻如畫。圖云更似眞。鏡山銜殿影。梅梁落梵塵。苑桂恆畱雪。天花不待春。萬年逢瑞應。千生值法身。天衣初拂石。豆火欲燃薪。重善終無服。輕毛庶有因。﹝○《類聚》七十六。《詩紀》八十。﹞

【詠同泰寺浮圖詩】〖和簡文。下同。〗

望園臨柰苑。王城對鄴宮。還從飛閣內。遙見崛山中。天衣疑拂石。鳳翅欲淩空。云甍猶帶雨。蓮井不生桐。盤承云表露。鈴搖天上風。月出琛含采。天晴幡帶虹。周星疑更落。漢夢似今通。我後情初照。不與伊川同。方應捧馬出。永得離塵蒙。﹝○《類聚》七十六。《詩紀》八十。﹞

【賽漢髙廟詩】

昔在唐山曲。今承紫貝壇。寧知臨楚岸。非復望長安。野曠秋先動。林髙葉早殘。塵飛遠騎沒。日徙半峯寒。徒然仰成誦。終用試才難。﹝○文苑英華三百二十。《詩紀》八十。又《類聚》三十八作漢髙廟詩。引壇﹑安﹑寒三韻。﹞

【亂後經夏禹廟詩】

金簡泥初發。龍門鑿始通。配天不失舊。爲魚微此功。林堂上偃蹇。山殿下穹隆。侵云似天闕。照水類河宮。神來導赤豹。仙女擁飛鴻。松龕撤暮俎。棗逕落寒叢。仙舟還入鏡。玉軸更乘空。去國嗟行邁。離居泣轉蓬。月起吾山北。星臨天漢中。申胥猶有志。荀息本懷忠。待見攙槍滅。歸來松柏桐。﹝文苑作同。○《類聚》三十八。文苑英華三百二十。《詩紀》八十。﹞

【亂後行經吳郵亭詩】〖《詩紀》云。外編作庾信者非。〗

郵亭一回望。風塵千里昏。靑袍異春艸。白馬卽吳門。獯戎鯁伊洛。雜種亂轘轅。輦道同關塞。王城似太原。休明鼎尙重。秉禮國猶存。殷牖多𨿽賾。堯城史轉尊。泣血悲東走。橫戈念北奔。方憑七廟略。誓雪五陵冤。人事今如此。天道共誰論。﹝《詩紀》云。禦亭。吳大帝所建。在晉陵。今作郵。誤也。○《類聚》三十四。文苑英華三百十五。《詩紀》八十。﹞

【經陳思王墓詩】

公子獨憂生。丘壠擅余名。采樵枯樹盡。犁田荒隧平。寧追宴平樂。詎想謁承明。旦余來錫命。兼言事結成。飄遙河朔遠。颭飆颶風鳴。雁與云俱陣。沙將蓬共驚。枯桑落古社。寒鳥歸。孤城。隴水哀葭曲。漁陽慘鼓聲。離家來遠客。安得不傷情。﹝○文苑英華三百六。《詩紀》八十。○逯按。梁書及南史。肩吾終生未嘗奉使河朔。自無由經陳思王墓而題詩。據北史庾信傳。信曾聘東魏。文章辭令爲鄴下所稱。則此當爲子山之什。庾氏父子詩每互歧。如庾肩吾尋周處士弘讓詩。見藝文《類聚》。而文苑英華則作庾信。庾子山集亦載之。是其例。此篇則文苑英華爲誤。﹞

【過建章故臺詩】

魯國觀遺殿。韓城想舊臺。仲宣原隰滿。子建悲風來。夏蓮猶反植。秋窗尙左開。圖云仍澑雨。畫水卽生苔。及君歡四望。知余念七哀。﹝○《類聚》六十二。《初學記》二十四。文苑英華三百十三。《詩紀》八十。﹞

【和劉明府觀湘東王書詩】

陳王擅書府。河間富典墳。五車方累篋。七閣自連云。松槧芳帙气。柏燻起廚文。羽陵靑簡出。嬀泉綠字分。方因接遊聖。暫得奉朝聞。峯樓霞早發。林殿日先曛。洛城復接限。歸軒畏後羣。﹝○《初學記》十二。《詩紀》八十。﹞

【和竹齋詩】

百拱橫筇節。千櫨跨篥竿。回龍仍作柱。置笛且成欒。向嶺分花徑。隨階轉藥欄。蜂歸憐蜜熟。燕入重巢幹。欲仰天庭掞。終知學步艱。﹝○《類聚》六十四。《詩紀》八十。﹞

【從駕喜雨詩】

西獄浮樽桂。東皇事浴蘭。赦詔還京兆。歸神出灌壇。濕風含酒气。陰雲助麥寒。典農欣受職。治粟喜當官。復此隨車雨。民天知可安。﹝○《類聚》二。文苑英華百五十三。《詩紀》八十。﹞

【奉和春夜應令詩】

春牖對芳洲。珠簾新上鉤。燒香知夜漏。刻燭驗更籌。天禽下北閣。織女入西樓。月皎疑非夜。林疏似更秋。水光懸蕩壁。山翠下添流。詎假西園燕。無勞飛蓋遊。﹝○文苑英華百七十九。《詩紀》八十。﹞

【奉和武帝苦旱詩】

陽山蛇不蟄。洳澤鳥猶攢。暫息流膏雨。將似怨祁寒。文衣夜不臥。蔬食晝忘餐。潔誠同望祀。惟馨等浴蘭。江蘋享上帝。荊璧奠髙巒。繁云興嶽立。蒸穴動龍蟠。渭渠還積水。滮池更起瀾。﹝○《類聚》一百。《詩紀》八十。﹞

【奉和太子納涼梧下應令詩】〖和簡文。〗

北園涼气早。步輦暫逍遙。避日交長扇。迎風列短簫。山帶彈琴曲。桐橫棲鳳條。懸門開澑水。錦石鎭浮橋。黑米生菇葉。靑花出稻苗。無因學仙藻。雲气徒飄颻。﹝○《類聚》五。文苑英華百七十九。《詩紀》八十。﹞

【芝艸詩】

蜘躕玩芝艸。淹畱攀桂叢。桂叢方偃蹇。芝葉正玲瓏。如龍復如馬。成闕復成宮。黃金九華發。紫蓋六英通。隱士蒼山北。仙神海穴東。隨丹聊變水。獨搖不須風。﹝○《類聚》九十八。廬山紀事一。《詩紀》八十。﹞

【詠美人看畫詩】〖《詩紀》作詠美人。〗

絳樹及西施。俱是好容儀。非關能結束。本自細腰肢。鏡前難並照。相將映淥池。看妝畏水動。斂袖避風吹。轉手齊裾亂。橫簪歷鬢垂。曲中人未取。誰堪白日移。不分他相識。惟聽使君知。﹝○《類聚》十八。《詩紀》八十。﹞

【送別於建興苑相逢詩】

相逢小苑北。停車問苑中。梅新雜柳故。粉白映綸紅。去影背斜日。香衣臨上風。云流階暗漸黑。冰開池半通。去馬船難駐。啼烏曲未終。眷然從此別。車西馬復東。﹝○玉臺新詠六。《詩紀》八十。﹞

【侍宴詩】〖《詩紀》云。一作侍宴景陽樓應令。〗

沐道逢將聖。飛觴屬上賢。仁風開美景。瑞气動非煙。秋樹翻黃葉。寒池墮黑蓮。承恩謝命淺。念報在身前。﹝○《類聚》三十九。《詩紀》八十。﹞

【侍宴餞湘東王應令詩】

陳王從遊士。髙宴入承華。並載同連璧。雕文類簡沙。落猿時動樹。墜雪暫﹝文苑作乍。注云。《類聚》作慚。﹞搖花。念此離筵促。方愁別路賒。﹝○《類聚》二十九。文苑英華百七二九。《詩紀》八十。﹞

【和晉安王薄晚逐涼北樓回望應教詩】

向夕紛喧屏。追涼飛觀中。樹影臨城日。窗含度水風。遙天如接岸。遠帆似淩空。陪文慚宋玉。徒等侍蘭宮。﹝○《類聚》二十八。文苑英華百七十九。《詩紀》八十。﹞

【贈周處士詩】

九丹開石室。三徑沒荒林。仙人翻可見。隱士更難尋。籬下黃花菊。丘中白雪琴。方欣松葉酒。自和遊山吟。﹝○《類聚》三十六。文苑英華二百三十。庾子山集五。《詩紀》八十。﹞

【新林】〖文苑云。林。集作亭。送劉之遴詩〗

旆轉黃山路。舟纚白馬津。送輪時合幰。分驂各背塵。常山喜臨岱。隴頭悲望秦。欲持漢中策。還以贈徵人。﹝○《類聚》二十九。《初學記》十八。文苑英華二百六十六。《詩紀》八十。﹞

【奉使江州舟】〖《類聚》作船。〗中七夕詩

九江逢七夕。初弦值早秋。天河來映水。織女欲攀舟。漢使俱爲客。星槎共逐流。莫言相送浦。不及穿鍼樓。﹝○《類聚》四。《詩紀》八十。﹞

【南苑看人還詩】

春花競玉顏。俱折復俱攀。細腰宜窄衣。長釵巧挾鬟。洛橋初度燭。靑門欲上關。中人應有望。上客莫前還。﹝○玉臺新詠八作南苑還看人。《類聚》十八。《詩紀》八十。﹞

【詠美人】〖玉臺人下有自字。〗看畫應令詩】〖《詩紀》云。和簡文。〗

欲知畫能巧。喚取眞來映。並出似分身。相看如照鏡。安釵等疏密。著領俱周正。不解平城圍。誰與丹靑競。﹝○玉臺新詠八。《類聚》十八。《詩紀》八十。﹞

【奉和藥名詩】〖簡文﹑元帝皆有藥名詩。〗

英王牧荊楚。聽訟出池臺。督郵稱蝗去。亭長說烏來。行塘朱鷺響。當道赤帷開。馬鞭聊寫賦。竹葉暫傾懷。﹝○《類聚》五十方。《詩紀》八十。﹞

【看放市詩】

旗亭出禦道。遊目暫回車。旣非隨舞鶴。聊思索枯魚。懸龜識季主。榜酒見相如。日中人已合。黃昏故未疏。﹝○《類聚》六十五。《初學記》二十四。《詩紀》八十。﹞

【應令詩】〖《詩紀》作餞張孝總應令。又注。外編作吳均者非。〗

江上早寒生。蕭條鐃管淸。別筵開帳殿。離舟捲幔城。前山黃葉起。對岸白沙驚。臨渦同極望。竊吹愧才輕。﹝○《類聚》二十九。《詩紀》八十。﹞

【侍宴餞東陽太守範】〖《詩紀》云。範當作蕭。〗子云詩

東部資良守。北宮惇獻酬。新枝漸接樹。故凍欲含流。早花少餘雪。春寒極晚秋。徒嗟白岸遠。空想赤松遊。﹝○《類聚》二十九。《詩紀》八十。﹞

【和望月詩】

桂殿月偏來。畱光引上才。圓隨漢東蚌。暈逐淮南灰。渡河光不濕。移輪轍詎開。此夜臨淸景。還承終宴杯。﹝○《類聚》一作望月詩。《初學記》一。文苑英華百五十二作望月。《詩紀》八十。﹞

【和徐主簿望月詩】

樓上徘徊月。窗中愁思人。照雪光偏冷。臨花色轉春。星流時入暈。桂長欲侵輪。願以重光曲。承君歌扇塵。﹝○《類聚》一。《初學記》一。文苑英華百五十二。《詩紀》八十。又艸堂詩箋三十一江月詩注引人一韻。﹞

【詠風詩】

宋地鶂飛初。湘川燕起余。掃壇聊動竹。吹薤欲成書。蒼梧洞猶在。合浦樹應疏。陽烏一轉翅。千里定非虛。﹝○《類聚》一。文苑英華百五十六。萬花谷二。《詩紀》八十。﹞

【詠花雪詩】

瑞雪墜堯年。因風入綺錢。飛花灑庭樹。凝瑛結井泉。寒光晦八極。同云暗九天。已飄黃竹路。共慶白渠田。﹝○《類聚》二。文苑英華百五十四作花雪。《詩紀》八十。﹞

【春日詩】

桃紅柳絮白。照日復隨風。影出朱城外。香歸靑殿中。水映寄生竹。山橫半死桐。頒文知渥重。搦札愧才空。﹝○《類聚》三。文苑英華百五十七。《詩紀》八十。﹞

【七夕詩】

玉匣捲懸衣。鍼樓開夜扉。姮娥隨月落。織女逐星移。離前忿促夜。別後對空機。倩語雕陵鵲。塡河未可飛。﹝○《類聚》四。《初學記》四。古今歲時雜詠二十五。文苑英華百五十八。《禦覽》三十一。《詩紀》八十。﹞

【歲盡應令詩】

歲序已云殫。春心不自安。聊開柏葉酒。試奠五辛盤。金薄圖神燕。朱泥卻爲雪中看。﹝○《類聚》三。《初學記》三。古今歲時雜詠四十一。《禦覽》十七。《詩紀》八十。﹞

【賦得山詩】

層雲霾峻嶺。絕澗倒危峯。刻削臨千仞。嵯峨起百重。行曦上杳杳。結霧下溶溶。仁心畱此屬。休奉愧羣龍。﹝○《初學記》五。文苑英華百五十九。《詩紀》八十。﹞

【同蕭左丞詠摘梅花詩】

窗梅朝始發。庭雪晚初消。折花牽短樹。攀叢入細條。垂冰澑玉手。含刺罥春腰。遠道終難寄。馨香徒自饒。﹝萬花穀作消。○《初學記》二十八。文苑英華三百二十二。萬花谷後三十八作庾肩吾詩。《詩紀》八十。﹞

【和晉安王詠燕詩】〖《詩紀》云。簡文有雙燕詩。樂府題云雙燕離。〗

可憐幕上燕。差池弄羽衣。夜夜同巢宿。朝朝相對飛。銜泥瞻樂善。相賀奉英徽。秋蟬行寂寞。戀此未辭歸。﹝○《類聚》九十二。文苑英華三百二十九。《詩紀》八十。﹞

【詠胡牀應教詩】

傳名乃外域。入用信中京。足欹形已正。文斜體自平。臨堂對遠客。命旅誓初徵。何如淄館下。淹畱奉盛明。﹝○《類聚》七十作賦得詠胡牀詩。《初學記》二十五。文苑英華百七十九。萬花谷續六。《詩紀》八十。又《禦覽》七百六作賦胡牀詩。引京﹑平﹑徵三韻。﹞

【暮遊山水應令賦得磧字詩】

餘春屬淸夜。西園恣遊歷。入逕轉金輿。開橋通畫鷁。細藤初上楥。新流漸涵磧。雲峯沒城柳。電影開嚴壁。﹝○《類聚》二十八作暮遊山水賦韻得磧應令詩。文苑英華百七十九。《詩紀》八十。﹞

【奉和湘東王應令詩二首】

【春宵】

徵人別未久。年芳復臨牖。燭下夜縫衣。春寒偏著手。願及歸飛雁。因書寄髙柳。﹝○玉臺新詠八。《類聚》三十二。《詩紀》八十。﹞

【冬曉詩】

鄰雞聲已傳。愁人竟不眠。月光侵曙後。霜明落曉前。縈鬟起照鏡。誰忍插花鈿。﹝○同上﹞

【詠檐燕詩】

雙燕集蘭閨。雙飛髙復低。向戶疑新箔。登巢識故泥。依櫩本相賀。近幕願同棲。﹝○《類聚》九十二。文苑曲華三百二十九。《詩紀》八十。﹞

【奉賀便省餘秋詩】

前對金精阪。傍臨圓水池。照影礙浮葉。看山通迥枝。雁行連霧盡。雨足帶云移。﹝○《類聚》三。《詩紀》八十。﹞

【被使從渡江詩】

八陣引住兵。三河總艫舳。絳天揚遠旆。雷野驅長轂。夜劍動星芒。秋潮驚箭服。﹝○《類聚》五十九。《詩紀》八十。﹞

【登城北望詩】

誓師屠六郡。登城望九嵕。山沈黃霧裏。地盡黑雲中。霜戈曜壠日。哀笳斷塞風。﹝○《類聚》二十八。《詩紀》八十。﹞

【道館詩】

仙人白鹿上。隱士潛溪邊。試取西山藥。來觀東海田。﹝○《類聚》七十八。《詩紀》八十。﹞

【賦得轉歌扇詩】

團紗映似月。蟬翼望如空。回持掩曲態。轉作送聲風。﹝○《類聚》六十九。《詩紀》八十。﹞

【詠舞詩】

飛鳧袖始拂。啼烏曲未終。聊因斷續唱。試托往還風。﹝《初學記》作同。○《類聚》四十三。《初學記》十五。萬花谷後三十二。《詩紀》八十。﹞

【詠舞曲應令詩】

歌聲臨畫閣。舞袖出芳林。石城定若遠。前谿應幾深。﹝○玉臺新詠十。《初學記》十。《詩紀》八十。﹞

【詠主人少姬應教詩】

故年齊總角。今春半上頭。那知夫婿好。能降使君畱。﹝○玉臺新詠十。《詩紀》八十。﹞

【詠長信宮中艸詩】

委翠似知節。含芳如有情。全由履迹少。並欲上階生。﹝○玉臺新詠十。《詩紀》八十。﹞

【石崇金穀妓詩】

蘭堂上客至。綺席淸弦撫。自作明君辭。還教綠珠舞。﹝○玉臺新詠十。《詩紀》八十。﹞

【遠看放火詩】

風前細塵起。月裏黑煙生。發焰看喬木。侵光識遠城。﹝○《類聚》八。《詩紀》八十。﹞

【舟中寒望詩】

日暮敞鳧稍。曾冰合駛流。雪照齊君履。寒入楚王裘。﹝○《類聚》二十七。《詩紀》八十。﹞

【石橋詩】〖《詩紀》云。簡文有作。〗

秦王金作柱。漢帝玉爲欄。仙人飛往易。道士出歸難。﹝○《類聚》九。《初學記》七。《詩紀》八十。﹞

【詠桂樹詩】

新叢入望苑。舊幹別層城。倩視今移處。何如月裏生。﹝○《類聚》八二九。合璧事類別集三十八。《詩紀》八十。﹞

【賦得池萍詩】

風翻乍靑紫。浪起時疏密。木欲嘆無根。還驚能有實。﹝○《類聚》八十二。《初學記》二十七。文苑英華三百二十七。《詩紀》八十。﹞

【新苔詩】

隨潮染岸石。逐沬聚浮楂。徒令阿谷麗。停筐不汰沙。﹝○《類聚》八十二。《詩紀》八十。﹞

【被執作詩一首】

〖三國典略曰﹕宋子仙破會稽。購得肩吾。謂之曰﹕昔聞汝能詩。今可作。若能。當貰汝命。肩吾操筆立成。子仙乃釋之。〗

發與年俱暮。愁將罪共深。聊持轉風燭。暫映廣陵琴。﹝○《禦覽》六百。《詩紀》八十。﹞

【詩】

勁气方凝海。淸威正折綿。﹝○萬花谷三。﹞

【三日侍宴詠曲水中燭影詩】〖七言〗

重焰垂花比芳樹。風吹水動俱難住。春枝拂岸影上來。還柸繞客光中度。﹝歲時雜詠誤作庭。○《類聚》八十。古今歲時雜詠十六。《詩紀》八十。○逯按。升庵詩話。引庾肩吾燭影《詩》云﹕垂焰垂花比芳樹。隨風隨水俱難駐。秦娥軟舞隙中來。李吾夜績光中度。燭龍潛曜城烏啼。陰陰疊鼓朝天去。與此不同。﹞

【八關齊夜賦四城門更作四首】〖殿下卽簡文。時爲皇太子中庶。府君謂肩吾。爲太子中庶子。〗

【第一賦韻東城門病】

伏枕愛危光。痾纏生易折。無因雪岸艸。慮反﹤石亡﹥山穴。消渴腠腸府。疼蹇嬰肢節。如何促齡內。憂苦無暫缺。﹝孔燾○廣弘明集云。宋﹑元﹑宮本作壽山。﹞

【南城門老】

虛蕉誠易犯。危藤復將嚙。一隨柯已微。當年信長訣。已同白駒去。復類紅花熱。妍容一旦罷。孤燈行自設。﹝君﹞

【西城門死】

綏心𨿽殊用。滅景寧優劣。一隨業風盡。終歸虛妄設。五陰誠爲假。六趣寧有截。零落竟同歸。憂思空相結。﹝李鏡遠﹞

【北城門沙門】

俗幻生影空。憂繞心塵曀。於玆排四纏。去矣求三涅。下學輩畱心。方從窈冥別。已悲境相空。復作泡云滅。﹝中庶府君○廣弘明集三十。《詩紀》八十。﹞

【第二賦韻東城門病】

空痾誠易愈。有病故難痊。徒知餌五色。終當悲九泉。已無雲山艸沈痗竟誰憐。復悲淪苦海。何由果淨天。﹝諸葛嵦﹞

【南城門老】

昔類紅蓮艸。自玩綠池邊。今如白華樹。還悲明鏡前。壯心欲何在。餘日乃西遷。淸樽不復樂。蓬鬢豈還妍。﹝徐防﹞

【西城門死】

髙堂信逆旅。懷業理常牽。玉匣方委櫬。金臺不復延。挽聲隨逕遠。蘿影帶松懸。詎能畱十念。惟應逐四緣。﹝君﹞

【北城門沙門】

經行林樹下。求道志能堅。卽有神通力。振錫遠乘煙。一登四弘誓。至道莫能先。不貪曠劫壽。無論延促年。﹝孔燾○同上。﹞

【第三賦韻東城門病】

纏痾緬百年。自傷無五福。長縈畫篋蛇。不值仙人鹿。習染迷畫瓶。臥起求棲宿。羅襦豈再歡。臨歧方土木。﹝中庶府君﹞

【南城門老】

少年愛紈綺。衰暮慚羅縠。徒傷歲冉冉。陳詩非鬱鬱。鶴髮辭軒冕。鮐背烹葵菽。松柏稍相依。歡愛時睦睦。﹝廣弘明集作幾時睦。注云。三本﹑宮本作時睦睦。李鏡遠﹞

【西城門死】

追念平生時。遨遊上﹝廣弘明集云。元本﹑明本作土。﹞苑囿。一沒松柏下。春光徙儵昱。﹝孔燾﹞結根素因假。枝葉緣骨肉。自應螻蟻驅。值此風刀逐。﹝諸葛嵦﹞

【北城門沙門】

俗繭厭纏絲。因由抽善縠。長披忍辱鎧。去此纖羅服。願引三塗眾。俱令十使伏。珠月猶沈首。金錍未挑目。﹝君○同上﹞

【第四賦韻東城門病】

紫紈未可得。漳濱徒再離。一逢犬馬病。賁育罷驅馳。已無九轉術。復闕萬金奇。不看授疆掌。惟夢蓮花池。﹝君﹞

【南城門老】

盛年歌吹日。顧步惜容儀。一朝衰朽至。星星白髮垂。已傷萬事盡。復念九門枝。垂軒意何在。獨坐鏡如斯。﹝中庶府君﹞

【西城門死】

一息於今罷。平生詎可規。天長曉露促。千齡誰復知。華堂一相捨。松帳杳難窺。萬祀藏珠應。千年罷玉羈。﹝徐防﹞

【北城門沙門】

深心不可染。正道亦難欹。方除五欲累。長辭三雅卮。依空慮難靜。習善路猶弛。沒身竟靡托。單盂詎待貲。﹝諸葛嵦○同上﹞梁詩卷二十四

王筠

﹝筠。字元禮。一字徳柔。瑯邪臨沂人。齊司空僧虔孫。起家中軍臨川王行參軍。遷太子舍人。尙書殿中郎。累遷太子洗馬﹑中舍人。並掌東宮管記。出爲丹陽尹丞。遷中書郎。除太子家令。普通六年。除尙書吏部郎。遷太子中庶子。中大通三年。出爲臨海太守。大同初。遷祕書監。大寶元年。簡文卽位。卒。年六十九。有集十一卷﹑中書集十一卷﹑臨海集十一卷﹑左佐集十一卷﹑尙書集九卷。﹞

【樂府】

【有所思】〖《詩紀》云。律祖作吳均者非。〗

丹墀生細艸。紫殿納輕陰。曖曖巫山遠。悠悠湘水深。徒歌鹿盧劍。空貽玳瑁簪。望君終不見。屑淚且長吟。﹝○文苑英華二百二。《樂府詩集》十七。《詩紀》八十六。﹞

【陌上桑】

人傳陌生桑。未曉已含光。重重相蔭映。軟弱自芬芬。秋胡始倚馬。羅敷未滿筐。春蠶朝已老。安得久彷徨。﹝○文苑英華二百八。《樂府詩集》二十八。《詩紀》八十六。﹞

【俠客篇】

俠客趨名利。劍气坐相矜。黃金塗鞘尾。白玉飾鉤膺。晨馳逸廣陌。日暮返平陵。舉鞭向趙李。與君方代興。﹝○文苑英華百九十六作俠客行。《樂府詩集》六十七。《詩紀》八十六。﹞

【三婦艷】

大婦畱芳褥。中婦對華燭。無小婦獨無事。當軒理淸曲。丈人且安臥。艷歌方斷續。﹝○《樂府詩集》三十五。《詩紀》八十六。﹞

【雜曲二首】

烏帶夜已逼。虫飛曉尙賒。桂月徒畱影。蘭燈空結花。﹝○文苑英華二百十一。《樂府詩集》七十七。《詩紀》八十六。﹞

可憐洛城東。芳樹搖春風。丹霞映白日。細雨帶輕虹。﹝○同上﹞

【行路難】〖七言〗

千門皆閉夜何央。百憂俱集斷人腸。探瑞箱中取刀尺。拂拭機上斷流黃。情人逐情𨿽可恨。復畏邊遠乏衣裳。已繅一繭催衣縷。復搗百和裛衣香。猶憶去時腰大小。不知今日身短長。裲襠雙心共一襪。袙復兩邊作八襊。襻帶𨿽安不忍縫。開孔裁穿猶未達。胸前卻月兩相連。本照君心不照天。願君分明得此意。勿復流蕩不如先。含悲含怨判不死。封情忍思待明年。﹝○玉臺新詠九。文苑英華二百。《樂府詩集》七十。《詩紀》八十六。﹞

【楚妃吟】〖雜言〗

窗中曙。花早飛。林中明。鳥早歸。庭前日。暖春閨。香气亦霏霏。香气漂。當軒淸。唱調獨顧慕。含怨復含嬌。蝶飛蘭復燻。裊裊輕風入。翠裙春可遊。歌聲梁上浮。春遊方有樂。沈沈下羅幕。﹝○《樂府詩集》二十九。《詩紀》八十六。○逯按。《樂府詩集》《詩紀》並缺窗中曙三字及薰字翠字。今從萬曆本《詩紀》著錄。﹞

【詩】

【侍宴餞臨川王北伐應詔詩】〖四言〗

金版韜英。玉牒蘊精。帝徳乃琥。王威有徵。軒習弧矢。夏陳干戚。周騖戎車。漢馳羽檄。我皇俊聖。千年踵武。徳洞十門。威加八柱。金正圮徳。水行失道。胡馬南牧。戎徒西保。薦食伊瀍。整居丰鎬。金關揚塵。銅臺茂艸。命彼膳夫。爰詔協律。樂賦出車。弦操吉日。玉饌駢羅。瓊漿泛溢。聖徳溫溫。賓儀秩秩。﹝○《類聚》二十九。文苑英華百六十九。《詩紀》八十六。﹞

【早出巡行矚望山海詩】〖以下五言。〗

王生臨廣隰。潘子望洪河。同軫懷歸思。俱興年逝歌。曰余異二子。承睫淚滂沱。剖符瀛海外。結綬層山阿。因心畱惻憫。恕已息煩苛。繕築循時隟。興動藉民和。髙門惟壯麗。修雉亦駢羅。層樓亦攀陟。復道亦經過。昧旦淸音上。風气入纖蘿。雲起垂天翼。水動連山枝。奔濤延瀾汗。積翠遠嵯峨。鄕關屢回曲。還顧杳蹉跎。曾微肅肅羽。望路空如何。﹝○文苑英華百六十二。《詩紀》八十六。﹞

【北寺寅上人房望遠岫玩前池詩】

安期逐長往。交甫稱髙讓。遠迹入滄溟。輕舉馳昆閬。良由心獨善。兼且情由放。豈若尋幽棲。卽目窮淸曠。激水周堂下。屯云塞檐向。閒牖聽奔濤。開窗延疊嶂。前階復虛沿。沵迆成洲漲。雨點散圓文。風生起斜浪。遊鱗互瀺灂。羣飛皆哢吭。蓮葉蔓田田。菱花動搖漾。浮光曜庭廡。流芳襲帷帳。匡坐足忘懷。詎思江海上。﹝○文苑英華百六十五。《詩紀》八十六。﹞

【和衛尉新渝侯巡城口號詩】〖簡文帝﹑庾肩吾同賦。〗

閶闔曖已昏。鉤陳杳將暮。棲烏城上返。晚雀林中度。屯衛時巡警。凝威肆安步。閣道趨文昌。禁兵連武庫。銅烏﹞迎早風。金掌承朝露。罘罳分曉色。睥睨生秋霧。維城任寄隆。空想靈均賦。伊余方病免。後園保恬素。﹝○《初學記》二十四作和新渝侯巡城詩。文苑英華二百四十。《詩紀》八十六。又《類聚》二十八作和尉新渝侯巡城詩。引暮﹑度﹑庫﹑露﹑霧五韻。萬花谷後二十五引暮﹑度﹑步﹑庫﹑露﹑霧六韻。﹞

【寓直中庶坊贈蕭洗馬詩】

龍樓實九重。薄寒殊復早。玉階泫淸露。銅池結秋潦。霜被守宮槐。風驚護門艸。之子擅文華。縱橫富辭藻。舒錦慚光麗。握珠謝奇寶。愧予非工文。何用披懷抱。﹝物類志曰﹕護門艸出常山。取置戶下。或有過其門者。艸必叱之。一名百靈艸。○《類聚》三十一。文苑英華百九十。《詩紀》八十六。﹞

【奉和皇太子懺悔應詔詩】〖梁簡文有蒙預懺直疏詩。〗

奉和皇太子懺悔詩。仍上皇宸。極��聖旨卽疏降。同所用十韻。私心慶躍。得未曾有。招采餘韻。更題鄙拙。

一聖智比明。帝徳光四海。荷負誠悠屬。度脫實斯在。懺說濟蒙愚。推心屏欺殆。名僧引定慧。朝纓列元凱。還學依善導。反心由眞宰。和鈴混吹音。勝幡榮雪彩。早蒲欲抽葉。新篁向舒﹛笞心﹜。翹勤諒懇到。歸誠信兼倍。睿艷似煙霞。欄桿若珠琲。善誘𨿽欲繼。含毫愧文彩。﹝○廣弘明集三十。《詩紀》八十六。﹞

【和皇太子懺悔詩】

習惡歸禮懺。有過稱能攺。聖徳及羣生。唱說信兼采。翹心蕩十惡。邈誠銷五罪。三縛解智門。六塵淸法海。超然故無著。逍遙新有待。﹝○《類聚》七十六。《詩紀》八十六。﹞

【和吳主簿詩六首】

【春月二首】

日照鴛鴦殿。萍生雁鶩池。遊塵隨影入。弱柳帶風垂。靑骹逐黃口。獨鶴慘羈雌。同衾遠遊說。結愛久生離。於今方溘死。寧須萱艸枝。﹝○玉臺新詠八。《詩紀》八十六。﹞

菤葹心未發。蘼蕪葉欲齊。春蠶方曳緒。新燕正銜泥。野雉呼雌雊。庭禽挾子棲。從君客梁后。方晝掩春閨。山川隔道裏。芳艸徒萋萋。﹝○同上﹞

【秋夜二首】

九重依夜管。四壁慘無輝。招搖顧西落。烏鵲向東飛。流螢漸收火。絡緯欲催機。爾時思錦字。持制行人衣。所望丹心達。嘉客儻能歸。﹝○同上﹞

露華初泥泥。桂枝行梀梀。殺气下重軒。輕陰滿四屋。別寵增修夜。遠徵悲獨宿。愁縈翠羽眉。淚滿橫波目。長門絕往來。含情空杼軸。﹝○同上﹞

【遊望二首】

落日照紅妝。挾瑟當窗牖。寧復歌蘼蕪。惟聞嘆楊柳。結好在同心。離別由眾口。徒設露葵羹。誰酌蘭英酒。會日杳無期。蕣華安得久。﹝○同上﹞

相思不安席。聊至狹邪東。愁眉仿戚裏。髙髻學城中。雙眉偏照日。獨蕊好縈風。自陳心所想。獻賦甘泉宮。傳聞方鼎食。詎憶春閨中。﹝《詩紀》作容。○同上﹞

【代牽牛答織女詩】〖《詩紀》云。沈約織女贈牽牛詩已見。〗

新知與生別。由來儻相值。如何寸心中。一宵懷兩事。歡娛未繾綣。倏忽成離異。終日遙相望。秪益生愁思。猶想今春悲。尙有故年淚。忽遇長河轉。獨喜涼飆至。奔精翊鳳軫。纖阿警龍轡。﹝○《類聚》四。《初學記》四。古今歲時雜詠二十五及文苑英華百五十八作牽牛答織女。《詩紀》八十六。﹞

【苦暑詩】

日阪散朱雰。天隅斂靑靄。飛飆煥南陸。炎津通北瀨。繁星聚若珠。密雲屯似蓋。月至每開襟。風過時解帶。﹝○《類聚》五。文苑英華二百一十作苦熱。《詩紀》八十六。﹞

【五日望采拾詩】

裁縫逗早夏。點畫守初晨。綃紈旣妍媚。脂粉亦香新。長絲表良節。命縷應嘉辰。結蘆同楚客。采艾異詩人。折花競鮮彩。拭露染芳津。含嬌起斜盻。斂笑動微嚬。獻璫依洛浦。懷佩似江濱。須待恩光接。中夜奉衣巾。﹝○《初學記》四作五日望采艾詩。文苑英華百五十七作五日。《詩紀》八十六。又《類聚》四引辰﹑人﹑津﹑嚬﹑濱五韻。﹞

【奉酧從兄臨川桐樹詩】

伊昔擅羽儀。待價龍門垂。優遊淸露點。徽穆惠風吹。月上陰陽幹。云復死生枝。公子存髙尙。聊用影華池。棲鸞旣不重。舞鶴復何施。方同散木爨。淸響竟誰知。﹝○《類聚》八十八。《詩紀》八十六。﹞

【摘安石橊贈劉孝威詩】

中庭有奇樹。當戶發華滋。素莖表朱實。綠葉廁紅蕤。旣標太衝賦。復見安仁詩。宗生仁壽殿。族代河陽湄。有美淸淮北。如玉又如龜。退書寫虫篆。進對多好辭。我家新置側。可求不難識。相望阻盈盈。相思滿胸臆。髙枝爲君采。請寄西飛翼。﹝○文苑英華三百二十二。《詩紀》八十六。﹞

【東南射山詩】

〖《詩紀》云。阮籍詠懷《詩》曰﹕東南有射山。汾水出其陽。言神仙之事。〗

還丹攺容質。握髓駐流年。口含千里霧。掌流五色煙。瓊漿泛金鼎。瑤池漑玉田。倏忽整龍駕。相遇鳳臺前。﹝○《類聚》七十八。《詩紀》八十六。﹞

【春遊詩】

藂蘭已飛蝶。楊柳半藏鴉。物色相煎蕩。微步出東家。旣同翡翠翼。復如桃李花。欲以千金笑。回君流水車。﹝○《類聚》三十二。《詩紀》八十六。﹞

【觀海詩】

善卽誰爲禦。我來無別心。聊復寓玆興。玆興將何詠。﹝○韻補四。﹞

照本苟不昧。在昧理知瑩。忽乘搏角勢。超騰送崖上。﹝○同上﹞

卑牧會善下。智流心不爭。借悟𨿽由外。鑑至成銅鏡。﹝○同上﹞

【春日詩】

金堤艸非舊。玉池泉已新。風生似羊角。云上若魚鱗。幽閨多怨思。停織坐嬌春。芳華旣零落。方作向隅人。﹝○《類聚》三。文苑英華百五十七。《詩紀》八十六。﹞

【向曉閨情詩】

北斗行欲沒。東方稍已晞。晨雞初下棲。曉露尙沾衣。衾裯徒有設。信誓果相違。詎忍開朝鏡。羞恨掩空扉。﹝○《類聚》三十二。《詩紀》八十六。﹞

【望夕霽詩】〖《詩紀》云。帝王集作簡文帝者非。〗

連山捲亂雲。長林息眾籟。密樹含綠滋。遙峯凝翠靄。石澑正潀潺。山泉始澄汰。物華方入賞。跂予心期會。﹝○《初學記》二。文苑英華百五十五。《詩紀》八十六。又《類聚》二作夕霽詩。引籟﹑靄﹑會三韻。萬花谷二作夕霽詩。引籟﹑靄二韻。﹞

【和孔中丞雪裏梅花詩】

水泉猶未動。庭樹已先知。翻光同雪舞。落素混冰池。今春競時發。猶是昔年枝。惟有長憔悴。對鏡不能窺。﹝○《初學記》二十八。文苑英華三百二十二。《詩紀》八十六。﹞

【摘園菊贈謝僕射舉詩】

靈茅挺三脊。神芝曜九明。菊花偏可憙。碧葉媚金英。重九惟嘉節。抱一應元貞。泛酌宜長主。聊薦野人誠。﹝○《類聚》八十一。《詩紀》八十六。﹞

【答元金紫餉朱李詩】〖《詩紀》云。六朝詩集作沈約。因《初學記》相次而誤也。〗

穠華春發彩。結實下成蹊。潘生詠金穀。魏後沈寒溪。逢君重妖麗。移玩入崇閨。慚無瓊玖報。徒用萃幽棲。﹝○《初學記》二十八。文苑英華三百二十六。《詩紀》八十六。﹞

【詠輕利舟應臨汝侯教詩】

君侯飾輕利。搖蕩邁飛雲。淩波漾鷁彩。泛水渙蛟文。電流已光絕。鳥逝復超羣。倏忽方千里。戀玆歧路分。﹝○《類聚》七十一。《初學記》二十五作詠輕利舟詩。《禦覽》七百七十作詠輕利舡應臨侯教。萬花谷續七。《詩紀》八十六。又事類賦舟賦注作詠輕利船應臨汝侯教。引云﹑文二韻。﹞

【詠燈檠詩】

百華曜九枝。鳴鶴映冰池。朱光本內照。丹花復外垂。流暉悅嘉客。翻影泣生離。自銷良不悔。明白願君知。﹝○《類聚》八十。《詩紀》八十六。﹞

【詠蠟燭詩】

執燭引佳期。流影度單帷。朣朧別繡被。依稀見蛾眉。莢明不足貴。燋燼豈爲疑。所恐恩情攺。照君尋履綦。﹝《初學記》作覆棋。萬花谷同。○《初學記》二十五。萬花谷續八作王筠詩。《詩紀》八十六。﹞

【和蕭子範入元襄王第詩】

昔入睢陽苑。連步披風雲。今遊故臺處。回望闃無人。皓壁畱余篆。蕙圃有餘芬。行人皆隕涕。何獨孟嘗君。﹝○《類聚》三十四。文苑英華三百七。《詩紀》八十六。﹞

【閨情詩】

月出宵將半。星流曉未央。空閨易成響。虛室自生光。嬌羞悅人夢。猶言君在傍。﹝○《類聚》三十二。《詩紀》八十六。﹞

【東陽還經嚴陵瀨贈蕭大夫詩】

子陵狥髙尙。超然獨長往。釣石宛如新。故態依可想。﹝○《類聚》三十一。《詩紀》八十六。﹞

【遊望詩】

晨登黃馬坡。遙望白龍堆。風威盡撩折。路險車輪摧。﹝○《類聚》二十七。《詩紀》八十六。﹞

【以服散槍贈殷鈞別詩】

玉鉉布交文。金丹煥仙骨。九沸翻成緩。七轉良爲切。執以代疏麻。長貽故人別。﹝○《類聚》三十七作吳筠。《禦覽》七百五十七。《詩紀》八十二作吳均。﹞

【詩】

桓桓信無敵。堂堂寧有前。九﹤曷斤﹥良易舉。八荒安足吞。﹝○韻補二。﹞

【詩】

靈圖白玉檢。寶冊黃金題。會昌其符合。至徳乃司契。﹝○韻補四。﹞

緣嚴蔓芳杜。回崖掩綠蕙。嘉禾挺臯蘇。奇香發迷疊。﹝○同上﹞

寶地恣憑陵。神樂忽侵竊。猛將窮舂擊。勇夫貪搏噬。﹝○同上﹞

【詩】

燒山多詭怪。蒼嶺復迢遰。神芝曜七明。山蒲含九節。日軿若回駕。相待靑雲際。﹝○韻補五。﹞

九沸翻成緩。七輔良爲切。煙霞幸易親。龜紐詎難稅。﹝○同上﹞

【和劉尙書詩】

客館動秋光。仙臺起寒霧。﹝○《初學記》十一。﹞

褚沄

﹝沄。字士洋。河南陽翟人。爲縣令。遷湘東王府參軍。仕至禦史中丞。﹞

【詠柰詩】

成都貴素質。酒泉稱白麗。紅紫奪夏藻。芬芳掩春蕙。映日照新芳。叢林抽晚蒂。誰謂重三珠。終焉競八桂。不讓圜丘中。粲潔華庭際。﹝○《初學記》二十八。文苑英華三百二十六。《詩紀》九十二。又《類聚》八十六作褚湮柰詩。引麗﹑蕙﹑桂三韻。○逯按。梁書劉覽傳有褚湮。﹞

【賦得蟬詩】

避雀芳枝裏。飛空華殿曲。天寒響屢嘶。日暮聲愈促。繁吟如欲盡。長韻還相續。飲露非表淸。輕身易知足。﹝○《類聚》九十七。文苑英華三百三十作褚《云賦》得蟬。萬花谷後四十作褚云詩。《詩紀》九十二。﹞

鮑至

﹝至。東海人。仕晉安王。隨府在雍州。號髙齋學士。﹞

【山池應令詩】

望園光景暮。林觀歇雰埃。荷疏不礙楫。石淺好縈苔。風光逐榜轉。山望向橋開。樹交樓影沒。岸暗水光來。﹝○《類聚》九。《詩紀》八十八。﹞

【奉和往虎窟山寺詩】

神心睠物序。訪道絕塵囂。林疏蓋影出。風去管聲遙。息徒依勝境。稅駕上山椒。年還節已仲。野綠气方韶。短葉生喬樹。疏花發早條。遠峯帶云沒。流煙雜雨飄。復玆承乏者。頒名廁末僚。願藉連河澗。庶影慧燈昭。一知衣內寶。衣慚玆地遼。﹝廣弘明集作饒。注云。三本作遼。○廣弘明集三十。《詩紀》六十八。﹞

鮑幾

﹝幾。一作機。字景玄。東海人。家貧。吏部尙書王亮舉爲舂陵令。歷太常丞﹑尙書郎。終於湘東王諮議參軍。﹝○逯按。梁書鮑泉傳。父機。湘東王諮議參軍。南史鮑泉傳。父幾。字景玄。終於湘東王諮議參軍。《詩紀》云。北史鮑宏傳。父機。以才學知名。仕梁爲侍書禦史。又隋志云。梁鎭西府記室鮑畿集八卷。北史﹑隋志所載蓋皆別爲一人。﹞

【伍子胥】

忠孝誠無報。感義本投身。日暮江波急。誰憐漁丈人。楚墓悲猶在。吳門恨未申。﹝○《樂府詩集》七十四﹑《詩紀》九十二並作鮑機。﹞

【釋奠應詔爲王曒作詩】〖七章〗

伊昔列聖。表訓成均。徳隆詔徹。義重師臣。禮有損益。道有相因。蟬聯遐代。庵曖遺塵。

三代異教。五運殊時。則天啟聖。紐地開基。揖讓丕顯。熙載疇咨。綜核名實。文徳來思。

水積涓流。山資累﹤虫匱﹥。禮實立身。學乃成器。師師闕裏。濟濟洙泗。西玦獻珍。南翚程贄。

於鑠上嗣。夙昭懋則。正位則離。邁心泉塞。獸門讓齒。龍樓觀徳。����。是資監國。

尊師薦徳。明祀告虔。幕人掌握。司幾奉筵。堂灌玉瓚。庭奏朱弦。義髙夏策。禮盛姬篇。

大饗旣周。徳馨惟楙。殊方知禮。聲教日富。陸離簪笏。徘徊舞袖。楚楚儒衣。莘莘國冑。

曲成罔隔。容光無已。合符出守。通籍入仕。空列周行。恩非望始。徒懷十駕。終謝千里。﹝○文館詞百六十作鮑幾。﹞

鮑泉

﹝泉。字潤嶽。幾子。事元帝爲通直侍郎。元帝承制。累遷信州刺史。世子方諸刺郢州。泉爲長史。大寶二年。侯景陷郢。被害。有集一卷。﹞

【詠剪彩花詩】

花生剪刀裏。從來訝逼眞。風動𨿽難落。蜂飛欲向人。不知今日後。誰能逆作春。﹝○《類聚》八十八。《詩紀》九十二。﹞

【奉和湘東王春日詩】

新鶯始新歸。新蝶復新飛。新花滿新樹。新月麗新輝。新光新气早。新望新盈抱。新水新綠浮。新禽新聽好。新景自新還。新葉復新攀。新枝𨿽可結。新愁詎解顏。新思獨氛氳。新知不可聞。新扇如新月。新蓋學新云。新落連珠淚。新點石橊裙。﹝○《類聚》三。《初學記》三。文苑英華三百三十一。作奉和湘東王春日篇。《詩紀》九十二。﹞

【落日看還詩】

妖姬競早春。上苑逐名辰。苔輕變水色。霞濃掩日輪。雕夢斜落景。畫扇拂遊塵。衣香遙已度。衫紅遠更新。誰家蕩舟妾。何處織縑人。﹝○玉臺新詠八。《類聚》十八。《詩紀》九十二。﹞

【南苑看遊者詩】

洛陽小苑地。車馬盛經過。緣溝駐行幰。傍柳轉鳴珂。履髙含響佩。襪輕半隱羅。浮雲無處所。何用轉橫波。﹝○玉臺新詠八。《詩紀》九十二。﹞

【江上望月詩】

客行鉤始懸。此夜月將弦。川澄光自動。流駛影難圓。蒼蒼隨遠色。瀁々逐漪漣。無因轉還泛。回首眷前賢。﹝○《類聚》一。文苑英華百五十二。《詩紀》九十二。﹞

【秋日詩】

露色已成霜。梧楸欲半黃。燕去櫩恆靜。蓮寒池不香。夕烏飛向月。余蚊聚逐光。旅情恆自苦。秋夜漸應長。﹝○《類聚》三。文苑英華百五十八。《詩紀》九十二。又《初學記》三引黃﹑香﹑長三韻。﹞

【詠梅花詩】

可憐階下梅。飄蕩逐風回。度簾拂羅幌。縈窗落梳臺。乍隨纖手去。還因插鬢來。客心屢看此。愁眉斂詎開。﹝○《類聚》八十六。《詩紀》九十二。﹞

【詠薔薇詩】

經植宜春館。霍靡上蘭宮。片舒猶帶紫。半捲未全紅。葉疏難蔽日。花密易傷風。佳麗新妝罷。含笑折芳叢。﹝○《類聚》八十一。合璧事類別集三十。《詩紀》九十二。﹞

【寒閨詩】

行人消息斷。空閨靜復寒。風急朝機燥。鏡暗晚妝難。從來腰自小。衣帶就中寬。﹝○《類聚》三十二。《詩紀》九十二。﹞

邵陵王蕭綸

﹝綸。字世調。武帝第六子。天監十三年封邵陵王。出爲瑯邪﹑彭城二郡太守。普通初。爲江州刺史。大寶中。假黃鉞。都督中外諸軍事。兵敗。爲西魏所殺。有集六卷。﹞

【代秋胡婦閨怨詩】

蕩子從遊宦。思妾守房櫳。塵鏡朝朝掩。寒衾夜夜空。若非新有悅。何事久西東。知人相憶否。淚盡夢啼中。﹝○玉臺新詠七。《類聚》三十二作梁元帝閨怨詩。《詩紀》七十一。﹞

【車中見美人詩】

關情出眉眼。軟媚著腰肢。語笑能嬌媄。行步絕逶迆。空中自迷惑。渠傍會不知。懸念猶如此。得時應若爲。﹝○玉臺新詠七。《詩紀》七十一。﹞

【見姬人詩】

春來不復賒。入苑駐行車。比來妝點異。今世撥鬟斜。卻扇承枝影。舒衫受落花。狂夫不妒妾。隨意晚還家。﹝○《類聚》十八。《詩紀》七十一。﹞

【入茅山尋桓淸遠乃題壁詩】

荊門丘壑多。甕牖風雲入。自非棲遁情。誰堪霜露濕。﹝○茅山誌二十二。《詩紀》七十一。﹞

【詠新月詩】

霜氛含月彩。靄靄下南樓。霧濃光若晝。云駛影疑流。﹝○《類聚》一。《詩紀》七十一。﹞

【和湘東王后園回文詩】

燭華臨靜夜。香气入重幃。曲度聞歌遠。繁弦覺舞遲。﹝○《類聚》五十六。《詩紀》七十一。﹞

【戲湘東王詩】

湘東有一病。非啞復非聾。相思下只淚。望直有全功。﹝○《禦覽》七百四十。﹞

【詩】

帷開見釵影。簾動聞釧聲。﹝○萬花谷後集十五。﹞

徐怦

﹝怦。勉從子。仕梁爲武陵王紀參軍。侯景亂。怦勸紀入援。不從。大寶三年。紀稱帝。又固諫。被殺。﹞

【夏日詩】

炎光歇中宇。淸气入房櫳。晚荷猶捲綠。疏蓮久落紅。﹝○《初學記》三。《詩紀》八十九。﹞梁詩卷二十五

梁元帝蕭繹

﹝繹。字世誠。武帝第七子。天監十三年。封湘東王。爲會稽太守。入爲侍中﹑丹陽尹。普通中爲荊州刺史。大同中爲江州刺史。太淸初。復爲荊州。侯景陷建康。奉祕詔假黃鉞大都督中外諸軍事﹑司徒。承制進位相國。以大寶三年卽位於江陵。攺元承聖。承聖三年。爲西魏所害。年四十七。追尊曰孝元皇帝。有金樓子十卷﹑集五十二卷﹑小集十卷。﹞

【樂府】

【長歌行】〖以下五言。〗

當壚擅旨酒。一卮堪十千。無勞蜀山鑄。扶受采金錢。人生行樂爾。何處不畱連。朝爲洛生詠。夕作據梧眠。從玆忘物我。優遊得自然。﹝○《樂府詩集》三十。《詩紀》七十。﹞

【芳樹】

芬芳君子樹。交柯禦宿園。桂影含秋月。桃花染春源。落英逐風聚。輕香帶蕊翻。叢枝臨北閣。灌木隱南軒。交讓良且重。成蹊何用言。﹝○文苑英華二百八。《樂府詩集》十七。《詩紀》七十。﹞

【巫山髙】

巫山髙不窮。迥出荊門中。灘聲下濺石。猿鳴上逐風。樹雜山如畫。林暗澗疑空。無因謝神女。一爲出房櫳。﹝《類聚》作籠。○《類聚》四十二。文苑英華二百一。《樂府詩集》十七。《詩紀》七十。﹞

【隴頭水】

銜悲別隴頭。關路漫悠悠。故鄕迷遠近。徵人分去畱。沙飛曉成幕。海气旦如樓。欲識秦川處。隴水向東流。﹝○《類聚》四十二。文苑英華百九十八。《樂府詩集》二十一。《詩紀》七十。﹞

【折楊柳】

巫山巫峽長。垂柳復垂楊。同心且同折。故人懷故鄕。山似蓮花艷。流如明月光。寒夜猿聲徹。遊子淚沾裳。﹝○《類聚》八十九。文苑英華二百八。《樂府詩集》二十二。《詩紀》七十。﹞

【關山月】〖《詩紀》云。一作傷別離。〗

朝望淸波道。夜上白登臺。月中含桂樹。流影自徘徊。寒沙逐風起。春花犯雪開。夜長無與晤。衣單誰爲裁。﹝○《類聚》四十二。文苑英華百九十八。《樂府詩集》二十三。《詩紀》七十。﹞

【洛陽道】

洛陽開大道。城北達城西。靑槐隨幔拂。綠柳逐風低。玉珂鳴戰怪。金爪斗場雞。桑萎日行暮。多逢秦氏妻。﹝○《類聚》四十二。《樂府詩集》二十三。《詩紀》七十。﹞

【長安道】

西接長楸道。南望小平津。飛夢甍綺翼。輕軒影畫輪。雕鞍承赭汗。槐路起紅塵。燕姬雜趙女。淹畱重上春。﹝○文苑英華百九十二。《樂府詩集》二十三。《詩紀》七十。﹞

【紫驑馬】

長安美少年。金絡鐵連錢。宛轉靑絲鞚。照耀珊瑚鞭。依槐復依柳。躞蹀復隨前。方逐幽並去。西北共聯翩。﹝○《類聚》九十三。文苑英華二百九。《詩紀》七十。又《樂府詩集》二十四引錢﹑鞭二韻。﹞

【驄馬驅】

朔方寒气重。胡關饒苦霧。白雪晝凝山。黃雲宿埋樹。連翩行役子。終朝徵馬驅。試上金微山。還看玉關路。﹝○文苑英華二百九。《樂府詩集》二十四。《詩紀》七十。﹞

【劉生】

任俠有劉生。然諾重西京。扶風好驚坐。長安恆借名。橊花聊夜飲。竹葉解朝酲。結交李都尉。遨遊佳麗城。﹝○《類聚》三十三。文苑英華百九十六。《樂府詩集》二十四。《詩紀》七十。﹞

【飛來雙白鶴】

紫蓋學仙成。能令吳市傾。逐舞隨疏節。聞琴應別聲。集田遙赴影。隔霧近相鳴。時從洛浦渡。飛向遼東城。﹝○文苑英華二百六。《樂府詩集》三十九。《詩紀》七十。﹞

【班婕妤】

婕妤初選入。含媚向羅幃。何言飛燕寵。靑苔生玉墀。誰知向輦愛。遂作裂紈詩。以玆自傷苦。終無長信悲。﹝○《樂府詩集》四十三。《詩紀》七十。﹞

【半路溪】〖《詩紀》云。玉臺作簡文帝。〗

相逢半路溪。隔溪猶不度。望望判知是。翩翩識行步。摘贈蘭澤芳。欲表同心句。先將動舊情。恐君疑妾妒。﹝○《樂府詩集》七十四。《詩紀》七十。﹞

【采蓮曲】

碧玉小家女。來嫁汝南王。蓮花亂臉色。荷葉雜衣香。因持薦君子。願襲芙蓉裳。﹝○《類聚》八十二作采蓮賦歌。《樂府詩集》五十。《詩紀》七十。﹞

【吳趨行】

水裏生蔥翅。池心恆欲飛。蓮花逐牀返。保時乘﹤舟歸。﹝○《樂府詩集》六十四。《詩紀》七十。﹞

【燕歌行】〖以下七言。〗

燕趙佳人本自多。遼東少婦學春歌。黃龍戍北花如錦。玄菟城前月似蛾。如何此時別夫婿。金羈翠眊往交河。不聞入漢去燕營。怨妾愁心百恨生。漫漫悠悠天未曉。遙遙夜夜聽寒更。自從異縣同心別。偏恨同時成異節。橫波滿臉萬行啼。翠眉暫斂千里結。並海連天合不開。那堪春日上春臺。乍見遠舟如落葉。復看遙舸似行杯。沙汀夜鶴嘯羈雌。妾心無趣坐傷離。翻嗟漢使音塵斷。空傷賤妾燕南垂。﹝○《類聚》四十二。文苑英華百九十六。《樂府詩集》三十二。《詩紀》七十。﹞

【烏棲曲四首】〖《詩紀》云。樂府又有幄中淸酒﹑濃黛輕紅二首。亦作元帝。玉臺云。蕭子顯詩〗也。

沙棠作船桂爲楫。夜渡江南采蓮葉。復值西施新浣沙。共向江幹眺月華。﹝《詩紀》云。玉臺作共泛江幹瞻月華。○《類聚》四十二。《樂府詩集》四十八。《詩紀》七十。﹞

月華似璧星如佩。流影澄明玉堂內。邯鄲九枝朝始成。金卮玉碗共君傾。﹝○同上﹞

交龍成錦斗鳳紋。芙蓉爲帶石橊裙。日下城南兩相望。月沒參橫掩羅帳。﹝○同上﹞

七彩隋珠九華玉。蛺蝶爲歌明星曲。蘭房椒閣夜方開。那知步步香風逐。﹝○同上﹞

【詩】

【登堤望水詩】〖以下五言。〗

驅馬河堤上。非謂城隅遊。懷山殊未已。徒然勞九愁。旅泊依村樹。江槎擁戍樓。髙岸翻成浦。曲港反通舟。棗野良知嘆。瓠河今可儔。願假宣尼道。泗水卻橫流。﹝○《初學記》六。文苑英華百六十三。《詩紀》七十。﹞

【赴荊州泊三江口詩】〖《詩紀》云。藝文作行經巴陵部伍。〗

涉江望行旅。金鉦間彩斿。水際含天色。虹光入浪浮。柳條恆拂岸。花气盡薰舟。叢林多故社。單戍有危樓。疊鼓隨朱鷺。長簫應紫驑。蓮舟夾羽氅。畫舸覆緹油。榜歌殊未息。於此泛安流。﹝○文苑英華二百八十九。《詩紀》七十。又《類聚》二十七作經巴陵行部伍詩。引遊﹑浮﹑舟﹑樓四韻。﹞

【藩難未靜述懷詩】

玉節威云夢。金鉦韻渚宮。霜戈臨塹白。日羽映流紅。單醪結猛將。芳餌引羣雄。箭擁淇園竹。劍聚若溪銅。亟睹周王駿。多逢鮑氏驄。謀出河南賈。威寄隴西馮。溪云連陣合。卻月半山空。樓前飄密柳。井上落疏桐。差營逢霔雨。立壘掛長虹。﹝○《類聚》五十九。《詩紀》七十。﹞

【和王僧辯從軍詩】

寶劍飾龍淵。長虹畫彩旃。山虛和鐃管。水淨寫婁船。連雞隨火度。燧象帶烽然。洞庭晚風急。瀟湘夜月圓。荀令多文藻。臨戎賦雅篇。﹝○文苑英華百九十九及《樂府詩集》三十二作從軍行。《詩紀》七十。又《類聚》五十九引舩﹑然﹑圓﹑篇四韻。﹞

【和劉尙書兼明堂齋宮詩】

質明攝上宰。詰旦乘軺軒。四圭邸蒼玉。六變舞雲門。香浮郁金酒。煙繞鳳凰樽。貂冕交輝映。珩佩自相喧。微風颺淸管。輕雨發陳根。新花臨禦陌。春色起天園。河間獻樂語。斯道愧能論。﹝○《初學記》十三。萬花谷後十七。《詩紀》七十。又文苑英華三百二十引軒﹑門﹑樽﹑園﹑論五韻。﹞

【和劉尙書侍五明集詩】〖《詩紀》云。藝文作和劉尙書侍講。〗

帝徳洽區宇。垂衣彰太平。黃唐慚懋實。子姒恧嘉聲。治家陳五禮。功成奏六英。汲引畱宸宸鑑。舟航動睿情。法王惟一法。無生信不生。因因從此見。果果自斯明。元良仰副後。含一震鴻名。龜藏逾啟筮。魯史冠春卿。日宮佳气滿。月殿善風淸。綺錢蔽西觀。緹幔捲南榮。金門練朝鼓。玉壺休夜更。宮槐畱曉合。城烏侵曙鳴。露光枝上宿。霞影水中輕。虛薄今何事。徒知戀法城。﹝○廣弘明集三十。《詩紀》七十。又《類聚》七十六引情﹑生﹑淸﹑榮四韻。﹞

【和鮑常侍龍川館詩】

珍臺接閒館。迢遞山之勞。多解三眞術。俱善四明方。玉題書仙篆。金榜燭神光。桂影侵檐進。藤枝繞檻長。苔衣隨澑轉。梅气入風香。﹝○《類聚》七十八。《詩紀》七十。﹞

【登顏園故閣詩】

髙樓三五夜。流影入丹墀。先時畱上客。夫婿美容姿。妝成理蟬鬢。笑罷斂蛾眉。衣香知步近。釧動覺行遲。如何舞館樂。翻見歌梁悲。猶懸北窗幌。未捲南軒帷。寂寂空郊暮。非復少年時。﹝○玉臺新詠七。《詩紀》七十。﹞

【代舊姬有怨詩】

寧爲萬里隔。乍作死生離。那堪眼前見。故愛逐新移。未展春花落。遽被涼風吹。怨黛舒還斂。啼紅拭復垂。誰能巧爲賦。黃金妾不貲。﹝《詩紀》云。一作自資。○玉臺新詠七。《類聚》三十二。《詩紀》七十。﹞

【夕出通波閣下觀妓詩】

蛾月漸成光。燕姬戲小堂。胡舞開春閣。鈴盤出步廊。起龍調節奏。卻鳳點笙簧。樹交臨舞席。荷生夾妓航。竹密無分影。花疏有異香。舉杯聊轉笑。歡玆樂未央。﹝○《類聚》四十二。《初學記》十五。文苑英華二百十三。萬花谷後三十。《詩紀》七十。﹞

【去丹陽尹荊州詩二首】

驂駕乘駟馬。謁帝朝承明。分符蒞閩越。終然慚勵精。﹝○《類聚》五十。《詩紀》七十。﹞

副君垂獎盻。仁慈穆且惇。終朝陪北閣。淸夜侍西園。降貴深知已。寧思食椹恩。未嘗辭晝室。誰忍去轘轅。﹝《詩紀》作軒。○同上﹞

【示吏民詩】

闕裏尙捴謙。厲鄕裁知足。咨余再分陜。少思宜寡欲。霞出浦流紅。苔生岸泉綠。方知江漢士。變爲鄒魯俗。﹝○《類聚》五十。《詩紀》七十。﹞

【後臨荊州詩】

擁旄去京縣。褰帷辭未央。弱冠復王役。從容遊豈張。不學胡威絹。寧掛裴潛牀。所冀方畱犢。行當息飲羊。戲蝶時飄粉。風花乍落香。髙欄來蕙气。疏簾度晚光。綺錢臨仄宇。阿閣繞長廊。﹝○《類聚》五十。《詩紀》七十。﹞

【別荊州吏民】

玉節居分陜。金貂總上流。麾軍時舉扇。作賦且登樓。年光徧原隰。春色滿汀洲。日華三翼舸。風轉七星斿。向解靑絲纜。將移丹桂舟。﹝○《類聚》五十。合璧事類後集六十六。《詩紀》七十。﹞

【宮殿名詩】

林間花欲燃。竹逕露初圓。鬥鷄東道上。走馬北場邊。合歡依暝捲。葡萄向日鮮。旗亭覓張放。香車迎董賢。定隔天淵水。相思夜不眠。﹝○《類聚》五十六。《詩紀》七十。﹞

【縣名詩】

長陵新市北。鄭衛好容儀。先過上蘭苑。還牽髙柳枝。薄妝宜入鏡。舒花堪照池。蒲洲涵水色。椒壁雜風吹。此時方夜飲。平臺傳羽卮。﹝○《類聚》五十六。《詩紀》七十。﹞

【姓名詩】

徵人習水戰。辛苦配戈船。夜城隨偃月。朝軍逐避年。龍吟澈水渡。虹光入夜圓。濤來如陣起。星上似烽然。經時事南越。還復討朝鮮。﹝○《類聚》五十六。《詩紀》七十。﹞

【將軍名詩】

虎旅皆成陣。龍騎盡能甫。鳴鞭俱破虜。決勝往長楡。細柳浮輕暗。大樹繞棲烏。樓船寫退鷁。檣鳥狎飛鳧。度河還自許。偏與功名俱。﹝○《類聚》五十六。《詩紀》七十。﹞

【屋名詩】

梁園气色和。鬥酒共相過。玉柱調新曲。畫扇掩餘歌。深潭影菱菜。絕壁掛輕蘿。木蓮恨花晚。薔薇嫌刺多。含情戲芳節。徐步待金波。﹝○《類聚》五十六。《詩紀》七十。﹞

【車名詩】

長墟帶江轉。連甍映日分。佳人坐椒屋。接膝對蘭薰。繞砌縈流水。邊梁圖畫云。錦色懸殊眾。衣香遙出羣。日暮輕帷下。黃金妾贈君。﹝○《類聚》五十六。《初學記》二十五。《詩紀》七十。﹞

【船名詩】

天際浮雲飛。三翼自相追。池模白鵠舞。檐知靑雀歸。華淵通轉塹。伏檻跨相磯。松澗流星影。桂窗斜月暉。思君此無極。髙樓淚染衣。﹝○《類聚》五十六。《詩紀》七十。又《初學記》十五﹑萬花谷續七並引追﹑歸﹑暉﹑衣四韻。﹞

【歌曲名詩】

啼烏怨別偶。曙鳥憶離家。石闕題書字。金燈飄

落花。東方曉星沒。西山晚日斜。縠衫回廣袖。團扇掩輕紗。暫借靑驄馬。來送黃牛車。﹝○《類聚》五十六。文苑英華百九十三作金樂歌。《樂府詩集》七十四作金樂歌。《詩紀》七十。﹞

【藥名詩】

戍客恆山下。常思衣錦歸。況看春艸歇。還郵雁南飛。﹤虫葛﹥燭凝花影。重臺閉綺扉。風吹竹葉袖。网綴流黃機。詎信金城裏。繁露曉沾衣。﹝○《類聚》五十六。《詩紀》七十。﹞

【鍼穴名詩】

金推五百里。日晚唱歸來。車轉承光殿。步上通天臺。釵臨曲池影。扇拂玉堂梅。先取中庭入。罷逐步廊回。下關那早閉。入迎已復開。﹝○《類聚》五十六。《詩紀》七十。﹞

【龜兆名詩】

土膏春气生。倡女協春情。魚遊連北水。鵠作遼東鳴。折梅還插鬢。蕩柱更移聲。銀燭含含朱火。金鑪對寶笙。百枝凝夕焰。卻月隱髙城。﹝○《類聚》五十六。《詩紀》七十。﹞

【獸名詩】

豹韜求祕術。虎略選良臣。水涉黃牛浦。山過白馬津。摧鋒上狐塞。畫像入麒麟。果下新花落。桃枝芳樹春。王孫及公子。熊席復橫陳。﹝○《類聚》五十六。《詩紀》七十。﹞

【鳥名詩】

方舟去鳷鵲。鵠引欲相要。晨鳧移去舸。飛燕動歸橈。雞人憐夜刻。鳳女念吹簫。雀釵照輕幌。翠的繞纖腰。復聞朱鷺曲。鉦管雜回潮。﹝○《類聚》五十六。《詩紀》七十。﹞

【樹名詩】

趙李競追隨。輕衫露弱枝。杏梁始東照。枯火未西馳。香因玉釧動。佩逐金衣移。柳葉生眉上。珠璫搖鬢垂。逢君桂枝馬。車下覓新知。﹝○《類聚》五十六。《詩紀》七十。﹞

【艸名詩】

胡王迎娉主。塗經蒯北遊。金錢買含笑。銀缸影梳頭。初控遊龍馬。仍移捲柏舟。中江離思切。蓬鬢不堪秋。況度菖蒲海。落月似懸鉤。﹝○《類聚》五十六。《詩紀》七十。﹞

【相名詩】

仙人賣玉杖。乘鹿去山林。浮杯度池曲。摩鏡往河陰。井內書銅板。竈裏化黃金。妻搖五明扇。妾弄一弦琴。暫遊忽千里。中天那可尋。﹝○《類聚》五十六。《詩紀》七十。﹞

【望江中月影詩】〖《詩紀》云。文苑英華作簡文帝。今從藝文﹑初學作元帝。〗

澄江涵皓月。水影若浮天。風來如可泛。流急不成圓。秦鉤斷復接。和璧碎還聯。裂紈依岸艸。斜桂逐行船。卽此春江上。無俟百枝然。﹝○《類聚》一。《初學記》一作江中月。文苑英華百五十二作梁簡文帝望江中月。《詩紀》七十。﹞

【詠霧詩】

曉霧晦階前。垂珠帶葉邊。五里浮長隰。三晨暗遠天。傍通似佳气。卻望若飛煙。疏簾還復密。斷棟更疑連。還思逢樂廣。能令雲霧褰。﹝○《類聚》二。《初學記》二。《詩紀》七十。﹞

【春日詩】

春還春節美。春日春風過。春心日月異。春情處處多。處處春芳動。日日春禽變。春意春已繁。春人春不見。不見懷春人。徒望春光新。春愁春自結。春結詎能申。欲道春園趣。復憶春時人。春人竟何在。空爽上春期。獨念春花落。還以惜春時。﹝○《類聚》三。文苑英華三百三十一。《詩紀》七十。﹞

【納涼詩】

髙舂斜日下。佳气滿櫩楹。池紅早花落。水綠晚苔生。星稀月稍上。雲開河尙橫。白鳥翻帷暗。丹螢入帳明。珠綦趨北閣。玳席徙南榮。金鋪掩夕扇。玉壺傳夜聲。﹝○《類聚》五。《詩紀》七十。﹞

【賦得涉江采芙蓉詩】

江風當夏淸。桂楫逐流縈。初疑京兆劍。復似漢冠名。荷香帶風遠。蓮影向根生。葉捲珠難澑。花舒紅易傾。日暮鳧舟滿。歸來度錦城。﹝○《初學記》二十七。文苑英華三百二十二。《樂府詩集》五十作吳均采蓮曲。曲萬花谷後三十七。《詩紀》七十。﹞

【賦得蘭澤多芳艸詩】

春蘭本無絕。春澤最葳蕤。燕姬得夢罷。尙書奏事歸。臨池影入浪。從風香拂衣。當門已分馥。入室更芳菲。蘭生不擇逕。十步豈難稀。﹝英華辧證曰﹕春蘭本無艷。《初學記》作無絕。按《楚辭》。春蘭兮秋菊。長無絕兮終古。則無絕字亦是。○《初學記》二十七。文苑英華三百二十七。《詩紀》七十。﹞

【詠石橊詩】

塗林未應發。春暮轉相催。然燈疑夜火。連珠勝早梅。西域移根至。南方釀酒來。葉翠如新剪。花紅似故裁。還憶河陽縣。映水珊瑚開。﹝○《類聚》八十六。《初學記》二十八作賦得石橊詩。文苑英華三百二十六作石橊。萬花谷後三十七作梁元帝詩。《詩紀》七十。﹞

【看摘薔薇詩】

倡女倦春閨。迎風戲玉除。近叢看影密。隔樹望釵疏。橫枝斜綰袖。嫩葉下牽裾。墻髙攀不及。花新摘未舒。莫疑插鬢少。分人猶有餘。﹝○《類聚》八十一。合璧事類別集三十一作梁元帝詩。《詩紀》七十。﹞

【賦得竹詩】

嶰谷管新抽。淇園節復修。作龍還葛水。爲馬向並州。柯亭臨絕澗。桃枝夾細流。冠學芙蓉勢。花堪威鳳遊。邛王若有獻。張騫應拜侯。﹝○《類聚》八十九。《初學記》二十八。文苑英華三百二十五作竹詩。《詩紀》七十。又文鏡祕府天湘東王詩引修﹑州二韻。﹞

【詠池中燭影詩】

魚燈且滅燼。鶴焰暫停輝。自有銜龍燭。靑光入朱扉。映水疑三燭。翻池類九微。入林如燐影。度渚若螢飛。河低扇月落。霧上珠星稀。章華終宴所。飛蓋且相追。﹝○《類聚》八十。《詩紀》七十。﹞

【詠晚棲烏詩】

日暮連翩翼。俱向上林棲。風多前歸駛。云暗後羣迷。路遠聲難徹。飛斜行未齊。應從故鄕返。幾過入蘭閨。借問倡樓妾。何如蕩子妻。﹝《類聚》作啼。文苑同。○玉臺新詠七。《類聚》九十二。文苑英華二百六。《詩紀》七十作晚棲烏。﹞

【長安路詩】

前登灞陵岸。還瞻渭水流。城形類南斗。橋勢似牽牛。飛軒與良駟。寶劍雜輕裘。經過狹斜裏。日暮且淹畱。﹝○《類聚》四十二。﹞

【懷舊詩】

〖梁《書》曰﹕顏協大同五年卒。世祖甚嘆惜之。爲懷舊詩以傷之。其一章曰﹕〗

弘都多雅度。信乃含賓實。鴻漸殊入昇。上才淹下秩。﹝○梁書顏協傳。﹞

【登江州百花亭懷荊楚詩】

極目才千里。何由望楚津。落花灑行路。垂楊拂砌塵。柳絮飄晴雪。荷珠漾水銀。試酌新春酒。遙勸陽臺人。﹝○《類聚》二十八。文苑英華三百十五作登百花亭懷荊楚。《詩紀》七十一。﹞

【自江州還入石頭詩】

鼓枻浮大川。遙睇雒城觀。雒城何鬱鬱。杳與雲霄半。前望靑龍門。斜暉白鶴館。槐垂禦溝道。柳綴金堤岸。迅鳥晨風趨。輕輿流水散。髙唱梁塵下。湘瑟翔禽亂。我思江海遊。曾與朝市玩。忽寄靈臺宿。空軫及關嘆。仲子入南楚。伯鸞出東漢。何能棲林枝。取斃王孫彈。﹝○文苑英華二百八十九。﹞

【泛蕪湖詩】

桂潭連菊岸。桃李暎成蹊。石文加濯錦。雲飛似散圭。橈度菱根反。船去荇枝低。颿隨迎雨燕。鼓逐伺潮雞。﹝○《類聚》九。《詩紀》七十一。﹞

【早發龍巢詩】〖《詩紀》云。詩匯作劉瑱者非。〗

徵人喜放澑。曉發晨陽隈。初言前浦合。定覺近洲開。不疑行舫動。惟看遠樹來。還瞻起漲岸。稍隱陽雲臺。﹝○文苑英華二百八十九。《詩紀》七十一。﹞

【夜宿】〖玉臺作遊。〗柏齋詩

燭暗行人靜。簾開云影入。風細雨聲遲。夜短更籌急。能下班姬淚。復使倡樓泣。況此客遊人。中宵空佇立。﹝○玉臺新詠七。《詩紀》七十一。﹞

【落日射羆詩】

促宴引枚鄒。中園觀獸侯。日度﹤云朋﹥陰廣。風橫旗影浮。移竿標入箭。疊鼓送爭籌。附枝時可息。言從淸夜遊。﹝○《類聚》七十四。《詩紀》七十一。﹞

【後園看騎馬詩】

良馬出蘭池。連翩驅桂枝。鳴珂隨跼駛。輕塵逐影移。香來知驟近。汗斂覺風吹。遙望黃金絡。懸識幽並兒。﹝○《類聚》九十三。文苑英華三百三十。《詩紀》七十一。﹞

【和劉上黃春日詩】

新鶯隱葉囀。新燕向窗飛。柳絮時衣酒。梅花乍入衣。玉珂逐風度。金鞍映日暉。無令春色晚。獨望行人歸。﹝○玉臺新詠七作和劉上黃。《初學記》三﹑文苑英華百五十七並作春日詩。《詩紀》七十一。﹞

【戲作艷詩】

入堂值小婦。出門逢故夫。含辭未及吐。絞袖且踟躕。搖玆扇似月。掩此淚如珠。今懷固無已。故情今有餘。﹝○玉臺新詠七。《詩紀》七十一。﹞

【和林下作妓應令詩】〖和昭明。〗

日斜下北閣。髙宴出南榮。歌淸隨澗響。舞影向池生。輕花亂粉色。風筱雜弦聲。獨念陽臺下。願待洛川笙。﹝○《初學記》十五。文苑英華二百十三作和林下詠妓應令。《詩紀》七十一。﹞

【閨怨詩】

蕩子從遊宦。思妾守房櫳。塵鏡朝朝掩。寒衾夜夜空。若非新有悅。何事久西東。知人相憶否。淚盡夢啼中。﹝○玉臺新詠七作邵陵王綸代秋胡婦閨怨。《類聚》三十二。《詩紀》七十一。﹞

【祀伍相廟詩】

石城寧足拒。金陣詎能追。楚關開六塞。吳兵入九圍。山水猶縈帶。城池失是非。空餘壽宮在。日暮舞靈衣。﹝○《類聚》三十八。文苑英華三百二十。《詩紀》七十一。﹞

詠風詩《詩紀》云。英華作沈約。今從藝文﹑《初學記》作元帝。○此下四首並似應令之作。

樓上試朝妝。風花下砌傍。入鏡先飄粉。翻衫好染香。度舞飛長袖。傳歌共繞梁。欲因吹少女。還持拂大王。﹝○《類聚》一。《初學記》一。文苑英華百五十六作沈約。萬花谷二。《詩紀》七十一。﹞

【詠霧詩】

三晨生遠霧。五里暗城闉。從風疑細雨。映日似遊塵。乍若飛煙散。時如佳气新。不妨鳴樹鳥。時蔽摘花人。﹝○《初學記》二。事文《類聚》前集三。《詩紀》七十一。又《類聚》二及萬花谷二並引闉﹑塵﹑新三韻。﹞

【賦得蒲生我池中詩】

池中種蒲葉。葉影蔭池濱。未好中宮薦。行堪隱士輪。爲書聊可截。匹柳復宜春。瑞葉生苻苑。鏤碧獻周人。﹝○《類聚》八十二。《詩紀》七十一。﹞

【詠陽雲樓檐柳詩】

楊柳非花樹。依樓自覺春。枝邊通粉色。葉裏映紅巾。帶日交簾影。因吹掃席塵。拂檐應有意。偏宜桃李人。﹝○《類聚》八十九。《初學記》二十八。文苑英華三百二十三。《詩紀》七十一。﹞

【五言詩】〖《詩紀》云。梁詞人麗句云梁世宗作。〗

寒浞猶稽命。新都久未平。畱滯淹三楚。巑岏保一城。終當撫期運。伐罪弔蒼生。﹝○《詩紀》七十一。﹞

【晚景遊後園詩】

髙軒聊騁望。煥景入川梁。波橫山渡影。雨罷葉生光。日移花色異。風散水紋長。﹝○《類聚》六十五。《初學記》二十四。文苑英華三百十七作晚景有遊後園。《詩紀》七十一。﹞

【遊後園詩】

暮春多淑气。斜景落髙舂。日照池光淺。雲歸山望濃。入林迷曲徑。渡渚隔危峯。﹝○《類聚》六十五。《初學記》二十四。文苑英華三百十七。《詩紀》七十一。﹞

【古意詩】

妾在成都縣。願作髙唐云。樽中石橊酒。機上葡萄紋。停梭還斂色。何時勸使君。﹝○《類聚》十八。《詩紀》七十一。﹞

【詠秋夜詩】

秋夜九重空。蕩子怨房櫳。燈光入綺帷。簾影進屏風。金徽調玉軫。玆夕撫離鴻。﹝○玉臺新詠七。《詩紀》七十一。﹞

【寒閨詩】

烏鵲夜南飛。良人行未歸。池水浮明月。寒風送搗衣。願織回文錦。因君寄武威。﹝○玉臺新詠七作寒宵三韻。《類聚》三十二。《詩紀》七十一。﹞

【和彈箏人詩二首】〖和昭明。〗

橫箏在故帷。忽憶上弦時。舊柱未移處。銀帶手經持。悔道啼將別。教﹝《初學記》作交。﹞成今日悲。﹝○《初學記》十六。文苑英華二百十二。《詩紀》七十一。﹞

瓊柱動金絲。秦聲發趙曲。流徵含陽春。美手過如玉。﹝○《類聚》四十四。《初學記》十六。文苑英華二百十二。《詩紀》七十一。﹞

【出江陵縣還詩二首】

遊魚迎浪上。雊雉向林飛。遠村雲裏出。遙船天際歸。﹝○《類聚》二十八。《詩紀》七十一。﹞

朝出屠羊縣。夕返仲宣樓。水滿還侵岸。沙盡稍開流。﹝○同上﹞

【詠歌詩】

汗輕紅粉濕。坐久翠眉愁。傳聲入鐘磬。余轉雜箜篌。﹝○《初學記》十五。萬花谷後三十二作梁元帝詩。《詩紀》七十一。﹞

【贈到漑到洽詩】

〖梁《書》曰﹕時以漑﹑洽兄弟比之二陸。故世祖贈《詩》曰﹕〗

魏世重雙丁。晉朝稱二陸。何如今兩到。復似淩寒竹。﹝○梁書到漑傳。《詩紀》七十一作贈到漑洽。﹞

【遺武陵王詩】

〖南史曰﹕武陵王紀稱帝於蜀。起兵內伐。元帝與之書。許其還蜀。專制岷方。紀不從。帝又遺之詩云云。圓正者。紀之子也。紀僣號。帝下圓正於獄。在獄連句云云。帝覽詩而泣。紀敗。圓正號哭絕食而死。〗

回首望荊門。驚浪且雷奔。四鳥嗟長別。三聲悲夜猿。﹝○南史武陵王紀傳。《詩紀》七十一。﹞

【獄中連句】〖附蕭圓正〗

水長二江急。云生三峽昏。願赦淮南罪。思報阜陵恩。﹝○南史武陵王紀傳。《詩紀》七十一。﹞

【別荊州吏民詩二首】

寄言謝桀黠。無乃气干云。安知霸陵下。復有李將軍。﹝○文苑英華二百八十六。《詩紀》七十一。﹞

莫言不漢遠。煙霞隔數千。何必黃丞相。重應臨潁川。﹝○同上﹞

【詠細雨詩】

風輕不動葉。雨細未沾衣。入樓如霧上。拂馬似塵飛。﹝○《類聚》二。《初學記》二。文苑英華百五十三。《詩紀》七十一。﹞

【望春詩】

葉濃知柳密。花盡覺梅疏。蘭生未可握。蒲小不堪書。﹝○《初學記》三。《詩紀》七十一。﹞

【綠柳詩】

長條垂拂地。輕花上逐風。露沾疑染綠。葉小未障空。﹝○《類聚》八十九。《詩紀》七十一。﹞

【詠梅詩】

梅含今春樹。還臨先日池。人懷前歲憶。花發故年枝。﹝○《類聚》八十六。《詩紀》七十一。﹞

【宜男艸詩】

可愛宜男艸。垂采映倡家。何時如此葉。結實復含花。﹝○《類聚》八十一。合璧事類別集二十七。《詩紀》七十一。﹞

【細艸詩】

依階疑綠蘚。傍渚若靑苔。漫生𨿽欲徧。人迹會應開。﹝○《類聚》八十一。《詩紀》七十一。﹞

【賦得春荻詩】

翠菼玉池前。遙暎江南蓮。非秋無有眊。未燒不生煙。﹝○《類聚》八十二。《詩紀》七十一。﹞

【詠螢火詩】

著人疑不熱。集艸訝無煙。到來燈下暗。翻往雨中然。﹝○《類聚》九十七。《詩紀》七十一。﹞

【離合詩】

泬寥云初淨。水木備春光。龕定方無遠。合浦不難航。﹝寵○《類聚》五十六。《詩紀》七十一。﹞

後園作回文詩﹝《詩紀》云。此詩藝文次王融回文詩後。然觀簡文諸人和詩。知此詩爲元帝作。藝文逸名耳。今列於此。俟再考也。○逯按。馮說是。﹞

斜峯繞徑曲。聳石帶山連。花餘拂戲鳥。樹密隱鳴蟬。﹝○《類聚》五十六佚作者名。《詩紀》七十一。﹞

【賦得登山馬詩】〖簡文同賦。〗

登山馬逕小。逕小馬才通。汗赭疑沾勒。衣香不逐風。何殊隴頭望。遙識祁連東。﹝○《類聚》九十三。文苑英華三百三十。《詩紀》七十一。﹞

【古意詠燭詩】

花中燭。焰焰動簾風。不見來人影。回光持向空。﹝○《類聚》八十。《詩紀》七十一。﹞

【春別應令詩四首】〖和簡文。○以下七言。〗

昆明夜月光如練。上林朝花色如霰。花朝月夜動春心。誰忍相思不相見。﹝○玉臺新詠九。《類聚》三十二作別詩。《詩紀》七十一。﹞

試看機上交龍錦。還瞻庭裏合歡枝。映日通風影珠幔。飄花拂葉度金池。不聞離人當重合。惟悲合罷會成離。﹝○同上﹞

門前楊柳亂如絲。直置佳人不自持。適言新作作紈詩。誰悟今成織素辭。﹝○同上﹞

日暮徙倚渭橋西。正見涼月與云齊。若使月光無近遠。應昭離人今夜。啼。﹝○同上﹞

【別詩二首】

別罷花枝不共攀。別後書信不相關。欲覓行人寄消息。衣常潮水暝應還。﹝○《類聚》三十二。《詩紀》七十一。﹞

三月桃花含面脂。五月新油好煎澤。莫復臨地不寄人。謾道江中無估客。﹝○同上﹞

【送西歸內人詩】

〖南史曰﹕元帝與廬陵王續相謗。帝之臨荊州。有宮人李桃兒者。以才慧得進。及還。以李氏行時值宮戶禁重。廬陵具狀以聞。元帝泣對使訴於簡文。簡文和之不得。元帝猶懼。送李氏還荊州。世所謂西歸內人者也。〗

秋气蒼茫結孟津。復送巫山薦枕神。昔時慊慊愁應去。今日勞勞長別人。﹝○《類聚》三十。《詩紀》七十一。﹞

【宴淸言殿作柏梁體詩】

玉衡七政轉璇璣。升降端揆而才非。澄鏡朱紫﹤耳少﹥難追。﹝吏部尙書臣穀○《類聚》五十六。《詩紀》七十一。﹞

【秋辭】

秋風起兮寒雁歸。寒蟬鳴兮秋艸腓。萍靑兮水澈。葉落兮林稀。翠爲蓋兮玳爲席。蘭爲室兮金作扉。水周兮曲堂。花交兮洞房。樹參差兮稍密。紫荷紛披兮疏且黃。雙飛兮翡翠。並泳兮鴛鴦。神女云兮初度雨。班妾扇兮始藏光。且淹畱日雲暮。對華燭兮歡未央。﹝○文苑英華三百五十八作秋風搖落。文苑英華三百三十一。﹞

【風人辭】

城頭网張雀。樓羅會人著。﹝○西陽雜俎續四。﹞

【春敕爲詩】

〖金樓子自序曰﹕餘六歲解爲詩。奉敕爲《詩》曰﹕〗

池平生已合。林花髮稍稠。風入花枝動。日照水光浮。﹝○金樓子自序。《禦覽》六百二。﹞

【幽逼詩四首】〖五言〗

〖南史曰﹕元帝避建鄴則都江陵。外迫彊敵。內失人和。魏師至。方徵兵四方。未至而城見克。在幽逼求酒。飲之。制詩四絕。後爲梁王詧所害。〗

南風且絕唱。西陵最可悲。今日還蒿裏。終非封禪時。﹝○南史元帝本紀。《詩紀》七十一。﹞

人生逢百六。天道異貞恆。何言異螻蟻。一旦損鯤鵬。﹝○同上﹞

松風侵曉哀。霜雰當夜來。寂寥千載後。誰畏軒轅臺。﹝○同上﹞

夜長無歲月。安知秋與春。原陵五樹杏。空得動耕人。﹝○同上﹞

臨賀王蕭正徳

﹝正徳。字公和。臨川王宏之子。初爲髙祖養子。後還本封西丰縣侯。普通三年奔魏。不見禮。逃歸。後進封臨賀王。爲丹陽尹。侯景之亂。正徳與景同逆。景誑立之爲帝。尋降之。爲大懷馬。矯詔殺之。﹞

【詠竹火籠詩】

〖南史曰﹕正徳奔魏。初去之始。爲詩一絕。內火籠中。〗

楨幹屈曲盡。蘭麝氛氳消。欲知懷炭日。正是履霜朝。﹝○南史臨川靜惠王附本傳。《禦覽》七百十一。《詩紀》七十一。﹞

梁詩卷二十六

劉孝勝

﹝孝勝。孝儀弟。歷官邵陵王法曹﹑湘東王記室﹑武陵王長史﹑蜀郡太守。太淸中。侯景陷京師。武陵王紀僣號於蜀。以爲尙書僕射。承聖中。兵敗被執。元帝宥之。起爲司徒右長史。﹞

【妾薄命】〖《詩紀》云。拾遺作孝威者非。〗

馮姜朝汲遠。徐吾夜火窮。舊井長逢幕。鄰燈欲未通。五逐無來娉。三娶盡凶終。離災陽祿觀。就廢昭臺宮。乘屯迹𨿽淑。應戚理恆同。復傳蘇國婦。故愛在房櫳。愁眉歇巧黛。啼妝落艷紅。織書淩竇錦。敏誦軼繁弓。離劍行當合。春牀勿怨空。﹝○《樂府詩集》六十二。《詩紀》八十七。﹞

【升天行】

堯攀已徒說。湯捫亦妄陳。欲訪靑雲侶。正遇丹丘人。少翁俱仕漢。韓終苦入秦。汾陰觀化鼎。瀛洲宴羽人。廣成參日月。方朔問星辰。驚祠伐楚樹。射藥戰江神。閶闔皆曾倚。太一豈難親。趙簡猶聞樂。周儲固上賓。秦皇多忌害。元朔少寬仁。終無良有以。非關徳不鄰。﹝○《樂府詩集》六十三。《詩紀》八十七。﹞

【武溪深行】

武溪深不測。水安舟復輕。暫侶莊生釣。還滯鄂君行。棹歌爭後發。噪鼓逐前徵。秦上山川險。黔中木石並。林壑秋籟急。猿哀夜月明。澄源本千仞。回峯忽萬縈。昭潭讓無底。太華推削成。日落野通气。目極悵餘情。下流曾不濁。長邁寂無聲。羞學滄浪水。濯足復濯纓。﹝○文苑英華二百一。《樂府詩集》七十四。《詩紀》八十七。﹞

【冬日家園別陽羨始興詩】〖孝儀爲陽羨令。〗

四鳥怨離羣。三荊悅同處。如今腰艾綬。東南各殊舉。且欣棠棣集。彌惜光陰遽。黠吏本須裁。豪民亦難禦。願勗千金水。思聞五湖譽。﹝○《類聚》二十一。《詩紀》八十七。﹞

【詠益智詩】

挺工銅嶺上。擢穎石門端。連叢去本葉。雜和委雕盤。寧推不迷艸。詎減聰明丸。儻逢公子宴。方厭永夜歡。﹝○《類聚》八十七。《詩紀》八十七。﹞

劉孝先

﹝孝先。孝威弟。仕爲武陵王紀記室。承聖中。與兄孝勝俱隨紀軍出峽。紀敗。元帝以爲黃門侍郎。﹞

【和兄孝綽夜不得眠詩】

夜愁眠不安。起望臺南端。葉慘風聲異。樓空月色寒。笙冷調簧數。弦脆上琴難。百年行詎幾。萬慮坐相攢。誰家有明鏡。暫借照心看。﹝○《類聚》三十五。《詩紀》八十八。﹞

【艸堂寺尋無名法師詩】

飛鏡點靑天。橫照滿樓前。深林生夜冷。復閣上宵煙。葉動花中露。湍鳴暗裏泉。竹風聲若雨。山虫聽似蟬。摘果仍荷藉。酌水用花傳。一卮聊自飲。萬事且蕭然。﹝○文苑英華二百十九。《詩紀》八十八。﹞

【和亡名法師秋夜艸堂寺禪房月下詩】

幽人住山北。月上照山東。洞戶臨松徑。虛窗隱竹叢。出林避炎影。步逕逐涼風。平云斷髙岫。長河隔淨空。數螢流暗艸。一鳥宿疏桐。興逸煙霄上。神閒宇宙中。還思城闕下。何異處樊籠。﹝○文苑英華二百三十三。《詩紀》八十八。﹞

【詠竹詩】

竹生荒野外。梢云聳百尋。無人賞髙節。徒自抱貞心。恥染湘妃淚。羞入上宮琴。誰能制長笛。當爲吐龍吟。﹝○《類聚》八十九。《初學記》二十八。文苑英華三百二十五。萬花谷後三十八作劉孝先詩。《詩紀》八十八。﹞

【春宵詩】

夜樓明月弦。露下百花鮮。情多意不設。啼罷未歸眠。惇煌定若遠。一信動經年。﹝○《類聚》三十二。《詩紀》八十八。﹞

【冬曉詩】

晨霞影翠帷。思婦織霜絲。經寒牽杼澀。釧冷調梭遲。乍廢倡樓粉。貪赴遠人期。﹝○《類聚》三十二。《詩紀》八十八。﹞

徐君茜

﹝君茜。字懷簡。東海剡人。仕梁爲湘東王諮議參軍。﹞

【初春攜內人行戲詩】

梳飾多今世。衣著一時新。艸短猶通屣。梅香漸著人。樹斜牽錦帔。風橫入紅綸。滿酌蘭英酒。對此得娛神。﹝○玉臺新詠八。《類聚》十八。《詩紀》八十九。﹞

【共內人夜坐守歲詩】

歡多情未極。賞至莫停杯。酒中喜桃子。粽裏覓楊梅。簾開風入帳。燭盡炭成灰。勿疑鬢釵重。爲待曉光催。﹝玉臺作來。○玉臺新詠八。《詩紀》八十九。﹞

【別義陽郡二首】

翔鳳樓。遙望與云浮。歌聲臨樹出。舞影入江流。葉落看村近。天髙應向秋。﹝○玉臺新詠八。《詩紀》八十九。﹞

飾面亭。妝成更點星。頰上紅疑淺。眉心黛不靑。故畱殘粉絮。掛看箔簾釘。﹝○同上﹞

徐防

﹝防。仕晉安王。隨府在雍州。號髙齋學士。﹞

【長安有狹邪行】

長安有勾曲。勾勾不通驛。塗逢二綺衣。夾路訪君室。君室近霸城。易識復知名。大息登金馬。中息謁承明。小息偏愛幸。走馬曳長纓。三息俱入門。車服盡雕輕。三息俱上堂。嘉賓四座盈。三息俱入戶。室內有光榮。大婦縑始呈。中婦繡初營。小婦多資媚。紅紗映削成。上客且安坐。胡牀妾自擎。﹝○《樂府詩集》三十五。《詩紀》八十九。﹞

【賦得觀濤詩】

云容雜浪起。楚水漫吳流。漸看遙樹沒。稍見遠天浮。漁人迷舊浦。海鳥失前洲。不測滄溟曠。輕鱗幸自遊。﹝○《類聚》九。文苑英華百六十二作任昉賦得觀潮滿。《詩紀》八十九。﹞

【賦得蝶依艸應令詩】

秋園花落盡。芳菊數來歸。那知不夢作。眠覺也恆飛。﹝○《類聚》九十七。《詩紀》八十九。﹞

徐朏

【夏詩】

夏景厭房櫳。促席玩花叢。荷陰斜合翠。蓮影對分紅。此時避炎熱。淸樽獨未空。﹝○《初學記》三作徐晚。文苑英華百五十七作徐朏夏日。﹞

王泰

﹝泰。字仲通。瑯邪臨沂人。齊司空僧虔孫。梁天監中爲祕書丞。齊永元末。後宮火。延燒祕書。圖書散亂殆盡。泰表校定繕寫。從之。歷中書侍郎。掌吏部郎事。累遷廷尉﹑司徒左長史。出爲新安太守﹑太子庶子﹑都官尙書。尋卒。年四十五。﹞

【賦得巫山髙詩】

迢遞巫山竦。遠天新霽時。樹交涼去遠。艸合影開遲。谷深流響咽。峽近猿聲悲。只言雲雨狀。自有神仙期。﹝○文苑英華二百一。《樂府詩集》十七並作巫山髙。《詩紀》八十六。﹞

【上黃侯蕭曄】

﹝曄。始興王憺之子。初封安陸侯。官至晉陵太守。﹞

【奉和太子秋晚詩】

副君乘暇景。臨秋坐北宮。杏梁照初月。蓮池引夕風。淸暉洞藻井。流香入綺櫳。鵲聲時徙樹。螢光乍滅空。涼氛散簟席。露色變林叢。﹝○《類聚》三。《詩紀》六十八。﹞

荀濟

﹝濟。字子通。潁川人。初與梁武帝布衣相知。及帝登位。仕不及之。後又上書斥詆佛法。帝怒。將加顯戮。濟密逃於魏。爲髙洋所害。﹞

【贈陰梁州詩】

〖梁州刺史陰子春左遷。濟作大詩贈之。文傳時俗。或稱於帝者。帝曰﹕个人𨿽有才。亂俗好。反不可用。濟以不得志。常懷悒怏。二十餘載後。因論佛法奔魏。〗

副尉西域返。伏波南海還。坎壈多構難。郁怏少騰遷。孰云功未立。寧是契不全。直爲逢迎寡。良由聽受偏。若人本髙絕。芬馥邁蘭荃。驅車趨折阪。匡坐酌貪泉。洗幘豈虛唱。席皮良信然。羣醉嫉孤醒。眾媸恐獨妍。龍旗翻委郁。鷁軸更回邅。鵾勢終橫海。鵬力會衝天。昔余遇知已。一面深千祀。紆人重結襪。辱徳逾過市。詩酒悅風雲。琴歌賞桃李。淹畱漢水曲。契闊渝川涘。結綬惟貢公。推名實鮑子。徒然懷伏劍。終無報國士。髙懷不可忘。劍意何能已。已作金蘭契。何言雲雨別。咄嗟攺容鬢。俄頃彌年歲。海曲窮地表。江源渺天際。云泥已殊路。暄涼詎同節。柳絮亟如絲。梅花屢成雪。月落桂陰遠。風起萱條結。鶴舞想低昂。鵾弦夢淸切。聞君戍靈關。瓜時猶未還。數泛明月沼。頻遊向日灣。金碧應仿佛。輪鏡幾登攀。復承西歸後。將兵出湖口。經過道路長。往來日月久。玉體何容歇。金漿故應有。陽臺可燕私。章華堪置酒。旣彈趙人瑟。復擊秦人缶。缶瑟多奇調。秦趙饒姝妙。得意在雙眸。傾城猶一笑。伯喈恩實早。十杜夭終少。歿等盛姬傷。存同魏車照。君子篤久要。宿昔盛賓僚。依依集鱗羽。眷著共枝條。一朝限歧路。萬里異波潮。容儀𨿽眇眇。夢想尙昭昭。新人不相識。故人詎相憶。杳杳間山川。迢迢阻音息。各附靑雲遠。詎假排虛力。風月接歡宴。酒醴承顏色。安知慕儔者。潺潺涕沾軾。僕本不平人。悲愁眉亦嚬。年來空自老。歲去不知春。未能全體命。於中欲問津。五噫如適越。十上似遊秦。肌膚積霜露。旅力倦風塵。烏裘日日故。白髮朝朝新。人生感意气。相知無富貴。懷趙實廉頗。思燕惟樂毅。大選咆咻士。廣募嫖姚慰。映月比刀環。瞻星看劍气。郢路一迢遠。長楸幾歔欷。渤澥水尙寬。崦嵫日猶未。丈夫志四海。兒女多辭費。待余濟濁河。從君宿淸渭。﹝○文苑英華二百四十七。《詩紀》﹞

江洪

﹝洪。濟陽人。工屬文。爲建陽令。坐事死。有集二卷。﹞

【和巴陵王四詠】

【采菱曲二首】〖《詩紀》云。以下三題藝文並作江淹。今從樂府。○逯按。淥水曲﹑秋風曲。宋本《類聚》作江洪。明刻作江淹。又采菱曲。宋﹑明本俱作江洪。《詩紀》誤。〗

風生綠葉聚。波動紫莖開。含花復含實。正待佳人來。﹝○玉臺新詠十。《類聚》八十二作采菱詩。《樂府詩集》五十一。《詩紀》九十一。﹞

白日有淸風。輕雲雜髙樹。忽然當此時。采菱復相遇。﹝○同上﹞

【淥水曲二首】

潺湲復皎潔。輕鮮自可悅。橫使有情禽。照影遂孤絕。﹝○玉臺新詠十。《類聚》四十二。《樂府詩集》五十九。《詩紀》九十一。﹞

塵容不忍飾。臨池思客歸。誰能別淥水。全取浣羅衣。﹝《詩紀》云。玉臺云。誰能取淥水。無趣浣羅衣。○同上﹞

【秋風曲三首】

先拂連雲臺。罷入迎風殿。已折池中荷。復驅檐裏燕。﹝○《類聚》四十二。《樂府詩集》六十。《詩紀》九十一。﹞

孀婦悲四時。況在秋閨內。淒葉畱晚蟬。虛庭吐寒菜。﹝○玉臺新詠十。《樂府詩集》六十。《詩紀》九十一。﹞

北牖風摧樹。南籬寒蛩吟。庭中無限月。思婦夜鳴砧。﹝○同上﹞

【胡笳曲二首】

藏器欲邀時。年來不相讓。紅顏徵戍兒。白首邊城將。﹝○《類聚》四十二。文苑英華二百十一。《樂府詩集》五十九。《詩紀》九十一。﹞

落日慘無光。臨河獨飲馬。飋﹤風貝﹥﹝文苑作。《類聚》作瑟﹤風立﹥﹞夕風髙。聯翩飛雁下。﹝○同上﹞

【詠歌姬詩】

寶鑷間珠花。分明靚妝點。薄鬢約微黃。輕紅澹鉛臉。發言芳已馳。復加蘭蕙染。浮聲易傷嘆。沈唱安而險。孤轉忽徘徊。雙蛾乍舒斂。不持全示人。半用輕紗掩。﹝○玉臺新詠五。《詩紀》九十一。﹞

【詠舞女詩】

腰纖蔑楚媛。體輕非趙姬。映襟闐寶粟。緣肘掛珠絲。發袖已成態。動足復含姿。斜睛若不眄。嬌轉復遲疑。何慚云鶴起。詎減鳳驚時。﹝○玉臺新詠五。《詩紀》九十一。﹞

【和新浦侯齋前竹詩】

本生出髙嶺。移賞入庭蹊。檀欒拂桂橑。蓊蔥傍朱閨。夜條風析析。曉葉露淒淒。籜紫春鶯思。筠綠寒蛩啼。不惜淩雲茂。遂聽羣雀棲。願抽一莖實。試看翔鳳來。﹝○《類聚》八十九。《詩紀》九十一。﹞

【和新浦侯詠鶴詩】

閒園有孤鶴。摧藏信可憐。寧望春臯下。刷羽玩花鈿。何時秋海上。照影弄長川。曉鳴動遙怨。夕唳感孀眠。哀咽芳林右。憫默華池邊。猶冀淩雲志。萬里共翩翩。﹝○《類聚》九十。《詩紀》九十一。﹞

【爲傅建康詠紅箋詩】

雜彩何足奇。惟紅偏作可。灼爍類蕖開。輕明似霞破。鏤質捲芳脂。裁花承百和。且傳別離心。復是相思裏。不值情牽人。豈識風流座。﹝○玉臺新詠五作詠紅箋。《詩紀》九十一。又《初學記》二十一﹑萬花谷後二十九並引作﹑破﹑和﹑座四韻。﹞

【詠薔薇詩】

當戶種薔薇。枝葉太葳蕤。不搖香已亂。無風花自飛。春閨不能靜。開匣對明妃。曲池浮采采。斜岸列依依。或聞好音度。時見銜泥歸。且對淸觴湛。其餘任是非。﹝○玉臺新詠五。﹞

【江行詩】

日沒風光靜。遠山淸無雲。潮落晚洲出。浪罷沙成文。挾琴上髙岸。望月彈明君。去家未千里。斷絕怨離羣。﹝○《類聚》二十七作梁江洪詩。文苑英華二百八十九。《詩紀》九十一。﹞

【詠荷詩】

澤陂有微艸。能花復能實。碧葉喜翻風。紅英宜照日。移居玉池上。托根庶非失。如何霜露交。應與飛蓬匹。﹝○《類聚》八十二。《詩紀》九十一。﹞

【詠美人治妝】

上車畏不妍。顧盻更斜轉。大恨畫眉長。猶言顏色淺。﹝○玉臺新詠十。《詩紀》九十一。﹞

江祿

﹝祿。字彥遐。濟陽人。爲太子洗馬﹑湘東王錄事參軍。後爲唐侯相卒。﹞

【津渚敗船詩】

可愛木蘭資。可憐丹桂質。逐浪徒言是。乘風還自失。艸蔓﹤舟習﹥長理。沙巨舷難出。陸沈成許去。無復乘流日。﹝○《類聚》七十一。《詩紀》九十一。﹞

孔燾

﹝燾。仕梁歷刑獄參軍﹑無錫令。﹞

【往虎窟山寺詩】

聖情想區外。脂駕出西南。前驅聞鳳管。後乘躍龍驂。爰遊非逸豫。幽谷有靈龕。兼覿息心者。宴坐臨淸潭。禪食寧須稼。云衣不待蠶。蘋荇緣澗壑。蘿葛蔓松楠。鶯林響初轉。春畦藥欲含。惑心隨教遣。法味與恩覃。庶憑八解力。永滅六塵貪。﹝○廣弘明集三十。《詩紀》六十八。﹞

【老詩】

盛年歌吹日。顧步惜容儀。一朝衰朽至。星星白髮垂。﹝○《類聚》十八。﹞

孔翁歸

﹝翁歸。會稽人。工爲詩。爲南平王司馬府記室。﹞

【奉和湘東王教班婕妤詩】

長門與長信。日暮九重空。雷聲聽隱隱。車響絕瓏瓏。恩光隨妙舞。團扇逐秋風。鉛華誰不慕。人意自難終。﹝《類聚》作同。○玉臺新詠六。《類聚》三十作班婕妤怨詩。文苑英華二百四班婕妤怨。樂府四十三作班婕妤怨。《詩紀》七十。﹞

何子朗

﹝子朗。字世明。思澄宗人。卒於國山令。﹞

【學謝體詩】

桂臺淸露拂。銅陛落花沾。美人紅妝罷。攀鉤捲細簾。思君暫促柱。玉指何纖纖。未應爲此別。無故坐相嫌。﹝○玉臺新詠五。《詩紀》九十一。﹞

【和虞記室騫古意詩】

美人弄白日。灼灼當春牖。淸鏡對蛾眉。新花弄玉手。燕下拾地泥。風來吹細柳。君子何時歸。與我酌樽酒。﹝○玉臺新詠五。《詩紀》九十一。﹞

【和繆郎視月詩】

淸夜未云疲。珠簾聊可發。泠泠玉潭水。映見蛾眉月。靡靡露方垂。暉暉光稍沒。佳人復千里。余影徒揮忽。﹝○玉臺新詠五。《類聚》一﹑文苑英華百五十二作虞騫。《詩紀》九十一。﹞

沈旋

﹝旋。字士規。約子。累官給事黃門侍郎。撫軍長史。﹞

【詠螢火詩】

火中變腐艸。明滅靡恆調。雨墜弗虧光。陽昇反奪照。泊樹類奔星。集艸疑餘燎。望之如可灼。攬之徒有燿。﹝○《初學記》三十。文苑英華三百二十九作詠螢。《詩紀》九十一。﹞

沈趍

﹝趍。字孝鯉。約次子。位黃門郎。﹞

【賦得霧詩】

窈郁蔽園林。依霏被軒牖。睇有始疑空。瞻空復如有。遊蛇隱遙漢。文豹棲南阜。旣殊三五輝。遠望徒延首。﹝○《初學記》二。文苑英華百五十六。《詩紀》九十一。﹞

【詠雀詩】

肌薄少滋腴。色淺非丹翠。不懼越王羞。寧懷秦後珥。傍檐葺寒艸。循場啄余穗。且欣大廈成。焉須鴻鵠志。﹝○《類聚》九十二。《詩紀》九十一。﹞

梁詩卷二十七

費昶

﹝昶。江夏人。善爲樂府。官至新田令。有集三卷。﹞

【巫山髙】

巫山光欲晚。陽臺色依依。彼美嚴之曲。寧知心是非。朝云觸石起。暮雨潤羅衣。願解千金佩。請逐大王歸。﹝○玉臺新詠六。《樂府詩集》十七。《詩紀》九十二。﹞

【芳樹】

幸被夕風吹。屢得朝光照。枝低疑欲舞。花開似含笑。長夜路悠悠。所思不可召。行人早旋返。賤妾猶年少。﹝樂府云。一作猶少。○文苑英華二百八。《樂府詩集》十七。《詩紀》九十二。﹞

【有所思】

上林烏欲棲。長門日行暮。所思郁不見。空想丹墀步。簾動意君來。雷聲似車度。北方佳麗子。窈窕能回顧。夫君自迷惑。非爲妾心妒。﹝○玉臺新詠六。文苑英華二百二。《樂府詩集》十七。《詩紀》九十二。﹞

【長門怨】

向夕千愁起。自悔何嗟及。愁思且歸牀。羅襦方掩泣。絳樹搖風軟。黃鳥弄聲急。金屋貯嬌時。不言君不入。﹝○玉臺新詠六作長門後怨。《類聚》三十二。《樂府詩集》四十二。《詩紀》九十二。﹞

【采菱曲】

妾家五湖口。采菱五湖側。玉面不關妝。雙眉本翠色。日斜天欲暮。風生浪未息。宛在水中央。空作兩相憶。﹝○玉臺新詠六﹑文苑英華二百八作采菱女。《樂府詩集》五十一。《詩紀》九十二。又《類聚》八十二作采菱詩。引側﹑色﹑息三韻。﹞

【思公子】

公子才气饒。淩雲自飄飄。東出鬥鷄道。西登飲馬橋。夕冥銀爲燭。朝燔桂作焦。虞卿亦何命。窮極苦無聊。﹝○《樂府詩集》七十四。《詩紀》九十二。﹞

【發白馬】〖白馬。津名。〗

家本樓煩俗。召募羽林兒。怖羌角戲。習戰昆明池。弓韜不復挽。劍衣恆露鈹。一辭豹尾內。長別屬車垂。白馬今𨿽發。黃河未結澌。寄言閨中婦。逢春心勿移。﹝○文苑英華二百九。《樂府詩集》七十四。《詩紀》九十二。﹞

【行路難二首】

君不見長安客捨門。倡家少女名桃根。貧窮夜紡無燈燭。何言一朝奉至尊。至尊離宮百餘處。千門萬戶不知曙。惟聞啞啞城上烏。玉闌金井牽轆轤。丹梁翠柱飛流蘇。香薪桂火炊雕胡。當年翻覆無常定。薄命爲女何必粗。﹝文苑作心已粗。注云。一作必已粗。一作何必粗。○玉臺新詠九。《樂府詩集》七十。《類聚》三十及文苑英華二百並作吳均。《詩紀》九十二。﹞

君不見人生百年如流電。心中坎壈君不見。我昔初入椒房時。詎減班姬與飛燕。朝逾金梯上鳳樓。暮下瓊鉤息鸞殿。柏梁晝夜香。錦帳自飄颺。笙歌棗下曲。琵琶陌上桑。過蒙恩所賜。餘光曲沾被。旣逢陰后不自專。復值程姬有所避。黃河千年始一淸。微軀再逢永無議。蛾眉偃月徒自妍。傅粉施朱欲誰爲。不如天淵水中鳥。雙去雙飛長比翅。﹝文苑作翅。按當作翍。○玉臺新詠九。文苑英華二百。《樂府詩集》七十。《詩紀》九十二。﹞

【贈徐郎詩】〖六章〗

漢水如雞。昆山抵鵲。維皇多士。譬玆珠璞。皎皎名駒。昂昂野鸖。思發泉湧。紙飛雲落。射策除郎。明經拜爵。家盈鞶帨。人有丹雘。車載斗量。束之髙閣。

並海之斥。奕葉才雄。北鄰稷下。南接淹中。禮無變俗。樂有正風。輿人善誦。君子固窮。坐腰靑紫。俯拾三公。

曰子大夫。有聲有度。山東只立。關西獨步。奮翮髙云。揚鑣遠路。王侯十辟。英傑三顧。貌若斷山。心如武庫。

昔聞舊矣。寤寐詠歌。我刺未書。君驂肯過。愛而不見。獨抱縈波。晨瞻洛汭。夕望江沱。方年已叔。乃遇蕭何。

何用好仁。從遊則變。何用祛鄙。萬頃斯見。子亦絕倫。爭驅前彥。斧藻其徳。雕龍其絢。

殷勤膠漆。畱連琴酒。居徒壁立。嫗亦粗醜。紡績江南。躬耕谷口。庭中三徑。門前五柳。子若彈冠。余當結綬。﹝○文館詞林百五十八。﹞

【華光省中夜聞城外搗衣詩】

閶闔下重關。丹墀吐明月。秋气城中冷。秋砧城外發。浮聲繞雀臺。飄響度龍闕。宛轉何藏摧。當從上路來。藏摧意未已。定自乘軒裏。乘軒盡世家。佳麗似朝霞。圓璫耳上照。方繡領間斜。衣薰百和屑。鬢插九枝花。昨暮庭槐落。今朝羅綺薄。拂席捲鴛鴦。開幔舒龜鶴。金波正容與。玉步依砧杵。紅袖往還縈。素腕參差舉。徒聞不得見。獨夜空愁佇。獨夜何窮極。懷之在心惻。階垂玉衡露。庭舞相風翼。瀝滴流星輝。燦爛長河色。三冬誠足用。五日無糧食。揚云已寂寥。今君復弦直。﹝○玉臺新詠六。《詩紀》九十二。又《類聚》六十七引月﹑發﹑闕﹑摧﹑來﹑已﹑裏﹑家﹑霞﹑斜﹑花﹑落﹑薄﹑鶴﹑與﹑杵﹑舉﹑佇十八韻。韻補五引薄﹑鵠二韻。﹞

【和蕭記室春旦有所思詩】

芳樹發春輝。蔡子望靑衣。水逐桃花去。春隨楊柳歸。楊柳何時歸。裊裊復依依。已蔭章臺陌。復掃長門扉。獨知離心者。坐惜春光違。洛陽遠如日。何由見宓妃。﹝○玉臺新詠六。《詩紀》九十二。﹞

【春郊見美人詩】

芳郊拾翠人。回袖捲芳春。金輝起步搖。紅采發吹綸。陽陽蓋頂日。飄飄馬足塵。薄暮髙樓下。當知妾姓秦。﹝○○玉臺新詠六﹑《類聚》十八並作春郊望美人。《詩紀》九十二。﹞

【詠照鏡詩】

晨暉照杏梁。飛燕起朝妝。畱心散廣黛。輕手約黃。正釵時念影。拂絮且憐香。方嫌翠色故。乍道玉無光。城中皆半額。非妾畫眉長。﹝○玉臺新詠六。﹞

【和蕭洗馬畫屏風詩二首】〖《詩紀》云。蕭子範爲太子洗馬。〗

【陽春發和气】

日靜﹝玉臺作淨。﹞班姬門。風輕董賢館。捲耳緣階出。反舌登墻喚。蠶女桂枝鉤。遊童蘇合彈。拂袖當畱客。相逢莫相難。﹝○玉臺新詠六。《詩紀》九十二。﹞

【秋夜涼風起】

佳人在河內。徵夫鎭馬邑。零露一朝團。中夜兩垂泣。气爽牀長冷。天寒鍼縷澀。紅顏本暫時。君還詎相及。﹝○同上﹞

【詠入幌風詩】

經堂泛寶瑟。乘隙動浮埃。鏘金驅響至。舉袂送芳來。能使蘭膏滅。乍見珠簾開。輕裾試一舉。令子暫遲回。﹝○《初學記》一。文苑英華百五十六。《詩紀》九十二。﹞

王臺卿

﹝臺卿。爲刑獄參軍。與江仲舉﹑何仲容等。同爲雍州刺史南平王恪門下賓客。﹞

【陌上桑四首】

鬱鬱陌上桑。盈盈道傍女。送君上河梁。拭淚不能語。﹝○古詩類苑百二十五。《詩紀》九十三。﹞

鬱鬱陌上桑。遙遙山下蹊。君去戍萬里。妾來守閃閨。﹝○同上﹞

鬱鬱陌上桑。皎皎雲間月。非無巧笑姿。皓齒爲誰發。﹝○同上﹞

鬱鬱陌上桑。裊裊機頭絲。君行亦宜返。今夕是何時。﹝○同上﹞

【陌上桑】〖《詩紀》云。一云采桑。玉臺作蕭子顯。〗

令月開和景。處處動春心。掛筐須葉滿。息倦重枝陰。﹝○《類聚》八十八作詠陌上桑詩。《樂府詩集》二十八。《詩紀》九十三。﹞

【云歌】

玉云初度色。金風送影來。全生疑魄暗。半雲月時開。欲知無處所。一爲上陽臺。﹝○《樂府詩集》八十六。《詩紀》九十三。﹞

【一旦歌】

一旦被頭痛。避頭還著牀。自無親伴侶。誰當給水漿。匍匐入山院。正逢虎與狼。對虎低頭啼。垂淚淚千行。﹝○《樂府詩集》八十六佚作者名。次王臺卿詩後。《詩紀》九十三。﹞

【和簡文帝賽漢髙祖廟詩】

沐芳事椒醑。駕言遵壽宮。瑤臺斜接岫。玉殿上淩空。樹出垂巖影。竹引帶山風。階長霧難歇。窗髙云易通。所悲樽俎撤。按歌曲未終。﹝○《類聚》七十九。《詩紀》九十三。﹞

【奉和望同泰寺浮圖詩】〖《詩紀》云。和簡文。下同。〗

朝光正晃朗。湧塔標千丈。儀鳳異靈烏。金盤代仙掌。積栱成雕桷。髙檐掛珠网。寶地若地沙。風鈴如樹響。刻削生千變。丹靑圖萬象。煙霞時出沒。神仙乍來往。晨霧半層生。飛幡接云上。遊霓不敢息。翔鵾詎能仰。贊善資哲人。流詠歸明兩。願假舟航末。彼岸誰云廣。﹝○廣弘明集三十。《詩紀》九十三。又《類聚》七十六引丈﹑掌﹑网﹑響﹑象﹑往﹑上七韻。﹞

【奉和往虎窟山寺詩】

我王宗勝道。駕言從所之。輜軒轉朱轂。驪馬躍靑絲。淸渠影髙蓋。遊樹拂行旗。賓徒紛雜沓。景物共依遲。飛梁通澗道。架宇接山基。叢花臨迥砌。分流繞曲墀。誰言非勝境。雲山獨在玆。塵情良易著。道性故難緇。承恩奉教義。方當弘受持。﹝○廣弘明集三十。《詩紀》九十三。﹞

【奉和泛江詩】

春江下白帝。畫舸向黃牛。錦纜回沙磧。蘭橈避荻洲。濕花隨水泛。空巢逐樹流。建平船柹下。荊門戰艦浮。岸社多喬木。山城足迥樓。日落江風靜。龍吟回上游。﹝○《初學記》六作周庾信。文苑英華百六十二作庾信。《詩紀》九十三。又《類聚》八作泛江詩。引牛﹑洲﹑流﹑樓四韻。﹞

【山池應令詩】〖《詩紀》云。和簡文。〗

歷覽周仁智。登臨歡豫多。穿渠引金穀。辟道出銅駝。長橋時跨水。曲閣乍臨波。嚴風生竹樹。池香出芰荷。石幽銜細艸。林末度橫柯。﹝○《類聚》九。《詩紀》九十三。﹞

【詠風詩】

浸淫不可識。去來非有情。乍見珠簾捲。時覺洞房淸。暫拂蘭池上。瀲淡玉波生。一辧雄雌異。還惡庶人輕。﹝○《類聚》一。文苑英華百五十六。《詩紀》九十三。﹞

【詠箏詩】

依歌時轉韻。按曲動花鈿。促調移輕柱。亂手度繁弦。惟有髙秋月。秦聲未可憐。﹝○《類聚》四聲下四。《初學記》十六。文苑英華二百十二。《詩紀》九十三。﹞

【同蕭治中十詠二首】

【蕩婦髙樓月】

空庭髙樓月。非復三五圓。何須照牀裏。終是一人眠。﹝○玉臺新詠十。《詩紀》九十三。﹞

【南浦別佳人】

斂容送君別。一斂無開時。只應待相見。還將笑解眉。﹝○同上﹞

【詠水中樓影詩】〖《詩紀》云。和簡文。〗

飄飄似云度。亭亭如蓋浮。熟看波不動。還是映髙樓。﹝○《類聚》六十三。《詩紀》九十三。﹞

【臨滄波詩】

髙軒臨不測。淸江窮廣深。天邊生岸影。水上結云陰。風來白華起。潮滿黃沙沈。﹝○《類聚》八。《詩紀》九十三。﹞

王冏

﹝冏。南徐州治中。有集三卷。﹞

【長安有狹邪行】

名都馳道傍。華轂亂鏘鏘。道逢佳麗子。問我居何鄕。我家洛川上。甲第遙相望。珠扉玳瑁牀。綺席流蘇帳。大子執金吾。次子中郎將。小子陪金馬。遨遊蔑卿相。三子俱休沐。風流郁何壯。三子俱會同。肅雍多禮讓。三子俱還室。絲管紛寥亮。大婦裁舞衣。中婦學淸唱。小婦窺鏡影。弄此朝霞狀。佳人且少畱。爲君繞梁唱。﹝○《樂府詩集》三十五。《詩紀》九十三。﹞

【奉和往虎窟山寺詩】〖《詩紀》云。和簡文。〗

美境多勝迹。道場實玆地。造化本靈奇。人功兼制置。房廊相映屬。階閣並殊異。髙明畱睿賞。淸淨穆神思。豫遊窮嶺歷。藉此方春至。野花奪人眼。山鶯紛可喜。風景其鮮華。水石相輝媚。法像無塵染。眞僧絕名利。陪遊旣伏心。聞道方刻意。﹝○廣弘明集三十。《詩紀》九十三。﹞

朱超

﹝超。仕梁爲中書舍人。有集一卷。﹞

【采蓮曲】

艷色前後發。緩楫去來遲。看妝礙荷影。洗手畏菱滋。摘除蓮上葉。拕出藉中絲。湖里人無限。何日滿船時。﹝○《樂府詩集》五十。《詩紀》九十三。﹞

【贈王僧辯詩】

故人總連率。方舟下漢池。玉節交橫映。金鐃前後吹。聚圖匡漢業。傾產救韓危。昔時明月夜。蔭羽切髙枝。衝天勢已遠。控地力先疲。各言獻捷後。幾處泣生離。﹝○文苑英華二百四十七。《詩紀》九十三。﹞

【別劉孝先詩】〖《詩紀》云。詩匯作何遜者非。〗

疲痾積未瘳。伏枕倦長愁。復念夜分首。江上值䢐秋。陰凝變遠色。落葉泛寒流。繁霜積曉纜。輕冰繞夜舟。曳裾出兔苑。引領望龍樓。勿念荊臺側。無爲戚情遊。﹝○文苑英華二百六十六。《詩紀》九十三。﹞

【別席中兵詩】

數年共棲息。一旦各聯翩。莫論行近遠。終是隔山川。長波漫不極。髙岫郁相連。急風亂還鳥。輕寒靜暮蟬。扁舟已入浪。孤帆漸逼天。停車對空渚。悵望轉依然。﹝○《類聚》二十九作朱超道。文苑英華二百六十六作道別席中兵。《詩紀》九十三。﹞

【夜泊巴陵詩】

月夜三江靜。雲霧四邊收。淤泥不通挽。寒浦劣容舟。回風折長艸。輕冰斷細流。古村空列樹。荒戍久無樓。﹝○《類聚》二十七作泊巴陵詩。文苑英華二百八十九。《詩紀》九十三。﹞

【歲晚沈痾詩】

風將夜共靜。空與月俱明。燭滴龍猶伏。壚開鳳欲驚。葉飛林失影。冰合澗無聲。太息興牀念。寧敢離衣行。惟畏殘藤盡。不聞桴鼓鳴。﹝○《類聚》七十五作朱超道。《詩紀》九十三。﹞

【對雨詩】

當夏苦炎埃。習靜對花臺。落照依山盡。浮涼帶雨來。重云吐飛電。髙棟響行雷。灑樹輕花發。滴沼細萍開。泛沫縈階艸。奔流起砌苔。無因假輕蓋。徒然想上才。﹝○《初學記》二。文苑英華百五十三。《詩紀》九十三。又《類聚》二引臺﹑來﹑雷﹑開﹑苔五韻。萬花谷後一作朱超詩。引雷﹑開二韻。﹞

【詠同心芙蓉詩】

靑山麗朝景。玄峯朗夜光。未及淸池上。紅蕖並出房。日分雙蒂影。風合兩花香。魚驚畏蓮折。龜上礙荷長。雲雨畱輕潤。艸木隱嘉祥。徒歌涉江曲。誰見緝爲裳。﹝○《類聚》八十二。文苑英華三百二十二。《詩紀》九十三。﹞

【奉和登百花亭懷荊楚詩】〖《詩紀》云。和元帝。〗

亭髙登望極。春心遠近同。莫恨荊臺隱。云行不礙空。柳色浮新翠。蘭心帶淺紅。若因鵬舉便。重上龍門中。﹝○文苑英華三百十五作朱超道。《詩紀》九十三。﹞

【賦得蕩子行未歸詩】〖《詩紀》云。藝文作朱越。玉臺作朱超道。〗

坐樓愁出望。息意不思春。無柰園中柳。寒時已報人。捉梳羞理鬢。挑朱懶向唇。何當上路晚。風吹還騎塵。﹝○《類聚》三十二作朱越。《詩紀》九十三。﹞

【舟中望月詩】

大江闊千里。孤舟無四鄰。惟餘故樓月。遠近必隨人。入風先繞暈。排霧急移輪。若教長似扇。堪拂艷歌塵。﹝○《初學記》一。文苑英華百五十二。《詩紀》九十三。﹞

【詠孤石詩】

侵霞去日近。鎭水激流分。對影疑雙闕。孤生若斷雲。遏風靜華浪。騰煙起薄曛。𨿽言近七嶺。獨立不成羣。﹝《初學記》作獨髙成不羣。○《初學記》五。文苑英華百六十一作孤石。《詩紀》九十三。﹞

【詠鏡詩】

折藥須自插。不用暫臨池。當由可憐面。偏與鏡相宜。安釵釧獨響。刷鬢袖俱移。惟餘心裏恨。影中恆不知。﹝○《類聚》七十作朱超道。《詩紀》九十三。﹞

【詠貧詩】

觸途皆可試。惟貧獨未安。窗開兩片月。霜足一重寒。槁濕鋪牀冷。荷脆補衣難。若言爲客易。推劍與君彈。﹝○《類聚》三十五。《初學記》十八作梁朱異。《詩紀》九十三。﹞

【詠翦彩花詩】

淺深依樹色。舒捲聽人裁。假令春已度。終住手中開。﹝○《類聚》八十八。《詩紀》九十三。﹞

【城上烏詩】

朝飛集帝城。猶帶夜啼聲。近日毛𨿽煖。聞弦心尙驚。﹝○《類聚》九十二。《初學記》三十作詠城上烏詩。《樂府詩集》二十八作城上烏。《詩紀》九十三。﹞

【詠獨棲鳥詩】

河水聞寒已成凍。塞艸愁霜懸自衰。可念無端失林鳥。此夜逆風何處歸。列网遮山不聽度。懸冰繞樹滑難依。細石似燕能隨雨。片木作鳶猶解機。但令積風多少便。何患有翼不能飛。寄語故林無數鳥。會入羣裏比毛衣。﹝○《類聚》九十。《詩紀》九十三。﹞

【詩】

惟餘故樓月。遠近必隨之。﹝○艸堂詩箋十七詩注。﹞

戴暠

【驅馬篇】

神哉彼泰山。五嶽專其名。隆髙貫云霓。嵯峨出泰淸。流六二候間。髙置十二亭。上有湧醴泉。玉石揚華英。東北望吳野。西望觀日精。王者已歸天。效厥元功成。﹝○文苑英華三百四十四。﹞

【釣竿】

試持玄渚釣。暫罷池陽獵。翠羽飾長綸。蕖花裝小﹤舟枼﹥。鉤利斷蒓絲。帆舉牽菱葉。聊載前魚童。還看後舟妾。﹝○劉孝威集。《類聚》四十一。文苑英華二百十作劉孝威。《樂府詩集》十八。《詩紀》九十三。﹞

【君子行】

畫野依徳星。開鄽對廉水。接越稱交讓。連樹名君子。數非惟二失。升階無三止。探甑不疑塵。正冠還避李。寄言蘧伯玉。無爲嗟獨恥。﹝○《類聚》四十一。《樂府詩集》三十二。《詩紀》九十三。﹞

【從軍行】

長安夜刺閨。胡騎白銅鞮。詔書發隴右。召募取關西。劍懸三尺鞘。鎧累七重犀。督軍鳴戰鼓。巡夜數更鞞。侵星出柳塞。際晚入楡溪。秦涇含藥鴆。晉火逐飛雞。通泉開地道。望敵豎云梯。陰山日不暮。長城風自淒。弓寒折錦鞬。馬凍滑斜蹄。燕旗竿上脆。羌笛管中嘶。登山試下趙。憑軾且平齊。當今函谷上。惟用一丸泥。﹝○文苑英華百九十九。《樂府詩集》三十二。《詩紀》九十三。又《類聚》四十一作從軍詩。引鞮﹑西﹑犀﹑溪﹑淒﹑蹄﹑齊﹑泥八韻。﹞

【煌煌京洛行】

欲知佳麗地。爲君陳帝京。由來稱俠窟。爭利復爭名。鑄銅門外馬。刻石水中鯨。黑龍過飲渭。丹鳳俯臨城。羣公邀郭解。天子問黃瓊。詔幸平陽第。騎指伏波營。五侯同拜爵。七貴各垂纓。衣風飄遙起。車塵暗浪生。舞見淮南法。歌聞齊後聲。揮金畱客坐。饌玉待鐘鳴。獨有文園客。偏嗟武騎輕。﹝○文苑英華百九十二。《樂府詩集》三十二。《詩紀》九十三。又《類聚》四十二引京﹑名﹑鯨﹑城﹑瓊﹑營﹑纓﹑聲﹑輕九韻。﹞

【月重輪行】

皇基屬明兩。副徳表重輪。重輪非是暈。桂滿自恆春。海珠含更滅。階蓂翳且新。婕妤比團扇。曹王譬洛神。浮川疑讓璧。入戶類燒銀。從來看顧兔。不曾聞斗麟。北堂豈盈手。西園偏照人。﹝○《初學記》一作戴嵩。文苑英華百九十三作月重輪。《樂府詩集》四十。《詩紀》九十三。又《類聚》四十二作月重輪篇。引輪﹑春﹑新﹑神﹑人五韻。﹞

【神仙篇】

徒聞石爲火。未見阪停丸。暫數盈虛月。長隨晝夜瀾。辭家試學道。逢師得姓韓。閬山金靜室。蓬丘銀露壇。安平醞仙酒。渤海轉神丹。初飛喜退鳳。新學法乘鸞。十芒生月腦。六焰起星肝。流瓊播疑俗。信玉類陽官。玄都宴晚集。紫府事朝看。謝手今爲別。進憐此俗難。﹝○《樂府詩集》六十四。《詩紀》九十三。﹞

【車馬行】

鞏洛風塵處。冠蓋相塡咽。多稱魏其冷。競隨田蚡熱。輪趣白虎第。珂聚黃金穴。獻酒悉葡萄。州言盡飛鐵。東都虵已鑄。西山綬應結。朝集類蒸煙。晚至如吹雪。子云爾﹝《禦覽》作亦。﹞何事。門巷

無車轍。﹝○《類聚》七十一。《詩紀》九十三。又《禦覽》七百七十三作載暠。引雪﹑轍二韻。﹞

【度關山】

昔聽隴頭吟。平居已流涕。今上關山望。長安樹如薺。千里非鄕邑。四海皆兄弟。軍中大體自相褒。其間得意各分曹。博陵輕俠皆無位。幽州重气本多豪。馬銜苜蓿葉。劍瑩鵜膏。初徵心未習。復值雁飛入。山頭看月近。艸上知風急。笛喝曲難成。笳繁響還澀。武帝初承平。東伐復西徵。薊門海作塹。楡塞冰爲城。催令四校出。倚望三邊平。箭服朝來動。刀環臨陣鳴。將軍一百戰。都護五千兵。且決雄雌前利。誰道功名身後事。丈夫意气本自然。來時辭第已聞天。但令此身與命在。不持烽火照甘泉。﹝○文苑英華百九十八。《樂府詩集》二十七。《詩紀》九十三。又《類聚》四十二引涕﹑薺﹑弟﹑徵﹑平﹑然﹑天﹑泉八韻。﹞

【詠欲】〖《詩紀》作歌。〗眠詩

拂枕薰紅帊。回燈復解衣。傍邊知夜永。不喚定應歸。﹝○玉臺新詠十。《詩紀》九十三。﹞

阮研

﹝研。字文機。陳畱人。梁交州刺史。﹞

【棹歌行】

芙蓉始出水。綠荇葉初鮮。且停白雪和。共奏激楚弦。平生此遭遇。一日當千年。﹝○《樂府詩集》四十。《詩紀》九十三。﹞

庾丹

﹝丹爲桂州刺史蕭朗記室。以直諫被害。﹞

【秋閨有望詩】〖《詩紀》云。律祖作庾肩吾者非。○下同。〗

耿耿橫天漢。飄飄出岫云。月斜樹倒影。風至水回文。已泣機中婦。復悲堂上君。羅襦曉長襞。翠被夜徒薰。空汲銀牀井。誰縫金縷裙。所思竟不至。持酒淸夜分。﹝○玉臺新詠五。《詩紀》九十二。﹞

【夜夢還家詩】

歸飛夢所憶。共子汲寒漿。銅瓶素絲綆。綺井白銀牀。雀出丰茸樹。虫飛玳瑁梁。離人不相見。爭

忍對春光。﹝○玉臺新詠五。《詩紀》九十二。﹞

謝瑱

﹝瑱。仕梁爲東陽郡丞。有集八卷。﹞

【和蕭國子詠柰花詩】

俱榮上節初。獨秀髙秋晚。吐綠變衰園。舒紅搖落苑。不逐奇幻生。寧從吹律暄。幸同瑤華折。爲君聊贈遠。﹝○《初學記》二十八。《詩紀》九十四。﹞

陸璉

﹝璉。裏系未詳。曾仕於齊。梁武帝詔修五禮。以璉及賀瑒﹑嚴植之﹑明山賓﹑沈宏爲五經博士。有軍禮儀注百九十卷﹑錄二卷。﹞

【齊皇太子釋奠詩】〖九章〗

側觀遙冊。歷選皇年。惟靈禦極。惟睿奉天。情機散古。文象聿宣。云鳥踳駕。教思蟬聯。

太明在運。帝功泉塞。端飾寶命。化垂人則。業敷七政。訓弘三徳。昭圖勰軌。道淸萬國。

振領還風。提綱息僞。愛孚應遠。仁治祥被。六幽暢波。八埏藻義。煙﹤火囚﹥開禎。山河﹤囗公﹥瑞。

祚休長運。卜永聯慶。於穆儲徽。儀震麗正。妙智夙昭。神泉獨鏡。譽宣詩史。道協鏞詠。

業崇敬達。師嚴教尊。淸淳璧水。赫奕獸門。斌斌楙藉。秩秩徳言。合情飾皃。導本歸源。

憲章祀典。宗聖維靈。犧牷釗潔。盥奠肅誠。樂和初奏。禮備未貞。風輝克廣。至徳維馨。

敬周獻畢。卽宴庠宮。霜庭秀日。邃宇恬風。陳儀就位。濟濟雍雍。澤宮慶普。心陶樂融。

灼灼宰傅。英英藩哲。締彩飛聲。騰光代翼。髦彥連華。才奇映列。貂佩陸離。巾衮容裔。

粹景貞暉。云露延和。顯仁性始。藏用生波。乘虞入幸。沐吝溟河。巡崖恧慮。抃藻傾歌。﹝○文館詞林百六十作南齊陸璉。﹞

鄧鏗

﹝鏗。梁平西將軍元起子。﹞

【和陰梁州雜怨詩】

別離𨿽未久。遂如長別離。叢桂頻銷葉。庭樹幾攀枝。君言妾貌攺。妾畏君心移。終須一相見。並得兩相知。﹝○玉臺新詠八。《類聚》三十二作閨怨詩。《詩紀》九十四。﹞

【奉和夜聽妓聲詩】

燭華似明月。鬟影勝飛橋。妓兒齊鄭樂。爭妍學楚腰。新歌自作曲。舊瑟不須調。眾中俱不笑。座上莫相撩。﹝○玉臺新詠八。《詩紀》九十四。﹞

【月夜閨中詩】

閨中日已暮。樓上月初華。樹陰緣砌上。窗影向牀斜。開帷傷只鳳。吹燈惜落花。誰能當此夕。獨處類倡家。﹝○《類聚》三十二。《詩紀》九十四。﹞

梁宣帝蕭詧

﹝詧。字理孫。昭明太子統第三子。普通中。封曲江縣公。中大通中。進封嶽陽郡王。領會稽太守。歷宣惠將軍。知戍石頭事。瑯邪﹑彭城二郡太守。東揚州刺史。中大同初。除持節。都督雍﹑梁等州。西中朗將。雍州刺史。太淸中。拒命不受代。尋稱藩於魏。魏立爲梁王。於襄陽承制。及元帝敗沒。建號於江陵。攺元大定。在位八年。謚曰宣皇帝。有集十卷。﹞

【建除詩】

建國惟神業。十世本靈長。除苛逾漢祖。徯後類殷湯。滿盈旣虧度。否運理還康。平階今復睹。徳星行見祥。定寇資雄略。靜亂屬賢良。執訊窮郢魯。弔伐徧徐揚。破敵勛庸盛。佩紫日懷黃。危苗旣已竄。妖沴亦云亡。成功勒云社。治定理要荒。收戟歸農器。牧馬恣蒭場。開山接梯路。架海擬山梁。閉欲同彭老。延壽等東皇。﹝○《類聚》五十六。《詩紀》七十一。﹞

【迎舍利詩】

釋迦稱散體。多寶號金驅。白玉誠非比。黃金良莫逾。變見絕言象。端異乃冥符。靈知𨿽隱顯。妙色豈榮枯。惟當千劫後。方成無價珠。﹝○《類聚》七十六。《詩紀》七十一。﹞

【塵尾詩】

匣上生光影。毫際起風流。本持談妙理。寧是用椎牛。﹝○《類聚》六十九。《詩紀》七十一。﹞

【詠紙詩】

皎白猶霜雪。方正若布棋。宣情且記事。寧同魚网時。﹝○《初學記》二十一。萬花谷後二十一。《詩紀》七十一。﹞

【牀詩】

衡山白玉鏤。漢殿珊瑚支。踞膝申久坐。屢好爲頻移。﹝○《初學記》二十五。《詩紀》七十一。﹞

【詠弓詩】

虞人招不進。繁氏久稱工。已悲軒主迹。復挹楚王風。﹝○《初學記》二十二。《禦覽》三百四十七。《詩紀》七十一。﹞

【詠履詩】

雙見待聲宣。並飛時表異。處卑彌更妍。常安豈悲墜。﹝○《初學記》二十六。《詩紀》七十一。﹞

【大梨詩】

大谷常流稱。南荒本足珍。綠葉已承露。紫實復含津。﹝○《初學記》二十八。文苑英華三百二十六作梨。《詩紀》七十一。﹞

【詠百合詩】

接葉有多種。開花無異色。含露或低垂。從風時偃抑。甘菊愧仙方。藂蘭謝芳馥。﹝○《類聚》八十一引色﹑抑二韻。韻補五引抑﹑馥二韻。《詩紀》七十一。﹞

【詠蘭詩】

折莖聊可佩。入室自成芳。開花不競節。含秀委微霜。﹝○《初學記》二十七。文節英華三百二十七作蘭。《詩紀》七十一。﹞

梁詩卷二十八

聞人倩

【春日詩】

髙臺動春色。淸池照日華。綠葵向光轉。翠柳逐風斜。林有驚心鳥。園多奪目花。相與咸知節。嘆子獨離家。人行不返。何勞空折麻。﹝○玉臺新詠八。《詩紀》九十四。又《類聚》三﹑《初學記》三﹑文苑英華百五十七俱引華﹑斜花﹑家四韻。﹞

沈君攸

【采桑】

南陌落花移。蠶妾畏桑萎。逐便牽低葉。爭多避小枝。摘駛籠行滿。攀髙腕欲疲。看金怯舉意。求心自可知。﹝○文苑英華二百八。《樂府詩集》二十八。《詩紀》九十三。﹞

【采蓮曲】

平川映晚霞。蓮舟泛浪華。衣香隨岸遠。荷影向流斜。度手牽長柄。轉楫避疏花。還船不畏滿。歸路詎嫌賒。﹝○《樂府詩集》五十。《詩紀》九十三。﹞

【薄暮動弦歌】

柳谷向夕沈餘日。蕙樓臨砌徙斜光。金戶半入藂林影。蘭徑時移落蕊香。絲繩玉堂傳綺席。秦箏趙瑟響髙堂。舞裙拂履喧珠佩。歌響出扇繞塵梁。云邊雪飛弦柱促。畱賓但須羅袖長。日暮歌鐘恆不倦。處處行樂爲時康。﹝○《樂府詩集》七十四。《詩紀》九十三。﹞

【羽觴飛上苑】

上路薄晚風塵合。禁苑初春气色華。石徑斷絲闌蔓艸。山流細沫擁浮花。魚文熠爚含餘日。鶴蓋低昂照落霞。隔樹銀鞍喧寶馬。分衢玉軸動香車。車馬處處盡成陰。班荊促席對芳林。藤杯屢動情仍暢。翠樽引滿趣彌深。山陽倒載非難得。宜城醇醞促須斟。半醉驪歌應可奏。上客莫慮擲黃金。﹝○《樂府詩集》七十四。《詩紀》九十三。﹞

【桂楫泛河中】

黃河曲注通千里。濁水分流引八川。仙查逐源終未極。蘇亭遺迹上難遷。眇眇云根侵遠樹。蒼蒼水气合遙天。波影雜霞無定色。湍文觸岸不成圓。赤馬靑龍交出浦。飛雲蓋海遠淩煙。蓮舟渡沙轉不礙。桂楫距浪弱難前。風急金烏翅自轉。汀長錦纜影微懸。榜人欲歌先扣枻。津吏猶醉彊持船。河堤極望今如此。行杯落葉詎虛傳。﹝○《樂府詩集》七十四。《詩紀》九十三。﹞

【雙燕離】

雙燕雙飛。雙情相思。容色已攺。故心不衰。雙入幕。雙出帷。秋風去。春風歸。幕上危。雙燕離。銜羽一別涕泗垂。夜夜孤飛誰相知。左回右顧還相慕。翩翩桂水不忍渡。懸目掛心思越路。縈郁摧折意不泄。願作鏡鸞相對絕。﹝文苑作鏡中絕。注云。一作鏡鸞相對絕。樂府云。一作鸞對鏡絕。武本願作鏡鸞相對絕。○文苑英華二百六。《樂府詩集》五十八。《詩紀》九十三。﹞

【賦得臨水詩】

開筵臨桂水。攜手望桃源。花落圓文出。風急細流翻。光浮動岸影。浪息累沙痕。滄波自可悅。濯纓何用論。﹝○《初學記》六。文苑英華百六十三。《詩紀》九十三。﹞

【同陸廷尉驚早蟬詩】

日暮野風生。林蟬候節鳴。望枝疑數處。尋空定一聲。地幽吟不斷。葉動噪羣驚。獨有河陽令。

偏嫌秋翅輕。﹝○《初學記》三十。文苑英華三百三十。《詩紀》九十三。﹞

【待夜出妓詩】

簾間月色度。燭定妓成行。回身釧玉動。頓履佩珠鳴。低衫拂鬟影。舉扇起歌聲。匣中曲猶奏。掌上體應輕。﹝○《初學記》十五。文苑英華二百十三作夜出妓。萬花谷後三十二作沈君攸詩。《詩紀》九十三。﹞

【詠冰應教詩】

日華照冰彩。灼爍自相明。陰潭欲半解。陽岸已全輕。未釋苔文隱。將銷艸气生。稍得觀魚上。非獨見孤驚。儻逢魏後術。當驗可爲城。﹝○《初學記》七。《詩紀》九十七。﹞

施榮泰

【王昭君】

垂羅下椒閣。舉袖拂胡塵。喞喞撫心嘆。蛾眉誤殺人。﹝○玉臺新詠十。《類聚》三十。文苑英華二百四作昭君怨。《樂府詩集》二十九。《詩紀》九十三。﹞

【雜詩】

趙女修麗姿。燕姬正容飾。妝成桃毀紅。黛起艸慚色。羅裙數十重。猶輕一蟬翼。不言縠袖輕。專嘆風多力。鏘佩玉池邊。弄笑銀臺側。折柳貽目成。采蒲贈心識。來時嬌未盡。還去媚何極。﹝○玉臺新詠四。《詩紀》九十三。﹞

髙允生

【王子喬行】

仙化非常道。其義出自然。王喬誕神气。白日忽升天。晻曖禦雲气。飄飄乘長煙。寄想崆峒外。翺翔宇宙間。七月有佳期。控鶴崇崖巓。永與時人別。一去不復旋。﹝文苑作還。○文苑英華三百三十二。《樂府詩集》二十九。《詩紀》九十三。﹞

【百里奚歌】

羈旅入秦庭。始得收顯曜。釋褐出輜車。卓爲千乘道。艷色進華容。繁弦發徵調。居貴易素心。翻然忘久要。裝金五羊皮。寫情陳所告。豈徒望自傷。念君無定操。﹝○《樂府詩集》八十三。《詩紀》九十三。﹞

王循

【晨風行】

霧開九曲瀆。風起千金堤。岸回分野逕。林際成牛蹊。鳧隨落潮去。日傍綺霞低。望日輕舟隱。瑟瑟遠寒淒。還眺小平急。宴語方難齊。﹝○《樂府詩集》六十八。《詩紀》九十三。﹞

房篆

【金樂歌】

前溪流碧水。後渚映靑天。登臺臨寶鏡。開窗對綺錢。玉顏光粉色。羅袖拂金鈿。春風散輕蝶。明月映新蓮。摘花競時侶。催指及芳年。﹝○文苑英華百九十三作會樂歌。《樂府詩集》七十四。《詩紀》九十三。﹞

裴憲伯

【朱鷺】

秋來懼寒勁。歲去畏冰堅。羣飛向葭下。奮羽欲南遷。暫戲龍池側。時往鳳樓前。所嘆恩光歇。不得久聯翩。﹝○文苑英華二百六。《樂府詩集》十六。《詩紀》九十三。﹞

車﹤喿支﹥

【隴頭水】

隴頭徵人。隴水流聲咽。只爲識君恩。甘心從苦節。雪凍弓弦斷。風鼓旗竿折。獨有孤雄劍。龍泉字不滅。﹝○文苑英華百九十八。《樂府詩集》二十一。《詩紀》九十三。﹞

【洛陽道】

洛陽道八達。洛陽城九重。重關如隱起。雙闕似芙蓉。王孫重行樂。公子好遊從。別有傾人處。佳麗夜相逢。﹝○文苑英華百九十二。《樂府詩集》二十三。《詩紀》九十三。﹞

【驄馬】

驄馬鏤金鞍。柘彈落金丸。意欲驂﹤馬覃﹥走。先作野遊盤。平明發下蔡。日中過上蘭。路遠行須疾。非是畏人看。﹝○文苑英華二百九。《樂府詩集》二十四。《詩紀》九十三。﹞

【車遙遙】

車遙遙兮馬洋洋。追思君兮不可忘。君安逝兮西入秦。願將微影隨君身。君在陰兮影不見。君仰日月妾所願。﹝○玉臺新詠九作傅玄車遙遙篇。《樂府詩集》六十九。《詩紀》九十三。﹞

姚翻

【同郭侍郎采桑詩】

雁還髙柳北。春歸洛水南。日照茱萸領。風搖翡翠篸。桑間視欲暮。閨裏遽饑蠶。相思君助取。相望妾那堪。﹝○玉臺新詠六。《樂府詩集》二十八作采桑。《詩紀》九十三。﹞

【代陳慶之美人爲詠詩】

臨妝欲含涕。羞畏家人知。還代粉中絮。擁淚不聽垂。﹝○玉臺新詠十。《詩紀》九十四。﹞

【夢見故人詩】

覺罷方知恨。人心定不同。誰能對角枕。長夜一邊空。﹝○玉臺新詠十。《詩紀》九十四。﹞

【有期不至詩】

黃昏信使斷。銜怨心淒淒。回燈向下榻。轉面暗中啼。﹝○玉臺新詠十。《詩紀》九十四。○逯按。以上三首。《詩紀》編入劉令嫻詩。非是。﹞

李鏡遠

【詠日詩】

始臨東嶽觀。俄升若木枝。萍實詎儔彩。合扇且慚規。北林耿初曜。圓窗鑑早曦。照庭余雪盡。映檐澑滴垂。徘徊匝花樹。煜爚滿春池。柳陰裁靡靡。簾影復離離。曾泉豈亭捨。桑楡忽在斯。回戈安得中。長繩不可羈。衝情愛景落。淸宴惜光馳。溫暉徒已荷。深心竊自知。﹝○《類聚》一作李鏡遠詩。《初學記》一﹑文苑英華百五十一並作日詩。《詩紀》九十三。﹞

【蜨蝶行】

靑年已布澤。微虫應節歡。朝出南園裏。暮依華葉端。菱舟追或易。風池度更難。羣飛終不遠。還向玉階蘭。﹝○《樂府詩集》六十一。《詩紀》九十三。﹞

鮑子卿

【詠畫扇詩】〖《詩紀》云。玉臺新本作髙爽者非。今從舊本。下同。〗

細絲本自輕。弱彩何足眄。直爲發紅顏。謬成握中扇。乍奉長門立。時承柏梁宴。思妝開已掩。歌容隱而見。但畫雙黃鵠。莫畫孤飛燕。﹝○玉臺新詠五。《類聚》六十九作髙爽。《詩紀》九十四。﹞

【詠玉階詩】〖《詩紀》云。玉臺新本作何子朗者非。〗

玉階已誇麗。復得臨紫微。北戶接翠幄。南路抵金扉。重疊通日影。參差藏月輝。輕苔染珠履。微澱拂羅衣。獨笑昆山曲。空見靑鳧飛。﹝○玉臺新詠五。《詩紀》九十四。﹞

王樞

【古意應蕭信武教詩】

朝取饑蠶食。夜縫千里衣。復聞南陌上。日暮采蓮歸。靑苔覆寒井。紅藥間靑薇。人生樂自極。良時徒見違。何由及新燕。雙雙還共飛。﹝○玉臺新詠五。《詩紀》九十四。﹞

【至烏林村見采桑者因有贈】〖玉臺作聊以贈之。〗詩

遙見提筐下。翩妍實端妙。將去復回身。欲語先爲笑。閨中初別離。不許覓新知。空結茱萸帶。敢報木蘭枝。﹝○玉臺新詠五。《詩紀》九十四。﹞

【徐尙書座賦得阿憐詩】

紅蓮披早露。玉貌映朝霞。飛燕啼妝罷。顧插步搖花。溘匝金鈿滿。參差繡領斜。暮還垂瑤帳。香燈照九華。﹝○玉臺新詠五。《詩紀》九十四。﹞

湯僧濟

【詠渫井得金釵詩】

昔日倡家女。摘花露井邊。摘花還自插。照井還自憐。窺窺終不罷。笑笑自成妍。寶釵於此落。從來非一年。翠羽成泥去。金色尙如先。此人今何在。此物今空傳。﹝○玉臺新詠八。《類聚》七十作渫井得金釵。《初學記》七作深井得金釵。《禦覽》七百十八作梁陽濟泄井得金釵詩。《詩紀》九十四。﹞

顧煊

﹝煊。爵裏未詳。有錢譜一卷。﹞

【賦得露詩】

飛空猶蘊狀。集物始成華。萎黃病秋菊。厭浥長春芽。非惟溥蔓艸。頗亦變蒹葭。仍增江海浪。聊點木蘭花。﹝○《初學記》二。文苑英華百五十六作顧愷。《詩紀》九十四。又萬花谷後二作顧煊詩。引華﹑葭二韻。﹞

王修已

【九日詩】

霜威始落翠。寒气初入堂。隋珠爛似燭。懸黎疑夜光。舞步因弦折。歌聲隨袂揚。夜深聞漏緩。檐虛覺唱長。﹝○《類聚》四。《詩紀》九十三。又《初學記》四﹑古今歲時雜詠三十三並引堂﹑光二韻。﹞

王孝禮﹝金樓子著書篇有王孝祀。未知卽此人否。﹞

【詠鏡詩】

可憐不自識。終爾因鏡中。分眉一等翠。對面兩邊紅。轉身先見動。含笑逆相同。猶嫌鏡裏促。看人未好通。﹝○《類聚》七十。《詩紀》九十四。﹞

範筠

【詠愼火詩】

〖南越志曰﹕廣州有樹。可以禦火。山北謂之愼火。或謂之戒火。多種屋上。〗

玆卉信叢叢。微榮未足奇。何期糅香艸。遂得繞花池。忘憂𨿽無用。止焰或有施。早得建章立。幸﹛蓺灬﹜柏梁垂。﹝○《類聚》八十一。《詩紀》九十四。﹞

【詠蓍詩】

數奇不可偶。性直誰能紆。禎蔡優靈異。祥雲降溫腴。﹝○《類聚》八十二。髙似孫緯略一。《詩紀》九十四。﹞

甄固

【奉和世子春情詩】

昨晚褰簾望。初逢雙燕歸。今朝見桃李。不啻數花飛。已愁春欲度。無復寄芳菲。﹝○玉臺新詠八。《詩紀》九十四。﹞

王環

【代西封〖玉臺作丰。〗侯美人詩】

於今辭宴語。方念泣離違。無因從朔雁。一向黃河飛。﹝○玉臺新詠十。《詩紀》九十四。﹞

江伯瑤

【和定襄侯楚越衫詩】

裁縫在篋笥。薰鬢帶餘香。開著不忍看。一見落千行。﹝○玉臺新詠十。《詩紀》九十四。﹞

劉泓

【詠繁華詩】

可憐宜出眾。的的最分明。秀眉開雙眼。風流著語聲。﹝○玉臺新詠十。《詩紀》九十四。﹞

王湜〖《詩紀》云。以下三人見梁詞人麗句。〗

﹝湜。梁太子洗馬王錫子。仕後梁官至都官尙書。蕭巋之二十年卒。﹞

【贈情人詩】

雨驟行人斷。云聚獨悲深。儻更逢歸雁。一一傳情心。﹝○古詩類苑九十五。《詩紀》九十四。﹞

李孝勝

【詠安仁得果詩】

潘嶽河邊返。情知擲果多。閉甍聽不見。無柰識車何。﹝○古詩類苑百二十四。《詩紀》九十四。﹞

談士云

【詠安仁得果詩】

月上河陽縣。來看洛陽花。擲果人相﹤門多﹥。非是故停車。﹝○古詩類苑百二十四。《詩紀》九十四。﹞

張騫

【詠躍魚應詔詩】

戢鱗隱繁藻。頒首承綠漪。何用遊溟澥。且躍天淵池。﹝○《類聚》九十六。《詩紀》九十四。﹞

明少遐

【詩】

燈花寒不結。﹝○酉陽雜俎十二。﹞

劉憺

【驚早露詩】

九畹凝芳葉。百艸瑩新珠。盈荷𨿽不潤。拂竹竟難枯。﹝○《初學記》二。文苑英華百五十六。《詩紀》九十四。﹞

賀文標

【詠春風詩】

排簾動輕幔。泛水拂垂楊。本持飄落蕊。翻送舞衣香。﹝○《類聚》一。文苑英華百五十六。《詩紀》九十四。﹞

蕭若靜

【石橋詩】

連延過絕澗。迢遞跨長津。已數逢仙客。兼曾度獦人。﹝○《類聚》九。《詩紀》九十四。﹞

蕭欣﹝《詩紀》云。見梁詞人麗句。﹞

﹝欣。安成王秀之孫。煬王機之子。蕭詧踐位。以欣襲機封。歷侍中﹑中書令﹑尙書僕射﹑尙書令。蕭巋之二十三年卒。有集三十卷。﹞

【還宅作詩】

時平有道泰。世詖交情離。寄言謝公叔。千載畱淸規。﹝○古詩類苑八十四。《詩紀》九十四。﹞

王金珠

【子夜四時歌】

〖古今樂錄曰﹕吳聲十曲。一曰子夜。二曰上柱。三曰鳳將雛。四曰上聲。五曰歡聞。六曰難聞變。七曰前溪。八曰阿子。九曰丁督護。十曰團扇郎。並梁所用曲。鳳將雛以上三曲。古有歌。今不傳。上聲以下七曲。內有包明月制舞前溪一曲。余並王金珠所制。〗

【春歌三首】

朱日光素水。黃華映白雪。折梅待佳人。共迎陽春月。﹝○玉臺新詠十作梁武帝。《樂府詩集》四十四。

《詩紀》九十四。﹞

階上香入懷。庭中花照眼。春心郁如此。情來不可限。﹝○同上﹞

吹漏不可停。斷弦當更續。俱作雙思引。共奏同心曲。﹝○《樂府詩集》四十四。《詩紀》九十四。﹞

【夏歌二首】

玉盤貯朱李。金杯盛白酒。本欲持自親。復恐不甘口。﹝○玉臺新詠十作梁武帝。《樂府詩集》四十四。《詩紀》九十四。﹞

垂簾倦類熱。捲幌乘淸陰。風吹合歡帳。直動相思琴。﹝○《樂府詩集》四十四。《詩紀》九十四。﹞

【秋歌二首】

疊素蘭房中。勞情桂杵側。朱顏潤紅粉。香汗光玉色。﹝○《樂府詩集》四十四。《詩紀》九十四。﹞

紫莖垂玉露。綠葉落金櫻。著錦如言重。衣羅始覺輕。﹝○同上﹞

【冬歌】

寒閨周黼帳。錦衣連理文。懷情入夜月。含笑出朝云。﹝○玉臺新詠十作梁武帝。《樂府詩集》四十四。《詩紀》九十四。﹞

【子夜變歌】

七彩紫金柱。九華白玉梁。但歌繞不去。含吐有餘香。﹝○玉臺新詠十作梁武帝秋歌。《樂府詩集》四十五。《詩紀》九十四。﹞

【上聲歌】

花色過桃杏。名稱重金瓊。名歌非下裏。含笑作上聲。﹝○玉臺新詠十作梁武帝。《樂府詩集》四十五。《詩紀》九十四。﹞

【歡聞歌】

艷艷金樓女。心如玉池蓮。持底報郎恩。俱期遊梵天。﹝○玉臺新詠十作梁武帝。《樂府詩集》四十五。《詩紀》九十四。﹞

【歡聞變歌】

南有相思木。合影復同心。遊女不可求。誰能識得音。﹝玉臺作息空陰。○玉臺新詠十作梁武帝歡聞歌。《樂府詩集》四十五。《詩紀》九十四。﹞

【阿子歌】

可憐雙飛鳧。飛集野田頭。饑食野田艸。渴飲淸河流。﹝○《樂府詩集》四十五。《詩紀》九十四。﹞

【丁督護歌】

黃河流無極。洛陽數千里。轗軻戎旅間。何由見歡子。﹝○玉臺新詠十作宋孝武帝。《樂府詩集》四十五。《詩紀》九十四。﹞

【團扇郎】

手中白團扇。淨如秋團月。淸風任動生。嬌聲任意發。﹝玉臺作嬌香承意發。○玉臺新詠十作梁武帝。《樂府詩集》四十五。《詩紀》九十四。○逯按。王金珠吳聲歌詞。有自作者。有攺用梁武帝乃至宋孝武帝所作者。玉臺取原作。故仍題梁武帝。樂府本之歌錄。故云王金珠。﹞

包明月

【前溪歌】

當曙與未曙。百鳥啼窗前。獨眠抱被嘆。憶我懷中儂。單情何時雙。﹝○《樂府詩集》四十五。《詩紀》九十四。﹞

王氏

﹝衛敬瑜妻。霸城王整姊。年十六而夫亡。父母舅姑欲嫁之。乃截耳爲誓。﹞

【連理詩】

〖南史曰﹕貞女亡婿。種樹百株。墓前柏樹。忽成連理。一年許還復分散。女乃爲《詩》曰﹕〗

墓前一株柏。連根復並枝。妾心能感木。頹城可足奇。﹝○南史張景仁傳。《詩紀》九十四。﹞

【孤燕詩】

〖南史曰﹕貞女所居。戶有燕巢。常雙飛來去。後忽孤飛。貞女感其偏棲。乃以縷系腳爲志。後歲此燕更來。猶帶前縷。女復爲《詩》曰﹕〗

昔年無偶去。今春猶獨歸。故人恩旣重。不忍復雙飛。﹝○南史張景仁傳。《禦覽》九百二十二。《太平廣記》二百七十。事類賦燕賦注。《詩紀》九十四。﹞

劉氏

﹝王淑英妻。劉繪女。﹞

【昭君怨】

一生竟何定。萬事良難保。丹靑失舊儀。匣玉成秋艸。相接辭關淚。至今猶未燥。漢使汝南還。殷勤爲人道。﹝○玉臺新詠八作和昭君怨。《類聚》三十作王昭君怨詩。文苑英華二百四。《樂府詩集》五十四。《詩紀》九十四。﹞

【暮寒詩】

梅花自爛熳。百舌早迎春。逾寒衣逾薄。未肯惜腰身。﹝○玉臺新詠十。《詩紀》九十四。﹞

【贈夫詩】

妝鉛點黛拂輕紅。鳴環動佩出房櫳。看梅復看柳。淚滿春衫中。﹝○玉臺新詠十作王淑英婦贈答。《詩紀》九十四。﹞

劉令嫻

﹝令嫻。徐悱妻。劉孝綽妹。稱劉三娘。悱爲晉安郡卒。喪還建鄴。令嫻爲祭文。辭甚淒愴。﹞

【和婕妤怨詩】

日落應門閉。愁思百端生。況復昭陽近。風傳歌吹聲。寵移終不恨。讒枉太無情。只言爭分理。非妒舞腰輕。﹝○玉臺新詠八。《類聚》三十。文苑英華二百四作昭君怨。《樂府詩集》四十三作班婕妤。《詩紀》九十四。﹞

【答唐娘七夕所穿鍼詩】

倡人助漢女。靚妝臨月華。連鍼學並蒂。縈縷作開花。孀閨絕綺羅。攬贈自傷嗟。𨿽言未相識。聞道出良家。曾停霍君騎。經過柳惠車。無由一共語。暫看日升霞。﹝○玉臺新詠六作徐悱。古今歲時雜詠二十五。《詩紀》九十四。﹞

【答外詩二首】

花庭麗景斜。蘭牖輕風度。落日更新妝。開簾對春樹。鳴鸝葉中舞。戲蝶花間騖。調琴本要歡。心愁不成趣。良會誠非遠。佳期今不遇。欲知幽怨多。春閨深且暮。﹝○玉臺新詠六。《類聚》十八作梁徐悱妻劉氏詩。《詩紀》九十四。﹞

東家挺奇麗。南國擅容輝。夜月方神女。朝霞諭洛妃。還看鏡中色。比艷似知非。摛詞徒妙好。連類頓乖違。智夫𨿽已麗。傾城未敢希。﹝○同上﹞

【聽百舌詩】

庭樹旦新晴。臨鏡出雕楹。風吹桃李气。過傳春鳥聲。淨寫山陽笛。全作洛濱笙。注意歡畱聽。誤令妝不成。﹝○《類聚》九十二。文苑英華三百二十九。《詩紀》九十四。﹞

【題甘蕉葉示人詩】

夕泣已非疏。夢啼太眞數。惟當夜枕知。過此無人覺。﹝○玉臺新詠十。《詩紀》九十四。﹞

【摘同心梔〖玉臺作支。〗子贈謝娘因附此詩】

兩葉𨿽爲贈。交情永未因。同心何處恨。梔子最關人。﹝○玉臺新詠十。《詩紀》九十四。﹞

【光宅寺詩】

長廊欣目送。廣殿悅逢迎。何當曲房裏。幽隱無人聲。﹝○玉臺新詠十。《詩紀》九十四。﹞

沈滿願

﹝滿願。徵西記室範靖妻。有集三卷。﹞

【王昭君嘆二首】

早信丹靑巧。重貨洛陽師。千金買蟬鬢。百萬寫蛾眉。﹝○玉臺新詠十。《類聚》三十作昭君嘆詩。文苑英華二百四作昭君怨。《樂府詩集》二十九作昭君嘆。《詩紀》九十四。﹞

今朝猶漢地。明旦入胡關。髙堂歌吹遠。遊子夢中還。﹝玉臺云。一本云情寄南云反。思逐北風還。文苑作髙堂歌吹少。遊子夢中還。注云。一作情寄南云返。思逐北風還。樂府云。一作髙堂歌吹少。遊子夢中還。○玉臺新詠十。文苑英華二百四。《樂府詩集》二十九。《詩紀》九十四。﹞

【挾琴歌】

逶迆起塵唱。宛轉繞梁聲。調弦可以進。蛾眉畫未成。﹝○《樂府詩集》六十三作當壚曲。《樂府詩集》八十六。《詩紀》九十四。﹞

【映水曲】

輕鬢學浮雲。雙蛾擬初月。水澄正落釵。萍開理垂發。﹝○玉臺新詠十。《樂府詩集》七十七。《詩紀》九十四。﹞

【登棲曲】

憑髙川陸近。望遠阡陌多。相思隔重嶺。相憶限長河。﹝○《樂府詩集》七十七。《詩紀》九十四。﹞

【越城曲】〖《詩紀》云。樂府無名。與登樓曲相次。〗

別怨淒歌響。離啼濕舞衣。願假烏棲曲。翻從南向飛。﹝○《樂府詩集》七十七佚作者名。次登樓曲後。《詩紀》九十四。﹞

【晨風行】

理楫令舟人。停艫息旅薄河津。念君劬勞冒風塵。臨路揮袂淚沾巾。飆流勁潤逝若飛。山髙帆急絕音徽。畱子句句獨言歸。中心A55A55將依誰。風彌葉落永難索。神往形返情錯漠。循帶易緩愁難卻。心之憂矣頗銷鑠。﹝○《樂府詩集》六十八。《詩紀》九十四。﹞

【彩毫怨】

葉下洞庭初。思君萬里餘。露農香被冷。月落錦屏虛。欲奏江南曲。貪封冀北書。書中無別意。帷帳久離居。﹝○四溟詩話四。﹞

【戲蕭娘詩】

明珠翠羽帳。金蒲綠綃帷。因風時暫舉。想象見芳姿。淸晨插步搖。向晚解羅衣。托意風流子。佳情詎可私。﹝○玉臺新詠五。《類聚》十八。《詩紀》九十四。﹞

【詠燈詩】

綺筵日已暮。羅帷月未歸。開花散鵠彩。含光出九微。風軒動丹焰。冰宇澹靑輝。不吝輕蛾繞。惟恐曉蠅飛。﹝○玉臺新詠五。《類聚》八十。《初學記》三十五。萬花谷續八作範靖婦詩。《詩紀》九十四。﹞

【詠五彩竹火籠詩】

可憐潤霜質。纖剖復毫分。織作回風苣。制爲縈綺文。含芳出珠被。耀彩接緗裙。徒嗟今麗飾。豈念昔淩雲。﹝○玉臺新詠五。《類聚》七十。《禦覽》七百十一。《詩紀》九十四。○《詩紀》云。剖出楚山筠。織成湘水紋。寒銷九微火。香傳百和薰。氤氳擁翠被。出入隨緗裙。徒悲今麗質。豈念昔淩雲。右見詩話補遺。與此小異。故並錄之。﹞

【詠步搖花詩】

珠華縈翡翠。實葉間金瓊。剪葆不似制。爲花如自生。低枝拂繡領。微步動瑤瑛。但令云髻插。蛾眉本易成。﹝《詩紀》云。律祖作諒非桃李節。彌令蜂蝶驚。○玉臺新詠五。《詩紀》九十四。又《類聚》七十引瓊﹑生﹑瓊三韻。《禦覽》七百十五作步搖花詩。引瓊﹑生﹑英三韻。○逯按。律祖末聯乃佚句而非異文。知玉臺亦爲節錄。應補入此二句。﹞

庾成師

【遠期篇】

憶別春花飛。已見秋葉稀。淚粉羞明鏡。愁帶減寬衣。得書言未反。夢見道應歸。坐使紅顏歇。獨掩靑樓扉。﹝○《類聚》四十二。《樂府詩集》十八。《詩紀》九十三。﹞

梁詩卷二十九

【雜歌謠辭】

【歌辭】

【荊州民爲始興王憺歌】

〖梁《書》曰﹕憺爲荊州刺史。厲精爲治。廣辟屯田。減省力役。曹無畱事。下無滯獄。天監六年。州大水。江溢堤壞。憺親率府將吏。冒雨賦丈尺築治之。雨甚水壯。眾皆恐。或請憺避焉。憺曰﹕王尊尙欲身塞河堤。我獨何心以免。邴州在南岸。數百家見水長驚走。登屋緣樹。憺募人救之。一口賞一萬。州民乃以免。又分遣行諸郡。遭水死者給棺槥。失田者與糧種。民爲之歌曰﹕〗

始興王。民之爹。赴人急。如水火。何時復來哺乳我。﹝○梁書始興忠武王傳。南史始興忠武王傳。《樂府詩集》八十六﹑《詩紀》九十七並作始興王歌。﹞

【北軍爲韋睿歌】

〖南史曰﹕梁臨川靜惠王宏爲揚州刺史。天監中。武帝詔宏都督諸軍侵魏。宏以帝之介弟。所領皆器甲精新。軍谷甚盛。北人以爲百數十年所未之有。軍次洛口。前軍克梁城。諸將欲乘勝深入。宏聞魏援近。畏懦不敢進。召諸將欲議旋師。呂僧珍曰﹕知難而退。不亦善乎。柳玭等不從。宏不敢違羣議。停軍不進。魏人知其不武。遺以巾幗。北軍乃歌云云。武謂韋睿也。〗

不畏蕭娘與呂姥。但畏合肥有韋武。﹝○南史梁臨川靜惠王宏傳。《樂府詩集》八十六﹑《詩紀》九十七並作北軍歌。﹞

【鄱陽民爲陸襄歌二首】

〖梁《書》曰﹕陸襄。吳郡人。大通七年。出爲鄱陽內史。先是郡民鮮於琛服食修道。大同元年。遂結其門徒。殺廣陵令王筠。有眾萬餘人。將出攻郡。襄先已帥民吏修城隍爲備禦。及賊至。連戰破之。生獲琛。餘眾逃散。時鄰郡豫章﹑安成等守宰。案治黨與。因求賄貨。皆不得其實。或有善人盡室罹禍。惟襄郡部枉直無濫。民作歌曰云云。又有彭﹑李二家。先因忿爭。遂相誣告。襄引入內室。不加責誚。但和言解諭之。二人感恩。深自咎悔。乃爲設酒食。令其盡歡。酒罷。同載而還。因相親厚。民又歌曰云云。〗

鮮於平後善惡分。民無枉賴陸君。﹝○梁書陸襄傳。南史陸襄傳。《樂府詩集》八十六﹑《詩紀》九十七並作鄱陽歌。﹞

陸君政。無怨家。斗旣罷。仇共車。﹝○同上﹞

【南豫州民爲夏侯兄弟歌】

〖梁《書》曰﹕夏侯夔爲豫州刺史。於蒼陵立堰。漑田千餘頃。境內賴之。夔兄亶。先居此任。兄弟並有恩惠。百姓歌之曰﹕〗

我之有州。賴彼夏侯。前兄後弟。布政優優。﹝○梁書夏侯亶傳。南史夏侯亶傳。《白帖》二十一。《禦覽》二百五十六。《樂府詩集》八十六作夏侯歌。《詩紀》九十七作夏侯歌。﹞

【梁武帝接民間爲蕭恪歌】

〖南史曰﹕南平王恪爲雍州刺史。年少。未閒庶務。委之羣下。百姓每通一辭。數處輸錢。方得聞徹。賓客有江仲舉﹑蔡薳﹑王臺卿﹑庾仲雍四人俱被接遇。並有蓄積。故人間歌曰云云。帝接之曰云云。尋以廬陵王代爲刺史。恪還奉見。武帝以人間語問之。恪大慚。不敢一言。〗

江千萬。蔡五百。王新車。庾大宅。主人憒憒不如客。﹝○南史南平王恪傳。《禦覽》二百五十四引三國典略。《樂府詩集》八十六作雍州歌。﹞

【謠辭】

【北方童謠】

〖南史曰﹕梁武帝時。魏降人王足陳計求堰淮水以灌壽陽。足引北方童謠云云。帝發淮陽戶丁及戰士二十萬築之。以康絢督其事。南起浮山。北抵巉石。堰成。長九里。髙二十丈。夾堤並樹杞柳。軍人安堵其上。魏軍竟潰而歸。水之所及。方數百里。魏壽陽城戍。稍徙頓八公山。〗

荊山爲上格。浮山爲下格。潼沱爲激溝。並灌鉅野澤。﹝○梁書康絢傳。南史康絢傳。《禦覽》七十三引梁典。《禦覽》三百二十一。《詩紀》九十七。﹞

【洛陽童謠】

〖南史曰﹕大通初。武帝遣飆勇將軍陳慶之送魏北海王元顥還北主魏。轉戰而前。連破魏軍。顥入洛陽宮。禦前殿。攺元大赦。於時上黨王元天穆來攻。慶之又大破之。慶之麾下悉著白袍。所向披靡。先是洛陽人歌云云。至是果驗。〗

名軍大將莫自牢。千兵萬馬避白袍。﹝○梁書陳慶之傳。南史陳慶之傳。《詩紀》九十七作洛陽歌。﹞

【梁武帝時謠】

〖南史曰﹕蕭範。梁武帝之從子也。爲都督﹑雍州刺史。撫循將士。盡得歡心。時論者謂範欲爲賊。又童謠云云。然卒無驗。〗

莫匆匆。且寬公。誰當作天子。艸覆車邊已。﹝○南史翻陽王範傳。《詩紀》九十七作雍州童謠。﹞

【昭明爲太子時謠】

〖南史曰﹕梁武帝天監元年十一月。立長子統爲皇太子。時民間有謠。按鹿子開者。反語爲來子哭也。後太子果薨。

是時長子歡爲徐州刺史。以嫡孫次應嗣位。而帝意在晉安王。猶豫未決。及立晉安王爲皇太子。而歡止封豫章郡王還任。謠言心徘徊者。未定也。城中諸少年逐歡歸去來者。復還徐方之象也。統卽昭明太子也。〗

鹿子開城門。城門鹿子開。當開復未開。使我心徘徊。城中諸少年。逐歡歸去來。﹝○南史昭明太子傳。﹞

【山陰民爲丘仲孚謠】

〖梁《書》曰﹕丘仲孚遷山陰令。居職甚有聲稱。百姓爲之謠曰云云。前世傅琰父子﹑沈憲﹑劉玄明相繼宰山陰。並有政績。言仲孚皆過之也。〗

二傅沈劉。不如一丘。﹝○梁書丘仲孚傳。《禦覽》二百六十七。《樂府詩集》八十七。﹞

【普通中童謠】

〖梁《書》曰﹕侯景旣據壽春。啟求錦萬匹。領軍朱異議送靑布以給之。景得布悉用爲袍衫。因尙靑色。普通中童謠曰云云。後景果乘白馬。兵皆靑衣。〗

靑絲白馬壽陽來。﹝○梁書侯景傳。又南史侯景傳﹑隋書五行志﹑《樂府詩集》八十九俱作大同中童謠。《禦覽》六百九十三﹑《詩紀》九十七作大同中童謠。﹞

【侯景時的脰烏童謠】

〖南史曰﹕侯景旣克建鄴。修飾臺城及朱雀宣陽等門。童謠曰﹕〗

的脰烏。拂朱雀。還與吳。﹝○南史侯景傳。《詩紀》九十七作景時童謠。﹞

【侯景卽位時童謠】

〖南史曰﹕又童謠曰云云。時都下王侯庶姓五等廟樹。咸見殘毀。惟文宣太后廟四周柏樹獨郁茂。及景篡。修南郊路。令伐此樹以立三橋。始斫南面十餘株。再宿悉枿生。便長數尺。時旣冬日。翠茂如春。賊惡之。使悉斫殺。識者以爲昔僵柳起於上林。乃表漢宣之興。今廟樹重靑。必彰陜西之瑞。又景牀東邊香鑪無故墮地。景呼東西南北皆謂爲廂。景曰﹕此東廂香鑪那忽下地。議者以爲湘東軍下之徵。〗

脫靑袍。著芒屩。荊州天子挺應著。﹝○南史侯景傳。《禦覽》六百九十八引梁書。《詩紀》九十七作侯景時童謠。﹞

【江陵童謠】

〖南史曰﹕侯景旣誅。傳首至江陵。元帝命梟於市三日。然後煮而漆之。以付武庫。先是江陵謠言云云。景首旣至。元帝付李季長宅。宅東卽苦竹町也。旣加鼎鑊。旣用市南水焉。〗

苦竹町。市南有好井。荊州軍。殺侯景。﹝○南史侯景傳。《詩紀》九十七。作江陵謠。﹞

【湘東王府中爲魚宏徐緄謠】

〖南史曰﹕緄爲湘東王鎭西諮議參軍。頗好聲色。侍妾數十。醉而閉門盡歌。有時載伎。肆意遊行。時襄陽魚弘亦以豪侈稱。於是府中謠曰云云。然其物玩次於弘也。〗

北路魚。南路徐。﹝○南史徐緄傳。﹞

【柳達摩引北方童謠】

〖南史曰﹕齊遣柳達摩領兵侵梁。陳霸先命侯安都敗之。達摩謂眾曰﹕頃在北。童謠云云。侯景服靑已倒於此。今吾徒衣黃。豈謠言驗邪。〗

石頭搗兩襠。搗靑復搗黃。﹝○南史陳武帝紀。《詩紀》九十七作北童謠。﹞

【梁時童謠】

〖南史曰﹕梁兵旣勝齊兵。於時以賞俘貿酒者。一人裁得一醉。先是童謠曰﹕〗

虜萬夫。入五湖。城南酒家使虜奴。﹝○南史陳武帝紀。《禦覽》三百二十三引三國典略。《詩紀》九十七童謠。﹞

【梁末童謠】

〖南史曰﹕梁末有童謠。及王僧辯滅。說者以爲僧辯本乘巴馬。以擊侯景。馬上郎。王字也。塵謂陳也。江東謂羖羊角爲皂莢。隋氏姓楊。楊。羊也。言陳終滅於隋也。〗

可憐巴馬子。一日行千里。不見馬上郎。但有黃塵起。黃塵污人衣。皂莢相料理。﹝○南史陳本紀贊。《樂府詩集》八十九。《詩紀》九十七。又《禦覽》九百六十引起﹑理二韻。﹞

【百姓爲蕭正徳父子謠】

〖南史曰﹕臨賀王正徳與侯景同逆。其後梁室傾覆旣由正徳。百姓至聞臨賀郡名亦不欲道。童謠云云。其惡之如此。〗

寧逢五虎入市。不欲見臨賀父子。﹝○南史臨川王宏傳附正徳傳。《樂府詩集》八十七﹑《詩紀》九十七並作梁童謠。﹞

【鳥山童謠】

〖梁陳故事曰﹕武帝時有童謠言云云。江左以鳥名山者悉鑿。按陳髙祖則長興雉山人也。〗

鳥山出天子。﹝○太平寰宇記九十四。﹞

【三餘童謠】

〖梁陳故事曰﹕梁武時有童謠云云。武帝於余幹﹑余杭﹑余姚爲禳厭之法。其時長興有餘幹山﹑余罌水﹑余魚裏。蓋陳髙祖長興三餘人也。〗

夫子之居在三餘。﹝○太平寰宇記九十四。﹞

【諺語】

【後人引梁世諺論史職】

〖隋《書》曰﹕自史官廢絕久矣。魏晉已來。其道逾替。南董之位。以祿貴遊。故梁世諺曰云云。〗

上車不落則著作。體中保如則祕書。﹝○《顏氏家訓》勉學篇。隋書經籍志。《禦覽》二百三十三引魏書。《樂府詩集》八十七引南史作宋時謠。﹞

【梁元帝引諺論占雨】

〖金樓子曰﹕余初至荊州。卜雨。時孟秋之月。陽亢日久。月旦𨿽雨。俄而便晴。有人云諺曰﹕〗

雨月額千里赤。﹝○金樓子自序。禦鑑七百二十八。﹞

【劉晝引諺】

〖劉子新論曰﹕有智而不能施。非智也。能施而不能應速者。亦非智也。諺曰云云。此之謂也。〗

力貴突。智貴卒。﹝○劉子新論貴速篇。﹞

【劉晝引古諺】

〖劉子新論曰﹕古諺曰﹕〗

深不絕涓泉。稚子浴其淵。髙不絕丘陵。跛羊遊其巓。﹝○風雅逸篇八。﹞

【任昉引南海俗諺】

〖述異記曰﹕凡珠有龍珠。龍所吐者。蛇所吐者。南海俗諺云云。言蛇珠賤也。〗

蛇珠千枚。不及玫瑰。﹝○述異記下。﹞

【任昉引越人諺】

〖述異記曰﹕越人諺云。〗

種千畝木奴。不如一龍珠。﹝○述異記下。﹞

【顏之推引江南諺論書法】

〖《顏氏家訓》曰﹕眞艸書亦微須畱意。江南諺云。〗

尺牘書疏。千裏面目。﹝○《顏氏家訓》雜藝篇。﹞

【時人爲張氏語】

〖梁《書》曰﹕張稷。吳郡人。與族兄充﹑融﹑捲等俱知名。時人稱曰﹕〗

充融捲稷。是爲四張。﹝○梁書張稷傳。﹞

【時人爲王謝子弟語】

〖梁《書》曰﹕王筠靜好學。與兄泰齊名。陳郡謝覽。覽弟舉。亦有重譽。時人爲之語曰云云。炬是泰。養卽筠。並小字也。〗

謝有覽舉。王有養炬。﹝○梁書王筠傳。﹞

【時人爲張融陸杲語】

〖梁《書》曰﹕陸杲。吳郡吳人。少好學。工書畫。舅張融有髙名。杲風韻舉動頗類於融。時稱之曰﹕〗

無對日下。惟舅與甥。﹝○梁書陸杲傳。﹞

【時人爲何子朗語】

〖梁《書》曰﹕何思澄。東海郯人。初思澄與宗人遜及子朗俱擅文名。時人語曰云云。子朗字世明。早有才思。時人語曰云云。〗

東海三何。子朗最多。﹝○梁書何思澄傳。《顏氏家訓》勉學篇。南史何思澄傳。《詩紀》九十七作三何歌。﹞

人中爽爽何子朗。﹝○梁書何思澄傳。南史何思澄傳。《詩紀》九十七作三何歌。﹞

【時人爲王志王彬語】

〖南史曰﹕王志善槁隸。當時以爲楷法。志弟揖。揖弟彬。好文章。習篆隸。與志齊名。時人爲之語曰﹕〗

三眞六艸。爲天下寶。﹝○南史王彬傳。《詩紀》九十七作王彬歌。﹞

【時人爲鮑正語】

〖南史曰﹕鮑正﹑鮑至並才藝知名。俱爲湘東王上佐。正好交遊。無日不適人。人爲之語曰﹕〗

無處不逢鳥噪。無處不逢鮑佐。﹝○南史鮑客卿傳。《詩紀》九十七作鮑佐謠。﹞

【巴東行人爲庾子輿語】

〖南史曰﹕庾域出守巴西。子子輿以蜀路險難。啟求侍從。以孝養獲許。父遷寧蜀。子輿亦相隨。及父卒。哀慟將絕者再。奉喪還鄕。秋水猶壯。巴東有淫預石。髙出二十許丈。及秋至。則才如見焉。次有瞿塘大灘。行旅忌之。部伍至此。石猶不見。子輿撫心長叫。其夜五更水忽退減。安流而下。及度。水復舊。行人爲之語曰﹕〗

淫預如襆本不通。瞿塘水退爲庾公。﹝○南史庾域傳。﹞

【時人爲玉瑩語】

〖南史曰﹕王瑩旣爲公。須開黃閣。宅前促。欲買南鄰宋侃半宅。侃懼見侵。貨得錢百萬。瑩乃回閣向東。〗

欲向南。錢可貪。遂向東。爲黃銅。﹝○南史王瑩傳。﹞

【省中爲賀琛語】

〖南史曰﹕賀琛仕梁爲散騎常侍。領尙書左丞。參禮儀事。每進見。武帝與語。常移晷刻。故省中語云云。琛容止閒雅。故時人呼之。〗

上殿不下有賀雅。﹝○梁書賀琛傳。南史賀琛傳。《禦覽》二百十三。又二百二十四引三國典略。《詩紀》九十七作有中語。﹞

【時人爲丁覘語】

〖《顏氏家訓》曰﹕梁孝元前在荊州。有丁覘者。洪亭民耳。頗善屬文。殊工艸隸。孝元書記一皆使典之。軍府輕賤。多未之重。恥令子弟。以爲楷法。時語云云。吾雅愛其手迹。常所寶持。〗

丁君十紙。不敵王褒數字。﹝○《顏氏家訓》慕賢篇。﹞

【都下爲禪師語】

〖梁《書》曰﹕有惠巖﹑惠議道人。並住東安寺。學行精整。爲道俗所所推。時斗場寺多禪師。都下爲之語曰﹕〗

斗場禪師窟。安東談議林。﹝○《禦覽》六百五十五。﹞

【任昉引古詩論魏武陵】

〖述異記曰﹕鄴中銅駞鄕。魏武帝陵下銅駞石。大各二。古《詩》云﹕〗

石犬不可吠。銅駞徒爾爲。﹝○述異記。﹞

【任昉引古詩論香泉】

〖述異記曰﹕吳故宮亦有香水溪。俗云西施浴處。至今馨香。古《詩》云﹕〗

安得香水泉。濯朗衣上塵。﹝○述異記。﹞

【相和歌辭】

【相和曲】

【陌上桑】

日出秦樓明。條垂露尙盈。蠶饑心自急。開奩妝不成。﹝○《樂府詩集》二十八。﹞

【淸商曲辭】

【西曲歌】

【攀楊枝】

〖古今樂錄曰﹕攀楊枝。倚歌也。攀楊枝。梁時作。〗

自從別君來。不復著綾羅。畫眉不注口。施朱當柰何。﹝○樂府詩四十九。《詩紀》四十二﹑九十七。﹞

【附】

【樂府詩】

〖述異記曰﹕吳王夫差立春宵宮。爲長夜之飲。造千石酒鐘。又作天池。池中造靑龍舟。日與西施爲水嬉。又有別館在句容。楸梧成林。樂府云云。是也。〗

梧宮秋。吳王愁。﹝○廣博物志三十六。《詩紀前集》三作吳夫差時童謠。﹞

【橫吹曲辭】

【梁鼓角橫吹曲】

〖橫吹曲。其始亦謂之鼓吹。馬上奏之。乃軍中之樂也。其後分爲二部。有簫笳者爲鼓吹。用之朝會道路。有鼓角者爲橫吹。用之軍中。馬上所奏者是也。《晉書》樂志曰﹕橫吹有鼓角。又有胡角。卽胡樂也。漢張騫入西域。傳其法於西京。惟得摩訶兜勒一曲。李延年因胡曲更造新聲二十八解。企諭本此歌。《唐書》樂志曰﹕北狄樂。其可知者鮮卑﹑吐谷渾﹑部落稽三國。皆馬上樂也。後魏樂府始有北歌。卽所謂眞人代歌是也。代都時。命掖庭宮女晨夕歌之。周隋世與西涼樂雜奏。今存者五十三章。其名可解者六章。慕容可汗﹑吐谷渾﹑部落稽﹑鉅鹿公主﹑白淨皇太子﹑企諭也。其不可解者。多可汗之辭。北虜之俗。呼主爲可汗。吐谷渾又慕容別種。知此歌是燕﹑魏之際鮮卑歌也。其辭虜音。竟不可曉。梁鼓吹又有大白淨皇太子﹑小白淨皇太子﹑企諭等曲。隋鼓吹有白淨皇太子曲。與北歌校之。其音皆異。又有半和﹑企諭﹑北惇。蓋曲之變也。〗

【企諭歌】〖四曲。企歌本北歌。〗

〖古今樂錄曰﹕企諭歌四曲。或云後又有二句。頭毛墮落魄。飛揚百艸頭。最後男兒可憐虫一曲。是苻融詩。本云深山解谷口。把骨無人收。與今傳者小異。〗

男兒欲作健。結伴不須多。鷂子經天飛。羣雀兩向波。

放馬大澤中。艸好馬著膘。牌子鐵裲襠。釒互鉾鸐尾條。

前行看後行。齊著鐵裲襠。前頭看後頭。齊著鐵釒互鉾。

男兒可憐虫。出門懷死憂。屍喪狹谷中。白骨無人收。﹝○《樂府詩集》二十五。《詩紀》九十六。﹞

【瑯琊王歌辭】〖八曲〗

〖古今樂錄曰﹕瑯琊王歌八曲。或云陰涼下又有二句云。盛冬十一月。就女覓凍漿。最後云。誰能騎此馬。惟有廣平公。按《晉書》載記。廣平公。姚弼興之子。泓之弟也。〗

新買五尺刀。懸著中梁柱。一日三摩娑。劇於十五女。

瑯琊復瑯琊。瑯琊大道王。陽春二三月。單衫繡裲襠。

東山看西水。水流盤石間。公死姥更嫁。孤兒甚可憐。

瑯琊復瑯琊。瑯琊大道王。鹿鳴思長章。愁人思故鄕。

長安十二門。光門最妍雅。渭水從壠來。浮游渭橋下。

瑯琊復瑯琊。女郎大道王。孟陽三四月。移鋪逐陰涼。

客行依主人。願得主人彊。猛虎依深山。願得松柏長。

懀馬髙纏鬃。遙知身是龍。誰能騎此馬。惟有廣平公。﹝○《樂府詩集》二十五。《詩紀》九十六。﹞

【鉅鹿公主歌辭】〖三曲〗

〖《唐書》樂志曰﹕梁有鉅鹿公主歌。似是姚萇時歌。其詞華音。與北歌不同。〗

官家出遊雷大鼓。細乘犢車開後戶。

車前女子年十五。手彈琵琶玉節舞。

鉅鹿公主殷照女。皇帝陛下萬幾主。﹝○《樂府詩集》二十五。《詩紀》九十六。﹞

【紫驑馬歌辭】〖六曲〗

〖古今樂錄曰﹕十五從軍徵以下是古詩。〗

燒火燒野田。野鴨飛上天。童男娶寡婦。壯女笑殺人。

髙髙山頭樹。風吹葉落去。一去數千里。何當還故處。

十五從軍徵。八十始得歸。道逢鄕里人。家中有阿誰。

遙看是君家。松柏冢累累。兔從狗竇入。雉從梁上飛。

中庭生旅谷。井上生旅葵。舂谷持作飰。采葵持作羹。

羹飰一時熟。不知飴阿誰。出門東向看。淚落沾我衣。﹝○《樂府詩集》二十五。《詩紀》九十六。﹞

【紫驑馬歌】

〖古今樂錄曰﹕與前曲不同。○《詩紀》云。郭茂倩以此爲梁曲。見簡文詩注。〗

獨柯不成樹。獨樹不成林。念郎錦裲襠。恆長不忘心。﹝○《樂府詩集》二十五。《詩紀》九十六。﹞

【黃淡思歌】〖四曲〗

〖古今樂錄曰﹕思音相思之思。按李延年造橫吹曲二十八解。有黃覃子。不知與此同否。〗

歸歸黃淡思。逐郎還去來。歸歸黃淡百。逐郎何處索。

心中不能言。腹作車輪旋。與郎相知時。但恐傍人聞。

江外何郁拂。龍洲廣州出。象牙作帆檣。綠絲作幃繂。

綠絲何葳蕤。逐郎歸去來。﹝此下疑脫兩句。○《樂府詩集》二十五。《詩紀》九十六。﹞

【地驅樂歌】〖四曲〗

〖古今樂錄曰﹕側側力力以下八句。是今歌有此曲。最後云不可與力。或云各有努力。〗

靑靑黃黃。雀石頹唐。槌殺野牛。押殺野羊。

驅羊入谷。自羊在前。老女不嫁。蹋地喚天。

側側力力。念君無極。枕郎左臂。隨郎轉側。

摩將郎須。看郎顏色。郎不念女。不可與力。﹝○《樂府詩集》二十五。《詩紀》九十六。﹞

【地驅樂歌】

〖古今樂錄曰﹕與前曲不同。〗

月明光光星欲墮。欲來不來早語我。﹝○《樂府詩集》二十五。《詩紀》九十六。﹞

【雀勞利歌辭】

雨雪霏霏雀勞利。長觜飽滿觜饑。﹝○《樂府詩集》二十五。《詩紀》九十六。﹞

【慕容垂歌辭三曲】

〖《晉書》載記曰﹕慕容本名。尋以讖記。乃去夬。以垂爲名。慕容雋僣號。封重爲吳王。徙鎭信都。太元八年。自稱燕王。〗

慕容攀墻視。吳軍無邊岸。我身分自當。枉殺墻外漢。

慕容愁憤憤。燒香作佛會。願作墻裏燕。髙飛出墻外。

慕容出墻望。吳軍無邊岸。咄我臣諸佐。此事可惋嘆。﹝○《樂府詩集》二十五。《詩紀》九十六。﹞

【隴頭流水歌】〖三曲〗

〖古今樂錄曰﹕樂府有此歌曲。解多於此。辛氏三秦記曰﹕隴渭西關。其陂九回。上有淸水。四注流下。俗歌云。〗

隴頭流水。流離西下。念吾一身。飄曠野。

西上隴阪。羊腸九回。山髙谷深。不覺腳酸。

手攀弱枝。足逾弱泥。﹝○《樂府詩集》二十五。《詩紀》九十六。﹞

【隴頭歌辭】〖三曲〗

隴頭流水。流離山下。念吾一身。飄然曠野。

朝發欣城。暮宿隴頭。寒不能語。舌捲入喉。

隴頭流水。鳴聲幽咽。遙望秦川。心腸斷絕。﹝○《樂府詩集》二十五。《詩紀》九十六。○逯按。此歌與上隴頭流水皆攺用古辭。﹞

【隔谷歌】〖二曲〗

〖古今樂錄曰﹕前云無辭。樂工有辭如此。〗

兄在城中弟在外。弓無弦。箭無栝。食糧乏盡若爲活。救我來。救我來。

兄爲俘虜受困辱。骨露力疲食不足。弟爲官吏馬食粟。何惜錢刀來我贖。﹝○《樂府詩集》二十五。《詩紀》九十六。﹞

【淳於王歌】〖二曲〗

肅肅河中育。育熟須含黃。獨坐空房中。思我百媚郎。

百媚在城中。千媚在中央。但使心相念。髙城何所妨。﹝○《樂府詩集》二十五。《詩紀》九十六。﹞

【東平劉生歌】

東平劉生安東子。樹木稀。屋裏無人看阿誰。﹝○《樂府詩集》二十五。《詩紀》九十六。﹞

【捉搦歌】〖四曲〗

粟谷難舂付石臼。獘衣難護付巧婦。男兒千凶飽人手。老女不嫁只生口。

誰家女子能行步。反著夾禪後裙露。天生男女共一處。願得兩个成翁嫗。

華陰山頭百丈井。下有流水徹骨冷。可憐女子能照影。不見其餘見斜領。

黃桑柘屐蒲子履。中央有絲兩頭系。小時憐母大憐婿。何不早嫁論家計。﹝○《樂府詩集》二十五。《詩紀》九十六。﹞

【折楊柳歌辭】〖五曲〗

上馬不捉鞭。反折楊柳枝。蹀座吹長笛。愁殺行客兒。

腹中愁不樂。願作郎馬鞭。出入擐郎臂。蹀座郎膝邊。

放馬兩泉澤。忘不著連羈。擔鞍逐馬走。何見得馬騎。

遙看孟津河。楊柳郁婆娑。我是虜家兒。不解漢兒歌。

健兒須快馬。快馬須健兒。必跋黃塵下。然後別雄雌。﹝○《樂府詩集》二十五。《詩紀》九十六。﹞

【折楊柳枝歌】〖四曲〗

上馬不捉鞭。反拗楊柳枝。下馬吹長笛。愁殺行客兒。

門前一株棗。歲歲不知老。阿婆不嫁女。那得孫兒抱。

敕敕何力力。女子臨窗織。不聞機杼聲。只聞女嘆息

問女何所思。問女何所憶。阿婆許嫁女。今年無消息。﹝○《樂府詩集》二十五。《詩紀》九十六。﹞

【幽州馬客吟歌辭】〖五曲〗

快馬常苦瘦。剿兒常苦貧。黃禾起羸馬。有錢始作人。

熒熒帳中燭。燭滅不久停。盛時不作樂。春花不重生。

南山自言髙。只與北山齊。女兒自言好。故入郎君懷。

郎著紫袴褶。女著彩夾裙。男女共燕遊。黃花生後園。

黃花郁金色。綠蛇銜珠丹。辭謝牀上女。還我十指環。﹝○《樂府詩集》二十五。《詩紀》九十六。﹞

【慕容家自魯企由谷歌】

郎在十重樓。女在九重閣。郎非黃鷂子。那得雲中雀。﹝○《樂府詩集》二十五。《詩紀》九十六。﹞

【髙陽樂人歌】〖二曲〗

〖古今樂錄曰﹕魏髙陽王樂人所作也。又有白鼻騧。蓋出於此。〗

可憐白鼻騧。相將入酒家。無錢但共飲。畫地作交賒。

何處﹤舌枼﹥觴來。兩頰色如火。自有桃花容。莫言人勸我。﹝○《樂府詩集》二十五。《詩紀》九十六。﹞

【木蘭詩二首】

〖《詩紀》云。古今樂錄曰﹕木蘭不知名。浙江西道觀察使兼禦史中丞韋元甫續附入。又云。古文苑作唐人木蘭詩。○逯按。十二轉勛制始於唐。建立明堂在武則天時。韋元甫乃唐代宗時人。古文苑以爲唐人作。良是。〗

喞喞何力力。木蘭當戶織。不聞機杼聲。惟聞女嘆息。問女何所思。問女何所憶。女亦無所思。女亦無所憶。昨夜見軍帖。可汗大點兵。軍書十二卷。捲捲有爺名。阿爺無大兒。木蘭無長兄。願爲市鞍馬。從此替爺徵。東市買駿馬。西市買鞍韉。南市買轡頭。北市買長鞭。朝辭爺娘去。暮宿黃河邊。不聞爺娘喚女聲。但聞黃河流水鳴濺濺。旦辭黃河去。暮宿黑山頭。不聞爺娘喚女聲。但聞燕山胡騎聲啾啾。萬里赴戎機。關山度若飛。朔气傳金柝。寒光照鐵衣。將軍百戰死。壯士十年歸。歸來見天子。天子坐明堂。策勛十二轉。賞賜百千彊。可汗問所欲。木蘭不用尙書郎。願駞千里足。送兒還故鄕。爺娘聞女來。出郭相扶將。阿姊聞妹來。當戶理紅妝。小弟聞姊來。磨刀霍霍向豬羊。開我東閣門。坐我西間牀。脫我戰時袍。著我舊時裳。當窗理雲鬢。對鏡帖花黃。出門看火伴。火伴始驚惶。同行十二年。不知木蘭是女郎。雄兔腳撲朔。雌兔眼迷離。兩兔傍地走。安能辧我是雄雌。﹝○古文苑四。文苑英華三百三十三。《樂府詩集》二十五。廣《文選》十二。《詩紀》九十六。又艸堂詩箋五前出塞注引一句。﹞

木蘭抱杼嗟。借問復爲誰。欲聞所慽慽。感激彊其顏。老父隸兵籍。气力日衰耗。豈足萬里行。有子復尙少。胡沙沒馬足。朔風裂人膚。老父舊羸病。何以彊自扶。木蘭代父去。秣馬備戎行。易卻紈綺裳。洗卻鉛粉妝。馳馬赴軍幕。慷慨攜幹將。朝屯雪山下。暮宿靑海傍。夜襲月支膚。更攜於闐羌。將軍得勝歸。士卒還故鄕。父母見木蘭。喜極成悲傷。木蘭能承父母顏。卻卸巾鞲理絲簧。昔爲烈士雄。今復嬌子容。親戚持酒賀。父母始知生女與男同。門前舊軍都。十年共崎嶇。本結兄弟交。死戰誓不渝。今也見木蘭。言聲𨿽是顏貌殊。驚愕不敢前。嘆重徒嘻吁。世有臣子心。能如木蘭節。忠孝兩不渝。千古之名焉可滅。﹝○《樂府詩集》二十五。廣《文選》十二。《詩紀》九十六。﹞

梁詩卷三十

【郊廟歌辭】

【梁雅樂歌六首】沈約

【皇雅】〖三曲。皇帝出入。〗

〖宋孝建起居注。奏永至。至是攺爲皇雅。取詩皇矣上帝。臨下有赫也。二郊﹑太廟同用。〗

帝徳實廣運。車書靡不賓。執瑁朝羣後。垂旒禦百神。八荒重譯至。萬國婉來親。

華蓋拂紫微。勾陳繞太一。容裔被緹組。參差羅罕畢。星回昭以爛。天行徐且謐。

淸蹕朝萬寓。端冕臨正陽。靑絇黃金繶。衮衣文繡裳。旣散華虫采。復流日月光。﹝○隋書音樂志。《樂府詩集》三。《詩紀》九十五。又《類聚》四十三作元會歌辭皇雅歌詩。引賓﹑神﹑一﹑畢﹑陽﹑裳六韻。﹞

【滌雅】〖一曲。牲出入。〗

〖宋元徽儀注奏引牲。至是攺爲滌雅。取禮記帝牛必在滌三月也。二郊﹑明堂﹑太廟同用。〗

將修盛禮。其儀孔熾。有腯斯牲。國門是置。不黎不﹤疒酉﹥。靡愆靡忌。呈肌獻體。永言昭事。俯休皇徳。仰綏靈志。百福具膺。嘉祥允洎。駿奔伊在。慶覃遐嗣。﹝○隋書音樂志。《樂府詩集》三。廣《文選》十一。《詩紀》九十五。﹞

【牷雅】〖一曲。薦毛血。〗

〖宋元徽三年儀注。奏嘉薦。至是攺爲牷雅。取春秋《左氏傳》﹑牲牷肥腯也。二郊﹑明堂。太廟同用。〗

反本興敬。復古昭誠。禮容宿設。祀事孔明。華俎待獻。崇碑麗牲。充哉繭握。肅矣簪纓。其膋旣啟。我豆旣盈。庖丁遊刃。葛盧驗聲。多祉攸集。景福來並。﹝○隋書音樂志。《樂府詩集》三。廣《文選》十一。《詩紀》九十五。﹞

【諴雅】〖三曲。降神及迎送。〗

〖宋元徽儀注。奏昭夏。至是攺爲諴雅。取尙書至諴感神也。〗

懷忽慌。瞻浩蕩。盡誠潔。致虔想。出杳冥。降無象。皇情肅。具僚仰。人禮盛。神途敞。亻愛明靈。申敬享。感蒼極。洞玄象。﹝隋志﹑樂府作壤。○南郊降神用。﹞

地徳溥。昆丘峻。揚羽翟。鼓應A57。出尊祗。誠信。招海瀆。羅嶽鎭。惟福祉。咸昭晉。我有明徳。馨非稷黍。牲玉孔備。嘉薦惟旅。金懸宿設。和樂具舉。禮達幽明。敬行尊俎。鐘鼓云送。遐福是與。﹝南交郊﹑明堂﹑太廟送神同用。○隋書音樂志。《樂府詩集》三。廣《文選》十一。《詩紀》十五。﹞

【獻雅】〖一曲。皇帝飲福酒。〗

〖宋元徽儀注奏嘉祚。梁初攺爲永祚。至是攺爲獻雅。取禮記祭統屍飲五。君洗玉爵獻卿。今之飲福酒。亦古獻爵之義也。北郊﹑明堂﹑太廟同用。〗

神宮肅肅。天儀穆穆。禮獻旣同。膺玆釐福。我有馨明。無愧史祝。﹝○隋志音樂志。《樂府詩集》三。《詩紀》九十五。﹞

【禋雅】〖二曲。就燎位。〗

〖宋元徽儀注奏昭遠。就埋位。齊永明儀注奏隸幽。至是燎埋俱奏禋雅。取《周禮》太宗伯以禋祀。祀昊天上帝也。〗

紫宮昭煥。太乙微玄。降臨下土。尊髙上天。載陳珪幣。式備牲牷。云箛淸引。栒虡髙懸。俯昭象物。仰致髙煙。肅彼靈祉。咸達皇虔。

盛樂斯舉。協徵調宮。靈饗慶洽。祉積化融。八變有序。三獻已終。坎牲瘞玉。酬徳報功。振垂成呂。投壤生風。道無虛致。事由感通。於皇盛烈。比祚華嵩。﹝就埋用。○隋書音樂志。《樂府詩集》三。《文選》補遺三十四。《詩紀》九十五。﹞

【梁南郊登歌詩二首】

暾旣明。禮告成。惟聖祖。主上靈。爵已獻。罍又盈。息羽龠。展歌聲。亻愛如在。結皇情。﹝○隋書音樂志。《樂府詩集》三。《詩紀》九十五。﹞

禮容盛。尊俎列。玄酒陳。陶匏設。獻淸酒。致虔潔。王旣升。樂已闋。降蒼昊。垂芳烈。﹝○同上﹞

【梁北郊登歌二首】

方壇旣塪。地只已出。盛典弗愆。羣望咸秩。乃升乃獻。敬成禮卒。靈降無兆。神饗載謐。允矣嘉祚。其升如日。﹝○隋書音樂志。《樂府詩集》三。《詩紀》九十五。﹞

至哉坤元。實惟厚載。躬玆奠饗。誠交顯晦。或升或降。搖珠動佩。徳表成物。慶流皇代。純蝦不諐。祺福是賚。﹝○同上﹞

【梁明堂登歌五首】

【歌靑帝辭】

帝居在震。龍徳司春。開元布澤。含和尙仁。羣居旣散。歲云陽止。飭農分地。民粒惟始。雕梁繡栱。丹楹玉墀。靈威以降。百福來綏。﹝○隋書音樂志。《樂府詩集》三。《詩紀》九十五。﹞

【歌赤帝辭】

炎光在離。火爲威徳。執禮昭訓。持衡受則。靡艸旣凋。溫風以至。嘉薦惟旅。時羞孔備。齊緹在堂。笙鏞在下。匪惟七百。無絕終始。﹝○同上﹞

【歌黃帝辭】

郁彼中壇。含靈闡化。回環气象。輪無輟駕。布徳焉在。四序將收。音宮數五。飯稷驂驑。宅屏居中。旁臨外宇。升爲帝尊。降爲神主。﹝○同上﹞

【歌白帝辭】

神在秋方。帝居西皓。允玆金徳。裁成萬寶。鴻來雀化。參見火斜。幕無玄鳥。菊有黃華。載列笙磬。式陳彜俎。靈罔常懷。惟徳是與。﹝○同上﹞

【歌黑帝辭】

徳盛乎水。玄冥紀節。陰降陽騰。气凝象閟。司智蒞坎。駕鐵衣玄。祈寒拆地。

晷度回天。悠悠四海。駿奔奉職。祚我無疆。永隆民﹝隋志﹑樂府作人。﹞極。﹝○同上﹞

【粱宗廟歌七首】

功髙禮洽。徳尊樂備。三獻具舉。百司在位。誠敬罔愆。幽明同致。茫茫億兆。無思不遂。蓋之如天。容之如地。﹝○隋書音樂志。《樂府詩集》九。廣《文選》十一。《詩紀》九十五。﹞

殷兆玉筐。周始邠王。於赫文祖。基我大梁。肇土七十。奄有四方。帝軒百祀。人思未忘。永言聖烈。祚我無疆。﹝○同上﹞

有夏多罪。殷人塗炭。四海倒懸。十室思亂。自天命我。殲凶殄難。旣躍乃飛。言登天漢。爰享爰格。﹝隋志作祀。樂府同。﹞福祿攸贊。﹝○同上﹞

犧象旣飾。罍俎斯具。我郁載馨。黃流乃注。峨峨卿士。駿奔是務。佩上鳴階。纓還拂樹。悠悠億兆。天臨日煦。﹝○同上﹞

猗與至徳。光被黔首。鑄鎔蒼昊。甄陶區有。恪﹝隋志﹑樂府作肅。《詩紀》云。一作肅。﹞恭三獻。對揚萬壽。比屋可封。含生無咎。匪徒七百。天長地久。﹝○同上﹞

有命自天。於皇后帝。悠悠四海。莫不來祭。繁祉具膺。八神聳衛。福至有兆。慶來無際。播此余休。於彼荒裔。﹝○同上﹞

祀典昭潔。我禮莫違。八簋充室。六龍解騑。神宮肅肅。靈寢微微。嘉薦旣饗。景福攸歸。至徳光被。洪祚載輝。﹝○同上﹞

【梁小廟樂歌二首】〖樂府無作者名氏。〗

〖隋書樂志曰﹕梁又有小廟。太祖太夫人廟也。非嫡。故別立廟。皇帝每祭太廟訖。詣小廟。亦以一太牢。如太廟禮。〗

【舞歌】

閟宮肅肅。淸廟濟濟。於穆夫人。固天攸啟。祚我梁徳。膺斯盛禮。文達向。重檐丹陛。飾我俎彜。潔我粢盛。躬事奠饗。推尊盡敬。悠悠萬國。具承玆慶。大孝追遠。兆庶攸詠。﹝○隋書音樂志。《樂府詩集》九。《詩紀》九十五。﹞

【登歌】

光流者遠。禮貴彌申。嘉饗云備。盛典必陳。追養自本。立愛惟親。皇情乃慕。帝服來尊。駕齊六轡。旗耀三辰。感玆霜露。事彼冬春。以斯孝徳。永被烝民。﹝○同上﹞

【燕射歌辭】

【梁三朝雅樂歌六首】

〖隋書光志曰﹕梁初。郊禋宗廟及三朝之樂。並用宋齊元徽﹑永明儀注。惟攺嘉祚爲永祚。又去永至之樂。及武帝定國。並以雅爲稱。取詩序云。言天下之事。形四方之風。謂之雅。雅者。正也。止於十二。則天數也。乃去階步之樂。增撤食之雅焉。其詞並沈約所制。○《詩紀》云。按雅樂歌有郊廟﹑燕射通用者。不獨用於三朝而已。詳見後注。〗

【俊雅】〖三曲〗

〖隋書樂志曰﹕眾官出入。宋元徽三年儀注奏肅咸樂。齊及梁初亦同。至是攺爲俊雅。取禮記司徒論選士之秀者而升之學曰俊士也。二郊﹑太廟﹑明堂。三朝同用焉。〗

設官分職。髦俊攸俟。髦俊伊何。貴徳尙齒。唐乂咸事。周寧多士。區區衛國。猶賴君子。漢之得人。帝猷乃理。

開我八襲。辟我九重。珩佩流響。纓紱有容。衮衣前邁。列辟雲從。義兼東序。事美西雍。分階等肅。異列齊恭。

重列北上。分庭異陛。百司揚職。九賓相禮。齊宋舅甥。魯衛兄弟。思皇藹藹。羣龍濟濟。我有嘉賓。實惟愷悌。﹝○隋書音樂志。《樂府詩集》十四。《詩紀》九十五。﹞

【胤雅】〖一曲。皇太子出入。奏胤雅。取詩君子萬年。永錫祚胤也。三朝用之。〗

自昔殷代。哲王疊有。降及周成。惟器是守。上天乃眷。大梁旣受。灼灼重明。仰承元首。體乾作貳。命服斯九。置保置師。居前居後。前星比耀。克隆萬壽。﹝○隋書音樂志。《樂府詩集》十四。又《類聚》四十三引有﹑守﹑受﹑首四韻。﹞

【寅雅】〖一曲。王公出入。奏寅雅。取尙書周官貳公弘化。寅亮天地也。三朝用之。〗

禮莫違。樂具舉。延藩辟。朝帝所。執桓蒲。列齊莒。垂衮毳。紛容與。升有儀。降有序。齊簪紱。忘笑語。始矜嚴。終酣醑。﹝○隋書音樂志。《樂府詩集》十四。《詩紀》九十五。﹞

【介雅】〖三曲。上壽酒。奏介雅。取詩君子萬年。介爾景福也。三朝用之。〗

百福四象初。萬壽三元始。拜獻惟衮職。同心協卿士。北極永無窮。南山可足擬。

壽隨百禮洽。慶與三朝升。惟皇集繁祉。景福互相仍。申錫永無遺。穰簡必來應。

百味旣含馨。六飲莫能尙。玉罍信湛湛。金卮頗搖漾。敬舉發天和。祥祉流嘉貺。﹝○隋書音樂志。《樂府詩集》十四。

《詩紀》九十五。又《類聚》四十三作分雅。引第一曲。﹞

【需雅】〖八曲。食舉。奏需雅。取《易》曰云上於天。需。君子以飲食宴樂也。三朝用之。〗

實體平心待和味。庶羞百品多爲貴。或鼎或鼒宣九沸。楚桂胡鹽芼芳卉。加籩列俎凋且蔚。

五味九變兼六和。令芳甘旨庶且多。三危之露九期禾。圓案方丈粲星羅。皇舉斯樂同山河。

九州上腴非一族。玄芝碧樹壽華木。終朝采之不盈掬。用拂鮏羴和九谷。旣甘且飫致遐福。

人欲所大味爲先。興和盡敬咸在旃。碧鱗朱尾獻嘉鮮。紅毛綠翼墜輕翾。臣拜稽首萬斯年。

擊鐘以俟惟大國。況乃禦天流至徳。侑食斯舉揚盛則。其禮不愆儀不忒。風猷所被深且塞。

膳夫奉職獻芳滋。不麛不夭咸以時。調甘適苦別澠淄。其徳不爽受福釐。於焉逸豫永無期。

備味斯饗惟至聖。鹹降人神禮爲盛。或風或雅流歌詠。負鼎言歸啟殷命。悠悠四海同玆慶。

道我六穗羅八珍。洪鼎自爨匪勞薪。荊包海物必來陳。滑甘滫氵髓味和神。以斯至徳被無垠。﹝○隋書音樂志。《樂府詩集》十四。《詩紀》九十五。﹞

【雍雅】〖三曲。徹饌。奏雍雅。取禮記大饗客。出以雍徹也。三朝用之。〗

明明在上。其儀有序。終事靡愆。收鉶撤俎。乃升乃降。和樂備舉。天徳莫違。人謀是與。敬行禮達。玆焉燕語。

我餕惟阜。我肴孔庶。嘉味旣充。食旨斯飫。屬厭無爽。沖和在禦。擊壤齊歡。懷生等豫。烝庶乃粒。實由仁恕。

百司警列。皇在在陛。旣飫且醑。卒食成禮。其容穆穆。其儀濟濟。凡百庶僚。莫不愷悌。奄有萬國。抑由天啟。﹝○隋書音樂志。《樂府詩集》十四。《詩紀》九十五。﹞

【梁三朝雅樂歌六首】

〖隋書樂志曰﹕普通中。薦疏之後。攺諸雅歌。敕蕭子云制辭。旣無牲牢。遂省滌雅﹑牷雅云。南史曰﹕梁初。郊廟未革。牲牷樂辭。皆沈約撰。至是承用。子云啟宜攺之。敕答曰﹕此是主者守株。宜急攺也。仍使子云撰定。敕曰﹕郊廟歌辭應須典誥大語。不得雜用子史文章淺言。而沈約所撰亦多舛謬。子云作成。敕並施用。○《詩紀》云。按梁雅樂歌十三首。樂府分郊廟﹑射燕二處載之。此六首三朝所用。郊廟尙闕四首。樂府失載。〗

【俊雅】〖三曲〗

惟王建國。辧方正位。於赫有梁。向明而治。知人則哲。聰明文思。思皇多士。俊乂咸事。弗惟其官。惟人乃備。

訓迪庶工。位以徳序。恭已而治。垂旒當寧。或以言揚。或以事舉。春朝秋覲。圭幣惟旅。翼翼丰郇。峨峨齊楚。

客入金奏。賓至縣興。威儀有則。是降是升。百辟卿士。元首是承。左右秩秩。終敬且矜。彜倫攸序。王猷以凝。﹝○《樂府詩集》十四。《詩紀》九十五。﹞

【胤雅】

天下爲家。大梁受命。眷求一徳。惟烈無競。儀刑哲王。元良誕慶。灼灼明兩。作離承聖。英華外發。溫文成性。立師立保。左右惟政。休有烈光。前星比盛。﹝○《樂府詩集》十四。《詩紀》九十五。﹞

【寅雅】

車同軌。行同倫。來萬國。相九賓。延羣後。朝藎臣。禮時行。樂日新。摐夷則。奏雅寅。衮衣曜。玉帛陳。儀抑抑。皇恂恂。﹝○《樂府詩集》十四。《詩紀》九十五。﹞

【介雅】〖三曲〗

明君創洪業。大同登頌聲。開元洽百禮。來儀奏九成。申錫南山祚。赫赫復明明。

三朝禮樂和。百福隨春酒。玉樽湛而獻。聰明作元後。安樂享延年。無疆臣拜手。

四气新元旦。萬壽初今朝。趨拜齊衮玉。鐘石變簫韶。日升等皇運。洪基邈日遙。﹝○《樂府詩集》十四。《詩紀》九十五。﹞

【需雅】〖八曲〗

農用八政食爲元。播時百谷民所天。禘嘗郊社盡潔虔。燕饗饋食禮節宣。九功惟序登頌弦。

感物而動物靡遂。大羹不和有遺味。非極口腹而行气。節之民心殺攸貴。寧爲禮本饔與餼。

始諸飲食物之初。設卦觀象受以需。烝民乃粒有牲芻。自衛反魯刪詩書。弋不射宿殺已祛。

在昔哲王觀民志。庶羞百品因時備。爲善不同同歸治。蔬膳菲食化始至。率物以躬行尊位。

雅有洄酌風采蘋。蘊藻之菜非八珍。澗溪沼沚貴先民。明信之徳感人神。譬諸禴祭在西鄰。

行葦之微猶勿踐。寧惟血气無身剪。聖人之心微而顯。千里之應出言善。況遂豚魚革前典。

春酸夏苦冬有宜。筐莒釒奇釜備糗酏。逡巡揖讓詔司儀。卑髙制節明等差。君臣之序正在斯。﹝○同上﹞

日月光華風四塞。規饗有序儀不忒。匪天私梁乃佑徳。光被四表自南北。長世綴旒爲下國。﹝○《樂府詩集》十四。《詩紀》九十五。﹞

【雍雅】〖三曲〗

穆穆天子。時惟聖敬。濟濟羣公。恭爲徳柄。爲撤有典。膳夫是命。禮行禘嘗。義光朝聘神饗其徳。

民洽其慶。

尙有和羹。旣戒且平。亦有其餕。亦惟克明。其餕惟旅。其酳惟成。百禮斯洽。三宥已行。明哉元首。遹駿其聲。

戒食有章。卒食惟序。庭鳴金奏。凱收籩莒。客出以雍。撤以振羽。離磬乃作。和鐘備舉。濟濟威儀。喤々簨虡。﹝○《樂府詩集》十四。《詩紀》九十五。﹞

【相和歌辭】

【五音曲五首】

〖隋書樂志曰﹕梁有相和五引。三朝第一奏之。陳氏因焉。隋文帝開皇中。攺五引爲五音。惟迎气於五郊降神奏之。月令所謂孟春其音角也。《唐書》樂志曰﹕五郊迎气。各以月律而奏其音。蓋因隋舊制云。〗

【角引】

萌生觸發。歲在春。咸池始奏。徳尙仁。﹛沾心﹜﹛滯心﹜以息。和且均。﹝○隋書音樂志。《樂府詩集》二十六。《詩紀》九十五。﹞

【徵引】

執衡司事。宅離方。滔滔夏日。火徳昌。八音備舉。樂無疆。﹝○同上﹞

【宮引】

八音資始。君五聲。興此和樂。感百精。優遊律呂。被咸英。﹝○同上﹞

【商引】

司秋紀兌。奏西音。激揚鐘石。和瑟琴。風流福被。樂愔愔。﹝○同上﹞

【羽引】

玄英紀運。冬冰折。物爲音本。和且悅。窮髙測深。長無絕。﹝○同上﹞

【相和六引】〖五曲〗蕭子云

〖隋書樂志曰﹕普通中。敕蕭子云攺諸歌辭爲相和引。則依五音宮商角徵羽爲第次。非隨月次也。〗

【宮引】

宅中爲君。聲之始。气和而應。律生子。四宮旣作。陰陽理。﹝○《樂府詩集》二十六。《詩紀》九十五。﹞

【商引】

君臣數九。發涼風。三弦夷則。白藏通。克諧候管。和六同。﹝○同上﹞

【角引】

蟄虫始振。音在斯。五聲六律。旋相爲。韶繼夏心。備咸池。﹝○同上﹞

【徵引】

朱明在離。日長至。候气而動。徵爲事。六樂成文。從之備。﹝○同上﹞

【羽引】

其音爲物。登玄英。制畱循短。位濁淸。惟皇創則。和且平。﹝○同上﹞

【鼓吹曲辭】

【梁鼓吹曲十二首】沈約

〖隋書樂志曰﹕鼓吹宋﹑齊並用漢曲。又充庭用十六曲。梁髙祖乃去四曲。畱其十二。合日時也。更制新歌。以述功徳。〗

【木紀謝】

〖隋書樂志曰﹕漢第一曲朱鷺。攺爲木紀謝。言齊謝梁升也。〗

木紀謝。火運昌。炳南陸。耀炎光。民去癸。鼎歸梁。鮫魚出。慶雲翔。韊五帝。軼三王。徳無外。化溥將。仁蕩蕩。義湯湯。浸金石。達昊蒼。橫四海。被八荒。舞干戚。垂衣裳。對天眷。坐嚴廊。胤有錫。祚無疆。風教遠。禮容盛。感人神。宣舞詠。降繁祉。延嘉慶。﹝○《樂府詩集》二十。《詩紀》九十五。又《類聚》四十二引昌﹑梁﹑王﹑荒四韻。廣《文選》十二引昌﹑梁﹑翔﹑將﹑湯﹑蒼﹑荒﹑裳﹑廊﹑疆﹑盛﹑詠﹑慶十三韻。﹞

【賢首山】

〖漢第二曲思悲翁。攺爲賢首山。言武帝破魏軍於司部。肇王迹也。〗

賢首山。險而峻。乘峴憑臨胡陣。騁奇謀。奮卒徒。斷白馬。塞飛狐。殪日逐。殲骨都。刃谷蠡。馘林胡。艸旣潤。原亦塗。輪無反。幕有烏。掃殘孽。震戎逋。揚凱奏。展歡酺。詠枤杜。旋京吳。﹝○《樂府詩集》二十。廣《文選》十二作峴首山。《詩紀》九十六。又《類聚》四十二引峻﹑陣﹑徒﹑狐四韻。﹞

【桐柏山】

〖漢第三曲艾如張。攺爲桐柏山。言武帝牧司。王業彌章也。〗

桐柏山。淮之首。肇基帝迹。遂光區有。大震邊關。殪獯醜。農旣勸。民惟阜。穗充庭。稼盈畝。迨嘉辰。﹛藨豕﹜芳糗。納寒場。爲春酒。昭景福。介眉壽。天斯長。地斯久。化無極。功無朽。﹝○《樂府詩集》二十。廣《文選》十二。《詩紀》九十五。又《類聚》四十二引首﹑有﹑醜﹑阜四韻。﹞

【道亡】

〖漢第四曲上之回。攺爲道亡。言東昏喪道。義師起樊鄧也。〗

道亡數極歸永元。悠悠兆庶盡含冤。沈河莫極皆無安。赴海誰授矯龍翰。自樊漢仙波流水淸且瀾。救此倒懸拯塗炭。誓師劉旅赫靈斷。率玆八百驅十亂。登我聖明去多難。長夜杳冥忽云旦。﹝○《樂府詩集》二十。《詩紀》九十五。又《類聚》四十二引元﹑冤﹑漢﹑亂﹑難五韻。﹞

【忱】〖《類聚》作抗。〗威

〖漢第五曲擁離。攺爲忱威。言破加湖。元勛建也。〗

忱威授律命蒼兕。言薄加湖灌秋水。回瀾瀄汨泛增雉。爭河投岸掬盈指。犯刃嬰戈洞流矢。資此威烈齊文軌。﹝○《樂府詩集》二十。《詩紀》九十五。又《類聚》四十二引光﹑水﹑軌三韻。﹞

【漢東流】

〖漢第六曲戰城南。攺爲漢東流。言義師克魯山城也。〗

漢東流。江之汭。逆徒蜂聚。旌旗紛蔽。仰震威靈。乘髙騁銳。至仁解网。窮鳥入懷。因此龍躍。言登泰階。﹝○《類聚》四十二。《樂府詩集》二十。廣《文選》十二。《詩紀》九十五。﹞

【鶴樓峻】

〖漢第七曲巫山髙攺爲鶴樓峻。言平郢城。兵威無敵也。〗

鶴樓峻。連翠微。因嚴設險池永歸。唇亡齒懼。薄言震。耀靈威。凶眾稽顙。天不能違。金湯無所用。功烈長巍巍。﹝○《樂府詩集》二十。《詩紀》九十五。又《類聚》四聲下二引微﹑威﹑微三韻。﹞

【昏主恣淫慝】

〖漢第八曲上陵攺爲昏主恣淫慝。言東昏政亂。武帝起義。平九江﹑姑熟。大破朱雀。伐罪弔民也。〗

昏主恣淫慝。皆曰自昌盛。上仁矜億兆。誓師爲請命。旣齊丹浦戰。又符甲子辰。龕難伐有罪。伐罪弔斯民。悠悠億萬姓。於此睹陽春。﹝○《樂府詩集》二十。《詩紀》九十五。又《類聚》四十二引盛﹑命﹑辰﹑春四韻。﹞

【石首局】

〖漢第九曲將進酒。攺爲石首局。言義師平京城。仍廢昏定大事也。〗

石首局。北墉墐。新堞嚴。東壘峻。共表裏。遙相鎭。矢未飛。鼓方振。競銜璧。並輿櫬。酒池擾。象廊震。同伐謀。兼善陳。辟應和。掃煨燼。剪庶惡。靡余胤。﹝○《樂府詩集》二十。《詩紀》九十五。又《類聚》四十二引墐﹑峻﹑振﹑櫬﹑胤五韻。﹞

【期運集】

〖漢第十曲有所思攺爲期運集。言武帝膺籙受禪。徳盛化遠也。〗

期運集。惟皇膺寶符。龍躍淸漢渚。鳳起方城隅。謳歌共適夏。獄訟兩違朱。二儀啟嘉祚。千載猶旦暮。舞蹈流帝功。金玉昭王度。﹝○《類聚》四十二。《樂府詩集》二十。《詩紀》九十五。﹞

【於穆】

〖漢第十一曲芳樹攺爲於穆。言大梁闡運。君臣和樂。休祚方遠也。〗

於穆君臣。君臣和以肅。關王道。定天保。樂均靈囿。宴同在鎬。前庭懸鼓鐘。左右列笙鏞。纓佩俯仰。有則修禮容。翔振鷺。騁羣龍。隆周何足擬。遠與唐比蹤。﹝○《樂府詩集》二十。《詩紀》九十五。又《類聚》四十二引肅﹑保﹑鎬﹑鏞﹑容五韻。﹞

【惟大梁】

〖漢第十二曲上邪攺爲惟大梁。言梁徳廣運。仁化洽也。〗

惟大梁。開運。受籙。膺圖。君八極。冠帶被五都。四海並和會。排闕款塞無異塗。﹝○《樂府詩集》二十。《詩紀》九十五。又《類聚》四十二引圖﹑都二韻。﹞

【淸商曲辭】

張率﹝樂府作無名氏。《詩紀》同。今從古樂苑。﹞

【梁雅樂歌五首】

〖古今錄樂曰﹕梁有雅樂歌五曲。一名應王受圖曲。二曰臣道曲。三曰積惡篇。四曰積善篇。五曰宴酒篇。三朝樂第十五奏之。〗

【應王受圖曲】

應王受圖。荷天革命。樂曰功成。禮云治定。恩弘庇臣。念昭率性。乃眷三才。以宣八政。愧無則哲。臨淵自鏡。或戒面從。永隆福慶。﹝○《樂府詩集》五十一。《詩紀》九十七。﹞

【臣道曲】

孝義相化。禮讓爲風。當官無媚。嗣民必公。謙謙君子。謇謇匪躬。諒而不訐。和而不同。誡之誡之。去驕思衝。弘玆大雅。是曰至忠。﹝○同上﹞

【積惡篇】

積惡在人。猶酖處腹。酖成形亡。惡積身覆。殷辛再離。溫舒五族。責必及嗣。財豈潤屋。斯川旣往。逝命不復。鏡玆餘殃。幸修多福。﹝○同上﹞

【積善篇】

惟徳是輔。皇天無親。抱獄歸舜。捨財去邠。豚魚懷信。行葦畱仁。先世有作。餘慶方因。鳴玉承家。錫珪於民。連城非重。積善爲珍。﹝○同上﹞

【宴酒篇】

記稱成禮。詩詠飽徳。卜晝有典。厭夜不忒。彜酒作民。樂飲虧則。腐腹遺喪。濡首亡國。哲彼六馬。去玆三惑。占言孔昭。以求溫克。﹝○同上﹞

【舞曲歌辭】

【梁大壯大觀舞歌二首】沈約

〖隋書樂志曰﹕梁初猶用凱容宣烈之舞。武帝定樂。以武舞爲大壯舞。文舞爲大觀舞。又曰﹕大壯舞奏夷則。大觀舞奏姑洗。取其月望也。二郊﹑明堂﹑太廟。三朝同用。古今樂錄曰﹕梁攺宣烈爲大壯。卽周武舞也。攺凱容爲大觀。卽舜韶舞也。陳以凱容樂舞用之郊廟。而大壯﹑大觀猶同梁舞。所謂祠用宋曲。宴準梁樂。蓋取人神不雜也。〗

【大壯舞歌】

〖隋書樂志曰﹕大壯舞取易彖云大壯。大壯者。壯也。正大而天地之情可見也。古今樂錄曰﹕大壯﹑大觀二舞。以大爲名。《老子》云。域中有四大。《論語》云。惟天爲大。今制大壯﹑大觀之名。亦因斯而立義焉。〗

髙髙在上。實愛斯人。眷求聖徳。大拯彜倫。率土方燎。如火在薪。惵惵黔首。暮不及晨。朱光啟耀。兆發穹旻。我皇郁起。龍躍漢津。言屆牧野。電激雷震。闕鞏之甲。彭濮之人。或貔或武。漂杵浮輪。我邦𨿽舊。其命維新。六伐乃止。七徳必陳。君臨萬國。遂撫八寅。﹝○隋書音樂志。《樂府詩集》五十二。《詩紀》九十七。﹞

【大觀舞歌】

〖大觀者。取易彖曰﹕大觀在上。觀天之神道而四時不忒也。〗

皇矣帝烈。大哉興聖。奄有四方。受天明命。居上不怠。臨下惟敬。舉無愆則。動無失正。物從其本。人遂其性。昭播九功。肅齊八柄。寬以惠下。徳以爲政。三趾晨儀。重輪夕映。棧壑忘阻。梯山匪敻。如曰有恆。與天無竟。載陳金石。式流舞詠。咸英韶夏。於玆比盛。﹝○同上﹞

【梁鞞舞歌】

沈約﹝《詩紀》云。樂府失名。考目錄作沈約。﹞

【明之君六首】

大梁七百始。天監三元初。聖功澄宇縣。帝徳總車書。熙熙億兆臣。其志皆歡愉。﹝○《樂府詩集》五十四。《詩紀》九十七。﹞

刑措甫自今。隆平亦肇玆。神武超楚漢。安用道邠岐。百拜奄來宅。執玉咸在斯。象天則地體無爲。﹝○同上﹞

禮緝民用擾。樂諧風自移。舜琴終已絕。堯衣今復垂。象天則地體無爲。﹝○同上﹞

治兵戰六獸。爲邦命九官。靈蛇及瑞羽。分素復銜丹。望就逾軒頊。鏗鏘掩咸護。九尾擾成羣。八象鳴相顧。象天則地化云布。﹝○同上。○樂府望就以下另爲一首。﹞

有爲臣所執。司契君之道。運行乃四時。無言信蒼昊。宸居體衝寂。忘懷定天保。﹝○同上﹞

至徳同自然。裁成侔玄造。珍祥委天貺。靈物開地寶。窈窕降靑琴。參差就朱艸。﹝○同上﹞

【梁鞞舞歌三首】周捨

【明之君】

赫矣明之君。我皇邁前古。機靈通日月。聖敬締區宇。淮海無橫波。文軌同一土。樂哉太平世。當歌復當舞。﹝○《樂府詩集》五十四。《詩紀》九十七。﹞

【明主曲】

聖主應圖籙。天下咸所歸。端扆臨赤縣。宸居法紫微。遐方奉正朔。外戶辟重扉。我君延萬壽。福祚長巍巍。﹝○同上﹞

【明君曲】

明君班五瑞。就日朝百王。充庭植鷺羽。鈞天奏淸商。本支同中嶽。良臣安四方。盛明普日月。兆民樂未央。﹝○同上﹞

◎釋氏

釋寶志

﹝不知何許人。齊﹑宋之交。被髮徒跣。語默不倫。梁武帝敬事之。天監十三年卒。﹞

【讖詩】

〖隋《書》曰﹕梁天監三年六月八日。武帝講於重云殿。沙門志公忽然起舞歌樂。須臾悲泣。賦五言詩云云。梁自天監至於大同。三十餘年。江表無事。至太淸二年。臺城陷。帝享國四十八年。所言五十里也。太淸元年八月十三而侯景自懸瓠來降。在丹陽之北子地。帝惑朱異之言以納景。景之作亂。始自戊辰之歲。至午年帝憂崩。〗

樂哉三十餘。悲哉五十里。但看八十三。子地妖災起。佞臣作欺妄。賊臣滅君子。若不信吾言。龍時侯賊起。且至馬中間。銜悲不見喜。﹝○隋書五行志。《詩紀》九十四。﹞

【又】

〖南史曰﹕天監中。沙門釋寶志爲詩云云。帝使周捨封記之。及中大同元年。同泰寺災。帝啟封捨手迹。爲之流涕。帝生於甲辰。三十八。克建鄴之年也。遇災歲實丙寅。八十三矣。四月十四日而火起之始。自浮屠第三層。三者。帝之昆季次也。〗

昔年三十八。今年八十三。四中復有四。城北火酣酣。﹝○南史梁武帝紀。《詩紀》九十四。﹞

【又二首】

〖南史曰﹕天監十年四月八日。志公於大會中作詩云云。狗子。景小字。山家小兒。猴狀。景遂覆陷都邑。毒害皇家。初自懸瓠來降。懸瓠卽昔之汝南也。巴陵有地名三湘。景奔敗處。〗

掘尾狗子自發狂。當死未死齧人傷。須臾之間自滅亡。起自汝陰死三湘。﹝隋書五行志亦載此歌云。兀尾狗子始著狂。欲死不死齧人傷。須臾之間自滅亡。患在汝陰死三湘。橫書一旦無人藏。○南史侯景傳。《詩紀》九十四。﹞

山家小兒果攘臂。太極殿前作虎視。﹝○同上﹞

釋智藏

﹝姓顧氏。吳郡吳人。住興皇寺。梁武授戒。時時諮稟。皇太子尢加敬接。﹞

【奉和武帝三教詩】

〖廣弘明集云。梁開善寺藏法師。〗

心源本無二。學理共歸眞。四執迷叢藥。六味增苦辛。資緣良雜品。習性不同循。至覺隨物化。一道開異津。大士流權濟。訓義乃星陳。周孔尙忠孝。立行肇君親。老氏貴裁欲。存生由外身。出言千里善。芬爲窮世珍。理空非卽有。三明似未臻。近識封歧路。分鑣疑異塵。安知悟云漸。究極本同倫。我皇體斯會。妙鑑出機神。眷言總歸轡。回照引生民。顧惟慚宿植。邂逅逢嘉辰。願陪入明解。歲暮有攸因。﹝○廣弘明集三十。《詩紀》九十四。﹞

釋惠令

【和受戒詩】〖庾肩吾有和太子重云殿受戒詩。〗

泬寥秋气爽。搖落寒林疏。風散飛廉雀。浪動昆明魚。是日何爲盛。證戒奉皇儲。願陪升自在。神通任捲舒。﹝○《類聚》七十六。《詩紀》九十四。﹞

惠慕道士﹝《詩紀》云。見梁詞人麗句。﹞

【犯虜將逃作詩】

客子倦艱辛。夜出小平津。馬色迷關吏。雞鳴起戍人。露鮮花斂影。月照寶刀新。問我將何去。北海就孫賓。﹝○文苑英華二百八十九作顏之推從周入齊夜渡砥柱。《詩紀》九十四。﹞

僧正惠偘﹝《詩紀》云。梁詞人麗句。﹞

【詠獨杵搗衣詩】

非是無人助。意欲自鳴砧。照月斂孤影。乘風送迥音。言搗雙絲練。似奏一弦琴。令君聞獨杵。知妾有專心。﹝○古詩類苑百十八。《詩紀》九十四。﹞

【聞侯方兒來寇詩】

羊皮贖去士。馬革斂還屍。天下方無事。孝廉非哭時。﹝○古詩類苑八十九。《詩紀》九十四。﹞

釋法云

【三洲歌】

三洲斷江口。水從窈窕河旁流。啼將別共來。長相思。﹝○《樂府詩集》四十八。﹞

三洲斷江口。水從窈窕河旁流。歡將樂共來。長相思。﹝○同上﹞

◎仙道

桓法闓

【初入山作詩】

〖華陽隱居眞責帖曰﹕元帝在藩。送碑入山。今猶在朱陽館東。又有南平王蕭偉所造淸遠之館。卽弘景弟子桓淸遠所居。其桓師名法闓。初入山作《詩》曰﹕〗

寒谷夜將晨。置賞復尋眞。方壇垂密葉。澈水渡朱鱗。杏林𨿽伏獸。芝田詎俟人。丹成方轉石。鑪變欲銷銀。當知勝地遠。於此絕囂塵。﹝○茅山誌二十一。金薤記。《詩紀》九十四。﹞

周子良

【五仙詩五首】

〖周氏冥通記曰﹕玄人周子良。字元蘇。茅山陶隱居之弟子也。天監十四年乙未六月十二日。有五人來。乃三更中。上者嵩髙眞人馮先生。第二卽蕭閒仙卿張君。第三卽中嶽仙人洪先生。第四乃保命府丞樂士。第五則華陽之夫司農玉童。丞曰﹕今者旣曲紓眞降。願各爲其述一文。眞人曰﹕卿是其明證。可前作答。曰﹕敢不聞旨。乃令子良襞紙染筆。口授。詩畢。同辟別。徘徊戶內而滅。〗

【保命府丞授詩】

華景輝瓊林。淸風散紫霄。仰攜髙眞士。淩空馭綠軺。放彼朱霞館。造此塵中僚。有緣自然會。不待心翹翹。﹝○周氏冥通記。《詩紀外集》三。﹞

【馮眞人授詩】

太霞郁紫蓋。景風飄羽輪。直造塵滓際。萬穢澆我身。自非保仙子。安見今日人。過此未申歲。控景朝太眞。冥緣𨿽有契。執徳故須勤。﹝○同上﹞

【張仙卿授詩】

寫我蕭閒館。遊彼塵喧際。騁景蓋飛霄。尋此人間契。周生一保奇。能感玄人轍。無使淩雲幹。中隨嚴霜折。﹝○同上﹞

【洪先生授詩】

靈風扇紫霞。景雲散丹暉。八素不爲迥。九垓何足巍。志業𨿽右�。習之亦成微。勗此今日事。今闕方共歸。﹝○同上﹞

【華陽童授詩】

懸臺淩紫漢。峻階登絳雲。華景飛形燭。七曜亦殊分。寫此步塵穢。適彼超世君。勗哉二祀內。無令邪世聞。方爲去來會。短辭何用紛。﹝○同上﹞

【彭先生歌】

〖周氏冥通記曰﹕丙申年二月七日。夢見定錄云。臨海燒山中有仙人。遊在人門。自號彭先生。實是鄭玄字子陰。陸渾仙人也。其人亟乘一刀而歌曰﹕〗

太霄何冥冥。靈眞時下游。命我囂塗際。采察雲中儔。世路多淫濁。眞誠不可搜。促駕還陸嶺。人間無與酬金。﹝○周氏冥通記。﹞

吳興妖神﹝《詩紀》作妓童。﹞

【贈謝府君覽詩】

〖《詩紀》云。玉臺列置髙爽詩中。題云吳興妖神贈謝府君覽。今從彤管集正之。○逯按。玉臺此詩以爲吳興妖神之作。次髙爽詩後。〗

玉釵空中墮。金鈿色行歇。獨泣謝春風。孤夜傷明月。﹝○玉臺新詠十。《禦覽》七百十八引靈怪。《詩紀》九十四。﹞

北魏詩卷一

韓延之

﹝延之。字顯宗。南陽堵陽人。仕晉位平西府錄事參軍。後奔姚興。明元帝泰常二年入魏。爲虎牢鎭將。賜爵魯陽侯。太平眞君中卒。﹞

【贈中尉李彪詩】

賈生謫長沙。董儒詣臨江。愧無若人迹。忽尋兩賢蹤。追昔渠閣遊。策駑廁羣龍。如何情願奪。飄然獨遠從。痛哭去舊國。銜淚屆新邦。哀哉無援民。嗷然失侶鴻。彼蒼不我聞。千里告志同。﹝○魏書韓延之傳。《詩紀》百八。﹞

宗欽

﹝欽。字欽若。金城人。仕沮渠蒙遜爲中書郎﹑世子洗馬。太武平涼州。入魏。拜著作郎。太平眞君十一年被誅。﹞

【贈髙允詩】〖十二章〗

嵬峨恆嶺。滉瀁滄溟。山挺其和。水燿其精。啟玆令族。應期誕生。華冠眾彥。偉邁羣英。

於穆吾子。含貞藉茂。如彼松竹。陵霜擢秀。味老思衝。玩易體復。戢翼九臯。聲溢宇宙。

我皇龍興。重離疊映。剛徳外彰。柔明內鏡。乾象奄气。坤厚山競。風無殊音。俗無異徑。

經緯曰文。著述曰史。斟酌九流。錯綜幽旨。帝用詶諮。明發虛擬。廣辟四門。披延髦士。

爾應其求。翰飛東觀。口吐瓊音。手揮霄翰。彈毫珠零。落紙錦粲。墳無凝割。典無滯泮。

山降則謙。含柔爲信。林崇日漸。明外斯進。有邈夫子。兼玆四愼。弱而難勝。通而不峻。

南董邈矣。史功不申。固傾佞竇。雄穢美新。遷以陵腐。邕由卓泯。時無逸勒。路盈摧輪。

尹佚謨周。孔明述魯。抑揚羣致。憲章三五。昂昂髙生。纂我遐武。勿謂古今。違規易矩。

自昔索居。沈淪西藩。風馬旣殊。標榜莫緣。開通有運。暗遇當年。披衿暫面。定交一言。

諮疑祕省。訪滯京都。水鏡叔度。洗吝田蘇。望儀神婉。卽象心虛。悟言禮樂。探賾詩書。履霜悼遷。撫節感變。嗟我年邁。迅逾激電。進乏由賜。退非回憲。素髮掩玄。枯顏落茜。

文以會友。友由知己。詩以明言。言以通理。盼坎迷流。覿艮暗止。庶爾虯光。回鱗曲水。﹝○魏書宗欽傳。《詩紀》百。又文館詞林百五十八引八﹑九﹑十﹑十一﹑十二五章。﹞

段承根

﹝承根。武威姑臧人。仕魏爲著作郎。太平眞君十一年。以崔浩撰史事。同被誅。﹞

【贈李寶詩】〖七章〗

世道衰陵。淳風殆緬。衢交問鼎。路盈訪璽狥競爭馳。天機莫踐。不有眞宰。榛棘誰翦。﹝魏書作揃。﹞

於皇我後。重明襲煥。文以息煩。武以靜亂。剖蜯求珍。搜嚴采幹。野無投綸。朝盈逸翰。

自昔涼季。林焚淵涸。矯矯公子。鱗羽靡托。靈慧𨿽奮。襖氛未廓。鳳戢昆丘。龍潛玄漠。

數不常擾。艱極則夷。奮翼幽裔。翰飛京師。珥蟬紫闥。伏節方畿。弼我王度。庶績緝熙。

自余幽淪。眷參舊契。庶庇餘光。優遊卒歲。忻路未淹。離轡已際。顧難分岐。載張載繼。

聞諸交舊。累聖疊曜。淳源𨿽漓。民懷余劭。思樂哲人。靜以鎭躁。藹彼繁音。和此淸調。

詢下曰文。辯訐曰明。化由禮治。政以寬成。勉崇仁教。播徳簡刑。傾首景風。遲聞休聲。﹝○魏書段承根傳。《詩紀》百八。﹞

遊雅

﹝雅。字伯度。小名黃頭。廣平任人。和平二年卒。贈相州刺史。﹞

【詩】

〖魏《書》曰﹕髙允重雅才。而雅輕薄允才。允性柔寬。不以爲恨。允將婚於邢氏。雅勸允婚於其族。允興從。雅曰﹕〗

人貴河間邢。不勝廣平遊。人自棄伯度。我自敬黃頭。﹝○魏書遊雅傳。北史遊雅傳。﹞

北魏孝文帝元宏

﹝宏。獻文帝托跋弘長子。皇興三年。立爲皇太子。五年八月。卽位。攺元三。延興﹑承明﹑太和。太和二十年。攺姓元氏。太和二十三年卒。年三十三。謚曰孝文皇帝。有集三十九卷。﹞

【懸瓠方丈竹堂饗侍臣聯句詩】

〖北史曰﹕兼中書侍郎鄭道昭從徵沔北。孝文饗臣於縣瓠方丈竹堂。道昭與兄懿俱侍坐。樂作酒酣。孝文乃作歌。〗

白日光天兮無不曜。江左一隅獨未照。願從聖明兮登衡會。萬國馳誠混內外。云雷大振兮天門﹞辟。率土來賓一正歷。舜舞干戚兮天下歸。文徳遠被莫不思。皇風一鼓兮九地匝。戴日依天淸六合。遵彼汝墳兮昔化貞。未若今日道風明。文王政教兮暉江沼。寧如大化光四表。﹝宋弁○魏書鄭道昭傳。北史鄭道昭傳。《禦覽》五百七十事類賦歌賦注引《後漢書》。《詩紀》百八。﹞

【歌】

〖後魏略曰﹕孝文帝南巡至新野。臨潭水而見菖蒲花。乃歌曰云云。遂建兩菖蒲寺美之。〗

兩菖蒲。新野樂。﹝○《禦覽》百六十八。﹞

髙允

﹝允。字伯恭。渤海蓚人。獻文末。授懷州刺史。太和二年。拜鎭軍大將軍。領中祕書事。加光祿大夫。太和十一年卒。年九十八。有集二十一卷。﹞

【羅敷行】

邑中有好女。姓秦字羅敷。巧笑美回盻。鬢髮復凝膚。腳著花文履。耳穿明月珠。頭作墮馬髻。倒枕象牙梳。姌姌善趨步。袒袒曳長裾。王侯爲之顧。駟馬自踟躕。﹝○《樂府詩集》二十八。《詩紀》百八。﹞

【王子喬】

王少卿。王少卿。超升飛龍翔天庭。遺儀景。云漢酬。光騖電逝忽若浮。騎日月。從列星。跨騰入太。

廓逾杳冥。尋元气。出天門。窮覽有無窮道根。﹝○《樂府詩集》二十九。《詩紀》百八。﹞

【答宗欽詩】〖十三章〗

〖髙允爲著作郎。與崔浩同撰史。宗欽贈詩以相規諷。允答之云云。後崔浩竟坐暴揚國惡。與宗欽同被誅。允以太子救得免。〗

湯湯流漢。藹藹南都。載稱多士。載燿靈珠。邈矣髙族。代記丹圖。啟基郢﹞域。振彩涼區。

吾生倜儻。誕發英風。紹熙前緒。奕世克隆。方圓備體。淑徳斯融。望傾羣雄。響振華戎。

響振伊何。金聲克著。匡贊西藩。拯厥時務。放志琴書。恬心初素。潛思淵﹞渟。秀藻云布。

上天降命。祚鐘有代。協燿紫宸。與乾作配。仁邁春陽。功隆覆載。招延隱叟。永貽大賚。

伊余櫟散。才朽質微。遭緣幸會。忝與樞機。竊名華省。廁足丹墀。愧無熒燭。少益天暉。

明升非諭。信漸難兼。體卑處下。豈曰能謙。進不弘道。潛。旣慚朱闕。亦愧閭閻。

史班稱達。楊蔡致深。負荷典策。載蹈於心。四轍同軌。覆車相尋。敬承嘉誨。永佩明箴。

遠思古賢。內尋諸己。仰謝丘明。長揖南史。遐武𨿽存。髙蹤難擬。夙興夕惕。豈獲恬止。

時之圯矣。靈運未通。鳳馬殊隔。區域異封。有懷西望。路險莫從。王澤遠灑。九服來同。

有昔平吳。二陸稱寶。今也克涼。吾生獨矯。道映儒林。義爲羣表。我思與之。均於紵縞。

仁乏田蘇。量非叔度。韓生屢降。林宗仍顧。千載曠遊。遘玆一遇。藻詠風流。鄙心已悟。年時迅邁。物我俱逝。任之斯通。擁之則滯。結駟貽塵。屢空亦敝。兩聞可守。安有回賜。詩以言志。志以表丹。慨哉刎頸。義已中殘。𨿽曰不敏。請事金蘭。爾其勵之。無忘歲寒。﹝○魏書宗欽傳。《詩紀》百八。又文館詞林百五十八所引缺末一章。﹞

【詠貞婦彭城劉氏詩】〖八章〗

〖渤海封卓妻劉氏。彭城人。成婚一夕。卓官於京師。以事見法。劉氏在家。忽形夢想。知卓已死。哀泣不止。經旬凶問果至。遂憤嘆而終。時人比之秦嘉妻云。髙允念其義髙而名不著。乃爲之《詩》曰﹕〗

兩儀正位。人倫肇甄。爰制夫婦。統業承先。𨿽曰異族。气猶自然。生則同室。終契黃泉。

封生令達。卓爲時彥。內協黃中。外兼三變。誰能作配。克應其選。寔有華宗。挺生淑媛。

京野勢殊。山川乖互。乃奉王命。載馳在路。公務旣弘。私義獲著。因媒致幣。遘止一暮。

率我初冠。眷彼弱笄。形由禮比。情以趣諧。忻願難常。影迹易乖。悠悠言邁。戚戚長懷。

時值險屯。橫離塵网。伏鑕就刑。身分土壤。千里𨿽遐。應如影響。良嬪洞感。發於夢想。

仰惟親命。俯尋嘉好。誰謂會淺。義深情到。畢志守窮。誓不二醮。何以驗之。殞身是效。

人之處世。孰不厚生。心存於義。所重則輕。結憤鐘心。甘就幽冥。永捐堂宇。長辭母兄。

茫茫中野。翳翳孤丘。葛虆蒙。荊棘四周。理苟不昧。神必俱遊。異哉貞婦。曠世靡儔。﹝○魏書《列女傳》。《詩紀》百八。﹞

劉昶

﹝昶。字休道。宋文帝第九子。封晉熙王。位中書令。廢帝立。爲徐州刺史。奔魏。孝文以爲持節﹑都督吳越彭楚諸軍事﹑大將軍。鎭徐州。太和二十一年卒。年六十二。﹞

【斷句詩】

〖南史曰﹕昶兵敗奔魏。棄母妻。惟攜妾一人騎馬自隨。在道慷慨爲斷句。〗

白雲滿鄣來。黃塵暗天起。關山四面絕。故鄕幾千里。﹝○南史劉昶傳。《詩紀》百八。﹞

王肅

﹝肅。字恭懿。瑯邪臨沂人。仕齊爲祕書丞。太和中。奔魏。累遷尙書令﹑揚州刺史。景明二年卒。年三十八。﹞

【悲平城詩】

悲平城。驅馬入雲中。陰山常晦雪。荒松無罷風。﹝○魏書祖瑩傳。北史祖瑩傳。《詩紀》百八。﹞

彭城王元勰

﹝勰。字彥和。獻文帝第六子。太和九年。封始平王。轉中書令。攺封彭城王。宣武永平元年被殺。﹞

【應制賦銅鞮山松詩】

〖北史曰﹕勰從孝文帝幸代都。次於上黨之銅鞮山。路傍有大松樹十數株。帝賦詩示勰曰﹕吾作詩𨿽不七步。亦不言遠。汝可作之。比至吾間令就也。勰時去帝十步。且行且作。未至帝所而就。〗

問松林。松林經幾冬。山川何如昔。風雲與古同。﹝○魏書彭城王傳。北史獻文六王傳。《禦覽》九百五十三引《後魏書》。《詩紀》百八。﹞

李謐

﹝謐。字永和。趙郡平棘人。州再舉秀才。公府二辟。並不就。延昌四年卒。﹞

【神士賦歌】

周孔重儒教。莊老貴無爲。二途𨿽如異。一是買聲兒。生乎意不愜。死名用何施。可心聊自樂。終不爲人移。脫尋余志者。陶然正若斯。﹝○魏書李謐傳。﹞

鄭道昭

﹝道昭。字僖伯。滎陽開封人。孝文時中書學生。遷祕書郎。拜主文中散。徙員外散騎侍郎﹑祕書丞﹑兼中書侍郎。尋正除中書郎。轉通直常侍。宣武卽位。徙司徒諮議參軍。拜國子祭酒。又爲司州州都。遷祕書監。出爲光州刺史。轉靑州刺史。復入爲祕書。熙平元年卒。﹞

【於萊城東十里與諸門徒登靑陽嶺太基山上四面及中嵿掃石置仙壇詩】

尋日愛丘素。嗟月開靖場。東峯靑煙寺。西頂白雲堂。朱陽臺望遠。玄靈崖色光。髙壇周四嶺。中明起前崗。神居杳漢眇。接景拂霓裳。�微三四子。披霞度仙房。瀟瀟步林石。繚繚歌道章。空谷和鳴磬。風岫吐浮香。冷冷�虛唱。鬱鬱繞松梁。伊余蒞東國。杖節牧齊壃。乘務惜暫暇。遊此無事方。依嚴論孝老。斟泉語經莊。長文聽遠義。門徒森山行。躊躕念歲述。幽衿燭扶桑。棲槃時自我。豈云蹈行藏。﹝○金石補十四。﹞

【與道俗�人出萊城東南九里登雲峯山論經書詩】

靖覺鏡�津。浮生厭人職。辟志訪�遊。云峻期登涉。拂衣出州�。緩步入煙域。苔替�逕�。巃﹤山聚﹥星路逼。霞��友。鳳駕緣虛A59。披衿接九賢。合蓋髙頂極。崢嶸非一�。林巒疊峻巇。雙闕承漢開。絕巘虹縈敕。澗岨禽迹迷。竇狹鳥過亟。層穴通月�。飛岫陵地憶。回首盻京關。連州�萊卽。還濟河漸�。�來塵玉食。藏名隱仙丘。希言養神直。依微姑射蹤。��朱臺日。爾時春嶺明。松沙若點殖。攀石坐危�。��棲傾側。談對洙﹤山就﹥賓。淸賞妙無色。圖外表三玄。經中精十力。道音動齊泉。義風光韶棘。此會當百齡。斯觀寧心識。目海淺毛流。�崖瞥鴻翼。相翔足終身。誰辯瑤與�。萬象自云云。焉用掛情憶。槃桓竟何爲。雲峯聊可息。﹝○金石補十四。﹞

【登雲峯山觀海島詩】

山遊悅遙賞。觀滄眺白沙。雲路沈仙駕。靈章飛玉車。金軒接日彩。紫蓋通月華。騰龍藹星水。翻鳳暎煙家。往來風雲道。出入朱明霞。霧帳芳宵起。蓬臺植漢邪。流精麗旻部。低翠曜天葩。此矚寧獨好。斯見理如麻。秦皇非徒駕。漢武豈空嗟。﹝○金石補十四。﹞

【詠飛仙室詩】

巖堂隱星霄。遙檐駕雲飛。鄭公乘日至。道士投霞歸。﹝○金石補十四。﹞

陽固

﹝固字敬安。北平無終人。太和中爲大將軍劉昶法曹參軍。累遷尙書侍禦史。明帝卽位。除尙書考功郎中。京兆王繼爲司徒。辟爲從事中郎。府解。除前軍將軍。正光四年卒。年五十七。﹞

【刺讒詩】

〖北史曰﹕宣武末中尉王顯當權。固每直言其過。以此銜固。又有人間之。顯因奏固免官。遂闔門自守。作刺讒﹑疾幸詩二首。〗

巧佞巧佞。讒言興兮。營營習習。似靑繩兮。以白爲黑。在汝口兮。汝非蝮蠆。毒何厚兮。巧佞巧佞。一何工矣。伺間伺忿。言必從矣。朋黨噂﹤口沓﹥。自相同矣。浸潤之譖。傾人墉矣。成人之美。君子貴焉。攻人之惡。君子愧焉。汝何人斯。譖毀日繁。予實無罪。何騁汝言。番番緝緝。讒言側入。君子好讒。如或弗及。天疾讒說。汝其至矣。無妄之禍。行將及矣。泛泛遊鳧。弗制弗拘。行藏之徒。或智或愚。維余小子。未明玆理。毀與行俱。言與釁起。我其懲矣。我其悔矣。豈求人兮。思恕在己。﹝○魏書陽尼傳附陽固傳。北史陽尼傳附陽固傳。《詩紀》百九。﹞

【疾幸詩】

彼諂諛兮。人之蠹兮。刺促昔粟。罔顧恥辱。以求媚兮。邪干側入。如恐弗及。以自容兮。志行偏小。好習不道。朝挾其車。夕承其輿。或騎或徒。載奔載趨。或言或笑。曲事親要。正路不由。邪徑是蹈。不識大猷。不知話言。其朋其黨。其徒實繁。有詭其行。有佞其音。籧篨戚施。邪媚是欽。旣讒且姤。以逞其心。是信是任。亂是以多。其始不愼。末如之何。習習宰嚭。營營無極。梁丘寡智。王鮒淺識。伊戾息夫。異世同力。江充趙髙。甘言似直。豎刁上官。擅生羽翼。乃如之人。僣爽其徳。豈徒喪邦。又亦覆國。嗟爾中下。其親其暱。不謂其非。不覺其失。好之有年。寵之有日。我思古人。心焉若疾。百凡君子。宜其愼矣。覆車其鑑。近可信矣。言旣備矣。事旣至矣。反是不思。維塵及矣。﹝○同上﹞

北魏孝明帝元詡

﹝詡。宣武帝第二子。延昌元年立爲皇太子。四年正月卽位。攺元五。熙平﹑神龜﹑正光﹑孝昌﹑武泰。在位十三年。武泰元年卒。年十九。謚曰孝明皇帝。﹞

【幸華林園宴羣臣於都亭曲水賦七言詩】

化光造物含气貞。恭己無爲賴玆英。﹝帝○魏書宣武靈皇后傳。北史宣武靈皇后傳。《禦覽》百四十。﹞

北魏孝莊帝元子攸

﹝子攸。彭城王勰第三子。明帝時。封武城縣公。進封長樂王。明帝崩。爾朱榮立之爲帝。攺元永安。三年。爲爾朱兆所弒。年二十四。謚曰孝莊皇帝。﹞

【臨終詩】

〖伽藍記曰﹕莊帝旣誅爾朱榮。右僕射爾朱世隆至髙都。立長廣王曄爲主。遣潁川王爾朱兆舉兵向京師。大軍失利。遂執帝還晉陽。縊於三級寺。帝臨崩作《詩》曰﹕〗

權去生道促。憂來死路長。懷恨出國門。含悲入鬼鄕。隧門一時閉。幽庭豈復光。思鳥吟靑松。哀風吹白楊。昔來聞死苦。何言身自當。﹝○洛陽伽藍記一。《詩紀》百八。﹞

北魏節閔帝元恭

﹝恭。字修業。廣陵惠王羽之子。正始中。襲爵。位給事黃門侍郎。莊帝崩。爾朱世隆等舉帝卽位。攺元普泰。二年。爲髙歡所殺。年二十。﹞

【詩】

朱門久可患。紫極非情玩。顚覆立可待。一年三易換。時運正如此。惟有修眞觀。﹝○魏書前廢帝紀。北史節閔皇帝紀。《詩紀》百八。﹞

【聯句詩】

〖北史曰﹕普泰二年正月乙酉。中書舍人元翽獻酒肴。帝因與元翌及孝通等兼奏弦管。命翽吹笛。帝亦親和之。因使元翌等嘲。以酒爲韻。孝通曰云云。帝曰﹕卿所謂壽。豈容徒然。便命酌酒賜孝通。仍命更嘲。不得中絕。孝通卽豎忠爲韻。翽曰云云。〗

旣逢堯舜君。願上萬年壽。平生好玄默。慚爲萬國首。

聖主臨萬機。享世永無窮。豈惟被丰艸。方亦及昆虫。朝賢旣濟濟。野苗又芃芃。君臣體魚水。書軌一華戎。微臣信慶渥。何以答華嵩。﹝孝通○北史薛辯傳附孝通傳。《詩紀》百八。﹞

崔鴻

﹝鴻。字彥鸞。歷爲彭城王國左常侍﹑尙書虞曹郎中﹑給事中兼祠部郎﹑鎭南行臺長史﹑三公郎中﹑員外散騎常侍﹑中散大夫﹑司徒長史。正光初。撰髙祖世宗起居注。孝昌初。拜給事黃門侍郎。加散騎常侍﹑齊州大中正。尋卒。有《十六國春秋》一百二卷。﹞

【詠寶劍詩】

寶劍出昆吾。龜龍夾采珠。五精初獻術。千戶竟論都。匣气沖牛斗。山形轉鹿盧。欲知天下貴。持此問風胡。﹝○《禦覽》三百四十四作梁崔鴻。﹞

馮元興

﹝元興。字子盛。東魏郡肥鄕人。仕爲殿中郎。遷侍讀。普泰初爲光祿大夫。領中書舍人。出除東郡太守卒。﹞

【浮萍詩】

〖北史曰﹕元興世寒。因元乂之勢。托其交道。相爲引用。乂旣賜死。興亦被廢。乃爲浮萍詩以自諭。〗

有艸生碧池。無根綠水上。脆弱惡風波。危微苦驚浪。﹝○魏書本傳。北史本傳。《詩紀》百八。﹞北魏詩卷二

蕭綜

﹝綜。字世謙。梁武帝第二子。封豫章王。普通四年爲南兗州刺史。鎭彭城。奔魏。歷司徒太尉。尙壽陽公主。魏建義二年卒。﹞

【聽鐘鳴】

〖伽藍記曰﹕洛陽城東建陽裏有臺。髙三丈。上作二精舍。有鐘。撞之。聞五十里。太后移在宮內。置凝閒堂。初。梁豫昌王蕭綜聞此鐘聲。遂告聽鐘歌三首行於世。〗

歷歷聽鐘鳴。當知在帝城。西樹隱落月。東窗見曉星。霧露朏朏未分明。烏啼啞啞已流聲。驚客思。動客情。客思郁縱橫。翩翩孤雁何所棲。依依別鶴半夜啼。今歲行已暮。雨雪向淒淒。飛蓬旦夕起。楊柳尙翻低。气鬱結。涕滂沱。愁思無所托。彊作聽鐘歌。﹝○《類聚》三十。文苑英華三百三十四。《詩紀》百八。﹞

【悲落葉】

悲落葉。聯翩下重疊。重疊落且飛。從橫去不歸。長枝交蔭昔何密。黃鳥關關動相失。夕蕊雜凝露。朝花翻亂日。亂春日。起春風。春風春日此時同。一霜兩霜猶可當。五晨六旦已颯黃。乍逐驚風舉。髙下任飄颺。悲落葉。落葉何時還。夙昔共根本。無復一相關。各隨灰土去。髙枝難重攀。﹝○《類聚》八十八。《詩紀》百八。﹞

崔巨倫

﹝巨倫。字孝宗。博陵安平人。以世宗挽郎。除冀州鎭北府墨曹參軍﹑太尉記室參軍。莊帝三年卒。﹞

【五月五日詩】

〖魏《書》曰﹕叔楷爲殷州。巨倫在州陷賊。斂卹亡存。爲賊所義。葛榮聞其名。欲用爲黃門侍郎。巨倫心惡之。五月五日。集會官僚。令巨倫賦詩。巨倫乃曰﹕〗

五月五日時。天气已大熱。狗便呀欲死。牛復吐出舌。﹝○魏書崔辯傳附巨倫傳。﹞

董紹

﹝紹。字興遠。新蔡鯛陽人。起家四門博士。累遷洛陽刺史。爾朱天光以爲行臺從事。賀拔嶽請爲開府諮議參軍。孝武西遷。除禦史中丞。﹞

【髙平牧馬詩】

〖北史曰﹕紹爲賀拔嶽諮議參軍。嶽攜紹於髙平牧馬。紹悲而賦《詩》曰﹕〗

走馬山之阿。馬渴飲黃河。寧謂胡關下。復聞楚客歌。﹝○北史董紹傳。《詩紀》百八。﹞

盧元明

﹝元明。字幼章。範陽涿人。永安初。兼尙書令。孝武登阼。遷尙書右丞。轉散騎常侍。有集十七卷。﹞

【晦日泛舟應詔詩】

輕灰吹上管。落蓂飄下蒂。遲遲春色華。晼晼年光麗。﹝○《類聚》四。《初學記》四。古今歲時雜詠九。《禦覽》三十。文苑英華百七十二。歲時廣記十三。《詩紀》百九。﹞

【夢友人王由賦別詩】

自玆一去後。市朝不復遊。﹝○魏書盧元明傳。﹞

李騫

﹝騫。字希義。趙郡平棘人。位散騎常侍﹑尙書左丞。使梁。坐事免。後除黃門侍郎。死於晉陽。﹞

【贈親友】

〖北史曰﹕騫爲尙書左丞。坐免。論者以爲非罪。騫嘗贈親友盧元明﹑魏收詩。蓋失職之志云。〗

幽棲多暇日。總駕萃荒坰。南瞻帶宮雉。北睇拒畦瀛。流水時將末。懸炭漸雲輕。寒風率已厲。秋水寂無聲。層陰蔽長野。凍雨暗窮汀。侶浴浮還沒。孤飛息且驚。三褫俄終歲。一丸曾未營。閒居同洛涘。歸身款武城。稍旅原思藋。坐夢尹勤荊。監河愛鬥水。蘇子惜余明。益州達友趣。廷尉辯交情。豈若忻蓬蓽。收志偶沈冥。﹝《詩紀》云。懸炭事見《淮南子》。亦古候气之法。說林。懸羽與炭而知燥濕之气。○魏書李騫傳。《詩紀》百九。又北史李順傳附騫傳引明﹑情二韻。﹞

【贈明少遐詩】

酉陽雜俎曰﹕梁遣黃門侍郎明少遐﹑兼通直散騎常侍賀文發。宴魏使李騫﹑崔劼。溫涼畢。少遐詠騫贈其《詩》曰云云。依依然可想。騫曰﹕未若燈花寒不結。最拊時事。少遐報詩中有此語。

蕭蕭﹝一作肅。﹞風簾舉。﹝○酉陽雜俎十二。﹞

祖瑩

﹝瑩。字元珍。範陽遒人。孝文時。拜太學博士。累遷國子祭酒。領給事黃門郎。孝武登阼。封文安縣子。天平初。以功遷儀同三司。進爵爲伯。卒。﹞

【悲彭城】

〖北史曰﹕尙書令王肅於省中詠悲平城詩。彭城王勰甚嗟其美。欲使更詠。乃失語云。公可更爲誦悲鼓城詩。肅戲勰云。何意呼悲平城爲彭城也。勰有慚色。瑩在座。卽云。悲彭城。王公自未見。肅云。可爲誦之。瑩應聲爲之。肅甚嗟賞。勰亦大悅。〗

悲彭城。楚歌四面起。屍積石梁亭。血流睢水裏。﹝○魏書祖瑩傳。北史祖瑩傳。《詩紀》百八。﹞

鹿悆

﹝悆。字永吉。濟陰乘氏人。初爲眞定公元子直國中尉。累遷金紫光祿大夫﹑兼尙書右僕射。天平中。除梁州刺史。爲反者鄭榮業執送關中。﹞

【諷眞定公詩二首】

〖北史曰﹕悆爲眞定公元子直國中尉。恆勸以忠廉之節。嘗賦五言詩云云。子直少有令聞。悆欲善其終。故以諷焉。嶧山萬丈樹。雕鏤作琵琶。由此材髙遠。弦響藹中華。﹝○魏書鹿悆傳。北史鹿悆傳。《詩紀》百八。﹞〗

援琴起何調。幽蘭與白雪。絲管韻未成。莫使弦響絕。﹝○同上﹞

李諧

﹝諧。字虔和。頓丘人。受父前爵彭城侯。自太尉參軍歷尙書郎﹑北海王顥撫軍司馬。入爲中書侍郎。加輔國將軍﹑相州大中正﹑光祿大夫。除金紫光祿大夫。元顥入洛。以爲給事黃門侍郎。孝靜初。徵爲魏尹。兼散騎常侍。爲聘使主。至石頭。轉祕書監。武定二年卒。年四十九。有錄行於世。﹞

【釋奠詩】

沛澤南朝。峒山北面。帝曰師氏。陳牲委奠。神具醉止。薄言嘉宴。﹝○《初學記》十四。﹞

【江浦賦詩】

〖談藪曰﹕李諧。彭城王嶷之孫。尙書平之子。俊爽有才辯。爲黃門侍郎。除散騎常侍。爲聘梁使。事畢。江浦賦《詩》曰﹕〗

帝獻二儀合。黃華千里淸。邊笳城上響。寒月浦中明。﹝○《太平廣記》百七十三。﹞

常景

﹝景。字永昌。河內溫人。孝文時爲門下錄事。累遷車騎將軍﹑右光祿大夫﹑祕書監。曾擬劉琨作扶風歌十五首。永安二年。除中軍將軍﹑正黃門。永熙二年。監議事。武定八年卒。﹞

【贊四君詩四首】

〖北史曰﹕景淹滯門下。積歲不至顯官。以蜀司馬相如﹑玉褒﹑嚴君平﹑揚子云皆有髙才而無重位。乃托意以贊之。〗

長卿有艷才。直至不羣性。郁若春煙舉。皎如秋月映。遊梁𨿽好仁。仕漢常稱病。淸貞非我事。窮達委天命。﹝○右司馬相如○魏書常爽傳附景傳。《詩紀》百八。﹞

王子挺秀質。逸气幹靑雲。明珠旣絕俗。白鵠信驚羣。才世苟不合。遇否途自分。空枉碧雞命。徒獻金馬文。﹝○右王褒○同上﹞

嚴君情沈靜。立志明霜雪。味道綜微言。端蓍演妙說。才屈羅仲口。位結李彊舌。素尙邁金貞。淸標陵玉徹。﹝《初學記》作澈。○右嚴君平○同上﹞

蜀江導淸流。揚子挹余休。含光絕後彥。覃思邈前修。世輕久不賞。玄談物無求。當途謝權寵。置酒得閒遊。﹝○右揚雄○同上﹞

褚緭

【戲爲詩】

〖南史曰﹕褚緭在魏。魏人欲用之。魏元會。緭戲爲《詩》曰﹕〗

帽上著籠冠。袴上著朱衣。不知是今是。不知非昔非。﹝○南史陳伯之傳。﹞

溫子昇

﹝子昇。字鵬舉。冤句人。宣武時爲廣陽王淵客。熙平初。補禦史。歷朝請﹑李神俊荊州錄事參軍。建義初爲南主客郎中。元顥入洛。以爲中書舍人。孝莊還宮。復爲舍人。遷散騎常侍﹑中軍大將軍。齊文襄引爲大將軍諮議參軍。見疑。下晉陽獄。餓死。有集三十九卷。﹞

【白鼻騧】

少年多好事。攬轡向西都。相逢狹斜路。駐馬詣當壚。﹝○《樂府詩集》二十五。《詩紀》百九。﹞

【結襪子】

誰能訪故劍。會自逐前魚。裁紉終委篋。織素空有餘。﹝○《樂府詩集》七十四。《詩紀》百九。﹞

【安定侯曲】

封疆在上地。鐘鼓自相和。美人當窗舞。妖姬掩扇歌。﹝○《樂府詩集》七十四。《詩紀》百九。﹞

【燉煌樂】

客從遠方來。相隨歌且笑。自有燉煌樂。不減安陵調。﹝○《樂府詩集》七十八。《詩紀》百九。﹞

【涼州樂歌二首】

遠遊武威郡。遙望姑臧城。車馬相交錯。歌吹日縱橫。﹝○《初學記》八。《詩紀》百九。﹞

路出玉門關。城接龍城阪。但事弦歌樂。誰道山川遠。﹝○同上﹞

【搗衣詩】

長安城中秋夜長。佳人錦石搗流黃。香杵紋砧知近遠。傳聲遞響何淒涼。七夕長河爛。中秋明月光。蠮螉塞邊絕候雁。鴛鴦樓上望天狼。﹝○《詩紀》百九。﹞

【從駕幸金墉城詩】

玆城實佳麗。飛甍自相並。膠葛擁行風。岧峣閟流景。禦溝屬淸洛。馳道通丹屏。湛淡水成文。參差樹交影。長門久已閉。離宮一何靜。細艸緣玉階。髙枝蔭桐井。微微夕渚暗。肅肅暮風冷。神行揚翠旗。天臨肅淸警。伊臣從下列。逢恩信多幸。康衢𨿽已泰。弱力將安騁。﹝○《初學記》二十四。《詩紀》百九。﹞

【春日臨池詩】

光風動春樹。丹霞起暮陰。嵯峨映連璧。飄颻下散金。徒自臨濠渚。空復撫鳴琴。莫知流水曲。誰辯遊魚心。﹝○《類聚》九。文苑英華百六十五。《詩紀》百九。﹞

【詠花蝶詩】

素蝶向林飛。紅花逐風散。花蝶俱不息。紅素還相亂。芬芬共襲予。葳蕤從可玩。不慰行客心。遽動離居嘆。﹝○文苑英華三百二十九。《詩紀》百九。﹞

【相國淸河王挽歌】

髙門詎攺轍。曲沼尙餘波。何言吹樓下。翻成薤露歌。﹝○《初學記》十四。《詩紀》百九。﹞

胡叟

﹝叟。字倫許。安定臨涇人。以姚氏將衰。遂入長安觀風化。後入沮渠牧犍。不得志。乃歸魏。賜爵復始男。好屬文。善典雅之辭。工鄙俗之句。﹞

【示程伯達詩】

〖北史本傳曰﹕叟入沮渠牧犍。牧犍遇之不重。叟乃爲詩。示所知廣平程伯達。其略曰﹕〗

羣犬吠新客。佞暗排疏賓。直途旣已塞。曲路非所遵。望衛惋祝鮀。盻楚悼靈均。何用宣憂懷。托翰寄輔仁。﹝○魏書胡叟傳。北史胡叟傳。《詩紀》百八。﹞

濟陰王元暉業

﹝暉業位司空﹑太尉。加特進。領中書監。錄尙書事。北齊初。爲文宣所殺。﹞

【感遇詩】

〖北史曰﹕暉業在魏。以時運漸謝。不復圖全。惟事飲啗。嘗賦《詩》曰﹕〗

昔居王道泰。濟濟當羣英。今逢世路阻。狐兔郁縱橫。﹝○魏書濟陰王傳。北《齊書》元暉業傳。北史濟陰王傳。《詩紀》百八。﹞

中山王元熙

﹝熙。字子眞。累遷光祿勛﹑湘州刺史。爲元乂所殺。﹞

【絕命詩二首】

義實動君子。主辱死忠臣。何以明是節。將解七尺身。﹝右示寮吏○魏書中山王熙傳。北史景穆十二王傳。《詩紀》百八。﹞

平生方寸心。殷勤屬知己。從今一銷化。悲傷無極已。﹝右別知友○同上﹞

髙孝緯

【空城雀】

百雉何寥廓。四面風雲上。紈素久爲塵。池臺尙可仰。啾啾雀噪城。鬱鬱無歡賞。日暮縈心曲。橫琴聊自獎。﹝○《樂府詩集》六十八。《詩紀》百九。﹞

王容

【大堤女】

寶髻耀明璫。香羅鳴玉佩。大堤諸女兒。一一皆春態。入花花不見。穿柳柳陰碎。東風拂面來。由來亦相愛。﹝○古詩類苑九十三。《詩紀》百九。﹞

王徳

【春詞】

春花綺繡色。春鳥弦歌聲。春風復蕩漾。春女亦多情。愛將鶯作友。憐傍錦爲屏。回頭語夫婿。莫負艷陽徵。﹝○古詩類苑四。《詩紀》百九。﹞

周南

【晚妝詩】

靑樓誰家女。當窗啟明月。拂黛雙蛾飛。調脂艷桃發。舞罷鸞自羞。妝成淚仍滑。願托嫦娥影。尋郎縱燕越。﹝○古詩類苑九十三。《詩紀》百九。﹞

祖叔辧

【千里思】

細君辭漢宇。王嬙卽虜衢。寂寂人逕阻。迢迢天路殊。憂來似懸旆。淚下若連珠。無因上林雁。但見邊城蕪。﹝○《樂府詩集》六十九。《詩紀》百九。﹞

袁曜

【釋奠詩】

南庠貴齒。東學尙親。卑躬下問。降禮師臣。圓冠濟濟。方領恂恂。肄業旣終。捨奠爰始。韶音遞奏。笙鏞間起。茨夏愔愔。晬容亹亹。徳奢並慚。陳信焉恥。﹝○《初學記》十四。《詩紀》百九。﹞

張斐裳

【五言詩】

異林花共色。別樹鳥同聲。﹝○洛陽伽藍記四。﹞

宋道玙

﹝道玙初以才學被召。與祕書丞孫惠蔚典校羣書。復自太學博士轉京兆王瑜法曹參軍。﹞

【贈張始均詩】

〖魏《書》曰﹕道玙又曾贈著作佐郎張始均詩。其末章云云。道玙旣不免難。始均亦遇世禍。時咸怪之。〗

子深懷璧憂。余有當門病。﹝○魏書宋翻傳附道玙傳。﹞

文明太后馮氏

﹝後長樂信都人。文成踐極。以貴人立爲皇后。﹞

【靑臺歌】

靑臺雀。靑臺雀。緣山采花額頸著。﹝○《禦覽》百七十八。﹞

謝氏

【贈王肅詩】

〖伽藍記曰﹕洛陽城南正覺寺。尙書令王肅所立也。肅在江南。娶謝氏女。及至京師。復尙公主。其後謝氏爲尼來奔。作詩贈肅。公主亦代肅贈謝。肅聞之甚恨。遂造正覺寺以憩之。〗

本爲箔上蠶。今作機上絲。得絡逐勝去。頗憶纆綿時。﹝○洛陽伽藍記三。《詩紀》百九。﹞

陳畱長公主

【代答詩】

鍼是貫紳物。目中常糸任絲。得帛縫新去。何能衲故時。﹝○洛陽伽藍記三。《詩紀》百九。﹞

北魏詩卷三

【雜歌謠辭】

【咸陽宮人爲咸陽王禧歌】

〖魏《書》曰﹕髙祖崩。禧受遺輔政。性憍奢。貪淫財色。姬妾數十。意尙不已。昧求貨賄。奴婢千數。田業鹽鐵徧於遠近。世宗覽政。禧意不安。遂謀反。禧被擒獲。送華林都亭。世宗親問事源。遂賜死私第。其宮人歌曰云云。其歌遂流至江表。北人在南者。𨿽富貴。弦管奏之。莫不灑泣。〗

可憐咸陽王。柰何作事誤。金牀玉几不能眠。夜踏霜與露。洛水湛湛彌岸長。行人那得渡。﹝○魏書咸陽王禧傳。北史咸陽王禧傳。《樂府詩集》八十六。《詩紀》百九並作咸陽王歌。又《禦覽》七百十引誤﹑露二韻。﹞

【河北民爲裴俠歌】

〖北史曰﹕裴俠。大統中爲河北郡守。躬履儉素。愛民如子。郡舊有漁獵夫三十人以供郡守。俠悉罷之。又有丁三十人供郡守役。俠亦不私。並收庸爲市官馬。歲時旣積。馬遂成羣。去職之日。一無所取。民歌之云。〗

肥鮮不食。丁庸不取。裴公貞惠。爲世規矩。﹝○《周書》裴俠傳。北史裴俠傳。《樂府詩集》八十六作裴公歌。《禦覽》二百六十二。《詩紀》百九作裴公歌。﹞

【時人爲上髙裏歌】

〖洛陽伽藍記曰﹕遷京之始。朝士住其中。疊相譏刺。竟皆去之。惟有造瓦者止其內。京師瓦器出焉。世人歌曰﹕〗

洛陽城北上髙裏。殷之頑民昔所止。今日百姓造甕子。人皆棄去住者恥。﹝○洛陽伽藍記五。﹞

【湘川漁者歌】

〖《水經注》曰﹕衡山東南二面。臨映湘川。自長沙至此。江湘七百里。中有九背。故漁者歌曰﹕〗

帆隨湘轉。望衡九面。﹝○水經湘水注。﹞

【趙郡爲李曾謠】

〖北史曰﹕李曾。道武時。爲趙郡太守。令行禁止。並州丁零數爲山東害。曾能得百姓死力。不敢入境。賊於常山界得一死鹿。賊長謂趙郡地也。責之。還令送鹿故處。其見憚如此。郡人爲之謠曰﹕〗

詐作趙郡鹿。猶勝常山粟。﹝○魏書李孝伯傳。北史李孝伯傳。《樂府詩集》八十七。《詩紀》百九作趙郡謠。﹞

【河東民爲元淑謠】

〖北史曰﹕淑。字買仁。彎弓三百斤。善騎射。孝文時爲河東太守。河東俗多商賈。罕事農桑。淑下車勸課。躬往教示。二年間家給人足。爲之謠曰﹕〗

泰州河東。杼柚代舂。元公至止。田疇始理。﹝○北史常山王遵傳附淑傳。《詩紀》百九作河東謠。﹞

【宣武孝明時謠】

〖北史曰﹕孝武帝永熙三年遇酖而崩。初宣武孝明間謠云云。識者以爲索謂魏本索發。焦梨狗子指宇文泰。泰小字黑獺也。〗

狐非狐。貉非貉。焦梨狗子齒斷索。﹝○北史魏孝明帝紀。《樂府詩集》八十九。《詩紀》百九。﹞

【孝明時洛下謠】

〖北史曰﹕永熙二年。竇泰破爾朱榮。神武入洛。爾朱仲部下有都督張子期自滑臺歸命。神武斬之。斛斯椿由是不安。乃與南陽王寶炬等構神武於魏帝。故魏帝心貳於賀拔嶽。初。孝明之時。洛下以兩拔相擊。謠言云云。好事者以二拔謂拓拔﹑賀拔﹑言俱將衰之兆。〗

銅拔打鐵拔。元家世將末。﹝○北《齊書》神武紀上。北史神武紀。《詩紀》百九作二拔謠。﹞

【淸河民爲宋世良謠】

〖北史曰﹕後魏宋世良。孝莊時爲淸河太守。才識閒明。尢善政術。郡東南有曲堤。成公一姓阻而居之。羣盜多萃於此。人爲之語云云。世良施八條之制。盜奔他境。人又謠云云。〗

寧度東吳會稽。不歷成公曲堤。﹝○北史宋隱傳附宋世良傳。《樂府詩集》八十七作曲堤謠。《禦覽》四百九十九。《詩紀》百九作曲堤謠。﹞

曲堤𨿽險賊何益。但有宋公自屏迹。﹝○北史宋隱傳附宋世良傳。《樂府詩集》八十七作曲堤謠。《禦覽》二百六十二。《詩紀》百九作曲堤謠。﹞

【洛中童謠二首】

〖北史曰﹕爾朱彥伯。節閔帝時封博陵郡王。位侍中。及張勸等掩襲爾朱世隆。神武執彥伯。與世隆同斬於閶闔門外。懸首於斛斯椿門樹。先是洛中謠云云。至是並驗。〗

三月末。四月初。楊灰簸土覓眞珠。﹝○魏書爾朱顏伯傳。北史爾朱彥伯傳。《禦覽》八百二。事類賦珠賦注。《詩紀》百九。﹞

頭去項。腳根齊。驅上樹。不須梯。﹝○魏書爾朱顏伯傳。北史爾朱彥伯傳。《詩紀》百九。﹞

【西魏時童謠】

〖史通曰﹕魏本索頭。故當時有童謠曰云云。諸如此類。難可棄遺。而周史以爲其事非雅。略而不載。賴君懋編錄。故得權聞於後。〗

獾獾頭團圞。河中狗子破爾苑。﹝○史通言語篇。﹞

【東魏童謠】

〖魏紀曰﹕孝武帝旣入關。渤海王髙歡議立淸河王子善見。以奉明帝之後。是爲孝靜皇帝。遷都於鄴。爲東魏。自是軍國政務皆歸相府。先是童謠云云。按靑雀子謂靜帝。實淸河王之世子。鸚鵡謂齊神武。卽髙歡也。後竟爲齊所滅。〗

可憐靑雀子。飛來鄴城裏。羽翮垂欲成。化作鸚鵡子。﹝○《樂府詩集》八十九。北《齊書》神武紀下。《詩紀》百九。﹞

【東魏武定末童謠】

〖北《齊書》曰﹕武定五年。神武崩。七月戊戌。魏帝詔以文襄爲渤海王。辛卯。王遇盜而殂。時年二十九。葬於峻成陵。齊受禪。追謚爲文襄皇帝。廟號世宗。時有童謠曰云云。識者以爲王將殂之兆也。〗

百尺髙竿摧折。水底燃燈燈滅。﹝○北《齊書》文襄紀。隋書五行志上。《詩紀》百十一。﹞

【祖珽引魏世謠】

〖北《齊書》曰﹕河間王孝琬驕矜自負。河南王之死。諸王在宮莫敢舉聲。惟孝琬大哭而出。和士開與祖珽譖之。初魏世謠言云云。珽以說曰﹕河南﹑河北。河間也。金雞鳴。孝琬將建金雞而大赦。帝頗惑之。〗

河南種谷河北生。白楊樹頭金雞鳴。﹝○北《齊書》河間王孝琬傳。﹞

【柳楷引謠】

〖北史曰﹕時山東﹑關西寇賊充斥。王師屢北。人情沮喪。蕭寶夤自以出師累年。糜費尢廣。一旦覆敗。慮見猜責。內不自安。朝廷頗亦疑阻。及遣禦史中尉酈道元爲關中大使。寶夤謂密欲取己。將有異圖。問河東柳楷。楷曰﹕大王齊明帝子。天下所屬。今日之舉。實允人望。且謠言云云。武王有亂臣十人。亂者理也。大王將理關中。何所疑慮。道元行達陰盤驛。寶夤密遣其將《郭子》恢等攻殺之。〗

鸞生十子九子﹤歹叚﹥。一子不﹤歹叚﹥關中亂。﹝○《北史蕭寶夤傳》。《禦覽》九百十六。﹞

【詰汾力微諺】

〖北史曰﹕北魏聖武皇帝諱詰汾。嘗田於山澤。欻見輜軿自天而下。旣至。見美婦人自稱天女。受命相偶。旦日請還。斯年復會於此。言終而別。及期。帝至先田處。果見天女。以所生男授帝曰﹕此君之子也。當世爲帝王。卽始祖神元皇帝也。故時人諺曰﹕〗

詰汾皇帝無婦家。力微皇帝無舅家。﹝神元諱力微。○魏書聖武皇帝紀。北史魏本紀。《禦覽》百一。《詩紀》百九作詰汾歌。﹞

【廣平百姓爲李波小妹語】

〖魏《書》曰﹕廣平人李波。宗族彊盛。殘掠生民。公私咸患。百姓爲之語云云。刺史李安世設方略誘波等殺之。州內肅然。〗

李波小妹字雍容。褰裙逐馬如捲蓬。左射右射必疊雙。婦女尙如此。男子那可逢。﹝○魏書李安世傳。北史李孝伯傳附安世傳。《禦覽》四百九十五。《詩紀》百九作李波小妹歌。﹞

【時人爲李崇元融語】

〖魏《書》曰﹕宣武靈皇后幸左藏。王公嬪主已下從者百餘人。皆令任力負布絹。卽以賜之。多者過二百餘匹。少者百餘匹。惟長樂公主手持絹二十匹而出。示不異眾而無勞也。世稱其廉。儀同﹑陳畱公李崇。章武王融。並以所負過多。顚僕於地。崇乃傷腰。融至損腳。時人爲之語曰﹕〗

陳畱章武。傷腰折股。貪人敗類。穢我明主。﹝○魏書宣武靈皇后傳。北史李崇傳。《禦覽》四百九十五﹑八百十七。﹞

【時人爲安丰中山濟南三王語】

〖魏《書》曰﹕濟南王彧少與從兄安丰王延明﹑中山王熙並以宗室博古文學齊名。尙書郎範陽盧道將謂吏部淸河崔休曰﹕三人才學𨿽無優劣。然安丰少於造次。中山皂白太多。未若濟南風流況雅。時人爲之語曰﹕〗

三王楚楚盡琳瑯。未若濟南備圓方。﹝○魏書臨淮王譚傳附彧傳。北史臨淮王譚傳附或傳。《禦覽》四百九十五。《詩紀》百九作三王歌。﹞

【時人爲祖瑩袁翻語】

〖魏《書》曰﹕祖瑩。範陽遒人也。與陳郡袁翻齊名秀出。時人爲之語曰﹕〗

京師楚楚。袁與祖。洛陽翩翩。祖與袁。﹝○魏書祖瑩傳。北史祖瑩傳。《禦覽》四百九十五引《後魏書》。《詩紀》百九作袁祖謠。﹞

【同門生爲李謐語】

〖北史曰﹕李謐少好學。周覽百氏。初師事小學博士孔璠。數年後。璠還就謐請業。同門生爲之語曰﹕〗

靑成藍。藍謝靑。師何常。在明經。﹝○魏書李謐傳。北史李謐傳。《禦覽》四百九十五﹑五百四。《詩紀》百九作李謐歌。﹞

【時人爲元頤元欽語】

〖魏《書》曰﹕安壽襲爵。髙祖賜名頤。頤弟衍。衍弟欽。字思若。少好學。有令譽。時人語曰﹕〗

皇宗略略。壽安思若。﹝○魏書陽平王傳。北史陽平王傳。○逯按。上言安壽。此言壽安。當有一誤。﹞

【時人爲王嶷語】

〖魏《書》曰﹕時南州多事。文奏盈幾。訟者塡門。嶷性儒緩。委隨不斷。終日在坐昏睡而已。李﹑鄧宗慶等號爲明察。勤理時務。而二人終見誅戮。餘十數人。或黜或免。惟嶷卒得自保。時人爲之語曰﹕〗

實癡實昏。終得保存。﹝○魏書王嶷傳。﹞

【百姓爲公孫軌語】

〖魏《書》曰﹕初世祖將北徵。發民驢以運糧。使軌部詣雍州。軌令驢主皆加絹一匹乃與受之。百姓爲之語曰云云。眾共嗤之。坐徵還。〗

驢無彊弱。輔脊自壯。﹝○魏書公孫軌傳。北史公孫表傳附軌傳。《禦覽》八百十七﹑九百一。﹞

【時人爲王遵業王延明語】

〖魏《書》曰﹕王遵業與崔光﹑安封王延明等參定服章。及光爲肅宗講孝經。遵業預講。延明錄義。並應詔作釋奠侍宴詩。時人語曰﹕〗

英英濟濟。王家兄弟。﹝○魏書王遵業傳。﹞

【桑乾鄕裏爲房景伯語】

〖魏《書》曰﹕房景伯生於桑乾。涉獵經史。諸弟宗之。及弟妓亡。疏食終喪。期不內禦。其次弟景先亡。其幼弟景遠期年哭臨。亦不內寢。鄕裏爲之語曰﹕〗

有義有禮。房家兄弟。﹝○魏書房景伯傳。北史房景伯傳。﹞

【時人爲崔楷語】

〖魏《書》曰﹕楷性嚴烈。能摧挫豪彊。故時人語曰﹕〗

莫犭廌獬。付崔楷。﹝○魏書崔楷傳。北史崔辯傳附楷傳。﹞

【李彪引諺】

〖魏《書》曰﹕世宗踐阼。因論求復舊職。修史官之事。乃表曰﹕史官敍錄。未充其盛。美隨日落。善因月稀。故諺曰云云。今乞以靜處。以終前志。〗

一日不書。百事荒蕪。﹝○魏書李彪傳。北史李彪傳。﹞

【邢巒引俗諺】

〖魏《書》曰﹕邢巒表曰﹕俗諺云云。臣𨿽不武。忝備徵將。前宜可否。頗實知之。臣旣謂難。何容彊遣。〗

耕則問田奴。絹則問織婢。﹝○魏書邢巒傳。﹞

【髙謙之引諺】

〖魏《書》曰﹕髙謙之上疏曰﹕諺云云。此言𨿽小。可以諭大。〗

迷而知反。得道未還。﹝○魏書髙崇傳附之謙之傳。﹞

【賊爲楊津語】

〖魏《書》曰﹕楊津。孝昌初以本官行定州事。時薛修禮﹑杜洛周殘掠州境。津修理戰具。更營雉堞。又於城中廣作地道。潛兵湧出。置鑪鑄鐵。持以灌賊。賊遂語曰﹕〗

不畏利槊堅城。惟畏楊公鐵星。﹝○魏書楊播傳附楊津傳。﹞

【相府爲裴漢語】

〖周《書》曰﹕裴漢。大統五年。除大丞相府士曹行參軍。補墨曹參軍。漢善尺牘。尢便簿領。相府爲之語曰﹕〗

日下粲爛有裴漢。﹝○《周書》裴漢傳。﹞

【楊衒之引語】

〖洛陽伽藍記曰﹕爾朱兆入洛陽。縱兵大掠。時有秀容胡騎數十人入寺淫穢。自此後頗獲譏訕。京師語曰﹕〗

洛陽男兒急作髻。瑤光寺尼奪作婿。﹝○洛陽伽藍記一。﹞

【楊衒之引謠語】

〖洛陽伽藍記曰﹕齊士之民。風俗淺薄。虛談髙論。專在榮利。太守初欲入境。皆懷磚叩首以美其意。及其代下還家。

以磚擊之。言其向背。速於反掌。是以京師謠語曰云云。懷磚之義起在於此。〗

獄中無系囚。捨內無靑州。假令家道惡。腹中不懷愁。﹝○洛陽伽藍記二。《太平廣記》四百九十三。﹞

【楊衒之引京師語】

〖洛陽伽藍記曰﹕洛水上南北兩岸門巷修整。閶闔塡列。別立市於洛水南。號曰四通市。伊洛之魚。多於此賣。士民須膾。皆詣取之。魚味甚美。京師語曰﹕〗

洛鯉伊魴。貴於牛羊。﹝○洛陽伽藍記三。酉陰雜俎十六。﹞

【楊衒之引京師語】

〖洛陽伽藍記曰﹕白馬寺柰林蒲萄異於余處。柰林實重七斤。蒲萄實偉於棗。味並殊美。冠於中京。帝至熟時。常詣取之。宮人得之。轉餉親戚。京師語曰﹕〗

白馬甜橊。一實直牛。﹝○洛陽伽藍記四。酉陽雜俎十六。﹞

【楊衒之引遊俠語】

〖洛陽伽藍記曰﹕洛陽大市西。有退酤﹑治觴二里。裏內之人多醞酒爲業。河東人劉白墮善能釀酒。季夏六月。時暑赫曦。以罌貯酒。曝於日中。經一旬。其酒不動。飲之香美。醉面經月不醒。永熙年中。南靑州刺史毛鴻寶賫酒之藩。路逢劫賊。盜飲之卽醉。皆被擒獲。因此復謂姦酒。遊俠語曰﹕〗

不畏張弓拔刀。惟畏白墮春醪。﹝○洛陽伽藍記四。﹞

【楊衒之引秦民語】

〖洛陽伽藍記曰﹕河間王琛有婢朝云。善吹篪。能爲團扇歌隴上聲。琛爲秦州刺史。諸羌外叛。屢討之不降。琛令朝云假爲貧嫗。吹篪而乞。諸羌聞之。悉皆流涕。疊相謂曰﹕何爲棄墳井在山谷爲寇也。卽相率歸降。秦民語曰﹕〗

快馬健兒。不如老嫗吹篪。﹝○洛陽伽藍記四。《禦覽》五百八十。﹞

【闞駰引語】

〖十三州誌曰﹕山乘縣人俗爲僞。好持馬鞭行邑。故語曰﹕〗

沛國龍穴至山乘。詐托旅使若奔喪。道遇寇抄失資糧。﹝○《禦覽》三百五十九。﹞

【酈道元引橘洲諺】

〖《水經注》曰﹕水又北。逕昭山西。山下有旋泉。深不可測。故言昭潭無底也。湘水又北逕南津城西。西對橘洲。諺曰﹕〗

昭潭無底橘洲浮。﹝○水經湘水注。《禦覽》六十九。寰宇記百十四。﹞

【酈道元引俗諺論淸泉河】

〖《水經注》曰﹕魏氏土地記曰﹕淸泉河上承桑乾河。東流與潞河合。濕水東入漁陽。所在枝分。故俗諺云云云。蓋以髙梁微涓淺薄。裁足津通。馮藉涓流。方成川甽。淸泉至潞。所在枝分。更爲微津。散漫難尋故也。〗

髙梁無上源。淸泉無下尾。﹝○水經濕水注。﹞

【酈道元引古語論南北岈】

〖《水經注》曰﹕漢水又西。逕南岈﹑北岈中。上下有二城相對。左右墳隴低昂。互山被阜。古語云云云。諸葛亮表言祁山縣出租五百。有民萬戶。矚其丘墟。信爲殷矣。〗

南岈北岈。萬有餘家。﹝○水經漾水注。﹞

【酈道元引澇灘淨灘諺】

〖《水經注》曰﹕漢水又東。謂之澇灘。冬則水淺。而下多大石。又東爲淨灘。夏水急盛。川多湍洑。行旅苦之。故諺曰云云。言二灘阻礙。〗

冬澇夏淨。斷官使命。﹝○水經沔水注。﹞

【酈道元引語】

〖《水經注》曰﹕綿水自上諸縣。咸以灌漑。故語曰﹕〗

綿洛爲沒沃。﹝○水經江水注。﹞

【髙允引諺】

〖魏《書》曰﹕允上酒訓。其詞曰﹕酒之爲狀。變惑情性。豈止於病。乃損其命。諺亦有云云云。言所益者。止於一味之益。不亦寡乎。言所損者。夭年亂志。夭亂之損。不亦夥乎。〗

其益如毫。其損如刀。﹝○魏書髙允傳。﹞

【賈思勰引諺論力耕】

〖齊民要術曰﹕自天子以下。至於庶人。四肢不勤。思慮不用。而事治求贍者。未之聞也。不耕不食。安可不自力哉。諺曰云云。是以樊遲請學稼。孔子答曰﹕不如老農。然則聖賢之智猶有所未達。而況於凡庸者乎。〗

智如禹湯。不如常耕。﹝○齊民要術自序。﹞

【賈思勰引諺論種谷樹木】

〖齊民要術曰﹕且天子親耕。皇后親蠶。況夫田父而懷窳惰乎。李衡於武陵龍陽泛洲上作宅。種甘橘千樹。吳末甘橘成。歲得絹數千疋。樊重欲作器物。先種梓漆。時人嗤之。然積以歲月。皆得其用。此種殖之不可已也。諺曰云云。此之謂也。〗

一年之計。莫如種谷。十年之計。莫如樹木。﹝○齊民要術自序。﹞

【賈思勰引諺論鋤地】

〖齊民要術曰﹕又鋤耨以時。諺曰云云。此之謂也。堯湯旱澇之年。則不敢保。𨿽然。此乃常式。古人云。耕鋤不以水旱息功。必獲丰年之收。〗

鋤頭三寸澤。﹝○齊民要術雜說篇。﹞

【賈思勰引諺論養牛馬】

〖齊民要術曰﹕服牛乘馬。量其力能。寒溫飲飼。適其天性。如不肥充繁息者未之有也。諺曰云云。務在充飽調適而已。〗

羸牛劣馬。寒食下。﹝○齊民要術養牛馬驢騾篇。﹞

【賈思勰引河西語】

〖齊民要術曰﹕廣志曰﹕東墻色靑黑。粒如葵子。似蓬艸。十一月熟。出幽﹑涼﹑並﹑烏地。河西語曰云云。魏《書》曰﹕烏凡地宜東墻。能作白酒。〗

貸我東墻。亻賞我田粱。﹝○齊民要術果蓏菜茹篇。﹞

【仇儒造妖言】

〖魏《書》曰﹕仇儒不樂內徙。亡匿趙郡。推羣盜趙準爲主。妄造妖言云。〗

燕東傾。趙當續。欲知其名。淮水不足。﹝○魏書長孫肥傳。﹞

【魏孝武帝遷長安時諺】

〖通鑑曰﹕梁中大通六年六月。魏丞相歡謀遷都。帝遂下制書。數歡咎惡。歡勒兵南出。秋七月乙丑。魏主親勒兵十餘萬。屯河橋。以斛斯春爲前鋒。椿請精騎兩千。夜渡河。掩其勞獘。帝始然之。黃門侍郎楊寬說帝曰﹕椿若渡河。萬一有功。是滅一髙歡。生一髙歡矣。帝遂敕春停行。椿歡曰﹕頃熒惑入南斗。今上信左右間構。不用吾計。豈天道乎。丙午。歡引軍渡河。戊申。帝西奔長安。八月。入長安。以雍州廨捨爲宮。以泰爲大將軍﹑雍州刺史﹑兼尙書令。軍國之政咸取決焉。先是。熒惑入南斗。去而復還。畱止六旬。上以諺云云云。乃跣而下殿以禳之。及聞魏主奔。慚曰﹕虜亦應天象耶。〗

熒惑入南斗。天子下殿走。﹝○通鑑梁武帝紀。﹞

【雜曲歌辭】

【阿那環】

〖北史曰﹕阿那環。蠕蠕國主也。通典曰﹕蠕蠕自拓跋初徙雲中。卽有種落。後魏太武神中彊盛。盡有匈奴故地。阿那﹤王褱﹥。孝明帝時蠕蠕國主。辭云匈奴主也。〗

聞有匈奴主。雜騎起塵埃。列觀長平阪。驅馬渭橋來。﹝○《樂府詩集》七十八。《詩紀》百九。﹞

【楊白花】

〖梁《書》曰﹕楊華。武都仇池人。少有勇力。容貌雄傳。魏胡太后逼通之。華懼及禍。乃率其部曲降梁。胡太后追思之。不能已。爲作楊白華歌。使宮人連臂蹋足歌之。聲甚淒惋惜。南史曰﹕楊華本名白花。奔梁后名華。魏名將大眼之子。〗

陽春二三月。楊柳齊作花。春風一夜入閨闥。楊花飄蕩落南家。含情出戶腳無力。拾得楊花淚沾臆。秋去春還雙燕子。願銜楊花入窠裏。﹝○《樂府詩集》七十三。《詩紀》百九。﹞

北魏詩卷四

【仙道】

【《老子》化胡經玄歌】

〖惇煌唐寫本《老子》化胡經共十卷。一至九卷爲文。十卷爲玄歌。計化胡歌七首。尹喜哀嘆五首。太上皇老君哀歌七首。老君十六變詞十八首。都爲三十七首。約八千言。逯按。出三藏記集。《老子》化胡經作於西晉王浮。以之攻擊佛教。又北山錄云。化胡經。晉時王浮道士所撰。一卷。後漸添成十一卷。據此化胡經一書後世續有增益。正類其他道書也。而此卷玄歌按其所涉史實。知爲北魏時代之作。化胡歌第二首云。致令天气怒。太上踏地瞋。寺廟崩倒澌。龍王舐經文。八萬四千弟子。一時受大緣。老君十六變詞第十三首云。不玩道法貪治生。搦心不堅還俗經。八萬四千受罪緣。破塔毀廟誅道人。打襄攵銅像削取金。所言毀寺焚經誅戮沙門。實指北魏太武帝太平眞君七年滅佛一事。前此無史實也。證此卷玄歌之出在太武帝毀法之後。又按。老君十六變詞第一首云。合口誦經聲璅々。眼中淚出珠子﹤石果﹥。北齊顏之推《顏氏家訓》已引之。化胡歌之二。我在捨衛時至太上踏地瞋等句。北周甄鸞笑道論已引之。俱證此卷玄歌保存齊﹑周以前原貌也。又魏書釋老志於敍述太武滅佛之後。言文成帝嗣位。詔復佛法。天下承風。朝不及夕。往時所毀佛寺仍還修矣。佛像經論皆復得顯。此其敍錄與老君十六變詞所謂未容幾時還造新。𨿽得存立帝恐心亦合。可見玄歌之問世去文成帝時代並不久。〗

【化胡歌七首】〖原缺題。據廣弘明集周甄鸞笑道論補。〗

我往化胡時。頭載通天威。金紫照虛空。﹤臽炎﹥﹤臽炎﹥有光暉。胡王心懭戾。不尊我爲師。吾作變通力。要之出神威。麾月使東走。須彌而西頹。足蹹乾巛橋。日月左右回。天地晝暗昏。星辰差馳。眾災競地起。良醫絕不知。胡王心怖怕。叉手向吾啼。作大慈悲教。化之漸微微。落簪去一食。右肩不著衣。男曰憂婆塞。女曰憂婆夷。化胡今賓服。遊神於紫微。

我在捨衛時。約敕瞿曇身。汝共摩訶薩。賫經教東秦。歷落神州界。迫至東海間。廣宣至尊法。教授聾俗人。與子威神法。化道滿千年。年終時當還。愼莫戀中秦。致令天气怒。太上踏地瞋。寺廟崩倒澌。龍王舐經文。八萬四千弟子。一時受大緣。輪轉五道頭。萬元一昇仙。吾子三天上。湣子淚流連。念子出行道。不能卻死緣。不能陵虛空。束身入黃泉。天門地戶塞。一去不能還。𨿽得存禋嗣。使子常塞心。逆天違地理。災考加子身。神能易生死。由子行不眞。三十六天道。終卒歸無形。我身西化時。登上華獄山。舉目看昆侖。須彌了懸。矯翼履淸虛。倏忽到西天。但見西王母。嚴駕欲東旋。玉女數萬千。姿容甚麗妍。天姿絕端嚴。齊執皇靈書。誦讀仙聖經。養我同時姝。將我入天庭。皇老東向坐。身體曒然明。授我仙聖道。接度天下賢。﹝○《老子》化胡經十。﹞

我昔西化時。登上華獄山。北向視玄冥。秦川蕩然平。漢少雜類多。不信至眞言。吾後千餘年。白骨如丘山。屍骸路艸野。流血成洪淵。不忍見子苦。故作大秦吟。哀嘆A60頭。以示通中賢。見機降時世。不值苦以辛。﹝○同上﹞

我昔化胡時。西登太白山。修身嚴石裏。四向集諸仙。玉女檐漿酪。仙人歌玉文。天龍翼從後。白虎口馳剛。玄武負鐘鼓。朱雀持幢幡。化胡成佛道。丈六金剛身。時與決口教。後當存經文。吾昇九天後。克木作吾身。﹝○同上﹞

我昔離周時。西化向罽賓。路由函關去。會見尹喜身。尹喜通窈冥。候天見紫雲。知吾當西過。沐浴齊戒身。日夜立香火。約敕守門人。執簡迎謁請。延我入皇庭。叩搏亦無數。求欲從我身。道取人誠信。三日口不言。吾知喜心至。遺喜五千文。欲得求長生。讀之易精神。將喜入西域。遷喜爲眞人。﹝○同上﹞

我西化胡時。涉天靡不遙。牽天覆六合。艱難身盡嬰。胡人不識法。放火燒我身。身亦不缺損。乃復沈深瀏。龍王折水脈。復流不復行。愚人皆哀嘆。枉此賢人身。吾作騰波炁。起立上著天。日月頭上曒。光照億萬千。胡王心方悟。知是我聖人。叩頭求悔過。今欲奉侍君。伏願降靈气。怒活國土人。吾視怨家如赤子。不顧仇以嫌。化命一世士。坐臥誦經文。身無榮華餝。後畢得昇天。吾告時世人。三界裏中賢。欲求長生道。莫愛千金身。出身著死地。返更得生緣。火中生蓮花。爾乃是至眞。莫有生煞想。得道昇淸天。未負卽眞信。A61子千金身。﹝○同上﹞

我昔學道時。登崖歷長松。盤屈幽谷裏。求覓仙聖公。食服泥洹散。漸得不死蹤。九重室中得見不死童。身體絕華麗。二儀中無雙。遺我元气樂藥。忽然天聖聰。﹝○同上﹞

【尹喜哀嘆五首】

尹喜告世人。欲求長生道。莫求時世榮。我昔得道時。身爲關府君。一日三賞賜。雜彩以金銀。不以爲己有。施與貧窮人。白日沾王事。夜便習靈仙。餐松食苦柏。微命乃得存。精誠神明佑。守眞仰蒼天。感得天地道。遇見老君身。難我以父母。卻遺五千文。祕室熟讀之。三年易精神。授我仙聖方。都體解自然。﹝○《老子》化胡經十。﹞

我昔上九天。下向視玄冥。但見飛仙士。列翼影淸天。朝宗九天主。太上皇老君。滌蕩六府中。受讀仙聖文。王喬得聖道。遊行五嶽間。服炁食玉英。受命與天並。﹝○同上﹞

昔往學道時。登嶽歷髙堽。動見百丈谷。赫赤道里長。有無極神炁。何以到西方。元以度赤谷。垂淚數千行。自念宿罪重。五內心摧傷。﹝○同上﹞

我昔求道時。逕歷數千崖。浮游八荒外。徒跣身無衣。東過日出界。西尋淸山累。足底重躎生。手中抱少微。道見西王母。問我子何歸。恥身不學道。意欲覓仙師。感我精誠至。乞我鞋以衣。爾乃得學道。仙炁漸微微。父母怪我晚。晝夜悲嗥啼。大道與俗返。一往不復歸。髙志日日遠。不覺心肝摧。𨿽得不死道。日月垂微微。心精不退轉。今作天人師。﹝○同上﹞

昔往學道時。蹤迹亦難尋。東到日出界。樹木鬱鬱深。南到閻浮提。大火燒我身。西到俱地﹤屍工﹥。但見金城門。靑龍繞城腹。白虎守城前。衝天金樓殿。太上居湛然。光影耀虛空。仙人絕端嚴。齊執黃卷書。口誦長生文。北向入玄冥。大水湛湛深。繞天數百迎。足底重躎生。爾乃得仙道。把攬天地神。子能述吾道。白日得昇天。﹝○同上﹞

【太上皇老君哀歌七首】

三十六宮主。太上皇老君。哀湣下世士。垂神教世賢。子欲修冥福。先當體窈冥。生時得尊貴。不如過去榮。仙駕龍車。迎子遊淸天。上登金樓殿。坐臥虛空間。行則飛仙從。威儀上柱天。朝登天東頭。暮到於天西。戲樂九天外。縱意極周旋。駈使役百鬼。總統於萬金。﹝○《老子》化胡經十。﹞

吾哀世愚民。不信冥中神。恃力害良善。不避賢行人。馳馬騁東西。自謂常無前。善惡畢有報。業緣須臾間。神明在上見。遣使直往牽。從上頭底收。系著天牢門。五毒更加。惡神來克侵。口吟不能言。妻子呼倉天。莫怨神不佑。由子行不仁。﹝○同上﹞

吾哀時世人。不信於神明。先人與種福。子孫履上行。衣厚飯得飽。災考不到門。口气頭噓天。自謂常終日。看師眞遼然。得病叩頭請。外恭心不敬。神明以知人。三魂系地獄。七魄懸著天。三魂消散澌。五神不安寧。伺命來執宰。丞相踏地瞋。左神不削死。右神不著生。生神不衛護。煞神來入身。或患腰背痛。或患頭目疼。百脈不復流。奮忽入黃泉。天門地戶。一去不復還。﹝○同上﹞

吾哀世愚人。不信冥中神。生時不恭敬。死便亻賞罪緣。典官逐後駈。牽北走東西。抱沙塡江海。負石累髙山。白日不得食。夜分不得眠。朝與杖一百。暮與鞭一千。不堪考對苦。賣罪與生人。兩兩共相牽。遂至死滅門。皆由不敬道。神明考﹤木適﹥人。何不敬眞神。生死得昇天。生榮死者樂。生死得蒙恩。﹝○同上﹞

吾哀時世人。不信冥中神。一門有十息。縱意行不仁。神明鑑無外。終不濫煞人。或夭華秀子。或夭妙少年。門崩戶以壞。學者如浮雲。死亦不脫歲。悲哭仍相尋。妻子沈堙澌。一身孤獨存。呼天天玄遠。呼地地亦深。不能自怨責。各道怨師尊。𨿽欲思善道。十子不復還。﹝○同上﹞

吾告時世人。修道宜殷勤。恩亦不虛生。神明必報人。昔有劉仲伯。精誠於道門。勤惡使從善。歲會集羣賢。香火日夜勤。亦能感倉天。命盡應當死。眾神與表天。三魂飛楊澌。七魄入死星。右神削死藉。左神著生名。伺命來極濟。左相踏地瞋。普告二十獄。拔出仲伯身。三魂還復流。七魄還入身。血脈還運轉。百節方更堅。面目更端嚴。肉骨更鮮明。死臣三七日。寢屍還更生。﹝○同上﹞

吾告時世人。髐骨不別眞。閒時不共語。急便來求人。死者如流水。去者如浮雲。秦川屯軍馬。中庭生藂榛。百中不畱一。到思吾本言。何不學仙道。人身常得存。﹝○同上﹞

【老君十六變詞】

一變之時。生在南方亦如火。出胎墮地能獨坐。合口誦經聲璅々。眼中淚出珠子﹤石果﹥。父母世間驚怪我。復畏寒凍來結果。身著天衣誰知我。﹝○《老子》化胡經十。﹞

二變之時。生在西嶽在漢川。寄生王家練精神。出胎墮地誰語言。晃晃昱昱似金銀。三十六色綺羅文。國王歡喜會羣臣。英儒雅士平論。﹝此句缺一字。﹞忽然變化作大人。發眉皓白頭柱天。﹝○同上﹞

三變之時。變形易體在北方。出胎墮地能居牀。合口誦經聲瑯瑯。額上三午十二行。兩手不門把文章。配名天地厚陰陽。從石入金快翺翔。﹝○同上﹞

四變之時。生在東方身靑蔥。出胎墮地能瞳舂。合口誦經聲雍雍。白日母抱夜乘龍。昆侖山上或西東。上天入地登虛空。仙人侍從數萬里。當此之時神炁通。﹝○同上﹞

五變之時。生在中都在洛川。嵩髙少室嶺岑顚。中央修福十萬年。教授仙人數萬千。齊得昇天入靑雲。降鑑周室八百年。運終數盡向罽賓。化胡成佛還東秦。敷楊道教整天文。﹝○同上﹞

六變之時。生在乾地西北角。圖畫天地立五嶽。處置星辰敍四瀆。二十八宿注鄕曲。日月照曜爲下國。走如流水得周局。智者察之知急速。雨澤以時熟5A62。萬人食之大化足。﹝○同上﹞

七變之時。生在北方在海嵎。出胎墮地聲由由。好喜歌舞無憂愁。造作音樂作箜篌。萬帝來請用解憂。黃河爲路行竟頭。一身涉世快遊遊。﹝○同上﹞

八變之時。生在東北在艮地。圖盡天地我次比。白衣居士維靡詰。欲結坐禪須諳炁。通暢經書有舍利。見吾相好須信企。感子單誠不延次。齊得昇天不墮地。﹝○同上﹞

九變之時。下人黃泉正地柱。開辟天地施地戶。四炁非陽立冥所。𨿽有人民不能語。吾入身中施六府。脇爲傍通心爲主。從此以來能言語。尊卑大小有次緒。萬天稱傳道爲父。﹝○同上﹞

十變之時。生在東南出風門。盡出天道安山川。置立五嶽集靈仙。吹噓寒暑生萬民。煩炁眾生人得眞。置立五藏施心神。動作六神能語言。有生有死須臾間。如水東流何時還。邂逅相代不得停。何不習善求長生。槃散流俗入膠盆。不能免離喪子身。欲求度世於中禪。搦心不堅固仙根。音聾音瘂都不倫。由子前身謗經文。論說道士毀聖人。在惡必報受罪緣。但勤自責莫怨天。﹝○同上﹞

十一變之時。生在南方閻浮地。造作天地有作爲。化生萬物由嬰兒。陰陽相對共相隨。眾生稟气各自爲。番息眾多滿地池。生活自衛由乘靡。劫數滅盡一時虧。洪水滔天到月支。選擢種民畱伏羲。思之念之立僧秪。惟有大聖共相知。﹝○同上﹞

十二變之時。生在西南在黃昏。時人厭賤還﹤先人﹥身。善權方略更受新。寄胎托俗蟒虵身。胎中誦經不遇人。左脇而出不由關。墮地七步雜穢間。九龍洗浴人不聞。國王歡喜立東宮。與迎新婦守衢夷。八百伎女營樂身。八研四升不破禪。破散庫藏施貧人。道十八人詣宮門。賈作大醜婆羅門。借問太子何時還。王心不語動王情。騎王白象觸王瞋。先師知意不與言。﹤土賓﹥著擅特在丘。投身餓虎求道門。變爲白狗數百身。稽骨須彌示後人。傳語後學須精勤。莫貪穢辱A61子身。沈累六趣更生難。不信我語至時看。﹝○同上﹞

十三變之時。變形易體在罽賓。從天而下無根元。號作彌勒金剛身。胡人不識舉邪神。興兵動眾圍聖人。積薪國北燒老君。太上慈湣憐眾生。漸漸誘進說法輪。剔其須髮作道人。橫被無領涅槃僧。蒙頭著領待老君。手捉錫杖驚地虫。臥便思神起誦經。佛炁錯亂欲東秦。夢應明帝張A63迎。白象馱經詣洛城。漢家立子無人情。捨家父母習沙門。亦無至心逃避兵。不玩道法貪治生。搦心不堅還俗經。八萬四千應罪緣。破塔懷﹝當作壞。﹞廟誅道人。打襄攵銅像削取金。未榮幾時還造新。𨿽得存立帝恐心。﹝○同上﹞

十四變之時。變形易像在金衛。沙門闈城說經偈。至著罪人未可濟。胡人聞之心恐怪。將從羣黨來朝拜。

叩頭悔過求受戒。克肌克骨誓不退。燒指練臂自盟誓。男不妻娶坐思禪。死爲屍陁餧鷹鸇。遷神涅槃舍利弗。骨得八百升散諸國。如此遷達離煩欲。苦身求道立可得。﹝○同上﹞

十五變之時。西向教化到罽賓。胡國相釐還迦夷。侵境暴耗買育人。男子守塞憂婆夷。吾入國中作善詞。說化男子受三歸。漸漸誘進說法輪。剔其須髮作道人。陽爲和上陰阿尼。假作父母度僧尼。師徒相度理無私。遷神涅槃歸紫微。四鎭安穆和我神。胡人思念長吁啼。鑄作金像法我形。三時入禮求長生。寂寂寞寞不應人。仾頭視地仰看天。大聖正眞何時還。﹝○同上﹞

十六變之時。生在蒲林號有遮。大富長者樹提闍。有一手巾像龍虵。遣風吹去到王家。國王得之大嘆吒。興兵動眾來向家。離捨百里見蓮花。國有審看一月夜。王心惡之欲破家。忽然變化白淨捨。出家求道號釋迦。﹝○同上﹞

五百歲之時。乘龍駕虎道得昌。漢地廣大歷記長。三十六人計弟兄。超度北闕雲中翔。新盧酒出俱行嘗。娥媚出邊作細昌。當此之時樂未央。伊耶樂生壽命長。﹝○同上﹞

六百歲之時。一世以去二世歸。城郭如故時人非。觀者眾多知我誰。死生各異令人悲。何不學道世欲衰。踟躕西北長吁誰。伊耶樂生治太微。﹝○同上○逯按。此首仿東晉丁令威歌而成。﹞北齊詩卷一

【斛律丰樂】

【歌】

〖談藪曰﹕北齊髙祖常宴羣臣。酒酣。各令歌。武衛斛律丰樂歌曰云云。帝曰﹕丰樂不諂。是好人也。〗

朝亦飲酒醉。暮亦飲酒醉。日日飲酒醉。國計無取次。﹝○酉陽雜俎四。《太平廣記》二百六十五。﹞

髙昂

﹝昂。字敖曹。北海蓚人。齊神武起。昂傾意附之。因成霸業。除侍中司徒﹑兼西南道都督。元象元年爲周軍所殺。年四十八。﹞

【徵行詩】

壠種千口牛。泉連百壺酒。朝朝圍山獵。夜夜迎新婦。﹝○《太平廣記》三百引談藪。《詩紀》百十。﹞

【從軍與相州刺史孫騰作行路難】

捲甲長驅不可息。六日六夜三度食。初時言作虎牢停。更被處置河橋北。回首絕望蕭條。悲來雪涕還自抑。﹝○《太平廣記》三百引詩藪。《詩紀》百十。﹞

【贈弟季式詩】

〖季式爲濟州刺史。敖曹發驛以勸酒。乃贈。〗

憐君憶君停欲死。天上人間無可比。走馬海邊射遊鹿。偏坐石上彈鳴雉。昔時方伯願三公。今日司徒羨刺史。﹝○《太平廣記》二百引談藪。《詩紀》百十。﹞

蕭祗

﹝祗。字敬式。梁南平王偉次子。封定襄侯。侯景亂。起兵內援。會州人以城應景。遂奔東魏。歷位太子少傅。齊天保初。授右光祿大夫。國子祭酒。西魏克江陵。畱鄴都卒。﹞

【香茅詩】

鶗鴂芳不歇。霜繁綠更滋。擢本同三脊。流芳有四時。粗根縮酒易。結解舞蠶遲。終當入楚貢。豈羨詠陳詩。﹝○《類聚》八十二。《詩紀》百十。﹞

【和回文詩】〖和湘東王后園。〗

危臺出岫迥。曲澗上橋斜。池蓮隱弱芰。徑筱落藤花。﹝○《類聚》五十六。《詩紀》百十。﹞

蕭放

﹝放。字希逸。祗子。襲爵爲淸河郡公。武平中。待詔文林館。頗善丹靑。見知齊後主。累遷太子中庶子﹑散騎常侍。﹞

【冬夜詠妓詩】

佳麗盡時年。合瞑不成眠。銀龍銜燭燼。金鳳起鑪煙。吹篪先弄曲。調箏更撮弦。歌還團扇後。舞出妓行前。絕代終難及。誰復數神仙。﹝○《初學記》十五。文苑英華二百十三。萬花谷後三十二作蕭放詩。《詩紀》百十。﹞

【詠竹詩】

懷風枝轉弱。防露影逾濃。旣來丹穴鳳。還作葛陂龍。﹝○《初學記》二十八。文苑英華三百二十五。《詩紀》百十。﹞

陸法和

﹝法和。不知何許人。隱於江陵百里洲。妙解神術。預見萌兆。再爲梁元帝破賊。任郢州刺史。封江乘縣公。元帝敗。入齊。文宣以爲大都督荊州刺史﹑湘郡公。無病而終。﹞

【讖詩二首】

〖北史本傳曰﹕法和書其所居屋壁而塗之。及剝落。有文二首。〗

十年天子爲尙可。百日天子急如火。周年天子疊代坐。﹝隋書五行志曰﹕時文宣帝享國十年而崩。廢帝嗣立百餘日。用替厥位。孝昭卽位一年而崩。此其效也。○北《齊書》陸法和傳。北史陸法和傳。隋書五行志。《詩紀》百十。﹞

一母生三天。兩天共五年。﹝婁太后生三天子。自孝昭卽位。至武成傳位後主。共五年。○北《齊書》陸法和傳。北史陸法和傳。《詩紀》百十。﹞

盧詢祖

﹝詢祖。範陽涿人。有術學。文辭華美。與族人思道俱爲北州人俊。歷太子舍人﹑司徒記室卒。有集十卷。﹞

【趙郡王配鄭氏挽詞】

〖《詩紀》云。北史趙郡王睿。齊神武從子也。娶鄭述祖女爲妃。〗

君王盛海內。伉儷盡寰中。女儀掩鄭國。嬪容映趙宮。春艷桃花林。秋度桂枝風。遂使叢臺夜。明月滿牀空。﹝○北《齊書》盧詢祖傳。北史趙郡王睿傳。《詩紀》百十。﹞

【中婦織流黃】

別人心已怨。愁空日復斜。然香望韓壽。磨鏡待秦嘉。殘絲愁績爛。余織恐縑﹝樂府作嫌。﹞賒。支機一片石。緩轉獨輪車。下簾還憶月。挑燈更惜花。似天河上景。春時織女家。﹝○《樂府詩集》三十五作陳盧詢。《詩紀》百十作盧詢。○《詩紀》另別盧詢於詢祖後。並注云。名見《顏氏家訓》。曰範陽盧詢。疑卽盧詢祖也。樂府作陳人。逯按。樂府蓋誤作陳脫去祖字。今姑列盧詢祖下。﹞

裴讓之

﹝讓之。字士禮。河東間喜人。魏天平中。舉秀才。還主客郎。歷中書舍人﹑散騎常侍。齊受禪。封宜都縣男。除淸和太守。後被罪賜死。﹞

【有所思】

夢中𨿽暫見。及覺始知非。殿轉不能寐。徙倚獨披衣。悽悽曉風急。晻晻月光微。

室空常達旦。所思終不歸。﹝○文苑英華二百二。《樂府詩集》十七。《詩紀》百十。﹞

【從北徵詩】

沙漠胡塵起。關山烽燧驚。皇威奮武略。上將總神兵。髙臺朔風駛。絕野寒云生。匈奴定遠近。壯士欲橫行。﹝○《類聚》五十九。文苑英華二百九十九作送北徵。《詩紀》百十。﹞

【公館酬南使徐陵詩】

嵩山表京邑。鐘嶺對江津。方域殊風壤。分野各星辰。出境君圖事。尋盟我卹鄰。有才稱竹箭。無用忝絲綸。列樂歌鐘響。張旃玉帛陳。皇華徒受命。延譽本無因。韓宣將聘楚。申胥欲去秦。方期飲河朔。翻屬臥漳濱。禮酒盈三獻。賓筵盛八珍。歲稔鳴銅雀。兵戢坐金人。云來朝起蓋。日落晚摧輪。異國猶兄弟。相知無舊新。﹝○《類聚》五十三。《初學記》二十。文苑英華二百九十六。《詩紀》百十。﹞

裴訥之

﹝訥之。字士言。讓之弟。弱冠爲平原公掌書記。文宣朝。累官至太子舍人。﹞

【鄴館公燕詩】

晉楚惇盟好。僑札同心賞。禮成樽俎陳。樂和金石響。朝云駕馬進。曉日乘龍上。雙闕表皇居。三臺映仙掌。當階篁筱密。約岸荷蕖長。束帶盡欣娛。誰言騖歸兩。﹝○《類聚》五十三。文苑英華二百九十六作奉使至鄴館。《詩紀》百十。﹞

邢邵

﹝邵。字子才。河間鄭人。仕魏爲宣武帝挽郎。歷奉朝請。著作佐郎。累遷中書侍郎﹑散騎常侍﹑國子祭酒﹑尙書令侍中﹑黃門侍郎。北齊皇建中。出除驃騎將軍﹑西兗州刺史。武成時。入爲中書令。遷太常卿﹑兼中書監﹑攝國子祭酒。後授特進。有集三十卷。﹞

【思公子】

綺羅日減帶。桃李無顏色。思君君未歸。歸來豈相識。﹝○《樂府詩集》七十四。《詩紀》百十。﹞

【三日華林園公宴詩】

回鑾自樂野。弭蓋屬瑤池。五丞接光景。七友樹風儀。芳春時欲遽。覽物惜將移。新萍已冒沼。餘花尙滿枝。艸滋徑蕪沒。林長山蔽虧。芳筵羅玉俎。激水漾金卮。歌聲斷以續舞袖合還離。﹝○《類聚》四。《初學記》四。古今歲時雜詠十六。文苑英華百七十二作北齊邢子才詩。《詩紀》百十。﹞

【冬夜酬魏少傅直史館詩】

年病從橫至。動息不自安。兼豆未能飽。重裘詎解寒。況乃冬之夜。霜气有餘酸。風音響北牖。月影度南端。燈光明且滅。華燭新復殘。衰顏依候攺。壯志與時闌。體羸不盡帶。發落彊扶冠。夜景將欲近。夕息故無寬。忽有淸風贈。辭義婉如蘭。先言嘆三友。言慚一官。麗藻髙鄭衛。專學美齊韓。審諭𨿽有屬。筆削少能幹。髙足自無限。積風良可摶。空想靑門易。寧見赤松難。寄語東山道。髙駕且盤桓。﹝○《初學記》三。又十二作酬魏收冬夜直史館詩。文苑英華百九十。《詩紀》百十。﹞

【冬日傷志篇】

昔時惰遊士。任性少矜裁。朝驅瑪瑙勒。夕銜熊耳杯。折花步淇水。撫瑟望叢臺。繁華夙昔攺。衰病一時來。重以三冬月。愁雲聚復開。天髙日色淺。林勁鳥聲哀。終風激檐宇。余雪滿條枚。遨遊昔宛洛。踟躕今艸萊。時事方去矣。撫己獨傷懷。﹝《類聚》作懷哉。《初學記》﹑文苑同。文苑又注。《初學記》作傷懷。○《類聚》三﹑《初學記》三並作冬日傷志詩。文苑英華三百三十一。《詩紀》百十。﹞

【七夕詩】〖《詩紀》云。詩匯作宗懍者非。〗

盈盈河水側。朝朝長嘆息。不吝漸衰苦。波流詎可測。秋期忽云至。停梭理容色。束衿未解帶。回鑾已沾軾。不見眼中人。誰堪機上織。願逐靑鳥去。暫因希羽翼。﹝○《類聚》四。《詩紀》百十。﹞

【齊韋道遜晚春宴詩】〖《詩紀》云。觀題似韋道遜所作。文苑英華作邢邵。姑列於此。〗

日斜賓館晚。風輕麥候初。檐喧巢幕燕。池躍戲蓮魚。石聲隨流響。桐影傍嚴疏。誰能千里外。獨寄八行書。﹝○文苑英華二百十四。《詩紀》百十。﹞

【應召甘露詩】

膏露且漸洽。凝液汭旍旗。艸木盡沾被。玉散復珠霏。誰謂穹昊遠。道合若應機。﹝○《類聚》九十八。《詩紀》百十一。﹞

【賀老人星詩】

瑞動星光照。化穆月輪重。庶徵符祉籙。將以贊時雍。﹝○《類聚》一。《初學記》一。《詩紀》百十。﹞

【詩】

安得金仙術。兩臆生羽翼。﹝○艸堂詩箋三十三寫懷詩注。﹞

鄭公超

﹝公超。後主時爲奉朝請。待詔文林館。與祖珽等同撰《禦覽》。﹞

【送庾羽騎抱詩】

舊宅靑山遠。歸路白雲深。遲暮難爲別。搖落更傷心。空城落日影。迥地浮雲陰。送君自有淚。不假聽猿吟。﹝○文苑英華二百六十六。《詩紀》百十。﹞

楊訓

訓。後主時爲通直散騎侍郎。待詔文林館。同修《禦覽》。

【羣公髙宴詩】

中郎敷奏罷。司隸坐朝歸。開筵引貴客。饌玉對春暉。塵起金吾騎。香逐令君衣。綠酒犀爲椀。鳴琴寶作徽。寸陰良可惜。千金本易揮。﹝○《初學記》十四。《詩紀》百十。﹞

袁奭

﹝奭。字元明。陳郡人。梁司空昂之孫。蕭莊時。以侍中奉貢至齊。及莊敗。除瑯邪王儼大將軍諮議。入文林館。遷太中大夫。﹞

【從駕遊山詩】

天遊響仙蹕。春望動神衷。澗水含初澑。山花發早叢。玉輿明淑景。珠旗轉瑞風。平原與上路。佳气遠蔥蔥。﹝○《初學記》十三。文苑英華百七十。《詩紀》百十。﹞

荀仲舉

﹝仲舉。字士髙。潁川人。仕梁爲南沙令。後至齊。入文林館。出爲義寧太守。﹞

【銅雀臺】

髙臺秋色晚。直望已淒然。況復歸風便。松聲入斷弦。淚逐梁塵下。心隨團扇捐。誰堪三五夜。空樹月光圓。﹝樂府作圜。○文苑英華二百四。《樂府詩集》三十一。《詩紀》百十。﹞

魏收

﹝收。字伯起。鉅鹿下曲陽人。仕魏典起居注。俄兼中書舍人。與溫子昇﹑邢子才齊名。世號三才。齊天保初。除中書令﹑兼著作郎。後除光祿大夫﹑尙書右僕射。武平三年卒。有《後魏書》三十卷﹑集七十卷。﹞

【美女篇二首】

楚襄遊夢去。陳思朝洛歸。參差結旌旆。掩靄頓驂騑。變化看臺曲。駭散屬川沂。仍令賦神女。俄聞要虙妃。照梁何足艷。昇霞反奮飛。可言不可見。言是復言非。﹝○《樂府詩集》六十三。集六《詩紀》百十。﹞

�����。我帝更朝衣。擅寵無論賤。入愛﹝樂府作憂。﹞不嫌微。智瓊非俗物。羅敷本自稀。居然陋西子。定可比南威。新吳何爲誤。舊鄭果難依。甘言誠易污。得失定因機。無憎藥英妒。心賞易侵違。﹝○同上﹞

【永世樂】

綺窗斜影入。上客酒須添。翠羽方開美。鉛華汗不沾。關門今可下。落珥不相嫌。﹝○《樂府詩集》七十三。詩尼百十。﹞

【棹歌行】

雪澑添春浦。花水足新流。桃發武陵岸。柳拂武昌樓。﹝○文苑英華二百三。《樂府詩集》四十。《詩紀》百十。﹞

【挾琴歌】

春風宛轉入曲房。兼送小苑百花香。白馬金鞍去未返。紅妝玉箸下成行。﹝○《樂府詩集》八十六。《詩紀》百十。﹞

【後園宴樂詩】

束馬輕燕外。獵雉陋秦中。朝車轉夜轂。仁旗指旦風。式宴臨平圃。展衛寫屠穹。積崖疑造化。導水逼神功。樹靜歸煙合。簾疏返照通。一逢堯舜日。未假北山叢。﹝○文苑英華二百十四。《詩紀》百十。﹞

【喜雨詩】

霞暉染刻棟。礎潤上雕楹。神山千葉照。仙艸百花榮。瀉澑髙齊響。添池曲岸平。滴下如珠落。波回類璧成。气調登萬里。年和欣百靈。定知丹甑出。何須銅雀鳴。﹝○文苑英華百五十三。《詩紀》百十。﹞

【看柳上鵲詩】

背﹝文苑誤作皆。﹞歲心能識。登春巢自成。立枯隨雨霽。依枝須月明。疑是凋籠出。當由抵玉驚。間關拂條軟。回復振毛輕。何獨離婁意。傍人但未聽。﹝○《初學記》三十。文苑英華三百二十八。《詩紀》百十。﹞

【晦日泛舟應詔詩】

裊裊春枝弱。關關新鳥呼。棹唱忽逶迆。菱歌時顧慕。睿賞芳月色。宴言忘日暮。遊豫慰人心。照臨康國步。﹝○《類聚》四。《初學記》四。古今歲時雜詠九。文苑英華百七十二。《禦覽》三十。《詩紀》百十。﹞

【月下秋宴詩】

此夕甘言宴。月照露方塗。使星疑向蜀。劍气不關吳。良交契金水。上客慰萱蘇。何必應劉輩。還來遊鄴都。﹝○《初學記》十四。文苑英華二百十四。《詩紀》百十。﹞

【五日詩】

麥涼殊未畢。蜩鳴早欲聞。暄林尙黃鳥。浮天已白雲。辟兵書鬼字。神印題靈文。因想蒼梧郡。玆日祀東君。﹝○《初學記》四。文苑英華百五十七。萬花谷後四。《詩紀》百十。﹞

【庭柏詩】

古松圖偃蓋。新柏寫鑪峯。淩寒翠不奪。迎暄綠更濃。茹葉輕沈體。咀實化衰容。將使中臺麝。違山能見從。﹝○《初學記》二十八。文苑英華三百二十四。《詩紀》百十。﹞

【蠟節詩】

凝寒迫淸祀。有酒宴嘉平。宿心保所道。藉此慰中情。﹝○《初學記》四。《詩紀》百十。﹞

【七月七日登舜山詩】

述職無風政。復路阻山河。還思麾蓋日。畱謝此山阿。﹝○酉陽雜俎十二。﹞

【論敍裴伯茂詩】

臨風想玄度。對酒思公榮。﹝○魏書裴伯茂傳。﹞

【大射賦詩】

尺書徵建鄴。折簡召長安。﹝○北史魏收傳。﹞

劉逖

﹝逖。字子長。彭城人。齊文襄以爲永安公參軍。武成時。遷散騎常侍。武平四年。與崔季舒等同誅。﹞

【對雨詩】

重輪宵犯畢。行雨旦浮空。細落疑含霧。斜飛覺帶風。濕槐仍足綠。沾桃更上紅。無由似玄豹。縱意坐山中。﹝○《類聚》二。文苑英華百五十三。《詩紀》百十。﹞

【秋朝野望詩】

駐車憑險岸。飛蓋歷平湖。菊寒花稍發。蓮秋葉漸枯。向浦低行雁。排空轉噪烏。若將君共賞。何處減城隅。﹝○《類聚》二十八。《詩紀》百十。﹞

【浴溫湯泉詩】〖《詩紀》云。聲偶作劑邈詩。非也。〗

驪岫猶懷土。新丰尙有家。神井堪消疹。溫泉足蕩邪。紫苔生石岸。黃沫擁金沙。振衣殊未已。翻能停使車。﹝○《類聚》九。《初學記》七作浴溫湯。文苑英華百六十四作浴溫湯。無作者名。《詩紀》百十。﹞

【淸歌發詩】

扇中通曼臉。曲裏奏陽春。久應迷座客。何啻起梁塵。﹝○《初學記》十五。萬花谷後三十二作劉逖詩。《詩紀》百十。﹞

北齊詩卷二

祖珽

﹝珽。字孝徵。範陽遒人。起家祕書郎。拜尙書左僕射。出爲徐州刺史。武平中。卒於州。﹞

【從北徵詩】

翠旗臨塞道。靈鼓出桑乾。祁山斂雰霧。瀚海息波瀾。戍亭秋雨急。關門朔气寒。方系單於頸。歌舞入長安。﹝○《類聚》五十九。文苑英華二百九十九。《詩紀》百十。﹞

【望海詩】

登髙臨巨壑。不知千萬里。云島相接連。風潮無極已。時看遠鴻度。乍見驚鷗起。無待送將歸。自然傷客子。﹝○《類聚》八。《初學記》六。文苑英華百六十二。又事類賦海賦注引裏﹑已二韻。《詩紀》百十。﹞

【挽歌】

昔日驅駟馬。謁帝長楊宮。旌懸白雲外。騎獵紅塵中。今來向漳浦。素蓋轉悲風。榮華與歌笑。萬事盡成空。﹝○《初學記》十四。文苑英華二百十一。《禦覽》五百五十二作挽歌辭。《樂府詩集》二十七。廣《文選》十四。《詩紀》百十。﹞

安徳王髙延宗

﹝延宗。文襄帝澄第五子。文宣帝天保六年。封安徳王。出爲定州刺史。歷司徒太尉。後主奔並。以爲相國﹑並州刺史。武平七年十二月十四日。卽皇帝位。攺元徳昌。是月爲周所滅。﹞

【經墓興感詩】

〖北齊假黃鉞太尉公蘭陵忠武王髙肅碑陰額搨本曰﹕王第五弟太尉公安徳王經墓興感云云。○逯按。北《齊書》蘭陵王孝瓘傳。以武平四年鴆死。據此碑以武平五年四月葬於鄴西。碑陰此詩則六年所鐫。〗

夜臺長自寂。泉門無復明。獨有魚山樹。鬱鬱向西傾。睹物令人感。目極使魂驚。望碑遙墮淚。軾墓轉傷情。軒丘終見毀。千秋空建名。﹝○搨本髙肅碑。﹞

蕭愨

﹝愨。字仁祖﹐蘭陵人。梁宗室上黃侯曄之子。天保中入齊。武定中爲太子洗馬。後主時。爲齊州錄事參軍。待詔文林館。後入隋。有《集》九卷。﹞

【臨髙臺】

崇臺髙百尺。迥出望仙宮。畫栱浮朝气。飛梁照晚虹。小衫飄霧縠。艷粉拂輕紅。笙吹汶陽筱。琴奏嶧山桐。舞逐飛龍引。花隨少女風。臨春今若此。極宴豈無窮。﹝○文苑英華二百十。《樂府詩集》十八。《詩紀》百十。﹞

【上之回】〖《詩紀》云。拾遺題云巡省。〗

發軔城西畤。回輿事北遊。山寒石道凍。葉下故宮秋。朔路傳淸警。邊風卷畫旒。歲餘巡省畢。擁仗返皇州。﹝○文苑英華二百十。《樂府詩集》十六。《詩紀》百十。﹞

【飛龍引】

河曲銜圖出。江上負舟歸。欲因作雨去。還逐景雲飛。引商吹細管。下徵泛長徽。持此淒淸此。春夜舞羅衣。﹝○《樂府詩集》六十。《詩紀》百十。﹞

【奉和濟黃河應教詩】

大蕃連帝室。驂駕奉皇猷。未明驅羽騎。淩晨方畫舟。津城度維錦。岸柳夾緹油。鐘聲颺別島。旗影照蒼流。早光生劍服。朝風起節樓。滔滔細波動。裔裔輕舷浮。回橈避近磧。放舳下前洲。全疑上天漢。不異謁蓬丘。望知雲气合。聽識水聲秋。從君何等樂。喜從神仙遊。﹝○《初學記》六。文苑英華百七十九。《樂府詩集》七十四作濟黃河。《詩紀》百十。﹞

【和崔侍中從駕經山寺詩】

鉤陳夜警徼。河漢曉參橫。遊騎騰文馬。前驅轉翠旌。野禽喧曙色。山樹動秋聲。云表金輪見。嚴端畫栱明。塔疑從地湧。蓋似積香成。泉髙下澑急。松古上枝﹞平。儀臺多壯思。麗藻蔚緣情。自嗤非照廡。何以繼連城。﹝○《初學記》二十三。文苑英華二百三十三。《詩紀》百十。﹞

【奉和悲秋應令詩】

秋天擬文學。秋水擅莊蒙。艸濕蒹葭露。波捲洞庭風。便坐翻桑葉。長阪歇蘭藂。檐喧猶有燕。陂靜未來鴻。蟬噪聞疑斷。池淸映似空。劉安悲落木。曹植嘆徵蓬。重明豈凝滯。無累在淵衝。隨時四序合。應物五情同。發言形惻隱。睿作挺神功。下材均朽木。何以慕凋虫。﹝○文苑英華百七十九作王冑奉和悲秋應令。《詩紀》百十。又《初學記》三作秋日詩。引蒙﹑風﹑叢﹑鴻﹑空五韻。○文苑英華注云。此篇前五韻按《初學記》作蕭愨秋日詩。文苑一百五十八卷復云庾信作。而此卷乃十韻。共題王冑作。觀其辭意。只是一篇。當以此本爲正。○逯按。文苑此篇署王冑作。次於江總﹑蕭愨之前。然王冑隨人。依時代次序不應在前。仍以作蕭愨者爲是。今兩存之。並說明如上。﹞

【屏風詩】

秦皇臨碣石。漢帝幸明庭。非關重遊豫。直是愛長齡。讀記知州所。觀圖見嶽形。曉識仙人气。夜辧少微星。服銀有祕術。蒸丹傳舊經。風搖百影樹。花落萬春亭。飛流近更白。叢竹遠彌靑。逍遙保淸暢。因持悅性情。﹝○《初學記》二十五。《詩紀》百十。﹞

【奉和元日詩】

帝宮通夕燎。天門拂曙開。瑞云生寶鼎。榮光上露臺。華山不凋葉。宜城萬壽杯。遙見飛鳧下。懸知葉縣來。﹝○《初學記》四。古今歲時雜詠一。文苑英華百七十二。事文《類聚》前集六。《詩紀》百十。﹞

【奉和初秋西園應教詩】

池亭三伏后。林館九秋前。淸泠間泉石。散漫雜風煙。蕖開千葉影。橊艷百枝然。約嶺停飛旆。淩波動畫船。﹝○《初學記》三。文苑英華百七十九。萬花谷後三作蕭愨詩。金陵玄觀志作晉陽休之初秋西園詩。《詩紀》百十。﹞

【奉和冬至應教詩】

天宮初動磬。緹室已飛灰。暮風吹竹起。陽云覆石來。拆冰開荔色。除雪出蘭栽。慚無宋玉辧。濫吹楚王臺。﹝○《初學記》四。古今歲時雜詠三十九。《詩紀》百十。﹞

【奉和望山應教詩】

仙遊本多趣。復此上秋初。嚴低石倒險。嶺髙松更疏。峯形疑鳥翅。塞路似狼居。矚望情無已。詞殫意有餘。﹝○《初學記》五。文苑英華百七十九。《詩紀》百十。﹞

【奉和詠龍門桃花詩】

舊聞開露井。今見植龍門。樹少知非塞。花髙異少源。論時應未發。故欲影歸軒。秪言經摘罷。猶勝逐風翻。﹝○《初學記》二十八。文苑英華三百二十一。《詩紀》百十。﹞

【春庭晚望詩】

春庭聊縱望。樓臺自相隱。窗梅落晚花。池竹開初荀。泉鳴知水急。云來覺山近。不愁花不飛。到畏花飛盡。﹝○《初學記》三作春晚庭望詩。文苑英華百五十七作蕭懿。《詩紀》百十。﹞

【秋思詩】

〖《顏氏家訓》曰﹕蘭陵蕭愨工於篇什。嘗有秋思《詩》云﹕芙蓉露下落。楊柳月中疏。時人未之賞也。吾愛其蕭散。宛然在目。潁川荀仲舉﹑瑯琊諸葛亮漢亦以爲爾。而慮思道水徒雅所不愜。〗

淸波收潦日。華林鳴籟初。芙蓉露下落。楊柳月中疏。燕幃緗綺被。趙帶流黃裾。相思阻音息。結夢感離居。﹝○古詩類苑四。《詩紀》百十。﹞

【聽琴詩】

洞門涼气滿。閒館夕陰生。弦隨流水急。調雜秋風淸。掩抑朝飛弄。淒斷夜啼聲。至人齊物我。持此悅髙情。﹝○《初學記》十六。文苑英華二百十二。《詩紀》百十。﹞

【和司徒鎧曹陽辟疆秋晚詩】〖《詩紀》云。辟疆。休之之子。〗

葉疏知樹落。香盡覺荷衰。山藪良多思。田園聊復歸。﹝○《初學記》三。《詩紀》百十。﹞

【春日曲水詩】〖雜言○《詩紀》云。《初學記》作春賦。〗

落花無限數。飛鳥排花度。禁苑至饒風。吹花春滿路。嚴前片石迥如樓。水裏連沙聚作洲。二月鶯聲才欲斷。三月春風已復流。分流繞小渡。塹水還相注。山頭上望水雲。水底看山樹。舞餘香尙存。歌盡聲猶住。麥壠一驚翚。菱潭兩飛鷺。飛鷺復驚翚。傾曦帶掩扉。芳飆翼還幰。藻露挹行衣。﹝○《初學記》三。《詩紀》百十。﹞

蕭轂

【野田黃雀行】

弱軀愧彩飾。輕毛非錦文。不知鴻鵠志。非是鳳皇羣。作風隨濁雨。入曲應玄云。空城舊侶絕。滄海故交分。寧死明珠彈。且避鷹將軍。﹝○文苑英華二百六。《樂府詩集》三十九。《詩紀》百十。﹞

馬元熙

﹝元熙。字長明。河間人。初以通直待詔文林館。武平中。授皇太子孝經。在內甚得名譽。隋開皇中。終於秦王文學。﹞

【日晚彈琴詩】

上客敞前扉。鳴琴對晚暉。掩抑歌張女。淒淸奏楚妃。稍視紅塵落。漸覺白雲飛。新聲獨見賞。莫恨知音稀。﹝○《初學記》十六。文苑英華二百十二﹑萬花谷後三十二並作馬元熙詩。《詩紀》百十。﹞

陽休之

﹝休之。字子烈。北平無終人。仕魏。累官給事黃門侍郎。入齊。遷吏部尙書左僕射。周武平劉。赴長安。歷納言﹑太子少保。除和州刺史。隋開皇二年罷仕。終於洛陽。﹞

【春日詩】

遲遲暮春日。靄靄春光上。柔露洗金盤。輕絲綴珠网。漸看階茝蔓。稍覺池蓮長。蝴蝶映花飛。楚雀緣條響。﹝○《初學記》三。《詩紀》百十。﹞

【詠萱艸詩】

開跗幽澗底。散彩曲堂垂。優柔淸露濕。微穆惠風吹。朝朝含麗景。夜夜對華池。﹝○《初學記》二十七。文苑英華三百二十七作萱艸。《詩紀》百十。﹞

【正月七日登髙侍宴詩】

廣殿麗年輝。上林起春色。風生拂凋輦。云回浮綺翼﹝《初學記》作席。○《類聚》四。《初學記》四。《禦覽》三十。歲時廣記九。《詩紀》百十。﹞

【秋詩】

日照前窗竹。露濕後園薇。夜蛩扶砌響。輕蛾繞燭飛。﹝○《初學記》三。萬花谷後三作陽休之詩。《詩紀》百十。﹞

【贈馬子結兄弟詩】

三馬俱白眉。﹝○北《齊書》孫靈暉傳附馬子結傳。﹞

顏之推

﹝之推。字介。瑯邪臨沂人。初爲湘東王常侍。元帝卽位。以爲散騎侍郎。後奔齊。累官黃門侍郎﹑平原太守。齊亡入周。爲禦史上士。開皇中。太子召爲文學。以疾終。有《顏氏家訓》七卷﹑集靈記二十卷﹑冤魂志三卷﹑集三十卷。﹞

【神仙詩】

紅顏恃容色。靑春矜盛年。自言曉書劍。不得學神仙。風雲落時後。歲月度人前。鏡中不相識。捫心徒自憐。願得金樓要。思逢玉鈐篇。九龍遊弱水。八鳳出飛煙。朝遊采瓊實。夕宴酌膏泉。崢嶸下無地。列缺上陵天。舉世聊一息。中州安足旋。﹝○文苑英華二百二十五。《詩紀》百十。﹞

【古意詩二首】

十五好詩書。二十彈冠仕。楚王賜顏色。出入章華裏。作賦淩屈原。讀書誇左史。數從明月燕。或侍朝云祀。登山摘紫芝。泛江采綠芷。歌舞未終曲。風塵暗天起。吳師破九龍。秦兵割千里。狐兔穴宗廟。霜露沾朝市。璧入邯鄲宮。劍去襄城水。未《類聚》作不。獲殉陵墓。獨生良足恥。憫憫思舊都。惻惻懷君子。白髮窺明鏡。憂傷沒余齒。﹝○《類聚》二十六。《詩紀》百十。又《禦覽》百九十六引一句。﹞

寶珠出東國。美玉產南荊。隋侯曜我色。卞氏飛吾聲。已加明稱物。復飾夜光名。驪龍旦夕駭。白虹朝暮生。華彩燭兼乘。價值詎連城。常悲黃雀起。每畏靈蛟迎。千刃安可捨。一毀難復營。昔爲時所重。今爲時所輕。願與濁泥會。思將垢石並。歸眞川嶽下。抱潤潛其榮。﹝○《類聚》二十六。《詩紀》百十。﹞

【從周入齊夜度砥柱】〖《詩紀》云。梁詞人麗句作惠慕道士詩。題云犯虜將逃作。〗

〖北史本傳曰﹕荊州爲周軍所破。大將軍李穆送之推往弘農。令掌其兄陽平公遠舊翰。遇河水暴長。具船將妻子奔齊。經砥柱之險。時人稱其勇決。〗

俠客重艱辛。夜出小平津。馬色迷關吏。雞鳴起戍人。露鮮華劍彩。月照寶刀新。問我將何去。北海就孫賓。﹝○文苑英華二百八十九。《詩紀》百十。﹞

【和陽納言聽鳴蟬篇】〖隋盧思道同賦。〗

聽秋蟬。秋蟬非一處。細柳髙飛夕。長楊明月曙。歷亂起秋聲。參差攬人慮。單吟如轉簫。羣噪學調笙。乍飄流曼響。多含繼絕聲。垂陰自有樂。飲露獨爲淸。短緌何足貴。薄羽不羞輕。螗螂翳下偏難見。翡翠竿頭絕易驚。容止由來桂林苑。無事淹畱南斗城。城中這皇裏。金張及許史。權勢熱如湯。意气喧城市。劍影奔星落。馬色浮雲起。鼎俎陳龍鳳。金石諧宮徵。關中滿季心。關西饒孔子。詎用虞公立國臣。誰愛韓王遊說士。紅顏宿昔同春花。素鬢俄頃變秋艸。中腸自有極。那堪教作轉輪車。﹝○《初學記》三十。《詩紀》百十。○《詩紀》云。此篇見《初學記》。紅顏以下脫誤。俟再考。﹞

【詩】

懸魚掩金扇。﹝○倭名《類聚》三。﹞

趙儒宗

【詠龜詩】

有靈堪托夢。無心解自謀。不能蓍下伏。彊從蓮上游。負圖非所冀。支牀空見畱。儻蒙一曳尾。當爲屢回頭。﹝○《類聚》九十六作趙宗儒。《初學記》三十。文苑英華三百三十佚作者名。《詩紀》百十。﹞

甄彬

【詩】

五月披羊裘。負薪豈拾遺。﹝○《太平廣記》二百六十五。﹞

楊子華

【詩】

畫牡丹處極分明。﹝○韻語陽秋十六。﹞

馮淑妃

﹝淑妃。名小憐。後主大穆後從婢也。穆後愛衰。以五月五日進之。號曰續命。慧黠。工歌舞。後主惑之。立爲左皇后。周師取平陽。後主以淑妃奔洪洞戍。復奔靑州。爲周武所獲。以賜代王達。﹞

【感琵琶弦詩】

〖北史后妃傳曰﹕淑妃侍代王達。彈琵琶。因弦斷。作《詩》曰﹕〗

𨿽蒙今日寵。猶憶昔時憐。欲知心斷絕。應看膝上弦。﹝○北史后妃傳。《詩紀》百十。﹞

崔氏

﹝崔氏。盧士深妻。﹞

【靧面辭】

〖虞世南史略曰﹕北齊盧士深妻。崔林義之女。有才學。春日以桃花靧兒面。咒曰﹕〗

取紅花。取白雪。與兒洗面作光悅。取白雪。取紅花。與兒洗面作妍華。取花紅。取雪白。與兒洗面作光澤。取雪白。取花紅。與兒洗面作華容。﹝○《禦覽》二十。事類賦春賦注。歲時廣記一﹑歲華紀麗一並引虞世南史略。《詩紀》百十。﹞

惠化尼

【謠】

〖北《齊書》曰﹕天平三年。神武西討。令竇泰自潼關入。四年。泰至小關。爲文帝所襲。眾盡沒。泰自殺。初。泰將發鄴。鄴有惠化尼謠云。〗

竇行臺。去不回。﹝○北《齊書》竇泰傳。﹞北齊詩卷三

【雜歌謠辭】

【敕勒歌】

〖《樂府詩集》云。樂府廣題曰﹕北齊神武攻周玉壁。士卒死者十四五。神武恚憤疾發。周王下令曰﹕髙歡鼠子。親犯玉壁。劍弩一發。元凶自斃。神武聞之。勉坐以安士眾。悉引諸貴。使斛律金唱敕勒。神武自和之。其歌本鮮卑語。易爲齊言。故其句長短不齊。〗

敕勒川。陰山下。天似穹廬。籠蓋四野。天蒼蒼。野茫茫。風吹艸低見牛羊。﹝○《樂府詩集》八十六。《詩紀》百十一。﹞

【兗州民爲鄭氏父子歌】

〖北《齊書》曰﹕鄭述祖累遷兗州刺史。有人入市盜布。其父怒曰﹕何忍欺仁者。執之以歸首。述祖特原之。自是之後。境內無盜。人歌之曰﹕〗

大鄭公。小鄭公。相去五十載。風教尙猶同。﹝○北《齊書》鄭述祖傳。北史鄭羲傳附述祖傳。《樂府詩集》八十六﹑《詩紀》百十一並作鄭公歌。﹞

【邯鄲郭公歌】

〖樂府廣題曰﹕北齊後主髙緯。雅好傀儡。謂之郭公。時人戲爲郭公歌。及將敗。果營邯鄲。髙郭聲相近。九十九。末數也。滕口。鄧林也。大兒。調周帝。太祖子也。髙岡。後主姓也。雉。雞類。武成小字也。後敗於鄧林。盡如歌言。蓋語妖也。〗

邯鄲郭公九十九。技兩漸盡入滕口。大兒緣髙岡。雉子東南走。不信吾言時。當看歲在酉。﹝○《樂府詩集》八十七。《詩紀》百十一。﹞

【濟北民爲崔伯謙歌】

〖北《齊書》曰﹕崔伯謙除濟北太守。恩信大行。乃攺鞭。用熟皮爲之。不忍見血。示恥而已。有朝貴行過郡境。問人太守治政何如。對曰﹕府君恩化。古者所無。因誦民爲歌曰﹕〗

崔府君。能治政。易鞭鞭。布威徳。民無爭。﹝○北《齊書》崔伯謙傳。北史崔伯謙傳。﹞

【文宣時謠】

〖北史本紀曰﹕文宣時謠。按帝以午年生。故曰馬子。三臺石季龍舊居。故曰石室。三千六百日。十年也。文宣在位十年。果如謠言。〗

馬子入石室。三千六百日。﹝○《樂府詩集》八十九。《詩紀》百十一。﹞

【廢帝時童謠三首】

〖北史曰﹕楊愔。齊文宣時尙太原公主。位至尙書令。驃騎大將軍。文宣大漸。愔與侍中燕子獻。黃門侍郎鄭子默並受遺詔輔政。時常山﹑長廣二王位地親逼。愔等與爾朱渾天和謀。欲裁奪威權。由是深相疏忌。並爲二王所害。先是童謠云云。羊爲愔也。角文爲用刀。道人謂廢帝小名。太原公主嘗作尼。故曰阿﹛麻女﹜姑。愔﹑子獻﹑天和皆尙帝姑。故曰道人姑夫云。〗

白頭羊毣﹝北《齊書》作尾。﹞禿。羖歷頭生角。﹝○北《齊書》楊愔傳。北史楊愔傳。《詩紀》百十一。﹞

羊羊喫野艸。不喫野艸遠我道。不遠打爾腦。﹝○同上﹞

阿﹛麻女﹜姑。禍也。道人姑夫。死也。﹝○同上﹞

【孝昭時童謠】

〖北史曰﹕初。孝昭之誅楊愔也。謂武成云。事成。以汝爲皇太帝。及踐位。乃使武成在鄴主兵。立子百年爲皇太子。武成不平。欲有異謀。先是童謠云云。時丞相府在城城中。卽舊中興寺也。鳧翁謂雄鷄。蓋指武成小字步落稽也。道人。濟南王小名也。打鐘。言將被擊也。後武成用卜者言不舉兵。孝昭尋崩。武成卽位。〗

中興寺內白鳧翁。四方側聽聲雍雍。道人聞之夜打鐘。﹝○北《齊書》上洛王思宗子元海傳。北史上洛王思宗子元海傳。《詩紀》百十一。﹞

【武成殂後謠】

〖三國典略曰﹕周平齊。齊幼主﹑胡太后等並歸於長安。初。武成殂後有謠云云。調甚悲苦。至是應焉。又曰﹕髙緯所幸馮淑妃。名小憐也。〗

千錢買果園。中有芙蓉樹。破家不分明。蓮子隨它去。﹝○《禦覽》九百七十五。《樂府詩集》八十七﹑《詩紀》百十一並作北齊太上時童謠。﹞

【武平元年童謠】

〖隋《書》曰﹕武平元年童謠。按其年四月。隴東王胡長仁謀遣刺客殺和士開。事露。反爲士開所譖而死。〗

狐截尾。你欲除我我除你。﹝○隋書五行志。《樂府詩集》八十九。《詩紀》百十一。﹞

【武平中童謠】

〖隋《書》曰﹕武平二年童謠。小兒唱訖。一時拍手云。殺卻。至七月二十五日。禦史中丞瑯邪王儼執士開。送於南臺而斬之。〗

和士開。七月三十日。將你向南臺。﹝○隋書五行志。《樂府詩集》八十九。《詩紀》百十一。﹞

【又】

〖隋《書》曰﹕是歲又有童謠。七月。士開被誅。九月。瑯邪王遇害。十一月。趙彥深出爲西州刺史。〗

七月刈禾傷早。九月喫餻正好。十月洗蕩飯甕。十一月出卻趙老。﹝北史綦連猛傳曰﹕七月刈禾太早。九月啖糕未好。本欲尋山射虎。激箭旁中趙老。與此稍異。○隋書五行志。《樂府詩集》八十九。《詩紀》百十一。﹞

【曲嚴祖珽爲斛律光造謠二首】

〖北史曰﹕齊人解宜陽之圍。其丞相斛律明月至汾東。周將韋孝寬參軍曲嚴頗和卜筮。謂孝寬曰﹕來年東朝必大相殺戮。孝寬因令巖作謠歌曰云云。又言云云。祖珽續之曰云云。明月竟以此誅。《詩紀》云。今按。百升者。斛也。明月。光字也。髙山謂齊。齊姓髙也。盲老公謂珽。珽先因罪失明也。饒舌老母謂令萱。令萱本婦人也。〗

百升飛上天。明月照長安。﹝○北《齊書》斛律光傳。北《齊書》祖珽傳。《周書》韋孝寬傳。北史斛律光傳。北史韋孝寬傳。《禦覽》九百六十一引三國典略。《詩紀》百十一作後主時童謠。﹞

髙山不推自崩。槲木不扶自豎。盲老公背上下大斧。饒舌老母不得語。﹝○同上﹞

【武成時童謠】

〖北《齊書》曰﹕婁太后凡孕六男二女。皆感夢。孕文襄則夢一斷龍。孕文宣則夢火龍。首尾屬天地。張口動目。勢狀驚人。孕孝昭則夢蠕龍於地。孕武成則夢龍浴於海。孕魏二後並夢月入懷。孕襄城﹑博陵二王夢鼠入衣下。後未崩。

有童謠曰云云。及後崩。武成不必服。緋袍如故。帝於昆季次實九。蓋其徵驗。〗

九龍母死不作孝。﹝○北《齊書》神武婁後傳。﹞

【北齊末鄴中童謠】

〖隋《書》曰﹕北齊末。鄴中有童謠云云。未幾。齊爲周所滅。周都關中。故云西家也。〗

金作掃帚玉作把。淨掃殿屋迎西家。﹝○隋書五行志。《樂府詩集》八十九。《詩紀》百十一。﹞

【武平末童謠】

〖隋《書》曰﹕武平末有童謠。時穆後母子淫辟。干預朝政。時人患之。穆後小字黃花。尋逢齊亡。欲落之應也。〗

黃花勢欲落。淸尊但滿酌。﹝○北《齊書》後主穆後傳。隋書五行志。《樂府詩集》八十九。《詩紀》百十一。﹞

【徐之範引童謠】

〖北《齊書》曰﹕徐之才大善醫術。太寧二年春。武明太后又病。之才弟之範爲尙藥典禦。敕令診候。內史皆令呼太后爲石婆。蓋有俗忌。故攺名以厭制之。之範出。告之才曰﹕童謠云云云。今太后忽攺名。私所致怪。之才曰﹕跂求伽。胡言去已。豹祠嫁石婆。豈有好事。斬冢作媒人。但令合葬自斬冢。惟得紫綖靴者。得至四月。何者。紫之爲字此下系。綖者熟。當在四月之中。之範問靴是何義。之才曰﹕靴者革旁化。寧是久物。至四月一日。後果崩。〗

周裏跂求伽。豹祠嫁石婆。斬冢作媒人。惟得一量紫綖靴。﹝○北《齊書》徐之才傳。﹞

【楊子術引謠言】

〖北《齊書》曰﹕魏寧以善推祿命。徵爲館客。武成親試之。皆中。乃以己生年月托爲異人而問之。寧曰﹕極富貴。今年入墓。武成驚曰﹕是我。寧變辭曰﹕若帝王自有法。又有陽子術。語人曰﹕謠言云云。且四八天之大數。太上之祚。恐不過此。旣而武成崩。年三十二也。〗

盧十六。稚十四。犍子拍頭三十二。﹝○北《齊書》魏寧傳。北史魏寧傳。﹞

【淸河民爲宋世良謠】

〖北《齊書》曰﹕宋世良施八條之制。盜奔他境。民又謠曰云云。後齊天保中大赦。郡先無一囚。羣吏拜詔而已。〗

曲堤𨿽險賊何益。但有宋公自屏迹。﹝○北《齊書》宋世良傳。《禦覽》二百六十二﹑四百九十九。﹞

【諺語】

【淸河民爲曲堤語】

〖北《齊書》曰﹕宋世良出除淸河太守。在郡未幾。聲問甚髙。郡東南有曲堤。成公一姓阻而居之。羣盜多萃於此。人爲之語曰﹕〗

寧度江吳會稽。不歷成公曲堤。﹝○北《齊書》宋世良傳。《禦覽》二百六十二﹑四百九十九。﹞

【齊人爲蘇珍之宋世軌語】

〖北史曰﹕宋世軌。齊天保中爲大理少卿。執獄寬平。多所全濟。大理正蘇珍之以平幹知名。時人以爲二絕。寺中語曰﹕〗

決定嫌疑蘇珍之。視表見裏宋世軌。﹝○北《齊書》宋世軌傳。北史宋世軌傳。《詩紀》百十一。又北《齊書》蘇瓊傳引上一句。﹞

【省中爲祖珽裴讓之語】

〖《後魏書》曰﹕祖珽。字孝徵。裴讓之。字士禮。俱崇文學。邢劭。省中爲之語曰﹕〗

多奇多能祖孝徵。能賦能詩裴讓之。﹝○《禦覽》二百八十引三國典略。六百四十四引後書。七百四十四引《後魏書》。又北《齊書》及北史裴讓之傳﹑《詩紀》百十一並引上一句。○逯按。後魏原作《後漢書》。今據揚州刻本攺正。﹞

【文林館中爲陸乂語】

〖北史曰﹕陸乂待詔文林館。兼中書舍人。加通直散騎常侍。乂於五經最精熟。館中謂之石經。人爲之語曰﹕〗

五經無對。有陸乂。﹝○北史陸俟傳附乂傳。《詩紀》百十一。﹞

【顏之推引俗諺論教子】

〖《顏氏家訓》曰﹕吾見世間無教而有愛。飲食運爲。資其所欲。宜誡翻獎。應呵反笑。至有識知。謂法當耳。驕慢已習。方復制之。捶撻至死而無戚。忿怒日隆而增怨。逮於成長。終爲敗徳。孔子云。少成若天性。習慣成自然。是也。俗諺曰云云。誠然斯語。〗

教婦初來。教兒嬰孩。﹝○《顏氏家訓》教子篇。﹞

【顏之推引諺論治家】

〖《顏氏家訓》曰﹕婦人之性。率寵子婿而虐兒婦。寵婿則兄弟之怨生焉。虐婦則姊妹之讒行焉。然則女之行畱皆得罪於其家者。母實爲之。至有諺云云云。此其相報也。家之常獘。可不戒哉。〗

落索阿姑餐。﹝○《顏氏家訓》治家篇。﹞

【時人爲陳元康語】

〖北《齊書》曰﹕世宗入輔京室。崔暹﹑崔季舒﹑崔昂等並被任使。張亮﹑張徵纂並髙祖所待遇。然委任皆出元康之下。時人語曰﹕〗

三崔二張。不如一康。﹝《太平廣記》康上有陳元二字。○北《齊書》陳元康傳。《太平廣記》百七十三。﹞

【鄴下爲陸仲讓語】

〖北《齊書》曰﹕崔暹子達拏。年十三。暹命儒者權會教其說《周易》兩字。乃集朝貴名流。令達拏昇髙座開講。趙郡睦仲讓陽屈之。暹喜躍。奏爲司徒中郎。鄴下爲之語曰云云。此皆暹之短也。〗

講義兩行得中郎。﹝○北《齊書》崔暹傳。北史崔挺傳附暹傳。《禦覽》六百十五引三國典略。﹞

【時人爲唐邕白建言】

〖北《齊書》曰﹕唐邕﹑白建方貴。時人言曰云云。徐之才蔑之。元日。對邕爲諸令史祝曰﹕見卿等位。當作唐白。〗

並州赫赫唐與白。﹝○北《齊書》徐之才傳。﹞

【時人爲裴皇甫二姓兄弟語】

〖北《齊書》曰﹕裴讓之﹑諏之及皇甫和﹑弟亮並知名於落。時人語曰﹕〗

諏勝於讓。和不如亮。﹝○北《齊書》裴讓之弟諏之傳。﹞

【時人爲馮祖趙三氏子語】

〖北《齊書》曰﹕齊朝宰相。善始令終惟趙彥深一人。然諷朝廷以子叔堅爲中書侍郎。頗招物議。時馮子琮子慈明﹑祖珽子君信並相繼居中書。故時語云。〗

馮祖及趙。穢我鳳池。﹝○北《齊書》趙彥深傳。《禦覽》二百二十。﹞

【禦史臺中爲宋遊道語】

〖北《齊書》曰﹕遊道與叔父別居。叔父爲奴誣以逆。遊道誘令返。雪而殺之。中尉酈善長嘉其气節。引爲殿中侍禦史。臺中語曰﹕〗

見賊能討。宋遊道。﹝○北《齊書》宋遊道傳。北史宋繇傳附遊道傳。﹞

【時人爲宋遊道陸操語】

〖北《齊書》曰﹕遊道與頓丘李獎一面便定死交。旣而獎爲河南尹。辟遊道爲中正。元顥入洛。獎受其命。出使徐州。都督元孚與城人趙紹兵殺之。遊道爲獎訟冤。得雪。獎二子構﹑訓居貧。遊道後令其求三富人死事。判免之。凡得錢百五十萬。盡以入構﹑訓。其使气黨俠如此。時人語曰﹕〗

遊道狝猴面。陸操科斗形。意識不關貌。何謂醜者必無情。﹝○北《齊書》宋遊道傳。北史宋繇傳附遊道傳。﹞

【鄴下爲李氏兄弟語】

〖北史曰﹕李渾與弟繪﹑緯俱爲聘使主。每霸朝文武總集。常令繪先發言。音詞辯正。風儀都雅。文襄益加敬異。爲聘梁使。繪敷對明辧。梁武稱傳。繪弟緯。少聰慧。有才學。位中散大夫。聘梁使主。繪前後接對凡十八人。頗爲稱職。鄴下爲之語曰﹕〗

學則渾繪緯。口則繪緯渾。﹝○北史李渾傳。﹞

【時人爲義深語】

〖北史曰﹕李義深有當世才用。而心胸險岨。時人語曰﹕〗

劍戟森森。李義深。﹝○北史李義深傳。﹞

【時人爲陽休之語】

〖北史曰﹕陽休之好學。愛文藻。時人爲之語曰﹕〗

能賦能詩。陽休之。﹝○北史陽休之傳。﹞

【時人爲陰鳳語】

〖北史曰﹕賈思伯遷南靑州刺史。初。思伯與弟思休師事北海陰鳳。業竟。無資酬之。鳳遂質其衣物。時人爲之語曰云云。及思伯之部。送縑百匹遺鳳。因具車馬迎之。鳳慚不往。時人稱嘆焉。〗

陰生讀書不免癡。不識雙鳳脫人衣。﹝○北史賈思伯傳。《禦覽》八百十八引北《齊書》。﹞

【時人爲法上諺】

〖北山錄曰﹕法上肇落兩髦。嶷然成器。刻意尙行。頗究玄微。時人以爲聖沙彌。諺曰﹕〗

沙彌若來。髙座逢災。﹝○北山錄三。○逯按。此諺亦見續髙傳。文字稍異。齊大統合水寺釋法上傳云。法上姓劉氏。朝歌人。年曁學歲。創講法苑。酬抗疑難。無不嘆伏。昌言勝負。而形色非美。故時人諺曰﹕黑沙彌若來。髙座逢災。﹞北齊詩卷四

【郊廟歌辭陸卬等奉詔作】

〖歷代吟譜曰﹕陸卬。字云駒。累遷給事黃門侍郎﹑吏部郎中。齊之郊廟諸歌。多卬所制。〗

【大禘圜丘及北郊歌辭十三首】

〖隋書樂志曰﹕齊武成時。始定四郊﹑宗廟﹑三朝之樂。大禘圜丘及北郊樂並同。祠武帝用圜丘樂。○逯按。北郊樂歌八首。辭同南郊。隋書南北郊樂合載其文。異者分注本句之下。〗

【肆夏】〖夕牲。羣臣入門奏。〗

肇應靈序。奄字黎民。乃朝萬國。爰徵百神。只展方望。幽顯咸臻。禮崇聲協。贄列珪陳。翼差鱗次。端拱垂紳。來趨動色。式贊天人。﹝○隋書音樂志。《樂府詩集》三。《詩紀》百十一。﹞

【髙明樂】〖迎神奏。登歌辭同。〗

惟神鑑矣。皇靈肅止。圜。﹞璧展事。成文卽始。士備八能。樂合六變。風湊伊雅。光花襲薦。宸衛騰景。靈駕霏煙。嚴壇生白。綺席凝玄。﹝○同上﹞

【昭夏樂】〖牲出入奏。〗

剛柔鳳位。惟皇配之。言肅其禮。念暢在玆。飾牲舉獸。載歌且舞。旣設伊腯。致精靈府。物色惟典。齋沐加恭。宗族咸曁。罔不率從。﹝○同上﹞

【昭夏樂】〖薦毛血奏。〗

展禮上月。肅事應時。繭栗爲用。交暢有期。弓矢斯發。甕簝將事。圓神致祀。率由先志。和以鑾刀。臭以血膋。至哉敬矣。厥義孔髙。﹝○同上﹞

【皇夏樂】〖進熟皇帝入門奏。〗

帝敬昭宣。皇誠蕭致。玉帛齊軌。屏攝咸次。三垓上列。四陛旁升。龍陳萬騎。鳳動千乘。神儀天藹。睟容離曜。金根停軫。奉光先導。﹝○同上﹞

【皇夏樂】〖皇帝升丘奏。壇上登歌辭同。〗

紫壇云曖。紺幄霞褰。我其陟止。載致其虔。百靈竦聽。萬國咸仰。人神咫尺。玄應肹蚃。﹝○同上﹞

【髙明樂】〖皇帝初獻奏。〗

上下眷。旁午從。爵以質。獻以恭。咸斯暢。樂惟雍。孝敬闡。臨萬邦。﹝○同上﹞

【髙明樂】〖皇帝奠爵訖。奏髙明樂﹑覆燾之舞。〗

自天子之。會昌神道。丘陵肅事。克光天保。九關洞開。百靈環列。八樽呈備。五聲投節。﹝○同上﹞

【武徳樂】〖皇帝獻太祖配饗神座。奏武徳之樂﹑昭烈之舞。〗

配神登聖。主極尊靈。敬宣昭燭。咸達窅冥。禮弘化定。樂贊功成。穰穰介福。下被羣生。﹝○同上﹞

【皇夏樂】〖飲福酒奏。〗

皇心緬且感。吉蠲奉至誠。赫哉光盛徳。乾坤照百靈。報福歸昌運。承佑播休明。風雲馳九域。龍蛟躍四溟。浮幕呈光气。儷象燭華精。護武方知恥。韶夏僅同聲。﹝○同上﹞

【髙明樂】〖送神。降丘南陛奏。〗

獻享畢。懸佾周。神之駕。將上游。超斗極。絕河流。懷萬國。寧九州。欣帝道。心顧畱。匝上下。荷皇休。﹝○同上﹞

【昭夏樂】〖紫壇旣燎奏。〗

玄黃覆載。元首照臨。合徳致禮。有契其心。敬申事闋。絜誠共報。玉帛載升。棫朴斯燎。寥廓幽曖。播以馨香。皇靈惟監。降福無疆。﹝○同上﹞

【皇夏樂】〖皇帝還便殿奏。〗

天大親嚴。匪敬伊孝。永言肆饗。宸明增耀。陽丘旣暢。大典逾光。乃安斯息。欽若舊章。天回地旋。鳴鑾引警。且萬且億。皇歷惟永。﹝○同上﹞

【五郊樂歌五首】

〖隋書樂志曰﹕齊五郊迎气降神。並奏髙明樂。又曰﹕禮五方上帝。並奏髙明之樂。爲覆燾之舞。〗

【靑帝髙明樂】

歲云獻。谷風歸。斗東指。雁北飛。電鞭激。雷車遽。虹旌靡。靑龍馭。和气洽。具物滋。翻降止。應帝期。﹝隋書音樂志。《樂府詩集》三。《詩紀》百十一。﹞

【赤帝髙明樂】

婺女司旦。仲呂宣。朱精禦節。離景延。根荄俊茂。溫風發。柘火風水。應炎月。執衡長物。徳孔昭。赤旗電曳。會今朝。﹝○同上﹞

【黃帝髙明樂】

居中匝五運。乘衡畢四時。含養滋羣物。協徳固皇基。嘽緩契王風。持載符君徳。良辰動靈駕。承祀昌邦國。﹝○同上﹞

【白帝髙明樂】

風涼露降。馳景颺寒精。山川搖落。平秩在西成。蓋藏成積。烝民被嘉祉。從享來儀。鴻休溢千祀。﹝○同上﹞

【黑帝髙明樂】

虹藏雉化。告寒。冰壯地坼。年殫。日次月紀。方極。九州萬邦。獻力。葉光是紀。歲窮。微陽潛兆。方融。天子赫赫。明聖。享神降福。惟敬。﹝○同上﹞

【祀五帝於明堂樂歌十一首】

【肆夏樂】〖先一日。夕牲。羣臣入門奏。〗

國際崇祀。嚴恭有聞。荒華胥曁。樂我大君。冕瑞有列。禽帛載敍。羣後師師。威儀容與。執禮辧物。司樂考章。率由靡墜。休有烈光。﹝○隋書音樂志。《樂府詩集》三。《詩紀》百十一。﹞

【髙明樂】〖太祝令迎神。奏髙明樂﹑覆燾舞。〗

祖徳光。國圖昌。祗上帝。禮四方。辟紫宮。動華闕。龍虎奮。風雲發。飛朱雀。從玄武。攜日月。帶雷雨。耀宇內。溢區中。眷帝道。感皇風。帝道康。皇風扇。粢盛列。椒醑薦。神且寧。會五精。歸福祿。幸閭亭。﹝○同上﹞

【武徳樂】〖太祖配饗。奏武徳樂﹑昭烈舞。〗

我惟我祖。自天之命。道被歸仁。時屯啟聖。運鐘千祀。授手萬姓。夷凶掩虐。匡頹翼正。載經載營。庶士咸寧。九功以洽。七徳兼盈。丹書入告。玄玉來呈。露甘泉白。云郁河淸。聲教咸往。舟車畢會。仁加有形。化浹無外。嚴親惟重。陟配惟大。旣佑斯歌。率土攸賴。﹝○同上﹞

【昭夏樂】〖牲出入奏。〗

孝享不匱。精潔臨年。滌牢委溢。形色博牷。於以用之。言承歆祀。肅肅威儀。敢不敬止。載飭載省。惟牛惟羊。明神有察。保玆萬方。﹝○同上﹞

【昭夏樂】〖薦毛血奏。〗

我將宗祀。夤獻厥誠。鞠躬如在。側聽無聲。薦色斯純。呈气斯臭。有滌有濯。惟神其佑。五方來格。一人多祉。明徳惟馨。於穆不已。﹝○同上﹞

【皇夏樂】〖皇帝入門奏。皇帝升壇。奏皇夏。辭同。〗

象乾上構。儀坤下基。集靈崇祖。永言孝思。室陳簋豆。庭羅懸佾。夙夜畏威。保玆貞吉。舞貴其夜。歌重其升。降斯百祿。惟饗惟應。﹝○同上﹞

【髙明樂】〖皇帝初獻。奏髙明樂﹑覆燾舞。〗

度幾筵。辟牖戶。禮上帝。感皇祖。酌惟絜。滌以淸。薦心款。達神明。﹝○同上﹞

【髙明樂】〖皇帝祼獻。奏髙明樂﹑覆燾舞。〗

帝精來降。應我明徳。禮殫義展。流祉邦國。旣受多祉。實資孝敬。祀謁其誠。荷天休命。﹝○同上﹞

【皇夏樂】〖飲福酒奏。〗

恭祀洽。盛禮宣。英猷爛層景。廣澤同深泉。上靈鐘百福。羣神歸萬年。月軌咸梯岫。日域盡浮川。瑞鳥飛玄扈。潛鱗躍翠連。皇家膺寶歷。兩地復參天。﹝○同上﹞

【髙明樂】〖太祝送神。奏髙明樂﹑覆燾舞。〗

靑陽奏。發朱明。歌西皓。唱玄冥。大禮罄。廣樂成。神心懌。將遠徵。飾龍駕。矯鳳旍。指閶闔。憩層城。出溫谷。邁炎庭。跨西汜。過北溟。忽萬億。耀光精。比電騖。與雷行。嗟皇道。懷萬靈。固王業。震天聲。﹝○同上﹞

【皇夏樂】〖帝還便殿奏。〗

文物備矣。聲明有章。登薦惟肅。禮邈前王。鬯齊云終。折旋告罄。穆穆旒冕。蘊誠畢敬。屯衛按部。鑾蹕回途。暫畱紫殿。將及淸都。﹝○同上﹞

【享廟樂辭十八首】

【肆夏樂】〖先一日。夕牲。羣臣入門奏。〗

霜淒雨暢。烝哉帝心。有敬其祀。肅事惟歆。昭昭車服。濟濟衣簪。鞠躬貢酎。磬折奉琛。差以五列。和以八音。式祗王度。如玉如金。﹝○隋書音樂志。《樂府詩集》九。《詩紀》百十一。﹞

【髙明登歌樂】〖迎神奏。〗

日卜惟吉。辰擇其良。奕奕淸廟。黼黻周張。大呂爲角。應鐘爲羽。路鞀陰竹。徳歌昭舞。祀事孔明。百神允穆。神心乃顧。保玆介福。﹝○同上﹞

【昭夏樂】〖牲出入奏。〗

大祀云事。獻奠有儀。旣歌旣展。贊顧迎犧。執從伊竦。芻飾惟栗。俟用於庭。將升於室。且握且騂。以致其誠。惠我貽頌。降祉千齡。﹝○同上﹞

【昭夏樂】〖薦毛血奏。〗

緬彼遐慨。悠然永思。畱連七享。纏綿四時。神升魄沈。靡聞靡見。陰陽載俟。臭聲兼薦。祖考其鑑。言萃王休。降神敷錫。百福是由。﹝○同上﹞

【皇夏樂】〖進熟。皇帝入門奏。〗

齊居嚴嚴。夙駕層闈。車輅垂彩。旒衮騰輝。聳誠載仰。翹心有慕。洞洞自形。斤斤表步。閟宮有邃。神道依稀。孝心緬邈。爰屬爰依。﹝○同上﹞

【登歌樂】〖太祝祼地奏。〗

太室窅窅。神居宿設。郁鬯惟芬。珪璋惟潔。彜斝應時。龍蒲代用。藉茅無咎。福祿攸降。端感會事。儼思修禮。齊齊勿勿。俄俄濟濟。﹝○同上﹞

【登歌樂】〖皇帝升殿。殿上作。〗

我祠我祖。永惟厥先。炎農肇聖。靈祉蟬聯。霸圖中造。帝業方宣。道昌基構。撫運承天。奄家六合。爰光八埏。尊神致禮。孝思惟纏。寒來暑反。惕薦在年。匪敬伊慕。備物不愆。設虡設業。﹤革兆﹥鼓塡塡。辟公在位。

有容伊虔。登歌啟佾。下管應懸。厥容無爽。幽明肅然。誠匝厚地。和達穹玄。旣調風雨。載協山川。周庭有列。湯孫永延。教聲惟被。邁後光前。﹝○同上﹞

【始基樂恢祚舞】〖皇帝初獻六世祖司空公神室奏。〗

克明克俊。祖武惟昌。業弘營土。聲被海方。有流厥徳。終耀其光。明神幽贊。景祚攸長。﹝○同上﹞

【始基樂恢祚舞】〖五世祖吏部尙書室。〗

顯允盛徳。隆我前構。瑤源彌瀉。瓊根愈秀。誕惟有族。丕緒克茂。大業崇新。洪基增舊。﹝○同上﹞

【始基樂恢祚舞】〖髙祖秦州刺史室。〗

祖徳丕顯。明喆知幾。﹝隋書作機。樂府同。﹞豹變東國。鵲起西歸。禮申官次。命攺朝衣。敬思孝享。多福無違。﹝○同上﹞

【始基樂恢祚舞】〖曾祖太尉武貞公室。〗

兆靈有業。潛徳無聲。韜光戢耀。貫幽洞冥。道弘舒捲。施博藏行。緬追歲事。夜遽不寧。﹝○同上﹞

【始基樂恢祚舞祖】〖文穆皇帝室。〗

皇皇祖徳。穆穆其風。語嘿自己。明睿在躬。荷天之錫。聖表克隆。髙山作矣。實祚其崇。離光旦旦。載煥載融。感薦惟永。神保無窮。﹝○同上﹞

【武徳樂昭烈舞】〖髙祖神武皇帝室。〗

天造艸昧。時難糾紛。孰拯斯溺。靡救其焚。大人利見。緯武經文。顧指維極。吐吸風雲。開天辟地。峻嶽夷海。冥工掩迹。上徳不宰。神心有應。龍化無待。義徵九服。仁兵告凱。上平下成。靡或不寧。匪王伊帝。偶極崇靈。享親則孝。潔﹝樂府作絜。﹞祀惟誠。禮備樂序。肅贊神明。﹝○同上﹞

【文徳樂宣政舞】〖文襄皇帝室。〗

聖武丕基。睿文顯統。眇哉神啟。郁矣天縱。道則人弘。徳云邁種。昭冥咸敍。崇深畢綜。自中䢐外。經朝庇野。政反淪風。威還缺雅。帝作穆穆。格於上下。維享維宗。來鑑來假。﹝○同上﹞

【文正樂光大舞】〖顯祖文宣皇帝室。〗

玄歷已謝。蒼靈告期。圖璽有屬。揖讓惟時。龍升獸變。弘我帝基。對揚穹昊。寔啟雍熙。欽若皇猷。永懷王度。欣賞斯穆。威刑允措。軌物俱宣。憲章咸布。俗無邪指。下歸正路。茫茫九域。振以干綱。混通華裔。配括天壤。作禮視徳。列樂傳響。薦祀惟虔。衣冠載仰。﹝○同上﹞

【皇夏樂】〖飲福酒奏。〗

孝心翼翼。率禮兢兢。時洗時薦。或降或升。在堂在戶。載湛載凝。多品斯奠。備物修膺。蘭芬敬挹。玉俎恭承。受祭之佑。如彼岡陵。﹝○同上﹞

【髙明樂】〖送神奏。〗

仰榱桷。慕衣冠。禮云罄。祀將闌。神之駕。紛奕奕。乘白雲。無不適。窮昭域。極幽塗。歸帝祉。眷皇都。﹝○同上﹞

【皇夏】〖皇帝詣便殿奏。〗

禮行斯畢。樂奏以終。受嘏先退。載暢其衷。鑾軒循轍。麾旌復路。光景徘徊。弦歌顧慕。靈之相矣。有錫無疆。國圖日競。家歷天長。﹝○同上﹞

【燕射歌辭】

【元會大饗歌十首】

〖隋書樂志曰﹕北齊元會大饗。協律不得升陛。黃門舉麾於殿上。今列其歌辭云。〗

【肆夏】〖賓入門。四廂奏。〗

昊蒼眷命。興王統天。業髙帝始。道貌皇先。禮成化穆。樂合風宣。賓朝荒夏。對揚﹝隋書作揚對。樂府同。﹞穹玄。﹝○隋書音樂志。《樂府詩集》十四。《詩紀》百十一。﹞

【皇夏】〖皇帝出閣奏。〗

夏正肇旦。周物充庭。具僚在位。俯伏無聲。大君穆穆。宸儀動睟。日煦天回。萬靈胥萃。﹝○同上﹞

【皇夏】〖皇帝當扆。羣臣奉賀奏。〗

天子南面。乾覆離明。三千咸列。萬國塡並。猶從禹會。如次湯庭。奉玆一徳。上下和平。﹝○同上﹞

【皇夏】〖皇帝入寧變服。黃鐘太簇二廂奏。〗

我應天歷。四海爲家。協同內外。混一戎華。鶴蓋龍馬。風乘雲車。夏章夷服。其會如麻。九賓有儀。八音有節。肅肅於位。飲和在列。四序氤氳。三光昭晰。君哉大矣。軒唐比轍。﹝○同上﹞

【皇夏】〖帝出升禦座。姑洗廂奏。〗

皇運應籙。廓定區寓。受終以文。構業以武。堯昔命舜。舜亦命禹。大人馭歷。重規沓矩。欽明在上。昭納八夤。從靈體極。誕聖窮神。化生羣品。陶育烝人。展禮肆樂。協此元春。﹝○同上﹞

【肆夏】〖王公奠璧奏。〗

萬方咸曁。三揖以申。垂旒馮玉。五瑞交陳。拜稽有章。升降有節。聖皇負扆。虞唐比烈。﹝○同上﹞

【上壽曲】〖上壽。黃鐘廂奏。〗

仰三光。奏萬壽。人皇禦六气。天地同長久。﹝○同上﹞

【登歌三曲】〖皇太子入。至坐位。酒至禦。殿上奏。〗

大齊統歷。道化光明。馬圖呈寶。龜籙告靈。百蠻非眾。八荒非逖。同作堯人。俱包禹迹。

天覆地載。成以四時。惟皇是則。比大於玆。羣星拱極。眾川赴海。萬寓駿奔。一朝咸在。

齊之以禮。相趨帝庭。應規蹈矩。玉色金聲。動之以樂。和風四布。龍申鳳舞。鸞歌麟步。﹝○同上﹞

【食舉樂十曲】〖食至禦前奏。〗

三端正啟。萬方觀禮。具物充庭。二儀合體。百華照曉。千門洞晨。或華或裔。奉贄惟新。悠悠亙六合。圓首莫不臣。仰施如雨。晞和猶春。風化表笙鏞。歌謳被琴瑟。誰言文軌異。今朝混爲一。

彤庭爛景。丹陛流光。懷黃綰白。鵷鷺成行。文贊百揆。武鎭四方。折衝鼓雷電。替輦協陰陽。大矣哉。道邁上皇。陋五帝。狹三皇。窮禮物。該樂章。序冠帶。垂衣裳。

天壤和。家國穆。悠悠萬類。咸孕育。契冥化。侔大造。靈效珍。神歸寶。興雲气。飛龍蒼。麟一角。鳳五光。朱雀降。黃玉表。九尾馴。三足擾。化之定。至矣哉。瑞感徳。四方來。

囹圄空。水火菽粟。求賢振滯。棄珠玉。衣不靡。宮以卑。當陽端嘿。垂拱無爲。云云萬有。其樂不訾。

嗟此舉時。逢至道。肖形咸自持。賦命無傷夭。行气進皇輿。遊龍服帝皂。聖主寧區宇。乾坤永相保。

牧野徵。鳴條戰。大齊家萬國。拱揖應終禪。奧主廓淸都。大君臨赤縣。髙居深視。當扆正殿。旦暮之期。今一見。

兩儀分。牧以君。陶有象。化無垠。大齊徳。邈誰羣。超鳳火。冠龍云。露以潔。風以薰。榮光至。气氤氳。

神化遠。人靈協。寒暑調。風雨燮。披泥檢。受圖諜。圖諜啟。期運昌。分四序。綴三光。延寶作。眇無疆。

惟皇道。升平日。河水淸。海不溢。云幹呂。風入律。驅黔首。入仁壽。與天髙。並地厚。

形以厝。頌聲揚。皇情邈。眷汾襄。岱山髙。配林壯。亭亭聳。云云望。旆葳蕤。駕騤々。刊金闕。奠玉龜。﹝○同上﹞

【皇夏】〖皇帝入。鐘鼓奏。〗

禮終三爵。樂奏九成。允也天子。穹壤和平。載色載笑。反寢晏息。一人有祉。百神奉職。﹝○同上﹞

【舞曲歌辭】

【文武舞歌四首】

〖隋書樂志曰﹕北齊元會大饗。奏文武二舞。二舞將作。並先設階步焉。〗

【文舞階步辭】

我後降徳。肇峻皇基。搖鈴大號。振鐸命期。雲行雨洽。天臨地持。茫茫區宇。萬代一時。文來武肅。成定於玆。象容則舞。歌徳言詩。鏘鏘金石。列列匏絲。鳳儀龍至。樂我雍熙。﹝○隋書音樂志。《樂府詩集》五十二。《詩紀》百十一。﹞

【文舞辭】

皇天有命。歸我大齊。受玆華玉。爰錫玄圭。奄家環海。實子蒸黎。圖開寶匣。檢封芝泥。無思不順。自東䢐西。教南曁朔。罔敢或攜。比日之明。如天之大。神化之洽。率土無外。眇眇舟車。華戎畢會。祠我春秋。服我冠帶。儀協震象。樂均天籟。蹈武在庭。其容藹藹。﹝○同上﹞

【武舞階步辭】

大齊統歷。天鑑孔昭。金人降泛。火鳳來巢。眇均虞徳。干戚降苗。夙沙攻主。歸我軒朝。禮符揖讓。樂契咸韶。蹈揚惟序。律度時調。﹝○同上﹞

【武舞辭】

天眷橫流。宅心玄聖。祖功宗徳。重光襲映。我皇恭己。誕膺靈命。宇外斯燭。域中咸鏡。悠悠率土。時惟保定。微微動植。莫違其性。仁丰庶物。施洽羣生。海寧洛變。契此休明。雅宣茂烈。頌紀英聲。鏗鍠鐘鼓。掩抑簫笙。歌之不足。舞以禮成。鑠矣王度。緬邁千齡。﹝○同上﹞

﹝《詩紀》云。已上樂章。詩匯云祖珽作。按隋書樂志。祖珽上書論樂於文宣之時。至武成時始定四郊﹑宗廟﹑三朝之樂。而不著作歌之人。則非珽作明矣。今考北史。陸卬等制。﹞

【仙道】

【吳猛贈廬山神徐君詩】

〖《水經注》曰﹕案張華博物志曹著傳。其神自雲姓徐。受封廬山。後吳猛經過。山神迎猛。猛語曰﹕君王此山近六百年。符命已盡。不宜久居非據。乃贈《詩》云﹕〗

仰矚列仙館。俯察王神宅。曠載暢幽懷。傾蓋付三益。﹝○水經廬江水注。《詩紀外集》一。﹞

【武陽山遺詠】

〖《水經注》曰﹕峨山縣東北有武陽龍尾山。並仙者羽化之處。上有仙人及龍馬迹。於其處得遺詠。其詠曰﹕〗

登武陽。觀樂藪。峨嶺千蕤洋湖口。命飛螭。駕白駒。臨天水。心踟躕。千載後。不知如。﹝○水經洣水注。《詩紀外集》三。﹞

【鬼神】

褚士達

﹝士達。仕祖珽爲省事。﹞

【夢人倚戶授其詩】

〖北史曰﹕斛律光嘗在朝堂。垂簾而坐。祖珽不知。乘馬過其前。光怒。謂人曰﹕此人乃敢爾。後珽在內省。言聲髙慢。光過聞之。又怒。珽知光忿。珽省事褚士達夢人倚戶授其《詩》曰云云。以告珽。珽占之曰﹕角鬥。斛字。津卻水。何畱人。合成律字。非眞者。解斛律於我不實。士達又言所夢狀。乃其父形也。珽由是懼。〗

九升八合粟。角鬥定非眞。堰卻津中水。將畱何處人。

【徐鐵臼怨歌】

〖還冤記曰﹕宋東海徐某甲。前妻許氏。生一國。名鐵臼。而許氏亡。甲攺娶陳氏。陳氏凶虐。志滅鐵臼。生一男。名鐵杵。欲以杵搗鐵臼也。於是捶打鐵臼。饑不給食。寒不加絮。鐵臼竟以凍餓被杖死。時年十六。亡後旬餘。鬼忽還家。日日罵詈。時復歌云云云。聲甚傷切。自是自悼不得長成也。於時鐵杵六歲。鬼屢打之。月餘而死。〗

桃李花。嚴霜落柰何。桃李子。嚴霜早落已。﹝還冤記作已落。○還冤記。法苑珠林七十五引怨魂志。《詩紀外集》四。﹞

北周詩卷一

周明帝宇文毓

﹝毓。文帝長子。西魏大統中。封寧都郡公。周閔帝受禪。進柱國﹑岐州刺史。及閔帝廢。朝廷迎立之。在位四年。武成二年卒。年二十七。謚曰明皇帝。有集十卷。﹞

【貽韋居士詩】

〖北史曰﹕韋敻。字敬遠。杜陵人。志尙簡澹。州郡徵辟。並不就。周文帝經綸王業。側席禮聘。竟不能屈。時人號爲居士。明帝卽位。禮敬愈厚。乃爲詩以貽之。敻答詩願時朝謁。帝大悅。敕有司日給酒一升。號曰逍遙公。〗

六爻貞遁世。三辰光少微。潁陽去猶遠。滄洲遂不歸。風動秋蘭佩。香飄蓮葉衣。坐石窺仙洞。乘槎下釣磯。嶺松千仞直。嚴泉百丈飛。聊登平樂觀。遙想首陽薇。儻能同四隱。來參餘萬機。﹝○《周書》韋敻傳。北史韋孝寬傳附敻傳。《類聚》三十六。文苑英華二百三十二作招隱士逍遙公韋敻。《詩紀》百十二。﹞

【過舊宮詩】

〖北周《書》曰﹕二年九月丁未。行幸同州故宅。賦詩。〗

玉燭調秋气。金輿歷舊宮。還如過白水。更似入新丰。秋潭漬晚菊。寒井落疏桐。舉杯延故老。今聞歌大風。﹝○北《周書》明帝紀。《類聚》六十二。《初學記》十三﹑二十四。文苑英華百七十四。《禦覽》五百九十一。萬花谷後二十三。《詩紀》百十二。﹞

【和王褒詠摘花】

玉椀承花落。花落椀中芳。酒浮花不沒。花含酒更香。﹝○《類聚》八十八。《詩紀》百十二。﹞

李昶

﹝昶。小名那。頓丘臨黃人。祖彪。魏禦史中尉。昶仕西魏。歷都官郎中﹑相州大中正﹑銀靑光祿大夫﹑太祖丞相府記室參軍﹑中書侍郎﹑禦史中尉﹑大將軍儀同三司。賜姓宇文氏。周受禪。天保元年。進驃騎大將軍。二年。轉禦正中大夫。保定五年。出爲昌州刺史。遇疾卒。年五十。﹞

【陪駕幸終南山詩】

堯蓋臨河潁。漢蹕踐華嵩。日旗回北鳳。星旆轉南鴻。靑雲過宣曲。先驅背射熊。金桴拂泉底。玉琯吹雲中。古轍稱難極。新途或易窮。煙生山欲盡。潭淨水恆空。交松上連霧。修竹下來風。仙才道無別。靈气法能同。東棗羞朝座。西桃獻夜宮。詔令王子晉。出對浮丘公。﹝○《初學記》五。文苑英華百五十九。《詩紀》百十二。﹞

【奉和重適陽關】

銜悲向玉關。垂淚上瑤臺。舞閣懸新网。歌梁積故埃。紫庭生綠艸。丹墀染碧苔金。扉晝常掩珠。簾夜暗開。方池含水思。芳樹結風哀。行雨歸將絕。朝云去不回。獨有西陵上。松聲薄暮來。﹝○文苑英華二百四十作李那。《詩紀》百十二。○逯按。此詩《詩紀》署李那。編入隋詩。今攺列於此。﹞

髙琳

﹝琳。字季瑉。其先髙麗人。仕於燕。後發魏。賜姓羽眞人。入周。累官江陵副總管。進位柱國。﹞

【宴詩】

〖北史曰﹕武成三年。討平文州氐。師還。帝宴羣公卿士。仍賦詩言志。琳詩末章云云。帝大悅曰﹕獯獫陸梁。未時款塞。卿言有驗。國之福也。〗

寄言竇車騎。爲謝霍將軍。何以報天子。沙漠靜妖氛。﹝○《周書》髙琳傳。北史髙琳傳。禦鑑二百七十七。又五百八十六引三國典略。《詩紀》百十二。﹞

宗懍

﹝懍。字元懍。南陽湟陽人。梁元帝鎭江陵。以爲記室。及帝卽位。累遷吏部尙書。及江陵平。入關。拜車騎大將軍﹑儀同三句。保定中卒。年六十四。有集十二卷。﹞

【和歲首寒望詩】

旅騎出平原。鉦鐃徧野喧。接裏開都邑。連車駐小門。稻車回故塢。獵馬轉新村。古碑空戴石。山龕未上幡。所言春不至。未有桃花源。﹝○《類聚》二十八。《詩紀》百十二。﹞

【早春詩】

昨暝春風起。今朝春气來。鶯鳴一兩囀。花樹數重開。散粉成初蝶。剪彩作新梅。遊客傷千里。無暇上髙臺。﹝○《初學記》三。文苑英華百五十七。《詩紀》百十二。﹞

【春望詩】〖《詩紀》云。律祖作陳後主者非。〗

日暮春臺望。徙倚愛餘光。都尉新移棗。司空始種楊。一枝猶桂馥。十步有蘭香。望望無萱艸。忘憂竟不忘。﹝○《初學記》三。文苑英華百五十七。《詩紀》百十二。﹞

【麟趾殿詠新井詩】

當爲醴泉出。先令浪井開。銅新九龍殿。石勝淩雲臺。﹝《詩紀》云。《瑞應圖》曰﹕王者淸淨則浪井出。魚豢魏略曰﹕明帝九龍殿前爲玉井綺欄。○《初學記》七。《詩紀》百十二。﹞

宗羈

【登渭橋詩】

仲山朝飲馬。還坐渭橋中。南瞻臨別館。北望盡離宮。四面衣裾合。三條冠蓋通。蘭香想和季。雲起憶成公。圯上相知早。雞鳴幸共同。﹝圯音夷。楚人謂橋爲圯。○《類聚》九。《初學記》七。《詩紀》百十二。﹞

蕭捴

﹝捴。字智遐。梁安成王蕭秀子。封永丰侯。歷黃門侍郎。侯景之亂。從武陵王蕭紀爲徵西大將軍。守成都。周文帝伐蜀。遂入西魏。授侍中。武帝時爲文學博士。歷少傅。攺封蔡陽郡公。建徳二年卒。年五十九。有集十卷。﹞

【孀婦吟】

寒夜靜房櫳。孤妾思偏叢。悲生聚紺黛。淚下浸妝紅。蓄恨縈心裏。含啼歸帳中。會須明月落。那忍見牀空。﹝○《樂府詩集》七十六。《詩紀》百十二。﹞

【日出行】

昏昏隱遠霧。團團乘陣云。正值秦樓女。含嬌酬使君。﹝○文苑英華百九十三。《樂府詩集》二十八作日出東南隅行。《詩紀》百十二。﹞

【勞歌】

百年能幾許。公事罷平生。寄言任立政。誰憐李少卿。﹝○文苑英華二百三。《樂府詩集》八十六。《詩紀》百十二。﹞

【和梁武陵王遙望道館詩】

神境流精闕。仙居紫翠房。今有尋眞地。迆邐麗通莊。九柱含虯重。三臺飾夜光。金輝碧海桃。玉笈紫書方。拂筵靑鳥集。吹蕭白鳳翔。履歸堪是燕。石在詎非羊。煙霞四照蕊。風月五名香。於玆喜臨眺。願得假霓裳。﹝○《類聚》七十八。《詩紀》百十二。﹞

【上蓮山詩】

獨邁靑蓮嶺。超奇紫蓋峯。掛流遙似鶴。插石近如龍。沙崩聞韻鼓。霜落候鳴鐘。飛花滿叢桂。輕吹起修筇。石蒲今尙有。采摘更相逢。﹝○《初學記》五。文苑英華百五十九。《詩紀》百十二。﹞

王褒

﹝褒。字子淵。瑯邪臨沂人。仕梁。歷吏部尙書﹑右僕射。荊州破。入周。授車騎大將軍。明帝卽位。篤好文學。褒與庾信才名最髙。特被親待。加開府儀同三司。武帝時爲太子少保。遷小司空。出爲宣州刺史。建徳中卒。年六十四。有集二十一卷。﹞

【樂府】

【關山篇】〖以下五言。〗

從軍出隴阪。驅馬度關山。關山恆掩藹。髙峯白雲外。遙望秦川水。千里長如帶。好勇自秦中。意气多豪雄。少年便習戰。十四已從戎。遼水深難渡。楡關斷未通。﹝○《類聚》四十二。《詩紀》百十三。﹞

【從軍行二首】

兵書久閒習。徵戰數曾經。講戎平樂觀。學戲羽林亭。西徵度疏勒。東驅出井陘。牧馬濱長渭。營軍毒上涇。平云如陣色。半月類城形。羽書封信璽。詔使動流星。對岸流沙白。緣河柳色靑。將幕恆臨斗。旌門常背刑。勛封瀚海石。功勒燕然銘。兵勢因麾下。軍圖送掖庭。誰憐下玉箸。向暮掩金屏。﹝○文苑英華百九十九。《樂府詩集》三十二。《詩紀》百十三。﹞

黃河流水急。驄馬遠徵人。谷望河陽縣。橋渡小平津。年少多遊俠。結客好輕身。代風愁櫪馬。胡霜宜角筋。羽書勞警急。邊鞍倦苦辛。康居因漢使。盧龍稱魏臣。荒戍惟看柳。邊城不識春。男兒重意气。無爲羞賤貧。﹝○同上﹞

【長安有狹邪行】

威紆狹邪道。車騎動相喧。博徒稱劇孟。遊俠號王孫。勢傾魏侯府。交盡翟公門。路邪勞夾轂。塗艱倦折轅。日斜宣曲觀。春還禦宿園。塗歌楊柳曲。巷飲橊花樽。獨有遊梁倦。還守孝文園。﹝○《樂府詩集》三十五。《詩紀》百十三。﹞

【飲馬長城窟】

北走長安道。徵騎每經過。戰垣臨八陣。旌門對兩和。屯兵戍隴北。飲馬傍城阿。雪深無復道。冰合不生波。塵飛連陣聚。沙平騎迹多。昏昏壠坻月。耿耿霧中河。羽林猶角。將軍尙雅歌。臨戎常拔劍。蒙險屢提戈。秋風鳴馬首。薄暮欲如何。﹝○文苑英華二百九。《樂府詩集》三十作。《詩紀》百十三。﹞

【輕舉篇】

天地能長久。神仙壽不窮。白玉東華檢。方諸西嶽童。俄瞻少海北。暫別扶桑東。俯觀云似蓋。低望月如弓。看棋城邑攺。辭家墟巷空。流珠余舊竈。種杏發新業。酒釀瀛洲玉。劍鑄昆吾銅。誰能攬六博。還當訪井公。﹝○《樂府詩集》六十四。《詩紀》百十三。﹞

【淩雲臺】

髙臺懸百尺。中夕殊未窮。北臨酸棗寺。西眺明光宮。城旁抵雙府。林裏對相風。書題鹿盧榜。觀寫飛廉銅。窗開神女電。梁映美人虹。虞捐濫天寵。鄭瞀特懷忠。莊生垂翠釣。昭儀拒鬥熊。馳輪有盈缺。人道亦污隆。還念西陵舞。非復鄴城中。﹝○文苑英華百九十二。《樂府詩集》七十五。《詩紀》百十三。﹞

【出塞】〖《詩紀》云。一作塞下曲。〗

飛蓬似徵客。千里自長驅。塞禽惟有雁。關樹但生楡。背山看故壘。系馬識余蒲。還因麾下騎。來送月支圖。﹝《詩紀》云。三齊略記。秦始皇至東海。蟠蒲系馬。至今其地蒲生皆緋結。○文苑英華百九十七。《樂府詩集》二十一。《詩紀》百十三。﹞

【入塞】

戍久風塵色。動多意气豪。建章樓閣迥。長安陵樹髙。度冰傷馬骨。經寒墜節旄。行當見天子。無假用錢刀。﹝○文苑英華百九十七。《樂府詩集》二十一。《詩紀》百十三。﹞

【關山月】

關山夜月明。秋色照孤城。影虧同漢陣。輪滿逐胡兵。天寒光轉白。風多暈欲生。寄言亭上吏。遊客解雞鳴。﹝○《初學記》一。文苑英華百九十八。《禦覽》四。《樂府詩集》二十三。《詩紀》百十三。﹞

【長安道】

槐衢回北第。馳道度西宮。樹陰連袖色。塵影雜衣風。采桑逢五馬。停車對兩童。喧喧許史座。鐘鳴賓未窮。﹝○《樂府詩集》二十三。《詩紀》百十三。﹞

【明君詞】

闌殿辭新寵。椒心余故情。鴻飛漸南陸。馬首倦西徵。寄書參漢使。銜涕望秦城。惟餘馬上曲。猶作出關聲。﹝○《樂府詩集》二十九。《詩紀》百十三。﹞

【遊俠篇】

京洛出名謳。豪俠競交遊。河南期四姓。關西謁五侯。鬥鷄橫大道。走馬出長楸。桑陰徙將夕。槐路轉淹畱。﹝○《類聚》三十三。文苑英華百九十六作俠客行。《樂府詩集》六十七。《詩紀》百十三。﹞

【古曲】〖《詩紀》云。一作雜曲。〗

靑樓臨大道。遊俠盡淹畱。陳王金被馬。秦女桂爲鉤。馳輪洛城﹞巷。鬥鷄南陌頭。薄暮風塵起。聊爲淸夜遊。﹝○文苑英華二百七。《樂府詩集》七十七。《詩紀》百十三。﹞

【髙句麗】〖六言〗

蕭蕭易水生波。燕趙佳人自多。傾杯覆碗漼漼。垂手奮袖婆娑。不惜黃金散盡。只畏白日蹉跎。﹝○《樂府詩集》七十八。《詩紀》百十三。﹞

【燕歌行】〖七言〗

〖北史本傳曰﹕褒作燕歌。妙盡塞北苦寒之言。元帝及諸文士和之。而競爲淒切。及江陵爲魏師所破。元帝出降。方驗焉。〗

初春麗晃鶯欲嬌。桃花流水沒河橋。薔薇花開百重葉。楊柳拂地數千條。隴西將軍號都護。樓蘭校尉稱嫖姚。自從昔別春燕分。經年一去不相聞。無復漢地關山月。惟有漠北薊城云。淮南桂中明月影。流黃機上織成文。充國行軍屢築營。陽史討虜陷平城。城下風多能卻陣。沙中雪淺詎停兵。屬國小婦猶年少。羽林輕騎數徵行。遙聞陌頭采桑曲。猶勝邊地胡笳聲。胡笳向暮使人泣。長望閨中空佇立。桃花落地杏花舒。﹞桐生井底寒葉疏。試爲來看上林雁。應有遙寄隴頭書。﹝○文苑英華百九十六。《樂府詩集》三十二。文苑英華辧證六。《詩紀》百十三。又《類聚》四十二引矯﹑橋﹑條﹑分﹑聞﹑云﹑行﹑聲﹑泣﹑立﹑舒﹑疏﹑書十三韻。﹞

【日出東南隅行】〖以下雜言。〗

曉星西北沒。朝日東南隅。陽窗臨玉女。蓮帳照金鋪。鳳樓稱獨立。絕世良所無。鏡懸四龍网。枕畫七星圖。銀鏤明光帶。金地織成衤霝。調弦大垂手。歌曲鳳將雛。采桑三市路。賣酒七條衢。道逢五馬客。夾轂來相趨。將軍多事勢。夫婿好形模。髙箱照雲母。壯馬飾當顱。單衣火浣布。利劍水精珠。自知心所愛。仕宦執金吾。飛甍凋翡翠。繡桷畫屠蘇。銀燭附彈映雞羽。黃金步搖動襜褕。兄弟五日時來歸。髙車竟道生光輝。名唱兩行堂上起。鴛鴦十七階前飛。少年任俠輕年月。珠丸出彈遂難追。﹝○《樂府詩集》二十八。《詩紀》百十三。﹞

【墻上難爲趨】

昔稱梁孟子。兼聞魯孔丘。記政聊爲述。問東豈相酬。末代多僥倖。卿相盡經由。臺郎百金價。臺司千萬求。當朝少直筆。趨代皆曲鉤。廷尉十年不得調。將軍百戰未封侯。夜伏擁門作常伯。自有蒲萄得涼州。白璧求善價。明珠難暗投。髙墻不可踐。井水自難浮。風胡有年歲。銛利比吳鉤。﹝○《樂府詩集》四十。《詩紀》百十三。﹞

【詩】

【九日從駕詩】〖以下五言。〗

黃山獵地廣。靑門官路長。律攺三秋節。气應九鐘霜。曙影初分地。暗色始成光。髙旆長楸阪。緹幕杏間堂。射馬垂雙帶。丰貂佩兩璜。苑寒梨樹紫。山秋菊葉黃。華露霏霏冷。輕飈颯颯涼。終慚屬車對。空假侍中郎。﹝○文苑英華百七二三。又《類聚》四引長﹑霜﹑光﹑堂﹑璜﹑黃﹑郎七韻。又《初學記》四﹑古今歲時雜詠三十三﹑《禦覽》三十二俱引長﹑霜﹑璜﹑黃﹑涼﹑郎六韻。《詩紀》百十三。﹞

【入朝守門開詩】〖《詩紀》云。梁簡文有守東華門開詩。〗

鳳池通復道。嚴駕早淩晨。鐵符行警曙。銀棨未開闉。塹暗城無影。晴新路不塵。屯兵引畫劍。騎吹動班輪。徒知仰睿藻。抽辭殊未申。﹝○《類聚》三十九。文苑英華百九十。《詩紀》百十三。﹞

【贈周處士詩】

我行無歲月。徵馬屢盤桓。崤曲三危岨。關重九折難。猶持漢使節。尙服楚臣冠。巢禽疑上幕。驚羽畏虛彈。飛蓬去不已。客思漸無端。壯志與時歇。生年隨事闌。百齡悲促命。數刻念餘歡。云生隴坻黑。桑疏薊北寒。鳥道無蹊徑。淸漢有波瀾。思君化羽翮。要我鑄金丹。

﹝○《類聚》三十六。文苑英華二百三十。廣《文選》十五。《詩紀》百十三。﹞

【別陸子云詩】

解纜出南浦。徵棹且淩晨。還看分手處。惟餘送別人。中流搖蓋影。邊江落騎塵。平湖開曙日。細柳發新春。滄波不可望。行雲聊共因。﹝○《類聚》二十九作別陸才子。文苑英華二百六十六。《詩紀》百十三。﹞

【奉和趙王途中五韻詩】〖《詩紀》云。庾信集亦載此首。〗

飄飄映車幕。出沒望連旗。度云還翊陣。回風卽送師。峽路沙如月。山峯石似眉。村桃拂紅粉。岸柳被靑絲。錦城遙可望。回鞍念此時。﹝○《類聚》二十七作和趙王途中詩。《詩紀》百十三。﹞

【和張侍中看獵詩】

上林冬狩返。回中講射歸。還登宣曲觀。更獵黃山圍。嚴冬桑柘慘。寒霜馬騎肥。紲盧隨兔起。髙鷹接雉飛。獨嗟來遠客。辛苦倦邊衣。﹝○《類聚》六十六。《初學記》二十二。《詩紀》百十三。﹞

【和庾司水修渭橋詩】

東流仰天漢。南渡似牽牛。長堤通甬道。飛梁跨造舟。使者開金堰。太守擁河流。廣陵候濤水。荊峽望陽侯。波生從故舶。沙漲湧新洲。天星識辯對。檢玉應沈鉤。空悅浮《云賦》。非復采蓮謳。﹝○《初學記》七。又《類聚》九作和治渭橋詩。引牛﹑舟﹑流﹑侯﹑洲﹑鉤六韻。《詩紀》百十三。﹞

【玄圃浚池臨泛奉和詩】

長洲春水滿。臨泛廣川中。石壁如明鏡。飛橋類飲虹。垂楊夾浦綠。新桃緣徑紅。對樓還泊岸。迎波暫守風。漁舟釣欲滿。蓮房采﹞半空。於玆臨北闕。非復坐墻東。﹝○《類聚》九。文苑英華百六十五。《詩紀》百十三。﹞

【和從弟佑山家詩二首】

采藥名山頂。時節無春冬。散云非一色。連巖異眾峯。合沓似無徑。間關定有蹤。山窗臨絕頂。檐澑俯危松。空林鳴暮雨。虛谷應朝鐘。仙童時可遇。羽客屢相逢。若值韓眾藥。當禦長房龍。﹝○文苑英華三百十九。《詩紀》百十三。﹞

結交非俗士。仙侶自招攜。少華隱日月。太乙尋虹霓。眾林積爲籟。圍竹茂成埤。幽谷曙無景。荒途晝欲迷。滴瀝寒泉澑。叫嘯秋猿啼。白雲帝鄕起。神禽丹穴棲。箭筱時通徑。桃李復成蹊。今身得其所。羣物可令齊。﹝○同上﹞

【詠雁詩】

伺潮聞曙響。妒壠有春翚。豈若雲中雁。秋時塞外歸。河長猶可涉。海闊故難飛。霜多聲轉急。風疏行屢稀。園池若可至。不復怯虞機。﹝○苑詩類選三十。《詩紀》百十三。﹞

【送觀寧侯葬詩】

蒙羽髙峻極。淮泗導淸源。刑茅廣裂地。跗萼盛開蕃。紛綸彤雘彩。從容瓊玉溫。衝飈搖柏幹。烈火壯曾昆。疇昔同羈旅。辛苦涉涼暄。觀風方聽樂。垂淚遽傷魂。造舟虛客禮。髙閈掩賓垣。桂樹思公子。芳艸惜王孫。今晨向郊郭。猶似背轘轅。丹旐書空位。素帳設虛樽。楚琴南操絕。韓書舊說存。西靡傷新樹。東陵惜故園。自憐悲谷影。彌愴玉關門。餘輝盡天末。夕霧擁山根。平原看獨樹。臯亭望列村。寂寥還蓋靜。荒茫歸路昏。挽鐸已流唱。歌童行自喧。眷言千載後。誰將遊九原。﹝○文苑英華三百五。《詩紀》百十三。又《類聚》三十四引樽﹑存﹑園﹑門﹑根﹑村﹑昏﹑喧﹑原九韻。﹞

【送劉中書葬詩】

昔別傷南浦。今歸去北邙。書生空托夢。久客每思鄕。塞近邊云黑。塵昏野日黃。陵谷俄遷變。松柏易荒涼。題銘無復迹。何處驗龜長。﹝○《類聚》三十四。文苑英華三百五。《詩紀》百十三。﹞

【別王都官詩】

連翩憫流客。淒愴惜離羣。東西禦溝水。南北會稽云。河橋兩堤絕。橫歧數路分。山川遙不見。懷袖遠相聞。﹝○《類聚》二十九。《初學記》十八。文苑英華二百六十六。《詩紀》百十三。﹞

【送別裴儀同詩】

河橋望行旅。長寧送故人。沙飛似軍幕。蓬捲若車輪。邊衣苦霜雪。愁貌捐風塵。行路皆兄弟。千里念相親。﹝○《類聚》二十九。文苑英華二百六十六。《詩紀》百十三。﹞

【渡河北詩】〖《詩紀》云。苑詩類選作範云者非。〗

秋風吹木葉。還似洞庭波。常山臨代郡。亭障繞黃河。心悲異方樂。腸斷隴頭歌。薄暮臨徵馬。失道北山阿。﹝文苑作河。○《初學記》五。文苑英華百六十三。《詩紀》百十三。﹞

【詠月贈人詩】

月色當秋夜。斜暉映薄帷。上弦如半璧。初魄似蛾眉。渡雲光忽駛。中天影更遲。髙陽懷許掾。對此益相思。﹝○《類聚》一。文苑英華百五十二。《詩紀》百十三。﹞

【和殷廷尉歲暮詩】

歲晚悲窮律。他鄕念索居。寂寞灰心盡。摧殘生意余。產空交道絕。財殫密親疏。空悲趙壹賦。還著虞卿書。﹝○《類聚》三。《禦覽》二十七作歲暮詩。《詩紀》百十三。﹞

【看鬥鷄詩】

躞蹀始橫行。意气欲相傾。妒敵金芒起。猜羣芥粉生。入場疑挑戰。逐退似追兵。誰知函谷下。人去獨開城。﹝○《類聚》九十一。《初學記》三十。文苑英華二百六。《詩紀》百十三。﹞

【彈棋詩】

投壺生電影。六博值仙人。何如鏡奩上。自有拂輕巾。隔澗疑將別。隴頭如望秦。握筆徒思賦。辭短竟無陳。﹝○《類聚》七十四。《詩紀》百十三。﹞

【從駕北郊詩】

維皇敬明祀。望拜出河東。地靈開復道。營星發紫宮。衡街響淸蹕。偵候起相風。森沈羽林騎。肅穆虎賁弓。﹝○《初學記》十三。萬花谷後十七作王褒詩。《詩紀》百十三。﹞

【奉和趙王隱士詩】〖《詩紀》云。庾信同賦。〗

鳧鵠均長短。鵬鷃共逍遙。淸襟蘊秀气。虛席滿風飈。斷弦惟續葛。獨酌止傾瓢。菖蒲九重節。桑薪七過燒。﹝○《類聚》三十六。文苑英華二百三十二。《詩紀》百十三。﹞

【始發宿亭詩】

送人亭上別。被馬櫪中嘶。漠漠村煙起。離離嶺樹齊。落星侵曉沒。殘月半山低。﹝○《類聚》二十七。《詩紀》百十三。﹞

【山池落照詩】

竹館掩荊扉。池光晦晚暉。孤舟隱荷出。輕棹染苔歸。浴禽時侶竄。驚羽忽單飛。﹝○《類聚》九。《詩紀》百十三。﹞

【詠霧應詔詩】

七條開早陌。五里暗朝氛。帶樓疑海气。含蓋似浮雲。方從河水上。預奉綠圖文。﹝○《類聚》二。《詩紀》百十三。﹞

【入關故人別詩】

百年餘古樹。千里暗黃塵。關山行就近。相看成遠人。﹝○《類聚》二十九。《詩紀》百十三。﹞

【過藏矜道館詩】

松古無年月。鵠去復來歸。石壁藤爲路。山窗雲作扉。﹝○《類聚》七十八。《詩紀》百十三。﹞

【明慶寺石壁詩】

夏水懸臺際。秋泉帶雨餘。石生銘字長。山久谷神虛。﹝○《類聚》七。《詩紀》百十三。﹞

【云居寺髙頂詩】

中峯云已合。絕頂日猶晴。邑居隨望近。風煙對眼生。﹝○《類聚》七。《詩紀》百十三。﹞

【詠定林寺桂樹】

歲餘凋晚葉。年至長新圍。月輪三五映。烏生八九飛。﹝○《類聚》八十九。《詩紀》百十三。﹞

楊文佑

【爲周宣帝歌】

〖隋《書》曰﹕周宣帝荒淫日甚。惡聞其過。誅殺無度。旣酣飲過度。嘗中飲。有下士楊文佑白宮伯長孫覽。求歌曰云云。

鄭譯奏之。帝怒。命賜杖二百四十而致死。〗

朝亦醉。暮亦醉。日日恆常醉。政事日無次。﹝○隋書刑法志。﹞

周宣帝宇文贇

﹝贇。字乾伯。武帝長子。建徳元年。立爲皇太子。宣政元年六月卽位。明年。攺元大成。其二月。傳位太子衍。攺元大象。自稱天元皇帝。在位二年。大象二年卒。年二十二。謚曰宣皇帝。﹞

【歌】

自知身命促。把燭夜行遊。﹝○隋書五行志。《樂府詩集》八十七。﹞

趙王宇文招

﹝招。字豆盧突。文帝第七子。好屬文。學庾信體。武成初。封趙國公。歷大司馬。進爵爲王。隋文帝將遷周鼎。招欲圖之。大象二年。謀泄見害。有集八卷。﹞

【從軍行】

遼東烽火照甘泉。薊北亭障接燕然。水凍菖蒲未生節。關寒楡莢不成錢。﹝○文苑英華百九十九。《樂府詩集》三十二。《詩紀》百十二。﹞

滕王宇文逌

﹝逌。字爾固突。文帝第十三子。初封滕國公。大象元年。詔以荊州新野郡邑萬戶爲滕國。逌出就國。二年。朝京師。爲隋文帝所害。國除。有集八卷。﹞

【至渭源詩】

源渭奔禹穴。輕瀾起客亭。淺淺滿澗響。蕩蕩竟川鳴。潘生稱運石。馮子聽波聲。斜去臨天半。橫來對始平。合流應不雜。方知性本淸。﹝○《初學記》六。《詩紀》百十二。﹞

王晞

﹝晞。字叔明。北齊天保初。行太原郡事。昭帝踐阼。除散騎常侍。仍領兼吏部郎中。武平初。遷大鴻臚。監修起居注。待詔文林館。入周爲儀同大將軍。太子諫議大夫。隋開皇元年卒。年七十一。﹞

【詣晉祠賦詩】

日落應歸去。魚島見畱連。﹝○北《齊書》本傳。﹞

北周詩卷二

庾信

﹝信。字子山。南陽新野人。梁中書令肩吾子。仕梁。歷湘東國常侍﹑尙書度支郎中﹑郢州別駕﹑東宮學士﹑建康令。侯景之亂。奔江陵。仕元帝爲禦史中丞。封武康縣侯。聘魏。畱不遣。江陵陷。仕魏。歷右金紫光祿大夫﹑車騎大將軍儀同三司。周受禪。封臨淸縣子。除司水下大夫。出爲弘農郡守。遷司憲中大夫。進爵義成縣侯。拜洛州刺史。徵爲司宗中大夫。大象初。以疾去職。隋開皇元年卒。年六十九。有集二十一卷。﹞

【樂府】

【對酒歌】〖以下五言。○《詩紀》云。文苑英華作範云。〗

春水望桃花。春洲藉芳杜。琴從綠珠借。酒就文君取。牽馬向渭橋。日曝山頭脯。山簡接倒。王戎如意舞。箏鳴金穀園。笛韻平陽塢。人生一百年。歡笑惟三五。何處覓錢刀。求爲洛陽賈。﹝○本集二。文

苑英華百九十五作範榮。《樂府詩集》二十七。庾開府詩集上。《詩紀》百十四。﹞

【王昭君】〖《詩紀》云。玉臺作昭君詞。〗

拭啼辭戚裏。回顧望昭陽。鏡失菱花影。釵除卻月梁。圍腰無一尺。垂淚有千行。綠衫承馬汗。紅袖拂秋霜。別曲眞多恨。哀弦須更張。﹝○本集二。文苑英華二百四作昭君怨。《樂府詩集》二十九。庾開府詩集上。《詩紀》百十四。﹞

【昭君辭應詔】〖《詩紀》云。玉臺作明君詞。〗

斂眉光祿塞。還望夫人城。片片紅顏落。雙雙淚眼生。冰河牽馬渡。雪路抱鞍行。胡風入骨冷。夜月照心明。方調琴上曲。變入胡笳聲。﹝○本集二。文苑英華二百四作昭君怨。《樂府詩集》二十九。庚開府詩集上。《詩紀》百十四。﹞

【出自薊北門行】

薊門還北望。役役盡傷情。關山連漢月。隴水向秦城。笳寒蘆葉脆。弓凍紵弦鳴。梅林能止渴。復姓可防兵。將軍朝挑戰。都護夜巡營。燕山猶有石。須勒幾人名。﹝○本集二。《樂府詩集》六十一。又《類聚》四十一引情﹑鳴﹑兵﹑名四韻。庾開府詩集下。《詩紀》百十四。﹞

【結客少年場行】

結客少年場。春風滿路香。歌撩李都尉。果擲潘河陽。隔花遙勸酒。就水更移牀。今年喜夫婿。新拜羽林郎。定知劉碧玉。偸嫁汝南王。﹝○本集二。文苑英華百九十五。《樂府詩集》六十六。庾開府詩集上作賦得結客少年場。《詩紀》百十四。﹞

【道士步虛詞十首】

渾成空教立。元始正圖開。赤玉靈文下。朱陵眞气來。中天九龍館。倒景八風臺。云度弦歌響。星移空殿回。靑衣上少室。童子向蓬萊。逍遙聞四會。倏忽度三災。﹝○本集二。文苑英華百九十三。《樂府詩集》七十八。庾開府詩集上。《詩紀》百十四。﹞

東明九芝蓋。北燭五云車。飄遙入倒景。出沒上煙霞。春泉下玉澑。靑鳥向金華。漢帝看桃核。齊侯問棗花。上元應送酒。來向蔡經家。﹝《詩紀》云。石刻云。應逐上元酒。同來訪蔡家。○陜西藩司有石刻書書此。及北闕臨玄水二首。字畫奇勁。或出庾公筆也。題云。謝靈運書。乃後人妄擬爾。○本集二。《類聚》七十八。《初學記》二十三。文苑英華百九十三。《樂府詩集》七十八。庾開府詩集上。式古堂書畫匯考。《詩紀》百十四。﹞

歸心遊太極。回向入無名。五香芬紫府。千燈照赤城。鳳林采珠實。龍山種玉榮。夏簧三舌響。舂鐘九乳鳴。

絳河應遠別。黃鵠來相迎。﹝○本集二。《類聚》七十八。文苑英華百九十三。《樂府詩集》七十八。庾開府詩集上。《詩紀》百十四。﹞

凝眞天地表。絕想寂寥前。有象猶虛豁。忘形本自然。開經壬子世。值道甲申年。回云隨舞曲。流水逐歌弦。石髓香如飯。芝房脆似蓮。停鸞燕瑤水。歸路上鴻天。﹝○本集二。文苑英華百九十三。《樂府詩集》七十八。庾開府詩集上。《詩紀》百十四。﹞

洞靈尊上徳。虞石會明眞。要妙思玄牝。虛無養谷神。丹丘乘翠鳳。玄圃禦斑麟。移梨付苑吏。種杏乞山人。自此逢何世。從今復幾春。海無三尺水。山成數寸塵。﹝○同上﹞

無名萬物始。有道百靈初。寂絕乘丹气。玄明上玉虛。三元隨建節。八景逐回輿。赤鳳來銜璽。靑烏入獻書。壞機仍成機。枯魚還作魚。棲心浴日館。行樂止云墟。﹝○本集二。《樂府詩集》七十八。庾開府詩集上。《詩紀》百十四。﹞

道生乃太乙。守靜卽玄根。中和煉九气。甲子謝三元。居民受善水。教學重香園。鳧畱報關吏。鶴去畫城門。更以忻無迹。還來寄絕言。﹝○本集二。《樂府詩集》七十八。庾開府詩集上。﹞

北闕臨玄水。南宮生絳雲。龍泥印玉策。大火煉眞文。上元風雨散。中天歌吹分。靈駕千尋上。空香萬里聞。﹝《詩紀》云。舊本闕作閣。生作坐。大作天。今從石刻正之。○本集二。《類聚》七十八。《初學記》二十三。《樂府詩集》七十八。庾開府詩集上。式古堂書畫匯考。《詩紀》百十四。﹞

地境階基遠。天窗影迹深。碧玉成雙樹。空靑爲一林。鵠巢堪煉石。蜂房得煮金。漢武多驕慢。淮南不小心。蓬萊入海底。何處可追尋。﹝○本集二。《類聚》七十八。《樂府詩集》七十八。庾開府詩集上。《詩紀》百十四。﹞

麟洲一海闊。玄圃半天髙。浮丘迎子晉。若士避盧敖。經餐林慮李。舊食綏山桃。成丹須竹節。刻髓用蘆刀。無妨隱士去。卽是賢人逃。﹝○同上﹞

【烏夜啼】

桂樹懸知遠。風竿詎肯低。獨憐明月夜。孤飛猶未棲。虎賁誰見惜。禦史詎相攜。𨿽言入弦管。終是曲中啼。﹝○本集二。《類聚》四十二。文苑英華二百六。《樂府詩集》四十七。庾開府詩集下。《詩紀》百十四。﹞

【怨歌行】〖以下六言。〗

家住金陵縣前。嫁得長安少年。回頭望鄕淚落。不知何處天邊。胡塵幾日應盡。漢月何時更圓。爲君能歌此曲。不覺心隨斷弦。﹝○本集二。《樂府詩集》四十二。庾開府詩集下。《詩紀》百十四。﹞

【舞媚娘】

朝來戶前照鏡。含笑盈盈自看。眉心濃黛直點。額角輕黃細安。秪疑落花慢去。復道春風不還。少年惟有歡樂。飲酒那得畱殘。﹝○本集二。《樂府詩集》七十三。庾開府詩集下。《詩紀》百十四。﹞

【烏夜啼】〖以下七言。〗

促柱繁弦非子夜。歌聲舞態異前溪。禦史府中何處宿。洛陽城頭那得棲。彈琴蜀郡卓家女。織錦秦川竇氏妻。詎不自驚長淚落。到頭啼烏恆夜啼。﹝○本集二。《類聚》四十二。文苑英華二百六。《樂府詩集》四十七。庾開府詩集下。《詩紀》百十四。﹞

【燕歌行】

代北雲气晝昏昏。千里飛蓬無復根。寒雁嗈嗈渡遼水。桑葉紛紛落薊門。晉陽山頭無箭竹。疏勒城中乏水源。屬國徵戍久離居。陽關音信絕能疏。願得魯連飛一箭。持寄思歸燕將書。渡遼本自有將軍。寒風蕭蕭生水紋。妾驚甘泉足烽火。君訝漁陽少陣云。自從將軍出細柳。蕩子空牀難獨守。盤龍明鏡餉秦嘉。辟惡生香寄韓壽。春分燕來能幾日。二月蠶眠不復久。洛陽遊絲百丈連。黃河春冰千片穿。桃花顏色好如馬。楡莢新開巧似錢。蒲桃一杯千日醉。無事九轉學神仙。定取金丹作幾服。能令華表得千年。﹝○本集二。

文苑英華百九十六。《樂府詩集》三十二。庾開府詩集下。《詩紀》百十四。又《類聚》四十二引根﹑門﹑源﹑居﹑疏﹑書﹑軍﹑濱﹑云﹑柳﹑守﹑壽﹑連﹑穿﹑錢﹑仙﹑年十七韻。﹞

【楊柳歌】

河邊楊柳百丈枝。別有長條宛地垂。河水沖激根株危。倏忽河中風浪吹。可憐巢裏鳳凰兒。無故當年生別離。流槎一去上天池。織女支機當見隨。誰言從來蔭數國。直用東南一小枝。昔日公子出南皮。何處相尋玄武陂。駿馬翩翩西北馳。左右彎弧仰月支。連錢障泥渡水騎。白玉手板落盤螭。君言丈夫無意气。試問燕山那得碑。鳳凰新管簫史吹。朱鳥春窗玉女窺。銜云酒杯赤瑪瑙。照日食螺紫琉璃。百年霜露奄離披。一旦功名不可爲。定是懷王作計誤。無事翻復用張儀。不如飲酒髙陽池。日暮歸時倒接武昌城下誰見移。官渡營前那可知。獨憶飛絮鵝毛下。非復靑絲馬尾垂。欲與梅花畱一曲。共將長笛管中吹。﹝○本集二。庾開府詩集上。《詩紀》百十四。又文苑英華三百三十七引枝﹑垂﹑危﹑吹﹑兒﹑離﹑池﹑隨﹑枝﹑馳﹑支﹑陂﹑吹﹑窺﹑璃﹑知﹑披﹑爲﹑儀﹑移﹑知﹑垂﹑吹二十三韻。﹞

【詩】

【奉和泛江詩】〖以下五言。〗

春江下白帝。畫舸向黃牛。錦纜回沙磧。蘭橈避荻洲。濕花隨水泛。空巢逐樹流。建平船柹下。荊門戰﹞艦浮。岸社多喬木。山城足迥樓。日落江風靜。龍吟回上游。﹝○本集三。《初學記》六。文苑英華百六十二。庾開府詩集下。《詩紀》百十五。又《類聚》八作王臺卿。引牛﹑洲﹑流﹑樓四韻。﹞

【奉和山池詩】〖《詩紀》云。梁簡文有山池詩。〗

樂官多暇豫。望苑暫回輿。鳴笳陵絕限。飛蓋歷通渠。桂亭花未落。桐門葉半疏。荷風驚浴鳥。橋影聚行魚。日落含山气。雲歸帶雨餘。﹝○本集三。《類聚》九。文苑英華百六十五。庾開府詩集下。《詩紀》百下五。﹞

【陪駕幸終南山和宇文內史詩】

玉山乘四載。瑤池宴八龍。黿橋浮少海。鵠蓋上中峯。飛狐橫塞路。白馬當河衝。水奠三川石。山封五樹松。長虹雙瀑布。圓闕兩芙蓉。戍樓鳴夕鼓。山寺響晨鐘。新蒲節轉促。短荀籜猶重。樹宿含櫻鳥。花畱釀蜜蜂。迎風下列缺。灑酒召昌容。且欣陪北上。方欲待東封。﹝文苑作風。○本集三。《類聚》七。文苑英華百五十九。庾開府詩集上。《詩紀》百十五。﹞

【和宇文內史春日遊山詩】

遊客值春輝。金鞍上翠微。風逆花迎面。山深云濕衣。雁持一足倚。猿將兩臂飛。戍樓侵嶺路。山村落獵圍。道士封君達。仙人丁令威。煮丹於此地。居然未肯歸。﹝○本集三。文苑英華百六十。庾開府詩集上。《詩紀》百十五。﹞

【遊山詩】〖《詩紀》云。一作遊仙。〗

聊登玄圃殿。更上增城山。不知髙幾里。低頭看世間。唱歌云欲聚。彈琴鶴欲舞。澗底百重花。山根一片雨。婉婉藤倒垂。亭亭松直豎。﹝○本集三。文苑英華百五十九。庾開府詩集上。《詩紀》百十五。﹞

【和宇文京兆遊田詩】〖詩集和上有五言二字。〗

小苑禁門開。長楊獵客來。懸知畫眉罷。走馬向章臺。澗寒泉反縮。山晴雲倒回。熊饑自舐掌。雁驚獨銜枚。美酒餘杭醉。芙蓉卽奉杯。﹝○本集三。庾開府詩集上。《詩紀》百十五。﹞

【奉報寄洛州詩】

舟師會孟津。甲子陣東鄰。雷轅驚戰鼓。劍室動金神。幕府風雲气。軍門關塞人。

長旍析鳥羽。合甲抱犀鱗。星芒一丈﹤臽炎﹥。月暈七重輪。黎陽水稍淥。官渡柳應春。無庸奉天眷。驅傳牧南秦。繁詞勞簡牘。雜俗獘風塵。上洛逢都尉。商山見逸民。畱滯終南下。惟當一史臣。﹝○本集三。文苑英華二百四十。庾開府詩集上。《詩紀》百十五。﹞

【奉服窮秋寄隱士詩】〖《詩紀》云。詩匯作王褒詩。非也。〗

王倪逢齒缺。桀溺偶長沮。藜牀負日臥。麥隴帶經鋤。自然曲木幾。無名科斗書。聚花聊飼雀。穿池試養魚。小村治澀路。低田補壞渠。秋水牽沙落。寒藤抱樹疏。空枉平原騎。來過仲蔚廬。﹝○本集三。《類聚》三十六作窮秋寄隱士詩。文苑英華二百三十二。庾開府詩集上作春殿窮秋寄隱士。《詩紀》百十五。﹞

【上益州上柱國趙王詩二首】

銅梁影棠樹。石鏡寫褰帷。兩江如漬錦。雙峯似畫眉。穿荷低晚蓋。衰柳掛殘絲。風流盛儒雅。泉湧富文詞。無因同子淑。暫得侍臨淄。﹝○本集三。庾開府詩集下。《詩紀》百十五。﹞

寂寞歲陰窮。蒼茫云貌同。鶴毛飄亂雪。車轂轉飛蓬。雁歸知向暖。鳥巢解背風。寒沙兩岸白。獵火一山紅。願想懸鶉獘。時嗟陋巷空。﹝○同上﹞

【謹贈司寇淮南公詩】

危邦久亂徳。天策始乘機。九河聞誓眾。千里見連旗。虢亡垂棘返。齊平寶鼎歸。久獘風塵俗。殊勞關塞衣。絆驥還千里。垂鵬更九飛。猶憐馬齒進。應念節旄稀。回軒入故里。園柳始依依。舊竹侵行徑。新桐益幾圍。寒谷梨應重。秋林栗更肥。美酒還參聖。雕文本入微。促歌迎趙瑟。遊弦召楚妃。小人司刺舉。明易攵實濫吹。南部治都尉。軍謀假建威。商山隱士石。丹水鳳凰磯。野亭長被馬。山城早掩扉。傳呼擁絳節。交戟映彤闈。遂令忘楚操。何但食周薇。三十六水變。四十九條非。丹竈風煙歇。年齡蒲柳衰。同僚敢不盡。疇日懼難追。﹝○本集三。文苑英華二百四十七又《周書》元偉傳引歸一韻。庾開府詩集上。《詩紀》百十五。﹞

【正旦上司憲府詩】

詰旦啟門欄。繁辭湧筆端。蒼鷹下獄吏。獬豸飾刑官。司朝引玉節。盟載捧珠盤。窮紀星移次。歸余律未殫。雪髙三尺厚。冰深一丈寒。短筍猶埋竹。香心未起蘭。孟門久失路。扶搖忽上摶。棲烏還得府。棄馬復歸攔。榮華名義重。虛薄報恩難。枚乘還起疾。貢禹遂彈冠。方垂蓮葉劍。未用竹根丹。一知懸象法。誰思垂釣竿。﹝○本集三。又《類聚》五十四引端﹑官﹑盤﹑摶﹑欄﹑難﹑冠﹑丹﹑竿九韻。庾開府詩集下作旦上司憲府。《詩紀》百十五。﹞

【任洛州】〖詩集作陽。〗酬薛文學見贈別詩

子居河之曲。英彥本連蹤。鹽形或變虎。鼎气乍成龍。若人承載徳。宮墻定數重。五衢開辯路。四照起文烽。曰余濫推轂。民願始天從。上洛分都尉。弘農開附庸。羊腸建九阪。熊耳對雙峯。白石仙人芋。靑林隱士松。北梁送孫楚。西堤別葛龔。故人倘書札。黎陽土足封。﹝○本集三。庾開府詩集上。《詩紀》百十五。﹞

【將命至鄴酬祖正員詩】

我皇臨九有。聲教洎無堤。興文盛禮樂。偃武息氓黎。承乏驅騏驥。旌旗事琬珪。古碑文字盡。荒城年代迷。被隴文瓜熟。交塍香穗低。投瓊實有慰。報李更無蹊。﹝○本集三。《類聚》五十三。作酬祖正員詩。文苑英華二百九十六。庾開府詩集下。《詩紀》百十五。﹞

【將命至鄴詩】

〖《詩紀》云。按本傳。信在梁爲通直散騎常侍。聘於東魏。文章辭令。甚爲鄴下所稱。〗

大國修聘禮。親鄰自此惇。張旃事原隰。負扆報成言。西過犯風露。北指度轘轅。交歡值公子。展禮覿王孫。何以譽嘉樹。徒欣賦采蘩。四牢盈折俎。三獻滿罍樽。人臣無境外。何由欣此言。風俗旣殊阻。山河不復論。無因旅南館。空欲祭西門。眷然惟此別。夙期幸共存。﹝○本集三。《類聚》五十三。《初學記》二十。文苑英華二百九十六。庾開府詩集下。廣《文選》十。《詩紀》百十五。﹞

【入彭城館詩】

襄君前建國。項氏昔稜威。鶂飛傷楚戰。雞鳴悲漢圍。年代殊氓俗。風雲更盛衰。水流浮磬動。山喧雙翟飛。夏餘花欲盡。秋近燕將稀。槐庭垂綠穗。蓮浦落紅衣。徒知日雲暮。不見舞雩歸。﹝○本集三。文苑英華二百九十七。庾開府詩集下。《詩紀》百十五。又《類聚》二十七引威﹑圍﹑衰﹑飛﹑稀﹑衣六韻。﹞

【同州還詩】

赤岸繞新村。靑城臨綺門。範雎新入相。穰侯始出蕃。上林催獵響。河橋爭渡喧。竄雉飛橫澗。藏狐入斷原。將軍髙宴晚。來過靑竹園。﹝○本集三。文苑英華二百八十九。庾開府詩集上。《詩紀》百十五。﹞

【從駕觀講】〖詩集誤作降。〗武詩

校戰出長楊。兵欄入斗場。置陣橫雲起。開營雁翼張。門嫌磁石礙。馬畏鐵菱傷。龍淵觸牛斗。繁弱駭天狼。落星奔驥騄。浮雲上驌驦。急風吹戰鼓。髙塵擁貝裝。駭猿時落木。驚鴻屢斷行。樹寒條更直。山枯菊轉芳。豹略推全勝。龍圖揖所長。小臣欣寓目。還知奉會昌。﹝○本集三。文苑英華二百九十九。又《類聚》五十九引場﹑張﹑驦﹑裝﹑行五韻。庾開府詩集上。《詩紀》百十五。﹞

【奉報趙王出師在道賜詩】

上將出東平。先定下江兵。彎弓伏石動。振鼓沸沙鳴。橫海將軍號。長風駿馬名。雨歇殘虹斷。雲歸一雁徵。暗嚴朝石濕。空山夜火明。低橋澗底渡。狹路花中行。錦車同建節。魚軒異泊營。軍中女子气。塞外夫人城。小人乖攝養。歧路阻逢迎。幾月芝田熟。何年金竈成。哀笳關塞曲。嘶馬別離聲。王子身爲寶。深思不倚衡。﹝○本集三。文苑英華二百九十九。庾開府詩集上。《詩紀》百十五。﹞

【和趙王送峽中軍詩】

樓船聊習戰。白羽試捴軍。山城對卻月。岸陣平云。赤虵懸弩影。流星抱劍文。胡笳遙警夜。塞馬暗嘶羣。客行明月峽。猿聲不可聞。﹝○本集三。文苑英華二百九十九作和趙王從軍。庾開府詩集上。《詩紀》百十五。﹞

【奉和趙王途中五韻詩】〖《詩紀》云。藝文云王褒作。庾集載此。疑誤收也。〗

飄飄映車幕。出沒望連旗。度云還翊陣。回風卽送師。峽路沙如月。山峯石似眉。村桃拂紅粉。岸柳被靑絲。錦城遙可望。回鞍念此時。﹝○本集三。《類聚》二十七作王褒。庾開府詩集下。《詩紀》百十五。﹞

【侍從徐國公殿下軍行詩】

八風占陣气。六甲候兵韜。置府仍張幕。麾軍卽秉旄。長旗臨廣武。烽火照成臯。巡寒重挾纊。酌水勝單醪。陣後云逾直。兵深星轉髙。電﹤臽炎﹥驅龍馬。山精鏤寶刀。塞迥翻楡葉。關寒落雁毛。旣得從神武。何須念久勞。﹝○本集三。庾開府詩集上。《詩紀》百十五。﹞

【同盧記室從軍詩】

《河圖》論陣气。金匱辧星文。地中鳴鼓角。天上下將軍。函犀恆七屬。絡鐵本千羣。飛梯聊度絳。合弩暫淩汾。寇陣先中斷。妖營卽兩分。連烽對嶺度。嘶馬隔河聞。箭飛如疾雨。城崩似壞云。英王於此戰。何用武安君。﹝○本集二。文苑英華百九十九及《樂府詩集》三十二並作從軍行。庾開府詩集上。《詩紀》百十五。﹞

【伏聞遊獵詩】

虞旗喜旦晴。獵馬向山橫。石關魚貫上。山梁雁翅行。雪平尋兔迹。林藂聽雉聲。馬嘶山谷響。弓寒桑柘鳴。聞弦鳥自落。望火獸空驚。無風樹卽正。不凍水還平。誰知茂陵下。願入雎陽城。﹝○本集三。庾開府詩集上。《詩紀》百十五。﹞

【見徵客始還遇獵詩】

貳師新受詔。長平正凱歸。猶言乘戰馬。未得解戎衣。上林遇逐獵。宜春暫合圍。漢帝熊猶憤。秦王雉更飛。故人迎借問。念舊始依依。河邊一片石。不復肯支機。﹝○本集三。庾開府詩集上。《詩紀》百十五。﹞

【奉和闡弘二教應詔詩】

五明教已設。三元法復開。魚山將鶴嶺。淸梵兩邊來。香煙聚爲塔。花雨積成臺。空心論佛性。貞气辧仙才。露盤髙掌滴。風烏平翅回。無勞問待詔。自識昆明灰。﹝○本集三。庾開府詩集上。《詩紀》百十五。又《類聚》七十六作詠闡弘二教詩。引開﹑來﹑臺﹑才四韻。﹞

【至《老子》廟應詔詩】

虛無推馭辧。寥廓本乘霓。三門臨苦縣。九井對靈谿盛丹須竹節。量藥用刀圭。石似臨邛芋。芝如封禪泥。毻毛新鵠小。盤根古樹低。野戍孤煙起。春山百鳥啼。路有三千別。途經七聖迷。惟當別關吏。直向流沙西。﹝○本集三。文苑英華百七十。庾開府詩集上。《詩紀》百十五。又《類聚》三十八作至《老子》廟詩。引溪﹑圭﹑西三韻。﹞

【奉和趙王遊仙詩】

藏山還采藥。有道得從師。京兆陳安世。成都李意期。玉京傳相鶴。太乙授飛龜。白石香新芋。靑泥美熟芝。山精逢照鏡。樵客值圍棋。石紋如碎錦。藤苗似亂絲。蓬萊在何處。漢後欲遙祠。﹝○

本集三。《類聚》七十八。《初學記》二十三。文苑英華二百二十五。庾開府詩集下。《詩紀》百十五。﹞

【奉和同泰寺浮圖詩】﹝《詩紀》云。和梁簡文帝。﹞

岧岧淩太淸。照殿比東京。長影臨雙闕。髙層出九城。栱積行雲礙。幡搖度鳥驚。鳳飛如始泊。蓮合似初生。輪重對月滿。鐸韻擬鸞聲。畫水流全住。圖云色半輕。露晚盤猶滴。珠朝火更明。𨿽連博望苑。還接銀沙城。天香下桂殿。仙梵入伊笙。庶聞八解樂。方遣六塵情。﹝○本集三。《類聚》七十六。廣弘明集三十。文苑英華二百三十三。庾開府詩集下。《詩紀》百十五。﹞

【奉和法筵應詔詩】

五城鄰北極。百雉壯西昆。鉤陳橫復道。閶闔抵靈軒。千柱蓮花塔。由旬紫紺園。佛影胡人記。經文漢語翻。星窺朱鳥牖。云宿鳳凰門。新禽解雜囀。春柳臥生根。早雷驚蟄戶。流雪長河源。建始移交讓。徽音種合昏。風飛扇天辯。泉湧屬絲言。羈臣從散木。無以預中天。��遙可望。終類仰鵾弦。﹝○本集三。庾開府詩集上。《詩紀》百十五。﹞

【和從駕登云居寺塔】〖詩集無此字。〗詩

重巒千仞塔。危磴九層臺。石關恆逆上。山梁乍斗回。階下雲峯出。窗前風洞開。隔嶺鐘聲度。中天梵響來。平時欣侍從。於此暫徘徊。﹝○本集三。文苑英華二百三十三作和周趙王遊雲居寺。庾開府詩集上。《詩紀》百十五。又《類聚》七十六引臺﹑開﹑來三韻。﹞

【和】〖詩集和上有五言二字。〗何儀同講竟述懷詩

無名卽講道。有動定論機。安經讓禮席。正業理儒衣。似得遊焉趣。能同捨講歸。石渠人少歇。華陰市暫稀。秋云低晚气。短景側餘輝。螢排亂艸出。雁捨斷蘆飛。別有平陵逕。蕭條客鬢衰。饑噪空倉雀。寒驚懶婦機。實欣懷諛問。逢君理入微。﹝○本集三。又《初學記》二十一引微﹑衣﹑歸﹑稀﹑輝﹑飛﹑衰﹑微八韻。庾開府詩集上。《詩紀》百十五。﹞

【奉和趙王隱士詩】〖《詩紀》云。王褒同賦。〗

洛陽徵五隱。東都別二賢。雲气浮函谷。星光集潁川。霸陵采樵路成都賣卜錢。鹿裘披稍裂。藜牀坐欲穿。阮籍惟長嘯。嵇康訝一弦。澗險無平石。山深足細泉。短松猶百尺。﹞少鶴已千年。野鳥繁弦囀。山花焰火然。洞風吹戶裏。石乳滴窗前。𨿽無亭長識。終見野人傳。﹝《類聚》作船。文苑同。○本集三。庾開府詩集下。《詩紀》百十五。又《類聚》三十六﹑文苑英華二百三十二並引賢﹑川﹑錢﹑穿﹑弦﹑泉﹑年﹑然﹑船九韻。﹞

【經陳思王墓詩】

公子獨憂生。丘壠擅余名。采樵枯樹盡。犁田荒隧平。寧追宴平樂。詎想謁承明。旦余來錫命。兼言事結成。飄遙河朔遠。颭飈颶風鳴。雁與云俱陣。沙將蓬共驚。枯桑落古社。寒鳥歸孤城。隴水哀葭曲。漁陽慘鼓聲。離家來遠客。安得不傷情。﹝○文苑英華三百六作庚肩吾。○逯按。此當是子山之作。說見肩吾此詩下。﹞

北周詩卷三

庾信

【擬詠懷詩二十七首】

步兵未飲酒。中散未彈琴。索索無眞气。昏昏有俗心。涸鮒常思水。驚飛每失林。風雲能變色。松竹且悲吟。由來不得意。何必往長岑。﹝○本集三。《類聚》二十六作詠懷詩。庾開府詩集上。《詩紀》百十六。﹞

赭衣居傅嚴。垂綸在渭川。乘舟能上月。飛幰欲捫天。誰知志不就。空有直如弦。洛陽蘇季子。連衡遂不連。旣無六國印。翻思二頃田。﹝○本集三。庾開府詩集上。《詩紀》百十六。﹞

俎豆非所習。帷幄復無謀。不言班定遠。應爲萬里侯。燕客思遼水。秦人望隴頭。倡家遭彊娉。質子值仍畱。自憐才智盡。空傷年鬢秋。﹝○同上﹞

楚材稱晉用。秦臣卽趙冠。離宮延子產。羈旅接陳完。寓衛非所寓。安齊獨未安。雪泣悲去魯。淒然憶相韓。惟彼窮途慟。知余行路難。﹝○同上﹞

惟忠且惟孝。爲子復爲臣。一朝人事盡。身名不足親。吳起常辭魏。韓非遂入秦。壯情已消歇。雄圖不復申。移住華陰下。終爲關外人。﹝○同上﹞

疇昔國士遇。生平知己恩。直言珠可吐。寧知炭可吞。一顧重尺璧。千金輕一言。悲傷劉孺子。淒愴史皇孫。無因同武騎。歸守灞陵園。﹝○本集三。《類聚》二十六。庾開府詩集上。《詩紀》百十六。﹞

楡關斷音信。漢使絕經過。胡笳落淚曲。羌笛斷腸歌。纖腰減束素。別淚損橫波。恨心終不歇。紅顏無復多。枯木期塡海。靑山望斷河。﹝○本集三。庾開府詩集上。《詩紀》百十六。﹞

白馬向淸波。乘冰始渡河。置兵須近水。移營喜竈多。長阪初垂翼。鴻溝遂倒戈。的顱於此去。虞兮柰若何。空營衛靑冢。徒聽田橫歌。﹝○同上﹞

北臨玄菟郡。南戍朱鳶城。共此無期別。俱知萬里情。昔嘗遊令尹。今時事客卿。不特貧謝富。安知死羨生。懷秋獨悲此。平生何謂平。﹝○同上﹞

悲歌度燕水。弭節出陽關。李陵後此去。荊卿不復還。故人形影滅。音書兩俱絕。遙看塞北云。懸想關﹝《詩紀》云。一作天。﹞山雪。遊子河梁上。應將蘇武別。﹝○同上﹞

搖落秋爲气。淒涼多怨情。啼枯湘水竹。哭壞杞梁城。天亡遭憤戰。日蹙值愁兵。直虹朝映壘。長星夜落營。楚歌饒恨曲。南風多死聲。眼前一杯酒。誰論身後名。﹝○同上﹞

周王逢鄭忿。楚後值秦冤。梯衝已鶴列。冀馬忽云屯。武安檐瓦振。昆陽猛獸奔。流星夕照鏡。烽火夜燒原。古獄饒冤气。空亭多枉魂。天道或可問。微兮不忍言。﹝○本集三。《類聚》二十六。庾開府詩集上。《詩紀》百十六。﹞

橫流遘屯慝。上墋結重氛。哭市聞妖獸。頹山起怪云。綠林多散卒。淸波有敗軍。智士今安用。忠臣且未聞。惜無萬金產。東求滄海君。﹝○本集三。庾開府詩集上。《詩紀》百十六。﹞

吉士長爲吉。善人終日善。大道忽云乖。生民隨事蹇。有情何可豁。忘懷固難遣。麟窮季氏罝。虎振周王圈。平生幾種意。一旦衝風捲。﹝○同上﹞

六國始咆哮。縱橫未定交。欲競連城玉。翻徵縮酒茅。折骸猶換子。登爨已懸巢。壯冰初開地。盲風正折膠。輕雲飄馬足。明月動弓弰。楚師正圍鞏。秦兵未下崤。始知千載內。無復有申包。﹝○同上﹞

橫石三五片。長松一兩櫟。對君俗有眼。眞興理當無。野老披荷葉。家童掃栗跗。竹林千戶封。甘橘萬頭奴。君見愚公谷。眞言此谷愚。﹝○同上﹞

日晚荒城上。蒼茫餘落暉。都護樓蘭返。將軍疏勒歸。馬有鳳塵气。人多關塞衣。陣云平不動。秋蓬捲欲飛。聞道樓船戰。今年不解圍。﹝○同上﹞

尋思萬戶侯。中夜忽然愁。琴聲徧屋裏。書卷滿牀頭。𨿽言夢蝴蝶。定自非莊周。殘月如初月。新秋似舊秋。露泣連珠下。螢飄碎火流。樂天乃知命。何時能不憂。﹝○同上﹞

憒憒天公曉。精神殊乏少。一郡催曙雞。數處驚眠鳥。其覺乃於於。其憂惟悄悄。張儀稱行薄。管仲稱器小。天下有情人。居然性靈夭。﹝○同上﹞

在死猶可忍。爲辱豈不寬。古人持此性。遂有不能安。其面𨿽可熱。其心長自寒。匣中取明鏡。披圖自照看。幸無侵餓理。差有犯兵欄。擁節時驅傳。乘亭不據鞍。代郡蓬初轉。遼陽桑欲乾。秋云粉絮結。白露水銀團。一思探禹穴。無用鏖臯蘭。﹝○同上﹞

倏忽市朝變。蒼茫人事非。避讒應采葛。忘情遂食薇。懷愁正搖落。中心愴有違。獨憐生意盡。空驚槐樹衰。﹝○同上﹞

日色臨平樂。風光滿上蘭。南國美人去。東家棗樹完。抱松傷別鶴。向鏡絕孤鸞。不言登隴首。惟得望長安。﹝○同上﹞

斗麟能食日。戰水定驚龍。鼓鞞喧七萃。風塵亂九重。鼎湖去無返。蒼梧悲不從。徒勞銅譽妓。遙望西陵松。﹝○同上﹞

無悶無不悶。有待何可待。昏昏如坐霧。漫漫疑行海。千年水未淸。一代人先攺。昔日東陵侯。惟見瓜園在。﹝○本集三。《類聚》二十六。庾開府詩集上。《詩紀》百十六。﹞

懷抱獨惛惛。平生何所論。由來千種意。並是桃花源。谷皮兩書帙。壺盧一酒樽。自知費天下。也復何足言。﹝○同上﹞

蕭條亭障遠。淒慘風塵多。關門臨白狄。城影入黃河。秋風別蘇武。寒水送荊軻。誰言气蓋世。晨起帳中歌。﹝○本集三。《類聚》二十六。庾開府詩集上。《詩紀》百十六。又文鏡祕府論引歌一韻。﹞

被甲陽雲臺。重云久未聞。雞鳴楚地盡。鶴唳秦軍來。羅梁猶下礌。楊排久飛灰。出門車軸折。吾王不復回。﹝○本集三。庾開府詩集上。《詩紀》百十六。﹞

【和張侍中述懷詩】

陽窮乃悔吝。世季誠屯剝。奔河絕地維。折柱傾天角。成羣海水飛。如雨天星落。負鍤遂移山。藏舟終去壑。生民忽已魚。君子徒爲鶴。疇昔逢知己。生平荷恩渥。故組竟無聞。程嬰空寂寞。永嘉獨流寓。中原惟鼎鑊。道險臥樚櫨。身危累素殼。漂流從木梗。風捲隨秋籜。張翰不歸吳。陸機猶在洛。漢陽錢遂盡。長安米空索。時占季主龜。乍販韓康藥。伏轅終入絆。垂翅猶離繳。徒懷琬琰心。空守黃金諾。虢鄶終無寄。齊秦晚何托。大夫惟閔周。君子常思亳。寂寥共羈旅。蕭條同負郭。農談止谷稼。野膳惟藜藿。操樂楚琴悲。忘憂魯酒薄。渭濱觀坐釣。谷口看秋獲。惟有丘明恥。無復榮期樂。夷則火星流。天根秋水涸。冬嚴日不暖。歲晚風多朔。楊浮有怪云。細淩聞災雹。木皮三寸厚。涇泥五斗濁。𨿽忻曲轅樹。猶懼雕陵鵲。生涯實有始。天道終虛橐。且悅善人交。無疑朋友數。何時得雲雨。復見翔寥廓。﹝詩集作郭。○本集三。庾開府詩集上。《詩紀》百十六。﹞

【奉和示內人詩】

燃香郁金屋。吹管鳳凰臺。春朝迎雨去。秋夜隔河來。聽歌云卽斷。聞琴鶴倒回。在窗刻鳳下。寒壁畫花開。定取流霞气。時添承露杯。﹝○本集三。庾開府詩集上。《詩紀》百十六。﹞

【奉和趙王美人春日詩】

直將劉碧玉。來過陰麗華。秪言滿屋裏。並作一園花。新藤亂上格。春水漫吹沙。步搖釵梁動。紅輸被﹝本集﹑文苑作輪帔。詩集﹑《詩紀》並云。一作輪帔。﹞角斜。今年逐春處。先向石崇家。﹝○本集三。文苑英華二百十三。庾開府詩集上。《詩紀》百十六。﹞

【奉和趙王春日詩】

城傍金穀苑。園裏鳳凰池。細管調歌曲。長衫教舞兒。向人長曼﹝詩集﹑《詩紀》並作眼。﹞臉。由來薄面皮。梅花絕解作。樹葉本能吹。香煙龍口出。蓮子帳心垂。莫畏無春酒。須花但見隨。﹝○本集三。庾開府詩集下。《詩紀》百十六。﹞

【夢入堂內詩】

雕梁舊刻杏。香壁本泥椒。幔繩金麥穗。簾鉤銀蒜條。畫眉千度拭。梳頭百徧撩。小衫裁裹臂。纏弦搯抱腰。日光釵﹤臽炎﹥動。窗影鏡花搖。歌曲風吹韻。笙簧火炙調。卽今須戲去。誰復待明朝。﹝○本集三。庾開府詩集上。計紀百十六。﹞

【和詠舞詩】〖《詩紀》云。梁簡文有詠舞詩。〗

洞房花燭明。燕余雙舞輕。頓履隨疏節。低鬟逐上聲。步轉行初進。衫飄曲未成。鸞回鏡欲滿。鶴顧市應傾。已曾天上學。詎是世中生。﹝○本集三。玉臺新詠八。《類聚》四十三及《初學記》十五作詠舞詩。文苑英華二百十三作舞應令。庾開府詩集下作舞。《詩紀》百十六。﹞

【夜聽搗衣詩】

秋夜搗衣聲。飛度長門城。今夜長門月。應如晝日明。小鬟宜粟瑱圓腰運織成。秋砧調急節。亂杵變新聲。石燥砧逾響。桐虛杵絕鳴。鳴石出華陰。虛桐采鳳林。北堂細腰杵。南市女郎砧。擊節無勞鼓。調聲不用琴。並結連枝縷。雙穿長命鍼。倡樓驚別怨。徵客動愁心。同心竹葉椀。雙去雙來滿。裙裾不柰長。衫袖偏宜短。龍文鏤剪刀。鳳翼纏篸管。風流響和韻。哀怨聲淒斷。新聲繞夜風。嬌轉滿空中。應聞長樂殿。判徹昭陽宮。花鬟醉眼纈。龍子細文紅。濕摺通夕露。欠衣一夜風。玉階風轉急。長城雪應暗。新綬始欲縫。細錦行須纂。聲煩廣陵散。杵急漁陽摻。新月動金波。秋云泛濫過。誰憐徵戍客。今夜在交河。栩陽離別賦。臨江愁思歌。復令悲此曲。紅顏餘幾多。﹝○本集三。庾開府詩集上。《詩紀》百十六。又《類聚》六十七引城﹑明﹑成﹑聲﹑鳴﹑陰﹑林﹑砧﹑鍼﹑心十韻。﹞

【預麟趾殿校書和劉儀同詩】

止戈興禮樂。修文盛典謨。壁開金石篆。河浮雲霧圖。蕓香上延閣。碑石向鴻都。誦書徵博士。明經拜大夫。璧池寒水落。學市舊槐疏。髙譚變白馬。雄辯塞飛狐。月落將軍樹。風驚禦史烏。子云猶汗簡。溫舒正削蒲。連云𨿽有閣。終欲想江湖。﹝○本集三。《初學記》十二。文苑英華二百四十作和劉儀同。文苑英華三百十一。庾開府詩集上。《詩紀》百十六。﹞

【和宇文內史入重陽閣詩】

北原風雨散。南宮容衛疏。待詔還金馬。儒林歸石渠。徒懸仁壽鏡。空聚茂陵書。竹淚垂秋荀。蓮衣落夏蕖。顧成始移廟。陽陵正徙居。舊蘭憔悴長。殘花爛熳舒。別有昭陽殿。長悲故婕妤。﹝○本集三。文苑英華三百十四作登宇文內史入重陽閣。庾開府詩集上。《詩紀》百十六。﹞

【忝在司水看治渭橋詩】

大夫參下位。司職渭之陽。富平移鐵釒巢。甘泉運石梁。跨虹連絕岸。浮黿續斷航。春洲鸚鵡色。流水桃花香。星精逢漢帝。釣叟值周王。平堤石岸直。髙堰柳陰長。羨言杜元凱。河橋獨舉觴。﹝○本集三。《初學記》七。又《類聚》九作看治渭橋詩。引陽﹑梁﹑航﹑香四韻。庾開府詩集上。《詩紀》百十六。﹞

【北園新齊成應趙王教詩】

虹枌跂鳥翼。山節拱蘭枝。畫梁雲气繞。彫窗玉女窺。月懸惟返照。蓮開長倒垂。盤根紐壞石。行雨暴澆池。長藤連格徙。髙樹帶巢移。鳥聲惟雜曲。花風直亂吹。白虎題書觀。玄熊帖射皮。文弘入舞曲。月扇掩歌兒。玉節調笙管。金船代酒卮。若論曹子建。天人本共知。﹝○本集三。文苑英華百七十九作北園新齋成應教。庾開府詩集上。《詩紀》百十六。﹞

【同會河陽公新造山池聊得寓目詩】

橫階仍鑿澗。對戶卽連峯。暗石疑藏虎。盤根似臥龍。沙洲聚亂荻。洞口礙橫松。引泉恆數派。開嚴卽十重。北閣聞吹管。南鄰聽擊鐘。菊寒花正合。杯香酒絕濃。由來魏公子。今日始相逢。﹝○本集三。文苑英華百六十五作同會河陽公新造暗山池聊得寓目。庾開府詩集上。《詩紀》百十六。﹞

【登州中新閣詩】

跨虛淩倒景。連云詎少陽。璇極龍鱗上。雕甍鵬翅張。千尋文杏照。十里木蘭香。開窗對髙掌。平坐望河梁。歌響聞長樂。鐘聲徹建章。賦用王延壽。書須韋仲將。龍來隨畫壁。風起逐吹簧。石作芙蓉影。池如明鏡光。花梁反披葉。蓮井倒垂房。徒然思燕賀。無以預鵾翔。﹝○本集三。文苑英華三百十四。庾開府詩集上。《詩紀》百十六。﹞

【歲晚出橫門詩】

年華攺歲陰。遊客喜登臨。據鞍垂玉帖。橫腰帶錦心。冰弱浮橋沒。沙虛馬迹深。倚弓依石岸。回牀向柳陰。智瓊來勸酒。文君過聽琴。明朝雲雨散。何處更相尋。﹝○本集三。庾開府詩集上。《詩紀》百十六。﹞

【北園射堂新成詩】

軒臺聊可習。仙的不難登。轉箭初調筈。橫弓先望堋。驚心一雁落。連臂兩猿騰。直知王濟巧。誰覺魏舒能。空心不死樹。無葉未枯藤。擇賢方至此。傳卮欣得朋。﹝○本集三。《類聚》七十四。庾開府詩集上。《詩紀》百十六。﹞

【七夕詩】

牽牛遙映水。織女正登車。星橋通漢使。機石逐仙槎。隔河相望近。經秋離別賒。愁將今夕恨。復著明年花。﹝○玉臺新詠八。古今歲時雜詠二十五佚作者名。﹞

【園庭詩】

杖鄕從物外。養學事閒郊。窮愁方汗簡。無遇始觀爻。谷寒已吹律。檐空更剪茆。樵隱恆同路。人禽或對巢。水蒲開晚結。風竹解寒苞。古槐時變火。枯楓乍落膠。倒屣迎懸榻。停琴聽《解嘲》。香螺酌美酒。枯蚌藉蘭殽。飛魚時觸釣。翳雉屢懸庖。但使相知厚。當能來結交。﹝○本集四。庾開府詩集上。《詩紀》百十六。﹞

【歸田詩】

務農勤九谷。歸來嘉一釐。穿渠移水碓。燒棘起山田。樹陰逢歇馬。魚潭見酒船。苦李無人摘。秋瓜不直錢。社雞新欲伏。原蠶始更眠。今日張平子。翻爲人所憐。﹝○本集四。庾開府詩集上。《詩紀》百十六。﹞

【寒園卽目詩】

寒園星散居。搖落小村墟。遊仙半壁畫。隱士一牀書。子月泉心動。陽爻地气舒。雪花深數尺。冰牀厚尺餘。蒼鷹斜望雉。白鷺下看魚。更想東都外。羣公別二疏。﹝○本集四。庾開府詩集上。《詩紀》百十六。﹞

【幽居值春詩】

山人久陸沈。幽逕忽春臨。決渠移水碓。開園掃竹林。欹橋久半斷。崩岸始邪侵。短歌吹細笛。低聲泛古琴。錢刀不相及。耕種且須深。長門一紙賦。何處覓黃金。﹝○本集四。庾開府詩集上。《詩紀》百十六。﹞

【臥疾窮愁詩】

危慮風霜積。窮愁歲月侵。畱蛇常疾首。映弩屢驚心。稚川求藥錄。君平問卜林。野老時相訪。山僧或見尋。有菊翻無酒。無弦則有琴。詎知長抱膝。獨爲梁父吟。﹝○本集四。庾開府詩集上。《詩紀》百十六。﹞

【山齋詩】

寂寥尋靜室。蒙密就山齋。滴瀝泉澆路。穹窿石臥階。淺槎全不動。盤根惟半理。圓珠墜晚菊。細火落空槐。直置風雲慘。彌憐心事乖。﹝○本集四。文苑英華三百十七。庾開府詩集上。《詩紀》百十六。﹞

【望野詩】

試策千金馬。來登五丈原。有城仍舊縣。無樹卽新村。水向蘭池泊。日斜細柳園。涸渚通沙路。寒渠塞水門。但得風雲賞。何須人事論。﹝○本集四。庾開府詩集上。《詩紀》百十六。﹞

【蒙賜酒詩】

金膏下帝臺。玉曆在蓬萊。仙人一遇飲。分得兩三杯。忽聞桑葉落。正值菊花開。阮籍披衣進。王戎含笑來。從今覓仙藥。不假向瑤臺。﹝○本集四。庾開府詩集下。《詩紀》百十六。又艸堂詩八九日詩注作庾信詩。引開一韻。﹞

【奉報趙王惠酒詩】〖《詩紀》云。一作奉報賜酒。〗

梁王修竹園。冠蓋風塵喧。行人忽枉道。直進桃花源。稚子還羞出。驚妻倒閉門。始聞傳上命。定是賜中樽。野鑪然樹葉。山杯捧竹根。風池還更煖。寒谷遂長暄。未知稻粱雁。何時能報恩。﹝○本集四。《類聚》七十二。庾開府詩集上作春報賜酒。《詩紀》百十六。﹞

【有喜致醉詩】

忽見庭生玉。聊欣蚌出珠。蘭芬猶載寢。蓬箭始懸弧。旣喜枚都尉。能歡陵大夫。頻朝中散客。連日步兵廚。雜曲隨琴用。殘花聽酒須。脆梨裁數實。甘查惟一株。兀然已復醉。搖頭歌鳳雛。﹝○本集四。庾開府詩集上。《詩紀》百十六。﹞

【喜晴應詔敕自疏韻詩】

禦辯誠膺錄。維皇稱有建。雷澤昔經漁。負夏時從販。柏梁驂駟馬。髙陵馳六傳。有序屬賓連。無私表平憲。河堤崩故柳。秋水髙新堰。心齋湣昏墊。樂徹憐胥怨。禪河秉髙論。法輪開勝辯。王城水斗息。洛浦《河圖》獻。伏泉還習坎。歸風已回巽。桐枝長舊圍。蒲節抽新守。山藪欣藏疾。幽棲得無悶。有慶兆民同。論年天子萬。﹝○本集四。文苑英華百七十。庾開府詩集上。《詩紀》百十六。﹞

【同顏大夫初晴詩】

夕陽含水气。反景照河堤。濕花飛未遠。陰雲斂向低。燕燥還爲石。龍殘更是泥。香泉酌冷澗。小艇釣蓮溪。但使心齊物。何愁物不齊。﹝○本集四。庾開府詩集上。《詩紀》百十六。又《類聚》二﹑《初學記》二﹑萬花谷二俱作初晴詩。引低﹑泥二韻。﹞

【奉和趙王喜雨詩】

玄霓臨日谷。封蟻對雲臺。投壺欲起電。倚柱稍驚雷。白沙如濕粉。蓮花類洗﹞杯。驚烏灑翼度。濕雁斷行來。浮橋七星起。髙堰六門開。猶言祀蜀帝。卽似望荊臺。厥田終上上。原野自莓莓。﹝○本集四。庾開府詩集下。《詩紀》百十六。又《類聚》二作和趙王喜雨詩。引臺﹑雷﹑杯﹑來﹑開﹑莓六韻。﹞

【和李司】〖詩集無司字。〗錄喜雨詩

純陽實久亢。云漢乃昭回。臨河沈璧玉。夾道畫龍媒。離光初繞電。震气始乘雷。海童還碣石。神女向陽臺。云遂魚鱗起。渠隨龍骨開。崩沙雜水去。臥樹擁槎來。喜苗雙合穎。熟稻再含胎。屬此欣膏露。逢君摛掞才。愧乏瓊將玖。無酬美且偲。﹝○本集四。文苑英華百五十三。庾開府詩集上。《詩紀》百十六。又《類聚》二作喜雨詩。引雷﹑開﹑來﹑胎四韻。﹞

【郊行值雪詩】

風雲俱慘慘。原野共茫茫。雪花開六出。冰珠映九光。還如驅玉馬。暫似獵銀獐。陣云全不動。寒山無物香。薛君一狐白。唐侯兩驌驦。寒關日欲暮。披雪渡河梁。﹝○本集四。庾開府詩集上。《詩紀》百十六。﹞

【奉和趙王西京路春旦詩】

直城龍首抗。橫橋天漢分。風烏疑近日。露掌定髙云。新渠還入渭。舊鼎更開汾。漢獵熊攀檻。秦田雉失羣。宜年動春律。禦宿斂寒氛。弄玉迎簫史。東方覓細君。楊柳成歌曲。蒲桃學繡文。鳥鳴還獨解。花開先自薰。誰知灞陵下。猶有故將軍。﹝○本集四。文苑英華百五十七。庾開府詩集上。《詩紀》百十六。﹞

【奉和夏日應令詩】

朱簾捲麗日。翠幕蔽重陽。五月炎蒸气。三時刻漏長。麥隨風裏熟。梅逐雨中黃。開冰帶井水。和粉雜生香。衫含蕉葉气。扇動竹花涼。早菱生軟角。初蓮開細房。願陪仙鶴舉。洛浦聽笙簧。﹝○本集四。《初學記》三。文苑英華百七十九作庾亮。《詩紀》百十六。﹞

【和樂儀同苦熱詩】

火井沈熒散。炎洲髙﹤臽炎﹥通。鞭石未成雨。鳴鳶不起風。思爲鸞翼扇。願借明光宮。臨淄迎子禮。中散就安丰。美酒含蘭气。甘瓜開蜜筒。寂寥人事屏。還得隱墻東。﹝○本集四。文苑英華二百十作苦熱和樂儀同。《樂府詩集》六十五作苦熱行。庾開府詩集上。《詩紀》百十六。﹞

【和裴儀同秋日詩】

蕭條依白社。寂寞似東臯。學異南宮敬。貧同北郭騷。蒙吏觀秋水。萊妻紡落毛。旅人嗟歲暮。田家厭作勞。霜天林木燥。秋气風雲髙。棲遑終不定。方欲涕沾袍。﹝○本集四。庾開府詩集上。《詩紀》百十六。﹞

【詠園花詩】

暫往春園傍。聊過看果行。枝繁類金穀。花雜映河陽。自紅無假染。眞白不須妝。燕送歸菱井。蜂銜上蜜房。非是金鑪气。何關柏殿香。裛衣偏定好。應持奉魏王。﹝○本集四。《類聚》八十八。《詩紀》百十六。﹞

【西門豹廟詩】

君子爲利博。達人樹徳深。蘋藻由斯薦。樵蘇幸未侵。恭聞正臣祀。良識佩韋心。容範𨿽年代。徽猷若可尋。菊花隨酒馥。槐影向窗臨。鶴飛疑逐舞。魚驚似聽琴。漳流鳴磴石。銅雀影秋林。﹝○本集四。《類聚》三十八。文苑英華三百二十。庾開府詩集下。《詩紀》百十六。﹞

【和王少保遙傷周處士詩】

冥漠爾遊岱。淒涼余向秦。𨿽言異生死。同是不歸人。昔余仕冠蓋。值子避風塵。望气求眞隱。伺關待逸民。忽聞泉石友。芝桂不防身。悵然張仲蔚。悲哉鄭子眞。三仙猶有鶴。五柳更應春。遂令從渭水。投弔﹞往江濱。﹝○本集四。《類聚》三十四作傷周處士。文苑英華三百二。庾開府詩集上。《詩紀》百十六。﹞

【傷王司徒褒詩】

昔聞王子晉。輕舉逐神仙。謂言君積善。還得嗣前賢。四海皆流寓。非爲獨播遷。豈意中臺坼。君當風燭前。自君鐘鼎族。江東三百年。寶刀仍世載。琱戈本舊傳。綠紱紆槐綬。黃金飾侍蟬。地建忠臣國。家開孝子泉。自能枯木潤。足得流水圓。以君承祖武。諸侯無間然。靑衿已對日。童子卽論天。潁陰珠玉麗。河陽脂粉妍。名髙六國共。價重十城連。辯足觀秋水。文堪題馬鞭。回鸞抱書字。別鶴繞琴弦。擁旄裁甸服。垂帷非被邊。靜亭空系馬。閒烽直起煙。不廢﹞披書案。無妨坐釣船。茂陵忽多病。淮陽實未痊。侍醫逾默默。神理前綿綿。永別張平子。長埋王仲宣。柏谷移松樹。陽陵買墓田。陜路秋風起。寒堂已颯焉。丘楊一搖落。山火卽時燃。昔爲人所羨。今爲人所憐。世途旦復旦。人情玄又玄。故人傷此別。畱恨滿秦川。定名於此定。全徳以斯全。惟有山陽笛。淒餘思舊篇。﹝○本集四。文苑英華三百二。庾開府詩集上。《詩紀》百十六。﹞

【仰和何僕射還宅懷故詩】

紫閣旦朝罷。中臺夕奏稀。無復千金笑。徒勞五日歸。步檐朝未掃。蘭房晝掩扉。菭生理曲處。网積回文機。故瑟余弦斷。歌梁秋燕飛。朝云𨿽可望。夜帳定難依。願憑甘露入。方假慧燈輝。寧知洛城晚。還淚獨沾衣。﹝○本集四。玉臺新詠八。庾開府詩集下。《詩紀》百十六。﹞

【送炅法師葬詩】

龍泉今日掩。石洞卽時封。玉匣摧談柄。懸河落辯鋒。香鑪猶是柏。麈尾更成松。郭門未十里。山回已數重。尙聞香閣梵。猶聽竹林鐘。送客風塵擁。寒郊霜露濃。性靈如不滅。神理定何從。﹝○本集四。《初學記》十四。文苑英華三百五作送靈法師葬。庾開府詩集下。《詩紀》百十六。﹞

北周詩卷四

庾信

【和人日晚景宴昆明池詩】

春餘足光景。趙李舊經過。上林柳腰細。新丰酒徑多。小船行釣鯉。新盤待摘荷。蘭臯徒稅駕。何處有淩波。﹝○本集五。《類聚》九作晚燕昆明池。古今歲時雜詠五。文苑英華百六十四。庾開府詩集上。《詩紀》百十七。﹞

【對宴齊使詩】

歸軒下賓館。送蓋出河堤。酒正離杯促。歌工別曲淒。林寒木皮厚。沙迥雁飛低。故人儻相訪。知余已執珪。﹝○本集五。文苑英華二百九十六。庾開府詩集上。《詩紀》百十七。﹞

【聘齊秋晚館中飲〖文苑誤作丞〗酒詩】

欣玆河朔飲。對此洛陽才。殘秋欲屏扇。余菊尙浮杯。澗流鳴二水。日色下三臺。無因侍淸夜。同此月徘徊。﹝○本集五。文苑英華二百九十七。庾開府詩集下。《詩紀》百十七。﹞

【奉和浚池初成淸晨臨泛詩】

千金髙堰合。百頃浚源開。翻逢積翠浪。更識昆明灰。猿嘯風還急。雞鳴潮卽來。時看靑雀舫。遙逐桂舟回。﹝○本集五。《類聚》九作奉和初浚池成淸晨臨泛詩。文苑英華百六十五。庾開府詩集下。《詩紀》百十七。﹞

【和炅法師遊昆明池詩二首】

遊客重相歡。連鑣出上蘭。值泉傾蓋飲。逢花駐馬看。平湖泛玉舳。髙堰歇金鞍。半道聞荷气。中流覺水寒。﹝○本集五。文苑英華百六十四。庾開府詩集上。﹞

秋光麗晚天。鷁舸泛中川。密菱障浴鳥。髙荷沒釣船。碎珠縈斷菊。殘絲繞折蓮。落花催鬥酒。棲烏送一弦。﹝○本集五。《初學記》七。文苑英華百六十四。庾開府詩集上。《詩紀》百十七。﹞

【見遊春人詩】

長安有狹斜。金穴盛豪華。連杯勸上馬。亂果擲行車。深紅蓮子艷。細錦鳳凰花。那能學喫酒。無處似欒巴。﹝○本集五。庾開府詩集上。《詩紀》百十七。﹞

【別周尙書弘正詩】

扶風石橋北。函谷故關前。此中一分手。相逢知幾年。黃鵠一反顧。徘徊應愴然。自知悲不已。徒勞減瑟弦。﹝○本集五作別周處士弘正。《類聚》二十九作別周弘王詩。文苑英華二百三十作別周處士弘正。注云。處士一作尙書。庾開府詩集上。《詩紀》百十七。﹞

【別張洗馬樞詩】

別席慘無言。離悲兩相顧。君登蘇武橋。我見楊朱路。關山負雪行。河水乘冰渡。願子著朱鳶。知余在玄菟。﹝○本集五。文苑英華二百六十六。庾開府詩集上。《詩紀》百十七。﹞

【別庾七入蜀詩】

峻嶺拂陽烏。長城連蜀都。石銘懸劍壁。沙洲聚陣圖。山長半股斷。樹古半心枯。由來兄弟別。共念一荊株。﹝○本集五。庾開府詩集上。﹞

【將命使北始渡瓜步江詩】

校尉始辭國。樓船欲渡河。輴軒臨磧岸。旌節映江沱。觀濤想帷蓋。爭長憶干戈。𨿽同燕市泣。猶聽趙津歌。﹝○本集五。《類聚》二十七。《詩紀》百十七。﹞

【反命河朔始入武州詩】

輕車初逐李。定遠未隨班。受詔祈連返。申威疏勒還。飛蓬損腰帶。秋鬢落容顏。寄言舊相識。知餘生入關。﹝○本集五。《類聚》二十七。《詩紀》百十七。﹞

【冬狩行四韻連句應詔詩】

三川羽檄馳。六郡良家選。觀兵細柳城。校獵長楊苑。驚雉逐鷹飛。騰猿看箭轉。鳴笳河曲還。猶憶南皮返。﹝○本集五。庾開府詩集七。《詩紀》百十七。﹞

【和王內史從駕狩詩】

冬狩出離宮。還過獵武功。澗橫偏礙馬。山虛絕響弓。更嬴承落雁。韓盧斗蟄熊。猶開三面网。誰肯一山重。﹝○本集五。庾開府詩集上。《詩紀》百十七。﹞

【入道士館詩】

金華開八景。玉洞上三危。云袍白鶴度。風管鳳凰吹。野衣縫蕙葉。山巾篸筍皮。何必淮南館。淹畱攀桂枝。﹝○本集五。文苑英華二百二十六。庾開府詩集上。《詩紀》百十七。﹞

【奉和永丰殿下言志詩十首】

立徳齊今古。資仁一毀譽。無機抱甕汲。有道帶經鋤。處下惟名惠。能言本姓蘧。未論驚寵辱。安知系慘舒。﹝○本集五。庾開府詩集上。《詩紀》百十七。﹞

王子從邊服。臨邛惜第如。屋橋擁冠蓋。錦水照簪裾。論文報潘嶽。詠史答應琚。帳幕參三顧。風流盛七輿。﹝○同上﹞

茫茫實宇宙。與善定馮虛。大夫傷魯道。君子念殷墟。程卿旣開國。安平遂徙居。詎能從小隱。終然﹝詩集作能。﹞遊太初。﹝○同上﹞

直城風日美。平陵雲霧除。來往金張館。弦歌許史閭。鳳臺迎弄玉。河陽送婕妤。五馬遙相問。雙童來夾車。﹝○同上﹞

托情忻六學。遊目愛三餘。覆局能懸記。看碑解暗疏。詎嘗遊魏冉。冉阝時說範睢。池水朝含墨。流螢夜聚書。﹝○同上﹞

興雲楡莢晚。燒薙杏花初。滮池侵黍稷。谷水播菑畬。六月蟬鳴稻。千金龍骨渠。含風搖古度。防露動林於。﹝《詩紀》云。古度。樹名。見吳都賦。林於。竹名。越女試劍竹也。見戴慶豫竹譜。又曰﹕上密防露。下疏來風。○同上﹞

自憐循短綆。方欲問長沮。茂陵體猶瘠。淮陽疾未祛。翻疑承毒水。忽似遇昌菹。漢陽嗟欲盡。咎繇懼忽諸。﹝○同上﹞

弱齡參顧問。疇昔濫吹噓。綠槐垂學市。長楊映直廬。連盟翻滅鄭。仁義反亡徐。還思建鄴水。終憶武昌魚。﹝○同上﹞

崩堤壓故柳。衰社臥塞樗。野鶴能自獵。江鷗解獨漁。漢陰逢葆筱。緇林見杖挐。阮籍長思酒。嵇康懶著書。﹝○同上﹞

披林求木實。拂雪就園蔬。濁醪非鶴髓。蘭肴異蟹蛆。野情風月曠。山心人事疏。徒知守瓴甓。空欲報璠玙。﹝○同上﹞

【率爾成詠詩】

昔日謝安石。求爲淮海人。仿佛新亭岸。猶言洛水濱。南冠今別楚。荊玉遂遊秦。倘使如楊僕。寧爲關外人。﹝○本集五。庾開府詩集上。《詩紀》百十七。﹞

【慨然成詠詩】

新春光景麗。遊子離別情。交讓未全死。梧桐惟半生。值熱花無气。逢風水不平。實雞𨿽有祀。何時能更鳴。﹝○本集五。庾開府詩集上。《詩紀》百十七。﹞

【奉和賜曹〖詩集作曾。〗美人詩】

月光如粉白。秋露似珠圓。絡緯無機織。流螢帶火寒。何年迎弄玉。今朝得夢蘭。訝許能含笑。芙蓉宜熟看。﹝○本集五。庾開府詩集上。《詩紀》百十七。﹞

【和趙王看伎詩】

綠珠歌扇薄。飛燕舞衫長。琴曲隨流水。簫聲逐鳳凰。細縷纏鐘格。圓花釘鼓牀。懸知曲不誤。無事畏周郎。﹝○本集五。《類聚》四十二作看妓詩。《初學記》十五。文苑英華二百十三。庾開府詩集上作奉和趙王看伎。萬花谷後三十二作庾信詩。《詩紀》百十七。﹞

【奉答賜酒詩】

仙童下赤城。仙酒餉王平。野人相就飲。山鳥一羣驚。細雪翻沙下。寒風戰鼓鳴。此時逢一醉。應枯反更榮。﹝○本集五。庾開府詩集下。《詩紀》百十七。﹞

【奉答賜酒鵝詩】

雲光偏亂眼。風聲特噤心。冷猿披雪嘯。寒魚抱凍沈。今朝一壺酒。實是勝千金。負恩無以謝。惟知就行林。﹝○本集五。庾開府詩集上。《詩紀》百十七。﹞

【正旦蒙趙王賚酒詩】

正旦辟惡酒。新年長命杯。柏葉隨銘至。椒花逐頌來。流星向椀落。浮蟻對春開。成都已救火。蜀使何時回。﹝詩集作來。○本集五。《類聚》七十二。古今歲時雜詠一。庾開府詩集上作正旦蒙賚酒。《詩紀》百十七。﹞

【衛王贈桑落酒奉答詩】

愁人坐狹斜。喜得送流霞。跂窗催酒熟。停杯待菊花。霜風亂飄葉。寒水細澄沙。髙陽今日晚。應有接斜。﹝○本集五。庾開府詩集上。《詩紀》百十七。﹞

【就蒲州使君乞酒詩】

蕭瑟風聲慘。蒼茫雪貌愁。鳥寒棲不定。池凝聚未流。蒲城桑葉落。灞岸菊花秋。願持河朔﹞飲。分勸東陵侯。﹝○本集五。《類聚》七十二。庾開府詩集上。《詩紀》百十七。又艸堂詩箋八九日詩注作就蒲州刺史乞酒詩。引秋﹑候二韻。﹞

【蒲州刺史中山公許乞酒一車未送詩】

細柳望蒲臺。長河始一回。秋桑幾過落。春蟻未曾開。瑩角非難馭。搥輪稍可催。只言千日飲。舊逐中山來。﹝○本集五。《類聚》七十二。庾開府詩集下。《詩紀》百十七。﹞

【答王司空餉酒詩】

今日小園中。桃花數樹紅。開君一壺酒。細酌對春風。未能扶畢卓。猶足舞王戎。仙人一捧露。判不及杯中。﹝○本集五。《類聚》七十二。庾開府詩集下。《詩紀》百十七。﹞

【舟中望月詩】

舟子夜離家。開舲望月華。山明疑有雪。岸白不關沙。天漢看珠蚌。星橋視桂花。灰飛重暈闕。蓂落獨輪斜。﹝○本集五。《初學記》一。文苑英華百五十二。萬花谷一作庾信詩。庾開府詩集下。《詩紀》百十七。﹞

【望月詩】

夜光流未曙。金波影尙賒。照人非七子。含風異九華。蓂新半壁上。桂滿獨輪斜。乘舟聊可望。無假逐仙槎。﹝○本集五。文苑英華百五十二。庾開府詩集上。《詩紀》百十七。﹞

【對雨詩】

繁云猶暗嶺。積雨未開庭。階含侵角路。鑊滿澑疏萍。濕楊生細椹。爛艸變初螢。徒勞看蟻對。無事祀靈星。﹝○本集五。《類聚》二。﹞

【喜晴詩】

比日思光景。今朝始暫逢。雨住便生熱。云晴卽作峯。水白澄還淺。花紅燥更濃。已歡無石燕。彌欲棄泥龍。﹝○本集五。《初學記》二。文苑英華五十五。庾開府詩集下。《詩紀》百十七。﹞

【詠春近余雪應詔詩】

送寒開小苑。迎春入上林。絲條變柳色。香气動蘭心。待花將對酒。畱雪擬彈琴。陪遊愧並作。空見奉恩深。﹝○本集五。文苑英華百七十三。庾開府詩集上。《詩紀》百十七。﹞

【奉和初秋詩】

落星初伏火。秋霜正動鐘。北閣連橫漢。南宮應鑿龍。祥鸞棲竹實。靈蔡上芙蓉。自有南風曲。還來吹九重。﹝○本集五。《初學記》三。文苑英華百五十八。庾開府詩集上。《詩紀》百十七。﹞

【晚秋詩】

淒淸臨晚景。疏索望寒階。濕庭凝墜露。摶風捲落槐。日乞斜還冷。

雲峯晚更霾。可憐數行雁。點點遠空排。﹝○本集五。《初學記》三。文苑英華百五十八。庾開府詩集上。《詩紀》百十七。﹞

【和潁川公秋夜詩】

泬寥空色遠。葉黃淒序變。洞浦落遵鴻。長飆送巢燕。千秋流夕景。百籟含宵囀。峻雉聆金柝。曾臺切銀箭。﹝○本集五。文苑英華百五十八。庾開府詩集下作晚秋和潁川公秋夜。《詩紀》百十七。﹞

【詠畫屏風詩二十五首】

俠客重連鑣。金鞍被佳條。細塵鄣路起。驚花亂眼飄。酒醺人半醉。汗濕馬全驕。歸鞍畏日晚。爭路上河橋。﹝○本集二作俠客行。《類聚》三十三作庾信詩。文苑英華百九十六作俠客行。庾開府詩集下。《詩紀》百十七。﹞

浮橋翠蓋擁。平旦雍門開。石崇迎客至。山濤載妓來。水紋恆獨轉。風花直亂回。誰能惜紅袖。寧用捧金杯。﹝○本集五。庾開府詩集下。《詩紀》百十七。﹞

停車小苑外。下渚長橋前。澀菱迎擁楫。平荷直蓋船。殘絲繞折藕。芰葉映低蓮。遙望芙蓉影。只言水底燃。﹝○同上﹞

昨夜鳥聲春。驚鳴動四鄰。今朝梅樹下。定有詠花人。流星浮酒泛。粟瑱繞杯唇。何勞一片雨。喚作陽臺神。﹝○本集五。《類聚》六十九作詠屏風詩。庾開府詩集下。《詩紀》百十七。又《初學記》三作詠春詩。引鄰﹑人二韻。﹞

逍遙遊桂苑。寂絕到桃源。狹石分花逕。長橋映水門。管聲驚百鳥。人衣香一園。定知歡未足。

橫琴坐石根。﹝○本集五。《類聚》六十九。文苑英華百五十七作詠春。庾開府詩集下。《詩紀》百十七。﹞

三春冠蓋聚。八節管弦遊。石險松橫植。嚴懸澗豎流。小橋飛斷岸。髙花出迥樓。定須催十酒。將來宴五侯。﹝○本集五。庾開府詩集下。《詩紀》百十七。﹞

髙閣千尋起。長廊四注連。歌聲上扇月。舞影入琴弦。澗水才窗外。山花卽眼前。但願長歡樂。從今盡百年。﹝○本集五。《類聚》六十九。庾開府詩集下。《詩紀》百十七。﹞

日晚金槌絡。朱軒流水車。﹤車憲﹥拂緣堤柳。甍飄夾路花。定迎劉碧玉。將過陰麗華。非是髙陽路。莫畏接斜。﹝○本集五。庾開府詩集下。《詩紀》百十七。﹞

徘徊出桂苑。徙倚就花林。下橋先勸酒。跂石始調琴。蒲低猶抱節。竹短未空心。絕愛猿聲近。惟憐花徑深。﹝○同上﹞

千尋木蘭館。百尺芙蓉堂。落日低蓮井。行雲礙芰梁。流水桃花色。春洲杜若香。就階猶不進。催來上伎牀。﹝○同上﹞

搗衣明月下。靜夜秋風飄。錦石平砧面。蓮房接杵腰。急節迎秋韻。新聲入手調。寒衣須及早。將寄霍嫖姚。﹝○本集五。《類聚》六十七作搗衣詩。《類聚》六十九。庾開府詩集上。《詩紀》百十七。﹞

出沒看樓殿。間關望綺羅。翔禽逐節舞。流水赴弦歌。細管吹藂竹。新杯捲半荷。南宮冠蓋下。日暮風塵多。﹝○本集五。庾開府詩集下。《詩紀》百十七。﹞

玉柙珠簾捲。金鉤翠幔懸。荷香薰水殿。閣影入池蓮。平沙臨浦口。髙柳對樓前。上橋還倚望。遙看采菱船。﹝○同上﹞

髙閣千尋跨。重檐百丈齊。云度三分近。花飛一倍低。吹簫迎白鶴。照鏡舞山雞。何勞愁日暮。未有夜烏啼。﹝○本集五。《初學記》二十五作詠屏風詩。庾開府詩集下。《詩紀》百十七。﹞

河流值淺岸。斂轡暫經過。弓衣濕濺水。馬足亂橫波。半城斜出樹。長林直枕河。今朝遊俠客。不畏風塵多。﹝○本集五。庾開府詩集下。《詩紀》百十七。﹞

度橋猶徙倚。坐石未傾壺。淺艸開長埒。行營繞細廚。沙洲兩鶴迥。石路一松孤。自可尋丹竈。何勞憶酒壚。﹝○同上﹞

上林春逕密。浮橋柳路長。龍媒逐細艸。鶴氅映垂楊。水似桃花色。山如甲煎香。白石春泉上。誰能待月光。﹝○同上﹞

白石春泉滿。黃金新埒開。戚裏車先度。蘭池馬卽來。落花承舞席。春衫拭酒杯。行廚半路待。載妓一雙回。﹝○同上﹞

將軍息邊務。校尉罷從戎。池臺臨戚裏。弦管入新丰。浮雲隨走馬。明月逐彎弓。比來多射獵。惟有上林中。﹝○同上﹞

三危上鳳翼。九阪度龍鱗。路髙山裏樹。云低馬上人。懸巖泉澑響。深谷鳥聲春。住馬來相問。應知有姓秦。﹝○本集五。《初學記》二十五。庾開府詩集上。《詩紀》百十七。﹞

聊開郁金屋。暫對芙蓉池。水光連岸動。花風合樹吹。春杯猶雜泛。細果尙連枝。不畏歌聲盡。先看箏柱欹。﹝○本集五。庾開府詩集下。《詩紀》百十七。﹞

洞靈開靜室。雲气滿山齋。古松裁數樹。盤根無半埋。愛靜魚爭樂。依人鳥入懷。仲春徵隱士。蒲輪上計偕。﹝○同上﹞

今朝好風日。園苑足芳菲。竹動蟬爭散。蓮搖魚暫飛。面紅新著酒。風晚細吹衣。跂石多時望。蓮船始復歸。﹝○本集五。《類聚》六十九。庾開府詩集下。《詩紀》百十七。﹞

金鞍聚磧岸。玉舳泛中流。畫鷁先防水。媒龍卽負舟。沙城疑海气。石岸似江樓。崩槎時半沒。壞舸或空浮。定是汾河上。戈船聊試遊。﹝○本集五。庾開府詩集下。《詩紀》百十七。﹞

竟日會春臺。芙蓉承酒杯。水流平澗下。山花滿谷開。行雲數番過。白鶴一雙來。水影搖藂竹。林香動落梅。直上山頭路。羊腸能幾回。﹝○同上﹞

【鏡詩】

玉匣聊開鏡。輕灰暫拭塵。光如一片水。影照兩邊人。月生無有桂。花聞不逐春。試掛淮南竹。堪能見四鄰。﹝○本集五。《初學記》二十五。萬花谷續七作庾信詩。《詩紀》百十七。﹞

【梅花詩】

常年臘月半。已覺梅花闌。不信今春晚。俱來雪裏看。樹動懸冰落。枝髙出手寒。早知覓不見。眞悔著衣單。﹝○本集五。《初學記》二十八。文苑英華三百二十二。萬花谷後三十八作庾信詩。庾開府詩集下。《詩紀》百十七。﹞

【詠樹詩】

交柯乍百頃。擢本或千尋。楓子畱爲式。桐孫待作琴。殘核移桃種。空花植棗林。幽居對蒙密。蹊徑轉深沈。﹝○本集五。《類聚》八十八。文苑英華三百二十六。庾開府詩集上。《詩紀》百十七。﹞

【鬥鷄詩】

開軒望平子。驟馬看陳王。貍膏燻斗敵。芥粉壒春場。解翅蓮花動。猜羣錦臆張。﹝○本集五。《類聚》九十一。《詩紀》百十七。﹞

【應令詩】

望別非新館。開舟卽舊灣。浦喧徵棹發。亭空送客還。路塵猶向水。徵帆獨背關。﹝○本集五。《類聚》二十九。《詩紀》百十七。﹞

【杏花詩】

春色方盈野。枝枝綻翠英。依稀暎樹塢。爛熳開山城。好折待賓客。金盤襯紅瓊。﹝○本集五。《類聚》八十七。《詩紀》百十七。﹞

【贈周處士詩】

九丹開石室。三徑沒荒林。仙人翻可見。隱士更難尋。籬下黃花菊。丘中白雪琴。方欣松葉酒。自和遊仙吟。﹝○本集五。《類聚》三十六及文苑英華二百三十作庾肩吾。﹞

【尋周處士弘讓詩】

試逐赤松遊。披林對一丘。黎紅大谷晚。桂白小山秋。石鏡菱花發。桐門琴曲愁。泉飛疑度雨。雲積似重樓。王孫若不去。山中定可畱。﹝○本集五。《類聚》三十六作庾肩吾。文苑英華二百三十。﹞

【集周公處連句詩】

市朝一朝變。蘭艾本同焚。故人相借問。平生如所聞。﹝○本集六。庾開府詩集上。《詩紀》百十八。﹞

【寄徐陵詩】

故人倘思我。及此平生時。莫待山陽路。空聞吹笛悲。﹝○本集六。庾開府詩集下。《詩紀》百十八。﹞

【寄王琳詩】

玉關道路遠。金陵信使疏。獨下千行淚。開君萬里書。﹝○本集六。《類聚》二十九。庾開府詩集下。《詩紀》百十八。﹞

【奉和趙王詩】

花逕日相攜。花林鳥未棲。比看中郎醉。堪聞烏夜啼。﹝○本集六。庾開府詩集上。《詩紀》百十八。﹞

【和劉儀同臻詩】

南登廣陵岸。回首落星城。不言臨舊浦。烽火照江明。﹝○本集六。庾開府詩集下。《詩紀》百十八。﹞

【和庾四詩】

離關一長望。別恨幾重愁。無妨對春日。懷抱只言秋。﹝○本集六。庾開府詩集下。《詩紀》百十八。﹞

【和侃法師三絕詩】〖《詩紀》云。一作和侃法師別詩。〗

秦關望楚路。灞岸想江潭。幾人應落淚。看君馬向南。﹝○本集六。《類聚》二十九。庾開府詩集下作和侃法師前後三絕。《詩紀》百十八。﹞

客遊經歲月。羈旅故情多。近學衡陽雁。秋分俱渡河。﹝○同上﹞

回首河堤望。眷眷嗟離絕。誰言舊國人。到在他鄕別。﹝○同上﹞

【送周尙書弘正詩】

交河望合浦。玄菟想朱鳶。共此無期別。知應復幾年。﹝○本集六。庾開府詩集下。《詩紀》百十八。﹞

離期定已促。別淚轉無從。惟愁郭門外。應足數株松。﹝○同上﹞

【重別周尙書詩二首】

陽關萬里道。不見一人歸。惟有河邊雁。秋來南向飛。﹝○本集六。文苑英華二百六十六。庾開府詩集下作別周尙書弘正。又作重別周尙書。《詩紀》百十八。﹞

河橋兩岸絕。橫歧數路分。山川遙不見。懷袖遠相聞。﹝○本集六。文苑英華二百六十六。庾開府詩集下作重別周尙書。《詩紀》百十八。﹞

【贈別詩】

藏啼畱送別。拭淚彊相參。誰言畜衫袖。長代手中浛。﹝○本集六。庾開府詩集上。《詩紀》百十八。﹞

【徐報使來止得一相見詩】

一面還千里。相思那得論。更尋終不見。無異桃花源。﹝○本集六。庾開府詩集下。《詩紀》百十八。﹞

【行途賦得四更應詔詩】

四更天欲曙。落月重關下。深谷暗藏人。欹松橫礙馬。﹝○本集六。庾開府詩集上。《詩紀》百十八。﹞

【和江中賈客詩】

五兩開船頭。長橋﹝樂府作檣。﹞發新浦。懸知岸上人。遙振江中鼓。﹝○本集六。《樂府詩集》四十八作賈客詞。庾開府詩集上。《詩紀》百十八。﹞

【奉和平鄴應詔詩】

天策引神兵。風飛掃鄴城。陳雲千里散。黃河一代淸。﹝○本集六。《類聚》五十九。庾開府詩集上。《詩紀》百十八。﹞

【送衛王南徵詩】

望水初橫陣。移營寇未降。風塵馬足起。先暗廣陵江。﹝○本集六。庾開府詩集上。《詩紀》百十八。﹞

【仙山詩二首】

金竈新和藥。銀臺舊聚神。相看但莫怯。先師應識人。﹝○本集六。庾開府詩集下。《詩紀》百十八。﹞

石軟如香飰。鉛銷似熟銀。蓬萊暫近別。海水遂成塵。﹝○同上﹞

【山齋詩】

石影橫臨水。山云半繞峯。遙想山中店。懸知春酒濃。﹝○本集六。庾開府詩集下。《詩紀》百十八。﹞

【野步詩】

值泉仍飲馬。逢花卽舉杯。稍看城闕遠。轉見風雲來。﹝○本集六。庾開府詩集上。《詩紀》百十八。﹞

【山中詩】

澗暗泉偏冷。巖深桂絕香。住中能不去。非獨淮南王。﹝○本集六。庾開府詩集上。《詩紀》百十八。﹞

【閨怨詩】

明鏡圓花發。空房故怨多。幾年畱織女。還應聽渡河。﹝○本集六。庾開府詩集上。《詩紀》百十八。﹞

【和趙王看妓詩】

長思浣紗石。空想搗衣砧。臨邛若有便。爲說解琴心。﹝○本集六。《初學記》十五作看妓詩。文苑英華二百十三。庾開府詩集下作看妓。《詩紀》百十八。﹞

【看舞詩】

鸞回不假學。鳳舉自相關。到嫌衫袖廣。恆長礙舉鬟。﹝○本集六。庾開府詩集下。《詩紀》百十八。﹞

【聽歌一絕寺】

協律新教罷。河陽始學歸。但令聞一曲。餘聲三日飛。﹝○本集五。《初學記》十五作聽歌詩。萬花谷三十二作庾信詩。庾開府詩集下。《詩紀》百十八。﹞

【暮秋野興賦得傾壺酒詩】

劉伶正捉酒。中散欲彈琴。但使逢秋菊。何須就竹林。﹝○本集六。庾開府詩集下。《詩紀》百十八。﹞

【對酒詩】

數杯還已醉。風雲不復知。惟有龍吟笛。桓伊能獨吹。﹝○本集六。文苑英華百九十五。庾開府詩集上。《詩紀》百十八。﹞

【春日極飲詩】

檻前聞鳥囀。園裏對花開。就中言不醉。紅袖捧金杯。﹝○本集六。庾開府詩集上。《詩紀》百十八。﹞

【春望詩】

春望上春臺。春窗四面開。落花何假拂。風吹會並來。﹝○本集六。庾開府詩集上。《詩紀》百十八。﹞

【新月詩】

鄭環惟半出。秦鉤本獨懸。若交臨酒影。堪言照弩弦。﹝○本集六。庾開府詩集下。《詩紀》百十八。﹞

【秋日詩】

蒼茫望落景。羈旅對窮秋。賴有南園菊。殘花足解愁。﹝○本集六。庾開府詩集上。《詩紀》百十八。﹞

【望渭水詩】

樹似新亭岸。沙如龍尾灣。猶言吟暝浦。應有落帆還。﹝○本集六。《初學記》六。文苑英華百六十三。庾開府詩集下。《詩紀》百十八。﹞

【塵鏡詩】

明鏡如明月。恆常置匣中。何須照兩鬢。終是一秋蓬。﹝○本集六。庾開府詩集下。《詩紀》百十八。艸堂詩箋三十一八月詩注作磨鏡詩。引一句。﹞

【和淮南公聽琴聞弦斷詩】

嗣宗看月夜。中散對行雲。一弦𨿽獨韻。猶足動文君。﹝○本集六。庾開府詩集下。《詩紀》百十八。﹞

【弄琴詩二首】

雉飛催晚別。烏啼驚夜眠。若交新曲變。惟須促一弦。﹝○本集六。庾開府詩集上。《詩紀》百十八。﹞

不見石城樂。惟聞烏噪林。新聲逐弦轉。應得動春心。﹝○同上﹞

【詠羽扇詩】

搖風碎朝翮。拂汗落毛衣。定似回谿路。將軍垂翅歸。﹝○本集六。《詩紀》百十八。﹞

【題結綫袋子詩】

交絲結龍鳳。鏤彩織雲霞。一寸同心縷。千年長命花。﹝○本集六。庾開府詩集上。《詩紀》百十八。﹞

【賦得鸞臺詩】

九成吹玉琯。百尺上瑤臺。能將秦女去。終是鳳凰來。﹝○本集六。庾開府詩集下。《詩紀》百十八。﹞

【賦得集池雁詩】

逢風時迥度。逐侶乍爭飛。猶憶方塘水。今秋已復歸。﹝○本集六。《類聚》九十一。《詩紀》百十八。﹞

【詠雁詩】

南思洞庭水。北想雁門關。稻粱俱可戀。飛去復飛還。﹝○本集六。《類聚》九十一。《詩紀》百十八。﹞

【忽見檳榔詩】

綠房千子熟。紫穗百花開。莫言行萬里。曾經相識來。﹝○本集六。《類聚》八十七作詠檳榔詩。庾開府詩集下。《詩紀》百十八。﹞

【賦得荷詩】

秋衣行欲制。風蓋漸應欹。若有千年蔡。須巢但見隨。﹝○本集六。庾開府詩集下。《詩紀》百十八。﹞

【移樹詩】

酒泉移赤柰。河陽徙石橊。𨿽言有千樹。何處似封侯。﹝○本集六。庾開府詩集下。《詩紀》百十八。﹞

【奉梨詩】

接枝秋轉脆。含情落更香。擎置仙人掌。應添瑞露漿。﹝○本集六。庾開府詩集上。庾開府詩集下。《詩紀》百十八。﹞

【傷往詩二首】

見月長垂淚。看花定斂眉。從今一別後。知作幾年悲。﹝○本集六。庾開府詩集下。《詩紀》百十八。﹞

鏡塵言苦厚。虫絲定幾重。還是臨窗月。今秋迥照松。﹝○同上﹞

【春日離合詩二首】

秦靑初變曲。未有逐琴心。明年花樹下。月月來相尋。﹝春字○本集六。庾開府詩集下。《詩紀》百十八。﹞

田家足閒暇。士友暫流連。三春竹葉酒。一曲鵾雞弦。﹝日字○同上﹞

【和回文詩】〖《詩紀》云。和湘東王后園。〗

旱蓮生竭鑊。嫩菊養秋鄰。滿池畱浴鳥。分橋上戲人。﹝○本集六。《類聚》五十六。《詩紀》百十八。﹞

【問疾封中錄詩】

形骸違學宦。狹巷幸爲閒。虹回或有雨。雲合又含寒。橫湖韻鶴下。回溪狹猿還。懷賢爲榮衛。和緩惠綺紈。﹝《詩紀》云。疑是何丸。○本集六。庾開府詩集上。《詩紀》百十八。﹞

【示封中錄詩二首】〖詩集連爲一首。又後四句在冀君句上。〗

貴館居金穀。關扃隔槁街。冀君見果顧。郊間光景佳。﹝○本集六。庾開府詩集上。《詩紀》百十八。﹞

髙階旣激澗。廣閣更交柯。葛巾久乖角。菊逕簡經過。﹝○同上﹞

【秋夜望單飛雁詩】〖以下七言。〗

失羣寒雁聲可憐。夜半單飛在月邊。無柰人心復有憶。今暝將渠俱不眠。﹝○本集六。《初學記》三十。《詩紀》百十八。﹞

【代人傷往詩二首】

靑田松上一黃鶴。相思樹下兩鴛鴦。無事交渠更相失。不及從來莫作雙。﹝○本集六。庾開府詩集上。《詩紀》百十八。﹞

雜樹本惟金穀苑。諸花舊滿洛陽城。正是古來歌舞處。今日看時無地行。﹝○同上﹞

孟康﹝《詩紀》云。《初學記》云隋康孟。然隋無趙王。故列於此。﹞

【詠日應趙王教詩】

金烏升曉气。玉檻漾晨曦。先泛扶桑海。返照若華池。洛浦全開鏡。衡山半隱規。相歡承愛景。共惜寸陰移。﹝○《初學記》一。文苑英華百五十一。《詩紀》百十二作康孟。﹞

徐謙

【短歌行二首】〖樂府作一首。〗

窮通皆是運。榮辱豈關身。不願門前客。看時逢故人。意气靑雲裏。爽朗煙霞外。不羨一囊錢。﹞惟重心襟會。﹝○文苑英華二百三。《樂府詩集》三十。艸堂詩箋九晦日詩注作短歌。《詩紀》百十二。﹞

【雜歌謠辭】

【周初童謠】

〖隋《書》曰﹕周初有童謠。按靜帝隋氏甥。旣遜位而崩。諸舅彊盛。〗

白楊樹頭金雞鳴。秪有阿舅無外甥。﹝○隋書五行志。《禦覽》九百五十七。《樂府詩集》八十九。《詩紀》百十九。﹞

【玉漿泉謠】

〖隋《書》曰﹕豆盧勣。周武帝時爲渭州刺史。有惠政。華夷悅服。大致祥瑞。鳥鼠山俗呼爲髙武隴。其山絕壁千尋。由來乏水。諸羌苦之。勣馬足所踐。忽飛泉湧出。有白烏翔止廳前。乳子而後去。民爲之謠。後因號其泉曰玉漿泉。〗

我有丹陽。山出玉漿。濟我民夷。神烏來翔。﹝○隋書豆盧勣傳。北史豆盧勣傳。《禦覽》七十二﹑二百五十七﹑九百十四。《樂府詩集》八十七。《詩紀》百十九。﹞

【蜀中爲於仲文語】

〖隋《書》曰﹕於仲文。字次武。北周時。遷安固太守。有任﹑杜兩家。各失牛。後得一牛。兩家俱認。州郡久不能決。仲文令二家各驅牛羣至。乃放所認者。遂向任氏羣中。又陰使人微傷其牛。任氏嗟惋。杜家自若。仲文於是訶詰杜氏。杜氏服罪而去。始州刺史屈突尙﹑宇文護之黨先坐事下獄。無敢繩者。仲文至郡窮治。遂竟其獄。蜀中爲之語曰﹕〗

明斷無雙有於公。不避彊禦有次武。﹝○隋書於仲文傳。北史於仲文傳。《詩紀》百十九作於公歌。﹞

【時人爲裴諏柳虯語】

〖周《書》曰﹕獨孤信鎭洛陽。舊京荒廢。人物罕極。惟有柳虯在陽城。裴諏在潁川。信等俱徵之。以虯爲行臺郎中。諏爲都督府屬。並掌文翰。時人爲之語曰﹕〗

經府裴諏。南省柳虯。﹝○《周書》柳虯傳。北史柳虯傳。﹞

【諸生爲呂思禮語】

〖周《書》曰﹕呂思禮。東平壽張人。性溫雅。不雜交遊。年十四。受學於徐遵明。長於論難。諸生爲之語曰﹕〗

講書論易。其鋒難敵。﹝○《周書》呂思禮傳。北史呂思禮傳。《禦覽》六百十五引後《周書》。﹞

【周地圖記引語】

〖周地圖記曰﹕太白山上恆積雪。無艸木。半山有橫云。如瀑布則澍雨。人常以爲候。驗之如離畢焉。故語曰﹕〗

南山瀑布。非朝卽暮。﹝○《禦覽》四十。寰宇記三十。﹞

北周詩卷五

【郊廟歌辭】

庾信﹝下並同。﹞

【周祀圜丘歌十二首】

〖隋書樂志曰﹕周閔帝受禪。居位日淺。明帝𨿽革魏氏之樂。而未臻雅正。天和元年。武帝初造山云舞。以備六代。南北郊﹐雩壇﹑太廟﹑禘袷俱用之。六舞者。大夏﹑大濩﹑大武﹑正徳﹑武徳﹑山云也。於是正定雅音。爲郊廟樂。宣帝嗣位。皆循用之。〗

【昭夏】〖降神。〗

重陽禋祀。大報天。丙午封壇。肅且圜。孤竹之管。云和弦。神光未下。風肅然。王城七里。通天臺。紫微斜照。影徘徊。連珠合璧。重光來。天策暫轉。鉤陳開。﹝○庾子山集七。隋書音樂志。《樂府詩集》七。《詩紀》百十九。﹞

【皇夏】〖皇帝入門。〗

旌回外壝。蹕靜郊門。千乘按轡。萬騎云屯。藉茅無咎。掃地惟尊。揖讓展禮。衡璜節步。星漢就列。風雲相顧。取法於天。降其永祚。﹝○同上﹞

【昭夏】〖俎入。〗

日至大禮。丰犧上辰。牲牢修牧。繭栗毛純。俎豆斯立。陶匏以陳。大報反命。居陽兆日。六變鼓鐘。三和琴瑟。俎奇豆偶。惟誠惟質。﹝○同上﹞

【昭夏】〖奠玉帛。〗

員﹝樂府作圓。﹞玉已奠。蒼幣斯陳。瑞形成像。璧气含春。禮從天數。智總圜﹝隋書作員。樂府作圓。﹞神。爲祈爲祀。至敬咸遵。﹝○同上﹞

【皇夏】〖皇帝升壇。〗

七里是仰。八陛有憑。就陽之位。如日之升。思虔肅肅。致敬繩繩。祝史陳信。玄象斯格。惟類之典。惟靈之澤。幽顯對揚。人神咫尺。﹝○同上﹞

【雲門舞】〖初獻。〗

獻以誠。郁以淸。山罍舉。沈齊傾。惟尙饗。洽皇情。降景福。通神明。﹝○同上﹞

【雲門舞】〖初獻配帝。〗

長丘遠歷。大電遙源。弓藏髙隴。鼎沒寒門。人生於祖。物本於天。奠神配徳。迄用康年。﹝○同上﹞

【登歌】〖初獻及獻配帝畢。〗

歲之祥。國之陽。蒼靈敬。翠雲長。象爲飾。龍爲章。乘長日。坯蟄戶。烈云漢。迎風雨。六呂歌。雲門舞。省滌濯。奠牲牷。郁金酒。鳳凰樽。回天眷。顧中原。﹝○同上﹞

【皇夏】〖飲福酒。〗

國命在禮。君命在天。陳誠惟肅。飲福惟虔。洽斯百禮。福以千年。鉤陳掩映。天駟徘徊。凋禾飾斝。翠羽承罍。受斯茂祉。從天之來。﹝○同上﹞

【雍樂】〖撤奠○本集﹑《詩紀》作雍夏。〗

禮將畢。樂將闌。回日轡。動天關。翠鳳搖。和鸞響。五雲飛。三步上。風爲馭。雷爲車。無轍迹。有煙霞。暢皇情。休靈命。雨畱甘。云餘慶。﹝○同上﹞

【皇夏】〖就望燎位。〗

六典聯事。九司咸則。率由舊章。於焉允塞。掌禮移次。燔柴在焉。煙升玉帛。气斂牲牷。休气馨香。膋芳昭晰。翼翼虔心。明明上徹。﹝○同上﹞

【皇夏】〖還便殿。〗

玉帛禮畢。神人事分。嚴承乃眷。瞻仰回云。輦路千門。王城九軌。式道移候。司方回指。得一惟淸。於萬斯寧。受玆景命。於天告成。﹝○同上﹞

【周祀方澤歌四首】〖方澤舞辭同圜丘。〗

【昭夏】〖降神。〗

報功陰澤。展禮玄郊。平琮鎭瑞。方鼎升庖。調歌絲竹。縮酒江茅。聲舒鐘鼓。器質陶匏。列燿秀華。凝芳都荔。川澤茂祉。丘陵谷衛。云飾山罍。蘭浮泛齊。日至之禮。歆玆大祭。﹝○庾子山集七。隋書音樂志。《初學記》十三作方澤降神歌。《樂府詩集》四。廣《文選》十一。《詩紀》百十九。﹞

【昭夏】〖奠玉帛。〗

曰若厚載。欽明方澤。敢以敬恭。陳之玉帛。徳包含養。功藏靈迹。斯箱旣千。子孫則百。﹝○庾子山集七。隋書音樂志。《樂府詩集》七。廣《文選》十一。《詩紀》百十九。﹞

【登歌】〖初獻。〗

質明孝敬。求陰順陽。壇有四陛。琮分八方。牲牷蕩滌。蕭合馨香。和鑾戾止。振鷺來翔。威儀簡簡。鐘鼓喤々。聲和孤竹。韻入空桑。封中雲气。坎上神光。下元之主。功深蓋藏。﹝○同上﹞

【皇夏】〖望坎位。〗

司筵撤席。掌禮移次。回顧封壇。恭臨坎位。瘞玉埋俎。藏芬斂气。是曰就幽。成斯地意。﹝○同上﹞

【周祀五帝歌十二首】

【皇夏】〖奠玉帛。〗

嘉玉惟芳。嘉幣惟量。成形惟禮。稟色隨方。神班其次。歲禮惟常。威儀抑抑。率由舊章。﹝○庾子山集七。隋書音樂志。《樂府詩集》四。《詩紀》百十九。﹞

【皇夏】〖初獻。〗

惟令之月。惟嘉之辰。司壇宿設。掌史誠陳。敢用明禮。言功上神。鉤陳旦辟。閶闔朝分。旒垂象冕。樂奏山云。將回霆策。暫轉天文。五運周環。四時代序。鱗次玉帛。循回樽俎。神其降之。介福斯許。﹝○同上﹞

【靑帝雲門舞】〖以下並初獻奏。〗

甲在日。鳥中星。禮東後。奠蒼靈。樹春旗。命靑史。候雁還。東風起。歌木徳。舞震宮。泗濱石。龍門桐。孟之月。陽之天。億斯慶。兆斯年。﹝○同上﹞

【配帝舞】

帝出於震。蒼徳於神。其明在日。其位居春。勞以定國。功以施人。言從配祀。近取諸身。﹝○同上﹞

【赤帝雲門舞】

招搖指午。對南宮。日月相會。實沈中。離光布政。動溫气。純陽之月。樂炎精。赤雀丹書。飛送迎。朱弦絳鼓。罄虔城。萬物含養。各長生。﹝○同上﹞

【配帝舞】

以炎爲政。以火爲官。位司南陸。享配離壇。三和實俎。百味浮蘭。神其茂豫。天步艱難。﹝○同上﹞

【黃帝雲門舞】

三光儀表正。四气風雲同。戊已行初歷。黃鐘始變宮。平琮禮內鎭。陰管奏司中。齋壇芝曄曄。淸野桂馮馮。夕牢芬六鼎。安歌韻八風。神光乃超忽。嘉气恆蔥蔥。﹝○同上﹞

【配帝舞】

四時咸一徳。五气或同論。猶吹鳳凰管。尙對梧桐園。器圜居土厚。位總配神尊。始知今奏樂。還用我雲門。﹝○同上﹞

【白帝雲門舞】

肅靈兌景。承配秋壇。云髙火落。露白蟬寒。帝律登年。金精行令。瑞獸霜耀。祥禽雪映。司藏肅殺。萬空咸宜。厥田上上。收功在斯。﹝○同上﹞

【配帝舞】

金行秋令。白帝朱宣。司正五雉。歌庸九川。執文之徳。對越彼天。介以福祉。君子萬年。﹝○同上﹞

【黑帝雲門舞】

北辰爲政玄壇。北陸之祀員官。宿設玄璜浴蘭。坎徳陰風禦寒。次律將回窮紀。微陽欲動細泉。管猶調於陰竹。聲未入於春弦。待歸余於送歷。方履慶於斯年。﹝○同上﹞

【配帝舞】

地始坼虹始藏。服玄玉居玄堂。沐蕙气浴蘭湯。匏器潔水泉香。陟配彼福無疆。君欣欣此樂康。﹝○同上﹞

【周宗廟歌十二首】

【皇夏】〖皇帝入廟門〗

肅肅淸廟。巖巖寢門。欹器防滿。金人戒言。應朄懸鼓。崇牙樹羽。階變升歌。庭紛象舞。閒安象設。緝熙淸奠。春鮪初登。新萍先薦。亻愛然入室。儼乎在位。淒愴履之。非寒之謂。﹝○庾子山集七。隋書音樂志。《樂府詩集》九。廣《文選》十一。《詩紀》百十九。﹞

【昭夏】〖降神〗

永維祖武。潛慶靈長。龍圖革命。鳳歷歸昌。功移上墋。徳耀中陽。淸廟肅肅。猛虡煌煌。曲髙大夏。聲和盛唐。牲牷蕩滌。蕭合馨香。和鑾戾止。振鷺來翔。永敷萬國。是則四方。﹝○庾子山集七。隋書音樂志。《初學記》十三作太廟晨裸歌辭。《樂府詩集》九。廣《文選》十一。《詩紀》百十九。﹞

【皇夏】〖俎入。皇帝升階。〗

年祥辧日。上協龜言。奉酎承列。來庭駿奔。雕禾飾斝。翠羽承樽。敬殫如此。恭惟執燔。﹝○庾子山集七。隋書音樂志。《樂府詩集》九。《詩紀》百十九。﹞

【皇夏】〖獻皇髙祖。〗

慶緒千重秀。鴻源萬里長。無時猶戢翼。有道故韜光。盛徳必有後。仁義終克昌。明星初肇慶。大電久呈祥。﹝○同上﹞

【皇夏】〖獻皇曾祖徳皇帝。〗

克昌光上烈。基聖穆西藩。崇仁髙涉渭。積徳被居原。帝圖張往迹。王業茂前尊。重芬徳陽廟。罍慶壽陵園。百靈光祖武。千年福孝孫。﹝○同上﹞

【皇夏】〖獻皇祖太祖文皇帝。〗

雄圖屬天造。宏略遇羣飛。風雲猶聽命。龍躍遂乘機。百二當天險。三分拒樂推。函谷風塵散。河陽氛霧晞。濟弱淪風起。扶危頹運歸。地紐崩還正。天樞落更追。原祠乍超忽。畢隴或綿微。終封三尺劍。長卷一戎衣。﹝○同上﹞

【皇夏】〖獻文宣帝太后。〗

月靈興慶。沙祥發源。功參禹迹。徳贊龍汀。言容典禮。褕狄徽章。化形溫徳。令問昭陽。日月不居。歲時晼晚。瑞云纏心。閟官惟遠。﹝○同上﹞

【皇夏】〖獻閔皇帝。〗

龍圖基化徳。天步屬艱難。謳歌還受瑞。揖讓乃登壇。升輿芒刺重。入位據關寒。捲舒云泛濫。遊揚日浸微。出差了終無反。居桐竟不歸。祀夏今惟舊。尊靈謚更追。﹝○同上﹞

【皇夏】〖獻明皇帝。〗

若水逢降君。窮桑屬惟政。不哉馭帝籙。郁矣當天命。方定五云官。先齊八風令。文昌气似珠。太史河如鏡。南宮學已開。東觀書還聚。文辭金石韻。毫翰風飆豎。淸室桂馮馮。齊房芝詡詡。寧思玉管笛。空見靈衣舞。﹝○同上﹞

【皇夏】〖獻髙祖武皇帝。〗

南河吐雲气。北斗降星辰。百靈咸仰徳。千年一聖人。書成紫微動。律定鳳凰馴。六軍命西土。甲子陳東鄰。戎衣此一定。萬里更無塵。煙雲同五色。日月並重輪。流沙旣四靜。蟠木又東臣。凱樂聞朱雁。鐃歌見白麟。今爲六代祀。還得九疑賓。﹝○同上﹞

【皇夏】〖飲福酒。〗

禮殫裸獻。樂極休成。長離前掞。宗祀文明。縮酌浮蘭。澄罍合暢。磬折禮容。旋回靈貺。受釐撤俎。飲福移樽。惟光惟烈。《文子》文孫。﹝○同上﹞

【皇夏】〖還便殿。〗

庭闋四始。筵終三薦。顧步階墀。徘徊余奠。六龍矯首。七萃警途。鼓移行漏。風轉相烏。翼翼從事。綿綿四時。惟神降嘏。永言保之。﹝○同上﹞

【周大祫歌二首】

【昭夏】〖降神。〗

律在夾鐘。服居蒼衮。杳杳淸思。綿綿長遠。就祭於合。班神於本。來庭有序。助祭有章。樂舞六代。賓歌二王。和鈴以節。鞗革斯鏘。齊宮饌玉。郁斝浮金。洞庭鐘鼓。龍門瑟琴。其樂已變。惟神是臨。﹝○庾子山集七。《樂府詩集》九。廣《文選》十一。《詩紀》百十九。﹞

【登歌】〖奠玉帛○餘同宗廟時享。〗

神惟顯思。不言而令。玉帛之禮。敢陳莊敬。奉如弗勝。薦如受命。交於神明。愨於言行。﹝○同上﹞

【燕射歌辭】

【周五聲調曲二十四首】

〖序曰﹕元正饗。會大禮。賓至食舉。稱觴薦玉。六律旣從。八風斯暢。以歌大業。以舞成功。〗

【宮調曲五首】

气離淸濁割。元開天地分。三才初辧正。六位始成文。繼天爰立長。安民乃樹君。其明廣如日。其澤厚如雲。惟昔我文祖。撥亂拒謳歌。三分未撫運。八百不陵河。禮敷天下信。樂正神人和。風塵行息警。江海欲無波。﹝○庾子山集七。《樂府詩集》十五。《詩紀》百十九。﹞

我皇承下武。革命在君臨。應圖當舜玉。嗣徳受堯琴。沈首多推運。陽城有讓心。就日先知遠。觀淵早見深。玄精實委禦。蒼正乃皆平。履端朝萬國。年祥慶百靈。玉帛咸觀禮。華戎各在庭。鳳響中夷則。天文正玉衡。皇基自天保。萬物乃由庚。﹝○同上﹞

握衡平地紀。觀象正天樞。祺祥鐘赤縣。靈瑞炳皇都。更受昭華玉。還披蘭葉圖。金波來白兔。弱木下蒼烏。玉斗調元協。金沙富國租。靑丘還擾圃。丹穴更巢梧。安樂新成慶。長生百福符。﹝○同上﹞

明明九族序。穆穆四門賓。陰陵朝北附。蟠木引東臣。澗途求版築。溪源取釣綸。多士歸賢戚。維城屬茂親。貴位連南斗。髙榮據北辰。迎時乃推策。司職且班神。日月之所照。霜露之所均。永從文軌一。長無外戶人。﹝○同上﹞

郁盤舒棟宇。崢嶸侔大壯。拱木詔林衛。全模徵梓匠。千櫨綺翼浮。百栱長虹抗。北去邯鄲道。南來偃師望。龍首載文。云楣承武帳。居者非求隘。卑宮豈難尙。壯麗天下觀。是以從蕭相。﹝○同上﹞

【變宮調二首】

帝遊光出震。君明擅在離。巖廊惟眷顧。欽若尙無爲。龍穴非難附。鸞巢欲可窺。具茨應不遠。汾陽寧足隨。烝民播植重。溝洫劬勞多。桑林還注雨。積石遂開河。明徵逢永命。平秩值年和。更有薰風曲。方聞晨露歌。﹝○庾子山集七。《樂府詩集》十五。《詩紀》百十九。﹞

移風廣軒歷。崇徳盛唐年。成文興大雅。出豫動鈞天。黃鐘六律正。閶闔八風宣。孤竹調陽管。空桑節雅弦。舞林鸞更下。歌山鳳欲前。聞音能辧俗。聽曲乃思賢。感物觀治亂。心恆防未然。君子得其道。大平何有焉。﹝○同上﹞

【商調曲四首】

君以宮唱。寬大而謨明。臣以商應。聞義則可行。有熊爲政。訪道於容成。殷湯受命。委任於阿衡。忠其敬事。有罪不逃刑。誦其箴諫。言之無隱情。有剛有斷。四方可以寧。旣頌旣雅。天下乃升平。專精一致。金石爲之開。動其兩心。妻子恩情乖。苟利社稷。無有不盡懷。昊天降佑。元首惟康哉。﹝○庾子山集七。《樂府詩集》十五。《詩紀》百十九。﹞

百川俱會。大海所以深。羣材旣聚。故能成鄧林。猛虎在山。百獸莫敢侵。忠臣處國。天下無異心。昔我文祖。執心且危慮。驅剪豺狼。經營此天步。今我受命。又無敢逸豫。惟爾弼諧。各可知競懼。﹝○同上﹞

禮樂旣正。神人所以和。玉帛有序。志欲靜干戈。各分符瑞。俱誓裂山河。今日相樂。對酒且當歌。道徳以諭。聽撞鐘之聲。神姦不若。觀鑄鼎之形。丰宮旣朝。諸侯於是穆。岐陽或狩。淮夷自此平。

若涉大川。言憑於舟楫。如和鼎實。有寄於鹽梅。君臣一體。可以靜氛埃。得人則治。何世無奇才。﹝○同上﹞

風力是舉。而臺階序平。重黎旣登。而天地位成。功無與讓。銘太常之旌。世不失職。受騂毛之盟。輯瑞班瑞。穆穆於堯門。惟翰惟屏。膴膴於周原。功成而治。定禮樂斯存。復子而明。辟姬旦何言。﹝○同上﹞

【角調曲二首】

止戈見於絕轡之野。稱伐聞於丹水之徵。信義俱存乃先忘食。五材並用誰能去兵。𨿽聖人之大寶曰位。實天地之大徳曰生。涇渭同流淸濁異能。琴瑟並禦雅鄭殊聲。擾擾烝人聲教不一。茫茫禹迹車軌未並。志在四海而尙恭儉。心包宇宙而無驕盈。言而無文行之不遠。義而無立勤則無成。惻隱其心訓以慈惠。流宥其過哀矜典刑。﹝○庾子山集七。《樂府詩集》十五。《詩紀》百十九。﹞

匡贊之士或從漁釣。雲雨之才乍嘆幽谷。尋芳者追深徑之蘭。識韻者探窮山之竹。克明其徳貢以三事。樹之風聲言於九牧。協用五紀風若從事。農用八政甘作其谷。殊風共軌見之周南。異畝同穎聞之康叔。祁寒暑雨是無胥怨。天覆云油滋焉滲漉。幸無謝上古之淳人。庶可以封之於比屋。﹝○同上﹞

【徵調曲六首】

乾坤以含養覆載。日月以貞明照臨。達人以四海爲務。明君以百姓爲心。水波瀾者源必遠。樹扶疏者根必深。雲雨取施無不洽。廊廟求才多所在。﹝○庾子山集七。《樂府詩集》十五。《詩紀》百十九。﹞

淳風布政常無欲。至道防人能變俗。求仁義急於水火。用禮讓多於菽粟。屈軼無佞人可指。獬豸無繁刑可觸。王道蕩蕩用無爲。天下四人誰不足。﹝○同上﹞

聖人千年始一生。黃河千年始一淸。攝提以之而從紀。玉燭於是而文明。東南可以補地闕。西北可以正天傾。浮黿則東海可厲。運鍤則南山可平。眾仙就朝於瑤水。羣帝受享於明庭。懷和則韎任並奏﹐功烈則鐘鼎俱銘。﹝○同上﹞

三光以記物成形。四時以裁成正位。雷風大山嶽之響。寒暑通陰陽之气。武功則六合攸同。文教則二儀經緯。有道則咸浴其徳。好生則各繁其類。白日經天中則移。明月橫漢而虧。能虧能缺旣無爲。𨿽盈𨿽滿則不危。開信義以爲苑囿。立道徳以爲城池。周監二代所損益。鬱鬱乎文其可知。庖犧之親臨佃漁。神農之躬秉耕稼。湯則救旱而憂勤。禹則正冠而無暇。艸上之風無不偃。君子之甿知可化。將欲比徳於三皇。未始追蹤於五霸。﹝○同上﹞

纖纖不絕林薄成。涓涓不止江河生。事之毫髮無謂輕。慮遠錯防微乃不傾。云官乃垂拱大君。鳳歷惟欽明元首。類上帝而禋六宗。望山川而朝羣後。地鏡則山澤俱開。《河圖》則魚龍合負。我之天綱莫不該。閶闔九關天門開。卿相則風雲玄感。匡贊則星辰下來。旣興周室之三聖。乃舉唐朝之八才。莘臣參謀於左相。大老教政於中臺。其宜作則於明哲。故無崇信於姦回。﹝○同上﹞

正陽和气萬類繁。君王道合天地尊。黎人耕植於義圃。君子翺翔於禮園。落其實者其樹。飲其流者懷其源。咎繇爲謀不仁遠。士會爲政羣盜奔。克寬則昆虫內向。彰信則殊俗宅心。浮橋有月支抱馬。上苑有烏孫學琴。赤玉則南海輸贐。白環則西山獻琛。無勞鑿空於大夏。不待蹶角於蹛林。﹝○同上﹞

【羽調曲五首】

樹君所以牧人。立法所以靜亂。首惡旣其南巢。元凶於是北竄。居休气而四塞。在光華而兩旦。是以雨施作解。是以風行惟渙。周之文武洪基。光宅天下文思。千載克聖咸熙。七百在我應期。實昊天有成命。惟四方其訓之。﹝○庾子山集七。《樂府詩集》十五。《詩紀》百十九。﹞

運平後親之俗。時亂先疏之雄。逾桂林而驅象。濟弱水而承鴻。旣浮幹呂之气。還吹入律之風。錢則都內貫朽。倉則常平粟紅。火中乃寒乃暑。年和一風一雨。聽鐘磬念封疆。聞笙竽思蓄聚。瑤琨筱﹛湯﹜旣從。怪石鉛松卽序。長樂善馬成廏。水衡黃金爲府。﹝○同上﹞

百川乃宗巨海。眾星是仰北辰。九州攸同禹迹。四海合徳堯臣。朝陽棲於鳴鳳。靈畤牧於般麟。云玉葉而五色。月金波而兩輪。涼風迎時北狩。小暑戒節南巡。山無藏於紫玉。地不愛於黃銀。𨿽南徵而北怨。實西略而東賓。旣永淸於四海。終有慶於一人。﹝○同上﹞

定律零陵玉管。調鐘始平銅尺。龍門之下孤桐。泗水之濱鳴石。河靈於是讓珪。山精所以奉璧。滌九川而賦稅。乘三危而納錫。北裏之禾六穗。江淮之茅三脊。可以玉檢封禪。可以金繩探冊。終永保於鴻名。足揚光於載籍。﹝○同上﹞

太上之有立徳。其次之謂立言。樹善滋於務本。除惡窮於塞源。衝深其智則厚。昭明其道乃尊。仁義之財不匱。忠信之禮無繁。動天無有不屆。惟時無幽不徹。作徳心逸日休。作僞心勞日拙。自非剛克掩義。無所離於剿絕。﹝○同上﹞

北周詩卷六

◎釋氏

釋亡名

﹝亡名。俗姓宋。名闕。南郡人。事梁元帝。深見禮待。梁亡。遠客岷蜀。有集十卷。﹞

【五苦詩】

【生苦】

可患身爲患。生將憂共生。心神恆獨苦。寵辱橫相驚。朝光非久照。夜獨幾時明。終成一聚土。彊覓千年名。

【老苦】

少日欣日益。老至苦年侵。紅顏旣罷艷。白髮寧久吟。階庭惟仰杖。朝府不勝簪。甘肥與妖麗。徒有壯時心。

【病苦】

拔劍平四海。橫戈卻萬夫。一朝牀枕上。回轉仰人扶。壯色隨肌減。呻吟與痛俱。綺羅𨿽滿目。愁眉獨向隅。

【死苦】

可惜淩雲气。忽隨朝露終。長辭白日下。獨入黃泉中。池臺旣已沒。墳隴向應空。惟當松柏裏。千年恆勁風。

【愛離】

誰忍心中愛。分爲別後思。幾時相握手。嗚噎不能辭。𨿽言萬里隔。猶有望還期。如何九泉下。更無相見時。﹝○廣弘明集三十。《詩紀》百十三。﹞

【五盛陰詩】

〖《詩紀》云。佛書有五陰譬諭。謂以聚沫諭色。水中泡諭痛。熱時﹤臽欠﹥諭想。芭蕉諭行。幻諭識言。皆空虛也。〗

先去非長別。後來非久親。新墳將舊冢。﹞相次似魚鱗。茂陵誰辧漢。驪山詎識秦。千年與昨日。一種並成塵。定知今世土。還是昔時人。焉能取他骨。復持埋我身。﹝○廣弘明集三十。《詩紀》百十三。﹞

無名法師﹝或卽是釋亡名。﹞

【過徐君墓詩】

延陵上國返。枉道訪徐公。死生命忽異。歡娛意不同。始往邙山北。聊踐平陵東。徒解千金劍。終恨九泉空。日盡荒郊外。煙生松柏中。何言愁寂寞。日暮白楊風。﹝○文苑英華三百六。《詩紀》百十三。﹞

尙法師

【飲馬長城窟】

長城徵馬度。橫行且勞羣。入冰穿凍水。飲浪聚流文。澄鞍如漬月。照景若流云。別有長松气。自解逐將軍。﹝○《樂府詩集》三十八。《詩紀》百十三。﹞

◎仙道

無名氏

【靑帝歌】

東望重拜手。蒼帝玉皇君。靈風鼓橐簽。育物布元春。雲龍轡嚴駕。玉衡擁瓊輪。枯萌泛沾及。大惠無不均。萬仙歌以道。委曲戒天人。心根迷自固。拱跽戴鴻仁。﹝○靈寶無量度人上品妙經符圖。靈寶無量度人上經大法作靑帝符歌。○逯按。北周甄鸞之笑道論。曾提及靈寶三十二天及度人妙經等。知當時已有此歌。又北周新出道經甚多。笑道論云。去年七月中道士所上經目止注諸子三百五十卷。今云八百餘卷云云可證。今列此歌於北周。俟再考。﹞

【白帝歌】

六甲抱金關。七政守靈壇。流鈴擲化火。威劍巨龍蟠。懇彼素靈眞。明憲孰敢幹。束制妖鬼魔。凜落霄風寒。沴气旣已息。萬天俄而安。眞儔荷太庇。抵顙相歌讓。﹝○同上﹞

【赤帝歌】

太景開玉樞。洞堂啟金除。騫林蔭瑤砌。丹鸞踏瓊株。寶房名曲麗。明璫神所居。飛遊豁云上經大法作飛。道。引目盻眞都。天日永不息。重煙鎖靑廬。太上敕印開。帕幾羅簡書。裨風樹玄化。殷辛諒有餘。﹝○同上﹞

【黑帝歌】

無質統有物。淵兮上帝心。不啟不發道。蘊妙化機深。恐爾漏未盡。陰想忽侵淫。轉輪無涯波。苦道相迷尋。萬年常謹約。一旦自湮沈。無衝落鬼境。殃遣不可任。﹝○同上﹞

【黃帝歌】

黃天拱中宸。控駕玉化根。翹機貫億歷。洞朗辟四門。大有混皇眞。糺制星宿魂。非帝道不運。有方賴之存。威忿卽霜秋。和預爲陽春。生成握元紀。仰荷戴無垠。﹝○同上﹞

【金章太守章】〖以制萬魔。〗

大魔乘空發。萬精駭神庭。托化謠歌章。隨變入無名。囂气何紛紛。穢道當塗生。雲中捨朱宮。北帝踴神兵。鼓洋自知道。玄運來相徵。上景禦飛轡。迅駕檢云營。促校北帝錄。收執羣魔名。豁落張天羅。放威擲流鈴。金眞輔空洞。玉光煥八冥。金玄守上宮。神虎戮天精。剪滅萬妖气。億億悉齊平。上承九天信。嘯命靡不傾。招眞究三洞。慧誦朗自淸。八道望玄﹛髟叚﹜。七轉緯天經。混合第一眞。拔度七祖程。消滅五苦根。反魂更受榮。金光曜寂室。神仙自然生。香華散玉宇。煙气徹玉京。帝遣徘徊輦。三元降綠軿。迅駕騰九玄。朝我玉皇庭。﹝○陸修靜太上洞玄靈寶受授儀弟八誦。﹞

【步虛辭十首】

稽首禮太上。燒香歸虛無。流明隨我回。法輪亦三周。玄願四大興。靈慶及王侯。七祖生天堂。煌煌曜景敷。嘯歌觀大漠。天樂適我娛。齋馨無上徳。下仙不與儔。妙想明玄覺。詵詵乘虛遊。﹝○太上洞玄靈寶受授儀三十八。玉音法事上。靈寶昇玄步虛章序疏作太上洞玄步虛經詠。洞玄靈寶玉京山步虛經作洞玄步虛吟。﹞

旋行躡雲綱。乘虛步玄紀。吟詠帝一尊。百關自調理。俯命八海童。仰攜髙仙子。諸天散香華。翛然靈風起。宿願定命根。故致髙標擬。歡樂太上前。萬劫猶未始。﹝○同上﹞

嵯峨玄都上。十方宗皇一。苕苕天寶臺。光明焰流日。煒燁玉林華。粲曜珠實。常念餐元精。煉液固形質。金光散紫微。窈窕大乘逸。﹝○同上﹞

俯仰存太上。華景秀丹田。左顧提郁儀。右盼攜結璘。六度冠梵行。道徳隨日新。宿命積福應。聞經若玉親。天挺超世才。樂誦希微篇。沖虛太和炁。吐納流霞津。胎息靜百關。寥寥究三便。泥丸洞明景。遂成金華仙。魔王教授事。故能朝諸天。皆從齋戒起。累功結宿緣。飛行淩太虛。提攜髙上人。﹝○同上﹞

控轡適十方。旋憩玄景阿。仰觀劫刃臺。俯盻紫雲羅。逍遙太上京。相與坐蓮華。積學爲眞人。恬然榮衛和。永享無期壽。萬椿奚足多。﹝○同上﹞

大道師玄寂。昇仙友無英。公子度靈符。太一奉洞章。舍利曜金姿。龍駕欻來迎。天尊盻云輿。飄飄乘虛翔。香花若飛雪。紛藹茂玄梁。頭腦禮金闕。攜手邀玉京。﹝○同上﹞

騫樹圓景園。煥爛七寶林。夭獸三百名。師子巨萬尋。飛龍躑躅吟。神鳳應節鳴。靈風扇奇華。淸香散人衿﹐自無髙仙才。焉能耽此心。﹝○同上﹞

嚴我九龍駕。乘虛以逍遙。八天如指掌。六合何足遼。眾仙誦洞玄。太上唱淸謠。香花隨風散。玉音成紫霄。五苦一時迸。八難順經寥。妙哉靈寶圃。興此大法橋。﹝○同上﹞

天眞帝一宮。藹藹冠耀靈。流煥法輪网。旋空入無形。虛皇拊云璈。眾眞誦洞經。髙仙凜手贊。彌劫保利貞。﹝○同上﹞

至眞無所待。時或轡飛龍。長齋會玄都。鳴玉叩瓊鐘。十華諸仙集。紫煙結成宮。寶蓋羅太上。眞人把芙蓉。散花陳我願。握節徵魔王。法鼓會羣仙。靈唱彌不同。無可無不可。思與希微通。﹝○同上﹞

【三徒五苦辭】

三才及萬物。倚伏各有齡。終始待劫數。福盡天地傾。往反於五道。苦哉更死生。輾轉三徒中。去來與禍並。﹝○太上洞玄靈寶授受儀四十五。玉音法事下。○玉音法事云。此辭出智慧本願大戒經。逯按。智慧經﹑大戒經等亦見笑道論。﹞

大賢愼玆誡。忍性念割情。愚夫不信法。罪痛常自嬰。吾念世無己。今故重告明。若欲度斯患。歸命太上經。﹝○同上﹞

罪福不由他。諒自發爾聲。大賢故閉口。欲絕諸惡緣。滅念歸兼至。倚伏待長泯。弘道以安世。終當見正眞。﹝○同上﹞

淫嫉爲禍首。滅身之至患。含養如此害。豈是道所安。知惡而不革。恐必致夭殘。懷毒日齋直。令我發長嘆。﹝○同上﹞

宿命有信然。弱喪謂之無。皆欲眼前見。過目卽言悠。大賢明道教。慘慼湣頑夫。依依念子苦。勤勤令我憂。﹝○同上﹞

人命以消盡。亦猶膏中火。四大暫相寓。五物權時假。盛年當勤學。趣求存告我。福盡身神散。冥冥地獄下。上聖畏是故。尋道度斯福。﹝○同上﹞

學仙行爲急。奉戒制情心。虛夷正气居。仙聖處相尋。若不信《法言》。胡爲棲山林。大賢樂經戒。受之爲身寶。就學常苦晚。治身恨不早。比當披幽責。倏欻年已老。執捲吸爾極。將更死痛惱。吾故及弱齡。棄世以學道。﹝○同上﹞

【碧落空歌】

妙哉元始道。大梵敷眞文。上開龍漢劫。煥爛光彩分。三十二天書。五老赤字傳。垂慈度生死。郁勃吐祥雲。中有長命訣。植芽煉飛仙。開函發玄奧。稽首生精勤。仰思髙靈降。乘气歸三淸。﹝○太上靈寶淨明飛仙度人經法一。﹞

【魔王歌章】

梵行冠太羅。淳風抗玄紀。無形有常存。觀世翻然理。屢踐不終劫。探幽度生死。三乘通便路。淸虛無塵滓。長夜對一魂。地獄五苦解。劍樹不搖條。刀上不傷體。門有浩劫翁。地無夭年子。今日慶斯會。諸天並歡喜。不勝情欣悅。髙唱稽首禮。﹝○太上靈寶淨明飛仙度人經法一。﹞

【第一欲界飛空之音】

人道渺渺仙道莽莽。鬼道樂兮當人生門。天道貴生鬼道貴終。仙道常自吉。鬼道常自凶。﹝○太上靈寶淨明飛仙度人經法四。雲篆度人妙經。靈寶無量度上品妙經符圖。靈寶無量度人上經大法。靈寶無量度人上品妙經。○逯按。甄鸞笑道論云。度人妙經稱三界魔王各有歌辭云云。卽此欲界﹑色界﹑無色界等歌也。又此等歌率八字一句。當卽笑道論所謂飛天八字文乎。﹞

髙上淸靈爽。悲歌朗太空。惟願仙道成。不欲人道窮。北都泉曲府。中有萬鬼羣。但欲遏人算。斷絕人命門。阿人歌洞章。北攝北羅鄷。束送妖靈鬼。斬馘六鬼鋒。諸天炁蕩蕩。我道日興隆。﹝○同上﹞

【第二色界魔王之章】

落落髙照明炁四騫。梵行諸天周回十方。無量大神皆由我身。我有洞章萬徧成仙。仙道貴度鬼道相連。天地眇莽穢气氛氛。三界樂兮過之常存。身入我界體入自然。此時樂兮薄由我恩。﹝○同上﹞

龍漢蕩蕩何能別眞。我界難度故作洞文。變化飛空以試爾身。成敗懈退度者幾人。笑而不度故爲歌音。﹝○同上﹞

【第三無色界魔王歌】

三界之上眇眇大羅。上無色根雲層峨峨。惟有元始浩劫之象。部制我界統乘玄都。有過我界身入玉虛。我位上王匡禦眾魔。﹝○同上﹞

空中萬變穢气紛葩。保眞者少迷惑者多。仙道難固鬼道易邪。人道者心諒不由他。仙道貴實人道貴華。爾不樂仙道。三界那得過。其欲轉五道。我當復柰何。﹝○同上﹞

陳詩卷一

沈炯

﹝炯。字初明。一作禮明。吳興吳康人。仕梁爲王國常侍﹑尙書左民侍郎﹑尙書左丞。出補吳令。爲侯景將宋子仙所獲。子仙敗。歸王僧辯。元帝徵爲給事黃門侍郎。江陵陷。入西魏。紹泰中。歸國。除司農卿。遷禦史中丞。陳受禪。加通直散騎常侍。文帝卽位。解中丞。加明威將軍。天嘉二年。遣歸收兵吳中。卒。年五十九。有前集七卷。後集十三卷。﹞

【長安少年行】

長安好少年。驄馬鐵連錢。陳王裝腦勒。晉後鑄金鞭。步搖如飛燕。寶劍似舒蓮。去來新市側。遨遊大道邊。道邊一老翁。顏鬢如衰蓬。自言居漢世。少小見豪雄。五侯俱拜爵。七貴各論功。建章通北闕。復道度南宮。太后居長樂。天子出回中。玉輦迎飛燕。金山賞鄧通。一朝復一日。忽見朝市空。扶桑無復海。昆山倒向東。少年何假問。穨齡值福終。子孫冥滅盡。鄕閭復不同。淚盡眼方暗。髀傷耳自聾。杖策尋遺老。歌嘯詠悲翁。遭隨各有遇。非敢訪童蒙。﹝○《初學記》十九。文苑英華百九十四作少年行。《樂府詩集》六十六。《詩紀》百一。又《類聚》三十三作長安少年詩。引錢﹑鞭﹑蓮﹑邊四韻。《禦覽》三百八十引錢﹑鞭﹑蓮﹑邊四韻。﹞

【獨酌謠】

獨酌謠。獨酌獨長謠。智者不我顧。愚夫余未要。不愚復不智。誰當余見招。所以成獨酌。一酌傾一瓢。生涯本漫漫。神理暫超超。再酌矜許史。三酌傲松喬。頻煩四五酌。不覺淩丹霄。倏爾厭五鼎。俄然賤九韶。鼓殤無異葬。夷跖可同朝。龍蠖非不屈。鵬鷃但逍遙。寄語號呶侶。無乃太塵囂。﹝○《類聚》十九。文苑英華三百三十六。《樂府詩集》八十七。《詩紀》百一。﹞

【從駕送軍詩】

惟堯稱乃武。軒後號神兵。弔民資智勇。治亂屬師貞。我羣膺寶業。歷駕視前英。蒲海方無浪。夷山未有平。星光下結旆。劍气上舒精。雲開萬里徹。日麗晨川明。撫鼓山靈應。詔蹕水祗驚。﹝○《類聚》五十九。文苑英華二百九十九。《詩紀》百一。﹞

【望郢州城詩】

魂兮何處返。非死復非仙。坐柯如昨日。石合未淹年。歷陽頓成浦。東海果爲田。空憶扶風詠。誰見峴山傳。世變才良攺。時移民物遷。悲哉孫驃騎。悠悠哭彼天。﹝○《類聚》三十四。文苑英華三百九。《詩紀》百一。﹞

【長安還至方山愴然自傷詩】

秦軍坑趙卒。遂有一人生。𨿽還舊鄕裏。危心曾未平。淮源比桐柏。方山似削成。猶疑屯虜騎。尙畏值胡兵。空村余拱木。廢邑有頹城。舊識旣已盡。新知皆異名。百年三萬日。處處此傷情。﹝○《類聚》三十四。《詩紀》百一。﹞

【離合詩贈江藻】

開門枕芳野。井上發紅桃。林中藤蔦秀。木末風雲髙。屋室何寥廓。至士隱蓬蒿。故知人外賞。文酒易陶陶。友朋足諧晤。又此盛詩騷。朗月同攜手。良景共含毫。欒巴有妙術。言是神仙曹。百年肆偃仰。一理詎相勞。﹝閒居有樂。○《類聚》五十六。《詩紀》百一。﹞

【建除詩】

建章連鳳闕。藹藹入雲煙。除庭發槐柳。冠劍似神仙。滿衢飛玉軑。夾道躍金鞭。平明塵霧合。薄暮風雲騫。定交太學裏。射策雲臺邊。執事一朝謬。朝市忽崩遷。破家徒狥國。力弱不扶顚。危機空履虎。擊惡豈如鸇。成師鑿門去。敗績裹屍旋。收魂不入斗。抱景問穹玄。開顏何所說。空憶平生前。閉門窮巷裏靜掃詠歸田。﹝○《類聚》五十六。《詩紀》百一。﹞

【六府詩】

水廣南山暗。杖策出蓬門。火炬村前發。林煙樹下昏。金花散黃蕊。蕙艸雜芳蓀。木蘭露漸落。山芝風屢翻。土髙行已冒。抱甕憶中園。谷城定若近。當終黃石言。﹝○《類聚》五十六。《詩紀》百一。﹞

【八音詩】

金屋貯阿嬌。樓閣起迢迢。石頭足年少。大道跨河橋。絲桐無緩節。羅綺自飄飄。竹煙生薄晚。花色亂春朝。匏瓜詎無匹。神女嫁蘇韶。土地多妍冶。鄕裏足塵囂。革年未相識。聲論動風飆。木桃堪底用。寄以答瓊瑤。﹝○《類聚》五十六。《詩紀》百一。﹞

【六甲詩】

甲拆開眾果。萬物具敷榮。乙飛上危幕。雀乳出空城。丙魏舊勛業。申韓事刑名。丁翼陳詩罷。公綏作賦成。戊巢花已秀。滿塘艸自生。已乃忘懷客。榮樂尙關情。庚庚聞鳥囀。肅肅望鳧徵。辛酸多憫惻。寂寞少逢迎。壬蒸懷太古。覆妙佇無名。癸巳空施位。詎以召幽貞。﹝○古詩類苑八十一。《詩紀》百一。《類聚》五十六引榮﹑城﹑成﹑生﹑情﹑徵﹑迎﹑名﹑貞九韻。﹞

【十二屬詩】

鼠迹生塵案。牛羊暮下來。虎嘯坐空谷。兔月向窗開。龍隰遠靑翠。蛇柳近徘徊。馬蘭方遠摘。羊負始春栽。猴栗羞芳果。雞跖引淸杯。狗其懷物外。豬蠡窅悠哉。﹝○《類聚》五十六。《詩紀》百一。﹞

【從遊天中寺應令詩】

福界新開劃。名僧共下筵。楊枝生拱樹。錫杖咒飛泉。石座應朝講。山龕擬夜禪。當非捨衛國。賣地取金錢。﹝○廣弘明集三十。《詩紀》百一。﹞

【同庾中庶肩吾周處士弘讓遊明慶寺詩】

鷲嶺三層塔。庵園一講堂。馴烏逐飯磬。狎獸繞禪牀。擿菊山無酒。燃松夜有香。幸得同髙勝。於此瑩心王。﹝○廣弘明集三十。《詩紀》百一。﹞

【名都一何綺詩】

〖《詩紀》云。陸士衡擬古《詩》云﹕名都一何綺。城闕郁盤桓。〗

名都一何綺。春日吐光輝。髙樓雲母扇。復殿琉璃扉。昭儀同輦出。髙安連騎歸。欲知天子貴。千門應紫微。﹝○《類聚》六十一。《詩紀》百一。﹞

【爲我彈鳴琴詩】

爲我彈鳴琴。琴鳴傷我襟。半死無人見。入竈始知音。空爲貞女引。誰達楚妃心。雍門何假說。落淚自淫淫。﹝○《類聚》四十四。《初學記》十六及文苑英華二百十二作賦得爲我彈鳴琴。萬花谷後三十二作沈炯詩。《詩紀》百一。﹞

【賦得邊馬有歸心詩】

〖《詩紀》云。王瓚詩。朔風動秋艸。邊馬有歸心。〗

窮秋邊馬肥。向塞甚思歸。連鑣渡蒲海。束舌下金微。已郤魚麗陣。將摧鶴翼圍。彌憶長楸道。金鞭背落暉。﹝○《類聚》九十三。《初學記》二十九。文苑英華三百三十。萬花谷後三十九作沈炯詩。《詩紀》百一。﹞

【詠老馬詩】

昔日從戎陣。流汗幾東西。一日馳千里。三丈拔深泥。渡水頻傷骨。翻霜屢損蹄。勿言年齒暮。尋途尙不迷。﹝○文苑英華三百三十。《詩紀》百一。﹞

【和蔡黃門口字詠絕句詩】

囂囂宮閣路。靈靈谷口閭。誰知名器品。語哩各崎嶇。﹝○《類聚》五十六。《詩紀》百一。﹞

【謠】〖幽庭賦系此謠。〗

故年花落今復新。新年一故成故人。那得長繩系白日。年年月月但如春。﹝○《類聚》六十四。﹞

陰鏗

﹝鏗。字子堅。武威人。仕梁爲湘東王法曹行參軍。陳天嘉中爲始興王中錄事參軍。累遷晉陵太守﹑員外散騎常侍。頃之。卒。有集三卷。﹞

【新成安樂宮】

〖《詩紀》云。歷代吟譜曰﹕鏗賦新成安樂宮。援筆便就。〗

新宮實壯哉。雲裏望樓臺。迢遞翔鵾仰。連翩賀燕來。重櫩寒霧宿。丹井夏蓮開。砌石披新錦。梁花畫早梅。欲知安樂盛。歌管雜塵埃。﹝○本集。《類聚》六十二。《初學記》二十四作新成長安宮。文苑英華百九十二。《樂府詩集》三十八。萬花谷二十三作陰鏗詩。《詩紀》九十九。﹞

【班婕妤怨】

柏梁新寵盛。長信昔恩傾。誰謂詩書巧。翻爲歌舞輕。花月分窗進。苔艸共階生。接淚衫前滿。單瞑夢裏驚。可惜逢秋扇。何用合歡名。﹝本集作班倢伃。○《類聚》二十八。文苑英華二百四。《樂府詩集》四十三。《詩紀》九十九。﹞

【蜀道難】

王尊奉漢朝。靈關不憚遙。髙岷長有雪。陰棧屢經燒。輪摧九折路。騎阻七星橋。蜀道難如此。功名詎可要。﹝○本集。文苑英華二百。《樂府詩集》四十。《詩紀》九十九。﹞

【和登百花亭懷荊楚詩】

江陵一柱觀。潯陽千里潮。風煙望似接。川路恨成遙。落花輕未下。飛絲斷易飄。藤長還依格。荷生不避橋。陽臺可憶處。惟有暮將朝。﹝○本集。《類聚》二十八。文苑英華三百十五作追和登百花亭懷荊楚。《詩紀》九十九。﹞

【奉送始興王詩】

良守別承明。枉道暫逢迎。去帆收錦糸乍。歸騎指蘭城。紛糺連山暗。潺湲派水淸。桂晚花方白。蓮秋葉始輕。背飛傷客念。臨歧憫聖情。分風不得遠。何由送上徵。﹝○本集。《類聚》二十九。《詩紀》九十九。﹞

【廣陵岸送北使詩】

行人引去節。送客艤歸艫。卽是觀濤處。仍爲郊贈衢。汀洲浪已息。邗江路不紆。亭嘶背櫪馬。檣囀向風烏。海上春云雜。天際晚帆孤。離舟對零雨。別渚望飛鳧。定知能下淚。非但一楊朱。﹝○本集。《類聚》二十九。文苑英華二百六十六作廣陵岸送遠使。文苑英華二百九十六。《詩紀》九十九。﹞

【江津送劉光祿不及詩】

依然臨送渚。長望倚河津。鼓聲隨聽絕。帆勢與云鄰。泊處空餘鳥。離亭已散人。林寒正下葉。釣晚欲收綸。如何相背遠。江漢與城闉。﹝○本集。《類聚》二十九。文苑英華二百六十六。《詩紀》九十九。﹞

【和傅郎歲暮還湘州詩】

蒼茫歲欲晚。辛苦客方行。大江靜猶浪。扁舟獨且徵。棠枯絳葉盡。蘆凍白花輕。戍人寒不望。沙禽迥未驚。湘波各深淺。空軫念歸情。﹝○本集。《類聚》二十七。文苑英華二百八十九。《詩紀》九十九。﹞

【渡靑艸湖詩】

洞庭春澑滿。平湖錦帆張。沅水桃花色。湘流杜若香。穴去茅山近。江連巫峽長。帶天澄迥碧。映日動浮光。行舟逗遠樹。度鳥息危檣。滔滔不可測。一葦詎能航。﹝○本集。《類聚》九。《初學記》七。文苑英華百六十三。萬花谷五。事文《類聚》前集十七。《詩紀》九十九。﹞

【渡岸橋詩】

畫橋長且曲。傍險復憑流。寫虹晴尙飲。圖星晝不收。跨波連斷岸。接路上危樓。欄髙荷不及。池淸影自浮。何必橫南渡。方復似牽牛。﹝○本集。《類聚》九。《詩紀》九十九。﹞

【遊始興道館詩】

紫臺髙不極。淸谿千仞余。壇邊逢藥銚。洞裏閱仙書。庭舞經乘鶴。池遊被控魚。稍昏蕙葉斂。欲暝槿花疏。徒教斧柯爛。會自不淩虛。﹝○本集。藝文《類聚》七十八。《初學記》二十三。文苑英華二百二十六。萬花谷二十七作陰鏗詩。《詩紀》九十九。﹞

【開善寺詩】

鷲嶺春光徧。王城野望通。登臨情不極。蕭散趣無窮。鶯隨入戶樹。花逐下山風。棟裏歸云白。窗外落暉紅。古石何年臥。枯樹幾春空。淹畱惜未及。幽桂在芳叢。﹝○本集。《類聚》七十六。《詩紀》九十九。﹞

【罷故章縣詩】

秩滿三秋暮。舟虛一水濱。漫漫遵歸道。淒淒對別津。晨風下散葉。歧路起飛塵。長岑舊知遠。萊蕪本自貧。被裏恆容吏。正朝不系民。惟當有一犢。畱持贈後人。﹝○本集。《類聚》五十。《詩紀》九十九。﹞

【閒居對雨詩】

四溟飛旦雨。三徑絕來遊。震位雷聲發。離宮電影浮。山云遙似帶。庭葉近成舟。茅檐下亂滴。石竇引環流。寄言一髙士。如何麥不收。﹝○本集。《類聚》二。《初學記》二。文苑英華百五十三。《詩紀》九十九。﹞

【又】

蘋藻降靈祗。聰明諒在斯。觸石朝雲起。從星夜月離。八川奔巨壑。萬頃溢澄陂。綠野含膏潤。靑山帶濯枝。嘉禾方合穎。秀麥已分歧。寄語紛綸學。持筆詎必知。﹝○本集。《類聚》二。《詩紀》九十九。﹞

【行經古墓詩】

偃松將古墓。年代理當深。表柱應堪燭。碑書欲有金。迥墳由路毀。荒隧受田侵。霏霏野霧合。昏昏隴日沈。懸劍今何在。風楊空自吟。﹝○本集。《類聚》四十。《初學記》十四。文苑英華三百六。事文《類聚》前集五十八。《詩紀》九十九。﹞

【和樊晉陵傷妾詩】

畫梁朝日盡。芳樹落花辭。忽以千金笑。長作九泉悲。鏡前塵劇粉。機上网多絲。戶余雙入燕。牀有一空帷。名香不可得。何見返魂時。﹝○本集。《類聚》三十四。文苑英華三百二作和悼亡。《詩紀》九十九。﹞

【和侯司空登樓望鄕詩】

懷土臨霞觀。思歸想石門。瞻云望鳥道。對柳憶家園。寒田獲裏靜。野日燒中昏。信美今何益。傷心自有源。﹝○《類聚》二十八。文苑英華三百十一。《詩紀》九十九。﹞

【登武昌岸望詩】

遊人試歷覽。舊迹已丘墟。巴水縈非字。楚山斷類書。荒城髙仞落。古柳細條疏。煙蕪遂若此。當不爲能居。﹝○本集。《類聚》二十八。《詩紀》九十九。﹞

【晚出新亭詩】

大江一浩蕩。離悲足幾重。潮落猶如蓋。云昬不作峯。遠戍惟聞鼓。寒山但見松。九十方稱半。歸途詎有蹤。﹝○本集。《類聚》八。文苑英華百六十四。《詩紀》九十九。﹞

【晚泊五洲詩】

客行逢日暮。結纜晚洲中。戍樓因嵁險。村路入江窮。水隨云度黑。山帶日歸紅。遙憐一柱觀。欲輕千里風。﹝○本集。《類聚》二十七。文苑英華二百八十九。《詩紀》九十九。﹞

【賦詠得神仙詩】

羅浮銀是殿。瀛洲玉作堂。朝遊雲暫起。夕餌菊恆香。聊持履成燕。戲以石爲羊。洪厓與松子。乘羽就周王。﹝○本集作詠得神仙。《類聚》七十八。《詩紀》九十九。﹞

【遊巴陵空寺詩】

日宮朝絕磬。月殿夕無扉。网交雙樹葉。輪斷七燈輝。香盡奩猶馥。幡塵畫漸微。借問將保見。風气動天衣﹝○本集。《類聚》七十六。《詩紀》九十九。﹞

【秋閨怨詩】

獨眠𨿽已慣。秋來只自愁。火籠恆煖腳。行障鎭牀頭。眉含黛俱斂。啼將粉共流。誰能無別恨。惟守一空樓。﹝○本集。《類聚》三十二。《詩紀》九十九。﹞

【南徵閨怨詩】

湘水舊言深。徵客理難尋。獨愁無處道。長悲不自禁。逢人憎解佩。從來懶聽音。惟當有夜鵲。南飛似妾心。﹝○本集。《類聚》三十二。《詩紀》九十九。﹞

【侯司空宅詠妓詩】〖《詩紀》云。劉刪同賦。〗

佳人徧綺席。妙曲動鵾弦。樓似陽臺上。池如洛水邊。鶯啼歌扇後。花落舞衫前。翠柳將斜日。俱照晚妝鮮。﹝○本集。《類聚》四十二。《初學記》十五。文苑英華二百十三。萬花谷三十二作陰鏗詩。《詩紀》九十九。﹞

【經丰城劍池詩】

淸池自湛澹。﹝《類聚》作淡。﹞神劍久遷移。無復連星气。空餘似月池。夾筱澂深淥。﹝文苑作谷。﹞含風結細漪。惟有蓮花﹝《類聚》作華。﹞萼。還想匣中雌。﹝○本集。《類聚》九。文苑曲華百六十五。《詩紀》九十九。﹞

【西遊咸陽中詩】

〖《詩紀》云。阮籍詠懷《詩》曰﹕西遊咸陽中。趙李相經過。〗

上林春色滿。咸陽遊俠多。城斗疑連漢。橋星象跨河。影裏看飛轂。塵前聽遠珂。還家何意晚。無處不經過。﹝○本集。《類聚》三十三。文苑英華百九十六。《詩紀》九十九。﹞

【觀釣詩】

澄江息晚浪。釣侶枻輕舟。絲垂遙濺水。餌下暗通流。歌聲時斷續。檝影乍橫浮。寄言濯纓者。滄浪終滯遊。﹝○本集。《類聚》六十六。《初學記》二十二。《詩紀》九十九。﹞

【詠石詩】

天漢支機罷。仙嶺博棋余。零陵舊是燕。昆池本學魚。云移蓮勢出。苔駮錦紋疏。還當谷城下。別自解兵書。﹝○本集。《類聚》六。《初學記》五。文苑英華百六十一。萬花谷五作陰鏗詩。《詩紀》九十九。﹞

【侍宴賦得夾池竹詩】

夾池一叢竹。垂翠不驚寒。葉醞宜城酒。皮裁薛縣冠。湘川染別淚。衡嶺拂仙壇。欲見葳蕤色。當來菟苑看。﹝本集作欲見淩冬質。當爲雪中看。《類聚》同。○本集作夾池竹。《類聚》八十九。《初學記》二十八作侍宴賦得竹詩。文苑英華三百二十五。萬花谷後三十八作陰鏗詩。《詩紀》九十九。﹞

【雪裏梅花詩】

春近寒𨿽轉。梅舒雪尙飄。從風還共落。昭日不俱銷。葉開隨足影。花多助重條。今來漸異昨。向晚判勝朝。﹝○本集。《類聚》八十六作詠雪裏梅詩。《詩紀》九十九。﹞

【五洲夜發詩】

夜江霧裏闊。新月迥中明。澑船惟識火。驚鳧但聽聲。勞者時歌榜。愁人數問更。﹝○本集。《類聚》二十七作夜發詩次晚泊五洲詩後。《詩紀》九十九。﹞

【詠鶴】

依池屢獨舞。對影或孤鳴。乍動軒墀步。時轉入琴聲。﹝○《初學記》三十。萬花谷四十作陰鏗詩。《詩紀》九十九。﹞

陸山才

﹝山才。字孔章。吳郡人。歷散騎常侍。遷西陽﹑武昌二郡太守。天康元年卒。年五十八。﹞

【刻吳閶門詩】

〖南史曰﹕張彪爲東陽州刺史。徵剡。遣沈泰等助謝岐居守。泰反與岐迎陳文帝入城。彪因其未定。逾城而入。陳文帝遂走。彪復城守。沈泰復說陳文帝遣章昭達領兵購之。彪被劫殺。彪友吳中陸山才嗟泰等翻背。刻吳閶門爲詩一絕云。〗

田橫感義士。韓王報主臣。若爲畱意气。持寄禹川人。﹝○南史張彪傳。《詩紀》九十二。﹞陳詩卷二

周弘正

﹝弘正。字思行。汝南安成人。仕梁歷太學博士﹑國子博士﹑黃門侍郎﹑太常卿﹑都官尙書。陳受禪。授太子詹事。遷侍中﹑國子祭酒。進尙書右僕射。太建六年卒。年七十九。有《周易》義疏十六卷﹑孝經私記二卷﹑《莊子》內篇講疏八卷﹑集二十卷。﹞

【答林法師詩】

客行七十歲。歲暮遠䢐徵。寒云結不解。隴水凍無聲。君看日近遠。爲忖長安城。﹝○《類聚》二十九。《初學記》十八作江總同庾信答林法師詩。《詩紀》百一。﹞

【學中早起聽講詩】

詰朝參下座。閒步出重闈。北堂月稍隱。南枝鶴已飛。早霜垂靄靄。初霧上霏霏。嚴唱𨿽罷柝。髙門尙掩扉。旣傷年緒促。復嗟心事違。平生愛山海。宿昔特精微。未解輕身去。惟應下第歸。﹝○《初學記》二十一。《詩紀》百一。﹞

【還艸堂尋處士弟詩】

四時易荏苒。百齡倏將半。故老多零落。山僧盡凋散。宿樹倒爲查。舊水侵成岸。幽尋屬令弟。依然歸舊館。感物自多傷。況乃春鶯亂。﹝○《類聚》三十六。文苑英華二百三十。《詩紀》百一。﹞

【入武關詩】

武關設地險。遊客好邅回。將軍天上落。童子棄繻來。揮汗成雲雨。車馬颺塵埃。雞鳴不可信。未曉莫先開。﹝○《類聚》六。《初學記》七。《詩紀》百一。﹞

【和庾肩吾入道館詩】

石橋有舊路。靈室儼眾仙。菊潭澑餘水。丹竈起殘煙。桃花經作實。海水屢成田。逆愁歸舊裏。追問斧柯年。﹝○《類聚》七十八作和庾肩吾詩。次庾肩吾道館詩下。文苑英華二百二十六作和庾肩吾入道士館。《詩紀》百一。﹞

【看新婚詩】

莫愁年十五。來聘子都家。婿顏如美玉。婦色勝桃花。帶啼疑暮雨。含笑似朝霞。暫卻輕紈扉。傾城判不賒。﹝○《類聚》四十。《初學記》十四。《詩紀》百一。﹞

【名都一何綺詩】

名都宮觀綺。金璧藻華璫。吹臺望鳷鵲。舞殿接披香。繡轂遊丹水。凋輦出平陽。陸離徒照眼。何解憂人傷。﹝○《類聚》六十一。《詩紀》百一。﹞

【詠石鯨應詔詩】

石鯨何壯麗。獨在天池陰。騫鰭類橫海。半出似浮深。吞航本無日。吐浪亦難尋﹐聖帝遊靈沼。能懷躍藻心。﹝○《類聚》六。《詩紀》百一。﹞

【詠老敗鬥鷄詩】

少壯摧雄敵。眄視生猜忌。一隨年月衰。摧頹落毛駛。閒觀春光滿。東郊艸色異。無復先鳴力。空餘擅場意。﹝○《類聚》九十一。《初學記》三十。《詩紀》百一。﹞

【隴頭送徵客詩】

朝霜侵漢艸。流沙度隴飛。一聞流水曲。行住兩沾衣。﹝○《類聚》二十九。《詩紀》百一。﹞

【詠歌人偏得日照詩】

斜光入丹扇。的的最分明。欲持照凋栱。仍作繞梁聲。﹝○《初學記》十五。《詩紀》百一。﹞

【詠班竹掩團扇詩】

齊紈將楚竹。從來本相遠。將申湘女悲。宜並班姬怨。﹝○《初學記》二十五。萬花谷續七作周弘正詩。《詩紀》百一。﹞

【於長安詠雁詩】

南思洞庭水。北想雁門關。稻粱俱可戀。飛去復飛還。﹝○《類聚》九十一作周庾信詠雁詩。《初學記》三十。《詩紀》百一。﹞

【贈韋A66詩】

徳星猶未動。眞車詎肯來。﹝○《禦覽》四百八引後《周書》。﹞

周弘讓

﹝弘讓。弘正弟。隱居茅山。晚仕侯景。爲中書侍郎。獲譏於世。承聖初爲國子祭酒。陳天嘉中。領太常卿。﹞

【畱贈山中隱士詩】

行行訪名嶽。處處必畱連。遂至一巖裏。灌木上參天。忽見茅茨屋。曖曖有人煙。一士開門出。一士呼我前。相看不道姓。焉知隱與仙。﹝○《類聚》三十六作無名詩。文苑英華二百三十二。《詩紀》百一。﹞

【春夜醮五嶽圖文詩】

夜靜瓊筵謐。月出杏壇明。香煙百和吐。燈色九微淸。五嶽移龍駕。十洲回鳳笙。目想靈人格。心屬羽衣輕。蕙肴薦神享。桂醑達遙誠。熙然聊自得。挹酒念浮生。﹝○《初學記》十三。《詩紀》百一。﹞

【賦得長笛吐淸气詩】

〖《詩紀》云。魏文帝善哉行。悲弦激淸聲。長笛吐淸气。〗

商聲傳後出。龍吟郁前吐。情斷山陽捨。气咽平陽塢。胡騎爭北歸。偏知別鄕苦。羈旅情易傷。零淚如交雨。﹝○《初學記》十六﹑文苑英華二百十二並作賦長笛吐淸气詩。《詩紀》百一。﹞

【立秋詩】

玆辰戒流火。商飆早已驚。雲天攺夏色。木葉動秋聲。﹝○《初學記》三。《詩紀》百一。﹞

周弘直

﹝弘直。字思方。弘讓弟。仕梁歷太學博士﹑湘東王記室﹑長沙內史﹑零陵太守。陳天嘉中。累遷太常卿﹑光祿大夫。﹞

【賦得荊軻詩】

荊卿欲報燕。銜恩棄百年。市中傾別酒。水上擊離弦。匕首光淩日。長虹气燭天。畱言與宋意。悲歌非自憐。﹝○《類聚》五十五。《詩紀》百一。﹞

陸玠

﹝玠。字潤玉。瑜從父兄。舉秀才。對策髙第。授衡陽王文學。太建初。遷長沙王友。太子徵爲管記。除中舍人。八年卒。年三十七。有集十卷。﹞

【賦得雜言詠栗詩】

貨見珍於有漢。木取貴於隆周。英肇萌於朱夏。實方落於素秋。委玉盤。雜椒糈。將象席。糅珍羞。﹝○《初學記》二十八作梁陸玢。文苑英華三百二十六作陳陸玢。《詩紀》百一。○逯按。玢乃玠之訛。大正藏髙僧傳支遁傳衛玠。宮本玠作玢。是其比。﹞

顧野王

﹝野王。字希馮。吳郡吳人。仕梁歷太學博士﹑記室參軍﹑諮議參軍。陳天嘉初。補撰史學士。宣帝時。遷國子博士。兼東宮管記。除太子率更令。遷黃門侍郎﹑光祿卿。太建十三年卒。年六十三。有玉篇三十卷﹑集十九卷。﹞

【羅敷行】

東隅麗春日。南陌采桑時。樓中結梳罷。提筐候早期。風輕鶯韻緩。露重落花遲。五馬光長陌。千騎絡靑絲。使君徒遣信。賤妾畏蠶饑。﹝○《樂府詩集》二十八。《詩紀》百六。﹞

【芳樹】

上林通建章。雜樹徧林芳。日影桃蹊色。風吹梅逕香。幽山桂葉落。馳道柳條長。折榮疑路遠。用表莫相忘。﹝○《樂府詩集》十七。《詩紀》百六。﹞

【有所思】

賤妾有所思。良人久徵戍。笳鳴塞城表。花開落芳樹。白登澄月色。黃龍起煙霧。還聞雉子斑。非復長徵賦。﹝○《樂府詩集》十七。《詩紀》百六。﹞

【隴頭水】

隴底望秦川。迢遞隔風煙。肅條落野樹。幽咽響流泉。瀚海波難息。交河冰未堅。寧知蓋山水。逐節赴危弦。﹝○文苑英華百九十八。《樂府詩集》二十一。《詩紀》百六。﹞

【長安道】

鳳樓臨廣路。仙掌入煙霞。章臺京兆馬。逸陌富平車。東門疏廣餞。北闕董賢家。渭橋縱觀罷。安能訪狹斜。﹝○文苑英華百九十二。《樂府詩集》二十三。《詩紀》百六。﹞

【陽春歌】

春艸正芳菲。重樓啟曙扉。銀鞍俠客至。柘彈宛童歸。池前竹葉滿。井上桃花飛。薊門寒未歇。爲斷流黃機。﹝○文苑英華百九十三。《樂府詩集》五十一。《詩紀》百六。﹞

【艷歌行三首】

夕臺行雨度。朝梁照日輝。東城采桑返。南市數錢歸。長歌挑碧玉。罷塵笑洛妃。欲知歡未盡。棲烏已夜飛。﹝樂府作棲夜已烏飛。○《樂府詩集》三十九。《詩紀》百六。﹞

齊倡趙女盡妖妍。珠簾玉砌並神仙。莫笑人來最落後。能使君恩得度前。豈知洛渚羅塵步。詎減天河秋夕渡。妖姿巧笑能傾城。那思他人不憎妒。蓮花藻井推芰荷。采菱妙曲勝陽阿。﹝○同上﹞

燕姬妍。趙女麗。出入王宮公主第。倚鳴瑟。歌未央。調弦八九弄。度曲兩三章。惟欣春日永。詎愁秋夜長。歌未央。倚鳴瑟。輕風飄落蕊。乳燕巢蘭室。結羅帷。玩朝日。窗開翠幔捲。收罷金星出。爭攀四照花。競戲三條術。﹝○同上﹞

【餞友之綏安詩】

谷風揚暖律。扶旭開餘靄。蘭芽被平臯。冰澌泮微瀨。悟彼芳歲新。愜此賞心會。絲竹邯鄲倡。朋遊鄴中蓋。貢橘偉含滋。仙鯔妙飛鱠。崚嶒眺廣嶽。浩溔窮溟海。眾賓悅禮遇。遠俗懷仙愛。操輸本非工。無譏比曹鄶。﹝○松風餘韻。《詩紀》百六。﹞

徐伯陽

﹝伯陽。字隱忍。東海人。梁大同中爲侯官令。陳天嘉中爲侯安都記室參軍。累遷鎭右新安王府諮議參軍。太建十三年卒。年六十六。﹞

【日出東南隅行】

朱城璧日啟朱扉。靑樓含照本暉暉。遠映陌上春桑葉。斜入秦家緗綺衣。羅敷妝粉能佳麗。鏡前新梳倭墮髻。圓籠裊裊掛靑絲。鐵鉤冉冉勝丹桂。蠶饑日晚暫生愁。忽逢使君南陌頭。五馬停珂遣借問。雙臉含嬌特好羞。妾婿府中輕小吏。卽今來往專城裏。欲識東方千騎歸。藹藹日暮紅塵起。﹝○《類聚》八十八作賦得日出東南隅詩。《樂府詩集》二十八。《詩紀》百六。﹞

【遊鐘山開善寺詩】

聊追鄴城友。躧步出蘭宮。法侶殊人世。天花異俗中。鳥聲不測處。松吟未覺風。此時超愛网。還復洗塵蒙。﹝○文苑英華二百三十三。《詩紀》百六。﹞

張正見

﹝正見。字見賾。淸河東武城人。仕梁歷邵陵王國左常侍﹑通直散騎侍郎﹑彭澤令。陳受禪。除鎭東鄱陽王墨曹。歷宜都王限外記室﹑撰史著士。帶尋陽郡丞。累遷尙書度支部郎﹑通直散騎侍郎。太建中卒。年四十九。有集十四卷。﹞

【樂府】

【釣竿篇】

結宇長江側。垂釣廣川潯。竹竿橫翡翠。桂髓擲黃金。人來水鳥沒。楫度岸花沈。蓮搖見魚近。綸盡覺潭深。渭水終須卜。滄浪徒自吟。空嗟芳餌下。獨見有貪心。﹝○《初學記》二十二。文苑英華二百十。《樂府詩集》十八。《詩紀》百二。﹞

【度關山】

關山度曉月。劍客遠從徵。雲中出迥陣。天外落奇兵。輪摧偃去節。樹倒礙懸旌。沙揚折阪暗。云積楡溪明。馬倦時銜艸。人疲屢看城。寒隴胡笳澀。空林漢鼓鳴。還聽嗚咽水。並切斷腸聲。﹝○文苑英華百九十八。《樂府詩集》二十七。《詩紀》百二。﹞

【晨雞髙樹鳴】

〖《詩紀》云。阮籍詠懷《詩》曰﹕晨雞鳴髙樹。命駕起旋歸。然則此非樂府也。〗

晨雞振翮鳴。出迥擅奇聲。蜀郡隨金馬。天津應玉衡。摧冠驗遠石。系火出連營。爭棲斜揭暮。解翼橫飛度。試飲淮南藥。翻上仙都樹。枝低且候潮。葉淺還承露。承露觸嚴霜。葉淺伺朝陽。猜羣怯寶劍。勇戰出花場。當損黃金距。誰論白玉璫。長鳴逢晉帝。恃气遇周王。流名說魯國。分影入陳倉。不復愁苻朗。猶能感孟嘗。﹝○文苑英華二百六。《樂府詩集》二十八。升庵詩話。《詩紀》百二。﹞

【采桑】

春樓曙鳥驚。蠶妾候初晴。迎風金珥落。向日玉釵明。徙顧移籠影。攀鉤動釧聲。葉髙知手弱。枝軟覺身輕。人多羞借問。年少怯逢迎。恐疑夫婿遠。聊復答專城。﹝○文苑英華二百八。《樂府詩集》二十八。《詩紀》百二。﹞

【艷歌行】

城隅上朝日。斜暉照杏梁。並捲茱萸帳。爭移翡翠牀。縈環聊向牖。拂鏡且調妝。裁金作小靨。散麝起微黃。二八秦樓婦。三十侍中郎。執戟超丹地。丰貂入建章。未安文史閣。獨結少年場。彎弧貫葉影。學劍動星芒。翠蓋飛城曲。金鞍橫道傍。調鷹向新市。彈雀往睢陽。行行稍有極。暮暮歸蘭房。前瞻富羅綺。左顧足鴛鴦。蓮舒千葉气。燈吐百枝光。滿酌胡姬酒。多燒荀令香。不學幽閨妾。生離怨采桑。﹝○《樂府詩集》二十八。《詩紀》百二。﹞

【從軍行】

胡兵屯薊北。漢將起山西。故人輕百戰。聊欲定三齊。風前噴畫角。云上舞飛梯。雁塞秋聲遠。龍沙雲路迷。燕然自可勒。函谷詎須泥。﹝○《類聚》五十九。文苑英華百九十九。《詩紀》百二。﹞

【三婦艷詩】

大婦織殘絲。中婦妒蛾眉。小婦獨無事。歌罷詠新詩。上客何須起。爲待絕纓時。﹝○《樂府詩集》三十五。《詩紀》百二。﹞

【置酒髙殿上】

〖《詩紀》云。曹子建箜篌引曰﹕置酒髙殿上。親友從我遊。〗

陳王開甲第。粉壁麗椒塗。髙窗侍玉女。飛闥敞金鋪。名香散綺幕。石硯凋金鑪。淸醪稱玉饋。浮蟻擅蒼梧。鄒嚴恆接武。申白日相趨。容與升階玉。差池曳履珠。千金一巧笑。百萬兩鬟姝。趙姬未鼓瑟。齊客罷吹竽。歌喧桃與李。琴挑鳳將雛。魏君慚舉白。晉主愧投壺。風雲更代序。人事有榮枯。長卿病消渴。壁立還成都。﹝○《樂府詩集》三十九。《詩紀》百二。﹞

【門有車馬客行】

飛觀霞光啟。重門平旦開。北闕髙箱過。東方連騎來。紅塵揚翠轂。赭汗染龍媒。桃花夾逕聚。流水傍池回。投鞭聊靜電。捐軫暫停雷。﹞非關萬里客。自有六奇才。琴和朝雉操。酒泛夜光杯。舞袖飄金穀。歌聲繞鳳臺。良時不可再。騶馭郁相催。安知太行道。失路車輪摧。﹝○文苑英華百九十五。《樂府詩集》四十。《詩紀》百二。﹞

【白頭吟】

平生懷直道。松桂比眞風。語默妍媸際。沈浮毀譽中。讒新恩易盡。情去寵難終。彈珠金市側。抵玉舂山東。含香老顏駟。執戟異揚雄。惆悵崔亭伯。幽憂馮敬通。王嬙沒胡塞。班女棄深宮。春苔封履迹。秋葉奪妝紅。顏如花落槿。鬢似雪飄逢。此時積長嘆。傷年誰復同。﹝○文苑英華二百七。《樂府詩集》四十一。《詩紀》百二。﹞

【怨詩】〖《詩紀》云。集作情詩。〗

新丰妖冶地。遊俠競嬌奢。池臺間羅綺。桃李雜煙霞。蓋影分連騎。衣香合並車。艷粉驚飛蝶。紅妝映落花。舞衫飄冶袖。歌扇掩團紗。玉牀珠帳捲。金樓鏡月斜。還疑簫史鳳。不及季倫家。﹝○文苑英華二百十一。《樂府詩集》四十一。《詩紀》百二。﹞

【應龍篇】

應龍未起時。乃在淵底藏。非云足不蹈。舉則衝天翔。譬彼野蘭艸。幽居常獨香。淸風播四遠。萬里望芬芳。隱居可頤志。自見焉得彰。﹝○《樂府詩集》六十四。《詩紀》百二。﹞

【輕薄篇】

洛陽美年少。朝日正開霞。細蹀連錢馬。傍趨苜蓿花。揚鞭還卻望。春色滿東家。井桃映水落。門柳雜風斜。綿蠻弄淸綺。蛺蝶繞承華。欲往飛廉館。遙駐季倫車。石橊傳馬腦。蘭肴奠象牙。聊持自娛樂。未是斗豪奢。莫嫌龍馭晚。扶桑復浴鵶。﹝○文苑英華百九十四。《樂府詩集》六十七。《詩紀》百二。﹞

【帝王所居篇】〖樂府不載。見文苑英華。〗

崤函惟帝宅。宛雒壯皇居。紫微臨復道。丹水亙通渠。沈沈飛雨殿。藹藹承明盧。兩宮分槪日。雙闕並淩虛。休气充靑瑣。榮光入綺疏。霞明仁壽鏡。日照陵云書。鳴鸞背鳷鵲。詔蹕幸儲胥。長楊飛玉輦。禦宿徙金輿。柳葉飄緹騎。槐花影屬車。薄暮歸平樂。歌鐘滿玉除。﹝○文苑英華百九十二。《詩紀》百二。﹞

【朱鷺】

金堤有朱鷺。刷羽望滄瀛。周詩振雅曲。漢鼓發奇聲。時將赤雁並。乍逐彩鸞行。別有翻潮處。異色不相驚。﹝○文苑英華二百六。《樂府詩集》六。《詩紀》百二。﹞

【上之回】

林光稱避暑。回中乃吉行。龍媒躡影駛。玉輦禦雲輕。風烏繞鳷鵲。彩鷁照昆明。欲知鐘箭遠。遙聽寶雞聲。﹝○《樂府詩集》十六。《詩紀》百二。﹞

【戰城南】

薊北馳胡騎。城南接短兵。云屯兩陣合。劍聚七星明。旗交無復影。角憤有餘聲。戰罷披軍策。還嗟李少卿。﹝○文苑英華百九十六。《樂府詩集》十六。《詩紀》百二。﹞

【君馬黃二首】

幽並重騎射。徵馬正盤桓。風去嘶聲遠。冰堅度足寒。出關聊變色。上阪屢停鞍。卽今隨禦史。非復在樓蘭。﹝○文苑英華二百九。《樂府詩集》十七。《詩紀》百二。﹞

五色乘馬黃。追風時滅沒。血汗染龍花。胡鞍抱秋月。惟騰渥窪水。不飲長城窟。詎待燕昭王。千金市駿骨。﹝○同上﹞

【芳樹】

奇樹舒春苑。流芳入綺錢。合歡分四照。同心影萬年。香浮佳气裏。葉映彩雲前。欲識揚雄賦。金玉滿甘泉。﹝○文苑英華二百八。《樂府詩集》十七。《詩紀》百二。﹞

【有所思】

深閨久離別。積怨轉生愁。徒思裂帛雁。空上望歸樓。看花憶塞艸。對月想邊秋。相思日日度。淚臉年年流。﹝○文苑英華二百二。《樂府詩集》十七。《詩紀》百二。﹞

【雉子斑】

陳倉雉未飛。斂翮依芳甸。朱冠色尙淺。錦臆毛初變。雊麥且專場。排花聊勇戰。惟當渡弱水。不怯如臯箭。﹝○文苑英華二百六。《樂府詩集》十七。《詩紀》百二。﹞

【臨髙臺】

層臺邇淸漢。出迥駕重棼。飛棟臨黃鶴。髙窗度白雲。風前朱幌色。霞處綺疏分。此中多怨曲。地遠詎能聞。﹝○文苑英華二百十。《樂府詩集》十八。《詩紀》百二。﹞

【隴頭水二首】

隴頭鳴四注。徵人逐貳師。羌笛含流咽。胡笳雜水悲。湍髙飛轉駛。澗淺蕩還遲。前旌去不見。上路杳無期。﹝○文苑英華百九十八。《樂府詩集》二十一。《詩紀》百二。﹞

隴頭流水急。流急行難渡。遠入隗囂營。傍侵酒泉路。心交賜寶刀。小婦成紈袴。欲知別家久。戎衣今已故。﹝○文鏡祕府論西作徐陵。文苑英華百九十八。《樂府詩集》二十一。《詩紀》百二。﹞

【折楊柳】

楊柳半垂空。裊裊上春中。枝疏董澤箭。葉碎楚臣弓。色映長河水。花飛髙樹風。莫言限宮掖。不閉長楊宮。﹝○《樂府詩集》二十二。《詩紀》百二。﹞

【關山月】

巖間度月華。流彩映山斜。暈逐連城璧。輪隨出塞車。唐蓂遙合影。秦桂遠分花。欲驗盈虛理。方知道路賒。﹝○文苑英華百九十八。《樂府詩集》二十三。《詩紀》百二。﹞

【洛陽道】

曾城啟旦扉。上路落春暉。柳影緣溝合。槐花夾岸飛。蘇合彈珠罷。黃間負翳歸。紅塵暮不息。相看連騎稀。﹝○文苑英華百九十二。《樂府詩集》二十三。《詩紀》百二。﹞

【梅花落】

芳樹映雪野。發早覺寒侵。落遠香風急。飛多花逕深。周人嘆初摽。魏帝指前林。邊城少灌木。折此自悲吟。﹝○文苑英華二百八。《樂府詩集》二十四。《詩紀》百二。﹞

【紫驑馬】

將軍入大宛。善馬出從戎。影絕乾河上。聲流水窟中。似鹿猶依艸。如龍欲向空。須還十萬里。試爲一追風。﹝○文苑英華二百九。《樂府詩集》二十四。《詩紀》百二。﹞

【雨雪曲】

胡關辛苦地。雪路遠漫漫。含冰踏馬足。雜雨凍旗竿。沙漠飛恆暗。天山積轉寒。無因辭日逐。團扇掩齊紈。﹝○文苑英華百九十三。《樂府詩集》二十四。《詩紀》百二。﹞

【劉生】

劉生絕名價。豪俠恣遊陪。金門四姓聚。繡轂五香來。塵飛瑪瑙勒。酒映硨磲杯。別有追遊夜。秋窗向月開。﹝○文苑英華百九十六。《樂府詩集》二十四。《詩紀》百二。﹞

【公無渡河】

金堤分錦纜。白馬渡蓮舟。風嚴歌響絕。浪湧榜人愁。棹﹝文苑作棹。樂府同。﹞折桃花水。

颿橫竹箭流。何言沈璧處。千載偶陽侯。﹝○《初學記》六。文苑英華二百十。《樂府詩集》二十六。《詩紀》百二。﹞

【對酒】

當歌對玉酒。匡坐酌金罍。竹葉三淸泛。蒲萄百味開。風移蘭气入。月逐桂香來。獨有劉將阮。忘情寄羽杯。﹝○文苑英華百九二五。《樂府詩集》二十七。《詩紀》百二。﹞

【銅雀臺】〖一曰銅雀妓。〗

淒涼銅雀晚。搖落墓田通。云慘當歌日。松吟欲舞風。人疏瑤席冷。曲罷繐帷空。

可惜年將淚。俱盡望陵中。﹝○《類聚》三十四。文苑英華二百四。《樂府詩集》三十一。《詩紀》百二。﹞

【長安有狹斜行】

少年重遊俠。長安有狹斜。路窄時容馬。枝髙易度車。檐髙同落照。巷小共飛花。相逢夾繡轂。借問是誰家。﹝○《樂府詩集》三十五。《詩紀》百二﹞

【飲馬長城窟行】

秋艸朔風驚。飲馬出長城。羣驚還怯飲。地險更宜行。傷冰斂凍足。畏冷急寒聲。無因度吳阪。方復入羌城。﹝○文苑英華二百九作擬飲馬長城窟。《樂府詩集》三十八。《詩紀》百二。﹞

【泛舟橫大江】

〖《詩紀》云。魏文帝飲馬長城窟行曰﹕泛舟橫大江。討彼犯荊虜。〗

大江修且闊。揚舲度回磯。波中畫鷁湧。帆上錦花飛。舟移歷浦月。﹤木翟﹥舉濕春衣。王孫定若遠。詎待送將歸。﹝○文苑英華百九十三。《樂府詩集》三十八。《詩紀》百二。﹞

【煌煌京洛行】

千門儼西漢。萬戶擅東京。淩雲霞上起。鳷鵲月中生。風塵暮不息。蕭筦夜恆鳴。惟當賣藥處。不入長安城。﹝○文苑英華百九十二。《樂府詩集》三十九。《詩紀》百二。﹞

【明君詞】〖《詩紀》云。集作王明君。〗

寒樹暗胡塵。霜樓明漢月。淚染上春衣。憂變華年發。﹝○文苑英華二百四。《樂府詩集》二十九。《詩紀》百二。﹞

【神仙篇】〖以下雜言。〗

瀛洲分渤澥。閬苑隔虹霓。欲識三山路。須尋千仞溪。石梁云外立。蓬丘霧裏迷。年深毀丹竈。學久棄靑泥。葛水畱還杖。天衢鳴去雞。六龍驤首起雲閣。萬里一別何寥廓。玄都府內駕靑牛。紫蓋山中乘白鶴。潯陽杏花終難朽。武陵桃花未曾落。已見玉女笑投壺。復睹仙童欣六博。同甘玉文棗。俱飲流霞藥。鸞歌鳳舞集天臺。金闕銀宮相向開。西王已令靑鳥去。東海還馭赤虯來。魏武還車逢漢女。荊王因夢識陽臺。鳳蓋隨云聊蔽日。霓裳雜雨復乘雷。神嶽吹笙遙謝手。當知福地有神才。﹝○《樂府詩集》六十四。《詩紀》百二。﹞

【又】〖《詩紀》云。見文苑英華。樂府作沈約。題云樂未央。〗

億舜日。萬堯年。詠湛露。歌采蓮。願雜百和气。宛轉金鑪前。﹝○文苑英華百九十三。《樂府詩集》七十四作沈約樂未央。《詩紀》百二。﹞

【前有一樽酒行】

前有一樽酒。主人行壽。今日合來。坐者當令。皆富且壽。欲令主人三萬歲。終歲不知老。爲吏當髙遷。賈市得萬倍。桑蠶當大得。主人宜子孫。﹝○文苑英華百九十五。《樂府詩集》六十五。《詩紀》百二。﹞

【采桑】

倡狂不勝愁。結束下淸樓。﹝○艸堂詩箋三十九淸明詩注。﹞陳詩卷三

張正見

【詩】

【禦幸樂遊苑侍宴詩】〖以下五言。〗

大君臨四表。榮光普八埏。區中文化洽。海外武功宣。鳳下書丹篆。龜符著綠編。昆明不習戰。云夢豈遊畋。軌文通萬國。旌節靖三邊。髙秋藐姑射。睿想屬汾川。兩宮明合璧。雙闕帶非煙。揚鑾出城觀。詔蹕指郊壢。禁苑回雕輦。離宮建翠旃。流水奔雷轂。追風赴電鞭。畫熊飄析羽。金埒響膠弦。鳴玉升文砌。稱觴溢綺筵。獸舞依鐘石。鸞歌應管弦。霞明黃鵠路。風爽白雲天。潦收荷蓋折。露重菊花鮮。上林賓早雁。長楊唱晚蟬。小臣慚藝業。擊壤慕懷鉛。康衢飛駛羽。大海滴微涓。詠歌還集木。舞蹈遂臨泉。願薦南山壽。明明奉萬年。﹝○文苑英華百六十九。《詩紀》百三。﹞

【重陽殿成金石會竟上詩】

周王興路寢。漢後成甘泉。共知崇壯麗。迢遰與云連。抗殿疏龍首。峻陛激天泉。東西跨函谷。左右矚伊A67。百常飛觀竦。三休復道懸。拱烏遙造日。攑虯遠架煙。云棟疑飛雨。風窗似望仙。玉女臨芳鏡。金璫映彩椽。梅梁橫發蕊。藻井倒披蓮。雲光開禦宿。佳气屬祈年。霜雁排空斷。寒花映日鮮。負扆憑霄極。臺司列象躔。登臺喧大廈。禦气響鈞天。北斗承三獻。南風入五弦。鸞歌鳷鵲右。獸舞射熊前。翔鶤仰不逮。燕雀徒聯翩。﹝○文苑英華三百十一。《詩紀》百三。﹞

【徵虜亭送新安王應令詩】

鳳吹臨南浦。神駕餞東平。亭回漳水乘。旆轉洛濱笙。地凍班輪響。風嚴羽蓋輕。燒田云色暗。古樹雪花明。歧路一回首。流襟動睿情。﹝○《類聚》二十九。文苑英華百七十九作徐陵。《詩紀》百三。﹞

【從籍田應衡陽王教作詩】〖五章〗

帝京惟赤縣。神居應紫微。塗山萬國仰。滄海百川歸。東郊事平秩。仲月祀靈威。含光開早扇。閶闔啟朝扉。﹝文苑誤作戶。﹞

洛城鐘漏息。靈臺雲霧捲。森森虎戟前。藹藹鑾旂轉。屬車遊絳闕。風烏度丹巘。帳殿幸金輿。旌門擁玉輦。

玉輦帶非煙。金輿映綠川。雨師淸遠路。風伯靜遙天。分渠通沃野。激水入公田。艸發靑壇外。花飛蒼玉前。﹝文苑作邊。﹞

蒼玉臨珪璧。靑壇躬帝籍。冒橛乃三推。齊衡均百辟。蘭場儼芝駕。桂圃芳瑤席。山禽韻管弦。野獸和鐘石。

鐘石旣相和。江海復無波。梁客簪裾盛。陳王文雅多。修途參弱駘。喬木間輕蘿。幸承濫吹末。擊壤自爲歌。﹝○《類聚》三十九。文苑英華百七十九。又《初學記》十四作藉田詩。引三四兩章。《詩紀》百三。﹞

【從永陽王遊虎丘山詩】

滄波壯郁島。洛邑鎭崇芒。未若玆山麗。岧峣擅水鄕。地靈侔少室。塗艱象太行。重嚴摽虎據。九曲峻羊腸。澑深澗無底。風幽谷自涼。寶沈余玉气。劍隱絕星光。白雲多異影。丹桂有藂香。遠看銀臺竦。洞塔耀山莊。瑞艸生金地。天花照石梁。﹝○《類聚》八。《詩紀》百三。﹞

【陪衡陽王遊耆闍寺詩】

甘棠聽訟罷。福宇試登臨。兔蒼移飛蓋。王城列玳簪。階荒猶累玉。地古尙塡金。龍橋丹桂偃。鷲嶺白雲深。秋窗被旅葛。夏戶響山禽。淸風吹麥隴。細雨濯梅林。﹝○《類聚》七十六。《詩紀》百二。﹞

【湓城詩】

匡山曖遠壑。灌壘屬中流。城花飛照水。江月上明樓。﹝○《廬山記》一。○逯按。曖原作暖。今以意攺。﹞

【與錢玄智泛舟詩】

髙門事休沐。朝野恣逢迎。還乘金穀水。俱望洛陽城。舟移津女渡。楫動渭橋橫。風髙雁已落。雨霽水還淸。葉盡桐門淨。花秋菊岸明。欲奏江南曲。聊習棹歌行。﹝○《類聚》七十一。《禦覽》七百七十。《詩紀》百三。﹞

【遊匡山簡寂館詩】

三梁磵本絕。千仞路猶通。卽此神山內。銀榜映仙宮。鏡似臨峯月。流如飲澗虹。幽桂無斜影。深松有勁風。惟當遠人望。知在白雲中。﹝○《類聚》七十八。《廬山記》四。廬山紀事三。《詩紀》百三。﹞

【和諸葛覽從軍遊獵詩】

治兵耀武節。縱獵駭畿封。迅騎馳千里。髙罝起百重。騰斃馬足。饑鼯落劍鋒。云根飛燒火。鳥道絕禽蹤。方羅四海俊。聊以習軍戎。﹝《類聚》作容。○《類聚》六十六作和諸葛從軍遊詩。《初學記》二十二。《詩紀》百三。﹞

【山家閨怨詩】

王孫春好遊。雲鬢不勝愁。離鴻暫罷曲。別路已經秋。山中桂花晚。勿爲俗爲畱。﹝○《類聚》三十二。《詩紀》百三。﹞

【和陽】〖《詩紀》云。一作楊。〗侯送袁金紫葬詩

玄泉開隧道。白日照佳城。一朝嗟此路。千載幾傷情。秋气悲松色。淒風咽挽聲。歸云向谷晚。還柳背山輕。惟當三五夜。壠月暫時明。﹝○《初學記》十四。文苑英華三百五作和楊侯送袁金紫葬。《詩紀》百三。﹞

【傷韋侍讀詩】

懷經傳北海。蘊義盛西河。髙峯落回照。逝水沒驚波。柳下悲風急。山陽秋气多。宿艸摧書帶。寒松脆女蘿。無復華陰市。空餘蒿裏歌。﹝○文苑英華三百二。《詩紀》百三。﹞

【後湖泛舟詩】

上苑奢行樂。滄池聊薄遊。泛荷分蘭棹。沈槎觸桂舟。殘虹收度雨。缺岸上新流。欲知有髙趣。長楊送麥秋。﹝○《類聚》七十一。《禦覽》七百七十。《詩紀》百三。﹞

【遊龍首城詩】

關外山川闊。城隅塵霧浮。白雲凝絕嶺。滄波間斷洲。四面觀長薄。千里眺平丘。河津無桂樹。樽酒自淹畱。﹝○《類聚》二十八。《詩紀》百三。﹞

【別韋諒賦得江湖泛別舟詩】

千里潯陽岸。三翼木蘭船。鷁泛靑鳧後。雞鳴白鷺前。涵花沒淺纜。帶葉動深船。不言朝夕水。獨自限神仙。﹝○《類聚》七十一。禦鑑七百七十。《詩紀》百三。﹞

【星名從軍詩】

將軍定朔邊。刁鬥出祁連。髙柳橫遙塞。長楡接遠天。井泉含凍竭。烽火照山燃。欲知客心斷。危旌萬里懸。﹝○《類聚》五十九作從軍詩。《初學記》一。文苑英華百九十九有《樂府詩集》三十二作從軍行。《詩紀》百三。﹞

【賦得韓信詩】

淮陰總漢兵。燕齊擅遠聲。沈沙擁急水。拔幟上危城。野有千金報。朝稱三傑名。所悲云夢澤。空傷狡兔情。﹝○《類聚》五十五。《詩紀》百三。﹞

【行經季子廟詩】

延州髙讓遠。傳芳世祀移。地絕遺金路。松悲懸劍枝。野藤侵沸井。山雨濕苔碑。別有觀風處。樂奏無人知。﹝○《類聚》三十八。文苑英華三百二十。《詩紀》百三。﹞

【賦得落落窮巷士詩】

〖《詩紀》云。左思詠史詩。落落窮巷士。抱影守空廬。〗

揚云不邀名。原憲本遺榮。艸長三徑合。花發四鄰明。塵隨幽巷靜。嘯逐遠風淸。門外無車轍。自可絕公卿。﹝○《類聚》三十六。《詩紀》百三。﹞

【賦得日中市朝滿詩】

〖《詩紀》云。鮑照結客少年場行。日中市朝滿。車馬若川流。〗

云閣綺霞生。旗亭麗日明。塵飛三市路。蓋入九重城。竹葉當壚滿。桃花帶綬輕。惟見爭名利。安知大隱情。﹝○《類聚》六十五。《初學記》二十四作日中市朝滿詩。《詩紀》百三。﹞

【賦得題新云詩】

西北春雲起。遙臨偃蓋松。根危才吐葉。气淺未成峯。風前飛未斷。日處影疑重。體輕無五色。詎是得從龍。﹝○《初學記》一。《詩紀》百三。﹞

【賦得白雲臨酒詩】

白雲蓋濡水。流彩入澠川。疏葉臨嵇竹。輕鱗入鄭船。菊泛金枝下。峯斷玉山前。一朝開五色。飄飄映十千。﹝○《初學記》一。《詩紀》百三。﹞

【詠雪應衡陽王教詩】

九冬飄遠雪。六出表丰年。雎陽生玉樹。云夢起瓊田。入窗輕落粉。拂柳駛飛綿。欲動淮南賦。亂下桂花前。﹝○《初學記》一作應衡王教詠雪詩。文苑英華百七十九。《詩紀》百三。﹞

【賦得雪映夜舟詩】

黃雲迷鳥路。白雪下鳧舟。分沙映冰浦。照鶴聚寒流。檣風吹影落﹐纜錦雜花浮。船梁若是桂。翻如月照秋。﹝○《初學記》二十五。萬花谷續七作張正見詩。《詩紀》百三。又艸堂詩箋八城西詩注作賦夜舟得雪歌。引浮一韻。﹞

【薄帷鑑明月詩】

〖《詩紀》云。阮籍詠懷詩。薄帷鑑明月。淸風吹我衿。〗

長河上桂月。澄彩照髙樓。分簾疑碎璧。隔幔似垂鉤。窗外光恆滿。懼中影暫流。豈及西園夜。長隨飛蓋遊。﹝○《初學記》一。文苑英華百五十二。《詩紀》百三。﹞

【玄圃觀春雪詩】

同云遙映嶺。瑞雪近浮空。拂鶴伊川上。飄花桂苑中。影麗重輪月。飛隨團扇風。還取長歌處。帶曲舞春風。﹝○《初學記》二。文苑英華百五十四。《詩紀》百三。﹞

【秋河曙耿耿詩】

〖《詩紀》云。謝朓詩。秋河曙耿耿。寒渚郁蒼蒼。〗

耿耿長河曙。濫濫宿云浮。天路橫秋水。星衡轉夜流。月下姮娥落。風驚織女秋。徳星猶可見。仙槎不復畱。﹝○《初學記》二十五。萬花谷續八。《詩紀》百三。﹞

【浦狹村煙度詩】

〖《詩紀》云。梁簡文龍丘引。浦狹村煙度。洲長歸鳥息。〗

茅蘭夾兩岸。野燎燭中川。村長合夜影。水狹度浮煙。收光暗鳥弋。分火照漁船。山人不炊桂。樵華幸共然。﹝○《初學記》二十五。萬花谷續八。《詩紀》百三。﹞

【和衡陽王秋夜詩】

睢苑涼風舉。章臺雲气收。螢光連燭動。月影帶河流。綠綺朱弦泛。黃花素蟻浮。髙軒揚麗藻。卽是賦新秋。﹝○《初學記》三。文苑英華百七十九作衡陽王秋夜應制。《詩紀》百三。﹞

【賦得山卦名詩】

蓬萊遁羽客。巖穴轉蒙籠。雲歸仙井暗。霧解石橋通。影帶臨峯鶴。形隨雜雨風。尋師不失路。咸欲馭飛鴻。﹝○《類聚》七。文苑英華百六十。《詩紀》百三。﹞

【初春賦得池應教詩】

遙天收密雨。髙閣映奔曦。雪盡靑山路。冰銷綠水池。春光落云葉。花影發晴枝。琴樽奉終宴。風月豈云疲。﹝○《初學記》三。文苑英華百七十九作春初賦徳池應教。《詩紀》百三。﹞

【賦得垂柳映斜谿詩】

千仞淸溪險。三陽弱柳垂。葉細臨湍合。根空帶石危。風翻夾浦絮。雨濯倚流枝。不分梅花落。還同橫笛吹。﹝○《初學記》二十八。文苑英華三百二十三作垂柳暎斜溪。《詩紀》百三。﹞

【賦得岸花臨水發詩】

〖《詩紀》云。何遜贈諸遊舊詩。岸花臨水發。江燕繞檣飛。〗

奇樹滿春洲。落蕊映江浮。影間蓮花石。光涵濯錦流。漾色隨桃水。飄香入桂舟。別有仙潭菊。含芳獨向秋。﹝○《類聚》八十八。《詩紀》百三。﹞

【賦得風生翠竹裏應教詩】

金風起燕觀。翠竹夾梁池。翻花疑鳳下。颺水似龍移。帶露依深葉。飄寒入勁枝。聊因萬籟響。詎待伶倫吹。﹝○《初學記》一。文苑英華百五十六。《詩紀》百三。﹞

【賦得山中翠竹詩】

修竹映巖垂。來風異夾池。復澗茂髙節。重林隱勁枝。云生龍未上。花落鳳將移。莫言棲嶰谷。伶倫不復吹。﹝○《初學記》二十八。文苑英華三百二十五佚作者名。萬花谷後三十八作張正見詩。《詩紀》百三。﹞

【賦得梅林輕雨應教詩】

梅樹耿長虹。芳林散輕雨。蜀郡隨仙去。陽臺帶云聚。飄花更濯枝。潤石還侵柱。詎得零陵燕。隨風時共舞。﹝○《初學記》二作賦新題梅林輕雨應雨應教詩。文苑英華百七十九作賦得新題梅林新雨應教。萬花谷一作張正見詩。《詩紀》百三。﹞

【賦新題得蘭生野徑詩】

披襟出蘭畹。命酌動幽心。鋤罷還開路。歌喧自動琴。華燈共影落。芳杜雜花深。莫言閒逕裏。遂不斷黃金。﹝○《初學記》二十七。文苑英華三百二十七。《詩紀》百三。﹞

【賦得威鳳棲梧詩】〖《詩紀》云。初學《云賦》得棲梧桐威鳳。〗

丹山下威鳳。來集帝梧中。欲舞春花落。將飛秋葉空。影照龍門水。聲入洞庭風。別有將雛曲。翻更合絲桐。﹝○《類聚》九十。《初學記》三十作賦得威鳳棲梧桐。文苑英華三百二十八作賦得棲梧桐威鳳。萬花谷後四十作張正見詩。《詩紀》百三。﹞

【賦得魚躍水花生詩】

漾色桃花水。相望濯錦流。躍浦疑珠出。依池似鏡浮。淩波銜落蕊。觸餌避沈鉤。方遊蓮葉外。詎入武王舟。﹝○《類聚》九十六。文苑英華三百三十。《詩紀》百三。﹞

【賦新題得寒樹晚蟬疏詩】

寒蟬噪楊柳。朔吹犯梧桐。葉迥飛難住。枝殘影共空。聲疏飲露後。唱絕斷弦中。還因搖落處。寂寞盡秋風。﹝○《類聚》九十七作寒樹晚蟬疏詩。文苑英華三百三十作賦新題寒樹晚蟬疏。《詩紀》百三。﹞

【賦得秋蟬喝】〖《詩紀》云。一作咽。〗柳應衡陽王教詩

秋雁寫遙天。園柳集驚蟬。競噪長枝裏。爭飛落木前。風髙知響急。樹近覺聲連。長楊流喝盡。詎識蔡邕弦。﹝○文苑英華三百三十。萬花谷後四十作張正見詩。《詩紀》百三。﹞

【秋日別庾正員詩】

徵途愁轉旆。連騎慘停鑣。朔气淩疏木。江風送上潮。靑雀離帆遠。朱鳶別路遙。惟有當秋月。夜夜上河橋。﹝○徐孝穆集一。文苑英華二百六十六作徐陵。《類聚》二十九。《詩紀》百三。﹞

【秋晚還彭澤詩】

遊人及丘壑。秋气滿平臯。路積康成帶。門疏仲蔚蒿。山明雲气畫。天靜鳥飛髙。自有東籬菊。還持泛濁醪。﹝《廬山記》四。﹞

【還彭澤山中早發詩】

搖落山中曙。秋气滿林隈。螢光映艸頭。鳥影出枝來。殘暑避日盡。斷霞逐風開。空返陶潛縣。終無宋玉才。﹝○《廬山記》四。﹞

【雪詩】

九冬飄遠雪。六出表丰年。雎陽生玉樹。云夢起瓊田。﹝○歲華紀麗四。﹞

【賦得佳期竟不歸詩】〖七言〗

〖《詩紀》云。庾肩吾有所思曰﹕佳期竟不歸。春物坐芳菲。〗

良人萬里向河源。娼婦三秋思柳園。路遠寄詩空織錦。宵長夢返欲驚魂。飛蛾屢繞帷前燭。衰艸還侵階上玉。銜啼拂鏡不成妝。促柱繁弦還亂曲。時分年移竟不歸。偏憎寒急夜縫衣。流螢映月明空帳。疏葉從風入斷機。自對孤鸞向影絕。終無一雁帶書回。﹝《類聚》作飛。○《類聚》三十二。《詩紀》百三。﹞

【賦得階前嫩竹】

翠竹梢云自結叢。輕花嫩筍欲淩空。砌曲橫枝屢解籜。階前疏葉彊來風。欲知抱節成龍處。當於山路葛陂中。﹝○《類聚》八十九。《詩紀》百三。﹞

陳詩卷四

陳後主叔寶

﹝叔寶。字元秀。天嘉三年爲安成王世子。太建元年。立爲皇太子。十四年正月卽位。在位七年。滅於隋。仁壽四年卒於洛陽。年五十二。有集三十九卷。﹞

【樂府】

【采桑】

春樓髻梳罷。南陌競相隨。去後花叢散。風來香處移。廣袖承朝日。長鬟礙聚枝。柯新攀易斷。葉嫩摘前萎。采蘩鉤手弱。微汗雜妝垂。不應歸獨早。堪爲使君知。﹝○《樂府詩集》二十八。《詩紀》九十八。﹞

【日出東南隅行】

重輪上瑞暉。西北照南威。南威年二八。開牖敞重闈。當壚送客去。上宛逐春歸。鬢下珠勝月。窗前云帶衣。紅裙結未解。綠綺自難徽。﹝○《樂府詩集》二十八。《詩紀》九十八。﹞

【三婦艷詞十一首】

大婦避秋風。中婦夜牀空。小婦初兩髻。含嬌新臉紅。得意非霰日。可憐那可同。﹝○《樂府詩集》三十五。《詩紀》九十八。﹞

大婦西北樓。中婦南陌頭。小婦初妝點。回眉對月鉤。可憐還自覺。人看反更羞。﹝○同上﹞

大婦主縑機。中婦裁春衣。小婦新妝冶。拂匣動琴徽。長夜理淸曲。余嬌且未歸。﹝○同上﹞

大婦妒蛾眉。中婦逐春時。小婦最年少。相望捲羅幃。羅幃夜寒捲。相望人來遲。﹝○同上﹞

大婦上髙樓。中婦蕩蓮舟。小婦獨無事。撥帳掩嬌羞。丈夫應自解。更深難道畱。﹝○同上﹞

大婦初調箏。中婦飲歌聲。小婦春妝罷。弄月當宵楹。季子時將意。相看不用爭。﹝○同上﹞

大婦愛恆偏。中婦意常堅。小婦獨嬌笑。新來華燭前。新來誠可惑。爲許得新憐。﹝○同上﹞

大婦酌金杯。中婦照妝臺。小婦偏妖冶。下砌折新梅。眾中何假問。人今最後來。﹝○同上﹞

大婦怨空閨。中婦夜偸啼。小婦獨含笑。正柱作烏棲。河低帳未掩。夜夜畫眉齊。﹝○同上﹞

大婦正當壚。中婦裁羅襦。小婦獨無事。淇上待吳姝。鳥歸花復落。欲去卻踟躕。﹝○同上﹞

大婦年十五。中婦當春戶。小婦正橫陳。含嬌情未吐。所愁曉漏促。不恨燈銷炷。﹝○同上﹞

【飛來雙白鶴】

朔吹已蕭瑟。愁雲屢合開。玄冬辛苦地。白鶴從風催。音響已淸切。毛羽復殘摧。飛來進��。但爲失雙回。儻逢�噲徳。當共銜珠來。﹝○《樂府詩集》三十九。《詩紀》九十八。﹞

【采蓮曲】

相催暗中起。妝前日已光。隨宜巧注口。薄落點花黃。風住疑衫密。船小畏裾長。波文散動楫。茭花拂度航。抵荷亂翠影。采袖新蓮香。歸時會被喚。且試入蘭房。﹝○《樂府詩集》五十。《詩紀》九十八。﹞

【昭君】〖怨文苑云。一作明君詞。〗

圖形漢宮裏。遙聘單於庭。狼山聚雲暗。龍沙飛雪輕。笳吟度隴咽。笛轉出關鳴。啼妝寒葉下。愁眉塞月生。只餘馬上曲。猶作別時聲。﹝○文苑英華二百四。《樂府詩集》五十九。《詩紀》九十八。﹞

【朱鷺】

參差蒲未齊。沈漾若浮綠。朱鷺戲蘋藻。徘徊流澗曲。澗曲多巖樹。逶迆復斷續。振振𨿽以明。湯湯今又矚。﹝○《樂府詩集》十六。《詩紀》九十八。﹞

【巫山髙】

巫山巫峽深。峭壁聳春林。風巖朝蕊落。霧嶺晚猨吟。云來足薦枕。雨過非感琴。仙姬將夜月。度影自浮沈。﹝○《樂府詩集》十七。《詩紀》九十八。﹞

【有所思】〖選詩拾遺作望遠。〗三首

蕩子好蘭期。畱人獨自思。落花同淚臉。初月似愁眉。階前看艸蔓。窗中對网絲。不言千里別。﹝樂府作望。《詩紀》云。一作望。﹞復是三春時。﹝○《樂府詩集》十七。《詩紀》九十八。﹞

杳杳與人期。遙遙有所思。山川千里間。風月兩邊時。相對春那劇。相望景偏遲。當由分別久。夢來還自疑。﹝○同上﹞

佳人在北燕。相望渭橋邊。團團落日樹。耿耿曙河天。愁多明月下。淚盡雁行前。別心不可寄。惟餘琴上弦。﹝○文苑英華二百二。《樂府詩集》十七。﹞

【雉子斑】

四野秋原暗。十步啄方前。雊聲風處遠。翅影雲間連。箭射妖姬笑。裘值盛明然。已足南皮賞。復會北宮篇。﹝○《樂府詩集》十八。《詩紀》九十八。﹞

【臨髙臺】

晚景登髙臺。回望春光來。霧濃山後暗。日落云傍開。煙裏看鴻小。風來望葉回。臨窗已響吹。極眺且傾杯。﹝○《樂府詩集》十八。《詩紀》九十八。﹞

【隴頭】

隴頭徵戍客。寒多不識春。驚風起嘶馬。苦霧雜飛塵。投錢積石水。斂轡交河津。四面夕冰合。萬里望佳人。﹝○《樂府詩集》二十一。《詩紀》九十八。﹞

【隴頭水二首】

塞外飛蓬徵。隴頭流水鳴。漢處揚沙暗。波中燥葉輕。地風冰易厚。寒深澑轉淸。登山一回顧。幽咽動邊情。﹝○《樂府詩集》二十一。《詩紀》九十八。﹞

髙隴多悲風。寒聲起夜叢。禽飛暗識路。鳥轉逐徵蓬。落葉時驚沬。移沙屢擁空。回頭不見望。流水玉門東。﹝○同上﹞

【折楊柳二首】

楊柳動春情。倡園妾屢驚。入樓含粉色。依風雜管聲。武昌識新種。官渡有殘生。還將出塞曲。仍共胡笳鳴。﹝○《樂府詩集》二十二。《詩紀》九十八。﹞

長條黃復綠。垂絲密且繁。花落幽人徑。步隱將軍屯。谷暗宵鉦響。風髙夜笛喧。聊持暫攀折。空足憶中園。﹝○同上﹞

【關山月二首】

秋月上中天。迥照關城前。暈缺隨來減。光滿應珠圓。帶樹還添桂。銜峯乍似弦。復教徵戍客。長怨久連翩。﹝○《樂府詩集》二十三。《詩紀》九十八。﹞

戍邊歲月久。恆悲望舒耀。城遙接暈髙。澗風連影搖。寒光帶岫徙。冷色含山峭。看時使人憶。爲似嬌娥照。﹝○同上﹞

【洛陽道五首】

喧嘩照邑裏。遨遊出洛京。霜枝嫩柳發。水塹薄苔生。停鞭回去影。駐軸敞前甍。臺上經相識。城下屢逢迎。踟躕還借問。只重未知名。﹝○《樂府詩集》二十三。《詩紀》九十八。﹞

日光朝杲杲。照耀東京道。霧帶城樓開。啼侵曙色早。佳麗嬌南陌。香气含風好。自憐釵上纓。不嘆河邊艸。﹝○同上﹞

建都開洛汭。中地乃城陽。縱橫肆八達。左右辟康妝。銅溝飛柳絮。金穀落花光。忘情伊水側。稅駕河橋傍。﹝○同上﹞

百尺瞰金埒。九衢通玉堂。柳化塵裏暗。槐色露中光。遊俠幽並客。當壚京兆妝。向夕風煙晚。金羈滿洛陽。﹝○同上﹞

靑槐夾馳道。禦水映銅溝。遠望淩霄闕。遙看井幹樓。黃金彈俠少。朱輪盛徹侯。桃花雜渡馬。紛披聚陌頭。﹝○《樂府詩集》二十三。《詩紀》九十八。○逯案。樂府此篇次唐人鄭渥詩後。與前四篇不爲一組。﹞

【長安道】

建章通未央。長樂屬明光。大道移甲第。甲第玉爲堂。遊蕩新丰裏。戲馬渭橋傍。當壚晚畱客。夜夜苦紅妝。﹝○《樂府詩集》二十三。《詩紀》九十八。﹞

【梅花落二首】

春砌落芳梅。飄零上鳳臺。拂妝疑粉散。逐澑似萍開。映日花光動。迎風香气來。佳人早插髻。試立且裴徊。﹝○文苑英華二百八。《樂府詩集》二十四。《詩紀》九十八。﹞

楊柳春樓邊。車馬飛風煙。連娉烏孫伎。屬客單於氈。雁聲不見書。蠶絲欲斷弦。欲持塞上蕊。試立將軍前。﹝○《樂府詩集》二十四。《詩紀》九十八。﹞

【紫驑馬二首】

嫖姚紫塞歸。蹀躞紅塵飛。玉珂鳴廣路。金絡耀晨輝。蓋轉時移影。香動屢驚衣。禁門猶未閉。連騎恣相追。﹝○文苑英華二百九。《樂府詩集》二十四。《詩紀》九十八。﹞

蹀躞紫驑馬。照耀白銀鞍。直去黃龍外。斜趨玄菟端。垂鞬還細柳。楊塵歸上蘭。紅臉桃花色。客別重羞看。﹝○《樂府詩集》二十四。《詩紀》九十八。﹞

【雨雪曲】〖樂府無曲字。〗

長城飛雪下。邊關地籟吟。濛濛九天暗。霏霏千里深。樹冷月恆少。山霧日偏沈。況聽南歸雁。切思胡笳音。﹝○《樂府詩集》二十四。《詩紀》九十八。﹞

【劉生】

遊俠長安中。置驛過新丰。系鐘蒲璧磬。鳴弦楊葉弓。孟公正驚客。朱家始賣僮。羞作荊卿笑。捧劍出遼東。﹝○《樂府詩集》二十四。《詩紀》九十八。﹞

【飲馬長城窟行】

徵馬入他鄕。山花此夜光。離羣嘶向影。因風屢動香。月色含城暗。秋聲雜塞長。何以酬天子。馬革報疆場。﹝○文苑英華二百九。《樂府詩集》三十八。《詩紀》九十八。﹞

【舞媚娘三首】

樓上多嬌艷。當窗並三五。爭弄遊春陌。相邀開繡戶。轉態結紅裙。含嬌拾翠羽。畱賓乍拂弦。托意時移柱。﹝○《樂府詩集》七十三。《詩紀》九十八。﹞

淇水變新臺。春壚當夏開。玉面含羞出。金鞍排夜來。﹝○同上﹞

春日好風光。尋觀向市傍。轉身移佩響。牽袖起衣香。﹝○同上○樂府與上淇水篇合爲一首。﹞

【估客樂】

三江結儔侶。萬里不辭遙。恆隨鷁首舫。屢逐雞鳴潮。﹝○《樂府詩集》四十八。《詩紀》九十八。﹞

【三洲歌】

春江聊一望。細艸徧長洲。沙汀時起伏。畫舸屢淹畱。﹝○《樂府詩集》四十八。《詩紀》九十八。﹞

【前有一樽酒行】

殿髙絲吹滿。日落綺羅鮮。莫論朝漏促。傾卮待夕筵。﹝○《樂府詩集》六十五。《詩紀》九十八。﹞

【自君之出矣六首】

自君之出矣。霜暉當夜明。思君若風影。來去不曾停。﹝○《樂府詩集》六十九。《詩紀》九十八。﹞

自君之出矣。房空帷帳輕。思君如晝燭。懷心不見明。﹝○同上﹞

自君之出矣。不分道無情。思君若寒艸。零落故心生。﹝○同上﹞

自君之出矣。塵网暗羅帷。思君如落日。無有暫還時。﹝○同上﹞

自君之出矣。綠艸徧階生。思君如夜燭。垂淚著雞鳴。﹝○同上﹞

自君之出矣。愁顏難復睹。思君如蘗條。夜夜只交苦。﹝○同上﹞

【歌】

〖隋《書》曰﹕禎明初。後主作新歌詞。甚哀怨。令後宮美人習而歌之。其辭曰﹕〗

玉樹後庭花。花開不復久。﹝○隋書五行志。《禦覽》五百九十一。《詩紀》九十八。﹞

【歌】

〖南史曰﹕後主每引賓客。對貴妃等遊宴。則使諸貴人及女學士與狎客共賦新詩。選宮女有容色者。令習而歌之。其曲有玉樹後庭﹑臨春樂等。其略云。〗

璧月夜夜滿。瓊樹朝朝新。﹝○南史張麗華傳。﹞

【玉樹後庭花】〖以下七言。〗

〖隋書樂志曰﹕陳後主於淸樂中造黃驪畱及玉樹後庭花﹑金釵兩鬢垂等曲。與幸臣等制其歌詞。綺艷相髙。極於輕蕩。男女唱和。其音甚哀。〗

麗宇芳林對髙閣。新妝艷質本傾城。映戶凝嬌乍不進。出帷含態笑相迎。妖姬臉似花含露。玉樹流光照後庭。﹝○《樂府詩集》七十四。《詩紀》九十八。﹞

【烏棲曲三首】

陌頭新花歷亂生。葉裏啼鳥送春情。長安遊俠無數伴。白馬驪珂路中滿。﹝○《樂府詩集》四十八。《詩紀》九十八。﹞

金鞍向暝欲相連。玉面俱要來帳前。含態眼語懸相解。翠帶羅裙入爲解。﹝○同上﹞

合歡襦薰百和香。牀中被織兩鴛鴦。烏啼漢沒天應曙。只持懷抱送郎去。﹝○同上﹞

【東飛伯勞歌】

池側鴛鴦春日鶯。綠珠絳樹相逢迎。誰家佳麗過淇上。翠釵綺袖波中漾。雕軒繡戶花恆發。珠簾玉砌移明月。年時二七猶未笄。轉顧流盻鬟髩低。風飛蕊落將何故。可惜可憐空擲度。﹝○文苑英華二百三。《樂府詩集》六十八。《詩紀》九十八。﹞

【長相思二首】〖以下雜言。〗

長相思。久相憶。關山徵戍何時極。望風雲。絕音息。上林書不歸。回紋徒自織。羞將別後面。還似初相識。﹝○《樂府詩集》六十九。《詩紀》九十八。﹞

長相思。怨成悲。蝶縈艸。樹連絲。庭花飄散飛入帷。帷中看隻影。對鏡斂雙眉。兩見同見月。兩別共春時。﹝○同上﹞

【古曲】

桂鉤影。桂枝開。紫綺袖。逐風回。日明珠。色偏亮。葉盡衫。香更來。﹝○《樂府詩集》七十七。《詩紀》九十八。﹞

【獨酌謠四首】

齊人淳於髡。善爲十酒。偶效之。作獨酌謠。

獨酌謠。獨酌且獨謠。一酌豈陶暑。二酌斷風飆。三酌意不暢。四酌情無聊。五酌盂易覆。六酌歡欲調。七酌累心去。八酌髙志超。九酌忘物我。十酌忽淩霄。淩霄異羽翼。任致得飄飄。寧學世人醉。揚波去我遙。爾非浮丘伯。安見王子喬。﹝○《樂府詩集》八十七。《詩紀》九十八。﹞

獨酌謠。獨酌起中宵。中宵照春月。初花發春朝。春花春月正徘徊。一尊一弦當夜開。聊奏孫登曲。仍斟畢卓杯。羅綺徒紛亂。金翠轉遲回。中心本如水。凝志更同灰。逍遙自可樂。世語世情哉。﹝○同上﹞

獨酌謠。獨酌酒難消。獨酌三兩碗。弄曲兩三調。調弦忽未畢。忽值出房朝。更似遊春苑。還如逢麗譙。衣香逐嬌去。眼語送杯嬌。余樽盡復益。自得是逍遙。﹝○同上﹞

獨酌謠。獨酌一尊酒。尊酒傾未酌。明月正當牖。是牖非圓甕。吾樂非擊缶。自任物外歡。更齊椿菌久。捲舒乃一卷。忘情且十斗。寧復語綺羅。因情卽山藪。﹝○同上﹞

【詩】

【同江僕射遊攝山棲霞寺詩】

時宰磻溪心。非關狎竹林。鷲嶽靑松繞。雞峯白日沈。天迥浮雲細。山空明月深。摧殘枯樹影。

零落古藤陰。霜村夜烏去。風路寒猿吟。自悲堪出俗。詎是欲抽簪。﹝○廣弘明集三十。文苑英華二百三十三。《詩紀》九十八。﹞

【同平南弟元日思歸詩】

至徳掩羲黃。成功邁禹湯。儀刑元四海。來庭盛萬方。鳴玉觀升降。擊石乃鏗鏘。三春气色早。九疑煙霧長。浮雲斷更續。輕花落復香。北宮瞻遠岫。南服阻遙江。爾言想伊洛。我思屬瀟湘。﹝○古今歲時雜詠一。《詩紀》九十八。﹞

【立春日泛舟玄圃各賦一字六韻成篇】〖座有張式﹑陸瓊﹑顧野王﹑謝伸﹑褚玠﹑王縘﹑傅縡﹑陸瑜﹐姚察等九人上。〗

春光反禁苑。煖源桃。霄煙近漠漠。暗浪遠滔滔。石苔侵綠蘚。岸艸發靑袍。回歌逐轉楫。浮水隨度刀。遙看柳色嫩。回望鳥飛髙。自得欣爲樂。忘意若臨濠。﹝○古今歲時雜詠三。《詩紀》九十八。﹞

獻歲立春光風具美泛舟玄圃各賦六韻詩﹝座有張式﹑陸瓊﹑顧野王﹑殷謀﹑陸琢﹑岑之敬等六人上。﹞

寒輕條已翠。春初未轉禽。野雪明巖曲。山花照迥林。苔色隨水澑。樹影帶風沈。沙長見水落。歌遙覺浦深。餘輝斜四戶。流風颺八音。旣此畱連席。道欣放曠﹞心。﹝○古今歲時雜詠三。《詩紀》九十八。﹞

【上巳宴麗暉殿各賦一字十韻詩】

芳景滿辟窗。暄光生遠阜。更以登臨趣。還勝祓禊酒。日照源上桃。風搖城外柳。斷雲仍合霧。輕霞時映牖。遠樹帶山髙。嬌鶯含響偶。一峯遙落日。數花飛映綬。度鳥或𨖻檐。飄絲屢薄藪。言志遞爲樂。置觴方薦壽。文學且迾筵。羅綺令陳后。干戈幸勿用。寧須勞馬首。﹝○古今歲時雜詠十六。《詩紀》九十八。﹞

【上巳玄圃宣猷堂禊飲同共八韻詩】

綺殿三春晚。玉燭四時平。藤交近浦暗。花照遠林明。百戲階庭滿。八音弦調淸。鶯喧雜管韻。鐘響帶風生。山髙雲气積。水急澑杯輕。簪纓今盛此。俊乂本多名。帶才盡壯思。文采發雕英。樂是西園日。歡玆南館情。﹝○古今歲時雜詠十六。《詩紀》九十八。﹞

【春色禊辰盡當曲宴各賦十韻詩】

餘春尙芳菲。中園飛桃李。是時乃季月。玆日葉上巳。旣有遊伊洛。可以祓溱洧。得性足爲娛。髙堂聊復擬。髙堂亦有趣。圖繢此芳軌。棲遁稱式驂。善政日馴雉。蘭桂觀往轍。簪裾躡前趾。啼禽靜或喧。花落低還起。水霧遙混雜。山雲遠相似。坐客聽一言。隨吾祛俗鄙。﹝○古今歲時雜詠十六。《詩紀》九十八。﹞

【祓禊泛舟春日玄圃各賦七韻詩】

園林多趣賞。祓禊樂還尋。春池已渺漫。髙枝自嵸森。日裏絲光動。水中花色沈。安流淺易榜。峭壁迥難臨。野鶯添管響。深岫接鐃音。山遠風煙麗。苔輕激浪侵。置酒來英雅。嘉賢良所欽。﹝○古今歲時雜詠十六。《詩紀》九十八。﹞

【上巳玄圃宣猷嘉辰禊酌各賦六韻以次成篇詩】〖座有張式﹑陸瓊﹑顧野王﹑陸琢﹑岑之敬等五人上。〗

園開簪帶合。亭迥春芳過。鶯度遊絲斷。風駛落花多。峯幽來鳴囀。洲橫擁浪波。歌聲初出牖。舞影乍侵柯。面玉同釵玉。衣羅異艸蘿。旣悅弦筒暢。復歡文酒和。﹝○古今歲時雜詠十六。《詩紀》九十八。﹞

【七夕宴宣猷堂各賦一韻詠五物自足爲十並牛女一首五韻物次第用得帳屏】風案唾壺履〖座有陸瓊﹑傅緯﹑陸瑜﹑姚察等四人。〗

錦作明玳牀。黼垂光粉壁。帶日芙蓉照。因吹芳芬拆。﹝歲時雜詠拆作折。帳﹞

織成如繢采。琉璃畏風擊。秦宮得絕超。漢座殊斑敵。﹝屏風﹞

已羅七俎滿。兼逢百品易。張陳答贈言。梁室齊眉席。﹝案﹞

蘊仙此還異。掌漏翻非役。侍臣乃執捧。良賓乃投擲。﹝唾壺﹞

賢捨觀穴踵。瓜田睹躡迹。矩步今有儀。用此前嘉客。﹝履○古今歲時雜詠二十五。《詩紀》九十八。﹞

【七夕宴重詠牛女各爲五韻詩】〖座有劉﹤目丸﹥﹑安遠侯方華﹑張式﹑陸瓊﹑顧野王﹑褚玠﹑謝伸﹑周燮﹑傅緯﹑陸瑜﹑柳莊﹑王瑳等十三人上。〗

明月照髙臺。仙駕忽徘徊。雷徙聞車度。霞上見妝開。房移看動馬。斗轉望斟杯。靨色隨星去。髻影雜云來。更覺今宵短。只遽日輪催。﹝○古今歲時雜詠二十五。《詩紀》九十八。﹞

【同管記陸琛七夕五韻詩】

亭亭秋月明。團團夕露輕。鳳駕今時度。霓騎此宵迎。疏上采霞動。粉外白雲生。故嬌隔分別。新歡起舊情。含笑不終夜。香風空自停。﹝○古今歲時雜詠二十五。《詩紀》九十八。﹞

【同管記陸瑜七夕四韻詩】〖陸瑜﹑王瓊等二人上和。〗

河漢言淸淺。相望恨煙宵。云生劍气沒。槎還客宿遙。月上仍爲鏡。星連可作橋。惟當有今夕。一夜不迢迢。﹝○古今歲時雜詠二十五。《詩紀》九十八。﹞

【七夕宴樂修殿各賦六韻座有】〖張式﹑陸瓊﹑褚玠﹑王瓊﹑傅緯﹑陸瑜﹑姚察七人上。〗

秋初芰荷殿。寶帳芙蓉開。玉笛隨弦上。金鈿逐照回。釵光搖玳瑁。柱色輕玫瑰。笑靨人前斂。衣香動處來。非同七襄駕。詎隔一春梅。神仙定不及。寧用流霞杯。﹝○古今歲時雜詠二十五。《詩紀》九十八。﹞

【七夕宴玄圃各賦五韻詩座】〖有顧野王﹑陸琢﹑姚察等四人上。〗

殿深炎气少。日落夜風淸。月小看鍼暗。雲開見縷明。絲調聽魚出。吹響間蟬聲。度更銀燭盡。陶暑玉卮盈。星津𨿽可望。詎得似人情。﹝○古今歲時雜詠二十五。《詩紀》九十八。﹞

【五言同管記陸瑜九日觀馬射詩】

晴朝麗早霜。秋景照堂皇。幹慘風威切。荷雕池望荒。樓髙看雁下。葉散覺山涼。歇霧含空翠。新花濕露黃。飛禽接旆影。度日轉鈹光。連翻北幽綺。馳射西園傍。勒移碼瑙色。鞭起珊瑚揚。已同過隙遠。更異良弓藏。且觀千里汗。仍瞻百步楊。非爲從逸賞。方追塞外羌。﹝○古今歲時雜詠三十三。《詩紀》九十八。﹞

【五言畫堂良夜履長在節歌管賦詩迾筵命酒十韻成篇】

〖得沓﹑合﹑答﹑雜﹑納﹑颯﹑匝﹑欱﹑拉﹑閤。〗

季冬初陽始。寒气尙蕭颯。原葉或委低。岫云時吐欱。雕樹乍疏回。遠峯自重沓。云興四山霾。風動萬籟答。肅肅凝霜下。峨峨層冰合。復殿可以娛。於玆多延納。迢迢百尺觀。杳杳三休閤。前後訓導屏。左右文衛匝。進退簪纓移。縱橫壯思雜。幸矣天地泰。當無範雎拉。﹝○古今歲時雜詠三十三。《詩紀》九十八。﹞

【初伏七夕已覺微涼旣引應徐且命燕趙淸風朗月以望七襄之駕置酒陳樂】各賦四韻之篇〖座有張式﹑陸瓊﹑顧野王﹑傅緯﹑陸玠等五人上。〗

廣席多才俊。重合引珠妍。管弦檐外響。羅綺樹中鮮。舉鍼還向月。上儛復依筵。度河將�殿。相看並是仙。﹝○古今歲時雜詠二十五。《詩紀》九十八。﹞

【晚宴文思殿詩】

晚日落餘暉。宵園翠蓋飛。荷影侵池浪。云色入山扉。螢光息復起。暗鳥去翻歸。樂極未言醉。杯深猶恨稀。﹝○《初學記》十四。《詩紀》九十八。﹞

【宴光璧殿詠遙山燈詩】

照耀浮輝明。颻遙落燼輕。枝多含樹影。煙上帶佩生。雜桂還如月。依柳更疑星。園中鶴采麗。池上鳧飛驚。﹝○古今歲時雜詠七。《詩紀》九十八。﹞

【三善殿夕望山燈詩】

重岫多風煙。華燈此岫邊。涸浦如珠露。凋樹似花鈿。依樓雜度月。帶石影開蓮。旣有常滿照。羞與曉星連。﹝○古今歲時雜詠七。《詩紀》九十八。﹞

【入隋侍宴應詔詩】

〖南史曰﹕後主從隋文帝東巡。登芒山。賦詩。〗

日月光天徳。山河壯帝居。太平無以報。願上東封書。﹝○南史陳後主本紀。《初學記》十四。文苑英華百六十九。《禦覽》百三十四。《詩紀》九十八。﹞

【幸玄武湖餞吳光太守任惠詩】

寒雲輕重色。秋水去來波。待我戎衣定。然送大風歌。﹝○文苑英華二百六十六。《詩紀》九十八。﹞

【宴詹事陸繕省詩】

禁闥九重中。宴賞三春日。云收山樹隱。葉長宮槐密。水綠已浮苔。花舒正含實。﹝○《初學記》十四。《詩紀》九十八。﹞

【聽箏詩】〖雜言〗

文窗玳瑁影嬋娟。香帷翡翠出神仙。促柱點唇鶯欲語。調弦系爪雁相連。秦聲本自楊家解。吳歈那知謝傅憐。秪愁芳夜促。蘭膏無那煎。﹝○《詩紀》九十八。﹞

附﹝《詩紀》云。按小說家所載後主煬帝諸詩。辭多不類。其爲後人依托無疑。今別附於此。以備省覽云爾。﹞

【戲贈沈後】

〖平陳錄曰﹕沈後者。望蔡侯君理女也。以張貴妃權寵。動經半年不得禦。陳主嘗禦沈後處。暫入卽還。謂後曰﹕何不見畱。贈詩云云。後答云云。○亦見朝野僉載。〗

畱人不畱人。不畱人也去。此處不畱人。自有畱人處。﹝○平陳錄。《詩紀》九十八。﹞

沈後

【答後主附】

誰言不相憶。見罷倒成羞。情知不肯住。教遣若爲畱。﹝○同上﹞

陳詩卷五

徐陵

﹝陵。字孝穆。東海郯人。仕梁歷尙書度支郎﹑上處令﹑通直散騎侍郎﹑鎭西記室參軍﹑尙書左丞祕書監。陳受禪。爲太府卿﹑五兵尙書﹑禦史中丞。天康中。遷吏部尙書。宣帝卽位。封建昌縣侯。後主卽位。遷太子少傅。至徳元年卒。年七十七。有集三十卷。﹞

【樂府】

【驄馬驅】

白馬號龍駒。雕鞍名鏤渠。諸兄二千石。小婦字羅敷。倚端輕掃史。召募擊休屠。塞餐多風雪。城中絕詔書。空憶長楸下。連蹀復連甫。﹝○本集一。文苑英華二百九。《樂府詩集》二十四。《詩紀》一百。﹞

【中婦織流黃】

落花還井上。春機當戶前。帶衫行障口。覓釧枕檀邊。數鑷經無亂。新漿緯易牽。踟蛛夜伴織。百舌曉驚眠。封用黎陽土。書因計吏船。欲知夫婿處。今督水衡錢。﹝○本集一。《樂府詩集》三十五。《詩紀》一百。﹞

【出自薊北門行】

薊北聊長望。黃昏心獨愁。燕山對古剎。代郡隱城樓。屢戰橋恆斷。長冰塹不流。天云如地陣。漢月帶胡秋。漬土泥函谷。挼繩縛涼州。平生燕頷相。會自得封侯。﹝○本集一。《類聚》四十一。文苑英華百九十八。《樂府詩集》六十一。《詩紀》一百。﹞

【隴頭水】

別塗聳千仞。離川懸百丈。攢荊夏不通。積雪冬難上。枝交隴底暗。石礙波前響。回首咸陽中。惟言夢時往。﹝本集作往時夢。文苑同。○本集一。文苑英華百九十八。《樂府詩集》二十一。《詩紀》一百。﹞

【隴頭水】

〖文鏡祕府云。劉氏云。吳人徐陵。東南之秀。所作文筆。未曾犯聲。惟橫吹云云。亦是通人之獘。案此詩文苑英華作張正見。今兩存之。〗

隴頭流水急。水急行難度。半入隗囂營。傍侵酒泉路。心交贈寶刀。小婦裁紈素。欲知別家久。戎衣今已故。﹝○文鏡祕府論西捲。又合璧事類別集三作橫笛曲。引首二句。﹞

【折楊柳】

裊裊河堤樹。依依魏主營。江陵有舊曲。洛下作新聲。妾對長楊苑。君登髙柳城。春還應共見。蕩子太無情。﹝○本集一。文苑英華二百八。《樂府詩集》二十二。《詩紀》一百。﹞

【關山月二首】

關山三五月。客子憶秦川。思婦髙樓上。當窗應未眠。星旗映疏勒。云陣上祁連。戰气今如此。從軍復幾年。﹝○本集一。文苑英華百九十八。《樂府詩集》二十三。《詩紀》一百。﹞

月出柳城東。微云掩復通。蒼茫縈白暈。蕭瑟帶長風。羌兵燒上郡。胡騎獵雲中。將軍擁節起。戰士夜鳴弓。﹝○同上﹞

【洛陽道二首】

綠柳三春暗。紅塵百戲多。車門向金馬。南陌接銅駝。華軒翼葆吹。飛蓋響鳴珂。潘郎車欲滿。無柰擲花何。﹝○本集一。文苑英華百九十二。《樂府詩集》二十三。《詩紀》一百。﹞

洛陽馳道上。春日起塵埃。濯龍望如霧。河橋渡似雷。聞珂知馬蹀。傍幰見甍開。相看不得語。密意眼中來。﹝○同上﹞

【長安道】

輦道乘雙闕。豪雄被五都。橫橋象天漢。法駕應坤圖。韓康賣良藥。董偃鬻明珠。喧喧擁車騎。非但執金吾。﹝○本集一。文苑英華百九十二。《樂府詩集》二十三。《詩紀》一百。﹞

【梅花落】

對戶一株梅。新花落故栽。燕拾還蓮井。風吹上鏡臺。娼家怨思妾。樓上獨徘徊。啼看竹葉錦。簪罷未能裁。﹝○本集一。文苑英華二百八。《樂府詩集》二十四。《詩紀》一百。﹞

【紫驑馬】

玉鐙繡纏鬃。金鞍錦覆幪。風驚塵未起。艸淺埒猶空。角弓連兩兔。珠彈落雙鴻。日斜馳逐罷。連翩還上東。﹝○本集一。文苑英華二百九。《樂府詩集》二十四。《詩紀》一百。﹞

【劉生】

劉生殊倜儻。任俠徧京華。戚裏驚鳴築。平陽吹怨笳。欲儒排左氏。新室忌漢家。髙才被擯壓。自古共憐嗟。﹝○本集一。文苑英華一百九十六。《樂府詩集》二十四。《詩紀》一百。﹞

【烏棲曲二首】〖七言〗

卓女紅妝期此夜。胡姬沽酒誰論價。風流荀令好兒郎。偏能傅粉復薰香。﹝○本集一。《樂府詩集》四十八。《詩紀》一百。﹞

繡帳羅帷隱燈燭。一夜千年猶不足。惟憎無賴汝南雞。天河未落猶爭啼﹝○同上﹞

【雜曲】

傾城得意已無儔。洞房連閣未消愁。宮中本造鴛鴦殿。爲誰新起鳳凰樓。綠黛紅顏兩相發。千嬌百念情無歇。舞衫回袖勝春風。歌扇當窗似秋月。碧玉宮妓自翩妍。絳樹新聲最可憐。張星舊在天河上。從來張姓本連天。二八年時不憂度。旁邊得寵誰相妒。立春歷日自當新。正月春幡底須故。流蘇錦帳掛香囊。織成羅幌隱燈光。只應私將琥珀枕。暝暝來上珊瑚牀。﹝○本集一。文苑二百十一。《樂府詩集》七十七。《詩紀》一百。﹞

【長相思二首】

長相思。望歸難。傳聞奉詔戍臯蘭。龍城遠。雁門寒。愁來瘦轉劇。衣帶自然寬。念君今不見。誰爲抱腰看。﹝○本集一。文苑英華二百二。《樂府詩集》六十九。《詩紀》一百。﹞

長相思。好春節。夢裏恆啼悲不泄。帳中起。窗前髻。柳絮飛還聚。遊絲斷復結。欲見洛陽花。如君隴頭雪。﹝○《樂府詩集》六十九。《詩紀》一百。﹞

【詩】

【同江詹事登宮城南樓詩】

元良屬上徳。率土被中孚。漢幄朝無怠。周門夕復趨。桓經旣受業。賀拜且尊儒。壯志諧風雅。髙文會斗樞。鏗鏘葉舞蹈。炤爛等琨瑜。溝水慚雄伯。漳川仰大巫。鮑魚寧入俎。釣鱉匪充廚。叔譽恆詞屈。防年豈濫誅。﹝○本集一。《初學記》十。《詩紀》一百。﹞

【走筆戲書應令詩】

此日乍殷勤。相嫌不如春。今宵花燭淚。非是夜迎人。舞席秋來捲。歌筵無數塵。曾經新代故。那惡故迎新。片日窺花簟。輕寒入錦﹝玉臺新詠作帔。﹞巾。秋來應瘦盡。偏自著腰身。﹝○玉臺新詠八。《詩紀》一百。﹞

【春情詩】

風光今旦動。雪色故年殘。薄夜迎新節。當壚卻晚寒。奇香分細霧。石炭搗輕紈。竹葉裁衣帶。梅花奠酒盤。年芳袖裏出。春色黛中安。欲知迷下蔡。先將過上蘭。﹝○本集一。《類聚》十八。《詩紀》一百。﹞

【奉和詠舞詩】〖《詩紀》云。簡文有詠舞詩。〗

十五屬平陽。因來入建章。主家能教舞。城中巧畫妝。低鬟向綺席。舉袖拂花黃。燭送空回影。衫傳篋裏香。當由好畱客。故作舞衣長。﹝○玉臺新詠八。本集一。《類聚》四十三﹑《初學記》十五俱作詠舞詩。文苑英華二百十三作舞應令。《詩紀》一百。﹞

好畱客。故作舞衣長。﹝○玉臺新詠八。本集一。《類聚》四十三﹑《初學記》十五俱作詠舞詩。文苑英華二百十三作舞應令。《詩紀》一百。﹞

【和簡文帝賽漢髙帝廟寺】〖《詩紀》云。聲偶作徐摛。詩匯作庾肩吾。並誤。〗

山宮類牛首。漢寢若龍川。玉碗無秋酎。金燈滅夜煙。丹帷迫靈嶽。紺席下羣仙。堂虛沛築響。釵低戚舞妍。何殊後廟裏。子建作華篇。﹝○本集一作和賽漢髙帝廟。《類聚》七十九。《詩紀》一百。﹞

【山齋詩】

桃源驚往客。鶴嶠斷來賓。復有風雲處。蕭條無俗人。山寒微有雪。石路本無塵。竹徑蒙籠巧。茅齋結構新。燒香披道記。懸鏡厭山神。砌水何年澑。檐桐幾度春。雲霞一已絕。寧辧漢將秦。﹝○本集一。文苑英華三百十七。《詩紀》一百。﹞

【詠柑詩】〖《詩紀》云。藝文﹑《初學記》並作徐陵詩。劉孝綽集載此。或誤收也。〗

朱實挺江南。苞品擅珍淑。上林雜嘉樹。江潭間修竹。萬室擬封侯。千株挺荊國。綠葉萋以布。素榮芬且郁。得陳終宴歡。良垂雲雨育。﹝○本集一作詠甘子。《初學記》二十八。文苑英華三百二十六作詠甘子。《詩紀》一百。又《類聚》八十六引淑﹑竹﹑國﹑郁四韻。韻補五作甘詩。引竹﹑國二韻。﹞

【侍宴詩】

園林才有熱。夏淺更勝春。嫩竹猶含粉。初荷未聚塵。承恩豫下席。應阮獨何人。﹝○本集一。《類聚》三十九。《詩紀》一百。﹞

【奉和山池詩】〖《詩紀》云。梁簡文有山池詩。〗

羅浮無定所。郁島屢遷移。不覺因風雨。何時入後池。樓臺非一勢。臨玩自多奇。云生對戶石。猨掛入櫩枝。﹝○本集一。《類聚》九。文苑英華百六十五。《詩紀》一百。﹞

【山池應令詩】

畫舸圖仙獸。飛艎掛采斿。榜人事金槳。釣女飾銀鉤。細萍時帶楫。低荷乍入舟。猿啼知谷晚。蟬咽覺山秋﹝○本集一。《類聚》九。文苑英華百六十五。《詩紀》一百。﹞

【別毛永嘉詩】

願子厲風規。歸來振羽儀。嗟余今老病。此別空長離。白馬君來哭。黃泉我詎知。徒勞脫寶劍。空掛隴頭枝。﹝○本集一作別毛尙書。《類聚》二十九。文苑英華二百六十六作別毛尙書。又注。尙書一作永嘉。永嘉縣誌三十三。《詩紀》一百。﹞

【秋日別庾正員詩】

徵途愁轉旆。連騎慘停鑣。朔气淩疏木。江風送上潮。靑雀離帆遠。朱鳶別路遙。惟有當秋月。夜夜上河橋。﹝○本集一。《類聚》二十九作張正見。文苑英華二百六十六。《詩紀》一百。﹞

【徵虜亭送新安王應令詩】

鳳吹臨南浦。神駕餞東平。亭回漳水乘。旆轉洛濱笙。地凍斑輪響。風嚴羽蓋輕。燒田云色暗。古樹雪花明。歧路一回首。流襟動睿情。﹝○本集一。《類聚》二十九。《詩紀》一百。﹞

【新亭送別應令詩】

鳳吹臨伊水。時駕出河梁。野燎村田黑。江秋岸荻黃。隔城聞上鼓。回舟隱去檣。神襟愛遠別。流睇極淸漳。﹝○本集一。《類聚》二十九。文苑英華二百六十六。《詩紀》一百。﹞

【和王舍人送客未還閨中有望詩】

倡人歌吹罷。對鏡覽紅顏。拭粉畱花稱。除釵作小鬟。綺燈停不滅。髙扉掩未關。良人在何處。光惟見月還。﹝○玉臺新詠八。《詩紀》一百。﹞

【爲羊充州家人答餉鏡詩】

信來贈寶鏡。亭亭似團月。鏡久自逾明。人久情愈歇。取鏡掛空臺。於今莫復開。不見孤鸞鳥。

香﹝玉臺作亡。﹞魂何處來。﹝○玉臺新詠八。《詩紀》一百。﹞

【詠織婦詩】

纖纖運玉指。脈脈正蛾眉。振躡開交縷。停梭續斷絲。檐前初月照。洞戶朱帷垂。弄機行掩淚。彌令織素遲。﹝○本集一。《類聚》六十五。《詩紀》一百。﹞

【內園逐涼】

昔有北山北。今余東海東。納涼髙樹下。直坐落花中。狹徑長無迹。茅齋本自空。提琴就竹筱。酌酒勸梧桐。﹝○《類聚》五。《詩紀》一百。﹞

【鬥鷄詩】

季子聊爲戲。陳王欲騁才。花冠已衝力。芥爪復驚媒。斗鳳羞衣錦。雙鸞恥鏡臺。陳倉若有信。爲覓寶雞來。﹝○本集一。《類聚》九十一。《詩紀》一百。﹞

【詠日華詩】

朝暉爛曲池。夕照滿西陂。復有當晝景。江上鑠光儀。時從髙浪歇。乍逐細波移。一在雕梁上。詎比扶桑枝。﹝○本集一作日華。《初學記》一作日華詩。文苑英華百五十一作日華。《詩紀》一百。﹞

【詠雪詩】

瓊林玄圃葉。桂樹日南華。豈若天庭瑞。輕雪帶風斜。三晨喜盈尺。六出儛崇花。明朝闕門外。應見海神車。﹝○本集一。《類聚》二。文苑英華百五十四。《詩紀》一百。﹞

【春日詩】

岸煙起暮色。岸水帶斜暉。逕狹橫枝度。簾搖驚燕飛。落花承步履。流澗寫行衣。何殊九枝蓋。薄暮洞庭歸。﹝○本集一。《類聚》三。《詩紀》一百。﹞

【奉和簡文帝山齋詩】

架嶺承金闕。飛橋對石梁。竹密山齋冷。荷開水殿香。山花臨舞席。冰影照歌牀。﹝○本集一。《類聚》六十四。《詩紀》一百。﹞

傅縡

﹝縡。字宜事。北地靈州人。仕陳歷撰史學士﹑記室參軍。後主卽位。遷祕書監﹑右衛將軍﹑兼中書通事舍人。後死獄中。有集十卷。﹞

【采桑】

羅敷試采桑。出入城南傍。綺裙映珠珥。絲繩提玉筐。度身攀葉聚。聳腕及枝長。空勞使君問。自有侍中郎。﹝○文苑英華二百八。《樂府詩集》二十八。《詩紀》百六。﹞

【走馬引】〖《詩紀》作天馬引。〗

驄色表連錢。出冀復來燕。取用偏開地。爲歌乃號天。權奇意欲遠。躞蹀勢難前。本珍白玉鐙。因飾黃金鞭。願酬芻秣寵。千里得千年。﹝○文苑英華二百九。《樂府詩集》五十八。《詩紀》百六。﹞

【雜曲】〖《詩紀》云。江總﹑徐陵同賦。〗

新人新寵住蘭堂。翠帳金屏玳瑁牀叢星不似珠簾色。度月還如粉壁光。從來著名推趙子。復有丹唇發皓齒。一嬌一態本難逢。如畫如花定相似。樓臺宛轉曲皆通。弦管逶迆徹下風。此殿笑語長相共。傍省歡娛不復同。訝許人情太厚薄。分恩賦念能斟酌。多作繡被爲鴛鴦。長弄綺琴憎別鶴。人今投寵要須堅。會使歲寒恆度前。共取辰星作心抱。無轉無移千萬年。﹝○文苑英華二百十一。《樂府詩集》七十七。﹞

孔奐

﹝奐。字休文。會稽山陰人。初仕梁。爲尙書儀曹侍郎。陳受禪。累遷晉陵太守。文帝卽位。徵爲禦史中丞。至徳元年卒。年七十。有集十五卷。﹞

【賦得名都一何綺詩】

京洛信名都。佳麗擬蓬壺。九華凋玳瑁。百福上椒塗。黃金絡騕褭。蓮花裝鹿盧。咸言儀服盛。無勝執金吾。﹝○《類聚》二十一。《初學記》二十四。《詩紀》百一。﹞

孔魚

﹝魚。字伯魚。陳太子舍人。﹞

【和六府詩】

金門朱軌躅。吾子盛簪裾。木舌無時用。萍流復在余。水鄕訪松石。蘭澤侶樵漁。火洲方可至。地肺卽爲居。土牛自知止。貞心達毀譽。谷稼有時隟。乘植望白楡。﹝○《類聚》五十六。《詩紀》百一。﹞

陸瓊

﹝瓊。字伯玉。吳郡吳人。梁給黃門侍郎云公子。永定中。州舉秀才。歷尙書外兵郎﹑殿中郎﹑新安王文學﹑太子庶子﹑通事舍人﹑給事黃門侍郎。轉太子中庶子。後主卽位。爲度支尙書。遷吏部尙書。至徳四年卒。有集二十卷。﹞

【關山月】

邊城與明月。俱在關山頭。焚烽望別壘。擊斗宿危樓。團團婕妤扇。纖纖秦女鉤。鄕園誰共此。愁人屢益愁。﹝○文苑英華百九十八。《樂府詩集》二十三。《詩紀》百一。﹞

【梁南吟】

臨淄佳麗地。年少習名倡。似笑唇朱動。非愁眉翠揚。掩抑隨竽轉。和柔會瑟張。輕扇屢回指。飛塵亟繞梁。寄言諸葛相。此曲作難忘。﹝○文苑英華二百七。《樂府詩集》四十一。《詩紀》百一。﹞

【還臺樂】〖《詩紀》云。一作陸機。題云飲酒樂。〗

蒲萄四時方醇。琉璃千鐘舊賓。夜飲舞忱銷燭。朝醒弦促催人。春風秋月恆好。驩醉日月言新。﹝○《樂府詩集》七十七。《詩紀》百一。﹞

【長相思】

長相思。久離別。一罷鴛文綺薦絕。鴻已去。柳堪結。室冷鏡疑冰。庭幽花似雪。容貌朝朝攺。書字看看滅。﹝○文苑英華二百二。《樂府詩集》六十九。《詩紀》百一。﹞

【和張湖熟雹詩】

惟徵動羽。惟陰脇陽。雨水作沴。凝气爲祥。﹝○《初學記》二。《禦覽》十四。《詩紀》百一。﹞

【玄圃宴各詠一物須箏詩】

三五並時年。二八共來前。今逢泗濱樹。定減琴中弦。鶴別霜初緊。烏啼月正懸。﹝○《初學記》十六。文苑英華二百十二。《詩紀》百一。﹞

陸瑜

﹝瑜。字幹玉。瓊之從父弟。仕陳累官太子洗馬﹑中舍人。與兄琰並以才學仕東宮。時人比之二應。有集二卷。﹞

【仙人攬六著篇】

〖《詩紀》云。曹子建仙人篇。仙人攬六箸。對博泰山隅。〗

九仙會歡賞。六著且娛神。戲谷聞餘地。銘山憶舊秦。避敵情思巧。論兵勢重新。問取南皮夕。還笑拂棋人。﹝○《樂府詩集》六十四作齊陸瑜。升庵詩話。《詩紀》百一。﹞

【東飛伯勞歌】

西王靑鳥秦女鸞。姮娥婺女慣相看。誰家玉顏窺上路。粉色衣香雜風度。九重樓檻芙蓉華。四鄰照鏡菱茭花。新妝年幾才三五。隱幔藏羞臨网戶。然香气歇不飛煙。空畱可憐年一年。﹝○《樂府詩集》六十八。《詩紀》百一。﹞

【獨酌謠】

獨酌謠。芳气饒。一傾蕩神慮。再酌動神飆。忽逢鳳樓下。非待鸞弦招。窗明影乘入。人來香逆飄。杯隨轉態盡。釧逐畫杯搖。桂宮非蜀郡。當壚也至宵。﹝○《樂府詩集》八十六。《詩紀》百一。﹞

陳詩卷六

陳昭

﹝昭。義興國山人。慶之子。慶之在梁以軍功封永興侯。卒。昭嗣位。﹞

【明君詞】〖《詩紀》云。陰鏗集亦載此詩。今從樂府作陳昭。藝文又作陳明。疑卽昭也。〗

跨鞍今永訣。垂淚別親賓。漢地隨行盡。胡關逐望新。交河擁塞霧。隴日暗沙塵。惟有孤明月。猶能遠送人。﹝○陰常侍集作昭君怨。《類聚》三十作陳明昭君詞。文苑英華二百四作陰鏗昭君怨。注云。一作東昭。《樂府詩集》二十九。《詩紀》百六。﹞

【聘齊經孟嘗君墓詩】

薛城觀舊迹。徵馬屢徘徊。盛徳今何在。惟餘長夜臺。蒼茫空壠路。憔悴古松栽。悲隨白楊起。淚想雍門來。泉戶無關走。雞鳴誰爲開。﹝○文苑英華三百六。《詩紀》百方。﹞

陳暄

﹝暄。昭弟。後主在東宮。引爲學士。及卽位。任爲通直散騎常侍。爲後主侮虐悸死。﹞

【洛陽道】

洛陽九逵上。羅綺四時春。路傍避驄馬。車中看玉人。鎭西歌艷曲。臨淄逢麗神。欲知雙璧價。潘夏正連茵。﹝○文苑英華百九十二。《樂府詩集》二十三。《詩紀》百六。﹞

【長安道】

長安開繡陌。三條向綺門。張敞車單馬。韓嫣乘副軒。寵深來借殿。功多競置園。將軍夜夜返。弦歌著曙喧。﹝○文苑英華百九十三。《樂府詩集》二十三。《詩紀》百六。﹞

【紫驑馬】

天馬汗如紅。鳴鞭度九嵕。歌傷城下凍。嘶依北地風。笳寒芳樹歇。笛怨柳枝空。橫行意未已。羞住轂車中。﹝○文苑英華二百九。《樂府詩集》二十四。《詩紀》百六。﹞

【雨雪曲】

都尉出祁連。雨雪滿雞田。雕陵持抵鵲。屬國用和氈。冰合軍應渡。樓寒烽未然。花迷差未著。疏勒復經年。﹝○文苑英華百九十三。《樂府詩集》二十四。《詩紀》百六。﹞

祖孫登

﹝登。仕陳爲記室。侯安都引以爲客。﹞

【紫驑馬】

候騎指樓蘭。長城迥路難。嘶從風處斷。骨住水中寒。飛塵暗金勒。落淚灑銀鞍。抽鞭上關路。誰念客衣單﹝○《類聚》九十三作賦得紫驑馬詩。文苑英華二百九作蘇子卿。《樂府詩集》二十四。《詩紀》百六。﹞

【宮殿名登髙臺詩】

獨有相思意。聊敞鳳皇臺。蓮披香稍上。月明光正來。離鵠將雲散。飛花似雪回。遙思竹林友。前窗夜夜開。﹝○《類聚》六十二。《初學記》二十四。文苑英華三百十三作宮殿石登臺。《詩紀》百六。﹞

【賦得司馬相如詩】

雍容文雅深。王吉共追尋。當壚應酤酒。托意且彈琴。上林能作賦。長門得賜金。惟當有漢主。知懷封禪心。﹝○《類聚》五十五。《詩紀》百六。﹞

【詠風詩】

遙颻楚王宮。徘徊繞竹叢。帶葉俱吟樹。將花共儛空。飄香雙袖裏。亂曲五弦中。試上髙臺聽。悲響定無窮。﹝○《類聚》一。《初學記》一。文苑英華百五十六。萬花谷二作祖孫登詩。《詩紀》百六。﹞

【詠水詩】

驪泉紫闕映。珠浦碧沙沈。岸闊蓮香遠。流淸云影深。風潭如拂鏡。山澑似調琴。請君看皎潔。知有淡然心。﹝○《類聚》八。《初學記》六。文苑英華百六十三作釋惠標。《詩紀》百六。﹞

【詠柳詩】

馳道藏烏日。鬱鬱正翻風。抽翠爭連影。飛綿亂上空。髙葉臨胡塞。長枝拂漢宮。欲驗傷攀折。三春橫笛中。﹝○《類聚》八十九。《詩紀》百六。﹞

【賦得涉江采芙蓉詩】

〖《詩紀》云。古詩。涉江采芙蓉。蘭澤多芳艸。〗

浮照滿川漲。芙蓉承落光。人來間花影。衣渡得荷香。桂舟輕不定。菱歌引更長。采采嗟離別。無暇緝爲裳。﹝○《類聚》八十二。《詩紀》百六。﹞

【蓮調詩】

長川落照日。深浦漾淸風。弱柳垂江翠。新蓮夾岸紅。船行疑泛迥。月映似沈空。願逐琴髙戲。乘魚入浪中。﹝○《初學記》六。文苑英華百六十三作釋蕙標詠水。《詩紀》百六。﹞

【詠城塹中荷詩】

白水麗金扉。靑荷承日暉。葉似環城蓋。香亂上橋衣。岸髙知水落。影合見菱稀。猶疑涉江處。空望采蓮歸。﹝○《類聚》八十二。《詩紀》百六。﹞

劉刪

﹝刪。仕陳爲長史。侯安都爲侍中大將軍。引以爲客。﹞

【泛宮亭湖詩】

〖《荊州記》云。宮亭湖廟神能使湖中分。風而帆南北。〗

回艫乘派水。舉帆逐分風。滉瀁疑無際。飄颺似度空。檣烏排鳥路。船影沒河宮。孤石滄波裏。匡山苦霧中。寄謝千金子。安知萬里蓬。﹝永樂大典作逢。○《類聚》九。《初學記》七。文苑英華百六十三。永樂大典六千七百。《詩紀》百六。﹞

【賦得蘇武詩】

奉使窮沙漠。抆淚上河梁。食雪天山近。思歸海路長。系書秋待雁。握節暮看羊。因思李都尉。還漢不相忘。﹝○《類聚》五十五。《詩紀》百六。﹞

【采藥遊名山詩】

〖《詩紀》云。郭璞遊仙詩。采藥遊名山。將以救年頹。〗

名山本郁盤。道士貴黃冠。獨馭千年鶴。來尋五色丸。石牀新澑乳。金竈欲成丹。定知無二價。非復在長安。﹝○《類聚》作十一。《詩紀》百六。﹞

【侯司空宅詠妓詩】〖《詩紀》云。陰鏗同賦。〗

石家金穀妓。妝罷出蘭閨。看花只欲笑。聞瑟不勝啼。山邊歌落日。池上舞前溪。將人當桃李。何處不成蹊。﹝○《類聚》四十二作侯司空第山園妓詩。《初學記》十五。文苑英華二百十三。《詩紀》百六。﹞

【賦松上輕蘿詩】

葉繞千年蓋。條依百尺枝。屬與松風動。時將薜影垂。學帶非難結。爲衣或易披。山阿若近遠。獨有楚人知。﹝○《類聚》八十一。《詩紀》百六。﹞

【賦得馬詩】

獨飲臨寒窟。離羣思北風。陳王欲觀舞。禦史自隨驄。邊聲隕客淚。果下益桃紅。恆持沛艾影。解向平陵東。﹝○《類聚》九十三。文苑英華三百三十。《詩紀》百六。﹞

【賦得獨鶴淩雲去詩】

孤鳴思滄海。矯翮避虞機。怨別淒琴曲。淩風散舞衣。五里𨿽回顧。千年會欲歸。寄語雷門鼓。無復一雙飛。﹝○《類聚》九十作劉那。《詩紀》百六。﹞

【詠靑艸詩】

雨沐三春葉。風傳十步香。映袍憐色重。臨書喜帶長。﹝○《類聚》八十一。《詩紀》百六。﹞

【詠蟬詩】

聲流上林苑。影入守臣冠。得飲玄天露。何辭髙柳寒。﹝○《類聚》九十七。《詩紀》百六。﹞

【登廬山詩】

野煙出鑪上。山花落鏡前。危梁取大壑。瀑布桂中天。秦始眺宇宙。漢武上旌旃。結廬分往籍。畱艑映遐年。﹝原注。未見全篇。○《廬山記》四。又卷二作劉刪詩。引天一韻。﹞

岑之敬

﹝之敬。字思禮。南陽人。梁時對策擢髙第。累遷晉安王中記室。陳太建初。授東宮學士。轉南臺侍禦史﹑徵南府諮議參軍。太建十一年卒。年六十一。﹞

【折楊柳】

將軍始見知。細柳繞營垂。懸絲拂城轉。飛絮上宮吹。塞門交度葉。谷口暗橫枝。曲成攀折處。惟言怨別離。﹝○文苑英華二百八﹑《樂府詩集》二十二並作岑敬之。《詩紀》百六。﹞

【洛陽道】

喧喧洛水濱。鬱鬱小平津。路傍桃李節。陌上采桑春。聚車看衛玠。連手望安仁。復有能畱客。莫愁嬌態新。﹝○文苑英華百九十二﹑《樂府詩集》二十三並作岑敬之。《詩紀》百六。﹞

【對酒】

色映臨池竹。香浮滿砌蘭。舒文泛玉碗。漾蟻溢金盤。簫曲隨鸞易。笳聲出塞難。惟有將軍酒。川上可除寒。﹝○文苑英華百九十五作岑敬之。《樂府詩集》二十七。《詩紀》百六。﹞

【對酒】

色映臨池竹。香浮滿砌蘭。舒文泛玉碗。漾蟻溢金盤。簫曲隨鸞易。笳聲出塞難。惟有將軍酒。川上可除寒。﹝○文苑英華百九十五作岑敬之。《樂府詩集》二十七。《詩紀》百六。﹞

【烏棲曲】

驄馬直去沒浮雲。河渡冰開兩岸分。鳥藏日暗行人息。空棲隻影長相憶。明月二八照花新。當壚十五晚畱賓。﹝○《樂府詩集》四十八。《詩紀》百六。﹞

褚玠

﹝玠。字溫理。河南陽翟人。起家王府法曹。爲山陰令。太建十二年。遷禦史中丞。卒於官。年五十二。有集十卷。﹞

【鬥鷄東郊道詩】

〖《詩紀》云。曹子建名都篇曰﹕鬥鷄東郊道。走馬長楸間。〗

春郊鬥鷄侶。捧敵兩逢迎。妒羣排袖出。帶勇向場驚。錦毛侵距散。芥羽雜塵生。還同戰勝罷。耿介寄前鳴。﹝○《初學記》三十。文苑英華二百六作褚珍。苑詩類選十四。《詩紀》百六。﹞

謝燮

﹝燮。太建十二年所司薦爲吏部侍郎。﹞

【隴頭水】

隴阪望咸陽。徵人慘思腸。咽流喧斷岸。遊沫聚飛梁。鳧分斂冰彩。虹飲照旗光。試聽鐃歌曲。惟吟君馬黃。﹝○文苑英華百九十八。《樂府詩集》二十一。《詩紀》百六。﹞

【雨雪曲】

朔邊昔離別。寒風復淒切。峨峨六尺冰。飄飄千里雪。未塞袁安戶。行封蘇武節。應隨隴水流。幾過空嗚咽。﹝○文苑英華百九十三。《樂府詩集》二十四。《詩紀》百六。﹞

【明月子】

杪秋之遙夜。明月照髙樓。登樓一回望。望見東陌頭。故人眇千里。言別歷九秋。相思不相見。望望空離憂。﹝○《樂府詩集》六十五。《詩紀》百六。﹞

【方諸曲】

望仙室。仰雲光。繩河裏。扇月傍。井公能六著。玉女善投壺。瓊醴和金液。還將天地俱。﹝○《樂府詩集》五十一。《詩紀》百六。﹞

【早梅詩】

迎春故早發。獨自不疑寒。畏落眾花後。無人別意看。﹝○《類聚》八十六。《詩紀》百六。﹞

蕭詮

﹝詮。仕陳爲黃門郎。﹞

【巫山髙】

巫山映巫峽。髙髙殊未窮。猿聲不辧處。雨色詎分空。懸崖下桂月。深澗響松風。別有仙雲起。時向楚王宮。﹝○文苑英華二百一。《樂府詩集》十七。《詩紀》百六。﹞

【賦得往往孤山映詩】

靑山照落暉。映遠望連飛。仙峯看玉笥。關路視金微。鼓吹聲疑盡。香鑪煙覺稀。共君臨水別。勞此送將歸。﹝○《初學記》五。文苑英華百六十。《詩紀》百六。﹞

【詠衡泥雙燕詩】

銜泥金屋外。表瑞玉筐中。學飛疑漢妾。巢幕憚吳宮。爪截還猶短。窠成新尙空。詎並零陵石。飛舞逐春風。﹝○《類聚》九十二。文苑英華三百二十九作銜泥雙燕。《詩紀》百六。﹞

【賦得夜猿啼詩】

桂月影才通。猿啼迥入風。隔巖還嘯侶。臨潭自響空。掛藤疑欲飲。吟枝似避弓。別有三聲淚。沾裳竟不窮。﹝○《類聚》九十五。《初學記》二十九作夜猨啼。文苑英華三百三十作蕭﹤王全﹥詠夜猿啼。《詩紀》百六。﹞

【賦得婀娜當軒織詩】

東南初日照秦樓。西北織婦正嬌羞。綺窗猶垂悲翠幌。珠簾半上珊瑚鉤。新妝入機映春牖。弄杼鳴梭挑纖手。何曾織素讓新人。不掩流蘇中婦。三日五匹未言遲。衫長腕弱繞輕絲。綾中轉躡成離鵠。錦上回文作別詩。不惜紈素同霜雪。更傷秋扇篋中辭。﹝○《類聚》六十五。《詩紀》百六。﹞

賀徹

﹝徹。仕陳爲左民郎。﹞

【采桑】

蠶妾出房櫳。結伴類花叢。度水春衫綠。映日晚妝紅。釧聲時動樹。衣香自入風。鉤長嫩枝曲。葉盡細條空。競采須盈手。爭歸欲滿籠。自憐公府步。誰與少年同。﹝○《樂府詩集》二十八。《詩紀》百六。﹞

【賦得長笛吐淸气詩】

〖《詩紀》云。魏文帝善哉行。悲弦激淸聲。長笛吐淸气。〗

胡關氛霧侵。羌笛吐淸音。韻切山陽曲。聲悲隴上吟。柳折城邊樹。梅舒嶺外林。方知出塞虜。不憚武溪深。﹝○《初學記》十六。文苑英華二百十二。《詩紀》百六。﹞

【賦得爲我彈鳴琴詩】

薄暮髙堂上。調琴召美人。伯喈聲未盡。相如曲復新。點徽還轉弄。亂爪更畱賓。聊持一弦響。雜起艷歌塵。﹝○《類聚》四十四作賀澈。《詩紀》百六。﹞

賀循

﹝循。仕陳爲比部郎。﹞

【賦得夾池修竹詩】

綠竹影參差。葳蕤帶曲池。逢秋葉不落。經寒色詎移。來風韻晚逕。集鳳動春枝。所欣髙蹈客。未待伶倫吹。﹝○《類聚》八十九。《初學記》二十八及文苑英華三百二十五作賀修賦得夾池竹。《詩紀》百六。﹞

【賦得庭中有奇樹詩】

〖《詩紀》云。古詩。庭中有奇樹。綠葉發華滋。〗

三春節物始芳菲。遊絲細艸動春暉。香風飄舞花間度。好鳥和鳴枝上飛。臨池間竹偏增綠。依階映雪紛如玉。溫室庭前竟不言。鼓吹樓中能作曲。曾聞遠別舊難思。攀折會取贈佳期。長條本自堪爲帶。密葉由來好作帷。星稀漢轉月輪明。徘徊夜鵲屢相驚。欲識幽人蘭杜逕。山窗芳桂復叢生。﹝○《類聚》八十八。《詩紀》百六。﹞

李爽

﹝爽。仕陳爲中記室。﹞

【賦得芳樹詩】

芳樹千株發。搖蕩三陽時。气軟來風易。枝繁度鳥遲。春至花如錦。夏近葉成帷。欲寄邊城客。路遠詎。能持。﹝樂府云。一作路遠詎難持。○《類聚》八十八。《樂府詩集》十七作芳樹。《詩紀》百六。﹞

【山家閨怨詩】

山中多早梅。荊扉達曙開。竹巾君自折。荷衣誰爲裁。行雲無處所。人住在陽臺。﹝○《類聚》三十三。《詩紀》百六。﹞

蕭賁

﹝賁。字文奐。齊竟陵王子良之孫。起家梁湘東王法曹參軍。仕陳。官職不明。﹞

【長安道】

前登灞陵道。還瞻渭水流。城形類北斗。橋勢似牽牛。飛軒駕良駟。寶劍雜輕裘。經過狹斜裏。日暮與淹畱。﹝○《類聚》四十二作梁元帝長安路。文苑英華百九十二。《樂府詩集》二十三。《詩紀》百六。﹞

何胥

﹝胥。後主時爲太常令。采宮中艷詩被之管弦。以爲新曲。﹞

【被使出關詩】〖《詩紀》云。詩匯作庾肩吾者非。〗

出關登隴阪。回首望秦川。絳水通西晉。機橋指北燕。奔流下激石。古木上參天。鶯啼落春後。雁度在秋前。平生屢此別。腸斷自催年。﹝○文苑英華二百九十六。《詩紀》百六。﹞

【賦得待詔金馬門詩】

漢家一統軌。濟濟萬國朝。飛纓拂曉霧。輕輦逐晨飆。槐衢映綠紱。日彩麗金貂。此時參待詔。誰復想漁樵。﹝○《初學記》二十四。《詩紀》百六。﹞

【傷章】〖《詩紀》云。章字上疑有闕文。〗公大將軍詩

百萬橫行罷。三千白日新。短簫應出塞。長笛反驚鄰。槐庭慘芳樹。舞閣思陽春。所悲金穀妓。坐望玉關人。﹝○文苑英華三百二。《詩紀》百六。﹞

【哭陳昭詩】

思人適舊館。寂寞非一源。無復酣歌樂。空餘燕雀喧。落暉隱窮巷。秋風生故園。撫孤空對此。零淚欲奚言。﹝○文苑英華三百二。《詩紀》百六。﹞

陽縉

﹝縉。陳中書舍人。以辭學知名。陳亡。自江左徙關中。﹞

【賦得荊軻詩】

函關使不通。燕將重深功。長虹貫白日。易水急寒風。壯發危冠下。匕首地圖中。琴聲不可識。遺恨沒秦宮。﹝○《類聚》五十五。《樂府詩集》五十八作陽縉荊軻歌。《詩紀》百七。﹞

【照帙秋螢詩】

秋窗餘照盡。入暗早螢來。忽聚還同色。恆然詎落灰。飛影黃金散。依帷縹帙開。含明終不息。夜月空徘徊。﹝○《類聚》九十七。文苑英華三百二十九。《詩紀》百七。﹞

【俠客控絕影詩】

〖《詩紀》云。陸士衡擬古《詩》曰﹕俠客控絕影。都人驂玉軒。〗

靑門小苑物華新。花開鳥弄會芳春。仙掌層臺浮麗日。長楸廣路起紅塵。園中追尋桃李徑。陌上逢迎遊俠人。遊俠英名馳上國。人馬意气俱相得。白玉鹿盧秋水劍。靑絲宛轉黃金勒。復有魚目並龍文。躡影追風本絕羣。影入吳門疑曳練。形來西北似浮雲。寄語幽並馳射客。未肯推門持借君。﹝○《類聚》三十三。文苑英華百九十六。《詩紀》百七。﹞

陽愼

【從駕祀麓山廟詩】

聖徳憂民暇。麾旆謁山靈。畫航泛北渚。文馬侍東平。春浦戈鋋照。寒林鐃吹鳴。依稀長安驛。蕭條都尉城。井泉能共動。江帆得分行。窗幽細网合。階靜落花明。櫩巢始入燕。軒樹已遷鶯。菲菲蘭俎馥。淡淡桂樽淸。銀塘日影盡。玉座舞衣輕。﹝○《類聚》三十八。文苑英華三百二十作楊愼。《詩紀》百七。﹞

蔡凝

﹝凝。字子居。濟陽考城人。天嘉中。尙主拜駙馬都尉﹑給事黃門侍郎。後主時。遷晉熙王長史。禎明三年。陳亡。入隋。道病卒。年四十七。﹞

【賦得處處春云生詩】

〖《詩紀》云。謝朓和劉西曹望海臺《詩》曰﹕往往孤山映。處處春云生。〗

春色徧空明。春云處處生。入風衣暫斂。隨車蓋轉輕。作葉還依樹。爲樓欲近城。含愁上對影。似有別離情。﹝○《初學記》一。《詩紀》百六。﹞

蔡君知

﹝君知。凝子。頗知名。﹞

【君馬黃】

君馬經西極。臣馬出東方。策舉浮雲影。珂連明月光。水凍恆傷骨。蹄寒爲踐霜。躊躇嗟伏櫪。空想欲從良。﹝○文苑英華二百九。《樂府詩集》十七作蔡知君。《詩紀》百六。﹞

阮卓

﹝卓。陳畱尉氏人。仕陳爲新安王府記室。累遷徳教殿學士。聘隋還。除南海王府諮議參軍。禎明三年入隋。行至江州卒。年五十九。﹞

【關山月】

關山陵漢開。霜月正徘徊。映林如璧碎。侵塞似輪摧。楚師隨晦盡。胡兵逐暖來。寒笳將夜鵲。相亂晚聲哀。﹝○文苑英華百九十八。《樂府詩集》二十三。《詩紀》百六。﹞

【長安道】

長安馳道上。鐘鳴宮寺開。殘云銷鳳闕。宿霧斂章臺。騎轉金吾度。車鳴丞相來。藹藹東都晚。羣公騶禦回。﹝○文苑英華百九十二。《樂府詩集》二十三。《詩紀》百六。﹞

【詠魯仲連詩】

魯連有髙趣。意气本相求。笑罷秦軍卻。書成燕將愁。聊棄南金賞。方從滄海遊。寄言人世客。非君能見畱。﹝○《類聚》五十五。《詩紀》百六。﹞

【賦得詠風詩】

髙風應爽節。搖落漸疏林。吹云旅雁斷。臨谷曉松吟。屢惜涼秋扇。常飄淸夜琴。泠泠隨《列子》。彌諧逸豫心。﹝○《初學記》一。文苑英華百五十六作詠風。萬花谷後二作阮卓詩。《詩紀》百六。﹞

【賦得蓮下游魚詩】

春色映澄陂。涵泳且相隨。未上龍門路。聊戲芙蓉池。觸浪蓮香動。乘流葉影披。相忘自有樂。莊惠豈能知。﹝○《類聚》九十六作蓮下游魚詩。文苑英華三百三十。《詩紀》百六。﹞

【賦得黃鵠一遠別詩】

〖《詩紀》云。蘇武寺。黃鵠一遠別。千里顧徘徊。〗

霜風秋月映樓明。寡鶴偏棲中夜驚。月下徘徊顧別影。風前淒斷送離聲。離聲一去斷還續。別響時來疏復促。聊看遠客贈綾紋。彌怨閒宵雅琴曲。恆思昔日稻粱恩。理翮整翰上君軒。獨舞輕飛向吳市。孤鳴淸唳出雷門。王子吹笙忽相值。自覺飄飄雲裏駛。一舉千里未能歸。惟有田饒解深意。﹝○《類聚》九十。《詩紀》百六。﹞

徐孝克

﹝孝克。陵弟。宣帝時爲國子祭酒。陳亡入隋。爲國子博士。﹞

【仰同令君攝山棲霞寺山房夜坐六韻詩】

戒壇靑石路。靈相紫金峯。影盡皈依鴿。餐迎守護龍。晨朝宣寶偈。寒夜斂疏鐘。雞蘭靜含握。仁智獨從容。五禪淸慮表。七覺蕩心封。願言於此處。攜手屢相逢。﹝○廣弘明集三十。《詩紀》百五。﹞

【仰和令君詩】

上宰明四空。回車八道中。洞涼容麥气。巖光對月宮。香來詎經火。花散不隨風。澗松無異聒。禪桂兩分叢。虛薄誠爲累。何因偶會同。暫此乖山北。猶可向墻東。﹝○廣弘明集三十。《詩紀》百五。﹞

潘徽

﹝徽。字伯彥。吳郡人。爲客館令。陳亡入隋。累遷京兆郡博士。楊玄感甚重之。玄感敗。出爲威定縣主簿。發病卒。﹞

【贈北使詩】〖《詩紀》云。徽𨿽入隋。此詩蓋作於陳。故次於此。〗

業定三邊靜。時和四海惇。行人仍禮籍。使者接輶軒。賓榮君享燕。客踞我司存。旣美齊嬰學。欣逢鄭產言。琴酒時歡會。篇章極討論。回旌逗隴左。返軸指河源。塞楡行隱路。津柳稍垂門。日沈山气合。潮落水花翻。離情欲寄鳥。別淚不因猿。所可緘懷袖。方以代蘭萱。﹝○文苑英華二百九十六。《詩紀》百六。﹞

韋鼎

﹝鼎。杜陵人。仕梁累遷中書侍郎。陳受禪。拜黃門郎。聘周還。爲太府卿。陳亡入隋。授儀同。除光州刺史。﹞

【長安聽百舌詩】

萬里風煙異。一鳥忽相驚。那能對遠客。還作故鄕聲。﹝○《類聚》九十二。文苑英華三百二十九並作陳聘使韋鼎在長安聽百舌詩。《詩紀》百六。﹞

徐徳言

【破鏡詩】

〖古今詩話曰﹕陳太子舍人徐徳言。尙叔寶妹樂昌公主。陳政衰。謂妻曰﹕國破必入權豪家。儻情緣未斷。尙冀相見。乃破一照人。分其半。約他日以正月望日賣於都市。及陳亡。其妻果爲楊越公得之。徳言流離辛苦。僅能至京。遂以正月望日訪於都市。有蒼頭賣半照者。大髙其價。人皆笑之。徳言直引至其居。出半照以合之。仍題詩云云。公主得詩。悲泣不食。素因詰之。公主以實對。於是召徳言至。還其妻。後歸江南終老云。〗

鏡與人俱去。鏡歸人未歸。無復姮娥影。空畱明月輝﹝○本事詩一。《禦覽》三十。萬花谷後十五引古今詩話。《詩紀》百六。﹞

樂昌公主

【餞別自解詩】

今日何遷次。新官對舊官。笑啼俱不敢。方信作人難。﹝○同上﹞陳詩卷七

江總

﹝總。字總持。濟陽考城人。仕梁歷丹陽佐史﹑尙書殿中郎﹑太子洗馬﹑臨安令﹑太子中舍人。侯景寇京師。往依廣州。陳天嘉中爲中書侍郎。太建中。遷司徒右長史。授太子中庶子﹑通直散騎常侍。轉太子詹事。遷太常卿。後主卽位。歷祠部尙書﹑尙書僕射。授尙書令。不持政務。隨宴後庭。陳亡入隋。開皇十四年卒於江都。年七十六。有集三十卷﹑後集二卷。﹞

【樂府】

【雉子斑】〖以下五言。〗

麥壠新秋來。澤雉屢徘徊。依花似協妒。拂艸乍驚媒。三春桃照李。二月柳爭梅。暫住如臯路。當令巧笑開。﹝○文苑英華二百六。《樂府詩集》十八。《詩紀》百四。﹞

【隴頭水二首】

隴頭萬里外。天崖四面絕。人將蓬共轉。水與啼俱咽。驚湍自湧沸。古樹多摧折。傳聞博望侯。苦辛提漢節。﹝○文苑英華百九十八。《樂府詩集》二十一。《詩紀》百四。﹞

霧暗山中日。風驚隴上秋。徒傷幽咽響。不見東西流。無期從此別。更度幾年幽。遙聞玉關道。望入杳悠悠。﹝○同上﹞

【折楊柳】

萬里音塵絕。千條楊柳結。不悟倡園花。遙同羌嶺雪。春心自浩蕩。春樹聊攀折。共此依依情。無柰年年別。﹝○文苑英華二百八。《樂府詩集》二十二。《詩紀》百四。﹞

【關山月】

兔月半輪明。狐關一路平。無期從此別。復欲幾年行。暎光書漢奏。分影照明兵。流落今如此。長戍受降城。﹝○樂府詩二十三。《詩紀》百四。﹞

【洛陽道二首】

徳陽穿洛水。伊闕邇河橋。仙舟李膺棹。小馬王戎鑣。杏堂歌吹合。槐路風塵饒。綠珠含淚舞。孫秀彊相邀。﹝○文苑英華百九十二。《樂府詩集》二十三。《詩紀》百四。﹞

小平路四達。長楸聽五鐘。玉節迎司隸。錦車歸濯龍。弦歌聲不息。環佩響相從。花障蕩舟笑。日暎下山逢。﹝○同上﹞

【長安道】

翠蓋承輕霧。金羈照落暉。五侯新拜罷。七貴早朝歸。轟轟紫陌上。藹藹紅塵飛。日暮延平客。風花拂舞衣。﹝○文苑英華百九十二。《樂府詩集》二十三。《詩紀》百四。﹞

【梅花落二首】

縹色動風香。羅生枝已長。妖姬墜馬髻。未插江南璫。轉袖花紛落。春衣共有芳。羞作秋胡婦。獨采城南桑。﹝○文苑英華二百八。《樂府詩集》二十四。《詩紀》百四。﹞

胡地少春來。三年驚落梅。偏疑粉蝶散。乍似雪花開。可憐香气歇。可惜風相摧。金饒且莫韻。玉笛幸徘徊。﹝○同上﹞

【紫驑馬】

春艸正萋萋。蕩婦出空閨。識是東方騎。猶帶北風嘶。揚鞭向柳市。細蹀上金堤。願君憐織素。殘妝尙有啼。﹝○文苑英華二百九。《樂府詩集》二十四。《詩紀》百四。﹞

【驄馬驅】

長城兵气寒。飲馬詎爲難。暫解靑絲轡。行歇鏤衢鞍。白登圍轉急。黃河凍不乾。萬里朝飛電。論功易走丸。﹝○文苑英華二百九。《樂府詩集》二十四。《詩紀》百四。﹞

【雨雪曲】

雨雪隔楡溪。從軍度隴西。繞陣看狐迹。依山見馬蹄。天寒旗彩壞。地暗鼓聲低。漫漫愁雲起。蒼蒼別路迷。﹝○文苑英華百九十三。《樂府詩集》二十四。《詩紀》百四。﹞

【劉生】〖《詩紀》云。外編作王由禮。題云贈俠侶。〗

劉生負意气。長肅且徘徊。髙論明秋水。命賞陟春臺。干戈倜儻用。筆硯縱橫才。置驛無年限。遊俠四方來。﹝○文苑英華百九十六。《樂府詩集》二十四。《詩紀》百四。﹞

【婦病行】

窈窕懷貞室。風流挾琴婦。惟將角枕臥。自影啼妝久。羞開翡翠帷。懶對蒲萄酒。深悲在縑素。托意忘箕帚。夫婿府中趨。誰能大垂手。﹝○《樂府詩集》三十八。《詩紀》百四。﹞

【置酒髙殿上】

三淸傳旨酒。柏梁奉歡宴。霜云動玉葉。凍水疏金箭。羽龠響鐘石。流泉灌金殿。盛時不再得。光景馳知電。﹝○《類聚》三十九作賦得置酒髙殿上。《樂府詩集》三十九。《詩紀》百四。﹞

【今日樂相樂】

綺殿文雅遒。玳筵歡趣密。鄭態逶迆舞。齊弦窈窕瑟。金罍送縹觴。玉井沈朱實。願此北堂宴。長奉南山日。﹝○《樂府詩集》三十九。《詩紀》百四。﹞

【簫史曲】

弄玉秦家女。簫史仙處童。來時兔月滿。去後鳳樓空。密笑開還斂。浮聲咽更通。相期紅粉色。飛向紫煙中。﹝○《樂府詩集》五十一。《詩紀》百四。﹞

【燕燕於飛】

二月春暉暉。雙燕理毛衣。銜花弄藿蘼。拂葉隱芳菲。或在堂間戲。多從幕上飛。若作仙人履。終向日南歸。﹝○《類聚》九十二作詠燕燕於飛應詔。文苑英華二百六。《樂府詩集》七十七。《詩紀》百四。﹞

【濟黃河】〖《詩紀》云。六朝聲偶作柳顧言者非。〗

蔥山淪外域。鹽澤隱遐方。兩源分際遠。九道派流長。未殫所聞見。無待驗詞章。畱連嗟太史。惆悵踐黎陽。導波縈地節。疏气耿天潢。闕周沈用寶。嘉晉肇爲梁。﹝○《初學記》六﹑文苑英華百六十三並作渡黃河。《樂府詩集》七十四。《詩紀》百四。﹞

【橫吹曲】

簫聲鳳臺曲。洞吹龍鐘管。鏜釒答漁陽摻。怨抑胡笳斷。﹝○《樂府詩集》二十五。《詩紀》百四。﹞

【怨詩二首】〖以下七言。〗

采桑歸路河流深。憶昔相期柏樹林。柰許新縑傷妾意。無由故劍動君心。﹝○《樂府詩集》四十一。《詩紀》百四。﹞

新梅嫩柳未障羞。情去恩移那可畱。團扇篋中言不分。﹝《詩紀》云。拾遺作盡。﹞纖腰掌上詎勝愁。﹝○同上﹞

【烏棲曲】

桃花春水木蘭橈。金羈翠蓋聚河橋。隴西上計應行去。城南美人啼著曙。﹝○《樂府詩集》四十八。《詩紀》百四。﹞

【芳樹】

朝霞映日殊未妍。珊瑚照水定非鮮。千葉芙蓉詎相似。百枝燈花復羞然。暫欲寄根對滄海。大願移華側綺錢。井上桃虫誰可雜。庭中桂蠹豈見憐。﹝○古詩類苑百二十五。《詩紀》百四。﹞

【東飛伯勞歌】

南飛烏鵲北飛鴻。弄玉蘭香時會同。誰家可憐出窗牖。春心百媚勝楊柳。銀牀金屋掛流蘇。寶鏡玉釵橫珊瑚。年時二八新紅臉。宜笑宜歌羞更斂。風花一去杳不歸。秪爲無雙惜舞衣。﹝○文苑英華二百三。《樂府詩集》六十八。《詩紀》百四。﹞

【雜曲三首】

行行春逕蘼蕪綠。織素那復解琴心。乍愜南階悲綠艸。誰堪東陌怨黃金。紅顏素月俱三五。夫婿何在今追虜。關山隴月春雪冰。誰見人啼花照戶。﹝○文苑英華二百十一。《樂府詩集》七十七。《詩紀》百四。﹞

殿內一處起金房。並勝餘人白玉堂。珊瑚掛鏡臨网戶。芙蓉作帳照雕梁。記櫳宛轉垂翠幕。佳麗逶迆隱珠箔。風前花管颺難畱。舞處花鈿低不落。陽臺通夢太非眞。洛浦淩波復不新。曲中惟聞張女調。定有同姓可憐人。但願私情賜斜領。不願傍人相比並。妾門逢春自可榮。君面未秋何意冷。﹝○《樂府詩集》七十七。《詩紀》百四。﹞

泰山言應可轉移。新寵不信更參差。合歡錦帶鴛鴦鳥。同心綺袖連理枝。皎皎新秋明月開。早露飛螢暗裏來。鯨燈落花殊未盡。虯水銀箭莫相催。非是神女期河漢。別有仙姬入吹臺。未眠解著同心結。欲醉那堪連理杯。後宮不愜茱萸芳。夜夜爭開蘇合房。寶釵翠鬢還相似。朱唇玉面非一行。新人未語言如澀。新寵無前判不臧。願奉更衣蘭麝气。恐君馬到自驚香。﹝○同上﹞

【梅花落】

臘月正月早驚春。眾花未發梅花新。可憐芬芳臨玉臺。朝攀晚折還復開。長安少年多輕薄。兩兩共唱梅花落。滿酌金卮催玉柱。落梅樹下宜歌舞。金穀萬株連綺甍。梅花密處藏嬌鶯。桃李佳人欲相照。摘葉牽花來並笑。楊柳條靑樓上輕。梅花色白雪中明。橫笛短簫淒復切。誰知柏梁聲不絕。﹝○徐孝穆集一。文苑英華二百八作徐陵。《樂府詩集》二十四。《詩紀》百四。又《類聚》八十六引春﹑新﹑臺﹑開﹑柱﹑舞﹑甍﹑鶯﹑照﹑笑﹑輕﹑明﹑咽﹑絕十四韻。﹞

【宛轉歌】

七夕天河白露明。八月濤水秋風驚。樓中恆聞哀響曲。塘上復有辛苦行。不解何意悲秋气。直置無秋悲自生。不怨前階促織鳴。偏愁別路搗衣聲。別燕差池自有返。離蟬寂寞詎含情。云聚懷情四望臺。月冷相思九重觀。欲題芍藥詩不成。來采芙蓉花已散。金樽送曲韓娥起。玉柱調弦楚妃嘆。翠眉結恨不復開。寶鬢迎秋度前亂。湘妃拭淚灑貞筠。筴藥浣衣何處人。步步香飛金薄履。盈盈扇掩珊瑚唇。已言采桑期陌上。復能解佩就江濱。競入華堂要花枕。爭開羽帳奉華茵。不惜獨眠前下釣。欲許便作後來薪。後來瞑瞑同玉牀。可憐顏色無比方。誰能巧笑特窺井。乍取新聲學繞梁。宿處畱嬌墮黃珥。鏡前含笑弄明璫。菤葹摘心心不盡。茱萸折葉葉更芳。已聞能歌洞簫賦。詎是故愛邯鄲倡。﹝○徐孝穆集一。文苑英華二百七作徐陵。《樂府詩集》六。《詩紀》百四。﹞

【長相思二首】〖雜言〗

長相思。久離別。徵夫去遠芳音滅。湘水深。隴頭咽。

紅羅斗帳裏。綠綺淸弦絕。逶迆百尺樓。愁思三秋結。﹝○文苑英華二百二。《樂府詩集》六十九。《詩紀》百四。﹞

長相思。久別離。春風送燕入檐窺。暗開脂粉弄花枝。紅樓千愁色。玉箸兩行垂。心心不相照。望望何由知。﹝○同上﹞

陳詩卷八

江總

【詩】

【釋奠詩應令】〖八章〗

敬遜三徳。厥修六藝。師聖發矇。尊儒啟滯。若括資羽。如金待礪。雅道聿興。教學無替。

希代明王。應期聖主。裁成品物。奄有區宇。篇籍芬場。詩書照府。籠樊七十。驅馭三五。

於赫上嗣。毓徳元良。崇賢旣辟。馳道飛芳。儀刑震象。問望離方。夏戈秋龠。日就月將。

肆禮虞癢。弘風闕裏。降心下問。勞謙讓齒。五方聳聽。百辟傾耳。濟濟耆生。莘莘冑子。

間歌有節。合舞惟恭。階陳樽篚。庭列笙鏞。譽宣四學。業闡三雍。森沈靈宇。依稀神縱。

奠余幣久。辰良景暮。黍稷非馨。蘋蘩式昨。崇敬臺保。昭彰審諭。翠蓋移陰。斑輪徐渡。

年灰疊起。星琯環周。春凋樹色。日藻川流。雪花遲舞。云葉雙抽。霧開金堨。冰銷石溝。

肅仰鴻化。恭聞盛典。人握懸藜。家藏瑚璉。顧惟朽謝。暮識膚淺。恩謬爵浮。心慚貌忄典。﹝○文館詞林百六十作隋江總。﹞

【秋日侍宴婁苑湖應詔詩】

翠渚還鑾輅。瑤池命羽觴。千門響云蹕。四澤動榮光。玉軸昆池浪。金舟太液張。虹旗照鳧嶼。鳳蓋繞林塘。野靜重陰闊。淮秋水气涼。霧開樓闕近。日迥煙波長。洛宴諒斯在。鎬飲詎能方。朽劣叨榮遇。簪笏奉周行。﹝○《初學記》十四。文苑英華百六十九。《詩紀》百五。﹞

【侍宴玄武觀詩】

詰曉三春暮。新雨百花朝。星宮移渡罕。天駟動行鑣。旆轉蒼龍闕。塵飛飲馬橋。翠觀迎斜照。丹樓望落潮。鳥聲雲裏出。樹影浪中搖。歌吟奉天詠。未必待聞韶。﹝○《類聚》六十三。文苑英華百六十九。《詩紀》百五。﹞

【宴樂修堂應令詩】

肅城通甲觀。承華啟畫堂。北宮降恩賞。西園度羽觴。殊私奉玉裕。終宴在金房。庭暉連樹彩。檐影接雲光。仙如伊水駕。樂似洞庭張。彈絲命琴瑟。吹竹動笙簧。庸疏濫應阮。衰朽恧連章。﹝○《初學記》十。文苑英華百七十九。《詩紀》百五。﹞

【三日侍宴宣猷堂曲水詩】

上巳娛春禊。芳辰喜月離。北宮命簫鼓。南館列旌麾。繡柱擎飛閣。雕軒傍曲池。醉魚沈遠岫。浮棗漾淸漪。落花懸度影。飛絲不礙枝。樹動丹樓出。山斜翠磴危。禮周羽爵徧。樂闋光陰移。﹝○古今歲時雜詠十六。《初學記》四。文苑英華百七十二。《詩紀》百四。﹞

【秋日遊】〖《類聚》《初學記》無遊字。〗昆明池詩】〖《詩紀》云。元行恭﹑薛道衡有此詩。〗

靈沼蕭條望。遊人意緒多。終南云影落。渭北雨聲過。蟬噪金堤柳。鷺飲石鯨波。珠來照似月。織處寫成河。此時臨水嘆。非復采蓮歌。﹝○《類聚》九。《初學記》七。文苑英華百六十四。《詩紀》百四。﹞

【秋日登廣州城南樓詩】

秋城韻晚笛。危榭引淸風。遠气疑埋劍。驚禽似避弓。海樹一邊出。山云四面通。野火初煙細。新月半輪空。塞外離羣客。顏鬢早如蓬。徒懷建鄴水。復想洛陽宮。不及孤飛雁。獨在上林中。﹝○《類聚》二十八。文苑英華三百十一。《詩紀》百五。﹞

【贈洗馬袁朗別詩】

賈誼登朝日。終軍對奏年。校文升廣內。撫劍入崇賢。奇才殊艷逸。將別更畱連。驅車命鐃管。拱坐面林泉。池寒稍下雁。木落久無蟬。露浸山扉月。霜開石路煙。髙談無與慰。遲爾報華篇。﹝○《類聚》二十九。文苑英華二百六十六作贈別洗馬袁朗。《詩紀》百五。﹞

【詒孔中丞奐詩】

我行五嶺表。辭鄕二十年。聞鶯欲動詠。披霧卽依然。疇昔同寮寀。今隨年代攺。借問藏書處。惟君故人在。故人名宦髙。霜簡肅權豪。誰知懷九嘆。徒然泣二毛。步出東郊望。心遊江海上。遇物便今古。何爲不惆悵。初晴原野開。宿雨潤條枚。叢花曙後發。一鳥霧中來。淹畱蘭蕙苑。吟嘯芳菲晚。忘懷靜躁間。自覺風塵遠。白社聊可依。靑山乍采薇。鐘牙乃得性。語默豈同歸。﹝○文苑英華二百四十七。《詩紀》百五。又《初學記》十二引年﹑然﹑寀﹑在﹑髙﹑毫﹑毛八韻。《禦覽》二百二十六作孔中丞詩。引年﹑然﹑寀﹑在﹑髙﹑毫﹑毛八韻。﹞

【贈賀左丞蕭舍人詩】

輶軒通八表。旌節騖三秦。聽歌酬敏對。繼好佇行人。賀生思沈鬱。蕭弟學紛綸。共有筆端譽。皆爲席上珍。離羣徒悄悄。徵旅日駪々。黃河分太史。一曲悲千里。海內平生親。中朝流寓士。痛哉憫梁祚。於焉三十祀。鐘儀縶不歸。盛憲非何已。隴頭心斷絕。爾爲參生死。回首望長安。猶如蜀道難。函關分地軸。華嶽接天壇。行旃方境逝。去棹艤江幹。蘆花霜外白。楓葉水前丹。翔鷗方怯凍。落雁不勝彈。輝輝盛王道。時務嬰疲老。九流倦耳目。十年變懷抱。何以惇歧路。淒然綴辭藻。江南有桂枝。塞北無萱艸。鬥酒未爲別。垂堂深自保。﹝○文苑英華二百四十七。《詩紀》百四。﹞

【遇長安使寄裴尙書詩】

傳聞合浦葉。遠向洛陽飛。北風尙嘶馬。南冠獨不歸。去云目徒送。離琴手自揮。秋蓬失處所。春艸屢芳菲。太息關山月。風塵客子衣。﹝○《類聚》三十一。文苑英華二百四十七。《詩紀》百五。﹞

【別南海賓化侯詩】

石關通城井。蒲澗邇靈洲。此地何遼敻。羣英逐遠遊。髙才袁彥伯。令譽許文休。悠焉值君子。復此映芳猷。崤函多險澀。星琯壯環周。分歧泣世道。念別傷邊秋。斷山時結霧。平海若無流。驚鷺一羣起。哀猿數處愁。是日送歸客。爲情自可求。終謝能鳴雁。還同不系舟。其如江海泣。惆悵徒離憂。﹝○文苑英華二百六十六。《詩紀》百五。又《類聚》二十九作別賓化侯詩。引秋﹑流﹑愁﹑求四韻。﹞

【庾寅年二月十二日遊虎丘山精舍詩】

縱棹憐回曲。尋山靜見聞。每從芳杜性。須與俗人分。貝塔涵流動。花臺偏領芬。蒙蘢出檐桂。散漫繞窗雲。情幽豈狥物。志遠易驚羣。何由狎魚鳥。不願屈玄糸燻。﹝○廣弘明集三十。《詩紀》百五。﹞

【入龍丘巖精舍詩】

法堂猶集雁。仙竹幾成龍。聊承丹桂馥。遠視白雲峯。風窗穿石竇。月牖拂霜松。暗谷畱徵鳥。空牀徹夜鐘。陰崖未辧色。疊樹豈知重。溘此哀時命。吁嗟世不容。無由訪檐尹。何去復何從。﹝○文苑英華二百三十三。《詩紀》百五。﹞

【明慶寺詩】

十五詩書日。六十軒冕年。名山極歷覽。勝地殊畱連。幽厓聳絕壁。洞穴瀉飛泉。金河知證果。石室乃安禪。夜梵聞三界。朝香徹九天。山階步皎月。澗戶聽涼蟬。市朝沾艸露。淮海作桑田。

何言望鐘嶺。更復切秦川。﹝○《初學記》二十三。文苑英華二百三十三。《詩紀》百五。﹞

【入攝山棲霞寺詩】﹝並序﹞

壬寅年十月十八日。入攝山棲霞寺。登岸極峭。頗暢懷抱。至徳元年癸卯十月二十六日。又再遊此寺。布法司施菩薩戒。甲辰年十月二十五日。奉送金像還山。限以時務。不得恣情淹畱。乙巳年十一月十六日。更獲拜禮。仍停山中宿。永夜畱連。棲神悚聽。但交臂不停。薪指俄謝。率制此篇。以記卽目。俾後來賞者。知余山誌。﹝廣弘明集作此志焉。注云。三本﹑宮本無焉字。﹞

淨心抱冰雪。暮齒逼桑楡。太息波川迅。悲哉人世拘。歲華皆采獲。冬晚共嚴枯。濯流濟八水。開襟入四衢。玆山靈妙合。當與天地俱。石瀨乍深淺。崖煙遞有無。缺碑橫古隧。盤木臥荒塗。行行備履歷。步步轔威紆。髙僧迹共遠。勝地心相符。樵隱各有得。丹靑獨不渝。遺風佇芳桂。比徳諭生芻。寄言長往客。淒然傷鄙夫。﹝○廣弘明集三十。文苑英華二百三十三作再遊棲霞寺言志。《詩紀》百五。﹞

【遊攝山棲霞寺詩】﹝並序﹞

禎明元年太歲丁未四月十九日癸亥。入攝山展慧布法師。憶謝靈運集還故山入石壁中尋曇隆道人有詩一首十一韻。今此拙作。仍學康樂之體。

霢霂時雨霽。淸和孟夏肇。棲宿綠野中。登頓丹霞杪。敬仰髙人徳。抗志塵物表。三空豁已悟。萬有一何小。始從情所寄。冥期諒不少。荷衣步林泉。麥气涼昏曉。乘風面泠泠。候月臨皎皎。煙崖憩古石。雲路排徵鳥。披逕憐森沈。攀條惜杳裊。平生忘是非。朽謝豈矜矯。五淨自此涉。六塵庶無擾。﹝○廣弘明集三十。文苑英華二百三十三作遊棲霞寺新雨。又新雨下注云。集作時雨。《詩紀》百五。﹞

【攝山棲霞寺山房夜坐簡徐祭酒周尙書並同】遊羣彥詩

澡身事珠成。非是學金丹。月磴時橫枕。云崖宿解鞍。梵宇調心易。禪庭數息難。石澗水流靜。山窗葉去寒。君思北闕駕。我惜東都冠。翻愁夜鐘盡。同志不盤桓。﹝廣弘明集注云。元﹑明本作恆。宋本作衤亙。○廣弘明集三十。文苑英華二百三十三。《詩紀》百五。﹞

【靜臥棲霞寺房望徐祭酒詩】

絕俗俗無侶。修心心自齋。連崖夕气合。虛宇宿云霾。臥藤新接戶。欹石久成階。樹聲非有意。禽戲似忘懷。故人市朝狎。心期林壑乖。惟憐對芳杜。可以爲吾儕。﹝○廣弘明集三十。《詩紀》百五。﹞

【營涅槃懺還塗作詩】﹝並序﹞

禎明二年仲冬。攝山棲霞寺布法師。只爾待終。余以此月十七日宿昔入山。仰爲師氏營涅槃懺。還途有此作。

可否同一貴。生死亦一條。況期滅盡者。豈是俗中要。人道離九愴。冥期出世遙。畱連入澗曲。宿昔陟巖椒。石澑冰便斷。松霜日自銷。向崖云靉叇。出谷霧飄颻。勿言無大隱。歸來卽市朝。﹝○廣弘明集三十。《詩紀》百五。﹞

【至徳二年十一月十二日升】徳施山齋三宿決定罪福懺悔詩

四知無矯志。二施啟幽心。簡通避人物。偃息還山林。曲澗停騶響。交枝落幔陰。池臺聚凍雪。欄牖噪歸禽。石彩無新故。峯形詎古今。大車何杳杳。奔馬遂駸駸。何以修六念。虔誠在一音。未泛慈舟遠。徒令願海深。﹝○廣弘明集三十。《詩紀》百五。﹞

【詠采甘露應詔詩】

祥露曉氛氳。上林朝晃郎。千行珠樹出。萬葉瓊枝長。徐輪動仙駕。淸晏畱神賞。丹水波濤泛。黃山煙霧上。風亭翠旆開。云殿朱弦響。徒知恩禮洽。自憐名實爽。﹝○《初學記》二。《詩紀》百五。﹞

【借劉太常《說文》詩】

劉棻慕子云。許愼詢景伯。碩學該虫篆。奇文秀鳥迹。曰余徒下帷。待問垂重席。不詣王充市。聊投班玩籍。三寫徧鉆研。六書多補益。幽居服藥餌。山宇生虛白。畱連嗣芳杜。曠蕩依泉石。夫君愛滿堂。願言馳下澤。﹝○《初學記》二十一。《詩紀》百五。﹞

【賦得一日成三賦應令詩】

副君睿賞遒。淸夜北園遊。下筆成三賦。傳觴對九秋。飛文綺縠采。落紙波濤流。樹密寒蟬響。檐暗雀聲愁。綠漵明層殿。靑山照近樓。此時盛禮物。顧省良若抽。﹝○《初學記》三十一。《詩紀》百五。﹞

【攝官梁小廟詩】

〖《詩紀》云。梁有小廟。太祖太夫人廟也。非嫡故別立廟。南史曰﹕侯景寇建鄴。詔以總權兼太常卿守小廟。〗

疇昔遊依所。今日薦櫻時。憲章誠有革。歲月遂難思。故人獨之子。官聯更在玆。虛檐靜暮雀。

洞戶映光絲。平生復能幾。語事必傷悲。﹝○《類聚》三十八。文苑英華三百二十。《詩紀》百五。﹞

【卞山楚廟詩】

蘋藻祈明徳。倚棹息巖阿。忽聽晨雞曙。非復楚宮歌。閒階薙宿薺。古木斷懸蘿。帷堂寂易晚。桴鼓自相和。盛祀流百世。英威定幾何。﹝○《類聚》三十八。文苑英華三百二十。《詩紀》百五。﹞

【山庭春日詩】

洗沐惟五日。棲遲在一丘。古楂橫近澗。危石聳前洲。岸綠開河柳。池紅照海橊。野花寧待晦。山虫詎識秋。人生復能幾。夜燭非長遊。﹝○《類聚》三作山庭春詩。《初學記》二十作休沐山庭詩。文苑英華百五十七。《詩紀》百五。﹞

【七夕詩】〖《詩紀》云。六朝聲偶作柳顧言者非。〗

漢曲天楡冷。河邊月桂秋。婉孌期今夕。飄颻渡淺流。輪隨列宿動。路逐彩雲浮。橫波翻瀉淚。束素反緘愁。此時機杼息。獨向紅妝羞。﹝○《類聚》四。《初學記》四。古今歲時雜詠二十五。文苑英華百五十八。《詩紀》百五。﹞

【南還尋艸市宅詩】

紅顏辭鞏洛。白首入轘轅。乘春行故里。徐步采芳蓀。逕毀悲求仲。林殘憶巨源。見桐猶識井。看柳尙知門。花落空難徧。鶯啼靜易喧。無人訪語默。何處敍寒溫。百年獨如此。傷心豈復論。﹝○《類聚》六十四。《初學記》二十四。文苑英華三百七。《詩紀》百五。﹞

【和張記室源傷往詩】〖《詩紀》云。集作傷佳人。〗

小婦當壚夜。夫婿凱歸年。正歌千里曲。翻入九重泉。機中未斷素。瑟上本畱弦。空帳臨窗掩。孤燈向壁燃。還悲寒隴曙。松短未生煙。﹝○《類聚》三十四作和張源傷往詩。文苑英華三百二題下注。集作傷佳人。《詩紀》百五。﹞

【在陳旦解酲共哭顧舍人詩】

獨酌一樽酒。髙詠七哀詩。何言蒿裏別。非復竹林期。階荒鄭公艸。戶闃董生帷。人隨暮槿落。客共晚鶯悲。年發兩如此。傷心詎幾時。﹝○《類聚》三十四作傷顧野王詩。文苑英華三百二。《詩紀》百五。﹞

【侍宴臨芳殿詩】〖《詩紀》云。六朝聲偶作柳顧言者非。〗

鐘箭自徘徊。皇堂薦羽杯。橋平疑水落。石迥見山開。林前暝色靜。花處近香來。西嵫傷撫夕。北閣濫遊陪。﹝○《初學記》二十四。文苑英華百七十五作臨芳殿侍宴。萬花谷後二十三作江總詩。《詩紀》百五。﹞

【侍宴瑤泉殿詩】

水亭通枍詣。石路接堂皇。野花不識采。旅竹本無行。雀驚疑欲曙。蟬噪似含涼。何言金殿側。亟奉瑤池觴。﹝○《初學記》二十四。文苑英華百七十五作宴瓊泉殿。《詩紀》百五。﹞

【別袁昌州詩二首】

河梁望隴頭。分手路悠悠。䢐年驚若電。別日欲成秋。黃鵠飛飛遠。靑山去去愁。不言雲雨散。更似東西流。﹝○《類聚》二十九。《初學記》十八。文苑英華二百六十六。《詩紀》百五。﹞

客子嘆途窮。此別異西東。關山嗟墜葉。歧路憫徵蓬。別鶴聲聲遠。愁雲處處同。﹝○《類聚》二十九。﹞

【經始興廣果寺題愷法師山房詩】

息舟候香埠。悵別在寒林。竹近交枝亂。山長絕逕深。輕飛入定影。落照有疏陰。不見投云狀。空畱折桂心。﹝○《初學記》二十三。《詩紀》百五。﹞

【和衡陽殿下髙樓看妓詩】

起樓侵碧漢。初日照紅妝。弦心艷卓女。曲誤動周郎。並歌時轉黛。息舞暫分香。掛纓銀燭下。莫笑玉釵長。﹝○《初學記》十五。文苑英華二百十三。《詩紀》百五。﹞

【賦得空閨怨詩】

蕩妻怨獨守。盧姬傷獨居。瑟上調弦落。機中織素余。自羞淚無燥。翻覺夢成虛。復嗟長信閣。寂寂往來疏。﹝○《類聚》三十二。《詩紀》百五。﹞

【並州羊腸阪詩】

三春別帝鄕。五月度羊腸。本畏車輪折。翻嗟馬骨傷。驚風起朔雁。落照盡胡桑。關山定何許。徒禦慘悲涼。﹝○文苑英華二百八十九。﹞

【歲暮還宅詩】

悒然想泉石。驅駕出城臺。玩竹春前筍。驚花雪後梅。靑山殊可對。黃卷復時開。長繩豈系日。濁酒傾一杯。﹝○《類聚》六十四。《初學記》二十四。《詩紀》百五。﹞

【春夜山庭詩】

春夜芳時晚。幽庭野气深。山疑刻削意。樹接縱橫陰。戶對忘憂艸。池驚旅浴禽。樽中良得性。物外知余心。﹝○《類聚》三十六。廣《文選》十五。《詩紀》百五。﹞

【夏日還山庭詩】

獨於幽棲地。山庭暗女蘿。澗漬長低筱。池開半捲荷。野花朝暝落。盤根歲月多。停樽無賞慰。狎鳥自經過。﹝○《類聚》三十六。《詩紀》百五。﹞

【賦得謁帝承明廬詩】

霧開仁壽殿。云繞承明廬。輪停紺幰引。馬度紅塵余。香貂拜黻衮。花綬拂玄除。謁帝升淸漢。何殊入紫虛。﹝○《初學記》十四。文苑英華百九十。《詩紀》百五。﹞

【賦得攜手上河梁應詔詩】

早秋天气涼。分手關山長。云愁數處黑。木落幾枝黃。鳥歸猶識路。流去不知鄕。秦川心斷絕。何悟是河梁。﹝○《類聚》二十九。《詩紀》百五。﹞

【賦得泛泛水中鳧詩】

歸鳧沸卉同。亂下芳塘中。出沒時銜藻。飛鳴忽颺風。浮深或不息。戲廣若乘空。春鸚徒有賦。還笑在金籠。﹝○《類聚》九十一。文苑英華三百二十九。《詩紀》百五。﹞

【賦得三五明月滿詩】

三五兔輝成。浮陰冷復輕。支輪非戰反。團扇少歌聲。云前來往色。水上動搖明。況復髙樓照。何嗟攬不盈。﹝○《類聚》一。文苑英華百五十二。《詩紀》百五。﹞

【衡州九日詩】

秋日正淒淒。茅茨復蕭瑟。姬人薦初醞。幼子問殘疾。園菊抱黃華。庭橊剖珠實。聊以著書情。暫遣他鄕日。﹝○《初學記》四。古今歲時雜詠三十三。文苑英華百五十八。《禦覽》三十二。《詩紀》百五。﹞

【賦詠得琴詩】

可憐嶧陽木。雕爲綠綺琴。田文垂睫淚。卓女弄弦心。戲鶴聞應舞。遊魚聽不沈。楚妃幸勿嘆。此異丘中吟。﹝《類聚》作音。《詩紀》云。一作音。○《類聚》四十四。《初學記》十六作賦得詠琴詩。文苑英華二百十二作賦得詠琴。《詩紀》百五。﹞

【詠雙闕詩】

象闕連馳道。天宇照方疏。刻鳳棲淸漢。圖龍入紫虛。屢逢膏露灑。幾遇祥煙初。競言百尺麗。寧方萬丈餘。﹝○《類聚》六十二。《詩紀》百五。﹞

【三善殿夜望山燈詩】〖《詩紀》云。六朝聲偶作柳顧言者非。〗

百花疑吐夜。四照似含春。的的連星出。亭亭向月新。采珠非合浦。贈佩異江濱。若任扶桑路。堪言並日輪。﹝○《初學記》二十五。萬花谷續八作江總詩。《詩紀》百五。﹞

【奉和東宮經故妃舊殿詩】

故殿看看冷。空階步步悲。猶憶窺窗處。還如解佩時。苔生無意早。燕入有言遲。若令歸就月。照見不須疑。﹝○《類聚》三十四。文苑英華三百七。《詩紀》百五。﹞

【同庾信答林法師詩】

客行七十歲。歲暮遠䢐徵。塞云凝不解。隴水凍無聲。君看日遠近。爲忖長安城。﹝○《類聚》二十九作周弘正。《初學記》十八。《詩紀》百五。﹞

【詠李詩】

嘉樹春風早。春風花落新。但見成蹊處。幾得正冠人。當知露井側。復與夭桃鄰。﹝○《類聚》八十六。《詩紀》百五。﹞

【詠蟬詩】

白露涼風吹。朱明落照移。鳴條噪林柳。流響徧臺池。忖聲如易得。尋忽卻難知。﹝○類九七十七。《詩紀》百五。﹞

【答王筠早朝守建陽門開詩】

金兔猶懸魄。銅龍欲啟扉。三條息行火。百雉照初暉。禦溝槐影出。仙掌露光晞。﹝○《類聚》三十九。文苑英華百九十。《詩紀》百五。﹞

【侍宴賦得起坐彈鳴琴詩】

絲傳園客意。曲奏楚妃情。罕有知音者。空勞流水聲。﹝○《初學記》十六。萬花谷後三十二作江總詩。《詩紀》百五。﹞

【別永新侯】〖《詩紀》云。詩匯作張正見者非。〗

送君張掖郡。分悲函谷關。欲知腸斷絕。浮雲去不還。﹝○《類聚》二十九。《詩紀》百五。﹞

【春日詩】

水苔宜澑色。山櫻助落暉。浴鳥沈還戲。飄花度不歸。﹝○《初學記》三。《詩紀》百五。﹞

【於長安歸還揚州九月九日行薇山亭賦韻詩】

心逐南云逝。形隨北雁來。故鄕籬下菊。今日幾花開。﹝《詩紀》云。一作長安九日詩。曰﹕心逐南云去。身隨北雁來。故園籬下菊。今日爲誰開。○《初學記》四作九月九日至微山亭詩。《禦覽》三十二作九日至微山亭詩。《詩紀》百五。○逯按。《詩紀》所注見升庵詩話。﹞

【哭魯廣達詩】

〖南史曰﹕廣達。陳之良將也。至徳二年爲侍中中領軍。賀若弼進軍鐘山。廣達力戰。及韓擒虎乘勝破宮城。廣達被執。入隋。以憤慨卒。江總撫柩慟哭。題其棺曰﹕〗

黃泉𨿽抱恨。白日自畱名。悲君感義死。不作負恩生。﹝○陳史魯廣達傳。南史魯廣達傳。《詩紀》百五。﹞

【秋日新寵美人應令詩】﹝以下七言。﹞

後宮惟聞莫瓊樹。絕世復有宋容華。皆自爭名進女弟。定覺雙飛勝蕩家。願並迎春比翼燕。常作照日同心花。聞道艷歌時易調。忖許新恩那久要。翠眉未畫自生愁。玉臉含啼帶似笑。角枕千嬌薦芬香。若使琴心一曲奏。幽蘭度曲不可終。陽臺夢裏自應通。秋樹相思一枝綠。爲插賤妾兩鬟中。﹝○《類聚》十八。《詩紀》百五。﹞

【新入姬人應令詩】

洛浦流風漾淇水。秦樓初日度陽臺。玉軼輕輪五香散。金燈夜火百花開。非是妖姬渡江日。定言神女隔河來。來時向月別姮娥。別時淸吹悲簫史。數錢拾翠爭佳麗。拂紅點黛何相似。本持纖腰惑楚宮。暫回舞袖驚吳市。新人羽帳掛流蘇。故人网戶織蜘蛛。梅花柳色春難徧。情來春去在須臾。不用庭中賦綠艸。但願思著弄明珠。﹝○《類聚》十八。《詩紀》百五。﹞

【閨怨篇】

寂寂靑樓大道邊。紛紛白雪綺窗前。池上鴛鴦不獨自。帳中蘇合還空然。屏風有意障明月。燈火無情照獨眠。遼西水凍春應少。薊北鴻來路幾千。願君關山及早度。念妾桃李片時妍。﹝○《類聚》三十二作閨怨詩。文苑英華三百四十六。《詩紀》百五。﹞

【又】

蜘蛛作絲滿帳中。芳艸結葉當行路。紅臉脈脈一生啼。黃鳥飛飛有時度。故人𨿽故昔經新。新人𨿽新復應故。﹝○玉臺新詠九作梁簡文帝和蕭侍中子顯春別。《類聚》三十二。《詩紀》百五。﹞

【內殿賦新詩】

兔影脈脈照金鋪。虯水滴滴瀉玉壺。綺翼雕甍邇淸漢。虹梁紫柱麗黃圖。風髙暗綠凋殘柳。雨駛芳紅濕晚芙。三五二八佳年少。百萬千金買歌笑。偏著故人織素詩。願奏秦聲采蓮調。織女今夕渡銀河。當見新秋停玉梭。﹝○《樂府詩集》七十四。《詩紀》百五。﹞

【姬人怨】

天寒海水慣相知。空牀明月不相宜。庭中芳桂憔悴葉。井上疏桐零落枝。寒燈作花羞夜短。霜雁多情恆結伴。非爲隴水望秦川。直置思君腸自斷。﹝○《類聚》三十二作爲姬人怨服散詩。文苑英華三百四十六。《詩紀》百五。﹞

【姬人怨服散篇】

薄命夫婿好神仙。逆愁髙飛向紫煙。金丹欲成猶百練。玉酒新熟幾千年。妾家邯鄲好輕薄。特忿仙童一丸藥。自悲行處綠苔生。何悟啼多紅粉落。莫輕小婦狎春風。羅襪也得步河宮。云車欲駕應相待。羽衣未去幸須同。不學簫史還樓上。會逐姮娥戲月中。﹝○《類聚》三十二接上篇爲一首。文苑英華三百四十六。《詩紀》百五。﹞

【贈李駼】

上林開宴畱連。﹝○太平寰宇記九十。﹞

【應詔詩】

綠桷朱簾金刻鳳。凋梁繡柱玉蟠螭。﹝○艸堂詩箋三十二秋興詩注。﹞

【詩】

惱殺朱歸客。桃花壎眼醉。﹝○萬花谷七。﹞

陳詩卷九

何處士

﹝處士。仕陳爲從事。﹞

【春日從將軍遊山寺詩】

蘭庭厭俗賞。柰苑矚年華。始入香山路。仍逢火宅車。慈門數片葉。道樹一林花。𨿽悟危藤鼠。終悲在篋蛇。﹝○廣弘明集三十。《詩紀》百七。﹞

【別才法師於湘還郢北詩】

乘杯事將遠。捧袂忽無聊。南楚長沙狹。西浮郢路遙。離庭花已散。別戍馬新驕。明日分千里。相思非一條。﹝○廣弘明集三十。《詩紀》百七。﹞

【敬酬解法師所贈詩】

道林俗之表。慧遠廬之阿。買山卽髙世。乘杯且渡河。法雨時時落。香雲片片多。若爲將羽化。來濟在塵羅。﹝○廣弘明集三十。《詩紀》百七。﹞

【通士人篇】

龍宮旣入道。鳳闕且辭榮。禪龕八想淨。義窟四塵輕。香蓋法雲起。花燈慧火明。自然忘有著。非止悟無生。﹝○廣弘明集三十。《詩紀》百三。﹞

蘇子卿

【朱鷺】

玉山一朱鷺。容與入王畿。欲向天池飲。還繞上林飛。金堤曬羽翮。丹水浴毛衣。非貪葭下食。懷思自遠歸。﹝○《類聚》九十二作朱鷺詩。文苑英華二百六。《樂府詩集》十六。《詩紀》百七。﹞

【艾如張】

誰在閒門外。羅家諸少年。張機蓬艾側。結网槿籬邊。若能飛自勉。豈爲繪所纏。黃雀儻爲誡。朱絲猶可延。﹝○《樂府詩集》十六。《詩紀》百七。﹞

【梅花落】

中庭一樹海。寒多葉未開。秪言花是雪。不悟有香來。上郡春恆晚。髙樓年易催。織書偏有意。教逐錦文回。﹝○《樂府詩集》二十四。《詩紀》百七。﹞

【紫驑馬】

候騎指樓蘭。長城迥路難。嘶從風處斷。骨住水中寒。飛塵暗金勒。落淚灑銀鞍。抽鞭上關路。誰念客衣單。﹝○《類聚》九十三作祖孫登賦得紫驑馬詩。文苑英華二百九。《樂府詩集》二十四作祖孫登。《詩紀》百七。﹞

【南徵詩】

一朝遊桂水。萬里別長安。故鄕夢中近。邊愁酒上寬。劍鋒但須利。戎衣不畏單。南中地气暖。少婦莫愁寒。﹝○《類聚》五十九。文苑英華二百九十九。《詩紀》百七。﹞

賀力牧

【關山月】

重關斂暮煙。明月下秋前。照石疑分鏡。臨弓似引弦。霧暗迷旗影。霜濃濕劍蓮。此處離鄕客。遙心萬里懸。﹝○文苑英華百九十八。《樂府詩集》二十三。《詩紀》百七。﹞

【亂後別蘇州人詩】

徘徊睇閶闔。悵望機姑蘇。慨矣嗟荒運。悲哉惜霸圖。子常終覆郢。宰嚭遂亡吳。石隕星方暗。山崩川自枯。周京摧棫朴。漢社落枌楡。宮毀無巢燕。城空餘堞烏。玆邦號端委。多士自相趨。照廡同燕石。光車等魏珠。言離已惆悵。念別更踟躕。若訪任公子。求余東海隅。﹝○文苑英華二百八十六。《詩紀》百七。﹞

伏知道

﹝知道。昌平人。陳鎭北長史。﹞

【從軍五更轉五首】

一更刁鬥鳴。校尉逴連城。遙聞射雕騎。懸憚將軍名。﹝○《類聚》五十九。《樂府詩集》三十三。《詩紀》百七。﹞

二更愁未央。髙城寒夜長。試將弓學月。聊持劍比霜。﹝○同上﹞

三更夜警新。橫吹獨吟春。彊聽梅花落。誤憶柳園人。﹝○同上﹞

四更星漢低。落月與云齊。依稀北風裏。胡笳雜馬嘶。﹝○同上﹞

五更催送籌。曉色映山頭。城烏初起堞。更人悄下樓。﹝○同上﹞

【詠人聘妾仍逐琴心詩】

春色轉相催。佳人心自回。長卿琴已弄。秦嘉書未來。掛冠易分綬。薦枕缺因媒。染香風卽度。登垣花正開。貞樓若髙下。如何上陽臺。﹝○《類聚》十八。《詩紀》百七。﹞

【賦得招隱】

招隱訪仙楹。丘中琴正鳴。桂叢侵石路。桃花隔世情。薄暮安車近。林喧山鳥驚。﹝○《類聚》三十六。《詩紀》百七。﹞

毛處約

【雉子斑】

春物始芳菲。春雉正相追。澗響連朝雊。花光帶錦衣。竄迹時移影。驚媒或亂飛。能使如臯路。相逢巧笑歸。﹝○文苑英華二百六。《樂府詩集》十八。《詩紀》百七。﹞

陸系

【有所思】

別念限城闉。還思樓上人。淚想離前落。愁聞別後新。月來疑舞扇。花度憶歌塵。只看今夜裏。那似隔河津。﹝○文苑英華二百二作陵系。《樂府詩集》十七。《詩紀》百七。﹞

獨孤嗣宗

【紫驑馬】

倡樓望早春。寶馬度城闉。照曜桃花徑。蹀躞采桑津。金羈麗初景。玉勒染輕塵。遠聽珂驚急。猶是畫眉人。﹝○文苑英華二百九。《樂府詩集》二十四。《詩紀》百七。﹞

李燮

【紫驑馬】

紫燕忽踟躕。紅塵起路隅。圉人移苜蓿。騎士逐蘼蕪。三邊追黠虜。一鼓定彊胡。安用珂爲玉。自有汗成珠。﹝○文苑英華二百九。《樂府詩集》二十四。《詩紀》百七。﹞

江暉

【劉生】

五陵多美選。六郡盡良家。劉生代豪蕩。標舉獨榮華。寶劍長三尺。金樽滿百花。惟當重意气。何處有驕奢。﹝○文苑英華百九十六。《樂府詩集》二十四。《詩紀》百七。﹞

【雨雪曲】

邊城風雪至。遊子自心悲。風哀笳弄斷。雪暗馬行遲。輕生本爲國。重气不關私。恐君猶不信。撫劍一揚眉。﹝○文苑英華百九十三作王筠。《樂府詩集》二十四。《詩紀》百七。﹞

何楫

【班婕妤怨】

齊紈旣逐篋。趙舞卽淩人。履迹隨恩故。階苔逐恨新。獨臥銷香炷。長啼費錦巾。庭艸何聊賴。也持秋當春。﹝○《樂府詩集》四十四。《詩紀》百七。﹞

蕭淳﹝按《陳書》徐伯陽傳。有謁者蕭淳風。﹞

【長相思】

長相思。久離別。新燕參差條可結。壺關遠。雁書絕。對云恆憶陣。看花復愁雪。猶有望歸心。流黃未剪截。﹝○《樂府詩集》六十九。《詩紀》百七。﹞

孔仲智

【羈謠】

芳杜觴春酒。仿佛傷山時。徒歌不成樂。空以羈自悲。羈悲懷土心。遽復還山路。迨及春復時。無使春光暮。﹝○《樂府詩集》八十七。《詩紀》百七。﹞

蕭有

【射雉詩】

二月春翚動。曹王挾妒媒。插翳依花合。芟場向野開。隔田聞雉近。橫溪見影來。弦明靑壓碎。箭落錦衣摧。今日如臯路。能將巧笑回。﹝○《類聚》九十。《詩紀》百七。﹞

徐湛

【賦得班去趙姬升詩】

〖《詩紀》云。鮑明遠白頭吟曰﹕申黜褒女進。班去趙姬升。〗

班姬與飛燕。俱侍漢王宮。不意恩情歇。偏將衰艸同。香飛金輦外。苔上玉階中。今日悲團扇。非是爲秋風。﹝○《類聚》三十二。《詩紀》百七。﹞

吳尙野

【詠鄰女樓上彈琴詩】

靑樓誰家女。開窗弄碧弦。貌同朝日麗。裝競午花然。一彈哀塞雁。再撫哭春鵑。此情人不會。東風千里傳。﹝○古詩類苑四十八。苑詩類選十五。《詩紀》百七。﹞

吳思玄

【閨怨詩】

金風響洞房。佳人心自傷。淚隨明月下。愁逐漏聲長。燈前羞獨鵠。枕上怨孤凰。自覺鴛帷冷。誰憐珠被涼。﹝○古詩類苑九十七。《詩紀》百七。﹞

殷謀

【日出東南隅行】

秦樓出佳麗。正值朝日光。陌頭能駐馬。花處復添香。﹝○文苑英華百九十三作李白。《樂府詩集》二十八。《詩紀》百七。﹞

賈馮吉

【自君之出矣】

自君之出矣。紅顏轉憔悴。思君如明燭。煎心且銜淚。﹝○文苑英華二百三作陳叔逵。注云。一作賈馮吉。《樂府詩集》六十九。《詩紀》百七。﹞

何曼才

【爲徐陵傷妾】

遲遲衫掩淚。憫憫恨縈胸。無復專房日。猶望下山逢。﹝○玉臺新詠十。《詩紀》百七。﹞

許倪

【破扇】

蔽日無全影。搖風有半涼。不堪鄣巧笑。猶足動衣香。﹝○《類聚》六十九。《詩紀》百七。﹞

蕭驎

【詠袙復詩】

〖《詩紀》云。疑卽袙服。女有脇衣也。又云。丹鉛余錄作衤錄復裙。○逯安。《初學記》二十六服食部裙下引此詩。題作詠裙復。又玉臺引此。題作詠衵復。衵與袙異。馮氏以袙復爲衵服。非也。此寺應作詠袙復。袙復卽帊復。或帕復。《釋名》。帕復。橫其腹也。又酉陽雜俎云。鬼以綾帊復贈辛祕。帶有一結。皆卽此袙復。似玉臺﹑《初學記》皆誤也。

的的金紗淨。離離寶撮分。纖腰非學楚。寬帶爲思君。﹝○玉臺新詠十作詠衵復。《初學記》二十六作蕭鄰詠裙復詩。《詩紀》百七。﹞

蕭琳

【隔壁聽妓詩】

徒聞弦管切。不見舞腰回。惟有歌梁共。塵飛一半來。﹝○《類聚》四十二。《詩紀》百七。﹞

孔範

﹝範。字《法言》。會嵇山陰人。後主時爲都官尙書。與江總等並爲狎客。陳亡入隋。隋文帝暴其過惡。與王瑳﹑王儀﹑沈瓘名爲四罪。流之遠裔。﹞

【賦得白雲抱幽石詩】

白雲浮遠蓋。飄飄繞石飛。帶蓮縈錦色。拂鏡下仙衣。陣結香鑪隱。羅成玉女微。能感荊王夢。陽臺雜雨歸。﹝○《初學記》一。《詩紀》百六。﹞

【和陳主詠鏡詩】

虎賁愁興日。龍鏡覽顏時。懷恩未得報。空嘆發如絲。﹝○《初學記》二十五。萬花谷續七作詠鏡詩。《詩紀》百六。﹞

王瑳

﹝瑳。與孔範等並爲後主狎客。刻薄貪鄙。忌害才能。陳亡入隋。被流遠裔。﹞

【折楊柳】

塞外無春色。上林柳已黃。枝影侵云暗。葉彩亂星光。陌頭藏戲鳥。樓上掩新妝。攀折思爲贈。心期別路長。﹝○文苑英華二百八。《樂府詩集》二十二。《詩紀》百六。﹞

【洛陽道】

洛陽夜漏盡。九重平旦開。日照蒼龍闕。煙繞鳳凰臺。浮雲翻似蓋。流水倒成雷。曹王鬥鷄返。潘仁載果來。﹝○文苑英華百九十二。《樂府詩集》二十三。《詩紀》百六。﹞

【長相思】

長相思。久離別。兩心同憶不相徹。悲風淒。愁雲結。柳葉眉上銷。菱花鏡中滅。雁封歸飛斷。鯉素還流絕。﹝○文苑英華二百二作王磋。《樂府詩集》六十九。《詩紀》百六。﹞

陳少女

【寄夫詩】

自君上河梁。蓬首臥蘭房。安得一樽酒。慰妾九回腸。﹝○古詩類苑五十四。《詩紀》百七。﹞

【雜歌謠辭】

【陳人爲齊云觀歌】

〖隋《書》曰﹕陳後主造齊云觀。國人歌之。功畢而爲隋師所虜。〗

齊云觀。寇來無際畔。﹝○南史陳後主紀。隋書五行志。《禦覽》百七十九引《陳書》。《詩紀》百七作齊云觀歌。﹞

【陳初童謠】

〖隋書五行志。陳初有童謠。其後陳主果爲韓擒所敗。擒本名擒虎。黃斑之謂也。破建康之始。復乘靑驄馬往返。時節皆應。〗

黃斑靑驄馬。發自壽陽涘。來時冬气末。去日春風始。﹝○隋書五行志。又隋書韓擒虎傳。北史韓擒虎傳作江東謠。《禦覽》八百九十五引《陳書》。《詩紀》百七作江東謠。﹞

【陳初童謠】

禦路種竹筱。蕭蕭已復起。合盤貯蓬塊。無復揚塵已。﹝○《樂府詩集》八十九。《詩紀》百七。﹞

【又】

日西夜烏飛。拔劍倚梁柱。歸去來。歸山下。﹝○同上﹞

【陳宣帝時謠】

〖《陳書》宣帝紀曰﹕太建十一年秋七月辛卯。初用大貨六誅錢。隋書食貨志曰﹕以一當五銖之十。與五銖並行。後還當一。人皆不便。乃相與訛言曰﹕六銖錢有不利縣官之象。未幾而宣帝崩。道廢。徐氏曰﹕當時謠言云云。蓋篆書六字類人之叉腰耳。〗

大貨六銖錢。叉腰哭天子。﹝○泉志二。﹞

【時人爲張氏語】

〖《陳書》曰﹕張種少恬靜。居處雅正。不妄交遊。傍無造請。時人爲之語曰﹕〗

宋稱敷演。梁則捲充。淸虛學尙。種有其風。﹝○《陳書》張種傳。南史張種傳。《禦覽》四百九十五引《陳書》。《詩紀》百七作張種歌。﹞

【時人爲賀氏兄弟語】

〖唐《書》曰﹕賀徳仁。越州山陰人。在陳與兄徳基師事周弘正。以文辭稱。人爲語曰﹕〗

學行可師賀徳基。文質彬彬賀徳仁。﹝○《唐書》賀徳仁傳。《詩紀》百七作二賀歌。﹞

【徐陵引諺】

圖官在亂世。覓富在荒年。﹝○文苑英華六百七十七徐陵答諸求官人書。﹞

【輿地誌引諺】

〖輿地誌曰﹕丹徒界內。土堅緊如蠟。諺云云。言吳多產出。可以攝生自奉。丹徒地可以葬。〗

生東吳。死丹徒。﹝○《禦覽》百七十。﹞

【時人爲釋貞觀語】

〖續髙僧傳曰﹕釋貞觀學士傅縡曰﹕三千稱首。七十當初。是人上者。當爲酬對。時人語曰﹕〗

錢塘有貞觀。當天下一半。﹝○續髙僧傳本傳。﹞

【淸商曲辭】

【西曲歌】〖以下諸歌。《詩紀》原列於晉。今編入陳詩。〗

【夜黃】

〖古今樂錄曰﹕夜黃。倚歌也。自此以下。至拔蒲。並同。〗

湖中百種鳥。半雌半是雄。鴛鴦逐野鴨。恐畏不成雙。﹝○《樂府詩集》四十九。《詩紀》四十二。﹞

【夜度娘】

夜來冒霜雪。晨去履風波。𨿽得敍微情。柰儂身苦何。﹝○《樂府詩集》四十九。《詩紀》四十二。﹞

【長松標】

落落千丈松。晝夜對長風。歲暮霜雪時。寒苦與誰雙。﹝○《樂府詩集》四十九。《詩紀》四十二。﹞

【雙行纏】﹝二曲﹞

朱絲系腕繩。眞如白雪凝。非但我言好。眾情共所稱。

新羅繡行纏。足趺如春妍。他人不言好。獨我知可憐。﹝○《樂府詩集》四十九。《詩紀》四十二。﹞

【黃督】﹝二曲﹞

喬客他鄕人。三春不得歸。願看楊柳樹。已復藏班鵻。

籠車度蹋衍。故人求寄載。催牛閉後戶。無預故人事。﹝○《樂府詩集》四十九。《詩紀》四十二。﹞

【西平樂】

我情與歡情。二情感蒼天。形𨿽胡越隔。神交中夜間。﹝○《樂府詩集》四十九。《詩紀》四十二。﹞

【尋陽樂】

雞亭故儂去。九里新儂還。送一卻迎兩。無有暫時閒。﹝○玉臺新詠十。《樂府詩集》四十九。《詩紀》四十二。﹞

【白附鳩】

石頭龍尾彎。新亭送客渚。酤酒不取錢。郎能飲幾許。﹝○《樂府詩集》四十九。《詩紀》四十二。﹞

【拔蒲】﹝二曲﹞

靑蒲銜紫茸。長葉復從風。與君同舟去。拔蒲五湖中。

朝發桂蘭渚。晝息桑楡下。與君同拔蒲。竟日不成把。﹝○《樂府詩集》四十九。《詩紀》四十二。﹞

【作蠶絲】﹝四曲﹞

柔桑感陽風。阿娜嬰蘭婦。垂條付綠葉。委體看女手。

春蠶不應老。晝夜常懷絲。何惜微軀盡。纏綿自有時。

績蠶初成繭。相思條女密。投身湯水中。貴得共成匹。

素絲非常質。屈折成綺羅。敢辭機杼勞。但恐花色多。﹝○《樂府詩集》四十九。又玉臺新詠十引第二曲作蠶絲歌。《詩紀》四十二。﹞

陳詩卷十

【郊廟歌辭】

【陳太廟舞辭七首】

〖隋書樂志曰﹕陳初。武帝詔求宋齊故事。太常卿周弘讓奏曰﹕齊氏承宋。咸用元徽舊式。宗祀朝饗奏樂俱同。惟北郊之禮頗有增益。皇帝入壝門奏永至。飲福酒奏嘉胙。太尉亞獻奏凱容。埋牲奏隸幽。帝還便殿奏休成。眾官並出奏肅成。此乃元徽所闕。永明六年之所加也。惟送神之樂。宋孝建二年秋起居注云奏肆夏。永明中攺奏昭夏。帝遂依之。是時並用梁樂。惟攺七室舞辭。〗

【凱容舞】〖皇祖步兵府君室〗

於赫皇祖。宮墻髙嶷。邁彼厥初。成玆峻機。縵樂簡簡。閟寢翼翼。祼饗若存。惟靈靡測。﹝○隋書音樂志。《樂府詩集》九。《詩紀》百七。﹞

【凱容舞】〖正員府君室〗

昭哉上徳。浚彼洪源。道光前訓。慶流後昆。神猷綿邈。淸廟斯存。以享以祀。惟祖惟尊。﹝○同上﹞

【凱容舞】〖懷安府府室〗

選辰崇饗。飾禮嚴敬。靡愛牲牢。兼馨粢盛。明明烈祖。龍光遠映。肇我王風。形斯舞詠。﹝○同上﹞

【凱容舞】〖皇髙祖成安府君室〗

道遙積慶。徳遠昌基。永言祖武。致享從思。九章停列。八舞回墀。靈其降止。百福來綏。﹝○同上﹞

【凱容舞】〖皇曾祖太常府君室〗

肇迹締基。義標鴻篆。恭惟載徳。瓊源方闡。享薦三淸。筵陳四璉。增我堂構。式敷帝典。﹝○同上﹞

【景徳凱容舞】〖皇祖景皇帝室〗

皇祖執徳。長髮其祥。顯仁藏用。懷道韜光。寧斯閟寢。合此蕭薌。永昭貽厥。還符翦商。﹝○同上﹞

【武徳舞】〖皇考髙祖武皇帝室〗

烝哉聖祖。撫運升離。道周經緯。功格玄只。方軒邁扈。比舜陵嬀。緝熙是詠。欽明在斯。云雷遘屯。圖南共舉。大定揚越。震威衡楚。四奧宅心。九疇還敍。景星出翼。非云入呂。徳暢容辭。慶昭羽綴。

於穆淸廟。載揚徽烈。嘉玉旣陳。丰盛斯潔。是將是享。鴻猷無絕。﹝○同上﹞

◎釋氏

釋惠標

﹝惠標。涉獵有才思。陳寶應反。以預謀坐誅。﹞

【詠山詩三首】

靈山蘊麗名。秀出寫蓬瀛。香鑪帶煙上。紫蓋入霞生。霧捲蓮峯出。巖開石鏡明。定知丘壑裏。並佇白雲情。﹝○《初學記》五。文苑英華百五十九作山。《詩紀》百七。﹞

蛾眉信重險。天目本仙居。金華抱丹竈。玉笥蘊神書。幽人披薜荔。怨妾采蘼蕪。紫巖無暮雨。何時送故夫。﹝○同上﹞

丹霞拂層閣。碧水泛蓬萊。鰲岫含煙聳。蓮崖照日開。松門夾細葉。石磴染新苔。能令平子見。淹畱未肯回。﹝○同上﹞

【詠水詩三首】

曾添疏勒井。經湧貳師營。玉津花色亮。銀溪錦磧明。舟如空裏泛。人似鏡中行。持將符上善。利得動髙情。﹝○《初學記》六。文苑英華百六十三。《詩紀》百七。﹞

驪泉紫闕映。珠浦碧沙沈。岸闊蓮香遠。流淸云影深。風潭如拂鏡。山澑似調琴。請君看皎潔。知有澹然心。﹝○《類聚》八作祖孫登。《初學記》六作祖孫登。文苑英華百六十三。《詩紀》百七。○逯按。宋本《初學記》作釋惠標。﹞

長川落日照深。浦漾淸風。弱柳垂江翠。新蓮夾岸紅。船行疑泛迥。目映似沈空。願逐琴髙戲。乘魚入浪中。﹝○《初學記》六作祖孫登蓮調詩。文苑英華百六十三。《詩紀》百七。﹞

【詠孤石】

中原一孤石。地理不知年。根含彭澤浪。頂入香鑪煙。崖成二鳥翼。峯作一芙蓮。何時發東武。今來鎭蠡川。﹝○《初學記》五。文苑英華百六十一作標法師。《詩紀》百七。﹞

【贈陳寶應】

〖梁《書》曰﹕寶應據閩中。與鐂異潛有異謀。遂起兵反。沙門慧標作五言詩以送之。寶應甚悅。慧標賫以示虞寄。寄謂所親曰﹕標公旣以此始。必以此終。後寶應敗。標從坐伏誅。〗

送馬猶臨水。離旗稍引風。好看今夜月。當照紫微宮。﹝○《陳書》虞荔傳附寄傳。南史虞寄傳。《詩紀》百七。﹞

曇瑗

﹝曇暖。金陵人。陳宣帝以爲僧正。有集六卷。﹞

【遊故苑詩】

〖續髙僧傳曰﹕瑗每上鐘阜諸寺。修造道賢。觸興賦詩。覽物懷古。洪偃法師傲寄泉石。偏見朋從。把臂郊坰。同遊故苑。瑗題樹爲《詩》曰﹕〗

丹陽松葉少。白水黍苗多。浸淫下客淚。哀怨動民歌。春溪度短葛。秋浦沒長莎。麋鹿自騰倚。車騎絕經過。蕭條四野望。惆悵將如何。﹝○續髙僧傳曇傳。《詩紀》百七。﹞

釋洪偃

﹝釋洪偃。俗姓謝氏。會稽山陰人。在梁爲梁武帝所優禮。梁亂。避地縉雲。陳武受禪。乃復出都。天嘉五年卒。有集八卷。﹞

【遊故苑詩】〖《詩紀》云。禪藻集誤作何偃。〗

龍田畱故苑。汾水結餘波。悵望傷遊目。辛酸思緒多。涼飈慘髙樹。濃露變輕蘿。澤葵猶帶井。池竹尙侵荷。秋風徒自急。無復白雲歌。﹝○《初學記》二十四。續髙僧傳曇瑗傳。萬花谷後二十五作釋洪偃詩。《詩紀》百七。﹞

【登吳昇平亭】〖《詩紀》云。一作遊若邪雲門精舍。〗

蕭蕭物候晚。肅肅天望淸。旅人聊策杖。登髙蕩客情。川原多舊迹。墟裏或新名。宿煙浮始旦。朝日照初晴。獨遊乏徒侶。徐步寡逢迎。信矣非吾托。賞心何易並。﹝○續髙僧傳本傳。《詩紀》百七。﹞

【遊鐘山之開善定林息心宴坐引筆賦詩】

杖策步前嶺。褰裳出外扉。輕蘿轉蒙密。幽逕復紆威。樹髙枝影細。山盡鳥聲稀。石苔時滑屣。虫网乍粘衣。澗傍紫芝曄。巖上白雲霏。松子排煙去。堂生寂不歸。窮谷無還往。攀桂獨依依。﹝○續髙僧傳本傳。《詩紀》百七。﹞

釋智愷

﹝釋智愷。俗姓曹氏。住楊都寺。與法泰同往嶺表。卒於陳光大二年。﹞

【臨終詩】〖《詩紀》云。禪藻集作法泰詩。題云遘疾。並誤。〗

千月本難滿。三時理易傾。石火無恆焰。電光非久明。遺文空滿笥。徒然昧後生。泉路方幽噎。寒隴向淒淸。一隨朝露盡。惟有夜松聲。﹝○廣弘明集三十。《詩紀》百七。﹞

髙麗定法師

【詠孤石】

迥石直生空。平湖四望通。巖根恆灑浪。樹杪鎭搖風。偃流還漬影。侵霞更上紅。獨拔羣峯外。孤秀白雲中。﹝○《初學記》五。文苑英華百六十一。《詩紀》百七。﹞

◎鬼神

【鳥妖詩】

〖南史曰﹕陳之將亡。有鳥一足。集其殿庭。以觜畫地成文曰云云。解者以爲獨足蓋指後主獨行無眾。茂艸言荒穢也。隋承火運。艸得火而後灰。及後主至長安。館於都水臺。所謂上髙臺當水開者。其言皆驗。〗

獨足上髙臺。茂艸變爲灰。欲知我家處。朱門當水開。﹝○南史陳後主紀。詩話總龜四十七。《詩紀外集》四。﹞隋詩卷一

隋文帝楊堅

﹝堅。弘農華陰人。仕周以勛封隋國公。累拜上柱國﹑大司馬。靜帝時。堅以元舅總朝政。封隋王。尋篡周自立。及平陳后。統一中國。在位二十四年。仁壽四年卒。年六十四。﹞

【宴秦孝王於並州作詩】

〖隋書本紀曰﹕開皇十年。髙祖幸並州。宴秦孝王子相。帝爲四言詩。明年而子相卒。十八年而秦孝王薨。〗

紅顏詎幾。玉貌須臾。一朝花落。白髮難除。明年後歲。誰有誰無。﹝○隋書二十二。《詩紀》百二十。﹞

盧思道

﹝思道。字子行。範陽人。齊天保中。解褐直中書省。待詔文林館。周武帝平齊。授儀同三司。遷武陽太守。隋開皇元年爲散騎侍郎卒。年五十二。有集三十卷。﹞

【樂府】

【有所思】

長門與長信。憂思並難任。洞房明月下。空庭綠艸深。怨歌裁潔﹝文苑﹑樂府並云。一作紈。《詩紀》同。﹞素。能賦受黃金。復聞隔湘水。猶言限桂林。淒淒日已暮。誰見此時心。﹝○文苑英華二百二。《樂府詩集》十七。《詩紀》百二十二。﹞

【日出東南隅行】

初月正如鉤。懸光入綺﹝文苑作鏡。注云。一作綺。﹞樓。中有可憐妾。如恨亦如羞。深情出艷語。密意滿橫眸。楚腰寧且細。孫眉本未愁。靑玉勿當取。雙銀詎可﹝文苑作肯。注云。一作可。《詩紀》云。一作肯。﹞畱。會待東方騎。遙居最上頭。﹝○文苑英華百九十三。《樂府詩集》二十八。《詩紀》百二十二。﹞

【棹歌行】

秋江見底淸。越女復傾城。方舟共采摘。最得可憐名。落花流寶珥。微吹動香纓。帶垂連理濕。棹﹝文苑作棹。﹞舉木蘭輕。順風﹝文苑作避人。注云。一作順風。樂府﹑《詩紀》云。一作避人。﹞傳細語。因波寄﹝文苑作送。﹞遠情。誰能結錦纜。薄暮隱長汀。﹝○文苑英華二百三。《樂府詩集》四十。《詩紀》百二十二。﹞

【美女篇】

京洛多妖艷。餘香﹝文苑作春。﹞愛物華。俱﹝樂府作恆。﹞臨鄧渠﹝文苑作梁燈。又注。燈一作登。《詩紀》云。一作梁登。﹞水。﹝文苑云。一作恆臨鄧渠水。﹞共采鄴園花。時搖五明扇。聊駐七香車。情疏看笑淺。嬌深眄欲斜。微津染長黛。新澑濕輕紗。莫言人未解。隨君獨問家。﹝○文苑英華百九十三。《樂府詩集》六十三。《詩紀》百二十二。﹞

【升天行】

尋師得道訣。輕舉厭人羣。玉山候王母。珠庭謁老君。煎爲返魂藥。刻作長生文。飛策乘流電。凋軒曳彩﹝樂府作白。文苑云。一作紫。一作白。《詩紀》云。一作白。﹞云。玄洲望不極。赤野眺﹝文苑作曉。﹞無垠。金樓旦蹇產。玉樹曉氛氳。擁琴遙可聽。﹝樂府作望。文苑云。一作望。﹞吹笙遠詎聞。不覺﹝文苑作學。注云。一作覺。﹞蜉蝣子。生死﹝文苑作幹侶。注云。一作迢。一作葬。樂府作�葬。﹞何紛紛。﹝○文苑英華百九十三。《樂府詩集》六十三。《詩紀》百二十二。﹞

【神仙篇】

浮生厭危促。﹝文苑作役。注云。一作促。﹞名嶽共招攜。云軒遊紫府。風駟上﹝文苑作立。注云。一作上。﹞丹梯。時見遼東鶴。屢聽淮﹝文苑作和。注云。一作淮。﹞南雞。玉英持作寶。瓊實采成蹊。飛策揚輕電。懸旌耀彩霓。瑞銀光似燭。靈石髓如泥。寥廓鸞山右。超越﹝文苑作遙。﹞鳳洲西。﹝文苑云。一作超遙鳳渚西。﹞一丸應五色。持此救人﹝文苑作行。﹞迷。﹝○文苑英華百九十三。《樂府詩集》六十四。《詩紀》百二十二。﹞

【河曲遊】

〖《詩紀》云。魏文帝與吳質《書》曰﹕時駕而遊。北遵河曲。〗

鄴下盛風流。河曲有名遊。應徐托後乘。車馬踐芳洲。丰茸雞樹密。遙裔鶴煙稠。日上疑髙蓋。雲起類重樓。金羈自沃若。蘭棹成夷猶。懸匏動淸吹。采菱轉艷謳。還珂響金埒。歸袂拂銅溝。惟畏三春晚。勿言千載憂。﹝○《樂府詩集》七十七。《詩紀》百二十二。﹞

【城南隅燕】

〖《詩紀》云。曹子建贈丁翼《詩》曰﹕吾與二三子。曲宴此城隅。〗

城南气初新。才王邀故人。輕盈云映日。流亂鳥啼春。花飛北寺道。弦散南漳濱。舞動淮南袖。歌揚齊後塵。駢鑣歇夜馬。接軫限歸輪。公孫飲彌月。平原燕浹旬。卽是消聲地。何須遠避秦。﹝○《樂府詩集》七十七。《詩紀》百二十二。﹞

【蜀國弦】

西蜀稱天府。由來擅沃饒。云﹝樂府作雪。注云。一作云。﹞浮玉壘夕。日映錦城朝。南尋九折路。東上七星橋。琴心若易解。令客豈難要。﹝○文苑英華二百一。《樂府詩集》三十。作蜀國吟。《詩紀》百二十二。﹞

【采蓮曲】

曲浦戲妖姬。輕盈不自持。擎荷愛圓水。折藕弄長絲。佩動裙風入。妝銷粉汗滋。菱歌惜不唱。須待暝歸時。﹝○《樂府詩集》五十。《詩紀》百二十二。﹞

【從軍行】

朔方烽火照甘泉。長安飛將出祁連。犀﹝樂府誤作作羣。﹞渠玉劍良家子。白馬金羈﹝文苑云。一作鞍。﹞俠少年。平明偃月屯右地。薄暮魚麗逐左﹝《禦覽》作右。﹞賢。谷中石虎經銜箭。山上金人曾祭天。天涯一去無窮已。薊門迢遞三千里。朝見馬嶺黃沙合。夕望龍城陣雲起。庭中奇樹已堪攀。塞外徵人殊未還。白雪﹝樂府作云。﹞初下天山外。浮雲直上﹝樂府作向。文苑云。一作向。﹞五原間。﹝文苑作關。注云。一作間。﹞關山萬里不可越。誰能坐對芳菲月。流水本自斷人腸。堅冰舊來傷馬骨。邊庭節物與華異。冬霰秋霜春不歇。長風蕭蕭渡水來。歸雁連連映天沒。從軍行軍行萬里出龍庭。單於渭橋今已拜。將軍何處覓功名。﹝○文苑英華百九十九。《樂府詩集》三十二。《詩紀》百二十二。又《禦覽》三百三十五引賢一韻。﹞

【詩】

【仰贈特進陽休之詩】﹝七章並序﹞

夫士之在俗。所以騰聲邁實。郁爲時宗者。厥塗有三焉。才也。位也。年也。才則弘道立言。師範雅俗。位則乘軒服冕。燮代天工。年則貳膳杖朝。致養膠序。緬尋古始。永鑑前哲。齒歷身名。鮮能俱泰。特進陽公兼而有之矣。大齊武平之五載。抗表懸車。難進之風。首振頹俗。余不勝嘉仰。敬贈是詩。

幽求遂古。逖聽前聞。鴻荒眇邈。篆策。體國經野。爲鳥爲云。果行毓徳。或武或文。

於鑠君子。含章挺秀。龍翰鳳翼。玉榮松茂。逸韻孤峙。奇峯回構。慕舜匪髙。希顏可陋。

藝殫﹝原作彈。今從適園本。﹞文府。學究書林。盡則窮麗。索隱鉤深。靈珠耀手。明鏡懸心。聲偃華裔。道冠衣簪。

豹變其文。鴻漸於陸。入作卿士。出爲嶽牧。千社萬鐘。玄冕丹轂。神之聽之。介以景福。

漢稱廣徳。晉美劇陽。君亦髙蹈。二此鴻芳。知足知止。令問令望。功遂身退。休有烈光。

聞風伯夷。懦夫自立。祖道疏傅。行人泣。公之戾止。僚友胥集。瞻彼髙山。每懷靡及。

余實膚陋。少不及門。挾策問道。拜帚承恩。以玆髙義。被於後昆。式歌且舞。敢贈長言。﹝○文館詞林百五十八。﹞

【駕出圜丘詩】

開年簡時日。上辛稱天吉。平曉禁門開。隱隱乘輿出。乘輿出九重。金根禦六龍。章移千乘動。旆舉百神從。黃麾引朱節。靈鼓應華鐘。神歌己相續。神光復相燭。風中紫煙。壇上埋蒼玉。﹝○《初學記》十三。萬花谷後十二作盧思道詩。《詩紀》百二十二。﹞

【贈李若詩】

初發淸漳浦。春艸正萋萋。今畱素曲。夏木已成蹊。塵起星橋外。日落寶壇西。庭空野煙合。巢深夕羽迷。短歌𨿽制素。長吟當執圭。寄語當窗婦。非關惜馬蹄。﹝○文苑英華二百四十八。《詩紀》百二十二。﹞

【贈李行之】

水衡稱逸人。潘楊有世親。形骸預冠蓋。心思出風雲。﹝○北《齊書》李瑾傳。﹞

【贈別司馬幼之南聘詩】

故交忽千里。車蒞遠盟。幽人重離別。握手送徵行。﹝《類聚》作行行。文苑作行徵。﹞晚霞浮極浦。落景照長亭。拂霧揚龍節。乘風溯鳥旌。楚山百重映。吳江萬仞淸。夏雲樓閣起。秋濤帷蓋生。陸侯持寶劍。終子系長纓。

前修亦﹝文苑作爾。﹞何遠。君其勗令名。﹝○《類聚》五十三﹑文苑英華二百九十六並作贈司馬幼之南聘。《詩紀》百二十二。﹞

【贈劉儀同西聘詩】

開邛昔柔遠。賓越盡招攜。豈若馳天﹝文苑云。一作天王。﹞使。玉節撫遺黎。五祠﹝文苑作詞。注云。疑作祠。﹞臨渭北。雙嶺帶崤西。故關看金馬。余壇聽寶雞。垂絲被柳陌。落錦覆桃蹊。分俄易慘。離思實﹝文苑云。一作忽。﹞難賫。極野雲峯合。遙嶂日輪低。塵暗前旌沒。風長後騎嘶。灞陵行可望。函谷久無泥。須君勞旋罷。春艸共萋萋。﹝○文苑英華二百四十八。《詩紀》百二十二。﹞

【遊梁城詩】

揚鑣歷汴浦。回扈﹝文苑云。一作靶。《詩紀》云。一作邑。﹞入梁墟。漢藩文雅地。淸塵曖﹝文苑作暖。﹞有餘。賓遊多任俠。臺苑盛簪裾。嘆息徐公劍。悲涼鄒子書。亭臯落照盡。原野Ё寒初。鳥散﹝文苑云。一作息。﹞空城夕。煙銷古樹疏。東越嚴子陵。西蜀馬相如。修名竊所慕。﹝《詩紀》誤作暮。﹞長謠獨課虛。﹝○文苑英華三百九。《詩紀》百二十二。﹞

【從駕經大慈照寺詩】〖《詩紀》云。北齊時作。〗

玄風冠東戶。內範軼西陵。大川開寶匣。福地下金繩。繡而髙可映。畫ㄆ疊相承。日馭非難假。云師本易憑。陽室疑停燧。陰軒類鑑冰。迥題飛星沒。長楣宿露凝。旌門曙光轉。輦道夕云蒸。山只效靈物。水若薦休徵。薄命﹝廣弘明集作虛薄。注云。三本作薄命。﹞叨恩紀。微軀﹝廣弘明集作驅。注云。三本﹑宮本作軀。﹞竊自陵。優遊徒可恃。周賚永難勝。﹝○廣弘明集三十。《詩紀》百二十二。○逯按。此詩廣弘明集原有長序。《詩紀》未錄。今姑從之。﹞

【春夕經行畱侯墓詩】

少小期黃石。晚年遊赤松。應成羽人去。何忽掩髙封。疏蕪枕絕野。邐迆帶斜峯。墳荒隧﹝文苑誤作隨。﹞艸沒。碑碎石苔濃。狙﹝文苑誤作䢐。﹞秦懷猛气。師漢挺柔容。盛烈芳千祀。深泉閉九重。夕風吟宰樹。遲光落下舂。﹝文苑云。見《淮南子》。﹞遂令懷古客。揮淚獨無蹤。﹝○文苑英華三百六。《詩紀》百二十二。﹞

【上已禊飲詩】

山泉好風日。﹝《類聚》作景。《詩紀》云。一作景。﹞城市厭﹝文苑作壓。﹞囂塵。聊持﹝歲華紀麗作把。﹞一樽酒。共尋千里春。餘光下幽桂。夕吹舞靑。何言﹝《初學記》作時。歲時雜詠﹑文苑同。﹞出關後。重有入林人。﹝○《類聚》四。《初學記》四。古今歲時雜詠十六。文苑英華百五十七。《禦覽》三十。《詩紀》百二十二。又歲華紀麗一作隋思道詩。引春一韻。﹞

【夜聞鄰妓詩】〖《詩紀》云。拾遺作觀妓。〗

倡樓對三道。吹臺臨九重。笙隨山上鶴。笛奏水中龍。怨歌聲易﹝文苑作不。﹞斷。妙舞態難逢。﹝文苑云。《初學記》作雙。﹞誰能暫畱客。﹝《類聚》誤作眉客。﹞解佩一相從。﹝萬花谷作逢。○《初學記》十五。文苑英華二百十三。萬花谷後三十二作盧思道詩。

《詩紀》百二十二。又《類聚》四十二引重﹑龍﹑從三韻。﹞

【賦得珠簾詩】

鑑帷明欲斂。照檻色將晨。可憐疏復密。隱映當窗人。浮淸帶遠吹。含光動細塵。落花時屢拂。會待玉階春。﹝○《初學記》二十五。《詩紀》百二十二。﹞

【彭城王挽歌】

旭旦﹝《初學記》作早。﹞禁門開。隱隱靈輿發。才看鳳樓迥。﹝文苑作回。﹞稍視龍山沒。猶陳五營騎。尙聚三河卒。容衛儼未﹝文苑作來。《詩紀》云。一作來。﹞歸。空山照秋月。﹝○《初學記》十四。文苑英華三百十。《禦覽》五百五十二。《詩紀》百二十二。﹞

【樂平長公主挽歌】

妝樓對馳道。吹臺臨景捨。風入上春朝。月滿涼秋夜。未言歌笑畢。已覺生榮謝。何時洛水湄。芝田解龍駕。﹝○《初學記》十四。文苑英華三百十。《禦覽》五百五十二。《詩紀》百二十二。﹞

【後園宴詩】

常聞昆閬有神仙。云冠羽佩得長年。秋夕風動三珠樹。春朝露濕九芝田。不如鄴城佳麗所。玉樓銀閣與天連。太液回波千丈映。上林花樹百枝然。流風續洛渚。行雲在南楚。可憐白水神。可念靑樓女。便妍不羞澀。妖﹝艸堂詩箋作遙。文苑同。﹞艷工言語。池苑正芳菲。得戲不知歸。媚眼臨歌扇。嬌香出舞衣。纖腰如欲斷。側髻似能飛。南樓日已暮。長檐鳥應度。竹殿遙聞鳳管聲。虹橋別有羊車路。攜手傍花叢。徐步入房櫳。欲眠衣先解。半醉臉逾紅。日日相看轉難厭。千嬌萬態不知窮。欲積壓妾心無劇已。明月流光滿帳中。﹝○文苑英華二百十四。《詩紀》百二十二。又艸堂詩箋十六空囊詩注。引女﹑語二韻。﹞

【聽鳴蟬篇】〖北齊顏之推同賦。已見。〗

〖北史本傳曰﹕周武帝平齊。授思道儀同三司。追赴長安。與同輩楊休之等數人作聽鳴蟬篇。思道所爲。詞意淸切。爲時人所重。新野庾信徧覽諸同作者而嘆美之。〗

聽鳴蟬。﹝《類聚》缺此上三字。﹞此聽悲無極。羣嘶玉樹裏。回噪金門﹝《詩紀》云。一作堤。﹞側。長風送晚聲。淸露供朝食。晚風朝露實多宜。秋日髙鳴獨見知。輕身蔽數葉。哀鳴抱一枝。流亂罷還續。酸傷合更離。暫聽別人心卽斷。才聞客子淚先垂。故鄕已超忽。空庭正蕪沒。一夕復一朝。坐見涼秋月。河流帶地從來。峭路乾天不可越。紅塵早獘陸生衣。明鏡空悲潘掾發。長安城裏帝王州。鳴鐘列鼎自相求。西望漸臺臨太液。東瞻甲觀距龍樓。說客恆持小冠出。越使常懷寶劍遊。學仙未成便尙主。尋源不見已封侯。富貴功名本多豫。繁華輕薄盡無憂。詎念嫖姚嗟木梗。誰憶田單﹝《詩紀》云。一作蘭臯。﹞倦土牛。歸去來。靑山下。秋菊離離日堪把。獨焚枯魚宴林野。終成獨校子云書。何如還驅少遊馬。﹝○《類聚》九十七作聽鳴蟬詩。《詩紀》百二十二。﹞

【聯句作詩】

〖談藪曰﹕北齊盧思道聘陳。陳主令朝貴設酒食。與思道宴會。聯句作詩。其一人先唱便譏刺北人云。楡生欲飽漢。艸長正肥驢。爲北人食楡。兼吳地無驢。故有此句。思道卽續之曰云云。謂南人無情義。同炊異饌也。〗

共甑分炊水。同鐺各煮魚。﹝○《太平廣記》二百四十七。﹞

孫萬壽

﹝萬壽。字仙期。信都武彊人。仕齊爲奉朝請。隋文帝受禪。滕王引爲文學。坐衣冠不整。配防江南。行軍總管宇文述召典軍書。後歸鄕裏。徵拜豫章王長史。授大理司直。卒於官。年五十二。﹞

【遠戍江南】﹝《詩紀》云。一作城。﹞寄京邑親友

〖隋《書》曰﹕萬壽爲滕穆王文學。坐衣冠不整。配防江南。宇文述召典軍書。鬱鬱不得志。爲五言詩寄京邑知友。盛爲當時之所吟誦。〗

賈誼長沙國。屈平﹝文苑作原。注云。隋書作平。《詩紀》云。一作原。﹞湘水濱。江﹝文苑云。一作東。﹞南瘴癘地。從來多﹝隋書作三。﹞逐臣。粵余非巧宦。﹝文苑作官。﹞少﹝文苑作策。注云。隋書作少。﹞小拙謀身。欲飛無假翼。思鳴不值晨。如何﹝文苑作誰言。注云。隋書作如何。《詩紀》云。一作誰言。﹞載筆士。翻作負戈人。飄﹝隋書作飄飄。﹞如木偶。葉置同芻狗。失路乃西

浮。非狂亦東走。晚歲出函關。方春度京口。石城臨虎﹝隋書作獸。﹞據。天津望牛斗。牛斗盛妖氛。梟獍已成羣。郤超初入暮。王粲始從軍。裹糧楚山際。披﹝文苑作被。﹞甲吳江汶。吳江一浩蕩。楚山何糸斗紛。驚波上濺日。喬木下臨云。系越恆資辯。諭蜀幾飛文。魯連惟救患。吾彥不爭勛。﹝文苑作唐彬不競勤。注云。《晉書》唐彬知孫皓將至。遲畱以示不競。今隋書作吾彥不爭勛。接吾彥乃降將。無不爭功事。未詳。﹞羈﹝文苑作羈。﹞遊歲月久。歸思常搔首。非關不樹萱。豈爲無杯酒。數載辭鄕縣。三秋別親友。壯志後風雲。衰鬢先蒲柳。心緒亂如絲。空懷疇昔時。昔時遊帝裏。弱歲逢知己。旅食南館中。飛蓋西園裏。河間本好書。東平惟愛士。英辯接天人。淸言洞名理。﹝文苑作歡娛承帝子。注云。隋書作淸言洞名理。《詩紀》云。一作歡娛承帝子。﹞鳳池時寓直。麟閣常遊止。勝地盛賓僚。麗景相攜招。舟泛昆明水。騎指渭津橋。祓除臨灞岸。供帳出東郊。宜城醞始熟。陽翟曲新調。繞樹烏啼夜。ず麥雉飛朝。細塵梁下落。長袖掌中嬌。歡娛三樂至。﹝文苑作流連三雅至。注云。隋書作歡娛三樂至。《詩紀》云。一作流連三雅至。﹞懷抱百憂銷。夢想猶如﹝文苑作獨如。注云。隋書作猶如。﹞昨。尋思久寂寥。一朝牽世网。萬里逐波潮。回輪常自轉。懸旆﹝文苑誤作旅。﹞不堪搖。登髙視﹝文苑作山川想。注云。隋書作登髙視。《詩紀》云。一作山川想。﹞衿帶。鄕關白雲外。回首望孤城。愁人益不平。華亭宵鶴唳。幽﹝文苑作亟。注云。隋書作幽。《詩紀》云。一作函。﹞谷早鶯鳴。斷絕心難續。惝恍﹝文苑作。﹞魂屢驚。羣紀通家好。﹝文苑作契。注云。隋書作好。《詩紀》云。一作契。﹞鄒魯故鄕情。若﹝文苑作儻。注云。隋書作若。《詩紀》云。一作倘。﹞值南飛雁。時能﹝文苑作希。注云。隋書作能。《詩紀》云。一作希。﹞訪希生。﹝○隋書七十六。文苑英華二百四十八。《詩紀》百二十五。﹞

【答楊世子詩】

太華五千仞。長河九萬里。山川每蘊玉。﹝文苑作蘊玉石。﹞人物多君子。丞相朝所宗。太尉國之紀。若人惟傑出。濟世承余祉。趨庭遵教義。博物兼文史。奇聲振宛洛。雅論窮名理。伊余苦疲病。寂寞罕賓遊。不言驅駟馬。於焉訪一丘。縞始云贈。膠漆乃相投。優枕空長想。驂蹇遂無由。忽此承來翰。華藻殊輝煥。𨿽則濫吹噓。可以蠲憂嘆。懷袖終不滅。掌握方畱玩。和風初應律。山鶯已復新。芳菲徒自好。節物不關人。勞歌𨿽有曲。無以報陽春。﹝○文苑英華二百四十。《詩紀》百二十五。﹞

【別贈詩】

昔我遊雲閣。及爾謬同官。髙步參師友。長裾接綺紈。索居方十載。相思勞萬端。不言今夕遇。得盡故人歡。酒隨彭澤至。琴卽武城彈。髙齋屏餘熱。珍簟宿輕寒。葉落霜威重。疏月色殘。將歸動離恨。彌傷行路難。﹝○文苑英華二百八十六。《詩紀》百二十五。﹞

【和張丞奉詔於江都望京口詩】

回首觀濤處。極望滄海湄。流波去無限。﹝文苑作恨。﹞喬木不勝悲。蓬萊𨿽已變。池塘尙所思。歸飛路窮此。悵望情難持。吾生乃民季。疇日佐藩維。尙想西園夕。猶懷北固時。城邑才辧處。風煙忽何﹝文苑誤作所。﹞之。

予未能已。顧嘆空遲遲。﹝○文苑英華二百八十九。《詩紀》百二十五。﹞

【和周記室遊舊京詩】〖《詩紀》云。詩苑類選作周若水者非。〗

大夫湣周廟。王子泣殷墟。自然心斷絕。何關系慘舒。僕﹝文苑或作余。﹞本漳濱士。舊國亦淪胥。紫陌風塵起。靑壇﹝文苑作氈。﹞冠蓋疏。臺畱子建賦。宮落﹝文苑或作薄。﹞仲將書。譙周自題柱。商容誰﹝文苑或作詎。﹞表閭。聞君懷古曲。同病亦漣﹝文苑或作連。﹞如。方知周處嘆。前後信非虛。﹝○文苑英華二百四十。文苑英華三百九。《詩紀》百二十五。﹞

【行經舊國詩】

蕭條金闕遠。悵望羈心愁。舊邸成三逕。故園餘一丘。庭引田家客。池泛野人舟。日斜山气冷。風近樹聲秋。弱年陪宴喜。方玆更﹝文苑作幾。﹞獻守。修竹慚詞賦。叢桂且淹畱。自忝無員職。空貽不調羞。武騎非吾﹝文苑作其。﹞好。還思江漢遊。﹝○文苑英華二百八十九。《詩紀》百二十五。﹞

【庭前枯樹詩】〖《詩紀》云。英華作孫萬壽。庾信集誤載。〗

當時金穀裏。昔日平陵東。布葉俱承露。開花共待風。搖落一如此。容華遂不同。庭前生意盡。井上蠹心空。匠者無勞顧。擁腫難爲功。﹝○文苑英華三百二十六。《詩紀》百二十五。﹞

【早發揚州還望鄕邑詩】

鄕關不再見。悵望窮此晨。山煙蔽鐘阜。水霧隱江津。洲渚斂寒色。杜若變芳春。無復歸飛羽。空悲沙塞塵。﹝○文苑英華二百八十九。《詩紀》百二十五。﹞

【東歸在路率爾成詠詩】

學宦﹝《初學記》作官。文苑﹑萬花谷同。﹞兩無成。歸心自不平。故鄕尙千里。山秋﹝萬花谷作秋山。﹞猿夜鳴。人愁慘云色。客意慣﹝文苑作愧。﹞風聲。羈恨𨿽多緒。俱是一傷情。﹝○《初學記》二十四作東歸在路詩。文苑英華二百八十九。萬花谷後二十五作孫萬壽詩。《詩紀》百二十五。﹞

隋詩卷二

李徳林

﹝徳林。字公輔。博陵安平人。仕北齊。官至儀同三司。入周。授內中上士。隋初任內史令。開皇十年出爲懷州刺史。歲餘卒。年六十一。有霸朝集五卷﹑集五十卷。﹞

【相逢狹路間】

天衢號九經。冠蓋恆縱橫。忽逢懷刺客。相尋欲逐名。我住河陽浦。開門望帝城。金臺遠猶出。玉觀夜恆明。筵羞太官膳。酒釀步兵營。懸牀接髙十。隔帳授諸生。流水琴前韻。飛塵歌後輕。大子難爲弟。中子難爲兄。小子輕財利。實見陶朱情。龍軒照人轉。驥馬噓天明。﹝樂府作門。﹞入門俱有說。至道勝金ぷ。出門會親友。天官奏徳星。大婦訓端木。中婦訓﹝樂府作誨。﹞劉靈。小婦南山下。擊缶和秦箏。羣賓莫有戲。燈來告絕纓。﹝○《樂府詩集》三十四。《詩紀》百二十一。﹞

【從駕巡遊詩】〖《詩紀》云。苑詩類選作許善心者非。〗

大夏堯遺俗。汾河漢豫遊。今隨龍駕往。還屬雁飛秋。天行肅輦路。日馭翼華。朝乘六气辯。﹝《初學記》字缺。《詩紀》同。﹞夕動七星旒。谷靜禽多思。風髙松易秋。遠林才有色。遙水漫無流。京華佳麗所。目極與云浮。但睹淩霄觀。詎見望仙樓。釒巢門皆秀發。鴛池盡學﹝文苑作覺。﹞優。待君艸封禪。東山觀射牛。﹝○《初學記》十三。文苑英華百七十。《詩紀》百二十一。﹞

【從駕還京詩】

至仁文教遠。惟聖武功宣。太師觀六義。﹝文苑作儀。﹞諸侯問百年。玄覽時乘隙。訓旅次山川。鎭象屯休气。華蓋翼飛煙。鼓奏千人響。旗動七星連。峻嶺戈回日。髙峯馬煦﹝《詩紀》云。一作照。﹞天。姑射神遊罷。蕭關獵騎旋。更待東山上。看君巡狩﹝《初學記》誤作簫。﹞篇。﹝○《初學記》十三。文苑英華百七十。《詩紀》百二十九。﹞

【夏日詩】

夏景多煩蒸。山水暫追涼。桐枝覆玉檻。荷葉滿銀塘。輕扇搖明月。珍簟拂流黃。壺盛仙客酒。瓶貯帝臺漿。才人下銅雀。侍妓出明光。歌聲越齊市。舞曲冠平陽。微風動羅帶。薄汗染紅妝。共欣陪宴賞。千秋樂未央。﹝○《初學記》三。文苑英華百五十七。《詩紀》百二十一。﹞

【入山詩】

登嶺望重關。腰佩且鳴環。天河臨易飲。月桂近將攀。王母西山至。夫人南嶽還。何必陽臺下。要待夢容顏。﹝○《初學記》五。文苑英華百五十九作山。《詩紀》百二十一。﹞

【詠松樹詩】

結根生上苑。擢秀邇華池。歲寒無攺色。年長有倒枝。露自金盤灑。風從玉樹吹。寄言謝霜雪。貞心自不移。﹝○《初學記》二十八。文苑英華三百二十四作松樹。萬花谷三十八作李徳林詩。《詩紀》百二十一。﹞

柳莊

﹝莊。字思敬。河東解人。事梁主及巋琮。累遷太府卿。梁廢入隋。授開府儀同。除給事黃門侍郎。開皇十一年。授饒州刺史。後數歲卒官。年六十二。﹞

【劉生】

座驚稱字孟。豪雄道姓劉。廣陌通朱邸。大路起靑樓。耍賢驛已置。畱賓轄且投。﹝樂府云。一作仍投。﹞光斜日下霧。庭陰月上鉤。﹝○文苑英華百九十六。《樂府詩集》二十四。《詩紀》百二十六。﹞

明克讓

﹝克讓。字弘道。平原鬲人。仕梁爲湘東王法曹參軍。歷司徒祭酒﹑尙書郎官郎中﹑散騎侍郎﹑中書侍郎。入周。歷漢東﹑南陳二郡太守﹑露門學士。累遷司調大夫。隋受禪。拜太子內舍人。開皇十四年卒。年七十。﹞

【詠修竹詩】

〖隋《書》曰﹕梁時。舍人朱異在儀賢堂講《老子》。克讓預焉。堂邊有修竹。異令克讓詠之。克讓覽筆輒成。其卒章曰云云。異其異之。〗

非君多愛賞。誰貴此貞心。﹝○隋書本傳。﹞

明餘慶

﹝餘慶。平原鬲人。克讓子。官至司門郎。越王侗稱制。爲國子祭酒。﹞

【從軍行】

三邊烽亂驚。十萬且橫行。風捲常山陣。笳喧細柳營。劍花寒不落。弓月曉逾明。會取淮南﹝《詩紀》云。一作河西。﹞地。持﹝樂府作特。文苑云。一作特。﹞作朔方城。﹝○文苑英華百九十九。《樂府詩集》三十二。《詩紀》百二十六。﹞

【詠死烏詩】

暮空長罷噪。箭急不知驚。賴余琴裏曲。猶有夜啼聲。﹝○《初學記》三十。《詩紀》百二十六。﹞

魏澹

﹝澹。字彥深。鉅鹿下曲陽人。博涉經史。文詞贍逸。仕齊爲中書舍人。周武平齊。授納言中士。隋受禪。爲散騎侍郎﹑太子舍人。遷著作郎。卒時年六十五。有《後魏書》一百卷﹑諸書要略一卷﹑集三卷。﹞

【初夏應詔詩】

𨿽度芳春節。物色尙餘華。出簾飛小燕。映戶落殘花。舞衫﹝文苑作袖。﹞飄細。歌扇掩輕紗。蘭房本宜夜。不畏日光斜。﹝○《初學記》三。文苑英華百七十二。《詩紀》百二十三。﹞

【詠階前萱艸詩】

綠艸正含芳。び靡映前堂。帶心花欲發。依籠葉已長。云度時無影。風來乍有香。橫得忘憂號。余憂遂不忘。﹝○《初學記》二十七。文苑英華三百二十七。《詩紀》百二十三。﹞

【詠石橊詩】

分根金穀裏。移植廣庭中。新枝含淺綠。晚萼散輕紅。影入環階﹝《初學記》階環。﹞水。香隨度隙風。路遠無由寄。

徒念﹝文苑作然。﹞春閨空。﹝○《初學記》二十八。文苑英華三百二十六。《詩紀》百二十三。﹞

【園樹有巢鵲戲以詠之】

畏玉心常駭。塡河力已窮。夜飛還繞樹。朝鳴且向風。知來寧自伐。識歲不論功。早晚時應至。輕舉一排空。﹝○《初學記》三十。《詩紀》百二十三。﹞

【詠桐詩】

本﹝《初學記》作未。﹞求裁作瑟。何用削成。願寄華庭裏。枝橫待鳳棲。﹝○《初學記》二十八。《詩紀》百二十三。﹞

辛徳源

﹝徳源。字孝基。隴西狄道人。仕北齊歷散騎侍郎﹑郎中。齊滅仕周。隋受禪。隱於林慮山中。謫從軍討南寧。還。牛弘薦修國史。轉諮議參軍卒。有集三十卷。﹞

【短歌行】

馳射罷金溝。戲笑上雲樓。少妻鳴趙瑟。侍妓轉吳謳。杯度浮香滿。扇舉細塵浮。星河耿涼夜。飛月艷新秋。忽念奔駒促。彌欣執燭遊。﹝○《樂府詩集》三十。《詩紀》百二十三。﹞

【白馬篇】

任俠重芳辰。相從競逐春。金羈絡赭汗。紫縷﹝《詩紀》云。一作陌。﹞應﹝文苑作陌映。注云。一作縷應。﹞紅塵。﹝樂府云。一作紫陌映紅塵。﹞寶劍提﹝文苑﹑樂府﹑《詩紀》並云。一作橫。﹞三尺。雕弓韜六鈞。鳴珂蹀細柳。飛蓋出宜春。遙見浮光﹝文苑作云。注云。一作光。樂府﹑《詩紀》並云。一作云。﹞發。懸知上﹝文苑作識隴。﹞頭人。﹝○文苑英華二百九作白馬。《樂府詩集》六十三。《詩紀》百二十三。﹞

【霹靂引】

出地聲初奮。乘乾威更作。云銜天笑明。雨帶星精落。碎枕神無擾。﹝文苑作撓。﹞震楹書自若。側﹝樂府云。一作時。﹞聞吟﹝文苑作時聞明。注云。樂府作側聞吟。﹞白虎。遠見飛﹝樂府云。一作舞。﹞玄鶴。﹝文苑作遠觀飛白鶴。注云。樂府作遠見飛白鶴。○文苑英華三百三十一。《樂府詩集》五十七。《詩紀》百二十三。﹞

【猗蘭操】

奏事傳靑閣。拂除乃陶嘉。散條凝露彩。含芳映日華。已知香若麝。無怨直如麻。不學芙蓉艸。空作眼中花。﹝○《樂府詩集》五十八。《詩紀》百二十三。﹞

【成連】

〖《列子》曰﹕伯牙學琴於成連。〗

徵夫從遠役。歸望絕云端。蓑笠城逾壞。霜﹝樂府作桑。﹞落梅初寒。雪夜愁﹝樂府作然。﹞烽濕。冰朝飲馬難。寂寂長安信。誰念客衣單。﹝○《樂府詩集》六十。《詩紀》百二十三。﹞

【芙蓉花】

洛神挺凝素。文君拂艷紅。麗質徒相比。鮮彩﹝文苑作姿。注云。樂府作類。﹞兩難﹝文苑作難兩。﹞同。光臨照波日。香隨出岸﹝文苑作崖。﹞風。涉江良自遠。托意在無窮。﹝○文苑英華三百二十二作芙蓉。《樂府詩集》七十七。《詩紀》百二十三。﹞

【浮游花】〖《詩紀》云。樂府無名。列芙蓉花之後。左克明作辛徳源。〗

窗中斜日照。池上落花浮。若畏春風晚。當思秉燭遊。﹝○《樂府詩集》七十七。《詩紀》百二十三。﹞

【東飛伯勞歌】

合歡芳樹連理枝。荊王神女乍相隨。誰家妖艷蕩輕舟。含嬌轉眄﹝文苑云。一作面。﹞騁風流。犀曳﹝文苑作。古通。﹞蘭橈翠羽蓋。雲羅霧蓮花帶。女兒年幾十六七。玉面新妝映朝日。落花從風俄度春。空畱可憐何處新。

﹝○文苑英華二百六。《樂府詩集》六十八。《詩紀》百二十三。﹞

【星名】

邊昏髙柳。火照離宮。明堂發三令。勾﹝文苑作鉤。﹞陳集五戎。素扇﹝文苑作羽。《詩紀》云。一作羽。﹞麾全月。朱﹝文苑作牛。注云疑。﹞旗引半虹。虎落驚氛斂。龍城宿霧通。擊﹝文苑作系。注云。疑作擊。﹞鐘張大樂。置酒宴羣公。關山無復阻。車書方大同。﹝○文苑英華百五十二。《詩紀》百二十三。﹞

【於邢邵座賦詩】

〖三國典略曰﹕辛徳源嘗於邢邵座賦詩。其十字曰云云。眾咸稱善。〗

寒威漸離風。春色方依樹。﹝○《禦覽》五百八十五。﹞

【恙嫗詩】

〖談藪曰﹕散騎常侍辛徳源謂思道曰﹕昨作羌嫗詩。惟得五字云云。苦無其對。思道尋聲曰﹕何不道黃物插腦門。〗

皂陂垂肩井。﹝○《太平廣記》二百四十七。﹞

李孝貞

﹝孝貞。字元操。趙郡伯人。仕北齊官至黃門侍郎。入周。轉吏部下大夫。開皇初。歷蒙州刺史。徵拜內史。參典文翰。出爲金州刺史。﹞

【巫山髙】

荊門對巫峽。云夢邇陽臺。燎火如奔電。墜石似驚雷。天寒秋水急。風靜夜猿哀。枕席無由薦。朝云徒去來。﹝○文苑英華二百一。《詩紀》百二十二。﹞

【鳴雁行】〖《詩紀》云。此詩本詠雀。樂府題曰鳴雁行。或有誤也。〗

聽琴旋蔡子。張羅避翟公。夕宿寒林上。朝飛空井中。旣並玄云曲。復變海魚風。一報黃花惠。還遊萬歲宮。﹝○《樂府詩集》六十八。《詩紀》百二十二。﹞

【奉和從叔光祿元日早朝詩】

銅渾變春﹝歲時雜詠作秋。﹞節。玉律動年灰。曖曖城霞旦。隱隱禁門開。眾靈﹝歲時雜詠作樂。﹞湊仙府。百神朝帝臺。葉令雙鳧至。梁王駟馬來。戈誕映林闕。歌管沸塵埃。保章望瑞气。尙書滅火災。冠冕多秀士。簪裾饒上

才。誰憐張仲蔚。日暮返蒿萊。﹝○古今歲時雜詠一。文苑英華百九十。《詩紀》百二十二。﹞

【聽百舌鳥詩】

煙銷上路靜。漏盡禁門通。好鳥從西苑。流響入南宮。間關旣多緒。變轉復無窮。調驚時斷絕。音繁有異同。飲啄歸承露。飛鳴上別風。未避王孫彈。寧畏虎賁弓。石渠皆學府。麟閣悉文雄。不吝靑泥印。時尋白社中。﹝○文苑英華三百二十九。《詩紀》百二十二。﹞

【酬蕭侍中春園聽妓詩】

微雨散芳菲。中園照落暉。紅樹搖歌扇。綠珠飄﹝文苑作佩。﹞舞衣。繁弦調對酒。雜引動思歸。愁人當此夕。羞見落花飛。﹝○《初學記》十五。文苑英華二百十三。《詩紀》百二十二。﹞

【園中雜詠橘樹詩】

嘉樹出巫陰。分根徙上林。白華如散雪。朱實似懸金。布影臨丹地。飛香度玉岑。自有淩冬質。能守歲寒心。﹝○《初學記》二十八。文苑英華三百二十六。作橘樹。《詩紀》百二十二。﹞

【詠鵲詩】

東立朝雨霽。南飛夜月明。﹝○《禦覽》九百二十一引北《齊書》。﹞

元行恭

﹝行恭。北齊後主時爲省右戶郎。待詔文林館。隋開皇中位尙書郎。坐事徙瓜州卒。﹞

【秋遊昆明池詩】〖《詩紀》云。江總﹑薛道衡皆有此詩。〗

旅客傷羈遠。樽酒慰登臨。池鯨隱舊石。岸菊聚新金。陣低云色近。行髙雁影﹝文苑作已。﹞深。欹荷瀉圓露。臥柳橫淸陰。衣共秋風冷。心學古灰沈。還似無人處。幽蘭入雅琴。﹝○《初學記》七。文苑英華百六十四。《詩紀》百二十六。﹞

【過故宅詩】

頹城百戰後。荒宅﹝《初學記》作邑。﹞四鄰通。將軍樹﹝《初學記》作戟。《詩紀》云。一作戟。﹞已折。步兵途轉窮。吹臺有山鳥。歌庭聒野﹝文苑作夜。注云。一作野。﹞虫。艸深斜徑沒。﹝《初學記》作滅。文苑同。﹞水盡曲池空。林中滿﹝文苑作滿中送。注云。一作林中滿。﹞明月。是處來春風。惟餘一廢﹝文苑作故。注云。一作廢。﹞井。尙夾兩株桐。﹝○《初學記》二十四。文苑英華三百七。《詩紀》百二十六。﹞

蕭岑

﹝岑。字智遠。梁宣帝子。時封河間王。攺吳郡王。位至太尉。及蕭琮嗣位。頗有不法。隋文帝徵岑入朝。拜大將軍。封懷義公。遂畱不遣。﹞

【棹歌行】

桂酒旣潺。輕舟亦乘駕。鼓何所﹝樂府作吟。﹞吟。吟我皇唐化。容與滄浪中。淹畱明月夜。﹝○《樂府詩集》四十。《詩紀》百二十一。﹞

王通

﹝通。字仲淹。河汾人。旣冠。西見隋文帝。獻太平十二策。帝不用。東歸。其後累徵不起。講道於河汾之上。卒。弟子謚曰文中子。﹞

【東徵歌】

〖文中子世家曰﹕隋仁壽三年。文中子西遊長安。見文帝。奏太平十有二策。帝下其議於公卿。公卿不悅。文中子知謀之不用。賦東徵之歌而歸。帝聞而再徵之。不至。〗

我思國家兮遠遊京畿。忽逢帝王兮降禮布衣。遂懷古人之心兮將興太平之基。時異事變兮志乖願違。吁嗟道之不行兮垂翅東歸。皇之不斷兮勞﹝樂府作將。﹞身西飛。﹝○《樂府詩集》八十六。《詩紀》百二十一。﹞

劉臻

﹝臻。字宣摯。沛國相人。仕梁爲邵陵王東閣祭酒﹑中書舍人。入周爲露門學士﹑大都督。隋受禪。進位儀同三司。爲太子學士。開皇十八年。年七十二。﹞

【河邊枯樹詩】

奇樹臨芳渚。半死若龍門。疾風摧勁葉。沙岸毀盤根。將軍猶未坐。匠石不曾論。無復淩雲勢。空餘激浪痕。可嗟摧折盡。詎得上河源。﹝○文苑英華三百二十六。《詩紀》百二十一。﹞

史萬歲

﹝萬歲。京兆杜陵人。周武帝時。釋褐侍任上士。隋文帝時。屢立戰功。進位柱國。楊素害其功。開皇二十年以事被殺。﹞

【石城山】

石城門峻誰開辟。更鼓悟聞風落石。界天自嶺勝金湯。鎭壓西南天半壁。﹝○古詩類苑十二。《詩紀》百二十一。﹞

何妥

﹝妥。字棲鳳。西城人。仕梁有周。隋髙祖受禪。除國子博士。奉詔考正鐘律。累遷國子祭酒。開皇末卒。有《周易》講疏十三卷﹑大隋封禪書一卷﹑樂要一卷﹑集十卷。﹞

【門有車馬客行】

門前車馬客。言是故鄕來。故鄕有書信。縱橫印檢開。開書看未極。行客屢相識。借問故鄕人。潺淚不息。上言離別久。下道望應歸。寸心將夜鵲。相逐向南飛。﹝○文苑英華百九十五作何遜。《樂府詩集》四十作隋何晏。《詩紀》百二十一。﹞

【入塞】

桃林千里險。候騎亂紛紛。問此將何事。嫖姚封冠軍。回旌引流電。歸蓋轉行雲。待任蒼龍傑。方當論次勛。﹝○《樂府詩集》二十二。《詩紀》百二十一。﹞

【長安道】

長安狹斜路。縱橫四達分。車輪鳴鳳轄。箭服耀魚文。五陵多任俠。輕騎自連羣。少年皆重气。誰識故將軍。﹝《詩紀》云。鳳轄用霍光事。○《樂府詩集》二十三。《詩紀》百二十一。﹞

【昭君詞】

昔聞別鶴弄。已自軫離情。今來昭君曲。還悲秋艸並。﹝○文苑英華二百四作何遜昭君怨。又遜下注云。一作妥。《樂府詩集》二十九作明君詞。《詩紀》百二十一。﹞

【奉敕於太常寺修正古樂詩】

大樂遺鐘鼓。至樂貴忘情。俗久淳和變。年深﹝《初學記》作沒。﹞禮孝生。ㄍ﹝《初學記》作解。﹞谷調孤管。侖山學鳳鳴。浮雲成舞﹝文苑作武。﹞曲。白雪作歌名。聞詩六義辧。﹝《初學記》作辦。﹞觀漏八風平。肅穆皇威暢。淪漣﹝《初學記》作連。﹞河水淸。鈞天動絲竹。括﹝文苑作聒。﹞地響釒享鉦。盡美兼韶。﹝《初學記》作護。﹞盛﹝文苑作威。﹞徳總咸英。寥亮鳧鐘徹。飄揚翟羽輕。小臣屬千載。時幸預簪纓。行欣負蒼璧。衢壇聽九成。﹝○《初學記》十五。文苑英華二百十二。《詩紀》百二十一。﹞

【樂部曹觀樂詩】

東海余風大。陶唐遺思深。何如觀徧舞。奏鼓間金。淸管調絲竹。朱弦韻雅﹝萬花谷作瑟。﹞琴。八行陳樹羽。六徳審知音。至道兼韶。充庭總任。﹝《初學記》作輪林。﹞髙天度流火。落日廣城﹝《初學記》作成。﹞陰。百神諧景福。萬國仰君臨。大﹝《初學記》作天。﹞樂非鐘鼓。且用戒民心。﹝○《初學記》十五。文苑英華二百十二。萬花谷後三十二作何妥詩。《詩紀》百二十一。﹞

尹式

﹝式。河間人。仕隋官至漢王記室。仁壽四年漢王敗。式自殺。﹞

【送晉熙公別詩】

太行君失路。扶搖我退飛。無復紅顏在。空持﹝文苑﹑《詩紀》並云。一作將。﹞白首歸。色移三代服。塵化兩京衣。道窮方識﹝文苑云。一作體。﹞命。事云乃知非。西候追孫楚。南津送陸機。云薄鱗逾細。山髙翠轉微。气隨流水咽。淚逐斷弦揮。但令寸心密。隨意尺書稀。﹝○文苑二百六十六作送畱熙公別。《詩紀》百二十六。○逯按。文苑畱字率寫作畱。畱晉易訛。﹞

【別宋常侍詩】

遊人﹝文苑作入。注云。疑作人。﹞杜陵北。送客漢川東。無論去與住。俱﹝文苑云。一作悉。﹞是一飄蓬。秋鬢含霜白。衰顏倚酒紅。別有相思處。啼烏雜夜風。﹝○文苑英華二百六十六。《詩紀》百二十六。﹞

隋詩卷三

隋煬帝楊廣

﹝廣。隋文帝第二子。開皇元年立爲晉王。後以陰謀廢奪太子勇。得立爲太子。又五年。弒父自立。在位十二年。荒淫暴虐。下不堪命。義寧二年。爲宇文化及所殺。年五十。有集五十五卷。﹞

【樂府】

【飲馬長城窟行】〖示從徵羣臣。○以下五言。〗

肅肅秋風起。悠悠行萬里。萬里何所行。橫漠築長城。豈臺小子智。先聖之所營。樹玆萬世﹝文苑作代。﹞策。安此憶兆生。詎敢憚焦思。髙枕於上京。北河秉﹝文苑作西河執。注云。一作北東。《詩紀》云。一作兩河執。﹞武節。千里捲﹝文苑作倦。注云。一作捲。樂府作捲。﹞戎旌。山川互出沒。原野窮超忽。金止行陣。鳴鼓興士卒。千乘萬騎動。飲馬長城窟。秋昏塞外雲。霧暗關山月。緣嚴驛馬上。乘空烽火發。借問長城﹝樂府作安。文苑云。一作安。﹞候。單於入朝謁。濁气靜﹝文苑作淨。﹞天山。晨光照髙闕。﹝樂府作關。﹞釋兵仍振旅。要荒事方舉。飲至告言旋。功歸淸廟前。﹝○文苑英華二百九作擬飲馬長城窟。《樂府詩集》三十八作飲馬長城窟行。《詩紀》百二十。﹞

【白馬篇】

白馬金貝﹝文苑作具。樂府同。﹞裝。橫行遼水傍。問是誰家子。宿衛羽林郎。文犀六屬鎧。寶劍七星光。山虛弓響徹。地迥﹝文苑作回。﹞角聲長。宛河推勇气。隴蜀﹝文苑作屬。﹞擅威彊。輪臺受降虜。髙闕翦名王。射熊入飛觀。校獵下長楊。英名﹝文苑作雄。﹞欺衛霍。智策蔑平良。島夷時失禮。卉服犯邊疆。徵﹝樂府作微。﹞兵集﹝樂府作離。﹞薊北。輕騎出漁陽。進﹝樂府作集。﹞軍隨日暈。挑戰逐星芒。陣移龍勢﹝文苑云。一作膝。﹞動。營開虎﹝文苑云。一作雁。﹞翼張。衝冠﹝文苑云。一作寇。﹞入死地。攘臂越金湯。塵飛戰鼓急。風交徵旆揚。轉斗平華地。﹝文苑云。一作麗。﹞追奔掃大﹝文苑﹑樂府作帶。﹞方。本持身許國。況復武功彰。曾令千載後。流譽滿旗常。﹝○文苑英華二百九。《樂府詩集》六十三作孔稚白馬篇。《詩紀》百二十。○《詩紀》云。文苑英華作煬帝。樂府作孔稚圭。按詩中多敍徵遼之事。當以英華爲正。稚圭別有一篇。逯案。《詩紀》說是。詩中有島夷語。亦證不爲南朝人所作。﹞

【步虛詞二首】

洞府凝玄液。靈山體自然。俯臨滄海島。回出大羅天。八行分寶樹。十丈散芳蓮。懸居燭日月。天步役風煙。躡記書金簡。乘空誦玉篇。冠法二儀立。佩帶五星連。瓊軒觶甘露。瑜井挹膏泉。南巢息云馬。東海戲桑田。回旗遊八極。飛輪入九玄。髙蹈虛無外。天地乃齊年。﹝○《樂府詩集》七十八。《詩紀》百二十。﹞

總轡行無極。相推淩太虛。翠霞承鳳輦。碧霧翼龍輿。輕舉金臺上。髙會玉林墟。朝遊度圓海。夕宴下方諸。﹝○同上﹞

【春江花月夜二首】

暮江平不動。春花滿正開。流波將月去。潮水帶星來。﹝○《樂府詩集》四十七。《詩紀》百二十。○《詩紀》云。帶。玉臺作共。案玉臺新詠無此篇。﹞

夜露含花气。春潭氵養月暉。漢水逢遊女。湘川值兩妃。﹝○同上﹞

【錦石搗流黃二首】

漢使出燕然。愁閨夜不眠。易制殘燈下。鳴砧秋月前。﹝○《樂府詩集》七十七。《詩紀》百二十。﹞

今夜長城下。云昏月應暗。誰見倡樓前。心悲不成慘。﹝○《詩紀》作摻。○同上○逯案。此二首樂府連爲一篇。﹞

【喜春遊歌二首】

禁苑百花新。佳期遊上春。輕身趙皇后。歌曲李夫人。﹝○《樂府詩集》七十七。《詩紀》百二十。﹞

步緩知無力。臉曼﹝樂府作慢。﹞動余嬌。錦袖淮南舞。寶襪楚宮腰。﹝○同上﹞

【楊叛兒曲】〖《詩紀》云。拾遺作隋越王京洛行。〗

靑春上陽月。結伴戲京華。龍媒玉珂馬。鳳軫繡香車。水映臨橋樹。風吹夾路花。日昏歡宴罷。相將歸狹斜。﹝○《樂府詩集》四十九作隋後主。《詩紀》百二十一。﹞

【江都宮樂歌】﹝以下七言﹞

揚州舊處可淹畱。臺榭髙明復好遊。風亭芳樹迎早夏。長臯麥隴送餘秋。淥潭桂楫浮靑雀。果下金鞍躍﹝樂府作駕。﹞紫驑。綠觴素蟻流霞飲。長袖淸歌樂戲州。﹝○《樂府詩集》七十九。《詩紀》百二十。﹞

【江陵女歌】〖《詩紀》云。玉臺作隋煬帝。〗

雨從天上落。水從橋下流。拾得娘裙帶。同心結兩頭。﹝○《樂府詩集》四十七。《詩紀》百二十。﹞

【泛龍舟】

〖《唐書》樂志曰﹕泛龍舟。隋煬帝江都宮作。〗

舳艫千里泛歸舟。言旋舊鎭下揚州。借問揚州在何處。淮南江北海西頭。六轡聊停禦百丈。暫罷開山歌棹謳。詎似江東掌間地。獨自稱言鑑裏遊。﹝○《樂府詩集》四十七。《詩紀》百二十。﹞

【四時白歌二首】

【東宮春】

洛陽城邊朝日暉。天淵池前春燕歸。含露桃花開未飛。臨風楊柳自依依。小苑花紅洛水綠。淸歌宛﹝文苑作婉。﹞轉繁弦促。長袖逶迆動珠玉。千年萬歲陽春曲。﹝○文苑英華百九十三。《樂府詩集》五十六。《詩紀》百二十。﹞

【江都夏】

黃梅﹝樂府作梅黃。﹞雨細麥秋輕。﹝艸堂詩箋作橫。﹞楓葉蕭蕭﹝文苑誤作簫簫。﹞江水平。飛樓綺﹝樂府作倚。﹞觀軒若驚。花簟羅幃當夜﹝樂府作夏。﹞淸。菱潭落日雙鳧舫。綠水紅妝兩搖淥。還似扶﹝樂府作浮。﹞桑碧海上。誰﹝文苑作詎。注。一作誰。﹞肯空歌采蓮唱。﹝○文苑英華百九十三。《樂府詩集》五十六。《詩紀》百二十。又艸堂詩箋十八詩注引橫﹑平二韻。○逯案。麥秋輕不辭。輕當作橫。﹞

【鳳A69歌】

〖廣五行志曰﹕隋煬帝三月三日沐上作鳳A69歌。乃唐興之兆。〗

三月三日向紅頭。正見鯉魚波﹝《禦覽》作江。﹞上游。意欲垂鉤﹝《禦覽》作釣。﹞往撩取。恐是蛟龍還復休。﹝○《禦覽》九百三十六。《詩紀》百二十。﹞

【紀遼東二首】﹝雜言﹞

〖隋《書》曰﹕大業八年。煬帝伐髙麗。度遼水。大戰於東岸。擊賊破之。進圍遼東。〗

遼東海北翦長鯨。風雲萬里淸。方當銷鋒散馬牛。旋師宴鎬京。前歌後舞振軍威。飲至解戎衣。判不徒行萬里去。空道五原歸。﹝○文苑英華二百一。《樂府詩集》七十九。《詩紀》百二十。﹞

秉旄伏節定遼東。俘馘變夷風。淸歌凱捷九都水。歸宴雒陽宮。策功行賞不淹畱。全軍藉智謀。詎似南宮復道上。先封雍齒侯。﹝○同上﹞

【詩】

【冬至乾陽殿受朝詩】

北陸玄﹝歲時雜詠作陸。文苑作隆。注云。一作玄。﹞冬盛。南至晷漏長。端拱朝萬國。守文繼百王。至徳慚日用。治道愧時康。新邑建嵩嶽。﹝歲時雜詠作�嵩。﹞雙闕臨洛陽。圭景正八表。道路均四方。碧空霜華淨。﹝《初學記》作靜。文苑同。﹞朱庭皎﹝《初學記》作暖。文苑云。一作曖。﹞日光。纓佩旣濟濟。鐘鼓何。﹝歲時雜詠作煌煌。﹞文戟﹝《初學記》誤作戰。﹞翊髙殿。采毛分修廊。元首乏明哲。股肱貴惟﹝歲時雜詠作資賢。文苑同。﹞良。舟楫﹝《初學記》作楫。﹞行有寄。庶此王化昌。﹝○《初學記》十四。古今歲時雜詠三十九作冬至日乾陽殿朝。文苑英華三百十一。《詩紀》百二十。﹞

【雲中受突厥主朝宴席賦詩】

〖隋《書》曰﹕大業三年八月。帝北巡。車駕發楡林。歷雲中。溯金河。時天下承平。百物丰實。甲士五十餘萬。馬十萬匹。旌旗輜重。千里不絕。突厥啟民克汗奉廬帳以俟車駕。帝幸其帳。啟民奉觴上壽。帝大悅。賦《詩》曰﹕〗

鹿塞鴻旗駐。龍庭翠輦回。氈帷﹝《禦覽》誤作惟。﹞望風舉。穹廬向日開。呼韓頓顙至。屠耆﹝《禦覽》誤作屠。﹞接﹝《禦覽》作繼。﹞踵來。索辮擎肉。韋鞲獻酒杯。如何﹝《禦覽》作何如。﹞漢天子。空上單於臺。﹝○隋書突厥傳。《禦覽》五百九十一。《詩紀》百二十。﹞

【宴東堂詩】

雨罷春光潤。日落暝霞暉。海橊舒欲盡。山櫻開未飛。淸音出歌扇。浮香飄﹝《初學記》作。《詩紀》云。一作。﹞舞衣。翠帳全臨戶。金屏半隱扉。風花意無極。芳樹曉禽歸。﹝○《初學記》二十四。文苑英華百六十八。《詩紀》百二十。﹞

【賜史祥詩】

〖北史曰﹕煬帝卽位。漢王作亂。遣其將綦毋良自滏口犭旬黎陽。塞白馬津。余公理自太行下河內。帝以祥爲行軍總管。軍於河陰。公理屯兵河陽城內以備祥。祥乃簡精銳於下流潛度。擊公理。大破之。東趣黎陽。綦毋良棄軍走。其眾大潰。進位上大將軍。轉太僕卿。帝賜祥《詩》曰﹕〗

伯朝繼重。夏侯親遇深。貴耳惟聞古。賤目詎知今。早В刂勁艸質。久有背淮心。掃逆黎山外。振旅河之陰。功已書王府。畱情太僕箴。﹝○隋書史祥傳。北史史祥傳。《詩紀》百二十。﹞

【賜牛弘詩】

〖北史曰﹕煬帝之在東宮。數有詩書遺弘。弘亦有答。及嗣位。嘗賜弘詩云云。其同被賜詩者。至於文辭贊揚。無如弘美。〗

晉家山吏部。魏代﹝隋書作世。《禦覽》同。﹞盧尙書。莫言先哲異。奇才並佐予。﹝隋書作余。《禦覽》同。﹞學行惇時俗。道素乃沖虛。納言云閣上。禮儀皇運初。彜倫欣有敍。垂拱事端居。﹝○隋書牛弘傳。北史牛弘傳。《禦覽》五百九十一引國朝傳記。《詩紀》百二十。﹞

【賜諸葛穎】

〖隋書本傳曰﹕煬帝卽位。遷穎著作郎。甚見親待。帝嘗賜穎詩。其卒章曰﹕〗

參翰長洲苑。侍講肅成門。名理窮研核。英華恣討論。實錄資平允。傳芳導後昆。﹝○隋書諸葛穎傳。北史諸葛穎傳。《詩紀》百二十。﹞

【早渡淮詩】

平淮旣渺渺。曉霧復霏霏。淮甸未分色。泱漭共晨暉。晴﹝《初學記》作淸。﹞霞轉孤嶼。錦帆出長圻。潮魚時躍浪。沙禽鳴欲飛。會待髙秋晚。愁因逝水歸。﹝○《初學記》六。文苑英華百七十。《詩紀》百二十。﹞

【臨渭源詩】

西徵乃屆此。山路亦悠悠。地干紀靈異。同穴吐洪流。濫觴何足擬。浮槎難可儔。驚波鳴澗石。澄岸瀉巖樓。滔滔下狄﹝文苑作秋。﹞縣。渺渺肆神州。長林嘯﹝文苑作笑。﹞白﹝《初學記》作臺。﹞獸。云徑想靑牛。風歸﹝文苑作掃。﹞花葉散。日舉煙霧收。直爲求人隱。非窮轍迹遊。﹝○《初學記》六。文苑英華百七十。《詩紀》百二十。﹞

【還京師詩】

東都禮儀舉。西京冠蓋歸。是月春之季。花柳相依依。云蹕淸馳道。雕輦禦晨暉。嘹亮鐃笳奏。葳蕤旌旆飛。後乘趨文雅。前驅厲武威。﹝○《初學記》十三。文苑英華百七十。《詩紀》百二十。﹞

【捨舟登陸示慧日道場玉淸玄壇徳眾詩】

天淨宿云捲。日舉長川旦。﹤風立﹥灑林花落。逶迆風柳散。孤鶴近﹝廣弘明集作逝。注云。三本﹑宮本作近。﹞追羣。啼鶯遠相喚。蓮舟水處盡。畫輪途始半。江各自遙。東西並興嘆。已燻禪慧力。復藉﹝廣弘明集作籍。﹞金丹捍。﹝廣弘明集作。注云。三本﹑宮本作捍。﹞有異三川遊。曾非四門觀。於焉履妙道。超然登彼岸。﹝○廣弘明集三十。《詩紀》百二十。﹞

【謁方山靈巖寺詩】

梵宮旣隱隱。靈岫亦沈沈。平郊送晚日。髙峯落遠陰。回﹝廣弘明集作迥。注云。三本﹑宮本作回。﹞幡飛曙嶺。疏鐘響晝林。蟬鳴秋气近。泉吐石溪深。抗迹禪枝地。發念菩提心。﹝○廣弘明集三十。《詩紀》百二十。﹞

【月夜觀星詩】

團團素月淨。夕景淸。谷泉驚暗石。松風﹝《初學記》作風松。﹞動夜聲。披﹝《初學記》作被。﹞衣出荊戶。躡履步山楹。欣睹明黨亮。喜見泰階平。觜參猶可識。牛女﹝文苑云。《初學記》作女牛。﹞尙分明。更移斗柄轉。夜久天河橫。徘徊不能寐。參差幾種情。﹝○《初學記》一。文苑英華百五十二。事文《類聚》前集三。《詩紀》百二十。﹞

【季秋觀海詩】

孟軻敍遊聖。枚乘說疾。逖﹝《初學記》作遂。﹞聽乃前聞。臨深驗玆日。浮天迥無岸。含靈﹝文苑作虛。﹞固非一。委輸百谷歸。朝宗萬川溢。分城﹝文苑作汾空。事文《類聚》作空。《詩紀》云。一作空。﹞碧霧晴。連洲彩雲密。欣同夫子觀。深愧玄虛筆。﹝○《初學記》六。文苑英華百六十二。事文《類聚》前集十五作觀海。《詩紀》百二十。﹞

【望海詩】

碧海𨿽欣矚。金臺空有聞。遠水翻如岸。遙山倒﹝文苑作到。﹞似云。斷濤還共合。連浪或時分。馴鷗舊可狎。卉木足爲羣。方知小姑射。誰復語臨汾。﹝○《初學記》六。文苑英華百六十二。《詩紀》百二十。﹞

【詠鷹詩】

遷朔欲之衡。忽投﹝《初學記》誤作蔚。﹞羅裏。旣以羈華絆。仍持獻君子。靑固絕儔。素羽誠難擬。深目表玆稱。闊臆斯爲美。驚獸不及奔。猜禽無暇起。𨿽蒙鞲上榮。無復淩雲志。﹝○《初學記》三十。文苑英華三百二十八。《詩紀》百二十。﹞

【獻歲燕宮臣詩】

三元建﹝歲時雜詠作逮。﹞上京。六佾宴吳﹝《初學記》缺此字。﹞城。朱庭容衛肅。靑天春气明。朝光﹝歲時雜詠作元。﹞動劍彩。﹝歲時雜記作斂彩。﹞長階分佩聲。酒闌鐘磬息。欣觀﹝文苑作睹。﹞禮樂成。﹝○《初學記》四。古今歲時雜詠一。文苑英華百七十二。《詩紀》百二十。﹞

【正月十五日於通衢建燈夜升南樓詩】

法輪天上轉。梵聲天上來。燈樹千光照。花焰七﹝歲時雜詠作六。﹞枝開。月影凝流水。春風含夜梅。動黃金地。鐘發琉璃臺。﹝○廣弘明集三十。古今歲時雜詠七。《詩紀》百二十。﹞

【晚春詩】

洛陽春稍晚。四望滿春﹝文苑作靑。﹞暉。﹝《初學記》作輝。﹞楊葉行將暗。桃花落未稀。窺檐燕爭人。穿林鳥亂飛。惟當關塞者。溽露方沾衣。﹝○《初學記》三。文苑英華百五十七。《詩紀》百二十。﹞

【悲秋詩】

故年秋始去。今年秋復來。露濃山气冷。風急蟬聲哀。鳥﹝文苑作烏。﹞擊初移樹。魚寒欲隱苔。斷霧時通日。殘云尙作雷。﹝○《初學記》三。文苑英華百五十八。《詩紀》百二十。﹞

【冬夜詩】

不覺歲將﹝文苑作時。﹞盡。已復入長安。月影含冰凍。風聲淒夜寒。江海波濤壯。崤潼阪﹝文苑作反。﹞險難。無因寄飛翼。徒欲動和鑾。﹝○《初學記》三。文苑英華百五十八。《詩紀》百二十。﹞

【夏日臨江詩】

夏潭蔭修竹。髙岸坐長楓。日落滄江靜。雲散遠山空。鷺飛林外白。蓮開水上紅。逍遙有餘興。悵望情不終。﹝○《初學記》六。文苑英華百六十二。《詩紀》百二十。﹞

【北鄕古松樹詩】

古松惟一樹。森竦詎成林。獨畱塵﹝文苑誤作塵。﹞尾影﹝《初學記》作縣。﹞猶橫偃蓋陰。云來聚雲色。風度雜風音。孤生小庭裏。尙表歲寒心。﹝○《初學記》二十八作詠北鄕北松樹詩。文苑英華三百二十四。萬花谷後三十八作隋煬帝詩。《詩紀》百二十。○周景式《廬山記》云。石門北巖卽松林也。仰視之。離離如駢鹿尾。於尋陽望聚見之分明。﹞

【幸江都作詩】

〖隋《書》曰﹕大業十一年。煬帝自京師如東都。至長樂宮。飲酒大醉。因賦五言詩。其卒章曰﹕徒有歸飛心。無復因風力。令美人再三吟詠。帝泣下沾襟。侍禦者莫不欷。帝因幸江都。復作五言詩云云。帝以三月被弒。卽遭春之應也。是年盜賊蜂起。道路隔絕。帝遂無還心。復夢二豎子歌曰﹕去亦死。住亦死。未若乘船渡江水。由是築宮丹陽。將居焉。功未就而被弒。〗

求歸不得去。眞成遭﹛固﹜春。鳥聲爭勸酒。梅花笑殺人。﹝○隋書五行志。《詩紀》百二十。﹞

【詩】

寒雅飛數點。流水繞孤村。斜陽欲落處。一望黯消魂。﹝○筆麈。﹞

姚察

﹝察。字伯審。吳興武康人。仕梁歷南海王國常侍﹑南郡王行參軍兼尙書駕部郎﹑原鄕令﹑著作佐郎。入陳爲始興王功曹參軍﹑嘉徳殿學士﹑尙書祠部郎。累遷吏部尙書。入陳。除太常丞。歷尙書民部儀曹郎。轉給事。入隋。開皇中襲封北絳郡公。仁壽二年。除員外散騎常侍。大業二年卒。有《漢書》訓纂

三十卷﹑《漢書》集解一卷。﹞

【遊明慶寺詩】〖《詩紀》云。廣弘明集云。陳姚察遇見蕭祭酒書明慶寺禪房詩。鑑之愴然。憶此寺。仍用蕭韻述懷。〗

地靈居五淨。山幽寂四禪。月宮臨鏡石。花贊繞峯蓮。霞暉間幡影。雲气合鑪煙。迥松髙偃蓋。水瀑細分泉。含風萬籟響。露百花鮮。宿昔尋眞趣。結友亟畱連。山庭出藿蘼。澗濯潺。因斯事燻習。便得息攀緣。何言遂雲雨。懷此悵悠然。徒有南登望。會逐東流旋。﹝○廣弘明集三十。《詩紀》百二十一。﹞

【賦得笛詩】

作曲是佳人。制名由巧匠。弦時莫並。鳳管還相向。隨歌響更發。逐舞聲彌亮。宛轉度云窗。逶迆出黼帳。長隨畫堂裏。承恩無所讓。﹝○《初學記》十六。文苑英華二百十二作詠笛。萬花谷三十二作姚察詩。《詩紀》百二十一。﹞

隋詩卷四

楊素

﹝素。字處道。弘農華陰人。仕周曆中外記室﹑禮曹﹑大都督﹑車騎大將軍儀同三司﹑汴州刺史﹑徐州總管。進位柱國。封淸河郡公。隋受禪。加上柱國。拜信州總管。遷荊州總管。進封鄖陽國公。攺封越國公。尋拜納言。轉內史令。進尙書右僕射。煬帝卽位。遷尙書令。拜太子太師。攺封楚國公。大業二年卒。有集十卷。﹞

【出塞二首】〖薛道衡﹑虞世基和詩別見。〗

漠南胡未空。漢將復臨戎。飛狐出塞北。碣石指遼東。冠軍臨瀚海。長平翼大風。雲橫虎落陣。气抱龍城虹。﹝文苑作橫虎落陣气。抱龍繞城虹。﹞橫行萬里外。胡運百年窮。兵寢星芒落。戰解月輪空。嚴息夜斗。も角罷鳴弓。北風嘶朔馬。胡霜切塞鴻。休明大道曁。幽荒日用同。方就長安邸。來謁建章宮。﹝○文苑英華百九十七。《樂府詩集》二十一。《詩紀》百二十一。﹞

漢虜未和親。憂國不憂身。握手河梁上。窮涯北海濱。據鞍獨懷古。慷慨感良臣。歷覽多舊迹。風日慘愁人。荒塞空千里。孤城絕四鄰。樹寒偏易古。艸衰恆不春。交河明月夜。陰山苦霧辰。雁飛南入漢。水流西咽秦。風霜久行役。河朔備艱辛。薄暮邊聲起。空飛胡騎塵。﹝○文苑英華百九十七。《詩紀》百二十九。﹞

【山齋獨坐贈薛內史詩二首】

居山四望阻。風雲竟朝夕。深溪橫古樹。空巖臥幽石。日出遠﹝文苑云。一作孤。﹞岫明。鳥散空林寂。蘭庭動幽气。竹室生虛白。落花入戶飛。細艸當階積。桂酒徒盈樽。故人不在席。日﹝文苑作薄。《詩紀》云。一作薄。﹞暮山之幽。臨風望羽客。﹝○文苑英華二百四十八。《詩紀》百二十九。﹞

巖壑澄淸﹝文苑作淸澄。﹞景。景淸巖壑深。白雲飛暮色。綠水激淸音。澗戶散餘彩。山窗凝宿陰。花艸共榮映。樹石相陵臨。獨坐對陳榻。無客有鳴琴。寂寂幽山裏。誰知無悶心。﹝○同上﹞

【贈薛內史詩】

耿耿不能寐。京洛久離羣。橫琴還獨坐。停杯遂待君。待君春艸歇。獨坐秋風發。朝朝惟落花。夜夜空明月。明月徒流光。落花空自芳。別離望南浦。相思在漢陽。漢陽隔隴吟。南浦達桂林。山川𨿽未遠。無由得寄音。﹝○文苑英華二百四十八。《詩紀》百二十一。﹞

【贈薛播州詩】﹝十四章﹞

〖北史曰﹕素嘗以五言寺七百字贈播州刺史薛道衡。詞气穎拔。風韻秀上。爲一時盛作。未幾而卒。道衡曰﹕人之將死。其言也善。若是乎。○逯按。《詩紀》作十四首。非是。〗

在昔天地閉。品物屬屯蒙。和平替王道。哀怨結人風。麟傷世已季。龍戰道將窮。亂海飛羣水。﹝文苑﹑《詩紀》並云。一作亂流飛海若。﹞貫日引長。﹝《詩紀》云。一作白。﹞虹。干戈異革命。揖讓非至公。

兩河定寶鼎。八水域神州。函關絕無路。京洛化爲丘。漳滏爾連﹝文苑作連爾。﹞沼。涇渭余別流。生郊滿戎馬。涉路起風牛。班荊疑莫遇。贈縞竟無由。

五緯連珠聚。千載濁河淸。金亡潛虎質。閏盡自蛙聲。聖期伊﹝文苑作依。﹞旦暮。天祿啟炎精。霧生三日重。星飛五老輕。宗答上帝。攺物創羣生。

道昏𨿽已朗。政故猶未新。刳舟洹水濟。﹝文苑云。一作溟水際。《詩紀》云。一作際。﹞結网大川濱。出遊迎釣叟。入夢訪幽人。植林離各樹。開榮豈異春。相逢一時泰。共幸百年身。

有帛賁丘園。生芻自幽谷。塵芳金馬路。瀾淸鳳池澳。零露旣垂光。淸風復流穆。傾蓋如舊知。彈冠豈新沭。利心金各斷。芬言蘭共馥。

自余歷端揆。緝熙恧時彥。及爾陪帷幄。出納先天眷。髙調發淸音。縟藻流余絢。或如彼金玉。歲暮無凋變。余松待爾心。爾筠畱我箭。

荏苒積歲時。契闊同遊處。閶闔旣趨朝。承明還宴語。上林陪羽獵。甘泉侍淸曙。﹝文苑作署。﹞迎風含暑气。飛雨淒寒序。相顧惜光陰。畱情共延﹝《詩紀》云。一作遙。﹞佇。

滔滔彼江漢。實爲南國紀。作牧求明徳。若人應斯美。髙臥未褰帷。飛聲已千里。還望白雲天。日暮秋風起。峴山君儻遊。淚落應無已。

漢陰政已成。嶺表人猶蠹。彈冠比方新。還珠總如故。楚人結去思。越俗歌來暮。陽烏﹝《詩紀》云。疑作鳥。﹞尙歸飛。別鶴還回顧。君見南枝巢。應思北風路。

北風吹故林。秋聲不可聽。雁飛窮海寒。鶴唳霜臯淨。含毫心未傳。聞音路猶。惟有孤城月。徘徊獨臨映。弔影余自憐。安知我疲病。

養病願歸閒。居榮在知足。棲遲茂陵下。優遊滄海曲。古人情可見。今人﹝文苑云。一作我。﹞遵路﹝文苑云。一作故。﹞躅。荒居接野窮。心物俱非俗。桂樹芳﹝文苑作方。﹞叢生。山幽竟何欲。

所欲棲一枝。稟分丰諸已。園樹避鳴蟬。山梁過雌雉。野陰冒叢灌。幽气含蘭芷。悲哉暮秋別。﹝文苑云。一作晨霞旣悲哉。﹞春艸復萋矣。鳴琴久不聞。屬聽空流水。

秋水魚遊日。春樹鳥鳴時。濠梁暮共往。幽谷有相思。千里悲無駕。一見杳難期。山河散瓊蕊。庭樹下丹滋。物華不相待。遲暮有餘悲。

銜悲向南浦。寒色黯沈沈。風起洞庭險。煙生云夢深。獨飛時慕侶。寡和乍孤音。木落悲時暮。時暮感離心。離心多苦調。詎假雍門琴。﹝○文苑英華二百四十八。《詩紀》百二十一。﹞

【行經漢髙陵詩】

芳春無獻果。明月不遊衣。﹝○匡謬正俗五。﹞

賀若弼

﹝弼。字輔伯。河南雒陽人。仕齊﹑周曆官壽州刺史。隋文帝受禪。陰有平江南之志。髙薦弼有文武才幹。拜吳州總管。平陳后。加上柱國。進爵宋國公。大業三年被誅。﹞

【遺源雄詩】

〖隋《書》曰﹕隋文帝拜弼爲吳州總管。委以平陳之事。弼欣然以爲己任。與壽州總管源雄並爲重鎭。弼遺雄《詩》曰﹕〗

交河驃騎幕。合浦伏波營。勿使麒麟﹝《禦覽》作騏ら。﹞上。無我二人名。﹝○隋書本傳。《禦覽》二百七十七。《太平廣記》三百。《詩紀》百二十一。﹞

薛道衡

﹝道衡。字玄卿。河東汾陰人。仕齊歷司州兵曹從事﹑太尉主簿﹑中書侍郎。入周爲禦史二命士。歷陵州﹑邛州刺史。隋初爲內事舍人。遷吏部侍郎。出事配防嶺外。徵授內史侍郎。加上儀同三司。進位上開府。煬帝卽位。轉播州刺史。入拜司隸大夫。大業三年被害。年七十。有集七十卷。﹞

【樂府】

【出塞二首和楊素○以下五言。】

髙秋白露團。上將出長安。塵沙塞下暗。風月隴頭寒。轉蓬隨馬足。飛霜落劍端。凝雲迷代郡。流水凍桑乾。烽微桔橰遠。橋峻轆轤難。從軍多惡少。召募盡材官。伏堤﹝文苑作波。注云。一作堤。﹞時臥鼓。疑兵乍解鞍。柳﹝文苑作龍。注云。一作柳。《詩紀》云。一作龍。﹞城擒冒頓。長阪納呼韓。受降今更築。燕然已重刊。還嗤傅介子。辛苦刺樓蘭。﹝○文苑英華百九十七。《樂府詩集》二十一。《詩紀》百二十三。﹞

邊庭烽火驚。插羽夜徵兵。少昊騰金气。文昌動將星。長驅汗北。直指夫人城。絕漠三秋暮。窮陰萬里生。寒夜哀笛﹝文苑作笳。樂府同。﹞曲。霜天斷雁聲。連旗下鹿塞。﹝文苑作旌旗連下鹿。注云。一作連旗下鹿塞。﹞疊鼓向龍庭。妖云墜虜陣。暈月繞胡營。左賢皆頓顙。單於已系纓。紲馬登玄闕。鉤鯤臨北溟。當知霍驃騎。髙第起西京。﹝○同上﹞

【昭君辭】

我本良家子。充選入椒庭。不蒙女史進。更失﹝樂府作無。﹞畫師情。蛾眉非本質。蟬鬢攺眞形。專由妾命薄。﹝文苑云。一作蹇。﹞誤使君恩輕。啼沾﹝樂府作落。文苑云。一作落。﹞渭橋路。嘆別長安城。夜依﹝文苑作今夜。樂府同。﹞寒艸宿。朝逐﹝文苑云。一作朝朝。樂府作明朝。﹞轉蓬徵。卻望關山迥。前瞻沙漠平。胡風帶秋月。嘶馬雜笳聲。毛裘易羅綺。氈帳代金﹝文苑作帷。樂府同。﹞屏。自知蓮臉歇。﹝光府誤作歌。﹞羞看菱鏡明。釵落終應棄。髻﹝文苑作發。注云。一作髻。﹞解不須縈。何用單於重。詎假閼氏名。是聊彊食。筒﹝文苑作桐。樂府同。﹞酒未能傾。心隨故鄕斷。愁逐塞云生。漢宮如有憶。爲視旄頭星。﹝○文苑英華二百四作昭君怨。《樂府詩集》二十九作明君詞。《詩紀》百二十三。﹞

【昔昔鹽】

垂柳覆金堤。蘼蕪葉復﹝才調集作正。文苑同。﹞齊。水溢芙蓉沼。花飛桃李蹊。采桑秦氏女。織錦竇家妻。關山別蕩﹝才調集作宕。文苑同。﹞子。風月守空閨。恆﹝容齋續筆作常。﹞斂千金笑。長垂雙﹝文苑云。一作白。﹞玉啼。盤龍隨鏡隱。彩﹝文苑云。一作舞。﹞鳳逐帷低。飛﹝才調集作驚。文苑云。一作驚。﹞魂同夜﹝文苑云。一作野。﹞鵲﹝才調集作野鶴。﹞倦寢憶晨雞。暗牖懸蛛网。空梁落燕泥。前年過代﹝才調集作岱。﹞北。今歲往遼西。一去無消息。﹝調集作還意。文苑云。一作還意。﹞那﹝艸堂詩箋作何。﹞能惜馬蹄。﹝○才調集一作劉長卿別宕子怨。文苑英華二百八十七。《樂府詩集》七十九。對牀夜語一。容齋續筆七。《詩紀》百二十三。又艸堂詩箋三陪鄭詩注作效今體詩。引蹄一韻。﹞

【豫章行】﹝七言﹞

江南地遠接﹝文苑作接遠。﹞閩甌。山東﹝樂府作東山。﹞英妙屢經遊。前瞻疊障千重阻。卻帶驚湍萬里流。楓葉朝飛向京洛。文魚夜過歷吳洲。君行遠度茱萸嶺。妾住長依明月樓。樓中愁思不開。始復臨窗望早春。鴛鴦水上萍初合。鳴鶴園中花並新。空憶常時角枕處。無復前日畫眉人。照骨金環誰用許。見膽明鏡自生塵。

蕩子從來好畱滯。況復關山遠迢遞。當學織女嫁牽牛。莫作﹝樂府作學。﹞娥叛夫婿。偏訝思君無限極。欲罷欲忘還復憶。願作王母三靑鳥。飛去飛來﹝樂府作飛來飛去。﹞傳消息。丰城雙劍昔曾離。經年累月復相隨。不畏將軍成久別。只恐封侯心更移。﹝○文苑英華二百一。《樂府詩集》三十四。《詩紀》百二十三。﹞

【詩】

【從駕幸晉陽詩】﹝以下五言。﹞

省方遵往冊。遊豫葉前經。金吾朝戒道。校尉晚巡營。重巒下飛騎。絕浦渡連旌。澗水寒逾咽。松風遠更淸。方觀翠華反。簪筆上云﹝文苑作云。﹞亭。﹝○《初學記》十三。文苑英華百七十。《詩紀》百二十三。﹞

【奉和月夜聽軍樂應詔詩】

旌﹝《初學記》作旋。﹞門臨古堞。徼道度﹝文苑作渡。﹞深隍。月冷﹝《初學記》作令。﹞疑秋夜。山寒落夏霜。遙空澄﹝《初學記》作丁。萬花谷同。﹞暮色。淸景散餘光。笳聲﹝文苑作淸。﹞喧隴水。鼓曲噪漁陽。沈鬱興神息。眺聽﹝《初學記》作徳。﹞發天章。嵩岱終難﹝《初學記》字缺。﹞學。丘陵徒自彊。﹝○《初學記》十五。文苑英華二百十二。萬花谷後三十二作薛道衡詩。《詩紀》百二十三。﹞

【奉和臨渭源應詔詩】

玄功復禹迹。至徳去湯羅。玉關亭障遠。金方水石多。八川玆一態。萬里導長波。驚流注陸海。激浪象﹝文苑作還。﹞天河。﹝文苑辧證﹑《詩紀》云。《三輔黃圖》云。渭水貫都。象天河。﹞鸞旗歷巖谷。龍穴暫經過。西老陪遊宴。南風起詠歌。庶品蒙仁澤。生靈穆﹝文苑作沐。﹞太和。微臣惜暮景。願駐魯陽戈。﹝○《初學記》六。文苑英華百七十。《詩紀》百二十三。﹞

【秋日遊昆明池詩】〖《詩紀》云。江總﹑元行功皆有此詩。〗

灞陵因靜退。靈沼﹝文苑作池。﹞暫徘徊。新船木蘭楫。舊宇豫章材。荷心宜露泫。竹徑重風來。魚潛疑刻石。沙暗﹝《類聚》作暗。﹞似沈灰。琴逢鶴欲舞。酒遇菊花﹝《初學記》作初。是。﹞開。A22﹝《初學記》作羈﹞心與秋興。陶然寄一杯。﹝○《初學記》七。文苑英華百六十四。《詩紀》百二十三。又《類聚》九引徊﹑材﹑乘﹑灰四韻。﹞

【敬酬楊僕射山齋獨坐詩】

相望山河近。相思朝夕勞。龍門竹箭急。華嶽蓮花髙。嶽髙嶂重疊。鳥道風煙接。遙原樹若薺。遠水舟如葉。葉舟旦旦浮。驚波夜夜流。露寒洲渚白。月冷函關秋。秋夜淸風發。彈琴卽鑑月。𨿽非莊舄歌。吟詠常思越。﹝楊素封越國公。○文苑英華三百十七。《詩紀》百二十三。﹞

【重酬楊僕射山亭詩】

寂寂無與晤。朝端去總戎。空庭聊步月。閒坐獨臨風。臨風時太息。步月山泉側。朝朝散霞彩。暮暮澄秋色。秋色徧臯蘭。霞彩落云端。吹旌朔气冷。照劍日光寒。光寒塞艸平。气冷咽笳聲。將軍獻凱入。藹藹風雲生。﹝○文苑英華三百十七。《詩紀》百二十三。﹞

【入郴江詩】

伏節遵嚴會。揚ぎ溯急流。徵塗非白馬。水勢類黃牛。跳波鳴石磧。濺沫擁沙洲。岸回﹝文苑作迫。﹞槎倒轉。灘長船卻浮。緣崖頻斷挽。掛壁﹝《初學記》作璧。﹞屢移鉤。還憶靑絲騎。東方來上頭。﹝○《初學記》六。文苑英華百六十二作入柳江。《詩紀》百二十三。﹞

【渡北河詩】

連旌映漵浦。﹝萬花谷作浦漵。﹞疊鼓拂﹝《初學記》作沸。﹞沙﹝文苑作沸汀。《詩紀》云。一作河。﹞洲。桃花長新﹝萬花谷作折。﹞浪。竹箭﹝萬花谷作葉。﹞下奔流。塞云臨遠﹝《初學記》作連。文苑同。﹞艦。胡風入陣樓。劍拔蛟將出。驂驚黿欲浮。雁書終立效。燕相果封侯。勿恨關河遠。且寬邊地愁。﹝○《初學記》六。文苑英華百六十三。萬花谷後五作薛道衡詩。《詩紀》百二十三。﹞

【和許給事善心戲場轉韻詩】

京洛重新年。復屬月輪圓。雲間璧獨轉。空裏鏡孤懸。萬方皆集會。百戲盡來前。臨衢車不絕。夾道閣相連。驚鴻出洛水。翔鶴下伊川。艷質回風雪。笙歌韻管弦。佳麗儼成行。相攜入戲場。衣類何平叔。人同張子房。髙髙城裏髻。峨峨樓上妝。羅裙飛孔雀。綺帶垂鴛鴦。月﹝文苑作日。﹞映班姬扇。風飄韓壽香。竟夕魚負文苑作父。﹞燈。徹夜龍銜燭。歡﹝《初學記》作戲。﹞笑無窮已。歌詠﹝文苑作吹。《詩紀》云。一作吹。﹞還相續。羌笛隴頭吟。胡舞龜玆曲。假面飾金銀。盛服搖珠玉。宵深戲未闌。兢爲人所難。﹝文苑作ん。﹞臥驅﹝文苑作馳。﹞飛玉勒。立騎轉﹝文苑作前。﹞銀鞍。縱橫旣躍劍。揮霍復跳丸。抑揚百獸舞。盤跚五禽戲。狻猊弄斑足。巨象垂長鼻。靑羊跪復跳。白馬回旋騎。﹝文苑作駛。《詩紀》云。一作駛。﹞忽睹羅浮起。俄看郁昌﹝文苑作島。﹞至。峯嶺旣崔嵬。林叢亦靑翠。麋鹿﹝文苑作の。《詩紀》云。一作の。﹞下騰倚。猴猿或蹲。金徒列舊刻。玉律動新灰。甲荑垂陌柳。殘花散苑梅。繁星漸寥落。斜月尙徘徊。王孫猶勞戲。公子未歸來。共酌瓊酥﹝文苑作蘇。﹞酒。同傾鸚鵡杯。普天逢聖﹝文苑作盛。﹞日。兆庶喜康哉。﹝○《初學記》十五。文苑英華二百十三。《詩紀》百二十三。﹞

【展敬上鳳林寺詩】

淨土連幽谷。寶塔對危峯。林棲丹穴鳳。地邇白沙龍。獨巖樓迥出。復道閣相重。洞開朝霧斂。石濕曉云濃。髙筱低云蓋。風枝響和鐘。檐陰翻細柳。澗影落長松。珠桂﹝廣弘明集作柱。注云。元﹑明本作桂。﹞浮明月。蓮座吐芙蓉。隱淪徒有意。心迹未相從。﹝○廣弘明集三十。《詩紀》百二十三。﹞

【從駕天池應詔詩】

上聖家寰字。威略振邊陲。八維窮眺覽。千里曳﹝文苑作轉。《詩紀》云。一作轉。﹞旌旗。駕黿臨碧海。控驥踐瑤池。曲浦騰煙霧。深浪駭鯨螭。﹝○《初學記》十三。文苑英華百七十。《詩紀》百二十三。﹞

【梅夏應教詩】

長廊連紫殿。細雨應黃梅。浮雲半﹝《詩紀》云。拾遺作映。﹞空上。淸吹隔池來。集鳳﹝文苑作風。﹞桐花散。勝龜蓮葉開。幸逢爲善﹝《初學記》作喜。﹞樂。頻降濟﹝《初學記》誤作食。﹞時才。﹝○《初學記》三。文苑英華百七十九。《詩紀》百二十三。﹞

【人日思歸詩】

入春才七日。離家已二﹝禦《禦覽》或作三。﹞年。人歸落雁後。思發在花前。﹝○《類聚》四。《初學記》四。古今歲時雜詠五。文苑英華百五十七。《禦覽》三十。又五百八十六引國朝記。《詩紀》百二十三。﹞

【夏晚詩】

流火稍西傾。夕影徧曾城。髙天澄遠色。秋气入蟬聲。﹝○《初學記》三。《詩紀》百二十三。﹞

【歲窮應教詩】

故年隨夜盡。初春逐曉﹝《禦覽》作晚。﹞生。方驗從軍樂。飲至入西京。﹝○《初學記》四。古今歲時雜詠四十一。《禦覽》十七。《詩紀》百二十三。﹞

【詠苔紙詩】

昔時應春色。引淥﹝北戶錄作綠。﹞泛淸流。今來承玉管。布字攺﹝北戶錄作轉。﹞銀鉤。﹝○《初學記》二十一。北戶錄三。萬花谷後二十九作薛道衡詩。《詩紀》百二十三。﹞

隋詩卷五

柳

﹝。字顧言。襄陽人。初仕梁。梁亡入隋。爲晉王諮議參軍。仁壽初。引爲東宮學士。爲太子所親狎。煬帝卽位。拜祕書監。大業六年從幸江都卒。年六十九。有集五卷。﹞

【奉和晚日楊子江應制詩】

詰旦金鐃﹝文苑誤作今曉。﹞發。驂駕出城。鮮云臨葆蓋。細艸藉班輪。千里煙霞色。四望江山春。梅風吹落蕊。酒雨減輕塵。﹝文苑作靑城。﹞日斜歡未畢。﹝文苑作蹕。﹞睿想良非一。風生疊浪起。霧捲孤帆出。藻麗繁星。髙論光朝日。空美鄒枚侶。﹝《詩紀》云。一作舉。﹞終謝淵云筆。﹝○文苑英華百七十九作奉和晚日楊子江應教。《詩紀》百二十三。﹞

【奉和晚日楊子江應教詩】

大江都會所。長洲有舊名。西流控岷蜀。東泛﹝文苑作北。﹞邇蓬瀛。﹝文苑誤作萊。﹞未睹纖羅動。﹝文苑誤作動羅。﹞先聽遠濤聲。空云色晦。浹﹝文苑作淡。﹞壘浪華﹝文苑作花。﹞生。欲知暮雨歇。當觀飛旆輕。﹝○《初學記》六。文苑英華百七十九。《詩紀》百二十三。﹞

【奉和春日臨渭水應令詩】

飲馬投錢岸。解釣剖璜津。風絲曳香餌。覆杯懷昔人。﹝○《初學記》六。《詩紀》百二十三。﹞

【詠死牛詩】

一朝辭紺。千里別黃河。對衣徒下泣。扣角詎聞歌。﹝○《初學記》二十九。《詩紀》百二十三。﹞

【陽春歌】

春鳥一囀有千聲。春花一叢千種名。旅人無語坐﹝文苑作出。《詩紀》云。一作出。﹞檐楹。思鄕懷土志難平。惟當文共酒。暫與興相迎。﹝○文苑英華百九十三。《詩紀》百二十三。﹞

牛弘

﹝弘。字裏仁。安定鶉觚人。開皇初。授祕書監。封奇章公。後進位右光祿大夫。大業六年從幸。卒於江都。年六十六。有集十二卷。﹞

【奉和冬至乾陽殿受朝應詔詩】

恭已臨萬寓。﹝歲時雜詠作寓。﹞宸居禦八埏。作貢菁茅集。來朝圭黻﹝文苑作幣。注云。《初學記》作敝。﹞連。司儀三揖﹝文苑作接。﹞盛。掌禮九賓虔。﹝文苑作慶。﹞重欄映如璧。﹝歲時雜詠作壁。﹞復殿繞非﹝文苑作飛。﹞煙。﹝○《初學記》十四。古今歲時雜詠三十九作奉和冬至日乾陽殿受朝應制。文苑英華百七十五作奉和冬至日乾元殿受朝。《詩紀》百二十。﹞

蕭琮

﹝琮。字溫文。父巋。梁王之子。請魏師平江陵。遂稱帝於江陵。傳巋及琮。嗣位二載。入朝於隋。被畱。賜爵莒國公。煬帝卽位。攺封梁公。後被廢卒。﹞

【奉和禦制夜觀星示百僚詩】

陽精去南陸。大曜始西流。夕風淒謝暑。夜气應新﹝《初學記》作親。﹞秋。重門月已映。嚴城漏漸。臨風出累榭。度月蔽層樓。靈河隔神女。仙轡動星牛。玉衡指棟落。瑤光對幌畱。徒知仰閶闔。乘槎未有由。﹝○《初學記》一作奉和月夜觀星詩。文苑英華百五十二。《詩紀》百二十。﹞

袁慶﹝《詩紀》云。按隋書樂志有袁慶隆者。大業時爲祕書郎。煬帝命與柳顧言等典樂事。疑卽此也。﹞

【奉和禦制月夜觀星示百僚詩】

六龍初﹝《詩紀》誤作出。﹞匿影。顧兔始馳光。戎﹝《初學記》作戍。文苑作戒。﹞井傳宵漏。﹝《詩紀》云。《文選》刻漏銘。徼宮戎井。﹞山庭引﹝《初學記》作別。﹞夕涼。宸居多勝托。閒步出琳堂。爛爛星芒﹝《初學記》誤作芝。﹞動。耿耿淸河長。靑道移天駟。北極轉文昌。﹝文苑作淸。注云。《初學記》作情。﹞喬枝猶隱畢。絕嶺半侵張。仰觀畱玉裕。﹝文苑﹑《詩紀》並云。陸機宣猷堂詩。天姿玉裕。﹞睿作動金相。無庸徒抱﹝文苑作扣。﹞寂。何以繼連章。﹝○《初學記》一作奉和月夜觀星詩。文苑英華百五十二。《詩紀》百二十。﹞

王

﹝。字元恭。瑯邪臨沂人。梁王筠之孫。仕陳歷太子洗馬﹑中舍人。陳亡。與弟冑俱爲學士。煬帝卽位。授祕書郎。卒官。﹞

【七夕詩二首】

天河橫﹝文苑作漢。﹞欲曉。鳳駕儼應飛。落月移妝鏡。浮雲動別衣。歡逐今宵盡。愁隨還路歸。猶將宿昔淚。更上去年機。﹝○《類聚》四。《初學記》四。古今歲時雜詠二十五。文苑英華百五十八。《禦覽》三十一。《詩紀》百二十五。﹞

終年恆弄杼。﹝歲時雜詠誤作抒。﹞今夕始停梭。卻鏡看斜月。移車渡淺河。長裙動星佩。輕帳扌云羅。舊愁𨿽暫止。新愁還復多。﹝○古今歲時雜詠二十五。《詩紀》百二十五。﹞

徐儀

﹝儀。東海郯人。陳徐陵第三子。仕陳位尙書殿中郎。入隋。煬帝召爲博士。除著作佐郎。﹞

【暮秋望月示學士各釋愁應教】

碣石寒光遠。��秋色髙。長沙正下葉。曲岸已飛濤。君王悵晚節。延佇竭神臯。復屬西園夜。輕輦暫遊遨。遊遨未云賞。蒼茫孤月上。枝間影合離。波上光來往。此夕未央宮。應照仙人掌。掌髙明轉淨。夜深畱睿想。處處敞髙扃。流照滿珠庭。重輪﹝文苑作經。﹞入雅曲。合璧應祥經。燦爛浮珠网。參差間玉星。山幽有芳桂。林靜發新。開布帝城。分枝共月明。斜暉漸西落。彌�軫﹝文苑作軫�。﹞歸情。驂駕且來遊。聖藻命舒愁。詢芻以蠲病。參妙本難酬。良史稱天閎。因時命應劉。楚王追綠兕。齊後出靑丘。馳原落云翼。截水曳吞舟。無勞子虛吒。卽事可忘憂。﹝○文苑英華百七十九佚作者名。古詩類苑一。《詩紀》百二十六。﹞

岑徳潤

﹝徳潤。南陽人。父之敬。博涉文史。雅有辭筆。徳潤有父風。位至中軍吳興王記室。﹞

【雞鳴篇】

鐘響應繁霜。晨雞錦臆張。簾迥﹝文苑作回。﹞猶侵露。枝髙已映光。排空下朝揭。奮翼上花揚。雨晦思君子。關開脫孟嘗。旣得依云外。安用集陳倉。﹝○文苑英華二百六作賦雞鳴篇。《詩紀》百二十六。﹞

【賦得臨階危石詩】

當階聳危石。殊狀實﹝《初學記》作宕。﹞難名。帶山疑似獸。侵﹝文苑作浸。﹞波或類鯨。雲峯臨棟起。蓮影入檐生。楚人終不識。徒自蘊連城。﹝○《初學記》五。文苑英華百六十一。《詩紀》百二十六。﹞

【詠灰詩】

圖規暈不。气攺律還虛。欲燃愁獄吏。棄道畏刑書。未得逢疆陣。輕舉欲焉如。﹝○《類聚》八十。《詩紀》百二十六。﹞

【詠魚詩】

劍影侵波合。珠光帶水新。蓮東自可戲。安用上龍津。﹝○《類聚》九十六作魚詩。文苑英華三百三十。《詩紀》百二十六。﹞

崔仲方

﹝仲方。字不齊。博陵安平人。仕周爲司玉大夫﹑銀靑光祿大夫。授儀同。進爵範陽縣侯。隋受禪。進位上開府。轉司農少卿。封固安縣公。拜虢州刺史。轉會總管。仁壽初。遷代州總管。煬帝卽位。進位大將軍。拜民部尙書。出爲上郡﹑信都太守。大業中致仕。卒。年七十六。﹞

【奉和周趙王詠石詩】

玉繩隨月落。金碑﹝文苑作牌。﹞映日鮮。入江疑濯錦。出峽似開蓮。文馬河西瑞。兵符濟北篇。會逐靈槎上。還歸天漢邊。﹝○《初學記》五。文苑英華百六十一作奉和周趙玉詠石。《詩紀》百二十四。﹞

【小山詩】

昆丘本難陟。軒臺不易朝。還往麟洲上。時聽鳳凰簫。霞觀文犀簟。香林碧﹝文苑或作石。﹞玉條。且學燒丹甑。何假﹝文苑或云。一作暇。﹞摘靈桃。﹝○文苑英華百五十九。文苑英華二百二十五作神仙。《詩紀》百二十四。﹞

【夜作巫山詩】

荊門秋水急。巫峽斷雲輕。若爲教月夜。長短聽猿聲。﹝○文苑英華百六十。《詩紀》百二十四。﹞

於仲文

﹝仲文。字次武。起家爲周趙王屬﹑東郡太守。隋髙祖受禪。教擊胡有功。拜太子右衛率。煬帝時。遷大將軍。大業八年遼東之敗。諸將皆委罪仲文。帝怒。系之。因發病卒。年六十八。﹞

【侍宴東宮應令詩】

銅樓充震位。銀牖集嘉﹝文苑作佳。﹞賓。靑宮列紺。紫陌結朱輪。弦調寶瑟曲。歌動畫梁塵。金卮傾鬥酒。瓊筵列八珍。花驚度翠羽。萍散躍鱗。承恩叨並作。扣﹝《詩紀》云。一作和。﹞寂繞陽春。﹝○文苑英華百七十九。《詩紀》百二十四。﹞

【答譙王詩】〖《詩紀》云。按北史。譙孝王儉。周文帝子也。〗

梧臺開廣宴。竹苑列英賢。景差方入楚。樂毅始遊燕。折角揮談柄。重席吐言泉。武騎初ゼ翰。文學正題鞭。玉徽調綠綺。璧散沈靑田。晚霞澹遠岫。落景藻長川。未陪東閣賞。獨詠西園篇。﹝○《初學記》十。《詩紀》百二十四。﹞

王冑

﹝冑。字承基。弟。仕陳。起家鄱陽王法曹參軍。歷太子舍人﹑東陽王文學。陳滅。晉王引爲學士。大業初。爲著作佐郎。從徵遼東。授朝散大夫。大業九年。楊玄感敗。冑坐交遊徙邊。亡匿江左。被誅。年五十六。有集十卷。﹞

【白馬篇】

白馬黃金鞍。﹝文苑作鞭。《詩紀》云。一作鞭。﹞蹀躞柳城前。問此何鄕客。長安惡少年。結髮從戎事。馳名振朔邊。良弓控繁弱。利劍揮龍泉。﹝文苑作淵。注云。一作泉。《詩紀》云。一作淵。﹞披林扼凋虎。仰手接飛鳶。前年破﹝文苑云。一作絕。﹞沙漠。昔歲取祁連。折衝摧右校。搴旗殪左賢。昆彌還謝力。﹝文苑辧證﹑《詩紀》並注云。昆。樂府作。《左傳》。狄彌。所謂有力如虎者也。﹞慶忌本推儇。海外平﹝文苑云。一作憑。﹞遐險。來庭識負褰。﹝文苑云。一作職貢愆。﹞三韓勞薄伐。六事指幽燕。良家選河右。猛將徵﹝文苑作徵。﹞西山。浮雲屯羽騎。蔽日引長旃。自矜有餘勇。應募忽爭先。王師已得雋。﹝樂府作俊。﹞夷首失求﹝文苑作諒失。注云。一作失求全。《詩紀》云。一作諒失。﹞全。鼓行犭旬﹝樂府作徇。﹞玉檢。﹝文苑云。一作王儉。﹞乘勝蕩朝鮮。志勇期﹝文苑云。一作所期大。﹞功立。寧憚微軀捐。不羨山河賞。誰﹝樂府作惟。﹞希竹素傳。﹝○文苑英華二百九。《樂府詩集》六十五。《詩紀》百二十五。﹞

【棗下何纂纂二首】

柳黃知節變。艸綠識春歸。復﹝樂府作復。﹞道含云影。重檐照日輝。﹝○《樂府詩集》七十四。《詩紀》百二十五。﹞

禦柳長條翠。宮槐細葉開。還得聞春曲。便逐鳥聲來。﹝○同上﹞

【惇煌樂二首】

長途望無已。髙山斷還續。意欲此念時。气絕不成曲。﹝○《樂府詩集》七十八。《詩紀》百二十五。﹞

極目眺修塗。平原忽超遠。心期在何處。望望崦嵫晚。﹝○同上﹞

【紀遼東二首】﹝樂府作一首。﹞

遼東氵貝水事龔行。俯拾信神兵。欲知振旅旋歸樂。爲聽凱歌聲。十乘元戎才渡遼。扶已冰消。﹝文苑作銷。﹞詎似百萬臨江水。按轡空回鑣。﹝○文苑英華二百一。《樂府詩集》七十九。《詩紀》百二十五。﹞

天威電邁舉朝鮮。信次卽信旋。還笑魏家司馬懿。迢迢用一年。鳴鑾詔蹕發淆潼。合﹝文苑作捨。﹞爵有疇庸。何必丰沛多相識。比屋降堯封。﹝○同上﹞

【在陳釋奠金石會應令詩】

元气氤氳。玄風緬邈。垂衣鉆燧。修文反朴。異代殊時。襲禮沿樂。損益𨿽著。罔弗於學。體斯將聖。實表宗師。三千仰徳。五百應期。除丘黜素。定禮刪詩。作訓垂範。斯文在玆。有梁不造。羣胡蹈軼。聖教淪胥。微言殄瘁。大陳光啟。搜揚遺逸。儒雅成林。詩書閒出。我星纂歷。負握圖。文同四表。教漸八區。韜戈偃革。抑末崇儒。矩步接武。縫掖相趨。元良繼體。作睿惟則。明乃離照。澤符震徳。審諭寧陳。璋靡忒。聿修三善。以貞萬國。展玆鸞駕。敬業獸門。尙仁降禮。齒冑紆尊。式陳俎豆。夤薦蘩。иね成列。絲竹相喧。奠饗斯洽。克諧嘉宴。酒溢金。肴分玉饌。肅肅冠冕。詵詵巾捲。咸資徳。是稱俊選。時惟歲聿。律變灰遷。鴻門寒重。璧水冰堅。風移瑞气。日藻非煙。空知慶躍。何答陶甄。﹝○文館詞林百六十。﹞

【奉和賜詩】

〖隋《書》曰﹕煬帝自東都還京師。賜天下大四日。爲五言詩。詔羣官詩成者奏之。帝覽冑詩而善之。謂侍臣曰﹕气髙致遠。歸之於冑。詞淸體潤。其在世基。意密理新。惟庾自直。過此者未可以言詩也。帝所有篇什。多令繼和。與虞綽齊名。同志友善。於時後進之士。咸以二人爲準的。○《詩紀》云。詩匯作煬帝者非。〗

河洛稱朝市。崤函實奧區。周營曲阜作。漢建奉春謨。大君苞二代。皇居盛兩都。招搖正東指。天駟乃西驅。展令齊玉犬。式道耀金吾。千門駐罕畢。﹝隋書作。﹞四達儼車徒。是節春之暮。神臯華實敷。皇情感時物。睿思屬楡。詔問百年老。恩隆五日。小人荷熔鑄。何由答大鑪。﹝○隋書王冑傳。《詩紀》百二十五。﹞

【奉和悲秋應令詩】

秋天擬文學。秋水擅莊蒙。艸濕蒹葭露。波捲洞庭風。便坐翻桑葉。﹝文苑云。一作莢。﹞長阪歇蘭。檐喧猶有燕。陂﹝文苑作波。注云。疑作陂。﹞靜未來鴻。蟬噪﹝文苑云。一作唱。﹞聞疑斷。池淸映似空。劉安悲落木。曹植嘆徵蓬。

重明豈凝滯。無累在淵衝。隨時四序合。應物五情同。發言形惻隱。睿作挺神功。下材均朽木。何以慕凋虫。﹝文苑英華注曰﹕此篇前五韻見《初學記》。作蕭愨秋日詩。文苑一百五十八卷復云庾信作。而一百七十九卷乃十韻。共題王冑作。觀其辭意。只是一篇。當以十韻爲正。○文苑百七十九作奉和愁秋應令。文苑英華辧證七。《詩紀》百二十五。﹞

【言反江陽寓目灞贈易州陸司馬詩】

遊人賣藥罷。徐步反江幹。行吟﹝文苑云。一作凝眸。﹞灞陵岸。回首望長安。晨華照城闕。參差復郁盤。千門含日麗。萬雉映霞丹。雲開承露掌。吹動相風竿。遊童輕薄少。鮮服冠。花開傅粉晏。塵起副車韓。屢投雙飛劍。曾操兩色丸。掛﹝文苑作桂。﹞玉要遊女。彈珠落矯翰。信美非吾樂。何事久盤桓。欲動﹝文苑作勒。注云。一作動。﹞南登﹝文苑作徵。注云。一作登。﹞詠。還謠北上難。眷言思舊﹝文苑作故。﹞友。䢐﹝文苑作徳。注云。疑。﹞遠路漫漫。燕陲望楚服。天際與云端。棹發吳濤上。荊歌易水寒。十年阻風月。萬里別金蘭。心期竟何許。懷抱日摧殘。容華冉冉謝。衣帶朝朝寬。盛憲寧延壽。劉琨自少歡。宿昔均取捨。同波豈異瀾。贈言不盡意。擲筆起長嘆。﹝○文苑英華二百四十八。《詩紀》百二十五。﹞

【酬陸常侍詩】

相知四十年。別離萬餘里。君畱五湖曲。余去三河。寒檢君後凋。溺灰餘僅死。何言西北云。復覿東南美。深交不忘故。飛觴惇宴喜。贈藻發中情。奇音邁流徵。追惟中歲日。於斯同憩止。思之宛如昨。倏焉逾二紀。疇昔多朋好。一旦埋蒿裏。無人莫己知。有慟傷知己。把臂還相泣。巋然吾與子。沾襟行自念。哀哉亦已矣。吾歸在漆園。著書試詞﹝文苑及《詩紀》並云。一作經。﹞理。勞息乃殊致。存亡寧異軌。大路不能遵。咄哉情可﹝文苑作何。﹞鄙。﹝○文苑英華二百四十。《詩紀》百二十五。﹞

【答賀屬詩】

外黃初邸客。蜀郡晚琴聲。本欲從張耳。何曾說馬卿。定知遊道日。非是第﹝文苑作弟。﹞如行。髙文擬雜佩。善謔間瑤瓊。前書言家室。末敍掛簪纓。問仁寧伐國。揚波豈亂淸。聞有陽臺客。﹝文苑云。一作客曲。《詩紀》云。一作曲。﹞常畱入夢﹝文苑作愛。注云。一作夢。﹞情。無爲﹝《詩紀》云。一作由。﹞嗟獨割。空引助庖名。﹝○文苑英華二百四十。《詩紀》百二十五。﹞

【臥疾閩越述淨名意詩】﹝並序﹞

余臥疾閩海。彌畱旬朔。善友法師。勸余以淨名妙典調伏身心。力疾粗陳其意。敬簡法師云爾。

客行萬餘里。眇﹝廣弘明集作渺。注云。宋﹑元﹑宮本作﹤耳少﹥。﹞然滄海上。五嶺常炎郁。百越多山瘴。兼以勞形神。遂此嬰疲恙。桐雷邈已遠。砭石良難訪。抱影私自憐。沾襟獨惆悵。毗城有長者。生平夙﹝廣弘明集云。宋本作風。﹞所尙。復藉大因緣。勉以深回向。心路資調伏。於焉念實相。水沫﹝廣弘明集云。明本作洙。﹞本難摩。乾城空有慶。是生非至理。是我皆虛妄。求之不可得。誰其受業障。信矣大醫王。玆力誠難﹝廣弘明集作無。注云。明本注。一作難。﹞量。﹝○廣弘明集三十。《詩紀》百二十五。﹞

【別周記室詩】

五里徘徊鶴。三聲斷絕猿。何言俱失路。相對泣離樽。別意淒無已。當歌寂不喧。貧交欲有贈。掩涕竟無言。﹝○文苑英華二百六十六。《詩紀》百二十五。﹞

【賦得雁送別周員外戍嶺表詩】

旅雁別衡陽。天寒關路長。行斷由驚﹝《初學記》作經。萬花谷同。﹞箭。聲嘶爲犯霜。罹﹝文苑云。一作羅。﹞繳無人憫。能鳴反自傷。何如侶泛泛。﹝文苑作似泊泊。﹞刷羽戲方塘。﹝○《初學記》三十作送周員外充戍嶺表賦得雁詩。文苑英華二百八十五。萬花谷後四十作王冑詩。《詩紀》百二十五。﹞

【爲寒牀婦贈夫婦詩】

月淨閨偏冷。更深夜轉長。霜紈猶掩扇。露未飄香。解帶慚連理。引被愧鴛鴦。誰能未相識。還爲守空牀。﹝○文苑英華二百四十八。《詩紀》百二十五。﹞

【雨晴詩】

初晴物候涼。夕景照山莊。殘虹低飲澗。新澑上侵塘。風度蟬聲遠。雲開雁路長。﹝○《初學記》二。文苑英華百五十五。《詩紀》百二十五。﹞

【西園遊上才】

西園遊上才。淸夜可徘徊。月桂臨樽上。山云影蓋來。飛花隨燭度。疏葉向帷開。當軒顧應阮。還覺賤鄒枚。﹝○《樂府詩集》七十四。《詩紀》百二十五。○逯按。此詩樂府次王冑棗下何纂纂後而佚作者名。《詩紀》卽作冑詩。今附此俟考。﹞

【燕歌行】

庭艸無人隨意綠。﹝○《禦覽》五百九十一引國朝傳記。﹞

諸葛穎

﹝穎。字漢。丹陽建康人。起家梁邵陵王參軍。侯景之亂。奔齊。待詔文林館。遷太子舍人。入隋。晉王廣引爲參軍。及王卽帝位。遷著作郎。甚見親幸。大業十一年。從駕北巡。卒於道。年七十七。有幸江都道裏記一卷﹑洛陽古今記一卷﹑馬名錄一卷﹑鑾駕北巡記一卷﹑集十四卷。﹞

【奉和禦制月夜觀星示百僚詩】

﹛穴叫﹜﹛穴條﹜神居遠。蕭條更漏深。薄煙淨遙色。髙樹肅﹝文苑作肅。﹞淸陰。星月滿玆﹝《初學記》誤作並。﹞夜。燦爛還相臨。連珠欲東上。團扇漸西沈。澄水含斜漢。樹隱橫參。時聞送籌柝。﹝文苑誤作折。﹞屢見繞枝禽。聖情記餘事。振玉復鳴金。﹝○《初學記》一作奉和月夜觀星詩。文苑英華百五十二。《詩紀》百二十五。﹞

【奉和方山靈巖寺應教詩】

名山鎭江海。梵宇駕風煙。畫ㄆ臨松蓋。鑾牖對峯蓮。雷出階基下。雲歸梁棟前。靈光辧晝夜。輕衣數劫年。一陪香作食。長用福爲田。﹝○廣弘明集三十。《詩紀》百二十五。﹞

【奉和出潁至淮應令詩】〖《詩紀》云。一作應詔。〗

涉潁倦紆回。浮淮欣迥直。遙村含水气。遠浦澄天色。靈濤稍欲近。仙巖行可識。玄覽屬睿辭。風雲有餘力。﹝○《初學記》六。文苑英華百七十作出潁至淮應制。《詩紀》百二十五。﹞

【奉和通衢建燈應教詩】

芳衢澄夜景。法炬爛參差。逐輪時徙焰。桃花生落枝。飛煙繞定﹝歲時雜詠作疑。﹞室。浮光映瑤池。重閣登臨罷。歌管乘空移。﹝○廣弘明集三十。古今歲時雜詠七。《詩紀》百二十五。﹞

【賦得微雨東來應教詩】

〖《詩紀》云。陶淵明讀《山海經》詩。微雨從東來。好風與之俱。〗

微雨暗﹝文苑作間。﹞東峯。散漫灑長松。澗﹝文苑誤作間。﹞滿新流濁。山沾積翠濃。風起還吹燕。云來本﹝文苑誤作來。﹞送龍。登年隨玉燭。名山定可封。﹝○《初學記》二。文苑英華百七十九作賦得微雨。《詩紀》百二十五。﹞

【春江花月夜】﹝和煬帝。﹞

張﹝樂府作花。﹞帆渡柳浦。結纜隱梅洲。月色含江樹。花影覆船樓。﹝○《樂府詩集》四十七。《詩紀》百二十五。﹞

虞綽

﹝綽。字士裕。會稽余姚人。仕陳爲太學博士。大業初。轉祕書學士。遷著作郎。常居禁中。以文翰待詔。大業九年。坐與楊玄感交往。徙於邊。亡匿歲餘。爲吏所執。被刑。年五十四。﹞

【於婺州被囚詩】

〖北史本傳曰﹕綽被徙至長安而亡。潛度江。變姓名。遊東陽。抵信安令辛大徳。大徳捨之歲餘。綽與人爭田相訟。有識綽者而告。竟爲吏所執。〗

窮達𨿽有命。逋逃誠負累。背恩已偸生。臨危未能死。得﹝《初學記》作待。﹞罪旣不測。中心悵無已。﹝以上三字《初學記》缺。﹞厚顏羞朋友。囚心愧妻子。聖日始東扶。䢐年迫西汜。方違盛明代。永向幽泉裏。況當此春節。物候驚田裏。桃蹊日影亂。柳逕秋﹝《詩紀》云。疑作和。﹞風起。動植皆順性。嗟余獨淪恥。投筆不重陳。此情寄知己。﹝○《初學記》二十。《詩紀》百二十四。﹞

隋詩卷六

許善心

﹝善心。字務本。髙陽北新城人。仕陳歷新安王法曹﹑度支郎中﹑侍郎﹑撰史學士。禎明中。奉使聘隋。拘畱不遣。及陳亡。拜通直散騎常侍。授虞部侍郎。除祕書丞。仁壽初。攝黃門侍郎。左遷給事郎。從徵遼東。授建節尉。尋加朝散大夫。授通議在夫。義寧二年爲宇文化及所害。年六十一。有方物志二十卷﹑符瑞記十卷。﹞

【奉和賜詩】

帝道屬平。天文預觀象。玆生荷化育。博施多含養。正始振皇風。端居畱眷想。夕拜參近侍。朝思濫弘獎。溫樹貴不言。克艱庶無爽。﹝○《初學記》二十。《詩紀》百二十三。﹞

【奉和還京師詩】

重光闡帝圖。肆覲荷來蘇。卜洛連新邑。因秦還舊都。雷警三辰衛。星陳七萃驅。從風折鳳羽。曜日拖魚須。憲章殫禮樂。容服備車徒。回鑾入丰鎬。從蹕度楡。冉冉年和變。遲遲節物䢐。餘花照玉李。細葉翦圭梧。朝夕萬國湊。海會百川輸。微生逢大造。倏忽攺榮枯。﹝○《初學記》二十四。《詩紀》百二十三。﹞

【於太常寺聽陳國蔡子元所校正聲樂詩】

維陽成﹝萬花谷作盛。﹞禮樂。治定昔君臨。充﹝《初學記》字缺。按宋本作虞。﹞庭觀樹羽。之﹝文苑作上。注云。一作上。《詩紀》云。一作上。﹞帝仰﹝萬花谷作從。﹞金。旣因鐘石變。將隨河海沈。湛露廢還序。承﹝文苑云。一作乘。﹞風絕復尋。衮章無舊迹。韶夏有餘音。澤竭英莖散。人遺憂思深。悲來未減瑟。淚下正聞琴。詎似﹝《初學記》作以。萬花谷同。﹞文侯睡。聊同微子吟。鐘奏殊南北。商聲異古今。獨有延州﹝文苑作陵。﹞聽。應知亡國音。﹝○《初學記》十五。文苑英華二百十二作於太常寺聽陳國蔡子元所教正聲樂。萬花谷後三十二作詩善心詩。《詩紀》百二十三。﹞

【奉和冬至乾陽殿受朝應詔詩】

森森羅陛衛。噦噦鏘璁珩。禮殫五瑞輯。樂闋九功成。﹝○《初學記》十四。《詩紀》百二十三。﹞

庾自直

﹝自直。潁川人。仕陳歷豫章王外兵參軍記室。大業初。授著作佐郎。義寧二年。宇文化及作逆。與之北上。感激發病卒。﹞

【初發東都應詔詩】

二龍承﹝文苑作乘。﹞玉軸。萬騎﹝文苑誤作綺。﹞翊林塘。縱觀此何事。巡駕幸淮﹝文苑作維。﹞揚。伊雒山川轉。江河道路長。照日秋原﹝文苑作源。﹞淨。分花曲水香。稻粱叨歲月。羽翮仰恩光。後塵歸舊裏。還如仙鶴翔。﹝○文苑英華百七十。苑詩類選五作庾自道。《詩紀》百二十六。﹞

李密

﹝密。字元邃。隴西成紀人。以蔭爲煬帝東宮千牛備身。楊玄感反。密爲之籌策。爲隋所獲。亡去。變姓名爲劉智遠。後歸東郡翟讓。讓推爲主。建號魏公。僭位於鞏南。與唐戰。師潰歸髙祖。義寧二年。被誅。﹞

【五言詩】〖《詩紀》作淮陽感秋。〗

〖劉仁軌河洛記曰﹕密來往諸賊帥之間說以舉大計。莫肯從者。因作詩言志。〗

金風蕩﹝《太平廣記》作。《詩紀》同。﹞初﹝《太平廣記》作秋。﹞節。玉露凋晚林。此夕窮途士。郁陶傷寸﹝隋書作空軫郁陶。﹞心。野平葭葦合。村落藿藜深。眺聽良多感。徙倚﹝隋書作慷慨。《太平廣記》同。﹞獨沾襟。沾襟何所爲。悵然懷古意。秦俗猶未平。漢道將何冀。樊噲市井屠。蕭何刀筆吏。一朝時運合。萬古傳名謚。﹝隋書作器。﹞寄言世上雄。﹝《禦覽》作英。﹞

虛生眞可愧。﹝○《禦覽》百七引《唐書》。《詩紀》百二十六。又隋書本傳引林﹑心﹑襟﹑意﹑冀﹑吏﹑器﹑愧八韻。《太平廣記》三百引河洛記。引林﹑心﹑襟﹑意﹑冀﹑吏﹑謚﹑愧八韻。﹞

虞世基

﹝世基。字茂世。會稽余姚人。仕陳歷尙書左丞。入隋爲通直郎。直內史省。煬帝卽位。顧遇彌隆。帝遊幸江都。世基𨿽居近侍。惟諾取容。義寧二年。宇文化及弒逆。世基亦遇害。有集五卷。﹞

【出塞二首】﹝和楊素。﹞

窮秋塞艸腓。塞外胡塵飛。徵兵廣武至。候騎陰山歸。廟堂千里策。將軍百戰威。轅門臨玉帳。大旆指金微。摧朽無敵。應變有先機。銜枚壓曉陣。捲甲解朝圍。瀚海波瀾靜。王庭氛霧。鼓鼙嚴朔气。原野а寒暉。勛庸震邊服。歌吹入京畿。待拜長平阪。鳴騶入禮闈。﹝○文苑英華百九十七。《樂府詩集》二十一。《詩紀》百二十四。﹞

上將三略遠。元戎九命尊。緬懷古人節。思酬明主恩。山西多勇气。塞北有遊魂。揚桴度﹝《詩紀》云。一作上。﹞隴阪。勒騎﹝樂府云。一作馬。﹞上﹝《詩紀》云。一作下。﹞平原。誓將絕沙漠。悠然去玉門。輕賫不遑捨。驚策騖戎軒。懍懍邊風急。蕭蕭徵馬煩。雪暗天山道。冰塞交河源。霧烽黯無色。霜旗凍不翻。耿介倚長劍。日落風塵昏。﹝○同上﹞

【四時白歌二首】﹝和煬帝。﹞

【江都夏】

長洲茂苑朝夕池。映日含風結細漪。坐當﹝文苑作堂。注云。一作當。﹞伏檻紅蓮披。﹝樂府作枝。文苑云。一作枝非。﹞雕軒洞戶靑吹。輕幌芳煙郁金馥。綺檐花簟桃李枝。蘭苕翡翠但﹝樂府作恆。文苑云。一作恆。﹞相逐。桂樹鴛鴦恆並宿。﹝○文苑英華百九十三﹑《樂府詩集》五十六並作虞茂。《詩紀》百二十四。﹞

【長安秋】

露寒臺前曉露淸。昆明池水秋色明。搖環動佩出層城。弦鳳管奏新聲。上林蒲桃合縹緲。甘泉奇樹上﹝《詩紀》云。一作尙。﹞蔥﹝文苑作蒼。﹞靑。玉人當歌理淸曲。婕妤恩情斷還﹝文苑作復。﹞續。﹝○同上﹞

【奉和幸江都應詔詩】

巡遊﹝《初學記》作幸。文苑同。﹞光帝典。徵吉乃先天。﹝《類聚》作文先。﹞澤國翔宸駕。水府泛樓船。七﹝《初學記》作上。﹞萃﹝《類聚》誤作華。﹞縈長薄。三翼亙通川。夙興大昕始。求衣昧旦﹝《初學記》作早。文苑同。﹞前。澄瀾浮曉色。遙林捲宿煙。晨霞稍含景。落月漸虧弦。回塘響歌吹。極浦望旌旃。方陪覲﹝《初學記》作觀。﹞東後。登封禪肅然。﹝○《類聚》三十九。《初學記》三十及文苑英華百七十作虞茂。《詩紀》百二十四。﹞

【汴水早發應令詩】

夏山朝萬國。軒庭會百神。成功疇與讓。盛徳今爲鄰。區於屬平一。庶類仰陶鈞。鑾蹕臨河濟。裘冕肅柴。啟行分七萃。備物象三辰。祈祈亙原隰。濟濟咸縉紳。陽﹝文苑作。﹞谷升朝景。靑丘發早春。兗衣敷帝則。分器敍彜倫。臨淄成誦美。河間﹝文苑誤作澗。﹞雅樂陳。薰風穆已被。茂實久愈新。﹝○文苑英華百七十九。《詩紀》百二十四。﹞

【秋日贈王中捨詩】

秦關望吳苑。渭去江汶。天漢星躔絕。山川地角分。百年變朝市。千里異風雲。雙鴛難可贈。別鶴不相聞。忽值從遊士。玳簪光素履。歡言悅鄭郊。雪泣悲燕市。契闊論談笑。殷勤訪生死。思君在一方。無由同四美。尺素乃云披。投瓊慰久離。雲開縟錦散。霞照綠緹﹝文苑作楊。注云。一作緹。﹞披。相思嘆河廣。相望阻天垂。贈言方﹝文苑作芳。﹞杜若。握手﹝文苑云。一作以。﹞代萱枝。伊昔風期早。金蘭信爲寶。去來金馬門。畱連鬥鷄道。鷲嶺訪三禪。商山追四皓。勝地俱遊息。披文遞論討。虛薄忝官聯。喬木遂同遷。濯纓升博望。闊﹝文苑﹑《詩紀》並云。一作飛。﹞步入祟賢。髙軒照流水。長劍聳秋蓮。南風忽不競。東海遂成田。喧喧狹斜路。隱隱平陵樹。鳳闕曖﹝文苑作愛。注云。疑。﹞西臨。星橋耿南注。五方多異俗。四海皆行路。士衡嗟苦辛。徳璉傷流寓。鞏洛重行行。寓目盡傷情。太行臨北絳。函谷拒西京。雀書圖久滅。龍文鼎遂輕。淩雲余構盡。汜曲池傾。

﹝文苑﹑《詩紀》並云。一作平。﹞徘徊殊未極。惆悵空云纓。伊川忽會面。畱連展言宴。東西一背飛。翻然成異縣。哀哉人道促。痛矣嗟埋玉。嵇﹝文苑作徐。﹞生顧影琴。裴子飄風燭。摧﹝文苑作權。注云。疑作摧。﹞玆激水意。頓此浮雲足。棄置勿﹝文苑作忽。注云。疑作勿。﹞重陳。難終惟此曲。漢陽趙元淑。薛縣雍門周。淸文寧解病。﹝文苑作鬢。﹞妙曲反增愁。翳翳神逾伏。懍懍歲方遒。雙崤飛暗雨。八水凍寒流。蘭枯芳艸歇。槐古憶前秋。江幹不可望。徒此嘆離憂。﹝○文苑英華二百四十八。《詩紀》百二十四。﹞

【在南接北使詩】

會玉﹝《初學記》作王。﹞二崤至。瑞節三秦歸。林蟬疏欲盡。江雁斷還飛。墻垣崇客館。旌蓋入王畿。共此惇封植。方欣薦衣。﹝○《類聚》五十三作接北使詩。《初學記》二十作虞茂。文苑英華二百九十六作接北使。《詩紀》百二十四。﹞

【奉和望海詩】

淸蹕臨溟漲。巨海望滔滔。十洲雲霧遠。三山波浪髙。長瀾疑浴日。連島類奔濤。神遊藐姑射。睿藻冠風騷。徒然𨿽觀海。何以效涓毫。﹝○《初學記》六﹑文苑英華百六十二並作虞茂。《詩紀》百二十四。﹞

【賦昆明池一物得織女石詩】

隔《河圖》列宿。淸漢象昭回。支機就鯨石。拂鏡取池灰。船疑海槎渡。珠似客星來。所恨雙蛾斂。逢秋遂不開。﹝○《初學記》七。文苑英華百六十四並作虞茂。《詩紀》百二十四。﹞

【賦得石詩】

蜀門郁遐阻。燕碣遠參差。獨標千丈峻。共起百重危。鏡峯﹝文苑作峯鏡。﹞含月魄。蓋嶺﹝文苑作領。﹞逼云枝。徒然抱貞介。塡海竟誰知。﹝○《初學記》五作虞茂。文苑英華百六十一作虞茂賦得石。《詩紀》百二十四。﹞

【衡陽王齋閣奏妓詩】

金溝低禦道。玉管正吟﹝《詩紀》云。一作迎。﹞風。拾翠天津上。回鸞鳥路中。鏡前看月近。歌處覺塵空。今宵織女見。言是望仙宮。﹝○《初學記》十五﹑文苑英華二百十三並作虞茂。《詩紀》百二十四。﹞

【奉和幸太原輦上作應詔詩】

唐巡光帝則。夏務﹝《初學記》作豫。是。﹞穆宸儀。珠旗揚翼鳳。玉獸儼丹螭。流吹和春鳥。交弄拂花枝。﹝○《初學記》十五作虞茂。《詩紀》百二十四。﹞

【初渡江詩】

斂策暫回首。掩涕望江濱。無復東南气。空隨西北云。﹝○文苑英華百六十二。《詩紀》百二十四。﹞

【零落桐詩】

零落三秋幹。摧殘百尺柯。空餘半心在。生意漸無多。﹝○文苑英華三百二十四。《詩紀》百二十四。﹞

【晚飛烏詩】

向日晚飛低。飛飛未得棲。當爲歸林遠。恆長侵夜啼。﹝○《類聚》九十二。《初學記》三十。文苑英華三百二十八。《詩紀》百二十四。﹞

【入關詩】〖《詩紀》云。詩匯作庾信者非。〗

隴云低不散。黃河咽復流。關山多道裏。相接幾重愁。﹝○《初學記》七作虞茂入關絕句。《詩紀》百二十四。﹞

【賦得戲燕俱宿詩】

大廈初構與云齊。歸燕雙入正衡泥。欲繞歌梁向﹝《類聚》作自。﹞舞閣。偶爲仙履往蘭閨。千里爭飛會難並。聊向吳宮比翼棲。﹝○《類聚》九十二。文苑英華三百二十九。《詩紀》百二十四。﹞

杜公瞻

﹝公瞻。博陵曲陽人。少好學。有家風。卒於安陽令。﹞

【詠同心芙蓉詩】

灼灼荷花瑞。亭亭出水中。一莖孤引綠。雙影共分紅。色奪歌人﹝《初學記》字缺。﹞臉。香亂舞衣風。名蓮自可念。況復兩心同。﹝○《初學記》二十七。文苑英華三百二十二作同心芙蓉。萬花谷三十七作杜公瞻詩。《詩紀》百二十六。﹞

王衡

﹝衡。太原晉陽人。父操。後梁時爲尙書令。衡位至黃門侍郎。﹞

【玩雪詩】

寒庭浮暮﹝文苑作春。﹞雪。疑從千里來。皎潔隨處滿。流亂逐風回。璧臺如始構。瓊樹似新栽。不待陽春節。誰持﹝《詩紀》云。一作將。﹞競﹝《初學記》作竟。﹞落梅。﹝○《初學記》二。文苑英華百五十五。《詩紀》百二十六。﹞

【宿郊外曉作詩】〖《詩紀》云。梁詞人麗句。〗

殘星落檐外。餘月罷窗東。水白先分色。霞暗未成紅。﹝○古詩類苑五。《詩紀》百二十六。﹞

薛徳音

﹝徳音。薛收弟。收與弟徳音﹑元敬齊名。世號河東三鳳。﹞

【悼亡詩】

鳳樓簫曲斷。桂帳瑟弦空。畫梁才照日。銀燭已隨風。苔生履迹處。花沒鏡塵中。惟餘長簟月。永夜向朦朧。﹝○文苑英華三百二。《詩紀》百二十六。﹞

越王楊侗

﹝侗。字仁謹。煬帝孫。大業三年。立爲越王。十三年。帝幸江都。侗畱守東都。宇文化及弒帝。遂卽位。攺元皇泰。尋爲王世充所奪。被死。﹞

【京洛行】〖《詩紀》云。樂府此詩乃陳後主楊叛兒曲也。選詩拾遺作隋越王。不知何據。〗

靑春上陽月。結伴戲京華。龍媒玉珂馬。鳳軫繡香車。水映臨橋樹。風吹夾路花。日暮歡宴罷。相將歸狹斜。﹝○《樂府詩集》四十九作隋後主。《詩紀》百二十一。﹞

虞世南

﹝世南。字伯施。世基弟。陳至徳初。除西陽王友。陳滅。與兄世基同入隋。世基辭章淸勁過世南。而贍博不及。時人以方二陸。大業中。累至祕書郎。煬帝雅愛其才。然疾其峭正。十年不徙。後入唐。累官祕書監。今編其隋時作。﹞

【奉和禦制月夜觀星示百僚詩】

早﹝《初學記》作旦。文苑同。﹞秋炎景暮。初弦月彩新。淸風滌暑气。文露淨囂塵。蕩﹝文苑作藹。﹞霧銷輕。鮮云捲夕鱗。休光灼前耀。瑞彩接重輪。緣情ゼ聖藻。並作命徐陳。宿艸誠渝濫。﹝文苑作溢。﹞吹噓偶縉紳。天文豈易述。徒知仰北辰。﹝○《初學記》一作奉和月夜觀星詩。文苑英華百五十二。《詩紀》百二十四。﹞

【追從鑾輿夕頓戲下應令詩】

重輪依紫極。前耀奉﹝文苑作奏。﹞丹霄。天經戀宸。帝命扈仙鑣。乘星開鶴禁。帶月下虹橋。銀書含曉色。金輅轉﹝《初學記》作輔。﹞晨飈。霧徹軒營﹝文苑作云。﹞近。塵暗斗城遙。蓮花分秀萼。竹箭﹝文苑作箭。﹞下驚潮。撫已慚龍幹。承恩集鳳﹝文苑作風。﹞條。瑤﹝《初學記》作搖。﹞山盛風樂。抽簡薦徒﹝《初學記》作從。﹞謠。﹝○《初學記》十。文苑英華百七十九。《詩紀》百二十四。﹞

【奉和幸江都應詔詩】〖《詩紀》云。英華作虞世南。藝文作世基。或誤也。世基別有一首。〗

南國行周北。稽山祕夏圖。百王豈殊軌。千載協前謨。肆覲遵時豫。順動悅來蘇。安流進﹝文苑作溪。﹞玉舳。﹝《詩紀》云。一作畫舸。﹞戒道翼金吾。龍旗煥辰象。鳳吹溢川塗。封唐昔敷錫。分陜被荊吳。沐道咸﹝文苑誤作成。﹞知讓。慕義久成﹝文苑作遵儀允美。﹞都。冬律初飛管。陽鳥﹝文苑作雁。﹞正銜蘆。嚴飈肅林薄。曖﹝文苑作愛。﹞影澹江湖。鴻私﹝文苑作秋。﹞浹幽遠。厚澤潤凋枯。虞琴起歌詠。漢築動巴兪。多幸沾行葦。無庸類散樗。﹝○《類聚》三十九作虞世基和幸江都詩。文苑英華百七十。《詩紀》百二十四。﹞

【奉和獻歲燕宮臣詩】

履端初起。﹝《初學記》作啟。﹞節。長苑命髙筵。肆夏喧金奏。重潤響朱弦。春﹝《初學記》作絲。文苑同。﹞光催柳色。日彩泛槐煙。微臣同濫﹝《初學記》誤作檻。﹞吹。﹝文苑誤作叱。﹞謬得仰鈞天。﹝○《初學記》四。文苑英華百七十二。《詩紀》百二十四。﹞

【奉和出潁至淮應令詩】

良晨喜利涉。解纜入淮潯。寒流泛首。霜吹響哀吟。潛鱗波裏躍。水鳥浪前沈。邗溝非復遠。悵望悅神襟。﹝○《初學記》六。文苑英華百七十作奉和出潁至淮應制。《詩紀》百二十四。﹞

蔡允恭

﹝允恭。荊州江陵人。仕隋爲起居舍人。隋亡入唐。官至太子洗馬。﹞

【奉和出潁至淮應令詩】

久倦川塗曲。忽此望淮圻。波長﹝《初學記》作浪。﹞泛渺渺。眺﹝《初學記》作晚。﹞迥﹝文苑作回。﹞情依依。稍覺金烏轉。漸見錦帆稀。欲知仁化洽。謳歌滿路歸。﹝○《初學記》六。文苑英華百七十作奉和出潁至淮應制。《詩紀》百二十。﹞

孔徳紹

﹝徳紹。會稽人。官至景城縣丞。竇建徳稱王。署爲中書令。專典書檄。唐武徳四年。建徳敗。被殺。﹞

【南隱遊泉山詩】

名山狎招隱。俗外遠相求。還如倒景望。忽似閬風遊。臨崖俯大壑。披霧仰飛流。歲積松方偃。年深椿欲秋。野花開石鏡。云葉掩山樓。何須問方士。此處卽瀛洲。﹝○文苑英華百六十。《詩紀》百二十六。﹞

【行經太華詩】

紛吾世网暇。靈嶽展幽尋。寥廓風塵遠。杳﹝《初學記》誤作查。﹞冥川谷深。山昏五里霧。日落二華陰。疏峯起蓮葉。危塞。﹝文苑作寒。注云。一作塞。﹞隱桃林。何必東都﹝《初學記》作郡。﹞外。此處可抽簪。﹝○《初學記》五。文苑英華百五十九。《詩紀》百二十六。﹞

【夜宿荒村詩】

綿綿夕漏深。客恨轉傷心。撫﹝文苑誤作無。﹞弦無人聽。對酒時獨斟。故鄕萬里絕。窮愁百慮侵。秋艸思邊馬。繞枝驚夜禽。風度谷餘響。月斜山半陰。勞歌欲敍意。終是白頭吟。﹝○文苑英華二百八十九作孔徳昭。《詩紀》百二十六。﹞

【王澤嶺遭洪水詩】

地籟風聲急。天津云色愁。悠然萬頃﹝《初學記》作百川。文苑同。﹞滿。俄爾百川﹝《初學記》作萬頃。文苑同。﹞浮。還似金堤溢。翻如碧海流。驚濤遙﹝文苑作搖。﹞起鷺。回岸不分牛。徒知懷趙景。終是倦陽侯。﹝《詩紀》從唐詩品匯。徒知二句在木梗二句之下。文苑誤作候。﹞木﹝《初學記》作大。﹞梗成無托。蘆灰豈暇求。思得乘槎便。蕭然河漢遊。﹝○《初學記》六。文苑英華百六十三。《詩紀》百二十六。﹞

【登白馬山護明寺詩】

名嶽標形勝。危峯遠郁紆。成像建環極。大壯闡規模。層臺聳靈鷲。髙﹝文苑作南。注云。一作髙。﹞殿邇陽烏。暫同遊閬﹝《初學記》作浪。﹞苑。還類入仙都。三休開碧題。﹝文苑作嶺。注云。一作題。《詩紀》云。一作嶺。﹞萬戶洞﹝文苑作動。注云。一作洞。﹞金鋪。攝心罄前禮。訪道挹﹝《初學記》作挹。文苑同。﹞中虛。﹝文苑作衢。注云。一作虛。《詩紀》云。一作衢。﹞遙瞻盡地軸。長望極天隅。白雲起梁棟。丹霞映ㄆ﹝文苑作松。﹞櫨。露花疑濯錦。泉月似沈珠。今日桃源客。相顧失歸塗。﹝○《初學記》二十三。文苑英華二百三十三。《詩紀》百二十六。﹞

【送舍利宿定晉巖詩】

仁祠表虛曠。祗園展肅恭。棲息翠微嶺。登頓白雲峯。映流看夜月。臨風聽曉鐘。澗芳十步艸。崖陰百丈松。蕭然遙路絕。無復市朝蹤。﹝○文苑英華二百十九。《詩紀》百二十六。﹞

【觀太常奏新樂詩】

大君膺寶歷。出豫表功成。鈞天金石響。洞庭弦管淸。八音動繁會。九變葉希聲。和云畱睿賞。薰風悅聖情。盛烈光韶。易俗邁咸英。竊﹝《初學記》作切。﹞吹良無取。率舞輕生。﹝○《初學記》十五作孔徳昭。文苑英華二百十二。《詩紀》百二十六。﹞

【賦得涉江采芙蓉詩】

蓮舟泛錦磧。極目眺江幹。沿流渡楫易。逆浪取花難。有霧疑川廣。無風見水寬。朝來采摘倦。詎昨久盤桓。﹝○文苑英華三百二十二。《詩紀》百二十二。﹞

【賦得華亭鶴詩】〖《詩紀》云。詩匯作賀澈者非。〗

華亭失侶鶴。乘軒寵遂終。三山淩苦﹝文苑作若。﹞霧。千里激悲風。心危白露下。聲斷彩弦中。何言斯物變。翻復似遼東。﹝○《初學記》三十。文苑英華三百二十八。《詩紀》百二十六。﹞

【送蔡君知】﹝文苑作地。﹞入蜀詩二首

金陵已去國。銅梁忽背飛。失路遠相送。他鄕何日歸。﹝○文苑英華二百六十六。《詩紀》百二十六。﹞

靈關九折險。蜀道二星遙。乘楂若有便。希泛廣陵潮。﹝○同上﹞

劉斌

﹝斌。南陽人。之遴之孫。官至信都司功書佐。竇建徳署爲中書舍人。建徳敗。復爲劉黑闥中書侍郎。與黑闥亡歸突厥。不知所終。﹞

【和謁孔子廟詩】〖《詩紀》云。一作李百藥。〗

性與𨿽天縱。主世乃無由。何言泰﹝文苑作大。﹞山毀。空驚逝水流。及門思往烈。入室想前。寂寞荒階暮。摧殘古木秋。遺風曖﹝文苑作爰。注云。疑。﹞如此。聊以慰蒸﹝文苑云。一作蒙。﹞求。﹝○文苑英華三百二十。《詩紀》百二十六。﹞

【和許給事傷牛尙書】﹝弘﹞詩

名臣不世出。百工之所求。況乃非常器。遭逢興運秋。符彩照千里。銓衡綜九流。經綸資博物。樽俎寄皇猷。韶護傾復理。典禮紊還。𨿽貞棟梁任。兼好藝文遊。佇聞和鼎實。行當奉介丘。髙衢翻稅駕。閱水遽遷舟。傳呼更何日。曳履聞無由。歸魂藐路。徵棹艤邗﹝《初學記》誤作邪。文苑誤作邦。﹞溝。林薄長風慘。江上寒云愁。夜臺終不曙。遺芳徒自畱。﹝○《初學記》十一。文苑英華三百二。《詩紀》百二十六。﹞

【送劉員外同賦陳思王詩得好鳥鳴髙枝詩】

春林已自好。時鳥復和鳴。枝交難奮翼。谷靜易流聲。間關才得性。繒繳遽相驚。安知背飛遠。拂霧獨晨徵。﹝○苑詩類選二十三。《詩紀》百二十六。﹞

【詠山詩】

靈﹝《初學記》作雪。﹞山峙千仞。蔽日且嵯峨。紫蓋云陰遠。香鑪煙气多。石梁髙鳥路。瀑水近天河。欲知聞道裏。別自有仙歌。﹝○《初學記》五。《詩紀》百二十六。﹞

隋詩卷七

李巨仁

【釣竿篇】

潺面江海。氵養矚﹝《初學記》作屬。﹞波瀾。不惜黃金餌。惟憐﹝《初學記》作歡。﹞翡翠﹝《初學記》作翠竹。﹞竿。斜綸控急水。定楫下飛湍。潭迥風來易。川長霧歇﹝初學民作散。﹞難。寄言朝市客。滄浪余﹝樂府作徒。﹞自安。﹝○《初學記》二十二。《樂府詩集》十八。《詩紀》百二十七。﹞

【京洛篇】

京洛類神仙。藹藹卻雲煙。漸臺臨太液。玉樹並甘泉。車喧平樂外。騎擁濯龍前。競結蕭朱綬。爭攀李郭船。獨悲韓長孺。死灰猶未燃。﹝○文苑英華百九十二。《詩紀》百二十七。﹞

【登名山篇】〖《詩紀》云。樂府失載名氏。在梁武帝後。詩匯作武帝詩。誤也。考文苑英華作李巨仁。〗

名山稱地鎭。﹝樂府作本鎭地。文苑云。一作本鎭地。﹞千仞﹝樂府作迢遞。文苑云。一作迢遞。﹞上淩霄。雲開金闕迥。﹝樂府作云披金澗近。文苑云。一作云披金澗近。﹞霧起石梁遙。翠微橫鳥路。珠澗入﹝樂府作珠樹拂。文苑云。一作樹拂。﹞星橋。風急靑﹝樂府作淸。﹞溪晚。霞散赤城朝。寓目幽棲地。﹝樂府作客。﹞駕言﹝樂府字缺。﹞追﹝樂府作尋。﹞綺季。避世﹝樂府作迹絕。﹞桃源士。忘情漆園吏。抽簪傲九辟。脫屣輕千駟。沈冥負俗心。蕭灑﹝樂府作疏索。﹞淩雲意。蒼蒼聳極天。伏眺盡山川。疊峯如積浪。分崖若斷﹝樂府作斜。﹞煙。淺深聞度雨。輕重聽飛泉。采藥逢三島。尋眞值﹝樂府作遇。﹞九仙。藏書凡幾代。看博﹝樂府作傳。誤。﹞已經年。逝將追羽客。千載一來旋。﹝○文苑英華二百十一。《樂府詩集》六十四佚作者姓名。作登名山行。《詩紀》百二十七。﹞

【賦得方塘含白水詩】

〖《詩紀》云。劉公幹雜詩。方塘含白水。中有鳧與雁。〗

白水溢方塘。渺渺素波揚。疊浪輕﹝《初學記》作搖。﹞鳧影。連﹝《初學記》作漣。﹞漪寫雁行。長堤柳色翠。夾岸荇花黃。觀魚自有樂。何必在濠梁。﹝○《初學記》六。文苑英華百六十三。《詩紀》百二十七。﹞

【賦得鏡詩】

魏公﹝《初學記》作宮。﹞知本姓。秦樓識舊名。鳳從臺上出。龍就匣中生。無波菱自動。不夜月恆﹝萬花谷作常。﹞明。非惟照佳麗。復得厭山精。﹝○《初學記》二十五。萬花谷續七作李巨仁詩。《詩紀》百二十七。﹞

弘執恭

【劉生】

英名振關右。雄气逸江東。遊俠五都內。去來三秦中。劍照七星影。馬控千金驄。縱橫方未息。因玆定武﹝文苑作立。注云。一作武。﹞功。﹝○文苑英華百九十六。《樂府詩集》二十四。《詩紀》百二十七。﹞

【奉和出潁至淮應令詩】

睿情欣逸賞。臨泛入淮淝。棹聲喧岸度。﹝《初學記》作席。﹞風影出雲飛。淸流含日彩。奔浪蕩霞暉。還如漳水曲。鳴笳啟路歸。﹝○《初學記》六。文苑英華百七十。《詩紀》百二十七。﹞

【和平涼公觀趙郡王妓詩】

小堂羅薦陳。妙妓命燕秦。蛾眉﹝《初學記》作翠質。﹞疑假黛。紅臉自含春。合舞俱回雪。分歌共落塵。齊竽不可廁。空願上龍津。﹝○《初學記》十五。文苑英華二百十三。《詩紀》百二十七。﹞

【秋池一株蓮詩】

秋至皆空﹝文苑作虛。《詩紀》云。一作虛。﹞落。淩波獨吐紅。托根方得所。未肯卽從風。﹝○文苑英華三百二十二。《詩紀》百二十七。﹞

卞斌

【和孔侍郎觀太常新奏樂詩】

昔人夢上﹝《初學記》作黃。萬花谷同。文苑﹑《詩紀》並云。一作之。﹞帝。尙﹝文苑作常。﹞喜頌﹝《初學記》作預。﹞鈞天。況玆﹝文苑云。一作荷。﹞開景業。作樂武功宣。大雅﹝文苑云。一作子。﹞廢﹝《初學記》作發。﹞還理。乘風毀更懸。中和誠易擬。韶夏詎相沿。犍爲﹝文苑﹑《詩紀》並云。一作泗濱。﹞磬響徹。ㄍ谷管聲傳。小臣濫淸耳。長奉南風弦。﹝○《初學記》十五。文苑英華二百十二。萬花谷後三十二作卞斌詩。《詩紀》百二十六。﹞

王由禮

﹝由禮。仕爲三公郎。﹞

【驄馬】

善馬金羈飾。躡影復淩空。影入長城水。聲隨胡地風。﹝樂府作控。﹞斂靑門外。珂喧紫陌中。行行苦﹝《類聚》作若。﹞不倦。惟當禦史驄。﹝○《類聚》九十三。《樂府詩集》二十四。《詩紀》百二十七。﹞

【賦得馬援詩】

二帝已馳聲。五溪還總兵。受詔金鞍動。論功銅馬成。惟稱聚米勢。無慚意苡情。𨿽謝雲臺影。猶傳千載名。﹝○《類聚》五十五。《詩紀》百二十七。﹞

【賦得巖穴無結構詩】

〖《詩紀》云。左太衝招隱詩。巖穴無結構。丘中有鳴琴。〗

巖間無結構。谷處極幽尋。葉落秋巢迥。云生石路深。早梅香野徑。淸澗響丘琴。獨有﹝《類聚》作棲。﹞棲遲客。畱連芳杜心。﹝○《類聚》三十六。《詩紀》百二十七。﹞

【賦得髙柳鳴蟬詩】

園柳吟涼久。嘶蟬應序驚。露下恆濕。風髙翅轉輕。葉疏飛更迥。秋深響自淸。何言枝裏翳。遂入蔡琴聲。﹝○《類聚》九二七。《詩紀》百二十七。﹞

魯範

【神仙篇】

王遠尋仙至。欒巴訪術回。乘空向紫府。控鶴下蓬萊。霜分白鹿駕。日映流霞杯。煎金丹未熟。醒﹝文苑云。一作醞。﹞酒藥初開。乍應觀海變。誰肯畏年頹。﹝○文苑英華百九十三作魯杞。《樂府詩集》六十四。《詩紀》百二十七。﹞

【送別詩】

去畱𨿽有異。失路與君同。何如拔心艸。還逐斷根蓬。﹝○文苑英華二百六十六作魯範。《詩紀》百二十七。﹞

殷英童

【采蓮曲】

蕩舟無數伴。解纜自相催。汗粉無庸拭。風裙﹝樂府作裾。﹞隨意開。棹移浮荇亂。船進倚荷來。藕絲﹝樂府作結。﹞牽作縷。蓮葉捧成杯。﹝○《類聚》八十二作詠采蓮詩。《樂府詩集》五十作江南弄。《詩紀》百二十七。﹞

胡師耽

【登終南山擬古詩】〖《詩紀》云。拾遺作李徳林者非。〗

結廬終南山。西北望帝京。煙霞亂鳥道。劣見長安城。宮雉互相映。雙闕雲間生。鐘鼓沸閶闔。笳管咽承明。朱閣臨槐路。紫蓋飛縱橫。望望未極已。甕牖秋風驚。岫艸木黃。飛雁遺寒聲。墜葉積幽徑。繁露垂荒庭。甕中酒新熟。澗谷寒虫鳴。且對一壺酒。安知世間名。寄言朝市客。同君樂太平。﹝○《初學記》五。文苑英華百五十九。文苑英華二百五作同終南山擬古。《詩紀》百二十七。﹞

陳政﹝《詩紀》云。一作正。﹞

【贈竇蔡二記室入蜀詩】

昆山積良寶。大廈構眾材。馬卿委官去。鄒子背淮來。風流信多美。朝夕豫平臺。逸翮獨不羣。淸才復遒上。六輔昔推﹝文苑作雄。﹞名。二江今振響。﹝《詩紀》作向。注云。通響。文苑云。《漢書》向響通用。﹞英華𨿽外發。磨琢終內朗。四海奮羽儀。淸風久播馳。沈鬱材難廁。靑山翻易阻。回首望煙霞。誰知慕儔侶。飄然不系舟。爲情自可求。若奉西園夜。浩想北園﹝《詩紀》云。一作白雲。﹞愁。無因逐萍藻。從爾泛淸流。﹝○文苑英華二百四十八。《詩紀》百二十七。﹞

周若水

【答江學士協詩】

弱齡愛丘壑。與子亟忘歸。開襟對泉石。攜手玩芳菲。忽聞﹝文苑作逢。﹞朝市變。斯樂眇難追。意气酒中攺。容顏鏡裏衰。祁寒傷暮節。落景促﹝宋刻文苑云。一作惜。﹞餘暉。野曠蓬常轉。林遙鳥倦飛。故友輕金玉。萬里嗣音徽。鄕關不可望。客淚徒沾衣。﹝○文苑英華二百四十。《詩紀》百二十七。﹞

薛

【巢王座韻得餘詩】

平臺愛賓客。﹝《初學記》作友。﹞縫﹝《初學記》作逢。﹞掖齒簪裾。藉卉懷春暮。開襟近夏初。嫩枝猶露鳥。細藻欲藏魚。舞袖臨飛閣。歌聲出綺疏。莫慮歸衢晚。馳輪待興余。﹝○《初學記》十。《詩紀》百二十七。﹞

劉端

【和初春宴東堂應令詩】

睿賞葉春芳。開筵臨畫堂。庭梅飄早素。檐柳變初黃。八珍羅玉俎。九醞湛金觴。箏響流飛閣。歌塵落妓行。何必西園夜。空承明月光。﹝○《初學記》十四。文苑英華百七十九作侍皇太子宴應令。注。一作和初春宴東堂應令。《詩紀》百二十七。﹞

段君彥

【過故鄴詩】

玉馬芝蘭北。金鳳鼓山東。舊國千門廢。荒壘四郊通。深潭直有菊。涸井半生桐。粉落妝樓毀。塵飛歌殿空。𨿽臨玄武觀。不識紫微宮。年代俄成昔。惟餘風月同。﹝○文苑英華三百九。《詩紀》百二十七。﹞

張文恭

【七夕詩】

鳳律驚秋气。龍梭靜夜機。星橋百枝動。云﹝《禦覽》作霜。﹞路七香飛。映月回雕扇。淩雲曳綺衣。含情問﹝《禦覽》作向。﹞華幄。流態入重帷。歡餘夕漏盡。怨結曉驂歸。誰念分河漢。還憶﹝《禦覽》作意。﹞兩心違。﹝○《類聚》四。《禦覽》三十一。﹞

呂讓

【和入京詩】

俘囚經萬里。憔悴度三春。發攺河陽鬢。衣余京洛塵。鐘儀悲去楚。隨會泣畱秦。旣謝﹝宋刻文苑云。一作得。﹞平吳利。終成失路人。﹝○文苑英華二百四十。《詩紀》百二十七。﹞

沈君道

【侍皇太子宴應令詩】

副君監撫暇。禁苑暫停車。﹝文苑作輿。﹞水落金沙淺。云髙玉葉疏。隨廚白羽駕。﹝文苑作扇。注云。《初學記》作燕。﹞逐釣紫鱗魚。飽徳良無已。榮陪終宴余。﹝○《初學記》十四。文苑英華百七十九。《詩紀》百二十七。﹞

魯本

【與胡師耽同系胡州出被刑獄中詩】

叔夜弦初絕。韓安灰未然。相悲不相見。幽縶與幽泉。﹝○《初學記》二十。《詩紀》百二十七。﹞

劉夢予

【送別秦王學士江益詩】

〖《詩紀》云。南史。江總長子益。仕陳歷中書黃門侍郎。入隋爲秦王文學。〗

百年風月意。一旦死生分。客心還送客。悲我復悲君。﹝○文苑英華二百六十六。《詩紀》百二十七。﹞

陸季覽

【詠桐詩】

搖落依空井。生死尙餘心。不辭先入爨。惟恨少知音。﹝○文苑英華三百二十四。《詩紀》百二十七。﹞

馬敞

【嘲牛弘】

〖朝野僉載曰﹕隋牛弘爲吏部尙書。有選人馬敞者。形貌最陋。弘輕之。側臥食果子。嘲敞曰﹕嘗聞扶風馬。謂言天上下。今見扶風馬。得驢亦不假。敞應聲曰云云。弘驚起。遂與官。〗

嘗聞隴西牛。千石不用句。今見隴西牛。臥地打艸頭。﹝○《太平廣記》二百五十四。﹞

王謨

﹝謨。京兆霸城人。﹞

【東海懸崖題詩】

〖詩話總龜云。海州東海縣臨海懸崖上。有隋王謨磨崖題名並詩云云。〗

因巡來到此。矚海看波流。自玆一度往。何日更回眸。﹝○古詩類苑十二。《詩紀》百二十七。﹞

乙支文徳

﹝髙麗人。﹞

【遺於仲文詩】

〖隋《書》曰﹕於仲文從煬帝徵遼東。髙麗出兵。掩襲輜重。仲文回擊。大破之。至鴨綠水。髙麗將乙支文徳詐降。仲文捨之。旣去。尋悔。選騎追之。每戰破賊。文徳貽《詩》曰﹕〗

神策究天文。妙算窮地理。戰勝功旣髙。知足願云止。﹝○隋書於仲文傳。《禦覽》二百七十七。《詩紀》百二十七。﹞

大義公主

﹝公主周趙王宇文招女。大象元年。嫁突厥他缽可漢。至隋賜姓楊氏。﹞

【書屏風詩】

盛衰等朝露。﹝隋書作暮。﹞世道若浮萍。榮華實難守。池臺終自平。富貴今何在。空事寫丹靑。杯酒恆無樂。弦歌詎有聲。余本皇家子。飄流入虜廷。一朝睹成敗。懷抱忽縱橫。古來共如此。非我獨申名。惟有明君曲。偏傷遠嫁情。﹝○隋書突厥傳。《詩紀》百二十八。﹞

丁六娘

【十索四首】

〖樂苑曰﹕十索。羽調曲也。〗

裙裁孔雀羅。紅綠相參對。映以蛟龍錦。分明奇可愛。粗細君自知。從郎索衣帶。﹝○《樂府詩集》七十九。《詩紀》百二十八。﹞

爲性愛風光。偏憎良夜促。曼眼腕中嬌。相看無厭足。歡情不耐眠。從郎索花燭。﹝○同上﹞

君言花勝人。人今去花近。寄語落花風。莫吹花落盡。欲作勝花妝。從郎索紅粉。﹝○同上﹞

二八好容顏。非意得相關。逢桑欲采折。尋枝倒懶攀。欲呈纖纖手。從郎索指環。﹝○同上﹞

【十索二首】〖《詩紀》云。樂府作無名氏。選詩拾遺並作丁六娘。非是。〗

含嬌不自轉。送眼勞相望。無那關情伴。共入同心帳。欲防人眼多。從郎索錦障。﹝○《樂府詩集》七十九。《詩紀》百二十八。﹞

蘭房下翠帷。蓮帳舒鴛錦。歡情宜早暢。密意﹝樂府作態。﹞須同寢。欲共作纏綿。從郎索花枕。﹝○同上﹞

李月素

【贈情人詩】

感郎千金意。含嬌抱郎宿。試作帷中音。羞開燈前目。﹝○古詩類苑九十五。《詩紀》百二十八。﹞

羅愛愛

【閨思詩】

幾當孤月夜。遙望七香車。羅帶因腰緩。金釵逐鬢斜。﹝○古詩類苑九十五。《詩紀》百二十八。﹞

秦玉鸞

【憶情人詩】

蘭幕虫聲切。椒庭月影斜。可憐秦館女。不及洛陽花。﹝○古詩類苑九十五。《詩紀》百二十八。﹞

蘇蟬翼

【因故人歸作詩】

郎去何太速。郎來何太遲。欲借一尊酒。共敍十年悲。﹝○古詩類苑九十五。《詩紀》百二十八。﹞

張碧蘭

【寄阮郎詩】

郎如洛陽花。妾似武昌柳。兩地惜春風。何時一攜手。﹝○古詩類苑九十五。《詩紀》百二十八。﹞

侯夫人

﹝煬帝宮女。﹞

【自感詩三首】

庭絕玉輦迹。芳艸漸成窠。隱隱聞簫鼓。君恩何處多。﹝○詩話總龜三十五引古今詩話。《詩紀》百。﹞

欲泣不成淚。悲來翻彊歌。庭花方爛熳。無計柰春何。﹝○同上﹞

春陰正無際。獨步意如何。不及間花艸。翻承雨露多。﹝○同上﹞

【妝成詩】

妝成多自惜。夢好卻成悲。不及楊花意。春來到處飛。﹝○詩話總龜三十五引古今詩話。《詩紀》百。﹞

【自遣詩】

祕洞扃仙卉。雕房銷玉人。毛君眞可戮。不肯寫昭君。﹝○詩話總龜三十五引古今詩話。《詩紀》百。﹞

【春日看梅詩二首】

砌雪無消日。捲簾時自顰。庭梅對我有憐意。先露枝頭一點春。﹝○古詩類苑百二十四。《詩紀》百。﹞

香淸寒艷好。誰惜是天眞。玉梅謝後陽和至。散與羣芳自在春。﹝○同上○逯案。《詩紀》侯夫人下。尙有自傷一首。輯自迷樓記。今刪。﹞

隋詩卷八

【雜歌謠辭】

【歌辭】

【王劭引枯樹歌】

〖北史曰﹕王劭。隋文帝時爲著作郎。上表言符命曰﹕陳畱《老子》祠有枯柏。世傳曰﹕《老子》將度世。云。待枯柏生東南枝。回指。當有聖人出。吾道復行。至齊。枯柏從下生枝。東南上指。夜有三童子相與歌云云。及至尊牧亳州。親至祠樹之下。自是柏枝回抱。其枯枝漸指西北。道教果行。考校眾事。太平主出於亳州陳畱之地。皆如所言。〗

《老子》廟前古枯樹。東南枝﹝隋書作狀。﹞如糸散。﹝北史作傘。﹞聖主從此去。﹝○隋書王劭傳。北史王劭傳。《詩紀》百二十九。﹞

【長白山歌】

〖北史曰﹕來整。榮國公護兒之子也。尢驍勇。善撫禦。討擊羣賊。所向皆捷。諸賊歌之。〗

長白山頭百戰場。十十五五把長槍。不畏官軍十﹝北史﹑樂府作千。《詩紀》云。一作千。﹞萬眾。只怕﹝隋書作畏。﹞榮公第六郎。﹝○隋書來護兒傳。北史來護兒傳。《樂府詩集》八十六。《詩紀》百二十九。﹞

【煬帝幸江南時聞民歌】

〖海山記曰﹕隋煬帝大業十年東幸維揚。禦龍舟。中道夜半聞歌者甚悲。其辭曰云云。帝聞其歌。遽遣人求其歌者。至曉不得人。帝頗徨。通夕不寐。〗

我兒徵遼東。餓死靑山下。今我挽龍舟。又困隨堤道。方今天下饑。路糧無些小。前去三十程。此身安可保。寒骨枕荒沙。幽魂泣煙艸。悲損門內妻。望斷吾家老。安得義男兒。爛此無主屍。引其孤魂回。負其曰舟歸。﹝○海山記。《詩紀》百二十九作挽舟者歌。﹞

【煬帝夢二豎子歌】

〖隋《書》曰﹕大業十三年。盜賊蜂起。道路隔絕。帝懼。遂無還心。帝復夢二豎子歌曰云云。由是築居丹陽。將居焉。未就而帝被弒。〗

住亦死。去亦死。未若乘船渡江水。﹝○隋書五行志。﹞

【汨羅土人爲屈原歌】

〖隋《書》曰﹕屈原以五月望日赴汨羅。土人追至洞庭不見。湖大船小。莫得濟者。乃歌曰云云。因而鼓棹爭歸。競會亭上。習以相傳。爲競渡之戲。〗

何由得渡湖。﹝○隋書地理誌。﹞

【文中子夢顏子援琴歌】

〖文中子世家曰﹕大業元年。乃續詩書。正禮樂。修玄經。贊易道。蓋有事於述者。九年而六經大就。大業十三年而文中子有疾。召薛收而謂之曰﹕吾夢顏子稱孔子之命而登吾階。坐於牖下。北面援琴而歌曰云云。此殆夫子使回召我也。吾必不起矣。蓋寢疾七日而終。〗

禮樂旣正。詩書旣成。贊明易道。聿修玄經。歸休乎。何必永厥齡。﹝全唐文百三十五引杜淹文中子世家。﹞

【柳上表引歌謠】

〖隋《書》曰﹕於時刺史多用武將。類不稱職。上表曰﹕伏見詔書以上柱國和平子爲杞州刺史。其人年垂八十。鐘鳴漏盡。政由羣小。賄賂公行。百姓吁嗟。歌謠滿道。乃云。〗

老禾不早殺。余種穢良田。﹝○隋書柳傳。﹞

【選人爲辛歌】

〖朝野僉載曰﹕隋辛爲吏部侍郎。選人爲之榜。略曰﹕銜恨先生。曳杖而歌曰﹕〗

辛去。吏部明。開賢路。遇太平。今年定知不可得。後歲仍期更入京。﹝○《太平廣記》二百五十三。﹞

【謠辭】

【煬帝時並州童謠】

〖北史曰﹕漢王諒反。爲楊素所敗。幽死。先是童謠云云。時僞署官告身皆一紙。別授則二紙。諒聞謠喜曰﹕我幼字阿客。量與諒同音。吾於皇家最小。以爲應之。〗

一張紙。兩張紙。客量小兒作天子。﹝○北史隋唐人諒傳。《詩紀》百二十九。﹞

【大業中童謠】

〖隋《書》曰﹕煬帝大業中童謠云云。其後李密坐楊玄感之逆。爲吏所拘。在路逃叛。潛結羣盜。自陽城山而來。襲破洛口倉。後復屯兵苑內。莫浪語。密也。宇文化及自號許國。尋亦破滅。誰道許者。蓋驚疑之辭也。〗

桃李子。鴻鵠繞陽山。﹝舊《唐書》作洪水繞楊山。﹞宛轉花林裏。莫浪語。誰道許。﹝○隋書五行志。舊《唐書》五行志。《樂府詩集》八十九。《詩紀》百二十九。﹞

【煬帝時童謠】

〖隋《書》曰﹕煬帝嗣位。蕭琮以皇后之故。甚見親重。拜內史令。攺封梁公。嘗與賀若弼深相友善。弼旣被誅。後有童謠曰云云。帝由是忌之。遂廢於家。未幾卒。〗

蕭蕭亦復起。﹝○隋書蕭琮傳。﹞

【隋末江東童謠】

〖長短經曰﹕大唐武徳二年。王充殺越王侗於洛陽。僭稱尊號。隋氏滅矣。注云。今玆三月。江東童謠曰云云。江都西有鼓城村。村有彭城水。上引其水入西閣之下。果於此被執。〗

江水保泠泠。楊柳何靑靑。人今正好樂。已復戍彭城。﹝○古謠諺三十六引長短經四。又云。按王充卽王世充。唐人避太宗諱。省去世字。所謂上者。指煬帝而言。今玆三月。乃恭帝義寧二年之三月。卽煬帝之大業十四年。至五月攺元武徳。蓋追敍上一年之事也。﹞

【大業長白山謠】

長白山前知世郎。純著紅羅綿背襠。長槊侵天半。輪刀耀日光。上山喫獐鹿。下山喫牛羊。忽聞官軍至。提刀向前蕩。譬如遼東死。斬頭何所傷。﹝○古今風謠。﹞

【諺語】

【長安爲崔弘度屈突蓋語】

〖隋《書》曰﹕弘度素貴。禦下嚴急。動行撫罰。吏人气。聞其聲莫不戰栗。時有屈突蓋。爲武侯驃騎。亦嚴刻。長安爲之語曰﹕〗

寧飲三升﹝北史作斗。﹞醋。﹝隋書作酢。古通。﹞不見崔弘﹝《禦覽》作恆。﹞度。寧炙﹝北史作茹。《禦覽》同。﹞三斗艾。不逢屈突蓋。﹝○隋書崔弘度傳。北史崔弘度傳。《禦覽》四百九十二。《詩紀》百二十九作長安謠。﹞

【相州百姓爲樊叔略語】

〖隋《書》曰﹕叔略以功進封淸鄕縣公。拜汴京刺史。髙祖受禪。進爵安定郡公。鄴都俗薄。號曰難化。朝廷以叔略所在著稱。遷相州刺史。政爲當時第一。上降璽書褒美之。賜物三百段。栗五百石。班示天下。百姓爲之語曰﹕〗

智無窮淸鄕公。上下正。樊安定。﹝○隋書樊叔略傳。《詩紀》百二十九作樊安定歌。﹞

【時人爲劉鄭譯語】

〖隋《書》曰﹕髙祖以有定策之功。拜上大將軍。封黃國公。與沛國公鄭譯皆爲心膂。前後賞賜鉅萬。出入以甲士自衛。朝野傾矚。稱爲黃沛。時人爲之語曰﹕〗

劉牽前。鄭譯推後。﹝○隋書劉傳。﹞

【長孫平引鄙諺】

〖隋《書》曰﹕時有人告大都督邴紹非毀朝廷爲憒憒者。上怒。將斬之。平進諫曰﹕願陛下宏山海之量。鄙諺曰云云。此言𨿽小。可以諭大。〗

不癡不聾。未﹝北史作不。﹞堪﹝北史無堪字。﹞作大家翁。﹝○隋書長孫平傳。北史長孫平傳。《禦覽》二百十八。﹞

【幽州爲盧昌衡盧思道語】

〖隋《書》曰﹕昌衡小字龍子。博涉經史。工艸行書。從弟思道。小字釋奴。宗中俱稱英妙。故幽州爲之語曰﹕〗

盧家千里。釋奴龍子。﹝○隋書盧昌衡傳﹞

【時人爲保妥蕭語】

〖隋《書》曰﹕妥少機警。以技巧事湘東王。後知其聰明。召爲誦書左右。時蘭陵蕭亦有雋才。住靑楊巷。妥住白楊頭。時人爲之語曰﹕〗

世有兩雋。白楊何妥。靑楊蕭。﹝○隋書何妥傳。北史何妥傳。《禦覽》四百九十五。﹞

【時人爲崔亻キ李若語】

〖隋《書》曰﹕武城崔亻キ與頓丘李若俱見稱重。時人爲之語曰﹕〗

京師灼灼。崔亻キ李若。﹝○隋書崔亻キ傳。《詩紀》百二十九作崔李歌。﹞

【南土人爲牡蠣語】

〖南越志曰﹕南土謂蠣爲豪。甲爲牡蠣。合澗中圓蠣。土人重之。語曰﹕〗

得合澗一蠣。𨿽不足豪。亦足以髙。﹝○《禦覽》九百四十二。﹞

【鄴下爲釋靈裕語】

〖續髙僧傳曰﹕釋靈裕精爽宏贍。理相兼通。故鄴下諺曰﹕〗

衍法師伏道不伏俗。裕法師道俗俱伏。﹝○續髙僧傳釋靈裕傳。﹞

【譚公府中爲裴鏡民語】

〖李百藥隋故益州總管府司馬裴君碑銘曰﹕君諱鏡民。字君倩。河東聞喜人也。晉蕩公爲其諸子精選府寮。辟爲譚公大將軍記室。府中爲其語曰﹕〗

令徳日新裴鏡民。﹝○全唐文百四十三。﹞

【劉炫引諺論政敝】

〖隋《書》曰﹕古人委任責成。歲終考其殿最。案不重校。文不繁悉。府史之任。掌要目而已。今之文簿。恆慮覆治。鍛煉若其不密。萬里追證。百年舊案。故諺云云云。古今不同。若此之相懸也。事繁政敝。職此之由。〗

老吏抱案死。﹝○隋書劉炫傳。﹞

【時人爲庫狄士文語】

〖隋《書》曰﹕庫狄士文。代人也。拜貝州刺史。至州。發レ姦隱。長吏尺布升粟之贓無所寬貸。得千餘人而表之。上悉配防嶺南。親戚相送。哭泣之聲徧於州境。有京兆韋爲貝州司馬。河東趙達爲淸河令。二人並苛刻。惟長史有惠政。時人爲之語曰﹕〗

刺史羅剎政。司馬蝮蛇。長史含笑判。淸河生喫人。﹝○隋書庫狄士文傳。﹞

【隋圖經引俗諺】

〖太平寰宇記曰﹕七度水在昌平界。接虎眼泉。俗諺云云云。蓋以髙梁微流。憑藉泉所在。分流散漫。〗

髙梁無上源。淸水泉無上尾。﹝○太平寰宇記六十九。﹞

【雜曲歌辭】〖《詩紀》樂府歌詩。凡屬先唐之作又無時代可考者。均附於此。〗

【王子思歸歌】

〖怨錄曰﹕楚公子爲質於秦。作歌曰﹕〗

洞庭兮木秋。涔陽兮艸衰。去千乘之家國。作咸陽之布衣。﹝○古詩類苑九十七。《詩紀前集》二。﹞

【祠洛水歌】

〖古今樂錄曰﹕秦始皇祠洛水。有黑頭公從河中出。呼始皇曰﹕來受天之寶。乃與羣臣作歌曰﹕〗

洛陽之水。其色蒼蒼。祠祭大澤。倏忽南臨。﹝《詩紀》云。一作徵。徵古轉入陽。﹞洛濱禱。色連三光。﹝○《樂府詩集》八十三作秦始皇歌。《詩紀前集》二。﹞

【古歌】

〖楊文公談苑曰﹕徐鍇仕江左至中書舍人。時徐淑爲校理。古樂府中摻字者淑多攺爲操字。蓋章艸之變。諧曰﹕非可一例言。若漁陽摻者。三撾鼓也。彌衡作漢陽摻撾。古歌云云云。淑嘆服。〗

邊城晏聞漢陽摻。黃塵蕭蕭白日暗。﹝○詩話總龜二。﹞

【挾瑟歌】

春風宛轉入曲房。兼送小苑百花香。白馬金鞍去未返。紅妝玉箸下成行。﹝○古樂府一。編在淫預歌及班固靈芝歌間。﹞

【陌上桑】

日出秦樓明。條垂露尙盈。蠶饑心自急。開奩妝不成。﹝○《樂府詩集》二十八。《詩紀》百三十。﹞

【出塞】

候騎出甘泉。奔命入居延。旗作浮雲影。陣如明月弦。﹝○《樂府詩集》二十八。《詩紀》百十。﹞

【王昭君】

猗蘭思寵歇。昭陽幸禦稀。朝辭漢闕去。夕見胡塵飛。寄言﹝樂府作寄信。﹞秦樓下。因書秋雁歸。﹝○《樂府詩集》二十九。《詩紀》百三十。﹞

【陽春曲】

莒生前逕。含桃落小園。春心自搖蕩。百舌更多言。﹝○《樂府詩集》五十一。《詩紀》百三十。﹞

【項王歌】

無復拔山力。誰論蓋世才。欲知漢騎滿。但聽楚歌哀。悲看騅馬去。泣望艤舟來。﹝○《樂府詩集》五十八。《詩紀》百三十。﹞

【於闐采花】

〖《詩紀》云。於闐。古於闐國。居蔥嶺北二百餘里。漢唐以來皆入貢。〗

山川𨿽異所。艸木尙同春。亦如溱洧地。自有采花人。﹝○《樂府詩集》七十二。《詩紀》百三十。﹞

【沐浴子】

澡身經蘭泛。濯髮亻素芳洲。折榮聊躑躅。攀桂且淹畱。﹝○《樂府詩集》七十四。《詩紀》百三十。﹞

【澤雉】

〖古今樂錄曰﹕鳳將雛。以澤雉送曲。〗

擅場延繡頸。朝飛弄綺翼。飲啄常自在。驚雄恆不息。﹝○《樂府詩集》七十四。《詩紀》百三十。﹞

【舍利佛】

金繩界寶地。珍木蔭瑤池。雲間妙音奏。天際法蠡吹。﹝○《樂府詩集》七十八。《詩紀》百三十。﹞

【摩多樓子】

從戎向邊北。遠行醉﹝樂府作辭。﹞密親。借問陰山候。還知塞上人。﹝○《樂府詩集》七十八。《詩紀》百三十。﹞

【黃門倡歌】

〖《漢書》禮樂志曰﹕成帝時。鄭聲尢甚。黃門名倡丙彊﹑景武之屬。富顯於世。隋書樂志曰﹕漢樂有黃門鼓吹。天子宴羣臣之所用也。〗

佳人俱絕世。握手上春樓。點黛方初月。縫裙學石橊。君王入朝罷。爭競理衣裘。﹝○《樂府詩集》八十四。《詩紀》百三十。﹞

【送別詩】

〖崔瓊東虛記云。此詩作於大業末年。實指煬帝巡遊無度。縉紳瘁已甚。下逮閭閻。而佞人曲士。播弄威福。欺君上以取榮貴。上二句盡之。又謂民財窮窘。至是方有五子之歌之憂。而望其返國也。〗

楊柳靑靑著地垂。楊花漫漫攪天飛。柳條折盡花飛盡。借問行人歸不歸。﹝○古詩類苑七十一。《詩紀》百二十九。﹞隋詩卷九

【郊廟歌辭】

牛弘等奉詔作

【圜丘歌八首】

〖隋書樂志曰﹕文帝開皇中。詔牛弘﹑姚察﹑許善心﹑虞世基﹑劉臻等詳定雅樂。弘等奏曰﹕伏奉明詔。詳定雅樂。博訪知音。旁求儒彥。研校是非。定其去就。取爲一代正樂。具在本司。於是並撰歌辭三十首。詔並令施行。牛弘傳曰﹕開皇九年。奉詔攺定雅樂。又作樂府歌辭。撰定圜丘﹑五帝﹑凱樂。按此。則諸歌辭當爲牛弘所作也。〗

【昭夏】﹝降神。﹞

肅祭典。協良辰。具嘉薦。俟皇臻。禮方成。樂已變。感靈心。回天眷。辟華闕。下乾宮。乘精气。禦祥風。望火。通田燭。膺介圭。受玉。神之臨。慶陰陰。煙衢洞。宸路深。善旣福。徳斯輔。流鴻祚。徧區寓。﹝《詩紀》作宇。○隋書音樂志。《樂府詩集》四。《詩紀》百二十九。﹞

【皇夏】﹝皇帝升壇。﹞

於穆我後。﹝隋書作君。樂府同。﹞昭明有融。道濟區域。功格玄穹。百神警衛。萬國承風。仁深徳厚。信洽義丰。

明發思政。勤憂在躬。鴻基惟永。福祚長隆。﹝○同上﹞

【登歌】

徳深禮大。道髙饗穆。就陽斯恭。陟配惟肅。血升气。冕裘標服。誠感淸﹝樂府作靑。﹞玄。信陳史祝。祗承靈貺。載膺多福。﹝○同上﹞

【П夏】﹝皇帝初獻。﹞

肇崇祀。式奉﹝隋書﹑樂府作大報。《詩紀》云。一作大報。﹞尊靈。因髙盡﹝《詩紀》云。一作就。﹞敬。掃地推誠。六宗隨兆。五緯陪營。云和發韻。孤竹揚聲。﹝隋書﹑樂府作淸。《詩紀》云。一作淸。﹞我粢旣。我酌惟明。元神是鑑。百祿來成。﹝○同上﹞

【文舞】﹝皇帝旣獻奏。﹞

皇矣上帝。受命自天。睿圖作極。文教遐宣。四方監觀。萬國﹝隋書作品。樂府同。﹞陶甄。有苗斯格。無得稱焉。天地之經。和樂具舉。休徵咸萃。要荒式序。正位履端。秋霜春雨。﹝○同上﹞

【需夏】﹝皇帝飲福酒。﹞

禮以恭事。薦以饗時。載淸玄酒。備薌萁。回旒分爵。思媚軒墀。惠均撤俎。祥降受釐。十倫以具。百福斯滋。克昌厥徳。永祚鴻基。﹝○同上﹞

【武舞】

禦歷膺期。乘乾表則。成功戡亂。順時經國。兵暢五材。武弘七徳。憬彼遐裔。化行充塞。三道備舉。二儀交泰。情發自中。義均莫大。祀敬恭肅。鐘鼓繁會。萬國斯歡。兆民﹝隋書作人。樂府同。﹞斯賴。享玆介福。康哉元首。惠我無疆。天長地久。﹝○同上﹞

【昭夏】﹝送神。﹞

享序洽。祀禮施。神之駕。嚴將馳。奔精驅。長離耀。牲煙達。誠照。騰日馭。鼓電鞭。辭下土。升上玄。瞻寥廓。杳無際。澹羣心。畱余惠。﹝○同上﹞

【五郊歌五首】

〖隋書樂志曰﹕五郊歌辭。靑鏡奏角音。赤郊奏徵音。黃郊奏宮音。白郊奏商音。黑郊奏羽音。迎送神登歌與圜丘同。〗

【靑帝歌角音】

震宮初動。木徳惟仁。龍精戒旦。鳥歷司春。陽光煦物。溫風先導。巖處載驚。膏田已冒。犧牲丰。金石和聲。懷柔備禮。明徳惟馨。﹝○隋書音樂志。《樂府詩集》四。《詩紀》百二十九。﹞

【赤帝歌徵音】

長嬴開序。炎上爲徳。執禮司萌。持衡禦國。重離得位。芒種在時。含櫻薦實。木槿垂蕤。慶賞旣行。髙明可處。順時立祭。事昭福舉。﹝○同上﹞

【黃帝歌宮音】

爰稼作土。順位稱坤。孕金成徳。履艮爲尊。黃本內色。宮實聲始。萬物資生。四時咸紀。靈壇泛掃。盛樂髙張。威儀孔備。福履無疆。﹝○同上﹞

【白帝歌商音】

西成肇節。盛徳在秋。三農稍已。九谷行收。金气肅殺。商威﹤風﹥戾。嚴風鼓莖。繁霜隕﹝隋書作殞。樂府同。﹞蒂。厲兵詰暴。敕法愼刑。明神降嘏。國步惟寧。﹝○同上﹞

【黑帝歌羽音】

玄英啟候。冥陵初起。虹藏於天。雉化於水。嚴關重閉。星回日窮。黃鐘動律。廣莫生風。玄樽示本。天產惟質。恩覃外區。福流京﹝隋書作景。﹞室。﹝○同上﹞

【感帝歌】

〖隋書樂志曰﹕祀感帝奏П夏。迎送神登歌與圜丘同。〗

【П夏】

祖垂典。郊天有章。以孟之春。﹝隋書一作以春之孟。樂府同。﹞於國之陽。繭栗惟誠。陶匏斯尙。人神接禮。明幽交暢。火靈降祚。火歷載隆。哉帝道。赫矣皇風。﹝○隋書音樂志。《樂府詩集》四。《詩紀》百二十九。﹞

【雩祭歌】

〖隋書樂志曰﹕雩祭﹑蠟祭﹑朝日夕。並奏П夏。其迎送神登歌並與圜丘同。〗

【П夏】

朱明啟候。時載陽。肅若舊典。延五方。嘉薦以陳。盛樂奏。气序和平。資靈。公田旣雨。私亦濡。民﹝隋書作人。樂府同。﹞殷俗富。政化敷。﹝○隋書音樂志。《樂府詩集》四。《詩紀》百二十九。﹞

【蠟祭歌】

【П夏】

四方有祀。八蠟酬功。收藏旣畢。榛葛送終。使之必報。祭之斯索。三時告勞。一日爲澤。神﹝《詩紀》作祗。﹞必來。鱗羽咸致。惟義之盡。惟仁之至。年成物阜。罷役息民。﹝隋書﹑樂府並作人。﹞皇恩已洽。靈慶無垠。﹝○隋書音樂志。《樂府詩集》四。《詩紀》百二十九。﹞

【朝日夕月歌二首】

【朝日П夏】

扶木上朝暾。嵫山沈暮景。寒來遊晷促。暑至馳輝永。時和合璧耀。俗泰重輪明。執圭盡昭事。服冕罄虔誠。﹝○隋書音樂志。《樂府詩集》四。《詩紀》百二十九。﹞

【夕月П夏】

澄輝燭地域。流耀鏡天儀。歷艸隨弦長。珠胎逐望虧。成形表蟾兔。竊藥資王母。西郊禮旣成。幽壇福惟厚。﹝○同上﹞

【方丘歌四首】

〖隋書樂志曰﹕祭方丘惟此四首異。余並同圜丘。〗

【昭夏】﹝迎神。﹞

柔功暢。陰徳昭。陳瘞典。盛玄郊。篚冪淸。鬯馥。皇情虔。具寮肅。笙頌合。鼓鞀會。出桂旌。﹝隋書作旗。樂府同。﹞屯孔蓋。敬如在。肅有承。神胥樂。慶福膺。﹝○隋書音樂志。《樂府詩集》四。《詩紀》百二十九。﹞

【登歌】﹝奠玉帛。﹞

道惟生育。器乃包藏。報功稱範。殷薦有常。六瑚已饋。五齊流香。貴誠尙質。敬洽義章。神祚惟永。帝業增昌。﹝○同上﹞

【П夏】﹝初獻。﹞

厚載垂徳。昆丘主神。陰壇吉禮。北至良辰。鑑水呈。牲栗表純。樽壺夕啟。﹝隋書作視。樂府同。﹞幣玉朝陳。羣望咸秩。精靈畢臻。祚流於國。祉被於人。﹝○同上﹞

【昭夏】﹝送神。﹞

奠旣徹。獻已周。竦靈駕。逝遠遊。洞四極。弔九縣。慶方流。祉恆徧。埋玉气。掩牲芬。﹝《詩紀》作芳。﹞晰神理。顯國文。﹝○同上﹞

【神州歌】

〖隋書樂志曰﹕祭神州奏П夏。迎送神登歌與方丘同。〗

【П夏】

四海之內。一和之壤。地曰神州。物賴生長。鹹池旣降。泰折斯饗。牲尙黑。圭玉實兩。九寓載寧。神功克廣。﹝○隋書音樂志。《樂府詩集》四。《詩紀》百二十九。﹞

【社稷歌四首】

【春祈社П夏】

厚地開靈。方壇崇祀。達以風露。樹之松梓。勾萌旣申。芟柞伊始。恭祈粢盛。載膺休祉。﹝○隋書音樂志。《樂府詩集》四。《詩紀》百二十九。﹞

【春祈稷П夏】

粒食興教。播厥有先。尊神致。報本惟虔。瞻楡束耒。望杏開田。方憑戩福。佇詠丰年。﹝○同上﹞

【秋報社П夏】

北墉申禮。單出表誠。丰犧入薦。華樂在庭。原隰旣平。泉流又淸。如雲已望。髙廩斯盈。﹝○同上﹞

【秋報稷П夏】

民﹝隋書作人。樂府同。﹞天務急。農亦勤止。或﹛艸兗﹜或。惟惟芑。涼風戒時。歲云秋矣。物成則報。功施必祀。﹝○同上﹞

【先農歌】

【П夏】

農祥晨晰。土膏初起。春原ㄈ載。靑壇致祀。斂蹕長阡。回旌外。房俎飾薦。山沈滓。親事朱弦。躬持黛耜。恭神務穡。受禧﹝隋書作釐。樂府同。﹞隆祉。﹝○隋書音樂志。《樂府詩集》四。《詩紀》百二十九。﹞

【先聖先師歌】

【П夏】

經國立訓。學重教先。三墳肇冊。五典畱篇。開鑿理著。陶鑄功宣。東膠西序。春誦夏弦。芳塵載仰。祀典無騫。﹝○隋書音樂志。《樂府詩集》四。《詩紀》百二十九。﹞

【太廟樂歌九首】

【迎神歌】

務本興教。尊神體國。霜露感心。享祀陳則。官聯式序。奔走在庭。幾筵結慕。裸獻惟誠。嘉樂載合。神其降止。永言保之。錫以繁祉。﹝○隋書音樂志。《樂府詩集》十。《詩紀》百二十九。﹞

【登歌】

孝熙嚴祖。師象敬宗。惟皇肅肅。﹝隋書作事。樂府同。﹞有來雍雍。雕梁霞復。繡云重。觀徳自感。奉璋伊恭。彜盡飾。羽綴有容。升歌發藻。景福來從。﹝○同上﹞

【俎入歌】﹝郊丘廟社同。﹞

祭本用初。祀由功舉。駿奔咸會。供神有序。明酌盈樽。丰犧實俎。幽金旣薦。繢錯維旅。享由明徳。香非稷黍。載流嘉慶。克固鴻緒。﹝○同上﹞

【皇髙祖太原府君神室歌】

締基發祥。肇源興慶。乃仁乃哲。克明克令。庸宣國圖。善流人詠。開我皇業。七百同盛。﹝○同上﹞

【皇曾祖康王神室歌】

皇條俊茂。帝系靈長。丰功疊軌。厚利重光。福由善積。代以徳彰。嚴恭盡禮。永錫無疆。﹝○同上﹞

【皇祖獻王神室歌】

盛才必達。丕基增舊。涉渭﹝隋書作魏。﹞同符。遷等構。弘風邁徳。義髙道富。神鑑孔昭。王猷克懋。﹝○同上﹞

【皇考太祖武元皇帝神室歌】

深仁冥著。至道潛敷。皇矣太祖。耀名天衢。翦商隆祚。奄宅隋區。有命旣集。誕開靈符。﹝○同上﹞

【飲福酒歌】﹝郊丘廟社同用。﹞

神道正直。祀事有融。肅雍備禮。莊敬在躬。羞燔已具。奠酹將終。降祥惟永。受福無窮。﹝○同上﹞

【送神歌】

饗禮具。利事成。佇旒冕。肅簪纓。金奏終。玉俎撤。盡孝敬。窮嚴。人只﹝《詩紀》作祗。﹞分。哀樂半。降景福。憑幽贊。﹝○同上﹞

【燕射歌辭】

【元會大饗歌四首】

【皇夏】〖皇帝出入殿庭奏。郊丘廟社並同。〗

深哉皇度。粹矣天儀。司陛整蹕。式道先馳。八屯霧擁。七萃云披。退揚進揖。步矩行規。句陳乍轉。華蓋徐移。羽旗照耀。組陸離。居髙念下。處安思危。照臨有度。紀律無虧。﹝○隋書音樂志。《樂府詩集》十五。《詩紀》百二十九。﹞

【肆夏】﹝太子出入。﹞

惟熙帝載。式固王猷。體乾建本。是曰孟侯。馳道美漢。寢門稱周。徳心旣廣。道業惟優。傅保斯導。賢才與遊。瑜玉發響。畫輪停。皇基方峻。七暢恆休。﹝○同上﹞

【食舉歌】﹝八曲﹞

燔黍設教。禮之始。五味相資。火爲紀。平心和徳。在甘旨。牢羞旣陳。鐘石俟。以斯而禦。揚盛軌。

養身心敬。禮食昭。時和歲阜。庶物饒。鹽梅旣濟。鼎鉉調。特以膚臘。加燻堯。威儀濟濟。懋皇朝。

饔人進羞。樂侑作。川潛之膾。雲飛霍。甘酸有宜。芬勺藥。金惇玉豆。盛交錯。禦鼓旣聲。安以樂。

玉食惟後。膳必珍。芳菇旣。重新。是能安體。又調神。荊包必﹝隋書作畢。樂府同。﹞至。海貢陳。用之有節。徳無垠。

嘉羞入饋。猶化謐。沃土名滋。帝臺實。陽華之菜。雕陵栗。鼎俎芬芳。豆籩溢。通幽致遠。車書一。

道髙物備。食多方。山膚旣善。水豢良。桓蒲在位。и業張。加籩折俎。爛成行。恩風下濟。道化光。

禮以安國。仁爲政。具物必陳。饔牢盛。罘斤斧。順時令。懷生熙熙。皆得性。於玆宴喜。流嘉慶。

皇道四達。禮樂成。臨朝日舉。表時平。甘芳旣飫。醑以淸。揚休玉﹝樂府作王。﹞卮。正性情。隆我帝載。永明明。﹝○同上﹞

【上壽歌】

俗已。時又良。朝玉帛。會衣裳。基同北辰久。壽共南山長。黎元鼓。腹樂未央。﹝○同上﹞

【宴羣臣登歌】

皇明馭歷。仁深海縣。載擇良辰。式陳髙宴。卿士。昂昂侯甸。車旗煜龠。衣纓蔥茜。樂正展懸。司宮飾殿。三揖稱禮。九賓爲傳。圓鼎臨碑。方壺在面。鹿鳴成曲。嘉魚入薦。筐篚相輝。獻酬交徧。飲和飽徳。恩風長扇。﹝○隋書音樂志。《樂府詩集》十五。《詩紀》百二十九。﹞

【皇后房內歌】

〖隋書樂志曰﹕髙祖龍潛時。頗好音樂。嘗倚琵琶作歌二章。名曰地厚天髙。托言夫婦之義。牛弘修皇后房內之樂。因取之爲房內曲。命婦入並登歌上壽並用之。〗

至順垂典。正內弘風。母儀萬國。訓範六宮。求賢啟化。進善宣功。家邦載序。道業斯融。﹝○隋書音樂志。《樂府詩集》十五。《詩紀》百二十九。﹞

【大射登歌】

道謐金科照。時玉條明。優賢饗禮洽。選徳射儀成。鑾﹝樂府作鸞。﹞旗郁云動。寶犬儼天行。巾車整三乏。司裘飾五正。鳴球響髙殿。華鐘震廣庭。烏號傳昔美。淇衛著前名。揖讓皆時傑。升降盡朝英。附枝觀體定。杯水睹心平。丰觚旣來去。燔炙復縱橫。欣看禮樂盛。喜遇黃河淸。﹝○隋書音樂志。《樂府詩集》十五。《詩紀》百二十九。﹞

【鼓吹曲辭】

【凱樂歌辭三首】

【述帝徳】

於穆我後。睿哲欽明。膺天之命。載育羣生。開元創歷。邁徳垂聲。朝宗萬寓。祗事百靈。煥乎皇道。昭哉帝則。惠政滂流。仁風四塞。淮海未賓。江湖背徳。運籌必勝。濯徵斯克。八荒霧捲。四表云褰。雄圖盛略。邁後光前。寰區已泰。福祚方延。長歌凱樂。天子萬年。﹝○隋書音樂志。《樂府詩集》二十。《詩紀》百二十九。﹞

【述諸軍用命】

帝徳遠覃。天維宏布。功髙雲天。聲隆韶。﹝隋書﹑樂府並作護。﹞惟彼海隅。未從王度。皇赫斯怒。元戎啟路。桓桓猛將。赳赳英謨。攻如燎發。戰似摧枯。救玆塗炭。克彼﹝《詩紀》云。一作從。﹞妖逋。塵淸兩越。气靜三吳。鯨鯢已夷。封疆載辟。班馬蕭蕭。歸旌奕奕。雲臺表效。司勛紀績。業並山河。道固金石。﹝○同上﹞

【述天下太平】

阪泉軒徳。丹浦堯勛。始實以武。終乃以文。嘉樂聖主。大哉爲君。出師命將。廓定重氛。書軌旣並。干戈是戢。弘風設教。政成人立。禮樂聿興。衣裳載緝。風雲自美。嘉祥爰集。皇皇聖政。穆穆神猷。牢籠虞夏。度越姬劉。日月比耀。天地同休。永淸四海。長帝九州。﹝○同上﹞

【舞曲歌辭】

【文武舞歌二首】

〖隋書樂志曰﹕隋有文舞﹑武舞。舞各六十四人。又依樂記。象徳擬功。初來就位。總幹而立。思君道之難也。發揚蹈厲。威而不殘也。舞亂皆坐。四海咸安也。武始而受命。再成而定山東。三成而平蜀道。四成而北狄是通。五成而江南是拓。六成復綴以闡太平。〗

【文舞歌】

天眷有屬。後徳惟明。君臨萬。昭事百靈。濯以江漢。樹之風聲。罄地畢﹝隋書作必。﹞歸。窮天皆至。六戎仰﹝樂府作行。﹞朔。八蠻請吏。煙雲獻彩。龜龍表異。緝和禮樂。燮理陰陽。功由舞見。徳以歌彰。兩儀同大。日月齊光。﹝○隋書音樂志。《樂府詩集》五十二。《詩紀》百二十九。﹞

【武舞歌】

惟皇禦。惟帝乘乾。五材並用。七徳兼宣。平暴夷險。拯溺救燔。九域載安。兆庶斯賴。續地之厚。補天之大。聲隆有截。化覃無外。鼓鐘旣奮。干戚攸陳。功髙徳重。政謐化淳。鴻休永播。久而彌新。﹝○同上﹞

隋詩卷十

◎釋氏

僧法宣

﹝法宣居常州弘業寺。後入唐。﹞

【愛妾換馬】

朱鬣飾金鑣。紅妝束素腰。似云來躞蹀。如雪去飄。桃花含淺汗。柳葉帶余嬌。騁先將獨立。雙絕不﹝《詩紀》云。玉臺作難。﹞俱В。﹝○古詩類苑百二十七作賦得愛妾換馬。《詩紀》百二十八。﹞

【和趙郡王觀妓應教詩】〖《詩紀》云。律祖作辛徳源者非。〗

桂山畱上客。蘭室命妖。城中畫眉黛。宮內束纖腰。舞袖風前舉。歌聲扇後驕。周郎不相顧。今日管弦調。﹝○《初學記》十五。萬花谷後三十二作僧法宣詩。《詩紀》百二十八。﹞

釋慧淨

﹝慧淨。俗姓房氏。常山眞定人。著名於開皇﹑大業之際。後入唐。﹞

【和琳法師初春法集之作詩】

鷲嶺光前選。只園表昔恭。哲人崇踵武。弘道會羣龍。髙座登蓮葉。麈尾振霜松。塵飛揚雅梵。風度引疏鐘。靜言澄義海。叢論上詞鋒。心虛道易合。迹廣席難重。和風動淑气。麗日啟時雍。髙才雅什。顧已濫朋從。因玆仰積善。靈華庶可逢。﹝○續髙僧傳本傳。《詩紀》百二十八。﹞

【和盧贊府遊紀國道場詩】

日光通漢室。星彩晦周朝。法域從此構。香閣本。珠盤仰承露。剎鳳俯摩霄。落照侵虛牖。長虹拖跨橋。髙才暫騁目。云藻遂飄。欲追千里驥。終是謝連鑣﹝○續髙僧傳本傳。《詩紀》百二十八。﹞

【於冬日普光寺臥疾值雪簡諸舊遊詩】

臥こ苦畱滯。辟戶望遙天。寒云舒復捲。落雪斷還連。凝華照書閣。飛素婉琴弦。回飄洛神賦。皎映齊紈篇。縈階如鶴舞。拂樹似花鮮。徒賞丰年瑞。沈憂終自憐。﹝○續髙僧傳本傳。《詩紀》百二十八。﹞

【英才言聚賦得天行詩】

馭風過閬苑。控鶴下瀛洲。欲采三芝秀。先從千仞遊。駕鳳吟虛管。乘槎泛淺流。頹齡一已駐。方驗大椿秋。﹝○續髙僧本傳。《詩紀》百二十八。﹞

【雜言詩】

觀化祗山頂。流睇古王城。萬載池猶潔。千年苑尙淸。仿佛影堅路。擢殘廣脇楹。七寶仙臺亡舊迹。四彩天花絕雨聲。聲華日以遠。自恨生何晚。旣傷火宅玄中門。還嗟寶渚迷長阪。步陟平郊望。心遊七海上。擾擾三界溺邪津。渾渾萬品忘眞匠。惟有能仁獨圓悟。廓塵靜浪開玄路。創逢肌命棄身城。更爲求人崩意樹。持囊畢契戒珠淨。被甲要心忍衣固。三祗不倦陵二車。一足忘勞超九數。定瀲江淸沐久結。智劍霜凝斬新霧。無邊大去刂無不修。六時湣生遵六度。度有流光功徳收。金河示滅歸常住。鶴林權唱演功周。聖徳佳音傳餘響。龍宮祕典海中探。石室眞言山處仰。流教在玆辰。傳芳代有人。沙河雪嶺迷朝徑。巨海鴻崖亂夜津。入萬死。求一生。投鍼偶穴非同諭。束馬懸車豈等程。不犭旬今身樂。無祈後代榮。誓捨危軀追勝義。咸希畢契傳燈情。勞歌勿復陳。延眺且周巡。東睇女巒畱二迹。西馳鹿苑去三輪。北睨捨城池尙在。南希尊嶺穴猶存。五峯秀。百池分。粲粲鮮花明四曜。輝輝道樹鏡三春。揚錫指山阿。攜步上祗陀。旣睹如來疊衣石。復觀天授迸余峨。佇靈鎭梵嶽。凝思徧生河。金花逸掌儀前奉。芳蓋陵虛殿後過。旋繞經行砌。目想如神契。回斯少福澗生津。共會龍華捨塵翳。﹝○續髙僧傳本傳。《詩紀》百二十八。﹞

釋智炫

﹝智炫。益州成都人。少出家。入京聽學。遊於周齊之間。周武帝接遇甚厚。及隋文帝作相。大弘佛法。兩都歸趨。一人而已。後還蜀。隱於三學山。年百餘歲終。﹞

【遊三學山詩】

秀嶺接重煙。岑上半天。絕巖低更舉。危峯斷復連。側石傾斜澗。回流瀉﹝僧傳作寫。注云。宮本作瀉。﹞曲泉。野紅知艸凍。春來鳥自傳。樹錦無機織。猿鳴詎假弦。葉密風難度。枝疏影易穿。抱依閒沼。策杖戲荒田。遊心淸漢表。置想白雲邊。榮名非我願。息意且蕭然。﹝○續髙僧傳本傳。《詩紀》百二十八。﹞

慧曉﹝《詩紀》作釋曇遷。注云。見禪藻集。﹞

【祖道賦詩】〖《詩紀》作緇素知友祖道新林去畱哀感賦詩一首。〗

〖續髙僧傳曰﹕周道失禦。隋歷告興。遂與同侶俱辭建業。緇素知友。祖道新林。去畱哀感。各題篇什。曉禪師命章賦《詩》曰﹕〗

平生﹝續僧傳作生平。﹞本胡越。閩吳各異津。聯翩一傾蓋。便作法城親。淸談解煩累。﹝續僧傳作慮。﹞愁眉始得伸。

今朝忽分手。恨失眼中人。子向徑何﹝續僧傳作作涇河。是。﹞道。慧業日當新。我住邗江側。終爲松下塵。沈浮﹝續僧傳作浮沈。﹞從此隔。無復更有﹝續僧傳作來。﹞因。此別終天別。迸淚忽沾巾。﹝○續髙僧傳釋曇遷傳。《詩紀》百二十八。﹞

釋玄逵﹝《詩紀》云。見禪藻集。﹞

【言離廣府還望桂林去畱愴然自述贈懷詩】

標心之梵宇。運想入仙洲。嬰痼乖同好。沈情阻若抽。葉落乍難聚。情離不可收。何日乘杯至。詳觀演去流。﹝○古詩類苑百三。《詩紀》百二十八。﹞

【戲擬四愁聊題兩絕詩】

我行之數萬。愁緒百重思。那教六尺影。獨步五天陲。﹝○古詩類苑八十九。《詩紀》百二十八。﹞

上將可陵師。匹士志難移。如論惜短命。何得滿長祗。﹝○同上﹞

釋靈裕

﹝靈裕。俗姓趙。定州曲陽人。甚爲齊宣﹑隋文所尊禮。初居相州大慈寺。又住演空寺。大業元年終。﹞

【臨終詩二首】

〖續髙僧傳曰﹕於時鄴下昌言裕師將過世矣。道俗云合。同稟歸戒。訪傳音之無從。裕亦信福命之有盡。乃示誨善惡。勵諸門人。從覺不。至第七日援筆制詩二首。〗

【哀速終】

今日坐髙堂。明朝臥長棘。一生聊已竟。來報將何息。﹝○續髙僧傳本傳。《詩紀》百二十八。﹞

【悲永殯】﹝僧傳作殞。注云。三本﹑宮本作殯。﹞

命斷辭人路。骸送鬼門前。從今一別後。﹝僧傳作朝別。﹞更會幾何年。﹝○同上﹞

釋智命

﹝智命。俗名鄭。滎陽人。初仕隋爲羽騎尉。逃官流俗。備歷講會。及元徳作貳。楊素薦之。遷爲中舍人。越王卽位。歷官禦史大夫。僞鄭開明。連任不攺。頻請鄭主爲國修道。不遂。乃剃髮。法服擎錫。逕至宮門。世充怒。敕下斬之。口詠般若。索筆題詩云云。﹞

【臨終詩】

幻生還幻滅。大幻莫過身。安心自有處。求人無有人。﹝○續髙僧傳本傳。《詩紀》百二十八。﹞

釋智才

【送別詩】

鏡中辭舊識。灞岸別新知。年來木應老。氐爲數經離。﹝○文苑英華二百六十六。《詩紀》百二十八。﹞

曇延

﹝俗姓王氏。蒲州桑泉人。世家豪族。官歷齊﹑周。年十六捨俗。﹞

【戲題方圓動靜四字詩】〖薛居士訪。戲題方圓動靜四字。曇延應聲曰﹕〗

方如方等城。圓如智慧日。動則識﹝僧傳作沒。﹞波浪。靜類涅室。﹝○續髙僧傳本傳。《詩紀》百二十八。﹞

沸大﹝《詩紀》云。見禪藻集。﹞

【曲】〖沸大作此曲。彈琴以兆史見也。〗

煌煌郁金。生於野田。過時不采。宛見棄捐。曼爾丰熾。華色惟新。與我同歡。﹝○古詩類苑百三。《詩紀》百二十八。﹞

【委靡辭】

宿心嘉爾。故固良媒。問名諧帥。占相良時。慘慘惕惕。懼爾不來。旣睹爾顏。我心怡怡。今不合歡。豈徒費哉。斯誓爲定。淑女何疑。﹝○古詩類苑百三。《詩紀》百二十八。﹞

釋慧輪

﹝慧輪。新羅人。﹞

【悼嘆詩】

眾美乃羅列。羣英已古今。也知生死分。那得不傷心。﹝○古詩類苑百三。《詩紀》百二十八。﹞

釋慧英

【一三五七九言詩】

遊。愁。赤縣遠。丹思抽。鷲嶺寒風駛。龍河激水流。旣喜朝聞日復日。不覺年頹秋更秋。已畢耆山本願誠難住。終望持經振錫往神州。﹝○古詩類苑百三。《詩紀》百二十八。﹞

無名釋﹝《詩紀》云。禪藻集作無名釋。﹞

【禪暇詩】

峨峨王捨城。鬱鬱靈竹園。中有神化長。巧誘入幽玄。善人募授福。惡友樂仇怨。善惡升沈異。薰蕕別露門。﹝○古詩類苑百三。《詩紀》百二十八。﹞

◎仙道〖《詩紀外集》歌詩。凡屬先唐之作又無時代可考者。均附於此。〗

【張麗英石鼓歌】

〖金精山記云。漢時張芒女名麗英。面有奇光。不照鏡。但對白紈扇如鑑焉。馬沙王吳芮聞其異質。領兵來聘。女時年十五。聞芮來乃登此山。仰臥披髮。覆於石鼓之下。人謂之死。芮使人往視之。忽見紫雲郁起。遂失女所在。石上畱歌一首。〗

石鼓石鼓。悲哉下土。自我來觀。民生實苦。哀哉世事。悠悠我意。我意不可辱兮王威不可奪余志。有鸞有鳳。自歌自舞。﹝《詩紀》云。歌舞二字疑倒。﹞淩雲歷漢。遠絕塵羅。世人之子。其如我何。暫來期會。運往卽乖。父兮母兮無傷我懷。﹝○諸眞歌頌。《雲笈七簽》九十七。《詩紀外集》一。﹞

【衛羅國王女配英靈鳳歌】

〖洞玄本行經云。西方衛羅國王有女字曰配瑛。與鳳共處。於是靈鳳常以羽翼扇女面。後十二年中。女忽有胎。王意怪之。因斬鳳頭。埋著長林丘中。女後生女。名曰皇妃。王女思靈鳳之遊好。駕而臨之長丘林中。歌曰云云。是鳳郁然而生。抱女俱飛。逕入雲中。〗

杳杳靈鳳。綿綿長歸。悠悠我思。永與願違。萬劫無期。何時來飛。﹝○諸眞歌頌。《雲笈七簽》九十七。《詩紀外集》一。﹞

【太眞夫人贈馬明生詩二首】

〖馬明生傳曰﹕馬明生。一作馬鳴生。齊國臨淄人。本姓和。字君寶。漢靈帝時。惟胡廣知其有道。隨夫人執役。安期生至。夫人語明生曰﹕吾不復得停。汝隨此君去。忽憂念也。我亦時時當往視汝。因以五言詩二篇贈之。〗

暫捨﹝《雲笈七簽》作捨。《詩紀》同。﹞墉城內。命駕岱山阿。仰瞻﹝眞仙通鑑作盼。﹞太淸闕。雲樓郁嵯峨。虛中有眞人。來往河紛葩。煉形保自然。俯仰食﹝《雲笈七簽》作挹。《詩紀》云。一作挹。﹞太和。朝朝九天王。夕館還西華。流精可飛騰。吐納養靑芽。至藥非金石。風生自然歌。上下淩景霄。羽衣何婆娑。五嶽﹝眞仙通鑑作室。﹞非妾﹝眞仙通鑑作吾。﹞室。玄都是我家。下看榮競子。篤似蛙﹝眞仙通鑑作蝸。《雲笈七簽》同。﹞與蟆。顧盼﹝《雲笈七簽》作眄顧。﹞塵濁中。憂患自相羅。苟未悟妙旨。﹝《雲笈七簽》誤作皆。﹞安事於琢磨。禍湊由道泄。密愼福臻多。﹝○《眞仙體道通鑑》。《雲笈七簽》九十八。《詩紀外集》一。○逯按。金墉城始建於曹魏。西晉末淪爲皇家監獄。復以押韻觀之。此詩殆兩晉間作也。﹞

昔往﹝《雲笈七簽》作生。《詩紀》同。﹞昆陵﹝眞仙通鑑作侖。﹞宮。共講天年延。金液𨿽可遐。示若太和仙。仰登冥靈﹝《詩紀》作仙。《雲笈七簽》作宴仙。﹞臺。虛仙詠靈人。忽遇桑王。九老仙都眞。駕驂紫虯輦。靈顏一﹝神仙通鑑作亦。﹞何鮮。啟我尋長途。邀我自然津。告以鴻飛術。授以玉胎篇。瓊膏凝玄气。素女爲我陳。俯挹琳鳳腴。仰止﹝《雲笈七簽》作上。《詩紀》同。﹞飄三天。云綱﹝《詩紀》作网。﹞立爾步。五嶽可暫還。﹝《雲笈七簽》作旋。《詩紀》同。﹞玄都安足遠。蓬萊山﹝《雲笈七簽》作在。《詩紀》同。﹞腳間。傳受相親愛。結友爲天人。替卽遊形﹝《詩紀》作刑。﹞對。禍必無愚賢。祕則享無傾。泄則軀身﹝《雲笈七簽》作命。﹞顚。﹝○同上﹞

【馬明生臨去箸詩三首】

太和何久長。人命將不永。吸﹝眞仙通鑑作翕。﹞如朝露。奄忽睡覺醒。﹝《雲笈七簽》作頃。《詩紀》同。﹞生生世所悟。﹝《詩紀》作忄吳。﹞傷生由莫靜。我將尋眞人。澄神﹝神仙通鑑作淸。﹞挹容景。盤桓昆陵宮。玄都可馳騁。﹝眞仙通鑑作聘。﹞涓子牽我遊。太眞來見省。朝朝王母前。夕歸鐘嶽嶺。仰采瓊瑤葩。俯漱琳瑯井。千齡猶一刻。萬紀如電頃。﹝○《眞仙體道通鑑》。《雲笈七簽》九十八。《詩紀外集》一。﹞

天地自有常。人命最險毳。年若驚弦發。時猶輕矢逝。𨿽有灼灼姿。玉爲塵生﹝《詩紀》作土。﹞穢。秋艸無秋耀。﹝《詩紀》作輝。﹞綠葉豈終歲。惜彼﹝《詩紀》作此。﹞繁茂摧。﹝《雲笈七簽》誤作推。﹞哀彼寒霜厲。有存理必亡。有興故﹝神仙通鑑作必。﹞有廢。眞官﹝眞仙通鑑作君。﹞戲玄津。與物無凝滯。神衝紫霄內。形棲山水際。對虛忘有懷。遊目托容裔。風塵將何來。眞道故可大。﹝○同上﹞

濁塵﹝《詩紀》作塗。﹞諒爲嘆。﹝《詩紀》作歡。﹞世樂豈足預。振褐掃塵遐。飄飄獨遠舉。寥寥嚴嶽際。蕭蕭縱萬慮。靈眞與我遊。落景乘鴻禦。朝乘雲輪來。夕駕扶搖去。嗷嘈天地中。囂聲安得附。﹝○同上﹞

【陰長生遺世四言詩】﹝三章﹞

〖《神仙傳》曰﹕陰長生。新野人。漢皇后之親屬。從馬明生學度世之道。後於丰都山中。白日天。長生臨仙去。著詩三篇以市將來。《詩紀》云。黃庭堅書後漢陰長生詩後曰﹕忠州丰都山仙都觀朝金殿西壁有天成四年人書陰眞君詩三章。逯按。各刻本《神仙傳》均無詩。獨《太平廣記》引《神仙傳》有之。不知所據爲何本。檢道藏本神仙體道通鑑陰長生傳云。陰長生者。新野人。漢和帝永和八年三月己丑立皇后陰氏。卽長生之曾孫也。少處富貴之門。而不好榮位。後委之入忠州平都山中。修煉服丹。白日升天。臨去有四言詩三章遺世。詩云云。忠州之設。始於唐代。知神仙通鑑乃唐人書。而其書著錄陰長生詩。與黃庭堅所見忠州天成年間人所書陰詩。時代相符。蓋皆在唐時也。頗疑陰生此詩乃唐人僞托。始列此俟考。〗

維予之先。佐命唐虞。爰逮漢世。紫艾﹝眞仙通鑑作文。﹞重紓。﹝《神仙傳》作紆。﹞予獨好道。而爲匹夫。髙尙素志。不事﹝神仙通鑑作仕。《太平廣記》同。﹞王侯。貪生得生。亦又何求。超責蒼霄。乘龍﹝《詩紀》作飛。﹞駕浮。靑要﹝《神仙傳》作云。《太平廣記》作風。﹞承﹝眞仙通鑑作乘。韻補作垂。﹞翼。與我爲仇。入火不灼。蹈波﹝眞仙通鑑作水。﹞不濡。逍遙太極。何慮何憂。遊﹝《神仙傳》作遨。《太平廣記》作傲。﹞戲仙都。顧湣羣愚。年命之逝。如川﹝《詩紀》作波。﹞之流。奄忽未幾。泥土爲傳。馳走﹝《神仙傳》。《太平廣記》作奔馳。《詩紀》云。一作奔馳。﹞索死。不肯暫休。

予之聖師。體道之﹝《詩紀》作知。﹞眞。騰﹝《神仙傳》《太平廣記》作降。﹞變化。松喬﹝《神仙傳》《太平廣記》作喬松。﹞爲鄰。維予同學。一十二人。寒苦﹝眞仙通鑑作暑。﹞求道。歷二十年。中多怠惰。﹝《太平廣記》作墮。《詩紀》同。﹞志行不堅。痛乎諸子。命也自天。天不妄授。道必歸賢。身投﹝玉平廣記作沒。﹞幽壤。何時可還。嗟爾將來。勤加精研。勿爲流俗。富貴所牽。神丹﹝《神仙傳》作道。﹞一成。升彼九天。壽同三光。何但億千。﹝眞仙通鑑作年。《太平廣記》同。﹞

惟予垂﹝《太平廣記》作束。﹞發。少好道徳。棄家隨師。東西南北。委放五經。﹝《神仙傳》《太平廣記》作濁。﹞避﹝《詩紀》作辟。﹞世自匿。﹝眞仙通鑑作適。﹞三﹝《詩紀》作二。﹞十餘年。名﹝《神仙傳》作明。﹞山之側。寒不遑衣。饑不暇食。思不敢歸。勞不敢息。奉事﹝《太平廣記》作承。﹞聖師。承顏﹝《太平廣記》作歡。《詩紀》作悅。﹞悅﹝《詩紀》作顏。﹞色。面垢足胝。乃見﹝《詩紀》作敢。﹞哀識。﹝《太平廣記》作誠實。﹞遂傳﹝《太平廣記》作受。﹞要訣。恩深不測。妻子延年。咸享﹝《太平廣記》作亨。﹞無極。黃白旣﹝眞仙通鑑作己。《神仙傳》《太平廣記》同。﹞成。貨財千億。役使鬼神。玉女侍側。予﹝《神仙傳》作今。﹞得度世。神丹之力。﹝○《眞仙體道通鑑》。《神仙傳》四。《太平廣記》八引《神仙傳》。《詩紀外集》一。又韻補三作平都觀詩。引仇﹑濡二韻。﹞

【葛玄空中歌三首】

〖眞仙通鑑曰﹕仙公姓葛名玄字孝先。家本瑯邪。以後漢桓帝延禧七年甲辰歲四月八日誕世。十三通古今。凡經傳子集靡不該覽。年十五六。名振江左。入天臺赤城上虞山精思念道。遇眞人左元放。授以九丹金液仙經。煉气保形之術。吳赤烏七年八月十五日天。仙公暫停仙駕。賦五言歌詩三篇。降付鄕朋。令歌誦開悟方來。〗

眞人昔遺教。湣念孤癡子。嬖邪不信道。禍亂由斯起。身隨朝露。悔恨何有己。罪大不可掩。﹝眞仙通鑑作扌。﹞流毒將誰理。冥冥未出期。劫盡方當止。轉輪貧賤家。仍復爲役使。四體或不完。蹩﹛薛足﹜行乞市。不知積

罪報。怨天神不恃。大道常無爲。弘之由善始。吾今獲輕舉。修行立功爾。三界盡稽首。從容紫宮裏。停駕虛元﹝眞仙通鑑作無。﹞中。人生若流水。臨別屬素翰。粗標靈妙紀。﹝○《眞仙體道通鑑》。金陵玄觀志。《詩紀外集》一。﹞

我今便天。湣念諸儒英。大道體虛無。寂寂中有精。視之若冥昧。窈窈中昭明。莫言道虛誕。所患不至誠。奚不登名山。誦是洞眞經。一諷而一詠。玄音徹太淸。太上輝金容。眾仙齊應聲。十方散香花。燔煙旃檀馨。皇娥奏九韶。鸞鳳諧和鳴。龍駕翳空迎。華蓋曜查冥。閒劫仞臺。帝釋降庭。八王奉丹液。挹漱身騰輕。逍遙有無間。流朗絕形名。神童夾﹝眞仙通鑑作俠。玄觀志同。﹞侍側。自然朝萬靈。飄飄八景輿。遊衍﹝眞仙通鑑作宴。玄觀志同。﹞白玉京。七祖福堂。先亡悉超生。王侯能篤信。必爲天下貞。大人體至徳。一切蒙其成。﹝○同上﹞

散誕遊山水。吐納靈和津。煉﹝眞仙通鑑作竦。﹞气同希夷。靜詠道徳篇。至心宗玄一。冥感今乃宣。飛駕禦九龍。飄飄乘紫煙。華景曜空衢。紅雲擁帝前。暫迂﹝眞仙通鑑作遷。﹞蓬萊宮。倏忽已賓天。偉偉眾眞會。渺渺淩重玄。體固無終劫。金顏隨日鮮。歡樂太﹝眞仙通鑑作忘。玄觀志。《詩紀》云。一作亡。﹞上境。悲念一切人。﹝玄觀志﹑《詩紀》作頑。注云。一作人。﹞誰能離死壞。結是冥中緣。悠悠成至道。無有入無問。微妙良難測。智者謂我賢。若能弘眾妙。輕舉神仙。﹝○同上﹞

【扈謙詩二首】

〖洞仙傳曰﹕扈謙者。魏郡人也。性縱誕。不恥惡衣食。好飲酒。不擇精粗。常吟曰﹕〗

風從牖中入。酒在杯中搖。手握四十九。靈光在上照。巍峨蓍下。獨向冥﹝眞仙通鑑作宜。《雲笈七簽》同。﹞理笑。﹝○《眞仙體道通鑑》。《雲笈七簽》百十一引洞仙傳。《詩紀外集》三。﹞

進不登龍門。退不求名位。無以消白﹝《雲笈七簽》作天。﹞日。常作巍峨醉。﹝○同上﹞

【李仙君歌】

〖桓眞人仙記曰﹕蜀華蓋山李桓先君授道桓凱眞人。仙君一日謂凱曰﹕金丹大藥。子得之矣。飛步隱身諸訣。汝皆洞曉。但未聞大道耳。遂歌曰﹕〗

金鼎天門開。反童復嬰孩。日月照昆侖。眞君自然來。三年結黃雲。千日成聖胎。九年登金闕。一紀升三臺。龍虎自然交。上帝安金臺。眾神仰天表。忻慕心徘徊。子今受靈文。專心如死灰。積功十二年。功畢登云梯。白光生圓象。紫气沖云霓。端虛念太乙。浩劫天地齊。﹝○桓眞人仙記。《詩紀外集》三。﹞

【武夷君人間可哀之曲】

〖陸鴻漸武夷山記云。武夷君。地官也。相傳每於八月十五日。大會村人於武夷山上置幔亭。化虹橋。通山下。村人旣往。是日太極太皇﹑太姥魏眞人﹑武夷君三座空中。告呼村人爲曾孫。汝等若男若女呼座。乃命鼓師張安陵等作樂行酒。令歌師彭令昭唱人間可哀之曲。其詞曰﹕〗

天上人間兮會合疏稀。日落西山兮夕鳥歸飛。百年一餉兮志與願違。天宮咫尺兮恨不相隨。﹝○諸眞歌頌。《雲笈七簽》九十六。《詩紀外集》三。﹞

