

欽定四庫全書

集部八

元音遺響

總集類

提要

【臣】等謹案元音遺響十卷前八卷爲胡布詩又名崆峒樵音後二卷則張達劉紹詩也三人蓋元之遺老而他書未有敍述及之者故其出處莫詳今卽詩中考之則紹爲布姻家曾入汝南王幕布與紹詩序稱俱客閩帥不遂所志蓋元末皆嘗防謀軍事者布又有詩云我時瘴癘使分迹南荒最又云自我使島夷銜命出蠻障是布復嘗奉使海外矣又布有入理問所作及丙辰嵗獄中元夕詩注云先生以髙蹈有忤時政被謫又丙辰十月初五發龍江詩云覊人得遣如承檄日暮登舟似到家丙辰爲洪武九年是必明初徵之不屈被囚旣而得釋者也至其近聞自從諸詩中有想見霓旌擁行在之句當在順帝北狩後所作故國故君之思拳拳不置志有可憫其他格調亦皆髙古不失漢魏遺音乃自來選元明詩者多不能舉其姓氏此本不知誰何輯錄亦可謂僅而獲存者矣布字子申達字秀充皆旴江人紹字子憲黎川人也乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

元音遺響卷一

元胡布撰五言古詩

雜詩【三十六首】

運防至理化機無停輪昏久則昭明陽陰一亨屯艸昧得養長膴膴全生仁籥吹苟乖違秋霜何其繁聖人混異曲眞蔵寡私恩獨不悟天隨先哲欲無言

其二

聖道在天地昭昭不吾欺如何握異符理與仁義違淳古仰明哲處污虞艱時矧伊濁世士迫此無纎遺曰彼布天毒何言久相縻綿綿爲魚肉跬步迹禍機大徳俱淪亡昌惡益隆滋周孔格至理詰言今安歸

其三

惟天生險阻以膠王霸心倚地展私力民生塗炭深黃帝徵蚩尢干戈傳至今古有革不享用武具所任後來侈封疆勢奪利由侵造化果有仁無地產黃金川嶽可坦夷庶防竟微忱

其四

浮雲翳四澤萬象周昏芒初日川上來重陰閟晶光齊人喟永嘆慷慨悲夜長長劍諒可憑一決披天章

其五

莊列得捷徑異軌尙同歸千載味言眞至始云知澤世苦不早大藥亦有資仲尼何拳拳三綱果誰持煩憂非後遣典則莫前窺惟有乘風術飄飄近無爲

其六

肅肅平原樹淒風拂柔條眾鳥豈不棲巢危霜葉凋達士志艸澤大名世寥寥非無絲與竹大音不見招芥蔕爾何知蕣榮乃崇朝饑羸寶蒲稗復此棄場苗失路信多岐反道獲天妖式靡巨姦毒宏仁來者要

其七

良辰愜幽趣曳杖窮山樊冉冉艸澤中披荊擷臯蘭馨香臨絕谷懿此出淸源毋以遊好人搴芳移本根

其八

楚項恃重瞳驕吝洊漁獵假力削暴橫資漢闡丕業範增不老死寧與天命乖眾口徒喧紛呂翁豈凡材驅掃如流電平良實膏煤陳迹遵往軌朗鑑循昭回但諗天下慝古先莫能裁

其九

古莽國西極晝夜一昏曉民居類化遷日月光不照見者反虛妄寤寐劇眞要意彼實踐蹊逗翳涵防杳吾欲騰滄海往處晦機兆逐日非我能嵗程庶當料

其十

一士永日笑一夫終年悲醒者常拳拳醉者未易窺天地有川陸浮沈多是非撫心徒自憑豈愜人道違老耼適西戎尼父志九夷朴風安土習片善猶擇棲同塵諒不污永懷杜徳機

其十一

吾愛宓子賤彈琴坐髙堂單父頌賢聲四民沐春陽垂拱開至化軒轅儼衣裳帝力何有哉順則歸陶唐小大功不殊一本葉萬疆誰謂局州邑牛刀安可量

其十二

有生知有義利萌恥亦喪茍得益寸私當理委虛賞勢門易變態靜燭情萬狀昔者且感傷末流愈乖蕩寡求足養气澹慮始澄想衣食接有道虛心守彌曠已矣賦逺遊逍遙釋塵网

其十三

庖犧結网罟季世漁民物宇宙一括囊生生死窮窟仰聞無懷氏朴重如木訥自有嘐嘐民兢兢負憂骨島夷異終禮父母死屠裂孰是暴所恩詭智茍全活宣尼徳無位庶類由天孽生後三代時幽憂遂何發

其十四

古來文章士立言稱達生靡靡衣食事切切生死情塊然泊虛堂髙志越八紘徒言學仙蛻十九拘神形質盡同艸腐光輝蔚何靈有身爲心患伯陽葆元晶超舉世塵外茫茫閬風淸

其十五

炎帝五弦琴軒轅十二筒聲律身爲度子民育和雍秦音厲爽迫鄭衛佚滛風晚代美無度商聲雜污隆豈曰穆黎庶侔徳在王宮中國流聖化禮樂以知終

其十六

壯士貴便捷出門當蝮蛇螫手恐傷身腕落毒莫加全孝不幸中殘形其柰何以彼豺虎聲慘毀苦無多

其十七

黃帝夢風力秦嬴登斯髙梟鸞以類合徳惡豈獨操顧彼聲利居影響無遺毫取近方跬步卽微如牛毛用等逐其流立言寡虛遭擇技誠不易戢羽尙騷勞梧臺有燕石楚澤多蓬蒿百爾愼厥章儀監罔或韜聖賢惡似是利語劇昆刀含章介貞祐黽勉示同曹

其十八

炲煤飯防許聖人乃生疑心信目易惑感深陳蔡時二叔誣周公後母毒伯奇天倫且反薄他人安可知綱常茍不虧大義均等夷豈無日月明疇盡耳目私秉徳各莊簡千鈞諒自持

其十九

昨日至今日今夕復明朝少年忽老大白髮肯相饒舜禹亦孜孜憂端所空招跖蹻膺惡柄僥幸毎矜驕世路自多岐媒孽迹非遼彼善則昏昏此惡旣昭昭同沈腐艸質彌逐贅疣消情實非嵗年天道固難要

其二十

昔承長老訓天人貫一理名言徴簡籍格覈百子史四序代化遷二气齊物始福禍向有門轘轅鑑旋軌顏淵如其仁何事傷夭脆彭耼稱古壽千嵗終已矣咄嗟人事盡天理謂可致報施已多乖防防有無事

其二十一

髙掲日月行孤抗羣物紛任公戒天伐首陽非全仁二途侔失得寡昧將誰親聖人無恆師反側意已勤願處皥皥鄕遺身若飄雲往止邈悠悠禮義且無聞微軀焉足累虛白庶怡眞

其二十二

俛仰天地間文章諒何補茍云躬踐履遑卹身後顧知行本一軌佩言希往古如何服堯舜行與桀紂伍彬彬資辯捷詭飾增文縷誅心誠未靦賊徳果何懼亹亹揚法言陰衷益膠固生非三代世瞬息交逆覩魯叟苦彌縫當時滿區宇末途負乖躅諸老折心膂六臂挽不回相隨共塵土

其二十三

絕世一美人盈盈誇徳色明珠耀玉臉蘭芳吐微息傾城寡心侶令顏逞絕國鄕閭懷顯富願獻時王側時王所愛慕貴寵可立得美人有素志毀折不自惜托身緇衣流髙睨湛虛寂旣往無再返貞堅確如石使禦徒辛酸觀者徒辟易寄聲路旁子毋以貌見測

其二十四

堯舜與桀紂共此日月光饑亦進食飲寒亦儼衣裳所異一寸心天下莫能當逺遺生靈福近迫子孫殃暴民取萬世貽笑彼秦皇

其二十五

茫茫蒼梧云羃歷九疑樹二妃泣重華竹上淚如雨千秋悵不返壞土空丘墓如何天下尊至今無知處

其二十六

淸霜昨夜下繒纊始挾溫顧念藜藿士懸鶉守窮門甕牖有餘安闒然蓬蒿園毫芒且不動豈受外物憐蹈仁如冒刃𨿽死道猶存髙度淩萬世一生焉足言

其二十七

淸時被雅素聨軫皆良朋名都倍美麗嘉遊自玆興時日藹春華芳樹鳴倉庚山川叩隱遊城闕羅簮纓在位多君子側覩泰階平從容取聞暇廣筵喜合並觴行酒無度飲至或忘形誦徳掞文言記辭屢叨名往逰隨夢化結想空如酲再歌鹿鳴章感時懷友生豈無向來心已矣非我情

其二十八

的的露泡中天地折涓埃朝陽晞華采滅迹於蒿萊粒粟在滄海防心同死灰晶光茍自畜神理洞八垓呼吸原一气同天可縈回大有起纎芒金風混虛臺身局浮休內心逐浮休開誰言方寸微世外有奇懷

其二十九

山中有偉士周世寡同調人言長安樂出門向西笑流云眇天末浪意淩絕杪俯仰一何心身卑靑天小芬芳世可揖舒捲迹難料期我皷淸風長空躡秋杳

其三十

儒服世冉冉理言亦紛披躬行實不逮聲聞每過之君子重有言入道由不欺誰云異今昨萬古誠一時

其三十一

靈艸偃瑤艶英葩懌春陽采采登嘉薦薰蕕表時芳所思安可竟涉險不得將豈曰擴夙懷疇能委馨香馨香稱世譽都冶非休祥藿靡奚足貴克念所難忘

其三十二

神仙王子喬乃爲人間遊緱山舉手後桑海更春秋六合𨿽莽蒼卑污足誠羞顧念浮世情累此眄睞周斯道云可復何能爲人謀

其三十三

蠧幹豈獨朽華廈亦云摧巧言甘自受媒糵信難回達道處常變曲形遺世埃榮華桃李場靑松顏色衰年貌委時代苦心已多乖如何蹈機士冉冉在蒿萊

其三十四

雞鶩無知者舉世爭辧之防防生昭昭人物起是非禽獸有素性人心或天欺鑑燭析塵微自諒靡不私吾欲一眞贗彼棄我不違勵古以成愚封巳恆若遺何暇亹亹仁將全矜恕慈聖哲欲如天無言行四時

其三十五

野鶴本智鳥投羽希自全斤斤伐根者忘已以仇愆防防符嘉祥傾心罔幽轘轅豈象識報施非徒然

其三十六

祿帛砥石器厲世磨鈍民漢髙用賢才天下歸吾仁歷禩垂四百旋踵登異人大徳嘉永年文武開祚君後來多雄才樹本亦已勤積寸以遺尺何由化風淳

感懷【十九首】

晨興駕言邁勞心郁以忡之子萬里道浮雲無定蹤昔者諧心素白首委終窮風霜一失意搖落歸本藂念我鶱飛人靑雲翼防鴻憂端成望想山水防千重延頸企九門悲嘯激流風翹思托箕潁遺音冀我同

其二

回飈振疏櫺明月當前除羅帷自飄揚夢寐誰與俱同心負誠約晤言義不渝髙髙天路迥繁陰澤不敷逝景浩川流枯榮遞相須駑駘非泛騖自足踐修途

其三

翼翼雙黃鵠千里一悲鳴音防豈不逺舉翮周八紘淫蕩天下志匪徒謬推稱白日無雲翳揚風扇太淸

其四

堯髙巢許節揖以天下讓巢許亦何心矯迹成髙尙超特發倫理道矢豈終枉至今髙風人天下不可彊

其五

擾擾闤中闠來往安所之側覩明君子交臂艶誇毗窮達委命分所抱各攜持願拂衣上塵郤君相恵施拊劍顧頽陽玉石同崦嵫駑駿爭馳騖流眄重光輝上蔡有東門相對首陽基舉世公毀譽豈能在一時咄嗟同志士涕泗不能揮

其六

羲和無停景寸陰誠足戀任道有天和豈獨遺迍賤寥寥百世下六籍所深眷卽理窮幽討探燭微逺天道固難知人事多懲勸劇否兆吉徴憂端倘遐遣

其七

惟昔承嘉運冀獲展經緯預聆賢達風國士所倫擬奇偉乃方薦矯迹循髙軌揮霍臨白刄摧頽秋霜裏壯齒眷良圗英英挾雄气鷦鵬方食潔三河梟獍峙臨路拭浮埃彎弓不可恃白日頽西陸悲風長夜起周公入我夢孔聖或譏理貞蔵多苦心哀竟將誰俟

其八

粲粲東園樹桃李相後先秋霜艸花落彼美豈専妍窮老見鄙棄安能復少年勉力防勲望營營尙多愆智謀無旋軌千嵗非偶然誇父骨已朽去日西山巓榮貴茍可求黔婁爲不賢

其九

志士有同方小人茍波扇處晦非乖異求仁蹈時蹇黃帝焦心身堯肌甚於臘許子煩一瓢天下不可易碩鼠食我苗饑牛尙負軛熒熒雙鳴雉華采麗朝日鷦鷯巢一枝分願得幽室任已全天性賢聖不逾閾用捨一樞機寡昧所由適當世匪宏度負愧謂夷逸

其十

勁弩常蹶張步驟射天狼天狼畏楛矢足折心摧蔵多士毎喧沸焉能相中傷世無英雄人暴戾故有常

其十一

良日登名山馳轡誇壯圗卿云萬里外飄颻天壤俱行子在防漠易軌信多途顧念懷傾側內熱自中敷虎奮及龍驤風雲起須臾烈劍不蔵影吞舟局江湖置此臨丘垤兀兀蓬蒿居廣宇抗宏峙比足於桑樞流覽勉夷曠茫茫將焉如長嘯振寰區冀此心膽舒

其十二

崇岡非百尺嵑出天險世路紛迂互人心利刀劍在貴富所資處賤貧始卑一朝異顏色忠信反見疑直在李騫期三閭且乖違昔者希嘉命郁抑在今時達理懼盈滿掩晦昭內機良田曲蹊逕蒲稗逺勝之令名豈不美冰炭所推移直道無茍容遺黙天下谿

其十三

季葉事浮靡多岐彌搆患堯不剪茅茨禹有防酒嘆遊術傾戰國中古法周漢皇綱振威霸王道此由亂詭時俠烈出矢已偉雄觀潛徳登淸嘉千秋一輝煥驅殄冀宏泰歘興春花燦理勢運衰榮崇朝不終晏晷度莫逾越自古增憤惋勿以奇齡邁迢遞豈乖串

其十四

晨風鼓勁羽翩翩翔鄧林樗櫟不自賤何意托嘉禽所托非貞榦焉得慕髙深幽芳旣已渥怵惕實居心垂聲謝君子榮險非所欽

其十五

鮑叔知我者毀我三河傍三河當途人怵惕心內傷盛徳過情譽委棄不見彰樗櫟保天年摧折者柱梁

其十六

采藥蓬萊山斸地百餘尺偓佺憩倒景屑玉鏈璚液揮手招松子安期起射的閶闔自天啟卿云爛五色九仙馳鸞馭俛仰躡日月足下隘寰區臨流嘯空碧納气化腥腐凝神於極卽我舊山川披豁諒貞白浮丘顧我笑歷示凡庸客魚目混夜光紛紜抗孤特何況天人異勢有云泥隔永蹈無爲外化豈消息

其十七

遊鯤運北溟洪波充四裔暘谷晨霞爛日出百泉沸神仙依天棖寶玉間縹气逍遙堪輿內金石同莖脆芒忽達遙問旣來不旋逝局此塵沙體嘐嘐誦仁義我欲因風雨一息九萬里放神周要眇呼吸孰能制獨立防中淸風激天地

其十八

班班衢路子亹亹窮舌端好惡屈信際縱橫逞私言安知英雄人超奇出天然歘興賔明主理諒天下先萬化得本原一夫無饑寒進隆雍熈治退不居其賢豈事贅朱墨掞思爲世妍

其十九

奇士局鄕鄙抗志周八極叱吒奔流電英風何烜赫敝屣棄天下侯王在揮斥一說七十城笑歸雙鴻璧世殊萬事異天道忽復易大言過誇逞浪漫無規則隘此樊籠裏伊軋相煎迫理有浩蒙蹇飛龍蔚時澤安知來者恃偉矣垂天翼

詠史【十二首】

儀象出心易開天肇人文厚生烹飪具禮以儷皮昏二十五瑟聲諧時晏溫庶物皥康哉嶷嶷徳無尊一畫以統萬幽探萬化原先天天不違推防蓍言

其二

牛首起烈山赭鞭鞭艸木嗇事師有恆維時播百谷品藥別味性利誨保生育食天子庶民重卦演成卜昭蘇遂出息區萌達時燠恵我萬世仁澹然化隆俗

其三

宛朐得寶鼎五種藝成功治气安民生教用利不窮聖徳美狥齊夢臣俱景從五行起消息星歷尙推崇瑞應玉英見垂防迎異龍與虛合不死弓劍綴遺蹤瑄玉與嘉牲薦饗登奮庸昌哉備制禮奕世澤休風

其四

純衣冠黃收惟徳則天大飯啜土形㙧茅茨椽不采善旌謗有木天下服四罪順則安耕鑿帝力何有在禾箑脯生廚鳯儀綿十瑞偉歟揖讓化萬世休光逮蕩蕩無能名執中大無外

其五

陶器不苦窳竹器成壽丘至徳讓不懌皇天鰥下求二女正閫綱頑嚚致和柔五十慕父母反傲誠亦周敬敷承五教藎臣格天休授受恢聖謨我人沐嘉猷

其六

續業疾先非胼胝役心骨仁美徳不違身度聲爲律沕穆乃綱紀權衡稱以出開道決山澤給余均食物職貢各有常三壤賦成實孜孜在黎庶泣罪刑旣卹大功訖四海九徳甫寧一天與子啟賢重命用休匹

其七

夏亡伊洛竭天棄不渝紀蛟妾告吉防矜驕事専質暴民昧大難爲國徇姦軌萬姓乃不堪匹夫無嗛志惟昔走三防石泣泰山起喋血毒庶蕃禍淫由怨始

其八

祝网旣歸仁視民知治道阿衡正天下復亳申帝誥有眾率怠惰嗷嗷不自保上帝錫湯徵把鉞嚴天討徳威定海內甚武崇王號四瀆亦已修民居仰宏造

其九

獨夫亂天事毀信崇惡機詭智足拒諫巧言能飾非天下奉一已防奰日孜孜炰烋斂眾怨委棄鹿臺資七竅哀忠良斮脛虐無遺萬民塗肝腦嗛嗛中顧私龜毛兔亦角河竭兆其危寶玉衣自焚聰明致愚嗤

其十

崇虎譖旣息羑里脫樊籠茀祿懋承天駿命畀至公漢汝逺被化虞芮質成功期頤歸善養貊矣徳音洪寰區三有二服事禮彌恭大善徳不形典則嗣惟崇藝王積有素錫利載周封至治穆烝哉拳拳夢飛熊

其十一

芮諫卒不從榮公終得祿衛巫善監謗道路行以目侈傲日専利發器漦出櫝流毒產褒棄荒淫軌前躅川竭岐山崩檿弧驗箕服連防奉一笑遂至驪山麓失徳緒已微東西旣無續

其十二

綱常挈萬代禮樂範百王道尊徳無位金口振四方明先人紀立發後世維張不有集大成人何仰休光用行蠻貊化退舍不民忘惟功非禹下式廓侔素皇桀紂不我師背道棄天常徳興昭久澤暴速實自戕尊賤有述作因之陳五章大哉善淫戒俾化與天長徽猷沐萬世仁惠浩無疆

雜言【二十首】

流目睇逺天遙情千里外延佇豈不勞神馳與心防昔我笄丱時探賾窺萬代兵爭歷年長壯節秉剛介大志喟中乖飲和養屯昧天人理悠逺生死非芥蔕孰使確石堅而來委冰潰屢空行不亂克已無尢懟久視諧夙心於焉道斯在

其二

髙臺翼崇漢舉首淩飛霞俯視一气中吹噓達羣葩自天均所賦夷等定防奢我惟貴靜専安能侶紛嘩順流何滔滔渤潏激防凹隆殺旣難平人心遂無涯吾欲一穹下元元葉亨嘉志意倘可符誰云昧幽遐

其三

尺水般微風揚波衍紋縷疎林間藂竹摵摵響秋雨曠士懷浩蕩貞心不遑處事功與願違抱素徒延佇去鳥度流景幽憂味酸楚孰是狎兒曹徴今邁前古癡情際天眇空闊寄髙步願一托防鴻因之事鶱翥

其四

南華贍文藻物我理亦齊潛眞發伯陽貽毀尊仲尼衍溢非外像寓辭益以巵至哉警聾瞽式廓和天倪孰美達生言遂違經世私往往稽諭方啟彼癡人疑誠能越寰象斯語徒豁而

其五

班生厭書囚投筆取侯爵爰有不器才邦家膺重托稱兵非得已教戰廣民學棄置禦亦疲殘生軫元惡維時討不廷威柄仗掎角用武久爲黷徳荄暴雄略曰我太公望宏基肇開拓訓誓無一辭防器古尢薄道家期三世繼後寖痿弱勉彊責數奇稽心少仁慤

其六

豪士日萬言愚夫恆一黙黙者非擬量言多累深忒聖人育防簡守黒居楷則豈曰訥爲愚損言將辧惑吉防分靜躁喜怒徴失得孰肯友嗤嗤素皇道榛塞

其七

髙天浩無涯塵世汨下土中立眇寸心測量窺萬古如何狂馳子長物隨營騖金玉非服食浮榮事環注塊影气爲積周回息窮度四敍行在我陽充陰消沍達無道云布獨善體天寓挺挺六尺軀何能共遺腐空言豈憚勞淬礪鑑素

其八

貧者得資財裕如成富家鄰親忽貴重行路爲矜誇錦綺暖莫增珍錯飽難加以此迹炎涼世情愜豪奢有生一形體來去理幽遐而況儔物殊凝銷似遺查孜孜闤闠中膏火相焦煆豈不以此故噓枯變光華人以物誘心我惟靜澄嘩茫茫撫大化有作終紛拏至人寓寥廓曠絕超雲霞污濁較錙銖疇能共咨嗟

其九

鳴鳯旣寂寞雅音世無聞啁啾百鳥羣聲入耳不分憶我陟堯廷九章炳離文金苞凜威采百鳥仰徳尊鳯去夢亦老仁聲心耳存菶菶梧桐枝防梟蔽南園囚飛與盜啅映日相鶱翻小子謬時見老夫知不言物違時亦異衷素向誰論

其十

帝者恥秦政傳國寶秦璽桀紂職污名淫刑後來侈三王崇揖讓季葉安簒弒訊古朴以愚宜今美華麗遂初旣返道鑑燭乃唇齒代降僞亦滋人心異天理是今非古情瞽惑世聾耳良史徒喧嘩遺氓竟鉤餌以仁爲失道於暴斯得計周孔不復生元元長已矣

其十一

悲風蕩江介客子衣裳單珠玉內自充何傷暫饑寒志學企前喆經綸微緒端夷世拙營謀閒邪不可幹出門負气節中道搆憂患俯仰懷匹儔吞聲納辛酸皎日麗長空海淸無波瀾坦途成踸踔中止竟良難阮生尙沈湎陶子觴彈期運苟不符淵潛事龍蟠鼎鼎寰宇中日月雙彈丸老驥萬里途力彊心未殫遺黎式遂望天道諒昭貫

其十二

寒暑有代謝陵谷爲變遷況此血肉軀欲期金石堅積善旣云徳侈惡豈辭愆影響媒福禍畢酧終古然丁時動轗軻喟彼人勝天玉石蹂躪余深衷嗟物捐大賢當閉隔塊獨安靜便頥貞度長夜傾否乘幹旋苦節得安行四時功巳全昭昭迅機兆吹萬登春妍相與際天定亨衢安永年

其十三

趨權如蹈火顚踣邀事功希合影爓間音威亙長空歘焉爲禍門跬步狐兔蹤達人感物變矯迹托髙風鳯鸞何夔夔翼曠矰繳窮東湖有諸葛黨錮亦相從榜目在君門吉人知避防所願保明哲危時全令終垂聲世俗士功利謝愚蒙

其十四

局局蓬室士泰然心宇寛艸衣飯藜藿誦有餘驩貧者性防靜富室尙貪殘焦燒至累心斂怨飲恨端伯陽體無爲龎子故遺安孔聖弗茍去段生遂逾垣彼富我以仁道存斯達觀一生或不足千古橫髙翰尺鷃爾何知南圗息鵬摶

其十五

一土培萬彚亭毒俱遂生深仁軄覆燾於物如無情熈和達屯昧淸肅謹嚴程少長老而死賢愚同墓塋人生異艸木恥與共衰榮百年亦何爲勉樹髙世名豈較錐刀利兀爲時俗營吾將超寰宇稅駕白玉京

其十六

朱均稟不肖鯀子爲聖人五世安可期福禍何能因至仁如無恩至公無私親嘐嘐誦善淫達道非所云古來唇吻際良史孰爲眞聖賢處難能垂鑑意已勤放士屏形迹虛懷視無垠逍遙卽理化天地具一身疇與析餘波相従汩囂塵

其十七

仁義亦有网道徳爲綱維三代承搴布浩如周孔施成湯祝亦至賢聖羅雍熈禮節實經緯恢恢天不違堯桀異弛張有生諗何時黔黎當末世漁獵殆無遺總總入囊括大鈞不煩期至徳在好生轘轅戴宏慈執天歸有道提挈果誰司勗此曠蕩懷允符來者規寄言抗俗士裂网被寛夷

其十八

神龍至陽精體化司變幻舒放與天張捲蔵入無間九淵非窟宅升降何汗漫甘澍幸沾濡人間故延盼從以云爲類及時拯焦旱幽深嗟久蟄蛇虺則彌曼爰有東海檄爲霖迄江漢仁澤勿畱延蘇枯已稽緩云霓慰企望翕歘聳奇觀何必訝崢嶸生生拔塗炭

其十九

夏周天雨金吳漢雨谷錫蒼昊理有知黎民濟饑迫貧哉翁仲孺十斛已丰積孰謂不乾天茫茫歸有徳柰何劇凍餒覆戴爲閉隔造化終芒昧不仁乖隱惻至此果無知杞人重憂忒善淫昭感格何以致深阨徒欲叩九門至公窮詰責好生均化育仁惠司衛翼眞宰果誰爲毋庸曠天職

其二十

三才位得中五常無愧怍鼎鼎握幹文動亨靜貞固防稽天人學至理豁聾瞽此焉非致格象緯徒呈露川竭山亦崩三辰行失序兵荒至防殈天地竟乖措我獨致泰康何能自安處周孔不可作塵迷孰爲悟彭耼信奇壽閱歷異前古物理已難齊駕言事輕舉

擬古【十首】

北風吹行雲飄颻南飛翔參辰何歷歷招揺明月光郁悒達長夜沈吟憂內傷行雲不爲霖斷絕我中腸

其二

徒步上太行山深道裏逺不念行者苦但傷白日晚谿谷多冰雪虎狼臥荒陂延頸望所思迷惑失所之感嘆臨中路回顧盼平原欲禦泠然風飛墮所思前

其三

驅車出東門揮涕臨長河徘徊理舟檝逺身寄風波所遇非同心人各尙偏頗在貴矜苦辛勢屈理無訛桃李有本性松柏托山阿誰能逃眞情轗軻亂天和與君結厚愛去日恆苦多抱寂不同聲維懷諒匪他松柏質靈壽百歳欲如何

其四

良時不再至相見愁苦辛執手臨衢路冉冉見行人去者何艸艸來者日繽紛貧賤不自保富貴易情親忍作膠投漆已復海塵云云泥各異勢邈若隔越秦子豈羨管鮑百年猶重陳

其五

君子克終令小人貴一義邵生田中遺榮在鋤理昔者爲人羨今者固如此進退當及時毋貽富貴累人生有得意何用顧雕瘁願得早旋歸安命寄一世毋爲牽所思憂患彊蒙蔽

其六

駑駘乏駕馭委置亦在廏履歷尋常路隨意飽蒭豆良馬食盡粟花韉被文繡馳驅日千里汗血亦已久拙逸巧常勞美薄見蠢厚人生極外寵而不眷內守胡爲寶金玉照耀使傾覆樗櫟非良材山林永年壽

其七

日暮涼風起流云激曽陰庭柯委緑葉藂篁飄商音志士惜寸晷感時良苦心盛年徒激烈坐恐二毛侵榮名與茍利古來爭至今將子營世勲寵辱念幽深守道不封巳艱難豁胸襟君亮執宏度齟齬豈嬰忱努力致經綸毋以不克任

其八

今日非昨日慷慨負憂患問子何所懷聆子心欲言聞有墨胎子抗節首陽山將醜天下士臣周義無餐君受𨿽淫昏民人不乾天眾人徒悠悠時徳以仇愆大義炳日月投軀任獨難斯人久已沒髙風世凜然我願陟幽遐登山越山顚引領弔遺迹返古冀昭宣

其九

嚴風斷枯艸去去何足道飄零不自知榮盛苦獨好故人日衰蹇新人相照耀貧老無依棲黃金惜年少北邙多丘壠荒途荊棘蕃子孫不之識問是何人墳生死有常理豈能逃聖賢但恨去日逺奄忽遂飈塵

其十

戚戚何所懷達人在大觀盛名爲世寶令徳藹辭言生當以適意旣死委道存陳力昧其常何能自棄捐緑艸被春華芬芳相鮮新披拂臨衢路葉葉如可紉傷彼蕙蘭花同生雜埃塵薦馨豈獨好願托淸水渾培植固有常去艸以除根

曽易山居五詠【五首】

白石山

太古一片雪飛來成九龍天空不敢鑿萬仞裂芙蓉芙蓉峙瑤柱碎玉粲可數堯舜登郊廟拊擊百獸舞月落洞庭波霞光入秋曙歌徹飰牛人熬熬鼎鐺煮

中流井

汲水采月華探穴得蛟井百鏈蒼龍筋璚枝結修綆銅瓶一失手環鳯不見影拭淚照寒泉淸心挹朝暝

古樓基

咸陽一炬火宮殿逐煙消得似林泉客故址碧山遙碧山紅日曉雲水空江杳古樹撼秋風彷佛髙樓杪髙樓昔突兀舉手接中臺坐客三千人浩嘯如喧雷萬事夢幻間笑談成土灰長歌文物地去薙北山萊

飲馬橋

長虹不經天飲水落幽磵至今榑桑云旭日相煥爛流風響中外天籟激吹萬枕石橫髙秋悠然臥長阪驊驑昔在野玉勒軛不挽俯飲碧潭波龍文五花粲幽陰風雨地想象起流眄七月烏鵲來天河共淸淺

三孫樟

潛蛟漏大网遺形老樹雄批鱗拾蛻骨觸目訝腥風落落聳髙柯紫翠相蔚重不登將軍傳何恥大夫封深根托厚土烈气挾蒼穹靈物有化遷南平感神龍休光澤奕世天地保終窮

效古【二首】

身如東海山日出被光華誰能長夜裏埃霧相邀遮濯濯榑桑枝浮廣毓朝霞朝霞蔽昏雨連陰交沮洳潤澤不周物何如一壞土

其二

自爲蕩子妻身是良家婦蕩子事萬里縦橫窮幽討防促別日長非恨相拋早恩義在人心窮達安足道況未居貧賤心親情不衰黃金舊釵釧長日市餔糜畱得形容在當見歸來時

劉紹山居十詠【十首】

柿林

月白霜花濃靑天紫雲起連林三百株錦障四十里天然吐奇粲豈假粉黛貴燠此丹霞藪終年擅七美廣文惜落葉萬斛書漢隸頗怪不出山多爲勝槪累

蕉磵

云捲緑玉函東皇閟丹經泠風時一展葉葉開天靑下有暘谷波上激天籟鳴披函玩膏液神龍躍其淸飛火鏈金鼎還泉漱瑤英云臥防緑發淸心仰天行芳緘不動色捲奉玆山靈但恐緱嶺鶴衝之上紫京

仙臺山

仙臺何穹窿蔚當霄漢表二儀割天險恥接羣峯小滄溟環其左華嶽備列曜虎嘯風出林鯤化雲起沼煙蘿秋可掬璧月夜還照山人茅宇深罷瑟發淸嘯濯塵坐磐石習靜窮要眇玆山與憑陵气岸成二妙吾知雙龍物穢迹沈光耀烈气不上騰張公復何誚

蓮橋

十里紅雪香流虹來飲水溪光醉心目枕石眠不起恍疑天臺路霞散石梁綺路出鏡湖秋分明若耶似

石泉庵

佛法如止水以淨悉諸根道人湛虛照結屋俯淸源燭燭摩尼珠能澄濁水渾如筏渡彼岸水行龍力勤觀相印朗月見影了無痕世學昧此理此理世罕聞鄰山龎居士可以諭吾言

慧月寺

逺公結蓮社康樂愛名山觀空知佛性歷刼洞人寰般若微塵大須彌粒粟慳千蓮出火底一葦渡波間苦海旃檀閣虛舟明月環梵煙金殿古花雨白樓斑得句従鄰近投書憶大還來題鸚塔偈笑別虎溪灣勝槪文章在禪心日月閒好因淸淨域了悟死生闗

瓦窯峯

槖籥鼓形兆羣動皆森羅滄桑理更變否泰無乖譌山嶽在天地洪鑪查滓多人眇海中塵元气克負何浩然遂所養鼎鼎居天和用能充六合卷不局隈阿芻狗昧前度宇宙則何頗哲人懋貞節危迹混其波靜性安吾仁道存心匪他眼中對崒嵂胸次蕩煩屙鍛鏈我英气陶冶使盈科非必事淸玩探奇聆笑歌誠願宏偉度勗徳保瑤瑳鐫辭有昆刀萬紀庶不磨

興雲嶠

虹光石磴曉黛峭空崕淨飛龍蟠古根神動如見影乾元握機化天人兆文珪璋羅前星川嶽遙吐吞萃靈碩徳閟精啟偉人奮激風雲气超越忠孝門天樞裂管轄大經洊違戾聖道與時辟上智韜防翳潛幽遂遁頥堅髙屹相峙九門風浩浩崢嶸深窟底神變感無方多自池中起

桃花泉

自別劉郎後鉛華棄不收胭脂三百斛亂防碧波流照日霞光爛啼風淚血稠愁心寄春色漂蕩曲江頭

鳯仙坡

吹笙望碧海徙倚捲石間桂女紅玉頬雲中雙防鸞排風下層霄翊衛停霞幡南極一古老龎眉如雪皤擊節諧宮徴流聲響空山王喬謝律度正容來聽觀鈞天欲備薦風雅傷凋殘知音天上少莫道世人難曲罷登螭駕無倪以盤桓

有感【三首】

宋人不識玉至寶奇燕石乃笑卞和愚哀哀負刑阨多見嫉邪者羣邪乘姦慝齊聲指佞人世爾乖辧惑帝舜友傲象士師謝盜跖賢聖天倫際判然不逾閾俯仰無愧怍孰爲名玷實聖道大坦夷名言日昭晰

其二

燕人少作客老歸不識鄕過晉誤形似血泣廬冢荒一朝達故墟悲盡更無傷嬪婦慟前夫來者誣其聲誠負金石心豈有後來情親疎迹旣亂眞贗世難明斯言傳千載周孔當復生

其三

海鳥避風濤安得饗非禮小物去就輕髙飛擇所止燕雀企遐慕防梟兀而峙貽笑魯展禽垂涎太牢味事多輕致重理有譽成毀不見鄒孟軻泣下心如水

奉寄黃編修肅

楚楚淸夢闌晨月燭我帷起坐瞻華宇繁星粲以輝所思竟長夜室空終不歸及此忘朝夕爲復夜何其君亮蓄貞榦不顧兄弟私願爲雙鳴雉五采麗天飛

曉立

在山日苦長在市日苦短蹊險水流急溪平山流緩靜中涵羣動萬理歸一貫驟雨漲百川入海略不滿參橫月過畢半落夜當半野曠天風淸立待東方旦

在海上作

扶桑升朝暉海水深波瀾坤維儼靈軸乾象耀浮寰一气混元化二儀相轘轅百體本巨微生類始頗偏人生無賢愚舒捲信有然何者齊彭殤萬世俱摧殘鷦鷯以微免吞舟保巨完潛澤所不容不在潛澤間

澹泊齋詩

解我彭澤綬歸條成都桑功名諒有素苦節保貞蔵芄蘭生中沚幽夢結春芳薦馨不同時藿靡竟夭常軒榮邈若遺立志懼弗莊佩服哲人訓逍遙時景光

詠史

尺音有重根腐新有餘輝誰是悲鄕土棄置艸間啼蘇季百金盡還家恥嫂妻一朝冀榮寵出口保安危富貴不役人兒女自奔馳何言況艸木及時遂華滋客子常畏人途路有相知

擬明月何皎皎

明月何皎皎列宿縦復橫延襟坐華軒彼秋露零矯首俯流景浩嘯激淒淸回瞻嶧嶽礪左顧黃河縈素心邈千古悲歌雄劍鳴何得同志士指防向靑防禦風淩八表歡笑極中京永願匪易愜壯懷空自憑

昆人辭

客行無停櫂言念道裏違憩息棠陰下聽彼昆人辭新官𨿽云好終是少相知舊官不可師我裏日已疲昔采桑樹葉今攀桑樹枝今日獄訟理昨日獄訟稀公庭髙且逺所思諒何依俛首東南城使星徒參差

空山茅屋詩【爲何伯明賦】

弱齡局世患習靜窮山陰放神八極外萃此虛堂深伊古達世士抗志靑霄岑捲舒景元化事功所克任歘興有明運獨善豈初心抱膝非茍蔵何傷梁父吟淸泉足洗耳磐石坐琴道引牛車駕隴避鶴書尋倘瞻芒碭气不得謝投簮

古意

妾身當何許君來相爾汝煩憂在胸懷轉厭聞笑語妾面芙容紅妾心蓮菂苦蓮菂苦心盡芙容守紅死不學鴛鴦棲亦化蝴蝶舞

樹中艸

微根拔下土賦質寄髙枝懋洽陽和徳恩榮雨露私承條交緑潤並色奪靑輝繁陰分雪積彊榦障炎威風搖知雀過葉落畏鴉飛被蒙翳護情矯抗中立姿願宏千嵗久結托百年期厚徳良有懷深根死不移

自勵【二首】

但見日日夜倐焉冬復春賢愚一逆旅萬有終埃塵少壯志經濟爲邦心不泯勇行成齟齬恍若墮重淵道徳弛英芒乖違千古人中途喜王霸達道求諸身何言事狡獪韞匵全天眞知非未五十恵澤謝八垠至徳各勉旃綿綿安世仁

其二

輪蹄激塵土靑天起埃霧來去不可畱日日朝成暮少年忽老丑耆舊漸物故借問疇能然烏兔無停度英雄暴威武曠士守衝素覺悟哂愚迷聚散均迷悟聖賢誠有道遷化歸何所理運本自然希君早回顧

贈劉紹陳介程源

至寶任天棄奪天阨反深舉世笑愚人孰撫卞和心自有燕石來碔砆不光輝塗朱覆以墨轉覺朱無色穢富恥貧士讒毀成其徳賤交吹毫毛井井中私億聖賢求同理流俗計污隆因笑夷叔狂甘死戴昏庸義有重山嶽性命毫髮中委身以成仁萬古蹈遐蹤

答劉紹【四首】

僕前以詩贈劉紹陳介程源紹獨不取詩之意因勉答二章今附於此僕復以四章答之

大器貴深蔵蘊眞匪求售三獻事可羞刖身竟何咎紛吾迫世网往者負深疚坎止斯見防悔尢詔前受淒其盼夷叔今古道容謬千駟未足誇食薇詎攘訽所悲同轍鮒濡沬感深舊堅白不可緇含章托坤厚

又

跖蹻負浮榮孔顏致深阨福善理有違昊穹意難測羈艱昧前算處賤同偪側蒿目虞世情殷憂浩中積非無淩摩志日暮還斂翼在野蔚羅張誰能中鉤弋英賢昔轗軻貞遁介如石猶有鹿門期希君恆守黙

卞和事三獻孰恥顧一身舉世惑大寶刖足豈傷仁亹亹誇毗子英英負世珍求售咥不逮隕身良有因富貴或擬倫節義私屈信大寶一失所因之斁彛倫矢哉甘戮辱迷誤遂知津所以誅心源負愧多古人

其二

君臣道已喪夷叔表中興亙古髙其人綱常所由徴宣尼聖之時激揚於濁淸列聖各有方易軌不殊行異端絕潢港寥寥以謬稱至人驅眾疑析理存大經

其三

聖賢任天道致阨故恆深跖蹻鼓邪行污昧已力任梟鳯非倫方福善禍終淫前籌信天啟茂徳日居心固窮道未賤君子豈嬰忱

其四

美女事寒夫身爲貧家妻百嵗同生死天常義無違貧家日淪替饑寒切膚肌美女捨之去自言幸見防人情𨿽賤惡故無偪側爲志士避世艱如何當見危

劉紹宅刻竹

旭日隕朝露孤芳挺修楨泠風沸天籟偃羽助金聲惟彼靑雲士虛心事友朋防棲奮逸想苦節道彌貞千秋勗雅操徴徳以崇名表榦克端直繁實諒敷榮綿綿相照灼顧盼道所膺洗拂九霄上知時來鳯鳴

畫菜【爲曹銘翁賦】

太牢尙甘肥至味澹以醇達士飲天和養頥貴葆眞膏粱薄滋味不使口累身不見啖冰蘗勵志以成仁畫圗逼爽脆老圃有餘春願一驅腥腐彌蘇肉食人

題歸山卷子

蔑俗薄功利束書歸舊山羊腸天坦夷比足世路艱蹇子越時网倦翼尙知還疲驢愧駿驥猶可代躋攀山闊煙霧稠如淩靑防間云梯一萬丈舉手傍天闗拂我三珠樹秋花正斑斑徒侶希世儔羣儕美令顏泠風挹仙气內視有餘閒返眞吾廬下始慨昔非難

樂善齋詩【爲周季持作】

哲人循天性棲息有餘安日居月云積達道本夷寛動止仰明訓幽憂無異幹徳心逸日休在已良足驩云行布時雨幹健侔天觀蔚爾澤四周闓舒企宏端捲蔵杳滅迹深窟或龍蟠用捨所攸宜及時則大般怡愉順我適矩度何疑難卓哉勗前修勉力誠未殫

胡永年兄弟石莊八詠【八首】

固陂九曲

疏鑿道江海衍溢入陂渠溥澤均霖雨小施漑菑畬神功被萬物退舍用還舒九淵法修觀南溟化遊魚感無小大飛鳶戾蒼虛碩徳一流暢千載固陂如

響石曽標

混沌裂元气萃華剛瓊泠風排四表金玉韻秋淸拂此蔚藍色湛之太虛聲龍騰因掛影鳯翥或諧鳴山𨿽緣地秀地固假人靈濯濯紫荊株灑灑黃金莖升曦相照耀奇采煥交並君子介遐祉石年與天傾

永興鐘梵

鮑照在山澤幽居鄰湯休髙談超物表脫略事天遊常以金縷偶敷言寶華樓大地徹風輪若海纜虛舟越彼人我境九十一刼周鮑公遙領悟緘黙晦所投宴坐薝卜林防防思葉秋佛來魔亦去客往主不畱智寶已具足色身寄蜉蝣永願棲大乘觀化登名流毋以一木桮淩河渡滄洲

古印云舂

山水亦機括因之功利生眞端任理路闗鍵合天成動以勢使導靜爲物批嬰自非象運孰挽天瓢傾吾宗世文印在在光儀刑含星出坱圠石气秋威稜衍拔相主客奔衝實憑陵微波遙黛色絕穀應虛聲朝旭承碧霞云錦空靑披賞愜貞素喧紛融性靈山外非無響囂囂人力營

湖墟嵐彩

曙色靄六合空蒙切朝光山人早集市如在紫翠鄕暘雨無愆期三農借時康秋登旣慰意耕絍亦有方咫尺接城府終年坐相望贏餘兩貿易匱乏各充將聞道長安市金門白玉堂我屋補薜蘿楚雲棲中梁聞道王侯第綺食錯珠漿我有平臯水淸池薦嘉魴寒不厭縞素饑不絕餱糧生無豪貴夢安分乃天常獨羨南飛雁髙視蔚羅張

流月虹橋

飛虹跨瑤磵縹气拂天起金波漾空潭碧落如秋水風行鏡花亂玉瀉菱光碎虛冏冀澄淸神臨宛如對

棗嶺樵腔

纂纂橫林樹商聲起樵人南山日在眼白石調悲辛絲管雜紛韻荒淫信殊倫參差激吹萬流響發天眞灌木嘯烈秋萬籟傷形神寥寥徽音異希古踵淸塵倘逢堯舜禪此曲豈重陳

雙溪磐石

呂望得賔師嚴光避臣服共守磐石心俱把淇園竹釣竿何嫋嫋芳餌且肥鮮長絲非挽俗直道尙鉤賢石流何齒齒潛波緑雲起淸濯漁父纓淨洗巢由耳達道志天下山樊知坎止隱顯古何心悠悠雙溪水

艮岑庵詩

堯以天下讓巢由之河濵迹隱道彌著求仁斯得仁龍驤迅逸翥蠖屈求其伸所貴委虛尙名卑實爲賔至今江海間畫圗識潛淪黃子慨英誼正焉意忠勤眾見亦云非鼎鑊無全民寥寥太古情卓絕志不羣展捲淸秋杪長歌當八垠

題畫

夷逸非朝市山水擬蓬壺金銀初識气鯤鯨猶學魚緑逕通華館淸闌傍石渠排林疑礙日濺瀑不成珠晦迹嘉肥遁壯節介貞居磻溪本坐石圯橋或遺書曳杖將何見气啟天圗

種菊軒

解綬去彭澤養屙向東籬團團淸秋露湛我黃花枝擷英飲膏泉益志登期頥花木以人貴擅名隱逸宜倪君仁者壽愛物誠不疑矯矯懷古情抱此貞獨姿名花七十二苦口淸心脾介壽邁前條世澤及物私偉矣勗繁祉千秋表貞期

雪漁

呂望幹王輔嚴光髙友道共此嵗寒心同功不同操窮陰迫天暮華鄂亂飛皓不易餌物心得之彌艸艸吾聞釣賢者直取無曲抱異此斂蔵時暴軀以佁好希賢果何尙事功匪人造出不枉途曲處旣避名盜於理有可徴斯言儻綏勞

題畫

陶唐民熈熈帝則不識知惟此箕潁客天下邈如遺遺身在江海擊檝風雲隨漁鉤非餌賢直道取不疑姜尙幹西伯範蠡薄君私絢已有中道嚴陵爲得之豈必煦煦仁超然陟髙危何似異形迹枉道達先防出處志不侔矢心毋自欺壯懷麗鸞鶴飄颻橫天霓寄言垂綸者髙風恆若斯

雙谿佳士詩

雄山峙飛壁環以雙溪流中有遁世士探奇迹防捜山川愜素尙城闕希同儔緇塵涴素服白眼偶來遊玩景隱顯間放情八極周日暮睇故園回岡沿近丘塵纓思一濯跬步林泉幽豈曰曠流覽豁然淸殷憂捲舒合天隨匪躬道不侔烏喙日已逺安事五湖舟

楊國順先生畫像

伊昔當明運矯矯人中龍卓犖志不羣靑天貫長虹達人識時變身與道污隆弓刀正旁午斂迹如旋蓬以我風雲气蟄之掌握中歸休故山陽邈若遺世蹤坐致渭川漁言尋黃綺翁姬昌葉吉占久矣俟淸風

金穀園圗【楊周卿畫】

列棟煥金碧鱗甍儗天居層樓何巍巍覆此萬斛珠伊晉厄陽九哲人遘危塗豪奢稱敵國冰解理無渝萬金增買死寸土不掩膚何必一榻安千椽爲人娛楊君懲世者告誡以爲圗

送楊周卿歸故里

云臥愛丘壑防棲此山陰因之紫霞想俛首故山岑故山楚東曲淸池俯喬林忽忽桑梓夢如聆猿鶴音壺不縮地乃致山陽吟澹墨麗形肖飛神宛如臨圗以愜貞素詩以曠幽尋浩歌待明時當君諧夙心

防稽夏衍宜陽八詠【八首】

經畬堂

太極判羲畫執中啟堯咨列聖垂教言典墳萬世師言以立人紀理用綱天維緒餘遺土苴文章觀設施簡冊炳日星丘索範模規空言繪行事先哲豈吾欺力學廸前條寸晷猶可追三年曰成效蕪穢已伐治登堂仰聖訓勗此天陳辭

碩果軒

萬物遂時養實充生意敷君子復正道徳爲民所輿冠毀裳亦裂剝極理旣舒幹健無間息翕然返厥初將非兆機括厚積恢逺模名軒識深義行矣盼良圖

垂綸磯【爲嚴公逺作】

淸風嚴陵瀨鑿鑿白石磯方乘我賔僚爵祿亦已微先民確直道貧賤不去之至今麟鳯姿髙光邈難羈西流晝達夜魚變學龍飛念彼垂綸人磐石屹不移坐觀成陳迹俯仰忽如遺寄言寥廓者澹蕩滄洲期

大迂墩

至言似濶略至理罙超特矯迹同污曲巧諛爲徳賊古誼尙孤抗人情悅顏色誰云背時好彼棄此獨得丘垤傲睨物磊磈與世隔因之翹企情乃眷疎慵客紛妍恥抱拙擁腫疇能測苦節嘉遁頥千秋諒貞白

麗澤池

道徳貴涵濡利濟兼天下養容功浸潤均波及物者猗惟抗志士守株甘在野同气不孤鄰淬礪於時暇發蹤宜有素功用壯揮吒期運期迅符黔黎亟霑灑

鳴琴丘

熒熒枯桐枝絙以朱絲秦箏奪素澹雅韻久莫宣金徽滅光采試拂龍唇圓古來有貞操彈向薫風前一倡無再和諧聲徒自妍不辭今絕響恐墜昔所傳引領睇防鴻南雲際髙天心心托泠風碧落不可援緬懷丘壑誼交石弄淸泉長嘯謝華衮山林期永年

容膝

聖席不暇暖賢室掩榛荊錦繡終被體華居非養榮天地一罏冶品彚陶含靈山川布帷薄日月昭文明烈風扇枯條樞牖障頽傾衡茅蔽淩爍自足謝廈成居安一榻廣任道坐無營孰謂天下理毫芒違此庭

林水

旭日標海嶠林泉切朝紅堪輿竭萬象落我杯水中晨起禦旦气憑髙挹靑空放浪稽古懷蔚爲經天虹大塊合噫咽流波西北充撫運慨神化養直守屯蒙途路何嘻嘻玩芳安所同余意在塵外去來彼閬風

隱居圖

神堯有至徳巢許遂孤髙揖以天下讓去之如委毛眾人何囂囂逸徳彼終操至今山澤士矯節托蓬蒿頥遁固貞吉潛光事天遨耕釣我所安吾廬緬江臯相從有歸人五湖櫂輕舠握手話穹壤延襟息塵勞樂天以永世千古借薫陶

示同難【二首】

白鶴何嗷嗷遺侶羣胡雁飲亦共淸泚飛亦振霄漢路逢王子晉矯手緱山畔一舉淩九臯再翔俯日觀仙物終騰邁九靈每淆亂垂聲謝同義毛質已殊判

其二

翩翩雲中雀嘖嘖麗重霄小物易髙鶱憑空睨鷹雕剛風播九有薄翮不崇朝上辭搏擊禍下值虞羅邀升髙志恆溢禍淫由自招持盈有介士林藪羨鷦鷯

刑柄

刑柄一頑獷撲教勵防恥於情無可矜先王非得已大禹泣下車堯舜民心已海枯石亦爛不逢其世先哲傷季時謀心人自愧枉枉直其直爲敢劇如此不聞枉其直棄置於無地耳目忍及之而況躬臨涖何以言蚩蚩古道心如水

淸風亭詩【爲鄧彥誠賦】

道在心適安身閒景逾受孤亭納虛冏六合屹曽阜眾人瞻泰宇我不恥華構俯視浮雲生斯須變蒼狗卓哉雲林彥龍臥亦蒙垢一返南陽廬韜光閟天牖端倪此終志百鏈當摩蹂杜徳固有機申章借坤厚

送宋都事之河南省幕

小邑失賢佐雄藩屬英才偉哉中原器功自咸寧來天道聿更化謀謨克幽諧惟難在贊理宋子鐘輿懷擴以一方澤屏翰敷春荄熈和葉嘉猷洗拂薙艸萊禆化廣遐邇豈獨河南該行矣勉靑年鵬摶淩九垓

奉和劉二紹見寄秋懷之什【二首】

四澤被重陰羣芳播蕃結潢污濯霖潦江海逾通越朔風號外野來雁初悲切塵匣閟純鉤千秋玉花熱淸霜逐流景常恐飄華發靡靡萬古愁南天耿秋月釃君酒亦醉服君徳彌潔猶有慰羈孤鐘鏞爲予發

其二

臥屙煩幖帙攬衣起琴慨彼古哲人危言豈傷今至徳諒遐曠南薫嗟陸沈泠風拂朱絲朗月爲知音霜露時再羈人將苦心平原落木下灝爽澄秋陰羽鎩孰興眸鷦鷯克幽尋莊夢囿成算杞憂非己任長嘯舒憤衷逍遙肆衝襟壺觴借儔侶不醉復同斟

煮石窩詩【爲道士陳虛中賦】

元气運槖籥乾坤爲鼎鐺開明陶萬類金石融光晶卻老助脂髓還元得長生至今延外景禆道蒙常經龍虎相埏埴天和內交淸回風洞九有保合一我靈朗朗混自然無爲人自寧閴寥太虛像湛冏何泠泠

方壺吞吐云夢圗【爲劉二紹賦】

天地一俯仰有形具吾中驅之布海嶽納則包鴻蒙浩气溢八垠浮寰融化工捲舒事在我至道豈污隆偉造廓神設括嚢非外容恢圗卑贊育衝抱懌屯蒙徹迹飲太和澄心一醇空茫茫剛風外槖籥以還終

方壺雨後靑山圗【爲劉二紹賦】

磊磈在胸中天瓢洗空翠祥風淨六合運廓大無外遐峙仰英芒貞剛礪奇瑰堪輿安覆燾日月任顯晦形肖幻天設混成稟神萃壺子仙者流迹我乾坤蛻

陳懷簡劉二紹

薄徳累虛名自反安直道踐艱知逆順冒恥成醜老撫膺有夙願不昧惟時悼日月信昭明羈違亦枯槁髙堂垂白髮弱女離𦇤褓誰能客彌年觸此嬰煩抱摧頽動履拙迂忤鐘天造貴富不可求泰然從吾好息庇四逾月沈屙迹如掃沐徳薫教言掞文煥聲藻多君懋古節金玉堅相保努力振儒風宏綱布穹昊

戴孝子詩

綱常分內事彌重者君親家國有不幸炳焉忠孝人如何百世下徳譽乃諄諄勵此梟獍徒庶防薄俗惇

遊百法寺懷香峪主者喬允澤

磵峻流益急路險山始奇徒耽眼中趣豈覺步履危豁然逺平原始訝來逕微平生山水志道逺足力疲稍息百法林洗心澄江湄釋褐了無言懷賢如可期素聞薄簪組幸可謝塵羈林下閒居意惟應靜者知

魚藻圗【爲官得名賦】

南溟富天藻皷翼運遊鯤一息掩芒忽搏擊浩八垠穹壤局其卑摩空儕鳯羣斥鷃與鷦鷯貽笑腐艸根孰侔超物志恥彼洋洋人寄言髙世才千秋揖芳芬

題米元暉萬里意【爲葛彥誠賦】

流目浩八極長江際靑空遊鯤方運化震蕩顧盼中大塊何茫茫百脈本源同日月彈丸內經天西復東浮寰豈無垠一息以知窮笑指虛舟客披圗灑泠風

爲劉俊民鎭撫賦蘭室詩

志士確貞操同心藹芳言靈均世已逺九畹秋霜繁托根君子庭聨芳燠朝暾气物以類感薰蕕齊化原有徳此有鄰天和煦春溫文修武亦備仁至道彌惇勗哉定王冑餘慶在賢門奕葉表千祀矢言並淸芬

答霍共辰見寄

靑空奮雕鶚快此搏擊能毛血灑江漢赭云爲之興鵬飛息南運飄爍無所憑往窒止亦艱剛風浩難乘希有鎩勁翮顧軀內若崩同類感愆尢鴻蒙適相仍氛埃幸倐忽簸激尙澄終共翔寥廓淸揚傷沸騰

四時【四首】

投迹泉石間怡情事虛曠和風藹庭宇琴發淸響靑陽暢萌達萬物日滋長膴此生物仁倫儕迹幽賞閒居永年壽安阜遂時養山水有知音滄洲緬遐想

其二

炎天日益長我屋靑山下松濤陰籟沸飛瀑交湍瀉掃逕延親友棋枰坐淸野永晝無雜言機深敵彌寡塵勞願屏息心手乘閒暇勝負意俱忘傍觀奚足訝

其三

金風蕩囂暑髙天散餘涼樓居愛淸爽良友來何方牙籖榜羣帙肄習登時良至理何昭昭稽覈窮幹霜蔚爲命世賢道統紹羲皇餘波禆聖化皥皥斯民康

其四

繁陰沍淒洌九野天一色伏檻睇逺山瑤華灑虛白至陽防物化羣動根無極開端兆方來轘轅循軌則展圖契周子設像明羲畫太古畫如何鴻蒙非象識

山陰興

西野皓積雪故人淸賞違扁舟泛明月聚首良可期浩有握手志而無覿面私情深豈憚逺情盡返不疑往復成吾趣何必待渠知晉人事脫略風致畫圗宜志士勗前修何言淸曠爲

顧定之竹石圖【爲趙文諒賦】

緑竹生秋陰拳石通雲气瀟灑畫圗中一片江南意穆如當九夏四座涼飇起寫者野王孫寶之宋公子

方壺聳壑昂霄圗【爲海百川賦】

出門見奇石舉首日月蔽砥柱屹中天孤髙障元气膏泉潏成澤伏蜃下窮底露夕散涼颸秋芳藹藂桂山樊容偃蹇浩素澄涯涘潛徳貴頥貞達人知坎止

次韻鄧子方眞人述懷之作【六首】

曠士謝塵樊鄙夫瞇時网捲舒分靜躁適意優得喪遺珠今何在千古較象罔膏火以明焚風泉假空響誰能廓靈府古道緬夷蕩

其二

遊鯤方息運斥鷃遂貽誚去取相是非抱燻自焚燎殊塗登正軌萬轍遵一妙至道契忘忘漆園有同調

其三

和氏不自惜乃寶希世珍舉世惑耳目疇能識仁人知言諒有以觀水必遡源東湖諸葛明哲可評論

其四

流年撫穉老憑化觀始終珠玉矧自懷逍遙適微躬萬物不異我陶然藹吾中誠能造要眇未敢辭道窮

其五

振衣步空庭涼月耿窻戶單居澹無營飲水味甘露壯心委時邁一志確純素有道居靜専何傷業遲暮

其六

止水見毫髮秋霜雙鬢侵郁然思古人愧獨非我心體受安定分歸全思大任終當勗遐祉千載擴衝襟

元音遺響卷一

欽定四庫全書

元音遺響卷二

元胡布撰五言古詩

周秀才楨入閩采詩

大雅三百篇詩亡千載下蘇李泄其淳曹王綺其亞六朝相侈靡鏗遜諧音聲唐始鳴淸新李杜乃恢宏下逮末世才浮華虧理質艷冶風月間鄙俚寡聲律鐘鏞久絕響瓦缶暢紛披雕琢掩神明舉世尙然非喧闐起好惡摸仿牽緒餘糟粕益縈纒駁雜昧専途君子悼世降詩廢理隨湮不有闗禮化曷得較情眞眷言觀世風無爲擬纎郁尙錄七哀辭因之四愁曲聖哲存鄭衛返古勵澆漓鼓刀叩角語不得獨棄之子行保明哲履視勿傷殘八閩多霧雨杯酒以加餐丈夫局空堂天下終環軌異俗有所尙尢宜陳厥始髙志古人行力求古人心行當萬里外洗耳治平音

與劉紹論詩文作

黃口至白髮鼎鼎鳴文章嘐嘐古之人濡沫粃與糠旣無卓爾見難局升斗量披竊月露余已如風雲翔翹首故踧踖穉辭聲老蒼識每下萬人足未逾一邦師學無從來反規以求方畱難譏苦澁陳腐始馨香烈烈三百篇王風肇鴻龎五言起漢魏已泄大雅莊文字炳秦漢六代流唐對偶一相諧理趣因隨亡況事尖麗間委曲葉宮商言新意不續道失語徒狂朴素輕典刑巧薄髙飛揚稍無效顰恥安受時譽光我欲竟此曲此曲悲且長枉君陳矢辭端謁世儒行

友竹張神童歸林之軒

緑云藹千畝緑玉灑寒梢苦節承孤幹虛心納故交神鳯酌淸醴葳紫金苞珠實爲其食瑤林爲其巢朝陽何杲杲刷翮秋空早華采麗曽霄長鳴振穹昊浮雲如車蓋奄忽摧陽光中道惜羽儀回身歸九章托以千春秋防棲最嘉祥梟獍亦有科雕鶚且飛揚磔彼父與母搏空啖肥香小鳥有同心鷦鷯一枝蔵時哉逰郊藪永恊瑞世康不逢堯舜禪共老丹山陽

示同志張仲文

學苦未達道時乖豈尢貧自矜事育恩敢辭萍梗身不逢鴻荒世仰希太古民薄宦一失意屠釣乃逡巡家國有深願大任非小臣投迹去兵戎東西南北人逺遊戒明訓念念倚門頻親歸良悅意窮山思隱淪殷勤菽水歡慈愛見天倫業田盡鷹犬所慮熾膏焚而我甘澹泊裏市肆紛紜委吏無茍安擊柝久不晨何況浩然气揮霍欲成云志大時不偶情疎義更眞白眼泥塗裏黃金安足云永願果同符早承堯舜君一夫無饑寒理化職全仁尙友魯連子長揖恥論勲

畱別本齋姐夫

久客慣逺道臨岐憚感傷愴爲百里別執手上河梁昔者浩勲庸弱齡志四方事君恨未立老母尙康彊揮金閩楚地泣玉吳越邦南北千萬里長驅不裹糧嶽气淩紫霄龍精閟陰芒王霸道異同弓刀非我長脫略簮笏累輕舟泛滄浪掣鼇東海上濯足潁水陽豪傑掃六國川陸淨江湘招要故山鶴歸拜幽諼堂骨肉忽滿眼甥侄紛成行老母念幼子眼枯緑鬢霜子負家國憂雄圗蔚不彰顚危建苦節直道矢行蔵豈敢後溫凊終身懷顯揚倚賴諸兄姊孝養竭天常各惟膺重寄忠孝篤彛綱塞風吹徵棹足迹君子鄕姻親敷世好道理故相妨我姊忝齊眉我甥偉諸郎十年手足情勉飲各盡觴至愛有深期宣言著瑤章拳拳登嘉誼佩服安可忘釃酒睇遙空燻膏淬幹將努力防迍賤敢渝日月光翹企鸞鳯儀千秋勗貞祥眀時事開濟同致寰宇康

答黨萬

至人非寡昧豈以累傷生饑渴且不顧珪組安足榮惟昔被淸時拳拳志儀刑休禎允克任濟世豈無情常恐後子民矢心戒驕盈幹旋有晷度徽猷有常程而我際艱符摧裂負初心長路何迢迢十步一屏營駑鈍非不前繁霜濡素莖矯情恵中達守墨故心防植徳冀封茂懼隕負荷名居然一培塿寧爲岱嶽傾自分全其天夷曠所服膺萬物貴有適尼父惜繁纓

杏田卷子

韓公避名累宋子毀積劵匪矯濟世情達生尙周變惟昔符元運決志乘化機孰謂惟蹇患獨善眷疇歸至徳互不渝否達理宜爲陳力追往哲肆飲聆上池哮虎無林居蕪穢深自治諒由方寸理春陽燠物私累累丹葩芳離離零雨滋衝霄怡逺性涵眞瑩康期願席保民術以遂戴淸夷

奉寄邾郳仲

昔從太霞君東入蓬萊山浩嘯俯寰防風雲隨往還揮手招玉華淩虛步瑤壇粲粲六銖服歷歷九星冠被體蘭紉佩餌砂金作盤授我空洞章保服千嵗顏竦身隔弱水指顧邈追攀云澹防鸞逺月碧洞簫閒悵望不可及凝神霄漢間

題黎川鶴仙觀壁

四敍相代謝萬世疊衰興此身非金石詎得免枯榮往念艱道途今歸復紆縈南榮有至戒東野況疲徵跬步陟幽素尋古竭防何言土木摧不辧犀象驚飛塵亂縞防畫迹剝霓旌碑陰揭代久籖史見神靈仰聆雷霆聲彷佛鐘磬鳴仙凡成濩落遲子獨淒淸役役百年內悵惘嘆勞生逝川日已逺緑鬢尙含情對此滯久懷壯心空屏營而我千古意日月何當明終遂隆度一使戴休禎毋爲局流景矯首謝方平

長安道

秣馬晨登道長安樹如薺非必松與柏藂深荊棘裏霧露襲衣裾嵐光惚雙眥泥深馬沒足頑石嚙屐齒夜永慘林猿月黒亂山鬼男兒負長劍慷慨事萬里莫邪𨿽栗烈出匣刃傷指跋馬東南望泰山髙可擬思我同心人銜杯淚如水君自亙長途企迹逺遊子中行多曲折污險豈自止虎嘯獨驚風鳩鳴尙愁雨盈盈踸踔步嵗月不吾與願得淩穹壌披豁我心故鉛刀況可割鷦鵬終一翥壯心劇良圖奮迅欲飛騖

反君馬黃

良馬處內廏食充體滿盈肥驕反促气緩步駑駘行六轡間金錯緑玉曼朱纓羣羈相照耀障泥錦織成矯飾有餘輝奔突力難勝極知非詭遇牧養過嗟稱吳阪險而峻天閒豈復經危機所不蹈馳騁尙無能伯樂委時棄九方謬見徴終然具形儀才徳假虛名汪洋縻天祿君恩素匪輕義當竭賤愚報效乏忠誠有知寧負恥顧影絕嘶聲造父猥哀憐備存竟何榮臠肉奉庖禦庶以謝天刑

奉寄劉都司紹詩並敍

僕與子憲爲世姻家曩俱客閩師不克所志旣而參商南北者逾十年始予畱淛秀州州進士聞人樞上春官還得黃編修肅書知憲自京師出佐汝南王幕又數年皆以天道累累返鄕裏始傳亦南還憲至淛而予巳發棹矣抵鄕裏畱連信宿悲慟驚喜爲之澘然者再四憲歸省墳墓復天倫相望卜逺而拳拳之懷不能輒廢非長詩又不能敍情斐然成章因便以寄

伊昔負雄略義客王師壘決志歸一途預籌失得累敗亡均自取好惡擅功罪在在勢相髙起非衣裳防利器已裂外否由中潰孤憤委良謀全身保先退我時瘴癘使分迹南荒最子學魯仲連乘風蹈滄海區區縻淛食友信魚鱗萃逺得翰林書殷勤報同類子以直相忤去國佐中外汾陽知待士得才契魚水靑蠅登市朝兀隉賢良輩周呂【友人周壯興呂學可】我同儕去畱豈乖背夢寐想容輝停雲邈如對始子過西湖我適先歸佩應酹嶽王墳蒓羮斫鱸鱠及玆一握手驚喜成聊賴共保生還軀暫收家國淚死者何茫茫生者蓬根脆離別逾十年防何天地內寰極閟神寶嘉遁嚴幽晦將使全天彛同塵養貞遂歸來舊云壑第屋依松檜翾飛在淸時徳盛功逾邁相望泰山髙縈結黃河帶

趙竹所挽詩

伊昔寄閩壘處義同休戚大臣或齟齬中外懷震迫倉惶問親故孰是周反側翁母煦春和舉手蔽憂特自我使島夷獻嵗一再周銜命出蠻障折膂負國憂天道惡險盈人靈誕阻修遂使狂馳子累累反舊丘翁母惇古道逾情骨肉親非無骨肉親反我衢路人銜恩重至義感激發天眞居我所居堂食不異盤飱孜孜相勉勞崇朝以至昏八月海查還始愴河上別翁母畱王山我家客吳越十年薄宦情未老心先輟流歷曠南北浩有志苦節鶴髮倚髙堂逺遊戒先哲南歸語天彛母老父就土方涕蓼莪詩況聞翁母故艱難賢令子伯也守先墓煙霧萬山深不解逺行苦往願偕父歸仲忽哭父死何言離家日正翁萎棄時母墳添宿艸新塜暈苔衣兄弟松楸裏淚血亂交頥負骨自閩嶠陟險歸故山故山秋艸白修竹雨斑斑念我五情熱肝膽爲辛酸崩悼撓胸次撫墳咽慨嘆所嘉兵革地翁母保稀年二子力桑梓何憾悲終天咄我千古心忠孝未獲全因之激世理揮淚不能言

贈別陳景壽還防稽【景壽父思可與余爲友任崇仁來攝金谿】

生世半行路暌違夙所經如何千里外復此慰人情念昔與而翁友誼如弟兄窮途負烈气轗軻不易行一別四五年云泥阻修程翁時被鶚薦歘起厠羣英飛蓋荊楚來鴻雁有遺聲崇仁禮義地文雅世推稱理化吳夫子百年光典刑粵從攝上幕去苛以防明佩服登法言期月報政成我來僅百里炯此雙眼靑殷勤成悲吒欵敍念平生往與翁別時翁壯我弱齡今歸喜聚首翁髮已星星諸昆忽老蒼玉立美璣瓊仲也眷桑梓嚴駕夙晨徵霜雪山陰道禹穴見天淸感彼逺遊人愴怳懷內驚五年一握手百嵗防合並鼎鼎寰宇內日月屢虧盈當願勗偉才太丘好雲仍勞翁司民牧拜掃切憂營勤子省松楸親故問安寧玆行保明哲早及防衣榮相勉無誕辭克全忠孝名

贈地理曹希鳴

昔我雲气力窮芒碭山因之察地脈龍虎相蔚盤玉陽星人白日駕紫鸞佩我豁落圗籍我欝羅斑指地穴丹屋回風鏈大還飛光繞陰井百日造闗斷自郭景純文成啟其端一悟山水靈葆眞寄浮寰芒忽視下土誤翼橫天翰山河不足斂天池爲之幹曹子羲皇人東來慰憂患捫胸粲星斗流目渾峯巒五嶽等培塿風行穹壤間顧陳列仙窟秀結金斑爛疊疊蒼龍枝習坎淸紅環我欲遨八表凝神萃奇觀並子白鹿車朱輪明月團蓬萊好形勢三十六轘轅射的峙其南弱流爲襟闌穴去黍珠境歷地五丈寛子能弄紫翠逍遙達泥丸何必張孚子驗法九宮安

經荒原廢冢作

白骨何颯颯霜露所摧拉狂風吹流塵日久成蹲沓烏鳶啄其腐狗彘充莖脆遺骸能防何委棄皆查滓誰有百嵗身而多千嵗計刼刼營已私日苦不稱意昔人故如此今人且迷誤骨肉及黃泉遂謂得歸所

自斗華山遷居鳯山之麓作

欣欣臨池樹膏雨煥春華繁柯曰已滋盈條實丹葩北堂康食飲龎眉已雪皤妻孥𨿽鄙朴蠶織事不訛怡怡奉髙年至樂保天和柴門烏雀喜賔友逺來過語笑任眞情忘形於詠歌逍遙適理性卽道心靡他富貴豈不足貧賤未偏頗窮年得安逸過此欲如何

竹窻詩【爲鄧仲恭賦】

天籟噫籥吹萬日交榮虛心灑瑤瀑一室涵空靑我來窺明月因風激秋聲披襟北窻下慨彼千古情伊昔抗志士捲舒與心防歘興仰徽猷獨善元化並豈必事華屋負累我體形焉能撫紅紫防綴我幽貞履素造有常澹泊蒙訓經過此矯眞性怡愉非所嬰

湖隠詩【爲許仲仁賦】

範蠡薄句踐扁舟去五湖功成不枉道漂棄如土苴浩蕩涉煙水釣賢非餌魚風波逐身逺天壤與心俱咫尺八紘內飛龍翔九區揚眉一舉櫂江海可長驅云捲杳無迹英謀忽若愚至今滄江上不敢輕釣徒許子托髙義湖隈築衡廬懷賢慨塵想攬結期自舒欲問交古人事功所同殊歸休得效似澤世將焉如

望不來

登髙以望逺塵生謂子來飇風忽過耳憶念故難裁觀海見波濤噴薄雪山摧鯨鯢喧暫息萬艘安在哉朝日升榑桑夕月臨髙臺夢想覩顏色良時相見乖子豈無願獨與寸心諧蒼蒼不假緣俛結路何階各惟崇令徳輕榮亟圗回烈劍尙同形千秋出塵埃徳邁實天輔幹幹當自媒

艸堂詩【爲夏柏承賦】

帝堯有天下土階樹茅茨一人示質素八表雍熙所以希世士不忘在蓬藜富貴孰不欲非道莫致之豈必抗崇峙華采端倪豈必寶金玉鏤眞幹我私大觀鄙物化羣動紛嶷嶷猛虎室空谷鷦鷯安一枝云捲不可窮天張迅機若人等巢許志局穹壤卑世無天下雄何此臥希夷

東光

北風何泠泠雞鳴聞皷聲摳衣仰河漢不見月與星斂袂以危坐坐待東方明東方云蒙蒙五皷未及終雄鷄一再唱寥天暝色同鴉飛門前樹黃葉隨風舞荊扉次第開山逺少人來山前看虎迹山後長莓苔行人霧裏出牛寒挽不回昏昏似夢覺隠隠見浮埃又無雨雪霰甘蔵何處隈夜長不可度夜長不肯曙天明人共喜天明如夜裏

庚金日大風不止偶志

大塊皷槖籥浮休中震淩輕揚重安靜羣動紛相仍曰余坐虛白目視耳忘聽一室洽春融淵光涵杳防太和體健順無我媾淸寧萬嵗非長生得一天下貞

雨後卽事

好雨澤萬彚河渠引通流緑竹北窻下淸陰被廣疇禾黍滿平野三農喜登秋以慰髙臥人長歌肆百憂問君當丰年百憂復何求吾聞成湯時至徳及防捜大旱累七載羣黎暴怨尢況此季世民何徳承天休端恐不克任方同沐徽猷愚夫恆多慮坎防迂逺遊念君非達者戚戚杞人儔得酒且盡歡終年保優遊君看堯桀民俱作一土丘文武仁義君八百祚移周不見嬴氏虐理極得寛柔吾徒且加餐天孽故有由

題烈婦張魏卷子

夷叔入首陽三綱振天下道喪蔚中興橫流遏奔吒國家有不幸忠義輩出之髙光燭汗簡壯節友天維荊楚多世家忠臣求孝子遺烈及婦人從容見張魏城圍身兀隉城破天軒輊豈茍殉辱生不渝以義死至今古城曲獵獵陰風起惟此涵育民仁恩戴百祀蜂蠆始蜿蜒流毒相胥靡忠臣雄血食烈女光徽懿千載豈寥寥斯人紹貞軌醜儒位公侯隱忍爲狐媚欲持魯連節遂短馮道气何幸一婦人愧彼天下士泰山鐫我辭庶足壽萬紀

贈唐伯雍

瘍疕滿天下仁人獨畱心鍼砭起四海侃侃慰知音藝祖挾奇能閱人洞微忱戾肩顯鼻者大言取孔任子實紹前業河圗披素襟縦橫非一途達道技彌深五運訛秩敍六時伐陽陰大方乖籥吹霜露已繁侵嚴寒至裂體酷暑亦融金子有蘇時藥代石舉鍼何幸起疲癃顚連詔於今堪輿一俛仰澤世宛如臨以我夙昔願期子遂幽尋

梅竹雙淸圗

二士處幽谷邈焉遺世氛逍遙寄膺期雅植藹素芬有徳此有鄰艶冶非所文而我敞逸節友之爲三君虛心彌道義同气交蒸燻時暘起眾芳負恥羅繁殷卓絕隕墜下豈伊弱卉羣力幹表穹壤介焉淸白分根株旣得所霜雪徒紜紜傲世知寡儔凡材尙希聞

罹難【乙卯十一月初十日】

天地亦有否賢人乃韜光避影趨日中毫髮彌昭彰蹇予克重荷末徳懼乖張大廈不可支潛幽保貞蔵負恥五百士寧親在髙堂頽然坐窮山放虎實自防朽樗甘委質自足永頥康孰謂累薄交譽言爲徳殃慈親亦投杼疑失豈尢償天孽猶可違憂虞道其常明夷利箕子羑里息姬王賢聖久寂寞愚蒙或同方至公涵防昧惟善降百祥矢心不枉道彼短任吾長經綸若時雍凡百愼括囊

春寒

晨霞艶東旭中道翳陽光陰澤不下周昏霾爲雪霜嘉樹秀敷植條柯被曽岡寒風振林薄野色郁靑蒼彼美君子材淬礪質彌剛嚴威弱操下峭蒨亦蕃昌常恐愆融和養蒙抑屯芒如何經緯人與道互乖傷至理自心得致平宜有方浮雲期一決萬彚仰天章

贈別胡石莊之防州管勾復職

一別周一紀千春防承顏丈夫𨿽無淚臨感意彌艱我裏碩宗葉煌煌粲璵璠及時構多事迹逺異憂患君枉文江幕薄祿守微官四民漸徳澤田野有餘驩我時縻秀水川陸且間闗豈不盼鄕閭疇能辭路難修途廣萬里趙璧喜歸全各負金石志矢心堅嵗寒遐荒課海利董役在得賢嘉旋美上日侃侃撫諸蠻卉服法冠冕王風譯綸言來朝恪遜節入室問親安復此懿交防增情郁以煩執手睇徵鴻黃雲靄秋山愧無圗南翮翼彼橫天翰願托泠然風吹情穹壤間君當霄漢上早慰防衣還

白雲篇

昔在鳯麟洲南陟射的山戀子五百人舉手閶闔闗俯視四海流豈勝杯酌間天地小培塿九州爲彈丸帝者握赤符驂騑雜龍鸞日月經天周呼吸一息完白雲流元气下隘六合寛神晶隨變感淸虛忽彌漫用之贊化育一洗蒼生安浪形吐川嶽冉冉不可幹浮休有崩裂還精蟄宏端乃知至陽物舒捲罙昭貫太空終掃迹無倪以神觀

送鄧行夫歸雲林

蕩蕩靑天上行雲揚素秋當舒澤亦洽倐捲迹不畱志士介艸茅深衷勗前修業成經濟具才展宰牧優撫緝自州邑由之達遐陬八荒恵衍溢九野漸薫蕕名遂不居功勇退如轉眸翩翩紫霞想掩袂淩滄洲故山雲林曲白馬環峯稠卓筆耿光發琵琶蒼玉流息以風雲气睠玆山水幽期頥壽金玉閟迹延防捜賣金宴宗族解綬營菟裘返掉今防人冠裳來舊丘乃知南陽後徳沃世益周椅桐邁貞節云鶴窮天遊他日應相值塵湖山北頭

送胡鈜鼎文歸松江

賢愚壽天人宇宙同羈旅眇以方寸心軒軒視前古況我碩宗葉文聲被韶舞陶冶恪周賔春秋迪簪組疇昔繼蕃衍風枝植燕楚天道蓄晶芒昆吾閟幽土神光豈淪隔會合訝修阻十載一承顏百年防胥晤紛紛過眼疾故誼罙惇敍得曠幾日驩愴爲別離苦排云發浩嘯華發竦已竪鵬鳯孰可羈靑空運摩翥奇齡等金玉仗徳擫貞度五萬奇柱維終當女媧補

過安慶城

鯨鯢誅不盡天海爲軒輊蕞爾大龍山橫瀾障元气剛風扇六合白日斂氛翳不及魯陽戈金湯竟頽圯志士秉雄節殺身蹈仁義砥柱此旣傾東南溺吞噬髙光固有在汗簡今何事何能當國難如君得萬士大廈茍可支維張天下計良圗委土苴時棄有餘淚行相樹艸莽望門表英偉芊綿交戶庭此日誰能薙

守璞齋詩【爲閻如璋賦】

至寶處渾龎塊獨全天眞蔵閟晶焰抱雌韜至神用捨貴知防持盈不逾分隱顯居吾天頤貞確常倫昔爲耀世資今爲晦匵珍出負璠璵器歸如葛天民捲舒豈固必一志無緇燐所希仁者靜主壽等閻君

題南極像【爲史彥章賦】

堯舜昔垂拱無爲致休康四民日熈熈九域同嘉祥君仁莫不仁至徳在遐荒膴膴遂養長頥貞永天常上善勗千齡八百逮人皇碩考表南極日月昭同光靜者有鮐背黃眉蟄房天地齊終始奇耆浩無疆錢氏麗慕丹葩掞星芒仁以居史君願言壽亨昌

卞永淸求母

兵革二十年忠孝可屈指天道感至誠豈孤難能事東平卞孝子載毒失慈母哀哀陟屺辭喪亂不知所兩鄕十三載子念母憂苦天人理交孚至誼格惇敍皎如靑天表日月復可覩彛倫久罙全悲喜殆旁午粵更壬辰變烽燹均率土骨肉異風枝周南忽行路繼黃惟祖曹汗簡竊有取將使居子臣天下知君父多君踵往哲俛仰無愧怍金石壽吾辭髙光邁前古

送袁在中遊龍虎山

漢祖去靑城稅劍宜陽市畫地立丹罏兩山龍虎備琵琶導卓筆白馬雲林峙環拱百折山沿洄曼枝水人間宏大教天上膺隆位祖武繼淸寧風越千祀至言豁聾瞽世澤敷皇治上徳所服膺稽古求同理探奇覈幽閟粵自萬里至大道本無爲寰區保康濟袁子富文藻譚禪契深防忽企白雲遊反身求黍米拳拳謁名師豈敢彊聰慧吾甥神明冑夙格天仙嗣萬法特一原捷蹊掃涯涘羣英列侍衛笑吒風雪起金玉俯身中教言方及耳因知猶龍化析誕和二气妙悟在此行混融旌道紀回首兩眸子了了燭品彚握手三谷間逍遙人間世

倪雲林云崖圗賦

鐵圍標古石龍象萃淵環噓呵翳大塊晻靄亙飛巒六合擁浮漚乾坤微彈丸香風匝淨土淸泰撫防翰顧盼四無垠竦身空花間摩尼忽在眼覿面表奇觀要眇纜虛舟同塵接回瀾握手成三笑幻泡浩漫漫

楊將軍望云圗

緑竹懋貞榦駢羅此幽扃南山客戶牖望眼窮秋防冉冉白雲下嚴親捨髙庭王事豈不遑無因康寧宜春眇何許雲樹隔闗陘撫子愧事親心摧臂無憑四知寶家訓武勲期汗靑輸忠道所在克孝徳惟馨千秋斯二者所願由天經

東丹瘦馬圗

伊昔在天閒材髙四十萬曽隨穆天子弄影瑤池岸一食盡石粟驍騰入神觀知己九方歅推稱價無算穆皇狩不返羣牧少蒭豢所食弗盡材﨑嶇防吳阪田方仁恵養伯樂浩才嘆顏色愧駑駘精神殆無間攻駒尙少齒劣蹇矜珠汗自足侶鴛鸞何堪棄衰慢暮途蓄壯志千里無畱難不雜蹄嚙材希君別眞贗

題十牛六牧圗

生生育物類人道歸全仁撫養在時須饑牧渴飲津天皇十二頭澹泊化自淳代亡用其教利物不及身先哲嘆才難司牧貴得人於以托耒耜食天子萬民十食才一牧五子意已勤得人一已足非才彌殷所害良匪輕失力乖常倫季世獨貴我及物愛益貧堯禹道防昧人獸無全羣孰爲憂撫養此志久埃塵石爛夜漫漫長歌竟誰陳猶恐怒特祠武都客妖氛毋使亂義苗展圗鼻酸辛

贈地理鏡山和尙

乾坤幻罏冶川嶽序穹卑惟人濯厥靈中立奠二儀是身稟元化賦受天弗違孰謂眇此軀存亡有攸歸曰彼土親膚何能愜寸私遺體實蒙被安養勗自來景純得泉脈孚子法坤維回互顧眄間九宮析幽微鏡山宏佛學早契司馬機轘轅等虛泡培塿質成規驗法旣已神趨向靡有遺內明常湛湛外視亦防防竅妙發餘事感坐可期猗歟孝友士靑眼必見知去去聿相值至言探矢辭

贈陳文用制筆

蒼頡始制字人文觀化成微彼蒙將軍疇能知象形以玆示天下紀載宣文明偉矣帝王道簡編如日星後來貴疾速分亦兼並鐘蔡數公輩躬事擇制精繼以昆刀利錐石如發硎太丘好孫子稽古理罙徴用捨得心法功多防繹能毫芒淳益就端直順相承置之夫子庭傳道粲六經冉冉海內士聿瞻斯文興毋爲居史職咄咄是非情

範慈母行義詩

蔡子早失恃範姨鞠育慈大兵後防荒嬰弱保年饑父子聚浹旬未竟終天悲艱難徳姨氏誨養同已兒曰克自樹立姨氏復長離血泣服齊衰終身痛無違薄祿不逮養拳拳膺孝思猗歟孝子心防防果有知寸艸誠可達號天挽春暉我歌孝慈行令典惇民彛

何將軍鍼灸

情欲病天下眇軀觸寒涼隨感以致乖四民爲內傷仁人獨畱意利濟各有方顒顒何將軍偉矣昭聞望鋭金髙山玉气至效腧蔵正行得逆順迎隨意和良臨深易沃水循掘去衝妨始一數終九五三別微芒信若風吹云明明覩靑蒼黔黎順正气壽夭安天常乃知攻伐仁掃逆開蕪荒願擴及物志寰區歌太康

徐堅醫師詩

四敍異寒溫形體爲大患於情易感觸熾欲煩不散炎帝品百艸躬嘗工制煆軒岐事砭法療理推秦緩內外始分經越人資果斷後來太素出覘覿預昭煥世微思邈明經絡曷通貫嘗聞上池水一飲炯神觀不有起我人疲癃殆過半世家東海子儒業勵精悍眷此及物私靈樞肆披玩天人洞至理指落無畱難恥猶賢宋淸韓康避名誕生生寰宇內瘍疣相揉爛久待蘇民瘼顚連日滋蔓尙資調防手和暢洽吹萬拭目仁壽鄕熈熈保遐算

淸虛朗上人詩

天道貴得一人靈常昧初中和適體用知及仁守諸誠者天之道誠之人所逾體仁合天道一本統萬殊惟精故能一惟一奠中居方寸旣盎然天光乃舒徐上人西方業捷岐歸正途匪曰學同源誠身爲已圗皇皇炯四達神明徹幽都盛徳日輝光澤媚深蔵珠願言法瞻顧圓方窺楷模空虛可梯接式用表根株

送朱彥平之廣東巡檢

修齊固有法治平亦多方防學長而仕用行舍則蔵朱君富儒術抱道蟄時康烈气幹斗樞龍精發陰芒達人事兼濟徳溥用彌昌於以擴休風宏仁被遐荒昔賢驅暴鱷令聞蔚昭彰島夷始有學五典肅彛綱大道在人前修允相望畢副賢哲事錦衣歸故鄕

湛碧軒詩【爲朱彥平賦】

飛閣闞澄潭淸心俯玉涼飈灑然至璧月弄寒緑沛國有逸士端居偶貞獨坎止勗靜便足音寄空谷以玆鑑靈府懲忿先窒欲盛徳洽淵泉涵濡遏流洑浮休賦羣有一定注塵目澤物在時春爲霖爲霢霂弛張功用際有道禆化育活水出淸源考亭繼芳躅

耆山庵詩【爲太靑子賦】

大患爲有身居仁緬安宅外垣備城郭鄞鄂司內息爰處靜以翕其營動而直三物合一無神機目爲則眾陰辟消爍正陽晃虛域春澤俱盎然解冰何液液反驗弱爲柄淸明洞無極外像安幻成伏蔵秉貞白前瞻巖穴仙後踞虎龍翼卽此運化樞松泉丁服食基已參序審諦自無惑夙共錄天圗今當同一得

南山秋灝軒【爲張孟虞作】

茅堂倚千仞灝爽齊嵚崟以彼攬結懷企予寥廓心靑天可對面下視浮雲陰萬物眇毫芒蜉蝣何所任吾觀八紘化气岸排淺深所賦有定形短長迹侵尋達人均物我至道匪升沈緬邈成三髙相忘四衝襟亨期髙世志淸賞丘中琴徙倚泠風表希聲諧大音

題方壺畫【爲張成子賦】

沄沄湛溪水漠漠空山云芳樹豈不華茅廬挹淸芬偉歟抗志士傲岸古所聞眇體局虛堂髙懷淩世氛靑天有明月匡坐對夜分自謂同雅操耿光澹無文悠然天地外脫略思不羣豈顧山中趣耽幽逺紛紜泠風皷竽籟長嘯藹蘭燻引領莽空闊飄颻何所云

汪道原醫師詩

眇身托宇宙大海一塵微何況四序殊感觸易乖違口體致情欲中腸冰炭移於時失所養形气寖已羸炎聖子庶類品艸療瘡痍軒岐事鍼砭素女理窮辭深索炳倉景晉謐見發揮逆知隋太素遷置祝由機孰謂侔越人世稱盧扁師王和診有訣完素病原疽思邈達經絡切膚佗厲奇俱挾仁濟術蔚開來世規代資調防手枯弱尙充而汪氏勵古學儒冠隱南陲利物蓄素心拳拳思保釐長桑授要妙攜手飲上池泛覽列聖言羣賢決幽疑洞然徹五內逺邇起刀圭令徳日益崇躋民壽亨期所願宏此道元元浩仁施四民遂生植天下無殿屎大哉仁者恵不獨中顧私壽祉有自來相期洽雍熈

奉寄表兄劉二紹

杪秋病世故息冗君子庭飲食飫丰潔教言承訓經結軫共淸遊倡訓屢相仍憑髙舒磊砢浩嘯睨八溟各有淩厲志南云隔寥靑斂翼事卑棲守株坐柴扃多君擫儲偫吟遣混濁涇豈曰曠天才浪懷陶性靈暌違感夙昔衝抱不遑寧因以寫憂惔申章托鴻防

奉寄王轍文通

江漢一爲別山川阻音徽𨿽乘閩楚流大海終同歸曩昔露肝膽長天秋月輝西風入兩鬢浩素耿中逵子實袖經濟宏才掞文闈眼空睨八表烈气幹虹霓而我似鷦鷯巢深甘息機風雲成夢幻逸思邁天飛金石確久要奇齡祝亨期垂天各有翮九萬尙何辭

柏雪齋詩【爲南昌王化道興賦】

柏緑灑幽戶寒陰薄晴暉亭亭鶴氅人坐挹玉屑霏君子勵貞撡喬柯金石姿匪徒傲霜雪實足障炎威食苦養頥徳泠泠沁詩脾深衷神禹契烈气孔明祠所願駐長日天香下淸颸遊心觀大易端坐在書帷

東湖艸堂【爲呂知縣賦】

呂侯蘊雅量直與東湖平朗朗甓社珠流光射曽城昔爲民社寄吹萬秀枯莖盱水韻玉琴大邦戴休禎達人鄙軒冕云捲去無停誅茅淮南岸列帙聖賢經我裏剰條桑我田思力耕斂此濟時略散爲山水情至今爲治者溢耳懷儀刑猗誰起安石噓灑爲蒼生

南州髙士圗【爲西湖徐髙風題】

炎季阨閹竪烈士希令終明哲思保身若人曠遐蹤姜袁相擬望申茅方厚崇黨錮亦周旋君門榜目空東湖一諸葛偉气表麟龍陳榻尙辭辟瓊門無貴通道行扇豫章畫圗旌徳容遐想人如玉月明皎雙瞳西山挹灝爽千古凜髙風已矣磨鏡客取信灌園翁

施勗仲勉赴防試

防學壯則行由家達邦國君親分內事忠孝丈夫職施子起庠序窮經偉才識庭訓賢父兄同門友三益棘闈魁大郡天對徴良防薄發貴從容仕優學彌積上無負萬乘下不負學力行矣化此民以身先典則摩天思一展黽勉崇令徳忠孝期兩全永言樹嘉績

凃欽文將赴防試

積學亦有基設施驗行事過庭惇孝友立國建忠義日用舉無遺力行道斯致黎川秀凃子懇懇學爲巳黌宮擢英彥誠慤愜輿議西垣旣領薦北上達軒陛廊廟嘉良材早丁瑚璉器仕優毋忘學致澤當先計利濟不居功堂堂丈夫气忠誠子所蓄奮迅及時至拭目俟雍熈勉旃念儒貴

黃遜以防赴防試

潁川富徳澤遺賢孫枝皇皇大成宮之子才瑰奇蚤負卓犖气讀書勵衷私有得斯積中笑談擢秋闈大臨展素蘊長防必防防試涉經濟略宏仁浩敷施以彼孝敬誠擴爲忠直資由家以及國旣仕學無違九萬迅逸程修翎煥云涯贈言匪誇誕賢哲勉深期

陳權子才赴防試

泮宮彥太丘好雲仍一經躋閫奧百氏資技能頴古翰墨精筆端山水情淩雲探月窟分得桂枝榮師友旣交譽慈親慰家聲春闈覲天光校藝當大廷子實萬人敵蟠胸富奇兵武庫森衛翼捷書破連城持以奉明主屈人非戰徵柄用任匪輕仕優學益增所願禆聖化尊主庇羣靈儒術在力行勉全忠孝名

奉寄姚東之

同气結同心含光異流俗白首愜素懷子病猶我辱丈夫區防志道枉非戚促彼取吾棄捐紛華恥貞獨靑松翼髙阜風激喧觸豈不蕩枝梧根深植彌沃長安信可樂西笑尙極目餘子竟嘻嘻阮生何慟哭采薇道如砥往矢無返曲將子懋永年髙光冀相燭

中和堂詩【爲施有慶賦】

大本立彌堅達道行益廣性徳體端居情正用孚暢吾觀天人際失常病滋長位育致康泰時乖亦安養止水鑑明鏡靜貞動交盎充塞旣無間天地我同象施君謹微獨仁恵斯指掌澤濟在元元家國以身仿極功由學力能事追聖往懋爾賢子孫繼承副深仰

南臯艸堂詩【爲李子衝賦】

午位緬平陸艸堂構崇深瑯玕生淸風雲石防晝陰徴士鄴侯裔牙籖榜書林出試防計勞浩然返陽岑逍遙二三子被褐懷璆琳開口說道義摛辭吐英音時來共髙敞夷散供幽尋龍門昔榮擬登陟久所欽況以表虛堂萬理具一心淸明探逸操豁達流衝襟勿謂無知己丘中有鳴琴

淸白堂詩【爲李子衝賦溫公詩云所存舊業惟淸白】

君子勗內守瑩中湼不緇長物非我娛擴焉衝素期惟彼抱道者靜専澄內私乃心澹無外歷世確不違成紀美華扁堂遵祖規昭昭示明徳於以傳孫枝穢富艷裏閭蕣榮暮已衰遺安斯得計代久恆光輝大賢資舊業司馬正葩詩授受明訓存堂顏爲世師

南山耕牧【爲厚居丘尹瞻賦】

時雨漑甫田秋登慰成望川原交蔥蒨孳畜方茁壯道逢斧斤客弛擔坐林莽去去歷村墟暮歸朝共往河南有佳士抗俗契髙尙菑畬伐蕪穢生物遂時養先廬傍泉石畫史列函丈豈不懷達兼誰能委幽曠南山久覿面傲岸並穹壤浩然眄軒豁物我气交暢矢言愜貞操比徳副崇仰於以懋修齡千秋表遐賞

天淵詩【爲南昌劉允登賦】

廣闊徧穹昊靜深湛泉源四徳儼有臨時發皆當然劉子味費隱天機察魚鳶水流物生植防顯道體全理寓有形發道由無形傳旣無性外物統體歸一元利以見大徳及時安所便聖作萬物覩空洞用交宣至哉惟堯舜盛徳宜配天行行心乃心不忝亦不愆川流斯浹洽惇化識大原所願希聖人坦途軌名言

方洲詩【爲南昌李士宗賦】

伯休淪市藥東方狎金門大隱當墨居丘樊焉足論子牟身江湖目擊魏闕存柰何隴西士靑紫與世捐豈必蟄陵藪矯迹事孤騫方洲渺心素蓬島無異源澄神湛方寸蟻壤車馬喧一室遂幽閒囂囂外塵煩多君抗傑特闤闠斯林園顏生亦鑿壞段子空逾垣何如睨天壤勗此道義尊寄謝隠淪客千秋躅髙轅

縠溪漁者【爲應希勝賦】

泛泛縠溪水淸風揚素波悠悠垂綸客擊檝起漁歌昔懷仁義釣眞道取不頗天壤契閒情徴書到江河小試出納勞徳言美瑤瑳行當廓步武素緼發熈和致澤諒匪難天人理無訛湖江心魏闕有道矢靡他休璉贍偉才維時克負荷縠流淸益澈明進必盈科希古業磻溪盛名宜不磨

雲松巢詩【爲朱仲毅賦】

雲巢話髙松逸興邁天壤浩有太古懷放神靑霄上調仙負才气雅操何倜儻髙視廓八紘遙情寄遐想三吳有偉士沛國承聞望文掾蟄冷氊幽貞契林莽泠泠丘中琴餘響流絳帳湖江心魏闕脫略緬夷曠吏隱斯可兼永言迹髙尙

谿山曉行圗

拂曙戒嚴程丘樊涉零露秋淸快駑蹇林薄澹延佇松陰帶川壑石壁出庭戶拂我衣上塵還山气容與昔年浩功用壯志業遲暮知非返舊藂長嘯舒衷素塡胸消磊塊適意忘簪組淸泉忽在望故道未榛莽訪我樵牧徒琴樽敍儔侶行雲際空闊舒捲忘形趣永願結同心期頥越千古

題禦風子捲【爲倪孟衝賦】

神忘與虛合輕舉超化機朗朗一息周憑陵軼希微八埏隘灝爽髙擴遵坦夷何所待飈輪淵潛泳天飛倪子抗世士黃冠雅葳蕤言味禦寇舉化蒙莊師剛大斯內充淸明宇端倪至人至忘忘往息澹無爲願從廣漠野共迹逍遙期無朕不可形泠然與同歸

次韻鄧子方眞人見寄

闗門紫气令尹識聖人不有沮溺徒仲由豈知津柰何希世士托迹淸渭濵期運不可符淵潛借同仁猶龍隱柱史理以言陳木舌金口宣道尊徳無鄰鳯麟世寂寞梟獍捷若神揖讓化莫覩巢由竟誰賔南陽有古老談笑四海春大雅何寥寥斯人發天眞悲歌萬籟沸浩嘯淩蒼旻貽我太古音澹然味淸醇嘉言匪易貺欵敍及芳辰所期耀世資韞匵爲家珍逸志倘可遂何煩當世嗔

松檜軒詩【爲吳子澄賦】

秦松封大夫孔檜植魯廟托根𨿽不同材質豈殊調延陵有雅致構宇顏二妙巢云兩白鶴唳月激淸嘯萬籟號天風行雲散空杪吾心方宇泰气岸並秋杳能共守端倪千齡閟晶耀

題方壺所畫山川出云圗【爲余昱方賦】

川嶽萃靈气風雲相吐吞搴舒彌六合卷退歸無垠大宇何昭昭虛中炳離文雨暘曰時若蒸搏生氤氳歘起亙坱圠崩騰乘厚坤用捨不稽方澹然天地春壺子握機兆達觀契天眞一揮九云夢吐納安足云此道付知者昱方爲後昆有才屬雅望理窮轘轅勗爾好心手幻成璀璨繁毫端儼造設舉動紛騰鶱要眇納元包浮休無窮門太虛非象識一畫亦已煩擴此神化周傳心竟何言相期軼埃湛冏邈淵源

湛碧軒詩【爲張宇淸賦】

秋水靜襟度淵澄冏靈臺神明資挺生屬望靑城來吾家魏陽元宅相譽云雷灝爽豁眉宇虛懷絕纎埃眷此活水源仁端貴封培箕裘道徳學位育在心荄防服被春華天光艷徘徊髙軒穆憩止瑤笈泠風開所願介遐祉功亙昭回千齡挹仙气仁澤廣梯階

讀武成王傳

子牙獵渭水葉夢爲帝師望重名益崇太公俟子來殷授太阿柄興王闡鴻基一怒天下安熊羆實佐之如何上古書誓命無一辭聖道薄武功用變當天時窮兵非得已防術尙誰咨黃帝革不享揚威樹旄旗堯民服四罪干戈寖已隳孔聖鄙軍旅尙力徳已衰修徳保宗社教民戰無違熈熈安耕鑿此道寧可期

種玉軒【爲藍伯玉賦】

種玉亦有地藍田毓奇材樹徳此有基仁端在深培惟彼丹霞士潛幽迹蒿萊溫溫貴涵濡淸潤澄纖埃聖功澤蒙養勗祉崇方來蘊貞暢萌達煥發膴皇荄陽葩內彌充徳溥功亦倍願言閟光晶天牖廊四開勿效和氏仁矜矜泣自媒

松石軒

髙僧邁雅操同徳勵貞剛勗此嵗寒質千秋玩英芒猗惟靜者意潛伏表龍蔵舒卷一何心虛空齊景光淸軒湛梵唄流水聲瑯瑯翠濤翻晝陰蒼玉生夏涼宴坐太古前息心稽無方頴師發金徽贊公焚妙香防約鮑明逺同吟蘭若房

隱子捲

柯山柴逸士守黒窮易學簪笏非所榮防棲向林薄天人格至理汗漫翔寥廓漚泡俯仰間前期有成約我攜支機石君平不可作欲問璞玉貞昆侖竟誰托至人旦气覘覿悟風角區區何足云有道葆芒萼相期攬八極九萬息揮霍從此閟天樞轘轅貫防漠

南谷丹房詩【爲江仲謙賦】

天地幻鑪韝陽陰交混融惟復建始萌兆基在中宮鄞鄂表黃輿凝神備幹功虛無合元化化感體同江君宅午谷習靜懌屯蒙泛水汲玉泉假火樵蒼松中文首羣武溫養徳彌充闓舒確至寶大道順以鴻內功證天圗外藥起疲癃防約列禦寇八紘禦泠風

云壑詩【爲朱彥隆賦】

魏闕饒宦情江湖托幽趣爲國報效心懷鄕桑梓故昔年臥大壑舒捲浩容與翕忽從飛龍靑空運鶱翥濟時有宏願用在及物溥未展蘇枯志終畜爲霖具秋山碧玉磵回首舊棲處古木翳芳陰淸風繞庭戶丈夫事忠孝家國道並舉遲爾功澤周歸來愜貞素

送黃用經赴選

達士訊機兆仕止諒惟時拳拳經濟心兼善乃宏施潁川稱治遺烈懋孫枝宣教蟄黌宮多士蔚來師摛藻麗霄漢金苞瞻鳯儀歘起厠羣英辟書光故知大道何堂堂文風擫綱維眷言竭忠義努力致雍熙

煮雪軒詩

六合斂陰翳鴻蒙睇瑤華空齋坐觀白湛湛玉無瑕石鼎鏈陽精百沸白乳花頫昂漱璚液意气淩紫霞浩有物外情厭耳區中嘩泠風灑秋杪五內粲天葩至人飲太和至味澹無涯舉手鶴上仙相從太淸家

樵軒詩

日夕牛羊下負薪人未歸餘芳畱杖防悵惘倚荊扉彼美中林士空山歌式微卷舒歸有道化體初防朗朗八埏內閒勞相是非至人寓延覽流景意無遺我志勗靜便山樊壽期頥翕焉安衝素浪迹逺馽羈永願嵗功成徯君君不違

送施伯防赴選

聖學儼倫序修齊先治平積之充則仕忠孝爲常經苦節確固窮說從得安行曰惟吉有功變易斯可徴周道直如矢臺階羅雋英及時相奮勵逸翮控修程名義古所惇坦夷君子貞髙堂防衣望勉力竭忠誠

奉和劉二紹見寄詠懷【十首】

吹萬泄元包混沌以竅死端行遂不偶當理生仁義眾口苦難調任眞澹無昧大觀祛物役仁至歸吾事泰宇何皇皇坦途紹前軌

其二

三盜各得宜大鈞播羣有元兀逐利欲攘竊生腋肘至哉無爲化不欲賞不取誰能盜淸寧不仁物芻狗

其三

湛露晞朝陽隆寒倐淒洌防防逺行子企志邁前哲力疲東野馬逐日心彌切時往道阻修行難不可輟食梅納酸楚抱素徒哽咽志士不忘勞惽怓浩中結

其四

萬化一原出天人理交孚中和由已致天下爲亨衢古聖邈已逺名言徴簡書先賢誰繼踵太極蔚成圗後際良不外前瞻亦無餘斯言茍有合何陋九夷居

其五

圓方一培塿萬有衡气機原始以要終達觀守端倪生生質纖巨賦受體穹卑匪污合跖蹻匪淸屬夷齊物理有自然昭昭澹無爲空林坐逸士終日恆不違欲語無極言因之決羣疑

其六

燕臺郁穹望爽气奠南服慷慨功名場百年鳥過目蜚鴻紛滿野畔援何局促忽忽成殿屎譽髦悲異曲至人齊機括坎止寄榮辱天外有奇懷抱雌勗貞獨

其七

梁棟適大用斧斤嗟夭傷陳犧被文繡終以致烹鬺蝠鼠逺豆籩薪樗爨無光有才非所貴廢棄保天常黃犬以獵亡商顏是非鄕相與合涇渭無爲淸濁妨

其八

一理誕元化洪纎不偏乖觀天見五賊俯仰定三才撓我旣不濁澄淸復何階輪飛蹈水火神觀聿昭回臣兆順令行天君炳虛臺勉焉誠之實際此燭心荄

其九

姦軌出多岐靡然赴聲勢權門徼功利大道且榛穢魏瓠稱廣容街術工妍麗愚公太行計神力竭精衛豈若遺囂囂巢居抗髙誼式廓返一眞羲皇妙心契

其十

二气妙陶冶定形各昭融反常爲變易閉隔久彌通麟鳯稱不祥虎狼暴威雄梟獍磔父母鷙翔殄元凶以我皷善行孰云妨徳風勝人在天定萬古理攸同

次韻孫作大雅臥屙【三首】

千嵗如一日達生諒非難寸心交眾欲水火乘空閒昔者視耆耄深淵睇髙山侵尋白髭髮在我明鏡間自非金石姿何能駐紅顏生化疊萬世理運有必然神仙道云在經濟事已闌達人悟大觀疣贅不足嘆

其二

生死道不昧還元法無爲非必乘羽翰希仙學佺期彭顏私壽夭歸盡均所之厚薄假器來凝銷理終齊陽和旣赫烈零露以淒不借凜洌功萬萌曷葳蕤時芳富顏色揺落忽在玆蒙叟委順言阮生語徒悲何傷及齒髮歷世心更危所賴剛大充淸明克扶衰明窻塵寂寂比意死灰知疇使外造化而貽達人嗤

其三

勞勞假一息旣息澄百勞泰定宇天和晶熒匣中刀守雌伏利器用炯適自熬調元衝澹久養直彚置牢軒後與虛合乘龍道尊髙愚防膠情欲於理反遁逃晉賢尙淸虛至道眇一毫陶公契武略惠逺施文韜

挹翠軒【爲雪庭立上人賦】

丈室面簫峯秋陰被層玉禪余拂幾席餘潤生眾緑立公釋庭彥世諦豁心曲業白不二門幽尋契巖谷長松沸天籟髙石寫瑤瀑一黙湛眾喧跏趺寄貞獨飽聞臻上乘領悟知止足願以甘露涼下方灑炎毒

弱嵗二首

弱嵗別鄕曲棲身戎馬間路難畏客子心逺窮河山浩有帝王道宏仁拯頺殘圓方乖枘鑿徳惡各持端回顧弛妄勞采芝托商顏葆光誠自得仁澤已彌艱

又

弱嵗負烈气澄淸志天下中途倦羈艱未老心已化追求昔所蘊梗塞中自吒世故莽蒼涼乖違奚足訝安知貧賤士於道未云寡豁爾忘達觀前非覺長夜浮休寄囊括露泡迹野馬靜者自虛明悠悠樂閒暇

怡敬堂詩

太伯耿髙光義以天下讓遺風及奕世千古相尊尙仁邑系名族敬愛遂親養昆弟樂友於髙堂翕時享一從事弓劍彛倫久疎講何幸見延陵文林蔚華奬忠臣求孝子雍穆洽鄕黨拭目觀化成靑雲緬遐想

楚地春光

雄楚跨萬里四民燠熈春司牧旣得才化風被淸淳堯舜儼端冕視歸天下仁豈徒一藩屏八表煦晏溫推誠致位育豁達萬化源所願宏此道前修勗髙鶱予當晲穹壤太古希天民

暮云春樹圗

君子惇友道五常爲並修輔仁貴益已三損戒亦周同心必同徳气感以類求伐木旣興懷鹿鳴思獻酬暌違秖夢寐落月屋梁秋雲樹豈不遙馳情悵遐陬何言江渭隔沈鬱日悠悠合並諒不難云聚信有由千祀丰城劍神光貫斗牛

題郭熈畫

毫墨澹幽趣隱淪藹髙情見山將杖防臨水思濯纓彚置粲機巧穹卑幻天成煙霞迂道裏車馬偶經行願拉李意期相攜馬明生泠風邀八表流目憩五城世梗何茫茫氛埃非所營斂之千古意長嘯激秋淸

石鼎聨句圗

彌明擅狡獪吐气壓侯劉證以昌黎作羣然起喧啾含機諒有在營度意難酬以夢語癡人班班寤寐求姓名疑似際得匪異人儔自此有鄒防空同爲道流將非迹奇詭式用廣防捜

送嚴博文應辟

介士勗前修達兼事宏濟歘興登昌運盤錯見利器昭昭富春叟隱徳遙裔懷才安一邦抱道不偶世嘉苖信挺拔奮發殆天啟經綸君子業忠孝丈夫事勿以一身謀弛彼天下利蒼蒼惟輔徳仁澤可力致贈言古所惇踐履願深慰

善山徐氏交柯圗詩

厚徳比封植髙柯驗交孚仁至澤亦流休祥徴防符素聞東海士偃蹇在林居天壤寄髙情乃心道爲娛爲善旣有積衷誠宜誕敷以之生物遂浹洽貫根株王槐衍後慶髙門多令譽宜爾繼承賢宏仁表無逾淸芬綿奕葉世徳藹方腴所願體祖懷林林詔新圗

潘仲擴充嵗貢

安仁美丰度奕世韜文芒諸孫勗偉才庠序振佩璜大易稽大人遺編覈千霜推能防天府致用承休光懋擴爾孝友蔚爲世忠良仁居天下利毋以一已妨有道事兼濟休禎借時康聖言斯服膺黽俛昭聞望

躋寧樓詩【爲黃文彥賦】

翼彼君子居穹窻跋敞登升儼聽事休息遂安養防隅衛嚴正尊大副髙爽緗帙富牙簽奇捜愜賞琴樽斯暢洽道義日宣朗如此竟長年熈和達春盎非時麟不祥潛徳龍用壯豈但美攸芋髙光蔚瞻仰

同虛傅髙士詩

一身同太虛萬有齊物我至士執天行毫芒迹無涴傅君圃客龍虎潛幽邏鳬舄忽經天璚筵登右个歸來契無始偃蹇空林臥達生豁聾瞽流景浮雲過化化體物先無聲足諧和子如補竅鑿混沌元安妥八表灑泠風虛舟縦防柂

送倪伯簡應辟

羣材登昌運楠梓各有長廣廈鳩眾工千金掄棟梁倪子守詩禮過庭惇義方歘起應明辟賢聲藹班行孝友擴素著忠貞懋時彰豈無精悍才優贍屬老蒼浩有禆至化顯榮慰髙堂亨衢迹九萬遲子佩琳瑯

崔斯行應辟

偉士博陵彥掞才煥天葩山樊不可畱鶚薦登皇家奎璧粲東府亨衢際雲霞長行防所學展翮扶揺賖孝敬素所聞忠誠耿光華班班翊泰運佩玉何交加柄用盡儒門雍熙被幽遐聖言遵往哲佩服旣登嘉洗耳韶濩音因之韻無涯

三友圗【爲徐紹頴作】

䢐徠樹貞榦淇澳養虛心友彼羅浮仙淸妍塵不侵三子在林藪逍遙結繁陰嵗寒勗幽芳濡澤遂髙深灼灼桃李花傾姿媚中林非無嬌艶質零露忽沾襟豈與懋永年盤根固南金式瞻毫素意拂石坐琴

雙淸棲詩【爲袁用賦】

天人皆得一萬物淩囂煩內外致不殊虛明徹淵源袁子美冰玉乃心洽春溫孤髙抗塵俗崇搆何軒軒內以冏吾中外而接光妍至人齊物我道合气交宣位育致不難聖功無間然所希貞白業世徳懋髙年

吳季孺家有六槐徴詩

泰伯防讓風髙光亙千古遐哉遺緒賢儼恪踵前武峩峩縠弁下文采豁眉宇華構夾六槐書聲被林莽托根澤先世驗徳自王祜云屯當九夏結翠振能舞面彼公位尊捨市如舊舉逢迎尙誾侃揖讓禮斯覩黽俛迪前修餘光照珪組

戚戚篇

戚戚復戚戚中心以憂惕問君竟何爲端坐苦崩迫昔在鴻荒世區宇戴淸淳代降僞滋多舉世遂失眞象筯不足巧玉杯器其常蚩蚩爲囂囂混元隨湮亡我有無爲治淸已式天下四時運日月寒暑相代謝抗志希往古有生矜季世遂貴一我眞細民不外事彬彬秩余禮私淑崇聖道聰明生姦慝教令使無好代遺空言治返故純益亂至人法天運授徳冺修短仲尼欲無言莊周遊逍遙大道丕物化卦理丕物要沈憂非艱時艱人爲陳此緘心亦遺誰折衷柱下史

元音遺響卷二

欽定四庫全書

元音遺響卷三

元胡布撰七言古詩

張子畫梅詩【爲季充先生賦】

淸河之子鐵石腸寒玉爲操冰爲裳湘簾風靜小窻夜月澹梨雲飛夢長夢中彷佛孤山下西湖處士知我者弱水茫茫玉笛寒翠禽聲起秋千架碎冰和墨幻璚眞桃腮杏臉慚丰神一片江南秋水白天香亂擈羅浮春有時半折胭脂顆酒暈衝寒晚香破有時斜抹縞衣籠絕似黃昏澹煙涴補之寫手近代奇淸河獨師王防稽平生自得冰玉骨脫略毫素回天機閩南十九徴揮翰萬幅瑤花蒼鐵榦更須蓓蕾待和羮千古圗酸表雄觀

防山春曉圗【爲周淸之賦】

愛蓮先生孫子賢置郵三載來杭川軺車盈盈驛騎駛公館一飯無畱延畫師乘閒拂毫素萬里防山生尺楮家鄰鄒魯邈歸途宦薄閩門澹遊趣故山春明萬彚陰靑陽旭日開中林泉分五乳石流淨苔蝕璚崖甘露深琳宮晶熒倚天表絳樹防茫接空杳東峯斜月照行人北鄙蒼煙度歸鳥圗中鄕國夢中詩魏闕身心江海思此日職司忠有在他年丘壠孝無違我亦雍丘種老憂天之人共鄕堡何時一曲望江南同上蒙山拾瑤艸

題方壺嶰谷朝陽

老壺心受李后王筆力肩齊金少海時於毫素灑淸泠防葉瀟湘發天籟玉鉤金錯勢不同屈鐵盤薄驚神工幹將錯莫閟秋影劍羽淅瀝吹霜風緑金莖上日杲杲甘露盈條翠香好掣鼇東海筋榦存待鳯蒼梧繁實老余梢裊裊幹虹霓伶倫取韻成防差鈞天九奏欲備薦韶濩雲英相倡隨養防濡澤空山道松古梅芳交逸操侵天蔽日防有時九夏炎威迹如掃壺子天機龍虎精虛心勁節邈生成隃糜暖暈璚瑤色繭楮寒芒風雨聲置之髙軒光雪墅鳯咮蒼涼楚雲暮玉軸泠風莫捲舒鸞翎神采將飛騖

老將嘆

長風飛沙三萬里漠漠平原戰塵裏漢家諸將气如雲萬騎飲馬天山水天山水深寒入骨苜蓿經霜吐花紫塞嶂緣云玉堞長邊秋泣月金鉦起昔年従事將軍靑寘顏山石曽刻名前年斬頭八九萬幕南始見無王庭奇材劍客爭交結王公貴人皆折節名譽起身刀劍中勲庸忽在王侯列幸逢聖治罷弓刀得兔猶勝走狗勞不同曲逆遊雲夢錫壤分符表威重畫圗麟閣貌生時裹屍馬革得全歸成功受祿榮防退太平金玉寶耆頥間經五原獵禽獸信馬邊場剪楊栁黃沙帶水尙燻腥白骨如山半摧朽始慙富貴在一身萬死豈盡無辜人不惜萬死易一生猶希百世享尊榮死者一一富貴心當得瓦礫變黃金天地生金起爭戰世上黃金不願見

淸明日作

黃雲滿江江樹紫碧艸荒城繞流水平原歌哭雜悲驩防處松楸裂新紙死者白骨委路岐生者不歸何處所煙華澹澹鳥飛來野田無主生桑梓昔年大官厭粱肉攘攘僕妾衣紈綺尊酒須傾十家產捶楚見血瀝膏髓東鄰無田坐凍餒百艸糠籺盡竟死夫病在牀子乞食鄕裏紛紛說兵事西鄰有田牛入官男女殷勤供耒耜徴需不足來囹圄喘息奄奄面如鬼河西大家日求趁終嵗無人戀鍼指擔頭鰕萊徒紛紜辛苦得錢爭換米三邊百戰矢如雨十室八九驅瘟癘翁死垂頭尙顧子子死父母無全計吁嗟乎天胡不仁豈若假手塗生類就使橫屍積山壘銅駝金穀皆荊杞周宣中興偉臣在枉死呻吟眷仁治偏禆戮力建武功上徳有道存經緯小農食飽大農喜樂嵗終身保妻子羈臣拭目瞻治平當使八表皇風被

贈龎將軍

龎將軍虯髯防烈淩秋旻當闗叱吒萬夫勇一語不合輕王臣去年謝事歸東海鶡冠縞衣佩蘭斛雷手語托素心轉闗濩索通悲灑君不是賀懷智石槽鐵撥云雷气又不是康昆侖激流鏦錚金鐵渾玉盤驪珠千萬轉春冰百裂黃河奔髙堂秋空夜气昏中天月色爛若銀請君別按伊州調不作靑衫灑淚人

殿前生桂樹

金花濕露溶靑玉宮繁手勻秋顆翠陰亂月散香塵十二闌干曉風過驚烏起飛仙子殘舞鸞交枝涼葉翻銀縈玓瓅燻羅被翠鏤搔頭綰鳯鬟鳯鬟羞花悼春逺欲倩春時花滿眼

憂且吟

寸艸爇火林可燃尺鐵鑿石山爲穿快劍斫水徒勞割利口詆聾何用言人生所貴推時美萬語不矜一語喜武乙何尢死暴雷盜跖端居保遐紀衛鞅嘗陳帝王道直以霸術符君好向使相容客舍人詎知法令爲彊暴明君素矜賈誼才時將不偶反見災當其魯鈍保年壽何物鵩鳥興悲哀黃河不異流淸濁一入大海勝杯勺混混魚龍奮頭角跳蝦走蟹相防錯行者苦短論苦長邪人邪正祥不祥縦能鞭石塡滄海亦有愚公計太行

楊妃春睡圗

蘭湯濕玉胭脂軟云螺隨枕腮紅淺漁陽鼙皷夢中驚不似三郎喚不醒亡國冶容畱粉墨此夢至今醒未得

題方壺雲山蕭寺圗

山人行樂溪橋東蒻帽衲子欣相逢相逢相攜成一笑老剎有路山南通山南靑瓊十二峯云嵐列防蒼景重請君爲我激長嘯萬木古壑號天風行雲躡屐度飛磵龍光走潭碧珠粲雄山之神不敢呵物變金沙界長阪長阪回塘紫篠林薝卜花香貝葉深歷歷晨鐘翠微出朝光斜切玉山岑一逕浮莎靑錦織喬松偃羽寒蛟色金繩耿光揺佛日鐵鳯交檐威梵國世尊寥寥空殿秋龍象慘戚陰風颼山僧逢迎禮闊略遙指寶華當白樓白樓之西小有洞僧伽文釋三千眾瞿曇石上說根源旃檀閣裏防疑夢山人瞑坐天雨飄醍醐味冷夙煩消從此靜通成大徹回頭世火謾焚燒出塵直出塵中幻浪說三途起八難此軀此相卽眞空八難何曽有空幻畫裏寰區塵眼塵風雲色界幻天眞壺仙爲幻區中眼難幻區中眼外人

題朗吟飛過洞庭湖圗

純陽早得莊列術飄然淩空履芒忽嶽陽樓觀千萬人望眼依微生恍惚此皆幻譎籠世目神觀一返如轉燭何風可乘虛可憑吹天地影掛粒粟當時寫圗局形肖詩以遣眞傳者誚此人應與此樓齊不爾那容海門嘯河山色界非道心回仙豈泥區中音爲君擊節夢中曲八表無倪何處尋

道士魏晦初詩

混混鴻蒙彈丸戲兆形分裂爲天地厥初生人自二气抱一吹萬奠品彚剛噓柔吸互成體誕靈爲物昧常始至士返眞宅無滓窮身所受復元理洞以明明削涯涘根灌漑達軒陛何以誠之心合意逍遙自然湛無際此與晦初非二義子其佩言味道味

聽箏堂送朱啟文歸虎林省親

秦人破瑟促瑤柱翻作淸商去聲譜唳鶴羣髙咽素云雛鸎語滑烘春樹故家王謝挹風流罷笛徐將玉撥搊桓伊雙手金縢曲風繞鵾璧月秋欲鼓陽春和彌寡調髙誰是知音者攺撥驪歌慰壯遊白雲冉冉吳山下

題方壺寄虞還淳金錯刀

老壺胸宇珠璣海散作文章敷五采筆端磊砢金錯刀防染風雲噫大塊璚枝矯矯浴月明劍羽獵獵吹秋淸千年龍髯老不化防葉鳯咮寒無聲金張華館苦欲置購以千金人莫貰殷勤寫寄虞仙家虛堂白日雷霆气虞仙霞佩淩空翔挾之綃帛虎盤囊臨風莫展靑瑤軸防化神龍去紫蒼

題方壺臨金顯宗金錯刀贈劉二紹

卯金飛書子壺子欲覓瑯玕寫生紙壺子篋中金錯刀少海天機忍相遺拂開蜀昶古硬黃信筆揮搨騰榦將虯枝獵獵閟秋影龍气習習吹寒芒玉竿蒼涼屈鐵利鉤距生風漲淸泚上淸宮裏狡獪成題以保成摹筆戲幽軒白石對此君勁節虛心爲寫眞仙翁帝子俱物化劍羽空餘鸞鳯文卯金珍襲置邃閣太乙靑藜映銛鍔披圗長嘯挹淸芬天外泠風灑寥廓

題王子慶畫開元寺圗

呂蒙故宅淸溪側山木林林峭空碧千秋化作梵王宮唐年錫以開元額門前喬柯鐵屈蟠階下流水龍遊盤坐開寶月擁金相梵徹雨花飄玉闌丹靑傑出蒼山表雲際髙俯靑空杪鴻漸遙分一掬泉獅峯不放千林曉松濤入夜亂溪聲燈鏡連宵助月明淸淨域中觀小刼金銀色界照重城玆山未許他峯並古塔不讓閩南盛一原堂上演大乘玉璣東序超無證我來亭上尋紫芝名籃兩醉春風期見花解得西來意擊竹因聞向上機畫裏幻成塵境幻具眼良工心手粲捲圗長嘯激淸風一色虛空覿神觀

背面秋千美人圗

妾夫二十顏如玉綺戶銀窻照華屋屋前桃李花錦團屋後秋千栁陰曲百尺防竿駐防旗同心寶帶挽朱絲髙天下地鴛鴦結去月來風連理枝夫今不歸傷獨自翠被春深積殷漬燻香消盡曉帷寒乳燕歸來小簾紫玉雁慵梭瑟上塵金鈿羞帖鏡中春掛絲微染鴉黃淺收淚生憎粉汗勻寥寥雁字雲中度望望羊車去時路不須回首怨東風背面啼痕灑瑤柱

題畫

緑潤紅殷春似織梁家紈綺無消息百花香底醉遊蜂小院寒輕翠簾窄飛來靑鳥栁枝柔戢羽憑風爲食謀小物從來操毒蟄未應一啄向饑喉

題方壺古木風湍圗【爲潘眞卿賦】

畸人平生山水癖經行領略多奇迹見圗何啻坐山樊悅目洗心看水石何物昂蔵挺老株靑蒼防綴忽成圗天風撇裂起毫素龍气溟漲當交衢攣拳培塿森涼玉逺挹渟湛寒緑飛湍九折天外來萬壑瑤華灑空谷猗惟應龍潛九淵靜者一志安林泉眼中偃蹇柱碧落絕似端倪窮化先畸人流玩有餘暇何意同心在林下老壺仙筆世罕儔半幅瀟湘玉無價山城鑑賞如雲屯寶子新作同璵璠因之毫墨感知己泠風捲送潘黃門

題闗河秋晚圗【爲曽子常賦】

半生慣作江湖客畫裏靑山似相識長憶江南緑樹秋千峯落照摧行色傍水人家艸屋深憑闌浩嘯豁衝襟南天漠漠鳥飛盡潮落空江龍夜吟漁舟隔岸縈浦漵莎逕蒼茫入煙路桃花源出武陵溪山閣排風杪秋駐兩翁矍鑠巢許儔崇闗之北茅堂幽登登回顧蹇驢客撩亂瀑花天際流曽厓竦峭淩危棧絕似靑城度盤磵瞿唐艷澦勢東奔鳥道緣云接西阪掃門古老意安閒覿面云防跨石壇中田金碧開日觀天東一峯橫黛鬟野橋流水楓林赤去去迢遙抵沙磧山川今古行路難駑駿同途受驅防幻夢塵勞見畫圗卻從空闊望寰區浮林俯仰紛萬有一息端倪歸化初曽君好古嘉奇迹圖史相親置東壁更覓更生和我歌靑藜千古同輝赫

百鵲圗

威鳯髙翔九千仞徳輝不下無餘聞人間鳥雀勢如雲防地經天已成陳金苞誰復覩九章耳根啁唽聲相忘不如百鵲入圗畫俛啄飛鳴相頡頏空山老樹淸溪曲渴飲膏泉食野粟巢成不用占吉方太嵗何由在窮谷天河搆架嵗一來不雜囚飛盜啅材何年傾耳喜音至陳我六符瞻泰階

百鷺圗

連云葭菼汀煙緑雪鳥飛來集溪曲林下幽棲飲啄淸虞羅彈射何能逐靑防鎩翮非無志雕鶚橫秋不厭欲自愧摩天翼南運猶堪刷羽隨鴻鵠防龍班班來校序振彼西雝戾淸肅容儀燕舞美君臣我客翩翩雅幽淑絕無鷗鳥同棲啄活水魚肥山有粟白衣何啻百爲羣一志相攜戀林麓寥天霞散霜月皎一舉衝霄豁心目秖應鶴共歸來髙結雲巢傍梧竹

題倪雲林畫【爲劉二紹賦】

昔在松陵識幻霞仙風雅度玉無瑕泖湖秋水通吳防攜手同登星漢槎俱邀劍履侯王第玉饍珍鮭濁無味多情紫步袁使君館以髙軒顏緑綺緑綺泠泠瓊作臺流蘇香拂碧霞杯題封烜赫壁間出珂佩琳瑯天外來傾心放意塵臺古知我鴻蒙事鶱舉至今金骨尙塵寰碧眼方瞳浪相許曉移防鷁三髙祠靑絲蒓脆鱸魚肥雪花水鳥供異饌九醖時傾金屈巵軟羅蜀纈飄巾幘翠氅初來賔國醉呼蒲璧換黃庭遙見掉頭心不懌卻従寶帶望九峯回橈蕩漾橫江龍袁使倚枕髙士醉我獨披襟乘晚風過従小隱湖東曲繞逕蒼梧夾修竹溪亭金碧帶斜陽一抹飛煙澹華屋靑瑤盌薄犀筯輕紫鱗出釜炊黃精明珠屑粉如璚液舌乳西施香骨淸瑯玕志刻邾儀仲艸聖來遊陳蓋眾時同緑綺架閣君三珠樹底鸞簫弄轉盼相攜二十年展圗如見雲林仙瓏璁苔石玉在璞偃蹇喬柯龍際天掣鼇長得侵云幹防棄鸞翎入神觀當時筆底覿風雲此日人間竦奇玩東平寶愛如瑤琨以我知心徴舊言千秋交誼悵何釋遙托髙情長嘯軒

贈地理鄭升逺

博望河源探水磧靑囊孤首窮泉脈景純驗此類成書孚子因之相陰宅蓬萊形勢三山壯靑海明堂相主客弱流襟帶鳯麟洲射的嵌空出其側中田黍珠爲正穴三花結秀呈虛白傍臨君位餘可推堆堆回回人莫測君臨仙士側臨人富有賢才禆至徳寰中險曲定背向枯槁防凹下靑黒犯之逆道戾天經醜類縱橫滿家國鄭君學古搜祕更擬遊衍周南北山之西爲帝堯蔵周漢闗陜環奇迹不用聨綿惑九疑雙瞳湛湛君應識咸陽松楸隘蓁莽帶礪河山障區域就中祥雲蟄王气聖徳文言掞方防桀紂遺污死無後過指虛寢呵幽魄仁人死歸尙何顧七十二冡姦雄坼若從美惡責由來堯舜之子無瑕慝賢愚根本自二气百爾愼此非祥覿君子小人艮有以孟子期之五世澤君行閱歷由內觀習坎技龍體全式孰肯心田符地靈天下自此民無阨我有淸明方寸地中虛七穴相通直君還具眼得眞蹤便許名髙列仙籍

奉寄林鴻子羽

我客樵川方十日君亦入闗尋寓室北橋靑眼識同心古寺琴樽話稠密浮雲軒冕委敝屣四顧天壤窮儔匹酒酣長嘯吐虹霓磊磈塡胸恍如失君下三山度劍津我畱杭邑未彌旬忽聞行李有蹉跌太息中道生緇燐長天茫茫白日曉一气吹萬回陽春樊籠豈得系麟鳯卽喜透网遺窮鱗太原冷氊蟄文掾書來羨爾無懷民冶遊縱飲足肆志衝抱灑灑淩秋旻我欲從之路遐阻嵗暮褰裳畏零露明年花栁晉安春握手狂吟醉何處江海間闗人物攺往事囂虛難此數風雲遺夢去無蹤俯仰閒情亙終古離鸞別調寄瑤軫餘韻蒼涼繞閩楚何當把袂挹泠風刷羽南圖事鶱舉

次韻臨川李進士衡元成見寄並求字【二首】

早嵗相知不相見況聞淸譽如郵傳太平經濟蟄英芒江海文章掣奔電鄴侯家學富胸宇世梗都無一毫罥靑年虎榜早題名逆旅洪都嘗問絹新詩慷慨慰林下繭紙題封白於練鐘王墨妙我何有彷佛雲煙筆端見倘歸少室掃蓬戶拂拭心畫龍蛇展眼中塵俗君所鄙云鶴遊天足揮遣懷仙有意汗漫期願托泠風一披捲

其二

弱嵗窺天管中見爲儒鄙俚窮經傳一從落魄燕粵來自倚文芒扇流電南圗羽翮風暫息秋水襟期塵不罥謫仙許與神交意下筆防婦矜黃絹多君逸思淩穹昊一峽文瀾寫飛練傾胸耿耿付閴寥吾道卑卑時隱見靑防九萬期簸蕩有翅垂天思一展不然拂袖去城闕長嘯空山百憂遣達人出處貴自然天壤閒雲任舒捲

太白問月圗

翰林失意辭金馬散漫雄文繼騷雅一種停杯問月情自言舉世無知者盛時冠蓋隘神州豪爽巳應無比儔塡胸磊磈付杯酒嘯吒風雲江海秋畫圖睥睨寥天表問答深衷契防杳當年心事竟誰同萬古茫茫海天小文章英誼八百年貌得玉樹臨風前月明亦有金樽酒此意千秋誰與傳

次韻臨川饒防秀才見贈

法書不可見稽古看石刻孰與辧正鋒如沙以錐畫古人渾朴鄙澆漓俗眼不識隗囂碑授受心傳晉李衛二王咄咄爲深知法敗顏栁諸賢輩僞流八法承其次要皆彷佛得緒餘各自成家岐亦異近人聾瞽無師授髙者唐刻鮮有同況敢毫芒希漢魏揮遣於人何所宗君今有學繼騷雅物鑑妍嗤孰云寡胡爲蹂雜龍與蛇虎犬未聞能並駕窮源入道自有門逆順偏正歸評論千秋傳後法何在時名濫厠徒晨昏公孫劍器飛晴雪吐沓光芒亦人傑好籠長頸伺周回勿與癡人談墨訣無爲天師爲逺峯東堂作秋林僧捨求題

老壺畫史擅一代尺素寒芒掃飛黛吾甥幻筆得天機授受傳心貌形外逺公老禪淸梵余扶藜信步猶龍居談造詣無二致丘壑風雲同捲舒西原雪晴玉爲質展拂璚臺耀秋日飛光運肘古墨香防染溟漲龍鸞蔚須彌堂堂柱法身性海泱漭川無垠秋林花雨淨如洗茅屋淸泉薝卜村儼然東隠章溪曲翠竹黃花了心目靑天雲气徹荒墟相對跏趺小山緑堂中之人緇素流一防湛波千峯秋遙情空闊際無相桮渡隱隱淩滄洲山川今古不盡興人境相忘表殊勝還師仙筆圖幻空蕩蕩虛空絕安柄

昱方畫贈逺峯逺峯求題

壺公學徒眞幻工吾甥入室兪方從甥今主教兪方侍弟子妙筆師髙風顒師起詣僧中雄兪方契誼相混融閒來揮灑起斑剝暝色郁渤開鴻蒙孤峯南峙表天柱一水東注環晴虹長林艸屋倚怪石蒼蘚古磵生秋容陰風慘栗嘯虓虎雲气下上隨飛龍老禪得此狀無色位置丘壑僧堂中僧堂東隠白雪壁拂拭古意看題封鸞綾玉軸好神采對鏡情忘幻泡空空虛湛湛非影像此意貌得非凡庸因師更覓太古畫羲聖無端一畫窮

次韻余樵谷見寄求書之作

江波月色環古城榜歌悠悠思濯纓雙魚錦字過眼明書致樵谷通淸名掞辭滔滔文翰精混龎正气師天成謂余艸聖如伯英一掃澆漓浮俗驚我自正鋒虛腕生雷奔電繞海沸騰恍如公孫渾脫舞赤幟翩翩漢歸楚流光擫鐵啟迷悟川泳雲飛殆天助爲君鉤格展毫素識者其誰儼聲譽神交眷眷遣呵護千里之親如目覩姑山肯枉笙鶴度贈子延年鹿脯

南丰縣丞章好徳贈艸書歌走筆次韻答之

司徒筆法連城價運腕光芒洞神化三春桑柘老饑蠶六合風雲驅戰馬正鋒屈鐵舒流霆右軍咄咄李衛驚虎臥龍跳迅鶱翥遊絲飛帛潛充盈章君筮仕靑霄上墨訣翩翩气豪爽朅來投贈感相知鉤格傳心無背向蘭亭貯匣古墨斑云鶴悠悠天色寒鐘王在世止如此餘子紛紛空慨嘆

次韻鄧子方眞人見寄

南陽髙士神仙气家住雲林好山水才名當世李謫仙意義千秋魯連子一杯一曲紫玉簫泠風天外招松喬方瞳炯炯睨萬古浪迹蓬丘憩圃飄飄琴鶴度璚林笑吒風雲生玉塵仙翁自是黃綺流威稜豪爽淩滄洲遺我織成云錦段天機不許世人求

題畫【爲張孺文作】

壯遊汗漫成陳迹緑水靑山慣相識老年展捲起遐思魏闕江湖心歷歷茆堂囂虛六月寒漁樵語話臨風湍扁舟同是寄萍梗天地浩蕩心胸寛卻從蘿逕通幽谷芳樹環林艸爲屋碧波如練野橋橫有客歸來抱貞獨我昔華發從神州師彼子長爲逺遊河山形勢豁心目浩素耿耿淩淸秋西風霜鬢不相待良圗萼艸人誰在但見肉從髀裏生那知容貌鏡中攺卜居泉石效隱淪始覺半生防誤身只今畫裏見箕潁意外脫略超紅塵悠然之軒有逸士讀書灌畦安所事防搜或擬探艸載酒時能問奇字山中雅致愜鄙懷沃洲可買移家來桃花春水武陵路絕似劉阮迷天臺太平經濟付年少艸澤期頥我同調塡胸磊磈不可畱散漫髙天劃長嘯髙天指顧雲霞流悵望玉花連十洲他時蓬島邈佳勝更擬元龍百尺樓

次韻臨川洪韶九成有贈

平生肝膽國士風快意雕鶚摶靑空千秋气義炳火日過眼浮華非所鐘五峯洪子美徳容浩以炯炯窺瞢瞢朅來投翰秉至公知子學問如麟龍有才棲棲甘養蒙惟感契誼當雲從勉修天爵歸有道珂佩指日明光宮

觀禱卽事

璧月流光玉臺露靑瑤玓瓅三珠樹盤螭鏤篆騰紫霞雲母交窻引霏霧翠仙離離翠羽軿九章疊奏參差璚寥天云錦遏空碧時雨寶華歸望靑黃太史三天史淸心肅神覲天帝祈民福壽考終命善人相延保世世香風灑灑聆至言靜定噓吸成汞鉛萬山明月出滄海一片秋水涵長天矯首鴻蒙禮無上八垠湛湛瞻虛曠轉頭金玉五枝燈一瞬回光燭無象

琴操

采薇操

彼腥腐爲氤氳兮紛舉世而飴之曰趨風而委順兮悼冉冉而危之冀可免於萬一兮顧衷私而違之匪獨善於斯須兮慨大義而歸之山之薇兮潔而肥之旣得以療吾饑兮我則宜之

采芝操

嗟嗟皓天甘彼巖穴肆志遊盤以茹芳潔深谷髙陵光被日月非我羽翼豈我喉舌飄颻還山天下勇決邈矣唐虞保身明哲

八公操

猗歟靑紫被體而微兮味以珍鮭充腸而肥兮吞啖鮏羴馨香則遺兮玩彼長物淸明遂疲兮天錫公其來下兮吸光彩而騰雲螭披閶闔而過北鬥兮俯塵世如淤泥示要道之不煩兮澹虛中而無爲願相攜於玉京兮惟太淸之是歸

歌

平圃歌

帝之平圃連昆丘仁麟祥鳯居其洲堯廷來儀瑞聖世魯狩反悼非時遊先王揖讓化成效天人感格臻嘉猷非時爲祥乃爲咎不見哲人興古憂

聖人出

黃河淸泰階平甘露降庭醴泉生布卿云耀景星粵若稽古兆休禎天人合萬化並五常並修見玉英天則瑞聖何徴元元延佇久屏營曰縱暴以亟盈休傾之否泰可迎肅後塵播先聲鳯凰覽徳輝來庭囂歊息區宇寧聖人出仁風興

紫陽仙子歌

紫陽玉貌絕世華云琚羽服擁丹霞翔鳯徘徊九霄上蟠龍步驟五云車上元仙子同旌輦玉轡苔裳回南面靑防還邀紫府仙棃不逐昆侖宴婺娥纖歌彈月箏雙成妙舞參差璚三十一枝風色勁秋空亂灑步虛聲不分錦衾畱洛浦情知霞佩遺交甫一從鸞鶴去西華雲雨樓臺想南楚紫霞仙尉當靑霄淸心端簡聆回鑣賜以長生碧瑤笈仙經脈望蠧塵銷佩服仙經食脈望一雙靑鳥遙相向別乘防鳯導飛璚逍遙黍珠騰玉京

若之何歌

天地昏昏日月薄蝕泰山爲陵河海流逆杞人忘憂林類乃賊宋人奇玉卞和寶石離婁掩蔡烏獲無力相逢衢路側欲進詎能前詰屈羊腸阪覆車繼後先保退涉逆流鹿豕爲我緣防防障霧集陰風淒以旋饑渴猶可忍單裾濕不牽願得乘桴浮洪濤日滔天幽陰舞防鱔毒唇坐噓煙願得棲巖穴蛇虺肆蜿蜒惡艸尙被借瘡痍且蔓延西南有古莽不照日月明東北有阜落嘉苗所不生天髙邈難攀地厚載可勝由來𨿽怵惕旣往亦徒行若之何兮憂內平毋以爲此傷中情禍有仇綏福有膺劇亂委治實相經滄海桑田終變更理有極否泰符徴

西王母歌

云和琴瑟飛瓊弄靑鳥鸞繙曉通夢夜光珠綴九霞冠王母親傳密香送上元六山火玉佩緑金之笈丹景防辟非更出紫錦囊酒闌五鳯鮫綃隊俯觀流景念濁世貴富浮榮等污穢紛拏外景織深衷蔽障靈光城郭敝促今成古烏兔走蟻壤營營不回首生生天元具大有飲澹除華防人受東方暫之紫泥海歸遣明生拉陰宰揮呵雷霆用不難抱一還元致交泰重以千年女鹿脯碧桃杯寛納區宇淸涼五內消陰滓一眞冏若超今古不惜眞詮泄至道六甲靈飛確皇寶直從虛湛復本元歷刼吾當錫仙誥

新霽後望西山作

曉云城闕霽宿雨氛埃淨東旭披素光西峯倒圓景山川庶物秀洪南仙迹奇標昔所探舞鳯三江周沔水奔龍九疊障靈巖靈巖芳潤生佳木楩楠如金杞梓玉楚材幽森挺楨榦楚俗熙和地饒沃繁花媚栁照江城兵後樓臺列將營玉勒曉風看騎气金鉦夜月靜邊聲陳家待客空懸榻宋室求賢浪得名君山傑閣空中影並峙薇垣代藩屏三川紺緼春四時一片緑云秋萬頃堂堂考皷鏗鯨鐘浦樹溪林衛防重天道宏文垂麗日和風膏雨渥恩濃水國之妖業蜃子劇來禍民幹地紀都仙太史夙所天帝錫以長生璽玉淵飛刃馘潛妖鐵柱中流遏洪水下感遺黎樂道眞至今江海淨無塵雲中雞犬通仙路畫裏牛羊識幻身壯遊局蹐畱吳越仙景參差殊未謁何意南來作楚囚新亭舉目白蘋洲鴻門玉碎羣雄散芒碭云空王气收此景此時傷偪側塡胸磊砢紛如織孔聖因知北鄙奇謝公遂愛東山屐東山屐齒躡靑雲時止時行道不羣爲君一掬南溟水天下蒼生滌垢氛

毛將軍古劍歌

炎精烈烈赤幟王手掣匣龍威四方澤中巨蟒迎刃斷玉碎鴻門並楚漢鋒霜濯濯不居功年深玉蝕紫苔封芝山名將應時起神物啟閟涵秋水純鉤太阿同冶歐卞家余材琫蒼虯剸妖刳佞靖六國毫芒不動胭脂坼置之金鏤螭錦囊批鱗擫匣騰晶光平津望气勞心力雷令於官竟何益爭如脫頴少年時今日髙堂佩陸離願俾將軍壽金鐵寰宇淸澄似明月

還朴歌【爲許從善賦】

二儀奠位淸濁判舒爲萬有羅輝煥三才設造無纖竄兆形賦質枝緣幹以情矯僞物欲亂知覺旣生渾龎散至士悼世不返汗示道析理回迷誕葆靈於體止流漫教出師成從侃侃上徳佩服內凝浣下愚笑毀忽而慢猗歟許子夙昭貫懇懇求師走江漢立雪止闇夜達旦求已元元畫爻彖用爲風雲守成算斂蔵韜神保和緩八方軌則等浮幻掃掠痕瑕入神觀一眞湛冏復虛綄柄鬥於北當南看天人恢拓固無間還朴澄澄理彌粲

與隱者陳洞陽論三教

我昔放白鹿天行杖靑藜雄文烈焰照萬古勢局軒冕披云霓臯防無文不識字堯舜言傳心法是衰周季時民異心坦途蔚開柱下史乃有仙風皷防漠宏儒上智優不作西方大言理則同聖者以之捷徑中我乃從容卽交萃因知三宗不在外調笑文章天地間流觀豪傑風塵內亦有當世防恥陳封禪書時命若腐艸光輝燭泥塗回視色身幻長物何纏縈一貫惟達道逆气求長生爾來九萬嵗得之無爲天下寧了然區防中蟻壤八極何營營鯤化之南有天池泉脈湛湛波淪漪自從一掬洗心眼飛光天門射紫防胸中培塿累萬億回風電掃了無迹昆侖西出榑桑東月出月落經天中鳴龍嘯虎風雲表仰髙鉆堅入防杳宏之芥子六合寛斂之穹壤一塵小亞聖三月不違仁西來直指心在身漆園實得息起踵數子理見超凡倫要當脫略淩萬仞明如靑空擊秋隼眾人萬語畢一言獨於黙者領本原能方其體用其圓何不世外行觀天

敕勒歌

敕勒川環陰山氊作穹廬觴酒彈牛羊萬計各有羣動有禮節情逾眞土風渾龎徳澤熈淳視民如已一體歸同仁地偏西北庶類殷中國聖域何能馴

王子喬

王子喬緱山笙鶴望亦勤分明舉手謝時人蔑彼天子貴獨善愛一身嵩髙山三十春道成飛馭玉臺津拉浮丘覲紫皇排閶闔淩昊蒼黍珠遊樂殊未央王子喬棄仁而不爲身謀已多仙道誠樂矣嗟爾遺民顒望何

長相思【三首】

長相思久離別此身𨿽逺情還徹一寸心千愁結羌笛怨邊秋離人倚樓月鯉書歸封斷雁錦回文滅

其二

長相思久離別單於臺上伊州月玉帳寒金鉦徹三年故國人百里陰山雪暮雨塞塵黃哀笳隴云咽

其三

長相思望歸難羅幃斷夢防時還欹月枕掩雲鬟紅樓春尙淺翠被曉猶寒滴堦朝雨絕淚眼不曽幹

同熊經彭聿宋季陳介陳亨嘉陳景壽遊翠云闗得磵字

手防緑玉杖嶙峋涉天梯雲峯峙六合面面翠鬟低我昔乘風陟武夷俯臨三十六曲之回溪嵐花霧彩漾空碧摩蕩日月相交輝長松百尺大十圍怪石嵑虯龍飛空山無人風落木半夜月出靑猿啼東平劉生劃長嘯手中龍泉電光繞三山鸞鶴不可畱一片行雲入秋杪璚軒逍遙君玉頰明珠紅笑指白石洞揮霍雙靑龍爲予歷陳華與嵩天臺南來雁宕之髙峯膏泉輸並注其下奔馬萬仞開鴻蒙云闗雙穴天河通捲浪八極周崆峒乃聞異人演至義毘羅法門開不二二士從容獨後來龍蛇翰墨云花墜西來老翁追莫及石樓靑虛壁鐵立照影空潭得月明掉頭歸去天風急念我三生主玉林天下名山諧夙心自聞躍馬泉中柱恨不一覩鏘璆琳屈指十年滄海變逍遙君登九華殿予亦騎龍擁翠鸞東歸麻姑尋紫壇長年靑防飯食實翠瑯玕飛來紫霞淩羽翰竦身忽在靑防端一皷剛風挾素月列峯照眼金斑斕白馬秀出雲林山爛銀查堆如彈丸卓筆之峯出其右手接南斗挹回轅攀蘿緣石阪汲水松花磵笑殺鶴上人吹笙碧桃晚三時玉女吐蘭臭九門霹靂巨鼇吼陰崖風雨碧波涼潭底雷文赤蛟走脫我紫綺裘因之雙佩玦濯足巖下泉淩空掃瑤雪莫碎白玉斗且拂瑚枝山花與醉客何處不相宜請君看取天目之西陲嶄然枝傾天崿頽人靈八百萬不啻一土抔請君看取昆侖之北角萬斧昆吾不能斫巨靈一劈迹如削亂鬼衝風六時作一山一水直萬錢且復對此酣歌眠黃河九曲猶淸濁泰山髙髙荊棘天致身福地人中仙何用戚戚悲流年願從置酒三百斛一斛爲君揮百篇

贈瞽師吳炯中

君不見文成將軍葉五聲京房易學窮三星管公器識薄何鄧蒼生已信誤寧馨我生半生江海上河圗星史多招訪十年歸濯三谷流思得異人歌逺遊五峯吳子好才气逺來談天折經緯黃鐘律曆森玉衡紫微天元發金記生死之門三十六子盍居之迹仙躅帝恐泄道隕厥身可憐雙瞳如滅燭文成京房非至人子今內養充陽神河海形勝了衷曲堯舜之主巢由賓小儒行蔵安足云大聖厄宋窮蔡陳當時天地快一擲金盤采奪萬人勲功成治定潁川水尙友赤松攜列子垂天鎩云防漠間子能相從海上山若遇少年天日表髙歌此曲豁心顏

烏生八九子

城上烏夜棲城頭樹城頭樹弱枝本輕棲飛不定啞啞聲彊承彭澤飯示靈方朔經火流王屋瑞幕集楚師傾一年乳雛將八九毳毛才生剝黃口棲冠昔在曽氏先墮翼長驚羿弓後雛多巢轉狹風髙葉早凋時啼禦史府直塡織女橋不學奔波覆車粟卻歸空城身局促月明無枝猶有樹鷹隼飛來驚不去

隴頭水

山隆隆路疊重哀笳沈落月空吹裂悲風驚沙起隴云陰陰覆隴水不是隴水聲辛酸千古萬古英雄流淚血至今幽咽不曽幹

惻惻篇

問子何惻惻杯水吞舟苦崩迫仲尼一人在魯國刮眼刳精不之識後世乃有秦始皇操弧挾矢坐天堂先王禮樂成灰燼下愚黔首安可當上古之世鴻荒民中古熈和雜澆淳仲尼遑遑來相弔三月愁眉不得伸何況萬人掩坑穴足一蹴踏燕趙裂逸翮雲橫四海秋大旗風掃六國血魯連恥帝東蹈海李斯挾書西入秦上蔡獵犬嘆丞相望夷鹿馬惑國君沛中劉生好隆凖烏合一舉當九門躡足附耳防雄略天張云捲登乾元量能恢宏布大恩子孫王業四百年殘嬴豈無萬年計大寶猶多一再傳

獨漉篇

獨漉獨漉水濁見月水濁可澄心濁傷明泥深道苦挽行無侶非不獨行獨行多虎蒼蒼長松獵獵大風客有所懷如靑天虹明明旭日橫天東出鵬羽鎩秋陽光若失錦繡入火文章膏煤火滅成塵不異槁灰驥發遲遲志在千里刀不斬仇孰以施利嵩嶽何髙海水何深穹壤其極不如寸心

鰕防篇

戢戢鰕防如塵如毛自江達海逐浪乘濤終然假水力江海任逢遭揚須播鬛不盈分毫列隊排波得志滔滔乃復笑潛龍養志事天遨屈身濁水湄風雷走江臯魚目皆見哂鰕防軒軒勢相髙欲見葉公葉公懼豫且制我於兒曹鉛刀一割利誰復識昆刀猛虎落坑陷反愧當路獒時來無貴賤天地可能逃

行路難【四首】

膝上靑桐枝朱絲瑯瑯金作徽傾君三雅爵皷我九奏泠風辭拂君蒼龍切玉之雄劍解我紫鳯承珠之寶犀系取誇父西追之白日照以太乙夜光之靑藜紅顏不畱白日暮凡愚上智俱塵土眾人刼刼眼前榮黔婁取足身後名眼前身後知何用但見累累北邙冢

其二

染玉易攺色中心宛然守故白何言防防傷踧踖素懷因今念疇昔拊劍以浩歌繁星朗朗當天河繁星豈無光不似明月何掉頭咄嗟心轗軻誰能聲折膺天譌還君白馬雙玉璧殫決河流良太息

其三

鐵网滿江海瑚网易求文犀一照水萬里將橫流君不見紂寶金玉棄善人死衣寶玉自焚身唐堯三尺土階上八元八凱承華勲殘嬴赫起六國吞魯連恥之去若云沛上呂翁得佳婿平良以之心使臂入闗但遣收圖書善人相延四百嵗失人難得人易寶玉富國家何曽延萬世石崇金穀園財多無地誰能滅至寶善人行當起

其四

苗生萬穗千穗成野艸無種日交榮借令野艸可食實田不耰鋤牛不耕東鄰有子業儒術仁義檢身動合律衣不蔽體登年饑才恥周時世見欺不似西家出無賴十八行凶當義師義師一旦遭驅逐身率醜惡橫路岐至今家富丁力壯自矜年少五男兒贏餘肯濟東鄰子書生財輕重羞恥明朝人去空茆茨行雲無方不可止閭閻傳笑何班班富貴豈同貧士顏艸花苗實異根蔕苗當實時艸自殷君看跖蹻負浮美何似仲尼陳蔡間

逺如期

排閶闔遨紫淸長風結佩霞引旌拉禦寇攜莊周觀化八紘逍遙遊跨東海濯洧盤酌漿斗柄長闌干澆沆瀣和陰陽臂挽六龍駐三光翻雲笈閱寶書潛啟九籥窮天圗伏絳闕祈洪私請君遐齡民壽期弭患登福嘉天下普洽國無嘩帝憫誠聆昌言卿云翔空當九門錫璚醴勞玉筵惠慶繁祉益壽年服宏徳顧子民答天忠君孝養親母自孽冒毒機生蹈五常死不違

陌上桑

淸箏且徐徐聽我歌羅敷羅敷入艷裏閭提籠采桑當路隅使君停五馬顧問何溫如黃鸎自啼蝶自舞羅敷有夫君有婦此身肯學野鴛鴦豈得提籠自采桑妾家夫婿侍中郎黃金爲門玉作堂腰間碧雪鵝肪佩耳畔翠云魚鬛璫人人矜妾佳夫婿雄才英英照天地生來一諾重千金人誇金張竊獨鄙夫才婦色兩恢諧各有節義臨身乖使妾家貧成獨處夢魂亦繞靑陵臺君早去莫延佇君妻肯采桑亦有道邊樹道邊車騎眼中花何不回顧向君家

上邪

榮公爵幽石卿寵厲气感類從上下同體正以正觸邪邪以邪矯正污流引濁源曲木無端影申商髙位國政李斯濫刑秦祚罄仁虐俱抱材道合必授柄眾楚咻齊君尙攸宜善善惡惡毀譽交譏防防從心物自來根荄符契理不違君誠好樂下委隨善淫鏡鑑萬世規

吟

東武吟

弱穉讀古書十三知大義訓習粗可觀傾鄕值戎事十七從徵戰隨軍謹溝壘自懼弛負勞不敢廢文史楚楚揮翰成措辭通性理十九客閩師顒卭四方使嘗挾金鏡防上窺唐虞際亟欲洗囂煩廓淸掃氛翳旣冠責成效侃侃牧庶類宏仁願亦溥志大竟乖惠圓方世齟齬徳惡異倫擬鷹犬血爪牙鷦鷯則林避長饑信陶詠余富徴黔謐匪曰恃末才儒先委時棄風雲息胸宇澤濟韜涯涘聞道一何先未老心如醉貞情安晚節虛冏挹仙气向來滯形迹回顧析非是何嘆失東隅桑楡良有遂

次韻許維翰見示龍虎山吟

三十年來憩龍虎天闗地軸相騫踞就中眞靈呵護神仙居圃閬風無閒住陽平治靑城山飛度此地成還丹溫溫鑪鼎崛起仙巖畔綿綿嗣系郁羅班千有餘年猶龍宏教起累朝錫號侈爵四海崇髙美至道忘忘湛一眞至人無我爲元始輔元翊運禆化工竅補混沌天玲瓏奇山射的峯巒似怪石鳯麟洲渚同鬼工絕巖呈巧搆龍井古壑開幽宮以誠投之致應格有物往復施報無終窮塵湖琵琶接突兀雲林白馬拱衛當成功天上地下三十六一轘轅中幻海屋太和元化體同仁一气相親自惇睦吾甥眉宇眞天人帝錫玉笈金宮籙金宮籙集百祥臻五福臻五福公侯名爵位神仙不與憂患承天祿

麟角吟

歌我麟角吟傾君熊耳材堂中三千士一一笑顏開君不見蔡丞相曷鼻巨肩不可向躍馬食肉四十年富貴何曽有形狀又不見漢黥王輸作驪山爲叛亡羣雄躡足定楚漢兔死鳥盡良弓蔵人生貧賤多論議龍飛虎變知誰是伊尹從來五就湯魯連畢竟羞秦帝長城三萬里禍在蕭墻起碩儒無事向遭坑亭長何曽識文字天長地久今如此黃河淸濁皆流水不見愁雲咽隴頭何限英雄眼中淚去亦不足惜來亦不足矜但願髙標回白日春花秋月醉良朋黃金堆山嶽美酒爲君酤北斗作酒杓東海作酒壺勸君飲君君莫辭風雲感防在須臾何乃局局悲榮枯當使功成拂衣去攜取西施遊五湖

元音遺響卷三

欽定四庫全書

元音遺響卷四

元胡布撰行類

長劍行

男兒當作萬夫豪俯拾靑紫如鴻毛時來擁篲橫區宇剖決浮雲淩九霄蘇秦昔時貧賤阨掉三寸舌相六國位髙金多歸故鄕入門妻嫂皆下堂一家勢利尙如此路上行人誰家子丈夫恥作児女悲燕雀焉知鴻鵠志酒酣憤歌歌激烈雙眼窺天唾地裂便從東海批龍鱗更向南山探虎穴寧能寂寂雞鶩羣微與螻蟻爭紛紜金盤六博快一擲采取將相圗麒麟不然淩風事逺舉南招羨門拉松子泛覽淸气乘陰陽周流無極禦八荒

君子行【奉寄瑋張先生】

饑從猛虎食渴酌天池泉天池淸且逺猛虎食恆鮮莫以松柏貞不樹桃與李莫以蒭蕘賤鄙言不入耳慷慨求衣食直道偏荊杞有異春華榮不同秋霜死古之英雄人豈得處疑似

滿歌行

蚤嵗逢危迨長百罹從軍苦樂遐路險巇途窮涉逺海饑蛟毒鱷聲參差眇體寄波上驚憂百折殆不能奮飛中道混異流不爲貧賤移原生拙貨殖陶子常苦饑陽山猛虎夾路啼參辰錯莫夜無期夜無期殷憂塡胸誰當我知入山蹈海思懷自安獨善之事奚益於遺黎願見海淸泰階平睿哲握機寰宇享毀珠與玉寶善人以致平成周道如砥直如矢萬方熈熈登春臺塊獨與天爲徒共安畊鑿誠快哉

擬得墻欲髙行

幹大包物地無疆海不擇流源深長廣庭倚力柱梁一醜百惡圓鑿枘方漢卿毀齒楚臣蹈江九重回眀豈捄亡願君如天宏畢照擬日光

擬當事君行

處貴不矜下徳由尊不及卑此直難同彼枉眾楚咻一齊美惡但聞譽譏譽譏君見宜一誠俟事萬機朴忠信不欺

反當欲遊南山行

日月不同經山海且周移理亂相逾越萬世若通逵文武帝天下獨夫見陵夷周公三吐哺天下相同歸大聖不獨斷眾人盡所私股肱信善善賢愚類不違各有王佐才趨向審所之

反當車已駕行

具薄酒冀敷厚情主賔合徳絲管停聲起舞奉萬壽樂獻答千齡勿愧暫驩宴期念長合並

君子有所思行

嚴駕出燕冀引領東都門曽臺鱗雕甍繡柱擎飛軒八節考鐘皷列筵鼎食尊歌舞徴齊趙粉黛不給繁泰安棄兵甲搆艱十一存尙倚仁洽久宗祀幸未湮匪直戒滿盈諒由觀化原豈惟堯舜治歷年遂不泯眞儒可乏術橫天肆流奔衛翼借康哲圗回獨煩陳端念勞居逸積思盡厥臣百職監繇宴安豈禍根回天自有經興復歸本元將告眾多士服徳以昭愆

江南行

吳姬白薴衫撥櫂唱江南江花鬭繁錦江水漾新藍吳児雙雙歌竹枝弄篙濺水不成泥風過楊花吹不起鴛鴦相間白鷗飛別有紅樓花的的鮫結防囊信拋擲十二方釵隔畫簾鵶黃螺翠春無力小儂新挽北人頭壓鬢云鸞吐月鉤別按中州去聲韻繁度曲和輕謳北客過從經北裏南船買賣來南市回頭不顧買笑金過眼何曽羨公子爲君醉爲若歌不爲兔絲依女蘿但願一顰還一笑見骨金鐶無用照

傷歌行

百川逝水絕還流誇父逐日不回頭秋風鴻雁春風燕河東織女西牽牛湘君見竹還見淚逺人歸來石當起汨羅濯徳君可回憂天未崩杞人死黃河奔流接太行終不難行道里長有窮之君雙斷臂難返九日駐頽光神仙可憑藥可久不見秦皇並漢武

放歌行

宿云流陰度城闕城頭烏啼城上月胡笳歇拍羌笛哀穹廬將軍淚成血匣劍星文光欲動羅帷靑燈明復滅空將夢裏見先皇曽是軍中識英傑伊昔靑防奮雕鶚鶱飛百萬翔寥廓而今白眼泣麒麟啁啾鳥雀追風塵風塵陰陰暗河縣經過行人問徵戰還將漢北裂帛紅回向遼東帶書箭箭飛翎折鏃斷金馬死沙塲春艸深不見徵塵掩骸骨朝朝暮暮隴云陰西當太白環荊楚北斬樓蘭叱降虜黃須鮮卑應夢來白面終童棄繻去可憐功業歸偏將道傍枕藉成丘壤九衢呵從何紛紜列屋珠貂不相讓別有南陽開甲第轉日回天擅經濟意气由來縛虎雄縦橫烏事屠龍計屠龍縛虎技難憑續煎膠奇自矜自謂亞夫知劇孟過從易水問荊卿國難欲除恥欲雪督亢圗窮匕不發將軍不惜將軍頭俠客空成汗漫遊

猛虎行

蒲稗傷禾黍潢潦污道路渴吸潢潦水蒲稗行且茹食而充中復煦煦子旣云可孰不豫謂我南山有蒻蒲昔爲展席潔可敷底春土腴石乃滋推枝布葉何離離願同子坐郁棲裂葉鑱根啖而嬉實我饑潔子綏謂如不可潔孰云美且都謂如不可潔孰云棄禮謨蒻蒲可食子奚不懌誰不自憐謂我子識

煌煌京洛行

獨處傷鰥盛室妬妍位道無規飾過多怨魯連恥帝千金何顧豫讓不死伏橋有俟天下云従夷齊竟去加冠於屨義所弗處荊卿攘袂燕得國士將軍授首謂死王事叔孫之起兩生毅然且聖且賢不昧我天極量恢恢遺風泰基市門茍畱梅生長之皇業宏仁暢越八表我寧一枝無所感妙得主隳仇良足於畱極人臣貴登神仙遊

墻上難爲趨行

東方曈曈星晳晳鵲飛門前梧樹集啟我荊扉視遙見逺人以晨徵客從東西南北來息疲馬結綬拂長纓請客上堂出屈巵自言空村但餔糜客辭別家年及期九州豺虎夾道啼豪賢在路不擇噬月黒水白汨深泥曠野無人居雨雪何霏霏狐兔在地走機羅空設施麏防成羣飲人脂獸走啖不及逺道行人往往不能馳蒿萊蔽目生黃雀飛去暮未棲虎大見雀駭見雀去山樹雀遺獘虎皮虎視空睥睨白日禽獸爭馳突人羣呵禦至日沒日沒復縦橫人各不保生路難行棘與荊何能逺遊逐利名拂客面上塵爬搔蟣與虱食我餔糜居我山水窟飲泉力耕種山樊寥寥壽安逸客今憂思父與兄何不拔劍邀徒旅斫艸驅狐兔彎弓月張抨豺虎黃雀麏防不足數父母妻子得相見乃不此身隔異縣慊慊心意闗莫以此言淚如霰

孤兒行

兒無父母尙在家貧不自保身寄他鄕罹患害父母生兒時貴兒貴是男屬當休明時親朋來盍簪陳禮羅酒漿衎衎譽言談長且八九尺仁厚丰令顏羣下若屏气威容不可乾父母樂安逸家事所擯斥百萬上畱田買花度年日彊奴事慈父利我所貨殖資財竟蕩盡兒大無家室父母貧又老咨嗟何所道父逺兒不歸良時委芳艸豈無鄕裏思人情多是非豈無鄕里人貌好心不知兒父天一隅寒溫莫期道路日悠逺行人去且遲拔劍出門去恥作兒女啼四顧多悲風浮雲掠天飛熊羆號前虎嘯後怒發指天汗流頤兒命一何辜蒼蒼當爲誰兒有寸心天若爲憐時羿前驅奡後乘烏獲奔車魯陽駐景列仙縮地軒轅出令保合骨肉遺民全命稷契臯陶允平庶政大道無爲民法不競下逮萬世休光猗盛

黃鵠行

黃鵠早寡哀思故雄無何怨尢義命允終君家有髙樓雕楹繡柱錦盤龍綺羅疊裀褥金錯艷重重儂居茅蓋屋長夜臥如弓志尙不相謀寸心遂難同君家椎肥牛飲醇酒歌鐘歷亂彈箏擊缶儂登北山采薇茹芝潔若冰雪彊神注頥自非口體人安事相追隨豈茍富貴慕豈易貧賤去所長泉下恥所短寰中苦大義不乖違死生誠何事儂是一婦人欲愧天下士

對酒行

我有一片心寥落萬古愁今晨對美酒浩蕩付東流我昔探穴求虎子西登芒碭雲气皷刀之人理釣竿南山牛歌長夜起少年激烈負壯圗自當天下奇丈夫直欲乘風破巨浪入海攫取驪龍珠英英湛盧劍玉琫靑瑚久不得剸犀象斬猰防星文繡澁霜花枯幽陰污土豈足掩神王寶气貫斗乾天樞時來天地賭一擲握柄身先萬夫敵大人虎變非擬量肯爲竪子回容色肆中虯髯生撫刃彊調笑流目視河山餘子等末照一目飛龍人君先我同調豈無昂蔵淩九霄以爾席捲歸包茅雙龍偃蹇不並駕鳯凰雕鶚各有巢舉觴酣歌酹萬古悲風蕭條爲我起九日不可回靑天古人心事長已矣長已矣不復來千秋一知已餘子將相才棄瓢老翁好襟懷寥寥乃見富春臺風雲圗畫出東海百代碌碌徒喧豗我禦泠風振髙節上追數子相超越皷翼九萬登鴻蒙浩與大塊同噫咽括囊元气於捲舒槖籥六合天爲徒

踸踔行

朝亦恆苦饑暮亦恆苦饑山中好薇蕨猛虎向人啼我行茫茫安所之白日無光天昏翳陰風慘如西北起執手河梁上我無舟檝子不得共濟還顧途路間塵沙被肌體牛奔同馬走毛冷縮如蝟道裏在咫尺難行不可止三百六十日防日如夢裏

相逢行

世路多岐曲岐曲達長安妍醜紛相逐輪蹄交其間去者不憚逺來人或悲酸榮辱理有常孰能籌萬端維昔尙聲勢捷逕所攀援事君本無誠功烈侈宏觀利祿及妻子奴肆余驩孜孜狥一已僥幸涉國難尺長有丈展寸否千憂煩陽揜陰爲惡暴白詎可殫姦私深自卹汗簡乃欺謾矯首東都門歷歷銜怨訕修天以要人未必淪異患物誠事不忤淸源無濁瀾相逢岐曲人欲竟此長嘆

鞠歌行

魚目哂明珠鰕防笑龍蟄三獻何貽刖足羞荊山萬玉爲之泣仲尼大聖人削迹於魯衛蔡澤狀嵌枯詭譎致相位賈生不必恥絳灌漢廷羽翼借園綺時命有同然逸民猶任使盜跖之惡已橫天令終康裕登遐年顏回竟夭折亞聖何能冀自全化工無私循至理善善惡惡如流水達道貴自然梟獍非倫擬

艶歌行

杏梁初月上桂障晚香團並照花羞面聨芳气拂蘭流鸎慚曲度舞燕比腰寛買笑千金易知音一顧難瑤琴聲乍轉嬌歌興已防含笑俱傾意托語尙羞顏藕絲裙帶合竹葉酒杯殘的的帷中燭灼灼腕上環情如斷金石恩有重丘山誠願垂燭光多幸保環圓

引類

鹽梅引

甘以酸爲和味以鹹爲主傷鹽喉哽咽過梅心淒楚調適貴得中心手天爲度間發不容私吹毛亦兼與神功佐四運翼徳懋公輔璇璣典寛衡日月光合宇仁和扇恵風膏澤均時雨惟天予我心惟正儀我矩一夫曰饑寒由已使無所臯防有玉燭永言佩斯語

雲龍引

芒碭秋空見羽毛龍光雲气與天髙五湖何處無明月斫竹南山坐釣鼇

思歸引

春行倦長路赫日逼隆暑肅殺每傷神嚴威雪交雨怫郁念鄕邑剛風起郊墅衣錦夜行遊將何辧文縷非無逐日足豺狼正旁午欲假圗南翼防梟列行伍儼儼五云表玉闕開金戶天黒不見人妖狐友虓虎饞扠與惡嚼遙目無逆覩延頸望所思山蔽東魯樊籠傷局促缿筩嗟幽聚皎如萬璣珵信美在異土焚籠斬世网駕雲返吾宇

曲類

入塞曲

入塞常在先出戰常在前骨不委沙塲貌不上淩煙死逐百戰塵生全萬死身不封李飛將餓殺眞將軍鬼雄與人傑生死答君恩

出塞曲

被甲二十年全軀萬矢中腥風淩白刃人死我成功受降論百萬俘馘過西東窴顏石復刻烏丸壘亦空振武揚兵气宣徳暢皇風金鞭行擊節八面凱歌同天子臨軒陛剖符登美封簪花上林苑醉酒明光宮再拜奉萬年太平歌治隆所願全民命不敢計勲庸

懷仙曲

矯首寥天見黃鶴云翎翩翩入靑廓金泉百沸湧丹砂九靈老人烹紫霞霓結斾旌星軫駕逸虛之宮五光夜待予鵠立黃中一激淸風洗天下

磨刀曲【二首】

恨不早有生目逆夷齊淸恨不能丹靑貌取魯連形持此恥天下誰爲天下英

其二

莫作靑銅鏡照面不照心常恐日月光覆盆難俯臨願君憑龍背直見海底深

大道曲

鳥鼠不足登鼎爼羅网不能致龍虎所以曠達人甘心托卑污乘田委吏豈足數聖人當之安所主潔世隕天全傷淸非律度堯舜百代事規規有常程夷齊以義去後代死沽名伊尹三往來效者失其誠老耼伏柱史切切避虛聲子房全去就去就魯連輕欲食當思耕欲衣樹蠶桑逞舌畫雄略假仁仁義亡鯤鵬鎩翮蔽三光鷦鷯深處一枝蔵竹花結實鳯凰至卿云五采明朝陽經天緯地論賢聖王喬矯手略不聽呼吸元气禦日月天地有窮道難盡捲者不復舒志尙焉可並萬世疊更變億兆各順令

烏棲曲【四首】

宜城春酒郁金黃樓上屠蘇百和香同心寶帶合歡結烏棲樹頭拜明月

其二

錦幔遙屏輝五采烏棲月出薫香藹此時气息兩相憐含嬌弄態不能前

其三

感郎言誓爲郎憶魚爲比目鳥比翼烏啼月落東曙開俱飛魚鳥約重來

其四

疊股釵橫金鳯凰連環佩結玉鴛鴦啼烏啞啞楚天曙金玉容華逐郎去

五言雜體

輕舉篇

弱齡秉淸戒齊心學上騰羨門教服術偓佺引拾璚鏈气常通液補腦急還精歷紀校功滿一舉得身輕寶駕乘流電珠履躡繁星憑虛倚閶闔肆遊寓紫京木精友方朔日華驗廣成靈桃艷芝囿璚蘂粲椒庭樹剝玉文棗枝懸金脊藤黃眉覽六著靑瞳指五城徒侶皆仙气服禦盡長生俯見泰山小坐待黃河淸率土不足顧六合豈難並始異塵愚境進卑世俗情

古思

去年徵小月今嵗入雲中書去春鶯後夢歸秋鴈空瑤箏折繁柱翠被掩重籠裁衣猶想體臨妝羞照容妾豈懷私意君亮裏精忠但惜芳年邁未建列侯功君行當防勲妾行當預封

驄馬驅

十五學劍器偏騎生馬駒二十斬樓蘭輕身西射胡虵弓彎月影鳥陳布星圗響碧鳴珂玉生紅滴汗珠自矜毫髮義寧憚萬金軀身當國難死名恥眾人俱必使淸區防垂勲竹帛書

槐

虛魄初凝始公位屢徴今兔目經時淺鼠耳訝春深炕枝承麗日斂柯條纂林曲曲朱闌靜葉業緑云陰首冬若服實長生諒可任

排難

烈士有名累不恥貧賤時聖哲畏匡宋蒙莊且授譏柰何攺故容猶得辧妍嗤達道乃自順異服尙云非豈伊賢聖姿抗力虎狼威而況當季世冉冉輕薄爲矯首謝岐路斯文不在玆

公孫伏威隱居

北山移象設東壁耿奎光累葉曽題裏髙門表署鄕河山鐘地脈云漢儼天章臺似嚴灘曲門當潁水陽紫霞虛亂棟翠蘚蝕飛梁石磴緣平陸煙樓接上方林泉韜紱冕經濟眷巖廊冠豈秦鶚嘆歌猶楚鳯狂士矜才不世天鑑徳惟良

奉和鄭編修本解難【二首】

聖主中興日神功佐運年卿雲開華嶽王气障幽燕望闕河山近瞻天日月懸九成來鳯鳥八表淨狼煙跋扈將軍死通明宰相賢可無慚漢節喜復戴堯天

其二

帝力歌垂拱民思樂治平百靈方效順萬防欲銷兵衛翼金湯固陶甄玉燭明皇畿歸大統天眷及羣生九鼎終神器三光體國衡寸心云漢表決眥望宸京

慶壽堂詩【爲鮑別駕徳和賦】

靈椿湛異卉華屋仰垂眉履仁惇孝友積善保耆頥鳩盤南極杖玉賜偓佺枝防服八龍被秋花五桂時白光延素牖繁翠結瑤芝風生交玉佩塵起拂蘭衣十年不去亂百口幸無遺生全處泰道居安眷洪私化理神堯治山川箕潁違詎忘瞻穆穆於以樂怡怡

賞靜軒詩【爲張廣文奎賦】

幽棲安僻地泉石友芳襟倚景覽時秀虛扃延賞音躧君遊郭履眄彼北山岑水華籠月沼竹屋韻風琴葉落驚孤鶴花動起鳴禽論感潛夫癖瓢累許由心觸此後畱憩俛世詎遺簮

友竹軒詩【爲戴尙質作】

遺簮二十載閒居眷朋儔感念負奇節虛心事交遊廣庭風雨外靑燈几案頭賴子相容與以遂慰淸秋旣此嘆長夜復盼空樽愁將子共貞操永竟百年謀

同聶鏞茂宣王行止仲袁養福能伯宴劉別駕勝彥淸宅得靑字

上客佳時集衡門緹騎停鏗金披艶藻鳴玉振芳庭麟卣歸肴核鸞觴浮醁醽花明雜樹錦山翠鳯凰翎覽景念時聚薦芳惟徳馨酣歌退落日緩帶倚春屏主奉以百年賔酬願千齡詎知今日懷明時在丹靑

忽然有喜作【寄張叔亨】

國仰朝廷大民瞻日月明百年均徳澤萬嵗樂升平期運彌天久輿圗倚地並防埃蜂蠆毒謬戾虎龍爭玉闕當宵旰金甌識姓名民多屠伯虐臣有智囊傾貢楚包茅入封齊錫爵榮東宮嚴事育北斗運璣衡將帥承新澤謳歌返舊京小臣無以報獻賦頌河淸

陳迹

渡江淸秋暮乘槎碧海通何意抱燻心方嗟委爨桐驚坐無陳子掃門還魏公目牂牁馬心折衡陽鴻客以韎任賤我惟天眷崇臣職守銅墨眾口蹇豪雄拔羽久危鶴佐王非夢熊劍舄駢羅貴禘祫包茅空叨恩眷東擊壤意南風𨿽同熠燿照尙想昔邪重

宿吳興妙觀

圃邀遐賞方外息塵機丹書寶眞字陰洞紀靈辭脈望從經得鶴自天飛鳥下窺魚餌花落罥蛛絲流云懸度影蕩水不成漪防石綴珠露翠艸偃金芝玩芳思寄迹逐異遽乖時吏隱懷梅福衝素緬安期欲結超然志方眷二儀私

同牛諒士良董在彥志王欽守敬莘野叔耕莫士安惟恭朱武仲桓徐賁以文何恆得常宿馬庸敬常舟中時禁酤次早偕九君子爲馮信祖母執紼得逐字

懷宴喜畱袪揭厲不成曲掞思麗霄漢緬斚想醽醁客畱廣練被榻共侏儒宿環篆盤螭暖咽漏銅龍促坐披庾亮月佩韻元昆玉風靜餘春逺星發流云逐嵐气蕩鮮颷鏡水摩空緑舟停鷗許訝夜渴波還掬摛藻鏘瑤艷列綺光華燭尙懷同驥附終以愧貂續

竹軒詩【爲王簿欽賦】

三逕伐經屢七賢遊足誇樓似黃州見詩多衛武奢風裏琴聲韻月時秋气華翠梁封蘚色玉榦蝕蘿花刻桷文初直代瓦火將斜來鳯猶鳴節掩貍終委沙

客至

長薄煙飛翠芳堞雨零珠跬步愁泥滑荒城況道紆歌裏來波艦架上亂風書所思驚夢想攜手尙揶揄嵇眼將靑共阮淚及漣如語盜猶懷已之闗詎委繻感義金非貴待價玉還沽有虎方如勇見龍當遂圗

夏侯敬業桃花別墅圗

嵌竇棲雲屋湍洄帶海潮危峯虛紫翠激磵墮琨瑤樹密潛通寺山深不見樵苔磯浮雨色藥逕引春苗碧藻刺波出赬鯉透層跳緑蘿疑礙石榰木自成橋傲迹韜軒冕伊臣畏市朝系船猶種栁飲水詎辭瓢幸此覺塵夢何言圗縠綃

發霅上

理棹環枝水依岸歷橫塘織翠將苔葉流曲度花航綺席餘香散澄湖明月光懷人將遂見望途猶恨長奔走知形累靑紫與時忘養眞非谷口讀賦感山陽防夷故宅逺麋鹿古臺荒去水芳年逝落葉暮山蒼詎自矜班志暫假似顏蔵

懷荊楚

南昌鐵柱觀西阪銅陵橋懷鄕望似見阻兵路竟遙不孝疏親問負愧秩臣朝順襮猶方裏束帶自垂腰隋卿初賀雀秦冠徒嘆鴞石媚愚將寶玉禍淚成邀文木知摧用武弁敢云貂𨿽懷銅柱援終返玉闗超

結客少年場行

射獵陰山下經過狹邪口俱邀信陵客共酌新丰酒不韋膠漆契郭解死生友共念雪國讎漫睇蒙塵垢剪艸除艸根殺人恥人後所貴豪俠義不辭骨肉朽縦死秦王劍何負將軍首

自敍

艱時負弱操虛已盡天爵軌途將鑑往眾感紛非昨在昔任架搆言念中榱桷三千經名禮九方遡寥廓慕義披天日抽腸見葵藿膽气識子龍風浪懷宗慤揮金去閩楚抱玉緬河洛局局前途隘紛紛後塵錯世衢春艸艷物表秋云薄孤情動故臣長防矜時藥抱燻自煎防同污遂支度敗垣竟可逾深壞亦防鑿事農畦園靜望海雲霞漠蜜香知蜂起潮退緣魚落躑躅墮丹心齟齬韜雄略素絲無色染散發煩巾著尙疲東野馬欲展淸秋鶚天徳何酬許賤生當激作心逺冀宏圗時修嚴重托回復循至理非予獨謇諤

對鏡

壯气愁籩減朱顏客裏凋帝京紅日逺親捨白雲銷裂土天猶廣長驅地匪遙三公殊玉節七葉愧金貂直是民思漢何曽犬吠堯防誣方士語旌返大夫招木石禽塡海河梁鵲架橋鉤陳垂王气熒惑隕星妖恢復應多士民人諒久要竭忠文武略禆益聖明朝

賦獨孤隱居詩

萬竹巢孤鳯雙潭據獨龍穴深畱禹迹松古受秦封日月閒窻牖雷霆被劍鋒坐憑南郭幾行防大宛笻苜蓿經秋嫩雕胡任水舂金方丹劵閟瑤笈彩雲重巾擲成橋度銀飛是雪溶魁罡繩步武天漢豁心胸令徳髙巢許名言振皷鐘未緣酬夙契空欲躡遺蹤

海上有懷

五云連海闊一水與天通日月三臺近乾坤八表同遐荒歸震蕩艸澤數英雄霸業矜文治天兵小武功麒麟當大路雕鶚展秋空上將雲臺舊宗公玉節崇羣方連國難率土返王風血滿秦城下笳吟楚帳中敢忘將寸艸不必嘆孤蓬徙倚瞻霄漢龍光接岱嵩

殷憂

殷憂初假髮觸語竟焦思尙鎩飛鸞翮逺企應龍期泥沙有雲雨指顧及崦嵫舉施心猶振畫地自矜奇投鞭一水斷擊楫萬方齊燠燠推民牧元元司保釐毋讒去寸短毋變易長規眷謝舊典刑欲嚴新切治何言追緑兕終當磨白圭億萬天子壽永年緝熈

鶴沙道中

空林初見月老樹獨禁秋雁影望中沒鯨波天際流竹深僧寺靜逕古客亭幽去亂思劉表懷才念馬周豈無霄漢志不展稻粱謀潛澤猶多彥中興在列侯星河環北極蛇豕眷南疇去日馳芳景飛雲想巨艘短衣愁逐虎長夜學歌牛收拾狂蹤去箕山累許由

懷八禮臺架閣

我爲狂馳子負媿羈俯育方念逺家國凍衣饑食粟閩楚事偃蹇河洛行局促欲願自靑海及畱傷白屋異土居大朔浮名駭民俗鄙人尙潔操時議非同欲拂拭爨下桐溫存髀裏肉子拔屠伯困心逺羅鉗辱卽地由矛盾合污避騁逐握手九山云快意十里目葵藿類物性功名固邊幅夙昔分憂願噓呵濟時祝一轉成蹭蹬半生若顚覆我畱迹龔勝子去追梅福去畱無異理方順猶風襮竊效無君弔豈擬盡途哭悒悒我不如望望子來速萬彚仰日月羣生韞金玉肯惜匡世材爲拯登年毒風雲快雕鶚式遂歌鴻鵠

贈別戚景純

夙昔悵行邁淹阻及戈革共難九折路況寄千里迹雲龍渴心膽談笑致羽翼良時詎可要淑景何能卽傾蓋晤顏采居蘭忽盈溢塵污或眼靑齟齬彌心赤子未貧負抱我固洞披識斯文拯淪溺餘子遂規則淳古有其人聖世終見獲天代閟神器人靈寶幽匿𨿽全蹈海恥防晦潔身防子去此猶彼我傷家異國丈夫忠孝願鄕裏生還客有道貴達兼窮途愼憂惕多詩極忠愛溺志周反側莫以空言勞長負世儒追贈子魚腸劍淬此霜花白計義感雷鳴雪恥委刃敵生當建名節旣死雄血食勿以女兒情別淚灑胸臆

得二兄消息書示鄕人

弱弟知臣節諸兄戴母慈家猶鄰戰伐國敢計安危異俗衣冠舊深恩將相知靑絲調白馬赤手竊潢池力必先烏獲兵當後食其五云封鸑鷟一老應熊羆上徳精圗治仁師貴保遺山河崇衛翼日月望旌旗天道回經緯吾徒豈燐緇百年忠孝願三復脊令詩

恆山白龍潭寺題壁

行路苦煩隘暮嵗方奔走來非梅福道去恥魯連後遑遑防暇弔汲汲奚能就獨事陟幽遐披靈豁星斗幹文回炳蔚帝坐銷塵垢仁徳允中興蜂蠆隨懸首沈憂家國願借力英雄手心靜足忘疲道在形俱瘦恢宏諒有素葫蘆矜含秀豈是顧祭臨澄懷遣詩酒寒泉心膽徹潄石笙簧奏白龍霖雨資翠巘煙霞友不爲洗囂頑終當避天吼

何鏈師碧雲詩

矯首靑防上飛神八極中蓬萊萬里外紫翠結鴻蒙仙人雙鳯簫導鶴倚秋空散花將桂女捧藥見芝童要我從太霞凝情碧雲裏遺以昆侖謡學飡蓬虆子冉冉六銖服焰焰五枝燈盤螭離火下裂鼎震雷升問道元無始大徳不能名云行靑天上寓影以寄蹤有情在川澤豈擬當飛龍捲舒本自然茫昧信難測忽起必經天旣行遂滅迹瀛洲如可待一皷衝天翼毋爲相邀遮九萬當不息

題便面

近翠漂殘靄遙靑出逺岑天光通野水雲气亂秋陰貔虎空林外龍蛇大澤深箕山無異夢魏闕有初心鳩玉方仙杖星徽擬舜琴不須彈別曲江漢少知音

章山人陰陽教授秩滿歸嘉禾

泠泠石峯水煜煜君山云若人盤谷間髙舉淩世氛出侔天地宰知與造化羣方儀表坤軸晷度法幹文寒暑無停機持滿俟毫分至理豁胸臆一試無遺論功成不枉已拂袖竟何言望望流水逺雲山靄孤鶱寄謝狂馳子長歌歸故園

奉寄江知司漢

弱節委虛名江海負羈靮叨友賢俊人春風幸披識晤言勞軫念讜論陳宏迹豈謂隕良圗俯仰成今昔分飛況鱗次相視煩蓁棘梅尉終飄舉顏壞茍棲息共有家國懷俱渴雲龍迹拊膺九折路感義千金璧大聖畏匡人遲遲去魯國所願隆美致身保明徳翻飛尙一鎩奮鼓垂天翼君若迅靑雲我豈歌田石

邯鄲才人嫁爲廝養卒婦

隱妾擅花容三千眷女紅寵遊名共輦被榮曽冠宮年將舊色攺夢與故恩空一自經塵土百死念微躬破壁蛩吟夜枯樹鳥呼風貴榮少不逮賤辱老相從茍全父母體況慚婦寺忠

闗山月

未久辭沙漠奉命討祁連後逐李飛將追躡至燕然疾風飄沙礫雕弓不控黃旗開虎翼緑玉匣龍淵地迥聞笳咽山空見月圓持比君心照白骨滿三邊

有所思篇

相思不可巳相見邈難期當君懷鄕夜是妾夢歸時寶奩殘匣粉瑤瑟脆絲文杏酣嬌暈弱栁展愁眉防屏香霧掩綺帳曉寒低照骨環金析見膽鏡塵飛苦爲芳年去坐恐故心衰裂帛待秋雁掩淚聽朝雞亭亭將影弔脈脈寄心知香裏愁還熾想中人似來裁詩織錦去憶箭帶書歸望極將情逺途遙念馬遲素懷鐘契愛良願豈乖違一札緣風至萬里幸星馳

芳樹篇

碧樹臨秋風芳枝蔚華露寂寂憂思人冉冉徒行步靑春去不來白日朝成暮坐恐雙輪車行摧九折路焦螟陰井歇熠燿疏簾度語夢暫畱驩懷情恍如遇新人容自新故人心尙故勿以疲馬憂當計亡羊慮萬山皆北拱一水猶東注愁結楚天云淚涕湘江雨

臨髙臺篇

臨髙臺翼翼何軒軒所思乃各天一方終日騁望不能還天長水且闊兩臂無翅翎安得鶱飛霄漢間臺髙髙百尺臺下有水淸而寒遊魚躍其中仰首見飛鳶上下亦可察山海亦可移愚夫一寸心萬智不逆知對面尙難同望想何由期臺髙水深望不極望極徒令長太息

裏之鄭氏子業醫於陳求詩美之

神農嘗百艸疲癃蔚以興岐黃道砭法賢哲代相承和出保周民越人資內經倉公極炎漢晉謐術天成隋楊業太素祝由法交並至哉孫思邈剖析驗符徴縦橫分寸間兪經從井榮理訣本王氏指落起沈防六部悉百骸四節委七情眞筌世不乏掇拾師唐冰顧彼女蘿托何傷蔓葛尋落蕣榮終夕客鳥倦還林雄才智助徳澤世尙爲霖危遜有明訓夷逸豈恆任

柬謝江漢枉駕山中

蒹葭植弱節玉樹引芳柯謬有攀髙望深慚接武多千山迎騎气一水淨鷗波珠履靑雲士金聲白雪歌貴無嫌菲薄貧肯厭經過但恐淩霄漢何因掃薜蘿

愛妾換馬

私恩徒累志國難或危身方缺閨中念將收塞上勲千金猶市骨一笑豈回春不矜蛾比月願得騎乘雲寶釧銷羈絡雕鞍飾鏤銀壯夫要汗血少女拂啼痕誰云惜窈窕當取畫麒麟

陳山人隱居

曠俗遺軒冕誅茆結薜蘿天心片月出雲際萬山多羽蓋繙林葉芳茵被逕莎空瓢畱玉磵老樹泛星河道在身俱重時非迹豈譌猗蘭當擬操藂桂有招歌射日弓間弩屠龍劍不磨風飡猶煮石雨種或披蓑何意攜紅拂無心跨白騾蓬萊今咫尺桑海事如何

陪莊沈二隱君宴城東黃氏樓

蒼山淩晻靄緑水淨波瀾樓出孤城外天臨四野寛璚筵開勝地玉酒奠仙壇笛曲穿雲弄箏歌對月彈隠侯熊耳爵傲吏虎皮冠蓋世推才气橫秋擅羽翰自緣無谷應非欲久泥蟠憂漢多時防歸周但釣竿簪纓今日防圗像異時看共作山公醉樽空興未闌

胡永年兄弟石莊二隱捲

吾宗帝舜冑歘紹陳胡公百葉被奕世千齡暢皇風麟趾肅家廟鸞虯偉才雄璠璵相炳煥岸宇淩煙虹葳防吐綺采彛鼎光軒墉諸生啟春秋天下歌中庸曰余悚負荷越迹臺垣中弱冠忝民牧十年曆兵戎塵裂匣中劍淸膝上桐意闊時不偶心摧道非窮徒揮萬金產豈累六尺躬步影眀月裏浪懷秋天空以此傲物表長歌翼南鴻伯兄冠羣才鶚薦厠鄰封綜理局卑鄙遺民樂時雍文江水如練一勺此心同仲氏職行人公府步顒顒宣化廓淸宇流誠達深累挹紫薇露時乘白鼻驄俱懷柱史隱共恥魯連功英英石莊云歷歷山潭龍旣舒彌宇宙欲捲絕防蒙出處象日月翹鶱如岱嵩黃鶴在玉芝靑山夾蒼松願勗金石年分光荊棣藂若魏兩應起保漢二疏終

與姚東之言懷作

志士仰天庭終身恥居卑空名提向楚獨善竟何施伊昔裂冠裳白日慘檐帷髙臺舞突獸烈火出絳旗欃槍掃六國廷闕髙五噫志士束名義思全中顧私北海節旄盡西風霜鬢吹心計周宣起眼穿漢武時終假扶搖力來臨天日姿機緣萬一間喬齡深本支回龍闡故業捫虱綱皇維螫手當斷腕微服偶違譏拂袖向滄浪扁舟侶防夷君誠東山客豈慰蒼生思挾此虎龍气因迹云泥機九萬有迅程波瀾浩天池如何一杯水遂活枯魚爲終當匡濟任俱負鼎鈞持敢竭駑駘材共宏霄漢儀成功蹈海去恥貺璧與珪天壤倘攜手君應哦此詩

黃鳥

黃鳥西窻樹低枝拂短檐曉帷驚楚夢春恨隔湘簾篆碧殘香印愁紅薄鏡奩逺期未兆近信鵲能占酒淺金浮彩箏淸玉防尖芳心待明月畱意語纖纖

山莊休沐懷鄭桓居貞【桓別十年僅得一詩見寄】

微月出遙嶺南山生夕陰石林通玉磵風閣韻瑤琴八表縦遊目四溟曠衝襟方乖簮組累忽悵別離深慨舊緬遐想披新迂逺尋雁分逾十嵗鴻末得孤吟子戀防山隱餘懷潁水心千金保樗櫟萬古繼徽音因之固膠漆何以貺璆琳

送桂子山鄒縣省親

江東又送客鄒魯去寧親別席花盈酒徵衣露涴塵秋中淮海路畫裏嶧山人嚴父忠爲令諸昆孝法民賢邦推雅治亂世得儒臣衣錦斑衣後鄕閭拭目頻

題畫送亷希魯

鯨波遙際海龍幹直擎天石隱連城玉淵澄澤物泉翠竿仙子釣桂檝孝防船气合神彌曠言深理造風雲徒入夢屠釣不妨賢杳杳迷形役防防逮嵗年靑萍光彩動紫气鬥牛連握手論心後誰先祖逖鞭

答楊茂建秀才二十韻

道喪眞儒病詩亡政化隳斯文天汩沒大雅日陵夷應絕金鐘委聲亡月缶宜理音誰間作華采世優爲古學非文字名言析本支語𨿽遺汗簡恵欲驗敷施子服先賢訓吾遵列聖規才難俱皓首業癖友黃眉開濟寧無術風雲自有期未淹朱墨鄙且分艸茅私白眼嵇康共淸心鮑叔知情窺滄海淺志局泰山卑惜別分神劍懷歸詠紫芝蒓鱸今夜夢猿鶴故山悲善養淸明气彌堅鐵石姿用須鏗爾作捨豈浩然移任道恆先已當仁敢讓師麟方哀魯狩鳯秖見堯墀上徳符三曜亨衢展九馗扶顚良有願試誦別離辭

歸隱圖【爲張叔夏作】

舟檝江湖逺雲霞島嶼平遙天兼水淨遲日帶霜明艸澤人誰在林泉計已成問津逢季路蹈海識田橫去斂千秋气來矜萬古情風雲徒入夢屠釣不嫌名望气知埋劍臨流想濯纓明珠𨿽萬斛魁璧重連城書得圯橋祕門如谷口淸臥龍終一起噓灑爲蒼生

賦得春日閒居言志

穹楣朝日澹邃閣曉寒新羅薄承燻淺香飄入幌頻閒情闗淑景雅致屬芳辰植園平達道濯水逺通津栁深鶯度曲花重蝶迷春琪樹羅金塢瓊樓照玉人雨山開黛鬛風沼蹙波鱗九野均天澤遺黎樂道眞遜言居悔吝治世掞經綸虎變寧無待龍蟄豈終淪詎言因玩物嗒爾忘歸仁

鵪鶉

夷磵石礧礧陽坡艸離離取適飲啄情養成山澤姿樊籠事格鬭脆翮互差池王風有深諭貧士無完衣物理賦自然奔奔竟何爲

奉寄全禪師

髙僧愜勝槪卓錫憩三華梵唄下天樂香雲將雨花萬法匯一源眾流息紛拏方知湛淵黙足以絕世嘩止水鑑空影飄風散流霞夙聞契圎悟方便演三車勉旃各遂養願得近袈裟

卽事

溪堂霽靄散巖樹雲光落白鳥度曽巒靑煙起長薄采芝逢逸叟隱幾比東郭勗此山澤臒西笑長安樂云泥分靜躁隱顯世參錯異曲旣無能壽橒斯有托

企雲樓【爲黃伯孚作】

慈親竭孝養令子企云思溫凊豈不懷徵徭敢後期斑衣惟間隙愛日每舒遲引領睇白衣恍如在庭闈傳之尺素圖啟彼孝慈詩於以著令典永言惇民彛

次韻追和李仲公先生詩

文以化爲工俗儒局成法紛彼負疣贅芥蔕彊扳扱負芒竟誰刺代痛防自搯珠玉旣沈淵虎兕空出柙以玆迹元化渾渾綿翕哈蕪穢辟菑畬望獲有畚插掞才擴聞識舉乙必繼甲牲血久在槃俟與奇材防

元音遺響卷四

欽定四庫全書

元音遺響卷五

元胡布撰五言律詩

隱居【十首】

擾擾自不靜營營誰肯休能閒非俗客入道鮮時流浩气乾坤塞髙風海嶽秋由來超世士自古在林丘

其二

安貧宜有素處世欲無言拘束尊名教煩憂念庶蕃衣冠符道气學行表儒門試與論消息流觀萬化原

其三

劉向靑藜杖林宗折角巾山川古莽國人物葛天民息比穹林鳥遊如活水鱗桃源人世上此處是通津

其四

坦夷惇朴素澹泊得閒情長日惟端坐窮年遂養生摶風鵬翮起望月兔胎成倘有誇毗意毋勞勸耦耕

其五

行輕便艸屨臥暖愛廬克己成儒行教人看道書云行天浩蕩春盎物舒徐彼此無殊致元元得自如

其六

否獨當危行幽貞謝眾紛見人如顧敵入獸不驚羣風雨隨琴操星辰緯劍文囂囂塵世事漸覺耳無聞

其七

農桑千里接雨露四時調河海流通貫山川气泬寥梅花詩滿壁柏葉酒盈瓢莫怪逾垣去衣冠未可要

其八

不復趨人利方將卹我仁閒應腴道味懶得任天眞溪水淨堪浴臯蘭香可紉翛然成獨樂靜定瑩心神

其九

卽水窮源滙探丸見括囊綱常人道立匡廓世維張凡翳淘虛晃天和貫混茫昔年縈抱意胸宇淨毫芒

其十

習靜宜塵想觀心息動機名言根體用至道徹淵微美利幹能事休傾否弗違永言貞遁吉玆理有攸歸

閒居【十首】

功利誣前志畊蠶息此鄕年華忙裏迫日晷靜中長山水窮雙屐風雲富八荒憑將千古意長嘯暮天蒼

其二

得法飡蓬虆無根養昔邪培金初長鑛種玉早成葩顏色靑精飯肌膚白乳花但能存靜嘿防自結丹砂

其三

野水通花逕回流防果園遊鳬如葉縣飛鶴自雷門澤世勲名晚居閒道義尊此身同艸木何有答乾坤

其四

溪山鄰勝迹樓觀接中臺銀漢流雲散金天霽月來不言均四序何徳備三才自得天然趣幽懷萬古開

其五

柴扉芳艸徧桂障小山幽月白吹簫夜天空倚杖秋乾坤塵漠漠江海思悠悠只合將琴劍移家住沃洲

其六

助胃多烹術輕身久茹芝昌陽根益壽雲母粉充饑靈液滋金骨瓊漿潄玉池乘風何所待莊列澹無爲

其七

斗室寛天下虛中抱至仁應酬能中節物我總熈春海嶽增雄觀浮休寄身不須矜白眼已是出紅塵

其八

遺珠探象罔煮土識長生脈望仙經得驚精玉釜烹士惟崇至徳道不貴虛名自有淸明在非求外物成

其九

天葩開罨畫地籟鼓云和夕嶂兼空淨秋江得月多黃金髙武弁白屋守文魔俎豆尋常禮當時講防何

其十

釀秫方充酒樵林始足薪入山無利路負郭有閒人碧笈淸都籍黃圖太古民秖應云作伴慣得鶴隨身

遷居雜興【十首】

野艇隨流水長天際落霞江湖塵外靜穹壤望中賒石鼎翻茶縠陶樽泛菊花飽諳山澤僻畊種在云涯

其二

岸閣紫雲深山扉綠栁陰水風醒醉眼溪月洗塵心天道從消長人寰遞古今平生知此意不復計升沈

其三

桃竹緣臯堞檉蘿蝕磵梁栁坰金散縷梅甸玉飄香生殖山中富豪華世上狂那知垂釣者心事付滄浪

其四

種藥宜巖竇澆畦有桔橰中山移縹李度索擬蟠桃春色郊原迥朝光海岱髙眼前今古興流覽意滔滔

其五

花重錦圍亭山環綺疊屏茶香淸鶴夢琴弄托鴻防東渚遙空碧南云隔望靑憑髙一披豁步月返嵓扃

其六

髙士下瑤軿淸風坐野亭澄懷虛北海飲量隘南溟磊石種魚法乘軒相鶴經未能垂朽腐且共養羶腥

其七

山翁黃獨酒羽客紫霞杯刻竹題詩罷開軒待月來羣英鐘嶽秀華藻發天才昨夜星芒動文光炯上臺

其八

虛懷無一事端坐息浮埃萬化由心出羣靈假气來鳶飛觀感察龍臥識胚胎昨夜山頭雨還經地底雷

其九

逝水惜流年深山樂靜便煙霞如有待風月浩無邊混沌遺形外鴻蒙象帝先無端羲畫出萬古泄幽

其十

衣食寄樵漁山樊任捲舒無知同培塿有象表籧篨運化天爲轂成形地作輿明窻塵彷佛一擬托淸虛

先民【二首】

先民惇朴素末俗事驕奢重義多貧士爲仁少富家綱常吾不忝漁獵爾何誇徳惡符防感昭昭理有涯

又

韜光誠自愛守黙更誰禁老幻匡時願貧辜博施心鼓刀無夙望叩角有遺音亦欲資章甫羞將短髮簪

題竹溪書屋爲永嘉李華逺賦

一通巨海千幹掣連鰲劍古金秋勁堂空璧月髙紅牙籖舊帙宮錦奪新袍經史鄴侯富元非詩酒豪

寶劍篇

釁子經歐冶望气入丰城池雄朝已化匣雌夜屢驚琫玉交花萼刄血掩星明掛墓猶將信負背恐難憑

詠石

仇車方誤中神鞭驚血流人化懸知節羊變或難求蘚潤珠含露蘿碧月生秋方向君平問當念宋人畱

所居【二首】

江靜銀河接云銷玉宇空門當五栁曲身在百花中寶瑟紅樓近仙槎碧海通自全樗櫟質不是傲英雄

又

逸志惟求靜棲身不寄嘩謳歌同野老鼓吹聽池蛙雲气連遙樹江光散落霞無因樹勲業亦是托生涯

采桑女

妾苦蠶無食郎自袖懷金向非照膽鏡對面不窺心妾若愛黃金詎肯事籠筐黃金多人有君妻不采桑

秋夜卽事

碧樹生秋思澄江散晚陰中天云色靜萬戶月華深栁甸環煙寺花樓出翠岑因循逺塵垢何必計山林

莫摘蓮花葉

莫摘蓮花葉摘葉子不肥莫采泥中藕弱蔕幸牽絲摘蓮傷嫩刺采藕罥輕泥泥深妾沒足刺痛妾愁眉

寄展邦雄

大隠猶蒙垢狂夫乃叫閽諸侯初按節天子久臨軒圖畫刁僞朝廷李勉尊十年江海客何以補乾坤

止海濱

去亂豈辭難寧親缺問安窮河知地逺望海覺天寛客久通吳語童昏揖漢官十年家國願未擬尙盤桓

村居【三首】

魯酒盈缸熟江花過眼新主家貧好客稚子笑迎人井邑三農稔河山四望春故鄕明月在依舊隔兵塵

其二

元亮猶耽菊儀休恥茹葵宦情孤劍在國難大臣知自顧同涇渭非闗泣路岐五雲天日表拭淚望京師

其三

碧艸迷荒壘春桑藹近郊驚烏棲擇木客燕去辭巢禮有朝廷舊貧多市井交苦無簪笏願不累子云嘲

題張氏珍蔵倪雲林小景

蘿月當溪屋松云繞石亭瑟空閒玉柱劍古滅金星望气覘三曜開襟極八溟白鵝承逺寄翌日寫黃庭

雙桐生空井

翠葉承華露銀牀拂勁枝泉將季月竭根分沃土滋具實畱丹鳯汲古縆朱絲時春還照影鸞交湛碧漪

故居燕

燕燕復燕燕冷去炎來見認取舊時巢識得新人面懸知廷火災不是悲紅綫得食勿喃喃新人保深眷

坐雨【二首】

碧落羣峯外衡門五栁邊頑云猶障水麗日欲經天問俗增愁苦論兵憶嵗年如何王猛計寂寞祖生鞭

又

落葉初飄瓦流風故亂簾山虛云抱石樹闊雨交檐已分黃雞社方膺赤雀占平生千古意牢落著書淹

有所傳

北闕皇風振東宮寶歷登𨿽殘周太廟足倚漢中興徳在仁無敵恩先勇莫矜好符堯舜治星象泰階徴

曉坐

一夜雨聲盡繞溪流水深停鸞依竹實眠鶴戀松陰煮石供眞賞看云契道心那堪小窻靜相對斗華岑

答何伯度寄畫竹

自分得淸曠秋空山月髙坐閱滄洲客玉鉤金錯刀風枝調鳯羽云葉展龍綃待取侵天日連竿掣六鰲

偶題

水落見魚梁秋空數雁行浮煙欺弱艸古木耐殘陽緑蟻金壺滿花苔玉劍長誰能戀幽賞相對髩毛蒼

巫山髙

彷佛巫山髙雲雨陽臺曲妖鬼惑襄王誇辭耽宋玉風髙碧巒靜林逺浮煙綠月出秋防防喧聲夜猿續

題雲山便面爲官仲肅賦

紫气通函谷滄波接潁陰畱云三畝宅棹月五湖心楚鳯歌猶寡齊牛嘆已深因君持此曲江海覓知音

有道寫寄叔夏隱士

有道應知命無求足養和少憂聞禮晚貧恥受恩多尢怨乖名義因循致亂訛周公頻入夢搔首意如何

澹湖熊氏幽居【二首】

柏葉三秋嫩松陰六月涼斷橋通水气虛牖納天光鮮鱠銀絲滑香粳玉頴長過庭詩禮在何意問巖廊

又

鶴帳虛山館溫坡接野亭丹楓圍錦幛雪嶺出銀屏謾倚將軍樹還瞻處士星飛騰好才力早晚破滄溟

奉寄宋季仲溫

不見宋髙士頓亡書法奇風雲洞筋腕金鐵起蛟螭吝字詩尢簡逃名世愈知若君躬履踐豈後古人爲

客懷【四首】

逾月畱花縣山寒晝不暄如何嗔眼暗秖是覺天昏玉飯魚羮美銀酥鼈炙繁歸心似流水百匝繞家園

其二

岸岸栽桑梓村村足稻粱近山民病虎入郭吏如商作客非懷土思親故望鄕近途羸馬在猶得涉冰霜

其三

獨客懷親夜髙堂憶別時久陰妨去路一月後歸期望日靑天逺看云白雁遲平生家國願百折气扶衰

其四

山雪明殘夜江云薄曉陰寒莎輕綠淨凍葉亂紅深論是潛夫癖瓢煩靜者心從來泉石趣何待此投簪

答宋倬

不爲相思苦情知會面艱別從兵後數見似夢中看抱璞非畱滯衝霄好羽翰爲農亦暫爾豈得久泥蟠

贈別天臺柯山人

山人拂素手擊劍動剛風忽與行雲滅流歌繞太空天橫銀漢白日爛海門紅望望龍逺星橋落防虹

琴

朱絲結緑綺流水將髙山抑節金徽裏飄響碧雲間曲調古今異音聲理亂闗急管繁出枯桐合久閒

贈別山石英

海客抱奇璞自言山石英淸心事知已奴僕待公卿笑盡一壺酒將爲萬里行知君未豹變穢濁且潛名

艸

綠艸知人意聨陰傍石闌霜根秋不死劍葉夏生寒亂稼非同莠無香愧似蘭皇天生植意推分故相安

春曉卽事

栁重金盈縷梅緘玉滿枝早云將鳯鬛斜月帶蛾眉人坐熙春裏山開太古時衡門倚泉石相過有佳期

大垂手

翠袖云初捲金蓮步欲欹雪纖回鳯態酒暈暖蛾眉逐吹微淹气臨箏誤拂絲金穀休教晚春風惜少時

小垂手

寶釵輕按節犀筯半諧聲腰斜低舞燕喉趂小春鶯杏粉塗黃潤桃臉畫眉淸若弄防差玉疑降許飛璚上淸道士方方壺爲表叔沖虛天師作五圖皆龍虎名勝庚戌過自山中表叔沖虛公命賦詩

南山秋色

太古有蒼玉翚飛淩素秋一從開混沌元气相和流乾象耀圓景坤儀迹方周至哉歸有道尺素竭防捜

噅玉垂綸

至人撫運神功防化機豈於得魚意遂以忘筌爲天闊山空處水流云定時際此心手契物我了無疑

髙風振衣

萬壑灑朝瞑連山漲雄圖風皷大漠天籟緣空虛引我碧瑤玦因之紫霞裾飄然極八表遊心觀太初

臨坡髙興

坡仙滑稽流壺子江海气爰以一寸毫邈此百年意攜鱸寄雅興夢鶴亦奇思慷慨展新圖髙情見形似

湘水斗壇

瀟湘好雲水流月艷藂篁掃石仰碧落幹文星斗章一彈龍唇琴再拂虎盤囊鶴唳泠風至飛步躡三光

還山居作

汲磵引滄浪看山詠鳯凰河圖雄地紀云錦絢天章牧豎淹齊相耰夫隱楚狂寥寥春艸裏誰識禹餘糧

晚坐聞陳山人歌

谿樹晚陰合水亭涼气多殘霞遙海色曲沼逼天河華發靑防士商音白石歌爲君一洗耳三掬入溟波

晚歸別柯陳善

野服稱朱顏松谿看藥還披襟延皓月辟戶納靑山道在何論隱時危不厭閒惟應將只履送客入秦闗

白雲捨【二首按古詩原誤編】

髫齓失慈訓所依仰椿齡遊方忍盤娛惻惻吾在經晨發陟遙岑東瞻際滄溟浮雲莽鄕園千里餘空靑

又

慨此念親捨興恨涕交零死者吾弗逮生者無歸寧躑躅向周道終朝耿餘情何當逐飛雲舒捲還柴荊瀡奉父志攀號過母塋餘生慰存沒庶用諧天經

江上曉懷

曙拂千峯斂秋澄萬木陰亂紅銷日上淨碧染江深紂世歸山意秦年蹈海心鐘期久淪落何許辧徽音

送饒彥材太原省親

思親西望日爲國北徵心見子先家問懷鄕記土音一門惇孝誼萬里竭忠忱早使淸區宇聨鑣返故林

挽黃先生

壯節文聲舊危時隱徳優子賢方祿養志大忽天遊司馬書猶在延陵劍不收佳城將短些勒石表貞丘

題梨花枝上黃鸝語

恰恰金調羽盈盈玉拂枝靑樓傷曉夢碧樹感秋時舌巧含風潤花淸照日遲章臺多彈射莫作後歸期

挽辛伯初

哀哀辛處士吾淚盡江東裏閈藥緣在朋儕交誼窮時乖家有子道屈世無功安寢兵戈裏防人棺槨同

題畫【二首】

老樹生秋气遙山切暝陰天空銀漢曉月黑艸堂深園綺終難致巢由或可尋黒頭家國願未愜畫圖心

又

艸昧風雲起空蒙宇宙分窮山周水澤無地著人羣落落擎天干霏霏障日氛九疑千古淚不是弔湘君

城山閣詩

危閣憑孤堞虛窻納萬山曉紅銷掛鏡秋緑淨飛鬟作吏攜書往寧親待祿還南陽好孫子家慶老逾閒

春曉

虹梁棲弱燕翠栁度新鶯旭日千門曉春花萬樹明望云心更切居美道彌貞試待舒蒼翮翾飛四海淸

春日卽事

栁暗掖垣深春濃小院陰啼梟空啄屋困雀不驚林發土看雄劍拘幽被雅琴澄淸當日事憤悱此時心

偶題四首寄張隱士

畊鑿此山中年深鄙俚通詩成教稚子酒熟勸鄰翁霽月金沙白流霞玉洞紅人情兼物理不是偶然同

其二

門跨猗蘭逕亭臨太乙池荷香侵盞斚竹气淨簾帷虛湛根無極塵勞息有爲達生窮夢幻蕉鹿已深期

其三

白首淹雄略淸心問大還露華滋紺髮丹髓駐紅顏長防憂天下虛名避世間徳公遺意在乘興鹿門山

其四

泠風生玉樹膏露潤芝田斧劚云根術瓢探石竇泉浮寰光載地象近瞻天中有髙明士端居體自然

示從遊

虛無爲道體剛健本干行竅妙光中合心花靜裏明化機由一气感合三淸寄語無鞅眾斯言廣度生

倪雲林小畫並自題因次韻道舊

尙友松陵舊方舟遡泖流雲林邀劍履丹壑閟蔵葉縣曽飛舄函闗或駕牛惟餘毫素在淸興滿滄洲

答逸虛道者

靜定忘形體光芒運化工去來呼吸裏出入有無中抱一寧非子乘虛不待風東華旌道要與我此言同武當練山人謂余隱居有仙气徴詩因感【四首】

艸樹靑連野谿潭白映空林風琴自韻軒月酒誰同北海襟懷裏東山气宇中飛飛寥廓意心事托防鴻

其二

投閒惟養浩觀化欲淩虛許侍中仙骨陶山相隠居匡維虛碧落中正奠黃輿試坐齋裏春風席晏如

其三

六著黃眉老三參碧眼師分風縮地脈鏈石補天維夕弄紫泥海朝飡金榦芝鳯麟洲上路邀我折璚枝

其四

朱鳥三秋見冰蠶九夏涼文犀裁臥簟紫錦織奚囊秉簡陳安世傳言郭密香五千言外意應不在文章

濯足圖爲吳良材作【按古詩原誤編】

靈均滄浪淸杜老八荒意千古有奇懷滔滔東流水長風鼓松籟磐石淨如洗望眼際寥天南圖息千里

野老

野老無餘事陶瓶有宿糧花開籬下賞酒熟甕邊嘗覆屋黃暖揺風緑樹涼魚羮飽飯後濯足望滄浪

囊空【二首】

中和貧亦達莊敬行方成天地气同順蠻夷化必行固窮安義命有道自亨貞金玉身中物歸求已富盈

又

性迂耽已學計拙背人情道大富千古心髙貧一生坦夷培曠達恬澹朂淸明迹我熙春域家珎禁大成

挽李五松先生

題裏承髙義華旌慘禮魂詩書遺傳捨賔友散龍門仙李仁風逺靈椿世澤繁惟餘五松樹掛劍表孤墳

元音遺響卷五

欽定四庫全書

元音遺響卷六

元胡布撰七言律詩

崇仁義渡

水流南國渡皆同不似崇仁有古風渡口亭田思逺業官家父子濟川功蓬瀛脈絡三山合閩粵車書萬里通豈但口碑傳盛事恩波涵泳表無窮

次韻崇仁鄧伯恭知縣見寄

南陽聲譽早蜚揚模範恢恢企素王大邑鳴琴遺徳化中天列宿爛文光雨添荻磵千林潤門倚春山萬彚張珎重新詩將逸操逺貽藂桂賦髙堂

新霽後登城樓

長江脈脈瀉陰雷八表云銷萬馬來南挹軍峯天柱壯東臨閩嶠地維開典章遺物逃秦火艸樹餘春長楚材何必新亭淚如雨孤臣孽子豈凡才

學劍

學劍無成效蠧魚空將然諾重璠璵一雙白璧酬知已萬兩黃金積古書雛鳯雅音希瑞世臥龍迂計失廬宋人才辧非無識燕石分明玉不如

延平

延平神物久淪亡玉匣鉛刀耿夜光自此東門無獵犬懸知去國有屠羊寰中日月驅流電海上風雲擁大荒向子素來諳曲調不勝聞笛感山陽

題方壺云崖圖爲後山湯導師賦

一片生綃萬里同髙堂相對似山中崖堪作柱支寰宇云欲爲霖布太空金碧光搖閩嶂日松杉聲韻虎溪風陶潛靜裏觀心法蓮漏何煩問逺公

爲史天然題方壺畫

半幅防蒙灑閴寥小山藂桂便堪招嵐飛絕壁千峯曉日麗中天萬祲銷威鳯有巢饑啄竹祖龍無穴蟄通潮披圖老矣滄洲思擬學天然樂一瓢

天馬圖爲張希悅題

駿骨稜稜火鬛分鐵連錢映五花文江南豈有眞龍種冀北當空萬馬羣我昔天閒瞻步武人今墨素識風雲披圖惆悵憐神物四海猶思汗血勲

山中

石林屋久相依半畝松陰防釣磯自有隴狐延上客不教山鳥怪儒衣淸江南下星河近白日西流艸樹微莫把柴闗掩秋色恐妨孤鶴夜深歸

卽景

霞防星文綺疊層萬山金翠與憑陵川涵落月寒光早云淨遙天旭日升北極九門通虎豹南圖一息起鯤鵬非闗松菊招陶令本爲蒓鱸返季鷹

臨淸樓詩【樓在防稽吳越兩山間】

髙樓百尺俯澄灣落日憑虛縹緲間石壁倚風靑鳥下鸞簫吹月玉龍還霸圖猶在英雄夢雲气俄連吳越山何限興亡眼前事五湖煙水不相闗

怡云閣詩爲夏簿煥賦

白雲城郭接檐寄迹何妨吏隱兼總向宅邊栽五栁還從畫裏覓陶潛舊編翠竹裁長笛新染紅牙刺短籖且共區區眼前事明時有道諒何淹

偶書【四月四日】

綠竹藂藂防暖沙淸溪岸岸帶疎花東風故壘迷雙燕斜日方塘吠亂蛙天地無情悲物化江湖遺恨泣龍蛇壯懷未欲憑流景徙倚靑霄淬鏌鋣

送人從軍

漠漠黃沙障曉氛離離紫塞立中軍三邊虎旅風雲气七尺龍駒錦繡文齊國金貂加上將漢家銅柱表奇勲朝廷自獻平戎策土終當驗爵分

去國

去國軒軒眷治隆爲農寂寂願年丰投金空學屠龍技拖玉深慙縛虎雄斷石土花誰試劍荒臺雲樹自歌風微軀恨不淩霄漢六合乾坤入望中

次韻輔州尹長民得消息天使罹禍

羣方凋瘵力無餘載毒登年古不如塞上新聞輕使節江南故老望徵車許身豈有空攘袂螫手何能遂補苴望斷五云瞻帝闕鬱蔥佳气接靑徐

次韻張廣文奎得京師消息

八荒分壤列諸侯十嵗侏儒擁道周玉壘秋云浮霸气金鉦夜月起邊愁自慚劇孟成虛譽恥爲燕丹作浪遊只合歸山袖龍劍吹簫醉臥木蘭舟

釋悶

千金裘黒貂寒萬里身嗟蜀道難鐵甲虎賁三窟外玉京龍闕五云端可憐陋巷空彈鋏不見都門有掛冠贏得江湖雙白眼英雄只好暫時看

銅瓶【按古詩原誤編】

石牀封翠琉璃冷苔花血漬鴛鴦頸回鸞交綺闒京綃疊字連環倒螭影瑤華碧井落夢房轆轤秋聲停夜梁婺娥云纎亂靑淚薤圍裂金絲斷系

老圃

老圃葵花曉露稀北堂萱艸映朝暉一年春事愁邊過三谷靑山夢裏歸聞道楚闗無信使中興漢業有光輝黒頭不愧梁江總已旁鷗波築釣磯

萬松亭詩爲獨孤子云賦

陰陰桑梓石塘斜梧竹林深隠者家素壁嵐光欺野色春江云影散檐花萬松亭繞衝天鶴九曲池通貫月楂猶共老僧分半榻昆侖峯頂鏈丹砂

曉起

一並雨聲鄕夢殘越羅翡翠耐春寒遙知叔夜頻搔垢底事逢萌懶著冠千古雲龍心總碎十年塵土鏡羞看長風靑防闊惟待圖南臂羽翰

吳城卽事

浮槎隠隠逐飛蓬一脈潮來萬水通暫止行雲將霧雨欲憑孤鴈駕天風千秋王气麋臺冷百里邊聲雉堞空今古興亡固如此靑山何似愧英雄

自遺

自遺銅墨倦飛翰但拂塵埃著舊冠過雨山爲磨劍石排云竹是掣鰲竿地窮大海三江盡天在方池一曲寛何限胸吞九云夢舉頭紅日見長安

淮陰侯墓下

殘嬴鹿馬望夷宮亭長恩威起沛中肉食果能天下計布衣何得艸間雄恢宏漢業孤墳在覆戴齊王尺土功回首五陵斜日逺行雲萬防亂秋空

近聞【二首】

銅駝金穀剪蒿萊文物衣冠塹刼灰天下魯連羞帝業江南馮道竭奴才九闗蛇虎乘驅掃千古雲龍卽防垓好向空山望牛斗天文垂曜景圖回

又

金臺寥落並燕山王气纒綿虎豹闗龍去鼎湖遺劍在鶴飛緱嶺載笙還興唐大位臨藩邸復漢雄才涉艸間想見霓旌擁行在五云紅日照天顏

自從

自從先帝視同仁四海謳歌萬嵗春豈謂衣冠輕剏業不教蛇虎啖生民百年興復乘元气一舉存亡在大臣夙昔賢才負雄略早披天日展經綸

奉答空山處士胥叔丈

何必顏壞鑿曠防誰從蔣逕倚空靑萬花潭水架溪屋九曲雲山環艸亭大角流光搖璧月中天幕翠點瑤星枯桐剰有南薫曲彈向秋風獨鶴聽

雪

白龍鱗甲逐西流碎剪瑤華夜不收八面玉峯開素壁萬家銀樹倚璚樓天連弱水三千里人在梅花第一洲防擬山中尋皓鶴又傳江上失浮鷗

訪陳通守介不遇

谷口獨尋陳漷洲紫荊門巷萬杉稠靈山杳接虎龍气銀漢或同江海流塵匣夜寒剸象劍敗垣云濕釣鰲鉤元龍亦枉山城駕誰臥乾坤百尺樓

久陰

萬山浮嵐生夕防老樹撼雨龍鱗腥匝地雲煙連北粵滔天波浪出南溟夢回孤枕家何在花落殘燈酒乍醒一擬狂風掃陰气明看旭日海門靑

陪江漢常允小鳯岡登眺

麗日橫空淑景開淩風長嘯挹中臺江如匹練排云去山似羣龍擁翠來三月煙花低艸樹一培城郭小樓臺王維更有江南思剰把新詩畫裏裁

題把釣圖爲嚴作義賦

碧石嶙峋繞四周防防啼鳥數峯秋防株古木干云上六月寒泉徹海流狂客袖歸搏虎技竿坐擁掣鰲鉤箕山本避唐堯讓笑指圖中問許由

山城卽事

一道河流碧繞城累累雉堞表幹旌殘民避虎當官道甲第圖麟列將營驟雨來時白日黒遊雲斷處靑天橫對此有懷如土梗不堪孤劍匣中鳴

俠烈

馬如疋練過吳門杯酒相逢貴片言藥經利已無論命汗血過霜不染痕一死何慚諾公子千金聊報飯王孫冰霜萬里交河道獨騎西來惱吐渾

臨川吳道士淸谿詩

靑瞳仙子延陵孫鏈丹羊角之東原華蓋山當磨劍石臨汝水合洗頭盆鞭龍或擊黃金勒馭鹿多憑紫气軒黍珠去地只十丈第一峯頭尋九門

綠竹

綠竹秋花啄野禽鳯凰何處憇淸陰東山戀客蒼生老南浦遺珠碧海深計拙豈無投鼠器力窮空有望鰲心靑防善養衝霄翮快覩剛風擊捷音

無題

湘江竹淚斑斑惆悵重瞳去不還黃道星辰環北極蒼生霖雨在東山長江防革風波逺落日漁歌艸澤閒天壤相逢無限恨彊將軒豁破愁顏

觀獵

弧矢晶晶獵騎驍艸中狐兔半魂銷饑鷹自足隨黃犬倦鶴何知訝皁雕東裏歸心晴嶂逺南天望眼楚云遙平生擊搏無才力不敢彎弓向九霄

冠山隠居爲虞還淳賦

聞道年來只閉闗紅塵不涴綠蓑閒回光治周鄞鄂隱水金花遂退還靜裏風雲雙白鶴望中今古一靑山冠山境與淸都接防躡泠然指顧間

古木幽篁圖爲藍世康賦

掣鰲已長連云榦泛海將刳貫月楂培塿靜忘身世小湖江寛受洑流斜鮮云拂曙迷靑靄涼月分秋到白沙林下可能容杖履擬攜琴鶴過東家

答劉惟學見寄

半生鼻息吐虹霓袖握文光太乙藜江海十年歸震蕩弓刀千里事提攜無端忌器難投鼠有計開闗恥學雞顧我匣中雄劍在感君詩思啟愚迷

周柏壽隠居詩

學律窮經事已譌鶱飛回首畏矰羅潛蛟入海風濤靜來鳯成巢竹實多爨下枯桐當雅操山中藂桂擬招歌移文不愧重來客千古髙情意若何

楊將軍竹所詩

將軍玉立萬瑯玕九夏淸風艸閣寒裁管試吹來鳯操培根欲拂掣鼇竿南州文物交遊盛北海樽罍气宇寛頗怪艸終日裏笑談帷幄四民安

答楊恭叔見寄

抱璞燕然計不諧傾財楚館事多乖連城白璧憑誰售百鎰黃金只自懷虫蠧文章淹壯志魚龍江海愧英材感君髙誼垂靑眼磊磈心胸得少排

題芝峯春曉圖

翠微淸梵曉瑯瑯靜裏鐘聲徹上方金粟樓臺通海气紫芝雲樹發天香道林神駿誇騏驥康樂名山詠鳯凰聞道玉機虛講席西來意防印東堂

廬山圖

路入匡廬望紫霄雲開紅日射山椒喫茶先到東林寺送客不過虎溪橋斷岸水雷畱宿艇近村煙火候歸樵畫圖老眼成陳迹拂拭蒼松欲掛瓢

答吳志夫見寄

海內衣冠頌徳聲八閩文物舊知名巢由有道全髙節李杜多才集大成白璧連城方售價黃河千古待澄淸蒲輪肯爲蒼生起早使簫韶學鳯鳴

王若水畫筍竹桃雀圖

綠陰籬落引遊絲景物春融萬彚遲老翠拂天無並榦嬌紅照日有爭枝毫端防染成幽鳥淛右風流好畫師昨夜小軒披尺素東風淑气藹簾帷

次韻劉二紹見寄夢中之作【二首】

鶴氅寛裁白袷袍泠風直擬太淸遨揮戈駐景陽光合舉手捫天步武髙一气化機號地籟八紘端倪析秋毫鳯麟洲渚今淸淺箕踞何妨濯翠濤

又

綠玉星冠紫綺袍片雲孤鶴事天遨神仙子晉飛鳬逺湖海元龍臥榻髙方寸淵涵虛湛鏡鬥牛囊括影吹毫自從識得先天學半夜中峯湧海濤

鶴仙枯坐再用韻【二首】

東平仙吏我同袍綠鬢歸休嘆浪遨經世文章江漢闊閒居气防海天髙胸中萬卷余孤憤身外千金杪一毫自信天池窮渤澥鯨鯢終古駕雲濤【右奉柬】

又

閩楚歸來脫戰袍列仙通籍友盧遨靑天劍气龍光老明月簫聲鶴背髙山水餘淸分坐榻風雲遺夢散吟毫夘金肯借靑藜杖共陟蓬壺看雪濤【右自述】

又用韻二首奉答

虎盤囊映赤霜袍獵獵霞裾稱逺遨星漢河源窮博望魚龍江海識琴髙崆峒老去詮防閬苑歸來翳鳯毫自向漆園逢傲吏耳根籥鼓風濤

又

夢裏雲霞覲赭袍飛煙冉冉紫京遨璚林碧玉三田暖仙掌黃金一柱髙化气贅疣歸大幻剛風身世翼輕毫蘇枯不用天瓢滴挽取銀河瀉瀑濤

送安上人住資聖入覲

雪霽南天楚水新慈航北上泛通津呈橈已擬千人渡見影方傳一脈眞猊座香雲開梵宇龍河花雨覲楓宸垂聲已慰藂林望資聖堂中萬刼春

慧明二上人皆次鄙韻見贈二首僕復用韻成二首答之

髙僧語黙道機新每向迷塗示要津總羨恵能通末著那知迦葉得初眞丹山鸞鳯依黃道玉殿簫韶奉紫宸直指倘蒙登野老玲瓏巖畔碧桃春【右答慧上人照空】

又

皎皎寥天璧月新流光大地燭迷津已堪息影觀漚泡不用當臺覓鏡眞道上紗籠騰石馬眼中金屑瞇楓宸荊州此日神交意爛漫曇華刼外春【右答明上人皎然】

璉上人主太平誠實願力金碧一新用韻美之

兜率重開此土新黃金樓閣是通津仁周世諦含諸有體絕孤圓湛一眞凡聖混融超法网君臣和合藹崇宸防看萬善菩提果五葉葳蕤大地春

入理問所作【先生以髙蹈有忤時政被謫】

羅网還堪致鳯凰亭亭飛影企朝陽南圖已分添希有西狩何勞獲不祥暗室撫心無少愧覆盆瞻隙有餘光靑防我有衝霄翮奮激淸風灑八荒

獄中元夕【丙辰嵗】

思親淚盡血俱流防服心違滯楚囚燈月不孤囹圄夜梟鸞何憾网羅憂楚家亡狖延林木殷子明夷顧匹儔不有司空發寃獄經天紫气防時收

次韻饒晟秀才見贈【二首】

壯嵗扁舟去五湖浮雲身世捲還舒空懷慷慨濟時防底用太平封禪書雲水閒情天宇闊乾坤髙榻世塵疎掣鼇畱得長竿在縮手林泉學釣魚【右自述】

又

飽聞龍臥蟄江湖天壤閒雲與捲舒祖訓百年髙士傳韋編千古聖人書多君武庫詞鋒勁老我文魔世梗疎九萬亨衢當拭目風雲終化北溟魚【右奉答】

次韻余樵谷見寄【字南坡】

靑年儒素耿孤蹤師表賢才服事恭四海言窮羞說劍千金技老困屠龍月來髙樹軒居靜春到空山艸木濃同是隱淪知此意爲君揮灑散憂悰【右自述】

又

羨子衡茒守定蹤神交道義意彌恭艸深平野騎蒼鹿云滿淸溪放白龍大角英芒遙拱衛少微光焰拂髙濃自從披誦新詩後悵望南坡企逸悰【右奉簡】

還山

壯遊千里嘆孤蓬中道知非返故藂浪有才名聞海內秖憑生計在山中淸明一掬神仙气然諾千金國士風不是久無仁及物捲舒心事與云同

黎川李反正有詩表兄劉紹爲和章徴余次韻【二首】

江海棲蓬十載余故林歸興在幽居早聞防服趨庭孝晚積牙籖插架書泉水淸甘刳竹引莆田腴潤帶經鋤新詩剰有超然志陡覺心胸磊磈舒

又

知君生計有贏餘藹藹桑麻繞竹居林下交遊還結伴山中種植已成書苔磯春水誰緄舫蓆帽秋風自荷鋤此意秖應同逸者寸心天壤【缺】

次韻黃文彥見寄【三首】

達兼恥在英雄後獨善身當道義尊敢借文章鳴大雅勉爲賢哲仰諸昆隠居景甘棲遁著論虞卿厭坐樊林下閒情天壤闊飛潛何羨北溟鯤

其二

經濟有時何憚晚文章於道未爲尊臯夔王佐如心膂伊呂師臣儼弟昆黃石蟻封隨土壤素書魚蠧在山樊惟餘晉室淸狂客漫有才華擬謝鯤

其三

相從泉石敢辭煩友誼從容徳望尊寂寂委金稱管子瑯瑯鏘玉識元昆歌龍大澤君舒憤放虎窮山我息樊自信南圖運鶱翥風雲終古縱遊鯤

次韻劉二紹見寄感興近體【二首】

軀中立體無爲入道由誠亦有涯常以恕心忘彼咎更於愼獨發吾私風雲化感仁兼濟靈雨亨貞澤溥施天爵克修歸有道名言昭晰豈吾欺

又

云臥天行信有爲昭昭立極渾無涯二儀孚洽元功溥萬有熙和化育私消息气機乘理運縦橫象緯柄文施黃中濯濯期通直愼獨持端貴不欺

徵君【二首】

山林鐘鼎兩忘情推分天和足養榮胸宇同仁閒宰相文章有道富書生鵬摶一息周天運龍臥千江得月明試鼓無彭澤操自然鳴鶴九臯聲

又

投分林泉遺世情自膺天爵被身榮倫儕豈但齊三士气岸何如魯兩生秋水襟期通汗漫春風庭戶藹虛明不嫌太古天然調籥參差萬籟聲

村居卽事

百折靑山老樹村一川雲气護柴門空蒙矯矯垂天翼江海滔滔活水源蔬飯神淸忘肉食茒堂心穏傲華軒英雄過眼迷荒土莫怪先生學灌園

宜陽道中

禾黍離離長野田風煙漠漠度平川樓臺萬戶居無主租賦三農課有年防革沈浮將範蠡銀潢消息斷張騫荒村踸踔從迷逕還憶長安在日邊

峩冠

峩冠左袒白羊裘時向煙霞混道流勲業無情風過耳神仙有分雪盈頭飄飄身世雙龍劍蕩蕩乾坤一月鉤攜取枯桐彈別鶴碧波如練楚江秋

鳯岡曉望

曙色蒼茫四望昏榑桑云錦朝暾一襟灝爽淩天宇萬里風濤息海門大化範圍包宇宙身中立柱乾坤平生經緯陽和力八表終當被晏溫

感興【二首】

元包混沌儼胚胎淸濁才分化理開一气曲成森萬有二儀中立具三才修齊道擬前賢並位育功由自已來如此聖人能事畢就中羲畫見深培

又

天位穹窿地勢低中間交媾育羣黎陶鈞汗漫乾坤洽吹萬參差物我齊四海涵濡杯勺水九州埏埴彈丸泥自從囊括成功用一气循環表路蹊

予旣爲衝齋李先生賦南杲之詩威雨吳先生偕衝齋聨璧而至方喜二妙過我適有事城府茶話怱怱及二君子訪彥堂黃先生書樓彥堂與予有衛國之約俱不果延欵相視悵惘且期重來口占近體以謝並確前盟柬三君子

雀啄空庭梧樹涼衣冠聨璧過林塘愧無魯酒延淸話

謾有新詩賦艸堂雄劍夙聞成許諾【缺】

輝光汪汪叔度鄰居好道義交從數不妨

再登鳯岡有作

南天漠漠楚江明八表光華際太淸身在兩間爲砥柱望窮千里抱金城寥寥宇宙如無客獵獵風雲似有情誰識謝公珎重意東山髙臥計蒼生

次韻臨川許謙維翰見寄【二首】

湖海才名白髮多歸休丱角舊行窩寰區浩蕩推兼濟胸宇淸明足飲和談道爲誰揮玉塵趨時從自笑金鵝相從愧我爲疵癘珪玷由來尙可磨

又

木桮淸潤稱藤槃艸屋幽深臥榻安琪樹拂云丹鳯老洞簫吹月玉龍寒著書未試圯橋履仿古猶裁薛縣冠此去瀛洲如可約秋風攜手駕靑鸞

答洞陽道者

廣修爭似學無爲息得貪求是子時禍若許禳天受諂福如可致道容私萬殊不別根荄在一念初萌影響隨若到此途猶有步無中光景自家知

答中孚道者【二首】

體爲居宅四肢親神气完全是主人內守謹嚴防物誘中虛靜定發天眞英英道萼三田暖拍拍仁風萬象春光景本然如此好熙熙未讓葛天民

又

得失場中掉臂行陶然人我兩忘情虛懷應物非同俗端坐澄心是養生姤就中孚成渾沌離消無妄見光晶君如不識庖犧畫太極轘轅本異名

訪艾逸虛不值【二首】

髙士棲神石室遙獨騎鶴訪參寥長生寶笈繙金軸延壽丹泉汲玉瓢一縷簫聲空裏聽千山雲气望中消無因把臂琴窻夕共話桑田看海潮

又

羽軿飛騖適無方過客畱延坐紫房玉盌瑤花新練乳寶鑪雲篆夙煎香寰中雅致林泉勝世外髙蹤日月長遙睇靑山覿神采泠風重約覲虛皇

對酒偶書【四首】

髙樹黃雲際逺天秋風鴻雁滿長川孔融北海無消息安石東山有嵗年夷散自應耽道味經綸誰復踵常編塵埃回首知何限物色幽懷到酒邊

其二

氛祲防防嵗月深鏡中華發苦相侵非闗志士淹忠憤自信仁人蓄素心經緯有程稽往古英雄無夢慨來今惟憑淺酌澆愁酒舒嘯束臯碧玉岑

其三

平生仁願及蒼生齟齬憂思殆玉成枯槁未蘇霖雨在烽煙暫息海田更榑桑麗日光華近芒碭遊雲气宇淸且共芳樽澆磊磈南天昨夜泰階平

其四

當杯入手莫辭頻一曲淸歌四座春世外雲天皆自得胸中海宇遂同仁曼容不飲期成學崇質畱行慰養親猶待徳輝來下日金苞並照羽儀新

次韻劉二紹過上藍訪友【二首】

海嶠東邊錦暾幽尋應到上藍村山中酒儗流霞艷席上人如美玉溫琴操九臯招獨鶴劍歌遙夜倒芳樽東平佳句張公谷遲我畱題次小軒

又

天上星辰識少微人間隱者芰荷衣千章老樹云成幄四面靑山玉作圍肖象有懷求築野非熊無夢到漁磯淮南不盡登臨興朗詠招歌防馬歸

偕表兄劉二紹訪友畱飲求書因而有贈【二首】

龍安豪客气如龍秩秩賔筵異味重少室山林無俗气桐江水石有遺蹤能詩總羨劉公幹不飲休嫌邴曼容最愛野亭梧竹裏牙籖文史足三冬

又

歸來一榻臥松云徙倚檐峯對夕曛月滿溪山尋虎迹秋空牛斗識龍文多君早負靑雲器老我狂書白練裙不是山陰逢道士可能乘興換鵝羣

次韻劉二紹菊節日與友興雲嶠登髙之作

他鄕此日共登臺八表微茫望眼開江海嵗時佳節換山川云物杪秋來風琴淸宴驩朋集鶴髮髙堂憶子回枉辱親親惇世好望云慚舉菊花杯

遊正觀寺次劉紹韻【二首】

黃花樵悴倚東籬碧艸防纖蔓曲池入室早逢僧慧可來遊還共鄭當時山川佳气寰中勝雲水髙蹤世外期今日上方隨喜去秪應祗樹采三芝

又

綠竹新編護檻籬淸泉緩引放生池拈花已得單傳意彈指何妨出定時牧笛斜陽黃犢下釣臺秋水白鷗期相攜喜共煙霞賞況有淮南詠紫芝

遊福山寺

老樹繁陰瑣閴寥飛湍百折窵岧嶤仁深苦海非無筏度廣迷津亦有橋薝卜花林行處見醍醐甘露坐來招絕勝恵逺靑蓮社何必匡廬望紫霄

入山後復次前韻

鷲嶺風雲護閴寥繡峯雲樹倚岧嶤人疑廬阜邀蓮社磵似天臺跨石橋陶令已諧開士約虞人何薦大夫招遙瞻錫影回蒼峽始覺鈴聲下紫霄

返棹圖

野人自愛住江幹綠鬢歸來一榻安好樹成林多杞梓狂流入海息波瀾欲從範蠡尋歸櫂更向任公覓釣竿如此靑山明月夜扁舟無那劍空彈

王鶴林造墨

聞道鶴林王墨卿松煙金屑乳瓊英分來羽客丹砂和借得嫦娥玉杵成九域輿圖增煥發千秋紀載覩文明憑君莫入編修館唇吻雌黃失正情

元音遺響卷六

欽定四庫全書

元音遺響卷七

元胡布撰五言絕句

子夜變歌【十首】

劈碎短竹笻誰能居山峯峯生山中央磊磈刺心胸

其二

打殺雙鴛鴦催死到白頭白頭不肯飛守分合當休

其三

相思如江水東流不向西東流有回轉相思見歸時

其四

春蠶掛門口抱絲到莊前鏡昏不見面施朱紅可憐

其五

儂愛芙蓉花如何拔花根花榦綴枝蒂老死守紅痕

其六

出門無所道尋卦憂惱見猶自可無當柰何

其七

蒲是無心蒲藕是荷根蒂蒲花見散亂蓮子結心苦

其八

汲井不能幹井深望瓶還𨿽是轆轤轉手繩見泉難

其九

船自當風信失怨浪顚傾牽絲繩大柁竿長難支撐

其十

愛歡人共道遇歡夢暫見心是九疑山腸作車輪轉

墨菊

彭澤歸來後緇塵防鬢絲烏紗漉酒罷掛在菊花枝

曉望

憑虛禦旦气曠望當髙臺水白將天去云紅挾日來

把釣

八十皷刀翁風雲渭水逢三千六百釣一釣取齊封

自君之出矣【四首】

自君之出矣鸞鏡黯無光不嫌紅粉污持底試新妝

其二

自君之出矣不是怨空閨勲庸久未立封章那可齊

其三

君勞王事日妾事舅姑心別離千萬年恩情生死深

其四

憶別翻成夢愁寒預寄衣穿衣見妾面得信似君歸

夢中作

拂拭紫霞裾騰身白玉京天空雲气冷夜半露華生

雪夜作

羽帳梨云白虛窻霽雪明正當長夜裏只道日光生

聞並州旱

江水解牽愁愁心百折流憑將無限淚灑雨向並州

七言絕句

山中雜興【十首】

山如奔馬水遊龍獵獵雲霞錦綺重一覽九州明望眼天髙日朗豁心胸

其二

壯心登涉不辭危俯愛熙和遂物私忽漫靑雲生步履便從西北補天維

其三

登山有屐水乘舟匹馬籃輿任遠遊磊磈滿懷艱步履只堪靑眼睇浮休

其四

歸來江上鼓云和曲罷泠風振佩珂惆悵無人將逸操鏡天秋淨月明多

其五

坐深淸興滿林塘老樹陰濃比屋涼自足一巵澆磊磈茒齋髙枕到羲皇

其六

髙天鴻雁翼秋淸海宇紅雲去路明傳語鯤鵬今防息南圖空闊豈無情

其七

銀漢浮楂八月寒河源淸淺共誰看鑿空攜石歸來後從此天機不得安

其八

澄淸眞欲剪鯨鯢壯气威稜力未疲更竭五湖翻四海大蘇枯槁洗瘡痍

其九

求田問舍拙謀爲百事無營足養頥賴有淸明方寸地靜如秋肅動春熙

其十

朗朗心田物我同相忘塵世與山中浮雲淨掃秋無際璧月光華徹太空

遊仙詩【十首】

眇軀天地寄蜉蝣囊括虛丸位鬥牛流目紫霞三萬里泠風一息廣寒遊

其二

松花久服羽毛輕鶴上璚簫弄月明拂拭紫宮磨鏡石中天端坐待河淸

其三

濟陰園客事蠶桑艸實充饑五色香怪得繅絲繭如甕織成星斗滿衣裳

其四

天髙地下杳難攀欲詰皇人溟涬間仙境淸虛塵世濁深仁何事棄浮寰

其五

竦身徐步達淸都下視茫茫歷刼污欲倒天瓢澆九域人寰合返古初無

其六

霓旌閃閃絳臺微緩引空歌啟玉扉鹿脯延千歳壽冰蠶絲織六銖衣

其七

遙遙閶闔緑金門路近璚林玉气溫北望鳯巢云萬頃拂天珠樹倚昆侖

其八

錦段囊琴憶楚明瑤箏防曲受飛璚八風從律諧宮徴廣樂鈞天九奏成

其九

蒼龍天矯迎黃帝白鶴飄颻道紫皇自得金精和五气便將呼吸納三光

其十

玉貌長年浩養頥金風午夜透簾帷太虛一气恢無象元始非予卻認誰

奉寄二兄

兄奉慈闈傍楚山弟勤王命客閩闗人生忠孝行天下千里渾如跬步間

夢中作

云裾縹緲躡飛霞路入玉京仙子家瑤堦長日碧防靜一陣狂風掃落花

虯須客

羣雄圖防已多門餘子無過將相尊不入長安經卦肆白騾依舊向中原

明皇吹笛圖

緑玉昭華別有名自從吹曲戰塵生三郎曽灑伊州淚凝碧池頭弔海靑

絕句【二首】

蘆荻花殘豆葉黃秋風八月雁南翔年年墜露漙枯木老樹何心耐九霜

又

碧波千里漾浮漚畫槳驚飛入亂流莫漫水村煙霧裏虞羅多在釣磯頭

久陰

江南冬暖不知寒長把晴雲帶雨看如今累月愁陰合轉盼靑天白日難

發澹湖

鶴林輕霧散餘寒翠竹交陰不礙冠十里曉風花作陳亂飛梅雪擁徵鞍

劉紹宅題芭蕉

碧玉盈盈翠袖寒月明秋影盼靑鸞云緘不展芳心嫩怨向西風泣露團

再刻竹【二首】

玉鸞雙引防雲中劍羽泠泠灑碧空一曲昭華明月裏飛璚無力任秋風

又

翡翠啼煙亂晚靑斜穿璧月過瑤屏雙成九弄玲瓏玉同躡金苞紫鳯翎

有贈

三珠樹底紫鸞笙九弄參差玉譜成靑鳥不來明月冷六銖衣薄怯秋淸

月夜鳯山笛聲

月光如水寫秋空長笛悲來萬里風不是山髙去天近那因吹入五雲中

得陳堯咨胡璉書知故交存歿悵然賦此

三千里外書能到五六年間事已非今日徒將天下淚倚天傾作萬珠璣

答孫行簡見寄【二首】

自分靑萍閟紫芒誰論鐵筆厲秋霜銀箏不是彈明月悶向空山泣鳯凰

又

時來軒冕可能逃君有長才信所遭莫遣蒲輪恐山客山中松桂訝旌旄

題畫

自從贏得五湖身白眼江漧笑問津只道五湖風浪惡狂流更有濟川人

返棹圖

歸來江上有扁舟相伴閒身狎白鷗棹向江東訪徐庶無端談笑取公侯

蒼松圖

緑竹如雲艸閣寒門前流水五湖寛長松自挺山林气莫作當年柱石看

有感

雲林遙隔鹿門山長路囂塵倦往還自信龎公逺城府不因名姓在人間

題畫【二首】

華髮歸來著素冠碧山秋興楚天寛自從閒卻風雲手江漢經綸理釣竿

又

綠水靑山艸澤春悠悠舟檝寄閒身五湖淪落無知已畫裏防夷識故人

丙辰十月初五日發龍江

覊人得遣如承檄日暮登舟似到家烏鵲定傳天外喜慈闈今夜占燈花

畫馬

當時造父爲誰容變幻風雲有類從一自穆王窮轍迹天閒何處覓眞龍

墨菊

陶潛宅是右軍家移得秋芳共嵗華金質曉凝煙霧重東籬爛漫墨池花

紅梅

半酣姑射臉烘桃玉笛風淸絳雪髙買得鮫綃重著色猩猩血染赤霜袍

題二牧死節捲【栢君壽疊子初】

國士從容盡節秋二公忠倡起遐陬三山明月淸漳水一樣丹萬古流

天鵝

斷岸蘆花撲浪腥一雙棲泊向長汀鶱飛未欲淩霄漢豈傍蓬蒿畏海靑

富春垂釣圖

軒冕泥塗本異名論交一宿去天庭十年老我江湖夢只向圖中覓客星

題畫

江上琴聲水面風空山流響振霜鐘平生心手南薫曲鼓向潛淵起蟄龍

牛自牧畫竹寄馮宗泰求題

蒼鸞七葉紫金苞露冷葳蕤憶舊巢分得一枝來嶰谷掣鰲竿上化龍梢

方壺畫竹寄周知州

太守題封金瀣沆壺仙折寄玉琳瑯鳯翎防葉瀟湘露畱作髙軒九夏涼

送聶尙文赴選

衛國諸孫國士風九苞華采麗蒼穹都將久蟄林泉志散作爲霖澤物功

題方壺半窻風雨竹

折得瑯玕防葉靑泠風入手翠濤輕金苞不展湘蕤露灑向秋窻作雨聲

題方壺畫江云渭樹寄黃子邕

壺子慇懃畫裏詩寄來工部慰相思都將魏闕風雲意散作湖江汗漫期

送黃伯章應辟

潁川遺徳懋諸孫廊廟璠璵白玉溫此去挾書千萬乘好將忠孝繼賢門

陳本初應辟

昭代才華出頖宮元龍豪气拂秋空致君堯舜須儒術好建良臣濟世功

棲雀圖【二首】

章臺羅綺錦成團花栁繁陰有彈丸何似空山荊棘裏春風穩借一枝安

又

跳出穠芳萬錦團暫棲榛棘避金丸上林無限間闗者不似山樊夢寐安

次韻孫作大雅思歸四絕各述已志

學得條桑種薄田竹溪茒屋鳯山前靑雲長得三珠樹碧落飛來一道泉

其二

浩蕩乾坤寄此身苞蘆蝦菜戀江村自從天爵拘名節只合經書遺子孫

其三

老去虛心將勁竹饑來返哺愛慈鴉忠貞孝友無消息惆悵南天白日斜

其四

壯發飄蕭四十逾羈艱何意問陶漁爲屠白額除民患每掣金鰲備饌廚

次韻倪雲林自題竹石小畫

筆底天章迥不羣寫生羞說李將軍空林著得林貞魄笑殺師雄媚縞裙

題風煙雪月梅【四首】

翠羽聲殘夢覺時昭華玉琯曉參差璚林昨夜春寒淺貌得梨云不受吹

其二

羅浮仙子黯香魂筆底陽和水墨痕多事縞衣蒙玉質三千弱水又黃昏

其三

玉屑盈盈玉瓣低陽烏東上醉如泥寫眞好似楊生手璚樹千秋翠羽啼

其四

瑤葩萬樹俯淸江宵魄寒回玉笛腔不是金波吹瀲灩肯分淸影到書窻

題宋好古橫披竹

鳯翎蕭瑟吐寒芒碧玉分陰剪剪香試啟橫窻看月色淸風天籟起瀟湘

題錢舜舉折枝桃

五陵春色巧胚胎桃李家山取次開不惜月中攀桂手寫他長者折枝來

漫興【四首】

石林環抱白雲村曲沼潛通活水源莫訝山中富葩藻春風萬彚藹蓬門

其二

家住雲林結翠微故交寥落過門稀滄江夜色樵漁罷水月虛明送客歸

其三

學得防夷世外遊雲濤天壤寄安流五陵書劍隨行李頭白江湖一釣舟

其四

江海風塵瞇壯圖故山生計在樵蘇年來金土皆同價辭賦𨿽工肯賣無

題出山便面

琴劍西遊防日還秋風疋馬度江闗石門松籟休回顧不爲蒼生不出山

蕭翼賺蘭亭圖

唐皇智取誠何在蕭翼諛成計已深傳笑畫圖因玩物君臣千古戒欺心

昱方畫寄無盡無盡轉贈逺峯逺峯求題

昱方佳制寄傳翁持比璚瑤貺逺峯不是無言一轉語風雲毫素起蛟龍

三友雙雀圖

三友自矜霜雪操雙禽穩借嵗寒枝鶱飛未欲當陰慘共待陽和布物私

九龍圖【三首】

陽九亨貞徳正中蘇枯澤物瑞年丰只應毫素圖神器不遣風雲訝葉公

其二

寰宇無塵海不波忽然陰慘出羣魔漁民損物成何事周處雄才世上多

其三

天池潛躍久無聞用九非時豈有羣似是筆端千古意摩挲老眼識風雲

題畫

冉冉行雲翳太空竟無霖雨作年丰毒龍不挽天河水徒使蒼生怨化工

雨後泛舟有作【二首】

陰霾亙日黯愁寒深借狂風爲掃殘此夕月涼蘭棹穏寥天雲气共誰看

又

云消四裔淨無塵忽漫靑天萬彚新驟雨狂風不知處五湖明月屬閒人

松谷詩

好從巖穴養貞姿大廈傾頽豈易支此去化龍蟠后土千秋西北障天維

元音遺響卷七

欽定四庫全書

元音遺響卷八

元胡布撰五言聨句

下山與諸公宿丘愚宅偕劉二紹聨句

佳友接良覯名山愜幽期方欣樽俎異【紹】少息登頓危樓宇豁秋杪【布】星河澹淸輝遙旻度寒吹【紹】爽气浸棟衣公幹懷古驩【布】延陵企遐思朗吟黃鶴篇【紹】倒瀉金屈巵浩有萬古意【布】而舒千載悲飛觴竟華筵【紹】妙舞朱絲咸籍抱異材【布】過庭美蘭芝汝南負重器【紹】雅量涵澄陂不辭淸夜閒【布】但惜白日馳各厲鴻鵠志【紹】毋矜兒女私艱虞方薦臻【布】哀樂本相持有遺事兼濟【紹】蘊眞諒惟時申章朂前修【布】篤誼惇明規令終在黽俛【紹】久要謝瑕疵尙顧離別懷矢言金石辭【布】

七言聨句

中秋後三日偕表兄劉紹由上藍經龍塘尋訪普彥淸隱居於資福之麓畱宿聨句

晨霏澹沲雨毿毿【紹】首路聨鑣過上藍【布】遙嶂白雲生木末【紹】美人秋水望江南【布】子眞舊谷時難覓【紹】康樂名山性所耽【布】湖海盍簪樽酒夕【紹】防人相共寫憂惔【布】

再聨韻三首柬彥淸知已

支離江海鬢毛毿【布】爲愛丘樊隱蔚藍【紹】茒屋石田孤嶼外【布】竹林莎逕一溪南【紹】渭莘雄業何能致【布】箕潁閒情好共耽【紹】顧我艱難安出處【布】感君交誼共憂惔【紹】

其二

烏帽西風兩鬢毿逺尋髙隱叩精藍【布】山騰玉气風雲表地插金精象緯南【紹】蓋世勲名情愈薄居閒耕釣老逾耽【布】遊從剰有東林興已覺覊心散內惔【紹】

其三

落落喬松翠羽毿沄沄溪脈淨於藍【紹】秋風鴻雁來天外野艇鸕鷀繞捨南【布】從古飯牛知寗戚於今呼鸖有盧耽【紹】相逢何幸居林下悶世愔愔適自惔【布】

彥淸次韻

碧山涼樹甫毿毿秋入澄溪水似藍彈鋏不無居稷下摛文何有賦江南東山屐齒尋常補北海樽醪夙昔耽枉沐髙軒連璧至艸堂今夕釋憂惔

回途有懷彥淸知已聨句【四首】

涉江歸路采芙蓉悵望佳人莫我從【紹】髙樹絕涼紅葉暗逺山秋淨白雲封【布】防防寥廓翔威鳯湛湛淵隱蟄龍【紹】此意只應陶令解東籬千古企孤蹤【布】

其二

馬頭飛雨濕徵衫來到幽居思不凡【布】一榻臥云茒屋靜五松環逕古苔緘【紹】靑精老去同誰飯黃獨肥時只自劖【布】乘興不嫌來往數重攜琴鶴度秋巖【紹】

其三

江鄕云物澹秋容【布】靜者幽居得過從【紹】三逕鞠存髙士節【布】千齡松恥大夫封【紹】名髙日下知鳴鶴【布】道隱隆中憶臥龍【紹】自慰鄙懷欣逺覿【布】孰能肥遁慕遐蹤【紹】

其四

西風涼气透輕衫【紹】馬上看山自不凡【布】半嶺夕陽鴻雁度【紹】一川秋色水雲緘【布】靈芝爲約髙人賦【紹】琥珀還從野老劖【布】終古爲霖期大澤【紹】旁求何必問商巖【布】

次聨句韻三首柬彥淸知已嘯軒曁劉二紹表兄並述已志

空山松柏翠交毿上拂寥天气蔚藍閩嶠金城通表裏軍峯砥柱障東南風雲夢老三生石龍虎丹成十月耽猶向塵勞嘆淹泊秖應和樂滌歊惔

重陽後一日偕表兄劉二紹過饒季和宅畱飲聨句

蒹葭零露曉瀼瀼【紹】酒熟山中訪艸堂【布】芳宴夙承酬令節【紹】菊花今已過重陽【布】雕盤白雪翻魚鱠【紹】玉盌淸風飲蔗漿【布】自信朱陳風俗美【紹】酣歌千古意難忘【布】

四言

淸綏黃孝子詩

予童時聞鄕裏黃一眞尋母事又見鄕先生頌之以文章詩長罹於艱去亂一紀涉歷北南知父母兄弟妻子之暌違於兵也天下之廣有甚焉者嗚呼國家一有不幸忠臣孝子出矣忠孝之在天地猶金鐵之在火百鏈而不爲所移非貞剛堅挺之質不足當之天常之所攸宜非異能也季世淪惑徴諸矜譽悲夫己亥嵗黃諸孫古愚求詩入帙予獨感壬辰以來天下之爲人子者不愧黃一眞防希乃追爲之詩曰

民彜自天理亂義存蹈危何靦死無傷恩惟皇建國一視同仁革宋踐阼兵下南藩俘掠不道擴靖中原曰黃氏母奔亂愛身道逺息薄客三十春兒大知禮痛母不還發廣大願緇衣髠顏越歷海甸走達荊蠻渚宮襄郢如跬步間孝感天致大義昭貫歘下汝州知母所安子見母喜母念子難彛倫世表骨肉天完佛力道心克逾孔艱迎致千里生養死全旌門渠渠兵後巋然曰予生晚後數十年目逆頌文耳流事傳何意丁危迹踐憂患聖訓昭昭服膺拳拳寸心二者百感紛幹再歌屺岵翹企首山得不愧怍天下孰先春蘭其芳寒菊其鮮猗黃母子尙薦九泉

南風歌

至徳交孚生物暢茂以洽萬民慍解財阜賡歌責難卿云象徳鼚軒鼓舞俊乂在側授受休光仁被八表前王聖哲後世夢杳

白雲謡

昔觴瑤池八駿躨躨惟皇壽谷以冀後來思予東歸和洽羣黎去不復野山川儼而駑駘雄雄禦防天飛八駿云逝顧所望非

送鴻墩

流目寥靑八風揚揚揮心逺去翼天長蹇予衝曠寓不稽方培塿何知情澹坐忘一周俯仰萬象駢羅文光吞啖日月蕩摩首川浩浩壅決洪波九萬一息不盈噓呵道捲體蔵曰嬰山樊恬養取適維昧所安六合譾隘塵芥寛閒行雲悠悠援琴載彈

六言律詩

走筆賦六言【二首】

萬里慈親塞外三秋倦客天涯鴻溝白日塵滿龍闕靑雲路賖父老悲風錦樹將軍古血銅花十年戰骨秋艸一枕漁樵嵗華

其二

江海情親鶴氅風塵淚灑龍淵西憶庭闈云下北望長安日邊射防金門有願勒勛銅柱何年半生忠孝未遂浩志淹畱豈然

元音遺響卷八

欽定四庫全書

元音遺響卷九【附】

元張達撰

太和篇【龍興汪生索賦】

一气未肇判太和渾絪緼如何盤古氏琢喪揚囂塵遂使末俗下居然昧常倫上窺太和際邈若蕕與薰汪生富春秋惻惻一問津拜父濠水湄涕涙盈衣巾事母竭甘防色養終冬春太和署軒屏庶類同厥身階庭芝蘭秀水木魚鳥親人生茍適意豈計富與貧我來屬多難感子厚意陳要我賦太和令我愧無垠不覩太和事焉知太和淳身違太和時心存太和眞舉手謝太和相攜歸隱淪

義婦辭爲王佐妻萬氏作

結髮事閨閫盟心同死生如何中棄捐不得長合並邇者被嘉命校藝赴吳城臨岐重寄托肅穆候親庭防甘毋或缺旦夕善寢興斯情靡有違庶用慰䢐徵豈不戀玆愛所憂在國程自從分別來魂夢但怔營歸途冒霜露果爲二豎嬰百藥鮮一效良工徒折肱拊膺哭九京白日昧光晶蒼旻胡不仁妾身獨防防婦人失所天貴富何足榮生命𨿽云艱獨生寧自經跂予慕髙躅感此雙涕零時俗薄倫敍骨肉猶相輕何況合恩義焉識墨與繩夫有忠孝誠婦有義烈稱淸風播萬古粲粲垂令名太史采篇什此辭良可徴

君子齋捲爲邵文斌作

卜地結華構夙昔嚴興居諒哉成徳士秉心恆晏如棄置塵俗累玩守聖賢書斯文未墜地小大任捲舒自匪不器資焉能識防微篇章契道眞觴酌陶情娛晞髮暴暘谷潄齒臨淸渠放意橫八區俛仰貴不渝徳業日已崇庶用復其初允矣君子與廓然霄壤俱

十一月十九日題

原上鳴脊鴒僶俛思急難如何二十載恂恂遘憂患防服明曉日菽水怡令顏諒哉致婉愉朂率無間言前除風雪交北堂霜露繁紫荊日萎絕華發萃九原陟岵獨延佇復誰念覊艱載歌棠棣詩惻愴摧肺肝

夢二子【集慶城中寓所】

江水淨篹篹鯉魚俱遡遊歸鴻盡北向不爲報安否前者附書去到家應一月空有上林期翻令消息絕昨夢中男至仍似昔時癡殷勤論家事十問九解頥稚子笑相語遙指江頭路記得月圓時阿爺從彼去淒淒猶逆旅欵欵疑歸家妻孥各會面歡笑還咨嗟覺來失所在摸索空宇中蓬屋荻爲戶颯颯來悲風人生寄百歳我今已過半俛仰夢幻間浩歌發長嘆

題成和公義字說

成子有至性端居常晏如名言謹佩服肅穆古制初濟物懷恵愛秉心無鉏鋙溫溫春陽集藹藹眾卉舒耕鑿肆餘暇還讀案上書有時忽而笑掩卷重嗟吁得意任所遇焉知毀與譽荷鋤蓺芳甸把釣臨淸渠客至供脫粟采掇園中蔬上堂具甘防炊黍膾鮮魚且復自懽樂瀟灑送居諸顧慚覊旅士學問靡所儲安得從爾遊講習暫依於朂爾愼所趨慰我離索居

贈別魏士昭南遊

積雪直川陸河流沍冰澌僑居已傷懷言別復此時我切桑梓念子志風雲期出處𨿽殊致寵榮應自知驚飊蕩六合曀曀陰霾垂羣動悉奔伏眾卉紛攘披登陟一瞻眺白雲在天涯朂爾愼所持以慰居者思

斗室詩【蕭驛丞索賦甲寅二月濟南堰頭鎭】

蕭侯任天性脫略違氛垢築室淸河濆容膝僅如鬥奇懷曠緬邈廣廈知何有月色淨庭除波光揺戶牖興至卽髙歌客來每沽酒篇章互酬答翰墨紛左右十年守一官不厭淸塵後退食詠康衢那能計榮朽怡情步芳甸延目睇層阜澹然至人心外物信芻狗

雲山深處圖【金谿何氏索賦】

山色逗奇秀雲光澹沖融斯遊日成趣幽杳焉可窮樂意魚鳥適曠懷猿鶴通讀書長松下斸藥林藪中體倦時一息閉闗保衝於焉謝簪紱卽爾䢐春冬羽客衒豪素揮灑寫淸風何當解塵鞅嵗晏逺相從

雪夜感懷

雪霰大如拳風吹墮檐端鏦錚迸萬瓦令我心苦酸局蹐敗絮中徹夜不成寐譏裁今昔事直欲回天地梁溫有率土原憲無置錐凶殘必軒翥忠信反離披感念五情熱狂呼叫蒼昊徒然宰化育不肯均覆燾那得寫此曲逺寄雲中人奇懷莫汝訴誰識明月珎忠賢啟壯圖達士乘逸興意適自爲娛功成孰能並而我且僵臥棲棲無與儔何由共攜手繼此淸夜遊期爾各努力僶俛加飡飯時來倘會遇式副平生願

雜言【四十九首】

大化運亭毒三光燭乾坤气機往復來一理妙屈伸咨爾萬物育流形見陶甄綱維孰云是主宰道固神

其二

陰陽始淸濁萬物邈以分不有聖神作天工誰與陳盤古代主宰庖犧肇人文仰觀則懸象近取譬乃身允矣立民祿財成盡經綸

其三

神農教耕稼所重在民食軒居垂衣裳端拱作民則休風扇五帝堯舜興讓徳舉世躋雍熙曽何知帝力

其四

大禹拜昌言夙聞精一語帝鴻旣以抑受命主中土吾聞圭錫明徳日斯普尙憶胼胝憂江流思萬古

其五

桀紂棄成憲炰焚恣淫威有邦起仁人大旱興雲霓惟彼湯與武徵誅適逢時南巢放獨夫盟津鑠王師扶義匪貪位奉天卹民痍猶聞夷叔議叩馬以陳辭

其六

泰伯恥翦商泯蹤去宗國文王有天命終不失臣職小心日寅畏羑里聞演易惟彼至徳稱宣尼誠感激

其七

六籍著聖道昭昭日行空仲尼茍不作萬古誠昏蒙吾觀春秋成經世由至公斯志倘有遂興周在其東夢奠豈虛垂百王仰休風

其八

力政獘彊秦商斯廢王道焚坑事誣天失鹿宜不保所悲炎劉興制作徒艸艸當時去古近遺意尙可攷云何事茍簡亂政乃循蹈遂令三王迹泯沒如電掃安得起兩生從之展懷抱

其九

八政先食貨裕民爲國基農桑茍不給禮義焉所施所以制民產先王有恆規一夫或失所慮患起細微鴻雁賦中澤王風始云衰相將念嗷嗷流冗斯可悲

其十

五典系彜倫降有恆性聖人日恭巳命教先庶政欽哉司徒職敷播始由敬振徳時在寛從容俾就正後來何茍簡所好非所令三季嘅澆漓黎民罔興行孰似返淳龎遐遵有虞盛

其十一

聖人繼大寶心法傳厥中一徳無過差千齡事攸同堯舜相揖遜殷周誅彼凶揆道本無異天行惟至公

其十二

九卦處憂患巽云以行權居變不失常時中義斯全竊柄事弗順逐君成矯防誰云鄭祭仲可與伊摯肩

其十三

禮樂化民具斯須難去身躬行本敬和制作諧天人鳴鳥以之至土風由是淳誇毗何卑卑經國徒虛文固陋昧常典哇淫喪天眞

其十四

民則具君身形端影斯正聖神治天下所貴能盡性恢綱播範熙載凝庶政率土鹹宅心禎祥播休詠宜彼皇極君自天成永命

其十五

易道首咸恆闗雎著風始人倫本夫婦外治由內理閨門尙雍睦淫辟罔干紀率禮斯蹈和王猷以成美傷哉牝雞晨乃爾播姦宄孰復戒陰凝齊家先正已

其十六

天下亦大具匪容小力持無賢倀如瞽詭說焉足隨防來昔造佞箕子早見累血化爲碧周网不能支所以元首哲股肱克綱維賡歌戒叢脞萬事良由隳

其十七

君徳本於學得師聖則然成昭與君疇千古光遺編我愛版築士致君有名言惟學念素志進若淵泉愚闇基世禍瞽行成自専厥首用顚殞邦家徒棄捐

其十八

祖龍遊沙丘秦鹿特競獲尉佗入南夷陳勝呼楚澤中原竟糜爛黔首罹鋒鏑世無隆準人誰與拯沈溺芒碭雲气起長劍誠不忒扶義振三綱休光並四百云何千載下尙力不尙徳

其十九

貝錦進輕翾家邦逢酖毒觸龍誠成佞桀惡彌以沃傷哉龍逄死松社走麋鹿殷鑑諒匪遙舉行一何酷防來煽凶禍大聖遭僇辱玉馬忽朝周誰云罄忠告尙憶都兪音天風鳴玉

其二十

詐力有時盡戰爭自遺患佳兵誠不祥其事乃好還秦人昔虎視項氏初入闗猛气詟六國雄風拔河山屠毒慘未已燎原恣凶殘不戢竟自焚哀哀誰與憐

其二十一

立國本忠厚推恩王者心文景有遺愛休光到如今吾聞當時詔惻隠由中忱豈但足勝殘田閭免呻吟斯意何寂寞民勞汔誰任

其二十二

分土古來有哲王務安邊虛內以事外經邦道非然周雅詠薄伐漢兵出祁連天威豈不伸彼土終棄捐卓爾金城略屯師丐畱田持重實逺計武功信由全

其二十三

霸力見假仁足云輔衰季桓文世不爾周道其久墜恢功卻荊楚摟合振凋明禁整頽綱朝王興曠制遂令橫潰時猶復識名義所嗟原本淺詭遇由小器功烈如彼卑謀爲終徇利

其二十四

三季世下降貪淫日漸寖國風成僭差侈靡斯莫禁權姦務平奪安宴懷毒酖民情滋效尢展轉益以甚傷哉賈生涕痛哭時連衽

其二十五

漢武喜開邊雄心事爭逐鑿空探河源因勢縻近屬大宛獻神馬玁狁潛北谷矣衛霍功天山繼遐躅中原竟凋省已乃多欲不有輪臺音民奚去荼毒

其二十六

九五位中正聰明不宜昏執疑來讒口持斷開枉門所以負黼扆古來警君身翫彼履陰柔竪閹敢持鈞猶豫棄剛斷審言循僞眞終焉喪賢傅漢元成不君

其二十七

懷寵足喪身饕淫自貽咎多車奔秦鍼窟室死伯有古來功名士器量隨所受匪徳負浮榮焉能以持久黙觀陰陽化消長順常守知止曷不先終焉見臧否

其二十八

大鵬升天池翼若垂天云搏擊九萬里茫茫渾埃塵斥鷃日啁啾翺翔止荊榛騰躍不數仞亦云任其眞情性不自適誰能安厥身

其二十九

造父昔善馭抑縦不窮馬鳴鸞日有節轍迹徧天下賤工何拘拘揮箠不遑捨終焉盡馬力奔傷解瓦哲人契斯理爲治尙寛假艱虞懼銜橛綏撫道安雅億兆奚可窮誰其戒東野

其三十

爲治有大政米鹽非所宜秦皇日衡書勞瘁誠可悲軒後皆垂拱有虞亦無爲防龍時滿朝皥皥臻雍熈

其三十一

扁鵲謂桓侯君疾在腠理於時用湯熨所患猶可靡桓侯不深信諱疾忌言已病至乃迎之無能救其死

其三十二

和氏識秦王又識楚王心三獻乃見刖豈云遇知音我有太古瑟朱弦間徽金一彈降靈雨再鼓丹鳯吟師襄久不作子野亦已沈持之蒼梧野日暮浮雲深掩泣更延佇徘徊九嶷岑

其三十三

十五讀詩書十六學劍術二十事荒遊揚帆泛溪浡扶桑睇初曉水底見日出鰲抃動三山金光時滅沒良遊竟成夢局迹愧華發安得招鳯麟瀛洲看明月

其三十四

九達去榛傷險途冒風水窮達理之常所貴端厥履簞瓢樂顏巷帯索懽榮啟聖賢數有奇云何事姦宄乖張越常分負乘致防否哀彼幕上巢忘軀輩由已

其三十五

賞罰奉天心綱常日攸植武公據曲沃以孽戕宗國九伐有所施王誅詎容釋云何東周君刑用乃爾辟一軍俾爲侯跋扈竟接迹嗟彼三晉封其來豈朝夕

其三十六

顯道善天下韜行臧厥躬用捨奚與已疇能保厥中堯舜相授受素王走西東窮達亦自天於時嘅污隆觖望匪正宣淫基禍防嗣宗何其愚乃爾悲途窮

其三十七

鼠玉本殊器方言偶云同懷璞過鄭郊周人亦何蒙名實恥不符鳯凰異昆虫宵人負釁戾矯僞徒爲恭哲匠有明鑑瑜瑕當類從

其三十八

嚴陵負孤介巢許見髙志光武昔下之東鄰崇節義乃知風化原信自人主致茍能激頽風孰不恥污穢

其三十九

太古去我逺登髙思淒其風雲何茫茫飛羽時安之莽俯一气空荒曠無涯蕭蕭寒聲來防波增我悲慷慨發孤詠憑虛振余衣

其四十

典午卑六經淸談賤名檢紛紛飾莊老曠逺類行險濫觴自夷甫陶誕行莫掩神州竟陸沈千古有污玷

其四十一

陽道貴日舒興邦全士气哲人嘅云亡家國宜殄瘁傷哉黨錮禍媒孽於漢世羣陰紛內訌排擯先所忌孰不戒履霜艱虞有前備弱齡不好弄蘭畹結芳佩聿慕田子風凜然余節槪

其四十二

登髙盼神州觀秀向嵩岱嘯歌風雲起懷古何慷慨年來桑田變嵗月悵斯邁流離阮籍途撫迹傷狹隘獨夜發哀音淒其激天籟

其四十三

王業昔偏安孔明任開濟鞠躬日盡瘁欲以報先帝方其事經略謀畫信前計煥矣渭上師姦雄誠懾气天心胡不祐志決身竟斃緬彼八陣存千秋餘涕淚

其四十四

二五妙生成馬圖泄造人文肇羲畫則象存易道吾觀奇耦間至理極衝浩萬化本一原先天豈云老發揮繼三聖神明恣精討九師何區區異論淆醜好

其四十五

書紀帝王道遺編火於秦嗟哉伏生傳幸益孔壁文六體備明訓昭昭條彜倫𨿽無百篇完終見至治因繼述有成憲君行本諸身

其四十六

六義本情性於時見興衰覽之思無邪亦曰興於詩刪定有深意勸懲義無遺玆焉鑑善惡諷詠開民彜齊韓何専門毛鄭徒棲棲至理自矛盾於今傷背馳

其四十七

魯叟昔成經憲章垂萬世聖人不得位於是見微意悄然事筆削有志文武治是非明天心褒貶達王事麟出豈非時允爲春秋至

其四十八

儀禮備經制周官如合模大哉姬公言文武道在玆王澤日薫蒸漸摩洽肌膚百年禮樂興萬世昭良圖誰云出陰謀蠡測徒區區

其四十九

負下未易居下流多謗議防謙不違則悔吝非已致在陳孔何歉居東旦無懟榮辱自外來中虛識明志自矜兆瑕釁妄想服憂悸折翼庸得飛傷行誠罔利所嗟負性險疲滑喪中慮樂善吾敢忘知非仰前智

詠懷【十二首】

夜中喟然嘆撫瑟發孤憤交遊徧海內零落殆已盡蕭條感知已飲恨中自隠騏驥不用良秋霜蕙花殞愴愧激淸歌衣沾涕徒抆

其二

把酒勸流景爲余駐飛光促中多憂虞世故莽茫茫幽若黯霜露蒹葭睇靑蒼登髙望浮雲不見鳴鳥翔塊爾獨傷處秋思淩八荒

其三

種蓮洿池中根淺萌未樹風波日潛驤華耀寧復吐鳬鷖傷鎩翮悵悵獨爾顧豈無荃與蘅嵗月逼霜露嗟我懷美人逍遙嘆遲暮

其四

邪徑捷轘轅康莊塞荊榛趨捨旣異路誰能復隨羣作苦念田家值玆伏臘辰酒酣仰天呼盡醉同比鄰生世聊復爾委身亦奚論

其五

懸黎出寶匣爛然光滿目宋人貴燕石按劍不爾蓄抱眞方什襲待價斯韞匵舉世無賞音何勞楚庭哭

其六

端居抱岑戚世故繁乃慮身卑動見尢悒欝誰與語出門瞰中澤鴻雁傷落羽寒風時悲號白日窘陰霧寂寞稻粱謀憂來淚如注

其七

大海渺無際敝舟駕洪流狂飊怒屏翳駭浪興陽侯維楫中道失揺揺寸心愁所具本不素沒身竟何尢

其八

世情靡如意忽忽若有亡欲學廣成子沈憂焉可忘烈火燎中野洪流沒川梁經途塞夔虛防室悲遊光達生茍不然身命何能當

其九

昔我遊邯鄲悲歌上叢臺黃雲蔽原野秋色南中來愴怳弔陳迹繁華空綠苔平原君不見知已安在哉志士無蠖屈山林有遺材興言惜往日千古餘悲哀

其十

霜气肅大澤虞衡方有爲緣山置罘罝遐邇寧逸飛列格掩狡兔彎弧墜鵾雞披林踐幽荒探薄窮險巇所中必翮羽流磻豈虛機焉見淩雲雀飄颻極天涯

其十一

少年負長劍猛志厲秋霜獨見絕眾慮髙翔起遐方燕趙徧轍迹周秦慨興亡河山郁雲飛壯觀思悠揚及此悲局促鬢髮華已蒼樊籠豈不念短翮情自傷

其十二

闊別慨參商懷思極令晨積憤莽胸臆所親路無因嵗月不我與曜靈下西津零霜眾芳歇鶗鴂徒悲辛杳杳念索處棲棲愧離羣髙山獨有奏牙曠誰其人

寄復見心上人

杪秋靚遙夜木落中帷響攬衣不遑寐起視明月朗南云矯鴻雁候气淒以愴援琴傷我悰懷人嘆河廣憶昔奉末契蕭閒詣方丈淸談霏玉屑了悟示天壤眷玆別離久塵務紛鞅掌年華感流邁身世悲俯仰時有東林思何能共來往

寄防季潭上人

華雨散白日法云徧空海菩提妙眞相歷刼恆不攺吾師探天根圓對朗如解澄源滅諸惱掩室時自在汨余遊苦波智性日昏騃闗昧精進六入競沈痗如何久離索執熱孰云灑安得憇旃林西來擥芳茝

送嚴鵬飛助教告老回桃縣

解組適閒身蕭條丘中賞故山跨梁宋秋色多榛莽回車戀桑梓父老共來往伏臘倒樽盆髙歌遞淸響孤云眇嵩少一葦嘆河廣何所見相思長淮沙月朗

眞意軒

郁抱塞冰炭迷陽瘁吾神有生亦懸贅曷若陶吾眞大化本自然天君絕纖塵中虛自閒豫畦町徒紛紜我屋此山下開軒緬靑雲松風行共逺流水春盈津理至情自適悠然太初民咄爾誰與此懷哉彭澤人

其二

寂感意彌曠雄觀契天眞大塊斯噫气洪鑪煽無垠誰將悟吹萬一理通根匡坐對山月悲歌入寥旻

重闈堂爲丁允共題

臨川有孝子構堂署重闈誓報罔極恩養志思弗違念昔童豎日豺狼塞郊圻母姙父義死太母是爲依提攜風塵際倉卒將安歸迨今幸樹立深仰鞠育慈伯也奉祖母試吏旴水湄季也守桑梓事母竭甘肥各言遂厥志庶使行不虧我聞服髙義盛嘆重歔欷勉哉愼所執始終無或渝觀風倘相及請試陳玆辭

讀劉伶傳

劉伶好遊山荷鍤嘗自隨死必以禮殯殮乃所宜茍云曠達懷安用埋蔵爲晝夜與寒暑如斯往復之暴骨棄中野銘勛樹穹碑百年等塵土榮辱定焉如往哲或可作吾將議其微

贈別施伯暈

負屙臥衡宇過客陳苦辭政值九日勝遽興千里思黃華適蓓蕾醁醑復淋漓稱壽捧淸酌怡顏舞斑衣於此不爲樂居然就分攜長塗積霧壅水陸羅蛟螭舟車一失守悔吝坐相推所以達識者臨岐審先防鳯山際漢表旴水赴海涯回顧山水會白雲長在玆撫膺但延佇握手知能期去矣愼所趨勿爲行子欺

交柯圖爲徐子眞作

種植紀昌運維善爲休徴相期樹交柯居然家道興眞契果有驗雙蓋供前楹兒孫日熾盛帑廩逾丰盈詩書列髙座靑紫羅廣庭朅來四百年世冑飄華纓柰何人事易刼火焚林坰當時古櫧樟一旦成榛荊但見掃地赤不睹參天靑空餘風雲合無復虯龍陞應念培植勤載使柯葉榮毋徒玩粉墨撫捲謾勞情

曽氏母挽謌辭

怕見隴云合忍歌薤露晞居然壅氛沴溘爾下慈闈令子效戎幕良人事幽棲一朝失所助兩地同其悲涷雨灑長薄驚風蕩交衢情來但感念誰不增歔欷

先澤齋捲爲黃以實作

層構躡雲標偏楹跨風麓珎蔵百氏典捲捲自緘束重是前代人摩挲屢曛旭每常舒捲會淒惋輒盈目憶昔冠學初奇文貪積蓄柰何值變故一旦成蕩覆寇火曁淫霖漂焚棄空谷焉知三十載編帙弗載矚安得從爾遊大觀恣所欲風簾逆朝暾雨楹燒夕燭饜飫九流迷馳驅四庫錄匪惟娛識界且以慰曲感此復徒然相看反悲蹙揮毫寫新詠鄙吝聊自沃

贈黃空明

髙士惇古學持心常了了體存虛初用徹品類表昭示顯沈瞢若鑑靈臺沼匪徒燭曠逺亦弗昧纎小軒農通內典誦說達淸曉親知多俊彥名聞著根杪憶昔南州翁引屙苦相擾一裁刀圭劑二竪頃刻剿載感厚意陳揄揚那肯少雄辭聳崢嶸妙札馳騕褭生平慕奇術芳躅無由紹聞此倍欣然臨風首頻矯願言諧宿心行矣襲佳兆

歷山祖餞圖贈別蕭郎中之官陜西

素楮揮靄寫此相思緒沙頭一瓢酒酌別秋城暮長安豪俠地在昔矜王度畫諾愼嘉猷庶防存畏慕揮手從此辭願言保貞固𨿽無萬里途何由重會遇漠漠秦川云離離歷山樹貽爾愼捲舒豈爲誇豪素

贈別孫思明

穴虫辧陰曀巢鳥驚早寒所以知微士不爲異患干孫侯抱利器射防來吳關楊葉已百中錯節試一刋春風動歸興慷慨懷悲酸稽首謝絳闕掛冠趨考槃方舟晚相遇意過平生歡倩論發幽賾脫跳盤中丸視彼昧防者孰能識其端浮雲翳大壑短水翻長瀾君歸適歡會我往足憂艱岐路一分手壯懷良已彈釣水步淸淺采山陟防岏斯遊儻可遂酌酒開芳顏

齋居有感

遙遙萬里道恨恨千古心人生駒隙間胡乃苦其身庭除滋碧艸桑梓翳白雲髙齋掩扉坐時聞檐鐸聲

對月

月光爾何榮覆地寫我形我形無污雜我心自淸明願得生翅翎九萬隨鵬程大風浩泠泠扶揺遊太淸

夏至聞蟬有感

昔嵗值玆晨聞蟬在齊郡已畏別期賒還憂日方永予今臥鄕國妻子得相省卻念平生言愁來愈難整

秋齋夜臥有感

俛黙抱愚拙空齋獨掩扉淸風入牕戶明月下牀幃念彼林居叟行行深夜歸何言躡髙躅徒使寸心違

夜遊竹間憶髙士葉季文

竹裏風月好獨遊深夜時月光與竹色鑑映無塵緇我心政如此淸興適在斯那得意中人復此同襟期

寄廬山陳汝言

林臥疏塵事閉門春艸深東風偶然來披拂壁間琴感彼動中意予靜者心坐看西日馳落景惜頽侵我本楚狂人望气江海陰南來托孤劍然諾唾千金豈不眷勲庸而甘與浮沈當世屬大度志气尙難任皷刀矜餘力叩角有知音何必蹈東海功成還舊林

夜思

痩骨榻痕淸虛堂虫響小怊悵萬古情朦朧一牕曉

古意

驪龍頷下珠光彩奪明月所適盡惛朦孤忱向誰雪

感遇

我有一寶劍鋒芒照膽寒無人能識鑑畱取自家看

元音遺響卷九

欽定四庫全書

元音遺響卷十

元劉紹撰

秋懷【十七首】

竟嵗寡歡緒時閒俯東軒秋風意蕭瑟愛此寒榮妍曄曄浥朝露芳馨比荃蘭飡英豈無志值此冰霜堅忽與念榮悴俛焉黙無言

其二

忽忽犬宇內殷憂日如麻十九不稱情有懷浩無涯節至風物美孤芳澹淸華輝林防愁悰起舞西日斜生死一夜旦大耋奚庸嗟

其三

萬物付定命詎云憂賤貧舉觴問靑天孰若陶吾眞夷叔餓首陽千載寂不聞終古今歸盡念之獨傷神

其四

緬俗結紆軫易初吾弗爲臨流采香薄日與佳人期舉世厭芳艸薫蕕以同施撫襟悵餘懷防駕臨海涯聞有魯連子千金棄如遺髙情倘可起攜手斯與歸

其五

少年厲猛志振翮慕髙翥奄忽歳月䢐壯心無復豫力綿气就耗撫事日增慮枕險莫安寐憂虞懼前路淒其念華發僶俛惜馳騖猶有丘首思從誰嘆遲暮

其六

大化日旋運羲娥去悠悠俛仰宇宙間身命誰能畱迷復眚在已不耕寧有秋雞鳴起爲善思與大徳儔朝露竟防何悵然日增憂

其七

夙抱尙林壑浮榮非素謀一命已七載伐檀誠自羞晨出北郭門浩然思淸秋黃虞翳榛莽落日馳耕丘惟餘故鄕念慷慨興悲謳

其八

攜手上濠梁慨然憶莊周魚我不復辧達生亦悠悠但見飛鳥翔荒煙映寒流烏鳶啄腥腐鸞鳯聲自由感此涕無已咄哉嘆行休

其九

萬象日昭著三光自無私古今何寥寥人道常相夷爲善未有應爲惡殆不疑昏昏昧靈臺慘慘誠可悲黙爾重吾感天定人焉違

其十

全理日茫昧人情溺其私達生茍不然在世復防時秋釀比鄰熟寒華滿東籬稱意且謀醉綠鬢終成絲

其十一

夜中起長嘆仰視明月輝驚雀棲不定吾生亦何依彈劍拂秋蓮含淒步前墀秋霜艸華落嵗月詎我稽感往事難復念來情亦悲無將契理委順斯不疑

其十二

擥涕以佇擬邈然懷太初洪荒不可模朴散今何如智詐日成僞荊榛塞莊衢羣邪沸湯火嗜欲戕乃軀語徳去以逺諐中匪良圖云咸世無奏孰洗哇淫污

其十三

陰陽鼓靈籥日月如轉丸窅窅神化運誰能測其端春暘美萬物秋露淒以寒乘時變榮悴天道終何言

其十四

髙步視六合河山邈悠悠浮雲西北來慘淡增我憂世乏稷卨儔皇皇將焉求乾坤妙閶闔元气浩不收經綸信有待明哲奚淹畱自非遺世士何能守斯丘

其十五

藝蘭十餘畝種蕙連崇岡荷鉏理荒穢恆恐摧幽芳穆穆膏露滋飄飄靈風翔俟我將采刈佩服期不忘

其十六

晨興步前除郁彼佳樹林上有好鳥鳴索羣揚哀音興言念我友髙誼明斷金如何久離別不得同夙心投袂出東郊浩歌盼西岑淒淒廣陵散惻惻梁父吟丈夫貴壯健毋俾徒荒淫

其十七

燐燐澗中石蕭蕭松上雨美人采三秀嵗晏孰華予淒其念逺道薄暮澹延佇秋風愴我懷澄云日凝宇泠然參差發悵望大江浦帝子不我期中情竟何與所嗟頃筐意周道渺何許遺玦謾馳思沈憂忍終古

雜詩十首示宰獻

夜中見明月臨牖禦淸輝涼飊忽以起艸樹聲自悲怫郁暫延佇援琴不能揮繁愁尙何訴但覺雙淚垂回身入空房零露沾我衣離鴻亦何苦塌翼寒相依

其二

朝出北郭門暮登西郭山不見采薇人倚松但何言涼風振林薄密雲翳岡巒淒淒鶗鴂鳴心事如波瀾舉世不尙異酺糟豈非難諒持獨醒理尙友三閭賢

其三

洛陽昔云盛豪貴聨華裾甲第冠京邑田園極膏腴出則富車馬入將倚金輿臺輿被錦繡聲價淩三衢一朝大運摧荊棘銅駞居烜赫不復見榮枯同翳如

其四

飛飛南來鳥薄暮無宿棲銜哀迅中野午夜聲轉悲壯志困冰雪蕭條羽毛摧乾坤豈不廣周道今無歸枳棘富羅网泰山益巍巍托身忍云失失路誠不辭

其五

日暮懷所思涉江采芳澤飄飄蘭蕙花春气滿南國如何同心人言笑千里隔采之不成遺中道寘愉懌淒風忽悲鳴鶗鴂聲惻惻恆恐芳意摧榮華不常得

其六

西城髙崔嵬華閣翼雲起闌干倚霄漢戶牖納霞綺彼姝者誰子抱瑟中自理一彈振林木再響韻流水淒淸回宮商觀者余涕泗誰能爲賞音世乏鐘期子

其七

驅車北邙道墓門郁累累嘆彼泉下人防防卽長途松蘿蔓荊棘狐兔淩丘隅千載不復生榮名竟何如人生信如寄日月寧居諸及時當惕厲毋俾同丘墟

其八

少小事遊俠西遊咸陽中金張不躡迹趙李何能從走馬逸絕景挽弧墜飛鴻心知不稱意尙友來山東黃塵忽以起白日驚鴻蒙壯意竟何遂浮生成轉蓬猶餘固窮節不愧千夫雄

其九

朔風雨寒雪庭戶颯以淒佳人閨中處日夕愁孤幃良人客燕趙嵗月久不歸榮華恐難恃會合知何期思惟極長夜夢想若見之如何千秋懽夢覺忽爾違何能同飛鸞去住偕君飛引領意難釋沈思涕沾衣鳴雞夜將旦惻惻誰能知

其十

房星耀西極天馬產渥窪龍媒世難得被策來中華伏櫪器未展忽云軛鹽車峨峨西蜀山九折道裏賒日晏勢頽迫束芻不云加棄擲道南谷長鳴若咨嗟誰能卒恵養猶可淩風沙

存誠齋

潛鱗泳淵深遊翼摩髙蒼積實塞天地流行極昭明寥寥太初人一气涵混茫成性善自持蘊眞保其臧子觀思無邪靈府何煌煌碧津湛華月太宇昭天光我願沐咸池乘雲憩扶桑逍遙臥松雪曁爾歌瑤章

送開學臣還河南

解綬違辟雍揚舲赴京洛長云驚嵗晏別我愧離索興懷靡夷屆餞宴悲執爵鴥彼盼飛翰髙馳已寥廓嵩丘古奇勝瑤華翳叢薄空谷歸白駒從誰賦場藿紛吾梏形縶宿抱詎如昨悵望紫芝歌投情寄猿鶴

題丰城送別圖爲張叔通賦

秋暘散林木霽景生繁陰華蕋被汀岸輕雲冠遙岑眷戀客遊子登艫屬江潯張筵俯洪流別鵠淒朱琴賔飲豈不盡舉觴思煩襟廣廈構梁棟多才美南金翰飛仰靑防九萬徴在今歡好良有極來鴻睇遺音

送王潤之官陜西

逺宦入秦闗雞鳴肅徵袂咸陽秋莽蒼古水咽淸渭登臨盼形勝立馬慨興廢落日照終南行人在空翠淒涼鄕國念慘淡遊子意孰和莊舄吟遐思眇天外繄余契金石惜別勞夢寐何所更持情臨分乏瓊佩

送王貞念之官泉南

大廈攬羣材明庭集時彥皇恩曁東海宰牧恵遐縣鵷鸞異棲棘刀尺舊裁練遊刄恢有餘審機中無卓魯世所希龔黃眼中見紛吾契傾蓋喜子勤覿面接愛畏暌離凝情遲祖餞江楓丹落日野菊黃逺甸孤帆天末杳驚雁雲中斷佇立思蒼茫臨風寄孤嘆

鐘山曉晴圖爲尙書生陳宗進賦

靈崖多幽姿朝日射翠微丹黃冒其顚絳气蔚以彌璨璨梵王宮朱甍儼崔嵬雲光發天藻綴戶紛陸離遐瞰極鴻蒙元和囿天倪瓊英灼三秀玉樹交春荑我願酌石髓駕言候安期天門正鳴鳯菶菶梧桐萋

華峯晴翠圖爲牟銘賦

素抱白雲志未諳林壑居闗山緬河華夙昔悲馳驅奔峭入天府斷崖當空虛靑防倚臺髙仙掌開芙蕖及此勞夢寐憑軒疑畫圖林巒翳靑蒼赤气紛扶疎彷佛玉女祠霓旌曳云衢鳬舄如可借終期陟蓬壺

送錢仲宜入陜

仗劍事西遊雞鳴度函谷黃河駭奔浪三華時在目雲霞爛仙掌旭日照髙陸停防望咸陽平蕪際天緑悲涼過秦賦惆悵淸渭曲百二壯山河興亡成轉燭我歌嘆行邁秋气紛落木遺玦寄遙思懷人美如玉

鐂季鵬山水圖

杳杳叢桂詠悠悠紫芝歌靑山豈不美嵗月良蹉跎寂寞異城曲蕭條負防屙回巒倚空靑崿嶂中嵯峨飛霧灑遙雨層林翳巖阿側見滌煩抱願言與經過牽迫緬途濯英想流波佳人邈何許遲暮思如何終期侶麋鹿獨往依云蘿

題陳思禮如在堂

大孝慕父母百年卽崇晨黃泉邈難及鬱鬱何能伸惕想結沈憤呼天路無因升堂儼戚容帷箔悲流塵罔極恩難報忍云死吾親肅肅見羮墻欬音日如聞菽水尙得奉肝腸以酸辛躑躅弗遑捨靈思怳繽紛永念膝下歡事亡終我身

皇甫志道雙桂軒

嘉樹日競爽月華散秋林天香下層雲圓影結繁陰延佇中林士徘徊尙友心虛堂耿中夕晤對成沈吟自聞燕山謡或契郤氏忱雨露日夜滋芳馨嵗年深希聲𨿽寡和終竟有知音山人賦招隠行且投吾簪

送危於幰教授安慶

皎皎明月珠熒熒瑚樹承恩出畿甸典教任文署長波駕徵楫鮮袂望江路煙景際平蕪空蒙見楚雨緬懷舒古城夙昔守王度遺烈儼威容孤忠共誰賦成家業舊振鐸化澍相望極我思三山水雲暮

送李端甫歸覃懷

典教出中州趨庭憶河縣長波瀉天塹掛席過淮甸遊雲澹飛雨碧樹鬱蔥蒨豈不煩爾思臨衢極深盼繁華貴知止道養沐殊眷日暮念遊方升堂慰情戀論交我無晚結分誠婉孌悵望王屋云懷人夢中見

送李致周之廣西

選秀詣公車承恩任民寄要章聿南騖谷旦傷解袂都門供帳設水驛郵籖備繁吹過行雲驚飊速行斾蒼梧眇遐嶂巨浸極荒裔孰起虞舜思聨綿九嶷翠隨陽笑南雁局促轅下志同是肝肺存滄溟深別意

思故齋

至道日炳煥靈臺本無私昭昭君子堂棣萼時相輝粵此尙持一居恆敢忘思靜息冀有養動察無自欺蘊眞含元和微瑩存天彜觴豆日接愛肅雍應塤箎豈不念逸豫於焉勉夔夔般樂有聖訓緝熙法前規永言相爾室式用陳抑詩

藥石齋

美譽成疢疾嘉言信良規齋居借藥石古訓安敢違俯仰則先哲名保恆彜知非念行邁聞過愼所思善惡紛在鑑閒邪貴知幾緬彼邪佞子攖心喪天倪讒諛一投隙令徳從燐緇屋漏尙不愧箴言求抑詩通山有嘉澤允矣君子思

黙齋

解知居化先葆眞遊物表嗒然吾喪我道在匪昏窅緬觀四時運萬象紛以兆天體竟何言神行日星皎偉玆順性命靈府謝棼擾斂華杜徳機防蹤卻虛矯羌吾導壹气囊括中窈窕極覽鄰泰初無聲契幽眇尙欲保靜専因之寄要

題蘭石

【缺】

擬古【十首】

竅鑿混沌死人情迷至公忠信有不偶端行見途窮嘅爾七尺軀便娟難取容宿秉耿介節邪毗紛異同大庭何遼哉磊塊煩心胸

其二

天地盜萬物萬物更盜之匪盜不成功東陵亦無時所以巢居子軒裳不能羈髙度跨世外澹然守無爲桎梏有形內但爲此人嗤

其三

萬物本乎心天人理無違中和致位育舉此臻雍熙遙遙三五人去我胡倐而巧僞滋變幻秉時蹈危機卓矣我尼父喟然欲居夷

其四

淸商變炎候霜露淒庭蕪嵗晏行且至微情莫能攄獨坐念逺道雞鳴夜將䢐浮雲莽空荒遊子誰與居引領睇闗塞寸心豈云疎

其五

大鈞運神气萬彚各有形弱肉竟彊食曷如無厥生吾觀虎狼徒牙爪紛縱橫麟鳯世乃稀孰云保休貞惻爾憶善類終悲梟獍行

其六

落落大宇內古今浩無窮人壽竟防何孰能觀厥終萬變日紛更羣行遂污隆夷叔乃饑死佞壬恆取容我願吸瑤翠後天老崆峒一觀善惡定康哉返淳風

其七

疇昔登燕臺南望緬江介黃雲塞中區秋气薄恆岱所悲霜露迫眷此歳華攺落葉日夜飛離獸翩翩邁鬱鬱孰得言愁思渺天外

其八

楩梓居鄧林崢嶸山谷間中道夭斧斤多才實爲患秦斯悲東門園綺走商顏防繡非不美爲犧誠所憚惟彼樗櫟壽浮雲良可嘆

其九

大道日昭昭物情無所遁圓方奠髙下布指知尺寸天經孰能昧撓我澄源混心出妖孽生焦灼自成困廓爾保靈臺兼山吾止艮

其十

勢詐溺流俗翕張相雌雄棧棧荊棘場廣術難我容傲志孰藪澤巢林仰髙風遺榮保精誠憑化觀始終坤用了不祕气機妙相從守此豈云亢寧悲吾道窮

易水渡

朝發良鄕城驅車經易水沙鳴風飛揚日晏云四起登臨弔荊卿惻愴悼前軌尙想擊築情捐軀報知已畏天小事大爲國資道揆曷展匹夫雄居焉圖寸七燕丹事不成秦帝當世恥至今河流聲鳴憤猶未已我行慕英俠悲嘯哭山鬼死者不可生嗟哉田光子

涿州

抱介恥儇媚離尢滋慨慷扣閽道無由惻惻辭帝鄕寒冬百卉腓驅馬踐嚴霜晨過涿鹿城驚飈恍沙場息徒用稅駕遐眺臨空荒羣山從西來千里橫靑蒼倚劍事悲吒令人憶軒皇蚩尢今則亡戰伐何茫茫落日笳皷發連營旌斾揚吾行竟何之流止嗟殊方

樓桑地故宅近廟

落景被層阿崇朝悵行邁停驂得遺廟瞻仰時再拜中堂神物憑古壁虫蘚壊龍衮尙依然英風緬如在因思炎祚微四海嘆橫潰斯地產斯人含際光大淒其志興復飛羽才敵愾天命茍不違曹瞞豈其對我來千載後感激魚水會喬林動靈飊陰洞祕怪尙想樓桑存童童狀車蓋時危兵革浩往蹇昧前戒英傑孰可期陳詞致深酹

眞定城

客行抵燕南獨夜車軋軋斜月耿流光繁星動天末逶迆出深壁彷佛見城闕擊柝接耳聞哀笳向晨發維時重圍解二鎭兵禍結吞噬狥乃私邊隅忍流血防虞此何謂國恥殊未雪感此意惘然悲歌激林樾

滹沱河

夙駕違鎭都客行有前期蓬飛歳將晏恨恨臨髙岐長河動我前夾岸流水澌需次向晨渡馬鳴遊子悲天寒野無人世梗道路疑豈無故鄕懷辛苦曷得辭貧賤本吾分險艱庸自持嗟哉雲臺勲千載今得知

邯鄲

訪古慕英俠壯遊過邯鄲連山飛翠來馬首如揚瀾貫酒呼美人浩歌弔平原天空響雲濤野闊淩孤翰憶昔致多士蛾眉去無難賔筵燦珠璣簫鼓淸夜闌報效豈無人鶱翻濟時艱蹇我匪脫頴懷賢邈難扳干戈浩縱橫長路方漫漫感激詎有已登車摧肺肝

磁州市

髙原黯平蕪霜重日色死客懷增悲辛行邁日靡靡汾陽跨邢衛雞犬接閭裏隱賑富人煙漁鹽喜成市岐亭向朝泊接淅事薪水貫酒慰我徒停驂縱遐視側聞西州事唇齒莫相倚列防滿潼闗並吞詎能已

同陳仲宣臨漳眺三臺感賦

暮雨灑平陸渾漳飛急流停車訪遺趾蕭瑟餘煙丘憶昔炎運否黃星射中州防劉矯天威叱吒風雷愁構此睨霄漢憑軒攬壯猷蜀棧小諸葛三江卑仲謀歌鐘綺筵開冠蓋紛夷猶詭計棄土苴姦圖照千秋誰憐狐媚情總遺石氏羞老我詠梁甫臨河思綢繆緬懷分香悲敢與西伯儔鬼魅嘯林慮西陵風木颼干戈愴物色行役吾增憂

羑里祠

陳迹使人感天秋一登臨髙堂肅遺像孰識千古心伊昔植昏暴披猖肆邪淫宮鄰縱金虎大聖逢幽禁縲絏豈我罪天行敢無欽鞠躬待王誅苦節明斷金遐想狴犴艱圜扉郁森沈天昏慘無人殺气吹防陰怨慕日罪已明夷以沈吟至今臣道難帝命惟棐忱明祀仰萬古我行適幽尋蘋蘩愧無奠肅拜偕朋簪白日照殷甸霜風疑遙岑髙歌昌黎詞感嘅徴在今

鄴下述懷

殘壘宿歸云鴉鳴滿長洲驚風日夕起倒捲漳河流借問客遊子蓬飛防時休沙塵暗長淮風雨迷舊丘獻業不得意徵車曽少畱此邦古名都控帶綿西州井竈列萬家甲兵當戎搜以守足固禦以功伐先謀在昔雄武人憑城逞英猷蟻封曹瞞冡塵滅髙懽樓陳迹竟已矣登臨眇予愁側聞轅門開將令嚴如秋斬牲誓貔虎建斾揮蚩尢三明集幕下一羽開遐陬獻馘諒有冀寢兵可前籌而我尙落魄龍鳴動吳鉤功名倘有遂買棹隨輕鷗

曹瞞疑冡

懷古意激昂河山去逶迆曹瞞世已矣遺冡何累累大陸晝晦晏驚飈蕩殷圻我行倦中野登望興遐思國步屬艱難委身濟傾危丈夫功業立忠孝銘常彜漢賊不兩立雄姦當世知遺骸委黃壤千載孰忍欺我欲假六丁伐玆使平夷一洗狐媚恥無將行路疑

殷大師比干墓下

層城帶河流坑坎延邐迆城門一凝望突兀孤墳峙故老向我言曽聞比干死商辛昔昏戾社稷見傾圯直諫有斯人龍逄事堪擬想當批逆鱗誠惻吐臧否攺過冀君情捐生非爲已先王我同出去此吾焉止顚覆忍見之含淒向泉裏我來屬多難感激在千禩靖獻人自謀忠仁孰能企摩挲仲尼書朗詠道傍誄陰黯中陵莽蒼寒吹起他日牧野師誰憐商鼎徙

孟津

飲馬臨盟津濟河俟橫舟天空浪濤急嵗晏風雲愁懷古睇平臯神州浩悠悠憶昔誓白旄師徵遏防劉軒裳不期來飛斾迷層丘伐暴奉天吏來蘇慰民憂至今川嶽輝尙識鷹揚秋桓武頌日逺興亡嘅殷周干戈未偃息洶洶悲洪流

淸化鎭

驅馬出衛郊羈離嘆流冗窮冬天雨雪所歷涉深恐玆晨過名鎭井屋河山拱天外見戍樓云旗晝飛動江淮事綿邈闗陜勢奔洶大廈孰得扶時艱百千孔棲幽緬龍臥上乘驚鶴寵行矣拂靑萍悲風鼓餘勇

福昌寨在宜陽西

崤澠通宜陽中條勢聨絡嶄巖福昌寨岡阜相倚薄上平衍千畝下瞰延淸洛喪亂設重闗哀笳間鳴柝我行愧靑嵗憑覽感今昨秋色滿南云寒聲殷寥廓蒼茫嵩潁思寂寞采芝約孰與濟時艱含淒嘆淹泊

河南露寶寨近嵩州鳴臯地

搏壁上層峯乘雲躡天闗風濤鼓羣有九野何漫漫二气無端倪陰陽自循環河山拱中區萬古情不刋而我一粟微覽之意茫然天地則瘡痍風塵暗荊蠻連山黯巫衡殺气回飛翰感往豈不慼悲來愴朱顏

白馬峯在河南西

名山奠中區突兀倚天半振衣登云梯奮志淩汗漫攀蘿出絕頂髙步跨飛翰元气畫淋漓羲娥遞昏旦凝然嵩華敵遐眺越江漢聨絡走龍蛇南行勢無斷吾思平泉逸況乃值紛亂黃鵠招不來憑崖發深嘆

宜陽洛南山二十里至楚家莊

洛南多靑山走勢連二室幽林石巃嵸谷轉峯郁我行觸奔突登頓迷徑術沍澑發巖光寒陰籠白日況聞避地人陶復相比密喪亂各因依偸生余臲卼兵戎幾時已撫事傷孱質山空魍魎號石裂蛇蟒出豈復慰曩懷行行悵如失

屺思軒

甫晬失所恃終天抱餘悲羈艱屬行役感物寧不思晨發踐嚴霜迢迢陟崔嵬鄕閭眇闗河無母吾焉歸憶昔在𦇤褓劬勞念慈闈成人靡由視下土應含淒眷此意難釋兒生亦何爲聿瞻風木號白日無停枝血淚骨中出夜臺杳難期側聞著存訓企彼詩中詞名室示旅瑣敢云忘恩慈揚顯尙有志懷我重民彜

來徳堂

樹棟非一尋築臺非一尺綿綿詠瓞長髮由厚積偉玆誇名宗衍慶表先徳奕葉方著華所因誠自昔基深業從大淵浚流以益何善不流光家聲宜赫奕矧伊奉嘗蒸華構先塋側黙佑克有馮名堂敢忘澤析薪貴負荷敷播冀成穡來者尙滔滔云仍幸無斁

晚翠堂

斂迹抱幽貞仰喬托髙木遙軒挹飛爽壯節時自朂菀玆虯龍姿盤踞出空谷落落千丈陰冰霜散繁綠孤云自棲泊野鶴與吟宿不逐桃李顏飄颻古城曲多君守中素砥行跨流俗堅白恥燐緇髙風企孤竹秋濤響天末華月照蘿屋亦欲振余衣相從斸黃獨

送李鉉應辟

勸駕起英賢首途肅徵斾都門冠蓋盛谷旦愜良會繁箏愴離曲淸吹動浮靄飛雨濠上來淮陰殷蕭籟我歌思寥廓子舞情慷慨九萬竚南圖蜚英振文代

守節捲

壹志礪誠操嵗寒心不移歸酅企前軌粵有先民彜憶昔結嬿婉百年以爲期貞剛皦秋陽造次日靡違慨君溘先露妾生亦何依撫棺罄悲號同穴分所宜君母儼在堂君兒且孤遺妾死自不重含哀奉親慈爾來三十年終養義弗虧兒長克成立銀章映中闈足以慰所天黃泉豈無知板蕩感周道柏舟風已微申章愧麟筆於以惇澆漓

落云軒

華頂拂秋影陽林澹初暉山云落層軒爽气吹巖扉黙爾契心賞橫琴當翠微飛蘿結松暝雨色涵淸池信美子云宅載醪將問奇

云蘿山房

防窱防幽谷夤緣度回谿長蘿分杳防雲气恆霏霏眷此賦場藿心和無町畦羨爾事耕鋤斂志時息機翠靄拂巖戶開軒延夕暉鶴鳴聞九臯暝色生遙圻洗酌適吾適懷人奏金徽商顏豈獨逺矯首歌紫芝

養浩軒

正气塞吾體粵余抱剛貞所保詎不全欿然疑懼並卓爾配道義私忘中自生精孰可撓以直曷不勝嘅彼鑿厥智羣邪日交萌撫已一有怍淸明豈流行善養著軻訓反身亦由誠無將事業棄百體諧天經

紀善活水軒

云構倚中谷檻泉溢淸池澄源日漼只汩汩恆如斯相彼著道體鳶魚同躍飛往者或以息來者寧若玆所以君子人於焉契天機勵精尙不已進徳維緝熙潢潦嘅無本純誠匪容私猗歟川上嘆行健功難虧

紀善志古齋

渾沌日以鑿無懷世湮淪鴻飛去我久孰復還龎淳我志慕古泰初以爲鄰居恆中守朴服食遵先民一徳中自樂天行順彜倫慨彼益流僞雕文昧天眞薫蒸灼原燎淫蠱疲形神道喪邈難續伊懷誰與伸卓爾體衝素防機謝人羣耕餘韻土鼓於以歌熙春

寄金徳進助教

杪嵗去京國窮冬忽焉臨喬林替繁防虛硤余哀音肅肅鴻雁度遙遙霜霰侵撫襟諒成嘅揆往寧繼今良友阻道索居思難任長淮捲飛濤白日時載陰婉嬿冀有托孰爲諧夙心式瞻庶不鄙炯誡期來箴

送黃伯益應辟

卽聘與計偕鶱翻屬昌期祥麟久在野靈鳯來何遲蔚此九苞羽神光分陸離覽輝應鳴韶千載誠一時煌煌紫宸宮虎衛森彤墀龍衮日當寧懷賢如渇饑君才師賈生磊落胸中奇夜半卽前席跪敷當有禆秋雨霽廣漢徵車日南馳彈冠集英遊獻酌臨淮湄朋好固繾綣簡書亦難稽雲程會九萬鵾化看天池

尙友齋

古道日遼闊神交千載心齋居肅遐尙六籍窮追尋賢聖儼生存名言式規箴寥寥景髙行進取期斷金勤厲我所則匪邪吾弗任徳機恆躍如釋度誠所欽耕野伊志大居仁顏樂深仰瞻冀踵武投分徴在今

集陶句奉秋壁

結髮念善事驅役無停息遲遲將回步發早已白嚴霜結野艸落葉掩長陌顧瞻無匹儔素抱深可惜與子相遇來嵗月忽已積奇文共欣賞載醪袪所惑願就畱君住樂與數晨夕一形佀有制正爾不能得常恐大化盡前途漸就窄且爲陶一觴是咨無不塞

贈王繼逺

俶儻負奇气夙聞英達風千金啻一羽髙視平原雄腰佩虎鞶囊劍華煙芙蓉推仁務拯溺急難哀途窮肝膽信所托恩成恥言功而我澹蕩人悲歌仰防鴻相逢古鐘離倒屣論心胸長淮防萬里瀉入滄溟東季布重然諾魯連邈遐蹤臨岐忍把袂別思淩飛蓬

題畫【二首】

碧嶂拂霜雪華堂俯淸漪輕飈左右至婉孌芙蓉披隱幾看歸鳥鳴弦當落暉無應志肥遁習靜中忘機

又

嘉木結繁防山房抱秋陰開門白雲入爽气吹森沈惆悵飛羽夕淸歌對孤岑誰歟賦招隱興發丘中琴

江風山月亭

華月上蘿壁江風澹疎櫺金波泛遙渚長夜秋泠泠蕭瑟瀛海思悲歌緬云屏無彈五十恐有蛟龍聽

次韻答秋壁

種蕙冀連岡采蘭思滿握冰霜歳云邁遲暮竟何托憶彼鳯與鸞乘時思飲啄重華世難見髙舉際防廓揆余胡棲棲孰與乘軒鶴素飡諒爲恥飽食慚黍穱俛仰視古人托身寧不怍郁念結芳馨終悲隨燕雀

題巢居

介行志丘樊斂華日棲約茒堂甫容膝養素契貞樂松云拂牕牖蘿薜結帷幄崖月照鳴琴天風振寥廓因懷大庭世渾沌時久鑿搆此卽巢居淳風誰復作從流厭雕鏤恬思致爵惟彼一枝安蕭然甘淡薄

題學圃

大患爲有身百年總雲遊榮辱自外至謫居亦何尢朝旦致吾勤山園薙荒幽荷鋤豈不倦生理子玆謀時雨夜來過連筒引泉流葵根日已長庶用供晨羞食力良自苦安時固無求申言委天命敢嘆吾行休

送官還鄕

采采誇鳯毛振振賦麟趾鳴珂久梁苑典璽歷朱邸丰容霽秋月朗譽藹芳芷秀發看妙年鄒枚誠足擬一朝識盈虛道養尙知止援例告還山飄颻返桑梓淮云澹淸夏飛雨戒行李取別向親知浮雲棄如屣晨風駕飛鷁祖席湛淸醴潮汐見相思因之懷浙水

懷友古詩

懷友枉銀鉤思親防手澤人倫各惟盡有子表先徳伊昔屬離居天涯意蕭索停雲慨千里灑翰寄芳墨繾綣結遐悰斯懷見膠漆誰云人事異歳月有存沒書到感人亡悲吟徒愴惻所欣幸天祜文嗣余世嫡相見付遺言哀哀淚橫臆彜常古攸重鞠育恩罔極字字起親思時從見顏色珍蔵貴瑜瑾百嵗矢無斁薄俗尙可惇濡毫著民則

秋壁以詩答友人

夙予尙交友雅志思徳馨孱愉謝煩鄙粵惟君子並投分五十載哲人嘅晨星念玆步前除不見蘭蕙靑卓彼傲霜露嵗寒挹孤榮衝素諒有愜老懷誰爲傾感之用投贈舉世無獨醒俛仰憶湘累先猷孰爲程飡英願同賦庶以慰竛竮嗟爾造化狹壑舟豈吾情無將陶公句菊爲制頽齡

送陳訓導丁內艱還閩

泣血促晨駕北風襲麻衣捫心子何痛無母將焉歸愴怳歷淮漢徬徨出郊畿闗河渺萬里挹此終天悲憶昔志四方顯揚思有爲瞻光豈不美乃爾成長離違養罪莫釋九泉杳難期興懷孰可寫魂魄寧靡知永感慕純孝難忘蓼莪詞惟因情事展聿有昭恆彜

穆淸堂

嘉木繚周垣曲地防叢薄華堂澹初旭昭昭紛沃若鳴寫幽曠屬詠接芳酌風至穆以淸髙興蕩喧濁因懷柴桑逺道在匪防漠感物時自欣千齡玆有托

具慶堂

椿榦菀寒翠萱葩艷朝暘東風澹微和白髮悅且康酌酒介眉壽斑衣映華堂南陔式用續繁祉宜未央申章余孝思爲爾增慨慷

居易軒

履坦順吾事素行率彜常艱貞矢弗替委命容匪臧嘅彼務防鬭靈臺昧天光邪淫日窘步荊棘迷康莊守分未喪義依仁謝讎殃安時諒無尢至理炳以章機械業所恥簞瓢樂難忘興文著居易養徳宜斯堂

綠筠軒

大隱向城偏開軒種修竹靑雲覆炎夏蕭灑森翠玉天聲動靈籟雨色散芳沐始愜君子心髙閒繼前躅嗟嗟武公逺發興在淇澳貞操孰切磋堅持念幽獨秋淸石闌爽華月簾陰綠安得和鳯吟從君鼓曲

畸軒

矩行守良彜瞻睇誇特異剛貞曷不偶俛仰亦何悸了觀大宇內得喪逐聲利在理已多違同流適增穢獨醒吾未厭直道焉不遂酬酢諒匪難侔天湛中慮丘軻嘗坎防箕潁誠足企嘉遁嘆畸人漆園非傲吏

繹求賦

作聖屬睿思操行炳嚴訓心官有所主淺計吾敢狥昭玆方寸危善惡機亦隱寅念日有加修爲分跖舜繄其仰遺徳事至從審順理緒固淵微細尋虞悔吝誇毗誕厥志妄作遘瑕釁弗慮胡有成披猖隕先聞多君秉純儉思逺憂弗近於燦述繹章存誠期自奮

送鐘州判任光州

純湛溢龍光璵璠騰寶气彚徵拔茅茹賢俊紛在位鐘侯文江彥展采效才藝蜀棧著休聲優遷從內地美玆淮壖州碩畫諧佐治耕墾務存常應爲振煩獘江風石林落山晚雲濤翠行矣莫辭勞貽蘭見交義

賦得浙江送別

大江蟠東區云塹限吳越連檣互來往利涉由兩浙壯哉潮汐勢神怪日隳突萬鼓喧海門驚濤捲飛雪緬思防夷浮沈魄郁忠烈白馬躍中流時猶見旌節君歸且前渡落日蘭棹發弔古豈無懷悲歌向山月

送舍人歸姑孰省墓

遊宦久王宮田廬悵榛翳慈闈九原恨丘隴誰與治晨興郁南望雨泣傷掩袂謁告遂言還攀號展情事登途適長夏飛斾拂空翠冠蓋擁都門遙遙攬徵轡江澄采

石月目斷靑山寺【缺】

揮毫寄離思

送王生省兄回閩

愛至路方永別難辭重陳淮山引徵棹越鳥隨歸人雨酌意繾綣風琴念殷勤無應二難恨去住餘悲辛

題春江送別圖

碧艸滿江南雜花迎逺渚東風晚來急立馬向漁浦歌

余折楊亂別思黯淸酤落日照蘭【缺】

許

題大隱處士捲

足迹事深棲潛光謝瑕垢仰天曠髙志養素非不偶紛吾瞰流俗甘分依畎畝朝與麋鹿遊循常未貽咎務光邈千里巢許斯尙友嵗晏不逢人淸謌時擊缶孤風悵流邁峻節世希有述徳聿有懷靑防仰崇阜

惜陰軒

績學企聖賢勉力難任飛光不我與逝者何駸駸念彼日孳孳俛焉競流陰朝余搴芳蘭夕擥中洲岑春秋奄代序少壯豈重臨迫爾郁中腸操行明斷金東升眷初暘西景慮載沈常恐白髮至菁華難繼今惕勵著乾象希天聖猶欽興文惜居諸允矣勞我心

哭陳助教

滄江咽寒流白日黯精魄勁風摧危柯嘅念我心識憶昔奉末契論交托胸臆修名用斧藻砥行借防飭離居能防何豈謂子永隔沈綿嬰宿患千載尙窀穸遺形嗟莫紹隕涕傷毀璧知已今則亡吾生亦何益

雲林讀書所

層石屹靑防懸藤施喬木嵐光雜雲气迢遞起中谷若人志肥遁山崦宜卜築時聞縱經史展捲樂幽獨琴淸月當幾雨過泉潄玉鳴鶴忽以聞天風激林麓因懷武夷棹雪漲春濤綠安得抱遺篇從君結茒屋

送光州鐘尙賢州判之京師

展采佐名州攄中樹政績勤勞越三載報政上京國軺車駕言邁飛斾拂空碧鵬運緬天池三千從奮擊蹇余本鄕曲交好非夙昔傾蓋論素懷羈艱托胸臆涼云薄淮嶂悲管觴日夕無念居者思秋期重難覿

四明嚴氏於先塋之側作堂祀其祖考名曰永思裔孫敍班良矩求題爲賦此

一气接吾身人生本乎祖遊魂嵗年逺丘壠翳榛莽以玆軫余念愾慕耿終古邈矣九原深昔容復何覩幸斯敞華構昭穆爰以敍時祀致我思蒸嘗奠淸酤嗟嗟焄蒿意謦欬如在戶誠至乃著存餘懷孰云侮深基仰來徳祉錫昌厥緒永念極滄溟千齡繩祖武

友梅軒

哲人契嘉遁觀物怡我情薄俗嘅污鄙眷焉慕幽貞咨爾異眾芳蕭條向巖坰冰霜不磨湼嵗晏恆敷榮尙友實我志素懷惟徳馨載瞻春陽臨百卉日以萌豈無桃李華輕薄未足稱投分與孤結申章副名

思親圖

碧嶂拂煙樹林園翳春暉東風吹白華念我來何遲憶昔去膝下不雲長別離違懽逾嵗年慘慘焉不悲晨發陟層丘遊雲邈天涯霑襟愴餘懷好爵焉敢縻王事日靡盬歸心悵依依南陔庶可續永以存吾思

送傅元宗歸金川

應辟入天府辭榮歸故鄕髙年願加飡千里遙相望憶昔未識子知名自詞場獻珎羞卞和山谷猶含章曁此文運啟髙岡鳴鳯凰詔書下求賢作者鏗琳瑯君才稱老成桃浪翻雄芒吐論繼董賈摛文麗班揚雲路闊萬里乘時冀翺翔屯難胡不虞抱屙耿中腸乃爾念丘首西還沐恩光子月北風厲長途浩冰霜買帆向明發逆浪開舟航匡阜轉彭蠡西山屹南昌旬月定到家梅花滿山莊木落崖谷裏行體形色康縱觀適閒情白髮當壺觴我有紫芝詠雲林思難忘耦耕豈無懷黙爾情自傷行邁有餘興春來煩寄將

黃伯聲小立池上

碧嶂過微雨殘陽在疎林蕭蕭池上風拂彼丘中琴萬物妙容與誰歟知我心

醉後同伯聲有賦書竹上

黙黙契眞想悠悠息塵機靑山如故人與我中林期歌皷籟作飄蕭白雲飛蒙莊稱達士千載今何之但得飲中趣毋勞嗟夕暉

又

廓落天地心蹉跎丘中賞古人不可見千載吾獨往嗟嗟鳶魚趣妙領非外奬醉裏黙無言沈思結想

成知縣東洲隱居

海甸峙雄姿長洲延迆邐神飈散初旭艸樹紛靡若人企商皓斂華外聲利茒屋僅數椽安時思樂止閒情狎鷗鳥逺近澹煙水飛爽跂遙岑寒聲靜中起顧予束塵務咄咄嗟未已安得泛滄波浩歌林壑美

風木亭

子道貴終事百年郁沈憂羈孤自童丱罔極恩難酬晨起陟岵謌徬徨睇松丘攀號仰風枝白日無時休木性豈不靜寒聲故颼飅慨玆愴餘懷血淚徒交流天乎獨我棄欲養親難畱漠漠下土厚防防夜何求無將終古恨上與臯魚儔

元音遺響卷十

