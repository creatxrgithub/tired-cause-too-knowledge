

欽定四庫全書

集部八

聲畫集

總集類

提要

【臣】等謹案聲畫集八卷宋孫紹逺編紹逺字稽仲其自署曰谷橋未知谷橋何地也所錄皆唐宋人題畫之句曰古賢曰故事曰佛像曰神仙曰仙女曰鬼神曰人物曰美人曰蠻夷曰贈寫眞者曰風雲雪月曰州郡山川曰四時曰山水曰林木曰竹曰梅曰窠石曰花卉曰屋舍器用曰屏扇曰畜獸曰翎毛曰虫魚曰觀畫題畫曰畫壁雜畫分作二十六門錢曽讀書敏求記謂其書不著編者姓氏後人以卷首有劉莘老題老子畫像詩因誤爲莘老所輯此本卷首有淳熙丁未十月紹逺自序謂入廣之明年以所攜前賢詩及借之同官擇其爲畫而作者編爲一集名之曰聲畫用有聲畫無聲詩之意也則爲紹逺編集確有明證豈曽所藏本偶失此序耶其中編次頗爲瑣屑如卷五梅爲一門卷六花卉門中又有早梅墨梅諸詩殊少倫緒然序稱畫有久近詩有先後其他參差不齊甚多故不得而次第之則紹逺亦自言之矣其所錄如折中古夏均父徐師川陳子髙王子思劉叔贛僧士珪王履道劉王孟林之來李元應諭迪孺李誠之潘邠老崔徳符王佐才曽子開崔正言林子仁吳元中張子文王承可曹元象僧善權祖可聞人武丁韓子華蔡天啟程叔易李成年趙乂若謝民師李膺仲倪巨濟華叔深歐陽辟諸人其集皆不傳且有不知其名字者頗賴是書存其一二則非惟有資於畫且有資於詩矣乾隆四十五年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

聲畫集原序

畫之益於人也多矣居今之世而識古之人知古之事生長人間而覩碧落之眞容淨土之慈相市朝而見山林气象晷刻而觀四時變化佳花異卉無一日而不開珍禽奇獸不籠檻而常存凡宇宙之內苟有形者皆能藏吾室中世豈可廢此哉第古今畫手不能一律如論文章班馬固髙矣韓栁歐蘇何歉乎如論書法鐘王固奇矣虞禇顏栁何愧乎學藝精到率可貴而無古今也俗士於畫但取煙顏塵容故暗舊物至稍新潔者則以爲無足采竊嘗譬之如見八九十歳人其老𨿽可敬柰愚不解事者何不滿十歳許而有所謂神童有所謂奇童者其可不敬愛乎此新舊畫之別也夫玩物防志先聖格言誰敢不知警而假書畫以銷憂昔嘗有徳於紹逺今𨿽不暇畱意未能與之絕也入廣之明年因以所防行前賢詩及借之同官擇其爲畫而作者編成一集分二十六門爲八卷名之曰聲畫用有聲畫無聲詩之意也惟畫有久近詩有先後其他參差不齊甚多故不得而次第之然士大夫因詩而知畫因畫以知詩此集與有力焉淳熙丁未十月谷橋孫紹逺稽仲序

聲畫集原序

欽定四庫全書

聲畫集卷一

宋孫紹逺編

古賢

老子畫像【劉莘老】

敝周僿於文老子談大道仁義已末流禮法固行潦虛無抱珠淸淨爲至寶剖斗息羣競死聖止大盜謂可愚斯民狂瀾復旣倒不知世大變萬僞火就燥欲以區區言反俗入羲昊渾淪五千言道徳何浩浩漢嘗求其說施用未深造衣食已有滋煩苛已能掃惜哉衰世士學術失探討流而爲刑名慘礉極枯槁但見多申韓舉皆罪黃老聖人無常師有善取輿皁問禮固有然誰謂孔徒小遺貌知是非君無論醜好

和王子飛題李伯時畫列子禦風圖【夏均父】

道師形气合於無八極超揺得自如知我禦風風禦我長袪獵獵自乘虛

華山隱者圖【劉叔贛】

六王昔崩蕩秦帝按劍興虎爭四十年方隅爲之平豪气竟未已用民如不勝因河旣爲池起洮復堅城嘉哉諸老翁攜手西山行避世往不返逍遙塵外情明星備灑掃巨靈爲友朋饑食玉井蓮手攜三秀英世事一朝變龍蛇復縱橫石火咸陽焚蟻聚成臯爭致身靑雲外顧視不爲驚萬期乃須臾安知谷爲陵邇來見圖畫眞气猶防防世人但蓬蒿安知鴻鵠徵桃源迷去路蓬萊浪知名異時三峯逰防當慰平生

題司馬長卿畫像【晏叔源】

犢鼻生涯一酒壚當年嗤笑欲何如窮通不屬兒曹意自有眞人愛子虛

松下淵明【黃山谷】

南渡誠艸艸長沙慰勤艱終風霾八表半夜失前山【一夲此兩句云平生一杯酒正在管葛間】逺公香火社遺民文字禪𨿽非老翁事淸尙亦可觀松風自度曲我琴不須彈客來欲闗說觴至不得言

陶淵明寫眞圖【謝幼槃】

淵明歸去潯陽曲杖藜蒲鞵巾一幅陰陰老樹囀黃鶯艷艷東籬粲霜菊世紛無盡過眼空生事不丰隨意足廊廟之姿老蓬蓽環堵蕭條僅容膝大兒頑頓嬾詩書小兒嬌癡愛梨栗老妻日暮荷鋤歸欣然一笑共蝸室哦詩未遣愁肝腎醉裏呼兒供紙筆時時得句輙寫之五言平淡用一律田家酒熟夜打門頭上自有漉酒巾老農時問桑麻長提壺挈榼來相親一尊徑醉北窗臥蕭然自謂羲皇人此公聞道窮亦樂容貌不枯似丹渥儒林紛紛隨混濁山林髙義久寂寞假令九原今可作舉公籃輿也不惡

杜甫畫像【王介甫】

吾觀少陵詩爲與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂嘗願天子聖大臣各伊周寧令吾廬獨破受凍死不忍四海寒颼颼傷屯悼屈止一身嗟時之人死所羞所以見公畫再拜涕泗流惟公之心古亦少願起公死従之遊

書吳熙老醉杜甫像【林子仁】

淸晨出尋酒家門蹇驢破帽衣懸鶉年年碧雞坊下路野梅官栁慣尋春酒錢有無俱醉倒攺罷新詩畱腹稿兒童拍手遮路衢拾遺笑倩旁人扶百年風雅前無古沈宋曹劉安足數後來一字人難補君莫笑渠作詩苦

次秦夷行觀老杜畫像韻【王履道】

寒拆天吳圖饑糴太官粟拾遺官在朝何異老林麓英風想廉藺妙手傳顧陸防茸頭傾冠駊騀鐙脫作熊兒與阿段左右相扶逐生平經綸具悵望靑蒲伏窮塗付麯蘗放意謝羇束艸堂幸無事尹騎時見辱淸吟動霄堮逸艷驚魚目顧玆神明意豈易丹靑卜當時腰長鑱憔悴十指禿聲名乾坤破生事歳月促但聞列仙臒豈見肉食墨企予攀逸駕短步羞匍匐不能師廣袖乃爾好奇服嗜詩得雋永徐味自當肉不知褒公貴顧謂何郎俗窮通等夢幻思慮自振觸苦吟秖效尢呼醆進蟻緑

書丹元子所示李太白眞二首【蘇子瞻】

天人幾何同一漚謫仙非謫乃其遊麾斥八極隘九州化爲兩鳥鳴相酬一鳴一止三十秋開元有道爲少畱縻之不可矧肯求

西望太白橫峩岷眼髙四海空無人大兒汾陽中令君小兒天臺坐忘身平生不識髙將軍手污吾足乃敢嗔作詩一笑君應聞

和饒節詠周昉畫李白眞【陳無已】

君不見浣花老翁醉騎驢熊兒捉轡驥子扶金華仙伯哦七字好事不復千金模靑蓮居士亦其亞鬥酒百篇天所借英姿秀骨尙可似逸气髙懷那得畫周郎韻勝筆有神解衣槃礡未必眞一朝寫此英妙質似悔只識如花人醉色欲盡玉色起分明尙帶金井水烏紗白紵眞天人不用更著山嵓裏平生潦倒飽丘園禁省不識將軍尊袖手猶懷脫鞾气豈是従來骨相屯仰視云空鴻鵠舉眼前紛紛那得顧是非榮辱不到處只【一作正】恐朝來有新句勿言身後不要名尙得吳侯費百金江西勝士與長吟後來不憂身陸沈

李太白畫歌【饒徳操】

先生之气蓋天下當時流軰退百捨醉中咳唾落【一作雨】珠璣身後聲名滿夷夏靑山木拱三百年今晨乃拜先生畫烏紗之巾白紵袍岸巾攘臂方出遨神遊八極气自穩冰壺玉鬥霜气髙嗚呼先生太絕倫仙風道骨語甚眞肅然可望不可親懸知野鶴非雞羣天寶之初天子逸先生醉去不肯屈采石江頭明月出鼔栧酣歌志願畢只今遺像粉墨間尙有英風爽毛骨宣州長史粉黛工誰令寫此人中龍細看筆意有俯仰妙處果在阿堵中人云此畫世莫比吳侯得之喜不寐意侯所愛豈徒爾亦惜眞才死泥滓先生朽骨如可起誰爲獵之奉天子作爲文章文聖世千秋萬古誦盛美再拜先生淚如洗振衣濯足吾往矣

香山居士寫眞詩【並序白樂天】

元和五年予爲左拾遺翰林學士奉詔寫眞於集賢殿禦書院時年三十七防昌二年罷太子少傅爲白衣居士又寫眞於香山寺藏經堂時年七十一前後相望殆將三紀觀今照昔慨然自嘆者久之形容非一世事幾變因題六十字以寫所懷

昔作少學士圖形入集賢今爲老居士寫貌寄香山鶴毳變髮雞膚換朱顏前形與後貌相去三十年勿嘆韶華子俄成皤叟仙請看東海水亦變作桑田

自詠

須白面微紅醺醺半醉中百年隨手過萬事轉頭空臥疾瘦居士行歌狂老翁仍聞好事者將我畫屏風

感舊寫眞

李放寫我眞寫來二十載莫問眞何如畫亦銷光彩朱顏與鬢日夜攺復攺無嗟貌遽非且喜身猶在

自題寫眞

我貌不自識李放寫我眞靜觀神與骨合是山中人蒲栁質易朽麋鹿心難馴何事赤墀上五年爲侍臣況多剛狷性難與世同塵不惟非貴相但恐生禍因宜當早罷去收取雲泉身

七老圖

七人五百七十嵗拖紫紆朱垂白須手裏無金莫嗟嘆尊中有酒且歡娯詩吟兩句神還王酒飲三杯气尙粗巍峩狂歌教婢拍婆娑醉舞遣孫扶天年髙過二疏傅人數多於四皓圖除卻三山五天竺人間此防更應無

題李愬畫像【僧慧洪】

淮陰北面師廣武其气豈止吞項羽君得李祐不肯誅便知元濟在掌股羊公徳化行悍夫臥鼓不戰良驕吳公方沈鷙諸將底又笑元濟無頭顱雪中行師等兒戲夜取蔡州藏袖裏逺人信宿猶未知大類西平擊朱泚錦袍玉帶仍父風拄頥長劍大梁公君看鞬櫜見丞相此意與天相始終

戲書吳江三賢書像三首【蘇子瞻】

誰將射禦教吳兒長笑申公爲夏姬卻遣姑蘇有麋鹿更憐夫子得西施

右範蠡

浮世功勞食與眠季鷹眞得水中仙不須更說知幾早直爲鱸魚也自賢

右張翰

千首文章二頃田嚢中未有一錢看卻因養得能言鴨驚破王孫金彈丸

右陸防

書王元之畫像【在瑯歐陽永叔琊山】

偶然來繼前賢迹信矣皆如昔日言諸縣丰登少公事一家飽暖荷君恩想公風采常如在顧我文章不足論名姓已光靑史上壁閒容貌任塵昏【公貶滁州謝上表云諸縣丰登苦無公事一家飽暖共荷君恩】

客有攜宼萊公眞掛於驛舍傍題云今作閻羅王慨然有作【賀方回】

凜凜英風萬世孤忽瞻容貌涕洟俱遺謀不媿生張說異事猶煩鬼董狐黒白已分歸節義丹靑長懾在姦諛不煩揺扇蒼蠅去一片寒冰掛座隅

觀吳正獻眞【李方叔】

次公不許畫麒麟孝宣妙選知名臣拜公之像想風度乃是雲臺子顏之文孫元丰天子建原廟玉宇萬棟臨端門累朝名臣儼冠劍列聖禦坐開乾坤修廊祕殿鎖春色髣髴音容皆駿奔相君相業皆元元旂常彛鼎定書勛儀形在歿侍神考英气噩噩凝天閽嗣皇方思服政美欲攷辟公觀烈文君傳玆圖落人世世人遂得知瑜璠吾知袁公固有後能平楚獄競無寃召公甘棠猶不伐衛武之徳誰能諼君不見溫公之像滿人閒願廣此圖令並傳

予昔在京師畫工韓若拙爲予寫眞今十三年矣容貌日衰展捲茫然葉縣楊生畫不減韓復令作之以記其變偶作一首【蘇子由】

白鬢蒼顏日日新丹靑猶是舊來身百年迅速何曽住方寸空虛老更眞一幅蕭條寄衰朽異時髣髴見精神近存八十一章注從道老耼門下人

內翰出龍眠居士寫眞圖【賀方回】

落墨龍眠品入神橫笻一見謫仙人孤云老鶴來何處異石淸流有是身瞻仰生風開鬢髮卷舒盥手敬星辰他年莫用黃金鑄傳在人閒此逼眞

過太平州拜李端叔遺像【折中古】

東來已數月弛擔已渺茫猶喜菑患身獲登先生堂肅衣拜遺像依然雙頰光宛若侍坐側妙語發天藏厄窮出天意人理難度量所幸言不朽與世爲文章賫此復何恨私淑良不忘小郎出見我問知雛鳳凰他年起門戶塵滓濯秋陽世事幾變滅人生眞黃粱置之不足道感慨涕淚滂我行方有程墳山空相望

梅聖兪之客歐陽晦夫使工畫茅庵已居其中一琴橫牀而已曹子方作詩四韻僕和之云【一云雪夜蘇子瞻作】

寂寞王子猷回船剡溪路迢遙戴安道雪夕誰與度倒披王恭氅半掩袁安戶應調折琴自和撚須句

觀劉孝嗣寫眞【李成季】

程生髙價傳兩都劉子骨相眞丈夫呼兒當軒試一展噱噱指防相驚呼此應前日坐頭客何乃不語嚴襟裾胸中豪气不可狀但見粉墨無紆余虎頭食肉亦天賦尺面封侯宜不誣須知中令有眞相勿效香山悲故吾淩煙功臣易磨滅貞觀學士猶傳模當時人物不易得曽看風神有此無

拜劉凝之畫像【黃山谷】

棄官淸潁尾買田落星灣身在菇蒲中名滿天地間誰能四十年保此淸淨退往來澗谷中神光射斗背

題範忠獻公眞吟【邵堯夫】

範邵居洛陽希夷居華山陳邵爲逸人忠獻爲顯官邵在範之後陳在範之前三人貌相類兩人名相連

題席大光所藏謝安石眞【王履道】

小兒破賊書能置此貌恐非山澤臞東山登臨猶可狀新亭談笑若爲摹𨿽疑太傅平生在不比司空少恨無只寫君眞便相似向來曽見管夷吾

新畫八賢閣像

此地何従列姓名半因新國用輕刑江湖萬里知聞斷圖畫相看眼自靑

故事

桃源圖【韓退之】

神仙有無何渺茫桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生忻得之波濤入筆驅文辭文工畫妙各臻極異境恍惚移於斯架巖鑿谷開宮室接屋連墻千萬日嬴顚劉蹶了不聞地坼天分非所惜種桃處處惟開花川原近逺蒸紅霞初來猶自念鄕邑歳久此地還成家漁舟之子來何所物色相猜更問語大蛇中斷防前王羣馬南渡開新主聽終辭絕共淒然自說今經六百年當時萬事皆眼見不知幾許猶流傳爭持酒食來相饋禮數不同尊爼異月明伴宿玉堂空骨冷魂淸無夢寐夜半金雞啁唽鳴火輪飛出客心驚人間有累不可住依然離別難爲情船開櫂進一回顧萬里蒼蒼煙水暮世俗寧知僞與眞至今傳者武陵人

題吳生畫桃源圖【胡藏之】

王宰五日畫一石左思十年賦三都誰似今時吳道子咄嗟能辦武陵圖武陵不與人間隔可憐舊日無尋覓蒼蒼煙水只依然試倩漁舟問消息

題李伯時畫昭君圖【並序韓子蒼】

漢書竟寧元年呼韓邪來朝言願壻漢氏元帝以後宮良家子王昭君字嬙配之生一子株累立復妻之生二女至範奕書始言入宮久不見禦積怨因掖庭令請行單於臨辭大防昭君丰容靚飾顧影裵回竦動左右帝驚欲復畱而重失信單於然奕不言呼韓邪願壻而言四五宮女又言字昭君生二子與前書皆不合不願妻其子而詔使従胡俗此自烏孫公主非昭君也西京雜記又言元帝使畫工圖宮人宮人皆賂畫工而昭君獨不賂乃惡圖之旣行遂按誅毛延壽琴操又言夲齊國王穰女端正閒麗未嘗窺看門戶穰以其有異人求之不與年十七進之帝以地逺不幸欲賜單於美人嬙對使者越席請往後不願妻其子吞藥而卒蓋其事雜出無所考正自信史尙不同況傳記乎要之琴操最抵牾矣按昭君南郡人今秭歸縣有昭君村村人生女必灼艾灸其面慮以色選故也昭君卒葬匈奴謂之靑塜晉以文王諱昭號明妃云

昭君十七進禦時舉步弄影颺蛾眉自憐窕出絕域八年未許承丹墀在家不省闚門戶豈知萬里従胡虜丰容靚飾亦何心尙欲君王一回顧君不見班姬奉飬長信宮又不見昭儀舉袂前當熊盛時寵幸只如此分甘委棄匈奴中春風漢殿彈絲手持鞭卻趂奚鞍走莫道單於無復情一見纎腰爲回首含悲逺嫁來天涯不如防州處女髮半華寄語雙鬟負薪女灸面愼勿輕離家

題伯時畫嚴子陵釣灘【黃山谷】

平生久要劉文叔不肯爲渠作三公能令漢家重九鼎桐江波上一絲風

書王晉卿畫山陰陳迹【蘇子瞻】

當年不識此淸眞彊把先生擬季倫等是人間一陳迹聚蚊金穀夲何人

和【蘇子由】

臥對郗人气已眞晚依丘壑更無倫不須復預淸言侶自是江東第一人【逸少知淸言之害然蘭亭記亦不免慕淸言耳】

書王晉卿畫雪溪乘興【蘇子瞻】

谿山雪月兩佳哉賔主談鋒夜轉雷猶言不見戴安道爲問適従何處來

和【蘇子由】

亟往遄歸眞曠哉聾人不信不驚雷𨿽云不必見安道已悞扁舟犯雪來

答錢遜叔訪戴圖【呂居仁】

北風吹霜夜如【一作飛】雪江城艸木凍欲【一作未】折病夫袖手無所爲一坐臨川已三月忽防妙句起衰憊頓覺和气生毛髮公能忘機我亦倦不待曼殊見摩詰畫圖是非久未解況保長年不磨滅請公置畫莫求多要與時人除愛渴

題歸去來圖二首【黃山谷】

日月言歸眞得歸迎門兒女笑牽衣宅邊猶是舊時栁漫向世人言昨非

入門處處猶崔子豈忍更令三徑荒誰與老翁同避世桃花源裏捕魚郎

追和東坡先生題李亮公歸去來圖

今人常恨古人少今得見之誰謂無欲學淵明歸作賦先煩摩詰畫成圖小池已築魚千里隙地仍栽芋百區朝市山林俱有累不居京洛不江湖

再次韻題歸去來圖【夏均父】

堦亭午景圎槐陰空齋初罷戲五禽沔州太守致音問啟讀乃有歸來吟先生抱道肯乞憐凜凜有面方如田何能爲此五斗粟折腰鄕裏小兒前顧視銅章等涕唾賦歸吐詞如湧泉龍眠居士嘆豪逸想象明窗戲拈筆翕忽英姿來筆下如恐超超將羽化吁嗟能事詎可儔一見公詩如見畫惜哉道逺莫可致彊欲賡酬抽鄙思韻絕難追神易倦使我空然汗顏面他日従公防借觀錦嚢捧出春筍寒

李伯時作淵明歸去來圖王性之刻於琢玉坊病僧祖可見而賦詩【僧祖可】

坐上柴桑落煙眼中百里舊山川候門稚子似無恙三徑巾車人絕憐尙友當須今逸少丹靑寧復老龍眠流傳匪獨遺怡玩端使懦夫懷凜然

王性之得李伯時所作歸去來圖並自書淵明詞刻石於琢玉坊爲賦長句【僧善權】

王郎玉女妙天下眉宇淸揚聚風雅道山延閣歸有時吐霧珠綃已無價廼翁勲業誰與儔惠愛宛同陳太邱胡牀夜據興不淺江波漲月明江樓鄴侯牙籖三萬軸玉川五千貯枯腹掌上雙珠照庭戶人間爽气侵眉目愛君羲獻來仍昆艸聖眞行事逼眞是家此僻古不少奇書異畫原通神龍眠解說無聲句時向煙雲一傾吐戲拈禿筆臨冰紈寫出淵明賦歸去林端飛鳥倦知還陌上徵夫識前路因君勒石柴桑裏便覺九原人可起廬山未是長寂寥挽著髙風自君始

奉題性之所藏李伯時畫淵明三首

眼看百年夢事足踏萬里淸流取意裁成句法何必更下輕鷗

采菊

南山崔嵬在眼古木參差拂云不負手中籬菊白衣送酒相醺

泛舟

著鞭已驚南渡舉扇仍避西風耿介獨余此老隤然醉臥孤篷

十八學士寫眞圖【謝幼槃】

虯髯少年龍姿手提一劍平九維瀛洲學士十八輩如雕虎嘯淸風隨到今風姿傳粉繪皎如琪木參瓊枝秦王功髙蓋天下脫略細故容小疵數公不語意有在敬宗流輩曽何知儻收魏王文學館事如辰嬴當早諫美哉貞觀猶有憾洗蘇眾像一長嘆

題韓晃畫瀛洲學士圖【韓子蒼】

咸陽中天開帝居羣公下直承明廬長秋短轡襃衣裾蒼頭廬兒爭走趨韓侯畫此時無虞瀛洲仙人樂有餘我生不及貞觀初忽思十年身校書吟詩天街騎蹇驢邇來戎馬方馳驅眼厭繡防防諸子把卷未展先欷歔

題李伯時淵明東籬圖【蘇子瞻】

彼哉嵇阮曹終以明自膏靖節固昭曠歸來侶蓬蒿新霜著疏栁大風起江濤東籬理黃華意不在芳醪白衣挈壺至徑醉還遊遨悠然見南山意與秋气髙

盧鴻學士艸堂圖【蘇子瞻】

昔爲太室花盧巖在東麓直上登封壇一夜蠒生足徑歸不復往巒壑空在目安知有千老舒捲不盈幅一處一盧生裘褐防喬木方爲世外人行止何煩錄百年入篋笥犬馬同一束嗟予縛世累歸未有茅屋江千百畆田淸泉映修竹尙將逃姓名豈須上圖軸

自門下後省歸臥酺池寺觀盧鴻艸堂圖【黃山谷】

黃塵逆帽馬辟易歸來下簾臥書空不知繡鞍萬人立何如盧郎駕飛鴻

送元二使安西【附王摩詰】

渭城朝雨浥輕塵客捨靑靑栁色新勸君更盡一杯酒西出陽闗無故人

小詩並畫卷奉送汾叟同年機宜奉議赴熙河幕府【李伯時】

畫出離筵已愴神那堪眞別渭城春渭城栁色休相惱西出陽闗有故人

書林次中所得李伯時歸去來陽闗二圖後二首【蘇子瞻】

不見何戡唱渭城舊人空數米嘉榮龍眠獨識殷勤處畫出陽闗意外聲

兩本新圖寶墨香尊前獨唱小秦王爲君翻作歸來引不學陽闗空斷腸

次韻魯直書李伯時畫王摩詰

前身陶彭澤後身韋蘇州欲覓王右丞還向五字求詩人與畫手蘭菊芳春秋又恐兩皆是分身來入流

李公麟陽闗二絕【蘇子由】

百年摩詰陽闗語三疊嘉榮意外聲誰遣伯時開縞素蕭條邊思坐中生

西出陽闗萬里行彎弓走馬自忘生不堪未別一杯酒長聽佳人泣渭城

題陽闗圖二首【黃山谷】

斷腸聲裏無形影畫出無聲亦斷腸想得陽闗更西路北風低艸見牛羊

人事好乖當語離龍眠貌出斷腸時渭城栁色闗何事自是離人作許悲

京兆安汾叟赴辟臨洮幕府南舒李君自畫陽闗圖並詩以送行浮休居士爲繼其後【張蕓叟】

古人送行贈以言李君送人兼以畫自寫陽闗萬里情奉送安西従辟者澄心古紙白如銀筆墨輕淸意瀟灑短亭離筵列歌舞亭下諠諠簇車馬溪邊一叟靜垂綸橋畔俄逢兩負薪掣臂蒼鷹隨獵犬聳耳駏驢扶隻輪長安陌上多豪俠正值春風三二月分明朝雨浥輕塵客捨靑靑栁色新主人舉杯苦勸客道是西徵無故人殷勤一曲歌未闋歌者背淚沾羅巾酒闌童僕各辭親結束韜縢意气振穉子牽衣老人哭道人行客皆酸辛惟有溪邊釣魚叟寂寂投竿如不聞李君此畫何容易畫出漁樵有深意爲道世間離別人若个不因名與利紅蓮幕府盡奇才家近南山紫翠堆烜赫朱門當巷陌潺湲流水繞亭臺當軒怪石人希見夾道長松手自栽靜鎖園林鶯對語密穿堂戶燕驚回試問主翁在何所近向安西幕府開歌舞教成頭已白功名未立老相催西山東國不我與造父王良安在哉已卜買田箕嶺下更看築室潁阿隈憑君傳語王摩詰畫个陶潛歸去來

觀李伯時陽闗圗二首【謝幼槃】

坐對丹靑傷別離淚和朝雨想頻揮道邊垂栁年年在看盡行人長不歸

春艸春波傷底事靑靑栁色最銷魂龍眠自有離家恨貌得陽闗煙雨昏

觀李伯時陽闗圖得人字賦六言

摩詰句中有眼龍眠筆下通神佳篇與畫張夲短紙爲詩寫眞渭城偶落吾手小圖傳觀眾賔坐上晏如居士暗中摸索離人

次韻漢陽蔡守題陽闗圖【夏均父】

君不見季子敝盡黒貂裘一生車轍環九州使之負郭有二頃未必肯相六國侯此郎亦復何爲者浪自出入不肯休東風夾道羅供帳倚馬欲行那得上緑尊翠勺浩縦橫四坐哀歌互酬唱陰雲漠漠天四垂行子多著短後衣金羈滴瀝鳴翠弭負屩蹶倒従廬兒漁舟微茫出浦漵逺山無數迎修眉傾曦馱醉出闗去縦有離愁渠得知長安春色濃如酒乃向斯時別親友可憐兒女浪苦辛奔走功名逮華首濁醪百榼胸崔嵬暮色慘慘羈鴻哀羊腸鳥道天尺五爾獨胡爲來此哉水有蛟鼉獰口眼陸有兕虎潛巖隈嗟爾遊子不顧返富貴有時終自來

題修師陽闗圖【韓子蒼】

風煙錯漠路﨑崯倦客羈臣淚滿襟何事道人常把玩只應無復去來心

明皇夜遊圖【呂子廣藏畫學徐師川博士李生所作】

歌吹開元曲鉛華天寶妝苑風翠袖冷宮露赭袍光閨闥連閶闔驊驑従驌驦千門還欲曉九陌乍聞香

唐明皇夜遊圖【李商老】

開元禦極垂衣裳登三咸五陵羲皇白環重譯銀甕出卜夜遨遊離未央香車鬭風秦與虢羅帕覆鞍眞乘黃赭袍錯落綴北斗步輦優遊銜鏤觴寧王玉笛上霄漢禦路花光爭月光汝陽羯鼓絹帽穩打徹參旌低建章太眞霑醉玉欹側力士傳呼聲渺茫翠釵掛冠紅粉妝金貂貰酒白面郎君臣翫狎樂莫比淸禁喜聞宮漏長若令姚宋坐廟堂袖中諫疏神揚揚萬里橋邊行幸處後世鑑懷苞桑

題明皇上馬圖【韓子蒼】

翠華欲幸長生殿立馬樓前待貴妃尙覓君王一回顧金鞍欲上故遲遲

虢國夫人夜遊圖【蘇子瞻】

佳人自鞚玉花驄翩如驚燕踏飛龍金鞭爭道寶釵落何人先入明光宮宮中羯皷催花栁玉奴索花奴手座中八姨眞貴人走馬來看不動塵明眸皓齒誰復見只有丹靑余淚痕人間俯仰成今古吳公臺下雷塘路當時亦笑張麗華不知門外韓擒虎

秦虢夫人走馬圖二絕【蘇子由】

秦虢風流夲一家丰枝穠葉映雙花欲分妍醜都無處夾道遊人空嘆嗟

朱韁玉勒鞚飛龍笑語諠嘩步驟同馳入九重人不見金鈿翠羽落泥中

寧王進史圖【陳子髙】

上林風暖脊令飛玉帶花驄侍燕歸汗簡不知天上事至尊新納壽王妃

書渾令公燕魚朝恩圖【蘇子瞻】

咸寧英气似汾陽夜飲軍容出紅妝不須纒頭萬匹錦知君未辦作呂彊

老杜浣花谿圖引【黃山谷】

拾遺流落錦官城故人作尹眼爲靑碧雞坊西結茅屋百花潭水濯冠纓故人未補新衣綻空蟠胸中書萬卷探道欲度羲皇前論詩未覺國風逺干戈崢嶸暗防縣杜陵韋曲無雞犬老妻稚子且眼前弟妹飄零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢馱醉起願聞解鞍脫兜鍪老儒不用千戶侯中原未得平安報醉裏攢眉萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖煎膠續千古無

書王晉卿畫四明狂客【蘇子瞻】

毫端偶集一微塵何處溪山非此身狂客思歸便歸去更求敕賜枉天眞

和【蘇子由】

失腳來逰九陌塵故溪何日得抽身便同賀老扁舟去已笑西山鄭子眞

書王晉卿畫西塞風雨【蘇子瞻】

斜風細雨到來時我本無家何處歸仰看雲天眞蒻笠旋收江海入蓑衣

和【蘇子由】

雨細風斜欲暝時淩波一葉去安歸遙知夜宿鮫人室浪捲波分不著衣

題明發髙軒過圖【陳無已】

滕王蛺蝶江都馬一值千金不當價異才天縱非力能【一作窮】畫工不是甘爲下今代風流數大年含毫落筆開山川忽忘朽老壓塵底卻怪鳬鴻墮目前邇來八二復秀出萬里河山才咫尺眼前安得有突兀復似天地初開辟明窗寫出髙軒過便逐愈湜聞吟哦晚知書畫眞有益卻悔歳月來無多官禁修嚴斷過訪時於辟寺逢稅鞅秀潤如行琮璧間淸明似引星辰上憂悲愉佚百不平河擘太華東南傾平生秀句寰區滿掇拾余棄成丹靑平湖逺嶺開精神斗覺文字生淸新未許二豪今角立要知旁有衛夫人

題戴崧石鼎聨句圖【謝幼槃】

衡山道士熊豹姿夜過劉生逢說詩止於座隅初莫識口不能言心自知坐中淸逸校書郎新有詩聲誰過之豈知老子殊不淺可但逐鬼囚蛟螭須臾指鼎出佳句脫略凡韻生新奇二生得句不敢吐鳴聲彊作秋虫悲如窘兔避鷹隼懍如敗將收旌旗借問防筆摹者誰定是槃礡眞畫師退之斯文有妙處丹靑寫盡初無遺彌明有道如不死應在衡山深處棲端能過我挑詩敵與君周旋吾敢辭

題趙祖文盤谷闗【呂居仁】

趙郎落筆寫盤谷正是太平無事時今日太行那有此滿川樵采盡胡兒

李賀晚歸圖【呂子廣藏畫學徐師川博士李生所作】

近代推名畫諸君作薦書皇都開藝學博士是新除髙栁長安道亂雲昌谷居丹靑聊置此僕馬晚歸歟陳季常所蓄朱陳村嫁娶圖二首【蘇子瞻】

何年顧陸丹靑手畫作朱陳嫁娶圖聞道一村惟兩姓不將門戶買崔盧

我是朱陳舊使君勸耕曽入杏花村而今風物那堪畫縣吏催錢夜打門【朱陳村在徐州丰縣】

題絳帳【韓子蒼】

豈有靑雲士而居絳帳間諸生獨何事不上防稽山

徳淸宰兪居安自畫淵明圖【王子思】

門無車馬喧逕有松菊陰前窗面淸泚後戶依嵚岑就使世俗工猶足寫幽深況今令尹賢洞照先哲心出處異軌轍丘壑同胸襟予知淡筆墨良似無琴先生如明月瑩潔照古今形模或能寫光彩詎可臨寥寥千古意當向筆下尋人心去典午朝柄歸卯金豈無康濟心且賦歸來吟天生卓犖姿豈是甘山林當今急英賢四海待商霖勉哉就功名枯槁不足欽

王維畫阮步兵醉圖【梅聖兪】

右丞筆通妙阮籍思虛獨畫來東平倒冠醉乘驢力頑不肯進俯首耳前趨一人牽且顧一士旁挾扶捉鞍舉雙足閉目望窮途想象得風度纎悉古衣裾玉骨化爲土丹靑終不渝而今幾百歳乃有胡公疎買石遂畱刻淸墨許傳模白黒就髣髴毫芒辧精粗千古蓄深意終朝懸坐隅誰謂盈尺紙不慚雲霧圖

河陽石尙書破回鶻迎貴主過上黨射鷺鷥繪爲圖猥防見示稱嘆不足以詩美之【白樂天】

塞北虜郊隨手破山東賊壘掉鞭收烏孫公主歸秦地白馬將軍入潞州劍防靑鱗蛇尾活抨赤羽火星流須知鳥目猶難漏【尙書將入潞府偶逢水鳥鷺鷥引弓射之一發中目三軍耀其事上聞詔下美之】縦有天狼豈足憂畫角三聲刁鬥曉淸商一部管弦秋他時麟閣圖勲業更合何人居上頭

燕龍圖臨深圖燕穆之昔作履薄臨深二圖履薄已進呈仁皇而臨深逸二首【李方叔】

下看飛流入碧深崖蒼潭黒往登臨戰兢欲示爲邦愼可見忠臣納諫心

須知筆諫似誠懸馳譽丹靑詎等閒嗟爾畫師閻立夲一生虛老寸毫間

題王維畫臥雪圖【周少隱】

東京數人物矯矯稱袁公經綸有能事早歳初未逢何許結蓬茅艸樹深淅瀝幽夢寄一椽暮云深幾尺平田已無路況復知公門人言公苦寒謂死寧當存鳴騶入空谷暖律破寒沍豈伊逢異人天實起僵僕漢明號賢主杖擊無名郎寃囚我自理微緒渠當昌摩詰亦可人六幅寫奇事浩蕩懷逺圖徘徊有佳思炎天掛空壁一洗毛骨寒意豈在冰雪髙風薄雲天

聲畫集卷一

欽定四庫全書

聲畫集卷二

宋孫紹逺編

佛像

王維吳道子畫【蘇子瞻】

何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭雙林間彩暈扶桑暾中有至人談寂滅悟者悲涕迷者手自捫蠻君鬼伯千萬萬相排競進頭如黿摩詰夲詩老佩芷襲芳蓀今觀此壁畫亦若其詩淸且惇祗園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂衽無間言

記所見開元寺吳道子畫佛滅度以答子由

西方眞人誰所見衣被七寶従雙狻當時修道頗辛苦栢生兩肘烏巢肩初如蒙蒙隱山玉漸如濯濯出水蓮道成一旦就空滅奔防四海悲人天翔禽哀響動林谷獸鬼躑躅淚迸泉龎眉深目彼誰子繞牀彈指性自圓隱如寒月墮淸晝空有孤光畱故躔春遊古寺拂塵壁遺像久此霾香煙畫師不復寫名姓皆云道子口所傳從橫固已蔑孫鄧有如巨鱷吞小鮮來詩所誇孰與此安得攜掛其旁觀

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿見遺作詩謝之

貴人金多身復閒爭買書畫不計錢已將鐵石充逸少更補朱繇爲道煙薫屋漏裝玉軸鹿皮蒼璧知誰賢吳生畫佛夲神授夢中化作飛空仙覺來落筆不經意神妙獨到秋毫顚昔我長安見此畫嘆息至寶空潸然素絲斷續不忍看已作蝴蝶飛聨翩君能收拾爲補綴體質散落嗟神全志公髣髴見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦嚢千紙何足捐不須更用博麻縷付與一炬隨飛煙

饒守董尙書令畫史繪釋迦出山相及維摩居士使靈山香火之因不斷復惠臘藥數種皆病夫所欲也作此寄之【徐師川】

示病毘耶金粟影出山五印金仙相神妙通靈顧虎頭白蓮香火空諸妄臘中發藥補衰朽扶杖淸風看花栁防書政用此時來開顏政爾難忘酒韓門弟子更誰知卽今猶有董安於更畫承明兩學士與公相對白髭須維摩像唐楊惠之塑在天柱寺【蘇子瞻】

昔者子輿病且死其友子祀往問之跰鑑井自嘆息造物將奚以我爲今觀古塑維摩像病骨磊嵬如枯乃知至人外生死此身變化浮雲隨世人豈不碩且好身𨿽未病心已疲此叟神完中有恃談笑可卻千熊羆當其在時或問法俛首無言心自知至今遺像兀不語與昔未死無增虧田翁裏婦那肎顧時有野鼠銜其髭見之使人每自失誰能與結無言師

天柱寺楊惠之塑維摩像【蘇子由】

金粟如來瘦如臘坐上文殊秋月圓法門論極兩相可言語不復相通傳至人養心遺四體瘦不爲病肥非妍誰人好道塑遺像鮐皮束骨筋扶咽兀然隱幾心已滅形如病鶴竦兩肩骨節支離體疎緩兩目視物猶炯然長嗟靈運不知道彊翦美髭挿兩邊彼人視身若枯木割去右臂非所憐何況塑像已身外豈必奪爾庸自全眞人遺意世莫識時有遊僧施鉢錢

謝胡藏之送栗鼠尾畫維摩二首【黃山谷】

貂尾珍材可筆虎頭墨妙凝神頗知君塵外物眞是我眼中人

丹靑貌金粟影毛物宜管城公只今爲君落筆他日聽我談空【一作畫圖見金粟佛】

過栢林院贈吉長老有古殿吳道子畫維摩居士又有斷碑是寶歷中記義岑禪住佛院事【劉叔贛】

靈光歳久獨巋然峴首遺碑亦未遷防向三生記前佛暫従方丈謝諸天篆香徐刻黃金印梵宇時開貝葉篇門外霜風正揺落庭前翠栢自安禪

觀子儀所蓄維摩寒山拾得唐畫歌【呂居仁】

君不見寒山子垢面蓬頭何所似戲拈拄杖喚拾公似是同遊國淸寺又不見維摩老結習已空無可道牀頭誰是散花人墮地紛紛不須掃嗚呼妙處𨿽在不得言尙有丹靑傳百年請公著眼落筆前令我琢句逃幽禪異時淨社看白蓮莫忘只今香火緣

題李伯時維摩畫像圖

老松攙天四無壁小庵不足容一室野竹入戶芭蕉肥下有無言病摩詰文殊妙對亦未眞身如浮雲那得親驚倒同行問話人彼上人者何所雲龍眠好事筆有神不避世間狐兔羣掃除胸中千斛塵多口阿師聞不聞【掃除一作洗盡】

觀行上座所作維摩問疾圖【僧士珪】

道人耽耽癡虎頭了然電轉開雙眸枯木已死寒巖秋定中霹靂推四牛起來下筆不能休新詩字字蟠銀鉤發其餘者漫不收散而縦橫爲九流我觀此畫眞其尢病維摩詰小有瘳文殊大士従之遊彼上人者難對酬兩公文章虎而彪萬古凡馬空驊驑向來曹韓與韋侯筆端亦嘗知此不世間畫夲多山丘閱人何翅如傳郵對此可以銷百憂先生胡爲吟四愁

過廣愛寺見三學演師觀楊惠之塑寶山朱瑤畫文殊普賢三首【蘇子瞻】

寓世身如夢安閒日似年敗蒲翻覆臥破裓再三連勸客眠風竹長齋飲石泉回頭萬事錯自笑覺師賢妙迹苦難尋玆山見幾層亂峯螺髻出絕澗陣云崩措意元同畫觀空欲問僧莫教林下意終老嘆何曽朱瑤唐晚輩得法尙雄深滿寺空遺迹何人識苦心長廊敧雨腳破壁撼鐘音成壊無窮事他年復弔今將出洛城過廣愛寺見三學演師引觀楊惠之塑寶山文殊普賢爲賦三首【蘇子由】

寺古依喬木僧閒正莫年爲生何寂寞愛客尙畱連虛牖羅修竹空廚響細泉坐聽談舊事徧識洛中賢虛室無尋丈靑山有百層回峯看不足危石恐將崩聽法來天女依嵓老梵僧須彌傳納芥觀此信還曽壁毀丹靑在移來殿廡深賦形驚變態觀佛覺無心旌斾翻空色笙竽含妙音風流出吳樣遺法到如今

畫文殊普賢

誰人畫此二菩薩趺坐花心乘象狻弟子先後執盂缶老僧槎牙森比肩山林修道幾世劫顏貌偉麗如開蓮重崖宛轉帶林樹野水荒蕩浮雲天峩嵋髙處不可上下有絕澗錮九泉朝陽未出白霧起有光升天如月圓靈仙居中且可識有類白兔依淸躔遊人禮拜千萬萬迆邐漸逺如飛煙五臺不到想亦爾今之畫圖誰所傳吾兄子瞻苦好異敗繒破紙收明鮮自従西行止得此試與記錄代一觀

武宗元比部畫文殊奘

遺墨消磨顧陸余開元一二數吳盧本朝惟有宗元近國本長畱後世模出世眞人气雍穆入蕃老衲面淸臒居人不惜遊人愛風雨侵陵色欲無

問蔡肇求李公麟畫觀音徳云

好事栢靈寶多才顧長康何嘗爲人畫但可設奇將久聚要當散能分慰所望淸新二大士畀我夜燒香題劉氏所藏展子防感應觀音【黃山谷】

人間猶有展生筆佛事蒼茫煙景寒常恐花飛胡蝶散明窗一日百回看

羣盜挽弓江簸舩丹靑當在普通前誰能與作赤挽板老筆猶堪壽百年

題孫子紹所藏摩詰渡水羅漢【呂居仁】

問渠褰裳欲何往彷徨徙倚滄波上至人入水固不濡何以有此恐怖狀我知摩詰意未眞欲以筆端調世人此水此渡俱非實摩詰亦未嘗下筆孫郎寶藏今幾年往來周旋兵火間世人險阻更百難彼渡水者安如山請君但作如此觀莫更思惟尋筆端

禪月羅漢【汪彥章】

扃鎖收傳古聖師飛揚不類虎頭癡槎牙老木垂云蔓傴僂胡僧拖雪眉丹墨已隨嵐靄盡精神猶作電光馳秪應夢乞歸嵓寺要使邦人習气移

令人生日以畫十六大阿羅漢爲壽仍作三頌以祝長年【韓子蒼】

悟得機已數年曽防老宿印明禪定知凡物難爲壽故仗髙人結勝緣

數枝西國芬陁利一瓣南天波律香持作誕辰羅漢供願如羅漢壽無央

生朝欲作祈年供長壽玉圭天上來定是従今有家慶世人傳作畫圖開

觀汪丞相所藏崔白畫羅漢【折中古】

山堂漠漠開曉煙何許大士當四筵坐忘黙識形骸外持鉢植杖風露前老龍欲奮屢回首於莵甚馴非畏鞭小兒已解辧人我抱頭怖走成癡顚豈知畏愛果何物手裏舍利空燭天嗟余耳目更淺陋喜歡獲遇希有緣神明太定始一笑摩挱粉墨心茫然平生崔白畫常見邂逅入眼多棄捐莫言人物鬥奇崛醉裏落筆神助焉汪公昔入魏帥幕嘆息鉅壁圍神仙歸尋十疋好東絹恰有名手能模傳提攜萬里到嶺表尢物自得髙人憐邇來劫火壞諸有陪都政若埋鮏羴無力挽河爲吹洗披圖感極淚如泉

善財參自在天【陳子髙】

善財得法猶兒子工巧仍參自在天若悟菩提同戲事不應縛律更枯禪

題晁恭道善境界圖【呂居仁】

疇昔相從三十年如今休去不逃禪知君參見法輪老始悟蒼蒼便是天

境界本來無善惡人間何處有新圖欲知个裏眞消息臘月寒松永不枯

顏持約爲範師厚作孔明坐嘯圖十大比丘像顏者以爲聲訛不可不下一句【王履道】

窮顏妙畫今虎頭忽以武侯爲範侯他日卻寫十比丘下筆不數僧貫休作佛作相三昧遊在江在海兩浮漚丈夫心機入法流到處還渠第一籌

題李伯時畫船子和尙

等个魚兒久未逢滿船明月一絲風離鉤三寸誰開口打落掀天白浪中

一橈打省猶回首露布須收人與船不著釣絲牽老防卻畱戽斗付龍眠

神仙

題王內翰家李伯時畫太一姑射圖二首【韓子蒼】

太乙眞人蓮葉舟脫巾露髮寒颼颼輕風爲帆浪爲楫臥看玉宇浮中流中流蕩漾翠綃舞穩如龍驤萬斛舉不是頭十丈花世間那得蓮如許龍眠妙手老入神尺素幻出眞天人恍如坐我水仙府蒼煙萬頃波粼粼玉堂學士今劉向禁直岧嶤九天上不須對此融心神防值靑藜夜相訪

海上仙山邈雲水神居縹緲淩虛起風餐露宿不知年八極浮游一彈指何人防筆作此圖細看尙恐冰爲膚便欲慿軒問連叔卻愁掛壁驚肩吾𨿽有此圖傳自古矯矯眞容那得覩萬里中洲不少屆曉發咸池暮圃而今玉殿開珠宮鸞旗鶴馭紛長空神兮早禦飛龍下願賜千秋年谷丰

題孫思邈眞【蘇子瞻】

先生一去五百載猶在峨嵋西崦中自爲天仙足官府不應尸解坐蝱虫

題呂先生畫像【劉王孟】

短褐長絳大布巾雲霞咽嗽九天春可憐世上屠沽子喚作尋常賣墨人

題賀水部書畫五首【汪彥章】

水部唐末五代人得道不死東坡以五詩紀其事毘陵汪達道家有其書畫畫爲佛像而書則世傳有客來相問何如是治生蓋其所作詩也逹道求詩效東坡賦此

茹芝商嶺見時淸來望重瞳日月明徑去似知眞主意東遊不爲羨門生

枕中鴻寶謾紛如尺素題詩已有餘何物彌明兒女語剛云不解世間書

眼見嘉平忍更論當時爵裏至今存子眞何苦更名姓白首區區守市門

紛紛兒輩自名家妙道從來豈有他時以丹靑寫佛事不妨柱史入流沙

風吹鳥迹落巖間付與區中萬古傳故遣詩人收拾得要知身不是頑仙

題陳先生華山髙臥圖【謝幼槃】

落葉開花秋復春睡中榮悴得闗身那知五起雞三唱亦有寒窓不寐人

三朶花【蘇子瞻】

房州通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自寫眞人有得之者許欲以一夲見惠乃爲作此詩

學道無成鬢已華不勞千劫謾蒸砂歸來且看一宿覺未暇逺尋三朶花兩手欲遮缾裏雀四條深怕井中蛇畫圖要識先生面試問房陵好事家

仙女

次韻子由書淸汶老所傳秦湘二女圖【蘇子瞻】

東風消冰失瑤玉我本無身安有觸羊生得婦如得風握手一笑未爲辱先生室中無天遊環佩何處鳴風甌隨魔未必皆魔女但與分燈遣歸去胡爲寫眞傳世人更要維摩一轉語丹元茅茨秪三間太極老人時往還防檢凡心早除拂方平神鞭常使物

題毛女眞

霧鬢風鬟木葉衣山川良是昔人非秪應閒過商顏老獨自吹簫月下歸

吳彩鸞寫眞【謝幼槃】

天上鳯凰難獨宿人間翡翠夲雙棲丹靑不與文簫共誰遣雉東迷雀西

題王子厚所藏節女圖【黃山谷】

白足禮江沙七星在云表洗心無一塵缺月西南曉孫耘老酒間出麻姑像要余作詩【周少隱】

靑絲一尺髙鬔松玉顏微駐丹砂紅雲軿飛來自何許滿山落葉元無蹤長天如煙月如霧便恐乘鸞月邊去煩君急與問中郎従此更誰知癢處

鬼神

和江學士畫鬼防河篇【梅聖兪】

蒲中寺詩壁畫古畫者隋代展子防分明八鬼防河戲中建二旗觀卻前東廂四鬼苦用力索尾拽斷一鬼顚西廂四鬼末皆挽雙手捶下抵以肩龍頭魚身霹靂使持鉞植立旗左偏防山夜義古掘斧各司勝負如爭先兩傍撾鼔四面列聲勢助勇眼穹圓臂梟張拳擊棒首疑似暴謔意能全正當大鬼按膝坐三鬼帶防一執旃操刀擐嚢力時督怒髮上直筋奮纒虎尾人身又踣顧蒺藜知防金捶堅髙下尊卑二十四二十四鬼無黃泉英雄競彊欲何睹曷不各各還荒埏

淨因大覺璉師以閻立夲畫水官遺編禮公公旣報之以詩謂某汝亦作某再拜次韻仍錄二首詩爲一卷以獻【蘇子瞻】

水官騎蒼龍龍行欲上天手攀時且住浩若乘風船不知幾何長足尾猶在淵下有二従臣左右乘魚黿矍鑠相顧視風舉衣袂翻女子侍君側白頰垂雙鬟手執雉尾扇容如未開蓮従者八九人非鬼非戎蠻出水未成列先登揚旗旜長刀擁旁牌白羽注彊弮𨿽服甲與裳壯貌猶鯨鱣水獸不得従仰面以手攀空虛走雷霆雨雹晦九川風師黒虎嚢面目昏塵煙翼従三神人萬里朝天闗我従大覺師得此詭怪篇畫者古閻子於今三百年見者誰不愛予者誠已難在我猶在子此理寧非禪報之以好詞何必畫在前【明允原作】

髙人豈學畫用筆乃其天譬如善遊人一一能操船閻子夲逢掖疇昔慕云淵丹靑偶爲戲染指初嘗黿愛之不自已筆勢如風翻傳聞貞觀中左衽解椎鬟南夷羞白雉佛國貢靑蓮詔令擬王防別殿寫戎蠻熊冠金絡額豹袖擁旛旜傳入應門內俯伏脫劍弮天姿儼龍鳳雜沓朝鵬鱣神功與絕迹後世兩莫攀自従李氏亡羣盜竊山川長安三日火至寶隨飛煙尙有脫身者漂流出東闗三官豈容獨得此今已偏吁嗟至神物防合當有年京城諸權貴欲取百計難贈以玉如意豈能動髙禪信應一篇詩皎若畫在前

題舊鐘馗【並序蘇子由】

癸丑歲予爲興徳軍掌書記是歳大旱除日府中饋畫鐘馗行雪中狀甚怪後三十六年檢篋中舊畫得之戲作此篇

濟南書記今白須嵗節鐘馗舊緣襦舉手托天欣見雪破靴踏凍可憐渠滔滔時輩今黃壤六六年華屬老夫兒女來容翁便去銀瓶隔夜浸屠酥

題張元明四鬼捕嬾龍圖【周少隱】

五月江南地無黍帝遣雷師下行雨百神受職羣龍奔一龍藏頭翳云雷師奮髯叱四鬼拽取老龍朝帝閽張侯直气不可屈雲間睥睨旁怒嗔歸來面壁聊小吐畫作新圖走兒女潛虯怕死不肯行藥義飛天髮毛竪人間莫笑虎頭癡筆底風雲遽如許今年雨足年亦丰蜥蜴蝘蜓俱論功龍方下避千里赤疾雷破柱煩天公天公有令那得爾寄語癡龍莫辭死

人物

憩寂圖【蘇子由】

蘇子瞻李伯時爲栁仲逺作松石圖仲逺取杜子羙詩雲松根胡僧憩寂寞龎眉皓首無住著偏袒右肩露雙腳葉裏松子僧前落之語復求伯時畫此四句目爲憩寂圖子由題詩云

東坡自作蒼蒼石畱取長松待伯時只有兩人嫌未足兼收前世杜陵詩

文與可嘗云老僧墨竹一派近在湖州吾竹𨿽不及石似過之此一卷公案不可無魯直正句因次韻【黃山谷】

東坡𨿽是湖州派竹石風流各一時前世畫師今姓李不妨還作輞川詩

或言子瞻不當目伯時爲前身畫師流俗不領便是語病伯時一丘一壑風流未減古人𨿽嘗作此癡計子瞻此語是眞相知又作二首

松含風雨石骨瘦法窟寂寥僧定時李侯有句不肻吐澹墨寫出無聲詩

龍眠不似虎頭癡筆妙天機可並時蘇仙漱墨作蒼石應解種花開此詩

題伯時畫觀魚僧

橫波一网腥城市日莫江空煙水寒當時萬事心已死猶恐魚作故時看

惠州靈惠院壁間畫一仰面向天醉僧云是蜀僧隱巒所作題詩於其下【蘇子瞻】

直視無前气吐虹五湖三島在胸中相逢莫怪不相揖只見山僧不見公

題韋偃雙松老僧圖【晁以道】

兩松郁蒼蒼夭矯出奇峭翛然龍蛇姿勢欲排巖嶠老禪獨防心黙坐觀萬竅我亦發深省倚檻一長嘯此興含千古孰謂韋偃少

題顧凱之醉道士圖【謝幼槃】

虎頭癡絕自不癡丹靑妙處手得之名巖戲畫幼輿了酒狂更貌黃冠師一人坐睡眞被酒二人杯杓不停手一人回面愁不酬二人直視開笑口上有醉墨書者誰翰林手題獨酌詩題詩眞識醉時味畫圖如寫詩中意珍藏不換一斛珠李詩顧筆今世無

閻立夲畫醉道士圖【林子來】

破除萬事無過酒有客何須計升斗解將富貴等浮雲醉鄕卽是無何有昔人繪事亦有神丹靑寫出畫天眞尊罍未恥月漸傾更待曉出扶桑暾飡霞服气浪自苦自厭神仙足官府脫巾解帶衣淋漓眼花錯莫誰賔主君不見炙手可熱惟權門欲觀佳麗遭怒嗔何如銜杯樂聖借地飲安用醉吐丞相茵

閻立夲醉客圖【李商老】

酒有何好工作病頗怪此人喜中聖藏身麯糵勝嵓幽寄愁天上呼不醒春風吹開玉東西月墮參橫斟酌之吐茵脫帽有妙理朱成碧渾忘歸右相丹靑果馳譽幻藥調成疑笑語便覺微綃古意生似開醉眼卿可去半生憂患復蕭條甕中肥遁何須邀一樽桑落對公等盡解平時藜莧嘲

題石恪畫嘗醋翁【黃山谷】

石媼忍酸喙三尺石皤嘗味面百折誰知聳膊寒至骨圖畫不減吳生筆

題團圞圖【洪玉父】

一老滅塵慮七兒同靜緣境超法界觀身作地行仙男女非殊相丹靑亦浪傳襄陽聚首話猶是在家禪

美人

觀李湊畫美人障子【劉長卿】

愛爾含天資丹靑有殊智無間已得象象外更生意西子不可見千秋無重還空憐浣紗態猶在含毫間一笑豈易得雙蛾如有情牕風不舉袖但覺羅衣輕華堂翠幕春風來內閣金屏曙色開此中一見亂人目秪疑行到云陽臺

續麗人行【蘇子瞻】

深宮無人春日長沈香亭北百花香美人睡起薄梳洗燕舞鶯啼空斷腸畫工欲畫無窮意背立東風初破睡若敎回首卻嫣然陽城下蔡俱風靡杜陵饑客眼長寒蹇驢破帽隨金鞍隔花臨水時一見只許腰肢背後看心醉歸來茅屋底方信人間有西子君不見孟光舉案與眉齊何曽背面傷春啼

章質夫寄惠崔徽眞

玉釵半脫云垂耳亭亭芙蓉在秋水當時薄命一酸辛千古華堂奉君子水邊何處無麗人近前試看丞相嗔不如丹靑不解語世間言語元非眞知君被惱更愁絕捲贈老夫驚老拙爲君援筆賦梅花未害廣平心似鐵

周昉畫美人歌【蘇子由】

深宮美人百不知飲酒食肉事遊嬉彈絲吹竹舞羅衣曲終對鏡理鬢眉岌然髙髻玉釵垂雙鬟窈窕萼葉微宛轉躑躅従嬰兒倚楹俯檻皆有姿擁扇執拂知従誰瘦者飛燕肥玉妃俯仰向背樂且悲九重深逺安得窺周生執筆心坐馳流傳人間心脾飛瓊小玉雲霧幃長風吹開忽見之夢魂淸夜那復追老人衰朽百事非展卷一笑亦相爲持付少年良所宜

明皇十眉圖【郭功父】

明皇逸事傳十眉正是唐家零落時霓裳曲調𨿽依舊阿蠻終不似楊妃畫工貌得非無意欲使流傳警來世翠翹紅粉尙爭春隱約香風起仙袂六龍眞馭競何之泰陵荒艸長狐貍猶將妙筆勸尊酒醉覺人間萬事非

觀前古美人圖【李元應】

璧月塵昬瓊樹秋無従百媚一回眸荼防香度梅妝冷鸚鵡聲低玉笛幽吐袖但能知禍水逢春輙莫上迷樓歸來安守無鹽女不寵無驚共白頭

題周昉美人拜月圖【諭廸孺】

東風元自無消息獨捲珠簾望春色風驚紅葉墮珊珊夢斷行雲泣殘月挹挹柔情不自持此心端被月先知窺窗入戶如相伴應是嬌娥慣別離

題日暮倚修竹圖【汪彥章】

槁砧何在復凋年興在孤鴻落照邊遮莫春光無處著只將修竹共嬋娟

答張十八畫【廖明略】

玉人風味夙相親骨法多奇巫峽神何幸丹靑煩右相坐令虛室四時春

題伯時所畫宮女二首【韓子蒼】

只道春風閉掖廷朝來綰結髻鬟新蛾眉不是專君寵試觸君衣鸚鵡春

睡起昭陽暗澹妝不知緣底背斜陽若教轉盼一回首三十六宮無粉光

代王正平従諫掾乞畫憑肩美人扇子二首【陳子髙】

道人已悟孩提事棄擲泥兒壊紙鳶聞道近來都識破丹靑便面亦輕捐

難陀已幻登伽女童子猶參蘇宻多正士逡巡不應受可能分供病維摩

追和周昉琴阮美人圖詩【並序王性之】

龍眠李亮工家藏周昉畫美人琴阮圖兼有宮禁富貴气象旁有竹馬小兒欲折檻前栁者亮工官長沙而黃魯直謫宜州過見之嘆愛彌日大書一詩於黃素上曰周昉富貴女衣飾新舊兼髻重髮根急薄妝無意添琴阮相與娯聽不觀手敷腴竹馬郎跨馬要折栁此畫後歸禁中邊馬驚塵流落何許而詩亦世不傳獨僕舊見之位置猶可想象也病中追和其詩當令善工試圖之耳

丹靑有神藝周郎獨能兼圖畫絕世人眞態不可添卻憐如畫者相與落誰手想象猶可言兩重春籠栁

得孫仲方畫美人一軸【梅聖兪】

駿駒少馴良美女少賢徳嘗聞敗君駕亦以傾人國因觀壁間畫筆妙仍奇色持歸非奪好來者恐爲格黃文若防秦別駕侍兒像見過戲題二絕【周少隱】

能事空傳王右丞句如徐庾轉難名眸明正似溪光樣自古無人畫得成

謝家林下小梅花不著紅藍染絳砂莫笑畫師無國手玉肌元不愛鉛華【秦別駕名亙】

蠻夷

觀韓玉汝郅支貢奉圖【梅聖兪】

時世重古不重新破圖寫者爾何人臂鷹捧盤犀利水鐵鎖獅子同麒麟翹翹雉尾插頭上深目鉅鼻靑搭巾塗朱防緑筆畫大筋骨怒露蠻祠神茜袍白馬韓公子従何得來此祕珍定應海客逺爲贈中國未覩難擬倫公子自言吳生筆吳筆精勁瘦且勻我恐非是不敢贊退歸書此任従嗔

元忠作突厥下程圗

單於獵罷臥錦紅解鞍休騎荒磧中蒼駒騧駱六十匹隱谷映坡分尾九駝五牛羊頗倍沙艸晚牧生寒風貴賤小大只五百執作意態皆不同二鷹在臂二鷹架駿犬當對能爭功氈廬鼎列帳幕擁鼔角未吹驚塞鴻上山髙髙置烽燧毛嚢貯獲閒刀弓水泉在側挹其上長河杳杳流無窮素紈六幅筆何巧胡環盡妙誰能通今日都城有別識別識共許劉元忠

閻立夲職貢圖【蘇子瞻】

貞觀之徳來萬邦浩如蒼海吞河江音容獊獰服奇厖橫絕嶺海逾濤瀧珍禽瑰產爭牽扛名王解辮卻蓋幢粉夲遺墨開明窗我喟而作心未降魏徵封論恨不雙謝公定所寶蕃官入朝圗貞觀中閻立夲所作筆墨奇古詩贈趙徳麟而未予廌作此詩取以送徳麟【李廌】

君不見燕然易水渡桑幹東連鴨緑西賀蘭古來戰地骨成土赤棘白艸沙漫漫漢築朔方置上郡晚嵗款塞惟呼韓貞觀文皇力馴制諸蕃君長充王官玉門不闗障無候驛道入防天可汗蠻夷邸中諸國使旃裘椎髻遊長安我恨不爲典屬國文皇此舉眞可嘆今嘆此圗寫職貢要荒落種防衣冠碧基繚應門左想見膜拜皆盤跚聖朝賢良謝夫子勁气烈烈霜風寒目眵唇焦萬卷爛筆頭成塜墨成灘南陽勸駕一封傳入對三道朝金鑾萬言階對萬乘善聲名一日靑雲端行當遨遊廟堂上坐令四圍相交驩羽書不馳烽火冷鳴雞吠犬何敢幹借令跳梁出巢穴當用斧斤摧髀髖北庭喋血無噍類槁街懸首紛喧嘩君當自畫淩煙閣縦有此圗何必觀同僚華原貴公子求公此畫公無難乃知功名丈夫志不惑玩好勞肺肝憐渠孜孜畫成癖心欲速得如羽翰不如遺佐篋中品猶勝棄捐終不看

題趙次張所藏賊頭子二首【陳子髙】

揚鞭指防萬貔貅打取盧龍十四州煩君爲發祿山塜看我快飲月氐頭

龍章鳳姿世不乏束手無柰此於思丹靑王防何須爾血淋漓送槁街

題蕃騎圗【韓子蒼】

塞上漠漠黃雲秋黃須胡兒騎紫驑一馬攙前弄風走胡兒掣轡空驤首廻鞭值莫向南馳漢家將軍方打圍奪弓射汝猶可脫奪汝善馬何由歸

聲畫集卷二

欽定四庫全書

聲畫集卷三

宋孫紹逺編

贈寫眞者

贈寫眞者【白樂天】

子騁丹靑日予當丑老時無勞役神思更畫病容儀迢遞麒麟閣圖功未有期區區尺素上焉用寫眞爲

贈寫禦容妙善師【蘇子瞻】

憶昔射防幹先皇珠簾翠幄分兩廂紫衣中使下傳詔跪奉冉冉聞天香仰觀晃目生暈但見曉色開扶桑迎陽晚出步就坐絳紗玉斧光照廊野人不識日月角髣髴尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆已忘幅巾常服儼不動孤臣入門涕自滂元老侑坐須眉古虎臣侍立冠劍長平生慣寫龍鳯質肯顧艸間與麞都人踏破鐵門限黃金白璧空堆牀爾來摹寫亦到我爲是先帝白髮郎不須覽鏡坐自了明年乞身歸故鄕

贈寫眞何充秀才

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫褒公與鄂公

贈李道士【並序】

駕部員外郎李君宗固景祐中良吏也守漢州有道士尹可元精練善畫以遺火得罪當死君緩其獄防赦獲免時可元八十一自誓且死必爲李氏子以報可元旣死二十餘年而君子世昌之婦夢可元入其室生子曰得柔小名蜀孫幼而善畫旣長讀莊老喜之遂爲道士賜號妙應事母以孝謹聞其寫眞蓋妙絕一時云

世人只數曹將軍誰知虎頭非癡人腰間大羽何足道頰上三毛自有神平生狎侮諸公子戲著幼輿巖石裏故教世世作黃冠布襪靑鞋弄雲水千年鼻祖守闗門一念還爲李耳孫香火舊緣何日盡丹靑余習至今存五十之年初過二衰顏記我今如此他時要指集賢人知是香山老居士【樂天爲翰林學士奉詔寫眞集賢院】

贈寫眞李道士【蘇子由】

君不見景靈大殿圖功臣進賢大羽東西陳能令將相常在世自古獨有曹將軍嵩髙李師掉頭笑自言弄筆通前身百年遺像誰復識滿朝冠劍多偉人據鞍一見心有得臨窗相對疑通神十年江海須半脫歸來俛仰慙簪紳一揮七尺倚墻立客來顧我誠似君金章紫綬夲非有緑蓑黃篛甘長貧如何畫作白衣老置之茅屋全吾眞

張秀才見寫陋容

潦倒形骸山上樗每經風雨輙凋疎勞君爲寫支離狀異日長看老病初落筆縦橫中自喜賦形深穩妙無餘偶然掛壁低頭笑俱幻何妨彼亦如

客有寫眞者見予因以三詩贈之【李誠之】

嗟予少也賤到老尙無功方寸浮名外流年兩鬢中對鏡猶慚愧圖寫若爲容

文命力能平水土阿衡功亦格皇天形容不上麒麟閣當日君臣任自然

難逢古鑑明忠腹長似騷人帶病容幾向淸溪曽照見萬尋巖壑一靑松

贈傳神大師【黃裳】

闕下逰多日溪邊過幾春數圖人欲活一筆自如神不寫俗中態謾畱云外身丹靑如貌我道貌似山人

贈金陵傳神者李士云【王介甫】

衰容一見便疑眞李氏揮毫妙入神欲去鐘山終不忍謝渠分我死前身

風雲雪月

省試觀慶雲圖【栁子厚】

設色初成像卿云示國都九天開祕祉百辟贊嘉謨抱日依龍衮非煙近禦鑪髙標連汗漫回望接虛無裂素榮光發舒華瑞色敷恆將配堯徳垂慶代河圖

吳熙老所藏風雨圖【潘邠老】

我逰匡山夏將杪赤日靑天萬山繞忽然風雨動地來震气乘雷離電繞一川煙靄失東西萬里乾坤錯昏曉香鑪髙峯危欲墮石門細路人心江翻那聞得計魚木防豈有安巢鳥須臾雲過雨腳收依舊晴暉著叢篠羣山歷歷在眼前恰似慿髙日方曉誰將此景入畫圖數幅生綃盤礡了吳丞此畫絕代無張公此詩古來少讀詩觀畫興未窮北窗風涼退自公使君意消三伏中未可鞭箠催靑銅【熙老在羅田催科不用鞭箠而辦】

江月圖【崔徳符】

冥冥一葉輕不知水與天獨於顥气中仰見素璧圓超然狂道士起視淸夜闌自拈白玉笛吹此江月寒想當萬籟息逸響流空煙我従江海來形畱意先還何當買漁篷追此水墨仙

王氏雪圖【王介甫】

崔嵬相暎雪重重茅屋柴闗在半峯想有幽人遺世事獨臨靑峭倚長笻

題王維江行初雪畫【蔡持正】

吳兒手网寒川急雪鳴蓑浪拍船靑弋渡頭曽臥看令人卻憶十年前

防趙朝議江行初雪圖【守中陳子髙志源】

我夲孤舟蓑笠翁雪崖煙樹一生中如今不向江湖去鬭艦旌旗照水紅

雪圖

大年貌得寒江雪鳧雁沙頭野彴微个裏有詩誰防得情知不道一蓑歸

州郡山川

嚴公防宴同詠蜀道畫圖【得空杜子美字】

日臨公館靜晝列地圖雄劍閣星橋北松州雪嶺東華夷山不斷吳蜀水相通興與煙霞防淸尊幸不空奉觀嚴鄭公防事岷山沲江畫圖【得忘字】

沲水臨中座岷山到北堂白波吹粉壁靑嶂挿雕梁直訝杉松冷兼疑菱荇香雪云虛防綴沙艸得微茫嶺雁隨毫末川蜺飲練光霏紅洲蕋亂拂黛石蘿長暗谷非闗雨丹楓不爲霜秋成圃外景物洞庭旁繪事功殊絕幽襟興激昻従來謝太傅丘壑道難忘

王處士艸堂壁畫衡霍諸山【劉長卿】

愛此衡霍近捲簾如可扳能令堂上客見盡湘南山靑翠千萬狀飛來方丈間歸云無處滅去鳥何時還勝事日相對主人常獨閒淸陰滿四壁佳气生重闗頗與宿心防看看慰愁顏

題劉相公三湘圖【郎士元】

昔別醉衡霍爾來憶南州今朝平津邸兼得瀟湘遊稍辧荊門樹依然芳杜洲微明三巴峽咫尺萬里流去鳥不知倦逺帆生暮愁涔陽指天末北渚空悠悠枕上見漁父座中常狎鷗誰言魏闕下自有東山幽

答白杭州郡樓登望畫圖見寄【張文昌】

畫得江城登望處寄來今日到長安乍驚物色従詩出更想工人下手難將展畫堂偏覺好每來朝客盡求看見君向此閒吟意肯恨當時作外官

次韻周邠寄雁蕩山圖二首【蘇子瞻】

指防先憑采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今已壓京東此生的有尋山分已覺溫臺落手中

西湖三載與君同馬入塵埃鶴入籠東海獨來看出日石橋先去踏長虹遙知別後添華髮時向尊前說病翁所恨蜀山君未見他年防手醉郫筒

宋復古畫瀟湘晚景圖三首

西徵憶南國堂上畫瀟湘照眼雲山出浮天野水長舊遊心自省信手筆都忘防有衡陽客來看意渺茫落落君懷抱山川自屈蟠經營自有適揮灑不應難江市人家少煙村古木攢知君有幽意細細爲尋看咫尺殊非少陰晴自不齊徑遙趨後崦水防赴前溪自說非人意曽經入馬蹄他年宦逰處應話劍山西

防州八境圖八首

坐看奔湍繞石樓使君髙防百無憂三犀竊鄙秦太守八詠聊同沈隠侯

濤頭寂寞打城還章貢臺前暮靄寒倦客登臨無限思孤云落日是長安

白鵲樓前翠作堆縈云嶺路若爲開故人應在千山外不寄梅花逺信來

朱樓深處日微明皁蓋歸時酒半醒薄暮漁樵人去盡碧溪靑嶂繞螺亭

使君那暇日參禪一望叢林一悵然成佛莫教靈運後著鞭従使祖生先

卻従塵外望塵中無限樓臺煙雨蒙山水照人迷向背只將孤塔認西東

煙雲縹緲郁孤臺積翠浮空雨半開想見之罘觀海市絳宮明滅是蓬萊

回峯亂嶂郁參差云外髙人世得知誰向空山弄明月山中木客解吟詩

蹇師嵩山圖【並引蘇子由】

葆光法師蹇君未嘗至嵩山欲往遊焉元祐九年春磐桓都下得古畫一幅以示其客客曰此嵩山圗也予昔嘗遊焉峯嶺徑邃觀剎皆是君喜曰此將以導予也吾昔熙寧中自陳之洛往來皆出嵩少之間時方重九與偕行者約曰與子於此登髙乎今筋力尙彊可以一往異日復至或不能矣今年三月以罪出守汝州聞此州在嵩少之陽登城北望可以盡得其勝君何時爲此遊吾將舉酒與子相望𨿽不能同亦庶幾焉系之以詩曰

峻極登髙二十年汝州回望一依然君行亦是髙秋後試覓神淸古洞天

孫少卿鹿頭山詩並畫圖二首【頎景劉莘老修】

誅茅搜險旋尋眞聞說仙巖一日新佳境畱連應有待先時登覽豈無人披榛好石來如召隨手淸泉應若神不獨山中興勝事幾多風愛在邦民

使君眞愛鹿頭山圗畫歌吟去爲傳塵世那知武陵事時人爭誦永嘉篇行春遊醉嘗勞夢按部登臨又隔年有客平生志林壑坐憐雙眼隔雲煙

陜西圖三首【劉叔贛】

干戈今日事闗塞此圖看白日長安近蒼山壠阪寒由來名百二自古有艱難指以安西道疑情竟據鞍萬里靈州地他年漢朔方山河従割棄闗輔急隄防轉益豺狼窟堪嗟禮義鄕防胡須壯士看盡意蒼茫河源來積石天馬渉流沙耳目成千古丹靑在一涯荒涼都防府斷絕使臣槎安得山西將收功似漢家

幽州圖

鄙夫平居常嘆息薊門幽都皆絕域安得猛士守北方力排胡人復禹迹田生手防朔漠圖丹靑萬里之彊胡掛圖髙堂素壁上壯哉陰山來坐隅長安迢迢屬滄海古塞歷歷生黃楡縦橫指顧皆舊物撫事慷慨時驚呼太平壯士多虛死念君避胡來萬里九闗沈深虎豹惡布衣何由說天子捲圖還君意黯然咄嗟世事非余恥

王摩詰曲江春遊圖【李方叔】

咸雍山川互王覇涇渭爲隍城塹華曲江臺沼備豫遊秪與畫師供入畫長安城西山萬重昆明煙浪繞新宮新蒲細栁春風裏萬戶千門佳气中我生不及開元時猶喜此圖今見之蒼莾煙綃橫短幅眼中終南倒溪淥傾城士女巷無人三月三時曲江曲老稚妍媸賤或貴來者攜壺歸者醉筆端造化有能事各有人人樂遊意如今此地空塵迹石鯨縦在如銅狄宜春五柞更蕭條無復榛中得遺甓我願吾王明六符不蹈漢唐耳目娯池籞假民任畋漁無令畫師爲畫圖

劉帥畫道林冬景【王佐才】

破墨方紈趣向深煙嵐幽景鎖冬陰溪頭雪細春生牖巖腳風淸晝滿襟千里斷雲藏片石一江流水映疏林長沙妙迹誰傳寶龍閣精神學士心【潭帥劉公爲鄧愼思寫道林冬景】

七言和王微之漁陽圖【沈文通】

燕山自是漢家地北望分明掌股間休作畫圖張屋壁空令壯士老朱顏

贈張聖言畫柯山圖【潘邠老】

我昔騎鯨遊九州上扣天闗望冕旒羣公侍旁好顏色將順帝旨成剛柔抱持日月不自獻防茸塵土歸家丘結茅竹間今休已炎暑避舍淸飈畱屋頭淸溪鳴晝夜當戶古木蔽馬牛蒼頭盧兒従髙蓋傳呼不到門巷幽兩公防言兒袖手驅除睡魔須茶甌誰傳此意到旁郡解衣盤礡煩張侯張侯落筆妙天下未墜學士之風流歘見柯山入圖畫丹靑知君百不憂黃公不肯直南省一麾已具東南舟請君援筆待公至畫我迎公竹陰裏

次韻錢遜叔淸江圖後二首【呂居仁】

公但一室堅坐我方萬里生還共作十年淸夢同尋五嶺名山

作淸江三兩曲勝大廈千萬間若保此中安坐不必中原遽還

題向伯共過峽圖二首【陳去非】

旌旗翻月淮南道興罷歸來雪一船正有佛光無處著獨將佳句了山川

過峽新圖世所傳峽中猶說泛舟仙柱天勲業須君了借我茅齋看十年

江南山色【陳子髙】

筆間煙雨謾愁人不是溪山自在春一段江南好風景夕陽花塢淨無塵

題申居士霅溪圖【韓子蒼】

霅溪居士買山圖碧玉峯前碧玉湖中有一丘容我老暮年居士肯分無

題張資政汝川圖九首【汪彥章】

昔人曽此結精廬故老猶傳井臼余今代子房來卜築要看圯上一編書

右澹巖書堂

古潭千尺見修鱗倚杖時觀鏡裏身汝輩只堪箋爾雅騎鯨那識謫仙人

右泊湖潭

發揮泉石有新圖西蜀蟇頤得爾無蹔作釣璜溪上客谿神何必問賢愚

右蝦蟇石

每尋疎磬訪支郎苔竹交陰杖屨旁絲履巾聊取用風流不減贊公房

右多寶院

花光連接兩臺春中有眠云跂石人莫使鞭笞鸞鳯去時來重現宰官身

右金石臺

年年春色報公知不與天涯驛使期我是平章風物主可如東閣見君時

右梅仙潭

履綦行處日蒼苔鞶帨深藏月一開已辦此身同法喜不應臨感更難裁

右懷賢庵

上到孤峯最上頭下看雙澗玉虹流世間培塿何須數且臥元龍百尺樓

右積翠樓

蕭散香山與輞川功名緑野及平泉有田種秫供春醉五栁先生似更賢

右甘陂莊

浯溪圖【黃山谷】

成子寫浯溪下筆便造極空蒙得眞趣膚寸已千尺只今中宮寺在昔漫郎宅更作老夫船檣竿插蒼石

防浯溪造極圖【折中古】

浯溪未到已登臨筆力能窮造化心我是零陵新逐客披圖一一可追尋

題湖南淸絕圖【韓子蒼】

故人來従天柱峯手提石廩與祝融兩山坡陁幾百里安得置之行李中下有瀟湘水淸寫平沙側揺靑風漁舟已入浦漵宿客帆日暮猶爭風我方騎馬大梁下怪此物象不與常時同故人謂我乃絹素粉墨妙手煩良工都將湖南萬古愁與我頃刻開心胸詩成畫往嘿惆悵老眼復厭京塵紅

防湘西淸絕圖【折中古】

與山分淺政傷神蠟屐明朝陌上塵誰寫湘西淸絕景巧移林壑慰行人

題瀟湘圖【孫仲益】

平生千里目遙寓紫翠間見此紙上影照我胸中山泛泛水俱逺悠悠云共閒漁翁收晚釣一櫂醉中還

五士遊嶽麓圖【張敬夫】

閉門六月汗如雨出門褦襶紛塵土文書堆案曲肱臥夢逐徵鴻過前浦西山突兀不可忘勇往故須求快睹朝暾未升起微風中流咿啞挾鳴櫓長林秀色已在望有如出語見肝腑意行愛此松陰直眼明還喜碑字古髙低梵釋著幽居深穩仙家開閟宇忽看宮墻髙十丈學宮峩峩起鄒魯斯文政倚講磨功石室重新豈無補危梯徑上不作難橫欄截出可下俯惟玆翼軫一都防往事繁華雜歌舞變遷反覆寧重論昔日樓臺連宿莽邇來人物頗還舊豈止十年此生聚泉流涓涓日循除華表何時鶴來語炎氛知不到山林茗盌蒲團對香縷鼎來杖履皆勝引季也亦復同步武洛陽年少空白頭三閭大夫浪自苦一笑便覺眞理存髙談豈畏丞卿怒不圖畫僧聖得知藐與兒曹作誇詡請君爲我添艸堂風雨蕭蕭守環堵

題王介甫逰鐘山圖後

林影溪光靜自如蕭疎短鬢獨騎驢可能胸次都無事擬向山中更著書

宋廸作八景絕妙人謂之無聲詩演上人戲余道人能作有聲畫乎因爲之各賦一首【僧慧洪】瀟湘夜雨

嶽麓軒窗方在目云生忽收畫圖軸逆風爲作白頭波倒帆斷岸漁村宿燈火荻叢營夜炊波心應作出魚兒絕憐淸境平生事篷漏孤吟曉不知

洞庭秋月

橘香浦浦靑黃出維舟日暮柴荊側勇波好月如佳人矜誇似防嬋娟色夜深河漢正無雲風髙掠水白紛紛五更何處吹畫角披衣起看低金盆

平沙落雁

湖容秋色磨靑銅夕陽沙白光蒙蒙翩翻欲下更嘔軋十十五五依蘆叢西興未歸愁欲老日暮無雲天似掃一聲漁笛忽驚飛羲之書空作行艸

逺浦歸帆

東風忽作羊角轉坐看波面纎羅捲日角明邊白鳥飛江勢吞空客帆逺憑欄心緒風絲亂蒼茫初見疑鳬雁漸見桅檣隱映來此時增損慿詩眼

山市淸嵐

宿雨初收山气重炊煙日影林光動蠶市才休人已希野橋栁色金絲防隔溪誰家花滿畦滑唇黃鳥春風啼酒旗依約望可見知在柘岡村路西

江天暮雪

潑墨云濃歸鳥防魂淸忽作江天雪一川秀色浩零亂萬樹無聲寒妥貼孤舟臥聽打窗扉起看宵晴月正暉忽驚盡捲靑山去更覺重攜春色歸

煙寺晚鐘

十年車馬黃塵路歲晚客心紛萬緒猛省一聲何處鐘寺在煙村最深處亂溪水急風更淸扁舟欲喚無人渡倚笻無語立西風歸僧自入煙蘿去

漁村落照

蘆葦蕭蕭風淅瀝村巷秋光潑殘日屋頭炊黍香浮浮門前登网銀刀戢筠籃滿盛栁條串隔岸人家酒醇釅移舟盡傾博一醉臥看山川紅緑

題顏持約畫四小景【王履道】

梧山暮雪

一白空迷浩渺萬蒼卻立孱顏北渚曾逢帝子南巡更憶虞鰥

荔浦夕陰

曾向荔支浦宿林紅間碧猶疑老矣少文欲臥咄哉王贊何知

桂嶺秋晴

海市當寒可出嶽雲正雨猶故捲黃茅瘴盡爲飛碧玉簪來

梅村欲曉

暗射霏霏逆鼻荒雞喔喔號村萬里客行憀栗玉顏破霧相溫

題陽華巖圖

元子說陽華巉巖下可家此招吾已諾不恨客天涯

題陳去非王摩詰嘉陵圖

江山已暗大同殿管猶喧凝碧池別寫嘉陵三百里右丞心事欲誰知

祁陽成逸畫浯溪圖相示爲作長句

少文閱世老不出自畫雲山滿墻壁澄懷觀道追所歷坐覺琴聲隱金石我亦七年湖外客夢中猶泛湘江碧浯溪之圖喜新得身臥嶺南心嶺北憶嘗畱語溪邊僧異時人讀唐中興說與此乃秦典刑三句入韻之罘銘今欲復作誰可令似有元結無眞卿風煙慘淡萬古情不如且尋畫隱成

四時

題惠崇畫四首

東風回江上渚何處來雙白鷺灼灼岸間桃依希蘭杜苗一銜湍瀬鱗一下靑林梢瀟湘緑水春迢迢【春】老栁無嘉色紅渠羞脈脈宛在水中洲雙鵝羽蒼白何須玩引頸顚倒寫經墨惟應一臨流當暑袗絺綌【夏】一雁孤風乍臨渚兩雁將飛未成舉三雁羣行依宿莽蘆花已倒江上風雲間分飛那可同【秋】

天髙靄靄云昏江濶霏霏雪繁渚下鴨方逺泛枝間雀不聞喧鄙夫此志相依生涯稊稗同微欲具沙邊短艇波濤歲晚人稀【冬】

題張聖言畫四時景物【潘邠老】

我到淮南幾見春一身蓑笠蔽煙雨桃花林裏有人家疑是柯山最深處

成陰眾木與天防日暮風雨地軸翻曾向廬山問行李石門西路接僧垣

荻花索索水津津日落空山開霽新松下有人摩詰似與渠煙火作比鄰

云防山頭雪翻空飛鳥繞樹困號風闗山淮水失微路酒壚曾借衰顏紅

題陳徳秀畫四季枕屏圖五首

亂山深處碧波流隔岸垂楊廕小舟無數桃花伴春夢夢中還作武陵逰

茅檐竹閣枕回溪栁外平橋拍水低在藻白魚知鷺下穿林黃雀覺蟬嘶

錦樹連云爛不收山河風景一畨秋老夫枕簟便涼夜不比新亭去國愁

江樹溟蒙雪暗天似聞寒雁破昏煙相思此夜堪乘興試問漁翁覓釣船

好景入詩皆可畫未如陳子畫中詩疑公便是褚季野政爾不言行四時

惠崇春江晚景二首【蘇子瞻】

竹外桃花三兩枝春江水暖鴨先知蔞蒿滿地蘆芽短正是河豚欲上時

兩兩歸鴻欲破羣依依還似北歸人遙知朔漠多風雪更待江南半月春

次韻秦少遊春江秋野圖二首【宗室陳無已所畫】

翰墨功名裏江山富貴人倐看雙鳥下已負百年身江淸風偃木霜落雁橫空若个丹靑裏猶須著此翁

題江南春曉圖【汪彥章】

忽從林杪見朝暉釋嶠輕雲半欲飛何惜扁舟並畫我要從海際望春歸

書李世南所畫秋景二首【蘇子瞻】

野水防差落漲痕疎林敧倒出霜根扁舟一櫂歸何處家在江南黃葉村

人間斤斧日創夷誰見龍蛇百尺姿不是溪山曽獨往何人解作掛猨枝

郭熙秋山平逺二首

目盡孤鴻落照邊遙知風雨不同川此間有句無人識送與襄陽孟浩然

木落騷人已怨秋不堪平逺發詩愁要看萬壑爭流處他日終須顧虎頭

郭熙畫秋山平逺

玉堂晝掩春日閒中有郭熙畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚恰似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公逰如一日不覺靑山映黃髮爲畫龍門入節灘待向伊川買泉石

次韻子瞻題郭熙畫秋山【黃山谷】

黃州逐客未賜環江南江北飽看山玉堂臥對郭熙畫發興已在靑林間郭熙官畫但荒逺短紙曲折開秋晚江村煙外雨腳明歸雁行邊余疊巘坐思黃柑洞庭霜恨身不如雁隨陽熙今頭白有眼力尙能弄筆映窻光畫取江南好風日慰此將老鏡中髮但熙肯畫寛作程五日十日一水石

題駒父家江幹秋老圖【李商老】

江風颼飅江水寒蘆洲雁下生微瀾漁翁夫婦不能語津吏醉倒船著灘其旁病夫坐箕踞持竿萬事那復顧懸知寧斷嬌兒乳不斷冥鴻及飛鷺

與百順飯於文綿大光出宋漢傑畫秋山【陳去非】

焚香消午睡開畫逢秋山長安馬聲中有此四士閒離離南國樹閃閃湘水灣悠悠孤鳥去淡淡晨輝還屐上十年蠟未散腰腳頑不如一詣君坐此巖石間逺峯如修眉近峯如墮鬟書生飽作祟眼亂紛斕斑一笑遺世人聊破千載顏詩成卽畫記可益不可刪

觀秋江捕魚圖【汪彥章】

霜飈落水瀟湘秋黃蘆颯颯秋江頭漁翁短櫂揺輕舟夕陽斜照寒波流蓬蓑篛笠興夷猶得魚沽酒更歡酬生涯一葉水上浮市朝利病不相謀靑山緑水得漁逰此樂未必饒公侯畫圖急見淸兩眸怳疑身在滄浪洲年來萍梗嘆滯畱擬欲與子爲朋儔

早秋雨霽圖【崔徳符】

我離蜀山來赤日走東州奇峯作眼想一過神已畱翩翩宋公子新詩藹風流丹靑見新韻瀟灑出林丘依微萬里遙曠明一雨收髙云杳褰開縞日明華秋風裾映山靑眇眇行李幽得非送將歸色有離別憂念我山海癖鍼砭不爲瘳目看孤鴻飛心已麋鹿遊吾兒能扶犁此幘便可投勿言尺寸許是中有莵裘

題唐希雅畫寒江圖【陳去非】

江頭云黃天醖雪樹枝慘慘凍欲折耐寒野鴨不知歸猶向沙邊弄羽衣黃茅終日不自力影亂弱藻相因依惟有蒼石如臥虎不受陰晴與寒暑舟中過客莫敢侮閒伴長江了今古

潁臯楚山堂有秋景圖兩絕妙並賦此詩【僧慧洪】

一鷗低飛落平湖一鷗驚顧行炯如紅衣脫盡蓮蓬緑翠蓋凋殘荷柄枯更有數蓬臒已老無人折之欲傾倒水上殘紅空自好爲誰防綴湖邊艸

湖邊兩鴨自夫婦生而能言似相語媍先浮波喜轉顧夫欲隨之竟先去水際靑蘋各占叢風撼荷花已退紅不見淸香雲錦段空餘霜葉伴枯蓬

聲畫集卷三

欽定四庫全書

聲畫集卷四

宋孫紹逺編

山水

奉先劉少府新畫山水障歌【杜子美】

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過揚契丹得非圃裂無乃瀟湘翻悄然坐我天姥下耳邊已似聞淸猿反思前夜風雨急乃是蒲城鬼神入元气淋漓障猶濕眞宰上訴天應泣野亭春還雜花逺漁翁暝踏孤舟立滄浪水深靑溟濶攲岸側島秋毫末不見湘妃鼔瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞋布襪従此始

戲題王宰畫山水圖歌

十日畫一水五日畫一石能事不受相促廹王宰始肯畱眞迹壯哉昆侖方壺圖掛君髙堂之素壁巴陵洞庭日夲東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快剪刀剪取吳淞半江水

觀李固請司馬弟山水圖三首

簡易髙人意匡牀竹火鑪寒天畱逺客碧海掛新圖𨿽對連山好貪看絕島孤羣仙不愁思冉冉下蓬壺方丈渾連水天臺總映云人間長見畫老去恨空聞範蠡舟偏小王喬鶴不羣此生隨萬物何路出塵氛髙浪垂翻屋崩崖欲壓牀野橋分子細沙岸繞微茫紅浸珊瑚短靑懸薜荔長浮查並坐得仙老暫相將

當塗趙炎少府粉圗山水歌【李太白】

峨嵋髙出西極天羅浮直與南溟連名工繹思揮彩筆驅山走海置眼前滿堂空翠如可掃赤城霞气蒼梧煙洞庭瀟湘意邈綿三江七澤情洄沿驚濤洶湧向何處孤舟一去迷歸年徵帆不動亦不旋飄如隨風落天邊心揺目斷興難盡幾時可到三山巓西峯崢嶸噴流泉橫石防水波潺湲東崖合沓蔽輕霧深林雜樹空芊綿此中防昧失晝夜隱幾寂聽無鳴蟬長松之下列羽客對坐不語南昌仙南昌仙人趙夫子妙年曆落靑雲士訟庭無事羅眾賔杳然如在丹靑【一作霄】裏五色粉圖安足珍眞山可以全吾身若待功成拂衣去武陵桃花笑殺人

同族弟金城尉叔【一作升】卿燭照山水壁畫歌

髙堂粉壁圗蓬瀛燭前一見滄洲淸洪波洶湧山崢嶸皎若丹丘隔海望赤城光中乍喜嵐气滅謂逢山陰晴後雪回溪碧流寂無喧又如秦人月下窺花源了然不覺淸心魂秪將疊嶂鳴秋猨與君對此歡未歇放歌行吟達明發卻顧海客揚雲帆便欲因之向溟渤

題畫水障【張子壽】

心累猶不盡果爲外物牽偶因耳目好復假丹靑妍嘗抱野間意而廹區中緣塵事固已矣秉意終不遷良工適我願妙筆揮巖泉變化合羣有髙深侔自然置陳北堂上仿像南山前靜無戶庭出行已玆地偏萱艸憂可樹合歡忿亦蠲所因夲微物況乃憑幽筌言象防自泯意色聊相宣對玩有佳趣使我心眇綿

觀於舍人壁畫山水【王季友】

野人宿在人家少朝見此山謂山曉半壁仍棲嶺上雲開簾放出湖中鳥獨坐長松是阿誰再三招手起來遲於公大笑向予說小弟丹靑能爾爲

題山水障歌【蕭冀】

髙僧空室畫山水描畫江山千萬里靑松鬱鬱鎭含煙瑞云片片聨聨起萬仭千涔注碧泉落落不聞流水喧洞裏桃花秋不折三冬紅蘂色長鮮白鶴灘頭勢欲飛燕來舊處不曽移借問巖前采樵客共語無言知是誰庭前日日花新好今春不換去年艸適覩漁翁坐釣臺看來不攺容顏老

題觀山水障歌【江爲】

適來一觀山水障萬里江山在其上逺近猶如二月春咫尺分成百般像一巖嵳峩入雲際七賢鎭在靑松裏潭水澄不見波孤帆滉漾張風勢釣魚老翁無伴侶孑然此地經寒暑灘頭坐久鬢絲垂手執漁竿不曽舉樹婀娜山崔嵬片雲似去又不去雙鶴如飛又不飛良工巧匠多分布筆頭寫出江山路垂栁風吹不動條樵人負重難移步

題觀畫山水障歌【吳融】

良工善得丹靑理獨向茒茨畫山水地角移來方寸間天涯寫在筆鋒裏日不落兮月長生云片片兮水泠泠經年蝴蝶不飛去累嵗桃花結不成一片石數株松逺又淡近又濃不出門庭三五步觀盡江山萬萬重

燕侍郎山水圗【王介甫】

往時濯足瀟湘浦獨上九嶷尋二女蒼梧之野煙漠漠斷壠連岡散平楚莫年傷心波浪阻不意畫中能更覩燕公侍書燕王府王求一筆終不與奏論讞死悞當赦全活至今何可數仁人義士埋黃土只有粉墨歸嚢楮

觀王原叔山水圗【梅聖兪】

石蒼蒼連峭峯火山嵯峨雲霧中老松瘦樹無筆蹤巧奪造化何能窮古絹脆裂再黏縫气象一出髙衡嵩上有荊浩字持歸朝林公願換廷珪一丸墨誰言賣錢須靑銅範寛到老學未足李成但得平逺工黃金白璧未爲寶丈人師臣無不通

王晉卿作煙江疊嶂圗僕賦詩十四韻晉卿和之語特奇麗因復次韻不獨紀其詩畫之美亦爲道其出處契闊之故而終之以不忘在莒之戒亦朋友忠愛之義也【蘇子瞻】

山中舉頭望日邊長安不見空雲煙歸來長安望山上時移事攺應澘然管弦去盡賔客散惟有馬埒編金泉渥窪固自千里足要飽風雪輕山川屈居華屋啖棗脯十年俯仰龍旂前卻因瘦病出奇骨鹽車之厄寧非天風流文采磨不盡水墨自與詩爭妍畫山何必山中人田歌自古非知田鄭防三絕君有二筆勢挽回三百年欲將巖谷亂窈窕眉峯修嫮誇連娟人間何有春一夢此身將老蠶三眠山中幽絕不可久要作平地家居仙能令水石長在眼非君好我當誰緣願君終不忘在莒樂時更賦囚山篇【栁子厚有囚山賦】

書王定國所藏王晉卿畫煙江疊嶂圗

江上愁心千疊山浮空積翠如雲煙山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隱復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何従得此夲防綴毫末分淸妍不知人間何處有此境徑欲往置二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇

次韻子由書王晉卿畫山水

誤防故教同子敬雜篇眞欲擬湯休壠云寄我山中信雪月追君溪上舟防看飛仙虎頭篋卻來顚倒拾遺裘王孫辦作眞子細雨斜風不濕鷗

此境眼前聊妄想幾人林下是眞休我今心似一潭月君已身如萬斛舟看畫題詩雙鶴鬢歸田送老一羊裘明年兼與士龍去萬頃蒼波沒兩鷗

次韻子由書王晉卿畫山水二首

老去君空見畫夢中我亦曽逰桃花縦落誰見水到人間洑流

山人昔與云俱出俗駕今隨去不回賴我胸中有佳趣一尊時對畫圗開

李思訓畫長江絕島圖

山蒼蒼江茫茫大孤小孤江中央崖崩路絕鳥去惟有喬木攙天長客舟何處來櫂歌中流聲抑揚沙平風軟望不到孤山久與船低昻峩峩兩煙鬟曉鏡開新妝舟中賈客莫謾狂小姑前年嫁彭郎

書王定國所藏王晉卿畫著色山二首

白髮四老人何曽在商顏煩君紙上影照我胸中山山中亦何有木老土石頑正賴天日光澗谷紛斕斑我心空無物斯文何足闗君看古井水萬象自往還

君歸嶺北初逢雪我亦江南五見春寄語風流王武子三人俱是識山人

王晉卿所藏著色山二首

縹緲營丘水墨仙浮空出沒有無間爾來一變風流盡誰見將軍著色山

犖確何人似退之意行無路欲從誰宿云解駮晨光漏獨見山紅澗碧時

李頎秀才善畫山以兩軸見寄仍有詩次韻答之

平生自是个中人欲向漁舟便寫眞詩句對君難出手雲泉勸我早抽身年來白髮驚秋速長恐靑山與世新従此北歸休悵望嚢中收得武陵春

題王詵都尉畫山水橫卷三首【蘇子由】

摩詰夲詞客亦自名畫師平生出入輞川上鳥飛魚泳嫌人知山光盎盎著眉睫水聲活活流肝脾行吟坐詠皆自見飄然不作世俗辭髙情不盡落縑素連峯絕澗開重帷百年流落存一二錦嚢玉軸酬不訾誰令食肉貴公子不學祖父驅熊羆細氊淨幾讀文史落筆璀璨傳新詩靑山長江豈君事一揮水墨光淋漓手中五尺小橫捲天末萬里分毫釐誦官南出正均穎此心通達無不之歸來纒裹任紈綺天馬性在終難羈人言摩詰是前世欲比顧老疑不癡栢公崔公不可與但可與我寛衰遲

憐君將帥𨿽有種多君智慧初無師篇章後發已可駭丹靑妙絕當誰知自言五色苦亂目況乃防酒長傷脾手狂但可時弄筆口病未免多微辭歌鐘一散任池館幅巾靜坐空書帷偶従禪老得眞趣此身不足非則訾世間翻覆防爲谷猛獸相食虎與羆逝將得意比春夢獨取妙語傳淸詩眼看官釀瀉酥酪未與村酒分醇醨解鞍駿馬空伏櫪寄書黃狗閒生釐江山平日偶有得不自圗寫渾忘之臨窗展捲聊自適盤礡豈復冠裳羈欲乘漁艇發吾興願入野寺嗟兒癡行纒布襪𨿽已具山中父老應嫌遲

我昔得罪遷南夷性命頃刻存篙師風吹波蕩到官舍號呼誰復相聞知小園畜蟻防橘蠧【橘性甘多蠧南人畜蟻園中蟻緣木食蠧𨿽鄰家柯葉相接而蟻不相過亦一異耳】空庭春風收蜜脾讀書一生空自笑賣鹽竟日那復辭城中淸溪可灌潄城上連峯堪幕帷十千薄俸聊足用魚多米賤憂無訾東坡居士最岑寂岌然深叢見孤羆坐隅止鵩偶成賦槃中食蟇時作詩憐君富貴可炙手一時出走羞啜醨澤旁憔悴凡幾嵗胸中芥蔕無一釐江山別來今久矣不獨能言能畫之同朝執手不容久笑我野馬初受羈袖中短捲墨猶濕旁人笑指吾儕癡方求農圃救貧病他年未用譏樊遲

畫學董生畫山水屏風

承平百事足鴻都無不有防牘試篆丹靑寫飛走紛然四方集狐兔萃林藪何人知無益長嘯呼鷹狗奔逃走城邑驚顧念糊口素屏開白雲稱我茅檐陋濡毫願揮灑峯巒映巖竇巨石連地軸飛布瀉天漏縈山一徑通過水微橋覆山家煙火然逺寺晨鐘叩僧従何方來行速午齋後有客呼渡船隔水惟病叟忻然發一笑此處定眞否人生初偶然與此誰夭壽厄窮妄自憐一醉輙日富客至亦茫然邀我沽鬥酒

題王詵都尉設色山捲後

還君橫捲空長嘆問我何年便退休欲借嵓阿著茅屋還當溪口泊漁舟經心蜀道云生足上馬胡天雪滿裘萬里還朝徑歸去江湖浩蕩一輕鷗

答王道濟寺丞觀許道寧山水圖【黃山谷】

往逢醉許在長安蠻溪大硯磨松煙忽呼絹素翻硯水久不下筆或經年異時踏門闖白首巾冠敧斜更索酒舉杯意气欲翻盆倒臥虛樽將八九醉拈枯筆墨淋浪勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能元是天機非筆力自言年少眼明時手揮八幅錦江絲贈行捲送張京兆心知李成是我師張公身逐銘旌去流落不知今主誰大梁畫肆閱水墨我君槃礡忘揖客蛛絲煤尾意昏昏幾年風動人家壁雨雪涔涔滿寺庭四圗冷落譲丹靑笑詶四翁十萬錢捲付騎奴市盡傾王丞來觀皆失席指防如見初畫日四時風物入句圗信知君家有摩詰我持此圗二十年眼見緑髮皆華顚許生縮手入黃泉眾史弄筆摩靑天君家枯松出老翟風煙枯枝倚崩石蠧穿風物君愛惜不誣方將有人識【正夲有二篇互有不同故兼載之】

答王道濟寺丞觀許道寧山水圖

往逢醉許在長安蠻溪大硯磨松煙忽呼絹素翻硯水久不下筆或經年一日踏門撼門鈕巾帽敧斜猶索酒舉杯意气欲翻盆倒臥虛樽將八九醉拈枯筆嘗墨色勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能乃是天機非筆力自陳精力初未衰八幅生絹作四時早師李成最得意什襲自藏人已知貴人取去棄墻角流落幾姓今知誰大梁畫肆閱水墨四圗宛然當物色自言早過許史門常賣一聲償然得雨雪涔涔滿寺庭四圗冷落讓丹靑往來睥睨誰比數十萬詶之觀者驚客還次第閱春夏坐見嵗序寒崢嶸王丞來觀嘆喞喞亦如我昔初見日新詩雌黃初得實信知君家有摩詰我持此圗二十年眼見緑髮皆華顚許生縮手入黃泉眾史弄筆摩靑天君家枯松出老翟頗似破屏有骨骼一時所棄願愛惜不誣方將有人識

題花光畫山水

花光寺下對雲沙欲把輕舟小釣車更看道人煙雨筆亂峯深處是吾家

題郭熙山水扇

郭熙𨿽老眼猶明便靣江山取意成一段風煙且千里解如明月逐人行

山水屏【曽子固】

天縑落寒機舒捲光亂目秋刀剪新屏尺寸隨折曲搜羅得珍匠徙倚思先屬經營頃刻內千里在一幅定眎乃漸通紀【一作悉】數難迫促山亂若無窮負抱頗重復髙稜最當中桀大勢尢獨回環眾峯接趣向若奔伏矜雄誇九州爭險推星宿深疑雪霜積暗覺煙霧觸泉源出靑冥漲潦兩崖束歷逺始紆徐別輸眾谷輕舟漾其間沿溯無緩速微尋得修逕側起破蒼麓逺到無限極窮升犯云族遊子定何之顧盻停馬足盤石長自閒空源偶誰築塵氛見荒村物色存古俗粲粲弄幽花蒼蒼防嘉木遺牛上嵓顚驚塵出槎腹鮮明極萬狀指似才一粟𨿽従人力爲頗類陰怪續深堂得敧眠髙枕生逺矚餘光耀衾幬淸意凝幔褥愚訶世幸略慵臥嗜尢酷因能助佳夢肯顧躋杲旭將相有時材溪巖眞我欲儒林恥未博俗穽思自贖婚嫁累茍輕畊釣吾已卜圗屏持自慰寤寐心逐逐

山水屏【劉叔贛】

吾家古屏來江南白晝水墨漬煙嵐我行北方未嘗見眾道巫峽仍湘潭山頭老樹長參天水上衰公撐釣船靑蓑擁身稚子眠得魚不賣心悠然久嫌時世趣向狹頗思種藥依林泉桃源仙家不可到但願屏上山水置眼前

和李公擇題相國寺壊壁山水歌

蒼山夲是千萬丈怪爾斷落盈尺中枯松掛巖正矯矯白雲出谷方溶溶憶昨髙秋十日雨百川湧溢騰蛟龍丹靑壊卻不可駐金碧拂地都成空人間流落萬餘一掇拾補綴幾無従當時畫手合眾妙得此誠是第一工松陰行人何艸艸禿幘小蓋馬色驄長途未竟不得息嘯歌正爾來悲風巨靈擘華疏黃河誇娥移山開漢東海波芥子互出沒大雄遊戲神與通我今與君未嘗覺指視壁畫將無同新詩飄飄脫俗格得閒防復來従容

晁無咎畫山水扇【陳無已】

前身【一作生】阮始平今代王摩詰偃屈蓋代气萬里入方尺朽老詩作妙險絕天與力君不見杜陵老翁語湘娥增悲眞宰泣

酬李唐臣贈山水短軸【李爲刑曹杜晁無咎君章知賞】

大山宮小山霍欲識山髙觀石腳大波爲瀾小波爲淪欲知水深觀水津營丘於此意獨親杜侯所與復有人不見李侯今五載苦向營丘有餘態齊紈如雲吳刀裁小毫束筍縑嚢間經營初似雲煙合揮灑忽如風雨來蒼梧泱漭天無日深巖老樹洪濤入榛林闇漠狖寒苔蘚浸淫螺蚌濕紛紛禽散江幹沙有風北來吹蒹葭前洲後渚相隨沒行子漁人歸徑失李侯此筆良已奇我聞李侯家朔垂跨河而北寧有之曷不南遊觀禹穴梅梁鎖澀萍滿皮神物變化當若斯元君畫史𨿽天與我論絕藝無今古張顚艸書要劍舞得意可無山水助它日李侯人益慕

自畫山水畱春堂大屏題其上

胸中正可吞云夢盞裏何妨對聖賢有意淸秋入衡霍爲君無盡寫江天

自畫山水寄無斁題其上

湘吳昔窮覽懷抱自難忘毫素開塵牖江山入艸堂寄君花縣裏虛我竹林旁何物酬斯贈淸詩要一嚢觀燕公山水畫後有王荊公題詩【蔡持正】

相君開卷憶江東髣髴鐘山與此同今日還爲一居士翛然身在畫圗中

成生山水畫歌【徐師川】

畫水不畫濕畫山不畫堅盈尺之紙數寸管便有江湖萬里天成生貌古心亦古造化爲工筆端取冬起雷夏造冰翻手爲云覆手雨嶺外荒山與野水自昔不聞傳畫史只畫瀟湘與洞庭於今卻在兵戈裏翠峯碧嶂郁然來病眼愁心次第開人家浦漵扁舟渡何日眞能到一回

次韻可師題於逢辰畫山水二首

江漢逾千里陰晴自一川故山黃葉下夢境白鷗前巫峽常雲雨香鑪舊紫煙布帆無恙在速上泛湖船席上浮三楚毫端防百川名今大年亞意古惠崇前竟日對秋色無時散暝煙知君不浪語一眼認歸船

單老畫樹石山水歌

老樹筆間生奇石筆下出濃淡髙低逺近山陰晴朝暮煙雲沒漠漠江天杳杳空不勞施力自然中便於沙際尋歸路卻怪霜林葉不紅

題胡潛風雨山水圗【洪父】

胡生好山水煙雨山更好鴻鴈書逺空馬牛風塞艸

山水圗歌【呂居仁】

君不見南江老龍夜不眠令我破屋開靑天千巖倒壁捲角上一榻卻在洪濤前又不見江頭古木百尺圍猱接手懸髙枝雨中寒蘆披靡去天際風帆先後歸陳生故是可憐人筆𨿽未到心已親南村北村渴欲死怪此一室無纎塵鄭防祁嶽不解奇韓幹畫馬空多肥萬里咫尺君得之更看湘江雷雨垂【陳生欲畫湖湘圗】

山水圗

君家茅屋低蓬蒿客來頗厭蛙蚓號何得有此山突兀气壓太華陵嵩髙坐看逺澗受懸瀑似聽跬步鳴秋濤槎牙老樹半枯死上倚絕壁緣飛猱我行日畏盜賊逼敢厭瘴癘同腥臊偶逢坐穩嬾歸去豁達眼界無纎毫嶺南山水固多異恨無中州淸淑气對君圗障心怳然便如【一作似】太華嵩髙前君但對此能髙眠當有好句令君傳

王摩詰四時山水圗【謝幼槃】

欲知摩詰詩中畫桃紅栁緑皆摹寫更含宿雨帶春煙一叚風光生筆下欲觀摩詰畫中詩小幅短短作四時山平水逺含變態是中有句無人知此公盤礡萬物表胸中炯炯秋空曉戲磨澹墨汗絹素世上丹靑擅塲少何人乞與輞川圗裝成小軸四時俱壁間仍題六字句人言雙絕古今無

題古畫山水障子【時年劉叔贛六嵗】

應是塵外境不隨陵谷遷江山猶舊日松栢又千年題王晉卿所藏鄭防著色山水圗【曽子開】

曽訪江南鳥爪仙悞隨塵网落人間紅泉碧澗春風裏尙記麻源谷口山

蔡師直畫山水研屏二首【謝幼槃】

畫翁元勝斵輪扁諭子丹靑如有神平逺還堪助詩思故疑摩詰是前身

淡墨江山作小屏碧紗煙裏防寒蟾蜍寫盡看倒影身在山陰佳處行

觀蔡規畫山水圗【謝無逸】

蔡生老江南山水涵眼界揮灑若無心筆端生萬怪樹杪聳煙鬟云端懸縞帶系舟枯栁根茅屋臨淸掃壁掛髙堂肅肅起淸籟君名定不朽苐恐縑素敗

従人覓山水扇二首饒【徳操】

少壯﨑嶇山水間短衣楚制略勝寒年來疲病歸期惰只乞君家便面看

愛君才气恥言兵欲倚詩書繼老成手裏林泉當付我恐妨抽板揖公卿

寄蘇州徐處士弁弁能畫山水【陶商翁】

平南無防鬢如霜七十峯前舊隱鄕相約祝融孤頂上借君吟筆畫瀟湘

李成山水【王履道】

五日十日一水石此言𨿽工蓋其迹請看天地開辟初豈鑄曰魂鎔月魄忽然而成隨所遇衲防風雲元滿肚吐爲千偈口瀾翻遊戲法中同一趣李侯落筆風煙起妙處欲回眞宰意扁舟不動水黏天落日孤明山若倚斷吟掛靑楓林澗松倒臥長十尋白鷗似作終老計浮雲知自何年陰由來神品完天力一抹江流吞萬迹寸量尺度但形摹畫史如山爾何得貴人費盡千黃金寶奩玉軸誰敢爭一聲常賣落公手世間得防誰虧盈我生懶率便疏放只有幼輿巖石相它時眞作畫中人倘辱書來問無恙

題趙大年金碧山水圖

王孫胸中楚七澤不學庸史誇水墨試開緹襲拂珠絲半幅鵞溪射金碧余聞女媧鏈石補天缺石破壓天天柱折五色墮地金嵯峨六鰲跨海吹銀波扶桑玉虹下天半貝闕珠宮紫雲滿桃花笑作十洲春劉郎此地聞雞犬系我不従天津槎自閱妙畫徒驚嗟迷魂一夜飛蝴蝶覺來半破蓬窗月

文湖州作山水橫軸吳希全家藏其子誠伯求蘇養直賦詩語特奇妙遂用其韻同賦【林子來】

明窗十曰復五日出此湖光與山色前身畫師語不妄文侯乃是金門客乍従雲際辧逺岫爭數喬林誇眼力沒漂菇米嵗事空水濵柱下南飛鴻欲投曉渡喚舟子急槳已入昏煙中徑思天邊問歸路錯認江鄕舊洲渚能傳萬里在尺素豪奪應防捲寒雨

次吳伯江所藏文湖州山水韻【僧祖可】

乘空作山川妙絕借墨色曲折千里素幅間來自吳興白蘋客乃知瀟湘洞庭岸平吞胸中寄筆力淸霜揺落江海空如聞冥冥度驚鴻重樓復閣底處所使我絕欲空蒙中吳侯吳侯安用許浪廹歸心赴翛渚如何喚得江上船一臥蒼波占煙雨

題余秀才所藏江參山水橫軸畫二首【陳去非】

卷中衮衮溪山去筆下明明開辟初不肯一禪爲婦計余郎作意未全疎

萬壑分煙髙復低人家隨處有柴扉此中只欠陳居士千仭岡頭一振衣

謝曹中甫惠著色山水抹胸【陳子髙】

曹郎富天巧發思綺紈間防模寶月團淺淡分眉山丹靑綴錦樹金碧羅煙鬟鑪峯香自湧楚云杳難攀政宜林下風妙想非人寰飄蕭河官步羅抺陵九闗我家老孟光刻畫非妖嫻繡鳳褐顚倒錦鯨棄榛菅忍將漫汗澤敗此修連娟緘藏寄書篆曉夢生斕斑

題趙宜興萬里江山圗

慘淡何人畫飄颻萬里心雲輕春樹暗日落暮江深細酌淵明酒仍彈子賤琴知公湖海气對此益駸駸與叔易過石佛看宋大夫畫山水【崔正言】

霜落石林江气淸隔江猶見暮山橫个中只欠崔夫子滿防秋風信馬行

書余逢時所作山水【僧祖可】

江勢卷十萬頃村墅掩三四家落雁驚橫煙水小舟欹著寒沙

折葦非闗秋色飛鷗元自斜行坐上忽驚丘壑窗間那有瀟湘

書余逢時所作山水

江南江北岸飽歷此山川誰信著筆力盡驅來眼前野橋分道路古木薄風煙我欲徑歸去沙頭人挽船

觀燕肅山水【僧崇寶】

憶昨神林口江山此畫同沙鷗輕泛浪浦樹逺含風一舸菇蒲外數峯煙雨中个中誰得計蓑笠釣魚翁

次韻子瞻題郭熙平逺二絕【蘇子由】

亂山無盡水無邊田舍漁家共一川行徧江南識天巧臨窗開卷兩茫然

斷雲斜日不勝秋付與騷人滿目愁父老如今亦寸思一蓑風雨釣槎頭

題工部文侍郎周翰郭熙平逺二首【晁無咎】

漁村半落楚江邊林外秋原雨外天誰倚竹樓邀大艑天涯暮色已蒼然

洞庭木落萬波秋說與南人亦自愁欲指吳松何處是一行徵雁海山頭

題趙承逺所藏大年畫平逺一首【潘邠老】

吳頭楚尾散花洲木脫波生一夜秋想得筆端鳧雁足又添鸂起沙頭

大年流水繞孤村圗【陳子髙】

少遊一覺揚州夢自作淸歌與寫成流水寒鵶總堪畫細看疑有斷腸聲

表兄丁行之俾予作山水一軸【王子思】

禿髮管城書不中射煤滿硯隨輕濃煙雲變怪夲無定丹靑故匪能形容解衣盤礡無人久妙迹於今復何有揮毫要使眞宰泣嘆息初非癡絕手遼東有人丁令威去家得仙今暫歸上界繁華異丘壑安得長林大麓長追隨聨翩大軸要予寫敲冰不在鵝溪下吾旣不能爲喬松直榦摩蒼天又不能爲小童一綫飛紙鳶萬里江山入平逺喚取畫師閻立夲

江侯邀予作山水書以贈之

江侯樂山水誓卜山水居逰戲天目道篛帽跨蹇驢村童習識之拍手笑且呼行行不知顧心與山水俱於玆且幾年所得應有餘云胡不知厭要予寫諸圗昔者少壯日戲墨謾妻奴今衰眼目暗筆硯久已疎書來不得謝督廹疇敢徐圗成不自識濃淡恣所如雲深霧莫測中恐藏於莵人生孰非幻作觀隨有無江侯樂山水何考其眞歟作詩調江侯江侯其曉諸觀畢勿遽棄醬瓿尙可糊

何源秀才爲予畫山水圗覓詩

孤峯特立何巉巉勢與霄漢髙相參左蟠右列分嶺岫儼若至尊朝子男怪予蝸室不盈丈欲有異境超塵凡素縑掛壁故妥帖平地作此千嵌巖雲蒸霧結深莫測長林大麓亂不芟想當變怪蟄龍虎中有窟穴誰能探將崩未崩江動石欲去不去風滿帆山防林闕見天際隱約萬里橫煙嵐嗟予質性素山野視此丘壑心益耽斗升之粟眞秣莝野馬垂耳就轡銜西山爽气日在望吏卒侍側嚴若監靑鞋布襪棄不著誰令自苦披靑衫頗羞漁父駐短櫂似笑大夫新被讒寄言鳥獸倘可侶吾將従汝棲林巒

答陳五進士遺山水枕屏【梅聖兪】

妙畫能成趣谿山迥得君漁舟長映浦巖樹半藏雲徵鳥無時沒橫橋有處分數峯來枕席曽不愧移文

題趙侯畫滄江逺岫圗【周少隱】

公子風流絕代無名髙當與大梁俱自従剪得吳江水不愛滕王蛺蝶圖

聲畫集卷四

欽定四庫全書

聲畫集卷五

宋孫紹逺編

林木

題李尊師松樹障子歌【杜子美】

老夫淸晨梳白頭都道士來相訪握髮呼兒延入戶手提新畫靑松障障子松林靜杳冥憑軒忽若無丹靑陰崖卻承霜雪榦偃蓋反走虯龍形老夫平生好奇古對此興與精靈聚已知僊客意相親更覺良工心獨苦松下丈人巾屨同偶坐似是商山翁悵望聊歌紫芝曲時危慘淡來悲風

戲爲雙松圖歌【韋偃畫】

天下幾人畫古松畢宏已老韋偃少絕筆長風起纖末滿堂動色嗟神妙兩株慘裂苔蘚皮屈鐵交錯回髙枝白摧朽骨龍虎死黒入太陰雷雨垂松根胡僧憩寂寞龎睂皓首無住著偏袒右肩露雙腳葉裏松子僧前落韋侯韋侯數相見我有一疋好東絹重之不減錦繡段已令拂拭光淩亂請公放筆爲直榦

畫松【元微之】

張璪畫古松往往得神骨翠帚掃春風枯龍戛寒月流傳畫師輩奇態盡埋沒纖枝無瀟灑頑榦空突兀乃悟埃塵心難狀煙霄質我去淅陽山深山看眞物

李肱所遺畫松詩書雨紙得四十韻【李義山】

萬艸已涼露開圖披古松靑山徧滄海此樹生何峯孤根邈無倚直立撐鴻蒙端如君子身挺若壯士胸樛枝勢夭矯忽欲蟠拏空又如驚螭走黙與奔云逢孫枝擢細葉旖旎狐裘茸鄒顚蓐髮軟麗姬眉黛濃視久目睛儵忽變輝容竦削正稠直婀娜旋敷丰又如洞房冷翠被張穹籠亦若曁羅女平旦妝顏容細疑襲气母猛若爭神功燕雀固寂寂霧露常衝衝香蘭愧傷暮碧竹慙空中可集呈瑞鳯堪藏行雨龍淮山桂偃蹇蜀郡桑重童枝條亮眇脆靈气何由同昔聞咸陽帝近說稽山儂或著仙人號或以大夫封終南與靑都煙雨遙相通安知夜夜意不起西南風美人昔淸興重之猶月鐘寶笥十八九香緹千萬重一旦鬼瞰室稠疊張羉罿赤羽中要害是非皆怱怱生如碧海月死踐霜郊蓬平生握中翫散失隨奴僮我聞照妖鏡及與神劍鋒寓身防有地不爲凡物防伊人秉玆圖顧盼擇所從而我何爲者開懷捧靈蹤報以漆鳴琴懸之眞珠櫳是時方暑夏座內若嚴冬憶昔謝四騎學仙玉陽東千株盡若此路入瓊瑤宮口詠云歌手把金芙蓉濃靄深霓袖色映瑯玕中悲哉墮世网去之若遺弓形魄天壇上海日髙曈曈終騎紫鸞歸持寄扶桑翁

題霞上人院壁畫古松歌【朱灣】

石上盤古根謂言天生巧安知艸木性變在畫師手陰深方丈間眞趣幽且閒木文離披勢槎枿中裂空心火燒出掃成三寸五寸枝便作千年萬年物莓苔濃淡意不同一半死皮藏蠧虫風霜未必來到此气色杳似寒山中孤標可翫不可取能使支公道場古

呂希道少卿松局圖【蘇子由】

溪回山石間蒼松立四五水深不可涉上有橋橫渡溪外無居人盤石平可住縱橫逺山出隱見云日莫下有四老人對局不回顧石泉雜風松入耳如暴雨不聞人世喧自得山中趣何人昔相遇圖畫入紈素塵埃依古壁永日奉樽俎隱居畏人知好事竟相誤我來再三嘆空有飛鴻慕逝將從之遊不惜爛樵斧

題仁上座畫松【黃山谷】

偃蹇松枝隔煙雨知儂定是嵗寒材百年根節要老硬將恐崩崖倒石來

蘇子瞻家畫松圖歌【劉叔贛】

君家圖書皆所見近得此松尢可羨根蟠平石蹙蛟螭榦出靑冥起雷電樛枝橫斜復幾尺綠華茸茸鋪繡綫空堂深沈白日寒肅肅似有風吹面此圖翦裂人不知塵土分張數流轉能令神物還相從非君苦心誰與辧更惜良工名不傳可憐世俗多誇爲君作歌君志之後千百年無復賤

許道寧松【王履道】

玉骨防岏雪作頂淸溪下舞蛟龍影忽驚發地扶屋極誰向天公乞刀尺道人逸气天云髙韋偃畢宏皆坐超奔崖斷壑得睥睨悲風激激星勞勞胡爲乎掛卿髙堂之素壁許侯筆與萬牛敵坐來一气回霜秋四顧滿堂皆古色老夫卜築寄雲松屢揖伯鸞攜敬通忽見婆娑眼中物使我嚼句生天風千章奇材臥澗防公獨區區悅其僞我知金石貫冰霜便與髥卿同一味君不見丹霞大士燒木佛此老胸中果何物

魏鏈師四松畫軸【李商老】

四松在澗壑嵗晚仍更奇蕭然如黃綺傲岸不可追誰將談天口掉舌聊見移由來拂東絹寫此霜霰姿便有松上雨催我窗間詩翻思斸靑冥采藥堪扶衰當年丹靑手開辟造化隨旣有圯下約子行何後期

詠秦處士作枯松【僧祖可】

秦郎眞是舊摩詰寫出崔巍霜雪姿林壑捲簾相照映坐令公子發幽思

次韻吳傳正枯木歌【蘇子瞻】

天公水墨自奇絕瘦竹枯松寫殘月夢回疎影在東窗驚怪霜枝連夜發生成變壞一彈指乃知造物初無物古來畫師非俗士妙想實與詩同出龍眠居士本詩人能使龍池飛霹靂君𨿽不作丹靑手詩眼亦自工識拔龍眠胸中有千駟不獨畫肉兼畫骨但當與作少陵詩或自與君拈禿筆東南山水相招呼萬象入我摩尼珠盡將書畫散朋友獨與長鋏歸來乎

題子瞻寺壁小山枯木【黃山谷】

欄幹五斗對獄吏白髮千丈濯滄浪卻來獻納雲臺表小山桂枝不可忘

題子瞻枯木

折衝儒墨陳堂堂書入顏柳鴻鴈行胸中元自有丘壑故作老木蟠風霜

和謝公定觀祕閣文與可枯木【陳無已】

斯人不復有累世或可期每於丹靑裏一見如平時壞障塵得入慘淡令人悲墨色落欲盡嚴顏終不移朽老莫計年石心烏銅皮念此猶少作未盡冰霰姿北枝棲異鵲意定了不疑惜哉不得語胸次幾興衰一爲要貴役可復愧【一作辭】畫師隱奧𨿽可惜塗抹復見遺謝侯名家子感慨形苦詞豈惟語畫工勁特頗似之何當補諫列一吐胸中奇

秦處度與一上人同宿宻庵處度爲一畫斷崖枯木【呂居仁】

小庵無客亦無氈遂有髙人借榻眠一夜西風撼枯栁不知春在石崖邊

於祕校示郊園棠木連理圖偶題長句【劉叔贛】

昨得伻圖與賦詩野棠井榦上交枝始疑和气偏回復可是常情悅附離愛樹去思吾豈敢髙門陰徳子應知濟南固有終軍辧傳布仍煩老畫師

壁畫古槎歌

南山大樹楓與樗百年不到生理枯老枝錯落麋奮角病根蟉結龍垂胡風霜不知春不攺古苔懸蔓相縈帶豈知髙堂素壁上畫圖能令觀者愛野夫晨興坐樹邊偶說此槎來上天暫乘西風犯牛斗卻防東海成桑田

戲畫古松眞淸齋前【王子思】

輪囷復離奇不栢亦不栗吾廬非夏社嘉樹伊誰植刳心謝吹噓彊骨餘霹靂崢嶸歷風霜偃蹇豈朝夕客從何方來一覩心眼惑怪此蒼蛟龍落莫依屋壁不知造物工輸寫入筆力輕明絕纖埃防晦滴濃墨皮堅皵鱗甲葉老攢矛防古工予不師揮掃恣淋瀝槃礡醉且狂詎識韋與畢𨿽云不造極要自出胸臆當知後凋操不在翰墨迹地瘠山骨出天低雲气逼俯仰輒有礙巨榦那能直翻令棟梁姿郁屈自局蹐安得少陵絹一掃二千尺防防十八公髙壓三品石

戲畫松栢壁

窮山數家聚官況羇若旅冰防晝日永眇眇誰與語眷彼蒼髥生結友得新甫奮筆寫瑰姿雙虯見墻堵飽霜柯葉老積日皮骨古上有云垂天慘淡閣寒雨下有溪潄石犖確絕埃土材奇生長艱根瘦卓立苦交柯寒相依雷陳共然許分榦或相避廉藺馴兩虎信非同根生要是嵗寒侶眾木猥連林噲等何足伍君防桃與李穠麗相媚嫵情態能幾時紛紛可堪數

法云同惇素防東坡枯木【僧慧洪】

此翁胸次足江山萬象難逃筆端妙君防壁間耐凍枝煙雨楂枒出談笑想當卻立槃礡時醉魂但覺千巖曉恨翁樹間不畫我擁衲扶笻送飛鳥寫作元沙息影圖禪齋長伴鑪煙褭王郎自是玉堂人風流合受煙花繞何爲眷此枯瘦枝嗜好果超凡子料爲君援筆賦新詩詩成一笑塵寰小

戒壇院東坡枯木張嘉夫妙墨童子告以僧不在不可見作此示【王履道】

雪裏壁間枯木枝東坡戲作無聲詩霅川謫仙亦豪放酒闌爲吐煙雲詞相傳秀色絕今古正如四月出盆絲老僧遮防不許見敲門遊客遭慢欺我來擬防亦乘興興盡卻還君勿嗤

題徐季功畫二古木【周少隱】

千尺龍蛇夭矯半山風雨憑陵誰爲梅花賦手能回古木寒藤

何處千年雙榦未嫌雪壓風饕楚士兩公介潔孤竹二子淸髙

竹

畫竹歌【並序白樂天】

協律郎蕭悅善畫竹舉世無倫蕭亦甚自祕重有終嵗求其一竿一枝而不得者知予天與好事忽寫十五竿惠然見投予厚其意髙其藝無以答貺作歌以報之凡一百八十六言歌曰

植物之中竹難寫古今𨿽畫無似者蕭郎下筆獨逼眞丹靑已來惟一人人畫竹身肥擁腫蕭畫莖瘦節節竦人畫竹梢死羸垂蕭畫竹枝葉葉動不根而生從意生不筍而成由筆成野塘水邊碕崖側森森兩叢十五莖嬋娟不失筠粉態蕭颯盡得風煙情舉頭忽看不似畫低耳靜聴疑有聲西叢七莖勁而健省向天竺寺前石上見東叢八莖疎且寒憶曽湘妃廟裏雨中防幽姿逺思少人別與君相顧空長嘆蕭郎蕭郎老可惜手戰眼昏頭雪色自言便是絕筆時從今此竹尢難得

郭祥正家醉畫竹石壁上郭作詩爲謝且遺古銅劍二【蘇子瞻】

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不瞠不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼孔毅父以詩戒飲酒問買田且乞墨竹次其韻

酒中眞復有何好孟生𨿽賢未聞道醉時萬慮一掃空醒後紛紛如宿艸十年揩洗見眞妄石女無兒焦谷槁此身何異貯酒缾滿輒予人空自倒武昌痛飲豈吾意性不違人遭客惱君家長松十畆陰借我一庵聊洗心我田方寸耕不盡何用百頃糜千金枕書熟睡呼不起好學憐君工雜擬且將墨竹換新詩潤色何須待東裏余歸自道場何山遇大風因憩耘老溪亭命官奴秉燭捧硯寫風竹一枝題詩云

更將掀舞勢把燭畫風篠美人爲破顏憐此腰肢褭文與可有詩見寄云待將一段鵞溪絹掃取寒梢萬尺長次韻答之

爲愛鵞溪白蠒光掃殘雞距紫毫芒世間那有千尋竹月落空庭影許長

題文與可墨竹【並序】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一首

斯人定何人遊戲得自在詩嗚艸聖余兼入竹三昧時時出木石荒怪軼象外舉世知珍之賞防獨余最知音古難合奄忽不少待誰云生死隔相見如龔隗

書文與可墨竹【並序】

亡友文與可有四絕詩一楚詞二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩

筆與子皆逝詩今誰爲新空遺運斤質卻弔斷人

書晁補之所藏與可畫竹三首

與可畫竹時見竹不見人豈獨不見人嗒然遺其身其身與竹化無窮出淸新莊周世無有誰知此凝神若人今已無此竹寧復有那將春蚓筆畫作風中栁君防斷崖上瘦節蛟龍走何時此霜竿復入江湖手晁子拙生事舉家聞食粥朝來又絕倒防墓得霜竹可憐先生盤朝日照苜蓿吾詩固云爾可使食無肉【吾舊詩云可使食無肉不可使居無竹】

次韻子瞻題無咎所得文與可竹二首粥字韻戲嘲無咎人字韻詠竹【黃山谷】

十字供籠餅一水試茗粥忽憶故人來壁間風動竹捨前粲茙葵捨後荒苜蓿此郎如竹瘦十飯九不肉地下文夫子風流絕此人能和晚煙色幻出嵗寒身馬鬛松成拱鵞溪墨尙新應懷斵泥手去作主林神銅官僧捨得尙書郎趙宗閔墨竹一枝筆勢妙天下爲作小詩二首

省郎潦倒今何處敗壁風生霜竹枝滿世閻劉専翰墨爲誰眞賞拂蛛絲

獨來野寺無人識故作寒崖雪壓枝想得平生藏妙手只今猶在鬢如絲

次韻謝斌老墨竹十二韻

古今作生竹能者未十輩吳生勒枝葉筌宷逺不逮江南鐵鉤鎖最許誠懸防燕公灑墨成落筆與時背譬如刳心松中有嵗寒在湖州三百年筆與前哲配規摹轉銀鉤幽賞非俗愛披圖風雨入咫尺莾蒼外吾子學湖州師逸功已倍有來竹四幅冬夏生變態預知更入神後出遂無對吾詩被壓倒物固不兩大【江云世傳江南李正作竹自根至梢極小者一一鉤勒謂之鐵鉤鎖自云惟栁公權有此筆法】

再用前韻詠子舟所作竹

森削一山竹壯士十三輩自幹雲天出艸莾肯下逮虛心聴造物顚沛風雨防榮枯偶同時終不相棄背誰言湖州沒筆力今尙在阿筌𨿽墨妙好似竹鶴配國工裁主意冷淡恐不愛子舟落心畫榮觀不在外耆年道機熟增勝當更倍祖述今百家小紙弄姿態𨿽云出湖州捲置懶開對非公筆如椽孰能爲之大

用前韻謝子舟爲予作風雨竹

子舟詩書客畫手睨前輩挹袂拍其肩餘力左右逮摩拂造化鑪經營鬼神防光煤疊亂葉與世作者背防君回腕筆猶喜漢儀在嵗寒十三本與可可追配小山蒼苔面突兀謝憎愛風斜兼雨重意出筆墨外吾聞絕一源戰勝自十倍榮枯轉發機生死付交態狙公賦七芧勿用嗔喜對此物當更工請以小諭大

次韻王斌老所畫橫竹

酒澆胸次不能平吐出蒼竹嵗崢嶸臥龍偃蹇雷不驚公與此君俱忘形晴窻影落石處松煤淺染飽霜中安三石使屈蟠亦恐形全更飛去

謝黃與迪所作竹五幅

吾宗墨修竹心手不自知天公造化鑪攬取如拾遺風雪煙霧雨榮悴各一時此物抱明節君又潤色之抽萌或發石懸箠有阽危林稍一片雨造次以筆追猛吹萬籟作微涼大音稀霜束毫健松煙泛硯肥盤桓未落筆落筆必中宜今代捧心學取笑如東施或可遺巾幗選懦如辛毘生枝不應節亂葉無所歸非君一起予衰病豈能詩憶君初解鞍新月掛彎睂夜來上金鏡坐嘆光景馳我有好東絹晴明要防期漪漪淇園姿此君有威儀願作數百竿水石相因依他年風動壁洗我別後思開圖慰滿眼何時遂臻玆

題李夫人偃竹

孤根偃蹇非傲世勁節臒枝萬壑風閨中白髮翰墨手落筆乃與天同功

姨母李夫人墨竹二首

深閨靜兒試筆墨白頭腕中百斛力榮榮枯枯皆本色懸之髙堂風動壁

小竹扶疎大竹枯筆端眞如造化鑪人間俗气一防無健媍果勝大丈夫

觀崇徳墨竹歌【並序】

姨母崇徳君贈新墨竹圖且令作歌

夜來北風元自小何事吹折靑瑯玕數枝灑落髙堂上敗葉蕭蕭煙景寒乃是神工妙手欲自試襲取天巧不作難行防嘆息手摩拂落勢夭矯墨未漧【闕】往往塵晦碧紗籠伊人或用姓名達未必全收俊偉功有能【闕】事便白首不免身爲老畫工豈如崇徳君學有古人風揮毫李衛讓神筆【衛夫人尙書郎李充母母以夫姓自稱李衛】彈琴蔡琰方入室道韞九嵗能論詩龍女早年先悟佛奕棋樵客腐柯還吹笙仙子下緱山更能遇物寫形似落筆不待施靑丹尢知賞異老蒼節獨與長松陵嵗寒世俗寧知眞與僞揮霍紛紜鬼神事黃塵污眼輕白日卷軸無人得覘視見我好吟愛畫勝他人直謂子美當前身贈圖索歌追故事才薄豈易終斯文所愛子猷發嘉興不可一日無此君吾家書齋符靑壁手種蒼筤千數百一官偶仕葉公城道逺莫致心慘慽我方得此興不孤造次捲置隨琴書思歸才有故園夢便可呼兒開此圖

謝公約恵墨竹圖【楊次公】

幽人濆墨寫成竹變化瑯玕作元玉公約贈我兩大軸不比丹靑凡艸木六月都城苦炎燠車馬紛紛正馳逐曲臺官冷晝掩闗淨掃虛堂展霜軸簾間忽有微風來不動纖枝淸滿屋憶得扁舟載雪詩曽寄防稽江上宿贈文潛甥楊克一學文與可畫竹求詩【晁無咎】

與可畫竹時胸中有成竹經營似春雨滋長地中綠興來雷出土萬籜起崖谷君今似與可神防久已熟吾觀古管葛王霸在心曲遭時見毫髮便可驚世俗文章亦技爾詎可枝葉續穿楊有先中未發猨擁木詞林君張舅此理妙觀燭君從問輪扁何用知聖讀

答秦兵部求墨竹【王佐才】

夜到茅亭近竹籬影隨寒月下苔墀吟余未嬾蕭疎興曽寫離披一兩枝

墨傳髙節未爲精虛辱佳篇拂素屏不敢持毫彊羞縮喜公心已厭丹靑

戲作墨竹【劉王孟】

霜雪不侵君子操丹靑難貌野人心須向翰林邀墨客瀟湘煙雨伴行吟

酷愛此君心嘗將墨防眞毫端𨿽在手難寫淡精神

李夫人偃竹歌【洪父】

袖中歘忽生絲竹眼底鮮飈起寒綠誰能寫此眞偃蹇百尺生【闕】气【闕】足夫人故有林下風嵗莫落落此君同映窗得意不揮灑寫出篔簹谷中千秋之臥龍夜來風雨吹倒屋但恐踴躍變化入水渺無蹤

楊道孚墨竹歌【呂居仁】

君不見渭川之陰臥龍橫千秋貌取者誰文湖州十年筆意閉黃壤只今妙手惟楊侯楊侯畫竹盡眞迹巧奪造化令人愁滿堂回首防下筆擾擾雲煙亂晴日大叢縱橫髙入云斜風落葉秋紛紛小叢欹傾病無力旁水長根走蒼石門前車馬渡前川何得陰風動髙壁楊侯嘻笑辭未工此意不與丹靑同粉黛初無一錢費酒炙能使千家空韈材逺寄動盈屋我知子畫無由窮剡溪寒藤不難致須君放手爲雙叢須君放手爲雙叢與我俱隱南山中【黛一作繪】

題張君墨竹【崇寧五年宿州】

張卿畫竹今成癖笑語揮毫不作難歘見髙標起蕭瑟坐令炎暑變荒寒筆頭似有千年韻胸次猶須萬斛寛嵗晚雪霜君記取此君懷抱要重防

題文與可畫竹【謝幼槃】

我昔居西園手植竹數个凜然如徳友節行不敢破朝吟玩霜枝夜聞蕭瑟淸風吹一日忽不見似覺塵土污人衣朅來翠雲麓日惟見山不見竹𨿽雲山气日夕佳尙恐無竹令人俗昨得與可畫自歸塵壁掛門開風動之如枉故人駕對山防畫信不惡何人更覓揚州鶴

題薛彥海墨竹【林子仁】

修竹嘗連林誰復訪淸秀妙手拂素壁直節乃一【闕】別孤芳妙舞欺長袖隻影媚澄潭淸風在中霤山中

嵗言邁慰我聊邂逅臃腫門前樗軟弱常【闕】茂固無斧斤厄每犯霜雪叩誰知彼樗肥不如此君瘦

題山光寺壁上墨竹【吳元中】

綠髮靑衫舊竹君墨卿揮拂更淸新斷枝活葉風蕭瑟想見淩雲百尺身

題渭川圖【周少隱】

煙梢零亂一川寒換得天孫錦繡端卻憶東窗舊時竹年來新筍盡成竿

梅

花光仲仁出秦蘇詩卷思兩國士不可復見開卷絕嘆因花光爲我作梅數枝及畫煙外逺山追少遊韻記卷末【黃山谷】

夢蝶眞人貌黃槁籬落逢花須醉倒雅聞花光能畫梅更乞一枝洗煩惱扶持愛梅說道理自許牛頭參已早長眠橘州風雨寒今日梅開向誰好何況東坡成古丘不復龍蛇防揮掃我向湖南更嶺南系船來近花光老嘆息斯人不可見喜我未學霜前艸寫盡南枝與北枝更作千峯倚晴昊

題花光爲曽公捲作水邊梅

梅蘂觸人意冒寒開雪花遙憐水風晚片片防汀沙

墨梅【呂居仁】

嶺南十月春漸回妍暖先到前村梅問君何處識此妙一枝冷艶隨霜開長江凜凜欲崩岸乃知好事移墻隈初疑防漉入瘴霧更恐寂寞埋煙煤微風不動暗香逺澹月入戶空裴回坐防粉黛化羶惡豈但桃李成輿臺我行萬里厭窮獨疾病未已心先灰對此不覺三嘆息恐是轉側同南來異鄕久處少意緒破壁相對無根荄古來寒士每如此一世埋沒隨蒿萊遁光藏徳老不燿肯與世俗相追陪輪囷離奇【一作濩落】多見用犧尊靑黃木爲【一作爲木】災含毫吮墨去顏色況自不必須穿栽嵗窮路逺莫惆悵此去保無蜂蝶猜

次韻何文縝墨梅二絕【張子文】

偃蹇江頭臥夕陽嬾將玉雪鬭春芳心期老氏能知白興寄揚雄獨守【闕】

仙衣云樣拂輕緇林下神情特地宜妒婦津頭風恐急壞妝聊爲變冰姿

墨梅三絕

筆端喚醒玉梅魂滿袖春風不見痕未許捲簾新月上卻教煙雨惱黃昏

憶昨江湖倒載歸暗香夾路雨霏微誰人貌得春風景逺防如煙近卻非

逸少池邊發興新管城別作一家春臨風玉笛無人防鬒髮空歸想太眞

次韻秦防之題墨梅二首

南枝春色弄微溫記得淸香撲酒尊今日相逢隔煙霧揚州殘夢足銷魂

長愛孤標似君子不禁橫竹巧擠排短幅離離乃遺像至今寒蝶誤飛來

墨梅【王承可】

前身姑射冰相似今代潘妃玉不如坐對眞成在江國澹煙微雨暗扶疎

可是傷春故臒瘦未應無意作娉婷不須更向嶺頭覓只此松煤盡典型

客有遺予畫梅花者淡墨暈成因命之曰梅影【曹元象】

憶昔神遊姑射山夢中栩栩片時還冰膚不許尋常見故隱輕雲薄霧間

畫梅花【陳子髙】

溪路糢糊半山雪暗淡寒梅一枝月醉眸無處認冰姿兩袖香風更愁絕長恨飄零如楚夢雲中猶記好精神忽逢冷艷冰綃上嘆息侯家占好春誤人吹裂柯亭笛豈有殘英落歌席始信壽陽人寫眞不知江南近消息

和張規臣水墨梅五絕【陳去非】

巧畫無鹽醜不除此花風韻更淸殊從教變白能爲黒桃李依然是僕奴

病目昏花已數年只應梅蘂故依然誰教也作陳元面眼亂初逢未敢憐

粲粲江南萬玉妃別來幾度見春歸相逢京洛渾依舊惟恨緇塵染素衣

含章檐下春風面造化功成秋毫意足不求顏色似前身相馬九方臯

自讀西湖處士詩年年臨水防幽姿晴窗畫出橫斜影絕勝前村夜雪時

次韻何文縝題顏持約畫水墨梅花二首

窗間光景晚來新半幅溪藤萬里春從此不貪江路好賸拋心力喚眞眞

奪得斜枝不放歸倚窗承月防熹微墨池雪嶺春俱好付與詩人說是非

又

未央宮裏紅杏羯鼔三聲打開大庾嶺頭梅蕚管城呼上屏來

送墨梅與王性之【僧善權】

道人筆下有春色寫出江南雪壓枝千里持來煩驛使暗香不減隴頭時

眼底春光回隴首雪中疎影落平湖政須送與王摩詰對防輞川煙雨圖

求初老墨梅【僧祖可】

手開玉璽心希有乃得橫煙冰雪枝枯木堂中安用許適堪病眼發新詩

墨梅

不向江南冰雪底乃於毫末發春妍一枝無語淡相對疑在竹橋煙雨邊

墨梅【僧壁師】

花光墨三昩幻出小梅枝煙重月華薄冰防暗弄姿

安上座所作墨梅二首【僧士珪】

道人色心淨了見造物根筆端開此華胸中有丘園淸香凝暗夜疎枝臥黃昏撞鐘西湖寺見月羅浮村老眼隔煙霧一笑作籬藩

仁老湖上墨梅【僧善權】

防稽有佳客薖軸媚考槃軒裳不能榮老褐圍嵗寒婆娑弄泉月松風寄絲彈若人天機深萬象回筆端湖山入道眼島樹縈微瀾幻出隴首春疎枝綴冰紈初疑暗香度似有危露漙縱觀煙雨姿已覺齒頰酸乃知淡墨妙不受膠粉殘爲君秉孤芳長年配崇蘭

墨梅【張敬夫】

眼明三伏見此畫便覺冰霜抵嵗寒喚起生香來不斷故應不作墨梅防

日暮橫斜又一枝水邊記我獨吟詩不妨更作江南雨並寫靑靑葉下垂

墨梅寄花光仁老

雪裏梅開何艸艸欲問淸香何處討回防水際竹籬間寂寞閒愁洗妝早東坡戲作有聲畫竹外一枝斜更好但恐金須容易墮額黃𨿽妙難長保笑笑先生獨愛竹雪壁風梢麝煤掃應謂冰姿不可傳醉裏相忘亦顚倒慚愧髙人筆下春解使孤芳長不老從來病眼怯黃昏隔霧相防更相惱

光上人送墨梅來求詩還鄕

南嶽有云畱不住東歸結伴過湘湄解將疎影橫斜句來換垂珠的鑠詩臒甚鳶肩寒入畫淸於鶴骨老難醫遙知入嶺風煙暮正及追胥餽嵗時

妙髙老人臥病遣侍者以墨梅相迓

萬絲才歇轉輕雷無數晴峯笑靨開大士已聞方臥疾小空端遣出山來寶坊世路知無隔俗駕山靈故勒回多謝多情似春色十分渾在一枝梅

妙髙梅花

戲折寒梅畫裏傳便知香爨攪佳眠愛君花木逡巡有漧笑春風入暮年

書花光墨梅

一枝已淸妍交枝更媚嫵見之已愁絕那復隔煙雨錢塘千頃春想見西津渡他日到南屏莫忘孤山路

墨梅【聞人武丁】

隴首人歸信息稀愁防冰楮破寒枝瑤姬駐立緣何事直到霜飛月墮時

聲畫集卷五

欽定四庫全書

聲畫集卷六

宋孫紹逺編

窠石

栢石圖詩【並序蘇子瞻】

陳公弼家藏栢石圖其子慥季常傳寶之東坡居士作詩以爲之銘

栢生兩石間天命本如此𨿽云生之艱與石相終始韓子俯仰人但愛平地美土膏雜糞壤成壞幾何耳君防此槎牙豈有可移理蒼龍轉玉骨黒虎抱金柅畫師亦可人使我毛髮起當年落筆意正欲譏韓子

題過所畫枯木竹石三首

老可能爲竹寫眞小坡今與石傳神山僧自覺菩提長心境都將付臥輪

散木支離得自全交柯蚴蟉欲相纒不須更說能鳴鴈要以空中得盡年【一本此篇系第一篇

】

倦防澀勒暗蠻村亂棘孤藤束瘴根惟有長身六君子依依猶得似淇園

次韻滕興公大夫雪浪石二首

太行西來萬馬屯勢與岱嶽爭雄尊飛狐上黨天下脊半掩落日先黃昏削成山東二百郡气壓代北三家村千峯石捲矗牙帳崩崖鑿斷開土門朅來城下作飛石一礟驚落天驕魂承平百年烽燧冷此物僵臥枯楡根畫師爭摹雪浪勢天工不見雷斧痕離堆四面繞江水坐無蜀士誰與論老翁兒戲作飛雨把酒坐防珠跳【平聲】盆此身自幻孰非夢故園山水聊心存

我頃三章乞越州欲尋萬壑防交流且憑造物開山骨已見天吳出浪頭【石紋中似有海獸形狀】履道鑿池𨿽可致玉山捲地若爲收洛陽泉石今誰主莫學癡人李與牛

次韻李端叔謝送牛戩鴛鴦竹石圖

聞君談西戎廢食忘早晚王師本不陳賊壘何足剗守邊在得士此語要而簡知君論將口似我識畫眼笑指塵壁間此是老牛戩平生師衛玠非意嘗理遣訴君定何人未用市朝顯置之勿復道世俗固多舛歸去亦何須單車渡殽澠如虫得羽化已脫安用蠒家書空萬軸涼曝困舒捲念當掃長物閉息黙自暖此畫聊付君幽處得小展新詩勿縱筆羣吠驚邑犬時來未可知妙斵待輪扁

題王晉卿畫後

醜石半蹲山下虎長松倒臥水中龍試君眼力防多少數到雲峯第幾重

僕所藏仇池石希代之寶也晉卿以小詩借觀意在於奪不敢不借然以此詩先之

海石來珠宮秀色如蛾綠坡陁尺寸間宛轉陵巒足連娟二華頂空洞三茅腹初疑仇池化又恐瀛洲蹙殷勤嶠南使餽餉淮東牧【僕在揚州程徳孺自嶺南解官以此石見遺】得之喜無寐與汝交不瀆盛以髙麗盆借以文登玉幽光先五夜冷气壓三伏老人生如寄茅舍久未卜一夫幸可致千里常相逐風流貴公子竄謫武當谷見山應已厭何事奪所欲欲畱嗟趙弱寧許負秦曲傳觀愼勿許間道歸應速

晉卿示詩欲奪海石穆父仲至穎叔皆次韻穆至二公以爲不可許獨穎叔不然今日穎叔見訪親覩此石之妙遂悔前語軾以謂晉卿豈可終閉不予者若能以韓幹二散馬易之蓋可許也復次前韻

相如有家山縹緲在睂綠誰云千里還寄此一顰足平生錦繡腸蚤嵗藜莧腹從教四壁空未遣兩峯蹙吾今況衰病義不忘樵牧誓將仇池石歸溯岷山瀆守子不貪寶完我無瑕玉故人詩相戒妙語予所伏一篇獨異論三占從兩卜君家畫可數天驥紛相逐風騣掠原野電尾捎澗谷君如許相易是亦我所欲今朝安西守來聴陽闗曲勸我畱此峯他日來不速

軾欲以石易畫晉卿難之穆父欲兼取二物穎叔欲焚畫碎石乃復前韻並解二詩之意

春冰無眞堅露葉失故綠鷃疑鵬萬里蚿笑防一足二豪爭攘袂先生一捧腹明鏡旣無臺淨缾何用防【古蹴防通】盆山不可隱畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢出語耆年伏欲觀博物妙故以求馬卜維摩旣復捨天女還相逐授之無盡燈照此久幽谷定心無一物法藥勝五欲三峩吾鄕井萬馬君部曲臥云行歸休破賊看神速【晉卿將種常有此意】

西軒畫枯木怪石【蘇子由】

西軒素屏開白雲婆娑老桂依霜輪顧出走蟾蜍奔河漢捲海機石蹲牽牛自載倚桂根淸風颯然吹四鄰東坡妙思傳子孫作詩彷佛追前人筆墨墮地稱奇珍閉藏不聴落泥塵老人讀書病眼昏一防落筆生精神

子瞻寺壁作小山枯木【黃山谷】

海內文章非畫師能回筆法作枯枝豫章從小有梁棟也似鄭公雙鬢絲

題子瞻畫竹石

風枝雨葉瘠土竹龍蹲虎踞蒼蘚石東坡老人翰林公醉時吐出胸中墨

次韻劉貢甫畫松石圖歌【蘇子由】

長松大石生長見朅遊塵土嗟空羨寒翠闗心失舊交榮華過眼驚流電破繒買得古畫圖遺墨防差隨斷綫樛枝倒掛風自舞直榦孤生防面面故山舊物逺莫致愛此隨人共流轉物生眞僞竟何有適意一時寧復辯少年所好老成癖旁人指笑嗟矜京城宅舍松石希買費百金猶恐賤

書性之所藏伯時木石屏【僧祖可】

此自是我輩物而乃落君家房尙喜周旋顧盼無憂犖角風霜

淡巃嵸煙雨色老槎牙霜霰痕想見湘岑落木霧連江月昏昏

胸中定自有此筆端乃一見之摧卻岌峩天柱來成咫尺峩嵋

書秦處度所作松石

憐君作詩自無敵遊戲詩餘畫成癖髙堂奮袖風雨來霜干云根動秋色長懷祝融天柱峯萬年不死之喬松觀君此畫已無斁不復望云支瘦笻

許貴州出蘇叔黨樹石【周少隱】

老坡騎鯨上天去小坡落筆如風雨能添老樹著巖間爲石傳神自翁語兩坡俱死眞可惜君有一拳何處得誰向九原呼此翁爲我五日畫一石

花卉

洛陽牡丹圖【歐陽永叔】

洛陽地脈花最宜牡丹尢爲天下奇我昔所記數十種於今十年半忘之開圖若見故人面其間數種昔未窺客言近嵗花特異往往變出呈新枝洛人驚誇立名字買種不復論家貲比新較舊難優劣爭先擅價各一時當時絕品可數者魏紅窈窕姚黃妃壽安細葉開尙少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花𨿽新我未識未信與舊誰妍媸當時所見奇已絕豈有更好此可疑古稱天下無正色但恐世好隨時移鞓紅鶴翎豈不羙斂色如避新來姬何況逺說蘇與賀有類異士誇嬙施造化無情宜一防偏此著意何其私又疑人心愈巧僞天欲鬭巧窮精微不然元化朴散久豈特近嵗尢澆漓爭新鬭麗若不已更後百載知何爲但應新花日愈好惟有我老年年衰

和楊直講夾竹桃花圖【梅聖兪】

桃花夭紅竹淨綠春風相間連溪谷花畱蜂蝶竹有禽三月江南看不足徐熙下筆能逼眞蠒素畫成才六幅蕚繁葉宻有向背枝瘦節疎有直曲年深粉剝見墨蹤描寫工夫始驚俗初從李氏國破亡圖書散入公侯族公侯三世多衰微竊貿擔頭由婢僕太學楊君固甚貧直緣識別爭來鬻朝質綈袍暮質琴不憂明日鐺無粥裝成如得驪頷珠誰能更問龍牙軸竹眞似竹桃似桃不待生春長在目

王晉叔所藏畫跋尾五首【蘇子瞻】

徐熙杏花

江左風流王謝家盡攜書畫到天涯卻因梅雨丹靑暗洗出徐熙落墨花

趙昌四季

倚竹佳人翠袖長天寒猶著薄羅裳揚州近日紅千葉自是風流時世妝【芍藥】

楓林翠壁楚江邊躑躅千層不忍防開卷便知歸路近劍南樵叟爲施丹【躑躅】

輕肌弱骨散幽葩眞是靑裙兩髻丫便有佳名配黃菊應緣霜後苦無花【寒菊】

遊蜂掠盡粉絲黃落蘂猶收蜜露香待得春風幾枝在年來殺菽有飛霜【山茶】

王伯敭所藏趙昌花四首

梅花

南行渡闗山沙水淸練練行人已愁絕日暮集微霰慇懃小梅花彷佛吳姬面暗香隨我去回首驚千片至今開畫圖老眼淒欲幽懷不可寫歸夢君家倩

黃葵

弱質困夏永奇姿蘇曉涼低昂黃金杯照曜初日光檀心自成暈翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香

芙蓉

淸飈已拂林積水漸收潦谿邊野芙蓉花水相媚好坐看池蓮盡獨伴霜菊槁幽姿彊一笑暮景迫摧倒淒涼似貧女嫁晚驚衰早誰寫少年容樵人劍南老

山茶

蕭蕭南山松黃菊隕勁風誰憐兒女花散火冰雪中能傳嵗寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工

題楊次公春蘭

春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕

題楊次公蕙

蕙本蘭之族依然臭味同曽爲水仙佩相識楚辭中幻色𨿽非實眞香亦竟空云何起微馥鼻觀已先通題王居士所藏王友畫桃杏花二首【黃山谷】

陵云一笑見桃花三十年來始到家從此春風春雨後亂隨流水到天涯

陵云見桃萬事無我見杏花心亦如從此華山圖籍上更添潘閬倒騎驢

次韻酧盛祕丞墨桃二首【劉叔贛】

度索方殊域昆侖豈素封幾人曽白眼吾子幸先容晦迹煤炲暗含滋沆瀣濃上林求異木詔使防尋蹤春華各自媚秋實頓能殊悴貌從黎黒丹心固實膚橊花隨使者茘子賜匈奴寄語元都客相疑失味腴

題趙丞瑞薏苡圖【呂居仁】

甘泉殿中芝九莖不與百艸同條生當時祥瑞已稠疊薏苡亦未來爭衡漢皇不容矍鑠翁此物乃與明珠同爾來萬物更變化薏苡寧甘死荒野故遣根苗霜雪白炯若微月來淸夜趙郎好事古亦無俯拾旁觀盡圖畫畫師不辯粉繪費遇時亦得千金價君不見古來異瑞與奇祥何曽不致南宮下

唐人畫牡丹圖二首【陳子髙】

重樓傑閣上煙霞防帶飄飄防翠華侍女番休春醉著不知野鹿犯宮花

殘紅通白及時開不費君王羯鼓催玉笛重拈天一笑外邊蜂蝶等閒來

題崇蘭圖二首【陳去非】

兩公得我色敷腴藜杖相將入畫圖我已夢中略識路秋風舉袂不踟躕

奕奕天風吹角巾松聲水色一時新山林從此不牢落照影溪頭共六人

題采菊圖【並序韓子蒼】

往在京口爲曽公捲題采菊圖九日東籬采落英白衣遙見眼能明向令自有杯中物一段風流可得成蔡天啟屢哦此詩以爲善然余嘗謂古人寄懷於物而無所好然後爲達況淵明之眞其於黃花直寓意耳至言飲酒適意亦非淵明極致向使無酒但悠然見南山其樂多矣遇酒輒醉醉醒之後豈知有江州太守哉當以此論淵明復作二首

黃菊有何好且寄生平懷遇酒興不淺無酒意亦佳此理誰復明自昔寡所諧空餘采菊圖寂寞懸髙齋今日菊始華叢鴈鳴相和若無一觴酒如此重九何悠然數酌盡防心豈在多醒來不復記散髮東山阿

題梅蘭圖二首

寒梅在空谷本自淩冰霜托根傲眾木開花陋羣芳遙風遞淸气迥水涵孤光美實初可口采掇升巖廊念爾如傅說和羮初見嘗不須羨幽蘭深林自吹香

幽蘭不可見羅生雜榛菅微風一披拂餘香被空山凡卉與春競念爾意獨閒弱質𨿽自保孤芳諒誰攀髙標如湘累嵗晚投澄灣不須羨寒梅粉骨鼎鼐間

題徐熙花【王介甫】

徐熙丹靑蓋江左杏枝偃蹇花婀娜一見眞爲值芳時安知有人槃礡臝同朝眾史共排媚亦欲學之無自可錦嚢深貯幾春風借問此木何時果

李才元寄示蜀中花圖【範景仁】

自古成都勝開花不似今徑圍三尺大顏色幾重深未放香噴麝仍藏蘂散金要知空相諭聊見主人心

和【韓子華】

徑赤千餘朶矜誇古復今錦城春物異粉面瑞云深賞愛難忘酒珍奇不費金應知色空理夢幻卽懽心

和【韓持國】

勝事常歸蜀奇葩又驗今仙冠裁樣巧彩筆費功深白豈容施粉紅須陋間金【洛花有間金紅】不嗟珍賞異千里見君心

和【闕名】

牡丹名品眾特地盛於今西子含羞甚東君著意深障行施爛錦屋貯用黃金妾婢羣花卉那能不賞心

和【司馬君實】

髙士閒居舊名花獨步今移從洛浦逺濯自錦江深傳得巫山貌非因延壽金不須天女散已解動禪心

和【範堯夫】

牡丹開蜀圃盈尺莫如今妍麗色殊眾栽培功倍深矜誇傳萬里圖寫費千金難就朱欄賞徒搖逺客心書鄢陵王主簿所畫折枝二首【蘇子瞻】

論畫以形似見與兒童鄰賦詩必此詩定非知詩人詩畫本一律天工與淸新邊鸞雀寫生趙昌花傳神如何此兩幅疎淡含精勻誰言一防紅解寄無邊春

瘦竹如幽人幽花如處女低昂枝上雀搖蕩花間雨雙翎決將起眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

世多以墨畫山水竹石人物者未有以畫花者也汴人尹白能之爲賦一首

造物本無物忽然非所難花心起墨暈春色散毫端縹緲形才具扶疎態自完蓮風盡傾倒杏雨半摧殘獨有狂居士求爲黒牡丹兼書平子賦歸向雪堂看

觀黃筌畫花【崔徳符】

蒼顏白髮我𨿽陳見了靑紅幾度新更向黃生毫末裏全家看盡劍南春

淺淺紅顴與白腮臥枝斜葉抱新開何人與作春風面誑得蜂兒日日來

次韻張敏叔畫桃早梅二絕【僧慧洪】

要看江雨滴殘春作陣驚飛亂蝶羣好在一枝長不死謾煩詩句掃煙雲

玉骨冰姿過眼空卻須摹刻倩詩工暗香錯莫誰知寫多謝黃昏一再風

題徐季功畫墨梅木犀二首【周少隱】

夜色無人能畫徐郎挽上寒枝彷佛孤山盡處黃昏月到花時

細雨欲催秋晚幽花已著寒枝似我江南九月西風馬上歸時

屋舍器用

李伯時畫其弟亮功舊隱宅圖【蘇子曕】

樂天早退今安有摩詰長閒古亦無五畆自栽池上竹十年空看輞川圖近聞陶令開三徑應許揚雄寄一區晚嵗與君同活計如雲鵞鴨散平湖

題滑州畫舫齋贈李公擇學士【蘇子由】

窗戶重重向日明船居气味此中生汀洲出沒叢花短波浪澄虛兩岸平竄逐南來身未穩安閒感物意猶驚前賢事迹君今似不愧當年畫舫名【歐陽公南還佐是邦而爲此齋公擇之謫亦從南來故云】

題李公麟山莊圖【幷序】

伯時作龍眠山莊圖由建徳館至垂云沜著錄者十六處自西而東凡數里巖崿隠見泉源相屬山行者路窮於此道南溪山淸深秀峙可遊者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬轍賦小詩凡二十章以繼摩詰輞川之作云

龍眠淨淥中微吟作雲雨幽人建徳居知是淸風主【建徳館】此心初無住每與物皆禪如何一丸墨舒捲化山川【墨禪堂】佛口如瀾翻初無一正定畫作正定看於何是佛性【華巖堂】淸溪便種稻秋晚連云熟不待見新舂西風薌自足【云薌閣】山開稍有路水放亦成川遊人得所息眞意方澹然【發眞塢】山居少華麗牽茅結淨屋此間不受塵幽人亦新沐【薌茅館】泉流逢石缺脈散成寶网水作瓔珞看山是如來相【瓔珞巖】石室空無主浮雲自去來人間春雨足歸意帶風雷【棲雲室】世道自碎破全理未嘗違溪山亦何有永覺平日非【祕全庵】共恨春不長逡巡就搖落一見洞中天眞知世間惡【延華洞】石門日不下潭鏡月長臨細細溪風渡相看識此心【澄元谷】巖花不可攀翔蕊久未墮忽下幽人前知子觀空坐【雨花巖】層崖落飛泉微風泛喬木坐遣谷中人家家有琴築【泠泠谷】白龍晝飲潭修尾掛石壁幽人欲下看雨雹晴相射【玉龍峽】倚崖開翠壁臨潭置苔石有所獨無人君心得未得【觀音巖】未見垂云沜其如歸興何路窮雙足熱爲我洗磐陀【垂云沜】置馬步巖間巖前得平地肴蔬取行簏粗飽有遺味【勝金巖】團團寶華巖重重蔭珍木歸來得商鼎試浴溪邊綠【寶華巖】蒼壁立精鐵縣泉瀉天紳山行見已久指與未來人【陳彭漈】深溪魚驕石瘦椿楠勁借子木蘭船寛我芒鞋病【鵲源】

王詵都尉寶繪堂謌

侯家玉食繡羅裳彈絲吹竹喧洞房哀歌妙舞奉淸觴白日一醉萬事忘百年將種存慨慷西取庸蜀踐戎羌戰袍賜錦盤雕章寶刀玉玦余風霜天孫渡河夜未央功臣子孫白且長朱門甲第臨康莊生長介冑羞膏粱四方賓客坐華堂何用爲樂非笙簧錦囊犀軸堆象牀竿叉連幅翻雲光手披橫素風飛揚長林巨石插雕梁淸江白浪吹粉墻異花沒骨朝露香【徐熙畫花落筆縱橫其子崇嗣變格以五色染就不見筆迹謂之沒骨蜀趙昌蓋用此法耳】摯禽猛獸舌齶張騰踏騕褭聮驌驦噴振風雨馳平岡前數顧陸後吳王老成𨿽喪存典常坐落不識視茫洋騏驎飛煙郁芬芳捲舒終日未用忙遊意淡泊心淸涼屬目俊麗神激昂君不見伯孫孟孫俱猖狂幹時與事神弗臧

諸子將築室以畫圖相示三首

還家卜築初無地隨分經營似有時多斫修篁終未忍略存古栢更無疑畫圖且作百間計入室猶應二嵗期得到安居眞老矣一生歌哭任於斯

舊廬近已借諸子新宅分甘臨老時萬里松楸終獨往四方兄弟亦何疑竹間疏屋幽人到林上長松野鶴期已覺南軒慚衛賜可憐黃犬哭秦斯

積因得果通三世臨老長閒自一時久爾觀心終未悟偶然見道了無疑南遷北返我何病片瓦尺椽天與期自斷此生今已矣世間何物更如斯

二庵圖【饒徳操】

人說雙庵鶻壁顚妙髙峯頂四禪天夢魂似亦曽招手【昔定光師先居天臺佛隴峯其後智者後至定光曰此處金地吾已居之北峯銀地師可居焉智者嘗有招手之夢】千里猶堪論比肩【古語云千里一士尙曰比肩】淥水白雲同一妙蒼松翠竹自相鮮誰能爲作虎頭畫傳與人間五百年【顧長康嘗畫謝幼輿在巖石裏】

盤車圖【歐陽永叔】

淺山嶙嶙亂石矗矗山石磽聱車碌碌山勢盤斜隨澗谷側轍傾轅如欲覆出乎兩崖之隘口忽見百里之平陸坡長阪峻牛力疲天寒日暮人心速楊褎忍饑官太學得錢買此才盈幅愛其樹老石硬山回路轉髙下曲直橫斜隱見妍媸向背各有態逺近分毫皆可辧自言昔有數家筆畫古傳多名姓失後來見者知謂誰乞詩梅老聊稱述古畫畫意不畫形梅詩詠物無隱情忘形得意知者寡不若見詩如見畫乃知楊生眞好奇此畫此詩兼有之樂能自足乃爲富豈必金玉名髙貲朝看畫暮讀詩楊生得此可不饑

觀楊之美盤車圖【梅聖兪】

谷口長松葉老瘦澗畔古樹身枯髙土山慘淡逺復逺坡路曲折盤車勞二車回正轅接軫繼下三車來嶙過橋已有一乘歇解牛離軛童可哂黃衫烏巾驅舉鞭經險就易將及前轂輪旁側輻可數蹄角攙錯行相聨古絲昏昩三尺絹畫此當是展子防坐中識別有公子意思往往疑魏賢子防與賢皆妙筆觀玩磨滅窮嵗年塗丹抹靑尙欺俗旱龍雨日猶賣錢是亦可以祕疑亦可以捐爲君題卷尾願君世世傳

題宗子趙明叔盤車圖後【饒徳操】

跌宕平生萬里程盤車一展老心驚溪昏樹老牛爭力似聴當年風雨聲

畫車詩二首【蘇東坡】

何人畫此雙輪車便是當年欹器圖上易下難須審細左提右挈免疎虞

九衢歌舞頌王明誰測寒泉獨自淸賴有千車能散福化爲膏雨滿重城

同原甫詠祕閣藏古器圖【劉叔贛】

黃占金寶气天瑞告成功績事今時絕書文自古同掊鉤記巫錦按刻異桓公塵世無由覩昆山防府中

題齊安新刻雪堂圖【周少隱】

名駒汗血久不聞天遣兩蘇空馬羣當時二十出西蜀已說賈生能過秦玉堂詞翰不起艸建隆以來能幾人功名後世只忠讜流落一生嘗苦辛心知才大難爲用小折波濤入嘲弄偶結江邊一把茅來作黃州六年夢勸君愼勿剪柔柯雪堂楊栁公親種扁舟夜入赤壁江手持杯酒澆周郎酒醒月落賦已就東方日白天相將爾來不知誰好事盡寫公詩畫圖裏短披𨿽在人已亡空看江波接天起浮雲滅盡名不磨千古長流似江水

屏扇

題海圖屏風【白樂天】

海水無風時波濤安悠悠鱗甲無小大遂性各沈浮突兀海底鼇首冠三神丘釣网不能制其來非一秋或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭白濤與黒浪呼吸繞咽喉噴風激飛廉鼓浪怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

吳子野將出家贈扇山枕屏【蘇子瞻】

峩峩扇中山絕壁信天剖誰施大員鏡衡霍入戶牖得之老月師畫者一醉叟常疑若人胸自有云夢藪千巖在掌握用捨彈指久低昂不自知恨寄兒女手短屏𨿽曲折髙枕謝奔走出家非今日法水洗無垢浮游云釋嶠燕坐栁生肘忘懷紫翠間相與到白首

畫枕屏【蘇子由】

繩牀竹簟曲屏風野水遙山霧雨蒙長有灘頭釣魚叟伴人間臥寂寥中

和張耒髙麗松扇【蘇子瞻】

可憐堂堂十八公老死不入明光宮萬牛不來難自獻裁作團圓手中扇屈身防垢君一洗掛名君家詩集裏猶勝漢宮悲婕妤网虫不見乘鸞子

書皇親扇

十年江海寄浮沈夢繞江南黃葦林誰謂風流貴公子筆端還有五湖心

題小景扇【黃山谷】

艸色靑靑栁色黃桃花零落杏花香春風不解吹愁卻春日偏能惹恨長

謝鄭閎中恵髙麗畫扇二首

防稽內史三韓扇分送黃門畫省中海上人煙來眼界全勝博物注魚虫

蘋汀遊女能騎馬傳道蛾睂畫不如寶扇眞成集陳隼史臣今得殺靑書

題恵崇畫扇

恵崇筆下開江面萬里晴波向落暉梅影橫斜人不見鴛鴦相對浴紅衣

畫雪扇子【劉叔贛】

灑落瑤花溥蒼茫殺气深因風驚拂面濯熱幸開襟夜色非闗月朝云不待陰秋風未應起好在郢中吟

題宗室大年畫扇四首【晁無咎】

栁動燕初來波生鴈將去惟有小崧髙蒼蒼自如故鸜之仍鵒之爾名今是非人言不逾濟何事滿苔磯西風入叢竹慘澹帶秋陰驚起中泜鴈衡陽萬里心王孫蘊奇意繞素澹雲煙借與王摩詰含毫思邈然

題世南畫扇【蔡天啟】

野水潺潺平落澗秋風瑟瑟細吹林逢人抱甕知村近隔屋聞鐘覺寺深

子瞻畫扇【林子仁】

夫子江湖客毫端托渺茫攢峯埋暮雨古樹困天霜偪側余僧捨溟蒙失鴈行死生隨化盡此意獨難忘

題畫扇【程叔易】

萬里稻粱髙興誰將出入君懷已訝天邊月上更疑蘋末風來

徐叔明校書篆筆奇古復作丹靑爲予作漢江莫靄扇材極妙力求鄙句作此以贈【李商老】

曩時徐騎省篆古逼秦相後來得仍孫毫端溟渤壯能回頓挫姿丹靑生意匠餘酣寫便面萬里煙莽蒼何許捕魚郎落日蕩雙槳無勞剪吳松安用買疊嶂眞欲老是間塵境孰非攘憐君俱入妙簡逺復淸曠定爲造物嗔覓句聊分謗

蒲元亨畫四時扇圖【僧慧洪】

畫工妙物無不可誰能筆端自忘我醉蒲睡著呼不聞但見解衣盤礡臝起來潄墨滋破研霜綃咫尺開紈扇防綴四時無不有但覺眼前紅綠云破連峯靑碧開林梢時復見樓臺斷橋落日空流水爲問秦人安在哉春山杳靄知何處夏木森森蔽雲雨秋陰未破雪滿山笑指千峯欲歸去看山對客憶峩嵋客去愁多自不知滿眼匡廬看畫軸平生坐愧虎頭癡萬法浮雲定何有白鶴歸來千載後江山長在世身忙嵗月不移舟壑走對此未歸心欲折借君玉斧修圓月防看談笑滿淸風詎使人間長炎熱

題扇【王介甫】

玉斧修成寶月圓月邊仍有女乘鸞靑防風露非人世鬢亂釵橫特地寒

聲畫集卷六

欽定四庫全書

聲畫集卷七

宋孫紹逺編

畜獸

畫龍【劉叔贛】

南人謁雨爭圖龍畫師放筆爲老雄煙雲滿壁奪晝色雷電應手生狂風觀者皆驚爪牙動攫挐意似翻長空吾疑奮迅出戶牖何事經時畱此中共言葉公初好畫當時亦有神龍下天意爲霖非爾能世俗慕眞聊事假

贈徐微中畫龍【王佐才】

陰陽變化萬物從其間至神惟眞龍庸夫俗眼不得見或躍或潛無定蹤後來髙士探元窟素縑摹畫求形容在昔擅名能幾人爭爲妍巧誇殊功東朐徐氏奮奇趣俊筆醉揮欺古風爲余好事輒寫寄老鱗蒼鬛驚盲聾怒搏滄海噴白浪暗拖暮雨橫長空雙雙頭角戰初罷奔騰半沒寒雲中只恐霹靂生坐上爪牙活動挐寰穹軒昂當世稱獨步貴臣襃譽聞宸聰黃金扇成爭進入雄聲一日喧深宮從此毫端愈珍重千嵗萬嵗傳無窮

虎圖【王介甫】

壯哉非羆亦非防目光夾鏡坐當隅橫行妥尾不畏逐顧盼欲去仍躊躇卒然我見心爲動熟視稍稍摩其須固知畫者巧爲此此物安肯來庭除想當盤礡欲畫時睥睨眾史如庸奴神閒意定始一掃功與造化論錙銖悲風颯颯吹黃蘆上有寒雀驚相呼槎牙死樹鳴老烏向之俛噣如餔雛山墻野壁黃昏後馮婦遙看亦下車

陰山畫虎圖

陰山健兒鞭控急走勢能追北風及逶迆一虎出馬前白羽橫穿更人立回旗倒防四邊動抽矢當前放蹄入爪牙蹭蹬不得施磧上流丹看來濕胡天朔漠殺气髙煙雲萬里埋弓刀穹廬無工可貌此漢使自解丹靑包堂上絹素開欲裂一見尢能動毛髮低回使我思古人此地搏兵奮馳奪禽逃獸遁亦蕭然豈若封疆今晏眠契丹弋獵漢耕作飛將自老南山邊還能射虎隨少年

題伯時畫揩癢虎【黃山谷】

猛虎肉醉初醒時揩磨屙癢風助威枯楠未覺艸先低木末應有行人知

畫虎【王佐才】

炳毛威骨自精神好祝提毫防刷人縱使不成猶勝狗休添角翼亂天眞

畫虎行爲吉州假守蘇公作【徐師川】

昔日何人畫於菟君家獨有他家無宣城老包骨已朽紛紛俗子尙誰呼大虎蹲踞小虎戲目光注射百步外名畫多聞內府收人間豈惜千金費巉巉巖巖谷中石老樹穹枝拂秋色鋭頭將軍射不得卻掛江南使君壁林間一嘯四山風麏驚狐號爲墮空不向南山隨李廣只愁東海笑黃公憶昔余頑少小時先生教誦荊公詩只今耆舊無新語賴有廬山病可師

再次韻題於生畫二首

耽酒丰城客子醉畫山崦人家他日營丘伯仲髙名逺出長沙

彭蠡何限秋鴈此君胸次爲家醉裏舉羣飛出著行排立平沙

丹靑引贈曹將軍霸【杜子美】

將軍魏武之子孫於今爲庶爲淸門英雄割據𨿽已矣文彩風流今尙存學書初學衛夫人但恨無過王右軍丹靑不知老將至富貴於我如浮雲開元之中嘗引見承恩數上南薫殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意匠慘淡經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋喪將軍盡善蓋有神必逢佳士亦寫眞卽今漂泊干戈際屢貌尋常行路人途窮反遭俗眼白世上未有如公貧但看古來盛名下終日坎防纒其身

韋諷錄事宅觀曹將軍霸畫馬圖引

國初已來畫鞍馬神妙獨數江都王將軍得名三十載人間又見眞乘黃曽貌先帝照夜白龍池十日飛霹靂內府殷紅馬腦盤婕妤傳詔才人索盤賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家獅子花今之新圖有二馬復令識者久嘆嗟此皆騎戰一敵萬縞素漠漠開風沙其餘七匹亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穩借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝河宗無復射蛟江水中君不見金粟堆前松栢裏龍媒去盡鳥呼風

天育驃騎歌

吾聞天子之馬走千里今之畫圖無乃是是何意態雄且傑駿尾蕭梢朔風起毛爲綠縹兩耳黃眼有紫焰雙瞳方矯矯龍性合變化卓立天骨森開張伊昔太僕張景順監牧攻駒閱淸峻遂令大奴守天育別養驥子憐神駿當時四十萬匹馬張公嘆其材盡下故獨寫眞傳世人見之座右久更新年多物化空形影嗚呼健步無由騁如今豈無騕褭與驊驑時無王良伯樂死卽休

題壁上韋偃畫馬歌

韋侯別我有所適知我憐君畫無敵戲拈禿筆掃驊驑歘見騏驎出東壁一匹齕艸一匹嘶坐看千里當霜蹄時危安得眞致此與人同生亦同死

八駿圖【白樂天】

穆王八駿天馬駒後人愛之寫爲圖背如龍兮頸如象骨竦筋髙脂肉壯日行萬里疾如飛穆王獨乘何所之四荒八極蹋欲徧三十二蹄無歇時屬車軸折趁不及黃屋艸生棄若遺瑤池西赴王母宴七廟經年不親薦璧臺南與盛姬遊明堂不復朝諸侯白雲黃竹歌聲動一人荒樂萬人愁周從后稷到文武積徳累功世勤苦豈知才及四代孫心輕王業如灰土由來尢物不在大能蕩君心卽爲害文帝卻之不肯乘千里馬去漢道興穆王得之不爲戒八駿駒來周室壞至今此物世稱尊不知房星之精下爲怪八駿圖君莫愛

八駿圖【並序元微之】

良馬無世無之然而終不得與八駿並名何也吾聞八駿日行三萬里夫車行三萬里而無毀輪壊軸之患蓋神車也車人行三萬里而無喪精褫魄之患亦神人也無是二神而得是八馬乃破車掣禦躓人之乘也世焉用之今夫畫古者畫馬而不畫車馭不畫所以乘馬者是不知夫古者也余因作詩以辧之

穆王志空闊將行九州野神馭四來歸天與八駿馬龍種無凡性龍行無暫捨朝辭扶桑底暮宿昆侖下鼻息吼春雷蹄聲裂寒瓦尾掉滄波黒汗染白雲赭華輈木修密翠蓋尙妍冶禦者腕不移乘者寐不假車無輪扁斵轡無王良把𨿽有萬駿來誰是敢騎者

八駿圖【杜荀鶴】

丹雘傳眞未必眞那知筋骨與精神秖今市駿憑毛色綠耳驊驑賺殺人

申王畫馬圖【蘇子瞻】

天寶諸王愛名馬千金爭致華軒下當時不獨玉花驄飛電流云絕瀟灑兩坊岐薛寧與申憑陵內廏多淸新肉騣汗血盡龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能及鴈飛走驚開翠華按轡從天回五家錦繡變山谷百里舄珥遺纖埃靑騾蜀棧兩超忽髙凖濃蛾散荊棘回首追風趁日飛五陵佳气春蕭瑟

書韓幹牧馬圖

南山之下汧渭之間想見開元天寶年八坊分屯隘秦川四十萬匹如雲煙騅駓駰駱驪驑騵白魚赤騂皇防龍顱鳯頸獰且妍奇姿逸徳隱駑頑碧眼胡兒手足鮮嵗時剪刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和硃鉛先生曹霸弟子韓廏馬多肉尻脽圓肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒緜驚鴻脫爭後先王良挾防飛上天何必俯首服短轅

韓幹十四馬

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲涉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

書韓幹二馬

赤髯碧眼老鮮卑回防如縈獨善騎赬白紫驑俱絕世馬中嶽湛有妍姿

次韻子由書李伯時所藏韓幹馬

潭潭古屋云幙垂省中文書如亂絲忽見伯時畫天馬朔風胡沙生落錐天馬西來從西極勢與落日爭分馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隱飲啄不羨山梁雌丹靑弄筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廏馬萬匹皆吾師

題孫叔靜所蓄韋偃十馬圖

神工妙技帝所收江東曹韓逝莫畱人間畫馬惟韋侯當年爲誰掃驊驑至今霜蹄踏長楸圉人困臥沙壠頭沙苑茫茫蒺藜秋風騣霧鬛寒颼颼龍種尙與駑駘遊長稭短豆豈汝羞八鑾六轡非良謀古來西山與東丘

次韻黃魯直畫馬試院中作

少年鞍馬勤逺行臥聞齕艸風雨聲見此忽思短防橫十年髀肉磨欲透那更陪君作詩瘦不如芋魁歸飯豆門前欲嘶禦史驄詔恩三日休老翁羨君懷中雙橘紅【黃有老母】

和王晉卿題李伯時畫馬

督郵有良馬不爲君所奇顧收紙上影駿骨何由歸一朝見縈防蟻封驚肉飛豈惟馬不遇人已半生癡

戲書伯時畫禦馬好頭赤

山西戰馬饑無肉夜嚼長稭如嚼竹蹄間三丈是徐行不信天山有坑谷豈如廏馬好頭赤立仗歸來臥斜日莫教優孟卜葬地厚衣薪槱入銅歷

和叔盎畫馬

天驥徳力備馬外龍麟中皇天不遣言兀與畫圖同駑駘飽官粟未受一洗空十駕均一至何事籋云風

韓幹三馬【蘇子由】

老馬側立鬃尾垂禦者髙拱持靑絲心知後馬有爭意兩耳微起如立錐中馬直視翹右足眼光已動心先馳僕夫旋作奔佚想右手正控黃金羈雄姿駿發最後馬回身奮鬛眞權奇圉人頓轡屹山立未聴決驟爭雄雌物生先後亦偶耳有心何者能忘之畫師韓幹豈知道畫馬不獨畫馬皮畫出三馬腹中事似欲譏世人莫知伯時一見笑不語告我韓幹非畫師

韓幹二馬

玉帶胡奴騎且牽銀鬃白鼻兩爭先八坊龍種知何數乞與岐邠並錦韀

次韻子瞻和子由觀韓幹馬因論伯時畫天馬【黃山谷】

於闐花驄龍八尺看云不受絡頭絲西河驄作葡萄錦雙瞳夾鏡耳卓錐長楸落日試天步知有四極無由馳電行山立气深穩可耐珠韉白玉羈李侯一顧嘆絕足領略古法生新奇一日眞龍入圖畫在坰羣雄望風雌曹霸弟子沙苑丞喜作肥馬人笑之李侯論幹獨不爾妙畫骨相遺毛皮翰林評書乃如此賤肥貴瘦渠未知況我生平賞神俊僧中云是道林師【俊一作駿】

詠李伯時摹韓幹三馬次蘇子由韻簡伯時兼寄李徳素

太史瑣窗雲雨垂試開三馬拂蛛絲李侯寫影韓漧墨自有筆如沙畫錐絕塵超日精爽緊若失其一望路馳馬官不語臂指揮乃知仗下非新羈吾嘗覽觀在坰馬駑駘成列無權奇緬懷胡沙英妙質一雄可將十萬雌決非廝養所成就天驥生駒人得之千金市骨今何有士或不價五羖皮李侯畫隱百寮底初不自期人悞知戲弄丹靑聊卒嵗身如閱世老禪師

題韋偃馬

韋侯常喜作羣馬杜陵詩中如見畫忽開短卷六馬圖想見諸老醉騎驢龍眠作馬晚更妙至今似覺韋偃少一洗萬古凡馬空句法如此今誰工

題伯時天育驃騎圖二首

玉花照夜今無種櫪上追風亦不傳想見眞龍如此筆蒺藜沙晚艸迷川

明窗槃礡萬物表寫出人間眞乘黃邂逅今身猶姓李可非前世江都王

次韻子瞻詠好頭赤圖

李侯畫骨不畫肉筆下馬生如破竹秦駒𨿽入天馬圖猶恐眞龍在空谷精神權奇汗溝赤自有赤烏能逐日安得身爲漢都防三十六城看歷歷

詠伯時象龍圖

上黨良家子挽彊如屈肘三十讀春秋豈爲莎車首誰言馮光祿不如甘延壽𨿽無千戶封乃得六龍友

詠伯時虎脊天馬圖

筆端那有此千里在胸中四蹄雷雹【雹一作電】去一顧馬羣空誰能乘此物超俗駕長風逸材歸轡勒嵗在執徐同

觀伯時畫馬

儀鸞供帳饕虱行翰林濕薪爆竹聲風簾官燭淚縱橫木穿石槃未渠透坐窗不遨令人瘦貧馬百藖逢一豆眼明見此五花驄徑思著鞭隨詩翁城西野桃尋小紅

題伯時畫頓塵馬

竹頭搶地風不舉文書堆案睡自語忽看髙馬頓風塵亦思歸家洗袍袴

次韻蘇子瞻韓幹馬贈李伯時【劉叔贛】

韓幹畫馬名獨垂冰紈素幅橫素絲諸公賦詩邀我和我如鈍錐逢利錐區中才容三萬里正可騕褭一日馳朝燕暮吳亦其亞幸得夷路無縶羈此間三馬皆國馬瑰姿逸態成崛奇有如秋空見霜鶻下睨眾禽皆伏雌良工苦心爲逺到天機要眇潛得之區區駑駘浪自負豈有醜骨包妍皮李侯灑筆定超詣尙有天驥君未知宛王母寡今授首汗血不敢藏貳師

和王平甫韓幹畫馬行

韓幹畫馬出曹霸得名不在陳翃下詔令師許辭不可苑中萬馬師在我王侯讀書愛此言由來能事須天然看圖作詩寄慷慨錦文織字珠聨篇乘黃騕褭久埋沒安西大宛路超忽丹靑能令千萬年不比燕人空市骨霜蹄踣鐵精權奇耳截筒竹稍垂絲超前抉後三十尺一日千里禦者誰防筆和鉛人所同爾曹獨成第一工神凝意合不可料天駟降精來此中少陵作詩譏畫肉惋惜驊驑气凋縮未知良工嘗苦心空使時人爭賤目九臯相目觀天機神雋不辧黃與驪君知畫手貴自我何若相法非有師拙工俗手紛紛是畏避權豪如畏死生棟濕塗多覆屋巧書掣肘眞難使吾知公詩主於此丈夫特立嗟已矣

韓幹馬圖【張文潛】

頭如翔鸞月頰光背如安輿胸臆方心知不載田舍郎開元天子紅袍香韓幹寫時國無事天閒樹陰春畫長雙髯執轡儼在旁如瞻馳道黃屋張北風揚塵燕賊狂廏中萬馬驅範陽天子乘騾蜀山險滿目苜蓿爲誰芳

觀江都王畫馬【李成年】

落落名王唐帝孫筆端飛灑只逡巡風雲絕足知何在粉墨餘姿若有神可信權奇盡龍種不應腲脮失天眞驊驑寂寞龍眠死更復何人接後塵

葉少蘊出示鄭先覺閱駿圖爲作長歌【洪玉父】

丹靑得名曹將軍畫馬已來無復人諸生韓幹受肉法絕足亦傳沙苑眞儒林望郎李公麟曹韓復生能與鄰心胸可納天西極紈素頻空冀北羣鄭生晚識李侯比自許筆端輕萬里山川初出大宛城翰墨尢沾渥窪水汗血歕沙指顧間露鬛風鬉卷中起戲成十馬皆龍材前有飛黃後山子葉公好尙有祖風苦愛眞龍似畫龍千金不惜市駿骨睥睨神物秋豪中英雄嘗聞妾換馬意气欲將詩拔畫詩工畫合兩崛奇谷量馬觀未論價公詩自是生驊驑恨公不身親李侯向來曹韓空白頭次韻蘇子由詠李伯時所藏韓幹馬【王仲至】

天閒不遇頭亦垂眞性本不求靑絲由來奇骨類奇士立見俱似囊中錐鳯頭初踏蔥嶺至繡膊東由靑海馳春風宛轉白玉鐙晚日照耀黃金羈李侯對此意匠發造物眞比豪端奇方歅之相豈可擬顚倒未免雄稱雌翰林相繼寫髙韻何止羊何共和之玉花照夜古稱美顏色乃是論其皮固知神俊不易寫心與道合方能知文章書畫固一理不見摩詰前身應畫師

畫馬圖【呂居仁】

平沙逺艸春未生萬馬夜起爭悲鳴愁雲欲墜【一作墮】都防壘急雪時下屯田營胡人卻是畏深入漢家飛將巳雲集此時一馬直【一作費】萬錢隴右河湟更供給邊塵淨盡今百年萬馬潦倒西風前天生駿骨例艱阻是處雕鞍防愛憐君家九幅開新帳歘見騕褭華堂上長鞭不用羈絡逺霧縠云羅倚惆悵髙旌嫋嫋霜露微苜蓿得雨連山肥同時戰士今不歸曹霸弟子能神奇毫端妙處君得之駑駘往來空爾爲

題韓幹畫馬【韓子蒼】

古畫仍藏古錦囊故人攜得自瞿塘僰僮筰馬應羞見羌戶方調兩驌驦

跋江都王馬【陳去非】

天上房星空不動人間畫馬亦難逢當年筆下千金鹿此日窗前八尺龍

題伯時畫溫谿心等貢五馬

漠漠河西塵幾重年來畫馬亦難逢題詩記著今朝事同看聯翩五疋龍

曽徽言運判出張生所畫馬

槃礡解衣處胸中應不羣未呈千里足空見五花文良樂世難有驥駑誰與分髙才喜能事故遣畫蘭筋

題劉資仁韓幹飲馬圖【趙乂若】

韓幹所畫天閒圖縣官日給三品芻不嘶不鳴肥如鳬時時步作康莊衢飲之曲江戲短蕪沙軟風輕樂於於豈知渥窪直龍駒垂頭戢耳困鹽車圉人太僕反歔瘦骨硉矹甘爲駑不須驤首顧長途局促驥足何時無

伯時四騎【陳子髙】

弱毫寸紙有餘地如見天閒八尺龍坐想時危眞致此兩軍旗鼓噪西風

觀壯輿所藏伯時馬【僧祖可】

平生徒說追風足厭見駑駘飽芻粟劉侯爲出二馬圖緬想權奇在坰牧本朝不伐大宛城公初得之無乃驚胡沙燕山在吾目短艸落日低邊明雄姿忽作風動壁意气騰驤欲無敵前者驕矜後者馳信矣能先烏疾飛圉人亦復神超然亮作俗肉勤加鞭吁嗟駿骨世定有良樂不逢長棄捐

書晁說之考牧圖【蘇子瞻】

我昔在田間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聴我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙蓑雨笠長林下老去而今空見畫世間馬耳射東風悔不長作多牛翁

題竹石牧牛圖【黃山谷】

野次小崢嶸幽篁相依綠阿童三尺箠禦此老觳觫石吾甚愛之勿遣牛礪角牛礪角尙可牛鬭殘我竹

題李亮功戴嵩牛圖

韓生畫肥馬伏仗有輝光戴老作瘦牛平生千頃荒觳觫告主人實已盡筋力乞我一牧童林間聴橫笛

戲題指紋鬭牛圖【謝民師】

左者前其角右者後其足浼君雙指螺戰此兩觳觫艸長水逺日悠悠不向桑間自在休蝸頭尙可屠蠻觸壁上從今鬭二牛

次韻李成徳謝人恵墨牛【謝幼槃】

君不見八百里誇王氏駮嘗敕家童瑩蹄角綺襦紈袴競奢豪臥疾不安愁禍作何如傳寶墨牛圖不飾靑黃如素朴向來奇畫購千金宜在蘭臺天祿閣兩牛方鬭未雌雄或奔而從或小卻其餘三四亦殊絕或如虎臥鶴俛啄滕王蛺蝶東丹馬嘉陵山水靑田鶴如將優劣比人材長文何必慙文若人言愛畫亦一癖被野牛羊何用貌是家持論果非耶煩君試爲評其略

朱端甫以畫牛一紙遺李成徳成徳以示予爲賦長韻

畫牛蹄角四十八楮生塵昏僅可閱頭頭露地各逍遙不愁牽車喘見月舐筆和墨誰氏子定自道人非畫史把鼻牽回得眞牧信手摹成妙如此朱公自是老斵輪不惜是牛持贈君願君成誦石鞏語更將此畫同參取

題雙牛圖【韓子蒼】

騃牛蹢躅知何事定自春山細雨來漫漫平沙相逐去可無人掣鼻頭回

好事誰如公子賢千金買畫亦欣然老夫若有沈牛二春雨歸耕負郭田

題趙君發牧牛圖

王孫豈識田家趣妙畫聊因好古收惟有野人開卷笑憶騎牛背下西疇

和老人觀牧圖【崔徳符】

作官畏人嘲胡孫騎牧牛卻離大江水還家整歸舟還家此計不可移此樂勿令兒輩知行歌帶索拾遺穂耳靜不復聞徵鼙功名亦妄爾吾生去此將安之趂此靑艸長自牧牛與羊不減九十頭何翅三百彊沙平水淺南山下千角萬蹄如此畫牛腰吹笛遡秋風不問人間矍鑠翁

題牧牛圖【陳去非】

千里煙艸綠連山雨新足老牛抱朝饑向山影觳觫犢兒狂走先過浦卻立長鳴待其母母子爲人實倉廩汝饑不慙人愧汝牧童生來日日娯只憂身大當把鋤日斜睡足牛背上不信人間有廣輿

曹夫人牧羊圖【陳子髙】

日長永巷車音細插竹灑鹽紛妒恃美人零落涇水寒雨鬢風鬟一揮涕柔毛與人羣兒女恩怨徒紛紛洞房那復知許事但畫逺牧連空云槲葉飄蕭晚風勁羖防相追寒鵲並短童何處沙艸深族走羣飛各天性向來鞍馬曹將軍文采班班今尙存林下夫人更超絕新圖不作五花文

題宗室永年畫犬圖【夏均父】

公子朝回玉宸裏戲弄丹靑歌扇底興來貌寫到穠拳尾如搖欲投胔丰顱闊腋偉骨相縱逸未饒盧鵲駛庭除花開春尙寒屈藏短喙眠朝暾其一狺狺口若吠欲前卻立客在門俗言犬馬最難畫眾所共識誰面謾非如鬼物隱幽眇反覆醜好懸毫端紛紛眾史坐嘆息筆仗突兀不可扳乃知心匠本神授以心運手不作難我家敗屋依破垣偸兒踏瓦驚夜眠四壁𨿽如長卿第舊物尢存子敬氈就君乞取掛墻壁端能警我窺窬客

書艾宣畫黃精鹿【蘓子瞻】

太華西南第幾峯落花流水自重重幽人只采黃精去不見靑山鹿養茸

易元吉畫猨【劉莘老】

槲林秋葉靑玉防枝間倒掛秋山猨古面睢盱露瘦月氄毛勻膩舒云老猨顧子稍畱滯小猨引臂勞攀援坐疑跳擲避人去彷佛悲笑生壁間巴山楚峽幾千里寒巖數丈移秋軒渺然獨起林壑志平生願得與彼羣吾知畫者古有說神鬼爲易犬馬難物之有象眾所識難以僞筆淆其眞傳聞易生近已死此筆遂絕無幾存安得千金買遺紙眞僞常與識者論

觀易元吉獐猨圖歌【秦少遊】

參天老木相樛枝嵌空怪石銜靑漪兩猨上下一旁掛兩猨熟視蒼蛙疑蕭蕭叢竹山風吹海棠杜宇相因依下有兩獐從兩兒花飱艸嚙含春嬉易老筆精湖海推畫意忘形形更奇解衣一掃神扶持他日自見猶嗟咨金錢百萬酒千防荊南將軍欣得之老禪豪取槖爲垂白畫掩門初許窺房櫳炯炯明冬曦榛藂羽革分毫釐殘篇未終且歸讀嵗暮有間重借披

題易元吉畫獐【陳去非】

紛紛騎馬塵及腹名利之窟爭馳逐眼明見此山中吏怪底吾廬有林谷雌雄相對目炯炯意閒不受榮與辱掇皮皆眞豈自如坐令貓犬羞如僕我不是李衛公欺爾無魂規爾肉又不是曹將軍數肋射爾不遺族明窗無塵簾有香與爾共此春日長戲弄竹枝聊卒嵗不羨晉宮車下羊

題畫

碎身鷹犬慙何忍埋骨詩書事亦微霜露深林可終嵗雄雌暖日莫忘機

觀史氏畫馬圖【梅聖兪】

誰縫冰紈十二幅畫出胡馬一百蹄胡人縱獵走且射野牛駭怒頭角低黃驄鐵驑白的顙散作五花頭不齊彎弓未發箭在手二十五匹俱徵西往聞胡瓌能畫馬陰山七騎皆戍奚或牽或立或俛視閒暇意思如鳴嘶風吹裘帶旗腳展沙艸一向寒淒迷鳯缾挈酒鞍掛獲氈廬毳帳半隱堤觀此二圖誠亦好欲比瓌筆猶云泥

題黃縣丞墨牛【周少隱】

一牛飽臥春艸綠一牛下坡引黃犢長安可笑人海中眼前見此三觳觫詩翁老去饑滿腹歸把春犂豈非欲人生所願能幾何百畆良田一牛足

聲畫集卷七

欽定四庫全書

聲畫集卷八

宋孫紹逺編

翎毛

通泉縣署屋壁後薛少保畫鶴【杜子美】

薛公十一鶴皆寫靑田眞畫色久欲盡蒼然猶出塵低昂各有意磊落如長人佳此志气逺豈惟粉墨新萬里不以力羣遊森防神威遲白鳯態非是鶬鶊鄰髙堂未傾覆幸得慰嘉賓曝露墻壁外終嗟風雨頻赤霄有眞骨恥飲洿池津防防任所往脫略誰能馴

生日承劉景文文思以古畫松鶴爲壽且貺佳篇次韻爲謝【蘇子瞻】

問餘一室間寧有千里廓塵心洗長松逺意發孤鶴生朝得此壽死籍疑可落微言在參同妙契藏九籥故人有奇趣逸想寄幽壑霜枝謝寒暑云翮無前卻何須構明堂未羨巢阿閣緬懷別時語復作數日惡詩膄固堪憐字瘦還可愕髙標忽在眼淸夢了如昨君今噲等伍志與湛輩各豈待相願言方爲不朽托子云老執防長孺終主爵吾當追喬松子亦鄙衛霍

書艾宣畫竹鶴

此君何處不相宜況有能言老令威誰識長身古君子猶將緇布緣深衣

題老鶴萬里心【黃山谷】

仙人駕飛騎朝防白雲衢老驥不服乘淸唳徹九虛野田篁竹底毰毸伴雞鳧時因長風起猶欲試南圖

畫鶴【劉叔贛】

置此憐神駿三年故不飛軒居寧假寵野客防忘機燕雀相笑鳧鷖直自肥蓬萊千萬里正想玉爲衣

次韻錢遜叔獨鶴圖三首【呂居仁】

長頸疎身懶不前此寧有望更騰騫懿公愛爾非無意要壓曹人三百軒

粉墨半銷翎翅短正如衰髮不勝簮可憐少保功名悞寫出淩雲意不堪

眼明見此出籠鶴似我北歸辭瘴嵐愼勿【一作莫】低頭待牧養人間欣戚盡朝三

題畫孔雀【黃山谷】

桄榔暗天蕉葉長終露文章纓世网故山桂子落秋風無因雄雌碧雲上

畫鶻行【杜子美】

髙堂見生鶻颯爽動秋骨初驚無拘攣何得立突兀乃知畫師妙巧刮造化窟寫此神俊姿充君眼中物烏鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁

楊監又出畫鷹十二扇

近時馮紹正能畫鷙鳥樣明公出此圖無乃傳其狀殊姿各獨立淸絕心有向疾禁千里馬气敵萬人將憶昔驪山宮冬移含元仗天寒大羽獵此物神俱王當時無凡材百中皆用壯粉墨形似間識者一惆悵干戈少暇日眞骨老崖嶂爲君除狡防是翻韝上

姜楚公畫角鷹歌

楚公畫鷹鷹帶角殺气森森到幽朔觀者貪愁掣臂飛畫師不是無心學此鷹寫眞在左綿卻嗟眞骨遂虛傳梁間燕雀休驚怕亦未摶空上九天

畫鷹

素練風霜起蒼鷹畫作殊攫身思狡側目似愁胡絳鏇光堪摘軒楹勢可呼何當擊凡鳥毛血灑平蕪

楊照承議蘆鴈枕屏【畢仁叟】

畫師不肯傳風蝶故作枯漧逞奇絕淸秋未合結繁陰深戶何從灑飛雪雪裏鴨兒苦耐寒眠沙枕浦白雲黃蘆槭槭枝葉幹江頭鳴鴈恰飛起恍如身到瀟湘間瀟湘洞庭雲水隔山路坡陁斷行客從來冬景畫已難況有翎毛似崔白已覺冰漫稻粱少更疑水宿溪垠窄生平有道付滄洲今日牀頭動行色屏風主人家近逺我昔曾過潯陽縣田蘆野鴈嘗親見出門解榻定相逢借我家鄕令對面

次韻功父觀余畫雪鵲有感二首【蘇子瞻】

早知臭腐卽神奇海北天南總是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角萬人沙苑看孤飛

髙郵陳直躬處士畫鴈二首

埜鴈見人時未起意先攺君從何處看得此無人態無乃槁木形人禽兩自在北風振枯葦微雪落璀璀慘澹雲水昏晶熒沙礫碎弋人悵何慕一舉渺江海

眾禽事紛爭野鴈獨閒潔徐行意自得俯仰若有節我衰寄江湖老伴雜鵞鴨作書問陳子曉景畫苕霅依依聚圓沙稍稍動斜月先鳴獨鼓翅吹亂蘆花雪

題晁以道雪鴈圖【黃山谷】

飛雪灑蘆如銀箭前鴈驚飛後回盼憑誰說與謝元暉休道澄江淨如練

題劉將軍鴈

滕王蛺蝶雙穿花東丹胡馬歕胡沙邢連將軍一筆鴈生不並世俱名家

將軍一矢萬人看雪灑晴空碎羽翰乞與失羣沙宿鴈筆間千頃暮江寒

戲題大年防禦蘆鴈

揮毫不作小池塘蘆荻江村落鴈行𨿽有珠簾籠翡翠不忘煙雨罩鴛鴦

題畫鵝

駕鵝引頸回似我胸中字右軍數能來不爲口腹事

題畫鴈

水國鴻鴈秋煙沙風日麗莫遣弓角鳴驚飛不成字

題劉將軍鵝

箭羽不霑春水籀文時印平沙想見山陰書罷舉羣驅向王家

和蘇翰林題李甲畫鴈二首【晁無咎】

畫寫物外形要物形不攺詩傳畫外意貴有畫中態我今豈見畫觀詩鴈眞在尙想髙郵間湖寒沙璀璀冰霜已淩厲藻荇良瑣碎衡陽渺何處中沚若煙海

蕭條新湖秋霜落洲渚潔蓮垂蘭杜死菖蒲見深節慘淡沙礫姿淸波侶羣鴨往時吳興守看畫憶苕霅爲儀尙不污孤髙比雲月聞在雪堂時滿堂惟畫雪

省中畫屏蘆鴈【鄭毅夫】

髙堂傾動長江流黃蘆羣鴈滿滄洲掃開長安塵土窟寫出江南煙水秋兩鴈斜飛入空闊四鴈顧慕橫沙頭髙風拉折蒼玉幹蘆花雪盡無人收赤日飛光不敢近但覺爽气屏間浮嘗聞畫龍入神變坐馳雲雨天地遊只恐此鴈亦飛去瀟瀟萬里誰能畱

題自畫蘆鴈【李膺仲】

晚來無事理扁舟喚起騷人漫浪愁過眼飛鴻三兩字淡煙寒日荻花秋

題蘆鴈扇【呂居仁】

鴈下秋已晚江天風雨微寜爲聚沙立不作旁雲飛

睡鴨【黃山谷】

山雞照影空自愛孤鸞對鏡不作雙天下眞成長防合兩鳧相倚睡秋江

小鴨

小鴨從看筆下生幻法生機全得妙自知力小畏滄波睡起晴沙依晚照

戲詠子舟畫兩竹兩鸜鵒

風晴日暖搖雙竹竹間對語兩鸜鵒鸜鵒之肉不可食人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

觀東坡畫雪鵲有感作詩寄恵州【郭功甫】

平生才力信瑰奇今在窮荒豈易歸正似雪林枝上畫羽翰𨿽好不能飛

題畫雪爵【韓子蒼】

寂寂黃山處士居空林急雪鳥相呼不知此子何由見歸與先生作畫圖

只畫山禽依雪竹斯人用意復誰知肻來禁籞圖神爵應已傳呼作畫師

閔師上人以鷺鷥二軸爲寄【林和靖】

閒颺粉素荷葦外數聲惟欠叫秋陰虛堂隱幾時懸看增得滄洲趣更深

書艾宣畫杏花白鷴【蘇子瞻】

天工剪刻爲誰妍抱蘂遊蜂自作團把酒惜春都是夢不如閒客此閒看

臣以禦畫鵲示臣某謹再拜稽首賦詩【韓子蒼】

君王妙畫出神機弱翅爭巢並語時想見春風鳷鵲觀一雙飛占萬年枝

舍人簮筆上蓬山輦路春風從駕還天上飛來兩烏鵲爲傳喜色到人間

題鶺鴒圖

有弟畱南楚經年不寄書天涯數行淚獨對鶺鴒圖

贈曇潤畫鶉【王佐才】

飲啄飛鳴各後先當時操筆想中傳生來野態無拘束萬里秋風自在天

趙令晏崔白大圖幅徑三丈【蘇子瞻】

扶桑大蠒如甕盎天女織綃云漢上往來不遣鳯銜梭誰能鼓臂投三丈人間刀尺不敢裁丹靑付與濠梁崔風蒲半折寒鴈起竹間的皪寒江梅畫堂粉壁翻云幕十里江天無處著好臥元龍百尺樓笑看江水拍天流

戲題小雀捕飛虫畫扇【黃山谷】

小虫心在一啄間得失與世同輕重丹靑妙處不可傳輪扁斲輪如此用

汪履道家所蓄煙雨蘆鴈圖【僧慧洪】

西湖漠漠生風雨浦浦圓沙鳧鴈聚今日秋堂素壁間忽見西湖最西浦翩翻兩鴈方欲下數隻飄然掠波去獨餘一隻方穩眠有夢不成亦驚顧蕭蕭碧蘆秋葉赤靑沙白石紛無數我乃江湖不系舟爾輩況亦江湖侶今人便亦尋睿郎呼船深入龍山塢

觀雪鴈圖

水落陰湖洲渚生風折敗荷枯葦莖白沙鑿鑿黒云重熟視滿空翻玉英湖邊兩鴈誰教汝穩臥自多髙世情恵崇逸想巧圖畫定應愛汝夢偏淸

觀橘洲鴈圖

道林風景久不到忽見橘洲蘆鴈行笑裏筆端三昩力坐中移我過瀟湘

謝紫微以畫鷺兩軸爲寄【梅聖兪】

白鷺畫雙素粉毫幽趣多翹沙依折葦刷羽對衰荷浦思懸秋壁江情憶釣蓑因君逺相寄時詠到滄波和潘叔治題劉道士房壁薛稷六鶴圖

窮年見俛啄無有饑之意𨿽存玉山禾不入丹靑喙因思方嘲此豈優諧類【詠啄食】

舉足徒有勢行沙遂無蹤回頸誠已久未知兢何從安能見儔侶顧望自顒顒【詠顧步】

引吭向層霄聲聞期在耳鼓吻意豈疎知音何已矣安得九臯同流響入萬里【詠唳天】

知逢仙圃風飄颻奮雙翅拊節餘欲助和歌誰爾類但看矯然姿固於流雪異【詠舞風】

孤標近僊壇依約聞墜露儼如舉止揚稍見神爽悟曉月坐淸軒寒添壁間素【詠警露】

六鶴皆不同初生薛公筆況玆刷羽者奮迅如天質墨客懷賞深題詩仍我率【詠理毛】

虫魚

仲咸借予海魚圖觀罷有詩因和【王元之】

偶費霜縑與防毫海魚圖畫滿波濤搘牀難死慙殼把酒狂歌憶蟹螯鯧蚱腳多垂似帶防魦齒密利如刀何當一一窮眞僞須把千尋鐵网撈

贈徐子虛畫魚【王佐才】

我嘗放意遊江湖喜從釣叟觀眞魚有時臨溪行復坐秋水無風魚自如鮮鱗滑鬛隨上下回旋戲躍形皆殊兩兩相逢若對語聚頭戢戢搖雙須忽然散漫背遊去一半掉尾潛菇蒲往來得所弄晴色員波觸動生浮珠困依垂楊看不足盡日忘歸誰與俱自從北走塵土窟十年不復瞻蒓鱸憑誰畫出江湖趣東海今聞徐子虛毫端奪得生時意京師好事爭傳摹寫成雙幅輒遺我展舒活動驚堂隅窮搜前古少奇筆此本只恐人間無任教涸轍彊濡沬對面相忘千里書

王摩詰釣魚圖【王履道】

我本江湖人市朝豈無心偶然墮世网如鳥思長林交親豈不多之子徳我深賜沐有餘間一馬時相尋茅亭容膝耳九衢可窺臨掛壁出古圖驚笑靡自任筆墨粗可識佳處疑非今佳哉王摩詰風味我所欽自狀釣魚圖葦間相挐音有如渼陂遊一杜挾兩岑坐令黃塵中思落淸江潯秦子詩思古淸新間雄沈示我五字句月杵鳴秋砧回杯勸摩詰對畫手自斟我羨子髙趣子聆我微箴譬如影與形妙在同一陰我時坐其旁淸風溢幽襟歸來步長廊缺月戶半侵丹靑已過鳥齒頰猶哦吟煩公有聲畫相我無琴

書艾宣畫蓮【蘇子瞻】

半脫蓮房露壓欹綠荷深處有遊只應翡翠蘭苕上獨見夫曝日時

雍秀才畫艸虫八物

促織

月叢號耿耿露葉泣漙漙夜長不自暖那憂公子寒

蟬

蛻形濁污中羽翼便翾好秋來間何闊已抱寒莖槁

蝦蟇

睅目知誰瞠皤腹空自脹愼勿困蜈蚣饑蛇不汝放

蜣蜋

洪鐘起暗室飄瓦落空庭誰言轉丸手能作殷雷聲

天水牛

兩角徒自長空飛不服箱爲牛竟何事利吻穴枯桑

蠍虎

跂跂有足虵脈脈無角龍爲虎君勿笑食盡蠆尾虫

蝸牛

腥涎不滿殻聊足以自濡升髙不知回竟作粘壁枯

鬼蝶

雙睂捲鐵絲兩翅暈金碧初來花爭妍忽去鬼無迹

題王生畫三蠶蜻蜓二首【蘇子由】

饑蠶未得葉宛轉不自持食蠶聲如雨但食無復知老蠶不復食矯首有所思君畫三虫意還使知者誰蜻蜓飛翾翾向空無所著忽然逢飛蚊驗爾饑火作一飽困竹梢凝然反防寞若無饑渴患何貴一簞樂

蟻蝶圖【黃山谷】

蝴蝶雙飛得意偶然畢命网羅羣蟻爭收墜翼防勲歸去南柯

劉五艸虫扇子

吾宗白扇畫作艸虫樣天時變炎涼棄置幾惆悵网虫蒼蒼顏色晦畫工筆法依然在剪裁帖綴復生光白日團團仍可愛蒼蠅輕巧胡蝶狂怒螳斮斧誰能當老蠶作繭意自了露蟬孤嘒殊淸涼其餘百品隨變化天機所動俱閒暇座人咨嗟用筆精不知猶是今人畫畫工侯生今白頭有時看畫還淚流壯年名聲卻自惜老去心神無處求始知能事須當年盛時一過殊可憐卽今拙工各自喜豈知此家先日前落筆輒得十萬錢偶訪吉甫畫三蠅壁間吉甫有詩次韻【倪巨濟】

何人刻獼猴老眼覻荊棘不如丹靑手快意風雨集我窮坐詩豪九鼎扛筆力偶然一防悞著紙生羽翼千言走蚍蜉寧爲寸紙逼還當寫君詩什襲同藏羃

跋聚蟻圖【夏均父】

紛然虫臂蟻爭環付與髙人一解顏不待南柯昏宦畢始知身寄大槐間

觀畫題畫

楊子華畫【元微之】

楊畫逺於展何言今在玆依然古妝服但感時節移念君一朝意遺我千載思子亦幾時客安能長苦悲皓腕捲紅袖錦韝臂蒼鶚故人斷心稚齒從禽樂當年惜貴遊遺形寄丹雘骨象或依稀鉛華已寥落似對古人民無復昔城郭子亦觀病身色空俱寂寞顚倒世人心紛紛乏公是眞賞畫不成畫賞眞相似丹靑各所尙工拙何足恃求此妄中精嗟哉子華子

純甫出僧恵崇畫要予作詩【王介甫】

畫史紛紛何足數恵崇晚出吾最許旱云六月漲林莽移我翛然墮洲渚黃蘆低摧雪翳土鳧鴈淨立將儔侶往時所歷今在眼沙平水淡西江浦莫气沈舟暗魚罟欹眠嘔軋如聞櫓頗疑道人三昧力異域山川能斷取方諸承水調幻藥灑落生綃變寒暑金坡巨然山數堵粉墨空多眞謾與大梁崔白亦善畫曽見桃花淨初吐酒酣弄筆起春風便恐漂零作紅雨流鶯探枝婉欲語蜜蜂掇蘂隨翅股一時二子皆絕藝裘馬穿羸久羇旅華堂豈惜萬黃金苦道今人不如古

觀畫目送飛鴈手提白魚【晏叔源】

眼看飛鴈手攜魚似是當年綺季徒仰羨知幾避繒繳俯嗟貪餌失江湖人間感緒聞詩語塵外髙蹤見畫圖三嘆繪毫精寫意慕防傷涸兩踟躕

依公儀招觀畫

初約看花花已盡重親閒客客應歡眞花旣不能長艷畫在霜紈更好看

和江鄰幾梅聖兪同蔡學士觀宋家書畫【劉叔贛】

中郎石經天下傳江翁說詩當世賢南昌子眞亦祿仕讀書養性希神僊雄豪相遇古莫及所至衣冠爭願焉貴公子孫誰是勝廣平家書盈萬千當時交友皆父行賈生論議欺老先開門迎客車結轍而此三士相周旋牙籖插架塵土絕寶軸出囊瑤玉聮前秦篆籕頗磨滅中世粉墨仍新鮮咨嗟古人不可見但覺能者心意専知音自昔貴一遇千嵗相望猶比肩況有淸詩紀實事豪壯入耳如哀鄙夫觀書識難字古文愈野心謂然要當乘興過君所刮膜一使頭風痊

楊寺丞書畫

楊侯古書數十軸艸缺殘猶可讀古書流傳動千嵗書可仿摹古容僞愛君苦心能辧之等捐千金不爲費世嘗售名不售眞物可見形難見神重令志士一惆悵念有遺寶隨埃塵東墻西墻畫滿屋琵琶小兒理新曲鄙夫長安交遊少騎馬能來與君熟萬事好惡我自知不作浮沈爲人更耳目

觀畫【李成年】

夢澤正天寒南峯帶秋色詩人句不盡余意傳粉墨年來兩眼昏吏牘苦侵迫明窗展橫素刮膜謝砭石往時蓬萊宮圖畫粲東壁拾遺老陰峭思訓麗春碧經年一過眼行繞不暇食太行逢李生筆勢妙思索未成眞營丘不俗已髙格安得十萬錢盡致鵝溪白不須念衣裘防灰日滋殖寫我江湖心浩蕩滿千尺

春日登眺遊寶勝諸寺且觀名畫【徐師川】

防法儼神龍諸天擁梵宮樓臺春日麗海嶽畫圖雄浦樹重重綠園花灼灼紅微風吹細雨只在夕陽中

觀劉格非畫【林子來】

人言畫師非俗士小技不妨聊戲耳欲搜萬象入詩句未若丹靑易盈紙坐令晚景下鴻鴈力奪春工發紅紫明眸破笑不作難頃刻冰紈出西子信能自適亦自累好事終爲人所使曷不窮年自寫眞奮髯箕踞走百鬼

觀錢徳嘗書畫【陳子髙】

臨池競賞無心筆破產新酬沒骨花老子眼寒俱不識勞君煎防入香茶

己酉仲秋之夕與任才仲醉於嶽陽樓上明年十一月二十日南遊過道州謁姜光彥出才仲畫軸則寫是夕事也剪燭觀之恍然一笑書八句以當畫記【陳去非】

去年中秋洞庭野寒瑤萬頃兼天瀉嶽陽樓上兩幅巾月入欄幹影瀟灑世間此境誰能孤狂如我友人所無一夢經年無續處道州還見倚樓圖

次韻錢遜叔畫圖【呂居仁】

西風著人塵滿襟江山縱近難追尋當年寫此數幅妙坐使几案頻登臨斷雲黯慘出古寺逺岸杳靄連荒岑漁舟蕩漾江路晚煙雨蒙籠山店陰已知落筆【一作筆下】气象古一任世間消息沈最憐霜榦倚長石不待嵗久成枯林知公此中興不淺此畫故能畱意深只今燕坐一室裏尙費從來長短吟詩成掩卷坐秋晚一唱三嘆求遺音

次可師韻【徐師川】

五湖出畫師手一葉浮漁父家風裏芙蓉野色雨中鴻鴈汀沙

試院求李唐臣畫【晁無咎】

有客攜來白扇看君畫出翠微峯忽然陂水變陰霧便有松林吹晚風松林陂水靜何極何處歸舟天際識韋侯直榦儻不難杜陵東絹那能惜

寄京師畫院待詔王公器【歐陽辟】

有唐畫癖惟王維自謂前身應畫師君今畫祖躐神奧權敵造化爭分持君今畫品到祖處祖身再生何異疑宋唐相距更累代典刑尙在寧少隳正恐聲名出祖上況早力學工文詞曩吟佳句每記憶一字可買堪貧羸天地兩間府萬物物物圖繪略不遺飛潛動植出把握臻幽造妙窮毫絲顧堂陸室墻數仞直發門鐍深探窺人間流落已足貴況蔑國手展設施景靈九殿初締搆九屏博選丹靑奇睿防屬君亟應命牡丹孔雀它無爲雕欄醜石要傑怪議敢共事才郭煕屏開散布十八種爛然逼眞生羽儀南徐西趙不復數宸翰防賜收髙貲慈聖光獻升仙際睟容將貌精者誰都城名輩皆縮手君特奉詔趨宮闈重曈背淚親睠矚一筆立就難動移上心中愜愈增慟金口由此皆嘆咨禁庭內外曰惟蕭進秩一等躋官資聖表神蹤閟天上盛美空傳萬一知考牧一圖最卓絕羊牛爾牧俱來思羊羣三百牛九十角耳濈濕訛寢宜聚無鬭觸形甚澤馴擾畢來肱以麾地從善利畜得所或時升降或飲池牧人負餱荷蓑笠可禦暑雨仍禦饑薪蒸用足尙餘力搏取禽獸雄與雌紛紛事物已曲盡亡一不合無羊詩丰年富庶義亦備舉目如在宣王時前視未有後鮮儷獨步詎肻容並馳不見古人豈君恨但恨古人不見之瑯玕碾軸蜀錦標賢王寶祕輕瓌琦鉅公名卿競題跋鋒起議論誇淵微我始鄰居久結好艸廬對雪傳孱衰喬松瘦竹旁掩映梅花半折臨澗素琴橫榻書滿架綠缾注酒傾椰巵鑪灰不識炭火燼坐擁絳褐峩接防筵前淩亂舞六出筆凍研底方生澌女奴瞰窗不避冷靑裙赤腳丫髮垂我無泉石營此景君畫𨿽巧令人悲十年逺別如夢寐此圖出處嘗自隨去春京國重防合愈見極藝觀忘疲矜我孜孜嗜益篤爲作秋江四鷺鷥芙蓉照波蔭寒菊芰菼獵獵西風吹感君贈我瀟灑意意勸把釣江湖歸煙瀾素闊無寸尺今縱見勸歸已遲君嗟五十眼力減將亦謀隱長掩扉我擬更求冬月景知君老筆尙能揮

跋黃魯直畫【王介甫】

江南黃鵪飛滿野徐煕畫此何爲者百年幅紙無所直公每玩之常在把

題李景元畫【蘇子瞻】

聞說神仙郭恕先醉中狂筆勢瀾翻百年寥落何人在只有華亭李景元

王維畫

摩詰本詞客亦自名畫師平生出入輞川上鳥飛魚泳嫌人知山光盎盎著睂睫水聲防防流肝脾行吟坐詠皆自見飄然不作世俗辭髙情不盡落縑素連山絕澗開重帷百年流落存一二錦囊玉軸酬不貲誰令食肉貴公子不覺祖父驅熊羆細氈淨幾讀文史落筆璀璨傳新詩靑山長江豈君事一揮水墨光淋漓手中五尺小橫捲天末萬里分毫釐謫官南出止均穎此心通達無不之歸來纒裹任紈綺天馬性在終難羈人言摩詰是初世欲從顧老癡不癡桓公崔公不可與但可與我寛衰遲【桓嘗竊長康畫崔圓常使摩詰畫壁】

書郭熙橫捲【蘇子由】

鳯閣鸞臺十二屏屏上郭煕題姓名崩崖斷壑人不到枯松野葛相倚傾黃散給捨多肉食食罷起愛飛泉淸皆言古人不復見不知北門待詔白髮垂冠纓袖中短軸才半幅慘淡百里山川橫巖頭古寺擁云木沙尾漁舟浮晚晴遙山可見不知處落霞斷鴈俱微明十年江海興不淺滿帆風雨通宵行投篙椓杙便止宿買魚沽酒相逢迎歸來朝中亦何有包褁觀闕圍重城日髙困睡心有適夢中時作東南徵眼前欲擬要眞物拂拭東絹付與汾陽生

畫嘆【並引】

武宗元比部學吳道子畫佛菩薩鬼神燕肅龍圖

學王摩詰畫山川水石皆得其彷佛潁川僧捨往往見之而里人不甚貴重獨貴趙董二生二生𨿽工而俗不識古名畫遺意作畫嘆

武燕未逺嗟誰識趙董紛紛枉得名已矣孫陳舊人物至今空數漢公卿

摩詰畫【黃山谷】

丹靑王右轄詩句妙九州物外嘗獨往人間無所求袖手南山雨輞川桑柘秋胸中有佳處涇渭看同流

題花光畫

湖北山無地湖南水徹天雲沙眞富貴翰墨小神僊【此平沙逺水筆意超凡入聖法也每率意爲之當冠四海而名後世】

題四弟以道橫軸畫【晁無咎】

黃葉滿靑山枯蒲靜寒水鳧鴈下坡塍牛羊散墟裏擔獲暮來歸兒迎婦窺籬虎頭無骨相田野有餘思

次韻魯直試院贈奉議李伯時畫詩

東房攜捲繞幕行西房捲作墮地聲紙山間出筆陣橫李侯畫若禪眼透觀魚元沙骨疎瘦舟中淵明細若豆歸心只愛玉花驄不須棘鍼學癡翁惱渠愁作睂鬭紅【數物伯時試院所作】

題伯時畫

單於射獲明妃笑勸酌葡萄跪小胡不恨別官昆莫老應憐超乘子南夫

題範才元畫軸後【呂居仁】

昔年同過嶺南州曽看湘江萬里流妙手可傳詩外意亂雲寒木更孤舟

題於逢辰畫【謝幼槃】

踏徧江南岸歸來試解衣誰言物外賞不與筆端違石帶蒼苔瘦風凋折葦希令人淸興發欲問釣魚磯

題花光長老畫二首【韓子蒼】

曉出花光寺雲沙照眼新歸來看圖畫借問若爲眞昨欲浮湘去褰裳望九嶷淸湘今入手一掉更何之

題許道寧畫【陳去非】

滿眼長江水蒼然何郡山向來萬里意今在一窗間眾木俱含晚孤云遂不還此中有佳句吟斷不相闗

題持約畫軸

日落川更闊煙生山更浮舟中有閒地載我得同遊

題畫

分明樓閣是龍門亦有溪流曲抱村萬里家山無路入十年心事與誰論

爲陳介然題持約畫

層層水落白灘生萬里徵鴻小作程日暮微風過荷葉陂南陂北聴秋聲

跋任才仲畫二首【大光所藏】

逺遊吾不恨扁舟載幅巾山色暮暮攺林气朝朝新野客初逢句薄霧欲生春因知子任子胸懷非世人前年與孫子共作南山客扶疎月下樹偃蹇澗邊石賦詩題古蘚三叫風脫幘任子不同遊毫端有疇昔

贈丹靑僧了本【汪彥章】

虎頭不復傳金粟魏武之孫聊可續如何三昩畫中王解使天機照人目含毫不動先有情萬態了了隨經營偶然得意灑春色日輔月角須防成精神還仗精神覓筆下區區徒刻畫故知巧匠槃礡時萬里丹靑減容色君不見齊梁大士天所開幻僧不許僧繇猜師今幸有印泥手貌取當年黃面來

奉題董端明漁父醉鄕燒香圖十六首【陳子髙】漁父七首

處處晴沙著釣綸浴鳧飛鷺頗相親誰知宿昔風雲防只似尋常江海人

繪縷絲絲雪色魚碧筩香細引村沽江天此樂誰無分不問官家乞鑑湖

君王獵罷載熊羆錫壤分茅合霸齊邑有魚鹽太多事翛然何事釣璜溪

傾吳佐越早經綸朝市風波猛乞身不道五湖春浪急蓬窗還有捧心人

志和漁隱古仙眞霅水風流見後身蓑笠何須訪圖畫貂蟬凜凜在麒麟

雷澤田漁翊聖明射蛟南幸見升平稍分天漢昭回象更和江湖欸乃聲【上駐蹕會稽因覽黃庭堅所書張志和漁父詞十五首戲同其韻】風煙回首釣漁臺巾褐從容小殿開自是玉皇香案吏外邊休奏客星來

醉鄕七首

醉鄕天地誰開辟光景沖融古到今明月淸風一長嘯杯中時見昔人心

昔人愛酒復能詩阮籍陶潛蓋有之共道尙書兼此興超然異代忽同時

鬥酒百篇元祐初當時流輩已蕭疎閉門日飲身彊健得見升平總不如

子房帷幄贊神謀晚嵗疏封自占畱代邸勲勞今絕口上恩仍與醉鄕侯

脫靴神气迥飄飄平日千鐘奉帝堯老子浮湛人不識酒壚爭席柰漁樵

老瓦盆中旋潑醅陶然樂聖且銜杯只今痛飲誰能那寶器恩從天上來

黃金細字勒杯巡魚水恩私晚更親但得賜田堪種秫向來浮議不闗身

燒香二首

相如綠綺有新聲荀令燻鑪非故情曲罷空山滿香霧飄然還上赤霄行

琴心非佛亦非仙座下歌萬二千一瓣香中誰防得要須靈利散花天

題葉碩父畫卷二首

扁舟欲向山陰去端爲林泉作此行不獨卷中攜栗裏還於句裏得淵明

風煙幻出元暉畫林壑天然碩父詩只似無心云出岫輪囷消索更多姿

題張文潛畫帖

此老從來馬如狗卻笑蹇驢難朝天聊爾據鞍猶覓句想知行處似乘船

官曹文書堆滿牀憒憒度日孤晝長安得如彼二三子抱琴挾防置我旁

何伯言畫

何子畫山心極苦不畫山林畫其趣不知此絹厚幾許隱隱深入疑有路去年持此幹貴權數幅得官仍得錢平民常產賣有盡筆端有產無窮年而今東絹知何數不爲水墨爲襦袴我憐何子老更癡平民皆飽汝獨饑五月二十四日江鄰幾邀觀三館書畫【王介甫】

五月祕府始曝書一日江君來約予世間𨿽有古畫筆可往共觀臨石渠我時冒熱跨馬去開廚發匣鳴巢魚羲獻墨迹十一卷水玉作軸排疏疏最奇小楷樂毅論永和題尾付官奴又有四山絕品畫戴嵩吳牛望靑蕪李成寒林樹半枯黃筌工妙白圖不知名姓貌人物二公對奕旁觀俱黃金錯鏤爲投壺粉障復畫一病夫後有女子執巾裾牀前紅艷平火鑪牀上二姝展氍毹繞牀屏風山有無堂上列畫三重鋪此幅巧甚意思殊孰假【闕】且請模世事若此還可吁

畫壁雜畫

觀薛稷少保書畫壁【杜子美】

少保有古風得之陜郊篇惜哉功名忤但見書畫傳我遊梓州東遺迹涪江邊畫藏靑蓮界書入金牓懸仰看垂露姿不崩亦不騫鬱鬱三大字蛟龍岌相纒又揮西方變發地扶屋椽慘淡壁飛動到今色未塡此行疊壯觀郭薛俱才賢不知百載後誰復來通泉

子由新修汝州龍興寺吳道子畫壁【蘇子瞻】

丹靑久衰工不藝人物尢難到今世每摹市井作公卿畫手懸知是徒吳生已與不傳死那復典刑畱近嵗人間幾處變西方畫作波濤翻海勢細看手面分轉側妙算毫釐得天契始知眞放本精微不比狂花坐客慧似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐嘯淸夢餘幾疊衣紋數衿袂他年弔古知有人姓名聊記東坡弟

書樂天宅壁

元和元年中盜殺武丞相京師方皇皇搢紳拱相望是時香山公上疏索言壯朝隮九天邊暮貶九江上此廬公所居凜凜見遺像梁棟𨿽已非江上尙無恙細讀壁上詩悠然起遐想九原不可作風埃重迷莽整棹歸去來離騷爲君廣

王維吳道子畫【在普門及蘇子由開元寺】

吾觀天地間萬物同一理扁也工斲輪乃知讀文字我非畫中師偶亦識畫防勇怯不必同要以各善耳壯馬脫禦放平陸步驟風雨百夫靡美人婉娩守閒獨不出庭戶修容止女能嫣然笑傾國馬能一蹴致千里優柔自好勇自彊各自勝絕無彼此誰言王摩詰乃過吳道子試謂道子來置女所挾從軟美道子掉頭不肯應剛柔我已足自恃雄奔不失馳精妙實無比老僧寂滅生慮微侍女閒潔亦復婢丁寧勿相違幸使二子齒二子遺迹今豈多岐陽可貴能獨備但使古壁常堅完塵土𨿽積光艷長不毀

題李十八黃龍寺畫壁

胸次崢嶸落筆端壁題畱與老夫看枯槎尙倚春風力蒼竹從來自嵗寒

次韻張禹直開元寺觀畫壁兼簡李徳素

丹靑古藏壁風雨飽侵藻拂塵開蝕鑑志士淚霑臆靈山逺飛來不可以智測龍神湛回向擁衛立劍防依然吳生手旌斾略可識鴻蒙插樓臺毫髮數動植廣牀瞻二聖有眾拱萬徳飛行湊六合攬取著一席人人開生面絕妙推心得李侯天機深指防目所及三生石上夢天樂鳴我側幽尋前日事晦明忽復易章生南溟鵬籠檻鎖六翮能同寂寞遊濁酒聊放適西風葉瀟瀟蟋蟀依墻壁家無萬金產四鄰砧聲急藜羮傲鼎食藍縷亦山立並船有歌姝粉白睂黛黒期公開顏笑醉語雜翰墨不須談俗事秖令人气塞

和原父同江鄰幾過淨土院觀古殿吳道子畫楊恵之塑像及顯生傳當世貴人形骨仁僧鼔琴作【劉叔贛】

眞賞非俗嗜雅遊知勝緣百身化前佛方丈納諸天工以智自表名由髙益傳吳生擅粉繢楊氏妙鈞埏能事古未盡希聲今亦然伻圖觀肖像撫防置鳴理防均聞見神交遺後先衣冠若對面山水若忘年子墨臺中妙仙翁柱下賢新詩俱絕唱塵土更餘妍

與可許恵所畫野景以詩督之【蘇明允】

枯松怪石霜竹枝中有可愛知者誰我能知之不能說欲說嘗恐天眞非羨君筆端有新意儵忽萬狀成一揮使我忘言惟獨笑意所欲說輒見之問胡爲然笑不答無乃君亦難爲辭晝行書空夜畫被方其得意尢若癡紛紜落紙不自惜坐客爭奪相謾欺貴豪滿前謝不與獨許見贈憐我衰我當枕簟臥其下暮續膏火朝忘炊門前剝啄不須應老病人誰稱我爲

書劉景文所藏宗少文一筆畫【蘇子瞻】

宛轉回紋錦縈盈連理花何須郭忠恕匹素畫繅車

題李伯時畫

淸獻先生無一錢故應琴鶴是家傳誰知黙鼔無曲時向珠宮舞幻仙

丑石寒松未易親聊將短曲調長人乘軒故自非明眼終日僛僛舞爨薪

題鄭防畫夾五首【黃山谷】

恵崇煙雨歸鴈坐我瀟湘洞庭欲喚扁舟歸去故人言是丹靑

能作山川逺勢白頭惟有郭煕欲寫李成驟雨惜無六幅鵝溪

徐生脫水雙魚吹沫相看晚圖老矣个中得計作書逺寄江湖

折葦枯荷共晚紅橊苦竹同時睡鴨不知飄雪寒雀四顧風枝

子母猨啼槲葉山南山北危機世故誰能樗裏彀中皆是由基

題大年小景【汪彥章】

忽驚坐上江天渺半幅鵝溪寫霜曉風低黃蘆潮欲到平沙無人喧宿鳥而來著眼應萬里開卷尺餘那盡了須知王孫寄筆力平日气吞云夢小故將防綴調兒輩不待淋漓翻墨沼滕王蛺蝶往誰並曹霸驊驑今已少坐令好事費百金窗幾短屏橫軸繞君家此本傳幾世羈客見之先絕倒江頭歷歷舊行處好在漁磯落寒潦浮家泛宅歸去來還看飛鴻臥林杪

和元晦詠畫壁【張敬夫】

松杉夾路自靑陰溪水有源誰復尋忽見畫圖開四壁悠然端亦慰予心

題錢少愚四畫【周少隱】

一防傷春恨看成兩鬢霜如今無此夢莫畫兩鴛鴦【鴛浦】一作東吳去回頭又十年可憐江上雪空落釣魚船【釣雪】事去空千載何曽有若人只應煙樹裏便是永和春【蘭亭】雨足三湘岸煙含七澤秋可能無尺地分得庾郎愁【秋觀】

聲畫集卷八

