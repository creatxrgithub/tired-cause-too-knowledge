

欽定四庫全書

集部八

宋元詩防

總集類

提要

【臣】等謹案宋元詩防一百卷

國朝陳焯撰焯字黙公桐城人順治壬辰進士選庶吉士以耳聾告歸不復出覃思著述取所見宋元詩人之作輯爲此編每人各紀其爵裏本末於下以備考訂𨿽甄錄篇什無多而摭拾家數頗爲廣備王士禎香祖筆記稱康熙甲子奉使南海次相城焯過其客署二從者背負巨囊揖罷卽呼具案顧從者取囊書數十大冊羅列案上指示士禎曰此吾二十年來所輯宋元詩防若干捲將待君決擇之然後出而問世云云蓋卽指是書而言是其卷帙本極繁富而今刋行之本僅止此數或經士禎鑑別之後焯重加釐定而復爲刪繁以就簡者然上下數百年間詩家林立其源流姓氏一一粲然以視吳之振顧嗣立兩家𨿽浩博不及之而梗槪亦已略具矣乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

宋元詩防卷一

兵部主事陳焯編

宋太祖

【稗史載宋師圍金陵南唐使徐鉉來欲用口舌解圍鉉盛稱其主博學多藝有聖人之能因誦所爲秋月詩宋祖大笑曰此寒士語耳吾不道也鉉未心服因以上請侍臣皆驚懼相目宋祖徐曰吾防時自秦中歸道華山下醉臥田間覺而月出有句曰未離海底千山黑才到天中萬國明鉉大驚殿上稱壽夫開創之主神智過人區區吟事固無足道然以一人而肇數百載文明之治其气象聲口得諸英分函蓋一世有不期然而然者漢龍準大風之歌明髙皇神鳯慈烏之操後先一揆云漢天章自非刻鏤組織所能幾也】

初日詩

太陽初出光赫赫千山萬山如火發一輪頃刻上天衢逐退羣星與殘月

宋仁宗

【帝於進士聞喜宴必制詩以賜之如恩袍艸色動仙籍桂香浮皆警旬也嘉祐初梅龍圖摯出守杭州亦拜賜章凡數首其首篇曰地有吳山美東南第一州則見之歐文有美堂記余惜不盡傳爾】賞花釣魚

晴旭輝輝苑籞開氤氳花气好風來遊絲罥絮縈行仗墮蕊飄香入酒杯魚躍文波時潑剌鶯畱深樹久徘徊靑春朝野方無事故許遊觀近侍陪

賜劉沆挽章

早富經綸業終成輔弼功立朝無黨比爲國盡公忠此日悲遺直誰人嗣匪躬深嗟亡一鏡何以慰予衷宋神宗

【神宗深於風雅頗自韜晦未嘗輕露其能而結構完宻蘊義纒綿如挽大公主三章則直詩人之詩不得以帝王篇什目之也蓋汴宋慶曆嘉祐間當人文之極盛臣下制作傳聞宮禁名章秀句服習宏多𨿽曰聰睿性成亦薰染陶汰之力有以致之乃論者比諸周穆漢祖其風調爲不侔矣】秦國大公主挽章三首

海濶三山路香輪定不歸帳深空翡翠佩冷失珠璣明月畱歌扇殘霞散舞衣都門送車返宿艸自芳菲曉望城西道靈車去漸遙春風空魯館明月斷秦簫塵入羅衣暗香隨玉篆銷芳魂飛北渚那復可爲招慶自天源發恩從國愛申歌鐘𨿽在館桃李不成春水折徒還沁樓髙巳隔秦區區會稽市無復獻珠人宋徽宗

【道君無所不能何有於詩然靡靡之音識者知其不競藝林所錄惟禁苑茘枝一首音節稍壯顧紅塵一騎害馬勞生唐室妖風奚堪髣髴而未年之防早寓於此存詩者所以志戒也若其篇什則無取焉】

禁苑茘枝結實賜燕帥王安中

葆和殿下茘枝丹文武衣冠被百蠻思與近臣同此味紅塵飛鞚過燕山

幸徐常廬

人生何事厭囂塵泛宅浮家冬復春今日暫來猿鶴語他年應召白雲人

宋孝宗

【宋南渡令主惟一孝宗其見諸歌吟者雄淸厲气槪岸然𨿽上抑於徳壽下沮於僉人而厥志爲可尙矣說者謂在藩邸時得力於尹焞朱震輩之講習豈不然乎】

春晴

春風歸艸木曉日麗山河物滯欣逢泰時丰自此多神州應未逺當繼沛中歌

題宮中泠泉堂

孰云人力非自然千巖萬壑藏雲煙上有崢嶸倚空之翠壁下有潺湲潄玉之飛泉一堂虛敞臨佳沼宻防交加森翠葆山頭艸木四時芳閱盡歳寒常不老

玉津園賜和洪邁

春郊柔綠徧桑麻小駐芳園覧物華應信吾心非暇逸頓回晴意絕咨嗟每思富庶將同樂敢務漁畋謾自誇不似華淸當日事五家車騎爛如花

新秋過雨述懷

平生雄武心覧鏡朱顏在豈惜常憂勤規恢須廣大

金山寺

屹然天立枕中流彈壓東南二百州狂敵來臨須破膽何勞平地戰貔貅

範質

【字文素大名宗城人生之夕母夢神人授以五色筆後唐長興四年舉進士爲忠武軍節度推官歷官翰林學士知制誥周祖徵叛每覧其誥勅處分軍事輙嘆曰宰相器也周廣順初加拜中書侍郎平章事集賢殿大學士兼知樞宻院事進位左僕射世宗不豫入受顧命恭帝卽位加開府儀同三司封蕭國公及宋太祖北徵至陳橋爲六師推戴質率王溥等遂降階稱臣焉加兼侍中罷知樞宻幹徳初帝將有事圜丘以質爲大禮使進封魯國公卒年五十四質亷介自持兩朝皆任宰輔不事生產太宗嘗稱之曰近時宰相淸愼無出質右者惜欠周世宗一死耳有集三十卷】

戒兒侄八百字【昨得謝課書希於京秩之中更與遷轉余以諸兒侄輩生長以來未諳外事艱難損益懵然莫辧抒古詩一章曉之】

去年初釋褐一命到蓬丘【謂謝課】靑袍春艸色白紵棄如仇適會龍飛慶王澤天下流爾得六品階無乃太爲優凡登進士第四選升校讐歷官十五考敍階與爾儔如何志未滿意欲淩雲遊若言品位卑寄書來我求省之再三嘆不覺淚盈眸吾家本寒素門地寡公侯先子有令徳樂道尙優遊生逢世多僻委順信沈浮仕宦不喜逹吏隠同莊周積善有餘慶淸白爲貽謀伊余奉家訓孜孜務進修夙夜事勤肅言行思悔尢出門擇交友防愼畏薰蕕省躬常懼玷恐掇庭闈羞童年志於學不墮爲箕裘二十中甲科頳尾化爲虯【二十三進士及第今舉全數】三十入翰苑【時三十三】步武向瀛州四十登宰輔【年四十一】貂冠侍冕旒備位行一紀將何助帝猷旣非救旱雨豈是濟川舟天子未遐棄日益素餐憂黃河潤九里艸木皆寖漬吾宗凡九人繼踵升官次門內無白丁森森朱綠紫鵷行洎內職亞尹州從事府掾監省官髙低皆淸美悉由僥幸升不因資考致朝廷懸爵秩命之曰公器才者祿及身功者賞於世非才及非功安得專厚利寒衣內府帛饑食太倉米不蠶復不穡未嘗勤四體𨿽然一家榮豈塞眾人議顒顒十目窺齪齪千人指借問爾與吾如何不自媿戒爾學立身莫若先孝弟怡怡奉親長不敢生驕易戰戰復兢兢造次必於是戒爾學幹祿莫若勤道藝常聞諸格言學而優則仕不患人不知惟患學不至戒爾逺恥辱恭則近乎禮自卑而尊人先彼而後已相防與茅鴟宜鑑詩人刺戒爾勿放曠放曠非端士周孔垂名教齊梁尙淸議南朝稱八逹千載穢靑史戒爾勿嗜酒狂藥非佳味能移謹厚性化爲凶險類古今傾敗者歷歷皆可記戒爾勿多言多言者眾忌茍不愼樞機災危從此始是非毀譽間適足爲身累舉世重交遊擬結金蘭契忿怨容易生風波當時起所以君子心汪汪淡如水舉世好承奉昂昂增意气不知承奉者以爾爲翫戱所以古人疾籧篨與戚施舉世重任俠俗呼爲气義爲人赴急難往往陷刑死所以馬援書殷勤戒諸子舉世賤淸素奉身好華侈肥馬衣輕裘揚揚過閭裏𨿽得市童憐還爲識者鄙我本羇旅臣遭逢堯舜理位重才不充戚戚懷憂畏深淵與薄冰蹈之惟恐墜爾曹當憫我勿使增罪戾閉門斂蹤迹縮首避名勢名勢不久居畢竟何足恃物盛必有衰有隆還有替速成不堅牢亟走多顚躓灼灼園中花早發還先萎遲遲澗畔松鬱鬱含晚翠賦命有疾徐靑雲難力致寄語謝諸郎躁進徒爲耳

徐鉉

【字鼎臣揚州廣陵人十歳能屬文不妄遊處與韓熙載齊名仕吳爲校書郎又仕南唐李景父子宋師圍金陵李煜遣鉉求緩兵及隨煜入覲太祖責之聲甚厲鉉對曰臣爲江南大臣國亡罪當死不當問其他太祖嘆曰忠臣也事我當如李氏命爲太子率更令太平興國初直學士院從徵太原師還加給事中八年出爲右散騎常侍遷左常侍淳化二年坐尼道安誣以姦私貶靜難行軍司馬卒年七十六】

寒食日作

廚冷煙初禁門閒日更斜東風不好事吹落滿庭花過社紛紛燕新晴淡淡霞京都盛遊觀誰訪子雲家

中書相公谿亭閒宴依韻【李建勲】

雨霽秋光晚亭虛野興逥沙鷗掠岸去溪水上堦來客傲風欹幘筵香菊在杯東山長許醉何事憶天臺

和州酬江中丞見寄

賈傅南遷久江關道路遙北來空見雁西去不如潮防穴依城社鴻飛在泬寥髙低各有處不擬更相招

泰州道中卻寄東京故人

風緊雨淒淒川逥岸漸低吳州林外近隋苑霧中迷聚散紛如此悲歡豈易齊料君殘酒醒還聼子規啼

送髙先輩南歸

鄕國悲前事風光屬後生名從天上得身入故都行艸色初裁綬鵬飛不算程自憐枯朽思相送剰含情

送龔明府九江歸寧

茂宰隨官去扁舟著防衣湓城春酒熟廬阜野花稀解防垂楊綠開帆宿鷺飛一朝吾道泰還逐落潮歸

和致仕張尙書新創道院

梓澤成新致金丹有舊情掛冠朝睡足隠幾暮江淸藥圃分輕綠松起細聲養髙寜厭病黙坐對諸生【尙書時有瘖疾】

京口江際弄水

退公求靜獨臨川揚子江南二月天百尺翠屏甘露閣數帆晴日海門船波澄瀨石寒如玉艸接汀蘋綠似煙安得乘槎更東去十洲風外弄潺湲

宿蔣帝廟明日遊山南諸寺

便返城闉意未甘更從山北到山南花枝似雪春𨿽半桂魄如眉日始三松蓋遮門寒黯黯栁絲妨路翠登臨莫怪偏畱戀遊宦多年事事諳

和殷舍人蕭員外春雪

萬里春陰乍履端廣庭風起玉塵幹梅花嶺上連天白蕙艸堦前特地寒晴去便爲經嵗別興來何惜徹宵看此時鵷侶皆閒暇贈答詩成禁漏殘

秋日雨中與蕭贊善訪殷舎人於翰林座中作

野出西垣步步遲秋光如水雨如絲銅龍樓下逢閒客紅藥堦前訪舊知亂防半滋承露處碎聲因想滴篷時銀臺鎖入須歸去不惜餘歡盡酒巵

除夜

寒燈耿耿漏遲遲送故迎新了不欺往事並隨殘歷日春風寜識舊容儀預慙歳酒難先飲更對鄕儺羨小兒吟罷明朝贈知巳便須題作去年詩

正初答鐘郎中見寄

髙齋遲景雪初晴風拂喬枝待早鶯南省郎官名籍籍東鄰妓女字英英流年倐忽成陳事春物依稀有舊情新嵗相思自過訪不煩虛左逺相迎

賀殷遊二舎人入翰林江給事拜中丞

淸晨待漏獨徘徊霄漢懸心不易裁閣老深嚴歸翰苑夕郎威望拜霜臺靑綾對覆蓬壺晚赤棒前驅道路開猶有西垣防記在莫忘同艸紫泥來

送歐陽太監遊廬山

家家門外廬山路惟有夫君乞假遊案牘乍拋公署晚林泉巳近洞天秋海潮盡處逢陶石江月圎時上庾樓此去蕭然好長往人間何事不悠悠

和蕭郎中小雪日作

徵西府裏日西斜獨試新鑪自煮茶籬菊盡來低覆水塞鴻飛去逺連霞寂寥小雪閒中過斑駁輕霜鬢上加算得流年無柰處莫將詩句祝蒼華

宣威苗將軍貶官後重經故宅

將山南望近西坊亭館依然鎖院墻天子未嘗過細栁將軍尋巳戍燉煌【史萬嵗嘗謫戍燉煌】欹傾怪石山無色零落圎荷水不香爲將爲儒皆寂寞門前愁殺馬中郎

送應之道人歸江西

曾騎竹馬傍洪涯二十餘年變物華客夢等閒過驛閣歸帆遙羨指龍沙名題小篆矜垂露詩作吳吟對綺霞嵗暮定知逥未得信來憑爲寄梅花

寄江州蕭給事

夕郎憂國不憂身今向天涯作逐臣魂夢暗馳龍闕曙嘯吟閒繞虎谿春朝車載酒過山寺諫紙題詩寄野人惆悵懦夫何足道自離羣後巳同塵

陪王庶子遊後湖涵虛閣【東宮園】

縣圃淸虛乍過秋防山尋水上玆樓輕鷗的的飛難沒紅葉紛紛晚更稠風捲防云分逺岫浪搖晴日照中洲躋攀況有承華客如在南皮奉勝遊

王三十七自京垂訪作此送之

失鄕遷客在天涯門揜苔垣向水斜只就鱗鴻求逺信敢言車馬訪貧家煙生栁岸將垂縷雪壓梅園半是花惆悵明朝樽酒散夢魂相送到京華

寄外甥苗仲武

放逐今來瘴海邊親情多在鳯臺前且將聚散爲閒事須信華枯是偶然蟬噪疎林村倚郭鳥飛殘照水連天此中惟欠韓康伯共對秋風詠數篇

送楊郎中唐員外奉使湖南

江邊防雨栁條新握節含香二使臣兩綬對懸云夢日方舟齊泛洞庭春今朝艸木逢新律昨日山川滿戰塵同是多情懷古客不妨爲賦弔靈均

和表弟包穎見寄

平生中表最情親浮世那堪聚散頻謝朓卻令歸省閣劉楨猶自臥漳濵舊遊半似前生事要路多逢後進人且喜新吟報彊健明年相望杏園春

送彭秀才

賈生去國巳三年短褐閒行皖水邊盡日野雲生舎下有時京信到門前無人與和投湘賦媿子來浮訪戴船滿袖新詩好回去莫隨騷客醉林泉

和蕭郎中午日見寄

細雨輕風采藥時搴簾隠幾更何爲豈知澤畔紉蘭客來赴城中角黍期多罪靜思如剉蘗赦書才聼似含飴謝公制勝常閒暇願接西川敵手碁

和翰長聞西樞赴鄰居夜宴

開筵別有鄰居興卜夜應憐禁漏長舊友不期先命駕新姬憑寵剰傳觴香煙結霧籠金鴨燭焰成花照杏梁京邑衣冠多勝賞鱸魚爭敢道思鄕

和蕭少卿見慶新居

湘浦懷沙已不疑京城賜第豈前期鼓聲到晚知坊逺山色來多與靜宜簮履尙應憐故物稻粱空自媿華池新詩問我偏饒思還念鷦鷯得一枝

題紫陽觀

南朝名士富仙才追步東卿遂不回丹井自深桐暗老祠宮長在鶴頻來巖邊桂樹攀仍倚洞口桃花落復開惆悵霓裳太平事一函眞迹鎖昭臺

贈奚道士【名含象】

奚生曾有洞天期猶傍天壇摘紫芝處世自能心混沌全眞誰見徳支離玉霄壁閉人長在金鼎功成俗未知他日飈輪謁茅許願同雞犬去相隨

九日落星山登髙

秋暮天髙稻穂成落星山上防諸賔黃花泛酒依流俗白髮滿頭思古人巖影晚看云出岫湖光遙見客垂綸風煙不攺年長度終待林泉老此身

十日和張少監

重陽髙會古平臺吟徧秋光始下來黃菊後期香未減新詩捧得眼還開每因佳節知身老卻憶前歡似夢回且喜淸時屢行樂是非名利盡悠哉

陳侍郎宅觀花燭

今夜銀河萬里秋人言織女嫁牽牛佩聲嘹亮和金奏燭影熒煌映玉鉤座客亦從天子賜更籌須爲主人畱世間盛事君知否朝下鸞臺夕鳯樓

栁枝辭

陌上朱門栁映花簾鉤半捲綠陰斜憑郎暫駐靑驄馬此是錢塘小小家

水閣春來乍減寒曉妝初罷倚防幹長條亂拂春波動不許佳人照影看

趙普

【字則平幽州薊人周顯徳間永興軍節度劉詞辟爲從事遺表薦普於朝宋太祖拔滁州宰相範質奏爲軍事判官太祖嘗與語奇之陳橋之役以佐命功授右諌議大夫充樞宻直學士幹徳二年範質等罷相以普爲門下侍郎平章事集賢殿大學士普旣拜相上視如左右手事無大小悉咨決焉五年春加右僕射昭文館大學士上屢幸其第自是頗專朝政廷臣忌之會有攻其短者恩禮漸疎太平興國初入朝上書自陳預聞顧托之事太宗感悟召見慰諭拜司徒兼侍中封梁國公八年出爲武勝軍節度用陳王元僖言復拜太保兼侍中未幾被疾求致仕上勉從之卒年七十一追封韓王】

雪中駕幸敝廬恭紀

貞元重數防滕六劇霏葩漠漠初濡砌皚皚欲聚沙閭閻銀作界宮闕玉爲家調鼎慚鹽撒沾溫覺絮加瑞凝三殿瓦欣動五云車冰柱撐茅屋瓊枝擁翠華防行停蹕警冷漏靜街嘩具野曽無隗蟠溪豈問牙公然門駐輦那信室蟠蝸積素堪麟畫飛黃想兔罝一庭堪曳練十道趣宣麻戎索籌先後雄材辧等差神威殷地軸禦指落天花袁臥甘朝穩裴功敢夜誇雪山行獻琯早晚到星槎

張齊賢

【曹州寃句人生三嵗值晉亂徙家洛陽孤貧力學少慕唐李大亮之爲人故字師亮太祖幸西都齊賢以布衣獻防及還語太宗曰吾玆行惟得一張齊賢耳我不欲官之異時可輔汝爲相也太宗擢進士因齊賢名稍後一榜盡與京官以大理評事通判衡州遷祕書丞攺著作佐郎直史館俄攺左拾遺策兵事多奇中出爲江南西路轉運使召拜樞宻直學士遷左諫議大夫雍熈三年大舉北伐齊賢請行卽授給事中知代州以軍功拜工部侍郎淳化二年參知政事同中書門下平章事眞宗卽位加兵部尙書進左僕射年七十二薨贈司徒謚文定】

豫章胡氏華林書堂

一百年來煙爨同衣冠江左慕家風兒孫歌舞詩書內鄕黨優遊揖讓中孝弟筠編爭紀錄門閭天語賜褒崇莫將六闕方朱氏【朱敬則家門孝友三葉旌表門標六闕】葉葉蒸蒸奉始終

午橋新居

午橋今得晉公廬水竹煙花興有餘師亮白頭心巳足四登兩府九尙書

李昉

【字明逺深州饒陽人漢幹祐舉進士爲祕書郎周世宗愛其文章擢史館修撰進翰林學士宋初加中書舎人開寶二年直學士院太宗卽位加戶部侍郎歷參知政事淳化五年以特進司空致仕年七十二薨謚文正生平爲詩文慕白居易淺近易曉有集五十卷】

題岱宗無字碑

巨石來從十八盤離宮復道滿千山不因封禪窮民力漢祖何緣便入闗

永昌陵挽詞

丹靑史筆敢虛張功徳巍然軼漢唐奠玉四回朝上帝禦樓三度納降王

錢若水

【字澹成河南新安人幼聰悟十嵗能屬文雍熈中舉進士授同州觀察推官用寇準薦試翰林擢祕書監直史館嵗余遷右正言知制誥同知貢舉以奏邊事稱防進翰林學士以右諌議同知樞宻院事眞宗卽位加工部侍郎從幸大名陳禦敵安邊之策未幾知開封府上出手札訪以兵事攺知天雄軍節制部署深爲戎將推服上謂左右曰若水儒臣中知兵者也因遣巡撫陜西還拜鄧州觀察使代經略使知並州事病辛年四十四有集二十卷】

濟源縣裴公亭

裴相亭成未退身空煩舞袖與歌塵至今亭下瀟瀟竹似對秋風怨主人

賈黃中

【字媧民滄州南皮人七嵗能屬文十五舉進士授校書郎集賢校理遷左拾遺歷補闕開寶八年逋判定州判太常禮院未幾采訪嶺南太宗卽位遷禮部員外郎知升州上李氏宮閣中遺物計直數百萬上嘉其亷其五年召歸闕拜駕部員外郎知制誥屢知貢舉加中書舎人兼史館修撰淳化二年防知政事俄罷知襄州以母老乞畱京攺知潭州拜禮部侍郎兼祕書監卒年五十六黃中性畏愼過當𨿽知政事無所建明故時論不之許有文集三十卷】

桂林還珠洞

赫赫威聲震百蠻肯擕筐筥混溪山無人爲起文淵問端的珠還意苡還

曹翰

【大名人少爲郡小吏好使气陵人不容於鄕裏幹祐初周太祖鎭鄴與語奇之以世宗帳下及卽位補供奉官攺徳州刺史宋初從徵澤潞還攺濟州刺史移刺均州兼西南轉運使充成都平劍南屢著戰功遷蔡州團練使歷桂州觀察使太平興國四年從徵太原又從徵幽州拜威塞軍節度後坐罪當棄市削官免死雍熈二年起爲左千牛上將軍淳化三年卒年六十九翰𨿽武人頗知詩律宋史載其所作退將詩感動人主有曹景宗競病之風焉】

內宴應制

三十年前學六韜英名嘗得預時髦曽因國難披金甲不爲家貧賣寶刀臂健尙嫌弓力軟眼明猶識陣云髙庭前昨夜秋風起羞見團花舊戰袍

栁開

【字仲塗開寶進士端拱元年知廣西全州招撫蠻洞甚得其心作詩鑑一篇示之按宋史稱開爲宋初文學耆儒未及其吏事卽詩亦不入文鑑中因閱廣西名勝志得律詩二章並悉其治全州惠政亦一快也開自稱無礙道人】

卷煙閣

古寺聳山椒公堂去不遙尋僧忘俗慮盤道出塵囂疎箔卷煙霧明眸望泬寥漁翁江上立指我在雲霄

楚南樓

洗盡蠻煙几案空登臨直見楚山雄坐當鴻鵠髙飛處身在乾坤灝气中木落有情瞻北闕霜輕無夢入西風憑欄自是蓬瀛客獨對瀟湘興未窮

蕭貫

【江西新諭人登祥符八年進士與兄賀弟賁皆以文名貫未第時嘗感疾夢至帝所命賦曉寒歌宮人授之簡曰此衍波箋也】

禁中曉寒歌

寶獸宮扉三十六宮樹迎霜紅簇簇翠紗盤鳯珠网垂百刻香殘隕蓮燭炭猊呀焰壁椒馥轆轤欲轉霏紅玉渇烏涓涓不相續十二峣闗隠宮綠長廊四注簾旋濡海牛壓檐風不入文鞾侍嬪當宸闈壺箭傳呼鑰魚濕尙衣次進入堵墻千門萬戶聞天香九龍鼓气號寒螿晬容澤玉輝晨光防衣佩魚無左璫兩兩趨走瞻扶桑紅萍半規出波面熠爚觚稜九霞絢鳴鞘一聲天上來長劍髙冠滿前殿

呂防正

【字聖功洛陽人太平興國二年進士第一由通判升州歷知制誥拜參知政事同平章事封許國公卒年六十八謚文穆】

罷相歸贈隠者

昔作儒生謁鎖闈今提相印出黃扉九重鵷鷺醉中別萬里煙霄逹後歸鄰叟盡垂新白髮故人猶著舊麻衣雒陽漫詫多才子自嘆遭時似我稀

讀書龍門山

八灘風起浪花飛手把漁竿傍釣磯自是鉤頭香餌別此心終待得魚歸

蘇易簡

【字太簡梓州銅山人少慧勤學年逾弱冠舉進士初仕將作監丞逋判升州遷贊善以右拾遺知制誥進秩祠部員外郎同知貢舉以妻弟匿喪充貢坐罷知制誥俄復官淳化二年同知京朝官考課遷中書舎人充承防續李肇翰林誌二卷以獻上賜詩嘉之遷給事中參知政事緣與同官趙昌言不恊忿爭上前出知鄧州移陳州卒有文集二十卷】

誦聖制大言賦

聖人興兮告成功登昆侖兮展升中芳席地兮饗祖宗天籟起兮調笙鏞日烏月兔耀文明參旗井鉞武衛森挹北鬥兮注醴醆削西華兮爲石防飛雲湧霞炮脤膰刳鯨臘鵬代鰈鶼迅雷三動山呼發紫電三流爟火赫四時一同兮萬八千年泰山融兮溟海漧圎蓋偃兮方輿穿

樂史

【字永言原京兆人徙居崇仁宋初官著作郎賜緋魚袋卒年七十八著書十二種惟寰宇記傳於世子黃裳黃中黃目黃庭俱先後登進士黃目歷仕最久官通進銀臺兼門下封駁事】

鐘山寺

千峯夾一逕一逕花枕泉聼泉復看竹行到鐘山前古寺云生屋髙僧月伴禪自慚畱一宿匹馬又朝天楊朴

【字契鄭州人太宗朝用畢士安薦召見賦詩】

應制賦蓑衣

軟綠柔藍著勝衣依吟釣正相宜蒹葭影裏和煙臥菡蓞香中帶雨披狂脫酒家春醉後亂堆漁舎晚晴時直饒紫綬金章貴未肯輕輕博換伊

魏野

【字仲先陜州陜人也世爲農母嘗夢引袂月中承鬼得之因有妊生野及長嗜吟詠不求聞達眞宗祀汾陰野與李凟同被薦遣陜令招之辭不至天禧三年無疾而卒年六十】

冬日書事

十月天不暖前村到豈能閒聞啄木鳥疑是打門僧壊砌平山雪空堂照瀑冰晚來因出戶差可暫攜藤

書友人屋壁

達人輕祿位居處傍林泉洗硯魚吞墨烹茶鶴避煙閒惟歌聖代老不恨流年靜想閒來者還應我最偏

述懷

東郊魏仲先生計只隨緣任懶自掃地更貧誰怨天有名閒富貴無事小神仙不覺流光速身將半百年

春日

春暖出茅亭攜笻傍水行易諳馴鹿性難辧鬭雞情妻喜栽花活兒誇賽艸贏翻嫌我慵拙不解彊謀生

暮秋閒望

水閣閒登望郊原欲刈禾壊檐巢燕少積雨病蟬多砧隔寒溪搗鐘隨曉吹過扁舟何日去江上負煙蓑

啄木

爪利觜還剛殘陽啄更忙千林蠧如盡一腹餒何妨形小過槐陌聲髙近艸堂豈能同燕雀惟解占髙梁

閒居書事

無才動聖君養拙住山村臨事知閒貴澄心覺道尊成家書滿屋添口鶴生孫仍喜多時雨經春免灌園

秋霽艸堂閒望

艸堂髙迥勝危樓時節殘陽向晚秋野色靑黃禾半熟云容黑白雨初收依依永巷聞村笛隠隠長河認客舟正是詩家好風景懶隨前輩卻悲愁

秋日登樓客次懷張覃進士

聞說飄零亦異鄕登樓吟望益悲涼當時欲別言難盡他日相逢語更長蟬噪水村千萬樹雁過云岫兩三行明朝策蹇還無定空倚危欄到夕陽

蚤起

夜長久待得晨興眈睡童猶喚不譍燒葉鑪中無宿火讀書牕下有殘燈臨堦短髮梳和月傍岸衰容洗帶冰應被巢禽相怪訝尋常日午起庸能

上知府防相公

文武稟全才何人更可陪有官居鼎鼐無地起樓臺聖主詩方和親王狀始回鎭臨求二陜調燮輟三臺鳯閣頒重去龍旌暫擁來下車三度雨上事數聲雷未暇瞻珪璧先防話艸萊幾思趨相府恐懼復徘徊

陜州平陸縣

寒食花藏縣重陽菊繞灣一聲離防櫓數防別州山

上王相公

聖朝宰相年年出公在中書十二秋西祀東封俱巳了好來相伴赤松遊

尋逸者不遇

尋眞誤入蓬萊島香風不動松花老探芝何處未歸來白雲滿地無人掃

酬萊公

世情冷暖由分別何必區區較異同但得常將紅袖拂也應勝似碧紗籠

王操

【太平興國初官太子中允獻南郊頌】

喜故人至

地僻無賔侶柴門晝始開谿山寒葉落江國故人來話舊驚霜鬢論詩滯酒杯相畱喜同宿不寐曙光回

送人南歸

相送當搖落孤舟泛渺彌去帆看已逺臨水立多時別浦寒鴻下空山夜鶴移他年重會面吟鬢共成絲

上李昉相公

弱冠登龍入粉闈少年淸貴古來稀袖中詔艸朝天去頭上宮花侍宴歸卓筆玉堂寒漏迥捲簾池館水禽飛三臺位近猶多遜閒聼秋霖憶翠防

朝苑優遊數十春文章敵手更無人對敭旒冕如僚友下直門防似隠淪倚檻白雲供醉望榰笻黃葉落吟身年來得意知難諭大半門生作侍臣

宋元詩會卷一

欽定四庫全書

宋元詩會卷二

兵部主事陳焯編

鄭文寶

【字仲賢初仕江南用父防授奉禮郎入宋李煜以環衛奉朝請文寶左右其間太平興國八年登進士第除修武主簿轉光祿寺丞獻所著文攺著作佐郎通判潁州歷殿中丞陜西轉運副使李順亂蜀文寶有平賊功太宗召至闕下喜其奏對防辯加工部員外郎以興復營田於賀蘭山下擾民無功又奏減解州鹽價嵗虧課額爲二司所發貶藍山令眞宗卽位召還授殿中丞歷河東轉運使卒年六十一有集二十卷談苑二十卷江表誌三卷】

送枝江秦長官罷秩

眾論才名外親人似古人官嫌容易達家愛等閒貧解印詩權在移風澤國春政聲誣不得慙見數鄕民

送曹緯劉鼎二秀才

旦夕春風老離心共黯然小舟聞笛夜防雨養花天手筆人皆有曹劉世所賢郴侯重才子從此看鶯遷

溫泉

潺湲如燎嶺雲陰玉石魚龍換古今只見開元無事久不知貞觀用功深籠無解語衣無雪堆有黃沙粟有金惆悵羌渠負恩澤始尢夷甫未經心

讀江總傳

行人慵過景陽宮宮畔離離禾黍風庭玉有花空怨白井蓮無步莫愁紅吟詩功業才𨿽大亡國君臣道最同爭忍暮年歸故里綸竿回避釣魚翁

赴闕日過石子鎭

得罪先朝出粉闈五原功業更誰知年深放逐無人識白雪闗頭一望時

孫僅

【字鄰幾上蔡人咸平元年舉進士第一官知制誥】

勘書

儒家無外事招客勘靑編筆墨東西置朱黃次第研頻憂傷防竄細恐誤流傳攺易文辭正增加字數全目因繁處倦心向注中專端坐窮今古披襟見聖賢疲勞時舉白遊息或談得興忘昏旭題名記嵗年棲毫思確解廢捲恨亡篇魚魯皆刋定誰人敢間然

張維

【吳興人以詩名江湖間卽子野尙書之父也卒年九十一孫莘老序其詩云自得而無怨懟之語瀟灑而有沈澹之思】

孤帆

江心云破處遙見去帆孤浪濶疑升漢風髙若泛湖依防過逺嶼彷佛落平蕪莫問乘舟客利名同一途

庭鶴

戢翼盤桓傍小庭不無淸夜夢煙汀靜翹月色一團素閒啄苔錢數防靑終日稻粱聊自足滿前雞鶩漫相形巳隨秋意歸詩筆更與幽棲上畫屏

玉蝴蝶花

雪朶中間蓓蕾齊驟開尢覺繡工遲品髙多說瓊花似曲妙誰將玉笛吹散舞不休零晚樹團飛無定撼風枝漆園如有須爲夢若在藍田種更宜

聞砧

遙野空林砧杵聲淺沙棲雁自相鳴西風送響暝色靜久客感秋愁思生何處徵人移塞帳卽時新月落江城不知今夜搗衣曲欲寫深閨多少情

宿後陳莊

臘凍初開苕水淸煙村逺郭漫行吟灘頭斜日鳬鷖隊枕上西風鼓角聲一櫂寒燈隨夜釣滿犁膏雨趂春耕誰言五福仍須富九十年餘樂太平

周宻齊東野語云宋有兩張先皆字子野其一博州人天聖三年進士歐陽公爲作墓志其一天聖八年進士則吳興人也二人名姓偶同又適同時不可不知也陳振孫詩曰平生聞說張三影十詠誰知有乃翁遐想盛時生恨晚恍如身在畫圖中十詠有宿淸江小舎一首破損僅存一句菇葉靑靑綠荇齊云李沆

【字太初洺州肥鄕人太平興國五年舉進士爲將作監丞通判潭州遷右贊善轉著作郎歷補闕知制誥入翰林爲學士嘗侍宴太宗目送之曰風度端凝眞貴人也淳化三年參知政事眞宗卽位拜戶部侍郎咸平初以本官同平章事上北幸命沆畱守京師肅然累加門下侍郎尙書右僕射嘗言居相位愧無補當時惟中外所陳利害一切報罷之此少以報國耳景徳元年七月薨年五十八贈太尉中書令謚文靖王旦於沆歿後嘆其先識之逺曰李文靖眞聖人也】

平陽侯

爲臣固不易爲相良獨難孰是弼萬幾而茍懷自安防侯佐漢祖規橅洵可觀其時在開創詎云擘畫殫垂死薦平陽相倚定後艱旣憚牝雞鷙復慮幼主孱參也急調劑饑恐弗及餐柰何不事事醇酒以爲眈後意愈無忌帝肉曽未寒寵姬與愛子身命恣摧殘少主憂入地呂勢積滔天借非平與勃漢祚誰當全參實沗相位昧者稱其賢

王禹偁

【字元之濟州鉅野人世爲農家九歳能文畢士安見而器之太平興國八年登進士授成武主簿徙知長洲縣時同年生羅處約宰吳縣日與賦詠人多傳誦太宗聞其名召試擢右拾遺直史館賜緋卽日獻端拱箴以寓規諷未幾判大理寺緣妖尼道安誣訟徐鉉偁論道安反坐貶商州團練副使稍遷拜左正言歷翰林學士知審官院通進銀臺封駁司又以議禮坐謗訕出知滁州眞宗卽位遷秩刑部召還復知制誥咸平初預修太祖實錄與宰相不恊出知黃州徙蘄州卒年四十八訃聞上甚悼之有小畜集二十卷】

酬種放徴君一百韻

太歳在辛夘九月萬木落是時太陰虧占云臣道剝王生出紫薇譴逐走商洛扶親又抱子迆過京索敝車載詩史病馬懸囊槖西都不敢住空負香山約閿鄕正南路秦嶺峭如削肩輿礙巨石十步三四卻妻孥亦徒步磧礫不容腳山店蓋木皮煙火渾薰灼夜深聞贙虎合家屢驚戄山泉何瀠洄切裂無橋彴卸鞍引羸蹄解襪事芒屩晨瀾髮可鑑朝涉脛如斮商山六百里天設皆碞崿上洛在其中狴牢曽未若逐臣自可死何必在逺惡刺史不我顧古寺聊淹泊卜居雜民甿致養無精糳知道由自寛有親彊爲樂側聞種先生終南臥云壑長沮旣躬耕元禮仍開學王績婦未娶介潔翹孤鶴之推母偕隠教誨修天爵詩情亦嗜酒道气不服藥田衣剪荷芰野飯烹茝藥霧豹澤文彩防鴻避矰繳肯從羔雁聘惟恐簮裾縛如何宋右史斥鷃議雕鶚【起居舎人宋維翰奏種放隠居終南乞量才錄用頗爲識者所笑】纁與丹詔恩禮誠非薄仍勑京兆府惇諭辭恭恪先生戀板輿純孝心堅確散髮走煙巒拜章謝恩渥巨材猶在澗大玉不出璞使者遂空回軟輪何寂寞賢母召徴君庭責詞嗃嗃胡爲事章句漏名入街郭府縣污我山胥徒噪吾幄以玆近聲利安得成髙邈誓將徙窮谷庶可逃喧濁先生拜引過爲壽開樽杓陶陶又熈熈何啻聞竽籥人傳到遷客面目頓慚怍器小識不逺當年事頭角遭時得一第遊宦何齷齪逐羶甚蚍蜉鬭耀向熠爚宰邑乏弦歌諫垣無謇諤便蕃朱紫綬僭忝絲綸閣方號騤騤龍巳困狺狺防待罪始知非咄哉昧先覺一聆髙世行罪髮庸可擢忍恥賦三章塵埃寄【一作望】寥廓明年防恩宥量移井蛙躍靡暇謁南山徵途望西嶽黃河波洶湧白徑苔斑駁中條圍解懸五老煙矗矗此焉爲郡副烏敢事隕獲籠禽幸未死尙且謀飲啄米呼村婢舂樵顧山童斫飼馬捽寒蕪看書爇秋籜信口亦吟哦放心無適莫君恩巳絕望人事終難度相府一張紙喚起久屈蠖誠知有梁柱未忍棄榱桷五城天上開三殿雲間卓重取正衣冠籠裹山猱玃病翼得風雲壊墻勞赭堊諌官與史氏舊職聊羈絡舉袖拂石螭凝眸睨金雀防心想前事一夢何揮霍長恐先生聞倚松成大噱闗中朋友來遺我神仙作繁華逺容綺錚鏦美金錯古澹啜鉶羮大雅鏗木鐸千言距百韻防趣何綽綽孰念气如虹翻然輕抵鵲俊甚麻姑爪快比屠門嚼渾金豈在鎔尺璧寧施琢愈風齊捧檄忘味同聞樂置之向懷袖日夕芬蘭若褒我塵俗韻鉛刀化幹鏌同聲必有應過實還疑謔盛誇山中事云屋張霞幕蘭茆含露采石髓和煙酌巢由泉滌耳園綺芝盈握有時上絕頂星斗近可摸下視塵世人營營似螶男兒旣束發出處岐路各茍非秉陶鈞卽去持矛槊致主比唐虞安邊如衛霍不爾爲逸人深居返吾朴胡然自碌碌名節亦銷爍行年過半世功業無圭勺無術鑄五兵使民興錢鎛無才統六師逐冦開沙漠空言說王道肆目防人瘼多慚指佞艸虛效傾心藿一覽大雅文起予亦何博況玆山野性謨畫昧方略搔首謝朝簮行將返耕鑿

不見陽城驛【並序】

余爲兒童時覽元白集唱和陽城驛詩時稹貶江陵過南山感陽道州而作是詩也且攺驛爲避賢郵不忍呼其諱也樂天在翰林得而和之又見杜紫薇富水驛詩題下解雲富水驛舊名與陽諫議同卒章曰驛名不合輕移攺畱警朝天擁傳人淳化二年九月餘自西掖左官商於訪其驛則無有也撿之圖經求之郡境則富水地存而驛廢陽城之號遂莫知矣因作古風詩申明三賢之作且以不見陽城驛爲首句至於道州之行事元詩盡之矣此不復云

不見陽城驛空吟昔人詩誰攺避賢郵唱首元防之防之謫江陵顦顇爲判司路道商山驛一夕見嗟咨所嗟陽道州抗直貞元時時亦被斥逐南荒終一麾題詩攺驛名格力何髙奇樂天在翰林亦和遷客詞遂使道州名光與日月齊是後數十年借問經者誰畱題富水驛始見杜紫薇紫薇言驛名不合輕攺移欲遣朝天者惕然知在玆一以諱事神名呼不忍爲一以名警眾名存教可施爲善𨿽不同同歸化之基邇來又百稔編集空鱗差我遷上洛郡罪譴身縶維舊詩猶可誦古驛殊無遺富水地𨿽在陽城名豈知空想數君子貫若珠累累三章詩未冺千古名亦垂徳音茍不嗣吾道當巳而前賢尙如此今我復何悲題此商於驛吟之聊自怡

竹防

商嶺多修篁蒼翠連山谷有防生其中薦食無厭足春筍齧生犀秋筠折寒玉飫飽致肥腯優遊恣蕃肓林宻鳶不攫穴深犬難逐鳯凰餓欲死彼實無一掬惟此竹間防瑯玕長滿腹暖戱綠叢陰舉頭傲鴻鵠不知商山民愛爾身上肉有鍤利其鋒有錐銛於鏃開穴窘如囚洞胸聲似哭膏血尙淋漓攜來入市鬻竹也比賢良防兮類商俗所食旣非宜所禍誠知速吁嗟狡小人乘時竊君祿貴依社樹神俸盜太倉粟笙簧佞舌鳴藥石嘉言伏朝見秉大權夕聞罹顯戮李斯具五刑趙髙夷三族信有司殺者在暗明如燭彼狡無害賢彼防無食竹

聞鴞【有序】

滁淮地也郡堞之上鴟鴞巢焉永夕鳴嘯不巳妻子驚死或終夜不寐因作詩諭之

元精自萬彚羽族何茫茫爲怪有鴟鴞爲瑞稱鳯凰鳯凰不時出未識五色章吾生在鄒魯風土殊逺方鳴鳩隨乳燕日夕巢吾梁翩翾雜鳥雀比屋率爲常又從筮仕來五年居帝鄕更直入承明侍宴夜未央上林聞鶯囀巧舌如笙簧鴟鴞徒知名聞見實未嘗頃年謫商山聼之已悲涼今玆出內庭罸郡來永陽誰知爾鸋鴂營巢在城墻年加睡漸少秋盡漏且長鳴嘯殊不已歷歷含防霜孺人泣我右稚子啼我傍吾心非達士詎免亦悵悵人生縱百歳忽若石火光其間有窮通幽昧難自量我愛臯與防峩冠虞舜堂簫韶聞九成丹穴來鏘鏘又愛閎與散陳力遇文王鸑鷟聼岐山多士周道昌嗟嗟漢賈誼年少謫南荒故有鵩鳥賦倚伏理甚詳郇公曁鄴侯放逐同一邦夜深聞此鳥韋公涕沾裳李侯舉酒令斯音非不祥坐客如不聞罰之以巨觴遂使惡聲鳥聼之無所傷【天寶中韋郇公謫守蘄州時李鄴侯亦以處士放逐因夜飲聞鴟鴞韋公泣下李公曰此鳥人以爲惡其聲可聼乃令坐客有不聞其聲者罰以大杯由是聼之不厭】贊皇貶袁州懷鴞義亦臧【李太尉有懷鴞賦】乃知昔賢哲未免亦淒惶況余不肖者邀寵在朝行報國惟直道謀身昧周防四年兩度黜鬢髮已蒼蒼𨿽得五品官銷盡百錬鋼何當解印綬歸田謝膏粱教兒勤稼穡與妻甘糟糠鳯來非我慶鴞集非我殃優遊盡天年身世俱可忘

和楊遂賀雨

我罷內廷職出臨永陽民永陽民𨿽庶未免多饑貧富之旣無術齪齪爲謹身不堪今夏旱如燎復如焚厥田本塗泥坐見生塵氛稚老無所訴嗷嗷望穹旻食祿憂人憂蚤夜眉不伸從決獄中囚徧禱境內神楚辭有山鬼廟貌羅水濵佛法有浮圖寺宇連城闉齋莊命寮寀供給抽俸緡鼓笛迎湫水香花照金輪誠知非典故且慰旱熯人偶與天雨防滂沱四郊勻挿秧復修堰野叟何欣欣可辦官府調亦免農艱辛爕調賴時相感應由聖君於吾復何有敢望歌頌云淸流楊水部徳與我爲鄰仇香官位屈何遜詩格新見投賀雨詩言自人口聞夫君蓋私我過實豈相親爲霖非我事職業惟詞臣若有民謠起當知帝澤春庶使采詩官入奏助南薰

對雪示嘉祐

去年防雪在商州使君命我山寺頭峯巒艸樹六百里饑鼯凍鳥聲啾啾山城窮陋無妓樂何以銷得騷人愁抱缾自防不待勸乘興一引連十甌晚歸上馬頗自適狂吟醉舞夜不休今年看雪在帝裏瑤臺瓊樹佳气浮朝回攬轡聊四望移下五城十二樓樽中有酒翻不飲鬱鬱不快非怨尢吾兒嬌騃未曉事問我胡不私獻酧因令把筆冩我意爲渠吟作雪中謳昔爲副使不理事待罪且免憂人憂今爲諌官非冗長拾遺三館俸入優秋來連防百日雨禾黍飃溺多不收如今行潦占南畝農夫失望無來麰爾看門外饑餓者往往僵殕塡渠溝峩冠旅進又旅退曽無一事禆皇猷俸錢一月數家賦朝衣一襲幾人裘安邊不學趙充國富民不作田千秋胡爲碌碌事文筆歌時頌聖如俳優一家衣食仰在我縱得飽暖如狗偸況我眼昏頭漸白安能隠幾勤校讐何時提汝歸田去賣馬可易數隻牛深耕淺種茍自給藜羮豆粥充饑喉黍畦鋤理學元亮田澆灌師秦侯素餐免作疲人蠧開卷免對古人羞未行此志吾戚戚對酒不飲抑有由斯言不敢向人道語爾小子爲詒謀

和馬中允鑪邊偶作

誰爲東君掌靑律故將春日連人日春日雨絲暖融融人日雪花寒栗栗雨雪寒暖苦不同可比交情去就中仲咸擁鑪發歌詠古風激破澆漓風人情離合古來有召公初亦疑周公汾陽臨淮本仇隙一旦分兵若親戚四公翻覆人不譏各各操心爲邦國此外譸張多爲已反掌背面如千里張耳陳余不忍言魏其武安何足齒我愛中允君子心心與人交淡如水別有人間勢利徒一去一就隨榮枯西漢董賢方佞幸孔光迎拜卑如奴是時揚雄在東觀投閣欲死無人扶有唐力士夫人死朝士執喪如喪妣是時李白放江邊憔悴無人供酒錢小人之性何所似眞如蜂蝶並螻蟻尋香逐臭茍朝昏豈願松篁與蘭茝重君誓心一何極澗底松兮陵上栢澗松陵栢有朽時我約君心無攺易

拍板謠

麻姑親采扶桑木鏤脆排焦其數六雙成捧立王母前曽按瑤池白雲曲幾時流落來人間梨園部中齊管弦管弦才動我能應知音審樂功何全吳宮女兒手如筍執向玳筵爲樂凖數聲慢仙人屐齒下云棧老狐臘月渡黃河緩步輕輕踏冰片數聲急空江雹打漁翁笠鮫人泣對水晶盤滿把珠璣連瀉入劃然一聲送曲徹由基射透七重札金罍冷落閴無聞隴頭凍後泉聲絕律呂與我數自齊絲竹望我爲宗師總驅節奏在術內歌舞之人無我欺所以唐相牛僧孺爲文命之爲樂句

筵上狂詩送侍棊衣襖天使

昔事先皇叨近侍北門西掖華淸地太宗多材復多藝萬幾餘暇翻棊勢對面千里爲第一獨飛天蛾爲第二第三海底取明珠三陣堂堂皆禦制中侍宣來示近臣天機祕宻通鬼神乃知棊法通軍法旣戒貪心又嫌怯惟宜靜勝守封疆不樂窮兵用戈甲先皇三勢有深防豈獨一枰而巳矣當時受賜感君恩藏於篋笥傳子孫至道年中出滁上失腳靑雲空悵望移典維揚日望還軒轅鼎成飛上天龍髯忽斷攀不得舊朝衣上淚潺湲吾皇曲念先朝物徴歸再掌西垣筆悲涼忽見紅藥開哭臨空隨梓宮出去年領郡得齊安山州僻陋在江漧黃民誰識舊學士白頭猶任老郎官昨日江邊天使到隨例霑恩著衣襖皇華本是江南客久侍先皇對棊奕筵中偶說當年事三勢分明皆記得我從失職別上臺禦書深鎖不將來遙想棊圖在私室天香散盡空塵埃今日因君聊話及翻作停杯向隅泣人生不易逢聖朝君恩未報雙鬢凋金鑾殿花春灼灼永熈陵樹夜蕭蕭空嘆拖腸在泥土不如防鼎升煙霄多病相如猶未死追思往事欲魂消星使今辰逥馬首彊對離筵滿傾酒悲歌一曲從事書唱與朝中舊知友

還楊遂蜀中集

上蒼茫昧胡爲乎施設吾道生吾徒否多泰少是天意生有述作死不虛聖人憂患方演易賢者窮愁始著書盡令富貴防逸樂蠢蠢戢戢如雞豬冺然無物作時瑞誰識鳯凰與騶虞經史子集燦今古粉繪帝道張皇謨一言可采卽不朽名姓張與日月俱乃知天心厚我輩窮辱不足形悲呼夫君擢秀在江左國小而逼何區區科名始得值兵火金陵坐見成丘墟入朝才得一贊善黜降重爲縣大夫彰明僻逺在蜀道又遇襖賊攻成都徒行抱印向隴氐乞食村落何崎嶇歸來朝責作主簿朱衣黯淡鬢毛疎昨朝投我蜀中作錚然一集如瓊琚杜甫遭竄吟不輟庾信悲哀情有餘我逢聖代自多難謾誇三入承明廬近令編綴小畜集文筆詩賦何紛如才名官職不兩立眞宰析刻分毫銖郎官疎逺旣未貴縣吏禮數不足拘相逢且說文章樂爲君酌酒焚枯魚

成武縣作

釋褐來成武初官且自彊位卑松在澗俸薄葉經霜雨菌生書案饑禽啄印牀猶驚寫秋捲枕砌落花黃

除夜寄羅評事同年

歳暮洞庭山知君思浩然年侵曉色盡人枕夜濤眠移櫂風搖浪開牕雪滿天無因一乘興同醉太湖船

五更睡

數載直承明寵深還若驚趂朝雞喚起殘夢馬防行左宦離雙闕髙眠盡五更如將閒比貴此味敵公卿

寧公新拜首座因贈

著書新奏禦優詔及禪扉首座名𨿽貴家山老未歸磬聲寒繞枕塔影靜侵衣終憶西湖上秋風白鳥飛

寄碭山主簿朱九齡

忽思蓬島會羣仙二百同年最少年利市襴衫拋白紵風流名紙寫紅牋歌樓夜宴停銀燭栁巷春泥污錦韉今日折腰塵土裏共君追想好淒然

寄金鄕張贊善

年少辭榮自古稀朝衣不著著斑衣北堂侍膳侵星起南畝催耕冒雨歸種竹野塘春筍脆采蘭幽澗露芽肥伊余自是徒勞者未得同尋舊釣磯

遊虎丘山寺

寺墻圍著碧孱顏曽是當年海湧山盡把好峯藏院裏不教幽景落人間劍池艸色經冬在石座苔花自古斑珍重晉朝吾祖宅一回來此便忘還

寄潤州趙舎人【二首】

南徐城古樹蒼蒼衙府樓臺盡枕江甘露鐘聲淸醉榻海門山色滴吟牕直廬久負題紅藥出鎭何妨擁碧幢聞說秋來自髙尙道裝笻竹鶴成雙

記言彩筆罷摛華郡閣髙閒似道家琴院坐聼江寺磬郡樓吟見海山霞春園遺母親燒筍夜榻畱僧自煮茶應笑陶潛未歸去折腰奔走在泥沙

寄毗陵劉博士

毗陵古郡接江堧赴任琴書共一船下岸且尋甘露寺到城先問惠山泉秋蟾吐檻供吟興野鶴偎牀伴醉眠官散道孤詩筆老不應雙鬢更皤然

中元夜宿余杭山仙泉寺畱題

祭廟回來略問禪蘚墻沙徑碧山前風疏逺磬秋開講水響寒車夜救田藍綬有香花菡蓞竹牕無寐月嬋娟自慚政術貽枯旱忍臥松陰潄石泉

再泛吳江

二年爲吏住江濵重到江頭照病身滿眼碧波輸野鳥一蓑疎雨屬漁人隨船曉月孤輪白入座晴山數防靑張翰精靈還笑我綠袍依舊惹埃塵

和郡寮題李中舎公署

樹影池光映曉霞綠楊陰下吏排衙閒拖屐齒妨橫筍靜拂琴牀有落花地脈暗分吳苑水廚煙時煮洞庭茶靑宮詞客多閒暇按曲飛觴待歳華

題張處士溪居

雲裏寒溪竹裏橋野人居處絕塵囂病來芳艸生漁艇睡起殘花落酒瓢閒把道書尋晚逕靜攜茶鼎洗春潮長洲懶吏頻過此爲愛盤餐有藥苗

送羅著作奉使湖湘

使星躔次入長沙曉別延英去路賖數刻漏中承宻防幾重湖外奉皇華山行馬拂湘川石寺宿僧供嶽麓茶回日期君直西掖當階紅藥正開花

送馮學士入蜀

錦川宜共少年期四十風情去未遲蠶市夜歌欹枕處峨眉春雪倚樓時休誇上直吟紅藥多羨乘軺聼子規莫學當初杜工部因循不賦海棠詩

賀將作孔監致仕

泣辭明主竟抽簮便約幽云老舊林朝請罷來頻典笏田園歸去只攜琴焚香靜院當山色曬藥空庭避竹陰一子得官三品祿未饒疏傅有黃金

和陳州田舎人畱別

演綸多暇每封章暫去頒條道更光郡吏好排紅粉妓使君曽是紫薇郎樓臺有月新詩出囹圄無人綠艸長地接淸淮足佳致水村煙塢是魚鄕

回襄陽周奉禮同年因題紙尾

武闗西畔路巉巖兩月勞君寄兩緘鏡裏想添新白髮篋中猶貯舊靑衫扶頭酒好無辭醉縮項魚多且放饞譬似元和張太祝十年不攺舊官銜

寒食

今年寒食在商山山裏風光亦可憐稚子就花拈蛺蝶人家依樹系秋千郊原曉綠初經雨巷陌春陰乍禁煙副使官閒莫惆悵酒錢猶有撰碑錢

南郊大禮詩【二首】

聖君重卜祀南郊仗擁黃麾間白旄仙吹冷翻蒼玉佩曉霞晴透絳紗袍天開兜率齋宮靜海湧蓬萊帳殿髙遷客生還知有望商山不敢讀離騷

嚴禋禮退一陽生抃賀歡呼動四溟聖壽久長南至日寶圖髙大北辰星九重城闕天將曙百萬人家戶不扄知有化工無棄物海波分細一浮萍

新秋卽事

宦途流落似長沙賴有詩情遣歳華吟弄淺波臨釣渚醉披殘照入僧家石挨苦竹旁抽筍雨打戎葵臥放花安得君恩許歸去東陵閒種一園瓜

前賦村居雜興詩二首間半嵗不復省視因長男嘉祐讀杜工部集見語意頗有相類者咨於余且意余竊之也余喜而作詩聊以自賀

命屈由來道日新詩家權柄敵陶鈞任無功業調金鼎且有篇章到古人本與樂天爲後進敢期子美是前身從今莫厭閒官職主管風騷勝要津

贈衛尉宋卿二十二丈

謫宦歸來髮更斑徊翔猶得寺卿閒幾多僚友三臺上大半生徒兩制間舊賜錦袍多貰酒新裁紗防欲歸山東垣小諌龍鐘甚空媿洪鑪蚤鑄顏

送融州任巽戶曹撰越王愛姬墓志得罪

禦前曽取好科名一掾如何萬里行身落蠻方人共惜罪因文學自爲榮吏供版籍多魚稅民種山田見象耕君看咸通十司戶投荒終久是公卿

幕次閒吟

江蘺吟盡鬢成霜謫宦歸來夢一場每日祗窺丹鳯案被人猶喚紫薇郎齋宮獨坐風翻幕客舎閒吟葉滿牀若是承明容再入未曽荒廢舊文章

送張監察通判余杭

郡城瀟灑浙江濵暫輟乘驄慰逺民莫放霜威誇禦史且收風景屬詩人雪侵樓上迎潮眼花擁湖中泛月身盡是公餘吟詠處好飛佳句寄詞臣

書齋

年年賃宅住閒坊也構幽齋作道裝守靜便爲生白室著書兼是艸堂屏山獨臥千峯雪禦札時開一炷香莫笑未歸田裏去宦途機巧盡能忘

滁州官舎

忽從天上謫人間知向山州住幾年俸外不教收果實公餘多愛入林泉朝簮未解𨿽妨道宦路無機卽是禪鈴閣悄然私自問郡齋何異玉堂前

臘月

臘月滁州始覺寒年丰嵗暮郡齋閒官供好酒何憂雪天與新詩合看山日照野塘梅欲綻燒回荒徑艸猶斑吏人散後無公事門防森森夕鳥還

寄杭州昭慶寺華嚴社主省常上人

夢幻吾身是偶然勞生四十又三年任誇西掖吟紅藥何似東林種白蓮入定雪龕燈焰直講經霜殿磬聲圓謫官不得余杭郡空寄髙僧結社篇

嵗暮感懷

嵗暮山城放逐臣老從霄漢委泥塵公卿別後全無信兄弟書來秪說貧眼看靑山休未得鬢垂華髮摘空頻文章气槪成何事霑惹虛名誤此身

芍藥詩

牡丹落盡正淒涼紅藥開時醉一場羽客諳傳尸解術仙家重爇返魂香蜂尋檀口論前事露濕穠英試曉妝曽忝掖垣眞舊物多情應認紫薇郎

贈省欽師【師善八分書太宗召於殿上書數行得賜紫衣】

舊隠何年別翠防瀑泉聲外鎖禪扉禦前能寫八分字天上曽宣三事衣燈照夜寒霜後冷鼎烹秋菌雨中肥終歸五老峯邊去杯渡長江一錫飛

贈狀元先輩孫僅

病中何事忽開顏記得詩稱小狀元【余淳化辛夘嵗贈君詩云明年再就堯階試應被人呼小狀元】粉壁乍懸龍虎榜錦標終屬鶺鴒原靑雲隨步登花塔紅雪飄衣醉禦園還有一條遺恨處不教英俊在吾門

謫居感事【一百六十韻內綏字維字俱重押】

遷謫獨熈熈襟懷自坦夷孤寒明主信淸直上天知消息還依道生涯只在詩惟當諭山木詎敢詠江籬偶嘆勞生事因思志學詩讀書方覩奧下筆便搜奇賦格驚鸚鵡儒冠薄鵕防耕桑都不事園井未曽窺必欲縑緗富寧教杼軸紕光陰常矻矻交友盡偲偲步驟依班馬根源法孔姬收螢秋不倦刻鵠夜忘疲流輩多相許時賢亦見推叨榮偕計吏濫吹謁春司僕瘦途中病驢寒雪裏騎空拳入場屋拭目看京師技癢初調箾鋒銛欲試錐甲科登漢制【太平興國八年餘首中甲科】內殿識堯眉數刻愁晡矣三題亦勉之先鳴輸俊彥上第遂參差罷舉身何托還家命自奇惟慚親倚戶敢望嫂停炊竭力求甘防終朝走路岐貪希仲由米多廢董生帷丹桂何時折孤篷逐吹移知憐無國士志气自男兒季子貂裘敝狂生刺字隳廣場重考覆蹇步載驅馳明代寧甘退靑雲暗有期禮闈冠多士禦試拜丹墀澤霧寜慚豹風肯伏雌重瞳念孤迹一第忝鴻私得告還鄕貴除官佐邑卑折腰稱小吏矩步愼初資【解褐得主簿】枳棘心何恨松筠操自持及親家有養事長禮無虧銅墨官常攺煙霄兩露垂縣花聊主管寺棘且羈縻【九年授大理評事知蘇州長洲縣】吳郡包山側長洲巨海湄萬家呼父母百里撫惸嫠敢起徒勞嘆長憂竊祿嗤宦途甘碌碌官業亦孜孜政事還多暇優遊甚不羈村尋魯望宅寺認館娃基西子畱香逕吳王有劍池狂歌殊不厭酒興最相宜艸織登山履蒲紉【平聲】挽舫綏果酸嘗橄欖花好挿酴醾震澤柑包火松江鱠縷絲三年無異政一篋有新詞多戀南園臥俄從北闕追【雍熈四年奉召赴闕】呈材眞朴召對立茅茨載筆居三館登朝忝拾遺紫泥天上降朱紱禦前披侍從殊爲貴圖書頗自怡史才媿班固諫筆謝辛毗擬把防軀報慚將厚祿屍安邊上章疏端拱獻箴規精鑑逢英主心知是伯防【餘論邊事特爲趙許公所器】賡歌才不稱掌誥筆難摛【是嵗防上召余殿上作歌遂有西掖之拜】制歷多無事【閣下有制歷當直舎人如無除目書名而出】詞頭每怯遲繁陰溫室樹淸吹萬年枝靑鎖霞光透蒼苔露片萎禦香飄硯席宮葉落纓緌看浴池心鳯閒捫殿角螭上林花掩映仙掌露淋漓對近瞻旒冕班淸辟虎貔宮簾垂翡翠禦水動漣漪紀號年淳化朝元月建寅【葉移】攝官捧寶冊祝壽執樽彞表案行低折【時余又押諸方表案】宮懸聼肅只徳音王澤潤謙柄斗杓移貴接臯防步深窺龍鳯姿策勲何炫赫賜紫更萎蕤【是日加柱國謝日面賜金紫】蚊力山難負鵜梁翼易滋論功慙八柱受服欲三褫【音遲】祗慮殃將至曽無事可禆趨朝空俯傴退食自逶迆更直當春好橫行隔宿咨【每休假三日後謂之橫行於正衙參假院吏隔夜報】內朝長得對駕幸每教隨瓊苑觀云稼金明閱水嬉賞花臨鳯沼侍釣立魚坻拂面黃金栁顏白玉巵分題宣險韻翻勢得仙碁【上嘗賜兩制碁勢圖】竟舉窺天管爭燃煮豆萁恨無才應副空有表虔祈【每有禦制詩韻難並新碁勢但上表免和訴不曉而巳】睿睠偏稱賞天顏極撫綏中官賜文字院吏捧巾綦遭遇誠堪惜功名竊自思請纓無壯志視艸亦胡爲未獻東封頌空鐫北嶽碑深慚專俎豆長欲議邊陲但可懷驕子何須斬谷蠡胸中貯兵甲堂上有熊罷成敗觀千古弛張在四維兼磨斷佞劍擬樹直言旗遇事難緘黙平居疾喔咿無權逐鳥雀俛首任狐貍廷尉專刑殺【以制誥舎人兼大理寺事】詞臣益等衰五花儀久廢三尺法聊施書命猶無諂評刑肯有欺厚誣淩近侍內亂疾妖尼【妖尼道安誣告徐騎省】丹筆當無赦金科了不疑拜章期悟主僕法更防維萋菲終無巳雷霆遂赫斯如傷訐直投杵覓瑕疵眾鑠金須化羣排柱不支佞權回北鬥讒舌簸南箕闕下羊腸險朝端虎尾危道孤貽眾怒責薄賴宸慈西掖除三字南山佐一麾蒼黃塵滿面揮灑淚交頤目斷九重闕魂銷八達衢尊親逺扶侍兄弟盡流離秦嶺偏巉絕商於更崄巇吾廬何處是我馬忽長辭六里山蒼翠丹河浪渺彌分封思魏鞅割地憶張儀懶讀三閭傳空尋四皓祠畬煙濃似瘴松雪白如梨壊舎牀鋪月寒牕硯結澌振書衫作拂解帶竹爲揓呼僕泥茶竈從僧借藥篩鐘愁上寺起角怨水門吹舊友誰靑眼新秋出白髭煙嵐晴鬱鬱風雨夜颸颸我過徒三省吾生自百罹初來聞旅雁不覺見黃鸝市井攜山菜房廊蓋木皮【商州民多以木皮蓋屋】野花紅爛縵山艸碧防褷副使官資冷商州酒味醨尾因求食掉角爲觸藩羸有夢思紅藥無心采紫芝瘦妻容慘戚稚子淚漣洏暖怯穿壁昏憂虎入籬松根然夜燭山蕨助朝饑豈獨堂虧飬還憂地乏醫迹飄萍渤海親老日崦嵫閣下辭巢鳯山中伴野麋風欺秀林木云隔向陽葵屈產遭駑馬丹山困嚇鴟悔須分黑白本合混妍媸自此韜余刄終當學鈍錘窮通皆有數得喪又奚悲自顧才何有空憐道在玆宣尼猶削伐大禹亦胼胝運去當如防投來且禦魑避風聊戢翼得水會揚鬐琴酒圖三樂詩章效四蚩【白公有四蚩詩】魚須從典賣貂尾任傾欹兀兀拖腸防悠悠曳尾北牕尋蛺蝶南岸看鸕鷀山翠樓頻上云生杖獨榰簟閒畱曉魄檐暖負冬曦松柏寒仍翠瓊瑤湼不緇望誰分曲直秪自仰神祗吾道寧窮矣斯文未巳而狂吟何所益孤憤泄黃陂

商山海棠

錦裏名𨿽盛商山艷更繁別疑天與態不類土生根淺著紅蘭染深於絳雪噴待開先釀酒怕落預呼魂香裏無勍敵花中是至尊桂須辭月窟桃合避仙源浮動冠頻側霓裳袖忽翻望夫臨水石窺客出墻垣贈別難饒栁忘憂肯讓萱輕輕飛燕舞脈脈息嬀言蕙陋虛侵逕梨凡浪占園論心畱蝶宿低面厭鶯喧不忝神仙品何辜造化恩自期栽禦苑誰使擲山村綺季荒祠畔仙娥古洞門煙愁思舊夢雨泣怨新婚畫恐明妃恨移同卓氏奔秪教三月見不得四時存繡被堆籠勢胭脂浥淚痕貳車春未去應得伴芳罇

茶園十二韻

勤王修歳貢晚駕過郊原蔽芾餘千本靑蔥共一園牙新撐老葉土軟迸新根舌小侔黃雀毛獰摘綠猿出蒸香更別入焙火防溫采近桐花節生無谷雨防緘縢防逺道進獻趂頭番待破華胥夢先經閶闔門汲泉鳴玉甃開宴壓瑤罇茂育知天意甄收荷主恩沃心同直諌苦口類嘉言未復金鑾召年年奉至尊

山僧雨中送牡丹

數枝香帶雨霏霏雨裏攜來叩竹扉擬戴卻休成悵望禦園曽挿滿頭歸

春居雜興

兩株桃杏映籬斜妝防商山副使家何事春風容不得和鶯吹折數枝花

杏花【三首】

暖映垂楊曲檻邊一堆紅雪罩春煙春來自得風流伴楡莢休拋買笑錢

長愁風雨暗離披醉繞吟看得幾時只有流鶯偏稱意夜來偸宿最繁枝

陌上紛披枝上稀多情猶解撲人衣雙成灑道迎王母十里蒙蒙絳雪飛

別丹水

曽經爛漫濯吾纓忍別潺湲月夜聲便入紅塵染詩思吟魂猶合數年淸

芍藥開花憶牡丹

風雨無情落牡丹翻堦紅藥滿朱欄明皇幸蜀楊妃死縱有嬪嬙不喜看

后土廟瓊花詩【二首】

揚州后土廟有花一株潔白可愛樹細而花繁不知實何木也俗謂之瓊花因賦詩以狀其態

誰移琪樹下仙鄕二月輕冰八月霜若使壽陽公主在自當羞見落梅妝

春冰薄薄壓枝柯分與淸香是月娥忽似暑天深澗底老松擎雪白婆娑

曹緯

【見鄭文寶集有送曹緯劉鼎二秀才詩其弟卽元寵也緯詩文名秋浦集】

山行

日出過山頭日入宿山下我行山亦行隠隠似奔馬朝昏山送迎山意自傾冩借問徵途間誰如此山者

自齋山借舟泛湖還家

十里平湖漫不流晚風吹浪打行舟定知歸得侵燈火家在菇蒲最盡頭

曹組

【字元寵緯之弟也兄弟俱以文名組六舉不第著鐵硯篇以自見後有寵於徽宗授睿思殿待制】夜歸曲

饑烏啞啞啼暮寒回風急雪飄朱防瑣牕繡閣艶紅獸書幙金泥揺彩鸞吳妝秀色攢眉綠能唱襄陽大堤曲酒酣橫笛咽孤吹吹裂柯亭傲霜竹逺空寒雪渾不動老狐應被黃河凍暗回防暖入江梅何處荒榛掛麼鳯歸來穩跨靑連錢貂耳擁鼻行翩翩籠紗宻炬照飛霰十二玉樓人未眠

李至

【字言幾眞定人生七嵗而孤育於飛龍使李知審家幼沈靜好學屬文典贍舉進士授將作監通判鄂州擢著作郎遷右補闕知制誥歷翰林學士參知政事雍熈初議親徵範陽至上疏力止聞者韙之以目疾累表求解機政進秩吏部會建祕閣命兼祕書監總三館書至道初詔太子師事之眞宗卽位拜工部尙書參知政事咸平元年復以目疾求解政授武信軍節度徙知河南府卒年五十五贈侍中】

桃花犬歌

宮中有犬桃花名絳繒圍頸懸金鈴先皇爲愛馴且異指顧之間知上意珠簾未捲扇未開桃花揺尾常先至夜靜不離香砌眠朝饑秪傍禦牀餧彩雲路熟不勞牽瑤艸風防有時吠無何軒後鑄鼎成忽遺弓劍葉寰瀛迢迢松闕伊川上逺逐龍輴十數程兩眥漣漣似垂淚骨見毛寒頓憔悴萬人見者倍傷心防物感恩猶若是韓盧備獵何足嘉西旅充庭豈爲瑞聞君奉詔修實錄一字爲褒應不曲白魚赤雁且勿書願君書此懲浮俗

宋元詩會卷二

欽定四庫全書

宋元詩會卷三

兵部主事陳焯編

張詠

【字復之濮州鄄城人太平興國五年郡舉進士議以詠首薦有夙儒張覃者未第詠與冦凖致書郡將薦覃爲首眾許其能讓是嵗詠登進士乙科授大理評事知崇陽縣用蘇易簡薦入爲太子中允歷知麟相二州攺濮州知浚儀縣擢荊湖北路轉運使太宗聞其彊幹召還超拜虞部郎中賜金紫進樞宻直學士同知銀臺通進封駁司出知益州恩威並行蜀民畏而戴之眞宗卽位加左諫議大夫入拜給事中攺禦史中丞同知貢舉會奏彈丞相酒過出知杭州未幾復命知益州歸朝掌三班領登聞檢院因患腦瘍乞解任命知並州大中祥符三年召還抗言丁謂王欽若當誅章三上出知陳州卒年七十贈左僕射謚忠定有集十卷】

悼蜀四十韻

蜀國富且庻風俗矜浮薄奢僣極珠貝狂佚務娛樂虹橋吐飛泉煙栁閉朱閣燭影逐星沈歌聲和月落鬭雞破百萬呼盧縱大噱遊女白玉璫驕馬黃金絡酒肆夜不扃花市春漸作禾稼暮云連紈繡淑气錯熈熈三十年光景倐如昨天道本害盈侈極禍必作當時布政者罔思救民瘼不能宣淳化移風復儉約情性非方直多爲聲色著從欲竊虛譽隨心縱貪攫食生靈肌作威恣暴虐佞罔天子聼所利惟剝削一方忿恨興千里攘臂躍火气烘寒空雪采揮蓮鍔無人能卻敵何暇施擊柝害物黷貨輩皆爲白刃爍瓦礫積臺榭荊棘迷城郭裏第鎖苔蕪庭軒喧鳥雀斗粟金帛酬束芻綺羅博悲夫驕奢民不能飽葵藿朝廷命元戎帥師蕩凶惡虎旅一以至梟巢一何弱燎毛焰晶熒破竹鋒熠爚兵驕不可戢殺人如戲謔悼耄皆麗誅玉石何所度未能剪彊暴爭先謀剽掠民生計空賒死心愁隕獲四野搆豺狼五畝孰耕鑿出師不以律餘孽何由卻鄙夫識蜂蠆寡術能籠絡邊郵未肅淸何顏食天爵世方尙奔馳誰復振蹇諤黃屋逺萬里九重髙寥廓時稱多英雄才豈無衛霍近聞命良臣拭目觀奇略

縣齋秋夕

才薄難勝任空銷懶惰情公堂羣吏散苔地亂虫聲隔嵗鄕書絕新寒酒病生方今聖明代不敢話辭榮

登麟州城樓

莫問戎庭苦髙欄日夕攀時淸官事少邊靜戍人閒雉堞臨寒水穹廬倚亂山皇恩正無外不擬更移還

送別蘇寺丞

公身多不定何路慰飄離莫以防言合苦將幽思悲山程朝醉少雪屋夜眠遲卽問逢春約芳菲折贈誰

登黃鶴樓

重重軒檻與云平一度登臨萬想生黃鶴信移煙樹老碧雲魂亂晚風淸何年紫陌紅塵息終日空江白浪聲莫道安邦是髙致此身終約到蓬瀛

金陵郡齋述懷

傍人往往羨淸途野逸情懷亦自扶官舎四邊多種竹潮溝一面近生蘆病嫌見客低徊甚老覺臨官气味麤不信浮名是身累有時閒撚白髭須

遊趙氏西園

蜀中春艷世間疎比並陳園恐未如數里花光浮暖日六街塵靜見香車翻空雅樂催歡處入格新詩上板初方信承平無一事淮陽閒殺老尙書

歸越東舊隠畱別秦中知巳

客亭楊栁葉初殘歌咽秋空慘別顏吟愛好峯歸越路醉衝寒雨出秦闗煙蘿庭戶重棲倚漁浦人家舊往還縱使功名無分得免教心在怨尢間

再會傅逸人

分到知心死不輕幾年曽是愴離情防風吹雨雁初下落葉滿堦虫正鳴燈盡苦嫌論劍略簟涼頻喜轉琴聲從來共約雲泉老肯向人間占好名

郊居寄朝中知巳

年來流水壊平田客徑窮愁自可憐汀葦亂搖寒夜雨沙鷗閒弄夕陽天狂嫌濁酒難成醉冷笑淸詩不直錢碧落故人知我否幾回相憶上漁船

舟中晚望桃源山

仙山初指眼初明倚棹因妨半日程雲裏未忘尋去路世間爭合有浮名嵓空闇老松千尺天靜時聞鶴一聲更謝暮霞憐惜別滿波紅影照崢嶸

貽傅逸人

少年名節動人羣避俗身居積水濆幾爲典衣畱逺客半乘欹枕看閒雲門連酒舎靑苔滑路近沙汀白鳥分誰道無情活黎庶數篇新詠帶南薰【按史公防與傅霖同學旣貴之後求霖三十年不可得晚知陳州一日霖忽來謁公問昔何隠今何出霖曰子將行矣來報子爾翼日辭去後一月而公卒據此則傅霖乃學道通仙術者然公屢有防傅逸人詩其蹤迹未嘗疎濶卽此作雲門連酒舎畱客典衣亦非逃世絕俗之流也史所載殆出於小說固未深考歟】

雙龍寺

未踏關陽巳見山木鯨時吼翠防間老僧隨隊看雲起居士忘機共鶴閒入眼煙光依砌濕倚空霧气傍【一作繞】山環三朝寶訓神明防大讀經章祝玉顏

鶴

共憐潔白本天姿縱枉泥塵性不卑況是稻粱厭足日好尋煙月卻歸時迹參詩雅何年始名系仙經四海知應到昆丘指來歷曽陪鵷鷺浴華池

新蟬

脫塵還與比仙遊露腹何妨近品流嫩殻半遺紅藥地細聲偏傍綠楊樓詩家取象吟難盡畫格偸眞意不休正好儒林擬緌拂馮唐無苦預悲秋

過華山懷白雲陳先生

性愚不肯林泉住彊要淸流擬致君今日星馳劍南去回頭慚愧華山云

雨夜【二首】

四檐風雨滴秋聲醉起重挑背壁燈世事不窮身不定令人閒憶虎溪僧

簾幕蕭蕭竹院深客懷孤寂伴燈吟無端一夜空階雨滴破思鄕萬里心

寄傅逸人

當年失腳下漁磯苦爲明時未得歸寄語巢由莫相笑此心不是愛輕肥

送別王祕丞

帝鄕三十年前別江外相逢鬢已衰淸論未窮行計速爲君臨水立多時

聞鷓鴣

畫中曽見曲中聞不是傷情卽斷魂北客南來心未穩數聲相應在前村

錢易

【字希白俶之從子年十七舉進士試崇政殿三篇日未中而就自此以才藻知名太宗嘗嘆世無李白蘇易簡曰今進士錢易其人也欲召置翰林不果眞宗朝再舉進士以第二人中第除祕書丞通判信州攺太常博士直集賢院遷尙書祠部員外郎擢知制誥官至翰林學士儤直未滿卒仁宗憐之召其妻盛氏人禁中賜以冠帔有集一百五十卷】

溫泉詩

悲哉天寶時帝耄政不修寵幸尊婦人陰極陽巳柔外戚盛本枝櫛比封列侯丞相大將軍備位甚悠悠天下安旣久積漸力不周車服金玉煥黎庶饑寒愁驪山溫泉宮晝幸與夜遊一遊百司備萬費一日休誰能心自快化作社稷憂國忠恣吞噬林甫懷姦偸【缺】雛據太原鐘鼓無許收黃塵滿長安慘黷九廟羞唐天未使絕返正知疾瘳自玆遊賞地荊棘生荒秋舊物悉巳廢蜘蛛掛重樓覧者鹹寒心一過三回頭因知帝王業堅固宣鴻猷豈可信嗜欲侮弄生瘡疣

西遊曲

花銷秋老白日短敗紅荒綠迷空館擬將淸血灑昭陵幽谷蛇啼半山晚十年辭家勤獻書王孫不許延公車江頭柤廟祭無日重門生艸寒離離我有黃金三尺劍姦骨餘防古波艶佩入函闗無故人玉握凋零七星暗

南兵

曽見南兵苦徵遼事一如金瘡寒長肉紙甲雨生蛆山小虀霜骨河枯膾腐魚黎元無處哭丁戶日相疎韓丕

【字太簡華州鄭人防孤貧有志操年長始學文太平興國三年進士嘗著孟母碑返魯頌人多誦之授大理評事通判衡州用石熈載薦試中書擢著作佐郎直史館歷知制誥丕文思艱澁宰相以其稽緩書命常加督責積不能平乃表求外郡出知虢州太宗嘉其衝澹自處召爲翰林學士終以遲鈍不敏難任禁近三出典州就加禮部侍郎大中祥符二年卒】

寄嶽陽劉從事

秋來憶故人寓目臨大野逺近聞淸商依稀奏雅經霜樹半紅無風葉自下一片洞庭心聊憑塞鴻寫

菊

冷淡花枝寂寂闌只緣開晚少人看若教總似陶潛眼肯向芳春艶牡丹

唐異

【文鑑載詩而履歷莫考但其警句在宋中葉時巳盛傳自是前輩勝流未可與茫無籍裏者同論也】塞上作

防秋人不到萬里絕妖氛馬放防來地雕盤戰後雲月依孤壘沒燒逐逺荒分未省爲邊客宵笳懶欲聞

閒居書事

幽居輕宿雨屐齒偏林塘一境無過客千山自夕陽晝禽多獨語夏木有餘涼招隠詩慵寄時淸誰肯忘羅處約

【字思純益州華陽人父濟仕蜀歸朝至太常丞處約登太平興國中進士知吳縣時王禹偁知長洲縣日以詩篇唱和蘇杭間多傳誦後並召直史館處約終荊湖路巡撫年三十三】

泛太湖

三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年潘閬

【字逍遙錢塘人與王禹偁孫何魏野輩遊處最歡放懷湖山吟詠自適人以謫仙擬之】敍吟

髙吟見太平不恥老無成髮任莖莖白詩須字字淸搜疑滄海竭得恐鬼神驚此外非闗念人間萬事輕

夏日宿西禪

此地絕炎蒸深疑到不能夜涼知有雨院靜若無僧枕潤連云榻牕明照佛燈浮生多賤骨時日恐難勝

嵗暮自桐廬歸錢塘晚泊漁浦

久客見華髮孤櫂桐廬歸新月無朗照落日有餘輝漁浦風浪急龍山煙火防時驚沙上雁一一背南飛

落葉

片片復落落園林漸向空幾番經夜雨一半是秋風靜擁莎階下閒堆蘚徑中谷松與巖檜寧與此時同

渭上秋夕

秋色滿晴川登臨渭水邊殘陽初過雨何樹不鳴蟬極浦涵新月孤帆沒逺煙漁人空老盡誰似太公賢

望華山

髙愛三峯挿太虛昂頭吟望倒騎驢旁人大笑從他笑終擬全家向上居

宋太宗晚年燒丹閬曽獻方書及帝升遐懼罪乃變姓名匿舒州山寺爲行者後眞宗赦其罪以爲滁州參軍卒

路振

【字子發永州祁陽人淳化中進士試巵言日出賦太宗嘉其典贍擢置甲科由通判邠州召直史館大中祥符初使北歸撰乘軺錄以獻擢左司諌知制誥振文詞溫麗屢奏賦頌爲時輩所稱尢長詩詠卒平五十八】

伐棘篇

伐棘何所山之巓秋風颾颾棘子丹折根破柢堅且頑斸夫趦趄汗污顏攢鋒束芒趨道還�之森森繚長藩暮冬號風雪暗天漏寒不鳴守犬眠主人堂上多金錢東陵暴客來窺垣舉手觸鋒身隕顚千矛萬防爭後先襟袖結裂不可揎蹠破指傷流血殷神離气沮走蹁躚數尺之墻弗復攀無知小醜騷河壖朔方屯師連七年木波馬領沙塡塡气脈不絕如喉咽官軍虎怒思吼軒彊弩一發山河穿將不葉謀空卽安翫養蟻防成凶顚推芻挽粟徒喧喧邊臣無心靖國艱爲余諷此伐棘篇種放

【字明逸河南洛陽人性沈黙好學少志山林奉母隠終南豹林谷用張齊賢薦召赴闕授司諫進右諫議大夫眞宗眷遇特厚始終不衰晚節耽名利時論薄之】

夏日山居

陰陰林木靜寂寂無人境紅綻紫葳香嵐沈玉膏冷看云時獨坐愼事常中省何客馭風來新篁動疎影

諭蒙詩

大瀛卑百瀆自成浮天潯崇丘下累塊竟爲蔽日深王者在謙小夙推堯禹心拜言尊賢仁愼徳棄珠金自滿九族散匪驕百善尋炳玆夏商鑑滅國因誇淫

酬陳齋民見寄

竹扉常晝掩幽僻置身安自委漁樵分因思出處難周庭方設燎漢將尙封壇莫問煙霞意人寰事萬端冦準

【字平仲華州人太平興國中登進士時年十九淳熈五年參知政事定策立眞宗爲太子景徳元年拜平章政事決親徵之策封萊國公以丁謂之譛貶雷州司戶卒謚忠湣】

暇日遊建平三閭故里廟貌荒涼慘動耳目噫賢者之祀世不絕享郡無正人遺棄若是感事傷俗因畱斯句

人生若逺遊多是悲登眺況復念三閭遺蹤良可弔道直出章華才髙逐邊徼寃聲噴夜江愁色迷煙嶠斷碑沒敗莎古木吟荒廟祠破少薦馨防峻稀停櫂神容漬老苔壊壁通殘照舊徑失朱門空庭起寒燒余基𨿽索寞淸問長光耀旌賢誰再興勿使過者誚

水閣晨起

板閣長晏眠偶獨起淸旦月落檐鳥語煙開客船散長江色自澄汀樹聲空亂羣動又復然勞勞可長嘆

晚望有感

出門望寒野四顧惟椒坡憶昔楚大夫還此情如何殘陽半明雨水落西風多因同下蔡恨不覺增悲歌長郊雨餘逺樹減翠新蟬忽鳴激耳嘹唳久客孤坐情如何哉形之於文聊以自遣

遙山夏雨歇逺樹涼風至憑欄偶開襟新蟬動秋思沙溪潔細流庭木驚疏翠節又復然幽憂斯所萃芳嵗若奔流羲光不停轡感物悼前期誰知此時意

江南春

波渺渺栁依依孤村芳艸逺斜日杏花飛江南春盡離腸斷蘋滿汀洲人未歸

春日登樓懷歸

髙樓聊引望杳杳一川平逺水無人渡孤舟盡日橫荒村生斷靄深樹語流鶯舊業通淸渭沈思忽自驚

再歸秦川

阮路何方盡西歸興未勞河流經陜狹山色入秦髙返照明秋壘孤村接暮濤還如丁令至故里滿蓬蒿

秋夜勉友

西風驚萬木危坐思悠哉故國經年別秋鴻半夜來人應多棄善天豈不憐才休學嚴夫子荒涼老釣臺

秋日原上

蕭蕭古原上景物感離腸逺嶠收殘雨寒林帶夕陽溪聲迷竹韻野色混秋光吟罷還西望平沙起雁行

秦中感懷寄江外知已

念子隔江海浩然時已秋蟬鳴闗外樹人在水邊樓髮白猶搜句時淸尙旅遊遙思當永夜不寐向孤舟

水村卽事

虛齋臨逺水吟釣度朝晡葦岸秋聲合莎亭鶴影孤片雲藏疊巘野燒起寒蕪獨步時吟望離人隔五湖

冬夜旅思

年少嗟羇旅煙霄進未能江樓千里月雪屋一龕燈逺信憑邊雁孤吟寄嶽僧鑪灰愁擁坐硯水巳成冰

感興寄蓮嶽一二詩禪友

西風傷逺別前計竟成非芳艸此時暮故山何日歸禪應同雅道貧合長天機翻憶云浮侶無憀對夕暉

湖上作

極目望南浦望中生逺思雁沈芳艸渡燒斷夕陽陂嵗月寒萍梗江山念別離惟餘淸夜夢暫與白雲期

楚江夜懷

西風生逺水蕭颯度吟臺明月夜還滿故人秋未來寒蛩啼暗壁敗葉下蒼苔誰念空江外年年首重回

送人

客亭殘照裏歌闋獨南行芳艸無斷色旅人多別情逺塗方不極長笛更飛聲莫動鄕闗念徒令白髮生

巴東驛秋日晚望

楚驛獨閒望山村秋暮天數峯橫夕照孤笛起江船遣恨須言命防心漸學禪遲遲未回首深谷暗寒煙

東歸再經峽中

復命經三峽波瀾極目愁片雲生斷壁孤石礙中流道路連巴塞風煙接楚丘重來登望處因念昔年遊

荊南秋望

西風吹戶牖獨自客荊蠻積水浮秋漢防陽淡逺山蟬稀疎葉盡雨歇片雲閒何日忘簮紱深居石室間

夜泊江上

嵗暮峽中村維舟古樹根羣峯初落月後夜獨聞猿流水自無盡客愁那可論平明離楚防迢逓指吳門

應制賦牡丹花【時正言直館】

栽培終得近天家獨有芳名出眾花香逓暖風飄禦座葉籠輕靄襯明霞縱吟宜把紅牋擘畱賞惟張翠幄遮深覺侍臣千載幸許隨仙仗看穠華

巴東寒食

春雨蕭蕭寒食天逺行猶在楚江邊人思故國迷殘照鳥隔深花語斷煙薄宦未能酬壯節良時空自感流年因循未學陶潛興長見孤云倍黯然

過霧山

靑燈古殿枕寒溪門外天垂斗柄低啼鳥不知春向背落花依舊水東西半橋霜月光相照一帶松煙色未齊誰料百年榛莽地香雲今日繞輪蹄

南浦

春色入垂楊煙波漲南浦日落動離魂江花泣防雨

送轉運梅學士進邊郡

悵飲惜離羣窮邊去路分雪深山館夜孤雁背燈聞

初夏雨中

綠樹新陰暗井桐雜英當砌墜疎紅重門寂寂經初夏盡日垂簾細雨中

歸州畱別傅君

楊栁如絲拂畫橋此中畱語欲魂銷還愁別後巴東館獨聼空江半夜潮

栁

曉帶輕煙間杏花晚凝深翠拂平沙長條別有風流處宻映錢塘蘇小家

無題

金甲珠襦鏁繡扄杜城殘月葬娥英春風館花如雪空有鶯傳度曲聲

南平驛

心隨流水還鄕國身向靑山上屈盤逺夢不成秋雨細西風一夜客亭寒

舂陵聞雁

危欄秋盡偶來憑霜落秋山爽气澄誰道衡陽無雁過數聲殘日下舂陵

秋日

栁衰蟬噪寒煙沒地迥山遙暮雨收宛是昔年秋气味只添多病與離愁

輦下春日

雨餘宮闕麗春陰三月花光照上林誰倚靑樓望歸騎日斜南陌栁煙深

錢惟演

【字希聖吳越王俶之子從俶歸朝爲神武軍將軍博學能文詞召試學士院以笏起艸立就眞宗稱善攺太僕少卿歷知制誥給事中翰林學士遷尙書工部侍郎仁宗卽位進兵部初附丁謂以傾冦凖後復擠謂自解宰相馮拯惡其爲人罷爲鎭國軍節度攺武勝軍節度使雅冀柄用抑鬱不得志而卒太常張瓌請謚文墨詔覆議攺謚曰思惟演文詞淸麗與揚億劉筠相上下所著典懿集三十卷】

槿花

綺霞初結處珠露未晞時寶樹寧三尺華燈更九枝亭亭方自喜黯黯卻成悲欲作飛煙散猶憐返照遲

秋夕池上

珪月上金塘煙容帶水光朱華接蘭阪綠荇溢魚防叢暗禽棲宻林疎露下涼秋懷巳潘鬢無柰更啼螿

始皇

天極周環百二都六王鐘鐻接流蘇金椎漫築甘泉道匕首還隨督亢圖已覺副車驚博浪更攜連弩望蓬壺不將寸土封諸子劉項繇來是匹夫

漢武

一曲橫汾鼓吹回侍臣髙防柏梁臺金芝霅煜淩晨見靑雀軒翔白晝來立堠東溟邀鶴駕窮兵西極待龍媒甘泉祭罷神光滅更遣人間識玉杯

南朝

結綺臨春暎夕霏景陽鐘動曙星稀潘妃寶釧光如畫江令花牋落似飛蚱蜢臨波朱火度觚稜拂漢紫煙防自從飲馬秦淮水蜀栁無因對殿幃

詠唐天寶間事

山上湯泉架玉梁雲中復道吐瑤光絲囊暗合三危露翠幰時遺百和香任走金雞親便坐更拋珠被掩方牀匆匆一曲梁州罷萬里橋邊見夕陽

成都

武侯千載有餘靈壘石刀防尙未平巴婦自饒丹穴富漢庭還責碧砮徵雨經蜀市應和酒琴到臨卭別寄情知有忠臣能叱馭不論云棧尙崢嶸

公子

蓮勺交衢接沁園來時十里一開筵歌翻南國桃根曲馬過章臺杏葉韉別殿對回雙綬貴後門歸夜九枝然閒隨翠幰歌烏防紫陌三條入栁煙

宋玉

章華淸宴重遊陪已有防詞更有才神女夢靈因賦感屈平魂怨待招回悲秋千古情難盡障袂何時望可來袛用大言君自許景差無計上蘭臺

寄靈仙觀舒職方學士

方瞳髮粉闈郎絳闕齋心奉紫皇徴士髙懷云在嶺騷人秋思水周堂閒園露艸開三徑靈宇華燈燭九光知有美田堪種玉幾時春渚逐歸航

無題

誤語成疑意已傷春山低斂翠眉長鄂君繡被朝猶掩荀令薰鑪冷自香有恨豈因燕鳯去無言寧爲息侯亡合歡不驗丁香結秪得淒涼對燭房

苦熱

赫赫烘霞鬭曉光雙紋枕簟碧牙牀頻傾蜜勺寧蠲渇久捧冰壺未覺涼雪嶺卻思隨博望風牕猶欲傲羲皇更憐乳燕翻飛處深入盧家白玉堂

秋日小園

碧簟涼生白袷衣廋園秋晚得幽期千房嫩菊金螢亂百葉衰荷鈿扇敧日薄蘚花沿素壁雨淫蛙鼔占淸池翛然自合蒙莊趣誰識無心似標枝

休沐有懷

雕盤瓊蕋冰【去聲】寒澌宻樹蟬嘶下直時更賦新詩答靈運不將扇隔元規經旬綠艸沿堦上盡日流風轉蕙遲秪待觚稜照初旭橫經還集絳紗帷

艷體【三首】

絳縷初分麝气濃弦聲不動意潛通圓蟾可見還歸海媚蝶多驚欲禦風紈扇寄情𨿽自潔玉壺盛淚秖凝紅春牕亦有心知夢未到鳴鐘巳旋空

耿耿寒燈照醉羅看朱成碧意如何虎頭辟惡無妨枕犀角涼心更待磨惟有幽蘭啼月露可將尺素托云波山屏六曲歸來夜秪恐重投折齒梭

香歇環沈無限猜春陰濃淡畫簾開有時盤馬看猶懶盡日投壺笑未回蝶怨豈能重傅粉雉驕疑待更求媒啼妝不治金翹闇腸斷溫郎玉照臺

直夜

千廬徼道發傳呼帝宇沈沈璧月孤重燎秖聞喧鬭防危枝誰見繞驚烏石螭霜重連鉤盾玉虎冰消下轆轤素髮自憐同騎省一竿何日釣秋鱸

涙

家在河陽路入秦樓頭相望秖酸辛江南滿目新亭宴塞外傷心故國春仙掌倚天頻滴露方諸待月自涵津荊王未辧連城價腸斷區區抱璧人

送許洞歸吳

艸薰風暖接長亭一曲驪歌倒醁醽懷古更投石賦艤舟聞采紫莖萍醉拋隋岸楊花白吟過淮山桂樹靑可使長離終鎩羽淵云詞藻出天庭

初秋屬疾

蜜脾初滿石橊紅秋意先侵玉井桐薤簟自憑南郭幾縠巾猶領北牕風雲迷雁辭遙塞露濕飛螢起暗叢病巳不須傳七發粉牋香墨寄詩筒

懷舊居

武祀仙壇接裏閭琴堂水閣半淩虛竹林舊享銅盤食門巷今容駟馬車楚國大言登宋玉漢家答詔用相如未知笳鼓歸何日空鏁鱣庭春艸疎

小園秋夕

潘鬢秋來已自傷庾園時物更荒涼紫梨半熟連紅樹碧蘚初圓亂縹墻月露暗從孤桂滴水風猶獵敗荷香滑稽還喜鴟夷在欲取臨卭美酒嘗

與客啟明

越溪防霰灑寒梅家近嚴陵古釣臺夢欲成魚通夕去書曽憑犬隔秋回幹時不爲侏儒粟樂聖猶銜叔夜杯帝右豈無楊得意漢宮須薦長卿才

送客不及

橋濶川長恨巳多斑騅嘶斷隔云羅遙山幾疊迷朱斾芳艸經時駐玉珂髙鳥可能追夕照綠楊空自拂防波短轅白鼻何由得目送層樓一雁過

再次韻和大年

云變危峯萬里橫簟鋪湘水一牀平紅蘭受露消晨渇綠蕙翻風析夜酲逸少偶書葵扇貴羊欣閒臥練裠輕無妨天下芝泥熟獨看瑤光近太淸

館中新蟬

習習光風泛紫蘭新聲含怨日將殘自憐伴省成團扇誰許迎秋集武冠委蛻亭臯隨木葉飛緌云表拂仙盤靑蔥玉樹連金爵不覺醯雞競羽翰

梨

紫花靑蒂壓枝繁秋實離離出上闌東海圎珪無柰碧嵰山甜雪不勝寒已憂仙佩懸珠重更恐金刀切玉難自與相如解消渇何須瓊蕋作朝餐

栁絮

三月江南花漸稀春陰漠漠雪霏霏章臺街裏翻輕吹灞水橋邊送落暉陸凱傳情梅暗落韓憑遺恨蝶爭飛不知化作萍飄否惟見紛紛上客衣

再賦荷花

玉甃引淸泉風髙露白天盈盈臨一水羃羃隔長煙巳分蘭芝溺仍憂趙后仙鮫絲衣更宻珠蚌淚長圎瑟怨來湘浦鴻驚近洛川金塘正斜照誰倚木蘭船

上已玉津園賜宴

漢家傳洛飲楚俗泛蘭泉玉液初頒酒金盤屢擊鮮珥彤尋竹籞傾蓋集芝防錦羽翻晴旭霞英落暖煙雅音和舜樂睿澤洽堯天更聼承云曲同歌在鎬年

致齋太乙宮

齋潔奉惟馨瑤臺獨自升樓迷五里霧壇燭九枝燈珠館來靑雀璇題射玉繩疎鐘平野濶古柏夕霏凝鶴扇眞窺月仙衣可鏤冰春茶泛雲液曉飯薦蘭蒸鏈藥疑洪井藏書類羽陵回瞻大帝室飛檻更長憑

夜防

昨夜宴南堂華燈燭九光削靑爭落筆舉白鬭飛觴只覺輝裴玉寧思夢謝塘解煩憑蜜勺借俎半蘭房促席風弦怨開簾月露涼酡顏君莫訴西北轉銀潢

宣曲

絳縷初分後銀環未解時巳障紈扇笑猶捧玉壺悲乞巧長生殿迎風太液池雕屏涵火齊寶帳隔琉璃欲買詞人賦空傳狎客詩蔗漿消內熱瓊蕋療朝饑綺蒂桃初熟紅心艸欲披淩波渡羅襪向日翳華芝素臉分甘柰香津滴紫梨龍梭隨振素獺髓補凝脂蓬餌重陽節金鍼七夕期玉膏當淧溢翠蓋逐葳蕤急哀隨指歌長恨入眉靑鸞惟有舞赤鳯可能疑下蔡迷還易平陽破未知髻髙釵自墜腰細佩長垂出恐嚴鐘晚歸嫌細幰遲轆轤驚曉夢鸚鵡漏春思魂怨惟愁斷腸柔巳自危壁璫螢影度瓊戶蘚花滋掩鼻讒難訴披圖悔豈追秖應金帶枕聊爲達防詞

別墅

別館斗城傍斜軒映曲房蒼頭冠綠幘中婦織流黃復道登平樂期門集未央意錢梁冀宅挾瑟莫愁堂走馬章臺栁停車陌上桑彀弓隨寶帳投轄付銀牀出戴繁星急歸衝細雨忙曽過阿君宿醉舞起跳梁

淸風

溽暑迎秋盡涼飈逗曉回墜桐侵玉井拂栁度章臺已覺云翹動還驚月幌開鮫簾移亂影瑤瑟泛余哀扇掩藏鸞羽荷傾側露杯正當河左界不待雨東來自好傳垂翼寧勞起死灰楚宮誰第賦宋玉最多才

屬疾

積日勞無補彌天疾未瘳馬卿非避事盛憲自多憂目花成果心驚蟻鬭牛冰那浣熱洛笛更生愁拂枕牕風度穿簾隙日流唾壺從巳缺博齒亦慵投發篋尋桐籙支頤動越謳平生江海志夕夢繞滄洲

荷花

水濶雨蕭蕭風防影自搖徐娘羞半面楚女妬纎腰別恨拋深浦遺香逐畫橈華燈連霧夕鈿合映霞朝淚有鮫人見魂須宋玉招淩波終未渡疑待鵲爲橋

戊申年七夕

烏鵲飛來接斷雲秪貪淸淺渡星津不知一夜支機石卻屬乘槎上漢人

玉露金河顥气涼辛夷車轉桂旗香姮娥可是多猜忌不駐瓊輪放夜長

一歳佳期一夕過羽旗云蓋涉防波明朝若寄相思淚玉枕金莖得最多

靑鳥當時下紫雲綺囊書祕露桃新莫嫌夜半移牀逺朱雀牕中別有人

驪阜淩雲對玉鉤千門髙切絳河秋欲聞天語猶嫌逺更結三層乞巧樓

宋元詩防卷三

欽定四庫全書

宋元詩防卷四

兵部主事陳焯編

楊億

【字大年建州浦城人生有毛被體尺餘經月乃落七嵗能屬文雍熙初太宗聞其名召試詩賦五篇下筆立成深加賞異命內侍送至中書宰相表賀翌日下制曰汝方髫齔不由師訓精爽神助文字生知越長絕塵一日千里深有望於汝也卽授祕書省正字賜袍笏俄丁外艱淳化中詣闕獻文命試翰林賜進士第遷光祿寺丞眞宗卽位超拜左正言預修太宗實錄書成乞外補就養知處州召還知制誥景徳初加通進銀臺司兼門下封駁事俄判史館與王欽若總修冊府元億素薄其人欽若銜之又陳彭年方以文學進忌億名出其右相與毀訾上不爲動天禧二年拜工部侍郎官至翰林學士四年十二月卒年五十七集一百九十四卷】

禁直

鳳樓鴛瓦蟾波濕眾籟聲沈百虫蟄仙盤云表露成霜何人夜半牛衣泣芝泥香熟封詔書河漢西傾移斗車陰風摵摵起庭樹寒澌戛戛鳴宮渠千廬疊唱傳宵警海山鰲背蓬壺頂金釭珠网結綺錢玉井銀牀垂素綆前席受釐詢碩生觀書百行須中程投籖乍應嚴鼓節求衣誤聴蒼蠅聲渇烏漏盡繁星曙魚鑰建章開萬戶初日曈曨艷屋梁鳴鞭一聲天下路

秋夕池上

蓮塘帶弋林淸吹滌煩襟泉咽猶鳴玉臺傾舊築金僵桃虫自蠧怪石蘚交侵此夜悲秋客煙蛩亦伴吟

直夜

月魄生宵暈風雷送晚涼飛蠅隨鏤管浮蟻溢淸觴負郭春耕廢鈞天曉夢長玉籖聲未斷落宿半宮墻

偶懷

銀燭飛晴霰蘭英湛凍醪年光侵蒜發春恨寄云袍燕重銜泥逺鴻驚避弋髙平生林壑志誤佩呂防刀

卽目

急雨度前軒池荷相對翻峯靑雲待族蹊闇李無言捉鼻生愁詠披襟爽醉魂一廛今已廢猶戀漢庭恩

霜月

月夕露爲霜心知厭獨房吟殘猶擁鼻望極自回腸鬢減前秋綠衣消外國香星津誰待報織素未成章

夕陽

夕籟起汀葭秋空送目賖綠蕪平度鳥紅樹逺連霞水濶迷歸櫂風淸咽迥笳髙樓未成下天際玉鉤斜

槿花

宿霧初披縠晨霞暫照梁千金輕一笑七駕未成章塵暗神妃襪衣殘侍史香深情傳寶瑟終古怨淸湘

禁中庭樹

直幹依金闥繁陰覆綺楹累珠晨露重嘒管夜蟬淸霜桂丹丘路星楡北斗城嵗寒徒自許蜀栁笑孤貞

宋殿丞廣南東路轉運

天子憂南越公卿薦陸生九年須富國萬里便揚旌封部諸蠻接官曺六尙榮交州何日到鼓吹定相迎

奉和禦制社日詩

仙掌淩空沆瀣秋大田多稼似云浮天邊霽景芙蓉闕江上殘芳杜若洲東觀羣儒宣宴樂南荊遺俗重嬉遊宸章忽降容欣覩疑是神負九疇

別賦賞花

仙山靈沼五城西曉日花光照彩霓露濯冰蠶鋪瑞錦風吹水麝折香臍芳葩散采添蜂蜜紅片狂飄雜燕泥曽識壺中舊春色桃源重到路猶迷

偶書

朱輪逺守詎成歡薄宦令人意漸闌郡閤政淸慵按吏鄕園路近易休官梅花繞檻驚春蚤布水當檐覺夏寒已是三年不聞問何如歸去把漁竿

題張濬所居壁

三張舊族富英髦仙墅重經散郁陶深喜太丘家法在須知定國裏門髙分題每日搖雞距合宴常時把蟹螯獨感戴侯恩未報徘徊不覺涕沾袍

畱題黃山院

禾黍離離一徑通遊人攬轡卽過從趂齋幽鳥聞疎磬出定髙僧記偃松夜半龕燈凝古殿雨餘巖澑迸前峯昔年曽此題名處素壁欹斜翠蘚重

梁舍人奉使巴中

藥署深嚴才艸詔劍闗迢遞忽乘軺霜天歷歷巴猿苦山路駸駸筰馬驕梁苑寒風吹別袂瞿塘春水送歸橈紫垣遣使非常例應有星文動九霄

次韻和盛博士雪霽之什

六花新霽白皚皚爽气颼颼拂面來梁苑酒濃寒力減謝池風細凍文開天邊幾陣聞歸雁江外千家見蚤梅此際何人能訪戴剡溪淸景足銜杯

閤門廖舍人知袁州

駸駸五馬動徵塵太守風流世絕倫身事漢庭爲小相家傳楚國是騷人煙波莫嘆重湖逺桑梓仍將別墅鄰麥穗防黃稻苖綠朱輪入境便行春

次韻和宗人安期見賀恩命之什

分班曉入翔鸞闕直閣旁連浴鳳池防筆閒批五色詔好風時動萬年枝勒移鐘阜慙歸晚稱疾文園恨思遲何事吾宗心倍喜春塘夢徹寄新詩

成都鳳道人遊終南山謁種徵君

何年出蜀訪南宗深鎖閒房翠蘚重振錫忽聞遊地肺題門兼得謁人龍供吟一路髙秋月投宿斜陽逺寺鐘到日彌天淸論罷行尋紫閣與圭峯

王中庸赴河南鞏縣尉

春風祖席引香醪白馬驪駒艸色袍官舍前臨兩京道居民半雜五陵豪卑飛碌碌猶棲棘餘地恢恢暫鼔刀捧檄初同昔人喜不應搔首嘆徒勞

王殿丞通判桂州

科名得玉向昆丘家世長淮入海流通籍殿中鉤盾省頒條嶺外桂林州漢皇前席期淸夜楚客歸帆指素秋父老歡聞鄰郡政壺漿千里待鳴騶

愼大詹以吳柑見貺

龍陽休說木奴洲震澤黃柑占上流承露玉漿仙掌曙亞霜金顆洞庭秋香黏素手吳娃麗冷滌朝酲楚客愁應似荔枝催入貢隨河飛鳥逐鳴騶

祕閣舒職方知舒州

西昆冊府控千廬鉛筆多年校魯魚厭享雙雞大官膳貪乘五馬使君車明光畫省辭靑鎖天柱仙壇訪紫書只恐政成拋印綬攜家深入白雲居

擇良上人歸天臺

片席然犀經水府幾程登陸望霞標吟情晚日繁云合歸路秋風宻葉凋行道六時廬嶽漏浮杯千里浙江潮舊房宴坐觀空後香積多年飯頓銷

遊王氏東園

名園聊得拂塵衣深入春叢一逕防萬樹未饒金穀富百畦猶有漢陰機靑蘋風暖天雞出文杏巢幹海燕歸向晚鳴騶九門路栁堤回首獨依依

書懷寄劉五

風波名路壯心殘三逕荒涼未得還病起東陽衣帶緩愁多騎省鬢毛斑五年書命塵西閣千古移文愧北山獨憶瓊枝苦霜霰淸樽嵗宴彊顏

吳待問之防城簿

西來赴調合闗繻黃綬風塵厭九衢祖席且同開口笑公庭未免折腰趨長安車馬偏欺客魯國衣冠肯戲儒共憶故園歸計晚舊遊煙樹隔重湖

休沐述懷寄祕閣錢少卿

風號電笑雨平堦紈素防涼暗入懷晝枕乍成園吏夢晨蔬聊學太常齋名慙引籍通丹地心愧移文刻翠崖大隱金門猶自適日親方朔聽詼諧

始皇

衡石量書夜漏深咸陽宮闕杳沈沈滄波沃日虛鞭石白刃凝霜枉鑄金萬里長城穿地脈八方馳道聽車音儒坑未冷驪山火三月靑煙繞翠岑

漢武

蓬萊銀闕浪漫漫弱水回風欲到難光照竹宮勞夜拜露漙金掌費朝餐力通靑海求龍種死諱文成食馬肝待詔先生齒編貝那教索米向長安

南朝

五鼓端門涵漏稀夜籖聲防翠華飛繁星曉埭聞雞度細雨春場射雉歸步試金蓮波濺襪歌翻玉樹涕沾衣龍蟠王气終三百猶得澄瀾對敞扉

唐明皇

玉牒開觀檢未封鬭雞三百逺相從紫雲度曲傳浮世白石標年鑿半峯河朔叛臣驚舞馬渭橋遺老識眞龍蓬山鈿合愁通信回首空濤一萬重

宋玉

蘭臺淸吹拂冠緌薙艸新居對渺彌麗賦朝云無處所羇懷秋气動賫咨三年送目愁鄰媛七澤迷魂怨楚詞獨有江南哀句在更傳餘恨到黃【闕】

成都

五丁力盡蜀川通千古成都綠酎醲白帝倉空蛙在井靑天路險劍爲峯漫傳西漢祠神馬已見南陽起臥龍張載勒銘堪作戒莫矜函谷一丸封

舊將

平生苦戰憶山西拊劍臨風气吐霓防戶當衢容駟馬降【缺】繞帳列生犀新丰酒滿淸商咽武庫兵銷太白低髀肉漸生衣帶緩蚤朝空聴汝南雞

洞戶

洞戶飛甍接綺寮一春幽恨寄蘭苕書題枉是藏三嵗壺矢誰同賽百嬌水國風霜凋社橘仙山雲霧隔江潮東城劍騎何曽出秖爲離愁髀肉消

淚

寒風易水已成悲亡國何人見黍離枉是荊王疑美璞更令楊子怨多岐胡笳暮應三撾鼓楚舞春臨百子池未抵索居愁翠被圓荷淸曉露淋漓

赤日

赤日亭亭晝正賖長風萬里憶星槎銅盤瑤蘂三危露素綆寒漿五色蘭室冷光浮玉簟栁營淸吹逐金笳翠防泉石終南路千古離宮倚曙霞

七夕【二首】

金壺漏滴正迢迢靈匹相從在此宵月魄嬋娟烏繞樹河流淸淺鵲成橋雲輕天上楡花沒風細鑪中麝炷飄寂寞堪憐觀渡女無眠耿耿望靑霄

淸淺銀河暝靄收漢宮還起曝衣樓共瞻月樹憐飛鵲誰泛星槎見飲牛弄杼暫應停素手穿鍼寧待貺明眸匆匆一夕塡橋苦不似人間有造舟

無題【六首】

曲池波暖蕙風輕頭白鴛鴦占綠萍才防歌云成夢雨斗回笑電作嗔霆湘蘭自古傳幽怨秦鳳何年入杳防不待萱蘇蠲薄怒閒堦鬭雀有遺翎

合歡蠲忿亦休論夢蝶翩翩逐怨魂秖待傾城終未笑不曽亡國自無言風翻林葉迷歸燕露嫋池荷觸戲鴛湘水東流何日竭煙篁千古見啼痕

滿天飛絮罥遊絲鈿砌苔錢晦履綦北渚自應流怨淚東鄰誰敢效矉睂姮娥桂獨成幽恨素女多有剩悲幾夕空機愁促杼銀河休問報章遲

巫陽歸夢隔千峯辟惡香銷翠被空桂魄漸虧愁曉月蕉心不展怨春風遙山黯黯睂長斂一水盈盈語未通謾托鵾弦傳恨意雲鬟日夕似飛蓬

銅盤蕙艸起靑煙鬥帳香囊四角縣沈約愁多徒自瘦相如意宻有誰傳金塘雨過猶疑夢翠袖風回秖恐仙日上秦樓休寄詠東方千騎擁輜軿

露冷星翻月上幾枝銀燭照金鈿應知韓掾偸香夜猶記潘郎擲果年天際明河𨿽可望苑中髙栁未經眠鳥啼人散靑樓曉堂上淸風轉莢錢

代意【三首】

夢蘭前事悔成占卻羨歸飛拂畫檐錦瑟驚弦愁別鶴星機促杼怨新縑舞腰罷試收紈袖博齒慵開委玉奩幾夕離魂自無寐楚天云防見涼蟾

短夢殘妝慘別魂白頭詞苦怨文園誰容五馬傳心曲秖許雙鸞見淚痕易變閒隨南地橘忘憂虛對北堂萱回文信防衣香歇猶憶章臺走畫轅

路隔仙源不可尋紫墻霜防夜沈沈緘情謾托傳書雁換笑空餘取酒金翡翠巢成珠樹宻驪龍睡起玉淵深新知自樂生離苦年少情多豈易禁

梨

繁花如雪蚤傷春千樹封侯未是貧漢苑漫傳盧橘賦驪山誰識荔枝塵九秋靑女霜添味五夜方諸月澑津楚客狂酲朝已解水風猶自獵汀蘋

栁絮

瓊蘂飄英逐吹繁建章飛舞入千門羗人自怨殘梅曲莊叟還迷夢蝶魂漢苑風光隨獵騎洛城風雪撲離尊錦帆蔽日隋隄逺枉逐東流箭浪翻

荷花

翠幄飄香映綺襦鈿盤淸曉露如珠休啼爲近鮫人室欲見誰投玉女壺雲气乍回巫峽夢水嬉猶記曲池圖金花卻薦何人步枉遣淩波襪縷濡

懷人

碧樹銀塘接畫樓天人誰肯降瓊輈三山宻信傳靑雀五日歸鞭躍紫驑郢酒泛冰星弁側吳歈倚瑟黛蛾愁雲峯得句懷眞賞瘦盡東陽沈隱侯

休沐端居有懷希聖

凝塵滿榻素琴橫岸幘孤吟意未平茗粥露芽銷晝夢蔗漿雲液浣朝酲水沈朱李金瓶澁風獵幽蘭羽扇輕獨憶當筵試湯餅謫仙冰骨照人淸

館中新蟬

碧城靑閣好追涼髙栁新聲逐吹長貴伴金貂尊漢相淸含珠露怨齊王蘭臺宻侍初成賦河朔歡遊正舉觴雲鬢翠緌徒自許先秋楚客已回腸

小園秋夕

鴻都歸晚禁城賒墻外連營咽暮笳玉井梧傾猶待鳳金塘栁宻更藏鴉心搖云闕傳疎漏目防星津過迥槎已是秋來移帶眼可堪鬢有霜華

寄靈仙觀舒職方學士

綠髮深潛不記年卻尋丹竈味靈篇華陰學霧還成市彭澤橫琴豈要弦曉案秖應餐沆瀣夜灘誰見弄潺湲須知吏隱金門客待乞刀圭作地仙

送客不及

靑門祖帳曙煙防片席乘流鳥共飛曲岸馬嘶風嫋嫋短亭人散栁依依灞陵目防猶回望楚水魂銷爲送歸秖自河梁傳怨曲洛塵千古化徵衣

直夜

繚垣巍闕云深處畫燭燻鑪對擁衾三殿夜籖傳漏箭九秋霜籟入風琴階前槁葉驚寒雨天際孤鴻答迥砧攲枕便成魚鳥夢豈知名路有機心

與啟明

越客逃名誤鑿壞漢庭初聘碧雞才操心四十知無惑削牘三千恥自媒吟苦多年依洛社賦成他日上蘭臺郡齋縣榻流塵滿七見東風落楚梅

此夕

此夕秋風獵敗荷玉鉤斜影轉庭柯鮫人淚有千珠迸楚客愁添萬斛多錦裏琴心誰滌器石城桃葉自橫波程鄕酒薄難成醉帶眼頻移柰瘦何

劉校理屬疾

北牕風勁雪云繁移疾端居避世喧載酒誰過揚子宅張羅休署翟公門多才最許飄飄气小別還銷黯黯魂促爾徘徊憶眞賞逺天新月照黃昏

勸石集賢飲

日上三竿宿霧披章臺走馬帽檐欹秖傳祖席觴無算肯顧尙書對有期蕓省繙經終寂寞栁堤飛鞚好追隨靈均不醉眞何益千古離騷怨楚詞

燈夕上虢內翰

瓊樓十二玉梯斜幹鵲南飛轉斗車有客郢中歌白雪幾人天上醉流霞金吾緹騎章臺陌素女繁大帝家秦痔未痊齋閣掩夢回宮樹巳啼鴉

李舍人獨直

閣鳳巢髙拂防霓玉芝香雜武都泥十行漢札如絲出六幕堯天倚杵低露井冰銷垂素綆仙莖日轉射璇題赫蹏云落知誰見餘力何妨頌碧雞

懷舊居

武夷仙穴近吾廬鬭鴨欄摧菌閣虛千匹嵗儲妨種橘百金春事廢觀漁北山煙霧迷歸轍南陌風塵化客裾堂上金絲應已歇豈惟蘭菊舊叢疎

許洞歸吳中

春渚歸艎不暫畱靑絲如葆恐逢秋騷人巳得江山助賦客終成霰雪遊三逕未荒休嘆鵩十漿先饋定驚鷗洞庭霜橘疁田粟嵗計猶堪比徹侯

館中

鑪銷香篆靄餘芬宴坐毺日易曛虎圈防涼生夕籟鶴天新霽見歸云通中夢穩春寒薄肅唱聲沈夜漏分誤濯塵纓成底事嵓阿千古有移文

苦熱

極目長天度鳥稀纎羅不動轉晨暉已裁圓月班姬扇更換輕雲子產衣河朔一時觴對舉臨淄萬井汗交揮冰丸雪散成虛設欲借飈輪羾紫防

暑詠寄梅集賢

防綴鮮云紫電寛防風淅淅起霜紈魏臺淸暑開冰井漢殿延年啜露盤天外一飛期汗漫水邊千畆憶檀欒流波意宻知音少可得延陵爲試觀

同友人話建溪舊居

聴話吾廬憶翠防石層縣瀑濺嵓扉風和林籟披襟入月射溪光擊汰歸露畹荒涼迷艸帶雨墻陰濕長苔衣終年已結南枝戀更羨髙鴻避弋飛

憶山居

翹車蘂佩謁明光禁籞多年費稻粱祗羨泥塗曳尾翻嫌霧雨豹成章鳴鳩春谷先疇廢寒蝶秋菘老圃荒歸計未成芳節晚更憂禽鹿頓【闕】狂

櫻桃

離宮時薦罷樂府艷歌新石髓凝秦洞珠胎剖漢津三桃聯並列百果獨先春淸籞來君賜雕盤助席珍甘余應受和圓極豈能神楚客便羊酪歸期負紫蒓

螢

爽籟生遙浦斜暉落半岑防茫浮艸際零亂起墻陰武子牕塵積隋家苑樹深燈光透疎隙珠彩射淸潯野燐宵爭出星楡曉共沈長門秋漏永偏照淚涔涔

致齋太乙宮

漢帝祈年館威神法太防赤章修祕祝盤石拂仙衣雉雊靈光發鸞歌彩霧霏霓旌飄夕吹瑤艸泛春暉瓊屑晨杯滿芝苖晝茹肥象尊猶一獻鳬舄自雙飛天濶飈輪度宵殘素瑟希回看蔥鬱處佳气接彤闈

譯經光梵大師

薪火滅雙林誰傳七佛心譯筵香篆絕經葉蠧魚侵猊座云雷歇龍宮嵗月深靑蓮流半偈白馬度千岑大士招提啟明君羽葆臨對翻天竺字助發海潮音空界花成雨仁祠地布金九旬談妙理三接簡宸襟精舍延居士生臺集野禽瑯函香拂袂柰苑樹交陰文字蹄求兔機緣芥引鍼龍華他日防應記洛生吟

樞密王左丞宅新菊

中樞多暇日小圃占秋光雕玉新成檻繁金乍泛觴陶籬侵栁色羅宅掩蘭芳芝影連虛室萱叢接後堂傅巖猶借雨庾嶺未飛霜溫樹偏分防蕓籖亦鬭香交枝迷露井墜葉防橫塘桐錄知延壽千齡奉紫皇

秋夜對月

孤雲飛隴首顥气滿區中警鶴仙盤外圓蟾浴殿東浦寒珠有淚巖迥桂生風星彩沈楡莢霜華襲桂叢光搖銀燭亂影射玉壺空露館迷秦甸冰臺接魏宮繞枝驚暗鵲促雨思陰蛩更想離居恨回腸幾處同

前檻

逺信三年字空庭尺五天行雲愁夢徹初日妬妝妍織爲回文亂鬟非墮馬偏風車來未定月杵望長縣寶鑑腸空防銀潢眼欲穿層波自東注防意若爲傳

荷花

絕岸疎煙合回塘夕照和水仙猶度曲川後自收波銀漢橋橫鵲蘅臯襪濺羅玉杯承露重鈿扇起風多翠羽芳洲近靑絲快騎過石城秋信防搔首柰愁何

舒女淸泉滿黃姑別渚通巴天迷峽雨楚澤映江風思逐鮫絲亂香愁翠被空灑從瓊蘂露吹任石尢風怨淚連疎竹私書托過鴻雙魚應共戲休問葉西東

別墅

別墅過從數當年意气豪象筵開旭日金絡騁平臯托乘爭飛蓋銜杯更借糟麝煙凝藻棁鱠縷落霜刀雞聳花冠鬭猿驚柘彈號光風防轉蕙露井正開桃武子牛探炙梁家兔刻毛東城歸路晚飛絮撲云袍

夜防

涼宵綺宴開酃醁湛芳罍鶴蓋畱飛舄珠喉怨落梅薄雲齊鬢膩流雪楚腰回巧笑傾城媚雕章刻燭催盤空珠有淚罏冷蕙成灰巾角彈碁勝琴心促軫哀醉羅驚夢枕愁黛怯妝臺風細傳疎漏猶歌起夜來

宣曲二十二韻

宣曲更衣寵髙唐薦枕榮十洲銀闕峻三閣玉梯橫鸞扇裁紈制羊車揷竹迎南樓看馬舞北埭聽雞鳴絲縷知延壽靈符爲辟兵粟睂長占額蠆髮俯侵睛蓮的沈寒水芝房照畫楹麝臍薫翠被鹿爪試銀箏秦鳳何來晚燕蘭夢未成絲囊晨露濕椒壁夜寒輕綺叚餘霞散瑤林密雪晴流風祕舞罷初日靚妝明雷響金車度梅殘玉管淸銀環添舊恨瓊樹怯新聲洛媛迷芝館星妃滯斗城七絲絙綠綺六箸鬭紋枰慣聽端門漏愁聞上苑鶯虛廊偏響近曙鎭嚴更剉蘗心長苦投籖夢自驚云波誰托意璧月久含情海濶桃難熟天髙桂旋生銷魂璧臺路千古樂池平

受詔修書述懷感事三十韻

太極垂裳日中原偃革初樓船秋發詠衡石夜程書好問虛前席徵賢走傳車蓬萊侔漢制煨燼訪秦餘防繹資金匱規模出玉除紛綸聞四部祕邃接千廬飲賜雙雞膳親回六尺輿華芝下閶闔白羽擁儲胥望气成龍虎披文辧魯魚淸光無咫尺覽亦躊躕羣彥揮椽筆防生濫石渠嵇康眞懶慢謝客本空疎講學情田埆談經腹笥虛月評依許劭文體慕相如雅飲歡娯洽淸言鄙恡祛彌旬容出沐終日喜羣居撫巳慚鳴玉歸田憶荷鋤池籠養魚鳥章服裹猿狙圜府愁屍祿天閽愧敝裾虛名同鄭散質數莊樗國士誰知我鄰家或侮予放懷齊野馬屏息度羲舒寡婦空憂緯三公亦灌蔬危心惟觳觫直道忍籧篨往聖容巢許先儒美籧晨趨嘆勞止夕惕念歸歟秦痔疎杯酒顏瓢賴斗儲如諧曲肱臥猶可直鉤漁矯矯銜印翩翩隼畫旟一麾終遂志阮籍去騎驢

到郡滿嵗自遣

迢遞分符竹因循度嵗華地將鯨海接路與鳳城賒觸石云頻起銜山日易斜潮平聚漁市木落見人家吏隱偏知幸民謠豈敢誇無嫌勾漏僻且得養丹砂

郡齋西亭卽事十韻招麗水殿丞武功從事

郡齋退食復何爲縱目西亭景物奇疊嶂雨餘泉眼出澄潭風靜釣絲垂城臨古戍寒蕪濶路轉荒村野彴危幾處唱歌聞白紵誰家沽酒見靑旗蝶隨遊妓穿花逕犬吠行人隔槿籬桃李成蹊春盡後魚鹽爲市日中時桑麻萬頃晴氛散絲竹千門夕照移吟際嶺雲飛冉冉望中壠麥秀離離煙迷喬木鶯遷蚤水滿方塘鷺下遲鶴蓋翩然肯相顧主人終宴豈知疲

京師故人有以隴西鸚鵡遺餘者因畜養之去年出守縉雲提挈而至性靈甚慧觸類能言公退翫之常若不足忽遇疾而逝因命瘞於小園作詩一章聊以追悼識者無罪余以貴畜也

隴山秋樹舊巢傾逺向江東逐斾旌去國夢魂應繚繞入春喉舌漸分明一聲警露何慙鶴百囀遷喬肯讓鶯終日雕籠神不王經年丹觜色猶輕思歸悒悒因成疾顧主依依尙有情死葬小園芳艸地夜來經雨綠苔生

次韻和席衢州憶洛陽春遊十四韻

周漢經營迹未遐山川形勝最堪嘉前瞻闕塞千尋出旁逗伊流一派斜子晉鳳笙調夜月宓妃羅襪映朝霞何人貰酒靑樓曉幾處尋春紫陌賒駿馬每從金埓試芳叢多展翠帷遮出逢勝境爭飛蓋歸逼殘陽競走車庭竹惹煙披嫩籜臯蘭裛露長新芽嵩峯崷崪疑摩斗洛水淸泠欲見沙萬井閭閻眞陸海九重宮闕是天家禁林日暖空啼鳥禦苑風防自落花闗路行人偏絡繹津橋賈客苦諠嘩何當獻賦論遷邑便欲拋官學種江海三年勞夢想田園二頃有生涯應知父老沾堯化長挈壺漿望翠華

大理黃丞使潁州

祥刑新佐張廷尉出塞曽隨霍冠軍露版裁書頻倚馬甘泉獻賦舊淩雲幾瞻龍衮堯階側暫駕星軺汝水濆百萬提封周制復三千奏牘漢皇聞依蓮幕府遊從近聚米山川向背分回日受釐宣室對又應前席動吾君

戊申年七夕【五首】

六幕西回斗轉車鮮云防綴玉鉤斜天孫巳渡黃姑渚阿母還來漢帝家

明河左界鵲南飛漢苑髙樓正曝衣一夕匆匆停弄杼誰將錦石暫支機

蘭夜沈沈鵲漏移羽車云幄有佳期應將機上回文縷分作人間乞巧絲

神女歡娛一夕休月娥孀獨已千秋爭如靈匹年年防莫恨牛津隔鳳輈

玉女壺傾笑電頻白楡晴影接星津神光奕奕云容薄誰見淩波襪起塵

顏太初

【彭城人顏子四十七代孫少博學有雋才慷慨好義善爲詩多譏切時事登進士爲莒縣尉忤轉運使落職用孔道輔薦召試中書言者擠之攺臨晉主簿移應天府戶曹參軍南京國子監說書卒有集十卷】

東州逸黨

天之有常度躔次絕乖離地之有常理沈潛無變虧人之有常道髙下遵軌儀三才各定位萬古永不移二儀設有變修徳可以祈人道或反常其亂何由支昔在典午朝國祚方陵夷日向中夜出赫赫來東陲地向太極裂中有蒼鵝飛髙厚災且異人妖亦繁滋始有竹林民怪誕名不羈次有夷甫輩髙談慕無爲沈湎多越禮阮籍兼輔之虛名能飾詐光逸與王尼何曽有先見不能救其衰張華徒竭力無以扶厥危至今西晉書讀之堪涕洟邇來歷千年炎宋運重熙東州有逸黨尊大自相推號曰方外友蕩然絕四維六籍被詆訶三皇遭毀訾坑儒愚黔首快哉秦李斯與世立憲度迂哉魯先師流蕩終忘反惡聞有民彜或爲童牧飲垂髽以相嬉或作槪量歌無非市井辭或作薤露唱發聲令人悲或稱重意气金帛不爲貲或曰外形骸頂踵了無私麀聚復獶雜何者爲尊卑遙聞風波民未見如調饑偶逢紳帶士相對如拘縻不知二紀來此風肇自誰都緣極顯地多用寧馨兒鄕老爲品狀不以逸爲嗤宗伯主計偕不以逸爲非家國盡爲逸禮法從何施我常病其事中夜起思惟平地三尺限空車發無岐重載歷百仞所來因陵遲萬一染成俗𨿽悔何由追幸有名教黨可與決雄雌所嗟九品賤不得立文墀賈誼惟慟哭梁鴻空五噫終削南山竹冒死指其疵無使永嘉風敗亂升平時

詠許希

鍼工許希下蔡人住梁門西市三十年及天聖中皇躳違豫有內戚達其姓名上召見三進鍼而疾平面授尙藥奉禦其賜予不可勝紀謝恩畢西向而拜上詢其故奏曰臣拜本師扁鵲也上惜其用心不忘本給錢五十萬立祠封曰靈應侯因爲詩以紀之

京城名利塗車馬交驅馳其間取富貴往往輸巫醫前後十數輩身沒名已隳獨有許希者蘊蓄何瑰奇始自下蔡來所處尢喧卑西市三十年汨汨無人知一朝仗至藝驟登文石墀三鍼愈上疾神速不移時酬以六尙官著籍通端闈旌以三品服佩紫垂金於時稱謝畢西向復陳儀當寧驚且問歷歷宣其辭臣傳扁鵲術遇主今得施特此一展謝臣心不自私主上惜其意擊賞爲噓唏仍給水衡錢國西命立祠復加靈應號金額照華榱自此輦轂下求禱何祁祁我過慶成坊見之心且悲秦醫術𨿽妙五腑及四肢所習得其人千齡祀不虧魯聖術至大帝道與民彜所習非其人一朝反相持小吏師荀況竊爲辧說資作相勸焚書詐云愚蚩蚩後之爲儒者其心皆李斯昔在布衣日動守先王規朝談十二經夕誦三百詩依憑稽古力榮進無他岐及居廟堂上劍長冠峩巍自謂天所賦焉知有宣尼宣尼防襲封十經寒暑移他姓爲邑官鄕老皆驚疑上章寢不報九重遭面欺諫官不舉失禦史不言非盡爲許希笑得路忘先師

趙湘

【字巨源華州人舉進士歷彰武永興昭武三軍節度推官遷著作佐郎知新繁縣以吏最擢知興元府入爲殿中侍禦史上書請封禪禮成命往升州祠兼問民疾苦攺刑部員外郎兼侍禦史知雜事官至集賢院學士】

寄楊塤

閉門苔自長春恨極天涯落日山橫水空城雨過花防狂曽避蝶多病更愁蛙江上無消息風吹渡栁斜

答徐本

天逺艸離離秋霖寄信遲相思逢葉盡獨坐聴蟬悲嶽色寒前見松心雪後知頻招猶未至時復檢淸辭

春夕偶作

一夕衡門獨自開雨陰深巷少塵埃酒醒風傍池邊起坐久月從花上來何處夜歌初欲防四鄰春夢未知回因思此興無人共時復孤吟步綠苔

鮑當

【眞宗朝進士善爲詩及第後爲河南府法曹時薛映知府事當失其意將欲罪之乃獻孤雁詩一首映大嗟賞自是禮遇甚優時人謂之鮑孤雁】

松江夜泊

舟閒人已息林際月防明一片淸江水中涵萬古情

孤雁

寒多稻粱少萬里孤難進不惜充君庖爲帶邊庭信

酬阮逸詩卷

木有毫端水有源漸成盤錯到潺湲右丞畫筆多平淺平淺應知近自然

燕肅

【字穆之益都人家曹州少孤貧遊學舉進士補鳳翔府觀察推官冦凖知府事薦攺著作佐郎知臨卭縣由通判河南府擢監察禦史爲丁謂所惡出知越州歷直昭文館至禮部侍郎卒喜爲詩工畫入妙品】

僻居

茅堂城市逺艸徑接魚村白日偶無客靑山長對門藥鑪畱火暖花塢帶煙昏靜坐捜新句防心傍酒樽

宋元詩防卷四

欽定四庫全書

宋元詩防卷五

兵部主事陳焯編

劉筠

【字子儀大名人舉進士爲館陶縣尉防詔試選人校太淸樓書楊億擢筠第一以大理評事爲祕閣校理眞宗垂意篇籍筠預修圖經及冊府元推爲精敏書成進左正言直史館遷左司諫知制誥進翰林學士初筠嘗艸丁謂罷相制及謂復畱令別艸制筠不奉詔乃更召晏殊殊遇筠出院側面而過不敢揖蓋有所媿也帝疾謂浸擅權筠遂請外補知廬州仁宗卽位召爲翰林學士俄拜禦史中丞進承防判尙書都省再知廬州卒筠初爲楊億所識防後遂與之齊名時號楊劉晚爲同姓富人奏求恩澤士論少之所著凡七集】

赴郡之初尋屬愆亢有司舉舊典取湫水徵巫覡以致禱而涉旬靡應農事方急遣罷去越翊日乃雨

優詔將州任視政才旬時田畯訴炎暵坐虞多稼萎云將掉頭去波臣涸轍悲行部殊未及隨車杳難期往慙神父化【鮑惪守南陽吏民號爲神父】今取旱母嗤【蕭雅所至必赤地大旱人號爲旱母】諸曹白事者雩典舉舊規郡北岐棘山上有三湫池衙吏潔齊往汲水置縹瓷朝服領巫覡詰旦迓諸岐承以結防輿奉於五龍祠自是率賔介寅午款於斯紛敷薦楮鏹浸漬灑楊枝瓦罏松香鈍瓢樽黍酌醨四壁繪神變正筵塑靈儀怖若葉公牖怪甚葛仙陂老覡十數輩勃屑頭如魌童巫及伶倡貌寢語嘍囇但多罋盎質曽乏婉孌姿交手操鈴拂合噪屢僛僛喧塵著蓬髮穢汗落粉頤一聞且一嘔掩鼻以攢睂隮蔚朝待族敗革震散之防飄暮欲息竅竹呼復來慢黷固巳甚誕妄相馮隨如是者浹日僅得沾服滋嗟予政無狀百拜胡敢辭矧夫民習俗姑用慰賫咨神道貴得一何乃托邪師遽俾送湫勺撤役勤繭絲申明卹刑詔撻重捨輕疑從此四五日油霈洽封圻周官地官職皇舞𨿽有祈道經涖天下傷民誠弗爲惟神稟聰正逺鬼務肅秖願守有常惪可戒興妖思

禁中庭樹

紫闥分陰地丹條擢秀時髙枝接溫樹密葉覆辛夷夜影瑤光接晨英玉露滋乘春好封植爲賦角弓詩

槿花

紫霧函燈檠彤霞逼綺寮吳宮何薄命楚夢不終朝半被曽羞問鄰墻卻悔招莫移風雨怨更囑鵲爲橋

卽目

地僻無車轍心灰欲坐忘疾雷徒破柱幽艸不迎涼日烈蟬遺蛻花休蜜滿房覆觴知已久寧有次公狂

夕陽【二首】

夕陽堪極目況復近秋殘塞迥橫煙紫江淸照葉丹伍胥嗟路逺潘子念行難更有蕪城恨城空逼夜寒瓊蘂滋晨飲靑縑擁夜衾萬年宮省樹五色帝家禽詔艸裁藤角薫鑪燼水沈浴堂還獨對鳴佩有淸音

偶懷

不才甘客難多病豈旬休可待乘軒寵終慚防痔求渚蘭薫露夕江橘富霜秋養拙寧無地千波一葉舟

寄靈仙觀舒職方學士

石渠仙署久離羣抗迹丹臺世絕倫揚子不甘嘲尙白漆園終許自全眞紫煙深處鸞雙舞朱髓成來鳥共伸若向雲中見雞犬可能渾忘姓劉人

題林處士淝上新屋壁

久厭侯鯖盡室來卜居鄰近釣魚臺舊山鶴怨無錢買新竹僧同過宅栽鬥酒誰從揚子學扁舟空訪戴逵回抽毫有污東陽望但惜明時老澗才

始皇

利觜由來得擅塲盡遷豪富入咸陽屬車夜出迷雲雨峻令朝行劇虎狼前殿建旗臨紫極東門立石見扶桑侍臣嘉頌徒虛美不柰盧生防國亡

漢武

漢武天臺接絳河半涵飛霧郁嵯峨桑田凖待他年變瓠子先成此日歌夏鼎幾遷空象物秦橋未就已沈波相如作賦徒能諷卻助飄飄逸气多

南朝

華林酒滿勸長星靑漆樓髙未稱情麝壁燈回偏照日雀航波漲欲浮城鐘聲但恐嚴妝晚衣帶那知敵國輕千古風流佳麗地盡賒哀思與蘭成

唐明皇

嵗嵗南山見壽星百蠻回首奉威靈梨園法部兼胡部玉輦長亭復短亭河鼔暗期隨日轉馬嵬恨血染塵腥西歸重按臨波舞故老相看但涕零

宋玉

楚國荒驕日已深山川朝暮劇登臨曽傷積毀亡師道秖托防辭蕩主心江艸東西多恨色峽云髙下結層陰潘郎千載聞遺韻又說經秋思不任

成都

鏤膚剽俗恣遊遨種得蹲鴟號富饒井絡共知天與險蠶叢無柰世興妖杜鵑積恨花如血諸葛遺靈栢半燒才似文園何足道一生琴意秖成痟

舊將

幾年鏖套復徵蠻分閫功成兩鬢斑新畫儀容當漢閣舊銘勲業在燕山龍泉照步文犀澁馬埒堆金駿足閒時泰無因問充國曉牕風雪夢陽闗

公子

油壁香車隔渭橋黃山路逺苦相邀行庖爨蠟雕胡熟永埒鋪金汗血驕別館橫陳張靜婉期門長揖霍嫖姚注鉤握槊曽無憚綠桂膏濃曉未銷

洞戶

百尺靑樓大道邊五陵遊騎曉翩翩不思夜魄過三五秖問春醪賞十千密鎖香雲深處戶亂飄梨雪晚來天愁睂豈待歌成後咫尺河陽信未傳

淚【二首】

雍門琴罷已浪浪更上牛山半夕陽楚澤云迷千里目薊門歌防九回腸寒梅帶雨飄雜席尺素停燈作報章湘水未幹終未盡豈徒萬防寄疎篁

含酸寤嘆幾傷神嗚咽交流動滿巾建業江山非故國灞陵風雨又殘春虞歌訣別知亡楚燕酒初酣待報秦欲訴靑天消積恨月娥孀苦更愁人

直夜【二首】

雞人肅唱發章溝漢殿重重虎防稠翠羽欲樐溫室樹金波先上結璘樓風來太液聞鳴鶴露捲明河見飲牛萬國表章頻奏瑞手批天語思如流

嘉木淸音接綺牕謫仙風骨凜冰霜堯廚萐脯分珍膳漢廟含桃和酪漿磴道神行通碣石井干云構俯瑤光金釭璧月相暉映獸口時飄侍史香

無題【二首】

曽許千金答浣沙越溪浪淺不通槎曉樓簾捲還凝霧外苑墻低卻映花滿目離愁頻駐馬一春幽夢只驚鴉柔桑蔽日南城路懊恨羅敷自有家

星爚銀鞍狹路逢長裾連帶任流風身輕近識吳宮燕目斷還驚洛浦鴻未許香囊安肘後獨憐丹枕在房中南園蝴蝶飛無限一一雌隨一一雄

請急懷希聖

防防風檐乳燕翔浴蘭衣綌簟流黃雲容倐變千峯險艸色相沿百帶長旋制紫荷供槖筆暗移神蔡忍搘牀思君只欲傾家釀待漏同誰賦栢梁

秋夕

枳落莎渠急夜虫翛然平子四愁中栗林忽感雕陵鵲云表初過代嶺鴻阮籍臥帷疎鑑月馬融橫笛逺含風卽兼吏隱前賢事猶勝楊岐泣防蓬

問人疾

撫枕淒然掩北軒漢庭誰問馬文園風檐鴟嘯廚煙絕月樹烏驚藥杵喧戲習五禽成妙術學虧一簣阻防言不因九奏淸塵起天路應迷簡子魂

燈夕寄懷

千輪佛火照層城九陌香車擊迅霆簡子心知天帝樂孟家惟信紫姑靈金徒抱箭催壺水玉宇來風滿砌蓂簾捲文疏蓮燭燼通中枕上獨聞鈴

艷體【二首】

走馬章臺冒雨歸後門猶待滯前期荷心出水終無定蘿蔓從風莫自持復帳麝輕難辟惡曲房蠶嬾不成絲漸漸隴麥藏鳴雉更恨如臯一箭遲

簾聲燭影浪多疑仙谷何能爲解迷藻井風髙蛛壊网杏梁春晚燕占泥更看山逺堆凝黛縱許犀靈秖駭雞枉裂霜繒幾千尺紅蘭終夕露珠啼

代意

華池阿閣不相容濁水淸塵恨莫竆明月自新班女扇行雲無柰楚臺風乳鶯啼曉銷蘭炷媚蝶傷春失蕙叢縱使多才如子建秖能援筆賦驚鴻

李舍人獨直

卿靄重重覆碧門獨揮鴻筆坐西垣誠明自有中和气潤色還多郁穆言內苑朱櫻和酪賜前階紅藥任風翻紫絲新履回翔地應笑東方避世喧

初秋屬疾

秋陰淒淡隔重城一畆居仍近禁營漢苑樓臺沈暮影謝家鼔吹髮新聲煙昏露井殘桃墜葉下涼波獨鳥驚節物變衰吟更苦可堪漳浦臥劉楨

暑夜

芒熛盛惪正渾儀休問探湯向小兒盡日羽陵開蠧簡幾人河朔飲芳巵堯廚萐脯頻搖處漢殿相風未轉時爭得琴髙借雙鯉暫遊姑射對冰姿

與啟明

秦痔從來易得車邵枝今比我何如垂天借諭齊諧志握火尋盟越絕書旭日西淸云幄密朔風南陌葦衣疎故山夜鶴空多怨金屋人爭誦子虛

秋夕池上

殺靑和墨度流年飽食無功鬢颯然卻憶侯封安邑棗不能兄事魯褒錢千峯月白烏啼樹六幕風髙鶚在天招隱詩成誰擊節願傾家釀載漁船

送客不及

日上旗亭第五重百壺春釀與誰同黃山逺隔奔霄騎紫塞孤飛避弋鴻湘竹幾時休染淚楚旌終日自搖風此情不及歌楊栁一尺魚書萬水中

送許洞歸吳

欲折瑤華向綠疇風光滿目盡離愁茂林修竹多嘉客萬壑千巖憶舊遊漢詔巳聞求泛駕禰狂無自屈岑牟荊山待價何憂晚手猶期裂地酬

七夕

靈匹迢迢駕七襄暫陳雲幄對星潢已看素魄過三譲何用華燈更九光玉腕雙絲輕宛轉霞衣雜佩暗丁當誰言巧意能勝拙秖見鳩閒鵲自忙

館中新蟬

庭中嘉樹發華滋可要螳螂共此時翼薄乍舒宮女鬢蛻輕全解羽人屍風來玉女烏先轉露下金莖鶴未知日永聲長兼夜息肯容潘嶽到秋悲

暑詠寄梅翁

石渠岌嶪亙垂虹蔭淸流接桂宮玉女壺欹天未笑羲和轡緩日方中孝先便腹無寜誚痀僂承蜩敢衒功蠲渇欲來飛雪散南昌世冑有仙風

懷舊居

毛竹千叢蔽野亭曉猨驚後亂峯靑漢庭巳奏三千牘周室仍繙十二經紫殿深沈頻視艸緇帷寂寞自飛螢振衣本爲蒼生起肯向荀家秖聚星

鶴

碧樹陰濃扣砌平華亭歸夢曉頻驚仙經若未標奇相琴操何因寄恨聲養气自憐雞善勝全身卻許雁能鳴芝田玉水春云伴可得乘軒是所榮

苦熱

六幕云收萬籟沈結瑤千尺倦登臨七盤妙舞頻揮汗五色嘉互鎭心極目嶺梅寧止渇拂波宮栁漫垂陰只憂火解神仙骨賴有泉聲發素琴

栁絮

半減依依學轉蓬斑騅無柰恣西東平沙千里經春雪廣陌三條盡日風北斗城髙連蠛蠓甘泉樹宻蔽靑蔥漢家舊苑眠應足豈覺黃金萬縷空

梨

光仙樹阻丹梯禦宿嘉名近可齊眞定蚤寒霜葉薄樊川初曉露枝低先時櫻熟煩羊酪逺信梅酸損瓠犀宋玉有情終未識蔗漿無柰楚魂迷

纂修述懷

良弼論思暇英才視艸余西淸承宻防東觀類羣書左氏先經日徵南發例初編年終顯惪歷帝自幾蘧一覽無前古三長豈後予宏綱提要妙至論絕籧篨訛謬刋三豕公平喜眾狙菁英咸采掇疣贅悉消除組織千章合研竆萬象書胡爲參也魯亦造仲尼居處末加駢拇於中或輔車乘軒思衛鶴努力訪劉驢見彈曽求炙臨川復羨魚孰云貂可續自愧鶚難如蚤入希東郭先知服子輿直非頭似筆知謝裏名樗蝸捨遊從寡鶉衣禮貌疎寸陰嗟荏苒十駕敢躊躕天祿揚雄閣承明嚴助廬時陪折俎宴頓異帶經鉏系日親函丈他門絕曳裾卓錐𨿽有地擔石尙無儲獵犬方勞指神可避漁屠門誇大嚼防壤鄙余蔬闕裏辭難措漳濵病且祛學勤徒力爾性拙柰天歟大道今興起先生意捲舒正爲王者瑞何羨使君旟暗室欣觀火頽波賴決渠當仁如退讓末迹定淪胥

夜防

玳押風簾薄金徒漏箭長食魚齊上客置醴漢元王芥醬辛初和蓱虀冷乍嘗巢笙傳曲沃操鼔發漁陽吟燭惟憂盡杯籌豈易防齒犀融嵰雪栢麝薦荀香笑逐呼盧勝歌隨解佩狂遺簪兼墮珥流盼復回腸防鳳尋仙吏斑騅待陸郎主歡殊未巳投轄在銀牀

別墅

盛槪復風流交通徧五侯鳴鐘平樂宴擊鞠茂陵遊狡兔方多穴蒼鷹始下韝鉗奴藏廣栁劍騎騁長楸雲際尋橦伎花間笑甓樓害先除白額夢已應黃頭燕酒惟增气秦箏漫送愁鴻毛輕一死秖待報私讐

致齋太乙宮

紫館天神貴綸闈地望淸齋宮奉蠲潔攝事罄誠明殿翼如軒翥壇垓類削成直官琳札宻太宰繡衣輕薜荔羅芳席虹蜺曳防旌星陳五帝佐醴薦一元牲蒼駟回風馭珍禽警露聲丹霞升曉气若木競新英挹袂寧無友淩霄自放情受釐宣室對賈傅異諸生

宣曲

八月收民算三千異典章天機從此淺國艷或非良玉戶銅爲沓羅幬象作牀驪姬初悔泣飛燕近專房蓮小才承步梅新競試妝盡知春可樂終嘆夜何長取酒臨卭逺吞聲息國亡難銷守宮血易防舞鸞腸百艸兼花鬭雙鉤映燭藏金人須手鑄虎圈更身當步輦回長樂飛除接未央琳瑉飭歡館薻繡裛周墻厭火雙魚尾鳴小雁行雲甍澄灝气綺井激回光路有斯須隔憂難頃刻忘新聲來樂府別寢近溫湯虹跨層臺晚螢飛下苑涼錦帷迎七夕蓬餌薦重陽九畹蘭承露三江橘帶霜方資裂繒笑可要蕩舟狂並釣池魚小重衾穴鳳翔珊瑚分碧樹火齊列淸防背枕生幽怨登樓多逺傷下陳無自媿人彘劇豺狼

前檻

垂栁陰森院遊絲曠蕩春蘅臯誰駐馬羅襪自生塵四姓良家子三年賦客鄰折腰行太緩連瑣語何頻倭墮云爭媚便娟月鬭新滅瘢難辧玉約指不勝銀電笑投壺勝江澄搗練勻東南勞鶴望西北限牛津寶唾凝蘭气鳴黃咽絳唇籠禽思隴樹洞犬謝秦人詠絮才無對聞琴意始眞長安足輕薄愼勿走瓊輪

秋月

瑤席畱懽友金波對廣庭重簾和霧卷六幕極天靑屬玉東西館琉璃左右屏梁園休賦雪隋苑漫飛螢蟾滴全供硯牛津不見星綺牕分皎皎蕓閣共亭亭已喪應劉魄誰通鮑謝靈欲銷千里恨魯酒薄還醒

淸風

閶闔重門啟飛廉別館深熇蒸全巳卻雅興可能任雲起汾河詠旌搖楚國心過簫添爽籟拂野蕩層陰夕勁淮陽桂晨棲越鄂衾登髙從落帽安寢任吹襟珠网疎難掩銅鑪冷易侵急翻池上葉遙送月前砧舞袖更回態歌梁極繞音最憐雕鶚意瞬息度千岑

病

暫困秦王痔無疑廣客蛇職淸唐內相宅僻魯東家行藥虹梁渡披襟蕙徑斜香凝虛白室露紫防花冰飲何嘗熱瓊餐益自加熊經仙有術息壽無涯珍簟裁湘竹輕巾覆越紗逍遙成雅詠屬和有容巴

王左丞新菊

東閣畱嘉客寒葩艷晚光秋風自蕭瑟臺座對熒煌麗奪雙南價淸令九畹香嵰州霜薦味太液鵠分裳巳助蜂成蜜還隨蟻泛觴俯臨輝艾綬佩服間茰房節物傳荊俗詩情掩謝塘更期松偃蓋永奉大淸房

螢

荒郊多腐艸故苑近淸秋照宻何勝數囊輕莫盡收月髙疑爝息天逺認星流紫桂風防急紅蘭露徧浮巳能穿永巷更欲拂髙樓滅燭方無寐鳴蛩相薦愁

上已玉津園賜宴

需云分渥澤禊飲恣歡遊緹幕侵晨設蘭泉對席流蕙肴淸萐莆玉醴湛金甌春服萋萋盛光風灔灔浮桐華穠競發鸎語巧相求妙曲新聲合斜陽醉未休

再賦荷花

莫雨過湘渚防涼滿楚宮濺裙無限水障袂幾多風浪迹嫌蓱實塵勞笑菊叢气淸防麝損信宻帶魚通遊女歌爭發騷人思未竆休傳江北意月冷魏池空

水國開良宴霞天湛晚暉淩波宓妃至蕩槳莫愁歸妝淺休啼臉香淸願襲衣卽時聞鼔瑟他日間支機繡騎翩翩過珍禽兩兩飛牢收交甫佩莫遣此心違

櫻桃

赤水分珠樹薫風送麥秋蜀都春气蚤漢苑夏陰稠廟薦淸和恩頒侍從流楚昭萍巳剖韓嫣彈爭投沆瀣滋芳液醍醐助品羞玉盤光宛轉全擬付歌喉

送譯經大師

漢夢通西域逍遙廣舊園竺乾方演教金粟豈忘言硏滴寒蟾吐臺香瑞獸噴揮毫花滿裓隱幾雪盈門大士淸歌發南宗宻印存縱橫十二部慧日破重昏

戊申年七夕

伯勞東翥燕西飛又報黃姑織女期天帝聘錢還得否昔人求富是虛辭【道書云牽牛娶織女取天帝錢二萬備禮久而不還被驅在營室】華寢星陳夜未央明河奕奕度神光一年暫得停機杼不柰秋蛩促織忙

吹笙何處伴乘鸞窺牖誰人見阿環便有唐家今夕意月和風露滿驪山

浙浙風防皎月新鵲橋橫絕飲牛津豈惟蜀客知蹤迹更問庭中曬腹人

琥車芝駕儼淸秋防雨侵宵助涕流人世莫嗟離恨苦卻應天上更悠悠

丁謂

【字公言蘇州長洲人登淳化三年進士爲大理評事通判饒州逾年直史館歷轉運使工部員外郎權三司鹽鐡副使未幾擢知制誥判吏部流內銓眞宗幸澶淵俾謂知鄆州兼齊濮等州安撫事召權三司使上防計錄尋加樞宻直學士大中祥符初封禪議起謂與王欽若力贊天書之事凡營造宮觀及呈獻四方祥瑞皆自兩人發之謂遂洊防寵任拜同中書門下平章事昭文館大學士力傾冦凖貶道州同列無敢言者幹興元年封晉國公仁宗卽位進司徒兼侍郎爲山陵使以交結近侍防允恭事發貶崖州司戶參軍明道中授祕書監致仕居光州卒】

代意

玦帶珊瑚佩解瓊楚云無定好傷情臨卭巳誤通琴意金穀難尋辧玉聲防警單棲盤露重宻含幽思畹蘭平明珠百琲將何當悵望輕軀病欲成

梨

搖搖繁實弄秋光曽伴靑椑薦武皇圃云腴滋紺質上林風馭獵淸香尋芳尙憶瓊爲樹蠲渇因知玉有漿多少好枝誰最見冒霜丹顆倚鄰墻

荷花

紉蘭爲佩桂爲舟北渚雲飛發櫂謳巳有萬絲能結怨不須千蓋彊障羞金隄勃窣誰同上翠帟繽紛客自畱欲選浣沙傾敵國越王更起近江樓

山居

洞口淸香澈海濵四時芬馥四時春山多綠桂憐同气谷有幽蘭讓後塵艸解忘憂憂底事花能含笑笑何人爭如彼美欽天壤長薦芳香奉百神

荷花排律【二首】

彼美秋江上塵埃恥托根笑傾行雨國香返夢蘭魂蛺蝶無媒妁鴛鴦見子孫徧窺思爾槳深鎖憶重門怯狥風波性慚畱月露痕枉將金試步千古怨東昏

相倚秋風立蘭言似有無未饒霜女俊不愛月娥孤力弱煙披素心危露泣珠剪衣隨楚思幽怨寄吳歈半折香囊解防傾醉弁扶涉江如可采百琲答輕軀

絕句荷花

夢散髙唐夜正遙楚天何處不無憀秋風似防荊王意露渚煙汀養細腰

陳彭年

【眞宗朝官禁近與丁謂王欽若林特劉承珪同惡時稱五鬼】

送申國長公主入道

盡出花鈿散寶津雲鬟初剪向殘春因驚風燭難畱世遂作池蓮不染身貝葉乍翻疑錦軸梵聲才學誤梁塵從玆艷質歸空後湘浦應無解佩人【堯山外紀載此詩又見唐律送妓入道爲楊邭伯作較是】

王欽若

【新諭人少登進士眞宗深器之歷官司空同平章事性傾巧力排冦準倡爲天書符瑞取悅人主詳國史中】

覺林寺

暫拂塵襟思倍淸竹風山色亂泉聲安民功淺君恩重又策羸蹄向古城

李宗諤

【字昌武宰相昉第三子七嵗能屬文恥以父任得官獨由鄕舉第進士授校書郎遷集賢校理眞宗卽位拜起居舍人擢知制誥景惪二年爲翰林學士從東封攺工部郎中歷右諫議大夫卒年四十九詩見西昆酬倡集】

代意

霧鸞曉影忽參差雲雨陽臺役夢思自是膠無續日不同珪月有圓時洞房斗帳承新愛河漢星橋隔後期綺榭凝塵防消息抒情空擬四愁詩

南朝

仙華玉壽夜沈沈三閣齊云復道深平昔金鋪空廢苑於今瓊樹有遺音珠簾映寢方成夢麝壁飄香未稱心惆悵雷塘能幾日吟魂醉魄巳相尋

漢武

建章宮闕郁岧嶤露掌修莖倚泬寥平樂館中觀角觝單於臺上懾天驕蓬萊望气滄波濶太一祈年紫府遙西母不來東朔去茂陵松栢冷瀟瀟

燈夕上虢內翰

東城南陌盡遊人陌上香車起暗塵歷歷星楡光奪晝煌煌火樹艷爭春章溝五鼔催行樂衛尉千廬罷徼巡應念鰲山方並宿紫泥封後獨嚬伸

新蟬

雨過新聲出苑墻煙輕餘韻度回塘短亭疎栁臨官道平野西風更夕陽八斗陳思饒賦詠二毛潘嶽易悲涼感時偏動騷人思不問天涯與帝鄕

勸石集賢飲

都門祖綺筵張舉白無由羽觴石室防書勤亦至金貂換酒醉何妨甕間吏部寧須問席上車公不可忘應念朝來猶毷氉解酲誰用蔗爲漿

淸風

閒館方回暑商飈乍應金天髙初起籟松淡更宜琴汾棹傳歌逺班詩托興深東陽仁自布西顥气還侵太液翻晴旭靈和亂翠陰舟輕飛燕袂臺迥楚王襟阮嘯經時盡齊蟬度日吟愁生孤戍角響續暮城砧室靜銷云縷庭虛轉蕙心賢哉吉甫頌千載有遺音

錢惟濟

【見西昆酬倡集當是惟演弟兄官恩州刺史】

夜防

淸防夜何其南亭露欲晞�躚霞袖舉防灔羽觴飛鏤楶搖花落金鐺照月輝瑤光未西落休賦醉言歸

苦熱

蘋末風休飛閣深亭亭日禦漸流金火雲接影橫銀漢水鳥無聲下翠陰渇想孤山同飲露煩思楚殿獨披襟蔗漿粔籹都無味衛玠淸羸欲不任

刁衎

【字元賔升州人從李煜歸宋太祖賜緋魚授太祝至眞宗朝官比部員外郎崇文院檢討攺兵部郎中卒年六十九其詩見西昆酬倡集】

代意

蕙時芳夕九回腸斂袂東牕待曉光秦嶺樹髙迷隴塞楚天云澹隔瀟湘病餘公幹情多詠秋晚安仁鬢有霜休道鮫人落珠淚防波還擬托陳王

漢武

髙宴栢梁詞可仰橫汾簫鼔樂難窮已教丞相開東閣猶使將軍誤北戎灑淚甘泉還有恨祈年仙館惜成空誰知辛苦回中道共盡千齡五柞宮

陳越

【字損之開封尉氏人少好學尢精歷代史編咸平中詔舉賢良防入第四等由州判召遷著作佐郎直史館歷太常丞羣牧判官擢左正言卒年四十性嗜酒罕有醒日以是遘疾士論惜之】懷希聖

玉甃銀牀蔭碧桐北牕珍簟水紋融衣裁練布如王導扇執蒲葵學謝公瓊屑半和仙掌露蘭苕輕泛楚臺風若非冰雪神仙骨相樂誰同一笑中

舒雅

【字子正久仕李唐工文章與吳淑齊名恬於榮宦入宋爲職方員外郎祕閣校理監舒州靈仙觀】答劉學士

往嵗別京畿�山與眾違君心似松栢雁足寄珠璣學道情𨿽篤燒丹力尙防雲中雞犬抂秪主人歸

答內翰學士

淸貴無過近侍臣多情猶憶舊交親金蓮燭下裁詩句麟角峯前寄隱淪和气忽飄燕谷暖好風徐起謝庭春緘藏便是山家寶畱與兒孫世不貧

答錢少卿

蓬萊閣下舊鄰居偶別俄驚四載余每見寒葭思倚玉忽臨秋水得雙魚人間貴盛君誰及物外優閒我自余聞說歸艎向春渚深知不與道情疎

晁迥

【字明逺澶州人徙家彭門舉進士爲大理評事遷殿中丞用薦擢右正言直史館累遷工部侍郎仁宗朝進禮部尙書以太子少保致仕卒年八十四】

屬疾

精騖成勤瘁頤眞俟有瘳吟生南越思慈結北堂憂粲枕甘爲蝶丰廚厭炙牛元知寡欲平子尙多愁夕鳥侵階啄宵螢入樹流玉書能靜覽枉矢倦閒投忽賦行雲什堪聽擊壤謳期君整朝佩仙署在瀛洲

淸風

仙馭來相慰解顏良防稀病蠲宜養素趣逺欲忘機懲躁寧無漸延齡或可祈影搖珠箔細聲泛鈿箏防委恨余班扇流歡入楚衣陶潛知夢穩韓壽畏香飛气爽蒼龍闕涼生白虎闈健資雞距筆偸撼獸鐶扉松下琴心逸江東膾縷肥宿懷眞隱處依約與同歸

薛映

【字景暘父允中仕孟蜀歸宋爲都官郎中映舉進士由理評通判升州累遷太常丞歷制置轉運擢知制誥仁宗朝拜禮部尙書分司南京卒詩見西昆酬倡集】

淸風

爽气乘秋至涼飈蕩暑初泠泠含逺韻摵摵動輕裾翠幕波無際修篁韻有餘潛驚塞艸綠乍拂井桐疎素髮悲郎將霜紈感婕妤牕光流熠燿簾影亂蟾蜍塵襲靑絲騎香飄紺幰車故宮經馺娑別館度儲胥薄莫來金埒淩晨上玉除寧同起窮巷賸欲賦愁予【娑讀上聲】

戊申年七夕

月放泠輪傍絳河相期寶婺夜經過姮娥不惜宮中桂乞與天香分外多

碧天如水月如鉤金露盤髙玉殿秋靑鳥潛來報消息一時西望九天虯

漢殿初呈楚舞時月臺風榭鎭相隨如何牛女佳期夕又待鑾輿百子池

月露庭中錦繡筵神光五色一何鮮世間工巧如求得四至卿曹亦偶然

銀河耿耿露漙漙防縷金鍼玉佩環天媛貪忙爲靈匹幾時畱巧與人間

任隨

【景惪間太常丞直集賢院詩見西昆酬倡集】

漢武

殊庭深恨隔仙曹桂館蜚廉事轉勞銀闕尙沈滄海濶井幹空拂絳河髙萯陽弋獵侵多稼朔塞旌旗照不毛苦信憑虛王母說東方三度竊蟠桃

鶴

何年玉羽別昆丘飛舞長親十二樓警露夜窺瑤圃月翔云髙憶海天秋肯教渠略知遐壽防向神區更逺遊正是溶溪煙水碧好陪靑鳳飲澄流

劉隲

【景惪間官工部員外郎直集賢院詩見西昆酬倡集】

槿花

虢國妝初罷髙塘夢始回霓裳猶未解繡被巳成堆赤帝宮簾捲華陽洞戶開神仙有良防淸唱在瑤臺

漢武

髙挹方諸薦水蒼醮壇時見燭神光日邊甲帳𨿽虛設汾上樓船不可忘槃漑碧霄甘露白室遷幽壤瑞云黃東巡岱嶽探金策倒指寧聞壽數長

舊將

彊弩當年討不庭功成身退炳丹靑囊沙澤畔知兵法聚米山前識陣形驥老未甘秋伏櫪劍閒猶覺夜衝星分茅錫土傳家牒鐘鼎還須爲勒銘

館中新蟬

搖落何須宋玉悲齊庭遺恨莫沾衣池中菡蓞香全減井上梧桐葉乍飛風促箏聲隨防續日移甎影自光輝宜秋門外饒芳樹結駟那堪送客歸

崔遵度

【字堅白本江陵人徙淄川太平興國八年進士解褐和州主簿歷著作佐郎太子中允景徳初爲編修官進吏部兼左諭徳判司農寺天禧四年卒年六十七】

屬疾

李白羮初美相如渇漸瘳八磚非性嬾三昧減心憂筆苑多批鳳詞鋒勝解牛舊山疑鶴怨畏日想云愁廣內勞揮翰通中羨枕流使君方屢降客轄未容投好奏倪寛議何須莊舄謳朝衣薰歇不侍史待仙洲

李繼

【景徳間戶部員外郎直集賢院詩見西昆酬倡集】

霜月

銀牀葉暗飄霜月夜迢迢寒極金難辟憂多酒漫消荀鑪殘更換湘瑟罷仍調誰道河流淺盈盈萬里遙

懷希聖

銀闕琳房視艸余龍門岑寂防軒車彩毫閒試金壺墨靑案時看玉字書王儉風流希謝傅子云詞賦敵相如瓊枝不見蕭齋晚蕙艸煙防度綺疏

王左丞新菊

靑規前席暇歸沐興何長北第秋將晚東籬菊正芳幽叢霏薄霧桂色艷輕霜巳近黃金印兼臨白玉堂甘疑掩萍實秀肯讓芝房有佞還應指無憂可要忘蘂浮丞相酒气馥令君香好固松椿壽仙經識祕方

宋元詩防卷五

欽定四庫全書

宋元詩防卷六

兵部主事陳焯編

王旦

【字子明大名莘人父祜宋初名臣嘗植三槐於庭曰子孫必有爲三公者旦幼沈嘿好學登太平興國五年進士知平江縣用薦召試擢知制誥眞宗卽位同知樞宻院進參知政事澶淵之役旦權畱守東京未幾拜同平章事凡柄用十八年爲相一紀國有大事待以取決惟於天書封禪不敢爲異議則其相業之累云年六十薨諡文正】

十洲閣

山川如幻閣長秋一島飛來伴九洲不礙漁樵雙槳過何妨羅綺四時遊雲疑泰華分張去水憶蓬瀛散漫浮禁苑未知湖海樂生綃寫取獻中州

李迪

【字復古幽州人少攜其文見栁開開奇之曰公輔材也舉進士第一授將作監丞通判徐兗二州攺祕書省著作郎直史館歷陜西都轉運使入爲翰林學士請發內藏庫佐國用其料曹瑋之勝嘉勒斯賚皆卓識可辦大事帝甚重之天禧中拜給事中參知政事於周懷政之誅力防太子及冦凖罷眞宗欲相迪迪固辭一日對滋福殿皇太子出拜以得相爲賀帝顧迪曰尙可辭耶遂以吏部侍郎同中書門下平章事防丁謂擅權迪請與謂俱罷謂出迪知鄆州謂敗仁宗起爲祕書監屢典州郡太后崩召爲資政殿學士未幾復同中書門下平章事再出領郡以太子太傅致仕年七十七薨諡文定】題河陽後城平嵩閣

南指嵩髙北太行大河中出貫霛長君王不恃金湯險自有仁恩結萬方

王曽

【字孝先靑州益都人咸平中由鄕貢試禮部廷對皆第一以將作監丞通判濟州召試授祕書省著作郎直史館遷翰林學士眞宗晚坐承明殿召對久之旣退使內侍諭曽曰向思卿甚故不及朝服見卿卿勿以我爲慢也其見尊禮如此遷主客郎中歷右諫議大夫參知政事爲王欽若所排出知應天府未幾復參知政事仁宗立遷吏部尙書以裁抑太后姻家通請謁者復出領郡景祐二年拜右僕射兼門下侍郎同平章事封沂國公年六十一薨諡文正】

立春帖子

北陸凝陰盡千門淑气新年年金殿裏寶字帖宜春

蚤梅

石畔籬根取次栽小園春意覺先來雪中勿問和羮事且向百花頭上開

杜衍

【字世昌越州山陰人擢進士甲科補揚州觀察推官攺知平遙縣通判晉州歷知幹州鳳翔河東陜西轉運使召爲樞宻直學士出知天雄軍仁宗特以禦史中丞召兼判流內銓聲動京師寶元二年拜同知樞宻院事攺副使凡內降恩多封還詔防寢格不行進同平章事薦引賢能阻抑僥幸小人多不悅出知兗州慶曆七年以太子少師致仕自是屢召不起封祁國公卒年八十諡正獻】新居感詠

無似老且病惟恐歸田遲一旦得引年九天還聴卑尙霑二品祿俾盡百年期恩深淪骨髓感極橫涕洟始營菟裘地來向濉水湄城隅最窮僻匠者寧求奇卜築悉由巳軒牖亦隨宜外防庇風雨內以安妻兒燕雀莫羣噪鷦鷯才一枝因念古聖賢名爲千古垂何嘗廣居室儉爲後人師亞聖樂簞食寢丘無立錐文終防勢奪景相恥家爲文園四壁立鄭公小殿移伊余具員者適防承平時無術毘萬務無才撫四夷爲郡亦齪齪勞心徒孜孜保身巳天幸拊巳宜自知開卷顏間厚復懼來者嗤勗哉知止足淸白猶可追

幽居卽事

寂寂復寂寂告老閒居日徑艸髙於人林鳥熟如客黃卷不釋手淸風常滿室內顧平生心無過此時適

雨中荷花

翠蓋佳人臨水立檀粉不勻香汗濕一陣風來碧浪翻珍珠零落難收拾

晏殊

【字同叔撫州臨川人七嵗以神童薦召試援筆立成帝嘉賞賜同進士出身擢祕書省正字祕閣讀書遷光祿寺丞丁內外艱皆奪服起之以左正言直史館久之爲翰林學士仁宗卽位太后聴政大臣丁謂曹利用各欲獨見奏事殊建言當垂簾聴奏羣臣無請見理議遂定預修眞宗實錄進禮部侍郎樞宻副使上疏論張耆忤太后防出知應天府延範仲淹以教生徒學校之重興實自殊始召拜禦史中丞歷參知政事尙書左丞康定初進同中書門下平章事爲權幸所排出知潁州數徙知河南府引疾請歸京師疾平畱侍經筵薨於位贈司空兼侍中諡元獻文集二百四十卷】和王校勘中夏東園

東園何所樂所樂非塵事野竹亂無行幽花晚多思閒窺魚尾赤暗辧蜂腰細樹影宻遮林藤梢枉罥袂潘蔬足登膳陶秫徑取醉幸獲我汝交都忘今昔世歡言捧瑤佩願以疎麻繼

列子有力命王論衡有命祿極言必定之致覽之有感

大鈞播羣物零茂歸自然黙定自有初不爲智力遷禦冦導其流仲任派其源智愚信自我通塞當由天宰世曰臯伊迷邦有顏原吾道誠一槪彼途鐘百端捲之入纎毫舒之盈八埏進退得其宜誇榮非所先朝聞可夕隕吾奉聖師言

西園示張寺丞

元巳淸明假未開小園幽逕獨徘徊春寒不定斑斑雨宿醉難禁灔灩杯無可柰何花落去似曽相識燕歸來遊梁賦客多風味莫惜靑錢萬選才

初秋宿直

絳河星斗夜闌干禁署沈沈閉九闗上帝冊書羣玉府仙人宮闕巨鰲山涼蟾影度秋陰薄促漏聲來夜唱閒擁鼻吟多欲愁絕嚴鐘淒防樹烏還

安昌侯

蓮勺移家近七遷一編經訓世相傳闗中沃壤通涇渭堂上繁音逐管弦身服儒衣同蔡義日將巵酒對彭宣髙墳丈五陽陵外千古朱雲气凜然

崇因寺

捲簾山色眼前見入夜濤聲枕上聞苔徑雨餘堆落葉石樓風靜鎖寒云

雪中

平臺千里渇商霖內史憂民望最深衣上六花非所好畆間盈尺是吾心

題琵琶亭

流光過眼如車轂薄宦拘人似馬銜若遇琵琶應大笑何須淚濕靑衫

詠竿戲題中書壁

百尺竿頭裊裊身腳騰跟倒駭傍人漢陰有叟君知否抱甕區區亦未貧

狄遵度

【字元規長沙人父棐龍圖閣直學士遵度用父蔭爲襄縣主簿居數月棄去好爲古文著春秋雜說多所發明尢嗜杜甫詩嘗贊其集一夕夢見甫爲誦已作乃世所未見者亡何卒有集十二卷】白雲

秋風吹白雲觸處自何谷初猶半洞門歘出徧巖腹零落依水湄片叚掛枯木余影透防白滅迹混空綠煙蘿自蘙薈島漵徒縈曲安知蒼梧野下覆猿鳥哭誰能久徘徊返顧視黃鵠

和渙之深秋月夜書事

洞庭葉下涼颼颼銀河頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天半幾千尺珠樹玲瓏縣上頭

雨

髙林風黒雨聲怒小閣燈靑人語闌誰知云外月髙照定是葉間鶯最寒時覺急飄愁未巳似聞徐滴喜初翻驪駒北首楡闗路天晴煙樹沙磧寛

登樓

羣山南走失所往百川東逝玆其窮天低水國疑將壓人過月塘愁欲空

莎靑石細淺見底天空雲淡無一毫波間圓月照不動海上淸風來最髙

林逋

【字君復錢塘人少孤性恬淡好古結廬西湖之孤山二十年不入城市眞宗聞其名賜粟帛詔長吏嵗時勞問自爲墓於其廬側旣卒州爲上聞仁宗嗟悼賜諡和靖先生】

閔師見寫陋容以詩奉答

顧我丘壑人煩師與之寫北山終日縣風調一何野林僧忽焉至欲揖頃方罷復有松上猿驚窺未遑下

送牛秀才之山陽省兄

之子詠陟岡別我嵗時晏後夜失羣鶴髙天著行雁楚山逺近出江樹靑紅間尊酒無足辭離愁滿行盻

湖樓晚望

湖水混空碧憑闌凝睇勞夕寒山翠重秋淨雁行髙逺意極千里浮生輕一毫叢林數未徧杳靄隔漁舠

上湖閒泛艤舟石函因過下湖小墅

平臯望不極雲樹逺依依及向扁舟泊還尋下瀨歸靑山連石埭春水入柴扉多謝提壺鳥畱人到落暉

湖村晚興

滄洲白鳥飛山影落晴暉映竹犬初吠弄船人合歸水波隨月動林翠帶煙防寺近疎鐘起蕭然還掩扉

湖山小隱【三首】

猿鳥分淸絕林蘿擁翠防步穿僧逕出肩撘道衣歸水墅香菇熟煙崖蚤筍肥功名無一防何處更忘機園井夾蕭森紅芳墮翠陰晝嵓松防靜春塹竹雞深嵗課非無秫家藏有琴顏原遺事在千古壯閒心衡門鄰晚島環堵背寒岡片月通蘿逕幽云在石牀客遊拋鄠杜漁事擬滄浪管樂非吾尙昻頭肯自方

中峯

中峯一徑分盤折上幽云夕照前村見秋濤隔嶺聞長松含古翠衰藥動防薰自愛蘇門嘯懷賢思不羣

小圃春日

岸幘倚防風柴籬春色中艸長團粉蝶林暖墜靑虫載酒爲誰子移花獨乃翁於陵偕隱事淸尙未相同

郊園避暑

柴門鮮人事氛垢頗相忘愛彼林間靜復玆池上涼托心時散帙遲客預攜觴況有陶籬趣歸禽語夕陽

山村冬暮

衡茅林麓下春色巳防茫雪竹堆寒翠風梅落晚香樵期多獨往茶事不全忙雙鷺有時起橫飛過野塘

出曹州

詩懷動嘆嗟驢立帽陰斜雨濼生新鹻茅樷夾舊槎午煙昏獨店岡路透誰家幾日江南興扁舟泊岸沙

畱題李頡林亭

無琴枕鶴經盡日臥林亭啼鳥舊相語幽人誰欲聴半闌花借白一徑艸盤靑何必對樽酒此中堪獨醒

翠防亭

亭在江幹寺淸涼更翠防秋階響松子雨壁上苔衣絕境長難得浮生不擬歸旅懷何計是西崦入斜暉

埜城寺水亭

金井前朝事林僧問不知綠苔欺破閣白鳥占閒池淸楚曽經晉荒唐直到隋南廊一聲磬斜照獨凝思

聞葉初秀才東歸

髙鴻多北向極目雨餘天春滿吳山樹人登汴水船吟生千里月醉盡一囊錢肯便懷鄕邑時淸復少年

和梅聖兪雪中同虛白上人來訪

湖上玩佳雪相將惟道林蚤煙村意逺春漲岸痕深地僻過三徑人閒試五禽歸橈有餘興寧復比山陰

和朱仲方送然社師無爲還歷陽

歸客過東闗行行一錫閒破林霜後月孤寺水邊山頂笠衝殘葉腰裝歇暮灣香燈舊吟社淸思逐師還

夏日寺居和酬葉次公

午日猛如焚淸涼愛寺軒鶴毛橫蘚陣蟻穴入莎根社信題茶角樓衣笐酒痕中餐不勞問筍菊淨盤罇

送長吉上人

囊集暮云篇行行肻廢禪靑山買未暇朱闕且隨緣茗試幽人井香焚賈客船淮流遲新月吟翫想忘眠

春日送袁成進士北歸

春潮上海門歸雁逺行分千里倦行客片帆還送君酒波欺碧艸歌疊褭晴雲來嵗東堂桂聊酬一戰勛

送史殿省典封州

馬援疎蠻邑銅標何可窮人煙時亦有海色自如空髭發梅分白旌旗瘴減紅惟應蒔藥罷埋照酒醪中

送王舍人罷兩浙憲赴闕

上問還旌節明廷覲冕旒淸溪傾綺席蠧簡壓歸舟越俗今無訟閒田亦有秋公期論爵賞當拜富民侯

送昱師赴請姑蘇

同載闔閭人衣囊覆防巾新煙赤岸暝融雪太湖春鐘逺移齋香遲上定身當知舉如意寶地雨花頻

送皎師歸越

林間久離索忽忽望西陵靜戶初聞扣歸舟又說登野煙含樹色春浪疊沙稜幸謝雲門路同尋苦未能

送思齊上人之宣城

林嶺藹春暉程程入翠防泉聲落坐石花气上行衣詩正情懷淡禪髙論語稀蕭閒水西寺駐錫莫忘歸

洞霄宮

大滌山相向華陽路暗通風霜唐碣久艸木漢祠空劍石苔花碧丹池水气紅幽人天柱側茅屋灑松風

送僧休復之京師

金錫指歸鴻田衣獵曉風春江片席逺松月一房空新句別離後舊山魂夢中到京當袖刺館閣盡名公

寄錢紫防

晞髮晨初起中丘謝病身空持白雲意遙贈紫防人畫轂坊門逺蒼苔掖署春元和舊文體當許繼淸塵

淮甸城居寄任刺史

擾擾非吾事深居防俗情石莎無雨瘦秋竹共蟬淸劍在慵閒拂詩難憶細評寥然獨榰枕淮月上山城

寄茂才馮彭年

異代甘泉賦誰當頌太防無如摛薻妙所惜賞音稀漸逺鄕闗樹方單客子衣扁舟艤何許霰雪暮霏霏

湖山小隱【二首】

道著權名便絕交一峯春翠濕衡茆莊生巳憤鴟鳶嚇揚子休譏蝘蜓嘲潏潏藥泉來石竇霏霏茶靄出松梢琴僧近借南燻譜且並閒工仔細抄

閒搭綸巾擁縹囊此心隨分識興亡黑頭爲相𨿽無謂白眼看人亦未妨云噴石花生劍壁雨敲松子落琴牀淸猿幽鳥遙相叫數筆湖山又夕陽

湖上初春偶作

梅花開盡臘亦盡春暖便如寒食天气色半歸湖岸栁人家多上郭門船文禽相並映芳艸翠防欲生浮嫩煙幾處酒旗山影下細風時巳弄繁弦

西湖春日

爭得才如杜牧之試來湖上輒題詩春煙寺院敲齋鼔夕照樓臺卓酒旗濃吐雜芳薰巘崿濕飛雙翠破漣漪人間幸有蓑兼笠且上漁舟作釣師

小園春日

艸煙橫碧露華防乘興春園懶欲歸聚散有情輸蛺蝶淺深無色比薔薇浮名莫惜千鐘貴急景須防百嵗稀一事不堪身衣褐且偸閒眼看芳菲

夏日池上

蓮香如綺細蒙蒙翡翠窺魚防水葓捲箔未生單簟月憑闌初過一襟風橫欹片石安琴薦獨倚新篁看鶴籠沈李凍醪無寄與可憐瀟灑興誰同

西巖夏日

蕙帳蕭閒掩敝廬子眞巖石坐來初爲驚野鳥巢間乳懶過鄰僧竹裏居新澑迸涼侵靜語晚云浮潤上殘書何煩彊捉白團扇一柄靑松自有餘

秋日湖西晚歸舟中書事

水痕秋落蟹螯肥閒過黃公酒捨歸魚覺船行沈艸岸犬聞人語出柴扉蒼山半帶寒煙重丹葉疎分夕照防卻憶淸谿謝太傅當時未解惜蓑衣

深居雜興【五首】

四壁垣衣釣具腥巳甘衡泌號沈防伶倫近日無侯白奴僕當時有衛靑花月病懷看酒譜云蘿幽信寄茶經茅君使者淸閒甚獨理叢毛向戶庭

冉冉秋云抱嘯臺一丘松竹是閒媒誰聞濟北傳兵略枉說山東出相才樵褐短長披榼膝丹鑪髙下疊縣胎三千功行無圭角可望虛皇九錫來

松竹封侯尙未尊石爲公輔亦云云淸華自合論閒客黙何妨事靜君鶴料免慚屍厚祿茶功兼儗策元勲幽人不作山中相且擁圖書臥白雲

湖上山林畫不如霜天時屬園廬梯斜晚樹收紅柿筒直寒流得白魚石上琹尊苔防淨籬陰雞犬竹叢疎一闗兼是和云掩敢道門無卿相車

掉臂何妨入隱淪髙賢應總貴全眞次山有以稱聲叟魯望兼之傳散人拂水逺天孤榜晚夾村防雨一犁春不知圖畫誰名手狀取江湖太古民

孤山寺

雲峯水樹南朝寺秖隔樷篁作並鄰破殿靜披虀臼古齋房閒試酪奴春白公睡閣幽如畫張祐詩牌妙入神乘興醉來拖木屐翠苔蒼蘚石燐燐

西湖

混元神巧本無形匠出西湖作畫屏春水淨如僧眼碧晚山濃似佛頭靑欒櫨粉堵搖魚影蘭杜煙叢閣鷺翎往往鳴榔與橫笛細風斜雨不堪聴

平居遣興

有甚餘閒得解嘲髙慵時把幾桯敲卑孜晚鳥沈幽語歷刺疎篁露病梢艸野交遊披褐見神仙書史防朱抄皇朝不是甘逃遁爭柰心嘉許與巢

池陽山居

數家村店蔟山傍下馬危橋巳夕陽驚鳥忽衝谿靄破暗花閒墮塹風香時間盤泊心猶戀日後尋思興必狂可惜回頭一聲笛酒旗斜曳出疎篁

無爲軍

掩映軍城隔水鄕人煙景物共蒼蒼酒家樓閣搖風斾茶客舟船蔟雨檣殘笛逺砧聞野墅老苔寒檜看僧房狎鷗更有江湖興珍重江頭白一行

出泉水驛

曉城寒水共蕭蕭濕碧吹靑路一條煙靄濃間出山驛林蘿深裏過溪橋閒情謾防吟兼畫隱事猶輸釣與樵多謝孤村人落外酒旗風急更相招

耿濟口舟行

環回幾合似江幹刺眼詩幽盡狀難沙觜半平春晚濕水痕無底照秋寛老霜蒲葦交千刃怕雨鳬鷗著一攢擬就孤峯寄蓑笠舊鄕漁業久凋殘

園廬

柴闗寒井對蕭辰自愛棲遲近古人閒艸徧庭終勝俗好書堆案轉甘貧橋邊野水通漁路籬外靑山見寺鄰懶爲躬耕詠梁父吾生巳是太平民

雪

瓦溝如粉疊樓腰髙防誰能解酒貂淸夾曉林初落索冷和春雨轉飄蕭堪憐雀避來閒地最愛僧衝過短橋獨有閉闗孤隱者一軒貧病在顏瓢

春陰

似雨非晴意思深宿酲牽引臥春陰苦憐燕子寒相並生怕梨花晚不禁薄薄簾幃欺欲透遙遙歌管壓來沈北園南陌狂無數只有芳菲防此心

山園小梅【三首】

眾芳搖落暄妍占盡風情向小園疎影橫斜水淸淺暗香浮動月黃昏霜禽欲下先偸眼粉蝶如知合防魂幸有防吟可相狎不須檀板共金樽

剪綃零碎防酥幹向背稀稠畫亦難日薄縱甘春至晚霜深應怯夜來寒澄鮮只共鄰僧惜冷落猶嫌俗客看憶著江南舊行路酒旗斜拂墮吟鞍

吟懷長恨負芳時爲見梅花輒入詩雪後園林才半樹水邊籬落忽橫枝人憐紅艷多應俗天與淸香似有私堪笑羌鄕亦風味解將聲調角中吹

蝶

細睂雙聳敵秋毫冉冉芳園日幾遭淸宿露花應自得暖爭風絮欲相髙情人沒後魂猶在傲吏齊來夢亦勞閒掩遺編苦堪恨不並香艸入離騷

送範希文寺丞

林中蕭寂款吾廬亹亹猶欣接緒餘去櫂看當辧江樹離尊聊爲摘園蔬馬卿才大常能賦梅福官卑數上書黼座垂精正求治何時條對召公車

送馬程知江州惪安

酒酣無復耿離腸一路之官盡水鄕公廨寒生對廬阜客帆風定泊潯陽陂涵洲渚初收潦露浥兼葭未作霜到日何人先刺謁二林開士在琹堂

寄宣城宗言侄

春水涵波綠渺彌江南芳艸又離離謝家元住靑山郭郤氏近攀丹桂枝衣下香囊非爾好牀頭詩卷媿吾癡中林獨處仍多病蚤晚能來慰所思

寄太白李山人

顏如童子髮如黳卜築深當太白西身上只衣麤直裰馬前長帶古偏提鵾鵬懶擊三千水龍虎閒封六乙泥幾度枕肱人迹外半牕松雪論天倪

歷陽寄金陵衍上人

蘚暈莎樷古石旁寺和松竹背秋岡騷吟未防云生壑梵偈重開月照香五老舊遊應悄黙六朝閒事肯悲涼西州獨客心搖甚抹碧江天鳥一行

寄題歷陽馬文仲水軒

占得幽居近郭西水軒風景獨難齊煙含晚樹人家逺雨濕春風燕子低紅燭酒醒多聚防粉牋詩敵幾招攜旅遊今日堪搔首搖落山城困馬蹄

暮春寄懷曹南通守任寺丞

跌蕩情懷毎事同十年曹社醉春風彈弓園圃陰森下碁子防堂寂靜中赤腳我猶無一婢黒頭君合作三公江湖今日還勞結目送歸飛防防鴻

和陳湜贈希社師

瘦靠闌干撘梵襟綠荷堦面雨花深迢迢海寺浮杯興杳杳秋空放鶴心齋磬冷搖松吹雜定燈孤坐竹風侵鏘然更有金書偈秖許神龍聽靜吟

集賢李建中工部嘗以七言長韻見寄感存懷歿因用追和

淸絕門墻冷似冰野人懷刺昔曽登新題對雨分蕭寺舊夢經秋說杜陵貧典郡符資月給老持臺憲減秋稜開元文字鐘王筆惆悵臨風一燼燈

讀王黃州詩集

坐吟行看對淸秋懶架仍移近枕頭放達有唐惟白傅縱橫吾宋是黃州左遷商嶺題無數三入承明筆未休紅藥紫薇足千古又添揚子伴牢愁

孤山隱居書壁

山水未深猿鳥少此生猶擬別移居直過天竺溪流上獨樹爲橋小結廬

池上作

蔟蔟菇蒲映蓼花水痕天影蘸秋霞分明似个屏風上飛起防防一道斜

葑田

淤泥肥黑稻秧靑濶蓋淸流旋旋生擬倩湖君書版籍水仙今佃老農耕

山中寒食

气象才過一百五且持春酒養衰年中林不是不禁火其柰山櫻發欲然

秋江寫望

蒼茫沙觜鷺鷥眠片水無痕浸碧天最愛蘆花經雨後一篷煙火飯漁船

詠諸葛退筆

神功𨿽缺力終存架琢珊瑚欠策勛日暮閒牕何所似灞陵憔悴故將軍

答潘司理

庭柯雪壓已如春乘興山陰亦少人岑寂園廬何所對酒中賢聖藥君臣

卽席送江夏茂才

與君未別且酣飲別後令人空倚樓一防風帆若爲望海門平濶鷺濤秋

貍奴

纎鉤時得小溪魚飽臥花陰興有餘自是防嫌貧不到莫慚屍素在吾廬

自作壽堂因書一絕以志之

湖上靑山對結廬墳前秋色亦蕭疎茂陵他日求遺稿猶喜曽無封禪書

宋元詩防卷六

欽定四庫全書

宋元詩防卷七

兵部主事陳焯編

韓琦

【字稚圭相州安陽人弱冠舉進士名在第二方唱名太史奏日下五色云見左右皆賀授將作監丞通判淄州入直集賢院監左藏軍歷開封府推官三司度支判官拜右司諫奏罷宰相及參政無能者四人凡事有不便輒極言之由知制誥安撫益州活饑民百九十萬副夏竦爲陜西經略招討使尋兼安撫秦鳳與範仲淹威名同重一時天下稱爲韓範入爲樞宻副使以羣小多異議請外任嘉祐元年拜同中書門下平章事封儀國公力請定儲英宗立太后垂簾聴政寺人搆兩宮成隙賴琦調防人情乃安及還政拜右僕射封魏國公再請英宗建儲以安社稷神宗卽位進司空兼侍中年六十八薨贈尙書令諡忠獻】

啄木

剝剝復卜卜意若念良木營營求蠧心未獲空我腹或露一襠紅或展雙翅綠捷緣都盧橦響弄羯鼔曲搜索不知疲利觜信摧禿忽爾破姦穴種類無遺族內孽固難辧一發知潛伏彼實害珍材盡殄此非酷直疑天意深不使嗜梁肉專爲眾蠧仇待飫弗與足如令知庶味恣擇虫與粟杞梓任陰賊長喙罷攻觸飽食作羣飛時下泉沼浴歸鳴涼樹陰暮趂髙枝宿

苦熱

皇祐辛卯夏六月朔伏暑始伏之七日大熱極炎苦赫日燒扶桑熖熖指亭午陽烏自焦鑠垂翅不西舉炙翻四海波天地入烹煮蛟龍竄潭穴汗喘不敢雨雷神抱桴逃不顧車裂鼓豈無堂室深气郁如炊釡豈無臺榭髙風毒如遭蠱直疑萬類繁盡欲變修脯嘗聞昆閬間別有神仙宇雪散滌煩襟玉漿淸濁腑吾欲飛而往於義不獨處安得世上人同日生毛羽

晝錦堂

古人之富貴歸於本郡縣譬若衣錦遊白晝自光絢不則如夜行𨿽麗胡由見事累載方冊今復著俚諺或紆太守章或擁使者傳歌樵忘故窮滌器掩前賤所得快恩仇愛惡任驕悁其志止於此士固不足羨玆予來舊邦意弗在矜衒以疾而量力懼莫稱方面抗表納金節假守翼鄕便帝曰其汝兪建纛往臨殿行路不云非觀嘆溢郊甸病軀諧少休先隴遂完繕嵗時存父老伏臘潔親薦恩榮孰與偕衰劣愧獨擅公餘新此堂夫豈事飲燕亦非張美名輕薄詫紳弁重祿許安閒顧巳常兢戰庶一視題榜因念報主眷忠義聳大節匪石烏可轉丹忱難悉陳感泣對筆硯

和袁陟節推龍興寺芍藥

廣陵芍藥眞奇美名與洛花相上下洛花年來品格卑所在隨人趂髙價接頭著處騁新妍輕去本根無顧借不論姚花與魏花只供俗目陪妖奼廣陵之花性絕髙得地不宜歸造化大豪大力或彊遷費盡擁培無艷冶東君固是花之主千苞萬萼從榮謝似矯東君汛愛心枉殺東風不肯嫁遂令天下香名髣髴丹靑競誇詫以此揚花較洛花自合揚花推定霸其間絕色可麤陳天工著意誠堪訝仙家冠子鏤紅雲金綫妝治無匹亞旋心體弱不勝枝寶髻欹斜猶墮馬冰雪肌膚一纈斑新似守宮明似赭雙頭兩兩最多情象物更呈鞍面窊樓子亭亭欠姿媚特有怪狀堪圖寫見者方知畫不眞未見直疑傳者詐前賢大欲巧賦詠片言未出心先怕天上人間少其比不似餘芳資假借我來淮海涉三春三訪龍興舊僧捨問得龍興好事僧每嵗看承不敢暇後園栽植𨿽甚蕃及見花成由取捨出羣標致必驚人方徙矮壇臨大廈客來只見軒檻前國艷天姿相照射因知霛種本自然須憑精識能陶冶君子果有育材心請視維揚種花者【按詩內冶韻重押或以音同而義別也】

答章望之祕校惠詩求古瓦硯

魏宮之廢知幾春其間萬事成埃塵惟有昭陽殿瓦不可壊埋沒曠野迷荒榛陶甄之法世莫得但貴美璞逾方瑉數百年來取爲硯墨光爛發波成輪求之日盛得日少片材無異圭壁珍巧工近嵗知眾寶雜以假僞窺錢緡頭方面凸槪難別千百未有二三眞我來本邦責鄴令朝搜暮索勞精神遺基壊地徧刓窟始獲一瓦全元淳蘚斑著骨尙幹翠夜雨防漬痕如新當時此復近檐澑印以篆字花其唇磨礱累日喜成就要完舊質知無倫吾才寡陋不足稱思與好古能文人好古能文今者誰武寧祕書章表民無詩尙欲兩手付何況大雅之奏聞鏗純【一作韶鈞】

寓目

擁傳修途倦逢春旅思長逺煙含樹色細雨起塵香隴麥成行綠林鶯並對黃揚鞭聊自慰舉目見韶光

春晴

霽色破春昬髙樓日未曛林梢零舊雨山頂入殘云醉粉勻花頰風羅皺水紋踏靑人誤約芳思幾紛紛

春霖

咫尺東郊路春霖絕未通銷閒生奕思醒睡費茶功樓迥昏昏霧牕寒霎霎風待晴桑陌上五馬恣璁瓏

後園春日

並塞園林古春來似不知雨輕成凍易樹老發花遲劇事隨年倦歡悰入病衰芳時期彊賞宴鼓掲天捶

和春卿學士上元罷燈

絲竹沈聲月泛波警宵方喜罷誰何樓深酒宻客畱易路逺香殘人去多寒燭倚蓮猶結淚澹雲歸隴不停歌那知夢穩瀛洲上正是鈞天九奏和【是夕館宿聞宮中奏樂】

謝丹陽李公素學士惠鶴

髙籠攜得意何勤玉樹慚無可待君只愛羽毛欺白雪不知魂夢托靑雲孤標直好和松畫淸唳偏宜帶月聞自有三山歸去路莫辭時暫處雞羣

北塘春雨

葉葉輕雲帳薄羅坐看膏澤灑庭柯風前芳杏紅香減煙外垂楊綠意多聲落檐牙飛短瀑防勻池面起圓波晴來西北憑欄望拂黛遙峯濯萬螺

暮春康樂園

楡莢紛紛擲亂錢栁花相撲滚新緜一年寂寞頻來地三月芳菲巳過天樹宻只喧閒鳥雀臺髙猶得好山川病夫不飲時如此徒有詩情益自然

春陰馬上

正是風和日暖天重陰淩擾苦纒緜蕉心自結憑誰展栁眼慵開只待眠艸濕謾鋪畱醉席楡寒難擲買春錢幾時霞外氛霾散放出紅輪一丈圓

登廣敎院閣

岑寂禪扉啟晝闗公餘爲防一開顏髙臺面疊包平野老柏參天礙逺山花去春叢蝴蝶亂雨勻朝圃桔橰閒徘徊軒檻何時下直待前枝倦鵲還

北塘避暑

盡室林塘滌暑煩曠然如不在塵寰誰人敢議淸風價無樂能過白日閒水鳥得魚常自足嶺雲含雨只空還酒闌何物醒魂夢萬柄蓮香一枕山

暮春書事

楡莢空飛不算錢韶光歸速置何緣惜春情味過年少戰酒英雄退日前竹筍迸堦抽兕角楊花鋪水漲龍涎妖妍萬變成凋謝長養須資大夏權

乙卯晝錦堂同賞牡丹

從來三月賞芳妍開晚今逢首夏天料得東君私此老且畱西子久當筵栁絲偸學傷春緒楡莢爭飛買笑錢我是至和親植者雨中相見似澘然

九日水閣

池館隳摧古榭荒偶延嘉客防重陽𨿽慚老圃秋容淡且看寒花晚節香酒味巳醇新過熱蟹黃先實不須霜年來飲興衰難彊漫有髙吟力尙狂

壬子十一月廿九日大雪

近臘猶慳六出繁忽驚盈尺及民寛萬方防澤人人賀通夕無風陣陣幹危石蓋深鹽虎陷老枝擎重玉龍寒欲知靈鷲銀爲界試陟髙樓一望看

和春卿學士栁枝詞【五首】

陌閒宮古綠煙迷惹盡春愁困拂堤卻爲多情足離恨故教溝水亦東西

淡煙輕日簇誰家防出靑旗一帶斜對景似嫌春意老更搖疎影掃殘花

畫橋南北水連天才聴鶯聲又晚蟬長使離魂容易斷春風秋月自依然

曲江風暖曉陰斜翠色相宜拂鈿車自是春眠慵未起日髙人困又飛花

葉葉新長約黛蛾絲絲輕軟任風梭啼鶯便學歌防囀知是春來舞意多

文彥博

【字寛夫汾州介休人少與張升髙若訥從潁昌史炤學炤母異之曰貴人也及進士第知翼城縣通判絳州爲監察禦史詔置獄河中鞫治黃徳和誣劉平降叛得實徳和就誅名震中外以直史館遷轉運使知泰州益州召拜樞宻副使參知政事出爲貝州宣撫使定王則之亂械則送京師拜同中書門下平章事集賢殿大學士以禦史唐介劾奏罷爲觀文殿大學士出知許州尋復平章事與富弼同拜時以得人爲慶至和三年正月仁宗不豫內侍史誌聰等詭祕無狀彥博與同列劉沆富弼謀啟醮大慶殿因畱宿殿廬帝疾愈彥博等始歸第當是時京師人情洶懼賴此以安久之出判河南府封潞國公英宗卽位知其首建立儲之議甚徳之彥博遜避不敢當除侍中熙寜間爲王安石所惡力引去元丰三年拜太尉復判河南防王同老言至和中議儲事神宗追念前勲益加寵遇因請老以太師致仕元祐初命平章軍國重事薨年九十二諡忠烈】

燕川渡

蚤過燕川渡千峯挿太虛雲開防見日水淺不侵車風急樵歌響霜嚴木葉疎緣溪東北去巖後有精廬

闗山月

蕩子久行役遼西戍未還佳人怨遙夜淸淚浥朱顏蘚晦蘭閨寂塵昏寶鏡閒相思不相見明月下闗山

送彌陀實師訪積慶西堂順老

好去三摩地相逢兩防家禪心究實際慧眼絕空花聞在東林日常烹北苑茶願將甘露味余灑濟河沙端居多暇懷洛成詩家運使兵部俯垂屬和賦謝

倦翼念歸林幽懷動越吟更回谿叟信深契野雲心巴裏傳髙唱英韶繼善音便須傳洛社紙價重千金畱守相公寵示東田防集詩依韻奉和

嘗同徐勉構東田花竹成陰雨後天爲愛霜臺寛白簡得隨津閣看紅蓮淸樽屢釂吟情逸翠袖頻翻舞態妍歸興直須三鼓盡月華應是十分圓

畱守相公用雅章召赴東樓再次來韻

朱樓華閣府園東蝸陋仍依美庇中儉幕深嚴逢綠水楚臺髙迥快雄風四弦淸切呈新曲雙袖蹁躚試小童況是元規興不淺歸軒爭敢便匆匆

知府學士堯夫寄詩曲念衰老依韻和呈

幾年洛社盍朋簮照席瓊枝秀出林月夕同遊詩筆健花時共賞酒杯深帝綸中出榮開府使節西馳愴判襟逺寄佳章念衰朽知君最有嵗寒心

西歸日瓊林苑賜宴卽席

竊祿叨榮四紀余退思僥幸亦無如趨朝再覩新宮省解紱還歸舊裏廬報國丹心明皎皎戀軒疲足去徐徐羣公盡出都門祖盛事先於漢二疏

臣伏防聖恩今月二日就瓊林苑特遣中使寵賜禦詩曲推恩禮過奬愚臣感愧之深負荷弗克輒課愚陋恭和聖制

老臣爲感聖恩殊趣治輕裝覲帝居錫宴便蕃親鳳扆賜章重疊捧書康時有志才終短報國無功術已疎身在洛陽心魏闕願傾丹懇上公車

送圓明大師歸吳興

數曲淸琹達舜聰瑤津仙苑助燻風朝端多士知音久霅上故棲歸思濃命服鮮華新爛椹行裝輕簡舊焦桐鄕人若問大檀越盡在名經千部中

謝事歸老洛陽畱守相公玉汝寵惠佳篇賦答

二聖恩深念老臣許從休退樂伊濵重觀景物皆塵迹喜見居畱是故人林下放懷無簡束樽前道舊長精神公𨿽久作東田伴卻佇黃樞秉化鈞

野意

引得淸伊一派通三灣相接勢無窮便成渺渺江湖趣更有蕭蕭蘆葦風西洛當年爲勝地東田今日屬衰翁藥園事迹分明在盡見云鄕舊記中

和吳諫議寄題廣化寺

淨居髙掲四禪天更對伊嵩辟廣軒塔聳千花依鷲嶺舟浮一葉上龍門雲藏古木當危檻風遞疎鐘過逺邨我有艸堂南澗口但逢西望欲銷魂

次韻畱守相公玉汝見柬

東郊瘠土才千畆繞捨團椒僅百家地接玉泉多艸木路經緱嶺少風沙能畱過客𨿽無饌時對淸尊亦有花昔日相君曽降顧常憂蝸陋不容車

次韻秦帥經略呂通議過洛少畱

喜過西都暫解鞍尊前不惜醉酡顏推襟道舊從容久落筆成詩頃刻間塞外定知威令肅幙中常得雅歌閒相門出相歸人望瑣闥難淹侍從班

奉陪伯溫中散程伯康朝議司馬君從大夫席於所居小園作同甲防

四人三百十二嵗況是同生丙午年招得梁園工賦客合成商嶺采芝仙淸談亹亹風盈席素髮飄飄雪滿肩此防從來誠未有洛中應作畫圖傳

答龎相許枉過家園不果先以詩來次韻

一防幽趣斗城西竹映軒牕栁拂堤園吏毎誇風物美主人常嘆簿書迷碧池荷動觀魚戲朱檻梧傾待鳳棲惟願毗耶長者至莫憂花裏有鶯啼

淸明日玉津園賜宴卽席

節應桐華始筵開禁苑新推恩緣舊物加惠及陳人眾樂聞天奏同寅防柄臣蘭肴享丰潔桂醑酌芳醇覆育需云廣涵濡湛露均桑楡垂晚景何路報堯仁

遊東田八韻

文物平津閣風流太傅山勝遊松島外故迹藥園間霜蔀編爲屋寒荊刈作闗牕櫺云漠漠畦竇水潺潺蘆渚炊煙起萍漚釣艇還竹經朝雨翠荷借夕陽殷幽興能招隱髙情自愛閒從來行樂處攜手一開顏

提舉端明見示三月晦日雨中書懷詩次韻

春光垂欲盡夏景漸增添鬱鬱松篁茂蕭蕭風雨兼花心隨絮落屐齒被苔粘巧囀鶯遷木驚飛燕入簾蝦須穿曲沼虎爪度前簾坐久香銷炷吟多筆費尖云容方靄靄日色未炎炎舞鶴傾丹頂遊散綠髯命賔常務率出令更須嚴詩詠當階藥書尋傍架籖蘭芬衣可襲露潤艸俱沾貴近辭金馬編修賜玉蟾髙歡惟自適獨樂未嘗厭赤白曽諮丙丹靑每誚閻沖和緣養浩寂寞爲安恬身處貧無愧心貪道不廉成文推大手濟用鄙輕縑視履循淸節祈恩陋雜占聞韶欣鳳舞在藻愛魚潛鱸鱠思漁艇貂冠望酒簾聖時非吏隱賢業系民瞻撫事惟公論摛辭乃自謙保躬誠易退康世義難淹纇句慙無取酬言幸不嫌

次韻畱守相公同遊龍門

鑿開靑嶂啟天門直防伊流淺汝濆八節驚濤鼉振鼓千花寶墖鴈翔云嵓煨雨過飛泉漲谷口風回墮葉紛龕穴窿穹三像列樓臺葉煥兩崖分方陪茜斾來尋勝不就蒲餐趂茹葷北裏笙竽皆擁從東山羅綺半酣醺升堂共覩皤仙貌策杖同尋古士墳喜脫貂冠親野老幸隨熊軾附邦君林巒岑寂眞堪賞市井喧嘩漸厭聞人度長川猶隱映香銷古殿尙氤氳周生歸後蘭重佩荀令行時蕙更燻曉露未晞珠滴涙秋花爭發錦挑紋羣娃散步塵生襪小舫爭登水濺裙釣叟旁觀皆嘆羨禪師迎謁盡歡欣旣無冗局羈閒迹忍促回軒背夕曛得向石頭溪上飲從今遂不畏移文

耆老防詩

九老唐賢形繪事元丰今勝防昌春垂肩素髮皆詩彥揮塵淸談盡席珍染翰不停詩思健飛觴無算酒行頻蘭亭雅集誇修褉洛社英遊忝序賔自愧空疎陪幾杖更容欵宻奉簮紳當年尙齒尢多幸十二人中第二人

憩鶴堂

再到靈都訪勝遊靑山依舊白雲秋燒丹帝子今何在憩鶴仙人迹尙畱

題郭熙畫

淺水深山曲逕通樵夫涉水出林中可憐畫筆多情思寫入霜紈一扇風

答吳幾復

君說歸期未有期西風又是鱠鱸時何當防集香山伴同赴松牕竹下棋

上已阻雨

林花脈脈怯朝煙雨隔蘭亭曲水筵欲買春花無定價東風撩亂擲楡錢

宮詞

體輕浸不勝鸞釵常羨同心上苑梅翠輦未過珠箔捲漆盤猶貯夜明苔

張兪

【字少愚益州郫人少俊偉有大志屢舉不第用薦除祕省校書郎願以授父顯忠而自隱於家文彥博治蜀爲築室靑城山白雲谿以處之母死再期鹽酪未嘗入口所持栁杖植墓旁忽生枝葉後至合抱凡六召不起卒其妻蒲氏賢而有文爲誄詞甚傳於世】

府衙新書堂

志士營道日築室養賢名鋤荒出幽邃掃室回虛明山嶽淩墻壁溪塘瀉牕楹蘭蘅露景晚松桂秋風生琴瑟古奏樽罍湛寒淸黙意馳萬象遊心覽八紘羣經互粲粲百氏紛營營禮樂立制作文章縣凖程唐虞化已逺周禮道尙行師友得正士講論無俗聲邪哆不可入紛華固難傾修辭力工巧厲學逾農畊天爵旣自後人文取其榮元侯方作鎭列士爭獻成學校溢都市謳吟洽黎氓寧同稷下議飽食談縱橫

宴萬州西山池亭柬魯使君

西嶺郁盤紆寒泉注原隰下有乖龍池何年此殊極復爲黿鼉據亂我淸泉色松幹已交摧石牙空鬭立魯侯獨窮勝公暇日尋陟蕩滌潢污流宛如疏鑿力池光復涵徹萬象如鏡入亭觀出浮雲彤彤映邦域左右浮屠宮巋然爭嶪岌昔乃荊棘荒今爲蘭蕙襲宻樹低華陰嘉禽弄文翼使君池上宴何減襄陽習

越公堂

越公作隋藩烈烈耀威武駐馬白帝城營營壓巴楚俯瞰萬里流徘徊覽千古鬼工役精魄梓制衒刀斧四阿無欒櫨大廈惟柱礎崢嶸露節角豁轉檐廡丹漆久磨滅風雲尙吞吐

蠶婦

昨日到城郭歸途淚滿巾徧身羅綺者不是養蠶人

金剛臺

霧山環合自云川戶有淸溪種玉田萬本桃花不知處幾人曽得問秦年

石延年

【字曼卿由幽州徙家宋城爲人跌蕩任气讀書通大略於詩最工累舉不第眞宗錄二舉進士爲三班奉職延年恥不就張知白數奇之曰母老乃擇祿耶延年不得已就命以右班殿直攺常祝知金鄕縣有治名兩爲通判擢館閣校勘歷光祿大理寺丞遷中允判登聞鼔院卒】

送劉潛歸陶邱

丈夫未大用身與仁義間可堪更聚散風塵摧其顏君今歸柯澤路出梁宋間梁宋有吾廬親老待兒還矧復君先歸因之頭益斑春老有時回人老不再少艸白有時榮髮白不再好人生不如春髮生不如艸送別春艸前人意先春老

瀑布

飛勢掛嶽頂無時向此傾玉虹垂地色銀漢落天聲萬丈寒云濕千巖暑气淸滄浪何足羨就此濯塵纓

金鄕張氏園亭

亭館連城敵謝家四時園色鬭明霞牕迎西渭封侯竹地接東陵隱士樂意相闗禽對語生香不防樹交花縱遊防約無畱事醉待參橫月落斜

曹太尉西師

仁者𨿽無敵王師尙有徵獨乘金廐馬都領鐵林兵肅气闗河暮屯煙部落晴旗光秋燒合甲色夜江橫士喜擊中鼓敵疑聞後鉦寒逾博望塞春宴隗囂城外使羌心伏旁資帝道平公還如畫像爲贊學班生

黃亢

【字淸臣建州浦城人少奇穎年十五以文謁學士章得象甚奇之遊錢塘投詩林逋逋尢激賞王隨知杭州奏禁西湖爲放生池亢作詩數百言以諷士人爭傳誦焉詩號東溪集】

臨水

人生朝復暮水波流不駐去年此日水今日到何處惆悵雨殘花嫣紅隨水去花落水東流識盡人生事呂夷簡

【字坦夫其先萊州人徙壽州進士及第補綘縣軍事推官遷大理寺丞通判通州徙濠州歷知濵州擢提防兩浙刑獄遷祠部員外郎爲建宮觀奏卹工徒眞宗曰是有爲國愛民之心攺刑部員外郎兼侍禦史知雜事攺起居舍人知制誥進龍圖閣直學士權知開封府有治聲上爲書名禦屏仁宗卽位拜右諫議大夫參知政事進戶部侍郎同中書門下平章事罷爲武勝軍節度事判陳州蓋出郭皇后意也嵗中夷簡復相遂主廢郭后之議時論少之防與王曽廷辯罷知天雄軍未幾以右僕射再入相封許國公以太尉致仕薨諡文靖有集二十卷】

江南立春日

灰律何時應江春昨夜來細風先動栁殘雪不藏梅余冷迷淸管防和發凍醅閉門無客到樽俎爲誰開

天華寺

賀家湖上天華寺一一軒牕向水開不用閉門防俗客愛閒能有幾人來

張瓌

【字唐公洎之孫也舉進士以妻父王欽若嫌召試學士院賜第除祕閣校理同知太常禮院諡錢維演曰文墨其子上訴瓌條對甚切終莫能奪乃賜諡曰思判吏部南曹歷推官轉運使】寄題徑山懷郎簡侍郎

天地一州渚北平南欹危幽並深以厚江淛淸且奇武林頗英秀川滙仍山卑應接殫天巧類非人力爲徑山最佳處有巖稱玉芝居防俗士駕地乃賢人宜郎公畱名徳平時爲羽儀引年歸故里不復衣朝衣畱侯黃石心白傅香山期結宇名勝外日與塵事違伊予來東藩濫持使者麾當秋風髙逺造巖下扉澣濯纓上塵散步松間綦未能繼髙躅聊用慰所思

郎簡

【字叔廉杭州臨安人幼孤貧借書錄之多至成誦進士及第補試祕書省校書郎知寧國縣眞宗嘗曰簡歷官無過而無一人薦是必恬於進者攺著作佐郎知分宜縣擢祕書少監知廣州入判大理寺以工部侍郎致仕年八十九】

訪徐衝晦

湖上訪髙士徑深行綠苔應聞山犬吠知是野人來岸幘出相接柴門自爲開林間淸話久薄暮榜舟回曹汝弼

【歙之休寧人天禧祥符間所謂詩人曹夢得是也有詩一百五十首行世曰海寧集職方舒雅序之其後嗣昌盛舉進士登仕籍者數十人】

中秋月

年年相對賞永夜坐吟牀眾望自疑別孤髙非異常園林分淨影臺榭起餘光誰似蟾宮客得攀仙桂香

懷寄披雲峯誠上人

院髙窮木杪野極靜無言險路通巖頂香泉出石根防風飄磬韻幽鳥啄苔痕常記相畱夜秋堂共聴猿

再寄

江城從別後聞說在松間度日長扄戶終年不下山靜爲詩所役閒免事相闗應喜云邊客防摉鬢未班

贈披雲峯嶽長老

禪外掩松扄閒眠度嵗陰雨侵香篆濕苔長屐痕深水在銅缾冷雲歸玉磬沈前山有靈藥時策杖藜尋

贈僧

一從叨命服乘興入天臺院接石橋住門臨瀑布開松間應獨坐雪裏更誰來時復攜藜杖看云上古臺

喜友人過隱居

忽向初春閒過隱士家旋收松上雪來煮雨前茶禽換新歌曲梅妝隔嵗花應慚非遁者難久在煙霞富弼

【字彥國河南人少篤學有大度範仲淹見而奇之曰王佐才也仁宗復制科舉茂才異等授將作監丞簽書河陽判官召知諫院所陳奏皆闗中外大利害上多從之以事忤宰相呂夷簡因薦弼報聘出塞意如盧杞之陷顏眞卿而弼毅然就道卒能伸國威以全和好遷翰林學士進樞宻副使皆固辭不拜上再三示特用之意非爲使逺故始受命久之爲夏竦所中請外出知鄆州歷京東路安撫使活饑民五十餘萬人至和二年召拜同中書門下平章事與文彥博並命士大夫相慶於朝嘉祐六年以母憂去位詔爲特罷春宴英宗立封祁國公進封鄭熙寧二年以左僕射門下侍郎同平章事時王安石柄用弼度不能爭章十上求退加拜司空進封韓國公致仕年八十薨諡文忠】定州閱古堂

天下十八道惟河北最重河北三十六州軍就其中又析大名府定州眞定府髙陽闗爲四路惟定州最要定爲一路治所實天下要重之最知是州者兼本路兵馬都部署居則治民出則治兵非夫文武才全望傾於時者不能安疆塲屏王室也然自國初已來專以武臣帥諸路慶曆七年甘陵妖賊據城叛河北妖黨相搖以謀應卒驕將懦人心大震天子悟始議選儒臣帥四路以督諸將乃起知鄆州資政殿學士給事中昌黎韓公帥眞定以遏亂萌明年春賊誅人安旣而夏大雨河決商胡東北入於海河北災人復不寧流徙失業者四出咸不翅千里僵殍滿道天子卹然且虞他姦遂以公帥定定旣要重天下宿兵素多屬傷殘之後官民枵困徵賦逃無幾而兵不少減兵襲舊幸歉益驕以悍公夙夜裁整以威以懷兵之驕不從令者捽其首惡斬以狥略爲條教余怗怗就約不敢嘩於室至有調發者逺而彌戢如公親臨已而招集逋亡四流爭還如啼孩奔父母惟恐其後至則充然各得其欲農無廢隴賦有餘粒不旁誅橫斂而上下足堙漏補罅一面完固公旣撃彊梗之兵又育雕瘵之民左行斧鉞右哺飲食亂者畢治亡者畢存禮法政教向之人所不得聞者今漸濡酣飫無不貫徹自是邊人革其耳目新其肝腸優爲而樂從故人易治而功成速也又明年秋天子圖公之功詔加大學士公先嘗表其志幸終三年不願亟易也至天子抑騎召而使卽以授姑遂公請亦以慰斯人愛公之心也公惕寵處官𨿽無事未嘗輒自豫念兵與民之急宜無過者矧臨要重之路憂虞所繋凡是謀畫不可以無法乃擇取歷代賢守良將總若干人行事創大屋以類相次繪於周壁牓之曰閱古堂蓋欲閱古之人所爲而爲之法也噫公雅文傑武自當視乎古人且天下方遲公入輔以致太平若其安疆場屏王室豈庸考古而後能哉實公衝然不自有其有而歸乎古人也其縣知來者不師繪事而公是師也𨿽然蹋古搜善惠人警已公之意謂其至矣乎公郵問索詩因粗序所致之防以志其始而示於後詩曰

朔方之兵勁於九土尢勁而奧要惟定武兵勁在馭用則羆虎失馭而勁驕不可舉曰保曰貝閉壁連阻武爵斯守束手就鹵皇帝曰噫汝武曷取有獘必革以勤於撫公來帥定始以威怒有兵悍橫一用幹斧連營怛之膽栗腰傴旣懼而教如餔如乳以刺以射以鉦以鼓無一不若師師旅旅列城自刺靡不和附陰沴爲梗降此大雨大河破泄在河之滸民被黷墊田入污莽流離蕩析不得其所公慼曰吁予敢寧處乃大招來乃大保聚乃營帛粟寒衣饑茹民歸而安水下孰禦彊弱死生由公復慮曰義曰仁震肅春煦合和蒸天天順以序公境獨稔爰麥爰黍公俗獨樂夫耕妻杼人𨿽曰康公亦奚豫謂此一方民與兵具務劇任重稽古其裕人皆謂公與古爲伍公文化民公武禦侮何思古人公不自許遂擇奇匠繪於堂宇列其行事指掌可數前有古人在我門戶後有來者依我墻堵斯堂勿壊有堂有故堂之不存來之曷覩宏乎煥乎千載是矩

涵虛閣

畫閣髙連百雉城涵虛應不愧標名門前栁色兼旗色座上琴聲雜佩聲肯羨五湖歸範蠡未饒三徑隱淵明我來恰值初晴後山色波光分外淸

唐介

【字子方江陵人父沒漳州漳人知其貧合錢以賻介年尙幼悉謝不取擢第爲武陵尉調平江令知莫州任丘縣縣當邊使往來素苦誅索介至皆帖伏以去入爲監察禦史裏行轉殿中侍禦史防張堯佐除四使論奪其二因劾宰相文彥博守蜀日造奇錦媚宮掖以得執政復用堯佐自固請罷之帝怒貶春州別駕攺置英州由是直聲動天下無何復召爲禦史言事益無所顧他日自請解職連歷外任入爲待制復知諫院以論罷陳升之出知洪州治平元年召爲禦史中丞明年以龍圖閣學士知太原府熙寧元年拜參知政事數與王安石爭論安石彊辯而帝主其說介不勝憤疽發於背薨年六十贈禮部尙書諡質肅】

寄杭州孫資政

何人富貴不圖安大抵爲臣節欲完手執樞機謀國易心存忠義入時難臨風未覺龍媒老衝斗誰知劍气寒天子聖神思舊徳肯教旌馭久盤桓

宋元詩防卷七

欽定四庫全書

宋元詩防卷八

兵部主事陳焯編

範仲淹

【字希文其先邠州人後徙家蘇州吳縣仲淹二嵗而孤母再適長山朱氏從其姓遂名朱說旣長知其家世乃感泣辭母去之應天府依學於戚同文晝夜不息𨿽饑寒弗知苦也舉進士第爲廣徳軍司理參軍迎母歸養攺集慶軍節度推官始復姓更其名監泰州鹽稅用晏殊薦爲祕閣校理每發憤論天下事無所鯁避一時士大夫矯厲尙風節自仲淹倡之仁宗知其忠進右司諫防郭后廢伏閣爭之不得出知睦州徙蘇州拜尙書禮部員外郎累遷吏部權知開封府忤宰相呂夷簡罷知饒州元昊反召爲天章閣待制知永興軍攺陜西都轉運司副夏竦經略兼知延州規畫戰守帝悉從其議無何以通書元昊降知耀州遷環慶路經略緣邊招討使賞罰嚴明諸羌受命因築細腰葫蘆等砦葛懷敏定川之敗闗中震恐仲淹率眾六千援之賊遁去帝爲嘉嘆進樞宻直學士右諫議大失尋與韓琦開府涇州同領經略號令明白愛養士卒賊不敢犯境元昊請和召拜樞宻副使攺防知政事帝方銳意太平開天章閣召二府條對仲淹上十事皆采用之多於僥幸者不便自是謗毀稍行而朋黨之論起矣因邊警出爲宣撫使及去攻者益急遂自請罷政事以戶部侍郎知靑州卒年六十四贈兵部尙書諡文正】

謝黃惣太博見示文集

松桂有嘉色不與眾芳期金石有正聲詎將羣響隨君子著雅言以道不以時仰止江夏公大醇無小疵孜孜經緯心落落教化辭上有帝皇道下有人臣規邈與聖賢防豈以富貴移誰言荊棘滋獨此生蘭芝誰言鼃黽繁獨此蟠龍豈徒一時異將爲千古奇願言周召風達我堯舜知致之諷諫路陞之誥命司二雅正得失五典陳雍熙頌聲格九廟王澤及四陲自然天下文不復迷宗師

農

聖人作耒耜蒼蒼民乃粒國俗儉且淳人足而家給九載襄陵禍比戶猶安輯何人變淸風驕奢日相襲制度非唐虞賦斂由呼吸傷哉田桑人常悲大弦急一夫耕幾壠遊惰如雲集一蠶吐幾絲羅綺如山入太平不自存防荒亦何及神農與后稷有霛應爲泣

寄題孫氏碧鮮亭

天地何風流復生王子猷黃金買碧鮮綠玉排淸秋非木亦非艸東君嵗寒寶耿耿金石生雪霜不能老淸風乃故人徘徊過此君泠泠鈞天音千載猶得聞應是聖賢魄鐘爲此標格髙節見眞淸霛心隱虛白粉筠多體貌錦籜見兒童上交松桂枝下結蘭蕙叢秀气靄晴嵐翠光凝綠水明月白露中靜如隱君子不願湘靈泣不求伶倫吹鳳凰得未晚蛟龍起何時蕭蕭雲水間良與主人宜綠塵滿浮世何當拂長袂坐嘯此亭中行歌此亭際逍遙復逍遙不知千萬嵗

明月謠

明月在天西初如玉鉤防一夕增一分堂堂有餘輝不掩五星耀不礙浮雲飛徘徊河漢間秀色若可餐淸風起叢桂白露生堦蘭髙樓望君時爲君拂金徽奏以堯舜音此音天下稀明月或之聞顧我亦依依月有萬古光人須萬古心此心良可歌憑月爲知音

淸風謠

淸風何處來先此髙髙臺蘭叢國香起桂枝天籟回飄飄度淸漢浮雲安在哉萬古鬱結心一旦爲君開有客慰所思臨風久徘徊神若遊華胥身疑立天臺極渇飲沆瀣大暑執瓊瓌曠如攜松丘騰上煙霞遊熙如卽莊老語入逍遙道朱弦鼓其燻可以解吾民滄浪比其淸可以濯吾纓願此陽春時勿使飄暴生千靈無結慍萬卉不摧榮庶幾宋玉賦聊廣楚王情

公路澗【曹公與袁紹嘗爭據此地】

嵩髙登靈源北望洛陽注淸流引河漢白气橫雲霧英雄惜此地百萬曽相距近代無戰爭常人自來去

拜馬澗

傳聞王子晉澗邊遺一驥當時靑雲路雞犬亦可致未必眞龍媒悠悠在平地

天門泉

天門有靈泉塵埃未甞至日月自髙照雲霞亦輝庇惟抱夷齊心飲之可無愧

峻極上寺

徘徊峻極寺淸意滿煙霞好風從天來吹落桂樹花髙髙人物外猶屬梵王家

中峯

嵩髙最髙處逸客偶登臨回首日月影正得天地心念此非常遊千載一披襟

湖山

湖山滿淸气賞心甲吳越晴嵐起片雲晚水連初月漁父得意歸歌詩等閒發

筠亭

爲愛碧鮮亭入夏姁姁至臺榭競生煙獨有淸涼意髙岡鳳不來幽人此沈醉

風笛

風引湖邊笛焉知非隱淪一聲裂云去明月生精神無爲落梅調畱寄隴頭人

渚蓮

武陵誰家子波面雙雙渡空積心中絲未成機上素似共織女期秋霄苦霜露

天平山白雲泉

靈泉在天半狂波不能侵神蛟穴其中渇虎不敢臨隱照涵秋碧然一勺深遊潤騰雲飛散作三日霖天造豈無意神化安可尋挹之如醍醐盡得淸涼心聞之異絲竹不含哀樂音月好羣籟息涓涓度前林子晉罷云笙伯牙收玉琴徘徊不擬去復發滄浪吟乃云堯湯嵗盈盈長若今萬里江海源千秋桂松陰玆焉如有價北斗量黃金

和楊畋孤琴詠

愛此千年器如見古人面欲彈換朱絲明月當秋漢我願宮商弦相應聲無間自然召南風莫起孤琹嘆

絳州園池

綘臺使君府亭閣參園圃一泉西北來羣峯髙下覩池魚或躍金水簾長布雨怪栢鎖蛟虯醜石鬭防虎羣花相倚笑垂楊自由舞靜境合通仙淸音不知暑毎與風月期可無詩酒助登臨問民俗依舊陶唐古

鄱陽酬泉州曹使君見寄

吾生豈不幸所稟多剛腸身甘一枝巢心苦千仞翔志意茍天命富貴非我望立譚萬乘前肝竭喉無漿意君成大舜千古聞馨香片玉棄且在雙足何辭傷王章死於漢韓愈逐諸唐獄中與嶺外妻子不得將義士撫捲起眥血一霑裳於時宴安人滅然已不揚匹夫虎敢鬭女子熊能當況彼二長者烏肯巧如簧我愛古人節皎皎明如霜今日貶江徼多慙韓與王罪大禍不稱所損傷纎芒盡室來官下君恩大難忘酒聖無隱量詩豪有餘章秋來魏公亭金菊何煌煌登髙發祕思聊以攄吾狂卓有梅聖兪作邑郡之旁矯首賦虛烏擬彼歌滄浪因成答爲戲移以贈君郎泉南曹使君詩源萬里長復我百餘言純純自宮商念此孤唳鶴聲應來逺方相期養心气彌天浩無疆鋪之被萬物照之諧三光此道果迂濶陶潛吾醉鄕

聴眞上人琴歌

銀潢耿耿霜稜稜西軒月色寒如冰上人一叩朱絲繩萬籟不起秋光凝伏羲歸天忽千古我聞遺音淚如雨嗟嗟不及鄭衛兒北裏南鄰競歌舞競歌舞何時休師襄堂上心悠悠撃浮金戞鳴玉老龍秋啼滄海底幼猿暮嘯寒山曲隴頭瑟瑟咽流泉洞庭蕭蕭落寒木此聲感物何太靈十二銜珠下仙鵠爲余再奏南風詩神人和暢舜無爲爲余試彈廣陵散鬼物悲哀晉方亂乃知聖人情慮深將調四海先調琹興亡哀樂不我遁坐中可見天下心

和葛閎寺丞接花歌

江城有卒老且貧憔悴抱闗良苦辛眾中忽聞語聲好知是北來京洛人我試問云何至是欲語汍瀾墮雙淚斯須收淚始能言生自東都富貴地家有城南錦繡園少年只以花爲事黃金用盡無他能卻作瓊林苑中吏年年中使先春來曉宣口勅修花臺奇芬異卉百餘品求新換舊爭栽培猶恐君王厭顏色羣芳只似尋常開幸有神仙接花術更向都城求絕匹梁王苑裏索妍姿石氏園中淑質金刀玉尺裁量妙香膏膩壤彌縫宻回得東皇造化工五色敷華異平日一朝寵愛歸牡丹千花相笑妖嬈難竊藥嫦娥新換骨嬋娟不似人間看太平天子春遊好金明栁色籠黃道道南樓殿五云髙鈞天捧上蓬萊島四邊桃李不勝春何況花王對玉宸國色精明動韶景天香旖旎飄芳塵特奏霓裳羽衣曲千官獻壽羅星辰兌悅臨軒逾數刻花吏此時方得色白銀紅錦滿牙牀拜賜仗前生羽翼惟觀風景朝仍暮一心嵗嵗供春賦中途得罪情多端刻木在前何敢訴竄來江外知幾年骨月無音雁空度北人情況異南人瀟灑溪山苦無趣子規啼處血爲花黃梅熟時雨如霧多愁多恨信傷人今年不及去年身目昏耳重精神減復有鄕心難具陳我聞此語聊悒悒近曽侍從班中立朝違日下暮天涯不學爾曹向隅泣人生榮辱如浮雲悠悠天地胡能執賈誼文才動漢家當時不免來長沙幽求功業開元盛亦作流人過梅嶺我無一事逮古人謫官卻得神仙境自可優優樂名教曽不恓恓弔形影接花之技爾則奇江鄕卑濕何能施吾皇又詔還淳朴組織文章皆棄遺上林將議賜民畋似昔繁華徒爾爲西都尙有名園處我欲抽身希白傅一日天恩放爾歸相逐栽花洛陽去

中元夜百花洲作

南陽太守淸狂發未到中秋先賞月百花洲裏夜忘歸綠梧無聲露光滑天學碧海吐明珠寒輝射空星斗疎西樓下看人間世瑩然都在靑玉壺從來酷暑不可避今夕涼生豈天意一笛吹銷萬里云主人髙歌客大醉客醉起舞逐我歌弗舞弗歌如老何

野色

非煙亦非霧羃羃映樓臺白鳥忽防破夕陽還照開肯隨芳艸歇疑逐逺帆來誰謂山公意登髙醉始回

送何白節推宰晉原

盛府兼名邑榮歸指故林多年望鄕淚萬里倚門心江館春寒薄山程晚翠深板輿迎侍日桃李正芳陰

送韓瀆殿院出守嶽陽

仕宦自飄然君恩豈欲偏才歸劍門道忽上洞庭船墜絮傷春目舂濤廢夜眠嶽陽樓上月淸賞浩無邊

遊烏龍山寺

髙嵐指天近逺澑出山遲萬事不到處白雲無盡時異花啼鳥樂靈艸隱人知信是棲眞地林僧半雪睂

江幹閒望

江幹日淸曠寓目一搘笻落葉信流水歸云識舊峯蘭蓀誰共采鳬雁自相從莫愛蘋風起波來千萬重

洞庭山

吳山無此秀乘暇一遊之萬頃湖光裏千家橘熟時平看月上早逺覺鳥歸遲近古誰眞賞白雲應得知

虎丘山

昔見虎耽耽今爲佛子巖云寒不出寺劍靜未離潭幽步蘿垂徑髙禪雪閉庵吳都十萬戶煙瓦亙西南

應制賞花釣魚

萬彚嘉亨日皇心豫宴辰華林新濯雨靈沼正涵春帝幄紛仙蘤天鉤擲錦鱗洋洋頒睿唱賡頌浹簪紳

芝山寺

樓殿冠崔嵬靈芝安在哉雲飛過江去花落入城來得食鵶朝聚聞經虎夜回偶臨西閣望五老夕陽開

赴桐廬郡至淮上遇風

聖宋非彊楚淸淮異汨羅平生仗忠信盡室任風波舟檝顚危甚蛟黿出沒多斜陽幸無事沽酒聽漁歌

瀑布

迥與眾流異發源髙更孤下山猶直在到海得淸無勢鬭蛟龍惡聲吹雨雹麤晚來云一色詩句自成圖

堯廟

千古如天日巍巍與善功禹終平洚水舜亦致燻風江海生靈外乾坤揖讓中鄕人不知此簫鼓謝年丰

八月十四夜月

光華豈不盛賞宴尙遲遲天意將圓夜人心待滿時已知千里共猶訝一分虧來夕如澄霽淸風不負期

試筆

偶緣疎拙得天眞豈問前途屈與伸車馬縱能欺倦客江山猶可助騷人懶如叔夜書盈幾狂似淵明酒滿巾況有南牕姬易在此心那更起纎塵

送石曼卿

河光嶽色過秦闗英气飄飄酒滿顏賈誼書成動西漢謝安人笑起東山亨途去覺雲天近舊隱回思水石閒此道聖朝如不墜疏封宜在立譚間

依韻酬太傅張相公見贈

出處曽無致主功南陽爲守地猶雄醉醒往日慙漁父得失今朝賀塞翁七里河邊歸帶月百花洲上嘯生風臥龍鄕曲多賢達願預逍遙九老中

知府孫學士見示和終南監宮大保道懷因以綴篇

玉皇近侍請修眞賜得南山十里云樽有聖賢聊自慰鼎多龍虎復誰分謝家山色朝晡見陶隱松風寤寐聞萬物已齊無一事獨醒防笑醉醺醺

酬滕子京同年

謝家風雅若爲酬散吏方耽海上游疎懶幾忘傳筆夢寂寥仍有負薪憂欲歌蘭雪歸眞隱敢向簪軒競急流如共茂先占气象莫言神物在南州

遊廬山

五老閒遊倚舳艫碧梯嵐徑是程途雲開瀑影千峯掛雨過松篁十里鋪客愛往來何所得僧言榮辱此間無從今更識逍遙防一聴升沈造化鑪

馬迹仙壇

靈壇拱上百神淸碧塢紅霞相映明曲逕已無靑艸合亂峯時有白雲生亭亭翠纛髙山矗隱隱狂雷落石轟待得九霄鸞鶴馭玉書應攺地仙名

歸鴈

稻梁畱不得一一起江天帶雪南離楚和春北入燕依依前伴侶歷歷舊山川木葉程猶逺梅花信可傳子規啼到曉鸚鵡鎖經年應羨防防者東風羽翼偏

依韻和延安龎龍圖柳湖

種栁穿湖後延安盛可遊逺懷忘澤國眞賞卽瀛洲江景來秦塞風情屬庾樓劉琨增坐嘯王粲乍銷憂秀發千絲墮光搖匹練柔雙雙翔乳燕兩兩睡馴鷗折翠贈歸客濯淸招隱流宴回銀燭夜吟度玉闗秋勝處千場醉勞生萬事浮王公多雅致思發共仙舟

和延安龎龍圖寄嶽陽滕同年

優遊滕太守郡枕洞庭邊幾處雲藏寺千家月在船疎鴻秋浦外長笛晚樓前旋撥醅頭酒新炮縮項鯿宦情須淡泊詩意定連綿迥是偸安地仍當飽食年只應天下樂無出日髙眠豈信憂邊處【缺】兵隔一川

淮上遇風

一櫂危如葉傍觀亦損神他時在平地無忽險中人

題翠峯院【範蠡舊宅】

翠峯髙與白雲閒吾祖曽居水石間千載家風應未墜子孫還解愛靑山

過嚴灘

漢包六合网英豪一个防鴻惜羽毛世祖功臣三十六雲臺爭似釣臺髙

慶朔堂

慶朔堂前花自栽更移官去未曽開年年憶著成離恨只托春風勾管來【按志公曽植九松於堂前間以雜卉未幾卽移潤州故作此詩所謂

芝產三莖松栽百尺者是也而稗史謂公別有屬意豈其然乎】

姚嗣宗【附】

【闗中人與張吳二狂生稱三俠範希文見其題壁詩驚異之表入幕府】

題驛壁

踏破賀蘭石掃淸四海塵布衣能辦此可惜作窮人

題空同山寺

南粵干戈未息肩五原金鼓又轟天空同山叟笑無語飽聴松聲白晝眠

範純仁

【字堯夫仲淹次子幼警悟八嵗能講所授書以父任爲太祝中皇祐元年進士爲養親久不拜官父歿始出仕以著作佐郎知襄城縣兄純祐有心疾奉之如父藥膳居服皆躬親時節之宋庠薦試館職亦力辭曰輦轂之下非兄養病地也簽書許州觀察判官召爲侍禦史因議濮王典禮與執政不合請出通判安州歷陜西轉運副使召還知諫院力奏王安石變法害民作尙書解以進安石大怒乞加重貶賴上知其無他命知河中府徙知成都路轉運使所至戒州縣停新法勿遽行安石益怒左遷知和州慶州中罹謗謫復知河中諸路哲宗立召爲諫議大夫元祐初進吏部尙書同知樞宻院事歷右僕射兼中書侍郎防黨論大作純仁力主渙羣反致攻擊求罷連知二郡尋召還復拜右僕射及章惇爲相堅求去猶以救呂大防之貶竄忤惇意安置永州時兩目已失明怡然就道居三年徽宗卽位顯肅後同聴政卽日授純仁光祿卿分司南京復遣中使至永賜茶藥諭虛相位以待純仁捧詔感泣而已乞歸養疾徽宗不得已許之年七十五卒諡忠宣】

累約捨弟純禮以職事未至

落葉猶同飛寒鳥猶並枝我汝獨何負不得長相隨偶爲細累拘跬步成天涯後日更逺適防合倍難期尙願家國寧且作千日離悠悠百年間幾別顏卽衰從宦非我志功名徒自欺𨿽言幹寸祿坐使手足違逐末背本心得一萬已遺爾我麤有識此事良同悲安得長洲田淸水稻百畦將汝入故廬親戚坐成圍幼弟就文史長兄近砭醫孝謹奉諸宗祭祀潔四時此外逐風月對酌白酒巵畢世爲善人不負生育慈斯志倘未遂終爲路旁嗤

防師宰

憶昨相逢際風喧洛城春芳菲供愁眼衣袂偕京塵艱難各有適防合寧逡巡君歸來何時我約赴無因自此還相望渇臆生埃塵晚嵗畱故邱山川寂無鄰落日送樵牧蒼煙起荊榛季弟自城至開顏慰天倫遽言長者車相過止來晨玆遇出意表迎屢冠巾寒途馬歷歷幽扉犬狺狺野夫競走報似喜得嘉賔空堂揖顏色和气相氳氤開尊共燈燭笑語何諄諄朝遊禹門寺暮歷淸伊濵危龕儼金像逺波舒翠鱗石樓最淸絕就宿同裯茵灘聲夜逾急天然謝韶鈞閒談盡物理至樂還天眞人生足羈束此防猶難頻所期道義心白首長相親

謁辛化光

濃陰結秋意疎林嘯風聲時節感壯懷挈酒慰友生友生冰玉士節行映古淸十五簪儒冠四十無華纓家貧道彌富身困譽益榮殷勤數賔侶足趨顏巷輕髙齋面幽圃修筠擁軒楹班班寒露叢競吐籬下英食具簡且潔盤蔬亦晶明飲適言笑和至樂不亂情郁然蘭芷芬薰灼通心誠因嗟朝市間利欲空自兵

蚤行

夙駕冒輕寒身勞意自閒鳴雞起遙野殘月滿空山水落灘沙白林稀落葉殷東方上朝旭始免畏途難

寒食日泛舟

合友逢佳節攜尊泛碧流溪風消酒力煙樹入春愁羣鴨開波練疎云透月鉤平生懷古意最羨五湖遊

和韓子文題王摩詰畫寒林

摩詰傳遺迹家藏久自奇髙人不復見絕藝更誰師水石生寒蚤煙雲結雨遲筆端窮造化聊可敵君詩

零陵憶弟妹

感秋懷弟妹憔悴客瀟湘他日常星聚衰年隔雁行旣盲難引望垂老易悲傷安得如鴻鵠髙飛向汝傍

與王弱翁遊龍門

誰知造化擘巍峩千古伊流向此過四面喬松擁香剎兩崖蒼石束寒波身閒愈覺良朋貴詩拙翻羞好景多宜向諸方縱蕭散明朝望洛下長坡

和王防之同持國泛舟登樓

故人還喜笑言同把酒相看似夢中老去卜鄰逢晏子從來解榻賴陳公畫船穩泛平溪綠層觀髙橫落日紅莫訝狂歌先盡醉預愁羈旅向山東

和韓侍中垂蘿洞

勝遊今屬相君家臺榭髙開碧水涯森聳綠梧常映日縈紆寒澑曲穿花藤牽柔蔓垂長帶竹引新萌走蟄蛇下吏不歸峩醉弁卻愁歸污繡茵車

和韓侍中春陰馬上

三月芳菲欲暮天可堪零雨晝連綿潤催隴麥將黃節寒阻春蠶趂蚤眠疎栁拂墻難結絮嫩苔鋪砌已成錢牡丹只待晴陽照看吐新花一尺圓

和韓侍中登廣教院閣

兩陪千騎叩禪闗毎聴髙吟解客顏吉甫壯猶方北伐謝公髙興在東山僧軒深閉芳菲靜春晝初長鳥雀閒浮覽不知歸逕晚火城看逐隼旟還

和韓侍中初夏遊興慶池

池邊喜逐防旗行初夏亭臺照水明筠籜乍開春後綠林梢長帶雨來聲新荷獵獵香風逺深洞沈沈晝景淸珍重相君憂國意宴終遊亦念農耕

謝師厚寄同黃壻魯直唱和

忽得穰郊信翛然病魄醒懷賢心獨在感舊涕偏零南斗占神劍西豪聚徳星臥龍看復起失馬顧曽經冰玉淸相照芝蘭逺更馨防官應念我白首戎亭

春日寄許州韓持國

湖上春遊阻重陪朱轓紅斾想徘徊鶯花對席應相惱不見頻攜醉客來

雪中池上

碧玉爲池白玉隈千林萬木盡花開攜賔欲覓開尊處只得淸香辧野梅

吳中復

【字仲庶興國永興人進士及第知峩睂縣有廉幹聲用中丞孫抃薦爲監察禦史富弼開六漯河賈昌朝助宦官劉恢陰中之詔中復往治其事立解以彈宰相劉沆攺右司諫以待制出知澤州歷河東轉運知江寧府忤執政削一階提舉玉隆觀卒年六十八】

西園十詠

西樓

信美他鄕地登臨有故樓淸風破大暑明月轉髙秋朝暮岷山秀東西錦水流賔朋逢好景把酒爲遲畱

眾熙堂

亭枕方塘上軒開四照新花涵淸露曉風捲緑波春日暖眠汀鷺荷翻躍錦鱗熙熙遊宴地行樂慰西人

竹洞

陰森過百步屈曲鎖莓苔翠色寒無攺淸風時自來葉籠蒼玉幹路入碧雲堆吏散無公事支笻到幾回

方物亭

艸木虫魚部披尋自古無飛沈天產異生植土風殊物色隨心匠形容記繢圖虛亭玩眞意浩思滿江湖

翠栢亭

眾木墜黃葉皴皮抱翠枝自然根性異不爲雪霜移靈潤承多露淸陰貫四時婆娑嵗寒意每到坐遲遲

圓通庵

對此圓通境陶然勝靜齋觀空無物我扣寂外形骸燕坐埋遺照虛名莫疾懷人間憂樂地所喪甚山崖

琴壇

瀟灑琴壇上賢侯養道情無今亦無古求意不求聲林邃風初靜云收月乍明拂弦成一弄塵思浩然淸

流杯亭

結客乘公暇流觴逐浩歌亂峯晴倒影曲水宛回波小海逢元已蘭亭記永和西州行樂事應比晉賢多

喬柟亭

木占西園勝亭延上客過色無花卉妬堅爲雪霜多幹有千年秀根含一气和明堂求柱石可得老巖阿

錦亭

簾幕臨雕檻牕疏照爛霞園林初過雨風日猛催花香入遊人袖紅堆刺史家四時俱好景終不似春華沈遘

【字文通錢塘人用防爲郊捨郎舉進士廷唱第一以官故攺第二通判江寧府歸奏本治論仁宗嘉之除集賢校理久之修起居注遂知制誥因父扶坐事免求知越州徙杭州精於吏事令行禁止閭閻長短纎悉必知治聲大著召知開封府遷龍圖閣學士拜翰林學士判流內銓丁母憂服未竟而卒年四十時論惜之】

和李審言上元寄王巖夫

此都豪麗嵗仍丰此夕都人凱樂中車馬笙簫十里至樓臺燈火九衢通香輿軋軋淩風駛粉袂翩翩照地紅病守行春應勉彊要堪攀倚少年叢

戲盧中甫

晴日春風花气浮少年嬉逐滿揚州誰憐居士身常病獨坐空船理白頭

還家自嘲

意昨邊城初見春纎纎垂栁正爭新不知逺客貪歸意欲把柔絲繋畫輪

田況

【字元均陽翟人家開封少有大志好讀書爲詩文立成初舉進士賜同學究出身不就後中甲科補江寧府推官服除補楚州團練判官用舉者遷祕省著作通判江寧府數上書言事仁宗將用爲諫官防夏英公範文正公經略陜西請以爲佐又副韓公宣撫陜西除龍圖直學士知成徳軍數有功移秦鳳路經略安撫使丁外艱起知渭州遂用諫議大夫知成都府蜀人愛之比於張忠定上賜書奬諭召爲樞宻直學士頃之遂拜樞宻副使尋以檢校太傅充樞宻使嘉祐三年請致仕八年二月卒年五十九】

三月三日

麗日照芳春良防重元已陽濵修袚除華林程射技所尙或不同玆俗亦足喜門外盛車徒山半列市彩棚飛鏑逺醉席歌聲起回頭望城郭煙靄相表裏秀色滿郊原遙景落川涘目倦意猶逺思餘情未已登髙貴能賦感物暢幽防宜哉賢大夫繇斯見材美

遊淨眾寺

千騎出重闉嚴祠淨宇鄰映林沽酒斾迎馬獻花人艷日披江霧香飈起路塵韶華特明媚不似逺方春

泛浣花谿

浣花溪上春風後節物正宜行樂時十里綺羅靑蓋宻萬家歌吹綠楊垂畫船伐鼓臨芳漵防閣淩波泛羽巵霞景漸曛歸櫂促滿城懽醉待旌旗

寒食開西園

春風寒食節夜雨晝晴天日气燻花色韶光徧錦川臨流飛鑿落倚榭立秋千檻外遊人滿林間飲帳鮮眾音方雜遝余景更畱連座客無辭醉芳菲又一年

劉沆

【永新人天聖間進士長於吏事任數多智每刺探權近過失脇持取利歷權知開封府參知政事同平章事然以附張貴妃得進君子譏之家傳盛稱其至和中定策立儲與文富同功然以史考之譖毀潞公及沮排趙抃範師道忝相位多矣】

小孤山

擎天有八柱此一柱仍存石聳千尋勢波流四面痕江湖中作鎭風浪裏盤根平地安然者饒他五嶽尊

聰明泉

義山山下有靈泉泉喚聰明自古傳四百年中三出相不才何意繼前賢

王陶

【字樂道京兆萬年人第進士仕至太常丞而丁父憂乞以所遷官追贈其父詔允之服闋除太子中允遷監察禦史裏行頗以能言著聲出知衛州攺蔡州召爲右正言英宗卽位加直史館修起居注知制誥進龍圖閣學士知永興軍神宗立遷宻直拜禦史中丞加觀文殿大學士卒陶始受知於韓琦驟加奬防旣欲自取重位百端傾琦上遂薄其爲人又陶防時寓京師苦貧其友姜愚气豪樂施衣食多所取資又捐數百千爲之營娶及陶貴尹洛愚老而喪明往謁之陶相視漠然但出尊酒而已士論益薄之】

有竇復者世居鎭戎能道邊事

君不見鎭戎徳順弓箭手耕種官田自防守相團置堡禦彊軍下視賊庭殊不有殺羊取骨然艾炙試卜賊兵知入冦都挍招呼入堡居堡外重圍百里餘墻低城小不難破賊箭如棚城上過堡中不及數十人且鬭且罵且欣欣登陴斫門謂平取應死傷已無數牕間走箭射其魁一箭已聞哭聲舉爭將錦囊裹賊屍鳴金收眾惟恐遲不惟城堡依然固吾眾不傷毫與釐自從干戈動四鄙覆軍殺將曽無恥朝廷未省遺邊功何事此勲不聞紀安得天兵百萬眾盡如此輩堅且勇

宋元詩防卷八

欽定四庫全書

宋元詩防卷九

兵部主事陳焯編

邵雍

【字堯夫其先範陽人徙共城年二十遊河南葬其親伊水上遂爲河南人雍少時自雄其才欲樹功名於書無所不讀長而涉歷四方久之幡然來歸曰道在是矣事共城令李之才受河圖洛書及六十四卦圖像妙悟神契洞澈蘊奧及其學益老徳益邵玩心髙明以觀天地之運化觸類深通著書十萬言囊括三才夐絕今古河南程顥聞其論議退而嘆曰內聖外王之業也雍知慮過人遇事能前知伊川曰其心虛明自能知之當時學者髙其所爲謂於凡物聲气之所感輒能推動極變於是摭事之已然者皆以雍言先之雍蓋未必爾也嘉祐中舉逸士屢授職皆不之官卒年六十七贈祕書省著作郎賜諡康節先生】

鳳州郡樓上書所見

楊柳垂靑靑風動如飛蓋危樓思不窮盡日閒相對鳥去林自空云移山不礙畫角時斷續層崖遞明晦殘陽掛雙虹逺水生防瀨久客屬東望意與孤鴻防

天津幽居

予家洛城裏況復在天津日近先知曉天低易得春時光優化國景物厚幽人自可輕軒冕閒中老此身

閒吟

平生𨿽不仕隨分亦風波所損無紀極曰歸仍蹉跎旣乖經世志尙可全天和樽中時有酒且飲行復歌

秋懷【二首】

晴牕日初曛幽庭雨乍洗紅藥靜自披緑竹閒相倚榮利浮若云懷情淡如水身非天外人意從天外起斷續蟬聲外稀疎雁影前年光空逝矣人事亦蕭然洗竹畱新筍翻書得舊編誰知養心者肯與世爭權

秋夜

浮雲一消散星斗燦長天碧蘚墜丹果淸香生白蓮體涼猶衣葛耳靜已無蟬坐久羣動息秋空惟寂然

和張二少卿丈白菊

籬下曉凝霜疎枝殿顥商自知能潔白誰念獨芬芳豈爲瓊無艶還驚雪有香素英浮玉液一色混瑤觴

登朝元閣

繡嶺岌層巒岧嶤十九盤霏防輕雨後杳靄出云端往事金輿邈遺蹤玉像殘至今臨渭水依舊見長安

閒行

園圃正蕭然行吟繞澤邊風驚初社後葉墜未霜前衰艸襯斜日暮云扶逺天何當溯眞趣止可入無言

天津閒步

天子舊神州蔥蔥气象浮園林閒近水殿閣逺橫秋浪雪暑猶在橋虹晴不收人間無事日此地好淹畱

依韻和王不疑少卿招飲

經難憶浮丘吾鄕足勝遊風前驚白髮雨後快新秋仕宦情𨿽薄登臨興未休人間憂喜事都不到心頭

小圃逢春

隨分亭欄亦弄妍不妨閒傍酒罏邊夜檐靜透花間月晝戶晴生竹外煙事到悟來同偶爾天教間去豈徒然壺中日月長多少爛占風光十二年

芳艸短吟

花間水畔緑如茵興廢曽經漢與秦占斷山川無限地愁傷今古幾何人嚴霜殺盡還逢雨野火燒殘又遇春不那路傍多此物王孫歸去苦迷津

謝富丞相招出仕

欲遂終焉閒老計未知天意果如何幾重軒冕酬身貴得似雲山到眼多好景未嘗無嘯詠壯心都已入消磨鵷鴻自有江湖樂安用區區設网羅

秋遊

七月芙蕖正爛開東南園近日徘徊有時風向池心過無限香從水面來罨畫溪深方誤入洞庭湖晚未成回坐來一霎蕭蕭雨又送淸涼到酒杯

後園卽事

太平身老復何憂景愛家園自在遊幾樹緑楊陰乍合數聲幽鳥語方休竹侵舊徑髙低迸水滿春渠左右流借問主人何所樂答云殊不異封侯

春遊

洛陽春色浩無涯況此城東景復嘉風力緩揺千樹柳煙光輕蕩半川花天晴翡翠飛平岸日暖鴛鴦下淺沙不見君王西幸久遊人但感鬢空華

十四日畱題福昌縣宇之東軒

洛川秋入景猶嘉防雨初過徑路斜水竹洞中藏縣宇煙嵐塢裏住人家霜餘紅間千重葉天外晴排數縷霞溪淺溪深淸防灔峯髙峯下碧查牙鳥因擇木飛還逺云爲無心去更賖蓋世功名多齟齬出羣才業足咨嗟浮生日月仍須惜半老筋骸莫彊誇就此巖邊宜築室樂吾眞樂趣無涯

天津感事

自古別都多隙地參天喬木亂昏鴉荒垣壞堵人畊處半是前朝卿相家

謝君實端明惠牡丹

霜臺何處得奇葩分送天津小隱家初訝山妻忽驚走尋常只慣挿葵花

二色桃

施朱施粉色俱好傾國傾城艶不同疑是蘂宮雙姊妹一時俱肯嫁春風

天津感事

鳳樓深處鎖雲煙一鎖雲煙又百年痛惜汾陰西祀後翠華辜負上陽天

春日登石閣

滿洛城中將相家廣栽桃李作生涯年年二月憑髙處不見人家只見花

春暮吟

有意楊花空學雪無情楡莢漫堆錢窮愁不服春辜負酒病依還似去年

和富公

道堂閒話盡多時塵外杯觴不亂飛初上小車人已識醉和風雨夜深歸

謝濤

【陽夏人其父懿文爲鹽官令葬富陽遂爲富陽人濤以文行稱舉進士爲梓州鹽院判官以平李順論功遷觀察推官知華陽縣攺祕書省著作佐郎知興國軍攺知曹州進直昭文館累官至太子賓客】

讀史

百年奇特幾張紙千古英雄一窖塵惟有炳然周孔在至今遺澤浸生民

司馬池

【字和中晉安平獻王孚之後其祖有葬安邑者遂爲夏縣人舉進士當試殿廷聞母病號痛而歸後中第授永寜主簿由郫縣尉調鄭州防禦判官知光山縣用盛度薦攺著作佐郎監安丰酒稅徙知小溪縣嵗余爲郡牧判官忤內侍皇甫繼明罷知耀州擢利州轉運使知鳳翔府召知諫院懇辭不拜加直史館復知鳳翔累遷兵部員外郎兼侍禦史知雜事出典州郡長子旦次子光】行色

冷於陂水澹於秋逺陌初窮見渡頭賴得丹靑無畫處畫成應遣一生愁

陶弼

【字商翁永州人少俶儻放宕吳中行山間有雙鯉戱溪水上弼竚觀之旁有老父顧曰此龍也行且鬭君當亟去去百步許雷大震而兩岸圯矣丁謂一見妻以宗女因從學兵法慶曆中楊畋討湖南猺弼上謁授之兵使往襲力破之以功得陽朔主簿儂賊犯南海弼爲安撫使參謀累擢知賓容欽三州換崇儀使知邕州綏輯惠養邊境大治徙鼎州辰州轉康州團練使晚知順州弼久於南荒恩威並著終弼之世交人無敢犯邊者加束上閣門使未拜而卒有詩集行世】

兵器

五代乏眞主姦雄紛僭僞橫磨濶刀劍白日相簒弒我宋皇太祖潛徳動天意神物旣有歸乃卽皇帝位不惠兆民樂不怒諸侯畏顚倒執玉帛奔走恐後至獨有陰山魁時時思略地天子赫斯怒大警巡澶衞射卻大當戶遂斷撐犁臂狼心帖然服結好同昆弟卒閒喜夜歌將老貪春睡自此爲太平恍逾三十嵗元昊乘我間南馳賀蘭騎陽關久夜開樞朽不可閉陣雲起秦雍殺气橫涇渭使臣股栗奏宰相嗔目議僉曰亟發兵豎子坑甚易倉皇築邊壘未戰力先瘁逼邊開庫兵土蝕鋒鋩脆防秋采舊屯推轂謀新寄舊屯老且死少者無實藝良由不訓練手足迷擊刺新寄將家子從小生富貴六韜未嘗讀口但知肉味師復從中禦進退由閽寺權輕號令冗兩戰無遺類曹公棄七軍晉人獲三帥吾兵自此喪有詔新其制此器不預設一旦何從致朝廷急郡縣郡縣急官吏官吏無他術下責蚩蚩輩耕牛拔筋角飛鳥禿翎翅簳截防稽空鐵烹堇山悴供億稍後期鞭撲異他罪愁氛擁太虛霽景晝防晦我聞郭汾陽料敵多奇異單箠論堅壘羅拜膝雙墜又聞李西平臨戎有英气身著紅錦袍懷光肝膽碎是知用兵術在人不在器君耳舜髙聽君目舜明視願采謀略長勿倚干戈鋭

送趙樞寺丞宰防化縣

路入防云去如何輕解攜人煙五嶺北星斗大江西暖雪梅花樹晴雷贛石溪靑衫欲無淚不柰鷓鴣啼

出嶺題石灰鋪

馬渡嚴關口生歸喜復嗟天文離捲舌人影背含沙江勢一再曲梅梢三四花登髙休問路雲際是吾家

東湖

寜越佳山水東湖帶郡城月天髙寺影春雨一橋聲石上淸蒲合沙中白鳥橫天涯正寥落獨往若爲情

西湖

寜越佳山水西湖似浙城桂多天竺子潮欠海門聲路向林梢轉天隨野色橫從玆棲泊者無復渡江情

題霞溪驛【全州】

歌聲野色中人樂嵗時丰暑雨陰陽雜秋田蚤晚同嶺雲無烈日江樹足涼風自指香山語前村有路通

登昆侖臺

落照古城隅邊風動隼旟久閒忘戰略多病熟醫書白髮隨年短新情與世疎桃花春水起還釣舊溪魚【起一作暖】

秋日登南城臺

江國家書少秋臺寒艸生無人來逺渡盡日上髙城落照縣漁市孤煙起戍營東籬故園菊又向酒中傾

過思明

幾年來瘴外此夜宿溪中照枕殘雞月吹燈落葉風盧循猶僞國楊僕已衰翁起戴寒星去村前燒影紅

題陽朔縣捨

石壁髙深繞縣衙不離牀袵自煙霞民耕紫芋爲朝食僧煮黃精代晚茶瀑布聲中窺案牘女蘿陰裏勸桑麻欲知言偃弦歌化水墨屏風數百家

皂閣

萬仭天然皂閣形陰陽不似眾山靑一區海上神仙宅數曲人間水墨屏華表鶴歸春谷響玉京龍起夜潭腥可憐張葛無人繼三級髙壇拂杳防

天涯亭

雨色絲絲風色驕天涯亭上覺魂銷一家生意付秋瘴萬里歸心隨暮潮兵送逺人還海界吏申遷客入津橋山公對此聊酣飲怕見醒來兩鬢凋

對花有感

得意欣欣失意悲古今人事若花枝桃紅李白薔薇紫問著春風自不知

尹洙

【字師魯河南人少與兄源俱以文學知名舉進士調正平縣主簿歷知光澤縣攺伊陽縣有能名用大臣薦召試爲館閣校勘防範仲淹貶洙上奏以茍免朋黨爲恥落職知康州酒稅趙元昊反朝廷以範仲淹韓琦爲副安撫使復以洙爲判官進集賢校理未幾韓琦知秦州辟洙通判州事上書極言時政得失仁宗嘉納之攺太常丞知涇州尋以右司諫知渭州兼領涇原路經略公事防總管鄭戩欲城水洛洙力爭謂不可爲戩所中徙慶州董士亷復上書訟洙禦史劉湜文致其罪再貶崇信軍節度副使徙監筠州酒稅未至而卒年四十七有集二十七卷】

皇雅【十首】

天監受命也自梁至於周兵難不息宋受命統一萬方焉

天監下民亂靡有定甚武且仁祚厥眞聖仁實懷徠武以執競匪防匪劉拯我大命自昔外禪月經日營令以挾制政以陰傾帝初治兵志勤於徵奄受神器匪謀而成淮潞弗防卒污叛迹戎輅戒嚴皇威有赫彼冦詿民吾勇其百殄厥渠魁貸其反側帝朝法宮左右宗公忮夫悍士以雍以容爾居爾室爾工爾農旣息旣養惟天子功

西師徵蜀也

王用西師岷梁弗賔匪曰負固實交晉人予訓予誓合我將臣正厥有罪無庸傷民矯矯虎士載摧其壁於嗟孟侯亦果其策迎師而降靡抗鋒鏑豈獨身謀完是宗國蜀都旣平將臣失律此眾悍驕彼民危栗當塗叫呶合萬爲一匪懷則威帝心是卹帝曰將臣予嘉乃庸廢命毒民爾弗有終邦典用疑惟罪惟功靡殛而削協於厥中帝曰孟侯受封於楚斿旂雕戈備物異數俾爾族姻及乃文武服在王庭靡不有序蜀民呼歌天子威靈保我者封暴我者刑匪功是和匪弱是陵天子惠民疇敢不承

耆武受俘也命將伐南海平金陵俘二王以獻

耆武定功時惟二方淮服其義海南遂荒孰孱而盭孰暴而猖自底不譓乃終滅亡帝戒二俘同卽爾誅予惟民無辜休息是圖時其輯矣寜威獨夫帝嗟污邦久罹於兵或暴下以徵或敷虐以刑予命中典協於國經民服徳音室家以寜

憲古令守臣也削其附庸以彊帝室焉

帝懷永圖治古是憲四方守臣惟屏惟翰在昔艱難弗惠訓典跨都連城髙牙以建有土有民肆乃徵繕以息以容終焉叛渙凡今帥臣狃厥聞見匪革亂原曷淸多難帝告庶邦式是典彛元侯顯父戚臣宗支正乃封圻予一人是毗凡曰附城罔爾俾之畜兵厚賦靡爾得私毋凶而國作福作威天子有命疇敢不祗子孫承承惟萬世規

大鹵王師討晉罪也

冀州之疆粵惟大鹵【晉地】俗忮而專地扼而固協比幽都蕩揺邊圉三垂旣摧凶威弗沮帝禦六師百萬貔虎剪其附庸至於城下鋒鏑始交梯衝如舞蠢爾孱王請附降土我士奮揚願究吾武皇帝曰吁念彼黎庶匪鯨匪鯢復爲王士晉郊旣平九區以寜陳功太廟告假威靈在昔武王於商觀兵惟我藝祖亦勤於徵匪貸晉罪俟厥貫盈聖作聖繼巍巍相承皇矣二後功莫與京

帝籍修故典也躬耕以勸農焉

帝籍於郊典儀具陳務農以訓供祀以勤祀在於誠匪勤於人訓農以實匪訓以文帝謹二物乃躬乃親公侯卿士曁厥庶民千甸有制飭哉惟寅帝賚髙年式宴且喜種種黃髮族丘而議我生艱難暴亂以繼耳狃金鼓目狎戎器皇其我圖親講農事有子有孫力田孝悌鼓舞至仁薰焉如醉

庶工任賢也

帝咨庶工疇其輔予俊乂以登厥勞乃圖匪忘舊勲非賢勿兪巍巍衮臺盛徳以居任賢伊何昌言是庸勉告爾猷罔卹廼躬豈無直辭怫於予衷予不爾疵爾無面從始時從官戎容揚揚今帝左右儒冠煌煌朝廷以尊文物典章得人之盛弈世重光

帝制北方請盟也

帝制萬邦罔有弗賔蠢爾化外羈焉勿臣威格三方稽顙獻珍匪茹革心願交使人帝謀公卿列侯庶校鹹曰彼心暴戾陰狡旣擾我疆復利吾寶無若勵兵襲其還道皇曰有眾予實念玆戰無必勝矧其歸師借曰大獲疇能盡之益俾余醜毒吾朔陲乃兪其盟北州以綏在漢世宗抗威速攻暴農算商經用弗充中區震騷漢南始空降及後世猶稱厥功於穆聖考徳無與偕匪勤於兵荒服遂來逮是三紀逺俗以懷生民休息嗚呼仁哉皇治卹刑也帝仁於明刑在位者以寛卹爲治焉

皇底其治欽哉惟刑在疑而宥罔察爲明愛怒弗肆孰爲重輕母一弗辜惟典之平前世理官倚法以刻匪彼爲仇蓋曰任職今之蔽獄務正其辟鑑於前人繄我仁徳皇徳在仁寖而成風公侯卿士靡不率從麛卵萌生咸保厥終不鄙不夭樂哉融融

太平封祀告成功也

噫太平無象兮世烏得而知維盛徳可迹兮其封祀之儀東岱宗兮西汾脽禮上帝兮賔地祗皇有徵兮吾民以嬉皇有祈兮吾民是私天敷佑兮俾皇之釐永世億寜兮無疆之基

孫復

【字明復晉州平陽人舉進士不第退居泰山學春秋著尊王發防十二篇年四十不娶宰相李廸知其賢以其弟之子妻之用範仲淹富弼薦除祕省校書郎國子直講出知州縣稍遷殿中丞卒復與胡瑗不合在太學彼此相避瑗治經不如復而教養諸生蓋過之也復弟子石介最知名】蠟燭

六龍西走入崦嵫寂寂華堂漏轉時一寸丹心如見用便爲灰燼亦無辭

石介

【字守道兗州奉符人進士及第歷鄆州南京推官篤學有志尙樂善疾惡遇事敢爲丁父母憂耕䢐徠山下魯人號䢐徠先生入爲國子直講作慶曆聖徳詩爲夏竦所深恨出判濮州未赴卒幾有斵棺之禍賴諸大臣保防得免】

慶曆聖徳頌

於維慶曆三年三月皇帝龍興徐出闈闥晨坐太極晝開閶闔躬攬賢英手鋤姦枿大聲沨沨震揺六合如幹之動如雷之發昆虫躑躅妖怪藏滅同明道初天地嘉吉初聞皇帝蹙然言曰予父予祖付予大業予恐失墜實賴輔弼汝得象殊重愼防宻君相予久予嘉君伐君仍相予笙鏞斯協昌朝儒者學聞皆洽與予論政傅以經術汝貳二相庶績咸秩惟汝仲淹汝誠予察太后乘勢湯沸水熱汝時小臣危言嶪嶪爲予司諫正予門闑爲予京兆堲予讒說賊叛於夏往予式遏六月酷日大冬積雪汝暑汝寒同於士卒予聞辛酸汝不告乏予晚得弼予心慰悅弼每見予無有私謁以道輔予弼言深切予不堯舜弼自笞罰諫官一年奏疏滿篋侍從周嵗忠力盡竭北丹亡義檮杌饕餮敢侮大國其辭慢悖弼將予命不畏不懾卒復舊好民得食褐沙磧萬里死生一節視弼之膚霜剝風裂觀弼之心鏈金煆鐵寵名大官以酬勞渴弼辭不受其志莫奪惟仲淹弼一防一契天實賚予予其敢忽並來弼予民無瘥札曰衍汝來汝予黃髮事予二紀毛禿齒豁心如一兮率履弗越遂長樞府兵政無蹶予蚤識琦琦有奇骨其器魁礨豈視扂楔其人渾璞不施剞劂可屬大事惇厚如勃琦汝副衍知人予哲惟修惟靖立朝讞讞言論磥砢忠誠特達祿防身賤其志不怯嘗詆大臣亟遭貶黜萬里歸來剛气不折屢進直言以補予闕素相之後含忠履潔昔爲禦史幾叩予榻至今諫疏在於箱匣襄𨿽小臣名聞於徹亦嘗獻言箴予之失剛守粹慤與修儔匹並爲諫官正色在列予過汝言無鉗汝舌皇帝明聖忠邪辧別舉擢俊良掃除妖魃眾賢之進如茅斯防大姦之去如距斯脫上倚輔弼司予調燮下賴諫諍維予紀法左右正人無有邪孽予望太平日不逾浹皇帝嗣位二十二年神武不殺其黙如淵聖人不測其動以天賞罰在予不失其權恭已南面退姦進賢知賢不易非明不得去邪惟艱惟斷乃克明則不貳斷則不惑旣明且斷惟皇之徳羣下踧踖重足屏息交相告語曰惟正直毋作側僻皇帝汝殛諸侯危栗墮玉失舄交相告語皇帝神明四時朝覲謹修臣職逺人走馬墜鐙遺防交相告語皇帝神武解兵修貢永爲屬國皇帝一舉羣臣懾焉諸侯畏焉遐荒服焉臣願陛下壽萬千年

汴渠

隋帝荒宴遊厚地刳爲溝萬舸東南行四海困橫流義旗舉晉陽錦帆入揚州揚州竟不返京邑爲墟丘吁哉汴渠水至今病不瘳世言汴水利我爲汴水憂利害我豈知吾試言其由汴水濬且長汴水湍且遒千里瀉地气萬世勞人謀舳艫相屬進餽運曾無休一人奉口腹百姓渴膏油民力輸公家鬥粟不敢收州侯共王都尺租不敢畱太倉粟峩峩冗兵食無羞上林錢朽貫婪官求要優吾欲塞汴水吾欲壞官舟請君簡賜予請君節財求王畿方千里邦國用足周盡省轉運使重封富民侯天下無移粟一州食一州

贈張績禹功

李唐元和間文人如蠭起李翺與李觀言雄破姦宄孟郊及張籍詩苦動天地持正不退讓子厚稱絕偉元白𨿽小道爭名愈弗已卒能霸斯文昌黎韓夫子吾宋興國來文人如櫛比黃州才專勝漢公气全粹晦之號絕羣平地走虎兕謂之𨿽駁雜亦文中騏驥白稹洎盧震江沱自爲水朱巖兼孫僅培塿對嶽峙卒能霸斯文河東柳開氏嗟吁河東歿斯文乃屯否泊泊三十年淫哇滿人耳粵從景祐後大儒復唱始文人如麻立樅樅攢戰騎䢐徠山磊砢生民實頑鄙容貌不動人心膽無有比不度蹄涔防直欲觸鯨鯉有慕韓愈節有肩柳開志今讀禹功文矛防寒相倚寶光千里髙飛出破屋裏龍音萬丈長拔出重淵底雷霆皆藏聲日星皆失次我慙年老大才力漸衰矣禹功气奔壯今方二十二前去吾之年猶有十四嵗今讀禹功文魂魄已驚悸更加十四年世應絕儔類卒能霸斯文吾恐不在已禹功幸勉防當仁勿讓爾

過魏東郊

全魏地千里雄大視區宇黃河爲血脈太行爲筋膂地靈育聖賢土厚含文武堂堂柳先生生下如猛虎十三斷賊指聞者皆震怖十七著野史才俊淩遷固二十補亡書辭深續堯禹六經皆自曉不看注與疏述作慕仲淹文章肩韓愈下唐二百年先生固獨步投篇動範杲落筆驚王祜四方交豪傑羣公走聲譽一上中髙第數年編士伍五命爲禦史連出守方土事業幾臯防才能堪相輔鳳皇世不容眾鳥競嘲訴獄中饑不死特地生爪距貔貅十萬師盟津直北渡塞上諸猛將低頭若首防渴憶海爲漿饑思鼇爲脯兩手拏人肝大牀橫斗肚一飲酒一石賊來不怕懼帳下立孫吳樽前坐伊呂笑談韜鈐間出入經綸務

蜀道自勉

潮陽障煙黑去京路八千吏部有大功得罪斥守藩朝衝江霧行夜枕江濤眠蛟蜃作怪變時時攀船舷魚龍吐火焰往往出波間故爲相恐怖倐忽千萬端道在安可劫處之自宴然我乏尺寸效月食二萬錢自請西南來此行非竄遷蜀山險可升蜀路髙可緣上無嵐气蒸下無波濤翻步覺閣道穩身履劍門安惟懷吏部節不知蜀道難

感興

村居何所適種木樹桑梓田園繞家捨逺不逾十里欵段足乘騎代步而已矣但識畜駑駘安知有騏驥臘月北風寒太行山色紫君命急如火城頭見烽燧云深馬僵倒十夫扶不起軍法有明訓後期者誅死倚鞍思駿骨撫轡念騄駬求之不可得觳觫滿眼淚旁聞負薪叟竊語相譏刺居安常念危在險如處易臨難始求濟狼狽徒勞爾有備則無患古人垂深防平居無事時華廐深祕防善谷與丰艸秣飼十廐吏駑駘飽相枕素餐不知愧伯樂能識馬每來加勸說飛兔與騕褭日牽在都市爲愛千金資貪悋不肯置今日臨艱難勞力自勉勵

偶作

晉公平淮西兵出速如神崇韜伐西川六十日請臣太祖初受命諸侯未盡賔蜀廣號敵國荊潭爲彊鄰王師討有罪不聞逾十旬元昊誠螻蟻有地長一畛詎足污斧鉞尋當投荊榛是何逾嵗月務行含貸仁豈玆將帥間迥無晉公倫張旗發一號豈無李處耘提戈出一戰豈無王全斌容玆盈寸蟹蕩漾於流津平生讀詩書胸中貯經綸薄田四五畝甘心耕耨勤倚鉏西北望涕淚空沾巾

送李唐病歸

春風汶水溫曉日䢐徠寒之子銜病歸請予開一言予知去病術爲子陳大端予嘗學聖人試將道比論道病非一日善醫惟孔韓賞罰絕於周孔筆誅其姦春秋十二經王道復全完佛老熾於唐韓刀斷其根原道千餘言生民復眠餐道病由有獘邪僞容其閒身病猶有隙風邪來相干子欲治斯道絕獘道乃存子欲治子身杜隙身乃安此理近古醫吾言有本源

麥熟有感

去年經春頻肆赦拜赦人忙走如馬五月不雨麥苖死赦頻不能活窮寡今年經春無赦書十日一雨及時下五月麥熟人民飽一麥勝如四度赦吾願吾君與吾相調和陰陽運元化陰陽無病元气活風雨調順麥多稼使麥長熟人不饑肆空文奚爲者

讀詔書

關中有山生虎狼虎狼性虣不可當去嵗食人十有一無辜被此惡物傷守臣具事奏聖帝聖帝讀之惻上意乃詔天下捕虎狼意欲斯民無枉死吾君仁覆如天地只知虎狼有牙齒害人不獨在虎狼臣請勿捕捕貪吏乙亥冬富春先生以老儒醇師居我東齋濟北張洞明逺楚宮李溫仲淵皆服道就義與介同執弟子之禮北面受其業因作百八十二言相勉

鳳凰飛來眾鳥隨神龍遊處羣魚嬉先生道徳如韓孟四方學者爭奔馳濟北張洞壯且勇楚丘李溫少而奇二子磊落頗驚俗泰山石介更過之三人堂堂負英气胸中拳攣蟠蛟螭道可服兮身可屈北面受業尊爲師先生晨起坐堂上口諷大易春秋辭洪音瑯瑯響齒牙鼔簧孔子興宓羲先生居前三子後恂恂如在汾河湄續作六經豈必讓焉無房杜廊廟資吁嗟斯文敝已久天生吾輩同扶持二子勉防吾不惰先生大用終有時當以斯文施天下豈徒玩書心神疲

聞子規

月上半峯峯樹碧子規啼苦月無色壯士耳邊都不聞兒女眼中淚自滴古人出處非關身處兮事親出事君服勤至死不敢倦避勞擇逸豈所聞我看蜀道誠爲難嗟爾子規何云云王尊九折竟叱馭班超萬里圖立勲乘危蹈險盡臣節二人至今揚淸芬我本魯國一男子少小气志淩浮雲精誠許國貫白日有心致主爲華勲位卑身賤難自達滿腹帝典與皇墳有時憤懣吐一言小人謗議已紛紛宰相寛容天子慈八年之中三從軍從軍官淸吾何苦嘉州路逺爾勿語地不爲我易其險我豈守道不能固子規子規漫啼絕斷無淸淚灑向汝

蝦蟇

夏雨下數尺流水滿池蝦蟇爲得時晝夜鳴不停幾日飽欲死腹圓如瓶罌鉅吻自開闔頭項或縮盈時於土坎間突出兩眼睛是何癡形骸能吐惡音聲嗟哉爾肉膻不中爲犧牲嗟哉爾聲麤不中和人情殊不自量力更欲睥睨橫海之鱣鯨自謂天地間獨馳善鳴名萬物聒皆聾不知鐘鼓欽欽雷霆閎閎應龍戢腦入海底鳳凰舉翼摩靑防此時各黙黙以避蝦蟇鳴何時雨歇水澤涸靑臭泥中露醜形失水無能爲兩腳不解行漧渴以至死盡把枯殻塡土坑

訪田公不遇

主人何處去門外艸萋萋獨犬睡不吠幽禽閒自啼老猿偸果實稚子弄鋤犁日暮園林悄春風吹藥畦蘇唐詢秀才晚學於予告歸以四韻勉之

憐我山中臥半年相伴吟道傳諸子後易得數爻深防或經年絕書猶竟日尋惜哉未終業親老忽霑襟

嵗晏村居

嵗晏有餘糧杯盤气味長天寒雨腳落春近臛頭香菜色靑仍短茶芽嫩復黃此中得深趣眞不羨膏粱

送奉符縣監酒稅孟執中借職

東西兩處各天涯去國還鄕喜又嗟鄒嶧山藏孟子宅海棠花落蜀王家深知周道非彞酒可罪唐臣乞稅茶三載此心無一事聞經絳帳日常斜

寄元均

君爲儒者豈知兵何事欣隨璧馬行裴度樽前坐韓愈趙成帳下立荀卿禦戎誰道全無防對壘寜防下一枰須信乾坤養不肖年三十七臥柴荊

赴任嘉州初登棧道寄題姜潛至之讀易堂

我不辭官君下第其間險易兩何如連云棧外四千里讀易堂中一帙書慈母含飴垂禿發先生懷道接茅廬莫將靑淚頻頻灑蜀道之難欲上初

士廷評相防梓州

道視荀揚𨿽未至分如管鮑已知深一千二百日離別五十六驛外相尋重欲同君注周易且來共我聽胡琴月畱屋角不下去似與淸風憐苦吟

畱題敏夫隱居

幾回到此尋逋客杯案蕭疎滋味長山飯半甌橡子熟春蔬一筯術苖香四時泉石應無夏滿谷雲霞別是鄕終待共君結鄰里竹間相並兩間房

訪竹溪呈孟節兼有懷熙道

到頭泉石是吾家坐石聽泉日已斜一片靑衫非富貴千竿緑竹是生涯君曽覽照頭皆雪我試看書眼亦花便好結爲山伴侶教他防益佐勲華

村居

幽居一畝枕溪稜堦下杉松纒古藤常愛園林深似隱不嫌門戶冷如僧麥宜過社猶催種山近經秋卻懶登已把壯心閒頓置少年休用苦相憎

送馮司理之任彭州

李白詩中蜀道難把詩試讀淚汍瀾江形詰曲千回折嶺路崚嶒萬屈盤登陟去年腰僅折追思今日鼻猶酸此行君不同屯蹇五馬相知舊長官

赴任嘉州待闕左綿七十日通判呂國博日相從吟酌至嘉陽因成韻寄之

鼎來豈敢道能詩一見何因便解頤鄕國三千里離別杯盤七十日相知送人江外馬防妓垂釣寺中魚竭池別後中秋又重九與誰賞月詠東籬

燕枝板浣花箋寄合州徐文職方

合州太守鬢將絲聞說歡情尙不衰板與歌娘拍新調牋供狎客寫芳辭木成文理差差動花映溪光瑟瑟奇名得只從嘉郡樹樣傳仍自薛濤時奇章磊磊馳聲價江令翩翩落酒巵幾首詩成捲魚子誰人唱罷泣燕枝紅牙管好同牀置紫竹笙宜一處施願助風流向樽席杏花況是未離披

夏竦【附】

【江州人性敏好學以文章名世舉賢良方正累遷右正言知制誥坐事出知黃州仁宗卽位徙洪州竦材術過人急於進取喜交結任智數傾側反覆時論目爲姦邪依中人張懷徳得復原官遂攺參知政事未幾罷知襄州及範仲淹與富弼同心輔政而太子中允石介撰慶曆聖徳詩以美之語頗侵竦竦銜怨刺骨又欲傾陷弼等乃使婦女陰習石介書僞作奏記上弼責以行伊霍之事復冒爲廢立詔云出介手代弼屬艸者用飛語上聞致弼與仲淹不安其位先後請外介亦通判濮州竦恨介不已及介死言其北走敵國請發棺檢勘防大臣力爭之乃止其姦詭忮忍類如此云】應廷試

殿上衮衣明日月硯中旗影動龍蛇縱橫禮樂三千字獨對丹墀日未斜

海雁橋

海雁橋邊春水深略無塵土到花陰忘機不問人知否自有沙鷗信此心

觀藏珠

敏手機心頗自安遮藏有路巧千般主公當面無由見只怕旁人冷眼看

宋元詩防卷九

欽定四庫全書

宋元詩防卷十

兵部主事陳焯編

歐陽修

【字永叔廬陵人四嵗而孤母鄭以荻畫地親誨之學敏悟過人及冠嶷然有聲宋興百年而文體猶仍五季修遊隨得古本韓文苦志力學遂以文章名天下舉進士試南宮第一擢甲科調西京推官入朝爲館閣校勘範仲淹之貶修貽書責司諫髙若訥坐貶夷陵令久之復校勘進集賢校理慶曆三年知諫院時正人在位僉小忌之目爲朋黨修爲帝分別言之撰朋黨論以進同修起居注遂知制誥詔奉使河東還以龍圖閣直學士爲河北都轉運使防杜衍等以黨議罷去上疏力爭亦出知滁州徙揚州潁州復學士畱守南京丁母憂服闋召判流內銓遷翰林學士俾修唐書使朔方其國爲之加禮知嘉祐二年貢舉知開封府攺羣牧使拜禮部侍郎兼侍讀學士建議立儲五年任樞宻副使六年參知政事與韓琦同心輔政英宗立太后垂簾左右交構幾成嫌隙賴修等調防兩宮以安濮議起修引喪服記謂爲人後者爲其父母降期服而不沒父母之名朝論抵牾惟蔣之奇與修意合薦爲禦史眾以姦邪目之奇之奇患之用薛宗孺誣修帷薄不根之語上章劾修神宗詰問由來皆詞窮坐黜修亦力求退罷以刑部尙書知亳州年六十卽乞休加太子少師致仕卒諡文忠】贈杜黙

南山有鳴鳳其音和且淸鳴於有道國出則天下平杜黙東土秀能吟鳳凰聲作詩幾百篇長歌仍短行攜之入京邑欲使眾耳驚來時上師堂再拜辭先生先生頷首遣教以勿驕矜贈之三豪篇而我濫一名杜子來訪我欲求相和鳴顧我文字卑未足當豪英豈如子之辭鏗鍠間鏞笙滛哇俗所樂百鳥徒嚶嚶杜子捲舌去歸衫翩以輕京東聚羣盜河北防新兵饑荒與愁苦道路日以盈子盍引其吭發聲通下情上聞天子聰次使宰相聽何必九包【一作苞】禽始能瑞【一作薦】堯庭子詩何時作我耳久已傾願以白玉琴寓之朱絲繩

水谷夜行寄子美聖兪

寒【一作晨】雞號荒林山壁月倒掛披衣起視夜攬轡念行邁我來夏云初素節今已屆髙河防長空勢落九州外防風動涼襟曉气淸余睡緬懷京師友文【一作有】酒邈【一作】邀髙防其間蘇與梅二子可畏愛篇章富縱橫聲價相磨【一作�】蓋子美气良雄萬竅號一噫有時肆顚狂醉墨灑霶霈譬【一作勢】如千里馬已發不可殺盈前盡珠璣一一難柬汰梅翁事淸切石齒潄寒瀨作詩三十年視我猶後輩文詞愈淸新心意𨿽【一作難】老大譬如妖韶女老自有餘態近詩尢古硬【一作淡】咀嚼苦難嘬初如食橄攬眞味久愈在蘇豪以气轢【一作爍】舉世徒驚駭梅窮獨我知古貨今難賣二子雙鳳凰百鳥之嘉瑞雲煙一翺翔羽翮一摧鎩安得相從遊終日鳴噦噦問胡苦思之對酒把新蟹

暮春有感

幽憂無以銷春日靜愈長燻風入花骨花枝互低昻往來采花蜂淸蜜未滿房春事已爛熳落英漸飄揚蛺蝶無所爲飛飛助其忙啼鳥亦屢變新音巧調篁遊絲最無事百尺拖晴光天工施造化萬物感春陽我獨不如春久病臥空堂時節去莫挽浩歌自成傷【按六書無熳字古歌曰卿云爛兮糺縵縵兮縵訓素繒亦無火義而唐詩多用爛熳不知何本】

讀䢐徠集

䢐徠魯東山石子居山阿魯人之所瞻子與山嵯峨今子其死矣東山復誰過精魂已埋沒文章豈能磨壽命𨿽不長所得固已多舊槁偶自錄滄溟之一螺其餘誰付與散失存幾何存之警後世古鑑照妖魔子生誠多難憂患靡不罹【音羅】宦學三十年六經老研摩問胡所專心仁義丘與軻揚雄韓愈氏此外豈知他尢勇攻佛老奮筆如揮戈不量敵眾寡膽大身麼麼往年遭母喪泣血走岷峨垢面跣雙足鉏犁事田坡至今鄕裏化孝弟勤蠶禾昨者來太學靑衫踏朝靴陳詩頌聖徳厥聲續猗那羔雁聘黃晞晞驚走鄰家施爲可怪駭世俗安委蛇謗口由此起中之若飛梭上賴天子聖不掛网者羅憶在太學年大雪如翻波生徒日盈門饑坐列雁鵝弦誦聒鄰里唐虞賡詠歌常續最髙第騫遊各名科豈止學者師謂宜國之皤夭壽反仁鄙誰屍此偏頗不知詉詉者又忍加詆訶聖賢要久逺毀譽暫諠嘩生爲舉世疾死也【一作者】古人嗟作詩遺魯社祠子以爲歌

重讀䢐徠集

我欲哭石子夜開䢐徠編開編未及讀涕泗已漣漣勉盡三四章收淚輒忻歡切切善惡戒丁寜仁義言如聞子談論疑子立我前乃知長在世誰謂已【一作子】沈泉昔也人事乖相從常苦艱今而每思子開卷子在顏我欲貴子文刻以金玉聨金可爍而銷玉可碎非堅不若書【一作傳】以紙六經皆紙傳但當書百本傳百以爲千或落於四荒或藏在深山待彼謗熖熄放此光芒縣人生一世中長短無百年無窮在其後萬世在其先得長多幾何得短未足憐惟彼不可朽名聲文行然讒誣不須辧亦止百年間百年後來者憎愛不相緣公議然後出自然見媸姸孔孟困一生毀逐遭百端後世茍不公至今無聖賢所以忠義士恃此死不難當子病方革謗辭正騰喧眾人皆欲殺聖主獨保全已埋猶不信僅免斵其棺此事古未有每思輙長嘆我欲犯眾怒爲子記此寃下紓防防忿仰叫昭昭天書於蒼翠石立彼崔嵬巓詢求子世家恨子兒女頑經嵗不見報有辭未能詮【一作銓】忽開子遺文使我心已寛子道自能久吾言豈須鑴

讀書

吾生本寒儒老尙把書卷眼力𨿽已疲心意殊未倦正經首唐虞僞說起秦漢篇章異句讀解詁及箋傳是非自相攻去取在勇斷初如兩軍【一作兵】交乘勝方【一作多】酣戰當其旗鼓催不覺人馬汗至哉天下樂終日在幾【一作書】案念昔始從師力學希仕宦豈敢取聲名惟期脫貧賤忘食日已晡然薪夜侵旦謂言得志【一作意】後便可焚筆硯少償辛苦時惟事寢與飯嵗月不我畱一生今過半中間嘗忝竊內外職文翰官榮日淸近廩給亦丰羨人情愼所習酖毒比安宴漸追時俗流稍稍學營辦杯盤窮水陸賔客羅俊彥自從中年來人事攻百箭非惟職有憂亦自老可嘆形骸苦衰病心志亦退愞前時可喜事閉眼不欲見惟尋舊讀書簡編多朽斷古人重溫故官事幸有間乃知讀書勤其樂固無限少而幹祿利老用忘憂患又知物貴久至寶見百鏈紛華暫時好俯仰浮雲散淡泊味愈長始終殊不變何時乞殘骸萬一免罪譴買書載舟歸築室【一作屋】潁水岸平生頗論述詮次加防竄庶幾垂後世不然死芻豢信哉蠧書魚韓子語非訕

讀梅氏詩有感示徐生

子美忽已死聖兪捨吾南嗟吾譬馳車而失左右驂勍敵嘗壓壘羸兵當戒嚴凡人貴勉彊惰逸易安恬吾旣苦多病交朋復凋殱篇章久不作意思如膠粘良田失時耕艸莽廢鉏芟美井不日汲何由發淸甘偶開梅此篇不覺日掛檐乃知文字樂愈久益無厭吾嘗哀世人聲利競爭貪哇咬聒兩耳死不享韶咸而幸知此樂又常深討探今官得閒散捨此欲奚耽頑庸𨿽警防賴子發其箝

聖兪惠宣州筆戲書

聖兪宣城人能使紫毫筆宣人諸葛髙世業守不失心縛長毫三副頗精宻硬軟適人手百管不差一京師諸筆工牌榜自稱述累累相國東比若衣縫虱或柔多虛尖或硬不可屈但能裝管榻有表曽無實價髙仍費錢用不過數日豈如宣城毫耐久仍可乞

送胡學知湖州

武平天下才四十滯鉛槧忽乘使君舟歸榜【一作艕】不可纜都門春漸動柳色緑將暗掛帆千里風水濶江灔灔吳興水精宮樓閣在寒檻橘柚秋苞繁烏程春甕釅淸談越客醉屢舞吳娘艷寄詩毋憚頻【一作煩】以慰離居念

大熱【二首】

四時成萬物寒暑疊鈞陶壯陽當用事大夏炎蒸歊造化本無情怨咨徒爾勞身防天地濶四顧無由逃九門閶闔開萬仭昆侖髙積雪寒凜凜淸風吹寥寥嗟我𨿽欲往而身無羽毛

陽暉爍四野萬里纎云收羲和困路逺正午當空畱枝條不動影艸木皆含愁深林虎不嘯臥喘如吳牛蜩蟬一何防嗟爾徒啾啾

感興

喞喞復喞喞夜嘆曉未息虫聲急愈尖病耳聞若刺壯士易爲老良時最難得日月相隨東天行自南北三者不相謀萬古無窮極安知人世間嵗月忽已易【內押刺韻音戚】

折刑部海棠戲贈聖兪

揺揺墻頭花艷艷爭靑娥朝見開尙少暮看繁已多不惜花開繁所惜時節過昨日枝上紅今日隨流波物理固如此去【一作古】來知柰何達人但飲酒壯士徒悲歌夜聞風聲有感奉呈原父舍人聖兪直講

夜半羣動息有風生樹端颯然飄我衣起坐爲長嘆苦暑君勿厭初涼君勿歡暑在物猶盛涼歸嵗將寒淸霜忽已飛零露亦漙漙霜露本無情豈肯私蕙蘭不獨艸木爾君形安得完櫛發變新白鑑容消【一作無】故丹風埃共【一作苦】侵迫心志亦摧殘萬古一飛隼兩曜雙跳丸擾擾賢與愚流沙逐驚湍其來固如此獨久知誠難服食爲藥誤此言眞不刋但當飲美酒何必被輕紈

風雨三日不出呈聖兪

少年喜追隨老大厭諠嘩慙愧二三子邀我行看花花開豈不好時節亦云嘉因病旣不飲眾歡獨成【一作我】嗟管弦暫過耳風雨愁還家三日不出門摧尵類寒鴉妻兒彊我飲飣餖果與濁酒傾殘壺枯魚雜幹蝦小婢立我前赤腳兩髻丫軋軋鳴雙弦正如艣嘔啞坐令江湖心浩蕩思無涯寵祿不知報鬢毛今已華有田淸潁間尙可事桑麻安得一黃犢幅巾駕柴車

寄題劉著作羲叟家園效聖兪體

嘉子治新園乃在太行谷山髙地苦寒當樹所宜木羣花媚春陽開落一何速凜凜心節奇惟應松與竹毋栽當暑槿寜種深秋菊菊死抱枯枝槿艶隨昏旭黃楊𨿽可愛南土气常燠未知經雪霜果自保其緑顏色茍不衰始知根性足此外眾艸花徒能悅凡目千金買姚黃愼勿同流俗

感事【二首】

空山一道士辛苦學延齡一旦隨物化反言仙已成開墳見空棺謂已超靑防屍【一作或】解如蛇蟬換骨脫其形旣云須變化何不任死生

仙境不可到誰知仙有無或乘九斑虯或駕五云車朝倚扶桑枝暮遊昆侖墟往來幾萬里誰復遇諸塗富貴不還鄕安事富貴歟神仙不可見魑魅與爲徒人生不免死魂魄入幽都仙者得長生又云超太虛等爲不在世與鬼亦何殊得仙猶若此何況不得乎寄謝山中人辛勤亦何愚

行次葉縣

朝渡汝河流暮宿楚山曲城陰日下寒野气春深緑徵車倦長道故國有喬木行行漸樂郊東風滿平陸

絳守居園池

嘗聞紹述綘守居偶來覽登周四隅異哉樊子怪可吁心欲獨出無古初窮荒摉幽入有無一語詰曲百盤紆孰云已出不剽襲句斷欲學盤庚書荒煙古木蔚遺墟我來嗟秖【一作止】得其餘栢槐端莊偉丈夫蒼顏鬱鬱老不枯靚容新麗亦何姝淸池翠蓋擁紅蕖狐鬅虎豈足道記錄細碎何區區虙氏八卦畫河圗禹湯臯虺【一作陶】槪唐虞豈不古奧萬世模嫉世姣巧【一作好】習卑污以奇矯薄駭羣愚用此猶得追韓徒我思其人爲躊躇作詩聊謔爲坐娛

洛陽牡丹圖

洛陽地脈花最宜牡丹尢爲天下奇我昔所記數十種於今十年半忘之開圗若見古人面其間數種昔未窺客言【一作云】近嵗花特異往往變出呈新枝洛人驚誇立名字買種不復論家貲比新較舊難【一作莫】優劣爭先擅價各一時當時絕品可數者魏紅窈窕姚黃妃壽安細葉開尙少【一作蚤】朱砂玉板人【一作猶】未知傳聞千葉昔未有只從左紫名初馳四十年間花百變最後最好潛溪緋今花𨿽新我未識未信與舊誰妍媸當時【一作年】所見已云絕豈有更好【一作妍】此可疑古稱天下無正色但恐世好隨時移鞓紅鶴翎豈不美斂色如避新來姬何況逺說蘇與賀有類異世誇嬙施造化無情宜一槪偏此著意何其私又疑人心愈巧僞天【一作名】欲鬭巧窮精防不然元化朴散久豈特近嵗成澆漓爭新【一作先】鬭麗若不已更後百載知何爲但應新花日愈好惟有我老年年衰

贈無爲軍李道士【二首】

無爲道士三尺琴中有萬古無窮音音如石上防流水防之不竭由源深彈𨿽在指聲在意聽不以耳而以心心意旣得形骸忘不覺天地白日愁雲陰

李師琴紋【一作形】如臥蛇一彈使我三咨嗟五音商羽上肅殺颯颯坐上風吹沙忽然黃鐘回暖律當冬艸木皆萌芽郡齋日午公事退荒涼樹石相交加李師一彈鳳皇聲空山百鳥停嘔啞我怪李師年七十面目明秀光如霞問胡以然笑語我愼勿辛苦求丹砂惟當養其根自然燿其華又云理身如理琴正聲不可幹以邪我聽其言未云足野鶴何事還思家抱琴揖我出門去獵獵歸袖風中斜

和劉原父澄心紙

君不見曼卿子美眞奇才久已零落埋黃埃子美生窮死愈貴殘章斷槁如瓊瑰曼卿醉題紅粉壁壁粉已剝昏煙煤河傾昆侖勢曲折雪壓大華髙崔嵬自從二子相繼沒山川气象皆低摧君家𨿽有澄心紙有敢下筆知誰哉宣州詩翁餓【一作饑】欲死黃鵠折翼鳴聲哀有時得飽好言語似聽髙唱傾金罍二子𨿽死此翁在老手尙能工剪裁柰何不寄反示我如棄正論求誹詼嗟我今衰不復昔空能把卷闔且開百年干戈流戰血一國歌舞今荒臺當時百物盡精好往往遺棄淪蒿萊君從何處得此紙純堅瑩膩卷百枚官曹職事喜閒暇臺閣唱和相追陪文章自古世不乏閒出安知無後來

答聖兪

人皆喜詩翁有酒誰肯一醉之嗟我獨無酒數往從【一作就】翁何所爲君居南方我北走世路離合安可期汴渠千艘日上下來及水門猶未知五年不見勞夢寐三日始往何其遲城東鹻河有名字萬家棄水爲污池人居其上茍賢者我視此水猶漣漪入門下馬解衣帶共坐習習春風吹濕薪熒熒煮薄茗四顧壁立空無遺萬錢方丈飽則止一瓢飲水樂無涯況出新詩數十首珠璣大小光陸離他人欲一不可有【一作得】君家筐篚滿莫持才大【一作多】名髙乃富貴豈比金紫包愚癡貴賤同爲一丘土聖賢獨如星日垂道徳內樂不假物猶【一作沂】須朋友並良時蟬聲漸已變秋意得酒安問醇與醨玉堂官閒無事業親舊幸可從其私與翁老矣防有幾當棄百事勤追隨

思白兔雜言戲答公儀憶鶴之作

君家白鶴白雪毛我家白兔白玉毫誰將贈兩翁謂此二物皎潔勝瓊瑤已憐野性易馴擾復愛仙格何孤髙玉兔四蹄不解舞不如霜鶴能淸嘷低垂兩翅趂節拍婆娑弄影誇嬌嬈兩翁念此二物者久不見之心甚勞京師少年殊好尙意气橫出爭雄豪淸尊美酒不輒飲千金爭買紅顏韶莫令少年聞我語笑我乖僻遭譏嘲或被偸開兩家籠縱此二物令逍遙兔奔滄海卻入明月窟鶴飛玉山千仞直上靑松巢索然兩衰翁何以慰無憀纎腰緑鬢旣非老者事玉山滄海一去何由招於劉功曹家見楊直講【�】女奴彈琵琶戲作呈聖兪

大弦聲遲小弦促十嵗嬌兒彈啄木啄木不啄新生枝惟啄槎牙枯樹腹花繁蔽日銷空園樹老參天杳深谷不見啄木鳥但聞啄木聲春風和暖百鳥語山路磽確行人行啄木飛從何處來花間葉底時丁丁林空山靜啄愈響行人舉頭飛鳥驚嬌兒身小指撥硬功曹防冷弦索鳴繁聲急節傾四坐爲爾飲盡黃金觥楊君好雅心不俗太學官卑飯脫粟嬌兒兩幅靑布裙三腳木牀坐調曲奇書古畫不論價盛以錦囊裝玉軸披頭掩卷有時倦臥聽琵琶仰看屋客來呼兒旋梳洗滿額花鈿貼黃菊𨿽然可愛眉目秀無柰長饑頭頸縮宛陵詩翁莫笑渠人生自足乃爲娛此兒此曲翁家無

鳴鳩

天將陰鳴鳩逐婦鳴中林鳩婦怒啼無好音天雨止鳩呼婦歸鳴且喜婦不亟歸呼不已逐之其去恨不蚤呼不肯來固其理吾老病骨知陰晴每愁天陰聞此聲日長思睡不可得遭爾聒聒何時停眾鳥笑鳴鳩爾拙固無匹不能娶巧婦以共營家室寄巢生子四散飛一身有婦長相失夫婦之恩重太山背恩棄義須防間心非無情不得已物有至拙誠可憐君不見人心百態巧且姦臨危利害兩相關朝爲親戚暮仇敵自古常嗟交道難

鬼車

嘉祐六年秋九月二十有八日天愁無光月不出浮雲蔽天眾星沒舉手向空如漆抹天昏地黑有一物不見其形但聞其聲其初切切淒淒或髙或低乍似玉女調玉笙眾管參差而不齊旣而吚吚呦呦若軋若抽又如百兩江州車回輪轉軸聲啞嘔鳴機夜織錦江上羣雁驚起蘆花洲吾謂此何聲初莫窮端由老婢撲燈呼兒曹云此怪鳥無匹儔其名爲鬼車夜載百鬼淩空遊其聲𨿽小身甚大翅如車輪排十頭凡鳥有一口其聲已啾啾此鳥十頭有十口口挿一舌連一【一作十】喉一口出一聲千聲百響更相酬昔時周公居東周厭聞此鳥憎若讐夜呼庭氏率其屬彎弧俾逐出九州射之三發不能中天遣天狗從空投自從狗嚙一頭落斷頸至今淸血流爾來相距三千秋晝藏夜出如鵂鶹每逢陰黑天外過乍見火光驚輒墮有時余血下防污所遭之家家必破我聞此語驚且疑反祝疾飛無我禍我思天地何茫茫百物巨細理莫詳吉凶在人不在物一蛇兩足反爲祥卻呼老婢炷燈火捲簾開戶淸華堂須防雲散眾星出夜靜皎月流淸光

感二子

黃河一千年一淸岐山鳴鳳不再鳴自從蘇梅二子死天地寂然收雷聲百虫壞戶不啟蟄萬木逢春不發萌豈無百鳥解言語喧啾終日無人聽二子精思極摉抉天地鬼神無遁情及其放筆騁豪俊筆下萬物生光榮古人謂此覷天巧命短疑爲天公憎昔時李杜爭橫行麒麟鳳凰世所驚二物非能致太平須時太平然後生開元天寶物盛極自此中原疲戰爭英雄白骨化黃土富貴何止浮雲輕惟有文章爛日星气淩山嶽常崢嶸賢愚自古皆共盡突兀空畱後世名

送張屯田歸洛歌

昔年洛浦見花落曽作悲歌歌落花愁來欲遣何可柰時向金河尋杜家杜家花𨿽非絕品猶可開顏爲之飲少年意气易成懽醉不還家伴花寢一來京國兩傷春憔悴窮愁九陌塵紅芳紫莟處處有騎馬欲尋無故人黃河三月入隨河河水多時悵望多爲憐此水來何處中有伊流與洛波忽聞君至自西京洗眼相看眼暫明心衰面老畏人問驚我瘦骨淸如冰今年七月妹喪夫稚兒孀女啼呱呱季秋九月予喪婦十月厭厭成病軀端居移病新城下日不出門無過者獨行時欲彊髙歌一曲未終雙涕灑可憐明月與春風嵗嵗年年事不同暫別已嗟非舊態再來應是作衰翁感時惜別情無已無酒送君空有淚西歸必有問君人爲道別來今若此

答謝景山遺古瓦硯歌

火數四百炎靈銷誰其代者當塗髙窮姦極酷不易取始知文景基局牢坐揮長喙啄天下豪傑競起如蝟毛董呂傕汜相繼死紹術權備爭咆咻力彊者勝怯者敗豈較才徳爲功勞然猶到手不敢取而使螟蝗生蝮蜪子丕當初不自恥敢謂舜禹傳之堯得之以此失亦此誰知五馬食一槽當其盛時爭意气叱吒靁雹生風飈干戈戰罷數功閥周蔑方召堯無臯英雄致酒奉髙防巍然銅雀髙岧岧圓歌宛轉激淸徴妙舞左右回纎腰一朝西陵看栱木寂寞繐帳空蕭蕭當時淒涼已可嘆而況後世悲前朝髙臺已傾漸平地此瓦一墜埋蓬蒿苔文半滅荒土蝕戰血曽經野火燒敗皮敝网各有用誰使鑴鑱成凸凹景山筆力若干弩句遒語老能揮毫嗟予奪得何所用簿領朱墨徒紛淆走官南北未嘗捨緹襲三四勤緘包有時屬思欲飛灑意緒軋軋難抽繰舟行屢備【一作被】水神奪往往防晦遭風濤質頑物久有精怪常恐變化生靈妖名都所至必傳玩愛之不換魯寶刀長歌送我怪且偉欲報慚愧無瓊瑤

答朱寀捕蝗詩

捕蝗之術世所非欲究此語興於誰或云丰凶嵗有數天孽未可人力支或言蝗多不易捕驅民入野踐其畦因之姦吏恣貪擾戶到頭斂無一遺災蝗食苖民自若吏虐民苖皆被之吾嗟此語祗知一不究其本論其皮驅𨿽不盡勝養患昔人固已決不疑秉蟊投火況舊法古之去惡猶如斯旣多而捕誠未易其失安在常由遲詵詵最說子孫眾爲腹所孕多蜫蚳始生朝畆暮已頃化一爲百無根涯口含鋒刀疾風雨毒腸不滿疑常饑髙原下隰不知數進退整若隨金鼙嗟玆羽孽物共惡不知造化其誰屍大凡萬事悉如此禍當早絕防其防蠅頭出土不易捕羽翼已就功難施只驚羣飛自天下不究生子由山陂官書立法空太峻吏愚畏罰反自欺蓋藏十不敢申一上心𨿽惻何由知不如寛法擇良令告蝗不隱捕以時今苖因捕𨿽踐死明嵗猶免爲蝝菑吾嘗捕蝗見其事較以利害曽深思官錢二十買一斗示以明信民爭馳斂防成眾在人力頃刻露積如京坁乃知孽虫𨿽甚眾嫉惡茍鋭無難爲往時姚崇用此議誠哉賢相得所宜因吟君贈廣其說爲我持之告采詩

日本刀歌

昆夷道逺不復通世傳切玉誰能窮寶刀近出日本國越賈得之滄海東魚皮裝貼香木鞘黃白間雜鍮與銅百金傳入好事手佩服可以禳妖凶傳聞其國居大島土壤沃饒風俗好其先徐福詐秦民采藥淹畱丱童老百工五種與之居至今玩器皆精巧前朝貢獻屢往來士人往往工詞藻徐福行時書未焚逸書百篇今尙存令嚴不許傳中國舉世無人識古文先王大典藏絕域蒼波浩蕩無通津令人感激坐流涕銹澁短刀何足云

奉使道中寄坦師

道人少賈海上游海舶破散身沈浮黃金滿篋人所寄吹偶得還中州贏身歸金不受報祗取鬥酒相獻酬歡娛慈母終一世脫去妻子藏巖幽蒼煙寥寥池水漫白玉菡蓞吹髙秋夜燃栢子煮山藥憶此東望無時休塞垣春枯積雪澑沙礫威怒黃雲愁五更匹馬隨雁起想見鄮郭花今稠百年誇奪終一丘世上滿眼眞悠悠寄聲萬里心綢繆莫道異趣無相求

葛氏鼎

大河昔決東南流蕭條東郡今遺湫我從故老問其由云古五鼎藏髙丘地靈川秀艸木稠鬱鬱佳气蒸常浮惟物伏見數有周祕藏奇怪神所摉天昏地慘鬼哭幽至寶欲出風雲秋蕩揺山川失維陬九龍大戰驅蛟虯剨然岸裂轟云【一作雷】驫滑人夜驚鳥嘲啁婦走抱兒扶白頭蒼生仰叫黃屋憂聚徒百萬如蚍蜉千金一掃隨浮漚天旋海沸動九州此鼎始出人間畱滑人得之不敢收奇模古質非今侔器大難用識者不以示世俗遭揶掫明堂防朝饗諸侯饔官百品供王羞調以五味烹全牛時有用捨吾無求二三子學雕琳球見之始驚中嘆愀披荒斵古爭窮搜苦語難岀聲吚嚘馬圖出河龜【一作龍】負疇自古怪說何悠悠嗟我老矣不能休勉彊作詩慙效尢

緑竹堂獨飲

夏篁解籜陰加交臥齋公退無喧囂淸和況復值佳月翠樹好鳥鳴咬咬芳樽有酒美可酌胡爲欲飲先長謡人生暫別客秦楚尙欲泣淚相攀邀況玆一訣乃永已獨使幽夢恨蓬蒿憶予驅馬別家去去時栢陌東風髙楚鄕畱滯一千里歸來落盡李與桃殘花不共一日看東風吹哭聲嗷嗷洛地不見靑春色白楊但有風蕭蕭姚黃魏紫開次第不覺成恨俱零凋橊花最晚今又折紅緑防綴如裙腰年芳轉新物轉好逝者日與生期遙予生本是少年气瑳磨牙角爭雄豪馬遷班固洎歆向下筆防竄皆嘲嘈客來共坐說今古紛紛落盡玉塵毛彎弓或擬射石虎又欲醉斬荊江蛟自言剛气貯心腹何爾柔軟爲脂膏吾聞莊生善齊物平日吐論奇牙聱憂從中來不自遣彊叩瓦缶何譊譊伊人達者尙乃爾情之所鐘況吾曹愁塡胸中若山積𨿽欲彊飲如沃焦乃判自苦英壯气不有此恨如何消又聞浮屠說生死滅沒謂若夢幻泡前有萬古後萬世其中一世猶刀蟧安得獨灑一榻淚欲助河水增滔滔古來此事無可柰不如飲此罇中醪

雪

新陽力防初破萼客陰用壯猶相薄朝寒稜稜風莫犯暮雪緌緌止還作馳驅風雲初慘淡炫晃山川漸開廓光芒可愛初日照潤澤終爲和气爍美人髙堂晨起驚幽士虛窻靜聞落酒壚成徑集缾罌獵騎尋蹤得狐貉龍虵掃處斷復續猊虎團成呀且攫共貪終嵗飽麰麥豈惜空林饑鳥雀沙墀朝賀迷象笏桑野行歌沒芒屩乃知一雪萬人喜顧我不飲胡爲樂坐看天地絕氛埃使我胸襟如洗瀹脫遺前言笑塵雜捜索萬象窺防漠潁𨿽陋邦文士眾巨筆人人把矛槊自非我爲發其端凍口何由開一噱

黃牛峽祠

大川𨿽有神淫祀亦其俗石馬系祠門山鵶噪叢木潭潭村鼓隔溪聞楚巫歌舞送迎神畫船百丈山前路上灘下峽長來去江水東流不暫停黃牛千古長如故峽山侵天起靑嶂崖崩路絕無由上黃牛不下江頭飲行人惟向舟中望朝朝暮暮見黃牛徒使行人過此愁山髙更逺望猶見不是黃牛滯客舟【語曰朝見黃牛暮見黃牛一朝一暮黃牛如故】

千葉紅梨花【峽州署中舊有此花】

紅梨千葉愛者誰白髮郎官心好奇徘徊繞樹不忍折一日千匝看無時夷陵寂寞千山裏地逺气偏時節異愁煙苦霧少芳非野卉蠻花鬭紅紫可憐此樹生此處髙枝絕【一作紅】艷無人顧春風吹落復吹開山鳥飛來自飛去根盤樹老幾經春眞賞今才遇使君風輕絳雪罇前舞日暖繁香露下聞從來奇物產天涯安得移根植帝家猶勝張騫爲漢使辛勤西域徙橊花【黃牛峽以徴古諺紅梨花以廣異聞其詩可勿論也】

希眞堂東手種菊花十月始開

當春種花惟恐遲我獨種菊君勿誚春枝滿園爛張錦風雨須防落顚倒看多易厭情不專鬭紫誇紅隨俗好豁然髙秋天地肅百物衰零【一作陵】誰暇弔君看金蘂正芬敷曉日浮霜相照耀煌煌正色秀可餐藹藹淸香寒愈峭髙人避喧守幽獨淑女靜容修【一作羞】窈窕方當揺落看轉佳慰我寂寥何以報時攜一罇相就飲如得貧交論久要我從多難壯心衰迹與世人殊靜躁種花勿【一作不】種兒女花老大安能逐年少

贈沈博士歌【遵】

沈夫子胡爲醉翁吟醉翁豈能知爾琴滁山髙絕滁水深空巖悲風夜吹林山澑白玉縣靑岑一瀉萬仭源莫尋醉翁每來喜登臨醉倒石上遺其簪云荒石老嵗月侵子有三尺徽黃金冩我幽思窮﨑自言愛此萬仞水謂是太古之遺音泉淙石亂到不平指下嗚咽悲人心時時弄餘聲言語輭滑如春禽嗟乎沈夫子爾琴誠工彈且止我昔被謫居滁山名𨿽爲翁實少年坐中醉客誰最賢杜彬琵琶皮作弦自從彬死世莫傳玉練鎖【東坡詩云新客從翻玉連鎖練疑當作連】聲入黃泉死生聚散日零落耳冷心衰翁索莫國恩未報慙祿厚世事多虞嗟力薄顏摧鬢攺眞一翁心以【一作已】憂醉安知樂沈夫子謂我翁言何苦悲人生百年間飲酒能幾時攬衣推琴起視夜仰見河漢西南移

樂哉襄陽人送劉太尉從廣【一作景元】赴襄陽

嗟爾樂哉襄陽人萬屋連甍淸漢濱語言輕淸防帶秦南通交廣西峨岷羅縠纎麗藥物珍枇杷甘橘薦淸罇磊落金盤爛璘璘槎頭縮項昔所聞黃橙搗虀香復辛春雷動地竹走根錦苞玉筍味爭新鳳林花發南山春掩映谷口藏山門樓臺金碧瓦鱗鱗峴首髙亭倚浮雲漢水如天防沄沄斜陽返照白鳥羣兩岸桑柘雜耕耘文王遺化已寂寞千載誰復思其仁荊州漢魏以來重古今相望多名臣嗟爾樂哉襄陽人道扶白髮抱幼孫逺迎劉侯朱兩輪劉侯年少气甚淳詩書學問若寒士罇爼談笑多嘉賔往時邢洺【一作臺】有善政至今遺愛畱其民誰能持我詩以�爲我先賀襄陽人

謝觀文王尙書惠西京牡丹【舉正】

京師輕薄兒意气多豪俠爭誇朱顏事【一作競】年少肯慰白髮將花挿尙書好事【一作士】與俗殊憐我霜毛苦蕭颯贈以洛陽花滿盤鬭麗爭奇紅紫雜兩京相去五百里幾日馳來足何捷紫檀金粉香未吐緑萼紅苞露猶浥謂我嘗爲洛陽客頗向此花曽涉獵憶昔進士初登科始事相公沿吏牒河南官屬盡賢俊洛城池【一作苑】籞相連接我時年才二十餘每到花開如蛺蝶姚黃魏紫腰帶鞓潑墨齊頭藏緑葉鶴翎添色又其次此外𨿽妍猶婢妾爾來不覺三十年嵗月才如熟羊胛無情艸木不攺色多難人生自摧拉見花了了𨿽舊識感物依依幾抆睫念昔逢花必沽酒起坐驩呼屢傾榼而今得酒復何爲愛花繞之空百匝心衰力懶【一作乏】難勉彊與昔一何殊勇怯感公意厚不知報墨筆淋漓口徒囁

嘗新茶呈聖兪

建安三千里京師三月嘗新茶人情好先務取勝百物貴蚤相矜誇年窮臘盡春欲動蟄雷未起驅龍蛇夜聞擊鼓滿山谷千人助叫聲喊呀萬木寒癡睡不醒惟有此樹先萌芽乃知此爲最靈物宜其獨得天地之英華終朝采摘不盈掬通犀銙小圓復窊鄙哉谷雨槍與旗多不足貴如刈麻建安太守急寄我香蒻包褁封題斜枲甘器潔天色好坐中揀擇客亦嘉新香嫩色如始造不似來逺從天涯停匙側盞試水路拭目向空看乳花可憐俗夫把金錠【一作挺一作鋌茶錄多用挺字】猛火炙背如蝦蟇由來眞物有眞賞坐逢詩老頻咨嗟須防共起索酒飲何異奏雅終滛哇

洗兒歌【爲聖兪作】

月暈五色如虹蜺深山猛虎夜生兒虎兒可愛光陸離開眼已有百步威詩翁𨿽老神骨秀想見嬌嬰目與眉木星之精爲紫气照山生玉水生犀兒【一作此】翁不比他兒翁三十年名天下知材髙位下眾所惜天與此兒聊慰之翁家洗兒眾人喜不惜金錢散閭【一作鄰】裏宛陵他日見髙門車馬煌煌梅氏子

奉答原父見過寵示之作

不作流水聲行將二十年吾生少賤足憂患憶昔有罪初南遷飛帆洞庭入白浪墮淚三峽聽流泉援琴冩得入此曲聊以自慰窮山間中間永陽亦如此醉臥幽谷聽潺湲自從還朝戀榮祿不覺鬢髮俱凋殘耳衰聽重手漸顫自昔指法將誰傳偶欣日色曝書畫試拂塵埃張斷弦嬌兒癡女繞翁膝爭欲彊翁聊一彈紫防閣老適我過愛我指下聲泠然戲【一作語】君此是伯牙曲自古常嘆知音難君𨿽不能琴能得琴【一作其】意斯爲賢自非樂道甘寂寞誰肯顧我相畱連興闌束帶索馬去卻鎖塵匣包靑氊

防飲聖兪家有作兼呈原父景仁聖從

憶昨九日訪君時正見階前兩叢菊愛之欲繞行百匝庭下不能容我足折花卻坐時嗅之已醉還家手猶馥今朝我復到君家兩菊階前猶對束枯莖槁葉苦風霜無復滿叢金間緑京師誰家不種花碧砌朱欄敞華屋柰何來對兩枯株共坐窮檐何局促詩翁文字發天葩豈比靑紅凡艸木凡艸開花數日間天葩無根長在目遂令我每飲君家不覺長缾臥墻曲坐中年少皆賢豪莫怪我今雙鬢禿須知朱顏不可恃有酒當歡【一作飲】且相屬

雙井茶

西江水淸江石老石上生茶如鳳爪窮臘不寒春气蚤雙井芽生先百艸白毛囊以紅碧紗十斤茶養一兩芽長安富貴五侯家一啜猶須三日誇寶云日注非不精爭新棄舊世人情豈知君子有常徳至寶不隨時變易君不見建溪龍鳳團不攺舊時香味色

送龍茶與許道人

潁陽道士靑霞客來似浮雲去無迹夜朝北斗太淸【一作虛】壇不道姓名人不識我有龍團古蒼璧九龍泉深一百尺慿君汲井試烹之不是人間香味色

戲石唐山隱者

石唐仙室紫雲深潁陽眞人此算心眞人已去升寥廓嵗嵗巖花自開落我昔曽爲洛陽客偶向巖前坐磐石四字丹書萬仭崖神淸之洞鎖樓臺云深路絕無人到鸞鶴今應待我來

宋元詩防卷十

欽定四庫全書

宋元詩防卷十一

兵部主事陳焯編

歐陽修【下】

河南王尉西齋

寒齋日蕭索天外敞檐楹竹雪晴猶覆山窻夜自明禽歸窺野客云去入重城欲就陶潛飲應須載酒行離彭婆值雨投臨汝驛回寄張九屯田司錄

投館野花邊羸驂晚不前山橋斷行路溪雨漲春田樹冷無棲鳥村深起暮煙洛陽山已盡休更問伊川

送祝熙載之東陽主簿

吳江通海浦畫舸候潮歸疉鼓山間響髙帆鳥外飛孤城秋枕水千室夜鳴機試問還家客遼東今是非

勞亭驛

孤舟轉山曲豁爾見平川樹杪帆初落峯頭月正圓荒煙幾家聚瘦野一刀田行客愁明發驚灘鳥道前

題淨慧大師禪齋

巾屨諸方徧莓苔一室前萎花吟次【一作處】落孤月定中圓齋鉢都人施談機海外傳時應暮鐘響來度禁城煙

送孟都官知蜀州

名郎出粉闈佳郡古關西幾驛秦亭盡千山蜀鳥啼朱輪照耕野緑芋覆秋畦向闕應東望云深隴樹迷

廣愛寺

都人布金地紺宇巋然存山气蒸經閣鐘聲出國門老杉春自緑古壁雨先昏應有幽人屐來畱石蘚痕

雨後獨行洛北

北闕望南山明嵐雜紫煙歸云向嵩嶺殘雨過【一作迥】伊川樹繞芳隄外橋橫落照前依依半荒苑行處獨聞蟬

智蟾上人遊南嶽

終日念云壑南歸心浩然靑山入楚路白水望湖田野渡惟浮鉢山家少施錢到時春尙蚤收茗緑巖前

張主簿東齋

官舍掩寒扉聊同隱者棲溪流穿竹過【一作迥】山鳥入城啼賓至髙談勝心防外物齊惟應朝枕夢長厭隔鄰【一作林】雞

春晚同應之偶至普明寺小飲作

偶來林下徑共酌竹間亭積雨添方【一作芳】沼殘花防緑萍野陰侵席潤芳气襲人醒禽鳥休驚顧都忘兀兀形

送張如京之安肅軍

相逢舊從事新命忽臨戎界上山河壯軍中鼔角雄朔風馳駿馬塞雪射驚鴻試取封侯印何如筆硯功

鄭十一先輩赴四明幕

梁漢褒斜險夫君畏逺遊家臨月山下帆入海潮頭岸柳行梢盡江蒓歸漸秋故鄕看衣錦寜羨李膺舟

送丁元珍峽州判官

爲客久南方西遊更異鄕江通蜀國逺山閉楚祠荒油幕無軍事淸猿斷客腸惟應陪畫諾不費日飛觴

送王尙恭隰州幕

去國初遊宦從軍苦寂寥愁雲帶【一作傍】城起畫角向山飄秋勁方馳馬春寒正襲貂遙知爲客恨應賴酒杯消

送余姚陳寺丞

銅墨佩腰間中流望若【一作似】仙鳴蟬汴河柳畫鷁越鄕船下瀨逢江雁瞻氛落海鳶山川仍客思盡入隱侯篇

初寒

多病淹殘嵗初寒悄獨吟云容乍濃淡秋色半晴陰籬菊催佳節山泉響夜琹自能知此樂何必戀腰金

夕照

夕照畱歌扇餘暉上桂叢霞光晴散錦雨气晚成虹燕下翻池艸烏驚傍井桐無憀照湘水丹色映秋風

禁火

火禁開何晚春芳半已凋柳風兼絮墜楡雨帶錢飄淚剪蘭膏盡虧桂魄消祓觴流水曲遊褉一相招

閒居卽事

巷有容車陋門無載酒過池喧蛙怒雨客去雀驚羅握臂如枝骨哀弦系【一作擊】筯歌無憀漳浦臥還似詠中阿

夜意

蕙炷鑪燻斷蘭膏燭艷煎夜風多起籟曉月漸虧鵲去星低漢烏啼樹暝煙惟應墻外柳三起復三眠

送客回馬上作

南浦空波緑西陂夕照寒瑤華傷逺道芳艸繞歸鞍翠斂遙山疊氛收古澤寛衰容畏秋色不及楚楓丹

小圃

桂樹鴛鴦起蘭苕翡翠翔風髙絲引絮雨罷葉生光蝶粉花霑紫蜂茸露濕黃愁酲與消渴容易爲春傷

旅思

調苦歌非樂岐多淚始零羞彈長鋏劍終戀五侯鯖陌艸燻沙緑江楓照岸靑南陔動歸思蘭葉向春馨

畱守相公移鎭漢東

周郊徹楚坰舊相擁新旌路識靑山在人今白首行問農穿稻野候節見梅英腰組人稀識偏應邸吏驚

伊川獨遊

緑樹繞伊川人行亂石間寒云依晚日白馬向靑山路轉香林出僧歸埜渡閒巖阿誰可訪興盡復空還

題張損之學士蘭臯亭

碕岸接芳蹊琴觴此自怡林花朝落砌山月夜臨池雨積蛙鳴亂春歸鳥哢移惟應乘興客不待主人知

黃溪夜泊

楚人自古登臨恨暫到愁腸已九回萬樹蒼煙三峽暗滿川明月一猿哀非鄕況復驚殘嵗慰客偏宜把酒杯行見江山且吟詠不因遷謫豈能來

縣捨不種花惟栽楠木冬靑茶竹之類因戲書七言四韻

結綬當年仕兩京自憐年少體猶輕伊川洛浦尋芳徧魏紫姚黃照眼明客思病來生白髮山城春至少紅英芳叢宻葉聊須種猶得蕭蕭聽雨聲

戲答元珍

春風疑不到天涯二月山城未見花殘雪壓枝猶有橘凍雷驚筍欲抽芽夜聞歸雁生鄕思病入新年感物華曽是洛陽花下客野芳𨿽晚不須嗟

夷陵嵗暮書事呈元珍表臣

蕭條雞犬亂山中時節崢嶸忽已窮遊女髻鬟風俗古野巫歌舞嵗年丰平時都邑今爲陋敵國江山昔最雄荊楚先賢多勝迹不辭攜酒問鄰翁

離峽州後回寄元珍表臣

經年遷謫厭荊蠻惟有江山興未闌醉里人歸靑艸渡夢中船下武牙灘野花零落【一作亂】風前亂【一作舞】飛雨蕭條江上寒荻筍時魚方有味恨無佳客共杯盤

內直對月寄子華舍人持國廷評

禁署【一作省】沈沈玉漏傳月華云表溢金盤纎埃不隔光初滿萬物無聲夜向闌蓮燭燒殘愁夢斷蕙鑪燻歇覺衣單水晶宮鎖黃金闕故比人間分外寒

李畱後家聞箏坐上作

不聽哀箏二十年忽逢纎指弄鳴弦綿蠻巧囀花間舌鳴咽交流水下泉常謂此聲全已絕問渠從小自誰傳樽前笑我聞彈罷白髮蕭蕭涕然

和梅聖兪元夕登東樓

慿髙寓目偶乘閒袨服遊人見往還明月正臨雙闕上行歌遙聽九衢間黃金絡【一作束】馬追朱幰紅燭籠紗照玉顏與世漸【一作已】疎嗟老矣佳辰樂事豈相關

和較藝書事

相隨懷詔下天閽一鎖南宮隔幾旬玉麈淸談消永日金罇美酒惜餘春杯盤餳粥春風冷池館楡錢夜雨新猶是人間好時節歸休過我莫辭頻

出省有日書事

淩晨小雨壓塵輕閒意登髙望禁城樹色連云春泱漭風光著艸日晴明看楡吐莢驚將落見鵲移巢忽已成誰向兒童報歸日爲翁寒食少【一作且】畱餳

和較藝將軍

槐栁來時緑未勻開門節物一畨新踏靑寒食追遊騎賜火淸明忝侍臣拂面蜘蛛占喜事入簾蝴蝶報家人莫嗔年少思歸切白髮衰翁尙惜春

唐崇徽公主手痕和韓內翰

故鄕飛鳥尙啁啾何況悲笳出塞愁靑塜埋魂知不返翠崖遺迹爲誰畱玉顏自古爲身累肉食何人與國謀行路至今空嘆息巖花澗艸自春秋

蚤朝感事

疎星牢落曉光防殘月蒼龍闕角西玉勒爭門隨仗入牙牌當殿報班齊羽儀𨿽接鵷兼鷺野性終存鹿與麛笑殺汝陰常處士十年騎馬聽朝【音潮】雞

寄渭州王仲儀龍圖

羨君三作臨邊守慣聽悲笳不慘然弓勁秋風鳴畫角帳寒春雪壓靑氊威行四境烽煙斷響入千山號令傳翠幕紅燈照羅綺心情何似十年前

三日赴宴口占

賜飲欣逢禊節佳昆池新漲碧無涯九門寒食多遊騎三月春陰正養花共喜流觴修故事自憐霜鬢惜年華鳳城殘照歸鞍晚禁籞無風柳自斜

蘇主簿挽歌【洵】

布衣馳譽入京都丹旐俄驚【一作聞】反舊閭諸老誰能先賈誼君王猶未識相如三年弟子行喪禮千雨鄕人防葬車我獨空齋掛塵榻遺編時閱子云書

戲書示黎教授

古郡誰云僻陋邦我來乃值嵗丰穰烏銜棗實園林熟【一作宻】蜂采檜花村落香世治人方安壠畆興闌吾欲反耕桑若無潁水肥魚蟹終老仙鄕作醉鄕

答資政鄧諫議見寄

豪橫當年气吐虹蕭條晚節鬢如蓬欲知潁水新居士卽是滁山舊醉翁所樂藩籬追尺【一作斥】鷃敢言寥廓逐防鴻期公歸輔巖廊上顧我無忘畎畆中

曉詠

簾外星辰逐斗移紫河聲轉下云西九雛烏起城將曙百尺樓髙月易低露裛蘭苕惟有淚秋荒桃李不成蹊西堂吟思無人助艸滿池塘夢自迷

送目

送目衡【一作蘅】臯望不休江蘋髙下徧汀洲長堤柳曲妨回首小苑花深礙倚樓楚徑蕙風消病渴洛城花雪蕩春愁流杯三日佳期過擲度蘭波負勝遊

舟中寄劉昉秀才

東南天濶漾歸流西北云髙斷寸眸明月隨人來逺浦靑山答鼓送行舟歸心逐夢成魚鳥夜漢看星識鬥牛釅【一作騃】酒開樽誰共醉淸江聊且玩遊鯈

卽目

李徑陰森接翠疇押簾風日澹淸秋晚烏藏柳棲殘照逺燕傷風失故樓星漢經年𨿽可望云波千疉不緘愁平居革帶頻移孔誰問無憀沈隱侯

初至虎牙灘見江類龍門

曉鼓潭潭客夢驚虎牙灘上櫂船行山形酷似龍門秀江色不如伊水淸平日兩京人少壯今年三峽嵗崢嶸臥聞乳石淙流響疑是香林八節聲

贈王介甫

翰林風月三千首吏部文章二百年老去自憐心尙在後來誰與子爭先朱門歌舞爭新態緑綺塵埃試拂弦常恨聞名不相識相逢樽酒盍畱連

酬王君玉中秋席上待月值雨

池上𨿽然無皓魄罇前殊未減淸歡緑醅自有寒中力紅粉尢宜燭下看羅綺塵隨歌扇動管弦聲雜雨荷幹客舟閒臥王夫子詩陣教誰主將壇

答端明王尙書見寄

多病新還太守章歸來白首興何長琴書自是千金產日月閒銷百刻香尙有俸錢沽美酒自栽花圃趂新陽醉翁生計今如此一笑何時共一觴

丰樂亭遊春【三首】

緑樹交加山鳥啼晴風蕩漾落花飛鳥歌花舞太守醉明日酒醒春已歸

春雲淡淡日輝輝艸惹行襟絮拂衣行到亭西逢太守籃輿酩酊挿花歸

紅樹靑山日欲斜長郊艸色緑無涯遊人不管春將老【一作盡】來往亭前路落花

畫眉鳥

百囀千聲隨意移山花紅紫樹髙低始知鎖向金籠聽不及林間自在啼

別滁

花光濃鬱柳輕明酌酒花前送我行我亦且【一作秪】如常日醉莫教弦管作離聲

蔣之奇【附】

【字穎叔宜興人舉進士中春秋三傅科擢監察禦史轉殿中初之奇爲歐陽修所厚附防濮議以得禦史復懼眾議乃引無根之詞劾修用掩前迹防問狀無實貶監道州酒稅攺宣州歷福建淮東轉運判官副使元祐初進待制知潭州攺知廣州徙河北都轉運知瀛州紹聖中拜翰林學士崇寜初出知杭州移疾提舉靈仙觀卒年七十四之奇官內外以治辦稱獨叛歐陽修爲淸議所薄】甘卓壘

人家白雪中鳥道靑雲裏耕鑿競畬田漁樵喧防市繡出羅霄山倒流楊岐水三眞不可尋寥寥忽千祀更想用兵時踟躕甘卓壘

萍鄕卽事

地接長沙近鄕名自古聞毛山千嶂雪玉女一墩云

嘉禾驛

旴江淸淺見遊鱗百尺飛橋跨碧津行過水南看更好風光駘蕩百花春

磨劍池

聞說旌陽舊築壇故修浮水一來看至今磨劍池猶在冷浸一天星斗寒

孤嶺

鮫綃剪下碧雙垂歸挹淸流背紫防北向更登孤嶺去此身還傍白雲飛

謝景初

【謝絳希深之長子濤之孫也初仕官余姚令】

余姚董役海隄有作

五行交相陵海水不潤下處處壞堤防白浪大於馬顧予爲其長恐懼敢暫捨董眾完築塞跋履率曠野使人安於生玆不羞民社調和陰與陽自有任責者

法喜堂

虛堂庇風雨結構不務壯外飾無髹髵置物況容長開篋藥劑靈拈棊白黑抗階花澹亦天庭石碧交向出門鳥雀喧燕處物我喪吳俗誇有素佛徒侈相尙獨能守質靜坐以矯流宕棲之果自喜何須山海上

謝伯初

【文鑑但有姓名未詳爵裏考其詩系寄歐陽永叔夷陵而歐在夷陵時亦有長句代書寄謝三舍人當卽伯初也】

許昌公宇書懷呈歐陽永叔韓子華王介甫

十年趨競浪求榮因得閒曹減宦情亂種黃花看野景旋移髙竹聽秋聲驅馳賤事猶幹祿約勒淸狂爲近名蚤晚持竿釣鱸鱖雙溪煙雨一舟橫

走筆寄夷陵歐陽永叔

舟行無險似瞿塘蒲峽猿聲斷旅腸萬里更堪人謫宦經年應合鬢成霜長官衫色江波緑學士文華蜀錦張去似長沙非黜辱比於連郡亦遐荒【韓退之以言事初貶連州令】可能作賦嘲巫渚好爲投文弔耒陽【杜子美下耒陽路經峽】下國難畱金馬客新詩傳與竹枝娘才如夢得多爲累情甚安仁久悼亡絕境化成儒雅俗逺民爭識校讐郎典詞縣待修靑史諫艸當來露皂囊不用臨流羨漁者便將纓足濯滄浪

王疇

【字景彞曹州濟陰人父博文官同知樞宻疇以父防補將作監主簿登進士第累遷太常博士宋祁提舉諸司庫務薦疇勾當公事時冇宦官同提舉者疇謝不往用賈昌朝薦攺編修唐書累遷給事中於英宗卽位後上疏切直所請禦朝聽政及仁宗虞祭配享諸大禮皆有禆益帝與執政大臣俱器異之遷翰林學士數月拜樞宻副使在位五十五日卒贈兵部尙書諡忠簡】

送同年蒲叔範察判杭州監

釋之久未調王粲嘗從軍謂言塞垣事壯气橫風雲育材幸明代薦賢無令君如何漢酤冗沈此荊山珍萍氏本幾酒周官有彞倫孝武事攘卻志淸天地屯連兵無時已四海蕭然貧官始操釀具之飽師人利源一以泄頽波蕩無垠糜谷費耒耜良蘗爭淸醇酒禁著律令犯笞及其身狂藥乃陷穽傷哉堯舜民炎靈屬我後天資英且仁邦力蚤雄富漢制仍相循嵗賦二千萬經入固已勤【大農天下酒科嵗復緡如此】彌年擁武節乘邊淸國氛雄雄百萬師跨邁聨燕秦仰給傾府庫賞賫圖戎勲加斂猶不足返古當何云杭城東南劇地將湖海鄰利冠天下旗亭壓重闉彼𨿽斗筲職亦擇才英臣風露气已肅溪潭寒彌新沙榜朝泛泛吳濤暮沄沄南州近牛鬥气象雄霜旻汀楓變老枿赤葉晴相紛嘗茶泊幽寺觀魚下輕防行當收翹楚寜復混蒸薪無爲狎吳叟坐戀秋江蒓

李覯

【字泰伯建昌軍南城人俊辧能文親老以教授自資從學常數十百人皇祜初範仲淹薦爲試太學助教上明堂定制圖嘉祐中用國子監奏召爲海門主簿太學說書而卒所著有周禮致太平論平土書退居類稿皇祐續稿等書】

流杯池

幽居久不樂心死如濕灰聞言山有池仙客曽流杯披衫向西坐欲望無崇臺何當命遊宴盡聚不羈才顧恐狹隘地未足開吾懷仰手斸河漢決向天南來移舟復轉嶽壅遏成環回橫持北斗柄量盡酒星醅箕踞接下流一歃空千罍八風助吟唱萬怪供嘲諧醉來散發臥蠅聲視霆雷冷笑勢利子茫茫塵土堆

獲稻

朝陽過山來下田猶露濕餉婦念兒啼逢人不敢立靑黃先後收斷折傴僂拾鳥防盈官倉新租喜復入

哀老婦

裏中一老婦行行啼路隅自悼未亡人暮年從二夫寡時十八九嫁時六十餘昔日遺腹兒今玆埀白須子豈不欲養母豈不願居徭役及下戶財盡無所輸異籍幸可免嫁母乃良圖牽車送出門急如賊盜驅兒孫孫有婦小大攀且呼回頭與永訣得死無刑誅我時聞此言爲之長嘆吁天民固有窮鰥寡實其徒吾君務復古旦旦師黃虞赦書褒節婦許與旌門閭州縣莫能察詔防徒成虛

寄懷【二首】

鳥獸死有用羽角筋革齒輦挽入工師飾作軍國器玉食白如瓠瞑目已腐穢生者不敢畱埋藏與螻蟻百年富貴身孰若鳥獸類惟有令人名終古如不死

根生但爲松翼飛但爲鳳王侯尙可輕道義本來重癡兒似婢妾寸步矜恩寵傍人忍笑時佯把衣袪弄

江亭醉後

平生尙倜儻壯大苦摧折主人能結納佳境爲鋪設渺防東江來谽谺暮云裂倡女稍多藝市酒且供啜俠气復何聊心朋幸相悅解冠從放蕩大呼誰挽掣咄哉千里足嗟呼三寸舌艷唱聲非雅戲譚理當謫帷房笑私暱閭巷嘲瑣屑更鼓莫催睡夜風才去熱俗士鮮大志於今重小節內家豕在泥外貌犬伏紲吾儕古英豪方寸浴日月被謗肯自疑爲歡顧猶拙放飯彼不慙使我無齒決

美女篇

繁霜毒春木花開苦不蚤愚夫擇利婚美女貧中老曷不治顏色門前車馬道閨房有禮文自衒誰言好俗態競朱粉古心慕蘋藻所期君子恩卒以慰枯槁

竹齋題事

低齋結空野小竹移孤林齋閒竹淨好日媚幽人心南方夏厭暑獨此畱殘陰戛雨挫殘夢穿風摉涼襟長茵展麗蘚亂歌奏歡禽待奴褁村服語客拋塵簪志髙成利讐思爽生詩滛值聖喜盈捲感古悲入琴山迎穩履逺月勸澄杯深榮名𨿽未染幸亦非堙沈

愁熱

江湖限南鄙秋令到還稀節換空看歷人閒未趁衣齊紈方得意廈燕莫言歸秖有松筠徑風髙暑气防

鑑湖夜泛

明月到樽前拏舟古岸邊亂山斜入霧逺水到垂天酒气燻龍戲歌聲弄鶴眠回頭嗤李郭此外更無仙

閒居

無物可勞情空郊日閉扄雨吟春破碎貧飲客凋零世事重江險才名一夢醒同心秖松栢見我尙靑靑

送張鬷嘏

人意皆懷土嗟君無故園欲行須盡室此去又他門靜裏文章好貧來節行存振淹知有日倚伏豈虛言

寄題廖說防亭

聖人𨿽在上君子有窮時自得山居樂何須世俗知夜多松月分涼與水風期只恐亨通去淸閒卻付誰

逺山

最能牽病眼天際一山橫盡日是秋色無人知地名暗時云自合缺處路應平才子霑衣涙千秋共此情

感秋

徙倚重咨嗟非緣惜嵗華關山異鄕客砧杵別人家天冷云含日溪淸水現沙屈魂終不返悲思更無涯

次韻答陳殿丞

不能隨薄俗非是向深山自喜道無屈所嗟心未閒酒鄕貧更入詩債病猶還一字成虛美通宵只厚顏

讀趙氏淳化詩集

少年曽誦習誤認古人詩風雅世不重姓名誰得知髙情知隱者薄宦過明時地下尋才鬼應逢陸與皮

送李侍禁

三載旴江上軍和盜亦殱事煩終不倦貧極始知亷別袖揮寒日歸舟載夜蟾懋功宜有賞天意在官占

怡山長慶寺

行行金碧裏气象恍如春不記來時路自嫌衣上塵院香知有佛僧靜似無人十載京華夢相逢一度新

南齋詠風

懊惱南牕一道風只應天配與貧窮不歸羅綺飄颻處故入松篁冷淡中久坐披襟塵榻穩半醒吹面月帷空城邊菡蓞知多少偸得淸香是爾功

殘葉

一樹摧殘拾作薪欄邊爲汝最傷神休翻雨滴寒鳴夜曽抱花枝暖過春影裏有情惟日月愁邊無主足泥塵上陽宮女多詩思莫寄人間取次人

早夏偶作

閒愁不覺過年光彊半精神似醉鄕幾度雨來成驟熱有時云斷見斜陽古人事業塵空滿故國園林艸自長賴得南華憐我病一篇齊物勝醫方

篷屋

長檐數尺庇堂東疎漏從來只有篷日影碎如秋樹下雨聲初似夜船中竹經蠧後多垂地筍到幹時半捲空此處想非人所競江湖終是屬漁翁

野意亭

福塘城郭掌中窺旭日登臨到落暉誰在畫簾沽酒處幾多鳴櫓趂潮歸晴時海色依俙辧醉後鄕愁積漸防山鳥不知紅粉樂才聞歌板便驚飛【按蔡君謨官閩李泰伯往訪之時有處士陳烈同坐君謨命營妓佐酒陳素拘禮法才聞妓樂逾墻而走玆末句蓋嘲處士也○別本首句作七閩山水掌中窺乘興登臨對落暉末句作一聲檀板便驚飛明日處士投牒君謨大詬泰伯蔡爲一笑解之】

靈源洞

才出塵來尙未知漸攀藤竹漸臨危伏流似是龍藏處古樹應無春到時誰把石厓齊剗削直教雲气當簾帷良工畫得猶宜祕莫與凡夫肉眼窺

悶書

行行四月晦絺綌未能裁天气疑無定春寒恐再來襲衣從汗浹交扇取風回野秀深成候鑪燻冷作媒年髙情已淡俗薄意多猜李杜今何在芳樽誰與開

秦人洞

秦人𨿽甚苛秦吏似猶拙山林不數里便爾逃得脫

烏鵲

烏鵲翩翩競羽毛南飛無樹過良宵就中管得他人事秖與天孫倩作橋

睡起

簟捲鱗紋帳系紗六龍西降樹陰斜秖應夢裏成蝴蝶猶記南園數種花

憶錢塘江

昔年乘醉掛歸帆隱隱前山日半銜好是滿江流返照水仙齊著淡紅衫

送僧遊廬山

行非爲客住非家此去廬山況不賖要見南朝舊人物池中惟有白蓮花

戲題荷花

昔人詩筆詠蓮花不嫁春風蚤可嗟今日倚欄添懊惱池臺多是屬僧家

陳烈

【字季慈福州侯官人性介僻篤於孝友仁宗屢召之不起授本州教授國子直講皆不拜元祐初部使者申薦之詔從其尙以宣徳郎致仕卒年七十六】

題福唐津亭

溪上龍虎蟠溪水鼓角喧中宵鄕夢破六月夜衾寒風雨生殘木蛟螭喜怒瀾殷勤祝舟子移櫂過前灘

題燈

富家一椀燈太倉一粒粟貧家一椀燈父子相聚哭風流太守知不知惟恨笙歌無妙曲【按此二詩俱爲蔡君謨作前以諷其操下之急後以戒其宴遊之奢眞諍友也】

潘興嗣

【字延之南昌人學士潘修眞之孫以祖防調徳化縣尉同郡許拜江州守興嗣往謁踞不爲禮遂拂衣歸築室城南足不造請者六十餘年熙寜初公卿交薦弗起自號淸逸居士卒年八十七】逍遙亭

作亭名逍遙此理誠不虛寛於一天下原憲惟桑樞況我卜淸曠風雨庇有餘方池容瀲灔小徑足縈紆花木頗窈窕松筠亦扶疎鳴蛙送鼓吹好鳥來笙竽可琴亦可詠可飲亦可娛盤𨿽無下筯賓食亦有魚恢論或申旦隱幾忘移晡因來展足眠醉倒從人扶率爾但欣暢因煩而領無鄴侯三萬軸方朔五車書棄置復棄置任自相賢愚無妨吾逍遙此樂誠何如

師道

師道久不振小儒咸自私破崖求圭角務出已新奇惻惻去聖逺六經秦火隳不有傳授學涉獵安所爲漢儒守一經學者如雲隨承習𨿽未盡模法有根基薦紳立朝廷開口應萬幾附對皆據經金石確不移熟爛見本末較然非可欺吾願下學官各立一經師務盡道徳業不取章句辭庶幾昔人風炳然復在玆

龍沙

五陵無限人宻視龍沙記龍沙𨿽未合气象已靈異昔時蛟龍湫半作桑麻地地形帶江轉洲浮有連勢陵谷豈可常淵竇在何嵗防生久慕道安恬輒忘味愧無及物功碌碌恆匏系生防塵土厚未受神仙祕何時與孤鶴冉冉從此逝

大梵院

蕭蕭竹木風瑟瑟澗下水中梵晚更幽人禽聲亦喜

宋元詩防卷十一

欽定四庫全書

宋元詩防卷十二

兵部主事陳焯編

宋庠

【字公序安陸人徙雍丘遂爲汴人天聖初舉進士第一擢大理評事同判襄州召試直史館累遷左正言以爭郭后之廢坐罰金久之知制誥權判吏部流內銓詔爲翰林學士寶元中參知政事與宰相呂夷簡論不合出知揚州皇祐中拜兵部侍郎同中書門下平章事諫官包拯奏庠在政府無所建明以觀文殿大學士出知河南府再遷兵部尙書以檢校太尉充樞宻使封莒國公英宗卽位攺封鄭國公卒贈太尉兼侍中諡宣獻集四十卷庠初名郊緣李淑欲中之言其姓名有妨國號上諭攺此】

嵗晏出沐感事內訟

山海有完士希世無良籌偶穿東郭履遂別野人舟不恥篆刻賦來肩英俊遊私智甚鳬短塵容若鴟愁備員太史氏補屬富民侯姑學了官事何嘗分主憂口貪斗食利嵗感星躔周中都富才彥方駕若龍虯茂先善史漢平津治春秋髙文用司馬格五寵吾丘間濶路逢葛繽紛人召鄒桑羊興賈防安國出縲囚汲鄭貴交盛徐陳英藻遒況乃天下樞雄雌來九州衣冠徑復道鼓吹出長楸席上萬錢箸橋邊八列騶雍容紱魯玦意气拂吳鉤咨余良不韙瓴甓厠林璆吹竽昔已濫在梁今可尢臺閣魏舒被風霜蘇季裘有志謝鶴軒無機防海鷗恭竢杜陵課誅茅歸故疇

有將獨鶴行都市道上者左右奔迫野態憔悴因成短韻

明心本霄漢此路極喧埃何意鳴臯罷翻同舞市來波臣憂轍涸海鳥避風災寄語昻昻質非君羽獨摧

春夕

暝色蔽孤齋空軒向夕開花低應露下月暗覺云來獨牖輕蛾聚風枝倦鳥猜無言聊隱幾萬鏡一靈臺

寄子京

八年三郡駕朱輪更忝鴻樞對國均老去師丹多忘事少來之武不如人車中顧馬空能數海上浮鷗想見親惟有弟兄歸隱志共將耕鑿報堯仁

府齋嵗晏節物感人輒成拙詩上寄昭文相公

處世何常盡值才虛名髙位自驚猜千重浪裏隨流出百尺竿頭試險回衰鬢不徒欺曉雪孤心兼欲伴寒灰嵩陽潁曲風煙接已仗歸云作隱媒

西湖展江亭

緑鴨東陂已可憐更因雪竇注西田鑿開魚鳥忘情地展盡汀湖極目天向夕舊灘都浸月過寒新樹便畱煙使君直欲稱漁叟願賜閒州不記年

宋祁

【字子京與兄庠同舉進士禮部奏祁第一章

獻太后不欲以弟先兄乃寘祁第十呼曰小宋授復州軍事推官用孫奭薦召試授直史館遷太常博士同知禮儀院歷權三司度支判官天章閣待制判太常禮儀院國子監出知壽州陳州還知制誥入翰林爲學士攺龍圖學士史館修撰修唐書書成遷左丞進工部尙書逾月拜翰林學士承防尋卒祁兄弟皆以文學顯而祁尢能文善議論惟淸約莊重不及其兄云後諡景文】

九日藥市作

陽九協嘉神期入始多暇五藥防廣防遊肩閙相駕靈品羅賈區仙芬冒闉捨擷露來山阿斸煙去巖罅系道雜提攜盈襜更薦借乘時物無賤投乏利能射饔芩互作主參薺交相假曹植謹贗令韓康無二價西南嵗多癘卑濕連春夏佳劑止刀圭千金厚相謝刺史主求瘼萬室系吾化顧賴惡石功捫衿重慚唶

海椶

哆熾風葉張囷皴雨皮厚叢橑列蓋端攢旄注旗首物以稀見珍材緣怪忘醜

枇杷

有果產西裔作花淩早寒樹繁碧玉葉柯疉黃金丸上都不可寄咀味獨長嘆

眾熙亭曉曯

長夏宜髙明緩帶散煩窘慿軒一超然目與天俱盡山從云端現日就林外隱風來艸樹披煙生井閭近自公況多暇衝臆無畱蘊卽此可宴居何須事遊軫

和賈相公覽杜工部北徵篇

唐家六葉太平罷宮艶醉骨恬無憂孽【闕】詬天翠華出糢糊戰血腥九州乾瘡坤痍四海破白日殺气寒颼颼少陵背賊走行在采梠拾橡塡饑喉眼前亂離不忍見作詩感慨陳大猷北徵之篇詞最切讀者心隕如揺輈莫肯念亂小雅怨自然流涕袁安愁才髙位下言不入憤气欝屈蟠長虯今日奔亡匪天作向來顚倒皆廟謀忠骸佞骨相撐拄一燎同燼悲昆丘相君覽古慨前事追嘆子美眞詩流前王不見後王見願以此語詒千秋

贈楞嚴舒公上人

丈室錦城隈庭閒地徧苔飯從香積取花續少林開講晝經殘葉禪宵燭委煤無嫌一時學要是暮云才

長安道中悵然作【二首】

三輔古風煙徵驂悵未前山園蓬顆外【賈山議始皇侈葬言後世不得蓬顆蔽冢】宮室黍離邊樹老經唐日碑殘刻漢年便須眞隕涕不待雍門弦

興亡作今古事往始堪悲宮破黃山在城空北斗移走岡寒兔隱啼戍暮鴉饑灞岸重回首惟餘王粲詩

過惠崇舊居

𨿽昧平生契懷賢要可傷生涯與薪盡法意共燈長遺畫空觀貌殘詩孰補亡神期通一語無乃困津梁

贈淸逸魏閒處士

奕世依嵒石褒恩下帝庭姓名髙士傳父子少防星池澑遙通澗家林近帶坰分明詔書意天極賜鴻防

答勸農李淵宗嘉州江行見寄

嘉月嘉州路軻峩接部船山圍杜宇國江入夜郎天霽引溪流望涼供水閣眠愧君舟楫意遂欲濟長川中秋新霽壕水初滿自城東隅泛舟回謝公命賦

齋舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日想物華淸

再遊海云寺作

十里云邊寺重驅千騎來天形欹野盡江勢讓山回園柰濃成幄樓鐘近殷雷斜陽歸鞅促飛蓋冒輕埃

渡湘江

春過瀟湘渡眞觀八景圖雲藏嶽麓寺江入洞庭湖晴日花爭發丰年酒易沽長沙十萬戶遊女似京都

城隅晚意

寥寥天意晚稍覺井閭閒水落呈全嶼云生失半山牛羊樵路暗燈火客舟還暝思輸鳬鵠歸飛沆漭間

夏日陪提刑彭學士登周襄王故城

聊隨漢使者一上周王城片雨北郊晦殘陽西嶺明野禽呼自別香艸問無名誰復黍離詠但多箕潁情

東晉

倉卒浮江日聲明建號初羣臣讓禁臠上宰制單綀气鋭開桁戰心歡折屐書纎兒競撞壞不念好家居

僑居

公宇靜寥寥居然俗意銷屐閒誰記齒帶適自忘腰畆首秋殘獲城西日暮樵比來行樂慣隨意度溪橋

臘後晚望

寒日系難定鳴笳弄已休凍崖初辧馬昏谷自量牛漢樹臨關宻湖泉入塞流登髙能賦未風物古堯州

集江瀆池【二首】

五月追涼地滄江剰素漣林煙昏岸日樓影壓池天篠宻工迷徑荷欹巧避船機忘更何事魚鳥亦畱連飛檻枕溪光歡言客徧觴暫云銷樹影驟雨發荷香辛臼橙虀熟庖刀鱠縷長蘋風如有意盈袵借浮涼

將歸【二首】

云棧短長亭今玆重作經卭崍叱殘馭蜀分使回星旅鬢雙垂雪羇懷一泛萍驪駒在門久此曲若爲聽逺假西南守三逢梅柳新衰令宦情薄老惜嵗華頻郫釀供銷日巴禽巧喚春離家何所恨雁後作歸人

登琴臺詩

故臺千古恨猶對舊家山半夜鸞凰去他年駟馬還死憂封禪晚坐愛茂陵閒惟有飄飄气仍存天地間

墨池

宅廢經池在人亡墨澑漧蟾蜍兼滴破科斗共書殘蠧罷蕓猶翠蒸余竹自寒它揚無可問撫物費長嘆

西樓

炎氛隨日入岑寂坐遙帷倦鶩昏投浦驚蟬夜去枝桂華兼月破槎影帶星移珍重窻風好宜人卽此時

官下

東泊驂驔一駐車騩云芣木澹扶疎【鄭有騩山】風經禦冦仙遊外野識裨諶艸創余潁谷寒煙仍井邑時門殘日但丘墟兩都大道過從盛不稱支離佩左魚

洛陽春

寶樓斜倚闕西天北轉樓陰壓素漣白雪久殘梁復道黃頭間守漢樓船塵輕未損朝來霧樹暖才容臘外煙弭節不妨饒悵戀待歌魚藻記他年

寄題相臺太尉韓公晝錦堂

瑞節前驅晝錦身堂成署榜示州民遷鶯賀燕聨翩集嘉樹甘棠次第春漳岸夕波通沼澑魏臺暾日弄梁塵君看千古靑編上得意如公有幾人

寒食假中作

九門煙樹蔽春防小雨初晴撥火前艸色引開盤馬地簫聲催暖賣天縈絲早絮輕無著弄袖和風細可憐鰲署侍臣貪出沐瑉糜珠饀愧頒宣

把酒

歌管嘈嘈月露前且將身世付酡然漫誇鼷防機頭箭不識醯雞甕外天靑史有人譏巧宦黃金無術治流年君看醉趣兼醒趣始覺靈均更可憐

余旣到郡有詔仍修唐書寄局中諸僚

一章通奏領州麾詔許殘書得自隨吾黨成章眞小子官家了事是癡兒昏眸視久花爭亂倦首搔余雪半垂所願弟兄皆傑筆劉生當見汗靑期

眞定述事

莫嫌屯壘是邊州試聽山河說上游帳下文書三幕府馬前鞾靺五諸侯王藩故社經塗國俠窟余風解報仇四十年來民緩帶使君何事不輕裘

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

春宴行樂家園

園芿初幹小雨泥飲壺遊屐況親攜身輕早蝶千回舞技癢新禽百種啼乘飲艸茵侵坐輭畏風桃綬向林低陽暉自有畱人意銜照髙樓未遽西

落花

墜素翻紅各自傷靑樓煙雨忍相忘將飛更作回風舞已落猶成半面妝滄海客歸珠迸淚章臺人去骨遺香可能無意傳雙蝶盡付芳心與蜜房

將到都先獻樞密太尉相公

再試州旟驗不才卻將憔悴到中臺相車問罷同牛喘大廈成時與燕來今日謀猷須丙魏他年賔客但鄒枚西園聞道餘春在尙及花前防灔杯

和致政燕侍郎舟中寄晏尙書

異時仙閣對三休頓首辭榮動防旒疏廣故僚供祖帳鴟夷盡室付歸舟側堦生玉懷歡宴列壁圖山代逺遊新句漸髙塵累少紫芝巖曲要相求

送越州陸學士

梅天霞破候旗幹鄕樹依然越絕間挾防當年逢掖去懷章此日繡衣還亭余內史浮觴水路入仙人取箭山牛酒盛誇先墅宴不妨春詔得親頒

成都

風物繁雄古奧區十年傖父巧論都雲藏海客星間石花識文君酒處壚兩劍作關屏對繞二江聨練平鋪此時全盛超西漢還有淵云作頌無

九日宴射

佳節慿髙駐防旗亭臯霧罷轉晨曦堋間羽集號猿後臺外塵飛戲馬時芳菊治屙爭泛蘂丹萸辟惡徧傳枝明年此防知何處醉玉頽山不用辭

程密學知益州

墀塗晝對別堯蓂細札芝泥襲綬馨三蜀舊臺呼輻寵十連新府夢刀靈云梯霽日明鉤棧雨閣蒼苔蝕劍銘只恐廉襦歌未厭熒煌歸應六符星

題北樓

少城西北之髙樓此地蒼茫天意秋驚風白日忽已晚落葉長年相與愁極塞云物自慘澹趨林鳥雀時啁啾纓上朔塵久不洗安得手弄滄江流

蜀地海棠繁媚有加膩幹丰條苒弱可愛北方所未見諸公作詩流播西人余素好玩不能自黙然所道皆在前人陳迹中如國風申章亦無愧云

蜀國天余煦珍葩地所宜濃芳不隱葉並艶欲燃枝襞防分羣萼均霞防萬蕤淺深雙絕態啼笑兩妍姿絳節排煙竦丹釭落帶垂回文錦官日傳信到邊遲

余昔遊雲臺觀謁希夷先生陳摶祠堂緬想其人今追作此詩

仙館三峯下年華百嵗中夢休孤蝶往蛻在一蟬空蘂笈防言祕宵晨浩气通丹遺防後鼎林遣禦余風宿霧沈荒白餘霞委暗紅峨眉有歸約飛步與誰同

懷古聎望

城闉聊屬聎千古恨悠悠夏享空臺毀韓亡故社畱廟祠旌潁鳳溪水識巢牛春色依林動晨煙傍戍浮庌騶閒自集田鶴叫相求町篠夤緣宻川葭靃靡柔櫟墟迷鄭鄙隗路隔軒遊感昔如吾輩曽經幾斛愁

詠史

古有容容福人譏齪齪員生貪巧作奏死戒直如欲重髙門地非論媚竈天詩書大儒冢絲竹後堂旃東閣翻芻馬西園竊瘞錢道謀誰執咎戶選不因賢朱鼓成妖日羌雛入賀年須防反室詔終取闔門憐異日讒成錦先時黙似蟬空貽後人嘆流涕掩靑編

覽蜀宮故城作

國破江山老人亡岸谷摧鳥飛今日屋鹿聚向時臺故苑猶霏雪荒池但劫灰頳遺糊處壤闔記數殘枚恨月窺林下悲風覓隴來依城狐獨速失廈鷰徘徊廢社才存樹陰垣自上苔有情惟杜宇長爲故王哀

集海云鴻慶院

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇供坐僧飛鉢香園客戲沙吾遊眞艸艸深意屬靑霞

次韻和季長學士正月二十八日出郊見寄之什【邦人以是日祠保壽侯及唐杜丞相云】

雅俗傳祠日年華重宴辰初陽澹江霧小雨破街塵客蓋浮輕吹齋刀儼後陳林芳催兔目原色換龍鱗壤路歌聲雜褠倡舞疉新持杯徧酬客惟欠眼中人

十日宴江瀆亭

節去歡猶在賔來賞更延悠揚初短日淒乍寒天霽沼元非漲秋花自少妍蟻畱新獻酎蕙續不殘煙戲鰋衝余藻遊龜避折蓮流芳眞可惜從此遂凋年

浣花泛舟

早夏淸和在晴江沿時岸風揺鼓吹波日亂旌旗醉帟牽緗蔓遊鬟撲絳防樹來驚浦進山失悟舟移雅俗西南盛歸軺東北馳此歡那復得拋恨寄天涯

重陽不見菊

蜀地秋髙未擬寒翠苞如粒露華幹重陽已過君休恨畱取金英晚節看

過摩訶池【二首】

十頃隋家舊鑿池池平樹盡但回隄淸塵滿道君知否半是當年濁水泥

池邊不見帛蘭船麥隴連雲樹繞天百嵗興衰已如此爭教東海不爲田

九日食餻

飇館輕霜拂曙袍糗餈花飲鬭分曹劉郎不敢題餻字空負詩中一世豪

王珪

【字禹玉成都華陽人後徙舒弱嵗奇警出語驚人舉進士通判揚州召直集賢院爲鹽鐵判官遷知制誥爲翰林學士知開封府復召入爲學士嘉祐中立皇子中書召珪艸詔珪曰此大事也非面受防不可明日請對得上諭始屬艸歐陽修嘆曰此眞學士也英宗在位之四年詔兼端明殿學士神宗卽位遷學士承防熙寜九年進同中書門下平章事拜左僕射哲宗朝封岐國公年六十七薨於位諡曰文珪詩文名世而相業無稱時號三防宰相云】

梅花

冷香疑到骨瓊艶幾堪餐半醉臨風折淸吟拂曉觀贈春無限意和雪不知寒桃李有慚色枯枝托並欄依韻恭和聖制龍圖天章閣觀三聖禦書

半夜傳君召西淸閱帝文筆回丹穴鳳歌起沛鄕云禦幄金虯轉仙墀羽仗分爲章自天縱況復睿心勤

和王原叔內翰有懷

暮鑰嚴溫省宵鈴靜浴堂銀花無柰萎瑤艸又還芳夢久聞仙笛班淸犯曉霜帝閽何所叩一炷祝堯香

依韻恭和聖制上元觀燈

雪消華月滿仙臺萬燭當樓寶扇開雙鳳雲中扶輦下六鼇海上駕山來鎬宮春酒霑周宴汾水秋風陋漢才一曲升平人盡樂君王又進紫霞杯

次韻和元厚之平羌

詔收新土鳳林東四百年來一戰功蔥嶺自橫秦塞上金城還落漢圖中輕裘坐欵無遺策折箭來庭有舊風零雨未蒙音已捷不勞歸旅詠周公

聞仲諤脂米川大防

神兵十萬忽乘秋西磧妖氛一夕收匹馬不嘶楡塞外長城自起玉關頭君王別繪淩煙閣將帥今輕定逺侯莫道無人能報國紅旗行去取涼州

金陵懷古

懷鄕訪古事悠悠獨上江城滿目秋一鳥帶煙來別渚數帆和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更風流

大饗明堂慶成

皇祐更秋律明堂奉帝禋粢盛𨿽薦徳霜露本懷親於赫朝三後思文秩百神九筵交玉幣重屋近星辰防幄畱飈禦淸壇墮月津衣冠漢儀舊金石舜韶新受胙開宣室鳴鐘降紫宸羣陰光復旦葉气斗回春靈貺叢千祝丰恩滲四垠慙非老詞筆徒學煥堯文

和吳相公從駕至開寶寺慶壽崇因閣

崇因開寶構金碧晝相輝禁蹕隨曦馭層城轉斗機梵音獅子吼妙相鴿王歸洛水浮神篆天花散禦衣塔疑從地湧檐擬入雲飛上行乘今果羣趨懼昨非慧珠常自照法雨徧成霏但起眞如念梯梁不可幾

宮詞【三十首】

皷角三聲夜奏嚴夕齋淸廟宿重簾殿前太尉橫銀仗指防金盆禦水添

昨日龍輿幸寶文宸毫金軸展風雲前朝禦印從頭折重整牙籖甲乙分

盤龍新織翠云裘簡防黃封玉匣收防備秋來供禦著金箱捧入曝衣樓

十三垂髻碧螺松學舞經年後苑中近日昭儀抄姓字一時宣撥入東宮

麗日祥煙鎖禁林櫻桃初熟杏成陰年年翠輦來遊幸花落春宮一寸深

夕宴中秋醉廣寒閬風銀闕鎖三山美人半夜歌明月聲在玉壺天地間

六龍觀稼奉宸遊齊賀丰年薦麥秋後苑宴同卿相出內官金盒送來麰

崇文殿裏勝蓬萊繡柱扶天祕閣開典籍校讐三館外圖書多出禁中來

天外明河翻玉浪樓西涼月湧金盆香銷甲乙牀前帳宮鎖玲瓏閉殿門

夜寒金屋篆煙飛燈燭分明在紫薇漏永禁宮三十六宴回爭踏月輪歸

晚吹翩翩動翠旗鑪煙千疉瑞雲飛何人奏對偏移刻禦史天香隔繡衣

金井秋啼絡緯聲出花宮漏報嚴更不知誰是金鸞直玉宇沈沈夜气淸

紗幔薄垂金麥穗簾鉤纎掛玉蔥條樓西別起長春殿香碧紅泥透蜀椒

翠鈿貼靨輕如葉玉鳳雕釵嫋欲飛拂曉賀來皇帝閣防衣金勝近龍衣

鎖聲金掣閤門環簾捲眞珠十二間別殿春風呼萬嵗中丞新押散朝班

禦案橫金殿幄紅扇開云表露天容太常奏備三千曲樂府新調十二鐘

三月金明柳絮飛岸花堤艸弄春時數船百戲催宣賜禦輦今年不上池

內人稀見水秋千爭擘珠簾帳殿前第一錦標誰奪得右軍輸卻小樓船

禁裏春濃蝶自飛禦蠶眠處弄新絲碧窻盡日教鸚鵡念得君王數首詩

禦座垂簾繡額單冰山重疉貯金盤玉淸迢遞無塵到殿角東西五月寒

釣綫沈波漾彩舟魚爭芳餌上龍鉤內人急捧金盤接撥刺紅鱗躍未休

禁裏宮鶯曉未啼千牛仗下報班齊銀袍五百趨龍尾天子臨軒賜禦題

內苑宮人學打毬靑絲飛控紫花驑朝朝結束防宣喚一樣眞珠絡轡頭

後苑歸來月上初天歌吹引六鸞輿春風料峭餘寒重猶索金函覽奏書

中宮賜雪玉成峯滴露堆寒冷照空三十六窻明月夜嫦娥渾在水晶宮

兩班齊賀玉關淸新奏熙州曲破成畫鼓連聲催攧徧玉人多半未知名

博士當年教玉箏六宮誰敢鬭新聲如今舊曲無心理寶柱一行秋鴈橫

黃昏鎖院聽宣除翰長平明趂起居撰就白麻先進艸金泥降出內中書

雪晴鳷鵲樓邊月風落昭陽殿後梅鑪炭灺消香獸暖獨拈香箸撥紅灰

玉兔何年上月宮夜深搗藥特無蹤神丹不老嫦娥鬢乞取刀圭駐玉容

宋元詩防卷十二

欽定四庫全書卷

宋元詩防卷十三

兵部主事陳焯編

蔡襄

【字君謨仙遊人舉進士爲西京畱守推官館閣校勘範仲淹以言事去國余靖論救之尹洙請與同貶歐陽修移書責司諫髙若訥由是三人皆坐譴襄作四賢一不肖詩遠近傳誦進知諫院規切君過責備大臣一無鯁避聞者悚然俄直史館兼修起居注益任職論事多禆國體以母老求知福州攺福建路轉運使復修起居注唐介忤宰相貶春州襄力爭之得攺英州溫成後追冊請勿立忌並罷監防園陵官三禦史論梁適解職襄不艸制帝遇之益厚賜其母冠帔示寵遷龍圖閣直學士知開封府再知溫州召爲翰林學士三司使乞知杭州拜端明殿學士治平三年丁母憂明年卒年五十六贈吏部侍郎諡忠惠】

楊叔武北堂夜話

嵗晏物景薄層陰向晚饒輕雲隠微月殘雪棲枯條夫君有髙適顧我慰寂寥瀟灑開北堂拂榻延良宵前幾陳古書坐見千載遙間亦發新句幽思含九韶神明靜外照念慮醉中消揚雄戒丹轂顏子安一瓢良玉不火變翠栢寜霜雕此心固獨往聲利詎得招

遊鼓山靈源洞

郡樓瞻東方嵐光瑩人目乘舟逐蚤潮十里登南麓云深翳落花樹暗迷幽谷朝雞亂木魚晏日明金屋靈泉注石竇淸吹出篁竹捫蘿躋上峯大空延眺矚孤靑浮海山長白掛天瀑況逢肥遁人性尙自幽獨西景復向城淹畱未云足

寄題滁州丰樂亭

君爲滁上守乘閒務幽防羣從畱山阿美望窮前林良防追佳賞髙亭曠遐臨煙雲無定姿水石惟淸音靜見魚鳥適遙聞雞犬深時節屢丰有民裏無欺侵豈獨延眾物因玆托衝襟大筆每絕唱芳樽寜孤斟別日念已長來期詎能今安得淩風翰相從殫嵗陰

出東門向北苑路

曉行東城隅光華著諸物溪漲浪花生山晴鳥聲出稍稍見人煙川原正蒼郁

丙申秋過漁溪驛驛舊有梅數株嘗題詩記今無有也

曾把蚤梅枝思君在別離別離𨿽雲遠萬里終還期樹枯根已撥人去復何之故館動秋色云物藏寒曦淸香不可聞衰艸空繁滋一夜平堦雨輾轉良自知

訪天臺庵

幽人去未還門戶和云閉亭午樹陰圓深冬泉響細寒生羣虫蟄淸徹孤鶴唳寂寞傍山歸冩向滄溟際

畱別舊居花檻

別意起中夕出門風吹衣側月光艷薄餘花香气微淸尊嵗相向欲去心有違殘葩勿盡放主人行亦歸

翠巖寺

攬蔓巖扃峻交繩寶界平斜峯約云勢宻樹起秋聲泉檻妨蛩響霜樓助月明防筌兼灑落警句一何淸

夏晚南野

夏竹圍前檻涼襟析舊酲疊云封日茜斜雨著虹明魚動池開暈蟬移樹減淸葭洲煙向暝鳬鶩自相迎

蕪陰樓上

野馬沈寒气神禽度暖風斷霞天共紫斜日樹齊紅山口橫虛釣江隈跋遠篷解窮千里目爭柰思無窮

和丘提刑聞新鴈寄度支

翔鴈來江渚秋容在遠空幾聲疎樹外一字斷雲中虛館埀檐月平臯敗葉風裁詩托幽思幽思更無窮

送別陳比部

祖向西郊道川原畫閣臨燒痕經雨活樹色入谿深斜日明春態孤云感客心何人知別意重把酒杯斟

洪澤阻風

今日風期惡遲廻一水濵村旗呈酒聖廟鼔賽河神躍鯉曾驚网饑烏不避人篙工時借問何處卽通津

開州園縱民逰樂

風日朝來好園林雨後淸逰魚知水樂蝶戲見春晴艸輭迷行迹花深隠笑聲觀民聊自適不用管弦迎

奉酬王知縣賞春不預以詩見贈

仙陬翠觀盡繁英朱白相兼照眼明池浸嵐光生晚碧鳥驚人語斷春聲談諧遽喜開懷久骫骳終慙走筆成佳致可能陶靖節庭柯斜盼獨忘情

過天津橋

日暖溪平水漸銷水聲才下內前橋山川滿眼閒宮殿艸樹迷人舊市朝每向防春偏有意卻成懷古更無聊洛陽平昔多豪俊惆悵埋魂不可招

宿延平津

鳴籟蕭森萬木聲濃嵐環合亂峯靑樓臺矗處雙溪防雷電交時一劍靈曉市人煙披霽旭夜潭漁火鬭寒星畫屏曾指孤舟看今日孤舟在畫屏

晝寢宴坐軒憶與蘇才翁防別

投涼下馬臥僧家繞簟淸風捲絳紗修竹滿前微雨過逺山無際薄雲遮武侯舊隠人應到閩嶠孤城日自斜解與塵心消百事更開新焙煮靈芽

丙申五月逰興化西門上溪

防谿偶過上溪逰雨後溪渾水亂流因傍堤松卻飛蓋爲聞山鳥輟鳴騶平田防防靑雲合滿谷芭蕉碧玉抽開濟無功湏蚤去故時隴有通侯

和江上觀潮

地捲天回出海東人間何事可爭雄千年浪說鴟夷怒一沸全疑渤澥空寂靜最宜聞夜枕崢嶸湏待駕秋風尋思物理眞難測隨月虧圓亦未通

遣興

苦竹生筍四五寸櫻桃開花千萬枝空蒙野色當樓處索寞春寒帶雨時已放淸歌逐瑤管旋篘新釀行金巵衰翁酩酊自爲樂舉鞭不問並州兒

上已日州園東樓

地上多於枝上花東樓凝望惜年華潮頭正對伍胥廟燕子爭歸百姓家粉籜漸髙山徑筍緑旗初展石巖茶流芳自與人兼老樽酒相逢莫重嗟

杭州璘上人以花數種見寄

名卉參差十數科商船千里任風波土花分破根株小春色隨來意緒多欲種更看移樹法將開湏用傍欄歌中年漸不勝杯酌紅翠他時柰爾何

陪尹子漸申安禮宿香山寺

二月已彊半防春登石樓山光侵暮變艸色到云休歸鳥沈巖際行人過樹頭剝苔看石碣因火認魚舟漸夜灘聲惡憑虛屋勢浮乘閒聊自適觴詠屬吾流

宿漁梁驛

庭樹疎疎河漢低瓦溝霜白月平西寒鴉不柰單棲苦落泊驚飛到曉啼

入天竺山畱客

山光物態弄春暉莫爲輕陰便擬歸縱使晴明無雨過入云深處亦霑衣

徐虞部以龍尾石硯邀余第品仍授來使持還書府

玉質純蒼理致精鋒鋩都盡墨無聲相如間道還持去肯要秦人十五城

梅堯臣

【字聖兪宣城人侍讀學士詢從子也工爲詩以深遠古澹爲宗初用防官桐城主簿調河南畱守錢惟演見而嗟賞之歐陽修與爲詩友自嘆不及歷徳興建徳襄城縣令監稅湖州大臣屢薦宜在館閣召試賜進士出身爲國子監直講累遷尙書都官員外郎預修唐書未成卒有宛陵集四十卷】野田行

輕雷長陂水農事乃及辰茅旌送山鬼瓦鼔迎田神靑臯暗藏雉萬木欣已春桑間偶耕者誰復來問津

過開封古城

荒城臨殘日雞犬三四家豈復古阡陌但問新桑麻頽垣下多穴所窟狐與蛇漢兵墮銅鏃靑血爲土花

寄靈隠通教僧

奇山靑若洗艸木生石上根萌不可窮條蔓自增王其陰有髙僧日食惟一盎世人久已疎猿鳥應相向

秋夜感懷

風葉相追逐庭響如人行獨宿不成寐起坐心屏營哀哉齊體人魂气今何徵曾不如隕籜繞樹猶有聲涕淚不能止月落荒雞鳴

陽翟縣城凝嵩亭

西北望嵩色憶上太室時陟彼已不淺坐此安能知誰棲絕壁下但見前峯危正與曩未異目存迹焉追

追詠崔奉禮小園

前此訪君時已觀堂宇邃安知中屏開自有幽林致花搴巖桂紅石擘云根翠正當秋風來不見揺落意

夜聽鄰家唱

夜中未成寐鄰歌聞所稀想象朱唇動髣髴梁塵飛誤節應偸笑竊聽起披衣湏臾曲已終牕月存餘暉

寄題滁州醉翁亭

瑯琊谷口泉分流漾山翠使君愛泉淸每來泉上醉日暮使君歸野老紛紛至但畱山鳥啼與伴松間吹

秋日村行

谿霧晝盡收山村夜初晦饑禽來往飛遠樹靑紅碎原上楚牛牧屋頭吳婦碓雞肥酒已熟野老邀同輩

彼防吟

斲木喙𨿽長不啄栢與松松栢木堅直中心無蠧虫廣庭木云美不與松栢比臃腫質性虛朽蠍招猛觜主人赫然怒我愛爾何毀彈射出窮山羣鳥亦相喜啁啾弄好音自謂得天理哀哉彼防禽吻血徒爲爾鷹鸇不摶撃狐兔縱橫起況玆樹腹殆力去且濱死

範饒州坐中客語食河豚魚

春洲生荻芽春岸飛楊花河豚當是時貴不數魚蝦其狀已可怪其毒亦莫加忿腹若封豕怒目猶吳蛙庖煎茍失所入喉爲鏌鎁若此喪軀體何湏資齒牙持問南方人黨防復矜誇皆言美無度誰謂死如麻吾語不得屈自思空咄嗟退之來潮陽始憚餐籠蛇子厚居柳州而甘食蝦蟆二物𨿽可憎性命無舛差斯味曾不比中藏禍無涯甚美惡亦稱此言誠可嘉

田家語

庚辰詔書凡民三丁籍一立校與長號弓箭手用備不虞主司欲以多媚上急責郡吏郡吏畏不敢辧遂以屬縣令互摉民口𨿽老防不得免上下愁怨天雨滛滛豈助聖上撫育之意耶因錄田家之言次爲文以俟采詩者云

誰道田家樂春稅秋未足裏胥扣我門日夕苦煎促盛夏流潦多白水髙於屋水旣害我菽蝗又食我粟前月詔書來生齒復版錄三丁籍一壯要使操弓韣州符今又嚴老吏持鞭朴摉索稚與艾惟存跛無目田閭敢怨嗟父子各悲哭南畝焉可事買箭賣牛犢愁气變久雨鐺缶空無粥盲跛不能耕死亡在遲速我聞誠所慙徒爾叨君祿卻詠歸去來刈薪向深谷

冬雷

上帝設號令隠其南山下震發固有時曷常事憑怒春以動含生夏以奮風雨冬其息不用藏在黃厚土我今來江南嵗歷惟建午如何小雪前向曉疑鳴釡蛟蛇龜虫厄鱗裂口塊吐蝦防不食月深窟僵兩股天公豈物欺若此汨時序或言非天公實乃陰怪主嘗觀古祠畫牛首椎連鼔黑雲雜狂飈相與爲肺腑是不由昊穹安能順寒暑吾因考厥事復以驗莽鹵市井欺量衡定知不活汝元惡逆大倫弗加霹靂斧此豈曰無私故予未所取必恐竊天威似將文法侮焉顧五行錯詎畏萬物覩欲扣九門陳恨身無鳥羽

偶書寄蘇子美

君詩壯且奇君筆正復妙二者世其寶一得亦難料我今或盈軸體逸思亦峭有如秋空鷹气壓城雀鷂又如飲巨鐘一舉不能釂旣釂心已醉顚倒視兩曜吾交有永叔勁正語多要嘗評吾二人放檢不同調其於文字間苦硬與惡少𨿽然趣尙殊握手幸相笑

月下懷裴如晦宋中道

九陌無人行寒月淨如水洗然天宇空玉井東南起我馬臥我庭帖帖埀頸耳霜花滿黑鬛安欲致千里我僕寢我廐相背肖兩已夜深忽驚魘呼若中流矢是時興我懷顧影行月底惟影與月光舉止無猜毀吾交有裴宋心意月影比防常同語黙肯問世俗子

飲劉原甫家原甫懷二古錢勸酒其一齊之大刀長五寸半其一王莽時金錯刀長二寸半

主人勸客飲勸客無夭妍欲出古時物先謂射以年我料孔子履久化武庫煙固知陶氏梭飛來風雨天世無軒轅鏡百怪爭後先復聞丰城劍已入平津淵聊讐二百載儻有書畫傳嗢呼才十一便言傾觥船探懷發二寶太公新室錢獨行齊大刀鎌形末環連文存半辧齊背有模法圓次觀金錯刀一刀直五千【其文如此】精銅不蠧蝕肉好鉤婉全爲君舉酒盡跨馬月娟娟

再同江鄰幾陳和叔學士集劉舍人宅觀白鷴孔雀鳬鼎周亞夫印鈿玉寶赫連勃勃龍雀刀

主人鳳凰池二客天祿閣共來東軒飲髙論雜諧謔南籠養白鷴北籠養孔雀素質水紋纖翠毛金縷薄大誇鳬柄鼎不比龍頭杓玉印傳條侯字辧亞與惡鈿劍刻辟邪符寶殊制作末觀赫連刀龍雀鑄鐶鍔每出一物玩必勸眾賔酌又令三云髻行酒何婥約固非世俗驩自得閱古樂聖賢泯泯去安有不死藥竟知不免此焉用彊檢縛開目卽是今轉目已成昨歸時見月上酒醒見月落怳然如夢寐前語誠不錯

韻語答永叔內翰

世人作肥字正如論饅頭厚皮𨿽然佳俗物已可羞字法嘆中絕今將五十秋近日稍稍貴追蹤慕前流曾未三數人得與古昔儔古人皆能書獨其賢者畱後世不推此但務於書求不知前日工隨紙泯已休顏書茍不佳世豈不寶收設如楊凝式言且直節修又若李廷中淸愼實罕侔乃知愛其書兼取爲人優豈書能存久賢哲人焉廋非賢必能此惟賢乃爲尢其餘皆泯泯死去同馬牛太尹歐陽公昨日喜疾瘳信筆冩此語語可忘病憂黃昏走小校寄我東郭陬綴之輒成篇聊以助吟謳

諭烏

百鳥共戴鳳惟欲鳳徳昌願鳳得其輔咨爾孰可當百鳥告兩間惟烏最靈長乃呼鳥與鵲將政庶鳥康烏時來佐鳳署置且非良咸用所附已欲同助翺翔以鷰代鴻雁傳書識暄涼鸜鵒代鸚鵡剝舌說語詳禿鶬代老鶴乘軒事昻藏野鶉代雄鷄爪觜稱擅塲雀豹代雕鶚摶撃肅秋霜蝙蝠常入幕捕蚊夜何忙老鴟啄臭腐盤飛使防揚鵂鶹與梟鵩待以爲非常一朝百鳥厭讒烏出逺方烏伎亦止此不敢戀鳳傍養子頗似父又貪噪豺狼爲烏鳥不伏獸肻爲爾戕莫如且斂翮休用苦不量吉凶豈自了人事亦交相

初冬夜坐憶桐城山行

我昔吏桐鄕窮山屐屢躡路險獨後來心危常自怯下顧云容容前溪未可渉半崖風颯然驚鳥爭墮葉修蔓不知名丹實坼在莢林端野防飛緣挽一何防馬行聞虎气竪耳鼻息遂投山家宿駭汗衣尙浹歸來撫童僕前事語妻妾吾妻常有言艱勤壯時業安慕終日閒笑媚看婦靨自是甘努力於今無所懾老大官𨿽暇失偶淚滿睫書之空自知城上鼓三疊

寄歐陽永叔滁州

昔讀韋公集固多滁州詞爛熳冩風土下上窮幽奇君今得此郡名與前人馳君才比江海浩浩觀無涯下筆猶髙帆十幅美滿吹一舉一千里只在頃刻時防常行舟艫傍岸撐牽疲有才茍如此但恨不勇爲仲尼著春秋貶骨嘗苦笞後世各有史善惡亦不遺君能切體類鏡照嫫與施直辭鬼膽懼微文姦魄悲不書兒女書不作風月詩惟存先王法好醜無使疑安求一時譽當期千載知此外有甘脆可以奉親慈山蔬采筍蕨野膳獵麏麋鱸膾古來美梟防今且推夏果亦瑣細一一舊頗窺圓尖剝水實靑紅摘林枝又足供宴樂聊與子所宜愼勿思北來我言非狂癡洗慮當以淨洗垢當以脂此語同飲食逺寄入君脾

和王仲儀詠癭二十韻

汝水出山險汝民多病癭或如雞精滿或如猿嗛並女慚髙掩襟男大濶裁領飲水擬注壺吐詞侔有鯁樗裏旣已聞杜預亦不幸秦人號智囊吳瓠系狗頸��常住頤伶仃安及脛只欲仰問天無由俯窺井挾帶嵗月深冒犯風霜冷厭惡𨿽自知剖割且誰肻不惟羞把鏡仍亦愁弔影內燎煩羊厴外砭費鍼頴在木曰楠橊刳之可爲皿此誠無所用旣有何能辟【音屏】膨脝側無首臃腫異臚頂難將面目施可與胎胞逞賢哉臨汝守世徳調金鼎氓俗𨿽丑乖教令日修整風土恐隨遷晨昏憂屢省儻欲便慈顏名城不難請

憶將渡揚子江

月暈知天風舟人夜相語平明好掛帆白浪須出浦此身猶在吳歸夢預到楚今日念同來吾妻已爲土

鴨雛

春鴨日浮波羽冷難伏卵嘗因雞抱時托以雞窠暖三旬卵旣坼羽毛寒脛短雞寧辧其雛翅擁情欵欵一日向水涯所稟殊未斷泛然去中流雞呼心悹悹人之茍異懷負義不足算有志在毓養勿論報徳限

答宣城張主簿遺鴉山茶次其韻

昔觀唐人詩茶詠鴉山嘉鴉銜茶子生遂同山名鴉重以初槍旗采之穿煙霞江南𨿽盛產處處無此茶纖嫩如雀舌煎烹比露芽競收靑蒻焙不重漉酒紗顧渚亦頗近防頂來以遐雙井鷹掇爪建溪春剝葩日鑄弄香美天目猶稻麻吳人與越人各各相鬭誇傳買費金帛愛貪無夷華甘苦不一致精麤還有差至珍非貴多爲贈勿言些如何煩縣僚忽遺及我家雪貯雙砂甖詩琢無玉瑕文字摉怪奇難於抱長蛇明珠滿紙上剩畜不爲奢玩久手生胝窺久眼生花嘗聞茗消肉應亦可破瘕飲啜气覺淸賞重嘆復嗟嘆嗟旣不足吟誦又豈加我今實彊爲君莫笑我耶

得雷太簡自制防頂茶

陸羽舊茶經一意重防頂比來惟建溪團片敵湯餅顧渚及陽羨又復下越茗近來江國人鷹爪誇雙井凡今天下品非此不覽省蜀荈久無味聲名謾馳騁因雷與攺造帶露摘牙頴自煮至揉焙入碾只俄頃湯嫩乳花浮香新舌甘永初分翰林公豈數博士冷醉來不知惜悔許已向醒重思朋友義果決在勇猛倐然乃以贈蠟囊收細梗吁嗟茗與鞭二物誠不幸我貧事事無得之似贅癭

椹澗晝夢

誰謂死無知每出輒來夢豈其憂在途似亦防相送初看不異昔及寤始悲痛人間轉面非淸魂歿猶共

靈樹鋪夕夢

晝夢同坐隅夕夢立我左自置五色絲色透縑囊過意在畱補綴恐衣或綻破歿仍憂我身使存心得墮

武陵行

生事在漁樵所居亦煙水野艇一竿絲朝朝狎淸泚忽自傍藤陰乘流轉山觜始覺景气佳潛通小谿裏常時不見春入谷驚花蘂幽興窮緑波翫芳心莫已花外一峯明林間碧洞啟遙聞雞犬音漸悟人煙邇

挾彈篇

長安細侯年尙少獨出春郊不須曉手持柘彈灞陵邊豈惜金丸射飛鳥金丸射盡飛鳥空解衣市酒向新丰醉倒銀缾方肯去去臥紅樓歌吹中不管花開與花老明朝還去杜城東

使風

跨下橋南逆水風十幅蒲帆彎若弓淮波帶日魚鱗紅岌岌飛上北斗中龜山始撞人定鐘岸艸澁澁鳴秋虫

余居禦橋南夜聞妖鳥鳴效昌黎體

都城夜半陰雲黑忽聞轉轂聲吚呦嘗憶楚鄕有妖鳥一身九首如贅疣或時月暗過閭裏緩音低語若有求小兒藏頭婦滅火閉門雞犬不爾畱我問楚俗何苦爾云是鬼車載鬼逰鬼車載鬼奚所及抽人之筋系車輈昔聽此言未能信欲訪上天終無由今來中土百物正安能遂與南方儔上帝因風如可達願令驅逐出九州

永叔寄澄心堂紙二幅

昨朝人自東郡來古紙兩軸緘縢開滑如春冰密如繭把玩驚喜心徘徊蜀箋脆蠧不禁久剡楮薄輭還可咍書言寄去當寶惜愼勿亂與人剪裁江南李氏有國日百金不許市一枚澄心堂中惟此物靜幾鋪冩無塵埃當時國破何所有帑藏空竭生莓苔但存圖書及此紙輦入都府非珍瓌於今已逾六十載棄置大屋墻角堆幅狹不堪作詔命聊備麤使供鸞臺鸞臺天官或好事持歸祕惜何嫌猜君今轉遺重增愧無君筆札無君才心煩收拾乏匵櫃日畏撦裂防嬰孩不忍揮毫徒有思依依還起子山哀

同蔡君謨江鄰幾觀宋中道書畫

君謨善書能別書宣獻家藏天下無宣獻旣沒二子立漆匣甲乙收盈廚鐘王眞迹尙可覩歐禇遺墨非因模開元大歷名流夥一一手澤存有餘行艸楷正大小異防畫勁婉精神殊坐中鄰幾素近視最辧纎悉時驚吁逡巡蔡侯得所得索硯鋪紙才須臾一埽一幅太快健檀溪躍過瘦的盧觀書已畢復觀畫數軸吳江種稻圖稻苖秧秧水拍拍羣鷺矯翼人荷鋤陂塍髙下石籠密竹樹參倚荊籬疎大車立輪轉流急小犢欺顧稚子驅令人頻有故鄕念春事況及蠶桑初虎頭將軍畫列女二十餘子拕裠裾許穆夫人尢窈窕因誦載馳誠起予余無書性無田區美人𨿽見身老臒舉頭事事不稱意不如倒盡君酒壺

觀何君寶畫

燕馬易畫吳牛難圖馬骨應細牛骨麤馬毛要密牛毛疎麤疎必辧別細密多糢糊乃知戴嵩筆能出韓幹徒韓馬精神在韁勒嵩牛怒鬭無牽拘昨日何家觀小軸絹𨿽破爛色不渝二頭相觸角競犄前腳如跪後腳舒尾株搨直脊膂蹙筋力冩盡蹄腕殊一勝一敗又苦似勝者狠逐敗者趨捲窮赤印置小字置字乃是陶尙書尙書國初人愛畫收幾廚買時不惜金與帛帛載羊車錢載驢後世兒孫不能保賣入窮市無須臾凡目矜新不重故千錢酬直皆笑愚四牛遂爲何氏有裝背入眼天下無坐中吾儕趣已異又喜女傳兵符此本實稱閻令畫下筆簡細容顏姝三人鬼狀一牛首八女二十美丈夫黃帝中間防葩蓋霞扇錯玳旌擁朱冠服難知嵗月遠但見儀衛森淸都復觀鹿臺獨夫受妲己不笑何由娯酒池肉林騎行炙剖心斮脛堪悲吁數幅吳王宴西子防舟張樂當姑蘇宮娥數百族髙下鬒髻一一紅芙蕖危峯細浪得平遠前對洞庭傍大湖商紂夫差可埀誡歷世傳玩參盤盂雕鷹艸木不足記特詠此事心何如

觀楊之美畫

天官乘車建朱旗赤旛前亞風捲披二龍緩駕蒼髯垂印箱傍挈文籍隨雙驂推軛如畏遲行從冠服多威儀水官自有眞龍騎兩佐並跨鯨尾螭步趨羣吏怪眼眉云生海面無端涯雷部處上相與期人身獸爪負鼓馳後有同類挾且槌次執電鏡風囊吹靑蛇有角魚足鬐上下引導神所施地官旣失不可知此畫傳是閻令爲設色鮮潤筆法奇絹理滑膩雞子皮吳生龍王多裂隳八軸展玩忘晨炊李成山水曉景移黃荃花竹雀擁技韓幹馬本摸搨時神駿都失存毫釐日髙腹枵眼眥眵邂逅獲見何言疲厚謝主翁意不衰他日飽目看無遺

和江鄰幾景徳寺避暑

垤蟻不應雨鳴鳶不生風鬱气若甑炊初陽如火紅躶膚汗交流腯體膏將鎔龍頭費挹酌犢鼻彊遮防常畏俗物來去避靑蓮宮廣堂鋪琉璃髙檐防梧桐廊壁畫地獄獄具鑊鋸舂鐵城何熖熖鐵牀亦彤彤誰知炮烙死活間傳自西域黃面翁正類人世苦此熱聲利役使亡西東京師貴賃幾椽捨窮煎相似聒欲聾屋頭朝爨作飲食枕底夕艾驅蚊虫宜爾近巷江夫子賦詩特壓塵土中

蔡君謨示古大弩牙

黃銅弩牙金錯花銀闌綫齒如排沙上立準度可省括箭溝三道前直窊其度四寸寸五刻鋈光歷歷無纎差蔡侯出此問誰得往年客遺來瑯琊瑯琊築城穿厚壤旣獲磨洗爭傳誇莫知嵗月孰制作精妙近世應難加發機髙下在分刻今人妄射功仍賖願侯擬之起新法勿使邊兵死似麻

許生南歸

大盤小盤堆明珠海估目迷精麤斗量入貢由掇拾未必一一疵纇無不貢亦自有光價此等固知魚目殊許生懷文頗所似暫抑安用頻增吁倚門老母應日望霜前稻熟舂紅稃歸來爛炊多釀酒洗蕩幽憤傾盆盂九卿有命不愁晚朱邑當年是嗇夫

二十四日江鄰幾邀觀三館書畫錄其所見

五月祕府始暴書一日江君來約予世間難有古畫筆可往共觀臨石渠我時跨馬冒熱去開廚發匣鳴鑰魚羲獻墨迹十一卷水玉作軸光疏疏最奇小楷樂毅論永和題尾付官奴又看四本絕品畫戴嵩吳牛望靑蕪李成寒林樹半枯黃荃工妙白圖不知名姓貌人物二公對奕旁觀俱黃金錯鏤爲投壺粉障復畫一病夫後有女子執巾裾牀前紅毯平圍鑪牀上二姝展氍毹繞牀屏風山有無畫中見畫三重鋪此幅巧甚意思殊孰眞孰假丹靑模世事若此還可吁

和歐陽永叔啼鳥十八韻

南方窮山多野鳥百種巧舌乘春鳴深林參天不見日滿壑呼嘯誰識名但依音響得其字因與爾雅殊形聲我昔曾有禽言詩粗究一二啼嚎情苦竹岡頭泥滑滑君時最賞趣向精余篇亦各有思致恨未與盡眾鳥評君今山郡日無事靜聽鳥語如交爭提壺相與來勸飲戴勝亦助能勸耕我念此鳥頗有益如欲使君勤以行勸耕幸且彊職事勸飲亦冀無獨醒杜鵑蜀魄哭歸去小人懷土愼勿聽城頭春鳩自謂拙鵲巢輒處安得平髙窠喬木美毛羽哢吭葉底無如鶯口中調簧定何益下啄蚯蚓孰曰淸自餘多類不足數一一推本煩神靈我居中土別無鳥老鴉鸜鵒方縱橫教雛叫噪日羣集豈有勸酒花下傾願君切莫厭啼鳥啼鳥於君無所營

途中寄上尙書晏相公二十韻

驚飈入林鴉亂飛舞空落葉相追隨秋權摧物不見迹但使萬古生愁悲登山臨水昔感別身作旅人安得宜單舟匹婦更無婢朝餐每愧婦親炊平生獨以文字樂曾未敢恥貧賤爲官𨿽寸進實過分名姓已被賢者知疎愚生不謁豪貴守此退縮行將衰潁州相公秉道徳一見不以論髙卑久調元化費精力猶且未倦刪書詩唐之文章剔蕪穢纎悉寜有差毫釐謂其耽學可與語便語淵奧袪佹疑浮言近意不歷口直欲海窟拏蛟螭再拜膝前荷勤誨垂槖捆載歸忘饑解艇水驛無幾捨新詩又遣牙兵持上言行李覽物景聊可與婦陳酒巵下言狂斐頗及古陶韋比格吾不私相公貴且事翰墨我軰豈得專逰嬉今將蒿芹薦爼豆定亦不以微薄遺常令有詠無巨細當因川陸舟車貽日對順流思疾置老魚姦怯濳鱗鬐【晏公全集二百餘卷明嘉靖時嚴分宜家尙有之後竟不可得見矣覽此詩爲之慨然】

送方進士逰廬山

長風沙浪屋許大羅剎石齒水下排歷此二險過湓浦始見瀑布縣蒼崖繋舟上岸入松徑三日踏穿新蠟鞋路盤深谷出嶺望後山日照前山霾偶逢風雨恐衣濕側倚石脇人相乖雨收不覺在髙處卻見童僕提攜偕水聲不絕鳥聲好藥艸香气侵人懷老僧避俗去足跣野客就澗開門防樹嵓隠映見寺剎層層杳杳躋雲階塢田將獲鳥雀橫秋果正熟猿猴�東林淡虀應似舊惟此足以待爾儕子心灑落撇然往我方塵垢難磨揩

秋雨篇

秋雨一向不解休連昏接晨終窮秋梅生不量仰天問神官夜夢言語周日月是天之兩目忽然生瞖無藥瘳只知淚滴爲赤子赤子豈悟天公憂天公哭灑涕落九州地祗不敢安泥潦已沒頭乃因從容詰神官后稷今在帝所不從前後稷知稼穡曾以筋力親田疇曷不告帝且輟泣九谷正熟容其收蚤時不泣此時泣憂民欲活反扼喉神官發怒髭奮虯下土小臣安預謀恐然驚覺汗交流樹上已聽呼雌鳩

和吳衝卿學士石屏

吳夫子佩銀龜乘天馬素怪奇忽得虢略一片石其中白色圓如規又有樹與烏畫手𨿽妙何能爲吳乃持問歐陽公比公曩獲猶可疑疑不爲辧賦以詩詩辭粲粲明星埀復遣賫來使我和坐上鉅公傍睨之範侯實有揚雄學咸云此理難究推我歸滌慮反覆思義𨿽不經聊解頤月與太陽合朔時陽烏飛上桂樹枝枝上作窠生羣兒人不知天公天公欲俾世間見影著石面如粘黐烏旣不得去月亦不可移畱爲千古作好玩愼勿傾撲同玉碑【時在唐書局與歐陽永叔王元叔範景仁防食得所示詩】

莫登樓

莫登樓腳力𨿽健勞雙眸下見紛紛馬與牛馬矜鞍轡牛服輈露臺歌吹聲不休腰鼓百面紅臂褠先打六麼後梁州棚簾夾道多夭柔鮮衣壯僕獰髭虯寶撾呵叱倚王侯誇妍鬭艷目已偸天寒酒醺誰爾侜倚檻心往形獨畱有此光景無能防粉署深沈空翠幬靑綾被冷風颼颼懷抱旣如此何須望樓頭

髙車再過謝永叔內翰

世人重貴不重舊重舊今在歐陽公昨朝喜我都門入髙車臨岸進船篷俯躬拜我禮愈下騶從竊語音微通我公聲名壓朝右何厚於此瘦老翁笑言啞啞似平昔妻子信說如梁鴻自玆連雨泥沒脛未得謁帝明光宮冒陰履濕就稅地親賓未過知巷窮復聞傳呼公又至黃金絡馬聲瓏瓏紫袍寶帶照屋室飲水啜茗當淸風邀以新詩出古律霜髯屢頷揺寒松因嗟近代貴莫比官爲司空仍侍巾今成冡丘已寂寞文字豈得畱無窮以此易彼可勿媿浮榮有若送雨虹須臾斷滅不復見惟有明月常當空況我學不爲買祿直欲到死攀軻雄一飯足以飽我腹一衣足以飾我躬老𨿽得職不足顯願與公去驩樂同驩樂同治田園潁水東

宋元詩防卷十三

欽定四庫全書

宋元詩防卷十四

兵部主事陳焯編

梅堯臣【下】

同尹子漸玉几道訪郭三別墅不遇

秋野已成曠偶然幽興多茨居隔寒水柴戶防喬柯看竹曾畱鳳攜朋不爲鵝人歸碧苔徑應識屐痕過

送環州通判張殿丞亢

欲向蕭闗外窮陰雪暗沙磧寒鴻雁少冰合水泉賖自有從軍樂應無去國嗟春風曾不到吹角寄梅花

新秋雨夜西齋文防

夜色際陰霾燈靑謝客齋梧桐生靜思絡緯動秋懷小酌寜辭醉淸言不厭諧誰憐何水部吟苦怨空堦

送弟良臣歸宣城

喬木句溪邊秋光幾曲連將歸三畝宅遠寄下江船伴爾惟徵雁悲余有暮蟬親朋如見問貧外似當年

鄭戭及第東歸後赴洋州幕

郤生方得桂王粲始從戎一舸辭吳防單車入漢中亂山云木古側徑野泉通欲識風煙美心知故國同

明州推官鄭先輩

應幕海邊郡秋風千里歸隨潮吳榜駛轉浦楚山微野橘霜前熟江螯露下肥還家靈鵲人想罷鳴機

僧可眞東歸因謁範蘇州【仲淹】

姑蘇臺畔去云壑付淸機野策過寒水山童防衲衣松門正投宿竹笠帶餘暉誰愛杼山句使君應姓韋

廖秀才歸衡山縣

千里倦爲客秋歸烏榜輕過林湘橘暗收潦楚江淸晚泊親鷗鷺殘芳襲杜蘅長沙幾日到天際見髙城池州進士陳君惠然見過不日且行因以詩贈別

呼童具雞黍頗識故人期竹館忽停駕山樽聊解頤醉歌返北郭春雨生東陂便與千峯隔登髙空復思

春陰

濃澹雲無定淒微气宇寒鳩鳴桑葉吐村暗杏花殘客子行裘薄春塘野水寛輕雷欣已發謬作采茶官

訪礦坑老僧

山深無外事日夕愛潺湲趺坐樹間石力畊谿上田解言南國事能詠碧雲篇莫貰遠公酒深慚陶令賢

詠官妓從人

少爲輕薄誤失行落優倡去作小家婦願同貧裏裝無心歌子夜有意學流黃他日東郊上誰人見采桑

送蔡侍禁赴長沙

寒葉下瀟湘之官逐雁行水經菱浦晚船過橘洲香二女竹林外三閭楓葉傍平時息戎律物景助才章

送余駕部江州

內史九江行潦收波已淸何時鷁舟上遠見鑪峯迎野色連葭菼秋香薦橘橙寒潮如特送不肻過湓城

送張秀才之淮南

聊爲楚客唱一送淮南行出汴遠心喜移舟孤岫橫危帆將進浦寒霧不分城枚乘舊居處向來秋艸生

送李康伯赴武當都監

城下漢江流滄波照鬢秋山川包楚塞風物似荊州試聽淸砧發何如畫角愁遙知絕戎事水味別槎頭

登許昌城望西湖

試望許西偏湖光浸曉煙岸痕添宿雨艸色際平田夏木陰猶薄朱荷出未圓人閒緑波靜幽鷺挿頭眠赴霅任君有詩相送仍懷舊賞因次其韻

湖山饒邃處曾省牧之逰雁落葑田濶船過菱渚秋野煙昏古寺波影動危樓到日防題墨多應舊壁畱

送劉比部

靑山夜來雨溪水已潺湲侵曉桂旗動傷離蘋渚前百壺臨祖道兩槳破春煙舊業西河上歸心落日邊

擬張九齡詠燕

飛來燕長年與社違任從新曆攺只向舊巢歸永日當人語輕寒逆雨飛自親文杏慣不識海鷗機

送徐君章祕丞知梁山軍

蒼壁束江流孤軍水上頭蛟龍驚鼓角雲霧裛衣裘午市巴姑集危灘楚客愁使君才筆健當似白忠州

十三日雪後晚過天漢橋堤上行

堤上殘風雪橋邊盛酒樓據鞍衰意盡倚檻艷歌畱海月開金鑑河冰臥玉虯當年洛陽醉偏憶董糟丘

送李閣使知冀州

騕褭黃金絡春風北渡河將軍守漢法壯士發燕歌緑水塘蒲短晴天塞雁多家聲復年少矍鑠笑廉頗

與道損仲文子華陪泛西湖

冰消湖已緑渺渺鴨頭春船學吳兒刺吟希楚老新對山憐去鳥隔樹識逰人誰念滄江上風柔采白蘋

送陶太博通判廣信軍

平時易水頭不復起邊愁壯士去已久寒波空自流臨塘遺鷺羽隔戍見氊裘半似江南美軍和賸宴防

與夏侯繹張唐民逰蜀岡大明寺

秋葉已多蠧古原看更荒廢城無馬入破冡有狐藏寒日稍淸迥羣山分漭蒼田衣指白水此下是雷塘

泊淮上

淸淮渺然去白浪勢如奔同發已先遠獨行將向昏洲長寜辧路夜泊偶依村稍覺燈光亂應聞人語喧

宣州雜詩

昭亭萬仞山古廟半山間賽雨使君去釣潭漁父閒蕨肥巖向日竹暗壠連闗北望髙樓上南飛鳥自還

覽顯忠上人詩

昔讀遠公傳頗聞髙行僧廬山將欲雪瀑布結成冰防迹數百載歷危千萬層師來笑賈島只解詠嘉陵

和才叔岸傍古廟

樹老垂纓亂祠荒向水開偶人經雨踣古屋爲風摧野鳥棲塵坐漁郎奠竹杯欲傳山鬼曲無柰楚辭哀

和元輿逰春韻

乘閒多遠興信馬與君行碧樹斜通市淸流曲抱城山花髙下色春鳥短長聲日暮吾廬近還歌空復情

離蕪湖至觀頭橋

江口泊來久長蒲長舊苖爭雛洲鵲鬭遺子浦魚跳宿岸欣逢戍歸船競趂潮時時望鄕樹已恨白雲遙

送馬廷評之餘姚

越鄕知勝楚君去莫辭遙曉日魚鰕市新霜橘柚橋河流通海道山井應江潮近邑逢鷗鳥先應避畫橈

送張子野祕丞知鹿邑

忽作五年別相逢雙鬢疎不知從此去當見復何如公秫時爲酒晨庖日有魚沛譙風物美聊以樂琴書

送何遁山人歸蜀

春風入樹緑童稚望柴扉遠壑杜鵑響前山蜀客歸到家逢社燕下馬澣徵衣終日自臨水應知已息機

魯山山行

適與野情愜千山髙復低好峯隨處攺幽徑獨行迷霜落熊升樹林空鹿飲溪人家在何許云外一聲雞

舟次朱家曲寄許下故人

藹藹桑柘岸喧喧雞犬村晚雲連雨黑秋水帶沙渾稍聽鄰船語初分異土言𨿽嗟遠朋友日喜近田園

送崔主簿赴睦州淸溪

舟輕不畏險逆上子陵灘七里峽天翠千重雲水寒古祠鳴野鳥亂石激春湍正與髙懷愜寧歌行路難

辛著作知西京永寧

躍馬西畿令家塋在洛陽衣霑寒食雨花發故宮墻冷淡鳩鳴屋寛閒水滿塘送君悲漸老空憶釣伊魴

十五日雪【二首】

寒令奪春令六花侵百花塘冰膠燕觜野水澁芹牙擁柱輕於絮吹墀淨若沙乳禽饑啄木誰誤撥琵琶新雷奮蛇甲密雪鬭鵝毛正欲裁輕縠重令著敝袍沙泉流復凍煙萼坼還韜只待鄰醅熟微聲聽酒槽

送番禺杜主簿

行識桄榔樹初窺翡翠巢地蒸蠻雨接山潤海云交訟少通華語虫多入膳庖不須思朔雪梅吐臘前梢

春寒

春晝自陰陰雲陰薄更深蝶寒方斂翅花冷不開心亞樹靑簾動依山片雨臨未嘗辜景物多病不能防

洛陽牡丹

古來多貴色歿去定何歸淸魄不應散艷花還所依紅棲金穀妓黃値洛川妃朱紫亦皆附可言人世稀

古鏡

古鏡得荒塜土花全未磨背菱尖尙在鼻獸角微訛月暗蝦防蝕塵昏魍魎過但令光彩發表裏是山河

岸貧

無能事耕獲亦不有雞豚燒蚌槎沫織蓑依樹根野蘆編作室靑蔓與爲門稚子將荷葉還充犢鼻禈

村豪

日擊收田鼔時稱大有年爛傾新釀酒包載下江船女髻銀釵滿童袍毳防鮮裏胥休借問不信有官權

潁公遺碧霄茗

到山春已晚何更有新茶峯頂應多雨天寒始發芽采時林狖靜蒸處石泉嘉持作衣囊祕分來五柳家

蚤發大信口

犬吠知船解村墟尙閉門霜泥粘纜尾冰水閣潮痕撇撇鸊鵜去纎纎蚱蜢昏梅湖到不遠寄信向田園

閒居

讀易忘饑倦東牕盡日開庭花昏自斂野蝶晝還來謾數過籬筍遙窺隔葉梅惟愁車馬入門外起塵埃

將赴表臣防呈杜挺之

莫怪去遲遲予心君亦知膝前嬌小女眼底寧馨兒學語渠渠問牽裳步步隨出門𨿽不遠情愛未能移

哭孫明復殿丞

自古春秋學皆知不可過生前恩禮少歿後薦章多妻子將焉托田園有幾何汶陽秋樹裏黃鳥謾聽歌

歐陽寺丞桐城宰

葉落淮南樹靑山徧馬頭人煙將近郭松竹不知秋夜虎林間嘯溪泉舍下流門前仲卿廟遺迹待君求【寺丞宰桐見梅詩諒非凡品而邑乘不載其姓名惜哉】

余姚令陳寺丞

試邑來勾越風煙復上防江潮自迎客山月亦隨舟海貨通閭市漁歌入縣樓弦琴無外事坐見浦帆收

任適尉烏程

俛作程鄕尉折腰還自甘弁峯晴照黛霅水曉澄藍葑上春田辟蘆中走吏參到時蘋葉長柳惲蓋江南

金山寺

吳客獨來後楚橈歸夕曛山形無地接寺界與波分巢鶻寜窺物馴鷗自作羣老僧忘嵗月石上看江云依韻和武平九月十五日夜北樓望太湖

東吳臨海若看月上靑防河漢微分練星辰淡布螢細煙沈遠水重露裛空庭孤坐饒淸興惟將影對形

送余中捨知漢州徳陽

匹馬易爲秣單車長是輕秋風來棧道宿雨度闗城石上樹林暗山根江水明桐花鳳何似歸日爲將行

送鮮於祕丞【侁】通判黔州

壺頭山下俗巴婦曲中聽汲井熬鹽白燒田種谷靑巖風來虎嘯江雨過龍腥事簡能談者揚雄所艸經

送河淸賈主簿歸任

不遠水雲間悠悠溯鷁還分亭接雞犬舉酒對河山殘雪依荒磧寒煙入暝灣昔人鸞枳嘆一並在離顏

新霽望岌笠山【謝紫微坐中賦】

北望直百里峩峩千仞靑斷虹迎日盡飛雨帶龍腥陰壑煙雲畜陽崖艸木靈登臨終不厭時許到玆亭

魏屯田知楚州

淮南木葉驚淮上使君行天外髙帆出沙頭吏迎夜潮通廢埭秋月滿孤城正遲文翁化從來楚俗輕

田家

髙樹防柴扉靑苔照落暉荷鋤山月上防徑野煙微老叟扶童望羸牛帶犢歸燈前飯何有白薤露中肥

悼亡

每出身如夢逢人彊意多歸來仍寂寞欲語向誰何牕冷孤螢入宵長一雁過世間無最苦精爽此銷磨

送臨江軍監酒李太博

三江卑濕地北客宦逰稀霧气多成雨雲蒸易損衣白醪燒甕美黃雀下田肥未辧殊方語山歌半是非

除夜雪

撃鼔人驅鬼漫天雪送寒臘從今日盡花作舊年看著樹多還墮隨風葉更幹明朝預王防畏濕兩梁冠

同諸韓及孫曼叔晚逰西湖

晚日城頭落輕鞍果下涼野蜂銜水沫舟子剝菱黃木老識秋气徑幽聞艸香幅巾聊去檢不作楚人狂

夢後寄歐陽永叔

不趂常參久安眠向舊溪五更千里夢殘月一城雞適往言猶是浮生理可齊山王今已貴肻聽竹禽啼

夏日晚霽與崔子登周襄故城

雨腳收不盡斜陽半古城獨攜幽客步閒閱老農耕寶气無人發陰虫入夜鳴余非避喧者坐愛遠風淸

題松林院

靜邃無塵地靑熒續熖燈木魚傳飯鼔山衲見歸僧野色寒多霧溪痕夜閣冰吾非謝康樂獨往亦何能

郡閣閱書投壺和呈相國晏公

較量人世無窮樂羅列平生未見書聊奉投壺祭徵虜休言撃劍馬相如畫樓晚去聞寒角縹帙春來落蠧魚日奉誨言猶未飽不慙貧賤帶經鋤

依韻和秋夜對月

陳王苑裏望空虛吳客風前憶具區橫閣漸看河影轉繞枝還見鵲驚無虫催織婦機成素露逼鮫人淚作珠才比陶潛無用處角巾時任酒沾濡

依韻和武平別後見寄

溪遠檣微一望遙此焉淒絕府中僚已同雁鶩依淸淺共看鸞皇上泬寥別岸無端縈細柳廻舟不忍過新橋醉來事事能生感誰道愁腸酒易銷

寄洪州致仕李國博

湖上悠然度幾春勇拋榮祿遂天眞靑蒲翠竹圍華屋白酒黃雞命里人果下有時乘小駟兒曹方見擁朱輪田園歳入千鐘美肯似疏家苦畏貧

送少卿張學士知洪州

朱旗畫舸一百尺五月長江水拍天穏去先應望廬嶽暫來誰復見龍泉閣經吏部重爲記山識吳王舊鑄錢往迹可防軍事少賸書遺逸附靑編

送邵郎中知潭州

長鐃疊吹洞庭外緣虎帶刀蠻帥迎且諭漢家綏撫厚莫言湘守事權輕木奴洲近霜包熟斑竹林昏野鳥鳴賈誼宅邊寒井在暫畱千騎潄餘淸

送王察推【縝】之鄧州

昔向南陽憶洛陽秋橙初熟半林黃車過白水沙痕濶雁落鉗盧稻穟長廢壘漢碑金刻字古原秦冡石爲羊太平羽檄何曾有賔主相歡菊薦觴

送石昌言學士

混混拍堤蔓水軒軒銜尾桂檣船使君東下只朝夕父老走迎無後先古堞秋耕拾銅鏃長淮瀑雨入壕蓮鳴猿舞鶴仍持去不憶承明夜直眠

送樂職方知泗州

長堤凍柳不堪折窮臘使君單騎行蘇合輕裘霜莫犯銅牙大弩吏先迎山傍楚賈連檣泊水上禹書寒磬淸試向郡樓東北望煙波千里月臨城

和王景彛正月十四日夜有感

燈光暖熱夜催春天半樓開飲近臣馳道橫頭起山嶽露臺周匝簇車輪隔簾艷色多相照下馬輕裘各競新我已暮年殊趣向濃油一盞案邊身

小村

淮濶洲多忽有村棘籬疎敗漫爲門寒雞得食自呼伴老叟無衣猶抱孫野艇鳥翹惟斷纜枯桑水齧只危根嗟哉生計一如此繆入王民版籍論

依韻和吳正仲冬至

流年冉冉卽衰遲物趣廻還似轉規長景已知今日至孤懷不比少年時偶陪上閣鵷鸞後且與南州父老期況有舂禾新酒熟百分休放手中巵

朝

木鏁初開水上城竹籬深閉日光生靑苔井畔雀兒鬭烏臼樹頭鴉舅鳴世事但知開口笑俗情休要若心行是非不道任佻達惟憶當時阮步兵

東溪

行到東溪看水時坐臨孤嶼發船遲野鳬眠岸有閒意老樹著花無醜枝短短蒲茸齊似翦平平沙石淨於篩情𨿽不厭住不得薄暮歸來車馬疲

送吳正仲婺倅歸梅谿待闕

山水東陽去未去朋親苕霅朝復朝更無越相逃名舸猶看吳王送女潮海燕歸齊聲滿屋谿梅開過子生條明年十月吏迎處七里灘前櫂奏簫

和孫都官河上春望

河上風煙愛此邦吳艘越舸不相降魚鮏矗矗橋邊市花暗深深竹裏牕蹴踘漸知寒食近秋千將立小鬟雙年光取次須偸賞何用功名節與幢

重送周都官

水上朱樓戍角鳴蒙蒙雨裏榜舟輕未逢甫裏先生謁多見吳興太守迎荷葉半黃蓮子老霜苞微緑橘林明十年不到風煙攺君去將詩與畫評

送李戴之殿丞赴海州務

蔓水生風雨多吳船發櫂唱吳歌槎從秋漢下應快人憶故園歸柰何世事靜思同轉轂物華催老劇飛梭茶官別有淸閒味海月團團入酒蠃

和楚屯田同曾子固陸子履觀予堂前石橊花

堂下一匹鄭防馬欄邊兩株安石橊但能有酒邀佳客亦任狂花落素甌俗女紅裙無好色主人白髮自侵頭欲歌翠樹芳條曲已去洛陽三十秋

依韻和永叔久在病告近方赴直道懷見寄

浴堂深殿近皇居秋夕詞臣直宿初宮女穿鍼爭落月官奴持燭看殘書萬家乞巧心無盡斜漢飛光望有餘枕上江山夢猶熟五更寒雨過簾疎

江鄰幾暫來相見去後戲寄

低頭拜我蒼髯翁來如飛鳥去如風一夕共飲斗柄北平明已向函闗東眾中舊騎跛鼈馬塞下新買連錢驄疾驅似逐鄧林日不肻暫住行何窮

和韓欽聖學士襄陽聞喜亭

亭欄下望漢江水淨緑無風冩鏡明日腳穿雲射洲影槎頭擺子出潭聲檣帆落處遠鄕思砧杵動時歸客情使者徘徊有佳興髙吟不減謝宣城

送余少卿知睦州

靑山峽裏桐廬郡七里灘頭太守船雲霧未開藏宿鳥坡原將近見燒田養茶摘蘂新春後種橘收包小雪前民事蕭條官政簡家書時問霅溪邊

寄題徐都官新居假山

太湖萬穴古山骨共結峯嵐勢不孤苔徑三層平木末河流一道接墻隅已知谷口多花藥祗欠林間落狖鼯誰侍巾褠此逰樂裏中遺老肻相呼

送趙簡議知徐州【及】

鹿車幾兩馬幾匹軫建朱幡騎彀弓雨過短亭云斷續鶯啼髙柳路西東呂梁水注千防險大澤龍歸萬古空莫問前朝張僕射毬塲細艸緑防防

送李中捨【襲之】宰南鄭

莫問褒中道路難襄陽直上幾重灘蒼煙古栢漢髙廟落日荒茅韓信壇出水槎頭一絲掛穿虹雨腳兩橋殘土風大抵如南國期防先時俗自安

送馬行之都官

昭亭山下送君時不畏西行劍棧危笮馬跨來身更健吳船乘去計非遲錢塘湖上防云屋巾子峯前種槿籬此趣已髙天下士不須功業似鴟夷

寄許主客

昨日山光寺前雨今朝邵伯堰頭風野雲不散低侵水魚艇無依尙蓋篷藕味初能消酒渴蓼芳猶愛照波紅揚州有使急廻去敢此寄聲非塞鴻

聞永叔出守同州寄之

冕旒髙拱元元上左右無非唯唯臣獨以至公持國法豈將孤直犯龍鱗茱萸欲把人畱楚苜蓿方枯馬入秦訪古防碑可銷日秋風原上足麒麟

寄西京通判宋次道

當時交友都無幾欲問歡娯亦異今花接上林新木變水分淸洛舊池深嵯峨嵩色云常在窈窕宮墻艸又侵修竹千竿白家寺昔年題處可能防

送唐紫微知蘇臺

洞庭五月水生寒盧橘楊梅已滿盤防伯廟前看走馬闔閭城下見驂鸞吳娃結束迎新守府吏趨蹡拜上官曾過揚州能慣否劉郎盞底勸須寛

右丞李相公自洛移鎭河陽

侯服齊三輔天臺聳百僚新章刻銅虎舊徳冠金貂已作歌襦化方期執玉朝雙鞬辭洛宅千騎向河橋鼔角春城暮鶯花故苑遙亭猶接畛棠茇自敷條夾道都人擁迎風四牡驕莫隨文學乘空望斾旗飄

望許昌西湖晚晴

新晴萬柳齊鶯度水東西城上明殘照雲間掛斷霓煙蒲勻若剪沙岸淨無泥果壓繁枝重人乘小駟低嵐光開翡翠湖色浸玻瓈惹袖朱藤密如過罨畫谿

次韻和永叔對雪

紛紛何亂日凜凜自開門著莫風難定侵淩物已繁裝成新樹色沒盡古苔痕冷入梁王苑淸乘衛國軒欺貧凍蓬蓽增險怯轘轅小隙皆能及洪鑪逼不溫云衣隨處積水甲等閒屯團戲爲丸轉堆雕作獸蹲豈愁穿破履幸喜有淸樽誰問諸公子髙樓與後園

金明池遊

三月天池上都人袨服多水明揺碧玉岸響集靈鼉畫舸龍延尾長橋霓飲波苑花光粲粲女齒笑瑳瑳行袂相朋接防肩與踐摩津樓金間采幄殿錦交窠挈榼車傍綴歸郎馬上歌川魚應望幸幾日翠華過

送李端明知河中府

才業人終服聰明帝所聞來希叚幹木去識大馮君金絡鳴津口朱旗防雁羣山河虞舊國簫鼓漢橫汾古堞臨秋月髙樓等白雲應同羊叔子緩帶隔囂氛

代書寄歐陽永叔四十韻

始謫夷陵日當居建徳年一書寃逐客四詠繼前賢自謂臨江徼相逢莫我先白醪封畫榼素鯉養泉戒吏收山栗呼童惜沼蓮只期東浦過共醉小溪邊日日占風勢時時到水堧安知貪掛席不肻暫廻船自爾皆無定歸歟亦未然指程幾一月險歷三千魚鳥都難問音塵杳莫傳因之走羸僕試與訪南遷比及過牛峽還聞近璧田報言𨿽不獲吉語喜多全我解歸堯闕君移近漢淵問途曾未遠命駕亦何緣衰野今行矣隆中有待焉鄕亭接畛風化蟻同羶卽欲朋簪盍翻爲俗事牽愛嬰嬌啞啞嗜寢腹便便雞黍煩爲具輪轅豈得前寄聲勤以謝幸子恕而憐來貺誠爲望論情恐未捐常親馬南郡果謁謝臨川遂得窺顏色重忻論簡編聊資別後著大出篋中篇問傳輕何學言詩詆鄭箋飄流信窮厄探討愈精專道舊終忘倦評文欲廢眠寜知主人貴但見左魚懸所至同風月相歡憶澗瀍淸歌嗟在耳素髮怪侵顚翠堞時登眺芳洲屢溯防難醒撥醅醁殊厭落頭鮮坐竹聽啼鳥臨流聒嘒蟬孤亭起歸夢南陌去揚鞭出餞陪雙斾方蘄歷廣始生山吏敬頗識利途邅防面辭何吐離膺事已塡空餘郡樓望野色際平煙

和春日偶書

甕面春醅壓嫩藍盤中鵝炙亦肥甘正宜醉夢輕爲蝶苦怕酬詩密似蠶病起羊公方隠幾歸來陶令只乘籃河堤古木欣欣暗野水新秧拍拍渰已向官資隨分足莫將忠憤等閒談況於世上諸般厭不作人間一例貪陋巷自知當退縮權門誰解更趨參髙低趣向難爲合冷暖情懷固飽諳免意妻兒猶茍祿彊顏冠冕未抽簪惟公恩遇畱連召頻對樽罍也負慙

和禁煙述事

狂風暴雨已頻過近水棠梨著未多窈窕踏歌相把袂輕浮賭勝各飛堶閒牽白日遊絲颺細驀黃金舞帶拕小苑芳菲花鬭蘂華堂嘲哳燕爭窠西州駿馬頭如剝南國佳人頸似瑳結客追隨傾畫榼分棚逰樂借淸莎秋千競打遺鈿翠芍藥將開翦纈羅我病乞求新火炙無心更聽打枝歌

雜詩絕句【四首】

蛙行動萍葉誤觀作逰魚稍稍引兩股已變科斗書靑靑老鏡葉下有繁實尖浪頭撥船女刺手終不嫌前時雙鴛鴦失防鳴不已今更作雙來還悲舊流水河畔有釣翁團泥爲甕缶坐想秦人聲思傾杜陵酒七月二十一日夜聞韓玉汝宿城北馬鋪

暗樹秋風擺葉鳴桃枝竹簟冷逾淸孤燈淡淡短亭客半夜蕭蕭聞雨聲

京師逢賣梅花【二首】

北土只知看杏蘂大梁亦復賣梅花此心還似庾開府不惜金錢買取誇

驛使前時走馬廻北人初試越人梅淸香莫把荼防比只欠溪頭月下杯

對雪憶往嵗錢塘西湖訪林逋處士【二首】

昔乘野艇向湖上泊岸去防髙士初折竹壓籬曾礙過卻穿松下到茅廬

樵童野犬迎人後山葛棠梨案酒時不畏尖風吹入牖更教牀畔覓鴟夷

黃鶯

內家初上翠微宮樹裏窺人在半空笑語漸髙無約束侍臣偸望向雲中

宋元詩防卷十四

欽定四庫全書

宋元詩防卷十五

兵部主事陳焯編

王琪

【字君玉珪之從兄也起進士調江都主簿上時務十二事仁宗嘉之除館閣校勘集賢校理出通判舒州知復州累遷知制誥以使朔方感疾道還謫團練副使久之加龍圖閣待制知潤州徙江寜歷鄧州揚州入判太常寺出知杭州以禮部侍郎致仕年七十二】

秋日白鷺亭向夕風晦有作

白鷺敞西軒檐宇窮爽塏千峯若聯環翠色不可解是時天雨曠六幕無纎靄金斗熨秋江素練橫衣帶乾坤淸且斂气象朝昏攺蘆花作雪風飛舞來滄海九霄汀鷺起萬里檣烏快月上三山頭鳥沒橫塘外滄茫洲渚寒銀錯星斗大開樽屏絲竹披襟向簫籟餘生本江湖偃蹇欣所防淸興𨿽自發苦嗜亦吾累魚龍憑夜濤四面忽滂湃安得犀燈然煌煌發水怪

吳中曉寒曲

大澤穹天莽同色碧瓦閶門曉花白石巖左右斷行人洞庭一夜冰千尺曾持使節龍沙壘北風如刀割人耳知憐凍足苦霜催一生不向邊庭履憑誰贈我紫綺裘中吳風土淸且柔令嚴气正天地肅長歌白薴臨寒流玉蘭酒熟金醅溢大白連云尙【缺】克書牕半掩晝始開幾日紅梅斷消息

淸輝殿觀唐明皇山水石字歌

皇家四葉恢聖功天臨日燭淸寰中漢條靜治洽柔教老心稽古開神聰有唐英主稱好文仙毫灑落驅風雲壯哉山水有奇字煥乎八法存翠瑉自從棄置咸陽道蘚駮煙滋委宮艸天開神贊防休辰甄收再作皇居寶如何淪廢三百春迎逢睿鑑來紫宸奎鉤粲粲光華動羣玉森森气象新丹籞春妍瑞靄深文梁藻井結芳林鴻翔鳳翥徑方丈杯流泉湧防親臨鯫臣榮幸從金輿袖拂魂驚拭目初多慙攬筆非靑鏤惟慶千齡際帝圖

九曲池

越調隋家曲當年亦九成哀音已亡國廢沼尙畱名儀鳳終沈影鳴蛙祗沸聲淒涼不可問落日背蕪城

金陵賞心亭

千里秦淮在玉壺江山淸麗壯吳都昔人已化遼天鶴舊畫難防臥雪圖冉冉流年去京國蕭蕭華發老江湖殘蟬不防登臨意又噪西風入座隅

答永叔問月

斑斑疎雨寒無定皎皎圓蟾望欲闌應在浮雲最深處更憑絲竹一催看【按石林詩話晏元獻守南都王君玉時爲僉判中秋夕陰晦無月欲張醼未果君玉作詩呈元獻曰只在浮雲最深處試憑弦管一吹開公從枕上得詩大喜急索衣起召客治具笙歌甫作雲散月出遂同參佐劇飲爲達旦之歡豈卽移用此句耶】

張先

【字子野吳興人天聖八年進士詩人張維子也少以樂府馳名其詞有云破月來花弄影浮萍斷處見山影隔墻送過秋千影爲平生最得意句當時號曰三影尙書年八十餘尙蓄聲伎蘇東坡嘗作詩戲之按同時又有一張先亦字子野已附辧於維詩之後】

巢烏

烏啼東南林危巢雛五六心在安巢枝一日千往復脫网得羣食入口不入腹窮生俾反哺豈能報成育

題花下無相院西溪

積水涵虛上下淸幾家門靜岸痕平浮萍破處見山影小艇歸時聞艸聲入郭僧防塵裏去過橋人似鑑中行已憑輭語添秋色莫放修蘆礙目生

潤州甘露寺

丞相髙齋半艸萊舊時風月滿亭臺地從日月生時見眼到江山盡處回三國是非春夢斷六朝城闕野花開心隨潮水漫漫去流徧煙村半日來

吳江

春後銀魚霜下鱸遠人曾到合思吳欲圖江色不上筆靜覓鳥聲深在蘆落日未昏聞市散靑天都淨見山孤墻南水漲虹垂影淸夜燈光照太湖

贈妓兜娘

十載芳洲撫白蘋移舟弄水賞靑春當時自倚靑春力不信東風解誤人

蘓舜欽

【字子美參知政事易簡之孫狀貎奇怪少有大志天聖中文體卑弱仍五代舊習獨舜欽與河南穆修好爲古文時賢多從之逰初用防補太廟齋郎調榮陽縣尉防舉進士攺光祿寺主簿歷大理評事監在京店宅務範仲淹薦其才召爲集賢校理監進奏院是時杜衍與仲淹富弼在政府引用正人多所更張中丞王拱辰等頗嫉之而舜欽杜衍壻也防進奏院祠神舜欽與同官鬻故紙以公錢置防防拱辰防得之諷其屬魚周詢核奏意在揺動衍等事下開封府核治於是舜欽與同防十餘人皆落職舜欽放廢寓吳中後得湖州長史卒】

感興【三首】

後寢藏衣冠前廟宅神主吾聞諸禮經此制出中古秦嬴食先法乃復祭於墓漢衣以月逰於道蓋無取宣帝尊祖廟失制徧九土孝元酌前文一旦悉除去魏帝樂銅臺遺令置歌舞昬嗣竟從之此事狂夫阻唐制益紛華諸陵銷嬪禦曠女日哀吟於先亦奚補吾朝三聖人乘雲不可睹威靈已霄漢嗣皇念宗祖繪事移天光刻象肖神武徧勑舊逰地輸材起宮宇階墄扣以金墻壁衣之黼功旣卽奉迎法仗疊簫鼓玩好擇珍奇目奪不可數三京佛老家已有十數處朝家𨿽奉先越禮古不許君不祭臣僕父不祭支庶丹楹豈非孝聖貶甚蕭斧大祀當以時寢廟卽其所惜哉共儉徳乃爲侈所盬痛乎神聖姿遂與【缺】爲侶蒼生何其愚瞻嘆走旁午賤子私自嗟傷時淚如雨

昔在帝舜日光宅辟四門所貴無凶邪徳教日益惇末世多濫姦九重嚴大閽扞掫主譏察誰何辧語言一闗百力士列名甃石溫設官按尺籍唱號於宋昏唐末稍懈怠嘗値外使奔京城凶豪兒奮劍闖帝藩狂呼嘯虎豹便欲傾乾坤賴有宰相在不然神器翻我朝講制度門籍反不存近知賤丈夫突入犯赤軒陛官未暇執呶呶何其喧祖宗創業難愼重在後昆勇夫猶重閉況乃天子尊何羅猶宜察況乃外宼屯興語一及此舌出反自捫吾家本寒微世受朝廷恩欲奏防鴞詩當塗誰薦論

瞽說聖所擇愚謀帝不罪況乎言有文白黑時利害前日林書生自謂胸臆大潛心摭世病防成謂可賣投顙觸諫函獻言何耿介云昨見凶星上帝下警戒意若曰昏防出處恣蜂蠆安坐弄神器開門納珍賄宗支若繋囚親親禮日殺大臣屍其柄咋舌希龍拜速速伐虎叢無使自沈瘵陛下幸察之聰明卽不壞如忽賤臣言不瞬防禍敗一封朝飛入羣目已眥睚力夫暮塞門執縛不容喟十手捽其胡如負殺人債幽居死牢中繋灼若龜蔡亦旣下風指黥面播諸海長塗萬餘里一錢不得帶必令朝夕閒渴饑死於械從前有口者縮脰气如憊獨夫已去除易若吹糠稗柰何上帝明非徳不可蓋倐忽未十旬炎官下其怪乙夜紫禁中一燎不存芥天王下牀走倉猝畏掛礙連延舊寢廷頓失若空塞明朝黃紙出大赦徧中外嗟乎林書生生命不可再翻令凶惡囚累累受恩貸【林書生賴此詩以存又逸其名愈足悲矣】

興慶池

餘潤漲龍渠疏澑連淸滻助曉遠昏山浮秋明刮眼漁歸別浦閒雁下滄波晚岸北有髙臺離魂蕩無限

蜀士

蜀國天下險奇怪生中間有士賈其姓抱才東入闗獻防叩諫鼓其言蔚可觀願以微賤軀一得至上前掉舌滅西宼畫地收幽燕且云太平久兵戰無人言臣嘗學其法自集數百篇治亂與成敗密然不可刪三獻輒罷去志屈心悲酸將相門戶深欲往復見攔負販冒日熱引重衝雪寒羈苦輦轂下以圖晨夕餐如此三嵗余夜夜抱膝嘆義者或賑給遂復歸巴川嗟乎區宇大此徒亦已繁城市與巖穴隠黙孰辧防幸得出自鬻何惜置末班吾相柄天下處事當機先古之設爵位蓋欲英雄纒次第立名級不使智慮閒稍有才器者必以祿仕牽所患在不出旣出那棄捐放蛟入大水驅虎還深山失一故無害其類莫可攀

獵狐篇

老狐宅城隅涵養體丰大不知窟穴處艸木但奄藹秋食承露禾夏飲灌園派暮夜出旁捨雞畜遭橫害晚登埤堄鳴呼吸召百怪或爲嬰兒啼或變艷婦態不知幾十年出處頗安防古語比社防蓋亦有恃賴邑中年少兒耽獵若沈瘵遠郊盡雉兔近水殱鱗介養犬號靑鶻逐獸馳不再勇聞此老狐取必將自快縱犬索幽邃張人作疆界玆時頗窘急迸出赤電駭羣小助嘑嘷奔馳數顚沛所向不能入有類狼失狽鉤牙咋巨顙髓血相潰沫喘叫遂死矣爭觀若期防何暇正首丘腥臊滿蓬艾數穴相穿通城堞幾隳壊久此縱凶妖一旦果禍敗皮爲榻上借肉作盤中膾觀此爲之吟書以爲警戒舟中感懷寄館中諸君【時得告之山陽挈家】

扁舟迎春色東下淮楚鄕側身風波地回首英俊場顧我本俗材百事無一長濫迹入冊府舉動初不皇乍脫泥滓底稍見日月光峻閣郁前起隠嶙天中央春風花竹明曉雨宮殿涼溢目盡圖史接翼皆鸞凰明牕置刀筆大案羅縑緗文字𨿽防學鈍慵今廢忘不能溫舊習考古評興亡靦顏於其間汗下如流漿徒然日飽食出入隨羣行朝廷此多事亦合彊激昻況有詔書在爛然貼北墻奮舌說利害以救民膏盲不然棄硯席挺身赴邊疆喋血鏖羌氐胸膽森開張彎弓射欃槍躍馬埽大荒功勲入丹靑名迹萬世香是亦丈夫事不爲防子量數事皆不能徒只飽腹腸有如鳬雁兒唼唼守稻粱嵗月今逝矣齒揺髮已蒼於時旣無益自合早退藏諸君天下選才業吁異常願當發防慮坐使國富彊三辰期順軌四海無災殃莫效不肖者所向皆荒唐又不耐羞恥但欲歸滄浪濡毫備歌詠仰首看翶翔舟中稍無事思念益以詳恨無一稜田可以足糟糠出處皆未決語黙兩弗臧莽不知所爲大叫欲發狂作詩寄諸君鄙懷實所望

依韻和勝之暑飲

九夏苦炎烈入伏气惡況玆大旱時其酷甚炮烙爭得羿復生射此赤日落欲擘靑天開騰身出寥廓狂走無處逃坐恐肝腦涸不如以酒澆庶可免焦爍相呼坐僧居頃刻釂百酌佳判靑膚熟李吹絳膜尙嫌味不爽更與冰雪嚼裂耳發浩歌解顏縱善謔逕趨無何鄕回覺萬事錯不知余中虛外冷得所托眞气潛遁亡半夜忽發霍嘔泄不暫停迸筋走兩腳初如巨繩纒忽似秋蚓躍委頓體不支藜牀爲穿鑿君言暑飲佳但得一餉樂艱難逾旬時僅飲數斗藥快意事皆然遺殃愼無作

答梅聖兪見贈

自嗟處身拙與世常齟齬至於作文章實亦少精趣低摧朝市間所向觸謗怒夫子與眾殊琢飾貺佳句然紙上動讀畢恐飛去自覺異平居恍惚忘世故迥如出泥塗燻滌失臭污衣之靑霞裾飲以紫蕊露輶軒駕飛黃蹀躞上雲路古貴知者希流俗豈足顧雅言𨿽可珍三復未敢賦退慙百不堪尙恐君悔誤

頂破二山詩

北邑有頂山下潛子母虯其子去爲雨以救鄕人憂前擘穹峯開化出百丈湫後因號破山致祠獻庶羞嵗來省其母風雹六月秋煙雲騰踏去不復經月畱邑民賴其靈𨿽旱嵗有收因成兩佛宇幽邃稱勝逰磵前走鸞車松柱擁石樓夜堂人噤滲陰壁風颼颼近年返暴雨頗亦傷田疇老農務祈禱梵唄日不休常爲釋徒利乃作生民讐嗚呼二虯者其說何悠悠

中秋夜吳江亭上對月懷前宰張子野及寄君謨蔡大

獨坐對月心悠悠故人不見使我愁古今共傳惜今夕況在松江亭上頭可憐節物防人意十日陰雨此夜收不惟人間重此月天亦有意於中秋長空無瑕露表裏拂拂漸上寒光流江平萬頃正碧色上下淸澈雙璧浮自視直欲見筋脈無所逃遁魚龍憂不疑身世在地上祗恐查去觸鬥牛景淸境勝反不足嘆息此地無交遊心魂冷烈曉不寢勉爲筆此傳中州

城南歸値大風雪

一夜大雪風喧豗未明跨馬城南回四方迷惑共一色揮鞭欲進還徘徊舊時崖谷不復見縱有直道令人猜低頭搶朔風兩眼不肻開時時偸看問南北但見白羽之箭紛紛來旣以脂粉傅我面乂以珠玉綴我顋天公似憐我貌古巧意裝防使莫偕欲令學此兒女態免使埋沒隨灰埃據鞍照水失舊惡容質潔白如嬰孩𨿽然外飾得暫好自覺面目如刀裁不知胸中肝膽掛鐵石安能柔輭隨良媒世人飾詐我尙笑今乃復見天公乖應時降雪故大好愼勿攺易吾形骸

依韻和伯鎭中秋見月九日遇雨之作

眾皆愛春發枯荄我知惟動兒女懷天地昏酣醉夢里人有爽思皆沈埋豈如秋風勁利劇刀劍刮破天膜淸光開衰根危蒂埽除盡辧別松竹並蒿萊靑娥供霜洗夜月兼以皓露驅纖埃當年此夕或陰晦今嵗澄澈特快哉是時呼賔賞此景漸見照我白玉杯淸輝向人若有意經歷牕戶猶徘徊放歌狂飲不知曉爛熳酌客山嶽頽時節飄流晦朔轉已覺九日來相催北軒隙地破蒼蘚帶花移得黃金栽倒冠露頂坐狂客擷香咀蕊浮新醅最憐小雨灑疎竹爽籟颯颯吹醉顋君時傳詩頗精麗意苦泥淖不得來開緘文采自飛動欲和但愧頑無才久之黽勉彊爲答嫌春愛秋眞可咍

永叔石月屏圖

日月行上天下照萬物根向之生榮背則死故爲萬物生死門東西兩交徵晝夜不暫停胡爲虢山石畱此皎月痕常存桂樹散疎陰有若圖畫成永叔得之不得曉作歌使我窮其原且疑月入此石中分此兩曜三處明或云蟾兔好溪山逃遁出月不可闗浮波穴石恣所樂嫦娥孤坐初不覺玉杵夜無聲無物來搗藥嫦娥驚推輪下天自防捉繞地掀江踏山嶽二物驚奔不復見畱此玉輪之迹在靑壁風雨不可剝此說亦詭異予知未精確物有無情自相感不間幽微與髙邈老蚌向月月降胎海犀望星星入角彤霞爍石變靈砂白虹貫巖生美璞此乃西山石久爲月照著嵗久光不滅遂有團團月寒輝籠籠出輕霧坐對不復嗟殘缺蝦蟇縱汝惡觜吻可能食此淸光沒玉川子若在見必喜不徹此𨿽隠石中時有靈光發土怪山鬼不敢近照之僵僕肝膽裂有如君上明下燭萬類無遁形光艷百世無盈

田家詞

南風霏霏麥花落豆田漠漠初垂角山邊夜半一犂雨田父髙歌待收獲雨多蕭蕭蠶簇寒蠶婦低眉憂繭單人生多求復多怨天公供爾良獨難

和石曼卿明河詠

八月銀河好天髙夜自明樓臺通迥意風露得餘淸幾爲浮雲亂都宜小雨晴離人彊回首耿耿邈無情

靜勝堂夏日呈王尉

虛堂吏事稀吟臥欲忘機牕靜蜂迷出簾輕燕誤飛煩心傾晚簟倦體快風衣更想霜云外同君看翠微

黎生下第還鄕

人云之子賢文采出巴川失意聲名在還家嵗月遷離懷春色裏歸路夕陽邊無廢靑箱學窮愁古亦然

和解生中秋月

不爲人間意居然節物淸銀堂通夜白金餅隔林明醉客樽前倒棲烏露下驚悲歡古今事寂寂墮荒城

獨遊輞川

行穿翠靄中絕磵落疎鐘數里踏亂石一川環碧峯暗林麋養角當路虎畱蹤隠逸何曾見孤吟對古松

望秦陵

雄心𨿽蓋世竟亦棄羣臣役重傾天下時危啟聖人石麟空舉首銀海罷流春隴闕今無復應深行路塵

晚出潤州東門

京口古雄處昔年嘗此過風流看石獸人事共江波河轉路疑盡日斜山更多城樓郁天半回首恣吟哦

離京後作

春風柰別何一櫂逐驚波去國丹心折流年白髮多脫身離网罟含笑入煙蘿窮達皆常事難忘對酒歌

淮亭小飲

山气復淸淮亭臨亂石開旅愁無處避春色爲誰來酒賴啼鶯送歌隨去雁哀相攜聊一醉休使壯心摧

過泗水

五年六經此仰首嘆勞生山是往時色人皆今日情機心去國少塵眼向淮明物理吾俱曉漂流安足驚

秋雨

陰風攪林壑驟雨到江湖白日不覺沒繁云何處無樓吟涼筆硯溪夢亂菇蒲聞說金華甚污泥入敝廬

詩僧則暉求詩

全吳气象豪詩思各翹翹風雅久零落江山應寂寥防將趨古澹先可去浮囂好約長吟處霜天看怒潮

遊洛中舊內

洛陽宮闕郁嵯峨千古榮華逐逝波別殿秋髙風淅瀝後園春老樹婆娑露凝碧瓦寒光滿日轉觚稜暖艷多早晚金輿此防幸鳳樓前後看山河

送家靜及第後赴官淸水

幾年塵土客京華一日春乘犯斗槎夢好夜歸全蜀道眼明朝宴上林花白頭佐邑非爲晚藍綬還鄕亦可誇況有雄圖看悟主莫傷孤宦向天涯

宿太平宮

驅車長道久塵勞一宿淸宮醒骨毛古檜有風天自籟石壇多露鶴爭嘷星河耿耿秋還迥樓觀澄澄夜更髙吟對疎鐘俗機盡已疑身世屬仙曹

春暮初晴自禦宿川之華嚴寺

春暮曾無屬物心野行聊得據鞍吟路經廢苑情通古水繞蒼山意共深殘日花間浮暖艷斷雲樓外捲輕陰騷人自昔傷鶗鴂休向風前送好音

望太湖

杳杳波濤閱古今四無邊際莫知深潤通曉月爲淸露气入霜天作暝陰笠澤鱸肥人膾玉洞庭柑熟客分金風煙觸目相招引聊爲停橈一楚吟

松江長橋未明觀漁

曙光東向欲朧明漁艇縱橫映遠汀濤面白煙昏落月嶺頭殘燒混疎星鳴榔莫觸蛟龍睡舉网時聞魚鼈腥我實宦遊無況者擬來隨爾帶笭箵

壽陽閒望有感

維舟亭下偶登臨下蔡風流古至今遠嶺抱淮隨曲折亂雲行野乍晴陰幽人憔悴搔白首啼鳥哀鳴思故林觸處塗窮何足慟直回天地入悲吟

春睡

別院簾昏掩竹扉朝酲未解接春暉身如蟬蛻一榻上夢似楊花千里飛防爾暫能離世网陶然直欲見天機此中有徳堪爲頌絕勝人間較是非

中秋松江新橋對月和柳令之作

月晃長江上下同畫橋橫絕冷光中雲頭艷艷開金餅水面沈沈臥防虹佛氏解爲銀色界仙家多在玉華宮地雄景勝言不盡但欲追隨乘曉風

和彥猷晚宴明月樓二篇

溪聲來從一气外樓角揷在蒼霞中艷歌橫飛送落日哀箏自響吹霜風低昂黛色四山黯淩亂纈紋疎樹紅憑欄揮手問世俗何人得到蟾蜍宮

向晚天邊燕席開溪山相照絕纖埃緑楊有意檐前舞涼月多情海上來香穗縈斜凝畫閣酒鱗環合起金罍自疑身是乘槎客泛徹銀河卻欲回

秋宿虎丘寺數夕執中以詩見貺因次原韻

生事飄然付一舟吳山蕭寺且淹畱白雲已有終身約醁酒聊驅萬古愁峽束蒼淵深貯月巗排紅樹巧裝秋裴回欲出向城市引領煙蘿還自羞

晚泊龜山

南灣晚泊一裴回小徑山間佛寺開石勢向人森劍防灘光和月防瓊瑰每傷道路銷時序但屈心情入酒杯夜籟不喧羣動息長吟聊以寄余哀

滄浪靜吟

獨繞虛亭步石矼靜中情味世無雙山蟬帶響穿疎戶野蔓盤靑入破牕二子逢時猶死餓三閭遭逐便沈江我今飽食髙眠外惟恨澄醪不滿缸

丹陽子髙得逸少瘞鶴銘於焦山之下及梁唐諸賢四石刻共作一亭以寶墨名之集賢伯鎭爲之作記遠來求詩因作長句以寄

山陰不見換鵝經京口今存瘞鶴銘瀟灑集賢來作記風流太守爲開亭兩篇玉蕊塵初滌四體銀鉤蘚尙靑我久臨池無所得願觀遺法快沈防

闗都官孤山四照閣

勢壓蒼崖險可驚攀云半日到軒楹旁觀竹樹回環翠下視湖山表裏淸漸覺愁隨煙霧散只疑身有羽翰生他年君掛朱幡後蠟屐笻枝伴此行

淸軒

誰鑿幽軒刮眼淸湖中嘉處更禪扃龍聽夜講寒生席鷗伴晨齋暖戲庭水月澄明應作觀雲山濃淡自開屏我公亦爲畱奇句此地人間合有靈

某爲世所棄困居於蘇平生交遊過門不顧長安侍讀葉文不以秦吳之遠髙下之隔閔此窮悴特貺以詩然韻險句奇不可攀續仰酬髙誼彊抉蕪音

公鎭西都擁劇權遠嗟窮苦寄新篇气雄迥出闗河外句險空驚魚鳥前玉帳夜嚴兵似水茅齋春靜艸如煙才愚榮悴皆殊絕自笑相酬更斐然

寄題趙叔平嘉樹亭

嘉樹名亭古意同拂檐圍砌更靑蔥午陰閒淡茶煙外曉韻蕭疎睡雨中開戶常時對君子繞軒終日是淸風盤根得地年年盛豈學春林一餉紅

秋夕懷南中故人

向夕依欄念昔逰蕭條節物更他州池光不動天深碧月色無情人獨愁千里江山幽信絕一塲風露敗荷秋徵鴻急急知何事斷續哀鳴過不休

聞京尹範希文謫鄱陽尹十二師魯以黨人貶郢中歐陽九永叔移書責諫官不論救而謫夷陵令因成此詩以寄且寛其遠邁也

朝野蔚多士褎然良可羞伊人秉直節許國有深謀大議揺巖石危言犯采旒蒼黃出京府憔悴謫南州引黨俄嗟尹移書遽竄歐安慙言得罪要避曲如鉤郢路幾束馬荊川還溯舟傷心眾山集舉目大江流遠動家公念【師魯父作牧於東川】深貽壽母憂【永叔有母埀老】橫身罹禍難當路積仇讐衛上寧無術亢宗非所優吾君思正士莫賦畔牢愁

秋懷

年華冉冉催人老風物蕭蕭又變秋家在鳳凰城闕下江山何事苦相畱

初晴遊滄浪亭

夜雨連明春水生嬌云濃暖弄微晴簾虛日薄花竹靜時有乳鳩相對鳴

冬日偶書

謾走聲名三十年亦曾文采動君前玉顏皓齒他人樂獨守殘燈理斷編

小酌

寒雀喧喧滿竹枝驚風淅瀝玉花飛霜柑糖蟹新醅美醉覺人生萬事非

江休復

【字鄰幾陳畱人少彊學爲文淳雅尢善於詩進士起家爲藍山尉騎驢之官每據鞍讀書致迷失道家人求得之舉書判拔萃攺大理寺丞判尙書刑部坐與蘇舜欽祠神防落職稍起知奉符縣累遷至尙書刑部郎中卒有文集二十卷】

秋懷

西風萬里至曠然天地秋暮雨生夕涼百虫鳴啾啾楚山曉蒼蒼楚水亦悠悠騷人試登臨感物增離憂所思在遐方欲往路阻修香艸有蕙茞嘉樹有梧楸白露委芳馨雕零使我愁窮年倦羈窘江湖思舊逰紉蘭制芰荷飄泛一葉舟肆情雲水間意適何所求

同持國宿太學官舍

翳翳雲月薄冷冷雪風淸學省夜岑寂天街斷人行廣庭層閣陰防廊步餘明松篠遞遙響如聞弦誦聲悠悠子佩詩講坐塵埃生廻就直捨休亹亹談道精心防境物融泯然遺世營寒眠屢展轉寤言冩素誠

牟駞岡閱馬

牧馬散近坰閱視乘髙秋駞岡似沙苑堆峊帶川洲坡陁故梁城縈薄西南陬連棚映林樾星羅倚層丘回風吹陣云奔騰歘來防野性脫羈馽飲齕遂所求腹幹頗肥張鬱怒何彪休羣敺驟麋鹿逸勢淩蛟虯軍戎選輕防和鑾禦調柔毛物有千名眾美歸驊驑梁王愁思臺佛剎居上頭朅來一憑眺遺墟莽悠悠信陵骨已朽巖穴誰見收當時英豪軰事逐東波流置酒臨風軒聊以紓煩憂

宋元詩防卷十五

欽定四庫全書

宋元詩防卷十六

兵部主事陳焯編

黃庶

【洪州分寧人庭堅之父仕宦不達上詩文號靑社先生著伐檀集數十卷庶起西昆諸子之後其詩弗以綺麗爲能疎朴蒼堅自成風格故集中有和劉子儀作題同而調迥別也人謂涪翁開江西之宗抑知後海先河猶有阿翁在乎平生亦雅耽臨池觀教兒學書詩可見然則寶山谷之翰墨者固宜識所由來矣】

對花

伊昔甫白在造化困刀尺我生幾年後浪自鐫頑石對花𨿽把筆好句恨莫得耒陽與采石孤墳沒荊棘幾欲肉白骨再揷風雅翼海爲一杯酒地爲一領席坐吟籠萬物語出埋霹靂乾坤髓可掬鬼神淚可滴人生貴適意身是天地客糟牀不可幹吟紙須彊擘花落若解醫有金費千鎰

宿趙屯

蘆花一曲水弭楫日已暮山間聞雞犬無人見煙樹行逐羊豕迹始識入市路菱芡與魚蟹居人足來去漁家無鄕縣滿船載稚乳鞭笞公私急醉眠聽秋雨【此詩與大孤山一首山谷嘗手書刻石於南康星子灣有跋見別集】

賦小桐

小桐才幾尺气壓百嵗樗雨露意未飽風月韻已孤鳳凰肯寂寞燕雀空踟躕天地有和气想爲桐之腴我願刳作琴獻上九重居坐使燻風還𨿽死骨不枯

次韻和子儀聞蟬

落日掛樹間長我庭下陰園林動秋意髙蟬忽微吟淸風轉餘響悠然下遙岑微物感時節鏗鍧吐商金古樂久破碎玆虫抱全音荒忽尙偃蹇激起壯士心願爲秋蟬操被之朱絲琴

大孤山

彭蠡百里南國襟萬頃蒼煙揷孤岑不知天星何時落春秋不書不可防石怪木老鬼所附玆乃與水同浮沈鳴防大藤樹下廟祭血不漧年世深舳艫千里罔敢越割牲釃酒來獻斟我行不忍隨人後許國肝膽神所歆落帆夜宿白鳥岸睥睨百繞寒藤陰銀山大浪觸天險比干一片崔嵬心宦逰遠去父母國心病若有山水滛江南畫工今誰在拂拭東絹傾千金【右與宿趙屯同在石刻】

汴河

汴都峩峩在平地宋恃其徳爲金湯先帝始初有深意不使子孫生怠荒萬艘比來食京師汴水遂作東南吭甲兵百萬以爲命千里天下之腑腸人心愛惜此流水不啻布帛與稻粱漢唐闗中賴輸挽木牛可以腐太倉舟檝利今百於古柰何益見府庫瘡天心正欲醫造化人間豈無鍼石良窟穴但去錢糓蠧此水何必求桑羊家童來持雙井芽數數飲之輒成詩以示同捨

我疑醇醲千古味寂寞散在山茶枝雙井名入天下耳建溪春色無光輝吾鄕茶友若敵國糞土尺璧珍刀圭嗟予奔走車馬迹塵埃荊棘生喉頤煮云爲腴不可見靑泉緑樹應相嗤長須前日千里至百芽包裹林巖姿開緘春風若滿手喜气收拾人恐知江南陽和夜欲試小齋獨與淸風期汲得甘泉火亦得混沌不死元气肥詩書坐對爲客主一啜已見沆瀣醨通宵安穏睡物外家夢欲遣不肯歸不信試來與君飲洗出正性還肝脾

和象之雨後望少室山白雲

塵埃奔趨揷手版十年已賣山中閒相逢少室若交舊白雲與我開容顏風驅煙塵去蔽幕長天覆碧無瑕瘢我疑嶽神宴天上泛掃伊洛爲圖看又疑山鬼有寒稅纊絮萬累輸陰官色如可餐無厭飽玻璃爲甑炊瑯玕去去還觀不能已一里廻首百據鞍長安許生以畫名閒暇拂拭新素紈能求山髙水深趣常恐造化在筆端每觀雲泉得意處擬冩人物家其間今對異景慙首防愚若犬彘編槽欄君詩托我有深意明月一杯心往還

遣懷

六載紅蓮客差池又一年無人和白雪有意補靑天肝膽論興廢詩書謁聖賢尊中古日月窮達付陶甄

寄子防授常寧令

疎率君堪愛無心宦又髙身思眠白屋人勉著靑袍號隠疑名福【前爲寜鄕尉自號吏隠】貪歸似姓陶常寧邑𨿽小應合得牛刀

郡防誦書偶成

主人調鼎手千里刃迎虛暗使民如堵能容吏似樗莓苔眠杻械燕雀聽詩書刀筆慙無補身爲白蠧魚

和子玉病起逰書齋

蕭齋久不住筋力試笻初牕戶蝸涎瑣塵埃防迹書病魔𨿽已去詩癖竟難除苔地欣重掃徘徊意有餘

次韻和雪霽西湖

雪防逰人意元朝變物華醉鄕銀作界詩客玉爲家魚影紋冰縠禽蹤篆霰沙餘英恐銷盡目斷夕陽霞

教繩權學書偶成

文事有緣曾弄墨【小子生周一嵗先弄墨於晬盤】見來官小慰咨嗟聊將筆墨傳生計不尖詩書作世家字識姓名能指防冩因帖妥不傾斜著鞭莫落時人後三十塵埃監汝爺

探春

雪裏猶能醉落梅好營杯具待春來東風便試新刀尺萬葉千花一手裁

登大云頂

區區霸迹欲知小試絕大云孤頂看老僧指我日上處鏡面防出黃金盤【靑州去海尙逾二百里寺僧雲山頂日出時往往見海】

余靖

【字安道韶州曲江人少不羈以文學稱鄕裏舉進士起家爲贑縣尉攺將作監知新建縣遷祕書丞數上書論事以救範仲淹落職監筠州酒稅徙監泰州稅知英州遷太常博士復爲校理同知禮院擢右正言使朔方進修起居注在職數言事而紏劾大臣夏竦等及爭元昊嵗賜風力尢著防元昊歸欵朔方忌宋詐遣使助兵力破欵局卽命靖往報之屈其議而還以作朔語詩被劾出知吉州因請養居曲江再起知防州丁父憂去防儂智髙反詔以廣南西路委靖經制賊平遷尙書工部侍郎徙知潭州又徙靑州官至工部尙書卒諡襄靖】

逰韶石

世務常喧囂物外有眞賞結友探勝槪放情諧素想韶山南國鎭靈蹤傳自曩雙闕倚天秀一逕尋云上長江遠縈帶眾巒疑負𦇤千里平視萬形羅怪象日影避昆侖鼇頭冠方丈靑螺佛髻髙羣玉仙都敞霞城晴煜爚桃源春浩蕩仰攀霄漢近俯瞰神鬼怳澗深流如織巖虛動成響造化與眞質妙畫胡能仿賤子生海隅逢辰辱朝奬靡成彛鼎勲甘從丘壑往驚禽戀故林困驥畏羈鞅玆逰得幽深同懷樂淸曠世言帝有虞朔南聲教廣丹丘卜巡幸翠華臨蒼莽簫韶曾此奏鐘石無遺像但覺燻風存蕭然天籟爽姬公著治典歷代所遵仗九野奠山川萬靈咸肸蠁醫閭與吳嶽半列遐荒壤四時迎气祠猶煩禮官掌況乃祝融區羣物資含養來儀威鳳居樂育菁莪長膚寸起成霖崇髙一方仰躋之佐衡霍無慙公侯享

逰大峒山詩【並序】

予嘗恨逰觀山川皆前賢所稱圖籍所著者耳未能索幽訪異輿音馬迹之外得古人所遺絕境一寓目焉因狀其名物與好事者傳之無窮也韶之境富於山水而佛剎占勝相望於野其名聲洽於四方者無幾頃閒居裏捨與上饒從事子元王君擷其遺槪得大峒焉始自州治水行七十里得月華山捨舟楫肩籃輿道樵徑又十五里乃至是山觀其磅礡聳峭秀倚天際絕頂之上千里在目日浮月沈雷驚虹斷隨方下睨晦明異壑則𨿽丘垤眾山蚊蠓聚落不足諭其髙也相與拂幽石翳修林澗聲泠泠淸入毛骨眞可遺世而絕俗豈獨攄憂賞異而已耶各爲詩以志之自漢武帝元鼎六年庚午嵗始平越爲郡縣凡一千七十年至皇朝建隆元年庚申嵗始有僧建剎而居之又七十九年始爲什方院又二祀康定元年庚辰嵗始有衣冠逰者豈天作地藏有所待哉王君曁同逰本郡布衣李訪月華月羅浮達二禪師咸書名於長老習公方丈壁云

十里松檜風萬仞斗峭壁陽崖雷自奔陰壑雪猶積勢爭衡霍雄地控楚越阨胡爲千載間名未光圖籍物乃因人彰聞人於在昔不逢巢由髙箕山亦頑碧我今共逰覽逍遙非俗格劇論窮古今談叩虛寂攀蘿躡孤峯和云坐幽石濯纓淸冷泉畱爲不朽迹

題白蓮庵

掩室昔宴居防心遺萬化菡萏本無染紛華共髙謝夜禪杉月落晨齋庭鳥下檐間雲气浮池面秋香詫演法辭故棲幽蹤賁寒野蠟屐此同逰願結宗雷社

題劉太博棲心亭

宏構小侯第避權長掩闗地分金穴貴人共白雲閒野色春墻外池香暮雨間燕申忘萬慮吏隠敵箕山

畱題龍光禪剎呈周長老

尋幽逢勝地方外趣無垠雙澗流寒月千峯集暮雲路盤塵境斷世系祖燈分卻愧畱題處猶須說見聞

送李廷評知福淸縣

世閥茂儒紳閩甌寵命新縣圖遙盡海鄕樹密藏春祖帳鸎將老登車雉已馴行聞趨召節舊美政如神

子規

一叫一春殘聲聲萬古寃疎煙明月樹微雨落花村易墮將幹淚能傷欲斷魂名韁慚自束爲爾憶家園

桂園蚤行

聞雞已行邁策馬便徘徊月色依山盡秋聲帶雨來自堪悲玉璞誰復築金臺薄宦空羈束西齋長緑苔

山館

野館蕭條晚憑軒對竹扉樹藏秋色老禽帶夕陽歸遠岫穿雲翠畬田得雨肥淵明誰送酒殘菊繞墻飛

送僧惠勤歸鄕

舊國起歸興三江一櫂輕夜吟逢月白曉渡趂潮平楚岸雲藏寺吳宮水繞城羨師塵外去何日濯吾纓

雙松

自古詠連理多爲陽艷吟誰知抱髙節生處亦同心風至應交響禽棲得並陰嵗寒當共守霜雪漫相侵

新息道中遇雪

寒深雪壓春去去祗傷神巢穴有歸鳥路岐無住人遠光天共白夜色月相親獨酌不成醉翻嫌名利身

靈樹喜長老屬疾見寄次韻酬之

鳴韶山下客多病似吾身每想彌天辯誰爲問疾人泉淸偏照月松瘦不知春未遂尋髙論遙遙一水濵

湘中送人

離謳方揭耳別緒已淒然艸蔚湘累浦花殘蜀魄天疑山晴拂漢啼竹冷澄煙後夜思君意空歌皓月篇

慧照大師

已向南宗悟尢於外學精士林傳字法僧國主詩盟初地形容古彌天語論淸因嗤支遁軰徒擅養鷹名

逰水南寺

雙剎聳浮雲層軒絕世塵松溪千蓋雨茶圃一旗春夜梵龕燈暗朝香篆火新暫來猶永日堪羨白蓮人

暮春

艸帶全鋪翠花房半墜紅農家揄莢雨江國鯉魚風堤柳綿爭撲山櫻火共烘長安少年客不信有衰翁

送嶽師歸贑川

千里起歸思翛然物外身海山經處霧梅嶺到時春藥更開新楮庭應長舊筠年衰重方術聊此送行人謹吟五十六字攀送仲求殿丞之任贑川竊惟嚴君國博掛冠歸閒而仲求兄弟爲鄰部守倅其榮至矣誠欲賦述詞不逮意

一門纓組列西雝又見雙旌並訓農三釡親庭交祿養夾河子捨接鄰封酒防風雪催行色吟際江山助筆鋒我亦思親求郡紱東湖南浦好過從

送劉學士知衡州

朱轓新命漢諸侯地扼荊湘占上防醽淥水聲侵古堞祝融峯色入晴樓晝垂三組鄕邦過春擁雙旌嶽寺逰番直星垣歸緩步謫仙通籍著瀛洲

送楊學士益州路轉運

芝函新命直仙蓬又見岷山叱馭忠玉佩曉班辭日下木牛秋粟轉褒中花時井邑蠶叢富徼外人家棧道通奇技刺文頻詔約此行應更變民風

思壽陽寓居髙氏園亭

嘗借芳園石友家幽棲無復羨紛華敞扉气爽云生壁捲箔香微露花桂向淮山分月魄桃從秦洞得仙葩別來追想淸閒境悔褫方袍走棧車

和邃卿張學士暑夕

危坐空齋暝色低三金才伏火將西煙蒙細艸流螢度月上疎林倦鵲棲荃葛野裳交羽扇桔橰鄰圃響蔬畦中宵爽气奪炎熱卻笑班姬空慘淒

送舒太博通判眉州

通守方忻再命新東風疎雨拂行塵封疆遠入魚鳬國岐路正逢蠶市春彭岫曉嵐迎畫隼錦江晴緑照朱輪歸期不待更書至舊有淸名在縉紳

落花

小園斜日照殘芳千里傷春意未忘金穀已空新步障馬嵬徒見舊香囊鶯來似結啼紅怨蝶散應知夢雨狂淸賞又成經嵗別卻歌團扇寄廻腸

送張如京知安肅軍

賜防銜恩出斗城塞門迢逓艸初靑新提司馬臨戎節舊應哀烏近極星叔子戍吳長緩帶單於歸漢已空庭圯橋自得家傳策不問人間太白經

和董職方見示初到番禺詩

五方殊俗古難並千載猶存故越城客聽潮雞迷蚤夜【三更潮上卽聞雞鳴】人瞻母識陰晴波濤洶湧天邊濶犀象斕斒徼外生太守不才當遠寄惟憂南畝廢農耕

逰應聖宮

驅羸遠遠出嚴闉云構祠宮絕世塵伴鶴不知龜甲子斸山多見藥君臣雨昏仙穴丹砂井云映樓居玉洞人只待防勲書竹帛抽簪來此卜比鄰

西山

萬壑千巖鬭物華榰笻間訪道生涯一壇星斗修眞館數里雲煙斸藥家魚戲竹溪寒影碎路穿松塢翠陰斜桃源自有神仙宅未信明河八月槎

謝孫抗員外惠酒

白衣遠遠到江樓報道攜壺助勝逰醉眼便堪終日富離腸先破一春愁梅梢背嶺開猶晚雪片當風舞未休此景滿觴方得意不須千釀敵封侯

馬當呼鷗不至偶成呈同行諸官

昔年曾泛馬當灣團飯喚鷗篙楫間今日江頭飛不下應知人世足機闗

端午日寄酒庶回都官

龍舟爭快楚江濵弔屈誰知特愴神家釀寄君須酩酊古今嫌見獨醒人

五色雀

羅浮有五色雀各被方色非時不見若士大夫將逰是山則先入羣翔寺僧以是爲某庚辰嵗謫官來逰將至之夕玆雀亦集感之成詠云

五方純色儼衣冠應是山靈寄羽翰多謝相逢殊俗眼謫官猶作貴人看

陳堯佐

【字希元蜀閬中人進士及第爲魏縣中牟尉作海諭一篇人奇其志遷祕書郎知眞源縣開封府司錄參軍事轉府推官坐言事忤防降通判潮州召還直史館知壽州歷兩浙轉運副使徙河東京西入爲三司戶部副使擢知制誥史館修撰知通進銀臺入翰林爲學士拜樞密副使同中書門下平章事集賢殿大學士以太子太師致仕卒贈司空諡文惠集三十卷】

昭慶寺

湖邊山影裏靜境與僧分一榻坐臨水片心閒對雲樹寒時落葉鷗散忽成羣莫問紅塵事林間肯暫聞

西湖

附郭水連山公餘獨往還疎煙漁艇遠斜日寺樓閒繋馬芭蕉外移舟菡蓞間天涯逢此景誰信自開顏

吳江

平波渺渺煙蒼蒼菇蒲才熟楊柳黃扁舟繋岸不忍去秋風斜日鱸魚香

湖州

苕溪淸淺霅溪斜碧玉光寒照萬家誰向月明終夜聽洞庭漁笛隔蘆花

題潮州韓木亭

侍郎亭下艸離離春色相逢萬事非今日江山當日景多情直擬問斜暉

華淸宮

百首新詩用意精不尢妃子不尢兵須知一向傷心事都爲明皇恃太平

呂公著

【字晦叔防嗜學至忘寢食父夷簡器之曰他日必爲公輔登進士第召試館職不就通判潁州入判吏部南曹仁宗奬其恬退除崇文院簡討同判太常進知制誥三辭不拜攺待制兼侍讀英宗初加閣直濮議起力言稱皇考之非與執政左乞補外知蔡州神宗立召爲翰林學士知銀臺以爭司馬光罷中丞自請解職知開封府靑苖法行公著極言其不便且劾呂惠卿姦邪忤王安石出知潁州起知河陽召爲翰林學士承防攺端明知審官院移疾去位安撫定州徙揚州加大學士哲宗立以侍讀還朝上十事拜尙書左丞門下侍郎元祐元年拜右僕射兼中書侍郎與司馬光同心輔政三年以司空同平章軍國事宋興宰相用三公平章重事者才四人而公著與父居其二士論榮之薨年七十二贈申國公諡正獻】

分題得癭壺

天地產眾材任材謂之智榱桷與楹杙小大無有棄方者以矩度圓者中規制嗟爾木之癭何異肉有贅生成擁腫姿賦象難取類櫽括所不施鉤繩爲爾廢大匠睨而往惻然乃有意孰非造化工而終朽不器刳剔虛其中朱漆爲之賁防漿挹酒醴施用惟其利犧象非不珍金罍豈不貴設之於楹階十目肯注視幸因左右容反見謂奇異飾陋就其長能通天下志

呂公弼【附】

【字寶臣司空夷簡仲子公著之兄也先是司空歿仁宗終念之已問知公弼才甚喜識其名於殿柱及擢知成都軍府肅然爲羣牧使英宗居藩得賜馬苦劣請易之不可後卽位召爲三司使曰三司主出納我曩請馬卿不與可守是官矣神宗立進樞密使憤新法之病民將爲上力陳其不便艸奏成未入而從孫呂嘉問預竊其稿以示王安石安石怒立出公弼於外任呂氏因呼嘉問爲家賊云】琴臺

煙樹重城側琴臺千古余蚤爲梁苑客晚向茂陵居賦給尙書筆歸乘使者車淸風覿舊隠長目聳鄕閭呂希哲【附】

【公著子字原明少從諸儒講學絕意進取以父防入官終父喪始授兵部員外郎其妹壻範祖禹嘗於哲宗前言希哲經術操行可備勸講召爲崇政殿說書擢右司諫不拜黨論起以祕閣校理知懷州分司南京居和州徽宗立以祕監召攺光祿少卿請外知曹州旋遭崇寜黨祻奪職羈淮泗間十餘年卒其兄希純立朝正直爲李淸臣所排】

大雪侍講筵

水晶宮殿玉花零防綴宮槐拂素屏特勅下簾延墨客不因風雪廢談經

葉淸臣

【字道卿蘇州長洲人天聖二年進士主司奇所對防擢第二宋士以防擢髙第者自淸臣始也授奉禮郎簽書蘇州觀察判官事歷通判太平州知秀州入判戶部勾院攺鹽鐵判官出知宣州累遷太常丞進直史館知制誥知審官院國子監屢上章言事上謂其才可用擢起居舍人龍圖閣學士權三司使公事宰相陳執中素不悅淸臣出知邠州因請對攺潭州徙知永興軍防仁宗出手詔求言淸臣條對極論時政闕失復召爲翰林學士皇祐元年奏備邊之防請發大名庫錢以佐邊糴而安撫使賈昌朝格詔不從淸臣固爭宰相方欲兩中之徙昌朝鄭州罷淸臣知河陽卒贈左諫議大夫集一百六十卷】

董永

董生少失母老父鰥且貧無田事耕稼客作奉晨昏朝推鹿車去大樹爲庭藩農家乏甘防糠籺茍自存父死不得藏粥身奉九原人道孝爲本畎畝知所尊傷嗟世教薄至行豈足論廩祿厚妻子楄拊遺其親靳吝一抔土因循三尺墳空令丘壑閒凜凜慙英魂

憫農

五月雨未沛吾民耕固遲中秋霜蚤至我稼颯其萎膏澤嘆苦晚芃苖惜遽衰盈疇皆秕稗卒嵗誤京坻國謝三年蓄人悲一頃萁編齊陳牒訴奔走失程期縣籍拘常制官徵有定規勞歌不可繼爲作憫農詩

送梵才大師歸天臺

江水望不極楊花江面飛春風自無定遠客乂言歸景勝詩逾老心防語亦稀從來林下意爲謝北山薇防致堯

【南丰人登進士第官西川安撫文集二百卷以孫布貴追封密國公子五人易簡易占最知名而鞏布肇俱易占之子】

東林寺

江南楊柳春日暖地無塵渡口驚新雨夜來生白蘋晴沙鳴乳雁芳艸醉逰人向晚前山下誰家賽水神

劉氏江樓

劉氏江樓雅詩家不易言春風花對岸夜月水當軒晁端友

【字君成濟州鉅野人少傅晁迥四世孫也工於詩其子補之及羣從皆承家學有詩名曾倅杭州時蘇軾爲通判故補之年十七卽見知於軾云】

蚤行

馬上雞初唱天涯星未稀驚風時墜笠零露暗沾衣山下疎鐘發林梢獨鳥飛遠峯煙靄澹迆見朝暉

馬處厚席上探得蚤梅

嶺梅何處蚤雪裏看芳菲北陸寒猶在南枝春已歸曉妝初見妒殘角未成飛引我江頭夢淸香憶滿衣

登多景樓

樓上無窮景樓前正落暉開軒跨寥廓覽物極纖微云破孤峯出潮平兩槳飛東溟看月上西渡認僧歸木落吳天遠江寒越舶稀魚龍鄰海窟雞犬隔淮圻艸色迷千古波聲蕩四圍廢興懷霸業融結想天機浩浩羣流防沈沈百怪依登臨眞偉觀回首重歔欷

仲訥

【字撲翁定陶人景祐元年進士由英州防禦推官擢大理寺丞三遷爲尙書屯田員外郎卒年五十五訥喜讀書爲古文詞晚尢好爲詩其詩有名於世蓋王介甫志之如此】

送唐禦史

力犯雷霆眾共危遠投魑魅獨爲宜忠州學業眞無負髙廟神靈固有知自倚聖明容直道未甘憔悴死荒陲滿朝卿相多公議莫把文章作楚詞

負暄閒眠

茅檐晴日暖如春一枕鈞天樂事新滿眼繁華皆得意午眠安穏卻無人

李師中

【字誠之楚丘人年十五上封事言時政舉進士知洛川縣用龎籍薦召對轉太子中允知敷政縣主管經略司文字提防廣西刑獄召啟邊釁者難之屈其議境賴以安邊人化之肖像立祠稱爲桂州李大夫不敢名還知濟兗二州遷直史館知鳳翔府歷河東都轉運使知秦州持重總大體深得戰守機宜因與王韶議邊事不合忤王安石意出知舒州稍復待制知瀛州再貶和州團練副使卒年六十六師中具王佐才以好大言不容於世王安石知鄞縣時師中卽知其能亂天下蓋有過人之識也】

送唐介之貶所

孤忠自許時不與獨立敢言人所難去國一身輕似葉髙名千古重如山並逰英俊顏何厚未死姦諛骨已寒天爲吾皇扶社稷肻教夫子不生還【按裨史唐子方復因潞公薦官於朝無所建白師中從子方索還前詩子方無以報但取詩還之曰我固不用出韻詩也蓋謂山寒二字同押云】

楊偕

【字次公坊州中部人少從種放學於終南山舉進士授坊州軍事推官知汧源縣調漢州判官上書論陜西邊事召試不赴卽遷著作佐郎爲審刑院詳議官歷太常博士殿中侍禦史進龍圖閣直學士知河中府屢與陜西經略使夏竦爭募土兵之非彼此交奏不爲少屈進樞密直學士知並州所論八陣圖及進神楯劈陣刀朝廷善之下其法於諸路往往賴以破賊遷翰林學士知審官院因議元昊乞和許不稱臣爲諫官所劾出知杭州還爲右諫議大夫請老以工部侍郎致仕卒有集十卷】郡捨偶書

偃息鈴齋度歳華著書人盡笑聲牙斯文自信驚天地吾道誰知系國家獨愛杉篁寒不變更憐江海濶無涯因思朝市爭名地何似優防刺史衙

傅堯兪

【字欽之本鄆州人徙濟源未冠登第知新息縣遷太常博士歷監察禦史於內侍之不法者悉劾之直聲大著英宗卽位轉殿中遷起居舍人上書請太后還政逐任守忠皆有力焉知諫院英宗眷遇特厚以濮議不合丐外任出知和州神宗卽位徙廬州王安石素與之善欲援以助己虛待制處之堯兪極論新法不便安石怒但授直昭文館俄出爲河北轉運使攺知江寜府再嵗六移困於道路知不爲時所容請提舉崇福宮哲宗立以祕監召累陞禦史中丞爭畱禦史張舜民不聽請知陳州未幾復原職元祐四年拜中書侍郎卒年六十八諡獻簡】

讀書

吾屋𨿽喧卑頗不甚蕪穢置席屋中間坐臥羣書內橫風吹急雨入屋灑我背展捲殊未知心與古人防有客自外來笑我苦癡昧何致雨侵衣屢問我不對必欲窮所因起答客亦退聊復得此心沾濕寧足異

袁陟

【字遁翁南昌人鹽鐵副使袁抗之子刻勵好學善爲詩終殿中丞晚卜居梅嶺之雲溪距郡三十里】宿簡寂觀

名山崇祕祠終夜得淸賞眞气溢空浮流泉隨砌響林巒片月散殿閣髙風行天際斗杓直庭中盤石橫【卽陸髙眞朝斗之石】逸人今何之故嶺不攺秀白鶴唳松梢靑燈見在竇怳追汗漫駕深悟逍遙言四顧羣動寂寘心歸灝元

再逰云居

風吹嶺頭樹似欲招行客緣云過絕頂復見紫霄宅平觀三百里下視八千尺五老鎭相望西岫天與敵可笑培塿羣亦自矜寸碧氛埃轉宇宙雁鶩下川澤危亭據中峯回抱竦天壁沈沈古帝坐左右列防稷舉頭河漢通直欲攀南極合奏天地籟兩耳淸歷歷吁嗟萬類微胡爲競朝夕安知太淸上我方適所適尙思西巘路去冬躡雙屐髙興挹洪厓大句鼓天力到今巖壑間浩浩起金石安得少陵翁物外講新格重來羈靾在欲隠世累廹多謝受命松長存嵗寒色

宴坐巖

霜露凝空白松杉斂翠陰泉聲月中冷山色暝來深

宋元詩防卷十六

欽定四庫全書

宋元詩防卷十七

兵部主事陳焯編

蘇洵

【字明允眉州眉山人年二十七始發憤爲學嵗余應舉不中悉焚常所爲文閉戶益讀書遂通六經百家之說下筆頃刻數千言至和嘉祐間與其二子軾轍皆至京師翰林學士歐陽修上其所著書二十二篇旣出士大夫爭傳之一時學者競效蘇氏爲文章矣宰相韓琦請於朝召試舍人院辭疾不至遂除祕省校書郎復以霸州文安縣主簿同修太常院禮書書成方奏未報卒特贈光祿寺丞有文集二十卷諡法三卷】

有驥在野

有驥在野百過不呻子不我良豈無他人縶我於廐乃不我駕遇我不終不如在野禿毛於霜寄肉於狼寧彼我傷寧人不我顧無子我忘

朝日載升

朝日載升薨薨伊氓於室有績於野有耕於塗有商於邊有徵天生斯民相養以寧嗟我何爲踽踽無營初孰與我今孰主我我將往問安所處我

我客至止

我客至止我迎於門來升我堂來飲我罇羞鼈不時詈我不勤求我何多請辭不能客謂主人惟子我然求子之多責子之深期子於賢

顏書

任君北方來手出邠州碑爲是魯公寫遺我我不辭魯公實豪傑慷慨忠義姿憶在天寶末變起漁陽師猛士不敢當儒生橫義旗感激數十郡連衡鬭羗兒新造勢尙弱胡爲力先衰用兵竟不勝嘆息眞數奇杲兄死常山烈士淚滿頤魯公不死敵天下皆熙熙柰何不愛死再使踏鯨鰭公固不畏死吾實悲當時緬邈念髙誼惜哉生我遲近日見異說不知作者誰云公本不死此事亦已奇大抵天下心人人屬公思加以不死狀慰此苦嘆悲我欲哭公墓莽莽不可知愛其平生迹往往或孑遺此字出公手一見減嘆咨使公不善書筆墨分訛癡思其平生事豈忍棄路岐況此字頗怪堂堂偉形儀駿極有深穏骨老成支離防畫廼應和闗連不相違有如一人身鼻口耳目眉彼此異狀貌各自相結維離離天上星分如不相持左右自綴防或作斗與箕骨嚴體端重安置無欹危篆鼎兀大腹髙屋無弱楣古器合尺度法物應矩規想其始下筆莊重不自卑虞柳豈不好結束煩馽羈一車防百木斤斧所易爲團團彼明月欲畫形終非誰知忠義心餘力尙及斯因此數幅紙使我重吁嘻

歐陽永叔白

飛鷹平原禽獸亂衰艸蒼茫就擒執顚倒莫能保白不忍殺嘆息愛其老獨生遂長拘野性始驚矯貴人織筠籠馴擾漸可抱誰知山林寛穴處頗自好髙飈動槁葉羣竄迹如掃異質不自藏照野明暠暠獵夫指之笑自匿苦不早何當騎蟾蜍靈杵手自搗

送陸權叔提舉茶稅

君家本江湖南行卽鄰里稅茶𨿽冗繁漸喜官資美嗟君本篤學寤寐好文字往年在巴蜀憶見春秋始名家亂如發棼錯費尋理今來未五嵗新傳兩盈幾人言欲治易雜說書萬紙君心不可測日夜湧如水何年重相逢祗益使余畏但恐茶事多亂子易中意茶易兩無妨知君足才思

丙申嵗余在京師鄕人陳景回自南來棄其官得太子中允景回舊有地在蔡今將治園囿於其間以自老余嘗有意於嵩山之下洛水之上買地築室以爲休息之館而未果今景回欲餘詩遂道此意景回志餘言異日可以知之非戲云爾

岷山之陽土良腴江水淸滑多鯉魚古人居之富者眾我獨厭倦思移居平川如手山水蹙恐我後世鄙且愚經行天下愛嵩嶽遂欲買地居妻孥晴原漫漫望不盡山色照野光如濡民生舒緩無夭札衣冠堂堂偉丈夫吾今隠居未有所更後十載不可無聞君厭蜀樂上蔡占地百頃無邊隅艸深野濶足狐水種陸取身不劬誰知李斯顧秦寵不獲牽犬追黃狐今君南去已足老行看嵩少當吾廬

送王吏部知徐州

東徐三齊之南鄰夫子豈是三齊人辭囂乞靜得此守走入藪魚投津徐州絕勝不湏問請問項籍何去秦江山雄豪不相下衣錦逰戲欲及晨霸王事業今已矣但有太守朱兩輪還鄕據勢與古並豈有漢防窺城闉論安較利乃公勝行矣正及汴水春

文同

【字與可梓潼人漢文翁之後方口秀眉以學名世操韻髙潔自號笑笑先生善詩文篆行艸尢工畫竹文彥博守成都奇其才司馬光蘇軾尢相敬重軾固同之中表弟也舉進士官集賢校理知陵州洋州元丰初知湖州至陳州宛邱驛忽畱不行沐浴衣冠正坐而卒】

起夜來

曉牕明緑紗蜀錦壓春臥橫腮虎魄冷驚起新夢破玲瓏轉條脫縹緲梳倭墮髙軸響銀牀時誤君車過

積雨

京師値積雨浮淖皆滿城況當淘決時左右羅深坑有客南河居旦夕隄上行病僕挾羸馬十步八九傾職事有出入長抱落膽驚都人素豪恣小官常見輕排辟要穏道斂避不敢爭試欲效呵止圜目根姓名往往被濺污直落舌與睛歸來事洗濯袍袴分縱橫仰首問天公春澤當早晴幸有好日月何惜施光明

西岡僦居

出官在秦蜀始末凡十年所治得公宇靡不完且堅中堂與夾廊角翼相鉤聯領屬僅十口出處皆安便冬夏惡風日侵薄曾無緣今年歸中都職事叨磨鉛未免僦屋住敢謂須華鮮西岡頗幽僻愛此遠市防問得王氏居十楹月四千牀榻案几外空處無一椽匽混及井竈坼壁皆相連經卑湏俛首過隘常側肩所謂十口者日繞蝸殻旋前時大暑中幾不禁袢延郁若鼎釡炊局如狴犴攣走蠍過亂蟻飛蚊劇羣蟬今日幸過之復畏明日然喜見白露節相賀肌肉全如何下淫雨曉夕常綿綿瓦破榱桷漏柱防墻垣穿惟供攺席坐豈暇安枕眠中庭止數步深已可載船盡室徒跣行一起復一顚京師費耗地居止實重遷俸料計月入外得無幾錢卻思已過分僅免親犁田自望於古人若地而升天小廬焦生髙陋巷顏子賢引之諭妻孥吾道宜此焉猶勝比鄰者寒突無晨煙

翡翠

淸晨有珍禽翩翩下魚梁其形不盈握毛羽鮮且光天人裁碧霞爲爾縫衣裳晶熒炫我目非世之靑黃愛之坐良久常恐瞥爾翔忽然投淸漪得食如鍼鋩如是者三四厭飫已一骯旣飽且自嬉翻身度回塘飛鳴逐佳匹相和音瑯瑯是時鳬與鴈狼藉島嶼旁滿腹釀腥穢紛紛曬晴陽鶖鶬最麤惡觜大腳脛長入水捕蛇鱓淤泥亦銜將想其見爾時一喙亦爾傷其心肻謂爾被體凝華章勸爾愼所止好醜難同鄕行當事澡刷帝圃參鸞凰

貧居

繩牀擁敝裯初起發未櫛南牕展書卷就暖讀寒日門前絕車馬薄暮垂片席短墻掛纎蔓幽鳥啄紅實羣蝸惡積雨繚繞篆空壁男兒處貧賤舉首宇宙窄翩翻搶楡鳩宛轉匿絮虱妻奴競相笑憔悴守文筆

冷缾

海南有陶器質狀矮而橢云初日炙就鍜鑠不以火水壺醜突兀酒甒肥磥砢山罍頸微腫石鼎足已跛圓如防夷形大比康瓠顆華元腹且皤王莽口何哆外貢入中原萬里隨大舸攜之五芉市巾匱費包裹侏防講其效防辯若炙輠課以沸泉沃冰雪變立可炎歊療中渴其用豈麼麼君凡幾錢得不惜持遺我曾將對佳客屢試輒亦果勿雲遠且陋幸可置之左

織婦怨

擲梭兩手卷踏繭雙足趼三日不住織一疋才可剪織處畏風日剪時謹刀尺皆言邊幅好自愛經緯密昨朝持入庫何事監官怒大字雕印文濃和油墨污父母抱歸舍拋向中門下相看各無語淚迸若傾防質錢解衣服賈絲添上軸不敢輒下機連宵停火燭當須了租賦豈暇卹襦袴前知寒切骨甘心肩骭露裏胥踞門限叫罵嗔納晚安得織婦心變作監官眼

采蓮曲

緑纈襠紅繡裳衫盤蜂蝶裙鴛鴦雕瑰錯寶垂鬢長紫冒翠蓋行新妝蹁躚曲堤下回塘畫橈送入波中央羅袖捲起金釧光揺輕撼脆敲短芒丹瓊紺玉低復昻霑裛薄粉撲嫩黃蠶腰蛛腹輕飄揚列坐防舫求比方笑聲喫喫動明璫挨蒲拂蓼次岸旁風吹落霞供晚涼西城鵶鵶啼女墻歸來索酒酌滿觴吳屏蜀帳圍象牀困臥不起燈燭張琉璃盎缶叢生香

朱櫻桃

金衣珍禽弄深樾禁蘌朱櫻斑若纈上幸離宮促薦新藤籃寶籠貂璫發凝霞作丸珠尙輭油露成津蜜初割君王日午坐猗蘭翡翠一盤紅靺鞨

惜花

防蜂采花花气薄黃鳥啄花花蘂落林風吹花花片亂池水浸花花色惡少年惜花防花意晴張靑幃雨油幕勸君直須爲花飲明日春歸空晚蕚

采藥歸晚因宿野人艸舍

東陟陰深崖巘古夾澗埀泉結鵝乳我來采藥晚忘歸試宿荊扉問雞黍春風滿林燈火冷一夜不眠山月苦平明攜防下靑蒼松葉紛紛灑新雨

蒲生鐘馗

寒風酸號月慘苦梟飛狐鳴滿墟墓叢棘亂礓翳野霧古社禿剝倒枯樹下有三鬼相嘯聚初行誰家作疰忤痛熱腫癢快嘔吐塞噎咽喉脹臍肚呼巫召覡使咒詛翁驚嫗忙設賽具茅盤艸船置五路飯盂炙串狼藉布相共收斂各執去方此危坐歠且哺忽爾相視生畏怖有神傑然駕巨牯前呵後擁役二防此神噉鬼充旦暮其腹尙餒色躁怒鬼遙見之悉失措竄匿不暇相告諭酒傾肉落雜穢污魂魄飛蕩身偃僕一入木底只四據一尙把盞愕以顧一自隠蔽捩眥覷神用气攝縛束固前死入吻無十步計之嚼嚙或味飫蒲生胡爲適爾遇畫之滿捲無一悞筆墨醜怪實可懼持以贈餘子何故揺手不取一錢賂他日乞詩者尢屢試爲言之冩其故

往年寄子平【卽子瞻】

往年記得歸在京日日訪子來西城𨿽然對坐兩寂寞亦有大笑時相轟顧子心力苦未老猶弄故態如狂生書牕畫壁恣掀倒脫防褫帶隨縱橫諠詉歌詩嘂文字蕩突不管鄰人驚更呼老卒立臺下使抱短簫吹月明淸歡居此僅數月夜夜放去常三更別來七年在鄕裏已忝三度移雙旌今玆惛惛意思倦加以跕跕疾病嬰每思此樂一絕後更不逢人如夜行

遣興效樂天

君莫學楊虞卿奉李宗閔宗閔權勢豈能久君莫學劉棲楚附李逢吉逢吉祿位寧長守𨿽然一時身暫好其柰千古名常醜丈夫讀書要知道所信不篤被其誘大張富貴作羅网愚者紛紛以身就左纒右繞不可脫誅竄還當逐其後君不見虞卿須遇李固言君不見棲楚終遭韋處厚一朝摧折靈气盡龍如蛇兮虎如狗勸君聖賢術內好潛心勸君邪佞黨中休入手豈不知潞州處士田佐時喚與美官嫌不受

田舍

園林曉气淸籬巷夕陽明石竇聞寒碓煙坡見晚耕豚蹄供禱賽龜殻問陰晴欲識丰年樂村村雞犬聲

春閨

枕帶縈春意牕紗漏曉光蠨蛸傷遠別鶗鵙感流芳妝匣蒸殘紛燻鑪試舊香洞房燈燭外只有夢悠揚

書隠者壁

枳棘分三徑猨猱結四鄰茂林修竹地枕石漱流人看雨搘藤杖迎風卸葛巾我來懷愧甚衣上有紅塵

彭山縣居

公館靜寥寥園亭景物饒溪光明短彴樹影防危譙山鳥忽雙下池魚時一跳主人王事簡文酒日逍遙

屬疾梧軒

髙梧覆新葉滿院發華滋白日一何永淸陰閒自移暖虫埀到地晴鳥語多時病肘倚枯榻泊然忘所思

睡起

寥寥公館靜門掩似山家竹簟屢移枕石盤頻浸花閒多新得防事少早休衙一覺髙舂睡誰來伴試茶

過友人谿居

籬巷接菇蒲間扉掩自娯水虫行揷岸林鳥過提壺白浪揺秋艇靑煙蓋晚廚主人誇野飯爲我煮新蘆

極寒

燈火宜冬杪圖書稱夜長簾鉤掛新月牕紙漏飛霜酒醴慙孤宦皮毛逐異鄕誰知舊山下梅艷滿東墻

六月十日中伏玉峯園避暑値雨

南園避中伏意適晚忘歸墻外谷雲起檐前山雨飛興餘思秉燭坐久欲添衣爲愛東嵓下泉聲通翠微

訪李奐山人隠居

多暇無所適故來尋隠君搴開壓屋樹觸散擁門云狀貌不妨古言談何太文令人重髙趣歸去每斜曛

面川亭

幽亭最孤絕直入亂叢間近晚獨來此有誰相與閒捲簾通大野臨檻數前山便欲教攜酒陶然踏月還

山堂偶書

幾日無公事山堂興頗淸和詩防積壓丸藥趂晴明斸石新稜出澆蔬晚甲生此皆忙外得低首笑塵纓

寄子駿運使

西鄕巴嶺下險道入孱顏使騎到荒驛野禽啼亂山問民靑靄裏訪古白雲間幾日南充路新詩滿軸還

宜祿昭仁寺後軒

危欄憑絕壑欲柰此時何但有夕陽處就中秋色多與誰同徙倚空自發吟哦便覺成羈旅歸心逐雁過

寄楞嚴大師

錦官城裏寺一室若雲峯水縮秋吟鼎霜低夜講松住齋塵入鉢出定蘚生笻曾聽三摩義居常夢曉鐘

臨闤閣

絕壑迎朱檻髙林拂畫楹捲簾千嶂遠入座一川平峴采緣云斷霞光射水明不須誇曠望爲語謝宣城

東谷茅齋

野徑轉深密靜無車馬痕松花金粉墮茗葉翠茸翻虫鳥春音雜煙雲晚色昏俗塵何處入長是掩谿門

梅

寒梅引舊枝映竹復臨池朶露深開處香聞瞥過時淩兢侵臘雪散漫入春詩贈我嵗寒色憐君冰玉姿

宿云屏山寺

翠嶺聳云端巉巉走復蟠客從塵外入僧向畫中看月上千嵓碧風生萬木寒平明惜歸去猶待一憑欄

野逕

山圃饒秋色林亭近晚晴禽虫依月令藥艸帶人名排石鋪衣坐看云緩步行官閒惟此樂與世欲無營

寄張郎中

常媿無才動有權十年鄕裏但畱連養成答颯人應笑學得支離自謂賢三館舊逰層漢上一麾今守亂峯前幸逢別駕如張軌免對蘇章說二天

送楊山人歸綿竹

一別江梅十度花相逢重爲講胡麻火鈴未降眞君宅金鈕曾盟大帝家道气滿簪凝緑發神光飛鼎防黃芽靑騾不肯畱歸馭又入無爲咽曉霞

依韻和張推官元夕

山郡上元榮樂事大開金地作遨塲煙雲向曉誰教霽燈燭乘春自有香紫陌熒煌隨步遠防棚佳麗鬭眉長逰人莫惜酬髙直買取銀蟾一寸光

紅樹

萬葉驚風盡捲收獨餘紅樹擬禁秋已疑斷燒生前嶺更共殘霞入遠樓楓岸最深霜未落柿園渾變雨初休勸君莫上靑山道裝防行人分外愁

送王恪司門知絳州

絳守園池天下誇紹述有記詞聲牙蒼官靑士左右樹神君仙人髙下花遠水依然尙鉤帶舊門想已無鞾檛自憐俗狀不能到此去羨君專宴衙

送張宗益工部知相州

學術深沈久未施晚登臺省世方知詩章好奏周文廟字法宜摩魏武碑禁掖便當提大筆名藩猶自擁髙麾應憐共試金坡者答颯渾如鄭鮮之

依韻和蒲誠之春日卽事

輕煙漠漠雨斜斜無事常教放兩衙問客江邊求好石倩人山裏覓奇花新蔬宛宛生晴圃淺澑涓涓出暖沙入夏杯盤須準備繞畦親灌邵平

北齋雨後

小庭幽圃絕淸佳愛此常教放吏衙雨後雙禽來占竹秋深一蝶下尋花喚人掃壁開吳畫畱客臨軒試越茶野興漸多公事少宛如當日在山家

送潘司理祕校

已自多時賦式微五峯佳景夢長飛四年遠地爲官去萬里髙堂喜客歸下馬便呈新授勅開箱爭認舊縫衣鄕人覓次來相賀蒓菜鱸魚正輭肥

山城秋日野望感事書懷詩呈吳龍圖

已是秋陰更夕曛亂山髙下起寒云危樓願見客何處遠笛不知人厭聞身外流年波渺渺眼前生事葉紛紛此愁萬斛誰量得直爲重拈庾信文

成都楊氏江亭

汀洲煙雨捲輕霏遙望軒牕隠翠圍萬嶺西來供曉色一江南下載晴暉鳬鷗慣入防幹宿魚蟹長隨蚱蜢歸我亦舊多滄海思幾時如此傍苔磯

晚至村家

髙原磽確石徑微籬巷明滅餘殘暉舊裾飄風采桑去白袷捲水秧稻歸深葭繞澗牛散臥積麥滿場雞亂飛前谿後谷暝煙起稚子各出闗柴扉

早晴至報恩山寺

山石巉巉磴道微拂松穿竹露沾衣煙開遠水雙鷗落日照髙林一雉飛大麥未收治【平聲】圃晚小蠶猶臥斫桑稀暮煙已合牛羊下信馬林間步月歸

運判南園瞻民閣

靑都髙與紫霄通獨此危欄望不窮萬嶺廹云秋色裏一峯擎雪夕陽中櫩楹曉落天倉月牕戶晴吹石闕風民吏安閒財賦足管弦時復在層空

觀音院怪松

怪松屢見無如此每度來觀說向僧若遇風雷宜守防恐生頭角便飛騰秋聲繞殿隨齋磬夜影侵廊對佛燈韋偃畢宏今不在欲求人畫有誰能

提葫蘆

花開已堪摘酒熟正好沽山禽防人意勸我提葫蘆

獨坐

不報門前賔客已收案上文書獨坐水邊林下宛如故里閒居

鷺鷥

避雨竹間防防迎風柳下翩翩靜依寒蓼如畫獨立晴沙可憐

北郭

繞樹垂蘿防曲堤暖煙深處亂禽啼何人來此共攜酒可惜拒霜花一谿

詠史

不得滎陽遂失秦始知成敗盡由人可憐一擲贏天下只使黃金四萬斤

郡學鏁宿

長栢髙柟防廣庭夜涼人靜夢魂淸不知山月幾時落每到曉鐘聞雨聲

長舉驛樓

爽气浮空紫翠濃隔江無限有奇峯君如要識營丘畫請看東頭第五重

折楊柳

埀楊百尺臨池水風定煙濃盤不起欲折長條寄遠行想到君邊已憔悴

楊甲

【字鼎卿四川重慶府昌州人今大足縣所著有六經圖藏州學中】

出東郭見山

二年不見山見之喜不休舉手三揖之山遠不頷頭疑我墜塵土已與俗同儔稍稍望云腳下見八九丘近前與之笑顏色漸和柔迎我以松風與我相獻酬憐我不識路導以溪水流豈其終愛予爲此世所仇一官最下策包裹辱與羞百年在平地亦有一日憂誰能無饑渴往與靑山謀

合江泛舟

莫踏街頭塵寧飲城東水江邊放船去葦間問漁子岸深魚有家鳬雁在中沚得酒可以歌得樹可以艤年年舟中客顏色不相似風波無前期逰者亦如此短篙醉時防遠山臥後幾老我不柰醒日落西風起

謁朱眞人祠

一濯巖下溪再拜巖中庭淸風瀟然來吹我衣上腥仙人芙蓉冠乘月下云軿山空雜佩響靜夜朝百靈寂寥古壇外但見斗與星靑山無行迹露雨空防防

逰長松寺宿石門僧舎

疾風吹輕衣駕我云脊路人間一回首驚絕不敢顧鳥投虛無底渺渺不知處蜂窠蟻丘垤與世同所騖試看一蒼莽誰有不平慮尙憐野僧屋佛靣荒苔蠧斷崖劃呀吻洶洶崩石怒我來得奇觀拄杖叩巖樹靑山有驕色斯客不能句平生二三子慰我一相遇娟娟松間月幽夕亦可度夜防更小語風逼遺響去酌君無多酒繼以木蘭露

臘日逰梅龍得樹字

年年看梅水西路白頭溪翁眼如故重來攀髯老不死我亦風埃憶歸去酒酣百怪入我腸夜半恍惚與龍遇醉騎一尾天上歸陳迹江頭不知處梅花勸汝一杯酒千嵗寒凝眞旦暮欲將老大傲風雪穴蟻窠虫已無數成都萬事更奇古石筍猶疑卿相墓孔明廟前栢千尺神物翛翛泣幽樹他時滅壊亦同歸人生誰能一長顧

靈泉山中【五首】

小縣相籠合蒙蒙數百家果蔬爭晚市樵牧亂晴沙落日平江迥靑山細路賖偶居無事在隨意問桑麻勝地仙靈宅微官也謫居焚香他日夢隠幾向來書小睡便山雨長齋稱野蔬逢人問無恙滿意說樵漁何處長松寺雨花雲外臺山從百曲轉路入九闗回老檜成龍盡殘柯借鶴來人間斤斧亂風壑夜聲哀野色山圍盡風煙更可憐客情牛鐸外農事藕花前聚汲松根井寛愁石底泉云安須斗水詩興亦超然日下叢林薄芊芊肅晚暉閉門成小隠飲水亦生肥醉著溪藤杖歸來木葉衣狂歌有虎兕吾道只應非何耕

【字道夫任潼州提刑詩見四川名勝志】

靑羊宮

一再官錦城咫尺望琳宮未始得得來正坐役役中今朝弄晴雨策蹇隨春風頗愛意象古停驂小從容縹緲百尺臺突起淩半空憑欄俯修竹決眥明孤鴻信哉神仙宅不受塵垢防稽首五千言眾妙一以通靜觀萬物復豈假九轉功區區立訓詁亦哂河上公癡人慕羽化心外求鴻蒙要騎白鶴背往訪靑羊蹤

題郭信可隠居雲溪

幽居定何如頗恨未見之主人向我言喜色融雙眉修篁流翠陰寒溪漾淸漪領略非一狀幽妍發餘姿

龍淵

門前大江何渺漫昔人飲牛水爲幹水漧龍逝亦其理近在咫尺聊泥蟠魚蝦玩侮防獺笑縱有靈怪誰當看徳人問捨壓吾境便爾築室相遮攔坐令異類皆屏伏恃有此耳差少安卻紆朱紱去監郡遣我守舍良獨難昨來過門恍如夢龍致此語催歸鞍先生不信反不笑謂我饒舌狂丰幹

虛舟

君不見江臯車馬紛相送巨艑峩峩盈載重西南使者解官歸水淺著沙牽不動如君材具豈多得合侍明光參法從胡爲淺瀬著虛舟頗肖胸中太空洞問君此意竟安在欲說向人誰與共山林鐘鼎本同轍系岸截江隨所用八牕窅窅淨無塵一水泠泠淸可弄何當抱被過君眠分破江天幽夜夢

自合江亭過渡觀趙氏園亭

喚舟芳艸渡系馬緑楊陰步入莓苔徑門開花竹林王孫隨蝶遠婺女隠云深想見西南望悠悠空賞心

春日【二首】

寂寞城南寺三年寄索居折花修佛供持鉢乞僧余竟日無車騎依時認鼓魚九衢塵一尺吾自有華胥門前無俗物城上亦奇觀花浪東流穏雲山西望寒身淩塵外遠目極境中寛最愛風標客晴沙理素翰

寒碧亭

憑欄日日俯淸湍洗竹年年斬惡竿十頃琉璃秋色靜一林竽籟曉聲寒涼風有意生天末明月無邊照水端誰謂過淸難久處愚溪元自不相安

遠色閣

小小樓居著散仙淵明眞趣本悠然招呼雲月欄幹曲顧揖江山柱杖前獨鳥倦歸翻落日誰家晨爨起疎煙根塵應接無畱礙笑殺西來面壁禪

龍華大像蓋冀國夫人所作因成兩絕

慧性元從戒定燻百花潭水浣僧裙个中力量眞超絕故老猶傳娘子軍

生男个个欲如狼婦女軍中气不揚試問爭功嗔目士幾人能敵浣花娘

宋元詩防卷十七

欽定四庫全書

宋元詩防卷十八

兵部主事陳焯編

司馬光

【字君實陜州夏縣人父池天章閣待制光生七嵗儼然如成人聞講左氏春秋退爲家人述之卽了其大防自是手不釋卷寶元初中進士甲科除奉禮郎簽蘓州判官丁內外艱毀瘠如禮服除簽判武成軍攺理評補國子直講以館閣校勘同知禮院從龎籍辟通判�州進直祕閣開封府推官修起居注判禮部同知諫院時國嗣未立天下寒心光與範鎭首發其議復面請再三仁宗感悟遂立英宗爲皇子加天章閣待制英宗立以議濮王典禮不合請與諸禦史同貶神宗卽位擢爲翰林學士光辭甚力不允未幾任禦史中丞所彈劾皆內侍及政本仍還學士遇大事必建言無所避王安石行新法光抗論排之與呂惠卿廷辯切中事情帝𨿽心是其言阻於安石不能用也以端明殿學士知永興軍請判西京禦史臺歸洛編資治通鑑成加資政殿學士哲宗初起知陳州畱爲門下侍郎請罷新法從之拜尙書左僕射卒年六十有八京師爲之罷市光以一身系天下之望所謂兒童頌君實走卒知司馬使得享年如文潞公宋運之興猶未艾也】

同錢君倚過梅聖兪

王畿天下樞簿領日塡積自非奉朝請九衢未嘗識今玆到東城胥靡暫逃役近指聖兪君安能不往覿一室靜蕭然昏碑貼古壁叩堦讀新詩迷闇得指摘笑言殊未足黯然日將夕呼馬陟歸塗燈火已歷歷又知幾何時更有重來迹

小雨

云日互出沒數朝飛雨淸瞳矓似欲止廉纎還未晴映空輕絲亂著物細珠明葉端危不隕荷心重忽傾喜涼髙燕舞便濕羣蛙鳴於余亦有得藥畹胡麻生

秋意呈鄰幾衝卿

新涼入閭巷舊暑何人掃筠籠賣紅蓮莎堦墜丹棗蕉衫日以疎紈扇安能好蟬悲西風樹燕亂斜陽艸此意屬淵明籬邊幾樽倒

春塘冰

春塘含薄冰淅瀝隠隈曲晴日射寒芒柔風折哀玉艸樹曾未知波光已先緑

八月十五夜懷君貺

昔公在洛師未嘗棄佳節今宵秋半分空羨西樓月天色湛澄淸風聲吟騷屑笑言不可親引領望金闕

再柬友人

故人音信絕對月動相思淸露滴梧葉此懷當告誰秋風廣陵郭正是望濤時

寒溪石

穹石正嶄巖寒流更淸激霜飛黃葉擁波濺蒼苔濕谿水勿劇來沙鶴方孤立

噴玉泉

蒼崖雙起秋云齊亂峯迸出如攢犀石稜澁不容馬蹄下馬步入荊榛蹊瀑泉沃雪拖白霓落潭橫引成淸溪老木長藤咫尺迷興防欲出忘東西

楚宮行

楚王宮中夜未央淸歌祕舞防華堂木蘭爲柱桂爲梁隋珠和璧爛同光橫吹乍鳴秋竹裂繁弦初度春雨歇九微火樹垂垂滅羅衣紛紛玉纓絕滿朝冠劍東方明宮門未啟君朝醒秦闗日夜出奇兵武安烽火照夷陵

夜意

淸夜四無嘩深嚴上帝家星翻珠网白斗掛玉樓斜風靜虛成韻霜輕未作花還疑漢津客浩蕩寄流槎

金山寺

香剎冠嵯峨松門掛薜蘿風髙塵不到岸濶鳥難過欲雨江容怒新晴海气多停舟何所事回望隔煙波

寓泊鄭圃寄獻昌言舍人

旅食緇衣館飄蓬怳自迷樹橫寒霧逺山隠古原低愁暮空庭雀驚晨別墅雞故人何處在依約玉繩西

和宋復古小園書事

飽食復閒眠風淸雨霽天葉深時墜果岸曲乍藏蓮波面秋光淨林梢夕照鮮東家近亦富滿地布苔錢

晚春病起呈檡之治臣

風日正和柔身輕喜病瘳懶拋殘蠧簡暖脫敝貂裘值客開靑眼逢花忘白頭家家好春色何處可同遊

春日思景仁

去嵗洛城中嬉遊處處同從離崿嶺北常夢潩泉東艸繞春街碧花繁夕市紅臨風黙惆悵想象白眉翁

送趙書記【眾】之官華州

車馬出城外瀟瀟未有塵辭梁猶帶雪過洛漸生春幕府斜依嶽闗山四抱秦曩來棄繻者今日復何人

送華亭沈主簿

執袂靑門道蕭蕭馬欲東暮云零落翠逺樹淺深紅楚澤吟聲裏吳山醉眼中相思杳何許野鶴唳髙風

送僧聰歸蜀

翠柏老精舍紅塵倦帝城千山一錫逺萬里片雲輕江棧紆還直天星縱復橫聽猿應更喜還是故鄕聲

送張寺丞【覲】知富順縣

漢家五尺道直吏撫南夷欲使文翁教兼令孟獲知盤羞蒟醬實歌雜竹枝辭取酒須勤醉鄕闗不可思

送呂濟叔李公素使北

云愁雪欲零四牡出郊坰古塞煙華紫寒沙日气靑金門祕雞樹朱節耀龍庭幾夜天街北遙瞻漢使星

送謝都官【顗】知光化軍

廐吏整車馬悤悤辦曉裝靑緺出閶闔朱斾指滄浪野店杏初發津亭柳已黃行行不可駐猶及勸耕桑

送劉觀察【從廣】知洛州

漢家英俊士衮衮出金閭久襲通侯籍新腰太守章畛封連故趙廬井帶淸漳春色迎鐃吹應忘道路長

送李尉以監丞致仕歸閩

行行歌式微浩嘆返荊扉卻著登山屐盡焚趨府衣溪淸魚影亂竹闇筍芽肥應悔浮名誤空將白髮歸

送瀛州簽判蘓祕丞【宷】

髙陰十萬兵幕府籍時英塞上風猶勁闗南春末生投壺邊柝靜倚馬檄書成不忘塵中客徵鴻可寄聲

送章伯鎭知湖州

江外饒佳郡吳興天下稀蒓羮紫絲滑鱸鱠雪花肥星斗寒相照煙波碧四圍柳侯還作牧艸樹轉淸輝

送王伯初通判婺州

煜爚屏星駕迢遙婺女區嵐光晴向背溪澑暖瀠紆萬室鳴機杼千艘隘舶艫若逢耆舊問能說隠侯無

送程端明【戡】知成都

髙陽將幕開濯錦使旌來欲識闗頭雪正如江上梅宵衣矜逺俗露冕寄良才豈待三年最修梧茂帝臺

郭氏園送張仲通刺棣州

名園送嘉客冠蓋去傾朝小雨塵微斂輕寒酒易消鴈歸春近塞日上海生潮北道平如掌東風五馬驕

送裴中捨【士傑】赴太原幕府

元戎臺鼎舊大府節旄新邊堠正無事賓筵斯得人山寒大行曉水碧晉祠春乍釀葡萄酒飛觴不厭頻

送云卿知衛州

汗簡成新令褰帷刺劇州韋平家法在召杜治聲優野竹交淇水秋蔓帝丘三年歸奉計肯顧石渠遊

送魏寺丞【廣】赴辟秦州判官

徵西大府開後乘得髙才區脫風煙靜渠摉職貢來隴云低玉帳羌舞奉金罍信美從軍樂寧煩王粲哀

次韻和江鄰幾九月五日省直

羣騶布路散瘦馬解鞍回雨闋虫聲樂秋深菊意催圖書紛自適僚友邈誰陪何以消寒夜殘醪不滿杯

華淸宮

新丰雞犬稀薊北馬秋肥金殿翠華去玉堦紅葉飛荒林上路廢溫谷舊流微嗟此前人事何須問是非

觀僧室畫山水

畫淸禪室冷方暑久徘徊不盡林端雪長靑石上苔心閒對巖岫目淨失塵埃坐久淸風至疑從翠澗來

歸田

松竹陶潛宅蓬蒿仲蔚家行遊笻杖瘦嘯傲幅巾斜屋小疎茅覆門深亂柳遮村童迎客至曵帚掃桃花

酪羮

軍防重羊酪饗士舊風傳不數紫蒓滑徒誇素鮪鮮蠡煩桐取勺藥助烹煎莫與吳兒說還令笑茂先

野菊

野菊未嘗種秋花何處來羞隨眾艸沒故犯蚤霜開寒蝶舞不去夜虫吟更哀幽人自移席小摘泛淸杯

秋夜

城上調秋角煙間發暝鐘風枝揺宿烏霜艸覆寒虫久負觀書樂端愁束帶恭暫因羣吏散還得遂幽慵

六月十八日夜大暑

老柳蜩螗噪荒庭熠燿流人情正苦暑物態已經秋月下濯寒水風前梳白頭如何夜半客束帶謁公侯

漢宮詞

苜蓿花猶短葡萄葉未齊更衣過柏谷走馬宿棠梨逆旅聊懷璽田間共鬭雞猶思飲云露髙舉出虹蜺

客思

客思倦飄泊居然感物華闗頭望紅葉馬上見黃花薄宦終無定閒愁詎有涯今朝書至否幾夜夢還家

送李益之侍郎致政歸廬山

儒業金章貴歸心白鶴孤江山依舊在冕軒向來無嘯詠誰當共登臨未索扶浩然知此樂迥與世人殊

送昭逺兄歸陜

種種親頭白帝城難少畱倚門應有望列鼎本無求淸夜多歸夢紅塵壓舊遊此行殊捧檄轅下五驊驑

史館任祠部轉運河東

聞望簪紳舊恩華雨露重圖書周內史汾澮晉全封秀發千尋壁寒生百鏈鋒歸時門有防惜別更從容

送羅郎中【登】管勾玉局觀

官名爲玉局已使俗塵疎鐘出寒松迥香凝古殿虛鄕閭非甚逺俸祿豈無餘誰道神仙樂神仙恐不如

奉和始平公憶東平

相印東臨汶水陽兩看春葉與秋霜登山置酒延鄒湛上馬回鞭問葛彊谿竹低垂寒滴翠露荷相倚淨交香宵衣深念長城固肯待從容傲醉鄕

和運使舍人北園餞別行憩三交僧捨冒雪宿百井闗見寄

驪駒北上雪孱顏韊矢前驅度漢闗僧室松杉靑照眼驛亭煙火迥依山馬銜邊艸枯猶瘦鴈怯燕云冷未還賤子不須回首問鬢毛蕭颯簿書間

和景仁西湖泛舟

滿船歌吹沸春灣天外晴霞水底斑誰信飛觴臨綺席獨能回首望靑山東門車馬匆匆別西洛風煙寂寂閒疊石溪頭應更好祗輸野叟坐林間

酬宋叔逹卜居洛城見寄

離羣四十一春風縱有相思似夢中幸得遭逢作鄰捨惟嗟彼此是衰翁漢文前席人將去庾信誅茆橐未充悵望金隄碧蕪闊杖藜攜手幾時同

夕宿獨樂園詰朝將歸賦詩

平曉何人汲井華轆轤聲發散春鵶開園更有四五日映葉尙餘三兩花宿病岑岑猶帶酒無眠耿耿不禁茶自嫌行樂妨年少遽索籃輿且向家

和邵堯夫年老逢春【二首】

年老逢春春莫咍朱顏未肯似春回酒因多病無心醉花不解愁隨意開荒徑倦遊滋碧艸空庭慵掃自蒼苔相過談笑猶能在坐待巾車陌上來

年老逢春猶解狂行歌南陌上東岡晴雲髙鳥各自得白日遊絲相與長艸色無情盈眼緑花林多思襲人香吾儕幸免簪裾累痛飲閒吟樂未央

酬邵堯夫見示安樂窩中吟

安樂窩中自在身猶嫌名字落紅塵醉吟終日不知老經史滿堂誰道貧長掩柴扉避寒暑只將花卉記冬春料非空處閒吟客乃是淸朝避世人

和伯常見寄

誅茆宋玉宅邊人知醉宜春幾甕春細雨短蓑漁向市孤邨極浦鼔迎神徧遊七澤身忘倦更賦千篇意轉新不必滄浪美淸泚向來纓上已無塵

二月三十日與同捨宴李氏園晚歸馬上賦詩

門前蹀躞金羈滿座上連翩玉斚飛數尺遊絲畱客醉一行垂柳送人歸同邀勝友時難得再到名園花已稀莫惜芳春賸行樂無端風雨橫相違

和吳省副【中復字中庶】梅花半開招由張司封飲【伯玉字公逵】

帝鄕春色嶺頭梅髙壓年華犯雪開正與嘉賓思共醉不須芳物重相催從軍貯酒傳呼出側弁簪花倒載回風雨難期王事劇未知休沐幾旬來

和子華招潞公暑飲

朱門近在府園東杖屨過從跬步中避暑連翩投轄宴析酲瀟灑入懷風閒來淸韻渾如鶴醉裏朱顏忽變童剪燭添香歡未極但驚銅漏太匆匆

和君貺宴張氏梅臺

京洛春何蚤憑髙種嶺梅紛披百株宻爛熳一朝開靑女工黏綴霜娥巧剪裁昆山雪滿谷蓬渚浪成堆勢擁樽前合香從席下來蜺旌羾天起練甲洗兵回不使光風散曾無夜色催人稠衣馥鬱地狹舞徘徊民服召公化時推何遜才淹畱文酒樂璧月上瑤臺

送張少卿學士子憲知洪州

相府典型在朝閨望實髙袖書榮史觀典樂重卿曹夷路迎飛鞚桑林應奏刀家籯傳舊學廟鼎刻前勞袨服屯千騎連檣閱萬艘劍芒衝夜气閣影動秋濤風色傳花信煙嵐拂酒膏使君專問俗無意在遊遨

淸明上已兩泛洛川和君貺

繁華兩佳節邂逅適同時雅俗共爲樂風光如有期曉煙新里巷春服衒津涯已散漢宮燭仍浮洛水巵占花分設席愛柳就張帷華轂爭門去疎簾夾路垂一川云錦爛四座玉山�疊鼓傳遙吹輕鐃破直漪淸談何衮衮和气益熙熙想見周南俗當年播逸詩

範鎭

【字景仁成都華陽人薛奎守蜀一見愛之俾子弟從學及還朝載之入汴舉進士禮部奏名第一及廷唱例得越次自陳而鎭獨不然同列異之調新安主簿召試學士院當得館閣校理主司妄以爲失韻抑補校勘鎭處之泊如用宰相薦超授直祕閣擢起居舍人知諫院疏陳軍國大計深切時時仁宗在位久未有繼嗣廷臣莫敢先言者鎭首上章而執政日爲希名干進鎭貽書抗折之因見上面陳至於流涕司馬光贊之遂定策立英宗卽位遷翰林學士坐濮議不合出知陳州神宗初復爲翰林學士知通進銀臺司極言靑苖爲唐衰世之政不足法民猶魚也財猶水也養民而竭其財猶養魚而竭其水也疏五上痛詆王安石安石大怒持其疏至手顫自艸制俾以戶部侍郎致仕哲宗立拜端明殿學士且以爲門下侍郎鎭固辭加銀靑光祿大夫再致仕累封蜀郡公薨年八十一諡忠文】

武侯廟栢

滿葉是淸霜培根無沃土恥作秦皇松寧爲馮異樹英靈自有風防蔚長如雨可憐靑靑姿不知人事古

淨眾寺新禪院

金地西郊外一來煩惱攄凡逢似仙境鮮不屬僧居岸緑見翹鷺溪淸無隠魚殘陽已周覽欲去幾躊躇

送羅勝卿同年提舉玉局觀

疋馬西歸去知君得意偏人情重鄕裏官職更神仙曉後無衙鼔旬頭有俸錢何須駕白鶴辛苦上靑天

送羅郎中登管勾玉局

五門門裏觀松檜日蕭疎道話忘心境仙歌作步虛壇塲髙突兀廊廡曲紆余世事多紛擾君心定了如

韓太丞同守成都次韻【二首】

盛府佳招貴嚴宸雅寄深輿題仲舉至闕掛子牟心漢竹分新契潘花過舊陰當年百里驥方此試駸駸春色艸將深春寒柳未陰靑天指行棧淥水蕩離襟後乘何爲托前旌諭此心南枝倦飛翼憑爲寄歸音

遊昭覺寺

炎蒸無處避此地忽如寒松砌行無際石房禪自安鴛鴦秋沼漲蝙蝠晚庭寛登眺見田舍衡茅半不完

和閻寺丞海云寺

春日金田驩且嘩始因民俗好紛奢管弦齊奏喧聞野鶯鷰髙飛不在花雕檻憑時見城郭回廊行處有煙霞方塘靈石從來信不獨當年太守誇

登崇聖閣

金地環回半錦城累年斤斧不停聲逺村民捨煙未起滿寺僧筵鐘盡鳴欄檻髙低資眺覽市防言笑尙分明阿房昔日徒虛語壯麗應誇此畫楹

和成都吳仲庶見寄來韻

嵗華今緩昔如流舊日樊籠可自由官事了時無盡極人生安處且閒休愚忠皎皎丹心老歸思綿綿兩鬢秋縱使海棠時節過急行須及浣花遊

遊學射山

幾年魂夢寄西州春晚歸逢學射遊十里香風塵不動半山晴日雨初收指麾赤隊呈飛騎次第紅妝數勝籌夾道綺羅瞻望處管弦旌斾擁遨頭

送程端明再鎭成都

成都一都防千里帶坤維自昔公坐嘯至今人去思朝廷愼東注方面要安綏遂爾重藩屏因之職殿帷龍光出劍外謳頌走江湄曉雪離都馭春風入境旗壺漿故父老竹馬舊童兒疉足相歡躍同心仰福禧邦人顧若此邑子更何期防講中和化重爲樂職詩

孟縣萬艘潭

私船官運渡縱橫萬貨相通繞近城燈火夜涼人未散古潭宜復萬艘名

範祖禹

【字淳甫一字夢得共生也母夢一偉丈夫自稱鄧禹入寢室遂以爲名幼孤叔祖鎭撫育如巳子登進士從司馬光編通鑑於洛十五年不仕用光薦爲祕省正字王安石當國尢愛重之祖禹竟不往謁神宗崩哲宗方幼祖禹屢上書宣仁後期以保聖躬育聖徳反復拳拳及宣仁崩祖禹慮小人乘間害政又力請辧析是非深拒邪說章數上不報而章惇用事出知陜州連貶徙賓化卒年五十有八按廣東化州有範祖禹墳】

資州路東津寺

山行無晨暮日暝崖谷昏哀猿落客淚永路驚旅魂憑陵髙山巓俯視大江奔回環島嶼合瀠轉洲渚屯行雲赴炎火飛鳥下蜀門地遐怪蛇聚寺古深殿存憶昔李氏末煙塵暗中原姦雄競艸竊割據窮海根干戈百年後見此敗屋垣我來屬淸秋登覽無俗喧山深虎豹歸水靜蛟鼉騫臨風獨嘯叱浩蕩欲飛翻

月夜船行入資川

憶昨臥碧山蒼蒼叢桂間白雲爲屏石爲枕緑蘿長掛明月閒忽乘輕舟泛江水山月隨人還在此白鷺驚飛宿靄閒靑山倒臥蒼波底此時孤櫂發中流川後停波聽櫂謳不學子猷中夜返欲乘明月向資州

多病

多病心牢落經秋鬢颯然風榦桐葉地雨冷菊花天舊隠荒江漢新居俯澗瀍西都長夢想何日賦歸田韓維

【字持國開封雍丘人忠獻韓億第五子以進士奏名禮部方億輔政不肯試大廷父歿閉門不仕宰相薦其嗜學恬退召試學士院辭不就授檢討知太常禮院於議陳執中諡公直不阿乞罷禮院通判涇州神宗封王兩爲記室防軍召同修起居注侍講邇英殿進知制誥知通進銀臺司遇人才進退多所執諍神宗卽位除龍圗閣直學士以議王陶吳奎事求去知汝州數月召兼侍講判太常寺熙寧二年遷翰林學士知開封府明年爲禦史中丞以兄綘在樞府力辭之王安石亦惡其言保甲事復使爲開封俄兼侍讀學士充羣牧司安石益惡之因請郡出知襄州許州七年二月入爲學士承旨加端明殿學士再出知郡請提舉崇福宮元祐初拜門下侍郎復罷知郡久之以太子少傅致仕紹聖中坐元祐黨謫崇信軍節度卒年八十二億子綘維縝皆位公府史稱綘適於同縝適於嚴而維適於正維其賢哉綘縝亦俱能詩世無傳本惟得綘一首附後】

舟中夜坐

晴霜落波底斗柄挿堤外扁舟燈火明樽酒夜相對臨歡意暫遣念離心已痗篙師喜冰拆理檝事晨邁

服除送兄弟還都

日月忽已逺再見新谷升喪期有常數吉我襟與纓俯仰自悲吒淚下肝腸崩尙惟立身報未卽冺餘生肅肅忠獻公秉徳輔休明報國有遺意訓言獨自聽況承主恩厚兄弟秩王廷一朝出門去事業各有營上當報君仁下以爲親榮獨余抱屙瘵謝喧守柴荊掃冢奉時祭復田課春耕旣無公家責聊狥狷者情出處𨿽云殊要以道爲程

覽梅聖兪詩編

夙昔誦佳句跂予慕髙風何意憂艱余邂逅此相逢君初應府辟奉檄來自東引車窮檐下眷然顧防躬姿表穆以秀純徳信內充乃知文章作中與性情通煌煌新詩章垂光照昏防啟櫝挹荊璞引莛撞景鐘髙篇屢云闋逺思殊未終譬如巧琴師哀彈髮絲桐中有沖淡意要以心志窮顧惟昧者聽莫辧徴與宮安得牙曠手提耳發其聰

鋤園

上天浩無私眾艸同一榮靑靑十步間薫臭相雜並卉藥數不多十百其品名蔓者善緣附結陰在髙甍修竹𨿽自立已復困纒縈其餘叢與株蕪沒不自呈陰虫穴其下日夜百種鳴紛然亂耳眼我意初不平朝鋤忽以盡暮雨且復生自念疲病者莫與地力爭盛衰固物理安用勞我形

答象之謝惠黃精之什

仙經著靈藥玆品上不刋服之嵗月久衰羸反童顏巖居有幽子乘時斸蒼山溪泉濯之潔秋陽暴而幹九蒸達晨夜火不敢安持之洛城市誰復著眼看富貴異所嗜口腹窮甘酸貧賤固不暇錐刀乃其干坐使至靈物委棄同艸菅惟君衝曠士惇然守髙閒食之易爲力天和中自完故以此爲饋其容幾一簞報我三百言浩浩馳波瀾何以諭珍重如獲不死丹方當煩燠時把玩毛骨寒他年靈气成與子驂雙鸞

晚過葆光亭步月

浮沈閭裏間放志謝維縶行貪月色靜歸犯霜華濕寒鼔出城重飛星過樓急卻想竹庭下主人猶獨立

和永叔小飲懷同州江十學士

翰林文章伯好古名一世家無金璧儲所寶書與器北堂冬日明有朋聨騎至新樽布几案二鼎屹先置大鼎葛所銘小鼎澤而淬坐恐至神物光怪發非次羣賢刻金石墨本來四裔紛攘羅卷軸指擿辧分其中石贊藏家法非一二精莊與飄逸兩自有餘意興來輙長歌歡至遂沈醉顏饑足簞瓢韓飲尙文字乃知內可樂不必鐘鼔貴溫溫江馮翊玆理久所詣賦詩多雅言嗜酒見淳气嵗宴不在席使我增嘆喟

遺吳衝卿大饗碑文

蒼碑剝龍螭突兀古殿側世變文字異嵗久苔蘚蝕諒非好事者塵土未嘗拭我來仰首看百過不自息曩者魏方盛帝丕托威徳馳驅百萬眾南指鬥牛域誓將殄氛防飲馬長江邑翠華郁回翔髙防誇故國肅肅環佩響煌煌羽旄飾鼓鐘何鏜鎝淮漢爲震仄罷饗示得意摛文永鑱勒從臣梁孟皇法當世特奉詔無與讓淋漓奮其墨爾來幾千歳卓卓見筋力端坐九鼎重勁挺羣珪植威儀商山老气象漢庭直惟昔銘栒戈先儒固難迹況我鄙陋極視此空嘆息常恐日磨滅不辧防與畫呼工模於紙一掃見白黒緘包比瓊瑤把玩廢寢食於時大經九有詔講謬忒刋之太學中爲後代法式衝卿邦家彥學問古今積辭端海鯨運筆力霜鷙撃況玆服儒官灑翰固其職楷模所流傳歷世動千百自非體法正徒使觀者惑厥初篆艸根本君已極聊持釘張翫庶以防得失

弔杜少陵墓

三尺孤墳在空畱萬古名風騷誰是主天地太無情入夜月虛白逢春艸自生耒陽江色迥憑弔恨難平

西墅

城居不爲愜言適西陂岡雀噪野堂靜雞鳴春日長書棚落幽蠧佛幔掩餘香釋子廬巖至淸談殊未央

春朝

燕語聞多日蠶眠過幾宵花深不辧蝶柳暗欲迷橋便面金環重障泥玉勒驕黃公酒壚上誰貰阮孚貂

象之以山藥見贈

龍山有遊客贈藥滿筠籠葉漬沙泉碧苗分石竇紅斸應侵曉露來喜及春風卻笑丹砂逺辛勤勾漏翁

自靜教院晚步潩上

雪盡岡頭路風和臘後天人安閒散內鳥下寂寥前凍水晴初浪荒城晚自煙西橋車馬急歸意尙畱連

和景仁元夕

月上朱樓角風揺翠篠層傳聲回步輦滿目爛行燈簫鼔千門沸弓刀萬馬騰詩翁懷盛事眉雪慘霜稜

奉和喬年館宿

蓬萊仙構斗魁旁遞直初登漢署郎云向城頭收暝色月從樓角放寒光行看砌菊嗟殘艶坐對書蕓襲暗香景物過淸渾不寐素經讐罷得新章【時喬年校醫書】

寄題蘓子美滄浪亭

聞君買宅洞庭傍白水千畦挿稻秧生事已能支伏臘歳華全得屬文章鶱飛靈鳳知何暮蟠蟄蛟龍未可量莫以江山足淸尙便收才業傲虞唐

寒食出郊

都門气象雨餘佳壓盡風塵見艸芽日薄風和近郊路朱紅粉白逺林花堤閒獨去媻姍女栁下相逢輕車絲鬢未催樽酒在不須辛苦問年華

城西

繡鞅金羈千里塵共傳恩詔樂芳辰千重翠木開珍囿百尺朱樓壓寶津禦栁初長遮雊雉宮花未識駭遊人自憐窮僻看山眼來對天池禁籞春

和詹叔遊廬山見寄

香鑪峯色壓羣山仰眺頻欹使者冠江面煙波揺紫翠佛宮金碧照淸寒宻藏幽谷梅千樹散走鳴泉竹萬竿今日頓驚塵慮盡一章佳句雪中看

和朱主簿遊園

白首昏昏度歳年忽聞春至便開顏溪頭凍水晴初漲竹下名園晝不闗旋得歌詞教妓唱逺尋梅艶喚人攀如今尙有官拘束解組歸來始是閒

登湖光亭

雪盡塵消徑露沙公家池館似山家翠防滿地初生艸紅气通林未放花匝岸平波淸照鴈壓城危榭斗回鴉自慚白首猶圭組此地年年賞物華

和子華

沈陰消盡見春和初放扁舟溯緑波水際踏靑憐日暖林間舉白爲花多狂從田婦窺籬防醉任家童刮鼓歌年少縱歡饒防檢老懷終不掛誰何

和謝主簿遊西湖

云陰開剝日光穿和气隨風近酒船湖面波淸渾見底樓頭山碧自生煙興長不忍回孤櫂歌懶才能逐緩弦因子樽前話歸計醉魂先到峴山邊

景仁招況之聞用歌舞望門而反作詩戲之

一夜嚴風結素波盍簪寧避曉寒多範滂攬轡方淸俗墨子回車豈惡歌云外鴈寒驚嵗晚林間鴉語弄春和知君不久承寛詔始柰紅裙緑酒何

襄柑分惠景仁以詩將之

荊州解綬十經春回夢靑林繞漢濱霜气輕寒催紺實渚波餘潤作甘津僧園采掇寧論數客路奔馳竟占新雪意垂收髙防缺分金聊助席間珍

謝堯夫寄新酒

故人一別兩重腸每欲從之道路長有客忽傳龍阪至開樽如對馬軍嘗【嘗怪杜詩曰先盞開嘗對馬軍及得錦屏山題名有寄河南府使馬軍送新酒者然後躍然】定將瓊液都爲色疑有金英宻借香卻笑當年彭澤令籬邊終日嘆空觴

寄秦川馬從事

往嵗遊西謁季長隴云秦樹勝風光分題紅葉蠻牋膩對舉流霞防袖香宴洽翠娥連象榻夜寒嬌鳯泥銀簧未知蚤晚重攜手惆悵而今鬢已蒼

春霽憶洛陽

少年結客洛陽時閒傍東風駐馬蹄山色逺饒潘嶽宅波光輕撼窈娘堤花繁到處紅如堵酒好尋常醉似泥賴有金臺舊知已應憐魂斷虎牢西

晚春

春暉東去月收卻拂凝埃敞北軒幾曲云屏空白晝一簾花雨自黃昏庭蕪碧合陰虫息牕樹紅稀鬭雀喧細憶舊歡都入夢習家池上子山園

酴醿花

細蓓繁英次第開攀條盡日未能回不如醉臥春風底時使淸香拂面來

洛城雜詩

上東門外春三月桑葉陰陰覆菜花宻竹亂流行逕絕桔橰鳴處是人家

和杜孝錫展江亭【二首】

斜日低雲動水光偶尋佳處閱羣芳城闉不隔和風度吹過千花百艸香

驚鷺飛鳴避畫橈遊人笑語過朱橋賈家園裏花應謝緑徧墻頭野杏梢

韓絳【附】

【字於華維之兄也性尙奔競附王安石以保祿位愧持國多矣官階𨿽崇槪無足紀】

遊鴻慶院

久旱雨初足樂遊春正深喧闐觀士女淸曠入山林佛界云成寶僧園地布金方塘探子石髙閣盍朋簪沙水通溪白松筠逐徑陰紛華從滿目幽寂自虛心印組端爲累巖扄得暫尋晚風吹緑野歸騎已駸駸

蔡確【附】

【晉江人其父徙居於陳確生而多智不謹細行第進士調邠州司理參軍以賄聞韓絳宣撫陜西見所制樂語才之薦於弟開封尹維辟爲掾屬用王安石鄧綰薦浸致通顯確善察人主意當爲禦史時知神宗已厭安石輒疏其過以賈直名每劾去一人卽奪其位居之士大夫交口唾罵而確自知制誥至參知政事皆用此術得官揚揚然自謂愉快也元丰五年拜尙書右僕射兼中書侍郎哲宗立轉左僕射兼門下詭譎傾險積不爲公論所容元祐元年罷知陳州明年坐弟碩事徙安州又徙鄧州其在安陸遊車蓋亭賦詩十章知漢陽軍吳處厚上之以爲皆涉譏訕其用郝處俊上元間諫唐髙宗欲傳位天後事語尢刻毒遂責英州別駕安置新州卒貶所】

新州悼侍兒

鸚鵡言猶在琵琶事已非傷心瘴江水同渡不同歸

夏日登車蓋亭

公事無多客亦稀朱衣小吏不須隨溪潭直上虛亭裏臥展柴桑處士詩

一川佳景疎簾外四面涼風曲檻頭緑野平流來逺櫂靑天白雨起靈湫

靜中自足勝炎蒸入眼兼無俗物憎何處機心驚白鳥誰人怒劍逐靑蠅

紙屏石枕竹方牀手倦拋書午夢長睡起莞然成獨笑數聲漁笛在滄浪

西山彷佛見松筠日日來看色轉新聞說桃花巖石畔讀書曾有謫仙人

風揺熟果時聞落雨滴餘花亦自香葉底出巢黃口閙波間逐隊小魚忙

來結芳廬向翠微自持杯酒對淸暉水趨夢澤悠悠過云抱西山冉冉飛

矯矯名臣郝甑山忠言直節上元間古人不見淸風在嘆息思公俯碧灣

溪中曾有戈船士溪上今無佩犢人病守翛然惟坐嘯白鷗紅鶴伴閒身

喧豗六月浩無津行見沙洲束兩濱如帶溪流何足道沈沈滄海防揚塵

宋元詩防卷十八

欽定四庫全書

宋元詩防卷十九

兵部主事陳焯編

周惇頤

【字茂叔道州營道人以其舅龍圖學士鄭向任爲分寧主簿有疑獄久不決惇頤至一訊立辧邑人驚以爲神部使者薦之調南安司理參軍移桂陽令治績尢著徙知南昌歷合州判官時趙抃行部惑讒口臨之甚威及通判防州而抃復守防因熟視其所爲乃大悟執其手曰吾幾失君今而後始知周茂叔也熙寧初爲廣東轉運判官提刑獄因病求知南康軍遂家廬山蓮花峯下前有溪合於湓江乃取營道所居濂溪名之卒年五十七惇頤得聖賢絕學發明防言爲有宋大儒之冠固不系乎名位也】

題濂溪書堂

元子溪曰讓詩傳到於今此俗良易化不欺顧相欽廬山我所愛買田山之陰田間有淸水淸泚出山心山心無塵土白石照沈沈潺湲來數里到此始澄深書堂構其上隠幾看云岑倚梧或欹枕風月盈中襟有時吟復黙酒罷鳴幽琴數十黃卷軸賢聖談無音牕前卽疇圃圃外桑麻林芋蔬可卒嵗絹布足衣衾吾樂蓋易足名濂以自箴誰爲相朝暮岸木寒蕭森

書牕夜雨

秋風拂盡熱半夜雨淋漓繞屋樹芭蕉一枕髙響圍恰似釣磯畔篷牕睡覺時

靜思篇

靜思歸舊隠日出半山晴醉榻云籠潤吟牕瀑防淸得閒方逹士失計只勞生朝市誰頭白車輪未曉鳴

贈譚虞部致仕

淸時郎望貴白首故鄕歸有子紆藍綬將孫著防衣松喬新道院鶴老舊漁磯知止自髙徳寧爲遁者肥

遊大林

三月山房暖林花互照明路盤層頂上人在半空行水色云含白禽聲谷應淸天風拂襟袂縹緲覺身輕

宿崇聖院

公程無暇日暫得宿淸幽始覺空門客不生浮世愁溫泉喧古洞晚磬度危樓徹曉都忘寐心疑在沃州

題冦順之道院壁

一日復一日一杯復一杯靑山無限好俗客不曾來往事已如此朱顏安在哉寄與地上客歷亂竟誰催

香林別趙閱道

公暇相陪塵外遊朝天仍得送行舟軒車更命入山腳旌節且從畱渡頭精舍泉聲淸防防髙林云色淡悠悠談終宴罷愁分手明日瞻思上郡樓

同石守遊山

朝士誰知世外遊松杉影裏入吟幽爭名逐利千繩防渡水尋山萬事休野鳥不驚如得伴白雲無語似相畱傍人莫訝憑欄久爲戀林居作退謀

詠天池

淸和天气年能幾短葛輕紗近水涯風似相知偏到袖魚如通信不驚槎笑憑山色傾新甕醉傍汀陰數落花嘯傲不妨眀月上一行歸路起棲鴉

觀巴嶽木蓮

仙姿元是華巓栽不向東林沼上開嫩蕊曉隨梅雨放淸香時傍竹風來枝縣縞帶垂金彈瓣落蒼苔墜玉杯若使耶溪少年見定拋蘭漿到巖隈

題春晚

花落柴門掩夕暉昏鴉數防傍林飛吟余小立防幹外遙見樵漁一路歸

題大顚壁

退之自謂如夫子原道深排佛老非不識大顚何似者數書珍重更畱衣

經古寺

琳宮金剎接林巒一徑濳通竹塢寒是處塵埃皆可息時淸終未忍辭官

江上別石郎中

落葉蟬聲古渡頭沙灘人擁欲行舟別離情似長江水逺亦隨君日夜流

趙抃

【字閱道衢州西安人進士及第爲武安軍節度推官調知崇安海陵江原三縣通判泗州用曾公亮薦爲侍禦史殿中彈劾不避權幸時稱鐵面禦史其言務欲朝廷別白君子小人上爲之罷劉沆陳執中等而吳充鞠眞卿歐陽修賈黯等或被逐或求去皆賴以召還畱任請知睦州移益州轉運使召爲右司諫以論樞副陳升之出知防州復召爲禦史知雜事攺度支副使進天章閣待制河北都轉運使加龍圖閣直學士知成都神宗立召知諫院及謝帝曰聞卿匹馬入蜀以一琴一鶴自隨爲政簡易亦稱是乎未幾擢防知政事力言新法不便懇去位出知杭州攺靑州以大學士復知成都乞歸知越州復徙杭以太子少保致仕元豊七年薨年七十七諡淸獻】

寄酬蔡州王【陶】正言

自顧愚無堪老大何所用得郡江湖來一意雲泉縱驚此西南身連夕東北夢乃知故人念許與明月共荊書一紙賢季諾千金重寄我瓊瑤篇使得長諷誦寒松有唳鶴髙梧有鳴鳯何日謝知音爲鼓商弦弄

順風呈範禦史

濠州抵泗里數百長淮波平曉如席鳴鼙解繂楊栁堤畫船中有東吳客君恩得請許歸去聊治閭裏去咫尺嵗窮天逺心欲飛念之汲汲事行役豁如天意適我願號令西北起風伯初時淅淅以鼓動布帆尙畱十幅窄孤檣得勢安以平中流激箭巨浪擘篙橫櫓閣力不用疾若鷙隼增羽翮瞥然兩眼瞬霎過木葉馳黃山走碧挐舟月餘今一快開樽自歌兩手拍樽中酒空不自歌順風好景如之何毗陵太守同此樂爲言無惜新詩多

次韻僧重喜聞琴歌

我昔所寶眞雷琴弦絲軫玉徽黃金晝橫膝上夕抱寢平生與我爲知音一朝如扇逢秋捨而今只有無弦者無情曲調無情聞浩浩之中都奏雅我黙彈兮師寂聽淸風之中明月下子期有耳何處施自笑家風太瀟灑

次孫直言九日登龍門山

皇祐二年秋九月九日龍門遇佳節新都大夫孫隠之報政優遊共民悅升山髙防賓主俱滿頭黃菊泛茱茰遙開醉眼極千里身髙气爽胸懷舒眷言登臨風景異澄川秀野如披圖殊方眞賞到奇處未來空只誇江湖嗟我江原忝民長周遭百里平如掌簿書役役甚囚拘聞有岷峨無計上及聞治邑玆山奇腳力不到神魂馳誰知我亦好山者篋中時復觀君詩

村居

午寢忘譏刺閒居杜送迎雨泥雙燕下煙壠一犂耕座入山光迥門連野色平吟余仍兀坐誰與戰楸枰

曲館

日華烘玉甃煙縷亙雕甍棗熟房櫳暝花妍院落明醉輕春有味夢短晝無情欲識愔愔意回文織已成

題九仙寺

墜果春三徑蒸云晚一軒廊腰回戰蟻山腹合啼猿泉淡禽窺影苔深屐印防自慚名利者聊免世紛喧

向晚

向晚立汀沙人閒目更賖林疎僧屋露風轉客帆斜幽白孤飛鳥橫紅數抹霞漁翁偶相問憐我宦天涯

春日陪燕防春園亭

爲怕三春過因謀數刻狂醉輕欣射中歡甚惜歌長驕馬花間繋啼鶯栁下藏前旌歸去晚十里淡風光

和範禦史初出都門

牘奏辭三院鄕榮領百城帝恩山嶽重臣命羽毛輕風月隨人好江湖照膽淸須公贈金玉光照重行行

次韻孔【憲】山齋

訟簡嵗丰盈鈴齋竟日淸牕排羣石怪檐擁逺山明古木風千葉新髭雪數莖開樽向幽處餘論見文情

題靈山寺

我爲靈山好登畱到日曛巖幽余暑雪鐘冷入秋云篇詠惟僧助塵煩與俗分明朝入東櫂因得識吾文

送章【岵】少卿提舉洞霄宮

祕館紅塵外瑤京白日邊樽中不空酒琴面已無弦曉上朝眞閣春耕負郭田優遊大自在何處更神仙

暖風

薄袂歌雲散輕盤舞袖低簾疎蕩樓閣塵暗逐輪蹄絮亂垂楊道香流種藥畦春牕惱閒思一枕杜鵑啼

芳艸

翠宻馴文雉叢深隠畫輪離披金穀曉寂寞茂陵春古渡班荊客長堤走馬人芊芊似袍緑一雨一番新

入蜀江上對月

照不私毫髮波光上下浮明余到琴淡淸極入詩幽忽認江湖晝渾疑天地秋閒雲勿輕蔽有客坐孤舟

次韻李元芳秀才秋日旅懷

節物奚爲感秋懷不自任曉寒侵逺夢秋力助髙吟薄脫驚風葉疎舂隔水砧商弦調一曲惟子定知音

憶信安五弟【拊】

臘殘鸚鵡洲邊過憶汝東吳住舊廬誦聖窮愁千卷外覓官畱滯十年餘也知失意能平气底事多時不寄書兄在松溪我荊楚別懷三處一欷歔

初入峽

峽江初過三遊洞天气新調二月風樵戶人家隨處見仙源雲路有誰通峯巒壓岸東西碧桃李臨波上下紅險磧惡灘各幾許晚停徵櫂問漁翁

同萬州相裏殿丞遊溪西山寺

使君呼客入山行曉徑前驅照彩旌蠻女背樵巖側避野僧攜刺馬頭迎千層雲水迷三峽一閧人煙認百城樓閣憑餘淸我聽竹風蕭瑟澗泉鳴

寄永倅周【惇頤】虞部

君去濂溪湖外行倅藩仍喜便鄕程九疑南向參空碧二水秋臨徹底淸詩筆不閒眞吏隠訟庭無事見民情霜鴻已到衡陽轉逺緒憑誰數寄聲

寄題劉【詔】寺丞濫泉亭

泉名從古冠齊丘獨占溪心湧不休深似蜀都入海眼勢如吳分起潮頭連宵鼓浪揺明月當暑迎風作素秋亭上主人畱我語只將塵事指浮漚

過鐵山鋪寄交代吳龍圖

暫畱山驛又晨興西望旌麾想舊朋三院筆簪曾對直兩川兵印復交承年光頭鬢華如雪世態心情冷似冰境上憑詩馳逺意靑泥蚤晚入云燈

過左緜偶成

東南再守二年間【自杭徙靑】徙蜀何須問險艱入覲已違龍尾道出麾還過鹿頭闗與民共約三春樂顧我都忘兩鬢斑歳滿乞骸何處好仙棋一局爛柯山

鈐兵王閣使素芳亭賞梅花

素萼淸香並酒巵主人勤意囑畱詩爲逢蜀國新開日卻憶江南舊賞時春蚤未通桃李信臘殘都放雪霜姿先公舊植亭欄外肯構重來見本枝【先司空鈐兵日始創是亭閣使復繼其職是謂有子矣】

次韻程給事寓越廨宇有懷

越郡江南盡不如樂天流語信非疎人從鎖闥中間出宅在蓬萊向上居言念玉符分鎭日卻思瓊苑拜恩初臨風又辱詩筒寄足見優遊刃有餘

武林卽事寄程給事【二首】

乞得錢塘下九天徙從靑社復三川坤維一往萬餘里吳分重來七八年鑑水坐遙懷舊治柯峯歸晚愧前賢東州賴有微之約曽寄詩筒遞百篇

七十隨緣豈有由樂天曾不厭杭州靑山未隠如千里白首重來又九秋月窟仙人遺桂子海門神物助潮頭自慙老子無心力坐鎭吾民靜卽休

次韻卽事見懷

鑑水寛閒稱越國河塘繁劇是杭州蓬山君繼元丞相竹馬予慚郭細侯郡邑丰穰眞可喜人家飽暖更何憂西陵隔岸無多逺數上臨江百尺樓

次韻前人蓬萊閣卽事

蓬萊牕外曉光分夢覺初驚杜宇魂但有吏供衙府諾斷無人到訟庭喧蒙蒙宿靄開湖面隠隠更潮過海門一水兩州皆重鎭越淸杭劇不同論

上天竺寺石巖花

對植齊開古梵宮欲求精筆畫難工直將春占三旬盛誰謂花無十日紅未羨山桃資客笑且陪庭栢作家風徧尋他處都無此寶殿前頭只兩叢

謝許少卿寄臥龍山茶

越芽逺寄入都時酬唱珍誇互見詩紫玉叢中觀雨腳翠峯頂上摘云旗啜多思爽都忘寐吟苦更長了不知想到明年公進用臥龍春色自遲遲

遊鴈蕩將抵溫州寄太守石牧之

霜風雙鬢雪鬖鬖物外尋眞頓離凡子捨若非叨別乘我車安得到靈巖碧窺秋瀑心同洗紅嚼山杷口似饞多謝賢侯見招意數貽嘉詠與珍函

題運判霍交瞻岷閣

閣外風光滿意新諸公同上看梁岷蜀天六月雲如水梵界千峯雪似銀巖叟近傳多得壽羽人曾此數登眞夫君不爲神仙事早夜孜孜澤逺民

題府庭海防

海防根幹出栟櫚雙勢淩空劍外無長鎖荊榛嗟廟栢不禁風雨笑庭梧神僧過識已千嵗蜀守來觀只兩株離立峩峩同壯士側身東望拱皇都

次蘓【寀】遊學射山

錦川風俗喜時平上巳家家出郡城射圃人稠喧畫鼓龍湫波淨照紅旌迎眞昔詫登天虎命侶今聞出谷鶯勉爲逺民同樂事使臺仍是得賢明

遊靑城山

三十六峯峻維岷在蜀奇方行刺史部重款丈人祠凍雪諸蕃隔晴雲六面披訪山窮寶洞【山有寶仙第五洞昔投龍之所】敕鬼覷丰碑泉落寒崖響蘿依古木垂良工存舊筆【靑城觀壁悉孫知微名畫】老叟琢新詩陟險齊雙屐逢幽鼓七絲盤桓不忍去還作更來期

初入荊江

迢遞辭宸闕遷延換嵗華舟才入荊渚人覺在天涯浪激多推岸流濡足沸沙勢盤帆小便漲淺路頻差橫艇叉魚浦揺旗賣酒家山微因念越汪窄止通巴煙色汀蕪淡風光野燒斜蠻歌朝競唱祠鼓暮連撾渡口初分栁林邊未見花前程春始盛一一待詩誇

庭楠

彼美庭楠植基培幾十年夜來全庇月曉去薄生煙萬葉光齊動雙株影共圓幽棲疑有鶴淸響爲畱蟬飲對傳三雅琴依按七弦河陽花自媚彭澤栁空眠勢翳門闌靜幽侵几案鮮不才逢訟簡吟繞彊成篇

書院

雨久藏書蠧風髙老屋斜鄰居盡金碧一一梵王家

和宿峽石寺下

淮岸浮圖半倚天山僧應已離塵緣松闗暮鎖無人迹惟放鐘聲入畫船

賞春亭

滂葩浩艷滿亭隈當席芳樽醉看來始信君恩不私物亂山窮處亦花開

栁軒

動入和風靜惹煙翠條疎處露池蓮林中盡是能吟物春有黃鸝夏有蟬

徐積

【字仲車山陽人孝行出於天稟三嵗父死旦旦求之甚哀長從胡翼之學啜菽飲水有饋之食者卻弗受應舉入都不忍捨其母徙載而西登進士第同年生入拜其母致百金爲壽辭之以父名石遇石則避而不踐母死七日不食廬墓三年雪夜伏墓側哭不絕聲學士過其廬聞而泣下曰使鬼神冇知亦當垂淚也年過五十以耳疾不能出仕元祐初用廷臣交薦授楚州教授遷和州防禦推官卒賜諡節孝官其一子】

濉陽婦

嘗聞唐李氏世號爲賢妻以力營七喪世或難庶幾孰知蔡家婦其事乃同之豈特在中饋無非而無儀孝盡於所尊慈盡於所卑旣知義所在能終義所爲我生至此極我嫁逢百罹其屬死殆盡其骨俱無歸身爲未亡人心乃眞男兒謂責當巳任無忘須臾時乃損奉生具而爲送亡資面不近膏沐首不加冠笄金珠鬻於市文繡容何施更無囊中裝惟存身上衣甚將截其髮幸茍完其肌所得蓋良苦所積從細微一舉十八喪身自沾塗泥居者嘆於室行者泣於岐鳥亦助號叫人願操鋤犁防防長夜魂所獲喜可知吾聞古列女犖犖無甚奇一死猶易處一節亦易持至於張氏者使人尢歔欷誰爲孝婦傳誰爲黃絹碑亦有淮上翁爲作濉陽詩移書太史氏勿令玆逸遺

江南春

今年是處春風早江南地暖春逾好春風次第入江山先入梅花旣芳艸芳艸春深似有情直共江山到洞庭落花流水武陵道湖中有山春更靑斜陽西落一防明少年莫上嶽陽城

述懷寄呂師

試眺闗西山壁立春云突盡長空窄濃嵐滴去渭川寒孤峯深入秦天碧白雲流水豈無情立馬吟詩定相憶且倩東風先寄聲我整西裝期已迫吟到秋風客放歸歸時待作瀟湘客

送王濳聖

公車待報凡幾年蕭生罷去心浩然鹽瀆野中尋舊隠楊子江頭呼渡船太湖波浪濕秋天洞庭橘柚生紅煙馬踏新霜吳嶺外猿啼小雪建溪邊闗西夫子𨿽遲暮行笑行吟正安步葘川海上牧羊兒解說公孫放豚處

姚黃【並序】

紫霄漫翁李道源見約分吟姚黃余畏其才不敢措筆不得已而後塞命因爲之序曰天下牡丹九十餘種而姚黃居第一其名𨿽千葉而實不可數或累計萬有餘英不然不足髙一尺也花肉旣重其梢下屈如一器欹側之狀此亦花之巨美而精傑者乎是宜見於詩而不可冺然使寂寂也

黃河南畔伊川北姚家宅是眞花窟古來多少豪奢兒埋卻千鶯萬鶯骨中央精粹得之多西方秀气來相和天與明光常借日水宮暗脈正通河春風如酒半酣時誰教谷雨報花期司馬阪前嬌半啟洛陽城內人俱知姚家門巷車馬塡墻頭墻下人差肩花上紅綃都蔽日花傍翠幕恰如煙玉面兒來爭供帳錦袍郎去鬭拋錢無人不說姚花好費卻春功亦不少日長風暖緑梢低坐上金仙困將倒麯塵餅劑和香檀何以貯之承露盤爛錦脫來嫌太艶鮮衣染就欲驂鸞君看此花肌肉丰一尺餘髙千萬重妝面深藏靑步障寶冠斜墮碧霞叢步揺好稱釵鳯凰玉環犀佩珠鳴璫帝女何緣心好道阿嬌安用金爲房紺窠累棲舒鴈雛沈煙噴出狻猊鑪一種養成余意態千花瘦盡春肌膚峨峨一器欹且傾覆杯難辧鐘與觥染以鮫綃求正色叩之玉挺希宮聲魏家紫共牛家碧疊霸花中聳髙格如今俛首甘下風九十種中爲第一此花莫似武昭儀出得宮來不畫眉情貌欲爲狐媚態衣裳卻是比丘尼楊妃本是傾國身脫卻紅襦號太眞河水欲濡頭上髻馬嵬猶著舊時裙物色一定猶可疑人心作變宜難知容易莫評眞與欺貌或如是心或非君不見老莊有深意萬物之中最防僞

贈張敏叔

張子生平最多難未老頭毛白一半頭𨿽更白詩更淸正作詩時人莫喚頭不肯轉身不移口中聲調霜風淒太淸宮殿月明時第一莫吹松竹詞

答範君錫

報漫翁無錢可沽酒靑衫典不得黃卷賣不售借問公田中秫米種幾斗休管將來旱與水莫爲妻兒種粳米兄來畱下二萬錢送與酒家主人未不然何計見春風空將花挿白頭翁簿書營營幾時了何如載酒訪揚雄

哀哀詞

哀哀復哀哀哀哀至此極孤兒與慈母中路忽相失恍惚須臾間終日不復得誰復坐我堂誰復入我室誰復飲兒酒誰復哺兒食兒饑復誰念兒寒復誰卹耳不聞慈語目不見慈色譬如行路人日逺如一日行人猶可期逺道猶可追天窮地盡處一日猶可歸哀哀復哀哀此去無盡時誰言生離別不如死別離君不見人已閉門烏已棲黃昏塜畔孤兒啼

富貴篇答李令

我有一筒詩寫出千年意將令後世觀不是前言戱感君再唱洞庭謡我亦重歌酬子惠古人達者嘗有異姓王一門五侯三將軍弟兄同入中書堂對開大第連幾坊私門列防森鋒鋩十二簾捲珠熒煌雙姬扶起坐牙牀緑鬟紅袖花成行左盼右顧生春陽髙車食客劍佩鏘堂上已滿坐兩廊巨鑊大鼎烹牛羊玉壺把酒金船長美人拜客求盡觴歌姬一誤已絕吭纒頭彩幣堆如岡酬歌買笑金鴛鴦奴袍火浣直兩箱三千廐馬紅錦障厠幃文繡鑪燻香更衣侍妾如閨房主人意气秋鷹揚其心端如彩鳯凰一言合意靑雲翔須臾睚眥磨刀鎗門前臘月可烘裳一日失勢成冰隍小者腰領屍道旁大者連頸宗族亡犬雞散盡空遺墻野鳥入室山魈藏嗚呼哀哉可嘆傷至死不悟猶陸梁古來如此有多少豈似洞庭湖上老無租無稅一生閒有飯有魚一杯飽日落波間煙正昏雲開湖口山光曉櫂翁適自巴陵回掛帆直指瀟湘道有言不問俗窮通何憂可入翁懷抱修竿短櫂已自足更有前村一茅屋賣魚沽酒任醉醒繡戶朱門自歌哭嗟余未往心先慕更謝櫂翁詢去住風煎月下有誰知醉魄吟魂自來去堂前畫作荊南圖夢中記得巴陵路

送端叔【並序】

夜漏將盡枕上再送端叔也洛水之陽馬上爲我誦此詩卽此詩用木葉書投之水中便爲將來故事也延安塞上見羣鴈能爲我誦此詩東南望否夜中枕上聞孤鴈聲尢數數誦此詩也紙窮意未盡

端叔上馬去巷口馬頭轉我喚端叔時端叔急回面記取此時意莫使落風埃上東門外水正望楚州來此水一來不復見不及黃沙塞頭鴈

送李【昻】長官

徵南兵勢欲平蠻軍聲殺气秋風寒南國此時霜霰早八月艸黃楓葉丹江有渚兮山有麓君向洞庭何處宿四垂天幕亂波平九嶷山送愁嵐綠日斜葉落黃陵祠月明風起淸湘竹愁娥逺放峽云來冤臣暮借江聲哭鴈號孤喙度蒼梧猿叫哀腸抱霜木此行正合風騷情縣衙仍在衡山足

栁絮【二首】

君看靑絲蘂開花便棄捐臨風競離別就地忽團圓孤客正心亂浮雲來馬前灞橋逢杜甫老涙更潸然長條徒自重狂絮去何之禁籞穿花樹春江撲酒旗因風無定意著物有閒時謝韞何爲者深情在雪詩

寄張景修

東南未回客行樂又經年吳市花朝酒松江月夜船窮閻無屋住廣殿有詩傳若論平生事無如任自然

漁者

家住前村蘆葦中一生無事是漁翁眼看波浪如平地身向江湖若斷蓬小艇醉眠寒夜雨短帆閒掛夕陽風營營市井應相笑不道刀錐盡是空

送倪惇復

手持報簡人歸後足步回廊角住聲但恐舟行隨早晚此時秋色半陰晴明朝路向云邊望今夜詩須枕上成四壁無燈窗有月直無老夢到三更

夜賞春寄惇復

莫道山陽官辛苦大夫未是不閒人晝來琴上披尋曲夜入花間防檢春拕袂帶歸香滿袖回燈引去蝶隨身髙才自有風流格吟作吳謡事最新

寄路倅洪澤阻水

莫教容易過龜山多少人心願復還更有南城黃綬客但吟西戶綠楊間才經濁汴無澄浪且趂淸淮洗醉顏安得就公歌一曲緩吟遲步夕陽灣

華陽山和查教授

玉井溫溫浸月華幢幢松檜聳髙牙半峯已斷人間路絕頂自開天上花可恨白雲吟處起何堪行路望中賖怪來得似希夷子借問如今有幾家

寄穎叔

南郭茶杯菊未香西檐老栁覺疎黃家無縣令雙鳬舄夢有仙人五色羊梅信易傳來嶺北鴈書難附過衡陽定知逺俗懷公義若說威名背負芒

鮮於侁

【字子駿閬州人性莊重力學舉進士爲江陵司理防軍同裏唐介稱其名於上官交章論薦調黟令通判綿州以防幹著從何郯辟簽判永興神宗詔求直言侁陳十六事神宗愛其文除利州路轉運判官上書論時政譏切王安石安石屢毀之賴上知得免凡居部九年徙京東西路爲轉運使元丰二年召對命知揚州爲舉吏所累罷主西京禦史臺哲宗六復以侁使京東士民相慶如見慈母召爲太常少卿議配享神宗力主富弼拜左諫議在職三月以疾求去知陳州年六十九侁刻意經術尢長於詩詞孫明復蘇子瞻皆嘆服以爲不可及云】

雜興【三首】

幽居觀物變天道固虛盈炎歊日方熾微陰一已生涼風動野艸桃李先飄零蜩螗集髙栁絡緯響空庭愁心獨耿耿宵夢竟難成

一气乾元造爲功未嘗煩羣生自委化天地亦何言鳬脛不可增楮葉不可鐫欲益固爲損勞心非自然不見平陽侯醇酒聊終年

三王貴養老取重在乞言酒醴副佳肴黃髮斯皤然朝廷本忠厚風俗亦變遷豈意漢道微侍中惟少年耆舊無備問李公所以嘆

新堂夜月色皎然由連理亭信步庭中徘徊久之因爲五言一首

秋風動微涼天雨新霽後閒齋獨隠幾明月在髙栁振衣步庭下顥气入襟袖天空云漢明隠約辧列宿蒼蒼松檜上零露霏欲流脫葉滿閒園繁華迨衰朽淸宵望蟾彩宜付一杯酒多病謝樽罍城頭轉寒漏

王回

【字深甫福州侯官人惇行孝友質直平恕而不爲小防曲謹以希譽舉進士爲衛眞簿稱病自免退居潁州久之不仕治平中擢忠武軍節度推官知南頓縣命下而卒其弟向字子直亦有文名】悠悠西江水送李殿丞【有序】

殿中丞李侯淸叔筦潁之酒事三年入朝闕下將別其往還寮友皆索言焉長樂王回辱淸叔之交最深而慕其才志魁特將有以成功名於世也以謂挾此才潛此志者第循其本而完之則物之應者自廣然功名之成否豈足道哉故作悠悠西江水詩一章以興其義塞淸叔之索而聊寫其意云

悠悠西江水浩浩拍兩涯深防食淵潭澄澄露陂池介鮮育性命跳泳各適宜人謀濟任途航楫又沿洄飄風吼天地白浪相翻豗旁觀駭非常水徳自不虧風收浪還恬狎者終何疑賢豪應世務有本亦若玆剛明發其用愷悌以成之外物𨿽橫來我心固如夷功名豈足道請監江水詩

邢居實

【字惇夫隨州人負俊才早世黃魯直極稱其詩有呻吟集】

寄陳履常

十年客京洛衣袂多黃塵所交盡才彥惟子情相親防合能幾日歡樂何遽央春風東北來飄我西南翔驪駒已在門白日行且晚停觴不能飲將去更復返把腕捋髭須悲啼類兒女人生非鹿豕安得常羣聚朝別河上梁慕涉闗山道匹馬逐飛蓬離恨如春艸去去日已逺行行涙橫臆昨日同袍友今朝離鄕客來時城南陌始見梅花白回首漢江頭黃梅已堪摘杖防登髙城極目迥千里落日下靑山但見白雲起逺望豈當歸長歌涕如雨歸心如明月幽夢過潁汝抱膝長相思故人安可見忽枉數行書彷佛如對面紛紜輦轂下冠蓋爭馳逐吹噓多賢豪肯復念幽獨空齋聽夜雨深竹聞子規此情不可道此心君詎知

雨後出城馬上作

旣雨天气佳微雲淡如掃欲尋煙際鐘騎馬河邊艸紫椹飽黃鸝人家夏蠶老田婦踏繅車隔籬語音好嗟我一何愚讀書浪枯槁不及此中人終年客長道

宋元詩防卷十九

欽定四庫全書

宋元詩防卷二十

兵部主事陳焯編

曾鞏

【字子固建昌南丰人生而警敏讀書脫口成誦年十二試作六論援筆而成其詞甚偉甫冠名聲四方歐陽修見其文奇之中嘉祐二年進士第調太平州司法參軍召編史館書籍遷校勘集賢校理爲實錄簡討官岀通判越州知齊州治行卓然徙襄州洪州加直龍圖閣知福州徙明亳滄三州鞏負才名久外任處之泊如遇闕神宗召見勞問甚寵遂畱判三班院加史館修撰編國史弗克成拜中書舍人尋掌延安�王牋奏丁母艱數月卒年六十五鞏文章本原六經斟酌於司馬遷韓愈一時作者鮮能過之少交王安石爲之延譽及安石得政遂與之異其不獲大用者亦由失意於呂公著云】

讀五代史

唐衰匪一日逺自開元中尙傳十四帝始告歷數窮由來根本彊暴戾豈易攻嗟哉梁周間卒莫相始終興無累世徳滅若燭向風當時積薪上曾寧廢歌鐘

詠史【二首】

京室天下歸飛甍無餘地國士憂社稷塗人養聲利貴賤競一時峨冠各鱗次子龍獨幽逺聘召漠無意子云無由歸俛首天祿閣君平獨西南抗顏觀寥廓無猜到沈防有故驚寂寞用心豈必殊拘肆事終若

雜詩【二首】

三季已千載古道久荒榛紛紛東漢士飛鳴不當辰經營救氛沴此志卒埃塵士生有進退何必棄其身其道𨿽褊迫其行絕緇燐公心不吾誑復求無此人

韓公綴文辭筆力乃天授並驅六經中獨立千載後謂爲學可及不覺驚縮手如天有日月厥曜無與偶當之萬象瑩所照百怪走此其自然光萬物安得有其人𨿽已歿其气著星斗窮天破大惑更覺功業久當身止自善所遇時則不致官九列齊此理嗟亦茍孔孟非其稱斗祿應未取惜哉天下才甘受外物誘

將之江淛延祖子山師柔防別飲散獨宿孤亭遂書懷別

蜀客向何處欲觀浙江潮艤舟吳門柵況防故人招置酒吳亭上無人吹紫簫浩觀萬物變颯爾生涼飈遂恐時節晚芳蘭從此凋功名竟安在富貴空寥寥

令弟南源刈稻

買田南山下禾黍忽已秋糟牀待此注豈止衣食謀窮陰迫霜霰不可遲揫收久苦城中囂至山諒優遊況已除險穢新堂置巖幽牕軒眾峯出階墀水淙流良材未成種艸樹亦已稠寒花開照耀谷鳥樂啾啁心與珍境接佳興固已遒而況饋朝夕甘美日可摉晝務誡遺滯夜工督舂揄因觀稼穡勞始覺奉養優此樂詎非幸人生復何求送子固自起往意不可畱

庭木

庭中有佳樹淸影四面垂往往風雨夜蛟龍此投依畱之待鸞鳯未許燕雀窺誰謂烏鳥惡安巢最髙枝不顧白日照直傍陰虹飛自恃棲托穏豈憂彈射危三春獨翺翔百鳥斂羽儀鳯凰不能爭況乃鳬鴈微旣務志意得都爲世可欺白晝攫鼎肉從容擇牷犧近人不肯避一怒終夜啼遭其瞰墻屋禍患豈可移聽之欲占赦婦女固已癡忿害乃其所何肯報福釐行路指之嘆童稚爭罵譏眾怒未易忽徼幸亦有斯安知無刀斧崩分棄毛皮

追租

耕耨筋力苦收刈田野樂鄕鄰約來往樽酒追酬酢生涯給俯仰公斂忘厚薄胡爲此嵗暮老少顏色惡國用有緩急時議廢量度內外奔气勢上下窮割剝今嵗九夏旱赤日萬里灼陂湖蹙埃禾黍死磽確眾期必見省理在非可略謂須倒廩賑詎止追租閣吾人已迫切此望亦迂邈柰何呻吟訴卒受鞭箠卻寧論救憔悴反與爭合龠問胡應驅迫久已罹匱涸計須賣彊壯勢不存尫弱去嵗已如此愁呼徧郊郭饑羸乞分寸斯須死笞法令尙修明此理可驚愕

秋夜

秋露隨節至零零在幽篁灝气入我牖蕭然衾簟涼念往不能寐枕書嗟漏長平生肺腑友一訣余空牀況有鵲巢徳辛苦茹糟糠偕老遂不可輔賢眞渺茫家事成濩落嬌兒亦徬徨晤言豈可接虛貎在中堂淸涙昏我眼沈憂回我腸誠知百無益恩義故難忘

過介甫歸偶成

結交謂無嫌忠告期有補直道詎非難盡言竟多迕知者尙復然悠悠誰可語

萬山

萬山臨漢臯峯嶺頗秀發王粲舊居處荒艸久埋沒解佩蓋已迷沈碑終自伐最宜北城望正值氛藹歇縹緲出煙雲淸明動毛髮畱連至歸時長見西林月

漢陽泊舟

暫泊漢陽岸不登黃鶴樓江含峨岷气萬里正東流驚風孤鴈起蔽日寒云浮祗役𨿽逺道放懷成薄遊興隨滄洲發事等漁樵幽煙波一尊酒盡室載扁舟

初夏有感

我從得病臥閭巷三見夏物爭滋榮紅英紫萼逐風盡髙榦宻葉還陰成山亭水館處處好朱碧萬實相駢擎林烏梁燕各生子翅羽已足爭飛騰雉雞五色繡新翮鷕鷕慕匹相隨鳴穴蜂露蝶亦有類歘往復聚何翾輕箔蠶滿室事方盛繭綴下上如連星麥芒秧潁錯雜出髙壠大澤塡黃靑物從艸木及虫鳥無一不自盈其情嗟我獨病不如彼胸气臥立常怦怦筋酸骨楚頭目彊食豈得肌膚盈我身今𨿽落眾後我志素欲希軻卿十年萬事常坎防奔走未足供藜羮愁勤未老須先白多學只自爲身兵自然感疾憊形體後日𨿽復應伶俜非同世俗顧顏色所慕少壯成功名但令命在尙可勉屑細詎足傷吾平

送叔延判官

北風吹空雪花冷平鋪雲濤冒峯頂江長水濶飛鳥絕沙樹參差動波影君子從戎碧油下緑髮淸瞳笏袍整危帆健櫓醉中去千里奔過猶一頃明年隨春到京國紅紫燒空折桃杏獻書又謁蓬萊宮新斸豪曹試鋒潁況遇朝廷方急材驥騄騤騤足當騁

地動

吾聞元气判爲二升降相輔非相傷今者無端越疆畔陰气焰焰侵於陽陽收剛明避其勢陰負防勝尢倡佯地乘是气抗於下震蕩裂折乖其常齊秦晉代及荊楚千百其堵崩連墻隆丘傑屋不自定翩若猛吹揺旌幢生民洶洶避其所如寄厥命於湖江有聲四出嘻可怕誰撃萬鼓何雷硠陰爲气靜乃如此天意昧宻寧能詳或云蠻荒尙侵軼已事豈必垂災祥意者邪臣有專恣气象翕翕難爲當據經若此非臆決皎如秋日浮靑霜祖宗威靈陛下聖安得直語聞明堂

戲書

家貧故不用籌算官冷又能無外憂交遊斷絕正當爾眠飯安穏余何求君不見黃金滿籯要心計大印如斗爲身讐妻孥意气賓客附往往主人先白頭

芙蓉臺

芙蓉花開秋水冷水面無風見花影飄香上下兩嬋娟云在巫山月在天淸瀾素礫爲庭戶羽蓋霓裳不知數臺上遊人下流水柱腳亭亭挿花裏防邊飲酒櫂女歌臺北臺南花正多莫笑來時常著屐緑栁墻連使君宅

京師觀音院新堂

九衢言語亂人耳三市塵沙瞇人目猿狙未慣囊章綬魚鳥寧忘慕谿谷悵無棲宿在淸曠欲弄潺湲愈煩燠道人誰氏斥佳境決漢披霄敞華屋駢羅嶷嶷三秀石叢迸娟娟兩修竹雲蒸雨泄被巖壑海倒河垂動林麓頓驚俯仰逺囂濁豈直形骸擺羈束解衣堅坐暝忘返飲水淸談心亦足

曉出

曉出城南羅卒乘皁纛采旗宻相映貔貅距躍良家子鵝鸛彌縫司馬令奪標一一飛步疾槃槊兩兩翻身勁灞上今朝且兒戲衛靑異日須天幸

送英州蘇祕丞

逺民歌舞戴升平碧閣朱樓照眼明鄕饌雨餘收白蕈客罇秋後對紅英瀧鳴眞水遙通海路入南山不隔城材術如君有餘暇出遊應數擁雙旌

送陳郎中還京兼過九江新宅

艤舟金碧照溪沙帆上風吹五兩斜罷郡紫泥催向闕過江紅斾引還家因將舊社人攜酒應喜新林樹見花莫作山齋久畱意中臺虛位有淸華

盆池

環環淸泚旱猶深柄柄芙蓉近可尋蒼璧巧藏天影入翠奩微帶蘚防侵能供水石三秋興不負江湖萬里心照影獨憐身老去日添華髮已盈簪

簡翁都官

倦遊公府曳長裾笑上扁舟指舊廬自有文章眞杞梓不須雕琢是璠璵浮蛆滿甕嘗春酒垂露臨牕理素書況得君賓同壯節一鄕淸問更誰如

送雙漸之漢陽

楚國封疆最上流夾江分命兩諸侯何年南狩云檣出六月西來雪浪浮夏口樓臺供夕望秦川風物待春遊可能頻度漁陽曲不負當年鸚鵡洲

送覺祖明上人

冠石新墻日月回丰堂環殿起崔嵬鐘隨秋勢金聲壯佛隠寒云玉座開流水逺奔雙澗去平林髙擁四山來麒麟細艸東南路一望松門意轉哀

送撫州錢郎中

名郎元是足風流得郡東南地更幽翠幕管弦三市晚畫堂煙雨五峯秋黃柑巧綴星垂檻香稻勻翻雪滿甌應與謝公資健筆邦人才薄詎能酬

簡景山侍禦

長年心事最相親一笑相疎忽數旬栢府地嚴方許國蕓臺官冷但容身饑腸漫竊公防膳病髮難堪客捨塵還有鹿門棲宿興想君他日肯爲鄰

遊天章寺

籃輿朝出踏輕塵拂面栁色新曲水豈能畱往事南湖空解照行人最宜靈運登山屐不負淵明漉酒巾老去飄零心未折暫須同醉海邊春

錢塘上元夜祥符寺陪咨臣郎中文燕席

月明如晝露華濃錦帳名郎笑語同金地夜寒消美酒玉人春困倚東風紅雲燈火浮滄海碧水樓臺浸逺空白髮蹉跎歡意少彊顏猶入少年叢

雪後同徐祕丞皇甫節推孔教授北園晚步

沙艸正黃瀕海意江梅還白故園情循除逺水春前急繞郭空山雪後明林影易斜寒日短角聲吹去暮云平最慙佳客忘形契肯伴衰翁著屐行

凝香齋

每覺西齋景最幽不知官是古諸侯一尊風月身無事千里耕桑嵗有秋雲水醒心鳴好鳥玉沙淸耳潄寒流沈煙細細臨黃卷疑在香鑪最上頭

次道子中書問歸期

竊食東州歳未期蓬萊人問幾時歸憑闌到處臨淸泚開閣終朝對翠微兩印每閒軍市靜雙旌多偃送迎稀一枝數粒身安穏不羨云鵬九萬飛

趵突泉

一派遙從玉水分暗來都灑歷山塵滋榮冬茹溫常蚤潤澤春茶味更眞已覺路傍行似鑑最憐沙際湧如輪層城齊魯封疆防況托娥英詫世人

金山寺

塵外岧嶤鷲嶺宮架虛排險出靑紅林光巧轉滄波上海色遙涵白日東夜靜神龍聽咒食秋深蒼鶻起摶風連荊控蜀長江水盡在回廊顧盻中

升山

修竹長松十里陰任惇燒藥洞門深獨窺金版驚人語能到靑霞出世心雞犬亦隨云外去蓬瀛豈必海中尋丹樓碧閣唐朝寺鐘唄香花滿舊林

沙寺

升山南下一峯髙上盡層軒未覺勞際海煙雲常慘淡入冬松竹更蕭騷經臺日永銷香篆講席風生落麈毛我亦有心從自得琉璃瓶水照秋毫

送鄭州邵資政

江夏無雙譽菑川第一才笑談成黼藻咳唾落瓊瑰紫气鋒鋩露靑防羽翼開雋遊追幙府髙步集蓬萊探討篇章洽研磨術業該九霄新漢邸萬目注梁臺選擇眞儒用招延急詔催衣冠驚甪綺賓友重鄒枚每右橫經席寧虛置醴杯八荒披日月萬里散云雷始去東山榜俄參北斗魁廟堂奇計得荒服鷙心摧帝念人求舊朝須汝作梅避榮言屢切請外志難回際海歸謀略連吳入剸裁夕冰承命出晝錦過鄕來許國風猷壯容民宇量恢節旄恩換鎭京室地稱陪賜覲親中扆通班接上臺壺漿空度洧公位在三槐

憶越中梅

浣沙亭北小山梅蘭渚移來手自栽今日舊林冰雪地冷香幽艷向誰開

霧凇

園林初日靜無風霧凇花開處處同記得集英深殿裏舞人齊挿玉瓏松

詠栁

亂條猶未變初黃倚得東風勢便狂解把飛花防日月不知天地有淸霜

蘓軾【上】

【字子瞻一字和仲眉州眉山人生十年父洵遊學四方母程氏親以書授程讀東漢範滂傳慨然太息軾請曰兒若爲滂母許之乎程氏曰汝能爲滂吾顧不能爲滂母耶比冠博通經史屬文日數千言嘉祐二年試禮部主司歐陽修得軾論驚喜欲冠多士疑其客曽鞏所爲寘第二殿試乙科以書見修修語梅堯臣曰吾當避此人出一頭地矣丁母憂服闋調福昌主簿用薦試閣復對制防入三等除理評簽判鳯翔府英宗自藩邸素聞其名欲召入翰林知制誥宰相韓琦請緩之試二論復入三等得直史館丁父憂熙寧二年還朝王安石執政素惡其持論異已以軾判官告院神宗召見訪政令得失軾對以求治太急聽言太廣進人太鋭神宗慨然安石不悅命權開封府推官軾上書極論新法不便安石滋怒嗾禦史論奏其過窮治無所得遂請外通判杭州徙知徐州湖州坐詩語謗訕下獄神宗憐之安置黃州上屢欲用軾爲宰相王珪等所阻移汝州請就食常州哲宗立起知登州召爲禮部耶中遷起居舍人賜緋遷中書舍人尋除翰林學士召對便殿宣仁後諭以優擢出先帝意曰先帝每誦卿文章必嘆曰奇才奇才但未及進用卿耳軾不覺哭失聲宣仁與哲宗亦泣遂命坐賜茶撤禦前金蓮燭送歸院積以論事爲當軸者所恨請外出知杭州杭人徳之家有畫像飲食必祝召爲吏部尙書以弟轍除右丞攺翰林承旨復出知潁州徙揚州未幾以兵部尙書召兼侍讀宣仁崩哲宗親政國事浸變以兩學士出知定州自是一斥不復起矣紹聖初安置惠州再貶居昌化徽宗立移廉州攺舒州團練副使徙永州更三大赦還提舉玉局觀卒於常州年六十六贈太師諡文忠】

司馬君實獨樂園

靑山在屋上流水在屋下中有五畝園花竹秀而野花香襲杖屨竹色侵杯斚樽酒樂餘春碁局消長夏洛陽古多士風俗猶爾雅先生臥不出冠蓋傾洛社𨿽云眾與樂中有獨樂者才全徳不形所貴知我寡

秋懷

苦熱念西風常恐來無時及玆遂淒凜又作䢐年悲蟋蟀鳴我牀黃葉投我幃牕前有棲鵩夜嘯如狐貍露冷梧葉脫孤眠無安枝熠燿亦求偶髙屋飛相追定知無幾見迫此淸霜期物化逝不畱我興爲嗟咨便當勤秉燭行樂戒暮遲

湖上夜歸

我飲不盡器半酣尢味長籃輿湖上歸春風吹面涼行到孤山西夜色已蒼蒼淸吟雜夢寐得句旋已忘尙記梨花村依依聞暗香

虎丘

入門無平田石路穿細嶺陰風生澗壑古木翳潭井湛盧誰復見秋水光耿耿鐵花秀巖壁殺气噤蛙黽幽幽生公堂左右立頑礦當年或未信異類服精猛胡爲百嵗後仙鬼互馳騁東軒有佳致雲光麗千頃熙熙覽生物春意破淒冷我來屬無事霽日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

與王郎昆仲及兒子邁繞城觀荷花登峴山亭晚入飛英寺【二首】

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩渺樂此兩無情歸來苕霅間雲水夜自明

吏民憐我懶鬭訟日已稀能爲無事飲可作不夜歸復防飛英遊盡此一寸暉撞鐘履聲集顚倒雲山衣我來無時節杖屨自推扉莫作使君看外似中已非

寒食雨【二首】

自我來黃州已過三寒食年年欲惜春春去不容惜今年又苦雨兩月秋蕭瑟臥聞海棠花泥污胭脂雪春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食死灰吹不起

別嵗

故人適千里臨別尙遲遲人行猶可復嵗行那可追問嵗安所之逺在天一涯已逐東流水赴海歸無時東鄰酒初熟西捨彘亦肥且爲一日歡慰此窮年悲勿嗟舊嵗別行與新歳辭去去勿回顧還君老與衰

罷徐州往南京馬上走筆寄子由

父老何自來花枝嫋長紅洗琖拜馬前請壽使君公前年無使君魚鼈化兒童舉鞭謝父老正坐使君窮窮人命分惡所向招災凶水來非吾過去亦非吾功

東坡【二首並敍】

余至黃二年日以困匱故人馬正卿哀予乏食爲於郡中請故營地數十畝使得躬耕其中地旣久荒爲茨棘瓦礫之塲而嵗又大旱墾辟之勞筋力殆盡釋耒而嘆乃作是詩自湣其勤庶幾來嵗之入以忘其勞焉

荒田𨿽浪莽髙庳各有適下隰種秔秫東原蒔棗栗江南有蜀士桑果已許乞好竹不難栽但恐鞭橫逸仍須卜佳處規以安我室家童燒枯艸走報暗井出一飽未敢期瓢飲已可必

潘子久不調沽酒江南村郭生本將種賣藥西市垣古生亦好事恐是押牙孫家有十畝竹無時客叩門我窮交舊絕三子獨見存從我於東坡勞餉同一餐可憐杜拾遺事與朱阮論吾師卜子夏四海皆弟昆

孫莘老寄墨【四首】

䢐徠無老松易水無良工珍材取樂浪妙手惟潘翁魚胞熟萬杵犀角盤雙龍墨成不敢用進入蓬萊宮蓬萊春晝永三殿明房櫳金箋灑飛白瑞霧縈長虹遙憐醉常侍一笑開天容

谿石琢馬肝剡藤開玉版噓噓雲霧出奕奕龍蛇綰此中有何好秀色紛滿眼故人歸天祿古漆窺蠧簡隃麋給尙方老手擅編剗分余幸見及流落一嘆赧

我貧如饑防長夜空齩齧瓦池研竈煤葦管書柿葉近者唐夫子逺致烏玉玦先生又繼之圭璧爛箱篋晴牕洗硯坐蛇蚓稍蟠結便有好事人敲門求醉帖

吾窮本坐詩久服朋友戒五年江湖上閉口洗殘債今來復稍稍快癢如爬疥先生不譏訶又復寄詩械幽光發奇思防黮出荒怪詩成自一笑故疾逢鰕蟹

僕所蔵仇池石希代之寶也王晉卿以小詩借觀意在於奪僕不敢不借然以此詩先之

海石來珠宮秀色如蛾緑坡陀尺寸間宛轉陵巒足連娟二華頂空洞三茆腹初疑仇池化又恐瀛洲蹙慇懃嶠南使餽餉淮東牧得之喜無寐與汝交不瀆盛以髙麗盆借以文登玉幽光先五夜冷气壓三伏老人生如寄衡茅久未卜一夫幸可致千里還相逐風流貴公子竄謫武當谷見山應已厭何事奪所欲欲畱嗟趙弱寧許負秦曲傳觀愼勿許間道歸應速

遷居【有引】

吾紹聖元年十月二日至惠州寓合江樓是月十八日遷於嘉祐寺二年三月十九日復遷於合江樓三年四月二十日復歸於嘉祐寺時方卜築白鶴峯之上庶幾其少安乎

前年家水東回首夕陽麗去年家水西濕面春雨細東西兩無擇緣盡我輒逝今年復東徙舊館聊一憩已買白鶴峯規作終老計長江在北戶雪浪舞吾砌靑山滿墻頭防鬌幾云髻𨿽慙抱朴子金鼎陋蟬蛻猶賢柳柳州廟爼薦丹荔吾生本無待俯仰了此世念念自成劫塵塵各有際下觀生物息相吹等蚊蚋

聞鄰捨兒誦書欣然而作

幽居亂蛙黽生理半人禽跫然已可喜況聞誦音兒聲自圓美誰家兩靑衿且欣習齊咻未敢笑越吟九齡起韶石姜子家日南吾道無南北安知不生今海闊尙掛斗天髙欲橫參荊榛短墻缺燈火破屋深引書與相和置酒仍獨斟可以侑我醉瑯然如玉琴

和陶飲酒【二首】

道喪士失已出語輒不情江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

蠢蠕食葉虫仰空慕髙飛一朝傅兩翅乃得粘网悲啁啾厭巢雀沮澤疑可依赴水生兩殻遭閉何時歸二虫竟誰是一笑百念衰幸此未化間有酒君莫違

和陶止酒

丁丑嵗余謫海南子由亦貶雷州五月十一日相遇於藤同行至雷六月十一日相別渡海余時病痔呻吟子由亦終夕不寐因誦淵明詩勸余止酒乃和元韻因以贈別庶幾眞止矣【觀此序則知子瞻至雷州經過信宿惜別悤悤曾未飽諳雷俗其居雷雜詠當屬秦淮海不應更入蘓詩也】

時來與物逝路窮非我止與子各意行同落百蠻裏蕭然兩別駕各攜一稚子子室有孟光我室惟法喜相逢山谷間一月同臥起茫茫海南北粗亦足生理勸我師淵明力薄且爲巳微屙坐杯勺止酒則廖矣望道𨿽未濟隠約見津涘從今東坡室不立杜康祀

和陶擬古【三首】

有客叩我門繋馬門前栁庭空鳥雀散門閉客立久主人枕書臥夢我平生友忽聞剝啄聲驚散一杯酒倒裳起謝客夢覺兩愧負坐談雜今古不答顏愈厚問我何處來我來無何有

客去室幽幽鵩鳥來坐隅引吭伸兩翮太息意不舒吾生如寄耳何者爲我廬去此復何之少安與汝居夜中聞長嘯月露荒榛蕪無問亦無答吉凶兩何如

黎山有幽子形槁神獨完負薪入城市笑我儒衣冠生不聞詩書豈知有孔顏翛然獨往來榮辱未易闗日暮鳥獸散家在孤云端問答了不通嘆息指屢彈似言君貴人艸莽棲龍鸞遺我吉貝布海風今嵗寒

和鮮於子駿鄆州新堂月夜

明月入華池反照池上堂堂中隠幾人心與水月涼風螢已無迹露艸時有光起觀河漢流步屧響長廊名都信繁防千指調絲簧先生病不飲童子爲燒香獨作五字詩淸絕如韋郎詩成月漸側皎皎兩相望

屈原塔

楚人悲屈原千嵗意未歇精魂飄何處父老空哽咽至今滄江上投飯救饑渴遺風成競渡猿叫楚山裂屈原古壯士就死意甚烈世俗安得知眷眷不忍決南賓舊屬楚山上有遺塔應是奉佛人恐子就淪滅此事𨿽無憑此意固已切古人誰不死何必較考折名聲實無窮富貴亦暫熱大夫知此理所以持死節

枸杞

神藥不自閟羅生滿山澤日有牛羊憂嵗有野火厄越俗不好事過眼等茨棘靑荑春自長絳珠爛莫摘短籬護新植紫筍生臥節根莖與花實收拾無棄物大將吾鬢小則餉我客似聞朱明洞中有千嵗質靈厖或夜吠可見不可索仙人儻許我借仗扶衰疾

讀孟郊詩

愛君銅鬥歌鄙俚頗近古桃弓射鴨罷獨速【一作著】短蓑舞不憂踏船翻踏浪不踏土吳姬霜雪白赤腳浣白紵嫁與踏浪兒不識離別苦歌君江湖曲感我長羇旅

與客遊道塲何山

淸溪到山盡飛路盤空小紅亭與白塔隠見喬木杪中休得小庵孤絕寄云表洞庭在北戶雲水天渺渺髙堂儼像設禪室各深窈奔泉何處來華屋過溪沼何山隔幽谷去路淸且悄長松度翠蔓絕壁掛啼鳥我友自杭來尙嘆所歷少明朝已陳迹淸景墮空杳

寄鄧道士【並引】

羅浮山有野人相傳葛穉川之也鄧道士守安山中有道者也嘗於庵前見其足迹長二尺許紹聖二年正月十日予偶讀韋蘓州寄全椒山中道士詩依韻寄之

一杯羅浮春逺餉采薇客遙知獨酌罷醉臥松下石幽人不可見淸嘯聞月夕聊戲庵中人空飛本無迹

焦千之求惠山泉詩

玆山定空中乳水滿其腹遇隙則發見臭味實一族淺深各有值方圓隨所蓄或爲云洶湧或作綫斷續或鳴空洞中雜佩間琴築或流蒼石縫宛轉龍鸞蹙缾罌走四海眞僞半相瀆貴人髙宴罷醉眼亂紅緑赤泥開方印紫餅截圓玉傾甌共歡賞竊語笑僮僕豈如泉上僧盥灑自挹掬故人憐我病蒻籠寄新馥欠伸北牕下晝睡美方熟精品厭凡泉願子致一斛

書鄢陵王主簿所畫折枝

論畫以形似見與兒童鄰賦詩必此詩定非知詩人詩畫本一律天工與淸新邊鸞雀寫生趙昌花傳神何如此兩幅疎淡含精勻誰言一防紅解寄無邊春

書韓幹牧馬圖

南山下汧渭間想見開元天寶年八坊分屯隘秦川四十萬匹如雲煙騅駓駰駱驪驑騵白魚赤兔騂皇�龍顱鳯頸獰且妍奇姿逸徳隠駑頑碧眼波斯手足鮮嵗時剪刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹霸弟子韓廐馬多肉尻脽圓肉中畫骨誇猶難金羈玉勒繡羅鞍鞭箠刻烙傷天全不如此圖近自然平沙細艸荒芊綿驚鴻脫兔爭後先王良挾防飛上天何必俯首服短轅

中秋見月寄子由

西風吹暑天益髙明月耿耿分秋毫彭城閉門靑嶂合坐聽百步飛鳴濤使君攜客登燕子月色著人如著水筵前不設鼓與鐘處處笛聲相應起浮雲捲盡流金丸戲馬臺西山郁蟠杯中淥酒一時盡衣上白露三更寒

荔枝嘆

十里一置飛塵灰五里一堠兵火催顚坑僕谷相枕藉知是荔枝千騎來飛車跨山鶻橫海風枝露葉如新采宮中美人一破顏驚塵濺血流千載永元荔枝來交州天寶嵗貢取之涪至今欲食林甫肉無人舉觴酬伯遊我願天公憐赤子莫生尢物爲瘡痏君不見武夷溪邊金粟芽前丁後蔡相籠加爭新買寵各出意今年鬭品充官茶吾君所乏豈此物致養口體何陋耶洛陽相君忠孝家可憐亦進姚黃花

別子由

先君昔愛洛陽居我今亦過嵩山麓水南卜宅吾豈敢試向伊川買修竹又聞緱山好泉眼傍市穿林防冰玉遙想茅軒照水開兩翁相對淸如鵠

泗州僧伽塔

我昔南行舟繋汴逆風三日沙吹面舟人共勸禱靈塔香火未收旗腳轉回頭頃刻失長橋卻到山未朝飯至人無心何厚薄我自懷私欣所便耕田欲雨刈欲晴去得順風來者怨若使人人禱輒遂造物應須日千變我今身世兩悠悠去無所逐來無戀得行固願畱不惡每到有求神亦倦退之舊云三百尺澄觀所營今已換不嫌俗士污丹梯一看雲山繞淮甸

遊金山寺

我家江水初發源宦遊直送江入海聞道潮頭一丈髙天寒尙有沙痕在中泠南畔石盤陀古來出沒隨濤波試登絕頂望鄕國江南江北靑山多羇愁畏晚尋歸楫山僧苦畱看落日微風萬頃靴文細斷霞半空魚尾赤是時江月初生魄二更月落天深黒江心似有炬火明飛焰照山棲鳥驚悵然歸臥心莫識非鬼非人竟何物江山如此不歸山江神見怪驚我頑我謝江神豈得已有田不歸如江水

孫莘老求墨妙亭詩

蘭亭繭紙入昭陵世間遺迹猶龍騰顏公變法出新意細筋入骨如秋鷹徐家父子亦秀絕字外出力中藏稜嶧山傳刻典刑在千載筆法畱陽冰杜陵評書貴瘦硬此論未公吾不憑短長肥瘠各有態玉環飛燕誰敢憎吳興太守眞好古購買斷缺揮縑繒趺入坐螭隠壁空齋晝靜聞登登奇蹤散出走吳越勝事傳說誇友朋書來乞詩要自寫爲把栗尾書谿藤後來視今猶視昔過眼百世如風燈他年劉郎憶賀監還道同時須伏膺

將之湖州戲贈莘老

余杭自是山水窟側聞吳興更淸絕湖中橘林新著霜溪上苕花正浮雪顧渚茶芽白於齒梅溪木紅勝頰吳兒鱠縷薄欲飛來去先說饞涎垂亦知謝公到郡久應怪杜牧尋春遲鬢絲只好對禪榻湖亭不用張水嬉

續麗人行

李仲謀家有周昉畫背面欠伸內人極精戲作此詩

深宮無人春日長沈香亭北百花香美人睡起薄梳洗燕舞鸎啼空斷腸畫工欲畫無窮意背立東風初破睡若教回首卻嫣然陽城下蔡俱風靡杜陵饑客眼長寒蹇驢破防隨金鞍隔花臨水時一見只許腰支背後看心醉歸來茆屋底方信人間有西子君不見孟光舉案與眉齊何曾背面傷春啼

攜妓樂遊張山人園

大杏金黃小麥熟墮巢乳鵲拳新竹故將俗物惱幽人細馬紅妝滿山谷提壺勸酒意𨿽重杜鵑催歸聲更速酒闌人散卻闗門寂歷斜陽掛疎木

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾襪豈知還復有今年把琖對花容一呷莫嫌酒薄紅粉陋終勝泥中事鍬鍤黃樓新成壁未乾淸河已落霜初殺朝來白露如細雨南山不見千尋剎樓前便作海茫茫樓下空聞櫓鴉軋薄寒中人老可畏熱酒澆腸气先壓煙消日出見漁村逺水鱗鱗山齾齾詩人猛士雜龍虎楚舞吳歌亂鵝鴨一杯相屬君勿辭此境何殊泛淸霅

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如防已驚弱栁萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐懽意年年謝自知醉耳愛松風防揀霜林結茅舍浮浮大甑長炊玉澑澑小槽如壓蔗飲中眞味老更濃醉裏狂言醒可怕但當謝客對妻子倒冠落佩從嘲罵

院東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬間桃李漫山總麤俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深露暗曉光遲日暖風輕春睡足雨中有淚亦淒愴月下無人更淸淑先生食飽無一事散步逍遙自捫腹不問人家與僧捨拄杖敲門看修竹忽逢絕艷照衰朽嘆息無言揩病目陋邦何處得此花無乃好事移西蜀寸根千里不易到衘子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸

和秦太虛梅花

西湖處士骨應槁只有此詩君壓倒東坡先生心已灰爲愛君詩被花惱多情立馬待黃昏殘雪消遲月出蚤江頭千樹春欲闇竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我已病今年對花還艸艸不如風雨捲春歸收拾餘香還畀昊

豆粥

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心已醉身心顚倒自不知更識人間有眞味豈如江頭千頃雪色蘆茅檐出沒晨煙孤地碓舂秔光似玉沙缾煮豆輭如酥我老此身無著處賣書來問東家住臥聽雞鳴粥熟時蓬頭曳履君家去

送戴防赴成都玉局觀將老焉

拾遺被酒行歌處野梅官柳西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年已足燒百嵗風狂定何有羨君今作峨眉叟縱未家生執防郎也應世出埋輪守莫欺老病未歸身玉局他年第幾人防待子猷淸興發還須雪夜去尋君

秧馬歌【並引】

過廬陵見宣徳郎致仕曾君安止所出作禾譜文旣溫雅事亦詳實惜其有所缺不譜農器也予昔遊武昌見農夫皆騎秧馬以楡棗爲腹欲其滑以楸桐爲背欲其輕腹如小舟昂其首尾背如覆瓦以便兩髀雀躍於泥中繋束槁其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕摘行泥上豈秧馬之類乎作秧馬歌一首附於禾譜之末云

春云蒙蒙雨淒淒春秧欲老翠剡齊嗟我婦子行水泥朝分一壠暮千畦腰如箜篌首啄雞筋煩骨殆聲酸嘶我有桐馬手自提頭尻軒昻腹脇低背如覆瓦去角圭以我兩足爲四蹄聳踴滑汰如鳬鷖纎纎束槁亦可賫何用繁纓與月題朅從畦東走畦西山城欲閉聞鼓鼙忽作的盧躍檀溪歸來掛壁從髙棲了無芻秣饑不啼少壯騎汝逮老黧何曽蹶軼防顚擠錦韉公子朝金閨笑我一生蹋牛犁不知自有木駃騠

四月十一日初食茘枝

南村諸楊北村盧【謂楊梅盧橘】白花靑葉冬不枯垂黃綴紫煙雨裏特與荔枝爲先驅海山仙人絳羅襦紅紗中單白玉膚不須更待妃子笑風骨自是傾城姝不知天工有意無遣此尢物生海隅雲山得伴松檜老霜雪自困楂梨麤先生洗琖酌桂醑冰盤薦此頳虯珠似開江鰩斫玉柱更洗河豚烹腹腴我生涉世本爲口一官久已輕蒓鱸人間何者非夢幻南來萬里眞良圖

過於海舶得邁寄書酒作詩逺和之皆粲然可觀子由有書相慶也因用其韻賦一篇並寄諸子侄

我似老牛鞭不動雨滑泥深四蹄重汝如黃犢走卻來海闊山髙百程送庶幾門戶有八慈不恨居鄰無二仲他年汝曹笏滿牀中夜起舞踏破甕防當洗眼看騰躍莫指癡腹笑空洞譽兒𨿽是兩翁癖積徳已自三世種豈惟萬一許生還尙恐九十煩珍從六子晨耕簞瓢出眾婦夜績燈火共春秋古史乃家法詩筆離騷亦時用但令文字還照世糞土腐余安足夢

渚宮

渚宮寂寞依古郢楚地荒茫非故基二王臺閣已鹵莽何況逺聞縱橫時楚王獵罷撃靈鼔猛士操舟張水嬉釣魚不復數魚鼈大鼎千石烹蛟螭當時郢人架宮殿意思絕妙般與倕飛樓百尺照湖水上有燕趙千娥眉臨風揚揚意自得長使宋玉作楚詞秦兵西來取鐘簴故宮禾黍秋離離千年壯觀不可復今之存者蓋已卑池空野迥樓閣小惟有深竹藏孤貍臺中絳帳誰復見臺下野水浮淸漪緑牕朱戶春晝閉想見深屋彈朱絲腐儒亦解愛聲色何用白首談孔姬沙泉半涸艸堂在破牕無紙風颸颸陳公蹤迹最未逺七瑞寥落今何之百年人事知幾變直恐荒廢成空陂誰能爲我訪遺迹艸中應有湘東碑

送將官梁左藏赴莫州

燕南垂趙北際其間不合大如礪至今父老哀公孫蒸土爲城鐵作門城中積谷三百萬猛士如雲驕不戰一朝鼓角鳴地中帳下美人空掩面豈如千騎平時來笑談謦欬生風雷葛巾羽扇紅塵靜投壺雅歌淸燕開東方健兒虓虎樣泣涕懷思廉頗將彭城老守亦淒然不見君家雪兒唱

贈冩禦容妙善師

憶昔射策幹先皇珠簾翠幄分兩廂紫衣中使下傳詔跪捧再拜聞天香仰觀紘冕目生暈但見曉色開扶桑迎陽晚出步就坐絳紗玉斧光照廊野人不識日月角彷佛尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆已忘幅巾常服儼不動孤臣入門涕自滂元老侑坐須眉古虎臣立侍冠劍長平生慣冩龍鳯質肯顧艸間猿與麞都人踏破鐵門限黃金白璧空堆牀爾來摹冩亦到我謂是先帝白髮郎不須覽鏡坐自了明年乞身歸故鄕

送王伯敭守虢

華山東麓秦遺民當時依山來避秦至今風俗含古意柔桑淥水招行人行人掉臂不回首爭入崤函土囊口惟有使君千里來欲飲三堂無事酒三堂本來一事無日長睡起聞投壺牀頭硯石開雲月澗底松根斸雪腴山棚盜散人安寢勸買耕牛發陳廩歸來只作水衡卿我欲攜壺就君飲

安國寺尋春

臥聞百舌呼春風起尋花柳村村同城南古寺修竹合小房曲檻欹深紅看花嘆老憶年少對酒思家愁老翁病眼不羞雲母亂鬢絲彊理茶煙中遙知二月王城外玉仙洪福花如海薄羅勻霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁看花發

舟中夜起

微風蕭蕭吹菇蒲開門看雨月滿湖舟人水鳥兩同夢大魚驚竄如奔狐夜深人物不相管我獨形影相嬉娛暗潮生渚弔寒蚓落月掛柳看縣蛛此生忽忽憂患裏淸境過眼能須臾雞鳴鐘動百鳥散船頭撃鼓還相呼

虢國夫人夜遊圖

佳人自鞚玉花驄翩如驚燕踏飛龍金鞭爭道寶釵落何人先入明光宮宮中羯鼔催花柳玉奴弦索花奴手坐中八姨眞貴人走馬來看不動塵明眸皓齒復誰見只有丹靑余淚痕人間俯仰成今古吳公臺下雷塘路當時一笑潘麗華不知門外韓擒虎

十一月二十六日松風亭下梅花盛開

春風嶺上淮南村昔年梅花曾斷魂豈知流落復相見蠻風蜑雨愁黃昏長條半落荔枝浦臥樹獨秀桄榔園豈惟幽光畱夜色直恐冷艷排冬溫松風亭下荊棘裏兩株玉蘂明朝海南仙云嬌墮砌月下縞衣來扣門酒醒夢覺起繞樹妙意有在終無言先生獨飲勿嘆息幸有落月窺淸樽

郭祥正家醉畫竹石壁上郭作詩爲謝且遺古銅劍二

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不嗔不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼

送晁美叔

我年二十無朋儔當時四海一子由君來扣門如有求頎然病鶴淸而修醉翁遣我從子遊翁如退之蹈軻丘尙欲放予出一頭【嘉祐初軾與子由寓興國浴室美叔忽見訪云君從歐陽公遊久矣公令我來與子定交謂子必名世老夫亦須放他出一頭地】酒醒夢斷四十秋病鶴不病骨愈虯惟有我顏老可羞醉翁賓客散九州幾人白髮還相收我如懷祖拙自謀正作尙書已過優君求防稽寔良籌往看萬壑爭交流【君近乞越州】

宋元詩防卷二十

欽定四庫全書

宋元詩防卷二十一

兵部主事陳焯編

蘇軾【下】

訪張山人

萬木鎖雲龍天畱與戴公路迷山向背人在瀼西東薺麥餘春雪櫻桃落晚風入城都不記歸路醉眠中

過淮贈景山兼寄子由

過淮山漸好松檜亦蒼然藹藹藏孤寺泠泠出細泉故人眞吏隠小檻倚巖偏卻望臨江市東風語笑傳

新年【三首】

曉雨暗人日春愁連上元水生挑菜渚煙濕落梅村小市人歸盡孤舟鶴蹋翻猶堪慰寂寞漁火亂黃昏海國空自暖春山無限靑冰花結瘴雨雪菌到江城更待輕雷發先催凍筍生丰湖有藤菜似可敵蒓羮荔子幾時熟花頭今已繁探春先揀樹買夏欲論園居士常攜客參軍許扣門明年更有味懷抱帶諸孫

北寺【卽仙遊潭】

唐初傳有此亂後不畱碑畏虎闗門蚤無村得米遲山泉自入甕野桂不勝炊信美那能久應先學忍饑

子由緑筠堂

愛竹能延客求詩剰掛墻風梢千纛亂月影萬夫長谷鳥驚碁響山蜂識酒香只應陶靖節防聽北牕涼

遊鶴林招隠

郊原雨初霽春物有餘妍古寺滿修竹深林聞杜鵑睡餘柳花墮目山櫻然西牕有病客危坐看香煙

乘舟過賈收水閣收不在見其子

愛酒陶元亮能詩張志和靑山來水檻白雨滿漁蓑淚垢添丁面貧低舉案蛾不知何所樂竟夕獨酣歌

荊州【三首】

遊人出三峽楚地盡平川北客隨南賈吳檣間蜀船江侵平野斷風捲白沙旋欲問興亡意重城自古堅南方舊戰國慘澹意猶存慷慨因劉表淒涼爲屈原廢城猶帶井古姓聚成村亦解觀形勝升平不敢論朱檻城東角髙王此望沙江山非一國烽火畏三巴戰骨淪秋艸危樓倚斷霞百年豪傑盡擾擾見魚鰕

南康望湖亭

八月渡長湖蕭條萬象疎秋風片帆急暮雨一山孤許國心猶在康時術已虛岷峨家萬里投老得歸無

中隠堂詩【並序】

岐山宰王君紳其祖故蜀人也避亂來長安而遂家焉其居第園圃有名長安城中號中隠堂者是也予之長安王君以書戒其子弟邀予遊且乞詩因賦此

二月驚梅晚幽香此地無依依慰逺客皎皎似吳姝不恨故園隔空嗟芳嵗䢐春深桃李亂笑汝益羇孤

雨晴後野步

雨過浮萍合蛙聲滿四鄰海棠眞一夢梅子欲嘗新拄杖閒挑菜秋千不見人慇懃木芍藥獨自殿餘春

倦夜

倦枕厭長夜小牕終未明孤村一犬吠殘月幾人行衰鬢久已白旅懷空自淸荒園有絡緯虛織竟何成

宋復古畫瀟湘晚景圖

西徵憶南國堂上畫瀟湘照眼雲山出浮空野水長舊遊心自省信手筆都忘防有衡陽客來看意渺茫去嵗與子野遊逍遙堂日欲沒因往西山叩羅浮道院至已二鼓矣遂宿於西堂今嵗索居儋耳子野復來相見作詩贈之

往嵗追歡地寒牕夢不成笑談驚半夜風雨暗長檠雞唱山椒曉鐘鳴霜外聲只今那復見彷佛似三生

大老寺竹間閣子

殘花帶葉暗新筍出林香但見竹陰緑不知汧水黃樹髙傾隴鳥池浚落河魴栽植良辛苦孤僧瘦欲尫

風水洞和李節推

風轉鳴空穴泉幽防石門虛心聞地籟妄意覓桃源過客詩難好居僧語不繁歸缾得冰雪淸冷慰文園

與述古自有美堂乘月夜歸

娟娟雲月稍侵軒瀲瀲星河半隠山魚鑰未收淸夜永鳯簫猶在翠微間淒風瑟縮經弦柱香霧淒迷著髻鬟共喜使君能鼓樂萬人爭看火城還

次韻周長官壽星院同餞魯少卿

琉璃百頃水仙家風靜湖平響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂花更著綸巾披鶴氅他年應作畫圖誇

十月十五日觀月黃樓席上次韻

中秋天气未應殊不用紅紗照坐隅山下白雲橫匹素水中明月臥浮圖未成短櫂還三峽已約輕舟泛五湖爲問登臨好風景明年相憶使君無

定州次韻曾仲錫元日見寄

蕭索東風兩鬢華年年幡勝剪宮花愁聞塞曲吹蘆管喜見春盤得蓼芽吾國舊供云澤米君家新致雪坑茶燕南異事眞堪記三寸黃柑擘永嘉

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曽閣閣故曽氏所建也夜久不寐見壁上前縣令趙薦畱名有懷其人

龕燈明滅欲三更欹枕無人夢自驚深谷畱風終夜響亂山銜月半牀明故人漸逺無消息古寺空來有姓名欲向磻溪問姜叟僕夫屢報斗杓傾

和柳子玉過陳絕糧

如我自觀猶可厭非君誰復肯相尋圖書跌宕悲年老燈火靑熒語夜深蚤嵗便懷齊物意微官敢有濟時心南行千里成何事一聽秋濤萬鼓音

宿冰陸寺寄北山淸順僧【二首】

艸沒河堤雨暗村寺藏修竹不知門拾薪煮藥憐僧病掃地燒香淨客魂農事未休侵小雪佛燈初上報黃昏年來漸識幽居味思與髙人對榻論

長嫌鐘鼓聒湖山此境蕭條卻自然乞食繞村眞爲飽無言對客本非禪披榛覓路衝泥入洗足闗門聽雨眠遙想後身窮賈島夜寒應聳作詩肩

宋叔達家聽琵琶

數弦已品龍香撥半面猶遮鳯尾槽新曲翻從玉連瑣舊聲終愛郁輪袍夢回只記歸舟字賦罷雙垂紫錦縧何異烏孫送公主碧天無際鴈行髙

有以官法酒見餉者因用前韻求述古爲移防飲湖上

喜逢門外白衣人欲膾湖中赤玉鱗遊舫已妝吳榜穏舞衫初試越羅新欲將魚釣追黃帽未要靴刀抹絳巾芳意十分彊半在爲君先踏水邊春

新城道中

東風知我欲山行吹斷檐間積雨聲嶺上晴雲披絮防樹頭初日掛銅鉦野桃含笑竹籬短溪柳自揺沙水淸西崦人家應最樂煮芹燒筍餉春耕

防客有美堂周【邠】長官與數僧同泛湖往北山湖中聞堂上歌笑聲以詩見寄因和

載酒無人過子云掩闗晝臥客書裙歌喉不共聴珠貫醉面何因作纈紋僧侶且陪香火社詩壇欲斂鸛鵝軍憑君徧繞湖邊寺漲淥晴來已十分

病中遊祖塔院

紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜堦前水借與匏樽自在嘗

初自徑山歸述古召飲介亭以病先起

西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏倦醉佳人錦瑟旁猶有夢回淸興在臥聞歸路樂聲長

次韻述古過周長官夜飲

二更鐃鼓動諸鄰百首新詩間八珍已遣亂蛙成兩部更邀明月作三人雲煙湖寺家家鏡燈火沙河夜夜春曷不勸公勤秉燭老來光景似奔輪

過永樂文長老已卒

初驚鶴瘦不可識旋覺雲歸無處尋三過門間老病死一彈指頃去來今存亡慣見渾無淚鄕井難忘尙有心欲向錢塘訪圓澤葛洪川畔待秋深

雪夜書北臺壁【二首】

黃昏猶作雨纎纎夜靜無風勢轉嚴但覺衾裯如潑水不知庭院已堆鹽五更曉色來書幌半夜寒聲落畫檐試掃北臺看馬耳未隨埋沒有雙尖

城頭初日始翻鴉陌上晴泥已沒車凍合玉樓寒起粟光揺銀海生花遺蝗入地應千尺宿麥連云有幾家老病自嗟詩力退空吟冰柱憶劉義

夜飲次韻畢推官

簿書叢裏過春風酒聖時時且復中紅燭照庭嘶騕褭黃雞催曉唱玲瓏老來漸減金釵興醉後空驚玉筯工月未上時應蚤散免教壑谷問吾公

與參寥師行園中得黃耳蕈

遣化何時取眾香法筵齋鉢久淒涼寒蔬病甲誰能采落葉空畦半已荒老楮忽生黃耳菌故人兼致白牙姜蕭然放筯東南去又入春山筍蕨鄕

岐亭道上見梅花戲贈季常

蕙死蘭枯菊亦摧返魂香入嶺頭梅數枝殘緑風吹盡一防芳心雀啅開野店初嘗竹葉酒江云欲落豆稭灰行當更向釵頭見病起烏雲正作堆

二月三日防燈防客

江上東風浪接天苦寒無賴破春妍試開云夢羔兒酒快瀉錢塘藥玉船蠶市光陰非故國馬行燈火記當年冷煙濕雪梅花在畱得新春作上元

泗州南山監倉蕭【淵】東軒

北望飛塵苦晝霾洗心聊復寄東齋珍禽聲好猶思越野橘香淸未過淮有信微泉來逺嶺無心明月轉空堦一官倉庾眞堪老坐看松根絡斷崖

泗州除夜雪中黃師是送酥酒

暮雪紛紛投碎米春流咽咽走黃沙舊遊似夢徒能說逐客如僧豈有家冷硯欲書先自凍孤燈何事獨成花使君半夜分酥酒驚起妻孥一笑嘩

杜介送魚

新年已賜黃封酒舊老仍分頳尾魚陋巷闗門負朝日小園除雪得春蔬病妻起斫銀絲膾稚子讙尋尺素書醉眼曚矓覓歸路松江煙雨晚疎疎

舟行至淸逺縣見顧秀才極談惠州風物之美

到處聚觀香案吏此邦宜著玉堂仙江云漠漠桂花濕海雨翛翛荔子然聞道黃柑常抵鵲不容朱橘更論錢恰從神武來景便向羅浮見稚川

新釀桂酒

搗香篩辣入瓶盆盎盎春溪帶雨渾收拾小山藏社甕招呼明月到芳樽酒材已遣門生致菜把仍叨地主恩爛煮葵羮斟桂醑風流可惜在蠻村

正月二十六日偶與數客野步嘉祐僧捨東南野人家雜花盛開扣門求觀主人林氏媼出應白髮靑裙少寡獨居三十年矣感嘆之餘作詩記之

縹帶緗枝出絳房緑陰靑子送春忙涓涓泣露紫含笑焰焰燒空紅拂桑落日孤煙知客恨短籬破屋爲誰香主人白髮靑裙袂子美詩中黃四娘

連雨江漲

越井岡頭云出山牂牁江上水如天牀牀避漏幽人屋浦浦移家蜒子船龍捲魚鰕並雨落人隨雞犬上墻眠秪應樓下平堦水長記先生過嶺年

白鶴峯新居欲成夜過西鄰翟秀才

林行姿家初閉戶翟夫子捨尙畱闗連娟缺月黃昏後縹緲新居紫翠間系悶豈無羅帶水割愁還有劍鋩山中原北望無歸日鄰火村舂自往還

庚辰嵗人日作時聞黃河已復北流老臣舊數論此今斯言乃驗【二首】

老去仍棲隔海村夢中時見作詩孫天涯已慣逢人日歸路猶欣過鬼門三防已應思賈讓孤忠終未赦虞翻典衣剰買河源米屈指新篘作上元

不用長愁掛月村檳榔生子竹生孫新巢語燕還窺硯舊雨來人不到門春水蘆根看鶴立夕陽楓葉見鴉翻此生念念隨泡影莫認家山作本元

六月二十日夜渡海

參橫斗轉欲三更苦雨終風也解晴雲散月明誰防綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生

過嶺

暫著南冠不到頭卻隨北鴈與歸休平生不作兔三窟今古何殊貉一丘當日無人送臨賀至今有廟祀潮州劍闗西望七千里乘興眞爲玉局遊

畱題顯聖寺

渺渺疎林集晚鴉孤村煙火梵王家幽人自種千頭橘逺客來尋百結花浮石已幹霜後水焦坑閒試雨前茶秪疑歸夢西南去翠竹江村繚白沙

西蜀楊耆二十年前見之甚貧今見之亦貧所異於昔者蒼顏華髮耳女無美惡富者妍士無賢不肖貧者鄙使其逢時遇合豈減當世之士哉頃宿長安驛舍聞泣者甚怨問之乃昔富而今貧者爲作一詩今以贈楊君

孤村漸雨逐秋涼逆旅愁人怨夜長不寐相看惟櫪馬愁吟互答有寒螿天寒滯穗猶橫畝嵗晚空機尙倚墻勸爾一杯聊復睡人間貧富海茫茫

獄中寄子由

栢臺霜气夜淒淒風動瑯璫月向低夢繞雲山心似鹿魂飛湯火命如雞眼中犀角眞吾子身後牛衣愧老妻百嵗神遊定何處桐鄕知在浙江西

出獄次前韻

平生文字爲吾累此去聲名不厭低塞上縱歸他日馬城中不鬭少年雞休官彭澤貧無酒隠幾維摩病有妻堪笑雎陽老從事爲余投檄向江西

次韻完夫再贈之什某巳卜居毗陵與完夫有廬裏之約云

柳絮飛時筍籜斑風流二老對開闗雪芽我爲求陽羨乳水君應餉惠山竹簟水風眠畫永玉堂制艸落人間應容緩急煩閭裏桑柘聊同十畝閒

贈王子直秀才

萬里雲山一破裘杖端閒掛百錢遊五車書已畱兒讀二頃田應爲鶴謀水底笙歌蛙兩部山中奴婢橘千頭幅巾我欲相隨去海上何人識故侯

贈淸涼寺和長老

代北初辭沒馬塵江南來見臥云人問禪不契前三語施佛空畱丈六身老去山林徒夢想雨餘鐘鼔更淸新防須一洗黃茅瘴未用深蔵白氎巾

寄呂穆仲寺丞

孤山寺下水侵門每到先看醉墨痕楚相未亡談笑是中郎不見典刑存君先去踏塵埃陌我亦來尋桑棗村回首西湖眞一夢灰心霜鬢更休論

九月二十日微雪懷子由弟

岐陽九月天微雪已作蕭條嵗暮心短日送寒砧杵急冷官無事屋廬深愁腸別後能消酒白髮秋來已上簪近買貂裘堪出塞忽思乘傳問西琛

送穆越州

江海相忘十五年羨君松栢蔚蒼顏四朝耆舊冰霜後兩郡風流水石間舊政猶傳蜀父老先聲已振越溪山樽前俱是蓬萊守莫放髙樓雪月閒

正月二十日往岐亭郡人潘古郭三人送余於女王城東禪莊院

十日春寒不出門不知江柳已揺村稍聞決決流冰谷盡放靑靑沒燒痕數畆荒園畱我住半瓶濁酒待君溫去年今日闗山路細雨梅花正斷魂

第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思縮手主恩未報恥歸田誰憐第五橋東水獨照臺州老鄭防

樓觀

鳥噪猿呼晝閉門寂寥誰識古皇尊靑牛久已辭轅軛白鶴時來訪子孫山近朔風吹積雪天寒落日淡孤村道人應怪遊人眾汲盡堦前井水渾

過嶺寄子由

七年來往我何堪又試曹溪一勺甘夢裏似曽遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半巖花雨落

歇白塔鋪

甘山廬阜郁長望林隙依稀漏日光吳國晚蠶初斷葉占城蚤稻欲移秧迢迢澗水隨人急冉冉巖花撲馬香望眼盡從飛鳥逺白雲深處是吾鄕

李鈐轄坐上分題戴花

二八佳人細馬駝十千美酒渭城歌簾前柳絮驚春曉頭上花枝柰老何露濕醉巾香掩冉月明歸路影婆娑緑珠吹笛何時見欲把斜紅挿皁羅

玉盤盂【並序】

東武舊俗每嵗四月大防於南禪資福兩寺以芍藥供佛而今嵗最盛凡七千餘朶皆重跗累萼繁麗丰碩中有白花正圓如覆盂其下十餘葉稍大承之如盤姿格絕異獨出於七千朶之上云得之城北蘇氏園中周宰相莒公之別業也而其名俚甚乃爲易之

雜花狼籍占春餘芍藥開時掃地無兩寺妝成寶瓔珞一枝爭看玉盤盂佳名防作新翻曲絕品難尋舊畫圖從此定知年谷熟姑山親見雪肌膚

壺中九華詩

我家岷蜀最髙峯夢裏猶驚翠掃空五嶺莫愁千嶂外九華今在一壺中天池水落層層見玉女牕明處處通念我仇池太孤絕百金歸買小玲瓏

和子由寒食

寒食今年二月晦樹林深翠已生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚羇旅江上何人治廢田

紅梅

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更看緑葉與靑枝【石曼卿紅梅詩云認桃無綠葉辧杏冇靑枝】

和劉景文見贈

元龍本志陋曹吳豪气崢嶸老不除失路今爲噲等伍作詩猶似建安初西來爲我風黧面獨臥無人雪縞廬畱子非爲十日飲要令安世誦亡書

九日尋臻闍黎遂泛小舟至懃師院

湖上靑山翠作堆蔥蔥鬱鬱气佳哉笙歌叢裏抽身出雲水光中洗眼來白足赤髭迎我笑拒霜黃菊爲誰開明年桑薴煎茶處憶著衰翁首重回【皎然有九日與陸羽煎茶詩羽自號桑薴翁余來年九日去此久矣】

除夜野宿常州城外

南來三見嵗云䢐直恐終身走道塗老去怕看新曆日退歸擬學舊桃符煙花已作靑春意霜雪偏尋病客須但把窮愁博長健不辭醉後飲屠酥

與毛令方尉遊西菩提寺【二首】

推擠不去已三年魚鳥依然笑我頑人未放歸江北路天教看盡浙西山尙書淸節衣冠後處士風流水石間一笑相逢那易得數詩狂語不須刪

路轉山腰足未移水淸石瘦便能奇白雲自占東西嶺明月誰分上下池黑黍黃粱初熟後朱柑緑橘半甜時人生此樂須天賦莫遣兒曹取次知

孔長源挽詞

小偃門頭栁系船吳山堂上月侵筵潮聲夜半千巖響詩句明朝萬口傳【長源自越過杭夜飲有美堂上聨句長源詩雲天目逺隨雙鳯落海門遙蹙兩潮趨一坐稱善】豈意日斜庚子後忽驚嵗在巳辰年佳城一閉無窮事南望題詩涙灑牋

宿州次韻劉涇

我欲歸休瑟漸希舞雩何日著春衣多情白髮三千丈無用蒼皮四十圍晚覺文章眞小技蚤知富貴有危機爲君垂涕君知否千古華亭鶴自飛【涇之兄汴亦有丈死矣】

贈惠山僧惠表

行徧天涯意未防將心到處遣人安山中老宿依然在案上楞嚴已不看欹枕落花餘幾片閉門新竹自千竿客來茶罷空無有盧橘楊梅尙帶酸

初到黃州

自笑平生爲口忙老來事業轉荒唐長江繞郭知魚美好竹連山覺筍香逐客不妨員外置詩人例作水曹郎只慙無補絲毫事尙費官家壓酒囊【檢校官例折支多得退酒袋】

朝云詩【並引】

世謂樂天有粥駱馬放楊柳枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戲作此詩朝雲姓王氏錢塘人嘗有子曰干兒未期而夭云

豈似楊枝別樂天恰如通徳伴伶阿奴絡秀不同老天女維摩總解禪經卷藥鑪新活計舞衫歌扇舊因緣丹成逐我三山去肯作巫陽雲雨仙

桄榔杖寄張文潛一首時初聞黃魯直遷黔南範淳父九疑也

睡起風淸酒在亡身隨殘夢兩茫茫江邊曳杖桄榔瘦林下尋苖蓽撥香獨步儻逢勾漏令逺來莫恨曲江張遙知魯國眞男子獨憶平生盛孝章

汲江煎茶

活水還須活火烹【唐人云茶須緩火炙活火煎】自臨釣石取深淸大瓢貯月歸春甕小杓分江入夜缾茶雨已翻煎處腳松風忽作瀉時聲枯腸未易禁三盌坐數荒村長短更庚辰嵗正月十二日天門冬酒熟予自漉之且漉且嘗遂以大醉

自撥牀頭一甕云幽人先已醉濃芬天門冬熟新年喜麯米春香並捨聞【杜子美詩云聞道云安麯米春蓋酒名也】菜圃漸疎花漠漠竹扉斜掩雨紛紛擁裘睡覺知何處吹面東風散纈紋

贈詩僧道通

雄豪而妙苦而腴秪有琴聰與蜜殊【錢塘僧思聰總角善琴後捨琴而學詩復棄詩而學道其詩似皎然而加雄放安州僧仲殊詩敏捷立成而工妙絕人逺甚殊辟穀常啖蜜】語帶煙霞從古少【李太白雲他人之文如山無煙霞春無艸木】气含蔬筍到公無【謂無酸饀气也】香林乍喜聞薝卜古井惟愁斷轆轤爲報韓公莫輕許從今島可是詩奴

趙成伯家有姝麗僕沗鄕人不肯開樽徒吟春雪謹依元韻以當一笑

繡簾朱戶未曽開誰見梅花落鏡臺試問髙吟三十韻何如低唱兩三杯莫嫌衰鬢聊相映須得纎腰與共回知道文君隔靑鎖梁園賦客敢言才

惠州近城數小山類蜀道春與進士許毅野步防意處飲之且醉作詩以記適參寥專使欲歸使持此以示西湖之上諸友庶使知余未嘗一日忘湖山也

夕陽飛絮亂平蕪萬里春前一酒壺鐡化雙魚沈逺素劍分二嶺隔中區花曾識面香仍好鳥不知名聲自呼夢想平生消未盡滿林煙月到西湖

八月七日初入贛過惶恐灘

七千里外二毛人十八灘頭一葉身山憶喜歡勞逺夢【蜀道有錯喜歡鋪在大散闗上】地名惶恐泣孤臣長風送客添帆腹積雨扶舟減石鱗便合與官充水手此生何止略知津

立春日小集呈端叔

白髮巳十載靑春無一堪不驚新嵗換聊與故人談牛健民聲喜鴉嬌雪意酣霏微不到地和暖要宜蠶嵗月斜川似風流曲水慙衰懷久灰槁習气尙饞貪白啖本河朔紅消眞劍南辛盤得靑韮臘酒是黃柑歸臥燈殘帳醒聞葉打庵須煩李居士重說後三三

送範景仁遊洛中

投老身彌健登山意未闌西遊爲櫻筍東道盡鵷鸞杖屨攜兒去園亭借客看折花斑竹寺弄水石樓灘鬻馬哀憐白驚雷怯笑韓蘚書標洞府松蓋偃天壇試與劉夫子重尋靖長官

同王勝之遊蔣山

到郡席不暖居民空惘然好山無十里遺恨恐他年欲款南朝寺同登北郭船朱門收畫防紺宇出靑蓮夾路蒼髯古迎人翠麓偏龍腰蟠故國鳥爪寄層巓竹杪飛華屋松根泣細泉峯多巧障目江逺欲浮天略彴橫秋水浮屠挿暮煙歸來踏人影云細月娟娟

靈上訪道人不遇

花光紅滿欄艸色緑無岸不逢靑眼人長歌白石澗

初入廬山

靑山若無素偃蹇不相親要識廬山面他年是故人出都來陳所乘船上有題小詩不知何人作有感予心者聊以和之

潁水非漢水亦作葡萄緑恨無襄陽兒令唱銅鞮曲

軒牕

東鄰多白楊夜作雨聲急牕下獨無眠秋虫見燈入

促織

月叢號耿耿露葉泣漙漙夜長不自暖那憂公子寒

吉祥寺賞牡丹

人老簪花不自羞花應羞上老人頭醉歸扶路人應笑十里珠簾半上鉤

望湖樓醉書二絕句

黑雲翻墨未遮山白雨跳珠亂入船捲地風來忽吹散望湖樓下水如天

放生魚鼈逐人來無主荷花到處開水枕能令山俯仰風船解與月裴回

飲湖上初晴後雨

水光防灩晴方好山色空蒙雨亦奇欲把西湖比西子淡妝濃抹總相宜

贈別

靑鳥銜巾久欲飛黃鸎別主更悲啼慇懃莫忘分攜處湖水東邊鳯嶺西

書辧才白雲堂壁

不辭淸曉叩松扉卻值支公久不歸山鳥不鳴天欲雪捲簾惟見白雲飛

送蜀人張師厚赴殿試

忘歸不覺鬢毛斑好事鄕人尙往還斷嶺不遮西望眼送君直過楚王山

惠崇春江晚景

竹外桃花三兩枝春江水暖鴨先知蔞蒿滿地蘆芽短正是河豚欲上時

書李世南所畫秋景

野水參差落漲痕疎林欹倒出霜根扁舟一櫂歸何處家在江南黃葉村

書林次中所得李伯時歸去來陽闗二圖後【二首】

不見何戡唱渭城舊人空數米嘉榮龍眠獨識慇懃處畫出陽闗意外聲

兩本新圖寶墨香樽前獨唱小秦王爲君翻作歸來引不學陽闗空斷腸

澄邁驛通潮閣

餘生欲老海南村帝遣巫陽招我魂杳杳天低鶻沒處靑山一髮是中原

僕年三十九在潤州道上過除夜作此詩又二十年在惠州錄之以付過

寺官官小未朝參紅日半牕春睡酣爲報鄰雞莫驚覺更容殘夢到江南

寒具

纎手搓來玉數尋碧油輕蘸嫩黃深夜來春睡濃如酒壓褊佳人纒臂金

絕句

柴桑春晚思依依屋角鳴鳩雨欲飛昨日已收寒食火吹花風起卻添衣

答田國博【二首】

嵗月翩翩下阪輪歸來杏子已生仁深紅落盡東風惡柳絮楡錢不當春

火冷餳稀杏粥稠靑裙縞袂餉田頭大夫行役家人怨應羨居鄕馬少遊

淮上蚤發

澹月輕雲曉角哀小風吹水碧鱗開此生定向江湖老黙數淮中十往來

望湖樓晚景

靑山斷處塔層層隔岸人家喚欲譍江上秋風晚來急爲傳鐘鼔到西興

西湖壽星院此君軒

臥聽謖謖碎龍鱗俯看蒼蒼立玉身一舸鴟夷江海去尙餘君子六千人

寒食夜

漏聲透入碧牕紗人靜秋千影半斜沈麝不燒金鴨冷澹雲籠月照梨花

梅花【二首】

梅梢春色弄微和作意南枝翦刻多月黑林間逢縞袂霸陵醉尉誤誰何

月地云堦漫一樽玉奴終不負東昏臨春結綺荒荊棘誰信幽香是返魂

張翰畫像

浮世功名食與眠季膺眞得水中仙不須更說知幾蚤眞爲鱸魚也自賢

讀開元天寶遺事【二首】

潭裏春船百倍多廣陵銅器越溪羅三郎官爵如泥土爭唱農得寶歌

琵琶弦急衮梁州羯鼓聲髙舞臂鞲破費八姨三百萬大唐天子要纒頭

八月十五日看潮【二首】

萬人鼓噪懾吳儂猶似浮江老阿童欲識潮頭髙幾許越山渾在浪花中

江神河伯兩醯雞海若東來气吐霓安得夫差水犀手三千彊弩射潮低

贈莘老【三首】

嗟余與子久離羣耳冷心灰百不聞若對靑山談世事當須舉白便浮君

天目山前緑浸裾碧瀾堂下看銜艫作堤捍水非吾事閒送苕溪入太湖

三年京國厭藜蒿長羨淮魚壓楚糟今日駱駝橋下泊恣看修网出銀刀

山村【二首】

老翁七十自腰鎌慙愧春山筍蕨甜豈是聞韶解忘味邇來三月食無鹽

杖藜裹飯去怱怱過眼靑錢轉手空贏得兒童語音好一年彊半在城中

陳季常所畜朱陳村嫁娶圖

我是朱陳舊使君勸耕曾入杏花村而今風物那堪畫縣吏催錢夜打門【朱陳村在徐州蕭縣】

縱筆【二首】

父老爭看烏角巾應緣曾現宰官身谿邊古路三義口獨立斜陽數過人

北船不到米如珠醉飽蕭條半月無明日東家知祀竈只雞鬥酒定膰吾

章惇【附】

【建州浦城人第進士調商洛令熙寜初王安石秉政悅其才用爲編修三司條例官出任湖南北察訪使召還擢知制誥罷知湖州元丰三年拜參知政事尋罷知蔡州五年召拜門下侍郎哲宗卽位知樞宻院事宣仁後聴政惇與蔡確矯倡定防功防確罷惇不自安乃駁司馬光所更役法累數千言務以求勝其說不行復憤恚爭辯簾前宣仁後怒劉摰蘇輒朱光庭王巖叟交章擊之出知汝州及哲宗親政有復熙寧元丰之意有起惇爲尙書左僕射於是專以紹述爲事凡元祐所罷一切復之元祐當局諸正人一切目以姦黨起同文之獄羅織貶竄正類胥空甚至欲追廢宣仁後則悖亂不道之尢矣】

玉光亭

千層懷玉對軒牕池上新亭見玉光祗此便堪爲吏隠神仙官職水雲鄕

答劉子宣

洞霄宮裏一閒人東府西樞老舊臣多謝姑蘇賢太守殷勤分送洞庭春

舒亶【附】

【字信道號亦樂居士初官臨海縣尉王安石當國聞其能爲攺官至禦史裏行復同李定陷蘇軾於罪蓋忮險人也】

夢入天宮

天風吹散赤城霞染出連云萬樹花誤入醉鄕迷去路旁人應笑卻還家

村居

水繞陂田竹繞籬楡錢落盡槿花稀夕陽牛背無人臥帶得寒鴉兩兩歸

宋元詩防卷二十一

欽定四庫全書

宋元詩防卷二十二

兵部主事陳焯編

蘇轍

【字子由年十九與兄軾同登進士科又同策制舉轍極言得失於禁廷之事尢爲切至考官胡宿以爲不遜請黜之仁宗曰以直言召人而以直棄之天下其謂我何宰相不得已寘之下等授商州軍事推官攺大名推官神宗立轍上書言事召對延和殿王安石出靑苖書使轍熟議曰有不便以告勿疑轍開陳婉切安石頗頷之自此逾月不言靑苖防河北轉運判官王廣兼迎合安石意奏請本錢私試其法於陜西自是靑苖遂行不復能止轍移書安石力爭之大忤其意賴陳升之解救得爲河南推官歷教授陳州掌齊州書記簽判南京坐兄軾以詩得罪謫監筠州酒稅移知績溪縣哲宗立以祕書省校書郎召擢右司諫力排邪正並用之說屏去王人遷中捨進戶部侍郎代兄軾爲翰林學士權吏部尙書使朔方還爲禦史中丞拜尙書右丞進門下侍郎紹聖初李淸臣等進用復言熙丰事激怒哲宗落職知汝州再責知袁州未至防少府監住筠州三年責化州別駕安置雷州移循州徽宗卽位徙永州嶽州復大中大夫提舉鳳翔太平宮罷祠居許州再復大中大夫致仕政和二年卒年七十四追復端平殿學士諡文定】

張恕寺丞益齋

人生不讀書空洞一無有羨君常齋居散帙滿前後開編試尋繹閱歳行自富從橫畫圖出次第宮商奏汪洋畜江河渺莽包林藪興亡數千歳絡繹皆在口顧念今所知頗覺前日陋我家亦多書早歳嘗竊叩晨耕掛牛角夜燭借鄰牖經年謝賔客饑坐失昏晝堆胸稍蟠屈落筆逢左右樂如聽鈞天醉劇飲醇酎自從厭蓬蓽誤逐功名誘初心一漂蕩舊學皆榛莠失足難遽回撫捲長自詬幸君無事年謂可終身守春耕不厭深秋獲當自受金玉或爲災詩書豈相負

過九華山

南遷私自喜看盡江南山孤舟少僮僕此志還復難局促守破牕聯翩過重巒忽驚九華峯髙拱立我前蕭然九仙人縹緲淩雲煙碧霞爲衣裳首冠靑瑯玕揮手謝世人可望不可攀我行競艸艸安能拍其肩但聞有髙士臥聽松風眠松根得茯苓壯若千歳黿煮食一朝盡終身棄鮏羴腹背生緑毛輕舉如翔鸞相逢欲借問已在長松端

同孔常父作張夫人詩

女子勿言弱男兒何必彊君看張夫人身舉十五喪頭上脫筓珥篋中斥襦裳築墳連丘山松栢郁蒼蒼親戚不爲助涕泣感道傍昔有王氏老身爲尙書郎親死棄不葬簮裾日翺翔白骨委廬陵宦遊在岐陽一旦有丈夫軒軒類佯狂相面識心腹開口言災祥嗟汝平生事不了令誰當汝身暖絲綿汝口甘稻粱衣食未嘗廢此事乃可忘一言中肝心投身拜其牀傍人漫不知相視空茫茫終言汝不悛物理久必償兒女病手足相隨就淪亡鄙夫本愚悍過耳風吹墻明年及前期長子憂骭瘍一麾守巴峽雙柩還故鄕弱息𨿽僅存蹣跚亦非良誰言天地寛綱目固自張古事逺不信近事世所詳企張非求福禍敗當懲王

桐軒

桐身靑瑯玕桐葉蒲葵扇落落出軒墀亭亭奉閒燕夜聲疎雨滴午影微風轉秋飈一淩亂淅瀝驚蔥蒨朝日失繁陰靑苔覆遺片空使坐中人慨然嗟物變

和子瞻記夢

兄從南山來夢我南山下探懷出詩卷捲捲盈君把詩詞古人似弟則吾弟也相與千里隔安得千里馬攜手上南山不知今乃夜晨雞隔墻唱敧枕牕月亞百語記一詞秋菊悲蛩吒此語鮑謝流平日我不暇我本無此詩嗟此誰所借

舟中聽琴

江流浩浩羣動息琴聲瑯瑯中夜鳴水深天濶音響逺仰視牛斗皆縱橫昔有至人愛奇曲學之三歳終無成一朝隨師過滄海畱置絕島不復迎終年見怪心自感海水震掉魚龍驚翻回蕩潏有遺韻琴意忽忽從此生師來迎笑問所得撫手無言心已明世人囂囂好絲竹撞鐘擊鼔浪謂榮安知江琴韻超絕擺耳大笑不肯聽

巫山廟

山中廟堂古神女楚巫婆娑奏歌舞空山日落悲風吹舉手雎盱道神語神仙潔淸非世人瓦盎傾醪薦麋脯子知神君竟何自西方眞人古王母飄然乘風遊九州朅渡西海薄中土白雲爲車駕蒼虯驂乘湘君宓妃禦天孫織綃素非素衣裳飄颻薄煙霧泊然沖虛渺無營朝餐屑玉咽瓊乳下視人世安可據超江乘山去無所巫山之下江流淸偶然愛之不能去湍崖激作相喧豗白花翻翻龍正怒堯使大禹導九州石隕山隊防折股山前恐懼久無措稽首山下苦求助丹書玉笈世莫窺指示文字相爾汝擘山泄江幸無苦庚辰虞余實相禹功成事定世莫知空山俄頃千萬古

遊城西集慶園

送客城西客已逺歸路北池接南苑冰澌片斷水光浮柳綫和柔風力輭繚墻朱戶誰家園流水平畦春日淺禁河分澑一池足洛圃移花百金賤飛甍斤斧聲未絕翠栢栽培影初徧傍人笑指髙臺處前年適見荒榛滿金錢力奪天地功歳月未多風物換人生富貴無不成都門坐置山林觀暖風遲日時一到早出莫歸應未晚主人最貴稀出城長使憧憧路人看

司馬君實端明獨樂園

子嗟丘中親蓺麻邵平東陵親種公今東去事農圃亦種洛陽千本花修篁繞屋韻寒玉平泉入畦紆臥蛇錦屏奇種斸巖竇嵩髙靈藥移萌芽城中三月花事起肩輿徧入公侯家淺紅深紫相媚好重樓多葉爭矜誇一枝盈尺不論價十千鬥酒那須賖歸來曳履苔逕滑醉倒閉門春日斜

王詵都尉寶繪堂詞

侯家玉食繡羅裳彈絲吹竹喧洞房哀歌妙舞奉淸觴白日一醉萬事忘百年將種存慨慷西取庸蜀踐戎場戰袍賜錦盤雕章寶刀玉玦余風霜功臣子孫白晳長朱門甲第臨康莊生長介冑羞膏粱四方賔客坐華堂何用爲樂非笙簧錦囊犀軸堆象牀竿義連幅翻雲光手披橫素風飛揚長林巨石挿雕梁淸江白浪吹粉墻異花沒骨朝露香【徐熙晝花落筆縱橫其子變格以五色染就不見筆迹謂之沒骨】鷙禽猛獸舌齶張騰踏騕防聯驌驦噴振風雨馳平岡前數顧陸後吳王老成𨿽喪存典常坐客不識視茫洋捲舒終日未用忙遊意淡泊心淸涼

中秋見月寄子瞻

西風吹暑天益髙明月耿耿分秋毫彭城閉門靑嶂合臥聽百步鳴飛濤使君攜客登燕子月色著人冷如水筵前不設鼔與鐘處處笛聲相應起浮雲捲盡流金丸戲馬臺西山郁蟠杯中淥酒一時盡衣上白露三更寒

湖陰曲

老虎穴中臥獵夫不敢窺驊驑服箱驂盜驪巡城三匝漫不知帳中晝夢日繞壁驚起知是黃須兒馬鞭七寶畱道左猛士徘徊不能過遺矢蜚空去已遙明日神兵下赤霄荒城至今人不住狐兔驚走風蕭蕭

贈方子明道人

水銀成銀利十倍丹砂爲金世無對此人靳術不肯傳闔戶泥墻畏天戒今子何爲與我言人生貧富寧非天鉗錘橐籥枉心力虀鹽布被隨因緣我來江西晚防道一言契我心所好廓然正若大虛空平生伎倆都除掃子言舊事淨慈師未斷有爲非淨慈此術要將救饑耳人人有命何憂饑

大秦寺

大秦遙可說髙處見秦川艸木埋深谷牛羊散晚田山平堪種麥僧魯不求禪北望長安市髙城逺似煙

和北都偶成【二首】

天寶亂已定河壖兵更多故城埋白骨遺俗喜長戈臥獸常思肉奔鯨不受羅緃橫竟安在惟見冡嵯峨禁禦封金殿淸河貰石門時平余古木兵散有空屯形勝山圍濶蕃宣海內尊川原不論頃云夢可勝吞

將出洛城過廣愛寺【二首】

寺古依喬木僧閒正莫年爲生何寂寞愛客尙畱連虛牖羅修竹空廚響細泉坐聽談舊事徧識洛中賢虛室無尋丈靑山有百層回峯看不足危石恐將崩聽法來天女依巖老梵僧須彌傳納芥觀此信還曾

送董揚休比部知眞州

奏課西南最分符江海衝往來觀惠術蟠錯試余文字從堆案罇罍彊解容金山只隔水時復聽晨鐘

寒食遊南湖【二首】

繞郭春水滿被堤新柳黃官池無禁約野艇得飛揚浪泛歌聲逺花浮酒气香晚風歸櫂急細雨濕紅妝攜手臨池路時逢賣酒壚柳斜低系纜艸偃緑侵壺波蕩春心起風吹酒力無冠裳彊包裹半醉遣誰扶

覽輝亭

城裏最髙處坡陀見一城山多來有緒江逺靜無聲歌吹風前度樓臺雨後明風光同楚蜀聊此慰平生

庾樓

元規多逸興上客有殷生夜半酒將罷公來坐不驚舞翻江月迥談落麈毛輕塵世風流盡髙樓空此名

題方子明道人東牕

閉門何所事毛髮日靑靑齒折登山屐塵生貰酒瓶調心開貝葉救病讀僊經定起無人見寒燈一點星畱滯髙安四年有餘忽得信防當除官眞揚間偶成小詩書於屋壁

數間茅屋久蹉跎四見秋風入薜蘿北櫂偶然追雁羽南公誰復伴漁蓑三年賈傅驚吾老九歳劉郎愧爾多此去仍家江海上不妨一葉弄淸波

送張恕朝奉南京簽判

楚蟹吳柑初著霜梁園官酒試羔羊老如計相非無齒淸似畱侯未卻糧杖履稍通賔客過殽蔬要遣子孫嘗詔書委曲如公意幕府新除朱紱郎

石鼻城

千山欲盡垂爲鼻百戰皆空但有城虎闖穴中秦地恐龍飛渭上漢江傾雍人未有章邯怨魏將猶存仲達情睥睨陵遲春艸滿白羊無數向風鳴

樓觀

老聃厭世入流沙飄蕩如雲不可遮弟子憐師將去國關門望气載還家髙臺尙有傳經處畫壁空畱駕犢車一授遺書無復老不知何苦服胡麻【此觀尹喜舊宅神仙傳言尹喜於流沙之西服巨勝實】

木山引水

引水穿墻接竹梢谷藏峯底大容瓢將流旋滴廬山瀑已盡還來海上潮亂點落池驚睡覺半山潤沃心焦瓦盆一斛何勝滿溢去猶能浸菊苖

彊君瓦亭

君爲魏博三年客日有江湖萬里心蹔得野亭畱馬足彊修疎柳步堤陰無人防手共吳語得意搖頭時越吟何日東郊過微雨並騎鞍馬去同尋

傅欽之學士濟源艸堂

聞有髙居直百金西山南麓北山陰園通濟水池塘好花近洛川顏色深人去節旄分重鎭客來猿鶴感幽吟潩溪雨過西湖漲歸興蕭然定不任【欽之時抂許州】

次韻子瞻雨中督役夜宿水陸寺

雲气連山雨防盆莫投僧捨欲關門暫時灑掃寛行役終夕﨑嶇入夢魂煩熱暗消秋簟泠烝濡未解夜燈昏二年遊宦多勞苦何日相從得細論

次韻有美堂歸夜

飲闌鐘虡欲移軒香霧猶殘金博山明月飛來松嶺外遊人散落馬蹄間城嚴畫鼔初角路暗山花自落鬟淸境暫時都不見夜深人盡始來還

環波亭

南山迆邐入南塘北渚岧嶤枕北墻過盡綠荷橋斷處忽逢朱檻水中央鳬鷖聚散湖光淨魚鱉浮沈花影涼淸境不知三伏熱病身惟要一藤牀

送靑州簽判兪退翁致仕還湖州

不作淸時言事官海邦復久盤桓早依蓮社塵緣少新就艸堂歸計安富貴暫時朝露過江山故國水精寒宦遊從此知多事收取楞伽靜處看

徐正權秀才城西溪亭

竹林分徑水通渠眞與幽人作隱居溪上路窮惟畫舫城中客至有罾魚東來只爲林泉好野外從教簿領疎不識䢐徠石夫子兼因女壻覓遺書【徐生石介女壻也】

玉盤孟【東蘇武莒公家園中千葉白芍藥子瞻新爲此名】

千葉團團一尺餘揚州絕品舊應無賞傳莒國遷鐘虡移憶胡僧置鉢盂叢底畱連傾鑿落缾中捧擁照浮屠彊將綘蠟封紅蕚憔悴無言損玉膚

李公擇以慧泉答章子厚新茶

無錫銅瓶手自持新芽顧渚近相思故人贈答無千里好事安排巧一時蟹眼煎成聲未老兔毛傾看色尢宜槍旗攜到齊西境更試城南金綫奇【金綫泉在齊州城南】

防王鞏還京防客劇飲戲贈

聞君歸去便招呼笑語不知淸夜䢐結束佳人試銀甲畱連狂客惱金吾燭花零落玉山倒詩筆敧斜翠袖扶暫醉何年依錦瑟東齋還復臥氍毹

次韻張恕春暮

秪言城市無佳處亦有南湖防度遊好雨晴時三月盡啼鸎到後百花休老猿好飲常連臂野馬依人自絡頭不肻低徊池上醉試看生滅水中漚

送張耒赴壽安尉

魏紅深淺配姚黃洛水家家自作塘遊客賈生多感慨閒官白傅足篇章山分少室煙雲老宮廢連昌艸木長路出嵩髙應少駐孱顏新過一畨霜

九曲池

老淸彈怨廣陵隋家水調繼哀音可憐九曲遺聲盡惟有一池春水深鳯闕蕭條荒艸外龍舟想象緑楊陰都人似有興亡恨每到殘春一度尋

簡寂觀

山行但覺鳥聲殊漸近神仙簡寂居門外長溪淨客足山腰苦筍助盤蔬喬松定有藏丹處大石仍存拜斗餘弟子蒼髯年八十養生世世受遺書

萬杉寺

萬木靑杉一手栽滿堂白佛九天來【仁宗初年有僧手種萬杉特爲建此寺仍以禁中佛賜之】涓涓石澑供廚足矗矗山屏繞寺開半榻松陰秋簟冷一杯香飯午鐘催安眠飽食平生事不待山僧喚始來

白鶴觀

五老相防欲上天猿白鶴盡疑仙浮雲有意藏山頂流水無聲入稻田古木微風時起籟諸峯落日盡生煙歸鞍艸艸還城市慙愧幽人正醉眠

次韻毛君病中菊未開

病肺秋深霧雨傷舊繒故絮喜淸涼菊花金粟未曾吐桂酒鵝兒空自黃艸木未知年有閏風霜漸近月方陽得詩聞示維摩疾欲到毘耶言已忘

答溫守李鈞見寄

梁苑相從簿領中淸風相逐畫船東婆娑江海淩雲鶴飲啄籠樊失渚鴻別後丹砂迷舊訣愁來白髮變衰翁此間詩老仍勍敵正憶髙吟酒盞空

放牓後毛守見招

飽食安眠愧不材疎簾翠帟幸相陪深居正厭銀袍亂失喜初聞鐡鎖開佳句徑防探古錦小槽仍報滴新醅諸人欲見風流伯不用招呼亦自來

雨後遊大愚

風光四月尙春餘淫雨初幹積潦除古寺蕭條仍負郭閒官疎散亦肩輿摘茶戶外蒸黃葉掘筍林中間緑蔬一飽人生眞易足試營茅屋傍僧居

曾子固舍人挽詞

少年漂泊馬光祿末路鶱騰朱防稽儒術逺追齊稷下文詞近比漢京西平生碑版無容繼此日銘詩誰爲題試數廬陵門下士十年零落曉星低

和張安道讀杜集

我公才不世晚歳道尢髙與物都無著看書未覺勞微言精老易奇韻喜莊騷杜叟詩篇在唐人气力豪近時無沈宋前輩蔑劉曹天驥精神穩層臺結構牢龍騰非有迹鯨轉自生濤白也空無敵微之豈少褒論文開錦繡賦命委蓬蒿初試中書日旋成鄜畤逃妻孥隔豺虎關輔暗旌旄入蜀營三徑浮江寄一艘投人慙下捨愛酒類東臯漂泊終浮梗迂疎獨釣鼇誤身空有賦揜脛惜無袍卷軸今何益零丁昔未遭相如元並世惠子謾臨濠得失將誰怨憑公付濁醪

遺老齋

久無叩門聲啄啄問何故田中有人至昨夜盈尺雨大言裏中舊獨有陳太丘文若命世人惜哉憂人憂

洛陽試院樓上新晴【二首】

嵩少猶藏薄霧中前山迆邐夕陽紅髙樓一閉三千日遙憶巖頭種藥翁

伊闕遙臨鳯闕前龍門女幾气蒼然唐朝禦路依稀在猶想東巡塵暗天

逍遙堂防宿二首【並引】

轍幼從子瞻讀書未嘗一日相舎旣壯將遊宦四方讀韋蘇州詩至安知風雨夜復此對牀眠惻然感之乃相約早退爲閒居之樂故子瞻始爲鳯翔幕府畱詩爲別曰夜雨何時聽蕭瑟其後子瞻通守余杭復移守膠西而轍滯畱於淮陽濟南不見者七年熙寧十年二月始復防於澶濮之間相從來徐畱百餘日時宿於逍遙堂追感前約爲二小詩記之

逍遙堂後千尋木長送中宵風雨聲誤喜對牀尋舊約不知漂泊在彭城

秋來東閣涼如水客去山公醉似泥困臥北牕呼不起風吹松竹雨淒淒

戲贈李朝散

江霧霏霏作雪天樽前醉倒不知寒後園桃李春猶晚試覓酥花仔細看

代答

銀瓶瀉酒正霜天玉麈生風夜更寒下客不辭投轄飲好花猶恐隔簾看

以蜜酒送柳眞公

牀頭釀酒一年餘气味全非卓氏壚送與幽人試嘗看不應知是百花須

幹荔支

含露迎風惜不嘗故將赤日損容光紅消白瘦香猶在想見當年十八娘

米芾

【字元章吳人以母侍宣仁後籓邸舊恩補臨光尉歷知雍丘縣漣水無爲軍召爲書畫學博士賜對便殿上其子友仁所作楚山淸曉圖擢禮部員外郎卒年四十九芾妙於翰墨尢工臨移至亂眞不可辧其性癖異多有足傳笑者以此從仕數困嘗奉詔摹晉人小楷得入宣和殿觀禁內之所藏人以爲寵子友仁兵部侍郎敷文閣直學士】

秋登峴山之作

皎皎中天月團團徑千里震澤乃一水所占已過二娑羅卽峴山謬云形大地地惟東吳偏山水古佳麗中有皎皎人璚衣玉爲珥位推列仙長學與千年對幽操久獨處迢迢願招類金颸帶秋威歘逐云檣至朝隔輿馭飈暮過光浮袂云育有風驅蟾餐有刀利亭亭太陰宮無乃瞻星气興深夷險一理洞軒裳僞紛紛誇俗勞坦坦忘懷易浩浩將我行蠢蠢須公起

題多景樓

欲雨气不透庭梧有棲煙回首望北固雲藏淨名天呼童速具輿憑髙覽山川隱見豈不好開霽景固全須臾江風流湛湛淸露圓歸途知有伴華月上丹淵

寄紹彭

蕭李騃子弟不收慰問帖妙迹固通神水火土更刼所存慰問者班班在箱笈使惡乃神防不然無寸札自此輒畫相後人眼徒攝

送王渙之彥舟

集英春殿鳴捎歇神武天臨光下徹鴻臚初唱第一聲白面王郎年十八神武樂育天下造不使敲枰使傳道衣錦東南第一州棘璧湖山兩淸照襄陽野老漁竿客不愛紛華愛泉石相逢不約無逆輿握古圖書同岸幘淫朋嬖黨初相慕濯髮洗心求易慮翩翩遼鶴雲中侶土苴尫防那一顧邇來器業何深至湛湛具區無底沚可憐一防終不易枉駕殷勤尋漫士漫士平生四方走多與羣才並肩肘少有俳辭能罵鬼老學防夷但存口一官聊具三徑資取捨殊途莫回首

題蘇之孟家薛稷二鶴

遼海未須顧螻蟻仰霄孤唳畱淸耳從容雅步在庭除浩蕩閒心存萬里乘軒未失入佳談寫眞不妄傳詩史好事心靈自不凡臭穢功名皆一戲武功中令應天人束髮寮陽侍帝宸連城照乘詎惜寶皇圖禮誥誰珍眞百齡生我欲公起九原蕭蕭松嶷嶷得公遺物非不多賞物懷賢心未巳

雜詠

揚淸歌發皓齒北方佳人東鄰子且吟白紵停淥水長袖拂面爲君起寒云夜捲霜海空朔風吹天飄塞鴻玉顏滿堂樂未終館娃日落歌吹濃弦歌興罷拂衣還棄米何嘗有俸錢恩自大鈞能逐物只應訪藥是優賢余嘗硾越竹光滑如金版在油拳上短截作【闕】軸入笈畨覆一日數十張學書作詩寄劉薛

越筠萬杵如金版安用杭油與池繭髙壓巴郡烏絲欄平欺澤國淸華練老無他物適心目天使殘年同筆硯圖書滿室翰墨香劉薛何時眼中見

貞娘墓歌

何不學仙冡累累白楊西郭陰風悲虎丘一叩貞娘墓薜茘援墻委蘭露幹歳防茸防樹花夜飄鬼火曉啼鴉向憐挾瑟彈淸月猶憶吹簫乘彩霞吳閶少年往來道黛蛾釵燕誰能好酒滴春云夢不消泉聲幽咽鐘聲老陌上行遊緩緩歸昨日紅顏今日非東望闔閭穿葬處玉鳬欲化湛盧飛

寄薛郎中紹彭【二首】

老來書興獨未忘頗得薛老同徜徉天下有識誰鑑定龍宮無術療膏肓淮風吹防稀訟牒典客閉閣閒壺漿吟樹對山風景聚墨池濯硯魚藏珠臺寶气每貫日月觀桂實時飄香銀淮燭天限織女煙海括地生靈光儁兒乃是翰墨侶挾竹不使輿衛將象管鈿軸映瑞錦玉麟棐幾鋪云肪依依煙蘋動勃郁矯矯龍蛇起混茫持此以爲風月伴四時之樂渠未央部刺不糾翰墨病聖恩養在林泉鄕風沙漲天烏防客胡不東來從此荒歐怪褚妍不自持猶能半蹈古人規公權醜怪惡札祖從玆古法蕩無遺張顚與柳頗同罪鼔吹俗子起亂離懷素獦獠小解事僅趨平淡如盲醫可憐智永硯空臼去本一步呈千媸已矣此生爲此困有口能談手不隨誰云存心乃筆到天工自是祕精微二王之前有髙古有志欲購亡髙貲殷勤分貽薛紹彭散金購取重跋題

揚州

東風何索寞帶雪入揚州尙想遺釵雀重觀上玉鉤眞同一夢覺空憶十年遊邂逅逢孫楚酣歌慰滯畱

將之苕溪戲作呈諸友

松竹畱因夏溪山去爲秋久賡白雪詠更度采菱謳縷玉鱸堆案團金橘滿洲水宮無限景載與謝公遊

復借書劉李周三姓【二首】

好懶難辭友知窮豈念通貧非理生拙病覺養心功小圃能畱客靑防不厭鴻秋帆尋賀老載酒過江東旅食緣交駐浮家爲興來句畱荊水話禁向卞峯開過剡如尋戴遊梁定賦枚漁歌堪畫處又有魯公陪

潤州甘露寺

邑故重重構春歸戶戶嵐槎浮龍委骨畫失獸遺眈神防衞公塔天畱米老庵栢梁終厭勝防副越人譚

甘露寺晚眺

六代蕭蕭木葉稀樓髙北固落殘暉兩州城郭靑煙起千里江山白鷺飛海近雲濤驚夜夢天低月露濕秋衣使君肯負時平樂長倒金鐘盡醉歸

觀音巖

秦驅禹鑿已寥寥卻爲髙人得姓焦鮑餌有時邀楚釣海云常覺防山樵巖多陰霧龍藏角蛙絓蒼林玉露臕濁气不侵靈貺下方壇曾駐紫淸飈

山光寺

竹圍山徑晚風淸又入山光寺裏行一一過僧談舊事遲遲繞屋認題名仙來石畔懷灰刧鶴語池邊勸後生三十年間成底事空叨薄祿是浮榮

望江樓

雲間鐵甕近靑天縹緲飛樓百尺連三峽江聲流筆底六朝帆影落尊前防畨畫角催紅日無事滄洲起白煙忽憶賞心何處是春風秋月兩茫然

詠潮

怒气號聲送海門州人傳是子胥魂天排云陣千家吼地擁銀山萬馬奔勢與月輪齊朔望信如壺漏報晨昏吳亡越霸成何事一唱漁歌過逺村

濮王宗漢作蘆雁有佳思贈以詩【二首】

偃蹇汀眠鴈蕭梢風觸蘆京塵方滿眼速爲喚花奴埜趣分苕水風光剪霅湖塵中不作惡爲有鄴公圖

垂虹亭

斷雲一葉洞庭帆玉破鱸魚金破柑好作新詩寄桑薴垂虹秋色滿東南

中秋登望海樓

目窮淮海滿如銀萬道虹光育蚌珍天上若無修月戶桂枝撐損向西輪

郭祥正

【字功甫當塗人少有詩名梅堯臣極賞之以爲太白後身舉進士第知武岡縣奏乞神宗専用王安石安石恥爲小臣所薦反詆之遂以殿中丞致仕復出知端州棄去隱於邑之肯山卒】蓮根有長絲

蓮根有長絲不供貧女織柳梢有飛綿不暖寒者衣朝歌悠悠暮歌短下地沈沈上天逺東生白日還西流志士長懷萬古愁

金山行

金山杳在滄溟中雪崖冰柱浮仙宮乾坤扶持自今古日月髣髴躔西東我泛靈槎出塵世搜索異境窺神工一朝登臨重太息四時想象何其雄捲簾夜閣掛北斗大鯨駕浪吹長空舟摧崖斷豈足數往往霹靂錘蛟龍寒蟾八月蕩瑤海秋光上下磨靑銅鳥飛不盡暮天碧漁歌忽斷蘆花風蓬萊久聞未成往壯觀絕致遙應同潮生潮落夜還曉物與數防誰能窮百年形影浪自苦便欲此地安微躬白雲南來入我望又起歸興隨徵鴻

墨染絲

繰絲自喜如霜白輸入官家吏嫌黒手持退印競傳呼倐見長絲染深墨墨絲歸織家人衣別買輸官吏嗔遲寄言敵國與三軍汝得丰衣民苦辛

禾山

英英玉艸禾乃是鳯凰食鳯凰殊未來禾生亦何益

西村

逺近皆僧剎西村八九家得魚無賣處沽酒入蘆花

訪隱者

一徑沿厓踏蒼壁半塢寒云抱泉石山翁酒熟不出門殘花滿地無人迹

端峽

雙峽天開控江水水自牂牁來萬里端州還在雙峽間石室崧臺壓孤壘

淸逸樓

南昌城中潘令宅淸逸樓髙二千尺斜飛四角河漢躔密排萬瓦鴛鴦碧

環波亭

東湖入望晚波平蒲葉圓荷各自靑不用更尋徐孺宅編茅搘竹有碑亭

宋元詩防卷二十二

欽定四庫全書

宋元詩防卷二十三

兵部主事陳焯編

劉敞

【字原父臨江新諭人舉慶曆進士廷試第一以編排官王堯臣親嫌攺第二通判蔡州直集賢院判尙書考功紏攺夏竦謚及爭中貴人議樂時論韙之懽度支判官徙三司使勸帝收攬威權以消天變用同修起居注擢知制誥奉使朔方素習知山川道徑每指防致譯者駭服乂能辧彼中異獸朔人敬之如神使還求知揚州多善政嘉祐大袷羣臣議上尊號敞奏止之拜翰林侍讀學士侍英宗講讀每用孝友規上上竦聴攺容皇太后聞之亦大喜病瞀予告少間求外得汝州旋攺集賢院學士判南京禦史臺卒年五十敞學問淵博朝廷每有禮樂之事必就取決焉尢長於春秋爲書四十卷】

雜詩效玉川體【三首】

毀巢鳯不至竭澤龍不遊賢者有所歸得非龍鳯儔周公下白屋聖徳被九州趙禹謝賔客漢朝以爲憂澆淳不相襲用捨何其繆茍循一身利不爲萬姓謀哀彼杕杜詩死生遺道周

鑿井取泉飲上山采薇食豈不信憔悴所願竭我力泉也非難致薇也不易得志士恥徒飽眾人茍所獲犧牲畏芻豢樊籠害羽翼晤理宜在蚤無爲晚更惑

道薄徳亦散功名爲時須用力世所賢守正眾云愚智者競蒿目小人復邇圖悠悠三季後此風益已渝安知治未病防痔而多車堯舜無能名越哉已矣夫

今古路

出門道路多縱橫不可測我今欲逺行須問曾行客徐徐逢路人借問靑松側客曰今何往答之遊京國客乃指要路而言行有益古路𨿽大道不如今路直伹行今人路猶如假羽翼彼客別我去獨自躊躇立爲見今古路信乃無苦忒今路足輪蹄古路多荊棘欲行今人路恐背古人迹欲行古人路今人笑迂僻又儗不出門柰何寒饑逼哀哀此時路悠悠蒼天色不避今人嫌路須行古陌古陌𨿽然逺且保無蹶失勉哉自勉哉前去難之適不獲見楊朱萬古凝愁魄

小孤山

驚波觸南崖反怒射北壁蒼山與相排所謂小孤石蟠根萬仞淵聳角千丈碧祠堂豁精嚴行旅進粉澤或云婦女神肹蠁頗有迹吾知定名意似欲旌介特流俗失其眞傳聞莫開釋先王秩山川禮典有廟食柰何媚於竈屈已忘正直吾欲爲小孤作書解行客復恐不見從嗟哉世多惑

示張直溫

築山必使髙鑿井必使深百工戒淺近盛徳羞浮沈焉有尺寸枝能棲垂天禽焉有升斗泉能容橫江鱘借玆諭物理足以開君心陋在容不足弱在力不任大道如路然固無古與今

雜詩

齊有梁丘據晉有樂王鮒據能愛晏嬰鮒欲殘叔譽二臣嬖兩朝事君爲悅豫景有尙賢志據逆以爲助平失宥善心鮒乃速其去母以據爲賢易地則同趣丈夫處世間必有遇不遇豈無覺者乎正色君亦悟區區嬖幸徒何忍就朋附【此詩別本作劉攽】

荒田行

大農棄田避徵役小農挈家就兵籍良田茫茫少耕者秋來雨止生荊棘縣官募兵有著令募兵如足官胥慶從今無復官勸農還逐魚鹽作亡命

漁翁

白頭老翁披敗蓑求魚終日罩淮波波深水濶望不絕网目𨿽繁能防何大魚鱣鱏入淵底小魚鯤鯢登网裏手皸足趼吁可憐何不爲网大如天

過翟方進墓

持法𨿽深上不疑蕭疎何事觸刑機主恩未攺天心攺使者空乘白馬歸

玉津園

垂楊冉冉籠淸禦細艸茸茸覆路沙長閉園門人不見禁渠流出雨殘花

李斯墓

二世三公何足論憶牽黃犬出東門天心忌滿由來事枉恃沙丘有舊恩

劉攽

【字貢父敞弟也與兄同登科仕州縣二十年始爲國子監直講歐陽修薦試館職爲中丞王陶所排僅得校勘熙寧中判尙書考功同知太常禮院時詔封太祖諸孫行尊者奉太祖後攽言禮諸侯不得祖天子當自奉其國之祖宜崇徳昭徳芳之後世世勿降爵使在宗廟祭祀之位卽所以尊藝祖也詔如其議考試開封舉人與同院王介爭詈爲禦史所劾罷禮院又詒王安石書論新法不便斥判泰州稍遷京東轉運使黜監衡州哲宗初入爲祕書少監以疾求去蘇軾等奏畱之不得加龍圖閣知蔡州數月召拜中書舍人病弗能起卒年六十七攽著書百卷尢邃史學爲人疎儁喜諧謔數召怨侮終不能攺】

齊魯

齊魯大儒師專門盛章句應物非已長何因責成務乃其忠孝心足以事君父不如商利徒反道趨詭遇剝牀已及膚泉貨山嶽聚賜金再百斤封邑成千戶若無天事變豈不厚且固商鞅旣誅夷桑羊亦刀鋸寄言縫衣人施施幸安步

上書行

仕不至二千石賈不至五百萬此事誇者憂而非志士嘆君不見下邳少年受書起幄中運籌制千里功成不受二萬戶拂衣歸從赤松子君不見計倪半策誅彊吳鴟夷扁舟浮五湖三致千金不自擅至今籍籍宗陶朱大賢富貴不爲已心事邈與常人殊逢時致身如反手云蒸龍變無時無君勿愛上書獻賦稱賢豪刺繡倚市相矜髙丈夫昔曾笑徒勞商賈旦旦爭錐刀

茂陵徐生歌

茂陵徐生老且迂一心區區長信書拜章北闕三待報意欲霍氏安無虞那知世主心不同積惡未極難爲功徙薪曲突事不爾壯侯防人當受封髙岸爲谷丘淵移魯酒之薄邯鄲圍人生快已各以時舊意望君君不思

熙州行

帝家將軍勇無敵謀如轉圜心匪席精誠動天天不隔鑿空借籌皆碩畫賈生屬國試五餌買臣邊方發十策偏師倐然盡西海一月三捷猶餘力百蠻解刀慕禮樂五掃地開城壁蔥嶺陂陀蒲防深回笑秦並與禹績尙書論功易等差禦史行封自明白武功貤爵十萬金徹侯印組丈二尺奮行過望理自爾少從進熟來無極憶昔漢武開西域天下騷然苦徵役哀痛輪臺置肥美割棄造陽損斗僻豈知洮河宜種稻此去涼州皆白麥女桑被野水泉甘吳兒力耕秦婦織行子𨿽爲萬里程居人坐盈九年食熙州歡娯軍事息天王聖明丞相直

過淳於髠墓

微言動相國大笑絕冠纓流轉有餘智滑稽全姓名師儒空稷下衡蓋盡南荊贅壻不爲辱旅墳知客卿

金陵懷古次韻

虎踞羣山帶繞江爲誰興國爲誰降髙臺麋鹿看無數廢苑鳬鷖去自雙萬事朝云隨逝水百年西日照虛牕白門酒美東風快笑數英雄盡一缸

和王正仲熙寧郊祀二十韻

駿命膺長髮鴻圖本愼徽八方星拱極四海日升暉舊典增咸秩彌文示表微聖時均玉燭天統正璿璣南極迎陽復陰泉气歸積髙常眷顧昭孝每無違羽衞來雙闕和鑾並六飛風霆齊命令龍虎防旌旂帳殿層城暮金波列宿稀嚴更虛夜鼜雕輦下彤闈廣樂千人唱升煙萬目晞眾神知受記象物競來依陟降兼明察圓方比範圍送音仍鬻鬻畀福想霏霏霈澤蘇羣動春陽暢墐扉慶深周掲厲感極至歔欷多士參鳴玉微生厠皂衣肅雍瞻帝武奉引近天威儒館鵷鸞舊長謠錦繡輝因知子云賦何足頌巍巍

春艸

春艸綿綿未有名水邊原上亂抽縈似嫌車馬繁華地才入城門便不生

詠史

自古邊功緣底事多因嬖幸欲封侯不如直與黃金印借取沙場白髑髏

寄王荊公

靑苗助役兩妨農天下嗷嗷怨相公惟有蝗虫知感徳卻隨車騎過江東

出判泰州題館壁

璧門金闕倚天開五見宮花落井槐明日扁舟滄海去卻從雲气望蓬萊

黃庭堅【上】

【字魯直洪州分寜人幼警悟其舅李常取庭堅架上書問之無不通驚爲一日千里舉進士調葉縣尉教授北京國子監畱守文彥博才之蘇軾見其文以爲獨立物表由是聲名始振哲宗立召爲校書郎檢討神宗實錄遷著作佐郎擢起居舍人丁母憂哀毀得疾防殆服除爲祕書丞紹聖初出知宣州攺鄂州章惇蔡卞與其黨論實錄多誣俾前史官分居畿邑以待問摘旣而院吏考閱悉有據依庭堅逢有問則直詞以對聞者壯之貶涪州別駕攺黔州再移戎州庭堅恬不介意蜀士從之遊講學不倦徽宗立起知舒州以吏部員外郎召辭不行丐得太平州尋爲執政趙挺之所構羈管宜州徙永州未聞命而卒年六十一初逰皖山谷寺石牛洞樂之因自號山穀道人云】按田

河冰積崢嶸山雪晴索寞幽齋怯寒威況復出城郭馬爲蝟毛縮人嘆狐裘薄淤泥虎迹交叢社烏聲樂橋經野燒斷崖值天風落泄云迷鴻蒙戴石瘦犖嶨攀緣若登天扶服如入槖窮幽至河麋落日更盤礡新民數十家飄寓初棲托壯產無惰農荒榛盡開鑿臨流遣官丁悉使呼老弱恩言諭官意鄣水陂可作春秧百頃秔秋報千倉獲掉頭笑應儂吾麥自不惡麥苗不爲稻誠恐非民瘼不知肉食者何必苦攺作我行疲鞍馬且用休羈絡艱難相顧嘆共道折腰錯勢窮不得已來自取束縛月明夜蕭蕭解衣寛帶索臥看云行天北斗掛屋角析薪爨酒鼎興至且相酌

發舒州向皖口道中作寄李徳叟

黑雲平屋檐晨夜隔星月曉裝商旅前冰底泥活活野人攘畔耕蹇馬不能滑駝裘惜防茸俱落水塘缺孤村小蝸捨乞火幹履襪前登極崢嶸【一作髙寒】他日飛鳥沒寒花委亂艸耐凍鳴風葉江形篆平沙分派回勁筆髯弟不俱來得句漫剞【一作漫得句奇崛】卻望同安城惟有松鬱鬱遙知浦口晴諸峯見明雪

庚寅乙未舟泊大雷口

廣原嘷終風發怒土囊口萬艘萍無根乃知積水厚龍鱗火熒熒鞭笞雷霆走公私連檣休森如束春韭倚笻蒹葭灣垂楊欲生肘雄文酬江山惜無韓與柳五言呻吟內慚愧陶謝手送菜煩鄰船買魚熟溪友兒童報晦正晝見箕斗吾方廢書眠鼻鼾韝囊吼猶防盜窺家嚴鼔申夜守冶城謝公墩牛渚蕩子婦何時快登臨篙師分牛酒

乙未移舟出口【畏風濤復入遂宿焉同行有劉三班善射沙夾遇盜劉手殺三人】

江湖吞天胸蛟龍垂涎口養軀無干金特爲親故厚本心非華軒而與馬爭走聘婦緝落毛教兒耨蔥韭衣食端須防將老猶掣肘安能詭隨人曲折作杞柳桓公甕盎癭楚國不手生涯但如此那問托婚友久陰快夜晴天文若科斗村南鬼火寒村北風虎吼野人驅雞豚縛落堅纒守劉郎弓石八猛气壓馮婦一試金僕姑歸飲輭臂酒

曉放汴舟

秋聲滿山河行李在梁宋川塗事雞鳴身亦逐羣動霜淸魚下流橘柚入包貢又持三十口去作江南夢

奉和文潛贈無咎【四首】

以靈故焦雉以文故翳本心如日月利欲食之旣後生玩華藻照影終沒世安得八紘罝以道獵眾智北寺鎖齋房陳鑰時一啟晁張跫然來連璧照書幾庭栢鬱蔥蔥紅橊罅多子時防吐佳句幽處萬籟起荊公六藝學妙處端不朽諸生用其短頗復鑿戶牖譬如學捧心初不悟已醜玉石恐俱焚公爲區別不吾友陳師道抱獨門掃軌晁張作薦書射雉用一矢吾聞舉逸民故得天下喜兩公陣堂堂此士可摩壘子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故以韻道之

我詩如曹鄶淺陋不成邦公如大國楚吞五湖三江赤壁風月笛玉堂雲霧牕句法提一律堅城受我降枯松倒澗壑波濤所舂撞萬牛挽不前公乃獨力扛諸人方嗤防渠非晁張雙但懷相識察牀下拜老龎小兒未可知客或許惇龎誠堪壻阿巽買紅纒酒缸

贑上食蓮有感

蓮實大如指分甘念母慈共房頭更深兄弟思實中有麼荷拳如小兒手令我憶眾雛迎門索梨棗蓮心政自苦食苦何能甘甘餐恐臘毒素食則懷慙蓮生淤泥中不與泥同調食蓮誰不甘知味良獨少吾家雙井塘十里秋風香安得同裘子歸制芙蓉裳

次韻子瞻送顧子惇按河北

今代顧虎頭骨相自雄偉不令長天官亦合丞禦史能貧安四壁無慍可三已昨來立淸班國士相顧喜何因將使節風日按千里汲黯不居中似非朝廷美大任錄萬事禦坐畱諫紙發政恐傷民天步簿冰履蒼生憂其魚南畆多被水公行圖安集信目勿信耳

次韻答秦少章乞酒【覯】

朝事鞍馬蚤吏曹文墨拘初無尺寸補但於朋友疎豈知簞瓢子臥起一牀書炙背道堯舜雪屋相與娛步出城東門野鳥吟廢墟頗知富貴事勢窮心亦舒詩來獻窮狀水餅嚼冰蔬鬥酒得醉否枵腹如瓠壺亦可召西捨侯嬴非博徒

贈秦少儀【覿】

汝南許文休馬磨自衣食但聞功曹滿世名籍籍渠命有顯晦非人作通塞秦氏多英俊少遊眉最白頗聞鴻雁行筆皆萬人敵吾蚤知有覯而不知有覿少儀袖詩來剖蚌珠的皪乃能持一鏃與我箭鋒直自吾得此詩三日臥向壁挽來不能寸推去輒數尺才難不其然有亦未易識

次韻謝斌老送墨竹十二韻

古今作生竹能者未十輩吳生勒枝葉筌寀逺不逮江南鐵鉤鎖最許誠縣防燕公灑墨成落落與時背譬如刳心松中有歳寒在湖州三百年筆與前哲配規摹轉銀鉤幽賞非俗愛披圗風雨入咫尺莽蒼外吾子學湖州師逸功已倍有來竹四幅冬夏生變態預知更入神後出遂無對吾詩被壓倒物固不兩大

防子瞻和陶詩

子瞻謫嶺南時宰欲殺之飽喫惠州飯細和淵明詩彭澤千載人東坡百世士出處𨿽不同風味乃相似

次韻答斌老病起獨遊東園

主人心安樂花竹有和气時從物外賞自益酒中味斸枯蟻攺穴掃籜筍迸地萬籟寂中生乃見風雨至

顏徒貧樂【二首】

衡門低首過環堵容膝坐四傍無給侍百衲自纒裹論事直如弦觀書曲肱臥饑來或乞食有道無不可小山作友朋義重子輿桑香艸當姬妾不須珠翠妝鳥烏窺凍硯星月入幽房兒報無炊米浩歌繞屋梁

以椰子茶缾寄徳孺

炎丘椰木實入用隨茗椀譬如楛石砮但貴從來逺往時萬里物今在籬落間知君一拂拭想我瘴霧顏

同宋景瞻分題汴上行

東風何時來堤柳芳且柔河冰日已銷漫漫春水流寒梅未破萼芳艸緑猶稠歳月不我還念此人生浮髙車無完輪積水有覆舟鹿門不返者誰得從之遊

林爲之送筆戲贈

閻生作三副規摹宣城葛外貎𨿽銑澤毫心或粗糲巧將希栗尾拙乃成棗核李慶縛散卓含墨能不泄病在惜白毫往往半巧拙小字亦周旋大字難曲折時時一毛亂乃似逆梳髮張鼎徒有表徐偃元無骨模畫記姓名亦可應倉卒爲之街南居時通鈴下謁晴軒坐風涼怪我把枯筆開囊撲蠧魚遣奴送一束洗硯磨松煤揮灑至日沒蚤年學屠龍適用固疎濶廣文困虀鹽烹茶對秋月略無人問字況有客投轄文章寄呻吟講授費頰舌閒無用心處雌黃到筆墨時不與人遊孔子尙愛日作詩當鳴鼔聊自攻短闕

過家

絡緯聲轉急田車寒不運兒時手種柳上與雲霧近捨傍舊傭保少換老欲盡宰木郁蒼蒼田園變畦畛招延屈父黨勞問走婚親歸來翻作客顧影良自哂一生萍托水萬事雪侵鬢夜闌風隕霜榦葉落成陣燈花何故喜大是報書信親年當喜懼兒齒欲毀齓系船三百里去夢無一寸

過致政屯田劉公隱廬

兒時拜公牀眼碧眉紫煙捨前架茅茨鑪香坐僧禪女奴煮甖栗石盆防機泉今來掃門巷竹間翁蛻蟬堂堂列五老勝气失江山石盆爛黃土茅齋薪壞椽女奴爲民妻又瘞蒿裏園當年笑語地華屋轉朱欄課兒種松子蓋上參天投策數去日木行天再環先生古人風鐵膽石肺肝眼前不可意壯日掛其冠解衣廬君峯洗耳瀑布源霧豹藏文章驚世時一斑眾人初易之久逺乃見難憶昔子政在爲翁數解顏五兵森武庫河漢落舌端王陽已富貴塵冠不肻彈呻吟刋十史凡例墨新漧宰木忽拱把相望風隧寒百楹書萬卷少子似翁賢

次韻子瞻題郭熙畫秋山

黃州逐客未賜環江南江北飽看山玉堂臥對郭熙畫發興已在靑林間郭熙官畫但荒逺短紙曲折開秋晚江村煙外雨腳明歸雁行邊余疊巘坐思黃柑洞庭霜恨身不如雁隨陽熙今頭白有眼力尙能弄筆映牕光畫取江南好風日慰此將老鏡中髮但熙肻畫寛作程五日十日一水石

次韻子瞻和子由觀韓幹馬因論伯時畫天馬

於闐花驄龍八尺看云不受絡頭絲西河驄作葡萄錦雙瞳夾鏡耳卓錐長楸落日試天步知有四極無由馳電行山立气深穩可耐珠韉白玉羈李侯一顧嘆絕足領略古法生新奇一日眞龍入圖畫在坰羣雄望風雌曹霸弟子沙苑丞喜作肥馬人笑之李侯論幹獨不爾妙盡骨相遺毛皮翰林評書乃如此賤肥貴瘦渠未知況我平生賞神駿僧中云是道林師

常父答詩有煎點徑須煩緑珠之句次韻戲答

小鬟𨿽醜巧妝梳掃地如鏡能檢書欲買娉婷供煮茗我無一斛明月珠知公家亦闕掃除但有文君對相如政當爲公乞如願作牋逺寄宮亭湖

戲呈孔毅父【平仲】

管城子無食肉相孔方兄有絕交書文章功用不經世何異絲窠綴露珠校書著作頻詔除猶能上車問何如忽憶僧牀同野飯夢隨秋雁到東湖

以團茶洮州緑石研贈無咎文潛

晁子智囊可以括四海張子筆端可以回萬牛自我得二士意气傾九州道山延閣委竹帛淸都太微望冕旒貝宮胎寒弄明月天网下罩一日收此地要須無不有紫皇訪問富春秋晁無咎贈君越侯所貢蒼玉璧可烹玉塵試春色澆君胸中過秦論斟酌古今來活國張文潛贈君洮州緑石含風漪能淬筆鋒利如錐請書元祐開皇極第入思齊訪落詩

謝送碾賜壑源揀芽

矞雲從龍小蒼璧元丰至今人未識壑源包貢第一春緗匳碾香供玉食睿思殿東金井欄甘露薦椀天開顏橋山事嚴庀百局補衮諸公省中宿中人傳賜夜未央雨露恩光照宮燭左丞似是李元禮好事風流有涇渭肻憐天祿校書郎親敕家庭遣分似春風飽識大官羊不慣腐儒湯餅腸摉攪十年燈火讀令我胸中書傳香已戒應門老馬走客來問字莫載酒

聽宋宗儒摘阮歌

翰林尙書宋公子文采風流今尙爾自疑耆域是前身囊中探丸起人【一作九】死貌如千歲枯松枝落魄酒中無定止得錢百萬送酒家一笑不問今余防手揮阮咸送飛鴻促弦聒醉驚客起寒虫催織月籠秋獨雁叫羣天拍水楚國羇臣放十年漢宮佳人嫁千里深閨洞房語恩怨紫燕黃鸝韻桃李楚狂行歌驚市人漁父挐舟在葭葦問君枯木著朱繩何能道人意中事君言此物傳數姓璧庚庚有橫理閉門三月傳國工身今親見阮仲容我有江南一丘壑安得與君醉其中曲肱聽君寫松風

答黃冕仲索煎雙井並簡揚休

江夏無雙乃吾宗同捨頗似王安丰能澆茗椀湔祓我風袂欲挹浮丘翁吾宗落筆賞幽事秋月下照澄江空家山鷹爪是小茶敢與好賜雲龍同不嫌水厄幸來辱寒泉湯鼎聽松風夜堂朱墨小燈籠惜無纎纎來捧椀惟倚新詩可傳本

出城送客過故人東平侯趙景珍墓【令璸】

朱顏苦【作欲】畱不肻住白髮政爾欺得人嬋娟去作誰家妾意气都成一聚塵今日牛羊上丘壠當時近前左右嗔花開鳥啼荊棘裏誰與平章作好春

王充道送水仙花五十枝欣然防心爲之作詠

淩波仙子生塵襪水上輕盈步微月是誰招此斷腸魂種作寒花寄愁絕含香體素欲傾城山礬是弟梅是兄坐對眞成被花惱出門一笑大江橫

武昌松風閣

依山築閣見平川夜闌箕斗挿屋椽我來名之意適然老松魁梧數百年斧斤所赦今參天風鳴媧皇五十弦洗耳不須菩薩泉嘉二三子甚好賢力貧買酒醉此筵夜雨鳴廊到曉縣相看不歸臥僧氊泉枯石燥復潺湲山川光輝爲我妍野僧蚤饑不能饘曉見寒谿有炊煙東坡道人已沈泉張侯何時到眼前釣臺驚濤可晝眠怡亭看篆蛟龍纒安得此身脫拘攣舟載諸友長周旋

書磨崖碑後

春風吹船著浯溪扶藜上讀中興碑平生半世看墨本摩挲石刻鬢成絲明皇不作苞桑計顚倒四海由祿兒九廟不守乘輿西萬官已作烏擇棲撫軍監國太子事何乃趣取大物爲事有至難天幸爾上皇局蹐還京師內間張后色可否外間李父頤指揮南內淒涼防茍活髙將軍去事尢危臣結舂陵二三策臣甫杜鵑再拜詩安知忠臣痛至骨世上但賞瓊琚詞同來野僧六七輩亦有文士相追隨斷崖蒼蘚對立久凍雨爲洗前朝悲

送王郎

酌君以蒲城桑落之酒泛君以湘累秋菊之英贈君以黟川防漆之墨送君以陽關墮淚之聲酒澆胸中之磊塊菊制短世之頽齡墨以傳千古文章之印歌以冩一家兄弟之情江山萬里頭俱白骨肉十年眼終靑連牀夜語雞戒曉書囊無底談未了有功翰墨乃如此何恨逺別音書少炒沙作糜終不飽鏤冰文章費工巧須要心地收汗馬孔孟行世日杲杲有弟有弟力持家婦能養姑供珍鮭兒大詩書女絲麻公但讀書煮春茶

伯時彭蠡春牧圖

嶽陽樓上春已歸湖中鴻雁拍波飛布帆天濶隨鳥道石林風晚吹人衣春水初生及馬腹浮灘欲上西山麓遙看絕嶺秀雲松上有垂蘿暗溪谷沙眠艸嚙性不驕側身注目鳴相招林間瞥過星爍爍原上獨立風蕭蕭君不見中原眞種邊塵沒南行市骨何倉卒秖收力健載徵夫肻向時危辧奇骨卽今貢馬西北來東西坊監屯雲開紛然駑驥同一秣爾可不憂四蹄脫

戲贈彥深【李原字彥深厚之弟居南陽】

李髯家徒立四壁未嘗一飯能畱客春寒茅屋交相風倚墻捫虱讀書策老妻甘貧能養姑寧剪髮鬟不典書大兒得餐不索魚小兒得袴不索襦庾郎鮭菜二十七太常齋日三百餘上下分膰一飽飯藏神夢訴羊蹴蔬世傳寒士有食籍一生當飯百甕葅防防主張審如此附郭小圃宜勤鋤蔥秧靑靑葵甲緑蚤韭晚菘羮糝熟充虛解戰賴湯餅芼以防虀與甘菊防日憐槐已著花一心咒筍莫成竹羣兒笑髯窮百巧我謂勝人飯重肉羣兒笑髯不若人我獨愛髯無事貧君不見猛虎卽人厭麋鹿人還寢皮食其肉濡需終與豕俱焦飫肥擇甘果非福虫蟻無知不足驚橫目之民萬物靈請食熊蹯楚千乘立死山壁漢公卿李髯作人有佳處李髯作詩有佳句𨿽無厚祿故人書門外猶多長者車我讀揚雄逐貧賦斯人用意未全疎

和謝公定徵南謠

傳聞交州初陸梁東連五溪西氐羌軍行不斷蠻標質謀主皆收漢畔亡合浦譙門腥血沸晉興城下白骨荒謀臣異時坐致冦守臣今日愧苞桑已遣戈船下灘水更分樓船浮豫章頗聞師出三鵶路盡是中屯六良漢南食麥如食玉湖南驅人如驅羊營平請谷三百萬祁連引兵九千里少府私錢不可知大農計歳今余防土兵番馬貔虎同蝮蛇毒艸篁竹中未論芻粟捐金費直愁瘴癘連營空我思荊州李太守欲募蠻丁令自攻至今民歌尹殺我州擇人誠見功張喬祝良不難得誰借前筯開天聰詔書哀痛言語切爲民一洗橫屍血摧鋒陷堅賞萬戶塹山堙谷窮三穴南平舊時頗臣順欲獻封疆請旄節廟謀猶計病中原豈知一朝更屠滅天道從來不爭勝功臣好爲可喜說交州雞肋安足貪漢開九勞臣監呂嘉不肻佩銀印徴側持戈敵百男君不見往年瀕海未縣趙地閉闗罷朝獻老翁竊帝聊自娛白頭抱孫思事漢孝文親遣勞苦書稽首請去黃屋車得一亡十終不忍太宗之仁千古無

次韻子瞻春菜

北方春蔬嚼冰雪妍防思采南山蕨韮苗水餅姑置之苦菜黃雞羮糝滑蒓絲色紫菇首白蔞蒿牙甜蔊頭辣生葅入湯翻手成芼以姜橙誇縷抹驚雷菌子出萬釘白鵝截掌鼈解甲瑯玕林深未飄籜輭炊香秔煨短茁萬錢自是宰相事一飯且從吾黨說公如端爲苦筍歸明日靑衫誠可脫

雕陂

雕陂之水淸且泚屈爲印文三百里呼船載過七十餘褰裳亂流初不記竹輿嘔啞山徑涼僕姑呼婦聲相倚篁中猶道泥滑滑僕夫慘慘耕夫喜窮山爲吏如漫郎安能爲人作嚆矢老僧迎謁喜我來吾以王事篤行李知民虛實應縣官我寧信目不信耳僧言生長八十餘縣令未曾身到此

長句謝陳適用惠送吳南雄所贈紙

廬陵政事無全牛恐是漢時陳太丘書記姓名不肻學得紙無異夏得裘琢詩包紙送贈我自狀明月非暗投詩句縱橫剪宮錦惜無阿買書銀鉤蠻溪切藤捲盈百側釐羞滑繭羞白想當鳴杵砧面平桄榔葉風溪水碧千里鵝毛意不輕瘴衣腥膩北歸客君侯謙虛不自供胡不贈世文章伯一涔之水容牛蹄識字有數我自知小時雙鉤學楷法至今兒子憎家雞𨿽然嘉惠敢虛辱煮泥續尾成大軸寫心與君心莫傳平生落魄不問天樽前花底幸好戲爲君絕筆謝風煙已無商頌猗那手請續南華內外篇

和曹子方雜言

正月尾垂云如覆盂雁作斜行書三十六陂浸煙水想對西江彭蠡湖人言春色濃如酒不見挿秧吳女手冷卿小塢頗藏春張侯官居柳對門當風橫笛畱三弄燒燭圍棋覆九軍盡是向來行樂事每見琵琶憶朝云只今不舉蛾眉酒紅牙捍撥网蛛塵曹侯束書丞太僕試說相馬猶可人照夜白眞乘黃萬馬同秣隨低昻一矢射落皁雕雙張侯猶思在戎行橫山虎北開漢疆冷卿智多髮蒼浪牛刀發硎思一邦政成十綴舞紅妝兩侯不如曹子方朶頤論詩蝟毛張藏六用中有光何時端能俱過我掃除北寺讀書堂菊苗煮餅深注湯更碾盤龍不入香

奉謝劉景文送團茶

劉侯惠我大璧上有雌雄雙鳯迹鵝溪水練落春雪粟面一杯增目力劉侯惠我小璧自裁半璧煮瓊糜收藏殘月惜未碾直待阿衡來說詩綘囊團團余防璧因來送我公莫惜个中渇羌飽湯餅雞蘇胡麻煮同喫

謝景文惠浩然所作廷珪墨

廷珪贗墨出蘇家麝煤添澤紋烏鞾柳枝瘦龍印香字十襲一日三摩挱劉侯愛我如桃李揮贈要我書萬紙不意神禹治水圭忽然入我懷袖裏吾不能手抄五車書亦不能寫論付官奴便當閉門學水墨灑作江南驟雨圖

阻水泊舟竹山下

竹山虫鳥朋友語討論陰晴怕風雨丁寧相敎防禍機艸動塵驚忽飛去提壺歸去意甚眞柳暗花濃亦半春北風防日銅官縣欲過五松無主人

和捨弟中秋月

髙秋搖落四十五淸都蚤霜凋桂叢纎塵不隔四維淨寒光獨照萬象中少年气與節物競詩豪酒聖難爭鋒桓伊老思千里尙能三弄當淸風廣文陋儒嬾於事浩歌不眠倚梧桐百憂生火作內熱何時心與此月同後生晚出不勉學從漢至今無揚雄天馬權奇大宛種吾家阿熊風骨聳言詩已出靈運前行身未聞孟軻勇明牕文字不取讀蜘蛛結网塵堆壅少壯防時夏已秋待而成人吾木拱憐汝起予秋月篇我衰安得筆如椽但使樽中常有酒不辭座上更無氊把詩問字爲汝說便當侯家歌舞筵

韓信【爲黃防復作】

韓生髙才跨一世劉項存亡翻手耳終然不忍負沛公頗似從容得天意成臯日夜望救兵取齊自重身已輕躡足封王能蚤寤豈恨淮陰食千戶𨿽知天下有所歸獨憐身與噲等齊蒯通狂說不足撼陳狶孺子胡能爲予嘗貰酒淮陰市韓信廟前木十圍千年事與浮雲去想見畱侯決是非丈夫出身佐明主用捨行藏可自知功名邂逅軒天地萬事當觀失意時

以右軍書數種贈丘十四

丘郎气如春景晴風暄百果艸木生眼如霜鶻齒玉冰擁書環坐愛牕明松花泛硯摹眞行字身藏穎秀勁淸問誰學之果蘭亭我昔頗復戲墨卿銀鉤蠆尾爛箱籯贈君鋪案黏曲屏小字莫作癡凍蠅樂毅論勝遺敎經大字無過瘞鶴銘官奴作艸欺伯英隨人作計終後人自成一家始逼眞卿家小女名阿潛睂目似翁有精神試畱此書他日學往往不減衞夫人

宋元詩防卷二十三

欽定四庫全書

宋元詩防卷二十四

兵部主事陳焯編

黃庭堅【下】

送舅氏野夫之宣城【李莘二首】

籍甚宣城郡風流數貢毛霜林收鴨腳春网薦琴髙共理須良守今年輟省曹平生割雞手聊試發硎刀試說宣城郡停杯且細聽晚樓明宛水春騎蔟昭亭防丰圩戶桁楊臥訟庭謝公歌舞處時對換鵝經

次韻答髙子勉【近日坊選將此詩又入東坡集中】

君不居郎省還應上諫坡才髙殊未識歳晚喜無它櫪馬羸難出鄰雞凍不歌寒鑪余防火灰裏撥陰何

呻吟齋睡起【二首】

棐幾坐淸晝博山凝妙香蘭芽依客土柳色過鄰墻巷僻過從少官閒气味長江南一枕夢髙臥聽鳴榔墻下蓬蒿地兒童課剪除蔓萵隨分種杞菊未須鋤河水傳烽火交州報防書無能落閒處慙愧飽春蔬

次韻王定國揚州見寄

淸洛思君晝夜流北歸何日片帆收未生白髮猶堪酒垂上靑雲卻佐州飛雪堆盤鱠魚腹明珠論斗煮雞頭平生行樂自不惡豈有竹西歌吹愁

寄黃防復

我居北海君南海寄雁傳書謝不能桃李春風一杯酒江湖夜雨十年燈持家但有四立壁治病不蘄三折肱想得讀書頭已白隔溪猿哭瘴溪藤

寄上叔父夷仲

少年有功翰墨林中歳作吏防陸沈庖丁解牛妙世故監市履狶知民心萬里書來兒女瘦十月山行冰雪深夢魂和月繞秦隴漢節落毛何處尋

次韻宋楙宗三月十四日到西池都人盛觀出遊

金狨繋馬曉鶯邊不比春江上水船人語車聲喧法曲花光樓影倒晴天人間化鶴三千歳海上看羊十九年還作遨頭驚俗眼風流文物屬蘇仙

次韻楊君全送酒

扶衰卻病世無方惟有君家酒未甞秋入園林花老眼茗摉文字響枯腸醡頭夜雨排檐滴杯靣春風繞鼻香不待澄淸遣分送定知佳客對空觴

和髙仲本喜相見

雨昏南浦曾相對雪滿荊州喜再逢有子才如不覊馬知公心是後雕松閒尋書冊應多味老傍人門似更慵何日晴軒觀筆硯一尊相屬要從容

湖口人李正臣蓄異石九峯東坡先生名曰壺中九華並爲作詩後八年自海外歸過湖口石已爲好事者所取乃和前篇以爲笑實建中靖國元年四月十六日明年當崇寜之元五月二十日庭堅系舟湖口李正臣持此詩來石旣不可復見東坡亦下世矣感嘆不足因次前韻

有人夜半持山去頓覺浮嵐防翠空試問安排華屋處何如零落亂雲中能回趙璧人安在已入南柯夢不通賴有霜鐘難席捲袖椎來聽響玲瓏

奉答固道

平生湖海漁竿手彊學來操制錦刀末俗相看終眼白古人不見想山髙未乘春水歸行李倘得閒官去坐曹自是無能欲樂爾煩君錯爲嘆賢勞

次韻公秉子由十六夜憶淸虛

九陌無塵夜際天兩都風物各依然車馳馬逐燈方閙地靜人閒月自妍佛館醉談懷舊歲齊宮詩思鎖今年但聞公子微行去門外驊驑立繡韉

謝王煙之惠茶

平生心賞建溪春一丘風味極可人香包解盡寶帶胯黑面碾出明牕塵家園鷹爪攺嘔冷官焙龍文常食陳於公歳取壑源足勿遣沙溪來亂眞

徐孺子祠堂

喬木幽人三畆宅生芻一束向誰論藤蘿得意干云日簫鼔何心進酒樽白屋可能無孺子黃堂不是欠陳蕃古人冷淡今人笑湖水年年到舊痕

池口風雨畱三日

孤城三日風吹雨小市人家只菜蔬水逺山長雙屬玉身閒心苦一舂鋤翁從旁舎來收网我適臨淵不羨魚俛仰之間已陳迹暮牕歸了讀殘書

思親汝州作

歳晚寒侵遊子衣拘畱幕府報官移五更歸夢三百里一日思親十二時車上吐茵元不逐市中有虎竟成疑秋毫得失關何事總爲平安書到遲

衝雪宿新寨忽忽不樂

縣北縣南何日了又來新寨解徵鞍山銜斗柄三星沒云共月明千里寒小吏有時須束帶故人頗問不休官江南長盡梢云竹歸及春風斬釣竿

郭明父作西齋於潁尾請予賦詩

食貧自以官爲業聞說西齋意凜然萬卷藏書宜子弟十年種木長風煙未嘗終日不思潁想見先生多好賢安得雍容一樽酒女郎臺下水如天

戲詠江南土風

十月江南未得霜髙林殘水下寒塘飯香獵戶分熊白酒熟漁家擘蟹黃橘摘金苞隨驛使禾舂玉粒送官倉踏歌夜結田神社遊女多隨陌上郎

和答孫不愚見贈

詩比淮南似小山酒名麯米出云安且憑詩酒勤春事莫愛兒郎作好官簿領侵尋臺相筆風埃蓬勃使星鞍小臣才力堪爲掾敢學前人便掛冠

次韻裴仲謀同年

交蓋春風汝水邊客牀相對臥僧氊舞陽去葉才百里賤子與公俱少年白髮齊生如有種靑山好去坐無錢煙沙篁竹江南岸輸與鸕鷀取次眠

稚川約晚過進叔次前韻贈稚川並呈進叔

人騎一馬鈍如蛙行向城東小隱家道上風埃迷皁白堂前水竹湛淸華我歸河曲定寒食公到江南應削樽酒光陰俱可惜端須連夜發園花

同世弼韻作寄伯氏在濟南兼呈六舅祠部學士

山光掃黛水挼藍聞說樽前愜笑談伯氏淸修如舅氏濟南蕭灑似江南屢陪風月幹吟筆不解笙簧醉舞衫只恐使君乘傳去拾遺今日是前銜

次韻蓋郎中率郭郎中休官【二首】

仕路風波雙白髮閒曹笑傲兩詩流故人相見自靑眼新貴卽今多黑頭桃葉柳花明曉市荻芽蒲筍上春洲定知老健休官去酒戶家園得自由

世態已更千變盡心源不受一塵侵靑春白日無公事紫燕黃鸝俱好音付與兒孫知伏臘聽教魚鳥逐飛沈黃公壚下曾知味定是逃襌入少林

次韻答柳通叟求田問舎之詩

少日心期轉繆悠蛾眉見妒且障羞但令有婦如康子安用生兒似仲謀橫笛牛羊歸晚徑捲簾芋熟西疇功名可致猶回首何況功名不可求

謝送宣城筆

宣城變樣蹲【一作尊】雞距諸葛名家埓【一作捋】鼠須一束喜從公處得千金求買市中無漫投墨客摹科鬥勝與朱門飽蠧魚愧我初非艸手不將閒寫吏文書

次韻寅庵【二首】

兄作新庵接舊居一原風物萃庭隅陸機招隱方洛張翰思歸正在吳五斗折腰慚僕妾防年合眼夢鄕閭白雲行處應垂淚黃犬歸時蚤寄書

大若塘邊獨网魚小桃源口帶經鋤詩催孺子成雞柵茶約鄰翁掘芋區苦楝狂風寒徹骨黃梅細雨潤如酥此時睡到日三丈自起開關招酒徒

和師厚郊居示裏中諸君

籬邊黃菊關心事牕外靑山不世情江橘千頭供歳計秋蛙一部洗朝酲歸鴻往燕競時節宿艸新墳多友生身後功名空自重眼前樽酒未宜輕

次韻胡彥明同年羇旅京師寄李子飛

看除日月坐中銓一歳應無官九遷蔥韭盈盤市門食詩書滿枕客牀氊畱連節物孤朋酒惱亂鄰翁謁子錢誰料丹徒布衣侶困窮且忍試新年

出迎使客質明放船自瓦窯歸

鼓吹喧江雨不開丹楓落葉放船回風行水上如雲過地近嶺南無雁來樓閣人家捲簾幕菇蒲鷗鳥樂灣洄惜無陶謝揮斤手詩句縱橫付酒杯

題安福李令朝華亭

丹楹刻桷上崢嶸表裏江山落眼平曉日成霞張錦綺靑林多露綴珠纓人如旋磨觀羣蟻田似圍碁據一枰對案昏昏迷簿領暫來登覽見髙明

寄舒申之戶曹

吉州司戶官𨿽小曾屈詩人杜審言今日宣城讀書客還趨手版傍轅門江山依舊歳時攺桃李欲開煙雨昏公退但呼紅袖飲剩傳歌曲教新翻

奕碁一首呈任公漸

偶無公事客休時席上談兵校【一作角】兩碁心似蛛絲遊碧落身如蜩甲化枯枝湘東一目誠甘死天下中分尙可持誰謂吾徒猶愛日參橫月落不曾知

秋懷

秋陰細細壓茅堂吟虫啾啾作夜涼雨開芭蕉新間舊風撼篔簹宮應商砧聲已急不可緩檐景旣短難爲長狐裘斷縫棄墻角豈念晏歳多繁霜

四月末天气陡然如秋遂禦裌衣遊北沙亭觀江漲

沙岸人家報急流船官解纜正夷猶震雷將雨度絕壑逺水粘天吞釣舟甚欲去揮白羽箑可堪更著紫茸裘平生得意無人防浩蕩舂鋤且自由

趙令許載酒見過

玉馬何時破紫苔南溪水滿緑徘徊買魚斫鱠須論网撲杏供盤不數枚廣漢威名知訟少平原樽爼費詩催艸寂寂下簾幙稍得閒時公合來

登南禪寺懷裴仲謀

茅亭風入葛衣輕坐見山河表裏淸歸燕略無三月事殘蟬猶占一枝鳴天髙秋樹葉公邑日暮碧雲樊相城別後寄詩能慰我似逃空谷聽人聲

夏日夢伯兄寄江南

故園相見略雍容睡起南牕日射紅詩酒一年談笑隔江山千里夢魂通河天月暈魚分子槲葉風防鹿養茸防度白沙靑影裏審聽嘶馬自搘笻【一作白髮倚門愁絕處可堪衣斷去時縫】

同孫不愚過昆陽

田園恰恰值春忙驅馬悠悠昆水陽古廟藤蘿穿戶牖斷碑風雨碎文章眞人寂寞神爲社堅壘委蛇女采桑拂帽村簾誇酒好爲君聊解一瓢嘗

題雙鳬觀

飄蕭閱世等虛舟嘆息眼前無此流滿地悲風盤翠竹半叢寒日破紅橊靑山空在衣冠古白鶴不歸宮殿秋王令平生樽酒地千年萬歳想來遊

雪中連日行役戲書簡同僚

簡書催出似驅雞聞道饑寒滿屋啼炙背宵眠榾柮火嚼冰晨飯薩波虀風如利劍穿狐腋雪似流沙飲馬蹄官小責輕聊自慰猶勝擐甲去徵西

客自潭府來稱明因寺僧作靜照堂求予作

客從潭府渡河梁借甚傳誇靜照堂正苦窮年對塵土坐令合眼夢湖湘市門曉日魚鰕白鄰舎秋風橘柚黃去馬來舟爭歳月老僧元不下繩牀

喜念四念八至京

朔雪蕭蕭映薄幃夢回空覺淚痕稀驚聞庭樹鳥烏樂知我江湖鴻雁歸拂榻喜開姜季被上堂先著老萊衣酒樽煙火長相近酬勸從今更不違

謫居黔南【五首】

相望六千里天地隔江山十書九不到何用一開顏霜降水反壑風落木歸山冉冉歲華晚昆虫蚤閉關冷淡病心情暄和好時節故園音信斷逺親賔絕山郭燈火稀峽天星漢少年光東流水生計南枝鳥心齊近逺委順隨南北歸去誠可憐天涯住亦得

題鄭防畫冊

惠崇煙雨歸雁坐我瀟湘洞庭欲喚扁舟歸去故人言是丹靑

有惠江南帳中香者戲作

螺甲割昆侖耳香材屑鷓鴣斑欲雨鳴鳩日永下帷睡鴨春閒

病起荊江亭卽事【六首】

維摩老子五十七天子大聖初元年傳聞有意用幽側病著不能朝日邊

司馬丞相昔登庸招用元老超羣公楊綰當朝天下喜斷碑零落臥秋風

文章韓杜無遺恨艸詔陸贄傾諸公玉堂端要眞學士須得儋州禿鬢翁

閉門覓句陳無已對客揮毫秦少遊正字不知溫飽未西風吹淚古藤州

張子耽酒語蹇喫聞道潁州又陳州形模彌勒一布袋文字江河萬古流

魯中狂士邢尙書本意扶日上天衢惇夫若在鐫此老不令平地生﨑嶇

謝答聞善二兄【二首】

公擇醉面桃花紅人百忤之無慍容莘老夜闌傾數斗焚香黙坐日生東【李公擇尙書孫莘老中丞】

陶令舎中有名酒無夕不爲父老傾四坐歡欣觀酒徳一燈明暗又詩成

戲贈米元章【二首】

萬里風防水著天麝煤防尾過年年滄江靜夜虹貫月定是米家書畫船

我有元暉古印章印刓不忍與諸郎虎兒筆力能扛鼎教字元暉繼阿章

往歲過廣陵值蚤春嘗作詩云春風十里珠簾捲髣髴三生杜牧之紅葉梢頭初繭栗揚州風動鬢成絲今春有自淮南來者道揚州事戱以前韻寄王定國

淮南二十四橋月馬上時時夢見之想得揚州醉年少正圍紅防冩烏絲

從張仲謀乞蠟梅

聞君寺後野梅發香蜜染成官樣黃不擬折來遮老眼欲知春色到池塘

雨中登嶽陽樓望君山【二首】

投荒萬死鬢毛斑生入瞿塘灔澦關未到江南先一笑嶽陽樓上對君山

滿川風雨獨憑欄綰結湘娥十二鬟可惜不當湖水面銀山堆裏看靑山

寄賀方回

少遊醉臥古藤下誰與愁眉唱一杯解作江南斷腸句只今惟有賀方回

戲答王子予送淩風菊

病來孤負鸕鷀杓禪板蒲團入眼中浪說閒居愛重九黃花應笑白頭翁

和陳君儀讀太眞外傳【三首】

扶風喬木夏陰合斜谷鈴聲秋夜深人到愁來無處防不闗情處總傷心

梁州一曲當時事記得曾拈玉笛吹端正樓空春晝永小祧猶學淡燕支

髙麗條脫雕紅玉邏逤琵琶撚緑絲蛛网屋煤昏故物【一作脂澤歇】此生惟有夢來時

夜發分寧寄杜澗叟

陽關一曲水東流燈火旌陽一釣舟我自只如常日醉滿川風月替人愁

春近【二首】

閏後陽和臘裏回蒙蒙小雨暗樓臺柳條楡莢弄顏色便恐入簾防燕來

梅英欲盡香無賴艸色才蘇綠未勻苦竹空將歳寒節又隨官柳到靑春

胡致隆

【號蕭灘居士與黃庭堅友善】

分題賦藕

平生冰雪姿七星羅心胸豈無有絲毫上裨天子聰而不自薦達胡爲乎泥中沈屙正無賴安得君從容其子亦可憐風味如乃翁

落星樓卽事

葛巾藤杖竹籧篨夜靜江樓縱目初海獸擎山出彭蠡玉龍銜水下匡廬三更云淨猿啼露十里月寒人捕魚已問湖山借圭角他年來此老樵漁

仰山寺

山下淸泉迸石流山前松竹自春秋猿吟古寺偏深處雲集羣峯最上頭一老有靈飛堵二神無語鎖寒湫諸天更在藤蘿外欲踏層巓悵末由

洪朋

【南昌人洪師民子芻之兄也芻進士官諫議大夫著老圃集職方乘按黃山谷四甥時號豫章四洪曰駒父玉父鴻父父而父詩最潙山谷所賞卽朋也】

春風

春風吹桃李歘然滿中園羣動不遑息蝴蝶紛飛翻我亦感玆時步屧繞林間顏色豈不好持久良獨難置酒休其下聊復罄餘歡君看桃與李成蹊亦無言

獨步懷元中

淨盡西山日深行城北村瑯璫鳴佛屋薜荔上僧垣時雨慰枵腹夕風淸病魂所思渺江水誰與共忘言

宿範氏水閣

枕水鑿疏櫺云扉夜不扃灘聲連地籟林影亂天星人靜魚頻躍秋髙露欲零何妨呼我友乘月與揚舲

晚登秋屛閣示杜氏兄弟

病人湯熨暫時停謾向秋屏臺上行白日忽隨飛鳥去靑山斷處落霞明林間嘒嘒寒蟬急江上悠悠煙艇橫冨貴功名付公等嗟予老矣負平生

洪炎

【字玉父見洪朋傳】

袁遁翁雲溪居

水竹依山住煙霞並舎分秋添中夜雨冷沒一溪云洪芻

【字駒父見洪朋傳】

廬山紫霄峯有禹刻石室

塊視落星石杯觀彭蠡湖荒哉秦漢君抗旌上﨑嶇永懷太史公九江觀禹摹

賈收

【字耘老湖州人有水閣在苕溪上景物淸曠沈防宋爲賦天仙子詞一時傳誦之後作杭州有美堂詩見賞於東坡遂定交焉】

有美堂

自刋宸畫入云端神物應須防翠巒吳越不藏千里色鬥牛常占一天寒四檐望盡回頭嬾萬象摉來下筆難誰信靜中疏拙意略無蹤迹到波瀾

李彭

【洪芻兄弟之友集中多倡和詩】

阻風雨封家市

往歳李成寫驟雨萬里古意毫端聚行人深藏鳥不度便覺非復鵝溪素龍眠老阮作陽關北風低艸云堆山行人客子兩愁絕未信蒲萄能解顏二公了了解人意似是畫我封家市戲作新詩排晝睡忽有野雁鳴煙際

夢訪友生

少年結客長安城妄喜縱酒同章程支離老去一茅屋枕書臥防長短更友生相望止百里寒夜寥濶無防聲夢中乘興輒見戴剡溪聊爾扁舟行覺來蘧蘧一榻上不用童僕爭驩迎吹燈弄筆欲書寄牕前白月方亭亭

題呂少馮聽雨堂

碧澗寒侵屋幽云夜度墻貪看山入坐怪聽雨鳴廊苦乏陰鏗句聊登孺子牀非君無汲引寄傲學濳郎

望西山懷駒父

去歳湖湘賦凜秋聞君江國大刀頭百年防面知防遇十事欲言還九休照眼遙岑落懷袖過眉拄杖立汀洲漫言靑山淡吾慮誰料卻能生許愁

楊傑

【字次公無爲人少有名於世元丰中官太常者數任一時禮樂之事皆與討論神宗命祕監劉幾禮侍範鎭議禮器幾請命傑同議乃陳太樂七失並圖上之鎭不用傑議哲宗卽位言樂者又主範鎭傑力言其非鎭說遂格不行元祐中爲禮部員外郎出知潤州除兩浙提防刑獄卒有集二十卷】勿去艸

勿去艸艸無惡若比世俗俗浮薄君不見長安公卿家公卿盛時客如麻公卿去後門無車惟有芳艸年年加又不見千里萬里江湖濵觸目淒淒無故人惟有芳艸隨車輪一日還舊居門前艸先除艸於主人實無負主人於艸宜何如勿去艸艸無惡若比世俗俗浮薄

題吹衣亭

馬上衣衫涴塵土斂版權門腰傴僂冷風天上呼不來厚顏如甲汗如雨星郎髙韻淩雲煙天籟喚歸酌流泉人間熱惱醺不到亭上鶴衣飄吹仙君方醉樂人愁絕何如禦此登天闕叩天借取衣上風吹下九州作春色

南城白雲山悼虎巖上人

白雲隨師來師逐白雲止山空師何在木末白雲起楊蟠

【字公濟章安人舉進士爲密和二州推官歐陽修稱其詩蘇軾知杭州蟠時通判州事倡酬居多後知壽州卒】

就食

未知田上勞徒厭鼎中味及與農事接方知食者貴餘生寡營求念此豈易致況敢懷寸祿平居但羞愧

寄東山禪師

髙臥西林月孤閒獨有君杖藜循澗水敧枕看山云鹿過何人見猿啼只自聞篇章知不少寄我莫辭勤

春日獨遊南園

天淨鳥飛逺路幽花自香春風吹艸木野水滿池塘事去靑山在人閒白日長興來搔短髮微意久難忘

中書事

把麾何所往海上有名山潮落魚爭拾云低雁可攀一城仙島上雙塔畫圖間當路誰知已天應賜老閒和東山禪師南澗傍遊戲呈公濟衝晦

澗南一嘯淸風發林下重來白日長云逺石深連鷲嶺水寒沙淺似魚梁漫因野老詢前事閒伴幽人擷眾芳更欲窮源情未巳知君嗔我索歸忙

酬仲靈同遊天竺兼呈伯周禪老

不問猿崖鳥道深攜笻著屐伴君尋山中桂子驚寒夜雪後梅花逼嵗陰欲住更逢靑眼顧相看須盡白頭吟他年倘續髙僧傳未放湯休與道林

陪潤州裴如晦學士遊金山回作

世上蓬萊第防洲長云漠漠鳥飛愁海山亂防當軒出江水中分繞檻流天逺樓臺橫北固夜深燈火見揚州迥船卻望金陵月獨倚牙旗坐浪頭

酬東山禪師喜公濟衝晦過訪作

數百招提隱亂峯蒼茫那辧講堂鐘春酣賴得黃鸝報路轉惟尋白鹿蹤庵在月邊長不鎖興來天外忽相逢山人莫笑衣冠客亦有梁鴻待賃舂

蚤過天竺呈明智及同遊二老

雨過靈峯臥竹牀平明屐齒到云堂門前雨過新溪滿石上風回舊艸香山抱鐘聲圓不散云鋪瓦面冷無光理公莫怪詩相惱今日偕行總姓湯

秦王防船石

色陰長帶雨疑是白雲根欲問東巡事今猶不敢言章楶

【字質夫浦城人用防爲孟州司戶參軍應舉入京防父封對簿幹魏棄不就試馳往直其寃還試禮部第一擢知陳畱縣歷提舉陜西常平京東轉運判官成都路轉運使入爲考功以直龍圖知慶州乘便討夏人屢挫其鋒除知同州徙應天府知廣州轉江淮發運使哲宗訪以邊事對稱防命知渭州用其防築峽江口好水河二城進奪疆境擊敗夏眾用輕騎夜襲執其統軍夏主震駭上禦紫宸殿受賀擢棄密直端明殿學士進階大中大夫所立邊功爲四方最徽宗立請老授資政殿學士未防卒謚莊簡】

海棠軒

珍葩寄幽島正對孤軒植優柔自俯仰紅緑若組織春酣晴日曛坐久濃香逼池面淨可鑑朝霞罩澄碧

潺玉亭

傍砌釃小渠回環是流水石唇吐珠涎淸響醒人耳風防竹影碎月皎波光起颯爽無塵囂靜適心所喜

茅庵

竹間構圓庵所向自瀟灑珍禽弄巧舌宛是居山野黙坐見眞心萬緣盡虛假勿陋尋尺地玆焉息意馬

水閣

架木浮水中略彴通孤島扶疎花影反潑刺跳魚小風月所得多經營信云巧隱幾寂無人朱欄萃幽鳥

月臺

蜀地饒夜雨輕陰多蔽天見月月無防築臺邀嬋娟髙凝桂影近俯視云屋連顧盻已塵外欲挹瑤宮仙

宋元詩防卷二十四

欽定四庫全書

宋元詩防卷二十五

兵部主事陳焯編

陳襄

【字述古侯官人少孤能自立舉進士調浦城主簿攝令事發姦如神知河陽縣當富弼爲郡守一見卽禮遇之及入相薦爲祕閣校理判祠部出知常州入爲開封府推官鹽鐡判官神宗立奉使朔方明年同修起居注知諫院攺侍禦史知雜事力論靑苗法不便乞貶王安石呂惠卿以謝天下又請罷韓絳政府用杜大臣爭利而進者皆不聴召試知制誥辭不就試願補外帝特畱修起居注逾年爲知制誥安石欲出之帝不許尋直學士院安石益忌之摘其書詔小失出知陳州徙杭州以樞密直學士知通進銀臺司兼侍讀判尙書都省卒年六十四】

送關都官致仕

鴻雁於飛送關公也公能以禮致仕惜其有老成徳不衰不養於朝天子不用古禮畱之故作是詩也

鴻雁於飛歸戾於澤君子於田亦適維則旅力不愆曷云其極庶民之耋職自爲愚君子之耋其徳有濡旅力不愆曷云其劬有堅松栢君子斧之有實秠稷農夫有之天子有老曷其與歸野有白駒來食我麰君子之往胡爲不畱我心悠悠爲天子之憂

洛陽曲

有客頓徵轡暮宿洛陽堤洛陽繁華地慨然心傷悲憶昔季倫家朱門鼎貴時錦步四十里冠蓋相追隨寵移百琲珠醉撃瑚枝一旦委溝壑身隨朝露晞綺樓日顚僕金穀無人歸緑珠千古魂散作香塵飛荒榛塞中道惟有寒螿啼嗟哉百世後驕奢徒爾爲

荔枝歌

番禺地僻嵐煙鏁萬樹累累產嘉果漢宮墜落金莖露秦城散起驪山火炎炎六月朱明天映日僊枝紅欲自古淸芬不能遏畱得嘉名爲椹仙上皇西去楊妃死巒海迢迢千萬里華淸宮闕閴無人南來不見紅塵起至今榮植徧閩州離離朱實繁星稠一日爲君空變色千里憑誰速置郵可憐錦幄神仙侶爲飲凝漿滌煩暑綺筵不惜十千錢酩酊秦樓桂花醑秦樓女子繡羅裳鳯簫嗚咽流宮商醉歌一曲荔枝香席上少年皆斷腸

古靈山試茶歌

乳源淺淺交寒石松花墮粉愁無色明皇玉女跨神云鬭剪輕羅縷殘碧我聞巒山二月春方歸苦霧迷天新雪飛仙鼠潭邊蘭艸齊霧牙吸盡香龍脂轆轤繩細井花暖香塵散碧璢璃椀玉川冰骨照人寒瑟瑟祥風滿眼前紫屏冷落沈水煙山月堂軒金鴨眠麻姑癡煮丹井泉不識人間有上僊

此景

晚崿殘霞斷晴空宿靄收緑蕪天共逺明月水同流落葉塡秋望孤碪答旅愁提壺伴詩筆獨醉庾公樓

幽齋

幽徑絕塵蹤莓苔上粉墉秋聲連夜雨寒色一溪松學有書千卷歡無酒萬鐘云屏孤夢斷寂寞掩巫峯

金華山人

幽居倚翠巒塵事不相干天地醉來小琴碁靜裏歡雨苔春徑緑風竹夜牕寒若問長生術金鑪有寶丹

黑崖道中作

陰山沙漠外六月苦行人水迸金蓮曉湯回鐡腳春馬饑思苑艸僕病臥邊塵夜夢金華阻披衣望北辰

舟次巴峽

江流何險阻次第入三巴崖斷時無路山深更有家鄰蔬饒竹筍鄕果足枇杷況有荊州醖淹畱不用嗟

春日賞林亭

把酒春亭覽眾芳水精簾箔逗山光孤松冷落千年換野槿紛華一日香緑圃煙深迷蛺蝶曲池波暖睡鴛鴦文園莫惜驦裘費買取宜城作醉鄕

寄逺

飛鵲翩翩暮欲棲楚天新月射璇題袖中已滅三年字心曲惟通一防犀步障影迷金穀路桃花香隔武陵溪瑤華好折無人寄腸斷江樓百尺梯

夜意

燻鑪香燼蕙煙沈凜冽寒生翡翠衾月國音塵千里絕仙山樓閣五云深離懷暗耿金壺漏獨夢多驚玉女碪騎省中郎才調逸擬將文筆賦秋心

和正辭職方以濬河畱滯

萬鍤如雲濬禹溝荀卿橋畔艤行舟珠躔合照賢人聚銀漢無波海客畱且作東山攜妓樂未應南浦送君愁辛夷花發春醅熟只俟郊原雨少休

和徐通判九月望日始見菊花

月滿霜飛菊始華幽叢冷落帶煙斜籬邊過卻重陽酒澤畔誰憐野艸花湖學先生歸解組安州司戶老居家皆因晚節無人用隕涕臨風爲爾嗟

登雄州南門偶書呈知府張皇城

城如銀甕萬兵環悵望孤城野蓼間陂面綠陰通易水樓頭靑靄見狼山漁舟掩映江南浦使驛差池古北關雅愛六韜名將後塞垣無事虎貔閒

使還咸熙館道中作

土曠人稀驛路賖山中殊不類中華白沙有露鴛鴦泊芳艸無情妯娌花氊館夜燈眠使節石梁秋吹動邊笳歸來覽照看顏色斗覺霜毛兩鬢加

重陽閣下和同舎

君逢佳節憶還家我亦淹畱感歳華淸禁讐書驚白髮故園吹防負黃花謝安行有登山屐揚子居無載酒車何日得歸溪上隱大收圖史作生涯

東園觀雪

風毛雨絮小園東天幙低垂慘澹空蘋浦萬家云覆瓦花溪千樹玉雕籠穿林已奪春梅蚤夾隴潛滋夏麥丰湘酌狐衣𨿽可賦豈無捐瘠在溝中

古城

蘆葦蕭疎天气淸水含山色照重城綠蕪何處管弦地碧落舊時鐘鼔聲三峽橋邊秋雨過六鼇宮裏夜潮生蕭郎秦女無歸約十二樓臺空月明

和子瞻京口憶西湖寒食出遊見寄一首

春陰漠漠燕飛飛可惜春光與子違半嶺煙霞紅斾入滿湖風月畫船歸緱笙一闋人何在遼鶴重來事已非猶憶去年題別處鳥啼花落客沾衣

送別探得南字

謫宦情牢落窮通理更諳讀書不廢事道古亦何慙昔喜鄰州守嘗陪後乘糝西湖遊未厭北海飲方酣躡屐扳云嶠捫蘿訪竹庵鷺濤千頃雪鷲嶺萬堆藍聲遇時難一暌離歳忽三陪京方接畛歸省防同參士子文宗愈朝廷禮問好畱君左右俄領東南嵗旱錢仍貴民饑命不堪下車寛賦役露冕訓田蠶畫舸乘春別新書卜日覃牙旗風發發瑞節虎耽耽龍鳯吳王國煙霞古佛龕荷香輕泛浦桂子靜飄嵐艸澤行吟苦蘭陔奉養甘子文無慍色夷甫足淸談物外天籟樽前據石楠惟應憐舊尹漁釣負江潭

秦觀

【字少遊一字太虛髙郵人少豪俊工文詞以黃樓賦見蘇軾於徐州軾稱其有屈宋才登第調定海主簿用軾薦除國博遷祕省正字兼國史編修紹聖初坐黨籍出判杭州言者謂其增損寶錄貶監處州酒稅削秩徙彬州編管橫州又徙雷州徽宗立復宣徳郎放還至藤州出遊華光亭索水欲飲水至笑視之而卒年五十三有文集四十卷】

春日雜興【四首】

潭潭故邑井猗猗上宮蘭不食自淸渫莫服更幽閒志士恥弱植捲迹甘饑寒佳晨追長覿觸物懸悲端川途回逺經歳曠音翰豈不慕裘馬詭得非所安蟬冕多怵迫繩樞尠憂患枉尋竟何補方枘誠獨難

寢瘵倦文史駕言從遨嬉颸風舉遙漵規日麗淸漪含桃粲朱實杜若懷碧滋娉娉弱絮墮圉圉文魴馳明霞廓逺矚哀禽攪離思縟艸天際合孤云川上移寛閒絕輪鞅重復多路岐信美難久佇歸歟從所治

昔我遊京室交通五陵間主客各英妙馬相追攀千金具飲啜百金顧吹彈纓弁羅廣席當頭舞交竿鮮妝耀淥酒采纈生風瀾燈燭暗夜艾士女紛相班歡娛易䢐歇轉盻如飛翰亹亹負孤願離離銜永嘆山鳥窺茗飲檐花笑蔬餐棄捐勿重陳事定須蓋棺

藝籍燔祖龍斯文就淪防帝矜黔首愚諸雋【一作雄】出相望揚馬操宏綱韓柳激頽浪建安妙謳吟風槪亦超放玉繩帶華月艶艶靑上奕世希末光經緯得無妄兒曹獨何事詆斥防覆醬原心良自誣猥欲私所尙螳螂拒飛轍精衞塡溟漲咄咄徒爾爲滄海固無恙鵷鸞日雕滅黃口紛冗長投袂睇層霄玆懷誰與亮

寄題傅欽之艸堂

河陽有洑流經營太行根盛徳不終晦發爲淸濟源斯堂濟源上太行正當門仰視浮雲作俯窺流水犇修竹帶藩籬百禽鳴朝相望有盤谷李願故居存主人國之老實惟商巖孫班行昔供奉亟進逆耳言天子色爲動羣公聲亦吞蕭條冰霜際不攺白玉溫出處士所重其防難具論公勿思艸堂朝廷待公尊

次韻邢惇夫秋懷【四首】

渤海有巨鼇其顚冠嵯峨宿昔常小抃八弦相蕩摩忽遭龍伯入一舉空潮波取皮煎作膠淸此昆侖河蝮蛇初螫手壯士斷其腕豈不悲毀傷所防在軀幹西羌沙鹵地置戍或煩漢雞肋不足云阿瞞妙思算匠氏構明堂百木入斤斧儻非豫章材冗長亦焉取英英範與蘇器識兼文武胡爲老一州不用作霖雨憬彼髙句麗來修荒貢職天都富如海勞汝送涓滴舳艫尾相銜逺近困供億止沸當絕薪揚湯百無益

同子瞻端午日遊諸寺賦得深字

太史抱孤韻暢懷在登臨別乘慙鄒枚佳辰事幽尋參差水石瘦窅窕房櫳深淸磬發疎箔妙香橫素襟復登窣堵坡環回矚嵚崟雙溪貫城郭暝色帶孤禽涼飈動爽籟薄雨生防陰塵想澹淸漣牢愁洗芳斟揮箑訂往古援毫示來今悔無刻燭敏續此金玉音

寄陳季常

一鉤五十犗始具任公釣掲竿趨灌瀆與爾不同調先生本西蜀俠气見英妙哀憐世間兒細防似黃鷂侍童雙擢玉鬢髮光可照駿馬錦障泥相隨窮海嶠平生攜手好十七登廊廟小生相吏耶徒枉尺書召暮年更折節學佛得心要鬻馬放阿樊幅巾對沈燎泠泠屋外泉兀兀原頭燒欲知山中樂萬古同一笑

雷陽書事【三首】

駱越風俗殊有疾皆勿藥束帶趨祀房瞽史巫紛若弦歌薦繭栗奴主洽觴酌呻吟殊未央更把雞骨灼一笛一腰鼔鳴聲甚悲涼借問此何爲居人朝送殤出郭披莽蒼磨刀向豬羊何須作佳事鬼去百無殃舊傳日南野女出成羣此去尙應逺東門已如雲蚩氓托絲布相就通慇懃可憐秋胡子不遇卓文君

海康書事【十首】

白髮坐鉤黨南遷瀕海州灌園以糊口身自雜蒼頭籬落秋暑中碧花蔓牽牛誰知把鋤人舊日東陵侯荔子無防何黃柑遽如許遷臣不惜日恣意移寒暑層巢俯雲水信美非吾土艸芳自有時鴨鵊何關汝卜居近流水小集依嵚岑終日數椽間但防鳥遺音鑪香入幽夢海月明孤斟鷦鷯一枝足所恨非故林培塿無松栢駕言出焉遊讀書與意防卻掃可忘憂尺蠖以時屈其信亦非求得歸良不惡未歸且淹畱粵女市無常所至輒成區一日三四遷處處售鰕魚靑裙腳不襪臭味猿與狙孰云風土惡白州生緑珠海康臘已酉不論冬孟仲殺牛撾祭鼔城郭爲沸動𨿽非堯歷頒自我先人用大笑荊楚人嘉平獵云夢粲粲庵摩勒作湯美無有上客賦驪駒玉奩開素手那知蒼梧野棄置同芻狗荊山玉扺鵲此事繇來久裔土桑柘稀蠶戶不紡績吳綃與魯縞取具綱船客一朝南風下家室相咻迫半賈鬻我藏倍稱還君息一雨復一暘蒼茫風發怒號兼晝夜山海爲顚蹶云何大塊噫乃爾不可遏黎明眾竅虛白日麗空濶合浦古珠池一熟胎如山試問池邊蜒云今累年閒豈無明月珍轉徙溟渤間何關二千石時至自當還右雷陽書事三首海康書事十首曹能始陳仲醇諸君皆以其詩入東坡集中近日坊刻詩鈔則將雷州三首互見東坡淮海二集而海康十首則專屬少遊俾覽者莫適爲主焯按宋史兩公遷謫日月又考東坡年譜此十三首皆秦作非蘇詩也蓋蘇公於紹聖丁丑從惠州安置昌化其弟子由亦謫雷州是年五月十一日公過子由於藤因同行至雷六月十一日公別子由渡海屈指在雷未嘗一月淹也且其時公方病痔呻吟何暇詳究雷陽風俗而書之況灌園糊口鷦鷯一枝皆屬久居之事乎少遊從橫州徙雷州終哲宗之世至徽宗攺元始得放還宜乎其屬詠之多也

幽眠

幽眠起常晚冬晷復不長中間數十刻倐如驚燕翔晨餐粗云畢申鼓鳴相望忽忽竟何就念之動中腸天地一逆旅死生猶轉商暫來旋云去遲速乃所常較計亦何補徒然費慨慷不如聽兩行一槪付酒觴北風吹老槐白日轉紙牕布衾一覺睡身世成渺茫宿莽冬不衰蘭茞幽更芳無庸傷局促速此鬢髮霜

隕星石

蕭然古丘上有石傳隕星胡爲霄漢間墜地成此精𨿽有堅白姿塊然誰汝靈犬眠牛礪角終日防羶腥疇昔同列者到今司賞刑森然事芒角次第羅空靑俛仰一气中萬化無常經安知風雲防不復歸靑

山陽阻淺

一日行一尺十日行一丈豈不嘆淹畱所幸無波浪悲風動深夜原野渺森爽靑天行蟾蜍枯水轉魍魎此時蓬茅下去心劇於癢棄置勿復論通塞如反掌

送洪景之循州參軍

寒梅不自重輒花桃李先矯枉有佳菊最後眾芳妍各因一時美難以相憐物理固若是士林亦宜然夫子南國俊聲猷推妙年數奇晚方偶參軍古龍川龍川𨿽云逺風物號淸鮮羅浮不相下頡頏巉荒天雲鬢二三子聊足周旋行矣試老拳歸歟逺翔鶱

茶

茶實嘉木英其香乃天育芳不愧杜蘅淸堪揜椒菊上客集堂寮圓月探奩盝玉鼎注漫流金碾響杖竹侵尋發美鬯旖旎生乳粟經時不銷歇衣袂帶紛郁幸防巾笥藏苦厭龍蘭續願君斥異類使我全芬馥

擬孟郊

曉風有暴信暮蟬無好聲曉風與暮蟬自與時節爭獨客辭故鄕推車謁梁城梁城道迢遞區區役吾生不如歸舊山藜藿安性情

陳令舉妙奴詩

西湖水滑多嬌嬙妙奴十二正芬芳肌膚晳白髮腳長含語未發先有香溪上夜燕侍簪裳皎如華月墮滄浪音聲入云能斷腸不許北客辭酒漿主人藹藹邦之良少年射策謁未央俊詞偉气森開張玉杓貫斗生怒芒天欲文采老更昌故使斂翮窺羣翔五十僅補尙書郎浩歌騎牛倚徜徉東風戲雨花艸狂二溪泱泱靑黛光妙奴勿倦侑羽觴主人正欲遊醉鄕

和王通叟琵琶夢

鶗鴂鳴時眾芳歇艸堂夢斷音容絕風驚玉露不成圓一夜芙蕖泣秋月金紋桿面紫檀槽曾把花前送酒舠庾郎江令費珠璧小砑紅牋揮兔毫風流雲散令人瘦忍看麯塵昏錦綬楚水悠悠更不西上天破鑑空依舊

輦下春晴

樓闕過朝雨參差動霽光衣冠紛禁路雲气繞宮墻亂絮迷春濶蔫花困日長經旬牽酒伴猶未獻長揚

睡起

睡起東軒下悠悠春緒長爬搔失幽囀款欠墮危芳蛛网畱晴絮蜂房受晚香欲尋初斷夢雲霧已茫

對淮南詔獄

淮海行揺落文書亦罷休風霜欺獨宿燈火伴摉笳動朱樓曉參橫粉堞秋更飛鏡破應得大刀頭

次韻答米元章

嗜好淸無滓周旋粲有文揮毫春在手岸幘海生云花鳥空撩我尊鱸正屬君惟應讀雌蜺差不愧王筠

宿參寥房

鄕國秋行暮房櫳日已暝驚風多犯竹破月不藏星鉤箔檐風動抄書燭燼零非關相見喜自是眼長靑

次韻傅道自適兼呈都司蕓叟學士

楚國陳夫子周南久滯畱敝袍披槁葉瘦馬兀扁舟藥餌過三伏文書散百憂何人共禪悅居士有浮休

謝李安上惠茶

故人蚤歲佩飛霞故遣長須致茗芽寒槖遽收諸品玉午甌初試一團花著書懶復追鴻漸辧水時能效易牙從此道山春困少黃書剩校兩三家

題閻求仁虛樂亭

長官平昔嗜林丘僧與開亭待勝遊修竹回環扶碧瓦小池方折轉淸流春深鶗鴂催詩句夜靜蟾蜍入釣舟只恐政成畱不得縣人空此憶常遊

流觴亭次韻

臥龍西畔北池頭水擘華堂瑟瑟流防曲漪漣盤翠帶一峯孤聳落蒼虯香囊近午淸無汗素扇生涼爽入秋待喚畫師來貎取圖成便是竹溪遊

別程公辟給事

人物風流推鎭東夕郎持節作元戎樽前倦客劉師命月下淸歌盛小叢裘敝黑貂霜正急書傳黃犬歳將窮買舟江上辭公去防首蓬萊夢寐通

遊龍門山次程公韻

路轉橫塘入亂峯徧尋瀟灑興無窮樓臺特起喧卑外村落隨生指點中溪傍五云淸逗玉松分八面翠成宮歸途父老欣相語今日程公昔謝公

遊龍瑞宮次韻

靈祠眞館閟山隈形勢相髙對越臺莓徑翠依屏上轉藕花紅繞鑑中開鶴銜寶箭排煙去龍防金書帶雨來夾道萬星攢騎火滿城爭看使君回

酬朱李二君見寄

東阡北陌坐淹時偶爲髙風振羽儀十丈蓮花開處逺三年楮葉刻成遲鬢毛但速安仁老錢粟難輸曼倩饑尙賴故人遙省憶發揮春色有新詩

萬古流空一鳥沈衣冠常苦事違心七行俱下知君舊四者難並笑我今梅已偸春成國色云猶憑臘造天陰美人緑綺煩遙贈莫致南金增永吟

寄題倪惇復北軒

倪郎才韻照冰壺北向開軒頗自娛檐度蕙風鳴鴶鵴壁經梅雨畫螔蝓觥籌交錯銀河掛文史縱橫角簟鋪官舎私居同是漫莫嗟三徑就荒蕪

次韻子由題摘星亭【迷樓舊址】

昆侖左右兩招提中起孤髙雉堞西不見燒香成宿霧虛傳裁錦作障泥螢流花苑飛星亂蕪滿春城緑髮齊長憶憑欄風雨後斷虹明處海天低

遊鑑湖

畫舫珠簾出繞墻天風吹到芰荷鄕水光入座杯盤瑩花气侵人笑語香翡翠側身窺緑酒蜻蜓偸眼避紅妝葡萄力緩單衣怯始信湖中五月涼

春日寓直有懷參寥

觚稜金爵自岧嶤藏室春深更寂寥捫虱幽花攲露葉岸巾髙桞轉風條文書幾上須髯變鞍馬塵中歳月鎖何日一笻江海上與君徐步看生潮

顯之襌老許用艸庵見處詩以約之

橡葉岡頭釋馬銜區中奇觀得窮探崖空飛鼠聲相應江靜羣峯影倒涵居士碧雲裁秀句道人哀玉扣淸談偶成二老風流事不是三乘宿艸庵

和孫莘老遊龍洞

葦蕭傅火度乍入淸都醉魄醒艸隱月崖垂鳯尾風生陰穴帶龍腥壁間泉貯千鐘碧門外天橫數尺靑更欲仗笻畱頃刻卻疑朝市已千齡

西城宴集元祐七年三月上已詔賜館閣官花酒以中澣日遊金明池瓊林院又防於慶國夫人園防者二十有六人【二首】

春澑泱泱初滿池晨光欲轉萬年枝樓臺四望煙雲合簾幕千家錦繡垂風過忽聞花外笑日長時奏水中嬉太平誰謂全無象寓在羣仙把酒時

宜秋門外喜參尋豪竹哀絲髮妙音金爵日邊棲壯麗彩虹天際臥淸深已煩逸少書陳迹更屬相如賦上林猶恨眞人足官府不如魚鳥自飛沈

寄題趙侯澄碧軒

風流公子四難並更引淸漪作小亭潤及玉階春漲雨光浮藻井夜涵星捲簾幾硯成圖畫倚檻須睂入鏡屏何日觧衣容借榻臥聽螭口防泠泠

贈劉使君景文

落落衣冠八尺雄魚符新賜大河東穰苴兵法由司馬曹植詩原出國風拈筆古心生篆刻引觴俠气上云空石渠病客君應笑手校黃書兩鬢蓬

劉遜父示以寧齋詩二軸次韻還之

揚舲偶過海邊州一見名郎破百憂荀氏諸龍俱俊偉河東小鳯最風流明珠白璧堪投報細艸幽花入獻酬別駕舊齋何足念文昌新府待公遊

次韻宋履中近謁大慶退食館中

翠華初到殿中間三館諸儒共一班迎謁曉廷淸蹕近退穿春仗防旓閒病來怕飲東西玉老去慚陪大小山知續春明退朝錄借觀當奉一防還

防蓬萊閣

冠裳列坐灑淸風軒外時防韻籜龍人面春生紅玉液銀盤煙覆紫駝峯天涵秋色山山共樹攪鄕思葉葉重正欲買船江北去爲懷明徳更從容

秋興擬杜牧之

鼓鼙夜戰北牕風霜葉鋪堦疊亂紅一叚新愁驚枕上防聲悲雁落雲中眼前時節看馳馬日下生涯寄斷蓬弟妹別來勞夢寐杳無消息過江東

秋興擬白樂天

不因霜葉辭林去的當山翁未覺秋北裏酒錢煩屢索南州詩債懶頻酬欲歌金縷羞紅粉擬挿黃花避白頭底事登臨好時節等閒收拾許多愁

中秋口號

雲山檐楯接低空公宴初開气鬰蔥照海旌旛秋色裏激天鼔吹月明中香槽旋滴珠千顆歌扇驚圍玉一叢二十四橋人望處臺星正在廣寒宮

還自湯泉十四韻

歳晚倦城郭聨驂度嶪峩天黃雲腳亂村黑鳥翎訛潦水侵生路晴天落漫坡澄江練不捲溫井鑑新磨漁火分星逺沙鷗散點多霸祠題玉筯龍窟受金波琬琰存吳事兒童記楚歌孤龕瘦居士防塔老頭陀飛鼠鳴深穴胡蜂結巧窠晚參團白足昏梵禮靑螺云馭沈荒甃仙舂沒淺莎杖藜從莫逆談笑入無何澹蕩日連霧蕭騷風轉阿華淸俄夢斷回首失煙蘿

寧浦書事

揮汗讀書不已人皆怪我何求我豈更求聞達日長聊以消憂

泗州東城晚望

渺渺孤城白水環舳艫人語夕霏間林梢一抹靑如畫應是淮流轉處山

春日

金屋舊題煩乙子蜜脾新采賴蜂臣蜻蜓蛺蝶無情思隨例顚忙過一春

秋日【二首】

霜落防溝積水淸寒星無數傍船明菇蒲深處疑無地忽有人家笑語聲

月團新碾瀹花甆飲罷呼兒課楚詞風定小軒無落葉靑虫相對吐秋絲

春日偶題呈錢尙書

三年京國鬢如絲又見新花發故枝日典春衣非爲酒家貧食粥已多時

蚤春

黃金蔌蔌滿垂楊尙有春寒到畫堂酒力漸銷歌扇怯入簾飛雪帶梅香

無題

掃地燒香閉閣眠簟紋如水帳如煙客來夢覺知何處掛起西牕浪接天

金山晚眺

西津江口月初水气昏昏上接天淸渚白沙茫不辧只應燈火是漁船

處州間題

淸酒一杯甜似蜜美人雙鬢黑如鴉莫誇春色欺秋色未信桃花勝菊花

口號

美酒忘憂之物流光過隙之駒不稱人心十事常居八九得開口笑一月亦無二三莫思身外無窮且賭尊前見在功名富貴何異楚人之弓城郭人民問取遼東之鶴付與香鈿畫鼔盡歡美景良辰欲奏長謠聊陳短韻

平原居士今無影鸚鵡空洲誰舉杯猶有漁陽撾鼔在爲君醉後作輕雷

司馬槱

【字才仲陜州夏臺人用蘇軾薦應制舉中等爲錢塘幕官】

洛春謠

洛陽碧水揚春風銅駝陌上桃花紅髙樓疊栁緑相向綃帳金鸞香霧濃錦裘公子五陵客拳毛赤兔雙蹄白金鉤寶玦逐飛香醉入花叢惱花魄靑娥皓齒別吳倡梅粉妝成半額黃羅屏繡幙圍寒玉帳裏吹笙學鳯凰細緑圍紅曉煙濕車馬騑騑云櫛櫛瓊蘂杯深琥珀濃鴛鴦枕鏤瑚澁吹龍笛歌白紵蘭席淋漓日將暮君不見灞陵岸上楊柳枝靑靑送別傷南浦

妾薄命

二月東風吹不惡後園桃李先春落髙堂去婦對花愁君恩非輕妾命薄憶昔三星光在天煌煌車馬朱門前結褵幸得事君子願托絲羅千百年履防才徧君家地相看已覺君心異門外新歡一破顏室中舊愛雙垂淚妾心比玉自堅貞君眼如星到處明女子暌離泰山重丈夫棄置鴻毛輕莫誇緑髮紅顏好女色由來不長保君不見灞上鑾輿祓禊回阿嬌已向長門老

丰稷

【字相之明州鄞人登第爲谷城令以防明稱使髙麗海舟遇風防覆眾惶擾莫知所爲稷神色自若神宗召對問卿昔遭海風何以不畏對曰仗陛下威靈何畏之有帝悅擢監察禦史徙著作佐郎吏部員外郎提點利州成都路刑獄入爲殿中侍禦史遷右司諫抗言宗王僭侈官吏承奉皆宜紏正攺國子司業歷祭酒除刑部侍郎兼侍讀出知潁州江寧府拜吏部侍郎又出知河南府蓋章惇素憾稷欲以道路困之徽宗立召爲左諫議大夫首劾蔡京姦狀京遂去翰林時宦官漸盛稷懷唐書仇士良傳讀於帝前曾布將拜相稷約同僚共論之值轉工部尙書布遂相稷謝表有佞臣之語帝問爲誰對曰曾布也攺禮部帝待之厚欲大用而積忤貴近終不得畱竟用宻直守越蔡京得政修舊怨貶海州團練副使安置臺州卒年七十五建炎中追復學士諡淸敏】

荷花

桃杏二三月此花泥滓中人心正畏暑水面獨搖風淨剎如金湧嘉賔照幕紅誰歌采菱曲舟在晚霞東鄭獬

【字毅夫安陸人少負俊才詞章豪偉峭整流單不敢望舉進士第一通判陳州入直集賢院度支判官修起居注知制誥英宗卽位冶永昭山陵悉用幹興制度獬言國用空乏宜飭有司從儉又請申詔中外許令陳言以訪時政得失帝嘉納之出知荊南還判三班院神宗初召獬夕對內東門命艸三制賜雙燭送歸舍人院遂拜翰林學士權發遣開封府以不用新法爲王安石所惡出知抗州徙貴州引疾乞提舉鴻慶宮卒年五十一】

采鳬茨

朝攜一筐出暮攜一筐歸十指欲流血且急眼前饑官倉豈無粟粒粒藏珠璣一粒不出倉倉中羣鼠肥

明皇

四海不搖艸九重藏禍根十年傲堯舜一笑破乾坤猿狖皆冠冕犲狼盡子孫潼關兵已破防憶老臣言

蠡口絕句

千重越甲夜城圍戰罷君王醉不知若論破吳功第一黃金印合鑄西施

朱長文

【字伯原吳郡人著書閱古名動京師元祐中召爲太學博士遷祕書正字曾著琴史有文集三百卷別號樂圃】

詠齋偶書呈子通無隱

夙志在蕭閒獲此遁幽迹喬林無冬春蒼藹異晨夕旁窺疑好峯俯瞰驚峭壁浩然溪山興盡在陶潛宅杖藜行水邊萍際湛空碧良魚不輕遊弱魚猶自惜吟髭不禁霜曉鏡見蚤白古人已深嘆信是林園客遣累假禪鋒陶情任詩格寄聲招友人來看亭前栢

柬隱者

不愛紛華愛寂寥松風竹月共蕭蕭因隨野鶴過三徑每對江鷗洗一瓢無復塵埃沾短褐尙思煙水泛歸橈道人肯與羲之友飛錫重來莫待招

宋元詩防卷二十五

欽定四庫全書

宋元詩防卷二十六

兵部主事陳焯編

孫覺

【字莘老髙郵人甫冠從胡瑗受學爲同學所推登進士調合肥主簿試館職預首選爲校勘神宗初以昌王記室擢右正言坐希防舉劾大僚落職通判越州徙通州以知諫院召嘗入對神宗言呂惠卿爲利之故屈身王安石其交必解後果交惡復奏靑苗民所不願出知廣徳軍徙湖州廬州丁祖母憂去服除知蘇州福州入爲祕書少監哲宗立遷右諫議大夫進吏侍擢禦史中丞移疾提舉舒州靈僊觀卒年六十三】

介亭

眞人昔未起奔鹿駭四方連延天目山兩乳百里長有地跨江海無種生侯王中宵燎穹旻列石表壇場朱旗大梁野英气吞八荒寥寥百年後故物亦已亡所餘彼巉巖峯巓屹相望主人承明老星斗工文章築亭紫霄上坐客蒼株旁攀云弄明月曉星生扶桑禹山隔波濤簡書永埋藏願逢希夷使水土還故常

李廌

【字方叔其先自鄆徙華廌六歳而孤能自奮立稍長以學問稱鄕裏謁蘇軾於黃州防其文軾曰子之才萬人敵也鄕舉試禮部軾典貢舉遺之賦詩自責謀諸範祖禹將同薦之防相繼去國不果軾亡廌哭之慟作文祭之曰皇天后土鑑一生忠義之心名山大川還萬古英靈之气讀者悚然卒年五十一】

文選樓

申轅應楚聘鄒枚適梁苑藩侯喜賓客賢賢易鷹犬黃綺遊漢庭羽翼繒繳逺秦府十八公攀附名益顯昭明梁才子文囿俾搜選髙齋切浮雲雉堞俯晴巘尙應媿河間筆削非大典

驪山歌

君門如天深九重君王如帝坐法宮人生難處是安穩何爲來此驪山中復道連云接金闕樓觀隱煙橫翠紅林深谷暗迷八駿朝東暮西勞六龍六龍西幸峩眉棧悲風便入華淸院霓裳蕭散羽衣空麋鹿來遊墟市變我上朝元春半老滿地落花人不掃羯鼓樓髙掛夕陽長生殿古生靑艸可憐吳楚兩醯雞築臺未就巳堪悲長楊五柞漢幸免江都樓成隋自迷由來流連多喪徳宴安鴆毒因奢惑三風十愆古所戒不必驪山可亡國

書侍兒小瑩裙帶

旋剪香羅列地垂嬌紅嫩綠寫珠璣花前欲作重重結系定春光不放歸

張耒

【字文濳淮陰人十三歲能文十七作函闗賦已傳人口遊學於陳學官蘇轍愛之因得從軾遊軾稱其文汪洋衝澹有一唱三嘆之致弱冠第進士官主簿尉丞用範純仁薦爲祕省正字歷著作郎史館檢討擢起居舍人紹聖初坐黨籍連貶徽宗立召爲太常少卿復坐黨籍落職言者謂耒聞蘇軾訃舉哀行服遂貶房州別駕晚監南嶽廟卒年六十一】

夏日書懷

士而懷其居孔子亦云非賢臣事晉侯夜載使逃齊酖毒比燕居君子不可懷樂小必害大安近逺之迷野芻養騏驥當念和鑾馳一飽願卽止防何非犬雞髙賢意有在汲汲不敢違安能守槽櫪長伴兒曹嬉

感遇

穰侯擅闗中頗畏諸侯客摉車計已遲終困範公策庸夫吞富貴百計私自惜勢移禍敗至智巧竟何益至公覽英俊苴補乃無隙請看桑林餓亦脫趙子厄

斑竹

重瞳陟方時二妃蓋老人安肯泣路傍灑淚畱叢筠頗疑葛陂化防防畱斑鱗愼勿脫水去人世多埃塵

糴官粟有感

持錢糴官粟日夕擁公門官價𨿽不髙官倉常苦貧兼並閉囷廩一粒不肯分伺待官粟空騰價邀吾民坐視旣不可禁之亦紛紜擾擾田畆中果腹才防人我欲究其原宏濶未易陳哀哉天地間生民常苦辛

離黃州

扁舟發孤城揮手謝送者山回地勢捲天豁江面瀉中流望赤壁石腳揷水下昏昏煙霧嶺歷歷漁樵舎來此實三載鄰里通假借別之豈無情老淚爲一灑篙工起鳴鼓輕櫓健如馬聊爲過江宿寂寂樊山夜

晚歸寄無咎

屋東云移山屋西日半壁余天一劍靑逺雨萬絲白官事癡可了未遭官長責惟應晁夫子不可別頃刻

廣化遇雨

浮雲蔽髙峯臺殿延晚色風聲轉谷豪雨腳射山白東樓瞰虛明龍甲排檜栢蕭森異人境坐視動神魄撞鐘寺門掩晚霽尙殘滴相攜下山去塵靜馬無迹歸來解鞍歇新月如破璧但恐桃花源回舟已靑壁

贈無咎【三首】

文風還正始磊落有諸君長者進後生亦使我有聞譬如貍與虎偶使並稱文終然不可及困我力空勤觸有羸其角進有跋其胡膏車秣吾馬白日在修途𨿽乏無何杯頗多未見書力學致事功良田本深鋤黃子少年時風流勝春栁中年一鉢飯萬事寒木朽室有僧對談房無妾持帚此道人人事誰令余獨不

阿幾

小兒名阿幾眉目頗疎明日來書案傍學我讀書聲男兒事業多何必學讀書自古奇男子往往羞爲儒阿幾笑謂爺薄雲無密雨看爺饑寒姿兒豈合貴富翁家破篋中惟有書與史教兒不讀書更欲作何事

寓陳雜詩【三首】

朝雨如棼絲咫尺不相辧俄然晨光漏紺碧出天面天工易明晦頃刻俄屢變今朝事大定云物捲組練客有北來說蝝生被數縣谷穂無一粒遺稈如立箭卑田成大澤投種哀莫見官人懵不知猶喜輸租辦興懷及鰥寡獨愧吾飽飯

秦子死南海旅骨還故墟辛勤一生事空得數篇書瑯瑯巧言語玉佩聨瓊琚知者能防人憎者頗有餘書生事業薄生世苦勤劬持以待後世何足潤槁枯興懷及平昔使我涕漣如道路阻且長悲哉違撫孤

開門無客來永日不冠屨客知我老懶投刺輒復去端成兩相忘因得百無慮故人在傍郡書信不能屢興哀東坡公將揜郟山墓不能往一慟名議眞有負可能金玉骨亦逐黃壤腐但恐已神僊裂石終飛去

寄答參寥

我生爲文章與眾常不偶出其所爲詩不笑卽嘲詬少年勇自辯盛气爭可否年來知所避不敢出諸口時時未免作包以十襲厚低心讓兒曹黙黙眾人後見君不能已頗亦陳所有君豈少取之時以佳句授幽弦喜有聽淸唱慰孤奏如何瞥然去使我不得友

夏日雜感【二首】

羣動入夜息我歸亦安眠脫我身上衣投枕體宴然朝日常營營有生不可閒羲和戢其光幸此須臾閒人生一世中大小無百年胡爲不自暇長抱勤苦嘆才者勇設施誕者誇死權彼有驅其心欲休諒無緣我本與世疎少慵老成頑何爲不引去坎軻行所艱

娟娟檐前月𨿽缺自媚好團團理絲虫養身恃其巧無能老蝙蝠乘夜出堂奧那能捕飛蚊未解聒耳閙悲歌艸間蚓辛苦自鳴噪爾生可以黙何所欲而噪鳴哇訴其渇謂若天可禱瘖蟬死不鳴豈以訴無效悠悠羣動情誰能辧醜好我歌豈徒然亦用自警告

冬日放言【二首】

秦人焚詩書意欲遂絕滅六經至今存何曾損豪髮興衰有天理人力自淺拙不憂驪山墓回首遭發掘元子本豪爽頗復有俗气孟嘉亦可人乃與較權勢崛彊盡百年究竟成何事江左無英雄汝得免徒

潘郎以予生日見過致酒出兩詩

東風沛甘雨百物一時好江邊桃李盡紅紫到百艸道傍負擔子寒食歸祭禱念我淮上丘三年不躬掃淮陽牡丹窟盛不數伊洛姚黃一枝開眾艶气如爍亭亭風塵表獨立朝萬蕚誰知臨老眼更復美葵藿

於湖曲【並序】

蕪湖令寄示溫庭筠湖陰曲其序乃云晉王惇反屯於湖陰帝微行至其營惇夢日繞之覺而追不及故樂府有湖陰曲按晉地誌有於湖而無湖陰本紀云惇屯於湖陰察營壘而去余頃遊蕪湖問父老湖陰所在皆莫之知也然則帝至於湖當爲斷句乃作於湖曲以遺之使正其是非云

武昌云旗蔽天赤夜築於湖洗鋒鏑巴滇騄駿風作蹄去如滅沒來不嘶日圍萬里纒孤壁兵气如霜已潛釋蛇矛賤士識天顏玉帳髯奴落妖魄君不見銅駝陌上塵沙起朔騎春來飲瀍水浮江天馬是龍兒蹙踏揚州開帝裏王气尙縣五百秋弄兵老濞空白頭石城戰骨臥秋艸更欲君王分上流

蘇叔黨呂知止自許下見訪叔黨有詩見贈賦此奉答

三年齊安看江山可當中原故人面北來塵埃逢故人眼前卻作江山見君似江山定不疏能出吾言世亦無蘇郎下筆妙無敵呂郎與談驚未識鳳雛驥子未宜輕囊空各有千金璧贈君錦繡英瓊瑤報我瑯玕金錯刀溪毛橫污未相棄歲暮與君甘緼袍

少年行

少年賣珠登主門主家千金惜一身綠韝請罪見天子尙得君王呼主人鬭雞走馬長安道豪傑驅來奉談笑漢庭碌碌公與侯畏禍憂誅先白頭

代贈

洞房飛香作春霧僊人勸酒香中語明眸第二紫雲娘鶯學歌聲栁如舞蹙眉長歌澧有蘭銀勾請君春艸篇繁弦髙張燭燒夜玉壺未盡參在天春泥雪消淮上路東風浪欲驚客櫓惱公舊事防魂夢過眼相逢一風雨黃流淸洛上天漢吳山洞庭藏水府謾題詩句寄歸舟江口風狂那得渡

片雪歌

瑤池一片孤飛雪風急身輕飛不歇誰將翠袖遮得歸十斛明珠換與誰金龜貴客迎將去玉作輜軿載煙霧人間不解桃李心獨與琵琶自相語主人白頭情不親朱樓夜鎖梨花春願同花落寄流水飄出朱門隨路塵長恐此生空已矣從此失身輕薄子人生但樂兩心知誰是瓊瑤孰泥滓鶯驚中彈花辭樹蝶散蜂稀春日暮風光不斷流水長不知片雪今何處

飛螢詞

碧梧含風夏夜淸林塘五月初飛螢翠屏玉簟起涼思一防秋心從此生方池水深溪雨積上下輝輝亂凝碧幸因簾捲到華堂不畏人驚拂瑤席漢宮千門連萬戶夜夜熒煌暗中度光流太液池上波影落金盤月邊露銀闕蒼蒼玉漏遲年年爲爾足愁思長門怨妾不成寐團扇美人還賦詩避暑風廊人語笑欄下撲來羅扇小已投幽室自分明更伴殘星碧天曉君不見連昌宮殿洛陽西破瓦頽垣今古悲荒榛腐艸無人迹只有秋來熠燿飛

偶書【三首】

秋陰漫漫防千里赤壁磯前天接水連檣接柁不復行老魚擘波時出戲黃橙紫栗収如積靑錢買酒不堪惜北人歲久厭南餐山邊有路何時還

窮秋晝夜陰如一夜不見星朝蔽日枯疇已獲大野空怒江未落連州沒長魚撥刺不受釣漁子髙眠守蓬蓽紫髯舊宮誰復遊鼎峙雄心久蕭瑟

周郎戰處滄江回魚龍蕩潏山石摧荊州艨艟莫舉檝走君不勞一炬灰當年雄豪誰復在喬木荒煙忽千載蘄竹截作寸笛材一冩山川萬古哀

勞歌

暑天三月亢無雨雲頭不合惟飛土深堂無人午睡餘欲動身先汗如雨忽憐街裏負重民筋骸長轉十石弩半衲遮背是生涯以力受金飽兒女人家牛馬系髙木惜恐奔驅犯炎酷天工作民良久難誰知不如牛馬福

江南曲

江蒲芽白江水綠江頭花開自幽淑人家晨炊欲熟時旋去网魚惟所欲往來送租只用船未省沙泥曽污足有錢買酒醉鄰里終日數口常在目不學長安貴公卿每遣離心寄朱轂朝遊巖廊暮海島譴人未歸心自逐

牧牛兒

牧牛兒逺陂牧逺陂牧牛芳艸綠兒怒掉鞭牛不觸澗邊柳古南風淸麥深蔽目田野平烏犍礪角逐艸行老防臥噍饑不鳴犢兒跳梁沒艸去隔林應母時一聲老翁念兒自攜餉出門先上岡頭望日斜驟雨濕蓑衣拍手唱歌尋伴歸逺村放牛風日薄近村牧牛泥水惡珠璣燕趙兒不知兒生但知牛背樂

讀中興頌碑

玉環妖血無人掃漁陽馬厭長安艸潼關戰骨髙於山萬里君王蜀中老金戈鐵馬從西來郭公凜凜英雄才舉旗爲風偃爲雨灑滌九廟無塵埃元功髙名誰與紀風雅不繼騷人死水部胸中星斗文太師筆下蛟龍字天遣二子傳將來髙山十丈磨蒼崖誰持此碑入我室使我一見昏眸開百年廢興增嘆慨當時數子今安在君不見荒涼浯水棄不収時有遊人打碑賣

魯直惠洮河緑石作冰壺研次韻

洮河之石利劍矛磨刀日解十二牛千年荒徼困沙礫一日見寶來中州黃子文章妙天下獨駕八馬森幢旒平生筆墨萬金直奇煤利翰盈篋収誰持此研參案几風瀾近手寒生秋包持投我棄不惜副以淸詩帛加璧明窻試墨吐秀潤端溪歙州無此色野人齋房無玩好慙愧衣冠陳裸國晁侯碧海爲文詞盤礡萬頃澄淸漪新篇來如徹紮箭勁筆更似畫沙錐知君自足報蒼璧愧我空賦瓊瑰詩

福昌秋日效張文昌【二首】

秋野無人秋日白禾黍登場風索索豆田黃時霜已多桑虫食葉畱空柯小蝶翩翩晚花紫野鶉啄粟驚人起洛陽西原君莫行秋光處處傷人情

黃桑蕭蕭秋水淸田中日午村雞鳴場邊九月禾黍熟空原雉飛飽新谷棗籬虫鳴村路曲道邊古墳生野菊人稀田濶艸茫茫洛陽秋深能斷腸

題韓幹馬圖

頭如翔鸞月頰光背如安輿鳬臆方心知不載田舍郎猶帶開元天子紅袍香韓幹寫時國無事綠樹陰低春晝長兩髯執轡儼在傍如瞻馳道黃屋張北風揚塵燕賊狂廐中萬馬歸範陽天子乘騾蜀山路滿川苜蓿爲誰芳

罔沙阻風

大江春風浪如屋客舟迎風罔沙宿連檣接柁古岸傍岸頭無人春艸綠船頭日出炊煙起買魚攜菜來就市漁人水惡不出門蕭條野市無雞豚堤邊紙錢灰若雨洗酒賽神巫降語南人艇子不避風橫江五兩翩翩去北鄰賣餅兒每五鼓未旦卽繞街呼賣𨿽大寒烈風不廢而時略不少差因爲作詩且有所警示稭秬

城頭月落霜如雪樓頭五鼓聲欲絕捧盤出戶歌一聲市樓東西人未行北風吹衣射我餅不憂衣單憂餅冷業無髙卑志當堅男兒有求安得閒

讀蘇子瞻韓幹馬圖

我𨿽不見韓幹馬一讀公詩如見者韓生畫馬常苦肥肉中藏骨以爲奇開元有臣善司牧四十萬匹屯山谷養之罕用食之丰力不曾施空長肉韓生圖像無乃然我謂韓生巧未全君不見昔時騏驥人未得饑守鹽車惟有骨昂藏不受塵土侵伯樂未來空佇立騏驥乏食肉常臞韓生不冩瘦馬駒誰能爲驥傳之圖不如凡馬飽靑芻

再和馬圖

我年十五遊闗西當時惟揀惡馬騎華州城西鐵駿馬勇士十人不可覊牽來當庭立不定兩足人立迎風嘶我心壯此寧復畏撫鞍躡乘以馳長衢大呼人四走腰穩如植身如飛橋邊爭道挽不止側身逼墮壕中泥縣空十丈才一擲我手失轡猶攢蹄回頭一躍已在岸但見滿道人嗟咨關中平地艸木短盡日散漫遊忘歸驅馳寧復受鞭策進止自與人心齊爾來十年我南走此馬嗟嗟入誰手楚鄕水國地卑污人盡乘船馬如狗我身未老心已衰夢寐時時猶見之想圖思畫忽有感況復慷慨吟公詩達人遇境貴不惑世有尢物常難得寧能使我卽無情搔首長歌還嘆息

郭圃送蕪菁感成長句

蕪菁至南皆變菘菘美在上根不食瑤簪玉筍不可見使我每食思故國西鄰老翁知我意盈筐走送如雪白蒸烹气味元不攺今晨一餐和南北孔明用蜀最艱窘百計捃拾無遺策當時此物助軍行渭上褒中有遺植英雄臨事究瑣屑終服奇才屈彊敵想見躬耕自灌畦當時有意誰能測

蕭朝散惠石本韓幹馬圖馬亡後足

世人怪韓生畫馬身苦肥幹寧忍不畫驥骨當時廐馬君未知開元太平國無事戰馬捲甲飽不騎玉關槖駝通萬里長安第宅連諸姨笙歌錦繡徧一國六龍長閒空食粟霜甜秋艸沙苑遊日暖春波渭川浴脽圓腰穩目生光細尾丰膺毛帖肉珠鞍玉驕不行豈有塵埃侵四足韓生丹靑寫天廐磊落萬龍無一瘦豈知車下骨如墻饑齧艸根刺傷口君家古圖才半身千里騰驤已有神回身側顧不無意剪騣絡頭嗟失眞君不見太宗戰馬拳腹毛身騎此馬縛羣豪龍虎精神金鼓气豈有閒地供脂膏至今畫圖快胸臆想見虯須親破賊那知但愛廐中肥漁陽筯腳蹄如石神駒入水隨煙雲蜀山石路無行人六驥悲鳴足流血騎騾遺事一酸辛

奉先寺

荒涼城南奉先寺後宮美人官此角樓相望髙起墳艸間栢下多石人秩卑埋骨不作塜靑石浮屠當丘墳家家墳上作享亭朱門相向無人聲樹頭土梟作人語月黑風悲鬼揺樹宮中養女作子孫年年犢車來作主廢後陵園官道側家破無人掃陵域官家歲給半千錢街頭買餅作寒食

田家

野塘積水綠可染舎南新栁齊如剪去冬雪好麥穂長今日雨晴初擇繭東家饋黍西舎迎連臂踏歌村市晚婦騎夫荷兒扶翁月出橋南歸路逺

海州道中【二首】

孤舟夜行秋水廣秋風滿帆不揺槳荒田寂寂無人聲水邊跳魚翻水響河邊守罾茅作屋罾頭月明人夜宿船中客覺天未明誰家鞭牛登隴聲

秋野蒼蒼秋日黃黃蒿滿田蒼耳長艸虫吚吚鳴復咽一秋雨多水滿轍渡頭鳴舂村徑斜悠悠小蝶飛豆花逃屋無人艸滿家累累秋蔓縣寒

女幾祠下

山邊白雲閒不掃山下松花龍甲老東風古栢吹暖香廟前土馬荒春艸朝霞爲裳水爲佩守廟千年老龍在淸風掃堂神欲還山頭月出溪潺潺

從黃仲閔求友於泉

炎暑戰已定淸秋當抗衡碧雲生雁思幽艸見蛩情曬麥村墟靜觀書枕簞淸誰能酌酒來破屈原醒

贈陳履常

勞苦陳夫子欣防病肺蘇席門迂次數僧米及時無防蓄親庖急靑錢藥裹須我場方不給何以縶君駒

至安化驛先寄淮陽故人

蕭條安化驛倦客思悠哉積水連天濶靑山送客來疎籬風捲葉敗屋雨生苔寄語淮陽舊人今放逐回酬同年徐正夫司戶時欲築室嵩洛間

少別老相見無言空惘然功名屬多病詩酒樂衰年厭顏公粥囊須趙壹錢歸裝何日辦嵩少好林泉

破幌

破幌一防白臥知千里明低窻通雪气喬木尙風聲傳柝軍城靜鳴鐘梵剎淸髙眠尋斷夢鄰樹已烏驚

秋懷【三首】

木落晚風急宵涼侵暑衣有期惟向老無計未成歸只益顚毛脫還從髀肉肥感時仍弔古回首意多違衰鬢不堪洗病軀先覺陰天寒白日短歲暮亂山深薄酒醒無力危弦奏不禁謀身老逾拙三聴洛陽砧淸秋萬里興力疾上髙臺歲熟雉兔飽風髙楡栁摧晚篁元自綠幽菊爲誰開寂寞無人問鄕書久不來

宿銅陵

山色日已遠問人歸路長碧天涼後濶秋物雨餘荒人靜路傍寺鳥啼林下房銅陵竟何就空死漢吳王

冬夜

山靜寒云薄天空孤月明霜桐占堦影風葉繞廊聲經濟心難就蹉跎歲屢更防鴻本淸逺何事亦宵徵

和西齋

山色供開鏡溪光照掩扉暗虫先夜響萎葉近秋飛灌壠晴蔬出窺籠暮鶴歸鳴琴坐朗月輕露防秋衣

春寒

客舎逢桃李淸尊聊自懽夢中驚夜雨醉裏度春寒艸色逺還綠鳥聲晴更繁預期多病眼花發莫辭看

歲暮書事【二首】

歲晏北風疾山空萬谷號木枯隨意折鴻斷不成髙深屋支蓬戶溫鑪暖緼袍老天元不寐鳴竹鼓蕭騷原廟依岡起傳爲世祖營南陽無雊雉熊耳合投兵霜日蓬原路天風栢殿聲山川英气在不負昔聞名

宿東魯父店

郡國何時極覉愁觸處生望隨天不盡春共野兼平煙樹淮南濶漁鹽楚俗輕飄零五年別嘆息鬢毛更

春望

暖日晴燻艸淸淮濶浸天地卑連逺水城廢入春田目極風燈外愁縣涙臉邊人生苦多感花栁自年年

同七兄及崧上人自墳莊還寺

和風快人意岸幘晚衿涼日落野防碧月生淮際光論詩得靈運靜語屬支郎不是耽閒散從來懶性長

蔡河漲

渾渾𨿽未巳浩浩竟東歸濶處長天近澄邊一鳥飛西風疎葦亂斜日逺村微淹泊從吾道扁舟伴釣磯

泊長平晚望

江穩夷猶櫂春歸杳靄天翠深交岸樹綠逺望川田漁酒數家市帆檣何處船登臨一回首無恨亦依然

夏日【三首】

蚓壤排晴圃蝸涎印雨堦花須嬌帶粉樹角老封苔問字病多忘過鄰慵卻廻晚涼還盥櫛對竹引淸杯細徑依原僻茅蓬四五家山田來雉兔溪雨熟桑麻竹籠辰収果茅庵夜守頗知農事樂從此問生涯夜色川原合秋聲艸木催星辰隨地濶河漢抱山來棲鶴涼先警饑烏夕未回髙樓對斜月鳴笛正淸哀

冬日雜興【三首】

池館畱余雪西山照夕曛臘催梅蘂迸春向鳥聲新愁思仍當病風光欲近人年年桃李樹相對只傷神南壁蒼崖壯窮冬井落閒風聲先老樹日色避諸山落雁饑相向啼烏夕自還微微寒月影蓬戶已深關擊柝山城閉疎燈野店扄疾風鳴夜谷晴水動浮星霜翼歸何晚鄰機織未停短歌時自和愁絕更誰聽

建平途次

野橋田徑滑官路栁條新流水伴遲日野花畱晚春防空知去翼衝綠有歸人自笑諳岐路無勞更問津

暮春

夜雨輕寒拂曉晴牡丹開盡值淸明庭前落絮誰家栁葉裏新聲是處鶯白髮欲來如有信靑春歸去更無情便當種秫長成酒遠學陶濳過此生

夏日雜興

墻下溪流淸且長夾溪喬木雨蒼蒼防風翠菓擎枝重照水圓荷舞葉涼蝸殻已枯黏粉壁燕泥時落污書牀南山野客閒相過贈我能攜藥滿筐

屋東

蒼鳩呼雨屋東啼麥穂初長燕子飛竹里人家雞犬靜水邊官舎吏民稀溪聲夜漲寒通枕山色朝晴翠染衣賴有西鄰好詩句賡酬終日自忘饑

登海州城樓

城外滄溟日夜流城南山直到城樓溪田雨足禾先熟海樹風髙葉易秋疎傅裏閭詢故老秦皇車甲想東遊客心不待傷千里檻外風煙盡是愁

京師廢宅

當道朱門白晝扄髙堂歌吹久無聲古窻積雨昏殘畫朽樹輕陰長寄生門下老人時灑掃舊時來客嘆平生艶姬驕馬知何處獨有庭花春自榮

登城樓

沙雨初幹巾褐輕獨披蓑蔓步髙城天晴海上峯巒出野暗人家燈火明歸鳥各尋芳樹去夕陽微照逺村耕登樓已恨荊州逺況復安仁白髮生

送泗州推官王永年致仕還鄕王年四十而致仕士大夫所少也

爲憶田園便拂衣休官退勇似君稀塵埃擺脫靑衫去閭裏驚嗟黑髮歸南畆稻糧仍歲熟舊山芝術入秋肥百年從此皆閒日寄語人間浪是非

自海至楚途次寄馬全玉

蕭蕭晚雨向風斜村逺荒涼三四家野色連云迷稼穡秋聲催曉出蒹葭愁如夜月長隨客身似飛鴻不記家極目相望何處是海天無際落殘霞

夏日

黃簾翠幔斷飛蠅午影當軒睡未興枕穩海魚鐫紫石扇涼山雪畫靑繒廊陰日轉雕欄樹坐冷風生玉盌冰滿案詩書塵蠧甚故應疎懶過炎蒸

遣興和晁應之

蓬門鳥雀啅黃昏歸逕牛羊各有羣水濶蛟龍陰后出山空虎豹夜深聞西來谷引秦川雨南去秋連楚澤云唐漢廢興無處問西風禾黍但丘墳

渡洛因泛舟東下數里頗憶淮上

沄沄淸洛轉山隈渺渺東流不復回輕鳥竟隨靑嶂去亂波爭泛夕陽來偶驚舟楫鄕心起乍脫塵埃病眼開疑是盱眙郭門外月明帆席過淸淮

和周亷彥

山光不動晚云垂芳艸初長襯馬蹄新月已生飛鳥外落霞更在夕陽西花開有客時攜酒門冷無車出畏泥修禊洛濵期一醉天津春浪綠浮堤

春日遣興

流光向老惜芳菲搔首悲歌心事違綠野染成延晝永亂紅吹盡放春歸荊榛廢苑人閒牧風雨空城鳥夜飛斷送一番桃李盡可憐桑柘有光輝

臥病月餘呈子由

風葉鳴窻已復朝喚回歸夢故山遙酒壺暗淡浮塵集藥鼎靑熒敗葉燒閉戶獨依寒蟋蟀移牀更就雨芭蕉病深欲請安心術長日如年未易消

次韻張公逺

平淡春云捧額浮秋光劍防近人流無腸可斷方爲恨有藥能治不是愁欲待挑琴聊試術未傳驅豆更何謀遙知添得寒窻夢尢在華堂綺席頭

雙槐晚秀三月一日初見新葉

東皇無處著繁華亦復分張到我家他日老蒼悲敗枿今晨嫩綠出新芽禿翁承弁纎纎髮村婦縈鬟艸艸花桃李蹊中人迹絕綠陰門巷正藏鴉

登山望海

鳥去蒼煙古木人歸綠野孤舟信美𨿽非吾土消愁且復登樓

霅溪道至四安鎭

苕霅淸秋水底天夜帆燈火客髙眠江東可但鱸魚美一看溪山直萬錢

上元都下二絕

淡薄晴雲放月華晚妝新暈臉邊霞管弦樓上爭酤酒巧笑車頭旋買花

驕馬金鞭白面郎雙鬟小女坐車箱輪聲轆轆歸何處畱得紅籠絳蠟香

傷春【二首】

浮雲冉冉送春華怯見輕寒日欲斜半夜雨聲能防許曉來落盡一城花

嫩紫妖紅惜不得亂隨風雨防蓬蒿荒田野艸花開晚主管春光屬爾曹

春雨中偶成

春陰只與睡相宜臥聽鳴禽語復飛一縷斷香浮不散何人深院晝燻衣

懷金陵【二首】

壁月瓊枝不復論秦淮半已掠荒村靑溪天水相澄映便是臨春閣上魂

曾作金陵爛漫遊北歸塵土變衣裘芰荷聲裏孤舟雨臥入江南第一州

宋元詩防卷二十六

欽定四庫全書

宋元詩會卷二十七

兵部主事陳焯編

賀鑄

【字方回衛州人孝惠皇后之族孫也長七尺面鐵色喜談時事可否不少假借博學彊記工詩文尢善於度曲化陳語爲新奇出人意表其气槪雄爽近於任俠初娶宗人女籍右選監太原工作元祐中李淸臣執政奏換通直郎通判泗州又倅太平州以尙气使酒不合於時退居吳下自號慶湖遺老以終有集二十卷】

故鄴

按鄴都記漢建安十二年曹操防袁氏始大築鄴當時京兆洛陽南陽許皆大都而鄴爲之長操子丕代漢復定都洛陽此後僭竊更據鄴而未始殘破元魏孝文帝自代南巡駐蹕鄴下久之以南望枉人山北接栢人縣非善地遂去之河南將行掛飯罌於城樓上識者解之掛飯縣飱也豈待孫宅此乎至孝靜帝果爲髙歡刼遷都鄴齊五主營建宮室規模壯麗逾前魏周武平齊焚撤略盡及隋文克尉迥遂洿瀦之築京觀於葛屨山徙郡治安陽鄴猶爲屬邑熙寧間始廢之戊午九月獨遊晚歸馬上賦

魏武昔恢圖北平譚尙孼卜鄴築新都非徒爲三穴將行遷鼎志遽有分香訣落日繐帳空奠終歌舞闋旋防瀍洛上載起蒼龍闕四葉不歸東苔花馳道絕食槽防終驗掛飯期先決擾攘百年間累車尋覆轍山川气象變朝市繁華歇白露復靑蕪茫茫換時節陰風吹葛屨燐火走兵血木葉下西陵寒虫助騷屑

燭蛾

雙蛾來翩翩慕此堂上燭附炎竟何功自取焚如酷感彼萬動微保生在無欲不見靑林蟬飲風聊自足

題蘭陵王碑陰

碑載王名肅字長恭北齊文襄之子王有武略善撫士每得一數李必分甘餌眾金墉之戰免冑先登推功第一今蘭陵王曲卽凱歌也爲後主所忌得疾不治而卒以鴆薨墓在滏陽西南十里碑字大兼分法有古气而不著書人名文乃盧思道也

齊室生武賢蘭陵類頗牧析饗虎士饜慰比粱肉金墉免冑戰破陣何神速樂府有遺聲當歌凱旋曲磐宗旣不壽霸祚宜爾促十代六百年人間變陵谷荒塗接幽壠誰復禁樵牧窆石半欹摧鉤鋤斷鼇足蒼苔蝕篆刻仰睇塵目操翰無媿詞千言不爲辱人生妄區別共盡同艸木何待雍門彈令君涙盈匊

冠氏送武欽之安陽

黃金絡徵轡之子待明發樽酒少遲畱禪林見涼月歌鬟結蛾黛怨此佳期濶去去栁堤風靑蟬催白髮

遊雲龍張氏山居

雲龍山距彭城郭南三里郡人張天驥聖塗築亭於西麓元丰初郡守眉山蘇公屢登燕於此亭下畜二鶴因以放鶴名亭復爲之記亭下有小屋曰蘇齋壁間榜眉山所畱二詩及畫大枯株亦公醉筆也壬戌秋餘初至徐張惠然見臨繼相招爲山中遊

昔聞張逸民卜築雲龍山東望結遐想喜得彭城官一語定襟契宛如平生歡招攜屬休沐投此蘿薜間女僕門巷靑袿雙翠鬟蘇齋軒戶明餅火焚椒蘭寶墨鬼神防淸詩冰玉寒森然拱檐霤架石排瑯玕東趨放鶴亭磴道披茅菅指顧百村落炊煙林莽間日腳灑平陸兩山如斷環淒風振晚葉坐怯衣裘單引領紫霄極飄颻如可幹緬懷眉山公五馬來遊盤酣興走顚筆蒼崖卽鑱刋午年仲冬月雪野雲彌漫掃石坐舒嘯惠泉烹鳯團當時詫盛集千古陋逵安俛仰迹遂陳斯人久泥蟠我來後千日逸防何由攀仰懷勝事往俯遵塵路還山英能不辱時欵白雲關

登黃樓有懷蘇眉山

登黃樓望黃州黃州望不見樓下水東流水流何可畱浮雲更悠悠傷心澤畔客憔悴楚蘭秋

和張謀父遊石佛山觀魏太武書

按南北史彭城圖經魏太平眞君十一年太武南侵至步築宮駐蹕聲欲渡江宋人患之遣使請婚饋百牢以犒師明年春旋師渡淮復畱連徐方再旬始北去今彭城南五里因山鑱佛髙十許丈東北百步有大磐石欹枕小溪劃然四字曰阿彌陀佛皆徑尺餘蓋當時太武以鐵箠畫是字非刋刻也乙丑秋張謀父賦詩要余屬和焉

中區昔屯否代邦天所開鴻圖屬太武不世英雄才南洗洛陽血西蕩長安灰氊車十萬乘略地驅風雷一葦濟長淮築宮步隈東鄰拜牢餼走使爲婚媒云旗卽歸路覽勝此徘徊俯揮鐵馬鞭頑石同陶壞劃成四大字屹栗陰虹摧淪精入崖壑怒气羞蟠回茫茫六百年風雨生莓苔偉迹寖銷泯威靈安在哉君爲訪古遊賦詩追七哀人生誰不爾零落同塵埃

登金陵雨花臺

迢迢朱雀航飛蓋共淩越東風石子岡芳艸微徑絕生公法堂在淸夜貯明月回認城郭遊春防爛晴雪長煙動江隩微雲起山脇連檣去遲回白鳥屢明防

遊百福寺卽唐詩人張司業借故居

文昌西郭居修竹閉環堵琴樽不復存靑蓮開梵宇塵紛晦遺像粉繪才可覩拜奠愧無言長哦古樂府

金山

輕舠放中泠岸逺春風壯檝師俯仰呼天水爭蕩吾方扣其舷聊賡小海唱梢回卽東麓側磴聫履杖危剎表層巓疲筋躡牽彊斜廊繚復殿魚脊分背向放目四垠寛秋毫入吾望侵云鐵甕壘崛起無緣傍映日海門山不蔕滄波上吾𨿽百石吏平昔有微尙俄得金仙徒翦蘿開岫幌誓投桑楡年浮玉翁自況

和潘豳老漢上屬目

浮雲防山頭淸川山下流芳洲采香女薄暮漾歸舟並蒂雙荷葉逢迎一障羞持情不得語大婦在髙樓

望夫石

亭亭思婦石下閱幾人代蕩子長不歸山椒久相待微云防發彩初月輝蛾黛秋雨疊苔衣春風舞蘿帶宛然姑射子矯首塵冥外陳迹遂無窮佳期曽莫再脫如魯秋氏妄結桑下愛玉質委泥沙悠悠復安在

寄題潯陽周氏濓溪艸堂

江華人周茂叔仕至尙書郎累使嶺表中年投節退居湓城之南溪上因名濂溪以自況二子壽字元翁燾字次元相踵第進士丙子五月餘艤舟漢陽始與元翁相際求余賦詩

濓溪之水淸未足濯公纓平生抱苦節成就此溪名長歗置符傳孤雲歸思輕溪頭四壁居溪下百畆耕量汲奉晨盥課樵共夕烹希逢杖屨遊但聽弦歌聲爲客開三逕傳家惟一經雙珠光照乘合璧價連城褐被有餘樂問縑無隱情昔仰名父子今推難弟兄不應文範後遽謂公慙卿勒詩髙崖石敢告後代生

彭城三詠

元丰甲子余與彭城張仲謀父東萊冦昌朝元弼彭城陳師仲傳道臨城王適子立宋城王羾文舉采徐方陳迹分詠之餘得戲馬臺斬蛇澤歌風臺三題卽賦焉

秦蛇已中斷劉項方龍戰叱吒沮風雲雎盱走霆電鴻溝一畫天地開楚王洗劍東歸來新都形勝控淮泗籠山絡谷營髙臺重瞳登覽何爲者不知招賢知戲馬上如激矢下投丸蘭筋霜腕便回盤半夜悲歌騅不逝明日陰陵行路難騋牝三千歸漢苑粟豆尢聞蠧縣官君不見華山之陽古坰牧春風吹艸年年綠【右戲馬臺】君不聞泗濵昔日有亭長送徒咸陽失収掌澤中置酒飲相訣吾亦從玆犇芒碭陰風蕭蕭導者懼前有修蛇怒橫路酒酣拔劍肯畱行劃斷蜿蜒不回顧河明月出人踵來彼媼何寃號且哀謂遭赤帝屠吾子語竟莫知安在哉眞人聞此自心許茫茫四海吾其主虎變龍飛十二年馘項梟英直狐防半夜雄鋩飛上天防見長陵一壞土【右斬蛇澤】

漢祖髙風百尺臺千年客土生蒿萊無窮人事水東去如故地形山四來江淮猶沸鯨鯢血八十一車枉歸轍白叟逢迎皆故人鬥酒歡呼惜將別崤澠迢遙非我鄕死生此地烏能忘酒闌鳴築動云物靑衿兒曹隨抑揚爾時可無股肱力端思猛士守四方君不聞淮陰就縛何慷慨解道鳥盡良弓藏【右歌風臺】

江南曲

遊倡搴杜若別浦鴛鴦落向晚鯉魚風客檣千里泊當時桃葉是新聲千載長余隔水情烏衣巷里人誰在白鷺洲邊艸自生

畱別僧訥

宂從西班誰比數牛儈馬醫猶爾汝詩解窮人未必工苦調酸聲效梁父滎陽道人方外交謂我有言追屈騷驪珠不惜彈黃雀狗尾何堪聫黑貂秦淮潮上扁舟發後日相思一書札千里同風了了然人間無處無明月

叢臺歌

累土三百尺流光二千年人生物數不相待摧頽故址秋風前武靈舊隴今安在禿樹無陰困樵采玉簫金鏡未銷沈防見耕夫到城賣君不聞叢臺全盛時綺羅成市遊春暉一從雕輦閉荒艸蕭散行雲無復歸招魂想象風流在晴華露蔓猶依稀縈紆棘逕撩人衣禾黍晚成貆貉肥層檐碧瓦碎平地夢作鴛鴦逐伴飛登臨弔古將語誰城郭人民今是非指君看取故時物南有淸流西翠微彷徨華表不能去豈獨遼東丁令威

雨餘晚望

相應乳鳩鳴桑間返照明平津小舫度髙隴一牛耕林藪歸心健塵埃病骨輕屈騷魂爽在未許獨君淸

自鄆還徐道中

八月過新雨行雲弄晚涼山川乍明晦禾黍半靑黃西去眞何事東還非故鄕悠悠塵土裏無路不亡羊

丙寅舟次宋城作

水館雨邊村登臨柰斷魂黃花開小徑紅粉哭髙原舟楫逢新火松楸老故園斜陽一千里依約是蘇門

酬桂林從叔

江到三湘盡山圍八桂深龍蛇寒不蟄霧露晝多陰迢遞馳梅信殷勤訪竹林淮南風土美畱滯亦何心

懷寄潘孝本兼簡其子言

春色先梅嶺秋聲後桂林溪通五羊險云近九疑陰無雁難逢信有猿能伴吟燒春酒自美應對阿戎斟

宿黃葉嶺田家

聚落荒山裏畬田歲不登牛衣障隙雪防穴見鄰燈愁入魚難暝寒凝酒亦冰悵然歌白石推枕待晨興

金陵懷寄歷陽王掾

徵魯亭邊路望夫山下舟長江不隔夢明月秖供愁促席歌塵斷閒醉墨畱惜芳橋畔栁誰系木蘭舟

秦淮夜泊

官栁動春條秦淮生暮潮樓臺見新月燈火上雙橋隔岸開朱箔臨風弄紫簫誰憐逺遊子心斾正揺揺

秋夜聞雨

故國心馳北扁舟計漫東寒生一夜雨病渉兩秋風落泊籬根葉幽憂屋角虫何情悲節物聊自況衰翁

龜山晚泊

春半寒溫維舟淮上村長林補山罅靑艸際潮防久厭浮家役重招去國魂禪房欲舒冩煙雨促黃昏

江夏寓興

風與檣烏便儂先塞雁來山經七澤斷潮自九江回漁父猶知隱騷人枉衒才朋遊正相遠梅信爲誰開

病後登快哉亭

經雨淸蟬得意鳴徵塵斷處見歸程病來把酒不知厭夢後倚樓無限情鴉帶斜陽投古剎艸將野色入荒城故園又負黃花約但覺秋風髮上生

題永城縣園水亭

詰曲池塘碧玉流禊亭孤占小汀洲長紉座上芳蘭佩不系檐前畫鷁舟好泛羽觴修舊事爲書繭紙記淸遊季眞待得東還日初見紅蕖十畆秋

罷大匠屬爲淮南行

何處經行特惘然津頭曾送木蘭船桃花春水生前夜楊栁秋風憶故年驛路尺書疑斷絕官倉斗米愧畱連飄颻復作江湖計從此長安是日邊

與張歷陽追懷從禽之樂因賦

宜秋門外養鷹坊好艸陂頭射雉場油幕氊廬張野飲錦袍貂帽結戎妝興闌落日黃塵斷夢後西風白髮長誰念江湖獨流寓此情難話與漁郎

歷陽姥磯下馬上有懷京都遊好

楚澤初冬正獲田孤鴻欲下卻翻然人煙隱約靑山郭云物離披小雪天送別杯盤猶昨日勞生鞍馬遂窮年故人多在金閨籍誰念心如寸斷弦

宿芥塘佛祠壁間得魏湘畢平仲張士宗昔所畱字皆吾故人也

靑靑防夾欲抽芒浩蕩東風晚更狂微逕斷橋尋古寺短籬髙樹隔橫塘開門未掃楊花雨待曉先燒栢子香底許暫忘行役倦故人題字滿長廊

上已晚泊龜山作

薄暮東風不滿帆遲遲未忍去淮南故園猶在北山北佳節可憐三月三蘭葉自供遊女佩蕓編聊對故人談洛橋車騎相望客曾爲吳兒防許慙

寄淸涼和上人

南國風流百不存石頭今是給孤園山連雉堞斜侵路潮送漁舟自到門方丈定容居士病貝多應待客兒翻縣知後日逢迎際桃李春風兩不言

潘豳老出十數詩皆有懷蘇儋州者因賦

人煙寂絕鬼門關更指儋州杳莽間三四月交天漏雨東南地盡水浮山依迷春艸鴒原失響像秋風鶴馭還回羨河陽賢父子雪堂曾伴十年閒

答致仕吳朝請【潛】登黃鶴樓見招

城隅黃鶴莫登臨端使悲翁動楚吟日下長安人共逺天圍夢澤歲方陰北風欲雪雁飛急南渚始冰魚伏深誰似艸堂安隱客下帷隱幾不求心

髙郵舟中對雪

天涯晚歳客無歡擁鼻微吟行路難三楚浮程波渺渺五陵歸夢雪漫漫兔園授簡心猶壯剡曲拏舟興久闌病骨支離仍禁酒漁蓑重緝待春寒

廣陵茱萸灣晚泊

冷云拋雪未成花過埭東風凍著沙荻蒲漁歸初下雁楓橋市散只啼鴉舊聞南國饒春事行見東風換物華老病心情亦何有藥嚢詩卷是生涯

擬溫飛卿

露网朱甍上風簾翠幙前宿衾燻菡萏朝鏡拂漪漣津潤銷金筆香依撲粉綿度閒雙陸子撥恨十三弦鸚鵡殷勤語栴檀委曲煙鮫綃幹玉筯魚鑰限金蓮團扇謌桃葉烏絲代杏牋朱門長窅窅白馬自翩翩難釣三珠樹徒拋九寶鞭酒闌應有待夢破卽無緣信鵲新秋去孤蟾後夜圓浪言墻外地的是洞中仙

郎官湖

按李白詩序云乾元歲流夜郎遇故人尙書郎張謂使夏口沔州杜太守漢陽王令觴於江城之南湖張公四望超然請白標之嘉名白因號之郎官湖席上文士輔翼岑靖以爲知言今所謂郎官湖者占郡城之北束手於兩山間縱廣百許步固不足四望而超然也已知其非是且郡南瀕江之人持南唐時地劵尙指郎官湖爲鄰蓋湖爲江水所並而去城裏余猶有洲渚隱然未泯乃湖之故防也余丙子五月舟次沔陽求訪遺老始得其詳因賦此詩志之

當年賢守令載酒沔南遊涼月呈新霽明湖涵素秋郎官夏口使仙客夜郎囚促膝靑螭舫連觴紫綺裘髙驩隨雨散餘躅想風流芳艸失靑履滄波浮白鷗江吞百頃盡石刻一篇畱宜有沈碑者前懷陵谷憂

過曹氏園馬上作

香風細細出重墻不見繁枝已斷腸知有何人捲簾箔臥看零落滿斜陽

斗峴山

西來投策倦躋攀晚葉寒花一逕間盡日閒雲不畱雨斜陽還照隔江山

晁補之

【字無咎濟州鉅野人父端友工於詩補之防慧善屬文年十七從父倅杭州著七述以謁通判蘇軾軾極稱之由是知名舉進士及別試皆第一調澧州司戶參軍召試除祕省正字歷著作佐郎章惇當國出知齊州坐修神宗實錄失實左官徽宗立召拜吏部員外禮部郎中黨論起爲諫官管師仁所論出知河中府徙湖州密州果州遂主宮觀還家葺歸來園忘情仕進大觀末出黨籍起知泗州卒年五十八】

荳葉黃

蒹葭蒼荳葉黃南村不見岡北村十頃彊東家車滿箱西家未上場荳葉黃野離離防窟之兔入畦豕母從豚兒豕啼豚咿咿銜角復銜箕荳葉黃谷又熟翁媼衰餔糜粥荳葉黃葉黃不獨荳白黍堪作酒瓠大棗紅皺荳葉黃穰穰何膴膴腰防獨健婦大男往何許官家教弓刀要汝殺賊去

視田贈八弟無斁【二首】

河流之所濡一斛泥數斗我莊當水窮乃比石田瘦尙無東陵況有南山豆天雨不可期且復鞭牛後薄遊廢家務待子營糗糧莊奴不入租報我田久荒淩兢馬到門硉兀牛臥場立苗蒼耳根此策殊未長

謁岱祠卽事

澤南三百里極望橫天云云端色凝黛諦視初可分崢嶸介丘像澒洞元气屯頃刻有變化慘淡殊明昏天行帝出震其位生物元不周僨西北川乃東南奔寧知六鼇死竟使三山淪不有是難傾孰維大塊根嘗聞周官說實惟天帝孫神靈所鎭守民物斯芘存幽明脗一理有道惟常尊不覺下馬拜僮奴亦遵循乃知正直理足使防頑惇莫宿太平驛不眠慮絲棼明朝好天色萬象開肧渾勢橫恆碣盡支壓齊魯蹲五色冒日觀一握通帝閣恢拓下摧嗺靑蒼上氤氳泉石競沮洳煙嵐互紛綸髙舉躐風海深蹯跆火輪濤波捲堆阜一一溟渤吞棊枰視井邑匕箸藏松椿碧瓦峙雙闕紅墻繚長闉願瞻巖閟宮內滌邪垢魂賜臣登絕頂一覽神秀原萬壑射窈窕三壇矗嶙峋莽不覩項領何能窮防跟稍稍指鳬繹依依數亭雲松列大夫爵驘識將軍墳瑣屑澗花麗霏微崖藥燻廣大良有以奇險安足論解榻坐中觀洗心馳大鈞初疑無字碑瑩潔誰敢文又怪玉女井髙絕何由奫俯穿鬭仙巖鳥下天壁垠側度五賢堂熊經背逡巡劍石危數履女蘿柔屢捫揮斥八極逺風來袂軒軒寥廓自無梯猶疑天可賔陰谷不敢視恐落魑魅羣安得遂獨往身如黃鵠翻徒觀眾山小愁絕下天門

送君

送君馬上時不道朝罏燠春風入木心皮肌發紅綠春風良易莫那得勤行路且莫望南胡蝶飛無數

上馬

上馬笑屬君歸期在十日來時艸白芽歸時靑鬱鬱來嗔馬蹄急歸嗔馬蹄緩人心自如此馬蹄終不變

開梅山

開梅山梅山開自熙寧之五年其初連峯上參天巒崖盤閡羣蠻南北之帝鑿混元此山不圯藏雲煙躋攀鳥道出薈蔚下視蛇脊相夤緣窮南山南山石室大如屋黃閔之記盤瓠行迹今依然髙辛氏時北有貔貅壓境中下令購其首妻以少女金盈斗徧國無人有畜狗厥初得之病老婦以盤覆瓠化而走堪嗟吳將軍屈死防防口帝皇下令萬國同事成違信道不容竟以女妻之狗乃負走逃山中山崖幽絕不復人迹通帝𨿽悲思深往求輒遇雨與風更爲獨力之衣短後裙六男六女相婚姻木皮艸實五色文武溪赤髀皆子孫自以吾父有功母帝女淩夷夏商間稍稍病侵侮周宣昔中興方叔防振旅春秋絕筆逮戰國一負一勝安可數邇來梅山恃險阻黃茅竹箭霪霧雨南人顚踣斃溪弩據關守隘類穴防一夫當其阨萬眾莫能武欲知梅山開誰施神禹斧大使身服儒賔客盈幕府檄傳猺初疑叩馬卒歡舞坦然無障塞土石塡溪渚但恐關梁通失制後誰禦開梅山開山易防獠難不如昔人閉玉關

胡戢秀才效歐陽公集古作琬琰堂

君不見廬陵公往爲學士修書日詔千金訪遺逸遺文逸字往往出故都易姓防兵火量臋鼎腹細詰詘道人岣嶁空有聞丘陵仙鬼事恍惚共和十鼓記亡一嶧山肉在無復骨云陽八體又剖至使漢童訛尉律世儒詭正何足臧公家安取千軸藏題籖甲乙潁水陽後來胡君癖膏肓傾家自構琬琰堂摉羅近出補厥亡荒林圮冡見未嘗南觀禹穴計渺茫閉門睥睨在一牀常恨平生好古家無力騎馬蹊田觀斷刻中郎二字煩走驛率更三日勞野食長年囊楮況易擲兒作摹朱婦遮壁願從胡君丐無有十百數中聊取仂胡君今逸民盱眙不見十五春坐令鉛槧老壯士朝廷豈無憂國人曩時豪气今𨿽在會面只謀千日醉聽君汗漫馳古先世事無何付蟬蛻

贈戴嗣良歌時罷洪府監兵過廣陵爲東坡公出所獲西夏刀劍公命作詩

三郎少日如乳虎代父搏賊驚山東硬弓長箭取官職自說九戰皆先鋒將軍拳勇饋不繼痛惜靈武奇計空城頭揶揄下俛走壯士志屈羞塡胸平生山西踏霜雪洪府下濕號兒童聞名未識二十載初見長揖東坡公鋭頭短後凜八尺气似飲井垂檐虹只令不語當陣立望見已是千夫雄往年身奪五刀劍名玉所擐犀札同晨朝擕來一府看竊指私語驚庭中紅妝擁坐花照酒靑萍拔鞘堂生風螺旋鋩鍔波起脊白蛟雙挾三蒼龍試人一縷立褫魄戲客三招森動容東坡喜爲出好礪洮鴨綠石如堅銅収藏入匣人意定蛾眉稍進琉璃鐘太平君子尙小毖戒懼邾小毋荓蜂舞幹兩階庶可覩跳空七劍今何庸從公取礪歸作硯聞公嘗諫求邊功

李成季得閻子常古琴作

昔人流水髙山手此意寧從弦上有閻侯捲舌臥閭裏意向是中畱不朽似聞綠綺置牀頭暑雨東城無麥秋趙傳和氏齋五日吳得湛盧當兩州李侯得意誇題柱成詩欲使邀諸路自有桓山石室彈深屋時聞繭抽緒無琴尙可何獨弦要識精微非度數人生有累無非失我欲心灰木爲質嬾從徽的自凝塵老向詩書逾愛日自言結習久難除猶理斷編尋止息焦城卜築近連軫歸約閻侯亦蕭瑟舊聞君祖課木奴試買瑕丘百株粟

吳松道中【二首】

停舟傍河滸四顧盡荒原日落狐鳴冡天寒犬吠村系帆淩震澤搶雨入盤門悵望夫差事吳山閟楚魂曉路雨蕭蕭江鄕葉正飄天寒雁聲急歲晚客程遙鳥避徵帆卻魚驚蕩槳跳孤舟宿何許霜月系楓橋

濟州道中寄葉勛秀才

曉路入西郊新霜著鬢毛貧交借羸馬慈母授徵袍野靜狐貍出天寒雁鵠髙艱難憶親舊淸淚漬平皐

同魯直和普安院壁上蘇公詩

畏暑聊尋寺追涼故繞池雨園鳩喚婦風徑燕將兒散篆縈簾額畱云暗井眉龍蛇動屋壁知有長公詩

千秋嶺上

永日倦髙躋盤回四望迷松根危抱石嶺路曲隨溪馬腹飛雲薄山腰過雨低陰崖不可度誰此構長梯

魚溝懷家

生涯身事任東西藥笥書囊偶自賫栁嫩桑柔鴉欲乳雪消水動麥初齊沙頭晚日檣竿直淮上春風鴈鶩低歸去未應芳物老桃花如錦徧松溪

送曹子方福建轉運判官

談經艸檄鬢華生初擁閩山傳節行江入桐廬靑欲斷溪從劍浦碧來迎茶𨿽戶種租宜薄鹽不家煎價欲平要使祈招歌徳意君恩不爲逺人輕

泗州王諫議明叟畱飲

雲水東遊蚤歲懷半生塵土卻教回兩行堤栁關心在一防淮山入眼來北省主人誇酒好南風稚子喜帆開揚州底事牽行色端爲瓊花芍藥催

澠池道中寄福昌令張景良通直

十年一夢間湖湘欲往從之道阻長可但知君愛彭澤不應言我薄淮陽馬穿崤底流泉白鳥下關頭落照黃愁作驛亭寒不寐懷人思古九回腸

次韻邠倅王徵夫

函谷雞鳴滿面塵夫君泛愛尙爲親淸時有味俱吾黨黃髮相看更防人物理未驚翁喪馬世情應笑子知津似聞絕塞風沙苦只約觥船莫負春

蠖軒孤坐寄曹南教授八弟

畏暑經旬不渉街蠖軒孤坐壁生苔出檐碧筍猶爭長映戶丹橊故後開雙蝶風前愁夜去一蟬雨外送秋來曹南瘦弟應相憶白髮遷兄未放回

遊華嶽歸道中望仙掌

深巖踏徧尋歸路仙掌依然在碧虛無限遊人重駐馬豈惟狂客倒騎驢掛圖天漢朝霞上落影秦關夕照餘千古全生才一士可憐登覽盡丘墟

國子監莫歸

杖屨淸晨往縑囊薄莫歸閒官防事冷蝴蝶上堦飛

譙國嘲提壺

何處提壺鳥荒園自叫春夕陽深樹裏持此勸何人

揚州雜詠

皁莢村南三里許春江不隔一程遙雙堤鬭起如牛角知是隋家萬里橋

龍興寺裏靑雲幹后土祠中白雪葩五百年間城郭攺空畱鴨腳伴瓊花

題廬山

南康南麓江州北五百僧房綴蜜脾盡是廬山佳絕處不知何處合題詩

遇赦北歸

山猶故險水猶奔無復前年濺淚防自是人心隨境別櫓聲帆色盡君恩

皖口寄懷前太平守陳公度

常愛東陵早拂衣我行曾不叩荊扉憑君天柱峯頭望看我扁舟防日歸

沈括

【字存中錢塘人博學善文以父任調沭陽主簿擢進士第爲館閣校勘刪定三司條例首訂南郊禮省費萬計神宗稱善遷中允進太常丞同修起居注上問以籍民車及禁蜀鹽私井兩事奏對明暢擢知制誥往聘朔方考究彊界本末塞其爭地之請歸拜翰林學士以蔡確論出知宣州召知審官院又出知延州至鎭整理邊政佐西討有功加龍圖閣學士坐徐禧軍敗謫均州團練副使元祐初以光祿少卿分司居潤卒年六十五按宋史敍括爲沈遼沈遘諸父行而鄧氏函史則稱從兄弟或別有考歟】

江南曲

新秋拂水無行迹夜夜隨潮過江北西風捲雨上半天渡口微涼含曉碧城頭鼓響日腳垂天際籠煙鏁山色髙樓索莫臨長陌黃竹一聲無北客淸平田苦少人耕惟有蘆花滿江白

潤州甘露寺【前照坊選作張先詩今攺正】

丞相髙齋半艸萊舊時風月滿亭臺地從日月生時見眼到江山盡處回三國是非春夢斷六朝城闕野花開心隨潮水漫漫去流向煙村半日來

秀州官舎秋日

艸滿池塘霜送梅林疎野色近樓臺天圍故越侵云近湖上孤城帶月回客夢冷隨風葉斷秋心低逐雁聲來流年又喜經重九可意黃花是處開

仙都

苔封輦路上靑山鶴馭遼天去不還惟有銀河秋夜月鼎湖煙浪到人間

姑孰

新晴渡口百花香石子池頭鴨弄黃卷幔夕陽畱不住好風將雨過梅塘

歸計

住山人少說山多空只年年憶薜蘿不是自心應不信眼前歸計又蹉跎

嘆老

爲覓少年心不得當時感舊已澘然情懷此日君休問又老當時二十年

沈遼

【字叡達遘弟也防挺抜不羣長而好學傲睨一世爲文初宗左班二史鋤植縱捨自成一家澹於進取用兄任監壽州酒稅吳充使三司薦監內藏庫熙寧初爲審官院主簿受知王安石及其當國更張法令遼持論不阿日益見疎坐與其曹長不合罷去久之監杭州軍資庫攝華亭縣適他使者至修夙怨中以法奪官流永州更赦徙池州遂築室齊山之上名曰雲巢以老焉間作爲文章雄奇峭麗尢長於歌詩元丰末卒年五十四】

鈷母潭

余讀子厚書始聞鈷母潭榜舟西江下振步愚溪南髙下淩山阿松篁蔽秋嵐上人識其地古木森楩楠水深日波瀾此理亦易探古木爲鈷母土音正相參所記或不然信書殊未甘此公廢已久山水窮年耽造化毫楮間浮實微相錟幽心有黙識西歸助淸談

贈別子瞻

平生雅遊眉陽客五年不見須已白借田東坡在江北芟夷蓬蒿自種麥相逢不盡一樽酒故態那復論歡戚手抱阿武勸餘瀝維摩老夫失定力老夫寂寂出三湘更欲卜居池水陽薄田止須數十畆田上更樹麻與桑老來正苦廹生事淸明𨿽近猶未秧罷亞若可博幹麨以無易有遙相望我舟卽行不得駐欲卜後會誠茫茫他時有信如相寄不用辛苦爲詩章

龜玆舞

龜玆舞龜玆舞始自漢時入樂府世上誰傳此樂名不知此樂猶傳否黃扉朱邸晝無事美人親尋教坊譜衣冠盡得畫圖看樂器多因西域取紅綠結裀坐後部長笛短簫形制古雞婁揩鼓舊所識饒貝流蘇分白羽玉顏二女髙髻花孔雀羅衫金畫縷紅靴玉帶踏筵出初驚翔鸞下圃中有一人奏羯鼓頭如山兮手如雨其間曲調雜晉楚歌詞至今傳晉語須臾曲罷立前廡嘆息平生未嘗睹淸都閬苑昔有夢寂寞如今在何所我家家住江海涯上國樂事殊未知玉顏邀我索題詩他時有夢與誰期

宋元詩防卷二十七

欽定四庫全書

宋元詩會卷二十八

兵部主事陳焯編

王存

【字正仲潤州丹陽人防善讀書年十二辭親從學於江西五年始歸作古文數十篇鄕先生嘆爲不及登慶曆六年進士調嘉興主簿擢上虞令除宻州推官召爲國子監直講歷史館檢討知太常禮院素與王安石厚及論事氐牾遂謝不往元丰元年擢修起居注請復唐貞觀執筆隨宰相入殿故事神宗韙之聴直前奏事以右正言知制誥所條陳多忤執政遷閭直知開封府進宻直攺兵部尙書轉戶部拜中大夫尙書右丞遷左丞出知揚州以吏部尙書召再與當軸者戾除知大名府攺杭州紹聖初致仕卒年七十九】

覆驗余杭道中

一夫死非命勘驗更兩吏一囚坐法誅三覆與眾棄去年交阯敗殺戮無賤貴江淮屢歲積殍溝壑穢聖人於赤子愛重若彼至謹小以遺大誰其原帝意

王巖叟

【字彥霖大名人年十八舉明經由涇州推官遷右司諫權給事中時命執政不當輒力諫得寢乃止以直院知齊州召侍講邇英殿拜簽樞密院事爲禦史鄭雍所擊目爲黨人罷知鄭州徙河陽卒】延慶寺龍潭

龍隱幽潭事已空惟餘翠竹間蒼松路窮西北無他景只有靑山一萬重

王欽臣

【字仲至熙寜間由西京縣令召入議法與王安石不合令學士院試賦一篇但賜出身仍歸本任】試院題壁【二首】

蜀國相如最有詞武皇深恨不同時淩雲賦就還無用寂寞文園意可知

古木陰森白玉堂老年來此試文章日斜奏罷長楊賦閒拂塵埃看畫墻【按稗史欽臣試賦畢就院壁題字介甫使人錄之乃二詩也爲攺奏罷長楊賦作奏賦長楊罷云】

王安石

【字介甫臨川人少讀書研精善屬文曽鞏攜其文質歐陽修大稱善爲延譽登進士上第簽書淮南判官秩滿例許獻文試館職安石獨不進調知鄞縣執政薦召試輒辭提江東刑召修起居注辭八九乃受遷知制誥糾在京刑獄以母憂去終英宗之世不起神宗在潁邸講官韓維呂公著數稱揚之因寤寐其人甫卽位召入爲翰林學士一見意合遂柄用創法更制欲致國於富彊然堅僻自信以同異爲喜怒斤逐正直引用憸邪卒禍天下其爲文蒼勁峻整學博識髙終不以相業廢之】雜詠【三首】

懷王自墮馬賈傅至死悲古人事一職豈敢茍然爲哭死非爲生吾心良不欺滔滔聲利間絳灌亦何知先生善鼓瑟齊國好吹竽操竽向齊人雅鄭亦復殊豈不得祿賜歸臥自欷歔寥寥朱絲弦老矣誰與娯日月隨天旋疾遲與天謀寒暑自有常不顧萬物求蜉蝣蔽朝夕蟪蛄疑春秋渺渺上古歷回環今防周

古詩【三首】

少年見靑春萬物皆嫵媚身𨿽不飲酒樂與賔客醉一從鬢上白百不見可喜心腸非故時更覺日月駛聞歡已倦往得飽還思睡春歸只如夢不復悲憔悴寄言少年子努力作春事亦勿怪衰翁衰彊自然異

散髮一扁舟夜長眠屢起秋水防明河迢迢藕花底愛此露的皪復憐云綺靡諒無與歌弦幽獨亦可喜悲哉孔子沒千歲無麒麟蚩蚩盡鉏商此物誰能珍漢武得一角燔烹誣鬼神更以鑄黃金傳誇後世人

叔孫通

先生秦博士秦禮頗能熟量主欲有爲兩生皆不欲艸具一王儀羣豪果知肅黃金旣徧賜短衣亦已續儒術自此凋何爲反初服

楊劉

人各有是非犯時爲患害惟詩以譎諫言者得無悔汾王昔監謗變雅今尙載末俗忌諱繁此理寧復在南山詠種豆議法過四罪都戲桃花母子受顚沛疑似已如此況欲諄諄誨事變故不同楊劉可爲戒

飯祈澤寺

駕言東南遊午飯投僧館山白梅蘂長林黃栁芽短笭箵沙際來略彴桑間斷春映一川明雪消千壑漫魚隨竹影浮鳥誤人聲散翫物豈能畱幹時吾自懶

寓言【二首】

遊鯨厭海濁出戲淸江湄風濤助翻騰网罟不敢窺失身洲渚間螻蟻乘其機物大苦易窮一窮無所歸猛虎臥艸間羣鳥從噪之萬物忌彊梁寧獨以其私虎終機械得鳥亦彈丸隨山雞不忤物黙與鳯凰期

客至當飲酒

天提兩輪光環我屋角走自從紅顏時照我至白首累累地上土往往平生友少年所種樹磥砢行復朽古人有眞意獨在無好醜防防誰與論客至當飲酒

昆山【世傳陸氏家生機云故名昆山言生玉也】

玉人生此山山亦傳此名崖風與穴水淸越有餘聲悲哉世所珍一出受敧傾不如鶴與猿棲息尙全生

田單

湣王萬乘齊走死區區燕田單一卽墨掃敵如風旋舞鳥怪不測騰牛怒無前飄颻樂毅去磊砢功名傳掘與劓降論乃愧儒先深誠可奮士王蠋豈非賢

寄吳氏女子

伯姬不見我乃今始七齡家書無虛月豈異常歸寧汝夫綴卿官汝兒亦搢珽兒已受師學出藍而更靑女復知女功婉嬺有典刑自吾捨汝東中父繼在廷小父數往來吉音汝每聆旣嫁遂願懷孰如汝所丁而吾與汝母湯熨幸小停丘園祿一品吏卒給使令膏粱以晚食安步而車軿山泉臯壤間適志多所經汝何思而憂書每說涕零吾廬所封殖歲久愈華菁豈特茂松竹梧楸亦防防芰荷美花實彌漫爭溝涇諸孫肯來遊誰謂川無舲姑示汝我詩知嘉此林坰末有擬寒山覺汝耳目熒因之授汝季季也亦淑靈

要望之過我廬

念子且行矣要子過我廬汲我山下泉煮我園中蔬知子有仁心不忍釣我魚我池在人境不與防獺居亦復無虫蛆出沒爭腐餘食罷往遊觀鱍鱍藻與蒲淸波映白日擺尾揚其須豈魚有此樂而我與子無撃壤謡聖時自得以爲娯

車載板【二首】

荒哉我中園珍果所不產朝暮惟有鳥自呼車載板楚人聞此聲莫不笑而莞而我更歌呼與之相往返視遇若摶黍好音而睍睆攘攘生死夢久知無所揀物敝則歸土吾歸其不晚歸歟汝隨我可相蒿裏挽

鳥有車載板朝暮嘗一至世傳鵩似鴞而此與鴞似惟此預人死以此有名字疑卽賈長沙當時所遭值洛陽本少年擾擾經世意粗防方外語便釋形骸累吾衰久捐書放浪無復事尙自不見我安知汝爲異憐汝好毛羽其音亦淸麗胡爲太多知不黙而見忌楚人旣憎汝彈射將汝利且長隨我遊吾不汝羮胾

謝公墩

走馬白門下投鞭謝公墩昔人不可見故物尙或存問樵樵不知問牧牧不言摩挲蒼苔石防檢屐齒防想此絓長檣想此倚短轅想此玩雲月狼藉盤與罇井逕亦已沒漫然禾黍村摧藏羊曇骨放浪李白魂亦已同山丘緬懷蒔蘭蓀小艸戲陳迹甘棠詠遺恩萬事付鬼籙恥榮何足論天機自開闔人理孰畔援公色無懼喜儻知禍福根涕淚對桓伊暮年無乃昏

和平甫舟中望九華山

楚越千萬山雄奇此山兼盤根𨿽巨壯其末乃修纎去縣尙百里側身勇前瞻蕭條煙嵐上縹緲浮靑尖徐行稍復逼所矚亦已添精神去亹亹气象來漸漸卸席取近岸移船傍蒼蒹窺觀坐窮晡未覺晷刻淹江空萬物息四面波瀾恬峩然九女鬟爭出一鏡匳臥送秋月沒起看朝陽暹遊氛蕩無餘瑣細得盡覘淩空翠纛直照影寒鋩銛冡木立紺髮崖林張紫髯變態生倐忽𨿽神詎能占當畱老吾身少駐誰云饜惜哉秦漢君黃屋上衡灊等之事嬉遊捨此何其亷我疑二後荒神物久已厭埋藏在雲霧不欲登昏憸又疑避褒封蔽匿以爲謙或是古史書脫落簡與籖當時備巡遊今不在緗謙終南秦之望泰山魯所詹天王與秩祭爼豆羅防鹽茍能澤下民維此逺亦沾方今東南旱土脈燥不黏尙無膚寸功豈免竊食嫌神莽吾難知士病吾能砭文章巧傅會智術工飛箝薦寶互珪璧論材自楩柟茍以飾婦妾謬云活蒼黔豈如幽人樂玆山謝閭閻穴石作戶牖垂泉當門簾尋奇出後徑覽勝倚前檐超然往不返舉世徒呫呫髙興寄日月千秋伴烏蟾遐追商洛翁秦火不能炎近慕楚穆生竟脫楚人鉗吾意竊所尙人謀諒難僉

獨臥有懷

午鳩鳴春陰獨臥林壑靜微云過一雨淅瀝生晚聽紅綠紛在眼流芳與時競有懷無與言佇立鐘山暝

和吳禦史汴渠

鄭國欲敝秦渠成秦富彊本始意已陋末流功更長維汴亦如此浚源在淫荒歸作萬世利誰能弛其防夷門築天都橫帶國之陽漕引天下半豈云獨荊揚貨入空外府租輸陳太倉東南一百年寡老無殘糧自宜富京師乃亦窘蓋藏徵求過夙昔機巧到莛芒禦史閔其然志欲窮舟航此言信有激此水存何傷救世詎無術習傳自先王念非老經綸豈易識其方我懶不足數君聲方雷硠他日聽施設無乃棄篇章

驊驑

龍徳不可系變化誰能謀驊驑亦俊物卓犖地上游怒行追疾風忽忽跨九州轍迹古所到山川略能周鴻蒙無人梯沆漭繞天浮巉巖抜靑防仙聖所止畱欲往輒不能視龍乃知羞

送裴如晦宰吳江

震澤與天杳旁臨無際形他時散髮處最愛垂虹亭飄然平生遊捨我戴吳星欲往獨不得都門看揚舲到縣問疾苦爲予求所經當知耕牧地往往茭蒲靑三江斷其二洚水何由寧微子好古者此歌尙誰聽

送程公辟守洪州

畫船揷幟揺秋光鳴鐃傳鼓水洋洋豫章太守吳郡郎行指鬥牛先過鄕鄕人出郭航酒漿炰鼈鱠魚炊稻粱芡頭肥大菱腰長釂醻喧呼坐滿牀怪君三年滯瞿塘又驅傳馬登太行纓旄脫盡歸大梁翻然出走天南疆九江左投貢與章揚瀾吹漂浩無旁老蛟戲水風助狂盤渦忽坼千丈彊君聞此語悲慨慷迎吏乃前持一觴鄙州歷選多儁良鎭撫時有諸侯王拂天髙閣朱鳥翔西山蟠繞鱗鬛蒼下視城塹眞金湯雄樓傑屋郁相望中戶尙有千金藏漂田種秔出穰穰沈檀珠犀雜萬商輸防交廣流荊揚輕裙利屣列名倡春風蹋謡能斷腸平湖灣塢煙渺茫樹石珍怪花艸香幽處往往聞笙簧地靈人秀古所臧勝兵可使酒可嘗十州將吏隨低昻談笑指麾回雨暘非君才髙力方剛豈能跨有此一方無爲聽客欲霑裳使君謝吏趣治裝我行樂矣未渠央

哭梅聖兪

詩行於世先春秋國風變衰始栢舟文辭感激多所憂律呂尙可諧鳴球先王澤竭士已偸紛紛作者始可羞其聲與節急以浮眞人當天施再流篤生梅公應時求頌歌文武功業優經奇緯麗散九州眾皆少鋭老則不翁獨辛苦不能休惜無采者人名遒貴人憐公靑兩眸吹噓可使髙岑樓坐令隱約不見収空能乞錢助饙餾疑此有物司諸幽棲棲孔孟魯鄒後始卓犖稱軻丘聖賢與命相楯矛勢欲彊達誠無由詩人況又多窮愁李杜亦不爲公侯公窺窮阨以身投坎坷坐老當誰尢吁嗟豈卽非善謀虎豹𨿽死皮終畱飄然載喪下陰溝粉書軸幅縣無旒髙堂萬里哀白頭東望使我商聲謳

杭州修廣師法喜堂

浮屠之法與世殊洗滌萬事求空虛師心以此不掛物一堂収身自有餘堂陰置石雙嵽嵲石腳立竹靑扶疎一來已覺肝膽豁況乃宴坐窮朝晡憶初救時勇自許壯大看俗尢﨑嶇丰車肥馬載豪傑少得志願多憂虞始知進退各有理造次未可分賢愚會將築室返耕釣相與此處吟山湖

寄贈胡先生【並序】

孔孟去世逺矣信其聖且賢者質諸書焉耳翼之先生與予並世非若孔孟之逺也防薦紳先生所稱述又詳於書不待見而後知其人也嘆慕不足故作是詩

先生天下豪傑魁胸憶廣博天所開文章事業希孔孟不復睥睨蔡與崔十年畱滯東南州飽足藜藿安蒿萊獨鳴道徳驚此民民之防者源源來髙冠大帶滿門下奮如百蟄乘春雷惡人沮服善者起昔時蹻跖今騫回先生不試乃能爾誠令得志如何哉吾願聖帝營太平補葺廊廟支傾頽披旒發纊廣耳目照徹山谷多遺材先収先生作梁柱以次構架桷與榱羣臣面向帝深拱仰戴堂陛方崔嵬

移桃花示兪秀老

舎南舎北皆種桃東風一吹數尺髙枝柯蔫綿花爛熳美錦千兩敷亭臯晴溝漲春綠周遭俯視紅影移漁舠山前邂逅武陵客水際髣髴秦人逃攀條弄芳畏晼晚已見黍雪盤中毛仙人愛杏令虎守百年終屬樵蘇手我哀此果復易朽虫來食根那得久瑤池紺絕誰見有更入花時且追酒君來酩酊相隨否

桃源行

望夷宮中鹿爲馬秦人半死長城下避時不獨商山翁亦有桃源種桃者此來種桃經防春采花食實枝爲薪兒孫生長與世隔𨿽有父子無君臣漁郎漾舟迷逺近花間相見因相問世上那知古有秦山中豈料今爲晉聞道長安吹戰塵春風回首一霑巾重華一去寧復得天下紛紛限南北

久雨

煤炲著天無寸空白沬上岸吹魚龍羲和推車出不得河伯欲取山爲宮城門晝開眠百賈饑孫得糟夜哺翁老人慣事少所怪看屋箕踞歌南風

杜甫畫像

吾觀少陵詩爲與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見収靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂常願天子聖大臣各伊周寧令吾廬獨破受凍死不忍四海寒颼颼傷屯悼屈止一身嗟時之人死所羞所以見公像再拜涕泗流惟公之心古亦少願起公死從之遊

贈曾子固

曾子文章眾無有水之江漢星之斗挾才乘气不媚柔羣兒謗傷均一口吾語羣兒勿謗傷豈有曾子終皇皇借令不幸賤且死後日猶爲班與揚

歲晚

月映林塘淡風含笑語涼俯窺憐淨綠小立佇幽香攜防尋新菂扶衰坐野航延緣久未已歲晚惜流光

定林

潄甘涼病齒坐曠息煩襟因脫水邊屨就敷巖上衾但畱云對宿仍值月相尋眞樂非無寄悲虫亦好音

送張宣義之官越幕

會稽遊宦鄕海物錯句章土潤箭萌美水甘茶串香今君誠暫屈他日恐難忘惟有西興渡靈胥或怒張

烏塘

地僻居人少山稠伏獸多怒貍朝搏雁饞虎夜窺騾籬落生孫竹門庭上女蘿未應悲寂寞六載一經過

欲歸

水漾靑天暖沙吹白日陰塞垣春錯莫行路老侵尋緑稍還幽艸紅應動故林畱連一杯酒滿眼欲歸心

壬辰寒食

客思似楊栁春風千萬條更傾寒食淚欲漲冶城潮巾髮雪爭出鏡顏朱蚤雕未知軒冕樂但欲老漁樵

宿雨

綠攪寒蕪出紅爭暖樹歸魚吹塘水動雁拂塞垣飛宿雨驚沙盡晴雲晝漏稀卻愁春夢短燈火著徵衣

自白土村入北寺

雨過百泉出秋聲連眾山獨尋飛鳥外時渡亂流間坐石偶成歇看云相與還會須營一畆長此聽潺潺

江上

潮連風浩蕩沙引客淹畱落日更淸坐空江無近舟共看葭葦宅聊卽稻粱謀未敢嗟艱食凶年半九州

秋夜

幔逗長風細牕畱半月斜浮煙暝緑艸露冷黃花獨曵緣云防仍尋渡水槎歸時參夜半鄰犬靜中嘩

過故居

筏開新屋扶輿繞故園事遺心獨寄路翳目空存野果寒林寂蠻花午簟溫難忘舊時處欲宿愧桑門與道原過西莊遂遊寶乘【元丰四年十月二十四日】

桑楊【一作麻】已零落藻荇亦【一作復】消沈園宅在人境歲時傷我心彊穿西【一作南】埭路共望北山岑欲覓【一作與】道人語跨鞍聊一尋

旅思

此身南北老愁見問徵途地大蟠三楚天低入五湖看云心共逺步月影同孤慷慨秋風起悲歌不爲鱸

發館陶

促轡數殘更時聞雞一鳴春風馬上夢沙路月中行笳鼓逺多思衣裘寒始輕稍知田父穩燈火閉柴荊

將次洺州憇漳上

漠漠春風裏茸茸綠未齊平田鵶散啄深樹馬迎嘶地入河流曲天隨日去低髙城已在眼聊復解輕賫

春日

冉冉春行暮菲菲物競華鸎猶求舊友燕不背貧家室有賢人酒門無長者車醉眠聊自適歸夢到天涯

寄福公道人

帝力防禪林滄洲側布金樓依水月觀門接海潮音開士但輭語遊人多苦吟曾同方丈宿燈火夜沈沈

昆山慧聚寺次張祐韻

峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興秖桑門

次韻致逺木人洲

迷子山前漲一洲木人圖志失編収年多但有柳生肘地僻獨無茅蓋頭河側鮑生幹尙立江邊屈子槁將投未妨他日稱居士能使君疑福可求

登寶公塔

倦童疲馬放松門自把長笻倚石根江月轉空爲白晝嶺雲分暝與黃昏防揺岑寂聲隨起鵶矯荒寒影對翻當此不知誰客主道人忘我我忘言

小姑

小姑未嫁與蘭支何恨流傳樂府詩初學水仙騎赤鯉竟尋山鬼從文貍繽紛云防空棠檝綽約煙鬟獨桂旗弄玉有祠終或往飛瓊無夢故難知

詳定試卷

童子常誇作賦工暮年羞悔有揚雄當時賜帛倡優等今日論才將相中細甚客卿因筆墨卑於爾雅注魚虫漢家故事眞當攺新詠知君勝弱翁

寄張先郎中

畱連山水住多時年比馮唐未覺衰篝火尙能書細字郵筩還肯寄新詩胡牀月下知誰對蠻榼花前想自隨投老主恩聊欲報每瞻髙躅恨歸遲

上元戲呈貢父

車馬紛紛白晝同萬家燈火暖春風別開閶闔壺天外特起蓬萊陸海中盡取繁華供俠少秖分牢落與衰翁不知太乙遊何處定把靑藜獨照公

寄袁州曹伯玉使君

宜春城郭繞樓臺想見登臨把一杯濕濕嶺雲生竹箘防防江雨熟楊梅政成定入邦人詠詩就還隨驛使來錯莫風沙愁病眼不知何日爲君開

次韻平甫金山會宿寄親友

天末海門橫北固煙中沙岸似西興已無船舫猶聞笛逺有樓臺秖見燈山月入松金破碎江風吹水雪崩騰飄然欲作乘桴計一到扶桑恨未能

葛溪驛

缺月昏昏漏未央一燈明滅照秋牀病身最覺風霜蚤歸夢不知山水長坐感歲時歌慷慨起看天地色淒涼鳴蟬更亂行人耳正抱疏桐葉半黃

後苑詳定書懷

文墨由來妙禁中家傳豈獨賦河東平生聽想風聲蚤數日追隨笑語同禦水新如鴨頭綠宮花更有鶴翎紅看花弄水聊爲樂不晚朝廷相弱翁

次韻祖擇之登紫微閣

漠漠秋陰防掖垣靑雲秖在兩楹間宮樓唱罷雞人逺門闕朝歸虎士閒華蓋北瞻天帝座蓬萊東想道家山卻慙久此隨諸彥文采初無豹一斑

和祖仁晚過集禧觀

妍暖聊隨馬首東春衫猶未著方空煙霞送色歸瑤島山水分香繞閬風壯髮已輸塵外綠衰顏漫到酒邊紅日斜歸去人間世卻記前遊似夣中

雨過偶書

霈然甘澤洗塵寰南畆東郊共慰顏地望歲功還物外天將生意與人間霽分星鬥風雷靜涼入軒牕枕簟閒誰似浮雲知進退才成霖雨便歸山

寄餘溫卿

雲散風流不自禁天涯無路盍朋簮空馳上國靑泥信誰和南山白石音平日離愁寛帶眼訖春歸思滿琴心終回一命翩翩駕獨過稽山鍜樹陰

與舎弟華藏院此君亭詠竹

一逕森然四座涼殘陰餘韻去何長人憐直節生來瘦自許髙材老更剛曾與蒿藜同雨露終隨松栢到冰霜煩君惜取根株在欲乞伶倫學鳯凰

酬淨因長老樓上翫月見懷有疑君魂夢在淸都之句

道人心與世無求隱幾蕭然在此樓坐對髙梧傾曉月看翻淸露洗新秋登臨更欲邀元亮披冩還能擬惠休顧我不知天上樂虛疑昨夜夢仙遊

送何聖從龍圖

射防曾稱蜀郡雄朝廷重得漢司空應畱賜席丹塗地誤責飛芻紫塞功三徑欲歸無舊業百城先至有淸風潞山直與天爲黨回首孫髙想見公

長幹寺

梵館淸閒側布金小塘回曲翠文深栁條不動千絲直荷葉相依萬蓋陰漠漠岑云相上下翩翩沙鳥自浮沈羇人樂此忘歸思忍向西風學越吟

送復之屯田赴成都

盤礡西南江與岷石犀金馬世稱神桑麻接畛余無地錦繡連城別有春結綬相隨通籍久推車此去辟書新知君不爲山川險便忘吾家叱馭人

送蕭山錢著作

才髙諸彥故無嫌兄弟同時舉孝亷東觀外除方墨綬西州相見已蒼髯靈胥引水淸穿市神禹分山翠入簾好去弦歌聊自慰郡人誰敢慢陶潛

到舒次韻答平甫

夜到江船曉解驂秋成气象自潭潭山從樹外靑爭出水向沙邊綠半涵行問嗇夫多不記坐論公瑾亦能談只愁地僻無賔客舊學從誰得指南

舒州七月十一日雨

行看野气來方勇臥聴秋聲落竟慳淅瀝未生羅豆水蒼茫空失皖公山火耕又見無遺種肉食何妨有厚顏巫祝萬端曾不救只疑天賜雨工閒

登中茅山

翛然杖屨出塵囂雞犬無聲到泬寥欲見五芝莖葉老尙攀三鶴羽翰遙容溪路轉迷橫彴仙幾風來得隨樵興罷日斜歸亦懶更磨碑蘚認前朝

獨山梅花

獨山梅花何所似半開半謝荊棘中美人零落依艸木志士顦顇守蒿蓬亭亭孤艷帶寒日漠漠逺香隨野風移栽不得根欲老回首上林顏色空

送項判官

斷蘆洲渚落楓橋渡口沙長過午潮山鳥自呼泥滑滑行人相對馬蕭蕭十年長自靑衿識千里來非白璧招握手祝君能彊飯華簮常得從雞翹

公辟枉道見過獲聞新詩因敍嘆仰

靑丘神父能爲政碧落僊翁好作詩舊事齊兒應尙記新篇楚老得先知懷甎大峴如迎日供帳閶門勝去時若與防夷鬭百艸錦囊佳麗敵西施

送鄆州知府宋諫議

盛世千齡合宗工四海瞻天心初吁俊云翼首離潛徳望完圭角儀形壯陛亷徐鳴蒼玉佩盡校碧牙籖綸掖淸光注鑾坡茂渥霑廟謨資石畫兵略倚珠鈐坐鎭均勞逸齋居養智恬謳謡喧井邑惠化穆蒼黔進律朝章舊疏恩物議僉通班三殿防徙部十城兼申甫周之翰龜防魯所詹地靈奎宿照野沃汶河漸首路龍旗盛提封虎節嚴賜衣纒紫艾衛甲綴朱綅海谷移文省豁堂燕豆添班春回紺幰問俗捲彤襜舟檝商巖命熊羆渭水占治裝行入覲金鼎重調鹽

送王補之行風忽作因題四句於舟中

淮口西風急君行定防時故園今夜月未便照相思

江上

江水漾西風江花脫晚紅離情被橫笛吹過亂山東

梅花

墻角數枝梅淩寒獨自開遙知不是雪爲有暗香來

偶書

楊栁鳴蜩綠暗荷花落日紅酣三十六陂春水白頭想見江南

出郊

川原一片綠交加深樹溟溟不見花風日有情無處著初回光景到桑麻

金陵卽事

昏黑投林曉更驚背人相喚百般鳴柴門長閉春風暖事外還能見鳥情

鐘山卽事

澗水無聲繞竹流竹西花艸弄春柔茅檐相對坐終日一鳥不鳴山更幽

與北山道人

蒔果疏泉帶淺山柴門𨿽設要常關別開小徑連松路只與鄰僧約往還

泊姚江

山如碧浪翻江去水似靑天照眼明喚取仙人來住此莫教辛苦上層城

王安國

【字平甫安石弟也防敏悟未嘗從學而文詞天成年十二逐以文章聞於世舉進士又舉茂才異等以母喪不試廬墓三年熙寕初召試賜及第除西京國子教授官滿至京師上以安石故賜對安國所言皆勸帝務徳化民如漢文帝者視有才之主加一等及帝問卿兄秉政外論如何則對曰恨知人不明聚斂太急耳帝黙然不悅由是別無恩命止授崇文院校書屢以新法力諫安石因謂其兄當逺侫人蓋指呂惠卿也惠卿銜之及安石罷祠惠卿引鄭俠事陷安國奪官卒年四十七】讀魏世家

亹亹談先王古今誰有得施爲𨿽緒餘要在情不匿嗟彼三代後淪胥入戰國翟璜防一言僶俛慙李克論材稱權衡輕重無物惑吾心能如此乃可任人責

夏日獨居【二首】

竹苗敷夏陰蘿蔓蔽朝亮感此節物佳百骸適無恙委蛇投廣廈簫瑟絕遺響稍讐簡編余俄得冠裾放身𨿽勢利乖心遂弦歌尙黙然想聖賢遊世無得喪抱關秉翟間未分棄冗長人生適意難聊各安所鄕

晳晳池沼儵綠萍隨下上黳黳堂廡燕白晝容俛仰顧我一宴如環廬花藥長無材助太平得地幸閒曠稍披千古書日覺神明王乘間盼物情自適忘外奬涵濡覆載仁難廢魚麗唱黃塵洮隴戍黑霧荊衡饟奔波暍道邊畢命營邊障吾此獨何爲飛潛樂相向何時聞解嚴慰彼西南望當使少陵翁得見亷恥將

忘言

宋國旌孝子東門毀已斃楚王好細腰後宮餒而殪物情信可憐狥外易生死身存寵可誇已矣安所恃擾擾智驚愚卑卑學阿世吹噓出虹蜺頓挫入塵滓愛憎𨿽人爲榮辱乃天使恩無斯須懷怨已塞天地百年呼吸中毫髮誰預已適者黙然窺陰陽驅意气始終本何有一息累萬世由來適人適夙昔多如此喟余聊自箴安得忘言士

杭州呈勝之

遊觀須知此地佳紛紛人物敵京華林巒臘雪千家水城郭春風二月花彩舫笙歌吹落日畫樓燈燭映殘霞如君援筆宜摹冩付與塵埃北客誇

金明池

霓旌逺逺拂樓船滿地春風錦繡筵三島路深浮閬苑九霞觴滿奏鈞天仗歸金闕浮雲外人望池臺落日邊最引平生江海趣波瀾一叚艸如煙

和魏道輔雨中見示

移病憛憛久雨中鳴騶時聽六街東忽吟佳客詩消暑逺勝前人檄愈風海運我殊慚斥鷃陸沈君合伴翔鴻更酬珠玉思談笑裹飯何須厭屢空

黃梅花

庾嶺時開媚雪霜梁園春色古中央莫教鶯過毛無色已覺蜂歸蠟有香弄月似浮金屑水飄風如舞麯塵場何人剰著栽培力太液池邊想菊裳

送馬子山給事赴揚州

都人供帳國門東淮海兵符節制中靑瑣議思虛夜月朱轓遊衍值秋風侯嗟誰在思張仲民喜重臨得次公內外忘懷能自適何時談笑一樽同

春陰

似雨非晴意思深宿酲牽率臥春陰苦憐燕子寒相並生怕梨花晚不禁薄薄簾帷欺欲透遙遙歌管壓來沈北園南陌狂無數只有芳菲會此心

元絳

【字厚之其先臨川危氏遷杭州易姓曰元絳五歲能詩長登進士調江寧推官知永新縣移知通州海門擢江西轉運判官知臺州入爲度支判官中歷轉運鹽鐵副使知福州徙廣越荊南召爲翰林學士參知政事以太子太保致仕絳所至有威名而無特操工於文詞爲流輩所許惟諂事王安石父子時論鄙之】

永新縣春風亭

三年到此別無功種得桃花滿縣紅此日不能収拾去一時分付與東風

盧秉

【元丰初官兩淛提防刑獄其爲江南郡掾時曾題詩驛壁王安石見而稱之力薦於朝不數年致位卿貳】

書驛舎

靑衫白髮病參軍旋糶黃粱置酒樽但得有錢畱客醉也勝騎馬傍人門

呂惠卿【附】

【字吉甫閩人初導王安石力行新法見上意稍移卽叛安石以自解安石罷相退處金陵常書福建子三字於壁間蓋深悔爲其所誤也】

答王逢原

晨出趨長司跪坐與之言偶然脫齟齬相送顏色溫歸舍未休鞍簿書隨滿門相仍賔客過敧午僅朝餐平生性懶惰應接非吾眞況乃重戕賊良气能防存就夜甫得息閱我幾上文開卷未及讀睡思已昏昏自知小人歸昭昭復何云每於淸夜夢多見夫子魂側耳聴髙議如飲黃金樽覺來不得往欲飛無羽翰昨日得子詩我心子先論怪我書苦遲友道宜所惇豈不旦夕思實苦案牘繁豈無同官賢未免走與奔相見鞅掌間有言無暇陳嗟嗟玆世士無食同所患念我力難任聞子處更艱久知屬之天安敢怨窶貧吾防君子仕行義而已焉亦將達吾義肯遂爲利牽東海有滄溟西極有昆侖古來到者誰不過數子尊子已具車航吾亦爲楫輪欲一送子遊不知何時然

宋元詩防卷二十八

欽定四庫全書

宋元詩會卷二十九

兵部主事陳焯編

張舜民

【字蕓叟邠州人登進士爲襄崇令王安石倡新法舜民上書言便民所以窮民彊內所以弱內富國所以蹙國時人壯之朝廷討西夏環慶帥髙遵裕辟舜民掌機宻王師無功作詩寓諷坐謫赴鄜延詔獄赦還用司馬光薦爲監察禦史歷殿中進祕少出運陜西知陜潭靑三州元符中罷職徽宗立擢諫議大夫居職七日上事已六十章徙吏侍出知同州坐元祐黨謫置商州復殿撰卒舜民善爲文自號浮休居士】

打麥

打麥打麥彭彭魄魄聲在山南應山北五月太陽出東北才離海嶠麥尙靑轉到天心麥已熟鶡旦催人夜不眠竹雞呼雨雲如墨大婦腰鎌出小婦具筐逐上壠先捋靑下壠已成束田家以苦乃爲樂敢憚頭枯面焦黑貴人薦廟已嘗新酒醴雍容會所親曲終厭飫勞僮僕豈信田家未入唇盡將精好輸公賦次把斗升求市人麥秋正急又秧禾丰歲自少凶歲多田家辛苦可柰何將此打麥詞兼作挿禾歌

縱步湘西

今朝不易得天晴閒過江西取意行忽然林外見山色又向橋邊聞水聲綠竹長松間桃李天然翠幙圍羅綺日暮歸舟醉不知晚風吹過湘江水

聞赦有作

撃鼓塡街道傳聲過水濵國嚴三歲禮恩洗萬家春舟楫親南斗衣冠拱北辰嶺南並嶺北多少望歸人

紈扇

紈扇本招風曾將熱時用秋來掛壁上卻被風吹動許將

【字衝元福州閩人舉進士第一歐陽修謂其詞气似沂公未可量也簽判昭慶軍還當試館職不就通判明州神宗召對除集賢校理累擢直舍人院判流內銓進知制誥使朔方應對合機宜館伴屈服回知審官院判尙書兵部遷翰林學士權知開封爲蔡確舒亶所陷逮入禦史府得釋黜知嶄州用待制起知秦揚鄆三州召爲兵侍元祐三年爲翰林學士拜尙書右丞罷爲資政殿學士出知定州移楊州又移大名府紹聖初入爲吏尙拜左丞中書侍郎居政地十年以中丞朱諤言罷知河南府晚爲祐神觀使卒年七十五諡文定】

成都運司西園亭詩

飛閣出方池修曲見空莽低臨花塢近平覺春波長返景澄餘暉夕陰帶浮爽從容觀魚樂不減遊濠上茅茨以爲庵環顧蕭然虛內樂茍自足容人卽有餘旁依修竹宻上翳靑松疎勿言此中陋中有君子居

東山碧巖亭

舊室曽畱古岸邊新亭同賞碧巖前日生獅子峯頭木煙伴橊花洞口泉黃葉入秋山出地白雲臨曉海垂天飄然蹤迹今何定別去江湖又一年

潘大臨

【字邠老從黃魯直遊學其爲詩呂居仁作江西詩圖以邠老與韓子蒼謝無逸輩爲魯直法嗣云】浯溪

公泛浯溪春水船系帆啼鳥靑崖邊次山作頌今防年當時治亂春風前明皇聰明眞晚謬乾坤付與哥奴手骨肉齊傷九廟焚蜀山騎騾不回首天下寧知再有唐皇帝紫袍迎上皇神器蒼茫吾敢惜兒不終孝聽五郎父子防何不豺虎君臣寧能責【闕】南內淒涼誰得知人間稱家作端午平生不識顏眞卿去年不答髙將軍老來讀碑淚橫臆公詩與碑當共行不賞邊功寧有計不殺【闕】皇猶敢語雨淋日炙字未訛千秋萬歲所鑑多

江上晚步

白鳥沒飛煙微風逆上船江從樊口轉山自武昌連日月縣終古乾坤別逝川羅浮南斗外黔府古河邊

答王立之惠書

歸自江南卽定居謾勞親友問何如剛腸肯爲藜羮轉病骨聊憑竹杖扶南圃膏腴千樹橘東湖春水百金魚明年生計應堪說待倩君侯買異書

春日書懷

舟楫淩漳水風濤接蠡湖龍媒戒跬步驪頷脫微軀樂土供遊戲深文苦縶拘胸中𨿽磈磊墻外或歌呼老去嵇康懶歸來寗子愚千鐘眞臭腐十畆借膏腴春雨何曾宻園花竟自都小橋藏細栁方沼出新蒲酒熟拈巾漉經傳帶雨鋤行盤隨所有坐客防時無日轉槐陰暮門通鳥逕迂仰頭看哺鷇引手出將鶵撫事盆繅繭勞生戶轉樞形骸浮大塊毛髮燎洪鑪世論防膠柱人心盡好竽屠龍非至計射雉屈良圖借箸方隆漢推枰已滅吳從渠畫麟閣吾自著潛夫

林敏功

【字子仁蘄州人下第歸杜門不出者二十年與弟敏修以詩賦相友善當哲宗時世號二林】贈趙正之

君爲稻田官君非力田科我今耕田夫爲君奏田歌南畆茨梁稼東郊煙雨簔田家不作苦柰此歲暮何憫憫望有年一失成蹉跎立苖非不疎稊稗常苦多小人剝良善蓬蒿賤嘉禾去惡借老農芟夷戒駢羅夫君邦之彥妙年加切磋治國與治身此道終靡他人心不相逺如以斧伐柯願君日顯榮吾言期不磨

春日有懷

風髙収雨急日薄過微梅蘂初迎臘春溪欲染衣形容今日是遊衍昔人非節物關愁緒歸鴻正北飛林敏修

【子仁之弟傳見前】

張牧之竹溪

張牧之隱於竹溪不喜與世接客來蔽竹窺之或韻人佳士則呼船載之或自刺舟與語俗子十反不一見怒罵相踵弗顧也人或以少漫郎余獨喜與古人意合乃作竹溪詩

幽閒古城陰結屋淸溪曲溪流湛回映上有靑靑竹漫郎欣得之綠髮詠空谷髙風及前修勝趣隨逺矚惡客徒擾人立談非我欲麾去寧汝嗔眞意聊自足或言不當爾往往相謗讟答云豈吾私恐作林泉辱源流別涇渭臭味同艸木肯當百事勝容此一物俗獨余嵇阮輩蕩槳戒臣僕濁醪澆古胸日沒還秉燭僕忝葛後意气頗相屬平生防兩屐共老三徑菊行年事無定此計諾已宿徑須買牛衣兒亦荷書簏從子竹間遊溪魚刴寒玉

孔文仲

【字經父臨江新諭人少刻苦問學舉進士第一調余杭尉轉臺州推官熙寧初對防九千言力論王安石政術之非安石怒啟神宗禦批罷歸廷臣交章奏畱僅得國子監直講俄出通判保惪軍元祐初以祕省郎召進禮部員外遷起居舍人擢諫議攺中捨同知貢舉疾甚出院而卒年五十一】將至南都途中感舊二首寄錢穆父

北風吹雪滿皇州攜手同爲落魄遊霄漢路岐騰萬里江湖塵土積千憂世情共逐飛蓬轉人事都如激浪流只待淸談慰愁病月明防夜促歸舟

苒苒星霜七換年故人已上碧雲天書憑去鴈𨿽無便路出名都亦有緣秋晚樓臺風作雪雨餘碕岸栁生煙應煩北道開樽爼又費公庖防萬錢

孔武仲

【字常父舉進士調谷城主薄直講國子防二親毀瘠特甚右肱爲不舉元祐初歷祕省正字累遷司業力詆王氏學請以詩賦取士進起居郎拜中舎直學士院擢給事中遷禮侍出知洪州徙宣州坐元祐黨奪職居池州卒年五十七所著經義雜詩文共百餘卷】

徒步吟

嚴風駕雪霜吾轎頗溫燠白日暖郊原吾馬快馳逐二者皆得用翩如兩黃鵠馬驕倦提防轎狹厭攣束何以救斯奔馳有吾足副之兩革靴隨以一笻竹鳬趨上髙岡虎步出平陸折花得低枝照影臨深穀道逢田間叟時訪以耕牧北音稍入耳俚語俄滿腹行行及前堆小汗已霢霂芳艸可爲茵吾眠不須褥人生已太佚終歲居華屋醉飽耳目昏軟暖筋骸縮今吾異於此千里幹微祿朝隨麏麞騁夜侶鴻雁宿戶樞勞乃久金礦鍜方熟聊歌以自娛不作楊朱哭

祠二廟之明日未得順風呈同行

嶽州西祠從古有控帶洞庭湖之口前對隱顯明防之湘山下接淵淪洶湧之長川茫茫白沙連絕嶼淡淡古木蟠蒼煙昭靈王左安流右翠帳朱幡擁前後鋸牙虎視森兩廂气骨生獰欲奔走我來纜舟日已昏袍鞾跪聽祠官言伏興進退如法式四顧詭譎驚心魂平明結束舟將解叱吸仍聞北風大焚香奏酒殊無計伏渚藏汀姑有待二王威神世所傳鈐攝鬼怪賔靈仙好風相送勢不難舒捲造化須臾間波回艸動似有意舉櫂開帆卽千里吟詩賞月嶽陽樓買魚沽酒巴陵市

平陽嘆

壞云如山壓齊壘六軍顏色如灰死髙郎元自解琵琶萬歲無愁作天子伯升何曾上靑天濺血遺痕芳艸間長城萬里自推僕駿馬只防馮小憐姦臣百計爲蟊賊不但妖娥解傾國熊羆哮鬭蹙平陽馮妃對鏡嬌櫳妝死生契濶不相棄雙雙刎頸長安市

旅枕

旅枕春風底翛然一夢驚漏移淸禁逺天入小窻明桂玉梁園費山椒楚客情蕭條過百五猶有賣花聲

登湘陰北寺江亭

古縣峩新剎孤亭占上頭野苔侵坐緑江水帶天流絲斷湘靈瑟蘋荒帝子洲人寰眞似夢頃刻已千秋

艸石寺【寺有潘閬題壁權徳輿宴坐記】

髙士去已久余蹤猶可知竹陰侵宴坐山影在平池塵蝕參軍墨苔侵相國碑漫尋瀟灑趣俯仰愜心期

館中夏日

珍簟舒明玉涼窻納碧天殿樓傳逺鼔宮井取深泉竹籜風頻脫橊房晚更鮮卻驚非故國五月未聞蟬

發王務

曉隨燈火背千家落盡疏星見逺霞一餉春聲回宿鳥半天寒色在啼鴉臨陂弱栁猶藏葉當路殘梅已盡花賴值時光正妍潤穩看風物到京華

和竹元珍夜雨

帝城塵土熱如湯喜有殘宵雨送涼旅枕夢云縈宋玉空階詩思感何郎香迷舊理煙初斷燈倚輕寒焰不長明日禦溝應更好一番晴色弄垂楊

蘇子瞻雪堂

古縣東邊仄徑開先生曾此斸蒿萊鸞凰一去應不返花栁當年皆自栽畫壁蒼茫畱水墨朱欄剝落長莓苔鄰翁笑我來何暮檢防風煙興盡回

湖山亭

縣山峻絕有新亭公退時來看洞庭天外微茫二湖合波心縹緲一峯靑非時爽气生雲雨永夜寒光浸斗星千古登臨增健筆投文猶可弔湘靈

寄範淸老

日掛西南有薄輝稜稜霜气犯寒衣不愁斗柄隨春轉秪怕梅花學雪飛湘浦波光頻送別湓城山色屢思歸髙人只在南坡住好共畱錢買釣磯

登涵暉亭

常時洲鳬隔波瀾故覓君山直上看罨畫園林春減色水晶宮闕晝添寒州城斜引羣峯小湖面平吞數驛寛坐久西風響喬木扁舟思到武陵灘

次韻瀛倅鄧愼思見寄

官是麟臺卻佐州蓬瀛俱稱列仙遊憶分曉色趨天闕想對春風倚郡樓書付塞鴻應易到人如隴水正分流江湖未有歸耕處何日相逢說旅愁

介之會徐氏家飲薄暮不歸爲詩招之

金鞍駿馬照朱門樂會髙張晉楚軍狂客浩歌翻白雪艶姬醉舞轉紅裙花光灼爍筵前錦酒韻氤氳盞上云爭似竹窻風月夜靑燈殘茗細論文

孔平仲

【字毅父登進士第用呂公著薦爲祕書丞集賢校理文仲卒歸南康詔以平仲判轉運江東防事提防江淛鑄錢京西刑獄坐元祐黨出知衡州又以提舉劾其違常平法失米價六十萬置獄潭州疏辯得直徙韶州俄責惠州別駕安置英州徽宗立復朝散大夫召爲戶金二部郎中出典刑獄俾帥鄜延環慶黨論再起罷管景靈宮卒平仲長史學工文詞所著續世說等書行世】二十二日大風發長蘆

張帆風尙小出口勢愈急扁舟已中流前後無所及側看岸旋轉白浪若山岌磔砉時有聲百罅水爭入危檣聽欲折柁柄脫操執我有常病妻素羸多不粒及玆益憒亂臥喘气吸吸婢姥半北人玆險未嘗習蒼皇面深墨嘔噦皆膽汁可憐兒女輩往往相聚泣出門彊指揮飛沫濺衣濕江豚踴吾前猵獺作人立意如驁吾巇出沒相百十呼神擲楮泉祈佛啟經襲是時正月尾於節甫驚蟄雲气作防晦气變寒澁日中僅得止性命危若拾紛然方寸亂魂幹久不集官期幸未廹安用苦汲汲官兵勇貪程一震當少戢何如彼居民生不出井邑吾田𨿽曠瘠飦粥粗可給勞生黙自慨茅舎行且葺

讀江淹集

煌煌一疋錦爛爛五色筆始知何處得悵此夢中失淹也𨿽善文葳蕤少筋骨譬人气不深往往多奄忽晚年旣富貴外學仍老佛豈非有所怠寖使天才屈柰何不自尢祕怪疑鬼物我有十丈舟夙期駕溟渤褰霞叩東皇擘浪窺月窟惟憂倦或止視此頗自栗

城東作

九江非吾土久寓忘覊棲丘墳之所宅舎此亦安歸錢官最閒暇因得治其私松楸郁在望時復至郊圻駕言上東原藹藹晨霞晞艸木新過雨秀色可療饑念此道傍民散居在山蹊方秋百物熟入城各有攜芋迸紫卵壯姜抽紅筍肥欓香憶烹鯉稻白想流匙養生無不有美味仍及時此土遂可老行當結茅茨雲水有深約塵埃無盡期人生適意耳富貴亦何爲

月夜

平生最好月況此秋夜闌長風送蕩漾浩露洗團團仰頭視虛空光采如可餐星辰斂芒角河漢収波瀾更無微云翳掛此白玉盤六合靜皎皎萬木涼珊珊仍登髙處望歷歷見湖山爽气集冰雪淸心生羽翰便欲禦泠然因之遊廣寒一臨天池水沐浴隨飛仙

夜坐庵前

人定鳥棲息庵前聊倚欄裴回明月上正在修篁端淸影冰玉碎疎音環佩寒翛然耳目靜覺此宇宙寛人生甘物役汨沒紅塵間宴坐得俄頃境幽心已閒諒能長無事自可駐朱顏所以學道人類多隱深山

乞巧

眾人喜乞巧我以巧爲憂言巧多欺佞行巧爲邪柔學巧競穿穴文巧多雕鎪巧不令如此宜吾之恥求我欲守拙性浩然鎭輕浮盡窒眾巧門化以孔與周此志尙未遂感激在初秋南顧問牛女汝實能巧不

費紙吟

家貧何所費使紙如使水親交或見遺自買不知防置之几案間數軸俄空矣作字本不工學書非所喜不知何故盡疑若有神鬼若云隨置郵性復懶牋啟間或彊爲之皆出不得已橫斜若幡腳齟齬如鴈齒數易僅能成紛紛多廢委敍致失輕重畏愼防觸抵往往已緘封時時又刪洗遂令巾衍竭大半或緣此昔無楮先生云自蔡倫始假令行竹簡禿野未供使人生有知慧不若愚且鄙古來取卿相未必皆經史誰教識防畫空耗五斗米咄嗟爲此詩又是一張紙

讀莊子

損此以錙銖益我以千金豈足爲輕重徒能勞爾心覆彼以狐狢防此以絺綌豈足爲厚薄徒能損卿徳南山有鷙鳥睥睨天地秋有意橫八極固非守一丘老鴟嚇腐防安可施於此鵷雛尙不屑況非鵷雛比

常父寄半夏

齊州多半夏采自鵲山陽累累圓且白千里逺寄將新婦初解包諸子喜若狂皆云已法制無滑可以嘗大兒彊占據端坐斥四旁次女出其腋一攫已半亡小女作蟹行乳媼代與攘分頭各咀嚼方愛有所忘須臾被辛螫棄余不復藏競以手捫舌啼噪滿中堂父至笑且驚亟使啖以姜中宵方稍定久此燈燭光大鈞播萬物不擇窳與良虎掌出深谷鳶頭蔽髙岡春艸善殺魚野葛挽人腸各以類自蕃敢問孰主張水玉名𨿽佳神農錄之方其外則皎潔其中慕堅剛柰何蘊毒性入口有所傷老兄好服食似此亦可防急難我輩事感惕成此章

代小子廣孫寄翁翁

爹爹來宻州再歲得兩子牙兒秀且厚鄭鄭已生齒翁翁尙未見旣見想歡喜廣孫讀書多冩字輒兩紙三三足精神大安能步履翁翁𨿽舊識伎倆非昔比何時得團聚盡使羅拜跪婆婆到輦下翁翁在省裏大婆八十五寢膳近何似爹爹與你你無日不思爾每到時節佳或對飲食美一一俱上心歸期當屈指昨日又開鑪連天北風起飲闌卻蕭條舉目數千里

食桃

剪彼十圍木架此百尺梁十圍不加大百尺不加長胡爲被錦繡空爾飾文章根斷膚已剝至朽不復昌【一作榮】食桃棄其核下與糞壤藏【一作並】雨露之所濡發生乃微芒回首枝榦大冉冉出我墻開花又結子意態何煌煌

孤鴈

空城夜已寂一鴈度云端汀洲亦可止何不怯霜寒豈非防暗禍驚矯失自安孤音訴明月天髙路漫漫以鶉置懷袖比汝乏羽翰防恩傍溫暖豈念宵徵難

武宗

武宗惟雄俊有臣委用專徳裕才略大感恩罄所宣是時巖廊上六合气可吞論兵決勝負萬里在目前一平回鶻凶再洗上黨昏楊弁不知時廼敢盜太原豈信明光甲遣人斬其元廷謀昧知防惟有君相然成立三大功慷慨在一言風霆運不測日月朗髙縣李唐勢已去至此岌復纒外內已息兵崇卑定乾坤遂令河北帥弭耳如孤豚事書史冊上讀之快心魂千載若信宿凜凜風烈存世人多說劍不見斫伐防玩弄反自傷何用飾璵璠迂哉賈生餌果爾房琯奔施爲貴實效詎止衒空文

南卒

坐食者南卒驕與子弟俱負甲則俯僂荷戈不能趨嘈然金鼓鳴气駭失所圖固無一技良徒有七尺軀吾聞孫子教弱女成武夫吾欲練汝輩使之虓虎如柰何天子詔苦禁蓄兵書軍旅非素習壯士心踟躕羣蠻屢騷動主將復佐除有急何以報思之可驚吁

春暄太早率爾援筆

去歲有閏旣苦寒今年春早亦太暄淸明寒食在二月禁火正如揮箑天桃花零落牡丹發漠漠江頭吹栁綿細虫打窻夜如雨潤气蒸礎朝生泉捲簾辟戶迎風坐徹縟去屏思簟眠勸君用心愼倉卒萬事轉易如車旋安知明日不凜洌莫以炎涼隨目前

述鷗

水濵老父忘機關醉眠古石紅蕖間緑波蕩漾意不動白雲往來心與閒有鷗素熟翁如此命侶呼儔就翁喜相親飲啄少畏避自浮自沈不驚起漁人窺之卽謀取手攜羅网來翁所羣鷗瞥見皆逺逝千里翩翩一回顧鷗不薄翁勿疑避禍未萌眞見幾漁人羅网不在側敢辭旦夕從翁嬉

常甫招客望海亭

蓬萊釀酒酒已成賀家池上新采菱紫衣侍立烏帽走吾兄招客望海亭歸來爲我道客語異事覼縷皆目覩醉中遙指北山下云此白處乃海浦入山迆邐數百山客居乃在一山顚𨿽非陽侯所窟宅風濤澒洞已拍天余山亦有人雜居山無桑麻只捕魚海中百怪所會聚海馬海人並海驢或如七十之老翁或如三尺之侏儒手足口眼莫不見鞭磔盡作人號呼千艘競造石首脯雨聲颯颯魚來初截波一网千萬尾櫂歌喜噪翻蓬壺垂鉤忽掛綠鸚鵡探石仍得眞珊瑚晚晴蜃結防霞閣夜黑龍呈明月珠紅漣紫液碧防灔頃刻變態世所無我聞此景若在眼便欲駕舶尋天吳昔時管寧亦避地吾祖嘆息思乘桴我今何爲不可往誰能俛首甘區區平時此亭景最美自謂淸曠更無比一防客語心坐馳卻上望海污潢耳嗟哉好惡隨所遷世間萬事多如此

於將軍

長安遣兵百勝彊意气何有漢中王七軍之心俱猛鷙虎兕揷翼將翺翔睥睨荊益可席捲白帝城髙如堵墻秣馬蓐食朝欲戰雷聲殷殷山之陽沈陰苦雨十餘日漢水溢出髙騰驤蒼黃不暇治步伍攀緣蹙踏半死傷計窮豈不欲奔走四望如海皆茫茫鼉鳴魚躍尙恐懼萬一敵至誰敢當遙觀大船載旗鼓關侯凜凜英風揚防衝直繞長堤下勁弩彊弓無敵者𨿽有鐵騎何所施排空白浪如奔馬將軍拱手就縶縛咋舌無聲面深赭防書一日到錦城隻輪不返皆西行將軍疇昔負朋友若【缺】昌豨猶得生循環報復𨿽天意壯士所惜惟功名曹瞞相知三十年臨危不及龎明賢歸來頭白已顦顇泣涕頓首尢可憐髙陵畫像何詭譎乃令慚痛入九泉淯水之師勇冠世英雄成敗皆偶然

紫髯將軍

華容女子哭幽囚吉利如虎入荊州縛其孤雛斂貔貅長驅水步八十萬欲獵於吳吳主憂羣臣勸迎同一說拔刀斫案心膽裂揆彼之量豈我容開門納狼計何拙魯家狂兒防最長倡而和者有周郎區區黃蓋乃乞降龍幡遮火燒赤壁東南風急天絳色江中戰舸岸上營煙焰飛騰半焚溺雷鼓大進聲滿川輕鋭廹逐皆崩奔紫髯將軍更歡喜曹公垂翅不得鶱子布元表何齪齪成敗之決在一言君不見甘露寶鼎間典午受禪吳猶存靑蓋入洛𨿽可惜猶勝俛首臣老賊

夏日甘寢

廻風動木葉細雨濕蛛絲心下無閒事人間有此時微涼紗半捲幽夢角徐吹此興惟吾解兒曹莫使知

冬夕卽席作

燭滴緋桃涙香蟠春蚓灰酒花隨暖聚酥蕊帶寒開自有淸歌送惟愁畫角催隔簾疑曉色雪壓數枝梅

與張子明飲湖亭

小艇衝湖過幽亭枕水虛風來荷气外人在木陰余濕印篘新酒長茭族貫魚遙看鶴歸處便是謫仙居

冬晝作

霜陰収欲盡斑駁意初晴漸喜山將出只愁雲更生鳥窺晡後屋雞唱午間城灰折紅鑪火微煎傍耳鳴

造王館公第馬上作

濯濯春容在栁梢野梅相壓吐香苞日邊明晦云無定雨後寒暄气欲交抱蕊縣虫猶帶繭銜枝飛鳥已營巢髙懷不愛三公府白水靑山滿近郊

呈館公

磻溪莘野亦初閒去逐功名遂不還豈有太平辭將相卻來髙臥對湖山防心眞出三千界注想長虛第一班踽踽朱門舊時客冒寒衝雨到郊關

霽夜

寂歷簾櫳深夜明睡廻淸夢戍墻鈴狂風送雨已何處澹月籠云猶未醒早有秋聲隨墮葉獨將涼意伴流螢明朝凖擬南軒望洗出廬山萬丈靑

寓興

薄寒初著裌衣裳日景中分不短長池館虛明開水石園林揺落受風霜黃花滿檻金翎秀白酒盈樽玉液香未老不須雲母粉且教弦筦奏淸商

西齋冬夕

平生疏野得江湖歲暮西齋擁一鑪雨滴空堦如自語風吹長木更相呼世間寵辱収碁局樓上光陰入酒壺近日睡時全少夢攀緣狂想自知無

小庵初成奉酬元帥

伐竹誅茅掛織蒲半規小榻一方鑪不隨健鶻摩空去且免窮猿失木呼自有琴書增道气別開世界在仙壺幽人欲到知何意若說眞庵彼豈無

送登州太守出城馬上作

怱怱送客出城闉霜意方髙日漸曛靑嶂倚空先有雪黃沙匝地半和云旌旗明滅隨車逺鼓角悲涼隔水聞正是無憀一回首兩行白馬映紅裙

適值劉從道供奉往信陽鎭用前韻送之

君馬悤悤赴信陽𨿽云同郡似他方村沙捲盡黃昏日海水吹成半夜霜別恨不須靑艸色歸期當及小桃香閒官冷局遙相望兩覺迢迢歲月長

銀河

江湖有客臥孤城每見銀河眼亦明萬里長風吹不斷一番微雨洗尢淸星辰白石參差亂雲气飛梁倐忽生織女東西波浪隔夜寒天濶不勝情

選官圖口號

環合官圖展觀呼象子圓飛騰隨八赤推折在雙已貴翻投裔將薨卻上天須臾文換武俄頃後馳先錯雜賢愚品偏頗造化權望移情欲脫患失膽俱縣慍色觀三已豪心待九遷寧知卽罷局榮辱兩茫然

寄內

試說途中景方知別後心行人日暮少風雪亂山深

郭公

枉渚潮初落平岡日又西蘆叢深處泊惟有郭公啼

禾熟

百里西風禾黍香鳴泉落竇谷登場老牛初了耕耘債齧艸坡頭臥夕陽

登賀園髙亭

東武名園數賀家更於髙處望春華深紅淺白知多少直到南山盡是花

熈寧口號【二首】

日生明堂講太平時聞深詔下靑防數重遣使詢新法四面興師剪不庭

萬戶康寧五穀丰江淮相接至山東須知錫福由京邑天子新成太一宮

楡錢

鏤雪裁綃个个圓日斜風定穩如穿憑誰細與東君說買住靑春費防錢

毛滂

【字澤民任推官從蘇子瞻逰】

秋日書懷

秋日吐微明寒葉墮半碧娟娟竹弄影冉冉香引胍牕明棐幾淨水石涵虛白茶開睡足眼苔上嬾行屐屋寒無燕雀豈獨少賔客顧我警露友佇此遼天翮相對𨿽不言孤髙比三益邇來世外心漸覺眼界窄兒時喜功名今念眞戲劇平生翻羮手欲爛誰能炙豈待二頃田初無一防宅第當營糟丘努力期百尺頺然寄疎慵坐看駒過隙韓郎食不足苦心定誰惜那知落英繁吾食豈無夕舉手謝飛鳶一防何勞嚇

下渚湖

春渚連天濶春風夾岸香飛花渡水急垂栁向人長逺岫分蒼紫垂波映渺茫此身萍梗爾泊處卽吾鄕

定光禪院

曉出開霜阪饑烏啄麥畦山腰余雪瘦天面冷云低寒意梅花北禪心柏子西牕前借殘月照我渡前溪宋元詩防卷二十九

欽定四庫全書

宋元詩會卷三十

兵部主事陳焯編

彭汝礪

【字器資鄱陽人治平二年進士第一授保信軍推官歷武安彰州書記推官王安石嘉其詩義擢太子中允旣而惡之神宗用爲監察禦史裏行首陳十事力爭中人典兵之非上爲攺容元丰初出判江西運代還提刑京西超爲起居舎人進中舎賜金紫防吳處厚上蔡確謗詩汝礪封還謫詞坐落職知徐州人權兵刑二侍拜吏部侍郎言者謂嘗附會劉摯降知江州哲宗問所欲言對以用人行政政惟其是人惟其賢至郡數月而病朝延將以密丞召用竟不及待卒年五十四】

冬日道中作

夜臥衾稠單不敢嗟體寒晨餐蔬食微不敢嘆腹饑重念饑寒民亦有甚我身我心若嗟吁彼俗當何如

行西城

我將行西城曲指計日月汝來今防時已卜錢塘別吾衰況多病苒苒鬢已雪安能久去汝漫自投覊紲田園茍可飯聲利非吾屑與汝歸去來相看至耄耋蒼茫尙無涘空復愁如結

漢上謁劉執中

塵土能污人有如衣匪澣驅車出闉闍縱目盡江漢漁舟泛靑雲瀟灑雁爲伴蘆花如飛雪時逐風散漫可憐獨淸人憔悴行澤畔

菊苖

重陽黃菊花零落殆無有微陽動淵泉嫩葉出枯朽靑靑好顏色寂寂霜雪後物理如轉環人生豈能久

栽竹

一生正能著防屐曠達人稱阮遙集何可一日無此君風流我愛王參軍夏葛冬裘吾便足由來世間無可欲但栽翠竹滿東林我日對之歌且吟

答同舎遊凝祥池

仙宮神靈之所宅樓閣倚天一千尺先生好遊猶挾冊藜莧不慙五鼎食凝祥池頭三月春腰金騎狨多貴人天邊五嶽煙霞闇海上三山雨露新蛺蝶能飛燕能舞鳯凰在霄鴻在渚仙人參鸞入雲霧寂寂不聞靑鳥語洞天將晚日沈沈漁舟縹緲桃源深紅玉坐看花著子靑雲行見葉成陰疾雷怒飛風雨急瘦馬不行歸斾濕投閒一日須一來歲時變化猶呼吸

惠州

霧暗山千疊冰寒水一涯風髙天作雪日晚路迷沙居士身如夢行人驛是家靑燈無意緒防防自成花

道中

湖天冬不雪山地晚多風岸艸猶全緑村花或自紅差池歲聿暮寂寞雨其蒙南北隨蓬轉浮生寄寓中

夜泊睦州桐江

一水連銀漢千山擁古城客乘淸夜息舟倚碧溪橫皓月危峯影淸風細浪聲嘔啞殊俗語慘淡異鄕情

大小沙陀

南障古北口北控大沙陀土地稻粱少歲時霜雪多古來長用武今日許通和豈乏嫖姚將君王悟止戈

內鄕招提寺

淫雨宿蕭寺白雲思楚山病催顏色老淚裛鬢毛斑流水終何極飛禽倦未還夢歸無別處鷲嶺鳯林關

和君時余未至君時言有羣鵲集

舊重千金諾元爲五日期水淸冰破玉巖潤石凝脂命駕不嫌遽舎車空悔遲多慙無道力有往鵲先知

和瑛師

江湖日夜著東流水上干坤一防浮隔浦雲山隨客步近村花竹慰人愁同舟自有林宗在結社還須惠逺遊酒興正酣歸更懶坐看涼月上滄洲

送宗文先輩

夫子聲名二十年塵埃嘆息欲華顚相如舊有淩雲賦靖節今無種秫田南國寂寥歸見雁北風悲壯屢聞蟬思量世事眞如幻合置窮愁頓酒邊

山林

鶴瘦松枯不自禁窮愁千緒欲相侵山林誰識謝公意風月獨髙梁甫吟行視水防嗟不息靜看云影愛無心懶隨塵土趨時態欲就絲桐匄古音

和張侍讀總翠亭

城隅東北起危亭臥桷飛檐控地形萬井不藏平野綠一湖才見逺山靑春歸會圃低華幄雨歇寒蕪露翠屏日暮登臨望樓闕誤隨飛鳥下南溟

餘十一月甲申以使來武岡坐茅茨之室逼閭閻之陋無故人往來之樂懷羇旅不足之情於是出遊古山寺寺在縣西十五里而山水俊拔深秀亦有可愛者因畱置酒抵暮還驛而作是詩

淡日沙村晚霜晴溪路遙蠻人瞻虎節田父看星軺使指勤咨問君恩費養調畏途諳跋渉遺防問蒭蕘臘近雲長暝春遲雪未消逺空低幕帟疊嶂露瓊瑤板屋誰家舎茅檐何處橋梅香浮逺水藤古上重霄細艸眠黃犢巓崖落皂雕兒童晴出牧婦女晚歸樵椎髻騎吹笛斑衣行踏謡封疆連五嶺習俗帶三苖狐防威溪老豺狼脫洞驕今當防潤澤久已靜氛妖歌舞隨鄕地耕桑托聖朝威儀欣用古姓氏恥稱猺僧至不千里寺名非一朝小亭浮艸莽髙閣出岧嶤泉細能沾潤峯危欲動揺會觀禪味足還見講花飄茶泛波無迹香深篆未消逺遊貪物象久客厭塵囂子美詩千首淵明醉一瓢儻來淹白晝輕去恨連宵野色隨行李灘聲逐畫橈舄歸浮漠漠旌旋雨蕭蕭澹月生昭曠靑燈照寂寥歲時惟箭激江海秖萍漂洪井連廬阜蒲山近斗杓且從周夢去莫作楚魂招

送劉器之待制知眞定府

時平謀帥重侍從輟名卿龍種三千騎虯髯十萬兵紅蓮王儉幕細栁亞夫營側道諸侯謁還鄕故老迎試詢三將宅因過五梁城漫樂潭園勝難忘魏闕情守株嗟我老杖鉞壯公行秖恐非朝夕君王召賈生

和國信子育元韻

雪余稅馬立孱顏望盡南垂北際山一叚黃雲凝不散居人說是瓦橋關

泊眞州新河亭

鬢毛垂雪欲道路風波老不堪系纜短亭聊自慰靑山數防見江南

鄭俠

【字介夫福淸人治平中隨父官江寜閉戶苦學王安石知其名邀與相見稱奬之舉進士髙第調光州司法參軍值安石居政府凡所施行民問不以爲便俠感舊知思欲盡忠會秩滿入都三往見之安石問以外間防見俠對曰靑苖免役諸事在俠心不能無區區也安石弗答俠退不復見但數移書言法之爲民害者久之監安上門安石𨿽不悅猶使其子雱及門客黎東美諭意欲辟爲修經局簡討俠曰讀書無防不足以辱簡討相君果欲援俠而成就之取其所獻利民便物之事施行一二足矣是時自熈寧六年七月不雨至於七年三月人無生意東北流民累累在道鵠面鳩形茹艸木不給仍以官逋身被鎖械俠知安石不可諫悉繪爲圖假稱宻急發馬逓上之銀臺司神宗得所奏圖反覆觀之竟夕不寐翼日命罷免新法權息追呼因下責躬詔求言三日大雨輔臣入賀帝示以俠所進圖用是羣姦切齒安石上章求去而呂惠卿鄧綰環泣上前詆俠爲狂夫阻撓美政故新法一切如故仍奏俠爲謗訕編管汀州賴帝意不許但徙英州徽宗立赦復故官又爲蔡京所奪宣和元年卒年七十九】

贈雲門居士

雲門山口云徘徊居士道與山崔嵬淸時肥遁古亦有驚猿怨鶴今誰偕居士髙臥白雲堆山門時爲猿鶴開溪花野艸自春色云芝石筍寧須栽輭蒸抱石傾新醅麋鹿慣我還無猜寧知玉署思賢切禦手調羮待客來

次韻種師道行衙賞蓮花

城中勢利如聚蛙聒聒鼓閙窮兩衙忽防攜樽命眞賞如見地湧金蓮花況玆危亭跨髙爽極目四顧窮天涯紅蕖繚繞已數畆盛妝翠蓋相撐拏輿肩不換足已到咫尺異彼窮幽遐居之自可換凡骨不必飲露餐朝霞行杯對奕較勝負往往笑語成讙嘩歸來淸風恐飄帽月影已向西樓斜長舒兩腳就枕簟一覺一聽淸晨笳

示廬山寺老勝師

離鄕十九年日有如年久歸來山水亦依然人物存亡半非舊廬阜之前我舅宅此寺如我東西家每來舅家必到此粵自齒稚今疎牙庾嶺閩山四千里靑衫謫逐自我始築臺東望防淒涼親故滿前爭不喜林下相逢眞實人執手忘言行處親還家一百二十日五回松下問禪因師住無住我非動來不須迎去不送大千沙界等閒看尋常只把毫端弄

和叔粲滄浪亭

髙亭矗矗水泠泠笑指鷗鳬坐晚汀逺不聞聲千櫓去矯如爭秀數峯靑煙雲牕牖紛紛雨露月蒹葭防防星最好歸輿擁雙璧笙歌燈火照仙屏

同子忠上西樓

偶因送客上西樓共愛佳城枕海陬雁翅人家千卷陌犬牙商舶數汀洲風吹細雨兼秋淨云漏疎星帶水流獨有單親頭蚤白迢迢東望不勝愁

幽居

蕭條深巷寄門墻城郭村居事異常石展地衣三藥徑錦圍天柱十花檣幽禽隔樹鉤輈語異艸揺風合和香不覺冬歸與春到但知無事日偏長

示潮州妹子

八人兄弟三人在獨立他州信汝賢直使無情如槁木忍看垂淚念南遷從今依舊歌泉水何物偏宜寄謫仙美酒年年須百甕好從南海便乘船

王令

【字逢原廣陵人鄭州管城主簿世倫之子五歲而孤長從王安石遊期以逺到年二十八竟夭死武進縣安石爲之銘曰始予愛其文章而得其所以言中予愛其節行而得其所以行慨然賀以爲可任天子之重而有功於天下者今棄予而死矣妻吳氏卽荊公夫人之女弟也】

答束徽之索詩

世味久已諳多惡竟少好惟詩素所嗜決切欲深造人安已不休眾恥我獨冒有如獺行迹欲攺復自蹈肝腸困摉尋吻舌倦搏造心靈無餘多爲此日有耗已勤尙無成旣苦每自勞自笑如秋蟬饑極不止噪努力排韓門屈拜媚孟竈惟此二公才百牛飽懷抱我如餓旁者眄眄不得犒不知去防多窮行竟未到無門隔藩籬發罅窺堂奧愛之不可入抵觸發狂躁借使茍有成不知竟何要孤名非所求俗詎足傲況乃非所及窮海未爲浩不知何時休定訖死與耄因疑今世人恐有我同操徽之才超髙竿幢出摽纛爲學尙淹蘊富槖不肯暴文章內朱豹外襲一以皂大論尢堅彊推舟出行奡瑉砆不施功徑欲制珪瑁幸此不我陋敎誨日陳告昨因語及詩請我使自道屢謝不得命廹窄遂顚倒披堅誘羸兵伏鋭待穿盜取勝𨿽必然窘窮亦堪悼勉爲瓦礫投幸有金珠報

秋夜

秋夕不自曉百虫齊一鳴時節適使然鼓脇亦有聲爭喧防公盜窸窣蛇陰行獨有東家雞苦心爲昏明

弱弱誰氏子

弱弱誰氏子鮮鮮一何姝來奔富人家妻與富人俱嚴妝問夫子我豈彼室如夫子笑遣之彼寧與汝都升堂由阼階徳色溢以舒親賔不敢笑退語相吁髙堂聚羣婢惟諾相恣雎家事忽不圖顧指取自如朝令折桂薪暮遣藩籬除風雨半夜來百釁生不虞屋壓盜隨至夫死別嫁夫東鄰有淑子性不事鉛朱端居待人求正色不願諛淸鏡見白髮行媒不顧閭不知愛妻人取捨何異歟

雜詩【二首】

方春不種蘭終歲無自佩良田弗加芟徒穉亦無歲空今雨露恩日夕被蒿艾安坐饑怨天此理果誰在晚春樹上下聚百虫不有口似蠆則生尾如蜂設不二者然亦徒生無庸淸音不可居晚歲還秋風

寄崔伯易【二首】

擾擾閭巷士過我何所爲屢來徒我煩不來我弗思少年樂知聞喜與客子隨晚歲事恬黙與世益參差騎馬出尋人中路輒自歸歸來亦何樂書史自相期已與往者親可無玆世違欲語無所得起視北雁飛

幠幠庭下樹陰影日已敷臒臒閉門人簟席自捲舒髙枝就縣冠曲枝掛裳裾還來從此息臥視詩與書拍拍門外客過從駕驪駒不知彼何聞乃肯顧我閭呼兒往應門謂言出在途非我敢厭客非客與我疎以予拙語言無以得客娯一不當客意恐與世患俱不如兩相忘何能效紛如

夢蝗

至和攺元之一年有蝗不知自何來朝飛蔽天不見日若以萬布篩塵灰暮行嚙地赤千頃積疊數尺交相埋樹皮竹顚盡剝刮況又艸穀之根荄一蝗百兒月在孕漸恐髙厚塞九垓嘉禾美艸不敢惜卻恐壓地防入海萬生未死饑餓間支骸遂轉蛟龍醢羣農聚哭天【句】血滴地爛皮【句】蒼蒼防防逺復逺天防不防不可知我時爲之悲墮涙注兩目發爲疾蝗詩憤掃百筆禿一吟靑天白日昏兩誦九原萬鬼哭私心直冀天耳聞半夜起立三千讀上天未聞間忽作遇蝗夢夢蝗千萬來我前口似嚅囁色似寃初時吻角猶喞嗾終遂大論如人然問我子何愚乃有疾我詩我爾各生不相預子何詩我盍陳之我時憤且驚噪舌生條枝謂此腐穢余敢來爲人譏爾𨿽族黨多我謀久已就方將訴天公借我巨靈手盡抜東南竹栢松屈鐵纒縛都爲帚掃爾納海壓以山使爾萬噍同一朽尙敢托人言議我詩可否羣蝗顧我嗟不謂相望多我欲爲子言幸子未易呶我𨿽身爲蝗心頗通爾人爾人相召呼飲啜爲主賔賔飲啜嚼百豆爵主不加詬翻歡欣此竟果有否子盍來我陳予應之曰然此固人間禮儐介迎召來飲食固可喜蝗曰子言然予食何愧哉我豈能自生人自召我來啜食借使我過甚從而加詬爾亦乖嘗聞爾人中貴賤等第殊雍雍材能官雅雅仁義儒脫剝虎豹皮假借堯舜趨齒牙隱鍼錐腹腸包虫蛆開口有福威頤指轉賞誅四海應呼吸千里隨捲舒割剝赤子身飲血肥皮膚噬啖善人黨嚼口不肯吐連牀列竽笙列屋閒嬪姝一身萬椽庇一口千倉儲兒童襲公卿奴婢聨簮裾犬豢羨膏粱馬廐余繡塗其次爾人間兵皁倡優徒子不父而父妻不夫而夫臣不君爾事民不家爾居目不識牛桑手不親犁鋤平時不把兵皮革包矛殳張口坐待食萬廩傾所須家世不藏機繪繡緜衣襦髙堂傾美酒臠肉鱠百魚良材琢梓楠重屋擎空虛貧者無室廬父子一席居賤者餓無食妻子相對吁貴賤𨿽云異其類同一初此固人食人爾責反舍且【句】我類蝗自名所食況有餘吳饑可食越齊饑食魯邾吾害尙可逃爾害死不除而作疾我詩子言得無迂

張巡

祿兒射火燒九天鬼手不撲神聽防羣庸仰口不肯唾反出長喙噓之然雎陽城窮縮死鼈危系一髮縣九淵巡瞠睨逺兩眥裂怒嚼齒碎須張肩恨身不毛劍無翼不能飛去殘賊咽翁軀腥刀子磔爼日嚼肉血猶經年霽云東攘兩臂去西來才有九指還胸中憤气吐不散去隨箭入浮屠塼忠窮智索莫自效更臠愛妾嘗餓涎我疑沒日賊不食恐其肉酖死不痊又疑身骨不化土定作金鐵埋重泉何時山移陵谷變發出鼓鑄戈或鋋吾如得之願有用不誅已然誅未然

古廟

古廟隆隆敞庭扉風雨剝壁頽柱榱我來安知神所依穹堂窸窣風幡旗神君龎軀突須眉視我睨睚坐倨箕惕礫觀者駭不怡羣鬼後先張福威直東之廂步逶迆目益所見怪可嚱馬牛羊犬雜豕雞或戴以首旁四支間有人面身亦非老祝趨前爲眾詞口吻囁嚅言嗢咿稱別狀類顧東西唱號名字分何誰空虛防漠非所期豈亦以此爲人屍視其膚革已彪貍寧有中反恬肝脾又有械器身挈持傳言厲疫此乃資古之日行歷虛危猶恐盛陰鬼所隨磔儺於門驅使馳今安取此廟以祠不念延虐殆尫羸農凶年多苦餓饑苟幸得飽不擇祈來則拜叩盡敬祗幸天之澤偸自歸民徳且恐報之時餗肴丰鮮牲魚肥欲奠以獻更濯巵進謝千語拜百低工鼓於庭巫舞衣祝傳神醉下福禧農謝神去祝徹之庭前剪割棄余遺鵲烏下爭趂不飛回顧神面如故時意者不爲祭謝移嗚呼神固非吾知

思京口戲周器之

江南別日醉方醺貪愛靑天帶水防忘卻碧山歸路直誤投浮世俗塵昏終期散髮江邊釣當有漁舟日系門但恨故人猶喜仕他時胸腹未堪論

寄束伯仁

身逐南舟去不回匡廬畱滯得徘徊峯頭夜宿平看斗巖下朝陰俯聽雷西顧波濤浮日月東歸天地入塵埃何時得遂幽棲志常把韋編靜處開

紙鳶

誰作輕鳶壯逺觀似嫌飛態未多端才乘一綫憑風去便有愚兒仰面看未必碧霄因可到偶能終日遂爲安扶揺不起滄溟逺笑殺摶鵬似爾難

古鑑

一片靈光合有神不知鎔鑄竟何人春耕破冢衣冠盡鬼手摩天日月新鑑面秖知西子姣照心難見比干眞主人深有収藏意當待淸明不受塵

九日寄滿子權

懶將衰病照淸流爲有歸心欲白頭幸見好花開便笑不甘爲客自成愁長歌欲彊秋風醉髙處先輸俗子遊我在無聊元亮死當年今日共悠悠

答孫莘老見寄

髙門鞍馬日光榮勢力紛紛起共爭偶以不能聊自便敢於玆世獨求淸生無人愧寧非樂死有天知豈待名客食官居同偶爾何須稱別異平生

登郡樓

江城朝雨濕晴煙樓上風帆送去船茍得息肩閒歲月時來開口笑山川田園啼鳥三春日江海扁舟萬里天何計脫身來此老靑山白髮兩忘年

秋日懷子權

樓前暮靄暗平林樓上人愁意思深未必薄雲能作雨從來秋日自多陰三年客夢迷歸路一夜西風老壯心欲作新聲寄遺恨直弦先斷涙盈琴

寄介甫

天門亷陛郁巍巍勢利寧無澹泊譏難與跖徒爭有道好思吾黨共言歸古人踽踽今何取天下滔滔昔已非終見乘槎去滄海好畱餘地許相依

金山寺

萬頃淸江浸碧瀾乾坤都向此中寛樓臺影落魚龍駭鐘磬聲來水石寒日暮海門飛白鳥潮回步見黃灘常時戶外風波惡秖得髙僧靜處看

謝張和仲惠寶云茶

故人有意眞憐我靈荈封題寄蓽門與療文園消渇病還招楚客獨醒魂烹來似帶吳云腳摘處應無谷雨防果肯同嘗竹林下寒泉猶有慧山存

劉景文

【嘉祐間以左班殿直監饒州酒稅適王安石提防江東刑獄極賞其詩按劉本名景文季孫其字也】

廣武山懷古

楚漢兵相接乾坤晝亦暝虎爭千里震龍戰四郊腥故壘從誰問嚴祠自昔靈北風吹敗木落日任飄零

寄蘇內翰

倦壓鰲頭請左符笑尋潁尾爲西湖二三賢守去非逺六一淸風今不孤四海共知霜鬢滿重陽曽揷菊花無聚星堂上誰先到欲傍金樽倒玉壺

饒州酒務

風吹燕語落檐間底事驚回夢裏閒說與傍人渾不解杖藜攜酒看芝山

越山寺看泉

龜谿有路蓮花引鷲嶺無時雲霧生聊放此身畱蚱蜢不逢人處聽泉聲

守闗

晨雞三叫未開闗畱滯行人更解鞍卻上月明髙處立曉風吹面作淸寒

陳師道

【字履常一字無已彭城人少而苦志力學年十六以文謁曾鞏一見奇之熙寜中王氏經學盛行師道心非其說遂絕意進取元祐初蘇軾傅堯兪等薦於朝起爲徐州教授遷太學博士以越境出見蘇軾爲言者所中罷歸調彭澤令不赴久之召爲祕省正字適遇郊祀行禮寒甚無綿衣妻假諸趙挺之家師道與挺之爲寮壻而素惡其人竟不肯服以寒疾卒年四十九】

觀兗文忠公家六一堂圖書

生世何用蚤我已後此翁頗識門下士略已聞其風中年見二子已復歲一終呼我過其廬所得非所防先朝羣玉殿冠佩環羣公神文煥王度喜色見天容禦榻誰復登帝書元自工黃絹兩大字一覽涕無從似欲托其子天意人與同歷數況有歸敢有貪天功集古一千卷明明並羣雄誰爲第一手未有百世公廟器刻科斗寶樽蟠華虫緬懷弁服士酬獻鳴瑽瑢揷架一萬軸遺子以固窮素琴久絕弦棊酒頗闕供向來一瓣香敬爲曽南丰世𨿽嫡孫行名在亞子中斯人日已逺千歲幸一逢吾老不可待露艸濕寒蛩

次韻答秦少章

學詩如學仙時至骨自換縹緲鴻鵠上眾目焉能玩子從淮海來一啄當百難師儒有韓孟拭目互驚惋老生時在傍縮手愧顏汗黃公金華伯莞爾回一盻彼方試子難疾前不應愞要當攻石堅勿作摶沙散植璧𨿽具美礲錯加璀璨我老不足畏後生何可慢

示三子

去逺卽相忘歸近不可忍兒女已在眼眉目略不省喜極不得語涙盡方一哂了知不是夢忽忽心未穩

咸平讀書堂

昔人三百篇善世已有餘後生守章句不足供囁嚅一登吏部選筆硯隨掃除閉閣畫眉嫵隔壁聞歌呼奉公用漢律寧復要詩書俛首出跨下枉此七尺軀今代陶朱公不足大梁屠計然特未用意得輕全吳爲邦得畿縣政宻自計疎寧書下下考不奉急急符用意簿領外築室課興謨平生五千卷還舎不問塗近事更漢唐稍以詩自娯復作無事飲醉臥擁靑奴桃李春事繁軒牕晝景舒鳴屋鳩渇雨窺簾燕哺雛休吏散篇帙風篁獻笙竽聽然一啟齒斯民免爲魚

贈二蘇公

岷峨之山中巴江桂椒柟櫨楓柞樟靑金黃玉丹砂良獸皮鳥羽不足當異人間出駭四方嚴王陳李司馬揚一翁二季對相望奇寶橫道驥服箱誰其識者有歐陽大科異等固其常小卻盛之白玉堂典謨雅頌用所長度越周漢登虞唐千載之下有素王平陳鄭毛視荒荒後生不作諸老亡文體變化未可量萬口一律如喫羌妖狐幻人大陸梁虎豹卻走逢牛羊上帝惠顧祓不祥天門夜下龍虎章前驅吳回後炎皇絳旂丹轂朱冠裳從以甲冑萬鬼行乘風縱燎無畱藏天髙地下日月光授公以柄扶病傷士如稻苖待公秧臨流不渡公爲航如大醫王治膏肓外證已解中尙彊探囊一試黃昏湯一洗十年新學腸老生塞口不敢嘗向來狂殺今尙狂請公別試囊中方

次韻蘇公西湖徙魚

窮秋積雨不破塊霜落西湖露沙背大魚泥蟠小魚樂髙丘覆杯水如帶魚窮不作揺尾憐公寧忍口不忍鱠修鱗失水玉參差晚日揺光金破碎咫尺波濤有生死安知平陸無灘瀬此身寧供刀幾用著意更須風雨外是間相忘不爲小濠上之意誰得會枯魚𨿽泣悔可及莫待西江與東海

古墨行【並序】

晁無斁有李墨半丸云裕陵故物也往於秦少遊家見李墨不爲文理質如金石亦裕陵所賜王平甫所藏者潘谷見之再拜云眞廷珪所作也世惟王四學士有之與此爲二矣嗟乎世不乏奇乏識者耳敬爲長句率無斁同作

秦郎百好俱第一烏丸如漆姿如石巧作松身與鏡面借美於外非良質潘翁拜跪摩老眼一生再見三嘆息了知至鑑無遁形王家舊物秦家得君今所有亦其亞伯仲小低猶子侄黃金白璧孰不有古錦句囊聊可敵睿思殿裏春夜半燈火闌殘歌舞散自書細字答邊臣萬里風塵入長算初防橋山送弓劍寧知玉盌人間見夜光炎炎沖斗牛會有太史占星變人生尢物不必有時一過目驚老丑念子何忍遽磨研少待須臾圖不朽明牕淨幾風日暖有愁萬斛才八斗徑須脫帽管城公小試玉堂揮翰手

謝趙使君送烏薪

欲落未落雪近人將盡不盡冬壓春風枝水瓦有去鳥逺坊窮巷無來人忽防叩門聲遽速驚雞透籬犬升屋使君傳教賜薪炭妓圍那解思寒谷老身面直不足云冷牕凍壁作春溫定知和气家家到不獨先生席作門

贈知命

黑頭居士元方弟不肯作公稱法嗣外人怪笑那得知他日靈山親授記學詩初學杜少陵學書不學王右軍黃塵扶杖笑鄰女白衫騎驢驚市人靜中作業此何因醉裏逃禪卻甚眞顧我無錢呼畢曜有人載酒尋子云君家魯直不解事愛作文章可人意一人可以窮一家怪君又以才爲累請將飲酒換吟詩酒不窮人能引睡不須無事與多愁老不欲醒惟欲醉

和魏衍聞鶯

春力著人朝睡重葉底黃鸝鳴自送綠幕朱欄日觀明回廊側戶風簾動昨夜春回到寒谷好鳥飛來把修竹整翰厲觜初一鳴已落君詩專妙獨退紅著綠愁緒昏後時獨立知何言側聽不盡已飛去懷抱此時誰與論

送江端禮

正學元非世能詩新有聲諸公交郭泰多士閉何生泛愛經過數移書底裏傾又爲淮海別病眼向誰明

登燕子樓

綠暗連村栁紅明委地霞畫梁初著燕廢沼已鳴蛙鷗沒輕春水舟橫任淺沙相逢千歲語猶說一枝花

寒夜

畱滯常思動艱虞卻悔來寒燈挑不焰殘火撥成灰凍水滴還歇風簾掩復開熟知文有忌情至自生哀

九月十三日出善利門

十載都城客孤身冒百艱一饑非死所萬里有生還去國吾何意歸田病不闗共看霜白鬢似得半生閒

湖上晚歸寄詩友

髭髮難藏老湖山穩寄身卻尋方外士招作社中人霜葉深於染秋花晚自春無人還有礙詩卷莫辭頻

遊鶴山院

積石橫成嶺行楊密映門人聲隱林杪僧舎繞云根頓攝塵緣盡方知象教尊只應羊叔子名字與山存

和彥詹題逺軒

開牕得逺意興出杳防間芳艸日邊路片雲天外山好花和露斸修竹夾藤刪每許南鄰伴時來一寄顏

次韻無斁雪後

閉閣春云薄開門夜雪深江梅猶故意湖雁起歸心艸潤畱餘瀝牕明度積陰殷勤報春信屋角有來禽

雪後黃樓寄梅山居士

林廬煙不起城郭歲將窮云日明松雪溪山逗晚風人行圖畫裏鳥度醉吟中不盡山陰興天畱憶戴公

寄潭州張蕓叟

湖嶺一都會西南更上游秋盤堆鴨腳春味薦貓頭宣室思來暮蒸池得借畱熟知爲郡樂不動越鄕愁

蚤春

度臘不成雪迎年遽得春冰開還舊綠魚喜躍修鱗岸栁絲絲髮羇愁處處新老懷吾自異不是故違人

除夕對酒贈少章

歲晚身何托燈前客未空半生憂患裏一夢有無中髮短愁催白顏衰酒借紅我歌君起舞潦倒略相同

雪意

防闗書不到雪又滿平蕪指冷頻呵玉胸寒屢掩酥綠斟冬至酒紅擁夜深鑪塞上風沙惡徵衣得達無

和黃充實詠橊花

春去花隨盡紅橊暖欲然後時何所恨處獨不祈憐葉葉自相偶重重久更鮮流珠沾暑雨攺色淡朝煙

南丰先生挽詞

蚤棄人間事眞從地下游丘原無起日江漢有東流身世從違裏功名取次休不應須禮樂始作後生仇

丞相溫公挽詞【二首】

百姓歸周老三年待魯儒世方隨日化身已要人扶玉几𨿽來晚明堂訖受圖心知愛諸葛終不羨曹蜍少學眞成已中年獨著書輟耕扶日月起廢極吹噓樂志寧論晚成功不願餘一爲天下慟不敢愛吾廬

野望

霜葉紅於染吹花落更馨平江行詰屈小徑夾蔥靑度鳥開愁眼遙山入畫屏畏人惟可飲從俗卻須醒

西湖

小徑才容足寒花自送香官池下鳬雁荒塜上牛羊有子吾甘老無家去未量三年哦五字艸木借餘光【第二句一作只自香】

寓目

曲曲河回復靑靑艸接連去帆風力滿來雁雪聲先野曠低歸鳥江平進晚船望鄕從此始畱眼未須穿

晚坐

栁弱知春色梅寒釀雪花溪明數積石月過戀平沙病減還增藥年侵卻累家後歸棲未定不但指昏鴉

宿濟河

燭暗人初寂寒生夜向深潛魚聚沙窟墜鳥滑霜林稍作他年計初回萬里心還家只有夢更著曉寒侵

歸雁

弧矢千夫志瀟湘萬里秋寧爲寶箏柱肯作帛書郵逺道勤相喚羇懷誤作愁聊寛稻粱意那復网羅憂

贈歐陽叔弼

蚤知汝潁多能事晚以詩書托下僚大府禮容寛懶慢故家文物尙嫖姚只將憂患供談笑敢望功言答聖朝歲歷四三仍此地家餘五一見今朝

送蘇迨

胸中歷歷著千年筆下源源赴百川眞字飄揚今有種淸談絕倒古無傳出塵解悟多爲路隨世功名小著鞭白首相逢恐無日防時書札到林泉

寄亳州林待制

湖海相望闕寄聲雲林過雨未全晴靑衫作吏非前日白首論文笑後生似聽兒童迎五馬稍修書札問專城一聞苦李防莊句不復人間世後名

寄杜擇之

詩家兩杜昔無鄰文采風流世有人疾置送詩驚老醜坐曹得句自淸新興來不假江山助目過渾如艸木春農馬智專吾不讓衡陽紙貴子能頻

次韻夏日

江上雙峯一艸堂門閒心靜自淸涼詩書發冡功名薄麋鹿同羣歲月長句裏江山隨指顧舌端幽渺致張皇莫欺九尺須眉白解醉佳人錦瑟傍

春懷示鄰里

斷墻著雨蝸成字老屋無僧燕作家剩欲出門追笑語卻嫌歸鬢著塵沙風翻蛛网開三面雷動蜂窠趁兩衙屢失南鄰春事約只今容有未開花

和李使君九日登戲馬臺

登髙能賦屬吾儕不用傳杯擊鉢催九日風光堪落帽中年懷抱更登臺江山信美因人勝萸菊逢辰滿意開二謝風流今復見千年畱句待公來

送晁堯民守徐

中年爲別不堪憂束髮登門到白頭南省望郎仍國士東方千騎更吾州彭翁老壽終遺骨燕子飛來只故樓知已難逢身易邁煩公置醴我歸休

連日大雪以疾作不出聞蘇公與徳麟同登女郎臺

掠地衝風敵萬人蔽天宻雪防微塵漫山塞壑疑無地投隙穿帷巧致身晚積讀書今已老閉門髙臥不緣貧遙知更上湖邊寺一笑潛回萬室春

登彭祖樓

城上危樓江上城風流千載擅佳名水兼汴泗浮天濶山入靑齊煥眼明喬木下泉余故國黃鸝白鳥解人情須知壯士多秋思不露文章世已驚

和富中容朝散值雨感懷

節物驚心懶復嗟樽中酒盡復誰賖風撩雨腳俄成陣雪閣雲頭欲結花萬里可堪長作客一年將盡未還家自憐落落終難合白首詩書謾五車

謝贇闍黎見訪

好在談經老上人衝風踏雪到江濵百篇出篋自新得一鉢隨身依舊貧終歲杜門逃俗士爲師設榻對修筠蒲團藜杖焚香坐此意此時無防塵

和沈世卿推官見寄

倦看世態久低徊且置窮通近酒杯未忍一身閒處著暫容雙眼醉時開爲呼阿武扶頭起擬與山公倒載回好在東籬舊時菊無心凖擬白衣來

簡李伯益

虀鹽度歲每無餘垂槖東歸口未糊貧裏交遊新斷絕老來光景半消除時情視我門前雀人好看君屋上烏尙喜敝廬連蔣徑願求佳句逓髯奴

九日無酒書呈漕使韓伯修大夫

老大悲傷節物催酒腸枯涸壯心灰慙無白水眞人分難置靑州從事來倦筆懶從都市出醉眸剛爲麯車回黃花也似相欺得坐對空樽不肯開

九日寄秦少遊

疾風回雨水明霞沙步叢祠欲暮鴉九日淸樽欺白髮十年爲客負黃花登髙懷逺心如在向老逢辰意有加淮海少年天下士可能無地落烏紗

和黃預七夕

盈盈一水不斯須經歲相過自作疎坐待常禽報佳會徑須飛雨洗香車超騰水部陳篇上収拾愚溪作賦余信有神仙足官府我寧辛苦守殘書

次韻李節推九日登山

平林廣野騎臺荒山寺鴻鐘報夕陽人事自生今日意寒花只作去年香巾敧更覺霜侵鬢語妙何妨石作腸落木無邊江不盡浮生此日更須忙

和和叟梅花

百卉前頭第一芳低臨粉水浸寒光捲簾初認云猶凍逆鼻渾疑雪亦香鼎實自期終有待天眞不假更勻妝江南望斷無來使且伴詩翁入醉鄕

送王元均貶衡州兼寄元龍

先生秀句滿江東二子緣渠得再窮詩禮向來堪發冡孫劉能使不爲公炎方瘴癘消軒豁故國山河閱始終傳語元龍要相識江湖春動有來鴻

題柱【並序】

永安驛廊東柱有女子題五字云無人解妾心日夜長如醉妾不是瓊奴意與瓊奴類讀而哀之作二絕句

桃李催殘風雨春天孫河鼓隔天津主恩不與妍華盡何限人間失意人

從昔嬋娟多命薄如今歌舞更能詩孰如【如一作知】文雅河陽令不削瓊奴柱下題

偶書

書當快意讀易盡客有可人期不來世事相違毎如此好懷百歲防回開

絕句

宻宻丹房疊疊花一枝臨路爲人斜丁寧語鳥傳春意白下門東第防家

謝趙生惠芍藥【二首】

從微至老走風塵喜見鄕園第四春獨舞東風醉西子政緣無語卻宜人

九十風光次第分天憐獨得殿殘春一枝賸欲簮雙髻未有人間第一人

從冦生求茶庫紙

南朝官紙女兒膚玉版雲英比不如乞與此翁元不稱他年畱待大蘇書

十七日觀潮【二首】

潮頭初出海門山千里平沙轉面間猶有江神憐北客欲將奇觀破衰顏

江水悠悠自在流向人無恨不應愁相逢不覺渾相似誰使淸波蚤白頭

放歌行【二首】

春風永巷閉娉婷長使靑樓誤得名不惜捲簾通一顧怕君著眼未分明

當年不嫁惜娉婷抹白施朱作後生說與傍人須蚤計隨宜梳洗莫傾城

兪紫芝

【字秀老神宗時人其籍揚州其學浮屠其詩警句多傳於世】

南澗月夕

華髮念秋晚靑燈憐夜長香團菊花露寒著橘林霜月在北牕底人行南澗旁婆娑不知去身與兩俱忘

旅中諭懷

白浪紅塵二十春就中奔走費光陰有時俗事不稱意無限好山都上心一面琴爲方外友數篇詩當槖中金會須將爾同歸去家在碧溪煙樹深

詠艸

滿目芊芊野渡頭不知若个解忘憂細隨緑水侵離館逺帶斜陽過別洲金穀園中荒映月石頭城下碧連秋行人悵望王孫去買斷金釵十二樓

歲杪山中

石亂雲深客到稀鶴和殘雪在髙枝小軒日午貪濃睡門外春風過不知

蔡肇

【字天啟丹陽人能爲文尢長歌詩從蘇軾遊聲譽甚著第進士歷江陵推官通判常州徽宗初召修國史以人言提舉兩浙刑獄張商英當國引爲禮部員外進拜中書舍人又以人言落職主宮觀卒】題畫授李伯時

鴻雁歸時水拍天平岡老木尙依煙借君餘地安漁艇乞我寒江聽雨眠

泛舟橫塘遇雨

平野風煙入夢思殷勤作畫更題詩扁舟臥聽橫塘雨恰遇江南歸雁時

宋元詩防卷三十

欽定四庫全書

宋元詩防卷三十一

兵部主事陳焯編

程顥

【字伯淳世居中山徙河南大中大夫珦之子舉進士調鄠上元簿因呂公著薦爲中允監察禦史裏行神宗素知其名數召見一日從容諮訪報正午始趨出中人曰禦史不知上未食乎前後進說甚多嘗勸帝防未萌之欲及勿輕天下士帝俯躬曰當爲卿戒之王安石議防法令言者攻之甚力顥被防赴中堂議事安石方怒顥徐曰天下事非一家私議願平气以聽安石爲之媿屈出知扶溝縣除判武學究爲論新法不合罷歸哲宗立召用未行而卒年五十四顥與弟師事周惇頤倡明正學以眞儒命世文彥博采眾論題其墓曰明道嘉定十三年賜諡純公】

陪陸子履白石萬固

條山蒼蒼河流黃中蒲形勢天下彊帝得賢侯殿一方四年不更慰民望元丰戊午季春月上心閔雨愁黎蒼使車四出走羣望我亦奉命來陜疆精誠感格天意順詔書才下雨已霶病麥還靑禾出土野農鼓舞歌君王故人相見不道舊爲雨歡喜殊未央聖主寛憂小臣樂自可放蕩舒中腸白石萬固皆勝地主人爲我攜壺觴況逢佳日俗所尙車馬未曉塡康莊扶提十里雜老防迆邐千騎明戈鎗初聽鳴鐃入靑靄漸見朱斾輝朝陽遨頭自是謝康樂後乘獨慚元漫郎侯來𨿽知有賓客眾喜更爲將丰穰臨溪坐石徧巗谷幽處往往聞絲簧山光似迎好客動日景定爲遊人長乘髙望遠興不盡戀戀不知岐路忙人生汨沒苦百態得此樂事眞難常我辭佳境已惆悵侯亦那能久此鄕他時防合重相語辜負泉石何能防

紫閣

仙掌遠相招縈紆渡石橋暝云生澗底寒雨下山腰樹色千層亂天形一罅遙使程難久駐回首羨漁樵

陳公廙園修禊事席上賦

盛集蘭亭舊風流洛社今坐中無俗客水曲有淸音香篆來還去花枝泛復沈未須愁日暮天際是輕陰

髙觀谷

轟雷疊鼔響前峯來自彤雲翠靄中洞穴積陰成气象鬼神憑暗擅威風噴崖雨露千尋濕落石珠璣萬顆紅縱有虯龍難作祟還應不是旱時功

淩霄三峯

長嘯巗東古寺前三峯相倚勢相連偶逢云靜得見日若有路通須近天怪石似雷鳴谷底老松如雪著崖顚結根不得居平地猶與蓮花遠比肩

西湖

潩水橋邊鴨子陂樓臺只在郡城西煙波乍見心先快島嶼將尋路欲迷盡日無風橫舴艋有時經雨飲虹霓如何咫尺塵埃地不使遊人續杖藜

和詠艸

漸覺東皇意思勻陳根初動夜來新忽驚平地有輕綠已蓋六街無舊塵莫爲枯榮吟野望且憐愁醉祝香輪詩人空怨王孫逺極目萋萋又一春

春日江上

新蒲嫩柳滿汀洲春入漁汀一櫂浮雲幕倒遮天外日風簾輕颺竹間樓望窮逺岫微茫見興逐歸槎汗漫遊不畏蛟螭起波浪卻憐淸泚向東流

下白徑嶺先寄孔周翰郎中

驟經微雨過芳郊轉覺長河气象豪歸騎已登吳阪峻飛雲猶認華山髙門前岐路通西國城上樓臺壓巨濤欲問甘棠舊風化主人邀客醉香醪

郊行卽事

芳原綠野恣行時春入遙山碧四圍興逐亂紅穿柳巷困臨流水坐苔磯莫辭醆酒十分醉只恐風花一片飛況是淸明好天气不妨遊衍暮忘歸

春雪

二月將臨尾羣陰久退潛只知桃李艶何復雪霜嫌密霰仍先集飄霙忽散霑帶風成料峭和雨作亷纎江漢初彌望珠璣間得兼片痕才著瓦斜勢漸穿簾鳥化遼城鶴途鋪越女縑落英時鬭舞飛絮或同黏寒怯開闈賞光疑伴月覘價增樵市炭興入酒家簾惜竹頻敲葉愁花旋覆苫失權悲太皞助虐有飛廉積勢方平壠澌流已墜檐東君莫惆悵杲日待重瞻

艸堂

參差臺殿綠雲中四面篔簹一徑通展讀華陽眞誥上神仙居在碧琳宮

題淮南寺

南去北來誰得休白蘋吹盡楚江秋道人不是悲秋客一任晚山相對愁

張載

【字子厚長安人少喜談兵年二十一以書謁範仲淹一見知其遠器乃警之曰儒者自有名教可樂何事於兵因勸讀中庸載以爲未足又訪諸釋老無所得乃反而求之六經嘗坐虎皮講易京師聽從者眾一夕二程至與論易遂撤坐輟講謂學者曰汝軰可師之吾弗及也舉進士由祁州司法參軍召問治道神宗悅以爲崇文院校書歷知太常禮院移疾歸中道而卒所著正防西銘二書甚爲伊川所服世稱橫渠先生賜諡明】

載近觀漢魏而下樂府有名正而意調卒卑者嘗革舊詞追正題意作樂府【五首】

短簫歌

靈旗指不庭方大風泱泱天外揚短簫歌歌愷康朝廷萬年繼明重光曾孫稼如茨梁嘉與萬邦純嘏有常

度關山

度關山循九州省耕寛徭詢明幽人爲貴兮哀我人斯敢余休

雞鳴曲

雞鳴嘐嘐兮臺懷憂兄弟表裏兮臺心求黃金門白玉堂置酒愷樂榮華有光桃傷李僵爾如或忘

燕歌行

小雅廢兮東山不作哀我人斯皇心不樂丞哉斯人胡然而天兮王師於鑠

東門行

古風出東門我行樂巾綦今歌東門行牽衣彊畱甘餔糜仗劍去予忽如遺時淸君去予心衰

移疾

移疾謝華省問耕還敝舎扶持便疎慵曠僻逃將迓晝棊莎徑側暮粥桐陰下久矣澄淸心永愧桑弧射

宿興慶池通軒示同志

淸湘庭下千竿竹百尺斑斕聳蒼玉通軒軒外萬頃陂陂接南山天與齊唐基一壞半禾黍舉目气象增愁思我來正當搖落時塵埃七日無人知東平叔子信余友問學不厭堅相隨君莫痛兮鳳沼湮又莫悲兮花蕚墮所憂聖道久榛塞富貴浮雲眼空過明發余西叔且東髙談更爲通宵坐

題館壁

壁門金闕倚天開五見宮花落古槐明日扁舟江海去卻從雲气望蓬萊

別館中諸公

九天宮殿鬰岧嶤碧瓦參差接絳霄藜藿野心𨿽萬里不無回戀向淸朝

畢仲遊

【字公叔鄭州人文簡公士安曾孫也與兄仲衍同登第官主簿轉運司元祐初召試學士院擢第一歷官淸苦終始不渝士林賢之以祕閣校理出知耀州淪黨籍卒年七十五】

寄鄭介夫

鄭子安彊否梅花萬里春如何投虎穴直欲犯龍鱗北闕今無數南方信有人可憐妻子在年少不謀身劉跂

【永靜東光人尙書右僕射劉摯之子摯爲章惇蔡卞所防寃未白而卒徽宗立跂伏闕訴誣得復職予贈諡跂遭黨事爲官落拓家居避禍能詩文以壽終】

題半隱堂

一堂圖籍自陶冶三徑蕭蘭俱歲華定非平恩許侯宅防是仲長公理家端居雅不煩摒擋佳設頗曾成咄嗟惟我身閒數來往微弦一泛卽生涯

任伯雨

【字惪翁睂山人父孜學行與蘇洵齊名鄕裏伯雨自防已矯然不羣文本經術中進士第調施州淸江主簿知雍丘縣召爲宗丞擢右正言首擊章惇貶雷州繼論蔡卞六大罪建中靖國元年當國者欲主調停故以中爲名伯雨倡言唐惪宗時正坐君子小人雜進以致播遷建中乃其紀號不可不戒居諫省半年所上一百八疏大臣畏其多言諭以少黙卽實授給事中伯雨不聽抗論愈力且將劾曾布布覺之徙爲度支員外郎尋知虢州崇寧黨事作削籍編管通州蔡卞等猶未甘心復用匿名書逮其子赴獄鍜鏈無所得始釋之伯雨徙昌化三年而歸宣和初卒年七十三髙宗初贈諫議大夫後諡忠敏】

述懷

元符庚辰歲孟冬十二日任子丞大宗碌碌奉朝籍聖主訪落初聽言勞日昃諫路員有闕求人恐不及誰謂方遴選邂逅首疎逖詔防忽中授防命旦夕惕平生慕古人素願或可畢精神倍疏瀹激昂登文石靑雲開九天淸光親咫尺每見情益交肝膽盡剖析敬承丁寧訓重許以忠直自喜千載遇奮身遑他卹志欲收主威力先排巨室切齒憤欽永刻意望防稷哀哉愛君心不能當眾嫉投湘爲獨醒得罪因懷璧尙賴天徳廣閱歲已再謫仇人意未厭窮荒必投斥轉海僅萬里艱危備經歷有時遭風天地如抹漆雪浪山崩頽轟豗飛霹靂扁舟甚桔橰俯仰顚倒立防檣捲欲折繩斷水蘸蓆鯨鱷口垂涎噴吐煙雨集萬怪競周章腥臊助噓吸平生仗忠信安敢保瞬息夤緣脫魚腹島嶼稍登陟天气欝欲流土色焦成赤艸木蒸氛霧亭午日未出荒徑少人行窸窣走虺蜴居民傍溪滸橫崖戶百十矮屋盡柵欄臭穢如圈櫪家家啖菜粥雜米無十一小魚與細鰕相尙珍鼎食鳥言分嘲哳卉服坌防羃顏色盡黃腫大半抱瘴疾其風貪以淫其俗拙以僻殆非人間世宜爾太荒閴我生本匹夫賦性自眞率雅有江海志仕宦特牽廹一日偶遭際用舎何敢必但思忠邪分於國系休戚滄溟有竭時我意何窮極

元日

憶昔東班賀紫宸和風佳气淨無塵龍墀初下觚稜日雉扇齊開玉座春接武九霄曾近侍投荒三載作流人窮通忤合𨿽天理俯仰尋思不爲身

感古

指鹿姦謀豈偶然都緣人事不由天要知左右皆言馬只爲當時殺正先

鄒浩

【字志完常州人第進士調潁昌敎授元祐中上疏論事將用爲太常博士來之邵論罷之哲宗親擢爲右正言請試士勿書王氏經義時章惇獨相用事威權震赫浩持議每觸忌諱仍上露章劾其不忠侵上適賢妃劉氏立爲後浩力陳不可章惇詆爲狂妄落職羈管新州徽宗卽位召復右正言遷左司諫攺起居舎人進中舎俄用兵吏二侍出知江寧府徙杭越州初浩還朝帝首嘉嘆其諫立後事因問諫艸安在退曰焚之矣退告陳瓘瓘曰禍其在此乎及蔡京當國果忌浩使其黨爲僞疏以激上怒再責衡州稍復閣直以瘴疾卒年五十二髙宗朝贈直學士賜諡忠】

秋蠅

秋風快如刀著木木欲折蕃鮮轉淒淒入眼無一悅靑蠅獨何爲飛鳴猶未滅造化本無私爾生一偶竊念方三伏中日車午停轍下照人世間何異紅鑪熱勁鳥倦戢翼獰獸喘吐舌惟人於此時體懈劇疲苶虛堂幸可逃枕簟隨意設好睡邊韶同素懶嵇康埓更此値淸涼酣寢謂須決防睫才欲交汗膚遭爾齧營營不絕聲宛類讒口吶使我寢不安欲息還復挈況如一簞貧未能萬錢歠園蔬薦脫粟杯盤殊滅裂防筯才欲拈咀嚼遭爾餮適從何處來食飲污修潔使我味不甘欲咽還復噎敺除付疲兵袛足增跛蹩宜哉孫權彈爲爾情激切期望秋風回一掃無餘孽偶此延朝昏勿謂風不烈气候侵凝凜龍蛇且藏穴爾形大豆然豈能堅如鐵

別零陵

零陵距中邦道阻五千里我以放逐來本非心樂隻身止髙山巓忽忽彌半防人情久自親況復多可喜坐使故鄕念如火沃之水罪大不得畱今玆動行李昭州𨿽嶺南流寓蓋均耳儻未還庭闈在彼猶在此胡然當作離耿耿殊不已物我要兼忘咄哉從此始

詠路

赤路如龍蛇不知防千丈出沒山水間一下復一上伊予獨何爲與之同俯仰

王景亮攜晁無咎淸美堂記來求詩爲賦此

先生不出二十年幅巾種樹老盧泉盧泉水木淸且妍築堂流水茂樹間晁侯作記筆如椽畫欄素壁靑瑤鐫明珠白璧光射天先生矜詫喜欲顚春歸野岸綠漪漣靑山東缺如斷環云消風輭山蒼然杏梢紅破胭脂寒先生醉狂夢思山自駕艸車束塵編上堂讀書門晝闗金徽朱絲弄猗蘭相思古人太古前若非豪士魯仲連卽是幽人梁伯鸞先生好學老益堅少時不信功名艱靑衫屢補鞾次穿晚知有命絕可憐歸來自買汶上田防防香露凝秋殷只知畱客有酒錢肻問釜粥寒虀酸拖金曵繡捲曉班何似布褐暖且寛先生所願一何廉貴人孰與先生賢朱門銅臭廚肉羶夜闌白月照管弦美人一笑夭桃然安知賢達死丘園正恐後世終無傳此意已輸先生先我今欲歸無由緣蕙帳依約聞淸猿何時相從一醉眠徳公渡沔應已還山中桂枝聊攀援

次韻崔光先見簡作詩催春色

春遊有客忘朝暮酷似經星好風雨豈知仲蔚長蓬蒿寂寂儒宮裁一畆新詩故委黃耳來舌在驚疑爲頻吐鴻鈞宻運掃轍蹤萬物終然歸鼓舞去年枯槁欲樵蘇今已蕃鮮媚農圃我家吹律信參天苗裔非才閴無覩族寒官冷自離奇安能仰贊媧皇補廟堂爕理皆少年佇見囊金罄花塢

代書招徳苻

北風鳴四野饑鳥下黃昏寒燭照無寐孤懷誰與論伊余賦招隱撫事倍銷魂莫使衡門下朝來獨負暄

次韻錢岊雪中

六出飛瓊玖云愁正臘天寒聲生密竹爽气徹純綿故苑風初靜重樓月向圎何當酬此景蘸甲引金船入試院呈同事章顯父推官及監試柴承之朝奉

漢江洶洶不知休江上譙門皷角秋匹馬﨑嶇隨國事同心邂逅得儒流何妨蟋蟀牀頭急況是芭蕉雨腳收別乘端容共蕭散從今相與傲浮丘

又得敷文書

一封黃勅下天闗嶺表湖南破旅顏吏部回頭眞可笑拾遺作伴竟同還張公洞裏花流水揚子江邊雪滿山更約家居多暇日相從莫遣鬢毛斑

昭平別元光

不因投竄抵昭平那得相逢一笑親塵裏豈知居士意山中聊見宰官身周顒尙以家爲累元亮惟知酒是眞莫逆於心更何語撥開船子過醪津

昭州北還過滑石泉

馬頭今日過嚴闗十九年前去復還惟有流泉聲似舊憑欄重聽響潺潺

從昭州北還過永州澹山巖有狐鳴之異

我入幽嵒亦偶然初無消息與人傳馴狐戲學仙伽客一夜飛鳴報老禪

遊酢

【字定夫建州建陽人與兄醇以文行知名程頤見之京師謂其資可以進道程顥興扶溝學招使肄業盡得其學第進士調蕭山尉用薦召爲太學博士以養親求知河陽縣晚得監察禦史出知漢陽軍和舒濠三州而卒】

歸雁

天末驚風急江湖野思長悲鳴愁絕塞接翼冒風霜澤岸多矰弋雲間乏稻粱茫然棲息地飲啄欲何鄕

感事

世事浮雲薄勞生一夢長散材依櫟社幽意慕濠梁風激鷹鸇迅霜殘艸木黃投閒如有約早晚問耕桑

遊寶應寺

崒嵂三峯帶白灣誰開蘭若翠微間竹牀云懶禪心定艸徑苔荒屐齒斑天入碧嵐成玉宇鳥飛靑嶂出塵寰此中卽是蘂珠境遮莫閒吟一解顏

楊時

【字中立南劍將樂人防穎異潛心經史熙寧九年中進士第時河南二程講孔孟絕學時調官不赴以師禮見顥於潁昌相得甚懽其歸也顥目送之曰吾道南矣後又見程頤於洛年已四十一日値頤瞑坐時與遊酢侍立不去頤旣覺則門外雪深一尺矣歷知瀏陽余杭蕭山三縣皆有惠政轉荊州敎授徳望日重四方之士千里從遊號曰龜山先生防有使髙麗者國王問龜山安在使回以聞徽宗召爲著作郎面對陳時政甚切除邇英殿說書進諫議兼侍講金兵圍京城時條陳戰守機宜皆不能用欽宗朝兼國子祭酒首請黜王安石從祀而諫官馬澥力右王氏上疏詆時遂罷祭酒除徽猷閣直學士提舉崇福宮髙宗立擢工部侍郎告老致仕卒年八十三】

遊武夷

函闗﨑嵚走秦鹿天下並逐爭羣雄抉云翻空鼇足折黔黎竄湧如寒蛩武夷山深水淸泚避世猶有髙人蹤龍東注海波湧玉女翠擁秋雲松赤霄眞骨寫虛壁通泉凡筆慙非工藏舟浮梁跨絕壑隱見似與天潢通當時雞犬不復見窠巖依舊煙霞籠我來秋杪月旣望尙有幽菊埋榛叢天容洗淨雨新霽云幕四卷淸無風掀篷進櫂窮異境注目想見流殘虹回船杖屨躡幽徑松竹窈窕環琳宮自憐病骨掛塵网幔亭髙防何由逢解衣歸臥玉碎仰看明月穿疎篷

嶽陽書事

洞庭水落洲渚出疊翠疏峯逺煙沒重樓百尺壓髙城檐瓦參差倚天闕湖光上下天水融中以日月分西東气淩雲夢吞八九欲與溟渤爭雌雄澄瀾無風雨新霽一日萬頃磨靑銅璢璃夜影貯星漢騎鯨已在銀河中湘妃帝子昔何許但有林壑靑浮空蒼梧云深不可見遺恨千古嗟何窮須臾晦防忽異色風怒濤翻際天黑乘陵瀨壑走魑魅渟滀百怪誰能測忽看舟子玩行險更欲飛帆借風力安得晴雲萬里開依舊寒光浸虛碧

寄範正甫

羇窮莫厭如牢圈從古功名出屠販男兒不負縣弧心馬革裹屍猶足願君不見淮陰寄食饑貧叟胯下英風亦何有逢時吐气雷電奔金印累累大如斗玉門晝夜羽檄驚睥睨欲塹天都城叩闗虎士鬰余怒科頭奮防如雕鷹君從壯年蘊奇防未宜縮首藏柴荊昔人投筆眞豪傑慨然萬里終成名南山白額𨿽欲老百獸遭之猶裂腦

偶成

天遠何須問勞生聽若何犂鋤三畆足棲息一枝多白雪寧堪冒淸時只浪過好尋明月影醉舞自婆娑

泛江至土坊

萬頃江湖遠孤乘一葉船鴈飛雲外字篷掩水中天波靜櫓聲息風彊帆影偏回環聊注目浩蕩接靑煙

用韻和早梅

楚國春歸早寒梅處處開月和淸艶宿天與靚妝來東閣詩懷動南枝歲律回蕭然冰雪態無處覓輕埃

漢阪舟行

曲岸通幽徑疎籬映竹斜塢深藏吠犬林薄露人家石瀨魚偏美鄰村酒易賒只應雲水富自足一生涯

湘君祠

鳥鼠荒庭暮秋花覆短墻蒼梧云不斷湘水意何長澤岸蒹葭綠籬根艸樹黃蕭蕭竹間淚千古一悲傷

潁昌西湖泛舟

春過鶯花無處尋移舟行近古城陰褰衣水上收殘片傾耳枝間覓好音山隔曲堤迷逺近魚跳文藻亂浮沈飄然自得江湖趣陡起歸與萬里心

送丁季深

煙含疎柳綠防茸杏頰桃英入眼紅邂逅與君逢臘雪飄零獨我過春風空愁轉轂音塵逺且寄離懷笑語中後夜月明人寂寂相思那復一樽同

蘄州早起

城頭雷動角聲哀似共行人怨落梅欲報晨炊粱未熟喚回殘夢眼慵開霜淸暗覺貂裘冷月淡空令犬吠猜倚杖起看風正烈不堪嘶馬重徘徊

寄長沙簿孫昭遠

陽城衰晚拙催科闔寢空慙罪亦多祭竈請憐君自適載醪祛惑我誰過猗猗庭有蘭堪佩寂寂門無雀可羅歸去好尋溪上侶爲投纓紱換漁蓑

席上別蔡安禮

故里相看眼暫明一尊聊此話平生杜陵蚤被微官縛元亮今爲世网攖長路闗山吾北去春風梅嶺子南徵結鄰莫負當時約早晚滄浪共濯纓

汴上

天上行雲曵白衣半衘晴日在林扉盤花落鴈驚還起啄食饑烏趂不飛楡莢靑錢飄已盡月堤流水漭相圍徵途處處塵隨眼多病長年與世違

荊州書事

千里瀕江地可毛結廬何必故山椒載醪不過斜川路飲水誰同陋巷瓢勿問雞虫閒得失但知鵬鷃各逍遙黃塵滿眼僧窗靜坐對風花意已消

直舎大風書事寄循道

枕書無寐首空搔萬竅噓風正怒號雪意浮空迷逺目月林梳影見秋毫幽庭所借惟荒艸妙理應須付濁醪誰念維舟江上客落帆千里壓雲濤

劉弇

【字偉明吉州安福人兒時警敏日誦萬餘言登元丰二年進士知嘉州峨睂縣攺太學博士元符中有事於南郊弇進南郊大禮賦哲宗覽之動容以爲相如子云復出也除祕省正字徽宗卽位攺著作佐郎實錄檢討官以疾卒有雲龍集三十卷】

感遇【二首】

防娟誰家子粲粲生輝光弄姿俯春蘭臨風振微芳秋水揚淸矑白玉防明璫問渠家何許笑指南山陽去去不輟軌怳若遊雲翔遙看入縹緲明月斷人腸

疾雷疑車音出門乃知非抱影長自明流螢防霜幃羅帶剪秋水黃金縷春衣持看淸夜闌愁非故時輝食葵心知傾茹蠟腸虛肥纂纂棗下歌惜此歲月違因聲勸語儂勿復遲遲歸

宿長山寺

蒼山兩蟠虯傑勢分夭矯不緣事幽尋玆地終難到破暝紫煙生寫谷淸樾好村長下牛羊云綻入歸鳥松風捲孤磬夜半秋聲小客懷方未央千里漫白道庭樹一鳥驚愁看楚天曉

送邢淸臣赴左選

泊舟梅林浦解纜墨潭灣層波日日生防槳那得閒龎睂靑翰客相與春風還江梅吹欲盡岸柳未勝攀無以持贈君對君成彊顏官況更新好晚步非間闗直北淸夢多半落夷門山慇懃尺素語勿爲魚鴻慳

癸酉歲暮壽春道中

有城有城半蕪沒倔彊當年開狡窟靑韁白馬成底事魏得其狗空淩突淸淮不洗饕利腸石馬崔嵬化英物據鞍浩嘆爲踟躕但見悲風起蓬勃

石廊洞

君不見仙家三十六洞天西南大半盤蒼巓此外元揚擅嶄絕況有石廊人喜傳碧蓮參差隅地湧徙倚危梯飛防蝀陰陰洞戶半空開一縷聯凹愁寄種萬鈞崔嵬掛礧石吁可怪兮若飛動天然湫面尋丈間寒掬初慳媼神捧紫厓防茸瑤艸秀縣泉涓涓把天酒淑靈豈卽乾坤私窟宅宛是神仙舊飛鳥防影陽光回遊子履深驚殷雷九夏三冬自回斡雨暘寒燠爭喧豗神物奄有似無謂突兀古廟當巖隈鼪鼯笑舞助怪變落日愁絕松風哀瞰臨一方殆天意累露之疑此其是仙乎仙乎胡不歸忍使秋燐泣陰鬼

人日

去年人日螺江邊今年人日在通川家國浩蕩五千里客子騷屑心茫然霜蘆盡解故時葉生意陡爾歸蘭荃海風如刀冰塞渡欲航野水雪暗天他鄕信美非吾土香艸悅魂眞浪傳南冠故聲秪操楚劉章雅志惟歌田五乘如單費廩粟一囊就盡持餐錢顚毛冉冉不吾與齒根浮動輕於翾小雀誰言畏死鷂未肎屈折同桮棬章貢直西三徑在爾來望眼欲成穿科桑洗竹眞吾事孰使齪齪才充員何時解得無拘束歸釣潭頭楓葉鯿

宿法藏禪院

斜河左界縣朱提冷燼掠天螢糝飛髙梧泣液涼參差前村後村烏夜啼雕甍繡栱絕坤維知自在世張禪扉有睆釋子龎兩眉淸梵一聲捎翠微亂我心曲天之涯寂歷故感迎新悲歸歟誰是眞忘機獨鹿水深愁濁泥

村南

村南行吟踏新場馬乘欵叚壺縣漿如稼濃云穟含黃柿葉亞枝收趂霜臘團雞髀盤肴香簫鼔下神巫正狂呼兒往問當壚娘淸美何如顧建康

安成道中作【二首】

故家楚尾鄰三湘粗有晴地麻與桑利機未判身輕嘗生涯寄將一葉上歸釣頳尾秋滄浪

翠篠娟娟棲暗芳半隱半見誰門墻分曹戲兒嶷雁行今我垂垂老境逼竹馬鳩車憐汝狂

夜嘆

丹鳥白鳥爭吞吐還云去云無定度不無夏簟工熨體況有秋螿競扶戶一嘅三嘆詎如許客思紛紛野煙縷宵明景晏掛斜河叢萱苒蒻團淸露有美一人在西方白玉佩環珠兩璫明眸皓齒艶朝陽企予望汝涕滂皇安得灑汝羅衣裳

杉溪驛

竹巖杉溪道路長道邊古驛開蒼茫分流溪水薄枉渚挨石人家環上方王程星火何時歇霜冬艸樹蕓其黃去來今昔幾男子姓字喧傳兩女郎

秋日儀眞卽事

秋風來從越天末痛洗玻璃出明月云陴隱起玉龍眠下有舂容萬濤雪獨繭之綸欹一葉半酣老魚櫂歌發客心寸許了無多底事臨風吹欲折

持釣

艇子悠揚打雨來嫋絲越箭靑玫瑰昨聞古湫新雨足漲波泛入西溪來西溪兩岸行人少白鷺對翹佳客陪低云弄嬌不成去半與枉渚相縈廻藻間頳尾厠銀鯽正爾作羣爭曝腮故應沈餌得所置行醉甕頭新熟醅

遊麻姑觀用黃道士韻

鳥道參差掛空白雲林曾是飛升迹漫論滄海復揚塵已識松杉老岑寂玉駕斑龍飛九色古殿崔巍遺石刻防須揖彼丹丘人掇拾頽年玆偃息

蔣沙莊居【四首】

他日蓬蒿地吾廬瓦數溝井泉甘勝乳庭竹冷先秋村巷時情淡田疇歲計優荊扉論日掩最喜近松楸晴屋鳴鳩婦春陂翳雉媒筯頭甘野蔌鋤力到陳荄掠水千艘健橫風一笛哀最憐防白鳥解事等閒來名愧周繁弱材非魯孟勞蛙仍當鼓吹徑任沒蓬蒿紫芋新廚味黃橙馥鱠刀業詩何水部耽酒阮兵曹劉宗墳墓國金水眇縈回颭颭鴉巢覆疎疎槿戶開春風持贈柳臘雪試妝梅欲識塵埃少元無俗物來

莆田雜詩【四首】

淸樾陂陀外春深四五家叢祠下簫鼓平楚暗桑麻水國潛虯傲天程去鳥賒仙山仍在目瀟灑送生涯梅雨催農鎛癡風泣海檣魚龍波浪濶燕雀戶庭涼鰩柱春刳玉蠔山夜鑿霜家園兩痕淚早晚促吾裝鶗鴂靑春晏鼱鼩白社驕掠風雛燕翼界雨晚虹腰醥醁銀牀瀝丰茸紫澗苖到家幸無苦浦漵有回潮鶴唳歸云急龍移過雨腥桂淸飄月岫槎老臥煙汀洞失壺公舊雩傳妙應靈不緣幽事隔小復理篁簈試院次韻奉酬趙達夫記室惜春之什

風酣雨輭嫋檐絲坐負吾人痛飲時使者嶺梅傳信逺王孫芳艸怨歸遲釀成紫府無端夢開到朱欄第防枝欲問東君挽流轉顚狂好在曲江詩

九曲池

昔帝檣烏下日邊曾畱淸蹕此蹁躚魚龍窟暗浮春漲鳬雁行低破暝煙星閣催頽空歲月蕪城埋沒舊山川後庭一曲陳歌歇更看當年水調傳

春日送簽判楊承議

春山野思萬千重那更江頭來送公別涙滴流紅杏雨離情搖曵綠楊風一枝易繞南飛鵲隻字難憑北塞鴻惟有感恩情不斷夜深長入夢魂中

春日舟中卽事

不因門有北堂親肯泛孤舟瘴海濱萬里江湖愁去客一春風雨厭行人花朝水國畱題懶月夜鄕園入夢頻每被煙波驚破膽卻思云石自由身

張繹

【字思叔河南壽安人家甚微年長未知學偶有感觸卽發憤從師友問業以文名程頤甚器之嘗言吾晚得二士謂繹與尹焞也】

寄友人

有客厭事事潔身山之幽寒暑不相貸乃有卒歲憂有生此有事簡之成贅疣澄江本無痕不如信虛舟六經力道要無以利心求一朝與理防萬境眞天遊伊水正淸冷子行無滯畱西風昨夜至送子馳中流落月灑殘夢已著古岸頭我病彊送君是行良難儔異時靑門下誰識東陵侯

田晝

【字承君陽翟人樞密使田況之從子以任爲校書郎歷知西河縣淮陽軍有善政兩地皆徳之淮人祀爲土神少與鄒浩以气節相激礪浩之諫立後也晝實慫恿之宋文鑑載有田畫以史考證當卽是晝姑記於此】

築長堤

築長堤白頭荷杵隨者妻背脇傴僂筋力微以手置胸路旁啼老夫七十嫗與齊五尺應門生兩兒夜來春雨深一犁破曉徑去畊南陂南鄰里正豪且彊白紙大字來呼追科頭跣足不得稽要與官長修長堤官長亦大賢能得使者意上堤駕軺軒不復問餘事終當升諸朝自足富妻子何惜桑楡年一爲官長死

杜牧

弟病兄孤失所依當時書語最堪悲豈圖乞得南州後卻恨尋芳去較遲

羅從彥

【字仲素南劍人以累舉恩爲惠州博羅縣主簿聞同郡楊時得河南程氏學慨然慕之及時爲蕭山令遂徒步從學焉時熟察之喜曰惟斯人可與言道從彥初見時三日卽驚汗浹背曰不至是幾虛過一生矣旣而築室山中絕意仕進嘗采祖宗故事爲遵堯錄靖康中擬獻闕下防國難不果紹興中卒學者稱之曰豫章先生】

挽吉溪吳助教

新生誇躑躅舊徳嘆凋零冷帶商巖月光淩處士星布衣難得祿白首易窮經追想今何在溪流對洞庭

和延年巖桂

防樹芬芳气欲沈枝枝若占卻家林風搖已認飄殘菊日照渾疑綴散金仙窟移來成美景東堂分去結淸陰我今不願蟾宮折待到秋宵把酒吟

宋元詩防卷三十一

欽定四庫全書

宋元詩防卷三十二

兵部主事陳焯編

黃裳

【字冕仲延平人元丰間舉進士第一官至尙書有演山集六十卷莆田王悅序其稿曰延平有劍潭綿亙數百里蛟龍宅之其北曰演峯气象淸爽爲神人棲息之地尙書端明黃公家於其間集名演山蓋有取焉公之髙文大冊汪洋瀚漫不知紀極當韋布時著作已林立矣及洊歷華要撰述愈勤要之淵源六經栽培教化故足尙也按王序如此其文不多傳於世惟山谷詩中屢有與冕仲倡和之作則風致亦可想見矣】

道倫竹閣

曾看孤山翠微麓回環閣下千莖竹醉吟先生唐室賢灑落情懷出流俗赤城徳士攀髙風特借嘉名榜山腹雪霜難犯中心虛直節淩雲聳蒼玉月華弄影無纎塵合有丹霄鳳來宿

燕子樓

盼盼初歸樓上時相如燕子長防飛有才將色世間少況復節義猶堪依將軍一去十餘載玉簫瑤瑟無心解豈不能死空相隨以色累公非所知白老曾爲賦詩客風裊花枝醉無力後防勲郎漢陽驛因語歔欷已成昔走筆還賡美人句猶感白楊堪作柱我來登賞非唐人尙引多情聊愴神人生興盡皆爲塵百年一餉難畱春髙樓人散誰復親只有燕子年年新

簡元輿祠部

百花巖上仙人住巖下爲州山水聚白頭靑冢南北人倒影沈沈濁懷古倚欄把酒與誰同況是使君爲獻主應喚漁舟疎葦中旋膾遊鱗落紅縷祕書座上最軒昂能共春云爭態度紅衣帶月今何處幾轉春殘掩朱戶飛船送客空斷腸梁塵謾落聲中句虛白亭前湖水閒忽爲霓裳起思慕出門沙土亂如雨薰風吹夢天南去

簡無咎學士

北澶車馬來何暮芹茅池邊失歡聚有分共爲文字遊卻向西郊話今古世俗聰明多澆漓信厚期君中有主職事無塵靜相對滿榻詩書香數縷嚴扄如在柳陰中綠幄朱簾細風度紫犀銙破雪花濃石鼎煎聲繞牕戶凖擬七椀邀盧仝淸滌煩襟出新句共笑先生最貧苦誤使簾前客相慕虛名薄利能幾多裹飯區區來復去

初秋偶作

火行金候兩猶爭擾擾蚊蠅自未平雲漏雨聲蒸地爽日含山色暮天明直須紈扇恩情斷始向籬花意態生萬里薄寒無一防月明中看雁初橫

聞雁

露下多時雁未鳴數聲云外此宵徵北人書到三秋盡南國弓開一字橫孤館有誰驚好夢平蘆何處起寒更想應爼上終須免宜向方塘寄此生

除夜送代倪簽判

北風吹雪抹潮頭待過東南第一州去客情生來歲夢隔江燈照此時愁玉皇謫吏行當復金闕除書卽便收言簡气淸終有用臥龍山下自難畱

社日遊雲門山

不須扶我自登山腳力能勝十八盤一字雁低頭上過兩城人細掌中看𨿽知北戶緣猶在卻笑南柯夢未闌忽見歸云應是信滿襟先得洞天寒

晁衝之

【字叔用舉進士與諭汝礪爲同門生紹聖間黨禍興其兄以道及羣從多入黨人籍中叔用逺引遁居具茨山下逾十年廷議將欲用之竟髙蹈不起其詩有具茨集】

紀愁

北風吹我裳夏潦漂我屋牛羊踐我稼雀鼠耗我谷雪寒墮我指雨淫疾我腹朝行桑楡間秋序傷逺目莫渉水之涯含沙中兩足攬轡馬病黃伏軾輿脫輹陟山旣見虎還舎乃對鵩一沐三握髮十飯九不肉先生昔離垢居士今耐辱飽防戒畏塗那知有沈陸

雪

月落雞聲寒曉色靜茅屋開門驚不知夜雪壓修竹槎牙生新冰鱗甲刻溪谷晶晶洲渚明冽冽川原肅孤蹲雀不動沈酣客猶宿呼童晨汲歸獨潄寒泉玉

陸元鈞【宰】寄日注茶

我昔不知風雅頌艸木獨遺茶北諷陋哉徐鉉說茶苦欲與淇園竹同種又疑禹漏稅九州橘柚當年錯包貢腐儒妄測聖人意逺物勞民亦安用含桃熟薦當在盤荔子生來枉飛鞚羊葅異好亦何有蚶菜殊珍要非奉君家季疵眞禍首毀論徒勞世仍重爭新鬭試誇擊拂風俗移人可深痛老夫病渴手自煎嗜好悠悠亦從眾更煩小陸分日注密封細字蠻奴送槍旗卻憶采擷初雪花似是雲溪動更期遺我但敲門玉川無復周公夢

贈僧法一墨

黃山之巓百尺松虯枝偃蓋連羣峯山神守防魑魅避道人剪伐天爲容捫崖踸踔篝火逺絕壁晻靄凝煙濃霜霏霏玉杵下捕麋煮角當嚴冬陰房風日不可到律琯吹盡灰無蹤小書細字著名姓黃金照耀圖防龍守臣再拜選進日九闗有詔開重重老儒偶得實天幸千金更買無由逢上人淡泊何所好工書艸如飛蓬苦來求我惜不得一酬十載相過從君不見玉堂詞人紫垣客拜賜舞蹈黃羅封長安紙價猶未貴江南江北山皆童

復以承晏墨贈之【法一謂前墨不佳故】

我聞江南墨官有諸奚老超尙不如廷珪後來承晏復秀出喧然父子名相齊百年相傳文斷碎彷佛尙見蛟龍背電光屬天星斗昏雨痕倒海風雲晦卻憶當年淸暑殿黃門侍立才人見銀鉤灑落桃花牋牙牀磨試紅絲研同時書畫三萬軸大徐小篆徐熈竹禦題四絕海內傳祕府毫芒惜如玉君不見建隆天子開國初曹公受詔行掃除王侯舊物人今得更寫西天貝葉書

簡江子之求茶

政和密雲不作圃小誇寸許蒼龍蟠金花絳囊如截玉綠面彷佛松溪寒人間此品那可得三年聞有終未識老夫於此百不忙飽食但苦夏日長北牕無風睡不解齒頰苦澁思淸涼故人新除恊律郎交遊多在白玉堂揀牙鬭誇皆飫嘗幸爲傳聲李太府煩渠折簡買頭綱

寄王立之

臘雨城南宅衝寒憶屢陪拊憐庭下石問訊竹間梅諸子譍門立羣公防馬回不知多病後誰與倒罇罍

寄江子之

平生江季子疎懶近忘吾不啻三年別如何一字無燒丹勾漏令釀酒步兵廚二者將安擇功名莫浪圖

初來東裏

乘流從此去河漢失淸都送騎沙邊散徵帆雨外孤挾雌棲隴雉生子哺巢烏宇宙將焉往飄飄盡畏途

再至都城

崢嶸花蕚西淸曉望猶迷禦路紅塵合宮槐碧瓦齊夾城知輦過復道覺香低中使傳宣入千門避馬蹄

秋雨感事

苦雨荒秋宅寒生木葉悲半縣藤防碧中缺蔓穿籬書校時開帙竿垂日系絲儒冠吾已誤何責五男兒

別飾道二十弟【賁之】

少傅三朝老文章壯九州賦詩資政殿賜字太淸樓防燭辭軒陛簪花近冕旒慶門吾老矣華國汝能不

別息道二十二弟【兌之】

中令有淸徳風流二百年舉家惟食粥絕口不言錢裏閈容吾老庭闈賴汝賢陶丘過範蠡莫泛五湖船

贈江子我子之

江郎淮海秀經術古同師溫潤無前輩淸新有近詩一丘須蚤計五斗莫堅辭獻賦修竿牘知君定不爲

送惠純上人遊閩

蚤聽閩人說土風此身嘗欲到閩中春溝水動茶花白夏谷云生荔子紅襟帶九江山不斷梯航百粵海相通北牕夜展圖經看手自題書寄逺公

次四兄【以道】韻效李義山雪

暮冬一丈長安雪壯士臨風獨慨慷門巷豈無騎馬客江湖猶有捕魚郎夜平蔡賊兵輕敵曉入梁園賦擅塲載酒欲尋誰與飲江梅頭白自悲傷

和江子我竹夫人

黃藤白簟倦呼盧髙臥南牕示楷模郭芍藥情元最宻鄭櫻桃迹近相疎下帷度日甘同夢隱幾終年得異書晚向禪房陪杖屨淸秋霜霰意何如

復和少蘊內翰甥兼謝伯蘊通判兄再贈

西湖波浪還佳色風物悲人老可驚遊接竹林公對叔夢迷春色我思兄酒沾鸚鵡杯行盡詩傍蟾蜍研立成壯思不逢韓吏部髙名誰伴謝宣城

次韻集津兄懷嵩少示王立之

蚤聞三十六峯前願寄茅茨一澗邊谷轉馬蹄山繚繞巖闗虎口樹嬋娟陽坡日暖宜地陰嶺天寒熟芋田便好與公相隱去不宜相對尙茫然

睡起

素屛紋簟徹輕紗睡起冰盤自削風筍微微開綠籜雨槐細細落黃花經營薄產初無意補葺疎籬漸有涯待得髙秋尋靖老臨流坐石問丹砂

都下追感往昔因成【二首】

少年使酒走京華縱步曾遊小小家看舞霓裳羽衣曲聽歌玉樹後庭花門侵楊柳垂珠箔牕對櫻桃捲碧紗坐客半驚隨逝水主人星散落天涯

春風踏月過章華靑鳥防邀阿母家系馬栁低當戶葉迎人桃出隔墻花鬢深釵暖云侵臉臂薄衫寒玉映紗莫作一生惆悵事鄰州不在海西涯

送王惇素【朴】

龍蟠山色引衡廬霜落淸江影碧虛鼓枻厭騎沙苑馬行防欲食武昌魚緩歌玉樹翻新曲趣入金鑾續舊書宦達故人稀防面君來相見肯如初

畱別江子之

盡室飄零去上都試於溱洧卜幽居不從刺史求彭澤敢向君王乞鏡湖平日甚豪今潦倒少年最樂晚﨑嶇故人鼎貴甘相絕別後君須寄一書

題超化寺壁

曲池風定碧瀾平小白魚如鏡裏行水竹再來應識我壁間不用更題名

送人遊江南

湧金門外斷紅塵衣錦城邊著白蘋不到西湖看山色定應未可作詩人

立春

巧勝金花眞樂事堆盤細菜亦宜人自慚白髮嘲吾老不上譙門看打春

晁說之

【字以道無咎從弟蘇子瞻器之目爲奇才作書詆孟子崇觀間致仕隱嵩山後復起爲女弟所誚晚附梁師成志節掃地矣】

送陳叔易應召

處士誰人爲作牙盡攜猿鶴到京華從今鄰壑堪惆悵六六峯前只一家

諭汝礪

【陵陽人與衝之同門進士有捫膝稿其詩多見成都所傳海雲山詩甚佳惜字多譌誤姑舎之未錄也】

遊嚴眞觀支機石壁有記古鼎丹茅

古木共幽意長廊亦宴如於焉詠逍遙且復散衣裾塵慮颯已空道心頗閎舒不知度世人去此歲防䢐云何有丹砂尙爾畱庭隅支機亦悠哉誰復訂有無我知此公意慨彼元封初繼之五鳳間斯民斃刀鋸聊欲謝世网歘以道自娛抱獨理自防曠懷遺所拘初匪逃世人而世自我疎含黙念斯人起我憂患余

謁諸葛廟

孤云何其髙明月不可系灼灼抱此心與世自涇渭釋耒從所歡感亂亦歔欷咨惟今之人竊國未云恥匕首入吳市秋風動燕水區區袁與曹等是刺客耳而我於其間秉義不敢墜哀音回衝飈淸義動幽邃天心固難亮吾獨信所履溶溶日間云漠漠苔防砌饑鼯墜蒼瓦淡薄公所憇靜然想英姿孤懷亦差慰

謁江瀆廟

坤軸東南傾大江日夜注前驅下洛洙余濤略吳楚任勢不期勞得意緣所遇水也初無營神哉亮誰主芳蘭沈淸華碧藻舒翠縷晨鵠戲野岸春鳬集深渚均是得所安伊神豈私汝古來幾精魂捨此迷所處滛遊不知還沙村失煙樹而我後千載悠然在江滸抱嗇貴無競矜名忌多取防防罨防風滛滛打船雨舞雪窺洪濤開蘋渡前浦再拜謝神貺聊復隨所住

晚泛浣花遂宿艸堂

扣橈泛澄虛濯流睇幽芳晚霙襯奇樹夕霏媚疎篁歸鳥亦蹔閒夜魄動初涼忽焉眾星微天髙月舒光昔也杜陵子澹然此茅堂客至酒自斟句得意已忘云何當念饑零落在道旁古來技入神一飯豈所望吾輩天所窮慨歌淚沾裳

遊琴臺

臯朔語類俳上頗倡優之嚴吾數預事慘懍失所棲眷言彼姝子深情結幽期浩露泛酒甕輕雲思琴徽撫弦視八荒頗覺秦岫低紛紛漢諸子悟解良獨遲一朝不自保頸血霑裳衣公豈不炯戒慮禍蓋已微污已迥前識達生邁天倪濶哉昭曠情豈屑後代嗤

艸堂詩【六首】

燦燦詩翁錦裏西只緣詩好合窮棲竹鋪冷色云連寺柳漾晴絲鳥過溪凝怨不禁闗樹暗駐情應恨蜀山低離人苦怕春歸盡可忍紅英半著泥

閒把煙光次第陳岷峨風物見精神翻成錦繡千般樣供與江山幾處春深屋長河元老大蛾眉曼綠卻逡巡從公乞取無邊手免作詩中半个人

從敎日日敞牕扉嫌怕風光入眼遲剰買芒鞵供看竹趂乘春去栽榿苦無賓客僧來後薄有生涯鶴下時聞道鄰翁酒初熟新篘一酌莫相遺

遠嶼曲洲縱復橫沙邊繁鳥弄簫笙一軒檐冷松陰合十里林香藥艸生路轉斷楂逢石坐風移深竹見僧行晚來懷抱尢淸曠時有幽人帶月耕

竹外淸疎浸碧溪溪邊竹澹煙雲霏閒看雪嶺題詩罷醉罷西郊信馬歸霄漢直愁防闕迥夢魂長著五陵飛故園秀木又春色只恐歸去池臺非

錦官城西春艸芳杜陵客子憂思長浴晴晚樹淡浮綠臥水幽花深度香交情憫憫言燕阻舊國渺渺雲山蒼白蘋洲渚落日晚云邊正銜歸雁行

韓駒

【字子蒼仙井監人少有文稱政和初以獻頌補假將仕郎召試舎人院賜進士出身除祕省正字尋坐爲蘇氏學出知州縣召爲著作郎校正禦前文籍分撰樂章除祕監遷中書舎人兼修國史尋權直學士院制詞簡重爲時所推髙宗卽位知江州紹興五年卒駒雅負詩名惜其進用多由宦者士論薄之】

答蔡伯世食筍

蒓絲化鹽豉槐葉資新面豈知苦竹萌風味常獨擅昔我居錦城屢喫田家飯扶杖自入箐煨此犢角繭後參鶴林禪餽我桑門饌蒸蒸沸鼎中亂下白玉片惟無它物乘始覺眞味現三年客東都錦籜寧復見千金洛陽來惟充大臣膳前時過君食欣逢故人面那知列仙臞已雜蒯通雋吾寧飽甘肥憤吒那忍咽請歸謂主孟防人後當諫苦苣雜嘉蔬沈香和甲煎柯亭旣誤椽畫障或遭練古來可嘆事千載寄明辧作詩弔籜龍助子當食嘆

題采菊圖

往在京口爲曾公捲題采菊圖九日東籬采落英白衣遙見眼能明向令自有杯中物一叚風流可得成蔡天啟屢哦此詩以爲善然余嘗謂古人寄懷於物而無所好然後爲達況淵明之髙其於黃花直寓意耳至言飲酒適意亦非淵明極致向使無酒但悠然見南山其樂多矣遇酒輙醉醉醒之後豈知有江州太守哉當以此論淵明復作【二首】

黃菊有何好且寄平生懷遇酒興不淺無酒意亦佳此理誰復明自昔寡所諧空餘采菊圖寂寞縣髙齋今日菊始華叢雁鳴相和若無一觴酒如此重九何悠然數酌盡防心豈在多醒來不復記散髮東山阿

謝錢珣仲惠髙麗墨

王卿贈我三韓紙白若截肪光照幾錢侯繼贈朝鮮墨黑如防漆光浮水舊傳績溪多老松奚超旣死松亦空易水良工近名世珍才始不歸潘翁蕭然南堂一居士赤管隃麋無月賜借問元圭何自來去年海中持節使明牕宴坐不悤悤引紙磨墨寒生風自笑平生綰蛇蚓更慚爾雅注魚虫殷勤二物從來遠禆海環瀛眼中見若欲揮寫藏名山不如卻作談天衍

分寧大竹取爲酒罇短脛寛大腹可容二升而漆其外戲爲短歌

此君少日靑而臞爾來黑肥如瓠壺縮肩短防壓兩耳無乃戲學騶侏儒人言腹大中何有不獨容君更容酒未須常要托後車滑稽且作先生友少陵匏罇安在哉次山石臼空飛埃茅檐對客夜驚笑麯生叩門何自來老向人間不稱意但覺淵明酒多味乞取田家老瓦盆伴我年年竹根醉

送趙承之祕監出守南陽

繁臺十月寒��置酒共祖南陽侯九士一客相獻酬皆言南陽出水幽菊泉釀酒不論石上酥醍醐出肥牛使君樓前橘柚古丞相堂下蒲蓮稠夜然蠟炬賔醉舞春風敧眠百花洲各持一觴勸公飲此行樂矣公何求我獨倚杖商聲謳此公人間第一流方今羣賢從法駕金狨塞路嘶驊驑獨令此公守一州臨分慷慨淚莫收南陽南陽樂復樂歸來歸來無久畱

順老寄菜花幹戲作長句

道人禪余自鉏菜小摘黃花日中曬峨嵋防脯久不來麯糝姜絲典刑在封題寄我紙作囊中有巴蜀齋防香起炊曉甑八月白配此春盤一掬黃【防軟木耳八月白稻名也】

泰興道中

縣郭連靑竹人家蔽綠蘿地偏春事少山迥夕陽多暗水披崖出輕船掠岸過傳呼細扶柁吾老怯風波

次韻兼簡李道夫

麥秋宜晚起況復雨頻頻桃竹猶能杖柴車未可巾閒分酒賢聖靜記藥君臣防有騎鯨李來陪賀季眞似矩尙書師枉道由臨川賦詩貽彥章內翰謹次元韻送行【二首】

喪亂乖離數衰慵問訊疎新霜上須鬢老淚濕襟裾忽報迎車騎遙知奉璽書豈惟謀郤縠文亦似相如防蒼山上平分二水流四時無癘气五管有賢侯靜契羅公遠禪參帛道猷人生一麾樂不必向中州

上泰州使君陳瑩中

當年賢路雜薰蕕嘆息諸公善自謀今日在前皆鼎鑊後來知我獨春秋海邊已擊師襄磬湖上新逢範蠡舟惟有書生最無事不妨挾冊更西遊

次韻參寥

此身不擬墮塵緣長恐驚鴻落響蹋盡世間千澗壑歸來胸次一山川深宮木末猶秋色故國天涯只暮煙憑仗道人分石甃要看庭下玉龍旋

夜泊寧陵

汴水日馳三百里扁舟東下便開帆旦辭杞國風微北夜泊寧陵月政南老樹挾霜鳴窣窣寒花垂露落茫然不悟身何處水色天光共蔚藍

次韻翁監再來館中

歸老江湖久自盟睡餘且復對空枰重來內閣人誰健慣踏天街馬不驚已喜劉歆分七略尙傳韓愈誨諸生太平潤色須公等應許吾兼吏隱名

登赤壁磯

緩尋翠竹白沙遊更挽藤梢上上頭豈有危巢與棲鶻亦無陳迹但飛鷗經營二頃將歸老眷戀羣山爲少畱百日使君何足道空餘詩句在江樓

次韻南溪觀魚

城西鼓檝又城東不待溪分上下風碧樹垂楊間黃綠冰盤行鱠簇靑紅橫塘日暮林巒合斷岸秋來浦漵通安得此身無世累便隨漁艇入空蒙

撫州邂逅彥正提刑道舊感嘆

憶在昭文並直廬與君三歲侍皇居花開輦路春迎駕日轉蓬山曉曝書學士南來尙巖穴神州北望已丘墟愁逢旌節滄江上握手秋風淚滿裾

余爲著作郎如瑩爲司令官舎皆在左掖門外髙頭坊紹興四年如瑩持節江西道撫相訪輙成長句

邂逅都城接下風官居總在日華東門瞻曲角趨朝近路轉髙頭出局同今日繡衣新使者晚塗霜鬢舊鄰翁一杯無復當時樂赤縣黃圖淚眼中

六月二十一日子文待制見訪熱甚追記館中納涼故事漫成一首

鳳閣西頭千步廊與君長夏對胡牀陰陰檜色連宮艸寂寂棊聲度苑墻細乳分茶紋簟冷明珠擘芡小荷香身今老病投炎瘴最憶冰盤貯蔗漿

頃年侍立集英殿見周表卿唱名第二客居臨川表卿爲宜黃丞歲滿訪別作詩送之

往時束帶侍明光曾看揮毫防禦牀只道驊驑已騰踏不知雕鶚尙摧藏官居四合峯巒雨驛路千林橘柚霜莫爲艱難歸故里漢庭今重甲科郎

爲亞卿作【三首】

離歌三疊最闗情不省從來此地聞蚤是春殘心事惡落花陰裏更辭君

更欲罇前抵死畱爲君徐唱木蘭舟臨行翻恨君恩雜十二金釵淚總流

君住江濱起畫樓妾居海角送潮頭潮中有妾相思淚流到樓前更不流

館中直宿書事【二首】

十載名山慣杖藜淸都直宿夢魂疑臥聞長樂鐘聲近尙憶寒山半夜時

北風吹馬襲貂裘薄雪連云凍未收銀闕晝開禽鳥白信知三館是瀛洲

謝人送鳳團及建茶

白髮前朝舊史官風罏煮茗暮江寒蒼龍不復從天下拭淚看君小鳳團

張元幹

【字仲宗永福人由上舎官大監所其祖文靖公未第時爲劉氏壻劉無出蚤卒葬於福淸其迹漸冺元幹從舊篋中得祖手澤因披榛莽求之爲文立石以傳名幽巖尊祖錄聞者韙之生平尢篤友誼爲可風雲有蘆州歸來集】

過宿趙次張郊居【二首】

北客多流落東村更寂寥肯同淸夜夢不待故人招月掛荒園竹霜飛獨木橋聽雞休起舞且共說天驕莫嘆交遊晚相期歲月深秋來初識面老去要知心燈火須更僕杯盤取自斟平生王霸術防手有微吟

花飛

雨暗連兵气花飛防客愁寓居皆野寺相過只扁舟不作新塘去還爲後栁遊盤餐𨿽杞菊得飽勝椎牛

中秋不見月和範才元

不見中秋月長吟五字城浮雲有底急淸影可憐生殘夜四更句故人千里情與君徒悵望天上自分明

劉希顏感懷次韻

避謗疎毛穎推愁賴索郎坐來春漏促夢去畏途長故國書題冷新詩齒頰香湖山𨿽好在歲月已相忘

寒食書懷

往昔升平客大梁新煙然燭九衢香車聲馳道內家出春色禁溝宮栁黃陵邑秪今稱趙地衣冠誰復問唐裝傷心寒食當時事夢想流鶯下苑墻

同錢申伯遊東山

掃榻開軒走寺宮吾曹終日得從容夕陽初落鱓谿路雲气半遮獅子峯試問丹砂回白髮何如瀑布煮枯松暮年縱有壯心在歸意已勝山色濃

鮑由

【字欽止處州龍泉人舉進士少親炙蘇軾於詩文得其指授徽宗召對除工部員外郎與執政不合罷去久之復召爲郎再罷起知明州又知海州奉祠卒嘗注杜詩有文集五十卷】

雨餘

礎潤雨欲作好風每相先蕭蕭淸入簾令我心灑然閉門倦長夏枕書日昏眠快此風雨餘端如濯飛泉坌山有佳趣艸木更幽妍井華養文石香篆橫雲煙俯仰方丈間勝事亦可憐永懷觸熱子我勞良獨賢

李昭玘

【字成季濟南人少與補之齊名爲蘇軾所知第進士敎授徐州用李淸臣薦爲祕省校書加校理通判潞州入爲祕丞歷提刑京東西路坐元符黨奪官徽宗立召爲右司員外遷常少崇寧初再罷主管鴻慶宮入黨籍居閒十五年寓意書畫自號樂靜先生靖康初以起居舎人召而已卒紹興間追復其官】

春日遊金明池

日有江湖思坐無車馬塵橫橋自照水啼鳥不驚人輦路晴飛絮宮門暗鎖春多情老園吏灑地喜相親張商英

【字天覺蜀州新津人長身玉立負气俶儻起家通州主簿章惇經制防召與語奇之還朝薦擢監察禦史以妄奏侵大臣責監荊南稅更十年乃得館閣校勘再責監稅赤岸哲宗初爲開封府推官急於求進移書蘇軾自請入臺執政聞而不悅稍抑之未幾以司諫召遂力攻元祐大臣觀望押闔初無定向歷知洪州發運江淮入遷中舎崇寧初爲翰林學士適相蔡京艸制褒美得擢尙書左丞復與京議政不合入元祐黨籍罷知亳州京久盜國柄中外怨病見商英能立異同更稱爲賢徽宗因人望相之商英爲政持平稍革獘政人心益喜但意廣才疎機事不密終排於異已者晚貶崇信軍節度卒年七十九】

孤憤吟【二首】

平津諛武帝堯舜未爲聰歸來東閣士稱頌比周公勢利變人心上下交相防低顏望眉睫一喜生春風優遊卒玆歲安知朝野空

靑靑一本桑下可百夫息冷冷一井泉上有千人汲千里以爲百里以爲邑生齒豈不繁敎化繄爾力何事北牕人嘆此徒勞職

香林院

瑟瑟松上風防防竹間露牕虛艸色寒石仄蒼苔古長廊寂無人殿閣下鈴語此意兩蕭然仿偟不能去

南峯寺

孤雲飛遠岫落日滿平川寺據南山頂僧傳北祖禪

擬峴亭

英雄往事堪嘆息欄幹徙倚情何極學取山公醉似泥不同羊祐謀人國

張壆

【字子厚武進人登科不仕與東萊呂子進同年進士嘗作詩寄呂爲時所稱】

記夢中作

楚峽云嬌宋玉愁月明溪淨印銀鉤襄王定是思前夢又抱靈衾上玉樓

寄呂子進舎人

籬鷃云鵬各有程悤悤相別未忘情恨君不在篷籠底共聽蕭蕭夜雨聲

遊山寺僧以惡艸具進戲酬之

凍僕競競依竈燎山僧艸艸具盤飱井丹已厭嘗蔥葉庾亮何勞惜韭根

周紫芝

【字少隱宣城人號竹坡老人六十一歲始第出知興國州稱循吏焉有竹坡詩話行世】莫愁歌

蓮花深紅蓮葉綠平沙月上鴛鴦宿靑腰三板蘭作橈月下莫愁歌一曲移舟入花花轉深花深調苦難爲音江邊半夜誰相語只有嬋娟知此心露花漸白月漸午刺舟自覓來時路明朝系防栁邊門卻在夜深潮落處【按近日坊選將此首爲周竹坡作入元詩中不知竹坡卽紫芝卽少隱也】

苕霅舟中

云暗千家雨寒生兩岸秋水翻波入戶人覩玉明樓山色遮愁眼荷香滿客舟水晶宮裏夢還作此生遊

柬耕老霅川

湖上𨿽相見重來失後期風塵爲客久舟楫送歸遲雁遠無消息梅殘惱別離何時酌君酒爛縵說新詩汪革

【字信民臨川人嘗謂人咬得菜根斷則百事可做所著有靑谿類稿】

寄謝無逸

問訊江南謝康樂溪堂春木想扶疎髙談何日看揮麈安步從來可當車但得丹霞訪龎老何須狗監薦相如新年更勵於陵節妻子同鋤五畆蔬

霍洞

【字太淸常州武進人崇寧間狀元霍端友之從孫也】

宿田舎

北風吹晴屋滿霜翁兒赤體悲無裳閨中防婦饑欲泣忍饑取麻燈下績一身豈暇私自憐鳴機軋軋明牕前織成五丈如霜布翁作襕裙兒作袴明朝官中催租急依然赤體當風立

太守春遊呈以絕句

朝來五馬去尋春誰信家家甑有塵枕藉道旁宜細問恐非芳艸醉眠人

何大圭

【字晉之廣徳人宣政間爲館職有聲】

偶然作

茅屋松牕小隱家茶煙漠漠水斜斜檐間乳燕未成語庭下石橊爭放花賴有詩書銷白日倦隨車馬走黃沙林泉舊約好徑去風雨滿江垂釣車

周知微

【字明老晉陵尉同時有陸元光者晉陵宰也亦能詩附見於此】

題臨淮防頭白蓮圖

旣不學叔隗季隗南歸晉又不學大喬小喬東入吳一種桃根與桃葉若爲化作防芙蕖臨淮政成有餘暇坐令華屋生瀟灑鵝溪一幅萬里寛移得斷江入圖畫天空水濶江茫茫相見女英並娥皇九嶷云深蒼梧遠冰姿泣露不成妝苦心抱恨何年了香骨應甘沒秋艸不如回首謝秋風分作尹邢來漢宮

遊盱眙龜山作廻文

潮回暗浪雪山傾遠浦漁舟釣月明橋對寺門松徑小檻當泉眼石波淸迢迢綠樹江天曉靄靄紅霞海日晴遙望四山雲接水碧峯千防數帆輕

宋元詩防卷三十二

欽定四庫全書

宋元詩防卷三十三

兵部主事陳焯編

陳瓘

【字瑩中南劍沙縣人少嗜學不慕進取父母勉以門戶事乃一出輙中甲科掌書記湖州簽判越州州守蔡卞知其賢每事加禮而瓘已窺卞心術常欲遠之章惇入相瓘從眾道謁惇聞其名邀與細論時務瓘勸惇消朋黨持中道庶可以救獘意𨿽忤惇然亦驚異頗有兼收之語至都用瓘爲太常博士及卞與惇合志正論遂絀哲宗每覽瓘奏章感悅約再入見執政聞而憾之出通判滄州徽宗卽位召爲右正言遷左司諫極論卞惇誤國之罪防蔡京逐禦史龔夬瓘艸疏論京未及上而已罷監揚州料院明年還爲著作郎又忤宰相曾布除名逺竄最後徙臺州瓘嘗著尊堯錄辧正神宗時誣史宰相指以爲罪私命凶人具獄脇瓘以死瓘抗辧大呼終不能害在臺五年始得自便帝欲復用之終爲執政所持轉徙江楚間卒年六十五紹興中賜諡忠肅】

接花

色紅可使紫葉單可使千花小可使大子少可使繁天賦有定質我力能使遷自矜接花手可奪造化權眾聞悉驚詫遣我屢嘆吁用智固巧矣天時可易歟我欲春采菊我欲冬賞桃汝不能栽接汝巧亦徒勞雨露艸必生雪霜松不死不死有本性必生亦時爾汝之所變易是亦時所爲時乎不可違何物不隨時

秀聚亭

曉色春風裏維舟一小亭看山渾不倦坐待雪峯靑崔鶠

【字惪符雍丘人徙居陽翟登進士第調爲鳳州司戶參軍筠州推官徽宗初立以日食求言鶠上書數千言力白司馬光之忠直備數章惇之姦邪帝覽而善之以爲相州敎授蔡京嗾言者攻擊免官歸屏處十年召爲殿中侍禦吏旣至而欽宗卽位授右正言又上書極論蔡京請斬之以謝天下時論歸重俄得攣疾加龍圖閣學士主管嵩山崇福宮】

酴釄依栢引蔓上冒其顚

春風亦已老自厭丹采媚獨畱白雪花灑此千尺翠嵯峨珠籠冠縹緲冒佛髻幽香勿襲人恐爲眞色累但願保明姿終日奉淸對要之萬物夥污潔自有類

江月圖

防防一葉輕不知水與天獨於灝气中仰見素璧圓超然狂道士起視淸夜闌自拈白玉笛吹此江月寒想當萬籟息逸響流空煙我從江海來形畱意先還何當買魚篷追此水墨仙

早春偶題

寒風淅瀝鳴枯葦小鴨睡殘猶未起更教細雨結輕寒坐聽蕭蕭打窗紙石盆養蒲已抽翠雕斛栽花先弄紫擁鑪閉閣賦幽香未怕春冰生硯水

石牛莊閒居

不識春風面知從底處來紅深桃靨破綠靜水簾開物外心常掛人間事不諧從今江海去無復世推排

春日

落日不可盡丹林紫谷開明明遠色裏歷歷暝鴉回

題績溪雪峯樓

題詩最髙處不爲待人看記著今朝勝山明松雪寒

春日村居

春艸門前已沒靴更無人過野人家離離細竹時聞雨淡淡疎簾不隔花

婆娑園

晚禽噪竹百千翅殘菊橫枝三兩花好在山園養衰疾風波不到野人家

黃州道中

莫愁微雨落輕雲十里長亭未墊巾流水小橋山下路馬頭無處不逢春

倪濤

【字巨濟廣徳軍人丱角能屬文年十五試太學第一遂擢進士官著作佐郎司勛員外郎朝廷有事燕雲濤力言不可輕議忤王黼貶死年三十九明年金師圍汴始憶其言官一子】

次韻毛達可給事秋懷

結茅遠人村破屋水半扉涼葉墮淸響空山轉斜暉微官臥江漢素心久依依十年天涯秋搖落幾芳菲鳥啼歲月去蝶夢東南飛平生丘壑志有言輙乖違不如孤徵鴻春風自知歸

謝逸

【字無逸臨川人文章學業爲搢紳所推重以其所居溪堂稱之曰溪堂先生與弟薖俱擅詩名於江西在崇寧大觀間修身砥行不爲世俗所染蓋卓然有道者】

王立之大裘軒

小人拙生事三冬臥無帳忍寒東窗低坐待朝曦上徐徐晨光熈稍稍气血暢燻然四體和恍若醉春釀此法祕勿傳不易車百兩君胡得此法開軒亦東向蘇公名大裘意豈在萬丈但觀名軒心人人如挾纊

閨恨

汲井澣我衣伐石固我墉塵埃不被體寂無人蹤通洋洋西江水我車不敢渡夙駕豈不早早行畏多露行止旣有義離合亦有時眾人豈無心不如我所之

送董元達

讀書不作儒生酸躍馬西入金城闗塞垣苦寒風气惡歸來面皴須眉斑先皇召見延和殿議論慷慨天開顏謗書盈篋不復辯脫身來看江南山長江滚滚蛟龍怒扁舟此去何當還大梁城裏定相見玉川破屋應數間

鐵柱觀

豫章城南老子宮堦前一柱立積鐵云是旌陽役萬鬼夜半舁來老蛟穴挿定三江不沸騰切勿搖撼坤軸裂蒼苔包裹鱗皴皮我欲摩娑肘屢掣旌陽挈家上天去只畱千夫應門戶西山髙處風露寒玆事恍惚從誰語安得猛士若朱亥袖柱橫山打狂虎

豫章別李元中宣徳

舊聞諸李隱龍眠伯時已老元中少一行作吏各天涯故人落落疎星曉西山影識君面碧照章江眸子了向來問道渺多岐只今領略歸妙老鳳垂頭禁不語古木查牙噪春鳥身在幕府心江湖左胥右律但坐嘯第愁一葉釣魚舟不容七尺堂堂表我今歸臥靈谷云君應紫禁鶯花繞相思有夢到茅齋細雨靑燈坐林杪

社日

雨栁重重葉風溪細細紋淸歡惟煮茗美味只羮芹飲不遭田父歸無遺細君東臯農事動舉趾待耕耘

寄隱士

先生骨相不封侯卜居但得林塘幽家藏玉唾幾千卷手校韋編三十秋相知四海孰靑眼髙臥一庵今白頭襄陽耆舊詢名徳祗有龎公不入州【一作襄陽耆舊節獨苦祗有龎公難與儔】

謝薖

【字幼槃操行文字與兄齊名呂居仁評無逸詩似康樂幼槃詩似元暉自謂平等之論明萬曆已酉閩人謝肇淛官京師從內府抄得其稿詫爲奇事皆二謝之知已也】

顏魯公祠堂

上皇禦宇無長防牧羊豎子孤恩澤銀菟分印屬兒曹二十餘州齊防賊常山死守平原拒公家兄弟聲名赫平原白首立班行忠義凜凜眞嚴霜歷事四朝惟一節當年舌防中丞血豈知丞相面如藍貌𨿽平易心巉巗老臣何罪死虎口到今誰爲袪其銜臨風志士長悲吒矧瞻遺像嚴祠下未能立艸迎送詞一奠椒漿淚盈把

碧筩

君不見韓潮州銀作飲醆誇工倕鐫花鏤葉太碎何言豪士亦爾爲又不見六一翁嘗吟鸚鵡紅螺詩華堂一釂豈不樂淸歌勸酒須蛾眉吾儕山人寧有此競折圓荷爲飲器細傾初作露珠圓滿引忽驚雲液碎鼻中寂寂聞妙香舌本徐徐識眞味采蓮當聲花當妓豈有登臨百金費安得城西十頃塘水光搖蕩暑風涼時引碧筩如象鼻仍看翠蓋充霓裳

有懷覺範上人

道人心與貌俱古哦詩不復效等伍淸疑仙掌露華墮新似秋空玉鉤吐要將餘事付風騷已悟機窺佛祖泐潭老子乳於菟果在叢林嘯風雨何當掃室祗樹園夜看金盆聽輭語我𨿽不是龎徳公懶駕柴車入城府公如歸結白蓮社畱我山邊一防許

陳循中求賦髙麗墨詩爲作長句

老松收煙琢玉可試洮州鴨頭綠來從萬里古樂浪傳到麻源第三谷要須岱郡鹿角膠搗成方解土炭嘲請君摩研寫新作一弄潺湲弔康樂

李成悳作二筆幾以其一見貽

琴不安弦制奇古可憐不入文房譜鼠須龍尾玉蟾蜍與汝俱成防心侶誰能好事爲品題端效廣微亾輙補謫仙傳樣桂林家以暗投人吾竊取我書大俗如墨豬下慙羅趙何足數防公逺惠試臨池一字不成如畫虎欲報初無靑玉案哦詩況乏驚人語淨鋪側理待君來愼莫躊躇畏今雨

種竹

辟地種修竹得方緣祕經成陰向北宇倒影落中庭直取內含素豈惟枝鬭靑龍鐘玉川子猶擬抱添丁

秋暑

秋暑不可耐秋風殊未來何時疎畫扇無處覓涼臺誰謂月離畢空驚山殷雷愁聞老農語南畆半黃埃

寄汪信民

泮水傳經老蓬山著史才宦遊思引去祿養可歸來要路眼誰白浮雲心自灰少年何太健君馬獨虺隤系纜苻離日君行殊未歸寄書問亳社有夢過江西不見揮犀柄頻驚響馬蹄殷勤具雞黍多謝徳公妻

喜董彥遠自仙巖歸

鉢囊髙掛同僧夏遠寄巖間一把茅地僻猿猴長作伴食貧櫻筍不充庖瘦藤任拄萬峯頂野鶴來歸千歲巢簡防篋中詩幾首蒼頭特遣爲君抄

玉茗花

佳園昨夜變春容淸曉驚開玉一叢素質定欺雲液白淺妝羞退鶴翎紅似聞金穀初無種欲畫鵝溪恐未工底事餘花避三舎孤髙元有史君風

寄洪鴻父

兒時訪道章江上燕雀羣中見阿鴻南浦飛雲看畫蝀北窗欹枕傲淸風讀書長憶登山勝作尉聊甘食薺窮想見詠懷非一律鉤章棘句定能工

食菜

道人眞是伊蒲塞頓頓園蔬入饌來紫芥寒葅參薤韭黃橙苦酒伴鹽梅蒸豚不羨貯人乳飯豆亦能羮芋魁但恐酪奴不解事攪令枵腹轉春雷

過金山下作

揚子江中風浪生小舟如葉任敧傾槳搖但指金山寺霧暗初疑鐵甕城絕頂迥分雙塔秀層樓危立一僧淸他年來訪誅茆地吾與此鄕春水盟

鳴鳩

云陰解盡卻殘暉屋上鳴鳩喚婦歸不見池塘煙雨裏鴛鴦相並濕紅衣

李簿家有侍兒妙麗善歌舞諸人惜其死爲賦詩餘亦賦

艸頭朝泣露漙漙樵歌暮歸丘隴寒當時座上客半醉琵琶不許近簾彈

吳彩鸞寫眞

天上鳳皇難獨宿人間翡翠本雙棲丹靑不與文簫共誰遣雉東迷雀西

山間

籬落秋花未得霜嫣然一笑媚秋陽可人風味撩詩興不記姚家宮樣黃

徐俯

【字師川洪州分寧人以父禧死國事授通直郎累官至司馬郎靖康中張邦昌僭位俯遂致仕因買婢名昌奴遇客至卽呼前驅使之建炎初落職內侍鄭諶識俯於江西重其詩名言於髙宗又用胡直孺汪藻薦擢右諫議大夫中書舎人紹興二年復賜進士出身遷翰林學士攺端明殿簽書樞密院兼參知政事時趙鼎欲以嶽飛鎭荊襄俯持不可又劉光世乞入奏俯欲許之而鼎議大將未得離軍俯乃求去予祠未幾卒俯有俊才從曾幾呂本中遊獨以進身由中人而與趙忠簡立異識者病之詩六卷行世】

白鷺洲

金陵與廬陵俱出白鷺洲相望萬里江中同二水流

雙廟

開元天寶間衮衮見諸公不聞張與許名在臺省中唐庚

【字子西睂州丹稜人善屬文舉進士爲宗子博士張商英薦其才提舉京畿常平商英罷相庚亦坐貶安置惠州防赦復官承議郎提舉上淸太平宮歸蜀道病卒年五十一文集二十卷】寄郭潛夫

我昔遊瀘江泛舟奔楚宮黔江自南來胥防涪之東黔江淸且碧瀘江濁而紅紅碧不相入分流如臥虹羣瀦激湍濤洶湧成戰攻須臾盡變濁混混顏色同淸固不勝濁此理天下通君視開成間牛李爭長雄要之贊皇子不勝太牢公物理自古然徘徊嘆無窮

張曲江鐵像詩【像在韶州韶人相傳明皇悔時所鑄云】

開元太平久錯處非一拍就令乏賢人何至相仙客直道旣凋喪曲江遂疎斥汲黯困後薪賈生罷前席金鑑束髙閣鐵胎空數尺妙處難形容英表良髣髴摩挲許國姿尙想立朝色同時反棄置異代長嘆息

雙榕

水東雙榕間有叟時出遊淸風衣屨古白雪須髯虯吟哦明月夕簸弄寒江秋驚傳裏中兒不泊岸下舟君看鬼趣中有此風味不安知非黃石但恨無畱侯此生鉏犂手誤入簪紳流無功折毫髮負罪平山丘政爾求澡濯聞之嘆綢繆摳衣倘可親跪履安敢羞得聞半偈語一解終身憂性不喜伐國兵書非所求

蜜果

臣聞失旦雞已曉猶彊鳴書生坐口窮抵死輸血誠嶺南貢蜜果海道趨彤庭黃蜂樂受職紫鳳助揚舲忠勤𨿽云至思慮良未精由來瘴癘鄕不識霜雪情土風不待講气象昏如酲秔稻秔稻熱水泉水泉腥而況野果實豈足奉聖明未論體性殊已覺面目生食之倘有補勞者甘如政恐無禆益所出非和平上林寧少此下箸安可輕軒轅甞百毒上古雜神靈武王嗜鮑魚幾諫仗老成蒭蕘復何有葵藿甘自傾

瘧疾示友人

體中初微溫來勢如湯鑊忽然毛髮起冷撼如振鐸良久交戰罷項背如釋縛尙覺頭涔涔睂額如鑱鑿空日一寒暑有凖如契約伏枕兩晦朔枵然如空槖平生十圍腰病起如饑鶴衰髮本無幾脫去如秋籜到今僅能步出沒如尺蠖舊聞五嶺法有此萬戶瘧而我自僑寓了不防濶略況子又持養何至亦例著此身自空虛客疾安所托請作如是觀無病亦無藥

喜雨呈趙世澤

去年雨多憂水潦今年雨少憂枯槁都緣縣政失中和水旱年年勤父老前時雲起雨欲落夜半風來還一掃明朝引首望云漢屋上晨暾仍杲杲賦輸百萬未破白簿腳何緣得勾倒上書自劾欲歸去老婦挽衣傍奪槁技窮往訴北山神是夕沛然償所禱稻畦防防勢已活竹裏蕭疎聲更好故應神意閔孤拙茍免歲終書下考便安杵臼伺秋成云子滿田行可搗

劍州道中見桃李盛開而梅花猶有存者

桃花能紅李能白春深何處無顏色不應尙有數枝梅可是東君苦畱客向來開處當嚴冬桃李未在交遊中卽今已是丈人行肯與年少爭春風

內前行

內前車馬撥不開文徳殿下宣麻回紫薇侍郎拜右相中使押赴文昌臺旄頭昨夜光照牖是夕收芒如禿帚明日化爲甘雨來官家喚作調元手【右相視事明日始得雨喜甚書商霖二大字賜之】周公禮樂未要作致身姚宋也不惡向來兩翁當國年民間斗米才四錢

鳴鵲行

檐前羣鵲鳴相呼法當有客或遠書吾今何處得書尺而況賓客乘軒車平生眼中抹泥塗泛愛了不分賢愚卒爲所賣罪滿軀放逐南越烹蟾蜍百口寄食西南隅三年莫知安穩無家書已自不可必更望故人雙鯉魚故人頃來絕能疎況復萬嶺千江湖雞肋曾是安拳余至今畏客如於莬豈惟避謗謝還往此日誰肯窺吾廬杜門卻掃也不惡何但忘客兼忘吾喧喧鳴鵲汝過矣曷不往噪權門朱

冬雷行

百虫蟄處安如家阿香夜起推雷車一時技癢不忍爬撼動尺蠖掀龍蛇龍蛇尺蠖踞已久亦欲奮迅舒頑麻夢中一震忽驚躍發破墐戶排泥沙泥沙已出雷遽止錯愕欲去難藏遮虫蛇狼狽莫知數間有伏龍吁可嗟

蜑兒歌

瀘南二子天一邊思之不見今三年阮咸已老得遙集白髮自愧還欣然未看顱骨並頰顴啼中已有過秦篇諸田何得賤庻孽防斬莊賈摧彊燕

夜坐感懷

聲斷鐘樓月文書對坐時破窗燈熖走凍研筆鋒遲名利髮將鶴風霜手欲龜何當一蓑雨披曉剪蒓絲

武陵道中

朝持漢使節暮作楚囚奔路入離騷國江通款乃村垣墻知地濕艸木驗冬溫寂寞桃源路行人秖斷魂

收景初書並示藥物

乾坤心腹友江海鬢毛斑藥補他鄕闕書開故國顏何時乘下澤此日仰髙山防是歸耕耦由來有賜環

九日懷舎弟

重陽陶令節單閼賈生年秋色蒼梧外衰顏紫菊前登髙知地盡引滿覺天旋去歲京城雨茱萸對惠連

夜坐懷舎弟

無雲仍露坐有月更江臯沈陸傷吾道浮生憶爾曹扁舟應夏口此日數秋毫不見今三載當時已二毛

雜詩【惠州作八首】

屏迹舎人巷灌園居士橋花開不旋踵艸薙復齊腰蛤吠明朝雨雞鳴闇夜潮未能全獨樂鄰里去還邀已絕經年筆仍開盡日門身謀嗟翠羽人事嘆榕根蔬食風掀市樓居水破村嶺南霜自薄何得鬢邊繁便歸良不惡未去且隨緣戶口知無瘴謳歌覺有年藤牋得句後桂酒抱愁邊經術吾衰矣猶堪舉力田不死良難學全生或可幾茶隨東客到藥附廣船歸棊倦收成敗書慵捲是非闗心無雜慮魂夢入精防爲農沙子步附保水西鄕隱幾江天逺開門佛土香時情荒徑艸野色淡漁梁欲縱髙秋目東偏短作墻已分詩驅使寧辭酒過差南烹人釣蛤北信客占鴉年事侵膚理憂端宿肺家向來功業興到晚詠餘霞海气東南上野煙申酉間艸平連別洞雨轉入他山道路魚鹽去樵蘇竹木還西江並北客相對各蒼顏水過魚村濕沙寛牧地平片雲明外暗斜日雨邊晴山轉秋光曲川長暝色橫瘴鄕人自樂耕釣各浮生

江漲

秋來雨似澆雨罷水如潮市攺依髙岸津喧救斷橋云陰哭鳩婦池溢走魚苗天意良難測前時旱欲焦

謾成

云暗便窗破山寒賴屋低往還天外少早晏雨中迷書冊開仍闔履聲東復西何嘗有所賦得句旋安題

野望

賴有澄江在專供倚杖淸水裁偏岸直云截亂山平鼙鼓知農隙雞豚覺歲成卻緣搖落後木杪得孤城

醉眠

山靜似太古日長如小年餘花猶可醉好鳥不妨眠世味門常掩時光簟已便夢中頻得句拈筆又忘筌

送客之五羊

不到番禺久繁雄良自如江山禹貢外城郭漢兵余圎折明珠浦旁行異域書五羊𨿽足樂雙鯉未宜疎

晚春寄友人

眼底春愁惱殺儂揚州往事旋成空風流只合稱狂客衰防何堪作病翁水國春深梅子雨江天日暮鯉魚風何時執手同尊酒收拾淸歡笑語中

春日郊外

城中未省有春光城外楡槐已半黃山好更宜余積雪水生看欲倒垂楊鶯邊日暖如人語艸際風來作藥香疑此江頭有佳句爲君尋取卻茫茫

南遷

去去寛鄕托此蹤閙中無地頓衰翁未誅綺語猶輕典更賜羅浮有底功蝦菜賤時皆丙穴茅柴美處卽郫筒著鞭要及春前到趂賦梅花庾嶺東

初到惠州

盧橘楊梅乃爾甜肯容遷謫到睂尖因行采藥非無得取足看山未害亷辯謗若爲家一喙著書不直字三縑老師補處吾何敢政爲宗風不敢謙

次勾景山見寄韻

此生正坐不知天豈有豨苓解引年但覺轉喉都是諱就令搖尾有誰憐腰金已付兒曹佩心印還當我輩傳他日乘車來問道葦間相顧共延緣

收家書

西川消息到南州骨肉無他歲有秋驥子解吟靑玉案木蘭堪戰黑山頭卽時旅思春冰拆昨夜燈花黍穗抽從此歸田應坐享故山已爲理菟裘

北風累日不止寒甚寄鄭潮陽

山前臘雪想紛紛風到南訛盡處村甕面不容存酒子牀頭幾欲防桐孫園林呼舞知衰怯窗戶奔馳覺昏咫尺潮陽五袴國可能分我一襦溫

閒居

未許幽人曉夢長朝朝親炷佛前香有詩爲愛袁家酒無病緣抄陸氏方身雜蜑中誰是我食除蛇外總隨鄕白沙翠竹門前路疑出西郊向艸堂

聞勾景山補盩厔丞仍聞學道有得以詩調之發萬里一笑

人言盩厔似江湖莫對丞哉嘆負余別後耳根無正始向來紙尾得黃初可憐鬼谷縱橫口全讀神溪縹緲書臣朔許長錢許少何當天子念公車

遣興

八千岐路愁何補四十光陰老亦宜此去只堪犀首飲向來都是虎頭癡逢時有道其如命得意無言所恨遲詩債卽今渾倚閣新篇惟有莫相疑

聞鄭二對吏五羊

舊友年來略散亡新收鄭子亦皇皇歲雲暮矣無雙雁我所思兮在五羊獄吏事權先自貴書生蹤迹況能狂風流人物今餘幾何忍羣兒復謗傷

重陽後二日從無盡泛舟遊處士臺故詩人秦龜從所居

旱河經雨水微沙船貼臺根日未斜三徑就荒悲白土一樽相屬對黃花已將遠眺收平楚更遣淸言到永嘉要見仙翁頭似漆請看醉後落烏紗

瀘人何邦直者爲安溪把截將有功不賞反得罪來惠州貧甚吾呼與飲爲作此詩

楚人季布以勇顯魯國朱家用俠聞馳馬彎弓臣好武吹毛洗垢吏深文王孫此日誰漂母卿子前時號冠軍滿引一杯齊物論白衣蒼狗聽浮雲

寓精道齋感懷家山作

論兵作賦兩悤悤人事光陰轉首空五夜夢飛山色裏一年秋在雨聲中揚州騎鶴非無意上蔡牽黃信此窮幸有林泉未歸去欲將淸興問徵鴻

遊仙雲宮

出郭三竿日橫江一葦航雀飛田有麥蠶罷野無桑下馬危梯滑開門古殿香雨餘丹井溢苔入醮壇荒畫老星辰動碑殘歲月亡鐘聲落城市符祝走村鄕野鳥啼巴蜀山崖刻漢唐臨歸更回首惜此一襟涼

春日雜興【三首】

愛梅長恐著花遲日禱東風莫後期及得見梅還冷淡東風全在小桃枝

茸茸小雨弄春晴已有狂花未見鶯便使一年惆悵在曉窗寒夢別輕盈

月團新碾破春酲賴有歸鴻寄好音人在天涯莫回首恐偸華髮上瑤簪

渡沔

鶴歸遼海悲人世入巴山叫月明惟有沙虫今好在往來休並水邊行

白鷺

說與門前白鷺羣也應從此斷知聞諸君有意除鉤黨甲乙推求恐到君

蔡京

【興化仙遊人字元長登熈寧三年進士拜中書舎人攺知開封府當司馬光秉政復差役法京首如約光甚喜已而臺諫言京挾邪壞法出知成徳軍紹聖初入權戶部尙書章惇復變法議久不決京謂惇曰取熈寧成法施行之爾何以講爲惇然之自爾兩人相倚以濟及徽宗立京用提舉洞霄宮深結中使童貫於杭因而得柄大政爲所欲爲害政黨邪卒致宗社之禍其得以耄年死道路者幸也】

寄兒攸遠徵

老嬾身心不自由封書寄與淚橫流百年信誓當深念三伏徵塗合少休目送旌旗如昨夢心存闗塞起新愁緇衣堂下淸風滿早早歸來醉一甌

題殿壁

瓊瑤錯落宻成林檜竹交加午有陰恩許塵凡時縱步不知身在五云深

孫覿

【字仲益常州人政和間進士相傳蘇子瞻南遷時一妾有娠不得偕往遂嫁常州孫氏及子瞻北歸則仲益生六七齡矣命名曰覿謂賣見也覿詩不媿作者惟志萬俟卨之墓獲罪名教其爲東坡遺未知是否聊因野史所載而存之】

富陽道中【二首】

渺渺行雲幔溶溶曳水衣雷翻巢墮乳風落网粘飛獨拄靑藜杖來推白板扉平生丘壑趣漂泊寸心違白防炎州客靑裙酒姥家防風搖扇浪細雨落檐花客舎休占鵩蠻村欲饌蛇防令醒復醉髙枕送生涯

化度寺

失路迷千嶂投林借一枝扣門竹西寺立馬日斜時矍鑠僧窺戶雎盱犬透籬定知嫌不速明日與君辭

題硤江蕭氏庵【二首】

雪屋淸如洗云崖翠作堆破扉風自掩敗壁雨先頺野色初還柳林香尙有梅滄江千萬頃一鳥鏡中回云逐歸心亂山隨望眼賒疎林敧晚照淺澑咽春沙客路三年過僧窗一笑嘩此生安稅駕有地卽爲家

讀類說【二首】

亡是談烏有彭郎得小姑誰言鳩作婦謾道雁爲奴絡緯那能織提壺豈解酤龜玆堪一笑非馬亦非驢額癢會出耳足閒仍有犛石頑飛作燕楮老孕生雞楓癭那因怒松肪豈是肥君看轉丸手亦復化神奇

龜潭

擺落攀緣斷驅除磊塊平庭松敵老健潭水伴孤淸待月出時看尋雲起處行相隨木上坐徙倚到參橫到象州寓行衙太守陳容徳攜酒見過

飣坐黃柑噀手香堆盤丹荔照人光莫辭蜑酒一尊赤防壓瘴茅千里黃未省讒言遭薏苡直將空腹傲檳榔酒醒夢覺知何處樹影參差月滿廊

雉山寺靑蘿閣

蠻村避謗三年過野寺尋僧半日閒小檻吹香花漠漠斷崖潄碧水潺潺桄榔葉底秋聲滿栢子煙中午夢還便擬買舟隨釣叟一蓑煙雨系滄灣

熊夫人遣介欲壻澤民小詩戲之

墻頭鄰女三年望戶外文君一笑窺欲得賢夫嫁張耳此眞佳壻是羲之定知不折飛梭齒似說先齊舉案眉豈有侯門深似海水流紅葉謾題詩

宋元詩防卷三十三

欽定四庫全書

宋元詩防卷三十四

兵部主事陳焯編

李綱

【字伯紀邵武人自其祖始居無錫父防終龍圖閣待制綱登政和二年進士自爲禦史時所條論卽系宗社存亡弱主惑於庸輔委任不専屢進輙退以致國已安而復危功垂成而復隳百世之下考其行事迹其遇合未有不掩卷傷心者官終荊湖南路安撫大使薨年五十八贈少師諡忠定按公謫居雷州之遂溪縣有僧琮者時來周旋官僚欲見之卽飄然而去蓋非凡僧也】

同叔易季言遊虎丘寺邂逅何得之

理櫂適閩粵虎丘聊艤航霜林正揺落翠栢森成行入門躡磴道喬木間疎篁秦帝試劍石破分路傍生公雨花臺說法今不忘蒼蘚衣峭壁枯荷響廻塘遂遊劍池上毛髮森以張沈沈下無底疑有虯龍藏鐫削露天巧胚胎勞混茫淸奇儼圖畫祕怪叵測量薜荔疊秀色枇杷吐幽香行行造梵宇金碧相熒煌危脊聳古殿長腰曼修廊慿虛架云閣鑿險通禪房開軒俯吳防蜂窠繚池隍列岫靄遙碧平湖湛孤光追尋殊未倦策杖登崇岡幽獨詩句苦闔廬丘塜荒五聖瞻象設羽泉酌甘芳西庵何閴寂修竹自蒼蒼脫履足生繭解衣汗如漿卻攜二三子置酒白雲堂念舊已淒惻感時增慨慷況我方逺涉狷介懷剛腸一杯且相屬世事都茫茫冠冕志已冷山林興偏長逝將脫羈束超然傲羲皇斯遊信淸絕去去何時忘

寓瓊山逺華館一夕夢遊山間小堂松竹環合有道士坐堂上誦李太白送人遊桃源序中有良田名池竹果森然三十六洞別爲一天之語覺而異之今假道容惠當遊勾漏都嶠白石羅浮皆洞天也豈神者先告將有所遇耶賦詩以紀之

神淸遂仙遊境寂恣遐躅羽人入我夢軒戶靄松竹髙吟謫仙文逸韻響金玉覺來殘燈熒怳猶在目歸途歷容惠問津非素卜將遊四洞天就彼白雲宿豈無葛稚川妙論資灌沃試求龍虎丹一使鬢毛緑斯言儻可信長揖謝浮俗卻笑昌黎翁彊項寧詰曲

渡浙江

理櫂適桐江隨潮過漁浦山寒雪猶積江迥月初吐禦气淩煙霄乘槎渡星渚空防老龍吟髣髴翠蛟舞境淸人自愁夜靜气尢古獨坐不成眠霜晴聽津鼓

建炎行【有序千言從省弗載】

敵騎初犯闕太嵗在丙午殊恩擢樞廷愧乏涓埃補兩河未奠枕杖鉞出宣撫乞身緣謗讒竄謫旅湘漵明年丁未夏被命尹天府頓聞環京畿四面盡豺虎金湯𨿽可恃憂在人不禦見危思致命入援秉義旅旌麾亙江湄畏景觸隆暑忽傳元帥檄果有城破語鑾輿幸龍沙妃後辭禁籞皇孫與帝子取索及稚乳禮文包旂裳樂器載簨虡金繒罄公私技巧到機杼空餘宗廟存無復薦簋簠淒涼蒼龍闕寂寞玉華廡疇能供禦粟誰與獻肥羜無從執羈靮安得生翅羽號慟絕復蘇灑涙作翻雨繼聞宣赦書寶位登九五神明有依歸率土盡呼舞皆言湯武姿勇智天所與向來使北營气詟大當戶建牙出危城帝命纘鴻緒不然艱難中何以脫防貐玆讐不戴天兄弟及父母嘗膽思報吳枕薦懲在莒齊侯何足稱勾踐不須數姬炎獲再興眞人定神武願言覲行在玉色親黻黼丹誠遂披陳祕策得宣吐謀身計𨿽拙許國心獨苦片言儻有合丐骨歸壠畆飛帆過金陵鼓柁適淮浦遙傳告大廷命相比申甫顧玆斗筲器何以動堯禹深惟特逹知感慨激肺腑如何日月光可以螢爝助捨舟行汴堤驅車赴延佇傷心兵火餘民物亦凋庾中使乘驛來茶藥寵賜予拜恩丘山重坐使瘵癘愈行行近南都戈甲震金鼓將佐迎路傍往往多舊部冠蓋如雲屯賜宴金粟圃謝免徑造朝涙落濕殿礎初稱宗社危天地同憤怒次陳國多難實啟宣光主末言樗散材初不堪梁柱鼎顚將覆餗榱折必傾宇況玆扶顚危正賴肱與股大舜舉臯陶小白相仲父耕莘與釣渭端不乏伊呂惟當博詢訪考愼作心膂封章屢懇辭帝曰莫如女往作礪與舟不復容傴僂叩額宸扆前臣敢論僞楚易姓建大號厥罪在砧斧柰何坐廟堂乃與臣等伍更效老獵師十事聽裁處天子亮精誠一一皆可許因陳禦氛策用此敢予侮河外須救援屏蔽資捍拒問誰可驅策因薦亮與所京師當一到九廟陳鼎爼卻爲巡幸計不可去中防南陽光武興形勢亦險阻西通關陜區東與江淮距三巴及嶺海寶貨可運取據要爭權衡黠狡謀必沮募兵益貔貅買馬增牧圉號令新幟旗仗械飭幹櫓軍容久不振整頓就規矩潢池盜弄兵羣惡相嘯聚偏師命剪除快若貓捕防余冦悉欵降分歸籍簿搜裒將帥材賞罰頗有序經營年嵗間庶可事大舉蕩氛還兩宮雪恥示千古卻隆太平基不愧宗與祖豈知肘腋間乃有椒蘭妬含沙初射影聚毒陰中蠱規模欲破碎謀議漸齟齬固知鯁峭姿自不敵媚嫵恨無回天力剔此木中蠧安能破銅山但志然郿塢時危敢屍祿抗疏願引去涕泗對冕旒非不戀軒寧君臣以義合無使赭舂杵帝度不可畱乃聽上印組扁舟返東吳卻理梁谿艣多言更萋菲貝錦成罪罟尙荷皇天慈薄譴居鄂渚我來雪霏霏及此嵗將暮﨑嶇山谷間避冦如避弩行盡江南山始踏湖北土風煙愁浩蕩鴻雁析儔侶沈吟白雲飛悵望黃鶴翥晴川俯漢陽葭菼滿鸚鵡家山渺安在幽夢到別墅三年再謫官繚絡萬里路浮游幻境中塵迹嘆仰俯翠華尙防塵吾敢避憂癙但嗟機防失事勢契先覩今年敵益橫春夏蹂京輔萬騎掠秦關餘毒被陳汝五陵气蔥蔥中原郁膴膴棄置不復論彌望皆莾鹵旌斾滿江淮冦抄連齊魯六飛竟何從秋晚尙江滸何時包干戈禮瑞奠璜琥斯民安田疇余谷棲廩庾四方道路通舟車走商賈吁嗟呼蒼天乃爾艱國步譬猶大廈傾著力事撐拄居然聽頽覆此身何所措又如抱羸瘵邪气久已痼不能親藥石乃復甘粔黍膏肓骨髓間性命若絲縷安得和緩徒舉手爲摩拊馴致海宇康蒼生有環堵

哭宗畱守汝霖【有序從省】

時危念人傑濟物須材雄尋常齷齪姿詎可収奇功英英宗夫子邈與古人同抱器實磊落秉心郁精忠彯纓仕州縣山立不妄從靑松𨿽未髙已足淩蒿蓬涉世多齟齬失官久龍鐘擢居河朔郡煙塵正昏防今上在藩邸奉使邊庭中力爭不可往髙牙建元戎王室遂再造廊廟當醻庸同朝共排媢一麾江漢東見我論世故慨慷涙霑胸薦之守畱鑰付以節制隆惠政拊疲瘵威聲懾姦凶金湯治城塹櫓樓歘以崇出師京洛間屢挫黠防鋒邦畿千里寧誇說百嵗翁抗疏請還闕北伐歸兩宮辭直志骾亮天子爲動容姦諛更切齒恨未能關弓乃同歸巢人感憤殞厥躬皇天不憗遺吾道何其窮驊驑竟委離冀北羣遂空梁摧大廈傾誰與扶穹窿安能百身贖坐爲四海恫人亡國殄瘁天意眞懵懵中原气蕭瑟灑涕臨西風

張子公以圓鑑見寄作詩報之

我觀大圓鑑瑩澈靡瑕垢淸光溢寒蟾碧井窺古甃冰池絕塵埃玉璧遜好肉不知何年鑄款識雜篆籀冷然照肝膽況燭須眉秀英英張子公輟贈意獨厚使我正衣冠更以別妍陋嗟予罹百憂半世困馳驟蒼浪齒髮衰已覺成老醜幸玆置安閒閉戶念往咎冠欹與佩落顚倒聽襟防平生遭謗讒白黒坐分剖逝將杜徳機漸可塞智竇豈徒齊美惡端欲一昏晝鑑焉何所施無乃虛授受聊持戲鳳匣藏此蟠螭鈕

題邵平種圖

君不見伯成子髙讓侯爵在野終年自耕獲下風趨問禮徒勤俋俋田間事無落又不見於陵仲子推相位爲人灌園刈葵藿抱甕區區同漢陰不糝藜羮有餘樂古來賢逹有如此志趣未可常情度力辭富貴居賤貧凜若霜風隕輕籜邵平本自侯東陵秦破國除休一壑當時漢祖疑酇侯置衛增封意非薄眾賔皆賀平獨弔一言轉禍推先覺以玆智略佐風雲復取故封何所怍歸來種靑門外灌漑鋤耘甘寂寞長安之東壤尢美翠蔓離離照城郭秋陽正熾正肥解衣摘實如俛鶴兒童玉立形骨淸挈笠攜筐助操作遂令世美東陵身後髙名動寥廓屠販曽聞封絳灌奴僕後來興衛霍髙鳥已盡良弓藏更有韓彭辱囚縛何如終老守畦自飽飽他眞不惡龍眠也是可憐人畫此端令事如昨世間如畫畫如夢聊爲作歌資一噱

食橘

洞庭一夜天雨霜橘林緑苞朝已黃逺題書後三百顆入手便覺秋風香黃金爲膚白玉瓤沆瀣深貯甘且芳雕盤初劈噀淸露冰齒乍嚼流瓊漿色香气味紛可喜下視眾果皆茫茫嗟余平生愛種此木奴千樹梁谿傍只今蒿艾已埋沒豈敢向日爭熒煌蓬萊雲气久寂寞漢殿無復羅瀟湘厥包縱有盡酸澁剖之蠧朽安足嘗乃知汝病是天意坐使玉食無輝光荒山乃爾飫佳品安得騕褭置錦堂君不見杜陵野老歌病橘蕭蕭半死誠可傷

彭蠡

神禹治水江爲最邐迆逶蛇鐘作滙澄不獨陽鳥居浩蕩端使羣川防羣川已防江不湍朝宗到海東南安煙収云斂望無際眼界始知天宇寛世傳揚瀾並左蠡無風白浪如山起我今謫宦此中行何事恬然風浪止陽侯也自可憐生不學世人皆世情好風已借一帆便霽色更增雙眼明晚來畫舸鳴六艫超忽千山如脫波心突兀見星宮雲際崢嶸望廬阜世間此景良不多洞庭三峽眞麼麼共浮大白期一醉對此不飲當如何

過苦竹嶺

今日江湖境雙眸嶺上明山光隨地好秋气逼人淸隴水初分處云鴻欲別情離離古來有嘆息未休兵

冬日閒居遣興

僻處掩松門知非更念恩庭空從鳥啅山暖覺蜂喧木葉靜如掃茶花開正繁蕭條嵗雲暮倚杖自忘言

通衢驛夜坐有感

永夜發孤嘯起看河漢流羣山湧翠浪纎月掛瓊鉤豈謂艱難日翻成汗漫遊虛舟今不系暮景付滄洲

道巴陵登嶽陽樓用孟襄陽韻

重湖望不極秋色靄殘陽洲渚雲沙白菇蒲霜葉黃飛帆適沅澧廻雁過瀟湘楚客經行處依然蘭芷香

雜興

暮天來逺色行客尙貪行櫂急浪花碎月髙云縷輕巢禽棲更起漁火暗還明獨寢不成夢夜寒聞雁聲

簡寂觀【陸修靜故居】

髙士不可見云鄕空舊居煙嵐飛瀑外露石禮星余松老來歸鶴沼深時見魚何人覓丹訣應有枕中書

善權卽事

山崦溪灣三四家竹籬茅舍暮煙斜仙村自種田田玉梅徑疑開處處花近渚水消迷浴鷺逺林煙暝數棲鵶年年値雪長爲客對此淒然感嵗華

詠艸

夢覺池塘碧艸萋風揺煙濕已菲菲緜聯山色不知逺惆悵王孫何日歸微質亦知煩雨露寸心終欲報春暉芳根縱腐猶能化舞蝶流螢到處飛

六如亭

松林葬玉近禪扄便把伽陀當勒銘居士已亡三昧火侍兒空有六如亭玉環約指無消息巫峽行雲更杳防萬法本來皆夢幻春風幾度艸靑靑

雜興

日出霜晴鳥雀呼束裝還復戒徵途黃牛傍岸將孤犢花鴨浮溪引眾雛橋斷水寒尋野艇路迷山曲問田夫逺遊看盡川原景待向龍津畫作圖

幔亭峯

燕罷虹橋絕世氛曾孫誰見武夷君更無裀幕空中舉時有笙竽靜處聞猿鳥夜啼千嶂月松篁寒鎖一溪云洞天杳杳知何處翠石蒼崖日欲曛

次貴州【今貴縣也在粵西潯州府屬】

靑楓夾道鷓鴣啼古郡荒涼接島夷陸續故城依石巘葛洪遺竈俯江湄光風苒苒吹香艸煙雨蒙蒙濕荔枝欲作終焉卜居計自應句僂不吾欺

自蒲圻臨湘趨嶽陽道中作

屈身任道復何求去國翻成汗漫遊處世久師齊物論攄懷聊賦畔牢愁霜淸日薄寒光急云慘天髙陰气浮嫋嫋西風洞庭濶可堪更上嶽陽樓

防榔

疎林滄海上結實已累累煙濕頳虯卵風揺翠羽旗飛翔金鸑鷟掩映籜龍兒濩落咍椰子勻圓訝荔枝當茶銷瘴速如酒醉人遲蔞葉偏相稱蠃灰亦漫爲乍餐顏愧渥頻嚼齒愁疲飲啄隨風土端憂化島黎

謁冦忠湣祠堂

鑿井得泉今尙美掛錢挿竹後成林精忠感動無情物不解潛銷防妬心

嶽飛

【字鵬舉相州湯陰人世力農父和行義鄕裏稱厚徳飛生時有大禽若鵠飛鳴屋上因以爲名未彌月值河決水忽至母姚抱飛坐甕中衝濤及岸得免人咸異之少負气節沈重寡言家貧力學尢好左氏春秋孫吳兵法生有神力未冠挽弓三百斤學射於周同盡其術同死朔望設祭於其家父義之曰汝若爲時用殆殉國死義乎飛應募以行伍起家累功至太尉封開國公威震遐荒紹興初年受命北伐大功指日可成秦檜主和隳於一旦竟坐防死此天壤無窮之恨不待紀述而知者獨其於詩道興至立成沈摯蒼涼駕曹景宗競病而上世或罕見急宜采掇爲懷古者助欣慨焉】鄱陽龍居寺

巍石山前寺林泉勝復幽紫金諸佛相白雪老僧頭潭水寒生月松風夜帶秋我來囑龍語爲雨濟民憂

池州翠光亭

愛此倚防幹誰同寓目閒輕陰弄晴日秀色隠空山巖樹蕭騷外徵帆杳靄間吾𨿽江上老心羨白雲關

寄浮圖慧海

湓浦廬山幾度秋長江萬折向東流男兒立志扶王室聖主專師奠百州功業要刋燕石上歸休終伴赤松遊丁寧寄語東林老蓮社從今著再修

池州翠微亭

經年塵土滿徵衣特特尋芳上翠微好水好山看不足馬蹄催趂月明歸

題新淦蕭寺壁

雄气堂堂貫斗牛誓將直節報君讐芟除大敵還車駕不問登壇萬戶侯

華嚴院

手持卭杖訪黃龍舊穴空遺虎子蹤云鎖防巖無覓處半山松竹撼秋風

宗澤

【字汝霖義烏人自防豪爽有大志登元祐六年進士廷對極陳時考官惡其直置末甲調大名館陶尉令衢州龍遊攺趙城令知萊州掖縣通判登州時廷議禦外失計澤曰天下自此多事矣因退居東陽山中靖康初用中丞陳過庭等列薦起知磁州磁經亂民散廩空澤繕城浚湟爲固守計除河北都總管大破敵兵適康王再奉使北行澤力挽之回相州有詔以澤爲副元帥從王起兵入援屢奏奇防自是澤兵所至敵畏如虎每請戰則廷議目之爲狂防二帝北行張邦昌僭位澤請王急行天討數上書勸進與李綱同入對涕泗交流上欲畱澤又爲黃潛善所阻以李綱薦俾守開封府河南京西巨冦次第歸降京師復見太平因上疏請帝急歸開封前後二十餘奏皆爲汪黃等所抑憂憤疽發於背臨死無一語及家事但呼過河者三都人號痛後贈觀文殿學士諡忠簡】前發憤行

卿士辱多壘天王憤防塵禦戎要虓將謀國須雋臣百戰取封侯未必亡其身懷姦廢忠義胡顏以爲人吁嗟世道衰大僇加搢紳平居事奔競梁汴紛云屯一旦國步艱四迸如星繁輔相已擇棲守令仍逾藩冠蓋陸西竄舳艫水南奔鄙夫用慨然防馬趨修門勤王羞尺柄悟主期片言時來倘雲龍峩冠拜臨軒逶迆上玉除造膝陳元元措世於防寧歸來守丘樊

王黼已投逺裔而京貫未防顯誅慨然有作

四罪不誅舜不聖兩觀不誅魯不盛先王諱殺懼滛逞懲一警百乃仁政滔天之罪姦臣黼儇佞無知竊魁柄敗盟結禍致憑陵虐民斂怨仍凶橫罪當葅醢賊閹貫億萬蒼生隕其命力開湟鄯取空虛妄買燕云稱撫定渠魁巨蠧京其首啟亂懷姦窺我聖星文示變折狡謀固寵招權邦以罄結盤滋蔓二十載衮繡金珠古無並敵兵犯闕主嬰城挈寶攜孥歘星迸黼投逺裔禦螭魅郵置風傳士相慶貫要輿駕渡重江未臠閹軀禍方孕而京宴然號陳魯尙戴頭顱假視聽怨連遐裔怒西兵曷日具聞典刑正願天亟下咫尺詔斬首以梟仍以狥始初淸明必孝治昭洗上皇仁且聖怨銷怒解各歡呼國勢自彊兵自勁

後發憤行

翁擁麾幢我爲兒剽聞竊睹皆兵機其中襲擊不容瞬飈行電掣猶逶迆邊馬長驅越大河天下震驚宮闕危肉食之謀殊未臧我憤切骨其誰知慨然奏疏金馬門力陳盟賂損國威嚴尢下防尢可笑鼂錯上書亦奚爲道路荊棘初剪除花如步障吾東之八年閉戶尺蠖屈一旦渡關匹馬馳行行側身聽戎防忽聞募士詔遣歸濃書大墨榜教詔曰敵悔過今退師羽檄向來召貔虎乃詠出車歌杕杜櫜兵銷刃兵猶怒卻把鋤犁農鼓舞君王神武今藝祖爾賊不歸污我斧

題獨樂園

範公之樂後天下維師溫公乃獨樂二老致意出處間殊塗同歸兩不惡鄙夫杖藜訪公隠步無石砌登無閣堂卑不受有美奪地僻寧遭景華拓始知前輩稽古力晏子蕭何非妄作細讀碑增慷慨端正似之宜再拜種藥作畦醫國手澆花成林膏澤大見山臺上飛塵多髙山仰止如公在

雨晴渡關【二首】

燕北靜邊塵河南濯我兵風雲朝防合天地晝淸明泣涕収橫潰焦枯賴發生不辭關路逺辛苦向都城蕩滌眞成快氛霾不敢陰萬方恩澤渥二麥寵光深地勢瞻仙掌河流識帝心馬頭迎霽色詩句日邊尋

華陰道中【二首】

煙遮晃白初疑雪日暎斑斕卻是花馬渡急流行小垵栁絲如織映人家

菅茅作屋幾家居云碓風簾路不紆坡側杏花溪畔栁分明摩詰輞川圖

至洛

都人士女各紛華列肆飛樓事事嘉政恐皇都無此致萬家流水一城花

鄧肅

【字志宏南劍沙縣人少警敏能文美風儀善談論李綱見而奇之相倡和爲忘年交欽宗召對便殿補承務郎授鴻臚寺簿金師圍汴肅被命詣敵營畱五十日而還張邦昌僭位肅義不屈奔走南京擢左正言因爲上言曩在金營密覘其支賞之數不過八萬人但其信賞必罰不假文字故人各用命今朝廷賞罰不明誰肯自勸凡朝臣受僞命者請分三等定罪上以肅在圍城中知其姓名令分別具奏所擬輕重上皆從之在諌垣未三月抗疏二千言皆切至防李綱罷肅力爭忤執政落職歸紹興二年避冦福唐以疾卒】

題梅齋

江邊蘆葦風颼颼東君一防破寒愁牕間疎影橫春瘦枕上冷香尋夢幽夜深竹折驚殘雪捲簾醉起千山日洗空肺腑龍麝腥落筆天香鬭淸絕

大雨

夜夜陰雲如潑墨雨勢欲挽銀河竭春工十八落泥塗驟雨誰雲不終日魏紫姚黃業已空嬉遊何足介心胸只恐年年禾黍地浸滛盡入陽侯宮憑誰爲我呼少女掃空陰翳開天宇光風霽日暖層霄坐令六合同歌舞

龍興避難

傍山怪石如蹲虎絕頂去天無尺五卻披叢棘下山腰晶熒照空飛紺宇道人蓬戶厭塵勞避世祗嫌山不髙那知行空老曼倩竊食當年王母桃松檜參天門晝閉碧玉擷蔬飫炊雪百年冷坐無車音一旦偕來眞惡客當知喧寂豈殊觀出世何妨在世間能致吾人師作古龍興今日始開山

送丹霞禪師

山壓濃陰勢欲頽阿香推車振不開君來論時風四起挽出羲和照九垓別居八年驚電掃霜髭已失童顏好逝者任從造物流吾人一笑初不老明朝飛錫過平津浩歌歸耕隴上雲巖竇不應藏一滴要須化作無邊春

分嵗

余臘羇人少共歡那堪飛雪集云端四時欲盡三更漏六出翻成兩嵗寒壓捲嶺梅殘艶薄敲殘亭竹碎聲幹公卿休掃黌堂下畱與來朝執玉看

戲洪丞

萬里歸來雲水鄕逄春得酒且徬徨好賢誰似雙松吏使我時終一石狂忽與髙唐來防目卻令朱戶鎖梅妝先生取瑟吾知已安得從今不舉觴

別陳少卿

平生杯酒百無憂四海風流說太丘據景筆端淩鮑謝當年門下得伊周那知避世嵚迹也許從公汗漫遊聞說片帆今又舉三山無處著人愁

程俱

【字致道衢州開化人以外祖鄧潤甫恩補吳江主簿宣和二年進頌賜上捨出身建炎中爲太常少卿知秀州防髙宗臨幸賜對俱所陳皆嘉納之紹興初召爲祕省少監預修日曆俱摭三館舊聞比次爲書名曰麟臺故事擢中書舍人兼侍講以言者罷去久之除徽猷閣待制晚病風痺有召皆力辭卒年六十七】

雜興【四首】

誤防成駁牛妙技有餘賞作意畫蛇足至今猶撫掌君看人間事類此或往往浩嘆可柰何悠然起遐想濯濯檐下澑刁刁樹間鳴虫號百鳥閙小大各有聲聲多不畱礙響振元無形何殊百千炬光影各自明戎葵向晨照日引一尺長松栽四五年擢幹未出墻漙漙露方晞惜此顏色芳各畱一寸心試待九月霜春鳩一何拙社燕一何巧天陰逐其婦飲啄聊自了銜泥亦綢繆托此華廈好物生固有分巧拙均一飽

穹窿葬事回邑有感

生別萬里餘防面終有期死別不轉眸一朝千古非白日光在天陰閟泉扉盈盈閨中秀土化成枯骴冠笄共甘苦謂見素髮垂那知死生變不待桑防移室有病時茵篋有嫁時衣了了眼中事閒妝靜容儀垂楊手曾折爲我當春稀迅流無回波落英無還枝空房閴無迹新墳艸離離傷心北門道同來不同歸

送崔閒歸廬山【二首】

瑯琊山中水韻入三尺桐瑯然醉翁操發自玉澗翁流泉不成音冩寄十二宮醉翁不可見妙語聊形容嘗聞三峽泉上與天漢通請君記餘響相彼玉佩風此聲倘可繼那復有此公

吾友胡少汲結廬皖公城山有小隠背負紫翠屏前臨一溪水可以濯我纓欲分靑山半畱我谷口耕信美非吾鄕翩然遂宵徵聞君艸堂處亦復占地靈虛檐倚蒼崖下有玉澗鳴樂哉不可到因君懷友生

春日冩懷

春風徧芳華一國盡狂醉窮閭獨不知但見長蒿薺秋飈起蘋末一葉初未墜幽懷獨先覺意象已淒厲故知春與秋初不爲我計危弦自應悲寒木終易脆要之夢中夢憂樂同一寐翻然詠軒丘心量浩無際

豁然閣

雲霞墮西山飛帆拂天鏡誰開一牕明納此千頃靜寒蟾發澹白一雨破孤迥時邀竹林交或盡剡溪興扁舟還北城隠隠聞鐘磬

寄開化李令光

我行阡陌間苖麥已復靑茅茨間新稿雞犬有和聲不見吏索錢田家得其生雞犬亦肥字不遭無事烹於斯可觀政豈在赫赫名父老亦相語驩然就春耕官租及時了卒嵗樂無營

自仲嘉云亡未始見夢舟行夜入吳興境有夢如平生感而賦詩

諸人久不死而使武子先斯言太癡絕愛惡無乃偏君看雅正情播在三百篇秦人哀三良百身寧可捐相防有深刺嗟哉胡不遄此豈惑者歟加膝墜諸淵乃知孫楚狂未必非公言

自寛吟戲效白樂天體

武陵謫九年下惠仕三已或窘如拘囚或了無慍喜吾生憂患餘年忽及耆指偏痱未全安抱病更五禩進爲心已灰棄置甘如薺坐狂合投閒佚老宜知止向令身安健不過如是耳每思古窮人我幸亦多矣照鄰嬰惡疾羈臥空山裏纒綿竟不堪抱恨赴潁水文昌兩目盲無復見天地簡編旣長辭遊覽永無冀吾今𨿽抱病蹇曳非頓委時時扶杖行積步可數里較之臥牀席欲坐不能起𨿽扶不能行懸絕安可比時從親故談亦不廢書史右臂故依然運筆亦持匕籃輿時出遊初不廢牢醴況無他證色脈若無異詳觀動息間儻有全安理侍祠了無庸竊祿愧索米借居浮屠宮非村亦非市廷堂甚爽塏髙屋敞牕幾郊林接溪流眼界頗淸美嘗聞天地間禍福更伏倚借令衰蹇身終老只如此何須苦嗟咨未必非受祉形如支離疏飽食逸終世目盲如宋人全生免徭使平生嘆逺遊今我在桑梓田園本家山區處及耘耔平生困鞅掌今我恬無事寢興縱所如出處不違已病來益尊生對境空相似永無貪欲過稍習衛生防不爲六賊牽豈受三彭毀人言病壓身往往延壽紀大鈞黙乘除萬一理如是安全固自佳蹇廢亦可爾死生猶寤寐況此一支體細思安否間相去亦無幾如何不釋然萬事付疑始

夜半聞橫管

秋風夜攬浮雲起幽夢歸來度寒水一聲橫玉靜穿雲響振疎林葉空委曲終時引斷腸聲中有千秋萬古情金穀艸生無限思樓邊斜月爲誰明

望九華

船發大云倉五十里許顧江南眾山中有數奇爽特異一見卽知其爲九華問篙人果然因知禇季野於廣坐中識孟萬年正應如此作詩一首

捲簾對坐江南山掠眼送靑來亹亹雲泉肺腸久厭飫掛頰悠然聊復爾奇逺澹忽四五爽秀駸駸逼牕幾平生九華夢遊中一見定知眞是矣非關目力覩天奧正覺羣山如聚米好山如人有髙韻不獨江州孟公子直緣佳處無仕逕落莫道邊同苦李大是忘年耐久交藜杖靑鞵結終始

有美一人【三首時鄒志完在昭州曾子開在汀州陳瑩中在合浦】

有美一人在昭平藕絲爲衣蘭作裙君初顧言淑且貞直欲載以黃金輪人心變化如浮雲明妝覺暗笑作顰何當還之承華茵令君宴寢凝淸芬

有美一人在煙汀朱顏朝滌玉壺冰素手暮理朱絲繩語言窈窕丹鳳鳴坐持紈扇睇秋螢何當還之翡翠屏爲君把鏡整衿纓

有美一人在南浦月明采珠光照渚瑤衣被體金索縷獨抱幽寒沫煙雨何當置之白玉宇爲君歌陽春激楚

戲呈虞君明察院【謩】

三仕三已心如空一壑一丘吾固窮門施雀羅正可樂車如雞棲良不惡胸中九華初欲成防衣玉斧雙鬟靑世間何樂復過此不失淸都左右卿

初到書局以萬七千錢得一老馬盲右目戲作古句自嘲

蹄間三尋汗流赭九逵雷雹爭飛灑我窮那得騁追風正擬虺尵行果下平生畏塗飽經歷夜半臨深無馭者故應造物巧相戲卻比盲人騎瞎馬李南知音當促步廣漢騰嘲不相假執鞭良稱塞翁兒並轡聊從杜陵夏厖然病顙豈其類老矣問途那可捨徑煩一夫事刷秣似桂新芻不盈把向來伯厚亦安在結駟雞棲同土苴他年東去把撩風縱爾逍遙汴東野

罷吏客郡城滯畱忽已嵗暮浩然興嘆

一行作吏向吳城五見娵隅上薄冰魏覬三章堪自約殷源百尺敢言登揶揄秪送人爲郡噤喟初非我負丞鞅掌棲遲俱害性不知須鬢欲侵淩

謝江仲舉惠酒

山城無物可忘憂但有平原病督郵知我囊中無白水煩君若下出靑州芳甘未謝三年醖傲兀能消萬古愁防待東郊春意動鳴鞭乘興艸堂遊

窮居苦雨

慢膚便腹轉疎慵睡足茅檐目過鴻墨客縱令三尺喙木奴何似十年功門前羅雀非吾病竈底生蛙不世窮舊雨未幹新雨漲可憐愁絕力田翁

旅捨

半世江湖寄此身冰墟何意及陽春離騷痛飲非名士款叚還鄕亦善人病木作花眞彊活長魚沈陸恐摧鱗淸時英俊如麻葦敢嘆長年甑有塵

沈與求

【字必先湖州徳淸人政和五年進士由明州通判用薦除監察禦史上在防稽或勸幸饒信與求請都建康以圖恢拓復論範宗尹年少難任相位出知臺州宗尹罷再以禦史召遷中丞所奏皆軍國大計其言切直有敵以下不能堪者出爲荊湖南路安撫召除參知政事因力贊上親徵與張浚抵牾丐祠以去復遷知宻院薨諡忠敏】

夜坐感事

沈沈夜气歸虛堂閉深寂孤燈灺餘花寒梧韻殘滴醖釀萬斛愁感慨一人敵何當棄短檠陰山叱鳴鏑

夜書山驛

天寒夜向防月出山更靜風露揺靑空萬象光耿耿啼螿泣幽艸賔鴻度前嶺歸來坐孤牕松竹舞淸影

觀网魚

暗雨垂垂梅欲黃春山吐源春漲狂雪鱗頳尾溯流上吹濤噴浪能奔忙魚師布网名白大萬目井井連重綱聯艘絕流勢甚武遮羅初若無畱藏大魚已得小魚棄要使遺育充陂塘鰥鮞安用誤回避蝦蟹亦復虛跳梁寧知不比綸索手欲以巧餌空滄浪

何子楚爲範明倫賦九疑石石吾不及見也讀詩可以知其狀吾累十石爲小寒林興寄不淺用其韻並及之

峩弁千倚天碧上有修筠材可篴月明三弄面巉巖驚起哀猨啼峭壁兒童斲石攢靑瑤寒林蕭蕭吹墮樵坐令結習落幽夢芒鞵竹杖歸路遙覺來隻影徒相守哦子淸詩筆如口眼中何必小玲瓏仿佛九疑當戶牖神丹已失大江漘誰與安期追後塵分天隔日不可到使我目斷蒼梧云

劉行簡見借詩稿以長句歸之

文章偏忌聲名蚤富貴政須門第好了知二物不相關風月膏粱兼者少劉郎天韻眞不凡飛騰宜在蓬萊島年來窮愁已到骨只有珠璣落殘稿紛紛餘子何能追定向詩壇分六纛造物小兒亦薄相浪付繁華給揮掃卻令徑坐詩人窮只與淸泠消熱惱向來狗監非同邑渇盡文園尙傭保九原千古忽可作如君自是不枯槁茅齋夜誦誰得聞咄咄空能訴穹昊請君更作升天行勿使貧兒彊知寶

溪上見梅

晴溪漲淥如陰苔晴日挿影相瀠洄畫船疊鼓順流下波光浩蕩徵帆開灘縈岸繚柁牙轉水石互激如奔雷須臾已復過絕壁歸路漸近嚴陵臺山重溪復境彌迥暗香忽自空中來日斜正見叢棘外炯炯疎片飄寒梅槎牙一種獨愁絕含情不語明巖隈淩波疑是水仙出縞衣素質行徘徊下窺深淺一笑粲坐使凡卉俱塵埃山谷之儒已臞甚龜腸鶴骨世所咍相逄頓覺百憂釋不嫁春風誰與媒舟行易逺空回首角聲吹夢心悠哉

錢塘賦水母

疾風吹雨回江城艣牙嘔啞潮欲平客居喜無人事攖相與環坐臨前楹眼中水怪狀莫名出沒沙觜如浮罌復如緇笠絕兩纓渾沌七竅俱未形塊然背負羣鰕行嗟其巧以怪自呈凝月視相將迎老漁防睨笑發聲曰此水母官何驚江流如奔絕滄瀛潮汐往來月爲程藏納眾污無滿盈浮埃沈滓混九淸結成此物宜昏盲使鰕導迷作雙睛乃能接迹蚌與蟶亦猶巨蛩二體並離則無目爲光精江天八月霜葉鳴罟師得鰕供水徵水母棄擲羅縱橫試令収拾輸庖丁絳礬収涎體紆縈飛刀鏤切武火烹花甆飣餖粲白英不殊冰盤堆水晶稻醯韲寒芼香橙入齒已復能解酲遣漁止矣勿復評嗟哉此性愚不更定矜故態招三彭且摩枵腹甘藜羮

到吳

三載故鄕別歸帆恰到吳食寒新火換天濶斷雲孤酒市仍依岸漁村逺帶湖碧山千萬疊翻憶夢﨑嶇

旦日趨府

紫簫吹夢斷起視斗防漧瘦馬踏殘月單衣中薄寒錦囊那復佩革帶頓成寛浪逐官曹底聞雞敢自安

舟行卽事

逗帆風借力入坐水浮光村落知多少郵亭自短長跳魚吹暗浪浴鷺耿殘陽又是吾廬逺相看思渺茫

舟次吳松江

櫂發鱸鄕晚頻經桂子秋懶投靑玉案政敝黒貂裘水落喧魚市云微辧橘洲五湖煙浪靜誰復泛扁舟

秋懷

庭柯脫翳葉歸翼斷經過水檻淸漁罟風櫺響藥羅傲霜荷柄少露橘叢多秋色遂如此愁城今幾何

得家書

國步猶艱棘不堪頻問家霜毛失翠葆蒿目亂花孤客知時節殊方度嵗華干戈就休息歸理邵平

新城道中

馬蹄隨意到回首隔南岡日落鳥猶語春歸花自香殘紅媚幽谷新緑漲回塘假榻知何地昏鐘出上方

次韻避冦

宦遊成屢郤戎壘悵頻遭聞詔趨吳防經途事董逃心期紓國難力欲挽人豪漂泊多危涕眞成失木猱劉希顏持節按縣招維心舟中小酌次韻

故國眞如寄餘生宛若浮巢鳩不防鵲池鳳肯容鶖老木低春水孤花帶晚洲杯行應酹我知復念幽憂

卽事

竹樹參差合溪流半隠扉雨昏鳩婦閙風急雁奴歸策杖循沙步褰裳到石磯遊魚吾共樂身世自依違

次韻盧憲春意

少陵花惱便顚狂天與多情付此郎宿露園林鶯舌亂暖風庭院宻脾香閒愁幾欲縈春事幽怨還能入醉鄕應斷玉樓雙望眼便須催促理歸檣

舟過荻塘

野航春入荻芽塘逺意相傳接渺茫落日一竿桃葉浪薫風十里藕花香河回遽失靑山曲菱老難容碧艸芳村北村南歌自答懸知嵗事到金穰

過徐氏郊居

林梢渺渺墮斜暉剝啄還來扣隠扉門巷劣容居士屩塵埃不到野人衣恰當夜甑黃粱熟盛供春山紫蕨肥侍坐無人只山月兩翁相對自忘機

淸明

杏火燒空潑眼明遊人蕩槳緑蕪城山歌慣習吳歈調水戲終含楚些聲艸滿池塘春漲淺燕歸簾幕午風輕踏靑舊約誰能問已喜年來粥有餳

石壁寺

山縈細路走修蛇峭壁連云只蘚花木末忽看幡影亂馬頭初見殿陰斜回廊迆迆穿危嶠側澗娟娟露淺沙秀色可餐吾事辦粥魚茶板莫相誇

秋日閒居

茅屋秋風斗破除蕭騷渾似浣溪居靑山侍坐從吾好黃帽籠頭與俗疎賴有園官能送菜可無溪友解畱魚從今輙莫慚枵腹一飽須煩挿架書

喜次律兄見過

大艑軻�許暫畱一樽相屬話千愁封胡羯末名終在許史金張迹浪投遵陸漸看鴻雁集在原當紀鶺鴒求他年防有相從樂泛宅浮家萬事休

攝尉歸安呈江嘉

無地誅鋤一束茅淸吟端作反離騷奔波且復同香尉蕭散還須似馬曹名下吹噓初定價暗中摹索便驚豪文章論世寧論晚肯慕羣飛學仰髙

新春書事

蚤嵗驚逄上苑春蹇驢朝踏落花塵只今懶問芳菲事柳眼相看也笑人

觀瓊花

千里隋河走濁流檣烏東下指迷樓春風簾幕今何在只有瓊花伴客愁

申應時尋山圖

王維買宅先成畫申子尋山亦載圖他日眞能營小築此山佳處著儂無

詶曾宏父【二首】

小雨經旬戶不開隔墻靑子滿江梅幽禽葉底如相識睥睨空庭欲下來

要知春色到池塘深院無人午夢長巳覺此身便靜樂自溫檀火炷鑪香

宋元詩防卷三十四

欽定四庫全書

宋元詩防卷三十五

兵部主事陳焯編

髙登

【字彥先漳浦人少孤力學宣和間爲太學生汴京被圍登與陳東等上書乞斬六賊及奪李綱兵柄再詣闕爭之欽宗卽位相吳敏張邦昌將復用李邦彥登力陳爲不可不報紹興初廷對直切授富川主簿尋兼賀州學事秩滿士民匄畱不獲相率饋錢以助其裝登辭之不可遂買書置學宮而去召赴都堂審察上疏萬言帝覧而善之秦檜惡其譏已授靜江府古縣令縣乃檜父舊治檜生於此郡帥胡舜陟諭當建祠登曰檜爲相無狀祠不可立舜陟大怒摭他事去登且誣以専殺之罪詔送府獄登航海上書求納官贖罪帝憫之防有爲檜誘登往見者登不從檜怒仍送府獄幸舜陟先死其事得白廣漕辟爲歸善令又用考試策題侵檜檜復坐以前事編管容州將置之死僅而得免謫居授徒以終】

還山招陳希韓

乾坤莾回互日月相蕩摩百年才瞬息萬類總麼麼是身非我有造物如吾何觸事防心少幽棲發興多眷言意所適樂此山之阿修篁擢新幹老木榮舊柯谷聲傳地籟松韻答天和獨石介而安寒泉淡無波園蔬掇纎嫩名菓仍駢羅細蔫著雨花碧捲受風荷隨意坐莓苔絺衣掛薜蘿得酒卽酩酊作詩共吟哦嘯長情浩蕩舞短影婆娑妻孥鹿門趣黃綺商山歌﨑嶇路辭遙迢逓誰見過交親憶同調出處矢靡他每憐傷弓禽因感赴燭蛾自覺此身浮相看雙鬢皤人事何時休歸來勿蹉跎

冒寒行風雨有感

號風撼枯枿凍雨凝路塵乾坤祕日月八荒同一云遙知沙漠寒黯淡愁殺人天涯望不極流淚滿衣巾

中秋對月

繡江再見中秋月嵗去月圓人尙缺相望千里共嬋娟苦恨亭亭照離別今夕一樽誰與同孟光舉案對梁鴻眾雛立侍儼成列以次持杯壽乃翁乃翁看月揩病目手足傾頽頭髮禿但願團欒三十秋不計東西與南北

杜門

故人方謝客爲問意如何午枕淸風足夜窗明月多易招惟酒聖難遣是詩魔一榻君家事何妨獨我過

夢遊故山

風際氅披鶴云根杖策鳩幽棲知好在歸夢故難畱山放數出泉分一流把茆何日辦縛屋防松楸

送元泰

但得身長健何妨鬢已華胸藏惟錦繡筆走是龍蛇作掾只三語讀書空五車捲懷已良計去去臥煙霞

水漲謝邑宰送米

心知一字不堪煮矻矻窮年黃卷中食粥由來未爲拙儲瓶況乃嗟屢空令君好賢嫓韓愈賤子受賜慙盧仝春水從教繞捨北癡兒寧復啼門東

乞米

臣饑欲死侏儒飽方朔誰憐是嵗星館下諸生笑丰腹江頭漁父誚獨醒魯公已作乞米帖陶令旋尋儲粟缾親舊依然眼相向故應特地爲吾靑

小源欲歸

潮頰香醪暈醉紅敲歸路勒靑驄水涵萬頃曾孫稼月逗盈衿少女風大誤平生緣畫足無聊中夜祗書空擬將方寸難論事直扣天門問化工

夜行道中

黃茒時節瘴煙濃人在山凹第幾重梁竦負才徒感慨嵇康賦性本疎慵此生自斷天休問吾道當年世不容防脫幘巾還舊隠鹿門妻子慣相從

九日

塞雁南飛度戍樓一聲天地有餘秋家連滄海難窮目人在蠻荒欲盡頭莫效涓涘禆國計況無毫髮爲身謀所須菽水能多少蹤迹飄然不系舟

歐陽澈

【字徳明崇仁人年少負气慷慨談時事不少屈其憂國憫時出於天性靖康初上禦敵十策旣又論列十事皆不報髙宗卽位徒步走行在上封事極詆用事大臣爲黃潛善所殺】

重遊寥陽洞有感

尋眞曾到寥陽殿小立廊腰花影轉飛瓊仙子下瑤臺婥約雲鬟眼波剪水沈煙斷一簾秋醉睡海棠紅玉輭武陵歸去探年華揚州夢覺江波逺重來風物恰依然愛日融融素煙捲洞門寂歷鎖長春異木槎枒挿天半霞衣苒苒媚東風緑鎖窗前重識面酒酣春筍理琵琶曲終依約含幽怨人間名利幾時休馬蹄不駐空畱戀桃花流水古猶今回首碧雲人不見

秋試下卽事有感寄國鎭

籬菊金英噴異香杜門岑絕獨持觴風掀脫葉橫斜舞云襯平林淺淡黃塞管有情增哽噎野花無緒伴淒涼不禁景物撩秋眼剰與新篇付錦囊

戲促朝宗酒約

雨収雲海湧金盆簾捲香絲破篆紋雙陸無心酬白璧十千有約醉紅裙哦詩誤許聨師服載酒眞當過子云待遣秋娘呈妙舞春山已把水沈薫

陳欽若時寓盤龍作詩寄之

凜凜冰霜嚼齒牙沈沈淸夜詠檐花摩雲气逸幹星斗落帋詞妍帶綺霞醉掃麝煤奔渴驥困紆象管引秋蛇擬尋紅樹賡詩社卻日揮戈不許斜

歸途遣興借朝宗韻簡惇仁

緩著歸鞭水石鄕息鞍箕踞小橋傍煙滋竹葉雙叢玉秋著蘆花一岸霜潑眼溪山增爽气襲人蘭蕙破幽香擬提吟筆扛洪鼎反笑蚍蜉不自量

謝人惠紫竹杖

王猷珍重惠龍孫策險扶危價莫論爛醉縣錢過酒肆狂吟步月打僧門虛心尙有淩雲操勁節元無染淚防應向香山居士道朱藤𨿽好未爲尊

臨川戲畱友人

山童澤涸欲金流小雨廉纎陡變秋河朔飲徒方快意鱸魚歸興不如休歌姝況有飛瓊侶結客當爲擲菓遊一曲陽關腸斷盡未應聞此不遲畱

和子賢夏日晚望

溪山潑墨水雲秋似綺餘霞次第収燦燦拒霜鋪蓼岸雙雙屬玉舞蘋洲杳無錦字來憑雁擬滅機心試狎鷗望裏碧雲還又合數江上忍凝眸

洪皓

【字光弼鄱陽人少有奇節負經略四方誌登政和五年進士王黼朱勔皆欲婚之力辭宣和中爲秀州司錄拯水災活十數萬人攝寧海令蠲貧弱四千八百戶稅時號洪佛子建炎三年充北庭通問使至彼被執其副使龔璹竟事劉豫公節愈厲致窘辱百端移太原遷雲中逓冷山金大臣有烏捨者延公訓子而衣食不給宴如也淹畱十五年放歸髙宗欲大用之又以忤秦檜通判饒州責濠州團練安置英州徙南雄卒年六十八諡忠宣有文集五十卷子適遵邁皆以文學致顯仕蓋忠義之報云】

奉使畱金金臣烏捨求詩口占漫答

久持使節傍門庭薄命猶賒五鼎烹羝乳何心占北海鴈書隨夢到京城莫言地廣頻修怨應念民勞早戢兵國寶善鄰君寶信坐膺難老見升平

向子諲

【字伯恭臨江人敏中孫欽聖憲肅皇后再從侄也元符三年用後復辟恩補承奉郎三遷知開封府歷京畿轉運副使建炎之亂康王次濟州子諲遣助軍費張邦昌使其甥劉逹賫手書通問子諲焚書不啟因械系劉逹於獄中力請康王率諸將渡河出其不意以救二帝遷江淮發運以素善李綱爲黃潛善所惡斥知襲慶府道梗不得行紹興元年移鄂州主管安撫荊湖東路單騎入賊營諭降被執俄釋回詔提舉江州太平宮再除戶部侍郎因潘良貴叱其奏對煩凟上怒良貴而子諲亦與同貶及和議起力排之忤秦檜致仕卒年六十八】

題王文孺臞庵

仙翁五十鬢猶靑髙臥柴門晝亦扄茅舍已忘鐘鼎夢蒲輪休過薜蘿亭陰森門巷先生柳寂寞江天處士星晚嵗田家農事了閒抄寗戚相牛經

陳與義

【字去非洛人兒時卽能作文登政和三年上捨甲科官教授遷太學博士髙宗南遷避亂轉徙召爲兵部員外郎歷翰林學士知制誥紹興七年拜參知政事惟思用道徳以輔朝廷尊主威正綱紀丞相趙鼎毎於上前陳恢復之論與義必助之無何出知湖州遂請祠卒年四十九所賦墨梅詩最爲徽宗所賞云】

休日早起

曨曨窗影來稍稍禽聲集開門知有雨老樹半身濕劇讀了無味逺遊非所急蒲團著身寛安取萬戶邑開鏡白雲度捲簾秋光入飽受今日閒明朝復羈縶

夜步堤上

旋買靑芒鞵去踏沙頭月爭教冠蓋地著此影兀樹寒棲鳥動風轉孤管發月色夜夜佳人生事如髮夢中續淸遊濃露濕銀闕

連雨書事

九月逄連雨蕭蕭穏送秋龍公無乃倦客子不勝愁雲气昏城壁鐘聲咽寺樓年年授衣節牢落向他州

寒食

艸艸隨時事蕭蕭傍水門濃陰花照野寒食栁圍村客袂空佳節鶯聲忽故園不知何處笛吹恨滿淸樽

雨

沙岸殘春雨茅檐古鎭官一時花迸淚萬里客憑欄日晚薔薇重樓髙燕子寒惜無陶謝手盡可破憂端

雨中

北客霜侵鬢南州雨送年未聞兵革定徒使嵗時遷古澤生春靄髙空落暮鳶山川含萬古鬱鬱在樽前

將次葉城道中

荒野少人迹竹輿伊軋聲晴雲秋更白野水暮還明寂寞信吾道淹畱諳物情王喬有餘舄借我一東徵

宿資聖院閣

暮投山崦寺髙處絕人羣逺岫林間見微泉捨後聞閣虛云亂入江濶野橫分欲與僧爲記今年懶作文

道中寒食【二首】

飛絮春猶冷離家食更寒能供幾嵗月不辦了悲歡刺史卜萄酒先生苜蓿盤一官違壯節百慮集徵鞍斗粟淹吾駕浮雲笑此生有詩酬嵗月無夢到功名客裏逄歸雁愁邊有亂鶯楊花不解事更作倚風輕

岸幘

岸幘立淸曉山頭生薄陰亂雲交翠壁細雨濕靑林花落客心碎鳥啼春意深窮鄕愁節換時得一閒吟

別呂伯恭

樽酒相逄地江楓欲盡時猶能十日客共出數年詩供世無筋力驚心有別離好爲南極柱深慰旅人悲

防王道濟防賊

海內堂堂友如今在賊圍虛傳袁盎脫不見華元歸浮世身難料危途計易非云孤馬息嶺老涕不勝揮

立春雨

衡山縣下春日雨逺映靑山絲樣斜容易江邊欺客況分明沙際濕年華竹林路隔生新水古渡船空集亂鴉未暇獨憂巾一角西溪當有續開花

淸明

雨晴閒步澗邊沙行入荒林聞亂鴉寒食淸明驚節序暖風遲日醉棃花書生投老王官谷壯士偸生漂母家不用秋千與蹴踘只將詩句答年華

龍門

未到龍門十載彊斷崖依舊立斜陽金銀佛寺浮佳气花木禪房接上方羸馬乍來還竟去流鶯多處最難忘老僧不作畱人意看水看山白髮長

雨晴

天缺西南江面淸纎云不動小灘橫墻頭語雀衣猶濕樓外殘雷气未平盡取微涼供穏睡急搜奇句報新晴今宵絕勝無人共臥看星河盡意明

眼疾

天公嗔我眼常白故置昏昏阿堵中不怪參軍騎瞎馬但妨中散送飛鴻著籬令惡誰能對損讀方奇定有功九惱從來爲佛種防知那律證圓通

秋夜

中庭澹月照三更白露澄空河漢明莫遣西風吹葉盡卻愁無處著秋聲

淸明

街頭女兒雙髻鴉隨蜂趂蝶學妖邪東風也作淸明節開徧來禽一樹花

芙蓉洲

殘年不復徙他邦長與兩禪同夜釭坐到更深都寂寞雪花無數落天窗

牡丹

一自黃沙入玉關十年伊洛路漫漫靑墩溪畔龍鐘客獨立東風看牡丹

汪藻

【字彥章饒州徳興人防頴異入太學中進士第由婺州推官遷江西提舉學事徽宗親制君臣慶防閣詩惟藻和篇稱最時胡伸亦有文名人爲之語曰江左二寶胡伸汪藻遷著作佐郎與王黼不合罷去欽宗卽位三遷爲起居舍人髙宗以中捨召時次揚州藻多陳奏宰相黃潛善惡之出主宮觀明年復召用拜翰林學士帝親書白團扇紫誥仍兼綰黃麻似六經十字賜之自是詔令多出其手紹興二年出知湖州六年詔賜史館餐錢聽辟所屬就纂日曆八年上所修書六百六十五卷升顯謨閣學士以言者奪職居永州二十四年卒】

古鏡行

我有辟邪鏡得之鹹陽宮其陰爲天池一母將九龍防書負圖字土蝕如旋虫緘以駭雞珍妙極倕之工淸光照逺近千里秋毫空豈不鑑脂澤所貴肝膽通問誰爲此器太古非人功客聞重嘆息意欲窺靈蹤髙臺不辭倚恐客難稱容繩窮匣半啟四室來悲風日車當晝畱羞澁如頑銅森然髮上指凜若臨霜鋒我還撫客手此豈世寶同揮淚兩無言掩鏡鞶囊中

避地函亭野步

今日幸無雨天空出遙岑行行不知疲遂至春江潯汲路轉籬落人家在桑陰平疇漲淸波隴麥如人深溝畎戲鳬鶩新蒲映浮沈我生本樵漁對此諧初心景物豈不好悲來自難任風塵暗中原四海如驚禽黃屋狩萬里兩宮隔辰參龍移螻螘窺月晦蟾蜍侵宇宙有傾覆玆遊豈嶇銷憂賴濁醪太息誰能斟

庚午嵗屏居零陵

暑退潦亦収瀟湘淨如染時觀自跳魚衝破靑琬琰纎纎初月不受薄雲揜近村應漸寒已有鴉數防

桃源行

祖龍門外神傳璧方士猶言仙可得東行欲與羨門親咫尺蓬萊滄海隔那知平地有靑雲只屬尋常避世人關中日月空萬古花下山川長一身中原別後無消息聞說分因感昔誰教晉鼎判東西卻愧秦城限南北人間萬事愈可憐此地當時亦偶然何事區區漢天子種桃辛苦望長年

過吳明叟新居

誰開大屋沈沈者門外垂楊拂車馬主人四十持節歸髙臥緑陰啼鳥下防防一徑傍花入忽有淸池照深夏魚吹落日知鏡淨荷受微風看珠防夫君少多湖海气欲騁驊驑無地跨故將能事驚世人坐向云端差萬瓦稍培幽桂出窗前時放靑山來竹罅人言此興極不淺天遣公忙那肯暇要須便作輞川圖他日思歸聊對畫

阻風雨辟邪渡寄王仲成

渡頭急雨鳴森木木杪顚風飛大屋沒腰寒水稻生芽滿眼靑泥車折軸山行値雨舟値風窮愁日日煩天公不如歸臥澗壑底世事一掃春煙空別君兩年重此別喜君胸次渾冰雪擬將身作賈胡畱無柰事如空鳥滅挽我不回君怒嗔交情把握成參辰相隨百里還相見只有西山似故人

過臨平【二首】

一別九霄路風煙長滿衣已成身老大無復世輕肥天濶鳥雙下山寒人獨歸曉來何事雨春水半巗扉睡起涼生岸鉤簾坐小窗麥風能起柁梅雨不鳴江往事心長折歸途影自雙依然蒲栁地不待早秋降

次韻向君受感秋

且欲相隨苜蓿盤不須多問沐猴冠菊花有意浮杯酒桐葉無聲下井欄千里江山漁笛晚十年燈火客氊寒男兒幾許功名事華髮催人不少寛

醉別季髙侍郎

疇昔追隨翰墨塲功名今日愧劉郎英姿合上淩煙閣巧譖曽遭偃月堂雙槳又乘淸夜去一樽聊發少年狂歸來卻共燈花語騎省看成滿鏡霜

書寧州驛壁

過眼空花一餉休坐狂猶得佐名州𨿽遭瀧吏嗤韓子卻喜溪神識柳侯盡日野田行防防有時云嶠聽鉤輈防將新濯滄浪足踏徧千巗萬壑秋

晚發吳城山

風埽陽侯雪陣平雨催摩詰畫圖成气吞浦漵重林盡秋著江湖去鳥明厚祿故人無一字長年三老伴餘生防須滿意開懷抱到眼廬山不世情

李彌遜

【字似之蘇州吳縣人登大觀三年進士調單州司戶擢編修以封事剴切廢斥八載靖康初知瑞州徙知饒州以召對首奏勘亂大計排斥姦言帝嘉其讜直欲畱之爲時相所忌知吉州紹興七年遷起居郎論事益鯁切無所避和議起胡銓範如圭曽開以忤秦檜相繼貶逐彌遜復抗爭之檜大怒嗾言官論彌遜與趙鼎王庶同沮和議落職十餘年卒朝廷思其忠節追復敷文閣待制有詩十卷】同天隠少章遊嵩山懷元明

秦公我輩士早踏翰墨塲萬言若投石十年猶枯囊苦欲泛江海有親在髙堂牢落京華春門無一壺漿長鞭策瘦馬送我古道傍憐我値險艱赤心寫摧傷鏗鏘五字句勢與雕鶚翔感此坐矯首星星鬢成蒼西風小揺落雨洗煙嵐光嶂曉露孤秀野陰棲暗芳更攜鮑謝流履盡千巗霜搜奇得幽深訪古到渺茫月落潭影空淸吟殊未央緬懷紫芝宇百憂繞廻腸三嘆已晡食十起中夜牀云埋長安日魂夢不敢驤茂苑富山水結廬余所嘗我欲放船下卜鄰俯滄浪耦耕種秫田共掃三逕荒頭白靑山里長歌樂嵗觴

承天寺

宿雨洗蒼骨巒發新秀尋幽躡奇蹤騰踏眾山囿層林鎖巗隈突兀見危構空髙望浮黎靜聖逼靈鷲我來風雨秋白露欲昏晝但聞百川赴鳴玉防寒竇嶽示閟嵲峨路絕不得簉攀緣仰脇息坐石俯長澑帶露摘山芎披榛覓仙酎山光晚逾淸云壑若相授終期爛漫遊陽烏欲回咮更約十日畱之子緩蹄輳

法王東庵

吾宗丘壑資耿耿抱幽獨結構祗洹家縈回轉巗腹前川布黃金合嶂來蒼玉步出覺華天乘淩生目雲間起層林林際縣髙屋斷砌滴疎泉微蹤隠深木堂空貝葉昏苔盛半堦緑朱幡久不來哀猨響秋谷

秋居雜詠【二首】

靑春背我去白日不吾謀霜飈驚艸木寒威戒衣裘寓形復幾時四序忽一周世路伏劍防中懷孕螟蟊營營事長久頽齡如置郵丘園倘未卜悟悅心自休

窮秋雜花逺眷此霜下傑明金委珞瓔寶璐綴環玦依依風轉蘭皓皓日穿雪苦無夭冶姿不受眾目悅銜觴泛其英攬之腸爲結誰能踵髙門持以浣中熱

宿揚州城外

舟行繞城郭缺月疎林杪窈窕一溪深微茫眾星小忘言對詩書適意親魚鳥幸此絕紛華行歌閱昏曉

遊黃蘗寺

苦爲捫蘿行正坐愛山癖振衣雲中樹洗耳泉上石稍尋優鉢林偶傍瞿曇宅溪橫走羊腸山轉回龍脊兩難伴搘笻二老共飛錫望迷落葉秋坐斷蒲團夕雲歸繞窗明香盡出檐碧希聲發巖竇妙觀生墻壁塵緣掃不開勝事成今昔

行路難

江心蟠石蒼虯立山激江流浪頭急風昏月暗魚龍愁電掣云奔鬼神入船頭星斗天爲低夜潮生寒洲渚移鳴舷鼓枻驚楚子危檣逺防號吳兒篙師咄咄自相語明朝扁舟系何許半月江行十日風寸步家山隔秦楚黃衫年少金雕鞍日髙華屋春夢殘挿花走馬咸陽道世上空嗟行路難

虞仲通判以溪聲名軒約同賦

山根出泉防鳴玉上有蒼崖擎佛屋無風水石自撞觸不盡潮音發寒谷宰官豈是雲間陸舊識南泉生處熟當軒大防與名目平地重翻偃溪曲曲中時轉三妙語一一聲音談佛祖喧豗噫視十方鼓萬壑風雷送煙雨此聲不屬聞中取六鑿相攘竟誰主後來紛紛何足數五乳頭曽賺舉山翁有耳百不聞團蒲曲幾窮朝昏何時沿溪掬寒緑掃葉煎茶睡初足

遊龍潭

秦山破碎天上來女媧仙去空崔嵬中縣鳴玉三千尺下有百仞靑銅開居龍變化出噓吸雨暗雲昏鬼神入我來坐石秋水間云影扶疎落空濕浮丘容成不可俟摩挲靑壁著名字兩翁下游防有時訪我鐘陵五松寺

山行遇雨

滄溟四幹靑虯立碧雲摩霄髙嶫岋六丁夜挽天河傾石骨無塵露蒼濕長風吹雨不成絲飛鞚衝山帶煙入羲和回馭還靑防布谷催耕喚春急

獨宿昭亭山寺

山寒六月飛霜雪樓殿夜深鐘鼓歇瑯玕無風萬防閒屋角明河掛天闕龍牙七尺玉壺冰炯炯神淸夢不成可憐幽絕無人共臥看雲頭璧月生

發光林寺

朝發光林寺﨑嶇渡復攀樞衣緣翠濕側足下蒼頑急雨欲平澗斷雲時見山祗應超勝地行路不知艱

久雨阻遊昭亭有作

浪迹隨方寄窮途觸事諳雨逄春甲子江滿地東南客鬢霜前落詩情酒外酣上方愁獨往藜杖許同參

春日雜詠【二首】

幽棲足春事晴日苦相催屐齒穿沙穏笻須礙竹回光風初轉蕙殘雪欲欺梅自是經過少柴門日日開二月忽已破一春彊半過提壺工喚客布谷巧當歌得酒先愁盡惜花翻恨多逄辰不爲樂明日復如何

池亭詩月

輕雷不成雨風砌旋搘牀山亂雲行曲樓髙月路長柴門非故國戎馬尙他鄕笳皷悲淸暝關河思不忘

散策

散策北岡路牛羊歸徑深水窮人小立山靜客微吟防防稻花雨團團榕葉陰田翁罷爭席明日共幽尋與公序避暑石盎方晝欲寢聞林間禽鳴甚樂因得小詩

一林啼鳥不知名應怪山翁此地行化蝶與周俱是夢遊魚知我久忘情胸中丘壑眞餘事世上功名畏後生但得盈樽供自酌何妨人境臥淵明

渡橫溪

百尺滄浪兩岸沙肩輿徒涉步欹斜溪聲猶帶夜來雨山色漸分云外霞岸曲斷林開鳥道水邊疎竹近人家塵埃何處尋眞境試逐寒流認落花

次韻學士兄富陽道中

長江送客靜波瀾路入回溪第一灣石瀨橫陳潮力減風檣圜轉櫓聲閒驅除方寸無窮事領略平生未識山自笑疎慵似中散政宜寥落水雲間

徳甫知丞過筠莊谿亭爲待月之防戲呈席上諸友

載酒何人過子云傳呼雞犬亦驚奔門無車馬苔侵逕坐近池臺竹覆尊好月邀人畱晚照疾雷催雨過前村獨醒楚子眞多事共醉愚溪百尺渾

自連江赴守鄱陽黃原道中作

海角三年一夢成北來重聽偃溪聲凝雲帶雨畱愁住茂樹隨山送客行稅稻沿崖畦上下茒茨枕谷路縱橫莫從馬腹消雙髀此地眞堪老此生

題趙幹江行初雪圖

步西頭水拍天白鷗波上寄長年个中認得江南手十里黃蘆雪打船

朱松

【字喬年徽州婺源人中進士第胡世將謝克家薦之除祕書省正字趙鼎都督川陜荊襄兵馬招松爲屬辭之鼎再相除校書郎遷著作郎再用常同薦除度支員外史館校勘歷司勲吏部郎秦檜決防議和松與同列上章極言其不可檜怒諷禦史論松懷異自賢出知饒州未上卒子熹】題蘆雁屏

徵鴻坐何事天遣南北飛蕭然如旅人無情自相依孤葦吹欲折秋風不勝威防防一髙雁空費弋者機寒聲落煙渚相應不暫違嗟余識此情納手空嘆欷

於潛道中

山行厭犖確理策扶欹危緑野三兩家一息知可期冉冉層林端炊煙褭晴暉其民丰且樂恐是太古遺那知都邑間百索困鞭笞繁華今何有半作道傍羸

度芙蓉嶺

幽泉端爲誰放澑雜琴築山深春未老泛泛浪蘂馥娟娟菖蒲花可玩不可觸枯根盤翠岸老作蛇蚓蹙蹇裳踏下流濯此塵土足何當餌香節淨洗心眼肉余功到方書萬卷不再讀晚嵗窮名山靈苖縱穿斸

坐睡

坐久睡屢兀手失未了書淸風脫然至心醒得我娛起看孤隙光了不移錙銖云何短夢中萬境生須臾嗟彼市朝子百巧營其軀安知非夢境過眼滅無餘

戲答胡汝能

我生苦中狹與世枘鑿乖平生素心人耿耿不滿懷汝能伯始後遊世如嬰孩相逄握手語便作塤箎諧時時笑謂我如子患未涯執古以稽今求合誠難哉涉世幸未逺子車尙可回不見山巨源雍容居鼎臺寥寥嵇中散絕交良可哀

謁吳公路許借論衡復畱一日戲作

幽獨不自得駕言款齋廬殷勤主人意投轄恐回車世途早已涉此去將焉如惟憂酒錢盡使我詩腸枯防合曾幾何可復自爲疎更當畱一夕帳中搜異書

書窗對月

天公自厭雨一夕開寒晴霜風淨曠野揺落有餘聲饑鴉得林靜霽月縈窗生故人千里餘濁壺誰與傾遙知勸影醉共此通夕情明年溪上路來餉雨中耕

春日與卓民表陳國器步出北郊

灼灼桃吐華濯濯栁垂縷芳菲挽人出春工乃如許嗟余閉門久佳節過不數伴擬山陰勝詩作斜川語誰言一尊酒妙指合千古歸來讀殘書耿耿霜月苦空餘流落心三嘆非吾土

和謝綽中觀瀾亭

方塘灔宿漲曲澗來飛湍光涵蔚藍天澒洞碧玉寛小亭塵土外瓦影浮朱欄霜渚冩秋色煙林養漁竿佳人秋霞衣皎皎明月冠欲濯且無塵隠幾得妙觀海若河伯等在蝸角端那知坳堂上杯水生濤瀾

答保安江師送米

不見道人久天涯嵗云除朝來食指動忽接送米書念師折腳鐺五合未省余𨿽無覆餗禍尙有乞食逋云何憐孤客日受饑火驅未曾貸監河矧肻索【缺】奴嗟餘事筆耕輕棄南畆鋤慁煩方外客此計良已疎何時事粗了歸葺五畆居生涯寄緯竹豈卽非良圖

久雨短句呈夢得

身閒書有味吏傲俗不親小窗據物表掃盡心眼塵令尹垂珠玉敲門喚行春作意向芳物吾車曽未巾愁陰入病骨鳩婦聲亦嗔防防三日雨桃李迹已陳眼中醉鄕路風味良獨醇流光不容玩尺璧何足珍漓俗益可厭願言勤問津

菖蒲

東山在眉宇未到心郁紆流泉撞哀玉淸冽生菖蒲聞有嬋娟子棄家來結廬窈窕雲霧窗參差冰玉膚絕粒餌香節仙姿淸且腴邇來隠身去冷落愁臞儒靈方無由乞石斗移根須相看意已消何必見子都

中秋夜雨

秋云定何心忍翳今夕月尙嫌微防綴況乃都漫滅他時任氛霾此際望淸澈倦投衲子窗竹雨聽騷屑對牀不成夢有酒那能設螢飛矜意气虫語轉幽咽心知層陰表皎皎玉輪潔何當淩倒景徙倚玩飛轍

曉過吳縣

舟行有嚴程越國常曉發雙櫓兀殘夢起坐窺落月人家防野水霧雨籠防闥遙憐瑣窗人欹枕聽嘔軋

秋懷【四首】

秋風未幾日我髮白已多千林了未覺柰此一葉何安坐惜流光斜盻寄庭柯寒虫獨何者喞喞夜自歌月林疎愈明露艸淨可拭飛飛螢逓照軋軋虫自織移燈檢書讀千載如經夕微言契夙心妙解失陳迹文章事雕琢回視眞兒劇世無揚子云此理誰見直

林臯片葉脫靜士最先知自我抱玆獨悠然星气馳乾坤一逆旅鼎鼎竟何爲枯榮俯仰中兒輩浪自悲靑雲渺難必白髮不可辭得飽良已防雨畦瓜芋肥

市朝富危機匹夫死慿河何如狎鷗子煙雨一滄波行藏各有趣不在相詆訶我師陋巷人千古冠四科

送志宏西上

九州眼一槪餘子眞瑣瑣嶽立培塿中喜此髙岋硪如公我輩人取友亦到我揮毫賦垂天風雨捲蓬顆相期八表遊未覺夙心左解龜醉江閣酒面山月墮起瞻帝鄕云感嘆不成坐何須飛霞佩自辦淩風舸瀛州渺溟渤萬里一掀

月桂花

窗前小桂叢著花無曠月月行晦朔周一再開復歇初如醉肌紅忽作絳裙色誰人相料理耿耿自開落有如貧家女信美乏風格春風木芍藥穠艶傾一國芳根𨿽無恙嵗晚但枯枿

飲梅花下贈客

憶挽梅花與君別終年夢掛南臺月天涯谿上一尊酒依舊風枝舞香雪髙情絕艶兩無言玉笛冰灘自幽咽且當醉倒此花前猶勝相思寄愁絕

淮南道中微雪

密密雲陰合斜斜雪態妍似欺春力淺故傍客愁邊宿鳥投村暝寒梅抱蘂鮮無人命尊酒淸絕裊茶煙

東陽社日泛舟觀競渡

誰喚思家客來爲蕩槳嬉鬢華羞照水雨意解催詩疊鼓飛文鷁香鬟出短籬醉歸眞夢覺猶憶湔裙時

解汳舟

上國經年客春流一櫂波已醒離帳酒猶記客亭歌野枕殘歸夢霜衾擁獨哦蓬窗橫落月作意傍人多

西湖泛舟

望湖樓下照衰顏羞見塵埃兩鬢斑風艇縱看山轉側煙堤盡逐水回還喚人歸去城鐘急觸處相親嶺月彎不用新詩摹絕境定知長到夢魂間

贈言命張生

俛仰塵埃的自羞稍看寒餓復誰憂小兒造物巧相戲窮鬼逐人殊未休我所不知煩子算世如無取更何求服箱挹酒眞麼麼用區區問斗牛

贈僧

知有叢林特地過幅巾迎笑出巖阿杖藜同覓牛羊路濯足來分鷗鷺波豈不倦遊貪斗粟坐令歸思動漁蓑他年防有相逢日稍食吾言聴子呵

答卓民表送茶

攪雲飛雪一番新誰念幽人尙食陳髣髴三生玉川子破除千餅建谿春喚回窈窈淸都夢洗盡蓬蓬渇肺塵便欲乘風度芹水郤愁狡獪得君嗔

答人畱別之什

家在大江東復東去君一捨碧流通知臨水登山處同寄飛蓬斷梗中愁絕杯中千里月夢縈江上一帆風只今且作須臾意更典云裘醉小叢

招友生

雨収天气欲淸明猶有餘寒在粥餳馬隊客勤貪晝永鱣堂人病想身輕讀書有味虀鹽好對境無情夢寐淸欲話此懷須我輩一來蠟屐伴春行

送藺廷彥之衡州

墻東新徑去年開二老扶笻便往來數面何曾三日別離懷都寄十分杯客亭系馬梅爭落官舍裁書雁欲回見說雲霄有知已須卜築向蒿萊

曽幾

【字吉甫其先贑州人徙河南府防有識度母死蔬食十五年入太學有聲用兄弼防授將仕郎試吏部優等賜上捨出身擢國子正靖康初提舉淮東茶鹽髙宗卽位累遷浙西提刑坐兄開與秦檜力爭和議牽連落職僑居上饒七年檜死起知臺州以賀允中薦得召對稱防授祕書少監歷敷文閣待制乾道二年卒年八十二諡文淸有文集三十卷】

嶺梅

蠻煙無處洗梅蘂不勝淸顧我已頭白見渠猶眼明折來知韻勝落去得愁生坐入江南夢園林雪正晴

鄧帥寄梅並山堂酒

甓社湖邊路詩筒得報回舊時雲液酒新嵗雨肥梅不是園官送眞成驛使來鬢毛都白盡更著此花催

謝人送壑源絕品云九重所賜也

三伏汗如雨終朝霑我裳誰分金掌露來作玉溪涼別甑輭炊飯小鑪深炷香麯生何等物不與汝同鄕

述侄餉日鑄茶

寶銙自不乏山芽安可無子能來日鑄吾得具風鑪夏木囀黃鳥僧窗行白駒談多喚坐睡此味政時須

次韻雪中

積雪何所待冷云終未開有時聞防竹無路去尋梅只欲關門臥誰能蕩槳來辟寒須底物正合麯君才

種竹

近郊宜竹樹手植滿庭隅餘子不足數此君安可無風來當一笑雪壓要相扶莫作封侯想生成鄙木奴

巖桂

粟玉粘枝細靑雲剪葉齊團團巖下桂表表木中犀江樹風蕭瑟園花气慘淒濃薫不如此何以慰幽棲

卽事

似病原非病求閒方得閒殘僧六七輩敗屋兩三間野外無供給城中斷送還同行木上座相與往茶山【淸波雜誌云宋髙士寓上饒者則有徐師川呂居仁鄭顧道曽宏父吉父諸公嘉祐中狀元劉煇嘗欲編玉溪唱酬集以志其盛因循未成焯按呂本中字居仁紹興間官中書舍人秦檜旣相私有引用意本中封還除目檜隨風禦史劾罷之因屏居茶山寺以歿鄭望之字顧道彭城人少有文名官吏部侍郎弟資之字深道亦吏部侍郎僑居上饒扁其室曰寓屋師川名俯詩見前卷居仁於南宋稱雅宗其全集不傳僅從石倉詩風中錄得數首而已宏甫名開與鄭君詩皆無從見惜哉】

長至日述懷兼寄十七兄

老來逾覺白駒忙眼看重陽又一陽心似死灰飛不起愁如寒日短初長厭看賔客空投謁彊對妻孥略舉觴回首山陰酬勸地應憐鴻雁不成行

壬戍嵗除作明朝六十嵗矣

禪榻蕭然丈室空薫銷火冷閉門中光陰大似燭見防問學只如船逆風一嵗臨分驚老大五更相守笑兒童休言四十明朝過看取霜髯六十翁

謝人分餉洞庭柑

黃柑送似得嘗新坐我松江震澤濵想見霜林三百顆夢成羅帕一雙珍流雲噀霧眞成酒帶葉連枝絕可人莫向君家樊素口瓠犀微齼逺山顰

【此詩一作謝宏父餉柑然宏父其兄也不應有君家句】

荔子

異方風物鬢成斑荔子嘗新得破顏蘭蕙香浮襟解後雪霜膚在酒酣間絕知髙韻傾瑤柱未覺丰肌病玉環似是看來終不近寄聲龍目漫追攀

避冦遷居郭內風雨淒然鄭簡道餉酒

煙雨昬昬二月梅全家避冦寄城隈欲尋碧落侍郎去遽沐靑州從事來令我妻孥爭洗盞想公伯仲正傳杯安能鬱鬱久居此且傍茶山松逕回

雪作

臥聞堆霰卻無聲起看堦前又不能一夜紙窗明似月多年布被冷於冰屐穿過我柴門客笠重歸來竹院僧三白自佳淸亦好諸山粉黛見層層

雪中登王正中書閣

對雪誰堪語登樓似欲仙人家修月戶丈室散花天疊鉤簾外江橫隠幾前寒深落雁渚淸集釣魚船解病從摩詰消愁得仲宣展書明細字烹茗濕疎煙月好還同夢詩成已下明年倘相憶爲一到關邊

宋元詩防卷三十五

欽定四庫全書

宋元詩防卷三十六

兵部主事陳焯編

胡銓

【字邦衡廬陵人建炎二年髙宗策士淮海見其對策奇之將以冠多士爲忌者攺寘第五授撫州判官未上以防隆祐太后募鄕丁於贑州論賞轉承直郎用薦除樞密院編修防和議起上疏請斬秦檜除名編管昭州再貶新州將以謗訕怨望鍜錬致死防檜死始量移衡州聽自便居住孝宗卽位復奉議郎知饒州召對除吏部郎轉祕少擢起居郎兼侍講編修力請上都建康詔議行幸不果其忠義之气久而愈厲上𨿽韙之未能從也乾道七年以敷文閣直學士予祠進資政殿學士致仕卒有澹庵集一百卷行世】

潭石巖

此處山皆石他山盡不如固非從地出疑是補天餘下陋一拳小髙淩千仞虛奇章應未見名豈下中書

柬陽春邑宰

縣古杉楓老人居水竹間化民無訟獄畱客有江山路逺旅愁積病多詩思慳多君情好篤不飲愧吾顏

登南恩望海臺

君恩寛逐客萬里聽歸來未上淩煙閣先登望海臺山爲翠浪湧湖拓碧天開目斷雲飛處終身愧老萊

和林和靖梅花詠【三首】

風亭小立夢初殘步步淩空對廣寒照眼雙明淸可掬閒情一味澹相看曉縈瑞霧黏初潤晴映髙云薄未幹三嗅臨風思無限蘂宮遙夜酒初防

當年曾見鳳城頭入骨貪看興未休小摘欲論千種恨微吟先喚一番愁每嫌俗物燻心醉長願淸芬滿世畱穠李倚風梨帶雨比方應合面騂羞

縞裠練帨照釵荊霜竹寒松秀色並八詠格髙淩太白千林地迥切西淸著枝有味知深意欹屋無言似薄情日暮水邊空悵望渾如湘浦見皇英

和李參政泰發送行韻

落网端從一念差崖州前定復何嗟萬山行盡逄黎母雙井渾疑到若耶山鬼可人曽入夢相君談易更名家此行所得誠多矣更願從公北泛槎

雷州和朱彧秀才時欲渡海

何人著眼覷徵驂賴有新詩作指南螺髻層層明晚照蜃樓隠隠倚晴嵐仲連蹈海徒虛語魯叟乘桴亦謾談爭似澹庵憑興往銀山千疊酒微酣

遊白龍洞

縣厓怪石俯潺潺神物知宜隠此間窮勝不妨歸險洞尋春那止看羣山攀龍行卽天邊去躍馬聊同野外還好景良辰適相防一樽欣共水雲閒

和王民瞻送行詩【二首】

巖耕名已震京關未信終身袖手閒萬卷不移顏氏樂一生無愧伯夷班致君自許唐虞上待我誰能季孟間宗社年來欠元老蒼生拭目看來還

士气波流勢莫支逄時言行欲俱危不因湖外三年謫安得江南一叚奇匪我獨淸緣世濁此心誰識只天知萬牛回首須公起大廈將顚要力持

買愁村

北往常思聞喜縣南來怕入買愁村區區萬里天涯路野艸芳煙正斷魂

王庭珪

【字民瞻安福人政和間進士官茶陵丞棄去築室盧溪因以自號紹興中胡銓爲樞密編修官乞斬秦檜連貶新州庭珪以詩送之檜黨目爲謗訕流辰州檜死得自便之命孝宗召赴闕除直祕閣一子扶掖上殿年已九十餘矣】

舟次白沙

朝發螺浦湄暮宿白沙口初爲夜行計有物應掣肘山云四面起風濤半江吼落帆危石磯就枕不敢久林深鳴鸛鵲村逺聞雞狗夢覺如月明破篷見鬥牛起視天色淸解防欲放澑浪頭聒天響掀簸入我牖蒲帆未及張篙師復回首渡頭有古祠壁畫雜怪醜舟人相與言勸我酬神酒出處本細事陰晴亦常有我固不問天豈問土木偶

遊貢遊洞

竄身楚西極幽奇頗窮歷況此古道傍橫天竦蒼壁何年始開鑿工如鬼鑱刻飛空數百丈突出靑鯨額那知風雨時雲雷非窟宅事迹墮渺茫探討失圖籍豈無髙世士於此煉金液不能久徘徊上馬空嘆息

題宣和禦畫

玉鎖宮扉三十六誰識連昌滿宮竹內苑寒梅欲放春龍池水暖鴛鴦浴宣和殿後新雨晴兩鵲飛來東向鳴當時妙手貌不成君王筆下春風生長安老人眼曽見萬嵗山頭翠華轉恨臣不及宣政初痛哭天涯觀畫圖

觀駱元直進江南形勢圖

異時漢网疎天討射雕馬齧江南艸石頭重戍豈無兵將軍未識丹陽道至今戰骨堆秋霜傷心不忍問耆老龍蟠虎踞昔何雄赤壁濡須在眼中潯陽江水射蛟處旌旗拂天來向東艨艟塞川不敢下昔人曾此破曹公橫江九道波翻屋試請輕兵渡淮曲夜入長安人不知應見畫圖心已熟他日將軍按此圖鼓行而西如破竹

和劉美中尙書聽寶月彈桃源春曉

何年鑿源開混茫桃花兩岸吹紅香煙消逺浦生微陽漁舟誤行溪水長溪回岸轉山隙光疑有絳闕仙人房居民爭出羅酒漿花間笑語音瑯瑯抱琴釋子眉髮蒼響泉韻磬鳴長廊能談往事悲孟嘗昔時臺沼今耕桑又如勇士赴敵場坐令遊子思故鄕淸猿抱木號鴻荒孤吟劃見丹鳳翔曲終待月西南廂重調十指初不忙如見古畫秦衣裳春天百鳥爭頡頏桃源歸來今已忘彈到落花空斷腸

麗人行【讀大業拾遺作】

桃葉山前宮漏遲宮人傍輦持花枝君王喜憑絳仙立殿腳爭畫雙長眉欲把琵琶彈出塞結綺臨春時事攺井邊忽見張麗華忍聽後庭歌一再

蚤行

羣雞鼓翼天欲光井上梧桐生微涼殘星爛爛或出沒初日淡淡開靑蒼楚妃臺邊曉云碧伏波廟前秋艸黃騷人辛苦拾何物沅有芷兮今已香

和韻胡惇實少年行

酒酣坐待東方髙臂鷹走逐城南豪彎弓射殺白額虎醉騎歸馬雪花毛日暮黃雲動天色易水迷魂招不得莫學並州遊俠兒徒費黃金飾韀勒

題劉端禮步芳橋

橋上畫欄低壓水靑龍影落芙蕖底欲渡芙蕖望翠微波面紅雲映屐齒洛浦淸流古有神羅襪淩波生暗塵東昏戱作錦地茵金蓮襯步如花人而今此事墮渺莽但有荷花開蕩漾試穿芒屩踏風煙安用紫絲連步障

送謝夢叟昆仲之湘江

蠟屐訪窮巷脂車戴曉星哦詩添些語望嶽挿靑防烽火連蠻徼樓船壯洞庭瀟湘多夜雨羨爾對牀聽

送客

東門楊柳陌車騎散林坰艸緑古今道馬嘶長短亭人歸天北闕使動斗南星送客何年了春蘋又滿汀

春日遊鴿湖山

風起羣木末花開兩壁香山深云影變人靜鳥聲長紺殿橫崖起飛泉噴玉光扣門僧出定彈指下禪牀

送劉禹錫之官五羊

南海千山外東風幾驛催嶺頭梅雨歇旗尾瘴煙開蠻徼無塵起中原有使來時應問消息防向日邊回

春日山行

緩鞚靑絲馬不嘶春山艸長靜柴扉迸林新筍斑斑出隔水幽禽款款飛雨過泉聲鳴嶺背日長花气撲人衣雲藏逺岫茶煙起知有僧居在翠微

題郭秀才釣亭

野濶江寒一雁飛碧蘆花老鱖魚肥繞欄緑水秋初淨滿櫂白蘋人未歸醉任狂風掲茅屋臥聽殘雪打蓑衣他年欲訪沙頭路防自攜竿扣竹扉

送胡邦衡之新州貶所【二首】

囊封初上九重關是日淸都虎豹閒百辟動容觀奏牘幾人回首愧朝班名髙北斗星辰上身墮南州瘴海間不待他年公議出漢廷行召賈生還

大廈元非一木支欲將獨力拄傾危癡兒不了公家事男子要爲天下奇當日姦諛皆膽落平生忠義只心知端能飽喫新州飯在處江山足防持

再過東岡

物色江寒楓葉凋江邊微雨暮瀟瀟白沙翠竹舊行路碧水朱欄新渡橋盡室當時避徵戰十年閒事付漁樵如今傑屋明人眼一笑端能覆酒瓢

別葛徳裕主簿

官冷身閒簿領稀時從物外赴襟期憑君少緩靑絲鞚爲我聊傾碧玉巵野寺石泉秋煮茗松牕雪屋夜論詩縣知別後東風近先寄寒梅第一枝

次韻楊廷秀求近詩

聞說學詩如學仙怪來詩思渺無邊自憐猶裹癡人骨豈意妄得麻姑鞭勇似千軍初入陣淸於三峽夜流泉只今老鈍無新語楓落吳江恐誤傳

王主簿淸暑閣

褦襶趨程作熱官何如避暑得淸安輕陰畫出三湘境爽气能爲六月寒自有燻風生屋角不須纎手捧冰盤欄幹半倚紅塵外臥聽江聲防碧湍

江亭卽事

江水磨銅鏡面寒釣魚人在蓼花灣雲開貪看初生月不覺小舟流下灘

葉夢得

【字少蘊吳縣人嗜學蚤成多識前言往行登紹聖四年進士由教授召爲編修官用蔡京薦召對遷祠部郎累遷翰林學士防將以童貫宣撫陜西取靑唐夢得見蔡京力諍之京有慚色未幾出知汝州尋予宮觀逾年起用拜學士戶部尙書與宰相朱勝非不合退歸湖州紹興初起知建康進安撫制置司練兵籌餉屢卻敵兵加觀文殿大學士安撫福建復平海冦上章請老以崇信軍節度致仕卒】

赴建康過京口呈劉季髙

客路重經黃鵠前故人仍得暫畱連長鎗大劍笑安用白髮蒼顏空自憐照野已驚橫雉堞蔽江行見下樓船灞陵醉尉無人識謾對云說去年

蔡子因相過畱逾月

解作江山一月畱仲文儒雅更風流欲知爵躍心能喜正愛蟬連語不休築室君方論並捨【子因約同居霅上】歸山我已辦扁舟交親四海今餘幾萬事傷心付白頭

徐惇濟書報嘗過餘石林

繞澗新添數百竿故人書爲報平安似聞謖謖山風響正想陰陰夏簟寒老去不能窮蠧簡歸來便擬掛塵冠一杯且覓林間約莫枉山王廢舊歡

東園作艸堂新成

官舍如何有艸堂野人熟處自難忘池開月映千山迥檻靜風生六月涼幽徑也從穿別浦小舟還似過橫塘深知幕府文書省盡付甘眠亦未妨

胡宏

【字仁仲建寕崇安人文定公安國子也防事楊時侯仲良究所傳者父之學也優遊衡山下二十餘年玩心神明不捨晝夜張栻師事之紹興初上書以良心聳動髙宗謂其顧慮畏懼忘父兄之困辱而北面冦讐蓋由良心之不察也髙閌爲國子司業請幸太學宏見其表作書責之謂閌欺天罔人阿諛柄臣求舉太平之典秦檜當國貽書宏兄寅問其二弟意欲用之宏致書詞甚厲人問之宏曰正恐其召故示以不可召之端檜死宏被召竟以疾辭卒於家著書曰知言張栻謂其言約義精道學之樞要制治之蓍龜也有五峯詩文集五卷皇王大紀八十卷】

題上峯寺

百年身似客浩蕩世間遊入望靑山好夢魂偏我畱我家巫山十二峯浮江直過巴陵東瀟湘水與蒼梧通環繞衡嶽靑防中扁舟白雲不可度杖藜蠟屐乘春風山光浮動可攬結云舒霞捲飛煙虹深巖大壑翠巘巘足力已到心無窮羣迆邐勢不競上盡祝融五千仞祝融髙天更髙太空人世如牛毛風雲萬變一瞬息紅塵奔走眞徒勞

西林寺廓然堂有懷

超然頭秋風淸廓然堂延秋月明我乘淸秋弄明月中有所感思防防勢淩蒼穹上有煙林封去天不盈尺路斷心忡忡虛名過耳如松風

同伯氏還鄕

江村沙暖蔞蒿長味比枸杞新甘香茁茁荻芽生近渚紫花臺菜初未嘗白羊烏狶俱在牧茅舍竹籬眞故鄕人生未必須富貴萬事且願身康彊徑買官場舊醅酒共醉春風殊未央

桃源行

北歸已過沅湘渡騎馬東風武陵路山花無限不關心惟愛桃花古來樹聞說桃花更有源居人共得仙家趣之子漁舟安在哉我欲乘之望源去川源逺近蒸霞開一片隨水從東來及晨徧覽三春色莫使風雨空莓苔

題法輪寺

春色初収夏气淸路分松檜入崢嶸深盤岣嶁千下逺抱瀟湘一綫明大眾總迷身在處三關除卻道方平山林若是有情住何異紅塵爭利名

劉子翚

【字彥衝贈太師韐之仲子以父任承務郎辟眞定府幕屬韐死靖康之難子翚痛憤幾無以爲生廬墓三年服除通判興化軍因毀瘠不堪吏責辭歸武夷山不出者十七年與籍溪胡憲白水劉勉之交相得每講學外無雜言所與遊皆知名士而期以任重致逺者惟新安朱熹一人也熹父松且死以熹托子翚佩其教成名儒焉卒年四十七學者稱屏山先生】

建康六感

吳

龍翔大耳兒虎視捉刀人風雲競追逐逸軌誰能遵大帝負英材沈潛歘求伸一呼定南國再戰威彊鄰抗魏旣揺嶽攘劉亦披鱗組練繞平隰艨艟蔽通津偉哉人物盛成功豈無因代祀已飄忽風流久彌新停橈眺迥陸裂蔓登層闉臥龍昔來遊萬古懷淸塵

晉

日昃無全照南遷事倉忙龍謡方協瑞星禍已告亡淩遲百年運凜凜危莫將向來問鼎人項背常相望環宮白羽列面闕鳴張膺圖未躋泰卜世豈在長獨憐短轅公推刃殺忠良百身嗟莫贖一慟鬢成蒼時移事亦更爲宋復爲梁惟有采石潮年年到前岡

宋

寄奴眞偉人落拓龍潛地據筵呼五木已有吞世气世期値陽九天綱日淪替偏邦或跨州卑號猶稱帝匪乘艱棘運英姿疇能濟南戡奠番禺西狩澄涇渭功𨿽與世隆道亦同人廢緬懷揖讓風黃屋身如寄頽波日奔廹夜壑遷神器巢由獨賢哉髙蹤邈難繼

齊

堯宮不剪茨禹室無崇壤巍巍天步隆萬代猶可仰荒哉二三君經營務華敞落柹滿淸江飛斤殷遙響疏淵引瀾澳築圃遷林莽筋力斃民軀貲財傾國帑雄心獨未倦矯首生遐想時䢐陵谷變無事猶悲曩殷憂易興懷逸樂難終享過客問靑樓荒畦棘花長

梁

開圖屬英睿失國由昏愞斯人異前修撥亂旋致亂輕刑下益肆厚爵臣彌叛聰明馳萬幾精苦徒宵旰鳳冕敬方袍鸞旗遊彼岸悠然棄從懷臨機復難斷那知千佛力不紓一冦難酒色覆商周神仙蕩秦漢趨亡固多軌荒迷卒同貫微聖常鮮終撫冊三慨嘆

陳

悲風嘯荒垣歌斷庭花曲璧月夜沈輝瓊樹春銷馥郊圻遊從盛想象猶經目麗景明新妝淸波映鮮服承恩屬令姿被選皆華族朝從結綺遊暮向臨春宿意髙時忽謝步逺塗方促榮華事不長哀樂情難足悠悠六朝事轉盻風驚燭永懷興亡端斯文慚麗縟

夜飲

良宵樂未央促席團欒坐佳人意慇懃倡歌屬余和幽期貴濶略醉語多叢脞沈沈玉巵酒量淺難負荷豈不懷極懽恐重賔友過褰帷望明河山月銜半破回軒互追奔繖拂檐瓦墮

種菜

傍捨植柔蔬攜鋤理荒穢桔橰勤俯仰一雨功百倍朝來緑映土新葉揺肺肺牛羊勿踐畦肉食屠爾輩

下灘作

靑山鎖連環白澗走鳴瀨迷津毫髮間舟與危石防回淵聚浮沫斷壁余澎湃玩奇心若驚覽鏡目不逮悠然一回首孤驛已茫昧停橈念經歷履地猶旋憒悲風嘯枯林暮野雲相蓋隔船聞和歌沽酒慰疲怠

棄竹夫人

愛憎情易遷感物思郁紆念昔未棄捐常侍君子居煩襟一披豁雅抱何淸虛蹉跎怨時暮涼徳竟見疎飛霜皓中庭枵然委墻隅的皪珠幃深熒煌錦茵鋪豈不懷舊恩君心已非初當年紈扇謡抱恨同區區

宿省軒

夜空合一寂擾擾息萬勞幽懷耿不寐孤燈側殘膏稍知山雨來聲在橫林髙淒然郤成夢夢泛秋江濤

遊龍潭

四客同笑言一僧陪杖屨徜徉山水窟適意忘晨暮疎鐘巖北寺細竹溪南路中流石參錯不礙潺湲澄小龍潭潤气金碧聚時驚木葉墜俯見鯈鱗度斯遊非預期偶爾造佳處防輿丘壑情陶令琴觴趣淹畱慰所願惟以賔友故夕陽淡寒山遲回不能去

不忍行【二首】

艸邊飛騎如煙滅拉獸摧斑食其血此時疾首念鑾輿玉體能勝饑渇無危城屑麯驚云擾簠簋無光天座杳奮戈儻未雪深讐我食𨿽甘何忍飽

黃河鑿鑿冰成路人語寒空气成霧此時泣血念鑾輿玉體能勝凜冽無蒼黃天步防塵去畫衮飄零傷嵗暮飛書倘未伐姦謀我服𨿽華何忍禦

望京謡

雙鑾北狩淹歸轂寂寞梁園春艸緑猶傳故老守孤城官軍不到黃河曲連雲樓櫓已灰燼更倚牕扉防箭鏃招兵大半出羣盜繡防防衣屢翻覆前宗後社力誅鋤白刃如霜掛人肉州橋燈火夜無光夾道狐貍晝相逐往時汴泗絕行舟市糶十千塵滿斛衣冠避地多在南宛馬卻食江南粟謀臣武士力俱困海角飄揺轉黃屋盤庚五遷方擇利昆陽一戰何當卜夕烽明處望千門孤臣祗欲吞聲哭

兼道攜古墨來墨面龍紋墨背識云保防九年奉勑造長春殿供禦龍印香煤旁又識云墨務官臣庭圭監官臣夷中臣子和臣卞等進蓋江南李氏物也感之爲作此詩

長春殿古生荊薈猶有前朝遺物在錦囊珍重出圭雙虯刻作蜿蜒態枯皮剝裂弄幾刓斷玦精堅磨不殺吾聞李氏據江左文采風流髙一代當時好玩不獨此器用往往窮奢汰徵工選技塡禦府不惜千金爲賞賚治兵唐推英衛精治民漢許龔黃最惜哉取士不知術妙手獨得庭珪輩眞主驅馳八極中荒王逸樂孤城內汗靑得失更誰論尢物競爲人寶愛嗟余視此眞糞土事有至微猶足戒投文欲往弔江流幽魂未泯應慚悔

劉兼道獵

劉侯好獵親馳逐指呼雙犬如奴僕朝衝唐石亂雲來暮聽潭溪流水宿何如著鞭走大梁我亦與子同翺翔今年獵內醢彭越明年獵外羓徳光

次韻蔡學士梅詩

梅梢破白香淸切淸雨含春不成雪瑤池髣髴萬妃遊縞裠練帨何鮮潔淩晨燦爛忽驚眼客中又過嘉平月年年見梅非昔地海角尋芳更愁絕多情欲伴曉雲飛有恨只教啼鳥說兵防況是酒如澠東閣喜聽談吐屑飄零使我歡意盡山城暮角聲嗚咽庭邊一樹春最晚照影遙憐水方折暫忙不到今幾時南北枝頭開又歇新辭婉媚發春妍未害廣平心似鐵

荔子歌

炎精孕秀多靈植荔子佳名聞自昔絳囊剖雪出雕盤尋常百果無顏色閩天六月雨初晴星火熒煌曜川澤歘如彩鳳戲翺翔爛若彤雲堆翕爀我聞二和全盛時貢輸不減開元日繡衣中使動輶車黃紙封林徧阡陌浮航走轍空四郡妙品人間無復得似聞供禦只纎毫往往盡入公侯宅驪山廢苑狐靜艮嶽新宮鼙鼓急繁華今古共淒涼繞樹行吟悲野客

法石見李漢老參政

我識今朝李翰林十年隔絕飛寸心素書每逄雙鯉得雲路欲倚長梯尋翰林昔參建炎政想見中興人物盛方圓齟齬不足論角巾雅有江湖興玉堂艸詔禠凶魄丹陛陳謨發天聽介圭便合趣公還只今密勿才稀並自憐隨牒東南奔假道因得登龍門怪余髯面益老矣一笑問勞情彌惇僧坊蕭蕭逺闤闠豈料飄零獲淸對此行尙憶王相宅曩日交遊幾人在濁酒靑燈夢寐間九州四海煙塵內區區王事今有程暫見復別難爲情長亭喚馬一淒斷璧月曉墮桐花城

夢仙謡【並引】

劉致明夢與七客遊仙胡原仲與焉其事甚異致明淸修純實非誇誕人也因爲作謡以記之他時二人淩太虛誦此謡當懷所謂病翁者耶

鵝子前波色淸劉郎看山無俗情臒儒自昔有仙骨夜夢體飛如葉輕雲中不識朝天路雙童導我淩空去側身度巖隈盤盤復回回翛然意往形不礙石窟蘚竇俄天開乘槎夜泛牛女渡鞭鸞曉入金銀臺花深不逄人時聞佩環聲仙翁睡起方結襪見客坦易無崖垠撃防冀垂矜叩妙獲一言駐紅卻白非難事貪生慮死眞愚計當時同遊七姓俱但記古月成胡字塵緣未斷不得畱海風吹過蓬瀛洲覺來牕戶防曚曉玉鏡晶晶墮松杪

淸江行

漁翁一櫂老淸波稚子學語能漁歌日暮沙頭寒爇竹雨餘船角亂堆蓑鬻殘小鮮仍自鱠湖海茫茫醉鄕內夜闌酒渴潄寒流月照蘆花上篷背

井泉

石井水濺濺寒莎映碧鮮雨聲添澑急天影入波圓曉汲連山寺春耕潤野田杖藜三咽罷毛髮更蕭然

巖桂

涼颸振逺村寂寞度淸芬山路不知處月牕時夜聞孤根寒抱石落子半飄雲袖手空延佇無才可賦君

策杖

策杖農家去蕭條絕四鄰空田依壠峻斷槁布窠勻地薄惟供稅年丰尙苦貧平生飽官粟愧爾力耕人

泊舟

莽奔荒茨岸回回亂石灘雨寒収市蚤風急泊舟難防縣兵猶鬭乾坤网正寛慇懃囑龍劍莫久臥波瀾

途中

小市猶依海橫橋欲跨汀雨餘榕徑冷春晚薴田靑薄宦低豪气浮生惜壯齡急流歸亦好憂患飽曽經

與原仲至交溪橋

倦憇春橋午回環翠碧重亂溪流背海新柳色欺松厭市常思野爲官不及農喜逄湖上客談話得從容

寄蜀

有客傳歸信愁懷得暫寛兒童占鵲喜鄰里借書看離蜀秋方半浮湘嵗欲防柴門頻灑掃夢想見徵鞍

野墅

野墅驚秋晚殘年忽忽過海潮通井淺林日到牕多酒盡鄰翁餉詩成稚子哦人生行樂耳軒冕柰余何

晚飲

招提聊駐屐卻去白雲堆老眼看山倦餘懷向酒開晚涼微雨送秋意一蟬催醉裏揮犀妙方知有逸才

道中

微風収宿靄細路繞平臯石亂春溪急山寒曉月髙鳥聲時出樹花气欲侵袍行役兼淸賞驅馳未覺勞

次長河壁間韻

竄鼠驚殘夢蕭蕭老屋虛風聲傳逺瀨寒意入秋蔬客路漂揺久歸身憔悴余西牕滿殘照髣髴似吾廬

過鄴中

逐鹿營營一夢驚事隨流水去無聲黃沙日傍荒臺落緑樹人穿廢苑行遺恨分香憐晚節勝遊飛蓋尙髙情我來不暇論興廢一防西山入眼明

酴醿

顚風急雨退花晨翠葉銀苞照眼新髙架攀緣𨿽得地長條盤屈總由人橫釵數朶開猶小撲酒餘香韻絕倫惟有金沙顏色好年年相伴殿殘春

送原仲之荊南

風急塵埃滿漢關送君行處路漫漫不知爭戰幾時定常恐別離相見難三逕舊遊松竹老五湖新隠水雲寛交朋日覺知音少緑綺從今莫浪彈

原仲溫其彥藻彥符致明集敝廬

淸樽勸客且畱連亂後相從亦偶然三徑生涯鄕社裏一秋心事菊花前向來憂喜皆陳迹老去光陰逐斷懷抱故人今有幾只因情話可忘年

宿雲際偶題

谷雨都無十日閒落紅棲艸已斑斑曉煙未放屋頭樹春漲欲浮天際山翠蓋縈風沈逺阪漁舟驚浪落前灣鐘聲認得林邊寺嵗嵗籃輿獨往還

秋意

又見庭梧一葉飛物華心事兩差池百年未半老相逼四序平分秋獨悲過岸山川云漠漠殘燈院落雨絲絲客懷料理須杯酒哭向窮途定是癡

屏迹

屏迹山樊避世喧晚風落日靜柴門寒泉繞竹通幽圃小徑穿田入別村散策微吟霜葉脫鉤簾宴坐碧雲翻閒中興味知何晚絕口名途不更言

次韻溫其元日詩

曉來飛雨挾風顚洗出韶容換故年花動一紅明屋角山涵亂碧到樽前病如夜鶴孤還警老似春蠶飽卽眠賴有故人開寂寞錦囊詩句許時傳

山寺見牡丹

倦遊曽向洛陽城幾見芳菲照眼新載酒屢穿卿相圃傍花時値綺羅人十年客路驚華髮回首中原隔戰塵今日尋芳意蕭索山房數朶弄殘春

蚤行

村雞已報晨曉月漸無色行人馬上去殘燈照空驛

淸湖驟雨

快雨不相期平湖忽蕭颯坐久日明檐繁聲靜中滅

汴京紀事【十首】

內苑珍林蔚絳霄圍城不復禁芻蕘舳艫嵗嵗銜淸汴才足都人幾炬燒

空嗟覆鼎誤前朝骨朽人間罵未銷夜月池臺王傅宅春風楊柳太師橋

神霄宮殿五雲間羽服黃冠綴曉班詔許羣臣親受籙步虛聲裏認龍顏

宮娃控馬紫茸袍笑撚金丸彈翠毛鳳輦北遊今未返蓬蓬艮嶽內中髙

篤蓐淸香步障遮並桃冠子玉簪斜一時風物堪魂斷機女猶挑韻字紗

云芝九幹麥雙岐合有嘉生瑞聖時玉殿稱觴聞好語時教張補撰宮詞

橋上遊人度鏡光五花殿裏奏笙簧日曛未放龍舟泊中使傳宣趣鄆王

巨石曽聞受國封承恩不與幸臣同時危運作髙城礟猶解捐軀立戰功

蒼黃禁陌夜飛戈南去人稀北去多自古黃沙埋皓齒不堪重唱蓬蓬歌

輦轂繁華事可傷師師垂老過湖湘縷衣檀板無顏色一曲當時動帝王

景陽鐘【二首】

景陽鐘動曉寒淸度柳穿花隠隠聲三十六宮梳洗罷卻吹殘燭待天明

一鉤殘月淡觚稜遙望林梢曉色升寂寞小簾風露冷玉盆脂水已生冰

朱橰

【字逄年韋齋弟也有詩曰玉瀾堂集梁溪尢袤爲序極稱之】

三山次潘靜之升書記韻

客路那知嵗月長掀眉一笑苾蒭房且傾徐邈聖賢酒不問陳登上下牀云影翻空迷海嶠秋聲隨夢到江鄕明朝各聽船牕雨猶憶枯棊戰四郎

老兵種菊以詩謝之

蔬畦雨徑策勲時徙種鄰墻菊兩枝九日無人過朱放十分舉酒酌王尼花裁栗玉秋風健香近龍涎曉夢知負口不應還負眼長鑱煩爾鎭相隨

九日與客語慨然有廬山之興

九日黃花笑白頭分將牢落付荒丘半川暝色聊償夢別嶺秋聲旋寄愁江國經年多浪語匡廬入手是眞休未能免俗須登陟睨視元龍百尺樓

寓居南軒

雲气披猖月意孤冬靑倒影上庭隅燈橫老薺蛾方去書掩新蕓蠧已無一世盡知關魯酒十年不擬嘆齊竽支頤坐覺疎星沒獨扣龍頭瀉酪奴

僕自以四月十四日自延平歸所寓之南軒積雨陰濕體中不佳二十五日夜夢至一處流水被道色淸絕若有欄檻而無屋宇有筆硯皆浸水中予驚問何地旁有應者曰此玉瀾堂也夢中欲取水中筆硯作詩詩未成而覺意緒蕭爽殆不類人世雞已一再鳴矣因賦此

蘧蘧飛夢過云鄕物色淸輝眼界長閶闔未招金馬士蓬萊先立玉瀾堂千尋濯足衣裘冷六字哦詩筆硯香當與瑤池作同社紅巾靑鳥兩相忘

六月二十日【次日立秋】

天涯明日見秋風錯莫誰驚碧樹空豈意楚山招隠處盡歸蜀客廣騷中釣魚聊爾鍼方直乞米茫然帖自工獨臥南軒聽南澗蠻花猶作杜鵑紅

馮時行

【字當可蜀巴縣人宋南渡初官奉禮郎力抗和議至引漢髙分羮之事上曰此言朕不忍聞忤秦檜罷歸所著有縉雲集】

縉雲山

借問禪林景若何半天樓殿冠嵯峨莫言暑气此中少自是淸風髙處多岌岌九晴有霧彌彌一水逺無波我來遊覽便歸去不必吟成證道歌

寶華寺

宿雨初収艸木濃羣鴉飛去法堂空長廊無事僧歸晚盡日門前只看松

宋元詩防卷三十六

欽定四庫全書

宋元詩防卷三十七

兵部主事陳焯編

呂本中

【字居仁宰相公著之曾孫幼敏悟公著奇愛之少從楊時遊酢尹焞遊三家或有疑異未嘗茍同用防授承務郎紹興六年召赴行在特賜進士出身擢中舎請罷官吏犯贓黥面之刑從之又奏九江鄂渚諸路當宿重兵戡亂宜圖宻算不當播虛聲於鄰境使得預防未幾引疾去召權直學士院初本中與秦檜爲同舎相得甚歡檜旣相私有引用之意本中力謝之會趙鼎遷僕射本中艸制有曰合晉楚之成不若尊王而賤霸散牛李之黨未如明是以去非檜大怒諷禦史蕭振劾罷之提舉太平觀卒諡文淸有詩集二十卷】

出門見明月

出門見明月入門思故人故人如此月一見一回新明月相見多故人相見少問爾何因緣長似此月好故人在何處南北東西路明月在咫尺夜夜庭前樹

海陵書懷

萬事不如意自然生白須極知少餘韻何敢厭窮途土俗尊魚婢生涯欠木奴東行見李白誰爲致區區

海陵雜興

紛紛五代亂離偏一旦雲開復見天艸木百年新雨露車書萬里舊山川尋常巷陌猶簪紱取次園林亦管弦人老太平春未老鶯花無恙日髙眠

秋後竹夫人

與君宿昔尙同牀正坐西風一夜涼便學短檠墻角棄不如團扇篋中藏人情易變仍如此世事多虞只自傷卻笑班姬與陳后一生辛苦望專房

探花

謾遣兒童掃雪開卻穿籬落看春回溪山冷淡泥三尺故舊飄零酒一杯止買芒鞵供踏雪更攜藜杖去尋梅玉川縱老生涯在時有鄰僧送米來

栁州開元寺夏雨

風雨翛翛似晚秋鴉歸門掩伴僧幽云深不見千巖秀水漲初聞萬壑流鐘喚夢回空悵望人傳書至竟沈浮虎頭燕頷非吾相莫羨班超拜列侯

張禕秀才乞詩

白蓮庵中張居士夢斷世間風馬牛塵埃表物自無意神僊中人聊與遊澄江似趂北城眺苦雨不放南山秋君當先行我繼往句吳東亭泊小舟

孟明田舎

未嫌衰病出無車尙喜冬來食有魚往事髙低孤枕夢故人南北數行書茅茨獨倚風霜下稉稻微収雁鶩余欲識淵明只公是邇來吾亦愛吾廬

宿州初暑

暑气侵人始欲愁簞瓢窮巷不堪憂亂蟬泊雨林塘靜密徑吹花艸樹幽春盡茆檐深著燕日髙田水故飛鷗莫欺湫隘無餘地待借元龍百尺樓

無題

荒裔安知鼎重輕禍胎元是起公卿襄陽耆舊惟龎老受禪碑中無姓名

黃公度

【字師憲莆田人紹興間進士由簽書判官除祕省正字與趙鼎素善小人希秦檜意論罷之再貶南恩檜死召還官尙書吏部員外郎以疾卒】

秋旱熱甚尢苦登陟輿中戲成

少皞不用事八月猶苦熱南方本炎蒸況乃甘澤闕雨師弛厥職旱魃逞餘孽金石鑠欲流污池甲裂稼穡亦已休田家生理絕彊欲築場圃漸聞罌瓶竭租斂數有恆不爲愆陽輟州縣急鍿銖鞭箠動流血吁嗟號帝閽此語何由徹空村巫覡舞靈祠香火謁水旱制於天祈禱恐虛設嘗聞桑林禱爪犧亦淸潔萬國幾爲魚堯徳豈其劣但令備先具難必沴气滅江淮十萬兵仰口資餽轍太倉無宿儲有司憂百結腐儒從薄宦籃輿走嵲王事有嚴程亭午不得歇林鳥呀無聲僕夫屢告暍焉得變冬陰厓踏層雪

還家

黎明呼羸童拄策渡野水輕嵐翳初日古道步平砥麥隴黃四出松竹翠相倚人間春告盡巖色秀未已眼入故鄕眀語還親舊喜印非朱買臣金無蘇季子竊笑免妻孥相過動鄰里富貴豈吾謀薄遊聊爾耳

謝傅參議彥濟【雱】惠筍用山谷韻

北方九月霜賔盤無生菜嶺南信地暖窮冬竹萌賣君念庾郎貧繭栗供庖宰中有歲寒姿貞時久不壞前身渭川侯千畆償宿債珍可配天花賤不數石芥早薤與晚菘奴僕望賔介文園酒渴余想不厭姑嘬預恐吹作竹明日東風噫急須驅兒童傾筐攜采采

癸亥秋行縣夜寓下生院倦甚慨然有歸歟之想用韻題壁

何須輪擁朱不願佩縣玊靑山得去且歸去謀生待足何時足林間招提金碧開門外過客誰能來桂花落盡無人問古墻秋逕生靑苔舊山泉石故應好菟裘不營亦可老此身已與三徑期未分淵明迹如掃

惜別行送林梅卿【大鼐】赴闕

刺桐城邊桐葉飛刺桐城外行人稀客來別我有所適問客此去何當歸林卿妙齡才秀發胸中萬卷涵溟渤家聲合沓蓋九州裏第嶙峋表雙闕朅來試吏天南方驥縶焉能騁所長梅僊脫身東市卒杜老把筆中書堂傳道淮壖減豺虎政須禮樂事明主之子軒軒霄漢姿好向春風刷毛羽

奧村晚望

山逐寒云斷天隨暮靄低稻畦迷上下樵徑自東西故國存書劍他鄕咽鼔鼙涓埃期補報未敢卜幽棲

庚申元日

繭足度殘臘回頭又一年文書疎病眼事業付髙眠盥櫛從朝懶衾裯覺夜便南鄰競春色車馬日喧闐

久不得浙耗

獨酌澆愁酒慵翻信手書折腰行俗吏投足且吾廬歲月鶯聲老江湖鴈影疎依棲五侯第旅食近何如

苦熱

玊井晨不冷茅檐午欲焚月搖看畫箑橊吐認紅裙迥野都如火奇峯空自云衣巾負芒刺曝背有人耘

倚薄

茅檐供倚薄藜杖任扶攜天入平蕪濶山含宿靄低樹聲風曲折野色晚淒迷容易營生事秋田稻欲齊

閒居

一水遠能白羣山陰更靑靜憐風細細閒任雨防防春色供多病時情畏獨醒平生憂國意客至問朝廷

三月晦日郊外卽事

雨積稻畦白晴添麥壠黃野橋排鴈齒山路轉羊腸鳥語有時好田家隨事忙一年春盡日身迹更他鄕

晚泊桃源驛奉懷幕府諸公

下馬泊孤亭人煙接古城半村畱晚照萬壑送秋聲風月思度文章愧長卿桃源何處在山驛至今名

冬日道間

歲熟牛羊飽村寒鳥雀呼霜餘山骨露水落澗毛枯歸艇收漁网行人問酒壚微軀任南北未覺旅懷孤壬戌中秋沿檄行縣與龔實之同宿琴泉軒

揺落江城暮招提訪舊遊泉聲終夜雨竹影一弦秋露湛衣裳冷山空枕簟幽故人憐寂寞抱被肯相投

西園

意得壺觴外心淸杖履間簿書休吏早花鳥向人閒舊隱在何許倦遊殊未還天涯賴有此退食一開顏

正月晦日寄宋永兄

萬事縈心空歲月一分春色已塵埃檐間雨腳何時斷陌上遨頭幾日來寒束幽花如有待風延啼鳥苦相催明年此會各南北趂取官閒共酒杯

悲秋

萬里西風入晚扉髙齋悵望獨移時迢迢別浦防雙去漠漠平蕪天四垂雨意欲晴山鳥樂寒聲初到井梧知丈夫感慨闗時事不學楚人兒女悲

陳晉江以壬戌四月上澣宴同僚於二公亭

百年遺址俯郊坰十里蒼波帶古亭隔防樓臺春去逺兩朝煙雨酒微醒苔碑缺落庭松老野鳥去來汀艸靑風物不殊天竺路扁舟髣髴舊曾經

道間卽事

花枝已盡鶯將老桑葉漸稀蠶欲眠半濕半晴梅雨道乍寒乍暖麥秋天村壚沽酒誰能擇郵壁題詩盡偶然方寸怡怡無一事麤裘糲食地行僊

題白沙鋪

負郭可無三頃秫蓋頭幸有兩間茅還鄕且盡田家樂舉世誰非市道交村酒一杯澆磊塊山程數驛更磽嶅羸驂莫怪歸鞭急心在輕紅荔子梢

唱和盈軸而燕集未期小詩請廣文兄爲遨頭

煩君管領東君手收拾風光尊俎中與作遨頭共春燕何須擁鼻學秋虫誰憐老子興不淺自笑窮人詩轉工趂取身閒酒價賤明年此日又西東

贈泉守趙表之【令衿】

扁舟昔艤浙江邊曾醉王孫玳瑁筵竹杖芒鞋晚城上金荷銀燭夜堂前宦遊我輩聊復爾聚散人間亦偶然誰料天涯今八載靑燈相對各華顚

春日宴共樂臺

畫栱朱甍挿紫淸連山帶水自紆縈閭閻髙下魚鱗比田畝縱橫碁局平花發鳥啼春耐事夜闌客散月多情寸陰自古千金重一笑人間萬慮輕

秋城晚望

斷續悲笳起麗譙防防晚色四山椒隔江人散墟分米十里津喧蜑趂潮夕照含山光黯淡西風動地鬢飄蕭低頭自笑微官縛東望滄溟歸路遙

秋夜獨酌

溪山態足身無事天地功深歲有秋投老相從管城子平生得意醉鄕侯捲簾淸坐月排闥橫笛誰家風滿樓可是離人更遺物自緣身世兩無求

張九成

【字子韶其先開封人徙居錢塘從楊時學有權貴用重幣招致門下且許薦之館閣九成大笑拒之紹興二年策進士擢置首選楊時遺以書曰廷對乃中興來僅見之策非負气剛大不能爲也授鎭東軍簽判與提刑張宗臣爭釋無辜不合卽投檄歸從學者日眾用趙鼎薦起著作郎時和議起九成謂趙鼎曰敵實厭兵而張虛聲以撼我當約以十事彼能從吾則與之和庶幾可也鼎旣罷九成在經筵力申前說秦檜惡之謫守邵州中丞何鑄劾奏落職檜怒未已復嗾司諫詹大方論其與徑山僧宗杲謗訕朝政謫居南安軍檜死起知溫州未防丐祠卒寶慶初特贈太師追封崇國公諡文忠】

首春出城

春風驅我出騎馬到江頭出門日已暮獨行無獻酬江山多景物春色滿汀洲隔防花繞屋斜陽明戍樓人家漸成聚炊煙天際浮日落霧亦起羣山定在不江栁故撩人縈防不肯休隨行亦有酒無地可遲畱聊寫我心耳長歌思悠悠

出城望隔江茅舎

茅屋臨江上四面惟柴荊綠陰繞籬落窗幾一以明門前灘水急日與白鷗盟不知何隱士居此復何營朝來四山碧晚際沙鳥鳴碁聲度竹靜江深琴調淸終攜一樽酒造門相對傾心期羲皇上安用知姓名

九月七夜喜新涼

晚來天宇陰便有如許涼衣襟不作苦燈火耿寒光靑編如故人入眼興未央憶昔炎歊日蒸鬱如揚湯百事懶不支何暇攷短長念此深自喜拂窗淨琴張老來縱眵昏閉目自焚香心淸神亦旺聖賢儼在旁此意勿輕語此景吾弗忘

十一月忽見雪片居此七年未嘗有也

寒色遽如許神淸瘦不禁瓦溝聲磔索珠琲亂衣襟斯須忽復變玉屑墮前林風勁勢回旋飄飄蔽遙岑落此炎瘴地七年到於今不見六花飛況聞寒玊音今年盈尺瑞天以慰吾心呼兒具杯盤開樽須滿斟更制白雪辭入我綠綺琴

課書

橫浦非吾土久寓亦何聊不學竹林友把酒持蟹螯饑寒聊用遣惟以文字消方其得意處捽茹亦逍遙頓忘物我情天地本寛饒告爾二三子我歌汝其謠

擬古【六首】

平生澹無營生計亦艸艸吾廬盡有餘懶問長安道楚澤驚屈平書空吒殷浩願君且休矣沈憂令人老餘生本無用頽然落澗阿饑食山頂薇寒編松上蘿豈敢怨明時貧賤固其宜原憲樂窮巷屈平愁深陂度量何相越道在胡速遲屈子則已矣原子有餘輝

願隨春陽和不隨秋艸萎光陰瞬息耳憂悲亦何爲蘭蕙生深林時有朝露滋淸香隨春風邈若有所思我亦慕明徳杖藜往從之林深不可見相遇終有時

蕭騷老蠶婦窈窕深閨女閨女曳羅裳老婦勤機杼夜深燈火微那復淒寒雨辛勤貢王宮棄擲乃如許一縷不著身含愁誰敢語

促裝何喧喧西笑都門道出門何所見王孫媚春艸綠鬢仍朱顏未信人間老去去請勿遲功名苦不早少小有髙志思與古人親二十學文史三十窮典墳坐觀世間事抱火厝積薪此心𨿽炯然不敢以告人君門深九重欲陳諒何因

嘉祐寺

曳屣出南郭招提在髙岡誰言林樾中乃有此寶坊甘泉溢中庭修桂防層廊三秋此花開淸香駐髙堂試問紅塵中那得六月涼門外江聲濶堂中松韻長古殿儼像設佛燈龕夜光不見堂中人鬥覺心悲傷人生本無定樂處是吾鄕吟余復何事月落山蒼蒼

食苦筍

吾鄕苦筍佳出處惟石屋玊肌膩新酥黃衣緣深綠林深恐人知頭角互出縮煙雨養春姿此物未成熟三月臘酒香開罇媚幽獨烹庖入盤俎防醬眞味足未須五鼎牛聊稱一囊粟朅來庾嶺下歲月去何速經冬又七春未分窮途哭今朝好事者恵我生一束頭髠甲斕斑味惡韻麤俗兒童不慣嘗噦噫驚媼僕老妻念鄕味放箸淚盈目丈夫志有在何事較口腹呼奴更傾酒一笑風生谷

有客

春雨止復作閉門無與居童奴告予言有客叩吾廬束帶出見之頎然一丈夫手攜一尊酒辭气何宴如爲言久聞名曾未瞻簪裾天寒宜飲酒一杯聊以娛盤餐亦艸艸蔬果間溪魚顏色溫勝玊言談貫如珠豈期有道者而來警我愚酒酣意兩適心閒樂有餘四海元有人君勿輕荒區

課書

汲汲我何事愛此窗日光北門終日開風透軒檻涼貧病何以療六經眞古方榮辱頓爾失泰山亦毫芒呼兒來讀書弦誦驚滿堂仕途有防徑掩口笑我狂

辛未閏四月卽事

窮居不擇交賢否那復辧似人輒已喜況復曾半面相見且寒溫不問風雨變晚來無與遊澄江喜如練攜笻信步行屈曲隨山轉數日雨不止衝波頽激箭舊雨已不來今雨誰復見甕頭香滿屋吾計今已辦豈復思故鄕無事且彊飯

過報防寺

籃輿訪蕭寺煙暝漲春空逺樹樓頭綠殘霞山外紅昏鐘發林杪人語殷橋東回首都無迹浮生眞夢中

城門晚景

雨漲春江浪沄沄日夜奔羣山落雲裏萬壑吼巖根沙際人呼渡煙中牧入村蕭然何處士終日掩柴門

晚春卽事【二首】

春來尋勝事此興亦何窮夜雨亂江淥朝花退日紅雷聲驚嶺北雲气漲溪東蓑笠衝泥去誰知與我同幽事晚山色幽齋春雨餘亂紅欹澗水浮綠漲郊墟北牖迸新筍西園生野蔬槿籬繞茅屋已分老樵漁

遊南路菩提寺次刁文叔韻

髙僧居物外有戶晝常扄海近知天濶泉甘識地靈一簾春月靜數防列山靑便卜歸歟計移文漫勒銘陳淵

【字知黙南劍州沙縣人紹興五年廖剛胡寅等上言淵乃瓘之諸孫有文學可用李綱爲江南西路安撫使辟爲制置司機宜文字七年用胡安國薦召對攺官賜進士出身除監察禦史遷右正言上嘗與淵論程頤王安石之學並贊楊時能宗孔孟淵對曰楊時始宗安石後得程顥師之乃悟其非蓋安石不止經義穿鑿其於道之大原無一不差如論語主仁愛人特仁之一端而安石遂以愛爲仁中庸主誠豈分人我安石則謂中庸所以接人髙明所以處已孟子七篇專發明性善安石取揚雄善惡混之言主於無善無惡其失性遠矣會鄭億年復官侍從淵言億年𨿽故相居中之子實有從賊之醜乞寢其職名億年秦檜親黨也檜怒嗾何鑄論淵落職主管臺州崇道觀卒有黙堂集若干行世宋史載淵爲楊時壻】

延平江上呈吳國華先生

靑山如偉人可望不可致屹然瞰洪流龍翔並虎視春風何時來艸木舞深翠禽鳥暖相依飛鳴得眞意願言斬茆淡結室傍薈蔚且要觀此身功業亦細事

十五日過許夜雨暴作明日行四十里宿於潁橋又明日晴賦此

狂風撼平野沙礫瞇兩目筍輿我與君道遠疲徵逐驚雷一夜發暴雨溢川谷平明泥沒趾寸步不容續我生賦窮蹇觸處背天福風雨豈不好行路非所欲中途聊息肩村驛便可宿我勞固其分端恐僵僮僕燎鑪濕薪傍舎酒初熟安能浣愁腸但取充饑腹中宵耿不眠明月忽掛屋攬衣起視夜秣馬亦膏轂人情易喜慍天道有翻覆陰霽那可知去去無欲速

越州道中雜詠

浮雲作秋陰細雨如朝霧放形山水間意適無艱步忽遇古招提空翠森回互倚杖聽泉鳴悠然不能去

鄧志宏送張思道遊福唐次韻

紛紛涴耳俱宜洗坐遣髙人厭丘裏迅流蚤自促行舟更有西風滿江葦當年筆陣掃千人今日流輩推能文英詞雄辯灑醉墨倐忽百變春空云人間萬事秋毫細軒冕儻來誰著意身隨去櫂落波間興逐防鴻渺天際

宿僊霞聖僊寺呈伯思子靜

風物吾鄕似山川地勢分稻畦翻碧浪麥壠布黃雲客舎常爭席山僧獨獻芹茆柴餘瀝在聊餉僕夫勤

自建寧泛江至石首

江注天圍盡舟排浪陣輕岸容疎栁色秋气斷鴻聲風日𨿽堪好雲煙易妬晴鱸魚知有興好在未知名

和韻呈李伯紀舎人

時來將相寧有種衛靑故是主家奴縣鶉未用嘆歲惡濶网近喜除官逋本無得喪任失馬但有言說皆陳芻從君一飲百壺盡醉倒不知誰謂吾

離紫溪驛

小風吹面雨廉纎輕薄衣裳懶更添一綫離情裁不斷暮云將過粵山尖

信州禪月院晚眺

一覺華胥日又曛晚來愁緒亂紛紛角聲對起重城近吹動靈山萬疊云

汪應辰

【字聖錫信州玊山人五歲知讀書多識奇字未冠首貢鄕舉紹興五年登進士第一人年始十八上甚異之欲卽除館職趙鼎言且令歷外任養成其才乃授鎭東軍簽判召爲祕書省正字時秦檜力主和議應辰上疏抗言其非檜怒出通判建州遂請祠寓居常山道院以修身講學爲事饘粥不繼宴如也趙鼎死扶喪過郡應辰爲文祭之防罹不測賴胡寅遺檜書謂此事不足窮竟事乃寢檜死召爲吏部郎官以母老乞外出知婺州尋丁內艱除祕少權吏書以議太上尊號不合乞補外知福州歷四川制置使蜀人悳之入覲陛見以畏天愛民爲言除吏書兼翰學凡所陳請專革獘政中貴側目讒言日興出知平江府力疾請祠淳熙三年卒於家】

玊山太甲廟

君王自古幸遊多未必南從到澗阿龍虎眞藏金鼎火鳳皇朝食玊山禾雲霞落日舒旗幟琪樹西風響佩珂料得尹莘耕稼日也曾髙隱碧嵯峨

歸云堂

浮雲本無心人心逐云去更作歸云堂雲歸竟何處範浚

【字茂明婺之蘭江人紹興中舉賢良方正以秦檜用事髙蹈不出隱居香溪學者稱香溪先生浚深於理學其所著心箴朱文公采入孟子注中故身後之名益著按曹能始將範茂明與範賢良分作兩人謬甚】

雜興【二首】

荊梟昔見惡去楚將巢吳妖音不知革吳豈荊人殊梟能戒頰舌勿復輕鳴呼𨿽荊亦容爾何必他邦居髙蟬防嘉木未省螗斧危勇虫亦何愚不顧黃雀饑癡癡挾彈子已復露霑衣世事無不然古今同一悲

狂泉

昔有大荒國水以狂泉名國人皆飲泉狂顚率無寧一人自穿汲乃獨能常醒舉國旣皆狂反見不狂驚顧謂不狂人無乃鬼物憑不然是狂疾救療當痊輕施鍼灼炷艾膚肉無全平而彼不狂者被虐楚不勝賁然走泉所酌飲不敢停旣飲卽亦狂萬慮皆迷防其狂與眾一眾始歡相傾世事今亦然嗟哉感時鳴安得跨鵬背獨往遊天溟寄謝彼狂子酌泉吾不能

張生夜載酒相過

湘簾一鉤揭衣寒覺露白未驚割面風且看磨鎌月玊椀鵞兒酒花甆虎子鹽張公鷄黍舊豈辭夜猒猒

題八駿圖

何年畫工搦毛錐貎此八馬姿權奇靑絲絡頭十二蹄調柔意態行愉怡五馬放浪無維羈或齕或望仍回嘶一牧牽鞚一牧騎制度彷佛唐巾衣不知此馬生何時昔周穆王逺遊嬉駕跨八駿驅東西髙升昆侖躡瑤池驑騄驥駃勞飛馳日走萬里無停騑興元唐家危累棊百弮僅脫朱泚圍黃屋進狩懷光追八馬入谷七馬疲筋攣肉綻行人悲兩者資世皆顚羸虛名何有千載垂空得傳記流歌詩未如此馬閒猶夷牧坰不受鞭笞威不踣險遠安無危泉甘艸薦足自肥安用號駿稱云騅嗟防畫意誰能知

讀長門賦

阿嬌負恃顏姝好那知漢帝恩難保一朝秋水落芙蕖幾歲長門閉春艸自憐身世等前魚舊寵全移衛子夫獨夜不眠香艸枕東廂斜月上金鋪曉驚永巷車音近失喜疑君枉瑤軫臨風望幸立多時卻是輕雷聲隱隱年年織女會牽牛百子池邊侍宴遊自從一落離宮後無復穿鍼更上樓人言消渴臨卭客天下工文專大冊黃金取酒奉文君冀悟君王賜顏色賦成果得大家憐鳳觜煎膠續斷弦不似昭君離故土一生埋沒紫蒙天四月十六日同弟侄效李長吉體分韻得首字

黃梅雨歇春歸後摶黍哺雛鳩喚婦紅殘小頰蹊上花翠刷濃眉陌頭栁籜防半脫煙篁瘦露裛幽香逗書牖云容漠漠曉陰愁麥信風前一搔首

六笑

我笑支道林逺移買山書巢由古達士不聞買山居我笑賀知章欲乞鑑湖水嚴陵釣淸江何曾問天子我笑陶靖節自祭眞忘情胡爲托靑鳥乃欲長年齡我笑王無功琴外無所欲當其戀五斗乃獨不知足我笑杜子美夙昔具扁舟老大意轉拙欲伴習池遊我笑韓退之不取萬乘相三黜竟不去觸事得讒謗客言莫謾笑古人笑人未必不受嗔螳螂襲蟬雀在後只恐有人還笑君回頭生愧不能語嘲評從今吞不吐譽堯非桀亦何爲訕周譏禹終無取

讀揚子云傳

老不曉事揚子云綴文譏訶堅逐貧班生曲筆甚假借謂不戚戚元非眞艸欲作後人計投閣自迷身不利王涯筮中好其書寧復逆知甘露事鼃聲紫色欺昏童義士遠引如防鴻胡爲顚尙執防美新屈首稱臣雄岷山沃野蹲鴟大拓落不歸良已過近危竟似井眉瓶虛作反騷嗤楚些詭情懷祿遭嘲評但用筆墨垂聲名文章要亦千古事久矣法言今正行

讀王建射虎行

我讀射虎行感慨興長嘆官差射虎得虎難山下遠立常空還惜畱猛虎著山裏射殺顧恐終身閒有如邊將圖偸安遵養時晦容其姦翻愁努力盡髙鳥良弓掛壁無由彎君不見劉臣容髙千里畱賊自資媒富貴恐賊盡誅身不利坐令屈律裹頭人橫暴九州狂螫噬嗟嗟忠臣心不移受刀摩頸甘如飴紛紛血刃勇不顧一死未謝君王知景桓壯志吞狐貍狐貍不獲寧家爲相公誓欲平淮西慨言賊在歸無期霍公裴公今已矣我吟射虎徒歔欷

理諭

郵亭羇客寒無氊夜懷家山情惘然燈前坐感雨蕭瑟浩嘆達曉愁無眠鄰翁不出蓬茨裏聽雨聽風心似水黃昏鼻息已雷鳴往往檐喧不經耳愁霖一種聲紛紛鄰翁不聞羇客聞是中轉物有妙理起予暗契漆園防

登富陽觀山寺

弭櫂依寒渚臨亭俯碧川嘶云徵海雁椎鼓過風船水濶天低樹山空日暝煙擬題江似練終媿謝公賢

次韻茂永兄首夏新晴

燕落雨知節鳩鳴天欲晴行雲飛斷碧斜日漏微明筍出竹三徑苗肥田一成野人知得飽索酒坐班荊

初冬郊行

空濶野雲疎行行思郁紆露花啼晚菊風葉舞髙梧日落牛羊下天寒雁鶩呼卻回南澗路暝色徧蓬廬

雨後出郊

扶輿穿密竹度彴過前溪霽色煙橫野春聲水繞畦映山行白鷺遷木韻黃鸝客裏貪幽事歸時日已西

歲暮喜晴

晴山喜見曉防岏笑出蓬門不暇冠風掃斷雲齊萬弩日融殘雪上三竿早黃楊栁漏春信晚翠枇杷淩歲寒從此林芳入幽賞凍醪新壓味甘酸

次韻端臣侄七夕

萬古東西隔女牛停梭期會豈悠悠蝦蟇輪破靑天暮烏鵲橋橫碧漢秋莫放癡兒懽徹曙且容老子彊登樓舉瓢更取天漿酌一洗胸中十斛愁

春雪晚晴出西郊

步屧尋春犯雪泥村南村北鵓鳩啼墮梅殘白猶明樹著栁暗黃初映堤風景快晴雲擘絮江天未暮日縣規最憐碧漲侵沙尾更傍橫橋一杖藜

李燾

【字仁甫睂州丹稜人甫冠憤金讐未報著反正議十四篇紹興八年擢進士第調華陽簿攺秩知雙流縣以公餘力學博極載籍於本朝典故尢悉力研覈於是自建隆迄靖康爲編年一書名曰長編浩大未畢史官以聞詔給札進呈除潼川路運判召對擢兵部郎中參定祭法因上續通鑑長編凡一百八卷遷祕少尋兼實錄院檢討因與右相虞允文論事不合請去轉運湖北攺帥潼州進祕閣修撰同修國史以災異陳言賜金紫用幸太學恩特轉一官拜侍郎坐子垕爲著作郎發策考上舎禦史摘其語垕罷官燾亦出知常州召除敷文閣待制再上長編全書詔藏祕閣以學士致仕卒年七十著述凡十六種按燾長子李璧字季璋次子李垕字季永皆有文名】

登大慈寺臺

重臺得雲气深穩戶牖誰能發闗鍵樓下輪蹄渙散馳行人一顧不容返好遊獨是我輩閒褰衣直上相推挽層軒危檻倚欲徧更假胡牀同息偃西南繁會惟此都昔號富饒今已損塡城華屋故依然孰爲君王愛基本茫茫八表聊縱目情知日近長安遠白雲浩蕩飛鳥沒玊笙淒涼紅粉晚荷衣蕙帶芙蓉裳野服猶堪敵華衮去梯孰復共君謀殺馬毀車從此遁

客懷【三首】

寂寞三秋節淒涼萬里風關河盡形勝人物防英雄秦葉隨流水周禾滿故宮此心縣魏闕夢繞浙西東壯矣府中縣索如城外村墨池今掃迹石筍舊余根風急漢弦斷雨多秦鏡昏新秋一懷古情緒若爲論雨意忽如此客愁將柰何出門誰可詣掩卷獨髙歌塵世兔三穴古人蓬一窠區區奚足道黙黙幸無它

靈雲巖

路轉層岡十里餘武陵傳者一難如昔年煉藥仙人室今日飡霞道士居洞外蟠花開錦繡巖前石澑潄瓊琚猗與靈气爲時雨可惜圖經闕不書

洪適

【字景伯皓長子防敏悟日誦三千言皓使朔方適年甫十三能任家事與弟遵同中博學宏詞科後三年弟邁亦中是選由是三洪名滿天下攺祕書省正字甫數月皓歸忤秦檜出判饒州適亦出爲臺州通判皓卒服闋起知荊門軍歷戶部郎中孝宗卽位權直學士院官至參知政事被論予祠年六十八薨諡文惠】

擬古【四首】

明月皎夜光瑟瑟扇商籟衡紀直西躔云章斜左界感彼林薄凋歲律倐云邁蜻蛚誰汝憐淒淒鳴戶外昔我耐久朋著鞭道方泰慰藉繒縞輕金蘭舊盟攺東井不及泉須女無儔配君看貢公綦白首愧傾蓋

冉冉孤生竹成陰幽谷中聿來君子室葛藟施喬松喬松千百防攀附猶可窮思君江水深褰裳難爲從同心而偏棲愧彼摩霄鴻灼灼芙蓉花淩波媚芳風非不努力愛秋老無復容昔盟倘不寒誰嘆久西東

迢迨牽牛星奕奕停梭女尋盟整瑤轡緘情遵漢渚欣防未斯須別愁眉已度黃月不我畱殘機忍重顧翻羨巫山雨朝朝楚王遇

靑靑河畔艸英英籬邊菊亭亭當窗女濯濯手如玊淵淵錦中意粲粲未盈幅藳砧天一涯刀頭誤行卜卻鏡怨新眉誰教逺山綠

次韻蔡瞻明江樓秋晚

斜照穿林迥歸云斂岫遲蝸文寒壁篆蛛巧暮檐絲待月是愁處對山無倦時掀髯阻談綺細讀寄來詩

寒巖寺

峭壁挿靑防層巖覆化城空中淸磬發幽處慧燈明萬瓦足雲气四檐無雨聲丰幹不饒舌此地孰知名

曉發秦安驛

秋夢不能曉起行山徑迷小車驚宿鷺列炬誤鳴雞冷覺霜華重光瞻斗柄低金庭有佳處芳桂想幽棲

交翠亭

政和丙申家君主寧海簿明年作交翠亭是秋亭成而適生後廿有八年適來貳郡事行縣至此感舊賦詩

三十年中事鸞棲築一亭寒聲長新籜淸閟拂疎櫺水轉前時綠山濃遠處靑重來勤問訊此別記秋螢

海棠花

雨濯吳妝膩風催蜀錦裁自嫌生較晚不得嫁寒梅洪邁

【字景盧皓季子也防讀書日數千言過目成誦博窮載籍𨿽稗官釋老無不淹通後二兄中第爲敕令所刪定官以父忤秦檜投閒檜憾未巳復嗾禦史汪勃論邁知其父不靖之謀遂出添差教授福州累遷吏禮二部郎紹興三十二年假翰林學士使金賀登位初欲效範成大有所執奏稍伸國體及至燕爲北威所逼踉蹌以歸歸則孝宗已卽位矣禦史張震以邁使北辱命論罷之俄起知泉州召除起居舎人乾道三年直學士院仍參史事其父與兄皆歷是職邁又踵之六年出知贑州徙建寧府知婺州明年召對首論淮東邊備上嘉之以侍講同修國史俄拜翰林學士晚以端明殿學士致仕卒年八十諡文敏所著有容齋五筆夷堅志行於世】

駕幸玊津園喜晴應制

五更猶自雨如麻無數都人仰翠華翻手作云方悵望舉頭見日共驚嗟天公小試施生妙帝力堪同造物誇上苑春光無盡藏何須撾鼓更催花

雙林寺見栁書

幽谷雙林寺荒涼得遠尋誠懸遺墨在諫筆想心箴

問鑄堂

澤國春寒未見花一江流水夕陽斜我來試上津頭望問鑄堂前有幾家

吳儆

【字益恭紹興間進士歷官知邕州軍州轉秦州主臺州崇道觀卒淳熙中賜諡文肅與張南軒呂東萊諸賢友善學者稱爲竹洲先生】

題騎牛圖

陳仲舉賢良熙寧中言新法不便謫南康酒稅豢兩黃犢時與劉凝之跨之遊廬山李伯時繪爲圖今藏其家

汗血聲利塲舉世循一軌霜風老觳觫松路石齒齒牛瘦僕夫疲累累山谷裏兩翁非病狂顧獨不取彼牛背有佳處未可與俗子夷齊向千載凜凜有生气試問齊景公烏用馬千駟

次韻南軒先生榕溪閤閤山谷所名也

紹聖用事臣黨與紛相樛當代幾忠良一朝咸黜幽太史坐直筆愈黜名愈休消長闗否泰天意匪人謀累臣誰司城獨爲景物畱當時西復南萬里不停輈誰知百年定欲起九京遊積莽新陳迹寒泉薦冰甌想當千騎臨水木寒蕭颼我公今伊傅玆焉少夷猶炎方凋瘵余公來今已瘳榕溪兩甘棠千載誰劣優太史後凋松公如巨川舟

宿神潭洪氏醉經堂

久客急歸程風雨事馳騖黃流鳴澗壑餘波或被路堆碕珠聨屬石徑齒齟齬籃輿惴危登杖策阻深度行行忽平岡神潭渺東注徒旅鳩後先煙火休薄暮主人延客入丈室千卷聚醉經揭佳名巨軸舒新句我亦舊髙陽糟粕嘗已屢人言薄滋味舌根恐未具君但中聖賢當自知佳處

獨酌

松竹羅幽徑蓬蒿閟荊扉庭前兩梧桐濃綠涵淸輝南楹開半山晨夕異煙霏樽酒自賔主禽鳥更塤篪飲罷兩無言還讀淵明詩

早起

積雨霽窮秋柴扄立淸曉溪光照煙岫未覺秋容老溪邊烏臼林他日沒飛鳥濃陰半枯枝殷紅亂衰艸搖落想騷人洞庭風嫋嫋

吳子旣結茆竹洲以娛親復於居之前沼爲亭以朝爽名之蓋亭西面於晨興看山爲宜

抱甕自灌園勝遊貴人門有口自酌酒勝與俗人言園中多蔓艸晨夕費鋤芟遇夜或風雨安得久盤旋村酒不常有有亦多苦酸而況醉中語繆誤人所嫌不如飽喫飯淸風北窗眠眠多則無覺夢境仍多端惟有古斷簡言行皆聖賢讀之未竟篇眵昏如夢間讀竟亦何爲聚訟徒喧煩厭煩以靜勝又類枯木禪揠苗不耘苗亡羊兩茫然何如池上亭虛曠可看山山色日夕佳晨興夜气還宴坐日過午淸陰猶未遷西山倦拄頰南山興悠然

陽村道邂逅趙仁甫

修途轉淸溪孤村帶寒月瀟灑竹間亭意行成小立賔主莫誰何悠然良自適俄有貴公子靑驄搖寶勒下馬相勞苦呼酒道疇昔遂令麋鹿姿頗爲人物色佳實進霜堅異釀引寒碧興盡還獨歸沙頭寒月白

和唐祕校見貽長篇

君才離奇臥壑松力回萬牛匠非哲我如坎井可窺底短綆未汲先自竭饑寒驅置簿領中敢遇督郵腰不折憧憧往來窮朝昏貿貿江湖防風月邑𨿽陋室無佳士稍輸城府開私謁平生聞人說項斯秀句淸江更淸澈鼯徑經雨忽跫然傾囷倒廩不我屑渥窪汗血絕後殿天球河圖合前列要知冷暖須自知防蜜中邊不容說癡兒徒癡不了事相畱湯餅未暇設如今豈止傾蓋舊向者固已聞風說命之窮達有宿分男兒功名在晚節未應種豆趨南山試一上書幹北闕君不見少陵流落老更窮長嘆自比稷與契

弋陽道中

積雨今朝霽東臯晚曰紅人家深蔽樹野水濶浮空久客仍行役靑春已過中嶺頭人望處腸斷白雲東

晚步

水靜偏明眼山髙不受塵晴沙棲白鳥野渡集歸人問字誰持酒行歌有負薪娟娟孤月影獨覺向人新

送洪史君赴闕移節會府

史君文彩漢相如暫向明時綰左符爲郡似家身似客視民如子吏如奴魯公金石光千古吏部文章妙兩都戴白垂髫相與語如公治行向來無

淸明陰雨呈同捨

薄薄輕寒作許陰村村花栁爲誰新良辰欣見百五日冠者仍餘三兩人冷雨淒風連午夜飛花流水一年春窺園未阻江都興陌上應多翠黛顰

寓壺源僧捨

燈殘掩卷已三更風露涓涓月滿庭閒撲流螢衝暗樹危梢防防落寒星

簟送人詩代簡

幽窗相對小匡牀藍淺紗經冰麝香退食歸來髙枕處滿林風雨夢瀟湘

劉儀鳳

【字韶美普州人登紹興二年進士十年始調蓬溪尉監酒稅資陽爲掾榮州紹興二十七年起居郎趙逵稱其富有詞華恬於進取召試館職不就遷祕丞禮部員外所艸牋奏以典雅著聲尋兼國史院編修進兵部侍郎在朝十年終日閉門親疎罕得見面俸入盡以儲書凡萬餘卷人尢其簡傲禦史張之綱論儀鳳私錄四庫書斥歸遂不復起晚知果州卒年六十六】

自歸州陸行至防州【五首】

久客歸心速江流設險艱夢驚人酢甕生出鬼門闗艸滿離騷國神依暮雨山未平千古恨慘澹入躋攀飛澑時時雨疎風處處蟬艸茵秋臥月雲幕雨垂天夷險籃輿底陰晴鳥道邊荒村無勞酒坐睡媿赬肩戶口村無防犁鋤力不堪林荒樗櫟壽月黒虎狼貪幽絕云眠穩淸閒谷飲甘故山深未極壤斷蓋茅庵倚伏闗羣動幽微各有生燒根移窟穴林曲聚飛鳴瘠土常饑色層坡被惡名經行不唾地山好故畱情曠野無人宿危亭犯雨過嶺雲堆屭贔剎海現兜羅酒觸秋懷壯天畱暮色多不勝行役苦裁入竹枝歌

報恩寺

晚途無力透空關佛土維畱艸數間決去已曾盟白水重遊仍欲住靑山皇華詩句羞懷祿儒帥封章屢乞閒似我更宜歸計早雨蓑煙艇學魚蠻

宋元詩會卷三十七

欽定四庫全書

宋元詩會卷三十八

兵部主事陳焯編

尢袤

【字延之常州無錫人防穎異蔣偕呼爲奇童紹興十八年登進士第由泰興令召除將作監簿補大宗正丞遷祕書歷著作郎以論張說爲所中出知臺州有錄其東湖四詩進聞者上讀而賞嘆遂以文字受知除淮東常平提舉攺江東用吏部郎官召進密院兼諭徳髙宗崩前一日拜太常少卿自南渡來卹禮散失凡有討論悉付之袤酌古凖今稱情合典遂以集事權禮侍同修國史兼權中捨光宗卽位每於經筵陳正始之道語侵權貴丐祠以歸紹熙初召爲給事中屢因陞賞逾格執奏上前多所裁抑除禮部尙書卒年七十諡文簡有集六十卷】

梅【二首】

不柰雪埋照可堪風漏香天寒無疹粟日暮有嚴妝桃李羞浮艶松筠共老蒼千山愁絕裏獨自占年芳冷艶天然白寒香分外淸稍驚春色早又喚客愁生待索巡檐笑嫌聞出塞聲園林多少樹見爾眼偏明

蠟梅

破臘驚春意淩寒試曉妝應嫌脂粉白故染麯塵黃綴樹蜂縣室排箏雁著行團酥與凝蠟難學是生香

雪

睡覺不知雪但驚牕戶明飛花厚一尺和月照三更艸木淺深白丘塍髙下平饑民莫咨怨第一念邊兵

落梅

淸溪西畔小橋東落月紛紛水映紅五夜客愁花片裏一年春事角聲中歌殘玊樹人何在舞破香衫曲未終郤憶孤山醉歸路馬蹄殘雪襯東風

甲午春前得雪【二首】

寒聲昨夜響蕭蕭逗曉堦庭亦已消殘臘距春無幾日一年飛雪只今朝微陽欲動梅驚萼餘潤才沾麥放苗天意未能違物意漫畱殘白占山腰

飛英回旋逐風飄爽气令人意欲消荏苒流年春送臘殷勤密雪暮連朝冬回庾嶺花無數煙暖藍田玊有苗一飽自今眞可望更看南畝麥齊腰

海棠盛開

兩株芳蘂傍池陰一笑嫣然抵萬金火齊照林光灼灼彤霞射水影沈沈曉妝無力胭脂重春醉方酣酒暈深定自格髙難著句不應工部總無心

送晦庵南歸

二年摩手撫瘡痍恩與廬山五老齊合侍玊皇香案側郤持華節大江西鼎新白鹿諸生學築就長虹百尺堤待哺饑民偏戀徳老翁猶作小兒啼

送吳待制帥襄陽

方持紫槖侍西淸忽領雄藩向暑行誰謂風流貴公子甘爲辛苦一書生詞源筆下三千牘武庫胸中十萬兵從此君王寛北顧山南東道得長城

周必大

【字子充其先鄭州人以祖宦廬陵遂家焉紹興二十年進士試館職髙宗讀其策曰掌制手也由祕省正字除監察禦史孝宗踐祚遷起居郎上曰朕舊見卿文當以近作進覧尋權中舎侍經筵兼權給事中封駁不避貴幸請祠去久之提刑福建召除祕少領史職艸國書使金稱上意曰此大才也尋權兵禮二侍兼直學同修國史以論張說出知建寧府至丰城稱疾而歸三請祠其名益重久之起兵侍再兼直學拜參知政事俄知密院淳熙十四年拜右丞相明年遷左丞許國公光宗卽位拜少保益國公慶元初三上表引年遂以少傅致仕薨年七十有九諡文忠自號平園老叟集二百卷著書八十一種曹能始訐其詩未脫詞科習气信然】

已丑二月七日雨中讀漢元帝紀效樂天體

昭君顏如花萬里度雞鹿古今罪畫手妍醜亂羣目誰知漢天子袪服自列屋有如公主親尙許穹廬辱況乃嬪嬙微未得當獯鬻柰何防文士太息爭度曲生傳琵琶聲死對靑塜哭向令老後宮安得載簡牘一時抱微恨千古畱賸馥因嗟當時事賢佞手反覆守道蕭傅死效忠京房戮史臣一張紙此外誰復錄有琴何人操有塜何人宿重色不重徳聊以砭世俗

陶淵明有已酉重九詩一首某以此年此日舟次吉水距永和才一程耳輒用其韻先寄諸兄弟

王覲十五載歸來稀舊交我鬢昔已華今玆固宜凋去國甫重五還家倐登髙永和有兄弟咫尺如煙霄緬懷江東使地遠心更勞遙知上翠微江山勝金焦豈無茱萸酒望望心郁陶相從會有日永矣非一朝

十月十七日大椿堂小集胡從周季懷以予目疾皆許送白酒彌旬不至戲成長韻

畏疾甚畏威目昏口止酒爾來時一中免使論薄厚儀康久廢祠釀具散莫糾采藥山已焚種秫時轉後門稀問字客室乏借書缶尙賴金石交每顧貧病叟前時相娛樂如對疏廣受有漿不待乞似驗歲在酉今日掃風軒明日芼園蓛白衣兩不來往往化烏有頗聞繼髙會霑醉牛馬走寧忘伐木詩酤胥吝朋友或疑夾西江恥復餉升斗胡不玩易象樽簋納吾牖二義倘未然諾責何爲負君兮優阮籍僕也減兗守結交十五年果可不飲否食言能無肥有孚乃免咎速宜倒糟牀走送昔與醙勿學比舎郎夜半招吏部

楊廷秀送牛尾貍侑以長句次韻

江南十月方肅霜小槽初滴鵝兒黃頗思指動異味嘗門正張羅誰末將披綿彊來推不去枯鰕欲進上之戶羊羶豕腥猶可厭肪截脂凝在何處艸子云黃門郎遺我黒面質白章形之硬語努力彊寫以奇字伴史倉愧無纎手色傾國壓糟磨刀走臧獲喜於左手持蟹黃美勝八珍熟熊白古來貍首歌侯門名以牛後眞屈君從今玊汝洗俗諺好與紈袖陪梁苑公詩如貂不頻削我續狗尾句空著

沈作式署園

宮槐分影直官栁著行疎畫蝀飛翚遠晴霞散綺余池邀山簡馬水勝武昌魚只恐封泥召驂鸞上帝居

次韻芮曹國憶去年上元

門外人隨月窗前竹動風老便佳節靜病幸綠樽空春至鴻聲北人遙蝶夢東隔年詩有債生理固知窮元宵煮浮圓子前輩似未曾賦此坐間成四韻

今夕是何夕團圓事事同湯官尋舊味竈婢詫新功星燦烏雲裏珠浮濁水中歲時編雜詠附此說家風

丁維臯園中牡丹未開

拙速能鬭巧遲從教綠暗與紅稀天香未染蜂猶懶日幄先籠蝶已飛羯鼔只應催上苑鶴林誰復倩紅衣請君多釀淮南米縱賞先倒載歸

柬廣東芮漕時聞其部中防退

笑酌貪泉爲賦詩凜然淸節照南陲廏空不納如羊馬才大常嗤捕防貍盜已犇秦非地險心遲去魯只天知愛君勤把歸鞍促莫待鸞旗訪具茨

戴子微運使出湖北

早日逍遙侍從間重來奉引近天顏倦趨北闕晨霜冷思上南樓夜月閒直指不誇新衣繡曲臺猶記舊聨班豈知隔面心仍渴空訝相如下筆慳

上巳訪楊廷秀賞牡丹於禦書齋其東園僅一畆爲術者九名曰三三徑云

楊監全勝賀監家賜湖爭比賜書華回環自斸三三徑頃刻常開七七花門外有田供伏臘望中無處不煙霞郤慚下客非摩詰無畫無詩只謾誇

彭孝求以綠野行送芍藥數種鄙句爲謝

占斷春光及夏初璢璃剪葉朶珊瑚休論花品同而異爲詠詩人樂且訏北第莫辭金鑿落南禪爭看玊盤盂彭宣微恙何妨醉自有嬌癡婢子扶

次韻廷秀待制玊蘂

姑射山前雪照人長安冰畔態尢眞步搖翹玊中心碎瓔珞塗金四面勻常笑酴醾藏浪蘂應陪芍藥殿餘春自從唐代來天女直到平園見後陳

送韓道希亞卿移漕江中

饋餉隨蕭不作難秦淮金峴漢時關天開虎踞龍盤處地近雞翹豹尾間洗印先經三峽寺觀風徧踏九華山盡収奇秀歸詩稿卻趂歌供奉班

次韻章茂獻謝茶

墨淡名髙筆有花胸中五色補皇家諫書夜奏常焚藳講舌時幹每賜茶祕祝重尋丹竈火長生元笑紫河車新詩有味知何似雙井春來試白芽

送鄧曹根移帥揚州

聞道維揚地望雄風流人物似江東六龍前日臨淮海五馬由來說醉翁碧月防橋畱夜色珠簾十里待春風遙知九日平山會笑揷茱茰滿鬢紅

次韻王少府送蕉坑茶

昏然午枕困漳濱醒以淸風賴子眞初似參禪逢硬語久如味諫得端人王程不趂淸明宴野老先分浩蕩春敢向柘羅評綠玊待君同碾試飛塵

曾英發運幹攜二詩相過復惠漢唐金石刻次韻道謝

君家奕葉播芳馨室有圖書暴兩榮詩什編成風雅頌寶章臨徧艸眞行興來文陣千軍掃醉後談鋒一坐傾已許春風來過我從今日日聽嚴程

遊廬山弔大林

上盡諸峯地轉平天低云近日多陰古來南北通雙徑此去東西啟二林虞世南碑從泯沒白居易序合推尋匡廬第一神仙境忍使如今漸陸沈

胡邦衡生日以詩送北苑八銙日注二瓶

賀客稱觴滿冠霞【樓名】縣知酒渴正思茶尙書八餅分閩焙主簿雙瓶揀越芽妙手合調金鼎鉉淸風穩到玊皇家明年勅使宣臺餽莫忘幽人賦葉嘉

前歲冬至與胡邦衡小語端誠殿道直下舊事今年邦衡舉易緯六日七分之說輒用子美五更三防爲對因憶去年館中團拜十人今作八處感嘆成詩

靑城小語慶新陽共向紅雲拜玊皇六日七分驚歲月五更三防憶班行屬車誰從黃麾仗釣艇還飛白羽觴猶勝去年同館客十人八處更相望

魚兒牡丹得之湘中花紅而蕊白狀類雙魚葉與牡丹無異亦以二月開因是得名其榦則芍藥也

天教姚魏主芳菲合有宮嬪次列妃玊頸圓瑳宜粉面霞裙深染學翚衣枝頭窈窕魚雙貫風裏蹁躚鳳對飛莫把根苗方芍藥畱春不似送將歸

酬楊廷秀待制

十年不侍殿東頭臨水登山隱者流一眼瞳方無異相三層句曲有巍樓幸殊王粲非吾土何事龎公不入州至後臘前天欲雪扁舟乘興肎來不

望皖公山

太婆嶺獨髙秋浦皖公山正望龍舒端如牛女隔天漢不似彭郎近小姑

範成大

【字致能吳郡人紹興二十四年進士授戶曹監和劑局擢著作佐郎吏部員外被論奉祠起知處州多善政民惪之遷崇政殿說書攺起居郎假資政殿大學士充祈請國信使使金瀕行上有面諭受書事而國書不載成大至燕山艸私奏具言受書式懷之入及進國書時詞气慷慨殿上方傾聽間而成大忽搢笏出私奏舉朝大駭左右標起之屹不爲動太子欲殺成大越王止之竟達其書而歸遷中書舎人出知廣西靜江府除四川制置使召權吏書拜參知政事加大學士薨成大素有文名尢工於詩有石湖等集行世】

擬古

彎環樓前月掩仰樓上人人月不得語相看兩凝顰西窗回紋機織徧金字春聊可自持玩何由將寄君

刺濆淖

濆淖盤渦之大者峽江水壯則有之或大如一間屋相傳水行峽底遇暗石則濆起已而下旋爲窩然亦未嘗有定處或無故突然而作叵測也舟行遇水小則欹傾大則顚覆險惡之名防天下

峽山饒暗石水狀日千變不愁灘瀧來但畏濆淖見人言盤渦耳夷險顧有間仍於非時作未可一理貫安行方熨縠無事忽翻練突如湯鼎沸翕作茶磨旋勢迫中成窪怒霽外始暈已定稍安慰倐作更驚漂漂浮沫起疑有鯨噀勃勃駭浪騰復恐蟄鼇抃篙師瞪褫魄灘戶呀雨汗逡巡怯大敵勇往決鏖戰幸免與齊入還憂似蓬轉驚呼招竿折奔救竹笮斷九死船頭爭萬苦石上牽旁觀兢薄冰撇過防飛電前余叱馭來山險固嘗徧今者擊檝誓豈復憚波面澎澎三峽長颭颭一葦亂旣微掬指忙又匪科頭慢天子賜之履江神敢吾玩但催疊鼓轟往助雙櫓健

河豚嘆

鯫生藜莧腸食事一飽足腥腐色所難況乃懷酖毒膨亨彊名魚殺气孕慘黷旣非養生具宜謝砧幾酷吳儂眞差事网索不遺育捐生決下箸縮手汗童僕朝來裏中子饞吻不待熟濃睡喚不譍已落新鬼籙百年三寸咽水陸富肴蓛一物不登俎未負將軍腹爲口忘計身饕死何足哭作俑者誰歟至今走末俗或云先王意除惡如蓺菽逆梟與毒獍歲歲參幣玊芟夷入薦羞蓋欲殱種族死生有定數斷命烏可續適丁是時者未易一理局黿鼎子公怒羊華元衂異味古所珍無事苦畏縮駢頭訌此語戒諭只取瀆聾盲死不悟明知諒已燭

九月三日宿胥口始聞雁

故人久不見乍見雜悲喜新雁如故人一聲驚我起把酒不能觴送目問行李曾云行路難空蒙千萬里塞北多關山江南渺雲水風髙吹汝瘦旅伴今餘幾斜行不少駐滅沒蒼煙裏羇遊吾亦倦客程殊未巳扁舟費年華短防系沙尾物性各有役冥心聽行止江郊匝地熟塲圃平如砥歸期且勿念共飽丰年米

新嶺

瘦馬兀瞢騰荒雞號蒼莽絲窠罥朝露籬落萬蛛网宿云拂樹過飛泉擘山響老桑局潛虯怪蔓掛騰蟒山行何許深空翠滴羈鞅釀愁積雨寒破悶朝日放曈曈赤幟張昱昱金鉦上浮動艸花馥淸和野禽唱僕夫有好語沙平路如掌惟憂三溪阻橋斷山水漲

古風上知府祕書

神仙絕世立功行聞淸都玊符賜長生籋雲遊紫虛雞犬爾何知偶防藥鼎余身輕亦仙去罡風與之俱俯視舊籬落莽如積蘇非無鳳與麟終然似虫魚微物豈有命政爾謝泥塗時哉適丁是邂逅眞良圖

初入峽山效孟東野

峽山偪而峻峽水湍以碕峽艸如毨毛峽樹多樛枝峽禽惟杜鵑血吻日夜啼峽馬類黃狗不能長鳴嘶峽曉虎迹多峽暮人迹稀峽路如登天猿鶴不能梯僕夫負嵎哭我亦呻吟悲悲吟不成章聊峽哀詩

麻綫堆峽口驛前大山崛起舊路攀援而上縈紆如綫十五年前浮圖徳寶始沿澗伐木作新路不復登山余觀峽路皆未嘗經修感徳寶之事作麻綫堆詩一首以風防路使者及歸峽二州長吏云

云木蕩胸起郁峨一峯危上有路千折縺縷如縈絲是爲麻綫堆厥險天下稀偪仄容半足顚墜寧復稽騰猱尙愁苦遊子將安之浮屠徳寶者悲智緒等慈隨山刋古木尋壑得長磯輿梁防飛度布石綿階梯自從新路攺重趼無賫咨縣有孫少府琬琰劖文詞勿云此事小惟有行人知況觀峽山路由來欠平治官吏旣弗迹誰肻深長思天險固自若當令路成蹊土工運畚鍤石工操鑿椎烈火敗磽確築沙塡隙巇多用百夫力遠無五旬期但冀米鹽給不煩金幣支非客敢竊議道旁詢旄倪身𨿽雪山戍亦願助毫釐工費嗟小哉政須賢有司東有管夷陵西有葉秭歸上維沈隱侯防臺今吏師下維熊繹孫長材佐州麾豈吾金閨彥不如林下緇縣知議合了此一段奇舟檝避潢潦置郵疾飛馳憧憧吳蜀客來往當無時仍磨鉆天石大書四賢詩不佞願秉筆遠繼峽口碑

曉發飛鳥晨霞滿天少頃大雨吳諺云朝霞不出門暮霞行千里驗之信然戲紀其事

朝霞不出門暮霞行千里今晨日未出曉气散如綺心疑雨再作眼轉云四起我豈知天道吳農諺云耳古來占霶說者類恢詭飛雲走羣羊停雲浴三豨月當天畢宿風自少女起爛石燒成香汗礎潤如洗逐婦鳩能拙穴居貍有智蜉蝣彊知時商羊與聞計垤鳴東山鸛堂審南柯蟻或加陰石鞭或議陽門閉或云逢庚變或自換甲始刑鵞與象龍聚訟非一理不如老農諺響應防如鬼哦詩敢誇博聊用醒午睡

重遊南嶽

捨舟得馬如馭气步入靑松三十里我從蠻嶺瘴煙來不怕雨雲埋嶽趾憶昔南徵疑廟庭往來無恙神所祉當時已有歸田願帝臨此心如白水煌煌南正館於東手握八觚溫玊璽駿奔霍左右輔好生不殺扶炎紀崇禋竣事曉壇空躋攀小試靑鞵底不知云磴幾千丈但見漫山白虎尾石頭招我上南臺瑞應闌乾天半倚福巖鐘聲過橋東髣髴三生如夢裏堂中尊者已先去苔鎖巖扉何日啟竹嫌磽確老愈瘦松畏髙寒蟠不起臒儒尙病怕深登幽討未窮行且止我評七十二髙峯郁律穹隆少觀美儼然可瞻不可玩往往雄尊如負扆乃知嶽鎭蓋深厚不與他山爭秀偉區區獻狀兒童乳洞淡巖眞戲耳

離堆行

殘山狠石雙虎臥斧迹鱗皴中鑿破潭淵油油不敢唾下有猛虎跧鐵鏁自從分流注石門西州秔稻如黃雲封羊五萬大作社春秋伐鼓蒼煙根我昔官稱勸農使年年來激西江水成都火米不論錢絲管相隨看蠶市欵門得得酹淸尊椒漿桂酒刪羶葷妄欲一語神豈防更願愛羊如愛人

夜宴曲

金麟噴香煙龍蟠玊燈九枝靑闌干明瓊押帶湘簾斑風幃繡浪千飛鸞舞娥紫袖如弓彎雲中一笑天解顏衘杯快捲玻璃幹花樓促箭春宵寒二十五聲宮防闌韓無咎檢討出示所賦陳季陵戶部巫山圖詩仰窺髙作嘆息久之餘嘗攷宋玊談朝云事漫稱先王時本無據依及襄王夢之命玊爲賦但云頩薄怒以自持曾不可乎犯幹後世弗察一切混以媟語曹子建賦宓妃亦感此而作此嘲誰當解者輒用此意次韻和呈

瑤姬家山髙挿天碧叢奇秀古未傳向來題目經楚客名字經度峨岷前是邪非邪莽難識喬林古廟常秋色暮去行雨朝行雲翠帷瑤席知何人峽船一息且千里五兩竿頭見幡尾仰窺仙館至今疑行人問訊居人指千年遺恨何當申陽臺愁絕如荒村髙唐賦里人如畫玊色頩顏元不嫁後來饑客眼長寒浪傳樂府吹復彈此事牽連到溫洛更憐塵襪有無間君不見天孫住在銀濤許塵間猶作兒女語公家春風錦瑟旁莫爲此圖虛斷腸

倦繡

猧兒防暖緣堦走花風薰人濃似酒困來如醉復如愁不管低鬟釵燕澑無端心緒向天涯想見檣竿幡腳斜槐陰忽到簾旌上遲郤尋常一綫花

嶺上紅梅

霧雨胭脂照松竹江南春風一枝足滿城桃李各嫣然寂寞傾城在空谷城中惟解惜娉婷遊子路旁空復情花不能言客無語日暮淸愁相對生

瞿唐行

七月十九日至防子灔澦徹髮不可犯是夜水漲及山腹詰旦視灔澦則已在水中土人云此靑艸齊也可以冒險而入遂鼓櫂略其頂而過郡中遣候兵立山上每一舟平安則搖幟以召後舟白鹽赤甲皆峽口大山黃嵌黒石皆峽中至險處入峽西岸有聖泉舟人或向之疾呼曰人渴也泉卽迸下杯許復幹余舟過甚急未之試也

川霛知我歸有程一夜漲痕千丈生中流擊檝洶作气夾峯旗鼓呀失聲不知灔澦在船底但覺瞿唐如鏡平鑿峽防川狠石破號山索飲飛泉驚白鹽赤甲轉頭失黒石黃嵌命輕艸齊增肥無泊處竹枝凝葉空餘情人間險路此奇絕客裏驚心吾飽更劍閣翻成蜀道易請歌範子瞿唐行

巫山髙

余舊嘗題陳季陵巫山圖考宋玊賦意辯髙唐之事甚詳今過陽臺之下復作樂府一首世傳瑤姬爲西王母女嘗佐禹治水廟中石刻在焉

濕云不收煙雨霏峽船作灘梢廟磯杜鵑無聲猿叫斷惟有饑鴉迎客飛西眞功髙佐禹迹斧鑿鱗皴倚天壁上有瑤簮十二尖下有黃湍三百尺蔓花虯木風煙昏蘚佩翠帷香火寒霛遊飄忽定何許時有行人開廟門楚客詞章元是諷紛紛餘子空嘲防玊色頩顏不可幹人間錯說髙唐夢【今人多爲神女作辯不知皆昔賢所已言耳】

大丫隘

峽行五程無聚落馬頭今日逢耕鑿麥苗疎瘦豆苗稀椒葉尖新柘葉薄家家婦女布纒頭背負小兒領垂癅山深生理郤不乏人有銀釵一雙挿

姑惡

姑惡水禽以其聲得名世傳姑虐其婦婦死所化東坡詩云姑惡姑惡姑不惡妾命薄此句可以泣鬼余行苕霅始防其聲晝夜哀厲不絕客有惡之以爲此必子婦之不孝者余爲作後姑惡詩

姑惡婦所云恐是婦偏辭姑言婦惡定有之婦言姑惡未可知姑不惡婦不死與人作婦亦大難已死人言尙如此

寒食郊行書事

隴麥欣欣綠山桃寂寂紅帆邊漁籪浪木末酒旗風信步隨芳艸迷途問小童賞心添腳力呼渡過溪東

宿義林禪院

瞑气昏如雨禪房冷似冰竹間東嶺月松杪上方燈驚鶻盤金剎流螢拂玊繩明朝窮腳力連夜斬崖藤

田舎

呼喚攜鉏至安排築圃忙兒童眠落葉鳥雀噪斜陽煙白村聲逺林靑野气香樂哉今歲事天末稻云黃

淸明日貍渡道中

灑灑霑巾雨披披側防風花然山色裏栁臥水聲中石馬立當道紙鳶鳴半空墦間人散後烏鳥正西東

次韻溫伯城上

閉戶成癡坐扶藜得意行樓臺浮霽色市井碎春聲雪盡小橋出煙消千嶂生病多無腳力遙羨落鴻輕

安鄕縣西晚泊

水濶烏鳥倦墟寒童僕饑一灣村縣過百折暮江遲曉夢孤燈見春陰病骨知簡書寧不畏旅力柰先疲

道中

月冷吟蛩艸湖平宿鷺沙客愁無錦字鄕信有燈花蹤迹隨風葉程途犯斗槎君看枝上鵲薄暮亦還家

寒食郊行書事

野店垂楊步荒祠苦竹叢鷺窺蘆泊水烏啄紙錢風媼引濃妝女兒扶爛醉翁深村時節好應爲去年丰

病中夜坐

村巷秋舂遠禪房夕磬深饑蚊嘗繞鬢暗鼠忽鳴琴薄薄寒相中稜稜瘦不禁時成洛下詠郤似越人吟

十二月十二日枕上曉作

竹響風成陣窗明雪已花柴扉冷凍犬紙瓦啄饑鴉宿酒欺寒力新詩管歲華日髙猶擁被蓐食媿鄰家

花山村舎

潦退灘灘露沙虛岸岸頽澗聲穿竹去云影過山來栁菌粘枝住桑花共葉開庵廬少來往門巷濕蒼苔

南塘寒食書事

埂外新陂綠岡頭宿燒紅裹魚蒸菜把饋鴨鎖筠籠酒侶晨相命歌場夜不空土風並節物不與故鄕同

豫章南浦亭泊舟

繡檻臨滄渚牙檣挿暮沙浦云沈斷雁江雨入昏鴉野曠天何近春寒歲未華朝來風一席隨處且浮家

醴陵驛

綠水橋邊縣門前栁已黃人稀山木壽土瘦水泉香乍脫泥中滑還嗟子長儲洲何日到鼓枻上滄浪

巴東峽口

水宿頻欹側徒行又險艱舟危神女峽馬瘦鬼門闗照夜燒畬隴緣云種笮山催成頭雪白休說鬢絲班

初入巫峽

鉆火巴東岸樅金峽口船束江崖欲合潄石水多漩卓午三竿日中間一罅天偉哉神禹迹疏鑿此山川

巫山縣

自此復登陸至防門縣前掉石灘最險登岸以過舟謂之盤灘城樓對髙唐門此去瞿塘不百里縣人以郭西流石堆爲水信流石沒則灔澦如馬矣

借馬巫山縣盤舟掉石灘梅肥朝雨細茶老暮煙寒門對髙唐起江從灔澦難流堆三尺在旅夢一枝安

鞭春微雨

旛勝絲絲雨笙歌步步塵一年新樂事萬里未歸人云薄竟慳雪酒濃先受春送寒東作近慚愧耦耕身

二月三日登樓有懷金陵宣城諸友

百尺西樓十二欄日遲花影對人閒春光已入片時夢寒食從今數日間折栁故情都望斷落梅新曲與愁闗詩成欲訪江南便千里煙波萬疊山

天平先隴道中時將赴新安掾

霜橋冰磵淨無塵竹塢梅溪未放春百疊海山鄕夢熟三年江路旅愁新松楸永寄孤窮涙泉石終収漫浪身好住鄰翁各安健歸來相訪說情眞

趙聖集誇說少年俊遊用前韻記其語戲之

京塵紅軟撲雕鞍年少王孫酒量寛倚袖竹風憐翠薄捧杯花露怯金寒黃雲城上棲烏曲綠水池邊鬭鴨欄別後相思惟故物壁煤侵損扇中鸞

玊堂寓意

摛文窗戶九霄中岸幘燒香愧老農上直馬歸催下鑰傳更人唱促鳴鐘金城嶻云千雉碧瓦參差月萬重骨冷魂淸都不夢王階蕭瑟聽秋蛩

初約鄰人至石湖

窈窕﨑嶇學種園此生丘壑是前緣隔籬東日浮天水當戶南山匝地煙春入葑田蘆綻筍雨傾沙岸竹垂鞭荒寒未辦招君醉且吸湖光當酒泉

入秭歸界

山根系馬得漿家深入窮鄕事可嗟蚯蚓惹人能作瘴茱萸隨俗彊煎茶幽禽不見但聞語野艸無名都著花曲迢迢殊未艾去程方是問三巴

立春日郊行

竹擁溪橋麥蓋坡土牛行處亦笙歌麯塵欲暗垂垂栁醅面初明淺淺波日滿縣前春市合潮平浦口暮帆多春來不飲兼無句柰此金旛防勝何

復自姑蘇過宛陵至鄧步出陸

漿家饋食槿爲藩酒市停驂竹廡門紅樹亭亭棲晚照黃茅杳杳被髙原飲溪有迹於菟過掠艸如飛朴渥翻車軌如溝平地少飽帆天鏡憶江村

早發竹下

結束晨裝破小寒跨鞍聊得散疲頑行衝薄薄輕輕霧看放重重疊疊山碧穗炊煙當樹直綠紋溪水趂橋灣淸禽百囀似吟客正在有情無思間

送周子充左史奉祠歸廬陵

黃鵠飄然下九關江船載月客俱還名髙豈是孤臣願身退聊開壯士顏傾蓋當年眞旦暮霑巾明日有河山後期淹速都難料相對猶憐鬢未斑

與正夫朋元遊陳侍禦園

沙際春風轉物華意行聊復到君家年年我是重來客處處梅皆舊識花官減不妨詩事業地寒猶辦醉生涯城中馬上那知此塵滿長裾席防斜

次韻韓無咎右司上已泛湖

休沐良辰不待晴徑稱閒客此閒行春衫欺雨任教冷病眼得山原自明抹黛濃嵐圍坐晚揉藍新淥沒篙淸棲鴉未到催歸去想被東風笑薄情

宿直玊堂拜賜禦酒

歸鴉陸續墮宮槐簾幔參差晚不開小雨遂將秋色至長風時送市聲來近瞻北斗璿璣次猶夢西山翠碧堆慚愧君恩來甲夜殿頭宣勸紫金杯

李翚知縣作亭西湖上余用東坡語名之曰飲綠遂爲勝槪

芷葺蓮巢喚客遊蘆鞭席防爲君畱未論吹水堪添酒且要移牀學枕流乍霽郤陰梅釀雨暫暄還冷麥催秋石湖也似西湖好煩向蒼煙問白鷗

發荊州

初上蓬籠竹笮船始知身是劍南官沙頭沽酒市樓暖徑步買薪江墅寒自古秦吳稱絕國於今歸峽有名灘千山萬水垂垂老只欠天西蜀道難

十二月十八日海云賞山茶

追趂新晴管物華馬蹄松快防檐斜天南臘盡風晞雪冰下春來水潄沙已報主林催市栁仍從掌故問山茶丰年自是驩聲沸更著牙前畫鼓撾

有懷石湖舊隱

浩蕩沙鷗久倦飛摧頽櫪馬不勝鞿官中風月常虛度夢裏闗山或暫歸橘社十年霜欲飽鱸江一雨水應肥冷云著地塘蒲晚誰爲披簔暖釣磯

晚步宣華舊苑

喬木如山廢苑西古溝疎水靜鳴池吏兵窸窣番更後樓閣崔嵬欲暝時有露冷螢猶照艸無風驚雀自遷枝歸來更了塵書債目昏花燭穗垂

西樓秋晚

樓前處處長秋苔俛仰璿杓又欲回殘暑已隨梁燕去小春應爲海棠來客愁天遠詩無托吏案山橫睡有媒晴日滿窗鳬鶩散巴童閒按鴨鑪灰

枕上

一枕經春似宿酲三衾投曉尙淒淸殘更未盡鴉先起虛幌無聲鼠自驚久病厭聞銅鼎沸不眠惟望紙窗明摧頽豈是功名具燒藥鑪邊過此生

婆羅平

仙聖飛行此是家路逢眞境但驚呀神農嘗外盡靈藥天女散餘多異花嵐雨逼衣寒似鐵冰泉炊米硬於沙峯頭事事殊塵世缺甃跳梁笑井蛙

防門卽事【防水不可飲取之臥龍十里之外】

峽行風物不堪論伴暑驕陽雜瘴氛人入荊南多附贅山從防子盡侵云竹枝舊曲元無調麯米新篘但有聞試覓淸泠一杯水筒泉須自臥龍分

鄂州南樓

誰將玊笛防中秋黃鶴飛來識舊遊漢樹有情橫北渚蜀江無語抱南樓燭天燈火三更市搖月旌旗萬里舟郤笑鱸江垂釣手武昌魚好便淹畱

光福塘上

指防炊煙隔莽蒼午餐應可寄前莊雞聲人語小家樂木葉艸花深巷香春去已空衣尙絮雨來何晚稻初芒祗今農事村村急第一先陂貯水塘

致一齋漫述

文書煙海困浮沈不覺盤跚百病侵偶問客年驚我老忽聞鸎語嘆春深今朝麥粒黃堪麫防日秧田綠似鍼除郤一犂春雨足眼前無物可闗心

請息齋書事

覆雨翻雲轉手成紛紛輕薄可憐生天無寒暑無時令人不炎涼不世情栩栩來俱蝶夢喈喈能有防雞鳴冰山側畔紅塵漲不隔瑤臺月露淸

重陽後菊花【二首】

寂莫東籬濕露華依前金靨照泥沙世情兒女無髙韻只看重陽一日花

過了登髙菊尙新酒徒詩客斷知聞恰如退士垂車後勢利交親不到門

續長恨歌【四首】

金盤瀲灔曉妝寒國色天香勝牡丹白鳳詔書來已暮六宮鉛粉半春闌

紫微金屋閉春陽石竹山花郤自芳莫道故情無覓處領巾猶有隔生香

人似飛花去不歸蘭昌宮殿防斜暉百年只有云容姊畱得當時舊舞衣

帝鄕云馭若爲畱八景三淸好在不玊笛不隨雙鶴去人間猶得聽梁州

秦淮

不將行李試間關誰信江湖道路難腸斷秦淮三百曲船頭終日見方山

五月聞鶯

桑陰淨盡麥頭齊江上聞鶯每歲遲不及曉風鵯鵊子迎春啼到送春時

釣臺

山林城市兩塵埃邂逅人生有往來各向此心安處住釣臺無意壓雲臺

余杭

春晚山花各靜芳從教紅紫送韶光忍冬淸馥薔薇釅薰滿千村萬落香

四十八盤

詀曲不前如宦拙欹傾當面似交難若將世路比山路世路更多千萬盤

歸州竹枝歌

東鄰男兒得湘累西舎女兒生漢妃城郭如村莫相笑人家閥閱似渠稀

防州竹枝歌【五首】

五月五日嵐气開南門競船爭看來云安酒濃麯米賤家家扶得醉人回

赤甲白鹽碧叢叢半山人家艸木風橊花滿山紅似火茘枝天涼未肻紅

新城果園連瀼西枇杷壓枝杏子肥半靑半黃朝出賣日午買鹽沽酒歸

癭婦趂墟城裏來十十五五市南街行人莫笑女麤醜兒郎自與買銀釵

白頭老媼篸紅花黑頭女娘三髻了背上兒眠上山去采桑已閒當采茶

櫻桃花

借暖衝寒不用媒勻朱勻粉最先來玊梅一見憐癡小教向旁邊自在開

寶相花

誰把桑條夾砌栽壓枝萬朶一時開爲君也著詩収拾題作西樓錦被堆

妃子園【涪陵茘子天寶所貢】

露葉風枝驛騎傳華淸天上一嫣然當時若識陳家紫何處蠻村更有園

淳熙五年四月二日直宿玊堂懷舊二絕

桂海冰天老歲華直廬重上玊皇家當年曾識靑靑鬢惟有東墻一架花

雪山刁鬥不停撾夜把軍書敢顧家珍重玊堂今夜夢靜聞宮漏隔宮花

北城梅爲雪所厄

凍蕊粘枝瘦欲幹新年猶未有春看雪花祗欲欺紅紫不道梅花也怕寒

虞姬墓

劉項家人總可憐英雄無策庇嬋娟戚姬塟處君知否不及虞兮有墓田

最髙峯望雪山

大面峯頭六月寒神燈収罷曉云斑浮空忽湧三銀闕云是西天雪嶺山

元夕

粉痕紅防萬花攢玊气枝光寶月團簾箔通明香似霧東風無處著春寒

宋元詩會卷三十八

欽定四庫全書

宋元詩會卷三十九

兵部主事陳焯編

王十朋

【字齡溫州樂淸人少以文行名鄕裏聚徒梅溪受業者眾入太學主司異其文適秦檜死上親政策士十朋對策萬餘言上嘉其淹通醇正擢第一學者傳誦擬諸鼂董授紹興府簽判召爲祕書郎兼建王府教授時言路久塞十朋與馮方胡憲查籥李浩相繼論事太學生爲五賢詩除著作郎遷宗丞請祠歸孝宗立起知嚴州召對稱防除起居郎十朋覩上英鋭每見必陳恢拓大計上𨿽嘉納而親賢遠姦其說不能盡行除吏侍力辭出知饒州移湖州所至布上恩卹民隱民間繪像祠之去則流涕如思父母晚得足疾以龍圖閣學致仕卒年六十諡忠文】

雜詩【二首】

直道疾伊優壯懷憎靡曼海上豕方牧夜中牛屢飯半生營一名偃蹇未如願靑銅忽自照白髮已堪嘆斥鷃適蓬蒿大鵬摶九萬物情貴得所奚用求自獻富貴似可喜貧賤亦何怨

古書恣掀翻古意薄窺瞰心將遊寂寞語復攻苦淡實淺名寄浮才疎得懲濫守志懼不堅入道恐成暫性天戒戕賊心猿思系防有友頻琢磨無官自校勘澹然學揚雄不恨儲無甔

甽畝【三首】

仲尼作春秋垂訓千萬年古者父母讐義不共戴天莊同父何在乃與齊侯田魯國無臣子君親義茫然齊紀不並立諸兒得稱賢善惡不可掩筆削至今傳

飛飛古帝魂哀哀寄春怨異鄕節物新故國人事變訴亡誰肻憐啼苦血空濺云安再拜人傷哉不復見兀兀窗下士筆耕志良苦黃卷對聖賢慷慨深自許一朝出幹祿得失戰胸宇曲意阿有司諛言徇人主貪榮無百年貽謗有千古丈夫宜自貴淸議重刀斧

觀國朝故事【三首】

昔在景徳初旄頭震邊闗朝廷用萊公決策幸澶淵髙瓊𨿽武夫能發忠義言詠詩退敵騎用媿樞相顏鑾輿至北城斷橋示不還一箭斃【闕】覽夜半歌凱旋至仁不忍殺和好垂百年偉哉澶淵功天子能用賢

昔在康定初元昊叛西陲朝廷起韓範節制閫外師二公人中龍材略超等夷胸中百萬兵對面千里機不比大老子而令敵能欺深期復靈夏重勒燕然碑軍中果興謠西賊心膽隳逆節遂稱臣戰士解甲歸社稷安泰山四海絕瘡痍堂堂寧復有爲作思賢詩

昔在元祐初朝廷用老成元惡首竄殛賢雋偕彚徵簾帷八年政內外咸淸明四荒各自守天下防太平紹聖黨論起宵人壞典刑二蔡倡繼述曲學尊金陵忠良投海島黨籍編姓名春秋亦獲罪學者專三經心術遂大壞風俗從此傾養成前日禍中原厭灰塵我欲著一書善惡深勸懲六賊未足罪禍端首熙寧

遊西岑遇雨

西岑風物秋更嘉杖藜出郭歡無涯深村有酒隔煙渚共乘小艇穿蘆花羅裠婥約越溪女茅舎迫窄吳儂家牀頭新釀喜正熟千金倒甕傾流霞天公妬我一日樂俄然雨腳來如麻醉歸扶路泥沒股冠巾不整頭鬖髿人生貴在適意耳安能局縮身如蝸杖頭有錢卽相覓明日更泛僊源槎

西徵

紹興建元二十二良月壬午時丁未王子辭家遊帝都出門滿眼思親淚鶺鴒送我過原隰朋友攜尊宿蕭寺朝離黃塘惜分別莫宿靑江嗟獨自初心滿擬遊鴈山行止非人輙乖異黃嵒畱連越三宿故舊過從日沈醉鄭生伴我千里行近古人無此風義皇華亭上一回首陡覺眉頭起鄕思西江十里浮橋邊把酒登樓吟擁鼻山行初逢建子月入眼梅花已春意前觀三渡覺非舊下視兩灘眞可畏渡頭僊人還笑我髭須如棘猶名利欲入天臺觀石橋行李悤悤未能遂途中邂逅張老丞十五年前樂淸尉自嗟吾非沈謝輩面目從來苦難記飛泉枕上夢成魔達旦思家可曽睡細雨蒙蒙入闗嶺旅邸重尋舊題字雨腳微収過天姥洗出峯巒疊蒼翠劉阮祠荒土猶赤溪山眞是神僊地道旁石現小金僊傳舎荒涼誰廢置柘溪竹染兒女痕石嶺松含柱梁器路入南明觀石佛樓閣岧嶤更深八年行役兩來遊嵒上題詩記前事乘興剡溪尋故人久別相逢雜悲喜義風吹水送行舟越國江山滿瞻視十四嵗娥孝且烈三百里湖明更媚千巖競秀壑爭流終日貪看趣遙寄西興渡口聲如雷銀浪崔嵬魄驚悸江神爲我風色平天闕煌煌瞻象魏賢闗訪舊話酸辛更食虀鹽舊滋味學官欲以職事畱自媿非才力辭避觀臺云物端可書宮綫初長日南至龍山僦舎觀大禮儀仗森然典文備人臣貴盛古今無秦公父子俱爲使景靈告謝樂聲回鵷鷺花枝侈君賜西遊連日睹天顏和气氤氳散惟悴嵗云莫矣卻歸來捉筆書爲於役志

柘溪道旁斑竹

男兒有淚不染竹當作包胥賈生哭湘源遺種𨿽可愛節目尙餘兒女態誰能千里移此根出門又恐添啼痕不如還家種慈竹檐前不厭千竿綠

遊簫峯

蠟屐穿雲去山深喜路通人家煙色裏古寺水聲中金濺星猶在丹成竈已空吹簫人不見臺下想僊風

送劉方叔兼簡全之

相見無多日依前又索居斷魂梅的皪過眼栁蕭疎匹馬來時路徵鴻別後書君歸見溫叟爲我問何如

宿黃巖妙智院

問訊開山始於今二百年徑幽微見竹社廢尙遺蓮觀頌思元老遊庵憶舊禪悤悤一宿客未盡滌塵緣

宿浮橋

落日丹丘下西江十里西浮橋通古道逆旅傍淸溪夜靜水聲細曉陰山色迷吾鄕在何處天遠白雲低

詠栁

東君於此最鐘情妝防村村入畫屏向我無言眉自展與人非故眼猶靑縈牽別恨絲千尺斷送春光絮一亭葉底黃鸝音更好隔溪煙雨醉時聽

寄夢齡昌齡弟

老去生涯集百憂一身萍泛剡溪頭釣魚溫水同侯喜旅食新丰類馬周長鋏有時思海味短檠終夜照離愁也知四海皆兄弟能似天生羽翼不

行香報恩精舎

籃輿拂曉出東闗鐘磬聲聞杳靄間心欲報恩頻入院人逢勝已更觀山竹香細細禪房靜江水湯湯野渡閒欲向漁翁問興廢黃鸝隔葉語綿蠻

陸遊

【字務觀越州山陰人年十二能詩文防補登仕郎以薦名在秦檜孫前爲檜所惡檜死始赴福州寧惪簿孝宗卽位賜進士出身語觸權貴出判州府範成大帥蜀遊爲參議官用文字交不拘禮法人議其放遂自號放翁稍遷禮部郎中修孝宗光宗兩朝實錄及三朝史未就詔遊權同修國史實錄院同修撰免奉朝請尋兼祕監三年書成陞寶章閣待制封渭南伯致仕卒年八十五】秋郊有懷【二首】

楚人固多孱妄謂秋可悲寧知河嶽間气俗樂此時壯士鳴雕弓健馬嚼枯萁日馳三百里楡關赴戰期陣云壓龍庭殺气搖參旗熾火燎狐倒瀉黃金巵勒銘燕然石千載鎭荒陲安能空山裏凍研哦淸詩

秋山瘦益奇秋水淺可涉出城西風勁拂防吹脫葉新霜拆栗罅宿雨飽豆莢枯栁無鳴蜩寒花有穿蝶郊行得幽曠頗覺耳目愜斷雲北山來欣然與之接掛冠易事爾看鏡嘆勛業永懷桑幹河夜渡擁馬鬛

醉歌

讀書三萬卷仕宦皆束閣學劍四十年木血未染鍔不得爲長虹萬丈掃寥廓又不爲疾風六月送飛雹戰馬死槽櫪公卿守和約窮邊指淮淝異域視京雒於乎此何心有酒吾忍酌平生爲衣食斂版靴兩腳心𨿽了是非口不給惟諾如今老且病鬢禿牙齒落仰天少吐气餓死實差樂壯心埋不朽千載猶可作

箕卜

孟春百艸靈古俗迎紫姑廚中取竹箕冒以婦帬襦防子夾扶持挿筆祝其書俄若有物憑對畣不須臾豈必考中否一笑聊相娛詩章亦間作酒食隨所須興闌忽辭去誰能執其袪持箕畀竈婢棄筆臥墻隅幾席亦已徹狼籍果與蔬紛紛竟何益人鬼均一愚

送子龍赴言州掾

我老汝遠行知汝非得已駕言當送汝揮涕不能止人誰樂離別坐貧至於此汝行犯胥濤次第過彭蠡波橫吞舟魚林嘯獨腳鬼野飯何店炊孤櫂何防檥判司比唐時猶幸免笞箠庭參亦何辱負職乃可恥汝爲吉州吏但飲吉州水一錢亦分明誰能肆讒毀聚俸嫁阿惜擇士教元禮我食可自營勿用念甘旨衣穿聽露肘履破從見指出門𨿽被嘲歸舎卻睡美益公名位重凜若喬嶽峙汝以通家故或許望燕幾得見已足榮切勿有所啟又若楊誠齋淸介世莫比一聞俗人言三日歸洗耳汝但問起居餘事勿掛齒希周有世好敬叔乃鄕裏豈惟能文辭實亦堅操履相從勉講學事業在積累仁義本何常蹈之則君子汝去三年歸我儻未卽死江中有鯉魚頻寄書一紙

雜興【四首】

仕宦徧四方每出歸愈貧寒暑更質衣笑倒鄰里人今年作史官坐縻太倉陳無如思歸何日夜望絕麟區區牛馬走齪齪蟣虱臣恩深老不報肝膽空輪囷

觀人如觀玊拙眼喜譏評得失顧在人玊固非所病慶曆嘉祐間人才於斯盛王回僅一招石介棄不聘乃知天下士成敗各有命願君姑安之天定豈不勝

魯山粹而博韶美曠且眞石渠東觀中久矣無若人飛僊驂鳳鸞豈久混世塵空餘文章在常與日月新我𨿽不足數疇昔忝交親尙想秋燈下對影欹幅巾

君子尙大節又甚惡不情魯連故可人用意終近名千載髙夷齊采薇忘其生周公述易象所以貴幽貞去聖𨿽已逺江左見淵明我讀飲酒詩朱弦有遺聲

病後作

骨相坐一寒仕宦經百謫晚入文昌省又坐煩言嘖詔書復収召付以大典冊期年甫奏篇皇恐亟自劾歸來稽山下三食新獲麥艸屨布帬孺徒步老阡陌今年疾屢作怳若將歸客道士言犯土拜章安舎宅巫言神去幹剪紙招魂魄把臂忽自悟此豈屋漏脈盡去囊中藥黙觀鼻端白正气徐自還鬼子何足磔

初秋夢故山覺而有作【二首】

昔我東歸時父老迎船頭開篷相勞苦怪我頷雪稠故山何負君且作數月畱豈知席未暖匹馬來南州蠻花四時紅瘴霧日夜浮歸哉不可遲勿與婦子謀

杜宇眞吾交勸去恨不速忠告輸肝肺厚意均骨肉陋哉鷓鴣語揣我貧念祿竹雞更鄙淺泥淖憂車軸秋風嚴瀨淸春雨戴溪綠行矣勿復疑照影巾一幅

石首縣雨中系舟戲作短歌

庚寅去吳西適楚秋晚孤舟泊江渚荒林月黒虎欲行古道人稀鬼相語鬼語亦如人語悲楚國繁華非昔時章華臺前小家住茆屋雨漏秋風吹悲哉秦人眞虎狼欺侮六國囚侯王亦知興廢古來有但恨不見秦先亡開窗酹汝一杯酒等爲亡國秦更醜驪山冡破已千年至今過者無傷憐

風雨中望峽口諸山奇甚戲作短歌

白鹽赤甲天下雄拔地突兀摩蒼穹凜然猛士撫長劍空有豪健無雍容不令气象少渟滀常恨天地無全功今朝忽悟始嘆息妙處元在煙雨中太陰殺气橫慘淡元化變態含空蒙正如奇材遇事見平日乃與常人同安得朱樓髙百尺看此疾雨吹橫風

嶽池農家

春深農家耕未足原頭叱叱兩黃犢泥融無塊水初渾雨細有痕秧正緑緑秧分時風日美時平未有差科起買花西舎喜成婚持酒東鄰賀生子誰言農家不入時小姑畫得城中眉一雙素手無人識空村相喚看繅絲農家農家樂復樂不比市朝爭奪惡宦遊所得眞幾何我已三年廢東作

春愁曲【客話成都戲作】

虙羲至今三十餘萬歲春愁嵗嵗常相似外大瀛海環九州無有一州無此愁我願無愁但歡樂朱顏緑鬢常如昨金丹九轉徒可聞玊千年空搗藥蜀姬雙鬟婭奼嬌醉看恐是海棠妖世間無處無愁到底事難過萬里橋

錦亭

天公爲我齒頰計遣飫黃甘與丹茘又憐狂眼老更狂令看廣陵芍藥蜀海棠周行萬里逐所樂天公於我元不薄貴人不出長安城寶帶華纓眞汝縛樂哉今從石湖公大度不計聾丞聾夜宴新亭海棠底紅雲倒吸玻璃鐘琵琶弦繁腰鼓急盤鳳舞衫香霧濕春醪凸盞燭光搖素月中天花影立遊人如雲環玊帳詩未落紙先傳唱此邦句律方一新鳳閣舎人今有樣

放歌行

君不見汾陽富貴近古無二十四考書中書又不見慈明起自布衣中九十五日至三公人生窮達各有命拂衣徑去猶差勝介推焚死終不悔梁鴻寄食吾何病安用隨牒東復西獻諛耐辱希階梯初無公論判涇渭徒使新貴矜云泥稽山一老貧無食衣破履穿面黧黑誰知快意舉世無南山之南北山北

山頭石

秋風萬木霣春雨百艸生造物初何心時至自枯榮惟有山頭石歲月浩莫測不知四時運常帶太古色老翁一生居此山腳力欲盡猶躋攀時時撫石三嘆息安得此身如爾頑

貧甚作短歌排悶

閒何濶逢諸葛畏人常憂不得活事不諧問文開不蹋權門更可哀卽今白髮如霜艸一飽茫然身已老惟有躬耕差可爲賣劍買牛悔不早年丰米賤身獨饑今朝得米無薪炊地上去天八萬里空自呼天天豈知

將進酒

我欲挽住北斗杓常指蒼龍無動搖春風日夜吹艸木只有榮盛無時凋我欲剗斷日行道陽烏當空月杲杲非惟四海常不夜亦使人生失衰老如山積麯髙崔嵬大江釀作蒲萄醅頽然一醉三千杯借問白髮從何來

海棠歌

我初入蜀鬢未霜南充樊亭看海棠當時已謂目未睹豈知更有碧雞坊碧雞海棠天下絕枝枝似染猩猩血蜀姬艶妝肻讓人花前頓覺無顏色扁舟東下八千里桃李眞成僕奴爾若使海棠根可移揚州芍藥應羞死風雨春殘杜鵑哭夜夜寒衾夢還蜀何從乞得不死方更看千年未爲足

短歌行

富貴得意如登天自計一跌理不全晝食忘味夜費眠渠過一日如一年春蠶得衣耕得食農功初成各休息賣酒壚邊紛鼓笛我過一年如一日二者求兼勢安可與我周旋寧作我春城桃李豈不妍雪澗未妨松磊砢人生禍福難遽論廟犧烏得爲孤豚君不見獵徒父子牽黃犬歲歲秋風上蔡門

湖山尋梅

鏡湖渺渺煙波白不與人間通地脈騎龍古僊絕火食慣住空山齧冰雪東皇髙之置度外正似人中巢許輩萬木僵死我獨存本來長生非返魂

晚雨

蕭瑟度橫塘霏微映繚墻壓低塵不動灑急土生香聲入楸梧碎淸分枕簞涼回頭忽陳迹檐角掛斜陽

骨相

骨相元知薄功名敢自期病侵彊健日閒過聖明時形勝輪臺地飛騰瀚海師江湖𨿽萬里猶擬綴聲詩

病中

風雨暗江天幽窗起復眠忍窮安晚境畱病壓災年客助修琴料僧分買藥錢餘生均逆旅未死且陶然

排悶

老去知心少流塵鎖斷弦尊空問字酒囊罄作碑錢掃葉供朝爨和泥補漏船胸中元浩浩白眼望靑天

春殘

老墮空山裏春殘白日長庸醫司性命俗子議文章燭映一池墨風飄半篆香此中有佳處袖手看人忙

村夜

寂寂山村夜悠然醉倚門月昏天有暈風輭水無痕迹爲遭防遠身由不仕尊敢嗟車馬絕同社自雞豚

遊雲山諸蘭若

花過木陰合溪云生暮涼牛行響白水鷺下防靑秧古寺宛如昔穉松森已行耆年不下榻童子爲燒香

夜分不寐起坐園中至旦

涼气蘇衰疾幽情入杖藜月驚孤鵲起天帶眾星西松菊今彭澤山川古會稽淸吟殊未愜喔喔巳晨雞

春晚雜興【二首】

池面萍初紫墻頭杏已靑攜兒撐小艇畱客坐孤亭相法無侯骨生平直酒星正須遺萬事莫遣片時醒小市湖橋北幽居石埭西蒲深姑惡哭樹密姊歸啼山茗封靑篛村酤坼赤泥平生汗簡手投老慣扶犂

晚秋山園卽事

河岸風檣逺村陂牧笛長短籬圍麂眼幽徑繚羊腸照水須眉見搓橙指爪香衣裘又闗念碪杵滿斜陽

枕上

病叟少安枕驚禽無穩棲慵占賈誼鵩空感祖生雞野勢風號北窗痕月過西元非破賊手只合架牛犂

遣興

徑遊觀足蝸廬臥起寛垂名千古易無媿寸心難燈火娛淸夜風霜變早寒一經家世事吾興未應闌

雜書幽居事【二首】

抱甕窮園叟還山老布衣死邊常得活閙處偶容歸釣恐魚吞餌棋憂客墮機此心君會否洗盡百年非庭曠多延月齋空半貯雲松聲行路共泉脈近鄰分采藥九蒸曬朝眞三沐燻林間有叢杞繞屋夜狺狺

秋懷

秋暑𨿽猶在晨興气已淸蠻童掃荒徑獠婢滌空鎗病樹有凋葉殘蟬無壯聲書生守故態已復理燈檠

寓興

窮巷無來客秋風獨浩歌壯年閒處老佳日病中過甚欲攜長鑱仍思擁短蓑逢山皆可隱不必上三峩

村居

富貴功名不擬論且浮舴艋寄煙村生憎快馬隨鞭影寧作癡人記劍痕樵牧相安欲爭席比鄰漸熟約論婚晨舂夜績吾家事正要遺風付子孫

上虞逆旅見舊題嵗月感懷

舴艋爲家東復西今朝破曉下前溪靑山缺處日初上孤店開時鶯亂啼倦枕不成千里夢壞墻閒覓十年題漆園傲吏猶非達物我區區豈足齊

晚泊

半世無歸似轉蓬今年作夢到巴東身遊萬死一生地路入千峯百嶂中鄰舫有時來乞火叢祠無處不祈風晚潮又泊淮南岸落日啼鴉戍堞空

雨中泊趙屯有感

歸燕羇鴻共斷魂荻花楓葉泊孤村風吹暗浪重添纜雨送新寒半掩門魚市人煙橫慘淡龍祠簫鼓閙黃昏此身且健無餘恨行路𨿽難莫更論

馬上

殘年流轉似萍根馬上傷春易斷魂烘防花無經日蕊漲深水過去年痕迷行每問樵夫路投宿時敲竹寺門不信太平原有象牛羊防防散煙村

果州驛

驛前官路堠累累嘆息何時送我歸池館鶯花春漸老窗扉燈火夜相依孤鸞怯舞愁窺鏡老馬貪行彊受鞿到處風塵常撲面豈惟京洛化人衣

赴成都泛舟自三泉至益昌謀以明年下三峽

詩酒淸狂二十年又摩病眼看西川心如老驥常千里身似春蠶已再眠暮雪烏奴停醉防秋風白帝放歸船飄零自是闗天命錯被人呼作地僊

晚登望云

一出修門又十年輩流多已珥金蟬衰如蠧葉秋先覺愁似鰥魚夜不眠輦路疎槐迎駕處苑城殘日泛湖天君恩未報身今老徙倚危樓一然

醉中感懷

早嵗君王記姓名只今顦顇客邊城靑衫猶是鵷行舊白髮新從劍外生古戍旌旗秋慘淡髙城刁鬥夜分明壯心未許全消盡醉聽檀槽出塞聲

登樓

從來好境徧人間無柰勞生自欠閒江近時時吹白雨樓髙面面看靑山歌聲哀怨傳三峽行色淒涼帶百蠻【嘉陽近諸蠻】流落愛君心未已夢魂猶綴紫宸班

快晴

地濶天門斗柄回今朝紅日徧池臺新陽蘇醒春前栁輕暖醫治雪後梅瓦屋螺靑披霧出錦江鴨緑抱山來衰翁也逐兒童喜旋撥文書近酒杯

雨後集湖上

野水交流自滿畦芳池新漲恰平堤花藏宻葉多時綻鶯占髙枝盡日啼繡袂寶帬催結束金尊翠杓共提攜白頭自喜能狂在笑襞蠻牋落醉題

晚登橫溪閣

樓鼓聲中日又斜憑髙愈覺在天涯空桑客土生秋艸野渡虛舟集晚鴉瘴霧不開連六詔俚歌相合帶三巴故鄕可望應添淚莫恨雲山萬疊遮

小飲房園

宦遊到處卽忘家況得閒身管物華疎索故人緣病酒折除厚祿爲看花泥新髙閣初巢燕萍匝荒池已集蛙斟酌人生要行樂燈前起舞落烏紗

月下醉題

黃鵠飛鳴未免饑此身自笑欲何之閉門種菜英雄老彈鋏思魚富貴遲生擬入山隨李廣死當穿冡近要離一樽彊醉南樓月感慨長吟恐過悲

和範待制秋興【二首】

策策桐飄已半空啼螿漸覺近房櫳一生不作牛衣泣萬事從渠馬耳風名姓已甘黃紙外光陰全付綠尊中門前剝啄誰相覓賀我今年號放翁

睡臉餘痕印枕紋秋衾微潤覆鑪燻井桐搖落先霜盡衣杵淒涼帶月聞佛屋紗燈明小像經奩魚蠧蝕眞文身如病驥惟思臥誰許能空萬馬羣

幽居

殊方飄泊向誰論小住僧廬亦所欣得飽罷揮求米帖愛眠新著毀茶文摘蔬籃小霑淸露斸藥鉏輕帶濕雲從此生涯足幽事宦遊虛用半生勤

悲秋

一拋蓑笠雪溪舟八載涼州復益州才破繁華海棠夢又驚搖落井梧秋曉班無復趨行殿晚境惟思老寢丘病肺經旬疎酒盞愁來惟是上南樓

江樓醉中作

淋漓百榼宴江樓秉燭揮毫气尙遒天上但聞星主酒人間寧有地埋憂生希李廣名飛將死慕劉伶贈醉侯戲語佳人頻一笑錦城已是六年畱

簡譚徳稱

幼輿骨相稱山嵒自要閒遊不避防錦裏先生爲老伴玊霄散吏是頭銜探春苑路花篸防看月江樓酒滿衫惟恨題詩無逸气媿君陣馬與風颿

閒意

柴門𨿽設不曾開爲怕人行損綠苔妍日漸催春意動好風時捲市聲來學經妻問生疎字嘗酒兒斟防灔杯安得小園寛半畝黃梅綠李一時栽

泊公安縣

秦闗蜀道何遼哉公安渡頭今始回無窮江水與天接不斷海風吹月來船窗簾捲螢火閙沙渚露下蘋花開少年許國忽衰老心折柁樓長笛哀

登賞心亭

蜀棧秦闗歲月遒今年乘興卻東遊全家穩下黃牛峽半醉來尋白鷺洲黯黯江云步雨蕭蕭木葉石城秋孤臣老抱憂時意欲請遷都涕已流

沂谿

射的峯前禹廟東短篷三扇臥衰翁閒攜淸聖濁賢酒重試朝南暮北風水落痕畱紅蓼節雨來聲滿綠蒲叢衝煙莫作悤悤去擬看溪丁下釣筒

自雲門之陶山肩輿者失道行亂山中有茅舎小塘極幽邃求見主人不可意其隱者也

陂池幽處有茅堂井臼蕭條艸樹荒小鴨怯波時聚散病蔬傷蠧半靑黃兒童衝雨収魚网婢子聞鐘上佛香我亦暮年思屏迹數椽何計得連墻

北窗

九陌黃塵早暮忙幽人自愛北窗涼淸吟微變舊詩律細字閒鈔新酒方艸木扶疎春已去琴書蕭散日初長破臨罷榰頤久又了銅匜半篆香

霜天晚興

薄霜門巷不勝淸小立湖邊夕照明紅顆帶芒収晚稻緑苞和葉摘新橙閒評琴價畱僧話靜聽松聲領鶴行壯志消磨渾欲盡西風莫動玊闗情

累日無酒亦不肉食戲作此詩

小築精廬剡曲旁枵然蟬腹與腸酒錢覓處無司業齋日多來似太常云碓旋舂菇米滑風鑪親候藥苗香明年更入南山去要試囊中服玊方

初夏遊淩氏小園

水滿池塘葉滿枝曲廊危榭愜幽期風和海燕分泥處日永吳蠶上簇時閒理阮咸尋舊譜細傾白墮賦新詩從來夏淺勝春日兒女紛紛豈得知【庾信詩云夏淺卻勝春】

臨安春雨初霽

世味年來薄似紗誰令騎馬客京華小樓一夜聽春雨深巷明朝賣杏花短紙斜行閒作艸晴窗細乳戲分茶素衣莫起風塵嘆猶及淸明可到家

題齋壁

二十餘年此結茆園公谿父日論交風翻半浦亂荷背雨放一林新筍梢隔葉晚鶯啼谷口唼花雛鴨聚塘坳出門行罷還無事借得丹經手自鈔

地僻

地僻天教養散材流年況著鬢毛催靑山目繞孤城去畫角常隨晚照來幾淨雙鉤摹古帖甕香小啜試新醅乘槎不是星躔遠無柰先生興盡回

北窗閒詠

陰陰緑樹雨餘香半捲疎簾置一牀得祿僅償賒酒劵思歸新艸乞祠章古琴百衲彈淸散名帖雙鉤搨硬黃夜出灞亭𨿽跌宕也勝歸作老馮唐

村居初夏

煮酒開時日正長山家隨分畣年光梅靑巧配吳鹽白筍美偏宜蜀防香風防催蠶上簇雨餘閒看稻移秧老夫見事眞成晚浪走人間兩鬢霜

七十

七十殘年百念枯桑楡元不補東隅但存隱具金鴉觜那夢朝衣玊鹿盧身世蠶眠將作繭形容牛老已垂胡客來莫問先生處不釣娥江卽鏡湖

正月二十日晨起防筆

深院窗扉曉色遲新愁宿醉兩參差雨聲欲與夢相入春意不隨人共衰零落殘梅臨小彴縱橫野水赴淸池物華撩我緣何事似恐頽年漸廢詩

題庵壁

身似蝸牛麤有廬卻緣無用得安居地鑪封火欺寒雨紙閣油窗見細書熟山僧分餺飥船來溪友餉薪樗閉門莫笑衰頽甚讀易論詩亦未疎

睡起至園中

春風忽已徧天涯老子猶能領物華淺碧細傾家釀酒小紅初試手栽花野人易與輸肝肺俗語誰能掛齒牙更欲世間同省事勾回蟻戰放蜂衙

陳阜卿先生爲兩浙轉運司考試官時秦丞相孫以右文殿修撰來就試直欲首送阜卿得予文卷擢置第一秦氏大怒予明年旣顯黜先生亦幾陷危機偶秦公薨遂已予晚歳料理故書得先生手帖追感平昔作長句以識其事不知衰涕之集也

冀北當年浩莫分斯人一顧每空羣國家科第與風漢天下英雄惟使君後進何人知大老橫流無地寄斯文自憐衰鈍辜眞賞猶竊虛名海內聞【按此詩殊未佳而其事可紀故存之】

枕上作

蕭蕭白髮臥扁舟死盡中朝舊輩流萬里闗河孤枕夢五更風雨四山秋鄭防自笑窮耽酒李廣何妨老不侯猶有少年風味在吳牋著句寫淸愁

先少師宣和初有贈晁公以道詩云奴愛才如蕭頴士婢知詩似鄭康成晁公大愛賞今逸全篇偶讀晁公文集泣而足之

士不逢時勇退耕閉門自號景迂生逺聞佳士輒心許老見異書猶眼明奴愛才如蕭頴士婢知詩似鄭康成早孤遇事偏多感欲續殘章涕已傾

春遊

春風隄上艸萋萋艸輭沙平防馬蹄似蓋微云才障日如絲小雨不成泥千秋觀裏逢新燕九里山前聽午雞追憶舊遊愁滿眼防船曾系畫橋西

新涼書懷

鄰曲今年又有年垂髫戴白各欣然先輸官庾無逋賦共賽神祠有社錢退傅寄聲情縝宻【連得周丞相書細字滿幅】晦翁入夢語蟬聮【昨夕夢朱元晦甚歡】燈前細與兒曹說蠧簡猶堪數世傳

對食戲詠

得飽欣逢嵗小穰時憑野餉誑枯腸橙黃出臼金虀美菇脆供盤玊片香客送輪囷霜後蟹僧分磊落社前姜秋來幸是身彊健聊爲佳時舉一觴

冬日

室中恰受一蒲團也抵三千世界寛上策莫如扄戶坐苦閒猶復取書看蔬靑飯輭枝梧老窗白鑪新凖備寒堪笑此翁幽獨慣卻嫌兒女話團欒

舟中作

晤語無人與遣愁出門聊復防輕舟山穿煙雨參差出水赴陂塘散漫流隔葉雄雌鳴谷鳥傍林子母過吳牛數家淸絕如圖畫炊黍何妨得小畱

村居書事

藥物枝梧病漸蘇門前野老笑相呼春深水暖多魚婢雨足年丰少麥奴小飲杯盤隨事具閒行巷陌倩人扶題詩非復荒村句誰與丹靑作畫圖

示客

一防昏燈兩部蛙客來相對半甌茶典衣未贖身饒虱治米無工飯有沙每爲采菱浮野艇時因買藥宿山家靑鞋到處堪乘興不獨雲門與若耶

春晚

新緑成陰小雨時幅巾蕭散與閒宜燕歸赴訴經年別鶯晚分疏出谷遲曉枕呼兒投宿酒暮窗畱客算殘碁翛然此意風塵表正恐羲皇未必知

初歸雜詠

小園五畝剪蓬蒿便覺人間迹可逃盡疏珍禽添爾雅更書香艸續離騷藥苗可斸攜長鑱黍酒新成壓小槽老入鵷行方徹悟一官何處不徒勞

久雨

梅天一日防陰晴對酒無聊醉不成巧歷莫能知雨防孤桐那解寫溪聲林深鳥爵來無數艸茂鉏耰去卽生明日雲開天萬里禦風吾欲過靑城

午睡

梅黃雨足喜初晴投枕華胥夢已成帳底香雲凝未散手中書卷墮無聲簟紋似水飛蠅避鼻息如雷稚子驚癡腹便便竟何有已將嘲防付諸生

堂初暑

淪漪一曲繞茆堂葛帔紗巾喜日長多事林鳩管晴雨依人巢燕度炎涼深枝著子累累熟幽艸開花冉冉香安得此時江海上與君袖手看人忙

村夜

入春雨雪無休日雨止猶陰未快晴萬竅怒號風不定半輪斜照月微明百年辛苦農桑業五處暌離父子情但得平安已爲幸孤燈殘火過三更【時子虡調官行在子龍阻風西陵子修在閩子坦在海昌予與子布子遹守舍】

出遊歸鞍上口占

渺渺煙波飛槳去迢迢野徑防驢還寄懷楚水吳山外得意唐詩晉帖間每惜好春如我老誰能長日伴人閒世間自是無兼得勛業元非造物慳

初夏閒居【二首】

雲液初篘小甕香風漪乍展北窗涼巢幹燕乳虫供哺花過蜂閒蜜滿房閉戶不知春已去鈔書但覺日方長所嗟詩思年來減虛負奚奴古錦囊

川云漠漠雨防防濁酒閒傾不滿瓶蠶簇尙寒憂繭薄稻陂初滿喜秧靑王師防塞方屯甲親詔優民已放丁病起自憐猶健在不須求應少微星

恩封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

老向人間久倦遊君恩乞與渭川秋虛名定作陳驚坐好句眞慙趙倚樓棧豆十年霑病馬煙波萬里著浮鷗就封他日輕裘去應過三峯處處畱

病中戲詠

八十行加二淸秋住故山新涼足眠睡舊疾害躋攀雪白紛殘鬢梔黃染病顏疲牛臥斜日羸馬噍枯菅貧廢兒孫學慈生僕妾頑贖衣時已迫貸米嵗方囏齋鉢僧嘲薄盤飱客笑慳從今謝還往惟有掩柴闗

六言雜興【三首】

失馬詎知非福亡羊不妨補牢病里正須周易醉中卻要離騷

舉足加劉公腹引手捋孫郎須士气日趨委靡賴有二君掃除

廣平作梅花賦少陵無海棠詩正自一時偶爾俗人平地生疑

飲張功父園戲題扇上

寒食淸明數日中西園春事又悤悤梅花自避新桃李不爲髙樓一笛風

寄題朱元晦武夷精舎【三首】

先生結屋綠巖邊讀易縣知屢絕編不用采芝驚世俗恐人謗道是神僊

蟬蛻巖間果是無世人妄想可憐渠有方爲子換凡骨來讀晦庵新著書

山如嵩少三十六水似卭郲九折途我老正須閒處著白雲一半肻分無

夜讀範至能攬轡錄

公卿有黨排宗澤帷幄無人用嶽飛遺老不應知此恨亦逢蘇節解沾衣

雜感【二首】

志士山棲恨不深人知已是負初心不須先說嚴光輩直自巢由錯到今

百年鼎鼎成何事寒暑相催卽白頭縱得金丹眞不死摩挲銅狄更添愁

感昔【二首】

行年三十憶南遊穩駕滄溟萬斛舟常記早秋雷雨霽柁師指防說琉球

馬瘦行遲自一奇溪山佳處看無遺酒壚彊挽人同醉散去何曾識是誰

貧甚戲作絕句

貸米東村待不回鉢盂過午未曾開饑腸雷動尋常事但誤生臺兩鵲來

北齋孤坐破三更庭戶無人有月明數種袴襦秋未贖羨他鄰巷搗衣聲

糴米歸遲午未炊家人竊閔乃翁饑不知防筆東窗下正和淵明乞食詩

宋元詩會卷三十九

欽定四庫全書

宋元詩會卷四十

兵部主事陳焯編

朱熹

【字元晦一字仲晦司勲吏部郎松之子初學語時父指天示之曰天也熹卽問天之上何物松異之就外傅授以孝經讀畢題其上曰不若是非人也從羣兒戲沙上獨端坐用指畫沙視之八卦也年十八貢於鄕紹興戊辰登進士第主泉州同安簿請祠監潭州南嶽廟明年用薦與徐度呂廣問韓元吉同召以疾辭孝宗卽位應詔上封事與時相不合除武學博士進密院編修待次乾道五年丁內艱胡銓用詩人薦以未終喪辭七年九年兩召不起上曰熹安貧守道可嘉也淳熙五年除知南康軍奏復白鹿洞書院明年應詔上疏激切忤防請祠不報除提舉江西常平公事入對極言時獘上爲動容及之任所部肅然上謂王淮曰朱熹政事卻可觀也以摘發失權貴意罷歸十四年周必大相起提防江西刑獄入奏上日久不見卿今當處以淸要翌日除兵部郎官引足疾丐祠爲侍郎林栗所紏仍舊職提刑江西再召因投匭進封事上已就寢乃起秉燭讀之明日除主管太乙宮兼崇政殿說書力辭奉祠光宗卽位除知漳州自劾罷寧宗立趙汝愚首薦熹及陳傅良擢煥章閣待制侍講力辭不允每編次所講成帙以進上亦開懷容納會韓侂冑用事熹約吏侍彭年共論之而熹不得立於朝矣沈繼祖余嚞先後誣以大罪至乞斬熹於是攻僞學日急乃熹日與諸生講學曽不少休慶元五年請致仕明年卒年七十一諡曰文理宗朝贈太師追封信國公攺徽國淳祐元年從祀孔子廟廷】

遠遊篇

舉坐且停酒聽我歌遠遊遠遊何所至咫尺視九州九州何茫茫環海以爲畺上有孤鳳翔下有神駒驤孰能不憚遠爲我遊其方爲子奉尊酒擊鋏歌慨慷送子臨大路寒日爲無光悲風來遠壑執手空徊徨問子何所之行矣戒闗梁世路百艱難出門始憂傷東徵憂暘谷西遊畏羊腸南轅犯癘毒北駕風裂裳願子馳堅車躐險摧其剛峩峩旣不支瑣瑣誰能當朝登南極道暮宿臨太行睥睨卽萬里超忽淩八荒無爲蹩躄者終日守空堂

擬古【六首】

離離原上樹戢戢澗中蒲娟娟東家子鬱鬱方幽居濯濯明月姿靡靡朝華敷昔爲春蘭芳今爲秋蘼蕪寸心未銷歇托體思同車

綺閣百餘尺朝霞冠其端飛櫩麗遠漢曲楹何盤桓淸謠發徽音一唱再三嘆借問誰爲此佳人本邯鄲微響激流風浮雲慘將寒爲言何所悲遊子在河闗不恨久離濶但憂芳嵗闌願爲淸宵夢燕暱窮餘歡

上山采薇蕨側徑多幽蘭采之不盈握欲寄道裏艱沈憂念故人長夜何漫漫芳馨坐銷歇徘徊以悲嘆佳月朗秋夜蟋蟀鳴空堂大火西北流河漢未渠央野艸不復滋白露結爲霜梁燕起髙飛雲雁亦南翔念我同心子音形阻一方不念執手歡隔我如參商寓龍不爲澤畫餅難充腸金石徒自堅虛名眞可傷

髙樓一何髙俯瞰窮山河秋風一夕至惟悴已復多寒暑逓推遷嵗月如頽波離騷感遲暮惜誓閔蹉跎放意極驩虞咄此可柰何邯鄲多名姬素艷淩朝華妖歌掩齊右緩舞傾陽阿徘徊起梁塵繂縩紛衣羅麗服乘奇芬顧我長咨嗟願生喬木陰夤緣若絲羅

夫君滄海至贈我一篋珠誰言君行近南北萬里餘結作同心花綴在紅羅襦雙垂合歡帶麗服眷微軀爲君一起舞君情定何如

友人黃子衡欲之上庠以詩畱行

若士有奇操久壓山林卑奮衣千里道已與親友辭子行何悠悠世路方如玆歸來亦何日車馬光陸離幽蘭生前林擢置白玊墀不以芳意遠結根終不移願子崇明徳潛躍貴因時悲風靜夜聽喬木嵗寒姿何以回軒駕千載相與期

古意

絲附朴樕桂樹生髙岡弱蔓失所依佳木徒蒼蒼兩美不同根髙下永相望相望無窮期相思諒徒爲同車在夢想忽覺淚沾衣不恨嵗月遒但惜芳華姿嚴霜委百艸坐恐及玆時盛年無再至已矣不復疑

春日言懷

春至艸木變郊園猶掩扉玆晨與心會覽物徧芳非桃萼破淺紅時禽恱朝暉泉谷暖方融原田水初肥東作興庶甿嵗功始在玆端居適自慰世事復有期終然心所向農畝當還歸

酬祕閣張丈簡寂之篇

勞農會稽宅息駕丹元鄕丹元不可見翠壁空云房是時中春月暄風發新陽白水注幽壑緑樹敷崇岡俯聽足怡悅仰觀共徜徉班坐得瑤艸傾壺得瓊漿長吟遊仙詩亂以招隱章忽忽林景西躊躇申慨慷坐上江湖客兀傲須睂蒼逸气邁霄漢英詞吐琳瑯思與泉石勝韻隨笙鶴翔追遊不敢及詠嘆可能忘

秋懷

懷屙坐竟日晚色散幽樹寂歷候虫悲沆瀁碧艸露端居興方淡沈黙自成趣羽觴歡獨持瑤琴誰與晤空知思淸未惜年華度美人殊不來嵗月空遲暮

賦歸云洞

人生信多患吾道初不窮云何感慨士伏死嵁巗中宜陽古道周竅石何嵌空窮幽歷肺腑履坦開房櫳頗疑有畸人往昔寄此宮歲月詎云防井竈無遺蹤我來記淸秋歸途渺窮冬興懷重幽討永嘯回長風風回雲气歸洞口春蒙蒙信美非人境出門吾欲東

宿黃沙以上如翠浪湧分韻得如字

日中秣吾馬日暮膏吾車﨑嶇陟南嶺浩蕩淩八區夜雨薦峯前朝登碧琳墟蒼茫永歗罷翕忽淸景䢐去此二三子我行將何如崔嵬正丘垤萬里思南圖

釋奠齋居

理事未逾月簿書終日親簡編不及顧幾閣積埃塵今辰屬齋居煩局一舒伸瞻聎庭宇肅仰首但秋旻茂樹禽囀幽忽如西澗濱聊參物外趣豈與俗子羣

寄題金元貞長泰面山亭

抗心塵境外結宇臨秋山乘髙一騁望表裏窮遐觀眾崿互攢列連岡莾縈環陽崖煙景舒陰壑悲風寒碧艸晚未凋林薄已復丹仙人羨門子歲晚當來還

還家卽事

獻歳事行役䢐春始言歸昔往艸未芳今來翠成幃扶疎滿園陰時禽互翻飛叢萱亦已秀丹葩耀晨輝卽事誰與娛淹畱自忘機日暮復出門悵然心事違古人不可見獨掩荒園扉

和林懌之黃雲之句兼簡同遊諸兄

登覽日云晏歸車重岡天風振余旟夕露沾我裳數子情未厭春山杳茫茫還瞻長江白迥眺飛雲黃當念塵中友心期邈相望無爲跨鴻鵠決起淩靑蒼

宿石岊館

春江日東注我行遡其波揚帆指西澨兩岸靑山多靑山自逶迆飛石空嵯峨緑樹生其間幽鳥鳴相和搴篷騁遐眺擊楫成幽歌獨語無人晤玆懷竟如何

過武夷作

防舟緣碧澗棲集靈峯阿夏木紛已成流泉注驚波云闗啟茫茫髙城郁嵯峨眷言羽衣子俛仰日婆娑不學飛仙術累累丘塜多

齋居聞磬

幽林滴露稀華月流空爽獨士守寒棲髙齋絕羣想此時鄰磬發聲合前山響起對玊書文誰知道機長

川上見月歸示同行者

川上偶攜手皓月起林端一舒臨流望露已先漙歸掩荒園扉更怯衣裳單淸夜誰晤言獨處難爲歡

同安官舎夜作

官署夜方寂幽林生月初閒居秋意遠花香寒露濡故國異時節欲歸懷簡書聊從西軒臥塵思一蕭疎

秋蘭已悴以其根歸學古

秋至百艸晦寂莫寒露滋蘭臯一以悴蕪穢不能治端居念離索無物遺所思願言托孤根嵗晏以爲期

雪亭

危亭竹栢間峭蒨日幽絕朔風一以厲愛此枝上雪仰悲景駛俯嘆羣芳歇不用此時來那知嵗寒節

客舎聽雨

沈沈蒼山郭暮景寒餘淸春靄起林際滿空寒雨生投裝卽虛館檐響通夕鳴遙想山齋夜蕭蕭木葉聲

月夜述懷

皓月出林表照此秋牀單幽人起晤嘆桂香發窗間髙梧滴露鳴散髮天風寒抗志絕塵氛何不棲空山

齋居感興【七首】

涇舟膠楚澤周綱已陵夷況復王風降故宮黍離離至聖作春秋哀傷實在玆祥麟一以踣反袂空漣洏漂淪又百年僭侯荷爵珪王章久已喪何復嗟嘆爲馬公述孔業托始有餘悲拳拳信忠厚無乃迷先防

東京失其禦刑臣防大綱西園植姦穢五族沈忠良靑靑千里艸乘時起陸梁當塗轉凶悖炎精遂無光桓桓左將軍仗鉞西南疆伏龍一奮躍鳳雛亦飛翔祀漢配彼天出師驚四方天意竟莫回王圖不偏昌晉史自帝魏後賢盍更張世無魯連子千載徒悲傷

晉陽啟唐祚王明紹巢封垂統已如此繼體宜昏風麀聚瀆天倫牝晨司禍凶乾綱一以墜天樞遂崇崇滛毒穢宸極虐焰燔蒼穹向非狄張徒誰辦取日功云何歐陽子秉筆迷至公唐經亂周紀凡例孰此容侃侃範太史受說伊川翁春秋二三策萬古開羣防

放勛始欽明南面亦恭已大哉精一傳萬世立人紀猗歟嘆日躋穆穆歌敬止戒獒光武烈待旦起周禮恭惟千載心秋月照寒水魯叟何常師刪述存聖軌

飄颻學仙侶遺世在雲山盜啟元命祕竊當生死闗金鼎蟠龍虎三年養神丹刀圭一入口白日生羽翰我欲往從之脫屣諒非難但恐逆大道偸生詎能安

西方論緣業卑卑諭羣愚流傳世代久梯接淩空虛顧盼指心性名言超有無防徑一以開靡然世爭趨號空不踐實躓彼榛棘途誰哉繼三聖爲我焚其書

卜居

卜居屏山下俯仰三十秋終然村墟迥未愜心期幽近聞西山西深谷開平疇茆茨十數家淸川可行舟風俗頗淳朴曠土非難求誓捐三徑資往遂一壑謀伐木南山顚結廬北山頭耕田東溪岸濯足西水流朋來卽共懽客去成孤遊靜有山水樂而無身世憂著書俟來哲補過希前修玆焉畢暮景何必營莬裘

白鹿洞書院【在郡城東北十五里事見記文】

昔人讀書地町疃白鹿場世道有升降玆焉更表章矧今中興年治具一以張弦歌獨不嗣山水無輝光荒榛適剪除聖謨已汪洋亦有皇華使肻來登此堂問俗良懇惻懷賢增慨慷雅歌有餘韻絕學何能忘

開先潄玊亭【在萬杉西二里亭舊在橋上今廢】

奇哉康山陽雙劍屹對起上有橫飛雲下有瀑布水崩騰復璀璨佳麗更雄偉勢從三梁外影落明湖裏平生兩仙句詠嘆深仰止三年落星灣悵望眼空瞇今朝隨杖屨得此防淸泚更誦玊虹篇塵襟諒昭洗

簡寂觀【在開先西五里陸修靜所居】

髙士昔遺世築室蒼崖陰朝眞石壇峻煉藥古井深結交五栁翁屢賞無弦琴相攜白蓮渚一笑傾夙心晚歲更市朝故山鎖云岑柴車竟不返鸞鶴空遺音【修靜晚爲宋明帝召至建康卒於崇虛館】我來千載余舊事不可尋四顧但絕壁苦竹寒蕭摻【相傳竹是修靜手植其萌卽所謂甜苦筍者】

歸宗寺【在簡寂西十里】

金輪紫霄上寶界鸞溪邊往昔王內史願香有餘煙【相傳寺是王右軍故宅】千年今一歸景物還依然澗水旣蕩潏山花亦淸妍不辭原隰勞樂此賓從賢訪古共紆郁勞農獨勤拳憐我乖勝踐裂牋寄眞詮逃禪公勿遽且畢區中緣

康王谷水簾【谷口景徳觀在溫湯西十五里入谷又十五里至簾下】

循山西北騖﨑嶇幾經丘前行荒蹊斷豁見淸溪流一涉臺殿古再涉川原幽縈紆復屢渡乃得寒巖陬飛泉天上來一落散不収披崖日璀璨噴壑風颼飅追薪爨絕品瀹茗澆窮愁敬酹古陸子何年復來遊【以上五首俱同尢延之提舉作】

遊天池

三年落星渚北望天池山臨風幾浩嘆欲往無飛翰今朝復何朝陟此靑雲端髙尋已奇絕俯瞰何其寛西窮濂溪源東盡湓城闗渺然滄波外淮山碧連環我意殊未極更思出塵寰何當駕輕鴻八表須臾間視此長江水滔滔儻西還

題霜傑集

先生人物魏晉間題詩便欲傾天慳向來無地識眉宇今日天遣窺波瀾平生尙友陶彭澤未肯輕爲折腰客胸中合處不作難霜下風姿自奇特小儒閥閱金匱書不滯周南滯海隅枌楡連陰一見晚何當挽袖淩空虛

秋夜嘆

秋風淅瀝鳴淸商秋艸未死啼寒螿幽人夜半起晤嘆仰視河漢天中央河漢西流去不息人生辛苦何終極蒼山萬疊雲气深去錬形魂生羽翼

壽母生朝

秋風蕭爽天气涼此日何日升斯堂堂中老人壽而康紅顏緑鬢雙瞳方家貧兒癡但深藏五年不出門庭荒竈陘十日九不煬豈辦甘脆陳壺觴低頭包羞汗如漿老人此心久已忘一笑謂汝庸何傷人間榮耀豈可常惟有道義思無疆勉礪汝節彌堅剛熹前再拜謝阿娘自古作善天降祥但願年年似今日老萊母子俱徜徉小集梵天寺坐間雨作已復開霽步至東橋玩月

傑閣翔林杪披襟此日閒層雲生薄晚涼雨徧空山地迥衣裳冷天髙澄霽還出門迷所適月色滿林闗

梵天觀雨

持身乏古節寸祿久棲遲蹔寄靈山寺空吟招隱詩讀書淸磬外看雨暮鐘時漸喜涼秋近滄洲去有期

十五日再登祝融用臺字韻

江流圍玊界天影抱瓊臺拄杖煙霄外中巖日月回箕山藏遁許吳市隱仙梅一笑今何在相期再舉杯

安仁曉行

夙駕安仁道行行得自娛荒山圍野濶逺樹出林孤景晦長煙合天寒碧艸枯歸心懷往路極目尙平蕪

宿休庵用徳功壁間韻贈陳道人

暮入千峯裏寒棲一艸庵室連丹竈暖廚引石泉甘塵慮紛難到神光耿內含非君有道气孤絕詎能堪

晚望

禾黍彌平野淒涼故國秋淸霜凝碧樹落日翳層丘覽物知時變爲農覺歳遒不堪從吏役憔悴欲歸休

安溪書事

淸溪流不極夕霧起嵐陰虛邑帶寒水悲風號遠林涵山日欲晦窺閣景方沈極目無遺眺空令愁寸心

梅花開盡不及吟賞感嘆成詩

憶昔身無事尋梅只怕遲沈吟窺老樹取次折橫枝絕艷驚衰鬢餘芳入小詩今年何艸艸政爾負幽期

卽事有懷寄彥輔仲宗二兄

一水方涵碧千林已變紅農収爭暖日老病怯髙風徙倚非無計心期莫與同向來歡會處離合太悤悤

酬知府府判二丈

志士懷韜略奇兵吼鏌幹闗河那得往肝膽不勝寒壯節悲如許雄圖渺未防皇輿方仄席陋巷敢求安

登定王臺

寂寞番君後光華帝子來千年餘故國萬事只空臺日月東西見湖山表裏開從知爽鳩樂莫作雍門哀

和題呂少衛教授藏書閣

西樓誰與共閒居茂樹婆娑淸晝余大隱祗今同一壑行吟非昔似三閭揣摩心事惟黃卷料理家傳亦素書更鑿寒泉供潄石世紛寧擬問焉如

數日前與判院丈有宋村之約雪中有懷奉呈

云垂天濶歲將闌一室翛然獨掩闗擁褐不知風折木開軒惟見雪漫山空杳靄低迷外碧樹璁瓏掩映閒吟罷左思招隱句扁舟無路過長灣

舫齋

扁舟容與小房櫳揺颺簾旌蜀錦紅兩岸蒹葭秋色裏一川煙浪夕陽中漫愁灩澦雙蓬鬢未怯江湖萬里風築室水中聊爾爾何須極浦望朱宮

秋香徑【此首與晚蔬園共六詩皆和劉秀野雜詠】

門外黃塵沒九逵坊中叢桂長樛枝三秋冷蕊從開落終歲淸陰不攺移幽徑祗愁空翠滴濃香一任晚風吹攀援卻恨王孫遠惆悵千林欲暮時

雪後

惆悵江村幾樹梅杖藜行繞去還來前時雪壓無尋處昨夜月明依舊開折寄遙憐人似玊相思應恨劫成灰沈吟日落寒鴉起卻望柴荊獨自回

和張彥甫看雪棲賢

夜來春雪徧林丘卻喜風威曉便収好上籃輿閒縱目休將衲被苦防頭微官正愧逍遙社勝日猶堪汗漫遊欲出林闗戀瑤艸不妨樽酒更淹畱

晚蔬園

未覺閒來歲月頻荷鉏方喜土膏勻連畦已放瑤簪露覆地行看玊本新小摘登盤先餉客晚炊當肉更宜人卻憐寂寞公儀子拔盡園蔬不嘆貧

次秀野韻

史君簾閣對修筠起看名園雨後春便賦新詩畱野客更傾芳酒酹花神未酬管樂平生志且作羲皇以上人祗恐功名相迫逐不容老子臥漳濱

次韻詠雪【二首】

一夜同云匝四山曉來千里共漫漫不應琪樹猶含凍翻笑楊花許耐寒乘興正須披鶴氅瀹甘猶喜破龍團無端酒思催吟筆卻恐長鯨吸海漧

開門驚怪雪交加亂落橫飛詎有涯密竹不妨呈勁節早梅何處覓殘花山陰客子須乘興洛下先生想臥家病廢杯觴寒至骨哦詩無復更豪誇

奉和某侍郎使君唱酬西湖作

越王城下水融融此樂從今與眾同滿眼芰荷方永日轉頭禾黍便西風湖光盡處天容濶潮信來時海气通酬唱不誇風物好一心憂國願年丰

防恩許遂休致陳昭遠文以詩見賀已和答之復賦一首

闌干苜蓿久空槃未覺淸羸帶眼寛老去光華姦黨籍向來羞辱侍臣冠極知此道無終否且喜閒身得暫安漢祚中天那可料明年大歲又涒灘

寄雲谷瑞泉庵主

憶昔誅茆日山房我自名風埃猶俗累煙雨負巖耕多謝空門侶能同物外情肯來分半壑聊爾度平生少待淸秋日閒尋逺嶽盟不知誰是客一笑絕塵纓

采菱舟

湖平湖水碧桂櫂木蘭舟一曲菱歌晚驚飛欲下鷗祝孝友作枕屏小景以霜餘茂樹名之

山寒夕飈急木落洞庭波防疊云屏好一生秋夢多

示西林可師

身世年來欲兩忘一春隨意住僧房行逢舊隱低回久綠樹鶯啼淸晝長

入瑞巖道間得四絕句呈彥集克父二兄

淸溪流過碧山頭空水澄鮮一色秋隔斷紅塵三十里白雲黃葉兩悠悠

山茶

江南池館壓深紅零落荒煙細雨中卻是北人知愛惜數枝和雪上屏風

秋日

一雨生涼杜若洲月波防漾緑溪流茆檐歸去無塵土淡薄閒花繞舎秋

梅

姑射仙人冰雪容塵心已共彩雲空年年一笑相逢處長在愁煙苦霧中

呂祖謙

【字伯恭尙書右丞好問之孫也自其祖始居婺州祖謙學本家庭有中原文獻之傳長交張栻朱熹講索益精初防補入官後舉進士復中博學宏詞科除太學博士歷國史院編修實錄院檢討輪對勉孝宗畱意聖學且言恢拓大事久之遷著作郎以末疾請祠歸先是書肆有書曰聖宋文海學士周必大請委館職擇取以成一代之書孝宗因命祖謙斷自南渡以前類爲百五十卷賜名文鑑進秩直祕閣明年除著作郎兼國史院編修卒年四十五諡曰成】

送宋子華通判長沙

騷人故悲秋九辧播三楚宋公舊題壁文彩照潭府千載得君侯遙遙接華緒還當初秋天又進湖湘櫓當家多勝事此役可兼取江山日日新一若相勞苦木脫獻羣峯云生失前浦況持別乘權光華動徒旅元戎下分庭百史羣趨廡後車載仁風習習被南土預知潢池盜無復驚枹鼓政當勸賣劍不必禁挾弩入獻有訏謨論賞駢圭組臨分一杯酒不爲離愁舉

野步

石梁俯淸流苔發明可數茆檐春晝長寂寂亭陰午鳥啼花徑深風絮浩無主幽人不可覿棋聲時出戶

寄章冠之

章侯平生一詩囊酬風酢月徧四方浩歌姑孰酒淋浪醉呼太白同舉觴遂登浮玊臨渺茫江濤挾筆益怒張沙頭倚檣樂未央興闌忽上秋浦航門前槐花日夜黃閉門琢詩聲繞梁白袍紛紛渠自忙飄然邂逅非所望自言久厭世鎖韁合眼巳夢廬山蒼君才甚碩气方剛身𨿽欲隱文則彰江湖故人半朝行左推右挽摩天翔而我戢翼甘摧藏不能與俗相迎將徑當行前掃山房俟君功成還故鄕卻駕柴車迎路旁

方齋行

世皆尙圓君獨方富貴可取君不忙閉門讀書聲瑯瑯舊書重疊堆在牀防勘同異分邊旁運精竭思心力彊十年足不離僧房荒山野路秋水長客𨿽欲至嫌路妨幽蘭無人爲君芳采菊落英充餱糧客卽不來有餘香

題歸庵

云壁開蒼峽風林捲翠濤諸松皆老大一嶂獨孤髙發興𨿽公等尋幽許我曹秋光端可賦不是楚人騷

城樓

城峻先迎月簾疎不隔風棋聲傳下界雁影沒長空島嶼秋光裏樓臺海气中登臨故待晚雨外夕陽紅

蘇仁仲計議挽章

幽棲略具便休官帝遣蒲輪喚不還大似文元居道院又如白傅過香山夢回帷幄靑防上醉墮風波浩蕩間向使胸中有榮辱那能八十鬢毛斑

賀車駕幸祕書省

麟臺髙桞識雕輿共記中興幸省初黃道再傳天子蹕靑編重入史臣書需云下際君恩盛晨露髙張樂節舒若寫鴻猷參大雅定非周鼓頌田漁

春日【二首】

短短菇蒲綠未齊汀洲水暖雁行低桞陰小艇無人管自送流花下別溪

檐鐸無聲鳥語稀徑深鐘梵出花遲日斜徧繞谿南寺未信東風屬酒旗

陳亮

【字同甫婺州永康人生而目光有芒爲人才气超邁喜談兵論議風生下筆數千言立就隆興初婺州方以解頭薦因上中興五論奏入不報退修力學者十年淳熙五年亮更名同詣闕上書近萬言孝宗赫然震動欲牓諸朝堂以厲羣臣將用種放故事擢用之諸大臣惡其直言無諱百端交沮亮亟渡江而歸落魄醉酒戲爲大言讐家挾告屢系獄瀕死得免光宗立策進士問以禮樂刑政之要亮對策獨當上意親擢第一旣知爲亮則大喜時孝宗在南內寧宗在東宮聞知皆喜授簽書建康府判官防公事未至官一夕卒】

謫仙歌【有序】

淸夜獨坐天地無聲星斗動搖欣觀李白集髙吟數篇皆古今不經人道語騷章逸句灑然無畱思寥寥數百年間揚鞭獨步吾所起敬起慕者太白一人而已感嘆久之恨無人能繼太白後因成謫仙歌用以祝太白舉觴以酬太白太白有靈其聽我聲知我意矣

太白字太白淸風肺腑明月魄揚鞭獨步止一人我誦太白手屢拍嘗聞太白長庚星夜半星在天上明仰天髙聲叫李白星邊不見白應聲又疑白星是酒星銀河釀酒天上傾柰無兩趐飛見白王母池邊任解酲欲遊金陵自采石翫月乘舟歸赤壁欲上箕山首陽巓看白餐雪水底眠紫煙又不知在何處潄瑤泉酌霞杯悵望不見騎鶴來白也如今安在哉我生恨不與同時死猶喜得見其詩豈特文章惟足法凜凜气節安可移金鑾殿上一篇頌沈香亭裏行樂詞此特太白細事耳他人所知吾亦知脫鞾奴使髙力士辭官妾視楊貴妃此眞太白大節處他人不知吾亦知歌其什鬼神泣解使靑塜枯骨立呼其名鬼神驚惟有羣仙側耳聽我今去取昆山玊將白儀刑好雕琢四方上下常相隨江東渭北休興思會須乞我乾坤造化兒使我筆下光焰萬丈長虹飛

廷對應制

天朝銳意急英賢澒洞邊塵七十年際遇風雲凡事別積功日月壯心愆管蕭器小誰能識孔孟人存用則傳慚負壽皇勤教育奏篇半徹冕旒前

及第謝恩和禦賜詩韻

云漢昭回倬錦章爛然衣被九天光已將徳雨平分布更把仁風與奉揚治道修明當正寧皇威震疊到遐方復讐自是平生志勿謂儒臣鬢髮蒼

陸九淵

【字子靜金谿人與兄九齡皆乾道間進士九齡官止教授九淵由崇安主簿用薦除國子正歷管臺州崇道觀擢知荊門軍紹熙三年十二月卒年五十四子靜言道先徳性而後問學鵝湖之辯始與朱熹異晚年究歸於同然不事詞章無可傳之詩惟采象山一篇存其意致而已象山屬貴溪子靜結廬其上學者遂稱象山先生】

象山

我家應天山山髙數百丈上開園池美林壑千萬狀西山有龍虎煙霞耿相望寒淸漾微波暖翠圍層嶂天光入行舟野色隨支杖吾黨二三子幽賞窮淸曠引興谷云邊題名巖石上碧桃吹曉笙鶴驚春帳一笑詠而歸千載應可尙

陸九韶

【號梭山九淵之兄子美其字也按宣教郎陸賀世居金谿延福鄕靑田裏生六子長九思次九韶次九臯次九齡次九敍又次九淵惟淵與齡齊名而韶詩亦多佳句】

玊泉

玊愛佳水飲之化爲石規圓立山趾皎潔淩皓魄應厭舊經躔盈稀缺多夕一從寄玆蹤表表無晦蝕光彩𨿽暫埋體素多不易神物豈終潛早晚照九域

黃幹

【字直卿福州閩縣人嘗往見淸江劉淸之期以遠到因命受學於朱熹熹語人曰直卿志堅思苦與之處甚爲有益病革以所著書授之曰吾道之托在此吾無憾矣寧宗朝補將仕郎知漢陽軍主管武夷衝佑觀起知安慶府有異績詳府誌中除大理不拜歸裏聚徒講學一如熹時卒贈朝奉郎諡文肅】

答曾伯玊借長編

白露下百艸迅商薄修林幽人起長嘆感此節物深攬衣自徘徊撫劍還悲吟丈夫各有志莫作兒女心涉遠當疾趨畏影須就陰願言理輕車去上南山岑

九日早發桃枝嶺

登山豈不樂況此風露淸排檐夜雨滴詰旦天空明歡然金石交要我林泉盟支笻趂汗漫勇往不計程一水何縈紆千峯郁崢嶸仰視流云馳俯聽幽壑鳴班荊得所適鬥酒聊共傾人生會有累聚散如浮萍今晨諧勝遊異日難忘情意愜各賦詩庶以紀此行

道間觀瀑布

行行益以遠愜此心期幽一徑險復夷千林密相樛回首天際山矗靣縣飛流銀潢倚石壁玊龍下山湫光搖日璀璨勢激風颼飅可望不可親神往形獨畱眷言桃枝山久懷卜築謀豈無一日閒努力窮防搜

侍文公飲浮翠用劉叔通韻

涼風振幽壑陰雲翳前山髙懷勵淸秋適意林莽間煙橫萬家井水淨雙溪灣徙倚暮忘歸人境相與閒遊子獨何爲千里方言還陪此杖屨遊忘彼道路艱心期更他歲依巖結柴闗

讒人

監謗兆周蹙偶語擠秦亡古風下刺上國步安且彊靖康發深痛熙丰啟餘殃惜哉天子明未免讒者傷讒者亦何爲君子名愈彰

拜文公先生墓下

暝投大林谷晨登崒如亭髙墳郁嵯峨百拜雙淚零白楊自蕭蕭宿艸何靑靑悲風振林薄猿鳥爲悲鳴音容久寂寞欲語誰爲聽空使千載後儒生抱遺經

與胡伯履

白露下百艸云翳崇岡遊子暮何之倐若孤雁翔朝發長沙渚夕息湘山陽飛鳴念儔侶慷慨增悲傷故人懷我深遠寄金玊章開緘且疾讀慰此饑渴腸是時屆中火朔風掃枯黃歲月能防何臯蘭結微霜脂車策良馬日暮道正長徒僕審驅馳前途畏榛荒劣質苦難任白雲懷故鄕南山一舎隔矯首空西望

送章元徳司理罷官歸永嘉

送君北門阪遙望東甌路峨峨白鶴嶺渺渺飛鸞渡上有虎豹嗥下有蛟龍怒車馬堅且良維檝夙已具褰裳涉其險萬怪不足懼世路劇羊腸皦皦誠易污但能心無愧窮達安所遇毋爲婉孌者暫蹶輒驚顧生平麋鹿姿處世嘆多忤胡爲展良覿握手便如故髙懷發鍼石正論諧韶濩情親復告別欲語誰與晤乾坤一逆旅日月雙脫寒儒守蓬蓽白首困章句期君以遠大庶足慰遲暮

十二日復歸桃枝嶺

大溪章溪溪水淸上寮下寮山路平三山屹立相掎角百里連亙如長城仰幹雲霄不盈尺俯視天髙浮寸碧閒雲吞吐溢澗谷飛泉噴灑下石壁中有一山名芙蓉端冕正色羣山空望之令人起敬悚僧言直與衡嶽同坡陀突兀作云洞虎豹蹲踞棲鸞鳳聞道前朝開辟日曾住浮屠幾千眾我來已作五日行皇天一雨復一晴穹林杳靄非人世手接羣仙朝玊京曉來更向山前去忽到山翁棲隱處卻憶桃源洞里人日出煙銷忘舊路

遊靈洞巖歌

深巖突兀山之阿足履危磴攀藤蘿巖下淸泉響環佩巖前古木交枝柯當中洞門忽開豁上有石屋髙嵯峨乾坤開辟蘊奇特鬼神守防仍揮呵重門黯淡不可入以火來照所見多出門小洞亦奇絕神龍奮怒吞蛟鼉勝景如此難可得手倚石壁頻摩挱安有雄思如縣河千言落筆仍髙歌

訪髙僉判所居

遠樹分髙下平洲半有無短亭低密竹小艇隱寒蘆轉浪魚深入斜陽鴉亂呼自慙貴公子未老賦歸歟

甲子語溪閔雨【二首】

塘中龍骨髙數層坼田中縱復橫靑裠篛笠倚車臥但有空車無水聲

牛女盈盈河漢旁淸風肅肅吹羅裳朱門達旦聽歌曲莫遣濃陰蔽夜光

王阮

【字南卿江州人其父祖三世皆有功於神宗朝阮少好學尙气節自稱將種辭辯奮發嘗謁袁州守張栻栻導之見朱熹於武夷熹與語大悅之登隆興元年進士時孝宗初卽位有恢復之志阮對策詳盡深切事勢知貢舉範成大嘆曰是人傑也調南康都昌主簿以廉聞移永州教授紹熙中知濠州攺知撫州韓侂冑聞其名遣密客用美官誘出門下阮不答侂冑大怒批防予祠阮歸隱廬山以終】

題嚴陵釣臺【幷序】

題釣臺多矣大槪髙之爾未有明其意者也光武旣定天下深懲王氏之禍原於張禹孔光之流故昔之所謂坐論者一切吏之時或叱吒侯霸等俛首而已先生道髙千古豈能堪此𨿽以禮聘不以禮答項枕臥語又從而蹸踐之使知已之不足驕士必不少畱古語云使騏驎可系而羈兮豈云異夫犬羊此則先生之志也其首陽之流乎爲賦小詩以發千載一笑

西都庸庸生禍胎東都切切繩公臺平生故人苦畏辱坐定白雲那肯來沈防深略滿帝腹且憩先生一雙足使知天上麒麟兒不似犬羊甘豢畜渭濱老叟不自持爲人人以鷹名之豈識桐江一竿竹依舊秋風魚正肥古來賢者亦避世往往適逢天地閉得如建武亦不惡又值首陽難降志山木陰陰江面寒此天別在壺中寛防曾流出桃花去寶气自駭人間觀當時不願世知已稱到於今卻如此塞馬得失天好還千駟齊侯不窮理

題髙遠亭

小攜樽酒作淸遊行到方壺最上頭山在斷霞明處碧水從白鳥去邊流苦無妙句窺天巧賴有名亭慰客愁從此江南添勝景未應獨數庾公樓

龍塘久別乘月再到奉呈同社

龍塘疇昔擅雲煙破月重來倍爽然浮玊北堂三萬頃扁舟西子二千年靑山識面爭迎櫂白鷺知心不避船華髮翛翛更何往一茅終在此橋邊

鞏仲至

【東平人從學呂東萊】

夜雨曉起方覺

夜雨鳴檐送五更不驚髙臥最多情窗間細視花無恙墻外隨聽屐有聲數把柔絲堤栁嫩一奩方鏡閘波淸出門眼界殊明潔但覺春寒處處生

離建

旅中多得早朝晴野潤衣襟苦未淸時時數防雨猶落隱隱一聲雷不驚山入夏來差覺老花從春去久無情長汀又涉來時路麥隴桑村小問程

韓元吉

【字無咎官龍圖閣學士先頴川人徙居上饒所居之前有澗水故號南澗涉澗而南有園亭號蒼筤元吉與張南軒同以任子入西掖蓋孝宗時人於東萊放翁皆有投贈之什】

紅梅

不隨羣艷競年芳獨自施朱對雪霜越女謾誇天下白壽陽還作醉時妝半依修竹余眞態錯認夭桃有暗香月底瑤臺淸夢到霓裳新換舞衣長

送陸務觀得倅鎭江還越

髙文不試紫雲樓猶得聲名動九州金馬漸登難避世蓬萊已近卻回舟燒城赤舌知何事許國丹心惜未酬歸臥鏡湖聊洗眼雨餘層壑正奔流

雨中聞伯恭至湖上

莫嫌鞭馬踏春泥茶鼎詩囊偶共攜山色雨深看更好湖光煙接望還迷連天花絮飛將盡夾道蒲荷長欲齊官事得閒須洗眼蓬壺只在帝城西

韓琥

【南澗之子】

夏日

片月生林白沿流澗亦明幽人方獨夜山寺有微行野處偏宜夏貧家不厭晴燻風吹老鬢腐艸見飛螢

秋懷【四首】

地僻稀人迹重林目自虛鳥飛晨气外蟬噪晚涼初餘潤從侵屨浮埃倦整書樵漁時上下閉戶又何居木末芙蓉起亭亭緑且靑墻猶承片瓦窗不礙疎櫺次第花擎蓋縱橫葉展屏石丁誰主者仙豈待沈防擁砌叢生菊何闗老意多澆花驚易燥耘艸喜成科枕臘猶宜睡餐香豈待哦淵明藏不盡滿把尙婆娑秋聲連夜起秋意雨來時睡覺風生屋涼須水到池交遊稀自好出入懶方宜只被章泉誤書題又寄詩

十三日

南山春雪未全消路並浮梁步石橋深緑漸歸髙栁葉淺紅初上小梅梢悄寒寺院鐘聲起昏暮人家燭影揺一夜東風吹酒醒夢回花月是元宵

晚春

幽砌疎畦送晚春水流山靜見閒身行吟散去風光好熟睡醒來雨气新木筆豈非濃意態石楠終是淡精神鶯聲圓處鵑聲急景物方知不負人

寒食

曉色猶籠淡淡煙花間行過小溪邊人家寒食當晴日野老春遊近午天吹盡海棠無步障開成山栁有堆綿呼兒覓友從鄰伴閒看村農又下田

宋元詩會卷四十

欽定四庫全書

宋元詩防卷四十一

兵部主事陳焯編

張栻

【字敬夫丞相浚子也穎悟夙成師胡宏一見卽告以孔門論仁之防栻退而思若有得焉益自奮厲作希顏錄初以廕補官除直祕閣孝宗新卽位浚起謫籍開府治戎栻間以軍事入奏因有所啟沃孝宗異其言遂定君臣之契浚去位湯思退用事遂罷兵講和栻營葬甫畢卽拜疏力言讐不可防當以自彊爲務時宰相虞允文自任恢拓然所求者非其道栻亦不與茍同每奏事上前直抒已見多宰相所難堪者以是屢進輒退家居日久孝宗念之起知靜江府安撫廣南西路諸蠻悅服尋除祕閣修撰荊湖北路轉運副使因劾信陽守劉大辧不報求去詔提舉武夷山衝佑觀卒年四十八】遊靜福山

朔風天外來寒色方嚴冽駕言道山遊蒼松挺勁節羣鴉競鳴噪亂啄靑山雪羽衣去千年髙峯掛霜月

送朱元晦

君侯起南服意气淩九州聿登文石陛忠言動宸旒坐令聲利場縮頸仍包羞郤來臥衡門無媿自日休盡收湖海意仰希洙泗遊不逺關山阻爲我再月畱遺經得防繹心事兩綢繆惟玆斷金友出處寧殊謀南山對牀話匪爲林壑幽白雲政在望歸袂風颼颼朝來出別語已抱離索憂

漓山

漓江卽湘江濈濈淸見石其東列羣峯秋水碧復碧日出霧露收艸徑上逼側憑欄舒望眼已足慰疇昔防窺巖穴勝創見爲驚惕如何數里間奇觀屢接迹寛同廈屋深劃若巨靈擘日月遞光景風雲變朝夕石橋幾年成乳竇一時滴神龍舊隱處仰視多辟易蛻迹凜猶存隱隱印霜脊下有澄湫防餘波潄蒼壁往者已仙去來者此其宅薄晚叩松關風過聲索索聊麾車騎退容我且散策郤望訾家洲輕舫渡前磧回首煙樹林已復掛蟾魄宇曠淨余滓羣物被光澤河洲寄遐思空巖皎虛白淸輝猶可窺水色相激射天邊與川上亭亭如合璧居然廣寒遊不用假六翮

嶽麓書院

遊觀不作難呼舟渡淸泚新晴宿潦淨羣山政如洗上方憑危欄萬象見根柢寒泉自可防況複雜肴醴髙談下夕陽邂逅鑰啟中流發浩歌月色在波底

送楊廷秀

平生風雨夕每念名節難窮冬百艸歇手自種瑯玕吾子三十策字字起三嘆豈欲求人知正自方寸殫請哦碩人詩匪爲樂考槃

題城南書院招元晦

積雨欣始霽淸和在此時林葉旣敷榮禽聲亦融怡鳴泉永不窮湖風起淪漪西山捲余云逾覺秀色滋層林叢綠間愛彼松栢姿靑靑初不攺似與幽人期

仲春過陽江亭子

亭古危臨岸林幽巧近城煙容隨雨住花片著溪淸春事已如許客懷隨與傾亭前幾株樹滿意欲敷榮

九日與賓佐登龍山

曉風獵獵笛橫秋澤國山河九日遊萬里煙雲歸老眼千年形勢接中州丘原到處堪懷古萸菊隨時豈解愁此日此心誰共領朝宗江漢自東流

落梅

淸溪雨過小橋東落月紛紛水暎紅五夜客愁花片裏一年春事角聲中歌殘玊樹人何在舞破香衫曲未終郤憶孤山醉歸路馬蹄殘雪襯東風【此首已入三十八卷尢袤詩而南軒集中復見之必有一誤姑竢再考】

蘇云卿【附】

【廣漢人少與張浚爲布衣交浚以管樂期之紹興間來豫章東湖結廬獨居浚爲相馳書函幣屬豫章帥漕親造其廬期以必致云卿卽日遁去題詩於壁莫知所之】

還張徳逺書幣題詩蔬圃壁間

多年別作一番風誰料聲名達帝聰自有時人求富貴莫將富貴污【去聲】蘇公

楊萬里

【字廷秀吉州吉水人紹興甲戌進士調永州零陵丞時張浚謫永杜門謝客萬里以書力請始得見浚勉以誠正之學因服敎終身題其室曰誠齋丁父憂服闋知奉新縣用大臣薦召爲國子博士歷吏部郎官將作少監出知漳州常州尋提舉廣東茶盬有平盜功孝宗稱之曰仁者之勇就除提防刑獄以憂去免喪召爲尙左郎官淳熙十二年地震上封事萬言最爲切直以爭張浚配享忤旨出知筠州光宗卽位以祕監召再出轉運江東朝議欲用鐵錢萬里力疏其不便失宰相意攺知贑州不赴子祠自是不復出矣寧宗嗣位召赴行在引年乞休嘉泰四年升寶謨閣學士卒年八十三諡文節子長孺】

新秋晚酌

匡牀東鄕坐秋風忽淒其老夫衰病骨急令閉東扉西扉亦半掩壓風作東吹何必風及我風入涼自馳晚蟬是誰說我飲渠便知飛從何方來徑集庭樹枝三嘆復九詠話盡新秋悲我老悲已防汝語復爲誰老烏啼一聲不知蟬所之

蘇木灘

灘雪淸濺眸灘雷怒醒耳落洪翠壁立跳波碧山起船進若戰勝船退亦遊戲若非篙師苦進退皆可喜忽逢下灘舟掀舞快云駛何曽費一櫂才瞬已數里防有上灘時得意君勿恃

聞一二故人相繼而逝感嘆書懷

故人昔同朝與遊每甚歡豈緣勢利合相得文字間有頃各補外不見今六年我來荊溪上敲榜索租錢故人復雙入飛上靑雲端我𨿽世味澹羨心能恝然忽傳故人去得書墨未漧又傳故人亡驚悼摧肺肝鼎貴良獨佳安貧未遽賢向以我易彼安知不作難今以彼易我試問誰當慳如何捐此軀必要博好官顧謂妻與子官滿當歸田我賤汝勿羞我貧汝勿嘆従汝丐我身百年庶團欒妻子笑答我修短未易言冨貴必速殞郭令當夭殘貧賤果永算顏子壽必延我復答渠道薄命我自憐我福肯如郭我徳敢望顏造物本嗇與我乃多取旃借令彼不怒退者我獨安汝言自有理我意不可還

暮宿半塗

朝日在我東夕日在我西我行日亦行日歸我未歸勢須就人宿逺近或難期平生太疎放似黠亦似癡如何今日行不以衾枕隨幸逢春小暄倒睡莫解衣借令今夕寒我醉亦不知

次日醉歸

日晚頗欲歸主人苦見畱我非不能飲老病怯觥籌人意不可違欲去且復休我醉彼自止醉亦何足愁歸路意昏昏落日在嶺陬竹裏有人家欲憩聊一投有叟喜我至呼我爲君侯告以我非是俛笑仍掉頭機心久已盡猶有不下鷗田父亦外我我老誰與遊

跋馬公弼省幹出示山谷艸聖浣花醉圖【名彥輔西人】

涪翁浣花醉圖歌歌詞自作復自寫少陵無人張顚死以翁奄有二子者不論釵股與錐沙更數旱蛟及驚蛇詩仙不合兼艸聖鬼怒天嗔敎薄命人言愛書緣愛賢紫眉未必勝靑編舊時鬼門關外客如今一字抵尺璧何須千載空相憶

送王監簿民瞻南歸【庭珪】

潮頭打云云不畱月波潑窗窗欲流夜寒報晴豈待曉天公端爲盧溪老盧溪在山不知年盧溪出山卽日還黃紙苦催得髙臥靑霞成癖誰能詔謂先生式國人掉頭已復煙林深路傍莫作兩疏看老儒不用槖中金

題嚴州新堂

郡圃舊亭面東了無所見太守曹仲本撤材易地爲堂貿地以廣之正對南山經始小築覺江山輻湊因得長句

新堂略有次第否忙裏從公一來覷是時新秋收舊雨小風吹花掠巾屨江山只道不解語云何惠然堂上聚北山故挽南山住東溪不遣西溪去向來天藏在何處遭公拈出天不拒舊亭不爲作山主背山起樓何以故防煩好手鏟東阜放出釣臺寸來許

謝唐徳明惠筍

髙人愛筍如愛玊忍口不餐要添竹雲何又遣十輩來昏花兩眼爲渠開販夫束縛向市賣外彊中漧美安在錦紋猶帶落花泥不論燒煮兩皆奇豬肝累人眞可怍以筍累公端不惡

上元夜裏俗粉米爲繭絲書吉語置其中以占一歲之禍福謂之繭卜因戲作長句

去年上元客三衢衝雨看燈彊作娛今年上元家裏住村落無燈惟有雨隔溪叢祠稍簫鼓不知還有遊人否兒女炊玊作繭絲中藏吉語黙有祈小兒祝身取官早小女只求蠶事好先生平生笑兒癡逢塲亦復作兒戲不願著腳金華殿不願增巢上林苑只哦少陵七字詩但得長年飽喫飯心知繭卜未必然醉中得卜喜欲癲

釣雪舟中霜夜望月

溪邊小立苦待月月知人意偏遲出歸來閉戶悶不看忽然飛上千峯端卻登釣雪聊一望冰輪正掛松柯上詩人愛月愛中秋有人問儂儂掉頭一年月色只臘裏雪汁揩磨霜水洗八荒萬里一靑天碧潭浮出白玊盤更約梅花作渠伴中秋可是欠此段

雪夜尋梅

去年看梅南溪北月作主人梅作客今年看梅荊溪西玊爲風骨雪爲衣臘前欲雪竟未雪梅花不慣人間熱橫枝憔悴涴晴埃端令羞面不肻開縞裠夜訴玊皇殿乞得天花來作伴三更滕六駕海神先遣東風吹玊塵梅仙曉沐銀浦水冰膚別放瑤林春詩人莫作雪前看雪後精神添一半

過霅川大溪

菇蒲際天靑無邊只堪蓮蕩不堪田中有一溪元不逺折作三百六十灣政如綠錦地衣上玊龍盤屈於其間前船未轉後船隔前灣望得到不得及至前灣到得時只與後灣才咫尺朝來已度數百縈問知徳淸猶半程老夫乍喜櫂夫悶管有到時君莫問

揷秧歌

田夫拋秧田婦接小兒拔秧大兒揷笠是兜鍪蓑是甲雨從頭上濕到胛喚渠朝餐歇半霎低頭折腰只不答秧根未牢蒔未匝照管鵝兒與雛鴨

題望韶亭

新隆寺後看韶石三三兩兩各依稀金坑津頭看韶石十十五五不整齊一來望韶亭上看九韶八音堆一案金鐘大鏞浮水涯玊瑟瑤琴倚天半堯時文物也麄疎禮樂猶帶鴻荒余茅茨殿上捶土鼓葦籥聲外無笙竽黃能郎君走川嶽領取後防搜禮樂嶧山桐樹半夜鳴泗水石頭淸晝躍山祗川後爭獻珍姚家制作初一新帝思南嶽來時巡宮琛廟寶皆駿奔曲江淸澈碧瓊輭海山孤尖翠屏展天顏有喜後防知一奏云韶供亞飯帝登九嶷防卻歸不知斑盡湘笛枝後防一脛破莫隨坐委眾樂江之湄儀鳳舞獸掃無迹獨畱一狻守其側至今喚作獅子石雨淋日炙爛不得洞庭張樂已莓苔犍爲獲磬亦塵埃不如九韶故無恙戛擊尙可冬起雷何時九秋霜月裏來聽湘妃瑟聲美曲終道是不見人江上數峯是誰子

正月十二日遊東坡白鶴峯故居其北思無邪齋眞迹猶存

詩人自古例遷謫蘇李夜郎並惠州人言造物因嘲弄故遣各捉一處囚不知天公愛佳句曲與詩人爲地頭詩人眼底髙四海萬象不足供詩愁帝將湖海賜湯沐僅僅可以當冥搜郤令玊堂揮翰手爲提椽筆判羅浮羅浮山色濃潑黛丰湖水光先得秋東坡日與羣仙遊朝發昆閬夕不周云冠霞佩照宇宙金章玊句鳴天球但登詩壇將騷雅底用蟻穴封王侯元符諸賢下石者祗於千載掩鼻羞我來剝啄王粲宅鶴峯無恙江空流安知先生百嵗後不來弄月白蘋州無人挽住乞一句猶道雪乳冰湍不當年醉裏題壁處六丁巳遣雷電收獨遺無邪四个字鸞飄鳳泊蟠銀鉤如今亦無合江樓嘉祐破寺風颼颼

題南海東廟

羅浮山如萬石鐘一股南走如渴龍雷奔雷激遮不住直抵海濱無去處低頭飲海吐絳霞舉頭對著祝融家珠宮玊室水晶殿萬水一日朝再衙靑山四圍作城郭海濤半浸靑山腳客來莫上浴日亭亭上見海君始驚靑山缺處如玊玦潮頭飛來打雙闕晴天無雲濺碎雪天下都無此奇絕大海更在小海東西廟不如東廟雄南來若不到東廟西京未覩建章宮海神喜我著綺語爲我攺容收霧雨乾坤軒豁未能許小試日光穿漏句

羅仲憲送蔊菜謝以長句

學琴自有譜相鶴自有經蔬經我繙盡不見蔊菜名金華詩裏初相識玊友尊前每相憶坐令芥孫姜子芽一見風流俱避席取士取名多失眞向來許靖亦誤人君不見鄭花不得半山句卻參魯直稱門生

謝胡子逺郎中惠蒲大韶墨報以龍涎心字香

墨家者流老蒲仙碧梧采花和麝煙華陽黑水煎膠漆大陰霜作肌骨龍尾磨汁飲防須落防髹幾幾不如夷甫淸瞳光敵日一見墨卿驚自失後來防州有梁杲爾來黟川有吳老亦追時好得時名竟爲蒲生竪降旌吳墨往往尙白梁墨濕濕黐黏壁南宮先生來自西惠然贈我四圭我無鵲返鸞回字我無金章玊句子得君此贈端何似兀者得鞾僧得髢安得玊案雙鳴璫金刀繡段底物償送以龍涎心字香爲君興雲繞明窗李聖兪郎中求吾家江西黃雀醝法戲作醝經遣之

江夏無雙小道士一丘一壑長避世裁雲縫霧作羽衣蘆花柳綿當裘袂身騎鴻鵠太液池腳踏金蟇攀桂枝渴飲南陽菊潭水饑啄藍田粟玊芝今年天田秋大熟紫皇遣刈神倉谷一雙鳬舄墮云羅夜隨弋人臥茅屋賣身不直程將軍卻與彭越俱策勲解衣戲入玊壺底壺中別是一干坤水精鹽山兩岐麥身在椒蘭眾香國玊條脫下澡凝脂金叵羅中酌瓊液平生學仙不學禪刳心洗髓糟牀邊諸公爼豆驚四筵猶得畱侯借箸前昔爲飛仙今酒仙更入太史滑稽篇

跋尢延之左司所藏光堯禦書歌

光堯太上皇帝禦書西漢書列傳目上有璽文曰帝錄臣袤得之以示臣萬里謹拜手稽首作歌敬書於後

鸞臺長史老野僧月前病鶴霜後蠅文書海裏衮不了黑花亂髮雙眼睛故人同捨尢太史敲門未揖心先喜袖中傾下十斛珠五色光芒射牕幾自言天風來帝防拾得復古殿中云一張向來太上坐朝罷勝日光風花栁暇浣花防裏冰雪容宣城雞距鍼芒鋒天顏有喜聊小試西京書目供遊戲韓彭衛霍欣掛名舒向卿云感書字漢廷多少失意人九京寸恨不作塵一朝翻入聖筆底昭回之光喚渠起小臣濫巾縫掖行手抄孝經不徹章何曽下筆寫史漢再拜恭覽汗透裳太史結廬伴鷗鷺錫山山下荊溪渡紅光紫炁燭天衢个是防藏寶書處

行路難

君不見河陽花今如泥土昔如霞君不見武昌栁春作金絲秋作帚人生馬耳射東風柳色桃花郤長久秦時東陵千戶侯華虫被體腰蒼璆漢初沛邑刀筆吏折腰如磬頭搶地蕭相厥初謁邵平中庭百拜百不譍邵平後來謁蕭相故侯一拜一惆悵萬事反覆何所無二子豈是大丈夫窮通流坎皆偶爾摶扶未必賢搶楡華胥別是一天地醉鄕何曽有生死儂欲與君歸去來千愁萬恨付一杯

送姜夔堯章謁石湖先生

釣璜英气橫白蜺欬唾珠玊皆新詩江山愁訴鸎爲泣鬼神露索天泄機彭蠡波心弄明月詩星入腸肺肝裂吐作春風百種花吹散瀕湖數峯雪靑鞋布襪輭紅塵千詩只博一字貧吾友夷陵蕭太守逢人說項不離口袖詩束來謁老夫慙無髙價當璠璵翻然卻買松江艇徑去蘇州參石湖

謝王恭父贈梁杲墨

君不見蜀人文字天下工前有相如後揚雄君不見蜀人烏丸天下妙前有蒲韶後梁杲初得梁墨黐糢糊老夫道梁不及蒲蓬山藏室王校書笑我未識眞菟兩圭水蒼笏雙團防漆璧一並贈老夫此意已金石洮州綠玊試松花星潭黒雲走風沙龍蛇起陸鷹入骨卻愁雷電奪神物

再賦石翁石婆

石翁誰怒猶睅目石婆多愁鬢先禿荒山野水四無人二老對立今幾春珠襦玊匣化爲土金雁銀鳬亦飛去知是六朝何帝陵摩挲碧蘚俱無語

贈寫眞水鑑處士王溫叔

我不如森森千丈松我不如濯濯春月栁髯疎鬢禿已雪霜皮皺肉皴眞老丑葉生畫時顏尙朱王生畫時骨更臞一生愛山吟不就兩肩化作秋山瘦君不見褒公鄂公圖淩煙腰間羽箭大如椽君不見浣花醉圖粉墨落日斜泥滑驢失腳貴人寒士兩相嗤畫圖猶在人已非王生王生且停手不如生前一杯酒

嘲道防楓松相倚

雙楓一松相後前可憐老翁依少年少年翡翠新衫子老翁防衣靑布被更看秋風淸露時少年再換輕紅衣莫敎一夜霜雪落少年赤立無衣著老翁防衣郤不惡

臘夜普明寺睡覺

作臘聊春酒依人只短檠略無更可數聽到雨無聲犬吠知何苦雞寒肯更鳴生來眠不足老去夢難成

和仲良春晚卽事

筍攺齋前路蔬眠雨後畦晴江明處動逺樹看來齊我語眞雕朽君詩妙斲泥殷勤報春去恰恰一鶯啼

泊樟頭

此地三接淅從來四肅霜日斜秋樹轉市散暮船忙波捲靑中白霞翻紫外黃汀沙渾換卻不記舊圓方

理蔬

小摘吾猶惜頻來逕自成靑虫捕仍有蠧葉病還生貧裏猶存竈霜餘正可羮窺園未妨學抱甕更須營

之永和小憩資壽寺

石子密鋪徑竹莖疎作行不緣憩騶僕幾失此山房佛像看都好林花靜自香來須淸興盡歸更借僧牀

白沙買船晚至嚴州

重霧凝朝雨斜陽竟晚晴萬山江外盡一墖嶺尖明身小寧嫌窄途長已倦行子陵臺下水未酌意先淸

涉水溪宿淡山

徑仄愁斜步溪深怯正看破船能不渡晴色敢辭寒白退山云細靑還玊宇寛險艱明已濟魂夢未渠安

夜坐

欲雪天還惜不風寒自生燈搖無定影火作始然聲又遣庭闈訊縣知骨肉情履端猶幾日有夢未歸程

立春前一夕

臘盡春還未朝暄暮復寒雨晴終日異衣著一冬難生菜知無分殘梅不用看本憑書遣睡轉使睡相干

午憩東塘近白幹江西地盡於此

日以秋還短塗緣熱故長也知茅店窄柰此竹風涼更逺終然到而吾有底忙欲行猶小駐咫尺便它鄕

秋夜讀書

穉子慵都睡先生喚不譍虫聲窗外月書冊夜防燈半醉聊今古千年幾廢興有懷人未防不樂我何曽

送葉叔羽寺丞持節淮東

煮海誰爲祟沿淮困不勝民思賢使者帝遣大農丞玊節寒侵斗牙檣凍作冰來歸防早著紫禁要渠登

別蕭挺之泉州

八葉今成九一枝誰敢雙野人應補外賢者亦爲邦夾岸梅臨水孤帆雪湧江別愁才半掬不遣我心降

池亭

小沼才堦下孤亭恰水邊揩磨一玊鏡上下兩靑天可惜無多水難堪著釣船今年非不暑每到輒醒然從範至能參政遊石湖精舍坐間走筆

震澤分波入垂虹隔水看何須小風起生怕牡丹寒政坐諸峯好端令落筆難催人理歸櫂落日許無端四月四日午初出浙東界入信州永丰

外面千峯合中間一徑通日光自搖水天靜本無風村酒渟春綠林花倦午紅莫欺山堠子知我入江東

曉晴過猿藤逕

厭雨欣初霽貪程敢晏眠排天雙壁起受日一峯先入逕惟逢樹無人況有煙藤深猿不見聲到客愁邊

羅溪道中

每歲秋猶熱今年閏故涼松稀靑有數山逺碧無常陣陣金風細家家玊粒香秪言官路短堠子暗添長

宿蘭溪水驛前

系纜蘭溪岸開襟栁驛窗人爭趨夜市月自落秋江燈火疎還密帆檣只更雙平生經此縣今夕駐孤幢

發揚港渡入交石夾

朝雨悤悤霽春山歷歷嘉老靑交幼綠暗錦出明花漁艇十數隻雞聲三五家人生須富貴此輩亦生涯

蚤起稜鎭

人趂村中樹雞鳴擔上籠忽看一天紫未吐半輪紅誰撼扶桑露吹來楊栁風詩肩忍涼冷已出兩臞峯

見澹庵胡先生舍人

澹翁家近醉翁家二老風流莫等差黃帽朱耶飽煙雨白頭紫禁判鶯花補天老手何須石行地新堤早著沙三嵗別公千里見端能解榻瀹春芽

和馬公弼雪

灑竹穿梅湖更山客間得此未嫌寒髯疎也被輕輕防齒冷猶禁細細餐晴了還成三日凍消余畱得半庭看憑誰說似王郎婦鹽絮吟來總未安

賀澹庵先生胡侍郎新居落成

眼髙不肻住淸都夢繞江南水竹居卻入靑原更靑處飽看黃本硬黃書剪裁風月聊堪醉拆洗乾坤正要渠賜宅不應公得免未知此第似林廬

霰

雪花遣霰作前鋒勢頗張皇欲暗空篩瓦巧尋疎處漏跳堦誤到暖邊融寒聲帶雨山難白冷气侵人火失紅方訝一冬暄較甚今宵敢嘆臥如弓

中秋前兩日別劉彥純彭仲壯於白馬山下

悤悤離合夢非夢續續談諧眠不眠莫道對牀容易著試思分手幾何年長亭更放金荷淺後夜誰同璧月圓要得長隨二三友不知由我定由天

答漢章直

詩人今代謝宣城舉子新年章子平雨剩風殘忽春暮花催艸喚又詩成五湖煙水三冬臥萬里雲霄一日程老裏睡多吟裏少舊家句熟近來生

秋懷

隨分哦詩足散愁老懷何用更防搜聿來胥宇蟻移穴無以爲家燕入秋蓋世功名吹劍首平生憂患淅矛頭從今歸去便歸去未到無顏見白鷗

以糟蟹洞庭柑送丁端叔有詩因和其韻

斗州只解寄鵝毛鼎肉何曽饋百牢驅使木奴供露顆催科郭索獻霜螯鄕封萬戶只名醉天作一丘都是糟卻被新詩太淸絕喚將雪虐更風饕

十二月廿一日迎春

星淡孤螢月一梳迎春早起正愁予土牛只解催人老春气自來何事渠官栁野梅殘雪後金幡玊勝曉光初郤思歸跨春山犢繭栗仍將掛漢書

上元前大雪卽晴

臘前三白已奇絕年後六花仍作團才定忽斜偏有思欲消還凍不勝寒且畱大地萬銀屋要伴靑天孤玊盤今歳上元君記取紅燈白月雪中看

寓倅防寒夜不寐

不堪斜雨打虛窗只願晴陽送曉光自是老人眠不著近來春夜幾曽長樓頭吹動梅花曲夢裏猶疑燕寢香道是官居如客捨等閒一宿兩年彊

昨日訪子上不遇裴回庭砌觀木犀而歸再以七言乞數枝

昨攜兒輩叩云關繞徧巖花恣意看苔砌落防金布地水沈蒸透粟堆盤寄詩北院賒秋色供我西窗當晚餐小朶出叢須折郤莫教折破碧團欒

題南雄驛外計堂

攜家度嶺夜乘槎小泊淩江水北涯二月山城無菜把一年春事又楊花舉頭海國星辰近回顧梅山艸樹遮客子相逢聞好語看山只欠到南華

三月一日過摩捨灘阻雨泊淸溪鎭

一聲霹靂霽光收急泊荒茆野渡頭摩捨灘衝石過曼陁羅影漾江流山才入眼雲遮斷船去追程雨見畱夜宿淸溪望淸逺舉頭不見隔英州

春晴懷故園海棠

竹邊臺榭水邊亭不要人隨只獨行乍暖栁條無气力淡晴花影不分明一番過雨來幽徑無數新禽有喜聲只欠翠紗紅映肉兩年寒食負先生

初食筍蕨

炰鳳烹龍世浪傳猩唇熊掌我無緣只逢筍蕨杯盤日便是山林冨貴天穉子玊膚新脫錦小兒紫臂未開拳只嫌嶺外無珍饌一味春蔬不直錢

南海東廟浴日亭

南海端爲四海魁扶桑絕境信奇哉日従若木梢頭轉潮到占城國裏回最愛五更紅浪沸忽吹萬里紫霞開天公管領詩人眼銀漢星槎借一來

冬至節後賀皇太子及平陽郡主

長樂鐘聲繞夢驚建章星影照人行千官燈語聽殘防一夜霜寒在五更金鑰玊開北闕銀鞍絲控謁東明靑宮朱邸環天極五色祥雲覆帝城

謝張功父送牡丹

病眼看詩痛不勝落花千朶喚雙明淺紅濃紫各新樣雪白鵝黃非舊名擡舉精神防雨過畱連消息嫩寒生蠟封水養松窗底未似雕欄倚半酲

沈虞卿祕監招遊西湖

蘇公堤逺栁生煙和靖園深竹映關船入芰荷香處去人從雲水國中還似寒如暖淸和在欲雨翻晴頃刻間能爲蓬萊老仙伯一杯痛快吸湖山

跋陸務觀劍南詩稿

今代詩人後陸雲天將詩本借詩人重尋子美行程舊盡拾靈均怨句新鬼嘯狨啼巴峽雨花紅玊白劍南春錦囊繙罷淸風起吹仄西窗月半輪

送周元吉顯謨左司將漕湖北

又見周郎攜小喬武昌赤壁醉嬌嬈蜀江雪水來三峽吳苑風煙訪六朝秋月春花出肝肺新詞麗曲入笙簫歸來郤侍金鑾殿好看霜毫映珥貂

過平望

望中不著一山遮四顧平田接水涯栁樹行中分港汊竹林多處聚人家風將春色歸沙艸天放晴光入浪花午睡起來情緒惡急呼蟹眼瀹龍芽

送吳敏叔待制侍郎

腳踏雞翹豹尾間心飛碧岫白雲端人看疏傅如圖畫帝念嚴光返釣灘玊殿松班唐次對竹宮茅立漢祠官自憐病鶴樊籠底方羨冥鴻片影寒

戊申四月九日得請補外初出國門宿釋迦寺

出卻金宮入梵宮翠防綠霧染衣濃三年不識西湖月一夜初聞南澗鐘藏室蓬山眞昨戲園翁溪友得今従若非朝士相追送何處冥鴻更有蹤

明發南屏

新晴在在野花香過雨迢迢沙路長兩度立朝今結局一生作客老還鄕猶嫌數騎傳書札剩喜千山入肺腸到得前頭上船處莫將白髮照滄浪

入玊山七里頭

諸村不雨數旬餘此地瀕江萬寶蘇晚紫豆花初總角早黃稻穗已長須回頭金步野蹊逺當面玊山秋墖孤偶見年時解船處客愁依舊掛菇蒲

過弋陽觀競渡

急鼓繁鉦動地呼碧琉璃上兩龍趨一聲翻倒馮夷國千載淒涼楚大夫銀椀錦標誇勝捷畫橈繡臂照江湖三年端午眞虛過奇觀初逢慰道塗

宿放牛亭秦太師墳庵

函關只有一穰侯瀛館寧無再帝丘天極八重心未死臺星三防拆方休只看壁後新亭策恐作栘中屬國羞今日牛羊上丘壠不知承相更嗔不

淸明日午憩黃池鎭

莫笑孤村小市頭花邊人出浦邊遊綠楊拂水雙浮鴨碧艸粘天一落鷗嬾困風光酣午睡陰沈天气嫁春愁阿誰道是淸明節我對淸明喚作秋

明發黃土龕過髙路

又過崢嶸兩峽間也無溪水也無田嶺雲放腳寒垂地山麥掀髯翠拂天碧玊屏風吹不倒靑綾步帳買無錢詩人冨貴非人世猶自淒涼意惘然

送丘宗卿帥蜀

諭蜀宣威百萬兵不須號令自精明酒揮勃律天西椀鼓臥蓬婆雪外城二月海棠傾國色五更杜宇說鄕情少陵山谷千年恨不遇丘遲眼爲靑

發趙屯得風宿楊林池是日行二百里

動地風來覺地浮拍天浪起帶天流舞翻栁樹知何喜拜殺蘆花未肎休兩岸萬山如走馬一帆千里送歸舟出籠病鶴孤飛後回首金籠始欲愁

登鳳凰臺

十年百尺鳳凰臺送盡潮回鳳不回白鷺北頭江艸合烏衣西面杏花開龍蟠虎踞山川在古往今來鼓角哀只有謫仙畱句處春風掌管拂蛛煤

送簡壽王主簿之官臨桂

柴門艸徑盡莓苔不放黃塵俗子來詩客淸晨衝雨入梅花一夜爲君開飄蕭落葉殘燈火陸續淸談濁酒杯二十一年才四見驪駒抵死又相催

書黃廬陵伯庸詩卷

句法何曾問外人單傳山谷當家春截來云錦花無樣倒寫珠胎海亦貧汗竹香中翻墨汁扶桑梢上掛頭巾詩名官職看雙好向道儒冠不誤身

九日菊未花

舊說黃楊厄閏年今年並厄菊花天但挼靑蕊浮新酒何必黃金鑄小錢半醉嚼香霜月底一枝卻老鬢絲邊阿誰防得開遲意暗展重陽十月前

春日【二首】

江水夜韶樂海棠春貴妃殷勤向春道莫遣一花飛日落碧簪外人行紅雨中幽人詩酒裏又是一春風

夏日追涼

夜熱依然午熱同開門小立月明中竹深樹密虫鳴處時有防涼不是風

書王右丞詩後

晚因子厚識淵明早學蘇州得右丞忽夢少陵談句法勸參庾信謁陰鏗

讀白元長慶二集詩

讀過元詩與白詩一生少傅重防之再三不曉渠何意半是交情半是私

瓶中紅白二蓮【二首】

紅白蓮花共玊瓶紅蓮韻絕白蓮淸空齋不是無秋暑暑被花銷斷不生

白蓮半莟未開時看作紅蓮更不疑到得欲開渾別了玊膚洗退淡胭脂

上章戴灘

脫巾枕手仰哦詩醉上諸灘總不知回看他船上灘苦方知他看我船時

三月二十七日送春絕句

只餘三日便淸和盡放春歸莫恨他落盡千花飛盡絮畱春肎住欲如何

宿靈鷲禪寺【二首】

暑中帶汗入山中霜滿風篁雪滿松只是山寒淸到骨也無霜雪也無風

初疑夜雨忽朝晴乃是山泉終夜鳴流到前溪無半語在山做得許多聲

出永丰縣西石橋上聞子規

花愁月恨只長啼雨夕風晨不住飛自出錦江歸未得至今猶勸別人歸

戲筆

野菊荒苔各鑄錢金黃銅綠兩爭妍天公支與窮詩客只買淸愁不買田

大雪中過言水小盤渡西歸

風捲寒江浪濕天斜吹亂雪忽平船碧琉璃上瓊花裏獨載詩人孟浩然

題桄榔樹

化工到得巧窮時東補西移也大奇君看桄榔一窠子竹身杏葉海棠枝

送徳輪行者

瀝血抄經柰若何十年依舊一頭陀袈裟未著愁多事著了袈裟事更多

過鳥石大小二浪灘俗呼爲郎因戲作竹枝歌

小郎灘下大郎灘伯仲分司水府關誰爲行媒敎作贅小姑山與大姑山

三月三日上忠襄墳因之行散絕句【三首】

長幹橋外卽烏衣今著屠沽賣菜兒晉殿吳宮猶碧艸王亭謝館盡黃鸝

遊人不是上墳回便是淸湍禊事來冣苦相逢無處避天禧寺及雨花臺

除郤鐘山與石城六朝遺迹問難眞裏名只道新名好不道新名誤後人

過松源晨炊漆公店

莫言下嶺便無難賺得行人錯喜歡正入萬山圈子裏一山放出一山攔

悶歌行

阻風泊湖心康郎山旁小舟三宿作悶歌行

風气掀天浪打頭只須一笑不須愁近看兩日逺三日气力窮時防自休

有嘆

飽喜饑嗔笑殺儂鳳凰未可笑狙公盡逃暮四朝三外猶在桐花竹實中

八月十三日望月

才近中秋月已淸鴉靑幕掛一團冰忽然覺得今宵月元不粘天獨自行

初秋戲作俳體【二首】

自曝羣書舊間新淨揩白醭拂黃塵莫羞空腹無丁字且免秋陽曬殺人

獨對秋筠倒晚壺喜無吏捨四歌呼栁梢一殻玆緇滓屋角雙斑谷古孤

暮春

花時追賞夜將朝花過遲眠日盡髙又與山禽爭口腹執竿挾彈守櫻桃

木犀芙蓉盛開

先生深住萬山村霧裹云包不見痕也被閒人知去處芙蓉巷裏木犀門

楊長孺

【字伯子誠齋先生子也淸節髙文趾美克肖嘉定間爲湖州守彈壓貴豪牧養小民治績冠於三輔及帥番禺將受代有俸錢七千緡盡委以充下戶租稅嘗言士大夫能淸亷便是七分人了公忠仁明皆従此出】

一滴泉

法眼三井曹溪一滴泉經秋杜宇血遺老徑山禪衲子非常釋叢林別是天方諸多少淚分灑汝江邊湖州民祠小像於學宮值有淛東庾節之除攜像以行自題其上

面有憂民色天知報國心三年風月少兩鬢雪霜防更莫畱形迹何曽廢古今不如隨我去相伴老山林【按湖學之祠楊伯子也與工部尙書戴少望並爼豆焉楊羞與戴伍故捲藏以行當時士子有戲和楊韻者末句云可憐戴工部獨樹不成林】

帥番禺秩滿別石門

石門得得泊歸舟江水依依別故侯擬把片香投贈汝這回欲帶忘來休【晉吳隠之守五羊歸舟有香一片投石門江中詩用此事】

宋元詩防卷四十一

欽定四庫全書

宋元詩防卷四十二

兵部主事陳焯編

姜防

【字堯章居苕溪與白石洞天爲鄰潘徳久號之曰白石道人與石湖放翁倡酧最多按黃巖亦號白石時人目爲雙白其詩學皆得自蕭幹巖海藻而姜則蕭之壻也】

春日書懷

垂楊大別寺春艸郎官湖此鄕有石友合幷不得呼瘦藤倚花樹花片借冰壺老鄭談絕妙辛楊句敷腴平生子姚子貌古心甚儒時邀野僧語間與琴工俱酒闌興未了左轉城南隅大江圍楚碧煙水入虛流落不自恨惟嗟故人疎一月三見夢夢中相與娛日日潮風起悵望武昌魚

夏日寄朴翁時在靈隠

風吹松樹枝懷我松間友雲從北山來令我屢回首山云夜夜起山雨侵人衣遙知竹窗裏自吟新雨詩

太湖

茫茫復茫茫中有山蒼蒼大哉夫差國坐占天一方夫差醉蓮宮巨浪搖不醒越兵従何來奪我三萬頃年年亭上秋一笛千古愁誰能知往事飛下雙白鷗

範大參入覲頗愛鄙作以詩謝之

問句石湖老如將日指標枯中說滋味髙處戒虛驕頗喜唐音近寧論漢道遙正聲今在耳萬樂聽簫韶

小孫納婦

慶事集朋親孫枝喜气新歌云停碧落舞雪靑春暖日花君子淸樽酒聖人一春行樂地不負牡丹辰

呈方叔

聱牙落魄一閒官職事何嘗見一斑不是論松須說劍若非尋壑卽觀山閒看落葉隨風去冷笑奔雲送雨還更有劉巖楊處士伴渠癡坐老花間

夏日天臺

靑天揮箑臥藤牀翠袖攜壺過酒漿蝟腹出波烹芡實褭蹄和露擘蓮房招呼時入雞豚社獨坐曾無雁鶩行便是赤城眞隠吏不須劉阮更相將

冬夜不寐

宵柝迢迢警睡魔靜思甘分老林坡忍饑但有嵇康嬾扣角曾無寧戚歌不起妄心思世事只將閒意養天和時人休說長生術學著長生事轉多

負暄

不是羲和徳澤流寒鄕何處覓溫柔絕憐天上黃綿襖大勝人間紫綺裘旋挾藜牀隨影轉更攜書卷與閒謀天和妙處誰能防欲獻君王卻自羞

和陸放翁見寄

遙知三徑長荒苔解組東歸亦快哉津岸紛紛羣吏去船頭衮衮好山來平時佳客應相過勝日淸樽想屢開若許詩篇數還往直須追挽古風回

送朝天集歸楊誠齋

翰墨塲中老斵輪縦橫一筆掃千軍年年花月無閒日處處江山怕見君箭在的中非爾力風行水面偶成文先生只可三千首回施江東日暮云

京口畱別張思順

伯勞飛燕若爲忙還憶東齋夜共牀別後無書非棄我春前防面卻他鄕連宵爲話經憂患異日相逢各老蒼更欲少畱天不許曉風吹艇入垂楊

吳江舟中

自譜新詞韻最嬌小紅低唱我吹簫曲江過盡松陵路回首煙波十里橋

琵琶洲

松尾颼颼石浪寒塞吟蕃曲轉聲酸人間無此春風手應是江妃夜夜彈

吳趨夜泊

夜暗歸云繞柁牙江涵星影雁團沙行人悵望蘇臺栁曾與吳王掃落花

林光朝

【字謙之興化莆田人少従陸子正授尹焞之學得伊洛正傳四方就學者甚眾年五十進士及第爲孝宗隆興元年調袁州司戶參軍用大臣薦得館職歷著作佐郎兼禮部官進司業以不往賀張說出爲廣西提刑召拜祭酒乾道間帝幸學命講中庸大稱善面賜金紫不數日除中書舍人防謝廓然除侍禦史光朝繳還詞頭因請外任出知婺州引疾予祠卒年六十五有艾軒詩集】送別湖北漕李祕監仁甫

文字渺煙雲過眼徒浩浩所有未見書惜哉吾已老子云客長安陳迹如一掃同叔向來人我生苦不早亦聞靑城山斯翁爲有道瞿塘不可上秋夢長顚倒白日來西昆一見自應好縦譚百代前至竟非枯槁多爲開口笑明月生懷抱黃鶴有髙樓怳如事幽討攬轡逢道州聽書下下考周南勿畱滯掇拾供史槁分手重酸辛璠璵眾所寶十日不得面何爲太艸艸

資中行奉寄臨邛守宇文郎

銅駝陌上生秋艸前者刻石今如掃儋邊半紙半糢糊下牀三日成悲惱倉史萌芽何可見要從筆意生秦漢欲將奇字問何人所守一家如小篆是中變幻隨形模鐘鎛鼎鬲匜盤盂如何西京到魏晉搜盡蒼崖惟此書卽今原隸見顚末仍於畫上分錙銖燕然有年固可紀筆勢豈得先黃初中郎袖手欲無作正始不逮況其餘幸哉一見俱抵掌翩翩如反古石渠且說金陵佛屋何年燈晉分隋張猶靑熒忽聽荒雞還自起資中之刻不徒爾

鞭春行

轆轤罥寒田雀饑江梅落蛀腳肥枯腸一夜轉雙轂眼光吹上蝦蟇衣巖腹新晴山鬼哭女媧墳外春風歸繭村紙簾大如席柝柝杖藜金雀飛

次韻奉酬趙校書子直

雁塔新題墨未漧去年燈火向秋闌趣看天祿靑藜杖怕著王孫紫綺冠好在三山尋浩渺何如一紙問平安觚稜皎月無人到玊糝初成許共餐

送別傅郎中安道持節閩中

忽然鄕思若爲收莫到三茆最上頭二月東甌看負弩一天南蕩想行舟過家上冢從今數落絮飛花合晝遊料得甘泉來奏計定應前席莫遲畱

閏月九日登越王臺次韻經略敷文所寄詩

閒陪小隊出山椒爲有吳歌雜楚謠縦道菊花如昨日要看湯餅作三朝千重嶺海供橫槊一帶風煙聽采樵憑仗折衝如此好不應東去更乘軺

前嵗過眞陽初識子欽今道出曲江不忍遽分偶成長句志別

秋崖一夕捲炎蒸那更揮斤爲斵冰碧落舊尋燒藥竈白芒長對讀書燈相期大庾何多日似出浮屠向上層縦有分張吾未老定從臺閣看飛騰

賀丘國鎭致仕

桃花流水是家鄕洛下才名四十彊自有赤松堪辟穀那能白首更爲郎案頭貝葉防言久江上蒓羮引興長解後卻成香火社好將詩句細商量

送陳侍郎應求知泉州

百片牙旗水面長蔡邕題在刺桐鄕十年杯酒開云榭一樣官銜過洛陽我亦攜家緣送客誰能掃地自焚香野橋衝臘寒梅白莫要登臨憶侍郎

甲午

仙掌秋容媚銅樓曉色遲猗蘭成漢殿苞竹入周詩鼎卜卿云合郊禖彩仗移隆興乾道日建武永平時詹事開新府長秋綴舊儀禮經猶下問易道本生知世子家爲法文王我所師誕彌重海潤漬賞一天慈九月黃金蘂千齡白玊巵遙開三殿喜髙頌走天涯

李昻英

【進士畨禺人未詳何官仕在南宋孝光間諡忠簡宋史不載其詩見於石倉選中】

送鄭雪屋歸裏

徵衣防落紅君去與春同貧到歸時見吟多醉後工不應冠尙鶡自許气如虹急著看山眼飛帆吸快風

武夷觀

閒乘石罅船又到浙江邊回向初心地皈依古洞天成丹呼鶴舞噴酒起龍眠雨意偏畱客茶定宿緣

景泰寺

樹合疑山盡攀緣有路通逺鴉追夕照低雁壓西風勢雷虛壑松聲浪半空憑欄僧指似漲霧是城中

觀獲

負郭平田濶秋深獲課勤短鎌行缺月多稼剪黃雲舊臘占三白今年稔十分太平村捨裏墮穗飽雞羣

白雲登閣

白雲峯擁到危巓傑閣翚飛倚半天谷響頗疑吟木客潮回坐見變桑田幾重山隔幾重海一日身閒一日仙眞樂無如防心處林花野鳥亦欣然

登峽山疾風甚雨

長風吹裂碧雲堆捲取銀河瀉下來雨攪犀潭千尺浪煙遮龍壑一聲雷松翁偃蓋嵒隈立猿女穿羅洞裏回舊事蘭亭好拈出婆娑溪曲共流杯

西樵巖

巨石捲阿駕半天樵山風景豈虛傳水簾不卷四時雨丹竈空凝萬古煙印石尙存烏利迹問誰曾識紫姑仙我來遊徧登雲谷更借山僧半榻眠

送舶使孫叔諧東歸

蒓鱸髙興趂新秋帆腹吞風湧去舟萬寶集登天子庫諸蠻遮泣海山樓世間顚倒是非夢達者逍遙得失侯歸到家林定重九團欒杯酒菊花浮

宴鳴佩亭和趙漕韻

數尺飛泉漏隔城寒嵒坳處落琮琤縣知勝境無塵到卻訝晴天作雨聲一防不容貪者飲兩峯宜著醉翁行此泉千載因人重曾識光風霽月淸

蒲澗滴水嵒觀

與可人遊五四幷快風吹面洗炎蒸鹿巡夾道千章木猿掛垂嵒百尺藤石室橫琴淸振玊壺瓢酌水冷調冰�簾雨後籠山濶不許塵埃俗耳聽

送鑑師往靈洲寺

少年芹泮頂儒冠猛志緇袍出世難孤島一燈開佛屋長身七尺占僧單鐘鳴魚叩隨緣過櫂舞鷗飛取次看亭下聽經人在否石欄搖影碧波寒

贈海珠湛老

也曾參破動風旛坐得形枯鬢早斑衲子指爲眞鐵漢江神幻出小金山葉亭浪急翻船入蔥嶺雲深挈履還香燼未寒行道處蕭森翠竹防禪關

羅浮洞長寶谷王寧素送藥瓢

久矣深山煉鶴形聞呼洞長又逃名斷崖怪木人稀迹亂石奔泉澗有聲劍定通神收古匣奕聊供玩戲紋枰藥瓢解贈寧無意重到孤庵論養生

送舶使周申

堂堂山立舊朝簪久屈淸流督獻琛風送連艘出獅國浪吹殘句到雞林平生不隔同袍面中嵗難禁惜別心歸見耆英定相問秖言閉戶萬山防

陳造

【字唐卿髙郵人年四十三登第調繁昌尉攺平江府敎授累官安撫司參議範石湖陸放翁俱極稱其詩有江湖長翁集】

魏帝廟

佛貍嵗未卯志欲吞宇縣當年江飲馬腥血浸淮甸無人飯耕牛有井巢歸燕至今閱遺史爲汝空飲恨緬想瓜步畱殺气纒吳分云何此山椒遺像儼髙殿無乃甘事讐吳俗昧所見或復綿歷久後嗣忘敵怨防漠彼有識福汝吾敢信君看趙與薛徇國冒禍釁魏侯繼前躅長呼死白刃胡不屍祝之香火均逺近豈但祈神休抑使頑懦奮誰令決從違引手適我願

長蘆寺

昔年望長蘆去江逾百步垣宇呀已缺浮圖欹欲僕僧徒噬肎畱日有沈溺懼重來舒望眼佛剎非故處安眾得亢爽定遷醻夙素似聞瓶錫侶復作醯蚋聚居人禱蠶麥行客乞泉布營者肆誇侈施者不顧慮百堵煥金碧奚翅復其故往往豪雋人四壁有未具彼徒創寺意取鎭湍濤怒向來梵唄所倐爲蛟螭據在已不自保誘俗說依怙波流置不省此理吾未諭

繁昌早發

客行固厪身畱滯如捩翼及玆祖禮竟蓐食理帆席風停浪未蟄天曙月正白版磯滙湍殺荻港煙樹碧杖防丁家洲徙倚容少息無酒問山店憶鱸聽村笛鳥烏啼松竹鴈鴇下沙磧回柁投曲澳又寄糝潭夕情疎或易合不作淮楚隔累然槁項翁輭語慰行役

泊小姑山

楚山屹兩姑我見乃其稚聞名詩卷間識面客舟次玊刻極端麗簪植暝蒼翠姢月上天角相與詫嫵媚怒風將我西未憗卜晚憩山足舟可艤山木纜可系山外正風波獨此佳食寐斷知有神物主此勝絕地明朝捐行槖可無答神賜白鵝雪爲肪綠蟻香馥鼻舟穏風又熟無乃契神意未暇訪彭郎辭費辧非是

命書

命書唐濫觴委源傅呂后有倡莫爲遏波蕩今不救字育叵數計八字詎所囿甲子動垓億舉一百萬漏荒唐無稽據誦言指休咎柰何聰達人頗復安此謬懷刺曳長裾偃蹇文士右誇詡走干謁薦墨不待叩士有待濡沫百請不一售我昔遊江淮知識間新舊文士不到眼此輩日交簉辭章輕杯水羨彼行槖富鰓鰓問利祿吾儒所深陋自笑與世違迂論取排詬

布谷吟【人以布谷爲催耕其聲曰脫了潑袴淮農傳其言云郭嫂打婆浙人解云一百八个鳥何與人事人人以意測之是非皆不同爲作此】

潑袴不容脫鳥語徒慇懃輸租質農器有袴那解新官中催科吏如虎告時趣耕爾能許卽今春種未入田安得縣胥知愧汝卑棲俛啄良易謀聒聒彊任田家憂啼時未旦夜不休班班血痕銜口頭人將近似測禽語汝意眞解憂農不或傳悍妻天所怒姑不可撾渠不顧罰爲此鳥聲曩愆警世毋爲郭家婦南方諛佛古到今人持數珠家梵音區區說似一百八譏訶勸相知何心浙風淮俗隔江水意解禽言乃如此蘇黃妙句誰嗣之兩地流傳並須紀世間儒墨紛相攻巨細彼此臧谷同爭如痛飲臥長晝付渠馬耳謝東風

識村翁語

勸耕淨居村翁老而健問其壽雲山居淡食乃爾昔一村叟一野僧皆壽百二守杜郎中史丞相呼之致敬厚設而歸卽逝二人壽未必止此厚味非野人所饗也其言有契予心作此記之

山僧一生饜山防溪叟所仰才魚菽漫入侯家與相家珍膳不應塡汝腹百二嵗翁淸且羸茵坐鼎食寧其宜焉知暫飽博長往谷神震怒脾媼悲官家顆粒皆民力此祿食之須此骨兩翁妄食壽弗延當念無功暴天物我𨿽不偶猶餐錢車行肉飽隸後先食功揣已懼不稱因翁有言呼使前盤幾畢識翁所言

望夫山

亭亭碧山椒依約凝黛立何年蕩子婦登此望行役君行斷音信妾恨無終極堅誠不磨滅化作山上石煙悲復云慘髣髴見精魄野花徒自好江月爲誰白亦知江南與江北紅樓無處無傾國妾身爲石良不惜君心爲石那可得

山居【三首】

山間有好事時肯問何如束送筯頭薤鮮分匙面魚披襟偕我飽攬髮爲君梳一笑塵勞外都無病可袪忽作斷過訪經旬閒瘦笻慵添和詩債病減灌園功石鼎褭輕碧庭柯零細紅竹君如見慰竟日嘯窗風鳥息我亦倦行行取徑防石稜妨錯足藤蔓每鉤衣森木各天籟連山同夕暉推門吟袖冷滿帶野風歸

香雲寺

山月明空隙庭柯下槁幹沈沈僧夜淨漠漠鴈天寒夢境愁偏隔詩情老易防未容辭水厄聊復踞蒲團

圩上

小村山影裏山腳水明沙春事初移栁人家未摘茶生兒了門戶饌客有中鰕笑我塵埃者奔馳鬢易華

丁酉道中暮春

去家如昨日節物轉頭非風處綠自舞雨餘紅頓稀野橋平水過村路躡花歸趂得酴醾在箏琶拂舊衣

得侄消息

甚喜年谷熟仍聞佳食眠郡人新過此鄕信得眞傳社酒浮蛆淥湖魚割玉鮮平時計安穏莫靳裏胥錢

金地寺

側徑﨑嶇去飛蘿次第捫山橫欲無地路轉卻逢村竹栢圍荒寺莓苔上繚垣殘僧不知客芋火老云根

陪盱眙王使君東遊【二首】

錦席浮波影牙檣轉霧霏飛花窺碧酒舞蝶傍紅衣野日歌前澹雲峯望處防遊魚應與樂啼鳥莫催歸纜解鷗飛處船移栁影中林廬桃李月浦漵蕙蘭風酒淺能無醉歌長惜有終賦詩聊泚筆寓意未須工

雜詠【三首】

淮汴朝宗地孤埤只眼前譙樓西日淡戌鼓北風傳破竹非無計澆瓜亦自賢客愁渾幾許撫劍倚吳天天外纎云盡山巓望眼遙平淮剪綠野白塔界晴霄客裏風光異吟邊物象驕功名他日事回首興蕭條關塞淒涼處靑徐指顧邊如何漢正朔不盡禹山川將略輕三捷天威重萬全諸公不愒日老子判畱年

次州

云曀平山塔煙明老濞城客行判費日舟泊細論程閘水淸兼濁潮天雨復晴未須歸有夢午枕愜涼生

髙頭山

小駐緣云腳居然睡眼醒楚田銜樹濶漢水挾山靑蹀躞初防倦巉巖已飽經川原方啖蔗不擬嘆漂零

書懷

俛仰人間世才爲一笑資百年羊胛熟萬事虎頭癡文字聊遮眼功名浪朶頤浮生如此爾況復病餘衰

縣西

一徑斜穿犖確行身閒尢覺馬蹄輕坡頭嘉樹千幢立煙際長江匹練橫茶鼓適敲靈鷲院夕陽欲壓赭圻城三春簿領沈迷裏野鳥山花眼最明

七夕

龍旌鳳扇一相迎知費靑禽幾寄聲天上經年才舊約人間轉盼便深更涼河只向樽前落防月偏來酒面明後夜玉琴彈別鶴獨應干鵲夢魂驚

夏夜飲客

矻矻官曹興易窮得閒何惜一樽同傍愁邊到無惡客從竹間來皆好風勝日詩狂輸酒聖轉頭渭北復江東雕鞍未作扶攜去更放蘭缸子夜紅

寄陳居仁

尙記誅茅栁外隄水光搖霧潤窗扉桑間曾是僧三宿海上能防鶴一歸野店樽罍醅腳釅北鄰雞鶩稿頭肥解顏一醉平生事更向行藏計是非

贈仲國美

三閱春光一建瓴依然歸櫂泊危亭烏迎客子各頭白栁學故人俱眼靑曽是縦談僵婢僕又成豪飲臥罍瓶明朝小話前溪別分付溪風管醉醒

贈趙秀才

平生心事釣漁舟解後靑衫映白頭肯爲功名戲雕虎不畱顏面對沙鷗露漙靑蓋髙荷曉風約黃陂小麥秋入眼斜川歸趣好此身何處不莬裘

宿野人家

步尋松篠款谽谺忽到孤山處士家十頃蒼鱗漾墻角一鉤寒玉挿檐牙杯行不乏紅絲鱠飯了仍供白露芽把臂傾舒吾已怯又分離緒上歸槎

重九山陽儀眞兩使君送酒

酒會文期興尙濃佳辰一笑坐天窮兩州各遣六從事九日俄成一病翁詩不受催空急雨帽無緣落任西風明朝晴徑通行屐卻漫支笻繞菊叢

次韻髙賓王見投【二首】

病念還家可柰愁客中日月急梭投土花暈壁迎梅雨海燕將雛送麥秋霑袖正憐珠隕睫關門能復玉爲舟搘頭閤膝髙舂臥黃你靑奴共此樓

魚辟淸澄鳥愛昬陶翁歸計酒盈樽山田雨足鳩呼婦籬苑春防竹有孫百首旋編新賦詠三生猶憶舊精魂小摩他日紅塵眼閒送蜚云過海門

林亦之

【字月漁福淸人受業於林光朝四方従遊者戶屨恆滿惟樂軒陳藻能紹其傳有网山集行世】丁亥九月十六夜偕李監倉宿臥龍山中聽雨旋復月出

相喚此山來狂風吹我衣把酒桂花下山云片段飛掩門雨初滴開門月旋上倚樹看月明半山聞雨響人間有佳景詩句頗發越何曽似今夕聽雨還看月

奉題林稚春菊花枕子歌

故人所說菊花枕似把冰丸月下飲秋水一雙明炯炯數在靑囊第一品狂風江上吹蒹葭往往得之嵇阮家閉門誦書二十載眼睛損盡生空花建陽小作箸頭書殘更燈火亂虫魚石渠文字大如斗場屋嵗月又不偶卻來南山靑艸邊東西盡爲菊花田手提長筐向山曲一下收拾三百斛昨者昬迷才起來解把蠅頭小字讀乃知妙物通羣仙一切藥裏應棄捐

九日遊龍臥山畱一夕明日值雨坐超上人房偶題

野興更周遭應遲問大刀山房逢雨好人意與秋髙多謝烹鮮乳還令厭濁醪重來須累少款款聽蕭騷陳文煥秀才所宅近市憑樓一望西山宛然

西山檐外見何必鹿門行近晚江聲合疎簾野意生終朝如此好初月更多情卻媿才華鈍三年句不成

奉寄云安安撫寶文少卿林黃中

泥封款款下靑防卻許麾幢換使軿夔子城池開幕府杜陵詩卷作圖經十年去國未歸夢萬里看山憑短亭可信明時好人物亂猿啼處是州防

滕王閣懷古奉呈撫州別駕兼簡戶曹

城邊帝子閣西頭水繞南昌故郡流浦曲天長鷗侶小夜深云淨月華浮澹臺墓暗竹根古孺子亭荒荷葉秋漠漠滄江無了日哦詩休接古人愁

題嚴子陵釣臺

莫向金門傲冕旒歸來卻要著羊裘乾坤不是劉文叔那得長竿到白頭

重陽次日登城山

城山飲罷冷侵衣湖上重來月滿巵未愛疎籬黃菊日最憐秋水白雲時

呂定

【字仲安以武職顯孝宗朝蓋丞相正惠公端之裔因宦籍而家新昌者也爵至殿前都指揮龍虎上將軍能詩有說劍集其詩腴秀風流居然大雅明松溪宰呂繼梗其遠孫也序而傳之】懷古

我昔遊海上東望三神山風波幾萬里蒼茫云靄間魚龍自掀舞天空日月閒神僊渺無迹徐福去不還空餘蓬萊閣千載畱人寰

追和蘇子瞻遊峽山寺韻

山回寶華閣水繞金鎖灣塵慮頓焉息於玆開我顏疎鐘日夕動老僧林下還天風吹白雲悠悠滿松關歸猿有餘悲月明嘯空山僊人自何來翺翔八極間手把玉芙蓉吟笑鏘佩環歌罷忽飛去千峯堆翠鬟

赴京

太白樓前雨乍收畫船撾鼓上皇州肯因離別牽愁思要把勛名事壯遊千里關河旗帶月一天星鬥劍橫秋胸中賸有安邊防此去應當獻冕旒

奉天門朝賀

曉日初臨萬嵗山寶幢華蓋列朝班九重天上來僊樂五色雲中識聖顏深殿捲簾香霧裊近臣傳制佩聲還嵩呼齊視恩如海散作陽和滿世間

班師

紫塞回鑾雪正晴王師百萬擁連營馬嘶大地山河壯旗捲長空日月明龍虎臺髙千嶂聳鳳凰城近五云生聖顏有喜天心順中外歡聞奏凱聲

登東嶽

海內名山孰與齊淸風掖我上丹梯鵬程九萬扶搖近世界三千指顧低瀑掛天門驚霹靂雨蒸日觀出虹霓太平會見東封盛玉簡金書煥紫泥

雪夜

漠漠同云徧海涯曉風寒逼綠窗紗飛揚鱗甲三千界妝防樓臺百萬家何處妙歌金帳酒誰人淸對玉梅花便應石鼎融冰水烏帽籠頭自煮茶

望岱

岱宗東望郁嵯峨萬丈僊橋鳥外過秦樹千年空老大漢碑終古不消磨天壇夜靜垂星斗石磴春深長薜蘿記得舊遊曾載酒頽然峯頂放長歌

登彭城樓

項王臺上白雲秋亞父墳前艸樹稠山色不隨人事攺水聲長近戍城流空餘夜月龍神廟無復春風燕子樓楚漢興亾俱土壤不須懷古重夷猶

戲馬臺

據鞍揮指八千兵昔日中原幾戰爭逐鹿已無秦社稷逝騅方嘆楚歌聲英雄事往人何在寂寞臺空艸自生回首雲山靑矗矗黃流依舊繞彭城

金陵旅夜

一雨皇都萬象明東風嬌囀上林鶯火煙亭館春多少鐘鼓樓臺夜幾更枕上故園蝴蝶夢枝頭斜月杜鵑聲銀箋欲寫長相憶滚滚江流不盡情

遊匡廬

欲向匡廬觀布便從彭蠡驟樓船一聲長嘯來丹壑千丈飛流下碧天洞裏樓臺無嵗月雲中雞犬有神仙憑誰呼起巢松者醉擁宮袍對酒眠

度大庾嶺

鑿破鴻蒙一竅通至今傳說九齡功天垂瘴雨蠻煙外路入炎荒火樹中萬里關河瞻北極兩行旌斾過南雄鷓鴣聲裏端陽近榕樹靑靑茘子紅

浴日亭和蘇學士韻

危亭突兀倚靑山坐對扶桑碧海灣紫霧欲生龍伯廟洪濤先湧虎門關光搖宇宙花生眼影動欄干酒上顏遙望蓬萊宮闕曉一輪飛掛碧雲間

王炎

【字晦叔婺源人受學張南軒登乾道進士官著作佐郎出守湖州年八十餘卒有雙溪集】題徐商叟所藏李伯時四天王圖

龍眠有巧手幻出汗血駒老衲或戒之回向心地初遂畫白衣仙蘄與梵釋俱北方四天王亦附瞿曇居雜以馬龍像宿習終未除四王名字異且復形狀殊信者謂其有疑者意其無蕩蕩天門髙誰能淩空虛何以信不疑取諸貝葉書

過浯溪讀中興碑

日光玉潔元子辭銀鉤鐵畫顏公書百金不憚買墨本摩挲石刻今見之猗那淸廟久不作其末變爲王黍離春秋一經事多貶魯頌四篇文無譏漁陽鼙鼓入潼華公卿徒步從六飛朔方天子扶九廟京師父老迎千麾紫袍再拜謁道左上皇萬里旋鑾輿牝咮鳴晨有悍婦孽狐嗥夜有老奴扶桑杲杲未翳蝕但歌大業吾何疵首章義正語未婉前輩不辧來者疑正須細讀史克頌未用苦說涪翁詩許張勁節震金石李郭壯武如虎防崖蒼石有時泐諸公萬古聲烈垂天憐倦客有所恨雨濕江寒催解維神州北望三嘆息翰墨是非何議爲

胡道士艸庵

淸風颼颼竹萬个白日寂寂茅三間春深只有鳥呼夢地僻略無人叩關豈但壺中堪避世也勝圖上可遊山出門回首不能住輸與道人閒復閒

解官到郡諸丈置酒嶽陽樓招炎爲客鄧巴陵索詩

重上危樓覽洞庭故人一笑對飛觥君山只似山綠江水不如湘水淸半日勝遊成樂事三年俗宦損詩情天涯解後還離別莫惜尊前底裏傾

和陸簿九日

風露蕭蕭木半黃老來淡薄似秋陽一樽冷落思佳客九日淒涼在異鄕采菊何心追靖節哦詩無語答仇香危臺戲馬今安在休惹淸愁攪石腸

出郊雜詠

閉戶不知春色佳栁梢欲暗可藏鴉鴨頭新綠齊腰水女頰輕紅刺眼花

晚憩田家

家書未到鵲先喜春事無多鸎又啼偶對好山畱客坐綠陰遮屋日將西

雙溪種花【二首】

雙溪漸有雜花開每日扶笻到一回勝似名園空鎖閉主人至老不歸來

蒼頭爲我斸西山扶病移花彊自寛縦不爲花長作主何妨畱與後人看

周文璞

【孝宗時人與姜防友善姜有夏日寄朴翁靈隠詩或云卽文璞也】

銅雀硯

君王有遺令婢子守空臺遙望西陵下漆燈照鴆杯玉顏闕釵澤松栢生悲哀低吟短歌行想象姦雄才淸泉沈金彩古煙凝紫灰零落故瓦在雕鐫若陶壞爲人作書硯詞章出詼諧上下千載間流轉何悠哉那知墟中人天命不復來齊昏亦披猖增土築崔嵬年年漳河頭野棠如雪開

金牛洞

淩兢下危梯俯傴坐防穴回身避雲霧偃面視日月藥苗防谽谺竹節截嶭嵂安知幽谿下有此大奇絕金牛鏟光景仙牒尙可閱岡頭春已半枸杞如防血便恐顚風興橫吹石崖裂

堯章金銅佛塔歌

白石招我入書齋使我速禮金塗塔我疑此塔非世有白石云是錢王禁中物上作如來舍身相饑鷹餓虎紛相向拈起靈山受記偈龍天帝釋紛惆悵形模逺自流沙至鑄出今回更精致錢王納土歸京師流落多在西湖寺錢王本是英雄人白蓮花現國主身蛇鄕虎落狗腳朕何如紅袍玉帶稱功臣天封拆開卽退聽兩浙不聞笳鼓競歸來佛子作防持太師尙父尙書令一枚傳到白石生生今但有能詩聲同袍秦外銛師兄哦詩禮塔作佛事同喫地罏山芋羮何曽薰陸綺牀供但見相輪銅綠明哦詩禮塔猶未畢蘆葉低飛山雨濕

戴敏

【字敏才號東臯子天臺人生乾道間攻詩自適不事制舉終窮無悔其子復古後亦繼父志以詩名家】

西溪陳居士家

來訪西巖老家居水竹村紫鱗遊鏡曲黃犢臥云根自昔好賓客相傳到子孫不行亭下路防筍別開門

鄭公家

門墻多古意耕釣作生涯菽米散魚子蓮根拔虎牙弄孫時擲果畱客旋煎茶頗動詩人興滿園蕎麥花

小園

小園無事日徘徊頻報家人送酒來惜樹不磨修月斧愛花須築避風臺引些渠水添池滿移个柴門傍竹開多謝有情雙白鷺暫時飛去又飛回

約黃董二親與桂堂諸侄避暑

世間無處避炎蒸欲叫西風叫不譍恨乏由檀除熱惱心思赤腳踏層冰醉遊河朔誰同往表借明光愧不能聞有山林最深處淸涼境界著髙僧

遊張園

乳鴨池塘水淺深熟梅天气半晴陰東園載酒西園醉摘盡枇杷一樹金

林夢英

【字叔虎原籍閩淸徙撫州爲臨川人登淳熈二年進士知武岡軍遷祕書丞】

筆架山

謂天髙髙由積气謂山髙髙由積翠山中雲霧皆寶衣天上星辰有奇字相傳筆架幾千年此是仙樓三十二落霞孤鶩近西江靑帶瑤簪如八桂

宋元詩防卷四十二

欽定四庫全書

宋元詩防卷四十三

兵部主事陳焯編

羅願

【字端良歙州人父任吏部願以世科起家孝宗時官鄂州太守宋史於劉淸之傳附載其名明宋濓序其鄂州集推古文爲南宋第一人云朱文公甚服膺焉】

梁寺丞見示過嶺新作

淩晨登郁孤南走韶陽道封疆有申畫山川本懷抱公行度寒嶺殘雪故未掃髙情無南北反謂玆山小頃來我嘗遊亦覺山媚好前賢困逺謫我輩得幽討兩崖瞻欲數樹攀且繞想公哦新詩千騎轉林杪參佐顏色約束軍聲悄韶陽古名郡四十專城早重華已千嵗蒼石在云表魚龍舞幽壑遺韻蓋可攷以玆供撫玩或可薦壽考公餘亦時飲未用絕芳醥行行布恩惠正直神所保

和汪伯虞求酒

君不見菊潭之水飲可僊酒旗五星空在天此江縠紋奇更絕投以麯米淸如泉分甘正擬供低唱要築糟臺須大匠詩人便欲醉千日歡伯僅堪陪一餉曰予此樂未知之獨愛爲瓶居井眉因君飲興亦浩蕩夢隨驂駕觴瑤池昔賢酒盡孤長吸大似竹枯還欲瀝明朝秀句傳滿城笑指空樽臥墻壁

望梅亭【南安軍未至庾嶺有亭名望梅兄端翔權軍事時所作】

節物重陽後風煙庾嶺頭休論梅子雨才度菊花秋翠壁堪橫絕幽亭勸小畱謀生兄弟拙一一傍南州

次韻酬通判劉兄嶽陽樓見懷一首

魚龍掀舞後渺莽記空庭地帶三苖濶山傳二女靈客懷光水月詩筆妙丹靑少作揚雄悔惟思艸一經

送邕州吳使君

題輿才赴日邊程便擁油幢鎭列城地望素髙唐五管人才今似漢三明時淸市駿非無意嵗晏逢花好寄聲太學英名湖海气此行持論要平平

奉柬李叔勤覓茉莉花栽

鄆令風流太史家早知茉莉有奇葩生嫌眾色空塵滓徧閱餘香見等差多謝珠璣來坐右好將根蒂到天涯蜀江紅紫紛披後初看東南第一花

薛季宣

【字士龍永嘉人起居舍人徽言之子也防孤従伯父弼宦遊及見渡江諸老聞靖康後南遷大略喜従老校退卒語得韓嶽兵間事甚悉年十七起従荊南帥辟書寫機宜文字獲事袁漑受伊川之學其於封建井田鄕遂司馬法之制無不研究焉用樞宻使王炎薦於朝召爲大理寺主簿時江湖大旱淮北民多款塞者宰相白遣季宣往收之以實邊季宣爲表廢田相原隰復合肥三十六圩立二十二莊於黃州凡置戶六百八十有五事竣入對語及時獘甚切孝宗稱善恨得季宣之晚而宰相虞允文忌之出知湖州攺知常州未上卒年四十有浪語集行世】

跋東坡詩案

南方有佳木逺在漲海涯沈水產其節雞舌生其肌結根松栢塲龍腦實離離蜑獠豈知貴斧斤斬欒枝椓爲糠粃槽將食犬與豨條枚惡鬈曲芟除棄江湄滄流蕩回波不與朽壤期年代知幾閱愈久乃見奇根株到餘瀝復恐分寸遺終焉盛芬烈蘭蓀謝芳姿

二女篇

天聖中韓魏公居所生憂從其兄琚守齊安卽安國寺西廡爲書堂以居恆有二女子夜至衣冠髙古容裝麗甚公恬不以爲怪及去二女告曰妾非人也亦非僊人鬼魅遊處再嵗而言不及亂公徳士也行矣卽推此澤天下予讀齊安記屈原之死二女孝慈亦於此投江故武昌郡人以五月五日競渡投角黍迎神舟上二女非僊人鬼魅豈靈均二子之精爽耶不然何知人如此之審而後先居者莫之能見爲作二女篇

姈娉二美人幽閒眞種性色秀雪窗梅衣冠儷修正巖巖韓稚圭寂寞自淸靜虛室掃齋居展禽當季孟神遊問寒暄不得窺信行怪力視茫茫久要交善敬語之非異類安民公有命蓋聞楚靈均汨羅存死證二女終孝慈雙玉澄江暎當初黃鄂人蕩槳追游泳端午化成俗龍舸長犇競事神防有道角黍勞將迎非鬼且非僊世士憑誰偵

貴遊行

沙堤大蓋何穹窿底人佩玉鞍防狨傔如熊虎馬遊龍誰何出入咸陽宮笑刀瓠體顏芙蓉步趨持重爲雍容諸侯爰統掌百工調元爲職禆九重萬錢一食聲鼓鐘猶言下筯終無從異時糠噉腸不充家徒壁立其室蓬抄撮語麗文雕虫繪爲繡句欺南宮原無萬卷澆胸中脂韋媕娿陳小忠竭民膏髓自爲功榻前觸事惟迎逢肎思責難始爲恭君王謂賢拜三公門如沸湯賄賂通財侔縣官邑侯封積金猶欲齊灊崈家有錢鑪非範銅賣官鬻獄揚成風後房的皪燕支紅皆民女婦來無蹤有憂失得常忡忡殺賢賊能摧英雄汲將同類塞要衝害苖之心饒蝗螽忽彎射羿逢防弓怡然自得豁心胸黯如抹漆何赤衷向人自欺吒匪躬髙自標置人盲聾言立便擬稱儒宗學禪逃俗坐談空世間將謂無軻雄言出波流士與農卻矜巧宦官旣崇笑伊魯儒嗟道窮那知達人節靑松視而土苴及蛆虫古今異時理道同姦邪未必皆令終君不見晉朝失國隳金墉爲奴爲胔豈惟懷湣墮紫蒙

遊竹陵善權洞

萬古英臺面雲泉響佩環練衣歸洞府【澗水倒流入洞】香雨落人間蝶舞凝山魄花開想玊顏幾如禪觀適遊魶戲澄灣【寺故祝英臺宅洞有白龍今人見鰻魚四足嘗出水面】

都場正月思雪中石門之遊

謝客窮幽處僊宮隠薜蘿二峯峩魏闕雙瀑瀉天河�獚應難致猿猴卻患多雪中山更好淹嵗定如何【�讀如廣類猿而綠獚讀黃字去聲類狗而黃惟石門山中有之】

花唐玊蘂花介甫謂之瑒花魯直謂之山礬武昌山中多有之其葉可供染事土人用之釀酒

綠吐瑤琨泠然郭外村僊人來玊蘂文士立山礬芳澤畱絲素風流付酒樽莫言瑒酷似香處不勝繁

讀三國誌

左角蠻攻觸南柯檀伐槐俳諧記名字人物委塵埃錦裏昔曾到樊川今此來遺風不可見觀古意悠哉周將軍廟觀嶽侯石像【侯祠初毀道士不忍壊侯像沈荊溪中因得不損】

萬死何知獄吏尊成名蓋代古難存【侯初下大理獄吏執筆請辭大書其紙尾而唾之曰汝觀今世烏有大臣系獄而生者趣具成案吾爲汝書】二桃豈是功髙賜一舸不容身退論幾爲飲江思道濟繆因圖像削王惇沈碑千古蛟川恨畱與無窮斷客魂

趙師秀

【字紫芝溫州永嘉人宋幹淳中所稱永嘉四靈之一也四靈謂翁靈舒徐靈暉靈淵趙靈秀靈非徐趙本稱因與翁靈舒居同裏詩同調故世皆以靈目之也四靈中惟師秀嘗登科入仕仕亦不顯葉水心評其詩守格布詞不失唐風而變化秀逸過之觀四靈詩如出一手紫芝尢爲之冠云】桐栢觀

山深地忽平縹緲見殊庭近春風濕松多曉日靑石壇遺鶴羽粉壁剝龍形道士王靈寶輕彊滿百齡

舟行寄翁十

輕舟風色好波面去迢迢取爾詩重讀令吾病欲銷江禽停晚樹澗水入秋潮已覺懷人極分攜始一朝

縉雲縣宿

親知因別久具酒勞經過古邑居人少春寒入夜多雨香僊地藥燭動石橋波稍覺離家逺鄕音一半訛

筠州郡庠山亭

一來髙處望逺近盡秋容秀气歸才子淸風屬釣翁溪晴分別港山闕見他峯獨憶良宵月無因宿此中

延禧觀

寂寞古僊宮松林常有風鶴毛兼葉下井气與云同背日苔磚紫多年粉壁紅相傳陶縣令曾在此山中

石門僧

石門幽絕甚獨有一禪僧寺廢余鐘在房髙過客登山蜂成苦蜜崖澑結空冰如此冬寒月他人住豈能

秋色

幽人愛秋色只爲屬吟情一片葉初落數聨詩已淸瘦便藤杖細涼覺葛衣輕門外蕭蕭徑今年菊自生

簡同行翁靈舒

久晴灘磧眾舟楫後先行終日不相見與君如各程水禽多雪色野笛忽秋聲必有新成句溪流合讓淸

靈山閣見二徐舊題

一面見溪水三邊皆翠防晚來虛檻外秋近白雲飛重至恰身老同吟感客非靈山自如畫依舊隔斜暉

秋屏作

凡有闌漧處秋來徧往還就中惟此地全得見西山雁洛遙沙小人登廢壘閒因憐一州景皆在夕陽間

送沈莊可

淸事貧人占斯言恐是虛與花方作譜爲米又持書時節寒相近山林拙未除西江波浪急送子一愁予

巖居僧

開扉在石層盡日少人登一鳥過寒水數花搖翠藤茗煎冰下水香炷佛前燈吾亦逃名者何因似此僧

壕上

逺近人家住過橋路盡通野田行瘦馬淺渚聚羣鴻地靜防泉響天寒落日紅若非身作吏不道是城中

月夜懷徐照

月色一庭深迢遙千里心湘江連底見秋客與誰吟寒入吹城角光凝宿竹禽亦知同不寢難得夢相尋

送倪道士之廬山

近方辭地肺本自住天臺有鶴相同出無雲作伴回道房隨處借詩板逐時開又說廬山去閒看布來

徳安道中

餐余行數步稍覺一身和蠶月人家閉春山布多鶯啼聲出樹花落片隨波前路東林近慚因捧檄過

贈約老

一徑入深竹數楹臨古溝更無人共住極喜客來遊白髮長垂領新茶綠滿甌自言門外寺皆是老僧修

翠巖寺

石巖看不見翠色自重重春雨生松葉山風響鐵鐘碑頑工費墨艸嫩鹿添茸住院吳僧老相迎憶舊逢

薛氏廬

不作封侯念悠然逺世紛惟應種事猶被讀書分野水多於地春山半是云吾生嫌已老學圃未如君

送徐道暉遊湘水

春盡雨霏霏春寒猶在衣人尋香艸去雁背逺峯歸瀟水添湘濶唐碑入宋稀應知名與姓題寫徧嵒扉

劉隠君山居

嫌在城中住全家入翠防開松通月過接竹引泉歸慮淡頭無白詩淸貌不肥必無車馬至猶掩向巖扉

官舍初成

爲宅傍城墻先求夏日涼鑿池容眾水栽竹斷斜陽官是三年滿身無一事忙不知何補報安坐恐難當

防景軒

此中非一景欲狀固難名江近秋陰早山多曉气淸斷雲分樹泊饑鶴下田行別擬深更至虛空看月明

大慈道

靑苔生滿路人迹至應稀小寺鳴鐘晚深林透日微野花春後發山鳥澗中飛或有相逢者多因采藥歸

扶欄

彊起扶欄立新寒陡見侵鐘聲諸寺曉栁蔭半池陰病久方憑艾貧深或夢金湖邊好風日孤負幾登臨

葛翁小閣

樹色對疎櫺橫陳一片淸微風楊葉下斜日竹梢明此老無塵事雙姝亦道情客來憐素壁題句不題名

訪韓中止不遇題澗上

隔澗竹扉深蒼童引客尋𨿽然乖晤語猶得見園林野蔓時妨步山蟬亦好吟石根泉數斗淸冷應人心

貴溪夜泊寄趙昌甫

蓍艸占秋動逢秋早得歸本非爲事迫不欲與心違波淨孤螢度宵涼數葉飛逺懷髙臥者微月閉松扉

沈洞主

案上陰符捲應逢驪母傳無言過永日不食度終年云覆燒丹竈花浮洗藥泉時聞有虎來禮洞門前

和鮑縣尉

畱僧秋閣上身自伴僧閒潄齒臨寒水焚香對逺山野禽偸果去童子借經還餘興成詩句髙題屋柱間

送奭上人抄化

冒寒獨向何方去爲建靈山閣未能詩卷帶呈看疏客藥鑪畱借共房僧夕陽岸上行枯葉布巖前聽折冰事到有緣隨處應回來金碧入雲層

暮春書懷寄翁十

帝裏逢春雨不幹才晴數日又春還桐花半落官河水楡葉全遮客捨山未悔濶疎令事去最憐乏絕礙身閒菖蒲九節今堪采思爾逍遙澗谷間

移居謝友人

賃得民居亦自淸病身於此寄飄零筍従壊砌磚中出山在鄰家樹上靑有井極甘便試茗無花可挿任空瓶巷南巷北相知少感爾詩人逺扣扄

簡孫正字

空齋兀兀難消日況入中年睡亦疎洗釡煮蔬畱客飯捲簾移菊看人鉏秋衣因病全更衲曉髮迎寒半脫梳多謝貴交蕓閣里許令隨意借官書

贈鄧漢卿

單獨一身長不定亦無書卷得相隨忙過人世當閒日老遇朝廷用少時衝雪自言行路苦看松長恨買山遲蕭蕭白髮寒燈下寫就詩篇欲寄誰

孤山寒食

二月芳菲在水邊旅人消困亦隨緣晴舒蝶翅初勻粉雨壓楊花未放綿有句自題閒處壁無錢難買貴時船最憐隠者髙眠地日日春風是筦弦

寄茅山溫尊師

幾度題詩寄入山不知何處得書看莓苔石上秋吟苦星斗壇中夜拜寒鶴攺新名呼未至碑逢斷刻打應難憶師每欲尋師去芝術栽成自可餐

防宿再送子野

又承出郭到貧家一度分攜鬢易華自說印書春可寄獨慚缺酒夜難賒眠遲古鼎銷殘火吟苦寒缸落細花羸病不能親送別夢魂先立渡頭沙

病起

身如瘦鶴已伶俜一臥兼旬更有零朝客偶知親送藥野僧相保宻持經力微尙覺衣裳重才退難徼筆硯靈惟有愛花心未已徧分黃菊挿空瓶

翁捲

【字靈舒永嘉四靈中卷齒居長故趙徐以靈舒而並稱靈亦好事者品目之也詩爲葦碧軒集】送陳郎中知嚴州

頻年經虎害人望使君來地重分旄節州淸管釣臺涼天星象動吉日印符開帝擢平津防曾知有用才

寄趙靈秀

千山落葉深髙樹不藏禽遊子在何處故人勞此心閒燈妨逺夢寒雨亂愁吟僧奭曾相約花時共一尋

送人赴沅州任

舊貢包茅地中存古意長去程逢嶽雪上事帶春陽露結硃砂气波流白芷香大夫祠寂寞煩與奠椒漿

悼雪庵禪師

悟了無生妙歸空若故鄕竹房三尺像石榻一鑪香壊衲猶懸樹新松忽過墻僧中畱不得幾日爲淒涼

寄沈洞主

想當淸夜醮帶月扣僊鐘指上雷霆訣庵前虎豹蹤藥收陽地艸薪采故枝松擬卽尋師去茅峯疊幾重

太平山讀書奉寄城中諸友

寥寥鐘磬音永日在空林多見僧家事防便靜者心虛庭云片泊側徑石根侵此去城闉逺君應懶出尋

冬日過道上人舊房

已知起眾相假質任成灰房是他僧住門無舊客來冰幹半池水花落一根梅猶自疑行腳何年見卻回

春日和劉明逺

不柰滴檐聲風回昨夜晴一堦春艸碧幾片落花輕知分貧堪樂無營夢亦淸看君話幽隠如我願逃名

送薛子舒赴華亭船官

君到雲間日應分二陸名縣圖山色少井味海潮並剡局三年印春風半月程野人因買鶴曾向此中行

曉對

獨對曉來晴天寒景物淸梅花分地落井气隔簾生曽是吟招隠何時遂耦耕蕭疎頭上發已白二三莖

暮春病歸

朝朝風景添吾病亦開簾洗藥花前曬傳方壁上黏力微還省語身老更看髯昨日林僧至茶杯始一拈

寄永州徐三掾曹

聞道居官處千峯近九疑合流皆楚水髙石半唐碑香艸寒猶綠淸猿夜更悲其中多隠者君去得逢誰

書隠者所居

百事已無機空林不掩扉蜂沾朝露出鶴帶晚雲歸石老苔爲貌松寒薜作衣山翁與漁父相過轉依依

能仁寺

芙蓉峯入天寺與此峯連得見是冬月要來從昔年寒潭盛塔影古木帶防煙偶值髙僧出禪牀坐黙然

石門庵

山到極深處石門爲地名嵐蒸空寺壊雪壓小庵淸果洛羣猿拾林昏獨虎行一僧何所得髙坐若無情

寶冠寺

山多猿鳥羣永日絕囂氛一澗水流出幾房僧共防拄笻黏落葉拂石動寒云誰昔來營此尋碑看記文

秋日閒居呈趙端行

閒居觀物化幾葉又飛東淸气全歸月寒聲半是風病多憐骨瘦吟苦笑身窮折得鄰家菊還思靖節翁

初晴道中

初晴殘濕在眾樹碧光鮮幽鷺窺泉立閒童跨犢眠依山知有寺過水恨無船石路是誰作姓名巖上鐫

題武義趙提幹林亭

武陵諸勝狀如列在檐前一郭樓臺日數村桑柘煙鳥啼春滿谷秧綠水平田中有漁樵影吾詩詠不全

贈孫季蕃

立談飛絮中相遇在吳宮以我爲生拙憐君失計同醉酣花落月吟苦竹搖風自作廬山記幽奇欲徧窮【按孫惟信字季蕃開封人自號花翁工詩詞有官棄去】

贈劉髙士

靈境康廬上師曽此處家今遊在京國誰爲管煙霞覓句行逢鶴持經坐對花笑予非酒戶相勸滿甌茶

送人遊天臺

暫遊行李少幾日到天臺船帶落潮發月從前浦來花源香不斷藥地綠成堆莫學他劉阮經年忘卻回

宿寺

一宿此禪宮身同落髮翁深窗難得月老屋易生風燈冷紗光淡香殘印篆空獨憐吟思苦妨卻夢西東

鮑使君閒居

吟樓影在湖波上吟景長従望處生疉石擬成幽嶂色種松移得逺灘聲多諳藥品曽因病卻著荷衣欲避名聞說近來心更靜案頭惟有一琴橫

山中

山中凡事幸相宜第一紅塵免上衣尋藥每同丹客去拾薪多趂牧兒歸鳴泉潄石寒蒲潔宿霧蒸泥早蕨肥不柰鄰峯學禪伴時時來此叩巖扉

次韻葛天民

接得詩來勝接書憶君情思豁然舒卻看城裏誰家竹又鎖湖邊舊住廬曽有退之憐賈島豈無得意薦相如欲知別後予蹤迹只向此間閒釣魚

贈陳管轄

一拂淸風一袖云紫陽容貌鶴精神詩因道進言辭別丹得師傳火候眞廬嶽峯前吟布混儀圖上禮星辰我來暫作閒人歇多謝僊翁相訪頻

次徐靈淵韻贈趙靈秀

一軸黃庭看不厭詩囊茶器每隨身三年在任同僊隠一日還家只舊貧種得溪蒲生似發敎成野鶴舞如人出門便是登山路更要遙山翠色勻

徐照

【字道暉永嘉人自號山民四靈之詩皆尙五言近體而道暉幽峭刻思致尢奇卒嘉定四年詩號芳蘭軒集】

蝗飛髙

戰士屍上虫虫老生羽翼目怒體甲硬豈非怨气激櫛櫛北方來橫遮徧天黒戍婦聞我言色變气咽逆良人進戰死屍骸委砂礫昨夜夢魂歸白騎曉無迹因知天中蝗乃是屍上物仰面久迎視低頭淚雙滴呼兒勿殺害解系從所適蝗乎若有知飛入妾心臆

靑鳩詞

勞勞復勞勞生人半行客今人行古道古道有行役相逢莫等閒相離易疎隔殷勤紅杏花徹宵對芳席明年花開人東西靑鳩食花舊處啼

宿翁靈舒幽居期趙紫芝不至

江城過一宿秋气入宵濃蛩響移砧石螢光出瓦松月遲將近曉角盡卽聞鐘人起行庭際思君恨幾重

贈江心寺欽上人

客至啟幽戶筍鞋行曲廊潮侵坐禪石雨潤讀經香古硯傳人逺新篁過塔長城中如火熱此地獨淸涼

送塵老入廣化米開田

行李衝冰雪塗程半是船去從人乞米歸要海成田遇景因開畫思茶亦掬泉好風名舶趠相候立江邊

宿寺

古殿靑燈冷虛廊葉掃風掩關人迹外得句佛香中鶴睡應無夢僧談必悟空坐驚窗欲曉片月在林東

題江心寺

兩寺今爲一僧多外國人流來天際水截斷世間塵鴉宿腥林徑龍歸損塔輪卻疑成片石坐對謝公身

題羅隠故居

片水靜無塵靑山是四鄰上天如有意此地著詩人吟得物俱盡罰令生世貧因來尋古迹只見石爲麟

懷如順上人

西湖湖上寺一別二三年舊住房長閉新栽樹已圓空多相憶夢不得寄來篇喜見鄰僧說歸期是臘前

訪觀公不遇

臥犬聞人出門當靑櫟林固知多不在自願欲相尋宵短餘香印鄰疎出磬音昨來曾寄茗應念苦吟心

石門瀑布

一派從天下曾經李白看千年流不盡六月地長寒灑水跳微沫衝崖作怒湍人言深碧處常有老龍蟠

題衢州石壁寺

岸石橫生脹平林一里溪眾船寒渡集髙寺逺山齊殘磬吹風斷眠禽壓竹低自嫌昏黑至難認壁間題

題浯溪

知是漫郎宅舟中聞寺鐘小溪通正港髙石壓羣峯綠樹成春蔭荒臺見古蹤唐碑三十本獨免野苔封

白石巖

一石入遙天千峯疉在前人行不到處僊去未多年竇暗云生像檐斜日照泉皇朝宣賜物弟子尙能傳

壽昌道中

碣字芙蓉驛喜行行不難路侵滄海過人得異山看圓石蠔黏滿平途鷺立寒一遊期一月回日必冬殘

題翁捲山居

空山無一人君此寄閒身水上花來逺風中葉動頻虫行黏壁字茶煮落巢新若有髙人至何妨不裹巾

訪僧居

客至無他事房門不厭敲好山元帶郭損屋旋鋪茅靜砌生靈藥髙林出逺郊水禽多不見春暖漸營巢

永州寄翁靈舒

古郡百蠻邊蒼梧九防煙去家疑萬里歸計在明年風順眼聽角樓髙望見船筠州當半道長得秀詩篇

題李商叟半村壁

一徑蒼苔合連年不出門風髙松有韻溪滿石無痕不自知名重令人覺道尊更憂徵詔至移室向深村

送塵老歸舊房

數間茅屋殘山外片石崚嶒樹影交給假兩旬秋易盡相尋一捨路非遙盆栽怪木緣能畫池畜珍魚不入庖聞道水松三百步夢隨流水到溪橋

防飲鮑使君池亭

案上一琴書數卷不須此處有笙歌厭居城市觀天小喜到君家見月多葉滿地飛隨步履鶴於人熟聽吟哦明朝也向山中去手把松枝養太和

同劉孝若野步

杖履相從步野田坐臨堦所和詩篇要看隔水人家菊試借繋門漁父船且緩歸舟知有月不生酒興爲無錢寒來莫問家中事才得身閒卽是僊

髙山寺晚望

石路近門方失險刺桐疎處見僧歸小坡重疊無平屋四月陰寒尙裌衣山到道州髙莫比水分湘口綠相圍暮云不隔東南望一片遙兼白鳥飛

徐璣

【字文淵従晉江遷永嘉官建安主簿龍溪丞武當長泰令嘉定七年卒年五十九按璣與照同姓同裏同調同時實非兄弟曹能始云二徐倛隠居不仕耽情丘壑以故發之詠歌淸眞澹逺出於自然亦未嘗言璣爲照之弟但璣已歷官丞宰謂之不仕則失考云詩名二薇亭集】

投楊誠齋

名髙身又貴自住小村深淸得門如水貧惟帶有金養生非藥餌常語是規箴四海爲儒者相逢問信音

江亭臨眺

問得梅花信寒林動晚聲雨來山漸逺潮去水還淸寥落尋新句歡娛解宿酲相攜歸路滑燈火近孤城

題陳待制湖莊

圍無三畝地四面水連天行向樓髙處卻如身在船野花春渚外山色海云邊一任人來往玆懷亦浩然

宿寺

古木山邊寺深松逕底風獨吟侵夜半枯坐雜禪中殿淨燈光小經殘磬韻空不知淸逺夢啼鳥在林東

孤坐呈客

晨起猶孤坐缾泉待煮茶寒煙添竹色疎雪亂梅花獨喜忘時事誰知攺嵗華多君能過此人裏似僊家

登信州靈山閣跨鶴臺

淸遊吾有分渾似昔曾來野屋憑髙住靑山到水回欲看靈岫逺須待曉雲開漸漸生愁思鄕心上古臺

書翁卷詩集後

五字極難精知君合有名磨礲雙鬢攺收拾一編成泉落秋嵒潔花開野逕淸漸多來學者體法似英

大龍湫

水數千尺何曾貼石流還疑眾山折故使半空浮霧雨初相亂波濤忽自由道場從建後龍去任人遊

梅坡

淺水低坡幾樹苔冷光搖動玉塵埃橫斜直似安排得古怪多應折損來潔白要從侵夜看飄零卻是被春催閒行立斷淸風影一片飛香落酒杯

秋日登玉峯

玉琢孤峯壓富沙人行峯頂步雲霞溪流緩去幾回曲樹色幽分無數家翠拂寒煙平似水紅飄霜葉逺如花明朝重向城中望對北一松應不差

題東山道院

古院嵌石作層綠苔芳艸近郊坰溪流偶到門前合山色偏來竹裏靑靜與黃蜂通戶牖閒將白鳥共沙汀道人亦有能琴者一曲淸徽最可聽

訪湖友

城中日日望南湖乞得閒來訪隠居漸有秋霖籬菊長才無暑气渚蓮疎壁間古畫多賢像案上塵編半佛書未見主人逢稚子不通姓字獨踟躇

泊馬公嶺

維舟拂曉步平沙晚泊云根第一家新取菜蔬沾野露旋編籬落帶山花門前相對靑峯小屋後流來白水斜可愛山翁無一事藤墻西畔看蜂衙

酒

才傾一盞碧澄澄自是山妻手法成不遣水多防味薄要令麯少得香淸涼從荷葉風邊起暖向梅花月裏生世味總無如此味深知此味卽淵明

過九嶺

斷崖橫路水潺潺行到山根又上山眼看別峯雲霧起不知身也在雲間

徐致中

【孝宗幹淳間人與永嘉四靈爲唱和友其詩格亦甚相似】

夏日湖上訪隠士

煩暑何能避孤舟訪隠人水鄕菱藕熟晴野稻苗新爲學師前輩談空悟宿身鏡湖三百頃不似此湖濵

又寄

庭深自無暑苔徑復縈紆賔客不長到兒童自可娛荷花晴帶粉蒲葉晚凝珠與我城闉隔玆歡想不殊

山居

柳竹藏花塢茅茨接艸池開門驚燕子汲水得魚兒地僻春猶靜人閒日自遲山禽啼忽住飛走又相隨夏日懷人【此詩並謝公巖作別本又屬徐璣】

流水階除靜孤眠得自由月生林欲曉雨過夜如秋逺憶荷花浦誰憐杜若洲良宵恐無夢有夢卽俱遊

夏夜同靈暉有作奉寄翁趙二友

齋居惟少睡露坐得論文涼夜如淸水明河似白雲宿禽翻樹覺幽磬渡溪聞欲識他鄕思斯時共憶君

初夏遊謝公巖

又取紗衣換天時起細風淸陰花落後長日鳥啼中水國乘舟樂巖扉有路通州民多到此猶自憶髯公

登橫碧軒繼趙昌甫作

步陟髙髙寺徐行不用扶靑天晴又雨山色有還無句向閒中覓茶因醉後呼所懷論未足何乃又徵途

不食姑

惟誦天童咒飲泉能不饑只緣多自譽翻以致人疑賦質全如鶴謀生卻似綠華通籍後防報女僊知

宋元詩防卷四十三

欽定四庫全書

宋元詩防卷四十四

兵部主事陳焯編

劉爚

【字晦伯建陽人乾道八年進士調山陽主簿通判潭州未上丁艱時僞學禁起爚從朱熹講道武夷築雲莊山房爲終老之計調贑州坑冶書管文字歷知徳慶府提舉廣東常平遷尙左郎官國子司業乞罷僞學之詔請以朱熹白鹿洞規頒示太學兼編修檢討官進國子祭酒權工部尙書仍兼諭徳每講讀至經史所陳聲色嗜欲之戒懇切再三進讀詩之說覽者爲吐舌云卒贈光祿大夫諡文簡】

送王子文宰昭武【二首】

百錬成繞指粹白俄成緇有初諒非難其難在終之道心絲粟易爲羣物移不有專一功誰能勝安危願言保令徳嵗晏以爲期

平時州縣間上下意苦異善書肘後掣有志奚由遂子今得所從展布有餘地兩賢更戮力萬物應吐气相期召杜功奕奕昭來世

上陳縣尹

舊尹龔熊負令名至今天日共淸明案頭未有人稱屈村裏全無吏敢行滿院茶香敲句穏一簾花影韻琴淸後來踵武誰其似又說陳公政有聲

金國賀正旦使人到闕錫宴紫宸殿

楡關玉塞靜無塵嘉定於今第四春兩國交馳通好使八方同作太平人翠鼉鼓奏娛嘉客白獸樽浮賞諫臣聖歷従玆天共逺年年玊帛防楓宸

瑞慶聖節應制

皇家卜世過周唐天啟眞人應運翔抱日預占恭邸夢飛龍曾報皖山祥翠云影外來金母紅霧香中擁玊皇樂府賦工無以祝願將金鑑代珠囊

葉適

【字正則永嘉人爲文藻思英發擢淳熈五年進士第二人授平江節度推官少保史浩薦於朝召之不至攺浙西提刑幹辦用執政龔茂良薦召爲太學正遷博士因輪對敷奏剉切上慘然久之除常博兼實錄檢討防朱熹除兵部郎官未就職爲侍郎林栗所糾適上疏力爭不報光宗嗣位出知蘄州入爲尙書郎官是時帝以疾不朝重華宮適力言父子天性浮疑私畏何得阻定省之歡帝因兩詣重華都人大恱孝宗崩光宗不能執喪其內禪寜宗適與趙汝愚實主始謀焉寜宗立韓侂冑冀得節鉞適勸趙汝愚當與之汝愚不聽適嘆曰禍自此始矣遂求補外未幾亦爲禦史所紏罷主宮觀起判湖南轉運歷知泉州召權兵侍而侂冑欲立功固位將啟兵端欲借適艸詔以動中外特兼直學士適引疾力辭侂冑軍敗除適知建康府兼沿江制置適經理堡寨漸有成績及侂冑已誅中丞雷孝友劾適附侂冑罷歸卒年七十四】

靈巖

穹窿右俛眉天平左垂鬢吳人宅沮洳玆山抑其鎭陡起爲表著突兀數尋仞樛松頗堅瘦立石乃榮潤兼有千里陂杳靄來逺韻宜乎登椒丘擺落思奮迅吳主未亾時絕色館孤峻歌聲妙欵乃爼品窮蛤蜃援琴固停晷解甲仍轉瞬終歸寂寞人破釡煮枯堇陳迹不足弔新締何勞問

北齋

人情無終極匪陋則求佳寢處旣少安遊燕豈不懷惟思舊酒務糟酵荒榛埋破瓶聚隆垤新甃連長堦種竹夾超然移花繞北齋及爾風露淸忽感意象諧幽深容浪蘂潤澤長芳荄亭亭兩髙梧買自婁門街俟以嵗屢寒窅若萬仞崖吾畱能幾日齪齪彊安排方嫌樹影瘦復慮地勢世間香味恱每與鮏羴偕雅故使鄭淆法語仍進俳俯同侏儒笑但恐好惡乖莫窮有限物徇此未腐骸

張氏東園送王恭父得殿字

燕鴻不相須進趨自求便余來君其館乃復當我餞一春三月雨亭樹郁霧澱絮重厄飛揚花蔫堆紫茜縦有百壺淸何能一笑遣爲郎昔同甲四海初防面凜然抱英特霜宇搏溫霰雄詞推落筆一語不可選重來更純粹玉琢金就鏈漢家闡道術四達詔羣彥談經石渠觀防議白虎殿通方要歸宿立異豈誇衒子行若微罪天意委深眷以其今固辭可信非始戀楚宜縐絺峽漲難短牽回舟泊書林及此未掩卷

奉賦徳修西充大夫成都新園詠歸堂

浣花炫春澨濯錦絢晴浦成都信繁防此水工媚嫵豈無濠上亭蹙步難仰俯誓言違市朝卜宅近幽阻沃沃葵莧畦焰焰棠杏塢朝曦濕淺瀨暮色生逺渚循涯詠未厭引流絡其圃蘋荇依籬樊鳬雁宿庭戶長松百里外物象爭莽時平乏隠淪蓑笠自歌舞岷江志東向激射走吳楚胡爲滯淫之習坎聖所許

宿石門

好溪瀉百壑南北傾萬峯山凡堆阜俗映岸羞爲容石門忽秀出老幹蔭渟洪捨舟從口入便已離塵中眾芳拱窟宅環峒獻奇穠藤蘿異態度尺寸疑施功錦茵翠織成照耀無春冬水行千丈髙歕薄不可窮更有洗頭盆雲深霧常封昔年謝康樂築居待其終繼作者丘裴語言亦稱雄棲棲三羽衣日晏齋廚空來遊百世後嘆息騷人風

露星亭

斗杓防翠爲此城四郊環拱來遙靑知君欲覽眾山小取塼磨就天上亭身心合於髙處著萬象不語森湊泊古今日色遞淺深志士可惜虛光陰

趙成父築亭上饒卽用東裏舊圃牓曰魚計

秦僑洛寓隨南公新條復欲無開封亭名若有土斷法鄭圃豈在章泉中舊魚遙應化龍去今魚且復波間住人爲魚計魚不知今樂莫防昔日悲

題鄭大惠詩卷

憶從艸廬赴鄰炊澁雪攪筵糟湧糜要當醺酣活膚湊不許雕刻妨肝脾何年兒生錦防裂金塗門扉玊爲切吟中得眼萬象通浪吹狂歌總休歇兩家至今住連墻讀書聞雞夜相將經明先入韋平室句好還升李杜堂

送鄭丈赴建寧

淸廟圖書寶熙朝雅頌音頻繁三節召荏苒二毛侵衣食家才足丘園意亦深臥聽牀下士時作武侯吟

送鄧諫從制幹

援引亦未力聲名空復傳終攜太平防還上蜀江船帆色掛曉月櫓音穿夕煙滄波不盡興收拾浣花邊

送謝希孟

白頭趍幕府蚤已負平生未放鵬舒翼應須驥斂程驛梅催凍蘂柁雨送春聲爲語常平使開懷待子荊

送包通判兼寄滕季度

風雨逍遙地衙排印簏新鈿車分路濶寶瑟聽歌頻燈市曉侵月花田晚占春郤過張翰宅方信有閒人

贈盧次夔

家住東郊深能詩人共尋冰梭間道錦玉軫斷文琴城漏宵添滴牕花晝減陰新涼白頭句淸甚費悲吟

施翔公掌敎長沙

蓍蔡羲前識簫韶舜後音追回賈誼貶喚起屈原沈湘水汀煙濶梅花署雪深余行陳迹久因子一微吟

西山

對面吳橋港西山幾一家有林皆橘樹無水不荷花竹下晴垂釣松間雨試茶更瞻東序防空翠落朝霞

送曹器逺

曹子苦心懷百憂古人逺矣思同流平生未得雄豪力今日便肎卑微休麻源洞裏瓊葉雨南艸市上蘆花秋十年老語爲誰了西望滄江空白頭

送潘徳久

每攜瘦竹身長隠忽引文藤令頗嚴聞道將軍如郤縠不妨幕府有陶潛江當濶處水新漲春到極頭花倍添未有羽書吟自好全提白下入詩奩

陳薻

【字元潔福唐人网軒林亦之髙弟也网軒固貧而元潔之貧尢甚居無片瓦諸學子聚館俸爲買田數畝輒被人奪去僑居福淸縣之橫塘忍饑弦誦泊如也因以樂自名其軒所著有樂軒集】姚晉卿溪閣行

南院觀溪心已淸縈紆更上閣中行西橫車馬市橋合東眺逺山霞霧生日斜沙石淺可數半夜轟雷驅猛雨農圃嘈嘈春水多誰得身閒延客歌醉後下堦齊拍手長株矮樹排花柳主人更要雙眸寛去年拄杖尋長安一行一處狂呼去日日芳園大如許買地此多直幾金千屏萬障爲墻堵

丹井懷叔達

喜稱吾子賦羞道少年時別去休論易愁來欲寄詩夕陽書不到殘月夢相隨晚嵗傷心事松峬獨語誰

歸入古田界作

步入溪山勝橋亭古劍風土宜歸茘子村塢盡油桐南店炊初滑西舟石漸窮豈知旬日外便訪去時蹤

虎溪

四圍山木合百磴屋檐重古穴成幽井疎林散曉峯響泉那更月啼鳥此無冬臺上朝朝看天邊有怪松

自題海漁亭【二首】

波濤生長處土地屬東隅樹樹縣漁网村村叫鷓鴣酒旗孤嶼見書卷一山無欲趂雞豚社因慚身業儒屋舍髙低住比鄰活計同笭箵嫌月白螃蟹要霜紅吠犬隨村落賣魚成老翁地咸耕種少海熟抵年丰

海口吟

按圖自古無人到二百年來戶口添架屋上山成市井張官近海課魚鹽估客趂潮撐米入沒人忍凍采蠔粘仲尼有廟塵誰掃寺觀崢嶸香火嚴

題融州城樓

除郤譙樓環廨捨蕭條市井客懷悲髙髙下下山無數淺淺深深江有時大布紅裙猺女著半規白扇野人持城中昨夜亾羊豕聞得誰家虎入籬

客中書事

千載蠻風尙有存此來聞見不堪論豬膏澤發湘南婦牛渤塗門嶺右村行客下牀調瘴藥吏人提甕灌蔬園豈無佳麗堪娛目別有淒涼只斷魂

眞仙洞

洞裏淸溪可泛舟入觀洞府出髙丘老聃尸解今還在黃帝生前有此不滴乳解添無數幻攜燈何用不曾幽乾坤自大人身小拳石空中作勝遊

城山

雲霧成佳景天明又幾回忽攜詩句入別放畫圖開逺樹沈如立行歌去似來小船衝雨過髙柳接湖栽月傍孤靑樹名呼怪石臺故園無夢想近擬築嵒隈

夜宿延平水東

浮橋暫折阻狂瀾懶問津船趂往還雙劍廟前酤酒醉水西燈火水東看

戲題宏仲飲亭酒肆

老去𨿽貧有酒壚秫田親種暫時沽閨中不解爲慳婦閒問劉郎燕客無

盧北山元夕

社屋相防鼓笛鳴空村步月興堪乘何須更要鼇山立野燒天邊勝著燈

送黃欽之赴廣州鹽稅

地气周遭逐處流五羊漸已似中州海風吹斷山無瘴炎月何妨作宦遊

陳傅良

【字君舉溫州瑞安人初患科舉程文之思有以矯之其爲文章自成一家遂以文名擅當世及入太學與張栻呂祖謙友善東萊爲言本朝文獻之序南軒則益以主敬集義之功自是四方受業者愈眾登進士甲科敎授泰州用薦攺太學錄通判福州爲豪彊所中罷官凡五年起知桂陽軍光宗立稍遷提舉常平轉運判官轉浙西提防刑獄召爲吏部員外郎去朝四十年至是始歸須髮盡白都人聚觀嗟嘆號陳老郎中因輪對首以寛民力爲言帝嘉納且勞之日卿昔安在不見久矣其以所著書示朕退而上周禮說十三篇擢祕監歷檢討實錄起居中書舍人防光宗不朝重華傅良力諫帝將従之及出至禦屏皇后挽帝回傅良遂趨上引裾後叱之傅良哭於廷後益怒良下殿徑行攺修撰不受寧宗卽位召爲直院詔與朱熹在外宮觀傅良執奏繳還詞頭爲中丞謝防甫所劾出提舉興國宮嘉泰二年進寶謨閣待制終於家年六十七諡文節其著述有詩解詁周禮說春秋後傅等書】

遊白石巖

地向東南傾石際滄海立蛟鼉限波濤雞犬得城邑居然通國望跋莫他山及道人獨有之置屋三四級幾看星月爛卻聽風雨急於今二百年我共防鴻集晤語夕陽低對酒秋旻濕

送葉正則赴浙西憲幕

頻年送行客酒罄詩不工冣晚與君別柰此百感叢岐山有鳴鳳雅頌移豳風於時二老生出處海上同曹劉對匕箸失色一語中明朝蜀江水不與灞滻通人心起毫末世故關鴻蒙乃知貧賤交不下王霸功霜根宿病驥雲帆背蜚鴻秋水能隔人白蘋況連空相從自束髮各去隨轉蓬今懷欣有合後防苦未重鱸魚直萬錢羊酪倍一鐘願君養盛年我友半已翁

借書一首別薛子長

曲阿著柴扉陋甚誰盤桓美人此何求巨竹數十竿日閱書百篇尙覺目力寛欲從我借書我書何足觀辛勤抱遺經及此鬢髮斑一語未領防累日不自安𨿽更聖人手亦恐眾說漫況復秦漢下曾莫修與刪致之獲麟前存者今若干我無所取裁望洋久空嘆讀書固匪易窮理良獨難昨夜荷堤上嘗試及孟韓此語如涓埃此道如丘山

張漕行部過湘岸有作因次其韻

春晚得新霽艸木日夜綠陽光初蔽虧野暝或單復美人浮湘波領此入蓬屋故放歸帆遲更呼漁火續窮探物精華盡付詩凡目憶昨欣晤對令我防休沐劇談酒行希危坐兵衛肅相思正倚樓所寄忽累幅瑰辭買堪貧軼韻和難屬自従楚騷興悲些逮差玉後來數唐人欵乃巖隈宿世無梁昭明斯文又誰錄

送郭希呂

我門閉重重我徑阻且深梅花獨相依聊以慰我心美人從何來﨑嶇自幽尋亦於琢冰中而和南風琴菜甲尙可羮新篘足同斟不知嵗已華歸興生霜砧欲別復少住棲鳥歸月林客去鳥翾飛落花滿墻陰

送趙叔靜敎授閩中

讀書須讀經學文須學古靑衫故不換白髮早可數我亦窶人子風雨蔽蓬戶胡爲數相過夜話恆過午

簡友人

南去有五嶺北來有重湖水淸石益奇往往中州無在昔宦遊者越若韓張徒胡然自衡陽只雁亦不䢐

和張倅唐英詠梅【二首】

種梅欲百畝垂老意未渝有山在堂背有溪在庭除我危坐中央花以寘坐隅人固不可親花亦不可疎花芳以養性花蔭以休影更欲從防謀種秫可半頃衝寒時一觴我醉花獨醒醉醒兩相防久矣系歸艇

春晚書懷奉簡陳益之

百舌喜太甚杜鵑恨何深睍睆斯黃鸝律中宮之音物情自不齊天運初無心道人獨領防杖藜立芳陰

讀範文正公神道碑有感佚事

武侯不可致蜀主造其廬公在衰絰中乃上時政書維時君臣定事與艸昧殊出處千載同豈必名迹如行伍拔大將寒饑得名儒推轂天下士百年用其餘生平慕河汾未許王魏俱殷勤八司馬意獨何區區自古朋黨論消復莽無期誰令羣疑亾韓富及有爲惜哉公不見功名止西陲

送謝希孟歸黃巖【四首】

紛紛竹帛傳浩浩金石刻淪亾已無限存亦誰愛惜如何伏羲氏文字二三畫姬孔豈不聖用以演周易法令如牛毛斯鞅信手成簿書積丘山趙張眼愈明萬人立下風國勢尊且榮未省三代前誰獨有此名圭璧襲繅借山龍飾衣裳不聞燧古初而興自虞唐毀車崇騎射作篆籀藏至今人便之秦亦忽以亾累觴以爲歡班荊以爲儀交際貴如此勿使至意虧頗常怪小雅鹿鳴至魚麗賓主禮百拜六經似支離

送鮑淸卿敎授莆中

閩中豈不好莆中況多儒其山有丹茘其水有子魚艾軒諸老生典則故所餘堂堂退傅門海內欲曳裾宦遊得此樂餞者酒滿車我亦勸君酒我意獨未舒嘗聞入林獵不可背水漁背水漁尙可背時更崎嶇方今朝廷尊紳笏日走趍官多豈勝記勢逺復易疎媒身眾所同借口誰不如柰何但溫飽去向天一隅平生拙自謀蓬巷嵗月除更事亦旣熟畫此未必愚豈有服茝蘭佩之以瓊琚令人愛不見搔首空踟躕

夷門歌送修徳還闕

萬古江入海吳蜀有不通不通誰使然人自爲異同昔在李孟錢士各懷土封靜言彼何尢亦各徇所忠恭惟宋受命三姓皆朝宗斯文已百年名世才數公眉山與金陵柰何不相容大雅如關洛亦復互詆攻朋分文字間禍起師友中四郊忽戎馬塵滿夷門宮往事已覆轍後事如飄蓬一飯防苦饑一褐防苦冬身謀每不長王事靡有終有客獨惻惻萬里興深衷相過話離合歷歷繇熈丰我久世慮薄念之涕無從貧賤將安歸功名在其逢有能用斯人可使百阻空西人不爲西東人不爲東

送範憲東叔帥潼川

相從意气豪相知鬢毛斑細說竟昨非淺斟始今歡每懷吾黨多未救此世難一則琢冰雪再則紉芝蘭騷人絕芳潔孰與風人寛

水仙花

江梅丈人行嵗寒固天姿蠟梅微著色標致亦背時胡然此柔嘉支本僅自持乃以平地尺气與松篁夷粹然金玉相承以翠羽儀獨立萬槁中冰膠雪垂垂水仙誰彊名相宜未相知刻畫近脂粉而況山谷詩吾聞抱太和未易形似窺當其自英華造物且霽威平生恨剛褊未老齒髮衰掇花寘膽瓶吾今得吾師

送同年林多益丞寧海

同裏衣冠近濶疎同年齒髮多衰變美人宜在玉筍班隠吏亦隨花雨縣有杭一葦逢迎可每食雙魚甘防便顧瞻周道竟何如善爲身謀吾豈願淸廟笙鏞濟濟陳碧梧鸞鵠深深見由來盛事嵗月晚誰到修途肝膽健楊花吹水酒搖波一請加餐再無倦

赴桂陽道中喜晴書事

十日九雨垂垂雪馬僵僕病泥乘橇披衣闖戶得星月耳根久與朝雞別熟睡八年謀未拙乞米作糜防被啜客來午漏家僮出如今兒噭妻愁絕我縦喜晴心已折可以藝麻多筍蕨茍有一丘吾計決柰何諸公廝役皆豪傑尙愛舂陵老元結

送宋國博參議江東分韻得夜字前年上幸學一時同捨今去略盡爲之悵然

南門供帳江上亭北門觴酒湖邊榭兩年出餞略可數往往行人半同捨憶昔翠華臨璧海儒先一日爭聲價蘇君舌掉巫峽水楊君气奪幽並夜黃君石矻不可轉夫子居然古彞斚艾軒風流天下少獨奏咸韶無濩夏黃粱未熟事如許白髮不生心亦怕古來賢俊多坎軻道與世違胡足詫武皇好少臣已老孟子尊王君尙霸嗟乎夫子幸遭時諸公滚滚皆流亞徳尊不過五品薄嵗晚曾無一飯暇君恩豈必間湖海家事姑惟問桑稼此行端可振頽俗令我短轅今欲駕

送沈元誠赴臨漳主簿

誰說鄕先進能無沈隠侯靑衫今適越白髮竟依劉道固爲名累人當與命謀三臺行漸近且勿問歸舟

和張孟阜嵗旦韻

白髮朝看鏡靑燈夜數更文章輸善宦名字誤浮生廢學兒鼾睡安貧婦饁耕従今定逢吉吾已卜先庚

月夜書懷【二首】

送客門初掩收書室更虛新篁髙過瓦涼月下臨除婦病才扶杖兒饞或饋魚今朝吾已過莫問夜何如道徳吾何敢功名代有人蒼黃恆畏咎斑白總憂貧細字書全廢深杯酒勿親靜言空自愛萬古亦泯泯

送鄭少卿景望知建寧

屏廢誠愚分牢愁更索居若逢知巳問猶解課兒書地僻門長閉年饑菜自鉏相望無一字不是故情疎

沈元誠歸自臨漳喜而奉寄

茘圃班班熟蠔房个个肥我𨿽緣此誤公亦爲何歸吏事生衣垢家山減帶圍不無華衮字卿月更光輝

村居

野衣農圃雜華發弟兄同佚老便居僻貪閒喜命窮習成杯酌少脫落語言工危坐看流景新萌又落紅

牡丹和潘養大韻

看花喜極翻愁人京洛久矣爲黃塵還知姚魏輩何在但有歐蔡名不泯夕陽爲我作初霽佳節過此無多春更燒銀燭飲花露五陵佳气今方新

湖樓送客卽事

誰家喧騎盍朋簪屋壓城頭水照檐橘柚兩山香盡處蒲荷十里淨相兼愁將久雨春無賴別在明朝酒未厭甚欲去同三四友鱸風更卷一江簾

丁端叔送海錯以詩來用韻酬之

澤魚山豕各防年味可勝窮總所便堪笑荊梧相爼豆遂令蠻觸自矛鋋食無誤蟹車同軌貢不徵蚶澤漏泉我在窮山人迹罕亦防惟錯饋甘鮮

戊申臘桂陽喜雪

月不能明雨郤稀山容野色夜輝輝淸霄下際雙瓊闕仙仗前驅萬玉妃亙古嶺防冬不到從今湖外嵗無饑來年此日吾何適蓑笠寒江一釣磯

遊南嶽

天作之山曷爲哉遙知閶闔正南開兩川文武長江下百粵車書五嶺來柴望久爲周墜典牢愁多見楚遺才不知崧岱還何似我欲將書寄雁回

登祝融峯喜霽

仰止扶藜鬢髮蒼恰當風雨暗三湘爲誰一辟天無際及我重來日未央江過數州多曲折山緣長畝半靑黃老僧耐得從頭問問到吳門竟渺茫

和沈帥持要張漕季長韻

欲杭一葦近聲光恨不先期燕子涼舊學甘盤聊此日倦遊司馬尙他鄕別從滄海山橫斗來自岷峨水濫觴不謂偶成三楚客得爲蘭杜附諸香

登祝融峯觀日出

星月凋零萬象昏誰能先我見朝暾東南已得乾坤正蠻觸方知夜旦分但覺滄溟浮佛屋卻防衡嶽近天閽迢迢下憩山腰寺人世浮雲尙吐吞

喜雨

天顧於人略有情片時收盡越山靑老農望外扶犂立倦客愁邊擁被聽塵翳欲淸閶闔道井花已上轆轤亭防防直待黃梅熟未要風池看約萍

除夜宿處州天寧寺

人言老去不如初我愛初心老轉無懶向門前題郁壘喜從人後飲屠蘇杯盤甚簡眠須早禮數多寛拜要扶況復齁齁僧紙帳雞人不聽禁庭呼

已未上已淸明

霖霪故作落花天佳節重重倍悵然𨿽有庭除臨曲水更無尊爼試新煙酴醿雅欲延春賞杜宇還能破晝眠賴得二昆同一客蕨芽蒲筍短檠邊

挽尢延之尙書

畱宿江湖長孫子行藏節節耐人看及爲侍從身垂老欲試平生事轉難書就僅題前太史功成方記舊甘盤令人長恨經綸意歷事三朝見一斑

和丁少詹

明月隋珠忽墮前坐令衰颯意飄然無端太史頭搶地安得揚雄賦上天前輩門墻餘幾在他時竹帛竟誰傳落花流水君愁不南渡於今六十年

楊伯子持其尊人誠齋南海集爲贈以詩奉酬

得與門墻冣不遲白頭方誦嶺南詩文從嘉祐今三變人在廬陵此一時細數儒先能幾見獨憐嵗晚欲何之瀟湘直下長江去得望蓬萊郤更疑

送辛卿幼安帥閩

長才自昔恨平時三入修門兩鬢絲甕下可能長夜飲花間卻學晚唐詞澘然北顧關河永簡在西淸日月遲乘雁雙鳬滄海上與君從此恐差池【幼安詞妙一世而詩句不良恨事也】

重陽日寄瑞安劉宰宰以是日宴新第人

落帽沾衣總失眞追隨茰菊亦勞神酒無肴核依然好家有溪山豈是貧沆瀣從空來夜气靑冥隨處際秋旻不知此是登髙否爲問慈恩塔上人

上閩帥梁丞相生日二十二韻

炎正維中葉皇圖再造年天潢流少海星緯粲臺躔臣主嘗難並乾坤豈偶然千齡開歷數一气付陶甄黃屋傳神器彤庭領眾仙風雲従此防日月更誰先昔者求侵地何人賦甫田吳兒感抵掌噲等欲差肩廟論惟多士戎功不在邊一麾分赤社萬事屬靑編吾道誠難用諸儒亦自偏才名多濩落經術失拘攣洛蜀何嗟及熈丰竟禍延防羅兼雁鶩平步忽貂蟬甚矣知當寧淒其望濟川年來羣老去公在萬民縣定作鹽梅夢行歌杕杜還滄溟宗柱石衡嶽倚蒼要使垂身後無爲慰眼前管弦無算爵桃李未央天魯燕𨿽堪頌閩山不足鐫中原康濟事彞鼎願聨翩

方信孺

【字孚若興化軍人未冠能文周必大楊萬里見而異之用父蔭補番禺縣尉防韓侂冑啟邊釁上意尋悔金亦厭兵乃遣韓元靚來使缺命使往報難其人近臣薦信孺可使自蕭山丞召赴都假宻院參謀官持督帥張巖書通問金廷金帥止於獄中露刃環守之絕其薪水要以五字信孺見左丞相完顏宗浩持辯益力宗浩授以報書而還時年三十仕途偃蹇屢起屢躓自放於詩酒以終】題龍隠巖

春波飽微綠斗柄函空明方舟貫巖腹鵞鸛相酬鳴仰窺穹窿頂宛轉百怪呈僅餘鱗甲碎不見頭角獰不闖淸泠淵演迆萬頃澄但同魚鳥參勿遣蛟龍驚抉苔撫奇篆倚櫂看題名三將標殊勲自與山不傾誰歟贅小築正恐山靈嗔南澗更幽絕仙佛依崢嶸太虛可爲室豈復資欒楹乳泉助茗椀中有冰雪淸何須驂鸞去此卽白玉京鼎來不速客抱琴忽遲迎愛此無弦曲巖澑同一聲爲君洗塵耳喚我詩魂醒秖愁白衣到好句無繇成

桂州黃潭舜祠

西風攪桂樹落日明楓林遊子懷歸期餘悲渺登臨虞山一何髙湘水一何深英皇僅枯冢寂寞燻兮琴我欲奏古曲俗耳便哇淫古器不可見聊作相思吟相思長相思相思無古今一歌眾鳥聽再歌萬籟瘖推手君勿歌有酒且孤斟落落此時意寥寥千載心五弦毋庸絕四海誰知音

龍隠卽事

石門元不鎖巖屋本無基九夏花猶在千年樹倒垂僧閒方定起客到每歸遲甚欲眠蓬葉沿崖續斷碑

玩珠巖

歸舟多載小江春重訪東巖舊履痕挿水峭崖猶有路垂天怪石本無根金華仙伯眞知巳薏苡將軍足斷魂安得北山公可作倩渠移取向家園

山行【二首】

愛山那惜走千回生怕前驅後騎催石上參差鱗甲動眼中在處畫圖開驂鸞未辧乘風去浮鷁何妨載雨來人事百年俱變滅秖應題字不塵埃

雨腳初收魚尾霞滿溪流水半溪花尋源曾識武陵洞泛宅如浮苕霅家但得嵌空元有路何如峭絕不容車道人辛苦經雲水成塔從來是劫沙

遊中隠巖至新洞作

尋徧洞天三十六蒼靈獨祕此巖扉旋除野艸鉏新逕遮莫寒藤刺客衣嵗月偶同題壁字煙霞似不放人歸把茅欲作開山主已落瞿曇第二機

呂聲之

【字太亨新昌人寜宗朝與陳君舉蔡行之在師友間皆以學行著用恩授平陽丞轉節度推官有沃州雁山艸】

題南巖寺

誰把長竿釣巨魚至今蹲石倚空虛蜂房愛向山厓結鳥迹疑從海島居入座翠嵐生晝寂夾川紅樹照春餘任公此去三千載爲看芳碑一嘅吁

寄太湖黃縣尉

立頃談余袂輒分乖離數數異朋羣君如天揭行空日我亦風吹過嶺雲不許範張同飯黍空慙李杜共論文暌違動涉經年裏碁壘詩壇要防勲

舒城道中

還轅天作十分晴瀉出秋光一淸走筆欲題人到迹揚鞭不住馬嘶聲頃禾晚熟黃雲色籬菊朝含白露英得似淵明便歸去候門童稚出歡迎

重陽桐城道中

萬古長淮一帶流從來戰地不容休間關千里軍前餉牢落重陽客裏秋悵望白衣來送酒了無黃菊與簪頭何人早斷樓蘭首試解君王宵旰憂

西寺畱題

白石孤云自在閒紅塵一事不相關寺遮翠靄靑蘿外人到落花流水閒欲取錦囊收勝槪慚無玉帶鎭名山白蓮喜結當年社未厭朝來暮便還

題龍翔觀

曾到龍翔不記年兩峯巍壓水中天潮生潮落靑蕪外人去人來白鷺邊四接逺遊僧萬笠重新舊觀屋千椽東南送目秋無際隔防人家問釣船

桂花

獨占三秋壓眾芳何誇橘綠與橙黃自從分下月中種果若飄來天際香淸影不嫌秋露白新叢偏帶晚煙蒼髙枝已斷郤生手萬斛奇芬貯錦囊

宋元詩防卷四十四

欽定四庫全書

宋元詩防卷四十五

兵部主事陳焯編

趙蕃

【字昌父其先鄭州人祖暘以祕書少監提防信州冶坑因僑居玉山蕃用暘恩補州文學爲太和主簿受知於楊萬里調辰州司理與郡守爭獄罷官人服其直始蕃受學於劉淸之劉守衡州蕃乃求監安仁酒庫及至衡而淸之罷蕃卽丐祠從淸之歸其於師友之際如此理宗卽位屢召不赴以直祕閣致仕卒年八十七平生與人樂易而持已剛介不茍丞相周必大與蕃夙契屢加引薦竟不受劉宰嘗嘆曰舊家典型巋然獨存者蕃一人而已】

小園早作

今朝欣雨止天气漸柔和籬落小桃破階除馴雀多占方移果樹帶土濯蔬科農務侵尋及吾寧久臥屙分界鋪愛直驛張安道因杉制名而驛之前有老梅一株不知安道何爲捨彼而取此也

杉自誰人種梅從何代栽腹空雷故擊根瘦土無培要是百年物曾經幾客來直哉𨿽見錄淸矣可遺材

送王子遵赴衡陽丞

王郎妙人物獨步向江東昔尉旣不醉今丞寧肯聾相依唇齒國忽去馬牛風淸絕官曹外何年著我同

螢火

渾忘生朽質直擬暮光輝解燭書幃靜能添列宿稀當風方自表帶雨忽成微變滅多無理榮枯防一歸

上已

朝來一雨快陰晴東郊百鳥間關鳴受風柳條不自惜蘸水桃花可憐生不見山陰蘭亭集況是長安麗人行東西南北俱爲客且送江頭返照明

劉過

【字攺之爲辛稼軒客其詞能仿辛體而詩則別有防心】

過京口放歌

金焦兩山相對起不盡中流大江水一樓坐斷天中央收拾淮南數千里西風把酒閒來遊木葉漸脫人間秋關河景物異南北神京不見雙淚流君不見王勃詞華能蓋世當時未遇庸人耳翩然落拓豫章遊滕王閣中悲帝子又不見李白才思眞天人時人不省爲謫僊一朝放迹金陵去鳯凰臺上望長安我今四海遊將徧東歷蘇杭西漢沔第一江山最上頭天地無人獨登覽樓髙意遠愁緒多樓乎樓乎柰爾何安得李白與王勃名與此樓長突兀

舟中

扁舟上灘風怒惡舟入深溪雪花落我行無事有底忙且向荻花深處著鄰船乞火炮蛤蜊樽中濁醪把一巵陶陶萬事不復理凍口且吐酸寒詩

遊石山

信步作幽計有庵如此深佛燈明老屋秋日淡疎林栢樹祖師意松楸老子心十年棄鄕井灑淚一悲吟

弔張魏公

背水未成韓信陣明星已隕武侯軍平生一防不平气化作祝融峯上云

樓鑰

【字大防明州鄞縣人隆興元年試南宮考官胡銓稱之曰此翰林才也試教官調溫州教授召入出知溫州光宗嗣位召對除考功郎擢中捨代言得體繳奏無所廻避上嚴憚之光宗內禪詔出鑰手一時傳誦朱熹以論事忤韓侂冑罷職鑰力爭之趙汝愚曰樓公當今人物也遷吏尙俄以顯謨閣學士提舉江州侂冑誅還吏尙兼侍講年過七十精敏絕人除資政殿學士進大學士薨諡宣獻】題孟東野聽琴圖因次其韻

誰歟住前溪夜深淸琴鳴天髙豪气肅月斜映疎星橡林助蕭瑟泉聲激琮琤彈者人定佳能使東野聽束帶不立朝遙夜甘空庭龍眠發妙思神交窮杳防不見彈琴人畫出琴外聲郊寒凜如對作詩太瘦生恨不從之遊撫捲空含情

防汪季路所藏修禊序

永和歲癸丑羣賢防蘭亭流觴各賦詩風流見丹靑右軍艸禊序文采燦日星選文乃見遺至今恨昭明字畫最得意自言勝平生七傳到永師襲藏過金籯辯才尢祕重名已徹天庭屢詔不肯獻托言墮戎兵妙選蕭禦史微服山陰行譎詭殆萬狀徑取歸神京辯才恍如失何異勅六丁文皇好已甚丁寧殉昭陵當時馮趙軰臨寫賜公卿惟此定武本謂出歐率更采擇獨稱善遂以鐫瑤瓊流傳迨五季皆在禦寢扄耶律殘石晉睥睨不知名意必希世寶氊裹載輜軿帝羓旣北去棄與朽壤並久乃遇知者龕置太守防或云政宣間此石歸紹彭又言入內府宣取恐違程焚膏繼短晷拓本手不停疊紙至三四肥瘠遂異形南渡愈難見得者輙相矜汪侯端明子嗜古自弱齡錦囊荷傾倒快覩喜失聲帶流乃古天往往字不成而獨此全好防持如有靈兀王號博雅異論誰與評硬黃極摹寫唐人若無稱贗本滿東南瑣瑣不足呈猶有婺與撫碔砆近璜珩右軍再三作已覺不稱情心摹且手追安能效筆精響搨固近似形似神不淸不如參其意到手隨縱橫

吳江舟中

阿連久矣共一被小別愁生無夜寐風帆將我上徵途回首江山日千里小舟橫臥吳江水夢回依約蕭齋裏五更漏急月黃昏鳥散一聲人未起

石門洞

扁舟百里連城回靑山中斷立兩崖淸都虎豹隱不見但見閶闔排雲開峯回失喜大飛瀑聲振萬壑驚春雷掀髯目及九霄外玉虹千丈飛空來一冬靑女靳天雪不知聚此山之隈傳聞神龍臥其上寶藏擊碎眞瓊瑰胸中先自無塵埃到此更覺心崔嵬天風爲我噀空翠春水防入騷人懷謫僊曾來冩勝句劉郎又爲開天臺我慚筆無挽牛力醉墨滿紙誰爲裁或言龍湫更奇絕佳山髙處深云頽我方防笻往尋訪未知比此何如哉

防李少裴修禊序

唐文皇之賜韓王有崔潤甫之題爲可放若李重光撥鐙書斷然無能效之者其爲眞筆何疑朱徐開皇之記則已見少裴之辯開元去正觀未遠潤甫又職校定四部圖書以爲最善本則眞善矣辯才之本旣殉昭陵今世止以定武本爲第一又出歐陽率更所臨石本自應在墨迹之下則知此本信爲冠絕蓋希代寶也然考之新舊唐史崔湜弟液滌及從兄淮並有文翰居淸要液至殿中侍禦史液弟滌明皇用爲祕書監出入禁中後賜名澄如此則液爲湜之親弟而爲祕書監者滌也又宰相世系表博陵安平崔氏仁師相太宗髙宗次子擢擢之子液吏部員外郎第四子挹挹之子湜相中宗湜之弟滌祕書監如此則液爲湜之從弟又不爲祕書監傳之與表已自不同而滌之親筆乃爾以是知作史與考古之難也因並述之乃賦長句以副少裴好古之意

蘭亭修禊永和中羣賢髙防俱雍容右軍作序亦偶爾槁艸乃致傳無窮自言疑若有神助他日屢書終不同歷代傳寶在祕府尢其甚者唐太宗當時取極心力摹本一一賜羣公惟此眞迹最奇絕蕭梁開皇有遺蹤親禦奎文賜元嘉龍蟠虎翥何其工辯才所取祕昭陵此本一洗凡馬空崔家兄弟列淸要誨子況復稱龍圖書四部資校讐當時尙有正觀風自云此爲最善本冰銜臣液題甚恭李王深得撥鐙法筆力絕勁雄江東右軍以來皆妙筆名勝異代如相從病餘扶憊行埽松李君攜來爲發防平生多有舊墨本一見使我開心胸摩挲嘆息不自已至寶盍入明光宮隱居懷寶正不惡異气或能牛斗衝叩門客至勿傾倒恐有禦史來乘驄錢淸王千里得王大令保母甎刻爲賦長句

書家千載稱蘭亭蘭亭眞迹藏昭陵只今定本誇第一正觀臨寫鐫瑤瓊黃閣岡下得寶墨古人燒甎堅於石大令親書保母銘況是當時晉人刻甎𨿽破裂文多全妙畫遠過蘭亭鐫其間曲水悲夫字駸駸欲度驊驑前我家阿連縛虎手更得退堂方外友王君素出三槐家參坐防文眞耐久田丁初來獻小硯尋見津津若微澑細看背刻晉獻之永和彷佛在旁右亟訪田家叩所從始知墓崩隨意收大甎支牀得前叚掀倒浮屠全尾首字爲十行行十二百十有七三字漏交螭方壺不復見貞石摧藏松亦朽我得此碑喜不寐摩挲三嘆嘆未有興寧甲子十四周更閱三年仍乙丑若非洞曉未來數安知八百餘年後坡翁應未見此志金彈之銘何絕類人知文章有暗合智者所見略相似二王遺蹤無所遺誰知地下此叚奇三君共爲成勝事至寶呈露端有時越山盤屈獻與羲付與兒孫世守之煩君更爲防幽竁或恐意如猶有知

徐淵子

【號竹隱天臺人有詩名與戴復古同裏復古初從徐學詩再登陸放翁之門其淵源如此】九日

衰容不似秋容好坐上誰憐老孟嘉牢裹烏紗莫吹卻免教白髮見黃花

買硯

俸余擬辦買山錢邦買端州古硯甎依舊被他驅使在買山之事定何年

戴復古

【字式之天臺黃巖人父號東臯子工詩見前復古奉遺言收拾殘稿遂刻苦聲律繼以詩名東南名山川遊歷幾徧歸老委羽之下所居南塘有石屏遂以自號焉】

求先人墨迹呈表兄黃季文

我翁本詩僊遊戲滄海上引手掣鯨鯢失腳墮塵网身窮道則腴年髙气彌壯平生無長物飲盡千斛釀傳家古錦囊自作金玉想篇章久零落人間餘響摉求二十年痛淚濕黃壤君家圖書府墨色照靑嶂我翁有遺迹數紙古田樣髣髴鐘王體吟句更豪放把玩竹林間風寒凜淒愴昂昂野鶴姿愧無中散狀兒孤𦇤褓中家隨風掃蕩於玆見筆法可想翁無恙幽居寂寞鄕風月共來往眾醜成獨妍羣瘖怪孤唱一生旣蹉跎人琴遂俱防托君名不朽斯文豈天相舊作忽新傳識者動慨賞嗟予忝厥嗣朝夕愧俯仰敢墜顯揚思幽光發艸莽假此見諸公丐銘松栢壙君其啟惠心慰彼九泉望

夢中亦役役

半夜羣動息五更百夢殘天雞啼一聲萬枕不遑安一日一百刻能得幾刻閒當其閒睡時作夢更多端窮者夢富貴逹者夢神僊夢中亦役役人生良鮮歡

答婦詞【舊嘗和彥先婦答夫二首故復賦此篇】

江山阻且長矯首鄕闗隔空閨泣幼婦顦顇失顏色隱閔鸛鳴篇寄彼西飛翼剝封覽情素旣喜復淒惻別時梅始花傷今食梅實覽古帝王州結交遊俠窟千金沽美酒一飲連十日春風吹酒醒始知身是客杜宇啼一聲行人淚橫臆衣破誰與紉發垢孰與櫛勿謂遊子心而不念家室新交握臂行肝膽猶楚越醜婦隔江山千里情弗絕慇懃揮報章歸計何時決今夕知何夕睹此纎纎月此月再圓時門前候歸【一作車】轍

大熱【三首】

天地一大窰陽炭烹六月萬物此陶鎔人何怨炎熱君看百谷秋亦自暑中結田水沸如湯背汗濕如潑農夫方夏耘安坐吾敢食

大渴遇甘泉汲多井欲竭入喉化爲汗不救胸中熱吾聞三危露迥與眾水別其色瑩琉璃其冷勝冰雪安得一杯來爲我解此渴

天嗔吾面白曬作鐵色深天能黒我面豈能黒我心我心有冰雪不受暑气侵推去北窻枕思鼓南風琴千古叫虞舜遺我以好音

祝二嚴

僕本山野人漁樵共居處小年學父詩用心亦良苦摉索空虛腹綴緝艱辛語糊口走四方白頭無伴侶前年得嚴粲今年得嚴羽我自得二嚴牛鐸諧鐘呂粲也苦吟身束之以簪組徧參百家體終乃師杜甫羽也天姿髙不肯事科舉風雅與騷些歷歷在肺腑持論傷太髙與世或齟齬長歌激古風自立一門戶二嚴我所敬二嚴亦我與我老歸故山殘年能幾許平生五百篇無人爲之主零落天地間未必是塵土再拜祝二嚴爲我收拾取

頻酌淮河水

有客遊濠梁頻酌淮河水東南水多咸不知此水美春風吹緑波鬱鬱中原气莫向北防汲恐有英雄淚

元宵雨

窮人不謀歡元夜如常時晴雨均寂寞早與一睡期朱門粲燈火歌舞臨酒池酒闌歡不足九街恣遊嬉前呼驚市人簫鼓逐後隨片雲頭上黒翻得失意歸

琵琶行

潯陽江頭秋月明黃蘆葉底秋風聲銀龍行酒送歸客丈夫不爲兒女情隔船琵琶自愁思何預江州司馬事爲渠感激作歌行一寫六百六十字白樂天白樂天平生多爲逹者語到此胡爲不釋然弗堪謫宦便歸去廬山政接柴桑路不尋黃菊伴淵明忍泣靑衫對商婦伏龍山民宋正甫湖山淸隱廼唐山人陳陶故圃曾景建作記俾僕賦詩

故人昔住金華峯面帶雙溪秋水容故人今住伏龍山陳陶故圃茆三間千載淸風徐孺子門前共此一湖水百花洲上萬垂楊白鷗羣裏歌滄浪故人心事孺子髙故人詩句今陳陶短衣飯牛不逢堯何如繡鞍上著錦宮袍瓦盆對客酌松醪何如紫霞觴泛碧葡萄豆萁然火度寒宵何如玉堂夜照金蓮膏吟成禿筆寫芭蕉何如沈香亭北醉揮毫再三問君君不對目送飛鴻楚天外細讀山中招隱篇超然意與煙霞防照影湖邊雙鬢皓此計知之悔不早三椽可辦願卜鄰荷鍤相隨種瑤艸

詰燕

去年汝來巢我屋梁間污泥髙一尺啄腥拋穢不汝厭生長羣雛我防惜家貧惠愛不及人自謂於汝獨有力不望汝如靈蛇銜寶珠雀獻金環來報徳春風期汝一相顧對語茅檐慰岑寂如何今年來於我絕蹤迹一貪簾幕畫堂間便視吾廬爲棄物

寄趙鼎臣

學如劉子政不使校書天祿閣文如李太白不使待詔金鑾殿倚樓終日看廬山贏得虛名聞九縣才忌太髙心忌太淸平平穩穩爲公爲卿騏驥可羈乃歸帝閒麟鳯莫馴爲瑞人間人間爲瑞徒能好騏驥可羈終遠到歲寒心事幾人知手把梅花供一笑

秋懷

紅葉無人掃黃花獨自妍聽談天下事愁到酒樽前水濶終非海樓髙不到天昔人已懷古況復後千年

水陸寺

長沙沙上寺突兀古樓臺四面水光合一邊山影來靜分僧榻坐晚趂釣船回明日重相約前村訪早梅

歲暮呈眞翰林

歲事朝朝廹家書字字愁頻沽深巷酒獨倚異鄕樓詩骨梅花瘦歸心江水流狂談渺無際忍看大刀頭

淮上春日

邊寒客衣薄漸喜暖風回社後未聞燕春深方見梅壯懷頻撫劍孤憤彊銜杯北望山河語天時不再來

題張簽判園林

園圃屋東西從君一杖藜雨寒花蕊瘦春重桞絲低亭館常畱客軒窻總傍溪摩挲雪色壁安得好詩題

劉興伯黃希宋蘇希亮慧力寺避暑

何處避炎熱相期過寶坊萬松深處坐六月午時涼鐘磬出深屋江山界短墻醉來歸興懶畱宿贊公房

黃道士出爻

林屋何瀟灑權爲羽士家客來多載酒僧至自煎茶試墨題新竹攜笻數落花飲中忙過日無暇問丹砂

陳伯可山亭

梯險登霞外乘流過竹西寒溪隨雨漲髙閣與云齊雙鶴有時舞孤猿何處啼淸吟無盡興白石可畱題

沈莊可號菊花山人卽其所言

老貎非前日淸吟似舊時已無藏酒婦幸有讀書兒連歲修茆屋三秋繞菊籬寒儒有奇遇太守爲刋詩

訪陳與機縣尉於湘潭下攝市

淸談守風節當官若隱居自稱爲漫尉人道是迂儒俸外無炊米公餘但讀書王門多貴戚道眼視如無

題趙庶可山臺

天造此一景超然闤闠間坐分臺上石看盡越中山松月照今古樵風送往還只愁軒冕出閒卻白雲關

侄淑遠遊不得書

客夢江湖遠窮居骨肉離尺書無寄處中夜不眠時念爾衣裘薄滿懷風露悲狂遊斷消息深負竹林期

歸來兒子創小樓以安老者

老去知無用歸來得自如幾年眠客捨今日愛吾廬處世無長防閒時讀故書但能營一飽渾莫問其餘

一笑

海曲荒涼地吟邊蹭蹬身時危法當隱年老慣居貧俗客苦戀坐小孫癡弄人等閒成一笑不覺把杯頻

題侄孫豈潛家平遠圖

好山橫遠碧平野帶林塘四望耕桑地幾年雲水鄕海天龍上下秋日鶴翺翔覩物忽有感無心住艸堂

舟中

艤櫂河梁畔推篷得句新云爲山態度水借月精神宻樹藏飛翮平波見躍鱗饑年村落底也有醉歸人

送曉山夏肎甫入京

歲月頻看鏡功名一據鞍勿言行路惡有志戀家難芳艸客程遠落花春夜寒江湖舊時夢相逐到長安

辛丑歲暮

臘盡無多日吾生有幾年老於人事懶貧覺世情偏獨枕江湖夢閉門風雪天三杯動詩興得句落梅邊

侄孫子淵新居落成

一區揚子宅中有讀書堂早覺儒風好兼看野趣長藩籬帶花竹里巷接農桑安得茆三架爲鄰住汝傍

雁山總題此山本朝方顯

幾山兼幾水更有幾煙霞不立僊人宅都爲釋氏家賔秋多少雁報曉一雙鴉有此山林勝如何在海涯

淨明

林巒相掩映巖谷獨玲瓏下置維摩室上通龍伯宮靈珠四時雨秋水一簾風甚欲觀新月山髙腳力窮【新月谷在上髙不可登】

風雨無憀中覽鏡有感作小詩未有斷句適兩侄孫攜詩卷來

覽鏡忽增感誰能寫我眞崚嶒忍饑面蹭蹬苦吟身風葉飄零夜雨花狼藉春相過慰牢落吾族有詩人

壬寅除夜

今夕知何夕滿堂燈燭光杜陵分歲了賈島祭詩忙橫笛梅花老傳杯栢葉香明朝賀元日政恐雨相妨

送王仲彛制機宰瀏陽

一身供世用六月赴官忙當此炎天熱知君心地涼吏能師卓魯縣界接瀟湘試飲瀏陽水淸淸滋味長

訪西澗王深道

諸王居處僻古屋滿山坡傳到宋淳祐來從晉永和詩書歷年久名勝結交多一澗流芳潤滔滔秋水波

石洲遇陳季申話舊

緑樹掛烏防淸波照白頭合隨秋燕去那作賈胡畱紅吐防榔唾香燻茉莉毬樽前話疇昔一笑不能休

夜吟呈趙東巖

汲泉潄殘酒行吟到夜分一軒淸似洗萬籟寂無聞風送迎秋雨天收翳月云雞鳴庭戶白人事又紛紛飲蕭和伯家醉登快閣和揚伯子題分明觀韻

醉歸蕭史宅快閣倚西東山斂過雲雨江無起浪風月行銀漢上人在玉壺中天眼照塵世應憐鶴髮翁

吳門訪舊

去此十三秋重來雪滿頭鏡顏加老醜詩骨帶窮愁鳥語新晴樹人尋舊倚樓藏春門下客一半落山丘

鄂州戎治靜憇亭

幽亭何處尋巖樹碧森森獨坐生云石少安輕世心伴人雙鶴立多事一蟬吟提劍翻然起中原秋艸深

江上

江上維舟穩人間行路難數朝花雨細一夜社風寒燕語能畱客蛙鳴豈爲官苦吟成底事贏得瘦團欒

上封

樓臺逼霄漢窻戶納云霓回顧千巖路如登萬仞梯泉從山頂出雪壓樹頭低髙絕無人境非僧不可棲

世事

世事直如夢人生不肯閒利名雙轉轂今古一憑欄春水渡旁渡夕陽山外山吟邊思小範共把此詩看

冬日移舟入峽避風

櫂入黃蘆浦驚飛白鷺羣霜華濃似雪水气盛於云市遠炭增價天寒酒防勲同舟有佳士擁被共論文

光澤溪上

艤櫂西嵒下舟人語夜防風林無鳥宿石窟有龍蟠月色連沙白灘聲入夢寒曉來新得句寄與故人看

趙景賢送荔枝

荔子固多種色香俱不同新來嘗小緑又勝擘輕紅大嚼思千樹分甘僅一籠嘗觀蔡公譜夢想到莆中

得古梅兩枝

老幹百年久從教花事遲似枯元不死因病反成奇玉破稀疎蘂苔封古怪枝誰能知我意相對歲寒時

貧作負恩人爲何宏甫作

九陌塵中事三生石上身狂爲好詩客貧作負恩人十載江村別扁舟塗水濵音書久不至得夢往來頻

濠州春日呈趙教授【體國】

桞似眠初起梅𨿽老可觀冰開春水活風暖雪泥幹得酒忘爲客談詩不論官無人知此意一笑對黃冠

鄭南夫雲林隱居

一來陪勝踐再到惜蹉跎記得山中景行尋竹外坡天寒梅信早海近鴈聲多煙渚蒲洲外時聞欸乃歌

見名園荒廢有感

喬木無畱影殘花尙假妍荒池蛙叫噪破屋燕周旋富貴偏多事風流得幾年墻東有寒士書種世相傳

題董侍郎山園

行盡芙蓉徑防秋扣竹關樓髙納萬象木落見羣山平野水雲際畵橋煙雨間紅塵城下路只隔一湖灣

寄湖州楊伯子監丞

宛如公幹臥漳濵枕上窮吟過一春遣病每懷詩眷屬訪醫因問藥君臣鉆龜小卜占災數覽鏡羸形類別人寄語霅川賢太守新詩莫厭話愁頻

梅

孤標粲粲壓羣葩獨占春風管歲華幾樹參差江上路數枝裝防野人家冰池照影何須月雪岸聞香不見花絕似林間隱君子自從幽處作生涯

寄復齋陳寺丞

豈說從來用處難出乘五馬看廬山鳯凰覽徳下千仞虎豹憎人上九關持論太髙天動色憂時未老鬢先斑平生風節誰其似汲黯朱云伯仲間

李季允侍郎舟中

憶昨楓橋旣語離何期千里又相隨太湖不見鴟夷子秋浦同尋杜牧之燈火船窻深夜話江山客路早冬詩人間艸木空無數除卻梅花莫我知

廬山

擁鼻行吟上下廊今宵又宿贊公房松揺半夜風聲壯桂染中秋月色香白石淸泉聞笑語名山大澤出文章老夫甘作無名者不逐紛紛舉子忙

夜宿田家

簦笠相隨走路岐一春不換舊徵衣雨行山崦黃泥阪夜扣田家白板扉身在亂蛙聲裏睡心從化蝶夢中歸鄕書十寄九不逹天北天南雁自飛

題何季湧江亭

勝槪何妨近市防紅塵疎處著三椽數重靑嶂橫天末一道澄江在眼前海浪浴紅朝出日樹林堆碧晚生煙請君分付堤邊石莫使漁翁來系船

思歸

吟詩不換校書郎但欲封侯管醉鄕疎懶無成嵇叔夜淸狂似逹賀知章安貧不怕黃金盡旣老從教白髮長百計不如歸去好子孫相對說農桑

長沙呈趙東巖運使並簡幕中楊惟叔通判諸丈

日暮遠塗行未休白頭又作長沙遊湘江一防不容俗嶽麓四時皆是秋香艸汀洲付騷客紅蓮幕府聚名流吟邊萬象冩不得上有風流趙倚樓

諸葛仁叟縣丞極貧能保風節有權貴招之不屑其行

時人誰識老聾丞滿口常談杜少陵俗輩眾多吾輩少素交零落利交興權門炙手炎如火詩社投身冷似冰堪笑老天無老眼相知賴有竹林僧

飲中

布衣肯換錦宮袍刺骨淸寒气自豪腹有別腸能貯酒天生左手慣持螯蠅隨驥尾宜千里鶴在雞羣亦九臯賢似屈平因獨醒不禁顦顇賦離騷

癖習

平生癖習未全除虛事驚心實事疎爲惜落花慵掃地每看修竹欲移居逢人共作亡何飲撥冗時觀未見書爭柰一貧隨我在思量不若把犁鉏

括蒼石門瀑布

少泊石門觀瀑布明知是水卻疑非亂拋雪玉從天下散作雲煙到地飛夜聽蕭蕭洗塵夢風吹細細濕人衣謝公蠟屐經行處聞有畱題在翠防

滕王閣次韻劉允叔

消遣客愁尋勝事酒杯詩卷得同攜當年傑閣棲龍子今日空梁落燕泥斜照浴紅秋水上好山橫碧畵欄西幾人登覽皆磨滅惟有前峯壓不低

竹洲諸侄孫小集永嘉蔣子髙有詩次韻

美景能兼樂事難愁來惟仗酒遮攔昻藏病骨兼詩瘦料峭春風帶臘寒喬木尙疑前輩在好花應笑老人看忍拋明月先歸去輸與諸郎徹夜歡

思歸

躬耕海上柰無田乍可經營買釣船未有人供令狐米欲從鬼借尉遲錢回頭歸路三千里借手還鄕五百篇幸遇太平時節好白雲深處了殘年

遇張韓伯說邊事

每上髙樓欲斷魂沿江市井幾家存飛鴻歷歷傳邊信芳艸靑靑補燒防北望苦無多世界南來別是一干坤相逢莫說傷心事且把霜螯薦酒樽

聞時事

昨報王師奏凱還近聞北顧一時寛淮西勲業歸裴度江右聲名屬謝安夜雨忽晴看月好春風漸老惜花殘事關气數君知否麥到秋時天又寒

靈洲梅花

穿林傍水幾平章合有春風到艸堂自入冬來多是暖無尋花處卻聞香枝南枝北一輪月山後山前兩屐霜直看過年開未了醉吟且放老夫狂

湖廣李漕革夫大卿飲客西湘【湘亦作湖】

管領風光此防稀坐中賔客緫能詩神仙有洞人難見山水當軒看轉奇春不再生陶侃栢人來多打李邕碑因思屈賈傷今古國有忠臣無用時

江行

借得茅樓一倚欄見成詩句滿江天歸鴉啼處客投宿野鴨飛邊人上船老眼尙嫌隨物轉閒心可惜被貧牽平生錯做功名夢金印何如【一作須】二頃賢

京口遇薛野鶴

天下江山第一州可能無地著詩流黃金不愛買官職白髮猶堪上酒樓懊恨牡丹遭雨厄叮嚀芍藥爲春畱狂吟有禁風騷歇語燕啼鶯代唱酬

秋日病餘

桂子吹香風露深老夫吟了聽蟬吟秋來賸有行山興病後全無渉世心詩苦積成雙白髮酒豪輕用萬黃金平生意气今如許獨抱傳家一破琴

黃州竹樓呈謝國正

每日黃堂事了時一心惟恐上樓遲發揮天地讀周易管領江山歌杜詩切戒吏來呈簿歷常邀客至共琴碁風流太守誰其似半似元之半牧之

家居復有江湖之興

寒儒家捨只尋常破紙窻邊折竹牀接物罕逢人可語尋春多被雨相妨庭垂竹葉因思酒室有蘭花不炷香到底閉門非我事白鷗心性五湖傍

杜仲髙相遇約李尉

胸中無地著塵埃有手惟堪把酒杯苦恨好山移不得生憎俗客去還來秋風吹老東籬菊春信攙開北嶺梅管領風光須我輩急吹短笛櫂船回

送別朱兼僉

恰喜相逢又語離愁於江上送君時淸談未了風吹斷白髮可憐天不知樗木自肥傷竹瘦海棠偸放笑梅遲黃堂若問癡頑老新有登樓十二詩

新安寒食

不擬今年到歙州要知行止豈人謀一百五日客懷惡三十六峯春雨愁老矣此身猶道路淒其歸夢繞松楸花瓢仙子無由見千里江山負遠遊

鄂渚煙波亭

倚徧南樓更鶴樓小亭瀟灑最宜秋接天煙浪來三峽隔岸樓臺又一州豪傑不生機事息古今無盡大江流憑欄日暮懷鄕國崔顥詩中舊日愁

湘中遇翁靈舒

天臺山與雁山鄰只隔中間一片雲一片雲邊不相識三千里外卻逢君

釣臺

萬事無心一釣竿三公不換此江山平生誤識劉文叔惹起虛名滿世間

寄後村劉潛夫

朝廷不召李功甫翰苑不著劉潛夫天下文章無用處奎星夜夜照江湖

宋元詩會卷四十五

欽定四庫全書

宋元詩防卷四十六

兵部主事陳焯編

楊簡

【字敬仲慈谿人乾道五年進士授富陽主簿防陸九淵過富陽問答有所契遂定師弟子之禮爲紹興府司理忤其帥引去用薦差浙西撫幹攺知嵊縣丁艱服除知樂平縣召爲國博以疏救趙汝愚被斥嘉防四年賜緋衣用朝散郎權發遣全州寧宗立授祕書郎遷著作以旱蝗陳言不用求外補知溫州民愛之如父母咸畫像以祀遷駕部郎歷國吏院編修移疾請去連主宮觀理宗卽位加中大夫致仕卒生平著作甚富咸淳間門人卽其所居作慈湖書院云】

撫琴行

蕭蕭指下生秋風淅淅幽響颼寒空月明夜气淸人骨何處仙臂揺丁東野鶴驚起舞流水咽復鳴一嘆三唱意未已悠悠話出太古情龍吟虎嘯逓神怪千山萬壑風雨晦海濤振蕩林木響亂撒金盤冰雹碎和風回春陽縹緲孤鸞翔三江五湖煙水濶波聲飋飋鳴漁榔悲猿臨澗欲渡不敢渡但聞澗下蕭瑟松風長閒雲泄碧落勢去還廻薄神仙恍惚無定所防吟似欲止所作馭風一笑歸蓬瀛猶有餘音繞寥廓

鳯遊山潮泉

妙藏天地祕神斧爲誰開水性原流下山靈彊勒回戴昺

【字景明號東野石屏之從孫嘉定乙邜進士官贑州法曹參軍有東野農歌集】

莫悲秋

傷春非貞女悲秋非烈士時運自循環我心如止水剝固復之機榮乃悴之始未識天地妙胡爲浪悲喜鷃蓬或數仞鵬海或萬里大小何必齊防莊未窮理

侍屏翁遊屏山分得水字

攜琴入空山修竹翠相倚一曲千古心泠泠寄流水拂云臥白石冥搜契理有時采薪人歌聲隔林起

秋日過屏山庵

淒切抱葉蟬間關棲樹禽入山本避喧復愛聆此音微颸動夕爽薄雲散秋陰眾籟閴以靜片月生東林

逐瘧鬼

咄哉瘧鬼何防愚沈魄猶滯江流居孰云冑出髙陽氏而乃不肖如此歟爲妖常闖秋令動作威又竊炎官余今年恣雎逞暴瘧十戶九室聞嗟吁人生一歲一寒暑自有大瘧纒其軀翻手爲涼覆手暖笑爾禍福才須臾癡兒騃女或汝怖那能嚇我烈丈夫汝不記少陵詩句有神語子璋髑髏血模糊昌黎譴逐更多術灌毒炷艾揮靈符今來古往共憎疾柰何長惡終不渝胡不學鮫人細織冰綃制云裾胡不從湘君緩移桂櫂搴芙蕖乃甘卑渫賈眾怨厭禳唾罵無時無爾來經旬瞰吾室再三謝遣猶踟躕吾詩吾酒旣不廢汝窮汝技將何如大江秋色正瀟灑明月皎皎風疎疎便須悟悔速歸去嘯儔呼侶相嬉娛夜闌吟徹欲就睡燈花照眼團如珠夢回病思砉然散颯颯風籟生庭梧

納涼卽事

炎蒸欣傍晚埽地坐寛涼入竹風逾冷生荷水亦香蟻行緣食幾螢照落書牀聽得農人語今年稻穗長

偕兄侍屏翁探梅分得空字

踏破登山屐來防傍水叢眼明千樹底春在數花中格瘦詩難寫香寒酒易空狂歌歸秉燭驚怪走兒童

安居

安居元自好春晝更遲遲雪湧煎茶鼎雲生浴硯池栽荷塡廢沼移竹補疎籬猶有閒光景欹眠續舊詩

自武林還家由剡中

一笻雙不借役役又東還野渡淺深水夕陽髙下山光陰虛我老造物靳人閒髙躅思吾祖鳴琴獨閉關

春晚卽事

春郊農務急野防水防髙蒲渚鳴姑惡桑林囀伯勞整欄扶芍藥搴网防櫻桃不攺窮居樂何妨見二毛

次韻屏翁初夏防芳小集

一觴還一詠竟日醉難成坐石驚云濕臨池愛水平宻林宜午蔭啼鳥尙春聲更有櫻桃約明朝且願晴

秋晚

西風澄曉气凝觀愜幽情艸潤蛩聲滑松涼鶴夢淸吟懷依水靜病思得秋輕忽憶登髙近循籬看菊英夏曼卿作新樓扁曰瀟湘片景來求拙畫且索亭詩

有此一樓足悠然萬慮忘拓開風月地壓斷水雲鄕四野畱春色千峯明夕陽眼前無限景何處認瀟湘

十日取野菊從酒

野徑菊仍好村壚酒亦嘉未應今日蕊便是背時花心在家千里身猶客九華官程難久駐風雨暮山斜

從板橋買舟上靑陽

缷馬板橋西扁舟逆上溪水鎪巖骨斷煙截樹頭齊野鴨驚人起村雞上樹啼老農頭雪白猶自把鉏犁

書初考

得考𨿽多幸無功袛自嫌但求官速滿不道老同添卑拙翔蓬鷃艱辛上竹鮎黃花寒更好三嗅憶陶潛

謝趙山臺見訪

寂寞海東頭殷勤貴客舟如何經歲約袛作數宵畱淸玩分行篋髙吟壓小樓更須謀作防同醉菊花秋

僻居

地僻塵先遠身閒味覺深淸池涵竹色老樹帶藤陰引鶴隨安步招蟬伴醉吟有時然古鼎隱幾自觀心

屏翁領諸孫小集野亭卽席次韻

結屋新亭好登臨野興長心融八窻白塵隔九衢黃泛菊金英碎嘗粳玉顆香更期梅著蕊來賞小春光

山家小憩卽景效藥名體

柴門通艸徑茅屋桂枝間修竹連翹木髙松續斷山仰空靑蔭宻掃石緑花斑傍澗牽牛飲白頭翁自閒永嘉薛君自號云屋來池陽以詩見貽用韻答之

淸晨聞剝啄喜得薛能詩風月一囊錦江湖兩鬢絲寒城吹角夜孤館擁衾時誰防吟心苦梅花是舊知

立春前五日得雪

雪作春前瑞銀城擁萬家太婆頭欲白九子頂先華壓麥嘉培本封梅惜損花家童解人意燒鼎問烹茶【太婆九子俱山名】

幽棲

幽棲頗喜隔囂喧無客柴門盡日關汲水灌花私雨露臨池疊石幻溪山四時有景常能好一世無人放得閒淸坐小亭觀眾妙數聲黃鳥緑陰間

此生

此生畢竟已蹉跎有酒何妨醉且歌人世盡緣愁得老春花偏被雨相魔艸欺蘭瘦能香否杏笑梅殘柰俗何誰上東樓看霽景海山無數列靑螺

春事

春事闗心常起早愛看景物試憑欄戲魚池面微添緑啼鳥枝頭尙帶寒斬棘重樊新挿桞防泉頻灌自栽蘭年來賸有園林興每恨廬邊地不寛

自況

多貲徒作守錢奴伏臘無憂便有餘世路本夷休自險人情太宻反成疎非圖報施方爲善豈爲功名始讀書門外良田堪種秫自牽黃犢試犁鉏

次君玉弟聞新鴈

霜風颯颯荻花洲避北趨南巧自謀倦翮飛殘千里月寒聲催老一天秋乍教騷客驚詩夢莫爲徵夫寄別愁汝度塞垣應未久新來煙燧已沈不

次韻東渠兄觀梅

詩眼非梅不可遮三葩五蕊便堪嘉瘦如飯顆逢工部老似磻溪臥子牙水影月香參眾妙弟酬兄倡自成家快篘新醖同淸賞莫待枝頭爛熳花

七夕感興

家家懽笑迓星期我軰相邀只酒巵矯俗何須標牘鼻甘愚不解候蛛絲新秋光彩月來處半夜淸涼風起時一曲玉簫塵外意此音除是鶴仙知

抵池陽未入關泊於齊山數日因窮巖壑之勝

瘦防相扶上翠防眼驚奇怪足忘疲三十六洞猶昔者四百餘年無牧之漲水渺彌春雨後遠山重疊夕陽時幾多江北江南恨問著沙鷗總不知

賞茶

自汲香泉帶落花漫燒石鼎試新茶緑陰天气閒庭院臥聽黃蜂報晚衙

夜過鑑湖

推篷四望水連空一片蒲帆正飽風山際白雲雲際月子規聲在白雲中

嚴子陵

赤伏君王訪舊遊富春男子只羊裘一竿本爲逃名去何意虛名上釣鉤

裏中小漁舟被差防江有感而賦

著身平地更多憂一櫂思爲泛宅謀昨夜西風邊報急防江也要釣魚舟

劉宰

【字平國金壇人旣冠入鄕校卓然不茍於去就舉紹熈元年進士調江陵尉遷眞州司法時有僞學之禁不讀周程等書者方許與考試宰不奉詔授防興令決獄多奇中防韓侂冑謀用兵宰爲浙東倉司幹官職事修舉急引去無復仕進意自是屢召不起端平初朝廷奬用老成一時譽望收召略盡所不能致者宰與崔與之耳尋卒鄕人爲之罷市】

東陽道旁涵碧亭

四山委蒼翠一沼湛淸漣雲飛松竹礙石墮藤蘿牽泉音亂絲竹鳥語賡笑言斯亭作者誰俛仰四百年檐宇有興廢篇章足流傳官道紛往來此地曠周旋乃知造物意以遺靜者便我來旱暵余兆坼平田攀崖遡源委石竇鳴涓涓摩娑兩石魚變化定何年

漫塘觀雪分韻得遠字

入臘甫自玆得雪殊不晚凝寒祛厲气積潤滋麥本淸興浩無極步屧忘足蹇扣門呼石交頸縮語猶謇挾攜事登眺南去還北反所向遊目礙僒若虎就圈歸來漫塘上四望與天遠蓑重漁舟歸煙橫樵捨飯稜層敞瑤池燦爛開瓊苑玉龍擁寒城銀海迷疊巘頗喜漫翁貧覽富逾北阮呼兒具杯酌采掇翻蔬畹不辭多酌我自愧飲河鼴少焉斂夕氛桂魄爭婉娩翻思造化工舒捲意難忖

崇禧夜坐

淮浙千萬山玆山鐘秀異山中四時好雪景更佳耳危樓俯八荒豈無超詣士春遊紅紫秋賞挹蒼翠衝寒繚冰崖問訊世能幾山神出奇觀似慰遠來意漫空飛六花匝地掩蕪穢頗疑羣玉府飄墜人間世又疑姑射僊與物洗疵癘意行輙有得曠望了無際更欲呼云車禦風駕六气舉酒酹初平逍遙聊卒歲

夜夢續句

乙丑四月四夜夢中得句云昏旦視生死又云不種桃與李覺坐而思豈吾壽不延歟因就枕上足而成詩

大化賦羣有修短亦天只彭殤誰得失鵬鷃均適已我今識其然昏旦視生死靑靑竹籬下不種桃與李老薺怙春柔叢蒿麗芳旨耘鋤借人力四時自終始屬饜幸朝夕過計胡爲爾勿笑趙孟偸甚矣吾衰矣

送李秀巖歸蜀

平生秀巖翁嘉遁輕朝衣聖朝重特招趣駕不容違我豈匏瓜哉先聖固所希長江一萬里舟行疾如飛東南盛人物十九飫甘肥頗借子公力寧知伯玉非翁豈好異同曰余起布韋忍比淮之水東下雜於淝論奏了不阿正直鬼神依讒言嗟止棘曰歸詠采薇歲晏江濤平雨雪從霏防懸知到家日花竹繞山扉

吳門道歸書懷

投閒三十年日與木石俱暮景際休明搜羅逮樵漁洪造賜甄收羣公交薦書殷勤奉明詔婉戀辭田廬一寒不自揣五窮暗揶揄行行步京畿迎勞多軒車眼靑見故人皆嘆此老臞形容不自惜柰此气昏愚席間迷舊識筆底誤新書十目所共睹一語良非虛儻昧知止戒不反田園居去去入修門蹇步接天衢深虞聞見狂易滋發舒吁天寫眞情浩歌賦歸與

贈九華程君

君家九華山山翠常在目雞犬聲相聞山腰幾鄰曲本固枝葉蕃無若君之族當年紫槖翁一念盡親睦俸余不自有買田徧溪谷計口給之食昏旦常陸續吉凶更資助當使有餘蓄只今大江南盛事君家獨君歸廣此意勝處新卜築周遭植名花中間敞家塾少長驅之學毋間親疎屬庶幾子又孫更衍無窮福亦俾作法人百世流淸馥

喜客泉

物我未忘情無情惟止水底事山中泉客來如有喜悠然鏡面平倐爾魚眼生依焉開笑面似與客逢迎客喜泉豈知泉笑客何有邂逅深山中聊結無情友

松風軒晚望

遠山迓歸云近山畱夕照澄江橫淨練怒風收眾竅東南佳山水此地宅其要連甍三萬家金碧互輝耀閒房列歌舞傑觀富登眺物理防有極卻慮成悲嘯我家三茆峯一室倚靑峭下有荊溪水水深魚可釣歸歟有成計靜坐觀眾妙功名付公等連茹祗明詔他年問無恙短防寄嶺嶠浩歌暢幽懷狂斐君勿誚

送魏華甫侍郎謫靖州

靖州風物最五溪畬田歲入人不饑淘沙得金遨以嬉瘴煙不逐嶺雲西六花瑞臘春臺熈尢便逐客過往稀理亂黜陟了不知夫子豈欲居九夷要尊主勢扶時危有言不用時我違翻然不受好爵覊向來鄕行誰可晞平生易名慕者誰蘇陳凜凜百世師畏塗萬折甘如飴陽烏當天照隱防直前一疏可忘之江頭後防端有期暗香欲動寒梅枝

石翁姥

采石江頭風晝息掀天雪浪平如席沿崖小泊客心寛攀蘿曾看望夫石天涯望斷人不歸露寒猶想淚沾衣爭似石翁攜石姥年年對峙夾岡道人歸人去我何心雨沐風餐人自老比翼鳥連理枝年多物化徒爾爲長生殿裏知不知

寄和趙章泉

章泉先生虎豹章餘子駭逐狐藏少陵遊不返衡湘孤吟風月老林塘駕鵞不送置我傍悵望空勞水一方廣文別日天未霜殷勤寄音示無忘新詩寫作鴻雁行憐我病骨猶未康續貂聊復寄歸航宮墻百雉如金湯登門歲月知何當江湖極目煙波蒼

送王頴叔分教山陽

向來肉食昧遠謀坐談欲復千古讎良平不逐勝【缺】遊毛錐竟作書生羞楚山蒼蒼楚水流甲光向日金鱗稠酒防一笑看吳鉤將軍意气傾九州先生身短智則修百鏈可使繞指柔安邊端借帷幄籌泮宮還獻馘與囚英聲南來動冕旒貂蟬未必生兜鍪

過司徒墓

司徒墓荒塜累累不知數艸中翁仲無復存壠上牛羊自朝暮想見當時百萬松佳城在處鬱蔥蔥車馬時來卿相子鐘魚聲出梵王宮年深事遠無畱迹只與耕夫資墾辟萬古同成一斛塵官爵髙卑誰汝識

發紹興

畱滯靑春晚經行此日初柔條桑著眼短穗麥生須竹外云埋屋花邊水繞渠个中容我老肯遺子公書

馮公嶺

地隘人逾峻人勤俗不奢時培石上土更種竹間茶接畛田成篆連筒水濺花徵塵如不到老我卽東家

長林海邊道上

海霧曉逾合海風春更寒衰顏欺薄酒老膽傲驚湍叢竹人家近平沙客路寛明朝應更好山翠撲徵鞍

松江道中

久作松江夢重來泛短篷澹雲飛急雪枯葉戰狂風煙末三家市波心一釣翁鴟夷身計耳吳越等成空

偶成

月下浮舟去云邊曵杖行物華隨節換人意與秋淸小圃蔬逾潤荒叢菊向榮幽尋元自好底用絆浮名

天臺道中

花重朝扉散鳥啼春意深風光自流轉行役負登臨澗水流縈緑山云捲夕陰病容兼白髮漂泊此時心

秋晚

木落山呈骨泉空水返源知時秋燕去負日午蜂喧玉粒慳晨甑金英臥晚園歲華今已暮身世兩忘言

和韻呈李果州

行樂非吾事朋從慰此生劇談忘夜永起立覺晨淸黃獨幽人供朱弦太古聲他年盛山集不假退之評

感懷寄趙章泉

我屋方茅下君家閩楚交鹿門知得計燕幕未安巢澗谷泉從飲山田飯可抄應攜靈壽杖雪蕊嗅梅稍

北固山望揚州懷古

北固城髙萬象秋煙竿一縷認揚州試乘緑漲三篙水要見朱簾十里樓淚濕宮衣朝霧重愁薰寒艸夕陽浮隋堤舊事無人問兩兩垂楊系客舟

懷徐表兄

一笑相逢句曲天別來十五換流年忍思淸渭玫瑰詠無復通泉寶劍篇北渚春回芳樹合西山日暮碧雲連雁來數寄平安信無限離思若个邊

寄潘子善上捨

陳少陽率太學生伏闕上書六賊遂退天下快之少陽猶以後書論李邦彥白時中等言不用拂衣去近傳太學伏闕書是歟非歟非山林人所得知獨怪朝廷不用其言諸君仍茍安於學豈以靖康時事視今日緩急異耶爲賦一詩質之同志

少陽一疏折羣姦拂袖歸來日月閒誤國小人猶法從叩閽諸子自賢關是非頗亦通千古義利那能立兩間若向西湖浮畫舫好傾巵酒酹孤山

裘萬頃

【字元量新建人淳熈進士嘉定癸酉除吏部架閣明年遷大理司直疏力丐外敕差江西撫幹以便祿養卒於家有竹溪集】

行役

宿霧鎖山椒落月掛林側﨑嶇歷岡巒髣髴辧阡陌秋髙風露寒道遠時序廹安得歸故園篝燈理書冊

羅溪橋

我來從西昌日日困塵土誰知羅溪橋淨若初過雨長松列左右淸風奏宮羽薄暮捨籃輿扁舟渡溪去

病中聞伯量相訪寄之【二首】

我屋修竹根身閒境逾靜維摩本無心誰令示人病夕陽耿疎林影落莓苔徑佇立有所懷髙人倘乘興髙人在城郭應酬頗紛如憶我煙霞棲遺我一紙書雨餘窻戶涼蛩聲滿階除相過有成言何時命巾車

次韻伯仁善利閣小室

山林吾所廬夜月但對影焉知江上人一目了萬境褰裳步崇臺有室妍且靜徘徊不能去坐見四山瞑

見雪

防當語誰餉我一檐雪吾廬本來靜得此更淸絕遙憐北海上往往已盈尺齧氊人在否毋陵子卿節

出門

出門復入門吾行竟安之攜書北窻下翻閱聊自怡有懷千載人掩卷還歔欷采采首陽薇戀戀商山芝一裘或終身欣然釣江湄斯人不可作斯道日湮微目前稻粱謀鳬鴈方齊飛靑田寂無音歲晚將疇依愼勿出門去塵埃染人衣

菖蒲

康廬入吾懷十載馳夢魂踵門者何人遺余以芳蓀歡然得其趣如對五老言幽姿出巖谷常帶冰雪防塵容爲一洗兩目不復昏忽思三峽流褰衣渉潺湲因仍一寸石浸潤九節根人言可扶老歲易須其蕃玆理諒不誣吾將從綺園

從人覓墨梅

燻鑪束詩魂茗椀驅睡思掩關寂無營翰墨自娛戲山寒溪正淸月澹雪初霽橫斜兩三枝見說可人意天機如胸中出手特餘事何時剪冰紈來對病居士

題余仲祥松齋

芳妍桃李場紛趨歘成蹊長松坐偃蹇遂爾不見知平生異時人不與俗轉移蕭然塵埃中擅此丘壑奇窻空境逾淸四壁風來吹抱琴揖蒼髯喜气掀兩眉臭味旣與同相親不相違直期閱歲寒可但忘朝饑

夜坐薦福寺同玉成

鞭鸞未暇相追逐且向祗園止君宿淸談待得月華生窻戶明明耿殘燭誰令泉石墮吾前洗盡人間絲與竹風帆明發君不畱此樂只應吾所獨

厭原山中曉行

碧雞夜半聲啁哳喚起幽人步林樾秋髙風露著羣木無數寒花泣明月松篁一徑宛如畫石澑涓涓更淸絕山巓便好結茅廬莫待他年鬢成雪

贈拂云主人

十年作計須種木一日不可使無竹道人於此得三昧緑霧中間著蒼玉拂云誰爲名其居我亦心同云捲舒相期直覓飛霞佩不用重拈種樹書

雨夜

秋事雨已畢秋容晴爲妍新香浮防防餘潤溢潺湲機杼蛩聲裏犁鋤鷺影邊吾生一何幸田裏又丰年

用鄭浮梁韻簡圜師

杖屨山蹊窄鐘魚佛界深寒梅殘屋角春薺老墻陰一水元無恙扁舟尙可防煩師掬淸澑爲我洗塵心

酬胡伯仁

山長飛鳥急江濶去帆防唱晚幾漁笛憑髙一釣磯從君濯冰雪滿袖得珠璣三嘆不能已歸來吟夕暉

送胡仲立入京

昔對延英日諸公嘆弗如敢言天下事不負案頭書此去朝雙闕懸知有異除榮途方著腳未用曵長裾

贈施眞人

素鞸方多難丹砂倘一逢勿疑蕉覆鹿防見竹成龍澗水遠仍潔巖花幽更濃行行望仙宇知在最髙峯

畱淺沙

故山豈不好蕭寺亦堪居作意多成礙無心始自知鐘魚飽香積枕簟熟華胥但惜詩成後傍無阿買書

晚步

日落欲閉戶風淸聊杖藜千山猶帶雨一徑已無泥防防水聲急悠悠云影低催歸緣底事著意傍人啼

書晁文元道院集

華屋金狨座雕鞍駟馬車才堪誇世俗早已落丘墟此病久沈痼無人解掃除千年子晁子道院有遺書

偶成

松徑煩風掃柴門爲雨扄行攜道院集坐對敬齋銘好事心常記閒談耳不聽觀空爲世誤無異醉初醒

老屋

老屋久欹側隨宜聊拄撐吾今且共住緣盡防須行雨打從教壞風揺不用驚世間虛幻相聚散本無情

寄題諭髙士澹軒

世事邯鄲枕生涯老子書能知澹中味雅稱竹間居石徑排云入霜根帶月鋤紛華不到眼贏得玩淸虛

題洪內翰爽榭

霧閣云窻天外安懸知幽趣勝人間簾櫳夜月浮銀海桃李春風醉玉山自笑紅塵無暇日浪憑淸夢覓商顏何如飛佩隨君後細看匡廬紫翠鬟

夜坐

鑪火篝燈孰與同此心吾欲付防鴻茅檐已作渉旬雨蕙帳不禁連夜風一叚淸愁詩句裏十分寒事酒杯中溪云未用安排雪且聽梅花試小紅

玉山道中時赴掌故之命

麥苖堆緑菜花黃一簇人家古道旁酒熟不妨邀里巷年丰贏得事農桑世情只說宦遊好客裏那知歸興長我有平生蓑笠在釣絲何日理斜陽

端午上饒道中

一春畱滯在京華午日依前未到家細葛香羅素無望黃塵烏防亦堪嗟爭舟野渡人如簇立馬郵亭日欲斜遙想塤篪獻親壽防衣羅拜酌流霞

睡起書懷時諸公相勉再出

北窻終日廢書眠一枕淸風值萬錢云度茆檐輕苒苒泉生石砌淨涓涓不嫌雨腳花間注要聽秋聲屋外傳三徑初成吾欲老幕中何用泛紅蓮

喜範光伯相過

章江東下幾灣洄誰伴臞仙夜探梅離別不禁詩社泠遭逢莫放酒船回冰霜滿眼歲將換花栁轉頭春又來安得飛騰九霄外鞭鸞笞鳯日相陪

柬黃子益【二首】

靑衫日日困塵沙安用浮名與世誇已過半生眞似夢未荒三徑且還家恨無沈水紆香穗喜有寒泉瀹茗花袖卻西歸遮日手園林幽處看桑麻

睡起忻然思慮少病餘猶覺應酬艱招揺風月聊須竹收拾雲煙幸有山但要世緣隨手斷莫憂詩債幾時還追奔富貴非吾事且占林泉一味閒

題懷秀堂

莫教滿地長莓苔杖屨從今日日來曲徑要隨松巷轉柴門須對石橋開墻頭花木因時種案上圖書任意堆幸有林泉可投老忍將雙腳踏塵埃

大雪次前韻

誰知天巧出機但怪飛璚過眼奇暝立風枝寒雀倦愁吟冰谷曉饑蘆花洲渚月明夜桞絮池塘春暮時此景人間不長有寫眞傳影正須詩

次洪內相梅亭

人間多是梅開後旋種東籬事故常那得紅簾捲朱戶細看素質傲淸霜一生寄興雲山外幾度搔頭江路傍咫尺名園身未到夜窻羞對返魂香

入京道中風雨因賦以遂退休

新築書堂壁未幹馬蹄催我上長安兒時只道爲官好老去方知行路難千里關山千里念一畨風雨一畨寒何如靜坐茅齋下翠竹蒼梧仔細看

閒居

閒居最與性相便勤卽繙書懶卽眠終日閉門眞省事有時面壁似耽禪大椿歲籥祈親壽斷簡生涯聽子傳待問洪崖覓丹訣白雲深處引寒泉

用韻謝伯量過訪山中

勝遊千里笑談中雪片梅花正仲冬肯向蓆門尋孺子更能艸具重茅容春風頓覺生寒谷夜榻惟愁聽曉鐘半世梅坡門下客及今何幸得過從

次王成之韻詠梅

誰遣冰魂照夕陽揺揺一任北風涼眼前共有幾多蕊鼻觀胡爲如此香佳實防須歸列鼎孤標已自壓羣芳濡毫我欲從君賦未害平生鐵石膓

送張髙安入京

靑衫十載蟾宮客墨綬三年鳯嶺頭循吏聲名武陽令故家風味富平侯江邊休嘆雙鳬去天上行看一网收入簉鵷班立仙仗莫忘回首顧沙鷗

題小桃源

半月池邊倚瘦藤望仙臺上岸烏巾塵埃一防不到地花木四時長是春載酒豈無好事者爛柯應有著棋人請君更種桃千樹準擬漁郎來問津

保福寺對橙菊有感

平生愛菊陶彭澤淸夜移橙杜艸堂千載詩魂招不得獨畱風味在僧房

次韻松風閣【四首】

飛花數防雨初歇啼鳥一聲春正長讀罷黃庭了無事旋安銀葉試鑪香

不見詩仙何遜來春風幾度早梅開竹籬茅舍自淸絕未用移根東閣栽

檐間新燕幾時來檐外閒花往歲栽丹杏碧桃渾落盡緑陰底處結靑梅

無所用心魚在沼居然生子燕成窠誰言春去花事歇萱艸石橊情更多

九日

籬落黃花尙自無白衣況未到吾廬莫令此日負佳節爲展淵明采菊圖

崔與之

【字正子廣州人少卓犖有奇節不遠數千里遊太學紹熈四年舉進士授潯州司法參軍調淮西檢法官知建昌新城通判邕州擢廣西提刑風采赫然召爲金部員外郎安撫淮東屢上書宰相爭納李全必有後憂在淮守戰兼修敵入無功和議遂寢以祕書少監召力辭不赴尋用煥章閣待制安撫成都開誠布公戎帥恊和軍政以立召拜爲禮部尙書辭理宗卽位屢召俱辭最後授廣東經略兼知廣州叛兵俯伏聽命上於是注想彌切進參知政事力辭乃訪以時政與之條奏懇至上覽嘉嘆趣召愈殷控辭至十有三疏始得致仕以觀文殿大學士提舉洞霄宮年八十二薨諡淸獻】送防門丁帥赴召

議論方前席功名早上坡去帆瓜蔓水遺愛竹枝歌同志星辰少孤愁暮雨多倚風窮望眼碧色渺平莎

送範漕赴召

獨汲千尋綆推開八面窻相逢俱气許未語已心降分鎭中邊蜀歸途內外江禁林風雨夜應念鹿門龎

送時漕大卿淮西簡法【二首】

卿月髙華照楚墟澄淸雅意見登車星分屯壘雲中戍風引艅艎塞下儲十二聚民行惠政三千議獄謹刑書最聲烜赫流聰纊聖詔今朝下玉除

十年宦海任飄零豈料光華伴使星落魄半生頭已白爬沙一見眼長靑天涯明月方依樹淮上長風忽散萍別淚誰能效兒女不堪官桞暗長亭

嘉定甲戌分閫東淮時金騎南奔人不願往以君命不敢辭畱五年始以少蓬召而病且衰矣艤櫂南康夢人告之曰死於廬山之下覺而賦此

行到廬山日日陰斜風細雨亂雲深移舟夜壑人間世荷鍤春郊物外心要把封疆安社稷誰教軒冕換山林殷勤招隱吾知矣五老朝來露玉簪

姚鏞

【字希聲剡人戴復古愛其才爲忘年友通判吉州以平防論功擢守章貢】

春夜曲

金魚鎖合蘭缸小酒不支愁尋睡早梨花欲墮風更寒燕子不歸春自老流蘇防帳香雲結三十六簧淸吹咽緘書欲寄湘水深城烏啼落花西月

題畫壁

兩山灌木帶晴鵶泯泯春流漾浦沙隔防小舟呼不應碧桃花外是誰家

寓霅川

王戴谿頭小隱山漁翁引上霅谿船幾回倦釣思歸去又爲蘋花住一年

敖陶孫

【字器之閩人寧宗時太學生題詩三元樓弔趙汝愚爲韓侂冑所捕亡命江湖侂冑敗始登第】佳人佩明月贈兪徳章

佳人佩明月笑語含春姿手握幽蘭叢照影淸漢湄少年冶遊子行樂方及時折苕戲相贈玉色頩自持歸來種白璧日漚文錦絲加幣欲聘子常恐歲月遲終然不可諧翕歘聽所之願言遺薌澤遠慰千里思

三元樓題壁弔趙丞相

左手旋乾右轉坤如何羣小恣流言狼胡無地居周旦魚腹終天弔屈原一死固知公所欠孤忠幸有史長存九泉若遇韓忠獻休說如今有末孫【按三元樓臨安酒肆也韓侂冑旣逐趙丞相汝愚至衡州暴卒敖聞而弔之適飲酒題詩於壁酒未盡釂其壁已舁去敖知必爲侂冑所廉急易傭人衣持酒具下樓已遇捕者至問敖上捨在樓否對曰方酣飲急亡命走海隅得免】

宋元詩會卷四十六

欽定四庫全書

宋元詩防卷四十七

兵部主事陳焯編

魏了翁

【字華父卭州蒲江人年數歲從諸兄入學英悟絕出鄕裏目爲神童登慶元五年進士第時方諱言道學了翁於對防昌言之由簽書節度判官召爲國子正開禧元年召試學士院韓侂冑方事開邊了翁力陳其不可謂當急於內修姑緩外攘防出眾大驚攺祕省正字明年遷校書郎以親老乞外任乃知嘉定府旋丁父憂築室白鶴山下遠近從學者踵至起知漢州以細故予祠未數月復原官知眉州士論大服治行彰聞擢潼川路提防刑獄歷提舉常平轉運主管潼川安撫丁母憂起知潼川府十五年被召入對蓋去國十有七年矣上迎勞優渥嘉納其言進兵部郎中俄攺司封兼國史院編修奏事剴切無所鯁避而時相始不樂矣寧宗崩理宗自宗室卽位事多艱虞了翁積憂成疾三疏求退不得遷起居郎明年攺元寶慶屬濟王黜削以死有司顧望治葬弗防了翁請上厚倫紀以弭人言史彌遠益嫉之言官承風防劾了翁朋邪謗國降三官居靖州五年起知瀘州彌遠死進華文閣待制應詔上章乞復舊典十事皆如所請因從人望與眞徳秀並召還了翁權禮部尙書兼直學士院上將引與共政而忌者合力沮排不能安於朝矣乃以端明殿學士出督京湖軍馬尋又召簽宻院其出入皆非上意遂力辭乞歸自是攺官皆不拜嘉熈元年卒於家贈太師諡文靖所著有鶴山集九經要義等書】

登萬象樓和計次陽韻

塵纓羈我身對景慵著語靑山喚倚欄壯气臨潁汝層雲捲油幕萬嶺煙縷酒防一橫笛樓前葉自雨

送曹尙右從龍知信州分韻得州字

長安十二門冠蓋如雲稠浮驂不停趨九衢滔滔流朝握扶桑轡暮行背椒丘駕言往從之道左傷吾輈溫陵有佳士淸姿秀瑯球早酬掄魁望勝泛蓬瀛洲榮進付膜外寡欲自日休需章臣有母自詭以一州彤襜下靑防錦輿居上頭小施活國手雕瘵防有瘳同省並門居昔我陪淸遊一時四同年气味骨肉侔而君堂堂去別袂挽不畱迅商起層旻候虫催功裘問學常苦難歲月忽忽遒古今同一岐古豈眞難儔願言事穮蓘勿作刈獲謀

西郊訪梅分韻得尾字

荒煙散牛羊落日向城市天寒萬木脫歲晏羣動弭西郊有孤芳獨喚春事起幽光耿參月淸灔明野水欲開未開時似語不語意或疑春較遲的皪下霜蕊誰知春風心渾在阿堵裏洞霄逍遙公九隴花月使領客居上頭蹇予亦婪尾頗懷去年遊歲月如許駛悠悠竟何成總被物化使

重陽領客以老杜重陽日詩分韻凡賔主十八人得否字

天根斂秋陽雨畢水歸藪胡爲爽常度白晝變昏黝農功將納場遺秉尙棲畝昨朝告方社捲去日中蔀羲和鞭六龍爲我作重九云頑驅復來渾未識臧否終然劃劙之金鑱發蒙瞍所忻陽徳競吾豈爲杯酒悠然見南山陶公意何厚況今祠太宮羣公正奔走

贈畫工王生

七年謫五谿二年守三盧蠻煙瘴雨中不攺舊時吾比來懶看鏡謂我衰且臒王生忽肖象气貎何旉腴悔不賂王生圖作一病夫庶幾轉而上聽我歸林廬及此未衰日更讀幾年書

題謝道耘一犂春雨圖

牀頭夜雨滴到明村南村北春水生老婦攜兒出門去老翁赤腳呵牛耕一雙不借掛木杪半破夫須衝曉行耕罷洗泥枕犢鼻臥看人間蠻觸爭

次韻虞果州剛簡泛雪

黃雲靉叇風雪天欲之灞橋尋浪僊鑪中榾柮熱寒客縱欲燒愁能得然撥灰嚼句不忍吐竟日南望雙眸穿誰知詩來亦念我字與六出爭明蠲美人美人呼不來昭華吹怨樓西偏況有山頭月爲友觸撥煙痼撩詩顚豈無詠絮謝家集亦有閉戶袁安眠未如山中之至樂白玉世界天相連朝看夜聽兩奇絕靴霜鑪雪知誰賢褰裳急理剡溪櫂明月已旁羌江還

和宇文漢州乞房樓記

房公胸中妙刀尺剪刻玻璃貯寒碧今侯著樓於其上竹色荷光得良覿詩來殷勤問故侯別日𨿽賒情轉宻因思當年飛蓋遊鷗鷺不驚潛鯉出春濃雪絮人影亂秋老松云半天屹蘇公二十四橋月尙愛西湖風月夕江山好處余戀嫪縱不卽人人自卽況今檐撩云與齊激楚髙歌友朋集向來寒乞翻自嗤詩掃黃泥已無迹功名老我後加鞭文字輸人先奪席欲搜萬象供刻畫自有此湖難此筆終當爲君記斯遊摹寫蒼顏眞六一約許侍郎奕諸公酒半宋正仲徳之至自都城

人生能得幾回別一別公來四千日我騎紫驑出行春公指黃扉入當夕誰知行止不關人邂逅天涯復同席方看九陌爛紅英忽復濃陰顆靑實斷霞明空白日靜過雨穿林亂雲濕如夢如夢夢耶非曰歸曰歸歸未得南山崒東流斷關西云霾北風急酒逢故人一吸易語及新事百憂集試問吾歸將何歸梓州遂州有何擇況有靑山老居士千騎東來闖然入更得可人髙帝孫又忻末至臨卭客盡判三日作狂醒要話十年胸偪塞送杜兵侍孝嚴以華文待制知遂寧府

敝貂衝寒馬聲濕余杭門外送歸客去年曾送六朱幡今年又送四千石更有三令相後先采不盈筐去如織蒙蒙風雪人气薄漠漠煙塵劍花蝕獨立長空倚天壁幾度乞歸歸未得二卿犖犖天與姿不肯隨俗相脂韋聲名早落虞舜聰霞裾云佩明春暉虞舜已死不復返云埋蒼梧天地悲萬物興歇各有期人生出處寧無時攬裾結佩下霄漢茍得吾志官無卑史臣昨侍玉皇案愛民一語何孜孜願公領此深長思民力竭矣誰其知更須同志共此事別公且去吾亦歸

六月十四日後殿侍立新永康太守成嘉甫朝辭奏事詞气懇惻上爲嘉納嘗隨筆紀其事今鄕人祖帳分韻得西字遂書以贈行

嚴精伐鼓趨晨雞龍媒戒仗喑無嘶宰臣奏事左墄降史臣曵履東階躋永康太守臣申之上殿立吐幹虹蜺曰臣前領大農簿試郡得請今當西遼帥求通反其使金人匿壯招吾攜勿言金能繼前好將貳遼騎搖靑齊時將有反事有間翫歲愒日憂噬臍皇帝瞿然曰是是伸頤頷首天聽低貼黃更請磔叛將褒卹死事不可稽陛下亦聞西事否昔號險阻今多蹊散闗皂郊已平地白環黃牛猶潰隄分臺列閫越秦視體統漁散人情暌上云私意誤大事諄諄切切重提撕申之又言故臣丙昔嘗有徳於坤倪上顧指臣曰安丙申之頓首如含淒紛紛交情異生死獨此推本祛羣迷臣時張拱立帝傍螭頭恨無千赫蹏爲王畱行力不足戴目處此羞梁鵜官無大小莫非事勇爲天子綏羣黎天如有意聽臣歸問天重乞靑玻瓈

撫州崇仁縣玉淸觀道士黃石老工古篆以李功父書來

聖學不嗣千餘年並與小學遺其傳其間明道寧乏賢謂書小伎合捨旃十字九舛不可鑴楮生墨卿色有寃動以經史爲執言豈知魏晉幾變遷況今經字宗開元請觀未有韻書前訓纂字林形相沿形聲疊推義乃全韻書旣作人趨便未能書法窮根原但以聲韻求諸篇形存聲亡韻亦牽叔重少溫工磨研二徐鄭郭相後先書法賴此差綿延許李焉得無謬愆楚金分韻猶拘攣若更捨此徇俗妍不學操縵求安弦玉淸道士來臨川用意周鼓兼泰山攜書過我渠江邊試令主拄與畫棬椳闑畿礎杗桷椽已能諧世而取憐猶欲度外求方圜眉山夫子思湧泉相與共講扶其偏道士稇載明當還更以一語申拳拳能於此處知其端事事物物誰非天九章八卦莫不然一毫人力無加焉

鶴山書院前爲荷塘三卽其小嶼築亭久矣春後八日始榜曰夫容洲

嚴風吹衣落南土手批�猱借封虎緣山跨谷三里城架竹編茆百家聚天公似爲羇人謀閉藏佳境城東陬介然用之便成圃下視更得夫容洲水間木末髙下照名字旣同形亦肖自從羸豕伏羣龍紅白相輝轉明耀人憐風雪拘系之委棄衰艸蟠寒泥誰知炯炯含內美正於稿瘁生光輝大書三字爲吹送喚起渠陽百年夢郤疑二華癡絕人身旣隱矣名焉用

送黃宜州寔之任

皇帝親政之初旬史臣了翁侍嚴宸宜州太守當就國袖出諫疏前開陳炎荒僻在飛燕外陛下一視同吾仁毋云指搐非害事往往四體爲不伸臣請選侯如中州更飭膚使時咨詢但令正身以率下炎荒𨿽遠畿甸均皇帝顧謂汝可往布宣徳意安吾民黃君下殿再拜謝盡以聖訓關史臣史臣拜手筆之冊以君所聞還贈君惟今貪競習成俗公私已屈憂方新紀綱法令不敢知恃以立國維蒼旻蒼旻茫茫不可問人情忻戚天笑顰願君體此深長思便以聖訓書諸紳心誠求之莫非事子茍不欲民無貧

丁大監文伯得余近作讀之疾愈以詩見貽

黔巫之南谿水滋山粗石惡不可治崇寧邊臣務廣地山刋石斷林木斯其間掌許號爲郡如以土偶安須眉中州人物猶此任累臣捨是夫何詞況於風气少疵厲且幸習俗無澆漓飽餐賤米溫舊讀書味雋永忘其疲坐看歲龍度丑戌幾見秋月虛危都梁有吏云端來持書火急如符移美人家在九芙蓉門墻突兀那可窺聯緘累牘夢耶非一年兩度劃見之我詩但能愈君疾君解與世醫狂癡乖逢休戚信有命嘆上不使非知醫

七夕南定樓飲同官

誰將明星貼天宇州國宮垣象官府更將四七隨天旋常以昏中殷四序迢迢河漢衡秋旻前有蒼龍履武牽牛正向西南來左右兩旗北河鼓鼓星之側爲天桴鼓上三星爲織女何年人號天女孫便把牛郎擬夫婦不知此是天關梁河漢之津有常度晦明伏見莫非教肎爲文人給嘲侮班曹庾謝猶讆言世上兒曹更堪數臨風三誦大東詩須信詞章有今古

羅五星善奕棋贈以詩

少年不識棋但見剝剝琢琢更相圍有人指授予衝闗奪角刼復持少年不識星但見腷腷膊膊環如棋亦有告予者縮贏伏見元有期七年五谿讀書暇時把二事相悅怡久之剨然悟是間有數人不知三百六十一棋子此是幹防藏其奇萬有一千五百二十星若以三十六乘之乘之旣盡除坤防恰與棋數無參差此理極精宻歸後不復思羅生挾二長過我瀘之湄恍如著我五谿上欲與之語無閒時此須靜觀乃有得而我家住西山西生揣我何時歸

臨發潼上許侍郎餞於東山賦詩畱別

人生出處亦何常又到涪江江上鄕山色如逢故人語松聲仍作去年香紅裳大舶滿淸鏡翠防白沙明夕陽未省此懽何日再擬邀明月照昏黃

眞徳秀

【字希元建寧浦城人四歲受書過目成誦登慶元五年進士再中博學宏詞科入閩帥幕召爲太學正時韓侂冑已誅入對首言攺更張正當褒崇名節進祕書省正字歷沂王府教授權直學士院著作佐郎宰相將用徳秀忌者詆之遂力請去出爲江東轉運副使攺知泉州再知隆興府十五年爲湖南安撫使知潭州理宗卽位召爲中書舍人尋擢禮部侍郎直學士院入見奏陛下不幸處人倫之變流聞四方所損非淺願討論雍熈追封秦王捨罪卹孤故事爲濟邸興滅繼絕又言賄賂公行薫染成風朝廷用人貴少輕老宜褒奬耆艾咨訪淸亷上皆嘉納宰相史彌遠益嚴憚之嗾言官抨擊落職罷祠旣歸修讀書記曰此人君爲治之門如有用我執此以往紹定五年起知泉州迎者塞路彌遠死移知福州召爲戶部尙書入見進大學衍義逾年知貢舉拜參知政事三乞祠以資政殿學士提舉萬壽宮卒上震悼輟朝贈上階諡文忠】

登南嶽山

煙霞本成癖況復遊名山舉手招白雲欲納懷袖間奇峯七十二羅列皆蒼顏振衣遇長風浩浩天地寛

送裘司直得請西歸

輕舸龍山頭木蘭作雙櫓飄然裘司直乘向南昌去問君鵷鸞中脫身遽如許棲遲三十年始得官掌故少須上上考豈不登省戶自言野心性瞇目九衢霧修竹歲云晚萱艸秋亦暮嗷嗷投林鳥猶得反其哺江西父母邦非復昔饒裕蠻煙一腥穢樂歲且狼顧遺黎空杼軸行旅窘刀布天門窅萬里可望不可愬君今佐元帥安危系一路瘡痍俟滌濯畫諾歸佽助先聲姦人惴髙節懦夫慕遄當再前席一正天子度白鷗沒浩蕩蒼鶻在指呼我亦南陔人扁舟從此具

司理弟之官嶽陽相別定王臺淒然感賦【二首】

定王百尺臺長安萬里目昔人思親心山川誰能局於焉共登臨使我增感觸微霜隕陔蘭悲風撼庭木銀山在河許白雲但空谷搔首重裴回防防江樹緑

先民不可見懷哉金玉音士𨿽一命微愛物宜存心矧玆圜扉內白日變重陰求情箠楚下寃哉詎能禁謼嗥漫弗省鬼神爲悲吟子往涖其職朝夕惟欽欽祥刑勿畱獄斯語眞良箴

浦城勸糶

陽和二月春艸木皆生意那知田野間斯人極顦顇殷勤問何由父老各長喟富室不憐貧千倉盡封閉只圖價日髙弗念民已敝去年值饑荒自分無噍類幸哉活至今且復遇丰歲庶幾一餉樂養育謝天地豈期新春來米谷更翔貴況又絕市無縱有濕且碎何以充饑膓而復多孥累恨不死荒年免使見憂畏我聞父老言痛切貫心肺行行至平洲景象頓殊異白粲玉不如一升才十四問誰長者家作此利益事父老合掌言子文姓陳氏起家本儒生疇昔樂賑施憶昨艱食時巨室爭謀利米斗三百餘獨收七十二三都數千口受彼更生惠開庫質敝衣假此賑貧匱取本不取息所活豈勝計我曹非此翁久作溝中胔吁嗟薄俗中乃有此髙義吾邦賢使君愛民均防穉一聞平糶家褒賞無不至或與旌門閭或與錫金幣獨有潁川翁寵光未之被故作行路謠庻徹鈴齋防且俾殖利徒聞風黙知愧天道極昭明勿作幽遠視

防三山十二縣宰

皇皇造化鈞槖籥生萬彚林林滿穹壤異體實同气痛癢本相關彼已當一視矧惟守令職休戚我焉寄盍推若保心睠焉撫孩穉橫目事徵求往往學頑痺牀剝膚已侵鷹擊毛盡摰但期已丰腴遑卹彼顦顇近來二十年貪風日滋熾蒲萄得涼州西園閧成市環瞻郡邑間大半皆污吏民窮盜乃起原野厭枯胔哀我罹禍徒念之輒揮涕天地忽開張淸飈掃氛曀我乃於此時擁旄忝爲帥顧慙老儒生蹇拙乏長技同官爲僚友努力圖共濟惟閩古大都星羅邑十二豈無良大夫與我同厥志要如羔羊直委蛇自無愧勿爲碩防貪躑躅乃多畏上方明黜陟我亦公舉刺民言卽丰碑令問疾郵置黃堂一巵酒殷勤抒至意愼勿多酌予憂心正如醉

遊鼓山

六月二日偕潛夫諸友遊鼓山飲湧泉亭明旦登天風海濤坐白雲亭追懷昔遊愴然有感偶成拙詩奉呈並簡住山明師

嚴宸有追詔趣上太守符疲民未蘇醒還顧空躊躇來尋靈源盟喜與佳客俱始酌淸泠泉一浣丹墨洿超然煩溽中置身在冰壺遲明陟危亭雲濤渺空虛煙霏倐開闔巒時有無偉哉此絕觀雄壓東南隅蒼崖萬仞立四面環瓊琚翠木巧蔽虧亭午淸陰敷令人澹忘歸似到眞華胥憶昨泛蓮日選勝邀朋徒摩挲巖上刻慨仰趙與朱舉觴酹且盟一節期終初重來三十年恍如隔朝晡並遊四五人存者獨老臒有懷子陳子感嘆爲欷歔子抱明月終我方長途趨顚踣懼不免儆省當何如願言祝同社著力相攜扶禪伯亦可人新結峯頂廬老我故勌遊軒冕非所娛防須脫塵鞿來依懶瓚居

挹僊亭

漢宮葦篋兒呱呱濟南梓柱陰扶疎富平家人正媮樂安昌帝師工獻諛子眞東南一尉耳黃綬淒涼百僚底手持短疏叩天閽義激丹衷淚橫眥翩然一朝徑拂衣愛君無路空依依人傳九江已僊去吳門再見是耶非神僊茫茫那可測上帝從來賞忠直天下果有驂鸞人合領羣眞朝北極自從舉手謝世間千年白鶴何時還玉簫聲斷杉檜冷秪余丹竈畱空山谷口之孫古膚使亭斸靑防挹僊袂耿耿應懷貫日忠飄飄豈羨淩雲气我來快讀華星篇淸徹毛骨風冷然何當結茆最髙頂一榻容我八刀雲煙

嚴羽

【字儀卿號滄浪與戴石屏同時其論詩欲如那叱太子析骨還父析肉還母】

尋山人所居

幽人以道隱結室嵒之東余亦避世客逢君於此中鳥因畱食至泉爲煉丹紅向晚下山去月髙秋色空

關山月

今夜關山月偏能照馬鞍盧龍徵戍客圓缺幾回看遙想金閨裏應悲玉露寒黃沙三萬里何日是長安

行子吟【二首】

行子在江海飄飄靡常蹤有如芒碭野朔風捲飛蓬朔風無休期飛蓬日千里散落天地間寧有復歸理塞雁西北來一叫三徘徊何時別沙漠昨夜宿陽臺同羣一相失羽翮常低摧人物有殊性柰何罹此哀

憶昔客遊初結交重豪邁髙冠湛盧劍志若輕四海白首悔前圖蹉跎天一隅寒冬劍門道失路空踟躕深林聚虎豹絕壁號猩鼯雪深車軸折徵馬驚啼呼何當返故處餐黍居田廬淚下不能禁腸轉如轆轤

我友遠言邁

朔風捲秋樹白日寒無光是時鴻雁來四野何蒼茫我友遠言邁使我結中腸如何攜手歡一旦成異鄕行旅有期程遊子多悲傷置酒欲髙歌淚來沾我裳四座慘相顧徵馬亦徬徨未知防面日且復盡玆觴

悠悠我行邁

悠悠我行邁邈在天一方道路無終極時節異炎涼路逢故里親揮泣問我鄕妻子別離久不知今存亡中原多白骨城邑聚豺狼遠去無僮僕思還絕餱糧寄語家中人遠行良可傷

朝日臨髙臺

朝日臨髙臺睠彼芳樹間上有共棲鳥和鳴何關關爾乃慕儔侶我胡獨不然良友在萬里邈然河與山聚防豈不思歲月倐已殫未必無他人要非心所歡

僊遊【三首】

憶讀玲瓏篇來往虛皇閣空見白芙蓉秋風幾凋落昨逢紫陽君共有丹臺約下視塵埃中冠纓縛猨玃世事行若此悠悠復何托

朝別簡寂觀夜行石鏡溪溪光照厓緑月色正相宜石上三道士頎然好丰姿或弄金光艸或把珊瑚枝憑風招素手賜我一玉巵嘆我事遠遊蕭颯朱顏衰長林孤月落羽蓋何葳防垂垂乘之去棄我忽若遺明發閴無覩但有靑鼯啼

瀑布似明月上有石梁橫矯首望東海正見蟾蜍生揚輝天漢間下照蓬丘城桂實幾凋落嫦娥空聞名咄哉玉斧子不如白精靈藥不服食執柯獨何成迢迢彩雲外誰吹白玉笙竦身一長聽予若出寰瀛

登豫章城

憂來不自得登城望髙天寒云四面起朔气下長川脫劍且卻坐君知心惘然柰何平生志郁抑江湖間凜凜秋風來茫茫落日晚長憂生白髮沈想忘朝飯向來經濟士本是碌碌人蕭曹刀筆吏樊灌屠販臣徒步取勲業漢道爲光新我今何爲者飄飄去鄕國狂歌豫章城醉臥楓江碧但取英雄笑終慙倜儻生名當以徳載事恥因人成獨酌還獨酌哀歌還寂寞安得淩風翰爲君拂寥邈

遊臨江慧力寺

舟中望古剎川上移琴樽隱隱林閣見迢迢鐘梵聞列岫不離席驚濤常在門風帆與沙鳥泛泛隨朝昏天髙一旛掛室靜眾香焚煙起多近郭鴉歸無遠村松際尙微雪經年來暮猨賞惟靜者契法對髙僧論安得息塵駕永懷瞻獨園明朝別此去惆悵滿松云

山居卽事

稍欣入林深已覺煩慮屏霜果垂秋山歸禽度嵐嶺紛紛葉易積漠漠云欲盛澗戶寂無人松蘿窅然暝惟聞山鳥啼月上柴門靜終嵗寡持醪延歡聊煮茗羣書北窻下帙亂誰能整

廬陵客館雨霽登樓言懷寄友

終日坐汾淟邈然無少欣登樓一周覽始見萬山羣微雨洗殘暑靑天捲浮雲襟懷兩廓落朗若見夫君見君君何在顧影還獨笑吏非金門遊隱異滄洲調江明秋月白山空夜猿嘯徒事百卷文未返一竿釣畱滯豈勝愁非君誰與謀水寒終赴海雁遠暫賔秋舉世不可語猶當仿巢由贈君三尺劍永駕五湖舟

夢遊廬山謠示同志

昨夜月落西窻陰倦推素枕憑石琴身居紅塵不自覺夢入廬山深復深廬山深處在何許五老僊人邀我語眉如秀雪顏桃花酌酒相酣坐箕踞明河九派倒西來石嶼巉絕古道開五公握手向我笑不見刼火揚塵灰獨騎一鹿窮防廻窅然醉踏靑錦苔松風號嘈何淸哀湍飛卷萬壑雷忽然驚起迷所向四坐已失黃崔嵬披衣徬徨還太息我與世途何所屑亂世茫茫飛蠓蠛囊中別有金膏訣須君之行當何如共向丹崖臥松雪

還山吟

日暮望南山悵然歸思發如何山中客屢看城頭月城頭月照女蘿秋石磴潺湲瀉碧流巖猿久別應惆悵澗鳥相呼亦共愁城南故人與我好令我忘卻歸山道昨夜西窻夢到家忽驚千嶂芝花老朝來舟子促辭君回首空江語尙聞別後莫嗟難見面相思只望嶺頭云

孺子臺吟

去年醉與東湖別欲上衡湘泛秋月君家畱我卻邅廻悵望還成阻修濶西山縹緲翠屏開復憶滕王倒玉杯經過始識洪厓井調笑重登孺子臺臺前呼酒折荷花水淨煙明散落霞舉杯失笑君何在望斷行雲空咄嗟故人別後還愁緒此都不是余畱處興來目送海邊鴻歸心掛在閩溪樹

思歸引

海上芝艸緑芊芊洞門一閉今幾年僊驥去時畱紫鞭掛壁見之心惘然欲歸卽歸亦由我不待功成何不可堯舜未能屈巢由自余王侯何足遊武陵春水緑蕭蕭就中亦有桑麻郊近聞秦人笑相語待我東溪種碧桃

送戴式之歸天臺歌

吾聞天臺華頂連石橋石橋巉絕橫煙霄下有滄溟萬折之洪濤上有赤城千丈之霞標峯懸磴斷杳莫測中有石屏古僊客吟窺混沌愁天公醉飲扶桑泣龍伯適來何事遊人間飄颻八極尋名山三花樹下一相見笑我蕭颯風沙顏手持玉杯酌我酒付我新詩五百首共結天邊汗漫遊重論方外雲霞友海內詩名今數誰羣賢翕沓爭相推胸襟浩蕩气蕭爽豁如洞庭笠澤月寒空萬里雲開時人生聚散何超忽愁折瑤華贈君別君騎白鹿歸僊山我亦扁舟向吳越明日憑髙一望君江花滿眼愁氛氳天長地濶不可見空有相思寄海云

送吳防卿再往淮南

故人身披紫綺裘腰佩寶玦騎驊驑英風俠气橫四海辭我遠向淮南遊淮南桂樹應猶在八公舉手遙相待明月髙縣五兩頭隨君千里過淮流十年鞍馬邊城道又是邊城見春艸春艸萋萋路入秦長安北望空愁人荊楚奇材多劍客感慨相逢思報國男兒事業早致身靑鬢須防霜雪廹我向人間久拂衣白雲相伴掩巖扉調琴鼓罷淸商曲愁見孤鴻天際飛

三衢逢周月船

戎馬相逢日那知復此間客愁詩莫遣世事酒相關江上孤舟在天隅兩鬢斑更將憂國淚滿袖送君還

蜀女怨

幾時離月峽五見紫蘭凋塞鴈隨魂斷江花逐淚飄沙頭南北客京口去來潮日日無消息空登萬里橋

聞鴈

遠客驚秋鴈髙樓復異鄕聲兼邊哨苦影落楚雲長此夜頭堪白他山葉又黃年年洞庭浪飄泊更無行

樟樹鎭醉後題

吾憐樟樹好取醉欲無還酒壓鵝兒色詞歌雉子斑朱樓當碧水紅日下靑山興罷揚鞭去蒼蒼煙霧間

豫章城

愛此城髙處回鞭醉每醒江花兩防白煙樹一行靑雲學山舒態天隨水賦形吾多徐孺子獨向此沈防

閒居寄友

蕭條遺世心江海坐來深擁褐閒窺沼思山欲借琴有幡煙際寺無葉水邊林不見同袍友憐誰伴苦吟

訪益上人蘭若

獨尋靑蓮宇行過白沙灘一逕入松雪數峯生暮寒山僧欣客至林閤借人看吟罷拂衣去鐘聲云外殘

出塞行

將軍救朔邊都防上祁連六郡飛傳檄三河聚控連營當太白吹角動遙天何日旄頭落神州得宴然

江樓夜月懷故山友人

昨夜江樓月思君好斷腸猿聲相應發山色更靑蒼楚塞來書遠閩關隔夢長今朝看愁鬢爲爾半成霜

有懷閬風山人

把酒忽惆悵君今吳楚間孤云隨馬首風雨隔河關心事竟安在此行殊未還空將百年意泣向寶刀環

懷南昌舊遊

昨在南昌府淸遊不可窮杯行江色裏櫂進月明中樓笛吹晴雪菱歌漾晚風坐來懷舊迹萬里一飄蓬

江行

暝色蒹葭外蒼茫旅眺情殘云和雁斷新月帶潮生天到水中盡舟隨樹杪行離家今幾宿厭聽櫂歌聲

塞下

鞍馬連年去關河萬里賒將軍思報國壯士恥還家大漠春無艸天山雪作花誰憐李都尉白首沒黃沙

登滕王閣

髙閣憑空浩蕩開當時遺迹幾荒苔煙含晚市悠悠見沙帶澄潭渺回此日登臨分壯气百年淪落憶雄材可憐萬古神交意日暮蒼涼一笛哀

夜泊

夜聞估客送將歸葭菼蕭條月色微萬里江湖何處極孤舟鴻雁自相依杯拋黃菊幹賒酒城掩淸砧罷搗衣不柰此時心斷絕長沙南去故人稀

將至潯陽途中寄諸昆弟

渺孤帆去幾程悠悠天際望湓城一身避亂辭鄕國千里相思隔弟兄猿叫匡廬寒暮色鴈過彭蠡帶秋聲江湖此去多飄泊膓斷風塵遠別情

客中別吳季髙

悠悠遠別半生悲白日相逢又話離海內風塵愁未已天邊消息到何時洞庭旅雁春歸盡瓜步寒潮夜落遲惆悵孤舟從此去江湖未敢定前期

寄郭招甫時在潯陽

夢向三江買釣船掛帆西去白雲邊窻間曉色香鑪見門落寒聲瀑布縣百年酒興陶彭澤四海詩名孟浩然何日眞尋塵外迹焚香酌茗話先賢

送崔九過丹陽郡上荊門省親

江國歸心一雁牽河橋分手數杯傳千崖萬壑秋聲裏匹馬孤帆落照邊牛渚寒波翻極浦荊門晚樹合遙天他時莫枉瑤華問南北相思各渺然

楚江晚思

旅思遙遙倦向南誰家煙火起晴嵐孤城歸鳥連寒角極浦斜陽帶遠帆楓葉自能悲楚客竹枝何用怨江潭今朝欲寫風波恨千里書成手自緘

送趙立道赴闕仍試春官卽事感興因成五十韻

嗣聖中天日遺氓憶漢時一王新盛禮萬國賀重熈官爵霑寰宇光明冠本支窮冬辭老母吉日赴京師祖席明斜照寒江結暮凘停杯愁把袂立馬語臨岐艸動春前色梅繁雪後枝湖山饒逸興士友重遊嬉菱唱工迷客荷舟穩放維土風珍縞帶吳饌熟蒓絲塔寺開金碧樓臺漾渺彌云連勾踐國江動伍胥祠閶闔春朝早觚稜霽景遲柳迎僊仗輭花簇禦樓欹苜蓿來宛馬櫻桃薦寢帷周家千歲歷漢殿萬年巵駐驆山川遠櫜弓歲月移天俄憂杞國日再仰咸池弓劍羣臣淚園陵故國悲乾坤開帝統雨露豁宸私蜂姜何爲爾豺狼欲問誰箭流元帥幕城立叛營旗國體存矜卹皇猷務遠綏且從鷹一飽自待虎雙疲復說京西亂愁連蜀道危倉皇分隊伍指防防藩籬狙詐終勞馭遊魂不足羈幾年腥戰血今日痛瘡痍宗社神靈在邦家徳澤遺防聞淝水防可復雁門踦艸詔詞頭切蒲輪禮意卑賢良多選防社稷在扶持舉動新羣目經綸佇一防長沙何遽往鄭卜竟堪疑莫以朝廷重翻令盜竊窺稍懲鷹隼擊庶使鳯凰儀薪膽方無倦輿圖正入披王孫思報國天府待忠詞世道多爲忌波流幸勿隨從容陳古昔感慨論邊陲仕進𨿽云始平生見在玆靑氊今可復防服更相宜漂泊微軀老蹉跎困翮垂散材元自逸正論竟焉禆誤賞騷人作深慙國士知叫閽時已晚鳴劍志空馳鬱鬱驅流俗悠悠嘆亂離羊裘終隱去魚釣復何之出處從今隔飛騰不可追濟時須俊傑願覩中興期

古懊儂歌

朝亦出門啼暮亦出門啼蛛网掛風裏揺思無定時

塞下曲

孤城莽莽秋天外竟日無雲空自哀忽怪一時天盡黒合羣鴻雁向西來

聞笛

江上誰家吹笛聲月明霜白不堪聽孤舟萬里瀟湘客一夜歸心滿洞庭

燕【此篇或云三休作】

巢破春雛半不存銜泥空傍主人門一生巧計輸黃雀飲啄官倉長子孫

宋元詩會卷四十七

欽定四庫全書

宋元詩防卷四十八

兵部主事陳焯編

杜範

【字成之黃巖人其從祖熚受學朱熹範得從祖之傳家學益著登嘉定元年進士由金壇令累遷祕書監拜監察禦史又以禦史累遷至樞宻院同知官至右丞相其讜論直道多見於爲禦史時範恥言不行而徒冒遷擢之榮故屢疏求罷理宗心知其賢但優之以爵位防莫能盡從其言也年未八旬卒贈少傅諡淸獻有詩五卷】

夏夜雲月不明有感

天色未淸霽浮雲翳層空朦朧玉盤質髣髴擘絮中瓊宇本瑩徹一發不可容胡爲受掩蓋萬象歸防防誰能召風伯掃氛建膚功中天縣淸光娟娟萬里同

募兵

召募古來有今者何其艱文書急如雨取辦都保間百夫不當十一夫費千鐶恐彼嗜利徒無能禦國患老母與少婦蓬頭走江幹挽之不得畱悲泣聲徹天母曰我壯子婦曰我健夫衣裳破無補田園荒未鋤一朝棄我去饑寒我何如我欲從汝行生死同一隅抑恐惰軍气累汝重汝辜今業已分離把袂立須臾拭淚爲汝言汝亦無我虞戮力濟王功期剪兔與狐

良月游水樂

久矣聞水樂邂逅作此遊林立攢萬石曲逕穿深幽谽谺開古洞下有淸淺流惜哉非古音噴薄皆人謀流觴飲山緑風鬢吹颼颼欲歸興未盡攜手湖上樓斜陽獻萬狀浩以百目收白鳥去復還翩翩良自由我本山林人對此多慚憂歲月不我與宴閒其可偸便合作歸計老矣安所投世事皆漫爾政恐空白頭

詠芙蓉與菊花

秋光濃欲滴結束東籬花糝糝紛防綴戢戢相參差淵明太好事言樂酌流霞誰云制頽齡爲與霜爭華映水開芙蓉麗色如春葩謾以拒爲名靑女不能加持此問淵明何乃吝齒牙門外風如箭黃落滿天涯

送趙寛堂

兩片南山云偶爾連空飛一去向空谷一畱伴殘暉招招浙江渡激激風吹衣仰頭有鴻鵠孰使心事違何時黃山畔把酒話昨非

再次沈節推送春韻

子規泣訴春山頭芳艸連天不盡愁紫陌遊人在何處空有顰眉人倚樓溪上悠悠櫂木蘭溪邊落紅紛斑斑嗟哉片片逐流水新篁忽長千瑯玕多少閒愁推不去欲問春歸杳無處少年知已負心期尊酒從今樂事稀

次鄭府判金字韻

巇嶇來北固邂逅識南金未覺人間役欣同物外心燈花殘夜半桂子落秋深細聽朱弦曲寥寥大雅音

途中

官身驚昨夢山店是回程郡事關新舊人心屬送迎塵衫才幸脫野服要須成世路如川險歸途卻自平

水簾谷

巨崖森四立谺洞露前檐鳥道穿危磴虯松奮老髯巖髙全似砌水小不成簾𨿽倦猶貪看中宵澗雨添徐鹿卿

【字徳夫隆興丰城人博通經史以文學名於鄕嘉定十六年進士調南安軍教授重申周程之學辟福建安撫司幹辦公事攺知尢溪事防眞徳秀守泉辟宰南安邑以大治遷國子監主簿入對陳六事上嘉納之攺密院編修值右史方大琮編修劉克莊正字王邁以言事黜鹿卿爲詩贈之亦坐貶太學諸生作四賢頌出知建昌軍歷江東運判代嶽珂提舉太平茶鹽提刑淛東用檄衢州推官馮惟說決婺獄觸忤當路自劾罷歸八召不起宰相杜範遺書力趣之鹿卿乃出擢太府少卿歷崇政說書權吏侍兼侍講引年致仕卒諡淸正】

士友見和七月七日曝書依韻謝之

寒儒家世南州天遣芹宮並俊遊劍水章江千里月天孫河鼓一畨秋曬書舊事聊同郝聯句新聲恐類侯隔歲槐黃頻入夢曽知山角已生不

湛泉酌餞黎丈屬和其詩

幾人林下賦歸休公獨翩然汗漫遊味道不妨寒似水入時須用曲如鉤從來鄰父邀皆去底事官曹挽不畱後夜相從那復得月明千里故山秋

陳府判邀遊梅關

庾嶺蒼蒼古復今公餘杖履愜幽尋兩崖峭壁風霜骨一片淸泉佛祖心靜浣世緣揮酒椀更添春色上梅林防摉翻覺詩情拙滿眼皆詩祗用吟

勸農

竹馬兒童喜欲狂循良太守似龔黃倉庚百囀蠶桑啟布谷一聲稉稻香耕饁盡陶邠國化嬉遊已徧舜民鄕文書便合登髙閣爲說東郊入務忙

劉克莊

【字潛夫莆陽人從學眞西山用防補官令建陽移仙都以詩禍中錮十年端平初召對賜進士出身直史館出爲福建提刑卒其詩號後邨集】

象奕一首呈葉潛仲

小藝無難精上智有未解君看橘中戲玅不出局外屹肰兩國立限以大河界連營稟中權四壁設堅械三十二子者一一具變態先登如挑敵分布如僃塞盡鋭鼓吾勇持重伺彼怠或遲如圍莒或速如入蔡遠炮勿虛發冗卒要精汰負非繇寡少勝豈系彊大昆陽以象奔陳陶以車敗匹馬郭令來一士汲黯在獻俘將策勲得雋眾稱快我欲築壇場誰可建旗蓋葉侯天機深臨陣識向背縱未及國手其髙亦可對狃防敢饒先諱輸每索再寧爲握節死安肯屈膝拜有時橫槊吟句法尢雄邁愚慮僅一得君才乃十倍霸圖務並弱兵志貴攻昧𨿽然屢克獲詎可自侈汰呂防能馘髯衛瓘足縛艾南師未宜輕夜半防砍寨

荔支巖【洞內小石如荔支者無數】

異境閟神奇一罅通深阻呀然張蟾吻光怪腹中貯始來尙覿面稍進但聆語廻頭失塵世束緼行裏所石房容十客石柱徑丈許眠獒若將吠墮果疑可咀平生聞化城今見玉樓櫓陟髙旣趫防循狹或傴僂忽逢路窮處淺浪隔洲渚心知仙聖居欲到無飛羽向非薪燭力往還何異瞽重遊儻未卜聊向詩中覩

棲霞洞

往聞耆老言玆洞深無際闇中或識路塵外別有世幾思絕人事賫糧窮所詣棋終出易迷炬絕入難繼孤亭渺云端於焉小休憇憑髙眺城闕擾擾如聚蚋盡捐滓穢念遂有飛舉勢山靈淸遊雨意來極鋭蒙蒙濕莎艸浥浥涼松桂暝色不可畱惟望巖扉閉

五月二十七日遊諸洞

來南百慮拙所得惟幽尋矧余玉雪友共此丘壑心江亭俯虛曠穴室窮防深是時薄雨收白靄籠靑岑棄輿追野步卻扇開風襟炎方豈必好差遠鼙鼓音且願海氛息莫問神州沈徘徊惜景短畱滯畏老侵昨遊感鶯哢今至聞蟬吟常恐官事縶佳日妨登臨譬如逃學兒汲汲貪寸陰何因釋膠擾把臂偕入林

戴秀巖【戴秀者兵卒也得道於此】

玆巖視諸峯厥壯尢崢嶸舊爲碧蘚封新有朱棧橫縻腰尙恐墮束炬差可行外狹中乃寛始闇俄忽明仰窺神魄悸俯顧形殻輕遂覽丹鑪基微聞玉鼓聲源深足力盡路黒雲气生不辧晝夜分恍疑世代更嘗言學神仙所得由專精豈無諸名士羨彼一老兵欣然約同志嗣此將尋盟安知無白鹿絕頂來相迎

和太白潯陽紫極宮感秋

翰林兩仙人偶來聽風竹蕭蕭玉千竿采采緑一掬少時負不羣中歲乃見獨嗟余長十年所至戀三宿徑當還笏歸奚俟揲蓍卜夜郎與儋耳老大費往復宜州殿其後路險車又覆山中采芝去舍下炊梁熟

上已與客游水月洞分韻得事字

勝踐造物慳貧交世情棄昔戒十客來旦無一人至惟餘曁兩君鼎足坐水次歡言天气佳誰謂風土異髙吟雜騷選序酌逮髫穉滌厓去惡詩捫石認缺字古來幾禊飲傳者才一二蘭亭感慨多未了生死事杜陵更酸辛窮眼珠翠防哉玆日遊超然遺塵累消遙千載後尙有浴沂意巖扉滑如玉歲月可鐫識

答李泉州元善

平生陳無已白首欠吟債未嘗交馬呂況肎見章蔡附熱生可鄙中寒死亦快吾方尙此友巾車與同載前瞻有膺滂卻顧有融泰要當堅一壁詎可立兩界恕乎行誼虧希也名節壞史君惠良箴下走敢不拜懷哉道義交異彼姑息愛

明皇按樂圖

鶯啼花開春晝遲掖庭無事方遨嬉廣平策免曲江去十郎談笑居臺司屏間無逸不復覩教雞能鬭馬能舞戲呼寧哥吹玉笛催喚花奴打羯鼓南衙羣臣朝見疎老伶巨璫前後趨阿瞞半醉倚玉座袖有曲譜無諌書金盆皇孫眞龍種浴罷六宮競圍擁惜哉傍有錦繃兒蹴破咸秦跳河隴古來治亂本無常東封未了西幸忙輦邊貴人亦何罪禍胎似在偃月堂今人不識前朝事但見斷縑妝束異豈知當日亂離人說著開元總垂淚

築城行

萬夫喧喧不停杵杵聲丁丁驚后土徧村開田起窰竈望靑斫木作樓櫓天寒日短工役急白棒訶責如風雨漢家丞相方憂邊築城功髙除美官舊時廣野無城處而今烽火列屯戍君不見髙城齾齾如魚鱗城中蕭疎空無人

運糧行

極邊官軍守戰塲次邊丁壯俱運糧縣符旁午催調發大車小車聲軋軋霜寒晷短路又滑擔夫肩穿牛蹄脫嗚呼漢軍何日屯渭濵營中子弟皆耕人

和南塘食荔嘆

君欲和詩無悤悤唱首天下文章公今年荔子況倍熟亭亭錦蓋髙張空猿偸鴉啄牧童采林間殘顆猶殷紅在昔唐家充歲貢吟諷何止杜陵翁南窮交州西蜀土快馬防送如飛龍絳裳冰肌初照眼玉環一笑恩光濃惟閩以遠幸免涴一顆不到溫泉宮自從陳紫無眞本皺玉晚出尢稱雄邇來雞舌擅瑰瑋贊香譽味萬喙同麟臺仙人親題品天爲此果開遭逢乃知微物似有數聲價亦與時污隆列聖儉徳被華戎微如淮白不敢供柰何置驛奉私室安得木鐸觀民風山蹊谷塹日力窮血肩踠足馳筠籠請公移此食荔嘆置在薰風殿閣中

宿莊家

茆茨迷詰曲度谷復逾陂世上事如許山中人不知牛羊晴臥野鵝鶩晚歸池粗識爲農意秋輸每及時

夜過瑞香庵作

夜深捫絕頂童子旋開扉問客來何暮云僧去未歸山空聞瀑瀉林黑見螢飛此境惟予愛他人到想稀

贈川郭

川郭顚狂甚平生挾術遊老猶攜侍女貧不謟公侯用藥多投病酬錢或掉頭金陵官酒貴應典舊貂裘

送鄒景仁

衝寒何處去新戍尙來年客勸休辭幕君言已買船霜淸江有蟹葉脫木無蟬若過東林寺攜家往問禪

二將【石侯韓仔】

二將同時死路人聞亦哀力窮鏖轉急圍厚突難開戰骨尋應在殘兵間有廻傷心郵遞裏隔日防書來

穴蟻

穴蟻能防患常於未雨移聚如營洛日散似去邠時繼續緣髙壁周遭避淺池誰爲謀國者見事反傷遲

野性

野性無羈束人間毀譽輕客言詩惹謗妻諫酒傷生窻納鄰峯碧瓢分遠澗淸近來尢少睡打坐到鐘聲

全州

寂寂全州路家家荻竹扉異僧畱塔在過客入城稀傳捨臨淸泚官亭占翠微沙頭泊船者多自嶺南歸

贈髙九萬並寄孫季蕃

諸人凋落盡髙叟亦中年行世有千首買山無一錢紫髯長拂地白眼冷看天古道微如綫吾儕各勉旃

贈翁捲

非止擅唐風尢於選體工有時千載事袛在一聯中世自輕前輩天猶活此翁江湖不相見才見又西東

哭李景溫架閣

挾策說荊州那知亦闇投漫招溫處士幾殺杜參謀出幕有淸議還鄕空白頭人間容不得下與阿翁遊【建寧丞相其祖也】

送趙叔愚赴潯州理掾

未奉三雍對聊爲五筦行鄕書逾嶺少詩思入湘淸遠宦身差穩中州事日生向來幾離別此別最關情

白鶴故居

天稔中原禍朝分黨部爭當年誰宰相此地著先生故國難歸去新巢甫落成如何鯨浸外更遣打包行

唐博士祠

博士位尢卑投名入黨碑今觀名世作多在謫官時太史沅湘筆儀曹永柳詩新祠綿蕞爾未盡復遺基

送陳霆之官連州

地接湖南境孤城若个邊茆寮愁問宿峽石善驚船官小無迎吏詩工有續編古人髙妙處不過覽山川

張麗華墓

臺上栢蕭蕭空堂閉寂寥芳魂三尺土往事幾廻潮墮翠尋難見埋紅恨未銷猶勝江令在白首入隋朝

勝業寺

寺創於何代問僧皆不知槎牙夏后栢殘缺柳侯碑雪過禪堂冷冰余嶽路危上封猶未到太息負心期

嚴關新洞

羽客初尋見因於此葺廬未能平險峻先擬架空虛磴路樵相引山名尉自書看來臨驛道未必有仙居

送範守仲冶

放逐諳時態惟侯意味長醴爲狂客設羮許老人嘗南國畱棠捨西郊閉艸堂臨岐先作惡未可倚剛腸

早行

店媼明燈送前村認未眞山頭云似雪陌上樹如人漸覺髙星少才分遠燒新寧須看堠子來往暗知津【近日杜於皇濬有早行一首可敵是作其詩云早發柘臯鎭出門疑五更池光先作曉山路幾時平後騎風相逐前人影漸明翻愁羣動起亂我百虫聲】

暝色

暝色千村靜遙峯帶淺霞荷鋤歸別墅乞火到鄰家戍鼓聞更遠昏燈見字斜小軒風露冷自起灌蘭花

郭璞墓

先生精數學卜穴未應疎因捋虎須死還尋魚腹居如何師鬼谷卻去友靈胥此理憑誰說人方寶葬書

堯廟

帝與天同大天存帝亦存桑麻通絕徼簫鼓出深村水至孤亭合山居列岫尊尙餘土階意樵牧踐籬藩

客中

漂泊何須遠離鄕卽旅人炊薪嘗海品書刺謁田鄰婦寄寒衣少山來曉夢頻小兒仍病瘧詩句竟無神

別敖器之【名陶孫卽題詩三元樓者】

舊說閩人苦節稀先生獨抱歲寒姿老年綘帳聊開講當日烏臺要勘詩東閣不遊緣有气艸堂未架爲無貲輕煙小雪孤行路折賸梅花寄一枝

老嘆

肘後奇書懶更開只今年鬢已相催但聞方士騰空去不見童男入海廻無藥能畱炎帝在有人曾哭老來醉鄕一路差堪向終擬劉伶冡畔埋

答友生

讀易參禪事事奇髙情已恨掛冠遲淸於楚客滋蘭日貧似唐人乞米時家爲買琴添舊債廚因養鶴減晨炊君看江表英雄傳何似孤山一卷詩

小村人家

生來拙性嗜淸幽因過山家爲小畱頂笠兒歸行樹杪提瓶婦去汲溪頭參天老竹當門碧盡日寒泉繞捨流我料艸堂猶未架規模已被野人偸

洲城

先朝築此要防邊不遣邊兒見戰船遮斷難傳河朔檄修來大費水衡錢書生空抱聞雞志故老能言飲馬年慚愧戍兵身手健箔樓各占一間眠

新亭

此是晉人遊集處當時風景與今同不幹鐡鎖樓船力似是蒲葵麈柄功幾簇旌旗秋色裏百年陵闕淚防中興亡畢竟緣何事專罪淸談恐未公

送周監門

一領靑衫似敗荷柰君母老秩卑何三年幕府無人薦常日柴門有客過身畔擔輕藏俸少江頭船重載書多故人若問軍中事爲說防秋夜枕戈

戲孫季蕃

少日逢春一味癡輕鞭小袖趂芳時常過茶邸租船出或在禪林借枕欹名妓難呼多占定好花易落況開遲身今憔悴投空谷悔不當年秉燭嬉

紫澤觀

修持盡是女黃冠自小辭家學住山簾影靜垂斜日裏磬聲徐出落花間祭星緑簡親書字避客靑衣宻揜關最愛粉墻堪試筆苦無才思又空還

方寺丞新第

一生不蓄買田錢華屋何心亦偶然客至多逢僧在坐釣歸惟許鶴隨船按行花木皆僚友主掌湖山卽事權京洛貴人金穀裏安知世上有林泉

方寺丞艇子初成

船成莫厭野人過久欲從公具釣蓑積雨晴來湖面濶殘花落盡樹陰多新營小店皆依桞舊有危亭尙隔荷所恨前峯含暝色不然和月宿煙波

燈夕

千炬金梔映玉渠臺城昨夢又年餘斷無弦索鳴華屋惟見炊煙起艸廬兒報瓶空因止酒婢言油盡暫停書蓬窻亦有精勤士何必然藜向石渠

觀元祐黨籍碑

嶺外瘴魂多不返冡中枯骨亦加刑稍寛末後因奎宿暫僕中間得彗星蚤日大程知反覆莫年小範要調停書生幾防殘碑淚一弔諸賢地下靈

募兵

調發年多籍半空虎符招補至閩中莊農戎服來操防太守儒裝學挽弓去日初辭鄕樹緑到時愁見戍旗紅募金莫作纒頭費畱制衣袍禦北風

書事

人道山東入職方書生膽小慮空長遺民似蟻饑難給俠士如鷹飽易颺未見馳車修寢廟先聞鑄印拜侯王靑齊父老應流涕何日鸞旗駐路旁

身在

身在樵村釣瀬行秋毫不與市朝爭目云嗜酒相繩急謗到吟詩所犯輕沈水一銖銷永晝蠧書數葉伴殘更閉門孤學無窮味笑殺韓公接後生

感昔【二首】

談攻說守漫多端誰把先朝事細看棄夏西陲忘險要失燕北面受風寒傍無公議扶種李中有流言沮範韓寄語深衣揮麈者身經目擊始知難

先皇立國用文儒奇士多爲筆墨拘澶水歸來邊奏少熈河防外戰功無生前上亦知彊至死後人方誄尹洙螻蟻小臣孤憤意夜窻和淚看輿圖

得曾景建書

聞君別後買傾城酒戒中年亦放行遠使忽來知病起近書全未說丹成莫嫌身去依劉表曾有人甘殺禰衡何日斷原荒澗畔一間茅屋對寒檠

被酒

酒戶當年頗著聲可堪病起困飛觥醉呼禇令爲傖父狂喚桓公作老兵舊有崢嶸皆鏟去新無磊塊可澆平投牀懶取騷經看只喚梨花解宿酲

贈徐相師

許負遺書果是非子憑何處說精微使君豈必如椰大丞相元來要瓠肥袖濶日常籠短刺肩寒春未換單衣半頭布袋挑詩卷也道遊方賣術歸

哭黃直卿寺丞

當年出塞共臨戎箭滿行營戍火紅督府凱旋先請去堅城築就獨無功身謀彼此皆迂濶國事中間偶異同莫怪些詞含哽噎在時曾賞小詩工

崇化麻沙道中

經行愛此人煙好面俯淸溪背負山半艇何妨呼渡去小橋不礙負薪還遠聞淸磬來林杪忽有朱欄出竹間深處安知無隱者卜鄰容我設柴關

眞隱寺

出郭斜陽已在山夜深乘月到江幹奴敲小店牢扄戶僧借虛堂徑掛單駭浪急回因膽薄逆風小住爲心寛投牀一枕瀟湘夢無柰霜鐘苦喚殘

挽方孚若寺丞

使君神雋似龍麟行地飛空不可馴詩裏得朋卿與我酒邊爭霸世無人寶釵去盡中年病珠履來疎晚節貧昔共誅茅聽瀑處溪雲谷月亦悲辛

爲圃

衰病歸來占把茅譬如僧葺退居寮因存橘樹斜通徑怕礙荷花小著橋古有功名興釣築今無物色到漁樵可憐歲晚閒雙手種罷蕪菁擷菊苖

寒食淸明

寂寂柴門村落裏也教挿桞記年華禁煙不到粵人國上冡亦攜龎老家漢寢唐陵無麥飯山蹊野徑有梨花一尊徑借靑苔臥莫管城頭奏暮笳

題趙子固詩卷

紫芝仲白俱仙去晚秀惟君擅士林字肖率更新手作詩疑賈島後身吟九成合奏音方僃三染爲纁色始深老去尢於朋友篤未忘幾研琢磨心

送王實之【邁】

欲去還畱每自憐竟爲吾子著先鞭孤忠盡見萬言疏十口同登一葉船屈法相傳煩聖主上書俱貶愧前賢南歸定過西山下細把行藏告墓阡

寄徐眞翁侍郎

憶昨紛紛眾喙鳴怪君噤齘久無聲得非家客畱廷尉或是閨人沮仲卿白璧防瑕終古在黃金橫帶霎時榮從來公議無情甚莫遣防齋獨擅名

次韻實之

孤臣去國四經春迹遠安知罪尙新蚤亦曾譏秦氏者才爲與議濮園人懶箋光範幹時宰且伴田家賽社神醉倒不能愁世事倩他煙桞替含顰

題小室【二首】

已向深林卓小庵是中僅可著禪龕士師何止三無慍中散居然七不堪一去重華那復得方當盛漢勿多談近來弟子俱行腳誰伴山僧面壁參

阡陌東西山北南半生常帶散人銜何曾云夢芥八九一任狙公芧四三閤上大夫投欲死甕間吏部寢方酣可憐子駿無家法下見先人面有慚

送表弟方時父

棄置空村飽世情髙軒乃肎顧柴荊韓甥殷浩貧親戚李益盧綸外弟兄兩鬢蕭疎驚老大一燈明滅話平生刺桐花下逢予季多致詩人未害淸

夢方孚若

寤寐中原獨著鞭往來絕域幾餐氊封侯反出李蔡下成佛卻居靈運先八百里烹饗軍防九千縑輦作碑錢秖今誰是田橫客回首荒丘一慨然

寄趙昌父

世上久無遺逸禮此翁白首不彈冠一生官職監南嶽四海詩名主玉山經歲著書人少見有時入郭俗爭看何由樵服供薪水得附髙名野史間【按章泉詩苦不多卽今所傳亦無奇句而一時名人慕悅如此則以其志趣超然爲難及耳】

雪

衰同梧葉報蕭颼臥聽窻聲作許愁檠暗冷光侵研幾瓦疎飛片落香篝病思結客遊梁苑狂愛提軍入蔡州也待訪梅湖畔去黃塵滿袖欲盟鷗

遇雨

與客同登萬仞崖蔽天風雨驀然來六丁白晝誅炎魃百怪蒼淵起蟄雷毒蟒噴時林盡黑怒龍裂處石中開吾生不及觀河決得賦斯遊亦壯哉

漁梁

春泥滑滑雨絲絲一路陰寒少霽時水入陂渠喧似瀑雲從山崦上如炊燎衣去傍田家火炙燭來看野店詩落盡梅花心事惡獨搔蓬鬢繞殘枝

鄭寧示邊報走筆戲贈

曾客嫖姚與伏波慣騎生馬擁雕戈金臺有命終須築鐡硯無功亦且磨見說帛書來汝洛又傳氊帳廹淮河只今西北多機防吾子南歸竟若何

醴陵客店

野郭依稀隔渡頭解鞍來倚店家樓欲攀桂樹吟招隱因看梅花賦遠遊市上俚音多楚語橋邊碧色是湘流直南鄕國幾千里目送羇鴻起暮愁

落梅【二首】

一片能教一斷腸可堪平砌更堆墻飄如遷客來過嶺墜似騷人去赴湘亂防莓苔多莫數偶粘衣袖久仍香東風謬掌花權柄卻忌孤髙不主張【按君以末二語竟遭詩祻所謂卻被梅花累十年眞堪一笑也】

昨夜尖風幾陣寒心知淸物久畱難枝疎似被金刀剪片細疑經玉杵殘痛叱山童持帚去苛畱野客坐苔看月中徙倚憑空樹也勝吳兒賞牡丹

老馬

脊瘡蹄蹇瘦闌干火印年深字已漫野澗有冰朝洗怯破坊無壁夜嘶寒身同退卒支殘料眼見新駒鞁寶鞍昔走塞垣如抹電安知末路出門難

老妓

籍中歌舞昔馳聲顦顇猶存態與情愛說舊官當日寵偏呼狎客小時名薄鬟已脫梳難就半被常空睡不成卻羨鄰姬門戶熱隔墻張燭到天明

老奴

少賤腸枵破褐單傍人門戶活饑寒自從毀齒初成劵直至長須尙不冠冷炙時霑筵上餕禿芒旋掃臼邊殘他時縱取封侯印僅得君王踞厠看

老妾

傷春感舊似中酲樂器全拋曲譜生自少抱衾無怨色閒時擁髻尙風情曾陪太尉斟還唱猶記司空眼與聲著主衣裳爲主壽莫如琴客別宜城

丙辰元日

免隨賀旦趂南衙五見空村換嵗華旋遣廚人挑薺萊虛勞座客頌椒花不施行馬均編戶𨿽飲屠蘓殿一家二十宦遊今七十卻於身外復何加

宿千歲庵聽泉

因愛庵前一脈泉襆衾來此借房眠驟聞將謂溪當戶久聽翻疑屋是船變作怒聲猶壯烈滴成細防更淸圓君看昔日蘭亭帖亦把湍流替管弦

南浦亭寄所思

只是從前瘦病身官卑活計太淸貧買來晉帖多成贗吟得唐詩轉逼眞生擬棄家尋劍客死當移冡近騷人秋風爛熳吹雙鬢目送停雲欲愴神

烏石山

客子家山亦此峯可堪投宿聽疎鐘旋沽村酒開霜柿欲訪禪扉隔暮松鄕信寫成無便寄寒衣著綻倩人縫遠來只爲營圃不是貪渠萬戶封

鳯凰臺晚眺

經月疎行臺上路秣陵城郭忽秋風馬嘶衛霍空營裏螢起齊梁廢苑中野寺舊曾開玉帳翠華久不幸離宮小儒記得隆興事閒對山僧說魏公

去春

去春烽火照江邊曾艸軍書夕廢眼萬里旌旗眞屬命一丘耕釣且隨緣偶然謝客原非病間亦尋僧不爲禪尙有惜花情味在銅瓶終日玩芳妍

送李用之察院赴潮州

烏府名臣暫擁麾霜稜聊復變春熈行人猶謂驄當避聖世初無鱷可移粵俗相攜看上日韓祠配食付他時極知不作周南滯禁闥須君補闕遺

訪李鋼艸堂不遇

細路縈紆入野田遙瞻竹樹已欣然靑苔地滑跌盧老蒼耳林深迷謫仙不羨玉堂在天上徑須茆屋占云邊極知謝客非爲亢貪看林花聽澗泉

西山

絕頂遙知有隱君餐芝種術鹿爲羣多應午竈茶煙起山下看來是白雲

歸至武陽渡作

夾岸盲風掃楝花髙城已近被雲遮遮時畱取城西塔篷底歸人要認家

再贈錢道人

拙貌慚君仔細看鏡中我自覺神寒直從杜甫編排起幾个吟人作大官

久旱卽事【二首】

晹烏下飲百川空民自祠龍禱社公豈是長官渾忘卻水車聲不到城中

輸租常占一村先不望明時舉力田老畏裏胥如畏虎敗人詩思攪人眠

湘潭道中卽事

儺鼓咚咚匝廟門可憐楚俗至今存屈原章句無人誦別有山歌侑桂尊

出城二絕

日日銅瓶挿數枝瓶空頗訝折來稀出城忽見櫻桃熟始信無花可買歸

小憇城西賣酒家緑陰深處有啼鴉主人嘆息官來晚謝了酴醿一架花

病後訪梅【二首】

夢得因桃數左遷長源爲桞忤當權幸然不識桃兼桞卻被梅花累十年

和靖林間欬嗽時一邊覓句一邊饑而今始防天公意不惜功名只惜詩

羅湖

異境微茫在半霄僊人垂手下相招老來尙有君親念未敢相陪過鐡橋

扶胥

一陣東風掃曀霾天容海色豁然開何須更网珊瑚樹秪讀韓碑也合來

再題六如亭

昔人喜說墜樓姬前輩尢髙斷臂妃肎伴主君來過嶺不妨扶起六如碑

宮詞【二首】

涼殿吹笙露滿天木犀花發月初圓君王少禦珊瑚枕多就宮人玉臂眠

先帝宮人總道妝遙瞻靈栢淚成行舊恩恰似薔薇水滴在羅衣到死香

書壁

緑衣蒲屨小綸巾四壁淸風一榻塵誰謂先生貧到骨百金新聘竹夫人

宋元詩會卷四十八

欽定四庫全書

宋元詩防卷四十九

兵部主事陳焯編

徐經孫

【字中立寶慶二年進士授潤陽主簿知臨武縣通判潭州擢監察禦史劾京尹勵文翁不報卽日出都上遣使追之不及進直寶章閣提刑福建升安撫召爲祕監歷宗正刑侍兼給事升太子詹事輔導東宮三年拜翰林學士知制誥忤丞相賈似道罷歸十年卒贈光祿大夫】

和黎丞梅關嶺

峭壁接髙天閒雲淡橫嶺稍便僧房靜未覺官曹冷風月兩閒人山川一佳境誰歟共玆樂老仙白垂領

題施山觀音閣

閣道連云棧檐牙覆竹陰南來天馬渡北落水龍吟林鳥疑談偈田花欲布金憑欄觀下界洞見逺公心

病中有感

習懶多成病旬餘久覆杯帳中聞燕語瓶裏看花開醫已肱三折愁來腸九廽何時得疎散屐齒印蒼苔

福州卽景

一別居諸歲月增遙聞此景畫難能潮田種稻重収穀道路逢人半是僧城裏三山千簇寺夜間雙塔百枝燈常年六月東崖下地湧寒泉潄齒冰

送仲時弟

江關千里隔山川有弟能來慰眼前方喜雁行隨處樂可堪蟾影別時圓暑行勿亟宜彊飯湍激多驚莫問船歸到家山相勞苦團欒恰是菊花天

方嶽

【字巨山歙人紹定間進士官至吏部侍郎前後爲權相所惡擯斥以死有秋崖集稗史云方巨山昔在趙丞相幕中因避趙父之諱攺姓爲萬後又爲丘嶽屬官攺名曰萬山恐未必然】燕來巢

吾貧自無家客戶寄村疃槿籬只三間荒寒天不管燕亦何所聞乃於我乎館豈以菊未莎而有竹可欵不叩富兒門寧爲老夫伴此意殊可人然亦似吾懶所須半丸泥不費一秉稈云胡及風燻相宅無乃緩勉哉爾翁姥坐席寧暇暖主人當賀成落以晴雲盌

蟄室

室中度以幾其修去尋一廣長半而贏崇爲咫者七牖一以爲明墐三以爲宻不供並橫肱所貴劣容膝蠖屈防春霆龜穹美朝日防方用事萬木僵欲栗窮陰易中人戒子謹無出於時則然耳天者儻可必相爾室外寒磚鑪坐捫虱

東西船

昨日東船送風下突過乘輿快於馬今日西船使風上適從何來急於浪東船下時西船怨西船上時東船羨篙師勞苦自相寛明日那知風不轉推篷一笑奚爾爲怨遲羨速無休時沙頭漠漠杏花雨依舊年時檣燕語

豆苖

江南之筍天下奇春風悤悤催上籬秦郵之姜肥勝肉遠莫致之長負腹先生一鉢同僧居別有方法供齋蔬山房掃地布豆粒不煩勤荷煙中鉏手分瀑泉灑作雨覆以老瓦如穹廬平明發視玊髯磔一夜怒長堪冰苴自親火候瀹魚眼帶生芼入晴雲盌碧絲髙壓涎滑蒓脆響平欺辛螫蔊晚菘早韭各一時非時不到詩人脾何如此雋咄嗟辦庾郎處貧未爲慣

黃宰致江西詩雙井茶

黃侯授我以江西詩禪之宗瀹我以雙井老仙之雪香磚鑪春著兔毫玊石鼎月翻魚眼湯夜搜攬十年讀候虫鳴秋聲殷墻廼翁詩家第一祖不用棒喝行諸方掀翻杜陵自作古夜半衣鉢誰升堂單傳橫出三十六未許歙梅洪雁行雅聞滕閣藏墨本欲往從之山阻長牙箋大冊忽在眼荒苔茆屋森珩璜東湖柳色入眉宇君其幾代之諸郎不離文字話祖意傳燈肯與畱山房寧知三生受昏闇縱有此燈無此光宜州戍樓山月苦茫茫參到無何鄕【黃宰當是山谷之孫而逸其名字何也】

齋中

竹外一燈靑殘書伴古防葉幹聞雨急山近覺嵐腥多病身爲累無心夢亦靈明朝有癡事須到采芹亭

山居【二首】

我愛山居好林梢一片晴野煙禽誶語春水桞閒情蘚石隨行枕藤花醒酒羮吾詩不堪煮亦足了吾生我愛山居好紅稠處處花云粘居士屩藤覆野人家入饌春燒筍分燈夜作茶無人共襟抱煙雨話桑麻

不寐

不寐何爲者幽居事更稠怯風思鶴冷聞雨爲花愁艸合妨遊屐沙崩壓釣舟春蓑故無恙欹枕數更籌

寄侄

爾亦爲貧驅間硯欲枯自從村野別曾到峽山無寒圃應肥菜秋霖怕損租有書供夜讀時一喚吾雛

舟次嚴陵

與雁分洲宿連云做夢淸江風月事老野雨客心驚潮急仍吞瀨更寒不過城子陵吾所韙蓑外防須名

熱甚有懷山間

終是山間別寒泉在腳邊戲魚爭美防啼鳥破佳眠境寂夜如水僧閒日抵年欲來來未得戽斗救枯田

聽雨

竹齋眠聽雨夢里長靑苔門寂山相對身閒鳥不猜客應嫌酒盡花卻爲詩開莫下簾尢好恐妨云往來

泊歙浦

此路難爲別丹楓似去年人行秋色裏雁落客愁邊霜月欹寒渚江聲驚夜船孤城吹角處獨立渺風煙

秋曉登山

登興在丘林其如老見尋身余持蟹手腳負看山心秋色蒼厓暝曉籬黃葉深惟應負苓者來往古松陰

道中連雨

蚤晏逢人問荒村店亦稀竹輿穿雨過沙鳥帶雲飛野渡疑無樹春山盡有薇不緣詩是伴誰與倚荊扉

山墅

且莫嫌窮僻山居盡自奇候樵分玊蕈燻穴得香貍杯雋明冰片崖寒孕雪芝不遺吾一美慙爾野人爲

趙尉催築秋崖

只爾三間屋吾貧未易云與山先定諡有客屢移文竹喜今年活梅從隔塢聞猶嫌灌園力多爲讀書分

送王尉歸覲

喜有吟詩癖吾儕得往還客惟依竹語官只似僧閒夜雨燈誰共秋崖槁未刪柴門黃葉下別後正須關

答趙玊汝

人間無處不風波潮打西興雨一蓑難與命爭俱老矣徑尋詩去柰吾何園成次第自花艸山是知聞空薜蘿賴有月明千里共煙寒數筆落行窩

次韻鄭總幹

防須咄咄漫書空未覺人間欠此翁黃犢自隨諳寂寞靑山亦諱話窮通世方怒及水中蟹我亦防如天外鴻醉眼不知人幾品久將樵牧等三公

書戴式之詩卷

石屏遊諸老間蚤得詩名及諸老凋謝獨石屏巋然魯靈光耳予生後三十二年才此一識秋風別去因書數語集中

七十行年戴石屏同時諸老各凋零扁舟歸去自漁捨冷骨秋來更鶴形天地無情頭盡白江山有分眼終靑剡溪定有人乘興月下柴門不用扃

感懷【五首】

異人曽授相牛經奇字初傳瘞鶴銘敲月不知僧某甲鉏煙賴有老畦丁山靈呵防閒居賦象緯森羅處士星俯仰中心無愧怍芋區隴亦朝廷

去國何年老一丘於今已換幾公侯不知我者謂爲拙是有命焉那用求舴艋舟應容釣蟹麒麟閣不畫騎牛百年長短身餘幾付與西風汗漫遊

從古幽閒在澗阿不將齒髮犯風波共知韓愈亦人耳子謂伯寮如命何野處生成盤谷序襟期寫在醉時歌尙嫌山淺人知處更與移牀入薜蘿

拄上風煙更一層瘦藤對倚玉崚嶒左花右竹自昭穆春鶴秋猿相友朋五畝園爲終老計半間云住在家僧蹲鴟生乳菇如臂莫道山翁百不能

曩昔行藏已熟籌最爲上防是無求看人面孔有何好如此頭顱只合休艸艸園廬山北住匆匆歲月水東流莫因一片梧桐葉瘦損能詩沈隱侯

山居

春溪甘滑潄山瓢歸臥藤陰蘚逕遙雲气釀成巫峽雨松聲寒似浙江潮書生與世例迂濶山意向人殊寂寥卻喜庾郎貧到骨韭畦時一摘煙苖

次韻鄭僉判

不論山北與山南是處移將竹兩三亦愛村深工部屋尙嫌門對相公潭夕陽歸鳥占花塢山雨飯牛規艸庵日掛壁從生白醭此中除酒百無堪

陪吳總侍集研山用趙端明送行韻

煙波畫出暮江天著我蘆花明月船官滿只稱前進士路貧休問小行年一歸已後陶元亮眾論寧無班孟堅不負登臨重九約過江猶及菊花前

立春

初信東風入防幡自挑雪薺飣春盤土牛又送一年老海鶴不知三逕寒筋力尙堪耕綠野鬢毛並欲掛黃冠無人共跨南山犢更作尋花問柳看

次韻徐宰集珠溪

僧不須敲飯後鐘自擕茶去借松風斬新山色佛頭綠依舊桃花人面紅春甕貯冰揺玊螘夜堂烘蠟綴釵虫山靈共欲畱人住新月隔溪煙霧蒙

過北固山下舊居

池塘燕子舊人家楊柳春寒一逕斜夜讀自生書帶艸朝饑曾對米囊花侯誰在矣山如昨今我來思鬢已華捨館不知何日定竹輿鳴雨又吚啞

春日雜興【二首】

髙下雲藏野老家縱橫水潄竹籬斜勒將春去許多雨流出山來都是花白首風煙三逕艸淸時鼓吹一池蛙身閒不耐閒雙手洗甑炊香夜作茶

南岡北嶺對扉看盡朝嵐與夕霏社後未曾聞燕語雨中誰不惜花飛山醅約莫幾時熟沙筍輪囷一尺圍莫怨風光損桃李荼防芍藥又芳菲

約黃成之觀瓊花予不及從以詩代簡

杜宇聲中鬢欲華春風將綠又天涯欠隨江夏無雙士共看揚州第一花想象煙雲人跨鶴淋漓詩句字棲鴉蹇驢不管唐衫濕醉兀歸鞍暮雨斜

夏日簡王尉

松蘿爲屋芰荷衣只與鳬鷗共釣磯雌霓橫溪遮雨斷雄風吹霧作塵飛山林誰可閒來往世俗難論眞是非頗喜雪舟王逸少夜涼吾欲扣齋扉

山中

剩斸荒寒地百弓盡供弄月與吟風太平世界丰登外小有洞天閒適中野服染成駝樣褐山花開到雁來紅夕陽籬落誰呼喚盂酒蹄肩賽社翁

旅思

索米長安鬢易絲向來書劍亦奚爲無詩傳與雞林去有賦羞令狗監知兩戒山河饒虎落五湖煙水欠鴟夷喜無光範三書艸此叚差彊韓退之

湖上

老藤支我步湖漘借與晴光一欠伸楊柳得春靑眼舊山巒畱雪白頭新鐡瑯璫語尋齋鉢銀鱍剌肥収釣緍有兩黃冠共棋局相擕便作所歡人

簡李桐廬

愧面何堪見客星移舟且莫近前汀鷗沙艸長連江暗蟹捨潮回帶雨腥歸去尙餘初繭栗生來能費幾笭箵詩腸一夜生芒角試問故人雙玊缾

逢梅【二首】

水仙婉弱山礬冗我自視之兒女曹魯直徑令相伯仲至今未敢廣離騷

人言艸沒孤山冡從此梅花不要詩卻是未嫌吾輩在一枝開過竹巴籬

嶽珂

【字肅之相州人宋南渡後家江州甘棠湖考其詩所自述蓋忠武裔也嘉熙戊戌官戶部侍郎總餉沔鄂史無傳於他傳見之言其制置當塗橫斂百出非亷士也】將發琵琶亭

前歲西鄂今歲東入吳同一琵琶亭行客各異塗當時白傅恨陳迹久榛蕪突兀眼前屋丹堊塗楶櫨廢興曾幾時傳捨同蘧廬已見兩折柳於此餞老夫昔持使者節今發追鋒車我則齊出處世自分榮枯而況天地間萬變同須臾我觀商婦者豈足書琵琶本常技何地無此徒夫販浮梁茶婦卽空舟居長吏濕靑衫禮法毋乃疎樂天子牟心一念存江湖詎關蝦蟆陵維以懷故都譬之澤畔吟此語非寓歟蓋嘗考遺集一事曾同符聞歌鸚鵡洲尋聲得幼姝倚檣泣明月淸淚垂眞珠夫君當此時正屬典午初不應奇謗後無復思亷隅六義有比興觀洧傳洵訏托物皆一理實事那相須人情伏與妬所値分賢愚低睂終不說正恥悻悻俱初意秪如此膠柱何足拘子折武昌柳予宅潯陽廬二詩端可識一笑聊洗誣

後元祐行上平章喬益公

正月二日天气淸六符兩兩三階平閤門催班報麻案珂馬汀玲萬人看押麻參政拆璽封宣詞舍人來殿東鞠躬一聲百僚聽軍國平章喬益公天心果與人心同大哉聖斷天與通本朝太平說元祐五嶽三光渾未剖當年一日三制頒呂範堂堂分左右防中大老更魁傑申國勲名比韓富民生是時非漢唐親見至治躋羲皇一塵不起四陲服軌順星躔蕃五穀士皆有造百姓寧官僚徹底淸似冰桁楊畢空戈革偃天街鏡淨無欃槍彼何人斯階啟厲九縣回颷八紘沸髙皇匹馬開東南王業中興今五世窮荒極逺何自來中原萬里吹黃埃數殫剝復回否泰胚腪元气鐘奇才耆明壽雋軼千古呂望鷹揚稱尙父便教旦奭居東西穆穆迓衡今再覩官家卽日開天章貂冠玊佩遊巖廊一都一兪一吁咈四海春風已披拂聖賢自昔難相逢巨魚縱壑鴻遇風輿人觀呼爭誦說元祐嘉熙莫分別君不見䢐徠處士歌一防濃墨大字慶曆詩生民至今受其賜千載萬載生光輝【按宋史嘉熙三年喬行簡拜平章軍國重事封肅國公玆稱益公或系後來加封名號】

赤壁

周郎二十四年少蓋世功名隨一燎親提三萬走曹瞞不以敵勍恨兵少豫州失匕已膽折一日目明驚二妙最憐黃蓋不知名吏士相從倚營嘯阿奴火攻本無策破竹自繇人不料貪降納侮理固宜泥淖華容幾盡勦古來行師有絕地毌乃重詒千古笑鏃湛縱是差可忍鼎峙詎關謀所召二喬春鎖何足言從此天光遂分耀我聞漢賊久染指奮毒揺牙噬江表八荒囊括豈復遺一防吳宮已爲沼當時乘勝下部騎考地當居楚南徼防衝逆鬭須上流揖冦那容越津要武昌霸基跬步耳肯使國畿紛防旐坡仙訪古特寓意橫槊雄姿誰與弔故將異地詞賦政恐因訛啟譏誚滄浪六月捲晴雪歷歷江山人物嵌空亂石今幾存彷佛棲巢尙驚鳥夜深刁鬥聲四發星斗滿空羣籟悄便須喚起紫綺裘孤鶴南天楚江曉

長門怨

驚風不成雨行雲去無蹤妾生三十年著籍長門宮宮車轆轆春雷曉明星初熒緑云擾增成丙捨爭迎鑾惟有長門閉花鳥黃門開玊匙畫史圖蛾眉金鋪振瓊鑰玉秀生銅池朝陽才回金屋在轉盻不堪人事攺入宮已作鄭袖嗁出塞那知延壽賣花殘鳥語頻長門春復春花鳥易驚老況復門內人東風動地夜來惡萬翆千紅繞簾幙莫熊自有匪石心肯顧班姬秋扇薄長門勿輕怨視此篋中扇白華兮緑衣自古兮有之

病虎行

長風吹谷白日暗曠野人稀云黯澹狐貍嘯舞豺狼嗥病虎妥尾行蓬蒿天寒泉凍山骨髙皮枯髀癢霜爪搔紛紛晴雪爬落毛垂頭帖耳身腥臊羣鴉搓牙噪古木燐火半靑新鬼哭走麕過前不能逐目視眈眈蹲朴樕毛風血雨天地肅何日跳踉看食肉天生萬物有盛時當年一嘯天助威坐看雲起行引兒當塗寧復論老羆一朝老去守巖竇落葉滿山冰雪後壯心空在筋力疲寂寞長饑眠白晝古來豪傑多沈淪不用爲防皆若人範雎折脇西入秦內史長歡田甲嗔可憐百獸爲披靡轉顧不如圈中豕男兒奮跲亦渠似肯復虛爲倚崖死君不見南山白額曾報恩墻頭金枕投何人

三江口過舟時方四鼓

櫂鷁収金柅釵虫綴玊缸地鄰今七澤名襲古三江岷漾𨿽分荊揚卻異邦晨光猶未發早認白鷗雙

荷花盛開以病旬餘不至亭上偶成

病襟慵防杖天鏡恰開奩靑蓋迷前浦紅妝間曲櫩藻窺知鷺下萍破識魚潛防看吳公陣官蛙奏曉嚴

早起

五夜玉繩轉雙轤金井寒背人鮫作市欺夢蟈鳴官竹徑風初度松梢月尙團踞龜猶汗漫何許覓乘鸞

午睡

東日平明際北窗髙臥時五經方坦腹百慮且伸眉蕉覆從疑鹿槐安更獵龜覺來還一莞七椀玊川詩

綿羊

防毛吹朔雪細肋臥晴沙曉牧尾揺扇春遊項引車湩流便逐艸酪正需茶日夕歸棲處因風想塞笳

山中奉寄通判楊宗博

多病山中客無人傍酒罇與猿分橡子爲鹿長禾孫白晝雲歸屋黃昏雨打門忽懷楊別駕煙靄隔重閽

宿溪聲閣望香鑪峯

閴歷煙巖古琮琤雪澗橫海潮秋八月山雨夜三更肯作隨流想難防潄石情壯懷徒激烈聊復以詩鳴

庚子正月彗見於室有詔求言感作

美芹野人意喬木世臣家尺璧諒非寶寸心元不遐誰知劍門棧已建鬰軍牙所恨韶鈞遠難堪聽夕笳

排灣遇風對岸卽彭澤舊縣

隱約山藏霧砰地起雷黑風吹海立白雨過江來齊樂正應爾沛兒安在哉雄雌誰與辧試上楚王臺三塔寺寒光亭張於湖書詞寺柱吳毅夫命名後軒

竹裏逢僧院殘碑不記年鴈題三崒堵龍化兩魁躔寶慶號應紀元丰墨尙鮮寒光定何似誰放五湖船

楊梅

渰歷三家市梅垂萬顆酸瑤池看火樹嶁室試金丹風露盈籃重冰霜透齒寒它楊應不類畱與子云看

張公洞

驢迹驚初踐鷹盤若有靈石橋通便戶金鑰鎖殊庭滴乳看成像登臺仍刻銘更憐國山寺眞欲比云亭

春波堂小飲懷棠湖舊居

平生到處西湖長眼底波光日日新圖在輞川非舊隱夢回笠澤是前身一江細雨欹靑菊萬里雄風起白蘋獨立蒼茫動歸興釣磯須理未垂綸

上已約客病不及往二詩呈陳元履王因道諸君

我是棠磯舊釣徒天教生與水雲俱蘭亭正値人修禊柳岸還添浪拍湖幸有丈人觀筆法可無嘉客醉兵廚直須去躍城東馬更與畱春作後圖

予癸巳在京口因郡中元夕張燈偶閱國史靖康丙午正月十五日辛巳祐陵南巡駐蹕是郡二月二十三日己未始還京師凡居郡三十有八日玆聞簫鼓感舊興嘆不勝澘然因渉筆以記大略而僧有衝希者乃擕以示韓正倫彼謂予諷已遂架大怨迄興妄獄賴聖明察知其寃前謾盡白因悼正倫之歿閔其左計亮其初心附昔所作詩於後

駕軺老子久婆娑坐聽笙歌擁綺羅十里西涼憶如意百年南國比流梭吞聲有恨哀蒲柳紀節無人廢蓼莪寂寞丹心耿梅月挑燈頻問夜如何

予歸未省松楸將以初秋望前泛湖之龍門已戒舟而值連雨因賦天問

小心風伯紫宮回眼看銀蟾海上來豹又成漫谷霧斷虹猶作隱山雷便教雨積三時害未信云無一日開待試平生補天手爲君明鏡再安臺

賀李微之兼工侍

奎章夜下九重天雍乘疇咨法從賢紀雉重開五工正止麟還見一經傳紫荷佩袷新簪橐靑汗磨鉛舊簡編便合史筵尊領袖紅雲堆裏望臺躔

雨中觀廬山

雨裏觀山夐不同何須九疉看屏風紫觚壇上排蒼璧靑步障邊鋪翆茸谷錦未廻晴日照衣綃聊借淡煙籠祗今萬木添紅纈更倩靑霜染曉楓

太平興國宮

槐影西淸舞翆鸞竹宮髙接五云環職陪溫洛圖書地名在元封卜祝間晝訪未承龍閣問晨香猶厠羽衣班祠官到處無公事且聽松聲老此山

將遊太平宮呈趙季茂

聖治峯前松檜寒舊遊重此解歸鞍著身泉石無心客主掌雲山正額官老去隱居居紫府新來雜壓壓黃冠門東曾有劉仙洞剝蘚攜笻試扣看

聞畫眉鳥聲戲作

木杪幽禽巧語新何時曾記得名因樣傳京兆成雙嫵人指漁陽開小顰盡稱如簧啼白晝未須對鏡學靑春山中有叟嗒無語短褐龎眉更笑人

以廬山所產天花蕈冬筍玊延饟趙季茂通判

已認山家作富家與猨分栗雀分茶气先十月地抽筍光現五臺天雨花幸有玊延炊夜月肯令繡谷咽朝霞憑君試雋幽厓味卻較閒忙定不差

設醮太平宮竣事呈偕行諸君

星壇仙簴韻瓊瑤彷佛神斿下九霄龍駕淸都三境接蜺旌綘節百靈朝霜澄夜气俱明徹云澹秋容想泬寥耿耿寸衷天所鑑憂時惟冀五兵銷

已亥明禋覃恩封鄴矦感愧有作

布衣所願極封畱佩印歸來正倦遊汗馬無功開上郡鑄龜有意顧中流南巡空負黃圖恨北望還興紫陌愁王國不煩謀主父自嘲支子亦通侯

詠小園雙竹

錦繃玊立紀雙淸瑞牒千年重得名龍竹髙標儼元致態湘素節凜皇英質同隴麥兩岐秀奇並庭柯連理榮卻羨此君尢特立虛心直道不孤生

新荷出水

貼水初翻紫玊團忽驚矗立傍防幹瑤池七日來靑鳥玊鑑孤奩舞翠鸞曉露走盤珠顆瑩晚風颺蓋雪衣寒從今十丈開花面太蕐峯頭更一看

白水浦懷王建寧

南朝舊見王忠武此地曾屯十萬兵十里荒蹊秋兔健千年陳迹暮鴻徵無衣空蘊包胥志遺幗終畱諸葛名落日英雄滿襟淚鳯凰倚徙正孤城

問道宜興

粹儀夾綻盛花鈿人說先朝祀玊仙罨畫有溪春不老煉丹無竈古空傳乞靈賸擬羞蘋藻養性何勞學汞鉛書閣蒼龍應不遠爲君重寫白雲篇

夢尙畱三橋旅邸

天上歸來打六更夢回搔首正瞢騰玊霜初上三橋月絳防猶明九市燈聲徹銅魚催勘箭影斜金鵲在觚稜帝鄕東望重回首佳气何時到五陵

林希逸

【號鬳齋閩人端平間進士與劉克莊同年官至學士】

冬曉

雲樹曉層層初霞照屋稜冰池紋似鏤霜瓦气如蒸凍想歌樵客閒思煨芋僧癡翁吟太早窗下有殘燈

雨後溪橋看水

緑徧東西岸田家亦喜晴溪回急雨漲雲放半山明沙外看流勢橋邊聽淺聲向令平十里應與剡爭名

資福嶺庵前作

嶺路松陰好歸鞭爲小停苔封石面紫藤絡樹身靑庵古無人住蟬多過客聽少時文防處近裏有祠庭

和後村口占

老去田翁多狎友年來觀主換新衘緣溪竹杖時行散面壁蒲團漸放參休夢筆花尋硯滴祗看貝葉守燈龕淸朝越紼修祠禮畱滯何妨似史談

和唐衣

苦著唐衣落魄多人生行樂不知他可曾癡說飛霞佩那肯吟思疉雪羅帶眼減多臒已甚布毛吹盡意如何溪鄰更有笭箵伴時整牛衣共緝莎

春谷示榕橋精舍二十四詩和其首韻

春谷因榕費苦吟爲憐夾道緑陰陰身藏巖澗風霜老名入圖經歲月深北客未知題詠少南州莫向字書尋鶯啼庭葉曾畱句獨賞河東刺史音

先母忌【日丁卯】

兒正癡時賴母賢如今滿鏡白於綿可堪遠日思存日更向衰年憶幼年嫠早獨攜三稚子世貧能有幾磽田書燈督課無虛夕曾解衣還束脯錢

庾樓月夜

明月今宵好曾經照庾公登樓當靜夜懷古對秋風飛鏡緣空上危檐映水中胡牀無恙否岸幘爲誰雄老子今何在寒光昔亦同淸談孤此景白髮向江東

月

此夜一輪滿騷情不禁秋月非人可掃人與月俱愁素魄憑誰問寒光爲底畱擬隨風葉去遠似雪花浮竹影揺仍在波光散未収嫦娥如戲我移照讀書樓

山村暮歸

防防殘鴉過孤村帶落暉籬邊聞犬吠山下有人歸逺岫連芳塢長林繞翆微云深認茆屋風細颺徵衣樵唱同尋徑猿驚爲扣扉夜深燈火下兒女共依依

杜鵑

叫盡三巴月淒涼杜宇聲今人誰與語故主自呼名啼血嗟何意前身恨未平轉喉曾有諱弄舌似猶生姓字諸禽識君臣易世輕提壺無意緒醉魄謾飛鳴

水碓

機事嗟何巧空村不住舂潺湲因借力俯仰若爲容盡日勞雙杵疏泉隔幾峯無人長軋軋助我爲淙淙碓下僧長喜溪邊婦亦慵香廚炊已辦時借野雲封

雁足書

中郎沙漠外羝乳事何如賴有雲中雁能傳足上書衘蘆來內苑系帛自穹廬地說荒寒極人稱老病餘史徒誇問犬詩莫詠烹魚靑鳥仙家使吾今益信渠

笛裏

笛裏愁千緒更長憶故山今人吹古曲漢月照秦關霜竹和聲切匡牀倨坐閒一輪秋塞外萬嶂野雲間此夜聽渠弄何時招我還回思帝城角花影映朝班

宋元詩防卷四十九

欽定四庫全書

宋元詩防卷五十

兵部主事陳焯編

髙九萬

【號竹磵理宗時人與劉后村孫季蕃善後村寄詩云行世有千首買山無一錢其風致可想】卜居

結屋離黃道開門對白沙一莊千古月三徑四時花客至旋沽酒身閒自煮茶相聞虫鳥外不復聽喧嘩

春日湖上

淸波門外放船時盡日輕寒戀客衣花下笑聲人共語柳邊檣影燕初飛曉風不定棠棃瘦夜雨相連薺麥肥最憶故山春正好夜來先遣夢魂歸

送方秋崖出都門

忠言歷歷未曾行盡載圖書出帝京餘子但知才可忌先生當以去爲榮門防竹石關心久部曲溪山照眼明長嘯歸歟莫惆悵淛江風定自潮平

江居晚詠

家住淸江江上邨江雲山影自平分幾回晚起開門看不見靑山見白雲

過寶蓮山【山下爲韓王府】

拂曉官家簿錄時未曾吹徹玊參差旁人不忍聽鸚鵡猶向金籠喚太師【時侂冑賜死玊津園側】

春情

天涯海角水雲寛人在吳頭楚尾間彈徹箜篌難寄恨海棠深院獨憑欄

眞山民

【字山民文忠公之孫宋末隱居不仕但自稱山民諱其名氏識者服君才節謂徳祐間復出一淵明也】

幽居雜興

松桂小菟裘山扉幽更幽蜂王衙早晚燕子社春秋鬢禿難遮老心寛不貯愁年來把鋤手無復揖公侯

光霽閣晚望

一閣納萬象危防俯渺茫白沙難認月黃葉易爲霜宿鳥投煙嶼歸樵趂野航孤吟誰是伴漁笛起滄浪

興福寺

爲厭市喧雜攜詩來此吟鳥聲山路靜花影寺門深樓閣莊嚴界池塘淸淨心松風亦好事送客出前林

修眞院訪崔道士

竹扉蒼蘚墻林下小丹房風定香煙直月斜簾影長瀹茶泉味別防易露痕香安得棲塵外求師卻老方

春遊和胡叔芳韻

春光潑眼明占勝得新亭棠醉風扶起柳眠鶯喚醒非無杯泛綠安得鬢皆靑且事日爲樂歌聲莫暫停

山亭避暑

怕礙淸風入丁寧莫下簾地皆宜避暑人自要趨炎竹色水千頃松聲風四檐此中有幽致多取未傷亷

三山旅夜

獨坐本無況淒涼更旅中檻低檐礙月牕破紙吟風鄰館笛三弄譙樓鼓二通半觴聊自適新荔擘輕紅

泊白沙渡

日暮片帆落渡頭生暝煙與鷗分渚泊邀月共船眠燈影漁舟外湍聲客枕邊離懷正無柰況復聽啼鵑

夜話無上人房

蒲團一榻上坐到夜將分牕月燈昏見巖猿雨歇聞茶甌勝飲酒禪語當論文只恐紅塵迹涴師松下云

獨坐

寒齋淡無味孤坐思悠悠時事三緘口年光一轉頭有書遮老眼無藥療閒愁假使丹心在衰遲也合休

曉行山間

出門誰是伴只約瘦藤行一二里山徑兩三聲曉鶯亂峯相出沒初日乍陰晴僧捨在何許隔林鐘磬淸

山間次季芳韻

好山多在眼塵事少關心風竹有聲畫石泉無操琴許猿分野果畱鶴守雲林不是閒邊客誰來此地吟

溪行

春暖溪西路行吟又幾廻水淸明白鷺花落失靑苔云過日吞吐樹揺風往來漁歌聽未了欲去又徘徊

除夜約張梅境飲

今日又除夕君能爲我來燭光紅照席酒浪緑揺杯臘帶吟愁去春隨笑臉回相看俱健在莫管歲蕐催

宿寶勝寺

苦吟吟未了只向兩廊行月去塔無影風來鐸有聲禪心隨水淨佛眼共燈明安得云邊住與僧分此情

兵後寓捨送春

觸景多懷舊憑欄易愴神飛花遊蕩子古木老成人世換山如醉田荒艸自新鄕關渺何處回首暗風塵

樓居

攜書來過此便覺少塵埃檐冷畱云宿牕明報月來閒愁山隔斷幽夢鳥呼回湖海元龍气從渠俗子猜

蘭溪舟中

一舸下中流西風兩防秋櫓聲揺客夢帆影掛離愁落日魚鰕市長煙蘆荻洲篙人夜相語明發又嚴州

淸明

淸明今日是原上一經過新葬塜無數未來人更多此生曾悟否不樂復如何莫待澆墳土樽前且醉歌

臨江晚行

茅舍亂雞聲疎林淡見星霜輕畱艸緑霧暗失山靑蹤迹去來燕交遊聚散萍浮生原是客不必恨飄零

寄郭月蓬

煙波秋艸外活計一漁篷澹月明寒葦新霜醉曉楓身𨿽殊出處道豈有窮通俯仰看人面何如數過鴻

舟中峽口

亂山如碧玊處處見鵑花水漲傍分港舟行倒走沙宿依沽酒市飯過釣魚家喜脫風波險推篷數暝鴉

次韻章劍溪山居

想無書赴隴林鶴莫驚猜曵杖云同出開簾山自來池堪供洗硯籬不礙觀梅靜倚長松立藤花防翆苔

宋道士同遊白雲關

扶攜方外友來入白雲關八九峯如畫兩三人倚欄棋聲敲竹外簾影落花間一曲瑤琴罷翆陰生晝寒

晚春

有恨靑春老無營白晝長葉新林換緑花落地生香雨意一畨足人家百事忙爲儒竟成誤悔不早農桑

江樓秋夕

樓髙古城繞無柰漏聲催幽夢風吹斷新吟月送來江長漁唱遠云冷雁聲哀明日重陽酒黃花開未開

初夏訪劉道士

白雲隨杖屨伴我到山房暑薄疑天別林深見路長水芝皆道味花竹亦詩香更待荷開後來分半榻涼

春行

東風物物新花外步淸晨蕉葉捲舒雨鳩聲問答春園林三月景詩酒百年身試數交逰侶如今有幾人

秋晚

暮色入江郊霜風兩鬢毛笛聲吹月落詩興挾秋髙謝絕南柯蟻畱連左手螯孤燈竹牕底危坐一歌騷

李修伯山居

俗子自不到幽扉何必扄苔衣和月臥山雨雜泉聽有髮徒斑白無名入汗靑未應閒此事尙可掃經

道逢過軍投宿山寺

窮途欲焉往薄暮此相投蟋蟀數聲雨芭蕉一寺秋鄕關來枕畔時事上眉頭長嘆爲僧好今逢更說愁

春曉雨

破曉檐花未放漧披衣和夢倚防幹釀成苔暈地猶濕老盡鶯聲風正寒無客醉敲金響有人睡怯翆衾單牡丹一夜成消瘦下卻朱簾不忍看

西湖圖

兩袖春風一丈藜等閒踏破柳橋西雲開逺嶂碧千疉雨過落花紅半溪靑斾有情邀我醉黃鶯無恨爲誰啼東城正在桃林外多少遊人逐馬蹄

隱懷

樣不趨時合便休都將往事付東流眼看浮世自今古迹與孤云同去畱泉石定非騎馬路功名不上釣魚舟有時但得句無問只與漁歌互唱酬

遊鳯棲寺

十載重遊古鳯棲連宮新繞緑楊堤欲談世事佛無語不管客愁禽自啼苔滑空廊妨散步塵昏老壁失畱題僧家田地鄰家種菜甲春風緑滿畦

漁浦晚秋

西風吹夢越中遊剪剪輕寒入短裘鴈字不將鄕信冩蛩聲空和旅吟愁郵亭冷雨孤燈夜漁市斜陽一笛秋是處山川卽吾土仲宣何用怯登樓

泊舟嚴灘

天色防茫入暝鐘嚴陵湍上系孤篷水禽與我共明月蘆葉同誰吟晚風隔浦人家漁火外滿江愁思笛聲中雲開休望飛鴻影身卽天涯一斷鴻

題永嘉夢艸堂

畱得斯堂萬古名江山不敢閉英靈池光曾染吟邊墨艸色猶如夢裏靑南浦詩香流未歇東家魂冷喚難醒當時園柳俱塵迹惟有鳴禽尙可聽

連城春夜畱別張建溪

飛絮遊絲客子心連城那忍遽分襟靑燈應見詩情苦濁酒不如交味深一榻暖風棲竹屋半防澹月立花陰離懷今夜先収拾盡付明朝馬上吟

夜坐

匹馬平生汗漫遊如今寂寞老林丘小牕半夜靑燈雨幽樹一庭黃葉秋懶看世情寧睡去怕傷時事莫吟休寒蛩可是知人意未到莎根只說愁

東粵廟

頽欄斜照网蛛絲陳迹淒涼萬古悲柘水尙鳴亾國怨山松曾見受封時碑因苔蝕無完字城爲田侵失舊基當日東甌知幾戰如今贏得一荒祠

歲暮

顏不常朱鬢易斑流光難駐雨跳丸一年又是等閒過百歲只消如此看把酒何曾長在手種桃能得幾憑欄癡人醉夢不知醒日夜雙眉抵死攢

三峯寺

寂寞煙林噪亂鴉靑鞋步入野僧家云深不礙鐘聲出日轉還移塔影斜廊下蝸粘沿砌蘚佛前蜂戀挿瓶花竹牀紙帳淸如水一枕松風聽煮茶

江頭春日

春暖旗亭煮酒香醉醒始悟是他鄕駕言行邁路千里豈不懷歸天一方春事漸消鶯語老離愁偏勝柳絲長無聊莫向城南宿澹月梨花正斷腸

初夏

一葉燻風帶暑回雨天濃翠與庭槐不隨春去鶯猶在好競時妝橊又開剪尺旋裁新白薴杯盤聊薦舊靑梅篋中敝扇投閒久依舊團團入手來

幽棲

鶴防松扉久不開蒲團端坐思悠哉故交只向夢中見閒事不經心上來雙屐躡雲春采藥一笻掛月夜觀梅東風似見山童懶自與幽人掃徑苔

讀劉元城言行錄

一掃權姦九十章七州不憚歷炎荒黃粱富貴百年短靑史是非千載長丞相𨿽存心已死先生旣葬骨猶香向令鐡漢常畱在天下何緣有靖康

秋夜次葉一山韻

自笑秋來似轉蓬偶然飛落過山中一燈幽館菊花雨孤枕小樓梧葉風渉世悠悠旋磨蟻懷人杳杳寄書鴻浮生何預光陰事抵死相催作老翁

杜鵑花得紅字

愁鎖巴云往事空只將遺恨寄芳叢歸心千古終難白啼血萬山都是紅枝帶翠煙深夜月魂飛錦水舊東風至今染出懷鄕恨長掛行人望眼中

客中遇鄕友季芳遠歸省親

河梁邂逅話襟期獵獵西風透裌衣酒臉未隨紅葉醉鄕心先逐白雲飛客中送客難爲別山上安山胡不歸借使家書君可寄此間無處問庭幃

山人家

片雲隔斷嶂西風三兩山花屋角紅幾畝桑麻春社後數家雞犬夕陽中拾薪澗底靑裠婦倚杖檐間白髮翁我亦願來同隱者種桃早晚趂東風

朱溪澗

路轉峯回又一村天寒大半掩柴門云融山脊嵐生翠水嚼沙洲樹出根任擁重裘風亦冷未投荒店月先昏今宵只傍梅花宿贏得淸芬入夢魂

閒中

敢咎章縫解誤人甘於閒處著閒身腹中書在溫仍熟夢裏詩成記不眞引鶴徐行三逕曉約梅同醉一壺春今朝有喜誰知得新換銜頭號散民

春曉山行

風掃連陰作快晴瘦笻伴我出山扄路從初日紅邊過人在野花香裏行古水殊無趨世態幽禽懶作弄春聲棕鞋踏徧山南北只與白雲相送迎

梅仙山【梅福鏈丹地】

西都不知壽安用獨長年縱有丹鑪在難吹漢火然

螢火

防蹤一腐艸霜重不禁秋想悟浮生短常爲秉燭遊

吉水夜泊

入夜始維舟黃蘆古渡頭眠鷗知讓客飛過蓼花洲

艸

艸枯根不死春到又敷榮獨有愁根在非春亦自生

水墨海棠

不將翆袖捲紗紅怪得陳奪化工想是太眞春睡足夢魂正在黑甜中

遊春嘲年少

錦袍朱帶玊花驄著意追歡紫陌東只道春風屬楊柳不知楊柳有秋風

山間早春

小桃枝上認年蕐隨分紅開一兩花將謂春風只城市也吹春色到山家

三月晦日

九十風光能有幾東風遽作遠行人樽前莫惜今朝醉明日鶯聲不是春

吳龍翰

【字君式歙人與方嶽同時同裏】

牛首山觀揚子江

巨靈擘破此山石鞭起九龍入空碧山分爲兩合不成夾住長江數千尺九道驚湍相擊撞雷聲怒發誰敢當金牛怪獸不可數往往殺气侵肌涼嗚呼蜀道古來難燒棧能斷人往還一夫可敵百夫勇天險惟有秦函關固知長江當城壁立此界限分南北東南佳气無窮年此江未必成桑田君不見逆亮百萬鼔腥風海鰍出鬭天掃空書生不能長鎗與大劍只坐帷幄収奇功

題國直先伯祖海潮賦後

銀山突兀滄海頭夜半鼓噪萬貔貅爭雄角力轉坤軸旋磨塵世偕浮漚朝朝暮暮自消長誰言於此隨海鰍鴟革裹屍已塵土未必怨怒卒不休看公立論屈前輩筆端有力挽萬牛孤峯絕岸气象古亦復燦燦瑚鉤分明掘見陰陽根判斷造化之深幽機發泄天帝嗔此文政恐雷電収不然亦似畫鳥迹長夜鬼哭聲啾啾公自騎去不返滿江明月蘆花秋

西湖曲

十里風光煙水白嵯峨帝城紫霧隔笛聲吹斷蒲葉風鷺飛界破靑山色湖波鱗鱗織成縠翆蓋紅幢機上蔟長安富兒美少年馬蹄踏踏香塵撲畫舫誰家窈窕娘半額鵞黃時樣妝玊手折花嬌無力花枝半折銀絲長隔花躊躇意相屬稍稍談笑聞餘香頽陽西落漢水遠無計問覓雙瓊璫巫山髙哉但入夢安得挿翮飛其傍君不見吳姬采蓮自唱曲君王尙在舟中宿

白紵詞

吳宮煙水碧迢迢如鱗金屋淩瑯霄北方佳人顏如花素衣濯濯明朝霞雲母屏風眞珠箔香銷金鴨春寒薄璧月流光羅綺筵白紵舞殘西月落君看月落夜潮平吳江濶兮越江深吳王醉去越王醒

嘉禾沈園

景物何其異虛巖人力成淸池沈鳥影髙樹落蟬聲花日樓臺麗香風簾幙輕客來堪一借莫恡百杯傾

感興

閉門逃俗客攜酒過禪關竈古茶煙斷碑殘雨蘚瘢秋僧行影瘦夜鶴病翎寒片月隨人到孤琴對佛彈

詩境

流水環詩境未容塵土侵步迂莎徑曲坐占艸堂深秋句蛩分和山杯鳥勸斟好懷無客共相對一瑤琴

謾題

放曠疎林下淸風吹鬢毛傍梅讀周易對酒歌離騷詩思秋雲淡古懷明月髙五湖天地別煙水緑平篙

夏日書事

園林數間屋長掩竹笆籬亭桞拂棋局瓶花落硯池蝶狂如被酒蟬咽似吟詩脫防掛嵒石涼颸入鬢絲

吳越歸秋晚

湖海歸來晚園荒菊幾叢秋山吟骨瘦霜葉醉顏紅弔影寒溪上懷人落月中靑燈滋味永不用哭途窮

春晚郊行

芒鞋竹杖出柴關簡防園林腳不閒翆幄初張花作局錦防成列筍爲班煙波鷗鷺春風外桑柘牛羊夕照間野興不須邀客共芳樽濁酒對黃山

贈劉后村

騎卻靑鸞上禁林巖巖聲價重南金花磚日轉瓊箋暖蓮燭星歸玊漏沈翰墨挈來三昧手絲綸畫出九重心春風已築沙堤路天上虛皇屬意深

樂府

妾心江岸石千古無變更郎心江上水倏忽風波生殘月小樓西鵑啼思欲迷妾夫在天南何不那邊啼

春晚畱淮上

淮山歷歷春云澹淮水湯湯夜月輝此處杜鵑啼不到江南行客未成歸

久客買舟西還

萬里煙波興渺然愁心系住防橋邊歸裝詩少不成載自折梅花湊滿船

水邊早梅

數花黯淡帶寒煙漏泄春光矮屋邊防被淸池寫疎影一枝分作兩枝妍

宋伯仁

【字器之湖州人南宋淳祐間爲淮南鹺官詩多淸婉可誦然觀其所稱執政諸作邪正不分一以贊頌爲事其所趨尙如是則發諸心聲者亦可槪見矣】

歲旦

居閒無賀客早起但如常桃板隨人換梅花隔歲香春風回笑語雲气卜丰穰栢酒何勞勸心康壽自長

久雨

暗數春來雨曾無兩日晴樹連山莫辧橋與水俱平閉戶惟應懶逢人且問耕海棠花落盡顦顇幾流鶯

雪後

暖地難爲雪春天易得晴落梅狂客意啼鳥故園聲愁樂從他事湖山寄此生願將身與世一葉等相輕

悶甚

酴醿開已殘窗戶尙輕寒往事多因拙淸尊彊自寛對妻憐病久顧影得心酸更展淵明集從頭一再看

妙智庵

結屋古山巓源流未有年便非眞隱者且喜得安禪石洞云同臥茶鐺客到煎我來當小憇詩滿夕陽天

蘇州有感

秋意滿姑蘇扁舟憶五湖鈴聲邊報急帆影客心孤野港靑如染遙山淡欲無千年遺迹在過眼只斯須

雨中

終日翻盆雨池亭晚更涼對琴思古意釃酒惜韶光緑漲便鷗懶殘花笑蝶忙髙田皆可挿好與報君王

春半

春到已多時遊人替衲衣柳眠鶯喚醒花瘦雨添肥官事癡能了人情久易非一貧能自守贏得掩柴扉

漁父吟

小舟如雁鶩穩穩下波心蓑笠幾風雨江山無古今淸歌鳴短櫂紅葉滿疎林一醉不知世前村月未沈

値雨

吳陵兩月雨畱連來問瓊花落砌邊市酒未銷狂客恨塞鴻先作嫩寒天只憂松下無三逕不管囊中欠一錢揚子江頭風正急未知何日買歸船

題象山縣棲霞觀應眞亭簡住持張羽士

杜鵑聲裏立東風山色應憐鬢已蓬二麥曉寒新雨後一年春事落花中醉斟浮蟻邀仙客笑揖飛鷗問釣翁檐外萬竿君子竹虛心能得幾人同

村莊卽事

靑旗獵獵又村莊僊景還他是故鄕叟有七旬頭未白山無重數葉初黃稻畦明月家家酒茆屋淸歌處處霜晚菊一籬秋欲老客懷牢落愧重陽

登海陵城

淮楚年年一畨秋西風慣識古譙樓金湯城壁休淸野玊帳英雄未白頭霜艸萬家人泠落凍雲千疉雁綢繆中原無計堪修整且對屯兵說近愁

出陸

吳陵咫尺是維揚徒步方知去路長漁屋試霜蘆葉老酒家畱坐豆花香秋光淺淡人同瘦雁影參差客共忙僕子莫嗟行李重擔頭彊半舊詩囊

邊頭老馬

解下韁繩便欲眠絕無筋力可勝鞭霜蹄徧識淮南地夜艸猶吞塞北煙怕逐防旗排偃月寧思金鐙趂朝天華山自有安身處試問將軍更幾年

夜過烏鎭

望極糢糊古樹林彎彎溪港似難尋荻蘆花重霜初下桑柘陰移月未沈恨別情懷𨿽戀酒送衣時節怕聞砧夜行船上山歌意說盡還家一片心

簡張寄翁秀才

徽外琴聲局外棋此心能得幾人知縱橫謾說三千字陶寫須吟百一詩秋到蓼花蟬噪後雨敲荷葉釣歸時西湖盡著張公子定把吟篷逐月移

賀鶴林吳尙書赴召隆興

鸞翔芝簡下溪堂醉夢驚回午正涼寵報帝兪催宰相宜將州紱召文昌蘋花襟袖宮花近詩艸簾櫳諌艸香大化一新多吉士捲阿歷歷告成王

寓西馬堘

十畝荒林屋數間門通小艇水灣灣人行遠路多嫌僻我得安居卻稱閒樽酒相防霜後菊一時難盡雨中山何年脫下浮名事只與田翁防往還

呈畱耕先生王侍郎

夜雨篝燈夢未閒十年殊愧屋頭山喜聞鐺腳濤聲起不憚吟髭雪樣斑漁釣醉歌人所願功名心事國相關辟書笑倒梅邊鶴盡在先生指顧間

兀坐

對坐淸淸一穗香悄無人語日偏長硯盤數防梅花片暗引遊蜂度粉墻

湖上

一寒玊浸靑山妝防樓臺夕照間歌管滿船春未去惜無人伴白鷗閒

紙鳶

弄假如眞舞碧空吹噓全在一絲風惟慚尺五天將近猶在兒童掌握中

王柏

【字防之金華人其祖師愈先受業於山復從考亭南軒諸公遊淵源有素柏少慕諸葛亮自號長嘯年逾三十始知家學之原更以魯齋聞同邑何基從黃幹得朱熹之傳卽往從之授以立志居敬之防其學日粹於是當路聘爲麗澤上蔡兩書院師鄕之耆徳皆執弟子禮其卒整衣冠端坐弗少亂也國子祭酒楊文仲請於朝諡曰文獻】

和葉聖予小桃源韻

二仙何如人夫豈古隱士道成遡泬寥佯臥不再起鸞鶴舞松聲蕭騷快心耳金竈淸塵生余丹不輕委我來桃源遊直窮路所止飛蘿揺春煙素雪噴淸泚何時架艸堂深入此山裏翛然逃世慮鏈魄繼遐軌

送希夷之江西

小雨斂輕塵秋聲滿亭驛驅車過南浦別懷徒襞積世道斯陵夷爲善不自力一朝魯兩生爲人作行色誰知離索悲有甚萬鐘失

和寛居見懷

北望戲馬臺荊榛滿中路英气一何多懷古渺難山河腥日月虎豹沐雨露累累楚猴冠異哉天所賦豈無濟川才淹畱秋不暮淸風從何來灑灑定吾故贈我金瑯玕鑿落雙魚素

秋熱

西風不力徵老火未甘退蟬聲亂耳繁癡蚊健始最一雨從天來不復有故態天序自分明人心其少耐

題定武蘭亭副本

玊華末命昭陵土蘭亭神迹埋千古率更搨本入堅瑉【闕】帝歸裝投定武薛家翻刻愚貴遊舊石宣和龕禦府邊塵橫空飛渡河中原荊棘鳴鼙鼓維揚蒼茫駕南轅百年文物不堪補紛紛好事競新模傾欹醜俗亾遺矩如今薛本亦罕見髣髴典刑猶媚嫵淸歡盛防何足傳右軍他帖以千數托言此筆不可再慨然陳迹興懷古今昔相視無已時手掩塵編對秋雨

舟中和聖予【二首】

桐江波漸滑霽色午方開香火嚴蘭若煙霞老釣臺崖髙微徑險水轉萬山回欲訪先生裔相從買一杯江濶風帆急潮回沙露痕寒林無剩葉茅舍各成村雁落煙波渺鴉歸野色昏未知孤客櫂今夜泊誰門

野興

文字饑難煮爲農策最良興來鋤曉月倦後臥斜陽秋稼連千頃春花醉幾場任他名利客車馬逐康莊

蘭

早受樵人貢春蘭訪舊盟謝庭誇瑞物楚澤擷芳名蒼玊裁圭影紫檀含露英奚奴培防巧苔蘚日菁菁

催雨

人世如居甑驕陽不可鉏未聞芻作狗安得夢維魚賦斂民生槁干戈國計虛安危關一飽雨意莫躊躇鄭起

【原名震字叔起號菊山閩連江人屢舉不第晚爲安定和靖書院堂長曾伏闕論史嵩之及鄭淸之再相起復登門大罵被縶下獄鄭罷相始免詩有淸雋集】

再登南樓

客中重上倚層臺天濶云収八面開鴈帶嶽陽秋曉過浪涵巴峽影西來諸營種柳今何在老子登樓得幾回自是江山雄壯處興亾不必問寒灰

爛柯山

春風萬古洞門開塵世興亾定幾回碁局至今無處覓樵人於此遇仙來飛梁橫跨丹虹影絕頂平鋪白玊堆天下紛紛無好著斜陽下嶺共徘徊

宋元詩防卷五十

欽定四庫全書

宋元詩防卷五十一

兵部主事陳焯編

文天祥

【字宋瑞又字履善吉水人自童子時見學宮所祠鄕先生皆諡忠卽欣然慕之年二十舉進士對防集英殿一揮萬言文不起艸理宗親防爲第一丁父憂服闋爲寧海軍節度判官遷刑部郎中出守瑞州攺江西提刑入爲尙書左司郎權直學士以艸制忤賈似道罷歸遂請致仕時年三十七耳咸淳九年起湖南提刑明年攺知贑州徳祐初結義兵勤王至臨安除知平江府元兵破常州入獨松關天祥退守余杭明年正月除知杭州府旋拜右丞相兼樞宻使如軍中講和與巴延抗論亭山拘之使北行至鎭江天祥夜亾入眞州苖再成迎之商用兩淮兵爲興復計防有行反間者淮帥疑之其事中阻天祥乃航海達溫州行在拜右丞相與陳宜中等議不合乃以同都督出江西収兵入汀州再移漳州進復贑屬諸縣俄而兵潰天祥妻妾子女皆被執天祥収殘兵奔循州屯麗江防益王殂衛王繼立天祥上表自劾乞入朝不許因加天祥少保信國公進屯潮陽元帥張範兵突至執之天祥吞腦子不死範委曲誘降弗得遂遣使防送至燕坐臥小樓三年不屈死年四十七天祥忠義動天地泣鬼神其載宋史本傳者出時宰手多失實惟考指南錄庶幾得之】

山中感興【三首】

載酒之東郊東郊艸新緑一雨生江波洲渚失其足靑春豈不惜行樂非所欲采芝復采芝終朝不盈掬大風從何來奇響振空谷我馬何黃息我西山麓

山中有流水霜降石自出驟雨東南來消長不終日故人書問至爲言北風急山深人不知塞馬誰得失挑燈看古史感淚縱橫發幸生聖明時漁樵以自適

桃花何夭夭楊柳何依依去年白鳥集今年黃鵠飛昔爲江上潮今爲山中云江上潮有聲山中云無情一年足自念況復百年長但存松栢心天地眞茫茫

送行中齋【二首】

秋气晚正烈客衣早知寒把衣不能別更盡此日歡出門一萬里風沙浩漫漫豈無兒女情爲君思汍瀾百年有時盡千載無殊觀明明君臣義公獨爲其難寧受百折苦願持一寸丹防須撫捲人孤燈起長嘆

神龍蕩失水馴擾終未得威鳯𨿽在藪肎顧雞鶩食所以古至人受變心不易亳鼎已遷周西山竟肌瘠豫子身自漆萇血成碧何嘗怨廢興而或二心迹堅白不在緇羔裘良自惜此義公素明俗見或未識

題宣州疉嶂樓

初日防髙樓輕煙在疎樹峨峨遠岫出泯泯淸江去檐隙委殘霤屋隅連宿霧薈蔚互低昂熹微分散聚城郭諒非昔山川儼如故童鬢已零落姝顏慰遲暮沈沈澹忘歸欲歸重回顧

東方有一士

萬金結遊俠千金買歌舞丹靑映第宅從者塞衢路身爲他人役名聲落塵土他人一何傷富貴還自苦東方有一士敗垣半風雨不識絲與竹飛雀滿庭戶晨餐或不飽夜夢無驚寤此事古來多難與俗人語

送劉其發入蜀

秋風淒已寒蜀道阻且長虎狼伏原野欲濟川無梁客從何處來云我之西方蕭蕭驌驦鳴熠熠湛盧光昔時榮蕐地今爲爭戰塲將軍揚天戈壯士發戎行江南有羈鳥悠悠懷故鄕駕言與子遊雲天何茫茫

發魚臺

晨炊發魚臺碎雨飛擊麵團團四野周防冥萬象變疑是江南山煙霧昬不見豈知此中原今古經百戰英雄化爲土飛霜酒郊甸天寒日欲短遊子淚如霰

發陵州

中原似滄海萬頃與云連朝暾欲東出皎月正在天逺樹亂如防桑麻郁蒼煙一雁入髙空千鴉落平田我行天地中如蟻磨上旋雨痕畱故衣霜气襲重氊健馬嘶北風潛魚樂深淵噫哉南方人回首空自憐

贈許柏溪惟一

長風吹飛藿蜻蛚吟野艸流光速代謝興懷令人老遊子中夜起悠悠酣且歌明月委淸防江湖秋渉多豈無臨淄魚亦有邯鄲酒懷古招王孫登髙重回首

正气歌

余囚北庭坐一土室室廣八尺深可四尋單扉低小白間短窄污下而幽暗當此夏日諸气萃然雨潦四集浮動牀幾時則爲水气塗泥半朝蒸漚歷瀾時則爲土气乍晴防熱風道四塞時則爲日气檐陰薪防助長炎虐時則爲火气倉腐寄頓陳陳逼人時則爲米气駢肩雜遝腥臊污垢時則爲人气或圊混浮屍或腐防雜出時則爲穢气疉是數气當者鮮不爲厲而余以孱弱俯仰其間於玆二年矣是殆有養致然爾然亦安知所飬何哉孟子曰我善養吾浩然之气彼气有七吾气有一以一敵七吾何患焉況浩然者乃天地之正气也作正气歌一首

天地有正气雜然賦流形下則爲河嶽上則爲日星於人曰浩然沛乎塞蒼冥皇路當淸夷含和吐明庭時窮節乃見一一垂丹靑在齊太史簡在晉董狐筆在秦張良椎在漢蘇武節爲嚴將軍頭爲嵇侍中血爲張雎陽髯爲顏常山舌或爲遼東防淸操厲冰雪或爲出師表鬼神泣壯烈或爲渡江楫慷慨吞狼穴或爲擊賊笏逆竪頭破裂是气所磅薄凜烈萬古存當其貫日月死生安足論地維賴以立天柱賴以尊三綱寔系命道義爲之根嗟余遘陽九也寔不力楚囚纓其冠傳車送窮北鼎鑊甘如飴求之不可得陰房閴鬼火春院閟天黒牛驥同一皁雞棲鳯凰食一朝防霧露分作溝中瘠如此再寒暑百沴自辟易嗟哉沮洳場爲我安樂國豈有他繆巧陰陽不能賊顧此耿耿存仰視浮雲白悠悠我心悲蒼天曷有極哲人日已逺典刑在夙昔風檐展書讀古道照顏色

贈蜀醫鐘正甫有感

炎皇覽眾艸異種多西州爲君望岷峨使我雙淚流向來秦越人朝洛夕邯鄲子持鵲經來自西亦䢐南江南有羈羽豈不懷故營何當同皇風六气和且平

有感

石郎艸艸割山川一落人手三百年八州風雨暗連天三皇五帝如飛煙人人野祭伊水邊春秋斷爛不復傳白頭潦倒今魯連夜深危坐日晏眠

靑原寺【二首】

鐘魚閒日月竹樹老風煙一逕溪流滿四山天影圓無言都是趣有想便成緣夢破啼雨開元六百年空庭橫防蝀斷碣偃龍蛇活火參禪筍淸泉透佛茶晚鐘何處雨春水滿城花夜影燈前客江西七祖家

翠玊樓

昏鴉何處落野渡少人行黃葉聲在地靑山影入城江湖行客夢風雨故鄕情試問東南信梅花三兩英

皁蓋樓

一水樓臺繞半空圖畫開蝸涎行薜荔雀影上莓苔碧落人千載靑山酒一杯晚煙看不盡明日卻歸來

長溪道中和張自山韻

夜靜吳歌咽春深蜀血流向來蘇武節今日子長遊海角云爲防江心石作洲丈夫竟何事底用泣神州

卽事

去年傷北使今日嘆南馳云濕山如動天低雨欲垂徵夫行未已遊子去何之正好王師出崆峒麥熟時

英徳道中

海近山如沃林深屋半蕪乾坤正風雨軒冕總泥途自嘆鳶肩薄誰憐鶴影孤少年狂不醒夜夜夢伊吾

建康

金陵古防府南渡舊陪京山勢猶盤礡江流已變更健兒徙幽土新鬼哭臺城一片淸溪月偏於客有情

眞州驛

山川如識我故舊更無人俯仰干戈迹往來車馬塵英雄遺算晚天地暗愁新北首燕山路淒涼夜向晨

送曹大著知廣徳軍

暫屈瀛洲客來臨汭水民山川歸史記嶽收屬詞人館捨朋簪舊都門祖帳新儒林官可紀何止吏稱循

題吳城山

龍行人鬼外神在地天間彭蠡石砮出洞庭商舶還秋風黃鵠逺春雨白鷗閒雲際靑如粟河流接海山

文山卽事

宇宙風煙濶山林日月長開灘通燕尾伐石割羊腸盤谷堪居李廬山久姓匡知名總閒事一醉櫂滄浪

山居和韻

白扇揮殘暑靑鞋踏嫩晴花牀尋小隱石鼎引長鳴紗防有時去酒壺惟意傾山僧癡與坐閒卻瘦彌明

病中

驟雨知何處一溪秋水生苦吟肩鶴瘦多病耳蟬鳴隱幾惟便睡挑書正倦行山深明月夜丐我半窗淸

別謝愛山

君今拂衣去我獨枕書眠一片過林雨數聲當戶蟬情長空有恨吟苦不成篇後防知何日西風老雁天

病愈簡劉小村

倦余心似醉病起首如蓬黃竹斷橋雨白蘋長笛風仙仙鷗屢舞咄咄雁書空孤負秋來眼閒挑防下桐

曉起

逺寺鳴金鐸疎窗試寶燻秋聲江一片曙影月三分倦鶴行黃葉癡猿坐白雲道人無別事抱膝看回文

別裏中諸友

靑山重回首風雨暗啼猿楊桞溪頭釣梅花石上尊故人無復見烈士尙誰言長有歸來夢衣冠滿故園拜羅氏百歲母之明日主人舉酒客賦詩喜而趂韻

翆防三島近畫閣五雲橫春水鷗聲滑夕陽鴉背明尊前持一笑花下臥餘酲曾見瑤池母不爲虛此生醉淸湖上三日存叟獨不在坐卽席有懷

石鼎吟方透瑤觴醉未防疎林花宻綴舊壘燕新安春半湖山好夜深江海寒王孫隔芳艸初月正相看

題楚觀樓

西風吹感慨曉气薄登臨半壁楚云立一川湘雨深乾坤橫笛影江海倚樓心遺恨飛鴻外南來訪逺音余題郁孤泉五湖翁姚濓爲之和翁官滿歸裏因韻贄別

巢龜君住好湧翆我來遲夜雨呼三韭春風試一旗飛花行客夢芳艸故人思何日五湖上同看浴海曦天臺杜滸字貴卿號梅壑糾合四千人欲救王室當國者不知省正月十三日見余於西湖上余喜其有志頗奬異之十九日客贊余使北梅壑斷斷不可客逐之去余果爲北所畱後二十日驅余北行諸客皆散梅壑憐余孤苦慨然相從天下義士也朝防特攺宣敎郎除禮兵架閣文字

仗節辭王室悠悠萬里轅諸君皆雨別一士獨星言啼鳥亂人意落花銷客魂東坡愛巢谷頗恨晚登門

聞雞

軍中二十日此夕始聞雞塵暗天街靜沙長海路迷銅駞隨雨落鐡騎向風嘶曉起呼詹尹何時脫蒺藜

平江府

樓臺俯舟楫城郭滿干戈故吏歸心少遺民出涕多鳩居無鵲在魚网有鴻過使遂雎陽志安危今若何

沈頥家

余回京口北人欵之府中余不得離岸上得沈頥家坐臥北不意余爲遁計也

孤舟霜月迥曉起入柴門斷岸行簪影荒畦落履痕江山渾在眼宇宙付無言昨夜三更夢春風滿故園余自臯亭山爲北所畱深悔一出之誤聞故人劉小村陳蒲塘引兵而南流涕不自堪

只把初心看休將近事論誓爲天出力疑有鬼迷魂明月夜推枕春風晝閉門故人萬山外俯仰向誰言來此持論太烈北愈疑憚不得歸闕將校官屬日有叛去者可嘆

悠悠天地濶世事與誰論淸夜爲揮涕白雲空斷魂死生蘇子節貴賤翟公門前輩如瓶戒無言勝有言

發東阿

東原深處所時或見人煙秋雨桑麻地春風桃李天貪程頻問堠快馬緩加鞭多少飛檣過噫吁是北船

海上

天邊靑鳥逝海上白鷗馴王濟非癡叔陶潛豈醉人得當須報國可隱卽逃秦身世何時定挑燈看劍頻

除夜

門揜千山黑孤燈伴不眠故鄕在何處今夕是窮年住世眞無系爲囚已自然勞勞空歲月得死似登仙

元日

慙愧雲臺客飄零雪滿氊不圖朱鳥影猶見白蛇年宮殿荒煙隔門庭宿艸連乾坤自春色回首一潸然

泰和

書生曾擁碧油幢恥與羣兒共降漢節幾回登快閣楚囚今度過澄江丹心不攺君臣誼淸淚難忘父母邦莫訝鄕人知我瘦經旬絕粒坐篷窗

和中齋韻

功業飄零五丈原如今局促傍誰轅俛眉北去明妃涙啼血南飛望帝魂骨肉凋殘惟我在形容變盡只聲存江流千古英雄恨蘭作行舟柳作樊

山中卽事

攜壺借艸醉斜陽白鶴飛來月下雙蘆葉西風驚別浦芭蕉夜雨隔疎窗千年帝子朱簾夢一曲仙人鐡笛腔苦問山翁還瘦否手持漁竹下寒江

和韻送逸軒劉民章

少日屠龍事已勞送人千里發江濤蓬萊地近風方細閶闔門開日正髙春裏看花須欵欵雨中剪韭且陶陶金吾已辦長安月雙鳯扶云立海鰲

送人往湖南

雁拕寒月洞庭邊客路淒涼野菊天云隔秋樽橫北海風吹藜杖落西川夜深鬼火千山雪春後鵑花一樹煙爲我祝融峯上看朝暾白處禮蓬仙

和蕭安撫平林送行韻

得失元來付塞翁何心桃李問東風人皆有喜榮三仕我尙無文謝五窮祕苑固知朋可正畏途猶恐甲方欲酬長者殷勤祝坎止流行學四忠

過萬安縣

靑山共折水天平不是南徵是北徵舉世更無巡逺死當年誰道甫申生遙知嶺外相思處不見灘頭惶恐聲傳語故園猿鶴好夢回江路月淒淸

覺海院

闍黎鐘後訪團蒲江色漫漫晝欲晡一笛樓邊河滿子千蓑蘆外筆頭奴急風吹雁還家未新雨生濤到海無本是白鷗隨浩蕩野田漂泊不爲孤

禪關

秋風吹日上禪關路入松花第一彎只願四時煙霧少滿城樓閣見靑山

云端

半空夭矯起層臺傳到劉安車馬來山上自晴山下雨倚欄平立看風雷

陳文龍

【興化人度宗龍飛之歲擢廷魁第一元兵至興化不屈死有與仲子訣別詩讀者悲之】元兵俘至合沙詩寄仲子

斗壘孤危勢不支書生守志定難移自經溝瀆非吾事臣死封疆是此時須信累囚堪釁鼓未聞烈士樹降旗一門百指淪胥盡惟有丹天地知

鄧光薦

【名剡以字行廬陵人宋亾避兵於廣東香山縣有題烏巖山詩又考其所居在本邑西南七十里遭土防妻子俱焚死光薦脫之烏巖與文天祥同舟唱和信國因序其東海集此宋史所未載者按此邑又有馬南寶者宋景炎二年端宗過此以其家爲行宮南寶竭力保衛宋亾悲憤不食嘗作詩有目撃厓門天地攺寸心難與夜潮消之句後聞祥興尙在占城糾兵往迎遇元兵被執不屈而死】題烏巖山

歲雲暮矣可柰何雲愁雨濕陰風多林壑摧殘海驚波慘澹一色無山河哀鴻嗷嗷舊枝柯飛天不容憂虞羅深山短景孤鳥過防看明午風日和

鷓鴣詞

行不得也哥哥瘦妻弱子羸牸防天長地濶多网羅南音漸少北語多肉飛不起可柰何行不得也哥哥謝枋得

【字君直信州弋陽人爲人豪爽觀書五行俱下一覽終身不忘少以忠義自任寶祐中舉進士對防極攻宦官奏名乙科除撫州司戶參軍卽棄去明年復出試敎官中兼經科吳潛宣撫江東西辟差幹辦公事團結民兵以捍饒信因試士防問忤賈似道謫居興國軍咸淳三年赦歸徳祐元年呂文煥導元兵東下枋得以提刑知信州信州不守乃變姓名入建寧已而賣卜建陽市中有求卜者惟取米屨不受一錢久之程文海以人材薦辭不起行省參政魏天祐彊之而北至京師問謝太后攢所及瀛國公所在再拜痛哭不食死】

謝劉純父惠木綿布

嘉樹種木綿天何厚八閩厥土不宜桑蠶事殊艱辛木綿収千株八口不憂貧江東易此種亦可致富殷柰何來瘴癘或者畏蒼旻吾知饒信間蠶月如岐邠兒童皆衣帛豈但奉老親婦女賤羅綺賣絲買金銀角齒不兼與天道斯平均所以木綿利不畀江東人避秦衣木葉矧肎羞縣鶉天下有元徳孔融願卜鄰綈袍望不及共裘志自仁贈我以兩端物意皆可珍防白如雪積麗宻過錦純羔縫不足貴狐腋難擬倫絺纊皆作貢此物不薦陳豈非神禹意隱匿遺小民詩多艸木名箋疏欲諄諄國家無楚越欲識固無因剪裁爲大裘窮冬勝三春拜嘉重感激觸物尢酸辛吁嗟彼寒谷鄒律今不神三宮坐穹廬雨雪或一旬安得遣此惠飛到君王身塞上寒墮指挾纊誰爲溫人各賜兩端費銀二萬斤大軍四十萬談笑卻邊塵感君道義交何異骨肉親可與知者道眾人笑且嗔玊案未能報瓊琚情則眞春秋二百年幣交幾君臣季札有贈好千古尙如新

黃禪師華巖分供食有作

十兆九萬拜求道心如惔毗盧頂上珠直欲一手探天防送誰饌眾腹豈敢貪君有維摩心作繭憐吳蠶八萬四千供只須丈室函昔我聞晨鐘今載艸堂柵流年急如梭長歌愧仙籃勇尋趙州關何畏白髮鬖願爲防法輪金甲持長錟又恐回道人晚遇黃龍南

菖蒲歌

有石奇峭天琢成有艸夭夭冬夏靑人言菖蒲非一種上品九節通仙靈異根不帶塵埃气孤操愛結泉石盟明窗淨幾有宿契花林艸砌無交情夜深不嫌淸露重晨光疑有白雲生嫩如秦時童女登蓬瀛手攜緑玊杖徐行瘦如天臺山上聖賢僧休糧絕粒孤鶴形勁如五百義士從田橫英气凜凜摩靑冥淸如三千弟子立孔庭回琴防瑟天機鳴堂前不入紅粉意席上常聽詩書聲怪石篠簜皆充貢此物舜廟當共登神農多智入本艸靈均蔽賢遺騷經幽人耽翫發仙興方士服餌延修齡防鸞紫鳯琪花苑赤虯玊麟芙蓉城上界眞人好淸淨見此靈苗當大驚我欲攜之朝上帝太淸瑤艸不敢專芳馨玉皇一笑畱香案賜與有道者長生人間千花萬艸盡榮艶未必敢與此艸爭髙名

荊棘中杏花

墻東荒蹊抱溪斜荊棘狼籍盤根芽何年丹杏此畱種小紅濈濈爭春華野人慣見漫不省獨有詩客來咨嗟天眞不到鉛粉筆富艶自是宮闈花曲池芳逕非宿昔蒼苔濁酒同天涯京師惜花如惜玊曉擔賣徹東西家杏花看紅不防白十曰忙殺遊春車誰家園裏有此樹鄭重已著重幃遮阿嬌新寵貯金屋明妃逺嫁愁悲笳落花縈簾拂牀席亦有飄泊沾泥沙天公無心物自物得意未用相陵誇黃昏人歸花不語惟有落月啼棲鴉崇眞院絕粒偶書付兒熙之定之並呈張蒼峯劉洞齋華甫

西漢有臣龔勝卒閉口不食四十日我今半月忍渴饑求死不死更無術精神常與天往來不知飲食爲何物若非功行積未成便是業債償未畢太淸羣仙宴防多鳯簫龍笛鳴瑤瑟豈無道兄相提攜騎龍直上寥天一

求紙衾

避世知無地危身只信天寕持龔勝扇不著挺之綿飬性眞同道知心有宿緣紙衾加罣絮晴日臥云邊

送張子髙歸延平

亂世讀書少前人教子難靑燈嘗合席紅葉趂歸鞭梅自知春近松應耐嵗寒樓髙新月好後夜與誰看

示兒【二首】

門戶興衰豈自由樂天知命我無憂大兒安得孔文舉生子何如孫仲謀天上麒麟元有數人間豚犬不湏愁飬男失教父之過莫視詩書如防讐

千古興亡我盡知一家消息又何疑古來聖哲少才子世亂英雄多義兒靖節少陵能自觧孔明王猛使人悲只虞錯攺金根字焉用城南勸學詩

題東觀壁【二首】

觀外好看船往廻觀中防度見桃開常瞻紫气靑牛去又帯白雲黃鶴來天地無情搔短髮古今多變付殘杯醉中尙有醒時眼不信玉山人可推

老樹猶能識道回好懷長對碧天開靑山緑水何人管明月淸風要我來少日曾聞黃石教平生幾擲左慈杯道兄慣見人間事快抱棋枰信手推

和曹東谷韻

萬古綱常擔上肩脊梁鐵硬對皇天人生芳穢有千載世上榮枯無百年此日識公知有道何時與我詠遊仙不爲蘇武卽龔勝萬一同歸拜杜鵑

魏參政執拘投北行有期死有日詩別妻子良友良朋

雪中松柏愈靑靑扶植綱常在此行天下久無龔勝防人間何獨伯夷淸義髙便覺生堪捨禮重方知死甚輕南八男兒終不屈皇天上帝眼分明

和道士陳天隱

豈不逍遙自采眞世間何地可容身碧潭秋月元無物麗日祥風只愛春天上盡多知已友塵中安得見心人赤虯一躍蓬萊近又恐丹丘有宿因

題龜

三十二峯最髙腳踏髙處眞人豪近觀靈山一防嶁俯視彭蠡無波濤眼明始見滄海濶心逸卻憐人世勞後百千年誰獨立萬古一覽皆秋毫【按靈山一名靈鷲在廣信府城西髙七千餘丈】

送程楚翁逺遊

近日人傳庾嶺梅南枝盡落北枝開長安舊日元無此盡是江南人送來

春日聞杜宇

杜鵑日日勸人歸一片歸心誰得知望帝有神如可問謂余何日是歸期

竹

新篁娟娟如緑玊瀟然出塵澹無欲淸風明月誰主張畱得此君在空谷

扇

蒲葵也觧歸掌握紈素未應捐篋中莫把暗塵涴明月好驅大暑來淸風

菊

淵明豈但隱逸人淵明素懷諸葛志淸香不獨占秋天菊潭一滴三千嵗

松

喬松磊磊多奇節冬無霜雪夏無熱根頭更有千嵗苓知誰可語長生訣

花影

重重疊疊上瑤防防度呼童掃不開剛被太陽収拾去又教明月送將來

絕粒偶書【二首】

丹府金童善主家百神聽命靜無嘩從今何必餐松柏但吸日精吐月華

龜銜甘露爭先到鳯吸醴泉隨後來投在太淸仙酒甕道人日飲兩三杯

瑞應宮

眞人何代結幽棲累世奎章煥紫泥日月髙奔黃道近衡廬旁出玊防低

江萬里

【字子逺都昌人少神雋有鋒頴連舉於鄕入太學有文聲理宗在潛邸嘗書其姓名於幾上以捨選出身教授池州累遷著作郎歷侍禦史至權參知政事爲賈似道所忌丐祠歸聞樊防失守鑿池芝山扁曰止水人莫諭其意及元兵渡江萬里七十六隠艸野間爲遊騎所執竟赴止水死事聞贈太傅益國公後諡文忠】

龍虎山

鑿開風月長生地占郤煙霞不老身虛靖當年仙去後未知丹訣付何人

附天地間集

宋末流傳此帙合十七人存詩二十首專爲一集題曰天地間集或取詩卷長畱之意耶諸人行迹無從盡考然其篇什得附文謝與則堂先生後又經謝髙士鑑定則平日風尙諒皆可觀故仍之

則堂家鉉翁

寄江南故人

曾向錢塘住聞鵑憶蜀鄕不知今夕夣到蜀到錢唐文山文天祥【再見】

南華山

北行近千里廻復迷西東行行望南華忽忽如夢中佛化知幾塵患乃與吾同有形終歸滅不滅惟眞空笑看曹溪水門前坐春風

逢有道者

誰知眞患難悟此大光明雲散天仍在風休水自淸功名防滅性忠孝太勞生此意如能防神仙亦可成本心文及翁

山中夜坐

悠悠天地間艸木獻奇怪投老一蒲團山中大自在疊山謝枋得【再見】

武夷山中

十年無夢得還家獨立靑野水涯天地寂寥山雨歇防生修得到梅花

南谷鄭協

溪橋晚興

寂寞亭基野渡邊春流平岸艸芊芊一川晚照人閒立滿袖楊花聼杜鵑

錢塘晚望

錢塘江上夜潮過秋靜寒煙白露多吳越靑山明月裏舟人齊唱異鄕歌

歸田柴望

月夜溪莊訪舊

山山明月露何處認梅花石色冷疑水溪流白是沙淸吟幽客夢華髮故人家相見卽歸去已應河漢斜古爲徐直方

觀水

滄江無盡水夜夜隨潮去若復作潮來滄江止不住橫舟何新之

秋夜泛舟

飛星曵寒影野水淡碧空人生定何物扁舟空影中何年有宇宙生此木末風有力不向上難到蓬萊宮空攀棲鶻巢搔首如飛蓬俯仰慨今昔此懷安可窮

石髓王仲素

歸去詞

種松雨濯髮折筍春墮指長嘯歸去來滄江一天水艸堂謝鑰

翫月有感

入夜茶甌苦上眉眼花推落石牀棊舉頭卻恨天邊月顚倒山河作樹枝

云西陸壑

退宮人

破篋猶存舊賜香輕將魂夢別昭陽只知鏡裏春難駐誰道人間夜更長父母家貧容不得君王恩重死難忘東風二月垂楊柳猶解飛花入禁墻

菊屋何天定

散防

獨坐忽不樂出門聊散行溪喧亂人語樹偃礙農耕雨徑莓苔積陽坡艸木明道逢九十老相對話承平野防王曼之

春日郊行

出門逢桞色忽過野橋西坐石看潮長隔花聞鳥啼地隨芳艸盡樹與夕陽齊不是桃源路行人亦自迷

西窻

西窻枕寒池池邊老松樹渇猿下偸泉見影忽驚去觀山範協

年年

年年如燕一還家又訪幽居過水涯風雨滿城春欲暮山中猶有碧桃花

東窻吳子文

訪隱者不遇

道人入山訪道人山深俗朴雞犬馴道人不見道人去艸木無邊春

竹坡韓某

采菊

擷我百結衣爲君采東籬半日不盈掬明朝還滿枝悠然何處是千古正如斯

曉山林景怡

曉起

天雞防喔咿殘星在斜漢整衣出幽扉山城漏初斷防微水風生冉冉田露散此時遊葛天淡然空百羨海色上寒梢漸識梅花面

右附文謝詩十五人內家鉉翁號則堂當元師南下次臯亭宋朝納降時吳堅爲左相家鉉翁爲參政賈餘慶劉岊爲祈請使北行至北則鉉翁獨得全節拘畱河間至元成宗卽位之初始賜衣服遣還鄕裏年逾八十矣又文及翁字時學號本心綿州人與文山公通譜由進士守淮郡素著淸名

宋元詩會卷五十一

欽定四庫全書

宋元詩防卷五十二

兵部主事陳焯編

陳普

【字尙徳寕徳人生宋末入元爲遺民學者稱石堂先生】

擬古【二首】

東方有樂國開辟先柏皇鸞鳯爲雞鶩麒麟爲馬羊晨霞作朝食太和爲酒漿土無干戈禍人壽千年長下視禹九州有土皆戰場白日虎狼行靑天蛟龍翔我欲爲逺遊滄海渺無梁何年誇娥氏移置天中央

同根一味艸時命嗟異遇風月芳香合兩地隔周楚爾生麟趾家朝夕沐玊露我在云夢林百艸相防妬白璧終不緇惸惸亦良苦

壬辰日蝕

憶昔度宗皇帝時十年十三日食之似道贔屭湖海曲天子宮庭耽樂嬉滿朝翕翕皆婦人禍來照鏡方畫眉北軍順流日食旣兩國正爾爭雄雌興亡豈必皆有數百年以來士气衰文臣髀肉不識馬武士驚魄怕見旗

憑闌

髙豁乾坤眼山靑緣雨収夕陽流水繞荒艸白雲浮柳防小溪側樵歌古渡頭憑虛發淸嘯安得仲宣樓

徳陽林梅麓太守挽章

殷士皆周祼南音獨楚冠寢車人更怒負爼我何安義合雍容就名應久逺看梅花眞鐡石耐得許多寒

野燒

雜沓平原起電紅慿陵勢欲逼靑艸茅不問新開甲蟄戶尢憐乍啟封何暇侯分玊石稍如伯益逐蛇龍際天逸徳無人識獨倚髙樓到晚鐘

懷古

世事悠悠一轉頭斷雲荒艸古今愁靑山北去黃河隔白日西飛滄海流秦有金牛開劍閣楚無熊虎割鴻溝多情蕭寺前月幾夜蛩聲影半樓

答友人

云作交遊山作賔道心爲主自安貧柴門無鑰見同物竹帛有名終累人緑水一潭澄靜性靑山萬疊裹閒身紛紛望拜馬蹄下不見胸中萬斛塵

秋日卽事【五首】

夜牀轉輾恨明遲曉髮梳寒倚竹扉樹影紙風作色蛩聲壁罅月流輝三杯白酒窮年客滿篋紅塵隔嵗衣遙想白鷗江上路蓼花楓葉雨霏霏

玊露金莖曉髮寒秋風仍作去年看蛩聲疏雨長爲客防影殘蟬獨倚欄鐡硯窻櫺云影淡丹楓溪曲水防幹西風曽與黃花約擬掇繁英貰酒餐

二尺書檠對影居西風吹雪上吟須云邊月色人千里竹裏秋聲酒半壺客思邇來紅葉亂雁聲南去白雲孤季鷹自是知幾者一念蒓鱸便到吳

書余飲水枕長肱四壁啼蛩訴不平月色滿詩骨冷露華方枕夢魂淸西風嵗嵗長堤桞流水朝朝大海萍紅葉山深無雁過殘砧幾處搗秋聲

遊絲閃閃掛虛檐翔集號寒華嶽尖白髮束來閒防易烏衣歸去寂鉤簾三千客路飛楓葉四五人家賣酒簾魚笛水寒江上晚荒叢荳葉雨纎纎

鼓瑟

滿樓明月調云和五十弦中急雨過彩鳯拂衣鳴翠竹素鱗鼓鬛出寒波淒涼楚客新愁斷淸切湘靈舊怨多一曲更沈人已靜江頭云掛緑嵯峨

七夕

但把凡身小品論寕湏搨額問星辰女郎戀別淚如雨遑取金鍼度與人

四皓

長樂巵前露雪眉嵒花亂笑出山時有人拍手田裏來往靑門總不知

李廣李陵

茂陵無柰太倉陳槐裏家傳本助秦萬落千村荊杞滿隴西桃李亦成薪

賈生

落日長沙被鵩驚愁來彊把死生輕洛陽才子多流涕太息沾襟過一生

武帝

商車不足算緡來桑孔咸陽悉茂材一撮茂陵無覓處建章門戶至今開

荀彧

亂離揀得一枝棲得道爭知卻是迷曹操若逢諸葛亮暮年當作漢徵西

謝翺

【字臯羽福之長溪人文丞相開府延平翺以布衣諮議參軍天祥卒亡匿無恆防嘗持酒祭嚴子陵釣防設天祥主號哭爲招魂詞以竹如意擊石歌之詳西防慟哭記後往來杭睦間以肺疾終其詩曰晞發集格律蒼老直追古人】

宋鐃歌鼔吹曲

太祖嘗微時歌日出其後卒平僭亂證於日爲日離海

日離海靑曈曨沃以積水涵蒼穹神光隱豹霧空气呼吸爲蛇龍赤云衣紫霓從吹白眾宿歌大風天吳遁淸海宮

宋旣受天命爲下所推戴懲五季亂誓將整師秋毫無所犯爲天馬黃

天馬黃產異方龍爲馬白照夜气汗云聲嘒野偹法衣引宸駕騰天垠倐變化閠之餘劘以霸閱八姓瞬代謝驅祥靈入罟擭皇上帝監於下誓無嘩出旣禡市日中不易賈坐明堂朝諸夏賚萬方錫純嘏

汴京旣定李筠懷不軌據壺關以叛王師討平之爲徵黎

黎之壄彌蒼莽迆壺關屬上黨有雄矯健曰余宿將於故之思泣示厥像倚孽【缺】勢方張辯臣獻議勸下太行趨懷孟虎牢計之上爭洛邑以東鄕王師奄至扼其吭帝授方略中厥狀獸窮駭突死卒以焬脇從已逮孥肆放凱歌回皇威暢

上親徵李重進至廣陵臨其城防之爲上臨墉

上臨墉戈耀日韎韋指顧流電疾辠止其魁不及卒其魁則頑曰予虢自出坐於轅門斧以率歸子往諭泣股栗語中其肝至畢述侍不及屏沮回遹鞠投於燎甘所卽皇仁閔下焉止蹕貔貅徹竈歸數實獲其棘矢納世室

湖湘亂命將拯之至江陵周保權已平賊出軍澧南以拒卒取滅亡爲軍澧南

軍澧南潰飛鳥鷹隼北來龍蛇夭矯帝有初命奉致討臨於荊妖孽旣掃急驅而孕雉入蒼莽以保王旅長馳颯振槁以仁易暴戒擊剽惟荊衡及郴士如林磔其節蟊春葩秋陰我有造於南式敷徳音

王師拯湖湘道渚宮髙繼衝懼出迎悉以其版籍來上爲鄰之震

鄰之震震於戶戒登陴徹守禦神威掩至不及拒沿楚以南菁茅宿莽獻於王吏奉厥土天子有詔侯西楚自南北東皆我疆籠旗虎莭拜降王秦戈鞏甲期韜藏玉几肅穆垂衣裳

蜀主防懼陰結太原獲其諜六師徵之防至以母托上許歸母數日防卒母以酒酹地因不食亦卒爲母思悲

母思悲母於歸母聞帝語妾歸無所妾生並土蜀壄茫茫奄失其疆初帝謂母子防來小者侯大者王有痍其肌載粟於倉畢有下土方歸母於鄕天不女奪朕言不忘

劉鋹亂嶺南爲象陳以拒王師象奔踶反踐俘鋹以獻爲象之奔

象之奔斯惟迹蹶蹶魚麗駕空云鳥潰南艸浮浮順於貔貅焚其帑實棄厥陬皇風播平轂瞀星辰起皆北走唐季以來逆雛來咮嶺海肅淸無畱後於汴獻囚凱歌奏

上命將平南唐誓城陷毋得輙戮一人眾咸聼命爲徵誓

帝命將臣誓師於徵禡牙於庭曰無劉我人曲阿惟唐以及豫章孽於南國楚粵是疆我師孔武聿禽其王始怒頟頟將臣不懌曰如上命卽起予疾弓韜於衣刃以不血收其石程焚其侈滛視於丁寜筈羽不飲取其鎛磬以獻於京於京告成垓埏旣平

錢氏奄有吳越朝防貢獻不絕於道至是以版圖歸職方爲版圖歸

版圖歸歸職方昔服跗注偹戎行帝鍚之斾龍鳥章酧獻命與胥今上及秦王外臣拜稽首笑頷帝色康畢同軌來於梁寵靈奕奕敷重光願止劍履覲帯裳四海臣妾配虞唐

陳洪進初南唐﨑嶇得逹於天子至是籍其國封略來獻爲附庸畢

淸源無諸邦力弱臣秣陵間道遣進表九門望日旌願齒鄒與郳自達天子庭四鄰雕覇業國除洗天兵皇靈暢遐外蜑俗邇聲明歸其所州乞身奉朝請【音淸】帝命得陪祀湯沐在王城從玆附庸畢歌以頌河淸

宋祖徵河東班師以伐功遺太宗卒成其志爲上之回

上之回舞干戚鳴鑾在鑣士飽力桴鼓轟騰罕山北余刃恢恢軍容肅穆王畿主辰參後服神繼聖伐功卒扼以偏師斷北脇矢菆鳴房蝟集的質子援絕新銜璧並俗嚬嚬附於化以安得其屈產歸帝閒重譯君長來稱藩籥節僸樂示子孫

騎吹曲

親徵

云屯列竈驅貔貅殿前殺馬祭蚩尢勾陳蒼蒼太白濕賊帳夢驚繞營日軍呼萬嵗摧太行驊驑東抹流霓光重華繼堯坐垂拱並土再駕無葛疆

廻鑾曲

建隆親徵回鑾

䢐暑黎陽車駕歸掃淸氛翳兵更衣江都朔云車駕出凱歌消冰供尙食都人引領望翠華徵人一月俱還家

開寶親徵回鑾

長堤夜幸士素飽孤城沈竈無飛鳥從徵鹵簿拜上恩太常朝上回鑾表

太平興國回鑾

都人望气歸瑤闕星掃茸頭落參伐西人冉冉畱紫雲六飛擁日歌回軍

遣將曲

平荊湖遣將

天門雷動開風雲內前盡給羽林軍聖人神武授廟算斬將搴旗各駿奔王師所過如時雨洗濯焦枯向荊楚重宣徳意弔遺黎素服軍前釋俘部全家到闕拜上恩詔書爲築先臣墓

下劍門遣將

神風流霆驅偃艸天兵夜下西南道虎賁長防來鳯州歸峽銜枚疾如掃廟謨萬里諗諸將山川曲折圖形狀天同鬼授契若符坐防罘罳鹵供帳歸來論功授莭鎭鐃鼓殿前歌破陣

歸朝曲

南平王歸朝

荊南萬里朝天道巫女云荒產芳艸錦韉道賜帯盤雕方物南來進龍腦願陪郊祀依日光供帳歸朝親奉表勲階邑食及人移鎭徐戎作家廟人生富貴侯與王四海爲家皆故鄕

吳越王妃歸朝

勾吳月令牽牛中【妃以開寶九年五月隨王入朝】翟茀乘風來閟宮隨王劍履朝上殿黃門夜趣長春宴昭容引班入內朝龍衮當中開雉扇宴罷朝辭坐局促詔賜離宮作湯沐先王烝嘗澤有差上恩許歌陌上花

諭歸朝曲

淮南艸濕网虫露家在先朝父尙主眞人禦極四海歸偃蹇不朝稱節度夜持鐵劵爲爾賜上恩特遣儀鑾使神離魄奪取族夷功臣效命錫龍旂

李侍中妾歌

李筠愛將惟儋珪羙人姓劉筠侍兒城危搶撥不得力雨損鉛華帳下啼擁髻前言馬有幾猶說閨中那問此赤龍從東乘日車火繞城門內蛇死英雄際防風雲奔婦人思報羅裳恩

孟蜀李夫人詞

春荒曲薄蠶叢土屈狄歸朝辭廟主官家呼母恩許歸劍閣並門無處所故衣升屋棺四繞出門哭子汴州道回腸酹酒三致辭巴蜀如歸化啼鳥老身不食追爾魂鹵簿臨門拜上恩

南唐奉使曲

孤城圍中拜右史侍書猶對重瞳子請行慷慨期緩師奉命日馳三百里河流遡風車北首便殿防恩入天袖臣肝有血不濺衣寸舌欲存建王后奇胸如江湧崔嵬慟哭不得天顏回

伎女洗藍曲

後庭朱黃作衣裏伎女帳帷靑曵地碧緑夜掛寒不收緣此洗藍渟露水外間學染因得名不省歸朝爲國氏他年寄生產鴟尾空憶宮中鳥銜子

邸吏謁故主曲

嶺南使鶴日教戰巫女才人謔相見南橈欲載逺遊冠衞士盜船去不還夢見隨俘上江邸道謁淒涼惟故吏自言置邸本先王方物入朝緣此至聞言含咽涕灑江況乃園人舊姓龎淚辭嶺南無歸處防恩秪向江陵住以上二十六首俱紀宋初事仿樂府另爲一體不入古今詩中

翠鏁亭避雨【亭有魏王妃所題字尙新王嘗以皇子成徳軍莭度使鎭南故妃至其處】

客有遊山衣著久如薜荔行行萬翠亭忽作風雨憇仰面無所覩梁間有題字問此何人書婉娩有弱气云昔魏王妃學書似李衛乘雲到此山灑墨在空翠塵風吹土花倐忽景物異疑此夢與仙不類人間世

鐵蛇嶺長耳僧

嶺上有神僧風吹堅両耳云昔垂至肩手提忽然起遊方得至術來此制蛇虺衣縫獨繭絲裂縫蛇盡死至今山下艸食之蠱可已客去勿復言海隅多幻詭

九日前子善來防山中

朝尋寒露枝莫摘不盈把風吹西南云幽情誰與冩有客來縉州遺我古盞斚中有鴛鴦文色如銅雀瓦浮以郁金蕤蒼蘚借其下此物寧足感聊用助歌者但懷郢曲悲豈計所知寡

九日禺中登沃州放鶴南望天臺諸山

鏡面小蓬島入剡脫我驂捨櫂來沃州下嶺見精藍修眉浮天姥天臺在其南良遊愛九日巾墮髮不醉浮秋夕英饑食決明實逺尋竺僧迹俯仰千載陳狂呼許度王謝十八人彷佛川谷應艸禾皆防防便欲卽之語又疑物所馮閉目遊泰初寥廓以爲鄰

因北遊者寄峨眉家先生先生曽宰建之浦城故末童及之

靈關髙縹緲縹緲出層城其上盤紫雲倐忽牛馬形交靑不棲樹浴彼淸泠惟有孤鸑鷟銜命此山靈迎風遡寥廓杳杳西北徵羽毛中道折六月霜霰零回首靈關云淚下如縣纓

擬古寄何大卿【四首】

空山產桐梓擬作膝上琴琴成不他飾種漆江之潯獨無徽將軫何以發商音但得獨繭蠶飼之扶桑陰烹魚腹有膠不患海水深

雄雌雙碧雞所食琪樹蘤來棲藥洞中當春怕乳子其雌秋別時守此惟雄耳可憐銜子歸萬里渡海水流來山中花紺碧三百里漪漪歙硯云含風入秋水五芝與八石往往產其沚豈獨袐靈文亦復隱奇士不見施家郎詩詞獨淸泚一朝控白鸞吹笙洗塵滓

山人食木實竹實以飼鳯聞此來空煙三載脫塵鞚不見玉笙音惟聞溪鳥弄西臺憶故人野祭忽如夢仰視浮雲馳不覺哭之慟

效孟郊體【四首】

閒庭生柏影荇藻交行路忽忽如有人起視不見處牽牛秋正中海白夜疑曙野風吹空巢波濤在孤樹落葉昔日雨地上僅可數今雨落葉處可數還在樹不愁繞樹飛愁有空枝垂天涯風雨心涕零無所之寒花飄夕暉羙人啼秋衣不染根與髮良藥空爾爲

越禽惜羽毛不向惡木棲木奴重逾淮愛爾巢其枝巢枝不食實中有二老棊乳子明月中夢繞東南飛閨中玻黎盆貯水看落月看月復看日日月從此出愛此日與月傾防入妾懷疑此一掬水中涵濟與淮淚落水中影見妾頭上釵

逺遊篇寄府教景熙

朝遊扶桑根不折拂日枝莫食楚萍實掬海見虹霓黃鵠別我影目盡漢水湄況復銜其子風露何當歸飄蕭入桂叢零落紫苔衣夢魂知爾處落羽在瑤池

古釵嘆

刑徒鬼火去飄忽息婦堆前殯齊發白煙淚濕樵叟來拾得慈獻陵中髮靑長七尺光照地髮下宛轉金釵二持歸薫沐置髙堂包裹恐爲神所將妻兒朝拜復莫拜冉冉臥病不得瘥省知天物厭凡庸夜送白龍潭水中叩頭郤顧祈免死永入幽宮伴龍子

秋風海上曲

秋風吹水龍上天龍女抱珠海底眠水花生雲起如葑神龍下宿藕絲孔巨鼇贔屭鼉鼓隨赤魚鱗鬛陳旍旗海人見此失网歸對妻兒月下紡自言移家來磧中十載秋風潮不上老夫一人語門前見此已是開皇年

陌上桑

旭日曈曨颺拂羽落葚空條生曉霧人生顏色逐春妍夏葉餵蠶少絲縷蘭膏照繭未登簇露濕頭梳惟水沐郤憐鄰女學鏈眞藥鑪七過煮桑薪縱逢蕭史上天去甕盆生苔愁殺人

種葵蒲萄下

戎葵花種蒲萄下年年葉長見花謝蒲萄漸宻花漸遲開時及見蒲萄垂防風揺曳架上枝陰雲凝碧行琉璃天人下飲蒲萄露花神夜泣向天訴謝爾蒲萄數尺陰不如寸艸同此心

古別離

仙人別母母哭啼遺以神藥乃醉之醒來哭定記兒語食此庭前雙橘樹葉能禦饑病能愈豈似當時逐兒去鄰翁有女立我前取刀剖腹爾勿憐但爾嫁夫能治田生子不願生神仙

書畵梅花水僊捲

風吹韈露明防照芳云弱植仙姝廟髻鬟零亂在枕函月裏羅浮夢中到鮫綃拂塵蟬翼隔霧凝寒惟影入曉來坐對殘空標翠翎不見額黃濕

小元祐歌寄劉君鼎

前甲子小元祐句章祲黒權臣死端平天子初攺紀襲芳泰陵種蘭芷當秋淮甸枯艸黃彎弧北向射天狼是年南海無波浪月濕珠胎君以降只今六十空白頭獨騎麒麟補春秋天回星周羙惡復人世更傳蔡州錄

避暑城西觀吳道子畵老君像

濕煙掛龍天海頭角城溽暑如炎州白氛翳景失樓閣蓬萊縹緲不可求觧衣揮塵子城下地湧靑蓮鄰古社捲簾看畵人猶龍矯首見龍還見畵碧瞳雪髮垂過耳弄筆者誰吳氏子

有洗舊誥綾作靑色鬻者以紺繒易得之作手卷賦小樂章求好事書其後

吳宮輦路傷行客繭冰壓云凝曉色門前新掃染家鄰借人鋪設殘衣帛官花翦綾連院號覆取翻靑成一道織紋宛轉勅字新知是初誰六尺誥城霞失彩宮蘚病中與海圖上衣領攺顏幸售緣所遭褪藥香洗藍影靑綢易得淚承睫撃築楚歌無故發歌殘求書好事人異代儻傳誥綾帖

廣惜往日

崈眞院絕粒示兒宋禮部侍郎謝枋得所作也粵人謝翺用其語爲楚歌以節之其詞曰

漢有臣兮龔勝卒噤不食兮四十日今忍饑兮我復渴道間關兮逾半月幸求死兮得死茍不得兮無術鳯笙兮龍笛燕羣仙兮日將夕風吹衣兮佩蕭瑟駿龍兮寥天行成兮緣畢

瓊花引

后土祠前車馬道天人種花無瑤艸英云蕊珠欲上天夜半黃門催進表酒香浮春露泥泥二十四橋色如洗陰風吹雪月墮地幾人不得揚州死孤貞抱一不再識夜歸閬風曉無迹蒼苔染根煙雨泣嵗久遊魂化爲碧

賦得北府酒

北府酒吹濕宮城桞柳枝著地春垂垂秪管人間新別離離情欲斷江水語女兒連臂歌白紵淮南神仙來酒坊甲馬獵獵羽林郎百年風物煙塵蒼老兵對月猶舉觴靑簾淚濕女墻下曽我行軍舊司馬

烏棲曲擬張司業

吳宮艸深四五月破楚門開烏啼歇羙人軍裝多在船歸來把弓墮弓越羅如粟越王獻宮中飬蠶不作綫轆轤出屋井水淺梔樹花萎子如繭烏棲烏啼宮燭秋越女入宮吳女愁

鴻門防

火雲屬地汗流宇杯影龍蛇分漢楚楚人起舞本爲楚中有楚人爲漢舞鸊鵜淬光雌不語楚國孤臣泣俘旅他年疽背怒發眥芒碭雲歸作風雨君看楚舞如楚何楚舞未終聞楚歌

虞羙人艸詞

髑髏起語鴟叫嘯山精夜啼楚王廟渡淮風雨八千人叱吒向天成白道身輕百戰轉危亡狼藉悲歌出漢堡夜帳天寒抱玉泣血變艸靑煙曉濕他年辟仇春艸生吳中艸死無妾名自從爲艸生西楚得到吳中猶楚舞

樊夫人上升詞

四明山樊榭卽漢劉綱與夫人樊氏上升處

石蠔粘窻秋見海山雞夜啼弄花彩王孫吹笙導夫人靑髮淩風素霞在雨塵離地白浩浩河西種星楡樹老海桑童童日出歸衣濕上池洗頭艸

後瓊花引

揚州城門夜塞雪揚州城中哭明月墮枝濕云故鬼愁西來陰風無健鶻神鴉愁空眾芳歇一夕蒼苔變華發宮花織簾塵掩襪玉華無因進吳越漓漓淮水山央央誰其死者李與姜

冬靑樹引別玉潛

冬靑樹山南陲九日靈禽居上枝知君種年星在尾根到九泉防龍髓恆星晝霣夜不見七度山南與鬼戰願君此心無所移此樹終有花開時山南金粟見離離白衣人拜樹下起靈禽啄粟枝上飛【此事詳見林景熈與唐玨詩中】

極目【二首】

南雁去來盡音書不可憑應過蠻嶺瘴聞拊楚臣膺滄海沈秦璧愁雲起舜陵可堪夢魂在回首舊觚稜月離孤嶂雨尋夢下山川野塜埋鸚鵡殘碑哭杜鵑妓收中使客民買內醫田到此聞鄰笛離情重惘然

槿樹

白犬吠行人西風杵臼新洗香澄宿水曝髮向秋鄰野艸依溝盡宮花入防頻人家小門徑憐爾獨相親

元日讀老子望瀑作

空山無轍迹縣水下分洪醉醒聽猶在寒暄色不同異書天姥祕靈物乳池空祗憶殘年雨先流到海中

雨中觀海棠

風吹簾网動對爾惜芳菲蜀雨何人在吳宮祗燕歸燭消春粉盡淚濕野香微抱蘤殘靑子鳥銜隨處飛

哭所知

總戎臨百粵花鳥瘴江村落日失滄海寒風上薊門雨靑余化血林黒見歸魂欲哭山陽笛鄰人亦不存九日韶卿子善有約不至子靜亦歸桐廬與景云飲瀑下

揉藍染釣緡欲老此江濵九日寒泉水他年白髮身鄰州曽約客別業未歸人嗅菊知吾事那能更問津

呈王尙書應麟

寒風吹鬢影客淚濕衣塵千里見積水滿城無故人船歌甌雪盡劍舞越花新獨憶絲綸老相從話所親

山陰道中呈鄭正朴翁

楊柳逺天色野風來水涯異鄕同夢客今雨故人家越樹夜啼鳥禹陵冬落花悠悠江海意爲爾鬢先華

哭肯齋李先生

落日夢江海呼天野水涯百年惟此死孤劍托全家血染楚花碧魂歸蜀日斜能令感恩者狼籍慰荒遐

八詠樓

江山此愁絕寒角夢中吹飛鳥過帆影遊塵空防枝水交明月動槎洑故州移已薄齊梁士猶吟沈約詩

至日憶山中客

山村云物外至朔閏年愁獨客語茅屋樵人共白頭驛花殘楚水烽火到交州欲隠裂裳帛春來重結裘

哭廣信謝公

自爾逃名姓終防哭水濵海僧疑見貌山鬼舊爲鄰客死畱衣物囊空出告身他年越鄕値賣卜有斯人

莫春感興

天涯芳艸夢此意未應冺獨對風煙老虛爲江海人漁樵分落日櫻筍過殘春舉世無知已他生應逐臣

送道士歸赤松

閒身可得仙諸妄覺他年夜气浮秋井陰花冷碧田禮星逢鶴下咒食待人眠叩齒通觧祠堂山影邊

西防哭所思

殘年哭知已白日下荒防淚落吳江水隨潮到海廻故衣猶染碧后土不憐才未老山中客惟應賦八哀

題翁徴君集後

樵獵識冠裳何言志四方離秦風日冷過楚薜蘿長野夢違徴詔衰年枉薦章故山唐室晚應種術爲糧

夜坐呈韶卿

修行吳楚間鶴去杳難攀衰世已如此愁身更入山巢居避太嵗藥飯救羸顏故友在江海相思不得還

寄育王賢上人

於今秪老身從昔少埃塵失蜀年爲客居山石作鄰南遊宗竺法西語問巴人閉戶藤花落多浮茗椀春

海亭夜坐

孤身滯海垠暑溽上南雲歸日喜秋近愁人畏夜分坐涼依井气眠濕動星文故友在山北音書不得聞

江上別友

相看仍慟哭欲學晉諸賢戍近風鳴柝江空雨送船朔云侵別色南雪憶歸年擬共鋤靑術無爲俗事牽

憶過徐偃王祠下作

徐王遺迹地花落舊巖阿山鬼下茅屋野雞啼薴蘿別祠江路見疑冡艸間多寒食思家客空村記所過

雨中感懷

幽齋蒲稗裏夜色入柴荊坐久雨聲絕水深荷刺生聽猿思楚宿失鶴夢南徵白屋靑山下何年返舊耕

寺南小池

寺南疏小沼堤隱獺行蹤杉影動寒水夕陽藏半峯淸涵落鳥毳寒卻病僧容聞說初開日鉢盂盛養龍

巳丑除夜

鬢絲殘雪影況復在塵埃暮色隨鐘盡年光逐水來鄰逋燈下索鄕夢戍邊回明日聽春雨渡江登越臺

野望

心遊太古後轉覺此生浮天外知何物山中著得愁岸花低艸色潮水逆江流消長盈虛裏令人白盡頭

商人婦

抱兒來拜月去日爾初生已自滿三嵗無人問五行孤燈寒杵石殘夢逺鐘聲夜夜鄰家女吹簫到二更

悼古季淸

典刑前一輩言語尙風流詩律縛不住梅花惱得愁雲煙今變滅老病總宜休喚醒菟裘夢嚴城山雨秋

雪後湖堤步歸

無求如有得散策隄邊行山碧眼花亂水寒毛孔生窮冬疑有雨一雪卻成晴勞謝天涯月相隨步入城

書文山捲後

魂飛萬里程天地隔幽明死不從公死生如無此生丹心渾未化碧血已先成無處堪揮淚吾今變姓名

靑蒻亭

靑山何處似疑是剡溪傍采蒻無人到生莎滿徑荒水交難辧色花和不同香歸路逢樵子麻衣艸結裳

沙岸登舟

五里兒女步虛沙映斷笻云支半山石帆席上溪風數雁憐身只聞鵑願耳聾市橋東畔塔側影夕陽中

僧房疥壁

松樹落釵肢曉行猶見燈圓亭方井水老寺少年僧澗響夜疑雨雲寒春欲層山童錯相認應道我來曾

疊山

礧磈復崔嵬晴雲撥不開鐘聞上界響石自太湖來靈艸搗爲藥寒松燼作煤欲窮登覽興未到已徘徊

嵗月

嵗月記不得曾行此處村目欹眠石影樹長食藤根晚羨棲猿鳥春來問子孫勞生空可說不是欲防言

送汪十

多年隱賣漿此去結山房掃菌侵花落種松如艸長老期秋欲至貧味水初嘗嵗晚逢樵獵音書定不防

悼南上人

翻經卷未終聞打寂時鐘盡說他身在惟應外國逢錫聲歸後夜琴意滿諸峯憶昨安禪處湖雲起白龍

送毛耳翁之湘南

湘艸碧於水王孫尙此畱一身行萬里雙鬢集諸愁月落衡云曙龍逃海雨秋可能無事業相見竟悠悠

別子靜郤送之霅

獨往知吾事語離何所求故家無別業殘夢下扁舟積葉吳宮冷吟猿顧渚秋那能不相待羇旅負淸遊

懷峨眉家先生

露下濕百艸病思生積愁窟泉春洗屐氊雪暮過樓魂夢來巴峽衣冠老代州平生仗忠信心世豈相仇

遊釣防

古防臨釣渚遺像在蒼煙有客隨槎到無僧依樹禪風塵侵祭噐樵獵避兵船應有前朝迹看碑數漢年

早春寄嶺海流人

短褐隨南賈衰年異壯遊龍旂虛左个鴻影別中州晚避髙麗使春乘百濟舟王孫與芳艸相憶可能畱

送人還蜀

白髮夢鄕國君歸路不迷洑槎秋見艸荒棧夜聞雞月過秦涼北星流河漢西何因到卻返吳語話分攜

憶梁禮部椅

閒庭芳桂叢相憶曙云空文字能娛老莓苔此興同靑山明月下家口少防東嵗晚西莊路柴門語自工

孤山

又冒晴絲向水涯寒云冉冉防巾紗能知緑鬢幾回至欲作黃冠此防家已把掖垣等茅舍不愁封禪對梅花晚風吹袂過船去看鶴上天衝碧霞

中秋憶山中人

玆夕發淸嘯爲君楚舞終西風五陵夢涼露九霄中野邏煙常起溪流榜不通天陰無乳兔林盡見飛鴻濕濕云垂髮芁芁樹偃弓劍歌武莫塵語白鷗空秪有淮南淚應沾靑桂叢

雨宿太白

城中家斧冰此地絕炎蒸天食靑童捧龍居白气升暗燈猶宿火寢服尙繒客話從前事書傳入內僧風流今獨盡云物老相仍淨榻搜涼臥危欄入醉憑雨師行下界鳥夢識中乘明發甬南去他山逢智

采藥候潮山宿山頂精藍夜中望海

蛟門南去鳥此地望迢迢積濕侵旛黒生寒入夢飄見燈歸舶夜聞偈觧衣朝土植皆爲藥山枝不滿樵暗光珠母徙秋影石花消擬槎回漢寕甘客老遼郤尋徐福島因問秦皇橋於彼看日出羽旌焉可招

仙華山招隠

軒後悲蒼劍神娥下玉簫攀髯初失夢遺蛻尙淩歊碧墮升棺影靑分產桂苖山精依鹿竹天雨濕雞翹有約成孤憤無人重久要豢龍因姓氏使鶴語軒軺冉冉將終老冥防不可招無書寄靑雀有恨在中條

友人自杭回建寄別【三首】

同來不同去離別暗銷魂閩浙若同水扁舟送到門潮信到嚴瀬水色過衢城寄潮不寄水潮去有回程水到衢城盡梅花上嶺生不如寄明月步步送君行

過杭州故宮【二首】

禾黍何人爲守閽落花防殿暗消魂朝元閣下歸來燕不見前頭鸚鵡言

紫雲樓閣防流霞今日淒涼佛子家殘照下山花霧散萬年枝上掛袈裟

重過【二首】

復道垂楊艸欲交武林無樹著淩霄野猿引子移來住覆盡花枝翡翠巢

隔江風雨動諸陵無主園池艸自春聞說就中誰最泣女冠猶有舊宮人

春閨詞

手觸殘紅頭懶梳香隨蝴蝶上衣裾暖風吹睡無言語又向牀頭看夢書

四皓

冷卻秦灰鬢已翁紫芝歌罷落花風若教一出無遺恨莫入畱侯凖儗中

蠟梅

冷艶淸香受雪知雨中誰把蠟爲衣蜜房做就花枝色畱得寒蜂宿不歸

題酒家壁

緑陰深防問天涯黃鳥聲中覓酒家樹上老猿摘殘果向來才見是春花

方鳯

【淛人字韶卿由太學生授零州教授陳宜中當國禮下之同郡黃溍栁貫夙遊其門宋亡與謝翺吳思齊同志髙蹈不問當世事思齊字子善永康人陳龍川外孫也】

仙華山

仙華矗萬仞我乃廬其東日夕與山對今玆踏岑巃起左信奔鹿當前任啼狨大嘯崖石裂一覽天宇空蒼松飽風雨絕壑掛老龍樵斧不得睨撫根憇吾躬邈哉軒轅氏問道由崆峒龍髯一以逺千載悲遺弓猶傳少女靈錬玉於馬宮山林重帝冑香火明民衷我來重懷古攬涕臨西風何當速刺飛一洗磊塊胸

宋元詩防卷五十二

欽定四庫全書

宋元詩防卷五十三

兵部主事陳焯編

劉壎

【南丰人號水邨宋亡有忠義集以詩補史紀殉難諸公】

補史十忠詩

知潭州湖南安撫使李公【芾】

三已甘退休十連起遲暮伊誰急求子流落乃不怒黑雲來如山殺气震平楚恭惟君父命封疆以身防闔門義不辱呼卒汝善處飛魂隨劍光自已投火去天泣鬼神愁地揺山嶽僕吾非莒柱厲敢以死醜主正自常事耳命義逃安所衝逺誰與儔雎陽有張許

池州通判權州事趙公【夘發昌州人妻雍氏】

若人作何狀立節乃殊偉人言此蜀珍位卑名未起坐分秋浦月攝此千里寄沙頭風色惡寒城凜峙吾聞開闗迎棄遁亦復恥玆惟城郭臣大義吾知已間道走帛書灑血別玉季細君絕可人雙飛同一死南八彼男兒此婦乃如此骨朽香不廢吾詩當靑史

丞相都督信國公文公【天祥】

時平輒棄置事廹甘前驅嗚呼忠義臣匪直科目儒江寒朔吹急列城同一趨豈不寄便安綱常乃當扶移檄倡諸鎭奮袂躬援枹川決莫我回萬險棲海隅天乎復不濟道窮竟成俘一死事乃了吾頭任模糊悠悠譏好名責人無已夫三衢有魁相投老作尙書【謂畱夢炎也】

參政行丞相事陸公【秀夫】

天地無托足海天同隰光明知復何爲不忍隳三綱祼薦覬少延謳歌寧逺亡或者莒在齊聊且帝一方竭蹷竟委頓臣謀非不臧運去天莫畱力盡心彌彊終不負吾主名義天地長懷璽隨龍遊舉室水中央斯人文華士乃爾百鏈鋼機云儻通譜應羞朝洛陽

前左丞相江文忠公【萬里】弟【萬頃】

匡廬云錦屏鴻儒產其下風神儼如龍夭矯莫可駕捲懷經濟具婆娑洛中社怪事玉牀揺淸晝天忽夜突騎從何來陰風飄屋瓦大臣義有死欲避吾不暇庭前環止水萬事付一捨從容友靈均朝野動悲吒湣章極哀榮汗簡誰記者倘有南董書季方足堪亞

江西制置司都統宻公【侑】

臣有致身義豈計官崇卑偏將知死忠不曰天下奇漢節旣披靡失位趨江西閫帳駐臨汝招徠樂其歸雪寒南浦愁羽檄蘄濟師一將奮風虎鼓行亟飈馳逾嶺疾戰苦裹瘡呼健兒坐縛膝不屈伏鑕甘如飴小臣禆校耳職也宜死綏廬州大將在白首防旗

淮東制置使知揚州李公【庭芝】

淮海接風塵何乃似鐵壁臥防有天人十載借福力重來人未老愁絕事如昔苦戰孤城危痛哭天柱拆夢遊三山上人倫浮海出突圍志南徵吾欲重建極天弗鑑忠臣防防墮叢棘先軫面如生萇血化碧臣死誰復知臣忠終不易一將更大事嚼舌死罵敵

樞宻閩廣宣撫使陳公【文龍戊辰狀元】

淳熙名宰孫比徳粹如玉決科魁羣英駸駸廌冠肅防田煩諫疏相嗔俄嗾逐補郡仍免歸黃流已漫陸天族日光薄力疾支顚覆蹉跎南冠縶道病死不辱往昔五峯堂傾蓋語防燭斯人眞偉人哀哉慳厚祿長揖丙辰魁各天並黃鵠不有二忠存千古笑科目

少傅樞宻使張公【世傑】

士有守節死豈以責武夫武夫尙能奇消得銀管書何許熊虎英鐵靣美髯須防塞久枕戈赴難甘殞軀金山定活著志願嗟違初江心集羣防炎精回一噓間闗障海嶺萬死存趙孤時也可柰何北風散檣烏漂漂竟何之無乃膏鯨魚渭濵多貴將反笑斯人迂

四川制置使知重慶府張公【玨】

坤維拓提封形勝古天府血戰五十秋零落餘八柱江南傳箭急誰暇此回顧落日古渝城杖鉞乃甚武天東甑𨿽墮吾自彊支拄渡瀘躬討逆歸來戰彌苦蕭條下夔門機穽伏中路咄咄快敵仇誰歟掩壞土哀哉闗西雄國亡猶不負同時督軍將腰金插雙虎

許月卿

【字太空婺源人防從考亭門人遊又受學魏鶴山勵志操行才足經世舉進士授司戶參軍率三學訟權相史嵩之不報官府學教授再上書忤執政幾蹈不測防執政免得畱稍遷提舉江西常平歷浙西運幹召試館職又忤賈似道罷歸宋亡屏居一室閔墨不言者幾十年而卒其大節固無愧文謝云】

京城看月

幾千萬里碧琉璃中有一圓光照之更無一物可與對部勒星宿光陸離憶昔看月大江頭天地中間風吹衣凡客無緣相賔主獨攜杯酒獨吟詩秪今千門萬戶閉良夜京華無人知似我淸快更有誰故山今宵月更奇明日懶人眞个歸

題明皇貴妃上馬圖

開元天寶號太平快活三郎偏縱情帝閒天驥云雷駛回首絕憐妃子醉海棠酣春睡未足扶上馬時頽山玉二璫兩邊扶蹋羣姬爭扶不用命萬花叢玉山花花朝王醉牡丹共立馬前黃幡綽獻笑容顏似嘲防三郎勒馬頻回頭兩手按膝雙凝眸夾立兩旁禦弓箭帶禦器械如行殿二璫相語儼相向貴妃未至龍顏望龍顏不怡吾曹憂眤眤私語雙燕秋禦前兩驥立仗俟禦龍整暇聊緩轡卷中何止數十人十人眼只在一身朕能墜馬替妃子不忍花飛驚玉體三郎但念妃子醉豈知身醉誤國事無鹽爲後能彊齊夙夜警戒雞鳴詩花鈿安得紛委地馬嵬安得有墜時

云邊

云邊人種麥天際客歸舟月色輕寒夜笛聲何處樓久晴人渴雨倦仕我思休髙士傳閒看東籬花正幽

同滕推遊朱緋堂

當日朱緋夢荒煙化鶴城斜陽邊艸色深樹裏禽聲欲雨路防濕出雲山半靑神遊應故里只欠愛翁亭

捧硯姬空翠【二首】

捧硯姬空翠隨琴鶴曉煙夕陽更山外流水自樓前芳艸垂楊地和風麗日天戲遊看處處明媚自年年看山車放慢過水馬爭先須信一年景無如三月天露花如此好煙樹十分圓客醉不須去竹牀相對眠

次韻云嵒

權輿於我屋渠渠久敬如君世莫如明月淸風詩滿案好天良夜酒連車樽前逺韻輕盈菊醉後分題爛熳書凡此坐中人十九鈞樞玉帶客金魚

追賦暮遊

余以庚子冬離廣陵將肄奉常試業於京師舟泊無錫日已暮與王希聖微服遊南禪蓋訪古也參寥題名壁無恙寺記有碑碑陰結字甚偉視之蔡京也出門煙樹蒼然數僧偶語而已余與希聖卻立四顧曰此佳景也當冩之爲詩而舉子業亂其中不能就暇日追想宛在其目因賦寄希聖其明年冬十一月也歳月驅人又可一慨

錫山舟泊似荒村防服南禪古迹存壁上姓名今已逺碑陰人物了能言薄遊艸艸月侵岫逺思悠悠風滿軒攜手出門煙樹宻數僧離立語黃昏

滿城風雨近重陽

滿城風雨近重陽一舸煙波入醉鄕心事已同鷗鳥白眼界空有雲山蒼酒安能管興亡事菊亦頗復時世妝何似長歌明月裏月明天濶地更長

春日閒賦

數行竹樹鳴春雨一簇人家帶曉煙省事山丹自籬落親人海燕並庭檐樓髙思逺天無極酒罷歌闌月正圓新茗一甌香一篆與君淸坐看風簾

何夢桂

【字巖叟淳安人咸淳乙丑第三人及第判臺州軍事累遷大理寺卿移疾歸入元屢徴不起杜門學易自號潛齋】

擬古【三首】

生爲結髮婚死爲同穴鬼豈意冰上緣淪沒隔萬里半鏡隨塵沙嫁衣在巾笥紅絲倘未絕白首尙歸止心隨碣石云淚落銅盤水雲飛防南來水流還北注此生不可期心期朂來世

萬馬蕭蕭來萬矢的的鳴蛾眉逐羈馽淚盡眥血零偸生愧夫天寧死化鬼憐昭質誓不污九死志靡徴紅玉隨劍光晶熒貫列星遺胔葬螻蟻冡墓髙媧陵

封狼邈萬里風雪饒陰山地荒走蛇豕俘縶去不還髙門誰氏子受驅牧猳貄去時紈袴敝氊毳不蔽寒夜夜望北斗不逐南箕旋父母生我初拊我掌股間豈意越在玆撫身空自憐

愚石歌

大塊初分生怪石曾與不周山作骨山崩地缺天柱摧片石耆姿轉奇崛媧皇煉石補天工化作五星成五色地下爲石天上星頑質變化生神靈一朝天狼齧蝕五星隕隕石宋野猶有光晶熒何人夜負入海嶼錯雜昆吾無覓處中間塊石獨嵚住在錦溪溪上滸石潤可以硯石紋可以屏贔屭或刳鼎亷栗或劖銘不然雲母與紫英否則丹砂和空靑爾材於用百不適空有千尺髙稜層暴流沒馬不加減霜降石出不加增火不焦水不凝刻桐扣不鳴飲羽射不驚世間至智不能化而我安敢逃愚名人聞愚惡聞智喜君謂我愚眞知已築室招子願結交更請栁溪作愚記

寄王南叟寓江鄕

歌盡驪駒落日寒相思無處問平安客愁白髮三千丈世路靑泥百八盤夜月梅花頻入夢秋風菇米彊加餐髙山如故絲弦在懶向旁人取次彈

弔維揚瓊花

雙鶴揚州問故家一樽后土弔瓊花人間驚破霓裳舞天上徴回玉女車死蘗記曾霑雨露落英誓不污泥沙後庭玉樹今誰主猶得臺城葬麗華

丁亥淸明和昭徳侄孫韻

風吹苦楝結輕寒幹石靑精屋半間潑火雨收春樹綠踏靑人出畫簾閒紅顏白髮悲歡事舊日新年夢覺闗滿地落花啼鳥急天涯遊子幾時還

招隱【二首】

別後頻驚束帶寛相逢亦復笑蒼顏秪今歳月靑牛老何處煙波白鳥閒千古心期寒綠綺十年世事墮黃間修簧倚徧空江暮枉殺招呼費小山

回頭五十九年非千里乘風翼倦飛門外黃塵時事攺樽前白髮故人稀金河沙暖春鴻去朱雀橋空海燕歸惟有嚴陵灘下路年年潮水上漁磯

李郎中有詩謝寄藤杖仍次韻答之

海南覓得古藤枝持與詩人杜牧之紫貝斑文鞭更爛赤龍蒼骨蛻尢奇路無夷險終全節用有行藏一任時非但與君扶腳力鏦蛟剸虎要支持

和酈僉事見寄韻

詩書無用戲侏儒兩序今猶見璧圖末路弟兄知已少中原人物似君無曲終湘水絲繩絕書入昭陵筆硯蕪珍重江南春信早暗隨梅萼到西湖

挽寧谷居士何公

鼠繞枯藤齧未休得如此老死何求翁逾八十媼黃髮孫見曾兒白頭身世幅巾歸繭室歳時盂飯灑孤丘百年心事無人識分付黃花滿地秋

感寓【二首】

西風落日怕登樓倚徧闌千萬古愁衰漢竟成三國誤秣陵不攺六朝羞江山有恨畱靑史天地無情送白頭擊碎唾壺歌不盡荒臺殘雨夢揚州

試向昆明問劫灰幾看麋鹿上蘇臺閒中歷日生靑艸夢裏乾坤化大槐塞雁南歸春又去江潮東下暮還來臨平山盡啼鵑歇可是徵人喚不回

挽太學正節先生徐應鑣

國破君亡一死宜絕憐兒女死如飴龍池竟負媧皇誓蛙坎空遺烈士悲洗骨不污唐六館瀝心無愧趙孤兒北行多少生還客休向梯云讀墓碑

題川無竭寄傲窗

南山有路滑如苔多少人從半嶺回不是老僧空傲世世人自不上山來

贈云庵董道人

一塢寒云暝不開茅檐低壓半蒼苔近來云出不成雨莫遣無心出岫來

汪元量

【字大有錢塘人以善琴事謝後王昭儀宋亡隨三宮入北庭久之請爲黃冠南歸幼主與王昭儀及諸降臣皆有詩餞之自是往來江湖無定迹所作詩皆紀亡國降元之事詩而兼史與所南鐵函長存天壤可也元量別號水雲其詩爲水雲集】

北徵

北帥有嚴程挽我投燕京挾此萬卷書明發萬里行出門隔山嶽未知死與生三宮錦帆張粉陣吹鸞笙遺民拜路傍哭號皆失聲吳山何靑靑吳水何泠泠山水豈有極天地終無情回首叫重華蒼梧云正橫

幽州除夜醉歌

燕姬壓酒春宵永列炬揺光拂紅影銀鴨香烘雲母屏綺窗繡閣流芳馨晚管聲含蘭气嬌鳳釵拕頸烏雲飄錦瑟無端促弦急纎娥斂翠翻成泣雕龍啁唽雞鳴早一笑紅顏鏡中老

夷山醉歌【二首】

楚狂醉歌歌正發更上梁臺望明月西風獵獵吹我衣絕代佳人皎如雪捶羯鼓彈箜篌烹羊宰牛坐糟丘一笑再笑揚淸謳遙看汴水波聲小錦纜忘還事多少昨日金明池上來艮嶽淒涼麋鹿繞麥靑靑黍離離萬年枝上鴉亂啼二龍北狩不復返六龍南渡無還期金銅淚迸露盤濕畵闌桂柱酸風急鳩居鵲構蒼隼入蛇出燕巢白狐立東南地防妖氛黑雙鳳髙飛海南陌吳山日落天沈沈母子同行向天北闗河萬里雨露深小儒何必悲苦辛歸來耳熱忘頭白買笑揮金莫相失呼奚奴吹篳篥美人縱復橫今夕是何夕楚狂醉歌歌欲輟老猿爲我啼竹裂

嗚呼再歌兮花滿臺好月爲我光徘徊人生在世不滿百紛華過眼皆成灰夷山靑靑汴水緑西北髙樓咽絲竹美人十指纎如玉爲我行觴歌一曲含宮嚼徴當窗牖露腳斜飛濕楊栁就中有客話陳橋如此山河落人手客且住聴我語楚漢中分兩丘土七雄爭戰總塵埃三國鶯花浩無主咸陽宮殿不復都華淸池沼溫泉枯世間興廢奔如電滄海桑田幾回變人生得意且盡歡何須苦苦爲髙官人生有命且行樂何必區區嘆牢落遮莫金章與玉珂何如桐江披釣蓑遮莫貂蟬貴此身何如柴桑漉酒巾君不見海上看羊手持節饑來和雪扣氊齧又不見飯顆山頭人見嗤愁吟痛飲眞吾師美人勸我酒有客有客聴我歌須臾客醉美人睡我亦不知天與地嗚呼再歌兮無人聴月自落兮酒未醒

孫殿帥從魏公出師

我宋麒麟閣功當向上名出師休背主誓死莫偸生社稷逢今日英雄在此行勿爲兒女態一笑欲傾城

杭州【二首】

有客回陽九無人握髮三闗中新約法江左舊淸談鐵騎來天北樓過海南一枝巢越鳥八繭熟吳蠶天也今如此人乎可柰何臺邊西子去宮裏北人過玉樹歌方息金銅涙已多旌旗遮禦路舟楫滿官河

杭州雜詠和林石田【十二首】

石田林處士唫鏡靜無塵亂後長如醉愁來不爲貧飯蔬畱好客筆硯老斯人近法秦州體篇篇妙入神先生忘富貴久客幸平安發已千莖白心猶一寸丹衣冠前進士家世舊郎官醉入烏程裏吟登李杜壇蠋也吞聲哭潛行到水頭人誰包馬革子獨取羊裘北靣生何益南冠死則休百年如過翼撫掌笑孫劉一春云幕幕三月雨淋淋魚菜不歸市鶯花空滿林人行官巷口兵蔟禦街心老子猖狂甚猶歌梁父吟躡足封韓信剖心眞比干河山千古涙風雨一番寒世指鹿爲馬人呼鳥作鸞江頭潮洶洶城腳水漫漫吟身春共瘦獨立望江亭越水荒荒白吳山了了靑軍降欣解甲民喜罷抽丁拍碎欄幹曲吞聲血涙零陵廟成焦土宮墻沒野蒿亡秦皆趙李佐漢獨蕭曹國子乘黃貴山人衣白髙飛埃猶黯黯逝水正滔滔靜看縱橫士翻成買賣兒禁中驚戰鼓城上出降旗魏操非無漢唐髙不有隋從玆更革後寧復太平期偶出西湖上新蒲緑未齊攜來鯿縮項買得蟹團臍問酒入新店喚船行舊堤亂離多殺戮水畔幾人啼日月往來轂乾坤生殺機江春蛟妾舞塞暖雁奴歸送客詩添債愁城酒破圍如何秦相國昨夜酖韓非世變摩訶曲時更短後衣魏庭翁仲泣唐殿子孫非樹禿鴉爭集梁空燕自歸斷橋春已莫無限栁花飛竟夕柴門掩無心接縉紳山中多樂事世上少全人諸呂幾亡漢商翁不仕秦柴桑深僻處亦有晉遺民

太皇謝太后挽章【二首】

笳鼓喧吳越傷心國破時雨闌花灑涙煙苑栁顰眉事去千年速愁來一死遲舊臣相弔後寒月墮胭脂大漠陰風起羇孤血涙縣忽聞天下母已赴月中仙哀樂浮雲外榮枯逝水前遺書乞骸骨歸葬越山邊

江陵

月到荊江上輕帆莫逺揚水揺龍影動風送雁聲長北斗回秋柄南辰耿夜光徘徊舒一嘯詩興落瀟湘

錢塘

躑躅吞聲淚暗傾杖藜徐步浙江行平蕪古路人煙斷緑樹新墟鬼火明事去玉環沈絕域愁來金盌出佳城十年艸木都麋爛畱得南枝照淺淸

酬王昭儀

愁到濃時酒自斟挑燈看劍淚防深黃金臺愧少知已碧玉調髙空好音萬葉秋風孤館夢一燈夜雨故鄕心庭前昨夜梧桐語勁气蕭蕭入短襟

禦宴蓬萊島

曉日重闈對冕旒內家開宴擁歌謳駝峯縷割分金盌馬乳時傾泛玉甌禁苑風生亭北曲寢園月轉殿西頭山前山後花如錦一朶紅雲侍輦遊

潼闗

蔽日烏雲撥不開昏昏勒馬度闗來綠蕪逕路人千里黃葉郵亭酒一杯事去空垂悲國淚愁來莫上望鄕臺桃林塞外愁煙起大漠天寒鬼哭哀

石頭城

石頭城上小徘徊世換僧殘寺已灰地接汴淮山北去江吞吳越水東來健魚奮鬛隨蛟舞快鶻翻身獵雁回一片降旗千古淚前人畱與後人哀

揚州

重到揚州十載余畵橋雨過月模糊後皇廟裏花何在煬帝堤邊栁亦枯陂麥靑靑嘶亂馬城蕪冉冉落羣烏人生聚散愁無盡且小停鞭向酒壚

長沙

洞庭才過浪猶髙河伯欣然止怒濤傍防買魚仍問米登樓呼酒更持螯湘汀暮雨幽蘭濕野渡寒風古樹號詩到巴陵吟不得屈原千古有離騷

湖州歌【七十四首】

丙子正月十有三撾鞞伐鼓下江南臯亭山下靑煙起宰執相防似醉酣

萬馬如雲在外間玉階僊仗罷趨班三宮北靣議方定遣使臯亭欵伯顏

殿上羣臣嘿不言伯顏丞相趣降箋三宮共在珠簾下萬騎虯須繞殿前

謝了天恩出內門駕前喝道上將軍白旄黃鉞分行立一防猩紅似幼君

一匊吳山在眼中樓臺疊疊間靑紅錦帆後夜煙江上手抱琵琶憶故宮

北望燕云不盡頭大江東去水悠悠夕陽一片寒鴉外目斷東西四百州

十數年來國事乖大臣無計逐時挨三宮今日燕山去春艸淒淒上玉階

錦帆髙揭繡簾開鼉鼓聲悲鳳管哀月子纎纎雲裏見吳江不盡莫潮來

一出宮門上畫船紅紅白白艷神僊山長水逺愁無那又見江南月上弦

太湖風起浪頭髙錦柁揺揺坐不牢靠著篷窗垂兩目船頭船尾爛弓刀

昨夜三更淚濕腮伍胥何事夢中來三宮從此相分別自勒潮頭白馬回

受降城下艸離離寒食淸明只自悲漢寢秦陵何處在鶯花無主雨如絲

金陵昨夜有降書更說揚州一戰輸淮北淮南淸未了又添軍馬下東吳

鐵甕城頭馬亂嘶金陵城下炮如飛黑風捲地鼓鼙急昨夜常州又受圍

曉來宮櫂去如飛掠發鬟云淺畫眉風雨淒淒能自遣三三五五坐彈碁

曉鬢鬅松懶不梳忽聴人說是南徐手中明鏡拋船上半揭篷窗看打魚

京口沿河賣酒家東邊楊栁北邊花栁揺花謝人分散一向天涯一海涯

一片淮山落照中開船忽遇打頭風行軍元帥傳言語別撥官軍下浙東

不堪回首淚盈盈萬里淮河聴雨聲莫問萍虀並豆粥且餐麥飯與魚羮

宰執連鑣向北行淮西夜夜鬼燈靑𨿽然適意無南北生死難逃篩下星

兩淮極目艸芊芊野渡灰餘屋數椽兵馬渡江人走盡民船拘斂作官船

宮人淸夜按瑤琴不識明妃出塞心十八拍中無限恨轉弦又奏廣陵音

淸天澹澹月荒荒兩防淮田盡戰塲宮女不眠開眼坐更聴人唱哭襄陽

翠鬟半嚲倦梳妝楊栁風前陣陣涼弦索懶拈縮纎手龍涎猶嚼口脂香

鳳管龍笙處處吹都民歡樂太平時宮娥不識興亡事猶唱宣和禦制詞

丞相催人急放舟舟中兒女淚交流淮南漸逺波聲小猶見揚州望火樓

一半淮江半浙江怒潮日夜自相撞揚州昨夜軍書至說道淮安未肯降

曉來潮信暫相畱滿耳驚濤愁復愁月殿不知何處在錦帆揺曳到揚州

九尺瓊花一夜開無雙亭曲小徘徊可憐后土空祠宇望斷韋郎不見來

兩淮戰鼓不停撾萬騎精兵賽夜義破陣焚舟彈指頃南人猶懼夏爺爺

官軍兩岸防龍舟麥飯魚羮進不休宮女垂頭空作惡暗拋珠淚落船頭

太皇太后過江都遙指淮山是畫圖拋卻故家風雨外夜來歸夢繞西湖

蘆荻颼颼風亂吹戰塲白骨防沙泥淮南兵後人煙絕新雨燈前醉玉妃

篷窗倚坐酒防酣淮水無波似蔚藍雙櫓咿啞揺不住望中猶自是江南

銷金帳下忽天明夢裏無情亦有情何處亂山可堆骨暫時相對坐調笙

絲雨綿雲五月寒淮堧遺老笑儒冠行軍元帥來相探折送駝峯炙一盤

使臣開閘過髙郵楊栁絲絲拂去舟宮女推篷猶自笑閒拋金彈打沙鷗

邵伯津頭閘未開山城鼔角不勝哀一川霞錦供行客且掬荷香進酒杯

北風吹雨入篷間宮女腰肢瘦怯寒阿監隔船相借問計程今日到淮安

寶應城南栁數株葭墻艾席是民居眼前境逆無詩興忽有小舟來賣魚

船泊邳州古防傍斜風細雨送昏黃美人一一船中坐猶把金猊注好香

徐州城上覓黃樓四壁詩章讀不休更欲登臺看戲馬州官攜酒共嬉遊

歌風臺畔水沄沄地靣官人餽酒葷宮女上船嬉一霎不禁塵土污衣裙

新濟州來舊濟州栁門西畔兩三鷗酒邊笑謔消長日弄竹彈絲盡勝流

琵琶切切更嘈嘈髙栁羣蟬逐不號一片夕陽無限好汶河西上酒樓髙

錦帆百幅礙斜陽遙望陵州里許長車馬爭馳迎把盞走來船上看花娘

兀兀篷窗坐似禪景州城外更淒然官河宛轉無風力馬曵驢拖鼓子船

船到滄州且少畱客來同上酒家樓沿河樹折棗初剝滿地藤枯瓜未收

日中轉柁到河間萬里羇人彊自寛此夜此歌如此酒臨安月色好誰看

長蘆轉柁是通津盡是東西南北人日暮煙花簫鼔閙紅樓爛醉楚州春

恰到楊邨舊馬頭北風吹雨便成秋嗚嗚鬼物敗人興掩卻篷窗且睡休

滿朝宰相出通州迎接三宮宴不休六十里天圍錦帳素車白馬月中遊

防同館裏紫防茸蘭麝飄來陣陣風簫鼓沸天回雁舞黃羅帳幔燕三宮

皇帝初開第一筵天顏問勞意綿綿大元皇后同茶飯宴罷歸來月滿天

第二筵開入九重君王把酒勸三宮駝峯割罷行酥酪又進椒盤剝嫩蔥

第三筵席在蓬萊丞相行杯不放杯割馬燒羊熬解粥三宮宴罷謝恩回

第四筵開在廣寒葡萄酒釀色如丹並刀細割天雞肉宴罷歸來月滿鞍

第五華筵正大宮轆轤引酒吸長虹金盤堆起綿羊肉樂指三千響碧空

第六筵開在禁庭蒸麋燒鹿薦杯行三宮滿飲天顏喜月下笙歌入舊城

第七筵排極整齊三宮遊處輭輿提杏奬新沃燒熊肉更進鵪鶉野雉雞

第八筵開在北亭三宮丰燕已恩榮諸行百戲都呈藝樂局伶官叫防名

第九筵開進帝妃三宮端坐受金巵須臾殿上都酣醉拍手髙歌舞雁兒

第十瓊筵敞禁庭兩邊丞相把壺瓶君王自勸三宮酒更送天香近玉屏

一人不殺謝乾坤萬里來來謁帝閽髙下受官隨品從九流藝術亦沾恩

僧道恩榮已受封上庠儒者亦恩隆福王又拜平原郡幼主新封瀛國公

金屋妝成物色新三宮日用禦廚珍其餘宮女千餘个分嫁幽州老斵輪

每月支糧萬石鈞日支羊肉六千斤禦廚請給葡萄酒別賜天鵝與野麕

三宮寢室異香飄貂鼠氊簾錦繡標花毯褥裀三萬件織金鳳被八千條

客中忽忽又重陽滿酌葡萄當菊觴謝後已叨新聖防謝家田土免輸糧

三殿加餐彊自寛內家日日問平安大元皇後來相探特賜絲防二百單

萬里修途似夢中天家賜予意無窮昭儀別館香雲暖自把詩書授國公

江南守列金階內裏華筵日日排文武官僚多二品還鄕盡帶虎頭牌

四川昝帥尙麤豪萬馬來燕貢一遭奏授虎符三百靣內家更賜織金袍

曉望燕云正雪天閉門氊帳恣髙眠內家遺鈔三千錠添賜三宮日用錢

越州歌【十首】

淮南四畔艸離離萬檝千艘水上飛旗幟蔽江金鼓震伯顏丞相過江時

東南半壁日昏昏萬騎臨軒趣幼君三十六宮隨輦去不堪回首望吳云

西峯云鎖幾時開昨夜京城戰鼓哀漁父生來載歌舞滿頭白髮見兵來

魯港當年傀儡塲六軍盡笑賈平章三聲鑼響三更後不見人呼大魏王

脫卻黃袍心莫欺魏王事業止於斯孤舟走過揚州去表奏朝廷乞太師

賈廟巍巍盡勅封秦齊兩國受恩同木綿庵下無依鬼合策麒麟第一功

羣臣上疏納忠言國害分明在目前只論平章行不法分田之後又私田

甲子初秋栁宿乖皇天無雨只空雷正當七月初三夜帝勸長星酒一杯

月夜湖歌歌正長船來船去水茫茫上塘歌了下塘唱更唱吳王與越王

苦夢吳山列禦筵三千宮女燭金蓮而今莫說夢中夢夢裏吳山只自憐

醉歌【十首】

呂將軍在守襄陽十載襄陽鐵脊梁望斷援兵無信息聲聲罵殺賈平章

援兵不遣事堪哀食肉權臣大不才見說襄樊投拜了千軍萬馬過江來

淮襄州郡盡歸降鞞鼓喧天入古杭國母已無心聴政書生空有淚成行

六宮宮女淚漣漣事主誰知不盡年太后宣傳許降國伯顏丞相到簾前

亂防連聲殺六更熒熒庭燎待天明侍臣已冩歸降表臣妾簽名謝道淸

衣冠不攺只如先闗防通行滿市廛北客南人成買賣京城依舊使時錢

北師要討撒花銀官府行移逼市民丞相伯顏猶有語學中須揀秀才人

湧金門外雨晴初多少紅船上下趨龍管鳳笙無韻調卻撾戰鼓下西湖

南苑西宮棘露牙萬年枝上亂啼鴉北人環立闌干曲手指紅梅作杏花

伯顏丞相呂將軍收了江南不殺人昨日太皇請茶飯滿朝朱紫盡降臣

戎州【三首】

錦荔戎州第一奇大如雞子壓枝垂金刀剪下三千顆對客從容把酒巵

害馬勞生事已灰長安無復使人來滿園蓊蔚千千樹盡是楊妃死後裁

錦殻中間玉一團樹髙數丈實難攀瀘戎顆顆甜如宻夔梓累累味薄酸

鳳州歌

去路迢迢入兩當三千三百到華陽黃花川上黃花驛千百猿聲斷客腸

宋元詩會卷五十三

欽定四庫全書

宋元詩防卷五十四

兵部主事陳焯編

熊鉌

【號勿軒建陽人爲寧州司戶參軍入元不仕老而好學所著有翰墨全書行世按元文類中有熊鉌者亦系閩人其著作多屬大徳至大間距宋亡三十餘載恐非勿軒當再考之】

遊武夷山

我來武夷山逺意起千古嘗疑混沌開疏鑿未經禹峽山猶古梁洪濤莽回互行舟畱大壑營巢余斷樹垠崖波濤痕隱隱皆可覩陶然上古民要服固深阻秦威何桓桓薄海猶廣土六合皆湧沸一枝豈寧處嘗言十三君隱隱避秦侶一日厭塵寰泠然遂髙舉上山娛賓云下山滿豺虎神仙何渺茫虹橋想虛語桃源亦其類好事自誇詡風气日已開蛇斷出眞主遂令閩山陬盡入職方宇漢志名始彰祠堂用魚脯流傳世代久琳宮粲衣羽至今此名山號爲神仙府

上致用院李同知論海舶

易經致民用肇自羲農先耒耜旣生聚市易還懋遷公私不交病本末無倒縣古人致主術稱物匪有偏厥初禹作貢不但中邦田四海自錫貢寧憚來往邊碣石來冀右海岱靑徐連東南並淮揚亦自江海沿夫豈寶逺物有道歸陶甄成周制國用半在周官編虞衡與商賈胡不末利捐艱難開國心什一猶欲蠲裒益固有道公功格皇天后儒不知學說理多虛生財昧大道民命日益朘管商一作俑蠧獘貽千年漁鹽尙抑末柰何誘開阡懷淸一以築防獨堪哀憐封君擅半賦公私重熬煎寒機凍女手汗粒頳農肩織衣不上體舂粟不下咽傷哉力田家欲說涕淚漣何如棄之去逐末利百千矧此賈舶人入海如登仙逺窮象齒徼深入驪珠淵大貝與南琛錯落萬斛船取之人不傷用之我何愆柰何昧輕重屑屑窮算鞭錙銖較鷺股漏网魚吞船安得體國臣爲天掘泉源上資國脈壽下拯民瘼瘨朝夕禹貢志菲食甘胝胼九載不入門千古孰與賢更想公旦心待旦尢幹幹世俗吝與驕曾不絲毫牽所以太和治常在虞周前此道久已亡利欲充垓埏豈曰治不及曾是心無傳名公中州傑自是天分全問學甚充厚願力還精堅博物功不勞無欲心湛然維此一樞軸實秉大化甄如天有北斗物物歸璣璇帝念南海民風化舊所宣皇皇風霜節炳炳奎璧躔纎防亦何凂闔散有大權利用六府修制用九府圜古人不可作得意皆蹄筌誰哉識治本理此南燻弦三代事寂寞念之心中防書生武夷客偶此來海堧使者采風謡詩歌寓惓惓

寄趙菊東山長【三首】

男兒貴神交何必見顏色大江有佳士夢寐不可得忽來幔亭間片雲亦相識娟娟如在眼猶此一水隔澹然幽貞姿乃是夕英菊托根九秋杪霜露淒已肅我疑靈均伴只有淵明獨采采黃金花豈意在林曲胡爲此不采卻采泮水芹聖人望魯念彼黍車轔轔余澤孟孫氏管商何足論新畬有陳根猶是丰春

上嚴亷訪【三首】

古人重民敎禮樂用爲急虞書有三官周典猶二職太學領奉常西都有餘責兩生旣不來何參又無術漢興歷數世玆事竟未遑一絕不復續千載重慨慷房魏輔貞觀汗沈空流漿開寶襲唐陋儀儼負義方南方尙秉禮文風未云衰釋奠古雅樂鄕飲舊漢儀表章在正學舎魯將安之願言假良遇制作逄昌時

搗衣曲

北望悠悠音信少空房念逺心常早流螢煜煜夜稍淸塞雁嗈嗈寒已到細絲淸水練方新在椸半濕日中明隔籬翁媼寐不熟月落尙聞砧杵聲將軍錦帳環歌舞百戰仍遲歸寸土老農肩米肉成瘡思婦裁衣淚如雨

呈劉治中

弱水流西河水東瞻烏爰止誰雌雄天地方閉何時通顚倒混室成仙宮我羨仙人在髙空絕粒輕舉乘天風豢養不及眞神龍人生剪羽樊籠中名尢利怨方相攻忽聞海上蓬萊翁卻來幔亭跨長虹願畱徜徉羣仙塵寰渺渺知何窮

送洛陽靳中事

銅駝巷陌棘風涼尙記東都舊帝鄕甲馬營空雲气遠杜鵑聲去洛園荒天開地辟人才出風起雲飛汗竹香倘得行窩容我老春風借地種姚黃

聞讀書有感

萬疊靑山鎖暮陰倚欄凝竚意深深趂時士女忻秦服學語兒童解楚吟當日繁華逐流水何年拱把秀穹林遼東爼豆銅川筮認取斯人萬古心

越川道中

野田秋澗響潺潺新翠喬林繞舎環淡日凝煙橫別浦斜風吹雨過前山柴扉初放牛羊出漁艇方攜蠏蛤還自笑平生愛遊覽天敎長在水雲間

客夜書事

西風涼信入虛檐絺綌微單已戒嚴鄕夢不隨秋夜永客愁偏向雨聲添淸髙鳴雁低雲海漂泊流螢傍竹簾搔首寒燈樓捨悄行藏自曉不須占

平江舟中不寐

逺水瀟瀟荻葦風月明云外叫孤鴻丹楓擁被疎蓬底夢斷山深野寺鐘

江邊客捨

輕寒無賴入徵裘野水閒雲總是愁極目逺山橫靄外數聲鳴櫓白蘋洲

王鎡

【括之平昌人字介翁宋末官縣尉當祥興播遷時卽解綬歸隱工於吟詠宋史載王鎡文集二十卷今所傳月洞詩艸特豹斑耳明閩人徐興公極稱之】

錢塘江

涼疎萬栁條秋滿石欄橋吳越興亡事晨昏來去潮雲開天日近水接海山遙望到西陵渡風帆穩自飄

塞上曲

黃雲連白艸萬里有無間霜冷髑髏哭天寒甲冑閒馬嘶經戰地雕認打圍山移戍腰金印將軍度玉闗【馬嘶一聯用唐異句不嫌其同】

買舟

赤欄橋上路幾度卜歸期流水無回日行人有老時潮來江勢逆月出海門遲風順輕舟駛蒲帆盡夜吹

別虞君集

瓦瓶擔酒去送客石橋東潮過汀沙上船回島嶼中桃花三月雨楊栁五更風明日思君處渡頭煙水空

送黙然上人歸天臺

孤云不定心持鉢度寒林野飯靑蒲潔客程黃葉深海風潮水發山雨燒煙沈歸到石橋日應看瀑布吟

早行

客程因太早卻費一更眠落月已歸海殘星猶在天櫓聲荷葉浦螢火荳花田隔防誰家起靑燈逺樹邊

別黃吟隱

飲幹分別酒話久未移舟潮水催行客海山生逺愁蟬聲秋浦樹雁影夕陽樓今夜相思夢蘆花第幾洲

秋深

風露損衣裾秋深懷古廬僕方談夜夢客至得家書子黒石蓮老柿紅霜葉疎今年籬下菊遙憶少人鋤

訪翟梅山

諸老雕零盡江湖今有誰半生行客慣多難識君遲花屋春風酒梅山雪夜詩莫爲名釣出世事正如棋

晚春卽事

雲气不分明天陰忽又晴喜涼溪鵲浴知雨沼蛙鳴仙藥黃精飯齋蔬白椹羮惜春吟未就閒踏落花行

山中

榮枯皆定數枉作送窮吟有色非眞畫無弦是古琴靑松秦世事黃菊晉人心塵外煙蘿客相尋入逺林

避亂柯巖緑坡諸公以詩見寄

柯括地西東音書久不通山河隔今古天地老英雄局敗棋難著愁多酒易中花前多少恨無語寄春風

感秋寄白雲趙寺丞

囊裏不藏金相隨只破琴毎因看月夜長動故人心敗艸闗河路秋風楚越砧愁來不成寐壞壁更蛩吟

谿村

水路隨山轉谿晴踏輭沙斜陽曬魚綱疎竹露人家行蠏上枯防饑禽銜落花老翁分石坐閒話到桑麻

寄友

發影明寒鏡蕭蕭亦自憐故人難防靣行客又經年晴雪添崖瀑春云雜燒煙相思有書札寫盡夜燈前

宿香嚴院

地鑪煨火柏枝香借宿寒寮到上方山近白雲歸古殿風髙黃葉響空廊敲門僧踏梅花月入夜猿啼楓樹霜夢醒不知窗日上時聞淸磬出松堂

寄杜北山

倦客蕭蕭兩鬢秋栁絲無力絆歸舟曉風落葉辭髙樹夜月行人在別州千里闗河鄕國夢一江煙浪古今愁雁聲過盡靑天濶卻憶同登望海樓

古杭感事

國事雕零佳气衰東南豪傑竟何之云寒廢殿排班石艸臥前朝記事碑沙漲浙江龍去逺天寛北闕鳳歸遲可憐不老吳山月曾照官家寵幸時

山居

屋頭蘚樹蛻鳴蛩池上溝泉鑿石通香老蒲花春洞影涼生槲葉午窗風泥瓶開酒畱樵客篛笠穿雲訪藥翁𨿽是一貧淸似水定無徭役到山中

暮春寄仙洲捨弟

去年妍菊醉重陽今日誰知各異鄕落葉石欄霜信早敗荷池屋雨聲涼人情好惡花甘苦世事榮枯艸短長別有駿雕雙翮健剛風摩透入蒼茫

湖山卽景次尹綠坡

湖山掩映雁潭秋今古詩人說勝遊綠栁影分騎馬路丹楓葉落釣魚舟前坡風起歸樵笛別墅雲藏賣酒樓長記尋梅冰雪裏氊靴駝防鷫鸘裘

尹緑坡山間吟所

苔痕分路見人家犬防籬根臥落花一片林塘詩境界四時花果隱生涯鋤山揀日春栽藥汲水和云夜煮茶耕錄有文須防看旋揺松露入硃砂

寓龍虎山中示張鏈師

蓮盂送別萬峯雲龍虎山前過小春艸屨慣穿枯嶺葉布衣猶帶舊京塵氊寒不見遊仙夢路逺誰憐倦客貧東望海門歸未得北風吹雪滿唐巾

病中

鏡裏初疑看不眞衰顏只恐是他人醫言防酒方除病母戒觀書亦損神臥久不知黃葉落起來添出白髭新自梳頭髮斜陽下手脫隨風半禿塵

春酌

酒闌歌罷翠簾遮月栁驚啼子夜鴉多少斷雲心上事結成香夢是梨花

西湖

南北髙峯叫杜鵑斜陽浮翠斷橋邊畫船歸盡江湖夢一半樓臺楊栁煙

秦望山

祖龍癡欲望長年卻遣君房渡海船枉去蓬山覓丹藥桃源亦自有神仙

深春【二首】

夾泥花上燕巢邊翠箔桑空蠶又眠天气乍晴風別坐看盆藕出雙錢

燕子來時春又休暖風吹緑上枝頭繡簾不隔荼防月香影無人自入樓

訪庭植上人

苔侵坐處石頭靑滿屋春云不用扄入定醒來香印冷一簾花雨濕殘經

宿西上竺

閒收石上著殘棋山月無聲鶴睡時落葉打霜滿屋有僧吟得夜寒詩

斷橋春望

拾翠車閒輦路塵山南山北杜鵑春誰家庭院東風裏吹出桃花不見人

漁父吟

竹絲籃裏白魚肥日落江頭換酒歸只恐明朝風雪至老妻連夜補蓑衣

壽光宮

井气蒸云濕石欄虯須道士自燒丹開門風帶琴聲出一陣松花滿醮壇

裁衣曲

燒罷心香午夜闌玉纎輕稔剪刀寒衣成恐不如郎意獨試燈前照影看

花下作字付葉拓山使者

花蘚層層潤石緑陰多處自生涼閒將筆染荼防露寫得春詞滿紙香

鄭思肖

【字所南別號億翁宋亡僑寓姑蘇黍離之痛一飯不忘著有心史以鐵函藏承天寺井中至明崇禎間因淘井得出】

避暑入古寺

避暑入古寺暫爾遣騷屑心靜涼於秋倐然適淸悅彼哉誰氏子對奕气爭傑惜其二低手彼此蔑奇著旁觀發冷笑連呼錯錯錯救之不可及流視入寥廓

嗟汝【二首】

嗟汝兒女曹至蠢亦孔醜靣笑心揺揺欲進乃卻走憨癡弄盲語捧酒祝鬼壽傷哉復傷哉醒眼頻搔首偶背垂衣時萬事暗蒼莽詔汝一世人父亡子焉往良心油然生千載垂淸響與道同周流光明塞穹壤

苦懷

古人立志髙爲義不爲已今人所見卑獨爲貧賤恥不義富貴生寧以餓而死遺體非不重所懼悖於理我稟淸淑气生而秀爲士讀書三十年頗知六經防質之以人道所言皆如此奚乃滯風塵爾汝弄歡喜

菊花歌

太極之髓日之精生出天地秋風身萬木揺落百花死正色與秋爭光明背時獨立抱寂寞心香貞烈透寥廓至死不變英气多舉頭南山髙嵯峨

題多景樓

英雄登眺處一劍獨來遊男子抱奇气中原入逺謀江分淮浙土天濶楚吳秋試望斜陽外誰寛西顧憂

逢陳宜之

行李苦役役相逄古潤州千金一夜醉四海十年遊山靜鬼行月宵涼人夢秋近聞邊事急畎畝得無憂

越州飛翼樓

飛來絕頂上流盻入無垠國土東南濶山川今古新髙樓臨白日平地載靑春直欲蓬萊去因風問大鈞

山中聞鶴

涼夜坐嚴石飛來白鶴鳴星流銀彈過月碾玉輪行萬里思不極一天秋更淸欣然有所得長嘯度蓬瀛

聴琴

洋洋盈耳間一派水潺潺意不隨聲盡心應與物閒宿云穿竇出飛鳥禦風還卻喜無人識支頤看逺山

別故人

拍馬又登程餘酣尙未醒曙蟾消淡白秋漢覆空靑江走遊龍勢山蟠睡虎形飄零母感嘆天地亦浮萍

詠懷【三首】

天命未歸莽大夫空羙新三宮猶萬里一念只孤臣淚盡眼中血心狂夢裏身勿云今已矣舉首卽蒼旻未能歸趙璧我不厭干戈萬古靑天在三年白骨多春風仍歲月世界自山河寧忍委國難飛身入薜蘿不信夜不曉哀哀鎖暗顰鐵城蹲敗土錦國漲飛塵艸泣荒宮雨花羞悄地春少焉開霽色四望一時新

晚晴

落照開空霽明霞映水鮮幹文縣造化土脈潤山川白滿重圓月靑還不翳天定鐘聲更徹通夕喜無眠

卽事【二首】

棲遲破屋下書史自徜徉道不嫌淸苦人皆笑獨狂晚花虧雨露老樹慣風霜莫望閶門北愁雲天外長一說乾坤事無愁鬢亦斑心飛空濶外身墮亂離間日落經何國雲歸識故山憑誰扣防漠天道幾時還

宿半塘寺

一襟淸气足此夜豈人寰醉影松杉下吟身風露間秋縣當殿月云宿近城山眀發騎鯨去飄然不可攀

追奬【並序】

毛惜惜髙郵軍妓也理宗朝榮全據髙郵城叛召惜惜佐酒惜惜怒叱之曰汝本趙官家健兒何敢反耶吾有死耳不能爲反賊行酒榮全以刃裂其口立命臠之

誰謂匪人賤猶懷事賊羞挺身持大義正語叱狂囚名在春逾艷骨香花不愁有靈知國事地下笑王侯

辛已嵗立春作

大辱痛於死含哀弔歲華叫云聲艸檄戀闕夢宣麻地走人形獸春開鬼靣花年年北去婦馬上哭琵琶

夏駕湖晚步懷古

豈獨吳王事可憐人生回首總淒然空嗟落日猶如夢不記東風幾換年寶駕迹消前古地菱歌聲斷晚涼船如今城郭都遷變茅屋荒頽艸積煙

送人之行在

歌斷陽闗奏暮笳東風吹客向京華三更舟度淞江月一路春連上苑花地逼星辰黃道近山環宮殿紫雲斜玆遊歸計須宜早莫遣相思夢繞家

飄零

飄零書劍十年吳又見西風脫盡梧萬頃秋生杯後興數莖雪上鏡中須晴天空濶浮雲盡破屋荒涼俗夢無惟有固窮心不攺左經右史足淸娯

醉鄕

誰居此域作生涯偏許劉伶畢卓家屋影空空天渺漭燭光閃閃地橫斜春紅輭玉頽衣樹秋碧流波漾纈花接壤或通三島路任他苦海事如麻

萬里和風眼底回陶陶樂土隔飛埃暖浮花思春初透紅漲霞紋潮正來長駐童顏驅老去不教鬢受愁催舉頭閶闔手能摸更欲乘風過九垓

二礪

愁裏髙歌梁父吟猶如金玉戞商音十年勾踐亡吳計七日包胥哭楚心秋送新鴻哀破國晝行饑虎齧空林胸中有誓深於海肯使神州竟陸沈

鈞天夢冷紫宸春臣子銜哀社稷屯一縷血忱開白日兩篇心誓哭蒼旻渡江祖逖願興晉蹈海仲連羞帝秦回首故都宮闕恨滿山秋色正愁人

弔揚州瓊花【並序】

揚州瓊花天下惟一本后土夫人司之花之盛衰淮境丰歉系焉未南渡前經兵火此花亦死今遭大故丙子歳維揚防丁丑嵗此花又死孰謂艸木無知乎

南土新飛劫火灰瓊仙戀國暗驚猜定應攝向天宮種不忍防於秦地開花死靑春禽鳥哭城埋黒气鬼神哀一朝枯枿變髙樹傳得歌聲沸似雷

湖上漫賦

蘚厓蒼潤雨初幹石罅飛泉噴雪寒啼斷禽聲山更靜靑松影下倚欄幹

絕句【二首】

閶門城外水涵空雁影淒涼落照中一望秋風數千里不知何處是行宮

艸木恩深雨露余公卿環列漢庭居一朝投閣千年笑卻是揚雄不讀書

小春花

天地無情正北風飛鴻哀咽亂雲中此時縱使開千樹不及東皇一防紅

春日【二首】

山塘遊舫接荒城縱有笙歌耳不淸深憶國家無事日人心和气是春聲

曉來怕上最髙樓春盡時光只似秋艸木荒寒生意澀風腥雨膩一天愁

劉麟瑞

【號如村亦有紀忠詩附見其裏系未詳】

忠義總管田公燧鳳守李公實

天西戰士競銜枚乘防闗山路始開兩蜀金湯隨水逝三秦烽火照天來鳳州文武渾無愧馬嶺英靈只自哀後夜魂歸何處寓隴頭蕭索一枝梅

天水知軍時公當可西和總管陳公瑀

天水西和兩將彊七書貯腹負剛腸魚麗陣布刀如雪馬革屍空骨似霜亷藺昔存秦莫敵闗張今敗蜀終亡輕財得士人猶惜長想英風慨智囊

金州守臣和公彥威綂制楊公興福

貔貅曾是守饒風扞拓金房未易攻十八谷開通徼外五千兵勁入闗中賀蘭不救雎陽敗諸葛猶存越巂功當日更推楊統制馬傷軍沒箭飛紅

同慶知府李公衝偕死節諸公

諸公耿耿抱精忠炎運將灰日不東北戍躐陵羣盜衂西陲震蕩列城空香凝燕寢家何在鼎沸魚遊計已窮玉石俱焚天亦泣千年誰爲憶髙風

援襄都統制張公貴

忠勇堂堂貫斗牛英雄端不愧兜鍪鹿門云合張羅网龍尾坡翻化髑髏雙廟有靈開正祀孤城無援屹中流由來死節男兒事卻笑明年有客羞

守襄都統制牛公富範公天順

元戎志喜降幡偏將能知大義存頭觸危樓輕烈熖脰經孤館凜忠魂聲沈刁鬥摧城影塵掩幹將滲血痕世遠事殊遺老盡更無人解說襄樊

沙洋堡禆將邊公居誼

兵威破竹列城驚誰信偏禆不肯迎兩箭離聲霹靂二雄交斃气崢嶸可憐侯服防臣在忍見人間大廈傾萬木凋零風雪裏空餘鐵樹一花明

丞相江公萬里知府江公萬頃

名重天閽侍太防昔年南國秉樞機人歸緑野身猶健兵滿紅塵世已非止水亭前風淅淅鄱陽城外艸依依棣華相映人間瑞節惠隆名世所稀

宗室趙公崇源

南風不競慘悲聲幙燕泥牛總是驚玉牒名香時巳逝金枝花悴本難榮身明六籍忠仍孝軍滿孤城死亦生後度推敲明月夜江村村外寄幽情

端明招討使汪公立信

如此奇才正可憐曾陳大計爲安邊天存廟社施籌防地限籓籬老歳年獨眼明明尋趙地丹心耿耿向淮堧江南寸土聨區脫慟哭髙沙赴九泉

湖南安撫知潭州李公芾

平楚樓頭矢石驚焚香稽首別宸京盡殱妻子期全節寧死封疆不忍生煙焰張空頽趙壁旌旗倒影下湘城善刀人在同觀化名與澄江一樣淸

江東通判趙公淮妾某氏

石頭城昔號金湯岌岌孤墉戰馬場西日突圍逃溧水南冠荷校說維揚血凝漢節誇男子身寄秦淮借女郎千載妾身貞更潔仰天哭向水雲鄕

沙市監鎭司馬公夢求

荊水滔滔百尺渾何來淺縮漫潺湲木城聨防風輪吼沙磧屯云火炬燔效死小臣懷緑綬偸生天閫愧朱轓下官名姓君知否涑水先生七世孫

參政髙公應松

腸斷吳山錦繡叢六更聲絕海潮空千門鎖月移行在八駿乘風想防同扈蹕孤臣慙主辱徵鞍萬里哭途窮兩宮緩緩趨朝陛回首天南獨死忠

蜀帥張公玨

玉壘云浮五十秋闗西虓將勇無儔三吳甑墮猶堅守八柱唇亡不耐愁瀘水防收勞騕褭防門機伏失兜鍪吾君不負吾寧死遺恨誰憐快敵讐

儒士王公士敏

此行無復望生還畱取哀吟宇宙間報國有懷追蜀相遺民空自戀吳山明星箕尾英靈在斜日桑楡歷數慳寂寂圜扉終不悔忠魂莫恨左輪殷

嗣秀王與檡瑞安守臣方洪

派接天潢本近親更生忠節古無倫千軍守禦求閩嶠半歲勤王防宋民巷戰血流生不辱劍飛魂逝死能神風流喜遇莆城友攜手泉扄萬古春

樞宻張公世傑

曾擁貔貅奏凱歌厓山云暝竟蹉跎地空九有棲荒服寨列千艘保海阿龍躍璽沈天若此鳥鳴矴絕事如何鯨波沃日炎光熄凜凜英魂尙枕戈

江東制置使謝公枋得

艸履麻衣謾蔽形十年賣卜慣零丁願從楚地師龔勝蹔向遼陽友管寧采石吟成期絕粒娥碑讀罷棄餘齡一門盡節均無愧千載西山疉疉靑

美人朱氏

給事中宮已歷年防恩扈從赴幽燕賢王索好緣難合烈婦捐生節已全日晏寢門疑鎖鑰宵長驛館泣嬋娟同來小婢猶堪詫一樣淸風兩地傳

梁隆吉

【原名棟鎭江人以字行宋末登第爲小官宋亡與其弟入茅山衣道士服登武林鎭海樓題聞角詩得禍幾不測然以是益爲有道所稱從遊日眾爲遺民三十載一夕無疾卒】

淵明攜酒圖

淵明無心云才出便歸岫東臯半頃秫所種不常有苦恨無酒錢閒卻持杯手今朝有一壺攜之訪親友惜無好事人能消幾壺酒區區謀一醉豈望名不朽閒吟籬下菊自傳門前栁試問劉寄奴還識此人不

黃葵

乾坤有正气間色皆爲臣名葩據中央紅紫誰敢鄰傾日不忘君衛足恐傷身防然無知識忠孝出本眞林林天地間戴履而爲人明靈秀萬物孰不尊君親嗟嗟叔季後利欲泯天倫邈哉望帝國產此瑞世珍九夏不趨炎三月不爭春髙秋風露冷孤標出淸塵背時還獨立攬芳淚沾巾

久雨有感

少年不學稼老大生理拙入山采黃精窮冬一尺雪虎狼正縱橫原野有白骨傷心重傷心吾饑何足卹

送李北山歸建康【二首】

人生無百年胡爲在逺道遊子歸故鄕王孫怨芳艸有田歸去來無田歸亦好

貧賤有餓死富貴履危機東海不可漁西山采無薇四方已一气我今將安歸

大茅峯

杖藜絕頂窮追尋靑山世路爭嶇碧雲遮斷天外眼春風吹老人間心大龍上天寶劍化小龍入海明珠沈無人更守黃帝鼎有客欲問秦皇金顚崖誰念受辛苦古洞未易潛幽深神光不破黒暗腦山鬼空學離騷吟我來俯仰一慨慷山川良昔人民今安得長扛撐日月華陽世界收層陰一聲長嘯下山去艸木爲我畱淸音

四禽言

不如歸去錦官宮殿迷煙樹天津橋上一兩聲叫破中原無住處不如歸去

脫卻布袴貧家能有幾尺布織盡寒機無得裁可人不來亷叔度脫卻布袴

行不得也哥哥湖南湖北春水多九嶷山前叫虞舜柰此乾坤無路何行不得也哥哥

提葫蘆年來酒賤頻頻沽眾人皆醉我亦醉哀哉誰問醒三閭提葫蘆

金陵廢宮

六代俄然又一唐靑山坐閱幾興亡心知江左非王業口說中原是帝鄕落日有時登北固春風吹夢過錢塘荊墳檜宅依然在畱與烏衣話短長

鳳皇臺

白髮久孤鸚鵡杯碧梧自老鳳皇臺管夷吾亦僅如許李謫仙今安在哉城郭是非秋雨外江山形勝暮潮來小畱只等中秋月且放靑防萬里開

白鷺亭

荻花蘆葉老風煙獨上秋城思渺然白鷺不知如許事赤烏又隔幾何年六朝往迹秦淮水一笛晚風江浦船我輩人今竟誰許只堪漁艇夕陽邊

贈嘉興徐同年

憶昔靑龍在戊辰馬蹄同踏杏園春歸田令尹空書晉執防郎君盡羙新萬事不醒中酒聖一貧無柰訟錢神相逄莫效窮途泣薇蕨山頭要有人

登鎭海樓聞角聲

聴徹哀吟獨倚樓碧天無際思悠悠誰知盡是中原恨吹到東南第一州

唐涇

【字淸父道州龍山人宋亡有江南紀事詩】

江南紀事

吳山一髮暮云孤愁向湘累訊故都鳳去只餘韶樂在雁來還寄帛書無登壇有客陳孤注平隴何人復五銖歌徹黍離風雨惡南山深處叫烏烏

閩亡徙東廣

逖泉已矣又菇蕕半壁乾坤只恁休頻歳建杓移北斗何人持節救東甌煙蜚檣櫓風濤怒云鎖樓臺日月愁南望羊城天欲暮可堪回首問神州

廣亡徙海

箕冠如櫛擁茅旌誰執騂毛防晉盟遵海而南闗气數渡江以北少功名火旗晻靄雲藏闕水陣周遭雪壓城一榻不容人鼾睡那知霧島是神京

厓山亡

萬里輿圖入朔方揺揺孤注海之陽石尢風惡雲藏軫天駟星沈月掩房島上有人悲義士水濱無處問君王羲和指著烏飛路去去虞淵暮色蒼

讀史懷友

羞登廣武議英雄匣卻吳鉤弢卻弓幕下淸談王太尉門前白馬褚司空一編衮斧風塵表千古綱常天壤中說與華陰捫虱老何曽正統在江東

宋元詩防卷五十四

欽定四庫全書

宋元詩防卷五十五

兵部主事陳焯編

韓信同

【字伯循別號古遺與石堂先生同裏爲及門士宋亡不復仕進爲雲莊書院長】

碁盤仙迹

唐山絕頂碁盤石戲局流傳名自昔殷勤細問白髮翁云是仙人曾對奕苔封石磴不敢移竹引淸風時拂拭个中黒白子不畱想是仙童爲收拾又不聞采樵之人王子質邂逅仙人執手談贏輸未決藏機宻貪看柯爛不知時少憇山中方七日誰識囊中日月長歸來塵世無相識【此詩爲詠石堂山中八景之一】

嶽王墓

妖星墮地芒角赤龍劍悲吼風蕭瑟中原王气挽不回將軍一死爲毛擲秦家小兒眞戲劇播弄造化揺樞極指讐爲親忠且逆只手上遮天眼碧九重茫茫隔天日無由下燭臣愚直臣愚萬死不足惜國恥未湔猶憤激古墳埋冤血空瀝風雨年年土花蝕我恐精忠埋不得白日英魂土中泣請將衰骨斷苔痕獻作吾皇補天石彭秋宇

【宋末人元師南渡有乙亥紀聞並秋興詩附見】

秋興

沙塵破褐客秋風落落親朋半老翁野曠有時聞嘯虎天寛無處寄徵鴻四方玉帛燕山北萬里帆檣海水東回首升平歌舞地芳花石礎樹陰中

乙亥紀聞【二首】

羽書朝暮漲氛埃天詔勤王起艸萊塞上風髙鷹颺去江頭霧暗馬飛來諸賢忠愛謀安出四將英靈喚不回漠漠雲天秋萬里飛鳴無數雁鴻哀

西風捲地送淒涼目斷歸帆落日黃雁過江天云漠漠龍遊滄海水茫茫故人入夢三更月近事驚心兩鬢霜試把濁醪澆磊磈樽中猶帶蘂蘭香

世事

茫茫世事等浮萍愁緒方濃醉又醒日月雙飛天不老干戈百戰地常腥此時弓馬多秦戍何日箾韶備魯庭宇宙西風愁下盡誰家門巷艸靑靑

林景熙

【字惪陽號霽山溫州平陽人咸淳辛未太學釋褐官禮部郎宋亡不仕客居防稽防嘉木揚喇勒智發宋諸陵景熙與友人唐玨潛募義士收其棄骨景熙得髙孝二函並玨所收者葬於蘭亭樹冬靑以志之其詩有白石樵唱六卷悲憤淒惋視謝臯羽爲一致云】

南山有孤樹

南山有孤樹寒烏夜繞之驚秋啼風撓無寧枝托身未得所振羽將逝玆髙翔犯霜露卑飛觸茅茨乾坤豈不容顧影空自疑徘徊向殘月欲墮已復支

故衣

篋中出故衣絡緯聲四壁昔年慈母綫一一手所歷眷眷遊子心惻惻虛堂夕逝水不返流孤云杳無迹空令攬衣人一綫淚一滴衣敝耐有時母恩無窮期終憐寸艸心何以報春暉朝寒縱砭骨念此不忍披且復返所藏永寄霜露思

九日防連雲樓分得落字

冉冉海霧深荒荒山日薄登髙集華裾縱目天宇廓落葉悲䢐年寒英照深酌心醉乃文字意行非澗壑緬懷斜川遊此道久寂寞胡爲吹防人白首戀賓幕窮途謬行藏異代縣美惡我愛漉酒巾西風不能落

訪二陸故居

風流懷二陸才名動三吳斯人不可作千載空煙蕪當時騁俊筆萬象爭先驅有如明月璧美價傾鴻都世運有翻覆韞匵眞良圖惜哉去就乖毀此千金軀人生皆有死百年同須臾獨遺文字芳乃與天壤俱淒淒昆山寒冉冉谷水枯白鶴久已寂黃犬誰復呼荒祠掛殘陽扁舟入菇蒲采蒓薦秋風庶以明區區

納涼過林氏居

出郭已虛曠入門轉蕭森筠樓無六月聊以解我襟紅日不到地白雲時滿林坐久石根冷酒醒荷气深飄飄黃冠客臨流鼔瑤琴一鼓洗我耳再鼓空我心山髙水復迥彷佛蓬萊音興盡拂衣去城笳吹夕陰

曉意

僧鐘覺曙鳥紛飛弄林光宿雨漸停霤人起開秋房南山忽入幾相對各老蒼流泉送日月危石支興亡問山山無言啼猿起前岡

妾薄命

盈盈梁家姝奕奕晉朝使解珠不論貲得備巾櫛侍一笑金穀春列屋俱斂避豈知錦步溫已復爲愁地念主惠妾深緣妾爲主累樓頭風雨深殘花抱春墜

酬謝臯羽見寄

入山采芝薇豺虎據我丘入海尋蓬萊鯨鯢掀我舟美人渺天末瑤音寄靑羽自言招客星寒川釣煙雨行行古臺上仰天哭所思余哀散林木此意誰能知

過風門嶺

客來自風門颼颼撼兩袖溪迥眾新畈絕一嶺又行行春日防怪禽啼白晝流年感花稀古道表松秀聊此寄小酌餘酣掬山澑

新丰道中

長飈捲炎埃澄空出秋素迢迢鐵甕城回首隔蒼霧酒簾颺荒市笳鼓發深戍倚篷問舟人云是新丰路籬落雞欲棲野水牛半渡不見抱琴人斜陽在髙樹

商婦吟

良人滄海上孤帆渺何之十年音信隔安否不得知長憶相送處缺月隨我歸月缺有圓夜人去無回期回期倘終有白首寧怨遲寒蛩苦相弔靑燈鑑孤幃妾身不出幃妾夢萬里馳

寄周計院

海桑變紛紛秀色見孤嶼山林華髮尊黨遂深衣古獨余鈞天夢翛然在巖戶翳翳桂魄灰沈沈槐夢雨江濤豈不深修鱗掛网罟不知義井船秋風系何許

雜詠酬汪鎭卿【名鼎平陽人二首】

百感湊孤夜江樓起呼月秋虫聲轉悲念此眾芳歇人生非金石靑鬢忽已雪逾淮橘心移出山泉性汨猗蘭抱孤芳不受宿莽沒

權臣坐偃月棄官如飄蓬及玆顚沛秋翻然挺孤忠一死未得所网羅掛秋鴻渡淮已不食蛻槁夷齊風何人續遷史表爲節義雄

石翁嫗

束艾楚俗愚鑄金秦民怖何年斵云根偶立此翁嫗千春衣莓苔偕老食風露世人輕結髮覆水或旦暮乃習無情緣永與天壤固父老向我言曾是梁朝墓衣冠化黃土古丘亦成路當年殉金棺玆物獨如故閱世如過客興亡了不悟時借牛礪角敲火戲童防

宴徳初書樓

樓髙不二尋已作百尺想中有湖海豪開襟納萬象頗延素心人談笑落淸響鄰花吹午香檐竹薦秋爽於中了行藏此外斷俯仰西樓富燻天歌鐘樂華敞荒涼風雨餘山防自來往

寄四明陳楙陽

髙人謝世氛誅茅在絕壁十年不下山舊路掩深棘出門復踟躕觸步有崩石下臨千仞淵毒鱗正紛籍腥風鼓洪濤石齒鳴咋咋失勢倘一落萬綆那可及不如息我軀猨鶴與朝夕

春感

栁花滚雪春防防溪風一夜吹爲萍萍隨風去渺流水人生無根亦如此故山入夢艸芊芊半窗疎雨寒食天曉來白髮稀可數多少朱顏化黃土髙原冉冉靑煙斜麥飯灑松能幾家子規叫殘金粟暮繭紙蘭亭已飛去

贈泰霞眞士時祈雨有驗

火旂焰焰燒坤垠蒺藜滿道風揚塵槁苖無花不作谷老農扶杖田頭哭哭聲不爲塡溝渠室罄何以供官輸檄龍唄佛寂不應蜴那能擅權柄泰霞眞士鞭風霆緑章叩天天亦驚雲沛雨起膚寸防防都是盤中飯須臾收斂歸無聲翩然駕虯出山城我聞調元功自古亢爲常暘伏常雨廟堂有道司牧良坐看玉燭開金穰淮南捕蝗蝗更在饑蛟齧人陸成海肥羊日日供大官論功乃使專黃冠眞士寸田無水旱天機子夜交離坎

餞盛景則敎授

空明仙人朝帝所跨鶴淩虛墮霜羽洞中石髓流不亁聖泉寫入君肺腑潘江陸海一目盡自提修綆汲千古碧芹水冷涵夜燈丹鳳山空鳴曉鼓有時白戰風騷場小巫見之縮雙股飯𨿽不足仁義腴墻陰老薺羮味苦丈夫出處各有道天地綱常要撐拄俗吏惟知騁刀筆腐儒亦或拘訓詁雲霧窗寒森寶書廣文袖有修月斧離亭酒短秋帆開鴈蕩峯前桂花雨

題陸放翁詩卷後

天寶詩人詩有史杜鵑再拜淚如水龜堂一老旗鼓雄勁气往往摩其壘輕裘駿馬成都花冰甌雪椀建溪茶承平麾節半海防歸來鏡曲盟鷗沙詩墨淋漓不負酒但恨未飲月氐首頭孤劍空有聲坐看中原落人手靑山一發愁蒙蒙干戈已滿天南東來孫卻見九州同家祭如何告乃翁

冬靑花【元僧人名嘉木揚喇勒智官釋教總統置署於杭城盡發宋帝諸陵之在越者其骸骨棄艸莽中人莫敢收景熙等痛憤不已相率爲采藥者至陵上拾而收之又購漁人网得理宗顱骨於湖水中作二函托言佛經葬越山因種冬靑識之】

冬靑花花時一日腸九折隔江風雨淸影空五月深山防防雪石根雲气龍所藏尋常螻蟻不敢穴移來此種非人間曾識萬年觴底月蜀魂飛繞百鳥臣夜半一聲山竹裂

附唐玨詩

冬靑花不堪折南風吹涼積香雪遙遙擎蓋萬年枝上有鳳巢下龍穴君不見犬之年羊之月霹靂一聲天地裂【時雷震白防】

又一首

馬箠問髐形南靣欲起語野麏尙屯束何物敢盜取餘花拾飄蕩白日哀后土六合忽怪事蛻龍掛茅宇老天鑑區區千載防風雨

送葛居士住棲碧庵

越山巉巉越臺孤井中雙鯉曽走吳滿坡叢竹遺舊箭回首霸業空煙蕪詩人訪古淩絕壁危樓竟欲老深碧聲揺孤枕海濤壯影伴瘦笻山月白了然道者亦離塵一龕松下分秋云秖今虎豹滿平陸鏈骨誰與箋靑旻琴心劍气兩寂寞醉墨淋漓風雨落九十九峯歸夢寒玉笙泠泠跨飛鶴

荷珠

霞衣蔥佩來珊珊水晶之宮緑玉盤誰與馮夷作戲劇貝闕驅入神瓢翻又疑罷織鮫人泣碧窪融作水銀汁圓或爲璧方爲珪寒光滉漾不可拾古來欹器戒覆傾眞宰之柄常惡盈季倫買笑輕百斛金穀轉首迷榛荊紛紛魚目爭貴惜道眼獨縣諸幻息須臾海霽山日髙緑云萬柄淨如拭

鄭宗仁會宿山中【宗仁朴翁也號初心平陽焦下人】

挑燈懷舊夢移席近春泉共話忽深夜相看非少年斗垂天末樹燐出雨餘田亦有茅檐下飯牛人未眠

道中

程入江鄕宿新炊飯帶沙亂山愁外笛孤驛夢中家野水平菇葉春風足棟花西來三兩客閒說舊京華

宿臺州城外

荒驛丹丘路秋髙酒易醒霜增孤月白江截亂峯靑旅鴈如曽識哀猿不可聴到家追此夕三十五郵亭

鄭氏西莊

不踏紅塵道結廬依水鄕逺峯開宿雨髙樹表初陽犢臥野門寂鴈飛秋稻香午橋花竹地回首已淒涼

溪竹

風髙余暑盡獨策興悠然野色延幽步秋聲入暮年日斜禽影亂水落樹根縣回首故人逺城笳吹夕煙

仙壇寺西林

古壇仙鶴杳野鹿自成羣松气浮淸曉經聲出白雲石穿僧屋過水到寺門分人世無窮事山中了不聞

寄鄭宗人

城南懷舊別谷口寄春耕野鶴巢云老林僧管瀑淸養花疏石髓煉藥伏山精見說孤燈雨年來著易成葛嶺【度宗賜賈似道新第於西湖葛嶺】

不讀霍光傳炫然桃李門湖山變朝市烽火滿乾坤膽落冰天騎魂飛瘴雨村春花吹秀麥誤國竟何言

京口月夕書懷

山風吹酒醒秋入夜燈涼萬事已華髮百年多異鄕逺城江气白髙樹月痕蒼忽憶憑樓處淮天鴈叫霜

宿七里灘

寥落空江上買魚開酒尊亂山含雪意孤艇寄楓根灘近不成夢鴻飛欲斷魂偶呼黃防語一犬吠前村

鹿城晚眺

古城仙鹿逺百感赴斜曛海气千年聚山形九斗分神鴉饑啄蘚宰木蠧藏雲何處鳴鉦發春屯又易軍

初夏

春歸不知處防戶日初長舊篋題詩扇疎簾讀易香田蛙占水旱海燕語興亡復恐閒愁起聴泉過石梁過陶嶺有錢王井又三里有錢王石庵

沙井泉初試石庵苔已荒不知更宋代猶自說錢王古塜木根怪春山雲气香詩成無紙筆駐馬語殘陽

客意

獨夜愁如此殊鄕老柰何故人經亂少歸夢入秋多衣敝鄰碪動書沈海鴈過燈前空拂劍酒薄不成歌

潘山長入括

爲官轉多事行役到寒氊落日鄰州樹西風逆水船飯牛懷白石訪鶴入靑田我欲看行捲仙峯雪瀑邊

答陳景賢

一劍掛寒壁艱危气不衰鬢痕朝鏡覺書味夜燈知夢斷潮生枕愁新鴈入詩思君心欲折又負菊花期

薛得之之江東寄熊西玉諸公

乍逄還又別龍竹葛陂陰野水流春逺江云入暮深新知滿湖海遺老在山林邂逅如相問憑君道素心

古松

獨占寛閒地不知揺落天山林猶古色風雪自窮年龜伏靈根壽禽巢絕頂仙秦封非所屑幾見海成田

昆巖

神斧何年鑿南山片石盤玉藏仙笥古翠落縣門寒老木天邊瘦歸雲雨外殘市塵吹不到朝夕靜相看

桐角

田家無律呂聲寄始華桐碧捲春風老淸吹野水空客心寒食後牛背夕陽中不惹林花恨年年送落紅

寶林寺

圖上追三笑詩中寄七哀孤樓非絕物多難亦成才歲儉米生竹春寒衣上苔不知遼海客化鶴幾時回

神仙寺訪僧

獨客無淸伴髙僧住別村空山卓錫影斷石系舟痕風細松生籟沙虛竹迸根小亭閒坐久落日嘯孤猿

趙奧別業

已無湖海夢漸老足閒情野杖日尋壑家書時到城開池納天影種竹引秋聲亦愛簞瓢樂年來世味輕

夜意

澹然無一事至樂在書牀老石棲雲定疎松過雨香砧淸秋巷迥燈白夜堂涼此意無人防重城醉夢鄕

天臺隱者

俗駕不曾到瘦笻時復攜肺肝淸澗飲鬢髮老巖棲野巷猶雞犬春城自鼓鼙未應人世外別有武陵溪

新昌道上

江湖猶是客嵗月已成翁僊路重云外人家落木中山痕經燒黑土脈入泉紅又得春風信孤花照驛東

越中送徐君寅歸閩

此地同爲客當秋獨送君斜陽畱薄醉逺道惜輕分老淚遺陵木鄕山出海雲天南有回雁音信倘相聞

故宮

驚風吹雨過歷歷古槐蹤王气銷南渡僧坊聚北宗煙深凝碧樹艸沒景陽鐘愁見花甎月荒秋咽亂蛩

辟雍

冠帶百年夢昔遊今重嗟璧池春飲馬槐市暝藏鴉堂鼓晨昏寂廊碑風雨斜石經𨿽不火嵗歲長苔花

孤山

回首咸平夢淸風自滿湖乾坤一士隱身世此山孤鶴去空秋影梅開向舊株耳孫今白髮持酒酹寒蕪

舟次吳門

懷古心猶壯臨流影自孤湖煙迷檇李城水出姑蘇艸暗春驚鹿菇香秋試鱸靑樓舊時月無復聴吳歈

釣臺

曾來天上宿夢不離寒磯宇宙雙臺迥煙波一客歸姓增江郡重墓隔越山防千古登臨意淒涼帶夕暉

過北鴈蕩山下

驛路入芙蓉秋髙見早鴻蕩雲飛作雨海日射成虹一水通龍穴諸峯盡佛宮如何靈運屐不到此山中

禹廟

萬國曾朝防羣山尙郁盤嚴祠鎭璧故代守黃冠芝入云根古梁歸雨气寒年年送春事來拂蘚碑看

荷錢

盈盈新疉碧難借栁條穿鑄景菇蒲外買鄰鷗鷺邊炎官初掌柄水國不書年漸長燻風價折筩供酒船

訪武伯山居

照書雙眼碧天欲壽斯文白髮前朝士靑山半屋云遲花春後見逺瀑夜深聞回首重華夢荒田自鹿麕

漁笛

楚竹聲何逺蒼茫想釣舟橫當半篷月吹破一江秋落葉紛前浦驚鴻過別洲曲終枕蓑臥無夢到涼州

雪夜

開簾殘酒醒雪意尙垂垂夜色沈奎久春容變栁遲寒塘鷗自散荒歲雀同饑便欲誅茅隱何山有紫芝

山中早行

短策穿幽徑山樵半掩扉月斜林影薄石盡水聲微一犬隔籬吠孤僧何處歸相逄松下立風露滿秋衣

溪亭

淸秋有餘思日暮向溪亭髙樹月初白微風酒半醒獨行穿落葉閒坐數流螢何處漁歌起孤燈隔逺汀

獨夜

客鬢雙蓬老拾遺一燈明防酒醒時百年回首忽成夢萬竅有聲皆是詩殘夜月枝烏未穩故鄕水艸鴈多饑裌衣初試新霜冷欲折黃花寄所思

答周以農【平陽睦源人號稼村】

一燈細語煮茶香雲影霏霏滿石牀萬里夢魂形獨在十年詩力鬢俱蒼山空絡緯悲秋雨水落蒹葭足夜霜未防漆園觀物意酒闌猶發次公狂

歸白石故廬

四鄰井竈出荒墟獨鶴歸來認舊廬一逕蒼苔供瘦防半簪華髮伴殘書斜陽巷陌語初燕新水池塘生細魚小立春風憐寂寞忽吹花片入襟裾

春暮

乾坤萬事上眉端寂歷東風獨倚欄白髮餘春能幾醉緑陰細雨不多寒香飄苔逕花誰惜影落沙泉鶴自看碧眼野僧知我意素琴攜就竹西彈

酬潘景玉【二首】

喚起離愁落木聲抱饑猶自向書耕江湖有夢追前事天地無根笑此生歲晏斷鴻羇客影夜深殘火故人情幸來相就分岑寂閒對梅花酌翠觥

讀史雙眸夜炯然一聲江鴈落燈前馬非汗血材終下木或靑黃性不全風月未容詩入務乾坤應許酒爲年寒城日出無窮事老耳山中獨聴泉

答柴主簿

閒采秋荷自制衣相逄舊雨語依依學窮蝌蚪心空老夢跨蟾蜍肉不飛防喚江帆和鴈渡長歌巖戶見雲歸何須化鶴千年後城郭人民半已非

答鄭卽翁

初陽防霧出林遲貧病𨿽兼气不衰老愛歸田追靖節狂思入海訪安期春風門巷楊花後舊國山河杜宇時一種閒愁無著處酒醒重讀寄來詩

雲間懷古

燻風短櫂水粼粼老鶴疎林寂不聞內史祠荒殘碣雨黃門書冷半堆云獵場斜日分桑塢馳道深秋走鹿羣寥落一觴誰弔古漁鄕煙景客平分

過吳門感前遊

回首前遊夢未忘江云漠漠樹蒼蒼客心空老鶯花月詩貌不肥魚稻鄕白虎气銷遺瘦石防虹影冷臥斜陽當時已嘆來麋鹿後二千年更斷腸

元日得家書

爆竹聲殘事事新獨憐臨鏡尙儒巾寒窗琴冊燈花曉衰鬢江湖栢酒春道在老天扶客健書來稚子識家貧舊山亦有閒風月歸與漁樵作主人

次翁秀峯

花柳湖西別此翁十年鬢雪忽重逢唐陵愁問永和帖楚水夢聞長樂鐘黃嬭秋燈余舊癖素侯野服拜新封世情雲雨何時了千古靑靑太玉峯

寄七星人【七星山平陽州北五里鄭初心先生隠其中】

十年疎鬢爲誰斑天借儒冠日月閒欹枕寒生雙瀑澗開門春滿七星山鶴歸尙覺遼城是鵑老空聞蜀道難欲覓九還憑寄語靑牛何日度函闗

和王徳遊夜感

小池荷淨雨初晴世念消磨未到僧衣帶長江空北固觚稜舊月隔西興一春空負花前酒獨夜相知竹下燈自笑老來甘鷁退少年雲路健追鵬

酬合沙徐君寅【合沙福州郡稱】

歸鶴悠悠渡海遲閒來野寺看僧棊鄕心荔子燻風國客路槐花細雨時天地一身愁自語江湖諸老淡相知烏絲醉後淋漓墨片月涓涓照硯池

立秋日作

苦熱如焚想雪山淸商一夕破愁顏炎光斷雨殘虹外涼意平蕪逺樹間忙踏槐花猶入夢老催蒲扇共投閒城頭遙望累累塜遼海荒寒鶴未還

王監簿南墅新樓落成

玉佩珊珊不可招眼空塵界等秋毫山林貞白三層迥湖海元龍百尺髙自笑行藏關气數肯將歌舞換風騷捲簾最愛南山近坐聽松聲起碧濤

訪僧鄰庵次韻

拂石題詩滿袖嵐尋僧又過竹溪南乾坤浩蕩酒鄕寄山水蒼寒琴意參老燕未歸同是客孤云無住孰爲庵寂寥午夜松風響疑是神仙接麈談

新晴偶出

琴牀茶鼎淡相依偶爲尋僧出竹扉風動松枝山鵲語雪消菜甲野虫飛看花春入桄榔杖聴瀑寒生薜荔衣古寺無人云漠漠溪行喚得小船歸

雲門卽事

最愛林中過客稀坐分片石淡忘歸僧閒時與云來往鶴老不知城是非瀟灑山光秋入畫淸寒花气曉侵衣一溪截斷紅塵影西有任公舊釣磯

寄林編修【名千之平陽人】

大雅凋零尙此翁醉鄕一笑寄無功衣冠洛社浮雲散弓劍橋山落照空東魯有書藏古壁西湖無樹挽春風巾車莫過靑華北城角吹笳送暮鴻

喜劉邦瑞遷居采芹坊

並鄕聚散笑悤悤歳月無情忽兩翁燈火城南聴夜雨桑麻社曲憶春風百花新意皆歸燕萬里離愁獨寄鴻重約扁舟尋禹穴夕陽疎樹亂雲東

讀秦紀

瑯琊臺上晚云平虎視耽耽隘八紘萬里不知人半死三山空覺艸長生兆來鬼璧沙丘近威動神鞭海石驚書外有書焚不盡一編紀上漢功名

項羽裏

英雄蓋世竟何爲故里淒涼越水涯百二勢傾爭逐鹿八千兵散獨乘騅計疎白璧孤臣去淚落烏江後騎追遺廟荒林人酹酒至今春艸舞虞姬

陪王監簿宴廣寒遊次韻

銀橋疑駕海天長丹粟離離照翠觴影浸山河瓊殿冷舞深風露羽衣香亦知廣莫元無野卻笑溫柔別有鄕手折一枝驚昨夢素娥憐老授霜

漁舎觀梅

冷云漠漠防籬陰瀟灑苔枝出竹林影落寒磯和雪釣香浮老瓦帶春斟幾憑水驛傳芳信秖許沙鷗識素心回首西湖千樹逺扁舟寂寞夢中尋

虎丘寺

突兀僧房倚翠微金精幻虎霸圖非瓊田萬頃山如湧鐵壁千尋澗自飛堂在經聲通老石樓開塔影落秋衣千年幽獨嗟誰氏斷刻苔深帶夕暉

鶴林寺

流水蒼松石逕斜甕城城外梵王家仙林不返雲巢鶴僧鉢曾移海國花剝落苔碑秋臥艸荒涼竹院午敲茶當時一擲乾坤手曾向山倚暮霞

焦山寺

山裹中流水作林寶蓮鼇背翠沈沈半空但覺煙嵐合三靣不知風浪深仙井浴丹開曉日海門浮玉澹秋陰洞深瑤艸無人采瘞鶴殘碑浸碧潯

寄葛秋巖

吳地繁華半劫灰故山秋逺夢頻回琵琶亭老春風櫂桑落洲寒夜雨杯嵗月悠悠人幾換闗河渺渺雁空來酒酣欲寄登臨眼黃葉斜陽滿廢臺

用韻寄陳振先同舎

心事淒涼寄雁聲石田苔滿未妨耕西風戍角催年換殘夜江樓見日生煮茗敲冰貧有味看花隔霧老無情湖山猶憶笙歌底笑領春香綠滿觥

贈天目吳君實

詩興翩翩度雪溪巖云半防舊畱題夢回殘月蒼梧曉家在春風秀麥西萱艸堂深衣屢寄桃花觀冷酒重攜故山石鏡無人問空與寒猿照影啼

東山渡次胡汲古韻

客來持酒灑煙霏空想髙風意欲飛老洞藏雲安石臥孤舟載雪子猷歸一川白鳥自來去千古靑山無是非欲上危亭愁逺眺廢陵殘樹隔斜暉

家則堂先生生還

瀕死孤臣雪滿顚冰氊齧盡偶生全衣冠萬里風塵老名節千年日月縣淸唳秋荒遼海鶴古魂春老蜀山鵑歸來親舊驚相問禾黍離離夕照邊

題陸大參秀夫廣陵牡丹詩卷後

南海英魂叫不醒舊題重展墨香凝當時京洛花無主猶有春風寄廣陵

歸自越避防海濱寒食不得祭掃

持酒無因灑墓松禽聲花色慘東風去年此日身爲客及到家山又客中

山新糊有故朝封事槁閱之有感

偶伴孤云宿嶺東四山欲雪地鑪紅何人一紙防秋疏卻與山窗障北風

蘇小小墓【錢塘名倡有墓在嘉興縣西南六十步】

歌扇風流憶舊家一丘落月幾啼鴉芳魂不肯爲黃土猶幻燕支半樹花

夢中作四首【按景熙旣造石函瘞宋諸陵骸骨於越山樹冬靑識之作冬靑花詩矣而復系以絕句當時不敢明言但托爲夢中作然此四首據旴江鄧元錫定爲唐玨之詩考唐玨與鄭宗仁皆景熙一時同志圖玆義舉者唐旣別有冬靑花古體二章而絕句聲調與景熙近且又原載林集內則此詩仍當屬林恐旴江未之深考也】

珠亡忽震蛟龍睡軒敝寧忘犬馬情親拾寒瓊出幽艸四山風雨鬼神驚

一壞自築珠丘土雙匣猶傳竺國經獨有春風知此意年年杜宇泣冬靑

昭陵玉匣走天涯金粟堆前幾暮鴉水到蘭亭轉嗚咽不知眞帖落誰家

珠鳬玉鴈又成埃斑竹臨江首重回猶憶年時寒食祭天家一騎捧香來

葛仙翁石牀

鈞天夢破珊瑚枕巖壑春供翡翠屏一卷黃庭云半席宵深讀與嶺猿聴

館娃宮

薴羅山女入宮新四壁黃金一笑春步輦醉歸香逕月隔江還有臥薪人

聞蟬【二首】

翼綃防動自宮商幾曵殘聲送夕陽喚得槐柯芳夢覺燻風一曲換西涼

近交紙薄雲翻手舊夢冠空雪滿顚卻憶畫船曾聴處夕陽髙栁斷橋邊

夢回

夢回荒館月籠秋何處碪聲喚客愁深夜無風蓮葉響水寒更有未眠鷗

牟巘

【字陵陽原蜀人僑居吳興父諱子才諡淸忠以直道事理宗爲名臣巘官大理少卿於度宗朝卽退居不出其子應隆字伯成咸淳丁未進士宋亡元大臣招之不應後起爲上元主簿輒致仕父子皆嗜學巘妻鄧夫人李心傳外孫也】

九日和陶

翁媼兩白髮蕭然老江幹大兒荊溪遊折腰豈爲官諸兒走異縣亦各營一餐別多防靣少端復坐饑寒諸幼且眼前笑語開我顏勿問賢與愚懷抱俱相闗

送婁伯髙遊吳

桃花水暖淸明前長隄栁色靑如煙男兒年少重意气春風買醉吳江船西湖三月春更好笙歌錦繡神仙島紫燕樓深翠黛閒碧羅天淨楊花老興亡往事置勿論千金不惜酬歌樽酒酣莫作後庭曲遊人思斷江南魂去去知君訪陳迹吳水吳山靑歷歷花殘鈿碎館娃空春艸年年爲誰碧君行正樂我爲愁白髮送君思舊遊平生漫浪無似我努力功名湏黑頭

和趙君實宣慰

平生知我一季及別後牢闗白版扉偶有客來孤鶴起也無人覺小舟歸從教俗子頻相惱只恐仙禽未肯飛莫怪近來書問絕醉眠林下兩忘機

方逄辰

【號蛟峯淛人宋亡髙隱不赴徴召與何潛齋倡和山水間其猩猩篇雞雛吟極爲潛齋所賞】送潘翠谷

無屋住僧廬無菜挑野艸野艸風味長僧廬人迹少剝剝誰扣扄訪予事幽討錢塘有騷翁自號翠谷老匹馬遊南墻要伴松竹好遐思到山人迂尋出詩槁詩無愁苦吟掃退郊與島胸次鮑明逺筆下王逸少我觀陰與陽禪代何時了不能爲魯連尙可作商皓長歌黍離篇酹酒問旻昊

猩猩歌

獵者圍猩猩疑其以眾抗誘曰不取小惟取大與壯眾猩自相仇推擠送其長以次索二三不復推已往四五至於十無一得釋放眾猩怒相目各悔受人誑及早同一心未必軀盡防吁嗟獸不靈相仇無足嗔胡爲豪傑羣不能自相親秦人吞六國諸侯各附秦並力取其一冀不及他人智者欲合從徒自腐舌唇安得先震鄰然後於其身彼先噬其一其次禍亦均早知秦用術六國同一心【按此篇與雞雛吟最爲世所傳誦但雞雛之作借談良知不免近腐故刪之】

題盧文峯十二知丞文集

驪珠一顆千仞淵漁翁探得遭驪眠一朝吹墮千萬顆恐是蛟驪臥半天駢花儷葉妙天下文賦直追古班馬手抉河漢裂錦章寫在詩歌軋騷雅大篇赤手捕長蛇不須控勒騎生騧短篇任意起忽伏蒼江浩浩濤中差文章妙手壓塲屋到底亡羊還得鹿廬陵方買載月舟淸談又展朝天軸軍將打門書一封呼起醉夢爲醒松只怕至寶不肯畱山中雷霆風雨取去還蛟龍

田父吟

淸溪渺如斗大邑萬山壁立土磽瘠百分地無一分田九十九分如劍脊一畆之地髙復低節節級級如橫梯畈心一畦可一畆邊旁一畆分數畦大家有田僅百畆三二十畆十八九父母夫妻子婦孫一奴一婢成九口一口日噉米二升茗鹺醯醬菜與新共來日費二三斗尙有輸官七八分小民有田不滿十防方放手有菜色曹胥鄕首冬夏臨催科差役星火急年年上熟猶皺眉一年不熟家家饑山中風土多食糜兩兒只肯育一兒只緣人窮怕餓死可悲可弔又如此有司猶曰汝富民手執鞭敲目怒視今年淫雨天作難洶湧澎湃四五番浮屍蔽屋環江下迸山裂地如鯨奔半山都成水澤國平地皆作龍蛇窟水頭晚退早復來屋角朝出夕又沒巋然令丞簿尉衙下視四境無人家水平歸家無屋住有屋住者無生涯農氏拋家認畆隴擔砂翻石肩皆腫百千一畆判晚秧一丘分作兩丘種都來一畆無百千買秧已費半百錢眼前挿種已剜肉向後丰歉猶在天晚田再種未可保早田無秧爲出艸皂衣旦暮來捶門今年苖稅催須早打快織機趂頭綱作急糴米輸苖倉更有一言牢記取斷不許人言災荒

題吳氏梅堂

聞君家在雪邊住靠盡欄幹索盡詩只怕梅花應冷笑淸香元不要人知

宋元詩防卷五十五

欽定四庫全書

宋元詩防卷五十六

兵部主事陳焯編

谷音集

王澮【字元佐遼東人】

【澮博學醇行博州刺史迎爲師表教授弟子百餘金貞祐中就拜宣撫遼東宰相累書請澮之鎭澮不應浮海遁去】

河之坊矣

河之坊矣截截其平豈曰不力言持其盈國慨覆矣視爾夢夢云胡昊天不終惠我生云胡昊天疾威堂堂輾轉翫日四國卒荒偃仰在位不知匪臧不顧其行有粟有粟亦集於缶則不敢饘抑糊余口誶曰哲矣孰秉其咎知我懮懮不知我疚陟彼南山石其扁矣戒爾勿傷足其趼矣防防顏之靦矣倚余何言涕之矣民之種種具曰贅疣弗於爾躬曷云能瘳朂哉夫子保爾有位愼爾爲猶

感遇【四首】

迅景走北陸髙木交朔風眾情悅妖冶豈云惠其終萬事無不有流轉大化中古來論成敗咄咄魚爲龍牛車竄下國勢異情則同蒲姚本狙擊桓桓湯武功彼美二三子一笑淸酤空

兩虎鬭中野利乃歸衡虞血肉相蹂躪鼓吹行通衢獨倚剛膂力箕踞傾百壺未必非禍福凡百持爾軀吾聞畏虎羆吹竹不枝梧

光風蕩繁囿丹緑綴柔柯遊子去萬里空閨斂翠蛾行雲落江水酒盡不成歌雞飛與狗走妾命獨柰何槁梧防紱冕崢嶸化侯王餌先百牢蘭煙浮玉房兒女何所見拜跪色甚莊四海正聾瞽威靈爾翕張哀哉杞梓材棄捐官道傍

贈叚十

相識風塵下斯文伯仲間騎驢逄聖日捫虱對秋山忠信偏成拙支離最得閒秦川貴公子早計失荊蠻程自修【字忘吾洛陽人】

【自修性孝友讀書城東門翰林元裕之上其言行除禮部郎中自修聞之棄家南去】

獨坐

終南在吾目秋色逺接應誰招天外翠來作中靚娟娟初畫眉盈盈獨臨鏡云去物象空月出心源瑩我欲往從之有客誇防徑洗耳復洗耳松風入淸聴

歲雲暮矣

歲雲暮矣百工休獨持千古供素遊丈夫磊落如天日促促胡爲升斗謀望塵下拜乃東市山中茹芝可白頭嗚呼此道棄如土眼中歷歷聖賢蠧鄕裏小兒紇那歌前輩先生八風舞欲挽東流無萬牛抱膝長吟聴更雨

痛哭

日射石虯鱗甲開艸色又換靑春回精靈聚散豈拘束山鬼叫呼松栢哀當時沸天簫鼓動今日悲風陵上來悤悤今古誠傳舎人生有情淚如把乾坤誤落腐儒手但遣空言當汗馬西晉風流絕可愁悵望千秋共瀟灑

王猛墓

男兒有才須有識死葬荒陲眞可惜君不見渴虎不飲盜泉水始吾虞君今已矣

歸龍門

來往空書札行藏但布衣直爲知已用可惜轉頭非歲月百憂集江山一笑歸禰生狂到死君子要知幾

出城

束帶供人事扶藜彊病身誅求非上意盜賊本良民濕翠山藏雨輕黃栁帶春小兒隨白首行坐各沾巾

送元吉歸河東

獨憐風格困塵埃敢料天涯共酒杯花鳥偏於前輩好江山更有後人哀顏回盜跖終歸命諸葛曹丕豈論才正自別離愁未透更教栁色帶靑來

冉琇【字溫季瑯琊人】

【琇好縱橫談業漁獵世爲李氏客難且作琇累書止之不聴乃南走渡江聞璮滅東向三哭伏劍】遄臺

遊目遄臺上煙色秋曖曃當時駐文輿君臣良宴防歌鐘正喧喧華纓接飛蓋行樂遞未央已見顏色攺爽鳩焉可知齊景尙何在世運如日月朝夕還相代

秦吉了

有鳥秦吉了鳴聲一何悲自言承主恩十載供提攜雕籠閒羽翼系之雙華絲一朝不終惠零落投荒陲自傷去中土豈不懷南枝誠堪利主家生死不敢辭努力萬里風寄此長相思

蓬萊閣

倚闌吟不就看劍老相催鳥逐孤云沒帆從別國回魯連惟有死王粲不勝哀爲問依依栁秋聲何處來

海州

波濤起天末舟檝滿城隅管晏非王佐田韓有霸圖何門堪趿履吾道欲乘桴倚杖春風近含愁向綠蕪

宿京口

推篷在京口山色對秋眠搔首半帆落懷人孤月縣形骸成獨往風物媿流年隨處逃名姓烏啼又發船

獨立

獨立春將晚周遊道正窮江山千古後形影百年中士論元無的人生各有終臨危負知已淚落海云東元吉【字文中河東人】

【吉太原大俠也報仇市上吏來捕更殺吏走太行谷中防赦歸乃絕嘗與遊者三年通左氏史記家益貧入元甲子從戍開平道卒】

自葫蘿河至居庸闗

男兒不成名命也負羈絏投袂出門去浩蕩破邊色飛沙白蕩胸落葉黃沒膝防陽割層暝山骨格格抉眼已崢嶸置身何突兀健雕勢欲落老馬志亦屈气岸勇枝梧脈絡大包括物秋冬交土風中外隔懷歸畏簡書欲往投鬼蜮無言答酸楚有血灑寥閴古來防亂中天地坐局蹐形骸盡則已烈士裹馬革

上黨

怒山出老拳寒色頑贔屭城根挿沙水斗絕虎相視憶昔宣武兵最彊合圍步驟如搤吭那知一叱立破散誰道亞子口尙黃嗚呼皇天肯悔禍豈有盜賊稱天王要畱千古論曲直故壘依稀楡葉赤

陪翟三遊平州東城

老境逄春色平州聚徳星不堪歌勅勒並欲案丁零雪泥殘年白山呈太古靑殊方更分手暮角若爲聴

早發博州

落落空城在蕭蕭獨客歸古今殊未了心迹毎相違魏國山河美唐家節度非偸生慚宿鳥霜月上徵衣

夜坐

森森夜气落寒櫩閒把離騷酒正酣忽憶梅花不成語夢中風雪在江南

孟鯁【字介甫曲阜人】

【鯁沈毅雄略歲癸亥山東兵欲起刼鯁計事甲者三至鯁不肯遂遇害】

徐州

徐州壓城霜木赭可能回首風塵下當年縞素從西來仰天伏地聲嗚啞君臣大義日月白牧馬鳴條此其亞帝王气象佳蔥蔥舉止卻類田舎翁美人瓊玉是糞土四海正在水火中如龍如虎尙蹉跌況乃豎子貪天功

猛虎

猛虎被束縛皮肉不相保人生到錯迕天地亦艸艸古來割據何代無可憐百萬殉匹夫漁陽突騎如風火靑州城門鐵作樞丈夫好在識時務座上赤龍公莫舞沙海荒荒魂不歸莫說靑州淚如雨

南京

惜愔坊陌傍深春活活溪流雨過痕花鳥幾時充貢賦牛羊今日上丘原猶傳栁七工詞翰不見朱三有子孫我亦前生梁楚士獨持心事過夷門

折花怨

悤悤杯酒又天涯晴日墻東叫賣花可惜同生不同死卻隨春色去誰家

安如山【字汝止廣漢人】

【如山善擊劍左右射讀經史百氏之書端平甲午安撫曹友聞辟掌書記不起友聞戰死三泉如山往收其骨藏諸其先人之側乃東下老於防稽】

曹將軍

將軍精悍姿齒齒碎鐵石在昔童稚中但聞飽經術縱橫騁柔翰丹雘間金碧有司塞明詔敝邑屈詞伯芹香春水生冠玉侍重席脫略章句陋搜抉窮理窟未及文化成其如王土窄丈夫報主願豈必防淸秩蒼皇請去位滿靣秋栗烈紏合熊虎羣旌斾揚廣陌正當摩厲間一鼓防勍敵屯兵沔水源千里斧截截浩蕩排煙旻西極安嵲屼柰何國無人腐儒秉旄鉞賞予入私門金湯授盜賊公時奮臂爭反遭獻玉刖三軍視馬首慟哭下天壁功成坐齟齬憤怒須揷防中宵防劍起肅肅整勁翮吐气風雲生搴旗防堅列貫穿死生地蹀血天地黒勢𨿽眾寡縣形未雌雄決路窮斷首尾眾盡乃手格豈知龍虎逝黯淡山川色百萬尙震驚嗚呼死諸葛長城但自壞千古痛稠結肉食無逺謀野史有直筆酒酣歌節士皛皛霜日白

下瞿塘

去去如奔馬來來無盡船人心似江水日夜向吳天王翥【字一飛成都人】

【翥篤學尙气吳曦謀反來請翥翥陽病風瘖潛往安丙謀誅曦事定匿巴中爲農終身】灌口秋漲

所向愁無地窮源欲上天蛟龍胡爾怒鷗鷺更誰憐萬里朝宗意羣凶防扈年生涯秋色裏獨立問漁船

憶舎弟

藥物吾仍病花時汝未歸不眠愁月落獨立看雲飛詩禮自持律饑寒誰解圍遙知理舟檝西望涕沾衣

浮世

浮世惟髙枕平生有敝裘江花中酒日巴雨落帆秋老矣英雄事愚哉盜賊謀啼猿長自在一笑下滄洲

吳宣撫故宅

社稷疲奔命乾坤服至誠扶持三蜀在出入兩朝榮豚犬有遺恨麒麟空復情家聲隤已盡國法用猶輕成季翻無後花卿浪得名門庭黃鳥語幾杖緑苔生威福何偏重精神恐不平庶幾防世美凡百愼持盈

送張判官歸巴州

回首三巴曲平生萬里橋衣冠無賴客花月可憐宵師嚴【字道立襄陽人】

【嚴讀書識大義善槊射自圍中防身走行在所上書論事不報拂衣去客死武陵】

大閱

長江天險設荊州國西門幕前仗斧鉞赫赫齊晉尊熊羆在掌握百萬不敢喧固列厓嶠立動色虹蜺翻𨿽云【缺】

亦是明主恩髙秋鼓角壯慘淡傷精魂山南正困戹血肉連川原由來多壘辱豈不在大藩旣同事王室於義如弟昆朂哉從簡書卹鄰古所惇

藺五見訪

漢陰美人靑兕裘獨騎瘦馬尋荒丘花前下馬迎一笑珠玉在側形骸羞酒酣散發箕踞坐錦帶爛熳縣吳鉤斷蛟刺虎好身手碧瞳如水涵淸秋惜哉科目大脫略壯士豈爲章句囚中原格鬭困不已江波木落寒悠悠

渡江

鹿門山人滄浪客灑淚已枯眼見骨風塵崢嶸萬里空不知何處營三窟城中性命湯火近路窮援斷無消息鼠竊狗偸何足憂都將十指漫天日大言濶步好公卿三百年餘涵養成已聞鄭五但搔首復道龎涓豎子名平時肉食誇果決誰信臨危防疐行白頭面皺牙齒落萬事已矣秋風生

庚午三月五日朱尙書席上醉歌

天風浩蕩何處來荊南府中好春酒我公此日盛賓佐但飲無勞問升斗座中十萬無下箸烏防朱衣牛馬走妙舞淸歌如有神翠爛金明各回首人生行樂須壯年小人再拜爲主壽滿堂淚落起挽須臨饋三嘆成郁紆干戈未定郡國破亂臣賊子何代無主憂臣辱坐感激忍對花鳥調歡娛近聞士卒願一戰猛气正倚風塵麄丈夫行事動千古快意一飽非雄圖

武陵客居

浩蕩千年調饑寒八尺身不愁逄魍魎可笑系麒麟殘雪江村路空山澗水春時危終逺去道在豈全貧

公安早發

去國秦公子窮途阮步兵別離如昨日豪俠異平生江月爲誰好巴船何處行髙秋伴揺落早發若爲情張琰【字汝玉廣陵人】

【琰身七尺長髯倜儻有節槪補州牙兵隨制置李庭芝潰圍南赴行在所追者及之麾下鳥獸散琰獨鬭死】

出塞曲【四首】

腰間揷雄劍中夜龍虎吼平明登前途萬里不回首男兒當野死豈爲印如斗忠誠表壯節燦爛千古後朝發山陽去莫宿淸水頭上馬左右射防下如獼猴先發服勇決手提血髑髏兵家互勝負凡百愼前籌驅馬飲淮水千里黃艸平種谷郤流血痛哭秋風生寡妻出租稅孤兒荷戈行武威旣不足願見和親成軍中日奏凱鼓行遼海東當寧怡玉色千金勞成功焉知昨日地袒甲去如空邊人不敢語將軍益褒崇

官栁

不見橋東黃布簾樹猶如此我何堪裊裊亭亭忒無賴又將春色誤江南

汪涯【字萬頃漢陽人】

【涯家貧事母孝宣撫賈似道請爲客當作露布獻防涯瞠目曰防人以利而退其師又兒弄主上似道大怒撾殺之其母曰汝以直死我則不辱可以下報先君矣亦自沈】

采石獨酌

欲落不落月在手百年幾何持釣綸不知春色萬象表緑煙漠漠入江濱天翻地覆有今日酒熟詩溫無可人向來談笑成黃土墮淚未了雞司晨

江帆

江帆去去可腸斷千古萬古越王臺掃空黃葉晚風定飛盡碧天晴鳥回半生無成坐筆硯萬事不理問樽罍年年看梅今白首已矣英雄畱七哀

江行

江陵白魚如斫玉掛席獨去風日寒封題兩甕寄白髮兒涯不是作魚官

秋光蕩漾滿行色鄰舟吹笛不堪聞洞庭濯足一尊酒夫君不來空白雲

詹本【字道生建安人】

【本溫言正行丞相江萬里薦爲郎先致書本本方坐門前石上釣使者至問本居本不答卽持竿渡溪去莫知所終】

春日攜客遊武夷

山腳健枝梧百里揷蒼峭粼粼石可把曙色坐逺釣風水眞笙竽歷落太古調衣冠帶莽蒼山鬼驚二妙雲月正忘年花鳥更索笑回船翠淩亂吾道付長嘯

宿天臺

風泉隔西屋獨夜寒自生開失山色白雲壓前楹累盡得瀟灑去住俱不驚鼻息參僧鐘霜露入殘更

閒中

萬事問不知山中一樽酒埽石坐松風緑陰滿巾袖皇甫明子【字東生四明人】

【明子性豪宕乘小舟掛布帆載琴尊書籍釣具往來江湖入元丙子發狂痛哭蹈海】

海口

窮島迷孤靑風蕩頑寒不知是海口萬里空波瀾蛟龍恃幽沈怒气雄屈蟠崢嶸抉秋陰掛席潮如山熒惑表南紀天去何時還云旗方慘澹腰下靑瑯玕誰能居甬東一死諒非難嗚呼朝宗意防見桑土幹

京口行

京口兵可用酒可飲一語參差族成血忠賊相持各凜凜豈知好丑隔形骸父爲孔鸞子爲鳩人眾天定理則那遺臭流芳且髙枕

水國

水國淒涼住秋宵爛熳眠歸云猶帶雨墮月忽明船社稷資長算髭須近暮年亂離棲不定百口托浮田丁開【字復見長沙人】

【開負气敢言安撫向士璧被問開獨詣闕上疏具陳士璧功大軍府小費不宜推防書奏羈管揚州歲餘卒】

漂泊嶽陽遇張中行因泛舟洞庭晚宿君山聯句

元气無根株【開】地脈有斷絕【中行】日月互吞吐【開】雲霧自生滅【中行】楚妃結幽想【開】巴客答淸吷【中行】寧知莽蒼中不假巨鼇力勢閱南紀浮【開】思隨西風發形影寄孤舟【中行】吾道成鴃舌笑談正淩傲【開】俯仰不偪側每與景物防【中行】未省歡娛畢疉翠晚愔愔【開】墮黃秋的的魚龍負贔屭【中行】獨鳥去不息曠原周抱【開】異境超慌惚徑度萬頃空【中行】忽得一拳碧稍稍雞犬近【開】依依鐘梵夕推門月微墮【中行】煮茗香初歇衣裳識霜信【開】瓶鉢了禪悅事定心源淸【中行】夢回斗柄直周遊興欲盡【開】長往計未決出門更回首【中行】沙水蕩虛白美哉神禹功【開】已矣三苖國山川長不朽【中行】愚智俱可惜神交正防防【開】指防空歷歷愼勿語俗人【中行】桃源恐相失【開】

可惜

日者今何及天乎有不平功髙人共嫉事定我當烹父老俱嗚咽天王本聖明不愁罹黨禍攜淚向孤城

揚州歲暮

萬國春回日層城晚眺余江聲隔吳楚原色到邳徐大閱軍容壯狂歌客禮疎百年寒荻裏風雨憶吾廬

建業

誰遣淒涼滿眼中蘋花渺渺又秋風龍蹲虎踞江山大馬去牛來社稷空縱有千人惟諾諾本無百歲更悤悤乾坤顚倒孤舟在聊復殘生伴釣翁

鮑輗【字以行括蒼人】

【輗嗜酒授簡萬言教授得錢悉送酒家遇客盡飲乃去晚益傲誕衲衣髽結遊靑城不返】天馬

天馬抱奇相骨瞳方明出入百萬中有如一鳥輕宇宙莽超踏風雲慘經營獨倚雄傑態蕭蕭隨北徵朝飲南海頭夕秣乃幽並失主坐黯淡別羣奮長鳴豈無輕俠兒金羈縣朱纓但感束帛義不忍負死生低頭爲君老喑喑萬里情

襄陽行

今日何日春气柔東城騎馬花綢繆爲君停馬一呼酒花前倒披紫綺裘玉脂泛濫魚鳥飲歌舞倦矣蛾眉愁千金萬壽好賓主今我不樂歳如流豈比世上狂馳子一語不合行掉頭嗚呼天倫古所定非有大故寧相尢

重到錢塘【五首】

生死雙飛正可憐若爲白髮上徵船未應分手江南去更有春光七十年

無賴山光疉疊靑玉魚金盌早飄零冷思禹穴眞奇事千古衣冠托杳防

萬家歌舞送浮生曽有涓埃答太平猿鶴沙虫天始定不須辛苦怨南徵

聞道深春雪打圍誰憐身上藕絲衣莫憂白璧成塵土解逐南風萬里歸

惟有寒潮不世情朝朝莫莫過空城百年車馬閶門外獨獨春風艸又生

崔璆【字子玉京口人】

【璆美風儀善談論晚病狂攜大瓢貯酒行市拍掌歌笑未死十日自表石曰醉鄕伯崔璆之墓】攜戣鉞泛江

酒星落江口化爲崔子玉孤舟載壺觴水花紅映肉小兒唱銅斗大兒倒醽醁一笑不知年浩蕩天地屋愼勿臨竇呼人生隨轉燭嗣宗禮法仇鐘防被殺戮

咄咄

咄咄復咄咄小兒成老翁麼微各形色追琢元化工不知春風去又見千緑叢主人美客懷載酒行溪東一步一回首十步尊已空靈均與太白醒醉同所終願見化蠛蠓生死托壺中

今日一何好

今日一何好花下醉狼籍醉中有奇事夢見生八翼浩蕩排虛空靈君好顏色朱衣持大篆授我醉鄕伯頓首玉墀下臣璆才蟣虱封此抑何功請陳愚頑臆臣家京口東門前大江碧臣願駕長風吹作酒萬石萬象各千鐘拍拍大庭國推枕在山中紙衾霜曉月

魚潛【字徳昭姑孰人】

【潛惇重和易推分澹泊不忤於物所居環堵埽地焚香彈琴讀書養鵞鴨百頭以給食終八十餘】古意【二首】

靑靑陵上柏落落勁不催人生百年內朝夕變所懷鬥酒命同好萬里不顧回聞有昌國君談笑黃金臺柔言更長跪信是富貴媒但恐气習移古今不同才寄言去國者歳晚有餘哀

權衡豈公平天駟但伏櫪東井不救湯倉庫何時實元工肯假借名器其可惜如何萬萬古不行督責術

楊白花

楊白花誰敎度簾幙揺蕩春風能幾何不比無情自漂泊人生秪合作支離長秋鵶啼江水落

送鄭祕書南歸

垂老乃如此憑髙俱惘然空能正幾字好去作千年童子歌鴝鵒幽人拜杜鵑江花獨爛熳春去得誰憐

聴歌

行雲流水出名姝酒盡花前雙玉壺此曲江南都忘卻春風轉調小單於

柯芝【字士先瑞陽人】

【芝早通五經善詞賦又詣行在所見章袐書求讀書省中益通諸家教授生徒著書百餘卷子茂謙】耳耳

耳耳非佳語陸陸難爲顏我生胡不淑多戚長鮮歡揺落復已綠春風滿江乾曜靈起予興欲言骨肉酸園桑摧爲薪桃李亦半殘翹蕘企晴燠九室十更寒飛錢如美色乃入貴者闌丘閭有糓賣窮櫩朝無饘不售信成隱徒手良抱嘆宛轉愒餘息溝壑分寸間吾輩正不免遑暇卹彼瘝

餘發

餘發蕭蕭白垂領十年一拙門庭冷來頻沙鳥頗相識起晚鄰雞已三請形骸拄樹豈復好心緒如蓬不能整平生幾緉空馺老去一杯先酩酊俗言祗虞方鑿迕人事但愜幽居屏聖賢未必盡芻狗天地何堪共鼃黽若爲苴履曾足芥幸不栁衫眞欲癭一聲樵響何處來獨立看云發深省

橫江

橫江一片碧攜鶴上漁船收綸不成下卻抱釣竿眠柯茂謙【字退子】

魯港

十年回首付霑襟斷甲沈沙齒齒深可惜使船如使馬不聞聲鼓但聲金人歌鬼哭都堪嘆木落江空正獨吟遺老蕭條漸無語酒旗颭颭出蘆林

江行早發

陶鐺煮孤影寒燈沸靑花冰開數江樹月落失人家邵定【字中立廬陵人】

【定溫粹博雅通周易春秋宅邊植梅竹蘭桂蓮菊各十餘本深衣大帶婆娑其間自稱六薌老人】山中

白日看云坐淸秋對雨眠眉頭無一事筆下有千年

漁家

漁家臨水住春盡無花開年年謝流水流得好花來熊與和【字天樂豫章人】

【與和性介澹無妻不食肉通經史百氏之書布衣艸屨遨遊諸名山尢嗜彈琴艸書】

木平飼龍亭次韻方巨山

眼見何如得耳聞山根磅礡極初分浮漚起滅自潭影大地晴陰空嶺雲何處老人來聴講他年少府有移文由來淸調須吾輩幸不山王愧五君

唐宗鐵像

巍冠攢疉碧雲花坐閱山中幾歳華莫把金丹輕防化正愁生死困安家

晏乂【字明粲宜春人】

【乂風度秀整主趙崇澭後澭逮系乂自請詣獄俱以瘐死】

夢中

春樹年年少寒云浦浦連片帆髙浪起鬥酒夕陽偏沙市懷司馬州城哭老邊太平冠蓋盡爾敢望諸賢

訪吳

平生一語不肯吐浩然披髮行西林美人十日跨驢出黃葉堆門云雪深

孫璉【字器之大庾人】

【璉家貧益嗜書不應選舉躬耕織屨以食終百歳】

述懷【二首】

少也不諧俗老去益美閒百艸生已緑春雨滿南山朝朝荷鋤去旣夕驅牛還生長茒檐下貧賤良獨安但願桑麻長優遊足歳年

坐倦秋樹根攝衣步前丘橫河澹如練破月西南流獨持一尊酒悠悠發淸謳俯仰無不足吾生焉所求楊應登【字幼平臨江人】

【應登寛厚長者有徳行言辭七試國子不第退就耕牧老於南塘孫雯】

寄趙梅州

江城雁叫天如水寒色蒼蒼艸木死哀歌未斷月東出有才無命可流涕今我不樂思梅州束帶深衣百僚底天下規矩見卓絕龍章麟角諸公子白頭時節得蠻府歸來閉門呼不起惆悵平生狗馬病風後力牧長已矣爲公問酒日日酤薰門富貴憂患始

水宿

水宿逄今雨春歸及故園聖朝臣巳老往事客何言乞米分鄰里看書到子孫蒼茫不可會一笑了淸樽揚雯【字天章】

迢迢空同山

迢迢空同山乃在西極巓玉泉防靈芝上有千歲仙安得淩風翼相從白雲間神仙本防漠天運仍推遷不如酌我酒或得成自然田父要我語飲者亦非賢願君長獨醒加餐足髙年

宋武帝廟

溪聲答松風巨石出老拳古樹不知名岌岌蛟龍纒夕陰互出沒秋華帶芳鮮蔥蔥帝王气基宇垂千年虎賁秉霜防慘澹生雲煙宮人翠龍駕手持玉連蜷昌明坐慌惚精神雷在天大呼司雍間旬月無秦燕昔爲萬夫特今受眾目憐石馬亦埋沒歲時艸芊芊小臣異代士見之淚迸泉齊人思爽鳩蜀人哀杜鵑江東舊正朔禮奉敢不防但願君王心不忘載荻船下山又再拜白日當空縣

宿峽市

人煙正揺落樓笛頗淸圓老樹依山驛東風上峽船江湖萬里外燈火十年前世路能令老吾生且醉眠

早春

不知何處碧雲鄕冉冉平生可斷腸怪底乾坤惟理在老來歳月更心長城頭急鼓千家夢江上殘梅一水香自作醉侯開醉國笑人奔走爲誰狂

客

北客相催發一日舉千帆遙憐庾開府歲晚望江南番陽布衣【以下無名氏五人】

【有書中山驛云回首萬里歲晚何言云云】

番陽布衣題

回頭四十五年非無賴秋光滿客衣可惜吳中蒓菜好陸機張翰不同歸

瀟湘漁父

【崔璆晚泊湘江淡煙微月有客歌而過之追問居與名置其釣竿長嘯而去】

髙枕形骸外空江何限情落葉不成調半夜起秋聲古碑文

【揭大中云或漁於潭得片石字十數行率磨沒僅識得二十八字意幽人憤士之作不合於時故沈之以俟知者】

幹淳老人气嶽嶽破冠穿履行帶索撐腸拄肚書萬卷臨風欲言牙齒落

閩淸野人

【僧惠了行閩淸谷中三日到一空舎稍憩有一人荷鋤來便向熟睡僧旣尋路還他日再往已焚其舎惟斫樹白而書云】

偶與雲水防不與雲水同雲散水流去杳然天地空羅浮狂客

【趙孟柔云柔錄事惠州聞羅浮道士言咸淳中客有戴烏防著靴往來山中見人輒大笑反走三年不言姓名他日醉歸忽取煤書壁上云雲長揖渡海去】

云意不知滄海春光欲上翠微人間欲墮千劫猶探梅花未歸

右俱宋末髙人詩采淸江杜本原編合爲一卷

宋元詩防卷五十六

欽定四庫全書

宋元詩會卷五十七

兵部主事陳焯編

郭震

漁者

江栁弄風顰翠黛山花著雨濕胭脂卻收短櫂拈長笛一葉舠中仰面吹

老兵

老來弓劍喜離身說著沙場更愴神任使將軍全得勝歸時不盡去時人

云

聚散虛空去復還野人閒處倚笻看不知身是無根物蔽月遮星作萬端

江爲

江行

越信隔年稀孤舟防夢歸月寒花露重江晚水煙微岸直防相望沙空鳥並飛何時洞庭上春雨滿蓑衣魯交

大雪

方象曉一色皓然天地中楚山雲母障漢殿水精宮逺近梅花信髙低栁絮風吟魂淸不徹和月上晴空錢昭度

野水

野水光如璧澄心不覺勞與天無表裏共月見分毫綠好磨長劍淸宜泛小舠淡交今已矣惆悵越波濤方中荀

虎丘

海湧起平田禪扉古木間出城先見塔入寺始登山堂靜參徒散巢喧乳鶴還祖龍求寶劍曽此鑿孱顏楊修

三山亭

滿目江山異洛陽北人懷土淚千行不如亡國中書令歸老新亭是故鄕

蠶室

摘繭抽絲女在機茅檐葦箔舊堂扉年年桑柘如雲緑翻織誰家錦地衣

齊云觀

上界笙歌下界聞縷金羅袖郁金裙倚欄紅粉如花面不見巫山空暮云

秦淮

一气東南王鬥牛祖龍潛爲子孫憂金陵地脈何曽斷不覺眞人已姓劉

橫塘

早潮才過晚潮來一一軒窓照水開鑑面無塵風不動分明倒影見樓臺

靑溪

傾城傾國兩妃嬪此地聞名不見人潛想舊時紅粉面落花風裏步香塵

北渠

金殿分來玉砌流黑龍湖撒鳳池頭後庭花落恩波斷翻與南唐作禦溝

半陽湖

江南龍節水爲鄕水不純陰有半陽一片湖光共深淺兩般泉脈異溫良

長命洲

梁武慈悲不鼎烹防恩豢養亦虛名狐貍口腹應潛飽就死多於日放生

天闕山

牛頭天際碧凝嵐王導無稽示妄談若以逺山爲上闕長安應合指終南

白楊路

殘枝敗葉幾霑春莫問栽培迹已陳細雨斜風恨無力蕭蕭滿路更愁人

洞元觀

葛功行滿三千白日驂鸞上碧天畱得舊時壇宇在後人方信有神仙

利登

雜興

我昔此園遊寒梅吐丹艷重來幾何間叢靑倏以徧誰云花與葉同樹不相見

靑陽洞天呈主人曾少裕

兩崖蒼蒼峭天柱停防崖邊喚舟渡靑巾羽客打舟來驚起靈蛇絕溪去千年神漿不自惜萬里晴天安得雨但見飛泉落半空空中此水來何處嵒下猶涵太古泉安知上不通銀浦蒼藤半濕苔蘚昏石罅無根迸孫樹洞門一隙僅通人可惜鑿空開洞府先生朝昏息丹崖萬壑歸心心不語瑤磬一聲天壁寒白雲紫霧驚相顧

野農謠

去年陽春二月中守令出郊親勸農紅雲一道擁歸騎村村鏤榜粘春風行行蛇蚓字相續野農不識何由讀惟聞今年秋粒顆民不收上堂對妻子炊多糴少饑號啾下堂見官吏稅多輸少喧徵求呼官視田吏視釜官去掉頭吏不顧內煎外迫兩無計更以饑軀受笞箠古來丘壠幾多人此日殘生豈難棄今年二月春重見勸農文我勤自鐘惰自釜何用官司勸我氓農亦不必勸文亦不必述但願官民通有無莫令租吏打門叫呼疾或言州家一年三百六十日念及我農惟此日

江亭

江亭憑望久野色暝蒼蒼古木浮寒霧空山入夕陽水流前夜月風作早來霜卻笑垂綸者因漁亦自忙

寶陀夙慕展遊願不從心有作

寶陀十里路此日想同遊萬古不收雨四時長是秋樹寒煙半擁山濕霧還流我獨思歸苦無因到上頭

晚步

住在山塘深更深門前落葉與階平髙人聽鶴來相過野老因樵熟識名一水欲流山影去斷雲時傍燒痕生翛然獨步蓮峯夕十里松風秋月明

張弋

簡周宗聖

曠野有芳芷近江無早鶯春詩定多少旬日又淸明樹暗憐楊栁花開認橘橙相尋每乖阻夢裏亦愁生

送宋謙父之淸江因簡希亮

吟詩夕陽裏相送上蕭灘前路逢梅處同誰倚櫂看嵗窮風力江濶雁聲寒持此呈蘇李人生識面難

懷章別紫芝

吟苦事俱廢拙深貧未除年來如旅鴈秋至卽移居古道行黃葉空囊貯素書一生江海恨惟子最知余

寄別顏伯奇

情深袂怕分豈不欲辭君轉柁方乘曉思山已隔云菊當前路見雁在半江聞把盞秋才好遙憐白鷺羣

禪林寺

寺置蕭梁曽識少今朝蘚磴始經過天低日落江湖逺煙冷風淸竹樹多虫引翠禽行壞屋馬驚白犬吠縣蘿一僧九十形容古嵒下逢余忽浩歌

兪汝尙

夏日閒居

無人到窮巷長日守閒居宿火惟烘藥喜晴還曬書鄰翁伴村酒稚子課園蔬門外蒿萊地從深不用鋤裴說

寄邊衣

深閨乍冷開香篋玊筯防防濕紅頰一陣霜風殺栁條濃煙半夜成黃葉重重白練明如雪獨下閒堦轉淒切秖知抱杵搗秋砧不覺髙樓已無月時聞塞雁聲相喚紗窓只有燈相伴防展齊紈又懶裁離腸恐逐金刀斷細想儀形執牙尺回刀剪破澄江色愁撚金鍼信手縫惆悵無人試寛窄時時舉手勻殘淚紅箋漫有千行字書中不盡心中事一半殷勤托邊使

程子山

庵釣雪灘

待月凝雲館垂竿釣雪灘虛窓堆冷翠傑閣聳髙寒籠養千齡鶴罏燒九轉丹不須論許事心目自淸閒陳必復

客枕

客枕偏饒睡春歸尙擁綿屋深燈易暈漏短夢難圓棲鳥警涼夜閙蛙喧雨天一聲柔櫓過何處上溪船

贈張駉駉自號牧隠

乍見語相合苦吟心更親老於琴得趣隠與牧爲鄰一夜檐花雨十年江樹春所交半湖海恨晚識斯人沈說

溪樓

心逺俗塵隔樓髙野興多稻花黃雀雨山影白鷗波灘澁推船上橋危挽客過日斜闌倚徧無句柰愁何

縉雲道中

去作京華客離家此月前問程恰中道數日近殘年山雨易成雪村云疑是煙僕行愁不進添乞酒漿錢

馮公嶺

曉上馮公嶺艱難見客情雨和殘葉落身逐亂雲行野店山腰出秋泉石隙生若將世途比此路更爲平

別墅

野捨淸溪曲連茅接樹陰呼童鄰錯應貰酒婦同斟落照收殘雨寒煙出寸岑江湖成夢事投老屬山林黃大受

晚步

扇小葛衣輕風淸艸路平水聲逢石怒煙素近山明喚犢牛回顧驚人犬倒行耨夫方到屋月已屋頭生朱繼芳

客路

閨閤空相憶那知客路艱背人前去鳥迎面逺來山夜泊孤燈悄晨裝片月彎猿聲不知處杳杳白雲間薛嵎

天育道中

除將吟捲引琴與鶴相隨問寺路猶逺入山僧未知鳥靈巢佛塔猿飲掛藤枝陵谷幾遷變道傍橫古碑黃幼張

過臨平

孤蹤逐浪萍幾度過臨平人語水相應帆移山倒行鷺飛秋嶼冷虹飲晚川明不是憑詩句丹靑寫不成陳深

姑蘇臺晚眺分得髙字

殘陽古城曲岌岌崇臺髙不知何年創尙爾結構牢靑山擁危楯白水環空濠美哉此山谿慘淡悲雄豪當代一戰霸意气何矜驕蛾睂坐傾城忠魂隨怒潮空餘故宮苑寒雀飛野蒿佳辰晤良友淸眺舒煩勞夕風振叢薄鴻雁中天號永懷五湖客一舸淩雲濤浩歌滄浪詞願言從遊遨

李元應

折楊栁

東風來何時百花已飄零獨有堤上栁慘淡含春榮扁舟復何適延客江上亭顧無靑玊案何以送子行攀條欲相贈上有雙流鶯流鶯正求友柰此離別情

黃簡

招荊江蕩子

衝風逐飛雲庭葉紛墮槁蕩子久不歸佳人坐中老蕭蕭楚山晚湛湛江水流經從望夫石那得不回頭黃文雷

晚立

獨遊得荒谿晚意與心會水聲逺終聞山色靜可對鳥語林塘邊犬吠籬落外柴門未須關月在東峯背杜旃

綠珠行

蜀絲殷空金作谷瑚成林珠百斛彼姝千花萬花蔟明月出胎照波緑鏡中飛鸞掌中身夜月春風看不足悲歡倚伏儵禍福西裏憐顰東市戮願將舊意奉新人此別它生定難卜君因妾死莫多怨妾死君前君眼見髙樓直下如海深碧玉一碎沙中沈平時感君愛妾貌今日令君知妾心

葉茵

漁家行

湖濱江滸疎疎村村村漁家人子孫爲魚不管風波惡出未天明歸黃昏得來魚可數妻兒相對語甕頭有虀熟鍋中無米煮昔日魚多江湖寛今日江湖半屬官釣筒釣車漫百尺團罟帆罟空多般蓋簔臘雪楊栁岸籠手西風蘆荻灘嗟嗟蚱蜢千百隻盡向其中仰衣食防謀脫離江湖歸犁鉏似聞歳惡農家尢費力

促織

壁間吟不待秋時吟苦中宵動客悲勸汝不須催婦織家家五月賣新絲

張翰

膾鱸元不動歸思拂袖西風已見防江上如今來往客但言鱸膾不言歸

去去

去去扁舟對晚暉晴和直欲減綿衣風來一陣蘆花過只道春殘栁絮飛

汪莘

開禧元年十二月遷居栁溪上其夜大雪蓋宰來訪

茅屋凍將壓柴扉寒不開交朋幾竿竹兄弟數枝梅渡口月初出沙頭人正回客居殊自在歳事亦相催徐作

開庵

藜莧幽人室丘園隠者居一原靑嶂合萬木綠陰疎手把歸田賦腰縣種樹書桑麻連畛秀网罟入溪漁何偁

贈王居士【三首】

多羨王居士心閒事事幽山從天末見江近枕邊流春囿千葩秀霜林百果收更能窮物理濠上看魚遊地占松江勝爲園不種幽深淸磬響髙下石欄斜花密蜂隨蝶林深雀啅蛇勝如摩詰畫不是季鷹家霜落川原淡風髙木葉丹云垂千頃白月墮一江寒禮佛因成塔焚香旋築壇竹聲過小院雜佩響珊

奇童二人

李獻可

【吉水人年數嵗孝宗召入宮中面試一詩立就帝嘉嘆不已曰何不作我家兒】

宮女午睡應制

禦手指嬋姢靑春白晝眠粉勻香汗濕鬢壓翠云偏栁妬睂間緑桃憎臉上鮮夢魂何處是應繞帝王邊曽澈

【旴江人睂目疎朗出語必援古今括蒼鮑輗遇諸江右驚問之乃逆旅主人子明年訪之死矣僅得遺詩一首於家】

九齡行

我生九齡气食牛喑嗚頓挫無匹儔白雲無根起天末一生萬事同悠悠低頭拱手事先覺談笑未了成怨讐一譽不足勝百毀言語起滅如浮漚聖賢可與知者道麟鳳豈在山中遊蘧然夢覺大槐國江花昨夜生涼秋焯有孫文鑑字鹿書幼稟奇慧生三歳能辧四聲七嵗爲詩多警句尢工制舉義出應小試輒冠儕偶鄕裏呼以神童顧嗜學太勤毎置食飲几案間當抽思正苦忘其寒溫過時進之失度愆和釀成痞疾竟以蚤夭有遺詩百首其兄弟錄爲小帙將授梓人偶讀曽童子九齡行追憶此孫有病魔篇亦十許嵗時作悲咽酸辛情事何甚相類也嗚呼才人無命豈獨子安長吉畱恨天壌哉附見於此用志祝予之痛

病魔篇【時年十二】

淸童子陳文鑑

有一病書生生長在桐邑自度非凡人無端被魔縶住世防何年春秋才過十太丘之耳孫行二又行一名字毋勞問生死尙莫測旦暮長幽憂被魔勢方劇念我毀齒初就塾延師益父指爲黃童祖目爲李泌豈知命不猶耽思恆廢食逾時或加餐寒溫非所擇浸淫脾胃間久之成痞積驅痞亦何難只因魔作孽玆魔幻萬狀覼縷未易悉人生五臟全榮衛本堅實魔能抵其巇朅來據胸臆初發痛有期爲期定酉戌厥後苦纒綿不分日與夕魔形大似拳魔气通於膝髣髴物作聲衝喉半含咽行則聲呱呱坐則聲喞喞筋握漸稀痛楚百端集家君覓良醫救療意惶迫但得魔驅除酬金誓勿惜醫聞接踵來指脾云痼疾攻補合兼施及時不可失就之詢醫方稜術並巴防才餌遭魔怒奮起與藥敵防滴彊入喉觸忤致嘔溢魔似膠漆黏不受百艸汁元精日銷磨刀圭徒浪擲匍匐叩醫門醫言須攺策藥貴力乃專葠附效什伯但服更勿疑服久魔自戢防咀動盈把烹煎各如式豈惟不中魔魔意翻自得液甘魔平分味厚魔竊吸金盡藥亦殫魔肥人愈瘠撐蓆骨稜稜無風寒栗栗復有後醫至相看勸勿急治此有祕傳庸師安得識岐黃八法鍼其經著甲乙任督與帶維隨癥按腧穴投之得所宜癥瘕無不抉唯唯姑試之銀絲瑩如雪手撚入肌膚初無血痕漬漸刺疼莫勝鋒攢等蠆蠍洞穴非不深魔則已旁匿良久引鍼出眾患仍交作薫蒸雜艾蒳用助鍼芒力鍼灸旣疊加魔損未毫末痛哭向魔陳君豈夙世業得非駘沈儔來宅我肝膈有罪應容湔有怨亦堪釋況系他生讐忍向童稚結願悉毀藥囊從君丐陰隲楮鏹千百焚牲醴三日設束茅爲君車裁莛爲君檝求君暫捨予逍遙信所適貸以一息安防報在萬刼灑血托靑詞下書年月日羽士二人

黃希旦

【字姬仲邵武人生仁宗景祐二年幼穎拔能文章長而好道禮道士吳惟靖爲師盡得其服气還丹之訣外不立異好事者喜從之遊酣詠自得人皆莫知其所以異也熈寧十年蛻去後有遇諸蜀者】和賈鴻舉移竹

琳房珠館何虛寂寶砌無塵苔蘚碧仙翁倚檻靜吟哦卻憶篔簹拂巖石勁節虛心守歳寒未嘗暫變風霜色移來迢遞不辭勞深根訝向瑤臺植漸承春意葉靑靑時惹天香煙羃羃月籠翠影尙蕭疎露被繁枝才滴瀝迎風閒夜擬龍吟結實他年期鳳食非才終約老煙霞此際謬當親采擇寄言紅紫莫相猜彼此無情防化力逢時剪拂任他人沈去葛陂都咫尺

性慵

性慵人事拙思向逺山居欲得是非少先宜來往疎善鄰惟水竹良友秖琴書冷淡生涯外逍遙一室虛

春日書懷

二月又將半閒居興若何芳菲殊未賞泥濘阻相過華砌饒苔蘚柴門長薛蘿韶顏須自惜隨分樂天和

采藥

采藥山中去扳躋不覺賒深源無俗迹滿地是靈芽巗迥陰畱雪溪澄淨見沙可憐名利客應笑此生涯

水心亭

爲愛方池淨危亭此構新寒光搖玊鑑晴色戲金鱗月上驪宮曉蓮開水府春主人能息慮四座絕風塵

詠竹

生涯何所有滿砌植琳瑯瘦影碎秋月健梢橫曉霜且從喧鳥雀終待集鸞皇吟繞都忘卻誰知此興長

寄贈寶幢修山主

瑤幢眞勝槪晦迹一禪翁語黙呈心印縱橫振祖風晝閒人事外夜靜月華中若問春來意松靑百卉紅

竹洞

竹洞新開碧玊林徑幽疑入五華深夜篩明月一天靜晝擁靑雲四座陰剪杖佇看雷雨化迎風時聴鳯皇吟煙霞不用重闗閉塵俗誰能此訪尋

謝人恵星冠

學道多年尙屈蟠豈勝仙伯贈峩冠曉簮乍覺星攢頂夜戴偏宜月滿壇對鑑寧煩朋友正避時羞爲利名彈預思他日雲林下輕罩紗巾鶴髮寒

讀方幹詩

數篇騷雅名𨿽逺三拜逢迎禮過差補得唇來身已老灌園何苦更咨嗟

葛長庚

【字白叟福之閩淸人七嵗能詩賦背誦九經父亡母攺適長庚遂從陳泥丸學道號海瓊子至雷州繼白氏又攺姓白名玉蟾自受陳泥丸仙訣披髮佯狂徧走名山四方求詩文者戶屨常滿紹興壬午伏闕上書言天下事沮不得達因醉執逮京尹一宿乃釋是年十月至臨江軍飲慧月寺之江月亭忽躍身江流中諸從遊者急命舟援之長庚出水面搖手揮去而沒洪都之人皆謂已水解矣未幾見於融州又見於隴蜀云】

長歌

厥初由閥閱吾志在林泉爲舜不無地希顏盡有天魚虫猶可佛雞犬皆登仙顧我非碌碌荷天良拳拳幼時气宇壯長日文彩鮮琴劍防暖席江湖動經年異乎三子撰契彼五家禪旣已出洙泗從而師偓佺肩依洪崖右道在靈運前所得旣天祕與交又國賢可圗大藥資以辦買山錢東訪鼎湖浪西尋蒼梧煙一寸百煉剛半生雙污纒簮紳非吾欲魚鳥從所便逸興五湖濶虛名四海傳飽餐靑精飯細讀黃石編頃自七閩出放焉迷市廛紅塵刺人眼名利交相煎富貴已嘗鼎雲霄當著鞭蹉跎度靑春遲暮卽華顚光景亦儵忽物華隨變遷仰天時一笑顧影長自憐紫府何防邈靑鸞何沈綿蓬萊云渺渺小有月娟娟策足靑霞路收功黃芽鉛飄然復何往此去如蛻蟬

秋霄辭【二首】

仰觀銀河月千林散寒光佳人今何之逺在天一方秋聲酸我鼻秋色斷我腸夜深倚西風淸淚如雨霶世有千里馬可憐無王良

孤月明秋空淸影跨洞門彼美嬋娟姿的是姮娥魂淒然到書帙惸然入酒樽不歸廣寒家夜遊天子園無人知此懷驚煙籠啼

述古【二首】

帝子禦飛龍鼎湖叫奚爲玊京郁崔嵬銀河泛渺彌俯首視紅塵萬蟻紛何知乘雲遊八極手翫珊瑚枝湯武事干戈此事矧肯期但聞穆天子八駿會瑤池

河水一鏡淸中有驪龍舞波心呈寶圖始脈造化祖燧人鑽炎涼炎帝餌甘苦身披獝狨衣口服觳觫乳此時至尊者帝階三尺土嬴政築阿房籛鏗才傴僂

棲霞

冷煙纒山腰暗水冽石骨欲風松先鳴未雨苔已滑洞前多琪花洞裏多紫霞髙人得所棲日永蒸胡麻

樓前雨霽

飛防驅鐵騎萬雨飛落地煙淡松自蒼風起竹似醉倚窓橫膝琴政有作詩意白鳥忽飛來防破一山翠

戴月遊西林

悄然無人聲但有一杯月誰家鳴乳尨萬籟靜不發蒼須指前路滿地鋪翠樾淸露滴秋衾夜气飛霰屑遙岑有無中煙渺天空濶劍光沖斗牛長嘯蒼崖裂山行二三里詩腸思酒渴冷云曳山腰暗水洗石骨勒馬過斷橋枯木冷欲折枝頭驚鳥鵲艸根鳴蟋蟀試問夜如何孤猿啼不歇柴門自推敲殘燈更明滅

鶴林賞蓮

玉洞生翠霧瑤林暎素霞天飛明月英夜浴白蓮花碧水香以淨松聲吹露華眾仙鸞鶴散寂寂五雲家

步虛

淸都五雲天天中飛紫瓊上皆靑琳府中有白玊京風露淒且冷蕊宮云防防玉童折瑚下弄銀河星

贈郭承務蘆鴈

畫士郭熈畫之冠郭熈去後名未斷其裔復有郭萬里胸中丹靑飽無限爲誰作此蘆鴈圗傑出南齊宇文煥煙水瀟瀟風捲蘆沙邊鴻鴈暮相呼瀟瀟洞庭此秋景世間此畫知有無幻出棲鴈三四隻八九葉蘆橫古磧欲宿未宿嘹淚聲漁舟泊岸山煙黑秋風吹落梧葉黃過鴈往往歸衡陽橫空書字人不識飛過有影沈滄浪落霞浸水江村暮數隻翺翔回古渡引領舉喙啄荷花飛越戍樓西畔去云寒月淡西塞秋防聲淒切惹人愁

胡東原香錦亭

東皇剖破勾芒腹錦心繡腸香馥鬱絳都風雨僝僽春花魂無主自精神黃鸝初喚栁開眼海棠枝上春煙暖放出一防兩防紅墻頭紅腮防笑風東原去後花無主春工亦懶施機杼亭前忽遇詩酒仙花亦噴出香龍涎風催雨防花不辧滿庭芬芳生爛漫牡丹吐火花欲然日將錦繡鋪苔氊詩狂夢與花神飲酒醉不與花神寢酒闌令我憶東原花木𨿽在人惻然此詩終不爲花作惆悵東原此丘壑而今賞花不見人但見蜂蝶飛閒亭

問月臺蘇竹莊同賦

千山萬山翠交鎖何處瑤臺天上墮臺前吟久忽登樓樓前開窓天入座畱天且莫放天歸問天明月來防時靑天推月上云表使我對月自問之試問月中玉妃子人言羿妻無乃是夜夜淸風爲作媒欲把冰姿嫁誰氏桂子婆娑今防秋蘂宮珠殿何年修吳剛執斧胡不休玊兔銀蟾猶更畱我聞明皇排空聽天樂又聞李白騎鯨水中捉至今天上弄銀盤依舊萬星攢碧落但見一輪月在天如何千江千月圎月還似水水似月千眼所見皆同然今方得月爲詩侶月亦有情但無語延月不久月竟歸我欲乘風遊玉宇

行路難寄紫元

贈君以丹棘忘憂之艸靑棠合懽之花馬瑙遊仙之夢枕龍綜辟寒之寶砂天河未翻月未落夜長如年引春酌古人安在空城郭今夕不飲何時樂

茶歌

栁眼偸看梅花飛百花頭上東風吹壑源春到不知時霹靂一聲驚曉枝枝頭未敢展鎗旗吐玊綴金先獻奇雀舌含春不解語只有曉露晨煙知帶露和煙摘歸去蒸來細搗防千杵捏作月團三百片火候調勻文與武碾邊飛絮捲玊塵磨下落珠散金縷首山黃銅鑄小鐺活火新泉自烹煮蠏眼已沒魚眼浮��松聲送風雨定州紅玉琢花甆瑞雪滿甌浮白乳綠云入口生香風滿口蘭芷香無窮兩腋颼颼毛竅通洗盡枯腸萬事空君不見孟諫議送茶驚起盧仝睡又不見白居易餽茶喚醒禹錫醉陸羽作茶經曺暉作茶銘文正範公對茶笑紗帽籠頭煎石銚素虛見雨如丹砂防作滿盤菖蒲花東坡深得煎水法酒防往往覓一呷趙州夢裏見南泉愛結焚香瀹茗緣吾儕烹茶有滋味華池神水先調試丹田一畆自栽培金翁奼女采歸來天鑪地鼎依時節煉作黃芽烹白雪味如甘露勝醍醐服之頓覺沈屙蘇身輕便欲登天衢不知天上有茶無

聴趙髙士彈琴

我尋屏迹到猿啼云滿山前花滿溪髙峯壁立七十二風生兩腋天可梯煉師兩鬢東風黒紺天不流月光白檐牙咬雨昨已晴松幄長空夜瑟瑟興濃抱石以輕得意七弦橫玊繩膝頭指弄響玲玲燦然奪目三十星初如雨滴芭蕉夜久坐梧桐猿嘯罷宛然幽澗聴鳴泉偶雜修篁戛淸夏先疑易水渡荊軻已轉似勸無渡河美人金帳別項籍壯士鐵笛吹孟婆不然雙雉兩南北或者婦牽蘇武服弦中何以湘妃怨指下爲甚明妃哭又非林下感蠨蛸更匪邊笳叫晚秋自然鴈聲下遙塞忽覺蟬噪過南樓君休彈終我畏聴滿懷今古興亡病蒼梧云愁虞舜逺鼎湖云出軒轅冷一聲一聲復一聲不管世間銀髮生彈盡天涯夕陽影又向山中彈月明胡長卿去已久韓飛瓊無此手玊帝聞未曽人間空白首栁花霏霏滿江城城外海棠紅淚傾恐君餘思更未已爲我春晝鳴晴鶯

贈蓬壺丁仙人琴

瓠巴騎鯨上天去伯牙成連亦千古淺世斷無鐘子期弦中妙意爲誰舉春風春雨滿瀟湘人在蓬窓閉竹房竹裏鵑啼喉舌冷花間鶯宿夢魂香客從澧沅下衡嶽滿懷詩愁何處著請君拂去水晶塵瀹茗一了撫然作道人問予若爲情伊弦淒兮余莫聴一春十病九困酒三月都無二日晴俛首沈吟聲一曲吟狃一罷撚撥續初如雪泉鳴玉已轉忽如雨於中亦有蟠蛸鳴儵忽變作冷猿聲始疑荊軻渡易水乃是湘妃夜涕零昔從撫斷南風了羑里幽人始能曉可嘆壇中苦杏花山髙水寒卽聲杳道人此意非人間笑詠洞章鏘佩環能令舞鳯下丹漢雲裏大地垂頭看世間雞虫互得失只好牧羊坐化石何爲兒女謾呢呢候蛩時鳴徒戚戚輸君朝朝在翠防鶴已睡去人不知笑思古今一俯仰彈到千山月落時君知否梧桐枝上雙燕語盡將萬事等風絮琴中日月何翛閒肯使事逐孤鴻度

有贈

我見千家閙管弦金瓶玊水養春妍一朝花落空枝在爨下焦枯亦可憐曽聞李白之詩否以色事人防長久斷蘂殘英尙未衰月明人立黃昏栁

筆架山

吾是瑤臺翰墨仙操觚弄槧玉皇前翻云爲墨海爲硯一片寒空如雪殘兔毫象管用不得倒蘸昆侖醉鉤畫當年染罷八角芒金闕上章求放逸三峯坐斷江南天臨汝城頭蒼蒼然狀如筆架翠起伏與吾閣筆眠山靈驚呼猨鳥亂淸魂復被風吹散起來叫問山前人防度松枯白石爛

白雲庵

宿霧戀喬木落花粘瘦枝鳥聲人靜處山色雨來時霽月成相約涼風解見知僧房安一枕海气濯冰肌

順昌卽事

筆下千機錦胸中一滴金乾坤春甕濶風月夜樓深世絕夫君操人誰梁父吟只尋云外路誰復聴寒砧

五更解酲梅竹之間徘體

宿鳥能傳語殘風且防心山情憐淡坐月色笑孤斟驚我梅花睡聞他竹葉吟淸歸無所得得句貴如金

博羅縣驛

虎嘯月生海猿啼風撼山夢回三鼓盡身自九天還雲气浮窓外泉聲入枕間問心宜富貴爲復要淸閒

景泰晚眺

海岸孤絕處晴沙露逺汀潮花人鬢白山色佛頭靑夕照雌黃筆秋煙水墨屏天空杉月冷鶴夢幾回醒

溫學士再訪山中

炎帝辭朱節淸晨立素秋借緋皆木葉脫白滿林丘流水髙山興疎風冷雨愁詩人應自樂歌笑海東州

紅梅

人賦紅梅少予詩爲補遺霞融姑射面酒沁壽陽肌太潔遭時妬獨醒爲眾疑漫隨春色媚自保歳寒姿

春日道中

洞口鳥呼鳥山頭花戴花風篁蒼韻玊煙樹晚籠紗懷白一樽酒邀盧七椀茶春光索彈壓萬象曉排衙

梅牕

南窓屋數楹一防陽和生枝上雪妝瘦墻頭風作淸霜天酒自暖夜月夢難成何處人吹笛黃昏送幾聲

赤壁

不說江山笑老權盡稱造化戲曹瞞飛烏繞樹孤回首斷防沈沙怒激湍豪傑已隨霜葉盡興亡盡付浪花翻畫堂莫唱坡仙賦戰骨艸中吟夜寒

泛舟黃橋歸廬山

淸風爲我送歸船數粒靑松起薄煙帆影驚飛秋水鴈櫓聲攪斷夕陽蟬防人家在溪頭防一片雲生水底天滿眼良朋無好酒此心已掛九江邊

畱別鐵柱宮葉法師

不嫌來往日詩筒春興無窮我欲東一雨放行三尺水萬松回納半帆風且將南浦難題景寄在西山絕頂峯栁處酒家花處寺並畱他日款遊從

悠然堂

一池寒碧浸紅鱗芍藥方花春後春煙閣曉垂天幕靜風簾夜上月鉤新閒雲流水無窮意絳闕淸都被謫身不向悠然堂上飲篇詩鬥酒付何人

題甕齋

萬軸牙籖聚碧蕓數間茅屋鎖閒雲鶯吟芍藥一歌女蟻繞菖蒲萬水軍香穂橫窓盤瘦影茗花浮碗鬭淸芬琴心三疉晝眠覺熟讀數篇韓栁文

題平江府靈巖寺

萬松挾嶺壯招提上有琴臺與墨池佛殿尙存今智積娃宮曽館古西施太湖逺水如奩鏡木瀆平田似局棋策杖訪回無際塔日晡聊看艸書碑

次韻東坡蒲澗寺

滿山紅白福桑花蒲澗深中盡可家景泰得泉從卓錫安期種棗說成豈無仙化羊如石尙有書蹤壁似鵶一飯招提共僧語法華經裏問牛車

秋日有懷

一防秋光寄畫圗秋來吟鬢似楓疎晴煙染樹看何足缺月梳云狀不如暑退涼生蟬有語水長天逺鴈無書此心直欲鵬南舉不學蜘蛛結网居

栁塘送春

急雨將雷過栁塘春因底事亦歸忙經時不放荷花葉昨夜盡収梔子香判斷千林成夢去安排一夏納風涼開睂無覓愁來處數筆晴雲盡水鄕

寄桂隠

指防篇書說向誰武侯之後獨公奇許瓢卻大堯天小嚴瀨應髙漢座卑夙世已酬霖雨債我身今結水雲知何人桂樹中間隠莫作南陽一睡驪

艸亭偶書

賦罷淸都白玉樓不知何事復閻浮琴彈十二欄幹月酒洗三千世界秋絳闕瑤臺知有路空靑水碧若爲求紫皇早晚憐孤憤背土淩虛上去休

夢中作

醉醒曳杖訪松闗正在黃昏杳靄問旣去復來秋後暑似無還有雨中山澗邊幾葉晚花落天際一鉤明月彎自覺餘煙埋屐齒行行印破蘚痕斑

呈沈同知

三面俱江一面湖古今畫作水晶圗門臨車馬紅塵路身在冰霜碧玊壺何道兩山俱翠紫霅苕二水合淸污岸頭笑與黃冠語爲問東林沈在無

乞紙寄諸葛桂隠

翰墨膏肓二十年才親筆硯便垂涎東陽魚卵寒霜幅嵊縣溪藤妙雪牋一日禿除千兔穎霎時磨盡萬松煙洛陽市上今無價直欲昻頭寫碧天

燕巖遊罷與巖主話別

西風吹作此巖遊滿目松筠翠欲流玊燕不飛明月夜石鐘一振曉霜秋惜乎分水便南北忽爾回頭欲去畱且向人間辦丹料卻來山頂結茆休

題上淸法堂壁

秋雨縣天風作寒冷煙鎖住屋頭山半巖飛鳥一聲過峭壁斷雲千古閒世俗不知幽靜處神仙隠在有無間夜來小艇篙脫手醉把霜笻入翠灣

宋元詩會卷五十七

欽定四庫全書

宋元詩會卷五十八

兵部主事陳焯編

衲子四人

恵崇

【宋初人工繪事宋子京有過其舊居追悼之作蘇黃集內題詠屢見而詩話中則云崇於詩句慣襲唐人如河分岡勢春入燒痕之類是也然其佳處自不可掩】

池上鷺用明字

雨歇方塘溢遲回不復驚曝翎沙日暖引步島風淸照水千尋迥棲煙一防明主人池上鳯見爾憶蓬瀛

贈文兆

偶依京寺住誰復得相尋獨鶴窺朝講鄰僧聴夜琴注瓶沙井逺鳴磬雪房深久與松蘿別空縣王屋心

訪楊云卿淮上別墅

地近得頻到相攜向野亭河分岡勢斷春入燒痕靑望久人收釣吟余鶴振翎不愁歸路晚明月上前汀宇昭

【與魏仲先同時其詩澹雅淸醇亦頗得魏之風致】

曉發山居

蓐食小人家寒燈碎落花雞鳴窓半曉路暗月西斜世故欺懷抱風霜老嵗華劇憐詩思苦淒惻向長沙

贈魏野

別業惟栽竹多閒亦好奇試泉尋寺逺買鶴到家遲藥就全貽母詩髙秖教兒未能終住此共有海山期

塞上贈王太尉

飛將是嫖姚行營已近遼河冰堅度馬塞雪密蔵雕敗壘殘旗在全軍列帳遙傳呼更號令今夜取天驕

寄題武當郡守吏隠亭

郡亭傳吏隠閒自使君心捲幕知來客縣燈見宿禽茶煙逢石斷棋響入花深會逐南帆便乘秋寄此吟

畱題承旨宋侍郎林亭

翰苑營嘉致到來山意深會茶多野客啼竹半沙禽雪澑縣危石旗燈射逺林言詩素非苦虛答侍臣心

寄保暹師

吟會失秋期荒山寄病時客髭生白早叢木落靑遲渴狖窺莎井陰虫占菊籬歸心何以見霜月下天涯

幽居卽事

掃苔人迹外漸老喜深藏路僻閒行逺春晴晝睡長餘花畱暮蝶幽艸戀殘陽盡日空林下孤禪念石霜道潛

【道號參寥於潛人哲宗賜名妙縂大師蘇軾守杭日卜智果道院居之又爲作參寥泉銘嘗稱其詩無一防蔬筍气體制類儲光羲云】

廬山雜興【六首】

古帝論匡山南國之徳鎭爾來得躋攀此語始吾信雄雄壓九江矗矗排萬刃靑天落飛瀑白日雷霆震石鏡俄忽開孤光舞而運異花無冬春瑤艸亦芳潤逺公初渡江道譽藹東晉劉雷贊髙風遁世各無悶陳迹虎溪頭予今誰與訊

眾峯勢連環萬疊不可窮香鑪獨秀拔佳气常蔥蔥長風捲遊霧曉壁開曈曨招提出其下樓觀排靑紅回眸盼五老刻削金芙蓉宜哉謫仙子愛此巢雲松

山南信美矣山北尢增奇春風錦繡谷紅素自相依梯空上絕巘云日驚倒窺崖壁暈祥光五色成玻瓈旁通大林寺松竹短且欹樂天當日遊四月桃始披餘齡願寄此永與人世違

龍湫亙三峽艸木皆森奇禪余得支徑別塢行逶迆上人吳門秀邈有方外姿芒鞵襯兩足策策欣相追秋田罷刈獲云木明空陂雙雙林中禽文彩光陸離雍容事飲啄相顧忘驚飛鮮飈忽騰馥嵒桂飄葳蕤峯端臥落日眷此忘還期

霜淸玉繩曉澗谷風未號澄潭不可極俛盼驚骨毛豈不有神物於玆能遁逃海日射兩崖餘輝何昭昭遊鱗出岸穴翻覆如銀刀偶來殊不惡勝事俄所遭聊爲五字詠逺愧謝與陶

髙巖吐奇云儵忽千萬丈援毫欲名貌捲縮非一狀飛仙或遨遊隠隠出其上驚飈忽吹滅轉盼惟淸嶂山中勝事多彼俗誰能亮

秋日西園

秋山夜來雨雲气朝尙昏禪庭無來轍但見落葉繁石室暗燈火天容開霽痕耳目思逺適曠然啟層軒長謠緩輕策去去窮深源方塘灔淸流鳬鴈靜不諠時遭羲皇翁容與諧笑言邈然采眞賞嵗晏誰與論

子瞻赴守湖州【少遊與餘同載因遊恵山覽唐處士王武陵竇羣朱宿詩追用其韻各賦三首】

山煙弄滅沒山木含蔥蒼刺舟傍遙岸理策升虛堂周遭屬曽巘矯矯如翺翔下瞰平田流淡然浮日光靑簩解初籜洗雨聞淸香𨿽云迫前塗眞賞豈易忘

松門暗朝雨寂歷無行人隆曦忽穿漏卉木蔚以新堦泉瀨石齒照眼光燐燐使君美無度卓犖遺囂塵風標傲竹柏談笑淩穹旻何愧沈冥子臥霞吞結璘

揚帆渡江來洗眼驚翠樾云姿旣容裔鳥哢更淸絕淩梯訪前蹤琬琰亦未滅嗟我魚目光疇能綴明月狂墨掃瑯玕風煙坐中發殊勝區中人茫茫走飛轍

和龍直夫祕校細雨【二首】

細雨連阡陌輕雲濕不飛池寒鷗自臥巢冷燕催歸慘淡疑沈樹飄蕭忽近幃檐花霑已久稍欲墮人衣傍砌飄才斷從風彊更來斑斑泣蛛网浥浥汗江梅薄日光時漏層陰意未開少陵心易感詩句寫淸哀

次韻秦太虛夜坐

古寺冬蕭瑟天寒色更冥捲幃延素月轉盼失流星鑪底眠枯枿根立凍瓶談余焚柏子一燧小煙淸

廣陵城外野步呈莘老

林梢聒聒鳥聲繁積雪初消澗水渾老樹臥波寒影動野煙浮艸夕陽昏風回笛響山前路犬吠人行竹外村杖屨不知幽興逺歸來新月在柴門

次韻朱伯収主簿觀雪

朝來密雪蔽天涯坐目丘園發素華初著敗梧驚擁腫久霑庭竹見欹斜水精不動垂千筯雲母無聲落萬家安得層穹返收拾莫教狼藉渾泥沙

次韻姜伯輝朝奉宿九曲池

當時樓闕已桑麻陳迹何須置齒牙宛轉頽城圍綠野嵚崟孤塔背明霞山云度晚飛瓊葉海月生秋墮桂花圓嶠方壺同笑語終宵疑在水仙家

次韻子瞻飯別

鈴閣追隨半月彊葵心菊腦厭甘涼身行異土老多病路憶故山秋易荒西去想難陪蜀芋南來應得共吳姜白雲出處元無定只恐從風入帝鄕

夜泊淮上復寄逢原

黃沙白艸滿淮垠逆旅蕭條思不禁風約亂雲歸隴首角催明月出波心槎頭湧處潮初上斗柄移時夢未沈遙想故人投宿地畫船應在碧楡林

夏日龍井【二首呈辧才法師兼寄吳興蘓太守並秦少遊少遊時在越】

翠櫪髙蘿結晝陰驕陽無地迫吾身石崖細聽紅泉落林果初嘗碧柰新揮麈已欣從逺談經終恨少遺民何時暫著登山屐來岸烏紗漉酒巾

自憐多病畏炎曦長夏投蹤此冣冝靑石白沙含淺瀨碧梧蒼竹聒涼颸雲中雞犬聴難辧谷口漁樵問不知斑杖芒鞵隨步逺歸來煙火認茅茨

遊徑山懷司馬才仲

柔桑蔽野麥初齊布谷催耕雨一犁略彴時橫溪上下薔薇間發水東西重尋勝處追前賞無復斯人手共攜回首春風增感慨綿蠻黃鳥更悲啼

照閣奉陪辧才老師夜坐懷少遊學士

猨鳥投林已寂然芭蕉過雨小樓前云依絕壁中間破月自遙峯缺處圓防坐不須紅蠟炬可人惟有蕙鑪煙校讐禦府圗書客疇昔還同此夜禪

次韻東坡居士過嶺

一時遷客盡難堪二老髙懷黙自甘造物定知還嶺北暮年寧許滯天南安排拄杖尋廬阜斗擻徵衣洗瘴嵐他日相逢長夜語殘燈飛燼落毿毿

寄王晉卿都尉

主第耽耽冠北城位居侯伯固尊榮肻將踏月趨朝腳來伴穿雲渡水行池上紅蕖應漸老山中紫筍尙抽萌崧陽迆邐川原勝聞說它時卜釣耕

同韓子蒼遊黃山觀約髙壽朋張公碩不至

駝裘躍馬去翩翩一舎逡巡箭脫弦仙事未須窮傳記勝遊聊爲好山川穿林絡石驚寒澑繚白縈靑對篆煙惆悵能文二三子操觚安得共周旋

次韻才仲山行

幕府文書一掃空何妨行樂醉春風想聞笑語千山外正在煙雲萬疊中哢日鳥聲喧細碎照溪花影靜玲瓏苦吟只恐凋肝腎夫子還冝少黜聰

絕句

髙巖有鳥不知名款語春風入戶庭百舌黃鸝方用事汝音𨿽好復誰聴

秋江

赤葉楓林落酒旗白沙洲渚夕陽防數聲柔櫓蒼茫外何處江村人夜歸

江上秋夜

雨暗蒼江晚未晴井梧翻葉動秋聲樓頭夜半風吹斷月在浮雲淺處明

春晚

曉風池沼水瀾翻春盡淮南麥秀寒院落無人日亭午柳花如雪滿闌干

次韻少遊學士送龔深之往金陵

虎踞龍盤亦漫雄城荒狐兔往來通可人惟有秦淮月出沒涓涓波浪中

子瞻席上令歌舞者求詩戲以此贈

多謝東山窈窕娘不將幽夢惱襄王禪心已作沾泥絮肯逐春風上下狂

與元規話別

湖水蒼茫四接天短篷孤榜自回旋想君東海東頭夢猶在汀洲白鳥邊

惠洪

【字覺範江西新昌諭氏子又曰姓彭氏薙染之後以冒故牒責令還俗用張商英奏仍得爲僧又以郭天信之請賜號寶覺圎明禪師及張郭得罪洪亦坐交結竄崖州未防赦還建炎初示寂按宋史郭天信傳中稱僧徳洪悳與恵字畫相近其誤冝也】

雪霽謁景醇時方築堤捍水修湖山堂和韻

築堤蓋南堂雪霰響新瓦我踏雪泥至自攜雙不借愛公有俊气句法洗凡馬淸婉繼彭澤寒陋笑東野願爲西崦鄰投名入詩社餘年吾事濟過從有公者何時聞折竹燈火共淸夜

陪張廓然教授遊山分題得山字

先生如梁鴻徳耀亦愛山湘西十日畱笑語煙雲間弄泉石梅塢喚舟靑蘋灣借艸飲松下松風當吹彈二妙生淸妍山花挿雲鬟粲然起爲壽舞袖相翩翩先生墮幘醉頗覺天地寛醉語忽成詩爲題蒼壁顏城郭遙相望但見千峯寒

送彥周

彥周美少年風味映前古令人每見之不敢發鄙語推墜吾法中偃蹇揖佛祖死生人所怖玩之於掌股此生幾離別此別覺酸楚夜寒眾峯髙獨看霜月吐

謁狄梁公廟

九江浪粘天气勢必東下萬山勒回之到此竟傾防如公廷諍時一快那顧借君看洗日光正色甚閒暇使唐不敢周誰復如公者古祠蒼煙根碧艸上屋瓦我來春雨餘瞻嘆香火罷一讀範公碑煩塵看犇馬斯文如貫珠字字光照夜敇正帆更遲畱風正不忍掛

同彭淵才謁陶淵明祠讀崔鑑碑

晉室東渡後主弱只如寄桓溫弄兵權劉裕竊神器先生於此時潔身良有以袖手歸去來詩眼飽山翠追還聖之淸太虛絕塵滓長恨千載心斷弦掩流水

懷慧廓然

蕭蕭暑雨過空山成夜晴月出東南峯娟娟風露淸飛螢自開合寒蟬亦悲鳴興來忽獨往聴此落澗聲永懷西湖上絕景玊壺明松際翛然姿振策自經行卽欲呼就語忽隔千里程何時徑尋子夜航過臨平

同超然無塵飯柏林寺分題得柏字

沙村宿雨餘炊煙淡寒色山墟蠶市休野飯漁舟隔忽逢栁際門知有道人宅叩扉山答響童子出迎客空庭竟何有凍死千嵗柏鐘鳴食時至老僧揖就席香秔定宿舂露葵應曉摘羞饑一飯美何啻萬錢直風軒納山翠引手捫石壁愛此玉崔嵬歲久自崩坼下有洄渦泉甘涼冰齒頬勿輕一脈防去漲萬頃澤吾行無疾徐住佳去亦得欲収有聲畫絕景爲摹刻興來勿復緩轉顧成陳迹

仁老以墨梅逺景見寄作此謝之

荒寒掃橫斜稀疎開未徧煙昏雨毛空標格終防見吳姬風鬢亂睡色余妬面誰令種性香風味極不淺道人三昧力幻出隨意現塞管玉纎寒無勞寫哀怨

居上人自云居來訪明日告歸作此送之

浮雲山盡際花木迎春暉佳人殊方來見之消渴饑借艸坐松影粉香時落衣气貌秀可掬出語超幽防巖壁鐘聲寂山陰花發稀去袂挽莫畱又作甌峯歸

送通上人遊廬山

少年四方誌一杖余防巾朝來過防雨扁舟買南津廬山冠天下況復當靑春遙知泊星渚雲開蒼翠新相看發一笑瀑布垂天紳虛漢淸月上山空無四鄰應懷千載姿坐榻空埋塵興來得好句錄寄北山人

奉陪王少監朝請遊南澗宿山寺步月

單衣喜和風詩眼愛空翠野亭亦翛然散坐聊倦倚坐久忽聞樵相視一笑喜那知深林外曲折見流水幽光弄紺碧春色潑秀气去爲千頃澤隄栁相嫵媚月光方下徹浮空見頳尾投礫戲驚之撲摝沙禽起歸途望林壑煙靄隔山寺便如斜川遊嵗月亦相似

觀山茶過回龍寺示邦基

北窓賞新晴睡美正淸熟竹雞斷幽夢朦朧不能續臥聞故人家山茶已出屋欣然一命駕妍暖快僮僕千朶鶴頂紅染此叢間緑坐客例能詩秀句抵金玉攜過回龍寺掃壁爲君錄逸筆作波險欹斜不可讀坐驚殷牀鐘暮邑雙目

同惇素沈宗師登鐘山酌一人泉

鐘山對吾戶春曉開煙鬟白雲峯頂泉紺碧生防瀾經年未一酌對客愧在顏兩翁亦超放瘦防容躋攀大千寄一瞬境靜情亦閒是時天慘憺佳處多遺刪立談共嘲謔豪气破天慳臨川冰玉淸風流繼東山孤坐巉絕處掉頭不肯還天風吹笑語響落千巖間歸來數淸境但覺毛骨寒

宿宣妙寺

衝虎困頓歸投枕眠爛熳夜晴霜月苦睡美不知旦日髙披曉緑萬事付衰懶百年炊黍久彊半得憂患起臨淸淺流白髮不可揀此生終一壑形勝已入眼明年定來歸茅屋並崖瞰掩門無營爲一味工寢飯

次韻道林會規方外

湘山半夜雨斷我西湖夢臥看讀書燈花作扶頭重曉窓晴潑眼倒掛聞麼鳯起尋殿寒梅小立幽香噴栁絲不勝綰筍庭春脈動春色已如許樂事非一種平生所懷人忽此笑語共云軒爲誰停危坐山衲擁眼髙空叢林志大骨森聳開懷見赤心亹亹飽談誦坐客鶴腦側我亦快心孔袖中出新詩筆力發豪縱風日麗醇釅黃泥初揭甕舌根有滄海潮辯自掀湧何當橫枯藤齧鏃追兩本吾宗欲顚覆支者例闒茸君能爲我起逸足王良控我詩如石田疏理終無用朝來彊鉏墾禿筆時呵凍摩挲銅鍱腹博君一笑捧

贈蔡儒效

我家與君鄰屋居君昔未生先長我君髮齊睂我總角竹居讀書供日課君誦盤庚如注瓶我讀孝經如轉磨長老奇君王佐才拭目顒顒觀長大十三環坐同賦詩出語已能驚怯懦風雷繞紙成千篇棄遺不惜如涕唾神思義表文融明淸絕如珠肯受涴江左相傳紙價增東坡一讀無復和懷髙識逺不可屈功成回首破甑墮家貧口眾難自安出圗斗粟充饑餓俄聞筆陣掃萬人上國英雄膽先破殿前作賦聲摩空盛名四海爭掀播華裾如蔥馬如龍九衢突若流星過我經憂患早衰防生怕虛名招實禍方衣童首住江村飽飯愛尋閒處臥睡餘信手摸書看會意起來行復坐林泉成趣亦題詩年來槁帙成堆垜仙郎開卷面發光誇我雄詞驚李賀相期他日同此遊先買鄰庵山數朶靑松白石聞此言共作廬山二十个

汪履道家觀所蓄煙雨蘆雁圖

西湖漠漠生煙雨浦浦圓沙鳬雁聚今日髙堂素壁間忽見西湖最西浦翩翩兩雁方欲下數隻飄然掠波去獨餘一隻方穩眠有夢不成亦驚顧蕭梢碧蘆秋葉赤靑沙白石紛無數我本江湖不系舟爾輩況亦江湖侶令人便欲尋睿郎呼船深入龍山塢

李徳修以烏蘭河石見示賦此還之

予友李徳修少豪逸有美才工文章一時輩流推之聲譽著場屋紹聖初選於廣文至禮部好惡不合有司棄去遊邊往來蘭會甚久晚屏迹田園然視其气貌精特功名一念未置也政和七年上元前四日過予袖中出美石一掬大小二十八枚有紅靑碧緑色細視之有旋螺紋如人指紋以誇予曰吾嘗與諸將至古烏蘭大河河中有洲鄰夏國此石得於大河洲中其爲我賦之予爲大笑曰君同時輩流皆踐淸華爲顯仕躍馬食肉久矣獨從予山中食脫粟玩朽石不亦大迂濶哉然徳修頗非予言爲作詩以還其石

烏蘭洲塞夏國口大河天來箭激澑排空但聞地喘吼勢撞石壁欲穿透石堅捍之不肯受攧雷濺雪喧夜書千年石骨亦不朽碎爲靑紅雜怪醜疆場久空爛甲冑舉觴天子千萬壽李侯橫槊千騎後望云賦詩劍礙肘徐涉河流馬俯齅下馬得之等瓊玖萬里來歸亦何有出以示我爲拊手笑君兒嬉防白首李侯气如春在栁大河西國置懷袖君徒自珍世不售敲門那能易升斗功名偶然夢豈久道人乃爾自薄厚此石笑汝汝慚否

南昌重會汪彥章

彥章退然才中人譏訶唾笑皆奇偉看君落筆挾風雷渙然行文風行水坐令前輩作九原子固精神老坡气儒生寒酸不上眼此郎要是天下士嗟予生計等飛鳥翩翩吳頭復楚尾去年興發看京華笑傲淸狂人背指君獨折簡坐致我迎門歡笑自契履舊聞牛鳴馬不仰女逐臭夫有理今年黃花南浦岸忽然見君失聲喜僧房借榻營夜語燈火照人如夢寐懷中卿相且袖手翰墨風流聊戲耳行看上書苫塊中凜凜範公只君是

福巖寺夢訪廓然於龍山路中見之

山髙夜气催煩暑竹風爲作南軒雨夢隨柔櫓到西興艤舟步入龍山塢蕭蕭松下逢睿郎問信逺來亦良苦覺來但記談笑歡不省歡時竟何語臥看篝燈一防明嶺海茫茫隔吳楚安得卻如淸夢中杖履追隨長爾汝

魯直弟穉川作屋峯頂名雲巢

只今海上靑石牛曽臥天子黃金屋下看朱紫如堵墻上前諸公遭抵觸眼髙四海鏡面空山歸來巾一幅慚愧君家小馮君自是河東眞鸑鷟文章五色體自然秋水精神出睂目人間不識但聞名水非醴泉石非玉江南一峯獨髙寒時時笑語雲間宿弟兄出處兩相髙故作雲巢對山谷

題李愬書像

淮陰北面師廣武其气便可吞項羽君得李祐不肯誅已知元濟在掌股羊公徳化行悍夫臥鼓不戰良驕吳公方沈鷙諸將底早笑元濟無頭顱雪中行師等兒戲夜取蔡州蔵袖裏逺人信宿猶未知大防西平撃朱泚

神駒行

沙丘牝黃馬已死俗馬千年不能嗣忽生此馬世上行神駿直是沙丘子紫焰爭光夾鏡眸轉顧略前批竹耳雪蹄卓立尾蕭梢天骨權奇生已似緑絲絡頭沫流觜繡帕搭鞍初結尾決驟意態欲騰驤奔逸長鳴抹千里

贈許邦基

邦基今年方十九美如濯濯春月栁龍章鳯姿絕世無金馬玊堂如故有酒防愛捉玉麈尾玉色正同批誥手髙燒銀燭照新妝看君落筆龍蛇走欲驅淸景入秀句萬象奔趨不敢後人疑錦繡纒肺腸不然筆端應有口謫仙風流今復見況亦髣髴外塵垢但恐功名纒縛人未放靑山掛牖

謝安道花壇

三月江南春不淺謝家池上開花苑層壇迸破碧璢璃嫩蘂蔟成紅婉孌一枝兩枝和霧白素娥月下逢姑射十朶五朶照水紅仙姝並立瑤池東人生遇景須行樂莫使餘香散簾幕白雲難逃鬢上斑金尊且對花前酌時人莫以花爲浼大都自是人情攺若使人情長似花相看顏色年年在

夏日西園

晚庭一霎過暑雨髙林相應山蟬鳴南夢斷意索寞牀頭書卷空縱橫蔬畦日涉已成趣起來扶杖園中行葵英豆莢小堪摘矮楡髙栁陰初成野禽啄果時落地池塘蓋水新荷平歸來西屋斜陽在原捨尙聞舂簸聲

自豫章至南山月下望匡廬

扁舟秋晚離南浦片席搖風望星渚揚瀾大浪晴泊天南山窈窕開蓮宇倒檣散防一登臨便擬掩闗深處住吾生飽食隨東南去亦無求住無取江山得意且題詩從遊況復皆眞佀靑燈灼灼夜深對窓臥聴風甌語隔岸廬山金碧開月明尙記曽遊處

贈王惇素兼簡正平

空山無人舟壑移坐看香燒行篆畦兄弟華軒肯過我墮甑敝帚生光輝著屐登山亦不惡攜被假宿良幽期燈前綠髮暎玉頰風流未數崔宗之夜談詞辧出神駿絕塵赤兔眞權奇我欲置君帥河朔軍前千騎紅妝隨橫槊吟詩气慷慨玊帶錦袍英特姿又欲置君玊堂臥霧窓棐幾春晝遲醉中艸制驟風雨諸公堵立相嗟咨防吟擁鼻笑不語恐未免爾無多辭爲君張燈掃東壁他日重來讀此詩

浙竹

龍孫初長浙江曲疎影蕭蕭濯寒玉平生知愛足風流只有山陰王子猷而今流落蒼崖頂暗換年光鄕路永冰敲雪壓未應衰鸞鳯不棲空故枝堅榦猶堪制長笛防合宮商勝金石爲君吹動鏡湖秋驚起雙龍翼小舟

郭祐之太尉試新龍團索詩

政和官焙雨前貢蒼璧密雲盤小鳯京華誰致建溪春睿思分賜君恩重綠楊院落春晝永碧砌飛花深一寸門下賓朋還畢集碾聲驚破南夢髙情愛客手自試春霧腳縈雪花湧我有僧中富貴緣此會風流眞法供

山寺早秋

千本蒼杉俱合抱夕陰相暎寒蟬噪殘僧獨歸淸入畫秋色滿庭濃可掃霜鐘初歇月未生但覺篝燈一防明階除環佩走流水樓閣誦經童子聲

讀瑜伽論

此生已無累一席可窮年細嚼寶公飯飽參彌勒禪懶修精進定愛作吉祥眠夜久山空寂惟聞繞砌泉

夜坐分題得廊字

一雨餞殘暑瘴屙蘇簟涼臥聞山果落起覺斛蘭香幌內水螢入堦除露葉光知誰愛淸境步屧響修廊

早行

失枕驚先起人家半夢中聞雞憑早晏占斗辧西東轡濕知行露衣單怯曉風秋陽弄光影忽吐半林紅

湘陰馬上和季長見寄小春

風埃九十里霧雨濕駞裘雁過回詩眼江寒聚晚愁魂淸方怯雪句冷更含秋殘岸連孤嶼依稀似橘洲

湘上閒居

夜淸暑雨過四壁艸虫鳴一枕幽人夢半窓閒月明摧頽法志老大住山情忽憶陳尊宿編蒲度此身

西齋晝臥

餘生已無累古寺寄閒房睡足無來客空又夕陽叢蕉髙出屋病葉忽飄廊起探風檐立飛蚊避晚涼

秋夕示超然

夜色已可掬林光翻欲流一鉤窺隙月數葉攪眠秋淸境扶歸夢殘缸替客愁搜詩時畫席忽覺此生浮

次韻眞覺大師瑞香花

淺色映華堂淸寒燻夜香應持燕尾剪破此麝臍囊有恨成春睡無人見洗妝故山煙雨裏寂寞爲誰芳

淸明前一日聞杜宇示淸道芬

籬外花如海閒軒小寢驚最先聞杜宇更覺近淸明云怒知爲雨風和抝得晴阿芬甘劣我笑裏恰詩成

送僧歸故廬

投名身入社臥病偶思歸渡澗脫芒屨扶藤下翠防寒松猶帶雨瘦骨不勝衣若見空鉆紙當施百丈機

重會雲叟禪師

气味似前輩見之長眼明閒須研法味老不減詩情艸聖因蛇鬭禪枝解虎爭一堂聊寄傲疎快餞餘生

次韻衡山道中

嶽色墮馬首嵐光忽滿襟眼寒知意適句苦覺愁侵沃野獻新緑殘晴醸晚陰天涯驚去雁料理欲歸心

次韻李方叔遊衡山僧舎

道鄕見城郭世路謾升沈寺勝增佳气壁間餘醉吟僧殘過客少山好爲誰深寧識通泉尉獨懷經濟心

題夢淸軒

小軒人不到修竹過墻生眼倦經長掩身閒夢亦淸防風吹篆縷活火潑茶鐺遙想佳眠夕蕭蕭雨葉聲

燈花偶書

岑寂一閒僧春宵淸興增竹窓催夢雨蘭室對禪燈世事知虛幻人情剪愛憎短長都分定不恨百無能

宋元詩會卷五十八

欽定四庫全書

宋元詩會卷五十九

兵部主事陳焯編

恵洪【下】

貲國寺春晚

龍鄕戒曉月空斜喚起淸圓響絡車燒筍餉田村窕窈拾薪煮繭語諠嘩美欣崖蜜嘗新果香識山礬稱意花歸去路迷光已夕浸門春水一池蛙

送瑩上人遊衡嶽

紫蓋峯頭樓閣生朱靈洞口水雲晴盤空路作驚蛇去落日人如凍蟻行重郭老師今健否蔵年珍木但聞名定應自掃巖邊石時發披云嘯月聲

訪友人

日暮荒城倚瘦藤江南春思倍添增那知淮水黃塵路忽見廬山白髮僧乞食久辭煙際寺連牀今對夜深燈明年我亦尋君去同陟天池最上層

過孜莫翁

禹穴朝來散晚參一程隨便達雲巖南山任把浮雲蔽西嶺猶將落日銜幽徑野花開舊菊石牀楸子下髙杉投宵夜永寒無寐良憶眞僧衣不蠶

大風夕懷道夫惇素

病覺春寒花信重起來散策夕陽中方收一霎掛龍雨忽作千秋攧鷂風淮水粘天云泛浪吳山吐月鏡緣空二豪詩眼應驚絕覓句遙知與我同

九日

去嵗重陽瘴海濱病拈霜蘂嗅淸晨身閒已斷思歸夢山好仍逢稱意人夘飯露葵欣旋摘夜窓風栗共嘗新妙年衲子應相笑癡鈍耽源老應眞

陳瑩中左司自丹丘欲家豫章至湓浦而止余自九峯往見之【二首】

鴈蕩天臺看不足卻搬兒女寄篷徑來漳水謀三頃偶愛廬山家九江名節逼眞如醉白生涯領略類湘龎向來萬事都休理且聽樓鐘咽夜撞

與公靈鷲曽聴法遊戲人間知防生夏口甕中蔵畫像孤山月下認歌聲翳消已覺花無蔕礦盡今知珠自明逺壑夕陽殘雨後一番飛絮滿江城

秋千

畫架雙裁翠絡偏佳人春戲小樓前飄揚血色裙拖地斷送玉容人上天花板潤霑紅杏雨防繩斜掛緑楊煙下來閒處從容立疑是蟾宮謫降仙

謁靈源塔

髙颿駕浪過南溟那料歸來掃此亭桃李成陰春老大谿山好在鬢凋零瓦燈已照宮商石卵塔分蔵服匿瓶春雪尙能知客意蕩除毛孔瘴煙腥

次韻宿淸修寺

湘山也學廬山好落瀑聲飛繡谷風正欲來歸向兒說戲將收拾入詩中浪驚醉枕寒松響春滿茶鐺活火紅淸景骨飛嗟未到故應惟許夢魂通

次韻渡江有作

棄舟植杖首重回隔岸遙聞津皷催淮上梅傳春信至江南山逐笑聲來行瞻瑞霧籠雙闕更看神光發五臺王事幸陪方外樂爲君防筆走風雷

二月大雨江漲晚晴

投老歸來楚水濵水淸聊可濯衣塵心樂事都還汝入手淸閒不與人尙有笑談消白晝更無情緒管靑春暗驚少日王城外走馬爭先看寶津

題翠靄堂

虛檐碧瓦臨無地吐月吞風六月寒簾卷煙光搖戶牖雨餘嶽色墮防幹侍兒自炷眞龍腦座客同分小鳯團誰謂太平本無象規模堪入畫圗看

次韻寧鄕道中

夾道傳呼部曲犇遙知秋色動吟魂黃柑緑橘平蕪路剰水殘山夕照林似鏡此心淸自迥如雲往事去無痕鐘聲有寺蔵煙翠忽見林間窈窕門

十五日立春

千年象教唐朝寺雪後新年晴復陰殘僧無事春又至遊客不來山自深長廊掃葉望空翠小閣捲經橫水沈三生白業有言說一念淨心無古今

晚步歸西崦

庭除有路入深壑曳履翛然獨往還布谷風光寒日近摘茶時節亂山間花枝重少人甘老燕子空忙春自閒歸晚斷橋逢野水更能揎手弄潺湲

晚秋溪行

熟路沿溪過石橋掃除秋晚淨迢迢幽尋忽見蘭芽茁小立仍逢柿葉飄撲摝水飛雙去鳥瓏山響一聲樵歸來半掩殘經在燕寢香凝碧未消

夏日偶書

碧縷橫斜試水沈紅腮甘冷嚼來禽含風廣殿聞棋響轉日回廊暗栁陰彊撚冰紈除睡色倦憑棐幾適閒心攀翻涴衲黃塵事過眼雲蹤不可尋

竹鑪

博山沈水覺塵埃旋斫淩雲緑玉材自拭錦防含淚粉要焚銀葉返魂梅意消未掩黃庭捲火冷空餘白雪灰應把燻衣閉深閣流蘓想見畫屏開

石臺夜坐

故鄕乃有此叢林下板何妨著寂音永與世遺他日誌尙嫌山淺暮年心凍雲未放僧窓曉折竹方知夜雪深琢句自應淸似玉更冝坡字硬黃臨

秋日還廬山故人書因以爲寄

風葉鳴廊夜色晴隔云防月稍分明下簾徒怯衣裳薄拂榻空驚枕簟淸病眼得秋還少睡壯心於世尙多情何時卻作廬山去渡水穿雲取次行

送軫上人之匡山

何處髙人雲路迷相逢忽薦目前機偶逢菜葉隨流水知有茅茨在翠防碎瑣夜談皆可聴煙霏秋嶺欲同歸翛然又向諸方去無數山供玉麈揮

送敏上人

殘林病葉彊翻紅已覺淸秋夜气濃懶復小邀獨秀卻應歸夢掛雙峯水分淮甸當縣席路繞匡山可振笻若見虎溪谿上月爲言相憶作衰容

次韻超然竹陰秋夕

月脇云行夜未深滿庭風露葉辭林知誰墻外千竿竹分我窻西一陰山好已無歸國夢老閒猶有讀書心剩題詩句酬幽隠歳月翩翩接翅禽

送宗上人歸南泉

燈外佳眠試冷齋欲成歸夢暗驚回一軒秋色侵衣重半夜波聲拍枕來江國潮平人獨漉海山家在意徘徊倚藤明日秦淮上看子風帆十幅開

上元宿百丈

上元獨宿寒巖寺臥看篝燈暎薄紗夜久雪猿啼嶽頂夢回淸月在梅花十分春瘦緣何事一掬歸心未到家卻憶少年行樂處輭紅香霧噴京華

宿鹿苑書松上人房

冷齋托宿自攜衾臥聴松風度栗林黃卷靑燈紙窓下白灰紅火地鑪深夢回淸響舂巖澑夜久幽香噴水沈慣作橫刀眠下板爲君令有住庵心

題艸衣巖

鉏頭爲枕艸爲氊曽與髙人說任緣豈料大嫌沽世價未應虛費買山錢閒編木葉輕於紙細葺蘆花輭勝綿石室至今增壯觀可知千載得人傳

至筠

乞漿問路到筠溪天气淸和得所冝父老相逢班艸坐風光初過采茶時摩挲禪榻營春睡想象齋廚辦晚炊白首不知丘壑攺壁間來讀舊題詩

懷李道夫

半篙晚漲綠楊灣接翅鷗歸霧雨殘數疊吳山圍楚夢一番花信釀春寒別時小語依然在隔歳來書展復看補衮胸中五色綫只今應作怒蜺蟠

效李白湘中體

夕光江搖魚尾紅何處扁舟開晚篷雁字初成春有信煙鬟空好雨無蹤荒寒數葦橘洲岸領略半湘寺鐘浦口行人已爭渡林下歸僧欣一逢

題天王圓證大師房壁

閉戶不妨依聚落開軒隨分有山林殘經半掩世情斷好鳥一聲村意深籬外風筠森束玉屋頭霜橘欲垂金能營野飯羮紅醬渡水何辭數訪尋

題胥大夫欣欣堂

議郎和粹色無求繞屋江山秀气浮弱柳貪眠禽喚起異花含笑艸忘憂閉門不放靑春返解榻長令佳客畱摹冩髙情無好句謾橫詩眼付防搜

送海印奭老住東林

湘容嶽色中秋後古寺閒房小寢余掃徑帚粘新落葉開風掩讀殘書吹云又作他山去種漆何時伴我居洞上閒名猶在世未應容易與人除

宿芙蓉峯書方丈壁

赤髭病客煙瘴面漆瞳道人冰雪容俯檻夜殘看落月不知腳下有千峯

廬山雜興【二首】

幽花疎竹冷梢云江北江南正小春但得靑山常在眼不妨白髮暗隨人

白水連空不見村防防細雨濕黃昏秋山咫尺無由到須信闗人不用門

秋晚

紫棃紅棗八九樹竹屋柴門三四家機杼聲遲秋日晚繞籬寒菊自開花

謝人恵蘆雁圗

道林煙雨久不到忽見橘洲蘆雁行笑裏筆端三昧力坐中移我過瀟湘

湓江宿舟中

琵琶亭下孤舟宿夜靜風淸水四圍蝴蝶夢中江月白蘆花鳴笛釣船歸

登鄧氏平逺樓望見小廬山作

倚欄天際數歸帆春在滄洲數筆間我與小樓俱是書雨中猶復見廬山

衲子二十八人

眞淨

【號云庵善學顏平原書其手帖多名流題跋以爲不減楊少師而南禪老人猶在其下也】寄無爲居士

世俗事無盡養髙心自閒蔬園通綠野林塢帶靑山丹竈忘添火雲庵懶著闗別應修省術七十見朱顏

送張簽判遊開先

步入靑松裏迢迢一徑通漸分華藏界深隠法王宮道與神仙別人非世俗同欲知西祖意庭柏老春風

畱題紹公寂照軒

幽軒名寂照四海坐中閒景物有遷色主人無異顏野泉澄檻外香藹起檐間涼夜誰相問寥寥月滿山

送人之南嶽

境幽南嶽寺路向碧巖分逺近松相接髙低鐘共聞靈禽時奏樂香石日籠云想到經行處超然趣不羣仲殊

【與蘓子瞻爲方外友殊性嗜蜜而僧思聰嗜琴故蘓詩有云招得琴聰與蜜殊】

潤州

北固樓前一笛風斷雲飛出建章宮江南二月多芳艸春在蒙蒙細雨中

淨端

【字明表歸安丘氏子肄業吳山解空講院始見人弄獅子發明心要遂詣參翠峯月禪師得遊戲三昧云法孫比丘師皎刻其詩文一冊行世】

答陸防老

枕上浮生過半百短髮霜樣白西溪河上舊家山歳歳故鄕歸似客船頭漸進古松門云是吳筠讀書宅煙雲半嶺望層樓鼇頂崢嶸蘂宮窄有人掛衲歸盤陀稜稜瘦骨眞維摩幾年面壁舌不動忽然拍手賡魚歌秋來滿船載明月俄驚雨笠仍煙蓑黃梅渡口水流急五湖深處任風波

惟悟

【字仲晦與楊蟠公濟善蟠通判杭州往來多詩僧而永安天竺諸老皆一時名衲惜其詩不盡傳也】聞泉

澗泉吾所好山舎寂無喧春脈生云底夜聲來枕前風休不動竹月起未啼猿石上鳴逾急泠然淸夢魂

將訪永安東山禪師先寄

庵在千株松桂下更無塵事到夫君髙蹤罕過呼猿澗靜思惟看抱石云日暮燈龕禽影集雪晴崖罅路形分揚雄約我須投宿月裏禪余怯論文

奉和楊公濟宿永安方丈呈東山禪師

道安獨繼襄陽踵詩好慵窺霅晝評竹屋數間經防載艸衣三事傲平生縱陪林下收孤迹難學人間走大名燈火已殘談未倦曉風斜雨打窓聲

酬公濟早過天竺呈明智及同遊二老

曉過翻經臺下寺與君同謁祖師堂庭前紫桂葉頻脫石上紅梅花正香出洞陰雲開逺影籠松寒日漏淸光謝公勸飯須無讓不許非時薦茗湯

修睦

宿嶽陽開元寺

竟日憑虛檻何當興嘆頻往來人自老今古月常新風逆沈魚唱松疎露鶴身無眠鐘又動幾客在迷津景云

老僧

日照西山雪老僧門始開凍瓶黏柱礎宿火陷鑪灰童子病歸去鹿麋寒入來齋鐘知漸近枝鳥下生臺子蘭

華嚴寺望樊川

萬木葉初紅人家樹色中疎鐘搖雨腳積水浸云容雪磧回寒雁村燈促夜舂舊山歸未得生計欲何從契嵩

【字仲靈有鐔津集行世】

感遇【二首】

山人白玉京去去何縹緲瓊樓十二層瓏泛云表銀湟月爲波萬頃卽池沼秋來宮殿光逗落人間曉空際時澄明煙霞眇靑鳥可望不可到所思空杳杳

松柏地之靈艸莽亦同茂願得區域中人心復純素蒼梧會稽陰累累見陵墓六合無知音靑山有歸路人生惜朱顏賢哲長還顧昨夜露華臺誰不怨秋暮

懷越中兼示山陰諸明士

厭見人境喧淸遊憶靈越東南千萬山浮靑滿寥泬從來鑑中景形勝人間絕月湛換鵝溪雲起蔵書穴客子若飄蓬俄與故人別尺素未及通芳艸已云歇所悲行路難俛仰損名節鳴雁欲東飛寄語謝明月

早秋吟

山家昨夜房櫳冷梧桐一葉飄金井長天如水淨藏雲明月含暉變秋景桂枝花折風飄飄誰在髙樓吹玉簫人間不見槎升漢天上將看鵲作橋年少徵人在何處白露霑衣未歸去海畔今無漂母家江南誰與王孫遇

浙江晚望

暮色看無際秋空水混天片帆飛鳥外新月落潮邊隔越山形小吞吳地勢偏防人來往者早晚渡頭船

題徑山寺

翠防羣山外連天勢未休云迷飛鳥道雨出濺龍湫僧在深云定香和杳靄浮人間遊不到臺殿自淸秋

郎侍郎致仕

平時獨髙謝道勝欲韜光白髮辭明主靑山戀故鄕藥畦容鶴到吟徑恐云蔵更愛禪林臥時來拂石牀

泛若耶溪

越水乘春泛船掩又開好山沿岸去驟雨落花來榜影樵人渡歌聲浣女回滄浪無限意日暮更悠哉

山亭晚春

山庭晚來靜林石自巉巉犬去吠人語花飛恣鳥銜晴煙燻茂艸照日藹髙杉更喜團圎月淸光下碧嵒

寄懷泐潭山月禪師

聞道安禪處松蘿杳隔溪淸猿定中發幽鳥坐邊棲雲影朝晡別山峯逺近齊不知誰問法雪夜立江西

送客還道中作

北郭送之子日斜還舊居路泥侵曉潤晦月逼春餘桑柘雨中綠人煙闗外疎依然見風俗歸興混樵漁

入石壁山

身似浮雲歳不畱塵中擾攘只宜休老來已習靑蘿子隠去應追帛道猷直入亂山寧計路俄看落葉始知秋他時谷口人相遇莫問裁詩謝五侯

酬楊公濟早過天竺呈明智及同遊二老

澗北夜依禪舎宿峯南今訪講師堂初行松路愛淸曉及過石溪聞異香日色暖烘諸壑淨晴嵐翠潑幾峯光道標尙客何髙趣更飲吾曺柏葉湯

新嵗連雨不止因寄公濟兼簡賢令彊公

寒郊才喜嵗華新景物陰陰又一旬云帶天低垂壓野雨蔵春晝暗迷人寧愁燈火妨明月卻嘆詩家惜令辰陶令而今臥江國倚樓吟望更誰親

尙顏

夷陵卽事

不難饒白髮相續是灘波避世嫌身晚思家乞夢多暑衣經雪著凍研向陽呵豈意臨岐路還聞聖主過志詮

夕歸

落日寒蟬鳴獨歸林下寺松扉竟未掩片月隨行屨惟聞犬吠聲又入靑蘿去

虛中

贈棲禪上人

巖房髙且靜住此防寒暄鹿嗅安禪石猿啼乞食村朝陽生樹罅古路透云根獨步閒相覓淒涼碧洞門淸尙

贈樊川長老

瘦顏諸骨現滿面雪毫垂坐石鳥疑死出門人謂癡照身潭入楚浸影檜生隋太白曾經夏淸風涼四肢希晝

書崇師房

詩名在四方獨此寄閒房故域寒濤濶春城夜夢長禽聲沈逺水花影動回廊幾爲分題客殷勤掃石牀

寄懷古

見說鵬陰僻人煙半雜羌秋深邊日短風動曉笳長樹勢分孤壘河流出逺荒遙知林下客吟苦夜禪忘

送嗣端東歸

逺念生泉石人中事欲銷捲衣城木落尋寺海山遙帆影迷寒雁經聲隠暮潮後期俱未定況我鬢先凋

送可倫赴廣南轉運淩使君見招

別語畏殘漏心縣瘴海邊回期無定日去路極遙天苦霧沈山郭寒沙漲隰田防宵尋使府淸話廢閒眠

早春闕下寄觀公

客心長念隠早晚得書招看月前期阻論山靜會遙微陽生逺道殘雪下中霄坐見靑門栁依依又結條保暹

宿宇昭師房

與我難忘舊多期病此房臥雲歸未得靜夜話空長艸際沈螢影杉西露月光天明共無寐南去水茫茫

早秋閒寄宇公

窓虛枕簟明微覺早涼生深院無人語長松滴雨聲詩來禪外得愁入靜中平逺念西林下相思合慰情文兆

宿西山精舎

西山乘興宿靜稱寂寥心一徑杉松老三更雨雪深艸堂僧語息云閣磬聲沈未遂長棲此雙峯曉待尋

送簡長師之洛

動靜非常態超然西去心水期經洛聴雲約到嵩吟齋訪煙村逺禪依竹寺深秖應風雅道相府是知音行肇

郊居吟

靜室簾孤捲幽光墜露多徑寒杉影轉窓晚雪聲過茗味沙泉合罏香竹靄和遙懷起深夕舊寺隔滄波

送文光上人西逰

髙木墜殘霖闗河入逺心嵩遊忘楚夢華近識秦音塔古縣圖認碑荒背燒尋幾思興替事獨上灞陵吟淸順

【字怡然西湖詩僧與可久號逸老者所居皆湖山勝處淸順性尢約介不妄交人常致乏食處之泊如也】

書景舒庵壁

大布君能著始知蠶口非冢間容一榻身外只三衣防戒避生艸淨心觀落暉寂寥能自守今世固應稀

偶題

竹暗不通日泉聲落如雨春風自有期桃李亂深塢簡長

送僧南歸

漸老念鄕國先歸獨羨君吳山全接漢江樹半藏雲振錫林煙斷添缾澗月分重棲上方定孤狖雪中聞

送行禪師

南國山重疊歸心向石門寄禪依鳥道絕食過漁村楚雪黏缾凍江沙濺衲昏白雲深隠處枕上海濤翻

贈浩律師

浩也毘尼學精於玉帳嚴蟻酣停掃砌燕乳記鉤簾茶鼎敲冰煮花壺漉水添夢回池艸綠忍踐綠纎纎惟鳯

與行肇師宿廬山棲賢寺

水瀑寒侵室圍鑪靜話長詩心全大雅祖意會諸方磬斷危杉月燈殘古塔霜無眠向遙夕又約去衡陽

弔長禪師

霜鐘侵漏急相弔晚悲濃海客傳遺偈林僧寫病容潄泉流落葉定石集鳴蛩回首雲門望殘陽下逺峯懷古

寺居寄簡長

雪苑東山寺山深少往還紅塵無夢想白日自安閒杖履苔痕上香燈樹影間何須更飛錫歸隠沃洲山

居天柱山

四野豁家庭柴門夜不扄水邊成半偈月下了殘經𨿽逐諸塵轉終當一念醒未知斯旨者萬役盡勞形智圎

贈聞聰師

澹然塵慮絕禪外苦風騷性覺眠云僻名因背俗髙水煙蒸紙帳寒髮澀銅刀幾宿秋江寺閒吟聴夜濤遵式

酬伉上人

髙臥淸閒極誰能更似君山光晴後見瀑響夜深聞拾句書幽石收茶踏亂雲江頭待無事終學棄人羣

贈智倫弟

溪竹擁疎簾溪云冷不厭千巖惟虎伴一講許詩兼煮茗敲冰柱防經就雪檐有時開靜戶寒日下峯尖元肇

【淳熈中人號淮海有語錄及淮海詩集行世】

虎丘

滄海何年湧秦傳虎踞丘池空劍光冷墳闕鬼吟愁石礙樓臺側煙深艸木浮吳人貪勝槪春盡亦來遊

徑山

東西兩徑幽嵗晚得同逰壑霽陰猶在溪云凍不浮鳥驚樵斧重猿掛樹枝柔怕有梅花發因行到水頭善珍

山行晚歸

藥徑入雲林晚晴扶杖吟照泥星復雨經朔月猶陰樹折憐巢覆泉淸見葉沈愛閒自如此不是學灰心

春寒

松間燈夕過顧影在天涯雪暝迷歸鶴春寒誤早花艱難知世味貧病厭年華故國風塵外無人可問家如璧

次韻答呂居仁

向來相許濟時功大似頻伽響逺空我已定交木上座君猶求舊管城公文章不療百年老世事能排雙頰紅好貸夜窓三十刻胡牀趺坐究幡風

顯萬

送炭與湘山西堂恵然師

紛紛向火乞兒多獨有君如擇乳鵝萬鍜鑪中尋粲可一堆灰裏撥陰何雪欹敗屋閒犀柄艸臥空庭任雀羅急送烏薪相暖熱恐隨春夢入南柯

可觀

入院登座其日重九

胸中一寸灰已冷頭上千莖雪未消老步只宜平地去不知何事又登髙

恵嚴

正覺寺

野水痕俱落挐舟日未西斷溝橫略彴支徑入招提方廣源深似竹林境可齊徘徊未能返暝色起前溪按汴宋詩僧自參寥覺範外獨以九人著稱所謂九人者淮南恵崇江南宇昭金華寶暹劍南希晝南越文兆天臺行肇沃州簡長貴城惟鳯峩眉華臺也今於八僧詩各得數章獨闕華上人故附見其名焉

宋元詩會卷五十九

欽定四庫全書

宋元詩會卷六十

兵部主事陳焯編

香奩二十九人

花蘂夫人

【姓費氏靑城人蜀主孟昶妃也太祖平蜀俘入後宮嘗以蜀亡問費費占一詩答之頗防寵愛後得罪賜死】

秋宵詞

冰肌玉骨淸無汗水殿風來暗香滿繡簾一防月窺人欹枕釵橫雲鬢亂起來庭戶悄無聲時見疎星渡銀漢屈指西風來幾時不道流年暗中換

口占答太祖

君王城上竪降旗妾在深宮那得知十四萬人齊解甲更無一个是男兒

宮詞【百首】

五雲樓閣鳯城間花木長新日月閒三十六宮連內苑太平天子住昆山

會眞廣殿繞宮墻樓閣相扶倚太陽淨甃玉階橫水防禦鑪香气撲龍牀

龍池九曲逺相通楊栁絲牽兩岸風長似江南好風景畫船來去碧波中

殿名新立號重光島上亭臺盡攺張但是一人行幸處黃金閣子鎖牙牀

夾城門與內門通朝罷巡逰到苑中每日中官只候處滿堤紅艷立春風

廚盤進食蔟時新侍晏無非列近臣日午殿頭宣索膾隔花催喚打魚人

立春日進內園花紅蘂輕輕嫰淺霞跪到玉階猶帶露一時宣賜與宮娃

三面宮城盡夾墻苑中池水白茫茫一從獅子門前入旋見亭臺繞防傍

離宮別院繞宮城金板輕敲合鳯笙夜夜月明花樹底傍池長有按歌聲

旋移紅樹劚新苔宣使龍池再鑿開展得綠波寛似海水心樓殿勝蓬萊

太虛髙閣淩虛殿背倚城墻面枕池諸院各分娘子位羊車到處不教知

禦制新翻曲子成六宮才唱未知名盡將觱篥來抄譜先按君王玉笛聲

才人出入每參隨筆硯行將繞曲池張向防箋書大字忽防禦制冩新詩

六宮官職總新除宮女安排入畫圗二十四司分六局禦前頻見錯相呼

春風一面曉妝成偸折花枝傍水行卻被內監遙覻見故將紅豆打黃鶯

殿前排宴賞花開宮女侵晨探防回斜望苑門遙舉袖傳聲宣喚近臣來

小毬塲近曲池頭宣喚勲臣試打毬先向畫樓排禦幄管弦聲動立浮斿

供奉頭籌不敢爭上棚等喚近臣名內人酌酒才宣賜馬上齊呼萬嵗聲

殿前宮女總纎腰初學乘騎怯又嬌上得馬來才欲走幾回拋控鞍橋

自教宮娥學打毬玊鞍初跨栁腰柔上棚知是官家認徧徧常贏第一籌

翔鸞閣外夕陽天樹影花光逺接連望見內家來往處水門斜過畫樓船

月頭支給買花錢滿殿宮人近數千遇著唱名多不語含羞走過禦牀前

內人追逐采蓮時驚起沙鷗兩岸飛蘭櫂把來齊拍水並船相鬭濕羅衣

修儀承寵住龍池掃地焚香日午時等候大家來院裏看教鸚鵡念新詩

東內斜將紫禁通龍池鳯苑夾城中曉鐘聲斷嚴妝罷院院紗窓海日紅

安排諸院接行廊外檻周回十里彊靑錦地衣紅繡毯盡鋪龍腦鬰金香

新秋女伴各相逢罨畫船飛別渚中旋折荷花半歌舞夕陽斜照滿衣紅

早春楊栁引長條倚防沿堤一面髙稱與畫船牽錦纜暖風搓出防絲縧

內家宣賜生辰晏隔夜諸宮進禦花後殿未聞公主入東門先報下金車

選進仙韶第一人才勝羅綺不勝春重教按舞桃花下只踏殘紅作地裀

侍女爭揮玉彈弓金丸飛入亂花中一時驚起流鶯散踏落殘花滿地紅

七寶防幹白玉除新開涼殿幸金輿一溝泛碧流春水四面瓊鉤搭綺疏

東宮花燭防樓新天上仙橋不鎖春徧出六宮歌舞奏嫦娥初到月虛輪

雞人報曉才三唱玉井金牀轉轆轤煙引禦鑪香繞殿漏籖初刻上銅壺

宮女燻香進禦衣殿前開鎖請金匙朝陽初上黃金屋禁掖春深晝漏遲

鬭艸深宮玉檻前春蒲如箭荇如錢不知紅藥防幹曲日暮何人落翠鈿

春心滴破花邊漏曉夢敲回禁裏鐘十二楚山何處是禦樓曽見兩三峯

博山夜宿沈香火帳外時聞暖鳯笙理徧從頭心上曲殿前龍直未交更

春殿千官宴卻歸上林鶯舌報花時宣薇旋進新裁曲學士爭吟應詔詩

白藤花限白銀花閤子門當寢殿斜近被宮中知了事每來隨駕使煎茶

西毬場裏打毬回禦宴先於苑內開宣索教坊諸伎樂傍池催喚入船來

昭儀侍宴足精神玉燭抽防記飲巡倚賴識書爲錄事燈前時復錯瞞人

小雨霜防潤綠苔後防紅杏傍池開一枝揷向金瓶裏捧進君王殿上來

婕妤生長帝王家常近龍顏逐翠華楊栁岸長春日暮傍池行困倚桃花

繁杏夭桃燦殿傍鑾輿頻幸鬭雞場歸輿倘翫宮中月好把龍涎爇滿牀

平頭船子小龍牀多少神僊立禦傍旋刺篙竿令過防滿池春水蘸紅妝

後宮阿監裹羅巾出入經過院囿頻承奉聖顏憂誤失就中常怕內夫人

羅衫玉帶最風流斜插銀箆幔裹頭聞得殿前調禦馬掉鞭橫過小紅樓

六宮一例羅冠子新樣交鐫白玉花欲試淡妝兼道服面前宣與唾盂家

三月櫻桃乍熟時內人相引看紅枝回頭索取黃金彈繞樹藏身打雀兒

春天睡起曉妝成隨侍君王觸處行畫得自家梳洗樣相憑女伴把來呈

小小宮娥到內園未梳雲鬢臉如蓮自從配與夫人後不使尋花亂入船

芳菲桃李似新妝兩兩黃鸝叫樹傍倚徧碧防防去住俄驚宮月照華堂

舞頭皆著畫羅衣唱得新翻禦制詞每日內庭聞教隊樂聲飛上到龍池

春早尋花入內園競傳宣防欲黃昏明朝駕幸遊蠶市暗使氊車籠苑門

春日龍池小宴開岸邊亭子號流杯沈檀刻作神仙女對捧金尊水上來

後宮宮女無多少起得園中笑一團舞蝶落花相看著春風共語亦應難

雨灑瑤階花盡開君王應是看花來靜憑雕檻渾防倦忽聴笙簧殿外回

流鸎枝上哢聲和惹得愁人愁轉多數月宮階無輦迹但聞別院閙笙歌

酒庫新修近水傍潑醅初熟五云漿殿前供禦頻宣索進入花間一陣香

半夜搖船載內家水門紅蠟一行斜聖人正在宮中飲宣使池頭旋折花

東宮降誕近佳辰少海星邊擁瑞雲中尉傳開三日晏翰林當撰洗兒文

薄羅衫子透肌膚夏日初長板閤虛獨自憑闌無一事水風涼處讀文書

沈香亭子傍池斜夏日巡遊歇翠華簾畔越盆盛淨水內人手裏剖銀

苑東天子愛巡遊禦岸花堤枕碧流新教內人供射鴨長將弓箭繞池頭

水車踏水上宮城寢殿檐頭滴滴鳴助得聖人髙枕興夜涼長作逺灘聲

三淸臺近苑墻東樓檻重重暎水紅盡日綺羅人度曲管弦聲在半天中

畫船花舫總新妝進入池心近島傍松柏樓窓楠木板暖風吹過一團香

管弦聲急滿龍池宮女蔵鉤夜宴時好是聖人親捉得便將濃墨埽雙眉

太液波淸水殿涼畫船驚起宿鴛鴦翠眉不及池邊栁取次飛花入建章

金作盤龍繡作麟壺冰樓閣禁中春君王避暑來遊幸風月橫秋气象新

端午生衣進禦牀赭黃羅帕覆金箱美人捧入南燻殿玉腕斜封防縷長

少年相逐采蓮回羅帽羅衣巧制裁每到防頭常拍水競提纎手出船來

山樓防鳳棲寒月晏殿金麟吐禦香蜀錦地衣呈隊舞教頭先出拜君王

西風吹葉撼宮梧早怯秋寒著繡襦玉宇無人雙燕去一彎新月上金樞

內庭秋燕玉池東香散荷花水殿風阿監采菱牽錦纜月明猶在畫船中

翠華香重禦鑪添雙鳯樓頭曉日暹扇掩紅鑾金殿悄一聲淸蹕捲珠簾

淸曉自傾花上露冷侵宮殿玉蟾蜍擘開五色銷金紙碧鎖窓前學艸書

夜色樓臺月數層金猊煙穂繞觚稜重廊曲折連三殿密上眞珠百寶燈

天門晏閉九重闗樓倚銀河气象間一防星毬垂絳闕五云仙仗下蓬山

安排竹柵與巴籬養得新生鵓鴿兒宣受內家專餵飼花毛閒看總皆知

初年十五最風流新賜雲鬟使上頭按罷霓裳歸院裏畫樓云閤總重修

金畫香臺出露盤黃龍雕刻繞朱防焚修每遇三元節天子親簮白玉冠

錦城上起凝煙閣擁殿遮樓一面髙認得聖顏遙望見碧防幹映赭黃袍

蕙炷香銷燭影殘禦衣燻盡徹更防歸來困頓眠紅帳一枕西風夢裏寒

密室紅泥地火鑪內人冬日晚傳呼今宵駕幸池頭宿排比椒房得暖無

梨園弟子簇池頭小樂攜來候燕遊旋炙銀笙先按拍海棠花下合梁州

樹葉初成鳥出窠石橊花底笑聲多醉中遺卻金釵子拾得從他要賞羅

小殿新妝粉欲幹貴妃姊妹自來看爲逢好日先移入續向西街索牡丹

內人相續報花開準擬君王便看來縫著五弦琴繡袋宜春院裏按歌回

黃金盒裏盛紅雪重結香羅四出花一一傍邊書勅字分明賜與大臣家

宮人早起笑相呼不識堦前埽地夫乞與金錢爭借問外頭還似此間無

小隨阿姊學吹笙好見君王乞與名夜埽玊牀朝把鏡黃金堦下不教行

日髙殿裏有香煙萬歳聲來動九天妃子院中初降誕內人爭乞洗兒錢

宮花不與外邊同正月長生一朶紅供禦櫻桃看守別直無鴉鵲到園中

牀頭謝賜紫羅襦不下金堦上輭輿官局總來爲喜樂院中新拜內尙書

舞來汗濕羅衣徹樓上人扶下玉梯歸到院中重洗面金盆水裏潑紅泥

眾中愛得君王笑偸把金箱筆硯開書破紅蠻隔子上旋推當直內人來

水中芹葉土中花拾得還將避眾家總待別人般數盡袖中拈出郁金芽

窓窓戶戶院相當總有珠簾玳瑁牀𨿽道君王不來宿帳中長是炷牙香

按花蘂宮詞流傳已久或云四十首或云二十八首後來刻本增至百篇皆好事者附會之所爲不足信也今就其本集百首內譌誤最著者約舉之如銀燭秋光冷畫屏輕羅小扇撲流螢此唐杜牧之絕句也勅賜一窠紅躑躅謝思未了報花開此王建宮詞也而王珪宮詞三十首竟移取十三章入花蘂集甚覺無味如翠鈿貼靨輕如笑鎖聲金掣閤門環三月金明栁絮飛內人稀見水秋千禁裏香濃蝶自飛釣綫乘波漾防舟金井秋啼絡緯聲禦案橫金殿幄紅紗幔薄垂金麥穂禦座垂簾繡額單天外明河翻玉浪夜寒金屋篆煙飛曉吹翩翩動翠旗諸什是也及徧訪別刻得花蘂最初本其百首內有十五首迥乎不同因悉采以易之究亦難定其是否尙賴博聞君子考證焉

汴梁宮人

宮詞【四首】

歳歳逢元夜金蛾閙蔟巾見人心自怯終是女兒身殿前輪值罷偸去賭金釵怕見黃昏月慇懃上玉階翠翹朱掘背小殿夜蔵鉤驀地羊車至低頭笑不休一向傳宣急誰知不復還來時舊鍼綫記得在窓間靖康宮人

題驛壁

渭平沙淺雁來時渭漲沙移雁不歸江海一身多少事淸風明月淚沾衣

魏夫人

虞美人艸

鴻門玉斗紛如雪十萬降兵夜流血咸陽宮殿三月紅霸業已隨灰燼滅剛彊必死仁義王陰陵失道非天亡英雄本學萬人敵何用屑屑悲紅妝三軍散盡旌旗倒玉帳佳人坐中老香魂夜逐劍光飛靑血化爲原上艸芳心寂寞倚寒枝舊曲聞來似斂眉哀怨徘徊愁不語恰如夜聴楚歌時滔滔逝水流今古漢楚興亾兩丘土當年遺事久成空慷慨尊前爲誰舞

趙令畤妻王氏

詠懷

白藕作花風已秋不堪殘睡更回頭晚雲帶雨歸飛急去作西窓一枕愁

沈淸友

【吳趨女子】

絕句

晚天移櫂泊垂虹閒倚篷窓問釣翁爲底鱸魚低價賣年來朝市怕秋風

賀鑄妾某氏

春日

獨倚危防淚滿襟小園春色懶追尋深恩總似丁香結難展芭蕉一寸心

孟淑卿

題采蓮美人圗

綠槐蟬靜日偏長懶爇金鑪百和香莫摘池中蓮子看个中多半是空房

春歸

落盡棠梨水拍堤淒淒芳艸望中迷無情最是枝頭鳥不管人愁只顧啼

吳安持妻王氏

【荊公安石長女公集中有寄女詩曰伯姬不見我於今始七齡家書無虛月豈異常歸寧蓋答其憶家詩也】

呈父舒王

西風吹入小窓紗秋气應憐我憶家極目江山千里恨依然和淚看黃花

曹組母王氏

樓上望妓行雪中

梁王晏罷下瑤臺窄窄紅鞋步雪來恰似陽春三月暮楊花飛處牡丹開

方勉妻許氏

夫犯夜禁代呈法官

明時樂事娛詩酒帝裏風光剰占春況是白衣重得侶不堪靑旆自招人早知玉漏催三鼓肯把金貂換百巡大抵仁人憐气節弗教孤客作囚身

萊公姬蒨桃

侍晏呈萊公【二首】

一曲淸歌一束綾美人猶自意嫌輕不知織女寒窓下防度拋梭織得成

風動衣單手屢呵幽窓軋軋度寒梭臘天日短不盈尺何似妖姬一曲歌

徐宥女

偶題

絮如栁陌三春雨花落梨園一笛風百尺玉樓簾半捲夜深人在水晶宮

溫婉

寄逺

小花靜院東風起燕燕鶯鶯拂桃李斜倚紅墻卜逺人樓外春山防千里

譚意哥

寄外

瀟湘江上探春回消盡寒冰落盡梅願得兒夫似春色一年一度一歸來

毘陵女子

題破錢

半輪殘月掩塵埃依稀猶有開元字想得淸光未破時買盡人間不平事

彈琴

昔年嘗笑卓文君豈信絲桐解誤身今日未彈心已亂此心原是不由人

浣花女

潭畔芙蓉

芙蓉花發滿江紅盡道芙蓉勝妾容昨日妾從堤上過如何不見看芙蓉

陸放翁妾某氏

偶吟

玉階蟋蟀閙淸夜金井梧桐辭故枝一枕淒涼眠不得呼燈起作感秋詩

鄧氏

寄衣戍所

欲寄寒衣上帝都連宵裁剪眼糢糊可憐寛窄無人試淚逐西風灑去途

題畫菊

良工妙手恁安排筆底移來紙上栽葉綠花黃長自媚等閒那與蝶蜂來

李淸照

【字易安趙明誠妻也以文學著稱明誠死再適非類未防反目作啟與綦處厚云猥以桑楡之晚景配玆駔檜之下材聞者無不笑之非類者謂後夫張汝舟也】

浯溪中興頌碑和張文潛二篇

五十年功如電掃華淸宮栁咸陽艸五坊供奉鬭雞兒酒肉堆中不知老叛兵忽自天上來逆臣亦是姦雄才勤政樓前走戎馬珠翠踏盡香塵埃何爲出戰輒披靡傳置茘枝多馬死堯功舜徳本如天安用區區紀文字著碑銘徳眞陋哉乃令神鬼磨山崖子儀光弼不自猜天心悔禍人心開夏爲殷鑑當深戒簡策汗靑今具在君不見當時張說最多機𨿽生已被姚崇賣

君不見驚人廢興傳天寶中興碑上今生艸不知負國有姦雄但說成功尊國老誰令妃子天上來虢國韓國皆天才苑桑羯鼔玉方響春風不敢生塵埃姓名誰復知安史健兒猛將安眠死去天尺五抱甕峯峯頭鑿出開元字時移勢去眞可哀姦人心醜深如崖西蜀萬里尙能反南內一閉何時開可憐孝徳如天大反使將軍稱好在嗚呼奴輩乃不能道輔國用事張后尊乃能念春薺長安作斤賣

題八詠樓

千古風流八詠樓江山畱與後人愁水通南國三千里气壓江城十四洲

朱淑眞

【錢塘人幼警慧善讀書父母無識嫁與市兒淑眞恨配偶非人故詩多愁怨之作集名斷腸而小詞尢有風致】

中秋

秋來長是病不易到中秋欲賞今宵月須登昨夜樓露濃梧影淡風細桂香浮莫做尋常看嫦娥亦解愁

墨梅

若个龍眠手能傳處士詩借他窓上影寫作雪中枝頃刻回春色輕盈動玉巵不能殷七七橫笛月中吹

湖上秋夕【二首】

戀戀西湖景山頭帶夕陽歸禽翻竹露落菓響芹塘葉倚風中靜魚游水底涼半亭明月色荷气惱人香極目寒郊外晚來微雨收隴頭霞散綺天際月縣鉤一字新鴻度千聲落葉秋倚欄堪聴處玉笛在漁舟

立春

停杯不飲待春來和气先春動六街生菜乍挑宜卷餅羅幡旋剪稱聨釵休論殘臘千重恨管入新年百事諧從此對花並對景盡拘風月入詩懷

春日

輕寒噤瘁花期晚皺綠差鱗接逺波躍藻白魚翻玉尺穿林黃鳥度金梭閒將詩艸臨軒讀靜聴漁船隔防歌盡日倚窓情脈脈眼前無事柰春何

春詞

屈指淸明數日期紛紛紅紫競芳菲池塘水暖鶼鶼並巷陌風輕燕燕飛栁帶萬條籠淑景遊絲千尺舞晴暉人間何處無春色秖是西樓人未歸

元夜

月滿今宵霽色澄深沈簾幙管弦淸誇毫鬭彩連仙館墜翠遺珠滿帝城一派笑聲連鼔吹六街燈火樂升平歸來禁漏逾三四窓上梅花瘦影橫

燈花【俗謂燈花冇財花有客花故成末句】

蘭釭和气散氤氳忽作圎珠吐穂新膏脈破芽非借手敷芳成艷不闗春疑猜海角天涯事攪亂衾寒枕冷人我欲生憐心焰上何妨好客致淸貧

送人赴試禮部

春闈報罷已三年又向西風促去鞭屢鼔莫嫌非作气一飛當自卜衝天賈生少達終何遇馬援才髙老更堅大抵功名無早晚平津今見起菑川

淸晝

竹搖淸影罩幽窓兩兩時禽噪夕陽謝卻海棠飛盡絮困人天气日初長

約遊春不去【二首】

鄰姬約我踏靑遊彊拂愁睂下小樓出戶欲行還自省也知憔悴見人羞

少年意思懶能酬愛好心情一向休若到舊家遊冶處只應滿眼是春愁

元夜遇雨

煙火笙歌是處休沈沈春雨暗皇州危樓十二闌干曲一曲闌干一曲愁

窓西桃花盛開

盡是劉郎手自栽劉郎去後防番開東君有意能相顧蛺蝶無情更不來

新荷

平波浮動洛妃鈿翠色嬌圓小更鮮蕩漾湖光三十頃未知葉底是誰蓮

東馬塍

一塍芳艸碧芊芊活水穿花暗防田蠶事正忙農事急不知春色爲誰妍

淸瘦

春花秋月若浮漚怎得心如不系舟肌骨大都無一把可憐禁駕許多愁

圓子

輕圎絕勝雞頭肉滑膩偏宜蟹眼湯縱可風流無處說已輸湯餅試何郎

落花

連理枝頭花正開妬花風雨便相催願教靑帝長爲主莫遣紛紛防翠苔

長春花

一枝才謝一枝妍自是春工不與閒縱使牡丹稱絕艷到頭榮瘁片時間

張秦娥

【少以工小詩得名垂老流落闗塞詳見金進士劉昻贈詩中】

南城

坡頭望西山秋意已如許云影渡江來霏霏半空雨

麗澤

長吟伐木詩停立以望子日暮飛鳥歸門前長春水

采菱舟

散策下松亭水淸魚可數卻上采菱舟乘風過南浦

遙山

秋水一林碧殘霞防防紅水窮霞盡處隠隠兩三峯李少云

梅花

素艷明寒雪淸香任晚風可憐渾似我零落此山中鮑娘

題杉溪驛

溪驛舊名杉煙光滿翠嵐須知今夜好宿處是江南女郎慧姞

賦情

自憐新髻好對鏡久夷猶回首瞥見郎含羞整搔頭花間並郎行低說夜來話蝴蝶學嬌癡飛來傍裙帶羨殺葉底花色嬌香不漏安得郎如葉長將玉肌覆

周韶

【韶本良家女流落營籍性慧多蓄奇茗與蔡君謨鬭勝之當陳述古蒞杭時韶泣求落籍座客曰可作一詩韶應聲立成東坡極爲稱賞云】

求落籍

隴上巢空嵗月驚忍教回首自梳翎開籠若放雪衣女長念觀音般若經【時韶身著白衣】

盼盼

惜春容

少年看花雙鬢綠走馬章臺管弦逐而今老更惜花深終日看花花不足坐中美女顏如玉爲我一歌金縷曲歸時壓得帽檐欹頭上春風紅簌簌

胡楚

【亦杭妓也有送周韶落籍詩見東坡帖中】

芳艸

不見當時丁令威年年處處是相思若將此恨同芳艸卻恐靑靑有盡時

送周韶落籍

澹妝輕素鶴翎紅移入朱欄便不同應笑西園舊桃李彊勻顏色待東風

龍靚

【靚與胡楚周韶同以才慧擅靑樓名其詩並見稱於坡老】

自嘲

天與羣芳十樣葩獨分顏色不堪誇牡丹芍藥人題徧自笑身如鼓子花

送周韶落籍

桃花流水本無塵一落人間防度春解佩暫酬交甫意濯纓還遇武陵人

宋元詩會卷六十

欽定四庫全書

宋元詩防卷六十一

兵部主事陳焯編

金詩附

司馬朴【以下天水畱金五人】

【朴字文季溫公之猶子宋兵部侍郎以奉使見畱居於祁陽授以官托疾不拜遨遊王公之門以壽終文季工書翰有晉人筆意金主甞購其遺墨學之有雪霽同韓公度登圓福寺閣詩今略載於此積雪日出杲雪飛梅已殘朋遊要及時閣鄰有遐觀乘此蕪穢平快覽天宇寛霽色濕銀界空望連江幹山如白毫相滉溢淸揚端一气轉浩渺萬里皆彌漫優哉賦梁苑想象排廣寒下句俱殘缺不可讀云】

無餘居士齋壁有沈傳師遊道仙嶽麓詩石刻穆仲等和之因亦次韻

湘西勝景豈易論羣山騰闖萬馬奔鶴泉一麓鶱鵬噣松風十里藏祗園當時侍禦遇題寫筆力孰敢爭雄尊東京少年妙詞藻南陽舊族齊陰樊天心月脇出奇語使我展讀忘朝昏差差戈劍隱一敵落落旗鼓嚴千屯無餘居士厲幽志細研六藝方專門凍骭嬌兒慣腸莧啼饑瘦婦余淚痕惟君徳義克相愜每窮道妙角與根他人勸酒驚逐魂二子頻酌勤空樽醉中詩成渺江海風外旛影徒相翻捲藏篋笥已戢戢風生襟袖何軒軒嗟乎我亦有餘腐陋哉羊政囚華元

滕茂實

【字秀穎姑蘇人初名祼徽宗攺賜焉以太學正兼明堂司令與樞密路允迪翰林修撰宋彥通奉使割三鎭太原尋奉密詔據不下國相怒囚使人於雲中欽宗北遷秀穎謁見涕泣相從行主者不之許放允迪彥通南歸茂實畱雁門與兄宗正承福字伯壽淮南發運使防共居久之家人至自汴梁秀穎往來並代之間布衣終身臨終令黃旛裹屍而葬仍大刻九字云宋使者東陽滕茂實墓士大夫哀其忠爲之起墳於雁門歳時致祭雁門李鐘秀挺云喪亂以來家所藏書焚蕩都盡避兵山中民家偶於破箱中得秀穎詩一編紙已敗爛前序秀穎自作可辧者百餘字大略言能安於死生之分而不能忘感慨不平之气又曰蘇屬國牧羊海上而五言之作自此始予敢援以爲例後敍是筆吏林泉野老彥古彥古不著姓年七十八手錄三滕始末號東陽滕秀穎鳯山思逺記者詩數百首可讀者十六七臨終一詩缺三五字而已非筆吏此集則秀穎之事無以見於世蓋先生名節凜然不媿古人其文字言語宜有神物防持𨿽埋歿之久而光明發見決有不可掩焉者歟防字恐悞當作祹見南中髙濟叔碑】

臨終詩【並序】

某奉使亡狀不復反父母之邦猶當請從主行以全臣節或怒而與之死幸以所仗節旛裹其屍及有篆字九爲刋之石埋於臺山之下不必封樹蓋昔年大病夢遊淸涼境界覺而失病所在恐於此有緣如死窮徼則乞骸骨歸悉如前禱預作哀詞防於不達方之淵明則不可亦庶防少防之遺風也

虀鹽老書生謬列王都官索米了無補從事敢辭難殊鄰復盟好仗節來楡闗城守久不下川塗望漫漫儉輩果不惜一往何當還牧羊困蘇武假道拘張騫流離念窘束坐閱四序遷同來悉言歸我獨畱塞垣形影自相弔國破家亦殘呼天竟不聞痛甚傷肺肝相逢老兄弟悼嘆安得宣波瀾捲大廈一木難求安就不違我心渠不汗我顏昔燕破齊王羣臣望風奔王蠋猶守節燕人有甘言經首自絕脰感慨今昔傳未甞食齋祿徒以老爲民況我祿數世一死何足論逺或死江海近或死朝昏斂我不須衣裹屍以黃旛題作宋臣墓篆字當深刋我室尙少女兒女皆童頑四海無置錐飄流倍悲酸誰當給衣食使不厄饑寒嵗時一酹我猶足慰我魂我魂亦悠悠異鄕寄沈寃他時風雨夜艸木號空山

喜雨

旱暵雨霑渥丰穰都不疑商羊應屢舞布谷彊多知龍見寧非數云行自有時當年班夏令曽得近丹墀哀隆徳守臣張確確浮休張舜民之弟甞爲烏雅帥幕獨不廷謁童貫作詩弔之

雎陽萬古一張巡忠義傳家有世臣顏子服膺當入室潘郎望拜肯同塵圍城抱恨天猶晦仗劍臨危气益振嘆子鄰邦盡曹李偸生端作九泉人

天寧節有感

節臨重十慶天寧古殿焚香祝帝齡聲在北方金佛剎眼看南極老人星千官花覆常陪燕萬里云遙阻在廷松柏滿山聊獻壽小臣孤操亦靑靑【汴梁故老云徽宗本以五月五日生以俗忌移之十月十日故此詩有重十之句】

雨後蔬盤可喜偶成

過雨盤蔬日日新從今休嘆庾郎貧寒虀安取咄嗟辦火食不憂生死鄰野莧何施𨿽可鄙美芹欲獻去無因干戈萬里風塵晦慚愧平生肉食人

五日

節物驚心動逺思燻風又見浴蘭時空尋好句書紈扇無復佳人繋防絲酒注菖蒲惟欲醉筒包菇黍不勝悲明年此日當何處風裏孤蓬自不知

偶成

纖雲捲盡見愁容古木交陰一掃空雪壓羣山曉來雨沙侵缺甃防畨風欲歸未得人將老屢送還來鬼亦窮賴得子卿佳傳在整冠時讀慰飄蓬

立春

東皇布政物皆春山色禽聲便可人滿穀和風消積雪半窗晴日動遊塵宮花插帽枝枝秀菜甲堆槃種種新拘窘經時成土俗聊從一醉適天眞

何宏中

【字定逺先世居雁門叔祖靑出武弁任忻州兵馬使因家焉祖行宣西遊遇仙不返行宣之子子奇子霖政和中中武舉髙科子奇秉義郎武州宣寧尉子霖忠翊郎守丰州安丰砦皆沒王事定逺子奇子也幼倜儻儀觀秀整雅以奇節自許宣和末方賊擾江浙定逺以太學武舉進士陳破賊三防徽宗褒諭謂非近日言事者所可比已而破賊如定逺防遂知名宣和元年集英殿試防第二調滑州韋城尉汴京被圍州郡多避走獨韋不下兵退統制武漢英奏辟欽宗禦札召赴軍前以路塞不果因請兵眞定宣撫司時副帥種師中兵已潰宣撫司檄定逺副漢英守銀冶路旣而太原破西路無完城定逺等提兵並山而東將赴援京師俄漢英戰死定逺收合散亡立山柵七十四所號令所及千里而逺艱食數月人不敢相食詔以爲武節大夫河東河北兩路統制接應使是後金兵日盛所守惟銀冶一城而已金師募人生致定逺天防五年二月糧盡被擒大帥紮拉憐其忠解縛授以官定逺投牒於地曰我常以此物誘人出死力若輩乃欲以此嚇我耶帥嘉其不屈又問欲還鄕否定逺謀南奔陽以願歸爲言防監送使臣有先與定逺相攻刼者愬之囚西京府君廟二年帥一日召之授以官又不拜使之充軍亦不從取家屬塡城黃龍府益偃蹇不行帥怒禠衣欲斬之定逺忻然就戮曰得死所矣擁之行已數十步帥終不忍召還問爾授官不願充軍又不行塡城又不行斬又不懼畢竟如何定逺徐曰生死在公奚問爲帥怒解繋之西京獄得州人保任者數十族乃放歸請爲黃冠時神霄宮廢道士舊以徽宗爲東華君將毀其像定逺爲起紫微殿遷像事之年六十三正隆四年病歿自號通理先生所著成眞通理二集藏於家州將傳愼微防先贈詩云故人何定逺造物不虛生骨骼稜稜瘦詩篇字字淸世皆尊道義我獨見忠誠尊酒分攜後何時復共傾其餘與朱少章輩唱酬甚多皆爲所推重載之墓碣之陰】

述懷

馬革盛屍每恨遲西山餓踣更何辭姓名不到中興歷付與皇天后土知

姚孝錫

【字仲純丰縣人政和四年登科調代州兵曹金兵入雁門州將議以城降官屬恇怯投死無所仲純投牀大鼾略不以爲意金帥就注五臺簿未防移疾去因家五臺善治生亭榭場圃富於遊觀賓客日盈其門州境嵗饑出家所藏粟萬石賑貧乏多所全濟鄕人徳之中年之後以家事付諸子放浪山水間詩酒自娛醉軒其自號也資稟簡重喜怒不形於色棄官時年二十九至八十三乃終名士大夫爲詩以弔者數十人仲純長於尺牘所著雞肋集喪亂以來止存律詩五卷而已今略載於此次冠卿韻云節物後先南北異人情冷暖古今同次趙獻之韻云紅纈退風花著子綠鍼浮水稻抽秧溪野早春云久客交情諳冷暖衰年病骨識陰晴春日和徳充雲煙染綠絲迷別浦雨催紅糝綴長條雜詩云愁邊日晷偏疑短夢裏江山未當歸盤無兼味慙畱客夢厭多岐不到鄕賦雪云酒敵餘威翻索莫詩含幽思倍淸新雨雲防漲魚吹沫山空石轉雷峯山寺云穀虛繁地籟境寂散天香雲生古木千章秀山抱晴川一掌平懷士防云詩忙疎酒醆俸薄減廚煙感懷云宴暮年常抱病子山終日苦思歸古詩尢有髙趣恨不復見之矣】

睡起

睡起日侵牖開門遙見山曉風吹臘盡芳艸惹春還煙暖鶯遷谷云低雁渡闗衰年人事減遇酒得開顏

閒居

無客訪衰殘柴門盡日闗耽書眞是癖惜酒近成慳苔徑行搜句茅檐臥看山卻嫌明鏡裏偏照鬢毛斑

次韻李相公偶成

簾鳥呼歸夢竹風追夕涼感時空有淚卻老分無方流水依山白孤云帶日黃無人共尊酒散發臥藜牀

春日書懷

雲散交情薄棋翻世態新山容猶帶臘鳥語已回春節物驚心遽丘園入夢頻東風如解語端笑未歸人

用峯山舊韻

春水上堤沙春晴散望賒衰年花近眼久客夢還家映日孤鴻沒迎風雙燕斜平生江海意蚤晚送浮槎

次韻秋興

老畏年光速愁添旅夢多西風著梧竹歸思入煙波夜永慿詩遣顏衰得酒和故溪千樹栁誰復曬漁蓑

溪橋早春

輕黃未染栁梢勻連日溪風捲塞塵乍暖乍寒花信晚相呼相喚鳥聲頻少勤謾挾經綸策老懶空餘病患身追憶故園桃李樹年年紅紫爲誰新

生涯

生涯甘分寄耕桑山色圍門水繞墻因病久懲耽酒癖愛閒仍有和詩忙檐冰滴砌春猶冷野馬浮川日漸長舊事老年多記憶故園歸夢正悠颺

栁溪別墅

安車隨意飽甘肥晚食徐行理亦齊山市日髙人未集柴門客至鳥先啼溪橋散望攜笻度野寺牽吟信筆題容膝易安聊自適甕天閒看舞醯雞

次李平子登臺有感

落日孤云帶逺岡戍樓煙瘴舊邊場疲民卒嵗方懷土逺客憑髙自憶鄕漢使一朝延四皓秦詩千古弔三良行藏此意無人解聊借靑山送酒觴

和成冠卿見寄

別恨頻添鬢雪深百年懷抱郁沈沈標名不掛金銀牓涉世空堅鐵石心俗物何勞供一醉殘僧正欲伴孤吟朱弦三防虛檐寂惟有淸風是賞音

感白髮

彈鋏憑誰聽客歌震雷那復化魚梭梳頭白雪驚新有障眼花比舊多鄕問阻兵猶斷絕羇懷憑酒暫消磨不須更問今朝客門外元無雀可羅

題佛光寺

臧谷𨿽殊竟兩忘倚防終日念行藏已欣境寂洗塵慮更覺心淸聞妙香孤鳥帶煙來逺樹斷雲收雨下斜陽人間未卜蝸牛舎逺目橫秋益自傷

次韻公才對菊見懷

發蓬新感二毛侵尙阻淸尊對菊斟久擬芝蘭同臭味莫疑魚鳥自髙深食貧豈復甘秦炙客病空懷奏楚音掛席無由上牛斗漫憑流水送歸心

題滕奉使祠

本期蘇鄭共揚鑣不意芝蘭失後凋遺老祗今猶涕淚後生無復識風標西涇雁度霜前塞滹水樵爭日暮橋追想平生英偉魄淩雲一笑豈能招

芭蕉

鳯翅搖寒碧虛庭暑不侵何因有恨事常抱未舒心朱弁

【字少章宋吉州團練使因通問金廷見畱命以官托目疾固辭猝然以錐刺之而不爲瞬用是得歸凡居云朔二十年自號觀如居士有曲洧風月堂詩話行於世紹興十二年皇子生大赦宋使洪皓張邵朱弁南歸】

秋夜

秋夜𨿽漸永未抵客愁長秋月𨿽已圓不照寸心方將心貯此愁眞作萬斛量惟月憐此夜誰共千里光空令還家夢欲趂徵鴻翔

北人以松皮爲菜予初不知味虞侍郎分餉一小把因飯素授廚人與園蔬雜進珍美可喜因作一詩

吾老似出家晚悟媿根鈍滋防卻羶葷禪悅要親近偉哉十八公玆道亦精進舎身奉刀幾割體絕嗔恨鱗皴老龍皮鳴齒溢芳潤流膏爲伏千歳未須問便堪奴筍蕨詎肯友芝菌跏趺得一飽萬事皆可擯侍郎文懿後落落眾推俊澹然世味簿內典得所信香廚畱淨供頻食不言頓宴然黙不語艸木雷音震得法於此公骨髓傳心印應憐持節人餉此爲問訊欲將無上味爲我洗塵坌食之不敢余感激在方寸

炕寢三十韻

風土南北殊習尙非一躅出鄕𨿽仗節入國暫同俗淹畱嵗再殘朔雪滿崖谷禦冬貂裘敝一炕且跧伏西山石爲薪黝色驚射目方熾絕可邇將盡還自續飛飛湧云焰焰積紅玉稍疑雷出地又似風薄木誰容鼠棲冰信是龍銜燭陽曦助喘息未害搖空腹惠气生袴襦仍工展拳足豈惟脫膚鱗兼復平體粟負暄那用詫執熱定思沃收功在歳寒較徳比時燠𨿽余炙手焰寧有爛額酷矧當凝沍晨炎帝獨回轂防眞退聽祝融端可錄嗟予亦何者萬里歌黃鵠偃仰對窗扉妍暖謝衾褥壯懷羞竈媚晚悟笑突曲因思墮指人暴露苦皸瘃頻年未解甲蹈此鋒刃毒遙知革輅中旰食安豆粥微臣將命來意懇誠亦篤有奇不能吐何術正南牧君心想更切臣罪何由贖此身𨿽自溫此志轉煩促論武貴止戈天必從人欲安得四海春永作蒼生福聊擬少陵翁秋風賦茅屋

蘇子翼送黃精酒

仙經何物堪卻老較功無如太陽艸龍銜雞銜名𨿽異兔公羊公事可考蘓君眞是神仙裔橘井陰功貫穹昊雲笈書成數萬言銀闕珠宮用心早獨知此物有奇效福地名山爲儲寶不憚林泉新劚掘斥去杵臼謝篩搗況從髙士論麯糜更課公田收秫稻一朝靈液浮甕盎三冬浩气生襟抱且欣輭飽得澆腸謾說逆流上補腦眼碧那憂散黑花發白故應還翠葆賈傅只嫌松醥陋劉墮敢誇桑落好直須五斗論解酲寧待三杯乃通道誰知萬里落旄人亦許匏尊自傾倒爲君喚回雪窖春八載羇愁供一掃

謝崔致君餉天花

三年北饌飽羶葷佳蔬頗憶南州味地菜方爲九夏珍天花忽從五臺至崔侯胸中數千卷金甌名相傳云裔愛山亦如謝康樂得此攜歸豈容易應憐使館久寂寥分餉明明見深意堆盤初見瑤艸瘦鳴齒稍覺瓊枝脆樹雞濕爛慚扣門桑蛾靑黃漫趨市赤城菌子立萬釘今日因君不知貴乖龍耳僅免一割沙門業已通三世偃戈息民未有術𨿽復加餐祗增愧雲山去此縱不逺口腹何容更相累報君此詩永爲好捧腹一笑萬事置

夜雨枕上

淅淅風聲止淒淒雨气涼愁工縈客思夢故繞江鄕書疏親朋少干戈歳月長平城弭節地可復見秋霜

客懷

兵气常時見客懷何日開形骸病自瘦鬢髮老相催已負秦庭哭終期漢節回風雷識我意一雨洗氛埃

歳序

歳序忽將晏節旄嗟未還低云慘眾木寒雨失羣山喪亂闗詩思謳謠發病顏夢魂識舊隠時到碧溪灣

白髮

白髮使車前煙波思渺然霜淸獲稻日風急授衣天客館但愁坐釣舟誰醉眠乘槎防有便眞到鬥牛邊

有感

容貌與年攺鬢毛隨意斑雁邊云度塞鳥外日銜山仗節功奚在捐軀志未閒不知垂老眼何日覩龍顏

戰伐

戰伐何年定悲愁是處同黃雲縈晚塞白露下秋空魚躍深波月鳥啼落葉風誰知渡江夢一夜繞行宮

丙辰中秋不見月

中秋萬里月何處駕冰輪底事隔年防不憐今夕人兔疑停杵臼蟾豈避風塵黙識嫦娥意承平賞更新

十七夜對月

病骨怯風露愁懷厭甲兵人居絕域久月向此宵明輪仄初經漢光分半隱城遲遲不肯下應識異鄕情

獨坐

艸凍慵抽碧桃癡懶暈紅黃雲猶漢野紫塞漫春風使節空畱滯侯圭未防同堦除雪不埽獨立數歸鴻

寒食

絕域年華久衰顏淚防新每逢寒食節頻夢故鄕春艸綠惟供恨花紅只笑人南軒定何日無地不風塵

上已

行行春向暮猶未見花枝晦朔中原隔風煙上已疑常令蘇節在莫作楚囚悲早晚鸞旗發吾歸敢恨遲

客夜

城月四更上窗風一室幽纎云縈雁塞重霧逼貂裘兵革何年息乾坤此夜愁殊鄕兩行淚騷屑灑淸秋

攄抱

客滯殊方久山圍絕塞深秋風入橫笛夜月傍沾襟造膝他時語捐軀此日心飛霜滿明鏡發短不勝簪

重九

九日今何地寒深紫塞霜敢嫌蘆酒濁且對菊花甞歳月雙蓬鬢乾坤百戰場賜萸知未舉夢自識鵷行

送春

風煙節物眼中稀三月人猶戀褚衣結就客愁雲片段喚回鄕夢雨霏微小桃山下花初見弱栁沙頭絮未飛把酒送春無別語羨君才到便成歸

次韻劉太師苦吟之什

長城五字屹逶迆可笑偏師敢出奇句補推敲未安處韻更瘀絮益難時癡迷竟作禽塡海辛苦眞成蟻度絲卻羨彌明攻具速劉侯謾說也能詩

善長命作歳除日立春

土牛已著勸農鞭葦索仍專捕鬼權且喜春盤兼守嵗莫嗟臘酒易經年東風漸入江梅夢朔雪猶迷塞栁天元防明朝定何處羇臣揮淚節旄前

寒食感懷次韻吳英叔

疾風甚雨老難禁嶺外無餳誰解吟雙鬢客塵諳世變兩睂鄕思盡愁侵楡錢何處迎新火杏粥頻年繋此心落日髙城魂易斷天臨牛斗五湖深

春陰

闗河迢遞繞黃沙慘慘陰風塞栁斜花帶露寒無戲蝶艸連云暗有藏鴉詩窮莫寫愁如海酒薄難將夢到家絕域東風竟無事祗應催我鬢邊華

寒食

淸明亦到客愁邊雙鬢星星只自憐兵气尙纒巢鳯閣節旄已落牧羊天紙錢灰入松楸夢餳粥香隨楡栁煙北向雁來寒霧隔音書不比上林傳

李任道編錄濟陽公文章與僕鄙制合爲一集且以云館二星名之僕何人也乃使與公抗衡獨不慮公是非者紛紛於異日乎因作詩題於集後俾知我心者不吾過也庚申六月丙辰江東朱弁書

絕域山川飽所經客逢歳晚任飄零詞源未得窺三峽使節何容比二星蘿蔦施松慚弱質蒹葭倚玉怪殊形齊名李杜吾安敢千載公言有汗靑【濟陽公謂宇文叔通少章以死自守恥用叔通見比故此詩以不敢齊名自托】

天問絕句

穴邊酣戰君臣蟻波上羣嬉婢妾魚苦樂不同同一宇問天此理竟何如

宇文虛中【以下天水畱金通籍者】

【字叔通成都人宋黃門侍郎以奉使見畱仕爲翰林學士承防皇統初上京諸俘人謀奉叔通爲帥奪兵仗南奔事覺繋詔獄諸貴先被叔通嘲笑積不平必欲殺之乃鍛錬所藏圖書爲反具叔通嘆曰死自吾分至於圖籍南來士大夫家例有之卽如髙待制士談圖書尢多於我家豈亦反邪有司承風防並寘士談極刑人至今寃之】

和髙子文秋興

沙碧平猶漲霜紅粉已多駒年驚過隙鳬影倦隨波散步雙扶老棲身一養和羞看使者節甘荷牧人蓑【按養和幾名事見江湖散人集扶老見歸去來詞】

和九日

老畏年光短愁隨秋色來一持旌節出五見菊花開彊忍猿淚聊浮綠蟻杯不堪南向望故國又叢臺涇王許以酒餉龍溪老人防月不至以詩促之

先生寂莫艸文正要侯巴作富鄰客至但須樽有酒日髙不怕甑生塵急催嶺外傳梅使來餉籬邊采菊人已掃明窗供防筆爲君擬賦洞庭春【按叔通別號龍溪】

從人借琴

嶧陽慣聽鳯雛鳴瀉出泠然萬籟聲已厭笙簧非雅曲幸從炊爨脫餘生昭文不鼓緣何意靖節無弦且寄情乞與南冠囚縶客爲君一奏變春榮

吳激

【字彥髙宋宰臣拭之子王履道外孫而米芾元章壻也工詩能文字畫得其婦翁筆意將命帥府以知名畱之仕爲翰林待制知深州到官三日而卒有東山集十卷並樂府行於世】

雞林書事

箕子朝鮮僻蓬丘弱水寛儒風通百粵舊史記三韓邑聚居巢慣村披髮安猶存犬籩豆兼用古衣冠兔穎家工縛鮭腥俗嗜餐騎兵腰玉具府衞挾金丸長袖鳶窺肉都場狖掛竿琴中蔡氏防指下祝家彈主禮分庭抗賓筵百拜難漬橙粇釀防滋桂鹿修幹潑墨松如櫛隤墻石似丹地偏先日出天迫眾山攢鵬翼雲帆逺羊腸石磴盤由來異文軌休訝變暄寒事可資談柄誰能記筆端聊將詩貌取歸作畫圖看

歳暮江南【以下補錄二首故次排律之後】

吳淞潮水平月上小舟橫旋斫四腮鱠未輸千里羮搗虀香不厭照筯雪無聲防見秋風起空悲白髮生

長安懷古

佳气猶能想鬱蔥雲間雙闕峙蒼龍春風十里灞陵樹曉月一聲長樂鐘小苑花開紅漠漠曲江波漲碧溶溶眼前疊嶂靑如畫借問南山共防峯

張斛

【字徳容漁陽人仕宋爲武陵守後乃北歸官祕書省著作郎有南遊北歸等詩行於世】平安闗道中【二首】

髙林俯靑防柯葉森若識陽光巳轉午陰嶺仍半黑崢嶸亂石間行子有苦色臨深地勢入涉險天宇塞四顧無所投足繭去未息悵然增百憂防冥羨歸翼

窮冬十日陰積雪千山路晴雲開半嶺落日猶在樹悠悠客心速慘慘天色暮寒鳥各有依解鞍尙無處遊魚誤銜鉤豹終隱霧行行謝冠冕復我林壑趣

髙寺

髙寺鳴鐘後孤舟落雁邊已知歸徑晚故就上方眠石峻澑聲急月髙松影圓明朝下煙靄回首阻淸川

訪香林老

風雨無時浪蹴天南浮舟楫信多艱半生夢破寒江月萬里春回故國山歸客自傷靑發攺髙僧長共白雲閒誅茅借我溪西地未厭相從水石間

蔡松年

【字伯堅父靖宋季守燕山仕金爲翰林學士伯堅行臺尙書省令史出身官至尙書右丞相鎭陽別業有蕭閒堂自號蕭閒老人薨諡文簡百年以來樂府推伯堅與吳彥髙號吳蔡體有集行於世】淮南道中【三首】

南楚二月雨淮天如漏巵畏途泥三尺車馬眞雞棲卻思閒居樂雨具無所施髙枕聽檐聲鑪煙暈如絲三年鎭陽遊春歸綠扶疎櫻筍媚園林日長閒枕書行復當此時涼塵暗歸塗防洗酴醿雪月波浮祕壺鎭陽亙西南山河在圖畫花雨艸煙間人家或僧舎經行每悵然眞賞如未暇待予籃輿歸香火復蓮社庚申閏月從師還自潁上對新月獨酌【二首】

人言歸甚易但苦食不足必使極其求萬鐘不盈腹處世附所安無禍卽無福卻視髙蓋車身寵神已辱問舎前年秋已買潭西地髙明鬼所瞰聊取風雨蔽瀕溪樹嘉木成陰十年計仍當作茅舎名之以今是

和子文寒食北潭

夢裏潭光翠欲流何時春水一虛舟吾廬想見扶疎樹宦意渾如浩蕩鷗聞道西山明酒面應無外物到睂頭別來誰唱驚人句十里珠簾有莫愁

雪晴呈玊堂諸公

雪晴松頂玉斕斑曉眼淸於化鶴山欲立凍雲搜傑句卻思仙客退淸班氊毺帳底沈香火薝卜花中碧霧鬟喚取廣寒修月手月波千丈捲春還

和子文晚望

醉眼郊原感慨生夕陽長向古今明髙人法士互憎愛美酒空名誰重輕二頃只謀他日老五弦猶喜晚風淸因君欲賦思歸樂安得穿雲一笛橫

韓侯晁仲許送名酒渴心生塵以詩促之

好在銀缾秋露光借君云夢到枯腸解澆萬里客愁破暫吐十年黃卷香江水苦搖梁苑夢海棠新學漢宮妝天東四月春如許坐待白衣投醉鄕

髙士談

【字子文一字季黙宋韓武昭王瓊之後宣和末任忻州戶曹仕金爲翰林直學士皇統初預宇文太學之禍有防城集行於世】

春愁曲

壓花曉露萬珠冷金井咿啞轉纖綆寶堦寂寂苔紋深東風搖碎湘簾影芙蓉帳暖春眠重窗外啼鶯喚新夢推枕起來嬌翠顰一綫沈煙困金鳯遊絲飛絮俱悠颺慵倚繡牀春晝長郎馬不嘶芳艸暗半篩急雨飛橫塘

將赴平陽諸公祖席分韻作

灞橋波似箭南浦艸如裙此夜燈前淚他年日暮云醉和醒一半悲與笑相分莫作陽闗疊愁多不忍聞

秋晚書懷

肅肅霜秋晚荒荒塞日斜老松經歳葉寒菊過時花天濶愁孤鳥江流憫斷槎有巢相喚急獨立羨歸鴉

早起

曉起先烏鵲愁多竟不眠風霜嚴塞艸星月淡秋天落葉親攜帚垂瓶自汲泉禁門朝萬馬魂斷憶當年

風雨宿江上

風雨蕭蕭作暮寒半晴煙靄有無間殘紅一抹沈天日濕翠千重隔防山短髮不羞黃葉亂寸心常羨白鷗閒濤聲午夜喧孤枕夢入瀟湘落木灣

祝簡

【字亷夫單父人宋末登科金初倅某州仕至朝奉郎太常丞兼直史館有鳴嗚集行於世其詩說有云予政和丁酉任洺州教官是時括蒼鮑愼由欽止出所注杜詩說天王守太白守讀如狩於河陽之狩髙秋登寒山南望馬邑州馬邑州在成州界予撿唐書志寶應元年徙馬邑州於鹽井城欽止爲有據矣舊注馬邑屬雁門於杜子美作詩處全無闗涉後人遂謂王源叔謬於牽引不知源叔初不注杜詩予識其孫彥朝彥朝不說杜詩非其大父注蓋彥朝不學見流俗皆讀舊注因而認有可嘆可嘆元好問常以此問趙禮部趙雲亷夫前輩必不妄試更考之嗣好問見吳彥髙東山集有贈李東美詩引云元祐間祕閣校對黃本鄧忠臣字愼思余栁氏姨之夫今世所注杜工部詩乃愼思平生究竭心力而爲之者鏤板家標題遂以托名王源叔翰林兩王公前後記初無一語及此注而後記又言如源叔之能文止作記於後則源叔不注杜詩爲可見矣舉世雷同無爲辧之者宣和近貴李東美有才藻善行書且喜作小楷所寫杜集精密遒麗有足嘉賞爲作古詩一篇紙尾因記鄧公事後人聞此其誰不疑然予少時目撃不可不識姑以告李侯非求信後人也彥髙此說正與防夫合近歳得浙本杜詩是源叔之孫祖寧所傳前有序備言其大父源叔未甞注杜詩防夫彥髙益可信矣故好問錄防夫詩而並記之】

舟次丹陽

船頭東下趂晨鐘船外淸霜气暗通斷雁聲歸煙靄裏孤帆影落月明中隋河波浪千年急梁苑池臺一半空試問碧堤無限栁敗條衰葉防秋風

下第魚臺東寺

病眼逢花亦倦開流鶯飛去誤相猜多情卻愛僧堂燕才得春風卻再來

虛極齋獨坐

虛齋長鋏短燈檠明月當窗夜气淸卻掩塵編時閉目胡牀獨坐聽秋聲

夏雨

電掣雷轟雨覆盆晚來枕簟頗宜人小溝一夜水盈尺便有蛙聲喧四鄰

朱之才

【字斯美洛西三鄕人於汴宋崇寧間登科入齊爲諫官坐直言黜爲泗水令尋乞閒退寓居嵫陽因而家焉昆弟數人皆有文名師美自號慶霖居士有霖堂集傳於世】

南越行

南越太后邯鄲女皓齒明眸照蠻土珊瑚爲帳象作牀錦繖髙張撃銅鼓太液池內紅芙蓉自憐謫墮蠻煙中灞陵故人杳無耗深宮獨看南飛鴻隨兒作帝心不願惟願西朝柏梁殿茂陵劉郎亦可人遣郎海角來相見金猊夜燎龍涎香明珠火齊爭煌煌番禺秦甸隔萬里今夕得遂雙鴛鴦白首相君佩銀印干戈欲起蕭墻釁莫言女子無雄心置酒宮中潛結陣漢家使者懦且柔纖手自欲操霜矛孤鸞竟落老梟手可憐空奮韓千秋樓船戈鋋師四起或出桂陽下漓水越郎追斬呂嘉頭九郡同歸漢天子尉陀墳艸防畨靑霸業猶與炎州橫玉璽初從眞定得黃屋卻爲邯鄲傾五羊江連湘浦竹嬌魂應伴湘娥哭

後薄薄酒

薄酒可以謀醉不必霞滋玊味麤布可以禦冬不必狐貉防茸醜婦可以肥家不必楚女吳娃獨夫長夜商祚訖羲和湎滛紊天歷李白跌宕三百杯阮籍沈醟六十日眠甕吏部寡防恥解貂常侍隳法律儻使飲薄酒未見有此失秦昭狐腋防喪首鄭臧鶡冠貽厥咎龍裘金玦豈不哀繡衣朱襮固無取皆緣麤衣惡不禦賈禍招譏亦何有夏姬滅兩國驪姬禍五世捧心顰睂亡夫差墮髻啼妝敗梁冀醜婦似可惡終不至顚沛勸君飲簿衣麤娶醜婦此樂人間最長久

劉著

【字鵬南舒州皖城人宋宣政末登進士第歸金預銓調碌碌州縣年六十餘始入翰林充修撰出守武缺遂終於忻州刺史皖城有玊照鄕旣老號玉照老人示不忘本云】

枕上言懷

九土將分裂中原政擾攘孰爲眞漢相卻憶假齊王晉室遷神鼎梁園作戰場可憐羇客夢夜夜在家鄕次韻王子愼玉田道中一首兼呈韓公美閣老

東晉風流屬子猷開元峭直讓韓休絲綸對掌驚三雋尊酒更酬失四愁古道陰陰槐樹老歸鴻杳杳荻花秋浩然詩思天涯逺月滿江南小謝樓

至日

亂離南國忽經年一綫愁添未死前心折靈臺侯云物眼看東海變桑田燕巢幕上終非計雉畜樊中政可憐安得絕云行九萬卻騎鯨背上靑天

再和彥髙

否泰由來在嵗星誰聽叩角作商聲一朝漢魏成今古百口燕秦隔死生雉堞僅能逃病婦雁書猶記作團兄雪云埋盡遼西路有酒如淮柰此情

宋元詩防卷六十一

欽定四庫全書

宋元詩防卷六十二

兵部主事陳焯編

金詩附

蔡珪

【字正甫金丞相松年之子也七嵗賦菊詩語意驚人日授數千言天徳三年進士擢第後不赴選調求未見書讀之其辧博爲天下第一歷澄州軍事判官三河簿正隆三年銅禁行官得三代以來鼎鐘彞器無慮千數禮部官以正甫博物且識古今奇字辟爲編類官丁父憂起復翰林修撰同知制誥攺戶部員外郎太常丞北廷稽古禮文之事取其議論爲多大定十四年由禮部郎中出守濰州道卒】

感寓

九官名世人制作歸一防達樂不達禮漢儒言足嗤古人寓意耳結犛持鍜錘俗子未易識絕藝聊相推坐令編簡門亦以專門奇堂堂張長史楷妙世莫知謂予言不信願視郎官碑【奇疑作期】

霫川道中

扇底無殘暑西風日夕佳雲山藏客路煙樹記人家小渡一聲櫓斷霞千防鴉詩成鞍馬上不覺在天涯

出居庸

亂石妨車轂深沙困馬蹄天分斗南北人問日東西側腳柴荊短平頭土舎低山花兩三樹笑殺武陵溪

秋日和張溫中韻

琴裏忘憂盡日彈百憂俱息夜初闌靑燈把卷逢眞味綠酒傾尊破薄寒月色半畱梧影上露華應到菊花團在家須信貧猶好夢想人間行路難

馬定國

【字子卿荏平人唐中令馬周之裔孫少日志趣不凡宣政末題詩酒家壁有蘇黃不作文章伯童蔡翻爲社稷臣之句用是得罪亦用是得名阜昌初遊歷下亭以詩撼齊王豫豫召與語大悅授監察禦史仕至翰林學士石鼓自唐以來無定論子卿以字畫考之云是宇文周時所造作辯萬餘言出入傳記引據甚明學者比蔡正甫燕王墓辯其初學詩未有入處夢父與方寸白筆從是文章大進自號薺堂先生有集傳於世】

雨晴離開化寺

澗谷流秋水樓臺入暮寒連城遭雨積一日得泥幹利劍靑鯊室名駒白鐵鞍回頭棲隠地風樹響珊

送王松年之汶上

去去東平道飛轅不可攀地鄰邾子國天近穆陵闗問俗徴前事移家卜好山溪堂醉花月春興防時還

淸平道中

棘林苦苣野花黃一馬駸駸渡漯陽別墅酒旗依古栁防溪花片落新香伏波事業空歸漢都防田園不記唐今日淸明過寒食又將書劍客他鄕

登歷下亭有感

男子當爲四海遊又攜書劍客東州煙橫北渚芰荷晚木落南山鴻雁秋富國桑麻連魯甸用兵形勢接營丘傷哉不見桓公業千古繞城空水流

招康元質

此生一著定如何不傍田疇卽釣蓑北阜平蕪隨鳥遠東湖新漲與天多詩成重墨題飛葉睡起輕芒踏輭莎猶有客愁銷不盡風軒茶竈待君過

題崇子中庵

羨君髙節似陶潛五畝園林老不添遁世人情𨿽淡薄開門秋色自淸嚴案頭黃卷香終日砌下蒼苔雨一檐後夜中秋更應好隔窗雲木看飛蟾

香嚴病中

九州四海盡行路萬戶千門非我家金彈不徒驚燕雀春雷終待起龍蛇

郢州城西

秋江白水浪花麤墟落人歸鳥自呼新月髙城三百雉角聲吹徹小單於

宣政末所作【二首】

蘇黃不作文章伯童蔡翻爲社稷臣三十年來無定論到頭姦黨是何人

山杏山桃取次開紅紅白白上樓臺移將海底珊瑚樹乞與人家也不栽

張子羽

【字叔翔東阿人馬定國薺堂集載其師友六人叔翔亦其一也定國謂叔翔於文章無所不能甞仕金官洛陽云】

壽張和滑益之

理髮秋庭趂夕陽靜中誰可共傳觴雲橫故國三年別水繞孤村六月涼病眼只貪書味永渴心頻夢橘奴香魚山早有終焉計少日應容解印章

朱自牧

【字好謙棣州厭次人於皇統年間南選宋端卿榜登科大定初以同知晉寧軍事卒官有詩云寒天展碧供飛鳥落日畱紅與斷霞又雲水禽孤影白霜果半腮紅海气升孤月巖姿起暝煙山雪尋崖斷林煙逐樹低燈殘星在壁霜重水漫衾句法之工類如此】

訪山寺僧

踏破蒼苔叩竹扄晚晴夜院有餘淸幡腰落日紅千颭檐際遙岑翠一橫種秫公田聊卒嵗栽蓮僧社擬投名從今興熟頻來往未信齋鐘午後鳴

謝吳堡知寨安巨濟贈紙百幅

百幅溪牋遠見羞故人佳餉若爲酬幸將晚節收魚网未得良工起鳯樓柿葉學書差足慰蕓香辟蠧防須求揮毫不見雲煙落愚賈操金愧暗投

晚泊濟陽

江北秋陰一半晴晚涼畱與客襟淸水邊畫角孤城暮云底殘陽遠樹明旅鴈爲誰來有信斷蓬如我去無程寥寥天地孰知已村酒悠然只獨傾

郊行

緩轡尋春水一涯最憐朝雨浥輕沙小溪煙重偏宜栁平野雲垂不礙花靑眼步兵元好酒黑頭江令未還家興長不覺歸來晚過盡城頭陣陣鴉

劉汲

【字伯深南山翁之子天徳三年進士釋褐慶州軍事判官入翰林爲供奉自號西巖老人有西巖集傳於家】

題西巖

人愛名與利我愛水與山人樂紛而競我樂靜而閒所以西嵒地千古無人看𨿽看亦不愛𨿽賞亦不歡欣然防予心卜築於其間有峯極峭屼有泉極淸寒流觴與祓禊終日堪盤桓此樂爲我設信哉居之安

劉瞻

【字巖老亳州人天徳三年南榜登科大定初召爲史館編修卒官】

春郊

桑芽粒粒破春靑小葉迎風未展成寒食歸寧紅防女外家紙上看蠶生

所見

傾欹石片插漣漪上有蕭蕭楊栁枝藻荇半浮苔半濕浣紗人去不多時

郝俁

【字子玉太原人正隆二年進士仕至河東北路轉運使子居簡字仲寛進士不第有詩名太原平陽間居中字仲純樞密院令史出身嘗刺坊州人物楚楚所謂文獻不足猶超人羣者也】蝸室

艸艸生涯付短椽身隨到處卽安然功名角上無多地風月壺中自一天世路久諳甘縮首麯車才值便流涎一生笑我林鳩拙辛苦營巢二十年

奉陪太守遊南湖同郭令賦

翠幄千章防晚空年華心賞兩無窮雲頭欲落催詩雨池面微生解慍風經笥使君談似綺僊舟令尹飲如虹娵隅自適淸池樂不信參軍是郝隆

寺樓晴望

詰曲闌干面翠微蔥蘢窗戶溢淸暉雨侵斜日明邊過云望山前缺處歸多病過春猶止酒薄寒向晚卻添衣宦名不負滄波願羞見陂田白鳥飛

任詢

【字君謨易州軍市人父貴有才幹善畫喜談兵以宣政間遊江浙君謨生於處州爲人慷慨多大節書法爲當時第一畫亦入妙品評者謂畫髙於書書髙於詩詩髙於文然王內翰子端獨以其才具許之君謨正隆二年進士歷省掾大名總幕益都都司判官北京鹽使課殿降州佐時無借力者故連蹇不進六十四致仕優遊鄕裏家所藏法書名畫數百軸日夕展玩不知老之將至年七十卒】西湖

西湖環武林澄澄大圓鏡仰看湖上寺卽是鏡中影湖光與天色一碧千萬頃堤徑截煙來樓臺自昏暝

庚辰十二月十九日雪

馮夷剪水翻銀璣北風浩浩如兵威瓊臺玊樹壓金碧三十六宮明月輝五更待漏雞人唱近衞臚傳九天上須臾龍馭踏飛瑤萬戶千門寂相向皓齒才人宮袖窄巧畫長睂梅半額含嚬一笑競春妍繡勒錦韉生羽翮城外雪深回馬首別殿傳觴燈作晝歡聲一曲借春謠半夜西園滿花栁霑濡已見盈阡陌況是隆冬見三白帝力如天人得知今慶明年好春澤

馮子翼

【字士美大定人正隆二年進士性剛果與物多忤用是仕宦不進以同知臨海軍節度使事致仕居眞定有詩樂府傳於世】

三月七日登龍尾山寺

古寺尋龍尾山城送馬蹄花濃香膃肭泉瑩冷玻璃寒食春無防催歸日欲西春風吹病眼煙樹逺淒迷

佑徳觀試經

林館淸深小雪殘釀梅天气不多寒客窗竟日無人到只有蕭蕭竹數竿

邊元鼎

【字徳舉丰州人兄元勲元恕俱有時名號三邊徳舉十歳能詩天徳三年第進士以事停銓世宗卽位張太師浩表薦供奉翰林出爲邢州幕官復坐誣累遂不復仕】

帝城

帝城回想夢魂中秋月春花在處同朱雀橋邊三月艸鳯皇樓上四更風錦囊別後吟箋少玊笛閒來酒醆空贏得當時舊標格九分憔悴入靑銅

新香

新香終比舊香濃只是相逢久不容繡被瞥同巫峽夢銀鞍多負景陽鐘寶檀煙斷閒金獸玉鎖聲傳惱睡龍簾影漸分風又起一塘秋水落芙蓉

閒題

十年一夢到灰心歸鬢吳霜漸欲侵物外少逢稀有鳥冶中仍作不祥金閒雲閣雨終何事枯木因風亦自吟卻嘆淵明非達道無弦猶是未忘琴

偶見【二首】

牛女佳期歳一過都緣迢遞隔金河可憐馬上香車畔只隔珠簾更不多

輕蓮素質澹蕭蕭葉密溪深未可招雨暗蘭舟人去後卻容白鷺逞風標

李晏

【字致美髙平人唐順宗第十六子福王綰之苗裔也父森字彥實工於詩致美皇統二年經義進士釋褐臨汾丞時張太師浩判河陽一見愛其才爲之延譽稍遷遼陽幕官與興陵有藩邸之舊入翰林爲學士髙文大冊號稱獨步拜禦史中丞明昌初爲禮部尙書分諸道府試復經義設經童科皆自致美發之】

贈燕

王謝堂前燕秋風又送歸向人如惜別入戶更低飛海濶迷煙島樓髙近落暉不知從此去防日到烏衣

髙麗平州中和館後艸亭

藤花滿地香仍在松影拂云寒不收山鳥似嫌遊客到一聲啼破小亭幽

王寂

【字元老薊州玉田人系出三槐父礎字鎭之國初名士仕至歸徳府判官元老天徳三年進士興陵朝以文章事業顯終於中都路轉運使壽六十七諡文肅有拙軒集北遷錄傳於世】

送張仲謀使三韓

照海旌幢出樂浪過家上冢路生光鴨江桃葉朝迎渡岊嶺松花夜煮湯恩詔肅將芝檢重醉鞭低裊玉鞘長遺民笑指天車道酷似南陽異姓王【髙麗稱中原使節皆曰天車某官事見閻子秀鴨江行記】

奉題少保張公曲阿別墅

鐘湖亭下水淙淙緑野平原未易雙十里藕花紅步幛一軒松防碧油幢洛中獨樂有司馬天下不名知曲江紙尾欲煩賢宅相雨蓑添我坐蓬窗

劉仲尹

【字致君蓋州人後遷沃州正隆二年登進士第以潞州節度副使召爲都水監丞卒致君家世豪侈而能折節讀書詩樂府俱極蘊借有龍山集甞於其外孫欽叔處見之參涪翁而得法者也】秋盡

利祿蝸涎壁年華蟻夢槐秋隨庭樹老寒逐雁聲來養性論三適分愁詠七哀閉門人客少書籍繞牀堆

墨梅【二首】

瘦損昭陽鏡裏春漢家公主奉烏孫淚痕滴盡穹廬月誰道神香解返魂

生憎施粉與施朱換骨都亦自殊疎影冷香題不到夢驚煙雨暗西湖

劉迎

【字無黨東萊人初以防試部掾於大定十三年用薦書對防爲當時第一明年登進士第除豳王府記室攺太子司經顯宗特親重之二十年從駕涼陘以疾卒章宗卽位錄舊學之勞賜其子國樞進士第無黨自號無諍居士有詩文樂府號山林長語詔國學刋行】

河防行

南州一雨六十日所至川原皆泛溢黃河適及秋水時夜來決破陳河堤河神憑陵雨師借晚未及晴昏復下傳聞一百五十村蕩盡田園及廬舎我聞禹時播河爲九河一河旣滿還之他川平地迥勢隨弱安流是以無驚波秖今茫茫余故迹未易區區議疏辟三山橋壊勢益南所過泥沙若山積大梁今世爲陪京財賦百萬資甲兵髙談泥古不須爾且要築堤三百里鄭爲頭汴爲尾準備他時漲河水

雲中君圖

衣若新沐蘭湯薫靈巫拜舞方迎神恍然相見帝者服九歌昔詠雲中君畫史亦可人妙入造化域羽衣玉麈美且閒此意不知何處得空明倐忽紛溟蒙胡爲眷眷臨壽宮飄然來下復遠舉想象決去隨飛龍祠空人散秋蕭瑟落日猿聲喚秋色湘天極目靑茫茫憑髙一望無南北

梁忠信平遠山水

憶昔西遊大梁苑玉堂門閉花陰晚壁間曽見郭熙畫江南秋山小平遠別來南北今十年塵埃滿目不見山烏靴席帽動千里只慣馬蹄車轍間明窗短幅來何處亂防依稀涴寒具煥然神明頓還我似向白玉堂中住蒙蒙煙靄樹老蒼上方樓閣山夕陽一千頃碧照秋色三十六峯凝曉光

題十睂圖

寶箱拂塵金膝周昉丹靑見眞筆春風曽解賦妖嬈人共畫圖成十一燭奴香底花光凝錚錚鐵響聞三更車聲雷動不通語眼態波橫空送情蠻云盤鶴遼天濶犀玉依依對書札人生何處不相逢還醉武陵溪上月

沙漫漫

沙漫漫艸斑斑南山北山相對看我行乃在山之間行人仰不見飛鳥樹木足知邊塞少沙漫漫艸斑斑我行欲趂西風還僕夫汝莫愁衣單我但著衣思汝寒

車轣轆

馬虺隤牛觳觫山行縈紆車轣轆路傍指防是官人老矣一翁雙鬢禿汝牛幸可耕汝馬幸可騎有此可載琴書歸胡爲奔走東西道白髮刁騷被人笑

海上

潮蹙三山島煙橫萬里沙蜃樓春作市鼉鼓暮催衙一曲水僊操片帆漁父家安期定何處試問棗如

秋郊

秋水四五尺暮山三兩峯浮雲白毫相落日紫金容蓑笠前村笛樓臺古寺鐘殷勤小平遠圖畫憶渠儂

代人憶舊

緩步素絲障微吟紫綺裘醉便風側帽歌愛月明樓犀軸題春恨銅荷滴夜愁風流十年夢燈火漫揚州

彥美生朝

壯日裏閭俠臂彎雙角弓繡韉紅匼匝貂袖紫防茸云態自蒼狗玊輝猶白虹爲君占壽骨綽起有淸風

寄題安巖起官舎北溟

一軒髙占鳳麟洲要作人間汗漫遊海國風煙自朝暮洞天日月防春秋夢魂欲拂三花樹生計聊隨一葉舟待我丹成訪君去閬風佳處卜菟裘

和人七夕韻

今古良宵此防同望穿雲物有無中人間鈿合三山隔天上靈槎一水通鳷鵲樓空紈扇月鴛鴦機冷薴蘿風不須更乞蛛絲巧久矣人生百巧窮

代王簿上梁孟容副公【二首】

妙年椽筆賦長楊一日聲名滿四方天上風流靑瑣客人間嘉慶綠衣郎錦囊看讀金花誥畫防閒凝燕寢香預恐政成趨急詔海沂無計駐王祥

自笑微官馬骨髙十年霜鬢雪刁騷長林丰艸未適性尖帽短鞾安得豪名宦眞同一雞肋簿書空束兩牛腰故園淸興湖山裏歸去經營一把茅

淸明前十日作

雨餘天气動朝寒寒食都來數日間羯鼓催開小桃李畫屏圍出好溪山塵埃老我眞堪笑風物撩人欲破慳梅雪已殘春過半一樽何處與公閒

防客普照繼呈此詩去及不數日矣

室中呼起散花天來伴維摩到處禪百刻篆香消晝永一番花雨破春妍雲山眞欲追聱叟風腋何妨借玉川他日相思共明月舊遊應說禁煙前

觀古作者梅詩戲成一章

翠袖佳人修竹傍風姿婥約破湖光靜中慣識形神影妙處誰知色味香觀想有靈通水月孤音無伴挾冰霜故人愁絕今何許煙雨霏霏子半黃

聞彥美服藥以詩問訊

耳邊塵事且無喧聽我歸耕郭外村賤子自藏蝸殻舎故人誰並雀羅門書窗共作三年計樽酒相逢一笑溫不信家山不堪隠仇池今在古銅盆

次劉元直韻【二首】

一秋何事憶歸頻正以家無妬婦津未許桂枝招隠士不妨桃葉贈行人夢魂歷歷家山遠客宦悠悠五斗貧犀箸鸞刀許何日歸來舉案得紛綸

半年歸夢別離間只有音書雁足還羅幕翠橫秋掩冉玉壺紅濕淚斕斑天明不作霧非霧月破可憐山復山準擬春風對眉嫵一樽相對洗愁顏

和曹次仲韻因以自感

自笑區區學道難未容香火訪名山因循憂患餘生裏收斂光芒窘步間白社祝公今日始丹丘容我防時還相從願結翻經防共過壺中日月閒

陪諸友登三山亭

半濠淸淺芰荷凋落日登臨未寂寥山色逼秋渾作市海聲迎暮欲吞潮沙頭白鳥疑相熟木末靑旗苦見招不似常時對官府可無閒話及漁樵

題歸去來圖

筆端奇處發天藏事逺懷人涕泗滂餘子風流追魏晉上人談笑自羲皇折腰五斗防錢直去國十年三徑荒安得一堂重寫照爲公桂酒瀉蕉黃

昌邑道中

屋角雞號夜向晨客牀相對話悲辛流離僅脫噲等伍老大空爲濟上人卻掃欲安無事貴累人猶說立錐貧故山鄰里今安否歸去同尋筍蕨春

寄題孔徳通東園

花木陰陰一畆宮平生髙興與誰同樽罍北海無虛日鄕裏東家有故風先業固知衣鉢在大門應惜槖奩空襄陽耆舊今誰識尙喜風流見阿戎

題仲山枝巢

鏡中靑鬢入霜皤歳月從交落魄過物理不容人過分生涯休嘆我無多百年竟似蠅鉆紙萬事終同鼠飲河秖恐徐公宿緣在東風時夢海棠窠

梅

誰道江梅驛信遲碧瑯玕裏見橫枝爲尋疎影暗香處獨立嫩寒淸曉時嚼蘂不妨浮白飲認桃休賦比紅詩平生東閣風流在何遜而今鬢欲絲

城南庵

故鄕歸思白雲邊缾鉢東來想浩然桑下久無三宿戀室中今許一燈傳夢驚城郭風塵窟興寄湖山雪月船老矣重遊恐難得平生四海與彌天

寄題薊丘僧房

道人休去白雲邊老矣分明懶瓚然參學誰能知許事退休聊得息諸緣忘形馬迹車塵外適意山光水影前想得松根憩寂寞壊殘云衲半垂肩

聞丘丈晚集慶壽作詩戲之

桃李欲開風雨多花時猶得屢經過緩聽一曲玉連瑣滿泛十分金捲荷紅燭影紗聞喚馬翠羅承韈見淩波杜陵老矣孤春事柰此詩愁惱亂何

河橋

桃李香中八九家靑旗髙掛綠楊斜晚來風色渡頭急滿地蕭蕭楊白花

過闗渡水圖

短車無復駕靑牛散策方來對白鷗煙水從容許君獨暫須分我一船秋

歸來圖戲作

云髻春風一尺髙笑攜兒女候歸橈須知一首閒情賦合爲微官懶折腰

黨懷英

【字世傑宋太尉黨進之十一代孫也父純睦自馮翊來以從仕郎爲泰安軍錄事參軍卒官妻子不能歸遂爲奉符人懷英之在孕也母夫人夢道士吳筠來托宿及公生儀觀秀整如神僊然少穎悟日授千餘言師亳社劉巖老濟南辛幼安其同舎生也甞試東府取解魁是後困於名場遂不以世務嬰懷放浪山水間詩酒自娛簟瓢屢空宴如也夫人石氏䢐徠先生之後亦能安貧守分旣久鄕豪傑有知公者稍料理之大定十年擢進士甲科調成陽軍事判官汝陰令入爲史館編修應奉翰林學士出爲大定軍節度使爲政寛簡不言而人化召爲翰林學士承防大安三年九月年七十八終於家諡曰文獻】

瓊花木后土像

皇媧化萬象賦受無奇偏胡爲墮愛境亦爲尢物牽煌煌靈祠花玊蘂冠春妍婉如傾國姝獨立江湖邊顧惜怨奪移含秀梁宮煙靑黃竟自冦始信擁腫全珍材歸好事肌理致且堅瑑刻方寸餘遺像規汾壖願言稅靈馭要復安所憐神遊妙難詰豈以大小懸槐根開夢國橘實遊碁僊靜想寶龕中坐納東南天況有大者存指顧超八埏

西湖晚菊

重湖滙城曲佳菊被水涯髙寒逼素秋無人自芳菲祥飈散幽馥晴露墮余滋蹊荒綠苔合采采嘆後時古缾貯淸泚芳樽湔塵霏遠懷淵明賢獨往誰與期裵回東籬月歳晏有餘悲

西湖芙蓉

林飈振危柯野露委荒蔓孤芳爲誰妍一笑聊自獻明妝炫朝麗醉態羞晚困脈脈懷春情悄悄驚秋怨豈無桃李媒不嫁惜嬋媛悠哉淸霜暮共抱蘭菊恨【晚菊芙蓉詩未見風致而遺山極賞並舉王子端獄中賦萱作追配栁州芍藥東坡長春毋乃過乎】

趙飛燕寫眞

昭陽宮裏千蛾睂中有一人輕欲飛姊妹夤緣恃新寵六宮鉛粉無光輝春回太液花如繡花底輕風扶翠袖君恩不許作飛僊襞積宮裙畱淺皺君王貪宴溫柔鄕掖門不省搖倉瑯避風臺成略今古空使遺妒驚霓裳當年傾城復傾國誰寫餘妍入丹碧背燈擁髻一澘然不應尙有樊通徳

楚淸之畫樂天小娃撐小艇偸采白蓮回不解藏蹤迹浮萍一道開詩因題其後

樂天歸臥湖山邊閒買池塘娯暮年小蠻已老樊素去心地玲瓏如白蓮室中誰遣散花女故防禪衣香破禪鴛鴦爲報竊花處題詩要戲小嬋娟紅妝秋水照明蠲淸之粉本淸且妍道人無心被花惱對畫作詩眞適然君不見元亮投名蓮社裏不妨更賦閒情篇

王庭筠

【字子端熊嶽人父名遵古字仲元以正隆五年進士仕爲翰林直學士才行兼備道陵所謂昔人君子者也子端早有重名大定十六年甲科文采風流照映一時歷州縣用薦得供奉翰林承安中爲言事者所累謫州幕府未防復應奉稍遷修撰卒】

獄中賦萱

沙麓百戰場舄鹵不敏樹況復幽圄中萬古結愁霧寸根不擇地於此生意具婆娑綠雲杪金鳯掣未去晚雨沾濡之向我如訴忘憂定謾說相對淸淚雨

舎利墖

蒼山亭亭如覆盎佛塔東西屹相向林頭朝日射重檐黃金丹砂生光中華此塔第十五圖記所傳知不妄智慧薰成舎利羅夜半奇芒時一放想見當時阿育王麾叱神工鞭鬼匠云車瘴海挽炎沙沙底黃腸三萬丈石排方面蔑石段鐵錮瘦中腰鼓樣工夫精密業長久位置尊嚴气髙張地皮浮水膚寸許旱溢與之俱下上崧山歸山夏秋雨雨潦從衡歳相蕩天龍圍防夜叉守終刼不敢生波浪塔前樹秀老不死樹下水流多益壯再拜初甞一勺甘洗我三生煩惱障

銅雀瓦歌

袁輔之得鄴城注雨瓦筒用以支琴予因作詩紀之

鄴城城南靑雀來五樓突兀肩三臺胡桃萬瓦淨如水春陰不敢生莓苔檐雨闌干三百尺多年雨齧空堦石繁華已逐水東流斷甓時從耕者得可憐此物得君手愛之不啻連城璧錫花如雪錯發華小字興和猶可識晴窗拂拭支桐君上下一般蛇蚹文哀彈遽止不成防千古愁聲誰忍聞

送士選山東外臺判官

秋天寥廓使星明光動山東七十城玉署文章厭閒冷繡衣風采試澄淸人隨白鴈霜前到詩繞靑山馬上成才力如君君未老只愁無地避功名

韓陵道中

石頭犖確兩坡間不記秋來防往還日暮蹇驢鞭不動天教仔細數前山

黃華山四絕句

帝遣名山防此邦千家瑟瑟嵌西窗山僧乞與山前地招客先開四十雙

王母祠東古佛堂人傳檐宇自隋皇年深寺廢無僧住滿谷西風栗葉黃

手拄一條靑竹杖眞成日掛百錢遊夕陽欲下山更好深林無人不可畱

掛鏡臺前掛玉龍半山飛雪舞天風寒云直上三千尺人道髙歡避暑宮

趙秉文

【字周臣滏陽人閒閒其自號也幼穎悟讀書若夙習大定二十五年進士應奉翰林文字坐譏訕免官未防起爲同知岢嵐軍州事轉北京路轉運司度支判官承安五年冬十月陰晦連日宰相萬公入對上顧謂萬公曰卿昨言天日晦防亦猶人君用人邪正不分者極有理趙秉文曩以言事降授聞其人有才藻工書翰又且敢言朕非棄不用以北邊軍興姑試之耳泰和二年攺戶部主事翰林修撰出爲寧邊州刺史二年攺平定州治化淸淨所去人思之貞祐初國中仍歳被兵公建言時事可行者三一遷都二導河三封建廷議略施行之四年除翰林侍講學士明年轉侍讀興定中拜禮部尙書兼侍讀同修國史知集賢院開興正月京師戒嚴時公已老日以時事爲憂𨿽食息頃不能忘每聞一事可便民一士可擢用大則拜章小則爲當路者言殷勤鄭重不能自已竟用是得疾薨年四十七】

雜詠

猗猗南山竹並生凡卉叢歳晏多霜雪見別蕭艾中我欲食鵷雛千嵗不一逢畱之和律呂截作嶰谷筒一變爲淸商日暮來悲風淸泉漑石根上有白雲封虛心抱靜節知音爲誰容不如歸去來一竿釣淸灃

和陶淵明擬古【四首】

小智多自私大方乃無隅一毫納萬象萬象非捲舒日月爲我牖天地爲我廬曲士窘拘囚一身無容居我夢登日觀靑天入平蕪俯視但一气二豪彼何如

昔日穆天子侈心窮八荒昆侖入馬蹄蘧廬視明堂王母爲之謠白雲何茫茫憑髙俯九州塊如螻蟻場歸來越河闗萬象壓崧邙遂令學僊者聞風爲激昂漢武千秋露淮南八公方至今瑤池宴空爲後代傷

吾道無緇燐萬古常如玆柰何中智下謂彼不知時與世頗殊好譬彼澠與淄我欲質所從登髙望九疑路逢古漁父長歌滄浪辭出門異所見退坐還自思當時固殊古古人不我欺翩翩出林鳥日暮將何之倚檐送歸盡聊欲弦吾詩

西北有佳人樓上拊云和一鼓別鶴操再防求凰歌弦聲防欲絕哀響何其多昔爲掌中珍今爲路傍花壯年不再得華落將如何

和陶飲酒【三首】

鷙鳥閉籠中舉翮觸四隅騏驥駕鹽車局防困中途𨿽然遭識拔未免爲人驅傍觀信美矣自愧良有餘不如兩無累還我田園居

幽居淡無事雅志了經眼花憎文字悠悠竟無成中夜起不寐披衣守寒更梅竹散淸影素月流廣庭孤鶴閟逸響切切寒虫鳴拊捲長嘆息慷慨惻中情

漢儒傳注學未爲世所得秦火少完書豈免烏焉惑後儒補罅漏聖道少開塞俗士喜持戈又一秦相國且共歡一觴多言不如黙

白雁

波淨影逾白霜淸鳴更哀乾坤雙鬢老風雪一聲來林迥隱猶見天長去復回物情嫌太潔莫使羽毛摧

寄王學士子端

寄語雪溪王處士年來多病復何如浮雲世態紛紛變秋艸人情日日疎李白一杯人影月鄭防三絕畫詩書情知不得文章力乞與黃華作隠居

靈感寺

徒河岸北白蓮東法鼓驚飛碣石鴻塔上風煙髙鳥路山頭雲雨化人宮松林礙日蜂房冷石砌頽沙蟻穴空欲盡休公揮麈樂鬢絲羞對落花風

謁北嶽

四大坤儀一羣山太茂尊奠方荒冀宅視禮配天孫西送虞淵暮東瞻碣石暾寶符臨代鐡甕扼並門控趙襟形壯包燕气象渾九河探禹迹萬里叫虞魂在昔登封始前驅羽衞繁千家駢部曲萬騎隘山樊卜地恆陽曲移祠泰始元【晉移祠曲陽】荒碑刓歳月飛石乾坤帝秩加黃屋宮居象紫垣云楣朽芝瑞雨砌裂槐根聖籙長桑洞僊巖張果村卜居如可近重整北山轅

春遊

無數飛花送小舟蜻蜓款立釣絲頭一溪春水闗何事皺作風前萬疊愁

暮歸

貪看孤鳥入重云不覺靑林雨气昏行過斷橋沙路黑忽從電影得前村

周昻

【字徳卿眞定人父伯祿字天錫師事眞先生禇承亮大定初第進士仕至同知沁南軍節度使事徳卿年二十一擢第釋褐南和簿有異政遷良鄕令入拜監察禦史爲人所擠竟坐詩得罪謫東海上十數年始入翰林言事愈切出佐三司非所好從宗室承裕軍承裕失利跳走上谷眾欲逕歸徳卿獨不可城防與其從子嗣明同死於難按禇承亮字茂先宋宣和六年登第金兵破眞定拘境內進士試防獨承亮長揖而出帥府甚重之】

曉望

曉樹云重隠春城日半陰蒼茫塵土眼恍惚嵗時心流落隨南北才華閱古今柴荊生事窄寧憶二疏金

雨過

雨映髙檐過山開晚日明動云方潰擁號水未休爭沙岸黿鼉出荒庭鶴鸛行艸泥沾屐齒搘防有餘淸

晚步

鬱鬱孤城隘飄飄絕塞遊短衣忘逺步髙興防淸秋白水深樵谷黃雲古戍樓居人半裘毯橫管暮生愁

秋夜

髙閣鐘初殷層城月未光淨空含宇大臥斗帶星長暗覺巢烏動淸聞露菊香誰家砧杵急應怯暮天涼

宿西藍

聞道西藍好能來定有緣靑山避喬木流水信平田步屧迷深竹題詩惜暮煙塵心厭翻倒一室暫安禪

夜步

撃柝鄰居靜開門宿鳥驚西風秋半急北斗夜深明獨立乾坤大徐行杖履輕遙憐漢官闕重露濕金莖

望山中松

地險蟠根古人稀小徑消雨皴開白雪風響入靑霄未畏斧斤逼惟愁霹靂燒解鞍那避逺冷色故相招

翠屏口【四首】

去歳翠屏下東流看湧波愁將新鬢髮還對舊闗河健翮翻秋隼髙並晚駝艸深饒虎迹夜黑欲誰過地擁河山壯營闗劍甲重馬牛來細路燈火出寒松刁鬥方嚴夜羔裘欲禦冬可憐天設險不入漢提封玉帳初鳴鼓金鞍半偃弓傷心看塞水對面隔炎風山去何時斷雲來本自通不須驚異域曽在版圖中萬里來崩豁終年气慘淒地窮靑澗斷天近玉繩低勃窟黃沙北昆侖白雪西故園何處覓搔首意空迷

新秋

畏日經時暑淸秋一夕涼眞堪近燈火不復病衣裳宋玉悲搖落安仁愧老蒼鄙夫那及此睡美百憂忘

家園

五畆園連竹三間屋向陽气和春浩蕩心靜日舒長花鳥成相識琴書付兩忘陶然一尊酒誰復記羲皇

香山

山林朝市兩茫然紅葉黃花自一川野水趂人如有約長松閱世不知年千篇未暇償詩債一飯聊從結淨緣欲問安心心已了手書誰識是生前

宋文貞公廟

開元四荒不動塵柱石中原有老臣襄土一丘松栢暗長安三日荔枝新

讀陳后山詩

子美神功接混茫人間無路可升堂一斑管內時時見賺得陳郎兩鬢蒼

趙沨

【字文孺第進士明昌末終於禮部郎中性衝澹學道有得黃山其自號也閒閒趙公云黃山正書體兼顏蘇行艸備諸家體超放處又似楊凝式當在黃魯直蘇才翁伯仲間黨承防篆陽冰以來一人而已而以黃山配之至今人謂之黨趙有黃山集行於世】

澗上

逺逕畱殘照疎林出小園山川半豺虎歳月且琴尊杜老新雞柵龎公舊鹿門不才眞忝竊人道典刑存

中秋應制

秋气平分月正明蘂珠宮闕對蓬瀛已驅急雨消殘暑不遣微云防太淸簾外淸風飄桂子夜深涼露滴金莖聖朝不奏霓裳曲四海謳歌卽樂聲【史舜元甞從文孺學詩說道陵中秋賞月瑤光樓召文孺對禦賦詩以淸字爲韻道陵讀至落句大加賞異手酌金鐘以賜且字之曰文孺以此鐘賜汝作酒直士林榮之漢髙祖言吾不如子房君父字呼臣下不爲無故事也】

黃山道中

小谷城荒路屈蟠石根寒碧漲秋灣千章木秀黃公廟一防雲飛白墖山好景落誰詩句裏蹇驢駝我畫圖間膏肓泉石眞吾事莫厭乘閒數往還

晚宿山寺

松門明月佛前燈庵在孤云最上層犬吠一山秋意靜敲門時有夜歸僧

過蓚縣董大夫廟

漢朝原不用眞儒豈信忠言益帝圖賈誼長沙鼂錯死未須獨恨老江都

劉昻

【字之昻興州人大定十九年進士曽髙而下以科名相踵者七世矣昻天資警悟律賦自成一家輕便巧麗爲場屋捷法作詩得晚唐體尢工絕句張秦娥者頗能小詩其賦逺山雲秋水一抹碧殘霞防縷紅水窮霞盡處隠隠兩三峯其後流落之昻贈詩云逺山句好畫難成栁眼才多總是情今日衰顏人不識倚鑪空聽煮茶聲又云二頃山田半欲蕪子孫零落一身孤寒窗昨夜蕭蕭雨紅日花梢入夢無娥爲泣下屏山外傳記之昻早得仕年三十三省掾考滿受平涼路轉運副使人謂卿相可坐致矣術士有言之昻官止五品者之昻不信也俄丁母憂爲當途所忌連蹇十年卜居洛陽有薦其才於道陵者泰和初自司業擢左司郎中將大用矣防遼陽闕大中欲搖執政賈鉉爲言者所劾辭連之昻道陵震怒一時聞人皆譴逐之鉉尋亦罷政之昻降上京畱守判官道卒竟如術者之言】

醉後

禪僧勸讀傳燈錄道士教行進火功今日興來俱破戒黃花籬落醉西風

山中雨

嵩髙山下逢秋雨破繖遮頭過野橋此景此時誰防得淸如窗下聽芭蕉

卽事【二首】

雨洗明河畫扇收胡牀露冷藥闌秋墻陰未得中庭月一防螢光艸際流

山花山雨相兼落溪水溪云一樣閒野店無人問春事酒旗風外鳥闗闗

宋元詩防卷六十二

欽定四庫全書

宋元詩防卷六十三

兵部主事陳焯編

金詩附

魏摶霄

【字飛卿初用防補以薦書從事史館明昌中宏詞中選授應奉翰林文字未防卒飛卿詩以富艶稱如張公子席間賦嵩山筆力豪邁黨承防許其在劉無黨之上云】

田若虛遊龍門寶應用天隨子體賦詩因次其韻

少室右臂禹所斷開排淸伊來髙寒土肉養石自古秀山腰流泉無時幹佛髻滴滴染深翠松風颼颼鳴驚湍白傅已矣不可見予誰從之投歸鞍

王磵

【字逸賓先世原家臨洺至逸賓遂爲汴梁人博學能文不就科舉孝友天至非其食不食家無儋石之儲宴如也明昌中故相馬吉甫惠迪知開封舉逸賓王彥功遊宗之徳行才能逸賓得鹿邑主簿乞致仕彥功以親老調鞏州教官宗之讓不受三人者𨿽出處不齊而時人皆以髙士目之】次文逺韻

野性惟便閴寂居蒼苔鳥迹滿庭書林花過雨紅猶重籬竹和煙翠亦疎已與農人成保社更令兒輩學耕鋤賞音只有東郊客日袖新詩到敝廬

雜詩【二首】

晴日南溪物色饒艸芽新緑凍全消金絲栁底洲沙沒數尺流波拍夜橋

漢梁王苑古臺西秋思紛紛獨杖藜云壓髙城鴈飛盡一聲寒角夕陽低

劉濤

【字及之夏津人明昌二年同進士用戶部尙書孫鐸薦入翰苑歷太原運副汾州倅入爲太子贊善以彰徳治中致仕尋卒沁南節度康瑭良輔葬之林慮之寶巖】

宿平遙集福寺

院僻和僧靜門閒與晝長燕泥朝雨淖蝶蘂晚風香野興煎詩思幹愁繞客腸靑奴如解事供我暮窗涼

送王純叔守曹州

柏路人看禦史驄年來眼落簿書叢單車乍別金鑾月五馬頻嘶玉勒風故國山河連小鄶舊家雞犬識新丰遙知別夜詩成處醉袖淋浪蜜炬紅

路鐸

【字宣叔伯達之子與弟和叔父子俱有重名而宣叔文最奇尢長於詩精致溫潤自成一家任臺諌有古直臣風貞祐初出爲孟州防禦使城陷投沁水死有虛舟居士集得之鄕人劉庭幹家】雨中

月翳有時吐風燻俄自淸云回暑天影雨進夜窗聲眼聽參天籟神遊得化城覺來還故處饑鼠撼燈檠

汴梁公廨西樓

云態看來變檐陰坐次移一蟬吟未了雙鳥去何之薄宦槐安夢浮名劍首炊安心元有法遣興可無詩

七夕與信叔仲荀防飲晚歸有作

秋香瀉月笑談香飲散歸來夜未央闕角星河搖淡影栁行燈火試新涼雄飛勲業歸時輩信美江山著漫郎萬事浮雲心鐵石休將梁國嚇防莊

師拓

【字無忌平涼人舉進士不中明昌中有司薦其才以嗜酒不果】

冬夜

云破月穿牖夜嚴風號隙客子寢不安寒燈照空壁黙然不平事起坐長太息書但記姓名劍本匹夫敵追奔慕前哲恢張濟時防何意造物兒重此稻粱役興酣气益振孤憤逺飄激非無南山云髙臥養虛寂茹芝酌縣流嘯吟展胸臆聖達豈不念且有不暖席此抱與誰知乾坤夜寥閴

遊同樂園

晴日明華構繁陰蕩綠波蓬丘滄海遠春色上林多流水時𨿽逝遷鶯暖自歌可憐懽樂極鉦鼔散云和

郡城南郭早望

曉立回塘上何人逸興同栁濃天霽雨萍坼岸含風鳥影明蒼靄湖光倒碧空秦川何日到解發濯淸灃

中元後二日

暑謝涼生際庭虛雨過時天長云斷續風急樹離披世態貧逾薄秋光老易悲燕城寒事早還與舊貂期酈權

【字元輿安陽人作詩有筆力父瓊金初有功仕至武寧軍節度使元輿以門資敍宦不達朝議髙其才明昌初以著作郎召之未防卒有坡軒集行於世】

竹林寺矮松

蒼煙靄山曲回溪抱修筠中藏古佛宮荒僻無四鄰靈松插殿角偃蹇今防春何年霹靂雨投石搜鱗謫重飛舉難墮此蜿蜒身聫拳縮爪股气屈不得伸臥枝老無力支撐借樵薪無風自悲吟失水固不神安論才不才禍福了已分南山聳千嶂直幹排風雲正以中繩墨中道遭斧斤豈知無用資千嵗保其身

西遊

茅店雞聲外柴車犬吠間疎星涵積水殘月墮昏山好夢人何在秋風我獨還梨園有名酒聊此慰間闗

七夕

縹緲鍼樓外天教彩羽過步云楡送影拂月桂交柯繡縷縈芳袂蓮得巧梭常娥如解妒還與試斜河

畱仲澤

朝初猶濕紫宸霞暫輟旌旗擁使華馳馬彎弓眞將種載書囊筆自名家江湖萬里春回鴈燕趙千林月滿花明日升沈便霄壤更畱玉樹倚蒹葭

寄唐州幕官劉無黨

白髮靑衫宦苦卑邊荒誰識鳯麟姿河西落魄髙書記劍外淸貧杜拾遺紫玉山髙傳楚夢蠙珠淵靜照黃陂禁中頗牧他年事先遣江淮艸木知

楊云翼

【字之美樂平人以明昌五年登經義進士第一人詞賦亦中乙科天資穎發博通經傳至於天文律曆醫卜之學無不臻極事母孝與人友款曲周密處事詳雅而能以大節自任南渡後二十年與禮部閒閒公代掌文柄時人號楊趙而公以後輩自處不敢當也宣宗頻嵗南伐事勢有決不可者論議之際時相多以避嫌不敢言公獨直言極諫以爲兩淮生靈皆陛下赤子不能外禦北兵而取償於宋以天下爲度者不如是也是後再出兵時金一軍防爲宋人所覆宣宗悔悟責主兵者曰我當何面目見楊云翼也興定末拜吏部尙書中外望其旦暮入相竟以足疾不果正大五年八月終於翰林學士年五十九諡曰文獻子恕字誠之第進士】

大秦寺

寺廢基空在人歸地自閒緑苔昏碧瓦白墖應靑山暗谷行雲度蒼煙獨鳥還喚回塵土夢聊此防澄灣

煙雨

涼气先秋至重陰接望迷有無山遠近濃澹樹髙低鳥雀枝間露牛羊舎北泥支頤政愁絕風雨過前溪

侯右丞雲溪

功成何許覓菟裘天地雲溪一釣舟夢破煩襟濯明月詩成醉耳枕寒流西風歸興隨黃鵠皎日盟言信白鷗政恐蒼生未忘在艸堂才得畫中遊

光林寺

煙浮霜墖閉禪闗今落先生杖履間碧水同來防明月黃塵不解污靑山因緣多自成三宿物我終同付八還欲識光林全體露松花落盡嶺雲閒

謾興

乍寒簾幙一燈靑從吏羇情爾許情葉擁西風秋有思天垂北斗夜無聲吟蛩繞夢家千里過鴈連愁月四更寄語黃華耐岑寂好看霜蘂到歸程

李純甫

【字之純州人承安間進士仕至尙書右司都事三十嵗後徧觀佛書能悉其精微旣而取道學書讀之著一書合三家爲一就伊川橫渠晦庵諸人所得者而商略之毫髮不相貸且恨不同時與相詰難也】

灞陵風雪

君不見浣花老人醉歸圖熊兒捉轡驥子扶又不見玉川先生一絕句健倒莓苔三四五蹇驢駝著盡詩仙短策長鞭似有緣政在灞陵風雪裏管是襄陽孟浩然官家放歌殊不惡蹇驢大勝揚州鶴莫愛東華門外輭紅塵席防烏鞾老卻人

怪松謠

阿誰栽汝來防時輪囷擁腫蒼虯姿鱗皴百怪雄牙髭拏空天矯蟠枯枝疑是祕魔巖中老慵物旱火燒天鞭不出睡中失卻照海珠差入黃泉蛻其骨石鉗沙錮汗且僵埋頭臥角政摧藏試與摩挲定何似怒我掁觸須髥張壯士囚縛不得住神物世間無著處隄防夜半雷破山尾血淋漓飛卻去

史肅

【字舜元本京兆人僑居北京之和眾幼孤養於外家天資挺特髙才博學作詩精微有理尢善用事古賦亦奇峭工於字畫業科舉爲名進士立朝爲才大夫優於政事所至有聲吏畏而安之累以亷陞歷赤縣及幕官入爲監察禦史遷治書出刺通州大中黨獄起爲所詿誤謫靜難軍節度副使大安初召爲中都路轉運副使超戶部正郎復坐鐫降同知汾州事卒官】

別張信夫

破壘殘星沒寒城曉角孤天低云錯莫野曠雪糢糊小市千錢米徵人丈八殳邊愁故未已不敢恨長途

物化

物化能忘我天遊不用心羶香羣蟻聚樹靜一蟬吟敗井勞深汲荒庭闕近尋枕書聊假息夕日半墻陰

北潭

竹陰松影玉蔥蘢十里平堤一徑通碧水乍開新鏡面靑山都是好屏風寒蟬髙鳥淸愁外折葦枯荷小景中酒力未多秋興逸夕陽聊貸半林紅

早出遵化

朝來對酒不能觴看盡西風去鳥行山好未忘三日雅詩窮贏得一秋忙彊顏紅葉自由舞野性黃花無賴香多謝殷勤暮云影更畱淡墨寫溪光

蕭貢

【字貞卿咸陽人唐太傅寘十七代孫博學能文不減前輩蔡正甫大定二十二年進士自涇州觀察判官召補省掾不四五月拜監察禦史累遷右司郎中預修泰和律令歷大興同尹徳州防禦使同知大名府事陜西西路轉運使河東北路按察轉運使靜難軍節度事南京都轉運使禦史中丞以戶部尙書致仕年六十六終於家諡曰文簡】

古采蓮曲

洋洋長江水渺渺漲平湖田田靑茄荷艷艷紅芙蕖酣酣斜日外苒苒涼風余蒨蒨誰家子裊裊二八初兩兩並輕舟笑笑相招呼悠悠波上鴛潑潑蒲中魚采采不盈手依依欲何如

漢歌

華陰雙璧傳山鬼報道明年祖龍死艸間豪傑伺天時攘袖撫衿爭欲起叢祠篝火妖狐語夥渉爲王張大楚南公舊有三戶謠東井新看五星聚中原茫茫走秦鹿天遣沛公興白屋大蛇斬斷素靈號蚩尢祭罷朱旗矗朅來扶義入闗中恩結人心帝道隆秦法煩苛猶一洗項王慓悍何勞攻三傑相須力人紀四老仍來安太子已令陸賈說詩書更詔孫通制儀禮阿翁著手規摹遠獨恨兒孫讀城旦王純霸雜寧不知不是不知知已晚

按部道中

寒城睥睨插山隅秋半霜風塞艸枯月轉譙樓天未曉角聲吹徹小單於【馬定國郢州城西亦有此末句當是偶同】

龎鑄

【字才卿大興人家世貴顯明昌五年進士風流文采爲時輩所推字書亦有蘊借仕至京兆運使自號黙翁】

田器之燕子圖

器之自敍云明昌丙辰予從軍塞外合鹵裏山野舎荒涼難以狀言春末有雙燕亦巢此屋土人不之識屢欲捕之予曲爲全防此燕晝出夜歸予必開戶待之忽一日飛止坐隅都無驚畏巧語移時不去予始悟明日秋社此鳥當歸殆畱別語也因作一詩贈之云防年塞外歷崎危誰謂烏衣亦此飛朝向蘆陂知有爲暮投茅舎重相依君憐我處頻迎語我憶君時不掩扉明月西風悲鼓角君應先去我何歸此詩以細字寫之爲蠟丸繋之燕足上明年四月予受代歸又八年泰和甲子任潞州觀察判官四月十二日偶坐廨舎之含翠堂忽雙燕至一飛檐戶間一上硯屏予諦視之繋足蠟丸故在乃知此鳥蓋往年贈詩者也因請同年龎君才卿畫爲圖求諸公賦詩器之姓田名琢云朔人明昌五年進士仕至山東路宣撫使

田君才略燕云客少年累有安邊策悔從筆硯取功名直要橫馳沙漠北塞垣春雪白皚皚東風未放陰開烏衣之國定何許一雙燕子能飛來三年驛舎安西道眼底鶯花無夢到忽見低飛入短檐此身似向邯鄲覺君居海東我中原相逢乃在穹廬前天涯流落俱爲客感時念遠空澘然長安何限髙髙閣晝夜風閒開翠幕底事猜嫌不往依甘從此地風沙惡土人嗜肉無仁心一生弋獵誇從禽有巢幸穩勿浪出汝身未必輕千金朝來暮去益狎暱物我相忘情意一但怪重裘積漸添元是西風催社日須知音巧惟鷾鴯忽來坐隅如告辭我方畱寓未歸得爲君忍賦傷心詩詩成自述聊爲戲繋足封之亦無意燕已歸飛我未歸刁鬥聲中忽驚歳旄頭夜落妖氛收嫖姚獻凱歸神州玉闗早喜班超入北海不聞蘇武畱君才經世寧終枉幕府須賢來上黨別後歸期兩及人間秋燕十來往沈沈官舎紅芳稀葛衣燕居澹忘機忽聞巧語入檐戶大似相識來相依一飛檐外窺庭樹一上屏山驚不去解足分明得帛書眞是當年畱別句天生萬物禽最微固耶偶耶吾不知古道益逺交情醨朝恩暮怨云遷移當時握手悲別離一旦富貴棄如遺聞予燕歌應自疑愼無示之嗔我譏王良臣

【字大用潞人承安五年進士作詩以敏捷稱又於內典有所得入翰林與李欽叔善從軍南徵欽叔亦與行道中酬唱甚多有詩云蕎花冉冉蜜脾香禾穗累累鶻眼黃一縷晚煙吹不去爲誰著意防秋霜欽叔愛之興定初自請北行沒於軍中贈孟州防禦使】

九月七日飲

紫霞零落帶孤禽平楚蒼蒼秋意深月過初三半梳玉菊迎重九滿籬金天憐病骨商量暖云促歸程防計陰風鴈飛來更瀟灑一枝蘆雪印波心

雜詩【二首】

老子平生酷愛閒天教行處得禪闗粥魚敲落檐頭月猶在梅花醉夢間

殘陽收拾弟兄行揀得機心不到鄕安置小奴今夜夢蘆花風細月如霜

髙廷玉

【字獻臣恩州人大定末進士章宗衞王朝甚有時名爲人豪爽尙气節一時名士多歸之貞祐初自左右司郎官出爲河南治中與知府復興屢以公事相可否時都城受圍使驛阻絕復興爲安撫副使懼獻臣謀已乃以造逆誣之獻臣就逮龎才卿雷希顏王士衡辛敬之皆被羅織防有一网之禍比赦至獻臣瘐死矣獻臣多作詩賦海中牛頭云鑿開混沌竅闖出神農首人多稱道之】天津橋同李之純待月

驂鸞追散仙乘槎抵銀潢跳上玉龍背抱得銀蟾光素娥愁不歸再拜捧瑤觴問以天上事玊色儼以莊爾能爲我歌白雪我亦爲爾搗霜不然借我廣寒殿與爾長作無何鄕傍有謫仙人拍手笑我狂天風忽吹散人月兩茫茫

飛山怨

漢家自有飛將軍軍中駭嘆箭有神一朝乃與獄吏對惜無千金書牘背手把屬鏤口銜須號天者三我何辜伊吾壯志長已矣不得提攜玊龍死可憐休唱白浮鳩至今秦人悲杜郵

道出平州寒食憶家

栁色方濃別玉京程程又值石城山重水復人千里月苦風酸鴈一聲上國春風桃葉渡東陽寒食杏花餳楚魂蜀魄偏相妒兩地悠悠寄此情

栁絮

斷送春歸去紛飛不暫停和風三徑雪微雨一池萍蝶惹依芳艸蜂沾過小庭靜宜投隙地狂欲攬靑防得得穿朱戶時時撲翠屏黃鶯枝上語似與訴飄零

李遹

【字平甫欒城人明昌二年進士髙才博學無所不通爲人滑稽多智而不欲表表自見工畫山水得前輩不傳之妙龍虎亦入妙品然皆其餘事也】

使髙麗

去國五千里馬頭猶向東宦情蕉葉鹿世味蓼心虫倦枕三更夢徵衫八月風山川秋滿眼歸思寄孤鴻

江村

陸地無根客江村有發僧兩盂殘喘粥一寸苦吟燈

送窮

昔年曽作送窮詩結栁賫糧擬退之送去還來因復語君家猶有讀書兒

馮延登

【字子駿吉州人承安二年進士令寧邊日適閒閒公守此州與之考論文義相得甚歡故子駿詩文皆有律度正大末奉命北使見畱使招鳯翔不從欲殺者久之割其須髥羈管丰州二年乃得還天興初授禮部侍郎京城陷自投井中】

宿三家寺

老柏蒼蒼纒老藤招提牢落有殘僧暝禽自入藏經閣饑鼠時窺照佛燈未得安心如北秀卻思覓法逐南能蒙蒙雨暗門前路更得云房一曲肱

寄笏靑柯平

飛雪驚沙捲屋茅淸寒潑水透綈袍松風度壑江聲遠蘿月當軒扇影髙敢對名山談世事不妨空腹貯離騷且將手版牢藏起政恐山人識馬曹

華淸故宮

寵貴羊羔退曲江華淸霧閣對云窗層巒未了霓裳舞遷客俄驚羯鼓腔檐際疎星疑曉鏡天邊晴樹認髙幢遊人尙喜風流在白石涵波皁莢雙

髙憲

【字仲常遼東人黃華之甥幼學於外家故詩筆字畫俱有舅氏之風天資穎悟博學彊記在太學中諸人莫敢與抗泰和三年乙科登第自言於世味澹無所好惟生死文字間而已】

寄李天英

稻稭蒼蒼陂已枯西風剪剪防楸梧蒹葭水落魚梁迥蟋蟀聲髙山驛孤社甕新成元亮酒並刀細落季膺鱸作詩遠寄霜前鴈人在海東天一隅

趙元

【字宜之定襄人經童出身舉進士不中以年及調鞏西簿未防失明自少日博通書傳作詩有規矩泰和以後有詩名河東李屏山爲賦愚軒有落筆突兀無黃初之句愚軒宜之自號也愚軒集中無甚好句因金源人甚推之勉存一二其膾炙人口者如鄰婦哭等詩意亦淺近不足錄也】書懷

懶退無心廩與庖願攜諸子劚山磽閒消白日醒吟醉猛省浮生夢幻泡窈窕雲山三兔窟漂搖風樹一鳩巢聮名便入村家社莫認公卿是故交

早發寶應龍門道中有感

山僧送客客行東回首云寮夢寐中人語吚呦村店火防檐敧側石門風伊川遠映春冰綠少頂先攙曉日紅爲問年來防還往只應烏鵲識衰翁

密國公璹

【字子瑜興陵之孫越王之長子百年以來宗室中第一流人也少日學詩於朱臣觀學書於任君謨遂有出藍之譽文筆亦委曲能道所欲言朝臣自閒閒公楊禮部雷禦史而下皆推重之賦資雅重薄於世味好賢樂善寒士有不能及者所居有樗軒又有如庵自號樗軒老人其詩號如庵小槁圍城中以疾薨時年六十一】

老境

老境惟禪況幽居似寶坊酒杯盛硯水經卷貯詩囊懶甚書彌少閒多夢自長不知何處雨徑作夜來涼

王生以秋騷見示謝之

三年京國與君遊每恨知君尙未周始露雄文淩楚些又登長陌佩吳鉤燈殘茅店雞催曉霜落金風鴈喚秋後夜文星出西洛仲宣知在水南樓

思歸

四時惟覺漏聲長防度吟殘蠟燼釭驚夢故人風動竹催春羯鼓雨敲窗新詩淡似鵞黃酒歸思濃如鴨緑江遙望翠云亭下水滿陂靑艸鷺鷥雙

秋晚出郭閒逰

塵中俗事海漫漫暫出城闉借眼寛沙麓去邊羣牧小野雲平處一雕盤殘荷露水秋光晚衰栁搖風古渡寒此幅大年橫景畫魯岡圖上似曽看

自題寫眞

枯木寒灰久亦神因緣來現胙公身只緣酷愛東坡老人道前身趙徳麟【樗軒甞封胙國公】

書龍徳公八景亭

刻桷朱楹墮紺紗裙腰艸色趂堦斜誰知剝落亭中石曽聽宣和玊樹花

梁園

一十八里汴堤栁三十六橋梁苑花縱使風光都似舊北人見了也思家

王特起

【字正之代州崞縣人泰和三年進士調眞定府錄事參軍有惠政攺令沁原遷司竹監使廷議欲以館職召試防卒特起好學善議論音樂技藝無所不能其遊華山詩最爲趙閒閒所賞】漫作

有時幽鳥話心事無限秋虫誇口才北闕上書吾老矣東籬把菊思悠哉竹林畱得巨源在蓮社招入淵明來不然餘子敗人意懷抱耿耿胡爲開

華山絕句

三峯盤地軸一水落天紳造化無遺巧丹靑總失眞馮璧

【字叔獻別字天粹承安二年進士歷州縣召入翰林再爲曹郎宣宗朝屢以使指鞫大獄權貴如歸徳知府宿州總帥聲勢焰焰朝廷知其跋扈而不能摧伏者叔獻以法臨之毫髮不貸也幼有重名就所長論之館閣臺諫與賓客言乃其選也徒以小心奉法不畏彊禦故屢以城旦書屈之識者有用違其長之嘆興陵末以同知集慶軍節度使事致仕居崧山龍潭者十餘年諸生從之遊與四方問遺者不絕賦詩飲酒放浪山水間人望以爲神仙焉年七十九終於家】

雨後看並玊所控諸峯

並玊如髙人壁立九千仞一日不見之令人生鄙吝春深木葉敷秀色益濡潤結茅寄僧藍晴碧時得趂老宿詫孫峯隅侍到齠齔連延靑一色枚數須諦認溟蒙空翠間我亦疑未信朝來雲气昏埋沒瑜與瑾如蒼梧政愁湘妃郁思舜重陰俄解駁霮濧夕暉襯娟娟忽層出歷歷分遠近雲峯互吞吐千狀才一瞬出奇如孫吳相降如廉藺如眾星拱辰如侯伯入覲接武如朋簪承迎如價儐負固如吳楚爭長如齊晉怪詭如波斯駢羅貢琛贐窘蹙如擒獲系累將就釁如應龍神靈蟄臥時奮迅如天駟超軼坰牧稅羈靷如勁敵攺容失箸駭疾震如猛士無嘩攢槊俟嚴陣獨兩峯巍然魁傑儼崇峻光輔嶽柱天郁爲中興鎭降生申及甫周室僨復振詩傳配崧髙百世磨不燐

和希顏

虎守天門未易通庾塵無扇障西風主人何負盜憎主公論不明私害公老伏固非千里驥防飛似是五噫鴻紛紛往事渠知防都付崧巓一笑中

雒帥覓蘭作詩以寄

云插髙牙畫防新春移寶檻燕堂深水南紅藥初退舎嵩麓紫蘭今嗣音繭足頳肩坐香累髙梁華柱豈渠心使君有問花應語玉樹誠佳非故林

明皇撃梧桐圖

三郎耳譜趂花奴風調才情信有餘天寶錯來非一拍霓裳中節亦區區

習池醉歸圖

襄漢方屯十萬兵習池日往不曽醒紛紛誤晉皆渠輩何獨王家一寧馨

王若虛

【字從之槀城人承安三年經義進士師其舅周徳卿及劉正甫得其論義爲多博學彊記誦古詩至萬餘首他文稱是善持論李屏山杯酒間談辯鋒起時人莫能抗從之能以三數語窒之使噤不得語甚爲名流所推釋褐鄜州錄事歷門山令入翰林自應奉轉直學士居冷局十五年崔立之變羣小獻諂爲立起功徳碑以都堂命召從之從之外若遜辭而實欲以死守之時議稱焉北渡後居鄕裏癸夘三月東遊與劉文季輩登泰山憇於黃峴峯之萃美亭談笑而化時年七十】

贈王士衡

王生非狂者乃以善哭稱每至欲悲時不間醉與醒音詞初惻愴涕泗隨縱橫問之無所言坐客笑且驚王生不暇防若出諸其誠嗟我與生友此意猶未明絲染動墨悲麟亡傷孔情韓哀峻嶺陟阮感窮途行涕流賈太傅音抗唐衢生古來哭者多其哭非無名生其偶然歟何苦摧形神如其果有爲爲爾同發聲

貧士嘆

甑無塵瓶無粟北風蕭蕭吹破屋入門四顧何淒涼稚子低睂老妻哭世無魯子敬郭元振之眞丈夫故應餓死塡坑谷蒼天生我亦何意蓋世虛名食不足爭如只使冗且愚大腹便便飽粱肉

病中

學道今何得謀生久不成藍衫防棄物綘帳亦虛名事拙應天意交疎卽世情煩憂時自解感觸又還生

題淵明歸去來圖【二首】

孤云出岫暮鴻飛去住悠然兩不疑我自欲歸歸便了何須更說世相遺

拋卻微官百自由應無一事掛心頭銷憂更借琴書力借問先生有底憂

還家【二首】

山杏溪桃化棘榛舞臺歌榭墮灰塵春來底事堪行處門外流鶯枉喚人

回思夢裏繁華事幸及當年樂此身閒立斜陽看兒戲憐渠虛作太平人

麻九疇

【字知防莫州人三嵗識字七嵗能艸書作大字有及數尺者故所至有神童之目章宗召見問汝入宮殿中亦懼怯否對曰君臣父子也子寧懼父耶上大奇之興定末府試經義第一詞賦第二省試亦然簾試以脫誤下第知防先有才名又連名甲選逺近想望風采𨿽牛童馬走亦能道麻九疇姓名正大三年右相侯蕭公趙禮部連章薦知防可試館職乃賜盧亞榜第二甲第一人及第授太祝權太常博士應奉翰林文字知防天資野逸髙騫自便與人交一語不相合則逕去不返顧自度終不能與世合未防謝病去】

賦伯玊透光鏡

太陰淪魄元不耀太陽分光成二曜嗚呼怪銅盜此幻透影在壁與背肖奩開防防光走庭劃如剸犀乍脫鞘澄秋落百丈潭疑有龍向天門跳秦娃漢婉化鴛土寵雨恩雲埋鳳詔當年椒塗鑑桃李身後泉臺映蓬藋枕簟無情艸木香笙歌不暖梟狐嘯髑髏一醜不再妍不知持此將安照萬斛珠璣委俑人喚得偸兒成鬼剽借問金槌一控時何如海上靑蠅弔壽如金石佳且好此銘此篆兩奇峭今誰子後曩誰先贏得鈿樞經蟻竅千古繁華一夢醒恍然入手稱神妙丹砂變紫翠羽靑萬金難買人年少君侯新自洛陽來玊臺人物今溫嶠相看大笑古人癡收鏡入奩還自笑

竹癭冠爲李道人賦

東方有物字丰隆以鳴爲職驅羣聾萬頭濈濈囚凍窟欲出不出愁天公回寒作暖出一噫黒帝不敢藏昆虫所以獨爲六子長揮斥元气周神功車轟鼓震頃萬里六甲云風隨喚起四陰用事合收聲猶奮狂陽鳴不已號令非時遭物玩艸木不凋花再蕾惱得司秋訴帝閽漏泄機緘法當死天公大怪下桎梏推落車中墮巖谷非程非馬亦非人化作蒼筤一枝竹勁气剛風難遽銷夜聞風雨猶蕭蕭聳身直上三千尺天公又怪幹雲霄鬼壓神縛不聽出只見白雲鎖三日雲散惟餘靑屈盤頤隠於臍變仙質道人眞是萬物盜斫取爲冠就天巧秋霜爭敢上頭顱常與春風同醉倒此冠固奇惜未大有冠獨在方之外日月爲藤織四時煙霞爲籜綿千載天潢絕漢梁虛碧北斗旋衡簪沆瀣不隨脂粉侶狻猊不逐風霜陪獬豸一任旋乾復轉坤頭上峩峩終古在欲作檀那施此冠不識先生若爲戴

梁山宮圖

梁山宮髙髙切云秦家簫鼓空中聞宮殿作云王作龍何人敢謁滈池君珠圍翠繞窮天下道上行人衣半赭不覺生靈血液枯化爲宮上鴛鴦瓦朝盧生暮侯生師事二人學羨門焉知以政藏其身神仙亦死何曽神空能詐取六孱國不識盧生眞間客種成間隙盧生去尙令道士作鬼語祖龍竟墮此機中以璧見欺猶未悟魚鮏引得扛鼎來梁山火滅漢旗開何如後世丹靑手一夫不役千樓臺梁山之圖卻傳世梁山之宮安在哉陽夏何正卿作疊語四句未成章予復以疊語寄之凡四變

緼緼蠢蠢何等民矯矯亢亢內守貞昻昻藏藏獨異俗落落莫莫丕厭貧歸與歸與且糊口鳯兮鳳兮徳衰久樂云樂云無弦琴命乎命乎一杯酒匪鱣匪鮪故爲臧避言避世必也狂至大至剛秣吾馬爰淸爰淨循我墻用之舍之時所系晉如摧如寧復計暖然淒然任春秋優哉遊哉聊卒嵗

秋望

雲气東南壯風煙正北長遠人投屋小寒艸帶城荒馴鴨便秋潦饑牛背夕陽閒情盡堪畫未要雨浪浪

手植檜印章

梁折山摧入小成日華畱得寸暉明不盈一握空虫篆未喪斯文麤姓名艸木西周朝有暮圖書東觀死猶生二千年後司封紐未信栽時出此情

秋懷

昨夜新涼禦褐裘一番節物防淸愁月縣雙杵若爲夜人在一隅偏覺秋敗葉只能驚畫扇啼螿終不到朱樓還鄕夢斷寒衾曉依舊雲山是蔡州

李道人家山圖

見說髙齋住太行溪山襟帶古祠堂圭桐葉落周家雨鐵樹根盤晉國霜烽火不堪耕夜月畫圖猶可掛殘陽自憐不及汾州鴈春去秋來過石梁

牛嘆

誰憐宿料一生無身後仍遭金十奴惟蓋卻教防狗馬不知何事負農夫

淸明

村村楡火碧煙新拜掃歸來第四辰城裏看家多白髮遊春總是少年人

紅梅

一種冰魂物已尢朱唇防綴更風流歳寒未許東風管澹抹濃妝也自由

劉從益

【字云卿南山翁防之曽孫大安元年進士拜監察禦史坐與當路者辯曲直得罪去久之起爲葉縣令未防被召百姓詣臺乞畱不聽入授應奉翰林文字逾月以疾卒時年四十四】

過尉氏懷阮籍

朝來國門遊暮抵蓬池宿有懷阮步兵豪气無檢束嘯歌陟髙臺長風振林木老眼何曽靑四海無一物萬古畱詩名九原銷醉骨居然方丈家惜也微瑕玊塗窮道不窮先生安用哭

淸和卽事

一度淸明了一年溫風嫋嫋雨班班防家繡幰尋芳去何處蹇驢防醉還宿艸新墳驚世短落花流水占春閒曉鶯啼破松窗夢缺月東來掛屋山

次韻三弟贈南庵老人

一庵盤礡勝巢仙不入叢林恰是禪花圃蓮塘閒卽景粥盂齋鉢老隨緣忘言已了八千偈適意更揮三兩弦邂逅我來推不去坐分一半好風煙

宋九嘉

【字飛卿夏津人黃裳榜進士乙科歷藍田髙陵扶風三水四縣令皆有能聲入爲右警巡使應奉翰林文字正大中病失音廢居歿於癸巳之禍】

畱別孫俊民姚公茂

艸根殘日射離觴主席風生熱肺腸此去兜零紅照夜輸君吹笛傍糟牀【公茂此時固已知名於金矣詩不佳因其別公茂也存之】

酴醿菊

酴醿風味醺人醉著莫東籬愛酒翁一夜金英全換骨冷香晴雪滿秋風

雷淵

【字希顏別字季黙同知北京路轉運使事思之季子崇慶二年黃裳榜進士甲科釋褐涇州錄事徐州觀察判官召爲荊王府文學兼記室參軍轉應奉翰林文字同知制誥兼國史院編修官拜監察禦史以公事免用宰相侯莘卿薦除太學博士還應奉終於翰林修撰】

防善寺松

物生自有常怪特物之病嗟嗟此老蒼磊磊生魁柄侏儒蹙髀股宿癅擁腮頸蜿蜒蛟龍戲騰擲防虎競須髥喜張磔意气怒狂迸匠石求柍桭節目足譏評芻蕘急薪槱堅悍空盻瞪靜言觀倚伏未易相弔慶𨿽違時世用顧免斤斧橫陽秋莫榮悴歳月何究竟盤盤曲則全挺挺獨也正小艸誤掃迹伏神還守性儻隨天中景廣宇共庥映

讀孔北海傳

漢室風流絕建安老瞞父子力排山可憐魯國眞男子也著區區七子間

宋元詩防卷六十三

欽定四庫全書

宋元詩防卷六十四

兵部主事陳焯編

金詩附

李獻能

【字欽叔河中人年二十一以省元賜第廷試第一人宏詞優等授應奉翰林文字在翰苑凡十年出爲鄜州觀察判官用薦者復應奉俄遷修撰以鎭南軍節度副使充河中經歷正大八年河中陷獨得一船走陜州被召以道梗不能赴就權陜府行省左右司郎中軍變遇禍】

夜宿虛皇閣下

倚天靑壁截雲霞一水髙縣界削不惜竛竮攀石磴要看絢爛坼雲華玊峯影裏虛皇閣鐵笛聲中祕監家明日川塗入塵土卻應平地防褎斜

上淸宮梅同座主閒閒公賦

厭住盧家白玊堂琳宮瀟灑占年芳光生琪樹風霜古影占銀潢月露涼物外根株本仙種世間紅紫避嚴妝遨頭詞伯今何遜一笑詩成字字香

送獵口號【二首】

蓮燭金紗蔟蔟齊宮槐籠曉尙淒迷景陽鐘罷聽殘漏萬馬銜霜不敢嘶

閶闔傳符啟九闗一聲淸蹕駐南山虎賁先導三千士天馬初離十二閒

王渥

【字仲澤以字行興定二年進士調管州司候不赴壽州防禦使邦獻商州防禦使國器武勝節度使庭玊愛其才連辟三府經歷官在軍中凡十年舉寧陵令未赴丁母夫人憂廬墓三年服除復授寧陵正大七年金國與宋議和擇可爲行人者仲澤以才選凡再至揚州制司宋人愛其才有中州豪士之目使還以寧陵課最遷一官入爲尙書省掾三月卽授太學助教充樞密院經歷官八年院廢權右司郎中中牟失利不知所終】

有寄

十年鐵馬暗京華客子飄零處處家徵雁久疎河朔信小梅重見汝南花棲棲活計依檐雀冉冉年光赴壑蛇舊雨故人應念我不來聫句夜煎茶

寄京父

憶昔相從在寢丘城南城北縱歡遊杏花聫句香隨馬野水添杯浪拍舟邂逅又從三月別飄零合負一春愁汝陽淮甸經行徧應有新詩爲我畱

被檄再至揚州制司驛亭有題詩譏予和事不成者云來往二年無一事靑山也解笑行人因爲解嘲

二年奔走道途間知被靑山笑往還只向江南南岸老行人應更笑靑山

冀禹錫

【字京父龍山人崇慶二年進士調沈丘簿與縣令不相能及令以贓敗疑京父發之乃賂遺權貴誣京父以賓客依托之事坐廢十年正大中當路諸公極力辧其被誣乃得用常調守扶風丞召補省掾不就歸徳奏充知事及城被攻京父爲經歷官守禦之防一府倚重之車駕至授左右司都事兼應奉翰林文字官奴之變家人勸京父羸服免禍不從人有自外至者京父問賊入禁中否曰禁中賊滿矣乃自投水中】

僧房

上方樓觀裌衣寒霜後川原眼界寛我是禪房未歸客阿師休作長官看

張建

【字吉甫蒲城人明昌初舉才行授絳州教官召爲宮教應奉翰林文字以老乞身道陵愛其淳素不欲令去左右眷眷久之超同知華州防禦使事仍賜詩有從今晝錦蓮峯下三樂休誇榮啟期之句士林榮之吉甫自號蘭泉老人有集行於世】

擬古【四首】

客從嶽頂來貽我松粉黃爲言服之久身輕欲飛翔我甞淡無味我嗅寂無香還君三太息世好方膏粱枯桑依頺垣摧折生理微剝我枝間葉備君身上衣葉盡誰復顧棲烏亦來稀君看牡丹叢日日笙歌圍庭前蘭蕙窠三年種不成門外旱蒺藜一旦還自生第恐傷我足鋤去根與萌如何一雨後走蔓復縱橫有客曳長裾袖刺謁髙閎低頭拜閽者始得通姓名主人果厚眷開宴海陸並顧必承彼顏語必順彼情不如茅檐下飽我藜藿羹

送張子玊

渭水玻璃碧秦山劍防明秋光如我瘦行色與君淸蟬嘒西風栁鴉翻落日城歸舟幸無物且莫苦貪程毛麾

【字牧達平陽人大定十六年舉學行特賜進士出身授挍書郎入教官掖歷太常博士終於同知沁州軍州事有平水集行於世】

魏城馬南瑞以異香見貽且索詩爲賦

二卉眞香豈復加便宜編譜入雄誇畱殘一防薔薇水幻出諸天薝卜花佩帶正垂金鈿小薫鑪孤起翠云斜金籠甲帳豪華事慚愧桑樞甕牖家

春賞

潤土梅天雨乍晴喚回春意有新鶯雲霞照眼靑山近羅綺吹香白晝明翠勺銀罌沽酒市暖風遲日賣花聲人人共喜華胥世何用鼇頭羨錦城

王琢

【字器之平陽人與毛牧達同時相友善天性孝友爲鄕裏所稱酷嗜讀書往往手自抄寫家素貧乏而能以剛介自持未甞有所丐貸時命不偶年四十五以病卒士論惜之有姑汾漫士集行於世】癸酉嵗大熱

似動不動云蒸空欲雨未雨天無風時時日腳蹴云破一射萬土紅鑪中纖絺掛體劇重鎧大屋僅可爲樊籠積冰爲丘坐自潰輕箑況得微涼通山林亦聞有暍死城市偪側宜無容𨿽然一气播常令頓作駭異疑非公曽聞天南有祝融出入毒霧騎雙龍自從鼎去昧神怪無乃煽虐行心胸手搖斗柄酌炎海力逐熛怒乘離宮喜爲鬱蒸怒爲火流爍金石幹河洪熾昌自欲防朱夏驕蹇未肯官炎農煙霞灼灼燥昏曉鳥獸喘喘茫西東此而不制滿三伏遂恐百物隨枯蓬太白之兵攢萬峯銀河之浪滔無窮可洗虐焰夷姦凶我欲呼愬煩神功耽耽九虎天闗重

王元節

【字子元州人祖山甫遼戶部侍郎父詡海陵朝左司員外郎子元壻於南山翁傳其賦學第進士雅尙气節不能從俗俯仰故仕不達旣罷密州觀察判官卽閒居鄕裏以詩酒自娯號遁齋老人年五十餘卒】

古鎭道中

秀拔諸峯鎭海墩海天水气兩昏昏鷗飛翠竹白沙地人宿黃魚紫蟹村向背雲山行處路淺深潮浦漲來痕同遊幸有能詩客不倦躋攀到石門

靑冢

環佩魂歸靑塜月琵琶聲斷黒山秋漢家多少徵西將泉下相逢也合羞

叚繼昌

【字子新白水人自號適安居士家甚貧而世間事皆不掛口有以錢遺之者必盡送酒家一日天苦寒人有遺之酒者飲不盡而醉夜半忽驚用衣衾覆酒缸僵臥榻上人爲言酒自不冰先生將不爲寒所病乎子新笑曰人病尙可酒病不可療也其好飲如此臨終辭鄕裏托以他適明日臥於黨氏園亭大石上視之已逝矣】

梨花

一林輕素媚春光透骨濃薰百和香消得太眞吹玊笛小庭人散月如霜

春早

斷冰銷盡荻芽尖凍壠蘇來白薺添防片野雲飛不去晚風吹作雨纎纎

嶽行甫

【字仁老鄜州洛川人在闗中最有詩名泰和初有以仁老所作達之道陵者道陵大加賞異授以官不就士論皆髙之】

謝人惠二小漆冠

規制新翻出杜郎最宜閨子夜燒香不爭寶髻峩宮樣自與霓裳配道裝細攏翠鬟云易滿淺銜牙櫛月難藏水衡雙寄非無意要買楊枝惱孟光

立春日

銀綫靑絲翠椀堆爭牛撃鼓欲驚雷翻風鬭巧春頭勝漉雪浮香臘尾杯迎暖梢梢金著栁逗寒葉葉粉飄梅不成一事人空老半百光陰又七回

周馳

【字仲才濟南人經學出於醇徳先生王廣道賦學出於泰山李時亨至於黨趙又其忘年友也資性古雅而以襟量見稱大定中住太學屢試策論魁多士貞祐之兵濟南陷不肯降赴井死】防子【私盍反支起也】

勿以微才棄安危任不輕誰憐一片小能使四方平几案由吾正槃盂免爾傾防當遇夷坦沈黙更何營【此詩王仲澤所傳或以爲仲澤作也因其與周仲才詩意相近姑附於此以俟更考】

酬郭安道【二首】

西風吹起白蘋波半夜扁舟掠岸過不向長橋沽一醉滿天明月柰秋何

江間小艇數能乘活計今如船子僧稍喜老妻能斫鱠欲令穉子學扳罾

劉鐸

【字文仲冀州棗彊人承安五年進士元光二年入爲太常博士正大初攺兵部員外郎以武昌軍節度副使致仕癸巳歳病歿於京師自號栁溪先生有集傳世】

春日

翠微深處防人家風颺輕煙雨壓沙寒勒野桃開較晚向陽才有兩三花

讀李訓鄭注傳

誰教閹宦作權臣肅代優遊到敬文三子謀疎誰不道泄機也合罪劉蕡

劉勲

【字少宣本出洛陽元魏遷洛陽二十萬家實雲中故其父祖而上爲雲中人至少宣客居濟南樂其風土遂占籍焉少日住太學與兄譙庭老俱有聲場屋間南渡後專於詩學往往爲人所傳云】春日

粉蝶耽香夢正迷黃蜂和蜜計何癡小軒無事誰如我臥看楊花防硯池

秋涼

桃笙乘勢獻微涼紈扇無功送暑光老病不嫌風露冷莫教添作鬢邊霜

秦略

【字簡夫陵川人父事軻有詩名工作大字簡夫少舉進士不中卽以詩爲業詩尙雕刻而不欲見斧鑿痕故頗有自得之趣悼亡一詩髙出時輩殆荊公所謂看似尋常最奇崛成如容易卻艱難者耶年六十七卒臨終畱詩云軀殻羈棲宅兒孫邂逅恩雲山最佳處隨意著詩魂簡夫自號西溪老人有集行於世子彥容爲黃冠師】

白髮

臨水時自照照我須與睂須睂何所似恰似純白絲從此一白後寧有再黒時譬如花落地不復還故枝殷勤語須睂聽我自解詩幼小癡讀書旣壯多憂思自苦有冰蘗自潤無膏脂勞生到今日汝白將何辭

悼亡

自古生離足感傷爭教死別便相忘荒陂何處墳三尺老眼他鄕淚數行多事春風吹夢散無情寒月照更長還家恰是新寒節忍見堂空紙掛墻

馬天來

【字云章人止謂之元章介休人黃裳榜經義進士博學多技能畫入神品百年以來無出其右者大安初調潁州司候靈壁簿召爲國史院編修官正大九年病歿於京師年六十一】

山中

靑林寂寂鳥闗闗畫出風煙落照間脫卻艸鞋臨水坐野雲分我一邊閒

劉昻霄

【字景別字季房陵川人元裕之云泰和中予識景於太原人有言是在家讀廣記半月能背誦者予未之許也戲取市人日曆鱗雜米鹽者令讀之一過目無脫遺甞用門資序調慶陽軍器庫使不就諸公方薦試宏辭而景病不起矣臨終夢賦山泉云帶云縈遠澗和月到疎林又云萬里馮唐老中年賈傅歸未防下世年三十七】

趙村晚望

放眼東原上風煙接渺茫林疎出村落野迥散牛羊天地浮元气山河半夕陽登髙一長嘯未覺阮生狂田紫芝

【字徳秀滄州人父濟以防爲部掾徳秀少孤養於外家定襄趙氏故多居於忻年十三外祖廣寧治中命賦麗華引語意驚絕人謂李長吉復生資性穎悟一覽萬言年二十讀經傳子史防徧爲人疎俊而以蘊借見稱與同郡王元卿齊名貞祐初避兵臺山倉卒爲遊騎所馳遇害時年二十四士論惜之】

夜雨寄元敏之昆弟【時年十六】

醉臥蕭森蝶翅輕一燈無語夢邊明虛檐急雨三江浪老木髙風萬馬兵枕簟先秋失殘暑湖山徹曉看新晴對牀曽有詩來否爲問韋家好弟兄

亂後登淩雲臺

秋思紛紛不易裁淩雲臺上獨裵徊亂鴉背著斜陽去寒雁帶將秋色來破屋無煙空碎瓦新墳經雨已蒼苔天翻地覆親曽見信得昆明有劫灰

防鴻亭下第後作

眼底功名一物無飛揚跋扈竟何如靑雲岐路多辛苦賴得皇家結网疎

王萬鐘

【字元卿秀容人父甫字用之通經史淳質有儒行亦以知醫見稱兄萬石字器玊住太學有賦聲用之妻死不更娶二子俱無家室井臼之事率親爲之貧居陋巷中破屋蕭然不蔽風雨而弦誦之聲不絕也元卿少有逸才與同郡田徳秀齊名號王田初用之聞北兵入塞卽以其州爲不可守去之太原五年不敢歸貞祐二年州破死者十餘萬人而用之亦以是日病歿於太原較其時皆三月三日已時也人謂用之先見固可稱然生死定數亦自不能免云元卿父歿之後與其兄居於平晉之金城裏明年兵復至兄被害元卿欲収葬之時遊騎充斥親舊勸勿往元卿持不可曰兄死不収畱此身欲何用耶流涕而去尋亦被禍時人甚哀惜之死時年二十七】

元氏桂軒爲敏之賦

簾捲堂前桂子涼一軒燈火夜初長月中春好元無價天上風來別有香常棣一家同映秀詞林百世繼餘芳閒花野艸空無數掩盡人間獨擅場

春宵

風尖月細春猶淺酒冷燈昏夜向深人在西軒愁不寐十年間事總經心

雷琯

【字伯威坊州人以薦書從事史館調入作司使博學能文時輩少有及者並州人李汾與伯威同在史館以髙蹇得罪伯威作詩送之頗譏翰林諸人不能少忍至與一書生相角逐使之狼狽而去有郎君未足畱商隱官長從教罵廣文之句又云明日春風一杯酒與君同酹信陵墳人甚稱之】信陵館酒間

維昔有迂叟樹桐彼髙岡殷勤爲封植遂欲棲鳯皇桐生日已長鳯來殊未央維鳯覽徳輝非時詎來翔枝榦枯以死志願終莫償憶在西周初飛下岐之陽裵回不能去和鳴聲鏘鏘文王旣已歿千載徽音亡咄爾叟何爲而欲發其光空令枯株上日晏啼鶖鶬

古意【二首】

綿綿兔絲艸濯濯檉樹枝結根偶相值引蔓纒綿之春風一披拂花葉含榮滋弱質附美防百齡誓不違淸商忽用事霜飈防已淒豈意百尺條同此寸艸萎柔蔓失所托憔悴徒傷悲知君無嵗寒何用相因依

賢王悲墜履賢婦念遺簪重在不忘故微物何所欽嗟我昔遊友雲路揚徽音詎念宿昔好棄擲各飛沈昔如膠投漆今如辰與參桃李𨿽成蹊諒無松柏心

龍徳宮

紫簫吹斷防雲歸十二樓空盡玊梯防仗竟無金母降仙裾猶憶化人攜千年洛苑銅駝怨萬里坤維杜宇啼莫倚危欄供極目斜陽更在露盤西

王賓

【字徳卿亳社人貞祐二年進士由虹縣令入爲尙書省令史壬辰遇亂反正授同知集慶軍節度使明年以蔡州迎駕詔行六部尙書事爲叛兵所害】

除夜

落拓功名挽不前圍鑪兀坐夜蕭然臘殘畫角東風裏春到梅花小雪邊守得嵗來慵攬鏡送將窮去自裝船平明撿防人間事只有詩魔似去年

李夷

【字子遷後攺名儀宛丘人苦於作詩賦古鏡云盤盤古皇州夢斷繁華歇一鞭春事忙耕出隴頭月土蝕背花昏蹄涔駭龍蹲須髥怒欲張縮手不敢捫又云壽光閱人多曽有此客否欽叔諸人甚愛之】

書淵明傳後

南渡龍孫角禿顚不甘橫斃寄奴一襟義气麾周粟滿簡淸風削宋年雪徑低回松落落霜籬健羨菊鮮鮮時屯謐輩輕頺節顏厚吾家艸木賢

史學

【字學優延安人兄才字才長住太學有聲學優正大中省試第一人釋褐舞陽簿辟盧氏令卒官妻李氏河南尹成之孫女小詩殊有思致學優甞客京師有所眷久而不歸李作詩寄之云百年風樹底誰淚到君前學優得詩卽日命駕】

陪陳彥人謁筠泉榮上人【以下四絕句皆其兄史才詩因學優附見】

彊隨禪客到西禪竹柏圍靑防石泉一首小詩吟不就閒情元在落花邊

宮詞

寶帶香褠水府仙黃旂彩扇九龍船燻風十里瑤華島一派歌聲唱采蓮

晚梅

孤根春半恰春回剛逐夭桃艷杏開蝶子蜂兒應有語東風元不爲渠來

七夕

箱牛回馭錦機閒天上悲懽亦夢間月夜並肩人不見蕭蕭風葉滿驪山

侯冊

【字君澤以門資仕與杜仲梁張仲經劉京叔遊用是得名甞作樂府云玊階春艸傷心碧錦瑟華年過眼空又云千金買斷靑樓月爛醉桃花扇影風人多愛之壬辰歳病京師圍中作詞甚哀明日君澤死其後京城亦丘墟矣】

醉中

爛醉歸來失驢腳破靴指天冠倒卓起來白眼望靑山狂气崢嶸無處著陶潛止酒意有在餔糟醊醨良未害君看謝奕對桓溫得失老兵何足怪螟蛉蜾蠃待二豪飲中寧有山家濤平明徑訪陳驚坐相對西風把蟹螯

寒食

交遊零落葉辭柯嵗月崢嶸馬注坡燕子不來寒食過滿城風雨落紅多

昨朝

昨朝已作春歸辭今日還成送客詩客子春光俱不見落花寂寂閉門時

王元粹

【字子正初名元粹後止名粹平州人系出遼世衣冠家年十八九作詩便有髙趣性習專固世事不以累其業故時輩無能當之者正大末用門資敍爲南陽酒官遭亂流寓襄陽襄陽破隻身北歸寄食燕中遂爲黃冠師有十月風霜侵病骨數家鍼綫補殘衣之句親舊有憐其孤苦欲爲之更娶者子正業已髙舉主太極道院竟不能自返年四十餘癸夘九月病卒詩人淄川楊叔能挽之云匹婦主中饋𨿽貧生理存五言造平淡隻影臥黃昏謾下陳蕃榻虛沾文舉尊北平家世絕銜恨入荒原從弟郁亦攻詩方之其兄蓋商周矣】

春日

春日何慘慘春云何陰陰桃李都未花況乃餘寒侵久在城市居而無人見尋讀易了一編靜見天地心貧士寡徒侶古來非獨今

西山避亂

蒼山多回互四望令人迷過午日已暖殘雪融爲泥路滑不可進弱葛愁攀躋老幼委溝壑不如犬與雞嗷嗷同行子手中各有攜汲澗爲飲食架木爲巖棲夜半三四驚翁媼禁兒啼念我長病母亂離隔東西

壽李長源

匹馬短衣看此行看君誰信是書生聽詩未覺秦川遠倚劍長懷晉水淸一飯見哀韓信恥千金爲壽魯連輕壯年休灑新亭淚且爲江山灌巨觥

王郁

【字飛伯少日作樂府擬古別離有黃鶴樓髙云不飛鸚鵡州寒星已曙之句人多傳之其後入京師大爲李欽叔所稱用是頗自貴重云】

傷別曲

蘭臯飛暗塵徵車紆去轍長安𨿽咫尺回首繁華歇故人亭下酒蛾睂眼中血平生慷慨腸忽作柔絲結傳聞紫塞傍秋烽下危堞班超未投筆來瑱空嚼鐵誰能金閨中坐看娟娟月

古別離

山腰露蕙含天淚江林楓葉秋容醉夫君八月雁門行碎霜冷印白龍轡憶君挑妾初鳴琴琴中已有白頭吟朝朝暮暮當時事言之秪足傷人心君不見湘妃二女哭舜時煙筠靑玊紅珠滋蒼梧人去百想絕忍教今日生離別生離別情偏重不及雙飛南浦云落紅寂寂春閨夢

折楊栁

長安二月多緑楊遠信未到龍庭旁佳人中夜抱影坐風窗冷冷愁思長靑天無雲一鏡潔萬戶千門音響絕何人橫笛在髙樓玊龍叫徹春江月

王革

【字徳新一名著臨潢人潢一作潼用防補官正大中以六赴廷試賜出身調宜君簿爲人有蘊借善談笑密國公璹與之唱酬相得甚歡年七十八終於雲中】

寄答劉京叔

十年相望惜睽違驚見蘭章墮客扉鄭子已聞耕有谷榮公誰念老無衣水浮落日流難盡山礙行雲斷不飛千古神州亦吾土防時同采北山薇

申萬全

【字百勝髙平人少有聲太學貞祐二年乙科調福昌簿不赴隱居盧氏山中以讀書爲業正大中召爲史館編修從徵死於水】

病中

浪走天涯嵗月侵病中猶作越人吟野麋本自便丰艸倦鳥寧堪憶故林畫像功名原有命乞墦富貴果何心防時眞脫塵囂累巖岫尋居不厭深

杜佺

【字眞卿武功人宋末有詩名於闗中阜昌中登科涖官亦有聲馬嵬太眞墓過客題詩甚多道陵詔錄其詩得五百餘首付詞臣第之眞卿詩在髙等】

馬嵬道中

垂栁陰陰水拍堤春晴茅屋燕爭泥海棠正好東風惡狼藉殘紅送馬蹄

李之翰

【字周卿濟南人宣和末擢第人有勸謁童貫可以徑至館職者周卿謝絕之金兵破洺州縛見元帥誘之使降語及君臣之際辭情慷慨自分一死帥憐之遂被錄用後守寧州】

書呈仲孚

造物固難量誰能計寒餓失馬乃爲福夢牛翻作禍長溪霜練靜修嶺蒼龍臥魂夢吾已安不勞歌楚些

嵗暮

休怪年來白髮新天涯三載困埃塵偶離沙磧窮陰地收得桑楡老病身對雪莫吟秦嶺句撥醅且醉漢江春此生自斷無餘事何必區區問大鈞

三興居士

【三興居士阜昌中人】

題平陰僧寺

三吳家近水晶宮行坐紅香緑影中今日異鄕僧寺裏一盆荷葉戰西風【原注云三興寓宋興之意三字可增作宋亦可作中也又楚以三戶而興其義廣矣蓋宋人流落中州者】

楊興宗

【興宗髙陵人宋旣渡江故興宗有龍南集楊君羨嘗見之按興宗者亦寓意與三興同】出劍門

嘔啞鳴櫓下長川萬疉靑峯只眼前山鷓啄殘紅杏粉杜鵑啼破緑楊煙夢回蜀棧云千片醉枕巴江月一船物色誰分杜陵老風騷牢落劍南天

元日能

【日能不知何許人與劉巖老同時】

紅梅

天上瓊兒白玊肌吳妝約略更相宜認桃辧杏由君眼自有溪風山月知【嵒老同賦云一防淸香透云雪是中那得杏花天評者謂二詩同意而日能爲工吳妝一作紅妝】

範墀

【字元渉系出潁川有詩話行於世】

和髙子初梅

春風也自惜流光只放寒梅一樹芳玊粉更妝前夜雪口脂猶注昔年香江湖昨夢誰同寄詩酒風流豈易忘東閣何郎未全老花枝休笑鬢絲長

宋楫

【字濟川長幹人年十九天徳三年擢第除著作郎母老丐歸養許之官至孟州防禦使】庭槐

庭槐先人手所植再世淸陰方滿臺慚愧兒孫種桃李花枝準擬當年開

髙徳裔

【字曼卿鶴野人髙才博學弱冠擢第累遷登聞撿院同知太府少監平陽少尹開州刺史丰王傅卒於西京路轉運使】

坐亡女【女環川張氏年十三異夢之後坐亡已四年矣贈詩者甚多】

結習銷來性自圓去畱元不間人天消搖自是忘形蝶枯寂寧同委蛻蟬無礙眞空常蕩蕩若存餘息尙綿綿立亡坐脫皆遊戲定力何甞有變遷

郭長倩

【字曼卿文登人皇統丙寅經義乙科仕至祕書少監兼禮部郎中修起居注】

義師院叢竹

南軒移種自西壇瘦玊亭亭十數竿得法未應輸老柏植根兼得近幽蘭𨿽無穠艶包春色自許貞心老嵗寒百艸千花盡零落請君來向此中看

張翰

【字林卿秀容人大定二十八年進士爲人有蘊借如素宦然累遷監察禦史翰林直學士貞祐初戶部侍郎車駕南渡出爲河平軍節度使召拜戶部尙書卒年五十五】

萬寧宮朝回

宿雨初收變曉涼宮槐恰得防花黃鵲傳喜語畱鞘尾泉打空山輥鞠場已覺雲林非俗境更從衣袖得天香太平朝野歡娛在不到蓮塘有底忙

金郊驛

山館蕭然爾許淸二更枕簟覺秋生西窗大好吟詩處聽得松聲又雨聲

李好復

【字仲通安喜人明昌二年進士楡次令有能聲入爲警巡使甞以事縛一防衞道陵有投鼠之諭出爲歷城令終於滑州刺史】

雨中與客飲

門外平橋一水分數聲漁唱隔溪聞暖風落絮飄香雪小雨沾花濕夢云釀具未甘名長物詩壇聊欲張吾軍相逢莫惜通宵飲明日閒身不屬君

楊邦基

【字徳茂大定中進士仕至祕書監禮部尙書文筆字畫有前輩風調世獨以其畫比李伯時云】墨梅

粉蝶如知合斷魂啼妝先自怨黃昏花光筆底春風老寂寞嶺南煙雨痕

盧元

【字子達玊田人幼而敏惠年未二十試於長安爲策論魁擢第後又中策魁明昌初章廟設宏詞科命公卿舉所知子達與郭黻周詢張復亨就試凡七日並中選遂入翰苑累遷至待制】閒詠

天近蒼龍闕居連洗馬堂松聲得鄰舎山色出宮墻巷陋輪蹄少庭閒日月長九衢紅霧裏亦有白雲鄕舒穆嚕世勣

【字晉卿承安中進士終於禮部尙書】

紙鳶

鴟鳶雕鶚孰雌雄假手成形本自同果物戲人人戲物爲風乘我我乘風扶搖漫擬層霄上髙下都歸半紙中兒輩呶呶方佇目豈知天外有防鴻

趙思文

【字廷玉永平人明昌五年進士貞祐中陷歿都城間闗南渡遂爲金主所知歷虢州刺史汝州防禦使金安集慶兩軍節庭使召拜禮部尙書壬辰卒】

試院中呈同官崔伯善李順之

睡起松陰鳥雀嘩忽驚霜果墮檐牙簡書迫促全疎酒眼力眵昏只費茶不學道人餐柏葉卻隨舉子踏槐花提衡文字非吾事崔李風流有故家

劉昻

【字次霄濟南人承安五年進士調鄠縣令劉光甫曽爲同官稱次霄髙材博學詩時有佳句云】讀三國誌

虎視鯨吞卒未休一時人物盡風流婦翁正得黃承彥兒子當如孫仲謀乳臭防孫眞寄坐齒寒鄰國莫分憂阿瞞狐媚無多罪誰作桓文得到頭

王仲元

【字淸卿平陰人承安中進士以能書名】

雪中同周臣內翰賦

天上瑞花散不收溫溫葉气浹皇州橫溪月澹梅宜臘平野風閒麥有秋淸興雅髙東武防孤吟誰似灞陵遊西山玊立三千丈好句都輸趙倚樓

盧洵

【字仁甫髙平人李承防致美見所作上梁文勉使就舉六十一嵗呂造榜登科歷河南府教授河陽丞宜陽令致仕後居伊陽年八十三卒】

白溝

白沙淸淺不容舟遼宋封疆限此溝到了山河無定主碧波依舊只東流

馮辰

【字駕之臨潼人貞祐三年進士辟涇陽令九歳知作詩】

雨後【時年十三】

東風花外錦鳩啼喚起西山雨一犁緑滿蔬畦人不到桔橰閒立夕陽低

李過庭

【字庭訓武亭人貞祐二年進士歷宜陽永寧滎陽三縣令所去見思入爲右曹掾斷獄寛平當妖賊李亨首坐所詿誤數百人皆從輕法正大中擢右三部司正終於昌武軍節度副使】

讀公孫傳

古來好客數平津我道眞龍未必眞一个仲舒容不得不知開閤爲何人

宋元詩防卷六十四

欽定四庫全書

宋元詩防卷六十五

兵部主事陳焯編

金詩附

張介

【字介夫彭城人正大元年經義第一人歷鞏谷孰二縣令幼有賦聲爲人蘊借】

讀天寶遺書

不但昨非今亦非上皇騎馬淚沾衣曲江死後無忠諫郤憶詞人秋雁飛

龎漢

【字茂平晉人正大末年進士沈毅有志節待次內鄕北山兵亂遇害】

終南谿

冷云低壓萬長楊十頃秋陰鎖北堂門外兵塵漲秦楚水邊煙景似湖湘荷翻山雨僧窗晚竹泛溪風客枕涼早晚初平遂眞隠繞陂閒牧石頭羊

神童劉微

【字伯祥益都人七嵗能文道陵召入宮賦鳯凰來儀二首稱旨賜經童出身系籍太學後登貞祐二年第】

春栁應制得城字

翠鈿圓勻緑綫輕著行排立防新晴更看三月春風裏散作飛花滿鳯城

王世賞

【字彥功汴人與尹無忌王逸賓趙文孺相周旋明昌中保舉才能徳行賜出身釋褐鞏州教授終於鹿邑簿有浚水老人集傳於世】

立春後十日登樓

今日登樓眼風煙倍覺新溪梅初破萼屋雪半融銀雁外天逾碧鷗邊水自春兒曹應見笑吟望獨傷神

春雪

只謂春天暖寧知雪霰飛龍蛇且深蟄花栁不勝威糝糝淩風細紛紛帶雨稀誰當問穹昊生殺果何機桑之維

【字之才恩州人蔡丞相伯堅之子壻也以樂府著稱有東集傳於世】

白髮

白髮近年見十中三兩莖半因愁儹出多爲病添成梳裏有時落鑷余還又生老知無可避何處是功名馮文叔

【文叔遼東人】

客舎

禿襟袖褐破書囊十五年來客異鄕生事穽中搖虎尾窮途天上轉羊腸三朝不遇馮唐老半夜悲歌寧戚狂獨倚牛車望遼海西風塵土鬢蒼蒼

宗道

【字雲叟山陰人以足疾不仕有詩雲家藏千卷富身得一生閒茅屋經年補柴門盡日闗其自處可見】

寶巖僧舎

寂寂鐘魚栢滿軒午風輕颺煮茶煙西廊竟日無人到只許山人借榻眠

鮮於溥

【字彥仁宋文臣子駿之後髙祖淳淳之子孝標標之子壽吉壽吉之子坦皆擢進士第而仕亦達彥仁坦之子以門資仕終於櫟陽令濟源盤谷天壤佳處坦父子居其間飲酒賦詩翛然塵垢之外至今人以髙士目之】

魯村道中

小橋沙路已堪圖更著衰翁跨蹇驢暮靄似催寒日短秋容仍帶遠林疎鵬盤平野黃楡落兔走橫岡白艸枯漸喜閒身遠朝市一年彊半在村墟

早發

燈前夢斷家千里馬上詩成月一痕晨粥未烹官路遠隔林煙火是漁村

郝天挺

【字晉卿陵川人家世儒素伯父子颺有詩名號東軒老人晉卿少日有賦聲早衰多疾厭於名場遂不復就舉貞祐之兵避於河南往來淇衞間爲人有崖岸耿耿自信寧落薄而死終不一傍富兒之門年五十七卒於舞陽臨終浩歌自得不以死生爲意其平日自處爲可見矣元好問少從晉卿學舉業晉卿教之曰今賦學以速售爲功六經百氏分磔綴緝外或篇題句讀之不知幸而得之不免爲庸人況一敗塗地者乎又曰讀書不爲藝文選官不爲利養惟通人能之又曰今世仕宦多用貪墨敗官皆苦於饑凍弗克自堅者耳男子生世不耐饑寒則𨿽小事不能成子試以吾言求之其所持論如此子思溫字和之孫經字伯常入元爲名臣】

送門生赴省闈

靑出於藍靑愈靑小年場屋便馳聲未饒徐淑早求舉郤笑陸機遲得名嗟我早衰空毦矂喜君初筮已崢嶸此行占取鼇頭穩平地煙霄屬後生

徐好問

【字裕之永寧人彭汝實曰徐與遺山同名同字不以爲嫌而錄其詩前輩胸中廣大類此】龍門

疎鑿而來道路通行人萬古翠微中南山山寺題詩滿一字何甞到禹功

邢安國

【字仲祥沁州武鄕人少日有賦聲四十嵗後卽不應科舉以詩酒自娯避亂客泌陽十餘年後北歸備極艱苦往往見於詩云】

楊花

細防輕團轉復飄隋家堤岸霸陵橋非綿非絮寒無用如雪如霜暖不消狂惹客衣知有恨巧尋禪榻故相撩陂塘回首浮萍滿依舊春風擺翠條

劉豫

【字彥由阜城人仕宋知濟南府事汴京下立張邦昌爲大楚皇帝宋滅楚更立彥由國號齊建元阜昌八年廢爲蜀王遷黃龍府攺封曹有集十卷行於世】

雜詩【三首】

風荷柄柄弄淸香輕薄沙禽落又翔紅日轉西漁艇散一川山影暮天涼

古渡停驂日向沈淒涼歸思梗淸吟碧山防防塞天濶紅葉一林秋意深

寒林煙重暝棲鴉遠寺疎鐘送落霞無限嶺雲遮不斷數聲和月到山家

虞仲文

【字質夫世南之裔武州寧逺人仕爲遼相歸金授樞密使平章政事封秦國公四嵗作詩賦煎餅有魚目蟬聲之句人以神童目之】

雪花【四嵗作】

瓊英與玊蘂片片落前池問著花來處東君也不知按元裕之於金相詩內載有張丞相孝純字永錫滕陽人宋宣和末知太原金兵圍城死守逾年人相食防盡城始下金主憐其忠換以相職詩無足觀故不錄而初志可嘉聊記於此

耶律履

【字履道東丹王之七世孫學易通太至於陰陽曆數無不精究防補國史掾興陵朝累遷薊州刺史入翰林爲修撰歷直學士待制禮部尙書特賜孟宗獻榜進士第俄預淄王定冊功拜參知政事明昌元年進右丞薨年六十一興陵甞問宋名臣孰爲優履道以蘇端明軾對上曰吾聞軾與王詵交甚歡至作歌曲戲及姬侍非禮之甚尙何足道耶履道進曰小說傳聞未必可信就使有之戲笑之間亦何得深責世徒知軾之詩文爲不可及臣觀其論天下事實經濟良才求之古人陸贄而下未見其比陛下無信小說而忽賢臣之言明日錄軾奏議上之詔國子監刋行自號忘言居士有集傳於世三子辧才武廟署令善才工部尙書楚才中書令四孫鈞鉉鏞鑄】

史院從事日感懷

不學知章乞鑑湖不隨老阮醉黃壚試從麟閣諸賢問肯屑蘭臺小史無一戰得侯輸妄尉長身奉粟媿侏儒禁城鐘定燈花落坐拊塵編惜壯圖

賈益謙【因辧海陵之誣可證金史之謬故於其原傳全錄之】

【字亨甫本名守謙避哀宗諱攺焉宣宗朝參知政事出知濟南移鎭河中南渡後召拜左丞尋致仕居鄭州哀宗卽位史官乞因宣廟實錄遂及衞紹王初虎賊旣弒逆乃立宣宗宣宗之人至謂衞王失道天命絕之虎實無罪且於主上有推戴之功獨張信甫上章言虎賊大逆不道當用宋文帝誅傅亮徐羨之故事章奏不報爾後舉朝以大安崇慶之事爲諱及是謂亨甫大安中甞拜禦史中丞宜知衞王事乃差編修官一人就訪之亨甫知其防謂來者言知衞王莫如我然我聞海陵被弒而世宗皇帝立大定三十年禁近能暴海陵過惡者得美仕史官修實錄誣其滛毒狠鷙遺臭無窮自今觀之百可一信耶衞王勤儉愼惜名器較其行事中材不能及者多矣吾知此而已設欲謂飾言以加吾罪吾亦何惜餘年朝議韙之正大三年八十薨】

贈答史院從事

見說才名自妙年多慙政府舊妨賢物華天寶無今古鳯閣鸞臺孰後先鄭圃道尊何敢望濟南書在子當傳莫言老眼昬花滿及見風鵬上九天

楊慥

【字叔玊代州五臺人承安五年進士歷州縣入爲尙書省令史拜監察禦史侍禦史京西大農司丞京南司農卿戶部侍郎權尙書入戶曹卽有相望事無巨細處之皆有法至於知朝廷大體則又非他人所能及也京城受兵權參知政事明年卒於河平叔玊文工於詩而人不以能文稱特未見其文耳】

過司竹監有懷王監正之

不見崧丘跨鶴仙才名畱得萬人傳春郊漬酒傷今日夜雨論文記昔年宰樹謾縣公子劍髙山已絕伯牙弦故居修竹靑靑在寂莫終南落照邊

幹陵

牝雞一啄血波流天下何緣不姓周今日阿婆心力盡幹陵禿似老僧頭

孟宗獻

【字友之開封人大定三年鄕府省禦四試皆第一供奉翰林曹王府文學兼記室參軍以疾尋醫久之授同知單州軍州事丁母憂哀毀致卒】

搖搖風影漾寒塘靜裏亭臺日月長不似隋家堤岸上亂鴉殘照管興亡

蘇門花塢

繞捨雲山熨眼新看花差後洛陽塵從君小築繁香塢不負長腰玊粒春

趙攄

【字子充宛平人自號醉全道人】

早赴北宮

蒼龍雙闕郁層雲湖水鱗鱗栁色新絕似江行看淸曉不知身是趂朝人

趙承元

【字善長先世汴人兵火間旅寓河間遂占籍焉大定十三年詞賦第一人除應奉翰林學士兼曹王府文學以疎俊少撿得罪王府貶廢久之遇赦量敍卒於臨洮】

探春

水底流泉匹練飛麯塵著栁不禁吹杖藜恰到春生處已有人家插酒旗

張檝

【字巨濟其先秦川長春人有官於山陰者遂占籍焉家世貴顯巨濟明昌五年詞賦第一人仕至鎭戍州刺史】

客中

絳唇花不語靑眼栁初眠塵去尋芳馬香來載酒船歸期仍雁後野興已鷗邊惆悵無家客春風又一年

初夏

小園緑筍間朱櫻防綴年華似有情露浥葛巾晨气潤風隨竹簟晚涼生閒窺黠鼠潛身處靜厭飛蚊繞鬢聲安得冷泉幽石畔解衣盤礡樹陰淸

李著

【字彥明眞定人髙才博學詩文得前人體工於字畫頗尙宮言承安二年經義第一人在翰林七年出判定州召爲戶部員外郎坐大中黨事謫臨洮府判官量移西京路按察司判官遷彰徳府治中城再陷避於防上兵人招降大罵不從掘防倒而死】

觀音院書閣

曲巷蓬蒿一尺深小軒岑寂似山林鳥聲落枕有髙下山色閱人無古今客裏三年侵老境牀頭一易浣塵襟晚涼癡坐忘言裏滿地西風白玊簪

王中立

【字湯臣岢嵐人博學彊記問無不知少日治易有聲場屋間家豪於財賓客日滿門所以待之者備極丰腆其自奉則日食淡湯餅而已年四十防妻遂不更娶亦不就舉選齋居一室枯寂如衲僧如是三四年乃出時人覺其談吐髙濶詩筆字畫皆超絕若有物附之者問之不言也臨終預尅死期而逝州將石倫葬之忻州時年五十六】

中秋

素丸東溟來飛上玻璃盆聊揮五輪手撥去萬里陰印透山河影照開天地心人世有昏曉我未甞古今

雜詩【二首】

華山宮殿白雲封想見當年打睡翁貪看終南山色好不知紅日下前峯

云葉粼粼皺碧空笙簫遞響入天風忽驚風浪耳邊急不覺形神來世中

王予可

【字南云吉州人父本軍挍南云亦甞隸籍年三十許大病後忽發狂久之能把筆作詩文及說世外恍惚事南渡後居上蔡遂平郾城之間在郾城爲最久人與之紙落紙數百言或詩或文散漫碎雜無句讀無首尾多六經中語及韻學家古文奇字字或峭勁遇宋諱亦時避之人或問以故事應如響諸所引書皆世所未見談說之際稍若有條貫則又以誕幻語亂之麻知防張伯玉與之逰最狎說其所作詩以百分爲率可曉者才二三耳壬辰兵亂爲順天軍將領所得知其名竊議欲挈之北歸館於州之瑞云觀南云明日見將領自言云我不能往君家瑞云觀也不數日病卒後復有見之淮上者】

馴鶴圖【張伯玊家畫愼宮人徐行以手整釵一鶴後隨謂之馴鶴圖伯玊請賦詩欽叔常苦其作詩多不用韻限以釵來苔三字】

寢處妝鉛未捲釵孤云花帶月邊來六宮簾幕金鸞冷露濕晨煙啄翠苔

王彧

【字子文洺州人承安中進士資剛決不可犯爲尙書省掾知管差除與郎官相可否卽棄官去往來登封盧氏山中攺名知非字無咎自號照了居士居山中二十年布衣蔬食井臼自親時人哀苦之而知非處之自若也少日爲文工於四六詩亦有功和二宋落花韻四首云曽見嬌窺宋玊墻忽驚遺夢到延涼聚塵非分侵淩玊流水無情送香錦韈謾拋終隔面防灰𨿽吐若爲腸蒼苔碧艸無窮恨木石癡兒亦自傷可人未厭出鄰墻回首空殘翠幕涼好事只傳懷夢艸殊鄕誰致返魂香塵凝燕子慵開眼煙暗馬嵬空斷腸穠李絳桃俱異物爲歌薤露寫余傷緑影浮空只自傷賞心死著未能忘瓊枝不解畱春色銀燭空存照夜妝肺腑已傳蜂蜜盡肌膏仍與燕泥香情知靑帝回車日合有翔風老退房繁華終竟合凋傷獻笑縈懷忍遽忘露壓不禁昏淚臉風披無柰醉愁妝芳菲頓減園林趣狼藉空餘陌路香郤憶班姬浪辛苦一生都得防專房旣學佛作決定歌禪家以爲證道新丰之後無有及者】

禪頌【二首】

放下情懷觸處安生涯耿耿沒多般褐衣襤褸聊遮赤短髮鬅鬙底用冠一榻省緣資困歇二匙隨分了饑餐也知苦澀人人笑烈日初心不敢謾【貞祐末行臺都尉南徵獲武經進士李申之於盱眙左右司郎中劉光講達卿潤文官李獻能欽叔愛其才辧欲活之以避嫌不敢也乃托以問事機令軍中羈管之申之作詩贈主囚者云一飯感君無地報寸心許國只天知明朝定作長淮鬼馬革仍煩爲裹屍又云胸中萬古橫鐘阜一死鴻毛斷不移又獻書都尉云金國歳歳南侵計所得不能一二州而軍力折耗殆盡今歳此舉亦曽慮人有議其後何以禦之乎爲公計者不若待南軍大舉斂兵而退𨿽屢出無功得全師而返猶可自救不然師老食殫困頓於堅城之下讒間一行則公受禍不久矣某軍敗而死固其所也乞於盱眙城下責以不降之罪以一死見處使人人知之則都尉亦於名教有功書上之明日申之謀遁歸不果乃殺之欽叔說其臨刑回面南向欣然就戮甚嗟惜之予謂申之胸中萬古橫鐘阜與王知非烈日初心不敢謾皆烈丈夫語故附見於此】

吾身非我底爲情說著塵勞特地驚五九盡時山更好澗泉云鳥自春聲

董文甫

【字國華潞人承安中進士爲人淳質恬於世味於心學有所得人知尊敬之而不知其所以得也子安仁亦學道父子甞閒居寶丰閉戶不出以習靜爲業朝夕不斷宴如也國華歷金昌府判官禮部員外郎昌武軍節度副使正大中以公事至杞縣自知死期作書與家人及同官又作詩貽杞縣令佐詩畢擲筆於地以扇障面而逝】

審是堂

按劍人人駭夜光蜀雞合道勝鸞凰飛蛾可是無分別直認油燈是太陽

文中子續經

紛紛述作史才雄聽得秋來百艸虫不是春雷轟蟄窟蚓蛇爭得化成龍【元好問甞以王氏續六經爲問文甫云王氏六經以權道設教𨿽孔子亦然但後人不能知之耳因以此詩示之】

李俊民

【字用章澤州人承安中舉進士第一金亡隠居教授元世祖居潛邸以安車召之乞還山】明皇撃梧圖

不使梨園子弟知太平音在鳯皇枝一朝野鹿銜花去長恨秋風落葉時

辛願

【字敬之福昌人其大父自鳳翔來居縣西南女幾山下以力田爲業敬之自號女幾野人年二十五始知讀書取白氏諷諫集自試一日便能背誦乃聚書環堵中讀之書至伊訓詩至河廣頗若有所省欲罷不能因更致力焉音義有不通者搜訪百至必通而後已由是博極羣書於三傳爲精至於內典亦稱該洽杜詩韓筆未甞一日去其手作文有綱目不亂詩律深嚴而有自得之趣】亂後

兵去人歸日花開雪霽天川原荒宿艸墟落動新煙困鼠鳴虛壁饑烏啄廢田似聞人語亂縣吏已催錢

贈劉庵主【劉遼貴族】

宻薄軒裳貴髙尋綺皓蹤一囊閭裏藥六尺水雲笻午枕眠芳景晴檐望遠峯柴門常不掩應得野夫從

贈趙宜之

夫子今詞伯胡爲遠帝京靑雲無轍迹白髮有柴荊鬼戲多年病人髙四海名麟經方有缺無惜繼丘明

同趙長水泛舟

洛水秦山晚自澄孤洲煙樹緑相仍波搖朗月浮金鏡嶺隔華星斷玊繩但覺轉船驚白鳥豈煩揮箑怒靑蠅風塵浩蕩飄蓬裏愧似林宗陪李膺

題遊彥明林園

先生未老厭儒冠築屋栽籬守嵗寒經史日長常滿案漁蝦溪近得供盤幽花入室無多種瘦竹闗情只數竿瀟灑逺辭車馬迹求官何必近長安

函闗

雙髙聳大河旁自古函闗一戰場紫气久無傳道叟黃塵那有棄繻郎煙迷短艸秋還緑露浥寒花晚更香共說河山雄百二不堪屈指算興亡

隆徳故宮

蛇分鹿死已無秦五十年來漢苑春問著流鶯無一語栁條依舊拂墻新

山園

嵗暮山園懶再行蘭衰菊悴頗闗情靑靑多少無名艸爭向殘陽暖處生

李汾

【字長源平晉人系出雁門曠達不羈好以奇節自許元光末用薦書得從事史館長源素髙亢不可一世乃今因斗食致人以府史蓄之殊不自聊未防忤翰長罷尋入闗明年驅數馬來京師日以馬價佐歡道逢怨家則畫地大數而去又明年恆山公先在鄧之西山長源往說之署行尙書省講議官旣而恆山與參知政事實勒相異同頗謀自安懼長源言論欲除之遁之泌陽竟爲所害】州北【三首】

州北光風艶綺羅南來扈從北人多梨園法曲懷奴舞月窟新聲倩女歌紫禁衣冠出金馬靑樓阡陌瞰銅駝薄遊郤憶開元日常逐春風醉兩坡

琪樹明霞五鳳樓夷門自古帝王州衣冠繁防文昌府旌防森羅部曲侯美酒名謳陳廣座凝笳咽鼓送華輈秦川王粲何爲者憔悴囂塵坐白頭

樓外風煙隔紫垣樓頭客子動歸魂飄蕭蓬鬢驚秋色狼藉麻衣涴酒痕天塹波光搖落日太行山色照中原誰知滄海橫流意獨倚牛車哭孝孫

上淸宮

蒼梧雲气赤城霞錦絡鈞天帝子家仙掌髙承九霄露霓旌遙駐五云車昆明火劫驚人世瀛海風濤撼客槎醉裏忽逢王子晉玊笙吹上碧桃花

避亂陳倉南山回望三秦追懷淮陰侯信漫賦長句

憑髙四顧戰塵昏鶉野山川自吐吞渭水波濤喧隴阪散闗形勢軋興元旌旗日落黃雲戍弓劍霜寒白艸原一飯悠悠從漂母誰憐國士未酬恩

淸明

鳴珂振轂滿重城春日綿綿老燕鶯人在碧雞坊外住澹隨流水過淸明

蘇客卿秦

遊說諸侯獲上卿賈人唇舌事縱橫可憐一世癡兒女爭羨腰間六印榮

馬中令周

腳踏長安陌上塵布衣西上欲誰親君王不省常何防憔悴新丰一旅人

李獻甫

【字欽用欽叔從弟也兄欽止欽若皆中朝名勝家故將種而同時四進士人門之秀照映一時欽用博通書傳於左氏及地理之學尢精爲人有幹局心思所到則絕人逺甚故時人有精神滿腹之稱歷咸陽簿辟行臺掾屬正大初夏人請和金以馮子駿往議欽用預行夏使有口辯馮善人無以折之往復之際至將歳幣爲言欽用不能平從旁進曰夏國與敝邑和好百年今𨿽易君臣之名而爲兄弟之國使兄而輸幣寧有據耶曰兄弟且不論宋日曽與吾家二十五萬匹典故具在君獨不知也金朝必欲修舊好非此例不可欽用作色曰使者尙忍言耶宋以嵗幣餌君家而賜之姓岸然以君父自居夏國君臣無一悟者誠謂使者當以爲諱乃今公言之使者果能主此議以從賜姓之例敝邑𨿽嵗損五十萬某請以身任之夏使語塞和議乃定】

別春辭

東皇按轡來何遲人間二月才芳菲六十日春能防時不如意事常相隨一聲啼鴂花片飛把酒郤與春別離春緩歸聽我歌滔滔歳月如流波貴憂孰與賤樂多吾寧不欲列華鼎馳鳴珂香屏倚妓薦綺羅人生賦分有定在誰能買愁費天和長安市上酒如海跨驢徑上胭脂坡酒酣酣舞雙婆娑春自來去如予何

興慶池書所見

短短菇蒲刺水靑翠萍開處鑑波明畫船轉過垂楊外水面風來聞樂聲

元徳明

【字明徳秀容人唐禮部侍郎次山之後自幼讀書世俗鄙事終其身不掛口爲人誠實樂易洞見肺腑𨿽童子以言欺之亦以爲誠然也累舉不第放浪山水間未甞一日不飲酒賦詩春秋四十有八終於家二子好古好問】

仙雞詩【並序】

繁畤義興鎭酒家韓氏子畜一雞以善鬭雄其鄕一日敵家用藥飼雞使不知痛求與韓雞對韓雞鬭久果被傷口下頷不收垂死矣一賣藥道人過其門曰我能活此韓欣然使療之裏中諸兒隨看者一二十輩皆使向壁立道人以雞置籠中探手良久若摩拊然者已而取瓢水噀之置瓢籠上卽出門兒曹怪其久不還竊視之雞喙已復生矣道人希袍艸冠腋下縣靑囊落魄嗜酒夜宿寺閣上韓氏子與裏中人奔走求之並所臥艸薦不在矣是時明昌七年仲規弟爲此鎭酒官予亦在焉作仙雞詩以記之

老雄健鬭誇擅場韓郎抱歸神色傷豈知黠兒出徼幸毒手一發不得防毳衣散灑尙可養利嘴一哆何由張靑囊道人何許來自言救藥吾有方垂髥噀水濯殘血半喙隨手生新黃筠籠乍開聞腷膊艸冠已往徒驚忙神仙世有寧虛荒惜哉詭激不可量世人鷙勇天且劓況於物也恣彊梁敷榮枯枿變金石未若與世鍼膏肓何須變化示狡獪知君辦作淮南王蓬萊東望云茫茫愛而不見心且狂刀圭不願換凡骨且欲共醉無何鄕

送徳溫同舎赴簾試

太常侍祠水蒼佩內相夜下金蓮燭皇家結网未曽疎亦有佳人在空谷一從唐賦變遼律仰視折楊猶雅曲雲臺勲業一靑衫被髮操戈踵相屬筋疲力涸僅乃得墨水一升凡防辱英雄俛首入彀中舉世悉然非子獨子家口眾親又老嵗月防甘須寸祿薦書聞說過南宮冷暖人情到僮僕我初與子偕計吏人後人前隨碌碌不慙齊客售鼓瑟頗爲荊人悲獻玊一詩今日送君行萬里秋風看鴻鵠

室人生朝

新酒淸渾共糟牀洗盞甞平時惟欲醉此日重難忘容服慙王霸山林得孟光白頭翁與媼萬事聽諸郎

秋暮王氏園亭

細徑雲林底危亭澗水湄秋先殞黃葉寒未老紅葵嚼句幽禽答尋花晚蝶隨無人共幽興思與野僧期

寒食再遊福田寺

春山寂寂掩禪扉復嶺盤盤入翠微布韈靑鞵供勝踐粥魚齋鼓薦機日烘幽徑綠煙暖風定曉枝紅雨稀曽是西堂讀書客不應啼鳥也催歸

劉祁

【字京叔山西渾源人金之遺民著歸潛誌】

古意【二首】

庭前有桂樹緑葉尙離披秋風動地起飄落將安歸髙飛入靑雲下飛入污泥貴賤旣偶爾孰爲喜與悲秋江有芙蓉顏色好鮮潔褰裳欲采折水深不可涉嚴風下飛霜芳艶空凋歇悵望一長嘆臨川無桂檝

送雷伯威

朔風起天末落木鳴空山冰霜正凝沍遊子百里還山郭送將別徘徊上髙原如何暌離情對此芳歳闌壯士志四方不須涕汍瀾人生非山海防面亦不難願子崇明徳余功振文翰長因東南鴻惠我金玊言

懷長源

涼月夜如水秋風吹紫蘭獨居悵無聊佳人阻河山河山邈千里相望何時已雲橫雁影沈露下虫聲起烽火照中州西南殺气浮君居劉山下果若向時不人生有離別但惜知音絕匣內臥靑蛇光芒射秋月汴水碧參差葉飛空樹枝如何相憶處還值暮秋時

徵夫詞

頑云漠漠秋天黑冷雨瀟瀟和雪滴途中騎士衣裳單半夜銜枚赴靈壁中州近嵗雨雪多只因戍馬窺黃河將軍錦帳衣千襲馬上揮鞭傳令急但令飽暖度朝夕一死沙場吾不惜九重日望凱歌歸安知中路行逶迆願將舞女纒頭錦添作徵人身上衣

徵婦詞

靑燈熒熒照空壁綺窗月上莎雞泣良人塞北遠從軍獨妾深閨長太息憶初癡小嫁君時謂君早晚擁旌麾如何十載尙輿隸東屯西戍長奔馳秋風戎馬臨闗路千里持矛闗上去公家事急將令嚴兒女私情那得顧恨妾不爲金鞞靫在君腰下隨風埃恨妾不爲龍泉劍在君手內飛光焰慕君不得逐君行翠袖斑斕空血染君不見重瞳夙駕遊九疑蒼梧望斷猶不歸況今沙場徵戰地千人同去防人回君回不回俱未見妾心如石那可轉

南京遇山樓

倚天突兀聳髙樓樓上家人白玊鉤落日笙歌迷汴水春風燈火似揚州仙人已去名空在豪客同來醉未休獨倚朱闌望明月鸞旌依約認重遊

過陳司諫墓

鸞坡烏府舊遊空三尺孤墳野寺中猶有憂時心不死墓門昨夜起秋風

元好古

【字敏之性識穎悟讀書能彊記無所不窺年二十就科舉再上不中意殊不自聊又娶婦不諧日致惡語遂以得疾未防沒於北兵之禍年三十一】

中秋無月

佳辰無物慰相思先賞空吟昨夜詩莫怪更深仍坐待密雲或有暫開時

讀裕之弟詩槁漫題

傳家詩學在諸郎剖腹畱書死敢忘【先人臨終有剖腹畱詩之語】背上錦囊三箭在直須千古說穿楊

宋元詩防卷六十五

欽定四庫全書

宋元詩會卷六十六

兵部主事陳焯編

【元有天下文治蔚興累朝禦制詞章史臣必編次成帙而元文類弗載一字當因內府藏本不落人間也玆從野史中搜得文宗詩二首用冠簡端】

元文宗

【上神智天畀怡情詞翰雅喜登臨居金陵潛邸時常屏從官獨造鐘山冶亭吟賞竟日曾命近臣房大年畵京都萬歲山圖大年辭以未至其地上索紙運筆先作一藳授之大年驚服謂格法周匝停勻𨿽積學專工莫能及也】

自集慶路入正大統途中偶吟

穿了氁衫便著鞭一鉤殘月栁梢邊二三防露滴如雨六七个星猶在天犬吠竹籬人過語雞鳴茅店客驚眠須臾捧出扶桑日七十二峯都在前

望九華

昔年曾見九華圖爲問江南有也無今日五溪橋上見畵師猶自欠工夫

楊奐

【字煥然幹州奉天人母夢日光射其身而生識者謂文明之兆因以奐名之金末舉進士不第作萬言防指陳時獘未及上而歸元太宗戊戌詔試諸道進士奐試東平兩中賦論第一用耶律楚材薦授河南路徵收課稅所長官兼亷訪使在官十年乃請老世祖總漠南驛召參議京兆宣撫司事累辭得請年七十終於家諡文憲所著書百餘卷】

有懷梁仲經父

美人熒熒在何處海濶天低隔煙霧珊瑚零落芙蓉空咫尺相望迷去路翠輦金輿雙鳳凰風吹環佩聲玎璫壺觴狼籍事已往一日萬里愁茫茫劉郎竟是誰家客歲晚霜華林葉赤美人熒熒在何處鴨緑江頭江月白

宿艸堂

廢寺人蹤斷幽溪野性便魚須分浪細虎迹印沙圓馴雀偸僧飯饑蚊破客眠獻芹吾豈敢直欲斸山田

寄商夢卿

無窮惟永日有盡是流年白髮誰能免丹經恐妄傳防心人健否到處冡累然滚滚風波地方思萬里船

阿道村

官路人家少邊城驛使頻季鷹終去洛王粲近歸秦天地羣龍鬭泥沙尺蠖伸親朋應笑我頭白傍風塵

畱別儒禪

溪行魚不畏巖宿虎相隨怕客談新事逢人誦舊詩衲輕聊覆體米滑欲翻匙僧臘知餘幾霜髭已滿頥

謝顧副言問疾

久謝公家事時勞長者車可憐新病後未覺故人疎渭北偏饒夢河南近得書相忘吾豈敢欲出怯籃輿

訪耿君玊隱居

居幽穿洞府岸狹束溪流細逕鄰翁熟縣崖逺客愁橋明山月上窗暗野雲浮世事何曾到年侵易白頭

雨夜【二首】

闗河隔千里筆硯寄餘生老覺鄕心重閒知世念輕浮風搖竹影細雨簌檐聲落魄緣何事吾今不用名窗秋風獵獵檐夜雨頻頻蛩韻愁於我燈花笑向人此身猶在洛何日定歸秦不必黃粱熟眞慚白髮新

未歸

渭水遙通洛函闗近隔秦百年垂老日千里未歸身夢寐嫌爲客妻孥不諱貧一官無可戀花气五陵春

答京叔文季昆仲

何處音書至劉家好弟兄科名先世在詩律早年成嶺北饒風雪淮南困甲兵論文吾有意尊酒阻同傾

飲山家

爲愛春風好乘時把一杯百年雙眼在萬事寸心灰花向坐中落客從云外來詩成無紙筆書地惜蒼苔

浮生懷裕之

漢節飛雲外秦城落照邊浮生空自老歸計定何年淚滿陳蕃榻心遙祖逖鞭短詩聊遣興羞向故人傳

晚至靑口

長年困行役短髮易飄零世事驚春夢交親散曉星燒痕侵路黑栁色夾堤靑落日明霞底原情動鶺鴒

撫州

北界連南界昌州又撫州月明魚泊夜霜冷防山秋爲客無時了勞生有許愁殘年嬰世网吾欲謝溪鷗

靑峯寺哭燦然弟

長別惟生死難忘是弟兄但吾今到處想汝昔曾行鄕社三年阻兵戈一夢驚靑山風雨夜此去更傷情

至滑州堤

舊事悲存沒殘年厭往還孤城晴雪底雙塔暮雲間馬沒長津在龍歸老井閒隔林靑數防多是濬州山

出鴉谷宿北石橋

燒火連山暗春云出谷遲避人投野店系馬就疎籬舊宇頽垣在新愁客枕知淸明無幾日細與數歸期

宿南石橋

江流平入楚山勢逺連秦岸柳猶含凍溪花欲破春石銜車轍古沙印虎蹄新晚境長爲客空山不見人

承徳亨見訪

世事元無定人生只合閒君今悲白髮我亦負靑山廢郭官居冷荒年旅食慳最憐情義厚朝至暮方還

次答正卿【二首】

客愁靑鏡裏歸夢白鷗邊故國人何在新秋月又圓米鹽逢此日詩酒負殘年長羨平林鳥雙飛入暮煙何人依玊樹有客隱金華老覺身爲累時勞夢到家且騎山簡馬誰識子陽蛙日暮秋風起飛塵滿畫叉

次答伯直侍郎

家貧餘四壁地勝接三鄕詞賦狂司馬形容老遂良畫眉從爾濶舞袖爲誰長生死交情在書紳示不忘

冠氏畱別趙帥

主人情爛熳客子自奔忙不見猶頻夢相逢合斷腸秋涼拋藥裹夜雨倒壺觴回首髙城北幽燕去路長

送靳才卿之平陽

卻向他州去蕭蕭雪滿簪丘園初到眼兒女總闗心汾水野煙白霍山寒霧深得歸歸更好吾亦愛秦音

呈君美

上陽門外路日暮獨歸時齒髮已衰謝風塵仍別離斷雲橫紫閣急雨掠蒼陂地勝饒新句君將寄阿誰

楊飛卿

吾宗久零落之子亦中年紫邏堪髙臥經擬共傳前言非戲爾舊處想依然畱著新詩筆教隨過海船

文紀行贈之以馬

洛水西頭路桃花夾岸香偏宜紅叱撥小試紫遊韁雨徑沙初輭春山艸正長杖藜猶過我此別莫相忘

懷同祖卿

東府倉皇別西河迆回元戎期坐嘯上客入行臺夢裏惠連句生前張翰杯龍池淸似染應恨不歸來

答張君美

我無茅一把誰有橘千頭應物機仍拙憂時涕欲流謾違魚鳥信豈爲稻粱謀老去輕三仕詩來抵四愁

宿重陽宮

村落到山盡軒窗臨水多野禽如舊識鄰叟漸相過林靜連官竹籬疎補女蘿夜深眠不著倚杖看星河

應試萬寧宮

月澹長楊曉色淸天題飛下寂無聲南山霧豹文章在北海云鵬羽翼成玊檻玲瓏紅靄重金鑪縹緲翠煙輕誰言半夜曾前席白日君王問賈生【稗史謂金章宗試貢士於萬寧宮楊紫陽年方弱冠蓆屋稍近殿檐金主出禦幄顧之問其名氏裏貫而去故有君王問賈生之句然考其本傳紫陽在金末實未有此遇也或卽元太宗乎】

長安感懷

此心直欲作東周再到長安已白頭往事無憑空擊楫故人何處獨登樓月搖銀海秦陵夜露濕金莖漢殿秋落日酒醒雙淚眼幾時淸渭向西流

呈公茂

冰雪相看十五年照人風采只依然我今自分蓬蒿底君獨何心道路邊渭北幾時無夢寐終南何處有林泉不妨便作求田計伴取揚雄艸太

病中趙之讓見訪

洛陽三月不得雨君家西來常苦陰酒杯𨿽好怕到手藥裹底事猶闗心對牀幾日肯相就擁被中宵愁獨吟莫疑衰病便揮謝解吐新句酬知音

寄商夢卿

一望東原一惘然蕓窗誰與伴髙眠秋風有意招張翰春艸無由見惠連王母信音靑鳥外溪翁心事白鷗邊殷勤爲向侯芭道判卻殘年老太

讀汝南遺事【二首】

軹道牽羊事已非更堪行酒著靑衣裹頭婢子那知此爭逐君王烈焰歸

六朝江冰故依然隔斷中原又百年長笑桓溫無逺略竟畱王猛佐苻堅

出郭作

燕姬歌處囀鶯喉燕酒春來滑似油自有五陵年少在平明騎馬過盧溝

過湯陰崇壽寺

城荒古寺冷於冰絳帳誰燒照佛燈閒繞空堦觀石刻偶聞音語得鄕僧

憶君美

銅柱從君泣墮鳶防夷心事五湖邊頭顱如此人間事不得靑山對暮年

管寧濯足圖

踏徧遼東未是癡藜牀欲穴只心知好畱一掬黃泥水墁卻曹公受禪碑

讀涑水通鑑

風煙慘澹駐三巴漢燼將燃蜀婦髽欲起溫公問書法武侯入防防誰家

耶律楚材

【字晉卿遼東丹王托云八世孫父履以學行事金世宗特見親任終尙書右丞楚材生三歲而孤母楊氏教之學及長博極羣書旁通天文地理律曆術數之說下筆爲文若宿搆章宗問以疑獄數事所對甚優遂辟爲掾後仕爲開州同知宣宗遷汴完顏復興畱守燕辟爲左右司員外郎元太祖定燕聞其名召見之日見親信嘗指楚材謂太宗曰此人天賜我家爾後軍國庻政當悉委之太宗卽位首請肆赦且條便宜一十八事頒天下立燕京十路徵收課稅使國用充足拜中書令事無鉅細皆先白之權貴屢譖不行克汴城奏活百姓百四十七萬人文治大興年五十五薨於位追封廣寧王諡文正】

九日黃華屬和

西風殘日秋有客嗟幽獨偶爾得香醪淒然憶霜菊世態屢遷變人生多反復十年一夢中猶未黃粱熟

酬非熊

藹藹英聲鎭北州非熊人物本風流時逢佳客開靑眼久領元戎尙黒頭已發丰城神劍出休嗟暗室夜光投驅兵經略闗中了題徧長安舊酒樓

柬趙庭玉子質

萬里龍庭白艸秋時時歸夢舊漁舟酌殘白酒難成醉老盡黃花無限愁久識人心多厭政喜逢天下已歸劉而今子入中州去莫惜寒梅寄隴頭

元好問

【字裕之號遺山太原秀容人也父徳明字東巖有聲塲屋累舉不第生二子長好古次好問皆以才名著而好問頴悟殊絕七歲能詩長從陵川郝天挺學六年大成下太行渡大河爲箕山琴臺詩閒閒趙公見之謂少陵以來無此作也由是名震京師金興定五年舉進士金亡晦迹其詩益工學者宗之所作金史爲一代鴻筆在陜時編中州集人少見者入明初始大行於世】

防亭

春物已淸美客懷自幽獨危亭一徘徊翛然若新沐宿雲淡野川元气浮艸木微茫盡楚尾平逺疑杜曲生平逺遊賦吟諷心自足朅來著世网抑抑就邊幅人生要適情無榮復何辱乾坤入望眼容我謝羈束一笑白鷗前春波動新緑

龍潭

層冰積浩蕩陵谷互吞吐窈窕轉幽壑突兀開淨宇回頭山水縣亦復墮塵土孤云鐵梁北宇宙一仰俯風景初不殊川塗忽修阻寒潭海眼淨黯黑自終古蟄龍何年臥萬國待霖雨誰能裂蒼崖雷風視掀舉

黃公廟

羇客無恆居六月走長路淸風黃公祠地古欣所遇劍飛素靈哭龍躍雲雨赴堂堂文成君談笑取帝傅功名要有命陰相知何預誰謂圯上人異事驚竹素河淸不可俟筋力疲世故袖間一編書塵埃嘆遲暮

別李周卿

行路澀於棘單車望千山歌君歸云曲淸涕畱余澘六年河朔州動輙得謗訕惟君篤髙義日來款柴闗古交松栢心今交桃李顏古人去不返古道挽不還相思一樽酒幽恨寄山間

九日讀書山中【二首】

行帳適南下居人局庭戶城中望靑山一水不易渡今朝川塗靜偶得展衰步蕩如脫囚拘廣漠開四顧半生無根著筋力疲世故大似丁令威歸來嘆墟墓鄕閭喪亂久觸目異平素枌楡𨿽尙有歲晏多霜露

今日復何日霜气倐已淒登髙有佳招山中古招提翩翩劉公子玊田重相攜乾坤動詩興澗壑忘攀躋霍侯家甚貧劣有酒與雞城居厭鼙鼓移家此幽棲世网不易逃所向皆塵泥何以濯我纓林間有淸溪

少林

雲林入淸深禪房坐蕭爽澄泉潔余習髙鳥喚長往我無豹姿漫有紫霞想回首山中云靈芝日應長

緱山置酒

靈宮肅淸曉細栢含古春人言王子喬鶴馭此上賔白雲山蒼蒼平田木欣欣登髙覽元化浩蕩融心神西望洛陽城大路通平津行人細如蟻擾擾爭紅塵蓬萊風濤深鬢毛日夜新殷勤一杯酒愧爾雲間人

種松

百錢買松羔植之我東墻汲井浣塵土插籬防牛羊一日三摩挲愛此添丁郎昨宵入我夢忽爾變昻藏昻藏上雲雨慘澹含風霜起來月中看細鬛錯鍼芒惘然一太息何年起明堂鄰叟向我言種木本易長不見河畔栁顧盻百尺彊君自作逺計今日何所望

飲酒【三首】

西郊一畆宅閉門秋艸深牀頭有新釀意愜成孤斟舉杯謝明月蓬蓽肯相臨願將萬古色照我萬古心去古日已逺百僞無一眞獨餘醉鄕地中有羲皇醇聖教難爲功乃見酒力神誰能釀滄海盡醉區中民此飲又復醉此醉更酣適徘徊雲間月相對澹以黙三更風露下巾袖警微濕浩歌天壤間今夕知何夕

雜詩【三首】

相士如相馬滅沒深天機區區銅馬法徒識牝與驪人言當塗公惡人知其微如何許劭語受之不復疑知人固不易人亦未易知妍媸在水鏡鉛粉徒自欺

昆山有璞玉外質而內美惟其不自衒故與頑石齒和也速於售再獻甘滅趾在玉庸何傷惜君兩足耳堂堂明堂柱根節幾歲寒使與蒲栁同扶廈良亦難我衣敝緼袍我飯苜蓿盤天公方試我劍鋏勿妄彈

放言

韓非死孤憤虞卿著窮愁長沙一湘累郊島兩詩囚人生定能幾肺肝日相讐井蛙奚足論褌虱良足羞正有一朝樂不償百年憂古來帝王師或從赤松遊大笑人間世起減眞浮漚曾是萬戶封不博一掉頭有來且當避未至吾何求

學東坡移居【五首】

廢地三畆餘十年長蒿萊瓦礫𨿽糞壤白骨深蒼苔孤客無所投卽此營茅齋墾斸豈不苦寢處亦可懷辱身賤者事寧當惜筋骸伐木荒林中運甓古城隈辛勤八十日吾事乃得諧買宅必萬錢一錢不天來今晨見此屋一笑心顏開

壬辰困重圍金粟論升勺明年出靑城瞑目就束縛毫釐脫鬼手攘臂畱空槖聊城千里外狼狽何所托諸公頗相念余粒分鳬鶴得損不相償壞土塡巨壑一冬不掣衣繒纊如紙薄一日僅兩食彊半雜藜藿不羞蓬虆行粗識瓢飲樂敵貧如敵冦自信頗亦慤兒啼飯籮空堅陣爲屢卻滄溟浮一葉渺不見止泊五窮果何神爲戲乃爾虐

舊隱嵩山陽筍蕨丰餽餉新齋浙江曲山水窮放浪乾坤兩茅含气壓華屋上一從陵谷變歸顧無復望樵漁憶還往風土夢閒曠恍如悟前身姓攺心不忘去年住佛屋盡室寄尋丈今年僦民居臥榻礙盆盎靜言尋禍本正坐一出妄靑山不能隱俛首入羈鞅巢傾卵隨覆身在顏亦彊空悲龍髯絕永負魚腹葬置錐良有餘終身志懲創

國史經喪亂天幸有所歸但恨後十年時事無人知興廢屬之天事豈盡乖違傳聞入讐敵只以興罵譏老臣與存亡髙賢死兵饑身死名亦滅義士爲傷悲哀哀淮西城萬夫甘伏屍田橫巨擘耳猶爲談者資我作南冠錄一語不敢私稗官雜家流國風賤婦詩成書有作者起本良在玆濕薪煙滿眼破硯冰生髭造物畱此筆吾貧復何辭

此州多寓士論年悉肩隨風波同一舟奚必骨肉爲倪家蓮花白每釀必見貽季昌妙琴事足以相娛嬉郭侯家多書篇帙得徧窺趙子篤於學間以問所疑王生舊鄰捨窮達心不移千里訪存歿十口分寒饑獨有仲通甫天馬不可羈直以論詩文稍稍窺藩籬永懷王與李朔漠行當歸我作野史亭日與諸君期相從一笑樂來事無庸知書來聞吉語報我脫縶維慚非一狐腋不值五羖皮

野史亭夜雨感興

私錄闗赴告求野或有取秋兔一寸毫盡力不易舉衰遲私自惜憂思當誰語展轉天未明幽窗響疎雨

過晉陽故城書事

惠逺祠前晉溪水翠葉銀花淸見底水上西山如臥屏鬱鬱蒼蒼三百里中原北門形勢雄想見城闕雲煙中望川亭上閱今古但有麥浪搖春風君不見系舟山頭龍角禿白塔一摧城覆沒薛王出降民不降屋瓦亂飛如箭鏃汾流決入大夏門府治移著唐明村只從巨屏失光彩河洛幾度風煙昏東闕蒼龍西玊虎金雀觚稜上雲雨不論民居與官府僊佛所廬餘百所鬼役天才千萬古爭教一炬成焦土至今父老哭向天死恨河南往來苦南人鬼巫好禨祥禺夫畚鍤開連岡官衙十字攺丁字釘破並州渠亦亡幾時卻到承平了重看官家築晉陽

九月七日夢中作詩續以末後一句

桃花紅深李花白昨日成團今日折歌聲滿耳何處來楊栁靑旗洛陽陌拊君背握君手朝鐘暮鼓無了期世事於人竟何有靑靑鏡中發忽忽成白首六國印何如負郭一頃田千載名不及卽時一杯酒

過劉子中新居

鄆州城隅兩茅屋市聲喧喧自幽獨春風吹盡山杏花只有靑靑一叢竹先生愛畵如惜玉練鵲翔鸞餘百軸大兒踉蹡挾書歸土銼疎煙才一粥微官枉負半生閒也著區區簿領間何時卻與溪南老紫蓋山前共往還

髙門闗

髙門闗頭霜樹老細路千山萬山繞亂余村落不見人霰雪霏霏暗淸曉莘川百里如掌平閒田滿眼人得耕山中樹藝亦不惡誰遣多田知姓名許李申楊竟何得只今惟有石灘聲

歸舟怨

渡頭楊栁靑復靑閨中少婦動離情只從問得狂夫處夜夜夢到洛陽城城南吹櫓聲北雁鳴嚶嚶江流望不極相思春艸生

天門引

秦王深居不得近從破衡成欲誰信白頭遊客困咸陽憔悴黃金百斤盡海中僊人黃鵠舉大笑人間爭腐防丈夫何意作蘇秦六印才堪警兒女古來多爲虛名老不見阿房淨如掃千年虎豹守天門一日牛羊臥秋艸

蛟龍引

古劍咸陽墓中得抉開靑雲見白日蛟龍地底气如虹土花千年不敢蝕洪鑪烈焰初騰精橫海已覺無長鯨世上元無倚天手匣中誰解不平鳴割城恨不逢相如佐酒恨不逢朱虛尙方未入朱云請盟槃合與毛生俱誰念田文坐中客只將彈鋏嘆無魚

荊棘中杏花

墻東荒蹊抱村斜荊棘狼藉盤根芽何年丹杏此畱種小紅濈濈爭春華野人慣見漫不省獨有詩客來咨嗟天眞不到鉛粉筆富艶自是宮闈花曲池芳逕非宿昔蒼苔濁酒同天涯京師惜花如惜玉曉擔賣徹東西家杏花看紅不看白十日忙殺遊春車誰家園亭有此樹鄭重已著重幃遮阿嬌新寵貯金屋明妃逺嫁愁悲笳落花縈簾拂牀席亦有飄泊沾泥沙天公無心物自物得意未用相陵誇黃昏人歸花不語惟有落月啼棲鴉

湘夫人詠

木蘭芙蓉滿芳洲白雲飛來北渚遊千秋萬歲帝鄕逺云來云去空悠悠秋風秋月沅江渡波上寒煙引輕素九疑山髙猿夜啼竹枝無聲墮殘露

後平湖曲

越女顏如花吳兒潔於玊天教並墻居不著同被宿美人一笑千黃金連城不博百年心樓上墻頭無一物暮爨朝舂一生足秋風拂羅裳秋水照紅妝舉頭見郎至低頭采蓮房郎心只如菱刺短妾意未覺藕絲長與郎期何許眼礙同舟女春波澹澹無盡情雙星盈盈不得語十里平湖艇子遲岸花汀艸伴人歸鴛鴦驚起東西去惟有蜻蜓接翅飛

隋故宮行

渭川楊栁先得春二月鶯啼百囀新長春宮中千樹錦暖日晴雲思煞人君王半醉唱吳歌絳僊起舞嚬翠娥吳兒謾說曾行樂三十六宮能幾多千秋萬古金銀闕海沒三山一毫髮繁華夢覺人不知畱得寒蛩泣秋月

寄答溪南詩老辛願敬之

五年不喚溪南渡日夕心馳洛西路山中今日見君詩惆悵良辰又相誤龍蛇大澤變風景虎豹天門郁煙霧丈夫不合把鉏犁靑鬢無情忽衰素平泉漫作窮愁志笠澤休題自憐賦長安正有五侯鯖骯髒誰能作樓防靑燈老屋深蓬蒿蝙蝠掠面莎雞號劍歌夜半激悲壯松風萬壑翻雲濤區區墓上曹徵西我知慚愧王東臯人生只有一杯酒螟蛉蜾蠃安能豪

密公寶章小集

天東長白太寶幢天河發源導三江有木蔽映山朝陽云誰巢者雛鳳凰雲間吐气日五色百鳥不敢言文章名都盤盤魏大梁黃金甲第羅康莊王家書絕畵亦絕欲與中祕論低昻宻公書院無絲簧窗明幾潔凝幽香元光以後門鑰費文士稍得連壺觴客來喜色浮淸揚典衣置酒餘空箱生平俊气不易降眼中俗物都茫茫淵明素琴嵇阮酒妙意所寄誰能量在昔武元握乾綱扶桑爲弓射八荒獵取大國如驅羊民風朴魯資質彊文洽未及武克剛興陵之孫越王子天以人瑞歸明昌十三執經侍帝傍十八健筆淩阿房撐腸文字五千卷靈臺架搆能鋪張髙陽苗裔襲眾芳胡不置之貢玉堂袖中正有活國手地下才得修文郎悲風蕭蕭吹白楊丘山零落可憐傷承平故態耿猶在拂試寶墨生輝光恰似如庵連榻坐一甌春露淡相忘【宻公子瑜完顏宗室中第一流人也平生所寶惟書畵家藏幾與中祕等南渡倉卒公抱持愛防與身存亡於他物一無所攜故竟坐窮以薨君子傷之】

覓神霄道士古銅爵

雷章著土紛朱碧秋菌春蒲人不識若非儀狄墓中來應自杜康祠下得古人偶得酒之傳摸索飲器流饞涎巧偸豪奪吾何敢他日酬君九府錢

贈休糧張鏈師

金砂霧散風雨疾一防黃金鑄秋橘中林宴坐人不知野鹿銜花蜂課蜜富兒盤饌羅羶葷擾擾飛蠅復聚蚊見說西山好薇蕨一枝靑竹願隨君

題商孟卿家明皇合曲圖

海棠一株春一國燕燕鶯鶯作寒食千古萬古開元日三郎搦管仰面吹天公大笑嗔不得寧王天人玉不如番綽樂句不可無宮腰不按羽衣譜疾舞底用牧豬奴風聳水聲閟淸都夢中令人羨華胥何時卻並宮墻聽不恨將身作李謩

蟾池

老蟇食月飽復吐天公一目頻年瞽下界新增養蟾戶玉斧誰憐修月苦郡國蟾池知幾所碧玉淸流水仙府小蟾徐行腹如鼔大蟾張頤怒於虎渠家眉間有黃乳膏粱大丁正須汝何人說與月復讎疾過池頭不容語向來屬私今屬官從今見蟇當好看爬沙卽上靑雲端

劉逺筆

老防力能舉玉杵文陣挽彊猶百鈞惜哉變化太狡獪向也褐衣今虎文宣城諸葛寂無聞前後兩劉新冊勲謝郎神鋒恨太雋𨿽然豈不超人羣三錢雞毛吐皇墳尖奴定能張吾軍何時酌我百壺酒爲汝醉艸垂天云

祖唐臣愚庵

小智胠篋盜所羞大智移國鬼與讎浮生匹絹兩盂粥心計擾擾知何求靑州荊州兔三窟古人今人貉一丘喚起羅池栁夫子與君同醉訾家洲

常山妷生四十月能搦管作字筆意開廊有成人之量喜爲賦詩使洛誦之

大兒小兒舞商羊東家西家捉迷藏牙牙作羣雁雁行是中乃有常山郎常山嬌嬌可憐虫四歲未有三歲彊黑鷹破殻自神駿黃犢放腳須跳梁只知見紙卽塗抹誰謂轉腕能低昻渠家兩公破天荒劉煇夢靈果專場榮鄕亭中詩版在岐山名字香山香此郎晚出西樞房虎穴虎子不可當天驚地怪見落筆便合抱送中書堂文星煌煌照燕南靑靑子衿滿恆陽教官連被鳳尾諾瑞物多生金粟岡兒曹變化不作難何必二十始乖張明年作字一丈大當有稜角垂光芒

金世宗禦書田不伐望月婆羅門引分得楚字韻

瑤光樓前按歌舞桂樹秋香月三五白頭誰解記開元四海歡聲沸簫鼔兩都秋色皆喬木三月阿房已焦土天上亦有別離情可是田郎心獨苦承平舊物霓裳譜寶气暉暉映千古銀橋望極竟不歸滅沒燕鴻下平楚

贈別孫徳謙

津橋垂楊雪花白挽斷春衫苦畱客西湖一雨春意濃絕似銅駝洛陽陌湖亭轟醉臥春風到手金杯不放空鵲山一帯傷心碧羨殺孫郎馬首東

紀子正杏園燕子

紀翁種杏城西垠千株萬株紅艷新今年寒食好天色曉气鬱鬱含芳津天公自愛此花好朝燻暮染煩花神融霞暈雪一傾倒非煙非霧非卿云未開何所似乳兒粉妝深綘唇能啼能笑癡復騃畵出百子元非眞半開何所似裏中處女東家鄰陽和入骨春思動欲語不語時輕顰就中爛縵尢更好五家合隊虢與秦曲江江頭看車馬十里羅綺爭紅塵陽平一邑多詩豪主人買酒邀眾賓花時有成約恨少楊子張吾軍落花著衣紅繽紛四坐慘澹傷精魂花開花落十日耳對花不飲花應嗔愛花常苦得花晚爭教行樂無閒身芳苞一破不更合且看錦樹烘殘春

泛舟大明湖

長白山前繡江水展放荷花三十里看山水底山更佳一堆蒼煙收不起山從陽丘西來靑一灣天公擲下半玉環大明湖上一杯酒昨日繡江眉睫間晚涼一櫂東城渡水暗荷深若無路江妃不惜水芝香狼藉秋風與秋露蘭襟鬱鬱散芳澤羅襪盈盈見微步晚晴一賦畵不成枉著風標誇白鷺我時驂鸞追散仙但見金支翠蕤相後先眼花耳熱不稱意髙唱吳歌叩兩舷喚取樊川搖醉筆風流聊與付他年

賦邢州鵲山

去時唐山道望望鵲山背今朝西北看奇秀益可愛蒼茫失層疊解駁見縈帯浮雲自來去盡巧寧變壞吳妝入小筆隱隱拂殘黛城隅靜女人不知擁發低顰如有待太行橫截九州半一掩一重俱有態只知天平六峯天下稀此山東來亦閒在煙埋雨沒今幾時殆天所藏予發之郭熙未足語平逺摹寫惟有韋郎詩

癸卯歲杏花

南州景气暖杏花見紅梅讀書山前二月尾向陽杏花全未開待開竟不開怕寒貪睡嗔人催愛花被花惱不徹一日繞樹空千回牙牙嬌語山櫻破稠閙成團稀作顆小蕾從教絳蠟封繁枝未要晴雲裹兩月不舉酒半歲不作詩更教古銅瓶子無一枝緑陰靑子長相思今年閏年好寒節花開不妨遲一月

宋元詩會卷六十六

欽定四庫全書

宋元詩防卷六十七

兵部主事陳焯編

元好問【下】

送曹吉甫兼及通甫

意气羨君豪憐君屈騎曹安能事筆硯且復混弓刀風雪貂裘暗闗山馬骨髙南飛見鴻雁應爲惜哀勞

並州聞雁

八月並州雁淸汾照旅羣一聲驚晚笛數防入秋云滅沒樓中見哀勞枕畔聞南來復北去無計得隨君

甲寅十二月四日出鎭陽寄宰魯伯

滹水曉光動灞橋詩境同衝寒騎瘦馬認影識衰翁長岸風聲外孤城雪意中回頭歌笑處淒絕意何窮

陽翟道中

長路伶俜裏羇懷莽蒼中千山分落照萬籟入秋風頻見參旗縮虛傳朔幕空故園歸未得細問北來鴻

月觀追和鄧州相公席上韻

月觀知名舊池亭發興偏露涼驚夜鶴風細咽秋蟬綠泛兵廚酒紅依幕府蓮無緣逐淸景空羨飲中仙

方城道中懷山居

技拙違時用年饑與食謀江山貧士嘆日月賈胡畱楚客頻招隱文園故倦遊衡門有幽事還我北窗幽

勝槪

勝槪煙塵外新詩杖履間偶隨流水去澹與白雲還吾道三緘口時情一解顏從今便髙臥已負半生閒

少室南原

地僻人煙斷山深鳥語嘩淸溪鳴石齒暖日長藤芽緑映髙低樹紅迷逺近花林間見雞犬直擬是仙家

長壽新居

地古村墟迥川回縣郭斜蒲池余老節菊水引新芽卜築欣成趣歸耕覺有涯迎門顧兒女今日是山家

寄程甥鐵安

禦史陰功在孫兒玊不如已能騎竹馬想亦愛銀魚異縣闗山濶衡門骨肉疎幾時隨阿舅盡讀外家書

巳亥元日

五十未全老衰容新又新漸稀頭上發別換鏡中人野史才張本山堂未買鄰不成騎瘦馬還更入紅塵

發濟源

旱暵今年劇他鄕底處歸贏糧先失具涉世本無機棄擲烏皮幾裵徊白版扉殷勤雙語燕媿汝逺相依

倪莊中秋

彊飲日逾瘦裌衣秋已寒兒童謾相憶行路豈知難露气入茅屋溪聲喧石灘山中夜來月到曉不曾看

送田益之從周帥西上

市近廚無肉書香蠧有虫深居誰不樂兀坐竟何功天日伸眉後江山洗眼中蓬萊如可到剩借玉川風

庚子三月十日作

殘夢忘書帙餘寒殢酒杯靑銅元懶照白紵更寛裁水際時獨往花邊知幾回殷勤雙語燕應自謝家來

春日

里社春盤巧欲爭裁紅暈碧助春情忽驚此日仍爲客卻想當年似隔生貧裏虀鹽憐節物亂來歌吹失歡聲南州剩有還鄕伴戎馬何時道路淸

葉縣雨中

春旱連延入麥秋今朝一雨散千憂龍公有力廻枯槁客子何心嘆滯畱多稼卽看連楚澤歸云應亦到崧丘兵塵浩蕩乾坤滿未厭明河拂地流

秋懷

涼葉蕭蕭散雨聲虛堂淅淅掩霜淸黃華自與西風約白髮先從逺客生吟似虫秋更苦夢和寒鵲夜頻驚何時石嶺闗頭路一望家山眼暫明

橫波亭

孤亭突兀插飛流气壓元龍百尺樓萬里風濤接瀛海千年豪傑壯山丘疎星澹月魚龍夜老木淸霜鴻雁秋倚劍長謌一杯酒浮雲西北是神州

懷益之兄

牢落闗河雁一聲干戈滿眼若爲情三年浪走空皮骨四海相望只弟兄黃耳定從秋後到白頭新自夜來生西樓日日西州道欲賦窮愁竟不成

會善寺

白塔沈沈插翠微魏家宮闕此余基人生富貴有遺恨世事廢興無了期勝槪只今歸鷲嶺煙花從昔繞龍墀長松想是前朝物及見諸孫賦黍離

西齋夜宴

飄零無物慰天涯酒伴相逢飲倍加誤謬君當略彭澤回旋我亦笑長沙金釵醉嚲迎春髻銀燭光搖半夜花只欠東山遊錄事不來堅坐看紛嘩

送吳子英之官東橋且爲解嘲

柴車歷鹿送君東萬古書生蹭蹬中良醖暫畱王績醉新詩無補玊川窮駒陰去我如決驟蟻蛭與誰爭長雄快築糟丘便歸老世間馬耳過春風

京居辛卯八月六日作

四壁秋虫夜語低南窗孤客枕頻移野情自與軒裳隔旅食難堪日月遲平子歸田元有約魏舒襆被恐無期一莖白髮愁多少慚愧家人賦扊扅

壬辰十二月卽事【二首】

萬里荊襄入戰塵汴州門外卽荊榛蛟龍豈是池中物蟣虱空悲地上臣喬木他年懷故國野煙何處望行人秋風不用吹華發滄海橫流要此身

五雲宮闕露盤秋銀漢無聲桂樹稠復道漸看連上苑戈船仍擬下揚州曲中靑塜傳新怨夢裏華胥失舊遊去去江南庾開府鳳凰樓畔莫回頭

癸巳四月二十九出京

塞外初捐宴賜金當時南牧已駸駸只知灞上眞兒戲誰謂神州遂陸沈華表鶴來應有語銅槃人去亦何心興亡誰識天公意畱著靑城閱古今【宋亡於靑城而金亦亡於此】

喜李彥深過聊城

圍城十月鬼爲鄰異縣相逢白髮新恨我不如南去雁羨君獨是北歸人言詩匡鼎功名薄去國虞翻骨相屯老眼天公只如此窮途無用說悲辛

秋夕

小簟涼多睡思淸一窗風雨送秋聲頻年但覺貂裘敝萬古何曾馬角生寄食且依嚴尹幕附書誰往鄧州城澆愁欲問東家酒恨殺寒雞不肯鳴

淮右

淮右城池幾處存宋州新事不堪論輪車謾欲通吳防突騎誰當搗薊門細水浮花歸別澗斷雲含雨入孤村空餘韓渥傷時語畱與累臣一斷魂

望王李歸程

一褐霜寒晚思孤難中行李見歸途虞卿仲子死不朽石父晏嬰今豈無義士龍沙元咫尺累臣駒隙自舒徐何時鬥酒歡相勞驚看燕家頭白烏

杏花落後分韻得歸字

獺髓能醫病頰肥鸞膠無那片紅飛殘陽淡淡不肯下流水溶溶何處歸煮酒靑林寒食過明妝髙燭賞心違寫生正有徐熙在漢苑招魂果是非

送輔之仲庸還大梁

驊驑爭道渺翩翩誰遣風塵失壯年四壁舊聞縣磬宅一囊今有賣書錢淋浪別酒靑燈夜滅沒孤帆落照邊想得還家過春半故山喬木滿蒼煙

繡江泛舟有懷李郭二公

荷花如錦水如天狼籍秋香擁畵船長白風煙最瀟灑外臺賓主重畱連勝遊每恨隔千里樂事便當論百年咫尺西州兩詩客不來同作飲中仙

寄欽止李兄

徵車南北轉秋蓬闗塞相望兩禿翁衮衮便當隨世路悠悠難復倚天公銅駝荊棘千年後金馬衣冠一夢中尊酒云州古城下幾時攜手哭春風

望崧少【二首】

崧少飛來昆閬山山家茅屋翠微間雞豚鄕社相勞苦花木禪房時往還結習尙餘三宿戀殘年多負半生閒長河一葦人千里望斷西城碧玊環

飲鶴池邊萬木稠豢龍崖上五峯秋藤垂絕壁云添潤澗落哀湍雪共流田父占年驚玉斾詩仙畱迹嘆昆丘西風落日山陽道空對紅塵憶舊遊

野穀道中懷昭禪師

行行汾沁欲分疆漸喜人聲挾兩鄕野谷靑山空自繞金城白塔已相望湯翻豆餅銀絲滑油防茶心雪蘂香說向阿師應被笑人生生處果難忘

外家南寺【在至孝社予兒時讀書處也】

鬱鬱秋梧動晚煙一庭風露覺秋偏眼中髙岸移深谷愁裏殘陽更亂蟬去國衣冠有今日外家梨栗記當年白頭來往人間徧依舊僧窗借榻眠

追賦定襄周帥夢卿家秋日牡丹

千古吳中富貴家秋風吹送洛陽花眞妃鏡裏春難老玉女車邊日易斜紀瑞定誰增舊譜換根原自有靈砂來遲不及西堂宴猶想分香入棣華【周有棣華堂】

寄楊飛卿

客夢悠悠信轉蓬蔾牀殷殷動晨鐘西風白髮三千丈故國靑山一萬重沙水有情畱過雁乾坤多事泣秋虫三間老屋知何處慚愧雲間陸士龍

雨夜

夢裏孤蓬雨打秋茅齋元更小於舟無錢正坐詩作祟識字重爲時所讐千里謾思黃鵠舉六年眞作賈胡畱並州北望山無數一夜砧聲人白頭

哀賢詩【三首】

赤縣神州坐陸沈金湯無粟禍侵尋當官避事平生恥視死如歸社稷心文采是人知子重交朋無我與君深悲來不待山陽笛一憶同衾淚滿襟【李欽叔】

冀都事死東州禍李翰林亡陜府兵方爲騷人箋楚些更禁書客墮秦坑石苞本不容孫楚黃祖安能貸禰衡同甲四人三橫霣此身𨿽在亦堪驚【李長源】

太學聲華弱冠馳靑雲岐路九霄飛上前論事龍顏喜幕下籌邊犬吠稀壯志相如頭碎柱赤心嵇紹血沾衣從來聖牘褒忠義誰爲幽魂一發揮【王仲澤】

雪晴作

晴光晃漾入危闌萬象都歸一色看搖筆尙堪淩浩蕩舉杯誰與慰荒寒化成銀界淸涼近散盡冰花碧海漧後夜霜空月輪滿可無秦女共驂鸞

過應州

平野風埃接戍樓邊城三月似窮秋人家土屋才容膝驛路防車不斷頭隨俗未甘嘗馬湩敵寒直欲禦羊裘十年紫禁煙花繞此日雲山是應州

華不注山【濟南作】

元气遺形老更頑孤峯直上玊孱顏龍頭突出海波沸鰲足斷來天宇閒齊國伯圖殘照裏謫仙詩興冷雲間乾坤一劍無人識夜夜光芒北斗寒

送周帥夢卿之闗中

風華漠漠水迢迢長記金鞍入灞橋鬢鬢而今滿霜雪羽毛此日是雲霄火余函谷靑猶峙春動長陵紫未消射虎南山付公等可能仙掌不相招

十月二十日雪中過石嶺闗

老天黯慘入平蕪朔吹崩奔萬竅呼雪意旋妝行路景詩家新有入闗圖地鑪圍坐慚田父絮防衝寒怨僕夫故國煙花重回首蜀橙山麝記金壺

燕府白兔

仙穎迷離望莫攀爭教失腳下髙寒吸殘灝露瑤窗曉搗盡霜玉杵閒顧影乍疑云外見寫生何似鏡中看褐衣擾擾皆三窟幾在【闕】經咳唾間

出都【二首】

漢宮曾動伯鸞歌事去英雄可柰何但見觚稜上金爵豈知荊棘臥銅駝神仙不到秋風客富貴空悲春夢婆行過盧溝重回首鳳城平日五云多

歷歷興亡敗局碁登臨疑夢復疑非斷霞落日天無盡老樹遺臺秋更悲滄海忽驚龍穴露廣寒猶想鳳笙歸從教盡剗瓊華了畱在西山盡淚垂【壽寜宮有瓊華島絕頂廣寒近爲黃冦輩所撒】

過三鄕望女幾村追懷溪南詩老【二首】

雲際虛瞻處士星案頭多負讀書螢筆端有口傳三篋石上無禾養百齡從昔葛陂終變防秖今韓嶽謾英靈因君重爲前朝惜枉破靑衫買一經【女幾山土人謂之韓嶽】萬山靑繞一川斜好句眞堪字字誇棄擲泥塗豈天意折除時命是才華百錢卜肆成都市萬古詩壇子美家欲就溪南問遺事不禁衰涕落煙霞

寄劉繼先

淸霜茅屋耿無眠坐憶分攜一慨然楚客登臨動歸興謝公哀樂感中年淒涼古驛人煙外迆邐荒山雪意邊千樹春風水楊栁待君同系晉溪船

爲鮮於彥魯賦十月菊

淸霜淅淅散銀沙驚見芳叢閱歲華借暖定誰畱翠被鏈顏應自有丹砂秋香舊入騷人賦晚節今傳好事家不是西風苦畱客衰遲久已避梅花

別周卿弟

晚歲論詩辱見收相從許久重相畱苦心亦有孟東野眞賞誰如髙蜀州萬疊寒云度歸雁孤洲春水澹沙鷗荒城後日思君處風色蕭蕭人白頭

追錄洛中舊作

樂府新聲緑綺裘梁州舊曲錦纒頭酒兵易壓愁城破花影長隨日腳流萬里靑雲休自負一莖白髮盡堪羞人間只怨天公了未便天公得自由

晉溪

石磴雲松著色屏岸花汀艸展江亭靑瑤疊甃通縣甕白玊雙龍掣迅霆地脈何嘗間今昔尾閭眞解泄滄溟乾坤一雨兵塵了好就川妃問乞靈

七月十二日行狼牙嶺

狼牙路滑馬伶俜老鶴迢迢欲上徵一曲松風寫幽致九秋云物愴離情天開員嶠方壺境澗落銀河月窟聲覿面靑山入渠手定誰胸次玊崢嶸

答定齋李兄

小山藂桂姓名香舉世何人得雁行滄海揚塵幾今昔長庚配月獨淒涼虛勞裴相求白傅正倚源明識漫郎十載相從未言晚城南泉石有雲莊

聽姨女喬夫人鼓風入松

白雪朱弦一再行春風纎指十三星雲窗霧閣有今昔寶靨羅裠無此聲瀟灑寒松度虛籟悠颺飛絮攪靑防胎僊不比湘靈瑟五字錢郎莫漫驚

寒食

上苑春風盛物華天津云錦赤城霞輕舟矮馬追隨逺翠幕靑旗笑語嘩化國樓臺隔瀛海吳兒洲渚記仙家山齋此日腸堪斷寂寞銅鉼對杏花

送樊順之

弓刀十驛嶽蓮州渭水秦山得意秋王粲從軍正年少庾郎入幕更風流寒鄕況味眞雞肋淸鏡功名屬虎頭寄謝溪風亭上月老夫乘興欲西遊

蜀昭烈廟

合散扶傷老益堅荒祠重過爲淒然君臣灑落知無恨庸蜀﨑嶇亦可憐一縣山陽堯故事三年章武魏長編錦宮羽葆今何處半夜樓桑叫杜鵑

贈王仙翁道成

覽照休驚白髮新奕棋翻覆見來頻燕南趙北畱詩卷王后盧前盡故人平地靑雲一鑪藥舊都喬木百年身憑君剰醉浮香酒【館名】梁苑而今不算春

趙汲古南園

林園近與六街鄰塵漲都歸一水分魚樂定從濠上得荷香偏向雨中聞接籬倒著容山簡老屋髙眠稱陸云尊酒相陪有今日卻慚詩壘不能軍

送曹幹臣

和林音驛日懷思燕市歌歡有此時老我眞成鐵鑪步感君時送艸堂貲黃楊舊厄三年閏赤驥非無萬里姿平地煙霄付公等不妨閒和鳳池詩

人日有懷愚齋張兄緯文

書來聊得慰懷思淸鏡平明見白髭明月髙樓燕市酒梅花人日艸堂詩風光流轉何多態兒女靑紅又一時澗底孤松二千尺殷勤畱看歲寒枝

髙少府瀍陽後庵【二首】

溪上弄明月風露發新警心空無一塵萬竹掃秋影一水隨人意蔬畦復芋溝風波河洛近莫放出山流

山居雜詩【四首】

瘦竹藤斜掛幽花艸亂生林髙風有態苔滑水無聲石潤云先動橋平水漸過野陰添晚重山意向秋多樹合秋聲滿村荒暮景閒虹收仍白雨雲動忽靑山川迥楓林散山深竹港幽疎煙沈去鳥落日送歸牛

巨然秋山圖

筆端遊戲三昧物外平生往還爲問阿師何在白雲依舊靑山

曹得一扇頭

機中秦女仙去月底梅花晚開只見一枝疎影不知何處香來

無題【二首】

七十鴛鴦五十弦酒薰花栁動春煙人間只道黃金貴不問天公買少年

春風也解惜多才嫁與桃花不用媒死恨天臺老劉阮人間何戀卻歸來

俳體雪香亭雜詠【九首】

洛陽城闕變灰煙暮虢朝虞只眼前爲向杏園雙燕道營巢何處過明年

醇和坊近洞房環碧瓦參差竹木閒批奏內人輪上直去年名姓在窗間

天上三郎玊不如手中白雨趂花奴禦屏零落宣和筆畱得華淸按樂圖

金縷歌詞金屈巵百年人事鬢成絲重來未必春風在更爲梨花住少時

琵琶心事曲中論曾笑明妃負漢恩明日天山山下路不須回首望都門

羅綺深宮二十年更持桃李向誰妍人生只合梁園死金水河頭好墓田

苦才多思是春風偏近騷人惆望中啼盡杜鵑枝上血海棠明日更應紅

暖日晴雲錦樹新風吹雨打旋成塵宮園深閉無人到自在流鶯哭暮春

暮雲樓閣古今情地老天荒恨未平白髮累臣幾人在就中愁殺庾蘭成

西園

百艸千花雨气新今朝陌上有遊塵皇州春色濃於酒醉殺西園歌舞人

鴛鴦扇頭

雙宿雙飛百自由人間無物比風流若教解語終須問有底愁來也白頭

杏花雜詩【四首】

杏花墻外一枝橫半靣宮妝出曉晴看盡春風不回首寶兒元自太憨生

西山漠漠有無中幾日園林幾樹紅燕子銜將春色去錯教人恨五更風

楚客離魂不易招野春平碧水迢迢垂楊也被多情惱瘦損春風十萬條

魏紫姚黃有重名洛陽車馬閙淸明吹殘桃李風才定可是東君別有情

感興

好句端如緑綺琴靜中窺見古人心陽春不比黃華曲未要千人作賞音

從希顏覓篤耨香

緑洋奇品賽濃梅永憶薰鑪試淺灰尢物也知人愛惜簾篩風動只縈回

自題中州集後【五首】

鄴下曹劉气盡豪江東諸謝韻尢髙若從華實評詩品未便吳儂得錦袍

陶謝風流到百家半山老眼淨無花北人不拾江西唾未要曾郎借齒牙

萬古騷人嘔肺肝乾坤淸气得來難詩家亦有長沙帖莫作宣和閣本看

文章得失寸心知千古朱弦屬子期愛殺溪南辛老子相從何止十年遲

平世何曾有稗官亂來史筆亦燒殘百年遺稿天畱在抱向空山掩淚看

樂天不能忘情圖【二首】

得便宜是落便宜木石癡兒自不知就使此情忘得了可能長在老頭皮

芙蓉脂肉紫霞漿別是仙家暖老方只枉栁枝拚下得忘情一馬亦何妨

送子微

古來何物是經綸一片靑山了此身亂後洛陽花木盡不妨閒作水南人

從鄧州相公覓酒時在鎭平

寒日山城雪四圍空齋孤坐意多違江洲未覺風流減可使陶潛望白衣

雜著【四首】

太虛空裏一遊塵造物𨿽工未易貧臧獲古來多鼎食可能夷叔是饑人

天上河源地上流黃金浮世等閒休埋愁不著重泉底盡向人間種白頭

昨日東周今日秦咸陽煙火洛陽塵百年蟻穴蜂衙裏笑殺昆侖頂上人

半紙虛名百戰身轉頭髙塜臥麒麟山間曾見漁樵說辛苦淩煙閣上人

四皓圖

身墮安車厚幣中白頭塵土涴西風當時何不山間老羽翼區區有底功

解嘲

鴈後花前日日閒頗思尊酒慰愁顏憑君細數東州客誰在紅紅緑緑間

杜生

杜生絕藝兩弦彈穆防沙詞不等閒莫怪曲終雙淚落數聲全似古陽闗

東山

自笑平生被眼謾看山只向畵中看天公老筆無今古枉著千金買範寛

喬夫人墨竹

萬葉千梢下筆難一枝新緑盡髙寒不知霧閣云窗晚幾就扶疎月影看

銅雀臺瓦硯

愛惜鉛華洗又看畵欄桂樹雨中寒千年不作鴛鴦去博得書生笑老瞞

郝經

【字伯常其先潞州人徙澤州家世業儒祖天挺元好問嘗從之學金末父思溫避地河南之魯山其母匿窖中亂兵以火燻灼之死矣經用蜜和寒葅汁決母齒飲之卽蘇時經九歲人皆嘆異金亡徙順天居五年爲守帥張柔賈輔所知延爲上客二家藏書皆萬卷經博覽無不貫通憲宗元年世祖以皇弟開邸金蓮川召經詢以治道條上數十事遂畱王府是時連兵於宋經力陳宋無敗亡之釁王不宜空國而出宜修徳俟時因進七道議七千餘言憲宗在蜀師久無功復勸世祖稟命行在遣使諭宋示以大信許其割地納質暫與和好明年世祖卽位以經爲翰林侍讀學士佩金虎符充國信使告卽位於宋而王文統用事嫉經之能陰屬李壇潛師侵宋欲假手害經及經入境宋果疑經又賈似道方以卻敵爲功恐經至謀泄竟館經於眞州經上表宋帝及上書宰執皆不報羈宋十六年日以著述爲事迨伯顏南伐問執行人之罪宋懼始以禮送經歸明年夏至闕錫燕大廷賞賚有差秋七月卒年五十三諡文忠】

巴陵女子行

乙丑秋九日王師渡江大帥巴圖自鄂渚以一軍覘上流遂圍嶽嶽潰入於洞庭俘其遺民以歸節婦巴陵女子誓不辱於兵書詩衣帛見意赴江而死其自敍曰巴陵女盧希孟魏公五世孫歸於尙書賈公之男璚嶽州破被獲之明日以衣帛書詩願好事君子知吾宋家有節婦者其詩悲婉激切有漢魏風如天果喪中原大似裂冠衽退鷁落迅風孤鸞弔空影簪堅折白玊瓶沈斷靑綆妾死志不移攺邑不攺井我本瑚璉器安能作溺皿借此淸江流葬我全首領皇天如有知定作血面請願魂化精衛塡海使成嶺數百言余旣髙希孟之節且悲其志作巴陵女子行

北來諸軍飛渡江突騎一夜滿嶽陽樓頭火起入閭巷曹伍偶走如牛羊巴陵女子尙書婦生平不識門前路亂兵騎出勢倉皇夫婿翁姑在何處吞聲忍淚行且啼啼痕沾濕越羅衣此身忍使人再辱裂帛暗寫臨終詩上言社稷安危事下說投江誓天志一回宛轉一悲辛心折魂飛不成字詩成淚盡赴江流蛾眉蕭颯天爲愁芙蓉零落入秋水玊骨直葬靑海頭古來烈婦才一二誰似巴陵妙文理名與長江萬古流丞相魏公還不死蜀亡嘆【蜀破後有唐仲明者子西孫也被俘鬻於燕市安陸趙仁甫鳩貲贖之】

子規啼缺峨眉月嘉陵江中半江血靑天蜀道爲坦塗馬蹄蹴落陰山雪芙蓉城碎朔風急虓虎磨牙綺羅穴不識兵戈三百年疊鼓一聲肝膽裂坡仙故里子西孫挺身北走來中原峨岷秋色橫眉宇骯髒獨倚燕市門時望蘇門一回首漠漠萬里煙塵昏古言蜀險甲天下一夫扞禦足成霸前劉后李王復孟虎視中原雄並駕於今底事谷爲陵錦城萬里趨龍庭當時不與秦塞通一天自可延千齡吾子莫漫嗟飄零厲階權輿實五丁

太平頂讀秦碑

岱宗太平頂磨崖與天齊左勒聖後頌右刻張說辭文采與書法不離近代規漢封宛在周觀東秦壇夐出絕頂西壇前圓平值中峯突兀上有始皇碑年深雨漬百裂余坼作兩峯蹲半靣陽數字仍可辧隙縫重銜苔蘚皮中間隱約見制可完好堪辧惟臣斯拳如釵股直如筯屈鐵碾玉秀且奇千年瘦勁益飛動回視諸家肥更癡當時風雨有餘怒豈容跨石獨在玆秖應神明愛尢物不肯轟擊常防持昔年韓文公曾賦岣嶁詩字靑石赤皆傳聞漫爲咨嗟涕漣洏何如親登泰山日觀峯光怪特見絳气纒金虹摩挲細讀秦相碑天門髙詠來淸風乃知山靈不相負夜宿天邊不忍去醉倚云窗重回顧

前聽角行【此在蜩殻庵賦贈趙仁甫】

漢家有客北海北節毛落盡頭毛白聽此空令雙淚垂中原雁斷無消息南枝越鳥莫驚飛牢落天涯永相失江上舊梅花今夜落誰家樓頭有恨知何事牽住晴空幾縷霞

後聽角行【此宋咸淳癸酉被畱儀眞作】

燕南壯士江城客孤館無眠心已折那堪夜夜聞角聲怨曲悲涼更幽咽一噴牽殘楊栁風五更吹落梅花月霜天裂卻浮雲散雁行斷盡疎星接餘音渡江去依俙似向愁人說勸君且莫多嘆嗟家人恨殺生離別可憐辛苦爲誰來凋盡朱顏頭半白萬緒千端都上心一寸肝腸能幾截當時聽角送南人南人吹角不送人不如睡著東風惡欹枕江聲總不聞

奉使被畱

重圍雨久塌莓苔火鋪喧呼著棘栽惟有東風難禁約隔墻吹過落花來【坊刻誤作王立中詩蓋因郝伯常被畱儀眞其所吟詠皆爲安丰教授王時中藏錄以傳後人遂譌王作乃時中又譌立中不可不知】

館人供雁

持節江頭久食魚館人供雁意踟躕呼兒細看雲間足恐有中原問訊書

放雁北還系書於足

零落風髙縱所如歸期回首是春初上林天子援弓繳淮海累臣有帛書【按宋咸淳癸酉郝伯常充信使被賈似道羈畱儀眞已十五年時有以生雁饋者伯常因作詩系其足縱之北還是年冬巴延南伐賈似道懼甚命總管段祐送伯常歸國明年三月虞人始獲此雁於汴梁金明池】

巴延

【防古巴林部人自曾祖蘓嚕克圖事太祖爲其部左千戶祖與父皆世其官至元初入事世祖見巴延儀貌大奇之預謀國事恆出廷臣右眾服曰眞宰輔也十一年大舉伐宋能以不殺定江南時論方之曹彬誠爲不愧先是宋末童謠云江南若破百雁來過莫有諭其意者及宋亡始知爲防藝林載三詩相傳巴延下江南時所作皆健爽可誦然考元史本傳未嘗言其讀書知文字吟籍旣收君子存之而已】

下江南詩

劍指靑山山欲裂馬飲長江江欲竭精兵百萬下江南干戈不染生靈血

題馬鞭

一節髙來一節低幾回敲鐙月中歸𨿽然三尺無鋒刃百萬英靈屬指揮

過梅嶺

馬首經從庾嶺歸王師到處悉平夷擔頭不帯江南物只插梅花三兩枝

姚樞

【字公茂栁城人後遷洛陽金內翰宋九嘉識其有王佐略楊惟中乃與之偕覲太宗歲乙未南伐詔樞從惟中卽軍中求儒道釋醫卜者拔徳安得名儒趙復辛丑賜金符爲燕京行臺郎中時伊喇沃濟行臺惟事貨賂毎分及樞樞一切拒絕因棄官攜家來輝州作家廟別爲室奉孔子及宋諸大儒像刋六經恵學者若將終身時許衡在魏至輝就學旣而盡室依樞以居世祖在潛邸遣使召樞至大喜待以賔禮詢及治道樞爲書數千言上之世祖奇其才動必召問世祖卽位拜太子太師攺大司農四年拜中書左丞十年拜昭文館大學士詳定禮儀十三年轉翰林學士承旨又四年卒諡曰文獻從子燧官亦至承旨卒諡曰文】

華不注行

昆侖山巓半峯碧海風吹落猶帯濕意气不欲隨羣山獨倚靑空迥然立平地拔起驚孱顏劍稜勁插靑雲間濟南名泉七十二防爲一水來浸山我來方作鯨川遊玉臺公子邀同舟君山浮嵐洞庭晚小孤滴翠淸江秋酒酣興極煙霏昏魚龍慘澹回山根少陵不來謫仙死舉杯更欲招其魂魂兮不來天亦老元气崔嵬山自好超超絕頂來長風注目東溟望蓬島

懷來醉歌

燕姬蟠頭靣如玊一撒靑金腰綫緑當門舉酒喚客嘗俊入雙眸聳秋鶻白雲亂捲鑌鐵文蠟香一噴紅染唇防鞍側鞚半淋鬛春風滿靣不肯嗔系馬門前折殘栁玉液和林送官酒二十五弦妝百寶一片冰泉落纎手須臾髙歌半酡顏貂裘防盡不覺寒誰道雪花大如席舉鞭已過千銀山

被顧問題張萱畫明皇擊梧按樂圖

阿萱五季名畫師尢工粉墨含春姿君王遊蕩墮聲色不知聲色傾人國開元無逸致太平天寶奢風生五兵偃月堂髙幽薊逺潛謀不入芙蓉苑咸陽行色馬嵬塵畵筆𨿽工恐未眞四海蒼生半魚肉歸來豈爲香囊哭一日重開日月光黃金卻鑄郭汾陽

張範

【字仲疇張柔第九子善馬槊幼從學郝伯常能爲詩歌年二十代兄攝順天總管事吏民服其明決中統初授禦用局總管攺行軍總管從親王噶必齊討李壇於濟南出奇制勝柔聞之曰眞吾子也至元六年括諸道兵圍宋襄陽範佩金虎符爲益都諸路行軍萬戶建言取襄陽以兵千人城萬山八年築一字城逼襄陽遂拔之十一年丞相巴延伐宋範爲前鋒破賈似道於蕪湖長驅至建康請旨進師十二年破宋將張世傑水軍於焦山攺亳州萬戶由海道防巴延進次臨安入城取宋稱臣降表以聞十五年授防古漢軍都元帥將水陸軍二萬分道南徵獲宋丞相文天祥於五坡嶺天祥不屈待以賓禮獲禮部侍郎鄧光薦命子珪師事之十六年正月由潮陽港發舶入海次崖山宋亡紀功而還入朝慰勞甚厚未幾以瘴疾卒年四十三諡獻武○按張柔本金國大臣世食厚祿而甘心降元爲士論所不齒幸範稍識理義敬禮忠良差勝其父云】

攜妓泛舟遇雨

醉漾扁舟去歡生盡櫂遲舞回風過處歌罷雨來時鳳斚傳瓊液鸞刀膾玉絲池塘煙樹外一一畵中詩

逺煙

慘蕩微風外氤氳老樹頭乍驚香霧薄遙認斷雲浮日落山腰暮雨晴天際秋淸明藏不得一片晉家羞

雛燕

羽爲香潤態含癡睡足云兜力尙微喚母但能啾喞語戀巢猶倦往來飛燻風庭院簾初捲落日池臺人乍歸白鳳赤龍渾異事爭如隨分著烏衣

燭淚

惜別終宵話不休煌煌燈燭照離愁蠟花本是無情物持向人前也淚流

劉秉忠

【字仲晦因從釋氏又名子聰其先瑞州人也曾大父仕金爲邢州節度副使因家焉秉忠生而秀異志气英爽不羈八歲入學日誦數百言十七爲邢臺節度使府令史以養其親居常鬱鬱不樂一日棄去隱武安山中久之天寧虛照禪師遣徒招致爲僧以其工文詞使掌書記後遊雲中世祖在潛邸海云禪師被召過雲中聞其博學多才藝邀與俱行旣入見應對稱防屢承顧問秉忠尢精易數凡三式六壬遁甲之屬無不洞達入微論天下事如指諸掌世祖大愛之海雲南還秉忠獨畱藩邸癸丑從徵大理明年徵雲南毎贊以好生去殺故城克之日不妄戮一人及伐宋所至全活不可勝計世祖卽位秉忠猶不攺舊服時人但以聰書記呼之至元元年帝覽翰林學士承防王鶚奏言卽日拜光祿大夫位太保參預中書省事詔以竇黙之女妻之賜第奉先坊寵任愈隆卒年五十九贈太傅封趙國公諡文貞有集十卷】

有懷

雨過幽庭長緑苔東風時爲掃塵埃無人曾見春來處門外桃花只自開

按秉忠尢工小詞其榦荷葉曲云榦荷葉色蒼蒼老柄風搖蕩減了淸香越添黃都因昨夜一場霜寂寞秋江上又弔宋行宮雲南髙峯北髙峯慘淡煙霞洞宋髙宗一場空吳山依舊酒旗風兩度江南夢劉秉志

【太保弟也亦能詩附見】

白雲樓

旌旗嫋嫋入隨州江漲祥煙散復收黃耳不來家信逺西風腸斷白雲樓

宋元詩會卷六十七

欽定四庫全書

宋元詩防卷六十八

兵部主事陳焯編

趙復

【字仁甫徳安人元太宗乙未歲命太子科綽帥師伐宋徳安以嘗逆戰其民盡被俘戮時姚樞奉詔卽軍中求儒道釋及醫卜之士凡儒生掛俘籍者輙脫之以歸復在其中以九族俱殘不欲北樞知其爲奇士畱帳中夜逸行及水際將投身焉樞躡挽之多方曉譬謂徒死無益身存則先祀可延隨吾而北當保其無他復勉從之先是南北道絕載籍久不相通自復至燕始取所記程朱諸撰著盡錄付樞從復學者浸廣其教日益有聞世祖在潛邸嘗召見諮以伐宋事對曰宋吾父母國也未有導他人伐吾父母者世祖義之因不彊之仕楊惟中聞復論深嗜其學與樞謀建太極書院請復講授其中復作傳道圖別著伊洛發揮標其宗旨學者稱之曰江漢先生】

覃懷春日

江南江北半浮生蹤迹居然水上萍竹雞啼罷山雨黑蠶子生時桑柘靑【按楊元耶姚諸公皆起家中都以入元初自當爲元詩眉目而是卷首江漢容城兩先生蓋於義例各有取焉】

劉因

【字夢吉保定容城人世爲儒家父述年四十無子夢神人馬載一兒至其家曰善養之旣覺而因生乃名曰駰字夢驥後攺名及字云因天資絕人三歲識書日記千百言過目不忘甫弱冠才器超邁作希聖解初爲經學究訓詁之說輙嘆曰聖人精義殆不止此及得周程張邵朱呂之書一見能發其微曰我固謂當有是也因性不茍合家居教授師道尊嚴𨿽甚貧非其義一介不取公卿聞名往謁因多遜避或以爲傲弗惜也至元十九年以布呼宻薦擢承徳郎右贊善大夫未幾念母疾辭歸明年丁內艱二十八年用集賢學士再徵以疾固辭且上書宰相詞意哀婉帝聞之曰豈古所謂不召之臣歟年四十五卒贈翰林學士諡文靖所著有四書精要三十卷文集十餘卷詩五卷號丁亥集】

燕平學僊臺

碣石際海隅西南奄全燕中有學僊臺燕平欲升天燕平骨已朽遺臺猶相傳𨿽復生靑松歲久摧爲煙極目望海波不見三山巓三山巨鼇簪山人蟣虱然使無不足論信有亦可憐大塊與洪鑪金石難久堅天地防有盡何物爲神僊空山無笙鶴落日下饑鳶今古非一臺浩嘆秋風前

黃金臺

燕山不攺色易水無新聲誰知數尺臺中有萬古情區區後世人猶愛黃金名黃金亦何物能爲賢重輕徳輝照九仞鳳鳥才一鳴伊誰腐防棄坐見饑鳶爭周道日東漸二老皆西行養民以致賢王業自此成黃金與山平不救兵縱橫落日下荒臺山水有餘淸

張燕公讀書堂

陰壁下寒泉陽崖隱深洞想象張幽州當年此弦誦遐情納方寸灝露驚宵夢旣有眞積功豈無致時用不然起絕學猶當垂後統濟濟唐開元儒臣相伯仲文𨿽數燕許名不並姚宋遂令百世下煙霞抱余痛尋幽縱步貪懷古淸歌送緬思百鹿翁眼中見連棟玆山有道气會遇或天縱聊以永今朝白雲不可種

種松

萬牛來丘山大廈髙崔嵬當年誰辛苦遺此千歲材手持百松子與之俱傾頽殷勤囑造物爲防荒山隈今來見毫末喜溢蒼煙堆十年望根立百年排風雷自此千萬歲再見明堂開東家十年計戢戢千頭栽豈不早有望求此良悠哉

和詠二疏

委質義有歸乞骸老當去豈無戀闕心難忘首丘趣在禮此常典末世成髙舉漢庭多公卿圖畵兩疏傅至今秦中吟感嘆東門路目覩霍將軍功髙擅恩顧一朝履危機千載損英譽仲翁幸及年安肯嬰世務聖主賜臣金奉養行厥素造物佚我老餘齡今自悟田園付子孫身後復無慮神交防漠中樂境尙森著

和詠三良

江山錯如繡死與敝屣遺安用親愛人共此丘土微秦人多尙气宜無兒女私乃亦如當塗區區戀衣帷因傷秦政惡三嘆王綱虧殉人已可誅而況收良歸坐令百夫特含恨與世違秖應墓前栢直幹千年希遙知作俑戒爲感詩人悲重吟黃鳥章淚下霑人衣

燕歌行

薊門來悲風易水生寒波云物攺何色遊子唱燕歌燕歌在何處鬱鬱西山阿武陽燕下都歲晚獨經過靑丘遙相連風雨墮嵯峨七十齊郡邑百二秦山河學術有管樂道義無丘軻蚩蚩魚肉民誰與休干戈

遊雲水庵

乘春奮幽潛觀化登丘山哀淙聞逺壑息駕思云闗墾石密松桂結屋深茅菅生煙紛漠漠激流散潺潺山石浮壽色澗木榮歡顏覽物有眞意撫節驚循環悠然千載情儼若盤石間眷焉欲晤語古人何當還

泛舟西溪

萬山倒滄浪一葉淩嵯峨嵯峨爲飛舞翠影如婆娑輕陰散雨足淨緑生圓波人間碧海幻老眼靑銅磨風雲幾千古辦此雨中蓑溪南有幽人鼓櫂前山阿煙深渺無處月色浮松蘿

和九日閒居

深居忘晦朔好事惟侯生偶因菊酒至喜聞佳節名香醪泛寥廓醉境還空明靑天凜危防浩蕩來秋聲緬懷長沙孫生气流千齡乾坤一東籬南山久亦傾回看聲利徒僅比秋花榮撫時感遺事可見萬古情

孤云

孤云生幾時冉冉何所適豈無昆華髙路逺嗟獨力徘徊天中央明月爲顏色下有幽棲士歲晏倚靑壁朝飲澗下泉暮拂松間石相對澹忘情倒影寒潭碧

遊源泉

叢祠郁蒼翠萬木藏淸幽冷然石上足不逐蒼波流長風索我禦欲舉仍遲畱白雲何山來相對亦悠悠

玊溪精廬

居然山四頽危檻俯晴春川气生不極翠潤流衣巾林陰起薄暮酒色生微醺歌聲忽落谷驚歸欲飛雲

白蓮

冰華謝風塵素質更深靜灝露凝幽香皎月散淸景誰並絕世姿澹然水中影靑房生苦心秋風逼涼冷安得同愛人共此良夜永

潄霞巖

丹霞淩日觀余津浩難收蒼涼蘇病骨醉暈浮巖幽萬象春意融頽然得歸休擾擾路傍子無勞歌逺遊

經古城

我行常山尾髙城下吾前按轡覽形勢依依見全燕易水開前襟飛狐連右肩遙想豪傑場撫已增慨然薪人過我傍一笑如相憐指城前問余考古今幾年沈思未及答行歌入蒼煙

月下獨酌

佳月靜可飲一天明水寒餘光泛不極徘徊尊爼間但覺涼露下不知淸夜闌醉眠吾有興君當下西山

飛泉亭

崦嵫多露艸秋空把飛泉胸中玊芙蓉滿意淸泠淵火食因煩郁下顧心茫然何當分一杯灑落齊州煙

六華

入山采靈芝濯足東澗濵白雲不可招丹霞有餘津長風忽絕頂悠哉淩翠氛舉手問浮世此子何今人

蜀葵

蜀葵落秋子已能成小叢如何同枝花隱隱才含紅一气有先後萬物誰窮通伊誰嘆遲暮來此樽酒同

翟節婦

昔金源氏之南遷也河朔土崩天理蕩然西山乃有婦人翟氏年二十餘其夫從軍死於所事婦匍匐數百里以其屍歸負土而葬之遂自經墓側鄰里救而復蘇始終一節今年八十餘矣予爲作詩

兵塵浩然際烈士難自全婦人無九首志欲不二天燕山翟氏女旣嫁夫防邊一朝聞死事健婦增慨然生有如此夫早寡非所憐求屍白刃中負土家山前事去哀益深義盡身可捐無兒欲何爲所依惟黃泉鄕鄰救引決烈日丹縣誰仿節孝翁重表濉陽賢

桃源行

六王埽地阿房起桃源與秦分一水小國寡民君所憐賦役多慙負天子天家正朔不得知手種桃枝辧四時遺風百世尙不冺俗無君長人熙熙漁舟載入人間世卻悔桃花露蹤迹曾聞父老說秦彊不信而今解亡國畵圖曾識武陵溪飛鴻滅沒天之西但恨於今又千載不聞再有漁人迷

明妃曲

初聞丹靑寫明眸明妃私喜六宮羞再聞北使選絕色六宮無慮明妃愁妾身只有愁可必萬里今從漢宮出悔不別君未識時免使君心憐玊質君心有愛在逺方寧恨妾身辭椒房飛鴻不解琵琶語秖帯離愁歸故鄕

續十二辰詩

饑鳶嚇防驚不起牛背髙眠有如此江山虎踞千里來才辦荊州兔穴爾魚龍入海浩無涯幻境等是杯中蛇馬耳秋風去無迹羊腸蜀道早還家何必髙門沐猴舞豚穽雞棲皆樂土柴門狗吠報鄰翁約買神豬謝春雨

淸江曲

淸江芙蕖玉可憐岸花汀艸自年年來鴻去燕不相識曉露無聲香暗泣江樓縹緲如花人望欲見之不可親無限晴雲錦樹新愁眉只向遙山顰遙山一千里長在愁眉底鏡裏繁華過眼空遙山鑄向靑銅中遙山遙復遙芙蕖霜早凋明日愁眉爲誰掃月白江淸天未曉

宋徽宗賜周凖人馬圖

筆底金鞍自蕭爽誰云不博降王長汴梁門外若云屯畵本相看應自賞十載靑衣夢故都經營慘淡欲何如只除金粟呼風裊曾見昭陵鐵騎趨

宋髙宗題李唐秋江圖

秋江吞天雲拍水濤借西風挾不起斷雲分雨入江村回首龍沙幾千里澹庵老筆搖江聲髣髴阿唐慘淡情千秋萬古靑山恨不見歸舟一葉橫

明河秋夕圖

明河澹澹縱復橫行雲悠悠度疎星鳳媒不來烏夜驚瓊枝玉佩遲所托畵中隱隱有機聲秋來秋去今猶古此恨不隨天宇靑昆侖西頭風浪平辦我一舟蓮葉輕浩歌中流擊明月九原喚起嚴君平人間此水何時淸

明逺堂賞蓮醉賦

畵堂香逺凝淸秋宛如坐我南湖舟主人愛客情亦重謂我無語花應羞荷香繞筆詩自健滿紙已覺淸江流平生老气回萬牛爲君傾倒元龍樓舉杯喚起謝安石我醉不省蒼生憂

除夕

百歲三分一初心漫慨然空囊難避節靑鏡不畱年靜閱無窮世閒觀已定天履端思後月四鼓未成眠

登武陽

朝遊樊子館晚上武陽城潮接滄溟近山從碣石生斷虹雲淡白返照雨疎明且莫悲吟發樵歌已愴情

書堂旅夜

淹畱已半載去住意何深月色一千里愁人方寸心秋聲助搖落生理嘆浮沈松桂淸霜滿哀歌動故林

秋望

病骨秋偏早單衣露亦寒微雲生水際暝色起林端地迥月遲下樓髙山易殘輕風吹欲舉醉袖拂層巒

重渡滹沱

遙臨滹水岸回望土門闗秋色巉巖上川形拱抱間分疆人自隘設險地誰慳欲問前朝渡江鷗故意閒

寒夜

肝膽了無寐襟懷誰與同更長頭可白燭暗火逾紅硯滴冰生癭星流气吐虹林鴉先我起鳴噪竟何功

寄子東太守

一夕西山客頻年往事非黃塵驚我老靑眼似君稀別浦秋容靜離亭艸色微殷勤重寄謝後防不應違

登雄州城樓

古戍寒云接渺茫故鄕遊子動悲涼江山自古有佳客煙雨爲誰畱太行野色分將愁外緑物華呈出夜來霜海門何處秋聲急極目滄波空夕陽

新晴

小雨新晴艸色蘇家園生理未全疎埋盆欲學魚千里試地先栽芋一區時與老農談稼穡不因閒客罷琴書乾坤妙處無人會臥看墻陰雀哺雛

夢鎭州潭園

昨夜分明是鎭州溪潭先子舊曾遊魂來千里太行碧夢覺滿庭煙水秋古淡園林無限意登臨今昔幾人愁當年猿鶴應無恙爭信書郎漫白頭

自適

久矣黃塵絕往還惟餘風月到柴闗淸霜烈日從渠畏野鶴孤云迥自閒天上銀河連碧落人間秋色對南山髙吟大醉堯夫老只有豪誇不易刪

老崖

老崖陰陰雲樹淸柴門寂寂緑苔生空明萬象隨月出水墨四山因雨成千古心期破茅屋百年人事短燈檠道民不是悲秋客聽盡疎蛩夜夜聲

夏日卽事

迂疎爭笑近淸狂多病筋骸可預防久乏園蔬因種藥不畱窗紙爲抄方閒從鳥雀分晴晝靜與蠜蛩共晚涼莫道幽人好標致陶廬原自有羲皇

夜雨

夢覺呼童問幾更未譍先作案頭鳴山深六月有秋意夜靜滿城惟雨聲四海虛名此身愧百年浮世寸心驚誰教檐澑如愁思欲斷還連直到明

過徐橋

老岸危欄曙色分只疑身是入山云十年往事不回顧百里淸泉如可聞人世誰教有長路坤靈終亦化塵氛興亡更遣陂塘在幾欲悲秋酒正醺

秋郊

行過靑林徑欲還誰家茅屋在林間云初湧出半含雨風漸吹開微露山世味嘗來知懶貴韶華老盡覺秋閒天教勝境爲詩敵未許幽人穩閉闗

反垂栁短吟

偃蹇髙松雪漫飛最憐憔悴緑楊枝靑絲曾識鶯聲輭黃葉俄驚馬足遲有分只偸春色早無心要結歲寒知不應再得東風力更與行人管別離

遂城道中

鐵城秋色接西垣逺客還鄕易斷魂霸業可憐燕太子戰樓誰弔漢公孫冷煙衰艸千家塜流水斜陽一防村慰眼西風猶有物太行依舊壓中原

石螺

碧筩和露捲晴霞錦浪隨鯨落晚沙風趂歌聲來弄葉酒知人意要浮花胸中壁立三峯玉醉裏神遊太一家明日淸霜看紅翠人生容易鬢成華

逺山筆架得痕字

何物能支筆萬鈞案頭依約逺山痕燈橫煙影隱猶見秋入霜毫勢欲吞掌上三峯看太華人間一發是中原祕書未免從髙閣不向林泉怨少恩

秋蓮子

瘦影亭亭不自容淡香杳杳欲誰通不堪翠減紅銷際更在淸江冷月中擬欲靑房全晚節那知白露已秋風盛衰老眼依然在莫放扁舟酒易空

村居雜興

鄰翁走相報隔窗呼我起數日不見山今朝翠如洗

白樂天琵琶行圖

冀馬嘶寒風逐臣念鄕國江浦聞哀弦長吟望南北

臘盡

小雪初晴臘盡時無窮梅栁怨開遲人間不覺春日早只有吾家布被知

銅雀瓦硯

諸侯負漢已堪憐直筆何爲亦魏編卻愛曹瞞臺上瓦至今猶屬建安年

新居

雪擁閒門盡未除小齋人道似禪居年來日曆無多事只有求方與借書

山家

馬蹄踏水亂明霞醉袖迎風受落花怪見溪童出門望鵲聲先我到山家

宋理宗南樓風月橫披一首

試聽陰山勅勒歌朔風悲壯動山河南樓煙月無多景緩步微吟柰爾何

安熙

【字敬仲眞定槁城人祖滔父松皆以學行淑其鄕人熙旣承家學及聞保定劉因之名心向慕焉槁城距因所居不十舎因亦聞熙力於爲學深許與之熙方造門而因已歿乃從因門人烏叔備聞其緒論一以朱氏爲宗自是益從事下學之功平實切宻簡靚和易四方來學者多所成就遭時承平不屑仕進家居教授垂四十年歿後鄕人爲立祠於槁城之西筦鎭其門人蘇天爵輯熙遺文而虞集爲序焉】

擬古

鬱鬱巖下栢靑靑水中蒲巖前有幽人壯歲常獨居獨居亦何爲不羨春華敷十年掩闗臥門庭盡荒蕪美人殊不來日夕聽軒車

人生有定分所貴能樂天自輕失所守欲進安敢前思君重思君此情誰與宣舉頭見明月顧影徒自憐終當謝塵世洗心聞澗泉

書事

野性原孤潔無朋獨嘯歌業荒聞道淺靜久閱人多靈鳳寧棲枳鴻本避羅南遊有髙興何處是滄波

次韻答友見贈

髙山流水趣何深萬古千秋一素琴白石淸泉成雅志光風霽月負初心伏龍應羨云生谷獨鶴不驚鴉滿林無用野夫宜揣分商家元自有甘霖

杏花初開小酌

生紅和露滴胭脂又到芳春寂寞時便擬提壺花下醉卻愁羞殺背陽枝

杖藜吟繞去還來收拾春光入酒杯自是風花要題品等閒蜂蝶莫相催

龍仁夫

【字觀復號麟洲永新人以學行稱與同郡劉詵劉嶽申齊名而仁夫之文尢奇逸流麗所著周易多發先儒所未及至元間用薦者授江浙儒學副提舉不就詩文多散失惟兩絕句流傳至今蓋其命題托興足見髙風固非求工於詞調也】

琵琶亭

老大蛾眉負所天忍將離怨付哀弦江心正好看明月又抱琵琶過別船

應小玉帯索詩

菡蓞池邊風滿衣木樨亭下雨霏霏老夫記得坡仙語病體難禁玊帯圍

劉會孟

【字辰翁別號須谿廬陵人於唐宋諸大家詩皆有批防又評世說新語皆爲士林所稱而同時張孟浩贈以詩云首陽餓夫甘一死叩馬何曾罪辛巳淵明頭上漉酒巾義熙以後爲全人蓋宋亡之後須谿竟不出仕也】

文姬歸漢圖

鵲巢覆絕孔文舉錦衾裹葬楊徳祖銅雀春風歌舞長獨復淒然故人女故人有女勝無兒滿腹興亡身屬誰琴燒笛折箏灰冷閭巷艸深歸鶴饑美人用事單於國細馬防金爲向北曾從過雁借書看又托枯魚寄聲得塞笳日聴心自哀天遣前朝漢使來穹廬抱子送於野欲去欲住眞難哉大兒牽衣小兒乳割乳分攜淚如雨馬駛兒啼漸不聞腸斷一如初遇【闕】畫圖巧盡但無聲不畫賢王子母情踟躕拳局各有態未必日暮分馳能天長地久何終極事已不堪回首覓艸無南北是靑靑雲有朝昏長羃羃琵琶恨絕妬難消海上羝兒夢豈遙入見玉闗天似錦歸從金馬曉當朝容儀憔悴余雞骨記問荒唐存又歿衛郎去我墓何所魏史親人禮難越當時一女贖元身亂代流離更可聞天南地北有歸路四海九州無故人

春晴【二首】

江栁長天艸色齊新晴何物不芳菲無因化作千蝴蝶西蜀東吳款款歸

新燕池塘緑雨肥初晴未暖日光微角巾猶帯花梢濕才倚闌干見絮飛

李冶

【字仁卿眞定欒城人登金進士第辟知鈞州歲壬辰城潰冶微服北渡流落忻崞間世祖在濳邸聞其賢遣使召之且曰素聞仁卿學優才贍久欲一見其勿他辭旣至問河南居官者孰賢冶惟以完顏仲徳對又薦魏璠王鶚李獻卿蘭光庭等七人皆有用之才及世祖詢治道則曰立法度正紀綱而已上嘉納之晚家元氏買田封龍山下授徒講道及世祖卽位復聘之不起至元二年再以學士召引老病期月輙去官歸卒於家年八十八所著有敬齋文集壁書藂削泛說古今難益古衍疑測圓鏡海等書】

觀主人植槐

主人有佳樹移植庭之隅繁柯𨿽剪去不敢觸根株朝漑復夕灌乳井幾成枯諷誦角弓詩古人能起予愛樹尙如此愛士當何如

楊白花

帝家迷樓春晝長紫笙吹破百花香葡萄凝碧琥珀光燕語鶯啼空斷腸枕帷紅淚灑瀟湘玉鏡臺前添午妝茜羅緩帯雙鴛鴦蝴蝶趂雪上釵梁千里萬里云茫茫

姑蘇臺

吳王宴罷歌臺晚斜日淸江映欄檻臺上西施醉捧心江邊東越愁嘗膽鴟夷裹屍去不還麋鹿散迹遊其間秋深明月照髙樹驚烏啼落丹楓寒功名獨羨陶朱子一葉扁舟弄雲水

瀟湘夜雨

逺寺孤舟墮渺茫雨聲一夜滿瀟湘黃陵渡口風波暗多少徵人說故鄕

墨海棠

漢宮愁絕冷胭脂一醮劉郎兩鬢絲甲帳夜寒錦燭短六銖云帔獨來時

胡長孺

【字汲仲永康人家世通顯至長孺其學益大振九經諸史下逮百氏無不包羅而揆序之宋咸淳間從外舅宦蜀舉蜀銓試第一名授廸功郎宋亡退棲永康至元二十五年詔下求賢有司彊起之拜集賢修撰攺教授揚州移建昌轉寧海主簿擢兩浙都運鹽使司階將仕郎以病辭不赴隱杭之武林山以終長孺初師靑田余學古學古師王夢松夢松亦靑田人傳龍泉葉味道之學味道則朱元晦弟子也其淵源極正而涵養足以充之卒年七十五所著書有瓦缶編南昌集寧海漫抄顏樂齋稿行於世】

題段郁文雪石

白雲飛來著石空翕霍變化生奇峯朝曦照耀舒復捲碧華忽擁玻璃宮秋潮初壯明於雪千雷動地吳山裂濤頭出海夕陽微百鏈靑銅浮玉玦云容濤勢偉且奇乍出乍沒須臾時幹防雪山白盈尺晴天萬里窺蛾眉似識詩翁作詩苦獨擁淸妍照環堵河翻月落夜未央如虹光气飛屋梁

許衡

【字仲平懷之河內人家世爲農父通避地河南以泰和九年九月生衡於新鄭縣幼有異質長嗜學如饑渇家貧無書從日者家手抄書疏義繼得王輔嗣易說夜思晝誦身體而力踐之轉魯畱魏人見其有徳稍稍信從居三年還懷從栁城姚樞得程朱遺書益大有得居蘇門與樞及竇黙相講習凡喪祭嫁娶必徵於禮以倡其鄕人學者寖盛人有所遺一毫弗義弗受也甲寅世祖出王秦中以姚樞爲勸農使因召衡爲京兆提學中統元年世祖卽位召至京師時王文統以言利進爲平章政事衡無意立朝授太子太保不拜攺國子祭酒未幾謝病歸至元二年復召至京師命議事中書省衡力陳立國規模凡數千言帝皆嘉納四年移疾歸懷五年復召還六年命與太常卿徐世隆定朝儀並定官制俱稱防亡何阿哈瑪特爲中書平章政事勢傾朝野銜衡不附已薦爲中書左丞欲中以法衡辭免從幸上京乃論列阿哈瑪特專權罔上諸事不報卽日解機務歸後召爲集賢大學士兼國子祭酒領太史院事至元十八年辛年七十三諡文正】

訓子

干戈恣爛熳無人救時屯中原竟失鹿滄海變飛塵我躬揣何能僅存亂後身遺芳借祖徳陰理出先人俯仰意油然此樂誰與倫家無儋石儲心有天地春況對汝二子豈復知吾貧願汝學古人古道淳且眞勿憚攻苦辛當思過乃親身在畎畆間不忘君與民功名戒乘防以此書諸紳

有感【二首】

嬌兒未成人病苦不肯退憂傷動中懷慘慘心欲碎老妻情更惡中夜泣相對何如早還鄕山陽墳隴在平生所願心展轉不得遂十年誤同遊回首只多愧病連肝肺深愁覺妻子累悠悠故鄕情滴滴眼中淚

歸興不可遏歸程待何時悠悠故鄕心一夕千里馳西風動霄漢慘慘令人悲況我多病身天涯久棲遲交遊義難忘豈忍輕別離重念丘隴逺嬌兒正愚癡因循死異邑後世將安遺所願經營日及此未全衰樹桑墻以下開畦水之湄旣得舒困難且可爲鎡基

別西山

大山如蹲龍小山如踞虎煙嵐郁蒼翠逺近互吞吐我來蘇門居遨遊成樂土防杖望朝云捲簾看暮雨佳意豁塵腥勝槪入談麈使我郁陶消不覺勞瘵愈生平鄙吝心一洗出千古回首聲利人何殊坐囹圄逺役非素懷況兼跋涉苦吟鞭裊春風遲遲如去魯芳菲二三月追遊盛桃塢歸來願無違一樽相對舉

又一首

所愛林慮山不處要路津玆焉幾千古絕彼朝市塵我來成素交淡淡日益親形骸兩相忘誰主誰復賔充然樂我饑怡然棲我神朝光連暮色佳意含餘春心境一融會世味殊非眞奕奕艸木光熈熙禽鳥馴眾物欣有托吾廬行亦新

和吳行甫雨雹韻

靑山偃蹇與世疎只將秀色供吾徒知君如我有山癖深探逺討吾不如金燈峯山詩千首掛鏡臺前一杯酒人間萬事盡浮雲故人曾爲相思否云邊鸞鳳玊鞭鳴跛鼈蹣跚疊繭生天末碧雲凝逺思夕陽無語下西城

北門觀漲

雨水添新漲陂湖沒舊痕人迷堤口路船上樹頭村歲事知前誤秋耕未可論誰憐徭役苦天亦恡深恩

不寐

秋宵初感慨展轉不成眠老況靑燈外羇愁白髮邊蹉跎嗟往事安穩憶歸年卻起開門望霜淸月滿天

別友人

良朋不易得此去復誰羣別酒無勞勸濃愁已自醺間闗花外鳥冷澹日邊云莫唱陽闗徹離聲忍更聞

趙氏南莊

曉起北窗涼淸談戢羽觴入簾花气重落地燕泥香夢裏靑山小吟邊白日長秋風載書籍相對築茅堂

登東城

步屧上東城秋風晚更淸亂雲隨日下荒艸過堤平野迥寛凝佇詩成促後生何當常似此慰我病中情

遊北觀

扶杖古城荒飄然意可傷道宮煙鎖樹農捨雨頽墻捕吏翻疑寇平人卻笑狂長吁空仰首天際正蒼蒼

喜晴

曙色開晴望春風吹客顏緑紆東去水靑起北來山魏府方期往共城已夢還芳菲梅塢盛畱醉竹花間

病中雜言【二首】

磊落靑山萬仞髙虛崖絕險駭猿猱從誰得上巖龕住免我從來俗事勞曉日煙霞明澗壑霽天霏靄散林臯休言只好寛凝佇滿地干戈學善逃

春來秋去客中情轉首光陰十歲經學苦煉成心下赤愁多消卻鬢邊靑眼前世事翻棋局夢裏家山憶畵屏何日歸同林下友笑談書史復忘形

題武郎中桃溪歸隱圖

門外秋千擺翠煙籬邊雞犬亦閒閒更教爛熳花千樹對著縈紆水一灣好景已憑摩詰畵他年重約長卿還尋思此世人心別又愛功名又愛山

中秋不見月繼竇先生韻

撥去塵機得暫閒秋蟾思比去年看誰知黯黯陰雲合故作淒淒夜色寒好友不來誰酩酊詩人徒想自闌干世間萬事渾難定付與無心卻較安

晚步西溪

拉友西溪往步聨溪邊佳景麗秋天日回林影蒼煙外風轉灘聲白鳥前迅走雙輪機磨巧連安獨木小橋偏老年活計尋幽隱須擬爲氓置一防

宋元詩會卷六十八

欽定四庫全書

宋元詩會卷六十九

兵部主事陳焯編

杜瑛

【字文玉其先霸州信安人金將亡避地河南緱氏山中時兵後文物凋喪瑛搜訪遺書盡讀之得其指趣古今得失如指諸掌間闗轉徙教授汾晉間中書鈕祜祿珪開府於相瑛赴其聘遂家焉與良田千畆辭不受歲巳未世祖南伐至相召見問計瑛條對稱防上悅曰儒者中乃有此人乎中統初詔徵瑛時王文統方用事辭不就杜門著書一不以窮通動其志年七十遺命二子處立處願曰吾卽死當表吾墓曰緱山杜處士云所著春秋地裏原委語孟防通皇極引用皇極疑事極學律呂律曆禮樂雜誌合文集共七十卷】

畱春曲

絮飛冷屑龍蟠玊花隕香摧鳳銜燭批頰深林叫新緑倚闌人唱畱春曲春光欲去如死灰明年暖風吹又來何如日日長相守典衣共醉花前杯殷勤畱春春不住白日西馳水東去鏡中絲髮柰老何君當持杯我欲歌

弔故宮

月上觚稜椒壁濕饑烏啄碎瑯玕石刼灰飛盡海揚塵廢殿荒臺土花碧洛陽書生汴梁客一夜春風頭欲白尊中賴有酒如泉醉倚寒窗破愁寂

秋思

壯心忽忽劇縣旌秋气能令客子驚白雁不聞云外過淸霜先向鬢邊生銅駝巷陌周東土金鳳樓臺鄴北城千古繁華俱一夢空餘艸木戰風聲

徵南口號

春早雲南麥已黃瀘江蒸霧水如湯馬蹄半帯陰山雪變作人天六月涼

劉詵

【字桂翁廬陵人幼失父自知樹立年十二作爲科塲文有老成气象旣冠重厚醇雅以師道自居教學者有法聲譽日隆江南行禦史臺屢以遺逸薦不報詵爲文根本六經融液今古而不露其踔厲風發之狀四方求文者日至於門其集曰桂隱詵所號也年八十三卒】

感興【四首】

昔在唐虞時萬象昭白日聖人垂龍衣巖殿吹鳳律朱艸聨階生景星當戶出羣賢布天下野谷盡嘉實嗟哉戰國交九防淪戈防糟糠委仁義軒蓋寵權術孟軻起驅馳白髮颯垂軾空餘七篇書千載資嘆息

姬室逸其禦天下皆兵交楚武首僭王名器從此淆仲父佐伯業仗義何嘐嘐正辭削其僭王綱可復昭柰何捨近事逺問南舟膠堂堂匡周師所得僅一茅所以魯仲尼加之器小嘲良防不再得誰能遏秦崤

秦人燔詩書聖道散若煙宮殿幹斗極東遊問神仙漢祖祠孔子遂爲百代先大哉禮樂意所見何卓然因勢導其趨勇赴如決川但恨羣臣間余習猶櫜鞬良平𨿽善慮不在三代前安得豁達資一見賈少年

峨峨蓬萊山白玉爲洞房仙人雲霧衣侍女冰雪妝丹霞縹緲中往來皆鳳凰借問羣仙人何者爲秦皇羣仙顧我笑振袂淩風翔我有金鼎丹鏈之逾千霜相期息瑤樹歲晚何渺茫吾聞仙人家美酒如瓊漿長生所願求得醉亦可償

春寒閒居

西裏夜圍燭東鄰朝玩山相視無羨心丰約自不闗芳艸滿幽庭日晏人未還久陰忽微暄孤禽語花間

古意

昨日苦大燠酬以今日寒天道極必反人事盛必刓剛桑有疊施消長乘兩端彼美者誰子一生困辛酸日宴食未炊冬月衣不完著書垂白髮門艸秋漫漫天道何由詰俯仰良自嘆

詩窮

作詩能窮人誰能忍不作但見平生愁霏霏筆端落朝騎孤鳳凰暮駕兩黃鶴手攜王子晉吹笙上寥廓人言忌太髙下筆寧淺弱窮通信有命詩道未可薄

天道

種稻南山邊雨足多稻穗一朝疾風來腐折不可刈東家不知耕雨粟夜滿地問渠安得之飽食了無愧我欲廢鉏耰雨粟非可覬人事且自盡天道勿徒恃

雜詩

空山有一婦二十失所天貞心比堅石血淚迸湧泉寒燈役機杼拾穗裙不完婚男與嫁女辛苦雪滿顚自謂分當爾節義何足言城中髽孀姬潛好畱少年門前立旌木世人何由傳

古詩贈張漢臣遊金陵

古詩出性情聲在閭巷間采之被弦歌聽者醇風還大音旣寥濶羣喙何間闗燕碈混良璞楚菉藏崇蘭妙理忽有合正在不可刪秋髙星河空天風吹佩環

石人

石門何年啟疑與開辟俱上有遺世人形軀略糢糊山空明月寒往來誰與徒吾聞晉楡石能言禎妖樞又聞谷城公頗窺陰符書叩之了不應無乃嗔我愚

中秋故鄕南鄰楊氏招飲

老來歸故里百事非故情惟有山間月猶作兒時明是時秋且半夕气忽已淸南鄰招客飲步聽危澗聲月色酒中亂樹影盤中橫鄕曲佳節意風露白髮莖我懷豈在酒酒觴且徐傾

芍藥

夏早眾緑翳堦蘤始獨開窈窕專後徳深房出徘徊翠蕤擁帝輦手擎紫霞杯夜永宮月酣餘香散蓬萊

曉行

星明天宇迥山驛鼓初發行人稍已動露气漫野白方塘浸道隅荒荒似寒月日出炊煙橫雞聲隔林樾

呈須溪劉先生

仙人三山來袖有五尺琴緑尾龍門植朱絲軒轅音攜之曾謁舜三奏鳳舞庭風髙天路斷歸見昆侖靑起視八極間瑯瑯成孤鳴緑海凝不動白日回夜明時違地亦失猶使天下傾但恨無子期彼直樂其名

蕭孚有以左耳陶瓶對客煎茶名快媳婦坐間爲賦十六韻

南中土埴堅妙器出陶火控摶雅以靜整削平不頗渾淪象團短小類橘顆粵椰實盡刳蜀芋膚未剖喙如柄揭西耳若栁生左油滋飾外鍜灰坌增下裹髙齋奉煎烹湯勢疾軒簸狹束蟹眼髙薄逼車聲播俄頃潤渴喉巧婦愧其惰乃知轉旋工政要傾酌妥主翁嗜吟詩佳客時滿座呼童汲淸深瀹雪澆磊砢急需旣能應閒棄無不可東家重函鼎菌蠢腹徒果美人預爲虀常恐遲及禍何如且小用愼勿誚麼麼

贈趙中山【中山本舊公子於道有得蚤遊京師爲諸名公所敬】

先生昔佩靑珊瑚錦袍白馬玊雪膚夜遊鈞天聽廣樂帝防分食瓊宮酥天風千丈吹緑發紫鴛七十黃流蘇手防北斗酌玉女麻姑曉報滄溟枯東方烏啼白日薄姓名盡變騎鯨魚華池內養九芝露金房獨照千年珠肩摩淨名孔雀扇足躡子晉芙蓉車吹笙看月薊門市從者皆服貂襜褕羣眞虛左願聞道親寫文字爲其徒少年經世二十防海水洗盡無畱余始知古來忠孝士變幻不與常人俱君不見韓亡流落子房子千秋萬歲傳編書【讀此可知天水剰流亦多變姓名入道者彼承防公獨何心哉】

兒時喜見雪

兒時喜見雪癡待天云黃晝觀捲箔恨暝色夜聞欖裘思曙光佳人踏靴映玊靨獵士鞚馬驂白凰千金髙樓換美酒樓外三尺酒百觴寶香繡帳春色暖俯視萬里成大荒便從淮城取元濟直至延海歸蘇郎邇來悔狂年已過閉門讀書學堅臥蒲團竹幾聽蕭瑟畏寒自補油窗破欲論往事誰復知但見羣兒似昔時

昭君曲

漢宮美人人不識初出宮門天下惜漢宮歌舞人不傳琵琶馬上行人憐君王含情重淒惻只在殿前畱不得人生豈是無知音知音已晚徒傷心天寒衰艸沙似雪舉頭惟見漢宮月十年漢使去無蹤夢中長在明光宮國家和親四海樂不怨君王悲命薄君不見秋風茂陵英雄才萬里江都嫁沙漠

前醉歌

天靑靑造就萬古事不平月皓皓照盡世間人丑好人言天月俱無心平頗醜好皆由人我言人生無智力明月靑天愁所集簞瓢貧士年少死相君蒸乳老無齒販屠市兒萬戶侯著經儒生白滿頭李君晚役將軍府文昌碑起韓碑僕啟期九十無一兒遷哲多孫披籍知雄狐妓圍釵列屋朝雉悲歌夕牧犢楚和抱璞哭山中燕人寶石緹十重百年老樹同一干半作犧樽半溝斷古來恨事何其多靑天明月柰爾何我有一斗酒澆君肝肺之嵯峨靑天明月柰爾何

後醉歌

天如輪我行與之周八垠月如璧我坐對之居一室買酒酹月月滿巵買酒澆天天飲之長風吹天碧萬里纎雲飛盡月如水黃金滿塢董將軍長安夜炬髙焚云胡椒八百元相國翠珥寶釵落荊棘徵南奇勲泣杜郵屬鏤憤入洪濤秋禹山血濺麒麟閣機云夢繞華亭鶴波心詞臣溺滿衣何如讀書閉山扉斷頭博士窘乘障何如得句支藜杖山中老人無機權有酒只勸月與天靑天明月俱欣然

貴賤吟【庚午大饑天下死者相望秋大熟谷反大賤】

春大饑斗粟不易娉婷姬秋大熟三錢直買一斗粟人間貴賤反掌異賤未可輕貴難恃君不見土龍百拜還爲塵病駒秣豆乘錦裀人間貴賤元無眞

題劉平妻殺虎圖

君不見杞梁妻夫死但能哀聲悲又不見泰山婦虎食其夫哭當路人生伉儷重百年閨房無力救所天空餘肝腸裂千寸髙徹遙漢卑重泉何如濱州劉平妻獨勇殺虎奪夫曳其踵大兒三歲能助力小兒坐席癡不恐沙空月落山谷深妾命何輕夫命重當時視虎如狐眼中無虎惟有夫一朝義聲震百郡裴旻李廣皆庸奴古來君臣亦如此患難政要忠良扶何爲當熊待馮媛何爲敵來使鶴戰射猿老將世豈多搏獒車右今不見秋風展圖毛髮起始信人間有倫紀嗚呼河東女兒抉眼去其夫若見此圖當顙泚

九日郊行

九日登髙處心情歲歲同平田初獲稻曠野屢聞鴻風景悲塵世江山閱寓公茱萸朝雨濕愁報緑樽空

酬以芳見貽

山露沾琴潤山風到鬢寒酌多迷夢覺語久雜悲歡身豈如泥爪須難染石肝不知明月在何處是瑤壇

和彭琦初見壽

陋巷秋風處士家回思千刼算炊沙小年曾似三眠栁老去羞看九日花白髮夜深燈館字蒲團日宴地鑪茶故人賸作飛騰祝試聽漁陽一摻撾

送劉巨川赴惠州海丰巡檢【大博之孫】

須溪孫子好才名百丈龍山繞屋春文學盡交天下士弓刀更治嶺南民盾頭墨潤長亭雪扇外旗麾列嶂塵若見羅浮花爛熳可能逺寄一枝新

閒居卽事

小窗拄頰看云過不斷東風吹鬢皤松古何知春至早花濃偏值雨來多已安薄相食無肉更覺衰顏酒不酡無力能爲移粟政有愁自賦采薇歌

彭琦初用坡翁紙帳韻惠建昌楮衾次韻爲謝

雪緜揉碎宻縈連淸臥梅花性更便茸暖何須蠻客帳座寒但少廣文氊窗升紅日那知曉夢壓白雲疑近天但恐少陵茅屋漏雨宵沾破不成眠

戴表元

【字帥初慶元奉化人七歲學古詩文多奇語宋咸淳中入太學旣而試禮部第十人登進士乙科教授建寧府稍遷臨安教授行戶部掌故皆不就大徳八年表元年已六十餘用薦起家拜信州教授調婺州以疾辭最後翰林以修撰博士論薦而老疾不可起矣史稱其學博而肆其文淸深雅潔化陳腐爲神奇至元大徳間爲東南文章第一人惜其集不多見也門人最知名者爲袁桷云】飛花行贈馬衢州

山上風花山下飛花飛欲盡山翁歸歸遲亦自忘行迹但覺滿地紅依依餘花更惜隨溪去溪上遊人山下路戀家漁父斷來蹤避難劉郎記前度花開花落春風前我昔與翁同少年只今鶴去但華表何處烏啼悲杜鵑遊人自遊春日暮從翁問花花不語且當向花日日醉醉倒花前學花舞

東離湖州七十里泊南潯佳聚落也

張帆出東郭沽酒問南潯畫屋蘆花淨紅墻栁樹深魚艘寒滿港橘市晝成林吾道眞迂濶浮家尙越吟

苕溪

六月苕溪路人看似若耶漁罾掛棕樹酒舫出荷花碧水千塍共靑山一道斜人間無限事不厭是桑麻

送同年潘昌朝

客路秋深又送迎狂歌爛飲慰飄零風前數發莖莖白馬上看山段段靑古穴無丹生洞气髙林有鶴避潮腥明年更欲三茅去擬借新箋道徳經

送百上人並簡善之

聞說西湖已自憐君遊更傍早春天六橋水暖初楊栁三竺春深未杜鵑舊壁艸生尋舊刻新巖茶熟試新泉城中詩友曾相識西蜀殘儒解艸

吳澄

【字幼淸撫州崇仁人生三歲頴悟日發五歲勤學夜讀書至旦母憂其過勞節膏火不多與澄寢然火復誦旣長貫穿經傳嘗舉進士不中至元十三年樂安鄭松招澄居布水谷乃著孝經章句校定六籍禦史程鉅夫奉詔求賢起澄至京師未幾以母老辭歸左丞董士選延之於家親執饋食曰吳先生天下士也旣入朝薦澄有道擢應奉翰林文字有司惇勸久之方至聞已有代者卽日南歸未幾除江西儒學副提舉以疾去官至大元年召爲國子監丞陞司業立教法四條未及行一夕謝去俄拜集賢直學士疾作不果行泰定元年充經筵講官修英宗實錄成未上卽移疾歸詔加資善大夫賜鈔五千貫卒年八十五學者稱艸廬先生贈左丞追封臨川郡公諡文正按元儒先後軰出於趙江漢諸公外其著者則導江張防蘭谿金履祥休寧陳櫟資州黃澤北海蕭防豫章熊朋來等諸所譔述皆有功聖賢甚大惜其詩不傳故於是編莫由采入也】

題唐隱士盧鴻十志圖

嵩髙地中區下有隱者廬兩徵堅不起一志終不渝好爵等浮雲還歸對生徒官爲營艸堂殊恩耀山隅邇來數百年十境入畵圖之子服儒服浸滛老莊書翛然有仙意生白一室虛三宿戒凝戀十境亦可無

送塗君歸淛

昨歲抱琴來今玆抱琴去委質隨長風斷蓬與飛絮一家蠡湖南一住西湖東兩地各繾綣寸心漫怔忡浮雲豈無依倦鳥亦有棲迎門穉婦笑索果嬌兒啼歸裝春袖薄荒徑春花落理曲到求凰何人悲別鶴

雪谷早行爲張允中作

路絕人蹤失闗隘槎枒老樹森矛介兩間寥廓淨無塵誰剪天花徧飛灑風絮當頭零亂舞玆遊浪說平生快蹇駑瘦骨眞耐寒踏破鴻蒙新色界豈是提兵李常侍夜發文城薄淮蔡又非直諫韓侍郎逺謫潮陽出秦塞面棃凍坼髭綴銀何事催君早行邁君不見古昔閉門僵臥人髙似灞橋驢背償詩債

過枯河

髙堂出郭二舎近午憩東陽安樂鎭雙堤對峙似城墻中坳一道如壕甽驅車下阪爲溝塍低平盡處還復登半坳一門字斗大濵滄行鹽兩分界不知此是古黃河且行且顧心疑怪前詢父老爲餘言河北山東此處分古河來自白馬渡東過開州城下去遂達浮光粵魯河入海當年由此處

壽王講師

欲雪未雪云黯黑不知此日神仙謫桃實今經幾度紅梅花仍似當年白厭向閩山食荔蕉喜來江浦訪鸞簫廣文客舎寒如許自有春風長藥苗

次韻楊司業

春夏華榮變衰歇穨飈刮肌山露骨騷人望秋悲泬寥忽見小春梅蕋發頓然喜气排寒冬不管天令嚴鈇鉞古來蹈道如蹈水與泊與齊偕出沒坐中白晝對羲皇門外黃埃自城闕只憐郭璞注虫魚或誤蔡謨啖蜞爭似防云翼逺靜看滑滑霜蹄蹶公桑十畆邇洙泗我菊一區連楚越縣知眞樂在曲肱到處扁舟堪散發我能振袂從公遊分我南溪半風月

湖口阻風登江磯山觀濤

狂風吹人渾欲倒瑟瑟寒聲動秋艸捫蘿徑上磯頭山萬頃江湖波浩渺怒鱗云鬛奔騰來目快心千樣好向曾觀海難爲觀回首匡廬靑未了云作防深防頭五老藏昻元不老何時月夜水鏡淨漭蕩澄虛納蒼昊著我峯尖伴老人坐看海東紅日杲

爲舒景春賦東臯

東臯種杏者今住杏花村收谷虎衛道銜珠蛇報恩窗紅開曉色艸碧驗春溫豈待閒舒嘯栢湖眞有孫

贈裴子晉

怪子拋家去歸來非故吾閱人如水鏡知已愼江湖宿雨添新漲春風滿舊廬怱怱又言別聊爲賦驪駒

和劉尙友

挺挺詞林秀棲棲越嶠東幾年淹此鳳何日見猶龍郊畤文中子談遷太史公萬金家寶在昭代定遭逢

豫章貢院卽事奉和雲林提舉

客裏秋光好歸心不厭遲墻低孤塔見院靜一簾垂隔紙聞風怒臨堦看日移宛然似三徑未負菊花期

貢院中和張仲美

墻外浮屠壓古城案頭文字浩縱橫不辭霜鬢年華老又辦天朝歲貢英秋隴故園迷蝶夢曉窗客枕厭雞聲何當孺子亭前去省想髙風浣俗情

送丹陵胡道士遊京師

逺遊誰爲賦新篇來自丹陵小洞天拂日一鞭聊復爾禦風雙袂已飄然快看鵬海三千里早證龍沙八百仙莫戀射熊春夢樂贈詩人在鬥牛邊

次韻胡器之問病

鶯聲睍睆燕差池春到閒中日更遲偶躡淸都陪淨侶誰知勝境卽良醫屋頭月上元無夜樹杪風來似有期坐客屢談渾忘答問余還職在何時

次韻息窩道人

三年隻影落天涯望極南云眼欲花道上已驚仙枕夢河邊誤泛客星槎棗梨秋熟供新飯桃李春榮滿舊家喜得息窩消息好黃金粲粲待披沙

客中卽事次韻元復初郊行

客中又過二分春聞道千紅百紫新雨到庭隅長芳艸日窺窗隙弄遊塵縣知萬里只如此孤坐一堂還可人不信卻須淩倒景九天樓閣倚長身

題閤皁山

漢吳仙迹兩峯齊欲拾瑤華路恐迷寶殿靑紅疑地湧林巒蒼翠接天低九重香案分雲篆八景瑯函記玊題仙鶴翔空淸似水步虛聲在朶云西

用贈李粲然韻述懷

故里香秔滑欲流歸田計晚愧遲畱縣知海上三山客塵視人間萬戶侯南去擬尋吳市卒北來喜共李仙舟翁一室渾無白誰識王龔貢鮑優

次別易耕云

別去家山經歲年乍歸又著嶺南鞭雙眸眊畨船載滿口腥咸海物鮮胸次冰霜寧受滓世間粉黛自爭妍早來共此靑春樂日暖風和無際邊

疊葉梅

羅浮夢斷杳無蹤冰雪仙姿兩兩逢縞袂怯單寒後襲粉妝嫌薄曉來濃迎風一笑知顏厚臨水相看見影重道眼只將平等視玉環飛燕總天容

夜坐

物情自適更誰禁艸際螢飛鳥宿林魯叟爾來無夢寐蜀莊此去只防沈客中又見秋風起夜半初聞木葉吟涼意逼人眠不得坐看孤月到天心

次韻芍藥

寒沍深冬宿異根發榮今日謝春恩淺潮半醉流霞暈淸印初昏澹月痕花下蜂狂成勝集艸間狼藉到芳樽紫芝興味亦如此誰信京華有綺園

次韻牡丹

誰是舊時姚魏家喜從官舎得奇葩風前月下嬌嬈態天上人間富貴花化魄他年鎖子骨防唇何處箭頭砂後庭玊樹閒歌曲羞殺陳宮說麗華

何榮祖

【字繼先其先太原人金亡徙家廣平榮祖狀貌魁偉額有赤文背負隆起有相者謂曰子位極人臣且壽相也少以吏累遷中書省椽擢禦史臺都事始折節讀書日記數千言阿哈瑪特專權監察禦史範方等劾奏甚力阿哈瑪特知榮祖主其謀奏爲左右都事以巳未幾禦史臺除治書侍禦史升侍禦史出爲山東按察而阿哈瑪特莫逞其志遷按察河南除雲南行省參知政事以母老辭又拜禦史中丞復出爲山東東西道按察使召入爲尙書參知政事時持論與僧格左以病告未幾起爲尙書右丞僧格敗攺中書右丞奏行所定至元新格請攺按察爲肅政亷訪司而立監治之法尋拜昭文館大學士預中書省事又加平章政事卒年七十九追封趙國公諡文憲】

齋居雜言

名教無窮樂眞知在暮年中庸萬事畢太極一心全世事頻觀易人情靜看天興來時有句率爾亦飄然郝天挺

【字繼先出都嚕別旌居安肅州凡五世父巴圖爾於憲宗之世多著武功天挺英爽有志略幼受業元好問世祖召見嘉其容止有防俾執文字備宿衛春宮久之除參議雲南行尙書省事擢亷訪漢中入爲吏部尙書三除外任俱不赴拜中書右丞與宰相論事有不合輙靣斥之成宗崩仁宗以太后命首定大難及武宗入正大統天挺與有力焉自是朝廷大事必召天挺宻議始行歷江西河南二省右丞召拜禦史中丞出爲河南行省平章政事卒年六十七追封冀國公諡文定有注唐人鼓吹集十卷】

題麻姑壇

路入云闗仙境佳瓊田瑤艸帯煙霞貯經洞古無遺檢養藥鑪存失舊砂靑鳥不傳金母信紫鸞應返玉皇家巖扉不掩春長在開盡碧桃千樹花

徐世隆

【字威卿陳州西華人弱冠登金正大四年進士辭職讀書歲壬辰奉母北渡嚴實招致東平幕府俾掌書記壬子世祖召見於日月山時方徵雲南以問世隆對曰孟子有言不嗜殺人者能一之世祖曰誠如卿言吾事濟矣中統元年擢燕京等路宣撫使至元元年遷翰林侍講學士兼太常卿俄兼戶部侍郎承詔定內外官制七年擢吏部尙書九年乞補外爲東昌路總管十四年以按察使提刑山東明年移淮東十七年召爲翰林學士以疾辭二十二年再召不起賜田十頃時年八十卒所著有瀛洲集百卷】

挽文丞相

大元不殺文丞相君義臣忠兩得之義似漢皇封齒日忠於蜀將斬顏時乾坤日月華夷見海嶺風霜艸木知只恐史書編不盡老夫和淚寫新詩【中聨一作精忠貫日勁節淩霜】此詩通鑑與稗史俱譌爲王磐作今搜得元刻舊本乃知是徐非王也按王磐仕元爲翰林承防承防正史官也安有史書編不到之慮乎焯於廿年前曾序友人周子緼詩覼縷數百言致疑於王不當有是作及覩元刻始釋此疑然前序亦不妨並存耳

熊朋來

【字與可豫章人宋進士元初徴爲福建廬陵教授學者稱天慵先生】

鐵柱詩

九牧失貢金司空不行水蛟龍弄波濤魑魅入城市吁嗟淸談晉萬事漫不理遂令千載人稽首旌陽子趙世延

【字子敬其先永古特人祖安札爾幼孤鞠於外大父卓裕勒嘉譌其音爲趙家遂以趙爲氏世延天資秀發喜讀書究心儒者之學弱冠世祖召見俾入樞宻院肄習官政至元二十一年授承事郎雲南諸路提刑按察司判官二十六年擢監察禦史與同列五人劾丞相僧格不法其五人皆得罪而世延幸免二十九年出僉江南湖北道肅政亷訪司事逾年除山東亷訪江南行臺侍禦史遷安西路總管皇慶二年拜江浙行省參知政事尋召還參大政中書歲餘遷禦史中丞劾奏權臣特們徳爾罪惡有詔奪官尋陞翰林學士承旨進昭文館學士畱守大都未幾乞補外拜四川行省平章政事仁宗崩特們徳爾復相鋭意報復屬其黨誘世延從弟誣告世延欲置之死賴上防持屢系得釋仍歷官中外出入不常晚除奎章閣大學士翰林學士承旨中書平章政事魯國公卒年七十七諡文忠】

代祀南嶽登祝融峯

天風吹我躡雲根一覽羣山蟻垤紛瀛海波翻初日上石壇人語半空聞炎荒作鎭荊吳逺元气流形天地分何日束書煨芋室孤峯絕頂看浮雲

商挺

【字孟卿曹州濟陰人年二十四汴京破北走依冠氏趙天錫與元好問楊奐遊日益知名世祖受京兆分地聞挺名遣使徵召入對稱旨字而不名憲宗徵蜀挺謂不宜輕動世祖深然之及憲宗崩世祖北還挺奏當特嚴符信以防姦詐後額哷布格使至軍中執而斬之其效立見中統元年攺宣撫司爲行中書省俾挺僉行省事進參知政事至元六年同僉樞宻院事陞副使九年封皇子安西王以挺爲王相會同官趙炳死朝廷執擅殺者鞫問伏辜語連挺及其子瓛頌系久之免死籍其家二十年復樞宻副使俄以疾辭卒年八十有詩千餘首尢善書延祐間贈魯國公諡文定】水仙花【二首】

海外三山璧月明人間誰識許飛瓊秋風吹上靑鸞背未散天香與素英

明月珠衣翡翠裳冰肌玉骨自淸涼不隨王母瑤池去來侍維摩病幾傍

王磐

【字文炳廣平永年人世業農饒於貲金末父禧入財佐軍興補進義副尉金人遷汴舉家避地魯山磐客居貧甚年二十六擢正大四年進士授官不赴肆力問學轉徙淮襄間久之北歸楊惟中嚴實後先禮聘中統元年拜益都等路宣撫副使以疾免依李璮居靑州題其居曰鹿庵有終焉之意及璮謀不軌磐覺之脫身入京師世祖聞之嘉其誠節撫勞甚厚事平挈妻子至東平召拜翰林爲學士遷太常少卿乞致仕不允江南旣下朝儀官制多賴磐議以定進資徳大夫致仕年九十二卒追封洛國公諡文忠】

澤陽山

今晨到谼谷駐馬五松邊山中富淸景不暇相周旋瀑布落晴雪金燈開夜蓮空懷上方寺矯首浮雲巓

巨源相過話舊有感

中統三年春二月變起靑齊帯吳越鯨鯢轉側海波翻城郭橫屍野流血我時辛苦賊中來兵塵糢糊眼不開妻孥棄捐豺虎口飛蓬飄轉無根荄天寒日暮齊河縣破驛荒涼絕煙爨騎行驛馬鈍如蛙官吏散逃無處喚與君此地忽相逢行臺郎中气勢雄憫我白頭遭喪亂壯我臨難全孤忠急呼驛吏具鞍馬使我厄路還亨通明晨相隨濟南去出入條侯營壘中死生契濶不相棄起居飲食常與同標山華注日在眼綿歷春艸及秋風四郊斫木桑柘盡濼源飲馬波濤空凶渠腰領膏野艸始見齊魯收煙烽巨源巨源君且坐我欲髙歌君可和往事回頭十五年猶想離魂招楚些身逢播越百憂纒生不成名空老大我依破硯竊恩榮君佐雄藩收最課流萍蹔聚不多時且喜相看顏一破我衰無力訪君難願君得暇頻相過

馮子振

【字海粟攸州人其豪俊與陳孚略同於天下之書無所不記當其爲文也酒酣耳熱命侍史二三人潤筆以俟子振據案疾書隨紙多寡頃刻輙盡𨿽事料醲郁美如簇錦律之法度未免乖刺大約工於詞曲而詩文次之】

塔燈

擎天一柱礙云低破暗功應日月齊半夜火龍蟠地軸八方星象下天梯光搖灔澦涵珠蚌影落滄溟照水犀文焰逼人髙萬丈倒持鐵筆向空題

鶴骨笛

胎仙脫脛寄飛瓊換羽移宮學鳳鳴噴月未醒千載夢徹云猶帯九臯聲管含芝露吹香逺調引松風入髓淸莫向江頭吹暮雪籠中媒老正闗情

江梅

若有人兮湘水濆冷香和月浸黃昏自憐不入離騷譜待把芳心弔楚魂

溪梅

古樹橫斜澗水邊野橋村市獨暄妍玊堂路杳無心到甘與漁翁系釣船

野梅

瓊林浮翠淡朦朣遙望珠仙隱見中一夜東風吹不散曉看渾似碧紗籠

老梅

古樹槎枒長緑苔半邊生死尙花開不須更問春深淺人道咸平手種來

矮梅

不放冰梢數尺長怕分春色過鄰墻大材未必難爲用禹殿云深鎖畵梁

蠟梅

洗卻鉛華扮道妝檀心殘露紫香囊從今宮額翻新樣變作眉間一防黃

宋元詩會卷六十九

欽定四庫全書

宋元詩防卷七十

兵部主事陳焯編

盧摰

【字處道號疎齋涿郡人坐右大書一天字其下細注六字云有記性不急性善詩尢工詞曲與戴表元同爲至元中名士歷官學士湖南亷訪】

寄蕭徵君惟斗

秦中幽勝地乃在終南山磬石負磊磊淸泉散潺潺侃侃古君子亹亹泉石間圖史紛坐隅衡門晝長闗種菊餐落英襲芳佩秋蘭道腴徳充符怡然有餘歡鳴鶴時一來似愛孤雲閒孤云不能飛鳴鶴遂空還濈濈桃李艶鬱鬱松柏寒羲和駛春光嵗晏霜露繁感物有深儆懷哉邈難攀

題李伯時九歌圖

蒼龍駟車載初陽綠天浮動開八荒連捲飛霧儼冠劍四三神君翼東皇桂醑盎烈蘭肴芳楹筵巫覡紛披猖瑤琴袗衣杳何許兩妃倚竹臨空江野煙顰翠九疑逺暮雨灑恨湘波涼冰夷闇投明月璣山鬼夜嘯猿猱悲長歌撫節懷楚累遺音疎越知者稀築室賴有佳人期紫壇荷屋薜荔帷汀洲聊堪搴杜若怨公子兮悵防歸恑毫怪墨含古色虎頭癡絕公麟癡續騷未成今見畫忽欲輕舉超無爲朝來目送秋雲飛

淵明歸來圖

畱侯晚嵗遊赤松武侯早嵗稱臥龍亡秦扶漢聲隆隆淵明初非避俗翁兩侯大節將無同陽秋特書晉甲子辭鋒時露長沙雄王何幸奉吾足督郵能芥平生胸門前五栁春蒙蒙落絮不與江波東環堵蕭然吾未窮北窗盡有羲皇風畫圖不盡千古意詩成一笑浮生空

采薇圖

服藥求長年孰與孤竹子一食西山薇萬古猶不死

茅山【三首】

馬上微風散薄陰玉笙吹客過花林山中宰相杳何許日暮碧峯雞犬音

澗邊瑤艸洞中華細水流春帶碧沙昨夜山中酒初熟道人不暇讀南華

竹杪飛亭枕石泉松壇香霧散茶煙鳥聲記得夜來雨鹿夢驚回別有天

梁曾

【字貢父燕人少好學日記書數千言中統四年用王鶚薦辟中書左三部令史歷省掾至元十年授雲南諸路行省都事歷廣南西宣撫司事除知南陽府十七年進兵部尙書使安南十年正月授吏部尙書再使安南其國有三門中曰陽明左曰日新右曰云防部臣郊迎將由日新門入曾大怒曰奉詔不由中門是我辱君命也卽回館待開陽明門始入又責陳日燇親出迎詔且講新朝尙右之禮以書往復者三宣布威徳日燇感服三月命陪臣詣闕請罪並上萬壽頌貢方物惟謹而以金幣奇物爲贐曾悉拒不受八月還京師陛見帝大悅解衣賜之皇慶元年特授昭文館大學士乞致仕不允再起爲集賢侍講學士奉詔代祀中嶽病不復職至順二年卒年八十一】

嶽陽樓

樓前秋水健帆開樓下涼風舞袖回萬里舟帆通鳥道四時雲雨防龍堆江山如此不一醉嵗月防何能再來欲問老髯求鐵笛月中吹上紫荊臺

圖克坦公履

【金後圖克坦之族世祖朝官翰林侍讀學士】

春日雜詠

東風簾幙半塵埃歌舞臺空晝不開試問雙飛新燕子今年社日爲誰來

楊果

【字正卿祁州蒲陰人金正大甲申進士授偃師令攺滿城攺陜皆以亷幹稱金亡嵗巳丑楊奐徵河南課稅起果爲經歷未防史天澤經略河南用爲參議世祖中統元年擢果北京宣撫使明年拜參知政事至元六年出爲懷孟路總管請老卒於家年七十五諡文獻果工文章尢長於樂府有西庵集行世】

羽林行

銀鞍白馬鳴玉珂風花三月胭脂坡侍中女夫領軍子萬金買防靑樓歌少年羽林出名字隨從武皇偏得意當時事少遊幸多禦馬禦衣常得賜年年春水復秋山風毛雨血金蓮川歸來宴賀滿宮醉山呼揺動東南天明昌泰和承平久北人嵗獻蒲萄酒一聲長嘯四海空繁華事往空回首縣瓠月落城上墻天子死不爲降王羽林零落秪君在白頭辛苦趨路傍腰無長劍手無槍欲語前事涕滿裳洛陽城下嵗華暮秋風秋气傷金瘡龍門流出伊河水北望臨潢八千里蔡州新起髑髏臺只合當年抱君死君家父兄健如虎一旦倉皇變爲鼠錦衣新貴見莫嗤得時失時令人悲

狄仁傑墓

牝雞聲裏紫宸寒神器都歸竊防間一語喚回鸚鵡夢九霄奪得鳯雛還荒墳寂莫臨官道淸節孤髙直泰山爲問模稜蘓相國當年相見愧何顏

洛陽懷古

洛陽雲樹郁崔嵬落日行人首重回山勢忽從平野斷河聲偏到故宮哀五噫擬逐梁鴻去六印休驚季子來惆悵靑槐舊時路年年無數野棠開

申屠致逺

【字大用東平壽張人世祖朝用薦爲經略同知事官至翰林待制】

靜中吟

靜中有物卽縈心物象相防趣轉深爲報柴桑陶處士無弦爭似更無琴

魏璠

【字山公金貞祐三年進士國勢危迫璠用薦以翰林修撰宣諭武仙軍前令仙進兵不應金亡無所歸世祖在潛邸聞璠名徵至和林詢當世之務璠陳便宜三十餘事帝嘉納多采用焉以疾卒於和林年七十諡靖肅】

西山書事

山勢回環西北髙彊燕自古出英豪地連云朔偏宜馬人襲衣冠盡帶刀塵暗玉樓無鳯宿云埋金水似龍韜可憐一片繁華地空見春風長綠蒿

滕賔

【號玉霄睢陽人至元間以塡詞名家其詩亦婉約可誦白雲平章求仙於燕京西山頂一日適出玉霄訪之不值因戲題一絕於壁類髙眞所爲白雲公歸詰其由不得疑呂仙過之一時喧傳朝野競觀輻輳戶外後知爲玊霄戲筆白雲公戒以勿泄厚賂之】

吟人

吟人瘦倚欄幹曲酒醒香消午夢殘燕子不來春社去一簾疎雨杏花寒

紫芝道院【訪白雲平章不值戲題此詩】

西風短褐吹黃埃何不隨我遊蓬萊狂歌醉舞下山去後夜月明騎鶴來

宋衜

【字道潞州長子人年十七避地襄陽已而北歸屏居河內者十五年趙璧經略河南聞其名禮聘之中統三年擢翰林修撰六年以行省員外郎隨徵髙麗復命慰勞甚優授河南總管府判官不赴入爲太常少卿十八年除祕書監二十年立詹事院首命衜爲太子賓客二十三年卒有秬山集十卷行世】

次範藥荘韻

家近西湖六月涼蘭舟桂醑芰荷裳海門潮上波濤壯天竺風來艸木黃今日悲秋哦楚些他年著論辧吳亡君才位置聞人說宜待詩仙七寶牀

巳巳春往均州

武當卻立翠屏新碧玉溶溶漢水奔如畫江山千古在城闉防度戰塵昏

觀出獵【二首】

金鈚染血犬銜毛倒臂蒼鷹掣錦縧紅日下山秋塞濶齊歌野樂陣云髙

平原馬首雁行齊狡兔深藏鳥不飛環立傳觴人半醉斜欹貂帽雪中歸

陳孚

【字剛中臺州臨海人幼穎慧絕倫讀書過目成誦至元中以布衣上大一統賦署上蔡書院山長考滿謁選京師世祖命梁曽以吏部尙書使安南調孚翰林國史院編修攝禮部郎中爲曽副三十年正月至安南世子陳日燇以憂制不出郊迎曽與孚回館致書詰日燇以不庭之罪且責其無禮辭直气壯皆孚筆也舉饋遺悉卻之使還授翰林待制兼國史院編修帝方欲寘之要地而廷臣嫉其方正遂除建徳路總管府治中再遷衢州所至多善政歷臺州路總管詔遣奉使宣撫循行諸道首發浙東元帥托歡徹爾不法諸事按實坐其罪孚亦以此致疾卒於家年六十四所著觀光稿行世】徐州

項王熊豹姿气欲吞天下大呼渡河來山嶽如崩瓦當其火秦宮血湧渭水赭嗔目叱諸侯膽落毛髮灑誰知陰陵路浩歌淚如瀉惟徐乃故都昔此奠宗社尙想巍臺上鐵槊擁萬馬酒酣笳鼔鳴旌旗蔽原野及今亦何有荒棘秋滿把皇天祚眞主神器不可假豈有時雨師刈人如土苴天亡君勿悲爲君奠罍斚

涿州

晨發白溝河薄暮宿範陽殘城無雉堞枯木鳴白狼回首望中原日落煙茫茫天低鶻沒處彷佛見太行緬懷昭烈帝八尺須睂蒼平生漢社稷志欲爲髙光惜哉不得就越在天一方里人亦何知牲酒奠樓桑車蓋不復見但有秋艸黃我來已千載誰復悲興亡天明登車去塵霧沾衣裳

鄢陵

鄢陵昔搆兵萬騎夜流血一矢忽飛來射落楚山月哀哉公子側戰骨當速朽胡爲三日谷易此半樽酒我今不飲酒但飲落月光晉楚杳何處雉鳴煙茫茫

鸚鵡州

大江東南來孤洲屹枯蘚中有千載人殘骨寄偃蹇貽漢黨錮禍薦紳半摧殄況復啖葛奴盡使羽翼剪天乎鸞鳯姿乃此侶猰犬想當落筆時酒酣玉巵洗鸚鵡何足詠僅以雕虫顯賢哉龎徳公一犁老襄峴

淮安州

孤帆下江北千里西風輕泊舟公路浦始見南昌亭靑天下白露亂葉淒以聲汀洲結海色冉冉孤月生

秦長城

驅車出長城飲馬長城窟朔云黃浩浩萬里見秋鶻白骨何處腥風捲寒沙防恬劍下血化作川上花祖龍一何愚社稷付徵杵長城土未幹秦宮已焦土千載不可問似聞鬼夜哭矯首武陵源紅霞滿川谷

洞庭月

月明水無防冷光淸露微風一披拂金影散無數天地靑茫茫白者獨有鷺鷺去月不搖一鏡湛如故

金蓮川

茫茫金蓮川日映山色赭天如碧油幢萬里罩平野野中何所有深艸臥羊馬昔人建離宮今存但古瓦秋風吹白波猶似哀淚灑村女采金蓮芳香紅滿把豈知步蓮人艷骨掩泉下

過鏡湖

鏡水八百里水光如鏡明偶尋古寺坐便有淸風生天濶雁一防山空猿數聲老僧作茗供笑下孤舟輕

甓社湖遇大風

天低煙防防平湖繞淮楚一帆東南來乃爲風伯侮前如殘葉飄後如輕蝶舞驚濤湧雪山濕浪濺銀雨嘗聞貝宮胎夜夜靈光吐吾無盜睡心龍兮爾何怒舟師倚防桅相戒不得語亦有潛禱人拱手面如土回視天際雁萬防落逺浦彼物何悠悠吾生浪自苦

暮雪

長空捲玉花汀洲白浩浩雁影不復見千崖暮如曉漁翁寒欲歸不記巴陵道坐睡船自流云深一蓑小

歸帆

日落牛羊歸渡頭動津鼓煙昏不見人隱隱數聲櫓水波忽驚搖大魚亂跳舞北風一何勁帆飛過南浦

洪贊井深有六七十丈者

洪贊山岧嶤勢如舞雙鳯大井千尺深窈然見空洞野人驅十牛汲以五石甕滴水如寶珠一甕十室共我生海東頭漣漪飽淸防嘗聞慧山泉萬里驛騎送急呼茗椀來試作淸淨供

燕子樓

長相思久別離東風不暖殘燕支乳鴉困柔鸞悲櫻桃紅膩蘼蕪凋綠滋牙牀琥珀枕夢君君不知

雄州

燕南垂趙北際昔年巍城鐵可礪城上烽火明如彗只今殘堞黃雲曀老楡半枯縣薜荔市翁叱馬聲嘒嘒叩以瓦橋潛出涕英雄虎鬭空萬世北風吹沙秋鶴淚

盧溝曉月

長橋彎彎飲海鯨河水不濺冰崢嶸逺雞數聲燈火杳殘蟾猶映長庚橫道上徵車鐸聲急霜花如錢馬鬛濕忽驚沙際金影搖白鷗飛下黃蘆立

玉泉垂虹

雪波碧湧千崖髙落花防防浮寒瑤日斜忽有五彩气飛上太空橫作橋古寺鐘殘塔鈴語回首前村猶急雨輕綃欲剪一幅秋更逐西風過南浦

金臺夕照

巍坡十二靑雲梯老樹偃伏猶穹圭長裾已翳星辰去殘陽空掛盧溝西召南六百年宗社一日黃金重天下精纒寶气夜不收又見殘霞明朔野

出門別親友

停君漢水浮鴨之翠杓聽我嶧山棲鸞之綠桐男兒拂衣出門去龍泉三尺光如虹君不見磻溪鶴髮釣魚者偶擲漁竿來牧野白旄麾開炮烙煙桓圭朱芾侯靑社又不見南陽臥龍人不識一朝佐漢坐狼石羽扇輕搖蛇鳥驚火精焰焰天西極旗亭四月栁如藍紫驑嘶風黃金驂豈無叩牛歌亦有捫虱談天生巉嵓崒嵂骨蒿萊槁死誰能甘我欲登泰山扶笻欵天闗東溟弱水如可攀手防白日靑雲間我欲渡黃河赤腳淩秋波水仙樓閣髙嵯峨徑叱海若笞蛟鼉停君翠杓聽我綠桐眞人開天六合同風騶虞鳯凰飛舞鎬宮有綫五色獻於重瞳補舜衣裳山龍華虫虎豹九闗兮不可以逹吾則脫冠歸來兮丹丘之靑峯長揖二三子目送西徵鴻

銅雀臺

古臺百尺生野蒿昔誰築此當塗髙上有三千金步搖滿陵松柏圍鳯綃西飛燕子東伯勞塵間泉下路迢迢龍帳銀箏紫檀槽怨入漳河翻夜濤人生過眼艸上露白骨何由見歌舞不念漢家長陵一抔土玉匣珠襦鎖秋雨

三髙祠

君不見洛陽記室雙鬢皤不忍荊棘埋銅駝西風忽念鱸魚鱠歸來江上眠秋波又不見甫裏先生心更苦河朔生靈半黃土夕陽蓑笠二頃田口誦羲黃思太古二君隱淪豈得已一生不及鴟夷子吳宮鹿走越山髙脫纓徑濯滄浪水丈夫此身繋乾坤豈甘便老菇蒲根古今得失一巵酒我欲起酹汀鷗魂

常州

毘陵城西漁火紅家家夜香燒碧空荻花離離季子塜楓葉索索春申宮雞聲人語三千里大船小船浪相倚鸂一雙飛上天人在柁樓防秋水

漢畱侯廟

子房王佐才其風凜冰雪天遣鶴髮翁圯上授寶訣博浪沙中千尺鐵祖龍未死膽已裂況此喑啞扛鼎夫不直秋風一劍血談笑帷幄間六合雄雌決夘金四百年只在三寸舌但恨漢徳非姚虞不得身爲古稷契雍熙至治如可作豈肯脫冠掛北闕畱城古祠今千載碧蘚澑雨眠防碣我恐至人或不死尙有笙鶴擁玊節酌泉采菊往奠之回首芒碭墮山月

望泰山

扁舟浮泗來夜宿須句國眼明忽見玉芙蓉插天亭亭千丈碧舟人爲我言此乃七十二君之泰山天風吹落黃峴露冰花亂灑龜防間七十二君今何在寶符朝朝吐光彩千年老鶴巢雲松夜看白日湧東海東海靑童仙踞龜啖蟹螯笑秦亭上攀蟠桃笑彼鞭石駕長橋天帝之孫奠天極鮑魚狂魄腥山色我有東封書中含萬古情欲奏天子甘泉殿手刻玊檢黃金繩寄聲爲報牽狗老先向石壇種瑤艸

瓜洲

煙際繋孤舟蘆花滿櫂秋江空雙雁落天濶一星流急鼔西津渡殘燈北固樓商人茅店下沽酒話揚州

越上早行

靑鞋三十里艸露惹衣斑潮落曹娥渡云昏夏禹山秋聲黃葉裏天影白鷗間欲問錢塘路漁家半掩闗

吳松江長橋

松江波萬頃橋倚碧雲端白鳥穿屏小靑天落鏡寒夕陽明佛塔秋色老漁竿無限憑防意何時此掛冠

眞州

淮海三千里天開錦繡鄕煙濃楊栁重風淡芰荷香翠戶妝營妓紅橋稅海商黃昏燈火閙塵麝撲衣裳

邳州

沂水碧潺潺汀沙白鳥閒林邊郯子國煙際嶧陽山茅屋秋先破荒村夜不闗烹魚呼濁酒一笑夕陽間

黃石公廟在東阿縣谷城南

谷城黃石廟古木白雲深黃石有存沒素書無古今老耼三世夢孺子一生心日落祠門掩殘鴉又滿林

獻州

萬里天東北西風獨杖藜雁聲秋帶魏樹色曉浮齊野濶靑煙淡天空白日低人家在何處隠隠野狐啼

度三花嶺

絕壁三千丈荒煙八九家黃茅靑艸瘴黒質白章蛇橄欖髙縣子芭蕉倒吐花嶺頭一回首何處是京華感懷呈龎夷簡修撰張防度應奉【二首】

濫直承明署身閒似地仙𨿽無官長罵未敢酒家眠瘦已寛朝服貧須乞酒錢最愁親捨逺夢繞白雲邊五湖煙浪濶短櫂早歸休有母思臣密無人問客周闗河雙鬢晚風雨一燈秋去矣金鑾夢寒汀對白鷗

云州

天險龍門峽縣崖兀老蒼千蹄天馬躍一寸地椒香夜雪靑氊帳秋煙白土房路人遙指語十里是溫湯

桓州

躍馬長城外方知眼界寛晴天雷雨急暑夜雪霜寒鐵騎秋呼鶻金盤曉薦貛栁營弓劍滿容我一儒冠

送修撰輔伯賢同知滑州

又作州官去秋霜防鬢華風生白馬渡月冷紫薇花三釡娯親老雙旌放吏衙重來定何日雲路有靈槎

寄揚州教授胡石塘

昔日光明闕昂然有此翁方聞前賈傅俄見罷申公瘦已肩如鶴貧猶气似虹北門端有待豈必滯儒宮

邯鄲懷古

數防寒峯擁翠嵐叢臺日落見漳南火枯襄子殘銅斗土蝕平原舊玉簪宮閉沙丘空有雀兵吞函谷已如蠶回仙逆旅今存否世上黃梁夢正酣

鄂渚晚眺

黃鶴樓前木葉黃白雲飛盡岸茫茫櫓聲搖月歸巫峽燈影隨潮過漢陽庾令有塵污簡冊禰生無土蓋文章闌干只認當年栁畱與行人記武昌

鳯凰臺

鳯凰臺上野烏啼笳鼓連云日又西天地無情潮寂寞英雄有恨黍髙低殘桁夜雨迷朱雀荒塜秋風怨白雞空有防碑蒼蘚裏千年畱得謫仙題

交趾使還

少年偶此請長纓命落南州一羽輕萬里上林無雁到三更函谷有雞鳴金戈影裏丹心苦銅鼔聲中白髮生已喜歸來身健在夢回猶覺瘴魂驚

與李子構讀天寶遺事

四十干坤拱紫宸東風只屬倚防人玉鳬波暖驪山曉金犢煙橫繡嶺春七夕有釵畱羽客千秋無鏡泣孤臣紅塵一騎君休笑中有漁陽萬騎塵

馬平謁栁侯廟

詞華一代日星尊茶臼村童儼尙存山左竟令驅癘鬼庭中已悔乞天孫善和裏隔生前淚文惠祠封死後魂欲奠荔蕉不知處滿池榕葉擁朱門

偕翰林學士劉東崖禮部侍郎李兩山登憫忠寺閣

天京朝萬國十二舜神州宮闕開中禁関河拱上游扶桑彤气近析木紺光流劍佩千牛衛旌幢五鳯樓玉泉蟠地湧金塔插天浮北嶽瑤符出南溟瘴霧收人皆躋壽域我亦步瀛洲智不如犀首癡猶過虎頭國恩難獨報儒術幸同儔偶此登阿閣悠然望薊丘長庚欣識李太乙願依劉雪擁飛狐夜風號涿鹿秋黃花堆徑濕紅葉帶城幽且盡一壺酒掀髯送白鷗

后土祠瓊花

荒棘萋萋后土宮芳根已逐防云空男兒別有揚州淚不爲瓊花滴曉風

露筋廟

白鳥飛空萬箭攢玊肌一夜粉痕幹殘碑何用誇筋露要露平生鐵肺肝

陵母墓

太傅勲名半紙殘百年人子痛如山緣何方寸非徐庶忍死慈親一劍間

磁州

漳水東流繞碧灣風蒲獵獵夕陽間帽檐不柰黃塵滿賴有磁州數防山

博浪沙

一撃車中膽气髙祖龍社稷已驚搖如何十二金人外猶有民間鐵未銷

思明州

手捧檳榔染蛤灰峒中婦女趂墟來蓬頭赤腳無鉛粉只有風吹錦帶開

鹿酒香濃大彘肥黃茅岡上紙錢飛一聲鼓絕長鎗立又是蠻巫祭鬼歸

毒虫含弩滿汀沙荒艸深眠十丈蛇遙望天邊紅似火瘴雲飛落木棉花

刺竹叢叢苦筍生山禽無數不知名元宵已似春深後龍眼花開蛤蚧鳴

明安驛道中

野鵲山頭野艸黃埜狐嶺上月茫茫五更但覺天風冷帳頂靑氊一寸霜

湖上感舊

昔日珠樓擁翠鈿女墻猶在艸芊芊東風第六橋邊栁不見黃鸝見杜鵑

範增墓

七十衰翁兩鬢霜西來一笑火咸陽平生奇計無他事只勸鴻門殺漢王

回衡山縣望南嶽呈禦史完顏修撰龎夷簡

雨洗松陰綠未幹今朝山下倚欄幹一天露重月華濕七十二峯生翠寒

臧夢解

【號魯山慶元人宋末第進士未官而國亡至元十三年從其鄕郡守將內附授奉訓大夫婺州路提舉再授息州知州未行攺海寜政平訟簡爲諸州縣最久之除同知桂陽路總管府事三十年擢奉議大夫廣西肅政亷訪副使發姦摘伏如神大徳元年攺江西按總管李倜贓罪一道澄淸六年遷浙東九年除廣東肅政廉訪使遂請老退居杭州以亞中大夫湖南宣慰副使致仕夢解博學洽聞爲時名儒所著有周官考三卷春秋微一卷】

直沽謠

雜遝東入海歸來防人在紛紛道路覓亨衢笑我蓬門絕冠蓋虎不食堂上肉狼不驚裏中婦風塵出門卽險阻何況茫茫海如許去年吳人赴燕薊南風吹人浪如底一時輸粟得官歸殺馬椎牛宴閭裏今年吳兒求髙遷復禱天妃海上船北風吹魂墜黒水始知溟渤皆墓田勸君陸行莫防萊州道水行莫防沙門島豺狼當路蛟龍爭寜論他人致身早君不見賈人剖腹藏明珠後來無人鑑覆車明年五月南風起猶有行人問直沽

劉防贈魯山亷訪詩附見

肅政光華逺淸臺啟至公節移庾嶺北軺發桂江東楮帳篩寒月椰杯鼓朔風瘦童空捧杖負馬不裝狨徼俗三年問威名百郡雄星芒垂許洛雪色照賓融敷教有虞廟講經夫子宮淸嚴銷獷盜易直牖倥侗吏猾加笞竹官貪解印銅寃銷千白屋恩及萬黃童花縵嬉冬暖弧笙吹嵗丰夷珠人有佩粵布我無筒剖決心如水驅馳鬢已蓬六條方奏最四牡欲歌功爲有澄淸志遲輸獻納忠織云添衣繡飛霆亦乘驄楚尾吳頭防三湘七澤通天文恢翼軫地蓋接潭洪牙纛聨分政旌旗列總戎鶩爭肥似雁羆搏猛於熊懷璧枉無罪見金防有躬化源安汨汨獄市積悤悤大器能繩物先聲已撃防道傍豺果避窟底兔成空勿珥終凶筆毌彎報怨弓左饘並右粥後稑更先穜采菊賦歸老愛蓮無極翁理明輕勢利語妙徹盲聾顧盻山須動揄揚石可礱羽儀傾振鷺啄菢徧哀鴻念昔初騰踏時方息戰攻考工崖黯黯試壘海曨曨赤芾被三百素絲歌五緫穩行卑劍閣善納小云夢甲子從頭數冠紳進秩穹階蘭香浣露田玊气噓虹世或探斯鷇吾寜牾爾犝察魚應小慧聽蟻豈眞聰靜躁聆徽外剛柔省彀中江湖歸獨步宇宙涉丹衷徳驥曾思附仙丹偶未同耐寒衣故白好古佩仍蔥夢枕頻鮮茘羇帆防落楓防看楊綰貴不計孟郊窮溫井覘陽長明奎卜道隆摛辭寜愛助華髮尙氈氋王惲

【字仲謀衛州汲縣人父祖俱仕金惲幼善屬文端操履與東魯王博文渤海王旭齊名時稱三王中統元年左丞姚樞宣撫東平辟爲詳議官時勑諸路選儒吏之能理財者一人惲以選至京師上書論時政擢爲中書省詳定官轉翰林修撰同知制誥兼國史院編修至元五年拜監察禦史出爲平陽路總管府判河南北道提刑按察副使尋遷燕南河北道攺山東東西道提刑副使又攺閩海道提刑按察使二十八年召授翰林學士進中奉大夫大悳五年乞致仕歸八年六月卒贈承防追封太原郡公諡文定所著有相鑑五十卷並雜著詩文合爲一百卷】

義俠行【有序】

予爲王著作劍歌行繼更曰義俠或詢其所以因爲之解曰彼惡貫盈禍及天下大臣當言天吏得以顯戮而著處心積慮一旦用計殺之快則快矣終非正理夫以匹夫之微竊殺生之柄不謂之俠可乎然大姦大惡凡民防不憝又按春秋法亂臣賊子人人得而誅之不以義與之可乎古今遊俠若是者不數人如讓之止報已私軻之糜軀無成則此舉越尋常萬萬也凡人臨小利害尙且顧父母念妻子慮一發不中且致後患著之心孰謂不及此哉然所以略不顧惜者良由義激於衷捐一身爲輕爲天下除害爲重也著字子明益都人沈毅有膽气輕才重義不屑小節嘗爲吏不樂去而從軍得千夫長歸有是舉死年二十九時至元十九年壬午嵗三月十七日云

君不見悲風蕭蕭易水寒荊軻西去不復還狂圖秪與蝥蛛靡至今恨骨埋秦闗又不見豫讓義所激漆身吞炭人不識糜軀但酬一已恩三刜襄衣竟何益超今冠古無與儔堂堂義烈王靑州午年辰月丁丑夜漢允榮祕通神謀春坊代作魯兩觀夘魄已褫曽夷猶袖中金錘斬馬劍談笑防取姦臣頭九重天子爲動色萬命拔出顚崖幽陂陀燕血濟時雨一洗六合妖氛收丈夫百年等一死死得其所鴻毛輶我知精誠耿不滅白虹貫日霜橫秋潮頭不作子胥怒地下當與龍逢遊長歌落筆增慨慷覺我髮監寒颼飅燈前山鬼忽悲嘆鐵面禦史君其羞

輝縣卓水泉

鏡中流水畫中山酒盡銀瓶興未防碧玊沼深人不見栁花飛渡翠瑯玕

孟攀鱗

【字駕之云內人父祖皆仕金攀鱗幼號奇童正大七年擢進士第仕至朝散大夫招討使壬辰汴京下北歸居平陽世祖中統三年召授翰林待制同修國史帝嘗問宗廟郊祀儀制攀鱗據經典以對因命攀鱗防太常議定禮儀俄以病乞歸卒年六十四贈承旨平原郡公諡文定】

春浦帆歸圖

涵空水色碧於苔照眼山光翠作堆疑是桃花源上客輕舟天外得春來

張易

【字簡又趙州人至元間官樞密副使誤以兵授賊坐誅】

送魯齋先生南歸

衮衮諸公入省闈先生承詔獨南歸道逢時否貧何病老得身閒古亦稀行色一杯燕市酒春風三月故山薇到家已及蠶生日布谷催耕隴麥肥

周應極

【鄱陽人官集賢待制其所居名誠存堂】

宿李陵臺

野戍平蕪入曠懷徵鞍小駐李陵臺闗河萬里秋風晚霜月一天鴻雁來持節蘓卿眞壯士開邊漢武亦奇才千年陳迹無窮意且向郵亭酌酒杯

劉致

【石州寜鄕人其父彥文字子章中統間官懷集令致從姚燧遊燧稱致文淸拔宏艷見彥文志銘中】姑蘇臺

麋鹿應知易代頻吳趨佳唱不堪聞捧心臺暗梨花月抉目門深薜荔云江閱水犀歐冶劍气騰金虎闔閭墳計然已死鴟夷逝寂寞五湖西日曛

宋元詩防卷七十

欽定四庫全書

宋元詩防卷七十一

兵部主事陳焯編

姚燧

【字端甫其世系見樞傳燧生三嵗而孤育於伯父樞年十三見許衡於蘇門十八始受學長安二十四讀韓退之文欣然有得試習爲之人皆謂有作者風閒就正於衡衡亦賞其詞但戒以務韜晦勿爲名髙也年三十八籍秦王府文學未防授奉議大夫提舉川陜等路學校凡三奉命使蜀皆稱職至元十七年授漢中道提刑按察司副使調山南湖北道按部澧州先後以明決著聲二十四年爲翰林直學士又三年授大司農丞元貞元年以翰林學士召修世祖實錄大徳五年授中憲大夫江西亷訪使大徳九年拜江西行省參知政事至大元年召爲太子賓客除承防學士尋拜太子少傅辭不受明年授榮祿大夫翰林學士承防四年得告南歸明年卒年七十六諡曰文所著有牧庵文集五十卷行世按姚牧庵有逸事可紀者當爲承防時翰林公防歌妓羅列中有一人微操閩音舉止殊眾牧庵心異之問其履歷乃建寧人眞西山之後也以父賈朔方折閱賣入營籍言訖流涕不已姚遂詣丞相三寶努求爲落籍俾小掾黃埭娶之資遣甚厚而嘉興貝闕作詩詩無足觀因其事以傳遂得附見】

姚嗣輝南榿堂

彼榿有土性生植惟峩岷欒欒干云姿才與樗散鄰匠石過不睨煬夫取蒸薪所貴故山樹寧計世莫珍一別十畆陰淸溪俄防春筆名堂楣上如對故鄕親請事小弁詩桑梓亦惟寅盛徳古自卑木惡何闗人不見樗裏疾智囊終相秦

舟達黃溪

艸木隨寒暑殊方榮悴同葦華兼露白檉葉未霜紅日月雙飛鳥江湖一病翁晚來沙嶼上愁坐獨書空

發舟靑神縣

靑神開百丈江防轉荒涼薜茘緣松起蒹葭並竹長深披豺虎徑毒犯虺蛇鄕何莫非王事牽夫可惋傷

感事

致位丞疑地防龍伯仲間星當朝北斗日已薄西山取謗因讐惡貪權失丐閒此行𨿽鐵甲未足比慙顏

輿病髙座道中

役役乾坤逺棲棲道路頻五年三入蜀十夢九歸秦瘧鬼偏淩客山花定笑人母勞問前渡只覺白頭新

癸丑九日

去歳君山孤櫂遊如今盡室石城州明年白髮桑楡日何地靑山萸菊秋客气已爲彊弩末宦情空繞大刀頭果成問舎求田策未讓元龍百尺樓

宋陸秀夫抱衛王入海圖

紫宸黃閣共樓船海气昏昏日月偏平地已無行在所丹心猶數中興年生藏魚腹不見水死挽龍髥直上天板蕩純臣有如此流芳千古更無前

貝闕【附】

贖難女紀事

斷絲棄道邊何日緣長松墮羽別炎洲不復巢梧桐昔在至元日六合車書同玉堂盛文士燕集來雍雍金刀手割鮮酒給蒲萄濃坐有一枝春秀色不可雙【葉】娉婷劉碧玉婥約商玲瓏寶釧金雀釵已覺燕趙空或聞操南音未解歌北風上客驚且疑姓字初未通問之慚復泣乃起陳始終妾本建寧女逺出西山翁父母生妾時謂是金母童梨花鎖院落燕子窺簾櫳迢迢旅朔方貨盡食不充稱貸忤富人桎梧加父躬鬻女以自贖白璧淪泥中秋娘教歌舞屢入明光宮永爲娼家婦逐屬梨園工京華多少年門外嘶靑驄不如孟光醜猶得嫁梁鴻自傷妾薄命失落似秋蓬客聞爲三嘆天道何懵懵遣使白宰相削籍歸舊宗小吏十八九勿恨相如窮配爾執箕帚今夕看乘龍鴛鴦並玉樹鸚鵡開金籠棄汝桃花扇紅牙不復從提甕自汲水絺綌自禦冬時多困輱軻事或欣遭逢安知百尺井忽登羣玊峯借問爲者誰內相姚文公

李兩山

【至元間官禮部侍郎見陳孚詩同登憫忠寺閣兩山其號而名不傳元音及體要二選中所稱謂彊半如此非有別考亦姑仍之】

鬻孫謡

白頭老翁發垂領牽孫與客摩孫頂翁年八十死無卹憐汝孩童困饑饉去年𨿽旱猶禾熟今年飛霜先殺菽去年饑饉猶餔糜今年饑饉無餘粟客謝老翁將孫去淚下如絲不能語零丁老病惟一身獨臥茅檐夜深雨夢回猶自誤呼孫縣吏催租正打門

信州糧謡

信州糧糧何艱十鐘一石萬里間朝發錢王隄暮過嚴子灘柁尾白浪如銀山朝渡蘭谿縣暮泊龍丘灣峻如牽車上鬼闗督吏持檄夜如箭布帆無風河水漧去年糧船未及防今年仍運八百萬隻知欲救彼地荒不知浙東天亦旱禾黍今年收不足浙東又移何郡粟趙孟頫

【字子昻宋太祖子秦王徳芳之後也家湖州幼秉絕慧年十四用父防補官宋亡家居自力於學至元二十三年行臺禦史程鉅夫奉詔訪遺逸於江南得孟頫以之入見世祖顧之喜使坐右丞葉李上寵任日隆將欲大用議者以宋宗室故難之授兵部郎中遷集賢直學士時丞相僧格网利害民無敢言者孟頫因地震與諤爾根薩裏籌弭天變必大赦天下盡與蠲除而後可諤爾根入奏一如所言帝從之民始獲蘇至元二十九年出同知濟南路總管府事遷知汾州未上有防畱書金字藏經除集賢直學士提舉江浙儒學延祐元年除翰林侍講學士遷集賢三年拜翰林學士承防仁宗眷之甚厚以字呼之六年得請南歸卒年六十九追封魏國公諡文敏】

古風【八首】

詩亡春秋作仲尼益苦心空言恐難托指事著以深大義炳如日萬古仰照臨鳯鳥久不至楚狂乃知音愁來不得語起坐彈吾琴

周衰有戰國紛紜蹈荊榛黃金聘辯士駟馬迎從人朝爲刻骨讐莫作歃血親終然智力屈奉身俱入秦絕代有佳人被服綺與紈蛾睂秀聮娟吐詞馥若蘭淸歌啟皓齒瑤琴發哀彈一彈再三嘆聽者涕汍瀾借問誰家子爲言本邯鄲

秋風吹庭樹故葉紛以墜明月耿夜長艸虫促經緯四序苦不淹少壯何足貴展轉復展轉寤辟不能寐昔爲閨中秀今作市門鄙豈無膏與沐甘心待憔悴

山深多悲風日莫愁我心云降寒雨松柏自哀吟人生百年後奄然閟重陰念此每不樂天路何由尋仙人偓佺輩逍遙在靑岑柰何不爾思委命重黃金

海中有奇樹粲粲珊瑚枝由來植物性無脛可推移如何石氏子樹之白玉墀洛陽經幾戰金穀久荒夷空令千載下聞者爲傷悲

烈風號枯條落葉滿周道原野何蕭索川流亦浩浩離居日以逺懷思令人老功名防有時生世苦不早顧瞻靡所騁憂心惄如搗

浮雲何方來不知竟安之飄飄隨風去汗漫以爲期自昔功名士往往事驅馳白駒空谷中誰能加縶維皎皎難見容翻受世妍虛名誠無益不見斗與箕

歳莫和剛父雜詩【二首】

驚飈吹白日流光忽蹉跎登山采眾芳荊榛一何多迷途幸未逺回車且委蛇黃鵠志四海雀鷃將如何肥馬黃金鞍輕裘華且鮮朅來從橫馳意气何翩翩朝爲人所慕夕已爲世憐此道固應爾禍福非虛言生當稱善人死當諡爲賢勿羨誇毗子狂馳終百年

贈道隆上人

辟俗無所之步尋招提遊頺垣蔽蓬艾破屋壊不修老僧俗念淨靜坐百不憂浮雲有逸態止水無急流乃知我輩人苦受世累囚朅來得此地稍覺心休休窗前防藂菊靑蕊亦已稠愛之不忍采畱作山房秋何當移四松伴汝淸靄浮南岡與北領路近頗易求他年風雨夜來聽龍吟幽

桐廬道中

歷歷山水郡行行襟淸南崖束滄江扁舟此宵徵臥聞灘聲壯起見渚煙橫西風林木淨落日沙水明髙旻眾星出東嶺素月生舟子櫂歌發含詞感人情人情苦不逺東山有遺聲豈不懷燕居簡書趣期程優遊恐不免驅馳竟何成我生悠悠者何日遂歸耕

罪出

在山爲逺志出山爲小艸古語已云然見事苦不早平生獨往願丘壑寄懷抱圖書時自娯野性期自保誰令墮塵网宛轉受纒繞昔爲水中鷗今如籠中鳥哀鳴誰復顧毛羽日摧槁向非親友贈蔬食常不飽病妻抱弱子逺去萬里道骨肉生別離丘隴闕拜掃愁深無一語目斷南云杳慟哭悲風來如何訴穹昊

題歸去來圖

生世各有時出處非偶然淵明賦歸來佳處未易言後人多慕之效顰惑媸妍終然不能去俛仰塵埃間斯人眞有道名與日月懸靑松卓然操黃華霜中鮮棄官亦易耳忍窮北窗眠撫捲常三嘆世久無此賢

慶壽僧舎卽事

白雨映靑松蕭颯灑朱閣稍覺暑气銷微涼度疎箔客居秋寺古心迹俱寂寞夕虫鳴階砌孤螢炯叢薄展轉懷故鄕時聞風鳴鐸

幽獨

獨坐不自聊披艸尋微逕夕陽在髙林籬落有餘映依依增逺想歷歷生晚聽涼蟬軋鳴箏候虫撃淸磬大小皆有從雄雌各相應沈吟復躊躇忽覺西山暝

題西溪圖贈鮮於伯防

山林忽然在我眼攬袂欲遊嗟已逺長松謖謖含蒼煙平川茫茫際曽巘大梁繁華天下稀走馬鬭雞夜忘歸君獨胡爲甘寂寞坐對山水娛淸暉西溪先生奇崛士正可著之巖石里數間茅屋破不修中有神光發奇字綠蘋齊葉白芒生送君江南空復情相思萬里不可見時對此圖雙眼明

烈婦行

客車何焞焞夫挽婦爲推問君將安去言往棗陽戍官事有程宿車下夜半可憐逢猛虎夫命縣虎口婦怒發指天十步之內血相濺夫難再得虎可前寧與夫死母與虎生呼兒取刀力與爭虎死夫活心始平男兒節義有如許萬歳千秋事明主馮婦卞莊安足數

送髙仁卿還湖州

昔年東吳望幽燕長路北走如登天捉來官府竟何還望故鄕心惘然江南冬暖花亂髮朔方苦寒气又偏木皮三寸冰六尺面額欲裂凍折宦遊逺客非所習狐貉不具綈袍穿京師宜富不宜薄靑衫駿馬爭騰騫南鄰吹笙厭粱肉北裏鼓瑟羅姝妍淒涼朝士有何意瘦童羸騎雞鳴前太倉粟陳未易糴中都俸薄難裹纒邇來方士頗向用讀書不若燒丹鉛故人聞之應見笑如此不歸殊可憐長林丰艸我所愛羈靮未脫無由緣髙侯逺來肯顧我裹茗抱被來同眠靑燈耿耿照土屋白酒薄薄無葷羶破愁爲笑出輭語寄書妻孥無一錢江湖浩渺足春水鳬雁滅沒橫秋煙何當乞身歸故里圖書堆裏消殘年

孔道輔撃蛇笏

以笏撃蛇有孔公義與叚公撃賊同事之鉅細𨿽有異正气憤激生於中偉哉孔公聖人裔豈聽妖邪亂民志卽今槐木一尺彊气象凜凜含風霜子孫守之愼寶藏絕勝象牙堆滿牀

春寒

夜雨鳴髙枕春寒入敝袍時光自花栁吾意豈蓬蒿失色黃金盡知音白雪髙山林隠未得空覺此生勞

雪後同子俊遊何山【四首】

同是淸閒客俱爲放浪遊晴山依雪壯野水帶冰流風急松杉亂年登薺麥收生涯𨿽未老吾欲覓菟裘步履行危磴憑闌得妙峯鳥飛迷故道人去想遺蹤掩冉風前竹支離澗底松山僧飯不足不是忘鳴鐘兵革時猶動山林日就荒子眞思隠遁詹尹卜行藏有意隨三飯無人饋五漿逺山湖外白立馬見微茫湍駛波翻雪風生地出雷薄醪隨意盡寒气逼人來更欲明朝去何妨迫暮回自憐非李廣醉尉勿相猜

重遊弁山

竹色迷行徑松聲洶座隅水淸花自照風暖鳥相呼飲罷思棋局歌長缺唾壺重來瀟灑地聊足慰須臾

次韻陳無逸中秋月食風雨不見

谿月當圓夜看雲起暮愁層陰連積水伏雨暗淸秋白璧難容玷明珠不可求每因觀節物轉覺此生浮

秋興

興逐秋風發愁隨秋夜長繋書陽鳥逺促織候虫忙世已無劉表家徒有孟光故衣寒未補發篋動幽香

送楊幼澄教授歸江西兼寄吳幼淸

客裏相從久愁中欲別難此行登仕版未覺負儒冠北度憐江總東歸憶幼安著書應滿屋妙處共誰看

送李靑甫由禦史出按四川

蜀道靑天上繡衣驄馬行霜威禦史府春色錦官城萬里平安報三年菽水淸相逢一杯酒似爲別離傾

食粥

杲杲西流日滔滔東逝波春光薊丘晚栁色上林多不道含香賤其如食粥何明時無小補郎署漫蹉跎

和周景逺見寄

四海多兄弟交情子獨親方將尋蚱蜢何意畫麒麟簿領淹豪士江湖著散人相看俱老大喜見二毛新

謝日林贈湖石次其韻

怪石曽聽法來從不二門玲瓏浮磬韻斑駁古苔痕池月巖邊上春雲水面屯微君能輒贈此意向誰論

胡穆仲先生挽詩

我有三益友對之如古人布衣甘陋巷書冊老遺民淚落黔婁被神傷郭泰巾請爲千字誄書刻上堅瑉大都遇平江龍興寺僧話唐綦毋潛宿寺詩因次其韻

聞說龍興寺多年未款扉風林發松籟雨砌長苔衣殿古燈光定房深磬韻微秋風動歸興一錫向空飛

次韻觀復表兄見簡

寒雨何時已停雲不肯開難陪山簡醉空憶謫仙才梅蘂枝枝發幽禽日日來可能無過我眞復要詩催

和姚子敬秋懷【四首】

銅雀春深漢苑空邯鄲月冷照秦宮煙花樓閣西風裏錦繡湖山落照中河水南來非禹迹冀方北去有唐風溪城秋色催遲暮愁對黃雲沒斷鴻

落日孤城動鼔鼙愁中畫角不勝吹山川蕭瑟秋云淨艸木凋傷暮雨悲多病馬卿聊假日數奇李廣不逢時捲簾白水靑山外隠幾無言有所思

搔首風塵雙短鬢側身天地一儒冠中原人物思王猛江左功名愧謝安首蓿秋髙戎馬健江湖日短白鷗寒金尊緑酒無錢共安得愁中卻暫歡

吳宮煙冷水空流慘澹風雲暗九秋禾黍故基曽駐輦芙蓉髙閣迥添愁繡楹錦柱蛟龍泣金沓瑤階鹿豕遊宋玊平生最蕭索欲將九辯賦離憂

聞搗衣

露下碧梧秋滿天砧聲不斷思綿綿北來風俗猶存古南度衣冠不及前首蓿總肥宛騕褭琵琶曽泣漢嬋娟人間俯仰成今古何待他年始惘然

題嶽王墓

嶽王墳上艸離離秋色荒涼石獸危南渡君臣輕社稷中原父老望旌旗英雄一死嗟何及天下中分遂不支莫向西湖歌此曲水光山色不勝悲

溪上

溪上春風吹栁花溪頭春水淨無沙白鷗自信無機事鳥猶知有嵗華錦纜牙檣非昨夢鳯笙龍管是誰家令人苦憶東陵子擬問田園學種

次韻剛父無逸遊南山作

絕頂淸秋淩翠煙登臨應費酒如川平生能著防兩屐負郭何須二頃田初日出雲光射地雙溪入湖波接天升髙望逺我所愛靑壁有路何當緣

次韻本齋先生卽事

重攬衣裘敝更寛䢐年欲暮气先寒雨中百艸難爲綠霜後黃花尙耐看千古淸眞耆舊傳半生辛苦腐儒冠便應築室山阿去嘉與斯人賦考槃

次韻信仲晚興

蕭蕭殘照晚當樓寒葉疎云亂客愁歳月蹉跎星北指乾坤浩蕩水東流古來人物俱黃土少日心情在一丘獨立無言風滿袖靑山相對共悠悠

次韻王時觀

相思吳越動經年一見情深重惘然艸木變衰人易老江湖牢落鴈難前秦山半出靑天上禹穴遙臨古道邊欲說舊遊渾似夢何時重上剡溪船

紀舊遊

二月江南鸎亂飛百花滿樹栁依依落紅無數迷歌扇嫩緑多情妬舞衣金鴨焚香川上暝畫船撾鼓月中歸如今寂寞東風裏把酒無言對夕暉

次韻章得一同原父侄遊蘭澤

緑樹陰陰艸接天已愁春盡更聞鵑落花飛絮都成恨痛飲狂歌渾欲顚起舞有人如謝尙著書無意似伶繡筵寶瑟何時防割錦纒頭不計錢

見章得一詩因次其韻【二首】

水色靑漣月色黃棃花淡白栁花香卽看時節催人事更覺春愁惱客腸無酒難供陶令飲從人皆笑酈生狂城南風暖遊人少自在晴絲百尺長

片片花飛欲送春萋萋碧艸正愁人黃蜂釀蜜經營急紫燕銜泥來去頻才似茂陵非晚遇美如曲逆不長貧久知求富都無益但喜論詩若有神

奉和帥初雨中見贈【二首】

陰雨淒淒生夏寒故人望望惜淸歡停雲底事能相阻后土何時可得幹無事甘爲犀首飲切云聊著屈平冠閒門客散且髙臥戶外泥深沒馬鞍

正坐淸談與世違交情如子定應稀圖書跌宕心猶在裘馬淸狂意已非黃鶴未知何日返饑烏故作傍人飛谿南流水淸如玊終擬歸休理釣磯

多景樓

層顚官閣防時修繞檻長江萬古流白露已零秋艸綠斜陽𨿽好暮云稠平南籌策張華得治內人才葛亮優景物未窮登覽興角聲初起甕城秋

東陽八詠樓

山城秋色淨朝暉極目登臨未擬歸羽士曽聞遼鶴語徵人又見塞鴻飛西流二水玻璃合南去千峯紫翠圍如此山川良不惡休文何事弗勝衣

送繆秀才教授眞州

髥生別我將安適言向眞州作教官但使淸風生絳帳何妨朝日照空槃東園艸木因人勝北固江山隔岸看才近中年已傷別可看南望送歸鞍

趵突泉

濼水發源天下無平地湧出白玊壺穀虛久恐元气泄嵗旱不愁東海枯雲霧潤蒸華不注波濤聲震大明湖時來泉上濯塵土冰雪滿懷淸興孤

和鄭鵬南書懷

豈不懷歸苦未閒宦情羇思不成歡可能治郡如龔遂只合臨流似幼安棋局懶從先處著醫方畱取用時看夜來夢到苕溪上一枕淸風五月寒

題山堂

手選靑松一萬栽山堂畱得翠屏隈推窗綠樹排檐入臨水紅桃對鏡開山雉雊迎朝日去野禽啼傍夕陽來老妻亦有幽棲意數日遲畱不肯回

歳晚偶成

致君澤物已無由夢想田園霅水頭老子難同非子傳齊人終困楚人咻濯纓久欲隨漁父束帶寧堪見督郵準擬新年棄官去百無拘繋似沙鷗

送爾佳分省陜西

憶從長楊獵於時始識公堂堂九尺幹落落萬夫雄補衮彌縫密能書防畫工勞謙延士類豈弟到兒童黃閣歸人望靑雲有父風驅馳常扈從奏對每畱中暫輟尙書履榮分陜右弓秦山依晝錦燕雪感秋蓬粉署趨承舊瀛洲忝竊同因公動鄕思飛夢過江東

秋日卽事

今日秋色好天髙景不暄淸飈動林薄涼意滿丘樊俗客無因至幽禽時自言露濃金盞側香逺玊簪繁誰辦東山妓空餘北海尊莫吟招隠賦桂樹可攀援

題太白酒船圖

載酒向何處稽山鏡水邊若爲無賀老興盡便回船

長廊巖

修嵒如長廊下有流泉注山中古仙人步月自來去

玊簾泉

飛泉如玊簾直下數千尺新月橫簾鉤遙遙掛空碧

一綫天

醯雞舞甕中井蛙居坎底莫作一綫看開眼九萬里

題孤山放鶴圖

西湖淸且漣漪扁舟時蕩晴暉處處靑山獨往翩翩白鶴迎歸

題王子慶所藏大年墨鴈

鴻雁棲棲遵渚黃蘆索索鳴秋羨殺承平公子筆端萬里滄洲

淸勝軒

小艸幽香動碧池暖風晴日長新荑南窗晝倚綠陰靜聽盡行人過馬蹄

戲題僧惟堯墨梅

瀟灑孤山半樹春素衣誰遣化緇塵何如澹月微云夜照影西湖自寫眞

題秋胡戲妻圖

相逢桑下說黃金料得秋胡用計深不是別來渾未識黃金聊試別來心

絕句

春寒惻惻掩重門金鴨香殘火尙溫燕子不來花又落一庭風雨自黃昏

簡王摶霄乞杏花

杏花枝上紅千葉偏得春饒惱殺人早與折來供一醉東風如此恐成塵

金山

江水西來接太空中流突兀湧鼇宮妙髙臺上一回首看盡世途風浪中

題畫贈鶴臯

翠袖盈盈不受扶天風縹緲降麻姑便應從此東吳去防見蓬萊弱水枯

題孫登長嘯圖

在澗幽人樂考槃南山白石夜漫漫空林無風萬籟寂長嘯一聲山月寒

李材

【字子構京兆人年十七與趙承防同遊海子上卽事賦詩膾炙人口客有賦十月桃者材信口云劉郎再來歳雲暮王母一笑天回春眾皆輟筆亦奇句也】

縣瓠城歌

我經縣瓠城試作縣瓠歌殘灰五百載縣瓠失巍峩有唐中葉失馭將退辱進危多詆謗淮西孽雛手指天百萬官兵不敢傍長安市上晝殺人司隸走藏魂膽喪晉公一語破紛紜意斷心謀神莫抗諫書不到雙闕下詔撿初成九天上煌煌日月煥斧節慘慘風雲動鞬防殿前虓虎神策軍愬武通顏分玊帳夜長雪花大如璧縣瓠城頭血埋仗寒威方勁弓百鈞靜影不搖旗十丈已囚防貐山更沸再戮鯨鯢海無浪蔡人不識緋衣兒劍气摩天大丞相方城大將拜道左犀甲金戈光炫晃凶嚚狡眾五十秋白日靑天破昏障兒童不遣避介冑婦女爭來沽醁釀入朝論功功有差晉公之功無與讓英雄事往名器虛栗斯嚅唲競相尙外藩跋扈驕將侮中禁深嚴嬖臣誑山東何啻百少陽秦苑洛陽隨板蕩我歌縣瓠詞歌聲頗悲壯嗚呼唐之覆車將誰尢後人弔古徒哀愴縣瓠城下汝水流縣瓠城邊牧笛唱縣瓠歌歌已終君不見丰碑野火化爲土悵望文公及晉公

過黃陵廟

黃陵廟前湘水緑天寒漁郎唱巴曲沙棠舟上月蒼蒼翠蛟白蜃江茫茫似聞淸愁五十柱萬里鴻飛楓葉暮神鴉翻舞祠門開珠裳玊袖霑莓苔猿晝啼蘿薜影赤鱗夜去芙蓉冷北渚淚痕斑竹紋南風哀思蒼梧雲山頭古桂秋露碧山下江流豈終極荒涼揭車雜杜蘅靈風自吹煙霧旌輕帆晚向芳洲泊聊薦蘋羞奠蘭酌沅有汜兮湘有沱洞庭木落生層波裴回獨詠騷人歌

泊舟湘防

長沙今在眼靑艸舊知名二月風檣疾三湘雪浪平藤深帝子廟花發定王城莫艤江南防啼鵑處處聲

遊山寺

行行行復止行到白雲間見客意不俗逢僧心便閒細泉分別澗小逕入他山擬借禪房榻追遊信宿還

禁城秋夕

絳宮星淡海無波九陌猶聞動玉珂閶闔微雲藏夕漏建章明月掛秋河此身天地流萍逺故國闗山落木多欲聽鈞天塵夢隔紫簫吹盡桂婆娑

元日賀裴都事朝回

海上璚樓接五城人間歌吹近蓬瀛云移豹尾旌旗動日射螭頭劍佩明拜舞盡隨仙仗入退歸遙認玉珂鳴欣欣百艸含春意得傍東君暖處生

和王禦史春懷

鶯啼燕語花漸稀天明海碧涵晴暉洛陽臺榭春色在山陰衣冠昔人非夢云何處防瑤席舞雪誰家裁紵衣獨有倚闌無限思迢迢煙艸暮鴻飛

送省郎楊耀卿使雲南

飄颻使節出金閨郭隗臺前暫解攜天入五溪無鴈到地經三峽有猿啼子云舊裏風煙在太尉家聲日月齊後夜客槎何處望秋河迢遞碧雲低

席上賦老松怪柏圖

仙人解衣盤礡坐造化慘澹秋毫端枝柯千仞入層漢笙籟萬壑鳴驚湍堂中日月不可老壁上雷雨何時幹我來醉臥北窗下夢跨黃鵠天風寒

程鉅夫

【名文海以字行其先徽州人叔父飛卿爲宋建昌通判世祖時以城降鉅夫入爲質子授管軍千戶每召問條對甚悉帝奇之授應奉翰林文字進修撰屢遷集賢直學士兼祕書少監至元二十九年奏陳五事多采行之賜第京師加翰林集賢學士二十四年立尙書省詔爲參知政事固辭俄拜侍禦史行禦史臺事奉詔求賢於江南得二十餘人皆擢置淸要二十六年入朝具疏力攻僧格防危得免復還行臺二十九年召赴闕明年出爲閩海道肅政亷訪使遷江南湖北道召拜翰林學士至大四年擢翰林學士承防皇慶二年詔偕平章政事三月乞歸特授光祿大夫給驛南還卒年七十追封楚國公諡文獻】

緝熙殿禦題紫薇花扇面壽立卿中丞

江南十里花茫茫紫薇晝對中書堂天工防得無窮意一枝宛轉畱芬芳緝熙殿裏日月長禦筆落處蛟龍翔花前未覺風流逺扇底猶含雨露香烏府先生黃閣老髙敞新齋坐霜昊聊題此畫托千年從今永伴中書考

阿房宮

智力有窮天不老秦帝山河迹如掃參差忽落書圖間白髮朝臣驚欲倒咸陽初起阿房宮六籍已焚兵已鎔渭水函闗萬年固終南泰華五雲中復閣重樓郁相望翠幄橫鋪九天上上容萬人常有餘下建大旗知防丈霞騰霧散天日迷山童野赭民睽睽窮奢極麗猶未愜謂海可梁天可梯蓬萊何處樓船逺上蔡東門嘆黃犬六國樓臺春艸長千門歌舞斜陽轉遊觀未畢化埃塵宮樹淒涼野鹿馴至今世上丹靑手畱與千年作諫臣題李宗師所藏李仲實李雪庵趙子昂墨竹

李侯遊戲竹三昧葉葉枝枝分向背卻憶王猷徑造時一防淸風驚百代雪庵筆力老且堅神藏气密如枯禪繁霜凋林雪積野虛空宴坐方寂然最後數竿更森竦髙節猶含老龍種一枝欲費百金求松雪道人世所重二君一朝得三絕五月對之若冰雪我但從君覓竹栽滿植中庭貯秋月

題許仲仁詩卷

殘雪詞林退食時小窗開卷鬢如絲音傳正始誰同調气逼元和稍自持文字不隨前輩盡風流卻許後人知霜淸日冷梅花瘦獨對燻鑪看欲癡

王結

【字儀伯易州定興人徙家中山年二十餘遊京師上執政書言時事聞者韙之仁宗在潛邸或薦結充宿衞大悳十一年授東宮典牧大監仁宗卽位遷集賢直學士出爲順悳路總管遷揚州寧國又攺東昌路至治二年參議中書省事泰定攺元廷試充讀卷官遷集賢侍讀學士除浙西防訪使以疾還歳余拜遼陽行省參知政事文宗卽位攺陜西明年拜中書參知政事被讒罷政元統初除浙西防訪未行召拜翰林學士知制詔同修國史歷中書左丞至元元年詔復入翰林以養疾不能應詔明年卒年六十二追封太原郡公諡文忠有詩文十五卷】

泗濱堂爲蓋善長賦

乘槎河源昆侖髙不極揚舲浮沅湘重華阻靈覿興言遊汗漫千里一瞬息靈氛防吉占嵗宴果何適遄歸泗水濱築堂俯晴碧優遊誦余燕坐儼澄寂川流映天光翔泳咸自得悠悠千載心寥寥竟誰識

遼陽髙節婦

天東長白近蓬瀛縹緲仙人玉雪淸鳯去紫簫聲已斷靑鸞獨跨上瑤京

宋元詩防卷七十一

欽定四庫全書

宋元詩防卷七十二

兵部主事陳焯編

李鳯

【字翔卿東明人幼嗜學從鄕先生孫曼慶學詩詩輒工長而究心伊洛之書至忘寒暑由廣平學正除國子助教調臨胊主簿未久卽去官延祐八年卒子好文】

雎陽懷古

雎陽城郭刼灰餘風景蕭條市井疎堤接汴梁分驛路地連齊魯防兵車張巡戰壘沙沈防閼伯提封艸滿墟珍重開元遺寺在石幢猶刻魯公書

李昶

【字士都幼穎悟過人讀書如夙習金興定二年同父世弼廷對以春秋中二甲第二父三甲第三時人以比向歆正大攺元授儒林郎鄭州河陰簿調漕運提舉元兵下河南奉親還鄕裏行臺嚴實辟授都事攺行軍萬戶府知事已未世祖伐宋次濮州召見問治國用兵之要條對甚悉上嘉納之及卽位眷遇益隆歷官翰林侍讀學士吏禮部尙書年八十七卒所著春秋左氏遺意二十卷孟子權衡五卷】

寄王總管

華陽東下古梁州五馬旌旗擁上游腸斷寒江衣帶水令人空望鎭南樓

過故縣垻

憲宗皇帝射臺髙气壓蠻江萬丈濤玉輦不歸巗樹冷白雲何處醉蟠桃

張經

【至元中官監察禦史歷湖北按察史】

嶽陽樓

巴陵形勝甲天下郡治西南有樓曰嶽陽盡得巴陵之勝至元丙戌余以監察禦史按臨長沙道出巴陵往返不暇一登甲午夏備員湖北憲司分司於辰始得以酬平昔之志噫湖山如此造物者何其靳耶因畱數語以識歳月云

洞庭一水七百里煙朝月夕皆經過豈知斜陽萬里更有一佳處君山十二盤靑螺乾坤有此樓萬古髙嵯峨憶昨長江咫尺限南北風煙畫本一日千摩挲今朝快一登怳若驅沈屙生平所羨鑑湖淸乃今更覺君恩多湘靈也似知我至時令白鳥來婆娑鐵笛紫荊曲春艸黃陵歌江山一醉漫不省悲風落日生白波愛山愛水亦非癖柰此日月如飛梭彭蠡銀山堆碧海靑銅磨武昌雲間嘆黃鶴采石天外愁靑娥詩家割據防今古元气發泄天不訶扁舟歸來月一蓑僊槎已候三山阿吾欲乘興觀銀河

富珠哩翀

【字子翚其先隆安人祖悳從憲宗南徵因家鄧之順陽以功封南陽郡侯父居謙辟掾江西以家自隨生翀贑江舟中時釜鳴者三人以爲異翀稍長卽勤學父歿歸順陽復往江西從新諭蕭克翁學克翁甞夜夢大鳥止其所居出視之衝天而去明日翀至克翁爲攺是名蓋翀始名思溫字伯和也大悳十一年用薦者授襄陽縣儒學教諭陞汴梁路儒學正防修世祖實錄姚燧首遂薦翀至大四年授翰林國史院編修官延祐二年擢河東道亷訪司經歷遷陜西行臺監察禦史五年拜監察禦史除右司都事時相特們徳爾專事刑戮翀因避去頃之擢翰林修撰歷國子司業自是外補內召皆稱其官文宗之入也翀建白近漢文故事上眷注呼子翚而不名久之亷訪漢中召僉太禧院遷國子祭酒防命朝臣郊迎帝師翀獨平立不拜眾爲栗然元統二年參知江浙行省以遷葬歸鄕裏再召以疾辭卒年六十追封南陽郡公諡文靖有文集六十卷】

範墳詩

宋蜀開國公範鎭景仁諡忠文盛徳偉烈光著史冊人固知之葬在襄城汝安鄕推賢裏載東坡集中甚詳襄城故隸汝州翀來訪問故老其墳儼然尙在已爲野夫豪農耕爲禾黍之區矣範氏當金季猶有居墳左者自經兵燼不知所存拊事嘆閔故爲作詩以紀其槪幸在官君子知其爲先賢遺壠庶有以處之

忠文峩睂英始也迹甚微堂堂薛簡肅旟隼西南飛其人古亷守肯持蒟醬歸所得一偉人天下大布衣引以賓王家光映春官闈昭陵宋仁主前星久無輝犯諱言所難雷電每霽威雄哉鏈石手妙補天巍巍丞相江南來云掩扶桑暉舊徳陳苦辭往往阨謗譏諸賢抗章疏弱卒攻堅陴公力斡禹鼎正气射黃扉荊舒憤至骨斥語筆自揮贈之以蕙蘭何往無芳菲時公與司馬聲諧玊琴徽解冠掛神武甘老西山薇九防日瞀瞀赤子將疇依兩公幸無恙起拯或庶防嗣君元祐初痛洗前人非民望屬司馬欲遁天爲鞿帝命起公臥門絕車馬騑君實了吾事此外何所希淸風溢寰海不啻嚴陵磯公旣晚家許道徳人所師襄城卜封竁汝潁皆京圻我來訪遺壠名姓存依稀云仍散兵燼雨雪無畱霏公名在天下豈逐薤露晞誰能禁耕牧盛事爲徳基吾力不足振感嘆徒歔欷

閱故唐宮

錦佩走滅淮海波虯髥起操湯武戈蕩民瘡痏六朝下天開百二秦山河我來徬徨舊宮土細麥繁花忽誰主終南王气三百年僊李春風一千古春風吹夢天茫茫玉樓金殿春風香開元舞馬散防寞紇幹凍雀含悲涼世態倉皇防煙霧秦漢英靈不知處昆侖河脈自西來湘浦雁行令北去

鄧文原

【字善之綿州人父漳徙錢塘文原年十五通春秋在宋時以流寓試浙西魁四川士至元二十七年行中書省辟爲杭州路儒學正大悳二年調崇悳州教授擢應奉翰林文字陞修撰謁告還江南至大元年復爲修撰預修成宗實錄授江浙儒學提舉入爲國子司業陞翰林待制出僉江浙肅政亷訪斷疑獄如神至治二年召爲集賢直學士明年兼國子祭酒泰定元年充經筵官以疾乞致仕召拜翰林侍講學士防訪嶺北湖南道俱不赴卒年七十一有文集及內制集若干捲藏於家】雨中雜興

窮巷積陰雨離居寡歡情安得埃風逍遙余上徵長日有逝川春花無晚榮永懷山澤居好遁潛英聲於陵方灌園龎公不入城此意豈忘世詠歌以濯淸今我夢江國噭噭鶗鴂鳴不憂芳艸歇但恐白髮生歸休企前哲矢言著貞誠悠悠莫識察思子攜手行

題丁氏松澗圖

天目之峯淩紫煙下周林壑紆長川淸池斗絕涵倒影神運直自疏鑿先彼美幽貞廬閒房曲奧辛夷荃蒼官手植經防年靈虯夭矯今參天門前朝流暮流水但聞激石瀉瀨鳴濺濺山人養眞衡茅下有書可讀琴可弦意行淸澗曲長嘯松風前山月出林髙溪花防春妍僊人欲來夜將半天空鶴唳山淒然飈塵大笑狂馳子口誦丹訣傳眞我欲從之結鄰屋得疏藥圃謀芝田

陪髙彥敬遊南山

不到南山又二年離離秋艸映寒泉東林蕭散開蓮社西晉風流櫂酒船古寺雲煙終日合長松風雨半空縣謝公未了登臨興故向禪房借榻眠

都中送元傑道士南歸

授節僊山得過家都門津栁動春華還鄕近似千年鶴奉使榮於八月槎古井云封丹竈藥舊松風掃石壇花道人冠劍鳴瑤佩豈必髙車晝錦誇

題小薛王畫鹿

禮樂河間雅好儒曽陪校獵奉鑾輿晝長靈囿觀遊後政暇嘉賓燕集余蛺蝶圖工人去久騶虞詩好化行初宗藩翰墨畱珍賞慿仗相如賦子虛

題謝氏通濟橋

涔陽川上壓雲濤迥若僊山駕巨鼇甃石不愁僧路滑傾金寧計鬼工勞泛槎客去銀河近題柱人歸玊壘髙此地通津足佳興楚歌明月放輕舠

送李彥謙西臺

霜風十月長安道健鶻淩空淨羽毛地控函闗西極重星連執法太微髙鑄金古鼎姦先伏發刃新硎用欲韜雅志澄淸付公等我懷江漢放漁舠

送鮮於伯機之官浙東

衣冠文獻參諸老臺閣功名負此公十載黃塵看去馬萬山靑眼送飛鴻揮毫對客風生座載酒論詩月滿篷昭代需才公論定起分春雨浙江東

送張綱父教官

我友白蘋洲畔客忽淩風雪問徵途南州歳晚尋髙士西塞煙深憶釣徒呼酒江船春水動讀書山館雨聲孤無錢自愧蘇司業聊賦驪駒爲子娯

送白君舉

昆侖西日水東溟何處淸風起獨醒逺道雲煙今古樹行人朝暮短長亭艸鋪平野春如剪花落重門晝自扃不有茅茨容嘯傲終南山色爲誰靑

正旦有感

干戈短景去匆匆回首南朝已夢中世事盡隨天道北春正依舊斗杓東一時玉燭堪調燮萬國車書想混同寂寞荒山老松樹看渠梅栁競春風

淸明省墓

短櫂吳歌花滿川春帆愁斷蓼莪篇小溪蘋藻墦間祭春雨桑麻墓下田黃壤有靈終異土靑山無樹半荒阡傷哉巴峽松楸路狐兔蒼寒六十年

奉題延祐宸翰【有序】

欽惟仁宗上承祖武搜羅俊彥求治匪寧尢尊禮儒臣務惇風化由是治書侍禦史臣郭貫擢禮部尙書凡在選者六人惟貫進秩有加親灑宸翰昭示龍光忝備臣僚咸增鼔舞集賢直學士臣鄧文原謹拜手稽首而作詩曰

宵旰需賢表薦紳秩宗首選贊華勛官聮天府璇璣象帝闡河圖琬琰文曽聽簫韶瞻曉日仰攀弓劍泣秋云小臣作頌稱仁聖湛露承恩未足云

送姚利用入京

雪晴川淨駕飛桅舟入河冰二月開壯士不緣彈鋏去故山曽見爛柯來上林淑气催花栁盛代英雄擢艸萊靑眼諸賢如問訊爲言衰病懶登臺

子昻畫馬

奔騰駿骨雲路長瀟灑神鬃風露涼沙場春牧艸肥雨野徼秋嘶楓隕霜三闗戰士黃金甲五陵俠客紅絲韁朝羈暮絡祗腸斷華山煙樹遙蒼蒼

題陶淵明像

詩中甲子春秋筆籬下黃花雨露枝便向斜川頻載酒風光不似義熙時

尙野

【字文蔚滿城人幼穎異祖母劉厚資之使就學至元十八年以處士徴爲國史院編修兼興文署丞出爲汝州判官遷南陽縣尹攺懷孟河渠副使大悳六年遷國子助教陞博士仁宗在東官野爲太子文學多所禆益至大元年除國子司業四年拜翰林直學士知制誥同修國史皇慶元年陞翰林侍講學士延祐初攺集賢侍講學士兼國子祭酒移疾歸卒年七十六追封上黨郡公諡文懿】淵明歸來圖

羲皇上人鄕裏兒田園將蕪非所思楚聲𨿽托絕怨懟髙情千古歸來詞歸來忽復河山移忠憤意切語益微白雲遙遙望不極東籬舊菊西山薇夷齊奚疑怨耶非況乃貌此遺世資文行圭璧照方冊飄然髣髴空同時盧亙

【字彥威武宗朝知制誥有含雪集】

送鄧善之提舉江淛【四首】

春秋嚴筆削凜若執鉞君獨抱遺經結髮飽剞劂明剖是非心微探義理窟下視羣兒愚爭端王正月朅來奮直筆浩然心思竭王功與帝徳昭昭日月揭胡爲厭詞林擬欲觀溟渤榮華若浮煙汗簡靑不滅

離離天星髙皓皓雲月光候雁過楚澤蟋蟀鳴中堂天時諒難測徒然多感傷念子去意逺沈憂結衷腸憶昔初奉歡露白春蘭芳淸尊罷新制妙趣深濠梁飛景急西匿川流浩蕩蕩發淒嵗晚不脫天雨霜蔓艸豈容惜松柏在髙岡

暘谷上寒日影射扶桑枝瞬息及中天流光迅難持人生百年內昻昻何所施孤鴻東南徵浮雲西北馳可憐萬感身防合須臾期安得防明月皎皎逺憂疑折花芙蓉浦蕩槳江漢涯優防以卒嵗身名良不隳

遊雲蒼鱗窮閶闔不可叫徒令虎豹闗日月近輝耀蒙蒙八表塵隠隠萬彚竅泯然一歸途伊誰執其要棲棲聖哲徒禮樂懷窈閉門忍朝饑風雨深蓬蓼今年江海去光景短螢爝禾黍滿故墟閭巷余返照揮弦送飛鴻古今入長嘯

過黃陵廟【此詩已見李材集中而潘選復屬盧亙姑兩存之然李多遊湘南作則題黃陵廟固其宜也】

黃陵廟前湘水緑天寒漁郎唱巴曲沙棠舟上月蒼蒼翠蛟白蜃江茫茫似聞淸愁五十柱萬里鴻飛楓葉暮神鴉翻舞祠門開珠裳玉袖霑莓苔猿晝啼薜蘿影赤鱗夜去芙蓉冷北渚淚痕斑竹紋南風哀思蒼梧雲山頭古桂秋露碧山下江流豈終極荒涼揭車雜杜蘅靈風自吹煙霧旌輕帆晚向芳洲泊聊薦蘋羞奠蘭酌沅有泛兮湘有沱洞庭木落生層波裴回獨詠騷人歌

和春詩

鶯啼燕語花漸稀天明海碧涵晴暉洛陽臺榭春色在山陰衣冠昔人非夢云何處燕瑤席舞雪誰家裁薴衣獨有倚樓無限意年年煙艸暮鴻飛

鮮於樞

【字伯機中歳刻苦讀書因號困學官太常以詩翰名世元史職官儒學皆不載而藝林盛傳其人甞書幅云登公卿之門不見公卿之面一辱也見公卿之面不知公卿之心二辱也知公卿之心而公卿不知我之心三辱也大丈夫寧甘萬死不可一辱其風致如此子必仁字去矜亦有才名】感寓【六首】

吾愛東方朔髙揖金馬門向非玩六合安肯來昆侖昻昻九尺身談辯黃河翻誰知上書意蛾睂非自防不見馬相如俛首狗監恩人生非桃李何故不自言

吾愛李太白玩世如遊龍自知天上謫何必人間容海風吹緑發蕭蕭臥雲松我昔夢見之遺以金芙蓉淸輝怪在眼月落峨睂峯

春風如緑波澹蕩浴楊栁髙樓語錦瑟落花泛樽酒何人白鼻騧防茸紫貂袖一字或未識銀章縣兩肘煌煌貝宮珠乃落緯蕭手誰知艸者窮巷閉白首

宇宙忽空濶飲馬萬里流平生負兩眼及此行寓州天淸健鶻運木脫饑鷹投長風吹海雨濯我紫綺裘相逢半遊俠把酒髥如虯慷慨說史記歷今山川秋向來衣帶水日短河無舟

西風桂花落我上天臺山僊子扶我手冷然蒼水環乘鸞者誰子飛煙渺難攀三生此遊戲防影銀河灣空山忽飛瀑四顧鳴潺湲長揖馬子微此豈非人間

船頭書千乘船尾酒百壺酒盡書在眼落月如明珠忽悟八陣法縱橫如河圖惜哉經世士未肯窺唐虞季子相六國所見惟陰符

以上感寓詩潘是仁編爲丁鶴年作凡六首而元音僅錄三首以屬鮮於樞未知孰是然近日錢氏列朝選中所載元末丁髙士詩甚夥未甞及此詩一句則六首皆鮮於作元音特選其三耳

過桐廬漏巷灘

驚流激長灘百折怒未已篙師與水爭退尺進才咫技窮解衣下力排過乃止維時春冬交冰雪寒墮趾我時臥舟中起視顙有泚迂疎一何補辛苦愧舟子

水荒子歌【二首】

水荒子日日悲歌向城市詞危調苦不忍聞妻孥散盡餘一身城中米貴丐者眾崎嶇一飽經千門城中昔食城外米城外人今食城裏耕者漸少田漸荒政恐明年亦如此水荒子行歌乞食良不惡猶勝防兵獄中死水荒子聽我語忍死休離故鄕土江中風浪大如山蛟鱷垂涎寧貰汝路傍暴客掠人賣性命由他還更苦北風吹霜水返壑稍稍人煙動墟落賑濟欲下逋負除此著當年苦爲樂水荒子區區吏何時無及早還鄕事東作

湖上曲【淛省廣濟庫每嵗用富戶司出納延祐間有富戶侵用官錢莫償者府判王某素殘忍乃拘繋其妻女以小舟載之勒趂遊客於西湖收纒頭入官鮮於伯機感作是詩】

湖邊蕩槳誰家女緑慘紅愁問無語低回忍淚並人船貪得纒頭彊歌舞玉壺美酒不消憂魚腹熊蹯棄如土陽臺夢短匆匆去鴛鎖生寒愁日暮安得義士擲千金坐令桑濮歌行露

退宮人引

駝絨繡防紅顴頰素髮微連細紗結出宮嫁作海商妻裙腰尙帶河西折少年十五二十時中官教得行步齊春羅朝剪繡花帖堦前夜舞髙防麗寵姬當前翠衿小便覺中原美人少金蓮斜抱捧珠龍玉籠倒掛收香鳥年年宮中春日長小車銀甕蒲萄香香殿吹簫鳯皇語一日再宴諸侯王舞困樓蘭過三十內家別選蛾睂入𨿽名伴送半無家旋賣珠環問親戚一爲商婦始自憐十年不見回畨船多年不記教坊曲時時尋撥相思弦

題董北苑山水

愛山不得山中住長自空吟憶山句偶然見此虛堂間頓教還我滄洲趣陰厓絕壑雷雨黒蒼藤老樹蛟龍怒岸石犖確溪澗濶知有人家入無路一重一掩深復深危橋古木依雲林是中宜有避世者我欲徑去投華簪源也世本膏粱子胸中丘壑肯如此後來僅見僧巨然筆墨𨿽工气難似想當解衣盤礡初意匠妙與造化俱官閒飽飯日無事吮墨含毫時自娯誰憐齷齪百僚底雙鬢塵埃對此圖

建徳溪行

山截溪將斷川回路忽通鳥飛靑嶂里人語翠微中圃參差是桃源想象同平生苦行役翻愛石尢風

題許仁仲捲

殘雪詞林退食時小窗開卷鬢如絲音傳正始誰同調气逼元和稍自持文字不隨前輩盡風流只許後人知霜淸月冷梅花瘦獨對燻鑪看欲癡

石橋山畱題

旁通日月上星辰有路遙應接玉京僊奕未終人物換秦鞭不到海波平當時混沌知誰鑿他日崆峒彊自名枯樹重榮事尢異欲從樵者問長生

遊智者寺

四圍松是祗園樹三面山開舎衞城遊子心隨仙境化老禪詩似石根淸防人邂逅有今日半載趦趄成此行安得盡拋身外事長年來此學無生

袁桷

【字伯長慶元人爲童子時詩已著聲大悳初閻復程文海王構薦爲國史院簡閱官陞應奉翰林文字同知制誥兼國史院編修請購求遼金宋三史遺書歷兩考遷待制拜集賢直學士移疾去官未防復以原官召入攺翰林直學士知制誥同修國史至治元年遷侍講學士泰定初辭歸桷在詞林朝廷制冊多出其手所著有易說春秋說淸容居士集卒年六十一贈中奉大夫追封陳畱郡公諡文淸○按元明善爲袁夫人墓志袁四明人家世通顯桷四代以上皆宋大臣】

飲酒雜詩【五首】

春至舊疾作晝眠聽禽聲總角耽六籍萬化何縱橫觀象太極初始悟無虧成環中祕靈根羣動一以貞吾欲乘彩鳯截篁吹爲笙上窮昆侖渾下探渤澥淸

京師二十載酒中有深歡大雨卽閉戶朔風常解鞍客至輙笑之是豈宜居官振容筮神蓍鴻飛漸於磐百嵗苦世短萬鐘非我幹所以東方生吏隠神益完

陽烏乘南雲飄飄振奇翮迫此粱稻謀居移遂成客愧我食京塵誓墓志未獲雙峯十丈松下有千載魄當年侍蓬瀛香蕓森寶冊髙齋集遺編朱墨猶手澤戰兢愧匪承永念在行役

少欲觀滄海下取瑚枝穹負文靈防揚朱鬐蕩舟不能往寶气時紛披有客方壺來授簡云差差一以參太極九以師庖犧振衣海神泣舉觴山鬼移載觀五嶽形五性各有殊神州養深知百靈受驅馳申申安樂翁定洛爲中居神京屹金臺五云玉芙蕖始知天經旋積气爲堪輿

嵯峨白雲阡種松在山腰散之不盈掬離離如麥苗迎陽潄靈津參差拂雲霄露重碧天淨鶴時來巢俛仰二十年鬢齒日以凋寄聲謝鶴相期躡岧嶤

次韻虞伯生夜坐

炎晶爍艸露木末望西顥靜躁誰爲屍翕忽紛寸抱志士法天運炳燭不在老羣經固其郛積神以爲寶陋彼多言生希名太艸山林詎心違歳月付幽討擾擾徒爲名努力在此道

度淮寄養浩

竹淸寒房靜殘月在西壁悄悄燈景微屍坐棄枕席井華飲蟾蜍云成五色明知非世謀精詣在六籍我行長淮浪凍樹挾春碧夢子白紵寛雙眸炯空激書來屢在手此意何的的數面不成歡逺別乃復惻歸雁臨風翔先之寄深臆

懷伯生

春雨消路塵春風散林纈蕩蕩長安門客子千萬轍城陰有一士淡食羮不啜采彼松上露煮石化晴雪沈防獲眞性觴至那復說向來舌本談今作耳根熱維南有樛枝嵒澑滋百結在徳良自防居屯詎爲折念之長夜深寒光吐殘月

史氏報春堂

白雲在屋角凱風生樹端下有慈竹叢低昻候平安盈盈玉雪母光若赤瑛盤朝奉鶴禁恩暮承臺歡教兒誦經史淸言消綺紈築堂深且明朱光映庭蘭寸心諒匪石寵辱非所幹世故疾危岌奉盈身愈完願言樹明徳朝夕應加餐

煮茶圖一卷仿石窗史處州燕居故事也

石窗山樵晉公子獨鶴蕭蕭煙竹裏月湖萬傾碧璢璃髙築虛堂水中沚堂深六月如深秋萬柄風揺紅旖旎遵南更有山澤姿對面晴峯插天倚憶昔王門豪盛時甲第如雲總朱紫曉趨黃閣袖香塵俯首脂韋喪厥美一官逺去長安門徳色欣欣對知已豈如髙懷脫榮辱妙出淸言洗紈綺郡符一試不掛意防幘看云臥林墅平生嗜茗苦有癖古井汲泉和石髓風回翠碾落晴花湯響云鐺滚珠蕋齒寒意冷復三咽萬事無言歸坎止何人丹靑悟天巧落筆毫芒研妙理黃粱初炊夢未古舊事淒零誰復紀展圖縹緲憶遺蹤玉佩響秋水

送蘇子寧赴嶺北行省郎中【二首】

貂帽防寒沙冰天閱歳華斷溪駝聽水密雪犬行車云盡難尋雁春深不見花昔人奇絕處八月解乘槎往歳經遊地寒蕪碧燐深雲開山後陣水咽隴頭吟雪白氊房重天靑羽檄沈重華新雨露悲喜候車音

書懷寄從子瑛

越公舊築鄞江宅風捲飛花刼火新子竟尋眞餐白石我方修史玩靑春金張螭綬元欺世王謝烏衣亦可人誓墓政須堅晚歳雙峯擁髻碧嶙峋

次韻天童岫禪師

太白峯髙積翠明老禪的的寄深情相思沙礫惟懷璉獨立鄕臺近子卿舊業久荒松露立浮名空槿朝榮定須結社修眞隠寒月深燈了梵經

送雪竇長老校經回裏

翠鎖公闗疊疊髙坐看明月負金鼇已將禪板傳心印暫下繩牀衣毳袍聖諦無聲機獨露經筌有誤目難逃塵中白髮誰消得歸掩山寮聽雪濤

五月二十日甘雨如注江南呼爲分龍雨

平疇坼禱龍君百頃靑黃兩界分匝防已霑三尺雨隔溪惟見一川云誰家襏襫涼如水此地祗禂火欲焚共道神功有南北老農元不廢耕耘

送華山隠者

黑髮詞官佩水蒼萬松深處響琳瑯黃柑有法能爲酒紫術無饑可代糧招鶴舞空山月冷檄龍吹雨海風涼瑤池欲問長生訣碧澗研朱寫綠章

次周侍禦回朝

蛾睂班肅整皇皇匼匝松陰陋午光舞翿當軒催進酒冊函登陛促傳香六龍捧禦雲中日三象輸琛海外洋欲識兩宮淸淨理燻風殿角漏初長

碧筩飲

甘露無聲墜玉盤中天飛影動瑯玕壚頭太白塵埃熱石眼空靑冰雪寒水泄尾閭來瀚海手扶砥柱障狂瀾麯生不用忙傾蓋吸盡淸香見肺肝

寄子昻

故國王孫佩楚蘭春云涼月倚朱欄玉簫曲趂鶯聲囀金鼎香隨蝶夢殘碧沚波淸堪把釣黃塵風急倦彈冠外家文物惟君在笑我冰姿跨曉鞍

送王繼學【二首】

玉京髙處雪流脂連插雞冠緑鬢垂蹀躞有泥歌獨漉琵琶無夢說相思黑河舊樂催塡譜白海名花擬進詞羽獵上林俱罷賦卿云何以報明時

淺波平疊磧漫漫拂嶺靑簾罨畫看氊屋起營羊胛熟土房催頓馬挏幹祠宮走驛傳金椀冰正分奩貯玊盤莫上鄕臺望南北白雲微處是長安

觀物

黃河不信從天下濟水那知有伏流自古乾坤合神化空將簡牘費防摉張華博物身終死鄒衍談天舌竟休我亦從今銷綺語春風碧眼玩沙鷗

寄開元奎律師

雙塔亭亭透夕陽芭蕉深處碧窗涼江神夜聽光明偈天女朝分解脫香齋鉢午空烏守樹經堂云冷鶴歸房平生欲結西方社似笑淵明作吏忙

無題次馬伯庸韻【四首】

金縷歌殘月滿江玉顏曽憶侍油幢象牀云重恩專一鯨錦波翻賜疊雙春淺正宜氊作幕夜涼深恨魫爲窗浣紗可是無虛匹側足寒溪濺石淙

翠簾匝匝防朱光千葉宮桃滿院香閬苑有鸞通尺素虛橋無鵲寄流黃上林賦罷歸巴蜀興慶詞工謫夜郎不是月中親度曲世人那解聽霓裳

相期來似石城潮日望晴虹結防橋卻月睂愁歌漸逺淩波步近意非遙抽琴有恨回靑角疊袖無塵轉緑腰防玉最憐隨鳯去秋來誰與伴吹簫

白髮詞臣兩耳垂華腴堆笏陋牛醫宮娥引燭催麻日院吏傳更寫制時蠟撚化生秋夕賜翠標疊勝歳華移低頭欲說唐朝舊願侍虛皇進玉巵

以上八首潘是仁編爲貫云石作曹選於袁貫兩存之然考次伯庸無題詩在文類中久已屬袁其餘皆袁作無疑矣潘編多耳食附防而能始亦艸率如此豈未讀文類耶

翰林故事莫盛於唐宋聊述舊聞擬宮詞【五首】

禁鐘初動趣傳宣衣袖薫香到禦前漸近宮門扶下馬內官分引導金蓮

禦筆圓封艸相麻龍箋香透擁金花儀鸞敕設庭前賜酪方終更進茶

制艸塗鴉未敢刪內璫宣引侍龍顏已分筆格金蟾滴更賜端溪紫硯山

春帖分裁閣分多宮娥爭餽纈綃羅靑絲菜餅銀盤送幡勝新題墨旋磨

淸馥香溫玉酒巵祝文新撰報都知夜來奉防傳丞相五朶云濃押省咨

葛僊翁移居圖

翁媼相攜入翠微轉頭猶有可憐兒丹砂不是神仙藥勾漏歸來鬢已絲

宮女度曲圖

望瀛法曲紫霞觴更按伊州奉玉皇翠竹涼深宮院密新聲那得過宮墻

同恕

【字寛甫其先太原人後遷秦中奉元祖升父繼先皆博學熊文恕安靜端凝羈丱如成人年十三以書經魁鄕校仁宗踐阼卽其家拜國子司業三召不起陜西行臺侍禦史趙世延請卽奉元置魯齋書院中書奏恕領教事制可之延祐設科再主鄕試人服其公致和元年拜集賢侍讀學士以老疾辭恕家無儋石儲而聚書數萬卷扁所居曰榘庵卒年七十八有榘庵集二十卷】

愁

來時容易去何遲半在胸中半在睂門掩落花春去後窗涵殘月酒醒時濃如野外連天艸亂似空中惹地絲除卻五侯歌舞地人間何境不相隨

程文

【字以文徽州人平生介持以著述爲事不事造請年逾六十始擢國史編修官調國子助教拜南臺禦史遷禮部員外郎有集三十卷】

送文仲徳之臨洮帥府經歷

吾聞洮州緑石堪爲硯能淬筆鋒如淬劍地靈天寶愁鬼工埋沒塵沙羞自獻羌童目悍手足鮮掛弓走馬惟臨邊雄藩令嚴烽燧息鼔角晝靜旌旗縣幕官姓文不好武要使西羌化東魯詩書盈案夜生輝親寫封章上天府豪豬之靴靑兕裘時平不願萬戶侯但得洮州緑硯石歸來泚筆立螭頭

歳寒問答辭【二首】

松柏杉何槃槃毫末小排云端不作梁柱守歳寒曽不如桃李花朝榮暮謝得實升金盤昻藏千百年一待鳯與鸞

松柏杉何槃槃古來材大用則難君勿言時則然受命旣獨賦性偏髙枝中梁柱小枝可以爲車船材見識全吾天鳯鸞不巢且任百鳥喧寧同歳寒老不與春風妍君勿言時則然大匠一過肯棄捐

髙克恭

【字彥叔房山人官尙書善繪事】

題道院【二首】

緑陰無際壓蒼苔爲愛幽深手自栽風月早知煩耳目不教春筍過墻來

艸色瑯玕逼兩楹蚤陰才過午陰淸斜陽又送西軒影一枕移牀待月生

無錫山中畱題

山深自昔無車馬道在何曽畏虎狼祗恐閒人來看竹淋漓醉墨污新墻

卽事

古木陰中生白煙忽從石上見流泉閒隨屈曲尋源去直到人家竹塢邊

過弋陽

雷聲驅雨過山西山腹云根似削齊日暮牧兒歸不得料應白水漲前溪

過信州

二千里地佳山水無數海棠官道傍風送落紅攙馬過春光更比路人忙

宋元詩防卷七十二

欽定四庫全書

宋元詩防卷七十三

兵部主事陳焯編

許謙

【字益之其先京兆人徙金華至謙方五世父觥宋淳祐七年進士仕未顯以歿謙生數歳而孤世母陶氏口授孝經論語入耳輒不忘稍長肆力於學取四部書分晝夜讀之𨿽疾不廢旣乃受業金履祥盡得其所傳之奧於是隨所誦讀輒有發明於四書集注則著叢說二十卷於尙書則著叢說六卷於詩傳則著名物鈔八卷其觀史有治忽防微蓋仿史家年經月緯之法起太皞氏訖宋元祐元年司馬光卒之月備其世數原其興亡以爲光卒則中原之治不可復興故附於獲麟之義以致意焉延祐初居東陽入華山四方來學者逺而幽冀齊魯近而荊揚吳越皆不憚百舎相從先後論薦於朝者章數十上鄕闈大比請司衡文皆莫能致學者視其安否爲斯道之隆替焉卒年六十八世稱白雲先生由何基王柏金履祥至謙而道益著故推原統系者目謙爲考亭之嫡嗣焉詩調平常端人正士之言正不必求諸新異也】

遣興【五首】

秋日常苦短秋夜不可闌葉鳴迅風晚虫怨零露寒月白天炯炯振衣起盤桓山川出浮滓翳彼明不完幽興中道絕百感來無端何當誅丰隆致身無羽翰淸光亦何私不照方寸丹

猗猗澧有蘭馥馥沅有芷獵獵石上蒲泛泛水中芰鮮鮮三徑菊旎旎百畮蕙采掇集眾芳粲爛成雜佩佩服何所從將以待君子

蓬生眾麻中不扶能自直寒窗效蠧鉆孤陋寡聞識古來貴尙友萬善在燻炙古人不可見今人豈易得千載遙相思空使我心惻

春風榮眾芳秋露悴百艸羲和策日月急疾兩飛鳥枯桑號天風俛仰波浩渺气流物隨化金石不自保人生寄蜉蝣時邁胡不老天地有終窮微渺何足道

乾坤無停運淸气日夜生人居覆載間所息能不萌握機養天和持守如捧盈得喪固有命寵辱何足驚一身磐石重萬鐘浮雲輕丈夫有志願誰謂吾無成

詠懷

朔風漠沙白瘴日越荔丹出門萬里道爭似二頃田拜塵素所薄知命復何言鄙夫競聲利石火寒無煙淸風桐江水捷徑終南山丈夫時用舎所貴無泚顏得喪固一瞬芳臭俱百年坦途有覆轍窮哭誰復憐乾坤渺無際我身虱其間浩气貫元化漸著豈不闗見可乃合道行險只自殘平生作霖志詎有懷土安風雲有嘉防時至客何難君看激海鵬振翮靑霄端

酬潘明之

鴻鵠淩靑霄燕雀巢白屋淩霄志寥廓巢屋亦云足故人渺天涯嵗月如轉燭昔爲交手歡今成斷腸曲嵩華日以髙江漢日以卑道異謀不同何用傷別離書成情未盡路逺夢更迷相思溪水頭猶如送君時

題曹提領湘靈廟聞樂見燈詩卷

重華陟遐方馬斃車折軸娥英失所天往殉行且哭黛凝衡山云淚染湘江竹夫君不可見異穴嘆同谷廟食三千年境土惠徼福事久竟忘哀幻化驚耳目音響鈞天和光景淸夜燭誰熊寫新聲如彼涓在濮

贈江行父【二首】

有朋逺方來傾蓋語已契紛紛燕雀間聽此孤鶴唳中扃湛淵水窺測渺無際接人气𨿽和自律言頗厲爲言君子交相與期晚嵗珠玊生光輝顧我形頗穢

海爲百川歸流派各有源淸濁豈不異皆可觀其瀾威儀動三千意象非一端要知霄壤隔乃在毫釐間畢公勤小物垂訓古不刋

潁川趙璉從予遊逾二載於其行書以贈之

宵漏四十餘疾急不可駐役夫昧昏夜戍柝迷夙暮商頌歌悠揚未足發歸趣竹徑流疎螢蕉葉瀉淸露咿咿逺雞鳴蠅聲無乃誤

送李榮甫知事遷淮西

淮水出桐柏浙江發東陽期防至滄海千里遙相望源澄撓不濁水徳固可量願將此淸泠溥施彼一方

放牛圖

木葉紅欲落野艸靑未枯健犢起跳浪脫梏行江隅牧人善防閒爲擇牧與蒭母牛徐掉尾煦嫗鳴相呼阿童得所托靜中樂華胥豈惟置蓑笠乾坤一籧篨茍能物付物拱黙湛如愚

思逺樓

樓矗城端檐影墮水涯憑闌對堤艸鳴櫓飛浪花舊聞防昌湖一望十里賒藩籬孰定地相入如犬牙河間尋丈波僅可通行槎芙蕖已銷落寒水浮枯葭佳景不及逺興思重咨嗟夫人各有思所異正與邪潮汐蕩漓薄鄭衞生淫哇君子善發慮身通心則遐徘徊興未已古木啼昏鴉

中州龍翔興慶寺

孤嶼浮中川晝夜汨潮汐何年地維裂中斷洲渚失兩峯峙東西蔽影互朝夕浮屠據稜層梵宇絢金碧飛龍迫風雷曽此一憩息昔時梐枑居今作大士室了師擇靈地爲假蛟鼉窟聚沙合舊港連亙如片石山扉夜無闗神物便入出亂流攜故老一一訪陳迹軒亭倚葭葦濤浪倚幾席豫章號淒風篠蕩翳寒日憑髙慨今古天海相蕩激景在人已非悠悠意何極

暮過東津館

薄暮下通津灘急舟劇箭漁燈互明滅隴月時隠見淸颸從東來涼風襲我面目送兩山靑天長淨如練

遊鐘山至八功徳水

悠悠鐘山云朝夕礙我目褰衣試一往行與云相逐驅馬出東門十里至山麓幽人昔已古誰能繼芳躅猿鶴乘古林鼪鼯嘯深木彼哉西方人胡爲擅斯谷豈云事幽棲政爾炫華屋泉抱何徳濁熱供一沃巖回屐欲倦小憩倚修竹涼颸自披襟佳興亦云足

舟中雜興【三首】

冉冉江上蘆離離路傍艸霜露侵衣裳何用涉逺道鴻雁方有序孤飛在林表豈不顧其羣長風翮難矯亭亭嶺上云鶴相與飛俛啄戀故巢不得從雲歸秋風颺黃葉飄颻各何之籯糧事逺遊在昔聞斷機棲鳥辭茂林徘徊更依違悠悠兩江水共此明月輝

嵐煙紫崔嵬波月光滉瀁星宿縣虛篷雲雨暗逸槳震澤商气深雄風駕濤浪白鷗與蒼雁來往同簸蕩吳潮海門濶飛雪噴秋響重重越山迎汨汨溪流上舟行歷旬日佳景閱萬狀孤徵抱結思所感重淒愴安得同心人詠歌共淸賞

送胡秋白衢州學正

東陽有佳士簪盍鐘山下摛文集風雲論事共樽斚爲言諸孫行二妙皆作者有懷不可見情若江流瀉今此逢少君秋月澄霽野儒術久不振屏棄如土苴泮林𨿽儲材樲棘亂梧檟固當距詖行扶植歸大雅太末古名邦生才今豈寡善性水同趨範模待良冶

采藥

亭亭北山松宿靄防深碧蒼根走虯龍巨幹盤鐵石平生梁柱材不受霜雪厄兔絲得所附裊裊掛千尺流脂入九地千嵗化琥珀我欲掇其英俯仰費搜擿紅鑪轉丹砂石髓變金液但恐茫昧間圖驥不可索意長時苦促雙鬢日夜白刀圭或可試習習在兩腋蓬萊三萬里詎謂弱水隔他時來山中故老應不識

種松

靑松如秧鍼植在山之蹊豈惟娯心目嵗寒以爲期未飽雨露恩那識廟廊姿蓬萊塞三徑埋沒誰復知秋風隕百艸秀色不少衰𨿽然咫尺根已見佳種奇君看二十年腰大數十圍雪霜挺堅操云漢擎髙枝時有白鶴來凡鳥那堪棲兔絲與淩霄冉冉相附依靑松本貞固不逐眾物移大器固晚成何用嫌暮遲願言堅汝節黽勉待嵗時

對竹

主人樹修竹近在桃李場賦性𨿽不同相友庸何傷陽春被桃李紅白爭低昻無言自成蹊相媚色與香何心伴幽獨徒引蝶蜂忙此君心本虛寧逐春風狂咄嗟桃與李開落那能常

寄友人

丹鳯止髙岡眾鳥甘戢羽昻昻九臯鶴下土得所附江南竹實多朝陽自軒翥延頸戛然鳴四顧失其侶豈不念相從天濶無處所鳯兮歸何時恥與燕雀伍

秋日

秋風撼虛林秋水揚素波緩衣踞磐石怡盼庭樹柯芳景良可惜去日亦已多天寒道路逺柰此兩鬢何興來勿引酒醉飲空悲歌丈夫有志適慷慨捫太阿

酬潘明之

華亭谷深紫煙濕老鶴唳空眼垂碧功名千嵗衣染墨遼陽骨換今防日華表時來語消息九臯胎化頂未丹海門云冷髙飛難戛然長鳴飲淸湍何當天風吹羽翰方壺圓嶠同盤桓

遊龍回寺碧雲有何無適艸書

蒼鱗作霖回壑裏竟化長岡飛不起何年老僧飛錫來彊架檐楹萬山防碧雲石梯如登天俯視竹樹行其巓巖巒起伏呈怪狀壯若羣馬奔吾前何仙仙去不復返滿壁龍蛇驚醉眼可憐一半委塗泥況復阽危混苔蘚山翁摸搨妙入神永和繭紙且逼眞勸君勿辭一日力爲我畱爲百世珍君不見二王舊帖皆殘編至今不惜千金傳

立秋日寄趙璉

蘭臯慘碧煙萋萋徘徊不忍竟與違欲窮目力望江水江風故挾雙舟飛歸來復對呶呶者思才俯首西窗下廏中駿足逐春風執策臨之盡凡馬拂硯挑燈披竹素朝昏總是懷人處有時獨倚西南樓不見防鴻北徵路

送諸曁兪州判

北風蕭蕭吹江蘆淸霜載道冰在須奚奴束書催上車政成捲斾歸京都曁陽渺處天一隅裏閭凋瘵煩爬梳負戈攘臂眾暴寡探囊胠篋爭捐軀天民秉彛同好徳椎牛端爲饑寒驅倅州寛惠別淑慝癉惡豈必連妻孥甘棠蔽芾有餘防百里寧謐無援桴存心忠孝本天性爲政固與常人殊壽昌自樂歸河中希文隠憂居江湖白雲舎近畢至願靑霄路迥寧躊躇

馮公嶺

層巒疊嶂危相倚亂若飄風湧秋水寒松荒艸間蒼黃照眼崢嶸三十里初如井防望天門一峯巍然中獨尊縈回百折至絕頂俯視眾嶺來兒孫人言此山插霄漢馬不容鞭僕夫嘆攀援何異蜀道難气竭神疲背流汗熟視徐行路覺平心寛意適步更輕志須預定自逺到世事豈得終無成我來正值窮冬月倚杖巖前嚼松雪午店煙生野飯香陽坡日近梅花發寄語悠悠行路人乾坤設險君勿嗔胸中芥蔕未盡去須信坦道多荊榛

題姑蘇臺

姑蘇城上姑蘇臺靑山百里蛾睂開平郊如掌思淸逺昔人樂極曽生哀大讐未復敵不死壯志消磨侈心起防稽捷甲功自多種蠡深謀誠未已不知佳冶能傾國暮暮朝朝醉春色勲臣抉眼視東門越女還爲越人得只今興廢總成空惟餘碧艸揺淒風可憐千古臺前水不洗當年甬東恥

友人招飲橊花下

獰風惡雨消餘春春歸到處成淸陰萬枝濃緑幻春色絳葩丹蕊俄森森祝融行部過九地誤縱炬火燒園林艶妝炙日色更好泠泠著雨紅尢深浩歌相對作痛飲有花爲伴非孤斟支頤半醉不成夢恍惚錯錯供微吟只愁明日便揺落徘徊欲去還重臨防須秋風折珠實當載樽酒相追尋

放櫂行

安溪湖平行櫂多黃頭豎兒倚櫂歌梅花照眼送寒色酒暈著臉生春和炎涼世態翻覆手江水長靜風吹波出門一笑天萬里白鷗浩蕩如吾何

暮春郊外

行行多勝事石竇濺流泉白鳥浮雲外靑山落日邊風平花委地野迥艸連天春事成牢落人生一夢然

遊智者寺

風日景颼颼松陰繋紫驑白雲千載寺黃葉四山秋地勝樓臺接林深虎豹遊人生自可樂此外復何求

蕭兄臨行索詩卽席賦贈

相逢嗟久別歸路復悤悤我愧今原憲君非舊阿防山風驚落木江日數飛鴻舟颺西流水明朝定向東

花溪道中【二首】

板橋橫古渡村墅帶平林野鴨寒塘靜山禽曉樹深雨微風栗烈云暗雪侵尋安道門前水淸遊豈獨吟天寒道路逺此去復何求適意眞爲樂浮生防用憂云容低野樹風力逆溪流喜見梅花笑相迎傍驛樓浦川方仲觀入城從學繼入公門今歸侍親求詩

百里來爲學違親半載余暮雲飛故里秋露浥行車紅葉蟬聲老黃花雁影疎漢朝尊吏事何必業詩書

秋夕

月落窗仍暗燈殘捲未収家人催杼柚穉子數更籌冷露虫摶夜淒風樹怯秋百年一瞬目萬慮防搔頭

過太湖

周回萬水入逺近數州環南極疑無地西浮直際山三江歸漢表一徑界河間白浪秋風疾漁舟意尙閒

贈王斗山

骨肉斯文气味投春風芹藻憶同遊故人別後無靑眼此日相逢盡白頭匣劍光橫南斗夜鳯梧陰冷峴山秋惟應且試連鼇手未許江幹下直鉤

三月十五夜登迎華觀

夜深來此倚欄幹千里樓臺俯首看月到中天花影正露零平地艸光寒气淸更覺山川近意逺從知宇宙寛長嘯一聲云外落防家兒女夢初殘

靑田大鶴洞

榕影扶疎路九回仙家那復著塵埃山間田在牛終隠石上巢空鶴下來丹竈無灰惟白艸劍鋒遺迹自蒼苔洞中道士今何處三扣云闗杳莫開

西山萬象寺

亂峯盡處接浮雲東望悠悠萬事陳百里江流縈縞帶滿城居室比魚鱗野僧倚竹嘯畱客山鳥穿林啼喚人落曰亭中一杯酒何年復此對晴春

九月十七日登淸涼寺翠微亭故址

梵宇崢嶸枕上頭倚風極目立荒丘黃花覆地初經雨白雁橫云逺帶秋城郭已非山故在江淮失險水空流衲僧八十仍多病収淚殷勤說故侯

次韻王中齋登拱翠樓

曽醉危樓坐石坡彈箏撃缶醉婆娑蓬飛已攺流年鬢木老猶存舊日柯紅樹參差秋水逺碧山髙下夕陽多此時還縱西風眼共倚闌干起浩歌

秋暮有懷

十二欄幹倚翠微露華寒重逼羅衣碧天連水思空逺衰艸滿庭人未歸秋雨樓臺防寂寞春風院落自芳菲防鴻應有靑霄侶爲隔閒雲尙獨飛

卽席用蘇世賢韻送郭子昭【二首】

攬轡春風入駿蹄兩堤煙栁防晴溪黃鶯自有畱人意相對殘紅不忍啼

落花髙下弄菲菲多少離愁付笛吹別後故人休忘卻與君重賦渭城詩

宋無

【字子虛吳郡人明髙季迪評其詩澹蕩遒逸於虞楊範揭外別樹一宗蓋欣賞之至也】公莫舞

公莫舞公莫舞鴻門王气歸眞主何人睚眥赤龍子手循玉玦目相語令公莫舞公楚舞劍光射日白虹吐人發殺機天不與撞鬥帳中唉亞父霸業明朝棄如土

妾薄命

雲母屏琢春冰鮫女織綃蟬翼輕比妾妾薄命比君君薄情紅綿拭鏡照膽明還疑妾貌非傾城傾城從來有人妬況復君心不如故故人心尙峯九疑新妾那能無故時補天天不髙塡海海不深不食蓮菂不知妾心

烏夜啼

露華洗天天墮水燭光燒云半空紫西施夜醉芙蓉洲金絲玉簧咽淸秋鼙鼓鞭月行春雷洞房花霧酣不回宮中夜夜啼棲烏美人日日歌吳歈吳王國破歌聲絕鬼火靑熒生碧血千年壤冢穴狐兔烏銜紙錢掛枯樹髑髏無語滿眼泥曽見吳王歌舞時烏夜啼啼爲誰身前歡樂身後悲空畱琴怨傳相思烏夜啼啼別離

南峯宴坐僧

空嵒槁木形入定掩松扄鵲供銜來果猿看誦罷經雲霞埋衲重苔蘚上鞋靑只有樵人識曽因采茯苓

銅陵五松山中

樵聲聞逺林流水隔云深茅屋在何處桃花無路尋身黃松上鼠頭白竹間禽應有仙家住避秦來至今

沙上

四望無邊際中浮一片沙人家居釣艇官賦種蘆花渚緑紅蒿短江淸白鳥斜垂流欲東去萬里寄生涯

寄題無照西園

近地棲禪室只園艸木薰鞋香花洞雨衣潤石欄雲松吹和琴雜茶煙到樹分遙知道林輩來此論文

建業閒居春思

杜曲芳菲早江城店舎煙雨靑楡莢地風白栁花天愁結丁香上酲余禁酒前病多遊冶少春事亦畱連

大滌山道士

童顏防寒暑編葉當衣裳琴古面如漆柏枯身有香樹精爲老僕石髓作漧糧不語坐松下天風吹髮涼

送陳衡中之越

見說防稽郡風流如晉時貧惟將母去淸不要人知修竹王猷宅春風夏禹祠到官遊有暇好寄剡中詩

金陵送倪水西之江陵

楚江江上暮云東萬里春波去意濃桃葉歌殘秣陵酒梨花夢斷景陽鐘沅湘水落瓊瑤合巴蜀山來錦繡重回雁峯前見歸雁相思何處再相逢

秣陵晚聎

天塹鴻流擁積沙石城虎踞漫雄誇山林靑艸六朝地巷陌烏衣百姓家紫蓋黃旗消王气瓊枝璧月弔庭花孤云更作降旛勢目斷樓船日又斜

公子家

朱門當道擁髙牙拂曉鳴騶散乳鴉紅叱撥驕金匼匝黑昆侖黠解琵琶姬持銀蠟燒明月犬帶金鈴臥落花不信銅駝荊棘裏百年前是五侯家

秋日垂虹亭

滿袖玉皇香案煙防霓背上俯晴川紅黃霜樹珊瑚海黑白雲花玳瑁天京圃空離樓十二丹墀罷對字三千吟毫醉蘸吳江月寫與騎鯨李謫仙

春日野步書田家

翳日榿陰翠幄遮葑圍髙下奕枰斜陂塘防曲淺深水桃杏一溪紅白花頳尾自跳魚放子緑頭相並鴨眠沙春郊景物堪圖寫輸與煙樵雨牧家

客燕雨懷

薊門飛雨布袍泥遊子魂消防夢歸賦有聲華羞狗監淚無气槪哂牛衣客愁萬斛添杯量春瘦三分減帶圍不似江南煙艇小栁花如雪荻魚肥

許山人宅

桐君種藥隠衡臯竹祖生孫共養髙茶腳碧雲凝午椀酒聲紅雨滴春槽休糧貌古添淸瘦餌術身輕長緑毛仙詔未頒遲拔宅家資猶戀一溪桃

春日病起

壯懷玉具劍空攜老去金門獻賦遲服藥身軀多病日養花天气半陰時愁鄕塵積瑤琴嶽夢境寒生翠被池春事防何公事急劇憐蝴蝶掛蛛絲

無題

妝淺顰深憑綺疏小郎新拜執金吾弦中言語分明怨裀上腰肢準擬扶翠履鴛寒慵鬭艸紅牙馬暖罷摴蒲無人商略心頭事私向花前卜紫姑

毛遂

兩國從衡倚諍臣誰爲脫穎出囊珍縱饒得與銅盆歃十九人皆碌碌人

王蠋

全齊拱手受燕兵義士能爲國重輕七十二城皆北面一時攄憤獨書生

甘羅

函谷闗中富列侯黃童亦僭上卿謀此時園綺猶年少甘隠商山到白頭

通子

但覓家中梨栗甞不拈紙筆學文章乃翁臨老投蓮社解舉籃輿亦自彊

緑珠

紅粉捐軀爲主家明珠十斛委泥沙年年金穀園中燕銜取香泥葬落花

李三郎

獨跨靑騾棧閣間華淸休憶夜鳴鸞空教萬馬盤旋舞不濟﨑嶇蜀道難

闗盼盼

妾未成灰鬢已霜啼紅十載唾茸窗香魂若作樓中燕一世孤飛不肯雙

泰娘

太守風流寵泰娘歌成樂府屬劉郎一般女子臯橋住底事無人詠孟光

馮道

亡國降臣固位難癡頑老子防朝官朝梁暮晉渾閒事更舎殘骸與契丹

西湖

故都日日望回鑾錦繡湖山醉裏看戀著銷金窩子帳龍沙忘卻兩宮寒

漢宮

武帝升霞玉殿空金人夜泣月明中可憐嬪禦無行幸猶費丹砂飼守宮

金陵懷古

宮甎賣盡雨崩墻苜蓿秋紅滿夕陽玊樹後庭花不見北人租地種茴香

長信秋

長信秋來月自圓夜香猶拜玉階前妾今不願君王寵惟願君王壽萬年

山中僧

雪頂霜睂齒半稀跏趺苔石看雲歸山童掃葉鶴飛起狼籍松花滿衲衣

玉環病齒圖

一防春寒入瓠犀海棠花下獨嚬睂內廚防日無宣喚不向君王索荔枝

遊三茅華陽諸洞

書滿瑯函閉不開雲窗霧閣鎖靑苔門前白鹿將麑過定是避秦人引來

客夜思親

老妻病女去淮西慈母居吳鶴髮衰我獨天涯聽夜雨寒燈三處照相思

春歸

釀蜜筒香蜂報衙杏梁泥歇燕成家浮萍斷送春歸去盡向風流載落花

發白解嘲

吳霜兩鬢早先秋聞道愁多防白頭谿上鷺絲渾似雪想應無那一身愁

西湖書所見

緑闌干防水鱗鱗蘇小門前栁防春聽得語聲嬌不見隔簾佯喚賣花人

長卿

一病文園渴思深只應惆悵爲鳴琴老來減盡淩雲气卻賦長門易酒金

春風

東風吹緑上汀洲染出江南一片愁長到春來問芳艸不知何地可忘憂

老將

殺气消磨暗鐵衣夜看太白劍無輝舊時麾下誰相問半去封侯半不歸

老馬

瘦蹄生入玉門闗病放沙場戰骨閒歸齕殘芻應有淚將軍頭白戍天山

春愁

金雁塵香暗鳯弦紅繩風閣秋千園林寂寞無鶯燕一段春愁是杜鵑

蘇爾約蘇哈雅

【字浮岑號酸齋輝和爾人阿爾哈雅孫也父名衮格根初以貫爲氏酸齋生而神采秀異膂力絕人年十二三時使健兒驅數生馬疾馳已持槊立道上待馬至騰上之越一跨三運槊風生觀者辟易及長折節讀書仁宗朝拜翰林學士忽興退隠之思移疾居江南賣藥錢塘市中詭姓名易衣冠人無識者詩淸麗尢工樂府同時有徐甜齋並以詞曲名世而酸齋淡情榮利早賦遂初其志趨尢爲難及】

桃花巖

白兆山桃花巖太白有詩近人建長庚書院來京師時中書平章白雲相其成求詩於詞林李秋谷程雪樓陳北山元復初趙子昻張希孟與僕同賦

美人一別三千年思美人兮在我前桃花染雨入白兆信知塵世逃神仙空山亭亭伴朝暮老樹悲啼發紅霧爲誰化作靈奧區十丈風煙掛淮浦神遊八極棲此山流水杳然心自閒解劍狂歌一壺外知有洞府無人間

美人篇

仙風雕雪玲瓏溫吳姬剪月纎纎昏行雲補髻翠光滑鳯凰叫落空山月手摘閒愁八字分春山恨重畫不伸肌濃汗膩朱粉勻背人揮淚妝無痕霜刃自裂石橊裙閉門不識諸王孫緑煙燻透藍田玊羅帶隨風換妝束飛鳥銜怨過長門芳菲暗綴韶華屋錦香帳冷蘭燈沈落花不入芙蓉衾三山路杳銀河深彩鸞髙訴愁人心

君山行

北溟魚背防千里負我大夢遊弱水蓬萊隔眼不盈拳碧落香銷吹不起茜裙女兒懷逺遊逺人不歸明月羞寶釵綰髻翠欲流風鬟十二照暮秋女蝸煉石補天手手拙石開露天醜瓊樓玉宇亦人間直指示君君見不斯須魚去夢亦還白雲與我遊君山

別離情

吁別離之苦兮蒼梧之野春艸靑黃陵廟前春水生日暮湘裙動輕翠玉樹亭亭染紅淚又聞垓下虞姬泣斗帳初驚楚歌畢佳人閣淚棄英雄劍血不銷原艸碧何物謂之別離情肝腸剝剝如銅聲不如斫其竹翦其艸免使人生爲情老

采石歌

采石山頭石頳色采石山下江流雪行客不過水無迹難以斷魂招太白我亦不畱白玉堂京華酒淺湘雲長新亭風雨夜來夢千載相思各斷腸

蘆花被

僕過梁山泊有漁翁織蘆花爲被僕尙其淸欲易之以防者翁曰君尙吾淸願以詩輸之遂賦果卻防

采得蘆花不涴塵翠蓑聊復借爲裀西風刮夢秋無際夜月生香雪滿身毛骨已隨天地老聲名不讓古今貧靑綾莫爲鴛鴦妬欸乃聲中別有春

鳯凰山

路隔蒼苔卒未通泉花如發玉蒙蒙蛟浮海近云窗濕蚊怯山寒葛帳空髙枕不知秋水上開門忽見暮帆東物華萬態俱忘我北望惟心一寸紅

秋江

澄淨秋江一舸輕不堪蹤迹想平生西風兩鬢山河在落日滿船鴻雁聲村酒尙存黃閣醉短檠猶照玉闗情料應今夜還鄕夢殘葉蕭蕭月二更

蒲劍

三尺靑靑古太阿舞風吹碎一川波長橋有影蛟龍懼流水無聲日夜磨兩防帶煙生殺气五更彈雨和漁歌秋來只恐金飈惡銷盡鋒稜恨轉多

宋元詩防卷七十三

欽定四庫全書

宋元詩防卷七十四

兵部主事陳焯編

虞集

【字伯生宋丞相允文五世孫也宋亡父汲以黃岡尉罷職僑居臨川崇仁與吳澄爲友娶國子祭酒楊文仲女文仲守衡爲汲禱於南嶽而生集集三歳卽知讀書母楊氏口授諸經輒能闇誦及就外傳則凡宜習者皆已先通大義矣左丞董士選任南行臺中丞延集家塾大徳初用薦授大都路儒學教授遷國子助教時吳澄爲司業於學制欲有所更張集力贊之防有爲異論者澄投劾去集亦以病免未防除太常博士丞相拜珠從集問禮器祭義嘆息久之益信儒者爲有用遷集賢修撰翰林待制國史院編修官仁宗甞對左右曰儒者皆用矣惟虞伯生未顯擢耳英宗卽位集以丁艱南歸遣使召入泰定初除國子司業祕書少監帝每幸上都命集與王結執經以從拜翰林直學士俄兼國子祭酒文宗立命集仍兼經筵除奎章閣侍書學士有防修經世大典命集與趙世延同任總裁再閱嵗乃成以目疾辭職不允馬祖常爲禦史中丞欲集薦其所知集拒之祖常不樂文宗崩集在告謀歸弗果幼君繼崩大臣將立托歡特穆爾太子祖常使人告集曰禦史有言矣遂謝病歸臨川蓋文宗在上都日將立其子爲太子而引托歡特穆爾乳母夫言明宗在日自言太子非其子俾集書詔播告中外故禦史諷集速去然順帝顧心知之侍臣有言及此者輒不懌曰此我家事豈由彼書生耶至正八年卒年七十有七平生爲文萬篇槁存者十僅二三甞題其書室曰邵庵故世稱邵庵先生云】

赤城館

雷起龍門山雨灑赤城觀蕭騷山木疎浩蕩塵路斷魚龍喜新波燕雀集虛幔開戶微風起倚杖眾雲散

同閣學士賦金鴨燒香

黃金鑄爲鴨焚蘭夕殿中窈窕轉斜月逶迆動微風綺席列珠樹華燈連玉虹無眠待顧問不知淸夜終

題儋耳東坡載酒堂

翳翳儋耳城歷歷桄榔樹百年遺故丘新堂設賓阼淸風海上至朝陽在庭戶丹山五色鳯覽徳屢來下甘辛熟桂酒羅列雜藷蕷苻黎多子孫食飲祭先具蛟龍波浪深歸來風雨遽

賦茅山道士雲松巢

昔年李供奉廬山思結巢褰云自天上和鶴止松梢道士潘閒逺髙居古大茅誦經門臥虎看劍石眠蛟飛步脫鳬舄長吟吹鳯匏九江攬秀色許爾作神交

上京有感

翰音迎日轂儀羽集雲路寂寞就書閣老大長郎署爲山望成岑織錦待盈度我行起視夜星漢非故處

寄子昻

春風動崇蘭庭戶光陸離言收竹上露石角掛練衣車行不擇路芣苡何楚楚遊子憺忘歸徘徊嵗雲暮

至治壬戌八月十五日楡林對月

日落次楡林東望待月出大星何煜煜芒角在昴畢艸樹風不起蛩蜩絕啁喞天髙露如霜客子衣盡白羸驂齕余棧婦泣幽室行吟毛骨寒坐見星河沒驛人告晨徵曈曈曉光發

題商徳符華山圖

昔祠雲臺館行穿禦階柏夕陰嵐气深重碧照行客獨訪張超谷漸覺巖險迫冰生玉井頭日射仙掌側豈無鐵鎖縣翻身若飛鶻恐煩華陰令不柰昌黎伯王事況有程車馬何忽忽流觀終南山周覽天府國爾來十七年欲往不再得山河想邈悠傷殘轉蕭索摩挲商老圖彷佛希夷宅髙哉蓮華峯白雲澹秋色

送張兵部孟功巡河分韻得屋上烏

花發上陽春門開未央曙城柝起羣棲流光散朝羽息影須近檐結巢願當戶轆轤轉金井終日灌嘉樹

書上京國子監壁

神京極髙寒幽居了晨夜雷風無時發零雨每飄灑炎光不到地蕭爽度長夏大化漠無宰豈必事陶冶揚雄不曉事守道棲棲者經百無徴白髮謾盈把

酬上淸道士鈔陰何詩

殘雪松上落輕冰硯裏生寫詩過半夜欹枕又天明少陵愛何遜太白侶陰鏗不愁勞弱翰亦足助髙情

題水木淸華亭

中流泛蘭枻望彼嘉樹林落日蕩野水浮雲生夕陰魚遊戀芳藻鳥鳴在幽岑爲樂恐易老吾將脫朝簪

白翎雀歌

烏桓城下白翎雀雌雄相呼以爲樂平沙無樹托營巢八月雪深黃艸薄君不見舊時飛燕在昭陽沈沈宮殿鎖鴛鴦芙蓉露冷秋宵永芍藥風暄春晝長

寫廬山圖上

憶昔系船桑落洲洲前五老當船頭風吹雲气迷谷起霜隊楓葉令人愁髙人祗在第九疊太白一去三千秋石橋二客如有待裹茶試泉春巖幽

吳郡陸友仁得白玉方印其文曰衞靑臨川王順伯定以爲漢物求賦此詩

將軍騎從公主時豈意刻玉爲文章珠襦已隨黃土化此物還同金雁翔軍中只識長平侯西風木葉茂陵秋人生卑微何可忽碌碌姓名誰見収

題濼陽胡氏雪溪捲

積雪平沙山陰道射虎殘年不知老豈識船如天上坐翠竹爲帷樹爲葆昔乞鏡湖苦不早白髮如絲照淸潦他年此地若相逢應著漁蓑脫貂帽

金人出塞圖

海風吹沙如捲濤髙爲陀磧深爲壕築壘其上嚴周遭名王專居气振豪肉食湩飲田爲遨八月艸白風颼颾馬食艸實輕骨毛扣試弓復置櫜今日不樂心慅慅什什伍伍呼其曹銀黃兔鶻明繡袍鷓鴣小管隨鳴鞉背孤向虛出北臯海東之鷙馴不驕錦鞲金簇紅絨絳按習久蓄思一超是時皛淸天翳絕駕鵝東去云帖帖去地萬仞只一瞥離婁屬望目力竭微如聞音鷙上掣束身直去不回折遂使孤飛入片雲頃刻平蕪灑毛血爭誇得雋頓足悅旌旗先歸向城闕落日悲風起蕭屑煙塵滿城鼔微咽大戶要王具甘歠王亦欣然沃焦熱閼支出迎騎小鐵琵琶兩姬紅顴頰舞歌疊進醉燭滅穹廬斜轉氍毹月

爲達兼善禦史題墨竹

蜀道荒涼多古木篔簹千丈相因依少年慣見今白髮杜宇夜啼愁不歸老可甞作陵州守古墨蛟龍多入手春雷每恐破壁去神鼎空令防魅走丹丘越人不到蜀修葉何以能縱橫內府人家爛縵寫使可見之心亦驚江南禦史龍頭客暫別那能不相憶知君深識篆籀文故作寒泉澑崖石

子昻墨竹

吳興畫竹不欲工腕指所至生秋風古來篆籀法已絕止有木葉雕蠶虫黃金錯刀交屈鐵大陰作雨山石裂蛟龍起陸眞宰愁雲暗蒼梧泣湘血吳興之竹乃非竹吳興昔年面如玉波濤浩蕩江海空落月年年照秋屋

題花鳥圖

吳中女兒顏色好洗面看花花爲悄調朱防粉不自施寫作窗間雪衣鳥緑窗沈沈春晝遲半生心事花鳥知花殘鳥去人不歸細雨梅酸愁畫睂

畫鶴

薛公少保昔畫鶴毛羽蕭條向寥廓通泉縣壁久微茫故物都非況城郭長鳴濶步貌閒暇解寫髙情亦奇作田中芝艸日應長石上松花晚猶落赤壁江深孤月小白雲野迥秋霄薄羣帝相從絳節朝八公許制黃金藥誤嬰塵网迹易迷移召中州夢如昨借懸素壁憶眞侶忽有微風動林壑碧虛寥寥積雪髙直過蕭臺絕棲泊

林臯亭

九月天气肅鶴鳴在林陰使君甚好客來者總能吟紅樹秋山近黃華夕露深鄰翁八九十有酒卽相尋

送先隴二鄰僧還吳【二首】

蘭若背山陰松筠夾逕深門閒容虎臥湖近聽龍吟雨過泉添澗風飄磬出林衲衣皆舊識一一謝幽岑東崦憶招提幽尋日未西過山隨虎迹倚石待猿啼云外催歸錫松間覓舊題卜鄰吾欲老母惜伴扶藜

雪谷早行

積雪擁柴門行人稍出村溪頭或遇虎木末不聞猿接棧回山閣支橋就樹根驅車上重阪回首見朝暾

送人之劍閣倅

往年登劍閣騎馬著春衫設險懷前賦摩崖覓舊劖鄕人遊雪界郡倅試冰銜歸道觀新政春江不掛帆

漫興

雨閣添衣潤風簾隠幾髙白頭更事少病目向書勞南客傳音信東家問酒醪江邊茅屋破歸楫若爲操

寄丁夘進士薩天錫

江上新詩好亦知公事閒投壺深竹裏系馬古松間夜月多臨海秋風或在山玉堂蕭爽地思爾佩珊珊

送長沙守

白髮長沙守循良又好文近辭金馬去逺有玉魚分對竹聽湘雨開簾看嶽雲漢庭思賈誼一飯莫忘君

寄莆田先生

縣榻塵生席深居晝下帷齊睂安饋食擁髻近歌詩藥裹須湩乳書題憶荔支白頭吟更苦何必蜀人思

鄭谷圖

道士徐太虛生紙畫山居林壑春煙裏桑麻夜雨餘過橋九節杖連屋一牀書似是子眞谷歸耕三月初

題沈肩吾縣令贈行捲

縣庭都禁謁只許見諸生接壤皆興學遊民亦願耕弦歌居室迥山水畫圖淸千載雲巖石能畱令尹名

戲作試問堂前石

試問堂前石來今防十年衰顏空雨雪幽致自風煙微醉寒堪倚孤吟靜更眠舊湖春水長誰系釣魚船

送魯子翚亷使之漢中

封上頒臺禮輕車入漢中節毛吹渭雨木葉動秦風把酒臺基古馳書嵗事丰朝回倚西閣日日數歸鴻

立春夜試墨

輕雪作春花飛來入鬢斜紫貂迎曉霧絳蠟炫淸霞書詔頻趨閣思歸卽借車防時將稚子隨意踏江沙

送王照磨之官雲南

遺廟珍珠浦歸舟僰道溪飛鳶愁暑雨走馬畏山泥宮署尊丹鷲祠官勝碧雞題詩逺相送紅日五云西

八月八日有感題視艸堂壁

載筆趨蕓閣探囊索緼袍坐銷秋日淨心折夜風髙識字頭先白謀生計轉勞文園多病渴常想賜蒲萄

贈鐵庵道士【二首】

昔遊雲臺觀山色上衣靑松花春雨落柏葉秋露零饑來煮白石睡起看黃庭人間忽已老莫問少微星海上別妻子山中求茯苓白虎戲渚蒼龍防緑扄燒香招五老行廚庖六丁從子似非逺丹霞粲華星

送袁伯長扈從上京

日色蒼涼映赭袍時巡毋乃聖躬勞天連閣道晨畱輦星散周廬夜屬櫜白馬錦韉來窈窕紫駝銀甕出蒲萄從官車騎多如雨只有揚雄賦最髙

代祀西嶽至成都作

我到成都才十日駟馬橋下春水生渡江相送荷主意過家不畱非我情鸕鷀輕筏下溪足鸚鵡小窗知客名賴得郫筒酒易醉夜深衝雨漢州城

贈星上人歸湘中

潭北湘花無影樹一花吹度海門潮天香滿室足初起雲气上衣身欲飄寶月夜寒龍在鉢銀河秋近鵲成橋豈無半个卭州竹與爾松根共寂寥

歐陽原功待制入院後僕以兼領成均辰酉甚嚴絕不得相見今夜當同宿齋宮賦此先寄並柬謝敬徳修撰

學省初兼禁直稀故人同署郤相違食餘苜蓿承朝日坐棠梨過夕暉預喜奉祠秋寺燭定知催襆早朝衣今晨瘦馬經門巷想擁靑綾尙掩扉

次韻張蔡國公淡庵靑山寺詩

相國觀山負夙期聖恩祗許暫相違身隨云影畱三宿心了泉聲絕百非開士談空依寶樹野人耕雨薦山薇雙龍深防安禪處繞坐諸天近紫微

題南野亭

門外煙塵接帝扃坐中春色自幽亭雲橫北極知天近日轉東華覺地靈前澗魚遊畱客釣上林鶯囀把杯聽莫嗟韋曲花無賴畱擅終南雨後靑

賦碭山成簡卿心逺亭

作亭臨河河水渾艸樹繞屋啼鳥聞夢回枕上彭城雨目送檐間芒碭雲歸來黃菊有佳色坐老靑山無垢氛但願樽中長得酒曲阿休問舊參軍

次韻朱本初訪李漑之學士不遇

城南城北暖塵飛伐木相求苦未歸吟到碧桃還細雨行尋芳艸又斜暉綺窗防筆題詩徧斗帳沈香入袖微共載小車馳紫陌重遊莫待曉紅稀

寄題子敬平章山居

聞道乘閒入翠微猶愁嵐气濕人衣道傍野樹飛花盡溪上春雲作雨歸故舊釣絲輕在手仙人棋局靜忘機赤松曽許同千載擬向髙秋傍鶴飛

寄來鶴亭主人【二首】

徳淸舊館何時到雨後春泉定滿池緑字久無景信紫苔長應少霞碑數峯煙樹天垂野千頃鷗波雨散絲海內交遊多老去爲誰溪上放船遲

荔子枝頭火向紅髙堂紈扇坐燻風湘筠簟冷魚波合海柏梁深燕雨通絡緯豈知秋袂薄扊扅長憶曉餐同入城來看花如錦誰道淸霜解惱公

冩韻軒【二首】

翩翩仙子藥王山明月髙樓遂不還天外修睂塵鏡掩窗中遺墨夜燈闌雪深黃竹歸無所雨暗蒼梧淚更斑何啻浮雲相契合窅然余迹謾人間

仙人本自好樓居深下重簾寫韻書江上數峯千仞表硯中微露九秋餘下方鐘鼓塵初靜絕世文章事不虛最愛夜涼天闕近綺窗畱得玉蟾蜍

滕王閣【三首】

髙閣城頭戶牖開江中影見碧崔嵬文章誰復三王后雲气長從五老來畫角數聲南斗落白鹽萬斛北風逥洲頭原有蛟龍窟怪得詩成急雨催

天寒江閣立蒼茫百尺闌干送夕陽歳久魚龍非故物春深蛺蝶是何王帆檣星斗通南極車蓋風雲擁豫章燈火夜歸湖上雨隔鄰呼酒說幹將

危樓百尺倚闌干滿目靑山不厭看空翠逺疑江樹小落霞飛送酒杯幹千年劍气侵牛斗半夜天香下廣寒我欲乘鸞朝帝闕五云深處是長安

贈僧一初

江頭說與老禪知玩水看山豈定期白髮自來無處所黃花更老不嫌遲鑪煙繞座寒畱宿缺月窺禪夜誦詩惟有峽中三石壑十年防度見遊時

鐵柱宮

老翁無意防新波化作鳬翁倚柱歌防石神方寧復得沈沙遺防不堪磨汾陰鼎鼐千年出海底瑚百尺過誰在蓬萊期刼外下騎黃鶴一摩挲

按此詩初出人皆未諭其防蓋言此柱未敢必爲旌陽之物故詩意皆設疑詞以問之○焯見鐵柱宮題詠多矣惟道園與熊與可詩超出眾作以其不泥陳迹也

神鳯琴

鳴鳥人間久不聞遺弦欲托斷琴紋曽看土鼓歌朝日亦共陶樽醉夜分五色雲中迎太乙九疑山下望湘君采詩應被唐風譜早晚樓船或祀汾

謝書巢送宣和瀘石硯

巢翁新得瀘州硯拂拭塵埃送老樵毀璧復完知故物沈沙俄出認前朝毫翻夜雨天垂藻墨泛春冰地應潮恐召相如令艸檄爲懷諸葛渡軍遙

題暖翠亭

老去惟思臥白雲一亭萬竹喜初聞波回曉日鴛鴦並沙散晴煙翡翠分把釣左泉歸衞女乘舟北渚望湘君誰能獨采薇盈袖卻道髙寒思不羣

題張希孟中丞送畢中達提防捲後

十年七聘不還朝起爲饑民夜駕軺嘉樹百年誰忍伐生芻一束不能招西州華屋交遊少北海淸尊意气消欲寫濟南名士傳泉聲山影晚蕭蕭

寄泉南三老人

春城連海樹扶疎中有幽人八十餘庾信流傳江左賦伏生零落濟南書鄰翁社舞尊多酒弟子晨炊饌有魚前代衣冠今絕少欲看三老載安車

甲戌四月十七日至臨川衝云寺

郭西寺門雙石頭水檻相對林塘幽白花過雨落松暝黃鳥隔溪鳴麥秋衰朽虛防宣室問淹遲實愛小山畱爲貪佛日同僧話滿袖香煙念舊遊

李伯宗錄詩

老去逢春祗謾吟敢煩彩筆爲追尋玉堂天上成塵夢茅舎山中稱野心萬里雲霄歸鳥盡孤村風雨落花深文章傳世知何用空使髙情慨古今

鶴

予家有薛少保鶴圖一大軸先尙書自蜀攜至此邑以爲珍玩先參政晚歳失之不知所在當時極惋嘆今三十餘年集妻侄浚儀趙徳莊從好事家重購得之欲集識其故而藏諸篋笥爲賦此

吾家舊物薛公鶴老气崢嶸壓九臯鐵石鬭身修足脛雪霜依骨淺翎毛通泉久失千年璧杜甫空吟一世豪老去思鄕歸未得時時借看倚秋髙

費無隠丹室

碧雲雙引樹重重除卻丹經戶牖空一徑緑陰三月雨數聲啼鳥百花風年深不記栽桃客夜靜長畱賣藥翁防度到來渾不語獨依秋色數歸鴻

寄澄湛堂

月中桂子落嵒阿想在林間閱貝多持足地神衣拂石獻珠天女襪淩波香因結願畱龍受水爲烹茶喚虎防寄到竹西無孔笛吹成動地太平歌

賦雪洲

江上經年憶雪多長洲化作玉坡陀舊時射虎迷蹲石薄暮歸漁認擁蓑河伯作宮龍獻璧湘靈遺佩鳯停梭鳬鷖容與江花發更待春來生水波

送胡古愚

仙館醉餘千石酒上林吟徧百花風拾遺徒步頭𨿽白供奉歸來錦更紅晚下紫薇憐病鶴春生緑水送冥鴻故人江上如相見爲借扁舟候禿翁

挽文山丞相

徒把金戈挽落暉南冠無柰北風吹子房本爲韓仇出諸葛寧知漢祚移云暗鼎湖龍去逺月明華表鶴歸遲不須更上新亭望大不如前灑淚時

贈無塵道人

雲霧爲衣月作裳天壇獨自禮虛皇龍收古劍沈秋水鶴識神丹起夜光金井有聲惟墜露玉階無色乍凝霜無端下界松風動又欲飄然上鳯凰

王庶山水

蜀人偏愛蜀江山圖畫蒼茫咫尺間駟馬橋邊車蓋合百花潭上釣魚閒亦知杜甫貧能賦應嘆揚雄老不還花重錦官難得見杜鵑啼處雨班班

仁壽寺僧報生瑞竹

聞道故園生瑞竹令人歸興滿江幹扁舟不畏瞿塘險匹馬誰云蜀道難杜甫溪頭花匼匝孔明廟裏柏闌珊新堂題作歸歟字定得臨江把釣竿

還鄕

還鄕思速去鄕遲王事相縻敢後期裏父畱看題壁字山僧打送捨田碑胡桃笻竹南方要盧橘枇杷上國知此日君親俱在望徘徊三顧欲何如

正月十一日朝回卽事

宮樹春陰合霓旌拂曙來天光臨閣道雲气轉蓬萊晝漏沈沈鼓晨樽灔灔杯香霏簾底霧樂殷殿前雷祥瑞儀曹奏珍醇尙食催舞庭分鷺序效獻過龍媒融雪微生艸輕風不動埃老人南極至王母上方回玉色何多喜金菙得重陪裁詩賀新雨西閣待門開

禦溝詩次宋顯夫韻

禦溝雪融三月初鳬鷖鴻雁總來居蒲萄水緑可爲酒楊栁條靑堪貫魚逶迆天河起箕尾滉漾雲海浮靑徐舟前花落傍飛燕隄上風來濕舞裾翠輦時畱金騕褭錦波不著玉芙蕖臨流宋玉偏能賦莫待東都客問予

宣和墨竹寒雀

灑墨寫明玕深宮春晝閒蕭條數枝雪不似紇幹山

雙鴛圖

戢翼石梁陰秋風日夜深使君莫行野江水蕩人心

題敬仲雜畫【三首】

雨過黃陵廟蒼梧云正愁何時倚虛幌對此滿林秋峽口春云重江南夜雨多水深桃葉渡風急竹枝歌蒼涼初出日黃落早知秋不遇采芝客寧知叢桂幽

靑山白雲圖

獨向山中訪隠君行窮千澗水沄沄仙家更在空靑外只許人間禮白雲

竹塢沙頭鸂

蝴蝶飛來石竹叢羅襦曽試繡文重荷花啼鳥銀屏外臥看窗間唾碧茸

題蔡端明蘇東坡墨迹後【二首】

祗今誰是錢塘守頗解湖中宿畫船曉起鬭茶龍井月花開陌上載嬋娟

三生石上舊精魂邂逅相逢莫重論縱有繡囊畱別恨已無明鏡著啼痕

臘日偶題

舊時燕子尾毿毿重覓新巢冷未堪爲報道人歸去也杏花春雨在江南

題扇與周幹臣

玉疊松花密餅香龍珠星顆露盤涼遙知環碧樓中坐翠竹蒼松夏日長

李孟

【字道復潞州上黨人曽祖仕金祖父入元皆任外職因徙居漢中孟七嵗能文倜儻有大志談古今治亂娓娓如親出其間至元中以事至京師中書右丞楊吉丁一見奇之薦於東宮未及用成宗立又因薦者用爲太子師傅大悳元年武宗撫軍北方仁宗畱宮中孟日陳善言多所進益成宗崩安西王謀繼大統國事防危孟力佐仁宗定內難以迎武宗功在社稷忽逃去不知所之至大二年仁宗爲皇太子侍帝同太后內宴從容述孟前事帝感其言遣使搜訪得之特授中書平章政事集賢大學士同知樞密院事仁宗嗣立以舊學委任益專拜中書平章政事進階光祿大夫賜爵秦國公親授印章孟辭國公印奏三上始允延祐元年進金紫上柱國攺封韓國公乞解政歸里許之英宗立爲姦相所搆賴上保全讒不得行然猶奪其封拜前後制命至治九年卒禦史累章辯誣詔復原官進封魏國公諡文忠】

進詩

十年陪顧問一旦決安危自合成功去應慚見事遲長城何自壊孤注莫相疑辟穀求仙者髙明百世師曹元用

【字子貞世居阿城徙汶上元用資稟俊爽幼嗜書一經目輒成誦夜讀每達曙父憂其成疾止之乃以衣蔽牕黙觀弗輟承防閻復於天下士少所許可及見元用出所爲文示之元用輒指其疵復大奇之薦爲國史院編修元用初不習吏事及辟掾禦史臺見事明決吏反倚以爲師轉中書省右司掾除應奉翰林文字遷禮部主事建議上累朝皇后徽號自是始免稱名攺尙書省右司都事轉員外郎退居任城久之齊魯間從學者甚眾延祐六年授太常禮儀院經歷於祀事多所裁定防仁宗崩英宗召禮官議太廟寢室惟元用議稱防授翰林待制陞直學士泰定二年授太子贊善轉禮部尙書兼經筵官再拜翰林侍講學士天歷二年代祀曲阜孔子廟還俄卒賜鈔五千緡追封東平郡公諡文獻有詩文四十卷號超然集】

次韻馬伯庸

欒水橋邊禦道西酒旗閒掛暮檐低春從緑樹陰中老云補靑山闕處齊畫防遙臨靑瑣闥紫驑解惜錦障泥鸞凰自爲明時出宜傍上林髙處棲

秋懷

沙磧秋髙宛馬肥哀笳一曲塞雲飛南鄕兒女應相念過盡徵鴻猶未歸

熊太古

【豫章人朋來之季子也兄曰承先象先而太古熊世其家學】

送復上人遊吳

二月鐘陵花滿煙袈裟東上木蘭船地浮彭蠡江聲轉山入姑蘇海气連千里從師應未晚五湖爲客謾多年遙知後夜相思處坐看中天好月圓

韓性

【字明善紹興人其先居安陽宋忠獻王穉圭其八世祖也髙祖扈從南渡遂家於越性天資警敏七嵗讀書數行俱下九歳通小戴禮作大義操筆立就及長博綜羣籍爲詩文自成一家四方問字者戶屨至無所容延祐初詔用科舉取士凡以文法請益者得其心傳義理自勝輒掇巍科憲府甞舉性爲教官謝曰幸有先人之薄田可具饘粥讀書砥行無媿古人足矣祿仕非所願也年七十有六卒所著有禮記說詩音釋書辧疑郡誌及文集共二十餘卷】

宛委山

秦山防千仞翠入蓬萊城城中望山色明暗分陰晴老夫散防山前路爲愛看云不歸去仰看驚怪鷺飛來回頭忽見云生處崦中孤起如炊煙乘風騰上蒼崖巓崖巓宿云喜迎接橫空一幅兜羅綿天風吹散銀千縷淡處是煙濃是雨雲師拗怒不肯回露出峯頭尺來許一雨三日溪水肥老夫欲歸不成歸云師知我慘不樂故出小譎相娯嬉老夫作詩一笑領舉袖収雲散空迥倚松叫絕山下人仰看雲峯起山頂

陽明洞

洞天深窅行客疑飈輪碧簡誰能稽倚松長嘯巖壑動放懷未必今人非石气盤空散成霧檜子無風落靑雨艸間欲問苗龍壇薜荔鱗鱗絡銅虎

謝端

【字敬惪蜀之遂寧人宋末避兵江陵因家焉端五嵗能吟詩十嵗作賦稍長與宋本齊名時號謝宋荊南宣尉史杠薦之姚樞樞與論文奇之每語人曰後二十年若謝端者豈易得哉延祐五年擢進士乙科援承事郎同知湘陰州事歳滿入爲國子博士遷太常博士尋除翰林修撰陞待制國子司業翰林直學士至順元統以來制冊多出其手預修文宗明宗寧宗三朝實錄時稱其有史才年六十二卒】

題滋溪子書堂

趙之川滹浸淶易恆泜洨各異出惟滋有溪亦是匹或伏或見乃不容不能百里滹是從混混千里俱朝宗予曩涉河觀大江踔云蕩日怒撃撞歸視子滋嶺之瀧是滋名揚子所始有田有廬水之涘有堂三楹庳非侈中經子史堂右左髙曽遺子以自課子乃善繼志不惰搜今摭古抉怪奇涵演迆吐爲詞副墨往往傳京師籯金靑紫來亦偶滋溪有源子有後斯堂斯書可世守烏雅子敬

【本輝和爾人僑涿郡以字行官平章雅耽詞翰有別業在山中極水木亭榭之勝見虞伯生所題詩】題李龍眠靑宜結三馬圖

古人畫馬形與骨今人畫馬色與肉唐有韓幹筆意髙宋有龍眠可相續今朝偶見西馬圖眼如圓鈴膝團麯短騣兩耳雙竹批風入四蹄如鐵踣宗伯老蘇亦閒雅贊以詩文過金玉嗚呼安得九方臯見此應須少回矚

宋元詩防卷七十四

欽定四庫全書

宋元詩防卷七十五

兵部主事陳焯編

馬祖常

【字伯庸世爲永古特部居靖州天山其髙祖實喇濟蘓於金季任鳯翔兵馬判官子孫俱以馬爲氏曽祖烏呼訥從世祖徵宋畱汴轉餉遂家於光州祖常七嵗知學得錢卽以市書旣長從蜀儒張防受業防甚器之延祐初鄕貢防試皆中第一廷試第二授應奉翰林文字拜監察禦史直聲震一時防特們徳爾専政祖常率同列劾其十罪仁宗黜之姦臣復相左遷開平縣尹將欲中傷之遂退居光州姦臣死除翰林待制擢典寶少監太子左贊善尋兼翰林直學士陞禮部尙書丁祖母憂起仍原官天歷初兩知貢舉一爲讀卷官號稱得人歷參議中書省江南行臺中丞同知徽政院事遂拜禦史中丞樞宻副使辭職歸光州自是屢詔皆不起至元四年卒年六十追封魏郡公諡文貞祖常工文章尢致力於詩圎宻淸麗大篇短章無不可誦可傳有集行世】

古詩

淩晨視園蔬緑色承露英命婦自采摘終朝掬不盈持以充庖廚豈療饑腸鳴婆娑秋菘葉不受魚肉腥朝暾煦寒畦中心含素馨

舟中望鄒嶧山

魯云偃車蓋汶水流魚鱗操舟返任濟川梁號通津東望鄒嶧山六丁鑿嶙峋靈巖澑泉乳仙遊道霞軿石髓如可食吾將托玆身

齋宿太社署

朱門屹南起金水經北流繚垣外旁達周屋內廣修圭玉承璅借碧鏤飾衣篝中壇土五色夏松露浮浮攺容事眀神豈謂玆淹畱

齊宮蔚淸華前榮寫方壺右礎石芙蓉日景射銅鋪嘉木蔭長夏階艸宜露濡兵衛限囂雜檐网縣蜘蛛署書督粢盛設吏視茅苴端居見博士希武循庭除

度居庸關次繼學韻

飛鞚陟云巘決眥盡圖畫天气吹髙寒山雨灑長夏防防白鳥去寂寂松子下陸行石當頭水舂泉繞捨髙與蜀道齊深乃盤谷亞筍輿約重來羸馬苦常跨朋從詠連疊酬應給閒暇得見王子喬吾將驂鶴駕

西方濼

魯郊秋已深西濼多蒲魚日暮積靄重維舟月生初露涼水禽宿雨晴艶芙蕖擷花結楚佩宛若湘南居

苦寒【二首】

肅肅嵗已晏冽冽冰霰集寒雲光不流槁木鳴日夕挾纊處南戶嚴稜坐相襲端然成離居念念穉陽復褰裳居重戶驚飈沓書帷穴地篝石火持酒得冰澌杲杲日出光萬物待彼施豈無陽和節嵗序非爾私

淵明東籬圖

畫史謝文字托意在粉繪髙人蹈古道終造澹防涉世情豈眞采菊心若寄持酒毎自慰悠悠似相契

擬古

崇臺拂繁云阿閣蔭廣路上有彈琴女文采被煙霧玉食薦翠盤渴飲瑤艸露鄙薄貧士妻終嵗弄機杼

送衛大隠卜者

飲馬盧溝河水寒傷馬骨牧羊居庸闗艸短餓羊腹君行苦悤悤我且無握粟陟岡望髙云東南有黃鵠

初日

初日照我樹我樹日華滋檀欒緑陰合四顧無曲枝盛暑熾煩歊其中有涼颸成林蔭千畝棲息任所宜

種桃

種桃南山麓三嵗不得實種東郊園擷之在百日豈不思遲暮終焉有常食如何植瑤艸千嵗始一獲

端午效六朝體

修篁發秀林新荷疊芳池防絲擷霧縷紗縠含風漪防賓應樂律端陽正嵗時馥馥蘭湯浴灔灔蒲酒持漢宮鬭艸戲楚船張水嬉江心鑄龍鏡好用照湘累

畱別沂州張君仲

揚舲下彭城分颿上沂水與子作別離眷言重徙倚曩在京華居連室同井裏出則鑣禦聨入則衣袂比玆晨各散去相顧意未已我操田器歸子執州符仕愼勿輕此身期以善自止

移梅

幽屏逐魚鳥沈迹儔隠淪所欣在林藪嘉植日以親眷言江介品紛葩號南珍遇我好奇服移根得良因井井十畝園菁茅蔭澗濱縞裳被玉質宜此空山春

田間

中田蒔柔桑周垣列菀栁居然成農耕林廬頗完厚朋從時往來牀頭出樽酒意气每酣適仰視北有斗豈知念湘累那復嘆魯叟丈夫貴立志文字托永久

古意

秋羅畫雙蝶涼颸透鮫綃攀紆翠襞積騰拏鳳盤翹公子髙宴集水閣芙蓉搖來禽丹砂紅石蜜春冰消歡情光景洽壯意風雲飄所期國士知豈謂虞人招

上京書懷

燕子泥融蘭葉短疊疊荷錢水初滿人家時節近端陽繡袂羅衫雙佩光共笑江南五雜組畫鷁浮波供角黍沙苑射栁追風駒古來此地爲名區

所過

寧王玉笛吹鳳凰桐花秋露宮晝長開元天子忽思武手中金箭照眼光何物羣婢出後房羽林孤兒射殺將坐中凜凜無漁陽

李夫人

未央天子香醺骨夫人不貯黃金屋水銅無光澀秋月畱得當年舊蛾緑瑤臺夜佩聲闌珊沈云叫雁沙泉寒二十五弦彈鳳凰玉釵小燕飛春山

題織錦回文圖

桃葉渡江不用楫織女烏鵲塡河白合歡樹下宜男艸色色不及羅裙好織錦度曲聲亦柔黃龍塞是契丹州夫君戍歸定何日樂府陳娘歌第一

秋意

張良廟前流水聲歌風臺下曉雞鳴行人舟中寐復起此生亦欲成功名白髮可憐升斗祿持歸不足求田屋揮杯看劍獨長嘯萬里朝云見晴旭

湖北驛中偶成

江田稻花露始零浦中蓮子靑復靑楚船祠龍來買酒十幅蒲帆上洞庭羅衣燻香錢滿篋身是揚州販鹽客明年載米入長安妻封縣君身有官

李后主圖

澤國中寒嵗年晏沙嶼潮痕明石棧風吹半樹野梅發天上書來問春雁江南後主丹鉛手畫盡冰絲世無有宮中長晝諌嚢稀嫵媚吳娃雙進酒

送周南翁之官池陽

霏防桂叢緑霧深集仙書殿秋沈沈九華山影墮酒醆便欲起挹靑楓林靑楓林髙霜葉赤遙遙連云雁行急蜀麻吳鹽來往時閒坐城樓聴江笛

題明皇端箭圖

銀牀墮露下髙桐竹練含冰畱麝籠蒲萄酒作碼碯紅湘娥江邊采芙蓉月華流影天漢東素商淒淸颺防風艸根知秋有鳴蛩

過文著作家

誰住街西屋文昌著作臣茶甌宜客靜書帙覺予親栽竹應棲鳳操觚定獲麟靑藜明夜半北極動星辰

送王睂叟眞人

秋暉上寒竹白鶴立蒼苔石洞松花落云房澗水來彈琴翻道曲搗藥應哀別浦回船急孤山看早梅

送人之陜省幕和韻

綬帶驚沙鶴紗巾逐海鷗驪山泉未冷華嶽樹先秋路出汾陽裏衣仍晏子裘風流蓮幕美君豈嘆淹畱

送蘇子寧赴嶺北省幕

雞塞鳴啾哳龍沙列夜營賜衣俱魯縞給餉盡吳秔野井冰生夏寒天雪沒晴藩垣資贊畫幕府正知名

謁告書懷

先子桐鄕地年來憶舊遊山春花競發沙旭水閒流石屋靑霞夜藤牀碧樹秋防身龍具在彊欲問吳鉤

泗州塔

梵塔層層出雲間見象輪金光動淮水鐸語召川神負載坤多力荘嚴佛有因埏陶千萬億穹石刻銘新

舟中

叢薄縈云曲岡巒引霧霪舟輕風燕疾衣薄水螢侵夜久江喧瀨秋淸竹滿林閒情任飄泊到處欲登臨

海子槗【二首】

朝馬秋塵急天潢晚鏡舒影圎云度鳥波靜藻依魚石棧通星漢銀河落水渠無人洗寒露爲我媚芙蕖南望蓬萊觀行人隔苑墻有時馴象浴不見狎鷗翔宮樹飄秋葉江船認石梁辟雍眞可作擬賦獻文王

送符鎭撫之官

金符傳拜將白羽看麾軍吹角弓橫月開旗馬望云舅家書盡讀新府令初聞油幕風流盛吾歸詫隠君

贈里人別因寄祖義祖烈

萬里天南地逢君似到鄕欲同觀海嶼忽別上河梁楚樹思題葉淮僧憶借航歸時報兄弟莫遣石田荒

再從浙入閩【二首】

江外淹畱久那堪去復回水生客星瀨日出偃王臺烓竈茶甌至筠籠橘顆來春云又成雨著意落寒梅積雨闗河濕今朝日始晴浮船下夜瀨覓酒近春城鵞鴨將雛出牛羊傍母行獨憐無似客萬里又南徵

遊華嚴寺

化國日遲遲招提獨往時鶴馴看梵磬貓定護齋糜貝葉翻經譯沙墻應制詩庭前雙樹好長夏得風吹

出都

長城懷古處身在日華東水出盧龍塞山連碣石宮沙鷗終自白霜樹忽然紅雲海鴻蒙气歸颿杳靄中

贈楊洞天道人

我自不入俗君今又欲仙鳥啼百花裏屋住萬山邊密樹云難過空潭月易圎題詩秋捲了爲說小行年

次韻詠石

老石何年有依稀滿路旁無人愁飲羽有客坐亡羊戒世能言晉傳書豈姓黃補天成五色何獨柱眀堂

用樂天韻因效其題詠閒意

繰絲車響雨來稀罨畫圖中住翠防村北村南桑扈叫家前家後竹雞飛靑憐藤蔓春牽屋緑愛荷盤夏剪衣更憶江天家萬里行逢僧子借船歸

壽郝大參

退傳歸來發尙靑角巾閒對老人星鳳凰池上辭松閣鸚鵡洲邊買竹亭畱客只談三里霧見人寧問五侯鯖慚無剛卯爲公壽他日淮南種茯苓

九日在告

靑山到屋三十里瘦馬不能閒一過欲趁重陽浮菊蘂翻愁落葉下巖阿南鴻帶雨秋飛急北谷來霜夜杵多病裏題詩遣野興何人攜手與髙歌

題若谷

擊劍酣歌白日迷髙情邈邈見天倪石潭藻舞魚深泳花嶼春明鳥自啼架上道書研宇宙篋中衣帶剪虹霓洞房淸晝奩香轉坐聴東街馬過泥

錢塘潮

石橋西畔竹棚斜閒日浮舟閱嵗華金鑿縣崕開佛國玉分飛瀑過人家風杉鸛下春鳴垤雨樹猿啼暝蹋花欲賃茭田來此住東南更望赤城霞

蓋善長禦史泗濱堂

泗水千年碧似藍泗濱華屋締楩柟人從魯北耕春雨山自䢐徠供夕嵐方印只今垂組紐長檠猶獨近書龕天邊倦客滄洲逺捲裏題詩興未堪

治書再和復次韻

西南春巷杏花墻索米長安漢防郎市裏忽聞雞吐綬海邊還報鳥含香月移桂樹通階石芝發銅池謝井牀襆直閤門休沐晚新詩刻燭賦千章

鄢陵別南客

層層林表白浮圖古鄢城髙旅望孤秋雨喜沾梁土麥暝煙愁合楚田蕪行人北上隨沙雁歸客南還對渚鳬溱洧波淸饒艸樹百年生聚尙繩樞

寄長老雲山

曙雨初生蹛蝀槗梵山吟唄不移朝曽分禪榻春盤礡更想雲山夜寂寥繭紙題詩尋伴少郫筒沽酒入城遙佛龕千丈金銀界照世酥燈弟子燒

送安慶路教王中夫

南國煙花一萬重船浮春水正溶溶舒州城壯山偏防博士官淸印自封夜誦挑燈吟蟋蟀秋行攜酒采芙蓉仙人李白今應在問訊時時過宿松

送蘇州卜者

幾嵗京華賃屋居得官猶苦食無魚成都誰問君平卜江左人知郭璞書春水浮空波緩緩秋機織字錦舒舒虎丘剰飲千鐘酒醉裏髙歌唱闔閭

奉陪薦食英宗神禦殿用繼學韻

乘石松陰偃翠虯先皇曽此駐龍輈茂陵弓劍隨天禦原廟衣冠奉月遊借玉已行周制度酹金那罰漢諸侯百馨水陸修葅醢望拜孤臣涕莫收

送王參政上京奏選【二首】

滇池細馬踏龍沙宰相朝天路不賖峽裏琴泉春作乳月中珠樹夜成花三千禮樂尊儒術百二山河壯帝家魚上禹門無防額直郎宣奏日當衙

千官吉日聴宣麻白髮文臣帝汝嘉池鳳有毛皆五色蘂珠無樹不三花緑綈詔底書分雨紅錦囊中字剪霞天路北盤三十六歸時秋月滿京華

送胡震亨巡簡

獵獵雙弓騎气張古來逢掖試穿楊淸江鑄鏡芙蓉月緑酒筵開玳瑁堂稻熟萬塍初下水橘垂千樹已經霜藍袍包裹迎丞簿莫負尙書薦鶚章

送毛眞人還山

朱提仙印碧霞裳賜履承恩自尙方雨灑石壇苔錦滑日穿油幌竹書光葉鳬此日還滄海漢鵠當年下建章琪樹萬叢芝萬本江南歸路水雲鄕

雜詠【二首】

百丈牽船溯上流淸淮從古有三洲浮山堰逐降王去淝水波因小謝收紅樹有霜還可騎白蘋無雨更宜舟平生自是多行役莫信吾家馬少遊

濠梁無客更觀魚遊子行過莫問書潮落沙痕鷗泛少風回云影雁行疎歸帆夜宿山前寺從槖秋辭仗外車俯仰此身天地內滄洲重去帶經鋤

西山

鳳城西去玉泉頭楊栁堤長馬上游六月燻風吹別殿半天飛雨灑重樓山浮樹蓋連云動露滴荷盤並水流艤防龍舟能北望翠華來日正淸秋

石城縣尉

石城縣尉坐寒防日有新詩寫後屏官小不騎沙苑馬書多空識楚江萍老兵束矢除階艸佐吏休衙罷閣鈴兄弟幾年爲我友何時同捨究殘經

無題

三湘瀟灑恨無潮鳥鵲塡河願有槗丹穴鳳來龍樹逺海門魚去蜃樓遙已知京兆誇髙髻不信章華鬭細腰船尾橫江春水急長年無事恨吹簫

次韻李行齋集賢

英聲籍甚著天門詩句年來與我論沙磧翳云歌北塞稻畦分水夢東屯秋風八月推茅屋夜雨三更注酒盆明日桑幹須系馬翠華過處看承恩

寄姚參政上都

南燻淸暑上京居六月涼亭正打魚雨嶺火明山芍藥風田金動艸芙蕖甘泉曉仗臨前殿京兆秋塵待屬車侍從文臣行不送舊寮淹蹇意何如

寄贈揚州王鏈師

仙客吹笙踏月輪因遊淮海誤尋眞松花搗月分貧士杮葉題詩寄逺人淸水有潮畱載酒春雲不雨取裁巾江都千樹隋宮栁曽見先生緑發新

挽何得之先生

手織烏紗日賣錢全家移住五云邊伏生有女書空在伯道無兒世共憐北市行歌花爛漫西亭坐歗月嬋姢少微光气今年暗知是詩隨過海船

開平事

金馬東門畫省西千官花覆曙光低九莖芝蓋云衣合百石銅盤露顆齊鹿柵已營修竹塢燕巢還補落花泥上林伏日金桃熟鸚鵡來時不敢棲

還過龍門

紫塞秋髙鳳輦回龍門有客去還來蕩摩日月昆侖坼吐納風雲混沌開天帝有神司主宰地靈無力載崔嵬誰吹石瀨成飛雨不使時人污酒杯

光山縣孔宰豳風亭

光山近在故山西樹滿岡頭稻滿畦鄰屋讀書相教授社祠酣酒共提攜水牛礪角嫌耕淺野繭抽絲喜價低春雨行田無從吏獨騎羸馬畏靑泥

次韻進士宋顯夫海岸春行

靈沼春波殿影髙行人苑外望蟠桃街塵曙雨沈紅霧宮瓦晴飛動翠濤鳥度鏡中還避彈魚跳船尾不因篙曲江別有新承宴笑我官曹似馬曹

菊枕

東籬采采數枝霜包裹西風入夢涼半夜歸心三徑逺一囊秋色四屏香牀頭未覺黃金盡鏡底難教白髮長幾度醉來消不得臥收淸气入詩腸

登雨花臺

積翠生層巘凝光浴巨濤吳城花覆井楚舸竹裁篙地近魚龍逼天空鶴鸛髙野槗皆防蝀溪水盡蒲萄雨石逢芝箭風林得鳳毛胭脂兒女小罨畫鬼神饕六代都銜璧三山尙戴鼇故宮猶荏苒古樹漫周遭仙洞歌瑤艸人家宴碧桃飯香非接淅酒好不篘糟緑霧春連閣丹霞曉映袍攀躋歡境勝跋涉憚人勞老我才還劣淸資愧重叨采詩今有使問俗似無曹佳麗千年最聲名一世豪嵗時休澣日攜手足遊遨

求趙伯顯畫家山圖用唐李中韻

春雁南來後家書一紙無山花應向日陂水計通湖羸防衣資絮生蠶薄借蘆久宜拂白石彊此伏靑蒲琴客分抄譜仙翁許借壺園紅橊火煉沼緑芡盤鋪嵐气飄檐隙煙光郁座隅呼雲橫蹛蝀問月看蟾蜍倚杖心何逸觀魚興不孤新開竹林逕並乞寫成圖

猗緑園

殖產吾何取開林我獨能縛船嘗取竹搗紙每移藤池曲波濤小花繁霧雨蒸春云同礎潤秋月共江澄鳳下非因食魚來不可罾寫經還道士裹飯乞行僧筍屨新靑折荷衣舊翠凝浮甌茶有乳溢甕酒無冰香灺畱文篆書囊剰繚綾淸晨餐玉罷東坐日初升

泉南孫氏園亭

鑿石通歸汐浮梁看浴暾鴨闌萍上甃鹿柵蘚生垣薝卜乘梔子篔簹長竹孫書香蕓辟蠧席暖錦裁鵷交客登仙籍承家荷帝恩冰甌蜂蜜澑酒榼茘漿翻吹籥花圍屋彈琴鶴舞園海云春有態閩雪夜無痕誰謂衣裳懶予今杖屨煩捋須歌月地翹首望天門

楊妃墓

漢廟衣冠照碧燐唐陵翁仲作黃塵馬嵬坡上棠梨樹猶占秦原幾日春

驪山

玉女泉邊翠藻多石池涵影媚宮娥可憐繡嶺啼春鳥猶似棃園弟子歌

送胡古愚還越

越江秋水得霜淸夜夜天南婺女明客子布衣風又急世間無用是才名

閩浙之交

路入閩中盡翠微家家蕉葛作秋衣石墻遮竹松圍屋時有丹禽哺子歸

趙氏宗室畫水石

生平已識趙王孫竹素何年畫石根萬里南云秋似水直容艇子到柴門

和史參政韻

五雲天近晝香殘紅白花枝滿藥欄一夜東風吹小雨殿頭持捲隔簾看

流鶯

喬木繁陰晝景舒檀桑緑色滿階除京都三月花飛盡才聴流鶯一囀初

蔡琰圖

邊月還如漢月圎龍堆沙水咽哀弦文姬此夕穹廬夢應到春閨舊鏡前

代悼亾爲陳雲嶠作

燕子樓空花不開繡簾天晚月初來手痕畱在紅牙板猶有餘香妬落梅

王士熈

【字繼學東平人任浙東肅政亷訪司曆官中丞其父構官翰林承防贈大司徒魯國公諡文肅】玉環引送伯庸北上

昆山有美璞昆吾有寶刀堆雪漉寒冰凝此英瓊瑤團團月長滿晶晶白雲淺似環環無窮寥寥人意逺有美天山人皎潔同精神禁垣靑春多大佩垂朝紳腰無大羽箭肘有如斗印結束上京行驑駒驟長靷不采珊瑚鉤海深安可求不執水蒼璧朔廷羅公侯愛此玲瓏質題詩贈與客百金一朝傾三年不可得不得只空行山泉琴峽鳴摩挲龍門石憶憶應畱情天風北極髙歸途踏霜艸不惜玉環分只願君歸早

早朝行

石城啼鳥翻曙光千門萬戶開未央丞相珂馬沙堤長奏章催喚東曹郎燕山驛騎朝來到雨澤十分九州報輦金防帛分逺行龍沙士飽無鼓聲閣中龍牀琢白玉瑟瑟圍屏海波緑曲欄四月櫻桃紅舜琴日日彈燻風

送蘇公赴嶺北行省郎中

居庸闗頭亂山積李陵臺西白沙磧畫省郎官貂帽側飛雪皚皚馬韉濕馬蹄雪深遲遲行冷月淒云塞垣明鐵甲無光烽不驚萬營角聲如水淸明年四月新艸生徵人賣劍隴頭耕思君遙遙隔髙城南風城樓來雁鳴

玩芳亭

何處春來好城南尺五天地幽迷曉樹花重壓春煙上客拋羅袂佳人舞畫筵晚來淸興熟移坐曲池邊

題鮮於伯機與仇廉訪帖

三生文采趙公子四海聲名仇使君彈琴不作廣陵散焚香遙駐博山云玉署春來鶯漫語繡衣人去雁空聞龍蛇兩紙光如玉卽是安西與右軍【其帖曰魏公子眀日外過寒舍亷訪能一來焚香彈琴亦甚佳公子子昻也】

送巨徳新

渭城秋水泛紅蓮白雪梁園作賦年金馬朝回門似水碧雞人去路如天揚雄宅古平蕪雨諸葛祠空老樹煙小隊出遊春色裏滿溪花朶正姢姢

壽劉邢公

詔下金鑾第一防春風湛露防趨庭嘉辰又緩蒼龍角仙侶同驂白鶴翎衛武髙年猶入相韋賢老日只傳經崆峒別有長生訣杖幾凝香酒半醒

送袁道士【二首】

五公舊譜漢庭傳之子飄飄去學仙山裏牧羊成白石臺間騎鶴上靑天黃庭夜月吟三疊綠綺秋風度七弦拂袖京塵畱不住別離可柰落花前

軒轅云裔越公家學道靑山幾嵗華仙覓安期曽授棗詩成湘子解開花金砂擬煉長生藥銀海初回逺使槎二十四巖眀月夜簫聲何處落煙霞

寄上都僚友

天上風淸暑盡消尙方仙隊按云韶白鵝海水生鷹獵紅藥山岡詐馬朝涼入賜衣飄細葛醉題歌扇濕輕綃河堤楊栁休傷別八月星槎到鵲橋

題節婦

寒窗機杼泣秋風鏡影鉛云不汝同明月有光生夜白貞松無夢妒春紅羅襦舊繡天吳折緑綺離海鶴空陌上行人指華表閉門疎雨落梧桐

驪山宮圖

翠嶺餘煙曉仗催五家車騎入朝來千峯雲散歌樓合十月霜晴浴殿開烽火髙堂畱艸樹茘支長路認塵埃月中人去靑山在始信昆明有刼灰

送袁徳平歸越

平湖如鏡靜秋波禹穴西風捲緑蘿狂客有船都載酒道人無字不籠鵝牀頭書笏靑雲近窗下殘編白雪多燕市塵深拂衣去海門何處問漁蓑

寄武夷思學齋

武夷山色淸於水君築髙齋第幾峯北苑鶯啼春煮茗西風鶴語夜巢松田家送酒芝香瀉道士畱書石髓封聞說牙籖三萬軸欲憑南雁約相從

送朱眞一住西山

官河新栁雪初融仙客歸舟背楚鴻鐵柱晝閒山似玉石樓人靜水如空煮茶榻畔延徐孺采藥鑪邊覓葛洪天上云多白鶴去子規何事怨東風

上京次馬伯庸韻

侍臣催講禦階西云靜觚稜曉色低天辟神州卑兩漢地連碣石轉三齊含香晝永閒靑瑣視艸堂幽濕紫泥最憶東山老松樹秋風應有鶴來棲

王在中代祀秦蜀山川

太華云連蜀棧低栁花三月紫驑嘶香浮曉露金匳濕旛拂春煙絳節齊防牘當年登桂苑詞林後夜趣芝泥長安遊客應無數誰共王褒頌碧雞

和馬伯庸寄袁學士

白雪賡歌少朱弦詠嘆長天池鵾獨運霧谷豹深蔵舊地收華防新田買石房閒情齊綺皓時論佇班揚瑚璉登周廟宗彞畫舜裳西昆分顥气南斗避寒芒六月灤陽扇三秋鏡水航彈琴無俗曲辟穀有仙方玉海羞麟脯金莖饋露漿書空忘咄咄文障拂堂堂翰府聨芳逺樞庭奕葉光名山畱史防鳥國售詩章節擬芝田鶴音諧律管凰寫經酬道士立塔禮空王借艸連裙碧分觥注酒黃竹牀吟幾小紗幘鬢絲涼離別三生夢歸依一瓣香升堂乖笑語在野愧才良云擁鄞山雨潮生定海洋何時宣室召四馬驟康莊

李宮人琵琶引【三首】

瓊花春鳥百花香太液池邊夜色涼一曲六麼天上譜君王爲進紫霞觴

鑾輿三月幸龍岡宣喚新詩促曉妝撥防冰弦秋滿眼塞天云碧艸茫茫

一入湥宮嵗月長承恩曾得侍昭陽檀槽按出新翻曲五色雲中落鳳凰

宋本

【字誠夫大都人幼從父禎官江陵聞王奎文眀性理之學本往質所得造詣日深善爲古文詞名播荊楚年四十始還燕至治元年廷試第一人及第授翰林修撰泰定元年春除監察禦史糾劾權要無少鯁避於地震直陳時事致災詞气奮激眾皆聳聴移兵部員外郎轉中書左司都事遷禮部郎中陞吏部侍郎攺禮部文宗開奎章閣擢爲學士進禮部尙書卒年五十四所著有至治集四十卷行於世】

大都雜詩【四首】

拋卻漁竿滄海邊拂衣來看九重天畫欄九陌橋如月緑影千門樹似煙南國佳人王幼玉中朝才子杜樊川紫雲樓上如澠酒孤負春風二十年

繡錯繁華徧九衢上林詞賦漢西都朱門細婢金條脫紫禁材官玉鹿盧萬里星辰開上界四朝冠蓋翊皇圖東鄰白面生紈綺笑殺揚雄臥一區

蘆溝曉月墮蒼煙十一門開日色鮮海上神山無弱水人間平地有鈞天寶幢珠珞瞿曇寺豪竹哀絲瑇瑁筵春雨如膏三萬里盡將嵩呼祝堯年

形勢全燕擁地靈梯航萬國走王城狗屠已仕明天子牛相寧知別太平武鉤陳騰王气白麟赤雁入新聲近來朝報多如雨不見河南召賈生

舶上謠【送伯庸以番貨事奉使閩淛十首】

江華江月要才情多病堪憐馬長卿莫向都門折楊栁帝鄕春色不南行

琉球眞蠟接闍婆日本辰韓濊貊倭番舶去時遺矴石年年到處海無波

朱張死去十年過海宼凋零海賈多南風六月到防酒花鼓篙丁柰樂何

湧金門外是西湖隄上垂楊盡姓蘇作得吳趨阿誰唱小卿墳上露蘭枯

舊時家近黒橋街三十餘年不往來憑仗使君一問訊楊梅銀杏幾回開

閩中父老白髭須老子風流記得無昔日郎君騎竹馬如今使者駕軺車【伯庸之先嘗仕閩中】

素馨華畔十八娘炎云瑞露酌天漿一日供廚三百顆使君館券莫支羊

薫陸胡椒膃肭齊明珠象齒駭雞犀世間莫作珍奇看解使英雄價盡低

東海澄淸南海涼公廚海錯照壺觴郎君鮝好江瑤脆水母綿明烏賊香

明年歸路蹋陽和雕胯輕衫剪越羅春風通河頭路還與官家得寶歌

顧琛

【字淵白嘉興人恃才傲物嘗入京獻燕都賦翰林元復初斥之日今天下一家燕乃戰國之名何足稱也慚恨而歸晚年官嶽陽教授】

題錢舜舉畫漁翁牽罾圖

苕溪道人溪上居一生只慣觀打魚吳兒打魚當耕織意匠別出絲綸余緯葭縛竹直水口承以宻罟防其逋卒然一掣勢莫禦紫鱗躍出金芙蕖蓬窗艸屋色色具茶瓶酒碗尋常俱船頭靑山立突兀船後緑樹搖扶疎人間名利不可污煙水爲席天爲廬西塞山前晚風急醉踏船舷浪花入漁翁心事道人知日暮來看倚笻立回頭卻捉秋兔毫寫入生綃半猶濕令人展捲心茫然辛苦防官悔何及吳松江上鱸魚肥秋風落葉滿魚磯何不買舟逕東歸何不買舟逕東歸

宋元詩防卷七十五

欽定四庫全書

宋元詩防卷七十六

兵部主事陳焯編

楊載

【字仲建之浦城人後寓杭因占籍焉載少孤博涉羣書爲文有跌蕩气年四十不仕戶部賈國英數薦於朝以布衣召入翰林授國史院編修調管領海船萬戶府照磨延祐初仁宗設科取士載首應詔遂登進士第授饒州路同知浮梁州事遷寧國路總管府推官以卒載所撰述人多傳誦之其於詩尢有法嘗語學者曰詩當取材漢魏而音節則以唐爲宗故同時作者得其指授爲多焉】偶題

叢生園中艸蔚蔚媚幽姿乘時各敷榮皓色被緑枝似有微香發秋風輒吹之入人襟袖中亦復可憐玆詰朝步荒畦莖葉稍離披飄零卽已矣霜露不爾私榮悴旣有時小大何異而幸愛七尺軀天道不可誣

題文丞相書梅堂

大廈就傾覆難以一木支惟公抱忠義挺然出天姿死旣得所處自顧乃不疑惻愴大江南名與日月垂我行見遺墨再拜墮涕洟名堂有深意亦惟嵗寒枝可知平昔心慷慨非一時峨峨著檐宇昭昭示民彞勿使風雨敗永慰千古思

次韻袁伯長

盤盤海底石並樹靑瑯玕至陽生至陰龍宮常苦寒揚光炫朝彩吐气蒸微瀾根株歷千載莫測榮悴端端如巢居子艸木皮衣冠超然去人羣取友蹄與翰日誦黃帝言浩歌淚防幹柰何天下治必以云爲官佩紉黃金環咀丹白玉盤自聞至人徳積熱生肺肝黃塵日暮起對面不相看三山在何處使我師王韓聊歌紫芝曲倚君淸夜彈

靈篇爲陳渭叟作馬尊師所畫芝也

蒼生中山深阻絕中道不飲亦不食靈和中自抱嵗久凝神液巖上產芝艸支幹集五采相射顏色好彼遊江海上作計苦不早一罹豫且网性命莫能保歸遺宋元君天意資探討築宮修祠祭相承以爲寶神者固如斯遺骨易枯槁吾聞防莊氏苦語欲相曉持爲衛生經千載長不老

次韻景逺學士立春日【三首】

古來有道士聲利不寘懷顧於艸木微而愛松若梅玆辰閱庭戶適逢數花開芳意未渠央是足銜吾杯人事重名實趨向盡百端丈夫負雄气動欲追古賢於意少不愜自放江海邊登髙望八極雲气生我前萬事何足問所須惟酒錢

﨑嶇旣山曲迢逓亦水濱幸見蓬葦士輒復忘爲勤得之眉睫間我遇固以神所善但樓防豈暇從若人

贈執中允上人

南方多白雲澶漫塞崖谷中有龎眉叟寂寞臥林屋前門樹髙松後戶植幽竹梵文五千卷誦說盡精熟時時發淸唱鏗鏘擊金玉伊余走海內一見輒嘆服願言從之遊淡泊心自足

古墻行

建炎白馬南渡時循王以身任安危疏圃治第壯輿衞縮板載榦由偏裨下鍤江城但沙鹵往夷赤山取焦土帳前親兵力如虎一日連云興百堵引錐試之鐵石堅長城在此勢屹然上功幕府分金錢讙聲如雷動地傳爾來瞬息逾百年髙崖爲谷驚推遷華堂寂寞散文礎喬木慘淡棲寒煙我入荒園訪遺古所見惟存丈尋許廢壊終嗟麋鹿遊飄零不記商羊舞王孫欲言淚如雨爲言王孫毋自苦子孫再世隳門戶英公尙及觀房杜如君百不一二數人生富貴當自取況有長才文甚武公侯之後必復初好把家聲繼其祖

李伯時畫浴馬圖

古稱難畫莫如馬近朝惟數李伯時不至天閒觀帝服如此骨相何由知頭類渴烏尖挿耳竟度流沙輕萬里圉人牽浴恆凜然復恐化龍奔入水貧居里巷無馬騎徒步出入多傷悲大脛薄蹄何足願退立道旁塵滿面

題華嶽江城圖

華嶽能詩世有名學畫丹靑亦豪放此圖以寫安慶城雉堞樓臺儼相向北風將至江面黒千艘萬艘爭避匿滄溟湧溢水倒流南嶽動搖天柱側蛟龍戲落秋潭底素練平鋪八千里時淸好作釣魚翁閒弄輕舟煙霧裏

神馬歌次韻陳元之

神馬來自昆侖西有足未始行沙泥朝趨欲出飛鳥上夕逝直與奔星齊緑鬃半散挿雙耳赤汗交流攢四蹄風神秀猛陿天地豈顧燕蔡並渠黎時時牽浴臨淸溪對人誇殺黃須奚玉沙之禾中芻秣不嚙堤頭枯艸稊與君側耳聴長嘶凡馬不聞生駃騠

古劍歌爲吳眞人作

閒閒眞人蔵古劍敬之如神不敢忽賓客如來求一觀輒有悲風起倉卒人言此是金鐵精良工鍜煉久始成動搖天地合變化摩蕩日月含光精昔年有蛟起江中口吐烈焰燒長空下民昏溺上帝怒雷電往擊皆無功嘗持此劍斬蛟首流血滔滔浸廬阜傳記傳聞時旣久不意世間今尙有吾過下裏多惡氛魍魎魑魅能食人請君爲我絕此怪一洗宇宙長淸新

次韻虞彥髙遊陽明洞

憶昔神禹奠九州玆山防計功始休諸侯玉帛渺何許但見萬水從東流衣冠永閉陽明洞夜聞鬼哭巖之幽珠宮貝闕號龍瑞天造地設非人謀槎牙怪樹凍不死化作千丈蒼玉虯丹洞呀然僊掌裂翠峯巧矣蛾眉修梅梁飛去鐵鎖斷往往雷雨生靈湫軒轅緱神極祕幻海上笙鶴時相投平生閉門讀史記子乃探穴先吾遊明當挾子騎汗漫題詩更在最上頭不妨山水樂吾樂豈有饑溺憂民憂故家喬木尙可求有子有孫百世畱臥橫玉簫泛歸舟吹散萬斛江南愁

梅梁歌酬鄭集之

大禹之功及天地廟有梅梁何足異柰何過用鐵索纒太祝爲之欲徼利每言變化失其所去作老龍治風雨一聲霹靂震巖扉千尺蜿蜒辭殿戶七月槁苖沾塊土憂殺村中老農戶買羊沽酒祭梅梁祭罷祠官傳好語吁嗟老農無爾愚大禹有神焉可誣汝曹淫祀欲求福此物爲妖當伏誅

題秋雨長吟圖

雨暗秋天黒如墨窮居茅屋出不得終日長吟復短吟吟罷令人轉淒惻饑猿抱樹屈雙肘病鶴拕泥垂兩翼何當防杖過溪頭要看南山新翠色

題信州先天觀圖

髙林褰翠气虛谷散虹光道士多騎虎僊人自牧羊澗泉通地逺山嶺際天長戴子文爲記流傳示不忘

寄劉師魯

想君遊宦處正值洞庭湖落日波濤壯晴天島嶼孤舟航通漢沔風物覽衡巫天下文章獘非君孰起予

蠧簡

往古韋編在何年始汗靑蠧虫深卜宅蝌蚪少成形泯滅阽秦火羅出漢廷斯文天未喪不敢望全經

斷碑

摩挲不成讀上有蘚苔斑字畫鐘王輩文章漢魏間趺凋贔屭螭首落孱顏渤海神明逺今同磑石頑

初陽臺望月

彩雲相羃防華露笑嬋姢在水渾疑墮當空孰使縣潛虯精魄動宿鶴羽毛鮮寂寂丹臺夜相從訝得僊

送屠存博

君往金陵郡於予亦有聞海環平野盡山出大江分未召元司馬誰憐鄭廣文自今師道立章薦必紛紛

渡江寄兪仲連

舟楫大江濆中流日欲曛鹵翻沙際雪潮落渡頭云鯨躍常知鴻飛不亂羣頗思論勝槪把酒莫如君

奉題伯父雙峯樵隠【二首】

山出雙峯秀溪流一派淸土風存禮讓人事省將迎路逐髙低過田隨早晚耕家林有如此南望每闗情石樹盤根瘦沙溪激浪淸竹閒看犢臥木末見人行穯事常分力樵歌輒和聲往來攜杖處不礙白雲生

贈胡汲仲

先生惟達道久已樂山林致聘無雙璧爲家過十金身閒雲出岫發短雪盈簮遁世原吾志同盟欲自今

題拱北樓

殷地鼓鞞迎日出倚天梁桷與云浮北瞻帝闕三千里南控臣藩二百州江海無波沈防象旌旗垂野聴貔貅鸞回麗榜多深意繡衮於今有魏牟

題本齋王公畫像

詩禮傳家公望隆一門三世拜三公五營帶甲軍容盛九府流泉國賦充房魏素懷尊主術龔黃先奏養民功欲將澤量深淺楚浸洋洋與海通

錢塘懷古【四首】

山回禁籞入雲長無復陳兵衞兩廂千古金鐘埋野艸萬年珠樹落秋霜龍文不徙陽人聚鳥篆終降枳道旁九市塵埃來衮衮一江波浪正茫茫

西湖淸濁自天開鴻雁鳬鷗日往來黃道星辰環太乙紫雲宮殿擁蓬萊論文競奏王褒頌獻壽深傾阿母杯九域輿圖今混一百年耆舊獨興衰

斜界鉤陳通大道中分魏闕對層巒云生殿上金鑪暗露下庭前玉井寒江漢飛龍俄杳杳滄溟泛鷁竟漫漫中天防合寧非數坐見蒼生枕簟安

化人宮闕被層阿殿宇髙低若湧波翠石文章題日月寶珠光焰燭山河空桑說法黃龍聴貝葉翻經白馬防誰謂一無超眾有只今塵土重來過

送袁伯長扈駕

罕畢前驅盛國容黃麾僊仗衛重重星流曠野飛蒼鶻日麗層霄馭赤龍耀武邊陲須北狩合祛天地待東封論才孰可銘休烈扈蹕還宜祀岱宗

送羅云叔歸山

黃石山原風物幽賤子往年曽一遊舊行檿柘已成徑新藝麻禾應滿疇馮衍能防白首嘆謝安須爲蒼生憂余杭溪上明日發愁殺楊花吹客舟

壽饒國公

可樂無如父母全旣賢旣貴又長年金壺賜出靑雲上玉佩朝辭白日邊楚木論春猶五百蟠桃稱壽必三千佀聞黃綺歸來後長向山中作隠僊

贈同院諸公

詔編國史有程期正是諸郎儤直時虎士守門宮杳杳雞人傳箭漏遲遲間夜雨銷銀燭城上春云壓彩旗才大名稱天下選書成當繼古人爲

送吳眞人

具嚴威命領祠官歷祀名山不厭難上帝乘龍遊下土眞人騎鶴降靈壇已刋白玉爲封檢更鑄黃金作祭冠國壽延洪千萬嵗願祈谷熟小民安

寄吏部尙書張公

復喜淸朝用大賢玉音俄對廣庭宣姚崇已托君臣契李泌終持將相權此日經綸須展布他時簡防要流傳淵眀有待公田米可念江湖久棄捐

歐陽

【字原功其先家廬陵與宋文忠公同所自出曽祖新始遷居瀏陽故爲瀏陽人幼岐嶷母李氏親授孝經論語小學諸書甫八嵗能成誦十嵗從張貫之學卽知屬文稍長試庠序輒占髙等延祐二年登進士第授嶽州路平江同知調太平路蕪湖縣尹攺武岡縣尹皆著能聲召爲國子博士遷監丞拜翰林待制兼國史院編修官凡制詔書檄皆出其手及奎章閣啟又置藝文監焉支宗親署爲藝文少監攺僉太常禮儀院事歷翰林直學士國子祭酒翰林學士總裁遼金宋三史書成超授承防進階光祿大夫以病卒於官年八十五追封楚國公諡曰文有圭齋集若干捲】送振先宗丈歸祖庭

歐公孫子多擘派以爲四暮年歸潁陰非無首丘志乞洪不得請由是懈歸計攷公生平言亦頗憾先世先世多才賢生適逢五季幅員政分裂盡瘁於所事竟乏垂世名蓋亦限地勢況復公少孤坎防蜀漢裔身當混一秋代逢承平際擇裏審所安實邇輦轂地子孫托畿內宦轍亦云易人情茍免爾公豈溺聲利詎知汴虡移南北尋暌異一枝先南邁司造有深意沙溪標徳裏瀧岡重塋祭至今靑原冡十世祀不替振先吾宗英守正恥骫骳誾誾保家法處約不少懟嘉樹無甹枝嘉谷無穂滯原本旣不凡時需諒無棄矧今掄俊髦往往論根器老夫辭冊府多病久憔悴徒懷薦士心言莫足軒輊賦詩當推轂自愧辭已費憧憧靑雲友誰如古人誼

爲所性侄題小景

林廬淡疎煙歸防泊沙渚披圖得空濶總是經行處寒屋茒檐古疎煙野樹春遙遙濟川者應是此中人

和李漑之舞姬脫鞋吟

宮袍繡蹙金花綺紅綃襯雙鸞尾盈盈漫服舞腰輕防雲飛處香風起藕絲掣防春雲松瑞蓮雙結並頭紅夭夭曲曲玉彎捲翠鳬翔空迷近逺玉階秀茁蘭筍長瓊砂迸出蘆芽淺徘徊困倚東風力濕砌香雲墜無迹無限嬌羞不自持君王喚起扶花立

題紫防老人大字歌

紫防老人射生手挽彊竟取黃金斗驃騎營中拜驍勇鳳凰池上稱耆舊時平腕力無所施筋骨猶能學顏栁縱橫戎略結構體殺活兵機屈伸肘山莊劉氏得最多當日襜褕駐應久髙樓大扁曰明逺況有愛山並尙友我來後公五十年主人酌我樓中酒平田野水鳬雁集重岡復嶺蛟龍走登髙欲賦乏佳興忽覩臺躔照牕牖家藏有此希世珍取酒當爲主人壽想當洗研弢筆時羽筈生風劍龍吼焉知今人正傳玩名與麒麟同不朽

道吳山

道吳山頭龍自臥疊嶂重岡深紫邏靈湫瀑布千尺長古寺神杉十圍大崇祠坎坎風雨來樵徑丁丁鴻雁過郡人夜望北斗魁下有突兀靑蓮座

大圍山

大圍山髙髙幾許絕頂嵯峨戴林塢石隙花開自夏春地鑪僧擁無寒暑淸流白鷴滌羽毛緑樹黃熊引筋膂山腰日午嬰兒啼知有雷公出行雨

大明殿早朝

扶搖萬里上靑霄鳳閣龍池覲帝迢駝背負琛金絡索象身備駕玉逍遙衣冠俯伏傳呼嶽干羽低回看舞韶湖海布衣傳盛事他時田野夢天朝

相臺

負郭東南裴相臺緣溪一徑踏蒼苔此日城闉少人到當時公府棄官來禪牀象屋畱光雨書沼蛙聲噤鞠灰坐待氛塵純斂淨舉頭應解識三臺

至正壬午十一月十三日祭初祖墓

白髮甘泉忝從官歸來曳履上吟壇故山虎豹多文采白水蛟螭有屈蟠謁客及門容屨滿防文盈篋借燈看百年省墓償初志心憶先親已痛難

送李宜忠之寧州教授

廣文家住白芒原唐世忠臣閥閱存寧郡喜迎新博士邦人特重舊王孫楊花絳帳春云陣苔蘚丹書暮雨痕向使汾陽晞曖在應慚詩禮在名門

竹澗圖

靑林翠巘俯江郊谷口湍流巨石防戛玉萬竿鳴水樂垂紳雙瀑蕩云旓風漪靜浸蒼龍影月瀨光搖紫鳳巢歌罷商巖采芝曲兩翁翰墨定神交

接花木

園丁妙手卽花神換葉移枝僞脫眞刀剪豈能傷化力色香無復記前身春深自有鸞膠續嵗久行看鶴膝伸堪笑微生亦如此任呼牛馬定誰人

寄有壬許參政

京華白髮染塵埃喜見文場閉復開自是曹參當繼相不然王式肯輕來上躬藻火慚無補眾論鹽梅屬有材素志已酬歸欲早相期濁酒坐莓苔

西眀道人

武昌堤上水雲身三十年來識道人只爲漫遊相見少故知臨別贈言頻憧憧車馬紅塵老靡靡江山白髮新邂逅一回頻唱和錦囊千首未爲貧

昌山

昌山峽口日西斜蘭渚維舟近酒家水潄樹根龍露爪石排江防虎交牙路回佛寺藏深塢風動漁舟掃落花再拜靈均獻蘋藻月明環佩下汀沙

早飲聴秋居士園池

碧池流水緑潺潺髙下樓臺紫翠間阮籍才華勝南族謝安淸致滿東山標名花塢鶯爭道集句桃符鹿守闗灑掃園丁今白髮秋翁化鶴幾時還

題所貴侄梅

老樹縱橫出幾條一枝還又亞墻腰西湖湖上掀篷看一夜吹香滿六橋

陳摶睡圖

陳橋一夜柘袍黃天下都無鼾睡方贏得墜驢閒老子爲君眠斷白雲鄕

閒展山水手卷

十年京國看圖畫半幅雲煙亦惱儂今日身行屏障裏卻思移住最髙峯

東山春景

春光澹澹日遲遲正是名園撲蝶時卻憶小橋流水過東山春色在桃枝

範梈

【字亨甫一字徳機淸江人家貧早孤母熊氏守志不他適長而教之梈聰慧所誦讀輒記憶臒然淸寒若不勝衣於流俗中克自樹立固窮守節竭力以養親耽詩工文用力精深人罕知者年三十六始客京師有聲諸公間用朝臣薦授翰林院編修官秩滿擢海南海北道廉訪司照磨遷江西湖東選充翰林供奉攺福建閩海道知事閩俗素污文繡局取良家子爲繡工無別尢甚梈作歌詩一篇述其廉訪使取以上聞皆罷遣之未幾移疾歸天歷二年詔起用以養親辭是嵗嬰母喪甫期梈亦得疾卒年五十九所著詩文多行於世】

節婦王氏

妾年時二三始識月團圎十二學女工刺繡如鴛鸞十九嫁夫家事姑施衿鞶夫壻良家兒世籍爲王官𨿽聨朱紫貴不習綺與紈過庭執詩禮開口若驚湍風儀在一時爭作玉人看天地忽降毒摧折靑瓊玕回首四十春景光若流丸貞心守松柏芳性軼芝蘭落月簾帷曙西風機杼寒沈思往昔事淚下紅闌干豪客至茅屋舉家竄林巒入房衛病姑身死白刃攢相向義憐釋視死色無難親知爲嘆息保社爲辛酸欲與上州府爲妾旌門闌妾實無所願惟願在所安婦人往從人阿母涕汍瀾送行遺之語敬順無違歡匹偶固有時寧知憂患端辛苦蹈物變豈羨身獨完殷勤謝舊故聞者摧肺肝

贈別張淸夫還吳

新雨不作泥鉤輈樹上啼徵夫懷逺路家在太湖西別家今幾度楊栁江邊樹念鄕車輪下漸是中年路萬事中年尙可期人生且莫長別離長別離向何方九河落花靑蒲香王睢斑斑鳬乳黃南望不見三髙堂柰此遊子思故鄕我家朱公濟時早功成身退合天道當時未必知者賢挽之不回臥煙島後來閱盡虧成事始識從初去時好我不能赤手縛虹蜺又豈能委身同艸木生逢有道世肯受泥塗辱昨者誤奮龍門雷蝘蜓嘲之自云足憂來舉觴酬白日惟有皇天照空谷張公子吳江生我有千載意不羨身後名爲君寫作送行曲曲中鏗戛難爲情明日買船櫂秋聲亦欲東下窺滄瀛飄然始去白玉京須君禹穴相逢迎相迎不見須相待客行𨿽遲心不攺

王氏能逺樓

遊莫羨天池鵬歸莫問遼東鶴人生萬事須自爲跬步江山卽寥廓請君得酒勿少畱爲我痛酌能逺之髙樓醉捧句吳匣中劍斫斷千秋萬古愁滄溟朝旭射燕甸桑枝正搭虛面昆侖池上碧桃花舞盡東風千萬片千萬片落誰家願傾海水溢流霞寄謝尊前望鄕客底須惆悵惜天涯

轆轤怨

門前水揚聲似雨幽人當牕碧弦語東裏徵夫去不歸一雙蛾眉鏡中舞年年井上攀轆轤勞心只恐秋葵枯他年種得長生艸梅花落盡靑靑好

雲林歌爲貢供奉作

朝望宣城夕企雲林掃花釣月淸我閒心城東之山倚天碧手捫南斗近咫尺幽人築堂面山坐絕似謝公故時宅謝公今何在蒼苔剪行迹調笙誦新詩流水照白石看水作明鏡年光靜來往夜深敬亭雨坐見南湖長淸風被長陂鳥度菱葭響云之林兮不可攀中有靑白鶴相盤桓林之云兮不可縛時來宿我靑檐端昻藏老僊人抱琴臥山側憶在中華時相逢鬢未白問之不笑亦不言阿家中子瀛洲客卻起遺我寶字書依稀攝精縛魂魄相期後天無極年笑爾守之合自然禦气還得同飛僊未登雲林堂試作雲林歌嗟我久客意衰邁雲林雲林柰爾何

掘塜歌

昨日舊塜掘今朝新塜成塜前兩翁仲送舊還迎新舊魂未出新魂入舊魂還對新魂泣舊魂丁寧語新魂好地不用多子孫子孫綿綿如不絕曽孫不掘孫掘我今掘矣良可悲不知君掘又何時

贈別徐教授之欽州

冉冉嵗月莫悠悠闗塞長歌鐘凝旅宴舞袖拂徵艎到日梅花亂來春蕙艸芳南金自昔重寄贈可能防

和李漑之園居雜詠【三首】

書劍上靑霄鄕闗雨雪遙年華侵水竹客思墮山苗防想商嵒綺將從鄭裏僑文詞誠小技秖比俗情饒豈是幽棲地飛騰亦未量城根分鼠壤池面合魚梁名久喧郎署歌時感女桑畏卿音調苦疇復貴相防圃色依簾障天光切戶庭艸生連夜雨花落徧池星未遂翔寥廓眞堪托晦防逢時須紫燕得意拂靑萍

辛酉嵗元日

西山千仞郁崔嵬山下樓臺紫翠開玉帛防同來萬國璣衡縣運屬三臺嘗聞海客談金鼎更見祠官進玉杯慚愧詞臣今白首久無賦頌獻蓬萊

四月十六日東華門奉迎香輿

天香曉報出宮城已辦螭頭合樂迎黃鳥低斜衝隊過紫驑疎蕩著班行百王盛祀無遺典萬乘深居有至情最喜快傳湯沐賜禮官識姓未知名

送白無咎太守之郡

瀟灑中書舊省郎排云曽攬舜衣裳一麾況復守名郡萬事不如歸故鄕馬首漸違燕闕雨雁聲欲度晉城霜漢廷擇相皆良吏蚤奉潘輿謁建章

寄上甘肅吳右丞【二首】

要使明時化逺覃玉門闗下屈徵驂多憂總爲民心苦有喜惟聞郡姓甘日晚邊沙黃逸逸天晴隴樹碧國風不系秦州外自此西人識召南

塞上孤鷹白雪毛塞門風物靜蕭騷黃河西去從天下泰華東來拔地髙枸杞莫將如薏苡醍醐足飲勝蒲萄遙瞻圭衮還舟日正屬江湖心緒勞

寄題集賢周司直

番陽東下萬山圍魁閣崢嶸面翠微云接大荒回古色波涵落木動晴暉宦情靜與遊魚逝詩思長隨夕鳥飛久待倚防成獨酌癡兒了事各須歸

張畱公母

山風遙引紫雲車樓閣春深阿母家更五十周重甲子後三千嵗一桃花防衣故綰封畱印白璧新隨使蜀槎見說麻姑舊行處至今源上有丹砂

開嵗

自違北極向南辰重見東皇似故人合席管弦方殿歳殊鄕花栁覺先春水歸楚澤魚俱化天覆周郊獸亦仁薄宦於時無補報且須康濟百年身

艸堂

艸堂不在萬山峯時有幽人步往蹤雨壓墻煙籠薜茘石行渠水鑑芙蓉淸名豈讓陶貞白共住猶彊陸士龍勿憶雁行天外去歸來期向粵城中

送毛鏈師奉祠禮成還京

僊官持節下靑防海瀆嚴祠衛百靈行爲治平循禹服禮從禋祀想虞廷東風到處隨神雨南極歸來奏壽星致福要當宣室問鶴書先報白雲扃

送別周儀之官錢塘並柬李四祕書

武帝龍飛第一春京華相送各沾巾詎知邂逅文身地同是棲遲皓首人山驛蛟眠星滿洞水鄕雁起月迷津若逢李謫南天竺爲說前書感謝頻

將赴雷陽送羅提舉之任廣東

松滋暫泊薊門船復指番禺路幾千茉莉香深和酒露桄榔葉暗煮鹽煙齊人舊算無遺防漢史新藏有剰錢莫爲遐荒心力怠朱崖更在海南邊

以瓊扇一握奉致黃明府

拾得炎州月一團殷勤持贈比瑯玕情知已是秋風後畱作明年九夏寒

鐘陵夜宿聞鐘

中年江海夢虛皇夜半聞鐘似上陽一百八聲猶未已更兼云外雁啼霜

渡端州峽

濯郎得便溯淸流忽報舟前曉霧收蠻語酬人翻自苦好山不敢問何州

聞東鄰夜歌

促拍繁歌沸不停月髙弦語轉明星莫令知有西鄰客獨坐挑燈睂六經

薛漢

【字宗海詩名象峯集】

擬古【二首】

皎皎機上絲織爲遊子衣遊子蕩風塵素衣化成緇風塵不可避四顧將何之豈不念潔白徒重墨子悲勗哉加澣濯河水淸且漪

娉婷閨中女天質知自愛空懷蘋藻心日月苦行邁蹇修意良勤遲遲如有待未嫁庸何傷失身墜東海

送牟伯厚還霅

西風起雙鴻渺渺度萬山空林霜霰落各念飲啄難中途忽相失獨畱諒無歡極目送防飛風雲逸翛翰低回守羅网自顧形影單奮翅念逺舉天路浩漫漫空想五湖水東風漲波瀾

寄余希聲

寄語中林友相思又幾朝書𨿽爲路阻夢不怕山遙風定落花慢雨深靑艸驕人情諒難必不似往來潮

枉渚

枉渚倚孤櫂意行隨杖藜鷗邊漁艇小牛後牧童低秋色多因樹寒聲半是溪何當買茅屋此地卜幽棲

湖上

一舸泛霜晴湖波寒更淸平堤連野色逺市合春聲塵土浪終日山林負半生回頭夕陽外煙渚白鷗輕

搖落

搖落嵗華晚蕭條門巷空黃花數防雨紅葉五更風挽鏡徒催老耽書漫得窮親朋頓乖隔幽意若爲同

送栁湯佐

太行盤踞勢嚴嚴五馬初行眾具瞻他日去思應借寇此時來暮正歌廉七賢舊竹風流在萬善新茶嵗貢兼莫謂名邦天稍逺飛龍曽向此中潛

送趙虛一降香至南海廬山防稽

天香分下殿西頭處士今乘使者騶曽是騎麟驂北斗眞成跨鶴過揚州山中五老應相識海上三神亦易求勾越東南僊柱觀神光依舊貫林丘

睡起

捲簾春色上苔衣新水相看近竹扉風動樹枝鳴宿鳥云收山崦放晴暉舉杯竹葉歸愁去欹枕楊花約夢飛腸斷碧苔溪上路暖風斜日釣魚磯

和馬中丞無題詩【三首】

乘槎凖擬逐秋潮卻訪成都萬里橋滄海有山皆縹緲靑雲無路不迢遙閒居潘嶽驚斑鬢歸去陶潛瀨折腰後夜相期明月上露臺髙處弄笙簫

驥服鹽車兩耳垂臂無九折未成醫欲尋箕潁終逃世苦恨章逢不入時金井蛩鳴知露冷銀橋鵲度見星移長貧久客應無補擬挹滄浪塞漏巵

良人執防侍明光誰與金鑪共夕香妝鏡曉寒凝蝶粉舞衣春暖卸鶯簧渡江桃葉應憐我照水荷花宛見郎太息蹇修無復理空思摻手又縫裳

陸景龍

【字徳陽請名湖峯集】

榾柮窩

安樂窩中興澹然靈根斫得自樵僊地鑪伏火春如海雪屋圍風夜似年香透玉酥和芋撥脂流琥珀帶松然任他沈水燒金鴨吹徹參差惱醉眠

紙帳

溪藤搗雪淨無瑕素箔圍風絕可誇夢入淸虛眀月照倦遊廣漢白雲遮繭窩春暖浮銀色鮫室宵分散玉華驚鶴一聲天已豁老夫詩思繞梅花

宋元詩防卷七十六

欽定四庫全書

宋元詩防卷七十七

兵部主事陳焯編

揭傒斯

【字曼碩龍興富州人父來成宋鄕貢進士傒斯幼貧讀書尢刻苦晝夜不懈繇是貫通百氏大悳間遊湘漢程鉅夫盧摰先後爲湖南憲長咸器重之鉅夫因妻以從妹延祐間程盧列薦於朝特授翰林國史院編修官時平章李孟監修國史讀其所撰功臣列傳嘆曰是方可名史筆若他人直謄吏牘耳陞應奉遷國子助教再入翰林天歷初開奎章閣首擢授經郎文宗時幸閣中奏對稱防恆呼字而不名每中書奏用儒臣必問曰其材視揭曼碩何如與修經世大典授藝文監丞參簡較書籍事元統初遷翰林待制集賢學士代祠北嶽還擢奎章閣供奉學士攺翰林直學士陞侍講學士同知經筵至正三年年七十請老不許詔修遼金宋三史以傒斯爲總裁四年遼史成未幾得寒疾七日卒追封豫章郡公諡文安】

遊麻姑山云關

君子荷初服恩至若無榮穆穆芳雨散悠悠蒼山行危闗擁霧黒飛術緣云靑苔蘚滑如積松杉杳防防時逢負芝翁忽聞流水聲舉足向益髙矯然欲遐徵徒各防倦矧彼髙人情

黃鶴山聴雨得淸字

扃息深構虛館含餘淸瀟灑松上來瑟縮花間鳴遙兼夜柝警細與寒更並懷親感離別撫物愧生成土思浩方殷春聲耿逾明幸及朋知好達此旦暮情北展非窮轅南山夢歸耕何言托毫素聊與欵平生

湖南憲使盧學士移病歸潁舟次武昌辱問不肖姓名奉寄

我本耕牧豎結廬章江涘微生屬休明世尙猶典禮驚飈捲飛轍寥落從此始三年江漢春萬事隨逝水旣昧理生術復慚遊方防豈無靑山歸亦有桑與梓何爲苦畱滯眷眷存君子君子諒不然東臯畢耘耔

麻姑壇

嵯峨仙都觀遙望丹霞天后有千嵗松前有百頃田風日夏颯沓煙雲晝蔥芊羣彥一時集安知非列仙持觴起相酬罷琴接髙言天道信悠邈人情何拘攣靈君不可致落景詎少延仰𨿽慚防防俯實憂元元主人顧坐客此中可防年

正月十二日尋盧學士船至漢口畱詩爲別

晴江澹微瀾曳云在層巘參差連舫出散漫羣鷗逺始知遵漢廣遙睇髙斾捲懷賢每防賤臨流亦防蹇蒼茫景將入杳渺春猶淺新知遽相違余悰何由展

重餞李九時毅賦得南樓月

姢姢臨古戍晃晃辭煙樹寒通云夢深白映蒼祠暮胡牀看逾近楚酒愁難駐雁背欲成霜林梢初露故人明夜泊相望定何處且照東海歸行送歸舟去

過江州

遙瞻九江樹已踏西江土落日照庾樓驚風滿湓浦寒鷗迎櫂起逺岫依城吐悵然感羇遊澹爾成賓主白頭釣魚叟赤足浣紗女未識居者歡安知行者苦

春日雜言

羃防楊栁枝防茸春艸齊夭夭誰家婦采桑臨路岐零露沾其裳蛛絲捲其衣樹髙身苦弱蠶饑行復遲辛苦事姑嫜宿昔減容輝見者皆嘆息此心獨誰知良人日暮至嗔問汝何爲

三月三日奉陪憲使程公遊麻源第三谷宴藏書山房白雪樓

明公富暇豫勝日懷登臨蹀躞驄馬行窈窕幽人心縣崖響晴雨奔流濯春陰雲門轉絕壑畫橋貫長林拂石慨往運聞鐘知古音耆松有百圍突嶂逾萬尋小憩釣魚臺聿瞻華子岑捫蘿入縹緲側徑臨蕭森上有百尺樓下有孤猿吟初筵俯層巓微風蕩危襟笑語信防我觥籌浩難任豈不念永畱惘然歸思深

遊禪林寺喜得昌上人

靈臯獨懷往危軒泊閒寂偶與塵事違況值禪林客深苔上修玉輕霏澹凝碧驀見飛鳥還靜聞寒澑滴空明防眞賞漂流得良覿常恐心迹乖無由展平昔

淵明歸興圖

家貧無酒飲聊欲試弦歌去家百餘里邈若異山河江上日多風浩浩水增波門前五栁樹繁蔭空婆娑秫田已收成歸計當如何

雜詩

靑靑孤生松髙出浮雲中下有嘉樹林上有萬里風俯視原上艸秀色何丰茸自顧豈不髙獨立難爲容常恐本根蠧委此蒿與蓬

送袁先輩之盱江

賤貧戀知已親愛畏離別雨罷江色黃扁舟此時發煙綿緑蕪逺杳渺孤禽沒行雲滿西原麻姑在天末

送華尊師以天壽節奉詔祀武當

靈畤嚴漢祠神峯標楚甸羽人丹丘伯承詔貤嘉薦華渚曜玉虹條風舞燕長淮雨中瀉喬嶽雲間獻涉甸歷峻址梯空答願授簡香始升揭防帝如眷天淸翼軫動地肅武見飛響迥相聞奇祥靜逾絢是中有眞侶早接諸方援胼胝負畚鍤鑿翠蓄雷電金芝產齋房璚云冠巗殿祈禠無嵗年防節方紛衍旣協時若降又樂明祀徧聖歷齊堪輿丰澤周防縣還歸報天子獨往奚所羨

春暮閒居寄城西程漢翁十五韻

迢迢層城阿峩峩鳳凰山下有隠淪士能爲河漢言兩日一寓音五日一承顏每談經濟事恆及離亂間言詞多慷慨文字少凋殘不嘆東逝川但憶南山田寧與無心遊不受眾目憐褰衣必峻崿散步亦名園捲舒信在襟蕭寂固所安經春窘疾痗撫時增懦孱羣書亂藥裹髙臥掩荊闗蹇予屬久要朝詣常暮還醜劣愧髙情焉知君所觀日出眾鳥語蒼岑滿樓端申章寫深詣譾薄何由宣

去婦詞

江東有一士子畱都下三年適娶一貴人女爲妻久乃知其已有妻子矣一夕逃去因托去婦爲之詩非徒欲傳其事抑以示風戒云爾

輕合鮮義終茍容希禮遇逺結萬里婚多爲才名誤始與君結好不知君有婦有女嫁他人俱懷托遲暮靑靑墻下艸生死墻下路姢姢道傍花零落無處所女子失其身何以保貞素旣乖百年意百年誰能度對鏡空悲唶中心良難訴浮萍難爲托一木無兩附棄舊屬新歡新歡漸成故寧當中路拆莫被他人去寧老阿母傍不受他人妬騰身出房闥兩絕無復顧豈願嫁他人甘心西山樹

贈王郎

王郎楚狂士意气飛秋霜讀書盡萬卷下筆數千行富貴視浮雲況肯矜文章十五恥裏居掉臂辭故鄕夜宿東海月朝買西州航瞑目王公前結客少年塲一飲或一石一醉或一觴寧揖屠狗人不與俗士當千金不易笑嵗暮單衣裳阮籍在窮途英聲連四方鸞鵠有時鎩反愧燕雀翔世無劇孟交不及靑樓倡燕趙如花人翠袂黃金璫不識豪俊士空媚癡與狂王郎逺過我坐我枯藜牀終夕無酒飯撫髀歌慨慷平明別我去極目空茫茫

登祝融峯贈星上人

洞庭南桂嶺北衡山連延瀟湘黒中有祝融如髻鬟嵯峨七十二峯間祝融不自知千山萬山如回環面面芙蓉妝儼如天仙朝紫皇千官百辟遙相望半夜每瞻東海日六月常飛滿樹霜龍拏鳳攫熊虎躑雲生霧滅何時極我來正值太平時況有山僧似疇昔憑髙一覽四海空艸間培塿安足雄盤盤羅漢臺翕翕炎帝宮復恐九天上視我如井中朔風日夜相騰蹙谷老崖堅松柏禿古來鐵瓦盡飄揚山上至今猶板屋山僧勸我歌我歌徒自傷天下五嶽嵩中央此山與我俱南疆我今三十始一見北望中原天更長

送黃五舅得武陵較官還辰州寓居省侍

寧上山頭種禾黍莫向他鄕作羇旅山田得雨尙有年他鄕憔悴何人憐一身千里家何在全家更在沅湘外獨樹雞鳴楓葉飛荒村雁落蘆花碎親在窮途望子還子在長途衣復單居無寸田出無僕明年作官當食祿

望葛市有懷故人盧子儀

順流無風江更急嵗暮歸人浩難縶所思只隔江上村亂樹參差不容入憶昨扁舟云夢觸熱千里能相送我來悵望竟空還一樽知是何年共樊山蒼蒼赤壁暮武昌對防黃州路連聲大笑櫓如飛回頭獨送孤云去

題邢先輩西壁山水圖

邢家蒼蒼西屋壁萬壑千巗動寒色大江忽轉天地回浮雲孤飛日月白參差樓觀照林紅松檜淒迷起朔風昆侖蓬萊不可到赤城白帝遙相通賤子平生尙奇偉南極衡湘北幽冀復從大駕上灤京始投邢君多意气君昔扈從戎馬間少壯不知行路難月明飲馬長城窟雪深射虎祁連山萬里歸來太平日坐我江山百憂失平明萬騎出天門又駕官車就行役

研山詩

山石出靈壁其大不盈尺髙半之中隔絕澗前後五十五峯東南有飛磴橫出方平可二寸許鑿以爲硯號曰研山在唐已有名後歸於李后主主亾歸於宋米芾元章刻其下述所由來甚詳宋之季歸於天臺戴運使覺民後又歸其族人宰相賈似道求之弗與防持兵亂間寢處與俱乃獲全大都太乙崇福宮張眞人本戴氏子今年春貽書得之請予賦詩其詞曰

何年靈壁一拳石五十五峯不盈尺峯峯相向如削鐵祝融紫蓋列前後東南一尢可愛白晝云生霮防在唐已著羣玉賦入宋更受元章拜天臺澒洞雲海連戴氏蔵之餘百年防持不涴權貴手離亂獨與身俱全帝傍眞人乘紫霞尺書招之若還家陰崖洞壑寒宛轉細路通褒斜昆侖蓬萊與方壺坐臥相對神僊居硬黃從寫黃庭帖汗靑或抄鴻寶書秦淮咽咽金陵道此物幸不隨秋艸願君谷神長不老淨幾明牕永相保題百丈輝長老所蔵李仲賓之孫嵗寒圖

豫章西南百丈峯下有大竹多長松巢雲貯霧翻飛淙緣崕繞澗迷春冬馬駒踏人有龍象東陽老輝在百丈西江瀉入半甌茶臥竹眠松九天上薊丘丈人子又孫筆入造化春無痕淸風瀟瀟上界聞夜闌疎鐘啼斷猿

白楊河看月

白楊河上看明月昔人曽照今人別茅屋數家河上村化作三山白銀闕波平風靜櫂歌來萬頃沖融鏡面開今夜江南憶遊子空瞻云漢上昭回茫茫萬里燕齊路北斗縱橫泰階曙黃河東逝月西流明日南風過洪去

大信晚泊呈舟中諸公

千家楊栁江當門東梁西梁兩岸蹲連墻大艦集日昏摐金伐鼓海上聞小江更出采石後前人立功後人守大信花采石酒陌上相逢莫回首

李宮人琵琶引

鄠縣亢主簿言有李宮人者善琵琶至元十九年以良家子入宮得幸比之王昭君至大中入事興聖宮緣有足疾乃得賜歸侍母給內俸如故因亢且乞詩於予爲作李宮人琵琶引其詞曰

茫茫靑塜春風裏嵗嵗寒風吹不起傳得琵琶馬上聲古今只有王與李李氏昔在至元中少小辭家來入宮一見世皇稱藝絕珠歌翠舞忽如空君王豈爲紅顏惜自是眾人彈不得玉觴未舉樂未停一曲便覺千金直廣寒殿裏月流輝太液池頭花發時舊曲未終新解譜新聲萬變縂相宜三十六年如一日長得君王賜顏色形容漸攺病相尋獨抱琵琶空嘆息興聖宮中愛更深承恩始得遂歸心時時尙被宮中召彊理琵琶弦上音琵琶調終聲轉澀堂上慈親還佇立回看舊賜滿牀頭落花飛絮春風急

祖生詩

浦城孝子身姓祖自憐性命如糞土生才五嵗遭亂離有母更被官軍擄零丁二十八春秋母縱得生何處求天地茫茫明月恨江山漠漠白雲愁忽得母書驚母在看書未盡淚先流書云流落河南縣河南蹋徧無由見唐州境上忽相逢白髮蕭蕭霜滿面誰知喜極情轉悲傍人更問初別時千生萬死到今日始爲母子東南歸東南迢遞闗山路入門猶記堦前樹居人傳說盡相看雞黍提攜竟朝暮祖生母子眞可憐少壯離別老大還同時鄕井被兵者幾人骨肉能生全願生母子長壽考四海升平永相保

居庸行

昔望居庸南今出居庸北巗巒爭吞吐風水淸且激逶迆數千里曲折殊未息闗門兩向當天開馬如流水車如雷荒雞一鳴闗吏起列宿慘澹雲徘徊山盤盤石圉圉山如龍石如虎龍怒欲騰虎欲舞太行劍勢猶如許昔不容單車今馬列十伍聖人有道闗門開闗門開千萬古

長風沙夜泊

長風沙風沙不斷行人嗟行人嗟柰君何南風正髙北風起大船初灣小船喜移船更近大船頭不獨風沙夜可憂但祝行人好心事長江何處是安流茅舍參差數株栁時平尙置官軍守靑裙老嫗詫鮮魚白髮殘兵賣私酒

夏五月武昌舟中觸目

兩髯背立鳴雙櫓短蓑開合滄江雨靑山如龍入云去白髮何人並沙語船頭放歌船尾和篷上雨鳴篷下坐推篷不省是何鄕但見雙雙白鷗過

題明皇出遊圖應制

明皇八駿爭馳道還是開元是天寶長安花發萬年枝不識年華醉中老奎章閣下文書靜衮衣髙拱唐虞聖莫言此畫徒爾爲千載君王作金鏡

黃尊師髙軒觀鵞因畱宿

開軒南嶽下世事未曽聞落葉常疑雨方池半是云偶尋騎鶴侶來此看鵞羣一夜潺湲裏秋光得細分

飲張氏別墅

楚國多才俊張家好弟兄出門湖水碧畱客野堂淸微雨鳴疎竹寒煙覆古城園人隔畦語嵗暮此中行

以事蹔如武昌發臨川

江轉欲無路山回忽似圍客程秋共逺物色晚多違稍稍沙鷗集悤悤野樹稀武昌今夜夢定遇故人非

過南康夜泊聞廬阜鐘聲

廬山三百寺何處叩層雲宿鳥月中起歸人湖上聞入空應更迥近瀑正難分遙想諸僧定香鑪上夕燻

喜趙順昌官滿來歸

七載卑棲邑孤標浩蕩中去時惟自信歸日幾人同平世難爲澤髙人不計功黃河萬里道洗楫待春風

寄題永丰劉氏暖翠亭【二首】

孤亭萬竹中危坐自生風近與山光合遙連野气通鳥啼深不見泉響靜偏聰東帛休相污先生道未窮雞山俯鷲溪亭子畫堂西流水茭蒲合陽林竹樹齊耕桑煙外集賓客雨中攜萬事俱塵土詩成手自題

送陳教授赴郴州

君向郴州去迢迢千里餘年侵別後鬢客問講殘書斷雁秋風外啼猿落日初興文今日意愼莫愛吾廬

出三洪峽

積水羣山裏行舟亂石間地偏疑隔世峽怒欲藏闗獨鳥啼深樹斜陽下急灘千憂逢一快未覺此生孱

山莊晚立有懷捨侄沆督獲臨川

防防黃桑葉蒼蒼白竹峯居人爭野碓歸客背村鐘路暗緣溪濕山寒著露濃阿戎收稻米辛苦缺相從

望嶽

岱宗齊魯間萬古統羣山日向夜中見雲從海外還蓄靈深屛翰空翠滿河闗盡日臨淸霽巗巗不可攀

寄題太子文學張希孟凝雲石

聞說張文學家藏石一拳斷痕分淺黛古色亂輕煙潤想猶懷玉幽疑欲迸泉應從少海得宿昔滿桑田

石鼓

孔廟頽墻下周宣石鼓眠苔分敲火迹雨洗篆蝸涎野老偸爲臼居人打賣錢有形終亦盡流落謾堪憐

銅儀【宋沈存中所鑄】

法像坤儀重來從汴水遷飛龍纒四極黃道界中天望絕秋毫末循環太古前荒臺明月夜應有淚潺湲

趙道士山水圖

悄愴寒山曉淒迷野水昏長橋通古寺小艇背衡門路盡雙松上云生亂石根如行南嶽暮遙見祝融尊大駕旣還獨驛傳未得和陳眞人見示

供奉闗山逺淹畱日月長鄕書迷楚越鄰笛亂伊涼秋水流成字晴雲去作行寸心縣帳殿應似雁隨陽

沈逸人東觀招飲山館

野館靑山下晴軒積雨餘招尋防逺客寂寞愧閒居空翠沾杯冷殘云度穀虛從玆結朋好隨處問何如

參禪圖【圖寫洞賓黃龍東坡佛印】

兩山從兩禪異代各談絕壁浮春樹空山響夜泉共遺行住想俱斷去來緣此日開圖畫焚香亦爽然

和傅與礪

近日何多念頻年不肯還河流無故道春色是他山棐幾看云憑衡門罷月關無情寒與暑偏解鑄衰顏

送秦從事巗卿赴遷安令

聲名借借秦著作不見郎君出宰時路入北平黃葉盡夢回西掖白雲移罷氓舊塞猶耕種野老深村幾亂離遙想此行前未有來時嗟晚去思遲

楚山秋晚

山人何處抱琴歸遙想樓臺隔翠微老樹風生舟正泊空江日落雁初飛豈無賦客能招隠亦有漁翁醉息機一幅秋光舒復捲誰教塵土涴人衣

子陵獨釣圖

何事纁入裏閭羊裘蹔脫就安居空令太史驚同寢猶把狂奴視報書一出聊爲天子重諸公莫道故人疎朝廷自足中興士且放桐江著老漁

石門峽

長安峽裏子規啼峭壁蒼蒼北斗低雲气倒連山影合石稜斜闞浪聲齊南風盡日迎歸櫂落月空江夢故棲一室十人分數郡百年幾處晨雞

夢黃鶴樓

黃鶴樓前鸚鵡洲夢中渾似昔時遊蒼山斜入三湘路落日平鋪七澤流鼓角沈雄遙動地帆檣髙下亂維舟故人𨿽在多分散獨向南池看白鷗

送詹尊師歸廬山

香鑪峯色紫生煙一入京華路杳然云碓秋閒舂藥水雨犂春臥種芝田書憑海鶴來時寄劍自潭蛟去後縣忽報歸期驚倦客獨憐微祿負中年

送大名安治中守沔陽

展澨猶穿魏郡花分符忽指竟陵行瞻禹迹過三峽帶擁羲文望五華春雨蠶桑無曠土秋風魚稻滿貧家亦知王政仁爲本莫厭公田飯有沙

憶昨【三首】

宮艸蔥茸禁樹稀日趨廷顥對凝輝朝迎步輦花間出暮送回鑾栁下歸碧殿東浮蒼巘合金河北引玉泉肥幾回慶門前路春气蒙蒙欲染衣

已巳羣倫映璧奎端陽侍燕寶慈西綫分學士親臣送詩賜黃姑禦手題注酒含春瑤露重承塵轉午錦云低日斜共出西門道旣醉猶能散馬蹄

奎章分署隔窗紗不斷香風別殿花畱守日頒中賜果宣徽月送上供茶諸生講罷仍番直學士詩成每自誇五載光陰如過客九疑無處望重華

按客有問於虞伯生曰楊仲詩如何曰如百戰健兒範徳機詩如何曰如唐臨晉帖揭曼碩詩如何曰如三日新婦先生詩如何笑曰集乃漢廷老吏也揭聞之不悅故此首中聯有學士詩成每自誇之句伯生得詩謂門人曰揭公才力竭矣因答以詩云故人不肯宿山家夜半驅車踏月華寄語旁人休大笑詩成端的向誰誇並題其後云今日新婦老矣

和張太一秋興【二首】

翩翩公子五雲中風骨𨿽殊意气同道徳淵源行地逺神明臺觀與天通欲隨穆滿賓王母更擬軒轅相大鴻南國正秋憂旱暵誰驅列缺起丰隆

蓬萊金闕赤回闌龍虎神君禹步寛朝咽日華當食穀夜迎天仗識鳴鑾露飛仙掌金莖凍月滿都玉佩寒遙想西齋淸似水吟詩聴到漏聲殘

送李掾自北回歸省長沙因簡趙宣慰張徵士呂宗二判官

萬里風沙斷三湘日夜流名成親白首嵗暮客扁舟黃鵠延歸思丹楓替別愁眼穿回處雁心靜狎余鷗細雨黃陵廟殘陽杜若洲漸深桑梓敬翻畏友朋畱送逺慚羇旅臨分憶舊遊鐘聲衡嶽曙帆影洞庭秋風壤通蠻徼煙霞拂帝丘交歌明月市傾斾壓雲樓訪菊逢徴士行識故侯爲言憔悴客敝盡黒貂裘

曉出順城門有懷何太虛

步出城南門悵望江南路前日風雨中故人從此去

和歐陽南陽月夜思

月出照中園鄰家猶未眠不嫌風露冷看到樹陰圓

題鴈圖

寒向江南暖饑向江南飽物物是江南不道江南好何失

【燕人世以織紗縠爲業與張進忠制筆齊名失獨工詩爲士夫所敬重揭傒斯贈詩云心事巢由上文章陶阮間】

感興

渥窪騏驥兒自有絕塵足錦帳過都門飛采射眾目嘆彼轅下姿亦非駑駘物世乏伯樂儔誰識千金骨所以荷蓑士煙水自淪沒

對酒

古人不我俟不共此酒醇此酒復易盡不能俟後人並世有不察異代若爲親茫茫宇宙間此抱難具陳惟應空中月分畱大江濱

莫吟

獨老朝朝出或醉莫未歸髙樹掛新月山妻柴扉飲伴更相送欲辟意難違感此鄕曲情淚下忽霑衣

書懷

野性長便雲水居城中有屋不如無慳時因記人來往多少紅塵汗白須

燕都雜題

一夜春陰徹曉寒玉山無柰酒杯幹靑娥知有愁多少狼藉殘妝懶對防

雅勒呼

【字玉卿伊嚕勒昆人】

唐宮題葉

彩毫將恨付霜紅恨自綿綿水自東金屋有闗嚴虎豹玉書無路托鱗鴻秋期暗度驚催織春信潛通誤守宮莫道銀河消息杳明年錦樹又西風

崔徽寫眞

舞鸞妝鏡拭鉛華毫素無聲散彩霞夜月影寒分桂魄春冰暈薄映桃花夢隨圖去憑靑鳥愁逐書來防墨鴉未得離魂如倩女衰容先我到君家

洛神

鄴宮檐瓦似鴛飄蘭渚鳴鸞去國遙謾說君王畱寶枕不聞仙子和瓊簫驚鴻易沒靑天月沈鯉難憑碧海潮腸斷洛川東去水野煙汀艸共蕭蕭

二喬

珊樹交加玉樹重鴛鴦難偶雪難容共思漢事隨流水各對吳儂蹙逺峯洛賦未成梁月墮羌笳已斷塞云濃人間流落渾相似猶勝淒涼泣暮蛩

寄南臺禦史達兼善【二首】

昔年奎壁聚星圖文彩虛稱二妙俱秖有蒹葭依玉樹初無薏苡似明珠鳳凰臺上天光近烏鵲枝邊月影孤壯志未消知已在敢煩音問慰窮途

白溝秋水帝城邊曉發河南使者船契濶山川將萬里飄零嵗月又三年雲間快覩防防鳳海上愁防跕跕鳶經術匡君須我輩莫將離恨染華顚

送蘇伯修禦史之南臺

天上詞臣夐莫雙乘驄此日蒞南邦梅花路近宜逢雪桃葉波平好渡江千里蒼生瞻繡斧十州使者避旌幢同袍知已如相問已許閒身老北窻

汴梁懷古

花石岡前麋鹿過中原秋色動闗河欲詢故國傷心事忍聴前朝皓齒歌蔓艸有風嘶石馬荊榛無月泣銅駝人間富貴皆如夢不獨興亾感慨多

酬江夏友人見寄

四海元龍眼界空平生豪習竟誰雄早知黔首成秦贅悔學蛾眉入漢宮曲水疎篁秋色裏小山叢桂月明中故人嵗晚能招隠便買扁舟向漢東

送趙秉彞親迎江夏之官臨川

婀娜新衣錦繡重美人今夕過湖東一聲鐵笛千家月十幅蒲帆萬里風孔雀畫屏占貴客甘棠嘉樹詠先公墨池光動淩雲筆春滿花封賦更雄

送防古學教授之邛州

玉貫珠聯我國音亂山深處變巴吟蒼虯掛屋寒筇瘦白鶴縣巢古棧深座冷一氊知宦況書來萬里見鄕心文翁課最同文盛應譯嘉謨寄上林

二月梅

去年呵筆賦寒梅又見山家二月開不是使君畱客醉肯教仙女逐春回梨花院落爲云夢栁絮池塘作雪猜東閣如今淸興減羅浮誰與寄香來

京師上元夜

華月澄澄宿霧收萬家燈火見皇州天閽虎豹依霄漢人海魚龍混鬥牛公子錦韉鳴玉勒內家珠箔控銀鉤道傍亦有揚雄宅寂寞蕓冷似秋

送袁果山經歷之潮陽

潮陽贊府之官去猶是薇垣白髮郎天上故人縣夜榻海邊吏促春裝翠綃捲雨蕉花老火齊然云茘子香終日韓山對簾幙只愁簡牘破詩忙

畱別凱烈彥卿學士

十年帝裏共鳴珂別後悲歡事幾多汗竹有編歸太史雨花無迹染維摩湘江夜雨生靑艸淮海秋風起白波明日扁舟又南去天涯相望意如何

登越王釣龍臺

自古甌閩國富雄南琛不與職方通江流禹畫縱橫外山入秦封蒼莽中逐鹿師還神器定屠龍人去釣臺空海門望裏潮頭急何處繁華是故宮

段天佑

【字吉甫河南人官江浙提舉】

送妓入道

歌舞當年第一流洗妝今日別靑樓便從南嶽夫人去肯爲蘇州刺史畱琳館月明簫鳳下鎖牕花老鏡鸞收卻憐愁絕潯陽婦嫁得商人已白頭

謝宗可

【金陵人爲詩長於詠物其聲調效薩】

藕花風

舞罷紅衣起未休水雲香裏冷颼颼三更淸逼銀塘曉六月涼生玉井秋颭浪低翻霞影亂淩波輕漾錦香浮莫教吹醒鴛鴦夢好送眞人一葉舟

曉色

逺似煙霏近又空非明非夜雨朦朧一天淸露洗難盡幾樹暗雲遮不窮斷角樓臺濃澹裏殘燈院落有無中蒼茫半逐雞聲散又被朝陽染作紅

睡燕

補巢銜得落花泥困倚東風倦翅低金屋晝閒隨蝶化玉堂春靜怕鶯啼魂飛漢殿人應逺夢入烏衣路欲迷卻被捲簾人喚醒小橋流水夕陽西

筆陣

授防登壇拜墨卿霜毫不用鐵爲兵戰酣已拔三都壘奏捷還攻五字城怒捲龍蛇雲霧泣長驅風雨鬼神驚攀蟾獨掃千軍退功奪中書第一名

走馬燈

飈輪擁轉駕炎精飛繞人間不夜城風鬛追星低弄影霜蹄逐電去無聲秦軍夜潰咸陽火吳炬宵馳赤壁兵更憶雕鞍年少客章臺踏碎月華明

詩瓢

雨蔓霜條老翠壺吟邊不是酒葫蘆剖開句裏玲瓏玉著盡胸中錯落珠滿貯苦心畱宇宙深藏淸气付江湖誰家半腹能千首爲問山人果在無

蓮葉舟

穏櫂紅衣泛渺茫風帆浪楫水雲鄕曉撐泰華半峯月夜載西湖十里香藕放雪絲應作纜荷敧翠柄若爲檣不須更捧金仙足太乙眞人夢正涼

無弦琴

獨繭長繅底用抽蛇紋空鎖鳳枝秋落星有色寒光斷凍瀑無聲練影收別鶴那聞風外泣孤鸞不向月中愁多情只有柴桑老寂寂山髙水自流

紙帳

淸縣四壁剡溪霜髙臥梅花月半牀繭甕有天春不老瑤臺無雪夜生香覺來虛白神光發睡去淸閒好夢長一枕總無塵土气何妨畱我白雲鄕

塵

人海深藏混沌中非煙非霧逺空蒙六街錦繡迷香紫九陌笙簫踏輭紅微步緩隨羅襪起淸歌飛繞畫梁空南來一騎蛾睂笑又送長安荔入宮

蟠梅

縈靑絆碧裂蒼苔晚嵗寒香宛轉來蛟舞凍雲冰骨瘦龍眠夜月玉鱗開風霜气勢從千折鐵石心腸亦九回袛爲東君甘自屈不教虛占百花魁

紅梅

梨云無夢倚黃昏薄倩朱鉛蝕淚痕宿酒破寒燻玉骨仙丹偸暖返冰魂茜裠影露羅衣捲霞佩香封縞袂溫回首孤山斜照外尋春誤入杏花村

宋元詩防卷七十七

欽定四庫全書

宋元詩會卷七十八

兵部主事陳焯編

周權

【字衡之括蒼人延祐間遊京師以此山集受知於翰林袁桷桷序其詩曰意度簡逺議論雄深法蘓黃之凖繩達騷選之防趣蓋深與之】

擬古【二首】

東溟躍羲和西海沈望舒疊運不遑息汲汲司晨晡人生百年間有如涉長途途長日苦短何以寧其軀白露沾我衣眾芳忽萎枯逝將躡飛霞駐景淩方壺

山中有孤松托根在深澗磊落多節目偃蹇嵗云晏豈無干云心亦有傲雪榦蕭颼起淸奏可挹不可玩大雅久寂寥古瑟弦已斷美哉遺音存佇立爲三嘆

讀淵明傳

淵明任疎散出處皆逍遙悠然解縣組不折五斗腰晴川風日佳歸舟喜搖搖及門對妻子不覺衣囊枵居貧道則腴念澹迹巳超時復會田家興至不待邀種豆在南山種苗在東臯投閒偶成趣心逸身匪勞孤懷托素琴萬事付濁醪樂天以乘化內適何陶陶若人渺何許世逺不可招千載東籬花寒香翳叢蒿采采不盈掬佇立秋風髙

紫鳯吟

楚客靑綺裘售我紫鳳圗且言覩祥瑞與子縣座隅裴回感客意因以致我詞不能嗚朝陽髙翔碧梧枝惜哉五章備乃向縑素施我圖已在揭顚倒隨天吳殷勤謝客去玩目非所娯

古樂府

妾有嫁時鏡皎皎無纎滓照妾芳華年塗澤如花美郎行向天涯嵗月忽逾紀空閨生逺愁妾容爲誰理妾容匪金石寧復昔時比重拂故匣看炯炯光不已人情重顏色反目如覆水願郎待妾心明與鏡相似

原上楓

靑靑原上楓春至暢柔葉雨餘似膏沐幽蔽深澗合昨日原上行寒林淨如削此時澗中松偃蹇睨冰雪

牧童詞

我牧不憚逺牧多良苦辛所幸牧已狎馴擾無敗羣平原濕春煙碧艸何披紛大牛隠重坡小牛飲芳津旦出露未晞及歸景常曛時復叩角歌歌俚全吾眞取樂田野間世事非所聞

桃栁詞

灼灼絳桃花裊裊黃栁絲風流少年場妖冶不自持春風日夜變防拂辭故枝飄紅惹飛絮流水同天涯美人麗南國蘭蕙燻柔姿靑春妬娉婷笑盻生光輝素絲感淸鏡朱粉難爲施柰何桃柳質歳晏徒傷悲

懷別

靑桑蔽繁陰鳥春將暮東風老松花長林翳黃霧俛首事鉛簡流光暗中度淮水日夜流美人邈難晤賓鴻盡北歸誰與達書素長歌復徘徊晴川渺煙樹

暮春

眾芳麗春輝夭冶紅紫紛紛兒女情圍香醉羅綺笙簫夜嗚嗚申旦歡未巳鶗鴂何處嗚繁華總流水誰知搖落時可以觀物理

遊山寺

空林淨如掃石徑穿嶺細紺廬出深樹飛湍下雲際偶逢赤髭侶囑我聴眞諦菘肥齋鉢丰樾古佛燈翳繞檐棘籬短野枳香入袂夕磬兩三聲半巖花雨霽

幽居

索居簡人事與世意空投柴荊已就理嵗功念西疇落落雞犬墟隠隠漁樵洲嘯傲一壺綠聊復寫我憂及辰遇衝賞獨策還經丘向夕山景霽延矚明川流白雲息空谷歸鳥鳴林幽人生亦委化汲汲將焉求

秋原

晴煙淡秋原枯梢翳殘葉蘭芷徒自妍芳馨誰采掇豈無同心人嵗月念飄忽詠思河水深迢迢暮云合

謝僧茗餅

僧達無生機寂念若冰冷汲來石根泉瀹以云腴餅舌端味枯禪了然發深省歸念石林空淸颸下松頂

次韻張洞云

張子湖海襟乃復喜崖壑朝餐進芝髓夜誦然松節深云暗幽洞仲夏欲飛雪下舂炫余景林水互明滅款客垂磬室頗感十年別攜琴意已消酌茗石蘿月

楮澗月

道人澹無爲懶散忘盥櫛掃石秋樹根楮澗濯殘月袖浥水光潤屐帶山翠滑虛闌倚云歌淸猿共孤絕

湘中

天寒楚云淨木落湘山幽空江夜來雨水滿蘆花洲西風何渺渺滄波日悠悠有懷誰與言注目孤鴻秋

次韻幽居

晨興啟衡門見此溪南山山光入溪淥水底明靑鬟熈熙自漁樵淸歌時往還莞爾發永悟寘我丹靑間

相逢吟

客從郢中來抗志靑雲表持螯共拍浮江逺孤舟小寒夜潮气白楚樹晴烏早酒闌起推篷落月在西島

明妃曲

逝水無回波去箭無反筈十載昭陽春萬里龍荒月風沙滿宮衣慘淡餘香歇哀弦濕絲淚淚盡絲亦絕寄語漢飛將此計誠太拙蛾睂豈長好不久爲枯骨

贈雷紫崖髙士曽築室於華山

紫崖髙人頭欲雪神淸貌古髯過膝禿蛟入硯生雲煙叱吒風雷鬼神泣淸宵幽夢回瑤壇鼎中龍虎催九還飄然晞髮太華頂醉睨海浪天風寒朅來訪我蒼溪滸白石淸泉不堪煮共譚世事兩茫然竹屋靑燈夜深雨

牧羝行

朔風吹沙浩漫漫冷光射目愁雲昏茫茫大漠亙萬里何處有路通中原羣羝牧老艸枯死倚節自誓無生還餐氊嚙雪气自倍婉孌兒女懷饑寒夜長空望漢月白防度弔影憐羇單已將傲兀壓憂患獨仗大義排堅頑此生自信羝不乳豈意雁足傳間闗歸來屬國豈不厚區區一飯皆君恩

紀信嘆

沛中龍奮硭碭云咸陽楚炬三月焚兩雄角起鹿在野三戶有楚無彊秦貔貅百萬紛如雪戈矛盡染英雄血旗旄曉蔽大河云兵塵夜暗中原月滎陽數載戰不休重圍食盡漢亦憂將軍詐帝出降楚脫帝虎口眞良籌無何諸將已平楚事定論功裂茅土獨無旌美到將軍不得褒名紀盟府男兒死節志已酬瞑目地下夫何求吁嗟功怨俱悠悠漢庭雍齒還封侯

子陵釣圗

東都熱官手可炙吳儂面似秋江色平生落拓一羊裘七葉貂蟬不堪易功臣盡在雲臺中丹靑化作灰塵空先生遺貌乃在此釣竿尙裊桐江風悠悠世事江云白過眼輕帆自朝夕人間萬古仰孤風天上有星猶是客淸溪張埽云不嗜酒肉工詩安貧所作少年行因次其韻

五陵年少風流客花間開晏春壺碧豹胎熊掌羅玳筵犀筯逡巡萬錢值綺羅吹香圍肉屏棖棖銀甲喧瑤箏髙燒紅蠟作長夜白日過眼如流星可憐气岸如山阜雨散雲飄不能久繁華富貴總成夢昨日朱顏今白首爭如芝田野老衣縣鶉飲饌芝術餐芳辛新詩日富不厭貧少無佚樂老無戚尺澤自可潛幽鱗誰知淸溪有鶴不可馴白雲浩蕩靑林春

焦山寺

赤霞夜出扶桑東海云捲浪淩虛空剛風浩浩吹不去崔嵬化作靑蓮宮萬衲月寒淸梵寂四面沈沈皆海色鐘聲不許到人間自送潮音落寒碧

采蓮曲

越溪女郎十五六翠綰香雲雙鳳蹙嫣然一笑似花妍艶試新妝照湖綠羅衣露浥紅芳秋少年陌上情綢繆蘭橈容與隔花語驚散鴛鴦生晚愁蓮花莫折莖有刺藕絲易斷鍼難度淸歌一曲入湖煙空載香風滿船去

甓社湖

碧天如幕沈云影飛亷不怒銀濤靜驪龍正睡貝宮寒一鏡光凝靑黛冷數聲玉笛來何處白鳥雙雙忽飛度夜深明月生孤篷人在廣寒臥風露

八里莊渡淮入黃河水渾不可飲過徐入淸河水方澄潔信筆閒記

河流汨汨如涇水濁浪崩騰疾馳駛一石中膠數斗泥舟客居民皆飲此黃河不復行故道下注淸淮通海涘十人度索上一洪寸寸彊弓挽難起屹然趺坐如僧禪日與篙師同慍喜靑山一髮認邳州蕭條暮上魚豚市酒邊一笑我何爲獨冒驚濤行萬里爭如林下混漁樵俛仰嘯歌行復止回頭寄語北山云徵塵待向風泉洗

雞鳴臺

橫空陣气長云黑戈鋋照耀旌旗色龍跳虎躍鬼神愁漢楚存亾一絲隔相持兩地皆雄據楚力疑非漢能拒瑞起炎圗硭碭云悲歌霸業烏江路空餘故壘傳遺迹離合山河防勍敵戰塵吹盡水東流落日沙場春艸碧

謫僊樓

大羅僊子李太白秋水疎蓮浮玉色一來金馬玉堂中詩酒猖狂天子客飄飄豪气秋風起登樓曽醉東山市放浪形骸宮錦袍榮華富貴東流水酒酣揮灑翻河筆險語能令鬼神泣至今光焰照塵寰一字堪償雙白璧我來懷古空淒愴風月千年尙無恙何時相見昆侖丘汗漫從遊九天上

蒲萄酒

翠虯夭矯飛不去頷下明珠脫寒露累累千斛晝夜舂列甕滿浸秋泉紅數宵醖月淸光轉穠腴芳髓蒸霞暖酒成快瀉宮壺香春風吹凍玻瓈光甘逾瑞露濃欺乳麯生風味難通譜縱教典卻鷫鸘裘不將一斗博涼州

長城

長城峩峩起洮水盤踞蜿蜒九千里朔云浩浩天茫茫悲笳落日腥風起猶傳鬼神風雨夕知是當時苦苛役徵人白骨掩寒沙化作年年春艸碧祖龍爲謀眞過計自成限域非天意力窮城杵怨聲沈禍起蕭墻險難恃豈知一朝貔虎來闗東咸陽宮殿三月紅

冷泉亭

昔人來自天竺國縹緲孤云伴飛錫天風吹落凝不去化作奇峯聳空碧至今裂峽余云髓桂冷松香流未巳翠光圍住玉壺秋不放晴雷度山趾道人晏坐無生滅炯炯層胸照冰雪夜深出定汲淸泠寒猿啼斷西嵒月

曙巖上人

巖扉人不到竹色滿僧防林雨添經潤窓云入硯寒夜龕貓占臥晨鉢鶴分餐客至無餘事敲冰煮月團

野趣

地偏居自穩石路接平田云合茅檐樹雨添花澗泉空山晴滴翠逺水綠生煙喚酒靑林渡斜陽系客船

贈別

南雁飛應盡攜書始問程別離情易惡貧賤意難明樹巴春城暗鐘聲曉寺淸孤燈山驛酒後夜共誰傾

倦遊

萬事雙蓬鬢江山賦倦遊斷猿明月曙疎雨碧梧秋道路中年感琵琶後夜愁客懷無處寫離思滿滄洲

郭外

郭外人家少漁村颺酒旗江云低壓樹沙竹細穿籬地暖梅花早天寒潮信遲夕陽煙景外倚杖立移時

社日

端居防節序物化靜中觀逺岫春云澹深村社雨寒溪花紅暎屋堦樹綠平防喧醉田間叟雞豚日暮歡

客中送張歸云

相逢俱是客對酒感流年落日沙頭雁淸風樹杪蟬山鐘隔林寺江火趂潮船何日茆檐下淸燈話霅川

次韻村居秋日

瓜芋芃芃綠滿疇村居容易樂深幽白雲僧屋開孤嶂疎竹人家帶淺流半榻淸燈初耿夜一聲長笛欲橫秋何時歸把滄洲釣已防閒盟向白鷗

村行

風落漁歌隔浦聞前村獨樹正斜曛誰家桃李迷荒棘半隴牛羊臥古墳橋斷春堤多積雨溪深野碓自舂云靑旗搖曳疎林處剰把閒題與客分

張氏新居

小雨東風拂袖寒神仙華屋畫圗間茶香入座午煙歇花影壓簾春晝閒翠竹白沙泉細細朱防綠樹鳥闗闗客來一笑推棋局坐占溪南十里山

秋日

石脈泉花蘸眼明竹根沙路舊經行雲歸天際山容澹日落江頭雁影橫梧葉庭除秋漸老豆花籬落晚初晴客行迢遞歸心逺煙火蒼茫起暮程

次韻閒居

鐘鼎山林有命存遊心物外已忘言希夷太華煙霞室處士孤山水月村齪齪可憐雞舞甕昻昻未羨鶴乘軒不須對客談餘事笑領琴歌竹下樽

秋望

暮鴉歸處斷霞明搔首風前萬里情煙抹山光翠屏冷水天影玉壺淸虫鳴沙逕宵初永雁落蘆汀月未生何事數聲江上笛吹將離恨滿孤城

訪陳子髙徳星堂

短策輕衫借晚涼偶來談笑徳星堂竹深四壁生虛籟山近半村無夕陽池折泉聲歸座爽松蒸雲气濕衣香蕭然門巷無輪鞅隠幾觀書味更長

次韻孟韶卿

知道龎公不出山因爲訪鶴借山看海棠開盡雨方歇燕子來遲春尙寒一塢煙霞隨步屧千峯紫翠入憑防掉頭巢父成何事謾向珊瑚拂釣竿

送友東歸

東華厭逐輭紅塵一見潘郎興味眞落落孤松林壑志昻昻野鶴水雲身闗山客夢三更月驛路梅花十里春誰唱渭城朝雨曲座中愁絕未歸人

山齋

娟娟萬竹照淸溪約住閒雲作伴棲鄰曲樵人曽結社樽前詩客偶分題東風一樹棠梨老落日千山謝豹啼閒向靜中參物化人間岐路任東西

毗陵

數家煙火自成鄰寂寞荒祠野水濱壊屋有基余瓦礫古墳無主自荊榛暄風綠樹鶯聲老曉雨靑郊虎迹新四月三山山下路野田猶殿菜花春

次韻令尹解官歸九江

滿眼山河落木秋逺遊時復賦登樓解官彭澤如元亮呼酒新丰似馬周嵗月駸尋人易老乾坤浩蕩水空流輸公已了公家事臥對廬山雪滿頭

懶庵講主得九江餅茶鄧同知分餉其半汲泉試之

解組歸來萬事輕日長門巷澹無營團香小餅分僧供折足茶鐺對客烹色捲空云春雪湧影沈江月夜潮生一甌洗卻紅塵夢坐愛風前晚笛橫

信題

已識浮雲似世情歳寒老硯是心朋平生不貸監河粟自擷香芹煮澗冰

晚渡

離離野樹綠生煙灼灼山花爛欲然沽酒人歸春渡寂栁根閒系夕陽船

許有壬

【字可用湯陰人幼穎悟讀書一目五行年二十暢師文薦入翰林不報延祐二年登進士第授同知遼川事爲政輒有聲除山北亷訪經歷遷吏部主事轉江南行臺禦史劾貪除暴部內肅然拜監察禦史英宗崩賊臣特克實將作亂有壬首疏其罪及特克實伏誅泰定帝自上都至復上章言特們徳爾之子索諾木與聞大逆乞正典刑於防難諸臣俱請雪寃復職元年立詹事院選有壬爲中議攺中書左司貟外郎陞右司郎中天歷三年擢兩淮鹽司至順二年召參議中書省事元統甲戌拜治書侍禦史轉奎章閣侍書學士歷中書參知政事會平章徹爾特穆爾挾私憾奏罷科目有壬力爭之不得遂稱疾在告帝彊起之至正攺元轉中書左丞明年以浮言移疾歸屢召不赴六年誣白召爲翰林學士承防禦史中丞復辭歸十三年起拜河南行省左丞遷集賢大學士中書左丞階至光祿大夫卒年七十八所著有至正集諡文忠】

神山避暑晚行田間用陶詩爲韻【三首】

田塍晚獨策及此時雨晴東畦與西疃決決流水聲丰年已足歡淸風復多情歸來借艸坐濁酒還自傾寧用澆磈磊我懷無不平

寢迹非絕世雅志便林丘靑山足一至勝處靡不遊意適輒忘返玆焉夏已秋遙遙目力窮靑靑盡田疇迷復幸不逺歸與無異謀

昔人植松柏映蔚彌崇岡不爲朝夕利千載當自長植槿非不榮我圃因之荒白髮走畏途途修馬非良桑楡賴非晚此樂且無央

宿臨湘贈誠之監縣

北風櫓聲幹晚泊斷磯下云岫浮修蛾霜空入平野鳴雁無處尋落日不可畫重岡防巖邑百里寄民社借甚賢大夫居然魯恭化丰年足粳稻沃壤盈桑柘我如無心云底事勞候迓爛醉得詩歸江山非傳舎

題友人所藏明妃圗

臂香骨沁守宮虐金鎖重門怨銀鑰深宮有眼不識春晝長時聴雲間樂平生所見惟監宮今朝豈期見畫工君王知畫不知妾薄命已分如秋蓬黃沙漫漫天無極驚飈吹老紅芙蓉穹廬明日又何處此生遂負南歸鴻和親納侮號上策建議始謀婁敬責妾身𨿽苦免主憂猶勝專寵亾人國闗山寥落夢亦迷嫁雞正爾隨雞飛人間生女莫望貴只可近作田家妻琵琶聲斷霜天月靑塜至今靑不歇後來卻有蔡文姬千古邊笳動哀拍

喜逢口

灤陽驛東北四十里有雙塜世傳昔有久戍不歸者其殳求之適相遇此山下相抱大笑喜極而死遂葬於是俗因謂之喜逢口亦猶望夫之有石也𨿽莫究其世代姓氏而其言有足感人者故作是以紀之

兒寒解衣重撫摩兒饑推食孰忍訶長城與國負逺戈一去不返當如何去時云戍東北鄙直出楡闗度遼水白頭老翁形影俱豈憚山川千萬里天教此地適相逢父曰從天墮吾子笑疲樂極俱殞身誰謂情鐘遽如此官家開邊方未已同生又別寧同死山云漠漠風颼颼山頭雙塜知防秋當時不忍一朝喜今日翻飛千載愁猶勝貞女化爲石終古孤身雙不得淸江寒影日悠悠行人一去無消息

田家對雪

野老能畱客柴門便反關落梅防衣上飛雪墜杯間地僻偏宜竹窓幽更對山自憐眞野逸瓶罄不知還

夜至魯港

桴鼓逺銅龍前驅列炬紅星芒寒拂地江影靜浮空聴語漁村近連航水驛通不才慚傳食鮭菜足爲供

荻港早行

水國宜秋晚羇愁感歳華淸霜醉楓葉澹月隠蘆花漲落髙低路川平逺近沙炊煙村不斷山崦有人家

神山雨

山中日日雨松竹早知秋淸響自深夜逸人無逺愁虛聞葉落林暗見螢流對景因懷杜江村事事幽

登後山觀湖漲時陰雨忽霽

世去重華逺名偕二石存溪寒淸見底榕老亂垂根野色偏宜晚民居僅似村曲江人已矣楚些擬招魂

橫浦登舟

南徵殊不惡樂事總相闗馬上行思句舟中臥看山盡收煙景去滿載月明還何往不自得浩歌天地間

白菜

土羔新且嫩筐筥薦紛披可作靑精飯仍攜玉版師淸風牙頰響眞味士夫知南俗稱秋末投簪要及時

地椒

凍雨催花紫輕風散野香刺沙尖葉細敷地亂條長楚客收成裹奚童擷滿筐行廚供艸具調鼎爾非良

尋梅

何以慰吾衰梅花秀發時晚香傳逺樹春雪避南枝林靜來差早溪深行獨遲與君謀一醉及此未披離

九日陪闔臺諸公登石頭城

一江環抱四山圍酬節追歡剰費詩雁影不移云盡處秋光都在雨晴時當年玉樹人空嘆明日黃花蝶豈知便駐髙軒醉倒絕勝無酒繞東籬

神山卽事

京塵汨沒已華顚恰是山居第一年松月照窓詩入聖竹風吹榻夢遊僊隨人久作悠悠者處世方知綽綽然尙愧未能忘口腹時勞昆季致肥鮮

和謝敬徳學士見寄

平生疎懶是天姿今歳春來起亦遲好酒或如陶靖節杜門深愧鄭當時向來事業惟供笑如此韶光忍廢詩館閣眞才試枚舉鵲山陪預恐難期

登嶽陽樓

半空輪奐壯巴丘消得騷人一系舟雲气逺攜湘雨至湖光寒入蜀江流山川信美非吾土天地無窮有此樓三十四年如夢過可憐華髮賦重遊

過湘潭

江邊楊栁翠縈洄栁外人家罨畫開一夜東風花落盡千年華表鶴歸來暮雲山出逺浮黛春雨水添濃潑醅莫艤扁舟訪陳迹白頭懷抱易生哀

閒居雜詩【二首】

半山雲樹接篁鎭日無塵到艸堂甕牖風來書葉亂膽瓶花落硯池香壺觴自酌教防醉松菊猶存及未荒防果灌園常不暇誰知閒裏更多忙

鵠山東北接郊墟郭影嵐光畫不如九十日春朝暮雨兩三間屋古今書庭花紅礙經行處園樹靑回剪伐余滿地蒼苔愁踏破年來深喜故人疎

和傅汝礪寄來韻

江水舟航日夜東故人音問得常通君才能挽千鈞力我老惟懷一宮自古山林容小隠只今臺省有諸公欲知別後詩成處都在花香竹影中

和康裏子山韻

洞深春早透蘭芽曉云香亂海霞萬丈紅塵飛不到紫簫吹綻碧桃花

行縣書所見

春雨初晴漲稻畦石渠分水灌麻池醉翁社散忘歸路行過柴門尙不知

次黎東山鳳棲別墅韻

風漪舞翠躬耕稻云錦紅酣手種花策杖尋君迷不得有書聲處是君家

蘓彥良西埜堂

蒼苔滿逕樹連村中有幽人屐齒痕此去客來宜定約無詩無酒不開門

李洞

【字漑之滕州人生有異質姚燧見其少作深嘆賞之薦於朝授翰林國史院編修官及考除集賢院都事轉太常博士監修國史長史歷祕監著作禮儀院經歷擢奎章閣學士超遷翰林直學士泂以奏對稱防見知文宗因著輔治篇以進帝嘉納之朝廷大議必使與聞詔同修經世大典書成謁告以歸遣使召之疾不能起卒年五十九有文集四十卷】

題漢陽郎官湖

山翁薄暮醉酒歸杖藜迷卻髙陽池淸風吹花綠陰倒我笑謂是秋云移還乘貫月槎夜過郎官湖崢嶸星斗入江漢蕩漾槎影如鯨魚九華之眞人邀我倒玉壺麒麟擘脯供行廚依稀仙樂在空際碧山四暎寒蟾孤舉酒酌寒蟾明月下飲姮娥俱霓裳拂云錦萬荷露防瓊瑤枝麾幢晻靄羅煙空乃有玉皇所授之玉童風前飄飄曳廣帶對立十二秋芙蓉淸香九曲銀河通眞人綠髮披春風錦袍玉雪照天地口說姓字安南公是公多逸气略與古昔賢豪同時能掃月色延我石室煙蘿中又言昔同張謂所遊地長笑一覆丹霞鐘風吹仙樂度溪去我已醉臥香鑪峯

我本山人素志丘壑獲歸名山爲願畢矣爰以四月十一日離京師是夜抵潞陽慨然賦詩遙慰匡廬隠者並似金門諸公爲一噱云

野馬脫羈鞅倐疑天地寛臨風一長鳴風吹散入靑防間頗如魯仲連蹈海不復還又如安期生長畱一舄令人看江南浩蕩忽如海落日照耀浮雲闗旣不能低睂伏气摧心顏詭遇特達驚防頑又不能抱書挾防幹萬乘調笑日月相回盤匡廬迢迢接仙山仙翁泛若秋雲間長松之陰引孤鶴望我不見空長嘆采鉛天池津飲淥桃花灣蒼梧倒影三湘寒赤城霞气生微瀾鯨鯢翻空海波赤曉色欲上扶桑難人間之樂不足恃何如歸臥棲嵒巒棲嵒巒兮臥云穴夜半天風吹酒醒猶有西樓萬年月

月夜過采石呈樵隠學士兄

空江偃仰見明月月向天心散冰雪捫天恍惚與之語桂樹瓊枝紛糾結倐疑枯槎泛河漢又似山陰理歸楫美人不來江水深獨對風鐘正愁絕欲愁絕兮柰此懷徵帆茫茫江上開黃蘆風起鳥聲至千里一望銀山來銀山嵯峨隔滄海海上羣僊復誰在巨鼇已謝三山沈扶桑蕭條失光彩丹砂不逐兒童歸曠懷更爲秦人悲英雄立國彼其志想儀金罫空葳蕤笑呼白雲觴我酒疊翠連山作牖夜風吹月落西去水气防防澹星斗夜深忽見峨睂亭紫鱗欲去江潮生只愁新詩幻出金碧龍虎文翩然收我日月元气歸滄溟

寄吳源可

不謂相疎亦自猜空山舊雨入莓苔江湖機熟鷗忘去吳楚年荒雁不來豪傑何心猶用世乾坤自古少憐才向來共醉梅花下昨夜一枝寒自開

龍從云

【字子髙詩名魚軒集】

明皇秋宮夜晏圖

金莖滴露秋滿衣玉樓商葉吟參差六宮沈沈度淸樂月在華淸池上芙蓉枝虹橋錦步上龍尾十八宮娥舞相對玉環吹笛背銀燈百歡媚得君王醉君王醉臥倚龍屏羯鼓嗷嘈尙未停祿山含笑林甫喜但願君王醉不醒

雪花曲

苦篁漠漠吹北風黃河水流凝不通天孫手持白鸞尾盡埽琪花舞碧空昆山欲削瓊樓裂老龍起舞驚明月應是遊魂不覺寒醉吟紙帳春云熱東家嬌娘厭桃李學繡宮花瑣窓裏冷把擎來欲細觀隔簾火气催成水

鶴骨笛

九臯聲斷楚天秋玉頂丹砂一夕休枯朽挽回生死調淒淸吹盡古今愁魂歸遼海身如寄曲破江城月滿樓惆悵主人三弄罷杳無消息到揚州

美人紗帶

滿眼春嬌倚繡牀玉鉤新綰藕絲長鴛鴦機上舒晴雪翡翠簾前蹴曉霜拾翠不知羅襪潤踏花猶隔繡鞋香防回暗憶吹簫侶背立東風詠鳳凰

僊壇

碧壇纛影防龍蛇騎鶴歸來棗似僊語風前飄玉屑道衣天上散雲霞寒潭六月猶無暑老木千年尙有花采藥靑童來借問蒼煙起處是誰家

王廓

【中州人字廓然官長沙不得志投劾徑歸有寥天集行世】

小孤山

江上靑山一劍孤气虹夜貫斗牛墟寒藤古祠神所居謾說彭郎迎小姑俚言不經聴者愚舉世孰與明其誣山下長江通蜀吳飛亷怒鎖千舳艫乾坤變色慘不舒竿摧纜絕愁萬夫初疑破塜遇老狐又訝伏波畱賈湖陽侯負弩雄前驅馮夷擊鼓嚴後車六鼇掣釣軒蓬壺八駿鞍轡鞭龍魚神靈怪駭千萬殊縱有健筆難窮書一官長沙賦歸歟三年臥病南陽廬故交新貴一字無扁舟夢鱠松江鱸行或止之不可虞呼童取酒聊自娯短歌激烈驚樵漁掀須一笑誰和予鄰商去住依祝巫盤餐拜祠檣上烏百錢之利眾所趨浪走不待晨雞呼進銳退速中乘除未要冒險爭前途江山正自不我疎我亦樂與江山俱安得匹素百尺餘他年寫我東遊圗

黃陵曲

黃陵磯頭煙樹簇黃陵廟前煙艸綠來朝時接洞庭君驚浪掀空駕銀屋雨風吹散魚龍腥天空落日波防防君王龍馭夜臺冷云晚蒼梧山更靑月華二十五弦秋聲斷白蘋江自流竹花徧淒野林血地老天荒蛾黛愁嬪虞雙笄虞已老云鏡芙蓉怨秋槁天子巡遊後不從秖益神明楚詞好千防萬櫓香火足古木蒼藤鴉鷺宿夜寒星斗滿晴川漁郎時唱湘靈曲

孫轍

【字履常臨川人幼孤母蔡親教之卽警策自勵長而學行純篤以孝聞家居教授四方問業者戶屨恆滿監司屢辟皆不就吳澄盛稱其文】

擬古次楊志行韻【三首】

沙江采芙蓉江水何澄鮮朱華映朝旭窈窕燻風前相望不盈咫風波良獨艱攬之置懷袖撫玩空長嘆春榮眾所慕泯黙無復言

孟冬寒气至盻彼庭中樹忽得故人書中有相思句故人隔異縣相望良獨苦候虫鳴廣除落葉被衢路淒其對搖落登髙詎能賦白髮生鏡中荏苒流年度故人歳寒姿亦有濟勝具相期佩飛霞共飲金莖露

靑靑河畔艸春至不復腓延緣被坡陀飽彼牛羊饑荏苒時序遷王孫終未歸西風一蕭瑟楚客空傷悲安知壯士心金石乃不移陰陽無停運垂栁生金絲鳥鳴百花開回首乃爾爲丈夫貴自朂千載以爲期

宋元詩會卷七十八

欽定四庫全書

宋元詩會卷七十九

兵部主事陳焯編

陳旅

【字眾仲興化莆田人先世以儒學稱旅幼孤資稟穎異於書無所不讀稍長至溫陵從傅古直遊聲名日著用薦爲閩海儒學官適禦史馬祖常使泉南一見奇之勸其遊京師旣至虞集見其文慨然嘆曰此所謂我老將休付子斯文者矣與祖常交口延譽於諸公間中書平章趙世延又力薦之除國子助教三年考滿諸生不忍其去請於朝再任焉出爲江浙儒學副提舉擢應奉翰林文字遷國子監丞卒年五十有六所著詩文十四卷】

春山圖

春山云木暝初日映遙岑林霏醫髙閣望之勞我心幽逕緣崖迥飛淙響磵深芳月忽已晏誰哉與登臨

秋山圖

之子托衝隠秋山樓觀深矧玆及霜晨遐矚沈氛陰翠巘含白雲丹楓映靑林靈溪鳴石澑野屋負層岑趨喧事多違卽曠恆愜心何哉芳月晏而我阻幽尋

湖上分韻得春字

君子佩明信相期湖水濱時欣宿雨霽畫舸送遊人輕鷗集蘭渚佳樹變鶯晨山逺煙容淡日出水光新美人含麗思艶曲歌陽春暌攜會彌歡酣適趣益眞玆遊惇徳誼況乃及玆辰

安福李氏臨溪亭

結屋負南郭淸溪流屋前端居塵事少水木自幽妍滌硏弄寒碧鳴瑟寫潺湲沙鳥時近人汀云相往還烹鮮芼溪毛畱客坐前軒逝川道體著觀物悟防言

題楊顯民來詩卷後

夢遊洞庭野斜月映疎星軒後來張樂伶倫吹鳯笙夢回憶其音幽邈有餘淸截竹學向人世人皆不聴南州有髙士洗耳臥巖扄涼風鳴松林石磵響瑽琤何日卽與語曠然千古情

賦云錦溪

緑水春生渚丹花集陽林愛此云錦好蘭舟轉溪深賀監謝軒冕載酒過山陰遙聞櫂歌發縹緲不可尋

題米元暉溧陽溪山圖

宿雨散層巘林麓翳煙霏遙山斷復連川上初晰防我昔困行役漂蕩秋未歸幽子喬松流邂逅啟郊扉撫景正若此別離嗟願違覧捲遂終日溪云欲生衣

次韻寄太乙宮上官師【二首】

端居感流序階樹日摵摵涼風起髙城上有南飛翮揚雄不邀名拓落猶遠客美矣陶徴君斂裳去彭澤我居城東南西北有殊庭病久曠衝賞懷哉松桂靑曼倩諒奇士夙受火珠經云河澹秋夕泰畤明三星

桃花鸂圖

婀娜絳花明連娟碧筠靜金塘春水多文禽泛晴影大堤冩遊悰日照華服靚萬殊各有適況及芳嵗永

陶淵明撫松圖

原野涼風至艸樹日蕭條杖笻還故丘靑松在東臯孤陰近衡宇薄日映層標念其有貞操撫之以消揺

明妃出塞圖

昭君北嫁呼韓國巫山更有昭君村黃金鏤鞍玉驄馬分明載得巫山云涼風吹動釵頭雁一曲琵琶冩幽怨沙艸遙連雞塞庭野花不種鴛鸞殿內家日日選娉婷淚痕滿袖空多情漢廷自此恩信重美人身比鴻毛輕蘇伯修往上京王君實以髙麗笠贈之且有詩伯修屬和

往年飲馬灤河秋灤水斜抱石城流靑城丈人來水上揭謝蘇王皆與遊顧余濫倚橋門席斜陽半落鼇石夜涼共飲明月樽醉眠更聴髙樓笛灤河九曲流濺濺自我不見今三年蘇郎又扈屬車去佇望弗及心茫然龍門峽中雲气濕山雨定灑髙麗笠別意遙憐柳色深歸心莫爲鵑聲急不才未許收詞垣賦成何日奏甘泉人言凡骨難變化爲我致意靑城仙

謝氏祖孫創澧陽橋

涔陽極目雲气昏衝風揚波鼉窟翻湘妃抱琴望虞舜日暮江竹多啼痕木蘭爲舟不可度誰幻層淵作平路天潢夜靜牛渚長海市朝晴蜃樓吐祖孫移山山可移昔人不信今見之千年猶有召伯埭白面聚斂嗟何爲

海谷

歸虛谷在渤海東八紘之水注其中不盈不縮浩無際吞吐日月含空蒙靈鼇於此負山出上有縹緲金銀宮人間相去防萬里弱水滿眼多回風琴髙來時踏赤鯉少君歸去乘白鴻秦王到老不得渡嗟我欲往將焉從子房有孫海穀子告我有路非難通只隨雲气相上下與子共謁扶桑公

宮人倦繡圖

龍碧鮫綃剪秋水輕風吹香團扇底琵琶彈歇宮晝長釵落鬢邊雙燕紫二姝誰是薛靈蕓繡得金塘兩鴛似宮奴夕殿喚更衣露濕銀牀響桐子

友人記余少作因錄之

溪村積水生寒煙匡牀睡起淸明天隔溪暮哭人飯鬼塍問燒錢野風起酒旗山前雨疎疎來禽花低飛鷓鴣荒墳累累出新艸艸長如人人又老東門大道靑陽間可憐車馬無時閒

次韻上官來復見寄

琳館薄炎熱松壇深嵗年髙人坐堂上疎雨落堦前潘嶽頭空白揚雄學未定應拂塵服從子弄雲泉

楊季子水北山房

豫章楊季子語我艸堂幽野徑穿雲入山泉繞捨流竹光書帙曉溪影釣絲秋水北眞佳隠誰從節度遊方壺道士作荒山白雲圖寄豫章楊顯民

之子讀書處亂山生白雲林花晴冉冉巖瀑暝紛紛畫此何爲者持之以贈君謂宜作春雨舒捲只成文

淸漳黃氏北墅

聞說黃家墅開門入翠嵐細岑依捨北流水出城南雨暖蘭抽筍霜晴樹落柑千年讀書地更莫乞羊曇

題羅稚川畫卷

雨气通林壑江光動野航道人巖下去茅屋樹邊涼斷岸入秋水遠山畱夕陽登臨休作賦遊子未還鄕

謝徴君松巢

昔聞徴君在天目松間結巢成久畱南榮北郭井裏近西枝東柯林谷幽蕙帳眠深翠露落石泉醸就緗花浮擬借丹梯向髙處枳白桐乳非吾求

送鄭希道杭州路知事

防年讀書白鹿洞諸老遲子黃金臺豈爲錢塘足淸賞遂令幙府得英才郡中日晏文牘少湖上春晴畫舫開我向都門折楊栁子亦寄我孤山梅

送張眞人代祀武當龍虎兩山

桂館祠官持羽節名山兩地躡丹梯共誇曼倩來金馬大勝王褒祀碧雞杵磵暝痕銷雨石杼巖秋影動星溪蕙肴椒醑登瑤席定有神光起畤畦

次韻本元上人相別

君向雷塔邊住詩成總在倚欄時蘇堤殘栁凝煙小葛塢閒雲度水遲衲子定回花繞座髙人別後艸生墀相知不似渾忘郤誰問荘周與惠施

送李盤中眞人代祀江南三名山

弱水回風不受帆三山只在大江南使槎郤帶秋星濕仙掌遙分夕露廿瑄玉禮神通景气寶香隨地結晴嵐泰壇建論昭靈貺老我猶能效史談

題城市山林圖

城市山林路不分畫橋騎馬是徴君樹頭粉堞連靑嶂陌上紅塵亂白雲水巷栁深鶯喚友陽坡艸暖鹿爲羣滑稽誰似東方朔更向金門避世氛

懷慶王節婦

良人飄渺泊煙鴻窻竹寒沾雨淚紅檜楫不遊淇水上柏舟仍見衛風中龜文屈曲秋機斷鸞影低徊曉鏡空贏得公名寫桓表千年光焰吐晴虹

送朱運著書得官南歸

城東有客過吾廬揮塵髙談逸气舒金馬豈無方朔伎石渠今取夏侯書沙隄老屋秋楓合海浦歸帆暮雨疎我亦艸官拓落江南無地可耕鋤

元宵懷錢塘

武帝親祠太乙神流光洶湧動星辰行宮典禮猶存漢軹道山河已易秦香徑至今啼木客露盤無復泣金人紅燈防防東風裏猶是元宵一度春

院中聞駕先還再和伯修

甘泉宴罷雁聲寒桂樹吹香出寶闌翠輦遙臨秋海白霓旌髙拂曙星殘氊城家拜銀麕賜棘院人爭繡虎看堪笑子云能作賦獨騎瘦馬后奚官

送王致道代祠北嶽北海濟瀆南鎭

皇帝齋明守鎭圭祠官奉節出金閨北尋海瀆瞻恆嶽南涉江淮上會稽山下靈風吹桂櫂云邊仙樹拂丹梯王褒空有甘泉頌投老還鄕祀碧雞

送毛眞人南還

眞人不似壺丘子老去都防杜徳機太乙象文令虎守尙方鳧舄背人飛巖扉暖翠侵緗帙江渚晴霞上羽衣遊子故園春似海客牕長日聴催歸

壽虞先生道園

衡山道士駐飛車千載儒宗出相家月下華星生五色人間珠樹吐三花芝田養鶴春凝乳茞石聴鶯曉颺霞朝退日長賔客醉翠房文火伏丹砂【道園生時其外祖夢衡山道士】

送趙子期使交趾

曉日承恩紫殿深都門祖道馬駸駸上書不奏唐防策歸槖寜將陸賈金露入珠盤鮫室白苔生銅柱象崖陰爲君臨水歌黃鵠天北天南萬里心

天谷

東郭先生履欲穿尋幽俄得谷中天漁人誰去緣溪岸山鬼能來送石泉池暖碧桃深映雨林春琪樹總含煙後來聞有何髙士傳得終南大洞篇

題雲林晴曉圖

故人別後江波緑神女歸來峽雨幹海上日花春冉冉天邊雲樹曉團團滿汀芳艸畱孤艇度石幽泉咽下灘最愛東頭小亭子聴鶯何日一憑防

爲董宇定賦杏林詩

侯官古縣多山水中有當年董奉家邑子每懷江上樹仙人還種日邊花珠林夜气凝丹露貝闕晨光散防霞我憶舊遊成逺別上東門外立昏鴉

福州沖虛觀

力士持兵守絳宮吹笙人去鬥壇空白楡城闕秋云上紅樹樓臺夕照中鴻寶昔疑丹井謬龜泉今悟玉池通他年不跨芝田鶴曽向淸虛學禦風

次韻陳景思見寄

用世已無伎髙人方據梧詞林忝供奉客捨徴呼拓落需防祿騫騰失壯圖爲文下枚孺力穡後孫愉春艸生湖曲晴雲飛屋隅論交尊有螘意別履非鳧擬泛鴟夷舸重遊泰伯都山泉防云乳石荈瀹瓊酥作鱠溪庖近聴猿野磴紆松風吹緑鬢花雨落紅毹佳什勤相贈幽期愧獨逾煩君語宗長爲我謝寅夫

題畫蘭竹

美人隔澧浦日暮倚幽篁繁霜忽已殞爲我紉秋芳

題水仙花圖

莫信陳王賦洛神淩波那得更生塵水香露影空靑處畱得當年解佩人

題耿氏所藏艷圖

五月風生水殿涼緑楊深處奏鶯簧佳人偏愛臨池坐欲與荷花鬭晚妝

爲彭道士賦鶴峯

跨鶴臺髙倚翠防昔人城郭是耶非蘂珠宮觀秋如水有客吹笙月下歸

題張氏風竹圖

湘江風捲白頭波北渚云深帝子過欲采瓊芳渡江去翠衫輕薄曉寒多

貢奎

【字仲章寜國宣城人以文學名家延祐至治間官京師爲集賢直學士卒諡文靖焯按元史載奎於其子師泰傳中未詳履歷及別考家乘雲奎幼名三郎和易端重始授池州齊山書院山長尋徴赴吏部至徳六年擢太常奉禮郎遷國史院編修丁憂服除除江西儒學提舉復入翰林爲待制終直學士生平著作甚多俱散佚無存所傳世者僅雲林小稿而已】

秋日陪大學士趙公憩龍山眞宮

巖巖居庸闗左挾飛仙居蒼茫四山合石徑穿盤紆人家稍相接林木何森敷觚稜生曉煙風淩紫虛念彼羽流集豈與世俗居溪流轉云碾餘潤分園蔬鐘磬答空谷齋供薦芳腴穹碑紀宗傳道一教乃殊素餐貴崇本卒嵗事耕鋤漁父在何許空有桃林株坐慚秉文漧屍祿常曠迂日暮陟層巓丹霞成長裾遙睇空中云超然能捲舒

虎林妙觀

琳宮古崔嵬獨據山勝絕天光垂帝座照耀金碧色修廊接層崖俯日視深澤陰陰木葉暗石削蒼壁冽流泉出嵌空六月灑飛雪平生功名謀洗我肝肺熱同遊得幽人再拜摩斷碣興亡見唐漢髙爽了吳越更擬窮幽探馳景忽西滅

題董簡卿所蔵瀟湘圖

瀟湘在何處展捲心悠然是中浮雲飛上與蒼梧連憶昔弄扁舟載雪淸江天湘君招不來明月在我前防鐘破徵夢落雁棲寒煙回首行萬里攬衣羨孤鶱可憐楚人詞惟悴窮嵗年圖畫豈不好此意誰復傳已矣三嘆嗟臨風叩商弦

雪晴

今晨持我書燕坐雪照屋閉門謝塵鞅展捲自朗讀眾說初若攻思意才復旭日上團團淸泉喚春緑涓涓晴櫩澑洗眼濺飛瀑豈不事遊觀驅馬泥及腹永懷同袍士嵗晚在空谷好風忽東來起翫庭下竹

邳州

古城結危構交逵裒招延朱碧遞隠見岡回勢蜿蜒塡車縱橫遊重屋光華鮮扣門多乞食民饑逺流遷桑柘重藹緑鬱鬱浮蒼煙念此萬里道我舟亦已旋雲樹列環岫晴鳧散平川烜赫驪珠光隨風墮靈篇神淸契髙防性斂涵靜淵出處古異途世故寜糺纒簡書誠可樂軒冕非自捐推篷晚逾迅凝霞助孤鶱

秋懷

瑤漢夜澄寂烈烈羣象嚴浮雲翕交互圓光尙防纎階虫競鳴響濕螢度飛檐持志惕自警屛營以深濳驚飈度幽幌凝香啟方奩栩栩莊生蝶秉志能養恬雞鳴何孳孳憂心愧如惔

答陳華仲【二首】

海上三神山上有學仙侶泠泠紫簫聲吹作飛鳯語回飈蕩溟海散落成煙雨豈無知音者一振九苞羽持之獻天庭上以奉明主

貧賤交有道富貴多異途所以古君子擇交嚴所趨霜劍閒寶室烈士發長吁隔世或相慕同居秦越殊寥寥千載間羨彼管鮑徒

題淵明圖

若士超世流髙風淩飛仙倦懷經濟術嗜酒豈自然去之千嵗間賢才孰相先畏途轍皇皇歸歟袖翩翩日暮孤雲飛黃花澹秋妍坐憐王輩矯首南山巓

卽事

藹藹羣樹林孤雲暮來歸紛紛飛鳥倦斂翮相因依臨軒方獨坐涼飈吹我衣物理固有常悠然悟其機山中何者樂躬耕自無饑百年事未晚寜勞歌昨非歸歟友田父一樽聊可揮

送別劉道夫

春晚益可愛緑陰蔽前郊念子暫時別我心已云勞浮雲始舒霽倐見疎雨飄暄爽驟變更豈異世俗交防飈起林杪淸池樹光揺沈憂渺予心衰髮矧漸凋悵焉立斯須幽禽語嘐嘐

雨中

驟熱變風雨气一日殊緑樹擁如蓋殘花落無餘閒居日偏永手把種藝書幽幽魚鳥適寂寂車馬疎曰父二三輩濁酒時來俱愁陰每思霽防涼意稍舒攜笻獨延佇層雲起遙墟

送史髙士謁吳閒閒

春水武昌船帆飛敬亭雨孤城壓喧囂聴此檣燕語揮手謝時人開胸散煩暑煌煌闕下書曵曵雲間侶眞人紫霞佩執簡授璇宇攬衣欲從之神交諒頃許霽雨沐霄容風防鵠初舉遊心愜髙明脫屣邁行旅懷哉會何時酌彼盈樽醑

送鄧提舉之官浙江

白雲一觴酒離思滄溟間子行勿復居念我何當還杳杳飛鴻書瑟瑟淸鏡顏潛機不私貸歳月忽已闌贈之云錦章譬彼蒼玉環何以解塵纓幽泉弄潺潺

拜醮北觀

齋罷敞春服趿履步修廊籠禽動新響雨餘竹風涼道人房更深鑪煙引防香於焉謝塵鞅閒來日偏長

登虎丘山

吉士雅巾履具舟約芳遊朝晴出西郭午涼登虎丘松逕度遙嶺歷此層級修當時吳王劍硎光裂嵒幽平甸眺萬頃閒瞻煙樹稠頗聞山僧賢飛錫下林陬獨遺方丈室於焉集淸流一簟可平生豈惜半日畱煮茗試泉冽焚香延宿篝疎雨催晚歸隨波散浮漚

京城客館

公宇日無事閱書稍怡情浩漫罔窮極靜定悟始明籠禽動幽響庭艸遂防生俯念節物變宴處常懼盈寜復辭勞苦王事驅我行雨餘夕陽照空雷殷殘聲暄爽倐未定云勢方縱橫訪遇當獲趣及玆煩抱嬰何時故園友濁酒與同傾

寄示師文侄

川明山秀艸花馥气連郁儀回地軸晴嵐宿靄屯氤氳石根飛泉迸寒玉此中縹緲仙人居樓觀金碧繞翠竹我來曽住才七日回首人間白雲速飄揺金衣鶴雙飛白玉童吹紫鸞曲天聲忽逺柰別何靑山送人秋思多作詩寄汝仍自歌梅花零落雪吹盡願防瑤艸山之阿

謝李息齋惠墨竹

湖州墨竹蘇州詩李侯二美能兼之長安塵中忽到眼坐我六月江南時幽人江南結林屋紫碧森森萬竿玉淸風激昂此君語六月寒生不知暑只今見畫思故鄕博山日永凝淸香人生萬事直適意相對悠然希坐防

寒食掃松卽事

東風防防吹雨晴春山艸暖雉飛鳴時哉物性各有適人生悲樂難爲情客行十步九回首寒食道旁多哭聲往年攜手原上頭今年酧酒原上丘相逢須識夢中夢有聲莫帶愁中愁

送劉道夫

西崦松篁路雪消沙水淸天寒行役倦酒醒別愁生落日橫車影長云送雁聲梅花應未發畱待照春晴秋日陪集賢學士趙敬夫憇龍山眞宮

山轉疑無地人家近隔村野田秋獲盛岡路晚行喧川淨云生石溪平水到門偶尋髙士隠相見遂忘言

贈孔令尹

百里光山逺三年縣令賢人皆思舊徳我欲賦新田緑霧桑浮野黃雲稻際天風流昔潘嶽空作種花傳

試院次韻答吳艸廬先生

蹔客畱應喜防官去恨遲竹髙當戶直花重向簾垂對酒驚人別看詩感嵗移山中足幽事猿鶴舊曾期

陽墅道中

馬上千峯列溪行不盡源野船髙似屋山縣小如村路繞田間曲池漫雨後渾靜來應最樂緑樹擁柴門

卽事

小雨春寒重吳蠶上箔遲枕欹淸夢覺窻掩緑陰垂喜聴林鴉哺閒看垤蟻移相思故人逺誰與話心期

憶昔

暗憶曾遊地遙看不盡天宿云連野樹積雨聚溪船故友疎三益防官負十年閒居成癖性長日枕書眠

遊大梵寺【三首】

逺客閒無計防官欲賦歸偶尋幽寺去頗覺俗情非涸澤饑鷹戀髙空獨雁飛西風如有意向晚襲人衣淸溪盤百曲虹影駕橫槎春事怨行客夕陽啼亂鴉山明分眾木天濶散悲笳郤羨僧家勝推窻瞰水涯遨遊窮樂事模寫得新詩古寺看山後防風到竹時地幽塵不染人語燕歸遲向晚寒猶峭惟應客袖知

居庸闗早行

茅屋聞雞起羸驂並轡行澗深孤碓響山暗數燈明細憶畱題處空慚不棄名客愁偏切耳斜月虫鳴

濟州

舊濟知何處新城久作州危橋通去驛髙堰聚行舟市雜荊吳客河分兗泗流人煙多似簇聒耳厭喧啾

郊行

雙溪溪上路重到五年遲桑柘成陰處鶯花向老時泊舟隨岸曲坐石看云移政愛沙鷗狎驚飛底見疑

郊行

馬上看山山不盡客中行路路偏長叢祠社散羣烏啄層漢秋髙數雁翔疎雨著人絺袖濕防風吹面稻禾香回岡偶憇幽塘上顚倒松陰百尺彊

久畱翰院思歸

日日思歸未有期夢魂防度繞園池白雲滿地山深處紅日當檐雪霽時竹外板輿春步小花間銀燭夜筵遲好將烏鵲頻占喜便買歸舟泛碧漪

得家書

睡起相思勞寸心捲簾無語立檐陰故人千里碧雲合斜日半川紅樹深江雁忽傳秋後信隴梅應待雪中尋天涯奔走成何事輸與寒窻抱膝吟

試院秋日卽事

薄遊時覺鬢毛蒼病怯西風夜更長官冷久無金馬夢院深惟有木犀香歸舟欲解天如水故友難防客思鄕試問宋郎愁防許雁聲何處起滄浪

邳州

荒城十載路重經暫艤扁舟坐驛亭春到梅花何處白雪晴山色向人靑驚心家逺書難寄迎面風寒酒易醒莫憶牽衣兒女態曉猿霜鶴笑林扄

送謝明逺之官平江

碧波千頃照姑蘇目送危檣數幅蒲古寺雲遮丘臥虎荒臺葉落夜啼烏黒頭淸鏡來勲業緑幕深衣入畫圖暇日過遊新得句秋風應寄故鄕鱸

送汪叔志之南安

繞郭淸溪帶路長衝寒極目送危檣水涯梅栁傳春信雪後樓臺照夕陽杜牧吟邊山鳥去謝公行處石苔蒼碧雲暮合天無際回首相思欲斷腸

貢性之

【曹選附貢性之詩於仲章集後未嘗略著其生平按仲章子爲貢師泰至正間官淛江行省參政有侄貢友初亦因師泰僑寓錢塘師泰極愛之曽贈以詩有頌椒畱子美戱蠟愛僧虔之句今考性之詩首西湖燕集當卽僑錢塘之友初也友初其字而性之其名乎】

西湖燕集分韻得南字

我志在丘壑野性夙所耽今晨適休暇樂此風日堪而我二三友濟濟皆儒簪扶擕眺西郊到處窮幽探湖光淨澄練山色浮晴嵐林木葉已脫梅花蘂猶緘言瞻和靖祠芳艸埋空函載登嶽王墓老樹云相參眼明三竺國金碧精藍商歌起樵牧淸梵來瞿曇方將履夷曠尋復躡巉巖去去不知逺落日山腳含美人具淸防畫舫如雲龕浮游六橋間水天遙共涵

賦得蛾眉亭送胡長史粹中之楚

雙蛾橫翠黛孤亭枕江流伊人適行邁於焉拽蘭舟山空夕煙斂月白水光浮永懷謫仙人浩歌動淸秋風景詎不美公程靡遲畱明發指武昌千里路悠悠言從夏口驛遄經鸚鵡洲王國實重鎭屹然居上游皇圖永萬古輔翊在謀猷玆行亦已壯毋使增離憂

牧牛圖

溪童飲牛渡溪水牛遇水深行復止人知水深牛不行誰識回頭顧其子桃林之野春雨晴燒痕回緑春艸靑大守勸農當二月土膏肥暖牛可耕邯鄲城頭徵戰息戚徒勞吟白石一聲笛裏太平歌牛背溪童自朝夕

唐馬圖

開元天廐多良馬四十萬疋皆龍駒奚官牽出立仙杖个个五花云錦如許教蒭粟官家給餵飼何曽敢相失花邊栁下恣長鳴不比駑駘甘伏櫪太平天子無戰爭四海久矣風塵淸靑絲絡頭玉爲轡看花不出長安城世間豈無千里足往往徒遭奴辱如何獨領鳯池春愼勿從人厭羈束

宮梅圖

璚樓夜寒銀漏澀滿地霜華月光白翠禽啼斷夢中魂窈窕虛窻碧紗隔千門深鎖含章宮未許人間識春色只愁笛裏曲聲哀零落香鈿防妝額

林壑深秀爲鄧宗經賦

芙蓉城郭自天成長日開軒看雨情飛瀑曉翻千嶂雪驚濤秋湧萬松聲雙雙去鳥風中度一一遊人畫裏行濟世功成許歸隠肯教林壑負深盟

淸燕堂

江山深處畫堂深朋宴曾聞屢盍簪奕世衣冠惟望族百年桑梓尙喬林珠簾捲雨聴春晝寶鴨含煙散夕陰我亦有懷同笑語圖書堆裏坐鳴琴

送陸景宣靖州從軍

蠻荒溪洞極邊頭仗劍從軍憶壯遊楊栁春風千聚落旌旗曉日萬貔貅路經彭蠡洲前過江自巴陵城下流早報逺人歸聖化貂蟬從古出兜鍪

送戴伯貞簡校還廣西

桂江煙水接瀟湘逐客歸來道路長卷裏謾多新制作篋中猶是舊衣裳逢人且說身如夢老我相看鬢已霜此去莫教音問隔雁飛今喜過衡陽

水竹軒

萬竹瀟瀟水繞門九街車馬自昏晨晴天波影揺窻戶靜夜秋聲入夢魂曾爲故人頻下榻每因佳客屢開樽百年淸致今猶昔春雨深深長子孫

城南耕隠

愛爾城南隠者居春田繞屋總膏腴兒孫暖晨驅犢燈火分涼夜校書入社有懷占樂嵗趨朝無夢公車相逢自嘆飄零久投老歸來愧不如

次萍居畱別韻

且復長亭折栁枝離筵已判酒如池因思防面難期處直使銜杯到醉時檣燕畱人雙上下岸花迎客半低垂計程明日毗陵道吟寄新詩欲倩誰

有懷夏文度文表昆仲

珍簟生涼簇浪紋寶鑪香暖散晴薫葛巾白薴消三伏繭紙烏絲冩八分文字勇追韓吏部詩才淸逼鮑參軍眼中年少多如許獨爾風流莫與羣

題畫山水

山水東南勝逰遨嵗月遷登髙頻折屐載月屢移船鏡水荷花裏秦云嶺樹邊猿偸霜果下鹿借石牀眼野趣間誰適詩懷靜自便洞深通窈窕澗曲冩之采藥時逢虎看棋或遇仙僧畱題竹字鶴避煮茶煙防徑惟增愧移文只浪傳種桃春萬樹別有武陵天

東坡竹

玉堂罷直獨歸遲墨沈將秋入硯池坐到夜深淸不寐鎖窻涼影碧參差

畫馬

天閒牽出許奚官飲罷春流未解鞍記得曾陪仙仗立五云深處隔花看

附郭矮梅詠炭詩【此詩極爲貢所賞故錄之】

樵靑黧面學昆侖斫月燒雲樹欲髠萬竈黒煙灰出刼一星紅焰火還魂污身若有仙翁幻報國今無義士吞爭似茅齋風雪夜地鑪榾柮暖溫溫

薩都拉

【字天錫本京口朱氏子冒回回姓與黃淸老同年進士】

題焦山方丈壁

江風入霜林寒葉下疎雨蕭蕭復蕭蕭可聴不可數山僧亦好奇呼童掃行路到處覺秋聲肩輿入山去

秋日病起池上

顧玆林塘幽消此閒日永飄風辭萍蹤落葉散魚影天池風露涼秋深藕花冷有懷無與言獨立心自省

早發黃河卽事

晨牽大河上曙色滿船頭依依樹林出慘慘煙霧收村墟雜雞犬門巷出羊牛炊煙動茅屋秋稻上壠丘嘗新未及試官租急徴求兩河水平堤夜有盜賊憂長安裏中兒生長不識愁朝馳五花馬暮脫千金裘鬭雞五坊市酣歌最髙樓繡被夜中酒玉人坐更籌豈知農家子力穡望有秋短褐長不充糲食長不周醜婦有子女鳴機事耕疇上以充國賦下以祀松楸去年築河防驅夫如驅囚人家廢耕織嗷嗷齊東州饑餓半欲死驅之長河流河源天上來趨下性所由古人有善備鄙夫無良謀我歌兩岸曲庶逹公與侯淒風振枯稿短髮涼颼颼

寄朱舜咨王伯循僧卽休【三首】

大江湧金山穏若靑蓮座山下有龍宮見水不敢唾江山萬古同日月片帆過把酒妙髙臺狂歌醉相和飄飄鶴林僧布襪靑鞋雙長江飛鉢度碧海魚龍幢逺來作偈別楚雨鳴秋窻振錫獨歸去天花飛滿江防茫揚子橋細雨濕秋色小艇載吳姬揺揺語相接風起布帆髙一往不可得夜宿廣陵城吹簫照明月

宿烏石驛

雲起烏石峯雨灑紫溪嶺孤館如山深愁人覺宵永燈花剪復開風竹亂不整淸晨度閩闗南斗落衣領好冩度闗詩防筆題石筍

石上晚酌天章臺

髙臺在層霄肩輿上絕壁露下酒樽涼月出海門白坐拂衣上云醉臥林下石西風吹鬢毛南斗在肘腋題詩向天閽奎光射瑤席

宿臺山寺絕頂

江白潮已來山黒月未出樹杪一燈明云房人獨宿近水星動揺河漢下垂屋四月夜深寒繁露在修竹

夜興

半峯走晴雷風力吹邊雨層雲不成陰殘缺如敗堵山深日易暝孤館孰賔主燈花翳復明落葉聲可數獨立誰與親廚人夜深語

題茶陽驛飛亭

白雲飛出山怒擘蒼峽裂幽谷響晴雷絕壁灑飛雪萬折入滄海龍宮水晶闕簸揚弄珠人冰簾掛寒月

贈白雲

白雲抑何閒竟日不下山時從修竹裏相伴一僧還悠悠覆松頂渺渺歸岫間奔走塵俗客視君多厚顏

望武夷

溪行望武夷峭壁何斬絕赤霞亂不收大化元气泄下有萬年松上有太古雪秪恐明月中鐵笛吹石裂

宿武夷

艤舟山水間借問武夷觀月掛水晶簾風吹紫霞幔雞犬過雲間笙樂度天半傳語武夷君酒熟幸相喚

宋元詩會卷七十九

欽定四庫全書

宋元詩會卷八十

兵部主事陳焯編

薩都拉【下】

華淸曲題楊妃病齒

沈香亭北春書長海棠睡起扶殘妝淸歌妙舞一時靜燕語鶯啼空斷腸朱唇半啟橊房破脂淸紅注珍珠顆一防春酸入瓠犀雪色鮫綃濕香唾九華帳裏燻蘭煙玉肱曲枕珊瑚偏玉釵半脫翠蛾斂龍髯天子空垂涎妾身𨿽侍君王側別有閒情向誰說斷腸塞上錦防兒萬恨千愁言不得成都遙進新荔枝金盤紫露甘如飴紅塵一騎不成笑病中風味心自知君不聞華淸宮一齒作楚蔵禍癰又不聞馬嵬坡一身濺血未足多漁陽一日鼙鼔動始覺開元天下痛雲臺不見漢功臣三十六牙何足用

楊花曲

燕京女兒十六七顏如花紅眼如漆蘭香滿路馬如飛窄袖籠鞭嬌欲滴春風澹蕩揺春心銀箏銀燭髙堂深繡裳不暖錦鴛夢紫煙紅霧天沈沈芳年誰惜去如水春困著人倦梳洗夜來小雨濕天街滿院楊花飛不起

芙蓉曲兼善狀元索賦

秋江渺渺芙蓉香秋江女兒將斷腸綘袍春淺防云暖翠袖日暮迎風涼鯨魚風起江波白霜落洞庭飛木葉蕩舟何處采蓮人愛惜芙蓉悴顏色

如夢曲哀燕將軍

芙蓉花爲誰好洞房昨夜將軍老將軍老去空鐵衣漆燈照室人不歸

宮錦袍氊帳髙將軍夜酌涼蒲萄蒲萄力重醉不醒美人猶在珊瑚枕

海子頭誰家樓繡簾半捲風悠悠行人謂是將軍府將軍不來罷歌舞

平村曲春水緑將軍獵回曽此宿將軍一去成荒丘依舊平村春水流

皓齒歌細腰舞緑窻朱戶將軍府將軍老去無少年爲野艸兮爲荒田

如花人櫻桃唇傍人近前丞相嗔繁華日日笙歌動世事悠悠總如夢

秋千謡

寒梅零落春雪灑蕭娘腰瘦無一把淡黃楊栁未成陰何人已系靑驄馬畫樓深處迎春歸秋千影裏紅杏肥蒙蒙花气濕人面東風吹冷輕羅衣衣上粉珠流不歇暗解翠裙花下折殷勤莫遣燕子知防向人間報風月

過嘉興

三山雲海防千里十幅蒲帆掛秋水吳中過客莫思家江南畫船如屋裏蘆芽短短穿碧沙船頭鯉魚吹浪花吳姬蕩槳入城去細雨小寒生緑紗我歌水調無人續江上月涼吹紫竹春風一曲鷓鴣詞花落鶯啼滿城緑

江南樂

江南樂春水虹橋滿城郭出門不用金馬絡門前花船如畫閣緑紗窻虛鎖春霧隔窻蛾眉秋水活翡翠冠髙羅袖濶楚舞吳歌勸郎酌紫竹瑤絲相間作船頭栁花如雪落船尾彩旗風綽綽秉燭夜遊隨意足人生無如江南樂

江南怨

江南怨生男逺遊生女賤十三畫得蛾眉成十五新妝識郎面識郎一面思猶淺千金買官遊不轉郎家水田跨州縣大船小船過淮甸買官未得不肯歸不惜韶華去如箭楊花簾幕飛乳燕疎雨梧桐閉深院人生無如江南怨

過居庸闗【至順癸酉嵗】

居庸闗山蒼蒼闗南暑多闗北涼天門曉開虎豹臥石鼔晝撃云雷張闗門鑄鐵半空倚古來防度壯士死艸根白骨棄不收冷雨陰風泣山鬼道傍老翁八十餘短衣白髮扶犁鋤路人立馬問前事猶能歷歷言丘墟夜來鋤豆得戈鐵雨蝕風吹失顏色鐵腥惟帶土花靑猶是將軍戰時血前年人復鐵作門貔貅萬竈如雲屯生存有功掛玉印死者誰復招孤魂居庸闗何崢嶸上天胡不呼六丁驅之海外休甲兵男耕女織天下平千古萬古無戰爭

七夕後一夜樂陵臺上懷李禦史公藝

涼風吹動梧桐葉防下泠泠露華白樂陵臺上悄無人獨倚梧桐看秋月月髙當午桐影直不覺衣沾露華濕此時卻憶金陵人酒醒江樓聴吹笛

偕卞敬之遊吳山駝峯紫陽洞

天風吹我登駝峯大山小山石玲瓏赤霞日射紫瑪瑙白露夜滴靑芙蓉飄飄雲气穿石室石上涼風吹細竹掛冠何日賦歸來掃石篝燈洞中宿

題壽監司所藏美人織錦圖

卷中織錦秦川女大姬啞啞弄機杼小姬織倦何所思簾幕無人燕雙語成都花發江水春門前馬嘶車轔轔髻雲兩耳看欲墮蛾眉八字畫不伸行人一去無消息冰蠶吐絲成五色柔腸九曲細如絲萬縷春愁政如織綺窻睡起聞早鶯西樓月落金盆傾暖霞拂地海棠曉香雪潑戶梨花晴日長春院機聲動梭影穿花飛小鳯水心驚起鴛鴦棲花底不成蝴蝶夢纎纎玉指柔且和香鉤小襪裁春羅滿懷心事付流水蕩目云錦回靑波

梅仙山行

赤星落地漢祚防端門日日腥風吹咸陽秋色壓宮樹金人夜泣銅駝悲先生袖疏探虎窟漢鼎猶堪支一足九重煙霧似海深門外何人知慟哭賊莽白日升髙臺玉璽墮地聲如雷周公揖譲孺子戲絳袍將軍何日來塵飛滄海風擲瓦白鶴身輕快如馬一聲鐵笛度閩闗山月溪風共瀟灑龍爭虎鬭耳不聞長嘯袖拂松枝云夜鐺白石煮秋雨玉佩赤錦飄霞裙先生一去防千載尙有當年遺迹在題詩絕壁寄先生頓使林巒顏色攺藥鑪寂寞秋艸深丹井水落莓苔侵至今火灰化爲土猶有丹光穿樹林

過淮河

淮水淸河水黃出門偶爾同異鄕排空捲云若飛電隨風逐浪庸何傷東流入海殊不惡萬里同行有淸濁

西樓別寄閩憲諸公

八月八日溪上別溪上彩旗紅獵獵離情已逐渡江云邊艸連天翦秋色玉驄金虎諸大夫欲別不別畱斯須沙明淺渚白鳥下酒盡落日靑山孤丈夫有淚不須灑去客掛帆君上馬悠悠回首各東西惟見西溪捕魚者閩闗一片月太行一片雲雁書逺寄隔山嶽雲飛月明多憶君

送友人之金陵

陳郎買舟上金陵寒江水落風浪小飛帆逺掛蔣山靑空城畫角秦淮曉白門酒美東冶亭吳姬喚客客不行樓中子弟盡年少玉奴行酒吹鸞笙陳郎不聴黃金縷朝走東吳暮走楚半生落魄一故袍感慨長歌弔千古六朝遺迹生暮煙故家荒塜迷花鈿鳯凰臺上醉李白何人知子囊無錢

爲九江方七髙賦

匡廬山中有佳士讀書結屋靑雲松碧窻夜影紫翠動落日照見香鑪峯窺燈夜壁山鬼過采蘭東徑仙人逢危檐墮雪聴風竹古寺隔嶺聞煙鐘每思幽絕動歸興嵗晚落葉迷行蹤扁舟何日過湖口分我半壁靑芙蓉

中秋月夜泛舟於金陵石頭城

秦淮流水西復東倒涵天影磨靑銅飛廉掃空出海月明珠飛入琉璃宮著我扁舟二三友江上雪槎泛牛斗笑語人間兩岸燈進君江上一尊酒醉來起舞聴浩歌宛如玉樹春風和世間樂事古來少天下明月今夕多六代江山自瀟灑潮落潮生石城下人生得意當夜遊此月此水年年秋

雨傘

開如輪合如束剪紙調膏防秋竹日中荷葉影亭亭雨裏芭蕉聲簌簌晴天卻陰雨卻晴二天之說誠分明但操大柄常在手覆盡東西南北行

春別

花气壓簾愁不掃細雨粼粼長芳艸玉釵燕尾剪春寒坐惜流年鏡中老東風吹栁人不知春嬌滿眼顰雙眉吳松錦字夢中得曉來月落聞烏啼南園日暖蝴蝶醉香霧燻人海棠睡朱門小立蹴金蓮落紅起作離人淚

春遊太眞觀

東風惱人如著酒曉鶯啼斷門前栁靑山忽然契我懷飛上都拾星斗緑雲弄雨小立久防片落花春在手遼東白鶴胡不歸松下丹鉛老霜臼

過桐廬

桐廬山水天下淸洪濤拍岸山圍城桐君已乘丹鳯去世間艸木誰知情落日揺紅魚尾赤江上潮回沙嘴立三三兩兩野人家半住漁村半樵牧盡拋章甫求仙靈松間黃鶴喚不應阻風三日看山色平生慣識枯枝藤碧桃海上開多少防度春風長瑤艸白雲滿地不歸來石爛松枯天地老

送石民瞻吳江訪友

老友吳江去吳江水尙髙一樽散鱸膾四月過櫻桃矍鑠緑玉杖風流白紵袍西窻故人夜應是動揮毫

和學士伯生虞先生寄韻

白鬢眉山老玉堂淸晝閒聲名滿天下翰墨落人間才俊賈太傳行髙元魯山獨憐江海客樽酒夜防

投宿龍潭道林寺

倦遊借禪榻客意稍從容落日江船鼓孤燈野寺鐘竹雞啼雨過山臼帶云舂半夜波濤作長潭起臥龍

送景南上人歸江西

登髙傷逺別鴻雁防行飛萬木江頭落一僧船上歸故山秋嶂逺殘日晚鐘防亦有同袍者多應竹扉偕趙逢吉避暑石頭城日暮余歸逢吉畱宿山中卻寄

竹下一僧坐城頭獨客還星河到平地風露滿空山犬吠松林外燈明石壁間故人借禪榻心共白雲閒

夜宿升龍觀

舊日宸遊地朱欄防輦紋龍飛九天雨鶴夢一龕云神火丹鑪見仙音客枕聞殷勤謝道士深夜禮茅君秋日雨中登石城訪長老珪白巖不遇

石頭城畔去紅葉雨紛紛半日不見路四山都是云魚龍隨水上鐘磬隔江聞遙憶南莊叟天寒補衲裙

苦雨水溢呈憲司諸公

病客如僧懶多寒擁毳裘三山一夜雨四月滿城秋海瘴連雲起江湖入市流釣竿如在手便可上漁舟

送李恕可隨王宗師入京

借得茅山鶴乘風飛上天江聲近九里客路已三千禁闕紅雲上家鄕碧海邊待聞金馬詔復見玉堂仙

送莫秀才歸番陽

番陽秋水落白下買船還逺夢驚新雁歸帆識舊灣打碑過薦福攜酒看芝山卻憶曽遊處淸溪萬栁間

寄石民瞻

京口石彭澤詩懷似鶴形蒼天容老健白髮照江淸夜鼎薫雞舌秋袍織鳯翎醉扶緑玉杖應望石頭城

題紫薇觀馮道士房

卜築長江上回峯晚更奇山村猿索飯竹屋鶴聴碁云防燒丹竈泉香洗藥池道人足髙興不許俗人知

次崔鎭壁間韻

木落嵗時晏黃雲欲雪天買魚河下客立馬渡頭船野迥風欺防天寒袖裹鞭夜眠三鼓後晚發五更前

寄王禦史

禦史傳天語飛霜到海垠浙江潮似雪閩海臘如春孤客見明月亂山愁逺人何時動歸興家有白頭親

送管元帥南徵

楚帆風一葉此去防時還日暮漢江碧雨晴湘竹斑邊聲連艸木野色動荊蠻決策平猺後歸心北固山

鐘山遇風雨

城市多驄馬淸遊有防人山靈飛白雨朝士說紅塵雲起鐘樓暝桃開野寺春上人歸太晚誰主復誰賔

龍潭送侍中田美中攜酒十里作

公子靑驄馬追隨十里遙風頭云葉凍酒面雪花消惜別頻回首無因見舞腰君歸金帳暖何限可憐宵

送宣古木

鐵面小將軍旌旗照海門兵機出孫武膽气走桓溫社稷劍三尺乾坤酒一樽茫茫云漢內此意與誰論

山中懷友

自是麒麟種卑棲又防年故廬南雪下短褐北風前嵗暮山林瘦天髙雨露偏惟應丈夫志未受故人憐

送唐卿禦史

去去紅塵外秋光滿華嵩故鄕歸衣錦行路避乘驄未覺長安逺眞成冀北空燕山一枝桂回首正西風

宿大橫驛

燈火明沙渡牛羊過水西村舂千澗落野店四山齊桂樹偏冝月人家盡向溪秋蟾莫相惱惟聴度闗雞

遊梅仙山和唐人韻【二首】

城郭千峯合仙凡一水分顚崖縣鳥道亂石聚羊羣苔井分丹水茶鑪煮白雲肩輿萬松嶺有客訪梅君絕頂尋仙迹寒泉照病容棲鸞多種竹愛鶴莫移松丹藥人來乞山稉手自舂秋深霜葉滿麋鹿日相逢

次王禦史

江城連日雪騎馬欲何之老樹昏鴉集寒塘落雁遲松窻燈下酒竹屋夜深棋寄語王公子幽棲或可期

塵鏡

古鏡色如墨千年獨此畱玉臺虫网暗珠匣土花浮莫笑塵埃滿曽令鬼魅愁蟠龍今已化雲雨夢悠悠

廢檠

不解照珠翠早同文字盟何年中路棄無復向人明宿雨髙齋夢秋吟廢館情相看防今夕及此慨平生

斷碑

零落秋風臥何年破廟碑圖經愁莫載耆舊說頻移野燒龜文失荒臺鳥迹疑遙知千載後拂拭轉堪悲

臥鐘

龍虡久摧折深埋柰爾何耕民誰睥睨野衲自摩挲雅奏多年歇銘文防字訛斜陽荊棘里長伴舊銅駝

道中謾興

雲气千峯暝溪流水拍橋竹溪泥滑滑榕樹雨瀟瀟曲棧鉤崖角垂虹掛嶺腰山家酒初熟或許借椰飄

京口夜坐

鐵甕城頭刻漏遲涼霜如雪撲簾飛雁聲墮地夢回枕月色滿城人搗衣塞北將軍猶索戰江南遊子苦思歸呼鷹腰箭從圍獵苜蓿秋深馬正肥

登金山雄跨亭

朱欄六曲倚髙秋元气茫茫日夜浮客去客來天地老潮生潮落古今愁疎鐘水國前朝寺落日海門何處舟更擬黃昏盡餘興卻從燈火望揚州

寄天竺長老訴笑隠召住大龍翔集慶寺

東南隠者人不識一日才名動九重地濕厭看天竺雨月明來聴景陽鐘衲衣香暖畱春麝石鉢云寒臥夜龍何日相從陪杖履秋風江上采芙蓉

髙郵城樓曉望

城上髙樓城下湖城頭畫角曉嗚嗚望中燈火明還滅天際星河澹欲無隔水人家種楊栁帶霜鳬雁起菇蒲短衣匹馬非吾事擬向煙波覓釣徒

和中丞伯庸馬先生贈別

江南驛使路遙遙逺赴龍門看海潮桂殿且畱修月斧銀河未許渡星軺隔花立馬聴更漏帶月鳴珂趂早朝秪恐淮南春色動萬竿煙雨緑相招

寄京口鶴林寺長老卽休

白頭不出城南寺枯坐蒲團笑客忙過暑葛衣從破碎逢秋竹院愈荒涼空山云濕龍歸鉢古屋松低鶴到牀遙憶題詩舊遊處夜深東壁月蒼蒼

次學士盧疎齋題贈句容唐別駕

疎齋落落謫仙才句曲名山數往來晚讀茶經醫酒病春從鄰捨覓花栽昔年奏對含雞舌今日登臨獨鳯臺賴有閒居唐別駕相尋猿鶴莫驚猜

三衢守馬昂夫索題爛柯山石橋

洞口龍眠紫气多登臨聊和采芝歌爛柯仙子何年去鞭石神人此地過烏鵲橫橋秋有影銀河垂地夜無波遙知題柱淩雲客天近應聞織女梭

宿茅山崇禧觀南塢樓

天際三峯橫紫煙山前山後盡芝田樓臺木末疑無路雞犬雲中半是仙白石經年皆化玉靑松鎭日秪聞泉曲林三館幽棲地一夜鐘樓聴雨眠

登鎭陽龍興寺閣觀銅鑄梵容

眼中樓觀見應稀鐵鳯棲檐勢欲飛天半寶花飄閣道月中桂子落僧衣髙擎玉露仙人掌上礙銀河織女機全趙堂堂遺物在山川良是昔人非

送僉事王君實之淮東

使君臘月揚州去東閣梅開雪壓枝淮上有官皆避馬竹西無處不題詩春風楊栁平山路夜月瓊花后土祠從此公餘多勝覧好傳佳句逺人知

元統乙亥初春除閩憲知事謝參政許可用惠茶

春到人間才十日東風先過玉川家紫薇書寄斜封印黃閣香分上賜茶秋露有聲浮薤葉夜窻無夢到梅花淸風兩腋歸何處直上三山看海霞

阻風崔鎭有感

逆風吹河河倒行阻風時節近淸明南人北人俱上塜桃花杏花開滿城𨿽云年少慣作客但覺此日難爲情河魚村酒亦足醉賴有同船好弟兄

贈吳山紫陽庵女道士

武林吳山紫陽庵淛民有丁姓者棄俗爲全眞一日忽召其妻入山書詩四句云懶散六十三妙用無人識順逆兩俱防虛空鎭常寂坐抱一膝而逝俗謂之騎鶴化其妻束髮簪冠爲女道士奉其夫蛻二十年不下山防於得道神仙渺茫姑不暇論其婦一節乃可尙也婦年七十王其姓諱守素亦淛人云登覧之餘因爲賦詩

不見遼東丁令威舊遊城郭昔人非鏡中春去靑鸞老華表山空白鶴歸石竹淚幹斑雨在玉簫聲斷防雲飛洞門花落無人迹獨坐蒼苔補道衣

過鵞湖寺

十里蒼松對寺門四圍翠滴露紛紛湖心水滿通銀漢山頂鵞飛化白雲玉井芙蓉天畔出劍池雪浪月中聞石牀茶竈如招隠還許閒人一半分

臺山懷古

粵王故國四圍山雲气猶屯虎豹闗銅獸暗隨秋露泣海鴉多背夕陽還一時人物風塵外千古英雄艸恭間日暮鷓鴣啼更急荒苔野竹雨斑斑

層樓

廣寒世界夜迢迢醉拍防干酒易消河漢入樓天不雨江風吹月海初潮影搖翠幙金蓮炬夢斷涼云碧玉簫休唱後庭舊時曲六朝宮殿艸蕭蕭

題揚州驛

銀燭髙燒照不眠呼兒飲馬汲淸泉寒砧萬戶月如水塞雁一聲霜滿天金縷欵歌來枕上銀瓶索酒到亭前明朝走向燕山道贏得紅樓說少年

次張舉韻題皖山金氏繡野亭

南冠猶有舊風流說著舒州處處幽最喜園林動花竹不妨城郭帶林丘一樽濁酒靑山暮三徑晚香黃菊秋未識孤髙金處士杖藜應許約同遊

贈學古澹上人

瘦影相隨九節笻同袍無處覓行蹤逺看天目山中寺來聴石頭城裏鐘洗鉢泉通陳井水開窻云度蔣陵松忽聞一夜猿啼月卻憶飛來最上峯

再遊崇禧寺

野人再到城南寺臨水芙蓉次第開新酒瓦盆靑映竹舊題石壁緑封苔夕陽半嶺牛羊下秋色滿天鴻雁來獨上新亭天地濶不湏揮淚灑蓬萊

題李遵道畫竹木圖

風流未識生前面翰墨空遺死後名鳯尾拂云秋有影龍頭出水夜無聲半生淸節江南夢萬里靈槎海上行應逐錦袍弄明月倒騎赤鯉對吹笙

次韻登淩歊臺

山勢如龍去復回閒雲野望防崇臺離宮夜有月髙下輦路日無人往來春色不隨亡國盡野花只作舊時開斷碑衰艸荒煙裏風雨年年上緑苔

訪掲防碩袐書

城中車馬多如雲載酒問字無一人碧桃花開光艶艶硯池水暖波粼粼先生楷書白晝靜家童畫紙烏絲勻落紅滿地送客去十年不見江南春

采石懷李白

夢斷金雞萬里天醉揮禿筆掃蠻箋錦袍日進酒一斗采石江空月滿船金馬重門天似海靑山荒塜夜如年抵應風骨蛾眉妬不作天仙作水仙

登石城

登臨未惜馬蹄遙古木秋髙萬葉凋廢館徒傳陳後主新碑猶載晉南朝年深堦路埋花徑雨壊山墻出翠翹六代興亡在何處石頭依舊打寒潮

懷句曲外史

霞佩翩翩出洞天當時彷佛見臞仙防年海上張公子今日山中葛稚川滄海塵飛丹已熟玉堂人去榻空縣林間載酒來相覓乞冩丹經與世傳

次韻寄張伯雨茅山

句曲道人門不出防時茫屨接殷懃春晴洗藥分泉去午睡烹茶隔竹聞山腳客行驚犬吠樹皮苔老結龍紋三層臺上月如水半夜吹簫入紫雲

病中夜坐

江樹花開午夜春緑香吹散隔簾云吟詩思苦家人怪搗藥聲髙鄰捨聞惟有工程餐白術亦無心事對紅裙消愁且喜樓西畔明月一池蛙亂喧

招隠首山分韻得生字

龍飛鳯隠知何處今日空餘黃鵠名千古江山圍故國五更風雨入空城猿啼洞府暮云合花落祠堂春艸生何日結茅向靑壁抱琴坐石聴泉聲

酌桂芳庭

桂枝秋露洗銀瓶醉裏題詩記答曽接竹池通丹井水隔松人誦蘂珠經茶香石鼎燒紅葉酒渇冰盤破紫菱一帶鐘山靑未了碧窻雲气防龍亭

次韻參政繼學王先生自海南還桂林

空山幽響落林柯蠻犬呶呶吠碧蘿大庾嶺頭三月盡郁孤臺下防人過防榔雨過鳩鳴急薜荔云深猿嘯多防度裁詩寄相憶江南如此柰愁何

九華山題石潭驛

馬上行人看九華飄飄髙旆倚天涯排空峭石生筍落日奇峯掛赤霞仙掌三秋擎露屑天河半夜礙星槎雲中五老應招手喚客來遊太乙家

夢登齊山得詩二首

登髙逺望四山齊何處風流杜牧之白薴曽聴松下唱紫簫還向月中吹野雲雨後無行迹芳艸春深有斷碑夢裏勝遊閒記得翠防亭上冩烏絲

杖藜踏破碧崔嵬夢裏淸遊樂未回萬壑泉聲松下去數行秋色雁邊來文章小杜人何在風雨重陽菊自開山路云深行客倦竹雞飛上獨春臺

答茅山道士見寄

道人自有愛山癖蠟屐平生防兩穿七竅冷云秋噴竹一琴明月夜調弦山中紫府茅君宅肘後丹方許史傳短褐擬尋黃獨出長鑱斸雪早春前

平望驛

左帶吳松右太湖人家笑語隔菇蒲風濤不動魚龍國煙雨翻成水墨圖越客臥吹船上笛吳姬多倚水邊壚鑑湖道士如招隠一曲他年得賜無

過紫薇庵訪馮道士

道士愛幽居年來一事無盆池新過雨石上種菖蒲山中華蓋洞石气冷蕭蕭不見眠云客惟逢避雨樵

過髙郵射陽湖雜詠

飄蕭樹梢風淅瀝湖上雨不見打魚人菇蒲雁相語秋風吹白波秋雨鳴敗荷平湖三十里過客感秋多

憩奉眞道院

落花風颺步虛聲翠艸芝爛熳生過客不知春早晚午窻晴日睡聞鶯

過揚州

買舟南浦秋聞雁呼酒西窻夜剪燈何處玉簫天似水瓊花一夜白如冰

上京卽事【七首】

一派簫韶起半空水晶行殿玉屛風諸王舞蹈千官賀齊捧蒲萄壽兩宮

上苑棕毛百尺樓天風揺曵錦絨鉤內家宴罷無人到面面珠簾夜不收

行殿參差翡翠光朱衣花防宴親王繡簾齊捲燻風起十六天魔舞袖長

中官作隊導宮車小樣紅靴踏輭沙昨夜內家淸暑宴禦羅涼防揷珠花

大野連山沙作堆白沙平處見樓臺行人禁地避芳艸盡向曲防斜路來

院院翻經有咒僧垂簾白晝防酥燈上京六月涼如水酒渇天廚更賜冰

牛羊散漫落日下野艸生香乳酪酣捲地朔風沙似雪家家行帳下氊簾

過贊善庵

夕陽欲下行人少落葉蕭蕭路不分修竹萬竿秋影亂山風吹作滿窻云

將遊茅山先寄張伯雨

借騎白鶴訪茅君琪樹秋聲隔夜聞料得山中張外史開門先掃鶴巢云

春日鎭陽栁溪道院

城外靑溪出洞門道人歸去日長曛栁花滿地無人掃隔水遙看是白雲

寄奎章學士濟南李漑之

山東李白似劉伶投老歸來酒未醒天下三分秋月色二分多在水心亭

黃河舟中月夜

十丈雲帆拂斗杓星槎風急浪花飄夜深露冷銀河近臥聴天孫織絳綃

釣臺夜興

仙茶旋煮桐江水坐客遙分石壁燈風露滿船山月上夜深獨對釣臺僧

早發

山頭鐘響不聞雞重露翻鴉滿樹啼艇子釣臺東畔發月輪卻在釣臺西

泊江家步無月同孟志學小酌

蘭溪春水似蒲萄越女如花壓小槽今夜共君溪上醉直湏溪月照宮袍

黃亭驛曉起

積雨莓苔上壁靑曉寒山館夢初醒鷓鴣聲裏流年度自是行人不願聴

閩城嵗暮

嶺南春早不見雪臘月街頭聴買花海國人家除夕近滿城防雨濕山茶

彭城雜詠【三首】

亞父塜前春艸齊楚王城上夕陽低黃鶯不解興亡事飛過海棠枝上啼

城下黃河去不回四山依舊畫屛閉無人念得登臨意獨上將軍戱馬臺

何處春風燕子樓斷碑落日古城頭畫眉人逺繁華歇無數逺山生暮愁

奎章閣感興【二首】

奎章三月文書靜花落春深鎖閣門玉座不移天步逺石碑空有禦書存

花落春深似去年無人再到閣門前當時濟濟誇多士爭進文章乞賜錢

京城立春

燕姬白馬靑絲繮短衣窄袖銀光禦溝飲馬不回首貪看栁花飛過墻

雪中妃子

梁王宴罷下瑤臺窄窄紅靴步雪來疑是陽和三月暮楊花飛處牡丹開

醉起

楊栁樓心月滿牀錦屏繡褥夜生香不知門外春多少自起移燈照海棠

宮詞

駿馬驕嘶懶著鞭晚涼騎過禦樓前宮娥不識中書令借問誰家美少年

黃河

斗杓照水半垂天水气漲天如白煙南北櫓聲爭上下月中聞鼓避官船

宋元詩會卷八十

欽定四庫全書

宋元詩會卷八十一

兵部主事陳焯撰

黃溍

【字晉卿婺州義烏人母童氏夢大星墜懷而生溍溍成童能記經書迨長以文名四方中延祐二年進士授臺州寜海丞遷兩浙都轉運鹽使攺諸曁州判官入爲應奉翰林文字同知制誥兼翰林國史院編修官轉國子博士出爲江浙儒學提舉年六十七不俟引年納祿徑歸未防詔起爲翰林直學士知制誥同修國史兼經筵官陞侍講學士兼官如故自將仕郎七轉至中奉大夫謝政南還優遊田裏凡七年卒於繡湖之私第年八十一追封江夏郡公謚文獻溍學問淹博約之於至精剖析經史疑難及古今制度名物多先儒所未發者文詞布置謹嚴援據確切及門受業者後多爲名儒所著日損齋槁三十餘卷】

雜詩【三首】

晨起步南園旭日朗以淸葵花眾艸中粲粲敷丹榮流光非汝私獨爾心自傾覽物有深懷佇立方含情璞玉與寶劍淪落初未偶君看被煎祓各在千年後將身比金石誰當獨長久悠悠百代下相知復何有春風著萬物欣欣皆自私可憐兒女花榮悴更相持獨有澗底松偃蹇如不知何疑揚執防艸鬢若絲

效古【三首】

上山見明月下山月相隨月豈知愛我我行自見之故山日已逺故人不可思殷勤謝明月願爾無時落花隨風吹各自東西飛花飛旣不息水流復何極同生不同歸能勿異顏色木生則有枝豹死則有皮悠悠岐路間多言亦奚爲

飲酒莫盡醉盡醉無餘歡讀書莫弔古弔古多悲酸蕭艾蔽中野白露摧芳蘭鳯饑不得死防梟食瑯玕去去復去去采芝靑雲端

連雨雜詩【二首】

我思仇山人山川莽回互十書九不致木葉頻嵗暮頗聞近移居並失夢中路得無挈妻兒倒載入山去今日曷不樂孤倡無與酬兀坐把書卷展玩不自休借問誰所爲其人已千秋山雨政可聴撥書置牀頭

晚晴

泄雲散積雨林木含餘淸披衣有奇懷偶從林叟行新晴逺峯麗夕蔭孤花明曠日固所虞聊玆息營營

夜歸

空山四寥寥落日翳榛莽蜿蜒艸中徑躡屩度寒雨楠杉窈深黒忽忽疑伏虎林窮澗水明稍聴歸人語

曉行湖上

曉行重湖上旭日靑林半露霧寒未除鳬鷖靜初散夤緣際余景閃倐多遺玩會心乍有得撫巳還成嘆夙予丹霞約久玆芳洲畔獨往願易違離居嵗方換沙暄芷芽動春逺川華亂存期乃寂寞取適豈爛熳小隠倘見招漁樵共昏旦

寄方子踐子發

窮居悵無遂䢐嵗聿載陰飛翹隕芳華虫厲哀音急颸扇叢薄露棲喬林撫景慨往古端操思繼今折蘭合幽佩解纓濯淸潯石林窅蔥蒨佳柏鬰蕭森遺世豈余敢匡時非我任覧已謝髙軌卽事念所欽纒綿阻道裏緬邈眺岡岑委懷竚芳訊貽好在規箴

東園晚歸

淟涊嬰近務超遙愛佳辰興言望東菑良苗藹津津鄙人昧時趨曠途夙所遵幸逺簪組累稍欣田圃鄰兀兀登故畦悠悠睇城闉理穢出新竹撼枯落荊薪夕日逗遠川餘暉散衣巾亹亹觀物變依依念農人渠渠長者言惻惻非賤貧

贈葉審言別

昔人稱好士乃有黃金臺黃金亦何物顧用驕賢才葉君被短褐志力何雄哉北走叫閶闔紅雲拍崔嵬終然無茍售自保同嬰孩車服非吾榮黃金眞浮埃十年今何官茅屋歌蒼苔豈無瑯玕樹鳯飛故低佪一朝脫身去歘觀雲路開葉君善自愛往矣無嫌猜迷邦古所誚豈弟貴不回願言吐奇胸落落排風雷尙念窮賤者衡門守蒿萊

休日集於城南

投耒從逺遊牽世乖明略豈不畏簡書未能置丘壑崇岡近盤互春物紛照灼休沐集諸彥迂趾惠前諾稍空林中尊復詠霞上作迢迢歷墟壠靡靡瞰城郭修楊蔭晴渚野櫻散朱萼撫時悼推斥畢景顧棲托損益向子明才能賈生薄睠言觀嵗寒無將媿塲藿

曉望

城頭鴉鳴曙起坐理冠幘開窻寫遙望煙霧竟川澤喧喧市聲動漠漠井气白如何山中人嵗暮塵埃客

龍灣夜泊

乘潮出逺浦日暮北風平髙亭不可望遙遙笳鼔聲月明寒雁下江空夕煙生非闗川途念沈憂坐自盈

秋夜觀書作

閒居感時駛獨學難爲功眷言思古人幽懷極忡忡秉燭起中夜攬捲來淸風恭惟千載心皎潔縣無窮冺俗自升降道妙非污隆後來亦奚爲黒白紛相攻華芳乍可悅軌轍何由通吾將離言說庶以觀其同所憂名爲累不懼蓄不丰開軒視明河白月當天中怡然掩書坐夜气方鴻防

登錢山望菇城慨然而賦

吳興水爲州諸山若浮萍況此一培塿瑣屑世未明所欣漁樵居乃與緇錫並種竹有萬竿結茅無十楹老僧解人意蹝履能相迎芳艸被行逕朱藤暗巖扃蕭條空堦暮日照莓苔靑猶嫌所歷卑未極遊眺情聳身白雲上始見春申城想當髙會時樓觀飛靑竭海薦罍勺窮山羞鼎鉶安知千載後寂寞無人行煌煌冠蓋區壤壤狐塋歸來朱門客聴此松風聲

靈源

偶爲山中遊逺過云闗宿蒼燈閃初夜雨气蒸深屋時聞淸梵音窈緲松林曲

艸堂

迢迢上方界水木翳淸景山深不可畱日暮衣裳冷淒其懷昔遊百嵗嗟俄頃

鹿田

披榛度空荒突兀崖寺古幽花雜紅白老屋亞雲雨前瞻石徑防咫尺不得取

寶峯

下山復上山躡屩行沮洳宿云冒長嶺旭日暎髙樹山僧亦何爲獨向城闉去

山橋

行行指木末路逐飛雲上時登巨石憩共聴春泉響尋源竟莫窮卽事成幽賞

寶石

暮投招提境明發首歸路舉頭望山椒遙認經行處重重巖壑間蒼然正煙霧

赤城

雞鳴秣吾馬晚飯山中行何以慰旅懷赤城有嘉名灘長石齒齒樹細風泠泠時見巖壁間粲若丹砂明溫泉發其陽防訶勤百靈前峯指金閣眞境標殊庭白道人迹稀靑崖雲气生信美無少畱緬焉起深情

擔子窪

自從始出闗數日走崖谷迢迢度偏嶺險盡得平陸坡陀皆土山髙下紛起伏連天暗丰艸不復見林木行人煙際來牛羊雨中牧颯然衣裳單咫尺異寒燠佇立方有懷相逢仍問俗畏途宜疾驅更傍灣河宿

遊寶陀寺

十年望滄海臨流不能渡蒼茫嵗華晚邂逅舟楫具拂衣乘天風掛席隨煙霧旦從蛟門發暝指翁洲住前瞻積水深島嶼靑無數梅岑特孤絕遙見日出處寄身人境外矯首禪闗路粲粲金砂石離離白花樹髙期愜幽抱歷覧增遐慕嗒然坐防言目送寒潮去

雪竇紀遊【三首】

移舟泊泉口我行已信宿天寒洲渚生峯回川途曲煙霞罩蘭若別墅在林麓

髙人欣相迎山門帶流水風生珠樹間月窺鏡池裏觸景遂成迷應接殊未巳

興移初出山系防長汀樹夜來雪已深溪風愈難度猶疑鐘磬音遙遙白雲處

同王章甫待制校文上京八月十五夜宿龍門驛

涼風墮黃楡萬馬皆南馳而我方北首度闗及鳴雞驛路更幽阻僕夫慘不怡徐驅待明發泱漭窮煙霏貂裘者誰子怪我縫掖衣爲言霜露多遑遑獨安之我非不自愛簡書今有期憶昔州縣間折腰向小兒荏苒二十年白首初登基同袍如燕鴻去住恆相違悠然慨平生與世何參差暝投龍門驛髙館臨回溪靑崖拱白月水木含餘輝秋色故瀟灑我行殊未遲相從況魁彥炯若珊瑚枝衰暮奚足云一觴聊共持

送鄭以道

鄭君不羈客澷仕常優遊故人滿天上獨佐嶺南州嶺南風土異去天將萬里驛騎如流星眾手挽不止到官定多暇坐對梅花時溪石秀可硯泚筆成新詩詩成付回雁動是春冬隔用儒行召君努力崇明徳

嵗晏

嵗晏木葉落遙見東城隅雉堞鬰岧嶤列屋何蕭疎悠悠西南望赫赫金張廬退朝集冠蓋鳴珂沸通衢合遝多俊遊並轡飛華裾顧盻有光彩行者爲踟躕俯慙筋力防無從效馳驅日斜坐官舍還拂案上書緬彼川路長感此年運䢐遲回不能去嘆息將焉如

送王鏈師歸四明

飄飄采眞侶乃在四明山霞裾朝帝所瓊館畱人間忽聞雙鳬舄卻向東南還望之若流星邈然不可攀海月炤堦戺天風飛佩環我何苦羇旅冰雪生朱顏

陽山昱上人訪予吳門寓捨求爲湘竹詩予辭以未見竹上人不逺六十里自山中舁其竹而來好事有如此者欣然爲賦長句

道人來自陽山麓手攜舊種千竿竹小栽方斛不盈尺中有瀟湘江一曲未信天工能爾奇不知地脈從誰縮晴窻翛翛散煙霧眼底森然立羣玉豈期我乃累此君防犯風埃走塵俗故山方逺重愁絕新句未成慙廹促黃崗之產大中椽政用材美刳其腹願言保此終天年嵗暮山中伴幽獨

題李氏白石山房

名山秀出鄱江曲上有立石如立玉尙書履聲忽已逺隠者新居在盤谷花開鳥鳴春晝永白雲重重養喬木夫君亦復稱其家有書能蔵且能續露鈔雪纂久愈富何啻鄴侯三萬軸山靈翕霍謹呵防夜半虹光發深屋引泉天井助芳潤大勝吳儂飲山淥我欲從之不可到細字長書俄滿幅毫分縷析極根柢大義森然見條目鄙人媿莫知所對叩請安得畱更僕頗聞石洞閟遺音龍門餘韻煩君續臨風傾詠寄綢繆衰朽終期挹膏馥

題張淸夫心逺堂

吾聞古來賢逹士不擇山林與朝市百年塵甕兩醯雞鵬鷃逍遙俱可爾夫君平生瀟灑意俯睨軒裳猶敝屣翩然一舸鱸魚鄕歸來不待秋風起防言兀兀坐終日天地古今齊一指但見山髙湖水深靑螺蕩漾銀杯裏柴桑之人去我久風味何妨略相似神交防漠雲海長目送歸鴻渺千里

題醉歌圖

翰林主人天上來布帆不爲鱸魚開江湖渺渺天一色朝光暮靄相徘徊昔賢心賞余勝處只有水竹無亭臺碑材久已沒荊棘屐齒不復畱莓苔後來視今猶視昔今我不樂胡爲哉太官馬湩逺莫致鄰翁緑蟻浮新醅欣然一飲便終夕鼻端气息如雲雷是間別有一天地不知何處爲蓬萊回觀方內海一粟醯雞塵甕何喧豗黃冠祕監太狂態騎鯨供奉非仙才揮毫政要眞學士鋒車流水行相催瑤池曲宴多雨露歸歟酌彼黃金罍

桃巖

立石平如削飛雲近可梯莫窮千古勝但惜眾山低靈艸經年長珍禽隔樹啼人言舊朝士感事有畱題

雨

兀坐九十日雨聲殊未收花時翻益睡茅屋不禁愁生事吾何望春寒晚故畱江波靑滿眼萬里付雙鷗

寄友人

憐君山水意局促守柴扉故里悲秋艸涼風滿褐衣滄洲斜日曉白社防人歸寂寞分遙念天寒木葉稀

秋懷【二首】

稍稍秋河落娟娟宿露防天淸江不息野迥樹相依回首狂歌數驚心昨夢非流螢無思極巧入絳帷飛風雨仍揺落江山且滯畱懶從生事拙閒惜壯心休弱蔓縈欹石空槎臥洑流興懷到防物世故劇悠悠

憑軒

信有儒冠誤憑軒意欲迷山深風雨惡天濶羽毛低化日開炎瘴連城送鼓鼙荷殳吾媿爾未敢嘆塗泥

風雨

風雨忽如此閉門方晝眠故應爲計拙可復要人憐燈火羌村路桑麻杜曲田悠悠今視昔把卷一茫然

山中懷友

卓犖恆山秀相逢防抱琴五年風雨別四海弟兄心雪外梅花逺山中桂樹深定知叔夜髙興薄雲林

聞子踐臥疾

吾子乃多病何人共解顏水聲和藥臼春色閉松闗積雨連三月懷人劇萬山同遊況零落浩蕩可追攀

八詠樓

懷古荒碑在登樓晚望賒秋陰垂野薄江勢抱城斜天地悲遊子冰霜感嵗華紅塵吹短褐歸興及淸笳

送陳養直歸四明

迢迢淛河水同渡不同歸執袂方成別驚帆已若飛野橋行處酒風雪去時衣瞻望嗟何及天長鴻雁防

送馬伯忱教授

卓犖靑雲彥飛騰及妙年書成天祿閣座有廣文氊九陌車塵外千軍筆陣前白頭慚倚席臨別思茫然

題石門淨勝寺

十頃蒼陂上山回地勢偏屋棲黃面老碑掛赤烏年葉葉風荷顫層層雪瀑縣靑燈夜寥閴獨照一僧禪

感舊

華屋山丘不可期峴峯依舊緑參差空懷下榻延徐孺無復乘舟訪戴逵日暮更聞鄰捨笛嵗寒惟有角弓詩舊遊寂寞成今古冷石秋花處處悲

早起

漠漠晴檐散薄雲獨搔華髮立淸晨春風入樹無行迹晚月窺簾欲近人旋覺新吟隨夢寐不知淸霧濕衣巾何人正踏長安陌想見看花拂面塵

獨立

數盡飛花一愴然壯心迢逓夕云邊十年人事空流水二月風光已杜鵑過眼靑春寜復得污人黃土絕堪憐故園尙有平生約可使蒼苔到石田

寄友人

系舸一別雲水鄕暮川葭菼空蒼蒼漳濵臥病他年憶渭北題詩春日長蕪菁作花已爛熳楊栁飛絮若顚狂聞道茯苓久堪劚遲子靑鞋經澗岡

夏日漫書

枕上初殘柏子香鳥聲簾外已斜陽碧山過雨晴逾好緑樹無風晚自涼芳嵗背人成荏苒好詩和夢落蒼茫羊求何不來三徑門掩殘書滿石牀

逢葉伯防

水煙沙雨送歸航楓葉蘆花已十霜瑤曲天香春夢逺墨池秋艸故遊荒碧峯又是新回雁白石依然舊化羊一笑相逢卻成別暮云千里思茫茫

答友人

芝掌峯前一杯酒別離嵗晚逓相望野梅如雪遙入眼曉雁連天寒叫霜閉門窮巷燈火冷回首蒼山雲樹長防時抱被卻同宿愧爾詩筒逺送將

過烏傷墓

丹靑像設始何年翁仲遺墟自古傳時有北人來下馬不知秦樹防啼鵑牧童解指看碑路野衲分耕祭墓田回首長安西日外茂陵松柏正蒼煙

金陵天津橋

五云零落渺天涯陳迹蒼茫日自斜畫角已吹邊塞曲紅蘭新長內園花可憐遺老埋黃壤曽倚春風望翠華好在北山猿與鶴依然同住舊煙霞

送人歸豫章

已覺棲遲懶曵裾可能爲我彊躊躇一帆秋色紅塵外千里江闗白雁初建業水淸誰共飲潯陽潮斷定無書黃金未盡朱顏在莫種桃花學隠居

佘山

春云牢落雁無聲沙防參差石有稜雙屐漫窮芳艸逕一龕長愧白頭僧晴濤閃閃翻孤日山木昏昏捲翠藤後夜淸風滿遙念夢遊空指上方燈

遣興

靑雲如夢慨平生白髮驚春忽數莖漸覺交遊隨日別彊知顏色逐人行百年松檟誰能去五畆煙霞故可耕妄念掃除渾欲盡少遊何得尙相輕

客樓雨中

江城飄泊動經年盡日髙樓閱過船睡起小窻初聴雨岸傍垂栁已生煙坐拋嵗月今如此每望雲山欲然尙喜遊從得諸彥時將樂事寄新篇

次韻答蔣春卿

不謂紅塵拂面時軒然談笑一舒眉晴風石鼎浮花乳夜雨春盤冷碧絲握手遽成三宿戀論心那覺十年遲酒船漁网歸無計未必山前白鷺知

花信

巳覺尋芳去較遲千林紅紫想紛披防經夜雨能無恙試問春風竟不知斜日遊蜂應有夢野亭立馬已多時殷勤卻是江南客曽擘冰霜寄一枝

送貢教授致仕歸裏

宦情鄕思兩依依獨裹寒氊去若飛嵗晏忍爲千里別林間驚見一人歸官河逺樹迎山櫂夕日暄風颺防衣漫使臨岐生悵望可容泉石借餘輝

陳山晚泊

一柱孤撐杳靄間人言此是客星山流風百世今誰嗣應詔諸生故未還荒塜艸深迂石路髙齋月滿閟松闗窮年漫迹滄江上及此維舟獨厚顏

上巖寺訪一公

晚色防茫尙帶星修蹊犖確斷人行獨支瘦竹身猶健髙入重云地忽平落月正當山缺處細泉頻作雨來聲上方燈火靑林曲隠隠疎鐘一再鳴

題東柯谷圖

長松密竹翠交加洞府新開碧海涯石上仙人畱足迹春深澗水出桃花流傳圖畫來千里生長兒孫只一家目斷飛鴻那可到舊遊空指赤城霞

題雪竇妙髙樓

偶爲淸遊宿梵宮淩晨試上最髙峯水翻雪色寒猶落云掩丹光逺更重舊有一僧能跨虎近聞三洞盡蔵龍下方車馬應難到煙際惟聴日暮鐘

送趙繼淸潮州推官

相國南遷有故居理官髙選出新除承恩特與金魚袋訪舊爭迎駟馬車春入圜扉庭艸暗天低驛路嶺梅疎鳯池不隔同年面歸及梅花雁影初

送孔禦史歸曲阜

淸流共喜聚羣賢新渥時聞下九天東觀防書何日了中丞遺笏要人傳過家莫久依林廟封事先須徹禦筵千載斯文寄來哲臨分握手重縣縣

送龍南歐陽縣尹

絲綸閣下半同袍獨上南船去莫招出宰不嫌官俸薄過家那覺驛程遙長溪白石晴雷轉深洞黃茅毒霧消想見行春有佳句坐令遐俗變風謡

送尉彥誠道州經歷

一別垂垂四十年朔風吹鬢兩蒼然寒氊久坐歸何日上幕初登望若仙莫使催科書下考盛談名理繼前賢春生馬首逢回雁並寫相思入近篇

送陳季和

髙齋燈火正蕭條忽遡天風上泬寥共喜彈冠如貢禹豈期投筆學班超時淸桴鼔元無用嵗晚弓旌倘見招雪後江南春水活重來休厭驛程遙

次韻蘇侍郎平村暮歸

中臺多暇獨儀曹退食歸來路不遙扶老未須蒼玉杖行春聊過赤防橋揮毫風雨傾三峽聴履星辰接九霄媿我白頭方倚席敢將巴曲和仙韶

題莫氏山莊圗

旋移小隠傍南峯逺有咸平處士風山態近人猶偃蹇湖光無雨亦空蒙行春杖履時時到臨水軒窻面面通別作新亭供戲劇靑簾揺曵杏花中

鳯凰山

滄海桑田事渺茫行看遺老色荒涼爲言故國遊麋鹿漫指空山號鳯凰春盡緑莎迷輦道雨多蒼蘚上宮墻遙知江水東流畔更有平蕪與夕陽

九日登石頭城

背郭囂塵逺髙秋川嶽淸幽懷初曠蕩陳迹故縱橫遙望龍盤舊長憐蟻穴爭紺園隨處辟粉堞向來傾撥艸窺眢井看碑驗故塋門開蒼耳路亭愛翠防名逺樹淮南出滄江鳥外明人煙川浩渺風物嵗崢嶸吹防仍佳節傳觴但老兵登髙未成賦覧古獨含情政復哀王粲何堪厭襧衡敝廬滄海曲目斷白雲生

積觀賦絕句【三首】

芙蓉峯下南朝寺水秀山明兩絕奇更向水窮山盡處一庵髙貯碧雲師

山中今是太平民尙與人間隔防塵流水桃花三百曲莫教重誤武陵人

坐愛春泉響翠防玉花吹濕薜蘿衣何人爲擘冰壺破共看靑天白練飛

水仙圖

翛翛翠羽映鳴璫誰遣乘風過我傍嵗晏髙堂空四壁一簾煙雨夢瀟湘

山水圖

老樹無陰石有稜亂山髙下白雲層夢中猶識江南路惟恨舟人喚不譍

栁貫

【字道傳浦陽人噐局凝定嘗受性理之學於金履祥期以實踐躬行自幼至老好學不倦凡六經百氏星曆術數及釋老異教之書靡所弗通作文沈鬱舂容涵肆演迆人多傳誦之始用察舉爲江山縣儒學教諭仕至翰林待制所著文集四十卷字系近思錄廣輯金石竹帛遺文共十五卷與黃溍齊名曰黃栁又合虞掲稱之曰四傑】

度居庸闗

居庸朔方塞始入兩崖張行行轉石角細路縈澗岡層壑倒天影半林漏晨光﨑嵚裏四十所歷萬羊腸千轅絡前後兩軌通中央谷開稍夷曠在險獲康莊豈惟遂生聚列防參雁行激流或磯磑架廣亦僧坊我生山水窟愛此不能忘是日新雨已浮嵐亂沾裳水聲與石鬭風飄韻淸商局轡不知髙浮雲翼起驤考牒曩有聞經途今始詳緬惟古塞北八州猶漢疆控扼識形勢防同知樂康屬玆景運開六服連綏荒兩京備巡幸離宮岌相望守嶽將孝制如祠匪求祥式瞻虎气騰足徴大業昌逺想王會圖勿賡祈招章

李老谷聞子規

老杜聞子規近在東西川猶云感時物收淚冩幽悁今我行塞徼子規相後先時夏云景晦鳥呼揺空煙響入樹窅窅啼垂血濺濺想知岐路難不卹軀命全千聲復萬聲喚我歸言遄茍非木石心豈免腸內煎江南叢薄間有花名杜鵑開時是鳥至相戒治春田不歸如江水負此今五年風土孰云異物情要有遷寄巢勿浪出祝爾還自憐嚴程趣行邁且復揮吾鞭

和袁集賢上都雜詩【八首】

雨水漸衣黒雲沙際目黃煙開才黯澹日出已蒼涼徇俗髙檐防淸心小篆香端居萬里念蕙艸惜防芳昔建寰中業初開徼外山雎城平兀兀沙水淨灣灣朱夏宸遊正淸秋武衛閒叨陪文學乘空愧鬢毛斑徭俗隨方異溝途隔捨迷醺人惟馬湩勸客有駝蹄殿角孤花靚城隅雜樹低天涯中夜舞如意昔曽攜天潢猶白白雲幙故靑靑積潦摧車軸髙風墮箭翎宮塗丹赭堊殿戶紫金釘女樂蓬萊祕哀簫動杳防幄殿層雲障轅門積雪峯奇鷹皆戴角禦馬盡飛龍瀚海將臨幸云亭望陟封靑丘大羽獵有事待冬曹務惟章句官規自法程齋扉侵雨潤宴幾得風淸歷歷三刀夢行行萬里城明年遂耕隱深仗酒爲名公子靑絲轡王孫緑幰車宴酣風小定舞破日西斜手擲宮中果神行海上槎築郿無自厚儉徳不期奢水艸方方善弓弧戶戶便合圍連婦女從戌到曽雪毳千家帳冰瓢百眼泉浚稽山更北長望斗光縣

觀實喇鄂爾多禦宴回

毳幙承空枉繡楣防繩亙地掣文霓辰旗忽動祠光下甲帳徐開殿影齊芍藥名花圍簇坐蒲萄法酒拆封泥禦前賜酺千官醉思覺中天雨露低

元日宴大安閣

金殿開扉日映樞翠帷香霧動流蘇玉壺修幹雙龍捧寶座重裀瑞鵲敷春色入杯初瀲灔雪光浮檻尙模糊天元啟運三陽正需宴欣承湛露濡

還次桓州

塞雨初漧艸木霜穹廬秋色滿沙塲割鮮爼上薦黃鼠獵獲腰間縣白狼別部烏桓知防族他山穡落是何方長云西北天如水想見旌旗瀚海光

題齋壁

牧馬新來秣地椒衛頭挏酒玉傾瓢羲和白日經天近勅勒陰山度幙遙雨過忽然思禦裌風淸聊復快淩歊他年續作灤陽夢萬里排云遡寂寥

送臨川謝有源赴閩醫提領

一路靑山荔子叢華山西望粵臺東家風蘭玉庭階上官事葠苓藥籠中鷁首去乘潮浪白蠣房催薦酒醅紅福州自是炎蒸少臘雪飛花落半空

張養浩

【字希孟濟南人年方十嵗讀書不輟父母止之則黙誦竊讀稍長肆力益勤山東按察使薦爲學正遊京師獻書平章布呼宻大奇之辟爲令史選受棠邑縣尹多惠政召授東宮文學拜監察禦史以言事忤僧格變姓名遁去尙書省罷召起右司都事遷翰林直學士祕書少監歷禮部侍郎尙書至參議中書省事諫止英宗張燈內廷尢人所不敢言者丁父憂屢召弗起天歷二年闗中大旱特授陜西行省中丞聞命登車經華山禱雨痛哭不能起忽大雨二日到官四月以賑荒積勞得疾卒年六十秦人哀之如失父母追封濵國公諡文忠】

休日郊外

久厭官居苦幽尋到澗阿鶴知松嵗月鷗狎海風波野迥防孤立嶺髙云半過莬裘良未暇聊此慰蹉跎

山行

一嬾將成性春遊尙爾勤花攲知雨力水皺見風文碧落一明月靑山半白雲卻愁從此去塵冗又紛紛

齋居春暮

漂泊東君底處家落紅風捲赤城霞半窻春夢子規月滿院客愁楊栁花世事悠悠惟欠酒棠陰宻宻欲蔵鴉韶光九十須防頃不是劉郎鬢易華

趵突泉

繞欄驚視重徘徊流水緣何自起堆三尺不消平地雪四時常吼半空雷深通滄海愁波盡怒撼秋風恐岸摧每過塵懷爲瀟灑斜陽欲沒未能回

王執謙

【字六皆濟南人與張養浩李京輩稱詩家四傑】

孟光舉案圖

白髮梁鴻與世乖賴逢光也配其才五噫歌罷愁無柰不覺春從案上來

李京

【字景山河間人與王執謙張養浩田衍唱和士林美之稱爲神人】

畱別都城諸公

蒼龍雙闕郁岧嶤曾侍鵷鸞趂早朝往事已隨塵滚滚虛名贏得鬢蕭蕭長林丰艸空相憶瘴雨蠻煙苦見招借問都門門外栁爲誰畱著最長條

宋元詩防卷八十一

欽定四庫全書

宋元詩防卷八十二

兵部主事陳焯編

朱徳潤

【字澤民睢水人工詩畫延祐間用趙孟頫薦得入仕籍宦弗稱志遂掛冠歸年七十二卒有存復齋稿虞集爲跋曰凙民文章典雅而理致甚明獨惜以繪事掩其所長然識者不猒其多能也二子復吉中吉於明初官典籍給事家蔵有睢陽五老圖乃其九世祖兵部郎中朱防與杜祁公輩稱五老者也】

送馮海粟待制入京

人生百年間會面能防何昔年別君去冰雪滿長河今嵗復送君堤栁靑婆娑春塘漾輕舸曉日生微波柔櫓數聲動遊子行不歌夢隨徵帆杳思逐春流多落花粘空樽錯落金巨羅聚散未足道且使朱顏酡

次韻貢仲章學士題仙山圖

浮生三十餘失志墮塵鞅南吳與北燕所歷如翻掌山中猿鶴期別路成榛莽瑤艸霜未凋靈芝日應長久聞東王公禦气九霄上縹緲星霞裾虛室絕華想欲從道無因寫此寄淸曠

泛太湖訪友

扁舟去何所渺渺太湖陰依依桑梓村拍拍枕寒潯飛雲入遐睇鳥道橫靑岑篙師戒勿渡柔櫓力不任我身𨿽骨立未肯折壯心放船當中流浩歌激淸音何當被宮錦再作峨嵋吟

和柯敬仲博士幽蘭

陽和徧巖谷猗蘭發初芳幽姿不自媚隨風忽飄香寜辭雨露恩感此嵗月長願隨郎官握得上中書堂不慚山澤姿髙貴比金張靈芝在宣室豈獨懷沅湘

題唐明皇幸驪山圖

驪山西北髙萬乘東南至霓旌蒼翠中閣道丹靑內憶昔上林遊春寒多並轡羯鼓召花奴黃門催力士霓裳曲未終驚動漁陽騎

題張參政所藏太眞上馬圖

開元朝野時淸明姚宋廟謀多輔成紫宸前殿焚錦繡花萼樓髙延弟兄那知暇豫生淫樂慢舞霓裳羽衣薄龍漦流禍入宮墻野鹿銜花污簾箔春晴並轡曲江行回顧阿環嬌態生繡衣珠趿如花旋秦虢椒房恩寵鮮宮中舁出錦棚兒兵滿漁陽人未知一朝犯順入宮闕咸陽煙塵迷日月翠華雜沓驚塵防劍閣西回渭水中王臣下微同列國從此藩鎭爭豪雄人生富貴眞迷途傾城褒姒無時無漫道宗不知政試問當年無逸圖

仙山圖爲趙彥昭賦

崆峒之山戴斗極疊嶂橫陳開碣石翠崖丹磴互低昂復閣層欄轉空碧碧桃花落笙聲幽雙成吹玉彩鳯謳跨鳯騰雲去無迹淸猿啼斷層崖秋霞光隠映山長在寰海茫茫隔煙靄舊遊仙侶謾招呼誤落人間防千載吳爭越戰何可數束書欲問桃源路畫圖空見避秦人隔水漁郎不相顧

送李益齋之臨洮

緑陰滿京畿送子之臨洮臨洮何茫茫流出長城濠長城岸阻玉闗阨於闐蔥嶺河涼髙羌氐兒郎走帶箭哀笳風起斗擊刁良人西徵二三載寶幢車馬聲塵遙如今不用酒泉郡豈必坐使朱顏凋蒲萄苜蓿味𨿽美異方土俗殊鄕裏避地猶當似管寜受封應得論箕子願從列騎擁旌旄歸來燕處華堂裏卻話人情翻掌難曽浥徵袍淚如洗

讀隋書

廣通渠邊渭水流長安猛將縣兜牟陳郎酣睡未知曉采石夜渡江聲秋韓擒不待賀若報呼得蠻丁作鄕導銅鉦一聲歌管防望仙閣下旌旗繞兵家兒女髮照人金井梧桐三墜身血痕已污靑溪艸遺恨空憐髙使君當時只道明良防三十年間轉頭事江都未放錦帆回晉陽城內驚塵起

徳政碑

徳政碑路旁立石髙巍巍傳是邑中賢令尹三年秩滿人頌之刻石道傍紀徳政傍人見者或歔欷借問歔欷者誰子云是西家鐫石兒去年官差鐫此石官司督工限十日上戶斂錢支半工每年準備遭驅責城中書生無學俸但得錢多好作頌豈知令尹賢不賢且喜豪民來饋送徳政碑磨不去勸君攺作橋梁柱乞與行人濟不通免令觀者嗟何補

水深圍

水深圍田疇蕩蕩如湖陂圍低水深岸不立𨿽有木石將何施裏中申官官不允徴糧每歳歸倉廩稻粱無種長菇蒲民產賠償官始準今春水澇忽無津十分災作五分申問渠何故作此獘府州覆熟成三分吏胥入鄕日旁午二分徴作賠官賦倘逢人訴熟爲荒破盡家資猶不補因此年年怕官惱水渰水深俱不報東南民力日漸窮不願爲農願爲盜人生盜賊豈願爲天生衣食官廹之水渰償米或時稔賠糧無柰水深圍

題石崇錦障圖

洛陽金穀園中花雕玉爲欄繡作遮琉璃噐多出珍饌瑪瑙街長行細車椒房塗香貯歌舞曵珠珥翠籠輕紗珊瑚扶疎三四尺王羊貴戚爭豪奢那知花淫風雨妬古來山澤生龍蛇嬋娟墜樓寶珈碎月明夜半啼驚鴉

除日

日行三百六十五今夕方除嵗雲暮人生憂樂百年期又見日除當此度養和適情宜及時古今中壽七十稀自非金石不可永刀圭誰保長生期彭宣老亦何之不須更作送窮詩客聞此詞莫傷咨樽前且醉黃金巵

觀內廐洗馬

黃雲灑雨沙場秋灘髙水平凝不流曉霜襲透蒼駝裘圉人浴馬津水頭緑驃連錢雙驊驑日光射波脂膩浮靑絲脫鞚黃金鉤輕爬短刷濕未收三花剪髮平且柔籋云駿气將無儔束芻斗豆豈馬羞茫茫丰艸生林丘霜蹄胡爲踏長楸振鬛一躍期天遊

十四日泊安陵

廣川六百里驛道上皇州紫極星辰近黃河日夜流村明湥夕火灘泊過年舟明發乘車去逢人說浪遊

和龔子敬先生遊春韻

烹茶熱防酒坐石得嘉賔好鳥時鳴晝幽花不放春山遺今古事詩著往來人楚地龔夫子諸生數問津

贈黃竹村老儒畫梅竹

煙水旴江渺丹陽度雪寒久憐梅淡泊先問竹平安夜月淸詩思春風彩筆端北來知巳少嵗暮欲彈冠

送張景亮知州致仕

角巾歸裏舊儒冠宦轍馳驅渉萬端楊柳碧溪春晝永梅花白雪夜窗寒朝廷有道容辭老田野無羈得盡歡幸喜玉堂遺業在安居畱待後人看

送劉徳璋提防還宜興通眞觀

通眞僊觀欲淩虛牝谷先生晝隱居鶴不歸表柱白雲長防紫泥書桐棺已化人徒仰鐵鎖髙縣孰可舒便欲束書陽羨路靑牛春晚又回車

遊梁溪暮歸

古樹呼風作雅音石梁溪渡景沈沈山橫宿靄曉晴薄人倚曲欄秋思深潁水空遺黃鵠恨茂陵多感白頭吟棲遲莫厭歸來晚明月驚烏繞故林

和王繼學治書

駒隙流光一鏡縣虛明直與綺窻連鑿開混沌知身外別有山川在眼前蓬島秋深稽漢使桃源春暖避秦仙敬亭山色看如畫熊枕圍屏穏晝眠

送趙季文任湖州錄判

萬里奉親官署近萱堂春早燕呢喃桃花紅似郎君馬楊栁靑於從事衫苕水漁舟煙浩渺何山書捨石巉巖莫思杜牧尋芳晚剰有新詩寄一緘

題豫章山房

豫章林老色參天擁防山僧丈室前豈爲法身同艸木要驅塵慮出風煙茶甌香篆晨齋後竹幾蒲團夜榻邊獨有瀏陽歐學士題詩遙問不空禪

和虞先生題當山張眞人別業

嵐雨初晴緑樹新松蘿夾屋淨無塵洞花幽鳥時時別野鶴孤云日日親紅霧半窻丹火靑山萬古百年人從君更覓方平宅武門前作近鄰

紅葉題詩

金殿風微拾墜紅題詩聊寄玉溝東芳情有意隨流水細字無心學斷鴻別館乍涼霜透幕長門深夜月移宮才情偶爾成佳配不道周南有國風

出郭

步自東臯隔市塵靑山髙下欲迎人汀花有意開何晚野艸無名亦自春

陶淵明歸去來圖

甲子題年玩物華門前栗裏自桑麻從他晉史書劉宋別有黃花處士家

蘇天爵

【字伯修眞定人父志道歷官行省稱能吏天爵以國子生試名第一釋褐授大都路薊州判官調功徳使司照磨攺國史院典籍陞應奉翰林文字進修撰擢江南行臺監察禦史斷疑獄如神入爲監察禦史攺奎章閣授經郎復拜禦史在官四月知無不言自是內遷外擢皆顯官中忤時相罷歸久之上察其誣復使參知浙省大都路都總管兩浙都轉運使仍以江浙參知總兵饒信積勞得疾卒於軍中年五十九天爵爲學博而知要長於紀載著國朝名臣事略十五卷文類七十卷詩文稿三十七卷】

送同知任君玉西歸

薇花曽見照靑春今日都門又送君入蜀使迎新大守渡瀘人識舊將軍琴聲彈落巴山月馬首披開劍閣云見說西州民事簡客來多誦長卿文

黃淸老

【字子肅邵武人泰定中進士官翰林供奉】

福山庵

晨光海上來雲气升萬壑雞鳴落花中殘鐘度城郭庵僧戴星出我自飯藜藿寜知天地心但有山水樂書燈夜揺動霧气侵幾閣開扉得新月欲掩見棲雀煙霞暫相違筆硯庶有托但畱松間雪付與雙白鶴庭柯換故葉林竹脫新籜何日芝艸開拿舟付前約

送王君冕歸陜西【四首】

麥熟天乍熱開軒理瑤琴玆辰有客至一徑蒼苔深日出樹影倒曠坐分緑陰淸談落餘花松風雜幽禽君子希道徳永言結同心

狂風捲茅屋遙見溪上山人生有遇合離別何足嘆黃鵠將西歸臨風振羽翰我有雙明珠置之靑雲端朝朝復暮暮照君千里還

少年處山谷壯嵗遊京師性本猿鶴羣焉能牛馬馳曩有采薪憂掛冠願爲醫近得聖賢對讀書甘如飴習慣已成癖豈無君子知

十載宦京輦田園就荒蕪玆焉得歸耕休馬南山隅舉酒樹色動鶯燕鳴相呼流水旣悅君白雲亦邀余錦囊可贈還愧非明月珠

送李子威代祀嵩衡淮海【二首】

羣生望甘澤五嶽雲气通天香落巖谷瑞靄春防蒙海潮天際來金碧森萬峯劃落紫翠堆亭亭玉芙蓉古廟絲竹存迎神奏黃鐘空山逓餘響落花舞靑童

南海祝融宅汪洋載神州巨浸含萬有元气何空浮蒼蒼島嶼間彷佛通十洲神魚在深淵甘霖何以求朝折若木枝夕飲桐栢流萬里竟探討豈徒司馬遊

古樂府【二首】

君好錦繡叚妾好明月珠錦繡可爲服服美令人愚不如珠夜光可以照讀書

君好春芍藥妾好夏池蓮芍藥多艶色春風迷少年不如蓮有實可以壽君筵

登平逺臺鼇頂峯

六鼇簸蕩圃碎三島崩騰失空翠海風掣斷南山云分我滄江半江水臺南巖谷靑岌岌奇松怪石作人立山巓恐有風雨來林徑空蒙落花濕水東屴崱結平緑積霧飛嵐坐堪掬蓬萊迢迢防萬里一碧天光浸寒玉吟翁回首看不足緩步防驢度空谷誰知咫尺山中幽望斷殘暉立修竹

天馬山

溪隨天馬西北行半空忽見蓮花生雙鸞欲下卻飛去旌旗引入丹霞城攀蘿上到猿啼處恍然曠坐消百慮千山無人雲气深終日徘徊不能去虛空樓閣時自開異香忽起三淸臺風吹笑語落天半疑是神仙跨鶴來百花潭上春自照白鹿呼人猿亦嘯路迷不敢輕問津恐有賢人隠耕釣蒼崖九折樵徑通絕頂可見西崆峒塵心豁然臂欲羽竦身直上淩天風

尋故人

適興一尋君君家在白雲寒花秋後見落葉夜深聞隨意坐苔石呼童煮澗芹不須談世事詩思正紛紛

貢闈偶成呈同院諸公

射宮圍棘斷經過閒卻秋聲太液波風定碧簾聞禁漏夜殘銀燭見星河仙人共對靑藜杖詞客孤眠白玉坡弱水蓬萊三萬里不知何處月明多

雪夜直宿玉堂

琪樹花生禁漏遲金莖月色近書闈白雲入水春無迹銀漢橫空夜有輝竹靜似聞蒼玉佩松寒欲傍緑荷衣乾坤淸气蓬萊表獨坐天風拂翠微

張志道別都門

竹寺西軒共聴琴杏花猶記紫囊吟溪山老我扁舟興風雨知君萬里心滄海夜潮銀漢濕蓬萊春樹碧雲深三年離別樽前話傾倒何時更似今

庚午興聖殿進史

瑤編初進侍明光日麗龍池晝刻長堤栁染成春水色宮花並入禦鑪香金壺灑露層堦滑玉椀分冰廣殿涼蒙瞍似知天意喜鳯笙新奏五云章

梧桐雨

曽將秋信報人知又與西風泣別離刻緑滴殘猶有淚題紅流去更無詩舊巢鳯冷朝飛逺古井金寒曉汲遲待得楚臺雲散後卻憑琴調寄相思

題平翠樓

華樓突兀摩蒼天淸吟飛上神飄然虛欄六曲飛雲起蓮峯千仞當樽前晴嵐帶霧結秋色修竹過雨鳴寒泉東風一笑歌石鼓心期試問金鼇仙

友人擬古樂府因題絕句【四首】

采荇歸來午花梢日轉廊緑陰涼似水不見洗紅妝生愛東鄰女蛾眉畫不如近來機杼廢臨得右軍書今夜中秋月含情獨上樓辰星三兩防偏照玉簾鉤露井疎桐晚風亭碧藕秋捲簾山月上水宿見雙鷗

登福山遇僧偶出

鷲嶺雲深杖屨幽竹風松影共悠悠何人分得僧家榻坐看南山一片秋

友人見訪不遇

君來白鶴下靑我入春山聼曉鶯可惜小樓風雨過無人收拾萬松聲

貢師泰

【字泰甫寜國宣城人文靖奎之子也少肄業國子泰定四年授太和州判官攺歙縣丞櫂應奉翰林文字出爲紹興路總管府推官屢讞疑獄人稱爲神再入翰林歷待制國子司業禮部郎中遷吏部拜監察禦史陞吏部侍郎外任浙西庸田使江西廉訪副使召爲禮部尙書參知江浙行省用戶部尙書分部閩中再以祕書卿召行至海寜得疾卒師泰以文字知名而於政事尢長所至輒效士譽翕然歸之有集行世】

雜詠【四首】

看月當看缺月缺終須圓賞花莫待開花開落還先靜觀萬物理可以全吾天東鄰侈曼舞西鄰沸繁弦歌燕猶未終飄忽如浮煙宣尼陳蔡間伯夷首陽巓斯人𨿽已矣淸風萬古傳

千金不爲恩一語終感徳所以古來士慷慨重相得睠玆義利間誰能有眞識張儀復連衡酈生空伏軾魯連不帝秦髙論抗六國遂令千載下撫捲長嘆息

疎林收霽靄方池含宻陰坐深淸晝冷餘花散鳴禽緘情何所寄撫我緑綺琴世無鐘子期誰能復知音偃息北窻下好風從南來開窻延好風懷抱忽爲開人生如逆旅造花同嬰孩小知鬭蝸角營營眞可哀是非何足論客至且銜杯

姑蘇

百花洲上姑蘇臺吳王宴時花正開半空畫燭西子醉三更鐵甲東門來吳波渺渺吳山簇不見嬌嚬倚欄曲丹楓落月怨啼烏碧艸東風走驚鹿闔閭丘墓相連處應恨夫差迷不悟斷指千年血未幹遊魂夜哭臺前路

章華

靈王宗國崇臺宇按劍章華睨中土弁裳伏地走諸侯鐘鼔淩空震三楚騁驕不畏伍子謀落成乞與吳兵遊孤舟竟走江上路塊土獨占山中愁十年霸气終蕭索回首華榮歸不得饑魂漂泊啼秋煙細腰卻舞新王前

朝陽

神娥縹緲髙唐上楚宮樓閣森相向丹楓蒼桂湧孤闗白石淸江簇連嶂行雲防防飛雨寒孤猿咽咽秋花間翠鈿龍駕杳何處斷魂殘夢愁空山微臣宋玉誇能賦當日襄王豈眞遇千古秋風恨未平髙泉飛落三巴怒

黃金

昭王鋭志移靑社築土縣金奉賢者四方劍佩集彊燕千里風塵馳駿馬郭君自舉先羣豪樂生獨步超凡曹酬恩一雪霸國恥建功並倚雲天髙君臣意气千年少落日荒涼沒秋艸黃金買貴滿長安悵惆英雄布衣老

戲馬

項王戲馬從東來意气蹴局全秦推入闗不並沛公轡還鄕卻上彭城臺重瞳按劍風雲靡萬疋騰空煙霧起淒涼垓下泣名騅零落江邊餘數騎寄奴千載心爭雄登髙把酒臨秋風詐移晉鼎非男子君看百戰東城死

銅雀

半空髙柱翔金雀玉扆繐帷塵漠漠西陵老樹暝色寒長安殘妓春情薄曲終紅袖辭尊前檐傾斷甓飛人間分香老淚恨不滅秋風吹入苔花斑漢家一片鄴城土肯爲姦雄載歌舞銷盡曹瞞萬古魂落日漳河咽寒雨

送顧仲莊之海北

釣龍臺下與君別萬里東南何日還星斗動搖天在水海門空闊浪如山瓊玕寶樹來三島鸚鵡金籠出百蠻簫鼓船回應北上鳳池春早佩珊珊

送馬禦史

萬斛龍驤海上回除書忽報自天來紅蓮日轉神仙幕翠栢霜飛禦史臺已喜文章收俊譽還因綱紀得長材風塵滿目難爲別且盡江頭酒一杯

送洪元成赴靜江治中

海上東風吹鬢毛杏花開處雨蕭騷薦書舊最司徒考宮錦新裁別駕袍落日山城旌斾逺拍天春水柁樓髙莫憐投老多辛苦萬里行囊有豹韜

題張子固所藏鮮於墨迹

一自昭陵藏墨本書名誰復更超羣忽傳河朔専行艸不讓吳興變分黃鵠夜深隨落月白鵝秋冷化孤云風流賴有張公子雪繭封題比右軍

題李則平憲副所藏息齋竹

滿川風雨長篔簹吹作參差二鳯凰籜粉已翻鱗甲紫墨花還染羽毛蒼春寒弱幹當軒潤日暮淸陰入酒涼便欲截筒鳴嶰谷卻愁彈瑟望瀟湘

巴陵女子盧希孟貞節

尙書子婦魏王孫淸白傳家節更貞諸將已捐南渡主孤身猶抗北來軍血書夜灑巴陵月烈气秋橫鄂渚云欲弔忠魂無覓處惟應瑤席從湘君

題淵明小像

竹杖芒鞋白鹿裘山中甲子防春秋呼童檢防門前栁莫放花飛過石頭

柯九思

【字敬仲天臺人工詩善畫際遇文宗爲奎章閣鑑書博士得出入內廷後失寵退居吳下元史無柯傳蓋未之考也】

題誠夫尙書垂綸亭

尙書昔隠江漢間垂綸滄波弄白石千山桃葉起春謳萬頃蘆花湧秋色適興偶拂珊瑚光豈意渭濵終得璜未央奏策動天子四海籍籍傳文章至今亭子松陰古磯上蒼苔長膏雨經綸事竟尋舊遊願逐茶煙渡湘浦

釣月軒

談笑從吾樂相過罷送迎憑欄看月出倚釣待云生蝶化人間夢鷗尋海上盟軒車穏適意何物更闗情

送陳玉林南還

龍去亭空思惘然道人和淚話當年珠宮錫號開三島金榜承恩自九天花落禦牀霑宿霧苔生輦路濕蒼煙春來怕渡秦淮水處處靑林叫杜鵑

姚婁東往玉山因書以寄

相逢何事且徘徊澤國桃花岸岸開見說衡陽南去路秋深無雁寄書來

索陽莊瓜

谷雨初幹可自由荷鋤原上倦還休醉迷芳艸生春夢誰識東陵是故侯

題畫白頭翁

春濃不放小禽棲白髮衝冠向曉啼簾幙半開人未起樓臺風暖日猶低

偶題寄玉山

谿行處處是仙家谷口逢君日未斜隔岸云深相借問靑松望極有桃花

偶成柬匡廬山人

靑鳥當時養得馴碧梧露下覆淸晨紗窻忽見秋如許應有蛾眉憶逺人

題李遵道畫扇

江淸地僻野人家門外橋通石徑斜不信東華塵十丈萬山晴雪看梨花

題唐子華畫秋江才子圖

林臯霜老紅初冷嵒畔煙虛翠欲消記得山陰曽訪隠一笻秋色度溪橋

宇文公諒

【字子貞其先成都人徙吳興公諒弱冠有操行館嘉興富家有夜奔者叱去之明日卽辭歸不告以故登至順四年進士第授徽州路同知婺源事攺余姚遷髙郵府惟官除國子助教調應奉翰林文字同知制誥兼國史院編修移病歸後歷國子監丞提舉江浙儒學廉訪嶺南以疾請老所著有以齋詩稿玉堂漫稿若干捲】

送復見心往定水

定水招提鳴鶴東鑑湖歸去泛孤篷鉢衣不濕荷花露玉麈遙生桂子風山靜只看云自動江澄莫訝水如空沃州有約尋支遁還許淸談共野翁

西湖竹枝詞

斷霞灑灑魚尾紅淸唱一聲湖月東阿儂只在繡簾裏隔著荷花無路通

臺哈布哈

【字兼善本巴約特氏初名塔布哈文宗爲易斯名父塔布臺歷仕臺州錄事判官遂家於臺布哈家貧好讀書集賢待制周仁榮養而教之年十七領江浙鄕試第一明年賜進士及第授集賢修撰轉祕監著作拜江南行臺禦史擢中臺監察禦史首劾托歡貪暴旣抗章言文宗後加徽號及太臣列土封王爲非制防中危禍賴後悟得免自是屢任外職擢翰林侍讀學士兼修國史方國珍亂海上以布哈稔知賊情遷浙東宣慰使都元帥分閫溫州至則國珍冦溫縱火筏焚之一夕遁去會與左丞博囉約期進討博囉違約先三日出洋兵潰被執爲國珍飾詞上聞布哈痛憤欲死朝廷莫由知之繼遣大司農逹實等至黃巖招撫俱與布哈意見抵牾每值事防可圖輒縱之去更授以官國珍詭降而勢益熾布哈竟力戰死所著有復古編十卷】

賦得上林鶯送張兵曹

春日陽闗道鶯聲滿上林來從金穀曉飛度玉樓陰栁嫩難分色歌停稍辧音明朝空解語人去落花深

春日次宋顯夫韻

帝城三月多春色南陌風光畫不如躑躅花深啼杜宇鸕鷀灘暖聚王余玉樓似是秦宮宅金水元非鄭國渠處處笙歌移白日揚雄空讀五車書

汴梁懷古【雅勒呼集中已見此詩必有一誤】

花石岡前麋鹿過中原秋色動闗河欲詢故國傷心事忍聴前朝皓齒歌蔓艸有風嘶石馬荊榛無月泣銅駝人間富貴皆如夢不獨興亡感慨多

京師上元夜

華月澄澄宿霧收萬家燈火見皇州天閽虎豹依霄漢人海魚龍混鬥牛公子錦韀鳴玉勒內家珠箔控銀鉤道旁亦有揚雄宅寂寞蕓窻冷似秋

寄姚子仲

懶趨靑瑣立朝班焚卻銀魚掛鐵冠琪樹有枝空集燕竹花無實謾棲鸞漢廷將相思王允晉代衣冠托謝安聖世只今多雨露上林芳艸似瑯玕

春日宣則門書事簡虞伯生

三月龍池栁色深碧梧煙暖日愔愔蜂粘落絮縈靑幔燕逐飛花避緑沈仙仗曉開班玉筍云韶春奏錫瓊林從臣盡獻河東賦獨有相如得賜金

寄同年宋吏部

金鏡承恩對紫薇錦韀白馬耀春暉謾隨仙仗朝天去不記宮花壓防歸海國風髙秋气早闗河云冷雁聲稀嗟予已屬明時棄自整絲綸覓釣磯

送趙常伯淮西憲副

東華晨霧正霏霏使者分符向合肥封事尙畱靑鎖闥防恩近出紫宸闈江涵曉日明樓堞風引春云上繡衣珍重故人千里別緑尊須盡莫相違

秋千詞

芙蓉宮額半塗黃雙送秋千出畫墻簾底燕驚花雨亂樹頭蜂繞襪塵香巧將新月添眉黛閒倩東風響佩璫歸去緑窻和困睡暫憑春夢到遼陽

送瓊州萬戶入京

海气昏昏接蜃樓風吹浪蹴天浮旌旗晝捲蕉花落弓劍朝縣瘴雨收曽把烏號悲絕域卻乘赤撥上神州男兒墜地四方誌須及生封萬戶侯

絕句【二首】

繡簾鉤月夜生涼花霧陰陰入畫堂吹徹玉簫人未寢更添新火試沈香

金吾列侍擁旌旄五色云深雉尾髙視艸詞臣方退食內宮傳勅賜葡萄

送王奏差調福州

春水溶溶滿鑑湖蘭舟長防錦屠蘇可憐走馬閩山道榕葉陰中聴鷓鴣

庫庫

【字子山喀喇氏祖雅克章事世祖從徵有功庫庫幼肄業國學其學問得諸許衡長襲宿衛制行淸潔始授集賢待制遷兵部郎中轉祕書監奉命往覈泉舶芥視珠犀不少畱目攺僉禮儀院拜監察禦史遷祕書大監外歷江南行臺禦史浙西廉訪使江浙行省平章政事內歷禮部尙書奎章閣學士大學士知經筵事翰林承防知制詔兼修國史至正五年將用爲平章政事感熱疾先卒年五十一生平志在匡君濟時每侍經筵必娓娓敷陳冀有感動常言宋徽宗多能惟一事不能順帝問何謂一事曰獨不能爲君耳聞者韙之】

分賦淸風嶺送逹兼善總管紹興

淸風嶺頭淸風起佳人昔日沈江水一身義重鴻毛輕芳名千載淸風裏會稽太守金閨英通籍當年第一名劇郡疲民應有望會將霖雨濟蒼生

宋元詩防卷八十二

欽定四庫全書

宋元詩會卷八十三

兵部主事陳焯編

吳萊

【字立夫浦陽人集賢大學士直方子也天資絕人七嵗能屬文讀書目渉成誦嘗往族父家日易漢書一帙以去族父廹扣之萊口誦一字不遺延祐七年以春秋舉上禮部不第退居深褭山中益窮諸書奧防著尙書標說春秋世變圖傳授譜古職方錄樂府類編一百卷唐律刪要三十卷文集六十卷萊於黃柳行輩稍後而二公稱許一則曰絕世之才一則曰非今世之士其推服如此用禦史薦調長薌書院山長未上而卒年僅四十有四君子惜之私諡淵穎先生】

山中人【二首】

白日出復沒胡獨勞我生所務在卒嵗朝夕彊營營當春治農噐土脈亦殫盈薄言藝黍稷庶以觀其成涼風一披拂場圃如坻京凍戶猶畆首康衢或歌聲於玆尙不給野有菜色氓毋寜拾橡栗起視牀頭瓶

貧賤素所有豈辭辛與勤淸晨腰我斧往伐西山薪髙巖屹巨壑蛇虎气逼人衣裳旣不完出入在荊榛日日一接淅斧甑恆生塵白石防時爛靑煙空滿林家徒四立壁冬令方行春亦有偓佺子翛然爲世珍

和陶淵明詠貧士【三首】

上天無停曜日月會降婁山林少過轍二鳥鳴相酬亦有五采鳯飛來爲岐周姬公世不作白屋多懷憂逢時倘一用華士非吾儔函谷空逐客傅巖乃旁求

人生自沈靜豈得意非干宜哉揚執防三世不徙官窮冬無完褐盡日止一餐美芹終不獻晨曝尙餘寒手種老松樹蒼然霜雪顏政爾有佳思淸風吾掩闗

舉世尙馳騖飄然風中蓬上書爭衒鬻言語自稱工誰歟持淸節乃見楚兩龔黃塵隨手拂白日與心同有榮方覺辱無屈豈求通誓追遼海鶴挿翅以相從

皂角林觀劉錡戰處

東都何慘澹南土劇蕭騷往往隳戰鬭於焉出英髦爲君竟如寄立國已不髙家供敵人賂嵗奉使客艘乾坤忽掀簸城郭皆動揺狡兔手可攖長蛇心更饕精熒金鎖甲翕赩橘紅袍厲矛終抉腕投鞭遽塡壕云何大兵壓尙謂和議牢白波橫天險淸野捲地毛將營皂林斫軍艦采石鏖大星遽崩殞滄海爭遁逃向非斯人在久矣淒煙蒿龍虎空野競狐貍遂寒嘷信史猶未著奇功果誰褒因之懷舊迹一弔楚江臯

大食瓶

西南有大石國自波斯傳玆人最解寶厥土善陶埏素瓶一二尺金碧燦相鮮晶瑩龍宮獻錯落鬼斧鐫粟紋起防綴花穟蟠蜿蜒定州譲巧薄卭邑鬭淸堅脫指滑欲墜凝瞳冷將穿逖哉賈舶力眞致鮫鱷淵常嗟古噐物頗爲世所捐襆衫易冠衮盤盎攺豆籩禮圗日以變戎索豈其然在時茍適用重譯悉來前寰區幸混一四海際幅員縣度縛繩絙娑夷艸船鑿空發使節隨谷混民編漢土堆櫝笥蕃羅塞鞍韀城池信不隔服食柰渠遷輪囷卽上據鼎金疇能肩挿葩奪冶盛酪添馨羶當筵特見異博識無庸詮蔵之或論價裹此猶吾氊珊瑚尙可擊磧路徒飛煙彼旣歸互市我且置桮圈角貒獨不出記取徵西年

時儺

古人重儺疫時俗事禬禳嵗陽欲攺律輿鬼寖耀鋩厲神乃恣肆魃蜮並猖狂侲僮幸成列巫覡陳禁方虎頭金目制寜赤裳桃弧菑沴豆礫斃癉剛百靈咸震慴六合髙褰張淸炳信不容動靜維吾常世塗頗險盭人魅更跳梁狐鼠戴分幘防魖竊香囊煎熬到膏髓擊剝成疕瘍乘風作國蠧抵隙爲民殃自從九鼎沒誰使百怪蔵寒服裭帛饑窶食閒糧蘆花蔽汝體防粟饞吾腸地膚竟捲去天孽俱凋傷神荼欲呀啖蟠木蔓不長家倛彊顏貎枯竹無耿光聖言謂近戱五祀徒驚惶惜哉六典廢述此時儺章

觀隋王度古鏡記後題

王家有古鏡軒氏昔鑄成太乙來防冶防與儲精日月鐘璀璨龜蛇助威獰萬靈吐眞水全體洞太淸防奩出未半冰片弄光晶寶匣収不動玉麟聞響聲有身尙變化無翼欲飛行恍然百世後流落汾陰城髙士觀卽賞異僧識還驚金船拭膏澤經碧穿屋楹墻垣照可撤臟腑燭能熒涕泣念鸚鵡悲酸逢豹生一朝忽屛迹六幕黯不明狐貍遞隠現魑魅莽縱橫皮膚峻剖削骨髓窮敲榜雷風儻有作厲虐敢紛更嗟吾幸居山猨鹿與我爭嗟吾願渡海鮫鱷恐並迎楊氏雀環在張公龍劍幷因玆訪洞穴得不振冠纓

樓彥珍北遊京師予病不及往餞嵗晚有懷幷寄彥昭浚常

日晚北風起少年方逺遊徘徊上谷塞眺望黃河流崢嶸十月冰朔色壓九州熒煌大明殿禦道接龍樓時巡向灤水臘雪擁薊丘前驅鸞鳯旗後乘貂鼠裘尙食丰宴飫教坊樂箜篌百官散城邑駝馬盡歸休自今帝王都想爾觀覽周卻疑書傳間不謂秦漢優何家非許史無客不枚鄒投輪卽雨集揮袂遽云浮東航扶桑陰西笮昆侖陬變化指顧異芻蕘立談收文物彼洛禊土音吾越謳私將竊祿志勇赴隨陽謀隨陽卽澤雁竊祿豈梁鶖美玉獻劍彘精金鏤帣韝出門亟裝束行路肯滯畱布韋謾老耋鄕裏惟田疇功名幸一遇螻螘尙公侯學問敢彊飾黍稷待耡耰當令竹帛上直與先逹侔毋使螢爝光肅然寸艸秋嗟予久抱疢餞酒弗及芻念爾忽萬里徵夢或見求宣生頗俊逸鄭子復綢繆趾髙有防步胸正無昏眸早看拜家慶共許動宸旒傳車定不礙闗鑰便若抽杏花開如錦楊栁滿陌頭去時小兒女來詫眞驊驑

病起讀列子眞經【三首】

世間豈有極海外猶齊州日月更出沒江河卻同流誇娥追卽死章亥步曷周蠓蚋生不久鯤鵬背吾遊神瀵湧滋穴巨鼇戴蓬丘想象或可到徘徊獨懷憂南方祝髮裸北國鞨巾裘逍遙特爾分智者善爲謀

神巫善相人壺子如濕灰扁鵲巧發藥季良病弗治一形茍脫落純气固委蛇隨火出石壁泳珠沒淫隈彼或蜩翼得此猶漚鳥疑中心旣怵殆外物盡坑谿幹殻卽木葉皮膚類嬰孩逺矣列姑射吾爲榮啟期

此日忽過隙居人恆鮮歡毫毛悉爲我體節欲求完大盜竊名爵小廉捨豆簟熊魚徒兩得利義肯兼安馬醫自不辱燕技毋容幹時勢茍未至事功良獨難蕭條白麻履慘澹靑蘚冠長嘯答鳴鶴北風江水寒

夕泛海東尋梅岑山觀音大士洞遂登盤陀石處及東霍山回過翁浦問徐偃王舊城【三首】

起尋千步沙穹石塞行路怒濤所縱擊徒以頑險故卓哉梅子眞與世良不遇上書空雪衣燒藥回煙樹螭時側行縞鶴一回顧從之招羨門滄海晝多霧

茫茫瀛海間海外此孤絕飛泉亂垂纓險峒森削鐵天香固遙聞梵相俄一瞥魚龍互圍繞仙鬼驚變滅舟航米旅遊鐘磬聚禪悅笑撚小白花秋湖落如雪

遙觀杳無極宛與東霍鄰悲夫童男女去作魚鼈民紵嶼尙餘聚蓬山寜爾神古櫂苔駐迹仙枰竹袪塵短褐徒爲拂飛槎邈難親好攜支機石去躍織女津

早秋偶然作寄宋景濂【四首】

我病三月久問言此何時山林日揺落艸木欲變衰忽來臨靑鏡何故摘白髭千里復萬里逺哉鴻雁期西風吹梧桐一葉兩葉積故書翻有塵雄劍掛在壁時違甘窮困事到卽輝赫除卻雙鹿行門前少人迹悠悠秋夜長夢覺秋月霽有才寜及人無學敢求蛻揮來河水弦削作泰山礪吁嗟祁孔賔得失毫髮際往者東入海飄然任所如大風戕波浪飛雪灑舳艫壯志昔尙少狂遊今並無誓登盤陀石重望扶桑墟

西域種羊皮書褥歌寄李仲羽

大漠迆西俗能種羊凡屠羊悉畱其骨以初冬未日埋地中至春陽季月上未日爲吹笳咒語則子羊從土中出凡埋骨一具可得子羊數隻

波斯谷中神夜語波斯牧羊供雜【闕】當道剚刀羊可食土城畱種羊脛骨四圍築垣聞杵聲羊子還從脛骨牛靑艸叢抽臍未斷馬蹄踣鐵繞垣行羊子跳踉卻在艸鼠王如拳不同老飫肉筵開塞饌肥裁皮褥作書林寶南州俠客遇西人昔得手褥今無倫君不見冰蠶之錦欲盈尺康洽年來貧不貧【按釋楚石琦公嘗目見其事曰此四生胎外之化也故有句曰自言羊可種不信繭成絲】

杜鵑行

南山北山啼杜鵑杜鵑花發山欲然千枝萬朶惜未得中有一抺巴陵煙休說銅梁幷玉壘揺蕩春光余淚水五丁鑿路少人行石鏡生塵妖骨死東風靑鳥來何處中宮移植鎖魂樹不如歸去便歸家誰其友者揚州花

畫馬行

涼秋八月霜浩浩白雁驚飛散蓬葆川原蓄牧萬馬來揚鬛攢蹄齕枯艸漁陽突騎自有眞奚官剪拭傾城闉素絲結轡美無價繡罽披韀驅向人當塗奮擲甚崛壯一旦紛騰入天仗父老東城接鬭雞邊兒內苑隨調象煌煌京洛鳴和鈴奔走萬里如流星筋力追風烏鵲厲精神噴霧蛟龍防往年踴躍將一跨寂寞而今空見畫黃金鑄式猶崢嶸多少地上騏驎行

江南曲寄周公甫

東風吹人千萬里靑蘋花發前湖水江南女子木蘭舟卻采蘋花泛流水水流花發春光好失時不采花應老年少吳儂歌懊惱白晳容顏半枯槁倐然來去雙彩鳬化作汝舄穿雲衢汝佩復解江妃珠龍宮蛟室本不隔相期更有瀟湘客

荔枝行寄王善父

炎云六月光陸離人在閩南餐荔枝荔枝日餐三百顆紅綫亞林欺眾果絳羅系樹蠟封蔕尙食擎盤獻靑瑣涪州嵗貢與此同意昔移根來漢宮天生尢物不用世沾灑蜑雨吹蠻風蠻風蜑雨振林藪西域蒲萄秋壓酒勸君莫近楊太眞傳說驪山塵污人

明月行寄傅嘉父

上天有明月來自滄海東蠻潮夜捲馮夷宮海門一綫驚欲射江面樓臺聳千尺冰岸雪崖屹不動水犀組練皆勍敵越人善泅技巳癢明月光中吾得賞飛來白鶴晉淸角跳出長魚漢疎网北風吹起蘆花秋笑撫錢王鐵箭頭襆衣枕斧此何處烏鵲無枝空繞樹

二月六日雨書都城舊事

燕南趙北吹黃塵九天宮闕生紫雲十二門開衢路直畫輪驄馬多行客嵗寒殿外栁才靑金水河邊冰尙白雞人傳漏放曉朝文石分班押百僚南陽近親最舞蹈京兆耆舊爭歌謡教坊供奉飾玉女鐘能鐘聲鼓能鼓錦來西蜀被駝肉出太官餐猛虎初日扶桑稍照人內筵錫燕杏花春沐犢騂牲泰畤祀鸞旗翠蓋驪山巡東風萬里飄寒雨我昔稔聞今不睹快然呼酒擊唾壺茂陵徐生曽上書

姑蘇臺歌寄方養心

姑蘇臺南閶闔開姑蘇臺北鴻雁來春花秋月防時好步屧尋香去如掃寃胥憤血空海潮老濞妖妝又煙艸少年爲客誰我令千里汝猶談一經黃龍挾舟夜有雨白虎司劍天無星山中菖蒲十二節未肯落盡靑頭髮姑蘇臺上愁殺人身在勾吳望勾越

烈婦行

落日沈海云壓城官軍多載婦女行大弓勁箭自山下顏色如灰愁上馬我生不慣生馬駒存者吾子亡吾夫毋寜完身吐玉雪忍使餒肉當熊防靑楓嶺頭望回浦血指畫巖心獨苦老螭扣地救未及芳艸迷天淚零雨卓哉一死可百年此事巳過永泰前黃沙野塞多降骨忠義傳中收不得

富春新創闗將軍廟成吳子中攜捲索題

吳生病起有怪聞夢中識得髯將軍香火乞靈自此掲廟門釃酒防櫚云我曽久讀名將傳紫金焰眼頳玉面漢鼎離彊分割楚鋒剽狡輕攻戰天荒地老路不通魂升魄降骴秋蓬神仙負劍乃兵解巫覡傳芭眞鬼雄壯夫本合荊州死嚴祀何哉富春裏只今江左四祠無狄公髯乎髯乎獨不恨見孫江東

題錢舜舉張麗華侍女汲井圖

景陽宮中胭脂井手出銀盤牽素綆鉛華不禦面生光寶帳垂綃花妬影臨春結綺屹層空璧月瓊枝狎客同鴛鴦戱水池塘雨蛺蝶尋香殿閣風日髙歡宴嬌若訴牀腳表章昏不寤吳兒白袍戰鼓死洛土靑蓋降船渡井泥無波井欄缺半防胭脂污緋雪蕙心蘭質吹作塵目斷寒江鎖江鐵

白髮詞寄答陳時父

昔予頭燥髮未苗今我頭枯髮先折童心尙在顏貎攺滿鬢蒼華防霜雪朝來抱鏡看未眞鏡裏相逢類兩人東都貧孟嘆孤劍西邸老康悲故茵烏髭每怕不得素素櫛何庸問衰暮楓林葉底變風煙藥艸莖邊虛雨露自非神仙劉阮儔世間容有防春秋情知鸛鶴長朱頂得見鴛鴦會白頭

黒海靑歌

越山山有黒海靑長拳快眼健羽翎三年籠養未得飽萬里驍俊猶飛星黃蘆老葦日摧折白鷺文鶬看磔裂腥沾石磧吹逺風髓擊寒岡散輕雪伊人脫手本凡禽嵗晚連條到上林鉗奴素賤多侯骨騎士虛豪卽俠心晉宮邸廢身欲死燕國云銷艸如砥嗟非鸞鳯髙杳冥望盡狐貍眾披靡當時奉使探逺巢兩徼馳兵聞勇鏖南土誰知此鷙猛北州驟見爭驚號天鵞薄天垂兩翼海靑𨿽黑打可得太平八極無不通函谷何問闗西東

嶺南宜蒙子解渇水歌

廣州園官進渇水天風夏熱宜蒙子百花醖作甘露漿南國烹成赤龍髓棕櫚亭髙內撤餐梧桐井壓滄江幹栢觀金莖擎未濕藍橋玉臼搗空寒小甖封出香覆錦古鼎貢餘聲撼寢酒客心情辟酒兵茶僧手叚侵茶品阿瞞口酸那得梅茂陵肺消誰賜桮液奪塞酥有气味波凝海椹無塵埃向來暑殿評湯物沈水紫蘇聞第一

北方巫者降神歌

天深洞房月漆黑巫女擊鼔唱歌發髙梁鐵鐙縣半空塞向墐戶迹不通酒肉滂沱靜幾席箏琶疊作淒霜風暗中鏗然那敢觸塞外襖神喚來速隴坻水艸肥馬羣門巷光輝燿狼纛舉家側耳聴語言出無入有淩昆侖妖狐聲音共叫嘯健鶻影勢同飛翻甌脫故王大獵處燕支廢磧黃沙樹休屠收像接秦宮於闐請騧開漢路古今世事一渺茫楚禨越女防災祥是邪非邪降靈場麒麟被髮跨地荒

題袁子仁所蔵巴船出峽圖

巴山一帶髙崔嵬巴江萬里從天來前夫疾挽後夫摧黃牛白狗遽船開曉風東回水西上灔澦堆頭伏如象盤旋鳥道怕張帆汨沒龍淵驚櫂漿世人性命重濤波吳鹽蜀麻得利多怪石急流須勇退貪夫險魄謾悲歌神禹釃江江更惡五丁鑿路空巖防舟船可坐尙髮危棧閣能行終淚落嗟玆舉目無不然直愁平地卽山川至喜亭邊聊酹酒長年三老好攤錢

觀淮陰龔翠巗所修古棋經

淮陰老人古棋經廣陵大幕靑油防一江對壘靜晝日三楚結陣鏗流星東南賔客少馳檄白黑紋楸卽彊敵坐穏縈回建旌斾手談劈防藏矛防世間風雨長百變身佩安危知防戰昆河割破半藩籬漲海掃空全局面樂矣軍中有此娛攻城掠野類兵書宮殿寢園終艸莽冕旒章服到鮫魚君不見驪山婦姑三十六破屋數間昏不燭夜來教得王積薪滿眼長安塞馬塵

夜觀古樂府詞憶故友黃明逺明逺曽作樂府考錄漢魏晉宋以來樂歌古詞

憶昔黃君美如玉老屋靑燈雨間宿起翻案上奇佹詞前後千年樂家曲予方弱冠學謳歌去問詩騷法若何偉玆欲繼三百五吮盡蝦蠏此蛟鼉就中齊代及秦楚巾拂鞞鐸爭傳譜淸商雅部粲然文騎吹簫鐃雄者武心力涵泳到手力抄撮來口力有白醭目力無纎埃時時弄筆便著句花木禽魚古今趣北岸垂綸楊桞枝東鄰著屐櫻桃樹自此相逢二十春一朝門巷閴生塵淺殯蓬虆凍螘嘬荒廬寂寞妖狐嚬人世本無金石壽簡編零落安能久藝文著錄數百家一二僅存誰不朽一二不朽終崢嶸嵗逺寖恐山淵平嗟吾尙愛古樂府夜半松風知此聲

客夜聞琵琶彈白翎鵲

白翎鵲東海來十里五里何摧頽一飛飛上靑霄際再飛飛墮黃沙堆少年臂名鷹齊出誇駿馬放鷹一馳躍與鵲相上下身佩木弓射必命中中疊雙【葉】蹀血芟毛天欲雪摩云壓艸地多風衝突三邊有意气指揮八極無英雄白翎鵲西海去千里萬里何軒翥一飛飛上賀蘭山再飛飛過鐵門闗少年領彊兵乘勝卽轉戰防頭吹火光旗幟舞秋練手持生鐵刀空城鳥雀盡死鏖麋鹿瘡痍無處避角猯躑躅向人號收拾廣輪奠郡邑肅淸星嶽靜波濤白翎鵲東海西海都驅廓太常召見日月山治定功成禮樂作大雅淸商久寂寥鵾雞邏逤多索上林花開早浮艷楡塞葉落終回薄一聲髙一聲低一聲懾懦百虎豹一聲束縛千鯨鯢白頭漢士聞先拍靑眼邊兒聴卻啼君不見康昆侖羅黑黑開元絕藝傾一國若還覩我白翎詞二十四彈不得

題錢君輔紫芝圖

我聞錢子古丈夫早嵗防親伏墓廬血淚迸空百艸枯神芝挺發黃土壚一莖三秀曄以敷圓釘寶蓋屹相扶醴泉灌注含膏腴紫雲覆防連根株山靈地媼侈厥符鳥啁獸躅助號呼削杖苴經麻布襦毀容惡服絕復蘇孝悌有玉貫斗樞卉木榮華孝之餘裏閭耉長起嘆吁痛心疾首矧可摹夫孰無親堂上居日嚴祗敬本一軀夫孰非子膝下娛風樹悲撓弗待予愛生戚死自古初徳鉏誶帚俗易趨刳分宦奧類向隅較計絲粟遽異儲被薪委壑餧鳶烏酣酒嗜炙酗桮盂衰𨿽在身孝已渝天薦厥祉天亦誣信哉純孝與世殊史筆值此合特書素冠所刺今不無朱艸有神錫爾孤瑯玕玉樹豈得如岱衡恆華五嶽都黃赤白擁趾髗列仙山澤或療臞瑞不爲孝徒區區天寒嵗晚霜霰疎愼終追逺在我儒匪丹伊靑繪此圖後有過者尙式車

白鼻騧

白鼻騧白鼻騧當軒迥立噴風沙名驥畱良定北土蹇索價猶東家靑松縛柳曉安早紅錦裁韀春映艸支遁心機愛神駿伏波骨力輕衰老去年禁馬無馬騎天下括馬數馬皮浮湛鄕閭萬里足笑傲品秩千金羈幸哉漢武重修政往矣劉聰眞覆鏡立防戰備要馬稀蔵冨民寰須馬盛向來河隴色爲羣目極川原亂若云庶人徒行未足卹世間醇駟何由得

偶閱昌國志賦得補陀洛迦山圖

甬東東際控東荒蓬萊北界跨石梁天風吹來黑水國海雨灑過靑龍洋寶陀山髙此孤絕善財洞近爭巉裂黃金沙土結香雲白玉樹花飄瘴雪扶桑島上接鯷人棋子灣頭望馬秦安期先生脫赤舄羲和女子扶朱輪晨雞鳴聲日觀立老蜃樓臺潮急釋迦方域舶船通娑竭世家宮殿濕君不見海人稽首扣海磯鮫鼉不動防仙衣紫竹旃檀何處所毗陵頻伽獨飛舞

五泄東源有地度可十數畆後負山前則石河如帶幽夐深窈蓋隠居學道者可築室偶賦一詩屬陳彥正

越中五泄古名山東源峻嶺空雲間老石崚嶒欲見骨天河防破莓苔灣蛟龍縮身似蜥蜴魑魅出沒司神姦雷公一聲忽下擊鳥迹不到猶重闗靑華仙眞舊治所碧落侍從登淸班穴疑防狻據一柱戶想銅獸銜雙環鳯馭鸞鞭白羽瓘芝樓菌閣朱莖殷梯梁未絕或可值洞府寖逺多愁顏向曾褰衣得掲涉別擬鑿徑通茅菅寛頗占十數畆夐靜粗覺非人寰澗流帶綰玉繚繞巒翠髻擁花斕斒截斷塵埃與世隔構成檐宇寜吾慳陳君尋常有道力況此跬步臨幽潺虛室光明白不動寶鑪溫養丹將還丈夫出處我巳定馳字早寄孤飛鷴休拘昆侖倂漲海遇有勝處同躋攀

韓蘄王花園老卒歌

蘄王手種紅錦花十載不掛鐵錏鍜花園老卒守花樹睡著花磚聞曙鴉白頭白盡身無事古塞沙塵戰餘騎多士如雲足健兒一奇在腹終憔悴靑銅萬緡滿地光寶函矯節賜夷王宮妝粉艷去酣酒海�珠賝歸壓檣王家捨兒驚吐舌禦府珊瑚碎飛雪口猶乳臭卻帳前矍鑠一翁嗟棄捐君不見天下英雄本奴魯左鼻成龍右鼻虎頸血淋漓思釁鼓史傳沈埋誰比數花開花落防風雨【此事詳載鶴林玉露湏按其始末方得作詩之防】

月出東林客窻上疑梅花影

朔風何處寒梅發江水悠悠路超忽逢花不語疑見人對影非眞卻因月縱使無花意自同誰知有影色俱空回頭不見東林樹猶勝羅浮是夢中

次韻傅適道虎陂閘舟中

少年解唱邯鄲曲惟有垂楊夾堤緑夜來誰抱焦尾琴彈作東風雉登木虎陂閘裏水生煙荊門山頭星照船爭似揚州春十里一雙鸞信待君傳

方養心欲遊泰山用前韻作思仙詞復和之

浩歌起作遊仙曲黃鶴無期瑤艸緑神人結屋泰山巓手拂浮雲攬若木一笑齊州九防煙天風吹斷蓬萊船還上髙丘看逺海有書莫遣麻姑傳

古祥寺

一昔逢寒食行吟采物華風生敲檻竹雨濕墮船花曲塢靑龍樹長灘白鷺沙回看江上水直去到君家

秋夜效梁簡文宮體【二首】

無柰涼夜永起登樓上頭鵲翻金殿宿螢近玉階流梧桐老葉恨芙蓉新蘂愁媫妤團扇上那得不驚秋曾是昔年寵如今誰與同秋獵長楊苑夜幸猗蘭宮瓊杯香露翠袖薄禁風將心與明月流入君帷中

一笑

一笑長竿折徒憐大海魚文章猶醬瓿塵土只鹽車白日燕臺劍淸風禹穴書上林誰獻賦愁絕馬相如歳初喜大人回自嶺南遂攜兒諤北行送之

乍喜吾親返還攜穉子行風沙千里道雨露九重城舊泛江潮逺新過嶺瘴淸長秋官屬盛去可接簪纓此去知何處飄然惜爾年塵飛馳馬埒雪擁讀書氊日觀躋攀外雲臺獻納邊文園寜久病湏奏上林篇

次韻吳正傳都城寒食

悠悠獨酌舞春衫千障黃塵客未諳鐵騎引駝沙艸北雕弧驚雁塞雲南太平天子回中望齊國先生稷下談猶有七香車防兩曉來風雨定誰驂

滄州

荒亭貰酒壯心違目極東州霧雨霏百里齊封滄海接千年禹迹濁河防暗塵掉馬呈金轡衰艸看羊著錦衣猶記上元鳴鼓夜滿船燈火越歌歸

觀唐沈坋續仙傳

手展仙書向此朝起予俗病對芭蕉室間半夜云璈動巖罅千年雪髓消閒說茅龍騎太白遙聞木鶴降仁嬌秦車漢輦窮天下望斷蓬萊倂寂寥

寄吳正傳

日晚天寒攬敝裘西南目盡瀫江流養生有論空成懶招隠無騷卻好遊雁鵠吟風燈照幾蛟龍躍雪劍鳴韝平生自笑飛騰暮幸矣心猶與道謀

憶寄方子淸時子淸久畱吳中

一別嗟何處相思撫舊蹊月明施瀬北雲起蠡巗西防踄舟車動過從笈篋攜鄰光因借燭道味肯吹虀好學螢分照論交雁擇棲丘園心薜荔海國气鯨鯢卷帙籖翻蠧謳吟研發黳經筌參老易樂府錄鐃鼙治法推周稼淳風仰漢綈談知野馬考字守家雞土域標鞮象天圖辧斗奎遺文多廢墜妙契極端倪獨樹盤桓久平蕪眺望低霜林紅玳瑁霧雨碧玻瓈屛迹依狐兔銷愁對鷺鷖塵書投梵夾美餉挈童鑴槲葉時遮峒藤梢或罥谿龍居瞡雪瀑虎路躡霞梯出入恆聫袂追隨防杖藜竹山香嶺嶠花島繡湖隄尙義開黌始延儒振席齊生徒修棗脯祭品授葅臡錦石看還數蒼松倚卻題吾伊朝屢集渾灝夜同稽自謂菖爲歜人疑谷似稊中悁眞抑鬰外物總筌蹄嵗序空流邁波濤益慘淒故袍寒擘繭雄劍滑膏鵜緑映牽帆水紅黏曵屧泥娃宮釵鈿拾甫裏筆牀賫鶴市歌喉引鱸鄕鱠手吳趨誇粉黛越產購珠犀富業連橙圃菑霖潰稻畦占歸仍浩渺結客重酸嘶彼此身如寄參商夢欲迷蓬飛甘掃軌桂落得通閨俠眼收丹電仙襟化素霓貧期金埒騁賤許玉階躋病矣長憂痼閒哉敢恨暌防除須爾鑷磨刮更予箆本欲晞王貢玆猶慕阮嵇猖狂疏奏牘輭弱謝耕犂習靜求神悟超羣畏俗擠淸琴桑有鯉鉅弩蹠非鼷教駕傳禦轡觀隅識撩枅耡芝黧受謫抱璞跀聞蹄性命緣窮鬼功名厄嬖奚悠悠鸞與鳯泯泯鹿將麑白谷今安駟靑霄古執珪毋寜長隠逸辛苦等黔黎

吳師道

【字正傳婺州蘭溪人自羈丱知學卽善記覧工詞章因讀宋儒眞徳秀遺書慨然有志於爲己之學質之同郡許謙謙復之以理一分殊繇是心志益廣造履益深登至治元年進士第授髙郵縣丞調寜國路錄事遷池州建徳縣尹錚然有聲中書左丞呂思誠侍禦史孔思立列薦之召爲國子助教其爲教一本考亭而遵許衡之成法六館諸生咸謂得師以禮部郎中致仕終於家所著有易詩書雜說春秋胡傳辯及文集若干捲】

賦苕溪漁歌送殷尉之烏程

苕溪多漁村渺渺連震澤歸舟聞扣舷淸唱煙水隔聲隨晚風長響入秋山碧官曹閒無事聴之聊自適翛然滄浪思恨不同泛宅如逢眞子應問金華客

老翁行

老翁手插標泣售官道邊自云八口家貨易支凶年婦人二斗粟兒子一餉錢少壯猶有歸老者當棄捐逃生欲他適四境同騷然流屍穢江波累骨明丘山閩中稍云樂瘴癘多不還逺近一死同去去勿復言春深四野緑流水鳴空田饑魂耿難招日莫愁淒煙聖王養四海菑患仍安全骨肉老不分丘墳死相連傷哉見此事慘怛中心酸

鴻門宴

花膺繡膊帕抺額勇士如雲森劍防沛公對酒顏如灰主人重瞳光照席重瞳座上身如寄巵酒未吞心巳醉醉酣不辧眞天人百萬貔貅眼中睡春融玉帳香風開嗚嗚帳下箏琶哀目前等作萬口計軍聲四面歡如雷沛公惟諾非無意就中暗擊秦天地此時可想聴得異四面軍聲皆漢騎【按吳正傳歌行有鴻門宴及姑蘇臺章華朝陽戱馬共五詩其四首巳見之於貢泰甫集內卽此一首亦莫定果爲吳作否姑存之】

柬王文學

有客空齋嘆不歸鄕心二月亂於絲杏花深巷春風夢茅屋荒田夜雨詩天气未佳冝且住人生行樂竟何時乞君安得千壺酒爛飲狂歌慰別離

再和鹿申寺吳存吾韻

十年不到雲間寺白石淸泉笑俗塵環壁詩存蒼蘚古空山鹿去野花春舊僧零落多歸塔刧火蕭疎近失鄰好事主人能醸酒從今來往不辭頻

衢州超化寺

南朝老屋半傾欹尙想諸賢防集時閣外雲山天歷歷城頭風雨樹離離渡江疋馬空成夢冒雪孤鴻自足悲賴是同行非俗子僧寮借紙錄殘碑

寄題畱山道館

防處燒丹詫葛翁畱山今復見新宮神仙自愛無人識樓館誰令有路通碧水帶花來洞口玉笙隨鶴度雲中更尋履石依稀迹轉覺幽深興未窮

佳山水亭

百年老屋半蒼苔一日佳哉舊觀回浮世何曽攺山水髙懷聊復寄亭臺夜深漁艇檐頭宿日落僧窻竹裏開此去京華踏塵土時時還有夢飛來

錢舜舉畫卷

不向東風開酣霜拒秋冷紅白爲誰妍自照滄浪影

次韻晉卿北山紀遊

一壑風煙自可畱十年湖海漫曽遊短衣射虎眞堪樂莫恨將軍老不侯

宋元詩會卷八十三

欽定四庫全書

宋元詩會卷八十四

兵部主事陳焯編

杜本

【字伯原臨江之淸江人博學善屬文江浙行省丞相呼喇穆爾得其所上救荒策大奇之力薦於武宗嘗被召至京未防歸隠武夷山文宗在南邸時聞其名及卽位以幣徴之不起至正三年右丞相托克托以隠士薦召爲翰林待制行至杭州復稱疾固辭所著有四經表義六書通編十原等書年七十五卒學者稱爲淸碧先生】

寄仲

老來自愛黃叔度少日眞期魯仲連髙臥獨無田二頃曵裾誰有客三千浪波渺渺浮鷗鳥白日翩翩換嵗年卻憶江東楊少尹劇談終夜不成眠

用韻贈相士

武夷九曲好淸流且櫂扁舟試一遊髙挽藤蘿捫翠壁緩穿竹樹問丹丘黃金徒貴誰求馬白石空歌自飯牛盛世鳯麟如要識莫耽幽討更遲畱

題小景

秋云滿地夕陽防黃葉蕭蕭雁正飛最是江南好天气村醪初熟蠏螯肥

何中

【字太虛撫之樂安人少以古學自任深該博諸先逹皆推服之至順間江西行省平章全嶽柱聘爲龍興郡學師未防卒所著有易類象書傳補遺知非堂槁共三十九卷】

穆山山中

江南有丘壑我生良獨閒秋風二三友朅來遊玆山山深不見寺但見飛泉寒蛇行兩山掖天風鳴佩環靑煙從何來墮我前林端未知有徑否鐘磬猶未殘長歌萬谷應仰見數峯攢紆徐緣澗入側步寒云闗豁然得空曠聊復解破顏殿靜蘚花潤松危鶴聲幹僧寶炯數珠相我盤礡觀大開雙白眼應接防靑鬟

烏石山天王寺

天王小精廬山角臨城闉古稱藩服雄畢竟環相陳塔影六七枝瓦縫千萬鱗煙明南臺樹潮壯方山津老僧肯前揖似余異人人指防壁間畫修廡行逡巡觀音大自在維摩妙悲顰蒼然古木陰寒山若可親板扉防尊者一一皆風神老僧太息言刼余偶遺珍從今防年算此壁終成塵余笑謂老僧子意亦良勤適見俄巳失當悟無還眞

戊子十一月二十四日拜疊山先生於雙桐驛蓋先伯見山同丙辰理宗親擢也先生敍舊好言同心焉明日中賦詩爲別

吳門白日落孤妾悲洞房徙倚無所歸朔風滿羅裳昔爲春栁陰今作秋菊黃芳景不速盡妾心與俱長逝者魂魄在九京共徜徉粲粲河吐水蕭蕭天雨霜出門卽逺道死生永相望

遊芙蓉山【二首】

十里五里石一步一長嗟行行山轉髙悠悠日將斜縈折抵深谷直下十數家來往自成村桃栁映桑麻崖杉老絳葉石防垂枯花陰凝四時雪陽焰一川霞誰令余到此幽意浩無涯行將辦畚鍤來此耕山畬

岧岧靑芙蓉峻秀琢寒玉危流千丈飛鏗鍧石相觸幽閟魚龍宮荒寒霧雨蓄淒神不可畱前登散遐矚參差雜花動香气泛深谷日照丹霞開萬峯洗晴緑同心有長鑱緩尋靈藥斸葛仙早見招庶得從所欲

嵗晚詠懷

天霜不停威寒韭日以槁厲飈竟吹脫未許依叢老南山多白石終嵗常皜皜乃知得至靜超然全所保妄盡無非天心寜不違道凋落奚足懷鐘山有神艸

松野卽事【二首】

娛心仗老笻細數諸峯影防煙過前樹淡日在半嶺幽鳥識歸宿遑卹雲路永防鴻各有見日邊半行整出處無定期是非諒難省

山窻一叢蕙修葉吐紫蕤或云斷續花我亦豈敢疑楚澤多芳艸眞僞奚難知浮俗尊虛名君子傷令姿博觀貴自得淸芬良在玆

白馬篇

防防子規林蕭蕭緑楊路白馬誰家兒揚鞭西南去去去知何爲不辭塗濘苦陰陽速相禪乾坤防新故丈夫愼馳騖出門巳難步悠悠獨鳥沒霧暗連村樹

文江夜舟

北斗一何渇下飲空江流南雁知何愁相喚不自休東浦徵人歸孤燈出籬幽西淵捕魚急飛火走一舟漢皇極寛仁今年租稅憂有生一擾擾吾道更悠悠

曉發辭夫磯時李泂漑之先行

荻暗雞鳴村平臯下殘月參差鄰舫語艣聲帶潮發露華望中白蓬陰散秋髮沙鳥知曙鳴海云上空滅念我前行友靑山巳飛越遲爾及相攜無嗟賞心歇

龍潭阻風夜興

水宿滯前期前津北風惡林寒燈影深莎雞滿籬落荒忽寄孤迥淒淸愧離索年光星河轉夜气衣裘覺乍駭勁翮翻俄驚大魚躍潮痕侵栁根移船避沙閣

早發東阿午經東平晚宿汶上是日雪

嚴裝齊地曉投館魯鄕暮天寒客心速雪下車聲遽迷獸出桑畦流人披野路淺靄須城山斜橋汶津樹前聖有遺業惝惘經行處荷蓧與耦耕何其得深趣

早起

覺來日巳升花梢眾禽語何許白浮萍池間散還聚起見梅花空夜來防更雨魚行春到水艸暖香在露溪上人語喧樵薪滿沙路

菊

我耕不半畆黃花列千叢蕭條變衰時一夕萬里風立孤不作難英英異風骨君看墻東客夜寒步霜月

春風如少年效程漢翁

春風如少年狂逐無定處垂楊曲江堤細艸東郊路秪言今似昔不悟新非故流水何時歸殘鶯數聲暮

招仙觀

逶迆溪南路窅窕招仙谷空堂兩道人殘棋映深竹一葉響疎籬雙鴉啼髙屋出門隨歸人逺燒在山麓

發新淦金水亭

振衣上野航回首謝山阪日淡秋水空風淸片帆逺沙光侵岸發峯影隨人轉前渡煙火深離亭路今緬

淮安道中

鐘聲起前林悠悠向南客天垂大野髙月淡行路白雞犬淮上村雲霞海邊色舊時塞垣地來往人馳驛

漢宮春

君不見漢宮六六多佳麗露花半染云裾翠少翁招得夫人魂孤鸞夜啼月波墜趙家姊妹専風流雙蛾不識人生愁芙蓉並蒂欹一朶西風靑鳥徒離憂飛龍翩翩上天去云幕椒房土花雨墮膩埋脂恨未消香魂尙寄寒莖舞人間炎日焦眾芳肯隨葵藿來傾陽柔情幽怨透地脈煙幃寂寞彊成妝誰吹舊曲緑云切寸心婉婉應愁絕緑羅防疊禦賜衣紅綃半防守宮血空畱媚臉棲餘妍遙憶羊車望幸年至今一片巫山雨化爲飛淚徒澘然故家陵苑孤云外緑樹如雲艸如海殷勤惟有虞美人同向墻陰弄晴靄

春怨

洛人傾國賞牡丹東家繡轂西家園黃鸝紫燕新得意柔云如酥花迷魂遊人寂寂歸何處花亦年年占風雨江南卻遇李龜年蘇州空感楊開府誰吹玉笛斷人腸斜橋淺淺流水香惟有千年老銅狄看盡人間防夕陽

沖虛宮景眞堂

怡山東麓堂靜深欲尋眞景眞難尋華鐘時發貞明韻秀木逓縣天監陰天風飂飂吹余髮戲綰幽藤作條脫騎鳯簫驚烏石云降龍劍照鼔山月丹鑪藥竈長周旋六時采擷三芝鮮蓬萊書札失幽約防度歸潮深碧煙

秋夜長

云浪流碧虛雨花散前除西風紅葉石欄曲盡並寒聲歸綺疏回文讀罷雙蛾斂城上啼烏稀漏防東家嬌小乍迎郎沈水銀篝殘晚妝燈裏鏡臺閒自照紅顏相似夜偏長

髙囦春冬歌【二首】

春風東來泛幽谷出門一笑人間緑新雨池塘栁帶鶯嫩云洲渚沙眠犢一蓑一笠東西村天髙地下斯人存歸來醉醒聊隨意翠樹無言花滿門

寒鴉萬防落葉赤山風蕭蕭野日白池上梅花俱有情林間茅舍元無客人言梅花知嵗寒花亦偶然冰雪間向來羣芳冷欲盡蘭芽巳動春將還

幽尋

意適可幽尋天空晚气沈鷗飛一川迥花落五云深庾子江南恨瓊奴柱下吟野風吹我老鴻雁有餘音

晚興

雁背霜花落吟悲興自如天虛鱗甲動山老鬢毛疎斷隴暮歸客寒溪人自漁蒼茫閉籬落政爾緩驅車

喜雨

云葉來西北風聲乍疾徐防防天下雨湛湛圃中蔬書傳堪經世乾坤且助鋤欲言無與領獨立看芙蕖

奇石

奇石爭迎立靑杉互引前泠泠兩溪水澹澹一峯煙閒作題巖字時逢采藥仙蒼崖忽陡絕松影一蕭然

山中

何處徵徭急玆山水石奇鳥鳴新葉長磴仄斷雲移趺坐天正碧起行風自遲徑穿松罅去巾袂罥蛛絲

南居寺

閉戶未從容出門誰適從聊隨碧溪轉忽與白鷗逢小雨十數防淡煙三四峯幽尋趣未巳山寺巳鳴鐘

病中感懷

多病他鄕外孤懷始覺愁山圍雙露曉門閉一蟬秋遇合馮生鋏勲名季子裘悠悠耦耕者端暇爲人謀

陳家源【二首】

恐爲仙源裏山從洞口開茅檐無客到稚子怪人來塘緑魚迎日林淸鳥啄苔欲令幽賞足石道溯縈回翠霧斷崖側丹霞流水西竹從幽處宻松自古來欹落葉半藏路淸風時滿溪仙家元不逺未許眾人知

立秋夕作

但覺焦原苦何當沛澤流夕風防報響古木暗蔵秋生事防難測閒心逺作愁亂山髙下碧煙靄淡浮浮

送人歸臨川

金河疎栁外去櫂響流澌爲客有歸日送人愁別時寒云隨雁逺南雪到山遲舊隠書無恙行蔵莫豫期

江中

掛席亂驚湍曾過此渡難潮歸揚子晚山入秣陵寒聴語知鄕近防年計日寛穏行隨夜泊煙火滿江幹

鄱陽湖中除夕

除夕生能防誰無骨肉親望鄕偏恨路在逺欲遺身湖雪殘波岸船燈獨夜人淹旬須一月珍重故園春

辛亥元夕

頑坐故貪黙忽行時自言寒沙梅影路防雪酒香村時序鬢髮攺人家童稚喧街頭試燈不到郭西門

贈李仲元

曾逢偏意悟顏面費追思把酒忽相語計年深自悲亂山蔵路逺秋水去城遲若到寒溪上教兒防菊籬

別唐仲謙

記名長似識相見始慚非每到極言罷卻欣幽聴稀日明山气攺江靜水痕歸添得今朝別城陰空掩扉

水口夜思

牢落不成寐荔陰寒石磯潮生灘響盡海近夜涼歸旅思隨時攺鄕音逐逓非燕南與粵北祗足費徵衣

吳仲谷來喜雨

山居難適俗到縣動經年偶出成奇事相看各粲然酒深孤榻外燈淡小樓偏艸艸荀陳夕他時尙有傳

除夕

歷歷諸除夕蘧廬是處安翻因歸路近始覺到家難浦隔雁聲落篷孤燈影寒家人應共說賔閣尙盤桓

送李仲章逺遊

風笛無聲笑指空出門誰礙更求通一帆千里客何逺王气雄圗江自東赤壁驚烏飛夜月衡陽歸雁落秋風人間興廢不須問詩在江潭栁影中

秋懷

萬壑東歸晝夜流人間自是本無愁不悲白骨塌秋井尙恨華屋歸山丘此事直須一杯酒只今何用萬里侯明朝且可尋黃獨荷鍤徑往西山秋

雨中

炎夏如秋气巳遷老天奇變亦多端山橫北牖陰雲合人對南山暮雨寒江海窮居無米易古今隨意得詩難巖花落盡幽禽語坐擁千林俯碧欄

八月二十八日

黃竹哀歌世偶傳佳期應待後千年曲江宮外看蒲栁凝碧池邊聴管弦古往今來人化鶴天長地久帝爲鵑蓬萊水淺應聞似徐福歸舟已失仙

次韻彭希爽吳景傳約遊穆山

穆山祗在白雲隈擘石爲門任去來兩澗寒聲通法席數峯秋影散香臺林蔵僧梵含風逺嶺隔山樵戴月回此地能令髙興別中秋時近桂初開

舟中

竦立去帆波渺渺深籠寒靄樹稀稀象牙潭上風初急龍霧洲前雪亂飛山掩孤鐘分響到沙明叢雁逐行歸雕房熾炭行時令阿那癡漁擁斷磯

題崔伯明詩卷

海底珊瑚不易收俄然在手醒雙眸媧皇煉石天無縫織女機絲月共秋一艸作花生自別三年刻楮巧堪羞客窻燈影誰爲伴雨響空欄徹夜流

酬揭曼碩贈別

來日君還在我前歸時我獨占君先冰寒斷道鳴駝外雪暗空村落雁邊畫省諸公扶日月南州孤客記山川松聲多處黃精好舉手靑霞始學仙

秋夜獨立有懷

秋老谿貧獨夜時邛枝移徧響虫飛山城鼓疊月生海林屋燈寒風動扉帶雪闗河人別久隔天書札雁來稀防情每有難防者黃葉一庭霜滿衣

偶成

初啼山鳥篆香斜荏苒明時翫嵗華三日雨深春在水一林煙濕暖生花尋盟舊捲鉤簾展開禁新醅隔竹賒卻憶去年歸漸近半篷殘雪上寒沙

陳虛一尊師山房雨後

一片閒心倚石壇千峯向背碧當軒海門雨气縣虹影洞府香風粲鶴言絕艷槿花深映戶生紅荔子宻圍村早知千里移家近久辦黃岡十畆園

新淦阪步作

松筠色潤翠成圍鵞鴨聲多水漸肥隔縣販人爭野路迎年浣女試新衣暖煙黃栁知春到殘雪靑山伴客歸茅屋酒旗隨處有悠悠世事盡相違

閤早山

兩崖松竹緑蕭蕭時聴巖陰響野樵鶴信蚤歸題籙客蜂房分綴鏈丹寮晉時月在淦源淺粵國云通勾漏遙仙馭肯防橋鼎地鳯笙淸夜落璿霄

夕陽

斜陽盡入笛聲中兩岸樵漁一水通楊栁巳疎楓漸落黃花渾未識秋風

防雨

一天防雨濕芳塵紅緑相依防處春家在海棠花下住傷心長是未歸人

洪希文

【仙遊人其父名巖虎字徳章宋咸淳丁卯貢士工詩有軒渠集希文其仲子也希文詩學得諸家傳故以續軒渠名集薊子列傳曰兒識父母軒渠笑悅希文從父匿萬山中倡和朝晚燒芋咬菜人或不知無慍色也生前至元庚辰卒至正乙巳壽八十有六實與元代相終始云】

送林景惠興化教諭

朝遊夾漈山漈水何漣漪暮登石門山山石亦差差水石太古色山人去何之君今遊此山爲余訪頽基多謝炊藜翁七略今有歸矧玆十室邑文獻猶庶防君子樂育才薪槱理不遺白袍久延佇獨立風披披煦之以惠風暢若春陽熈前程𨿽云邁來者猶可期

貧甚食艸具作

赤莧赤如脂苦蕒甘如飴盤登惡艸具味等薇與芝賢哲逝巳逺昧昧余所思伊人旣防世此外皆若遺梁肉世豈乏飽死黃脗兒千金窪渥種嵗晚鳴枯萁尙餘耽書癖不與塵土緇此樂豈在外簟瓢猶山雌

龜洋僧越浦造寜海東際橋侄淸甫爲求詩以壯其事

我昔攜二客涉此春江潯春江渺無際下有魚龍吟行客日巳晚夾岸菇蒲陰滄江見舟子招招勞予心我家山之陽我友山之岑懷哉不得往黃鳥鳴空林向防塵外人慨此將焉任欲立萬嵗功豈憚嵗月深刺手斸巨鼇累址重淵涔雲濤鼓韶濩共爾澆煩襟吾鄕鄒魯鄕人物多華簪寥寥防緯語桓譚非所欽爲謝金仙子气化無古今逝將紀江漢相國生自【闕】

續聶夷中傷田家

貿貿丘麥秀蝡蝡吳蠶生防行執懿筐亦旣受厥明上焉給王賦下焉紓官徵豈爲饑寒念所念瘡痏平哀哀生理窄了了無餘贏惻怛夷中詩萬古田舍情

題聖墩妃宮湄洲嶼

我昔防舟謁江幹曽覿帝子瓊華顏雲濤激射雷電集殿閣硉兀魚龍間此洲仙島誰所構面勢軒豁規層瀾壺山峙秀倒影入乾坤擺脫呈倪端粉墻丹桂輝掩映華表聳突過飛巒湘君小水幻靈骨虞帝迹逺何由攀銀樓玉閣足官府忠孝許入巫咸班帝憐遐陬雜鯨鱷柄授水府司人寰五云殿防嚴侍衛仙衣法駕朝天闗危檣出火海浪破神鬼役使防險難靈旗毿防廣樂振長風萬里翔孔鸞平洲逺嶼天所劃古廟不獨誇黃灣至人何心戀桑梓如水在地行曲盤升階再拜薦脯藻不以菲薄羞儒酸日談書史得少暇石橋潛度憑雕欄詩成不覺肝膽醒松檜蓊薈鳴玦環騎鯨散發出長嘯追逐縹緲乘風還

春寒無炭

古人坐客寒無氊我今爲客寒無煙東風兼領防權今年春寒過去年梅子含酸實未堅薺麥𨿽茂胎未全海棠羞澀開紫綿山南山北無杜鵑詩翁縮頸聳兩肩元龜守殻凍不前吟成呵硯冰尙堅毛頴蹇劣非張顚喚起石鼎句再聫倚墻道士鼻息喧此時得酒眞解仙博取一醉尙可憐君不見云安斗水直萬錢杜陵𨿽老性命縣畫灰對雪思悄然忍寒披絮夜不眠牛頭何日雙錦纒

飯牛歌

牛吒吒蹏趵趵枯萁囓盡芳艸緑自晡薄夜不滿腹擷菜作糜荳作粥飼饑飲渇兩巳足脫紖解銜就茅屋不愁饑腸當轆轆風檐獨抱牛衣宿丁男長大牛有犢明年添種南山曲

惜春吟

去年醉倒百花傍旁人拍手笑我狂從今花酒兩無分一春正坐讐書忙先生讐書未肯出詠栁題花閒度日朝來著步花巳空搔首東風長太息

聴琴歌

疎簾曲檻蘋風涼細腰美人藕絲裳神閒气定丰度逺玉指纎纎彈履霜喬林鶯囀日卓午幽澗泉鳴夜未央孤鸞別鶴生暗恨毋以冰炭置我腸

曉行途中書事

防發昧所適東西覺惘然門敲村店酒鐘落客津船猿叫荒山月雞號墟裏煙回思在家日日晏尙髙眠

獲稻

雲散水防茫千畦萬隴黃罄腰勞日少鼓腹樂時長處處聞雞犬家家足稻粱太平本無象新釀甕頭香

壽峯翫月

素娥準勅六丁擎下照塵寰似水晶河漢無雲天萬里溪山不夜月三更蓬萊弱水何曽隔玉宇瓊樓只此明今夜壽峯峯絕頂與君端坐細推評

淸明遊陳氏園亭

村村花栁艷晴川百五時光不暫延緑暗園林尙佳節淸明亭館自新煙喜逢熟食傳遺老怕著新衣學少年惆悵東欄花似雪人生底處勝樽前

春晚同數客遊靈巖廣化寺書所見

塔外靑山匝四圍澗邊流水繞松扉白雲一塢僧長住紅杏數枝春漸稀雨足人牛耕曠野山深鳥雀哢晴暉長廊響屧皆明禁口自防言心自非

盧琦

【字希韓惠安人至正二年進士十二年稍遷至永春縣尹賑饑減斂勸農興學其邑大治鄰境仙遊盜發琦適在其縣盜遙見之羅拜曰此永春大夫也爲大夫百姓者何幸之大乎吾邑長用暴毒驅我故至此耳琦立馬諭以禍福眾皆拔刃請縛其酋以自新琦許之酋至械送帥府自是威惠行於境外安溪賊數萬來襲永春琦召邑民諭之曰汝等能戰則與之戰不能戰則我當獨死之耳眾皆感憤曰使君何言也使君父母我民赤子其忍以父母畀賊耶因踴躍爭奮大破之賊遁去時列郡多防於賊獨永春宴然十六年攺調寜徳縣尹】

題待月亭捲

郡西古招提樓臺跨城邑小亭僅數椽日斜晚涼入君侯魯此遊徘徊松下立開樽待明月月來海風急俗韻忽巳消素光良可挹天容萬里淨露气千松濕酒防賔客歡詩就鬼神泣蹇余塵土蹤驅馳慚靡及時來弄淸暉每擬續佳什文園多病早浣花百憂集願言問嬋娟何當謝羈縶

題陳允中山居

山妍雨初暗洞窈云常暝琤琤碧澗流落落靑松影遊詠有髙人誅茅臨復嶺開窻嵐翠香展捲白日永興來卽吟詩客至但烹茗抱琴戒出遊蕙帳夜深冷

贈白雲

白雲亦何閒竟日不下山時從修竹裏相伴一僧還悠悠覆松頂渺渺歸岫間奔走塵俗者視君何厚顏

白雲精舍

幽齋白雲裏苔徑隠林樾空堦落葉多深竹書聲歇嵐光翠以流鑪煙暝常結涼飈拂長林猶疑弦吹髮

蔣阜叢林

沈沈靑蓮宇隠隠聞疎鐘桂殿荒蘚碧蘭堦落葉紅水聲出溪竹石瀬鳴寒松東林有佳興解綬來相從

禪巖夕照

空巖夕照沒寒棲野僧定歸鳥帶殘光連云下蘿逕禪房掩暮山楓林起煙磬幽人獨去來髙軒足淸興

秋千

緑窻美人閉深院燕語鶯啼春事半畫欄睡足四無人空與東君說幽怨防繩嬝嬝掛靑煙羅襪纎纎翻翠袖紅妝髙出墻頭花繡帶斜飛亭際栁香風蕩漾春誰主願學飛仙飛不去黃昏溪月浸梨花背立秋千悄無語

秋蚊

茉莉堂前月華吐飛蚊擾擾晴雷怒深閨小玉焚椒蘭繡幙穿簾栁花度芙蓉夜臥銀燭滅緑紗如煙罩香雪潛身飛入羅扇風耳畔營營宵不絕瓊肌一咂雨夢回玉腕斜批守宮血屋外寒蟬自淸素夜夜長吟飲花露

練湖曲

練湖七月涼雨過白水蕩蕩紅芙蓉芙蓉紅盡早霜下鴛鴦飛去何匆匆茜裙女兒弄虛碧鳴榔聲斷無消息淸波小藻出銀魚落日銀山秋欲滴望湖接山云茫茫鳥飛不盡靑天蒼丹陽使者坐白日小吏開甕春酒香倚欄半醉風吹醒萬頃湖光落天影掛冠何日隠江南短褐綸竿上漁艇

寄張子震

南浦多芳艸東風又落花相思頻入夢見說欲回家奇字從人問新醅爲客賒自慚羇旅者猶滯錦江涯

答王經歷庭訓

數日不相見文園病若何山城春事晚竹屋雨聲多幕府官如水門庭雀可羅東家有賀老杖屨肯相過

遊吳廷用南荘

公事多餘暇看山到逺村云荘依竹見樵徑過橋分野水晴舂碓巖松晝掩門所欣花縣邇歸路任黃昏

和韻答白明之

君厭區區簿領勞詩人相對便揮毫幽居最喜靑山色熟睡不知紅日髙夜雨江湖談舊事秋風庭院試新袍笑他名利途中客一似扁舟駕海濤

汀州道中

七閩窮處古汀州萬壑千巖艸樹稠嵐气滿林晴亦雨溪聲近驛夜如秋雲間僧捨時聞犬兵後人家盡買牛但得龔黃爲太守邊方從此永無憂

臨河城外別丁景文

六月騎馬奔出郭故人相送髙洋橋百年古郡千峯繞萬頃平田十里遙客懷欲別且須酒溪月自來何待招後夜相思定何處羣山疊疊雨瀟瀟

贈片雲上人

曽憶相逢月臺下淸談猶自帶煙霞避喧卻愛山中寺訪舊還尋海上槎石鼎烹茶分野水紙窻敲燭看檐花定知歸去松蘿宻猶向雲間采藥芽

依韻答歐士中

客捨淒涼生緑蕪經年祗傍野人居樽空但買鄰家酒巷僻應回長者車白鳥夢殘楓樹冷黃花香老竹籬疎相逢且莫談離別一別如今十載余

病中懷王徳輝

憶與故人分袂日遊魚吹浪動新荷一年又見黃花老兩地相思白髮多月落千峯霜滿樹雨餘溪上水生波知君囊底詩偏好寄與茅齋敵病魔

和朱仲綱赴杭韻

客中送子西陵渡落日寒煙滿翠防美玉無瑕和氏泣蒓鱸有興季鷹歸江城雁過秋生樹野店雞鳴月在衣壯嵗功名須努力只今搜士到柴扉

松江道中

兩袖西風此地過淸秋八月滿煙波秔田萬頃連天逺茅屋千家近水多買得鱸魚供晚餉聴殘稚子唱吳歌年來自笑行蔵拙獨立篷窻對素娥

題元符宮東秀軒又名日觀

茅山山下種玉地道士辟爲東秀軒五色彩雲開日觀萬株秋露濕云根竹園筍出牛穿角松樹年深鶴長孫一道天河橫屋過奎光垂地映堂門

山行雜詠

拂拂輕風谷雨初緑楊堤上步紆徐竹林生筍長過母巢燕撲虫歸哺雛雨散溪流平防漲雲開巖樹倚天孤憑誰喚起王摩詰寫入秋毫作畫圗

再遊南莊

飛鳯山南樹色蒼疎籬野屋對蒲塘巖云掩日收殘暑溪雨回風生午涼手種晚菘盈圃嫩飯炊新稻滿廚香叩門休認催租吏願借竹林飛羽觴

題全安莊

野老尋眞幽更幽僧知敬客喜來遊疎鐘防杵江山暮落雁一聲天地秋野鳥有情憐我去林花濺淚爲誰愁而今惆悵滄洲別不識重來有日不

寒夜懷京和韻

帝京別久夢相通鬱蔥佳气淩靑空石麟銅雀動涼月玉樓珠箔來天風宮壺龍滴曉漏盡玉階馬滑春雪融錦衣髙唱少年子銀甕索酒蒲萄宮

宋元詩會卷八十四

欽定四庫全書

宋元詩防卷八十五

兵部主事陳焯編

余闕

【字廷心本唐古氏世居武威以父實喇藏布官合肥遂爲合肥人母尹氏夢異人至生闕闕墮地時髮盡白其性澹無嗜欲不知肉味惟甘六藝學若飴蜜與京兆張恆遊恆乃吳澄弟子善談文理闕之學因以絕世擢元統癸酉進士第授同知泗州事治聲大著俄召入應奉翰林文字轉中書刑部主事與當路議不合拂衣竟歸復召拜監察禦史知無不言言多峭直無忌或勸之稍遜以避禍闕弗答攺中書禮部員外郎出爲湖廣行省左右司郎中時右丞實喇卜怙權自用會猺蠻反當帥師往討未有行意闕揚言激之始行旋奉召還翰林待制出僉浙東廉訪司事丁母憂歸隠靑陽山中至正壬辰天下兵動平章托和爾巴哈統戎淮南承制起闕權淮西宣慰副使分治安慶安慶距城皆盜柵也闕從間道入推赤心置人腹中民翕然歸四方來依者甚眾闕知民可用乃帥之破雙港砦聲威大振諸砦次第請降則益繕城浚濠修戰具力屯政賊至輒敗卻之是時淮西皆防惟安慶巋然獨存轉淮西行省參知政事尋攺左丞賜二品服闕益奮勵誓死報國丁酉冬防大集圍城樵餉路絕兵出數失利戊戌正月七日城防猶率眾巷戰不勝遂自刎死年五十六其妻蔣氏聞之亦率其子徳臣女福童赴水死諸將卒從死者千餘人事聞贈淮南行省平章諡曰忠宣】

擬古【二首】

昔在西京日縱觀質前聞皇皇九衢裏列第起朱門借問所居誰丞相大將軍平明事遊謁車馬若云屯芍藥調羮鼎狒狖鑄酒罇頌聲美東魯逸奏出西秦回風薄蘭气十里揚淸芬東家有狂生容顏若中人謬言擬宣尼幽思切文著書空自苦名宦乃不振悠悠千載下安有揚子云

昊天轉時律大火西南馳勁商發羣籟白露降嚴威攬衣起視夜明月鑑薄帷翩翩徵雁翔喞喞寒蛩悲紅蘭委芳采柏葉亦離披喬喬千丈松孤生泰山隈凝霜裂其膚層冰斷其柢摧殘若傾蓋蒼翠終不移艸木有至性明哲宜戒玆

白馬誰家子

白馬誰家子緑轡縵瑚纓腰間雙寶劍璀璨雪花明甫出金華省還過五鳯城君王賜顏色七寶奉威聲夜入瓊樓飲金罇滿繡楹燕姬陳屢舞楚女奏鳴箏慷慨顧賔從英風四座生一朝富貴盡不如秋艸榮黔婁𨿽貧賤千載有餘名

天門山【保寜知府楊丹作記】

揚子博地誌名山屢出王但言隠彌深崇冠峙嵩梁井絡通遙甸天經列鉅障羣峯如菡萏歷亂髮金塘玉壺旣嶇崿天門迥開張蜿蜒連紫蓋飛泉濺石牀入門蔭修竹中夏若寒霜靈鳥多異色中林皆妙香耀眞啟幽室積石構瑤房萬里祕防奧千秋阻秩望惟應學仙侶結桂共相羊

送劉伯溫之江西廉使

祖帳依山館車蓋何繽紛使君驅駟馬衣上繡成文中坐陳綺席羽觴流薄薰情多酒行急意促歌吹殷況我鄕邦友同館復離羣初暘麗神臯遙望澄逺氛回鑣望雙闕五色若卿云蒼茫嵗年䢐東西岐路分道長防日逺何以奉殷勤惟有淩霜柏天寒可贈君

秋興亭

渉江登危榭引望二川流雙城共臨水兩岸起飛樓漢渚深初緑江臯迥易秋金風揚素浪丹霞麗防舟登髙及佳日能賦命良儔禦者奉防酒庖人供膳羞一爲山水媚能令車騎畱爲語同懷者倘遊卽來遊

九日鄂渚登髙

南州理秋祓嘉節協幹陽爰與幕中友臨眺渉崇岡維時天气肅芬菊已沾霜瑟瑟風振谷淒淒日在房髙云斂楚岫曜景遊川梁防徑出丹林列坐泛金觴佳賔未會合良會安可常英曹幸文雅獻酬寜計行預恐還吹防煩君戒太康

先天觀

仙客鏈金地蒼山深防重至今龍虎气猶在琵琶峯峯前石路整金澗垂楊嶺萬壑閟阿宮千秋奉丹鼎日日采三秀人人吹玉笙旣要王子晉復命董雙成方朔金門步春來多自豫靑鳥防時還銜書寄君去北闕懷美祿南山思逺遊勞心如禦水東去復西流

題虞邵庵送別圗

南州山水麗中田嵗事丰時貞文物粲道合朋輩同濟濟眾君子班坐蔭靑松回洲環偃月丹林結防虹翔鷗方矯矯鳴雁亦嗈嗈卽趣情已展染翰思彌工予亦幽棲者纓冠朝北宮披圗誦佳詠邈爾想髙風

送黃紹及第歸江西

上林花落盡東門餞別初遊絲橫輦道金波溢鏤渠含觴不能飲躑躅此城隅念子正英妙丹泉媚緑蕖翻然阻山岫邈爾問離居蕓閣誰同坐蒲編孰共書時應有詞賦爲寄北飛魚

送胥式南還

孟冬寒律應原野降繁霜客子倦遊覧結笥還故鄕驅車出城闕旭日縣晶光綺宮上爛爛翠閣後蒼蒼豈無京華志晞景發淸揚冨貴在榮遇貧賤有安行恆恐嵗年廹臯蘭凋紫芳君看沙上雁鶱翮乃隨陽

題施氏西嶼書堂

中智貴得性得性非易求羨君淠川曲松竹蔽層丘春秋當佳日兄弟各命儔總轡淩晨術展席面淸流參差瓊峯出澄綺磧周緗荷承繡宇黃鳥響疏樓起坐玩芳帙爲樂鮮優防河陽恥巧宦建春壓旅愁安得周公瑾爲館孫仲謀

蘭亭

奉節過東鄙總轡臨越墟覽此崇山阿亭榭猶晉余陽林積珍木禊館流鏤渠防風旋輕瀬宛委冩成書秋杪霜露滋淸商滿縣隅紅蓮凋綺蘂防瀾見躍魚借芳泛羽觴視聴良有娛逍遙大化內豈必三月初

自集賢嶺入大龍山

皖公標楚甸玆嶺孕奇形翠積樅江滸崇冠呂防城戒途入中林平岡駐我旌延望失來術周覽多所經峩峩石窻矗窅窅巖岫防離離云朝隮粲粲樹敷榮闗弓射鳴雁羣谷振聲仰憐山人居俯悅洞下耕蒼龍啟春金虎收光精權家旣非學農用或可明願言同載者爲爾鑄阿兵

安慶郡庠後亭防董僉事

鯨鯢起襄漢郡邑盡燒殘玆城獨完好使者一開顏省風降文囿弭節遵曲幹雙池夾行徑累榭在雲間天淨羣峯出地迥蒼江環霞生射蛟臺雁沒逢龍山開樽華堂上命酌頫危欄主人送瑤爵但云嘉會難豈爲杯酒歡樂此罷民安魄淵無恆彩淸川有急瀾明晨起驂服相望阻重闗

送康上人往三城

嘗登大龍嶺橫槊視四方原野何蕭條白骨紛交橫維昔休明日玆城冠荊揚芳郊列華屋文纕被五章乘車衣螭繡貴擬金與張此禍誰所爲念之五內傷豎儒謬乘障永賴天降康樅陽將解甲皖口寖開疆耕夫緣南畆士女各在桑念子中林士振策亦有行我聞三城美龍嶺在其傍連林積修阻下有澄湖光明當洗甲兵從子臥石牀

七哀

殷湯誦罙阻周魯歌東徵聖哲則有然我何敢畱行斬牲祀怒特釁鼔起前旌野布魚麗陣山鳴鐃吹聲函闗何用塞受降行已成路逢故鄕人取書寄東京寄言東京友勉樹千載名一身未足惜妻子非無情

八月十五日處州分司對月

武夕始正華月生秋旻金波何穆穆緑桂滿中輪徘徊出西陸照耀此甌閩光流河宿隠气隨商律振餘輝動軒房紫蘭含防津皇天降嘉嵗五政亦已陳樂哉一巵酒允矣同庶人

安南王畱宴

將命坐藩服式禮奉國賔賢王重意气延客列華裀肅肅髙堂上圎方饋八珍齊優雜趙女歌曲一何新遺響從風發雕梁落素塵中觴每傳滿眷眷難具陳厚往已有愧懷報恐無因

黃鶴樓

岧嶤黃鵠嶺巋巍構楚材澄江環畫楯連城抗鉛階雕衡朱鳥峙淵井緑荷開隠見長沙渚想望陽雲臺晴霄一仰止輪奐信美哉淮南儻好道日夕化人來

龍丘長吟贈程子正

戰龍起新室羣鳥亦翩翩偉哉龍丘生抱琴歸故山仰視天際鴻俯弄席上弦淸音發疏越逸響遺澗泉悠悠鳯翔漢婉婉虯媚川淸風自千古何用能艸

待制張廷美姑阿慶詩

葭菼啟望國灼灼詠桃夭操觚染芳藻短髮未勝翹始聆白雪句兼傳黃竹謡蘭萌初映砌春霜已降霄秋榛覆故隴驚蓬颯回飈金罇與瑤席庶足奉嬌嬈【一作仁嬌】

詠古【楊沛】

楊生仕州縣謀國不謀身一朝解印綬歸來但長貧茅茨上穿漏頽垣翳緑榛空牀積風雨蝸牛止其巾辛苦豈足念殺身且成仁

大別山柏樹

奇樹如蛟蜃盤骫上虛空孤生𨿽異桂半死反如桐香帶金鑪气色映綺錢中靈從後皇服年隨天地終常瞻北枝翠終古鬱蔥蔥

送王闗赴泗州行捕提舉

蒼茫吳楚會縱橫淮汳流春水未泮渚芳杜己生洲揚旌朱樓前張獵靑山幽獻功效大兕亦致公子裘消揺足爲樂何嗟晚不侯

送李好古之南臺禦史

都門相送處旭日動蘭暉綺樹鶯初下金溝絮漸飛分驂向逺道把袂戀音徽去去江南陌應看滿路威

送霍維肅令尹

握手蘭宮外朝光滿禁塗山寒知塞近苑靜覺鶯疎艸艸離樽旣悠悠徵輛驅還應軫時念不羨執金吾

呂公亭

鄂渚江漢會玆亭宅其幽我來窺石鏡兼得眺芳洲逺岫雲中沒春江雨外流何如乘白鶴吹笛過南樓

宴晴江山拱北樓

漢坻開繡閣蕭然似渚宮晴江華楯外列岫綺錢中樹色芳樽綠荷花粉臉紅賢王敬愛客樂宴意何終

詠絕塵軒

网軒開翠崿山水下蔥蘢江中寶牀擁樹杪雕欄紅心融二陣防境靜六塵空應似靑蓮葉齊開緑水中

壓雪軒

軒轅鑄鼎處仙臺成畫圗寒云生洞渚暝色入蒼梧如霧飄丹閣非煙起玉鑪年年漫來此無處挽龍胡

竹嶼

秋水鏡臺隍孤州入渺茫地如方丈好山接會稽長紫蔓林中合紅蓮葉底香何人酒船裏應是賀知章

送危應奉分院上京

峽路傳淸警金輿夾防防還如向姑射詎比幸甘泉逺樹紛成幄闗楡始委錢從臣偏寵近載筆幔城邊

禎祥菊

舊花已萎絕新花乃再芳都緣稟金气特解傲司藏旖旎生殘馥葳防出故房應憐蕙艸質戢穎委防霜

賦得九里松送吳元振之江浙左丞

結駟向靑郊松陰九里遙言從天竺寺自度小春橋偃蹇成芝蓋蕭森蔭蘭橈相送將何贈期君保後凋

題果囉羅易之四明山水圗

窻中望蒼翠春水起晨霏孤嶂才盈尺長松未合圍蕭蕭此仙客日日巖扉念爾空延佇王孫且未歸

祝蕃逺經歷挽詩

逸軌無還轍驚川有怨思蒼苔生舊館素簡委空帷龔勝誰相弔虞翻少見知惟應問道者寂寞薦江蘺

題蛾眉亭

空亭瞰牛渚髙髙淩紫氛澄江萬里至華崿兩眉分落日兼霞彩流光成綺文憑軒引蘭酌休憶謝將軍

南山贈隠者

君家南山下南山果何如開闔盡雲路向背淩空虛木客采薜荔怨女詠蘼蕪何當牽白犬見君巖下書賦得慈恩寺塔送李惟中赴西臺侍禦

祗園開塔廟遐瞰盡三秦雕玉裁文陛金銅結綺輪髙標雙闕外流影灞陵津攬轡還登眺題名繼昔人

寄題環秀亭【在五祖寺】

宗老來相報黃梅盜已平傳聞一峯下臨眺九江橫象構誰能壊香臺積可成憑詢防小劫又復到昆明

葛編修挽詩【景老】

昔別情何樂今還語向誰幽房通貝闕空館罥蕪絲未過徐公墓徒懷有道碑扁舟望湖曲淸淚濕江蘺

賦得鉅野澤送宋顯夫僉事之南山

堤上栁沈沈春蒲泛渚禽濟田東滙濶汶水北流深落日依中沚浮雲積太陰防茫看不盡渾似醉時心

夜坐和成太常

牽衣表宮雉華星動綺錢沈沈鳷鵲觀悠悠淸漏傳無才愧三益虛食念百防綿思至中旦莫繼瑤華篇

送張有恆赴安慶郡經歷

曉路通髙嶂春城入大江艸生垂釣浦人語讀書窻肅客移茶鼎行田載酒缸幕僚誰得似髙步絕紛龎

宋祭酒挽歌

文章知有數耆舊忽先零東井開圗畫西山閟爽靈司徒虛執饋太史早垂銘悵望平原繡時時問客星

送李伯實下第還江西

之子不得意南行無怨詞官河人杳杳客路雨絲絲古木淮陰市春城孺子祠淒然千里別爲賦小星詩

有所思

春風起寒色春衣方重薫新裝捲羅幕淸唱入行雲艷色若流月芳澤謝蘭芬嬋姢信無度我思何在君

長安陌

浩浩長安陌瓊樓夾廣防鴛鴦禦溝上芍藥吹樓前駿馬追韓嫣金尊酌鄭防功名有時有且得樂當年

伯九徳興學詩

上徳撫運吁俊尹神京三雍烝髦士五學訓齊氓登髙陳羽葆鸞刀奉麗牲優遊樂淸化大道嘉方行

送孫教授

皇情重聲教宵裝爾載馳邊城南徼外禮殿左江陲揖讓陳椰噐弦歌蔭薜帷全勝宜春郭花落閉門時

賦得君子泉送彭公權爲黃州教授

君子沒已久遺井郡齋中本寓思人意兼全澤物功銀牀駁故蘚玉甃薄寒桐防日趨官舍橫經誦養家

賦得春雁送司執中江西憲幕

春風起蘋末旅雁尙回翔乳鴨嬌同啑新蒲短可蔵應懷洞庭水非避塞垣霜客路頻懷舊題書寄帝鄕

題叚吉甫助教別墅圖

玉署掛新圗如君舊隠居峯髙托霞上葉變爲秋初遊客看常在溪聲聴卻無只此同登望豈必命柴車

送王其用隨州省親

都門楊栁萬絲垂城下行人駟牡騑宮中近得三年謁篋裏新裁五色衣漢臯秋晚遊娼少夢渚波寒獵火防我有愁心似徵雁隨君日日向南飛

登太平寺次韻董憲副

蕭寺行春望下方城中云物變淒涼野人籬落通口賈客帆檣出漢陽多難漸平堪對酒一樽難盡更焚香憑將使者陽春曲消卻徵人鬢上霜

題叚應奉山水圖

水如剡溪水山似沃洲山想見鱸魚美扁舟常不還

題溪樓

溪水緑悠悠髙樓在溪上日暮望江南舟中采菱唱

別樊時中【二首】

桃花灼灼栁絲柔立馬看君發鄂州懊惱人生是離別不如江漢共東流

光祿橋西惜解攜春星欲傍露盤低自來宮栁多離思更著城烏在上啼

題光祿主事仲桓君海棠圗

沈香羯鼓弄春杯席上才看半作堆爭似君家屛障裏年年嵗嵗有花開

題紅梅翠竹圗

竹蘂梅花一色春盈盈翠鈿掩丹唇休言畫史無情思卻勝宮中剪防人

郭奎

【字子章淮南人宋濂序其望雲集曰子章曽從余廷心學治經而性尢嗜詩自黃初以降諸名家多嚅嚌其芳腴故剔句鎪詞趣味雋永韻度婉防廷心極稱之集名望云者志思親也遭亂離悲憤以老於詩外無所表見云】

擬古贈別

孟冬霜露降悴彼荷與蒲靑靑蕙蘭芳采之將焉如贈君夙昔意聊以慰斯須弦歌厲淸響置酒岐路隅親戚念逺行各言勉良圖常恐不爲樂日月方其除晨風奮髙翼北林多古楡臨岐執子手安得同車驅

九日偶成

良晨惜難再秋序倐已殫登髙啟飛閣望逺俯層巒寒菊正盈把濁醪方共歡防此一日宴客懷殊可嘆

擬古思友

鶡鳴嵗將晏蒹葭淒以霜思君隔山海道路悠且長睇彼參與辰淸夜悲未央狂飈西北至一雁方南翔言念疇昔歡與子同衣裳安知異寒暑日月不我將天髙則有斗川渉愁無梁憂心隠如惄出戶徒彷徨

送姜彥英還錢塘

東南有髙樓華月照綺楹瓊筵列海錯雜以弦歌聲疎簾捲晨夕回瞰蒼江淸君今利攸往我獨懷鹿鳴執手望長路駕言出東城嘉會常不足何況臨當行晴郊望樹碧緑渚春蘭生持觴意難盡相思空復情

寄李彥端

嘉樹藹夏緑淸風動虛襟念君有髙趣勞我徑寸心佇立東城曲日夕見云岑以玆世多故防彼升與沈聊樂在書籍佩玉懷所欽華池散逸步當戶鳴幽禽蘭生已覆井泉響迥出林醉將山口月彈作弦上音明月照別鶴遺音戞南金何當坐松石從爾聴瑤琴

次錢子貢蘇門感懷

燕支木葉落盧龍秋色來空閨有思婦淸夜悲且哀錦書爲君寄寶鏡誰人開膏沐不復容緑髮棲浮埃團團皎月輝照彼單於臺馳心在萬里出戶聊徘回

雜詩

孤月江上明淸光泛流水北有愁思婦南有遊蕩子蕩子行未歸思婦安所止姑老在髙堂貧賤復如此君行忽逾年膏沐誰爲理妾心金石堅不逐浮雲起會合良未期離亂何時己君當復來歸妾當效同死淩風願翺翔揭波詠杭葦再逐平生歡被服紈與綺

紀夢

忽忽頽芳年揺揺寄行役寢興勞形神鬢髮已白驚風響庭樹憂思日常積夢魂淸夜歸髣髴舊鄕邑靑松在園田桑柘蔭廬室飛鳥雲際還牛羊下來夕澄湖澹防波秋山有佳色雞犬雜比鄰墟煙靄阡陌怡怡兄弟情淒淒丘隴側伐木逢行歌僕夫馬立臨流濯長纓掛冠坐盤石似慰生平歡覺來異疇昔百年如轉蓬萬物乃遺舄天命良在玆勿復云得失

貧女吟

猗猗石上蘭靑靑澤中蒲貧家有美女二八嬌如荼朱顏不自媚貞固操匪渝少爲父母惜生長紅羅襦綺樓髙且深竊恐行露濡一朝零落盡萍迹湖東隅塵沙陋茅屋水濺冰雪膚鴛鴦懶復織翡翠愁還梳鳴鸞在何處坐惜華芳䢐恥作商人婦願奉君子儒妾心擬有托請贈雙明珠

遊羅漢寺

步出城東門褰裳涉西澨幽尋窮四郊日入未遑已逍遙逺塵蹤夕憩空門裏陰堦轉長廊金碧炫晴綺園池淸且深水竹澹如洗追念疇昔歡豈謂重來此春日忽載陽百物含芳卉好鳥向我鳴髙僧見人起閒雲石上生天花覆瑤幾信宿方告還行行詎能止

春日行

春風爾來何無情忽然吹我華髮生淮南三月花滿城金尊海錯羅雕楹美人對坐彈鳴箏酒酣起奏升天行當年歡樂不復得白日爲照心未平心未平發長嘯我曹豈是閭閻兒齊東魯連頗同調

新丰市

過新丰待沽酒雪華當空大如手斷橋荒店無人煙獨有寒梅伴疎栁憶昔江東未搆兵我亦曽經此地行東家槌牛出新醸西家開宴還吹笙春風步障千花錦當壚美人勸客飲形勢𨿽非漢祖爲髣髴咸陽舊陵寢停驂慷慨懷馬周我欲濯髮臨淸流鬥酒不可得髙興良難酬著鞭遙指敬亭路孤云日暮心悠悠

夜坐吟

江風蕭蕭吹古樹闗月蒼茫海生霧北斗漸落明河傾城頭烏啼天欲曙客子不寐憂無衣東徵三年猶未歸蟋蟀在戶嵗將暮洞庭霜白芙蓉稀男兒生當百戰死不執金吾卽挾閉門勿用長夜歌騏驥終能致千里

七夕曲

天河盈盈一水隔河東美人河西客耕雲織霧兩相望一嵗綢繆在今夕雙龍引車鵲作橋風回桂渚秋葉飄拋梭投杼整環佩金童玉女行相要兩情相合美如舊復恐天雞催曉漏倚屛猶有防腸言東方未明少停欲渡不渡河之湄君亦但恨生別離明年七夕還當期不見人間死離別朱顏一去難再歸

從軍婦

從軍婦良家女新梳北髻學邊語狐皮裁防紵絲衫馬上佯羞見親故黃巾盜賊亂中華去嵗燒我父母家天朝命將専徵伐彊兵爭奪顏如花顏如花命如葉此身一失無名節憶昔姑家納采時燈前豫綰同心結嫁夫誓擬齊蛾眉誰知萬里爲軍妻木棉帳低風日惡五紋刺繡思深閨思深閨難再得人生莫願多顏色東鄰女伴醜且貧鄕裏不出成家室

寄衣曲

華燈闇室秋夜長吳刀翦防爲衣裳欲縫不縫心惻惻還向姑前較寛窄燕山八月雪苦寒氊褐狐裘俱擘裂明朝驛使催徵車白袍絮就愁冩書舅姑已老妾無子願君早曵玉門裾臨行封裹復致意著時莫遣沙塵穢

和蔡都事見寄

泛泛仙槎逺云津月未沈水光明使節星采動詞林夙駕江亭迥前瞻浦樹深瑤華如可拾願得繼髙吟

次劉仲孚

地逺孤云白秋深一雁過淚因明月下心在故鄕多列郡方傳檄連城未息戈羈危萬里思江上逐馳波

送孫良玉還同安

送君江上去山路雨初晴落日平淮樹春潮帶皖城酒因今夕醉人是故鄕情莫說王孫怨芳洲緑艸生

春日遊敬亭山

冠蓋聫鑣出晴郊北路分我尋何水部誰似鮑參軍芳樹聞啼鳥飛泉隔亂雲題詩兼勸酒聊樂在殷勤

郡齋秋日次韻

幕府簡書靜一官淸自閒秋聲在東壁爽气滿西山叢菊可延壽芳樽聊解顏當軒兩嘉樹好鳥暮知還

出暖水向新營

山陽暖水地舊是北軍屯一澗云連棧千峯雪照門奉書觀壁壘馳驛到邊藩爲卜歸人信今朝喜鵲喧

畱水西寺貽季潭上人

好山吾所慕今日水西遊花雨千峯瞑松風六月秋龍爲人聴法僧共鹿尋幽如此林泉樂榮名安足求

秋興

龍門疏鑿禹時功江漢滔滔亦滙東萬古山河今異域千年禮樂舊同風忽思鱸鱠慙張翰將學丹砂就葛洪祗恨兵戈猶在目秋來衰鬢對飛蓬

答人見寄

自傷孤雁影翩翩避弋南來折復旋塞上牧羊防防賊山中尋鶴托遊仙黃冠偶倩傍人正寶劍誰爲烈士捐華髮秋來垂兩鬢江湖憔悴任吾年

早秋旅夕

初月涼風夜向防倚樓愁到笛聲殘天髙閶闔銀河白露滴梧桐金井寒多病馬卿猶是客防時張翰也辭官年年怕近淸秋日憶殺湖邊舊釣竿

涇縣

涇川不減若耶溪況有招提在水西四面雲山當縣合五更星斗落檐低挐舟競訪桓彛廟立馬空慚李白題但願功成身退早桃花潭上結幽棲

臘日

臘日三年爲異客今年霜雪未全饒風塵暗滿淮南路霧雨寒生江上潮鄕夣有時逢骨肉此身何處托漁樵共來吳楚交兵地烽火依稀似六朝

次丘太守韻

翳翳桑楡晚正宜夕陽山色望中奇鷗盟逺渚誰爭席鶴放長松自擇枝疏廣賜金防得少陶束帶怨歸遲黃花時節牽兒女爛醉籬根且賦詩

開嵗臥病

多病文園渴未消自從人日遇花朝不知楊栁將春色緑到淮南第防橋

徳興山中

路入深山忽有村隔溪煙火似桃源漁舟不喚行人渡洞裏春寒靜掩門

書所見

黃犢飲溪芳艸滿靑裙挑菜碧芹肥故山好處多如此湖上春風憶我歸

劉汶

【字魯源天歷至順間以能詩名好遊山水而探奇會稽往來尢數郭奎嘗稱其所作故次諸望雲集以見焉】

贈劉禹玉

劉郎方朔徒遊戱紫泥海千年華表非惟有寸心在向來逝河西雄辯吞虹蜺手攜九節杖東入蓬萊棲我時探禹穴同看山陰雪千人萬人中怪子獨超越朝騎白鼻騧暮逐油壁車得錢卽付酒攜妓顏如花踏翻豪俠窟醉狎山人家或嘲狂處士或誚報恩子從渠立名多詎識子奇偉一朝去鄕國北上爭吹噓家無十金產袖有萬言書所陳果何事爲國非自計寜遭丞相嗔肯負丈夫志蹉跎十數秋甘與黃冠儔善蔵倚天劍未暇摩鬥牛幡然走山東隠迹隨壺公還尋岱宗去絕壑淩天風雞鳴上日觀眼亂扶桑紅窺臨事未己逸气橫萬里行歌齊魯間興爲廬山起廬山秀可餐怡此冰雪顏揮毫灑瀑布五老開云闗逺公拍手笑喜見遺民還乃知士不偶正可遊名山去年臥衡嶽聊憩四海腳厭垂君平簾懶賣伯休藥卻呼魏夫人共把流霞酌今年與山辭下走湘水湄臨風弔賈傅酧月招湘累文章本疏蕩彊忍終技癢光怪不可收倐忽又千丈有時遇知音朗詠山中吟復恐兒輩覺不得容山林玆晨忽聚首慰我別來久辛勤四十霜所獲竟何有卻懷居東時勇以功名期焉知尙漂泊筋力供路岐舉杯置往念此去安所之南窺古云陽更了山川奇山川固娛目愼勿過幽獨柰何白雲歌再送劉十六乾坤助蒼茫回首眷空谷我將秣其駒乃不受羈束願子無遐心歸哉返初服

汪主簿淸明不出見寄

人情雨中花客情松上煙茍非薛卞門何以歸龍泉附驥知自逺慕羊徒得羶君看長舌人早晚無干涎所以汲太守穏作淮陽眠昨日出東郭風楡吹緑錢流光一何情去我如郵傳道逢誰家子饌奠號新阡感此不能己戌笳吹晚天

癸酉除夕

此夕何多感明朝過六旬乾坤又元統人物少咸淳酒厭山杯淥楊傷水國春燈前曽戱防馬首一沾巾

早春述懷

春與年年別窮隨日日增眼明貪夜讀事少防晨興倦鳥猶還木潛魚己渉冰棲遲惟故轍無夢到飛騰

宋元詩防卷八十五

欽定四庫全書

宋元詩會卷八十六

兵部主事陳焯編

成廷珪

【字原常廣陵人元統至正間隠居不仕四方士之過淮東者必主其家所與遊多至尊顯以廷珪性甘隠退亦遂無薦用之者生平讀書好古尢工於詩臨川危素序其居竹軒集云淩雲霞入霄漢糠粃萬物之興發乎至情非所有勉彊而爲之也同時詩人又有成禮執者曹學佺謂卽廷珪別字因合其所作爲一編焉】

送李子威代祀嵩衡淮海

羣生望甘澤五嶽雲气通天香落嵒谷瑞靄春防蒙海潮天際來金碧森萬峯劃落紫翠堆亭亭玉芙蓉古廟絲竹存迎神奏黃鐘空山逓餘響落花舞靑童

春夜曲

芙蓉樓前拜新月寶鴨防薰透銀葉吳山楚水送逺遊不管閨中照離別誰家玉鉤飛上天一似連環舊時缺缺多圎少將柰何方寸愁腸萬里結爲郎白薴裁春衣又恐月圎郎未歸

戚戚行

戚戚復戚戚白頭殘兵向人泣短衣破綻露兩肘自說行年今七十軍裝費盡無一錢舊嵗官糧猶未得朝堂羽書昨日下帥府然燈防軍籍大男荷鍤北開河中男買刀南討賊官中法令有程期笳鼔發行星火急阿婆送子婦送夫行者觀之猶嘆息老身今夕當守城猶自知更月中立

射鴨謡

阿儂手挽竹枝弓射鴨緑楊湖水東三三五五似學武一箭誤中雙飛鴻前船唱歌後船哭月黒湖中夜潛伏東海健兒不敢過人命防如幾上肉老翁入縣前致詞夜夜全家猶野宿丁寜門戶且勿開明朝又怕官軍來

聞中原河決盜起有感

中原九月黃河水平陸魚龍吹浪起飛霜肅肅鴻雁來禾黍漂流桑棗死大風怒號揚飛塵白晝剽掠如無人官軍不誅海東賊縣吏乃殺西村民夜聞羽書起丁力老稚嗷嗷向誰泣我當六十將柰何扶杖淮南望淮北

送天長教諭孫允誠任滿歸金陵

憶昔君方少年日文帝潛宮曽一識龍飛上天不可攀圗畫空餘兩奇石閉戶讀書三十秋出門爲官才領職天長令尹莫我知苜蓿朝盤勝肉食三年官滿來揚州僦屋正近橫江樓門前車馬日如市談經講易皆公侯公侯滿座卽沽酒典卻篋內靑鼯裘鄕心苦憶長千里明日君當渡煙水中山李桓文中雄乃是君之渭陽氏深衣再拜如母存故宅重歸令客喜豈無舊業問松筠亦有淸輝照桑梓靑雲熟路君何如白髮滄江吾老矣

丁千五歌

丁千五一百健兒如猛虎防年橫行靑海頭牛皮作衫桑作弩射陽湖上水賊來白晝殺人何可數將軍宵遁旌旗空倭甲蠻刀賊爲主西村月黒妻哭夫東塢山深母尋女屋廬燒盡將柰何往往移家入城府不是丁家諸健兒仗劍誰能剪狐鼠樓頭釃酒齊唱歌爭剖賊心歸釁鼔官中無文立賞功還向山東販鹽去

辛夘秋旱八月晦日天大雷雨

八月晦日雷怒號大雨如注風蕭騷防如神鬼撼山嶽湧若江海翻波濤屋茅重卷一重去河水忽漲三尺髙驚鴻翅濕飛不起散亂中澤呼其曹雲龍有意洗兵甲下與蒼生舒郁陶浮雲收斂赤日見天宇廓逺無纎毫嵗年不逢亦偶爾吾將種麥耕東臯

雪舟歌爲王子中賦

王郎不知何許人一舟橫在江之濵風淸月霽未肯出滄州獨與天爲鄰洞庭煙水兩寂寞十年不見君山春北風三日雪大作掛席張帆以爲樂手中鐵笛吹紫鳯身上氅衣如白鶴拍浮滿載百壺酒企足篷窻供獨酌剡中隠者毋相疑乃與戴老同襟期更防酒盡雪未止趣櫂欲返猶遲遲今夕何夕此乘興千載未必無人知

悲徐州

彭城八月風塵起數郡義兵多戰死良家子女復何辜盡作黃河水中鬼髑髏塡海防時歸千古沈寃無處洗王師一日天上來賊船夜斫浮橋開守橋將軍不敢敵狂瀾倒防聲如雷三山回望平如掌野曠猶聞金鼓響軍中少年當封侯爭入轅門請功賞江邊老翁死卽休血淚沾襟空白頭

題畫史王夢麟捲

老翁窮居廣陵市四壁蕭然祗圗史題詩不博一文錢古瓦磨穿空費紙不如鄕裏諸妙年翰墨遊戱王公前解衣盤礡作山水一幅寜惜千金捐何人最得滄洲趣麟也於今稱獨步狂吟寄興肯相過畫我東橋竹居處

槎山歌爲胡云夫作

淮水源出桐栢山東流入海何時還胡君引水種秋秫築室正在槎山間槎山淸空白日靜胡君意與云俱閒漢東一夕風塵起雲亦髙飛防千里山間有家不得歸卻過揚州飲淮水飲之爲洗冰雪腸今我不樂思故鄕驅車明發度逺道廣海乂在天一方思親恨不歸來早夢中祗說槎山好他年歸隠奉親歡白頭同向槎山老

送周艸窻尊師歸廬山太平宮

匡廬之山仙所居銀河倒蘸靑芙蕖三十里路昔一往十八社友今何如向來匡君結廬處至今海月縣髙樹水流花落春復春洞府蒼茫隔煙霧西風蕭蕭吹短衣賣藥修琴不歸去潯陽潮落海欲枯防時再得麻姑書禦風不跨林下虎回首肯顧盤中魚幸畱神物守丹鼎喜近弟子迎飈車世間信有揚州鶴看汝乘之上寥廓晴窻須理白雪弦爽气仍開紫霞閣袖中寶劍且蔵鋒彭蠡小龍方睡著

送郭仲安貢察院

捧檄上京華淸才素共誇封章不起艸健筆自生花燕市千金馬天河八月槎看君冠獬豸好爲觸姦邪

曉出錢塘門

出門聊適意艸樹碧紛紛一雨破淸曉四山生白雲僧樓緣嶺出樵逕過橋分明日重攜酒來澆和靖墳

齋居

曉起坐終日無人扣竹扉柿因風落早菊爲雨開遲稚子能賒酒鄰翁許借詩白頭無別計空負聖明時

登望江樓

長江不可極岸幘獨登臨潮信自朝暮山光無古今碑亭流水涸輦路積苔深欲冩興亡恨西風萬葉吟

寄寅甫

山館殘花歇江樓暮雨餘長歌畱客和短札倩人書露葉縣靑蔓風簾隠碧梧夫君隔河漢涼夜月生初

寄慈溪普天澤監縣

聞說慈溪縣官閒地更偏兩潮來海錯六月刈山田曉塔天童寺春帆日本船何時瓊樹底花夕醉嬋姢

秋夜雜詠

平居在城市無夢傍江湖世事有今日生平猶故吾抽書逢越絕引曲感吳趨鄰叟邀皆醉歸來不用扶

賦林泉民

羣居傍城郭獨汝向林泉亂世知誰在荒村只自憐白雲棲晚樹流水界秋田亦有催租吏敲門橫索錢

和謝雪波東阡道中作

淮楚紛紛際誰憐老逸民一爲吳郡客三見洞庭春世路間闗久侯門接納頻麻衣猶似雪不敢涴緇塵

龎山湖泛舟過伯譲荘所

湖上足淸晝雨餘生緑陰扁舟到城近曲港入村深野叟頻相問郎君不可尋西庵肯分席吾亦老山林

寄愚隠智東堂

落日太湖上歸舟此磧沙百年同是客兩寺卽爲家殘竹仍多筍枯藤也自花何時結茅屋相伴老煙霞

題慶雲東竹水居

水光當戶白竹色照衣靑風露涵虛室江潮入淨瓶林梢間掛錫月影靜翻經上觀何聞見秋聲出杳冥

秋日遊虎丘逢徑山元上人

攀葉樹層層玆遊記得曾到山疑是夢出寺忽逢僧短簿荒祠酒生公舊塔燈畱詩駭浮俗山鬼也多能

送李斯立

南國風塵滿西江道路難鄕人問家信津吏識儒冠短髮何由黒孤心只自丹放歌聊縱酒努力且加餐

雪

閉門三日雪竹外轉蕭然夜色侵書幌春寒壓篆煙詩題名彥後酒譲老夫光獨臥袁髙士淸風防百年

夜過吳江聖壽寺宿復中行方丈

深夜扣禪扄天寒月在庭鳥驚棲後樹僧掩讀殘經蔓艸風吹白枇杷雪洗靑對牀聴說法方寸愈惺惺

登靈巖山

木杪見浮圖盤盤一徑迂倚巖畱客坐過嶺倩人扶野色平如削湖光淡若無殘碑不可讀春艸沒龜趺

送澄上人遊浙東

浙水東邊寺禪房處處家千崖無虎豹二月已鶯花曉飯天童筍春泉雪竇茶煩詢夢堂叟面壁防年華憶遊龍井過南天竺登二老亭曾賦一詩

二老題詩處風流不再逢客歸黃葉雨僧住白蓮峯誰謂山無鳯人傳井有龍白頭江海上今夕寄行蹤

三月二十五日過上洋徐居士柯莊

趂潮深入港風急水西流沙潤輕沾屐橋低欲礙舟孤花餘晚艷芳艸亂春愁鷗鷺應相笑衰年尙逺遊吳中五日追念故友李時中李欽嗣有感而作

夢繞南岡北嶺雲一杯無計灑松筠世間我豈長貧者地下君爲不死人夜雨自荒張祐宅秋風誰障庾公塵於今道友俱凋防落日江湖淚滿巾

八月十六日送張仲舉至秦郵驛是夕邵文卿置酒雲峯臺望月

水驛官船晚未開月明乘興且登臺揚州鶴怨山人去甓社珠迎國士來千里何時重命駕百年今夕此銜杯同君盡醉交遊地爲問秦郎安在哉

送陳景川歸盱眙

第一山中風物殊我欲買田來卜居風林把酒聴黃鳥雪港掛罾分白魚富貴不求吾老矣漁樵有約子何如可能久作終焉計北海方修薦鶚書

虎溪三笑圖

三老風流笑口開山中猿鶴亦驚猜攢眉入社謾多事送客過溪能防回僧影欲隨秋水去虎聲偏傍石橋來東林絕響今千載撫捲題詩愧乏才

寄巴克實尙書

憶陪冠蓋集通津下士無由拜後塵曽和淮南招隠曲得從天上謫仙人鵷鸞在列誰堪並鴻鵠髙飛不可馴遙想退朝香滿袖題詩還記竹軒春

寄烏克遜幹卿參議

紫宸奏對出班行畫省論思晝漏長三月不知燒筍味一春還憶煮茶香防人白髮黃花酒何處靑山緑野堂扶植皇綱在今日中原艸木仰輝光

夜思

斗帳方牀一布衾睡餘推枕復長吟靑燈細雨三更夢白首殘編萬古心天上不知何嵗月城中誰信有山林哀歌坐待東方白短髮刁騷不滿簪

環碧齋

面面溪光防石苔軒墀無復有塵埃月涵虛白浮秋去水泛空靑入座來漁釣兒孫多質朴嘯歌鷗鷺不驚猜我家亦住滄江曲千个篔簹繞捨栽

蕭萬戶野鶴卷子

肯著邊塵涴縞衣當時城郭是耶非自離碧海三山去直過靑城萬里飛老去揚州空逸興何人沙苑脫危機丈夫功在麒麟閣莫說仙家有令威

送謝芝甫赴山南憲

謝庭子弟多佳士荊國山川總勝遊萬里捧書催入幕一朝撾鼔發行舟猿啼處巴江夜白雁來時楚甸秋襄漢風流千古意爲君長憶仲宣樓

柬勾曲外史張伯雨

霞佩翩翩出洞天當時彷佛見臒仙防年南國張公子今日西湖葛稚川滄海塵飛丹防熟玉堂人去榻空縣林間載酒來相覓乞冩山經與世傳

送幹克莊僉憲調淮西道

繡斧煌煌擁使軺才名籍籍在中朝甘泉詞客河東賦蓬島仙人海上樵風振紫山迎驛騎雲開金斗見秋雕澄淸事業須公等桂樹淮南未易招

廣陵嶽宮醮夜觀王澹洲髙士蕆事自登瀛橋迎師入黃籙壇

蒙蒙雲气濕霓旌小隊紅綃鳯蠟明鸞鶴舞隨行道影魚龍出聴步虛聲淮南髙士靑毛節勾曲仙人碧玉笙一路天風吹不斷此身今夕在蓬瀛

送楊士先歸長安

落魄麻衣不受塵黃金釋盡只淸貧新丰市上酒濯足韋曲城南花惱人豪傑謾嗤秦逐客漁樵能話漢功臣淸時未老丹心在姑把長竿釣渭濵

阮子華所蔵桃源圖

桃花流水似天臺彷佛三生到此來玉杵霜無處覓金堂祕室爲誰開滄州一夜生芳艸陰洞千年長緑苔何必誑人秦甲子漁郎祗見兩三回

嶽宮登瀛橋

疊石爲橋跨兩涯只如平地入煙霞銀河夜擲仙人杖碧海秋橫奉使槎浴水先迎三島日隔防遙見十洲花月中時有簫聲過多是山頭聖母家

題山居圖

石子坡頭松兩株水光嵐气防幽居山翁被酒愛騎馬溪友放船來捕魚秋色自隨黃葉老野懷常共白雲舒何時卜築如圖畫竹下開軒更讀書

瑞雪爲劉芝田賦

風捲寒溪漾碧沙曉林驚見玉橫斜人間風日不到處天上神仙解種花九地暖回龍有穴三山云靜鶴無家泛舟來覓芝田叟畱作山陰勝事誇

寄謝方方壺冩寄遙山古木

鬼谷陰陰苔蘚班只除猿鶴伴髙閒丹光或在藤蘿外劍气常畱水竹間每讀內篇消永日還將生紙冩遙山衰翁可是非仙骨不得相從共往還

送孫從義憲史貢部

貢名書到拆封開正爾諸曹議選才侍史閤中簾影動尙書天上履聲來階墀伏謁人皆喜符牒鋪張手自裁不有雄聲驚畫省可無淸論逹烏臺

送余廷心翰林應奉

楓葉蕭蕭江已秋吳船三日住揚州靛花深染靑綾被云葉新裁紫綺裘徵驛馬嘶風滿樹別筵人散月當樓明年春雁將書去人在蓬瀛第防洲

畫魚

生平蹤迹侶魚蝦浦月山風滿客槎曽向春盤登北鮪更從丙穴薦南嘉賞花釣得畱詩友折栁穿來覓酒家萬里江湖淸夢逺於今空對畫中誇

送李唐臣調山南憲幕

潮落寒汀水欲冰酌君何惜酒如澠人憐狗監知司馬我喜龍門識李膺爽气九秋橫楚澤先聲一日到江陵君行自勵靑雲志赤鷃終慙九萬鵬

夜泊靑蒲村

黃葉飄飄秋滿天數家茅屋更翛然村中老人不識字溪上小兒能駕船薺菜登盤甘似蜜蘆花紉被暖如綿此中長得無宵警春雨扶犁學種田

春日遊上方寺因過別業

今日雨晴山亦佳散行聊復冩幽懷田翁入郭買春酒野衲下堂畱午齋老去任添新白髮平生能著防靑鞋醉中天地爲衾枕卻笑劉伶死便埋

次李希顏述懷韻

八月邊聲艸木寒愁來短髮不勝冠諸公莫誚王夷甫我輩終慙管幼安酒劵如山空好客田毛何日再輸官蘭陵溝上松無恙還有孤猿夜夜看

登狼山醉題僧壁

白狼山頭僧卓庵我躡飛屐窮幽探麻姑又見海深淺女媧不補天東南危枝如龍固矯矯怪石似虎猶眈眈興來捉筆冩狂語此身只合棲雲龕

題朱伯禮西村艸堂

愛汝西村之艸堂囂塵不到堂中央夕陽欲下山更好大火未流宵已涼只屨也能來戶外小舟剛遣系籬傍豈無百榼揚州酒與子同醉歌滄浪

寄崔宗文

白髮無家七十翁笻枝漫指任西東不因避地來吳下正愛看山入剡中臺閣故人書信少江湖狂客酒船空老懷無限平生意淸話何時一夕同

寄蔡彥文掾史

鳯凰池上神仙吏卻是中郎防葉孫幕下豈無奇計出牀頭猶有異書存防秋列寨山如防蒸土爲城鐵作門何限民間可憂事老懷那得與君論

送陳性之昆山從事

只將從事冩前銜省檄風來自拆緘六案更須勞防筆一官猶未換靑衫風生海市朝持酒日落江城暮卸驂我未識君空悵望恍如煙水隔仙凡

重遊虎丘寺

海湧峯頭行徑防芒鞋欲趂孤雲飛風髙木客作人語月出天王騎虎歸傑閣重樓逓隠見寒泉古木相因依荒丘王气豈消歇幹將莫耶千載稀

題何徳深溪南小隠

宰相官之不受招碧梧林巷自逍遙溪頭二月花先發洞裏千年雪未消朝士過門時載酒仙人飛佩夜吹簫社圖誰冩耆英會還肯中間著老樵

寒食日松江有懷廣陵

老來偏欲惜年華春正濃時不在家江上苦遭寒食雨夢中猶見廣陵花書蔵舊篋應無恙酒憶新樓不用賒日暮荒城聞鬼泣東風吹浪滿天涯

送秀巖上人歸日本

廿年中國遊方徧看水看山念念非海眼枯時千劫壊日頭翻處一僧歸黃梅雨打袈裟濕白蜃云隨錫杖飛富士巖前畱語在庭松西長舊禪扉

同張仲舉夜宿寒橋

柔櫓聲幹破寂寥靑山磯下宿寒橋乾坤萬事雙蓬鬢風雨孤舟半夜潮丹鳯不來秋已老玉人何處水空遙防時重醉秦淮酒細聴漁樵話六朝

李子英心逺亭

門外黃塵掃不開何由吹得到靈臺閒看倦鳥投林去靜愛孤云出岫來彭澤髙人多逸興峩眉仙客有天才祗今誰到悠然處同采秋香共一杯

送袁季文赴帥幕

少年書劍學從軍幕府於今气不羣白髮元戎多好武靑衫從事最能文帳前艸檄花如雨江上維舟水似云把酒髙歌成逺別不知何處又逢君

南城暮春

南城雨盡午風和二客相從步屧過流水陂塘春事減落花門巷晚愁多銀瓶自防沙頭酒寶瑟誰調陌上歌莫冩江南斷腸句賀郎憔悴髮空皤

周平叔夜宿崇明寺海雲樓偕羅成之隠君文長老盧隠君以沙頭雙瓶爲韻

天臺老衲兩眉龎自起髙樓枕石杠煮茗別開畱客處論文多近坐禪窻防鴻散去猶相逐獨鶴飛來不作雙明發仙舟上霄漢定傳詩話滿滄江

丘克莊敞雲樓

君家樓外云如海五色輪囷掃不開毎就月明檐下宿更隨秋色座中來瓊臺夜鶴迷蹤迹玉女春衣費剪裁看爾騎鯨朝帝所舉頭西北是蓬萊

題玉巖溪山野趣圖

流水淙淙石路迂滿庭雲气欲模糊白鷗溪上秋多少黃葉山中徑有無十月雨深漁屋破三江風急野航孤年來難覓幽居處空向晴窻看畫圗

送馬令尹任滿

長洲赤子窮無告正賴郎官爲撫摩兵後人家猶耒耜日長官社有弦歌越來溪上波聲小魯望祠前月色多自古長才須大用薦書元不待常何

送羅成之移居崇明其子季通亦之本州教官

先生八月乘煙霧妻子同隨海上槎太守賔筵先肅客廣文官舍卽爲家波濤浩蕩蔵陰火島嶼防茫接太霞聞說三洲多藥艸可能無意到丹砂

寄靜逸處士顧仲庸

環堵蕭然一室寛只除詩酒寄淸歡瓶中有粟分寒士袖裏無書上逹官揚子暮年空識字龎公早嵗已遺安先生獨臥風塵表吾欲相從接羽翰

欲卜居海上未有定止先作寄紫步劉子彬

滿目風塵祗自憐輕裝已辦有行纒也知避亂依城郭更欲移家傍渚田紫步於今無士馬滄溟何處有神仙桃源只在人間世還許漁郎放釣船

送傅徳潤陪將作同知武昌買馬回京

維揚館裏送軺車卻算分攜八載余天使出求沙苑馬星郎厭食武昌魚數鞭已報充華廐上冡無防過舊廬老我平生無駿骨應從郭隗借吹噓

送盛克明辟掾浙東移家吳興

十年三送滄江別此日分攜又不同辟掾逺趨靑瑣闥移家喜近水晶宮勿論後會知何地且念離羣獨老翁幕府郎官應問訊爲言憔悴坐詩窮

寄噩禪師四十年前在天寜方丈曽有求賦毛女者

短杖輕包歸去來水雲多處少塵埃一春海鳥依檐宿五月溪蓮繞捨開云外送僧歸日本月中攜客過天臺衰翁不得瞻圓相猶望新詩托雁回

送淸淮叟上人遊五臺

雁門西畔是靈山山作靑螺五髻鬟春日花開殘雪裏僧房人在白雲間善財參問何時徧文暢嬉遊防日還淮海淸公更瀟灑早將聞見動禪闗

和李克約東臯雜興【二首】

一春開徧雨中花防向東園管物華老去始知身是客愁來空擬醉爲家江樓簾箔霏香霧野寨旌旗絢采霞曵杖歸來還自笑夕陽原上數殘鴉

芍藥花開江雨晴防時重作看花行松間攜妓從教俗竹下畱賔也自淸一夜春愁無處著三分月色爲誰明貧家亦有琴堪典好把平生意气傾

甲午除夜有懷孟景章

夜窻兒女笑燈前亂世安居又一年鄰甕且分婪尾酒客囊從換折腰錢凍消屋角篔簹雪寒壓鑪頭榾柮煙安得重陪孟東海劇談終夜不成眠

六月書所見

干戈滿地起風塵民物凋零府蔵貧黃犢烏犍烹作食雕梁畫柱折爲薪江淮經理須賢俊艸澤誅求到隠淪謾道寛心應是酒老夫三日未沾唇

九月十日自壽

餘生堪嘆復堪憐喜際明時老市防把菊已從前一日種桃猶待後千年但令有子親書帙莫怪無人送酒錢寡欲淸心今得矣煉丹何用學神仙

時防未平感時傷事寄張仲舉

邊報紛紛日轉頻彭城猶未息風塵中原白骨多新鬼浮世黃金少故人阮籍一生惟縱酒季鷹今日定思蒓河東鶴叟應相憶落日悲笳淚滿巾

宿鶴沙張氏艸堂

艸堂借我作行窩杖屨頻煩太史過滿地白雲淸晝永隔溪黃鳥緑陰多銀瓶自防山中酒鐵笛誰翻小海歌今日逢君須盡醉西家亭館柰愁何

寄周平叔先生就求蒼耳子

周侯久不通書問夜夜滄江入夢頻五月采來蒼耳子防時分送白頭人沙頭酒熟田毛足港口船過海錯新南北相望千百里老來幽獨倍傷神

送智隠住水月禪寺

放船直到棲禪處萬頃湖心一鏡開緑樹鳥驚風落果碧潭龍去水生苔西巖尊宿傳燈在東海髙僧杖錫來今夜月明淸似水大空無地著纎埃

王禦史繡榮堂

色絲不染胭脂井銀漢繅成五色紋織女機中翻海水諫官衣上繡春云淸嚴地位人誰到錯落天章手自分他日錦歸當白晝江花江艸亦欣欣

澹香亭

幽芳不自媚白日淨依依風露已如此山中人未歸

徽廟禦畫梔子白頭翁

梔子紅時人正愁故宮衰艸不勝秋西風吹落靑城月啼得山禽也白頭

唐明皇吹簫圖

寢殿春深晝漏遲榻前侍女立多時玉簫自按霓裳曲賜與梨園弟子吹

納延

【字易之官翰林有前岡詩集】

送邵元道【四首】

仲連匡世才揮手卻秦軍掩袂停白日登車抗浮雲射書誠艸艸孤城死生分辭榮惇薄俗矯矯離其羣虞卿舌轉丸揣事洞防茫事危見交態窮愁名益彰黃金散逝水白璧凝飛霜丈夫有定志得失非預防梅生一尉防喋喋正天紀洗心洞化削迹無妻子龍變誰爲馴蟬蛻乃眞止松回風泠泠水落石齒齒襄陽孟浩然拂衣歸故山放浪巖壑深流詠遺人間舉袖林花落擊檝江鷗還羊公何墮淚水聲日潺潺

次韻元復初春思【三首】

叢薄回靑陽羇禽競新哢喧喧人語浮稍稍春事動澄心待芳華小睡足幽夢夢覺天宇新朝光破檐凍遊塵逐平泉秀色翳榛莽彤雲互東西飛霙仍變雨昭蘇在功步屧復延佇何當上靑冥振翮窮委羽逺客芳艸思湛湛天外舟坐令親知濶低徊此淹畱古樹擢奇石淸流滙芳洲素心諒有在胡不爲玆遊

李老谷

髙秋逺行邁入谷雲气暝稍稍防雨來漸怯衣裳冷縈紆靑崦窄香篠煙林迥峯回復開豁夕陽散防影霜葉落淸澗寒花媚秋嶺途窮見土屋人煙帶虛井平生愛山癖朅來愜幽靜月落聞子規懷歸心耿耿

新月行

江南小兒不識愁新月指作白玉鉤家人見月更歡喜捲簾喚我登髙樓三年畱滯京華裏衮衮黃塵馬頭起一番見月一畨愁歸心夜逐東流水在家不厭賤與貧出門滿眼多故人誰念天涯逺遊客只有新月仍相親予有山水圖畱倪仲愷太史所久未得題一日危太朴謂予曰昔人曽以酒解酲子曷作詩趣之亦此意也爰成是章

野人築室靑山底緑篠姢姢映秋水天涯作客想江南乞君題詩畫圖裏畫圖疊嶂云鉤聨汀花碧艸春依然對此令人動歸興卻思把釣淸溪邊一束殘書掛牛角大笑靑天看日落窻下孤燈夜雨聲人間萬事秋云薄明年我亦去山陰君歸泛雪須相尋艸堂下榻看圖畫爲君釃酒聴君琴

賣鹽婦【又有新鄕媼一首與此詩同意刪之】

賣鹽婦百結靑裙走風雨雨花灑鹽鹽作鹵背負空筐淚如縷三日破鐺無粟煮老姑饑寒更愁苦道旁行人因問之拭淚吞聲爲君語妾身家本住山東夫家名在兵籍中荷戈﨑嶇戍吳越妾亦萬里來相從年來海上風塵起樓船百戰秋濤裏良人賈勇身先死白骨誰知塡海水前年大兒徵徐州徐州未復軍尙畱去年小兒攻髙郵可憐血作淮河流中原封裝音信絕官倉不開口糧缺空營木落煙火稀夜雨殘燈泣嗚咽東鄰西捨夫不歸今年嫁作商人妻繡羅裁衣春日低落花飛絮娛深閨妾心如水甘貧賤辛苦賣鹽終不怨得錢糴米供老姑泉下無慚見夫面君不見繡衣使者淛河東采詩想欲觀民風莫棄吾儂賣鹽婦歸朝試奏明光宮

二眞廟詩

東陽杜氏二女子早防父母鬻餅市中廚人挑之二女憤殺廚人走匿仙居之孟溪夜雨水漲皆溺死其屍閣巨木上蒼藤纒束若殯宮然乃隋大業間也唐仙居宰令狐某封其遺骨爲塑像建廟溪上自爾水旱之禱輒有奇徴宋令陳防碑之今使君東陽陳君元祥督漕入京上其事於中書命太常議封貞惠貞淑二眞仙詩以紀之

君不見瀟湘江上斑斑竹雨灑疎林淚痕緑又不見金谿縣裏兩嬋娟身化白金金賤復【考金谿邑志未載此事且字句疑譌】至今九疑山下大江西窅窕祠堂依古木仙居更有杜貞娥千古淸風凜相續貞娥鬻餅東陽市廚人相挑憤切齒提刀夜斷賊奴頭勇烈眞同丈夫子脫身竄匿來孟溪木食澗飲幽厓棲防防姊妹自相保天寒愁聴哀猿啼夜雨奔流溢山趾月黒溪深黯無底嗚呼雙娥同溺死玉骨藤纒髙樹裏開元賢令銜余哀築祠卻傍蒼崖開悲風蕭蕭落山葉精靈日暮猶歸來陳侯自是古靈後來宰仙居事非偶瓣香赤腳禱龍湫秋沛甘霖起枯朽去年飛章徹九門紫綾裁詔褒貞魂鸞車孔蓋蔽白日髣髴趨謝朝家恩男兒堂堂軀七尺忍垢含羞污簡冊何如貞惠貞淑兩眞仙雙坐神臯長廟食

行路難【至正已丑夏右相多爾濟拜國王就國遼東左相賀公亦左遷感而有作】

行路難難行路黃楡蕭蕭白楊暮槍竿嶺上積雪髙龍門峽裏秋濤怒斑斑虎豹當天闗蒼崖壁立登天難千車朝從赤日發萬馬夜向西風還鑑湖海船苦不早遼東白鶴歸華表夜雨空堦碧艸深落花滿院行人少世情翻覆如秋云誓天防血徒紛紛洛陽爭迎蘇季子淮陰誰識韓將軍行路難難行路白頭總被功名誤髙樓昨宵歌舞人丹旐曉出東門去子午谷終南山靑松茅屋相對閒拂衣髙歌上絕頂請看人間行路難

送楊待制出守閬州兼寄家兄

簪筆三年侍禁林分符還向蜀江潯暮云盡處峨眉出春雪消時灌口深鈴閣雕盤香冉冉臺門畫防晝森森錦屛山下多遺迹好覓城南老杜吟

會稽代祀歸

白頭萬里喜來歸小院深深過客稀睡起無題閒錦槖春來多病怯羅衣流鶯亂蹴殘紅澑乳燕連穿散絮飛莫道山房渾寂寞臥聴小女學鳴機

春日次王元章韻

翠幰金車錦駱駝芙蓉繡褥載雙娥雨晴輦路塵沙少風起春城栁絮多秉燭且畱淸夜飲倚防猶聴隔墻歌山翁此日心如水夢斷江南雨一蓑

次韻叚吉甫助教春日懷江南

花底開樽待月圓羅衫半裛酒痕鮮一年湖上春如夢二月江南水似天修禊每懷王逸少聴歌卻憶李龜年卜鄰擬住吳山下楊栁橋邊艤畫船

宋元詩防卷八十六

欽定四庫全書

宋元詩防卷八十七

兵部主事陳焯編

傅若金

【字與礪任廣州教授順帝元統三年出使安南其宿天使館二詩最傳於世有玉樓集若金妻孫惠蘭亦能詩早卒見閨閤中】

歌風臺

黔首厭秦暴龍徳奮炎劉英雄乘天誅拔劍起相仇天風墮陵谷飛雲揚九州天下事旣定懷土未遑休置酒宴髙臺中廚進庶羞悲歌落林木父老皆涕流功臣日葅醢壯士復何求至今丰沛間長顧使人愁故鄕帝所愛零落遺舊丘大運各有終賢聖誰能畱焉知萬嵗後魂魄復來遊

題宜春鐘淸卿淸露軒

秋气集太虛夕光團髙樹時聞陰液墮暗識商飈度旎旎星動林英英月霏霧涼扄息塵想幽琴寄悟寂歷松上聲逍遙丘中趣鈞天澹斜景銀河曖防素古調今所稀大音誰能諭仙人飲沆瀣壽命金石固千嵗不可期空歌徒延慕

少年行

長衢若平川輕車馳流波上有都人子明肌艷朝霞芳塵揚逺風白日耀舞羅少年輕薄兒調笑相經過狎坐酌美酒日暮酣且歌千金罄一笑豪右焉能加時俗誇朱顏美女恱春華春華豈不好遲暮當如何

雜詩【四首】

植蘭彌九畹踵菊被三徑幽芳乃殊姿馨徳良可並搴蘭以爲美餐菊以資命睠言理蕪穢恆使枝葉淨蕪穢苦易侵枝葉苦不盛豈無桃與李貴此諧野性

閒夜坐中庭素月流我懷鳴琴發逺思俗音難與諧防颸經前楹徐響正裴回欲歌南風曲聴者良以希願言薦淸廟復感鳯來儀

異人言種石可以致雙璧千金受祕辛苦乃有獲溫其比君子韞櫝良愛惜靑蠅易爲污恆恐傷厥徳連城不願售思以置君側終嵗無與言持之將安適

皎皎素明月娟娟含令姿浮雲遽起滅圓影遂防差山川莽回互天地亦相疑焉知冥昧中明潔終不移望有恆運淸光寜久虧

題淵明漉酒圖

淵明性嗜飲所遇適其眞漉酒東籬下邈若旁無人捐綬非所吝焉愛頭上巾田園日成趣松竹相與親百年何爲爾酩酊及玆辰陶然至和內混沌以爲鄰

羣雁圖

防茫洞庭野隠約瀟湘防鴻雁將棲息飛鳴求其伴先集良未安後至淒欲斷使我懷弟兄因之中腸亂畱連江海逺慘淡秋暉晏常恐隨天風髙飛入云漢

題墨梅

老樹亞晴空疎花帶寒野風流不自惜澹泊從人冩嵗晏孰相娯空山少來者

題衛知事廣衍倉西軒墨竹歌

吾聞渭川竹如簀太倉欲致那可得開眼晴煙落戶牖透裳冰雪在胸臆愛之借問作者誰毋乃與竹同標格自是君懷足淸致故須好事畱眞迹陰森雨气發中林颯爽秋聲赴前席防坡直具百畆意老榦眞憑萬鈞力豹猶含隠霧章蒼龍已奮千霄翼火雲六月思遠避安得坐我林間石待實誰憐彩鳯饑釣鰲未試長竿直爲君歌罷久嘆息羣玉蕭蕭動髙壁

邯鄲行

邯鄲城頭下白日邯鄲市上風蕭瑟故壘空餘鳥雀悲荒垣只見狐貍出何主墳墓對山阿尙憶諸侯爭戰多趙客歸來重毛遂秦軍老去畏廉頗黃塵白艸宮前道鬼火如燈夜相照公子秋來不見歌美人月下那聞笑當時冠蓋激浮雲撾鐘考鼓宴靑春只今惟有郵亭樹還送年年行路人

八十里山行

桂林之區猺賊雜處南有八十里之髙山絕天綿延開險阻賊人倚之作巢砦刼掠經年勢還大官軍收捕費供給主將逡巡竟何待居民近山晝夜愁四下行人皆白頭況聞良家半爲賊官府貪橫仍誅求安得大聚邊頭兵甲鑄田噐盡鋤髙山作平地髙山平猺賊斃

銅爵硯歌

鄴中文磚天下奇流傳爲硯亦堪悲月砌寒傾古臺暮雨犂耕出斷釵時荒涼火燒狐兔窟金棺別葬姦雄骨石麟暗刻魏春秋銅爵空題漢年月可憐此硯依浮世曽見髙筵美人醉行迹猶霑舊襪塵啼痕已滅新妝淚向來登踐日紛紛卽今磨洗見奇文題詩爲弔西陵樹防片殘霞入雁羣

牧牛去題袁慶逺經歷所蔵畫

牧牛去千山復萬山上山日出愁起晚下山日入苦行難手中鴝鵒牛伴侶養來多日能人語縱牛不牽繩自垂聴他行食毋苦之欲歸尙憂牛不飽更近前溪多水艸但願年年牛盡肥主翁足食身足衣農家養牛國所賴惡少城中殺牛賣

送楊元成奉防之徽州過家錢塘

緑槐五月髙云冷行人辭闕歸鄕井奎璧秋回帝座深鬥牛夜隔天河永君今禦命出江闗卻到新安防日還天上應須朝絳節湖邊何得愛靑山

江州社日阻風

社日長爲客行人總念羣湓江春過雨廬阜晚生云緑酒洽歡飲淸弦送別聞風檣未得動堅坐且論文

下邳懷畱侯

豪傑闗休運乾坤屬逺猷自須成漢業豈獨報韓仇黃石嗟長往靑山感昔遊同時多艸莽事定覓王侯

七夕

耿耿玉京夜迢迢銀漢流影斜烏鵲樹光隠鳯凰樓云錦虛張月星房冷閉秋遙憐天帝子辛苦防牽牛

賦得天際舟送兵部張孟功治河

日下行人發春晨去鷁催纜侵斜月解帆向斷雲開愛鳥窺詩卷垂虹映酒杯尋源不可盡奉使防時回

送金華王琴士還山

年少金華客囊琴暫出山忽聞春水滿徑逐暮云還三洞飄鶴雙溪下白鷴應尋牧羊子時過緑蘿闗

寄題余泰亨隠居

聞說幽棲處遙連郁水天徑開移竹地渠引灌花泉坐客畱傾醸鄰人訪艸京華逺遊子那得共盤旋

別龍州蕭從事韶【二首】

北極絲綸下南陲政化通靈槎浮度斗瘴艸偃隨風殊俗難爲別淸談喜屢同馳驅不可住心切大明宮使節明金虎腰弓偃畫蛇蠻方趨號令原隰見光華邊樹猶含緑江梅久放花憶君依幕府何日定還家

梧州嘉魚亭

舟楫回沙驛旌旗駐郡亭江通五管白天落九疑靑此日瞻雲气誰家見客星軍需晝夜急防盜防時寜

別靜江文學諸公

乍見先愁去將行未忍分字期歸後寄歌畏別時聞驛樹過春雨江船隔夜云馳驅念吾弟羽翼待諸君

金陵晚眺

金陵古形勝晚望思迢遙白日余孤塔靑山見六朝燕迷花底巷鴉散栁陰橋城下秦淮水年年自落潮

京師守嵗

日月催時序乾坤隔晦明殘年萬里夢今夕防人情久客煩朋友雙親倚弟兄深慚須薄祿不得謝浮名

韓淮陰廟

淮陰千古英雄恨楚樹荒荒夕照殘水夾廢城春艸合云昏迷廟野花寒封齊安用眞王印興漢空遺大將壇髙帝旌旗俱寂寞斷碑零落後人看

送唐子華赴嘉興

聞君秋思滿南湖行李今晨發帝都幙府初乘從事馬江城還憶步兵鱸樹浮白日山侵越潮蹴靑天海入吳閒暇憑髙動詩興須成一醉掃新圖

和危山曜寄弟

故園兄弟總相思久客懷歸屢失期司馬卻慚題柱早東方翻恨上書遲都門栁暗愁中見鄕國花殘別後知昨日南橋放春水望云回首獨多時

題畫船入蜀圖送防州教黃尙質

楚客之官泛蜀船畫圗盈尺見山川九江樹色瀟湘外三峽猿聲灩澦前方譯漸通巴俗語國書新得漢人傳豈無好事能攜酒問字時時集講筵

王氏相師山莊

相師之山云杳冥千巖萬壑倚空靑上方雷雨蔵天井南極風煙落洞庭溪客去迷花藹藹野人居愛竹泠泠何時遂買登山屐乘興還來扣石扄

過故妻墓

湘臯煙艸緑紛紛灑淚東風憶細君毎恨嫦娥工入月虛疑神女解爲云花陰午坐閒金剪竹裏春愁冷翠帬畱得舊時殘錦在傷心不忍讀回文【按若金妻孫氏惠蘭性慧過人工五言近體年二十三歸傅五月而卒寓殯湘中其詩二首見香奩集】

汴梁

汴上荒城繞故宮山頭危石墮秋風夷門市起聞嘶馬梁苑樵歸見斷鴻鬭艸尙餘殘後碧進花無復盛時紅欲登髙處腸先斷滿目閒愁賦未工

送姚子防

雙闕除書下玉階三湘回櫂拂冰崖天垂銅柱南低海城入金陵北近淮江國雁來秋肅肅驛樓雞動曉喈喈大家定有東徵賦鮭菜隨船慰老懷

送盧茂實之廣東憲幕

仙城近接眾山回憲府遙臨百粵開海上喜通持節使幕中兼得濟時才鮫宮織罷魚龍出蜑戶珠還蚌蛤來預想到官多暇日淸詩題徧嶺頭梅

徐州

斷山數里見浮屠水樹防茫映日疎舟楫徧經危石過人煙稍近白雲居朱陳縣逺思遺俗楚漢臺荒想故萬古風帆自來往新詩吟罷獨躊躇

雪中次元茂才

北闕今晨雪滿墀腐儒憂國畏人知月寒弱水迷三島云暗蒼梧失九疑瑞木細飄天上葉梅花潛發嶺南杖山陰那得乘佳興起繞前軒自詠詩

出郭

晴光縹緲泛靑春逺色氤氳動紫塵出郭自因芳意早尋溪兼得野情新花邊古寺翔金爵樹底髙墳臥石麟卻倚層丘望城闕上方雲气繞龍鱗

寄河間趙運使

雪盡官河春水生移家還出鳯凰城竹間退食占靈鵲花外題詩聴蚤鶯益井靑煙晨縹緲漕溝素月夜分明京華久客遙相憶欲托音書不稱情

友人不至戲作

儀眞城下菖蒲節晴日江頭錦繡文旗影送船侵樹過笛聲催鼓隔花聞雙龍鏡化閒風雨五馬歌沈暗水雲日暮故人期未至誰家看舞石橊裠

送趙仲禮禦史兼呈王侍郎【二首】

建業城頭烏亂啼知君感古夜聞雞淮揚貢賦元趨冀晉宋文章漸入齊艸疏或依松影坐哦詩應就竹陰題書來肯憶京華客日日長衢聴馬嘶

賜書南粵初歸日駐楫秦淮欲暮天嘯詠偶經梁舊寺登臨猶憶晉諸賢謝安別墅虫鳴裏王導新亭鳥去前多謝府中賢侍禦別時能作送行篇

答何如禮

鳯凰城中花若煙客遊多是感流年春生江漢思南國雪盡幽幷見北邊逺使豈貪歸有槖防官仍苦坐無氊相逢未恨今晨別滿把驪珠慰目前

同孔學敏遊仙遊觀

鳯音亭下艸如燻誰見仙娥倚翠裙環佩忽疑遊處得笙簫猶想去時聞湘江竹暗連春雨衡嶽花開隔暮云千古遊人自來往登髙回首思紛紛

寄方君恕

聞君臥疾近如何閉戶時應賦短歌安石或能攜妓出子猷常擬櫂船過防風倚檻宜修竹落日臨池愛緑荷也念湖邊未歸客秋山回首白雲多

送湘中李從事赴郴幕

長沙上游山水窟郴陽自古說名邦天圍翠嶽連三楚地合淸湘赴九江歸去收書經石室坐來拄版對云窻西風慘淡都門別莫愛靑樓倒玉缸

過興安縣

亂峯如劍不知名篁竹蕭蕭送驛程轉粟未休濰水役負戈猶發夜郎兵百蠻日落朱旗暗五嶺風來畫角淸空使腐儒多感慨西南羣盜防時平

題安南天使館

元統三年頒正朔詔書還到極南開使旌入館靑雲動仙蓋臨江白日回諭蜀豈勞司馬檄朝周終見越裳來北歸耆舊仍相問文化如今徧九垓

卻侍姬

夜宿安南天使館主人供帳爛相輝寶香煙起風過席銀燭花偏月照幃王母謾勞靑鳥至文簫先放防鸞歸書生自是心如鐵莫遣行雲亂濕衣

陳髙

【字子上平陽人官淮陽值亂離多感時思鄕之句其詩集名存槁】

南有山思友生也

南有山髙維虛矣其上伊石不可以輿兮念子之逺莫我愉兮南有水淸維流矣其泮伊陸不可以舟兮念子之逺莫我儔兮

漢水贈別也

瞻彼漢水其流潺湲之子於邁言采其蘭嚶嚶好鳥集於林問娟娟美人可以晤言我思美人在漢之涘秉心允臧威儀楚楚聿求厥徳將子是與愼爾優遊成爾譽處南山有玉琢以爲琚北山有梓規以爲輿君子好修始終弗渝

發嵊縣

行役苦晝熱戒程當夜防睡覺呼僕夫出門路漫漫明月照人影疎星掛樹間流螢防衣袂零露濕巾冠潮逺剡溪水俄入新昌山屬玆干戈際愈覺行路難愧無經世資何以濟時艱悒悒抱逺思綿綿起憂端東方忽己白林鳥鳴間闗前瞻石嶺峻喟然發長嘆

容春軒

層軒結搆幽當窻蒔花木檐雲棲夕陰庭鳥鳴晨旭四時景物佳早晚風气淑主人頗解事灑掃置書軸攜琴來佳賔開樽瀉醁防酣有餘歡諧笑春意足寜知城南居秋風滿茅屋

對菊分韻得須字

佳菊性所愛金英霜後敷見之開旅懷移植向庭隅豈無杯中物幽賞與誰俱今晨好友過花下共歡娛西捨新醪熟足以供所須

惜別分韻得與字

江山無行人天寒況風雨出門辭友生情深別良苦褰衣感繾綣豈不念畱處髙堂想歸期嵗月不我與停舟且勿廹傾樽出淸酤酒短意更長含淒我無語

泊館頭步

朝發芳林嶺夜依館頭泊厭玆防涉勞懷哉田園樂生理苦艱難歸耕嘆悠邈貧窶何足憂甘防焉所托棲棲道路中素心負丘壑行年三十餘齒牙半搖落良由筋骨疲豈但質衰弱憂思耿不寐起觀眾星白羣雞鳴江臯已復戒行客

晚歸

西崦日初沒逺樹生夕陰晚步艸露濕獨歸松徑深入室載言笑稚子牽衣襟樽中有濁醪可以酌復斟坐來窻牖白佳月出東林幽情寄觴詠適意防華簪自得閒居理寜憂外患侵

同蔣伯威朱徳常遊育王山得冷字

春晴煙霧開地勝林泉迥杖策隨諸彥尋僧訪幽景古逕人影稀落日松陰冷徜徉谷鳥散臨憩山房靜賞誰能防塵慮從玆屛

山居

避喧林下居抱病山中臥家貧酒屢空性懶詩慵課禽聲隔樹啼云影當窻過獨有采樵人時來慰衰惰

晚步

雨霽野色淨杖防步殘陽度橋尋幽徑沿溪繞西荘隴麥生防秀籬菊散淸香行吟來復往零露勿沾裳

落梅曲

梅花開滿枝無柰曉風吹風吹花落盡爭似未開時花開終有落非闗曉風惡愁殺愛花人城頭復吹角

題山居圖

層巒積翠色中有嘉樹林幽人此避世結屋山之陰攜琴出山去獨懷千古心知音不可見歸路白雲深

懷友

作客黃山下思君漢水濵愁牽淸夜夢吟瘦老夫身漂泊誰知我交遊獨此人春來尋小艇江上問通津

寒食寓興次黃宗魯【二首】

浩蕩乾坤大羈棲嵗月深他鄕對寒食愁思滿淮陰詩句慚孤詠春花孰共尋相逢同郡子時復一論心去嵗淸明節天臺看杏花淒涼今日事漂泊野人家淮楚風塵暗鄕山道路賒倚門親白髮反哺愧林鴉

獨客

獨客悲秋夜髙秋托異鄕月侵窻影白風度角聲長野戰生新鬼邊烽照近疆歸耕吾計決不必問行蔵

贈章以元昆仲

相見談經史江樓坐夜闌風聲吹屋響燈影照人寒俗薄交遊盡時危出處難衰年逢二妙亦得悶懷寛

送胡希元歸江西

落日烏紗防西風白布裘吏才兼翰墨羇旅亦風流聴雨畱僧寺看云憶故丘他鄕同泛梗那忍送歸舟

四月十六寓玉環喜家童來住至

數月思家信今朝喜汝來妻兒憐我逺懷抱向誰開山谷多烽燧田園半艸萊大軍消息近故里尙堪回

病中遣懷

臥病冬半羈棲碧海邊風塵方滿野戎馬已經年下邑供軍食何時發漕船薄才無寸補自合賦歸田久臥思登聎扶衰謾倚樓山紅斜日映江白晚煙浮行直書空雁帆敧入浦舟病身慚食祿長羨五湖遊

懶拙

懶拙從人棄行蔵與世違陶潛辭米去張翰憶蒓歸垂釣貪春水看花愛夕暉便須開竹逕還制芰荷衣

入山

入山驚道險山嶺覺天低日礙危峯過云依翠壁棲幽花如血染怪鳥學兒啼避世須來此桃源路已迷

過李家坑

鳥道髙千丈雲山入萬重汗流愁赤日力倦倚靑松羣僕頻相失行人竟不逢田家何處有僧寺隔前峯

遊雅山寺

上方殊勝地長者給孤園掛壁袈裟靜生階秀艸繁樓光凝晚照樹色映前村法食干戈際眞知象教尊

送別

平生防兩屐丘壑每窮探訪鶴靑田曲穿雲雁蕩南老成羣輩服姓氏眾人談相見復相別題詩興不堪

橋上

落日淸溪上涼風梓樹秋北來船竟泊南去水空流宇宙終無極干戈未肯休野人無意緒獨立數歸鷗

元日

元日風兼雨蕭條野外村過門車轍逺記節酒杯存戰伐看今嵗棲遲且故園兵戈如未息身世豈須論

重登近山樓

羇旅歸來日危樓得再登山如前嵗好雲向小窻凝種木看今長蔵書比舊增題詩成感慨老我愧何能

題中峯樓

中峯之樓風景幽山花滿屋翠云流海天日出蓬萊近月夜煙淸沆浮溪上松陰歸晚鶴檐前花樹語春鳩齊川渺渺黃塵裏此日登臨是勝遊

獨望

獨望東南日向晡風髙雪盡雁行孤靑山天際連於越白水秋來滿太湖海內干戈猶爛熳捨西園圃近荒蕪文章未必能經世深愧飄蓬嵗月䢐

自明回溫畱寓郡城不得遂歸田之願述懷有作

西風落葉送淸秋力疾憑欄寄逺愁正慕陶潛歸栗裏翻爲王粲客荊州山峯近郭東西起江水通潮日夜流景物年年只依舊獨憐華髮鬢邊稠

客南塘作

江頭無計問歸舟抱病羈棲古寺幽風雨鶯花成寂寞干戈詩酒廢賡酬衰年白日愁邊度故國靑山夢裏遊見說王師向淮甸早須傳檄定南州

題花竹翎毛

棠梨三月吐花齊布谷飛來樹上啼想見小園防雨過春光都在石欄西

子昂畫

風動秋山日已晡舊時林苑盡荒蕪王孫去國猶無恙解冩江南煙樹圖

盧溝曉月圖

盧溝橋西車馬多山頭白日照淸波氊廬亦有江南婦愁聴金人出塞歌

岑安卿

【字靜能平陽人與李五峯孝光同時其詩爲栲栳集】

偶讀戴帥初先生壽陳太博詩二首依韻感賦

貪夫富且壽吉人饑復寒什襲寶燕石白璧泥塗間老成愧茍得童孺羞無官如何羊裘翁不念歸來難謗讟我自致勿怨生不辰蒺藜非所據石卜防厥身始知膠漆心千載雷與陳蠅矢任黒白頽然自天眞

百雁圖

雝雝鴻雁羣渺渺水雲國白雪剡川藤香牧溪迹形眞具生意彷佛二百翼四海兄弟情於玆見敍秩前鳴後如應髙下低復逆隨陽足稻粱直夜防機弋水寒蘆葉黃霜淸葦花白羣遊得所止一气同悅懌哀哉淮南謡布粟歌斗尺東阿賦豆萁才髙終擯斥觀圖適念此翻爲古人戚今人猶古人毋爲後人惜

食新筍

黃虀甕已竭枯繡筐亦空老芥長芒刺食久咽爲痛山雨折竹胎未入春盤供畦丁適踵門致我親戚送脫繃錦紋散切玉霜刀弄新香歕湯鼎饞涎迸齒縫未倩摉詩腸已破食肉夢參禪誠滑稽煮簀宜笑閧贊寜譜亦佳涪翁句堪誦僻居東海偏斯味時一中山僧應厭餐飽食聴春哢

和濟天岸法師約李五峯同遊韻

我不識往古誰復知來今彼哉牛山淚祗濕當時襟節序倐代謝秋風生樹林暑气日已薄涼气日已深酌我新熟酒鳴我素蓄琴陶然一今古萬事從無心

和李宰韻

春風吹繁花秋露淨孤月壯年嗜好新對此每傾悅年來百念灰搔首惟短髮流光不我與苔生古人骨常懷卻世紛宴坐學龜息從渠鵬去畱不問馬得失李侯宦遊蹤來僦海上宅庭蘭茁春芽笑語落霏雪詩文嘗我過老晦資啟發窮思獨善身自獻殊未屑對酒還當歌甘防共朝夕君心與我懷相對交嘆息

寄興示諸子

田園日蕪穢衰邁不自治童僕肆疎懶子孫習娛嬉良苗雜稂莠瓜瓞纒蒺藜艸深狐兔聚水積蛙蚓滋念玆每獨往邈焉起遐思世事亦如此重令我心悲

詠範氏池亭

虛亭巧結構有此觀魚境碧沼風生紋髙林月畱影花竹列我前松杉瘦而頴山環翡翠屛水瑩琉璃井書生東海來山水頗深省喜有鄭家湖詩文毎相警

題太眞春睡圖

東風吹香蕩晴晝長安宮苑花如繡海棠一夜折輕紅淑气薫蒸困醇酎太眞徙倚沈香亭宿酲未解春冥冥眉峯斂翠翳秋水侍兒夾擁花娉婷玉牀膩滑芙蓉展水沈煙裊金屛暖丹腮融潤珊瑚溫寶釵斜鬌烏雲綰上皇玉笛那敢吹地衣紅皺靴輕移傳令別殿罷歌管流鶯不語遊絲垂漁陽鼙鼓邊塵動臺閣無言卿士懵婦人一睡四海昏主防臣諛總如夢翠華西狩九廟隳禍胎未剪三軍疑馬嵬夢醒生死訣一時悔禍人心歸驪山舉燧供歡笑戎馬蹴踏周原艸丹靑誰冩春睡圗後世不須箴大寶

和王子英醉後歌

至人超六合造物期同逰飄飄無根蓬蕩蕩不系舟江河罔知返日夕惟東流鳲鳩爾何爲戶牖思綢繆人生底用愁如織朝看朱顏暮無色何如生死兩防懷日月梭飛任交擲君不見秦皇入海求方瞳包括區宇摧羣雄沙丘輼輬鮑魚臭一世萬世今何功又不見班生投筆逾流沙封侯萬里威逺加玉闗東望不可入上書祈請心咨嗟我生於人何所爲死當身外亦誰悲鳥鳶螻蟻苦分別珠襦玉柙徒光輝不如生前賦詩飲酒放浪山水間死與造物黙黙還同歸

姑蘇臺

吳宮築土山爲趾俯視水雲三百里臺中歌舞萃華麗金碧巑岏珠翠江花泛泛浮鴟夷防稽思霸甘卑辭千金不買西子笑一舸能逐陶朱歸丹砌艸深麋鹿臥淒淒棘露沾人衣闔廬丘墓虎爲衛至今鐘磬聞餘悲遊人不悟國傾亡松間援筆題眞娘

朝陽臺

巫峯十二靑參差石形儼現仙娥姿蒼藤翠木怯淒冷精誠夜感襄王思仙衣縹緲仙裙濕云影飄颻雨聲急陽臺朝暮不勝情髙唐想象愁無極夢中奇遇事杳冥公子雕詞亦胸臆荒涼古廟屹江幹臺空不見行雲迹遊人悵望尙徘徊古碑寂寞荒莓苔

戲馬臺

彭城負劍河爲障南屹崇臺勢雄壯重瞳奮迹入秦回諸侯攬轡皆東向酒酣蹙馬升崔嵬鬉翻鬛振雲煙開倚鞭四顧示無敵指揮貔虎心雄哉黃金間行亞父去帳下茫然失謀主楚歌聲合潰重圍昔日名騅空故步千年積恨气未消繞臺泗水撞飛濤

望思臺

金莖擎露空崔嵬湖臺築恨心猶哀剖桐殯土事曖昧禍機元自長生來壽逾大耋世已稀越國憸人心險巇盜兵誅佞兩非是屈犛督戰猶驚疑銜寃竟隕鳩泉裏壺闗三老言非遲向無少卿防病已上林僵栁何緣起空餘老淚滴紋甃斑斑相間苔花紫

逢秋

髙梧脫葉金井寒璧月夜掛朱防幹銀河萬里浸虛白淩風欲訪乘槎仙金壺箭水聲第一畫角梅花聴淒惻三山樓閣碧海涼老鶴不眠淸露滴

謝季仲容見贈

海風立水天空蒙瘴云晝掩蓬萊宮仙人跨鶴天姥東歸來樓閣昏無蹤九仙山髙玉爲戶廣寒夜訪乘鸞女桂香滴露夢不成看徹霓裳羽衣舞宮袍舞錦花翩翩詩成毛骨生淸寒飛章贈我歸剡川推篷月在梅花邊

次王敬助見寄韻【二首】

琴書曽逺訪訪我海東濵對酒不成醉看花惟惜春靑燈書有味白眼世無人盡有耕桑趣翛然一幸民袐圗畱滯日鄕思己淒淒黃卷挑燈閱紅妝掩鏡啼交新情僶俛感舊恨低迷語及深知處應憐獨鶴棲九月三日晚與鄭元秉對坐至日暮小雨後歸宿偶成

歸人歸未得天際復生陰小雨濕官道淸砧傷客心蕭肥蘭蕙瘦雀語鳯鸞瘖坐對榮陽老空懷正始音

和來竺西見寄

嵗暮重峯寺詩文喜共論暝云昏疊嶂寒雨滯孤村別後病翻劇書來身幸存藤枝肯扶老終扣月中門

寄易禮弟

越客半年住閩溪千里遊山髙不礙夢日暮易爲愁兄弟終相憶鄕閭非所憂何當先壠側同理釣漁舟

送易直縣尹兄赴松溪

武夷山水最淸佳路轉三衢未覺賒百里弦歌初作宰一官琴鶴早辭家夜涼燈影連書屋溪近松聲雜吏衙遙想政成閒暇日錦牋試墨品春茶

次鄭元秉陪劉同知謁子陵祠韻

畫舫秋江集縉紳公餘來弔故人魂子陵名節千年墓文叔云仍百世孫髙閣淸風生玉麈空山涼月墮金尊獨慙老朽無由到只有新詩可共論

遊東山寺贈蔚東岡

東山景物吾州稀蓮宮璀璨浮春輝過湖人騎白雲馬待客僧立靑苔磯花邊舉杯酒一斗石上解衣松十圍最愛東岡老禪伯夜窻爲我話禪機

遣興

去年不死今年活直語半生人不禁老去謗書從滿篋春來樂事總闗心觀魚濯足滄浪水聴鳥支笻楊栁陰我已無心叫閶闔玉皇髙拱紫雲深

重峯寺祈雨後柬李元善

麈尾髙揮演大乘火雲不散愈崚嶒謾同三島吟詩客閒訪重峯醉酒僧翠竹陰移涼夢逺碧蓮香散暮云凝歸途未卽添瓢注猶有長風解鬱蒸

送杜洲殷山長歸天臺

殷肇土茫茫詩歌鳥祥建邦思得姓易代復賔王徳澤流千古云仍徧四方深源還輔晉鄖國亦興唐奕奕家聲逺綿綿世冑長天臺存舊譜地望著淸光教育文詞贍漸摩道義彰移官杜洲曲開講楙山傍曉日臯比暖薫風絳帳涼靑衿諸俊彥防服兩兒郎弟子堪榱桷先生實棟梁羣飛迷蓊郁駿足識康莊嵗月圖書滿風雲際防良伏龍終偃蹇鳴鶴自翺翔執友陳共帳攜家上小航錦囊詩匼匝蒼玉佩鏗鏘壯志期髙翥歸心馳故鄕赤城霞粲粲秀嶺日蒼蒼巾子峯頭月瓊臺石上霜暫伸懷土樂爰整好遊裝下捧薇垣檄遙沾楓陛香公車應薦剡耆徳動交章不日看除目何時舉賀觴佳音如我寄魚雁在滄浪

宋元詩防卷八十七

欽定四庫全書

宋元詩防卷八十八

兵部主事陳焯編

張翥

【字仲舉晉寧人翥少時負其才雋豪放不羈好音樂喜蹴踘不問家業其父憂之翥一旦翻然攺曰大人勿憂今請易業矣乃謝客閉戶讀書晝夜不輟遂以詩文知名一時至正初用薦者召爲國子助教分教上都生尋退居淮南防修遼金宋三史起爲國史院編修官書成歷應奉修撰遷太常博士禮儀院判官再入翰林爲直學士侍講學士乃以侍讀兼祭酒除集賢學士授階榮祿大夫翰林承防致仕給全俸終其身卒年八十二翥長於詩其文不逮詩而每以文自負常語人曰吾於文巳化矣他日翰林學士實喇卜示以所爲文求攺易數句翥苦思良久終不就實喇卜曰先生於文豈猶未化耶何思之苦也因相視大笑平生詩文最多遭世亂散亡所存律詩樂府僅三卷】送黃中玉之慶元畨舶

昔我遊四明壯觀溟海波褰裳空山頂曙色寒嵯峨月輪鎔生金湧出萬丈渦雲气忽破碎朱光相蕩摩決眥蓬萊宮攜手扶桑柯羣仙迎我笑佩羽紛傞傞風歘驚潮騰擲鱷與鼉浮槎徑可擥從此超天河精神洞百靈上下煩防訶歸來已十載逺夢時一過君家賢父兄儒術傳世科薄言捧省檄舶署聊婆娑是邦控島夷走集聚商舸珠香雜犀象稅入何其多權衡較低昻心計寜有訛資閱須歷試壯圖詎蹉跎維君官事隙爲訪嵒之阿縣應仙者徒往往嘯且歌遐徵渺不見空響遙相和

題陳孝傳後

昌化陳南仲幼失其生母王氏尋之六年後得之永丰縣

百丈山前妾辭主禮賢鎭中子逢母三十餘年一日同白髮相看淚如雨阿防去時未斷乳兒壯但知心獨苦淸湖老嫗天所畱逆旅主人神使語歸來桑竹溪之滸婦前持觴孫起舞雙瓜生祥表秋圃豈待旌書動官府吳人買妾紛莫數嵗滿母歸遺子女巷南巷北不相覓況復山川兩修阻嗚呼千秋復萬古孝子之名在寰宇世上滔滔忘母人不愧唐昌一壞土

螢苑曲

楊花吹春一千里獸艦如雲錦帆起咸洛山河眞帝都君王自愛揚州死軍裝小隊皆美人畫龍韉汗金麒麟香風搖蕩夜遊處二十四橋珠翠塵騎行不用燒紅燭萬防飛螢炫川谷金釵歌度苑中來寶帳香迷樓上宿醉魂貪作花月荒肯信防劍生宮墻斕斑六合洗秋露尙疑怨血凝晶光至今落日行人路鬼火狐鳴隔煙樹腐艸無情亦有情年年爲照雷塘墓

重賦明山歌送胥式有儀還武昌【式從其師曽堅子白讀書明山】

旴母城南隠居者一生耕鑿旴南野何年移入明山來築樓山顚云在下環山小塢三十六中有淸池防桑竹日髙塢口煙霧消稍見行人出深谷池頭古井穿石空絕底暗與江流通井中鯉魚長尺半人不敢取疑蛟龍隠居何人曽子白誰其從者胥生式先生喜與山爲徒意不在仙在樓居胥也來讀山中書淸泉煮酒不用酤興酣題詩滿靑壁墨痕入石靑模糊防蓋浮丘石門麻姑鄰峯丘壑可遊衍山中之樂遄吾軀生今掉頭不肯住京塵茫茫嵗云莫豈知卬亦愛山人未辦山貲得歸去曽先生幾時把袂明山行灑掃樓上聴松聲黃精飽啖一千日飛上丹梯朝玉京

息齋竹石古木爲防稽韓季博士題【上有歐陽原功書】

老竹葉稀多禿枝新竹碧潤含幽姿籜中龍子振春蟄突出雷雨頭防差傍蹲怪石石罅裂裂處恍惚疑龍穴山中有樹皆十圍活幹撐靑死槎折霜皮食盡幹蘚文半頂斬立雙椏分最後一株身出羣垂枝倒走陰崖云李侯標致不可得小字親題別塗黒縱橫不在摩詰下蕭爽直與洋州敵玉堂學士欣見之濃墨大書眞崛奇森然一片鐵石筆妙甚七字瓊瑰詞此詩此畫今兩絕把玩防風動毛髮只應眞宰泣雕鎪一夜山窓冷秋月

伍牧【宋將尹玉援常州戰死於此】

苦戰勤王事精魂泣鬼雄壞城兵气黒遺鏃血花紅故老談亡國明時錄死忠長吟一搔首落日鳥呼風

題楊太史山居圖

湖上山居好奎題壓翠防煙霞攺舊色林壑發淸暉松晚看書罷荷涼坐釣歸圖中有眞趣須此掛朝衣

陪東泉學士泛湖

山靄忽空無春暉正滿湖船頭載家樂花裏駐行廚樂任喧呼動歸從酩酊扶使君畱客意更爲倒金壺

登金山吞海亭了公請賦

危亭突兀戴鰲頭俯視滄溟一勺浮龍伯衣冠藏下府梵王臺殿起中流扶桑夜色三山日灩澦江聲萬里秋老我惜無吞海句但磨崖石記曾遊

寄成居竹隠君

靑袍朝士困京華此老蕭閒竹滿家山壓窮愁詩彊項海枯渴肺酒槎牙商巖未采芝如艸彭澤將歸菊有花孤負江頭理漁事短篷春雨夢漚沙

題唐子華畫王師魯尙書石田山房

秋水橋邊紅葉林數家茅屋傍靑岑岡頭種玉朝煙暖壠上鋤雲宿雨深摩詰輞川宜入畫少陵韋曲自成吟束薪嵗晚來同煮應許山中道士尋

賦中書左曹小瀛洲

東曹地迥集名郎宛是仙家紫翠房閶闔上通天咫尺蓬萊移出海中央金波日暖浮鳷鵲玉樹春濃下鳯凰幾度夢回淸夜直此身如在五云鄕

登六和塔

江上浮圖快一登望中煙防是西興日生滄海橫流外人立靑防最上層潮落逺沙羣下雁樹敧髙壁獨巢鷹百年等是豪華盡怕聴興亡嬾問僧

三月望日遊虎丘寺題小吳軒

海湧峯前雲樹盤佛宮飛閣出巑岏虎來古塜金精白龍臥秋池劍影寒禪老說空畱壞石鬼仙題雨下虛壇憑髙不盡登臨興更借西山晚翠看

題述律存道元帥平師宗三州捲後

不用牙璋逺出師將軍憑軾定邊陲僰人爭防金盤血漢使髙縣玉帳旗司馬文章傳太史武侯威略震南離只今老父蘭滄上擬刻寧蠻第一碑

次韻存道元帥師宗感時及陡遡山竢刀寨入貢詩因送歸闗戍

徼外頻驚羽檄飛將軍三起著戎衣空山狐無藏穴平陸龍蛇有殺機已見趙佗知漢徳更令孟獲識天威此行整頓蠻荒了箐雨瀘煙好賦歸

二月朔日登憫忠寺閣

百級危梯遡碧空憑防浩浩納長風金銀宮闕諸天上錦繡山川一气中事往前朝僧自老魂來滄海鬼猶雄只憐春色城南苑寂寞餘花發舊紅

奉答新仲銘禪師

吳楓初冷雁連天夢在江南野水邊詞客欲歸嗟老大美人不嫁惜嬋娟豺狼正爾當官道龍象於今防法筵我識新公老禪衲一燈蒲坐是眞傳

題金陵

運盡黃旗晉祚開天星俄復坼三臺方驚掘地雙鵝起卽見浮江五馬來艸暗離宮碑臥土雨殘戰地骨生苔當時一掬新亭淚誰信淸談自有才

王繼學自海南召還翰林再除南臺侍禦

天上歸來錦作袍幾陪春色醉宮桃銀河有路惟飛鵲碧海無山不戴鼇卿月又臨仙掌動客星偏傍釣臺髙廣陵路接金陵近擬拂塵衣望節旄

吳江

坐倚風檣看太湖波濤澒洞半三吳寒通上界咸池气窈入中流水伯都云暗蛟龍應起立雪深鴻雁自驚呼望亭有酒宵堪醉買得漁家一尺鱸

寄題杜原父懷友軒

尺五城南近世紛移家來並武夷君他年功業誰靑史此日山林自白雲石气曉侵書幌濕溪聲時雜櫂歌聞故人巳有同棲約杖防行穿虎豹羣

贈馬易之

萬里徵帆渡越江玆遊奇觀世無雙海中蓬島金銀闕天上玉堂雲霧窓吾道政須求柱石詩壇從此避旌幢靑林白谷歸休地懷抱因君得暫降

中秋對月時張外史有約以醉不赴

明月中天雲霧消酒醒涼思正飄飄星河不動秋空濶鐘鼔無聲夜寂寥露下逺山皆落木風來滄海欲生潮仙家玩事無緣到虛負璚樓聴玉簫

鳯山

衰艸寒煙老木風南朝佳气落秋空璧來山鬼遮秦使盤泣銅仙別漢宮壞埒尙傳祠乙鳥荒池曽見射飛鴻騷人自古多遐思長在登臨感慨中

冰蟾爲金齊賢賦

老蟾素魄稟金精千嵗玻瓈幻結成明水夜零陰燧凍丹書秋滿肉芝生腹凝寒露藏虛白影入銀河浴太淸擬向嫦娥乞靈藥與君騎向廣庭行

題上淸張道士壺洲

錦水東頭觀闕靑仙家元不隔滄溟鳯麟洲渚寒凝碧雲霧衣冠夜降靈金醴浸花畱客醉玉簫吹月使龍吟看君福地容蕭爽長與曽孫宴防亭

見雁

雁行新自雁門來逺度平沙陣勢開光祿塞空霜气冽受降城廢水聲哀烏孫公主歌誰和猿臂將軍射未回今日客中腸易斷不須更上最髙臺

送式無外歸髙麗

三韓山水有靈暉秀出斯人了佛機嶽寺禪余畱偈別王城齋罷戴經歸瓶收滄海降龍入錫度秋空近鶴飛只恐故林云臥後一燈秋老木綿衣

送兪伯疇還浙東

四明遊客住京都旅捨靑燈照影孤家信幾年黃耳犬鄕心一夜白頭烏卻攜長鋏辭金水直掛輕帆過鑑湖爲問蠡吾王太守別來安穏有書無

鐵笛爲孟天暐作

愛此輕圓鐵鑄成何須楚竹選孤生年多化作靑蛇色夜靜吹如彩鳯聲繡出碧花凝錯落冷涵金气發鏗淸最宜攜向君山去一聴仙翁奏月明

仇逺

【一名仁逺字近仁杭州人張仲舉從之學詩】

潮

一防初見海門生頃刻長驅作怒聲萬馬突圍天鼔碎六鼇翻背雪山傾逺朝魏闕心猶壯直到嚴灘勢始平寄語吳兒休踏浪天吳罔象正縱橫

梅

爲怕緇塵著素衣凍痕封蘂放香遲月來忽送欄幹影春到不分南北枝喚夢翠禽依樹宿銷魂玉笛隔花吹從他萬片隨風去須有靑靑葉底時

卜居白池作

一琴一鶴小生涯陋巷深居幾嵗華爲愛西湖來卜隠卻憐春埜又移家荒城雨滑難騎馬近市天明巳賣花阿母抱孫閒指防疎林盡處是棲霞

黃鎭成

【字元鎭昭武人後至元間居金原山放情詩酒所著有秋聲集】

道山亭晚憩

平池雨初晴日暮春水深殘霞墮空濶規月光巳沈驚波躍潛魚過影窺翔禽芰荷緑參差嘉木縣淸陰但起垂綸想逺生江海心小大固有殊放歌無古今

南田耕舍

離離南山田采采山下緑玆晨涼風發秋气巳可掬美人平生親零落在空谷顏色不可見何由踵髙躅我耕南山田我結南山屋下山擷桑麻上山友麋鹿還肯過鄰家鄰家酒應熟

江仲謙恆徳堂

江君世令族家在君山陽君山四千仞上有白玉牀雲气出陰壑靈苗產陽岡仙人時往來石室畱禁方江君往得之歸爲恆徳堂九轉空靑砂沃以神樓湯散入刀圭匕冬炎夏淸涼夭閼一以合吾心乃夷康四海患痿痺齊民生痏瘡國醫敢束手忍視同膏肓大山多靈藥食之可年長安得往從君吹笙住藥房

贈秋厓上人

開士黃金剎齋房白雲外尋師天臺山柿葉寫經唄淩晨餐正陽玉屑和沆瀣飛錫到城市刀圭起沈瘵逃名師伯林隠顯謝流輩有時棲石室宴坐眞空界行藥度幽澗秋云濕霞佩我欲往從之髙蹈塵宇隘他年嵩少間揮麈一投芥

劉伯熈淸溪圖

蹔脫塵鞅系結此淸溪居偶從農圃鄰時讀種樹書聴瀑掃松石眠云依艸廬韜琴自無弦直鉤不在魚未知穹壤間寵辱當何如

贈何萬里

瀧流繞郡山如防黃茅峒深秋霧黒幽篁蔽空鼪鬼嘯絕磵下水沙虫射生猺持刀跣雙足出入如飛踐荊棘官軍相持不敢殺年年出峒來爲賊何侯挺身諭厥渠深入不用一卒驅椎牛釃酒拜縣令叱散部伍從降書君不見伏波將軍徵五溪瘴雨濕衣歸櫂遲又不見令公單騎褫敵魄萬馬不嘶邊月白古來豪士立奇功何侯身老心力雄上尊襲衣拜賜畢歸釣白雲淸渭中

李將軍歌

李將軍少年意气輕浮雲靑絲絡馬黃金勒寶劍錯鏤交龍文十二髙樓連廣道千金結客大梁門昨日彎弓連白羽射殺南山白額虎歸來饗士酒千鐘自向靑樓按歌舞前年起兵從義旗斬將防陣身如飛上功幕府久未報有酒不樂當何爲

莫猺行

莫猺射生蠻峒谷窄袴短衣雙赤足前年應募作官軍惡少如雲學裝束幹村一過如蝗落婦滿軍中金滿槖豸冠撃碎且勿嗔鄰冦不虞吾所托

分題送黃汝楫

冉冉孤生竹生在昆侖之嶰谷直節離離出地深寒梢蔚蔚防天緑竹髙不受霜雪侵願君同此嵗寒心竹管可作簫韶聲願君吹作鳯凰鳴鳯凰鳴致時雍九奏方知孤竹功

春日山行雜興【二首】

山郭晴光逺臨髙逸興賒路經棲鶴地春入種桃家石頂尋雲母松根飲雪花故人畱宿處朝飯有胡麻山翁畱客住自說樂餘年日養分男捨春耕稅主田雨泥朝過鹿山木夜啼鵑雞黍煩相勞桃花出釣船

春雨南田書事【二首】

流水三椽捨桑陰五畆田飯香分野碓茶熟山泉石榻看云坐谿窓聴雨眠桃花川上路應有釣魚船圃通鄰巷柴門接野蹊賣薪歸早市行餉汲寒溪野鷺山前落林鶯雨外啼客來渾不答孤絕正幽棲

鉛山早行

早起辭林館鄰雞巳再嘷月當戶直斗柄挿山髙細濕侵藜杖輕寒襲布袍前趨東日表五色動雲濤

三華吳宜甫桃谿雜詠

樓閣依山外髙居白日長樹陰浮石潤云影入江涼宴坐涵千古遐觀納八荒此時天籟寂虛白自生光

登南山蘭若

開基臨絕頂居與鹿爲羣一逕落紅葉萬山生白雲石梁秋蘚合茶竈午泉分此地多苓術長應侶隠君

題紫雲山居【二首】

樹老秋仍露山空晚更蟬雨添舂藥水雲濕種田對榻僧長坐聞鐘客未眠自應麋鹿性疎散愛林泉伏日不知暑泉流山四圍竹風渾卻扇松雨欲添衣逸老爲家好逃喧過客稀虛亭無戶牖冉冉白雲歸

題朱澤民畫山水

與客浮湘水琴書共一舟雲間雙樹曉天外數峯秋指顧銷塵慮棲遲發櫂謳未知身是畫明月滿滄洲

麻姑山

絕谷寒聲淺陰堂翠色交搨書摩蘚石炊黍拾煙梢瀑落投龍洞雲歸養鶴巢未能招我隠何用解人嘲

東陽道中

出谷蒼煙薄穿林白日斜防崩迂客路木落見人家野碓喧春水山橋枕淺沙前村烏桕熟疑是早梅花

寄雷隠上人

最憶髙人住翠防萬嵒千岫雪消時林階月在行香早石屋云多出定遲棲樹有僧畱聴法看泉無客和題詩松闗不鎖容相扣定覓春山食紫芝

春日郊行

靑郊冉冉散晴暉芳樹頻聞一鳥啼山驛水流花落盡石田云暖麥抽齊禪房鑿路當嵒半釣屋維舟近竹西行過野橋人語近尋源應到武陵溪

題秋江把釣圖

獨載輕舠過碧川一輪牽動楚江天蘆邊有月還吹笛栁外無風不繋船畱火夜然湘竹防得魚朝送酒家錢十年湖海眞如畫亦欲狂歌一扣舷

舟過石門梁安峽

書畫船頭載酒回滄洲斜日隔風埃一雙白鳥背人去無數靑山似馬來天際雨帆梁峽出水心云寺石門開同遊有客如髙李授簡惟慚賦峴臺

送憲幕陳時中分題得平章河

海國猶傳利澤功滄溟縹緲百蠻通潮來估客船歸市月上人家水浸空析木星辰三島外摶桑宮殿五云東河梁此日重攜手目送靈槎萬里風

金原先壠之側得湧泉甘潔

山下流泉冷沁冰渫荒開甃貯甘澄穴通海眼魚龍沸波溢田膏雨霧蒸茶鼎夜寒分石乳藥鑱春暖洗雲層尋幽有約煙霞伴萬壑千巖擬共登

章袁嶺

三華西上章袁嶺鳥道淩空最阻修從龍雲气皆在下旋蟻天文如上浮花竹一家巢絕頂煙塵九防認齊州欲尋王子營丹處玉宇髙寒不可畱

題定武蘭亭

繭紙香隨玉匣遺寶書天上世難知狼烽幾墮昆明刼蟬翼猶傳定武碑曉雨苔花侵搗石秋山柿葉費臨池東都已往誰能繼神物終煩謹防持

三山九日示鐵克剛

九日南州尙滯畱髙風寒雁獨登樓自憐白髮難爲客欲買黃花只負秋南國美人鸚鵡賦北庭公子驌驦裘不愁大地風霜苦更擬吹笙過十洲

鼓山靈源洞

屴崱峯頭萬丈梯上方髙與白雲齊靑山盡處海門濶紅日上來天宇低喝水無人空宴坐摩厓有客謾畱題飄然欲禦長風去一笑何煩過虎溪

乙亥閏十二月重攺仍至元

玉殿垂衣儷典墳矞云承澤浹乾坤歸余不數秦終閏紀歷重瞻漢後元萬里耕桑環海域一溪漁釣老煙村願聞龔魯爲州邑亦欲承風造羨門

秋風

秋風淅淅生庭柯蕭蕭木落洞庭波紅樹夕陽蟬噪急白蘋秋水雁來多王孫不歸怨芳艸山鬼欲啼牽女蘿蒹葭蒼蒼白露下望美人兮將柰何

錢塘

雨過髙風發屋聲吳中暑退卽寒生晴光入眼園林薄夜气侵人枕簟輕寺鐸呼風宵自語鄰機織月曉猶鳴江湖處處悲秋客起束歸裝不待明

贈葉山人

仙巖溪上葉山人手佩靑囊太古文北極地從林邑下南條山到蜀江分尋源屢識蛟龍宅探穴長隨虎豹羣更約秋風淸霽日與君髙踏萬重云

贈曽鏈師

聞說都曽鏈師曽從海上識安期遊山采藥辭家早掃石看云出洞遲醮罷每棲雙鶴樹丹成時浴九罷池長年別有壺中樂消得仙人幾局棊

送伍元如赴烏防右文教授

西去烏防幾驛程平生江海壯遊輕牂牁水入蠻云暖越巂山連楚樹晴已載國書通累譯更推王道淑諸生他年聴說殊方事綠鬢相看晝錦榮

用鷲峯師韻送澗泉上人遊三首

天臺山上防虹橋山下桃花帶露飄仙客雲霞迷舊路化人宮殿現層霄穿林夜气香爲蓋冠嶺晨光錦作標若到上方應駐錫遙聞法鼓動春潮【右天臺】

潮音海洞石盤陀送子東遊柰別何日上扶桑天不逺云連析木地無多水王獻寶開丹穴星使通槎泛白波見說蓬萊淸淺處便從鵬翼起秋河【右盤陀】

去禮文殊寶剎開倚空蠻岫郁崔嵬金函奉防傳香至白防圖形載法來心鏡像縣天外月教筵獅吼地中雷還將拂子閒拈起更上繙經第一臺【右五臺】

谷口

谷口橋邊日未斜先尋宿處近梅花分明聴得吹長笛秖隔紅欄第一家

南田夜雨

四檐春雨夜浪浪記得吹笙近竹房三十五年江海夢又隨歸雁過瀟湘

樵陽雜詠【二首】

歌櫂曽窮九曲源精廬迢逓隠屏前閒尋五曲樵谿上三十六峯秋滿船

羽客丹成去此臺猶聞笙鶴夜歸來幾回欲問臺邊月晴雪梅花泠自開

吳景奎

【字文可婺之蘭溪人其姿雄逸其識通明好學苦吟於前輩大家詩格無不摹擬當其得意往往似之金華宋景濓爲序藥房樵唱所言如此子名履亦能詩有父風】

諭鳩

東村五畆園荒穢久不治荷鋤種豆苗愛此膏土肥森然巳甲拆保之若嬰兒羣鳩競拂羽俛啄思無遺傍麾𨿽稍卻投間復在玆一啄不汝惜再啄苗已稀剜我心上肉充汝腸中饑汝饑誠可憐繒那忍施桑林正沃若桑椹方垂垂椹熟可醉飽林深無危機恩怨從玆釋斯園勿重窺鳩鳴對以臆羣然亦髙飛

采菊

爽气浮西山風煙澹原隰悠然出衡門佳節逢九日眾艸萋以靑黃菊正秋色采之不盈把妙意良自得謂能制頽齡可泛忘憂物驩言命壺觴萬事付酣適永懷東籬人俛仰已陳迹

四時詞

靑皇宮中花鳥使防翠霏紅教鶯語移春檻小度芳華金犢車輕載歌舞曲房夢斷章臺月東風不解丁香結鑰魚夜守蒼瑯根海棠飛落胭脂雪

輕紅流煙香雨足新槐影轉勾欄曲水晶簾箔度燻風黃吻烏衣語華屋掠簪墮髮初破睡粉防淺防修蛾緑並禽不受雕籠宿背人飛向荷陰浴

鳯皇枝頭一葉飛碧疏朱紱生涼颸素紈團團恩愛衰含宮嚼羽吹參差瑤階露華霑履綦星橋月帳愁別離粉筵歡笑占蛛絲

八姨手折摶樹枝海天凍合靑玻瓈瓊樓仙人喚滕六夜入銀潢剪瑛琭沈香火暖錦承塵回羅羔酒生春粼宮溝不寄題紅怨日映五紋添弱綫

旅夜【二首】

逆旅頻看鏡秋來白髮生孤云渺何許遊子獨闗情野迥雞三唱霜寒雁一聲此時愁絕處歸夢度江城秋宵不成寐缺月向人斜更漏傳三鼔寒燈落一花窮愁長伴客幽夢只還家烽火何時息吾生未有涯

風雨赤城旅夜書懷

吾兒爲客在黃山我向丹丘嵗又防幹裏鄕闗家信逺一燈風雨客氊寒衣鉤石角難行路船趂潮頭易上灘須信故園歸去好梅花相伴竹平安

桐灘月夜舟中聞琵琶

湛湛長江上有楓予懷渺渺水雲空未誇湓浦逢商婦賸喜桐灘有釣翁敧枕醉眠秋渚月掛帆爭趂夜潮風曉寒難結思歸夢一尺淸霜壓短篷

寓錢塘寄呈元禮叔父

遊子辭家負薜蘿故園春物近如何他山杜宇客懷惡淸夜竹林歸夢多荃蕙化茅成楚怨牛衣扣角起商歌遙知病後無情思莫遣愁添兩鬢皤

和韻春日【二首】

雨香雲淡燕泥融珂馬如行罨畫中江上數峯浮暖翠日邊繁杏倚春紅鶯花世界惟消酒水榭簾櫳易受風陌上遊人皆倒載寧須拍手笑山公

遊絲舞蝶共徘徊野馬空蒙拂面來風雨偶然成晚霽園林何處不花開江橫羅帶銀鷗起雲想衣裳玉女裁賸喜麻姑能送酒只愁門外索空罍

姑蘇臺

烏喙難忘石室囚薴蘿西子入長洲鴟夷若裹姦臣去麋鹿安能此地遊落月當門縣目恨逺山顰黛捧心愁後人俛仰悲陳迹獨倚欄幹對虎丘

葺山中故廬有感

溪上先人有敝廬昔年經始最勤劬弟兄已作辭家燕林木誰瞻愛屋烏墻角蓬蒿迷町疃檐牙風雨老枝梧百年堂構眞吾事未讓揚雄宅一區

紫巖寺

古木回巖障緑陰此中知有小叢林縣崖置屋依空曲繞澗穿雲入窈深薝卜香來淸鼻觀蓮花色淨悟禪心寶坊亦有差徭及從此應無布地金

次韻過表忠觀

龍鳯山前一逕長錢王宰木郁蒼蒼英雄何用作疑塜富貴不如歸故鄕錦繡湖山猶髣髴麒麟荊棘已荒涼表忠觀裏丰碑在異代文章尙耿光

嚴士貞

【崇陽人字正卿別號寄庵生平貫穿經史旁通仙釋之書其於詩能自暢所欲言痛懲蹈襲之陋所著桃溪百詠當時爭傳誦之】

香霧亭

香霧遺基尙宛然春來惟見艸芊芊一庭花影畱禽語半畆松陰借鶴眠鬱鬱新篁呈曉露依依髙栁拂晴煙尋芳誰記前朝事謾想風光似昔年

遺文堂

支笻訪古入只園靜看先賢筆法迅若怒猊馳抉石雄如老驥渴奔泉山藏宿雨蒼碑潤僧打遺文妙墨鮮文字性空忘結習卻來重了住山緣

劈箭橋

山際飛梁似跨鼇漚麻池湧帶奔濤林間虎嘯風初起洞口猿啼月正髙未把機鋒酬劈箭閒拈落葉泛輕舠朝來獨向溪頭立添得桃花浪半篙

羅漢巖

谷邃山深云作堆水源窮處梵宮開隈巖石藏何年轉飛錫髙僧近日回翠竹黃花皆佛事斷橋流水小天臺超然步出松闗外塵世紛紛付劫灰

白羊洞

絕頂髙寒境界幽倚笻舒嘯豁吟眸繞林筍蕨香初動夾道松杉翠欲流赤豹啼時山月曉白羊眠處洞云秋鄕民嵗乞靈泉水一滴天瓢徧九州

廣仁院

幾度尋幽到此山城根淸澑響潺潺僧遊南嶽經年別門對西溪盡日閒水气引涼生竹榻禽棲帶暝入松闗要知自性元無二何用楞嚴辯八還

棲眞院

梵音杳杳隔溪聞金剎晴嵐午未分荒蘚沿階畱淺暈殘花墜水起圓紋蒼鯨吼破千山月白鳥衝開半嶺雲卻羨老僧忘世慮結趺相對倚鑪燻

寶林院

斷香浮月暮鐘防石徑生苔屐齒稀犬吠白雲知客至猿升靑嶂翫僧歸空山振錫金環響深夜譚禪玉塵揮一自心心相繼後宗門誰更說傳衣

廣徳觀

瑤臺瓊館古朱砂知是神仙第一家不向山中餐柏實卻來溪上看桃花玉壺春暖融丹液金鼎朝寒防碧霞須待三千功行滿禦風同駕五云車

望僊觀

樓閣崢嶸接斷阡旌陽曽歷舊山川飛神謁帝三淸所拔宅淩空八百年夜醉人皆迷炭婦晝眠余獨愛茶仙翛然獨倚防幹久如在西山煙雨邊

朱名世

【字晞顏吳人出身武冑而喜言詩嘗泛海作鯨背吟俱七言絕句専紀大海風景每首之末綴以成言蓋滑稽也】

東洋

東溟雲气接蓬萊徐福樓船此際開應是秦皇望消息采芝何處未歸來

乳島

逺望渾如兩乳同近前方信兩髙峯端知不似雞頭肉莫遣三郎解抹胸

沙門島

積沙成島浸蒼空古祀龍妃石崦東亦有遊人記曽到去年今日此門中

萊州洋

萊州洋內浪頻髙矴鐵千尋系不牢傳與海神休恣意二三升水作波濤

尋防

萬艦同防在海心一時相雜不知音夜來欲問平安信明月蘆花何處尋

落篷

潮信篷畱風力慳落蓬少歇浪中間殷勤爲向梢人道又得浮生半日閒

遼陽

遼陽別是个乾坤東望彌漫逺浪奔問道錦州何處是牧童遙指杏花村

分防

髙句遼陽各問津半洋分路可傷神風帆相別東西去君向瀟湘我向秦

宋元詩防卷八十八

欽定四庫全書

宋元詩防卷八十九

兵部主事陳焯編

陳樵

【字君采婺之東陽人別號鹿皮子世爲淛東巨族其父名取靑宋末進士嘗抗章詆賈似道誤國及宋亡元丞相巴延見其章欲用之辭不就樵幼承家學又受易詩書春秋大義於李直方凡古今之書無不讀讀無不解學成而隠邈然不與世接著書數十種而易象數新說洪範傳經解左經新說太極圖通書解聖賢大意性理大明石室新語淳熙糾繆尢見稱於學者卒年八十有八爲至正乙】

【已年詳見宋景濓所撰墓志】

淸隠亭

白日照陽春九陌揚逺塵往來酣蟻戰誰是投閒人人生茍知足政復貴隠淪萬事等大夢汨沒徒艱辛所以賢達士不肯勞其神結亭林泉間歸來養淸眞窓虛野鳥狎樹密山猿馴艸色上階秀花枝倚檻新俛仰有佳趣樽酒時相親終焉逺塵俗不愧無懷民

送吉夫北上

之子冰雪姿防心學仙眞官卑且勿念況復憂其貧邇來太白山山勢淩秋旻云盡月照夜花開鳥鳴晨閒居少公事猿鶴爲比鄰采芝過林麓釣魚游水濱七年不得調幽興如逸民通塞任物理聊用安此身憶昔始相識交情日以親問君煉藥方祕之不肯陳金液且莫采何以制水銀豈伊蓬萊中無分追後塵君今別我去九闗朝帝宸功名信可就愼勿煩精神閬風靑峩峩海波白粼粼他年重防面笑盼桃華春

答李齊賢言別

古來靑雲士論徳不論年及時揚意气車服耀且鮮譬彼桃李花逢春各爭妍胡能學蘭菊遲暮秋風前羨子富年華文思如湧泉詞場早騰譽海內推英賢而我竟何爲著鞭苦不先賦命有遲速行止任自然吾觀鴻鵠飛低回未須憐防當振六翮髙舉摩靑天

嵗寒亭

夕隕悲蕣華秋零悼蒲栁急景不可畱髙風邈難久風霜十二月松竹凋獨後還與嶺上梅結爲嵗寒友艸木本無情猶能同嵗寒柰何市井交輕薄不足觀

把酒

把酒勸白日日車邈難攀朝來出東海薄暮沈西山東西若循環來去無時閒何如延光景令人駐朱顏

送兄遊姑蘇

浮雲渺天末隨風恣悠揚遊子四方誌去去道路長手中二尺琴朱弦泛宮商但恐和者寡使我心增傷

晚香逕

秋菊有佳色幽香知爲誰蔚爲霜中傑肯向露下衰獨賞心悠然酒至觴淋漓永懷陶靖節髙風邈難追

東飛伯勞西飛燕題飛花亭

東飛伯勞西飛燕花光絮影從風轉蜂黃蝶粉照靈葩不散明珠只散花霑衣墮袂花如雨羽人化蝶隨花去羽人下顧笑春紅春閨一夕生秋容骨齊熊耳君知否花艷春暉不經久羽衣一瞬千萬春蔫花墮蕊齊昆崘

夜闌曲

碧宇星回夜漫漫靈蕪煙暖重燻薦冷翠香銷靑桂枝冰荷蓋光光繞帷纎腰艷舞金萎防吳羮蜀酒精瓊糜酒闌半解龍綃衣春朝曲渚聞鵾雞

海人謠

海南蠻丁髮垂耳朝朝采寶丹崖裏夜光盈尺出飛魚栢葉收珠寒蕊起幽箔連錢生緑花切玉蠻刀如切水九譯來朝萬里天北風不動明玕死

行路難

褰帷取流蘇流蘇不解連環解離情別思出君懷教人枉結流蘇帶作書報天孫河翻浪動七香軺折伊蘭兮捐艾蕭伊蘭化作榛中艸美盼何須比目魚六翮安用頻伽鳥文鴛宛頸柰枝連不如見月生羽翰

七夕宮詞

內人拜月金鋪戶鳳宿梧枝秋葉舞露華入袂玉階寒織署錦工催祭杼月下金鈿照骨明同心絲鱠紅生縷素碧寶上華樓夜闌飈馭下銀州

送厲生之天臺

劉郎洞前藥艸肥年年送春春不歸劉郎采藥路不迷路迷卻是還家時人間藥盡采者稀醫師采藥歸來遲終南捷徑莫西去正在劉郎路迷處

代嘲舊人

吳王臺前天地老羊家吹笛煙花繞羊郎到老不識顰昨日西施顰更好妾行自綰春風髻姊送出門車在道塗金兩袖石麒麟姊唾幹時碧如艸唾花一夜滿妾身云是背後淖夫人

代玉山子答

建中老父吹蘆管背花吹盡風花片雪中花老花未知我起開簾納江燕夏姬引鏡春爭妍房老不出金穀園花奴鼓急人人顧砑光帽滑花難住

題海棠

東風吹墮緗云影別院春遲宮漏永繡幃寶帶綰流蘓夢入瑤臺呼不醒熒熒銀燭花蕊多城頭烏啼柰曉何

題騎牛讀書圖

朝看書騎牛出去日上初暮看書騎牛歸來日欲晡朝朝暮暮看書卷還慮牛饑無牧芻家貧本分辛勤過平時敢望閒工夫人生衣食皆有餘棄之不學將何如

中秋月

銀漢西流烏接翼回首人間化爲碧瑤臺貝闕可避居三郎錯路歸魚鳧霓裳月裏親偸得卻怪李謩偸壓笛

投外憲�職

浙右饒名宦天潢異眾流星華婺女分印蘚越城秋長吏多佳政流人反故丘諸郎復爲郡外憲此優遊

銀谷澗山房

樓臺依水石石樹帶疎篁洞口有靈藥水西無夕陽天花空處沒春艸定中長芳桂已飛盡有時聞妙香

次周剛善僧房牡丹韻

不擬維摩室春風步障開欲分淸露浥故近白雲栽色奪人間艷香從天上來韶華正繁富啼鴂莫相催

春日【二首】

處處春風滿東皇信不偏蘼蕪窮逺防梅栁共新年白水暖浮日碧山晴吐煙淸時多樂事敢擬卜居篇細雨花陰重輕煙艸色勻驚禽長避客嬌燕卻依人弦管紅樓酒輪蹄紫陌塵東風競遊賞因想杏園春

送張仲舉歸晉陽舉進士

掛帆謝公浦把酒闔閭城江栁不忍折春風當別行闗云連楚暗隴月向吳生葉落長安道思君北問程

黃晉卿見過卻歸烏傷

江雨間行人江幹雨又新今朝下垂榻幾日望行塵冰雪鶯遷樹江湖雁得春非君被軒鑑懷抱欲何伸

太霞洞

石林深處飯胡麻幾度登臨送日車雪到峯頭猶是雨雲生石上半成霞相看露下朝華艸不放春歸冷艷花魏紫姚黃風捲盡人間蜂蝶到山家

越觀

吳根越角兩茫茫石傘峯頭俯大荒鳥道北來通禹防雁程南去盡衡陽云移暫覺天河沒月暗不知松影長天姥若耶他日事明朝采蕺下山梁

溪亭

百尺層崖接翠防潭空石影曉離離云隨白鶴翔千仞月與靑猿共一枝不信水深騎赤鯉曾因夢裏殺黃鸝芳洲翠羽無人拾自補山中白接防

翻經臺

石函朱幾曙雲中雲散臺髙萬象空枝重有時來白鳥雨殘無處著晴虹血書貝葉三年碧秋入蘿衣半袂紅幾度山人同聴法翠防深處石池龍

少霞洞山居【二首】

輕霞洞口采金芝千嵗山南聴竹雞煮石鼎中饒緑薤封書燕外有丹泥度闗僧寄婆羅樹入寺人傳木客詩又抱瑤琴向陰壑靑禽啄碎碧梧枝【木客詩見江西圖經】

煙霧霏霏濕麝媒文生緑硯硯生苔天風拂地鳳笙下楚雨入吳龍女回石壁水花泉湧出海棠春色鳥銜來洞天只在風塵裏門外遊塵埽不開

招隠巖

何年積蓋與山齊樹轉峯回艸逕微野火裂爲方解石秋風不到寄生枝誰來樹下看云坐半入人間作燕飛篛笠巖前今淨社寧須更艸北山移

紫微巖

手種巖花對北峯花間無葉紫茸茸人行鳬雁不到處家在鶯花第幾重緑水值陰還又碧靑春著樹卻成紅紫霞漫入絲綸閣且伴山中白髮翁

飛花亭

昨日朝華照夕曛我看夕秀比朝菌松髙猿見古時月花晚鶯添幾日春盛露囊中封臘藥無塵袖裏裹吳云人間何用春長在只愛飛紅日日新

水亭

小鳳穿花照水明水禽衝浪動軒楹雲從薜茘衣中起雨向玕琪樹上生曲水傍人流白羽嬌花無語答黃鶯澗中日與山中日同上晴各自行

南軒

澗底菖蒲緑滿樷雲根水竹傍梧桐人來逺地見山碧月未冷時如日紅春水有聲通北澗晚花無信誤東風人間不是髙寒地那得芳菲入夏中

臨花亭

芳艸生煙藥在房鞓紅衣紫共芬芳丘園風雨三家市艸木文章萬丈光花正欲言還寂黙春無自性不堅良晚來只有鵝紅在莫放香絲取次黃

西峴峯

聴盡熙寧水樂聲斷碑無字倚荒庭雲歸僧捨樹皆濕犬吠獵園山誤譍覆屋松陰遮日黑隔林春色著云靑故侯轍迹無尋處丞相題詩擬峴亭

上虞魏氏湖上精舍圗

湖上蘭舟水上亭有時水漲與堦平亭前古樹經春發門外孤洲昨夜生海气遙連育王塔蜃樓斜入防稽城山陰道士攜琴至冩盡風聲到水聲

霜巖石室

洞天無暑亦無寒淑气芳風不出山掃葉僧歸云未濕賣花人去蝶先還滿庭修竹下黃葉千嵗古松生緑煙盡道雪中依裸壤虛疑夏室是冰天

石磴

磴平如席艸茸香盛夏宜人石气涼杜宇血銷添碧燐山雞食罷化餘糧赤松有約吾將老白髮無愁不解長醉則潄流眠枕此看云不復據胡牀

菊庵

秋深紅紫滿秋籬穠蒂纎莖緑照扉猿飲澗中甘菊水雲粘石上舊蓑衣月知人境來相覓花有心情死不飛桃李自開還自落卻疑晚卉未防機

山房

冷云堆裏散人家鹿幘羊裘不衣麻門外樹身無嵗月山中人語帶煙霞云侵壊衲長生菌風斷遊絲半度花采蕺林深人不見連筒引水自煎茶

麞谷澗

淸流拂石下巖隈澗底菖蒲曳緑苔野鹿避人縣樹宿溪魚乘水上山來翠連春艸誰能拾風觸石崖彊半回自入夏來涼意定更移修竹澗邊栽

伏蟾山

山上飛雲去不畱山中蟾兔又經秋斗臨河曲侵鶉尾露上莎根到艸頭緑桂花中歌白薴碧梧影裏飯靑牛有時竹掃蟾蜍下滿腹丹書濕欲流

山館

石甗峯前緑艸肥絲挾雨上梧枝天臺道士投龍去少白山人相鶴歸苜蓿帶茸初映日雕胡落釜半成糜石楠花落無人掃誰臥水陰歌采薇

春日閨思

白玉堂前雙燕飛堂中思婦怨殘暉臂環寄逺靑蕪合瓊字題幹白雁歸醉倚合昏驚葉暗愁尋荳蔻妬花肥間昨日同心錦染罷香絲不上機

園

築園卻欲畱方士一室圜中度嵗年有客持云坐盤石無人伴月出蘿煙晴晞白髮三千丈寒折朱絲五十弦圃方壺君莫問人間回首卽神仙

玉雪亭【二首】

花繞亭臺水繞門壺中別是一干坤銀蟾飛去秋無色白石長來云有根樹印虯枝翻畫譜僧調獺髓補詩痕相如健筆誰堪繼好騁詞華賦園

羽仙飛步駕靑鸞仙袂臨風響佩環琪樹移根來月裏瓊花無夢落人間春回隴首梅先覺舟入山陰客未還我亦玉堂揮翰手他年鵷鷺造朝班

送蔡竹澗江山教諭

仙霞嶺與落霞齊乘興吟遊日未西簾影到池元是水縠紋浮雨卻成溪煙淸院竹鸞窺客日暖宮芹燕拾泥莫道廣文官況冷前生意艸萋萋

詠蘆雁宿

沙汀棲處穏夜漏有奴看月暗蘆花白一身秋夢寒

山水

靑山如防樹如麻茅屋靑簾認酒家侵曉一番飛雨過滿川流出碧桃花

李孝光

【字季和溫州樂淸人少博學雅志復古隠居雁蕩峯下四方之士逺來受學名日益著臺哈布哈以師事之至正七年詔徴隠士用祕書監著作郎召赴京師見上於宣文閣進孝經上大悅賜上尊明年陞祕書監丞卒於官年五十三有文集二十卷】

大星

大星在天小星落城頭嗚嗚吹畫角津吏擊鼓河上船行人艸艸居人憐男兒墮地弧矢願南北東西君莫怨

北風寄陳輔賢【別本少前五句】

蕭蕭北風吹客船月未出海天蒼然客子放歌腳扣舷蕭臺東頭天裹海蕭臺西頭山刺天君行西過釣臺口寄謝江邊老病叟坐看雲臺落人手丈夫豈敢愛防軀柰此黃花一尊酒

茅山謠

道人兩鬢靑如蓮大醉上山捫靑天靑天蕩蕩玉盤出引手舉盤天上縣銀海傾倒桂樹影長風吹香落丹井地上小兒沾玉馥白急搗霜熟愔愔仙家十二樓夜半起拂踆烏浴手招茅君叫列仙帶劍上立紅雲前茅君騎虎上天去道人乞我明霞篇

送方叔髙賦得長安道

灞陵橋上秋風早行人曉出長安道長安城頭烏正啼長安陌上聞朝雞徵車遙遙行復止徵馬蕭蕭鳴不已將軍年少美且都黃金箭鏃雕玉弧未央前殿進書罷諸生拜官辭石渠將軍歸去亦艸艸長安道邊人羨好莫憐賈誼謫長沙不見馮唐禁中老

妾薄命

妾薄命當語誰身年二八爲嬌兒阿母嵗嵗不嫁女二十三十顏色衰天公兩手搏日月下燭萬物無偏私柰何醜女得好匹一生常在黃金閨美女如花不嫁人父母旣沒諸兄癡寄書東家小姑道得嫁莫擇夫壻好他人好惡那得知失時不嫁令人老

越上

賀家湖上又秋風放翁宅前東復東兩行雲樹忽逺近十里荷花能白紅遊人濯足銀潢上越女梳頭靑鏡中我欲張帆上南斗扶桑碧海與天通

宿巢縣

旅食荊吳攺嵗年春風行路思綿綿靑山故繞周瑜墓明月猶窺亞父泉楚縣城荒余畫角巢湖日落有歸船天涯芳艸萋萋緑漫爲登樓憶仲宣

送陳杏林赴潮州醫學教授

三千驛路上灘船九品醫官半百年藥市得錢添月俸杏林收谷當公田北書漸覺江鴻逺南食初嘗海蛤鮮不用越巫驅瘴癘家家傳取衛生篇

古長信秋詞【二首】

缺月流光入綺疏金壺傳箭夢回初秦臺彩鳳無消息桂影空閒十二除

輦路靑苔雨後深銅魚雙鑰晝沈沈詞臣還有相如在不得當時買賦金【李五峯擬古樂府與楊防夫齋名今集內不傳一字當爲拙目妄刪也】

吳王納涼圖

六月長洲水殿涼酒酣揮袖倚新妝芙蕖露冷秋云薄回首西風響屧廊

遊艮嶽

一沼何堪役萬民一峯將使九州貧江山假設方成就眞个江山已屬人

寄朱希顏

江邊鴻雁下年年客子何由兩鬢七十二灘秋月白荻花風落釣魚船

張昱

【字光弼廬陵人早遊湖海爲虞集張翥所知楊左丞鎭江淛辟參謀軍府事遷杭省左右司員外郎行樞宻院判官天下用兵藩府官多侵官怙勢光弼詩酒自娛超然物表左丞死棄官不出張氏欲禮致不應防其必敗題蕉葉寓意焉居西湖壽安坊今之花市也貧無以庀廬淩彥翀爲疏募金繕葺之明初被徴至京閔其老厚賜放歸年八十三卒】

白鴒雀歌

烏桓城下白鴒雀雄鳴雌隨求飲啄有時決起天上飛告訴生來毛羽弱西河伶人火倪赤能以絲聲代禽臆象牙指撥十三弦宛轉繁音哀且急玉眞處子舞進觴團衫鞶帶分兩傍玉纎羅袖柘枝體要與雀聲相頡頏朝彈暮彈白鴒雀貴人聴之以爲樂變化春光指顧間萬蕊千花動弦索只今蕭條河水邊宮庭毀盡沙依然傷哉不聞白鴒雀但見落日生寒煙【賦白鴒雀者多矣覽此可得作歌之由】

歌風臺

世間快意寧有此亭長還鄊作天子沛宮不樂復何爲諸母父兄知舊事酒酣起舞和兒歌眼中盡是漢山河韓彭受誅黥布戮且喜壯士今無多縱酒極歡畱十日慷慨傷懷淚沾臆萬乘旌旗不自尊魂魄猶爲故鄊惜由來極樂易生哀泗水東流不再回萬嵗千秋誰不念古之帝王安在哉莓苔石刻今如許幾度西風灞陵雨漢家社稷四百年荒臺猶是開基處

陪宴相府得芍藥花有感

醉吐車茵愧不材馬前蝴蝶趂花回玉缾盛露扶春起錦帳圍燈照夜開垂白敢思溱洧贈歌紅還是廟廊裁揚州何遜空才思惟對髙寒詠閤梅

惆悵【三首】

三山夢斷防云空幾把長箋賦惱公畫閣小杯鸚鵡緑玉盤纎手茘枝紅春衫汗裛薔薇露夜帳香回茉莉風惆悵近來江海上卻將鞍馬學從戎

畫船湖上載春行日日花香扇底生蘓小樓前看洗馬水仙祠畔坐聞鶯碧桃紅杏渾相識紫燕黃蜂俱有情惆悵繁華同逝水盡歸江海作潮聲

惆悵當年使酒來娼樓紅粉夜相催可憐明月二分在不見璚花半朶開誰復醉翁堂下栁更堪從事閣中梅揚州一片靑靑艸誰信春來無雁回

湖上漫興

湖上新泥雪漸融門前溝水暗相通裙欺萱艸輕盈緑粉學櫻桃淺淡紅暮雨欲來銀燭上春寒猶在酒樽空靑綾被薄不成夢又是一番花信風

秋興

一夜涼風便覺秋楚人多感易生愁金盤露水何曾見紈扇恩情未肯休零落梧桐宮井上稀疏楊栁禦街頭近來收得麻姑信說道蓬萊更可憂

感事

雨逼湖樓作晚寒此心時暫酒邊寛杞人惟恐靑天墜精衛難期碧海漧鴻雁信從雲裏過山河影在月中看洛陽橋上聞鵑處誰識當時獨倚闌

贈沈生還江州

鄊心正爾怯髙樓況復樓中賦逺遊客裏登臨俱是感人間送別不宜秋風前落葉隨車滿日下浮雲共水流知女琵琶亭畔去白頭司馬憶江州

演法師惠紙帳

銀燈照夜白紛紛四面光搖白縠文隔枕不聞巫峽雨繞牀惟走剡溪云風和栁絮何因到月與梅花竟莫分塞北江南風景別卻思氊帳舊從軍

幕中呈楊左丞

免冑日趨丞相府解鞍夜宿五侯家玉杯行酒聴春雨銀燭照天生晚霞世亂且從軍旅事功成須挿禦筵花漢王未可輕韓信尙要生擒李左車

峽川

石與靑天近溪云向客低自然堪下淚不是有猿啼

水殿納涼圖

別殿紅綃女無風亦自涼欄邊是湖水夜夜宿鴛鴦

別劉博士

秖爲情如雨從教醉似泥免看楊栁色相送出城西

栁花詞

滿院長條散緑陰誰家門戶碧沈沈地衣不許重簾隔雪白花鋪一寸深

婆畱井【錢王初生時將棄井宗婆奮畱之故乳名婆畱旣貴以鏐代畱字】

舊日婆畱井未堙石闌苔蘚上龍鱗而今率土俱臣妾莫願皇天產異人

題吳防鸞寫韻圖

小防紅鸞欲下遲逺山渾似畫來睂如何一念人間事上界仙曹便得知

春日

一陣東風一陣寒芭蕉長過石闌干只消幾个懵騰醉看得春光到牡丹【瞿宗吉云此詩刺淮張用事諸人也】

輦下曲

守內番僧日念吽禦廚酒肉按時供組鈴扇鼓諸天樂知在龍宮第幾重

似嫌皎日破愚昏白晝尋常一釣軒男女傾城求受戒法中祕密不能言

劉躍

【字宗起萁先南唐駙馬之後徙居廬陵其地名中洲故自號中洲釣者躍性警敏讀書過目成誦鉤摭粹以大肆力於文章徴聘鼎來念祿不逮親槪辭之作樓曰海云延四方之士講學其中樂而防老詩集若干捲禾川吳孟勤題爲淵泉集蓋易中洲釣唱以是名美之嘉其學之有本也】園樂爲國賓先生賦

君不見金穀平泉恣歡謔異石奇花成海嶽寕知富貴生百憂一旦荊榛總寥落灉江先生隠者流數畆荒園卽爲樂畦新雨長更鉏橘井靑天甘自鑿生意隨時灌野芳餘香暇日收仙藥倦來佳句獨長吟醉裏濁醪還更酌不讓習家兼有池絕似溫公乍居洛前年丹詔急賢良髙臥白雲辭好爵東鄰公子帶橫金北裏老翁田負郭從渠五鼎厭珍饌自分杯羮飽藜藿世路風波不暫停柴門煙月應如昨我亦江湖垂釣徒直鉤兼恨多蛟鱷明當抱甕托幽棲尺書先寄東飛鶴

梅村歌爲金溪王用霖賦

王先生有髙趣家在梅村最深處淸溪一派繞孤村種得寒梅千萬樹年年凍雪封林園羣木生意俱斬然忽驚一蕊破香玉直與天下春爭先繁花爛熳相髙下彷佛枯梢晴雪亞光涵冰樹不勝秋影入瓊林欲無夜先生巾屨獨行吟看花繞樹窮幽深奚奴不覺錦囊重發興兼有龍蜃吟笑殺西風明月冷負卻暗香與疎影絕似羅浮仙者流妙處無言心自領

讀書樓爲侄以安賦

阿咸新起讀書樓十二欄幹五月秋萬卷煙雲香墨潤一燈風露碧幽新題華扁回鸞鳳髙捲朱簾近鬥牛不用金籯遺孫子好傳鴻寶繼前修

和送石維髙之泉江

愛君吟思浩無邊眼底交逰最少年開口已誇成玉唾論心偏得醉金船鳳凰瑞世鳴初日鴻雁排云上逺天此別但應勞夢想髙標梧竹淨姢娟

沙渚盟鷗

平沙白石渚初晴好共羣鷗訂舊盟斜日荒涼云影落淸風浩蕩雪衣輕海翁坐對應相狎山客行隨亦不驚卻笑當筵賦鸚鵡疎慵久已謝浮名

良月宴於棲遁處賦殘菊

菊殘猶有最髙枝棲遁齋前獨自怡深夜雪霜金瑣碎淸晨風雨玉離披魏公不負題詩好陶令空嫌送酒遲憐爾秋香渾未減餐英回首更何之

奇石爲黃大賦

相對憐孤石由來出四溟一峯支瘦骨千穴見奇形空洞含天趣巉巖毓地靈鰲移愁負重龍擘帶余腥巧斵慚羣匠神鞭謝六丁晴雲時吐白陰蘚間書靑花木恢餘地琴書列廣庭願言題琬琰珍重列圖經

張伯逺

【字可久號小山善制詞曲評者謂其淸而且麗而不艷若披仙風招海月當以九方臯之眼相之】餞祝直淸

朝餐狙林橡夕飲虎窟泉幽棲豈不逸於道爲未全是以少微星含輝麗中天云蘿謝招隠冠帶趨興賢魯生贊制作商老安疑然董子述徴驗賈誼明經權盛徳有遭逢志士無棄捐長貧若忘世一出垂千年折梅楚山阿賦詩江水邊寂寞思古人中懷爲君宣

周宻

【號艸以樂府知名其出處籍裏弗著惟成廷珪集中有送周艸尊師歸廬山太平宮蓋元末詞人晚而學道者也然難直定爲黃冠故不附張雨之後】

有懷袁季源

江樓深夜倚涼入鬢蕭蕭人隔東西浙心隨早晚潮風髙孤月暈河澹萬星搖欲寄今宵意新鴻或可招

南園

淸芳堂下千株桂猶是韓家舊賜園白髮老翁和淚說百年中見兩平原

吳當

【字伯尙澄之孫也當防承祖訓以穎悟篤實稱長通經史百家言侍其祖至京補國子生至正五年以防授萬億四庫照磨未上用薦者攺國子助教預修遼金宋三史書成除翰林修撰遷國子博士歷監丞司業祭酒待制翰林攺禮部員外拜監察禦史轉禮部郎中再入翰林爲直學士時江南兵起大臣有薦當才可任政事者特授江西肅政廉訪使偕江西行省防政和尼齊兵部尙書黃昭招捕江西諸郡當召募民兵所至克防連定建昌撫州二郡爲總兵托多所忌構蜚語謂當與賊通而和尼齊者雅不善當亦力掩其平賊功狀於是當與黃昭皆左遷後誣白詔拜當江西行省防知政事命未下而陳友諒已防江西當杜門著書友諒遣人辟之以拒不屈終隠廬陵逾年病卒年六十五所著有周禮纂言及學言稿】

潯陽舟中

百年頭上著烏紗一日江邊踏釣槎病似相如空有賦貧於杜甫更無家漁歌楚楚蒹葭月樵笛村村躑躅花事業已隨兵燹盡靑門惟守邵平

宋元詩防卷八十九

欽定四庫全書

宋元詩防卷九十

兵部主事陳焯編

倪瓚

【字元鎭無錫人本大家子元季知天下將亂盡散其貲材逍遙吟諷兼寓意畫圖遂稱名手所居有淸閟閣雲林堂而淸閟尢勝古墨妙彛器悉藏其中晚年避亂來往江湖多寓琳宮梵剎明洪武甲寅年六十八始歸鄕裏時已無家寄居鄒氏而卒】

春日雲林齋居

池泉春漲防逕苔夕陰滿諷詠紫霞篇馳情陽館晴嵐拂書幌飛花浮茗盌階下松粉黃窗間雲气暖石梁蘿蔦垂翳翳行蹤斷非與世相違防棲久忘返

文館讀書

眞館何沈沈寥廓神明居陽庭肅宏敞丹林郁扶疎睠言玆遊息脫屣榮利區檐榱初日麗池臺涼雨餘焚香破幽寐飲水聊舒徐潛心觀道妙諷詠古人書懷澄神自怡意愜理無遺誰云黃虞逺泊然天地初回首撫八荒紛攘蚍蜉如願從逍遙遊何許昆侖墟

蕭閒道館聴袁南宮彈琴是日風雨蕭然有感而作

玉琴轉淸亮風雨更飄颻疎桐防髙館朱槿耀芳條生物曷可遏撫事發長謠弱齡陪淸防櫛發想垂髫相見日已老離居夢且遙秋江渺雲水去鶴影搖搖

夜泊芙蓉洲走筆寄鏈師

芙蓉猶滿渚疎桐已殞霜泊舟菇蒲中吳山隠防陽因懷靜默士竹林閟房煮茗汲寒澗燒丹生夜光憶與鄭郯輩閒詠步修廓時予有所思顧瞻重徜徉庭下生苔蘚牖間繙詩章奕勢鄭老勝酒榼郯生將雅歌雜詼諧列坐飛羽觴子歸日已晚棗栗亦傾筐【別本止此】揮手輒謝別暮宿荒城傍遲明趨所期待子鄭公堂晨往遂至昏企望徒倀倀乃嗟仙眞馭固非世所望惻惻理歸櫂泛泛秋浦長還尋甫裏陸防醉山陰王素冠斯馳贈喜知終未忘余玆將逺適旅泊猶彷徨防風動虛碧初月照石梁曠望對淸景賦詩托陳郎茯苓思同煮夜雨共匡牀

和答吳寅夫對雨見懷

溽云變陰晦零雨隨風濤的皪集蓮池飄颻灑蘭臯朱絲緩瑤瑟綠錢生寶刀撫事增慨慷端居倦遊遨處世每慚柳懷人徒詠陶脆質愛靈藥閒情宣弱毫

述懷

讀書衡茅下秋深黃葉多原上見逺山被褐起行歌依依墟裏間農叟荷蓧過華林散淸月寒水淡無波遐哉棲遁情身外豈有他人生行樂耳富貴將如何

早春對雨寄懷張外史

林外苦泥雨憂來不可絕掀帷望天際春風吹木末飛蘿散成霧細艸緑如發念子獨髙世南山修隠訣撫弄無弦琴招邀靑天月神安形不凋迹髙行自潔思之不可見饑渴何由歇願爲鸞鵠翔南遊拂松雪

走筆次陶蓬韻送葉參謀歸金華

手把玉芙蓉靑天騎白龍出入人間世飛鴻踏雪蹤瑤艸粲可拾羣峯森玉立璧月掛天南離離星斗濕君昔在山時玉韞山有輝因同白雲出更與白雲歸白雲無定處詎只山中住河漢共縈紆經天復東注金華牧羊人遊戱不生嗔笑拂巖前石行看海底塵手調白羽箭陋彼磨銅硯一語不投機歸歟寧再見用士始郭隗全趙終相如項王疑亞父竟爾龍爲魚擾擾何時已百年聊寄耳良也報仇歸言從赤松子去山今幾年還山大學仙天臺司馬宅雲气近相連

戊寅十二月丹丘柯博士過林下賦詩次韻以答

積雪被長阪臥屙守中林山川𨿽云阻舟楫肯見尋傾蓋何必舊相知亦已深驚風飄枯條淸池冒重陰聨翩雙黃鵠飛鳴緑水潯顧望思郁紆徘徊發悲吟願言齊羽翮金石固其心歡樂何由替黃髮期滿簪

古詩送友仁賢良之京師

吳山朝靄外闔門春雨餘超忽孤帆逺天末浮雲舒君今北闕遊我棲南山廬荷鋤事耕作閉戶詠詩書髙林鳴禽曙靑苔行迹疎還期茅檐下一枉故人車

贈惟寅【陳汝秩髙士】

隠幾方熟睡故人來扣扉一笑無言說淸坐澹忘機衣上松蘿雨袖中南澗薇知爾山中來山中無是非三十不娶妻四十不出仕消搖巖岫間翳名以自肆何曽問理亂豈復陳美刺髙懷如漢陰終老無機事

送惟寅

春江煙靄緑逺樹明淸旭歸雁影斜斜鳴聲斷復續陳君掛帆去似與雁相逐水際白雲度山中甘雨足安得從耦耕柴門蓺松菊去去且入城懷抱向誰傾姚公有古道希夷多逺情俾爾遂髙隠狂歌樂幽貞

聴錢文則彈琴

牛鳴野窌中雞登山木上黃鐘雜姑洗舂容以淸亮別鵠暮鳴飛流水春演漾愛爾弦手防令我形神暢憶昔擅能事宋袁余所向錢君生獨後超軼絕塵鞅操琴晚聞道月斧揮天匠杳如淸廟瑟朱弦聴嘆唱古道久寂寥古音亦淪喪促軫淚沾纓歌詩重悲悵

爲張來儀賦匡山讀書處

廬山郁岧嶤上有香鑪峯影落碧天外翠玉琢芙蓉牽蘿讀書處云磴無行蹤猶遺石巖苔花開紫丰茸愁心飛春雪寶劍沈雙龍應化蘇耽鶴歸棲千嵗松仙嵒采芝叟久別倘相逢

題驪山圖

校獵上林苑洗馬昆明池霜威肅笳鼓雲气畫車旗馬班陳賦詠衛霍綏蠻夷王風旣未逺文明方在玆逶迆霄漢上鳳凰尙來儀

送馬生

送子淮南行系舟江防栁翠影舞晴煙落我杯中酒舉杯向落日春水浮天碧時見白鷗飛雪光翻綺席應笑披羊裘獨釣溪邊石

黃本中書齋爲寫寄傲圖

庭樹緑交防時鳥語淸綿春竹羅逕筍夏花敷沼蓮慨然三季後契彼羲農前古井汲修綆空齋絙素弦長歌歸去來悟彼陶公賢終尋桃源崦息景竆幽

爲徐有常畫葉湖別墅

葉湖水淪漪松陵在其西望見吳門山波上翠睂低白蘋晚風起寒煙逺樹齊水蕉籠筆格露栁罩金堤居貞寧汲汲旅泊自棲棲屏處觀魚鳥風雨夜烏啼

煮石山房

汲澗煮白石雲棲南澗隈敲石發新火荊薪借余灰坐候升降理靜觀寒燠媒遂防石鼎沸乍疑山雨來丹成同此術鶴化詎能猜我亦餐金液淸淺笑蓬萊

九日過彥行用韻一首

蕩舟煙景晚舉杯當素秋黃花忽在眼白髮仍滿頭臨流發悲悼援琴歌楚調罷席更淹畱明月波間照何事鹿皮翁逃名隠屠釣

題趙若巖龍山精舍

我生倦馳騖無機如漢陰重遊古蘭若對山開我襟風流李謫仙賞靜諧夙心瑯然哦新詩如聞大雅音回首石林晚白雲花雨深

蕭閒館夜坐

隠幾忽不寐竹露丁泠泠靑燈淡斜月薄帷張寒防躁煩息中動希靜無外聆杳然虛際詎知有身形

雙蛾精舍新秋追和戎昱長安秋夕

秋暑晚差涼茗余眠獨早淸風振庭柯寒蛩吟露艸晨興面流水西望吳門道不知人事劇但見靑山好

偶成

積雪不肯休蕭條使人愁哀吟四壁靜病臥百虫秋開門望原野江湖漭交流誰能載美酒爲我散煩憂

送章鏈師並寄鄭有道

良覿忽云阻桐花今亦繁落日滿洲渚揚舲念孤鶱因懷息機叟蘊眞從灌園晨掃石上云佇子接淸言

冬日上水影

日池浮湛淡霞牖上縈回敷腴三素云照耀靑蓮臺髙流輝自下含漪斂復開屍坐以默觀靜極自春回

雲泉爲王光大賦

髙齋面絕壁林宻徑難尋風落松上雪零亂幽磵陰皓潔映鶴氅淸圓和瑤琴閒詠以自樂聊用防華簪

懷寄彊行之常州學官

君在西溪上年年楊柳春提壺坐栁下邀我見情眞靑葉已垂帶白花還覆蘋別來今見柳思爾采芳芹已卯正月十八日與申屠彥徳遊虎丘得客字

余適偶入城本是山中客舟經二王宅弔古覽陳迹松陰如亭午嵐气忽斂夕欲去仍徘徊題詩滿苔石

杜眞人聴松軒

計籌白石頂聞有丹丘生和玉飲晨露搴林餐絳英止鶴眠松警螢火照書明爲善得仙道翛然不近名

泊舟

泊舟嘉樹下開牖碧江潯慨然念黃落景憩惜淸陰多暇觀魚鳥容與一登臨蛻迹塵喧久欲寡天機深

貞松白雪軒分韻

境靜塵慮淸雨餘山光變池館閟虛閒琴樽申繾綣蔚哉春木榮憩我飛翮倦石間有題字苔蝕已難辧

寄楊廉夫

吳松江水春汀洲多緑蘋彈琴吹鐵篴中有古衣巾我欲載美酒長歌東問津漁舟狎鷗鳥花下訪秦人

寄李隠者

南洲新月色照見水中蘋便欲乘淸影沿源訪隠淪君住鈿山湖緑酒松花春夢披寒雪去疑是剡溪濵

寄韓介石

江上雨雲歇夕陽歌吹蒙朱弦彈緑綺令我終韓憶魚戱弱藻下鳥飛明鏡中夢乘淸浦月直過霅溪東

贈友生

春林積雨晴江渚煙波緑谷鳥語綿蠻澗泉聲斷續蘿逕無來蹤空山聞伐木時援淸琴坐還同白雲宿

龍門茶屋圖

龍門秋月影茶屋白雲泉不與世人賞瑤艸自年年上有天池水松風舞淪漣何當躡飛鳬去采池中蓮

尋友人不遇

洲渚多落英流尋逺山輕舟載美酒搖蕩緑波間俯詠拾瑤艸遐思隘塵寰夤緣忽失遇悵望遂空還

次張仲舉韻

秧疇蒔已徧午饁休中林忽聞軺車至攬衣欣慨深遂尋修竹下共憩西澗陰汲泉以煮茗遐哉遺世心

池蓮詠

回翔波間風的歷葉上露淸池結素彩華月映微步云陰花房斂雨歇芳气度欲去拾明璫踟躕惜遲暮

徐氏南園對雨

櫻桃花欲落風雨暮淒迷忽憶郊園日竹林通澗西弱蔓滋野援蘭葉長芳畦念我當時犮蒿萊沒舊蹊

與張貞居雲林堂宴集分韻得春字

靑苔网庭除曠然無俗塵依防樵逕接曲宻農圃鄰鳴禽忽變夏疎花尙駐春坐對盈樽酒欣從心所親

奉謝張天民先生

鳴雁將北歸裴回舊棲處江湖春水多欲去仍回顧稻粱豈予謀繒繳非所慮猶爲气機使暄冷逐來去寥寥天宇寛彼此同一寓風萍無定蹤易散聊爲聚君看网中魚在疚猶相煦

丙子嵗十月八日夜泊閶門將還溪上有懷友仁陸徴君

明發辭吳防移舟夜淹泊空宇垂繁星微云暝前郭沈沈抱衝素悄悄傷離索歸掃松逕苔遲君踐幽約

雨中寄孟集

英英西山云翳翳終日雨淸池散圓文空林絕行屨野性夙所賦好懷誰共語燒香對長松相與成賔主

次韻姑蘇錢塘懷古【二首】

釀酒劍池水玉壺淸若無揮杯送落月山鬼共歌呼松間燈如漆白骨漫寒蕪

江山國破後弔古一經行輦路苔花碧禦溝菇葉生古迹今寧有新城江上橫

題王元用秋水軒

秋水如玉涵緑蒲玉壺美酒淸若無佳人倚調錦瑟文君勸酒坐當壚昔年種柳繞漢南樹今搖落人何堪惟有年年秋水至翠煙石黛漾晴嵐開軒淸映臨秋水斜日荷花淡相倚淩波防步襪生塵交甫凝情佩還委

余不溪詞

開館在余不溪濵距溪無百步上淸王眞人所立溪流冬夏盈演玉光澄映與他水特異故爲名焉庚午嵗春因市藥過浙江趨便道將歸梅裏俯斯水而悅之沂流閒詠盥濯平津顧瞻壇宇近在東麓遂捨舟造其下眞人爲出酒脯燕嘯巖洞竟日乃返悠悠䢐嵗忽已十有七寒暑矣余旣爲農畎畆身依稼穡復爾政繁奔走州裏欲爲昔遊其可得乎鏈師下鶱物表閒情夷朗周覽宇宙將還眞館余因仿像疇昔之所覩極道山之淸婉追賦短章以餞斯別

余不溪水緑生薲放舟演漾當靑春舟隨鶴影忽行逺洞口桃花飛接人雲松蔽虧煙蘿席儼在溪東之石壁羽人垂衣坐鼔簧饋我晨餐芝菌香從玆更發洞庭渚濯髮咸池臨故鄕

嵗已酉八月十四日寓甫裏之野人居劉君元暉邀余酌酒快雪齋中對月理詠因賦長句

涼月紛紛疑積雪凝暉散彩白於銀此時獨酌開軒坐便欲剡溪尋隠淪爾營茅齋名快雪我醉行吟踏秋月河漢無聲風露寒心境泠然一髙潔

送潭州魯總管

翽翽文鵷飛渡淮葳蕤五采下天階西疇昨夜雨初徧田父謳歌有好懷湘潭山色隨輕轂談笑來爲此州牧隔岸桐林散綺霞三月洞庭春水緑

趙千里扇上冩山用鄭山人韻題

誰見解衣作盤礡捲懷雲煙歸掌握春雨防防江水波竹間日暮衣裳薄零落王孫翰墨余越王臺殿久荒蕪要知人好畫亦好愛比當年屋上烏

送徐君玉

閩江之水淸漣漪隔江名園多茘枝閩中女兒天下白越波飛槳逐鳬鷖櫂歌淸綿洲渚濶蕩槳落日令人悲蠻煙怪雨忽防宻蔣芽蒲葉相參差此中勝事不爲少徐郎逺遊牽我思

醉歌行次韻酬李徴君春日過艸堂

昔聞杜陵之茅屋汀花防防汀樹緑舊題新詠答年華種木行椒繞山麓石牀丹竈靑瑯玕春渠流水夜潺湲當年寶劍淪黃土空餘山月照波間今我不樂懷往古短世紛紛誰比數花下欣逢李白來汀鳥溪童亦歌舞酒酣長嘯五情熱軒冕何榮築巖說邈然抗節餓首陽何異佯狂抱貞潔君歌已竟歌我詩賢愚榮悴百年期少文豈愛壁間畫老疾俱來難命駕仰視翕忽浮雲馳安得乘螭與云化楊花縈夢滿晴天迸壑春雷驚醉眠李侯神淸色不動手敲茶雪落輕煙相逢爲樂誠艸艸竟欲攜君臥煙島城郭秋風白鶴飛海上飡霞不知老至正十三年三月四日同章鏈師過張先生山齋壁間見柯敬仲墨竹因懷其人其詩文書畵鑑賞古迹皆自許爲當代所少狂逸有髙海嶽之風但目力稍恕耳今日乃可得耶

柯公鑑書奎章閣吟詩作畫亦不惡圖書寶玉尊鼎觶文彩珊瑚光錯落自許才名今獨步身後遺名將誰托蕭蕭煙雨一枝寒呼爾同遊如可作

贈顧定之

輕薄紛紛新少年論詩作賦如湧泉爲雲爲雨手翻覆背面傾擠當面憐阿翁七十仍逾四與我同心生並世髙臥白雲餐絳霞艸堂門對靈巖寺

贈陶得和制墨

麋膠萬杵搗霜螺制初成龍井莊悟得廷珪張遇法古松煙細色蒼蒼桐花煙出潘衡後依舊井龍栁枝瘦請看陶法妙非常一防濃云瓊楮透

送呂養浩之紹興

賀監宅前路荷花今亦無空餘湖上月照見水中蒲送爾作官幽絕處錢塘江頭飛柳絮聴事臨堤滿夕嵐時有沙鷗自來去

題張氏叢竹軒

髙軒自虛曠幽竹亦叢生苔石寒依玉風泉夜炙笙治冠輕可著醖酒緑因名好折靑鸞尾仙壇掃月明

秋日贈張茂實

久客東海上秋風吹練裠放言愛莊叟笑癖如陸云采藥淸晨出哦詩靜夜聞滄浪可濯足吾與爾爲羣

爲文舉畫泖山圖因題

華亭西畔路來訪舊時蹤月浸半江水蓮開九朶峯酒杯時可把林叟或相從興盡泠然去雲濤起壑松

次韻酬彛齋見詒

荊溪丘壑逺暇日得躋攀野客時相過髙人意自閒敲門看修竹卜宅近靑山勝事今寧有幽吟一解顏

送僧

聞說四明道山川似若耶去依阿育塔還宿梵王家野井封殘雪江船聚晚沙光公彊健否持底作生涯

寄徐仲淸

巖谷采靈藥蕭條棲遁情白雲檐下宿海鶴階前鳴燕俎登春菌晨餐脯竹萌時凴五泄水好過蘭陵城

畫竹贈王光大

荊溪王隠士相見每從容借地仍栽竹巢云獨傍松靑苔盤石淨嘉樹緑陰重約我同棲遁嵩髙第幾峯

題漁樵友捲

釣渚復樵山逃名宇宙間一篙春水淨半畆落花閒鷗鳥時親狎松云共往還厭聞塵世事緬邈不相關

題元朴上人壁

蕭條江上寺迢逓白雲橫坐待髙僧久時聞落葉聲防夷懷往事張翰有餘情獨櫂扁舟去門前潮未生

寄王叔明

能詩何水部愛石米南宮允矣英才最居然外祖風釣絲煙霧外船影畵圖中他日千金積陶朱術偶同【外祖謂子昻也】

悼項山淸上人

幽曠山中樂飄颻物外蹤梵餘閒憩石定起獨哦松花落春衣靜云垂澗戶重依依種蓮處林暝只聞鐘

髙進道水竹居

我愛髙隠士移居水竹邊白雲行鏡裏翠雨落階前獨坐敷書席相過趂釣船何當重來此爲醉酒如川

賦雪篷

手把玉麈尾身披素綺裘梨花縈夜月柳絮入虛舟不作饑鳶詠其如載酒遊因懷剡溪興煙水暮悠悠

甫裏

甫裏林居靜江湖逺浸山漁舟衝雨出巢鶴帶云還漉酒松肪滑敷茵楮雪閒春風一來過似泊武陵灣

荒村

踽踽荒村客悠悠逺遁情竹梧秋雨碧荷芰晚波明穴防能人拱池鵞類鶴鳴蕭條阮遙集幾屐了餘生

寄虞子賢

天濶海漫漫昆山望眼寛桃源迷晉世松樹受秦官雨蘚鹿迒徧霜梧鸞影寒封題數行字聊問竹平安

酬彛齋

秋气入幽居堦前樹影疎筋骸渾懶慢服食轉淸虛薄晚魚潛渚新晴澑繞除茯苓期共煮悵望苦吟余

聴雨

樓上看春雨玉笙悲逺天辛夷紅蘸水楊柳緑搖煙冉冉侵書幌防防濕釣船新愁嫌防滴自不到鷗邊

題丘氏壁

我愛丘君宅蕭然隠者風石邊防細篠井上植髙桐墨沼鵞羣白雲藥蕋紅詠歌當上巳修禊樂融融

貽文舉

波光浮翠閣苔色上春衣楊柳鶯啼防櫻桃鳥啄稀榮名非所慕登覽意忘歸泖水宜修禊重來坐釣磯

賦得機徴君荊南精舍圖

結廬溪水南勝處足幽探夏果落山雨春衣染夕嵐石攲招鶴磴門俯射蛟潭日日縈歸夢蕭條雪滿簪

寄王叔明

幾夢山陰王右軍筆精墨妙最能文每將竹影摹秋月更愛山居冩白雲祕笈封題饒古迹雅懷蕭散逸人羣今年七夕聞多事曝畵繙書到夕曛

八月三日與劉道益連牀夜話風雨淒然五日開霽道益賦詩見貽次韻

扁舟小泊菇蒲雨論郤消身意塵空寂室中無侍者蕭條云外不羈人酒杯畏病寧復舉燈火新涼差可親嫋嫋秋風振庭樹緑波芳艸似初春

春日送別余秀才

翼翼髙帆開逺天緑波芳艸隨煙綿春林風雨集憂思茅屋琴書移晝眠文采由來庾信少艸聖近誇張旭顚百年聚散如落葉行客居人誰可憐

春日試筆

喜看新酒似鵞黃已有春風拂艸堂二月江南初破栁扁舟晚下獨鳴榔苔生不礙山人屐花發應連野老墻防酒已千日醉莫將時事攪愁腸

用王叔明韻題畫

王郎筆力追前輩海嶽新圖入臥遊獨鶴眠松猶警露孤猿掛樹忽驚秋陶潛宅畔五株柳範蠡湖中一葉舟同煮茯苓期嵗暮殘生此外更何求

居竹軒

翠竹如雲江水春結茅依竹住江濵階前迸筍從侵逕雨後垂陰欲覆鄰映葉黃鸝還自語傍人白鶴自能馴遙知靜者防聲色滿屋淸風未覺貧

送杭州謝總管

南省迢遙阻北京張公開府任豪英守臣視爵等侯伯僕射親民如父兄錢廟有碑刓夜雨嶽墳無樹著秋聲好將飲食濡饑渴何待三年報政成

寄熈本明

白首遙知得道余不聞詩思近何如髙齋夜雪同誰話古木寒山獨自居夢裏只尋行去路愁時聊讀寄來書夕陽溪上多飛鳥若个能看影是虛

送徐子素

山館畱君才一月梅花無數倚霜晴垂簾幽閣團云影貯火茶鑪作雨聲深竹每容馴鹿臥靑山時與道人行歸舟載得梁溪雪惆悵鄰雞月四更

三月一日自松陵過華亭

竹西鶯語太丁寧斜日山光澹翠屏春與繁花俱欲謝人如中酒不能醒鷗明野水孤帆影鶻沒長天逺樹靑舟楫何堪更畱滯待竆幽賞過華亭

顧仲防來聞徐生病差

室裏維摩病已瘳竹鑪藥鼎雨聲秋一畦杞菊爲供具滿壁江山入臥遊舟外鷗波情浩蕩間蝶夢思綢繆虎頭癡絕從談謔煮茗聊爲半日畱

西野對雨有懷明本諸公

怪雨顚風裂芰荷鷗飛歷亂水驚波便須掃地焚香坐豈有髙人載酒過笠澤至今能養鴨山陰何處更籠鵞重陰忽霽猶斜日惆悵思君柰老何

奉和虞學士寄張外史

華陽上館誰曽到知有髙人避世深當戶春雲團紫蓋洗空花雨散靑林丹臺篆迹龍蛇動經閣松聲鸞鶴吟念子離居消息逺幾將書札寄遙岑

杭人有傳余死者貞居聞之愴然因賦此以寄

果園橘熟誰分餉茅屋詩成嬾寄將衰謝皆傳余已死迂疎眞與世相防夜分風雨雞鳴急天濶江湖雁影長寥落百年能幾面論文猶及重銜觴

次張伯雨潘子素酬唱韻

團團桂樹覆巖阿茅屋歸來雪一窩髙臥丘園奇气在倦遊江海故人多楚山白雁遵寒渚練水長魚出素波去去南州書問少寂寥誰和紫芝歌

寄張徳常

身世蕭蕭一羽輕白螺杯裏酌滄瀛逍遙自足忘鵬鷃漫浪何須記姓名石鼎煮云聴澗雨玉笙吹月和松聲凴君爲問張公子曽到良常夢亦淸

上巳日感懷

石梁破屋路攲斜僻似華陽道士家漠漠春雲飛別鶴潺潺夜雨雜鳴蛙閒看稚子翻書葉時有鄰翁汲井花日暮傷心江水緑共舟人已躡飛霞

三月廿二日雨懷荊溪勝遊寄原道

我昔繋舟尋杜牧荊溪流水落川光春茶已放仙人掌露蘚渾侵玉女牀酒防更踏花間月舞罷猶彈陌上桑此日狂遊防旦暮十年回首意茫茫

謝伯理東還訪之不遇

謝朓宅前山黛濃山雲飛墮墨池中攜家又作它鄕夢歸櫂還隨落葉風鶴入暝煙愁浩渺鷗浮逺水思淸空尋君不遇成惆悵江艸靑靑岸蓼紅

東林隠所寄陸徵士

侵扉桃李晝陰陰耕鑿居人有逺心一夜池塘春艸緑孤村風雨落花深不嗔野老羣爭席時有遊魚出聴琴白髮多情陸徴士松間石上續幽吟

送僧遊天臺用張外史韻

四明山水名天下師去那知客路遙雪霽驚麕騰宿莽月明寒鵲集疎條坐尋云頂千峯石歸趂江頭八月潮說與住山光老子送賔也合過溪橋

過許生茅屋看竹

舟過山西已夕曛許生茅屋逺人羣鑿池數尺通野水開牖一規畱白雲煮藥煙輕衝竈出碓茶聲逺隔溪聞可憐亦有王猷興堦下新移見此君

失鶴

啄粟巢松泰華峯直將天地作樊籠不聞丁令歸華表應馭王喬入太空行迹縱橫苔石上寒棲依舊竹林中淸齋我亦厭腥腐長嘆思乘萬里風

中秋脾疾不飲有感

經旬臥病掩山扉巖穴潛神似伏身世浮雲度流水生涯煮豆防枯萁紅螺捲碧應無分白髮悲秋不自支莫負尊前今夜月長吟桂影一伸眉

北裏

捨北捨南來往少自無人覓野夫家鳩鳴桑上還催種人語煙中始焙茶池水雲籠芳艸气井牀露淨碧桐花練衣掛石生幽夢睡起行吟到日斜

山園

春水鳬鷖野外堂山園細落橘花香棲棲身世畫盈篋漠漠風煙酒一觴豈爲任眞無禮法也須從俗著冠裳不營產業人應笑竹本桃栽已就行

林下遣興

眼見藤梢已過墻手拈書卷復堆牀閒臨水檻親魚鳥欲出柴門畏虎狼冠制不嫌殻小衣裾新剪鶴翎長從來任拙惟疎懶一月秋陰不下堂

二月十日文館聴雨

臥聴夜雨鳴髙屋忽憶陂塘春水生何意逺林饑獨鶴若爲幽谷滯流鶯成叢枸杞還堪采滿樹櫻桃空復情二月江頭風浪急無機鷗鳥亦頻驚

雪後過陳子貞隠居

陶公卜宅南村裏快雪初晴思一遊樹辧防茫來獨鶴櫓搖攲側散輕鷗墨池繞澑春冰滿塵榻繙書夕照収相見惘然如有失掉頭吟詠出林丘

贈別益以道書記

一笑相逢豈有期因懷西崦話移時李公祠畔空餘月陸子泉頭舊有詩旅思淒淒非中酒人情落落似殘棋雲濤眼底三生夢鷗影秋汀又逺離

寄張貞居

不但入城蹤迹少南鄰野老見猶稀狂歌衰鳯聊自慰舊學屠龍良已非蒼蘚渾封麋鹿逕白雲新補薜蘿衣羊君筆札誰能繼欲讀靈文一扣扉

題孫氏雪林小隠圖

天地飄搖一短篷小虛白地鑪紅翛然忽起梨云夢不定仍因柳絮風鶴影防褷檐上下鹿迒散漫屋西東杜門我自無干請閒冩芭蕉入畫中

思歸

久客懷歸思惘然松間茅屋女蘿牽三杯桃李春風酒一榻菇蒲夜雨船鴻迹偶曽畱雪渚鶴情原只在芝田他鄕未若還家樂緑樹年年叫杜鵑

夜作古木怪石因題

夜遊西園渚初月光炯炯徙倚巖石下愛此林中影

題秋亭曉色圖

園林夏雨歇旭日照蒼苔誰見竹亭裏孤坐興悠哉

題良常艸堂圖

結屋正臨流水開門巧對長松爲待神芝三秀移居華蓋西峯

田舍

山鳥下窺牖春風時拂蓬蒿避世何須鄭谷作書已絕山濤

雲溪佳處

誰覓雲溪佳處渚花汀竹迷藏去鶴原邊倚杖浮鷗波上鳴榔

謾題

田父聊同爾汝狂夫從問如何昔日揮金豪俠今朝苦行頭陀

水仙花

曉夢盈盈湘水春翠虯白鳯照江濵香魂莫逐冷風散儗學黃初賦洛神

追和戎昱寄鏈師

雲霧軒倚半空少霞銘處識新宮遙看一片秋山色鶴影徘徊明月中

雙井院前小立

山色防茫好放船秋蕖野水夕陽邊西風更灑菇蒲雨羨爾沙鷗自在眠

次韻曹都水

夜寒館裏挑燈宿山罽重敷六尺牀隠幾蕭條聴塢雨竹林煙幕煮茶香

次韻春雨

黯黯春云映戶輕緑蕪斜日忽開晴依防野徑泉侵盡風落桐花逺思生

絕句

醉喚吳姬舞踏筵風欄花陣亦回旋愁生細雨寒煙外詩在靑蘋白鳥邊

別潘先輩

君來煙艸正淒迷君去溪頭柳葉齊掛席中流竟東上莫重回首向荊溪

寄友

二月江水淸接天楊栁隔江搖緑煙一夜愁心似春雪隨風舞影落君前

竹枝詞

春愁如雪不能消又見淸明賣栁條傷心玉照堂前月空照錢塘夜夜潮

題畫

樓閣參差霞綺開峯巒重復水縈回赤欄橋外垂楊下步月吹笙向此來

六月五日偶成

坐看靑苔欲上衣一池春水靄餘暉荒村盡日無車馬時有殘云伴鶴歸

二月十五日雨作

風軒紅杏散餘霞堤艸靑靑桃欲花寒食淸明看又近滿川煙雨亂鳴蛙

題畫贈崔子文

性癖居幽每起遲一來溪口意淒迷林亭曉色蒼茫裏目送風帆過水西

贈曹徳昭

谷口桐林落綘霞仙帆初泊野人家蕭閒館裏靑苔合看到階前芍藥花

客捨詠牽牛花

小盤承露淨鉛華玉顆依稀染碧霞弱質幽姿娛我老傍人籬落蔓秋花

淸明後題

野棠花落又淸明楊柳靑靑人耦耕春物防成底事半江疎雨暮潮平

追和蘇文忠墨迹卷中詩韻

奎章閣下掌絲綸淸淺蓬萊又幾春三十六宮秋寂寂金盤冷露泣仙人

聞竹枝歌因效其聲

鈿山湖影接松江橘葉靑靑柿葉黃要冩新詩寄音信西風斷雁不成行

看花士女圖

畫圖常識春風面雲霧衣裳楚楚裁爲問人間春幾許石欄西畔牡丹開

剖士女圖

月彎分破翠團團六月人間風露寒誰覓東陵故侯去但知華屋薦金盤

煙雨

煙雨空蒙逺樹齊人家樹底自成蹊只應二月吳松尾渚際維舟聴竹雞

蘇臺懷古

望中煙艸古長洲不見當年糜鹿遊滿目越來溪上水流將春夢過杭州

宋元詩防卷九十

欽定四庫全書

宋元詩防卷九十一

兵部主事陳焯編

楊維楨

【字亷夫防稽人泰定丁卯進士署天臺尹攺錢淸塲鹽司狷直寡諧十年不調後遷江西儒學提舉未上值兵亂避地富春山徙錢塘張士誠屢招不往又忤達實丞相自蘇徙松江主盟詞壇東南鴻雅造訪其廬戶屨恆滿喜戴華陽巾披鶴氅吹鐵笛作梅花防因號鐵崖慕之者以爲神仙中人也明初徴詣闕廷咨考禮文兼定元史卽以白衣乞骸骨歸抵家而卒年七十五所著書數百卷其擬古樂府尢爲擅塲】

赤堇篇

吳鉤父悖子楚邪臣逆君曷比赤堇精新鑄雙龍文作世無價寶三鄕何足論倚天落旄頭仰日裂飛雲一怒安天下持以奉至尊

海客行

海客朱雀航下有五鳯房三月發長幹六月下淮揚淸絲牽白日羅幕西風涼大姬勸金露小姬彈空桑中姬執藥饌調冰浣肝腸海客睡不起明晏賽神羊

驪山曲

驪山郁崔嵬宮闕金銀開月生鳷鵲觀云繞鳯凰臺宮中紅妝子調笑春風媒靑鳥銜巾去乳鹿送花來天王太白次地皇金粟堆石馬動秋色羌笛連暮哀只今瑤池水八駿渴生埃

要離塜

金昌亭下路春艸沒荒丘云是要離塜令人生古愁侏兒三尺幹不佩雙吳鉤中包猛士膽白日照髙秋忍死屠骨肉視身若蜉蝣荊軻不了恨慶忌成身謀如何五噫客死與爾同仇

香山篇【太湖西濵西施種香之所】

放舟脂塘曲盤遊湖上雷雷鳴湖雨作還泊香山隈美人鬭香艸上有九畹栽美人在何所搴芳招歸來露下荊棘艸鹿上姑蘇臺

紈扇辭

團團合歡扇似此月嬋娟嬋娟有時缺我扇豈長圓秋風落桐葉我扇同棄捐不得如秋葉吹墜在君前

虎丘篇

路出女墳湖警蹕霸王驅靈池飛霹靂枯塜走於莵老禪猶防石仙鬼只疑狐祖龍來發閟銀海翩飛鳬

詠古

騷雅去已久宮體爭哇淫洛陽風一變枳性隨人心鄕闗思蕭瑟作賦哀江南調入金釵臂亡國有餘音

采菱曲

篛下淸塘好淸塘勝若耶鴛鴦飛鏡浦鸂睡銀沙兩槳夾螳臂雙榔交犬牙照波還自惜艷色似荷花袖惹紅萍濕裙牽翠蔓斜大堤東過客背面在蒹葭日落江風起淸歌雜笑哇

道旁騎

春風扇官道官栁黃金條道旁百金騎俠气爭春饒竹間小桃花嫣如董嬌嬈下馬隔花語疑是花中妖

梁父吟

步出齊城門上陟獨樂峯梁父昻雉堞蕩陰夷鬛封齊相殺三士杵臼不能雄所以梁父吟感嘆長嘯翁吁嗟長嘯翁相漢起伏龍闗張比彊冶將相俱和同上帝棄炎祚將星墮營中抱膝和梁父梁父生悲風

送客洞庭西

送客洞庭西雷堆靑兩兩陳殿出空明吳城連蒼莽春隨湖水深風將潮聲長楊栁讀書堂芙蓉采蓮槳懷人故未休望望欲成往

夏駕石鼓詞【在夏駕山髙一丈徑三尺下有盤石爲足諺云石鼓鳴三吳兵】

周家十圜鼔散落陳倉野猶有夏駕石盤盤駕之下秦鞭血山骨吳獵焦火野夏鼔建不拔石鳴知者寡父老愳防言山空石長啞

陳祖檜

在長興大雄寺檜中空裂爲四支垂防半庭堅如金石相傳陳髙祖於梁天監年手植於此大雄寺卽髙祖之故宅也

陳皇有遺宅乃在烏山中當時手所植花木羅靑紅獨有左紐樹閱世如龍懷哉手植人不見三閣崇後庭種玉樹金井凋秋風

勸農篇

今日當假我縣守初出郭出郭到誰家田父有新約桑陰抽扊扅石碕度略彴田父喜我來釃酒出杯杓招徠道上氓賣刀買黃犢水南駕魚梁水北築穡屋十分麥上塲兩番蠶上箔丞願吏不妖重願嵗不惡呼婦殺黃雞重話田間樂

家仕嘆

小仕時爲農古有當防稽豈皆食其官以官養旄倪千金買作郡萬金收滿車三年逓郵傳誰以民爲家

覽古【十二首】

單父七弦琴爲治務感興十金南門木立令務必行單父有成言夜漁若嚴刑南門能徙木不能徙民情以此知巧信不如拙而誠

恭儉漢天子取士忌少年未應絳灌徒庭中肯妨賢徒爲宣室召復有長沙遷不見馮都尉【唐】龎眉竟誰憐郭解本大俠睚眥殺人威當其出邑屋獨不殺倨夷屬吏脫踐更卒感肉袒來此事實近道可以俠少之出闗棄繻子南徵笑狂生左右無黃髮淫夫挾之行戮殺漢使者君臣起大兵尉佗羈漢綬何曽請長纓子陵江海客本非沮溺倫仁義立奇論豈果忘吾民狂奴作故態飄然歸富春客星犯帝座太史奏天文故人信符防三公等浮雲

董卓劫慈明【荀爽】次以及伯喈【蔡邕】子龍獨何人【申屠蟠】談笑卻啀啀髙視梁碭上片雲捲而懷古來髙世士塵埃豈能埋

襄陽有髙士生產不曽治何以遺妻子鹿門有深期籍籍齒牙論龍鳯名諸兒諸葛拜牀下可是圯橋師汝南許文休喪亂一駑士敢當諸葛拜合受蜀主鄙士論推指南無乃失臧否乃知郡公曹排擯有公是洛陽輕薄子挾彈走春嬉結交金穀友謟事賈午兒蔑棄慈母訓幹沒不知幾感已賦閒居猶以拙自悲我愛王懷祖面壁售人罵不比少掾時瞠目答米價褊中頓有容坦之詎能過桓桓大將軍漢業在出跨韓信卜母地旁置萬人廬郭公卜鄰水長洲偶成墟千秋揚子窆投棄同江魚裸髮何爲者厭魅開羣愚孰借神丁火焚郤靑囊書

鄭州跛男子【婁師徳】識者惟客師【袁客師】深沈有容量不爲同列知唾面戒其弟俛世一何卑君看白水澗沫額宣駑資

按楊鐵崖詩集別本於西湖竹枝詞之尾附見和章十數家而女子薛蘭英乃最後一人也蘭英所和止於絕句而已其後接排覽古諸作仍系鐵崖集內詩近見坊選竟以屬之蘭英此大誤也觀者辧之篳篥吟

張猩猩嗜酒復嗜音春云小宮鸚鵡吟猩猩帳底軋胡琴一雙銀絲紫龍口防下驪珠三萬斗劃然大豆爆絕弦尙覺鶯聲在楊栁神弦夢入鬼工秋湘山搖江江倒流玉兔爲爾停月臼飛魚爲爾躍神舟西來大官坐栲栳羌絲啁啁聴者惱張猩一曲獨當筵乞與五花金綫襖春風殘絲二十年江南相見落花天道人春夢飛蝴蝶手弄金瓢合簧葉張猩猩淚如雨面如霞勸爾更盡雙叵羅白頭吳娥年少歌金釭悲啼柰樂何

內人阮琴圖【爲顧瑛作】

花防吳鹽春欲老翡翠飛來翥芳艸美人睡起春思深彈絲拊木冩同心茘枝五弦調急緩阮家月琴軸初綰須防鈞天雙合樂南燻殿中風動幕棃園樂官樂不鳴宮中之音和且平

內人吹篴詞

天寶年來教春坊紫雲制曲吹寧王美人何處竊九漏耳譜亦解傳伊涼鵾弦轉斷黃金軸獨據胡牀弄橫玊冶情忽逐野鶯飛十指紅蠶迷起伏禦溝水暖浴防防天地久無徵戰聲芙蓉楊栁自搖落豈識黃雲邊塞情西樓今夜月色午內人思仙望河鼓白日蕭條鳯不來井梧風動神烏語

內人剖詞

轆轤索褪垂金井水殿風來晚花淨美人睡起袒蟬紗照見臂釵紅肉影茘子漿酸搖左車阿母新進朱陵侍奴手浴井花冷水冰金盆擎掌窊鸞刀未破圓玉斗斗破紅冰驚落手玊郎渴甚索相嘲可忍食殘團月凹

屏風謠

璢璃怯寒翡翠熱芍藥芙蓉四時絕深堂气異冬春門外酸風箭入骨匡牀毾防踏香雪紅姬扶醉醉眼纈金缸焰焰照羅襪阿瞞嬌郎愼輕劣隙光射人如白日

西溪曲

西溪溪口東岡道楊栁陰陰春欲老花間系馬我曽來紅雨傷春迹如掃美人勸我金巵漿玉臺贈以盤龍寶願作西溪一水魚趂爾音顏爲予好城南將軍同醉倒殯宮今已生春艸

湖中女

湖中水滑如脂湖中女芙蓉姿湖中小槳蕩蓮葉唱得吳王白雪詞輕裾利屣踏雁足爲客髙歌射明目生年不作人家婦東人西人喚恩主主家薄幸恩不終歸來抱瑟彈孤鴻

琵琶怨

蜀絲鴛鴦織錦縚邏檀鳯凰斷金槽弦抽甕繭五色毫雙成十指聲嘈嘈冡頭靑艸天山雪眼中紅冰嵬下血哀弦淒斷感精烈池上蕤賔躍方鐵

周郎玉笙謠

絲竹之器貫古今而聲不可以變者惟笙也潘安仁謂笙總眾淸之林衛無所措其邪鄭無所容其淫者是以樂記曰竹聲濫濫以立防若笙又立防之要者故防以儀鳯鳥接浮丘之仙也於虖下俚哇沸笙師之教幾歇矣金華周郎琦獨聰於此余嘗靈巖虎阜間聞其奇哢令人飄飄然有伊洛間意時坐客句曲張眞居東海倪元鎭昆丘顧仲瑛云丘張仲簡吳興郯九成咸名能詩者也余爲賦玉笙謠一首且率諸君子同賦余又爲引之如此

周郎學仙吹玉笙玉笙吹得丹山七十二鳯之和鳴曽侍瑤池阿母防坐中調笑董雙成謫向人間赤松洞洞口桃花苦迎送南尋二女湘水頭十三哀弦不成哢西洞庭東洞庭相逢鐵笛銅龍精從我吹春玉臺上叢霄不許謝卿

毛女

沙丘腥風吹腐龍華陰毛竹藏雙魚【葉農】宮中雨露不可食啖松啖柏畱春容桃花流水迷紅霧十二峯頭度朝暮自是嬋娟有仙骨入海徐郎豈知故衣沐雨鬟櫛風槲葉楚楚山花紅秦樓舊鏡掩明月咸陽目送雙飛鴻

羅浮美人

海南天空月皜皜三山如拳海如沼緑衣歌舞不動塵海仙騎魚波嫋嫋翩然而來坐芳艸皎如白月升林杪洗妝不受瘴煙昏縞袂初逢鴻欲矯手持君山老人笛黃鶴新腔知者少江南吹斷桃葉腸雨聲夜落巫山曉

昭君曲

塞雁向南飛明妃西嫁幾時歸塞酥入饌損漢食朔風中人裂漢衣朔音不通言語譯分死薄命穹盧域君不見越中美人嫁姑蘇敵國旣破還陶朱嗟嗟孤塜緑艸碧只博呼名雙白璧

篳篥吟

春風吹船下揚州夜聴篴聲江月流故宮搖落楊栁衰客子於邑山陽愁明朝此聲不可求乃知朔客杜寛者手持悲篥尋南遊邊笳拍中愁未休玆角筦親編收王門歷盡及五侯翩然鴻飛不可畱篴材旣訪柯椽鎪更協鳯鳴昆侖丘捲蘆易地鳴隴頭城南思婦歌牽牛欲絕未絕一縷抽劃然石裂千丈湫叫噪鵝鸛飛蛟虯洞庭之水天東浮杜寛杜寛藝絕優藝隠豈比閔張儔爲君貰美酒不惜千金裘和我君山鏌邪笛與爾同登黃鶴樓

李夫人

絕代一佳人美色如洛妃春月爲作眉上彀秋水爲作眼中陂歌瓊防舞玉枝君王有情不自持玊枝一夜摧瓊蕤一朝落君王之心何以樂若有人兮有若無來遲遲兮去促促芙蓉葉上淸露結晴光倒射金虹滅山爲雲海爲雨何得分明夢中語素娥影沒百子池靈風吹散防霞姿

虎威將

虎威將何鋒稜曽斬故人雙涕零不隨漢水死樊城歸國欲爲秦孟明虎威將謁髙陵不如白馬將先軫賜防圖丹靑

的盧馬

大耳主呼阿盧阿盧努力托我千金軀檀溪水深不見底阿盧一躍三丈餘君不見當陽橋沔水渡一雙羽翼眞都防豈知阿盧論功不在闗張下

亂宮奴

亂宮奴錦襜褕淫如秦嫪毐驕如馮子都春風永巷花龍駒內家官爵賤如土昨夜宮奴官上柱葦衣篾帶血魂啼石子岡頭天嘯雨桓桓虎將吞熊貔燕席豈受宮奴欺虎將死作椎鬼夢中撃奴奴不起

老馬戀棧豆

曹以桓範鄕裏老宿特禮之及懿起兵召範範以車駕在外乃南出懿謂蔣濟曰知囊往矣濟曰範則智矣駑馬戀棧豆爾必不能用也範勸計皆不從乃投刀於地曰我亦不失作富家翁範笑曰曹子丹佳人生汝兄弟防犢耳何圖今日坐汝族防曹眞五子皆封侯眞字子丹懿圍爽第四角起髙樓令人在上察動靜

老馬戀棧豆棧豆不多時老駑老待死豈復千里馳哀哀防犢子身隨六龍飛老駑空獻防防犢復何爲防犢子窟室方聚麀五侯宅前起髙樓智囊乃是都鄕侯

夕陽亭

夕陽亭馬超超車驅驅問髙貴今何如夕陽亭行且止白沙一信南風起千載髑髏夜生齒項成大府攝鬼豪論功闕剪當塗髙竹書小兒旣有罪夕陽老魅誅何逃於乎桐宮空斃金屑斚鴛鴦榼中牛繼馬

鳩酒來悲煬帝也

鳩酒來酒不來永巷閣門門已開十二小兒衣濺血咫尺抽戈猜阿孩破木衝錦纜斷播郎不到流珠堂蕭娘已逐行春館練帶巾髹榻板七寶焚衣孰長短

大健兒

唐太宗常曰當今名將惟李勣道宗萬徹而已勣道宗𨿽不能大勝亦不大敗至萬徹非大勝卽大敗徹自建成敗後嘗隠於終南山晚節再出乃爲房氏不肖子所防君子惜之

燉煌有力士自稱大健兒气吞黃狼纛義扶白鵲旗李家春宮子去逐春宮起海池敵虯髯不識眞天子天子親評三大將鴨緑歸來肆驕宕快刀不斫兩牝妖躄足甘爲羣防葬老荊盜弄金烏丸手持血日夢中還何如短衣疋馬射猛虎老死不出終南山

石婦操【並引】

石婦卽望夫石也在處有之詩人悲其志與精衛同不必問其主名也予爲詞補入琴操云

峩峩孤竹岡上有石魯魯山夫折山華嵗嵗山頭歌石婦行人幾時歸東海山頭有時聚行人歸啼石柱石婦岑岑化黃土

大數謠

梁朝老檜昨夜死海聲已入西門市艸中張伯懷璧子丹缾有書誰識此小夫爭爵幾時休二十四老前無儔黃金無方鑄髑髏樓船夢過西流洲更生靈香那得偸大樹夜聴聲如牛

公無渡河

公無渡河河水淸兮不見泥公身非水犀狂風黑浪欲何濟公不能濟橫帆在河西靑頭少婦泣血啼有年不死將誰齊公死河靈伯妾死河靈妻

烏夜啼【並引】

古樂府烏夜啼者宋王義慶妓妾報赦之詞予爲補之而少見規誡之義云

蘢蔥髙樹靑門西夜夜棲烏來上啼報君凶報君喜願君髙樹成連理啼夜夜八九子莫使君家髙樹移烏生八九烏散飛

眉嫵詞

朝畫眉夕畫眉畫眉日日生春姿長安已知京兆嫵有司直奏君王知君王毛舉人間事不咎人間夫婦私

胭脂井

井無水荒龍椅不得如巴馬子仰天夜見黃姑星水底嘍嘍話紅鬼井中之人不殉死宮人斜在雷塘趾

平原君

平原君起朱樓美人盈盈樓上居槃跚跛波彼何叟美人一笑槃跚愁門下士引去不可畱美人髙價千金直千金不惜美人頭君不見帷中婦女觀跛者一笑五國生戈矛

馮家女【幷引】

漢司馮方之女也避亂揚州袁術見而悅之遂納焉甚愛幸諸婦思害其寵語之曰將軍貴人也有志節當時時涕泣憂愁以長見欽重馮氏從之後諸婦因共絞殺系之厠術誠以爲不得志而死也

馮家女緑髮盤雙鴉離亂棄鄕土聘入將軍家將軍愛幸諸婦妬顏色粹美無疵瑕掩鼻襲余衍淚眼啼春華馮家女昨日堂上人今朝厠中鬼將軍不爲疑司不爲理道傍古冡生棘榛千年古憤何由伸嗚呼古憤何由伸

金臺篇

金臺起朔方金色照天光上有七十二鳯凰金居玊食髙頡頏王不居心獨苦拜師禮士心逾下羣賢起南西東國恥一洗黃金空十年燕雌今日雄君不見姑胥何用黃金屋野鹿穿花豕銜蓐

大難日

來日大難君不知焦心敝力欲何爲早知大難學安期煉煮丹石服靈芝大藥誤死世所嗤不如美酒千日可辟饑美酒不獲暢中腸千嵗而死名爲殤

白雪詞

癡云蔦日日爲黃白光半夜漏東方廣寒兔老玊髮蛻一剪剛風落人世錦宮肉屏香汗溶酒如春江飲如虹彩鸞簾額不受卷酒面洗作梨花風階下獅子積不壞十日璚田換塵界金鉦取掛扶桑曉照見璚田出寒莩

柏谷詞

柏谷險君勿趨君一趨龍爲魚槳長豈識眞龍軀賴爾老婦能挽夫論報不賜誅槳長本無辜舉之羽林郎大將軍可奴

蹋踘篇【二首】

江南女兒花娟娟五花繡出葵花圓蹋花上下雙文鴛雙文鴛玊連瑣髻斜斜馬初墮

金鞭齊停馬上郎落花旋風掃毬場繡輪擲過東家墻東家墻噪雙燕平頭奴握便面

邯鄲弄【二首】

邯鄲市上美人家美人小襪靑月牙繡靴對著平頭鴉平頭鴉塌場下包銀壺防細馬

裠翻栁腳垂靑空水風吹亂秋芙蓉須防气喘如渴虹如渴虹索銀癭轉轆轤飲金井

雉朝飛

琴操有雉朝飛多指牧犢子作據揚雄所記則曰雉朝飛者衛女傅母之所作也衛女嫁齊太子中道太子死問傅母曰且往當喪喪畢女不肯歸終之以死傅母悔之取女所自操琴於塜上鼔之忽有雉出墓中傅母撫雉曰女果爲雉也言未畢雉飛而起故其操曰雉朝飛予以牧犢子之嘆不如衛女之善死有闗世教也故賦以補舊樂府之缺云

雉朝飛一雄挾一雌雄死雌誓黃泥歸衛女嫁齊子未及夫與妻靑縭綰素結一死與夫齊人言衛女蕩且離焉得塜中有雉飛琴聲鼓之聞者悲

貿絲詞

鳴鳩毋止棘止棘爲摧薪女子母貿絲貿絲爲棄人相逢誓作同穴親六禮一失結髮不終身外爲狂夫暴內爲兄弟哂【葉平】寄語貿絲女卜語不可信況乃卜非眞

獨漉篇

古樂府獨漉篇爲父報仇之作也太白擬之轉爲雪國恥之詞予在吳中見有父仇不報而與之同室處者人理之滅甚矣爲賦此詞

獨漉獨漉惡木濁【葉逐】仇家當族孝子免污辱孝子軀幹小勇气滿九州拔刀鞘中睨父仇父仇未報何面上父丘漆仇頭爲飲器臠仇肉爲食嘬頭上之天才可戴

桓山禽

古樂府有上畱田行上畱之地有父死而兄不字其弟者鄰人爲弟作悲歌以風其兄南俗兄違父命而虐其庻弟於父死之後者往往有焉故賦桓山鳥以繼上畱云

桓山鳥鳴聲一何悲嚴父戒二子分財無嫡支父死未葬命已違兩枝荊花摧一枝嗚呼桓山鳥鳴聲實堪悲死隔別生流離百鳥聞之爲嗟咨

結襪子

古樂府有結襪子大抵言感恩重而以命相許也太白擬之亦然予以結襪子屬張釋之張釋之天下稱賢故爲是詞

漢家九陛飛秋霜公卿聚防立朝堂王生何人談老黃廷辱廷尉理不當廷尉跪結襪有如壯夫出跨下面無慚色神洋洋君不見黃石公進張良夏侯章低孟嘗長者之名從此敭

鐘離

鐘離女臼頭深目凹鼻唇皮膚若煙面如塵手有五色之防綫爲君補衮成天文漸臺之君荒且悖明朝夷臺作平地太子擇日正儲位鐘離在宮齊國治

梁家守藏奴

將軍椒房親跋扈闞如虎嗟嗟孫家兒豈識鳶肩主有司夜捕拏藏婢及人母紫金與白珠沒入將軍府吁嗟乎梁家婢何太苦不知將軍妻秦宮婦三主六宮七貴人明曰飛花亂紅雨

大唐公主逺嫁行

朔方聴鏑忘劬勞外家未必亡飛髇如何異族待同胞丹鳯下與梟爲巢君不見大唐公主親嫁辱終唐老鶻來相鈔渡河歸來話涕泣後人猶以昏爲交

城西美人歌

丙戌花朝後一日與客遊長城之靈山宴於城東老人所時偕遊者城西美人靈山秀也酒酣作城西美人歌

長城嬉春春半彊杏花滿城散餘香城西美人戀春陽引客五馬靑絲韁美人有似眞珠漿和气能消冰炭腸前朝丞相靈山堂雙雙石郎立道旁當時門前走犬馬今日丘壠登牛羊美人兮美人舞燕燕歌鸎鸎蜻蜓蛺蝶爭飛揚城東老人爲我開錦障金柈薦我生梹榔美人兮美人吹玊篴彈紅桑爲我再進黃金觴舊時美人已黃土莫惜秉燭添紅妝

修月匠歌

按酉陽雜俎太和中有王秀才遊嵩山迷道見一人枕襆而臥曰君知月乃七寶合成乎月勢如丸其影則日爍其凸處也常有八萬二千戶修之予卽一數因作修月匠歌

天公弄丸七寶鈿脃如琉璃折如綫月宮匠人八萬戶勅賜僊防瓊屑飯什什伍伍入杳防妙手持天輕欲旋千斤寶斧運化鈞混沌皮開精魄見羿家奔娥太輕脫須防踏破蓮花瓣十二山河影碎中輪郭重完冰一片縹緲長縣玊臼飛堅牢永絕妖蟇患封詞何用蟣虱臣功成萬古防天眷一歸蘭路不知年兔子花開三萬徧

廬山瀑布謠

甲申秋八月十六夜予夢與酸齋遊廬山各賦詩酸齋賦彭郎詞予賦瀑布謠

銀河忽如瓠子決瀉諸五老之峯前我疑天孫織素練素練脫軸垂靑天便欲手把並刀翦翦取一幅玻璃煙相逢云石子有似捉月僊酒喉無耐夜渴甚騎吸海枯桑田居然化作十萬丈玊虹倒掛淸冷淵

三男辭

塗山鐵冶家張氏婦一產三男人以爲奇事予獨稽諸史傳而有唐檀子之隠憂焉

君不見羌人之妻產龍鷲駱家之婦生虎貍造物或好怪癡兒以爲奇塗村鐵婦不畫眉健手能運千斤椎懷姙弗知十月期一誕三子如母豨鄰捨來賀子公相出茆茨親戚來賀子車蓋生光輝裏胥馳走聞有司三豎內有麒麟兒陰陽者流來布推張家瑞鳯三聮枝我聞其言信且疑歷扣古牒如元硤石三生未言瑞南昌四孕徒招非有條給乳本句踐五羊十帛胡多儀他日唐檀驗後事不如介葛聞三犧

題楊妃春睡圖

沈香亭前燕來後三郎鼓中放花栁西宮困人春最先華淸溶溶暖如酒雪肢欲透紅薔薇錦襠卸盡流蘇幃小蓮敧擁扶不起翠被捲作梨雲飛蟠龍髻重未勝綰燕釵半落犀梳偃晚漏壺中水聲逺簾外日斜花影轉琵琶未受呼喚促睡重梨腰春正熟不知小防思塞酥夢中化作銜花鹿

盲老公

刺拜珠臺長也戊戌十月二十三日黨海冦用壯士椎殺之穆爾古蘓將黃中禽拜珠盡戮其家

盲老公侍禦史崇臺半面呼天子白米紅鹽十萬家鳯笙龍管三千指門前養客皆天驕一客解散千黃苗太阿之枋忽倒擲捶殺義鶻招羣梟一客死百客辱萬夫怒一夫獨生縛老盲來作俘百口賤良一日戮獨遣小娥年十五腰金買身潛出戶防作倡家馬

銅將軍

刺僞相張士信丁未六月六日爲龍井炮撃死

銅將軍無目視有凖無耳聴有神髙紗紅防鐵篙子南來開府稱藩臣兵彊國富結四鄰上稟正朔天王尊阿弟柱國秉國鈞僣逼大兄稱孤君案前大勢十妖嬖後宮春艷千花嬪水犀萬弩塡震澤河丁萬鐘輸茅津神愁鬼憤哭萬民銅將軍天假手疾雷一撃粉碎千金身斬妖蔓拔禍根烈火三日燒碧雲鐵篙子面縛西向爲吳賔

周鐵星

張氏亡國亡於其弟士信趣亡於毒斂臣周侲侲山陽鐵冶子以聚斂功至上卿伏誅日曰錢谷鹽鐵籍皆在我汝國欲富當勿殺我主者怒曰亡國賊不知死罪尙敢言是耶速殺之吳人快之或手額謝天曰今日天開眼也

周鐵星國上卿談申韓爲法經釘箠杖爲刑千倉萬庫內外盈十有三賦爭科名周鐵星鞭算箕斂無時停開血河築血城血戰艦血軍營刮民膏吸民髓六赤骨塡芻靈齊云倚天一日傾鐵星亡國法當烹尙將六金穀數死丐萬一充虞衡嗚呼周鐵星十抽一椎百萬釘誓刳爾髏作溺罌鐵星碎地啟瞶天開顭【音盲】

蔡葉行

刺幸佞臣蔡彥文葉徳新張氏亡國由大弟致此實由二佞丁未春二佞伏誅於臺城風漧其屍於秤刑者一月

君不見僞吳兄弟四六七十年彊兵富金穀大兄垂旒不下堂小弟秉鈞獨當國山陰蔡藥師云陽葉星卜朝坐白玊堂暮宿黃金屋文不談周召武不論頗牧機務托腹心邊防憑耳目弄臣什什引膝前骨鯁孤孤納囚牿去年東臺殺普化今年南垣殺鐵木鳯陵剖棺取含珠鯨海刮商劫沈玊鬻官隨地進妖艷籠貨無時滿坑谷西風捲地來六下披竹朽索不禦六馬奔腐木那支五樓覆大越先罪魁餘殃盡拏戮寄謝悠悠佞幸兒福不盈眥禍連族何如吳門市賣藥賣卜死亦足【按張士誠委政於弟士信士信惟務酒色専用黃敬夫及蔡葉三人時民間有十七字謠曰丞相做事業専用黃菜葉一朝西風來幹鱉】

二月十二日玊山人買百花船泊山塘橋下呼瓊花翠屏二姬招予與張渥叔厚於立彥成遊虎阜俄而雪霰交作未果此行先以此詩寫寄就要諸公各和

百華樓船髙八柱主人春遊約春渚山塘橋下風兼雨正值灌壇西海婦桃花衖口小蠻娘腰身楊栁隨風揚翡翠屏深未肯出蹋歌直待踏春陽喜聞晴語聲谷谷明朝豫作花遊曲小蠻約伴合吹笙解調江南有於鵠

謝呂敬夫紅牙管歌

呂云度廟老宮人所傳物也滄江泰娘蓋敬夫席上善倚以和余天忽雷者故詩中及之

鐵心道人吹鐵笛大雷怒裂龍門石滄江一夜風雨湍水族幹頭嘯悲激樓頭阿泰聚雙蛾手持紫檀不敢歌呂家律呂慘不和換以紅牙尺八之冰柯五絲同心結龍首曽把昭陽玊人手只今流落已百年不省愁中折楊栁道人吹春哀北徵宮人斜上艸靑靑吳兒木石悍不驚泰娘苦獨多春情爲君淸淚滴紅永

題伏生受書圖

丘崩科斗藏典墳孰求楚左相金絲未壞孔子堂濟南老生教齊魯綿蕝禮官何足伍挾書嚴禁禁未開盤詰誰能禁齊語百年禮樂當有興天子好文開太平百篇大義喜有托十三女口傳嚘嚶太常掌故親往受百篇僅遺二十九河內女兒還可疑老人屋中有科斗建元博士孔襄孫五十九篇爲訓文嘉唐悼桀空有詔孔氏全經誰與論倪家書生能受學一篇薦上元非朴賞官得列中大夫帝軌皇塗未恢擴漢家小康黃老余烏用司空城旦書蓋【音闔】師言治在何處後世徒走陳農車【陳農車漢成帝時人】

明皇按樂圖

大唐天子梨園師金湯重付軋犖兒何人端坐閱樂籍三萬纒頭不足支年檀板阿蠻舞花奴手中花如雨鈞天供奉眞天人上亦親撾汝陽鼓玊奴檀槽倦無力忽竊寧哥手中笛邊風吹入新貢簫銅池夜夢雙飛翼閤門邊奏塞黈聰耳譜更訪明月宮漁陽一震萬竅聾梨園弟子散如雨惟有舞馬傷春風

冬靑塜篇

老羝夜射錢塘潮天山兩乳王气消禿妖尙壓龍虎怪浮圖十丈髙岧嶤文山老客智且勇夜舟拔山山不江南石馬久不嘶塜上冬靑今已拱百年父老憤塡胸不知巧手奪天工冬靑之木鬱蔥蔥六檟更樹蒲門東

鴻門防

天迷闗地迷戶東龍白日西龍雨撞鐘飲酒愁海翻碧火吹巢雙猰防【暗言範增項莊】照天萬古無二烏殘星破月開天余座中有客天子气左肱七十二子連明珠軍聲十萬振屋瓦拔劍當人面如赭軍將下馬力排山石破靑天撞玊斚

警枕詞

吳越王錢鏐自少在軍中夜來嘗寐倦極則就圓木小枕或枕大鈴寐熟輙攲而寤名曰警枕置粉盤於臥內有所記則書盤中比老不倦或寢方酣外有白事者令侍女振鈴卽寤時彈銅丸於樓墻之外以警直更者嘗微行夜叩北門吏不肯啟闗曰𨿽大王來亦不啟乃自他門入明日召北門吏厚賜之

不睡龍醒復醒瑚圓木搖金鈴五花寶簟芙蓉屏銅盤雪粉香淺淸樓墻銅彈飛霹靂夜半更奴起辟易圓木功無與敵吳越封疆平地辟四世三王安袵席

宋元詩防卷九十一

欽定四庫全書

宋元詩防卷九十二

兵部主事陳焯編

楊維禎下

寄韓李二禦史同年

揚子十年官不調豈無詞賦列時髦靑防逺隔新持斧露猶同舊賜袍共喜諸公當北道卻容獨客臥東臯鬥牛淸夜能回首一道丰城劍气髙

翡翠巢

羅浮花使先春到來傍玊樓深處巢舞雪艷翻楊栁絮歌雲輕壓海棠梢屏開時露鴉頭襪弦斷應銜鳯觜膠卻笑雪衣娘太劣雕籠深鎖未全教

多景樓

極目心情獨倚樓荻花楓葉滿江秋地雄吳楚東南防水接荊揚上下流鐵甕百年春雨夢銅駝萬里夕陽愁西風歷歷來徵雁又帶邊聲過石頭

至正二十三年四月淮南王左相微行淞江步謁艸閣夜移酒船宴閣所

微行誰識王丞相艸履過門如野人太史遙遙瞻紫气老夫急急裹烏巾子陵故友終辭漢張祿先生又入秦休說五湖天樣濶扁舟何處不容身

送貢尙書入閩

繡衣經略南來後漕運尙書又入閩萬里銅鹽開越嶠千艘升斗買蕃人香薫茉莉春酲重葉撰梹榔曉饌頻海道東歸閒未得法冠重戴髮如銀

和盧養元書事

中原煙火半丘墟樓櫓相望白下孤蕃廝夜歌銅鈷防蠻姬春醉錦廜防北徵解賦盧才子西事時談劇霸都莫上姓名丞相府老夫著論學潛夫

嬉春體【五首錢塘湖上作】

今朝立春好天气況是太平朝野時走向南鄰覓酒伴還從西墅買花枝陶令久辭彭澤縣山公只愛習家池宜春帖子題贈爾日日春遊日日宜

西子湖頭春色濃望湖樓下水連空栁條千樹僧眼碧桃花一株人面紅天气渾如曲江節野客正是杜陵翁得錢沽酒勿復較如此好懷誰與同

何處被花惱不徹嬉春最好是湖邊不須東家借騎馬自可西津買蹋船燕子繞林紅雨亂鳬雛衝岸浪花圓叚家橋頭猩色酒重典春衣沽十千【今人呼叚橋爲斷橋可知其非矣】入山十里淸涼國三百樓臺迆開嶽王墳前弔東渡隠君寺裏話西來接果黃猿呼一个探花白鹿走千回風流文采湖山主坡白應須屬有才

楊子休官日日閒桐江新櫂酒船還叮嚀舊客兼新客漫浪南山與北山好懷急就一斗飲佳人能作五弦彈君看此地經遊輩彷佛春風夢未殘

又湖州作【三首】

三月三日雨新晴相邀春伴冶西城卽倩山妻紗防辦更煩小將犢車輕好語啼春秦吉了僊姿當酒董雙成憑君多唱嬉春曲老子江南最有情

五十狂夫心尙孩未受俗物相嗔豗興來自控玊蹄馬醉後不辭金當杯海燕來時芹葉小野鶯啼處菜花開春衫已備紅油蓋豈怕城南小雨催

長城小姬如可憐紅絲新上琵琶弦可人座上三珠樹美酒沙頭雙玊船小洞桃花落香屑大堤楊栁掃晴煙明朝紗防靑藜杖更訪東林十八僊

無題效商隠體【二首】

二月皇都花滿城美人多病苦多情一雙孔雀銜靑綬十二飛鴻上錦箏酒掬珍珠傳玊掌羮分甘露倒銀罌不堪容易少年事爭遣狂夫作後生【一作不堪容易潘郎老爭遣施朱作後生】

天街如水夜初涼照室銅盤璧月光別院三千紅芍藥洞房七十紫鴛鴦繡靴蹋踘誇新技羅帕垂彎鬭艷妝願爾康彊好眠食百年歡樂未渠央

寄小蓬萊主者聞梅磵並簡沈元方宇文仲美賢主賔

羅浮主者是僊才東老諸孫亦俊哉風雨春城花落盡江山故國燕歸來酒盟自有烏巾在笑口應隨皓齒開十八僊人重防處劫灰不到小蓬萊

次韻奉答倪元鎭

坐斷深林事不聞西窓風日愛余曛舊經髙赤尋三傳新詠山王削五君翠篠侵牀落蒼雪石池洗硯動云東鄰書屋最相憶莫遣艸堂移浪文

富春夜泊寄張伯雨

春江大汛潮水長布帆一日上桐廬客星門巷赤松底野市江郊淨雪初柱宿雞籠山頂鶴斗量鮆网壩【一作沙】頭魚來靑小閣在林表故人張燈修夜書

懷家

揚雄有宅鄭裏莊閒丘野水舊耕桑碧山學士銀魚棄錦裏先生烏角藏自是秦人齊指鹿未能楚客廢屠羊王侯螘穴一夢覺歸作槐陰審雨堂

遊開元寺憇緑陰堂

韋郎句中尋晝寂劫灰不盡緑層層鴻文重記靑城客內典新傳瀑布僧石佛浮江輕似葉神珠照鉢隠如燈桫欏樹子風前落吹傍恩公舊防【音榻登西域毛席大牀前小榻以上香者】

詠白塔

天山乳鳯飛來小東渡衣冠又六朝劫火不焚楊璉塔箭鋒猶抵伍胥潮燐光夜附山精出龍气春隨海霧消獨有宮人斜畔月多情猶自照吹簫

丹鳯樓

十二危樓百尺梯飛飛丹鳯五云齊天垂翠蓋東皇近地拂銀河北斗低花靨秋空戎馬靜神燈夜燭海雞啼僊童與報麻姑防應說蓬萊水叉西

夜坐

雨過虛亭生夜涼朦朧素月照芳塘螢穿濕竹流星暗魚動輕荷墜露香起舞劉琨肝膽在驚秋潘嶽鬢毛蒼虫先報砧聲近不待蒓鱸憶故鄕

闗山月

長城飲馬窟欽馬馬還驚寧知嗚咽水猶作寶刀鳴

聞雁篇

樓頭聞過雁隻影不成雙一夜狂夫夢相隨到九江

歸客誤

夜聞歸客騎玊轡鳴匼啑喚婦開西窓秋風響桐葉

自君之出矣

秋風吹羅幃玊郎思寄衣多情雙絡緯啼近妾寒機

燕子詞【二首】

燕子將雛春又深不堪春思似秋心東郊春入車前艸蕩子馬蹄何處尋

燕子來時春雨香燕子去時秋雨涼鴛鴦一生不作客夜夜不離雙井塘

小遊僊【二首】

麻姑今夜過靑丘玉醴催斟白玊舟莫向外人矜指爪酒酣爲我擘箜篌

蓮葉舟髙河漢垂黃姑玊女會佳期玊淸久入衙城洞莫遣成都賣卜知

班婕妤

長門不用買多才紈扇炎涼善自裁五鬼一言能寤主秋飌愁殺望思臺

趙昭儀

通僊門裏春晝長侍兒新擁試蘭湯君王空散黃金餅不見宮中赤鳯凰

馮小憐

前山校獵禦同車一笑平陽等戰蝸換得侯衣才上馬琵琶已屬代王家

盼盼

塜上白楊今十年樓頭燕子尙流連銅臺多少叮寧恨誰向西陵望墓田

西湖竹枝詞【四首】

家住西湖新婦磯勸郎不唱縷金衣琵琶原是韓憑木彈出鴛鴦一處飛

勸郎莫上南髙峯勸郎莫上北髙峯南髙峯云北峯雨雲雨相催愁殺儂

石新戶下水連空飛來峯前山萬重不辭妾作望夫石望郎或似飛來峯

望郎一朝又一朝信郎信似浙江潮浙江潮有時失臂上守宮無日消

吳詠【五首】

曽侍虛皇第二筵鐵僊輕脫故依然江州坐上初相見還識人中孟萬年

杜牧尋君苦未遲水晶宮裏舊題詩小鬟莫詠腰如束善唱白家楊栁枝

淮南八月雁初過奉使槎回烏鵲河十里揚州花底散五陵年少已無多

江上梅花鐵石心江南腸斷越人吟南垣閣老多情甚才見花開便抱琴

黃菊初華客未歸登髙自試薴羅衣眞娘墓下好紅葉伍伯祠前多翠微

宮詞【十二首】

宮詞詩家之大香奩也不許村學究語爲本朝宮詞者多矣或拘於用典故又或拘於用國語皆損詩體天歷間餘同年薩天錫善爲宮詞且索余和什通和二十章今存十二章

雞人報曉五門開鹵簿千官泊帝臺天上駕鵝先有信九重鸞駕上都回【每嵗此禽先駕往邁】

開國遺音樂府傳白翎飛下十三弦大金優諫闗卿在伊尹扶湯進劇編

海內車書混一時奎章禦筆寫烏絲朝來中貴傳宣急南國宮娥拱鳯池

薫風殿閣日初長南貢新來茘子香西邸阿環方病齒金籠分賜雪衣娘

宮錦裁衣錫聖恩朝來金榜揭天門老娥元是南州女私喜南人擢殿元

北幸和林幄殿寛句麗女侍婕妤官君王自賦昭君曲敕賜琵琶馬上彈

后土璚僊屬內家揚州從此絕名花君王題品容誰並萼緑宮中萼緑

十二璚樓浸月桐花移影上窓紗檐前不挿鹽枝竹臥聴金羊引小車

金屋秋深露气涼宮監久不到西廂丁寧莫竊寧哥笛鸚姆無情說短長

露气夜生鳷鵲樓井梧葉葉已知秋君王只禁宮中蠱不禁流紅出禦溝

十三宮中善詞章長立君王玊幾傍阿婉有才還有累宮中鸚鵡啄條桑

蛾眉矉處不勝秋長帶芙蓉小苑秋肯爲君王通一笑羽書烽火誤諸侯

冶春口號【二首】

今年臘底無殘雪卻是年前十日春騎馬行春橋上路寒梅花發更撩人

吳下逢春春思濃不堪花發館娃宮吳山靑靑吳水白愁殺江南盛小叢

書扇寄玊嵒在瑤芳所書是日食金桃

昨日追隨阿母遊錦袍人在紫雲樓譜傳玊笛俄相許果出金桃不外求【先生以洪武庚戌夏五月辛丑卒此詩其絕筆也】

張憲

【字思亷防稽人自號玊笥山人因名其集曰玊笥明成化間全椒黃特爲鏤版所作序言儗諸李杜復出詞𨿽溢美而詩淸新典雅實有可觀】

荊卿嘆

白虹貫赤日易水生淒風燕人盡悲憤相送冀城中築聲何慘慽歌意哀無窮豈不念卽往立揕嬴政胸徘徊有所待匪畏秦帝雄自恨劍術疎未易了君事秣馬膏吾車我客久不至柰何遽相促苦未知人意丈夫重然諾斷臂死不辭但憐樊將軍九泉終見疑咄彼死灰兒曷足同等夷

巫蠱使

禪襹步搖冠曲裾紗縠衣偉哉燕趙士借問此爲誰謁帝登犬臺利口興禍階能令親父子恩愛一朝乖血濺長安城屍橫泉鳩裏𨿽族佞臣家不益儲君死望思思不歸至今天下悲請聴三老議兒罪只當笞

銅雀妓

陵樹曰沈西秋風石馬嘶芳樽傾繐帳詎意濕黃泥慘慘笙歌合遙遙望眼迷玊人脆如艸能得幾回啼

薄命妾

少長深閨裏面不識風吹自爲薄情婦懶塗紅玊脂花軒背春睡月樹惱秋思不嫁張京兆敢煩郎畫眉

胡姬年十五擬劉越石

胡姬年十五芍藥正含葩何處相逢好並州賣酒家面開春月滿眉抹逺山斜一笑旣相許何須羅扇遮

緑水謠

今宵何處月南浦木蘭船半夜涼風起荷花如錦鮮莫剪莖上葉水珠有時圓且畱泥下藕要使根株連鴛鴦不並翅好事琉璃脆解佩擲眞珠少酬交甫意

賣卜翁

三月長安道雨過街樹緑下有賣卜翁危坐營握粟舉口講仁義旋式推禍福不學賈大夫憂來方賦鵩

雙廟詞

睢陽戰敗血漂杵力屈猶思爲厲鬼元祠前哭一聲朝食愛姬暮羅防唐家宮殿秋艸生二十一陵如掌平獨遺雙廟門前石日有行人來繋牲

唐五王撃毬圖

興慶宮前春正熱緑楊夾道花如雪毬門風起日西斜五馬歸來汗成血潞州別駕醉眼纈雙袖傾攲擁岐薛申王按鞚宋王馳杖撲毬囊手親挈艸平如掌馬力均玊鞭十里不動塵黃門扶入五花帳大衾長枕姁家人花萼相輝雨气寒樓中歌管漸防殘紫驑不踏毬場路萬里靑騾蜀道難

中秋碧雲師送蟹

天風吹綻黃金粟檐前老兔飛寒玊客窓不記是中秋但覺鄰家酒漿熟泖田秋霽稲未鎌葦箔竹籪収團尖紅膏溢齒嫩乳滑脆美簇簇橙絲甜無腸公子誇鐝鑠兩防前驅終受縛靨心晝暖白玊臍防牟夜泣紅銅殻麯生風度亦可憐且對霜娥供大嚼酒後髙歌繞碧雲九峯一夜霜華落

靑山白雲圖

靑山靑靑白雲白一尺小溪千里隔扁舟艤防不見人雞聲何處秦人宅桃花流水春粼粼不識人間有戰塵待得紫芝如掌大歸來甘作太平民

李嵩宋宮觀潮圖

磁州夜走泥馬駒臥牛城中生緑蕪炎精炯炯照吳防大築錢塘作汴都玊殿珠樓連翠閣七寶簾櫳敞云幙生移艮嶽過江南不數東京舊時樂茂樹盤盤迷緑雲龍飛鳯舞峯巒奔玊牀下壓大江小海水正入東華門木樨花開秋可數紞紞靈鼉振天鼔海門一綫截江來雪壁銀城晝飛舞吳商楚估千萬艘黃龍戰船頭尾髙豈無海道走中土長驅逐北乘風濤煙霧蒼蒼繞城郭屋瓦魚鱗互參錯百萬驕民事醉醺坐使中原盡剗削因循六帝不復讐西風八月憑江樓攢宮人飲白骨恨洪波不洗靑衣羞邦基削盡師臣逐軹道人降子嬰哭繡胸文頸踏浪兒反首誰能報君辱廟子沙頭卓大旗天吳縮頸不敢馳行人指塔話楊璉三十六宮秋艸飛

棲鶴峯

遼東失卻丁令威赤壁夢裏橫江飛明河洲頭槎已爛千嵗去家今始歸晴峯歷歷入云小獨立秋空望華表華陽眞逸上淸來鐵笛一聲山月曉

蘜潭爲顧子順賦

盤龍塘下潭如井百尺甘泉冰雪冷瓊英一勺露生香能黒華顚駐光景九月十月天雨霜七十二種分秋芳粼粼曉碧卓倒景白者白玊黃金黃咀蘜之英飲潭緑不數南陽舊甘谷童子開門濯帽紗報道新醅夜來熟

周昉橫笛圖

一婦跨鐙如習騎一婦鵠立類勇士一婦橫笛坐胡牀容貌衣裳略相似蓬松云髻作懶妝了鬟手擎紅錦囊人言天寶宮中女我意梨園舊樂倡憶昔承平生內荒宮中消息漸難藏昨宵一曲寧哥笛明日新聲滿教坊春嬌滿眼情脈脈喚起紅桃親按拍不將三弄作伊涼潛把閒情訴秦虢聲淒調低承索索然有聲如裂帛月落長安天四更六宮一夜梨云白

太眞明皇並笛圖

黒奴弦索花奴鼔譂奴撫掌閹奴舞阿環自品玊玲瓏禦手夷猶親按譜風生龍爪玊星香露濕櫻唇金縷長莫倚花深人不見李謩側足傍宮墻

鴻門防

云成龍气成虎椎鼔撞鐘宴眞主披帷壯士髮指冠側盾當筵請公舞白髮老臣心獨苦玊玦三看君不語五星東井夜聮珠天狗欃槍落如雨鴻溝咫尺接鴻門千里神騅一夜奔君不見龍泉影裏重瞳瞽玉斗聲中五體分

朱虛侯行酒歌

長樂宮中女天子盛設賔筵懽戚裏百官侍坐莫敢違諸呂諠闐笑聲起禦史中丞不紏儀叔孫制作成虛禮朱虛奉勅起行觴手提三尺昆吾鋼田歌聲振野雞伏頸血光寒漢道昌

玩鞭亭

畸烏壓營營作聲紅光紫電圍金鉦黃須小龍馬上笑白首饑豺夢裏驚老奴怒擲瑚枕追兵起合琉璃井巴馬東歸疾似風道傍遺糞如冰冷健兒空玩七寶鞭荊臺老姥功誰傳

胭脂井

胭脂井馮瑙甃琉璃欄黃金轆轤銀綆寒桃花小波下無底雌龍吞怨沈紅水妖姬不作井中鬼玉樹飛花落如雨

送鐵崖先生歸錢塘

團花染累吳蠶繭五色文綾出金剪海風吹度滕王宮南浦西山畫簾捲天狗夜吠聲如雷東奎西壁昏煤炲上洲自可駕黃犢鐵箸何用畫寒灰牛酥煼花春未老湖上同誰剪芳艸眞珠酒瀉紫蒲萄金錯刀鐫紅瑪瑙六橋楊栁香霧深吳娃一笑千黃金莫邪不作老龍舞鐵管自成丹鳯吟輭輿就別湖源道江花照人日杲杲長風吹送書畫船先生眼空方醉眠

嶽鄂王歌

君不見南燻門鐵鑪步神矛八丈舞長蛇雙練銀光如雨注又不見鐵浮屠拐子馬斫踁鋼刀飛白霜貫陣背嵬紛解瓦義旗所指人不驚王師到處壺漿迎兩河忠義望風附襄鄧荊湖唾手寧朱僊鎭上馬如虎百戰經營心獨苦賜環竟壞回天功捲旆歸來臥樞府錢塘宮殿春風輕嬌兒安宴醉未醒徒令功臣三十六舞女歌兒樂太平虎頭將軍面如鐵義膽忠肝向誰說只將和議兩封書往拭先皇目中血將軍將軍通軍術君命不受未爲失大夫出疆事從權鐵馬長驅功可必功成解甲面赤墀拜表謝罪死不遲惜哉忠義重山嶽智不及此良可悲嗚呼肆讒言加毒手申王心循王口蘄王湖上乘驢走五國城頭帝鬼啼金人相酌平安酒

瑤池曲

曼倩啼饑桃未熟綺窓珠樹層陰緑上淸童子晝臨闗鸞尾掃云方種玉芙蓉畫防春晝長簫韶一起回廊八龍未暇送周穆三鳥遽能迎漢皇風雨蒼蒼隔圃不勞西望祠王母贈君桃核大如杯歸植茂陵陵上土

玉帶生歌

玉帶生端人也事文丞相爲文墨賔與同館謝先生翺友善宋革丞相殉國死訃聞生與翺哭於西臺之下復憫宋諸陵暴露私相蓋覆識以冬靑木而去後翺道卒生今歸於防稽抱遺老人與秋聲子輩爲寮中七客初宋上皇以丞相恩賜生紫衣玊帶今不攺其舊稱云

鸞刀夜割墨龍尾碾作端溪蒼玉砥花鑌鐵面一尺方紫霧文光上書幾銀絲雙纒玉腰圍翡翠靑斑繡紫衣金星鴝眼不敢現案上墨花皆倒飛景炎丞相魁龍榜撫玩不殊珠在掌背銘刻骨四十四血錄至今猶可想謝公古文今所師西臺一慟神血垂獨持老瓦出門去冬靑樹邊書憤詞天翻地覆神鬼怒九廟成灰陵暴露廬陵忠魄上騎箕流落端生何所寓抱遺老人生計拙愛把文章寫忠烈霜臺一夜電光飛不必矮桑重鑄鐵

寄天香師

圓帽頂紅毳方袍搭絳紗海龍邀早飯山鹿進秋花試墨探倭紙尋泉鬭建茶時拋紅豆粒竹下喚頻伽

贈西僧

西離五印度東渡獨繩橋海若擎雙足天花上七條番經函貝葉飯鉢繋椰瓢回首流沙路程途十萬遙

燈下有懷

憶昔童婆店髙屯生夕曛樹聲呼出月石角礙回云野雉穿花見淸猿隔澗聞馬頭三四子曾縛故將軍

取靑樓夜飲戲葉子肅

酒令傳觴急燈花囓燭低山人淸似水老子醉如泥天黒月墮地水寒星在溪猶吹赤蹄紙照道畫樓西

顧野王讀書堆

昔聞野王宅今上讀書堆篁竹最深處菊花時自開天風響鐘磬海气結樓臺回首梁陳事悲歌付一杯

寄中山隠講師

問訊山中隠中山第幾重風廊巡夜虎云鉢聴經龍流水千溪月寒巖一樹松無因淨塵滓來共上堂鐘

柬顧明府

水國差徭重江城廬舍稀曉星縣印出春雨勸農歸官馬哦新月公庭散夕暉欲知通守瘦但視野人肥

立仗馬

照夜玉狻猊霜毛鐵鑿蹄春風金絡腦小雨錦障泥禦駕馳天上軍封受海西日供三品料緘口不聞嘶

春登永安寺

宿雨忽開霧憑髙散旅愁野煙啼翠鳥庭艸臥靑牛怪石尖於劍長杉髙過樓尙懷登絕頂東北望杭州

天寶詞

林甫當朝日韓休罷相時新臺初納婦興慶又生兒玉柵籠鸚鵡金盤進茘枝內前車馬棘無地避諸姨

井西丹房

葛井西頭更向西丹房髙與白雲齊鉛田虎下飛紅電汞海龍沈結紫泥山鬼俯欄窺火鑪神伏地乞刀圭飲餘一醆中黃酒坐聴鵑聲樹上啼

席上得搖字

翠館行廚雪乍消墻頭新栁又垂條珊瑚枕暖人初醉鸚鵡籠寒舌未調座上防鸞珠挿鬢掌中飛燕玉圍腰海棠一夜東風輭落盡云邊金步搖

柬衛處士

傍山依水作幽居未減南陽諸葛廬卓行自成髙士傳浮滎不用辟書除烏絲小楷春題畫靑簡長編夜著書愧我紅塵走官馬計偕空詣漢公車

贈軒轅道士

子是彌明幾代孫姓名方使世人聞坐驚星斗生雷劍動使煙霞繞練裙月裏白鸞招子晉山前靑虎借茅君長春酒熟朝朝醉髙枕瑤琴臥碧雲

畱別賽景初

暖雲將雨驟陰晴四月羅衣尙未成萬防愁心飛絮影五更殘夢賣花聲方空越白承恩厚繡袦諸【缺】照道明自笑窮途不歸去空懷漫刺闔閭城

良宵

良宵情緒不堪題立徧防千意欲迷鐵撥頓敲壺口破金刀頻剪燭心齊綠分楊栁湘簾細紅壓櫻桃斗帳低彷佛第三橋畔宿月明珠樹夜烏啼

次韻江鏈師

道人容貌似嬰孩手抉天罡步斗魁拄杖神遊卻月觀乘風夜上鏈丹臺劍橫秋水蒼龍化衣染春云玉女裁聞道蓬萊隔東海芙蓉三朶翠成堆

投贈周元帥十韻

玊帳臨江近金城鎭海遙鼔聲秋動地劍气夜衝霄露下星河白風髙艸木凋山寒旗獵獵沙淨馬蕭蕭左廣初傳駕西船已畏燒五離才散防六博又成梟豪傑乘時奮賢材早見招紫樞虛上座黃闥待淸朝防見擒姦操歸來醉小喬恩波門外栁長拂富春潮

林塘幽十四韻

勝境愜幽尋芳塘漾茂林浸天驚滉漾拔地見蕭森隔水時聞磬穿花或聴琴靑浮鰲弁小黒直蜃宮深躍藻翻珍鯉爭枝墜野禽風回微作籟云去尙畱陰鶴起如迎客龍歸若獻琛蘿房依防芘寶筏渡迷沈春雨移舟坐秋霜倚杖吟興惟便枕簟懶欲棄冠簪住久將忘世觀來已悟心埃塵猶不到榮辱豈能侵天樂朝朝下神燈夜夜臨閻浮那有此大士現潮音

佘山道中

老樹排云石逕斜炊煙起處有人家一聲啼鳥春成夏新緑滿汀浮栁花

題集賢枯木竹石

槎牙老樹響天風寂歷幽篁泣露叢惆悵玉堂舊公子故家陵廟月明中

王翰

【字用文仕元爲總管至正末隠閩之永福縣觀獵山聞大明一統詔至自縊死因攺呼官烈其子檢討王偁字孟敭亦隠於此有讀書堂在龍泉山小雄澗後父子俱葬此山】

題潮州學東亭

虛亭倚危磯蒼莽澹無迹幽人時往還濯足坐苔石芰荷露涓涓浦葦風淅淅物性機盡忘上下皆自適遙峯敞空翠落日洞深碧悠然一舒嘯造化亙今昔聖門竟淵邃世路何偪仄遐哉古人心日暮坐相憶

送銷子堅北上

亂象旣無已中心恆不夷翩翩南林鳥厲翮無所依念子將焉如慷慨與我辭西北有名將世秉仁義麾壯哉國士心嘉防良在玆江漢有舟檝梁楚多旌旗時焉不我與言念渴與饑明良際昌運允稱平生期

題菊

我憶故園時繞籬種佳菊交葉長靑蔥餘英吐芳馥別來二十載粲粲抱幽獨豈無桃李顏嵗晚同艸木及玆覩餘芳使我淚盈掬離披已欲摧瀟灑猶在目雨露豈所偏嵗月不可復歸去來南山粲英坐空谷

秋懷

縣門扶桑弧丈夫四方績柰何中險艱零落苦相失涼風天際來庭艸淒以碧嗷嗷雙飛鴻宵徵度寥閴物性旣如此予玆念何適寒聲在衣巾心煩百憂集美人隔天涯佳期阻良夕鼎湖詎可招巫咸已難卽孤憤不自聊長歌振巖石

送別劉子中

執手寒江濵慷慨難爲別豈無楊栁枝零亂不堪折鴻雁西北來嗷嗷唳晴雪陽和忽已暮旅況轉淒切誰憐蘇子卿天涯持漢節

與和仲古心飲分得詩字

淵明歸去時不作兒女悲視世如浮雲出處得所宜有酒但歡飲戚戚欲奚爲斯人不可見載歌停雲詩

題棘石圖

烈風號中林極目盡荊棘離離寒月秋莽莽古原夕防鴻振髙翮鷦鷯翳深迹柰此貞固姿蒼茫更秋色

寫望云圖寄溫陵劉子中

開窓見停雲美人別經載以玆一時意聊寄千里佩曖曖春復深悠悠嵗云邁遲爾浩蕩心空山日相待

月夜坐悠然軒有懷

明月照我懷開窓共幽賞泠泠萬籟秋靜夜發淸響山川日修阻之子獨云往長歌耿不寐相思發遐想

自決

昔在潮陽我欲死宗嗣如絲我無子彼時我死作忠臣覆祀絕宗良可恥今年辟書親到門丁男屋下三人存寸刀在手顧不惜一死了卻君親恩

送陳同僉

馬首出城東將軍膽气雄旌旗明慘雪笳鼔動悲風早釋三邊恨寧誇百戰功相期春艸色處處凱歌同

送張子方之江西掾吏

自脫京華服知君嘆索居海隅淸宦在天上故人疎掛壁空長劍探囊得素書更陪驄馬去西望復何如

遊枕煙寺

石磴招提古松蘿暝不分排云雙樹轉隔水一鐘聞林影疑殘雨山光倚夕曛醉來歸路逺秋思正紛紛

夜宿洪塘舟中次劉子中韻

勝地標孤塔遙津集百船防回孤嶼火風度隔村煙樹色迷芳渚漁歌起暮天客愁無處寫相對未成眠

山房秋夜寄魯客

寂寞山居悄相思望轉迷江空寒鴈落樹盡暮云低生事悲秋艸交情憶剡溪西齋愁不寐風雨共淒淒

題畫小景

萬籟秋聲近雙峯宿靄收江涵林影碎野接曙光浮蘿薜連書幌鶯花避釣舟由來揚子宅寂寞閉丹丘

龍湖夜泊

小舟眠不得起坐待潮生漏淺壺觴盡江澄巾屨淸沿沙除鳥迹隔水逓鐘聲悄似金山夜相看月正明

晚眺次林公偉韻

偶信東山屐尋幽到翠微白雲空野樹紅葉戀斜暉防落潮初滿天寒鴈未歸風塵江海徧不上野人衣

靈源洞

旭日照髙岑天風振逺林不分滄海色那識白雲心瑤樹空香滿珠林積翠深坐來明月上何處起潮音

春日雨中卽事

京洛繁華事已違懷人竟曰掩空扉望迷楚岫聞啼鴂思入秦川怨落暉野館蕭條芳艸合寒江寂寞暮雲飛落花片片隨流水惆悵闗河淚滿衣

鴈湖

鴈去湖空野水深秋風吹客上遙岑丹楓盡逐孤臣淚黃菊空憐處士心雨後諸峯浮夕靄霜前一葉送寒音停車欲問當年事尺素何由到上林

王偁【附】

官烈山

晨光照墟裏屋下春泉鳴驅牛出東阡且作農事耕不惜筋力劬但願禾黍成遐哉鹿門意千古斯能並

遊小雄澗

陰島變殘雪新流吐溶溶偶尋一徑徹獨與采樵同兩崖濕花霧泉竅吟天風雲根濯苔髮亂篠相防蒙盤巖折磴道似覺防摉窮石門忽中斷曠望開煙叢蘿雨澤巾屨松桂淸心胸了然靑川霞照此龍潭空始知人境外別有僊路通

宋元詩防卷九十二

欽定四庫全書

宋元詩防卷九十三

兵部主事陳焯編

丁復

【字仲容天臺人徙居金陵之城北其地深僻有園亭之勝左右列植古檜蒼茂若云客至款坐亭上翛然以爲樂仲容學博才敏爲詩精麗奇偉格超而趣逺非時流所及集名檜亭稿其壻饒介之所編而序之者中山李桓也】

有鳥

有鳥有鳥鳴聲嘐嘐自東有居則西於巢有翩者翼載戢載翹曷往曷否中心揺揺有鳥有鳥鳴聲孔悲生此東隅息彼西枝有翩者翼逝將奮飛我行遲遲莫知所依維東有山嶺路其岐維西有江湍流其枝伊此之懷復彼之思莫知所之我心孔哀昔我來思狐裘披披今我何爲絺綌有淒譬彼行驥有縶其馳言提其玦載泣歔欷相彼鳴琴匪弦伊絲哀於塗人宜莫我知聖或弗濟伊命也而命也如玆我行其隨

送劉士幹知事赴湖廣省掾

眾羽之差差彼翰而鴟眾趾之離離我獨於防夫乘而往我徒於追波濤洶洶則匪於江彼陸康莊則捨而杭我聞瞶瞶我視於盲爾牽於驅爰馽其駒爾行徐徐於余焉居我有防酒聊樂與娛

送章子端調淛東奏差

維山其砠維水沮洳孰來予蘇使君之車岨則有阪使車無反沮洳有衍伊澤斯逺維澤伊何孔碩洋洋我攸樂康使車彭彭維驂在隅弗疾其驅彼華紆徐維章子之裾維山斯岵維水有滸章裾楚楚實獲我所楚楚者衣肅肅者儀亦永其依我逸以敖娭

甘雨昨日足

甘雨昨日足今日豈不逰文漪散淸沼綠樹未驚秋步出西郭門浩浩江漢流危檣隘川浦乃有逺人舟江租赴海漕驚沙無定漚號呼走羣吏肉食懷鄙謀及時不歸耕卒歲何用周悄悄綠髮子還家多白頭爲農極凋瘁猶用苦誅求

送趙有章教諭滿還郎浦

昔在秋浦還我行淩浩尋君郎川宅相逢武林道君顏日方滋我髮初未皓及玆陵陽見顏髮非昔好故心無淺交論詩有深造兩意正云云逺別何艸艸長恐重見日復此同衰老相知在久要良用豁懷抱

竹山

離離鳯食乾緜互亙修巒君子懷靜儀虛貞媚蒼寒靈厓發潛穎崇苞閟幽盤筮鄰從蔣詡永結求羊歡同縣尹張志道徵士黃觀復陰秀才燕集六縣校官葉仲庸池上分韻【二首】

江水秋未淸林暉午能碧相忘散亂坐幸老談笑劇以君久寒氊且爾暫暖席同心勿辭飲況有陶彭澤王【闕】不注官從天得長假年衰豈能髙老坐不許下新秋席爲展欲夕尊未罷誰揮魯陽戈請駐義和駕

次韻鄭復初錄事秋夜

涼涼秋夜深時露沾重衣志士不在飽詎復懷饉饑啼蛄怨衰叢煥景淒已微屈父從遺則宋玉有餘悲馴致諒以道爾亦安爾爲

寥寥秋夜髙時物得其心榮華無終玩衰悴遞相尋微月流西極東溟足幽陰客爲哀商奏弦促憂思深揮置各就寐已亡人與琴

快翁上人還吳中

秋江夕雨霽微涼生綌衣云滅靑宇空北鴻眾已飛鴻飛向南去而我獨不歸我歸復何所長蛟臥寒浦將擾東海龍且騎南山虎南山虎白額具區濤可驀題詩悼夫差具禮謁泰伯麋鹿猶故臺艸靑霜未白亦知舊鄕好柰何懷逺道佛國煙霞深錢塘早晚到靈鷲天竺來虛閣乘飛嶠白猿宅幽深秪許湖僧叫憑君唁許由搘防北峯頭月中下桂子腳底天香浮忽望淩霄道余杭第幾橋

題句容趙氏松磵堂

愛客趙公子春登松磵堂展席翳長防臨流進餘觴陽漪動五色天聲散幽篁無謂山笛詠此樂殊未央

題秋江晚渡圖

白雲在靑山紅葉爛無數亦有冬靑枝長松共如故茅堂當樹間江光澹凝素扁舟不可呼誰令汝來暮

題昭君圖

曲逆老失計婁敬因自侯深宮如花人逺嫁龍沙頭龍沙萬里逺逺嫁不復返長思漢宮中淚痕日在眼淚眼不可止嬌姿看轉美琵琶寄深怨繁聲紛在指

題畫馬爲方逺上人賦

上人超世資脫然了無爲猶有愛馬癖或比道林支天馬由來出天池西大宛國乃有之房星寫神孕龍漦雄志倜儻精權奇飛行滅沒電莫追空塵畱煙不得窺月氐之子那敢騎漢武逺慕穆天子欲隮昆崘遊具茨遣使先開玉闗道鳯頸虎翼初就羈王良造父死已久當時不知馭者誰唐人爲馬置馬監奚官果是何物兒況復教之作馬舞跪拜起伏取笑娭伏仗能鳴輒引去俛首低摧靑絡絲欲從駑駘服轅下局促動遭箠防施非徒喪志失天性病骨瘦柴如宛錐所以韓幹爲畫肉不忍神駿成凋羸大漠茫茫天作屋饑齕飽臥驕且馳蒲梢蕭颯輕風度苜蓿參差新雨滋胡爲束縛對廝養長嘶無聲情內悲

送孟久夫遷內臺掾

陽烏本是日中物下來古柏棲冰霜南枝不如北枝好北枝近日揚淸光揚淸光散朝彩鳴鳳髙岡久相待天涯亦有鴻鵠羣莫使防飛向雲海

寶鴨曲

銅池織風翠波躍睡足暖煙饑不唼重簾未厭雲水姿華屋淸深寄閒絕生硃剝花紅錦翅枯咽半濕薔薇水寶燈夜縣琉璃光恍若淡在滄浪裏方筵慢舞得嬌嬈指痕膩染羅紋細就中恐有絕纓人誤識韓郎衣上气古聞舄化之言豈虛語願學飛仙作雙去

題劉堯輔觀瀑圖

劉侯校書天祿罷向人輒作山水畫長巒老樹翠蓋攲轉瀑崩巖練花瀉冠白袍問子誰濠梁漆園忘世者京都塵起碧於云炎洲瘴來疾如射揮毫定憶龍河上挾颿久睨匡廬下

王將軍歌送瑞卿之荔浦巡簡

靑天白日散五云酒酣起別王將軍嶺右湘原五千里君恩如天無逺邇百丈牽船上湘水蒼梧九疑云旖旖荔浦更在雲南頭砦中小官君莫愁生猺亦是天所產賦予五性爲人儔渠豈不知官好惡怒則猖狂喜還樂近日大官虎噉之骨肉可羮髓可酪我官我彊民爾弱是乃不堪凶性作前年道州殺人去太守萬戶走無路賊去官歸歡聚醑彼亦那知有其故將軍舊是廣東使屬州被患往相視此迹彼情知久矣今官況是猺之方山巖迫小官無房未足展仁化但用謹備防出入買賣無相妨往來見之等尋常殷勤趨庭使下拜諭以天子仁聖臣忠良

送黃學錄歸番陽

有番之山嵯峨而嵚防連峯結絡如旛旗或爲菡萏芙蓉枝或似長人善須睂髙冠大服佩委蛇或似蒼虯奮角鬐下赴巨浸長云披九江彭蠡繞其側波濤蕩撃而緜彌蒼蒼斷嶼如落星防綴碧落影倒垂行人裹糧備防炊片時竟月不可期山中美茹多紫芝山中之人歌自怡

題稚川山水

江光如空山在天好風佳日散晴煙綠陰成蓋崖樹連野橋楊柳亦娟娟擔簦之子何促速況有荷杖當我前茅堂獨坐豈待客或者傲兀忘流年又疑浣花溪上叟索句未得掩兩肘對樹不語胡爲然將非得詩不得酒耐可有酒無詩篇荷鍤歸向南山田陶公種秫五十畆往往爲酒愁無錢

送秦元之赴太禧同僉

君家好兄弟聖主自知之周爵推秦仲虞官舉伯夷萬方天浩蕩五彩鳯威防宣室虛前席蒼生屬論思

金陵送人還武昌

相送白鷺洲因思黃鶴樓遙觀鄂王迹重起禰生愁西上不可得東闗曾獨畱江邊趙佗石歲月但空流

題程先生西行集後

峽束水如箭巴行船上天亂離槁塟後衰老秭歸邊手把西行集心追北上年東風故山淚落日灑江煙

登髙分得疊嶂

逺近不可數淡濃渾自成人煙諸崦隔鳥道半空橫日夕黃微映江寒碧倒生憑髙共臨眺憶得在宣城

送李禦史

南臺鐵冠舊西府繡衣新吏部冰霜曉皇家雨露春三苗蠻作俗八桂嶺爲鄰虞帝猶遺廟殷勤薦渚蘋

送賈西伯

西風苜蓿花南客又移家此道寧無用吾生未有涯峯靑宜霽日潮白逆江沙猶憶南樓夜吹簫度歲華

送張克讓

秋花白露芹鄕郡萬山云官冷難爲滿囊空政喜聞灘船牽月上嶺路入閩分有客來書辟靑霄記雁羣

送王伯庸赴石埭板官

先生官已冷縣僻冷於官坐席嵐歸潤琴堂月過寒奇峯花作朶幽瀨玉爲湍所喜無迎送髙吟寄碧瀾

送客

馬帳朋方集麟經講未殘幡然懷故里誰此障狂瀾黃卷秋檠短靑氊夜榻寒好將池艸句題與惠連看

送人省親

子仕親亦喜子歸親更歡江湖片帆逺風雨一氊寒沙鳥行秋渚江豚拜午湍莫看松桂色容易厭時官

送翟彥敬陞中臺察院掾

名彥登烏府淸門可雀羅辟書催北上行李及南訛天濶涼云積江明暑雨過東門羣掾集更起續離歌

新寺和張仲舉兼次韻

天宮兜率下崔嵬結綺交疏面面開地勢周圍龍虎國鐘聲疎應鳯凰臺鼎湖仙去秋遺劍笠澤僧歸夜渡杯千騎巡街羣樂動五云深處禦香來

雁門送楊仲侄士耕歸龍泉

江回彭蠡天逾碧路入臨川山復蒼令尹先爲武進縣弦歌況逢君子鄕黃禽雙啼白日靜綠艸自動春風香巾車數問虞夫子未慙元亮在柴桑

越州景徳寺鏡淸方丈題醉仙嶽麓圖

鏡淸方丈見嶽麓堂虛咫尺行江潭樹木連霄巖影濕樓臺隔日水聲酣皇英雙騎龍上下蒼梧九防天東南道人得我千古意復遣老夢登云龕

送美上人歸臨川

白雲不生華蓋峯靑天淨倚碧芙蓉上船不記日多少到寺更行山幾重木客試人騎出虎淵靈求法脫爲龍莫貪石室跏趺穏偏長松門薜茘封

次韻答惠長老

棄爲狂士幸相容敢向明時嘆不逢皎月近人閒傍水白雲邀客更登峯百年耳厭咸陽犬千載神交劍浦龍車馬滿街門映燭夢魂初熟蔣陵鐘

九月一日遊昭亭

山色汀光帶近郊道傍楊栁舞寒條半生九日黃花酒多在西風白下橋千里客遊仍暮景異鄕人事又今朝老來未遣登臨懶盡醉東家綠玉瓢

寄謝子木

秦贅誰徴夢午年漢官倉氏豈淹賢荒涼秋浦時時酒彷佛番江夜夜船湖海客身皆暮齒家山兒蕨等春拳何時與和歸來賦白石黃沙未有田

寄題道吾山聞禪師竹院

道吾竹院芙蓉下老子藤牀翡翠深過雨雷霆龍捧闥滿天風露鶴當林此君靜對了不厭諸老淸談亦許尋他山祭酒聞還出何人載歌金玉音

送僧遊廬山【二首】

十八社人五老邊香鑪紫煙誰爲然山光水影江行日風靜浪平船在天故里今逢霞外客孤篷曾坐月中禪淸吟一爲浣塵土宛對三梁看瀑泉

廬山東南山水多石梁顚倒掛銀河仙燈夜半天人落佛屋春深海客過五老芙蓉還好在陶公楊桞定如何布帆又起江湖興應道西風動薜蘿

寄題金鵝泉石軒

金鵝泉石有深趣黃鶴仙人曾獨來巖雨澑雲靑玉瀉海天澄日碧蓮開山翁宴坐秋簾靜野客倦遊溪櫂回幽徑依然生藥艸他年從此入天臺

題王元章梅

三年不見王徵士一見梅花如見人風致山陰頻夢夜雪晴江上又逢春毫端只作尋常冩意度眞同造化神聞道耶溪新買宅想栽千樹作比鄰

送淸涼寺友上人歸永嘉

江心舊作野客宿石頭今逢開士歸半夜落潮隨櫂發十年殘夢逐雲飛相看接手話鄕裏獨老忍淚沾裳衣新春亦有還家願會過石室推煙扉

次韻具庵送湛淵上人永喜省師

早年爲客曾遊處今日題詩郤送僧珠箔濺巖看雪瀑寶窗緣塔見天燈金仙爛熳開銀界玉女嬋娟倚翠層禮罷阿師窮勝討諸峯歷歷漸攀登

題李息齋枯木竹圖

霜柯洞庭寒露葉渭川冷幽人美淸夜獨寫秋燈影

賦山上松送常上人

松生在山上垂柯防其下人生苦別離念此歲寒者

元宵雨雪

銀燭春光玉雪霄翠簾歌管思寥寥羅浮洞裏花如織誰立寒香背小橋

馬徳昭席上賦

江上重逢鄒大娘桃花紅嫩染纎裳蔓靑溪上曾相見猶記胡麻飯顆香

賦蕙花次韻嶽上人

香滿松房夜月虛紫蕤縣露泣方諸湘魂故惱維摩定起和離騷掃壁書

酒間贈賈西白

思入東風白雨邊暮云春樹兩茫然不因絳灌輕新進未必長沙識少年

王冕

【字元章諸曁人本田家子長七尺餘儀觀甚偉通春秋諸傳試進士舉不第卽焚所爲文讀古兵法衣履舉止詭異自放見者目爲怪民嘗遊燕京臺哈布哈薦以館職笑謝之工於畫梅用胭脂作沒骨體貴遊爭購之因題梅作絕句幾罹詩禍逃歸隱於九里山明初幕府平浙得冕將授以參軍一夕卒】

水仙圖

寒風蕭蕭月入戶渺渺雲飛水仙府仙人一去不知所池館荒涼似無主江城歲晚路途阻邂逅相看顏色古環�無聲翠裳舞欲語不語情淒楚十二樓前問鸚鵡滄海桑田瞇塵土王孫不歸望湘浦芳艸連天愁夜雨

對景吟

濕云不飛山雪滿越王城頭鼓聲短曉來溪上看梅花虎迹新移大如椀老烏縮項如凍鷖呼羣彊作嬰兒啼紅桃翠栁眼欲迷舊時紈袴今塗泥淮北千里無煙火淮南近日多軍馬寸薪粒粟不論錢行客相看淚盈把如何五陵年少郎賣田去買靑樓娼吳歌楚舞不知夜歸來也學山翁狂明朝酒醒入官府方知不是城南杜落花風急雨瀟瀟索寞無言面如土

痛哭行

雨淋日炙四海窮經綸可是眞英雄岐丰禾黍泣寒露咸陽艸木來悲風京邦大官飫酒肉村落饑民無粒粟東魯儒生徒步歸南州野老吞聲哭紛紛紅紫已亂朱古時妾婦今丈夫有耳何曾聽韶武有舌不喜論詩書昨夜虛雷槌布鼓中天月破無人補休說城南有韋杜白璧黃金天尺五

送無咎遊金陵兼柬丁仲容隱居

長松撼空風怒號前門大水推斷橋山中坐雨六十日不知野艸如人髙今晨出門天气好貶眼忽驚春事老楊花散作雪滿溪送客俄然動懷抱金陵六朝古帝都古時風景今何如瑚無根土花碧露團玉樹生流珠江上無人隔塵土丹鳯不來孤燕語上人脫灑無滯畱底用登臨重懷古世人往往乘險機老我白髮無能爲道甫問訊丁令威有鳥有鳥何時歸

猛虎行

去年江北多飛蟊今年江南多猛虎白日咆哮作隊行人家不敢開門戶長林大谷風颼颼四郊食盡耕田牛殘膏賸骨委丘壑髑髏嘯雨無人收老烏銜腸上枯樹仰天烏烏爲誰訴逋逃茫茫不見歸歸來又苦無家住老翁老婦相對哭布被多年不成幅天明起火無粒粟那更打門苛政酷折髀敗肘無全民我欲具陳難具陳縱使移家向防市破獍猰防喧成羣

勁艸行

中原地古多勁艸節如箭竹花如稻白露灑葉珠離離十月霜風吹不到萋萋不到王孫門靑靑不蓋讒佞墳遊根直下土百尺枯榮暗抱忠臣魂我問忠臣爲何死元是漢家不降士白骨沈埋戰血深翠光瀲灔腥風起山南雨晴蝴蝶飛山北雨冷麒麟悲寸心揺揺爲誰道道傍可許愁人知昨夜東風鳴羯鼓髑髏起作揺頭舞寸田尺宅且勿論金馬銅駝淚如雨

蝦蟆山

春風吹船著牛軛【牛軛潭在蝦蟆山下】扶藜直上山之脊山上老石怪且頑皮膚皴皵苔花碧我來不知石有名拊摩怪狀心亦驚野人指防爲我說此物乃是蝦蟆精古昔曾偸太倉粟三百餘年耗中國天官燭其陰有毒敕丁破口劙其足至今突兀畱山丘雨淋日炙無人收樹根穿尻蛇入肚老鴉啄背狐糞頭牧童時時放野火耕夫怒撃樵夫刴自從殘墮不能行見者唾之聞者罵蝦蟆蝦蟆非令僕無功那竊天之祿如今蝦蟆處處有天官何不夷其族致令驕气吹風腥幹霄上食天眼睛百虫啗盡心未已假作鼓吹怡人情三月江南春水漲紆靑拕紫爭跳浪漁父持竿不敢言獵犬布弩空惆悵黃童白叟相引悲田中更有科鬥兒

村居

避世忘時勢茅廬傍小溪灌畦晴抱甕接樹濕封泥乳鹿依花臥幽禽過竹啼新詩隨處得不用別求題

寫懷

世情多曲折客況自堪憐聽雨愁如海懷人夜似年艸肥燕地馬花老蜀山鵑冷澹無歸計蒼苔滿石田

晚眺

宻樹連江暗殘陽隔浦明不知秦塞逺殊覺楚天明故國人何在荒城鳥亂鳴徘徊吟未已搔首忽傷情

次韻答王敬助

西圃余姜蔗東臯足稻粱今年誠有望吾計未全荒倚仗停吟久看云引興長鄰家新釀熟同醉菊花旁

泊洲

落日大江秋淒涼覺底愁逆潮攻敗壘荒樹入沙洲險固空餘迹淸平且壯遊不須腰十萬明日上揚州

黃牛山

招提萬山底古屋蔽煙霞宻竹先秋意長藤過夏花繁陰沈雨腳淸響潄云牙老衲睂如雪相逢話作家

齷齪

齷齪寧堪處卑污柰此逢看人騎白馬喚狗作烏龍濯濯河邊栁靑靑澗底松待看天气好應得露華濃

漫興【四首】

艸木何揺撼工商已破家饒州沈白器勾漏伏丹砂吳下難移粟江西不運茶朝廷政寛大應笑井中蛙壬辰天意別春夏雨防防雲气何時斂江聲未得停書生憐白髮壯士喜靑萍昨夜登西閣悲笳不忍聽處處言離亂紛紛覓隱居山林增气象城郭轉空虛俠客思騎虎溪翁只釣魚諸生已星散那得論詩書干戈猶未定鼙鼓豈堪聞憂國心如醉還家夢似云闗山千里逺吳楚一江分朋舊俱零落空嗟白鳥羣

偶成

四月八日風雨歇放翁宅前湖水髙典衣沽酒亦足醉騎馬看花徒爾勞海國尙聞歌蔓艸山陵誰與薦櫻桃元龍本是無能者後世謾稱湖海豪

歸來

頭白歸來驚面生東家西家知我名友朋投老漸凋落兒女向年俱長成野梅開花尙古色山風吹雨墮寒聲最喜溪翁防眞率濁酒過墻香滿罌

寄徐中幾

僦得城樓枕臥龍儲無儋石是英雄吟詩不媿杜工部乞米或如顏魯公蘭省異於霄漢上艸堂卻在畫圖中故人相見無多論笑指松花落晚風

山中答客問

人間塵土苦歊煩林下淸風六月寒夜半酒醒方脫屐日髙眠起不簪冠坐看遊蟻巡危磴靜聽閒花落古壇老我自無軒冕意尋常豈是傲時官

題金陵

賞心亭前春艸花賞心亭下栁生芽收功謾說韓擒虎亡國豈由張麗華江山萬古足登覽豪傑幾人來嘆嗟野老相逢閒指防六朝宮闕盡桑麻

送欽上人

石頭城下五更秋髙掛雲帆得順流鐵甕緣江卽東府璚花隔岸是揚州作家相見本無語在客別離殊有愁後夜相思好明月老夫乘興獨登樓

閒題至元舊事

樓臺矗矗帶山河金玉重重是帝家云合紫駝開虎帳天連靑艸入龍沙春風小殿看飛燕夜雨重城散落花甲乙流蘇仙夢好莫教方士問丹砂

金陵懷古避亂作

壞墻幽徑艸靑靑何處園林是舊京海气或生山背雨江潮不到石頭城英雄消歇無人語形勢周遭夕照明回首長幹思無限水風楊栁作秋聲

謾興【三首】

隱幾看山與世違當門種竹亦無機五更驟雨隨風過滿眼落花如雪飛每爲注書消夜燭亦常沽酒典春衣今朝急報任公子昨日蒼苔滿釣磯

闗中險固馮三輔隴右勾連接四川簇簇樓臺縣日月盈盈花艸爛雲煙飈回海上沙飛雪雨足江南水拍天可笑華山陳處士風流文彩卻貪眠

靑山隱隱帶灤河金碧光中望馺娑五糓不生牛馬盛二儀殊雪霜多打圍陣合穹廬轉警蹕聲傳禦駕過漠漠黃沙天萬里壯心未解說風波

悼止齋王先生

三月燕山聽子規追思令我淚垂垂𨿽然事業能經世可惜衣冠在此時霜慘晴窗琴獨冷月明秋水劍雙悲山河萬里人情別回首春風說向誰

異鄕

東山西山生白雲異鄕那忍見殘春野蒿得雨長過樹海燕隔花輕笑人毎是閉門疎世事何曾惜酒惱比鄰過從時有相嗔怪不解潛夫意思眞

雨中

江南江北水滔天羇客相逢亦可憐坐覺靑山沈席底行驚白浪上窗前鵓鳩銜艸棲危塔鸂翻飛浴敗船轉首蠻村寥落甚絕無茅屋起炊煙

秋興

鼙鼓嘈嘈夜撼山霓裳歌舞出人間云圍環佩沈斜谷風斂旌旗入劍關躩鑠野翁掀雉尾跳踃山鬼覿龍顏書生豪放成何事徒步歸來供奉班

金水河春興【二首】

方州何處見繁華盡好當時富貴家慷慨喚來黃字酒丁寧將出紫簾車春風嫋嫋穿楊栁小雨冥冥度杏花沈醉歸來不知夜又傳淸響按琵琶

金水河邊栁色新玉山館外少沙塵琵琶未必能愁客鸚鵡如何錯喚人翠袖錦襜防白馬落花飛絮閧朱輪人間天上無多路只隔紅門別是春

梅花【十首】

五云縹緲隔蓬萊仙子吹簫月下回轉眼不知春幾許霜花如雪滿瑤臺

羅浮月白海無塵玉樹瓊林處處春半夜禹陵風雨作屋梁飛動欲生鱗

玉雪玲瓏瘦影重不同桃李媚春風十分淸致無人解猶在舊家池館中

月明海底夜無煙恰似西湖雪後天淸气逼人禁不得玉簫吹上大樓船

獨鶴髙飛雪气濃梅煙淸淺月朦朧一聲簫管歸何處人在瓊樓玉宇中

春風一笑玉無根雲散空窗見月痕半夜鶴歸詩思好淸香吹滿水南軒

吹徹瑤笙鶴未還小橋流水碧潺潺夜深夢醒推窗看白月無痕雪滿山

溪谷冰霜春到遲老夫長夜只吟詩憑誰說與中朝士此是江南第一枝

海云初破月團圓獨鶴歸來夜未闌一片笙簫湖水上玉妃無語下欄幹

和靖門前雪作堆多年積得滿身苔疎花个个團冰雪羌笛吹他不下來【王元章在燕門賦此詩有目之爲刺時者將捕之以逃免】

墨梅【二首】

老仙醉吸墨數斗吐出梅花个个眞相見莫嫌顏色異山林別是一般春

我家洗硯池邊樹朶朶花開淡墨痕不要人誇好顏色只畱淸气滿乾坤

紅梅【七首】

顏色𨿽殊心不異謾隨時俗混繁華淸香吹散乾坤外不是尋常桃杏花

白日遲遲照窗戶深院不知春幾許紫簫聲轉香風回隔簾踏動胭脂雨

洞天窅窅無人到白日丹光出樹林仙子竟忘餐玉法笑迎春色綠云陰

彩鳳穿花啄石苔玉窗瓊戶紫煙開山人不說羅浮夢郤憶都觀裏來

玉妃步月影毿毿燕罷瑤池酒正酣半夜不知香露冷春風吹夢過江南

仙子雲中駕鶴歸翩翩霧佩曉風吹玉肌輕染胭脂色恰似羅浮夜醉時

玉骨淸臒怯素妝春風一醉九霞觴綠房午夜嬌云暖不夢梨花夢海棠

應教題梅

刺刺北風吹倒人乾坤無處不沙塵如何凍死長城下誰信江南別有春【下二句一作淸髙只有老梅樹照水開花个个眞】

劉炳

【字彥昺鄱陽人其父名斗鳳用虞掲諸公薦爲翰林應奉未上而卒彥昺雅志汲古所著詩集則危素宋濂序之以爲有謝康樂韋應物之風而楊維楨亦稱其能兼諸體云】

憶園廬

種園在東臯艸荒蔓長日落秋樹涼褰衣獨還往時逢野老憩自足田園賞沿溪暝忘歸古寺煙鐘響

行路難

奉君五防鳳凰之綺幄七寶鴛鴦之錦牀博山氤氳之冰屑金盤沆瀣之瓊漿春風無情不相待朱顏綠鬢年年攺姑蘇臺上鼓如雷四時歌舞百花開當年意气今安在鬼火如燈秋似海

燕子樓同周伯寧賦

寶瑟凝歌繞珠箔流蘇結帶黃金索翠紅香裏宿鴛鴦春風人間無此樂杏梁塵暗麝蘭篝黛瑣睂峯掩畫樓燈殘枕冷梨云斷秋雨人間無此愁

寒夜怨

月來愁亦來心憐月去愁應攺樓髙月轉遲停箏坐倚燻籠待月落郤成眠誰知枕冷愁仍在

烏夜啼練髙同賦

城頭烏啼風瑟瑟露滴銀牀秋月白錦屛金屋醉西施歌長漏短銅壺窄回首繁華散似云姑蘇臺上鹿成羣令人卻憶烏啼月此月還應照後人

河中之水歌寄劉子雍程伯羽

河之水向東北洛陽女兒好顏色八歲畫娥睂九歲自裁衣十歲學識字十一拋梭攀錦機十二刺繡紋十三能睹棋十四彈箜篌十五才上頭鬢偏斜戴金團鳳臂弱不勝珠絡韝羅幃睡起傷春瘦畫閣妝成對日羞十六妖嬈解歌舞容色比花花不語扶持生怕下堦行三寸春嬌云一縷行媒將聘嫁周郎桂柱蘭堂錦作房比翼鏡奩妝玳瑁合歡裙帶繡鴛鴦茱萸露濕瑚枕蘇合香薰翡翠牀生憎啼鳥催春去不忿啼烏怨夜長杯成連理生何幸釵合同心死不忘眼前節物年年度只恐芳華不相顧南陌芙蓉午夜霜東園桃李三春雨君當爲妾秉燭遊東海爲缸糟作丘妾當爲君金縷謳春風莫遣人間愁

來日苦短黃子邕同賦

來日苦短去日苦長人生如朝露不如笑歌置酒臨髙堂春風不到九泉下盛年一去難再芳老行及之徒悲傷

鬼妾行

閨中女兒白如雪縣官娶作專房妾黃金翠羽繡羅襦枕邊誓死心不渝豈意榮華艸頭露好似靑藤倚枯樹一朝樹倒藤無依垂垂哀哭牽腸肚依稀無復半年春新官到任遣媒人鴛鴦錦帳重還整鸞鳳金釵依舊新洞房更結叮嚀語卻說新情多勝故自忿飛花逐水流爲憐嬌蝶無鶯妬傷心認作主衣裳窗前臨鏡照新妝靑銅欲待銷磨盡幾度春風幾斷腸

邯鄲行

白日下叢臺野曠秋風早不聞歌吹聲空遺往來道傷心卻憶平原君墓上牛羊蹋荒艸

寒食客秦淮憶舊

去年寒食長途客桃花落盡梨花白今年寒食客秦淮杏花李花無數開東風凋殘白羽箭落日獨倚黃金臺緇塵蕭騷吹病目破防烏靴泥漉漉藜杖東山弔謝安悵望飛雲仰天哭淒涼心事更誰憐綠綺可以調絲弦子期已矣伯牙死髙山流水空荒煙王孫不歸芳艸暮解衣沽酒驅愁去誰言一醉可消愁酒入吾腸肝膽露便擬揚帆析木津仍期掛劍扶桑樹志士長歌溝壑憂功名百歲等浮漚雨晴浪暖沙豚上載酒滄江弄釣舟

寄徐宗周兼柬楊奐文阮宗泰

李家池頭去年別大風揚沙天欲雪贈我鯉魚三十腮楊栁穿來帶寒血今年八月芝山樓我欲少住君不畱蹇驢落日冒秋暑鬢絲汗溢黃塵流近過阮公茅屋底說君沈屙幾不起九月十月方離牀彊健近來差可喜相望片雲老石山來往每嫌消息艱斯文凋謝少知巳恨不連墻相往還卻憶少年從義日聞雞不眠追祖逖殺敵風吹寶劍腥打圍雪壓雕鞍濕諸葛曾懷漢室憂包胥亦有秦庭泣投老相看四海淸夙昔患難同離情歸來廬井有桑梓拜掃丘墓除榛荊傳家書在晚還讀負郭田深春自耕愛君窗前修竹大聽雨何時對牀臥郤扶藜杖過楊兄使酒怕渠將罵坐气槪頗與常人殊天經地軌談陰符黃岡溪頭懶垂釣未央殿前思上書功名定有國士報肝膽好將民瘼蘓黃金臺髙一千尺白日橫飛虎生翼呂望八十方致身五十富家朱買臣時來勲業自有待豈得甘作漁樵人

題呂氏園艸堂朱雀橋

何處銷殘暑城南茅屋幽晚煙將墅色春樹帶江流愛竹呼兒種耽杯與婦謀生涯成老圃不是故時侯

郊居雜興柬陳遂良

風雨行人少柴門午尙扄土花沿砌碧山果墜枝靑病眼耽書癖衰顏托酒星經邦方上武寂寞抱遺經

早春呈吳待制

上林春早陌塵香紫禁觚稜射日光新綠禦河揺栁黛小紅宮樹試桃妝山連曉气蟠龍虎臺枕東風憶鳳凰心折故園幽興獨尋僧看竹過鄰墻

寄許永明公冕昆弟得夫先生

少年曾共請長纓云壓旄頭劍气腥諸葛有心扶漢室包胥無淚哭秦廷九鰲夜徙龍沙黑八駿秋迷鳥道靑一別闗河俱白首斷腸煙樹滿長汀

燕城懷古

廣寒宮殿玉爲樓萬歲鰲峯壓九州番國梵僧靑防帽天魔宮女防龍舟鉤陳蒼闕山南拱太液紅橋海北流惟有盧溝溝上月年年鴻雁不勝秋

次秋日韻奉汝弼叔【二首】

墨池秋淨水痕澄曲幾焚香袖手憑霜煞栁條淸栗裏雨荒蔓覆東陵戰餘趙壁車還列說下齊城軾獨憑因憶少年隨驃騎西風笳鼓醉呼鷹

三徑歸來菊未荒半凋楊栁弄春涼銀屏紈扇題秋句金鴨羅衣換夕香老憶風雲趨北闕夢無花月待東墻狂遊尙記秦樓別翠袖紅緜拭淚行

秋夜對月寄汪宗彛【三首】

宮樹涼生絳闕玉階影轉銀河曾侍梨園供奉夢魂猶托笙歌

辯舌曾歸白璧酬恩盡散黃金範叔綈袍誰念悲歌自防瑤琴

薄枝寧爲雞口雄心每借魚腸敝矣布袍雙袖禦鑪猶帶天香

宋元詩會卷九十三

欽定四庫全書

宋元詩會卷九十四

兵部主事陳焯編

丁鶴年

【字鶴年回回人穆爾丹官武昌因家焉鶴年遂以丁爲姓其長兄吉雅摩迪音字元徳次兄鄂拉實克丹字允中至正間並舉進士鶴年詩典麗淸醇天姿旣髙而學力足以副之一時詞彥罕有出其右者】風泉淸聽【爲文禪師賦】

幽棲空谷中石室如懸磬坐閱造化機動靜互相勝風生萬籟隨雨過百泉應蕭蕭亂疎鐘泠泠隱淸磬虎嘯山月昏龍吟海波靜上人謝聲塵悠然入深定喧寂兩俱忘是乃名眞聽

歲晏【二首】

歲晏百憂集獨坐彈鳴琴琴聲久不諧何以怡我心拂衣出門去荊棘當道深還歸茅屋底抱膝梁父吟歲晏百憂集撃節發商歌商歌未終調淚下如縣河故鄕渺何許北斗南嵯峨有家不可歸無家將柰何

感寓【三首】

宇宙忽空濶飲馬萬里流平生負兩眼及此行寓州天淸健鶻運木脫饑鷹投長風吹海雨濯我紫綺裘相逢半遊俠把酒髯如虯慷慨說史記歷今山川秋向來衣帶水目短河無舟

西風桂花落我上天臺山仙子扶我手冷然蒼水環乘鸞者誰子飛煙渺難攀三生此遊戲弄影銀河灣空山忽飛瀑四顧鳴潺湲長揖馬子微此豈非人間

船頭書千乘船尾酒百壺酒盡書在眼落月如明珠忽悟八陣法縱橫如河圖惜哉經世士未有窺唐虞季子相六國所見惟陰符

胡節婦

一自失良人年年不見春常時折花處靑苔滿行路卽今垂老百事非篋中惟有嫁時衣姑終養子能成立望夫差勝山頭石

登北固山多景樓

風月無邊地乾坤有此樓城隨山北固潮蹴海西流眼界寛三島胸襟隘九州階前遺恨石誰復話安劉

幽期

何處赴幽期靑林白谷陲穀虛秋气早林茂曙光遲談罷風生麈歌闌月在巵謀身良自足何補國安危

春日海村

門巷絕輪蹄春深綠艸齊風光不相負泉石且幽棲捲幔通花气移牀避燕泥時時得佳句自向竹間題

涵淸軒【爲慈谿懋上人作】

止水才盈掬涵空有底寛玉壺秋影淨金鏡曉光寒落月斜沈白流霞淺浴丹上人方宴坐應向靜中看

贈李仙姑

何年萼綠華來降地仙家花擁靑鸞節香隨白鹿車淸輝回雪月想結雲霞不赴瑤池宴桃開幾度花

送定海許縣丞

蛟門佐邑滿南去庭闈雨露隨花綬雲霞避防衣賢聲今已著色養舊無違萬里滄溟月淸秋作伴歸

慈谿歸隱【爲馮子木大尹作】

舊隱慈谿上歸休足自怡水翻琴上曲山送畫中詩叢菊秋容淡孤松晝景遲依然對猿鶴無愧北山移

題筠軒【爲定海胡處士賦】

種竹繞前楹年深勁節成薄雲通雨气淸夜動秋聲魚豕空遺簡鸞皇合度笙往來三逕熟不負歲寒盟

病衰

病骨秋增痛衰容日減華臉霞憐竹葉鬢雪妬菱花往事嗟何及歸程望轉賒少年歌舞地此日屬誰家

故宮人

粉愁香怨不勝情彊整殘妝對老兵別殿金蓮余故步後庭玉樹變新聲眼穿雁字云連塞夢斷羊車月滿城天上桃花王母去世人誰識許飛瓊

雪後泛東湖

雪後湖山玉作圍小舟乘興弄淸輝貪看月裏鸞回舞不覺風前鷁退飛雲母屛空春閴寂水晶宮冷晚霏微仙家一笑乾坤老誰馭瑤池八駿歸

梧竹軒【爲鳳浦方氏作】

鳳鳥曾聞此地過至今梧竹滿丘阿政懷剪葉書周史卻恨翻枝入楚歌金井月明秋影薄石壇風細晚涼多中郎去後知音少共負奇材柰老何【存齋詩話云時作者已滿捲矣此詩一出皆爲斂袵】

九靈山房圖【爲戴先生賦】

九靈別業何年到聊作新圖寄所思幽谷白雲晴窈窕髙檐翠樹曉參差輞川已入王維畫韋曲仍傳杜甫詩咫尺相望成萬里臥遊心事許誰知

二靈寺守歲

守歲山房迥絕緣燈光香灺共蕭然無人更獻椒花頌有客同防柏子禪已悟化城非樂事不知今日是何年憂心悄悄渾忘寐坐待扶桑日麗天

暮春感懷

杜宇聲聲喚客愁故園何處此登樓落花飛絮成春夢剩水殘山異昔遊歌扇多情明月在舞衣無迹防云收東皇去後韶華盡老圃寒香別作秋【一作別有秋】

奉寄九靈先生

花栁村村接海濱攜家隨處避風塵衣冠栗裏猶存晉雞犬桃源久絕秦坐對靑山渾不厭忘機白鳥自相親也知出處闗時運豈但逃名效隱淪

寄定海故將軍邵公輔

往事浮雲杳莫攀壯懷未展鬢先斑不聞奉使通銀漢空見將軍老玉闗故壘荒涼千騎盡滄溟浩蕩一鷗閒風塵隨處嚴訶止愁殺田間野獵還

贈李全眞

元孫子都客汗漫長遊宇宙間黃鶴白雲迷鄂渚靑牛紫气滿函闗袖中寶劍雌雄合鼎內金丹大小還不見吹笙王子晉秋來幾度駐緱山

兵後還武昌

避亂移家大海隈楚云湘月首頻回歸期實誤王孫艸逺信虛憑驛使梅天地無情時屢攺江山有待我重來白頭哀怨知多少欲賦慚無庾信才

題昌國普陀寺【寺在寧波東南海島間卽昌國州之故墟也】

神鼇屹立戴崔嵬俯瞰滄溟水一杯積翠自天開罨畫布金隨地起樓臺祈靈漢使乘槎到傳法番僧折葦來若使祖龍知勝槪豈應驅石訪蓬萊【按錢本此題原二首其次作警句云三更日浴咸池水八月潮吞渤海天】

知歸庵【爲四明董氏作】

衮衮紅塵未息機斯人何事獨知歸靑山不辧將來計白髮徒嗟旣往非谷口雲霞隨葛屨沙頭魚鳥識荷衣自慚潦倒江湖表猶對旄丘賦式微

樊口隱居【爲武昌李均玉作】

萬里雲霄斂翼回掛冠髙臥大江隈春深門巷先生栁雪後園林處士梅翠擁樊山邀杖屨綠浮湘水映樽罍誰能領取坡仙鶴月下吹簫共往來

戲贈劉云翁

千金不惜買新聲贏得風流老更成銀甕葡萄浮臘蟻金屏窈窕囀春鶯香凝宴寢頻開席花暗閒房合度笙夜燕未終賓客醉莫將明燭照華纓

錢塘懷古

錢塘佳麗冠南州故國繁華逐水流龍虎已消王霸气江山空鎖古今愁吳臣廟冷潮喧夜宋主陵荒塔倚秋最是西湖歌舞地數聲魚笛散鳬鷗

武餘淸樂爲致仕尹將軍賦

汗馬功成卽引年登山臨水小遊仙印紋久祕微生綠字韻新成盡入深造煙霞靈運屐浩歌風月鄂君船貽謀尙有孫吳略膝下時時課一篇

勉戴學

才名籍甚冠時髦愛爾靑年气獨豪千里共誇騏驥足九苞爭覩鳳皇毛月中把桂云生履天上看花日映袍宦達每由稽古力夜深燈火莫辭勞

避地

避地長年大海東蕭條生事野人同春深耒耜孤村雨日落帆檣逺浦風那得文章偕隱豹聊將音問托歸鴻平生自恨無仙骨五色蓬萊咫尺中

卜居

木石爲交不背盟卜居應得愜幽情雨苔蘸水溪魚上風葉墜階山犬鳴習懶已成忘盥櫛避喧漸逺絕逢迎義肥百戰收全勝特爲耽詩太瘦生

題東湖靑山寺古鼎銘長老鐘秀閣

手開樓閣貯羣經面對湖山衛百靈玉鏡夜寒通沆翠屏秋淨倒空靑避煙鶴起檐間樹行雨龍歸幾上缾我亦逃禪雲水客便應蕭散共松扄

淸勝軒【爲姑蘇潤上人作】

繞屋松杉手自栽重陰長日防蒼苔一溪窈窕花間入三徑參差竹下開夜半霜鐘寧假莛秋深月鏡本無臺主人定起焚香坐何處扁舟櫂雪來

悼湖心寺文上人

祗林一葉隕秋霜回首滄洲淚兩行幾上殘經塵已暗篋中遺稿墨猶香雲迷圓澤三生石月冷維摩十笏房想象淸容何處記寒梅幾防竹蒼蒼

逃禪室與蘇伊舉話舊有感

不學揚防事艸且隨蘇晉暫逃禪無錐可卓香嚴地有柱難擎杞國天謾托丹霞燒木佛誰憐玉露泣銅仙茫茫東海皆魚鱉何處堪容魯仲連

夢得先妣墓

窮冬風雪正交馳獨扣泉扄訪母慈極浦空江泥滑滑荒岡舊隴塜累累那知恍惚魂歸夜正是呼號淚盡時孝格皇天吾豈敢聊同烏鳥報恩私

寄西湖林一貞先生

錦繡湖山世絕稀東風不放賞心違芙蓉楊栁臨淸淺佛剎仙宮繞翠微畫舫載春天上坐紫驑防醉月中歸髙情獨有林和靖門掩晴空看鶴飛

自詠【五首】

一夜西風到海濱樓船東出海揚塵生慚黃歇三千客死慕田橫五百人紀歲自應書甲子朝元誰共守庚申悲歌撫罷龍泉劍獨立蒼溟望北辰

堂堂至正最多材萬國同文壽域開漠北諸生登第去越南計吏進賢來鳳韶九奏黃金殿鶴駕三朝白玉臺回首黃塵揚碧海五云無處覓蓬萊

千官何處扈宸遊回首風塵偏九州黃竹雪深迷玉輦蒼梧云斷見珠丘令威不盡去家怨精衛豈勝塡海愁大禹胼胝天所眷肯教綸邑久淹畱

六軍遙駐墨河濆故國丘墟詎忍聞露冷金銅應獨泣火炎玉石竟俱焚虞淵日暮無還景禹穴秋深有斷雲艸澤遺民今白髮憑髙無柰思紛紛

九鼎神州竟陸沈偸生江海復山林頻繁誰在隆中顧憔悴惟餘澤畔吟齧雪心危天日逺看云淚盡歲時深百年家國無窮事可得忘機老漢陰

奉寄王宣慰兼呈九靈先生

別館新成足宴遊環佩總名流獨推南國爲髙士共識東陵是故侯天上鸎花三月夢人間春雨五更愁行藏盡付浮雲外爛醉丰年稌黍秋

山居

懶散形骸不自持黃冠聊束鬢邊絲頻來猨鶴渾相識久混龍蛇竟不知養拙最宜情澹泊全生深借徳支離看云本自忘饑渴況有冰泉與石芝

逃禪室解嘲

久慕陶公臥北窗還從馬祖吸西江掃愁那用千金帚折慢惟瞻七寶幢日晏捲簾延疊嶂雨晴攲枕聽流淙周妻何肉俱無累秪有詩魔老未降

兵後還武昌

亂定還家兩鬢蒼物情人事總堪傷西風古塜遊狐兔落日荒郊臥虎狼五栁久非彭澤令百花今豈杜陵莊舊遊回首都成夢獨數殘更坐夜長

過九江追悼李子威太守

瓣香遙拜九江城太守精神日月明叔侄並歸忠義傳江山不盡古今情潮回湓浦聲猶怒雲起鑪峯气未平生死總魁天下士丈夫端不負科名

次小孤山

峽束千雷怒撃撞危峯屹立壓驚瀧山聨廬霍朝三楚水落荊揚限九江鎭海重闗當第一擎天孤柱故無雙佩環月夜知何處露濕蓬萊玉女窗

題西圃捲【爲蕪湖辛順中作】

坐閱桑田變歸爲菽水謀聊從西圃隱少慰北堂憂汲月滄江曉鋤云沃野秋新蔬和雨摘碩果帶霜收嘉樹巢烏鳥閒庭下白鷗管寧金不顧季路米應求千載誰同調東陵有故侯

過安慶追悼余文貞公

將軍匹馬入舒城撃賊頻煩訓義兵孝以保家忠徇國聚而出戰散歸耕圍侔月暈全無隙捷振天威大有聲遊說飛書徒間諜輸誠仗節愈堅貞云梯屢郤妖氛豁露布交馳殺气平千里荊揚憑保障七年淮海賴澄淸山深猰防殱還出江濶鯨鯢斬更橫外援內儲俱斷絕裹瘡飲血獨支撐天昏苦霧埋營壘日落陰風捲旆旌甘與張巡爲癘鬼肯同王衍誤蒼生三千將士皆同死百二山河亦繼傾靜對風霆思號令遙從箕尾識精誠頌碑不愧詞臣色哀詔偏傷聖主情願爲執鞭生不遂臨風三酹重沾纓

上明州太守茶子俊【還武昌遷葬告牒而作】

漢江東抱楚江流先壠猶餘土一壞廟冷桐鄕耆舊逝田荒栗裏子孫愁兵戈隔夢三千里霜露傷心二十秋荒隧天寒烏鳥下空林日落白狐遊碑焚斷石經時變盌出遺金有夜偸過客尙知來下馬僊翁誰復指眠牛擬從樊口遷京口遙別沙頭下石頭髙士束芻思致奠故人惠麥久維舟已知多病垂垂老敢爲常貧故故畱爲政幸逢宗正恕申情當念子平憂劬勞罔報生何益存歿沾恩死必酬願及淸明三月節一盂麥飯灑松楸

采蓮曲【二首】

采蓮復采蓮下有孤鴛鴦秋花不結實夜夜守空房朝采並蒂蓮暮綰同心結不學綠楊枝含嚬送離別

迎大年椿上人不值暮歸偶成

東歸聞道已浮杯力疾逢迎日幾回何處晚來成誤認風簾竹影月窗梅

竹枝詞

竹雞啼處一聲聲山雨來時郎欲行蜀天恰似離人眼十日都無一日晴

【附】吉雅摩迪音【鶴年長兄】

貽鶴年紙帳

誰搗霜藤萬杵勻制成鶴帳逺塵氛香生蘆絮秋將老夢熟梅花夜未分枕上不迷巫峽雨牀頭常對剡溪云竹鑪松火茶煙暖一叚餘淸總屬君

鄂拉實克丹【鶴年次兄】

題九靈山房圖

夢裏家山十載違丹靑咫尺是耶非墨池新水春還滿書閣浮雲晚更飛張翰見機先引去管寧避亂久忘歸人生若解幽棲意處處林丘有蕨薇

王逢

【字原吉江陰人至正中作河淸頌臺臣薦之稱疾辭避亂於松之靑龍江復徙上海烏涇自號最閒園丁藩鎭交辟不就明初錄用亦堅辭年七十卒有梧溪集七卷行世】

遊昆山懷舊

丈夫貴善後事或失謀始桓桓張楚國挺生海陵鄙一門蓄大志羣雄適蜂起珠探甓社白馬飲浙水三年車轍南北向復同軌量容甘公說情厚穆生醴誓撃祖逖楫竟折孫防箠天王詔褒贈守將躬歲祀翼然東昆丘蘭橑映疏綺靑蘩春薦豆翠柏寒動棨乾坤宥孤臣風雨猖五鬼銅駝使有覺洊懼臥荊杞【張士誠降元元追封士徳爲楚國公廟祀昆山楊廉夫詩所謂先封楚國碑也】

過楊員外別業【公名乘字文載濟南人至正十六年不受淮張之辟遂引決焉】

翠羽無深巢麝香無隱穴由來老蚌珠淚泣滄海月於乎楊員外竟類膏自爇憶昨佐南省四境正騷屑朝廷忌人軍事莫敢說遂罹池魚禍遄被栁惠黜寄身傍江潭乃心在王室星躔錯吳分气候乖鄒律天風揺靑薲徒步空短髮譙初謝遣龔勝終守節譬如百鏈鋼不撓從寸折又如合抱松豈借澗底蘗我時浮扁舟鷗外候朝日荒郊無畱景別業自深郁時淸議勸忠公寃果昭晰大名流天地當與河水竭結交卣卓間遺言見餘烈

往敭名開化二鄕掩骼

分藩多賢勞不敏忝賓客𨿽無官守拘亦復與言責二鄕防劉禍慘淒長平厄先王制禮經孟春當掩骼僕夫有難色欵叚才任防駸駸度岡阪循藪澤稍稍煙微靑歷歷野四白遊魂行艸上遺老道側我豈物役徒玆來出心臆皇天久下憫赤子非寇敵鴟鳥何不仁銜啄血更瀝因歌戰城南風悲淚狼籍

天門行

天門髙髙俯四極寸田尺地登版籍澤梁無禁漁者多潮海干戈恣充斥去年官饟私敓攘今年私醝官價償屠燒縣邑誠細事大將【謂博囉特穆爾左丞】不死鯨鯢鄕烹羊椎牛醉以酒腰纒白帶紅帕首定盟防血許自新禦寇徵蠻復何有國家承平歲月久念女紛紛廹糊口羽林堅銳莫汝攖愼勿輕誇好身手春風栁黃開陣云號令始見眞將軍【博囉特穆爾討方谷眞兵敗被執爲求招安至正辛卯歲也】

宋制置彭大雅瑪瑙酒椀歌周伯溫大參徴賦有序

今大尉開藩之三月命部將王左丞晟書使踵海上招至吳中以予無錫避地說晟勸張楚公歸元擢淮省都事辭時江浙防政周公適涖分省延飲齋閣懽甚出瑪瑙酒椀曰此彭大雅燕饗舊物子才器足當之遂引滿酌之再气酣思湧率爾走筆紀淸賞非求知他人焉歌曰

淮藩開吳豪俠滿歌鐘地屬姑蘇館相儒獨爲緩頰生笑出彭公瑪瑙椀血幹智伯髏不腥黃玉瑩錯紅水精妖蟆蝕月魄半死虹光霞气歕且盈隱若陣偃邊將營彭公彭公古烈士重慶孤城亦勞止天忘西顧二十年畆盡東來數千里武侯祝文何乃偉敗由宋祚民今祀太湖底寧魚米丰官廨喜與閒門同酒波盌面動峽影想見師犒飄風中再酌庶沃磥磊胸君不見漢家將軍五郡封班彪天與世史功詩狂昭諫客吳越存心唐室人憐忠嗚呼尙友予豈敢醉墨慘澹雲飛鴻

七月聞河南平章凶問

六月妖星芒角白幾夜徘徊天市側尋聞盜殺李上公窮旅孤臣淚沾臆當時寛猛制萑澤安得受降反受敵上公忠名垂竹帛書生奚爲費褘惜東南風動旗黃色蒲稍天馬長依北【壬寅六月田丰王士誠刺殺李忠襄於濟南城下先是庚申君見星變嘆曰當損大將馳使戒諭忠襄正此詩所謂妖星芒角也】

劉夫人

劉夫人至正太尉吳王嬪笄珈車服置弗禦澹煙常鎖雙睂春中州援逺敵在目叔貴日驕彊日蹙背城借一王本心狐埋狐搰將軍欲夫人勇決烈女義百口樓居親舉燧片時陰慘萬世生月明風淸佩音至君不見男兒成敗古有之孰以楚霸輕虞姬蘇民安得夫人祠烏棲白鳬庶少衰

寄桃浦諸故知卽事【五首】

素癡得名侯君房自享大案焦徵羌莫嫌衛旌不舉筯口簡授使多嚴光世間堪鄙是何物糞土之英褌中虱後園石壁倚秋林醉有髫孫旁執筆

山牀折足琴暗徽種菊不種西山薇願從漢士碑有道夢逢秦鬼歌無衣閒園不入煙火境巨浸盡漂桃土梗老伴惟餘臥隴云抱晦含光體常靜

有章擲還太尉閣有版不受丞相垣南朝天子許謝病竊長木石儀鸞園平生气節詩千首才非元亞【元遺山】甘劉后【劉靜修】素聞魯廟鑄金人晚學程門坐泥偶雙平原裏【新得原名】庶全歸他日壙銘辭大手

貴不難得富可嗟二事亦到園丁家雷王藥吏錦襠袴野藤絡樹金銀花園丁橫笻坐梧下竊愧長年釋耕者身膏艸野身土苴語孫耰耡莫輕把

東坡楚頌存虛名止烏作亭【烏涇新作】殊有情枇杷換葉何靑靑雪中開花來逺馨多仁多核知爾少柏樹根添鄭艸慧海禪師識侯景華容兒女哭劉表如何太白謫仙人竟坐夜郎唐絕徼裁詩寄語多才郎塵間寵辱要相忘霸橋吟興驢背上月盎冰壺虀味長【此原吉戊辰歲卽事冩懷寄故知之作蓋絕筆也】

小匕首歌

水晶生苗月牙直彗芒披云電流隙蟄蛇斷尾短艸間海鶻褪翎霜雪色宋斤魯削讓陗刻金錯錐刀豈其敵吳鴻扈稽飛著體不曾爲主開邊鄙嗟玆神物久泥滓用之可以報國士檐冰卓筯日黯空稍玩股掌生雄風鮫魚室臥縞帶影長鈹辟易萬雉墉古昔客揕秦王胸幾僕翠鳳咸陽宮由來意气泰山重命甘燎毛不旋踵誰隳古制鑄小之佩稱衣冠加珌琫我歌三嘆淚滿裾曹鱄豫聶無時無

夜過蒼墩江隱居

白茅蕭蕭風色昏歸人自語煙際村我騎蹇驢童抱尊記得君家忘卻門徑穿竹入背江路傍是梁朝敬宗墓月中對鶴吹洞簫露水琤然落髙樹

常州江陰再失無錫告警病中自鴻山將遷海上

病就山中隱烽催海上舟連城新鬼哭深壁大臣羞赤纒金火炎風汗馬牛遙占女兄弟先已下長洲

聞畿甸消息

白艸生畿甸黃沙走塞庭直憂星入斗兼畏雨淋鈴殿閣余龍气衣冠自鵠形吳粳斷供餉隴麥向人靑

得兒掖書時戊申歲

客夢躬耕隴兒書報過家月明山怨鶴天黑道橫蛇寶气空遺水春程不見花衰容愧耆舊猶語玉人車【此詩記戊申歲正月洪武攺元之年也】

宮中行樂詞【二首】

羽獵罷長楊宸遊入未央鸞開雙畫扇鶴舞百霓裳玉盞瓊花露金盤紫蔗霜長門誰閉月流影在滄浪芍藥爲離艸鴛鴦是匹禽君無神女夢妾有楚王心日短黃金屋宵長綠綺琴相將戒霜露拜月繡簾陰

近故【二首】

近故儒林老於予起嘆嗟淸秋書柿葉落日賦桃花碑碣畱吳滿雲山向越賒多情楚宮月來照未棲鴉近故維揚老威儀本漢官才髙三禮賦心折一泥丸露气金盤濕簫聲碧落寒空餘茂苑樹鵑血幾時幹【成廷珪寓於維揚卒於至正末年此二詩爲成而作】

錢塘春感【四首】

紫罽軿車從六龍盡隨仙曲度靑空蒼山樓闕旃林裏赤羽旌麾野廟中百姓未忘周大賚成都元有漢遺風流鶯不管傷春恨衝落桃花滿樹紅

玉气淩虛散曉霞虎闈麟閣靜煙花中天日月迂黃道滄海風雲冷翠華望帝神遊防子國烏衣夢隔野人家當時舉目山河異豈但紅顏泣塞笳

周南風俗古衣冠五色雲中憶駐鑾瓔珞檜髙藏白獸蘂珠花發降文鸞河通織女機絲濕雨歇巫娥翠黛寒滿地吳山誰灑淚一江春水獨憑防

日華初動衮衣明劍佩千官隱繡楹五色黼函開玉座九重湯藥下銀罌書題鳳尾仙曹喜恩浹螭坳學士榮文化有餘戎事略銅駝艸露不勝情

秋感【二首】

紛紛攘攘厭黃巾妖血徒膏艸野塵馬化一龍猶王晉楚存三戶未亡秦風天靜浮靑海朔漠山髙直紫宸莫爲鬼方勞外伐檿弧箕服最愁人

南越東吳帶楚臯頻年醉眼送飛毛滄洲露白蒹葭滿甲第秋聲蟋蟀髙九日天涯桑落酒三軍城上柘黃袍試觀漢後詩人作獨覺遺風屬阮陶

聞鐘

苜蓿胡桃霜露濃衣冠文物嘆塵容皇天老去非無姓眾水東朝自有宗荊楚舊煩殷奮伐越陀新拜漢官封狂夫待旦夕良苦喜聽寒山半夜鐘

聞吳門消息

百尺齊云半壁開陪臣猶進九霞杯蓬星气白乾天棓苕水烽靑入露臺盡擬田單收故土不期髙幹損雄材淮魚斷信燕鴻隔吳樹蕭蕭葉下來

無題【五首】

五緯南行秋气髙大河諸將走兒曹投鞍尙得齊熊耳捲甲何堪棄虎牢汧隴馬肥靑苜蓿甘涼酒壓紫蒲萄神州比似仙山固誰料長風掣巨鰲【無題前後十首皆感悼明師入燕庚申北狩之事】

天槍幾夜直鉤陳車駕髙秋重北巡總謂羽林無猛士不緣金屋有佳人廣寒霓仗閒華月太液龍舟動白蘋雪滿上京勞大饗西封華嶽弔秦民

白衣渡吳兵赤羽旌旗奪趙營灤水天回龍虎气楡林風逐馬駝聲靚妝宮女愁啼竹白髮祠官憶薦櫻猶有燕鷹神不王鴐鵝髙去塞云平

五城月落靜朝雞萬竈煙消入水犀椒闥佩琚遺白艸木天圖籍冷靑藜北臣舊說齊王肅南仕新聞漢日防天意人心竟何在虎林還控雁門西

十載羣雄百戰疲金城萬雉自湯池地分玉冊盟俱在露仄銅盤影不支中夜馬羣風北向當年車轍日南馳獨憐石鼓眠秋艸猶是宣王頌美詞

書無題後凡三首偶感燕太子丹事

火流南斗紫垣虛芳艸王孫思愴如淮潦浸天魚有帛塞庭連雪雁無書不同趙朔藏文褓終異秦嬰袒素車漆女中心漫於邑杞民西望幾踟躕

塞空霜木抱猿雌艸暗江南罷射麛秦地舊歸燕質子瀛封曾畀宋孤児愁邊返照窺墻榻夢裏驚塵防韘觽莫防白翎終曲語蛟龍雲雨發無時【元世祖聽彈白翎雀曰何其曲終有淒怨之聲乎】

幾年薪膽泣孤嬰一夕南風馬角生似見流星離斗分謬傳靈武直咸京九苞雛鳳衝霄翼三匝慈烏落月情縱少當時趙雲將臥龍終始漢臣名【洪武七年遣瑪勒岱巴柆北歸此詩記其事故有舊歸質子及南風馬角之句明祖封瑪勒岱巴拉爲崇禮侯故曰瀛封曾畀宋孤兒也】

寄錢泰窩陳雪軒二遺叟

天轉云東上六符有懷無寢枕同孤紫芝隱曲歌商皓烈火殘經補漢儒私地春先梅老發盛陰雷疾艸狂蘇祖生遲旦疎殊甚不計中流少一壺

甲子冬偶書

云東亂定少新知江左書來有跛兒才盡能爲文自祭醒狂寧要鍤相隨天家靑女催衣急漏水金人上箭遲郤喜故鄕原上樹十年羇羽托深枝

西廈

牀頭鴟臥久空金壁上蝸行尙有琴儒子成名狂阮籍霸才無主老陳琳虹霓气冠登萊市蝙蝠羣飛顧陸林環海煙沙翻萬鍤連村霜月抱孤衾

送於子實辟淮閫掾

淮海風髙急鼓鼙潁州烽火照淮西餱糧幾道通流馬樓櫓重城望火離星入夜寒芒角動地連秋暝瘴氛低君今掉鞅元戎幙肎慰流亡父老啼

秋詞

香散天街靜玉珂露臺風殿夜如何星從河漢澹中落秋在梧桐疎處多鸞影不曾離寶鑑蛛絲先已綴金梭君王繭館詢遺事郤擬鑾車共載過

贈別浙省和和左丞國寶自常州移鎭徽州三十韻時歲癸巳

武徳興元運文恬近百年一隅初難作四境遂兵連斧扆朝元早彤弓授命專馮岑材並濟李郭駕爭先路入延陵邑星分左轄躔著名黃閣上虛位紫宮前汗血駒千匹跿跔士兩甄帳寒龍守劍城曙虎飛旃迹掃齊門瑟身親楚醴筵慧山屏列野震澤鏡涵天刁鬥軍中堠鉏犁亂後田白無遺朽骨靑有續炊煙揷羽書閒署封泥詔撫邊陣容催畫鼔蠭气動樓船舊政猶霜肅新安素地偏蜄精嘗感夢帝子或逢仙漆葉云羞宻茶花雪妬妍誦弦家櫛比冠蓋裏班聨鄒魯流風洽甌蠻習俗遷比來疲賦斂況復值戈鋋餼廩官曹待謳歌父老傳挽屯吳幼節總制漢文淵裴度歸休近羊公臥治便鼎彛今燀赫韋布數周旋小閣牛行炙長楸鶻試拳王彛五雜組孫武十三篇區服殘河汴神州巋薊燕殄除才蚋蠓睥睨滿鯨鱣狂斐言姑及髙明義莫捐憂君尙有疏儻寄麥光牋

奉寄趙伯器參政尹時中員外

詔立淮南省符張閫外兵風雷朝煥發牛斗夜精明參政材超偉元僚器老成武林多樹政禁籞舊蜚英鳳暖文章蔚鯤秋羽翼橫天池今並奮嶰管後和鳴地要尢膏沃時危必戰爭輔車依海岱衣帶限蠻荊玉葉開王邸煙花匝子城萬艘鹽雪積千里稻云平織貝殊珍粲紅樓艶曲縈夤緣胥狡黠貨殖駔驕盈汝防初萌起河流寖妄行鎭綏增屏翰贊畫授權衡愛稼須除螣憐牛貴搏蝱式蛙曾霸主斬馬乃書生靑汗三千牘丹心一寸誠相臣連萬騎郡邑望雙旌甓社湖移蚌繰絲井露鯨裏無安堵樂野有望塵驚瀉鹵煙侵燧孤嫠膽碎鉦五賢迷古轍六詠歇新賡瓦礫皆王土逋逃本爾氓長驅勞組練盡掃愧欃槍諭擬相如檄降懲白起坑防胡狼曷備毒尾蠆難攖濟猛收神略疏恩渙寇情佇聞鹿柵下莫作鬼方徵回鶻卑唐室天驕撓漢營乾坤一羽扇社稷幾羊羮枤杜交加影芙蓉防娜莖超然延爽笏肅若衛寒更慮念眞如是功勲孰與京誓淸懷晉逖虛左慕齊嬰好定龍蟠價毋登狗盜名石洪重辟韓愈建封迎故典何其盛斯文與有榮中州襟陜隴上國掖幽並麟閣將來繪雞壇宿昔盟芻蕘言愼擇葵藿義同傾

和戍婦陳聞雁有感

介冑多年蟣虱生客窗今夜落邊聲螭頭釵子鴛鴦股獨自挑燈萬里情

雜題【二首】

洄塘昨夜綠波增偶防交州鬼面藤一雨百花香洗盡流春矼上立魚鷹

紫桐生乳竹含胎艸細花幽石徑回獨自去來人不覺茶煙風颺過池臺

宋元詩會卷九十四

欽定四庫全書

宋元詩會卷九十五

兵部主事陳焯編

李祁

【字一初茶陵人元統元年進士應奉翰林文字歷官江淛提舉丁母憂解職隱居永新山中年七十餘卒有云陽先生集】

送非空晦之二上人歸靑原

靑原山气郁盤紆去郭連村十里餘洗鉢水香晨粥後讀書燈燼曉鐘初晴天小閣收摩衲暖日輕雲防苾芻願得明年筋力健徑尋溪路訪深居

和鐘徳恭見寄

江湖風浪日蕭蕭鰍蠏魚蝦亂躑跳諸葛有才終復漢管寧無計謾依遼煙消故國川原淨秋入空山艸木凋猶恨歸來相見晚暮云春樹碧天遙

和詠海棠韻

名花初發愛輕陰翠袖紅妝漸滿林步入錦帷香徑小醉扶銀燭畫堂深妖嬈喜識春風面零落愁關夜雨心多幸鳳皇池上客爲抽勞思寫淸吟

顧徳輝

【字仲瑛一名阿英昆山人輕財結客年三十始折節讀書築別業於茜涇西曰玉山佳處其亭館三十六備極瀟灑記必名宿詩必勝流卽篆二三字亦必選當代名筆風流豪賞著稱東南後來罕有能繼者】

金粟冡中秋日燕集

綽山古佳城左股接昆丘水作靑龍來九派盤遭周道人金粟冡在彼山之幽團團靑桂樹枝葉相蜷樛石削華表立碑刻金窠鎪人身無百年胡乃三彭仇四大偶一失丸丹不能瘳肉血潰臭腐不朽惟髑髏棄之道路傍行者得溺溲狐貍與蠅蚋食嘬紛相讐欲貽後之人以掩面目羞烏兔互出沒急行不入郵縱有萬丈繩誰能系之畱暖穴競螻螘涼風滅蜉蝣榮名乃何物汲汲將奚求金穀瑚樹天网一夕收美人化黃壤燕子巢空樓大印佩六國散金馳八騶一朝不得志車裂徇九州秦皇與漢武靈藥采仙洲玉棺葬地底金鳬出海陬梨花自寒食夜雨鬼啾啾飛錢化蝴蝶走燐驚鵂鶹混沌鑿不死倐忽何能休丈夫不解事老大傷白頭何如種秫米壓酒日日篘今夕三五夕我已爲君謀長缾置十斛百結靑絲兜截江取紫蠏攀樹摘紅橊周垣設茵席矮幾陳脯修步登白雲屏待月豁醉眸劃然白蝦蟇抱出黃金毬又若摩尼珠躍出驪龍湫吐吞大地影晃漾東南浮老兔玉杵臼搗作人間秋寶城三千里縮景歸遐摉宮殿魚鱗鶱林木秋云稠素娥騎彩鸞舞雪翻霓裘手折瓊樹花競拂金精流化爲五素芒落我白瑤甌持滿向君語借箸請爲籌十載苦國難豪傑紛戈矛鴻門碎玉斗桃園宰烏牛戰血濺野艸餓莩塡荒溝我時挈妻孥夜泛苕霅舟有兒握兵符承乏萬戶侯三年效忠歸身作抱官囚平生萬卷書怒焚遭郁攸廬墓讀內典守節事淸修親友散如雪雲樹空悠悠獨爾數君子艱棘見何由今聞王師出卒伍皆兜鍪弄刀走官馬千里風颼颼桓桓李將軍大旗畫蚩尢去秋奪汴城今復追大酋屯兵泗水上添竈扼賊喉東南貢米粟連綱起歌謳我曹幸無恙坐見恢皇猷酒旗指南斗今玆會綢繆請起各稱壽我亦相勸酬羣才盡敏捷用作釣詩鉤靑山忽大笑此意君知否呼童酌大白酹此土一壞他時蓋棺了神隨和气遊申挿空中華撒手鞭蒼蚪東海招若士西池訪阿緱共看麻姑爪當座劈箜篌不必兒女淚暗灑窀穸愁達哉司空圖吾今乃其儔大書勒崖壁永絕生前遊

次周履道韻

夜泊石湖湖水傍芙蓉露白蒹葭蒼畫船酒行飛急觴美人羅袖隨風揚長檠翠幙髙髙張浩歌起坐秋夜涼明月已在天中央大星小星光煜煌酒酣不記過船去但聽秋聲響疎雨夢中化作蝴蝶飛飛入花間向春語鄰雞喔喔東方曙船尾浪花風起舞爲君起和夢中詩水气如煙度秋渚

天寶宮詞寓感【四首】

蓮花池畔暑風涼玉竹回文寶簟光貪倚畫屏調翡翠誤開金鎖放鴛鴦輕綃披霧誇新浴墮髻攲云衒晚妝笑指女牛私語處長生殿下月中央

虢國來朝不動塵障泥一色繡麒麟朱衣小隊髙呵道粉筆新圖徧寫眞寶雀玉蟬簪翠髻銀鵝金鳳踏文茵一從羯鼓催春後不信司花別有神

五王馬上打毬歸贏得宮花獻貴妃樂起閤門邊奏少禍因臺寺諫書稀侍兒隨幸皆頒紫骰子防恩亦賜緋姊妹相從習歌舞何人能制柘黃衣

宮衣窄窄小黃門躑躅初開賜縹盆夜月不窺鸚鵡冡春風每憶鳳凰園愛收花露消心渴怕解金荷見爪痕只有椒房老宮監白頭一一話開元

夜宿三塔

水落南湖不露沙又牽舫子到僧家春浮大斗娟娟酒寒隔虛櫺薄薄紗半夜檐鈴傳梵語一林江月照梅花坐來詩句生枯吻指防銀缾索煮茶

自贊

儒衣僧帽道人鞋到處靑山骨可埋還憶少年豪俠興五陵裘馬洛陽街

夜坐金粟池上得涼字

翠沼新秋浴夜光畫闌芳樹發天香西風陣陣廉纎雨荷葉荷花不柰涼

往鳳陽次虎丘

栁條折盡尙東風杼軸人家戶戶空秪有虎丘山色好不堪又在客愁中

黃公望

【字子久自號大癡常熟人徙富春天姿孤髙少有大志試吏弗遂乃隱西湖筲箕泉歸富春年八十六而終子久博通今古詩效晚唐而畫直接武闗仝焉】

和鐡厓竹枝詞

水僊祠前湖水深嶽王墳上有猿吟湖船女子唱歌去月落滄波無處尋

和竹所詩奉柬顧仲瑛【二首】

花檻香來風入座雕籠影轉月穿櫺鉤軒平野連天碧排闥遙山隔水靑

竹裏行廚常準備濁醪不用惱比鄰文章尊俎朝朝醉花果園林處處春

王防

【字叔明吳興人趙松雪之甥畫山水師巨然得外氏法爲文章不尙矩度揺筆數千言可立成隱於黃鶴山自號黃鶴山樵人亦以此稱之元末官理問入明爲泰安州知州坐黨禍而死】登泰山【有引】

余過奉髙謁嶽祠見郝伯常三詩刻於廡下明日登日觀峯下瞰滄海塵世蒼茫靑徐在袵席間耳因成此詩以補郝公之所未道者云

飛仙挾我遊天門足躡萬壑云雷奔淩虛直上數千尺適見混沌分乾坤鉅鼇左折蓬萊股鯨波東注扶桑根地髙俯瞰滄海日天近仰叩淸都閽古帝何年辟下土九防靑煙散寰宇翠旍孔蓋此登封盛徳神功照今古人間瞬息三萬年七十二君何茫然秦皇漢武踵遺躅鏤玉坎瘞山之巓金宮翠陛苦不樂遣使碧海求神仙羲和龍轡不稍貸豈料海水成桑田試向封中一回首六合坱莽空雲煙千秋誰識當時事五松大夫知此意巖前長揖大夫松數子胡廼幹秦封髙標直下魯連節避世不及商山翁雪髯霜幹如屈鐵濤聲瑟瑟吟悲風松本無心偶然耳人情好惡多彌縫欲傾箕潁一瓢水爲汝淨洗羞慚容爲君解嘲君勿怒萬事轉首成虛空帝子絳節朝丹穹神靈婀娜羣仙從噓呵紫焰開芙蓉光景上屬超鴻蒙玉女夜降騎靑龍鸞匏鳳笙聲嗈嗈霓裳舞袖飄長虹瓊音間作鳴絲桐白露淸謡曲未終冷風命駕歸崆峒千峯萬峯浸明月恍惚身在瑤池宮明朝稽首下山去翠幙突兀靑霞中

客中感懷

十年蹤迹厭紅塵功業無成白髮新夢裏不知身是客覺來惟有影隨身夕陽衰艸梁園暮細雨閒花楚水春馬足經行今幾度溪山應笑未歸人

閒適

綠楊堪系五湖舟袖拂東風上小樓晴樹逺浮靑嶂出春江曉帶白雲流古今我愛陶元亮鄕里人稱馬少遊不負平生一杯酒相逢花下醉時休

宮詞

南風吹斷采蓮歌夜雨新添太液波水殿云廊三十六不知何處月明多【仁和兪友仁見此詩嘆賞曰此唐人得意句也遂以其妹妻之】

過姑蘇

山圍平野綠煙中江葦蕭蕭兩防風誰種闔閭門外栁年年飛絮入吳宮【門一作域】

潘純

【字子素廬州人少有俊才遊京師一時文學貴介爭延致之毎宴集輒云潘君不在令人無歡至正間禦史大夫納琳開行臺於紹興其子昻阿紿執同知圖沁子素實爲畫計乃未幾子素亦罹害焉】送杭州經歷李銓代歸

東家老人語且悲衰年卻憶垂髫時王師百萬若過客靑蓋夜出民不知巷南巷北癡兒女把臂牽衣學人語髙樓急管酒旗風小院新聲杏花雨北來官長能相憐民間蛺蝶飛靑錢黃金白璧防西馬明珠紫貝輸南船繁華消歇如翻掌官中賦斂年年長里巷蕭條去不歸華屋重門結蛛网語終嗚咽不欲聞道傍狼虎方紛紜麒麟鳯皇那復得使我益重髯參軍參軍在官近一考素髮蕭蕭坐成老上官掣肘下吏罵賴有閭閻獨稱好杭州公事天下繁大才處決無畱難參軍累官日益貴何術可使斯民安

嶽王墓

湖水春來自綠波空林人迹少經過夜寒石馬嘶風雨日落山精笑薜蘿江左長城眞自壞鄴中明月竟誰歌惟餘滿地萇血芳艸年深碧更多

錢塘懷古

海門寒日淡無輝偃月堂深玉漏稀萬竈貔貅江上老兩宮環佩月中歸內園羯鼓催花髮小院珠簾看雪飛遺恨至今猶未了至尊行酒著靑衣

館娃宮故址

薴蘿云物媚修容玉燕金鸞送入宮吳下諫臣終受戮越中國史不言功烏啼月落霜初曉鹿走春風艸亦空香徑屧廊隨世換倚巖惟有寺樓紅

送金谿道士南歸

南州髙士芰荷衣賣藥都門盡不知手種谿頭千樹杏花開正是到家時

和鐵厓竹枝詞

云髻髙梳鬢不分埽除虛室事元君新糊白紙屏風上盡畫蓬萊五色云

題宋髙宗劉妃圖

秋風落盡故宮槐江上芙蓉並蔕開畱得君王不歸去鳳凰山下起樓臺

題趙子固畫蘭

江上靑山日欲晡幽花小紙墨模糊華淸宮殿生秋艸零落滕王蛺蝶圖

陳基

【字敬初臨海人少與其兄褧受業於黃溍遊京師授經筵檢討因爲人艸諫章得罪引避歸裏值南州用兵起爲樞宻府都事轉江淛行省郎中以本職參張士信軍事遷學士院學士明初召入預修元史賜金而還】

秋懷【二首】

梧桐墮金井寒螿棲露叢離居在萬里一夕生秋風秋風忽已暮離居邈何處獨寐在重幃相從乃中路秋水不可涉美人安得從眷彼芙蓉花盈盈秋水中非無舟與楫所畏蛟與龍臨流不能采零落委芳叢

寄姚子章

聞君又作錢塘客多在靑樓少泉石佳人姓蘇名小小占斷西湖好春色沙棠爲舟桂爲槳驚起鴛鴦飛兩兩有時醉倒百花間不記六橋新月上行樂須當少壯時英雄自古皆堪悲歸來莫負張京兆鸚鵡窗間喚畫睂羣珠碎傷吳帥潘元紹眾妾作【潘七妾皆靑年絕色善纂組歌詞因潘出軍恐致疑皆自經】

繡紋刺綺春纎長蘭膏鬌鬢瓊肌香芳年艷質媚花月三三兩兩紅鴛鴦翠靴踏雲云帖妥海棠露濕胭脂朶冶情紛作蝶戀春新曲從翻玉連瑣畫堂銀燭天沈沈揚睂一笑輕千金明珠買得綠珠心欲揮魚腸掃妖彗主君勿疑心似醉一宵痛撃羣珠碎門前鐵騎嘶寒風奇勲解使歸元戎

謝從義防軍自京還言危中書見問且訝無書因寄謝

參軍過我夷白庵爲言廊廟髙巖巖故人誰爲國柱石臨川先生危大參猥防問及且見訝十載尺書無一緘憶昔相從客燕趙削去崖岸無猜嫌辱陪五更佐三老勸講六經陳二南禦史不容丞相忌司側目宮臣讒脫身黨籍走吳楚托迹丘園求孔孰令展禽三見黜自分嵇康七不堪平生不解帶刀劍晚歲彊使嫺韜鈐髀消怕騎將軍馬面皺羞著從事衫折衝師旅非夙習奔走戎行眞可慚危言重畏速官謗微祿不逮供親甘慰情屢抱鞶絲女與國未辦添丁男胡爲長年在道路席不暇暖突不黔幾回乞身向藩省未許曝背歸茅檐終當投劾謝寮友徑去結屋依山嵐鄙夫出處蓋如此爲報先生聊口占先生事業則異是論道經邦民具瞻早令四海偃兵甲盡遣百姓趨農蠶時和歲丰我所願功成身退公當諳他年若訪赤松子一笑相逢掀紫髯

新郭

扁舟夜泊新郭市石湖水深淸且泚長笑一聲天地秋萬壑驚風泣山鬼匡廬生玉山子意气相傾誓終始呼童沽酒烹錦鯉醉入蘆花月如水周郎放歌踏船尾我亦和之聲亹亹明月照我心秋水洗我耳富貴亦何爲人生行樂爾城中黃塵眼爲瞇安得置我丘壑裏

送庸田司寶惟善經歷

籍甚中朝彥翩然萬里情禮從蓮幕重詩到水曹淸未雪辭吳會先春入薊城殷勤黃閣老能不問蒼生

闞鄕驛用故翰林宋顯夫韻

爲問西來使長安去幾何檄書飛僰道徵戍動交河鸚鵡承恩舊葡萄入貢多平生二鳥賦感慨未能磨

寄玉山人兼柬匡廬外史

美人不見已三月日日相思賦角弓興發頗疑詩有助憂來翻訝酒無功未須結客遊樊上卻儗移家住瀼東與報匡廬於外史新醅宜壓茘枝紅

笠澤有懷

碧梧翠竹郁參差艾納流薰繡幕垂瓊管隔花聞度曲畫屏燒燭看圍碁坐延太乙靑藜杖倒著山公白接防何日防舟還蕩槳爲判痛飲習家池

別後聞入杭賦寄

栁洲寺下絲竹繁蘇小墓邊風日暄天開十里水如鏡雨過六橋花欲言畫船夜聽孤山鶴鐵笛曉驚西竺猿歸來相遲桃源上爲唱竹枝傾綠尊

偶成【二首】

武陵溪水碧灣灣窈窕幽期不可攀戴勝桑間飛自得王睢洲上語相闗歌成桃葉臨流和采得蘋花帶月還見說茘枝漿已熟不分涓滴到人間

南州五月尙兼衣白薴窗間未脫機靑李來禽書不至茘枝盧橘賦多違水晶簾箔圍晴晝艾納罏薰逗夕霏爲問上都城裏客菖蒲花發幾時歸

賦楊花

巷南巷北晝防防揺蕩春風未肯停薄命不禁巫峽雨前身曾化楚江萍已於謝女詩中見更向劉郎曲裏聽腸斷不堪回首處並人飛過短長亭

次錢伯行韻

五月東林水竹涼新荷葉小栁絲長且臨大令鵝羣帖不戀尙書雞舌香楚客謾誇千樹橘杜陵共愛百花莊滿天風露枇杷熟歸奉慈親取次嘗

次韻答秦文仲郭羲仲聨句見寄

客路尋常江海上春光彊半雨聲中習池無酒醉山簡蓮社有心期逺公香燼旋溫婆律火茶煙輕颺石楠風不因二仲聨詩至安得從容一笑同

春日邵氏園池

寂寞園林帶夕暉昔年曾此戀芳菲桞塘水暖鴛鴦浴花徑風酣蛺蝶飛蔓艸拂衣人不剪畫梁無主燕空歸洛陽池館闗興廢我欲春山賦采薇

寄沈仲說

野人籬落並江濆竹裏流泉竹外云好學槖駝惟種樹莫誇司馬最能文小橋斜接漁樵路落日爭呼雁鶩羣獨憶詠歸亭上客久畱城府思紛紛

淮陰雜興【二首】

千里相逢淮海濱一枝誰寄嶺梅春老來易感山陽笛年少休輕跨下人失侶雁如秦逐客畏寒花似楚遺民每過百戰瘡痍地立馬西風爲損神

落木蕭蕭雁度河西風嫋嫋水增波甘羅營裏秋聲急韓信城頭月色多淮市有魚聊可食楚山無桂不須歌古今無限闗心事付與當年春夢婆

二十九日至淮安城南十五里述懷

欲向江湖覓釣磯此心長與事相違添丁未辦盧仝計算老空知伯玉非淮甸艸肥宛地馬楚州人著漢宮衣將軍奏罷平西捷還許山翁倒載歸

分省諸公邀遊西湖宴樂

湖上相逢宴屢開紫薇花下釣舟來水光釀綠凝歌袖山色分靑入酒杯蛺蝶影隨羅扇動琵琶聲逐畫船回獨憐英骨埋芳艸南拱枝頭蜀鳥哀

綠波亭

眼明忽見此亭新公子詩成思入神坐愛澄波千頃綠夢回芳艸一池春每煩鸚鵡畱佳客欲采芙蓉寄逺人燕子不來秋巳暮倚欄無語獨逡巡

秋日雜興

一夜西風木葉飛畫梁落月淡餘輝銀燈夜照還家夢金剪秋裁寄遠衣霜信早隨新雁去素書深訝故人稀無因爲謝東曹掾鱸熟蒓香莫便歸

八月十三夜泛姚江城

畫船撾鼓唱回波皓齒靑娥不用歌好月愛看輪未滿淸秋莫問夜何如明將織女機絲動寒恐嫦娥白髮多天上淸光應更足羽衣安得共婆娑

劉永之

【字仲修臨江人幼從父宦遊四方卽以嗜學聞長益孳孳汲古與同郡楊伯謙彭聲之諸賢互相鏃礪其文有唐宋大家之風宋景濂雅愛其人與文見諸所贈詩中嗣子劉奉獲罪縣官竟籍其家以富累身視唐陳子昂得禍相同爲可嘆也】

茅屋讀書圖

峨峨蒼山白雲冒之靈液湥漉瀉爲淸漪帶我林薄環我蓬茨春日載陽卉木華滋呦呦鳴鹿泛泛浮鷖樂此幽獨理我琴冊嗟彼聖賢遺我令則顧瞻周道零露在艸駕言從旃中心懆懆澗有蘭茝山有蕨薇逍遙卒歲皓首爲期

秋懷

白日行西陸气候慘以淒沈沈夜未旦皎皎明月輝寒蛩響陰砌羇鳥鳴髙枝耿耿不能寐攬衣起徘徊天道諒幽逺人理固多違念彼西方人喟然傷我懷翩翩梁間燕矯矯雲中雁南翔復北逝時序倐已換駕言出西郊登髙縱遊觀原野何蕭條流潦方漫漫萇楚有餘悲下泉興永嘆安得攜美酒聊以娛今旦幽幽澗裏蘭娟娟常自好秋風厲嚴威零落隨百艸芬菲豈不美衰榮順天道嗟我平生友離居心懆懆坐令鬢成素爲歡當及早晝夜相代更誰能置懷抱涼飈振庭樹浮雲結重陰中情忽不樂拂幾彈鳴琴泠泠多苦調零涙沾衣衿逺懷東都士登彼北邙岑悵然望京洛五噫發哀吟悠悠千載下誰識古人心

門有車馬客

門有車馬客駕言發西京備諳興廢事具識治亂情天子旣神武儲君復神明鐘鳴啟雙闕王侯方雁行要途無貴戚宻地有寒英懷柔建六典戡彊用五兵西伐逾蔥嶺東徵際滄溟北盼詟沙漠南顧定儋瓊金圖啟天祕銀甕發地靈八表旣蕩一九有悉來庭鄙人值陽九嗟與厄運並慷慨攜客嘆矯首晞太平

翠屏山房爲羅伯綱賦

結構依茂林開軒面靑嶂浮嵐變朝采宿雨經池上春陽正和煦生意日條暢徑艸綠已繁臯蘭葉初放修翰摩煙霄遊鱗泳淸漲動息皆自然至理妙無象遺紛便靜觀寂寞諧所尙偃仰丘壑間中情無得防

題匡山石室

羣山爭盤紆眾壑盡奔放中峯最奇絕直立數千丈危構倚石壁面勢極敞心神坐超忽雲雨接惝怳山色晚更佳泉聲靜逾響猶言最絕頂臨眺極所往欲窮千里目更試九節杖

楊中藥室

秉志慕衝澹息迹在丘園閒庭徧芳艸髙窗見逺山采苓陟松逕煮術散楡煙董生垂往躅嵇子有遺編神宇謝氛濁天倪諒斯全惟當振塵服與子共淸言

野老看云圖

文湍激幽澗白雲流逺山偃仰長松下延眺一怡顏淸風拂素服瑤花落樹間拾薪靑煙際煮苓供晚餐耽此丘中賞竟日未言還

秋林讀書圖爲章光逺賦

疏雨稍侵竹輕颸已滿林山窗敞虛寂席戶映深沈蠨蛸或陊幾蝸牛時觸琴酌酒磐石上把卷髙梧陰披覽未終帙繁思浩盈衿羲皇倐已逺叔季逓荒淫懷哉魯連子輕世有遐心願保金玉體遺以瑤華音行當拂塵服就子碧山岑

題煙雲臺

祠宮儼肅穆靈貺赫然敷藻井垂珠實素壁繪金圖澗長三花樹林棲九子烏遙峯隱殘照丹霞晚漸舒渺然登云駕誰謂古今殊

山亭宴坐懷西峯諸友

荒溪無來軌山亭迥且深淸風左右至夏木靄繁陰飛飛雙珍禽喈喈流好音懷君靑霞佩歷亂朱弦琴惟應西峯月可以諭同心

方壺畫軒岐論道圖爲道士何仲旭賦

彩筆發神祕僊山開畫圖靈文隱玉笈石扇啟金樞寤寐軒岐術結交蘇董徒羽服繋蘿帶笻杖縣藥壺行當謝塵服從子昆侖墟

雪峯詩爲蜀人賦

岷峨鎭坤維上有太古雪寒光萬壑連皓采千峯列石竇玉泉生琪樹瑤華結拄笏面嶙峋中懷共髙結

山澗讀易軒

環環碧澗連靡靡蒼山屬初日照林端春餘鳴布谷松深有去云苔靜無來躅獨把一編書時向窗間讀

海屋爲蕭君賦

結屋靑海上弄影蒼江涯手持翡翠竿誤拂瑚枝龍噓春霧合鶴度曉云垂弱流幾淸淺爲書報安期

題枯林蘭

猗蘭生逺壑葳防粲玉芳白露漙夕景光風轉朝陽吹簫望澧浦鼓枻向沅湘何以貽逺者徘徊雙鳴璫

同劉伯髙分韻得羽字

僧居謝煩燠蕭條對疎雨碧甃躍金鱗石梁散文羽水气暗浮窗林煙細縈樹忽憶掉觥船牽荷弄秋渚

贈友人之章貢

秋雨正防防秋風何淅淅對酒送行人憂思坐塡積黃鵠不可馴飛蓬易相識幾日對崆峒滄洲渺難極

黃士一爲余作墨梅效陰何體

朝陽耀白雪微月照寒泉玉環承佩結明珠綴組連不愁歌吹闋已向畫圖傳詎是揚州郭偏防何遜憐爲潘仲翚題定使君所贈馬郎中畫鶴

郎中畫鶴稱第一江海十年多見之蘭臯明月照獨舞雪影參差風倒吹滄洲圃三山上琪樹金芝日應長萬里懷歸惜羽毛中宵怨別流孤響通泉素壁久漂零忽見新圖百感並華亭舊嘆傷心切赤壁扁舟入夢驚綠錦池邊飼秋雨驃騎多情每同賦相思欲報故人知爲傳一札東飛去

田園幽隱圖

我家淸江縣城北竹梁花埭環深宅鄰屋分燈夜讀書仙山借鹿春耕石蹤迹年來逐轉蓬萬事驚心舊業空無錢買山惟愛畫坐對新圖如夢中柴門茂樹雅相向野水山橋接空曠雨足沙田野犢閒風回茅屋荒雞唱隔林炊黍起新煙接竹穿籬引澗泉傍隄楊栁皆新種近捨松枝不記年

題傅商翁觀松瀑圖

山風蕭蕭晝寂歷長松落落倚絕壁紫煙乍畱靑蓋中瀑布迸落蒼厓石山中之人形骨淸幅巾藜杖時獨行溪回陡絕去無路坐撫瑤琴摹澗聲我亦平生慕眞賞十年誤落江湖上故山蕭條久不歸夜雨秋衾夢長往人生適意無是非雲林久與幽人期九節預裁靑竹杖明朝試拂薜蘿衣

送羅與敬歸西昌

石龍磯畔多芳艸遊子憶家春已老水北楊花撲地飛旁人謾道飛花好愛子不忍別送子到水濆靑天孤影飛黃鵠落日長風吹斷雲朝發銅塘津暮宿靑泥渡帆過孝通祠漸是西昌路金魚洲逺樹靑靑三顧浮煙生杳防石扶壊道通髙閣水齧危沙見古城君家正在一方住獨有園廬俯江渚昨夜深閨夢逺人相思定倚櫻桃樹

行路難

涉水多蛟龍防山多猛虎荒城荊棘上參天大澤修蛇橫艸莽百里慘黯無人煙驅車暝行陷泥滓前車軸折後車來行人不覺旁人哀眼前道路已如此何況太行髙崔嵬爲君歌路難請君試一聽位髙金多豈足貴擊鐘鼎食未是榮東溝水流西溝涸昨日花開今日落世事榮枯反覆手七尺之軀安所托古來賢達人與時同捲舒龎公鹿門隱馬生鄕曲居款叚聊乘下澤車何用終朝出畏途

畦樂園

郭南抱甕者久與世情疎砌長龍須艸林開燕尾渠轆轤花下轉萵苣雨中鋤蔗熟能相寄酬君薤葉書

王若水山水

谷口寒潮上厓陰宿霧開石橋通窈窕金棧寄崔嵬樹暗茅堂閉波明桂楫回山中花落盡爲報豫章臺

溪山漁艇圖

夕陽延暮景秋色逺防防流水雙溪綠寒山九疊靑石樓依古木艸逕接遙汀釣叟長年在何人問客星

和楊伯謙韻

酌酒長松下垂蘿拂酒杯異禽窺藥鼎乳鹿臥書臺澗水穿林去山雲帶雨回相期同結屋不厭野人來

贈傅元賓兼謝梁徵士

百里訪柴荊秋原獨自行屐沾山雨滑衣染澗雲輕賣卜應潛姓工詩不趂名故人枉書札煩爲謝髙情

玉峽潭陂山莊

歲杪涉風煙連村熟芋田路危楓葉斷石險柱根縣鹿柵成山壘漁梁阻澗泉爭心逐時化耕鑿喜安然

經湖口縣

古縣開湖口髙檣集防隈山從廬阜起江向武昌來近水皆楊栁荒城半艸萊客心原自速更遣曉風催題方方壺畫仁智圖爲道士王黙淵賦

玉簡神仙記瓊臺羽士家軒窗明日月冠佩剪雲霞白鶴窺殘奕靑童掃落花憶曾訪丹術楓逕駐輕車

周所立江村艸堂

將軍舊日曾分祿爲結茅堂艸覆檐過橋栁暗鳥爭樹當戶花開燕入簾醉書江石嫌云冷晚飯山苗帶露甜之子多才空白首獨將詞賦擬江淹

云臥山房爲了上人賦

空山云臥杳難尋惟許人間禮磬音龍起鉢中生片影鶴歸山頂結輕陰化爲法雨沾衣濕散作天花繞座深去住了然無定著只應猛虎識禪心

仙溪書院爲何能舉賦

江海歸來兩鬢霜仙源深處築茅堂參差樹映春山逺窈窕橋通碧澗長金櫃蔵書遺鳥迹石田栽玉起虹光只愁來往迷花嶼預擬藤陰問釣航

山居圖

世傳隱處祗空聞艸斷行蹤路不分鬼谷樹深衣濕翠鳳林芝暖石生云寒泉疊響淸琴調白雪飛花逐劍文已約八公攜手去靑岑從此謝囂氛

淵明入社圖

空山樓觀逺蒼蒼路出深深石磴長近瀑飛雲經樹濕穿花流水過橋香髙僧喜識桄榔杖稚子歡迎薜茘裳入社幾時還出社松陰十里到柴桑

北澗春日【二首】

靑松繞捨間幽篁白板扉髙薜茘墻窗曉禽聲答人語山春蘭气雜梅香家畱渝曲幽居僻艸滿臨城舊業荒坐憶交親半淪沒不因鳴笛自沾裳

喔喔野雞鳴逺樹瑤琴揮罷思愔愔寒淩山色難生態春入溪云易合陰畬隴夜燒諳土俗州城晝掩識邊心芳臯杜若相將綠偏覺騷人幽怨深

寄淦川友人

廢郭浮煙見綠蕪茅茨星散縣樓孤江連戈舫鳴春鸛樹對寒燈起夜烏古硯自磨銅雀瓦坐氊還疊罽賔毺市南美酒梨花白最憶靑絲繋玉壺

送鎖子堅之袁城

雪色徵袍拂曙飈宜陽西去思飄飄千峯靜對芙蓉幙三峽遙連防蝀橋櫂得雀舟衝雨緩借來驄馬向春驕靑年書記相知久共按秦箏和玉簫

和楊允恭金明橋晚眺韻

楊炯多才愛碧流金明橋上對汀洲日沈水屋蒹葭晚涼入山衣薜茘秋艸色淺深行處合嵐光明滅望中浮魚鳬零亂扁舟集渾似東湖釣石頭

題鄒惟中西樓

西樓逺對鼎山斜野客來尋駕鹿車竹嶼暝煙浮翠黛石田秋雨潤銀沙淸樽未酌心先醉往事重論鬢欲華肯借溪南三畝宅從君學種邵平

題宋能敏靑壁軒

沓嶂層巒翠幾重神光動處有奇逢霧生深谷蔵豹泉落陰厓化玉龍丹篆曉書朱露濕碧窗晴對白雲封何時攜我靑藜杖結屋來依五粒松

舟行膠淺晚泊小橋期至豫章而別則咫尺矣卽事書懷簡何平子

偶遇乘槎侶因辭下澤車客程兼旦暮川路滯風沙石碎愁鵝子汀長怯犬牙急湍騰雪馬淺澑蹙霜花聚舫時連鷁攢篙若鬭蛇去畱因地利漂泊任天涯洲指黃牛近山瞻白鶴遐潭煙迷浦漵防火識人家繋纜安樁杙偎篷宿葦葭中宵漁響歇向曉雁聲嘩忽憶別期促還憐光景賒劍愁分紫气酒喜酌彤霞坎身如寄蹉跎鬢欲華相期何處好勾漏問丹砂

池閣獨坐懷周伯寜諸公

香閣林光合冰簾水霧銷虛池含碧鑑古甃疊靑瑤境托只園迥泉分別圃遙雙桐陰覆地疏竹干淩霄珍鳥銜珠果金魚防翠苕輕颸吹白絮涼露濕紅綃鸚鵡懷深酌箜篌想緩調含情托柔翰幽賞憶淸杓

綠錦池爲定侯賦

官沼湛芳泉紅櫳照綺錢藻絲翻玉鯉栁葉曳金蟬日防瑰文麗云回碧甃圓淩波乘洛佩向月映湘樹影浮觴近花陰列籍連鑑湖賓客在共賦綠荷篇

新歲有感寄柬席煥章胡居敬

積雪蒼茫裏寒山慘淡中艱難經日別漂泊此時同筋力年非壯詩書道未通狼煙春戍火禽語夜溪風心似西橋水滔滔日向東

望香鑪峯讀孟浩然詩因述

移櫂望廬阜香鑪舊識名鳥飛千嶂碧日靜片雲靑垂瀑長虹下深溪猛虎行松門通佛宇蘿逕繞檐楹業愛逺公白詩欣孟子淸余方謝羈束幸此共芳聲

酬別宋贊善大夫景濂

諸老風流邈不聞誰攜健筆記淸芬南宮新賜郎官佩東觀長畱太史文

聽琴圖爲周易題

韋帶筠冠白衣龍唇鶴足軫文犀試看十指風前繞曲裏時聞烏夜啼

題郭熙春山

紫霧春山綠樹齊水流花嶼亂鶯啼蹇驢烏帽歸來晚恰似成都濯錦溪

偶題【二首】

烏絲細寫蠶頭篆白紵新裁燕尾衫雨過西軒苔色淨澗中云影似江帆

五粒松交九節蒲銅缾分水浸瑚小窗閒度遊仙曲吹徧參差白玉竽

北澗夏日

酒傾蘭勺石泉香衣剪荷盤露气涼誰料十年江海興閉門疎雨對橫塘

夜宴定侯宅醉中口占

麾羽堂中畫燭明將軍夜醉水西營靑樓小婦新承寵彈得涼州第一聲

宋元詩會卷九十五

欽定四庫全書

宋元詩會卷九十六

兵部主事陳焯編

戴良

【字叔能浦江人少學文於黃栁及余忠宣皆得其指授至正辛丑以薦授江淮等處行中書省儒學提舉遭亂避地吳中晚乃挈家泛海訪求豪傑欲有所爲卒無所遇明初召至京師將官之以老病辭卒於寓捨】

山有杞

山有杞於吳之裏君子至止可以宴喜水有魚於吳之墟君子止居可以宴胥於山於水有軒膴膴何斯違斯莫或遑處於水於山有亭閒閒何斯違斯莫或遑安安其可懷耄將至矣今也不樂嵗月逝矣爰作斯圖式歌且謡願言公退惟以逍遙其樂也哉

感懷【四首】

杪歲屬揺落靑蒲忽靑靑萌達未幾日大火已南明天運一如是廢興安得停商郊遷夏鼎殷士裸周京冀方旣已沒亳社亦云平務光直達道敝屣薄時榮

圃有丹木八幹何亭亭光同白玉潤液比碧瑤淸不知何年代產此至陽精仙經所嘗言服之可千齡吾將具舟檝涉海掇其英

良辰豈長遇陰晦在須臾今日弗爲樂明旦恐不如都門多佳麗淸囀當座隅促席道平素況有髙士俱列俎過三鼎傾酒盡百壺揮金娛心意慷慨不畱儲達人每滔蕩俗士恆自拘白頭懷轗軻撫已一長吁

家藏兩寶劍已合雌與雄潛鋒在金匣謂當長相從何言風雨夕化作雙蛟龍一遊吳水西一落丰城東相去邈千里時時气上衝神物終不隔歲晏會當逢

贈別汪定海

前舟已云發後舟更誰待春事動江臯客愁滿山海別晷只須臾會期知何在亦旣違素心安得顏不攺

和淵明連雨獨飲

陶翁固貧士異患猶不幹公田足種秫亦且居一官我無半畝宅三旬才九餐況多身外憂有甚饑與寒委懷窮櫩下何以開此顏淸風颯然至髙歌吾掩關

寄宋潛溪

孤鴻失儔侶連翩洲渚湄自知羽翮短不與同奮飛寄聲奮飛者當愼子所之煙波渺無從雲路迥難依雲路多鷹隼煙波有虞機

田居

我生非匏於世可無食躬耕實所慕戮力歸稼穡當春土脈動農事滿阡陌晨興負耒去日入弗遑息我苗今已長我耕有餘隙鬥酒勞近鄰只雞餉過客人生但如是亦足慰平昔此意誰復知千載惟沮溺

節婦操爲賈妻作

父母嫁妾時遺妾雙鴛綺雙鴛旣同生亦復與同死當知妾有夫結言亦如此妾夫今在逺妾身今獨止恐爲行露侵莫與雙鴛齒飲恨赴長川川竭恨乃已

立秋日言懷

六龍不可頓四序忽復移气變感人心愴然已秋時池荷挺素質園葵吐芳防豈無一日好不久還當衰覽物惜年邁撫景傷志違日暮坐空堂此懷當告誰

中秋無酒

彼節忽已易吾年信難畱含情及夜逝將秉燭遊皎皎明月光照我城南樓常時猶足賞矧乃當素秋東鄰有美酒飲之袪百憂客途無由得虛使時運流未知明年月還如此夜不旣虛行樂志空嘆將誰尢

別宋潛溪

昨宵郡齋宿今旦赴行舟官程不敢違可使須臾畱掩泣別故交彊顏逐前儔未嘗去鄕邑詎能千里遊金陵古帝鄕雄跨東南州至今列甲第奕奕居公侯冠蓋若云擁車馬如川流厚祿不虛授髙才將見收如何獨多念去去懷百憂

送劉彥英東還

轉蓬無定在飄颻將何之未遽離本根賴有回飈吹在昔從一官整駕來南陲何意十載畱竟負三年期上有垂白親下有初長兒平生已艱瘁況復當亂離及玆神武師拓地如拾遺遂令客行士秋晏薄言歸慈母旣生還弱子亦抱持歌舞入故都志願幸無違鴻鵠遊四海鷦鷯守一枝寧守卑棲分不隨鴻鵠飛

詠懷

少小秉微尙遊心在六經苒苒歲年遲乃與塵事防入秋多佳日何以陶我情園蔬靑可摘新谷亦旣升命室釀美酒一壺聊復傾兒女在我側親戚還合並終觴無雜言但說歲功成至樂固如此是外徒營營

和沈休文雙溪八詠【二首】

秋至湣衰艸衰艸徧平陸方晨露染黃入夜風銷綠別葉有歸聲故蕊無畱馥勁莖忽自摧寒叢竦如束彼物旣如斯我年寧不促已失早生榮敢冀晚凋福何當卽去玆縱浪從所欲

晨徵聽曉鴻鴻飛何處所隨陽弱水岸違寒長沙渚冥防憶霜羣邕邕叫云侶固將聨匹儔豈惟念羇旅視夜已昭晳度聲尙淒楚以之頻感觸將何慰艱阻帛書望不來誰知我心苦

還舊居

自我逺行遊故廬今始歸如何廿載間舊事都已非曳杖過比鄰相呼尋故知不見垂白翁但見初長兒我園旣稍葺我田亦就治種秫釀美酒拾薪煮豆糜一笑集親朋相從說暌離以之感疇昔俛仰多所悲人生一世中所憂渴與饑力耕給其用此外更何思便當息吾駕皓首以爲期

答李寧之

涸鱗思赴海倦翮念歸山如何逺遊客歲久不知還世塗方擾擾豺虎尙爲患久嫌軍務勞翻羨爲客閒夜雨滴愁夢晨風颯頽年丈夫𨿽耿介亦或多苦顏而我承結鄰獨喜相追攀未堅金石交已枉瑤華篇時時感嘉貺相視兩淒酸豈不欲爲答情深諒難宣

寄王子充

燕燕何從來其羽已差池飛入華堂內意在巢君帷君帷豈不好傷哉非故知引去方未能欲畱復回疑噭噭徒曉風翾翾空暮闈

城東會飲送王天錫

陰崖斂暝霏霜陸耀晴晛蕭蕭落木多綿綿衰艸徧開冬感䢐物列飲會羣彥美醑溢流霞妍談粲余絢時髦非我匹淸尊豈余戀行矣送將歸悵焉罷歡宴引領阻雲從搔首嘆蓬轉

贈別祝彥明

悵望臨荒蹊驅馳騁遐步江紆練月初山標防霞暮天長路易迷水深舟難渡徵人去不息倦僕立相顧此時悲送君安能髮不素

徐叔度遺紈扇

團團七華扇名在制久缺感君裂紈素與防卻煩暍入手訝如珪映容疑學月玩之炎气消握之微風發郤願暑長在無使情暫歇

治圃【二首】

三春丰雨澤晨興觀我畦嘉蔬有餘滋艸盛相與齊戮力治亂穢指景光已西好月因時來歸路杳然迷暮鳥尋舊林晚獸遵故蹊我亦息微勞去去安吾棲

長夏罕人事齋居有餘閒北窗多悴物且遂灌吾園攢根旣舒達積葉亦蔥芊瓞繞畦長新葵應節鮮抱甕一回視生意盈化先在我豈不勞卽境多所歡悠悠千載間樊生信爲賢

次場口

久宦迷故都故都在何處驅車向鄰壤白頭不知路長林日夕行曠野東西顧方逺嘆途阻逾近覆心懼豈無入林翮莫與歸飈遇

望九靈山

九靈邈何許連峯髙不極依俙接逺霧仿像起寒色我家是山下別來歲頻易屋廬閒鳥聲冢墓遺獸迹可望不可至空多故鄕憶

泛海

仲夏發會稽乍秋別勾章擬杭黑水海首渡靑龍洋南條山已斷北界水何長逺近浪爲國周圍天作疆川後偶安恬天吳亦屏藏蕩槳乘月疾掛席逐風揚零露拂蟠木旭日耀扶桑我行無休隙此去何渺茫東海蹈仲連西溟遁伯陽輕名冀道勝重已企時康孰謂情可陳旅念坐自傷

望大牢山

稍入東膠界卽見大牢山峯攢侔劍防嶂疊類雲煙稜稜挿巨海渺渺漾中川波濤共突兀天日相澄鮮氓居接島嶼觀宇連術阡旣館茹芝士亦巢遁世賢客行積昏旦水宿倦舟船玆山思獨往結茅徵願言柁師不我從太息歸中原

抵膠州

舟行無休期晨夜涉風水蹈越歷吳鄕乘楚造齊鄙逼浦波尙險卽陸路才砥依俙見州郭倉皇問官邸土墻訝已頽艸屋驚全圯所幸民俗淳稍使客情喜北來旣旬月西去尙幾里嚴程謂已近危途方始此沮洳浩茫茫菅茅復靡靡幽燕去斷魂伊洛望心死日暮坐空牀浩然念枌梓

永樂寺觀先師栁公三大篆及諸石刻然賦此

捨舟遵微行振衣遊淨域誰知登眺初已動存沒憶大篆揭巍堂古句刻貞石詞翰固畱今身世悉成昔筠綠雨新霽山寒窗易夕方懷露電悲何有林泉適

龜毛廬

倦遊去朝市委懷在田園旣悟執防疲益知荷蓧賢夙晨飯牛出夕曛負耒還春作固云力秋斂未盈防求贏豈其願拙業乃所安不見龜上毛成氊亦良難

和陶雜詩【三首】

大鈞播萬類飄忽如風塵爲物在世中倐焉成我身弟兄與妻子於前定何親生同屋室處死與丘山鄰彼蒼無私力宵盡已復晨獨有路旁堠長閱往來人

羲馭不肯遲榮悴詎可量舉頭望穹昊日月已宿房隕霜凋眾類慘慘未渠央李梅忽冬實又復值愆陽物化茍如此秪亂我中腸

朝耕谷口田暮采陌上桑歲晚望有收嗟哉成粃糠白頭去逐食所謀惟稻粱嗷嗷天海際何異雁隨陽昨宵得奇夢可喜復可傷爲言東海上卻粒有其方早晚西王母酌以瑤池觴

和陶擬古【三首】

白日忽已晚流光薄西隅老人閉闗坐慘慘意不舒日月我戶牖天地吾室廬自非奪元化此中寧久居今夕復何夕涼月滿平蕪悠悠望去途嘆息將焉如【陶詩何如之如訓作似焉如之如訓作往今人用焉如代何如者皆謬也】

我昔年少時髙視隘八荒惟思涉險道誰能戒垂堂南轅與北軌所歷何杳茫一旦十年後盡化爭戰塲豈無英雄士幾人歸北邙撫此重長嘆壯志失軒昂斂退就衡宇蹙蹙守一方往事且棄置身在亦奚傷

勸君勿沈憂沈憂損天和尊中有美酒胡不飲且歌我觀此身世變幻一何多無相亦無壊信若空中花戚戚以終老君今其柰何

和陶飲酒【六首】

今晨風日美吾行欲何之平生慕陶公得似斜川時此身已如寄無爲待來玆況多載酒人任意復奚疑山顚與水裔一觴歡共持

昔出非好榮今處非避喧中行有前訓恐遂墮一偏商於四老人遺之在西山朝歌紫芝去暮逐白雲還當其扶漢儲亦復吐一言

三春布陽徳萬物發華滋淩霄直微類近亦附喬枝低迷眾無覩髙出乃見奇煌煌九霄中榮誇遽爾爲我道似不爾一笑縣吾羈

我如北塞駒困此東南道有力不獲騁長鳴至於老冉冉陰陽移萬物遞榮槁旣無騰化術此身豈長好一朝委運往恐遂失吾寶何當攜麯君縱浪遊八表

靡靡歲雲暮此已非吾時浮居執蕩志逝將與世辭破屋交悲風得處正在玆握粟者誰子無煩決所疑道防士失已節義久吾欺於心茍不愧窮達一任之

我老愛窮居蓬蒿荒繞宅與世罕所同車馬絕來迹寓形天壤內幾人年滿百顧獨守區區保此堅與白若復不酣飲此生端足惜

題防上人遊息軒

名山郁岧嶤飛軒起敞覺花墮檻明忍艸緣堦長日落萬壑冷風振百泉響掃庭驅虎出倚欄延月上云影共棲息山光同偃仰晚磬度筠淸夕牕含澗爽良遊𨿽暫適多累詎長往所以俗中人昏昏在天壤

艾如張

翠爲衿錦爲衣朝朝暮暮澤水飛澤中靑艸深且茂莫聽爾媒登壠雊壠頭西接桃李塲蓬藋艾盡有羅張羅𨿽可避機莫測爾誤觸之恐身傷請看舊日張羅處祥鳳冥鴻不肯顧

朱鷺

朱鷺何從止去啄金堤飲玉水朝隨赤雁暮碧雞蕩漾驚波不得棲有時挾子上林去网絲紛紛復難避不如斂翅江海湄逺卻幽並遊俠兒

白頭吟

莫把白頭吟來調綠綺琴蜀客當年聘私室兩情總向琴中得誰信黃金買賦時已是靑蛾辭寵日兔絲春來托女蘿雪霜未至尙纒柯若个人心如艸木不到白頭妾遭逐妾有嫁時綠玉簪時時挿髻悅君心一朝墜地雙股折恰似君心中道絕我簪縱折猶共藏君心一絕去他鄕

白紵歌

闔廬宮中夜檛鼓宮樹烏啼月未午玉缸提來酒如乳白紵衣成向君舞美人醉起行步難腰間珂佩聲肯緣嬌愛減君歡寶釵墮地不敢言宮中門戶多無數君恩反覆日幾度明朝重著舞時衣心中已道不相宜

短歌行

靑天上有無根日馳光暫明還復黑晝夜相催老卻人忽忽吾年四十七偶看舊鏡鏡爲羞昔髭未生今白頭朱顏丹藥已難覓靑史功名行且休富貴不來老還至病妻對之怨且詈妻年比我𨿽稍卑近亦催頽如我衰一生仳離殆居半此世歡娛能幾時

湖州行送人作郡

湖州歲歲修城堡敵騎時燒城外艸城外居民如野鹿目睽睽兮尾促促去輸官稅輸不足半在軍中半在獄獨畱新婦餉姑前也執吳綃供稅錢吳綃已盡歸未得復到官家消息我相聞之憂爾湖命選賢侯此剖符賢侯若爲湖作主便須罷卻徵求苦畱得湖民障玆土

題顧氏長江圖

天下幾人畫山水虎頭子孫世莫比何年冩此長江圖多少江山歸筆底巴陵三峽天所開逺勢似向岷峨來洞庭瀟灑僅毫末楚客湘君安在哉江上一朝風雨急老我曾來踏舟立鼓枻旣聞潭畔吟抱琴復聽竹間泣別來幾日世已非忽此披圖憶曩時早知避地多處所肯逐紅塵千里歸

訪止公於文溪

杖錫遊玆地過從動隔年已無離別想那有去來緣心事靑山外禪機白石前偶來非道意敢借慧燈然

投王郡守

已落時人後誰能說姓名惟應馬南郡偏重鄭康成賓館縣牀待公庭罷吏迎爲居門下久童僕亦多情

投同僉公

投鉞幾専徵分藩復此行身爲漢飛將家若魯諸生祕略三邊服妖氛一劍橫已多門下客持筆待功成

送歸安丞

之子官何處湖流一舸通汀洲蘋影濶城郭水光中夜泛苕溪月春吟若下風若逢陳太守爲報各衰翁

自定州入海

乍離東海郡又上北溟船紅見波中日靑窺水際天鄕闗千里隔身世一帆縣鄕信何從達歸鴻落照前

至膠州

自入東膠路鄕邦此地賒人悲西日帆亂北溟霞民俗農爲業州城土作家驛樓何處是庭樹暮棲鴉

宿髙宻

客路信悠悠荒城許暫投黃塵齊地晚紅葉海邦秋燈影明官驛鐘聲度縣樓去家今幾許猶自夢東州

寓昌樂

淮海來時路東西幾日程一年行萬里數口托孤城邯水方馳箭崤函未罷兵餘年已無幾坐此欲何成

次益都

使傳來遙甸估車馳近坰茅廬城外市楊樹驛邊亭淄水穿原綠牛山入郡靑西遊應未遂又復渡滄溟

經金繩廢寺

寂寞唐朝寺頻年客到稀空山孤殿在荒逕一僧歸苔色驕秋雨松聲振夕暉驚烏初有托近亦出林飛

歲暮

移家東海上汨沒度危時艸市腥江鮑民居雜島夷衣冠隨俗變姓字畏人知保已無深計翻言命可疑

辛亥除夕

湖海風雲暗道途霜雪淸如何一年盡翻使百愁生俗薄乖畱計時危緩去程家人團坐夜應悉旅中情

渡海

結屋雲林度半生老來翻向海中行驚看水色連天色厭聽風聲雜浪聲舟子夜喧疑島近估人曉卜驗潮平時危歸國渾無路敢憚波濤萬里程

黒水洋

涉海才經五日期深洋一望黑淋漓波揺月夜人先見船過雨天龍未知險勝呂梁漂鷁處悲同巫峽泣猿時平生自有乘桴志莫爲微軀到此疑

寄鶴年

衡門之下可棲遲且抱遺經住海涯東漢已編髙士傳西方仍誦美人詩衰年避地方蓬轉故國傷心忽黍離天末秋風正蕭瑟一鴻聲徹暮云悲

有懷淬用剛賦此以寄

何處名山擅地靈雨微峯下樹靑靑九天石落疑星化一夜龍歸挾霧腥禪窟已鐫新賜翰法函惟啟舊蔵經道人猶恨居山淺杖錫時時入杳防

承君衡叔幹逺送賦此以別

長風吹度海東邊慣聽潮聲已十年往事免成塵撲面新愁惟有雪盈顚半生望眼迷遼鶴一夜歸心到蜀鵑逺賦驪駒慚二妙縱歌安得酒如川

寄兪伯熊兼柬李仲彬

東郭先生最老成天才久已負時名能詩不減唐工部解飲渾如晉步兵塞上徵鴻髙避弋海東歸鶴暗聞聲比鄰喜有知心客一夜彈碁直到明

懷滑攖寧

海日蒼涼兩鬢絲異鄕飄泊已多時欲爲散木居官道故托長桑說上池蜀客著書人豈識韓公賣藥世偏知道途同是傷心者只合相從賦黍離

詠懷古迹

客來愼勿說姑蘇弔古令人百感俱已訝當年嘗越膽更堪此日聽吳趨荒臺鹿下江聲咽古木烏啼月影孤欲問闔閭埋葬地五湖東畔已荒蕪

憶汪遁齋

四明羇客近如何別去今才一月過記得小齋多野思豆花陰裏唱離歌

周伯琦

【字伯溫饒州人父應極事武宗仁宗爲翰林待制伯琦自幼從宦京師入國學爲上捨生以防授南海縣主簿三轉爲翰林修撰至正元年攺奎章閣爲宣文閣藝文監爲崇文監伯琦官授經郎於宣文閣帝愛其工書法眷遇日隆常呼伯溫而不名命僉廉訪司事於廣東復召入翰林以待制陞直學士十二年命南士皆得居省臺伯琦與貢師泰同擢監察禦史會禦史大夫額哷特穆爾將大軍南討失律防師臺臣劉希曾等具疏糾之伯琦反劾希曾等越分幹譽遂由是不爲公論所與屢除江夏浙西肅政廉訪江南行臺監察禦史多被人言十七年以參知政事招諭張士誠於平江士誠旣降伯琦前誣漸白因畱平江十餘年士誠滅伯琦始歸鄱陽尋卒有詩文稿行世】

入居庸關

出闗復入闗五見月上艸木𨿽未霜寒風已淒然厓路何紆縈疊嶂橫中天上有太古石下有無底泉幽致良足嘉萬雷柰喧闐馴象寶轡鳴紫駝錦幪鮮鐵騎簇云隊黃屋循星纒時巡謐風俗執法恭後先達官國同休防宅如登仙細民終歲勞輸轉百舌煎苦樂殊云泥使我中心悁偶經巖谷勝復憶江湖壖升髙望白雲楚天浩無邊王師未休息敢賦歸來篇

題南陽諸葛廟

劍江流水綠沄沄五丈原頭日又曛舊業未能歸後主大星先已落前軍南陽祠廟荒秋艸西蜀闗山隔暮云正統不慚傳萬古莫將成敗論三分

答復見心長老見寄【二首】

浙水東頭佛捨連蒲庵上士坐忘年五云古衲層瀾湧百寶浮圖列宿躔牀上貝書多譯梵門前海舶直通燕比丘喜得階蘭秀應種菩提滿法田

九載違離得逺書窗更歲歷斗旋樞華星秋月超元白峻嶺重江限越吳柏子樹陰浮碧砌蓮花漏水響銅壺老夫素有林泉癖一曲何當乞鑑湖

郯韶【字九成吳興人】

哀楊節婦吳氏

丞相師昏長夜酒司徒援絕憑城守七萬兵分諸將屯坐視霜風折蓉栁冰肌月貌忍泥滓錦棚觽佩同歸水九泉無愧先人面終身不作他鄕鬼君不見雕戈白馬气如雲昨日烈丈夫今日降將軍於乎楊婦吳氏何可羣

次韻玉山晚泊

長林夕露下一雁過秋天月照風燈外星沈夜水前美人隔煙渚淸夢落江船孤坐聞城漏迢迢夜不眠

題漁家壁

漫郎家在黃泗浦閒看飛花坐北窗渡口靑山髙似屋門前湖水直通江垂楊繋艇已千尺春鯉上盤才一雙野老相過無一事白頭喜對酒盈缸

和報復元秋興

大星出海芒角稀新月隔林光景微空山無眠雞犬獨樹忽驚烏鵲飛已喜中朝下優詔側聞南國尙戎衣釣竿早晚落吾手日日放船來水扉

用楊鐵厓書畫船亭韻與玉山同賦【二首】

越來溪上暮潮過飲馬橋頭春水波出郭喜知塵事少吹簫無柰月明多花飛斷岸衝歸燕栁防長溝泛白鵝擬送一甌臨水榭扣弦同奏竹枝歌

卜築喜過揚子宅城居曲曲抱溪流夕陽在波人影亂秋水上簾竹色幽載酒到門從問字據牀吹篴不驚鷗月明後夜稽山雪乘興還能具小舟

寄範叔豹

江路霜寒木葉凋憶君何處思迢迢長年旅食同秋雁故里風煙隔暮潮甚欲寄書酬逺別絕憐把燭待淸宵雙溪月色涼如水誰采瓊芳慰寂寥

次韻楊子壽同浦太守遊顧園

辟疆園裏好花開路隔仙源一水隈春暖鳬鷖當檻浴艸靑蝴蝶上衣來柘枝屢舞團團扇竹葉深傾灩灩杯何事綠波生浩蕩畫橋風急彩舟廻

奉寄玉山

仙人愛向桃源住曲曲雲林勝輞川秋水到門船似屋靑山當檻樹如煙常時待月溪邊立最愛梳頭竹裏眠我有好懷淸夢逺題詩還到艸堂前

虞山道中有懷仲瑛

言偃宅前湖水東千門楊栁綠揺風一篷山色斜陽外半夜雨聲春夢中獨客年年如旅雁行人艸艸似驚鴻芳洲杜若憑誰采心逐寒潮處處同

吳中覽古

赤欄橋下記停橈細雨菇蒲響暮潮說與行人莫回首故宮煙栁正蕭蕭

過漁浦

江水飛花作雪輕月明似入剡溪行可堪一夜天涯雨臥聽春潮送櫓聲

曉發商溪戲柬金粟道人

商水西頭花滿煙畫船銀燭理絲弦翠屏何處驚殘夢臥看靑天春月圓

題魏明鉉

老翁住在浣花村日日哦詩醉瓦盆怪底橫江見船尾不知春水到柴門

和西湖竹枝詞【二首】

十五女兒羅髻垂照水學畫雙蛾眉長橋橋下彎彎月偏向儂家照別離

妾家西湖住橫塘門前楊栁萬條長願郎醉後休輕折畱待重來繋馬韁

周砥

【字履道吳人】

擬古【二首】

迢迢逺別離相去幾萬里月照衡陽闗風吹漢江水宵夢不可托路迷復中止登山還有屐涉水亦有舟我心如縣旌揺揺獨無休常恐瑤華落春風不能畱豈君弗識察故此長悠悠安得似鸚鵡銜書東海頭

翡翠棲蘭苕鴛鴦上錦機物固各有類寸心獨何依春色來幾日海燕忽雙飛迎風不須入塵滿靑樓扉

對新栁

才弄新春色已有縈愁意欲倚不成眠待扶還似醉疎雨飄枝濕暮雀銜花墜脈脈獨含情故園那得至

夜坐懷孝常

待月下石壁罷琴竹間亭坐絕百虫響旅懷才夜寧天髙玉露防艸木流晶熒四山湛秋色萬物無隱形風蟬抱葉落雪鵠迎云停此時西澗人柴門久已扄誰同展淸會念此風泠泠世難避空谷憂思同醉醒偶適不爲貴人生易漂零茫茫河漢流熒惑光眾星干戈未衰息前途杳防防歲晏有結托東去浮滄溟

讀書

讀書易爲感時節已䢐秋行遊固可適歲月懼不畱髙齋曠而寂人務罕相酬千載事了了寧不慕前修道在無今古天運每周流萬理由我具消揺極防捜爲樂不在玆況復儲怨尢予本楚狂士意气邁九州偶然似有契持身寓林丘萬鐘非所辭一毫非所求

晚晴送禪師

浮雲暮褰霽空宇湛然淸復念還山客遲遲南澗行新禽響叢木殘照入孤城卽此閒來往方紆塵外情

元日試墨

金鴨香猶吐風簾影自飄輕冰生墨沼余雪綴寒條茅屋行當買山云坐可招且無軒冕意隨分樂漁樵

五月廿日雨中飲南樓

何許開尊散旅愁疎簾冰簟水南樓天邊逺岫一黃鵠雨裏垂楊雙白鷗閒對故人思故國不堪歸夢阻歸舟東行未見煙塵靜腸斷髙堂鶴髮秋

雨後

竹堂東偏芝艸亭澗水繞榻風泠泠碧梧鶯語嬌似醉玉缾荷花愁欲醒可憐光景易流轉無柰蹤迹尙漂零瑤琴一彈爲君掩日暮髙山云杳防

夏日同彊二秀才過鑑公山房遊仁壽精舍

尋僧直到梵王家便汲山泉爲煮茶阮借從來無禮法湯休何用著袈裟醉眠石閣聽風樹步入松云掃磵花與子歸時仍並轡蕭條墓道夕陽斜

寄楊文可

屋廬星散當山郭門前小溪相與通橘子壓樹千頭綠鯉魚跳波雙尾紅空梁寒月拱夜防傍壁燈火鳴秋虫故人亦在他鄕住此時作客情思同

因泉公歸簡王二秀才

千巖春靜一僧歸相送空林夕景微茶具等閒拋石閣釣竿行已臥苔磯艸生南浦牽詩夢漚下輕波識道機若見王喬因借問雙鳬何日向南飛

漁莊

秋月團團照藥闌水邊簾幕晚多寒素娥不上靑鸞去借得銀箏花裏彈

鄭元祐

【字明徳遂昌人元末來往玉山甚數】

送友還鄕

墮地作男兒有用須及早當年縣弧意焉得鄕曲老靑雲一蹉跎鬢髮日已皓常恐歸去遲心焉惄如搗我家東吳城翠竹森若葆力耕輸王稅妻子亦溫飽詩成每獨詠觴至或共倒富貴將焉如歲晏聊自保蕭蕭風前栁貿貿霜下艸有官固當歸無官歸亦好

出塞

已逾烏盩山未涉白狼水饑羸形骸黑枕戈待明起將軍方蹋踘天地入馬箠吾儕亦何人一死等螻蟻

姑蘇臺

城西髙臺髙百尺傳是吳王舊遊迹百花正開西子醉明月芳洲照淸夕嬌顏如花醉王側城上烏啼曉星白歌鼓聲消醉未消越王已將兵來朝鏦金撾鼓殷天地兵敗可復棲夫椒吳人遺恨化潮汐暮往朝來箭涇直不然亦可君甬東何用蕭蕭馬嘶驛

東坡赤壁圖

奎星墮地不化石化作盤天老胸臆淸禁森嚴著不得半夜吹簫過赤壁百萬蛟龍不敢聽萬古東流月華白

春日湖上有感

潮落空城誰重過猶餘裏耳聽鳴珂襄陽耆舊知誰在江左風流不厭多自見石麟眠枳棘長聞蜀魄叫松蘿野梅開盡西湖雪萬斛春愁柰爾何

元宵懷錢塘

武帝親迎太乙神流光絢煜動星辰行宮典禮猶存漢軹道山河已易秦香逕至今啼木客露盤無淚泣金人紅燈幾防東風裏猶是元宵一度春

楊鐵崖新亭

艸心苦思如何艤防舟輕不動波聽雨夜篷燒燭短截云湘竹弄愁多賦成猶夢橫江鶴書罷應籠泛渚鵝想見後堂涼月白彭宣腸斷雪兒歌

贈張景亮仕回

投老何曾畏簡書靑山原不負吾廬魚須久疊牀頭笏馬軏新縣屋角車翠被春寒聽雨睡白頭日午趂風梳好官付與諸郎做千古封畱意有餘

次韻劉憲副春日湖望

湖水荒荒寒食天相逢猶話國初年江樓夜唱花間集翠管春吹月下船圃自應畱富麗湘云誰爲惜淸妍可憐頭白歸來日井邑淒涼生野煙

陶靖節像

袖裏慚無博浪捶酒醒空賦稚桑詩悲涼一曲山陽笛滿眼山河是義熙

宋元詩會卷九十六

欽定四庫全書

宋元詩防卷九十七

兵部主事陳焯編

錢惟善

【字思復錢塘人至正辛巳鄕試出羅剎江賦鎖院三千人皆不知錢塘江爲曲江惟善援據舊聞鋪敍詳核因此得名官至副提舉張氏據吳遂不仕退居吳江之筒川】

篆冢歌【有序】

雲間善篆以所書瘞之細林山中題曰篆冢爰來徵詩遂賦長句以寄【雲間者朱芾孟辧也又見董佐才詩】

包羲卦畫龍出頡俑造書鬼夜泣俯觀鳥獸迒蹏迹依類象形文字立以迄五代咸東封攺易殊體靡有同周官保氏敎國子六書大義開羣蒙太史籀文古少異小篆從省由秦始倉頡爰歷博學篇三家著述初傳世秦燔經籍訟獄熾乃當書趨約易古文𨿽絕漢章行尉律學童仍課試東閣祭酒太嶽孫夙嘗受業賈氏門憫悼俗圖昧所向博采籀古加討論揭示上下明指事轉注假借形聲意立一爲端亥畢終分別部居不雜厠亙千萬古知字原昭若列星麗躔次中興斯學曰陽冰入室操戈何背戾二徐訓釋浩江河仲也祛妄言不頗【徐楚金著祛妄辧李陽冰之誤】吳興張有爾傑出復古正俗訂舛訛布衣道士錢塘住玩世端如郭忠恕三十六舉僅成篇蟬蛻遺蹤不知處席中如帶惡安西鼓皮離禹良可吁漢家去古尙未遠成臯印文猶重摹雲間苦嗜古手校科虫辧魚魯明窗靜幾風日佳臨模一掃千番楮商彜周鼓眞吾師匾沈著沙畫錐鸞廻鳳翥龍夭矯長戈短劍相交馳書艸日積充屋楣保愛何啻璧與珪細林山中一壞土緗笈緘縢重閉之於乎禊帖藏玉匣終致溫韜舉耒挿亦恐虹光夜燭天定有竊開窺筆法冢頭艸鳴寒蛩薶文瘞筆同髙風後三千年見白日好事應營馬鬛封

送逵公之京

龍飛天子中興年使者弓旌集俊賢閶闔早朝班玉筍瀛洲夜直賜金蓮五經同異須劉向三絕才名數鄭防黼黻當年遺老在長歌黃鵠送樓船

題淸逸齋

神仙官府曾爲吏一日乘風卽掉頭太白豈惟淩鮑謝元卿只合友羊求門前種樹云連屋湖上聽潮月滿樓遙憶五經名隱地峨睂髙聳蜀天秋

送賈元英之照潭

照潭遙望九華山弓馬蕭蕭日暮還夢裏無題惟寄內胸中有防欲平蠻落花閉戶眠黃犬明月開籠放白鷴絳灌何曾輕賈誼早隨鵷鷺入朝班

故宮春望次平禹成韻

登臨休賦黍離章千里江流接大荒劍鎖血華空楚舞鏡埋香骨失秦妝薜蘿山鬼啼螢苑荊棘銅駝臥鹿塲寂寞萬年枝上月夜深猶照舊宮墻

喜白髮爲陳師復賦

勲業無成散似樗靑銅欣見二毛初中郎興動秋風起太傅詩成壯嵗余皎皎易污時一沐星星難染漫千梳等閒得此無情物自有忘憂滿架書

張天英

【字楠渠溫州人徵爲國子助敎再調皆不就遊西湖多居吳下】

武陵春曉曲書於玉山佳處

武陵春曉花防防漁歌蘭枻搖殘星溪涵山气綠如酒幽禽啼破松煙靑天上時聞鳳皇曲金門飛夢人初醒長嘯銀臺月將落空翠著衣香霧薄忽見安期蓬海東佩劍從風降鶴陽烏銜火縣扶桑袖捲紅雲朝帝旁手攬龍車覩天光下視蟻國空千霜

金陵行

金陵城頭生紫煙金陵水立東風前神山蜿蜒行入海白日化龍飛上天十年不見吹簫侶丹鳳深巢惜毛羽仙子天端騎鳳來衣上斑璘碧桃雨碧桃如霞浮壽觴秦淮之鯉數尺長林鳥回翔集庭樹華特立天中央君行出門無百里中道嗷嗷塞人耳霜風灑筆山嶽搖夜半飛章奏天子

前有尊酒行送朱秀方之慈溪

晴窗一夜梅花開天風拂拂從東來僊人乘風忽相遇飄然便欲歸蓬萊且盡花前一樽酒玉簫瑤瑟重相催與君俱爲異鄕客請君當歌共銜杯共銜杯惜君別明日西陵浪如雪

思陵石詩

黃帝騎龍去不還玉笙鶴上北風寒孤臣獨有心如鐵斷石鐫詩泣露盤

夏日寄玉山

赤日行天气欲焚樹根羣蟻正紛紛道人心在羲皇上睡殺靑松一枕云

於立

【字彥威南康之匡廬人學道防稽山中得石室藏書放浪自喜常館顧阿瑛家】

釣月軒

夕息西軒陰頗愜濠上景持此月明鉤投竿釣淸影流螢飛暗度幽鳥棲還警遊鱗亦復來露下芙蓉冷至元戊寅四月十九日風雨大作邨民以爲龍王嫁女予作詩以紀之

西方龍君嫁龍女雷車彭彭載風雨神姦夜邀髑髏語碧艸無光愁露渚鮫人獻綃珠淚泣鸞裾行煙翠痕濕阿鬟嬌小不成妝帝與桑田湯沐邑胭脂紫土吹海腥陽侯擊浪玻璃聲湖邊地皮薄如紙長堤捲作長河水

夜夢陳敬初與家兄

我來與君同作客前年共住江邊宅君騎快馬事遠遊我亦流離去鄕國君家慈親猶未老眼前骨肉仍相保三人兄弟何人彊之子文章最稱好我家老兄浙水濵老兄比弟家尢貧五載零落不可見迢迢歸夢還相親人聞夢中相爾汝旁人不知夢中語起來明月滿虛庭丹楓墮影天霜雨秋風江上生白波秋江蕭蕭鴻雁多遲君不來知柰何

擁翠堂詩卷

幽人結屋江邊住俗聲不到題詩處門前惟有樹扶疎檐間只許云來去落花如雨東風狂綠陰滿地春茫茫一聲啼鳥驚夢破翠屏淺印煙峯長海綃輕薄煙霏暝空碧無痕湛淸影天風吹落竽籟寒嵐光濕透衣裳冷我生已有遺世心便欲長往窮幽尋微茫樓觀不可到雲林防防苔碧防

秋夕得雨字

七月涼颸初破暑秋聲蕭蕭在庭戶淸新故人忽見過契濶有懷何足數西夏郎官好詞翰中州美人妙歌舞縣知野衲解談天況有仙人能噀雨金刀削翠藕絲長綠房破繭蓮心苦詩成脫穎或有神酒令分曹可賭慇懃素手累行觴瀟灑淸談借揮麈紛紛市上聚蚊兒昌黎先生嘆如土

漁莊

二月春水生三月春波濶東風楊桺花江上魚吹沬放船直入雲水鄕蘆荻弩芽如指長船頭濯足歌滄浪蘭杜吹作春風香得魚歸來三尺彊有酒在壺琴在牀長安市上人如蟻十丈紅塵埋馬耳漁莊之人百不理醉歌長在漁莊底

次韻玉山

過雨收殘暑西來水似天秋風生柁尾明月落尊前慘淡依山寺欹斜下瀨船淸歌不成調思爾枕書眠

次韻泊閶門

淥水秋風蕩槳船白蘋洲上月初淸光半入紅窗裏照見羇人夜不眠

題墨雁

黃沙衰艸雪八月天山冷不堪昨夜朔風吹過影盡將秋色到江南

題振轡馬

渥注龍馬進來時奮迅長鳴不受羈詔與從官調得好只敎隨仗不敎騎

題墨竹

先生舊隱鑑湖曲無數瑯玕繞屋生蕭蕭六月動秋思不是風聲卽雨聲

巴延子中

【原西域人以祖父任江西遂家於進賢縣判官辛好禮爲築宅北山之嘯臺子中官吏部侍郎元亡濳居故山明洪武初以禮徵之作七哀詩飲藥而卒】

過故居

白頭歸故里荒艸沒柴門鄕舊仍相見兒童誰復存忠淸千古事骨肉一家魂痛哭松楸下云愁日欲昏

春日絕句

幾片殘紅防客衣小溪流水鱖魚肥畫橋盡日無人過楊柳靑靑燕子飛

袁華

【字子英昆山人】

拜石壇詩

仲瑛嘗於東城庵假山廢基得一石上有蘇子瞻題識石理瑩潤類璧𨿽左旁缺損然尙奇甚博士柯敬仲見而奇之再拜題名而去字曰拜石禦史伯頁達兼善爲作古篆書之後仲瑛偶得子瞻答維揚王忠玉提刑飲快哉亭帖與石上題識相合仲瑛謂此石卽忠玉家快哉亭物也特不知何以至此仲瑛遂爲記其事倩朱伯盛刻之他石而與河南陸仁汝南袁華各爲詩詠之

睂山三蘇宋儒宗長公矯矯人中龍南遷儋耳西赤壁文章光焰超洪蒙快哉之亭雪初霽領客登覽山川雄自云平生不解飲胡乃一舉觥船空和詩寛限見眞率鑿崖題石摩蒼穹功名富貴一丘土斷碑殘素傳無窮吁嗟異物神所衛玉山合璧俄相逢奎章博士丹丘翁江南放逐驚秋風見之卽下米芾拜二顚癡絕將無同築壇山中加愛防樹以松桂連椅桐雨窗雲戶濕寒翠朝闌暮楹開靑紅白野禦史龍頭客靑年獻賦蓬萊宮戲將禿頴寫匾斷釵折股流星虹只今風塵暗河嶽王侯第宅皆蒿蓬牙籖玉軸映紫素好事獨傳吳顧雍婁東朱珪鐵作畫字字玉屈蟠蝌虫嗟哉昔人今已矣慘淡故國風煙中如何二子復嗜古防勲儒墨收奇功吳訥

【字克敏休寧人少學兵法習騎射從其父總管吳禮官靖江收復蠻洞至正末用薦授建徳路判官兼義兵萬戶屯淛西紮溪源禦明兵戰敗不屈而死時年二十有七遺詩五卷爲吳萬戶集】破紅巾

君不見蘄黃兒紛紛白馬張紅旗去年防湖北今年防淮西遂令深山之民皆帶甲四海澒洞含瘡痍堆金積玉亦何有略地攻城徒爾爲又不見黃連寨左帶溪山右淮海天兵如日照雪霜百萬紅巾一朝敗親王按劍定中原丞相分兵救吳防邊人不識韓將軍極口爭誇鐵元帥八座東開昱嶺闗羣偸欲度愁躋攀奇兵間道絕歸路可憐白骨髙如山桂林老臣再徵起坐鎭西垣幾千里昨聞餘黨犯其鋒血作龍沙半江水南方猺獠勇莫當自謂效義收蘄黃賊徒一見驚防膽堅壁不出知天亡諸君力盡在此舉巢穴不平鼠爲虎相期麟閣畵丹靑卻憶虞廷舞干羽【楊鐡厓曰克敏謁予出其所爲詩予奇其人垣府相臣招致名士講及三闗之事克敏慨然有擊楫中流之思未幾遂統士防諸軍於昱闗予聞而益奇之其才勇忠義實得於天性則知向所爲詩皆筆牘之餘耳】

戰昱嶺闗

鼓角聲雄隊伍齊揚兵曉戰昱闗西黃金匣動雙龍出赤羽旗開萬馬嘶露布不煩諸將艸詩篇還效古人題沙溪春酒甜如蜜醉臥花陰聽鳥啼

張簡

【字仲簡吳人初師張伯雨爲黃冠隱居鴻山元季兵亂以母老歸養仍返儒服顧仲瑛稱其詩簡澹能得陶韋之神】

送王子充歸金華

春入長洲苑東風已及時苑中垂楊樹吹作黃金絲送君出春城艤舟折柔枝以此贈遠相別仍相期君歸金華山當逢牧羊兒母因入山去遂爾來遲遲楊桺飛花日待君同賦詩

次韻田秀才見寄

樹杪靑虫晴颺絲春城風物似年時貧余許邁餐金法閒有陶濳飲酒詩芳艸靑靑連野濶徵鴻歷歷度江遲長洲故苑煙花外千里懷人入夢思

饒介

【字介之臨川人自翰林應奉出僉江淛亷訪司事張氏入吳杜門不出士誠慕其名自往造請承制以爲淮南行省參政家采蓮涇上日以觴詠爲事吳亡俘至京師死焉】

送秦文仲博士還三沙

東望大瀛海影落扶桑弓三洲直如矢正射三山中三山負曉日曉日波浪紅仙人不騎鶴所適多禦風秦君家三洲長與仙人通卽之不可見忽爾能相面翩翩頭上巾舉舉塵中扇髙談淸溽暑知子不貧賤閒居寡良儔有酒不自薦此日亦足醉況得邦之彥小醉須解酲大醉不用醒平生愼許可秪有一劉伶太湖三萬頃七十二峯靑頗怡山水秀閉門修酒經白雲生硯石疎雨灑窗櫺子上三洲去手杯猶未停

病中對梅花一株欣然有作錄似西塾孟載季廸兩先生一笑

病中雅量豈堪論澄水能淸撓卽渾除卻妙香無長物秪應靜坐洗煩言幾叢晚菊今耆舊一樹寒梅老弟昆曾住鐘山安石墅旁人猶恐我爭墩

夜坐

學黙三年漫不譍流光一去意無徵緣如髮白因循染道似山靑自在凝猶有形骸生影迹卻將文字寄名稱一川月色多於水更著秋霜見底澄

陳秀民

【字庶子溫州人博學善書至正中爲武岡城步巡檢知常熟州張氏時爲江浙行中書省參知政事翰林學士後莫知所終】

送彊彥栗歸吳

薊門秋月白城頭夜啼烏城中良家子半是南徵夫或從張都防或屬李輕車道傍別妻子泣下如迸珠自非英雄具孰使禍亂除戎馬暗中國遊子將何趨君歸慰父母繄我獨何如

燕京客舎送友歸天臺

雁鳴沙漠風秋入燕陵樹客子衣裳單寧不畏霜露驅車國東門迢迢懷往路尺璧橫道周誰能一回顧登山豺虎雄入海鯨鯢怒天臺隔三江丹霞夾霧黃精或可尋胡麻庶當遇明時有遺佚歸哉保貞素我馬病已久東西厭馳騖逸駕如可攀吾將執其禦

送逺曲

誰令車有輪去年載客西入秦誰令馬有蹄今年載客過遼西車輪雙馬蹄四念君獨行無近侍婦人由來不下堂側身西望涕沾裳恨不化爲雙玉璫終日和鳴在君旁

至嶽州宿嶽陽樓

蕩槳流光登樓望八荒江山出圖畵天地入舟航夜靜星文動秋髙月色涼題詩懷李白搔首鬢滄浪

山居雜詠

好山看不盡遊罷更須登石屋晴猶雨天池夏亦冰尋仙碧霞裏飛步白雲層松花飄滿地歸路喜逢僧

邳州

靑山一髮見邳州落日云迷故國愁父老空傳黃石在仙人已伴赤松遊乾坤不信無淸气河水胡爲尙濁流野樹昏鴉棲未定數聲哀角起髙樓

寄紹興呂左丞

後來江左英賢傳又是淮西保相家見說錦袍酣戰罷不驚越女采荷花【輟耕錄云張氏據有平江部將呂珍守越參軍陳庶子饒介之在左右一日陳賦此詩饒染翰題扇以寄呂詞翰雙絕呂倩人誦罷大怒曰我爲主人血戰守封疆豈愛一女子不忍驚乎見則必殺之】

劉仁本

【字徳天臺人以進士業中乙科歷官江浙省左右司郎中至正庚子仁本治師余姚作雩詠亭集名士四十二人修禊賦詩髣髴蘭亭稱一時盛事】

戍婦吟【二首】

夫君在邊戍妾身守孤幃欲往備紉櫛不如頻寄衣衣到恐遲遲不到妾不知欲知衣到未明年鴻雁歸將軍功未成持牛勞軍士將軍豈無家爲妾語夫主勿爲賤妾生寧爲將軍死賤妾欲從之軍中無女子

蕨萁行

東山有蕨萁南山有蕨萁西山有蕨萁北山有蕨萁采采蕨萁晨露未晞荊棘離披筐筥攜持長鑱防入土短褐寒風吹采采蕨萁可以療饑以簸以炊爲餳爲飴食少不下咽食多傷人脾去年嵗歉食無糜橡栗拾盡民流離今年嵗歉田無稗蕨萁食盡將安之美食大官饌仁心寧汝悲但見昨日奏麥兩岐今日進五色芝呈祥獻瑞無休時載膏載脂驛騎驅馳蕨萁蕨萁官獨不汝知已而已而嵗雲暮矣

方行

【字明敏黃巖人官參知政事於江浙行省或以爲方谷眞子未知是否其詩名東軒集】贈虛中上人

一室安禪久三生結願頻傳經來帝子送食下天神水月虛空相山云自在身慈航如可渡應許姓龎人

登秦住山

此地曾經駐蹕來秦皇遺迹尙崔嵬采窮滄海無靈藥歸到驪宮有劫灰萬里黑風迷鬼國一杯弱水隔蓬萊詩人弔古應多思落日髙丘首重回

送賈彥徳訓導霍山

中都防面得從容兩載同聽長樂鐘天近君門嚴虎豹地寛人海混魚龍承恩自合歸宣室論道安能老辟雍江桺春花增別恨白頭何日更相逢

趙善瑛

【字廷璋成都人八嵗能詩長而潛心六籍教授鄕裏至正癸卯明氏據蜀隱居樂績山中迨蜀境內附後徙家錦江卒年七十有八】

錦裏卜築詩

錦裏幽棲處悠然逺俗囂地偏車馬少山近市城遙松竹連蹊徑藤蘿掩屋茅閉門窮典籍修業問蒭蕘見小悲蛙窞忘機夢鹿蕉白頭宜此樂靑眼莫相嘲種菊開三徑橫琴詠九臯黃葵舒永日紫芋待終朝守道居顏巷嫌喧棄許瓢薄田多種秫平阜廣栽蕎鵝鴨遊防沼牛羊牧近郊芝蘭香滿砌枸杞翠連防采藥攜輕筥觀蓮從小舠考槃時諷誦得句自推敲丘壑從玆穩弓旌謾逺招茗甌供伏臘土簠薦溪毛牧子吹羗笛仙童品玉簫南山曾采蕨左手慣持螯麋鹿爲新侶松筠是故交煙霞情浩浩詩酒樂陶陶寵辱都忘卻功名盡已拋唐虞今在宥許我學由巢

吳志淳

【字主一無爲州人以父廕歷官靖安都昌二縣簿濠泗兵起徙家豫章又遷居鄞之東湖奏除待制入明初遂不仕以終】

兒牧牛

兒牧牛丰林淸潤縱爾遊長鞭短策莫輕舉從渠飲嚙飽卽休老防年年仰衣食耕種田園借牛力早夜單衣自飯之秪恐春來或牛瘠日日丁寧語牧兒老翁餉爾當及時籠禽吹笛任相學愼勿將牛常苦笞牛不耕田廩無粟淮上三年食人肉

夏日園中淸暑

靑山地僻車馬稀一載倦遊歌式微傍溪卜築面流水拂石展簟消炎暉老翁過從就蔬食防女補綴成絺衣西亭去家苦不逺日暮共逐漁樵歸

陸居仁

【字宅之華亭人以詩經中泰定丙寅鄕試隱居敎授自號雲松野褐與楊亷夫錢思復遊歿同葬於山東麓號三髙士墓】

楚人弓

楚人弓縣兩石五十萬矢防疆敵絳人弓箭三隻長歌入闗成偉績多箭不如少箭力制敵若在弓矢間鳴條牧野髙於山

國馬足

國馬足吉行五十轡如沃天馬足一日千里更神速國馬天閒飽芻粟太行鹽車天馬哭

張樞

【字夢辰陳畱人徙家華亭築室曰讀書莊與諸弟唱和爲樂兼工行楷陶南村贈詩云幅巾短杖林和靖鬥酒長篇李謫仙又云讐書竹簡拈蘚碧臨帖箋藤冩硬黃可想見其風致也貝瓊作傳云夢辰居華亭之城東門日與子弟數十人講春秋或勸之仕不應人是以髙之曰林泉民年八十餘乃終】

送友之戎幕

金吾上將開東閣白髮參軍起曲阿嚴武故人惟杜甫馬周知已獨常何龍蛇久鬭纒兵甲鴻雁髙飛避网羅慷慨平生兩行涙哀時更比別離多

秋興

百戰闗河血未消將軍誰是霍嫖姚中原版蕩悲周室西楚紛披屬漢朝甲帳珠簾非昨日玉樓金屋麗層霄兵麾滿眼歸無處愁絕秋風桺萬條

葉杞

【字南有京口人讀書負才智初建徳守以掾辟不赴兵興後進士及第防李國鳳經略南土密陳時事十條李嘉納所言遙授丹徒縣主簿將別有委任而事權不復自由矣築別墅於吳淞以老焉】感二十四韻

貢賦通重譯耕桑被九垓歘驚氛祲滿不謂嵗時催丞相興師出綸音降使開紫泥封五采黃道繞三臺奕奕宣光業桓桓李郭才陣云連朔野廟略定風埃香糯江南餉葡萄隴右醅馬羣金匝匼毳帳雪毰毸劍動彭城潰珠還甓社來長驅危破竹密令疾銜枚王者徵無戰羣雄勢欲摧忽聞君命召竟勒將旗回中夏捐雞肋丕基隱鴆媒義聲從此逝銳气一時灰天迥威弧弛城孤畵角哀火狐翻嘯聚海鱷復喧豗欵附眞遺患除封實戲孩民情猶耿惻天討尙徘徊河漢明如洗昆侖豈易頽孰矜黃鵠志羞上野鷹臺微效寧無念篇詩信漫裁霜淸野空濶獨立望蓬萊

王澤

【字叔潤號靑霞天臺人僑居山陰嘗爲縣丞於華亭蓋平涼之屬邑也】

寄友人

我本東海人家住東海頭自從丱角時便向西州遊邇來西遊十九載夜夜思歸夢東海此身厭逐戎馬間落魄惟存壯心在今年始欲向東還便將歸老天臺山相隨仙人養雞犬笑弄緑水桃花間況聞溪上桃已熟仙女嬋娟面如玉春風綰結綠雙鬟舞腰解按山薌曲去年羣仙遙見招謂予自是王子喬山中何嘗識酒禁日日爛醉吹瓊簫昨日才經四明道故人相見驚絕倒間闗萬死得生還顏色還同舊時好忽聞天吳落海隅到海要拾明月珠大風三日撼天黑海底吹折紅珊瑚洪濤如山老蛟怒白日江臯塞煙霧仙山咫尺不得歸目送防防鳥飛去櫂舟惆悵卻西回側望仙山心欲摧空懷帝子芙蓉闕遙望中天兩玉臺愁來昏昏枕書睡呼酒狂歌不成醉丈夫出處眞可憐往往長遭不如意作詩爲謝丹霞仙金堂石室無淸緣有心未罷歸來約更待秋風海月圓【是時方谷眞據溫臺叔潤阻兵不得歸故作此詩】

徽宗畵瓶中桂花

玉色官瓶出內家天香誰貯月中花六宮只愛新涼好不道金風捲翠華

小遊仙

中山千日酒初醒卻愛都夜景淸起坐天門吹玉笛月中珠樹起秋聲

董佐才

【字良用曾膺徵辟負才名其居顏曰釋耕所王逄有題詠見詩集中】

題華亭朱孟辧篆冢詩卷

古初無毫楮羲畫何繇傳孰知文字理已具河圖前神農洎蒼頡俯仰極人天穗書與鳥書剏制分後先龜麟錫禹時盤銘著湯年岐陽紀石鼓史籀獨稱賢矯若蛟龍蟠郁若鎖鈕聨科斗聿行漆形體因自然一從孔壁廢重爲經籍憐秦相約籀古撰次蒼頡篇小篆遂名家勁健含姿妍登封及詛神金石紛雕鐫下逮隸八分變化如雲煙漢經煨燼余文教仍敷宣保氏存六書學僮才九千揚雄纂奇字杜林解探研繼迹非無人意象莫不全偉哉許祭酒搜羅歸簡編墜緒賴復舉後學知相沿陽冰克逺紹鉉鍇造其近代郚與周筆勢回奔川華亭朱茂才好古喜欲顚一掃世俗書習篆忘食眠秦望幷之罘碧落兼新泉小者案間列大者屋壁縣生平囊槖貲多充買碑錢功防學旣精齒壯志亦堅池魚染皆黑鐵硯磨將穿摹搨累萬番期差古人肩師法正在玆什襲比蹄筌孫樵文自祭智永筆忍捐前修不我欺我癖尢難痊嵯峨細林山上與浮雲連譬彼汲冢書函之瘞其巓聚土封若堂劖石表爲阡其陽碧樹交其陰書帶緣山靈謹訶防有名如有仙揮灑人間者顯晦名非偏寶劍蕃賈發玉柙蔓艸纒何如篆冢光夜夜暎星躔【錢維善篆冢歌敍云雲閒善篆兪允文撰昆山雜詠疑其爲陸友仁今據董詩乃知爲朱孟辧也】髙明

【字則誠永嘉平陽人至正五年中第授處州錄事辟丞相掾値浙省亂作解官寓鄞之櫟社入明初召用以老辭卒於家】

題支離叟

錢塘門裏支離叟短髮蕭疎色黧垢雪霜嵗晚結輪囷風雨年防增老丑挫葴糊繲總無能欲與防靈齊上壽天公怒此怪且孏勑遣神官下捜取勾婁吉利忽飛來虎倒龍顚盡灰朽女蘿飄騰白鶴去琥珀迸裂靑羊走繁陰已逐謝仙車枯漧徒存韋偃手邇來好事猶痛惜嘆息形模無復有寧知百年皆夢幻靜防萬變互紛揉榮枯相尋無已時成壞有數元非偶南山誰信梓化特昆侖俄驚桺生肘朝菌何曾閱晦朔棫朴那知避薪槱全軀孰似櫟杜樹絜之百圍今在否人生根蒂不可牢況爲艸木計近久野客空嘆倚江柟老奴謾泣瑯琊桺寒煙落日西湖邊衰艸荒廬園數畝不見當時鐵門限春蚓秋蛇徒蚴蟉雲飛盡墨池空直寄亭前誰酹酒陳安

【字鳬盟吳人詩句淸逸好遊江湖名流楊顧輩皆稱之】

髙大使吳淞歸興圖

楓落吳江白雁飛天涯遊子正思歸香消夜月靑綾被涼入秋風白紵衣江浦蒹葭含宿雨驛亭楊桺帶斜暉分明記得西湖上載酒蘭舟近翠微

題髙理瞻所藏小景圖

昔年爲客楚江邊雨霽江南二月天楊桺畵橋防淺水桃花春防往來船新篘白酒浮杯釅旋買靑魚出网鮮因見此圖驚舊夢東風吹面鬢蕭然

鄭昻

【字處抑永嘉人】

次復齋登華蓋山

野老憂時淚不幹海天低燕麥風寒秦闗土蝕銅牙弩漢殿月明金井闌共喜冦恂重借潁自慚李願未歸盤江山如畵人如玉破帽空悲管防安

林處士幽居

山籬短短逕斜斜屋子三間竹半遮嵗饉無僧供菜把天寒有鶴守梅花武陵流水非秦世姑孰靑山落謝家共約春暄艸芽動杖藜防酒踏晴沙

李存

【字明遠一字仲公安仁人通敏淹洽見賞於公卿三舉髙蹈丘園皆不起其詩文傳世者曰竢庵集】題王氏笑閒亭

笑者不必閒閒者不必笑能笑又身閒渉世何爾妙利名浩於海好惡險成徼躋攀有亡命憤郁或大叫癡如蟻旋磨饕若魚上釣不知嵗月往已死復誰誚之子素相聞磊落年尙少構亭頗軒豁勝槪得其要幽花淡無媚新葉光相照倚欄皆可樂百事弗前料嗟我玩陳篇兀兀老蓬藋雙睂久不展有臂莫能掉山根晚云薄誓欲隨荷蓧倘子不疵瑕拂衣共登眺

美葛子熙

臨川葛生朴且文負擔有力能辛勤家貧妻死母又老短窗挾策長云云忽思句讀送日月曷若江湖勞骨筋髙碑大碣處處有篆楷艸行兼八分晝長院靜手自打襟袂染煤常若燻旁搜遠取到川陜況乃閩淛江之濆通都大邑逄好事羅列古雅逾璣纁相酬金帛不論直豈比市井爭鈞斤收藏圖書家若府下者秦漢髙華勛春初過我因細論絕勝待食如牢豶四方達士一時見野店濁醪常半醺顧余髮齒久希豁脫簡尙閱徒逢蕓何當一竹兩芒屩共逐溪山秋半云

早起

短髮梳殘月輕裳試曉風無言渾似道多病欲成翁竹簡聊千載藜羮亦萬鐘昻昻非自異得無同甘復

【字克敬余幹人至正間從張仲舉遊防爲所推重入明初髙蹈不出同裏趙琥刻其集以傳】宿山家

木落秋滿山牕虛夜涼集風吹海月生露洗苔衣濕野客愛淸泠長瓢暝中汲

曉出西園由谷中歸

披褐渉西園煩襟散淸曉微風動髙樹零露下芳沼始行幽谷中忽出靑林杪流水漂餘花修筠度啼鳥身緣翠石廻思逐白雲杳負杖孤賞懷春闌綠陰悄

華防武

【字彥淸無錫人家素饒於財師事陳方子貞爲詩戲題華稿曰黃楊謂其愛吟事而牽於家務如黃楊之厄閏而不長也彥淸卽用黃楊自命其集不以爲戲焉】

寄趙易牕髙士慶雲岡上人

昨宵風雨釀春寒曉色開晴露未幹棊局定須尋李遠杖藜還肯過蘇端繙經坐榻呼龍守防易虛窗倩鶴防蹔假飛鳬挽飛錫樵蘇不防罄交懽

秋夜有感

澤國秋來夜气涼飄零猶自未還鄕蟪蛄泣露梧桐井絡緯繅風薜荔墻咫尺故園千里夢亂離華髮十年霜仲宣樓上長廻首烽火連山欲斷腸

陶宗儀

【字九成原黃巖人徙居松江別號南村﨑嶇亂離每以筆墨自隨晚嵗躬耕作勞之餘時時休於樹下有聞見摘葉書之貯一破盎滿則埋之樹根累盎十數一日發之編爲若干捲曰輟耕錄】南邨雜賦【六首】

屋小長林束邨防四水通睡因閒處熟愁向醉時空鵝鴨春波綠牛羊晚照紅嵗輸公賦足泚筆紀田功路直華亭谷林藏處士家葵菘浮雨甲秔秫吐晴葩塒羽肥堪縛谿鱗巨易義客來畱共酌濁酒不須賒甲第多荒址茅茨獨老翁杖藜山逺近舟楫泖西東暮色蒹葭外秋聲絡緯中郊居端不惡此趣許誰同槿樹成籬落松脂化茯苓閒開籠鶴柵時過狎鷗亭汗簡修書史持杯閱酒經塵纓終不縛何愧艸堂靈江海謀生拙園田引興長徑分黃菊本池種白魚秧瘞筆營山竁橫琴坐石牀俗氛飛不到一曲水雲鄕艸徑牛羊熟雲林鳥雀馴九峯三可覽一室四無鄰世治方爲樂身安豈厭貧涼風北牕下未讓葛天民

西湖紀興

浩浩春波濶防防夜雨縣笙歌傳別館燈火隔疎煙作客頻遷次傷時更可憐明朝晴未卜還是醉湖船

次韻夏士良戶侯

竹裏茅茨白板扉興來隨意臥牛衣天籠平野前山逺水拍危橋過客稀釣罷得魚沽酒去雨餘種荳荷鋤歸故人卻在城南住日日淸觴四座飛

曉起

豆苖引蔓上疎籬桐樹吹花落釣磯老我田園閒處好故人書疏近來稀掛巾蘿薜防雲起沐髮滄浪待日晞只怪平生詩癖在形骸消瘦不勝衣

樂靜艸堂爲衛叔靜賦

屋繞芙蓉九疊屛日長客去掩閒庭巗花暖傍疎簾落階艸晴分汗簡靑溫火試香刪舊譜汲泉煮茗續遺經江南定有徵賢詔太史方占處士星

次韻答楊廉夫先生

移家正在小斜川新買黃牛學種田奏賦不騎沙苑馬懷歸常夢浙江船牕浮爽气靑山近書染涼陰綠樹圓樂嵗未教缾有粟全資芋栗應賓筵

夜坐

披衣散髮坐南榮漏防遲遲欲二更風約沼萍云影澹月棲徑竹露華明石牀涼意浮珍簟寶鼎沈煙噴玉笙世慮不闗心似洗此身只覺在蓬瀛

宮詞題王叔明士女

大家妝著鬭時宜等候君王防月嬉三十六宮淸夜永幽情不許外人知

宋元詩防卷九十七

欽定四庫全書

宋元詩防卷九十八

兵部主事陳焯編

萬石徳躬

題陳希夷像

花項君王瓦棺冷柴家陵上西風殿前防檢不知名醉眼摩挲睨周鼎白晝龍虎行天階紫微小星何僭哉先生大笑出門去明日華山歸去來山色還如舊時好流水小橋散芳艸千載誰知驢背心芒碭云防入孤島汴城峩峩汴水流江南江北數百州秦王未巳晉王起人間萬嵗更千秋

棄婦吟【萬君有退宮人引一首曹選誤屬鮮於樞當移置此】

上堂拜姑姑不語門外上車別鄰里命輕不敢怨他人回頭卻防房中女女子勿啼汝父賢必不嫁汝狂少邊丈夫有心只如此蕩子情多無十年風吹桺花春日暮鄰姬送上來時路父母俱亡門戶衰未到先愁兄嫂怒歸來明鏡半無光繡帶雙紅空斷腸今夜無人防夫壻雨打寒窗歸夢長

辛文房

蘇蘇小歌

東流水底西飛魚銜得錢塘紋錦書幾回錯認靑驄馬著處閒乘油壁車鸚鵡杯殘春樹暗蒲萄衾冷夜窗虛蓮子種成南北防苦心相望欲何如

淸明日遊太傅林亭

隔水園林丞相宅路人猶記種花時可憐總被風吹盡不許遊人折一枝

楊子承

獨不見

窈窕一佳人鉛華淨如練臨風弄錦瑟其音哀且怨南鄰去乘鸞北裏效飛燕小院落花防閒庭芳艸徧日暮掩朱扉如何獨不見

甘茂實

秋懷

秋雨種白髮一滴生一莖半爲作詩苦半爲憂天傾天傾或可補詩苦終無成朝來覽靑鏡何時再復生不如原上艸秋死春仍榮

馬臻志道

春日寫望

逺波重疉限空明淡拂生綃絕防塵半舸夕陽喧酒客一樓寒色倚詩人早鶯懷舊隨時至芳艸無情著處新卻憶城中有貧者杏花開盡不知春

山居

人事喧喧任奕棋靑山數畝是歸期分將藥艸鋤云種買得松杉趂雨移老去故人多入夢愁來閒事總成詩芒鞵布襪身猶健十里沙堤信杖藜

野外

野外蕭條景更佳牧童將犢臥晴沙白鷗長繞分魚市紅杏防藏賣酒家倦向客程添懊惱老防春事厭紛嘩田翁也學靑門隱料理荒畦自種

秋日閒詠

西湖晴雨畵圖間坐倚闌干自解顏無酒誰供千日醉有錢難買一生閒艸衰春色來時路鶴宿秋聲起處山橫笛吹殘天又晚釣船燈火入蘆灣

徐天倪

擬古【三首】

皎皎機上絲織爲遊子衣遊子蕩風塵素衣化成緇風塵不可避四顧將何之豈不念潔白徒重翟子悲朂哉加澣濯河水淸且漪

娉婷閨中女天質知自愛空懷蘋藻心日月苦行邁蹇修意良勤遲遲如有待未嫁庸何傷失身將重悔婉娩自結髮伉儷情誼防夫徵日易久魚雁成消沈自憐鏡中貌衰白將駸駸有衣爲誰薰有花爲誰簪顧影𨿽無儔秉心猶斷金靑天縣明月照影不照人

黃伯暘

香奩曲

下階拜新月空庭夜如水相思隔千里未有團圓意張淳

玉簪

開軒俯瞰碧雲衢白筆含香半吐須帶露折來何處可膽瓶秋水淡如無

鮑仲華

過郝參政墓

茂林喬梓上干云葉葉曾沾雨露恩萬古西山靑不斷鳥啼花落幾黃昏

顧濟

淵明畵像

無錢猶愛菊有酒卽橫琴萬石醉不了一名閒到今徑松存老節門桺積秋陰人畵歸來像誰傳歸去心施釣

武昌南樓

鸚鵡洲邊艤客舟憲君邀我上南樓胡牀老子三更月鐡笛僊人一曲秋流水白雲吳夏口西風黃鶴晉磯頭如今盡屬王孫艸添得江南幾許愁

送人歸天臺

君去丹山伴赤霞忍分書劍各天涯交情十載共爲客歸夢幾番同到家一路暖云蒸藥气半溪流水引桃花黃庭好問長生訣莫待秋風兩鬢華

送金華史學錄回永嘉雁蕩

靑山洗盡泮宮塵三載琴書又問津海濶正憐鷗去逺山防須遣雁來頻沈郎風月詩俱瘦謝老池塘艸自春莫笑廣文官獨冷長安一日防花人

陳觀

題甄氏訪山亭

水流花落日生云日靜風喧艸欲薰老去風流猶未減一丘一壑要平分

李仲淵

送鐂宗道奉使日南

一介彊於十萬兵秋風持節使麟泠可容贊普窺唐壤要遣莎車拜漢廷蜃吐瘴煙黎洞暗鯨掀巨浪海云腥元戎已辦安邊策萬古千秋汗簡靑

張孔孫

風雨廻舟

風雨來時撥櫂歸濟川心事有誰知停舟且做江湖夢浪靜風恬未是遲

盛景年

送胡正辭

春水淡無姿垂楊雨方綠送人南浦防飛下雙鸜鵒鸜鵒羽衣短只過溪南宿徵帆順風去萬里隨鴻鵠趍名莫憚勞旣榮還慮辱賓階有富人淸論俱成俗東吳開漕府郎吏明如玉時艱海亦枯莫盡杯中醁

萬頃云亭

浮雲海上來西橫太湖過散彩涵秋汀垂陰入虛坐日照天影移風吹浪紋破開窗綠樹間何人讀書臥

白鶴觀

幽逕松竹防人行陰露滴獨犬下階眠一嫗當山績旌幢髙殿閉鐘磬虛堂寂道士不相逄蛛絲縣素壁

遊鳳林飲周子順宅

芙蓉隔秋水水防不堪采小階涼气生空墻竹陰在杯行日暮頻人情醉中攺忽驚潮水來門前有東海毛直方

擬古

髙堂列綺席賓禦何委蛇粲粲金芙蓉春葩照蛾睂檀槽起淸籟鐵撥弦鵾雞秖聞筵中曲不聞曲中詞蕭蕭靑冢魂化作秋雁歸玉闗去時淚防防濕朱絲豈知哀怨情及此懽笑期彈者錦纒頭聽者金屈巵但令今人樂不惜古人悲

妾薄命

妾肌如玉顏如花長睂窈窈靑山斜防閨學成新婦禮鏡鸞不與畱年華昨朝東鄰裁嫁衣今朝西鄰催結褵自憐孤燈照春夢年年風雨梨花時不怨父母貧不恨蹇修拙妾生賦命自坎底用閒情寫紅葉千絲萬絲霜練光與誰織作云錦裳千鍼萬鍼兩黼黻與誰佩服朝明堂吁嗟妾薄命薄命可柰何失時還自羞失身羞更多妾寧失時無失身平生分定月下繩但把貞心守貞色肯信嬋娟解誤人

秋感

宇宙百年身江湖萬里心世情髙枕逺詩味閉門防白髮銷窮達靑山傲古今情知秋亦客何事感秋吟

漁父辭【二首】

呼兒買米得新粳漁邨且喜見秋成今朝嘗新莫艸艸好釣鱸魚來煮羮

谿橋竹邊有酒沽攜魚換酒滿葫蘆篷頭月上不覺醉自捲蘆葉吹嗚嗚

龎隆

余構山莊於苕溪棲賢山其前軒顏曰臥云時旴江羅君緯以山長來涖安定書院云其家亦有臥云軒在麻源索余作臥云歌

白雲悠悠徧空谷野人掃云結茅屋茅屋門防嵗月長獨向此中睡正熟洞門沈沈春滿牀去來只在白雲鄕睡甜不怕衣裳冷夢覺空餘枕簟涼須臾云去無畱迹門外落花紅覆石野人起來著雙屐孤鶴一聲四山碧趙茂元

秋宵吟

平林薄暮風淅瀝黃金滿地秋狼藉新月出嶺光欲流萬籟無聲夜寥閴誰家美人吹鳳簫彩鸞對舞摩靑霄欄幹縹緲碧雲逺天風入骨涼蕭蕭銅壺冰寒銀箭澀玉露滴空衣袂濕紅花落盡鑪煙收幽懷耿耿生新愁寒螿啼碎人間秋

老牛嘆

老牛帶月原上耕耕兒怒呵嗔不行瘢瘡滿背股流血力乏不勝空哀鳴日暮歸家羸欲倒水冷萁枯荳顆少半夜風霜徹骨寒夢魂尙繞桃林道服箱曾作千金犍負重致逺人所憐而今棄擲非故主飽食不如盜倉鼠徐秋云

漢武帝

萬戶千門禁漏遲建章花發錦成幃瑤池有信靑鸞至金屋無人白燕飛風起輪臺春寂寂露零僊掌月輝輝樓前簫鼓繁華夢汾上年年只雁歸

唐明皇

太平風月屬三郎羯鼓聲中思轉長天子錦纒娯虢國貴妃音律敎寧王人歸巫峽山空在花落溫泉水更香誰信蓬萊靑鳥使回來無語怨漁陽

楊道

空邨謠

淒風羊角轉曠野埃塵腥膏血夜爲火望際光靑熒頽垣俯積灰破屋仰見星蓬蒿塞前路瓦礫堆中庭殺戮余稚老疲羸行欲倒問汝居空邨何以供朝昏气息僅相屬致詞難遽言往時百餘家今日數人存頃筐長鑱隨日出樹木有皮艸有根舂磨沃饑火水土仍君恩但恨誅求盡地底官吏有時猶到門

李道坦

春日行

東風入樹吹流鶯曉窗睡熟花防防美人窗間動曉思鶯聲枕上提春情坐中日出花滿城城南春防楊桺靑王孫不歸消息斷防閨無人春艸生艸生猶有時王孫何日歸斜陽照流水萬里長相思東園三月花爛開西園蝴蝶雙飛來明朝蝶去春無主閉門花落愁如雨

山中苦寒歌

防山苦寒弗可居門前積雪三尺餘陰厓一夜石脫骨寒澑萬瓦冰垂須道人凍臥山之麓暮爇松脂煮溪綠山陰孤櫂期不來夢入幽崖聞折竹徵西將軍持短兵馳馬夜渡黃河冰闗東諸將面欲裂嚴光獨釣桐江側吳嵩

古釵嘆

何年美人寶釵失防井沈泥污玓瓅一朝拾得再揩磨三回五回防嘆息雙鸞匹鳳兩股勻終然污色難爲新當時光瑩照頭上有似桃李搖靑春今人不識古儀狀寶釵𨿽好非時樣爲君插罷擁髻悲物無貴賤皆隨時

車遙遙

車遙遙舟迢迢斷送行人幾暮朝車馳道路不停軌舟挾風波難住橈家中𨿽貧常在目毎恨舟車苦相促但行一日兩日程死生與君非骨肉瞿唐水防蜀山髙檣傾轅折不憚勞何當萬里隨君去得似篙師與車馭金徳啟

紅梅

醉臥西湖處士家夢回惟見赤城霞總然冷艷隨春變依舊疎枝映日斜姑射冰姿凝絳蠟羅浮雪骨換丹砂北人慣在江南住猶說前邨有杏花

楊鵬翼

秋千

日轉華檐樹影偏謝家庭院簇神僊防繩斜擘纎纎筍畵板輕承步步蓮弄玉未升霄漢上綠珠先墮防樓前不知小逕殘紅裏明日何人拾翠細

李仲南

夜夜曲

玉窗結怨歌幽獨弦絕鸞膠幾時續銅龍漏促春夜長冷雨酸風亂心曲閒薰翠被郁金香拂拭繡枕屏山綠飛飛乳燕歸復遲寂莫流蘇帳前燭

梁彥中

春晝

溪水搖光動防墻雲山倒影蘸霞觴一庭芳樹淸陰薄千尺遊絲白日長風細桺塘鶯語滑泥融花徑燕飛忙乾坤俯仰窺難盡花桺無私種種香

張澄

春思

一春長作客連日苦多風野樹淒迷綠檐花黯淡紅愁隨詩卷積囊與酒樽空巢燕如相識頻來艸舎中髙思恭

嶽陽樓待渡

楚水凝千里湘云隔萬層城髙秋浦月星雜夜船燈旅況天誰管年光雁可憑殷勤淡山色相送過巴陵方瀾

石門曉行

風髙木葉脫從此曉寒新積雨見初日遠山如故人煙邨一葦渡野寺數家鄰獨念行藏異沙鷗未我馴

秋夕有感

搖落秋漸晚露香籬下花疎鐘出煙寺新月入人家蛩語日夜急雁飛天漢斜蹇余不能去塵世事如麻

過吳江

離離逺邨落晴不見炊煙秋水漲無防野舟撐入田天畱新稼穡人戀舊山川不待鴻飛定西風已肅然黃誠性

讀文山集

三百餘年樂育恩晚從科目得斯人﨑嶇嶺海期年國零落氊毛萬死身諸葛未亡猶有漢包胥欲泣更無秦挑燈慷慨歌梁甫鬢髮蕭森愴鬼神

譚復

寄玉筍劉師服道士

玉筍頭玉作人梅花壇下讀丹經曉分露水洗明月夜掃云洲拾落星海舄近傳鳬逕度泉琴誤許鶴同聽何當謝卻塵中鞅共倚松根劚茯苓

達徳越士

雨花臺

漠漠平蕪碧蕭蕭亂葉紅褰衣上危石欹防立西風日月奔馳外江山感慨中他鄕對零落那放酒杯空

送欽上人遊錢塘

淮南來往熟惟我最相知年少堅持律心空不廢詩春泉閒聽處野寺獨歸時遙想猿啼夜縣燈話所思桂

八禽言

姑惡姑惡姑不錯姑惡何如小姑惡小姑譖妾生間言遂令婦姑情分薄朝嗔暮逐去不辭珍鮭誰供膾誰斫但願小姑他日嫁兒夫還遇惡姑如小姑

提壺提壺復提壺提壺沽酒何處沽彭澤公田誰種秫臨卭女子羞當壚客來煮茶度寒夜杖頭不用縣靑蚨提壺提壺勸爾卽緘口覆人居巢辟人首

婆餅焦婆餅焦阿婆制餅婦爲鑪鑪紅火烈餅成炭婆怒逐婦歸蓬蒿化爲異物身羽毛至今銜怨語聲髙婆餅焦婦休逐少待來年新麥熟

脫布袴脫布袴人情好新皆厭故古來聞有韓昭侯此日那逄廉叔度千需萬索杼軸空今年新衣在何處脫布袴風雨寒脫衣容易換衣難

三个半布積絲累寸盈尺度下機先制老姑衣忍使天寒披故絮篋中止有半匹存徵人書來索襦袴布已盡秋又風妾身依然單過冬

不如歸不如歸山川良是人民非風波途路多險巇車摧舟覆將安之谷城黃石待已久上蔡蒼鷹悔卻遲不如歸歸及早白雲滿地無人掃

泥滑滑暮雨瀟瀟暝云結苦竹岡頭虎迹新黃蒿城外人蹤絕僕夫股栗步莫前瘦馬淩兢愁僕蹶泥滑滑何時幹出門咫尺行路難

行不得也哥哥千呼萬呼柰余何黃陵花落暗春雨湘江水防生素波奮衣出門天地窄仗劍欲往旌旗多行不得早歸來只今誰掃黃金臺

歐陽伯恭

題蘇武李陵泣別圖

祈連山前箭如雨渤海海邊羝不乳同是肝腸十九年白髮君歸朝故主臣心有血一斗許亦欲隨君歸釁鼓五千健兒五千母臣若獨歸魂魄苦空將老淚寄君歸歸拜茂陵墳上土

於石【號介翁】

感古引

建安天下如潰一榻之外非吾家黃屋飄颻定何許魚爲龍兮鼠爲虎老瞞詐力敢欺天朶頥羊鼎方垂涎紫髥將軍一攘臂控荊引越三千里慷慨山東大耳兒南飛烏鵲棲無枝艸廬一語君臣契目中久矣無吳魏堂堂大義凜不磨靈闗劍閣爭嵯峨昨夜西南一星落六尺之孤竟誰托渭水旌旗歸故都江上空存八陣圖抱膝長歌出師表古栢蒼蒼爲誰老

史紫薇

江南曲

風淒露冷江南防瑟瑟寒波秋練練采蓮歌斷紅雲空蘋葉蘆花結新怨鴛鴦鸂鶒俱可憐相呼相倚沙觜眠白頭漁父搖蒼煙一雙飛上枯樹巓

杜元

和王守之斷腸曲

桃花夾堤春水滑櫂歌三疉行舟發行舟去去東復西幾度桃花二三月花前一別一回老相思日多歡樂少君重黃金輕別離黃金難買少年時

張鳴善

送人遊廬山

曽到匡廬境巉巒際碧空萬松無路入一水與天通白鹿眠淸晝晴猿嘯晚風洪厓如可約吾亦訪雲中阮魯瞻

江橋樹

江橋樹荏苒年華暮迎得行人來送得行人去落葉成秋風秋風在何處

劉珍

寄友人

相別豈不易相見良獨難迢迢白雲城渺渺羊角山夢長覺道遠迹滯愁春殘知音況何許取琴爲誰彈連百正

釣絲風

短髮冷颼颼倚欄初下鉤閒來片水外輕弄一痕秋淺拂蘆花亂低分桺影浮煙波淸夢遠吹不到公侯鄧彧之

落葉

秋庭晝無人落葉自滿地端居觀物化人生亦如寄朝聞鳴蟬悲夕已見其蛻嵗晏共蕭條臨風發長喟

江橋樹

江橋樹日日斜陽暮春風吹落花半隨流水去花落有盡時流水無盡處

甘立

賦得城上烏送客

月落城上樓烏啼樓上頭一啼海色動再啼朝景浮馬鳴黃金勒霜滿翠羽裘烏啼在故處人生多去畱

古長信秋詞

輦路靑苔雨後防銅魚雙鑰晝沈沈詞臣還有相如在不得當時買賦金

吳王納涼圖

六月長洲水殿涼酒酣揮袖倚新妝芙蓉露冷秋云薄回首西風響屧廊

唐棣

溪上秋居

白蘋洲上白鷗飛欲學嚴光築釣磯鴻雁無多秋水濶溪山𨿽好故人稀懶鞭羸馬侵星出且放孤舟入浪歸老去毎懷鄕裏樂涼風吹滿芰荷衣

春波小隱

鴛鴦湖上春水生吳姬蕩槳春波平碧山隔樹遠莫見白鳥近人渾不驚倚檻鉤簾閒把釣停杯度曲醉吹笙舊時王謝風流在卻笑窮途阮步兵

苕溪述懷

康莊道上謝輪蹄只合歸來向此棲白鳥影邊漁艇小靑山堆裏酒樓低簾開野樹云當戶檐蘸春波屋枕溪今日水晶宮裏住詩成不媿使君題

寄題謝子翼晚翠亭

洞庭咫尺少經過嵐翠霏霏晚更多風作雨聲鳴墜葉云垂秋影落滄波楓林賽社聞邨鼓橘防開船發櫂歌欲泛空明三萬頃恨無題詠到陰何

陳嚴

錢選畵花

霅翁夙號老詞客亂後卻工花寫生寓意豈求顏色似錢塘風物記升平

茍宗道

蔚州元氏怡齋

八元乃八龍嶷若瓊樹林難兄復難弟感激恩義防室家宛相好如鼓瑟與琴翩翩鴻雁行鏘鏘鸞鳳音二王一品題價重雙南金終當仕虞廷藹然列華簪要在風俗淳不異古與今他人有兄弟聚散如飛禽防墻不相能干戈日相尋尺布斗粟謠行路爲傷心棠棣廢已久角弓義湮沈因書怡齋詩以爲友於箴

王思廉

壽陽妝圖

一聲白雁渡江潮便覺金陵王气銷畵史不知亡國恨猶將鉛粉記前朝

昭君出塞圖

黃沙堆雪暗龍庭馬上琵琶掩淚聽禦敵分明無上防錯教紅粉怨丹靑

張礎

汾亭古意圖

漢家宮闕白雲秋魏國川原過雁愁萬古松風一茅舎不隨華屋變山丘

闗山風雨圖

山气凝寒雨不開江濤拍防雪成堆漁翁慣識風波惡天際孤舟已早廻

黃君瑞

雙燕吟

雙燕雙雙飛更復雙雙棲穿花探水雙銜泥檐前葺壘雙哺兒春風一雙至秋風一雙歸念爾失其雌故巢寧獨依莫學裏中輕薄夫暮亡其妻朝納姬

孫元實

池中白蓮

蘂宮夜涼張暑宴僊姝散花水晶殿霞綃中單云錦緣黃金爲房玉爲鈿翠旌導前寶蓋殿霓裳中序按未徧一人素衣持羽扇頎然中立白玉弁羣姝被酒酡發麵冠佩頽然醉相盼彼峩弁者色不變以口承露不肯咽終然貞白難爲薦獨向西風抱淸怨

黃庚

鶴林僊壇寺

古壇歸鶴杳野鹿自成羣嵐气浮淸曉鐘聲出白雲樹穿僧屋老水到寺門分人世無窮事山中了不聞

夜坐卽事

對景坐淸夜蕭然鬢已華詩慳難就槁燈暗不成花易醉愁邊酒頻歸夢裏家何時鋤舊圃學種邵平

秋夕和呂講師韻

誰彈招隠操云外伴淸幽午夜山林月一花天地秋經臺涼影淡禪榻古香浮不作蟾宮夢淒然憶舊遊

偶書

豪气消磨盡攜書客海濵文章難遇主天地不憐貧家室依劉表妻兒笑買臣彼蒼還可問吾道幾時春

夜坐

世事等輕雲蘧廬寄此身靑燈少年夢白髮異鄕人按劍驚山鬼吞舟養谷神黃庭重讀罷吾得葆吾眞

白州卽事

一雨洗空碧江城獨倚樓山吞殘日沒水挾斷雲流燈影防邨夜鐘聲古寺秋西州舊遊地十載此淹畱

采菊

籬東閒采菊三逕碧苔防曉露冷雙屐秋風香一襟餐英供小酌嗅蕋伴淸吟防得悠然處方知靖節心

修竹東園宴客

二月韶光潑眼濃攜樽宴客小亭東酒當半醉半醒處春在輕寒輕暖中拂檻桺添吟鬢綠壓闌花妬舞衣紅晚來聽唱梁州曲聲繞吳姬扇底風

小酌

小酌園林酒半醺落紅影裏惜餘春挿花歸去蜂隨防傍桺行來鶯避人白髮尙爲千里客黃金難鑄百年身何時歸賦滄浪水浣我徵衣萬斛塵

月夜登樓

玉宇澄淸暮藹收吟邊怕倚仲宣樓寒蟾千里夜如晝新雁一聲天欲秋湖海誰靑豪傑眼風霜易白少年頭更殘忽聽荒城角吹老梅花總是愁

春陰芍藥

防滴檐聲濕徑云翻階紅藥帶啼痕可憐花片都零落雨露𨿽多不是恩

聞角

誰送寒聲入夢中遙知人在戍樓東明朝梅嶺花飛雪未必都因昨夜風

一春

新綠園林雨過時黃鸝無語恨春歸楊花怕逐東風去搭住闌干不肯飛

池荷

紅藕花多映碧欄秋風才起易凋殘池塘一叚榮枯事卻被沙鷗冷眼防

客懷

年年春暮客天涯愁見東風颺桺花自嘆身如梁上燕營巢長傍別人家

見雁有懷

滿眼西風憶故廬親朋音問久相疎年年江上無情雁只帶秋來不帶書

江邨

極目江天一望賒寒煙漠漠日西斜十分秋色無人管半屬蘆花半蓼花

閨情效香奩作

金鴨煙銷一字香滿懷春恨彊梳妝防花又怕東風惡偸隔紗窗防海棠

江邨卽事

江邨暝色漸淒迷數防殘鴉雜雁飛雁宿蘆花鴉宿樹各分一半夕陽歸

宋元詩防卷九十八

欽定四庫全書

宋元詩防卷九十九

兵部主事陳焯編

熊磵谷

木綿歌

秋陽收盡枝頭露烘綻靑囊翻白絮田婦攜筐采得歸渾家指作機中布大兒來覓襦小兒來覓袴半擬償私債半擬輸官府竹籠旋著活火燻蠧虫母子走紛紛尺鐡碾出瑤空雪一弓彈破秋江雲中虛外縱搓成索晝夜踏車聲落落車聲才冷催上機知作誰人身上衣小女背面臨風泣憶曾隨母園中拾

劉時中

采蓮曲

長安女兒淑且濃日日采蓮溪水中笑挿荷花照溪水韶容欲與花爭紅溪中荷花防幾許溪上時時聞笑語紅酣綠縟不見人應在荷花更防處歸來夜涼溪水淸扣舷踏歌蕩槳行荷葉蓋頭花壓鬢溪上月明潮已平胡尊生

聞官伐松

大夫去作屋梁材無復淸陰防綠苔只恐江頭明月夜誤他千里鶴歸來

黃玠

碧瀾妾歌

感之以誠感必防應之以眞應必捷眞情一合了弗離聽我長歌碧瀾妾碧瀾亦是諸王孫世殊事異老且貧少陵尙愛燕玉暖況是當時眞貴人春衣典盡春寒悄二妾朱顏正姝好忍將羅帶折同心懊恨浮生頭白早珠鈿翠靨幸僅存此時猶及嫁夫君十二樓頭燕子去揮手不可畱僊裙去妾相悲兩相約旣去猶煩送殽酌主君詎忍覆棄之見此翻令心緒惡一心事天天得知忍著主衣還事誰遂攜衾襆與俱至後君死者當爲尼碧瀾堂下雙溪水使客往來豈知此不願新歡戀舊恩千萬人中兩人耳

蕭應元

初夏

半淸半和白晝長似無似有綠陰香兒童刻竹記新筍一夜風吹一尺彊

劉宗逺

山中夢母

霜月照屋壁霜風湧江波終夕不能寐展轉思懷多忽夢吾母來宛然度山阿但問兒衣薄語短不及他兒寒尙可忍地下知如何

徐甫

寓言

苦樂有防定結髮與君婚中道棄我去白馬駕華軒燕趙足佳麗吳楚多嬋媛妾自守空房蠨蛸网妾門妾身當自愛敢謂君少恩

彭炳

明簮

明簮倚修筠撫擥自淸絕明河夜無聲茅亭四檐月露寒鶴夢醒山花落香雪白雲𨿽無心今宵倘怡悅持杯欲問之忘言楚天碧渺然思美人芙蓉似顏色乘鸞明月中靑霞擁鸞翼苒苒別離時吹簫苦幽咽

長絲曲

靑池秋髙霜露繁蘆葉浸水長闌干風吹枯荷雙白鷺池上木落云漫漫蕭蕭馬鳴燕艸殘小窗淸砧山夜寒乾坤如繭繰未了古今長絲千萬盤

濁酒

濁酒歌明月淸吟不解愁此心無險薄何處有恩讐春水洄靑澗桃花繞白鷗乾坤如小艇罷釣足優遊

武夷宮

僊人緲縹踏春鴻月落靑峯第幾重琪樹雪中巢一鶴石壇秋後蟄雙龍古時有冢埋黃帝今日無人見赤松獨愧曾孫幔亭上翠華同醉玉芙蓉

懷闗中故人

長安三月酒如酥花落平隄水滿初楊桺簇門齊下馬九龍池上防文魚

小橋

落花如雪馬蹄香幾樹黃鸝欲斷腸行到小橋春影碧一溝晴水浸垂楊

楚云曲

花梢澑雨濕春泥花底縈愁兩燕低小院玉箏檀柱冷楚云凝夢上安西

劉叔遠

寄黃士謙

放歌出東邨思弄山上雪淸風吹湖波驚散波上月美人載美酒舉櫂搖秋霜把酒勸靑天靑天忽盈觴揚帆掛白雲鷗鷺同飛揚歌罷一長嘯忽然江水長懷君不可見流恨滿瀟湘

江垕

李陵泣別圖

黃雲黯將暮白日寒無暉送客度河梁惆悵難別離胡馬𨿽善行按轡姑遲遲初心孰予察後罪甘誅夷君老旣堪去我乃無家歸陽春滿皇都長負平生期

吳炳

古鏡

雁去悲銀海螭蟠泣鬼工黃腸迷漢柏野火上秦蓬濃翠疑螺黛鮮硃潰守宮漆添燈暈黑文滅繡奩紅一旦珠還浦千年劍出酆霧余空黯澹雲在月朦朧伏獸銜絲結防絺畵羽虫粉綿施宛轉臺玉刻玲瓏匪茹曾申誡惟明可保躬他時錫盤鑑來照夢中熊

趙半閒

止言

蘇張舌如防危人亦危身期期周禦史千載稱直臣淸談每敗事諧謔良損神田翁有鬥酒招呼聚比鄰所言惟桑麻語語不失眞

張輿

西泠橋

紅藕花深逸興饒一雙鸂鶒避鳴橈曉風涼入桃花扇臘酒香分椰子瓢狂客醉欹明月上美人歌斷綠云消數聲漁笛知何處疑在西泠第一橋

白仁壽

書事

大羮元無味大章本希音音繁入人耳味美適人心是以保身難惴惴如臨防百戰茍一失勇气未足欽今若不學古後何法於今

陳廷言

錢塘懷古

越水吳山共寂寥已無遺老話前朝海門三日潮聲歇天目千年王气消夜月烏啼龍井樹春風花落海鮮橋威儀文物今何在回首浮屠倚碧霄

孫唐

題定海七墖

墖影參差倚殿庭好山晴湧屋頭靑土龍刳目潭波息藥艸成金佛藏靈白鳥破煙江樹曉黑鼉吹雨海雲腥禪房似隔人間世一榻松風晝掩扄

王東

同鎭陽李先輩登臨川擬峴臺

楚塞蕭條客復來已無秋渚藕花開西風曠野孤城出落日空江白浪廻山似襄陽非故國地連吳防有髙臺南遊萬里頻廻首潦倒徒傷賈傅才

趙春洲

感事

美人休唱渭城歌芳艸依依自碧波可與共言今則少不如意事古來多靑天浩月元無礙白日黃塵欲柰何卻笑江湖釣鰲手十年畱滯負漁蓑

李源道

燕中懷古

荊卿墓上艸離離郭隗臺邊對落暉戰國山川秋气壯中原豪傑曉星稀乾坤納納無人識南北年年有雁飛說似盧溝橋畔桺安排靑眼送將歸

李隼

僊遊山道士余岫云爲虞公於華蓋山作黃茆岡隱居喜而有賦承命次韻

曾謁朱衣拱帝闗故辭黃閣老人間鼎湖夢斷龍髥逺遼海歸來鶴羽閒教種芝田經雨過防鋤藥圃帶云還絕憐此日都忘世渾似當年未出山

名山自昔伏龍岡勝地今爲臥鹿塲無復僊人飛羽駕還聞學士結茆堂晴嵐蔽日云當戶陰瀑吟風雪滿牀已喜閒居親紫蓋不妨幽夢隔奎章

送危太朴還京

九重閶闔啟朱扉宮樹陰陰晝漏稀東觀日華浮象闕上方雲气動龍旂平明玉殿傳宣入薄暮金門待詔歸最說相如才調逸賦成三署有光輝

宴秦公子宅贈女樂崔供奉

曾緣玉貎侍君王供奉金門一一行歌動防雲飛閣道舞回花月度宮墻城頭夜咽銅龍水帳裏春銷寶鴨香今日還聞天上曲休辭爛醉紫霞觴

送鏡上人往廬山

云滿袈裟月滿船匡廬何處定安禪屏風九疊啼猿裏瀑布千尋度鳥邊林下繙經依寶樹花間洗鉢踏金蓮虎溪若見陶居士不說髙僧惠逺賢

同王元徵宴陸仲開宅

吳中花月爲誰濃醉殺松江陸士龍防檻春風圍芍藥畵簾秋水對芙蓉歸時粉黛佳人擁行處軒車上客從不惜千金將宴樂華堂日暮起歌鐘

卞宜之

鐵篴詩寄楊廉夫

一叚淸冰百鏈剛曾翻宮徵侍虛皇裂開黃鶴磯頭石驚落靑鸞鏡裏霜仙子佩環新樂府翰林風月舊文章道人淸節磨礲久卻笑桓伊獨據牀

國王一人

陳益稷

【元史至元中安南王陳益稷來朝仁宗皇慶中加恩制詞曰委質爲臣旣去逆而效順以爵馭貴宜崇徳而報功銀靑榮祿大夫安南國王遙授湖廣等處行中書省平章政事陳益稷知畏天者事大期保境以全民慕帝王自有眞能見幾而蚤作懼祖宗之不祀特自防以來歸拯溺救焚從王師凡一再舉授粲適館畱湖右幾三十年身歷事於四朝志不渝夫初節是用加新秩以示恩仍舊封而授職可加金紫光祿大夫安南國王依前遙授湖廣等處行中書省平章政事按益稷本閩人其祖奪安南王李氏國則宋嘉定乙酉間事也】

大明殿侍宴

班陪玉筍侍紅雲日表熙熙瑞气溫萬朝宗滄海濶眾星環拱紫宸尊雍容湛露歌詩什彷佛鈞天入夢魂孤孽秋毫皆帝力願殫忠赤報防恩

挽河南王

美人萎矣柱梁傾回首西風涕淚零三世功名今古史百年過客短長亭手扶紅日名猶在身就黃粱夢不醒記取汾陽舊勲業紫薇畱種繼芳馨

駕畋桺林隨侍

仙仗平明擁翠華景陽鐘發海東霞千官捧日臨春殿萬騎屯云動曉沙白鷂韝翻山霧薄黃龍旗拂桺風斜太平气象同民樂南北梯航共一家

送元復初

江流脈脈艸離離黃鶴磯頭酒一巵報國寸心憐我老論交半面識君遲正當重鼎調梅日又是長亭折桺時滿載詩書歸路逺鳳城依約更相期

秋曉睡覺

海水盈盈漏轉籌霜風吹角出譙樓夢回澹月五更曉心遠孤云萬里秋玉帛幾年賓上國詩書半世老中州平生事業渾如昨無柰靑燈照白頭

萬嵗山侍宴

碧落鳴鸞隔世塵玉京開宴防星辰舞回鼇背三山雪酒上龍顏萬國春物被仁風榮禦苑水涵聖澤溢天津越南羇旅陪賓列咫尺光瞻日月新

謝靑宮賜酒

黃封星使控麒麟騰踏髙風拂路塵仙醴釀成天上露宮壺分賜臘前春恩沾南紀波濤濶气轉東皇艸木新拜徹雍容歌旣醉遙瞻鶴禁喜津津

巴陵雨中

鴉拂平林雁陣空黃花行李老秋風如何一夜江南夢盡在巴陵細雨中

羽士二人

吳全節

【別號閒閒居燕都從江南移植梅花防以帷帳扁曰潄芳嘯詠自得時稱爲閒閒宗師】六月六日早朝寄山中諸友

五年四覩六龍飛又領羣仙覲紫薇金殿煙霞浮黼扆瑤階日月麗旌旂羣臣奉璽勤三防國母臨朝重萬幾遙食蟠桃知幾次客星還照釣魚磯

送原功大監南歸

漸覺文星闕下稀奎章兩見送行詩渭城朝雨歌三疊湘水秋風賦九疑國典防金藏鳳闕詞臣步玉卽龍墀帝前時有蒼生問可向江南久別離

送虞伯生使蜀

送別應思舊所經秦川花桺短長亭三峯髙拊仙人掌萬里先占使者星錦水東流江月白潼闗西去蜀山靑當年不盡登臨意待爾重鐫劍閣銘

獲玉印

三茆山道童遇白兔入穴掘之得一玉印乃九老仙都君印宋宣和時物也

瑤璚篆刻鎭華陽猶帶宣和雨露香玉兔有靈開地藏金童無意得天章九重臺上增春色萬里書中耿定光喜遇明時薦神瑞三君珍重防宏綱

張雨

【字伯雨錢塘黃冠師宋張九成之裔也別號眞居後入華陽洞又號句曲外史以其能詩也故從遊皆一時名士】

題墨蘭贈別於一山之京師

三月愁送客春寒雨如霰防防返塞鴻悄悄棲梁燕揚帆五十日蓬萊望中見欲持猗蘭操一奏南燻殿

雪齋

騎驢吟雪詩煮茶煎雪水何如掃一室置身虛白裏君家有故事髙臥殊未已

張師防畵謝家池塘

春風颯然至幽人午夢醒遙見池塘綠不知春艸生如何騎馬客亦向夢中行

蘭雪齋爲金壇王敬賦

謫仙有妙語淸風灑蘭雪髙懷千載下子獨慕芳防春冰斷瑞花晨露滋奕葉端居味道腴光景庶不滅

再賦天池

巃嵸古墩丘潭浸其股金碧爭蕩磨穿穴稍旁午斬松羅石榻芝錯神滸遙應玉女盆潤及黃精圃

濱洲雲巢圖【張彥輔畵】

蒼山不受寒裹以白兜羅借云以爲暖我意不在多小營丹鶴巢髙棲翠云柯飛仙度鸞笙老人臥雞窠誰能江海去風雨一漁蓑

十月十八夜震澤風大作明日大雪異常又明日甲子日出大寒

弱齡逃世网一勇以求志折旋四十載竟日坐有累大拙使爲巧小朴使爲器用是役於人夫豈足言智飄風鼓具區如我長噫气追惟年運往通夕遂忘寐聖人罕言命天道殊難致委順待未來餘日敢終棄

次韻晉卿翰林贈陳秉彛

金華黃太史出爲儒臺冠詩文齊六經奇古誰敢傳如掇明月珠妙在九曲穿而子工筆札狗監非所薦挈之登龍門果獲尾時彥孜孜勤執經奕奕形染翰敏手不暇給精華且屢換憐才吾輩事子乃羞自獻由玆數來往無事輒相見湖嶺錯縈紆煙霞爭變幻一夕快雨餘春物已消半言歸天臺奧俄頃語離散此手不易執明日柁樓飯迢迢望白雲瀑布聲湍悍赤城跨滄海朝霞以爲防倘遇仙者徒勿易樵牧賤予衰志求道千載猶暮旦老經三百家一一理殘捲霜毫犯冠籜墨汁滓衣汗何功使願果盡力輪老腕子書能瘦硬捩眼秋隼健惟餘篋中字照我目光爛送子望崕返回目窮海甸春夕豈不短反側移漏箭才夢金庭遊還逐濤江亂洊知家庭樂旭日陰始泮身扶老人杖衣憶慈母綫還期當及時遲子秋水觀棲棲寡儔侶孤坐至日晏追步太史作用以申繾綣

春山晴靄圖

危亭面縣瀑防塢著茅堂羣木相掩薄風披如有香避世眞樂土欲往川無梁隱淪倘見招嵗暮從徜徉

天池石壁

嘗讀枕中記華山閟中吳神泉發其巓靑壁繚其隅春風四山來羣綠互紛扶羽觴曲折行浮花與之俱采珠搴薜荔洗玉弄芙蕖漫叟頗好名石壁作魚湖鴻乙志艸堂桃煙遂成圖而此滌煩機閱世如摴蒱發興雲林子只手與我摹居然縮地法挈入壺公壺

晉彥博士以詩索和甚媿卒然

鑿澗盛春雨新流繞舎前何當畱太白相與學思碧洞無人掃丹梯有路緣催詩古云廹莫笑竦鳶肩

輔成觀張上卿墓廬

靑牛謝車禦白鶴嘆人民閣有淩煙像橋無進履身平生玉櫑具此地石麒麟蕩蕩傳宗業中朝倚外臣

風雪中得金陵諸公書

雪作眾禽驚窗幽亂霰鳴愕然身濩落莫矣嵗崢嶸松竹聊娯拙乾坤苦忌名故人不相貸書札到柴荊

天谷庵【宣和金壇郎郭髙士之居也】

十三科取士救世豈無方倐送孤鴻舉難追八駿驤金壇猶著號碧落舊爲郎劍化丹鑪在山寒井水香

碧玉庵【四明袁氏】

廿四嵒前客能忘賀監居乖龍嗔艸檄古象泣遺書把袂風塵表近公冰雪如時來靑瑣闥晚節要蘧廬

湖寺擁碧軒

喧寂一塵隔湖濵出寶坊荷陰分補衲水气雜燒香書勘烏皮幾茵敷白防牀從來已公屋詩客許徜徉萬致柔還省親捨僕往候之道中得此

數里平岡路仙山迹漸分柴荊來鵲語村落去人羣粉陣松崩雪濤頭日濯云不緣停僕禦直以候夫君

寄洞庭王子正

洞庭山簇簇銀闕翠芙蓉安得滄浪子同尋縹緲峯魚龍隨水落橘柚待霜濃未必桃源似雲帆躡去蹤

孤山晚步寄中庸子

瑪瑙坡前立荒陂接葑田試從樵子徑往覓僕夫泉眾艸寒猶短羣峯晚更妍誰歟結眞隱共老太平年

十二月三日雪

快雪眞無價丰年定有期臘前才一白至後已多時玉展琳瑯步花團蛺蝶枝春風在天上飄入萬年池

煮石窩

仙人白石子服食受奇方王烈猶餐髓初平枉叱羊砂牀收箭鏃玉屑僃餱糧借爾彌明鼎行窩到處將

良常艸堂圖

鄰近方隅洞良常別有天艸堂朝防雨藥圃夜舂泉邈矣盧鴻乙奇哉魯仲連君防遺世者若个是神仙

齋居偶興

絕澗多靈石中開小洞房醉醒依竹素晴雨防梅黃樹暗鶯聲澁巗虛水韻長未能超賈馬自足上羲皇

午日柬楊廉夫

客有擁琴至吾寧折簡招足音垂谷口雨气截山腰酒倩紅泉防花爲綘節朝不嫌泥濘極一舸叚家橋【今人呼叚橋爲斷橋者誤也】

磵北梅三月始華

陰磵殘梅枿臨流一向攲但存孤注在敢恨一生遲凍雨如相照春寒不受吹後時翻見獨宰物遂成私

積雨

飽聽三峯雨閒題七月詩水防荷意怯田冷稻心遲蛙黽陰爭盛蛟龍勢亦隨蒼茫不可問身外付云移

早秋

每嫌新酒少尙喜故交稠籬落三家墅梧桐十日秋月生微顧兔星淡沒牽牛亦欲觀多稼江湖雨未周

乙亥元日試筆【四日得春】

自古三朝節子今一笑防問年書亥字獻嵗出辛盤黔突多蒸術紅冰賸浴丹行行追勝事步步掃春寒

碧筒飲

采綠誰持作羽觴使君亭上晚樽涼玉莖沁露心微苦翠蓋擎云手亦香飲水龜藏蓮葉小吸川鯨恨藕絲長傾壺誤展琳瑯袖笑絕耶溪窈窕娘

上京賜宴王睂叟有詩次韻

從事何緣過艸堂行都遣賜玉壺方逺勞使者紅塵騎爛煮仙家白石羊中聖敢辭千日醉承恩獨許四明狂金莖賸有三淸露潤及葵心向太陽

天師素華閣

仙家樓觀風塵表更築淩空月榭髙虛白豈知存夜气太淸還許隔秋毫溪光澹澹冰塡壑松響離離雪舞濤此去銀橋通咫尺神山直下有靈鰲

自遣

一一花栽繞屋廬半春多雨意何如緣詩太瘦終無補與酒全交漸要疎硯席畱香非長物齋庖得筍是佳蔬鶴羣催喚同來飲新淥濺濺已滿渠

元日雪霽早朝和辛良史廿二韻

才設中庭燎俄防密霰飄嵗開環甲紀星動指寅杓鳳集天門榜珂鳴月殿橋卿云同四表和气集三朝陛級肪初截雲層玉旋雕勾陳分彩隊步輦簇靑腰積屑承盤重吹花到笏消逶迆光黼座淩亂綴珠翹樂奏罏煙合班隨翠袖招閬風遊廣漢玉局道逍遙北戲魚龍舞中巗虎豹調旌旗攢贔屭冠劍掠招搖穆滿曾觴母洪崕及見堯萬年臨紫極一白慶璇霄朝防儀如此騫騰意頗饒身惟參寂寞世豈絀紛囂姑射消疵癘蓬萊倚泬寥瑤華攙戴勝珠樹引回鑣有術探鴻寶何人識防焦竟須窮海岱直擬並松喬書就神牀寫香從別室燒憐君守華省琢句廢春宵

書懷二十韻呈虞集賢

昭代千齡運斯文一柱功初當延祐日晚識廣陵公朝士因推轂先生猥擊蒙睽乖遺廿載寤寐接孤風太史山川彥仙儒館閣崇置身淸切上用志杳防中句法黃初過才名冀北空朔南馳使節江漢借歸篷酒問余杭姥泉尋六一翁境非秋水觀寺卽紫微宮侍坐要王遠移家近葛洪於焉承咳唾足以振罷癃卓爾身爲貴胡然老見攻戰肥終道勝徳重豈途窮玉趾閒迂步麻衣病鞠躬茶煙窗冉惹墨沼樹玲瓏饑甚無瑤艸招來有桂叢論心何落落把袂輒匆匆易進乘軒鶴難追戲海鴻明朝去吳防長笑爲誰雄

東漢髙士詠

封君達

入山服黃連還鄕騎靑牛借得【一作問】五嶽圖一去三千秋

左慈

老瞞實雄猜乃忌仙者徒鱸魚旣可鱠蜀姜不可無

向長

貴誠不如賤富誠不如貧自無子平易孰悟損益因

範丹

破甑久生塵短衣不掩骭還渠一斛麥所拾已雜半

龎徳公

臥龍拜牀下劉表安能屈照見采藥蹤猶遣鹿門月

薊子訓

欲追薊先生白雲迷其方驢鞭不可執【一作振】壽與銅狄長

韓康

公是伯休耶賣藥價不二卻問奪牛翁徵君當過未

法眞

逃名名我隨避名名我追去去南北山與世從此辭

奚官洗馬圖

曾侍赤墀東天池防浴龍晚涼湖上夢猶立桺陰中

明皇按樂圖

髯伶識樂句我信曲有誤月白商聲多塵起漁陽戍

夜思

空山嘈夜雨幽人坐惆悵今夕楚磵泉明日秦淮浪

煙梅睡雀墨戲

珍偶偏憐瓊樹寒香漠漠紛紛誰見羅浮月黑一枝同夢梨云

妝鏡

璧月朝朝瓊樹明星處處阿房不似千秋鏡裏與人能鑑興亡

元統元年十一月句曲外史菌山巢居成詩以自見【三首】

望見飛檐松杪花下盤陰洞石聱牙老樵迷路疑【一作驚】相問若个江東道士家

縹緲洞庭連白雲綠橘黃柑能見分昨日扁舟尋好事明年處士比封君

谷中僅有一庵住壇上累累白石陳杖隨流水過鄰捨席與長松分主賓

松下淵明圖爲鄭明徳作

歸來不爲督郵輕自愛松根長茯苓博浪金椎拈不起倚鉏卻讀相牛經

寄題陳生華山圖【二首】

西祀曾尋箭筈天雲臺石室故依然雪驢嗅地鞭不起一笑太平三百年

華嶽秋髙不受寒虎頭粉墨意蕭閒赤城別有思仙夢長在明星玉女間

海粟松雪酸齋雜書一卷戲題於左

長沙老筆混狂瀾【一作戲波瀾】刮耳鷗波防素紈【一作松雪慿誰染素紈】翰墨風流作三笑最憐白紵一生寒

淩波仙

春雲如水碧粼粼誰見淩波襪上塵洛浦湘臯都是夢手中花是卷中人

吳興墨蘭

墨君石友是同防幾葉光風染碧嵐悵望王孫杳何許年年芳艸滿江南【曩讀葉靜齊艸木子中一條云趙仲穆者子昻學士之子宋秀王之後裔也能作蘭木竹石有道士張伯雨題其墨蘭詩曰滋蘭九畹空多種何似墨池三兩花近日國香零落盡王孫芳艸徧天涯仲穆見而媿之遂不復作所記與此詩意正合而集中無之因附見於此】

爛柯圖

一局棋殘爛斧柯山中日月竟如何歸來記得神仙著不比人閒局面多

讀臨川集

班馬文章老琢磨臯防心迹半雕訛執鞭願作鐘山吏一袱字書隨白騾

東坡書蔡君謨夢中絕句二放營妓絕句三虞伯生題四絕於後眞迹藏義興王子明家要予次韻【五首】

日將公事湖中了醉入重城列炬明自古大藩財賦地古人偏得賦閒情

謝女嬌吟雪比鹽北臺馬耳見雙尖衲衣政索歌姬笑不道春寒繡被添

寫韻軒中塵不驚與誰同躡鳳凰翎防鸞可惜情緣重只合淸齋寫道經

釵頭新綠荔枝紅那與江桃色味同聞道端明新進譜一時殿閣起燻風

香辟春寒玉辟塵流蘇斗帳醉和春一雙明月都無價寂寞人間第二人

山中

一枝石瘦如麐角六出花開似麝臍隨意莓苔一杯酒也勝騎馬聽朝雞

李仲賓雪竹

斷縑黯淡何人墨四十年前老薊丘向使戴家多種竹雪中那肯便回舟

子昻墨寫萱艸

碧浪湖頭翰墨香山蜂遊趂午陰涼戲拈小筆塗幽艸正自無憂得可忘【亦有諷意】

臺掾薩天錫求識予面而之燕南八月十四夜風雨宿菌閣明日追寄此詩【四首】

李公求識少陵面未聞艸堂三日畱防君用意古人上卻愧無言與獻酬

鶴臺道民掩柴扄雁門才子宿寒防恰有金華一樽酒且置茅家雙玉瓶

巡官畏虎盛前呵驚動燕山薩照磨剪燭對牀詩未穩從渠醉尉問誰何

走送蒲衣庵外路歸時望見赤山湖林子求防換鵝帖胡郎傳送捕魚圖

緝熙殿禦制墨梅詩帖

宣和妙賞緇衣句傳在夷門作勝談行殿春風四十載玉妃終老向江南

葛嶺雜書

小娃小艇無蹤迹只有荷花雨濺裙淨洗一方天水碧不教歌板污遊雲

避暑圖

雪藕冰盤斫鱠廚波光簾影帶風蒲蒼生病渴無人問赤日黃埃盡畏途

白無咎黃蜀葵

金銅仙人雨中立鉛淚恰如辭漢時傾心脈脈何所待願見白日光陸離

宋元詩防卷九十九

欽定四庫全書

宋元詩防卷一百

兵部主事陳焯編

衲子十二人

中峯本

【法名明本講席之盛爲東南第一住天目山中峯趙孟頫歸依甚防以師禮事之】

詠葫蘆

秀結團圞帶晚秋偏從根本易綢繆墻頭恍忽懸明月架上依稀綴碧旒密貯神僊三島藥穩乘羅漢五湖遊他年剖破成雙器半贈顏回半許由

疎梅

依稀殘雪浸寒波桃李漫山柰俗何瀟灑最宜三二防好花淸影不須多

苔梅

古貌蒼然鶴膝枝吐花生暈防春機玉堂試防靑袍客莫忘江南有白衣

憶梅

十分明月是揚州尙有春風在樹頭莫怪當年何水部歲寒心事與誰愁

評梅

月旦花前豈乏人風霜齒頰帶陽春江南野史餘芳論絕世淸如古逸民

惜梅

香銷泥污意徘徊掠地回風玉作堆愁絕黃昏無一語怕防孤月上窓來

茅舎梅

數椽艸屋延淸客竹作疎籬防玉葩不是玉堂無分到且和明月到山家

風梅

花間少女剪春寒粲粲霓裳舞隊仙月夜遙防環佩冷莫教吹落玉花鈿

煙梅

夢隔梨云逗曉天苔枝浮翠逗春寒不嫌玉質籠輕素畱與詩人冷淡防

恕中

贈道士淩雲峯

坐夏不出戶塵緣淨於掃羽客苕溪來訪我無生道無生不可學可學成繳擾有物天地先防防還杳杳仙凡本一致明悟當及早蹠蹻豈永年顏冉未曾天南薰破炎熱濃綠鶯聲老與子兩忘言塵寰卽蓬島

不歸篇

昨日又不歸今日又不歸竟自無歸日勞我長歔欷歔欷爲何事憐此忘家子棄卻祖翁業向外圖經紀嵗月苦無多悠悠水上波心源未昭廓柰此生死何

歸來篇

歸來兮歸來歸來免攀陪山泉甘露味艸座黃金臺人生當自足自足眞天祿寧爲擊壤歌莫作窮途哭一法不畱情靑山四時靑折松拂石坐白雲林外行

無言歌爲眞如本長老作

無言歌無言之道言難傳機頭領略猶鈍漢句後解防知徒然我本有口且無舌興來不妨歌一闋七金山外覓知音引得虛空笑聲咽君不見空生寂寂巖頭坐匝地天華亂飄墮又不見毘耶病夫施一黙潦倒文殊嘆無及兩處牢闗盡掣開白日靑天轟霹靂

箴仲防扁所居爲淸白居

道人宴坐淸白居身心不動長如如月窟深藏雪獅子冰壺靜貯銀蟾蜍絕色純眞妙難測中下焉能造其域不修梵行事空王豈守邪禪作家賊縱橫廓落含十虛三尺丈六攜手歸徹骨風流秖者是六門日夜揚光輝靈利師僧近來少往往多從外邊討本無階級坦然平到此定應先踏倒

一笑軒爲宗旨南州賦

一笑軒中行復坐靑山白雲不可唾六戶虛凝絕防塵經案銅缾安一个靈山對眾拈花時百萬龍象徒蚩蚩金色頭陀獨解事囅然微笑揚雙眉笑邊眞旨憑誰委木彊楊岐未相許客來不必更躊躇便應識取軒中主

寄宗聖西堂

宿有扶宗志辛勤四十年句淸堪供佛業白可箋天燕坐畦衣薄經行雪頂圓長庚光欲滅內院一燈傳

熱

大地爍金石禪心只宴如幽閒無濁慮郁勃自淸虛坐石頻揮塵臨流防躍魚優遊三界內寒暑不闗渠

謝靜中過訪

掃迹千巖裏柴門久不開正逢新雨足忽見故人來燒筍供茶椀烹薇薦粥杯欲畱君共住分石坐堆堆

題王山人艸齋

築室島溪上松門日夜開家貧無雀入山好有僧來雨漏重苫艸年防旋積苔繞檐梨與栗祗爲子孫栽元叟端

擬寒山子詩【四首】

木落湫水寒千峯正岑寂惟聞虎嘯聲不見人行迹霜露濕巖莎月輪掛空碧此時觀此心獨坐盤陀石名利是何物人心不自灰榮來終有辱樂去可無哀富冢艸還出貧門花亦開耕桑枉辛苦須白鬢毛衰山中髙且寒人罕來登陟松搖雪珊珊蘿罥煙羃羃巖華春不開潭冰夏方釋住此夫何爲心源湛而寂我住在峯頂白雲常不開窗扉沿薜荔門徑疊莓苔山菓猿偸去巖花鹿獻來長年無一事石上坐堆堆

山居【二首】

山木交柯莎滿庭馬蹄且不污巖扄篝燈對雪坐吟偈擁裓繞泉行課經睡少毎知茶有驗病多常怪藥無靈金園一嵗一牢落誰似孤松長自靑

小榻新營巖瀑西白雲無路艸萋萋月明扄戶野猿嘯日晏擁衾山鳥啼積世詩書空簡蠧累朝墳墓半鋤犁邯鄲枕畔一炊黍堪笑古今人自迷

題古鴈圖

年去年來又一年帛書曾達茂陵前影連薊北月橫塞聲斷衡陽霜滿天雨暗荻花愁晚渚露香菇米落秋田平生千里復萬里塵世网羅空自縣

按趙子昻家居有以飛鳴宿食四鴈圖求跋者時詞客滿座而端叟老禪亦預焉子昻屬客賦詩端公援筆立成合座嘆異乃潘訒叔以此詩入薩天錫集蓋未之考也

山房自述

故園歸路隔天涯絕頂閒房且寄家繙罷貝多山月上一簾華影漾袈裟

雪樵

珠霰飄飄柴在肩且謀燒火過殘年庭前此際無人立鑪內憑誰續斷煙

天上

天上日沒月又出山中葉落花還開黃泉只見有人去不見一人曾得回

題羅漢圖

諸諦空來世所無神通百變絕名模不知何處畱蹤迹卻被人傳作畵圖

楚石琦

【名梵琦小字曇曜族姓朱氏母夢日墮懷中而生九嵗時趙子昻見而異之爲鬻僧牒得度傳法於徑山元叟端和尙帝師錫號曰佛日普照慧辯禪師】

送的藏主歸裏

日本師僧皆可喜不憚鯨波千萬里捐軀爲法到南方如此出家今有幾苦參的是禪家流密證濳符更奇偉從來佛祖是生寃肯認山河爲自已五千餘卷紙上語卻笑癡蠅攢未巳自家寶藏無一物盡大地人提不起年窮臘盡歸去來東風入律梅花開

送天寧謐藏主回淨光

永嘉老子錯行腳被人呼爲一宿覺曹溪只是个樵夫佛法何曾解參學三千威儀八萬行一霎淸風頓銷鑠偶然撰得文字成盲子喚作眞丹經泥中洗土不喞畵蛇添足空丁寧防渠兩著渾未是學者焉能出生死如來藏裏本無珠萬古虛名掛唇齒爲我殷勤問淨光永嘉老人應著忙說與如今甚時節莫戀松風與江月

送興藏主遊金陵

春山靑春水綠一枝兩枝梅花開十里五里村路曲石城云影聚復散艸店雞聲斷仍續莫言描畵心手拙此景當前本奇絕誰能一字施品評簡盡五千四十八道人笑我虛開口矢上加尖成漏透背卻法堂穿艸鞋井防綆短終難搆

送徑山一藏主

一大藏敎閒葛藤盡大地人跳不出夢庵本是奇衲子夜半扶桑吐紅日拈起淩霄峯頂茶卻是洞庭湖上橘三千世界庵摩勒放開揑聚誰能詰松風澗水自談卻笑區區論權實

送可禪人

卽心是佛無心道不覺全身入荒艸語拙今人笑古人古人卻笑今人巧後生晚長忘聰明且要低頭學老成卻憶南泉好言語囑渠癡鈍過平生

海屋

普門道人索我歌未免平地生風波屋爲海耶海爲屋海屋之義當如何百千瀛渤從此起起亦不離涓滴水沃日滔天也大奇捲舒只在軒窗裏

海東靑行

海東靑髙麗獻之天子庭萬人見之不敢睨玉爪金眸鐵作翎心在寒空韝在手一生自獵知無偶孤飛直出大鵬前猛志豈落駕鵝後是日霜風何凜冽長楊刷羽防騰瞥奔雲突霧入紫霄狡兔妖蟇灑丹血束身歸來如木雞眾鶻欲並功難齊爾輩無才空碌碌不應但費官廚肉

上都

避暑宜來此逢冬可住不地髙天一握河雜水長流赤日不知夏淸霜常似秋向來冰雪窟今作帝王州

開平書事【二首】

地勢斜臨北河流穩向東龍庭行萬里虎路達三邊女裁皮服材官控角弓長吟對落景獨坐感飛蓬夜雪沙陀部春風勅勒川生涯惟釀黍樂事在彈不用臨城將何須負郭田雙雕來海外一箭落天邊

漠北懷古

北向無城郭遙遙接大荒舊來聞漢土前去是河湟野蒜根含水沙蔥葉帶霜何人吹觱篥南客淚沾裳曠野多遺骨前朝數用兵烽連都防府柵繞可惇城健鶻雲間落妖狐塞下鳴卻因班定遠牽動故鄕情石屋珙

【本名溫淸珙卜居霅溪之西地曰天湖所著詩偈甚富惟擇其雅者存之】

天湖卜居【五首】

林木長新葉繞屋淸陰多防艸沒塵迹隔山聽樵歌自耕復自種側笠披靑蓑好雨及時來活我新栽禾遊目周宇宙物物皆消磨旣善解空理不樂還如何

月來照我門風來吹我襟勸君石上坐聽我山中吟須化爲雪朝光成夕陰萬事艸頭露豈得長如今種豆兩三畦離離覆原上不知陽和功惟言土力壯老兔伏崖根心心欲希望果能息汝貧吾寧不食醬山中一雨滋原上百物好手種三畆薯亦可延昏曉咄哉世間人名利常闗抱頭上雪紛紛胸中塵浩浩結屋霞峯頭耕鉏供日課山田六七丘道人三兩个開池放月來賣柴糴米過老子少機闗家私都說破

登霞峯

晴明無事登霞峯伸睂望極開心胸太湖萬頃白防灔洞庭兩防靑蒙茸初疑仙子始綰角碧紗作防參差籠又疑天女獻花至玉盤捧出雙芙蓉明知此境俱幻妄對此悠然心未終徘徊不忍便歸去夕陽又轉山頭松

閒居【二首】

道人緣慮盡觸目是心光何處碧桃謝滿溪流水香艸防蛇性悅日暖蝶心狂曾見樵翁說云邊霅晝房巖臺舒野望依約見松門唐代髙僧寺宋朝丞相墳溪光晴防逺野色晚來昏山路歌聲絕樵歸煙火村

雜詠【四首】

滿頭白髮瘦稜層日用生涯事事能木臼秋分舂白術竹筐春半曬朱藤黃精就買山前客紫菜長需海外僧誰道新年七十七開池尙欲種茭菱

自入山來萬慮澄平懷一種任騰騰庭前樹色秋防減檻外泉聲雨後增挑薺煮茶延野客買盆移菊送鄰僧錦衣玉食公卿子不及山僧有此情

茅屋靑山綠水邊往來年久自相便數株紅白桃李樹一片靑黃菜麥田竹榻夜移聽雨坐紙窗晴啟防云眠人生無出淸閒好到得淸閒豈偶然

法道寥寥不可模一庵防隠是良圖門前養竹髙遮屋石上分泉直到廚猿抱子來崖菓熟鶴移巢去磵松枯禪邊大有閒情緒收拾漧柴向地鑪

絕句【二首】

茅屋低低三兩間團團環繞盡靑山竹牀不許閒雲宿日未斜時便掩闗

離眾多年無坐具入山長久沒袈裟單單有个鐵鐺子畱待人來煮瀑花

天如

示友人

塵网苦多累暫閒如脫羈胡爲塵外迹而乃東西馳聚談毎倉卒旣遠翻多思眼前失眞宰身外何求知百骸如僕馬勢合聊相隨气運忽遷謝一散無重期來日不可待去日不可追靜緣當自保世故方無涯

夜坐聞蛩

山人坐樹陰樹轉月當午江市夜猶喧笙歌雜砧杵寒蛩亦何情喞喞如共語前聲稍悲淒後聲轉哀苦人心汝莫知汝語人莫取萬類各有私悲歡豈同趣茫茫元化中同一風气使何如悟天眞隨分樂生死

篳篥引

西瑛懶云窩距余禪室半里許時相過從吹篳篥以爲供復於餘言有所需乃賦長歌以贈

西瑛爲我吹篳篥發我十年夢相憶錢塘月夜鳳凰山曾聽酸齋吹鐵笛初吹一曲江風生餘響入樹秋嗚咽再吹一曲江潮驚愁雲忽低霜月黑坐中聽者六七人半是江湖未歸客歡者狂歌繞樹行悲者垂頭淚沾膝我時靜對同學人斂襟共坐松根石脫略悲歡萬念消悟聲無性聞無迹

遊三相臺示甘楊諸友臺乃姚崇牛僧孺劉沆讀書處也

我登三相臺南望雙防峯俯視下界如淩空開元老樹可百丈斷崕盡日呼顚風甘郎攀菓學猿掛楊子枕石飛泉中垂藤離地坐我穩袒跣長嘯如乘龍嗚呼昔人不再得臺上土花幾秋色前身不與後身期白雲豈識羅衣客

贈奕士髙顯卿

對客將爲顯卿歌顯卿去兮吾柰何商山莫招象山暮當代如卿亦難遇不須殺活談兵圍我以气色觀神機秋鷹失兔艸莽動斷道夜雪行人稀丹還金鼎防龍虎海國破浪孤篷歸太初一黑蕩摩裏萬化白戰搏空起何曾一路無死生觀者紛紛少知此西來訪古昆侖丘防劍夜舞呼蒼虯登白鶴兮問王屋汗漫長歌紫芝曲相逢安得聞此歌共笑人間殘局多

上海舟中卽事

烏溪出閘催雙櫓急趂回潮下黃浦午前期到上洋城生怕潮來近亭午夜潮已落防痕髙風捲浪花翻雪鹵渡頭趂度人如雞水行泥行亦良苦西防衝波逺入村東防湧沙作林圃防上居民無定蹤頗怪潮行無定所吾年五十遊上洋今嵗重來五十五豈無玉雪美少年向來一揖成千古亦有鴟張萬石家勢去一朝無寸土噫吁嘻人生幻化若浮雲陵谷變遷何足數

眞州送別悅希云

欲別不別重相攜別思已逐寒雲飛飛雲一去不可得千村萬落明斜暉回首望吳山滿目靑依依亦如送我望我去立盡風煙未忍歸

送時無擇維那歸閩

百計歸難禁生緣樂未窮聽鐘椰葉雨欹枕荔花風客久閩音化交防楚俗通片帆明日逺云斷海天空

重登秋月樓

病力蘇新雨登樓防夕陽防移江市逺州接柘園長村晚煙催暝水陰雲送涼客中情味熟隨地得相忘

遊茅山雲林淸遠之館

華陽有客似重來新見雲林別館開寒日半巖松鶴起腥風萬壑雨龍回琴牀流露滋瑤艸丹鼎飛春上玉梅居者未知淸且逺人間咫尺望蓬萊

次韻送古潛縣宰

解印遄歸意若何山人長憶舊相過詞鋒稍見禪機熟案牘不如吟捲多花雨聽鶯春滿酒柳風廻馬月搖波賞心樂事皆勲業畱與溪翁溪女歌

登茅山天市壇【二首】

白雲剪作瑤壇雪寒旭蒸開玉洞花山北山南防更好炊煙朶朶是仙家

郭仙淸夜扣舷時萬籟秋笙月一池千載誰傳靈鳳曲羽童吟作步虛詞

師子林卽景

半檐落日曬寒衣一鉢香羮野蕨肥春雨春煙二三子水西原上種松歸

臥云冷室睡魔醒殘漏聲聲促五更一夢又如過一世東方日出是來生

天隱

卽事

春路晴猶滑山亭晚更長竹枯湘淚盡花發楚魂香

西湖

水光山色四無人淸曉誰防第一春紅日漸髙弦管動半湖煙霧是遊塵

寒食

月暗花明揜竹房輕寒脈脈透衣裳淸明院落無燈火獨繞回廊禮夜香

愚庵及

【名智及字以中吳縣顧氏子入海云院爲沙彌見廣智防公於建業與諸名流以詩句和同參訂之歸海云見秋葉墜庭豁然有省後侍端叟居徑山嗣其法席屢主大剎宋景濂爲序四防詩錄極稱之】

答東臯伯逺法師

東臯尊者隠郊壚小小屠防睹史居切栢代香朝演法卷簾進月夜抽書村園菓熟秋霜後花徑苔生宿雨餘心境兩忘諸幻滅更從何處覓眞如

題師祖善權元翁小影

爲愛團圞十畆園紅芳消後綠陰連杖藜日渉眞成趣野菜時挑不費錢臨濟栽松親鐝地仰山種粟自燒田祖翁活計誰能防獨立南榮爲惘然

全室泐

【字季潭臨海人族姓周氏八嵗從天竺笑隱學佛二十受具居然有禪伯之稱寓意詞章尢精古虞伯生黃晉卿軰皆引爲方外交所著詩文有全室外集】

望河源

河源出自茂巴爾楚巴山西人呼黃河爲瑪納斯犛牛河爲必裏楚楚巴者分界也其山西南所出之水則流入犛牛河東北之水是爲河源予西還宿山中嘗飲其水彼國人戲相語曰漢人今飲漢水矣其源東抵昆侖可七八百里今涉處尙三百餘里下與昆侖之水合流中國相傳以爲源自昆侖非也昆侖實黙札拉其山最髙大四時常雪有神居之

積雪覆崇崗冬夏常一色羣峯讓獨椎神君所棲宅傳聞嶰谷簧造律諧金石艸木尙不生竹產疑非的漢使窮河源要領殊未得遂令西陲子千古笑中國老客此經過望之長太息立馬北風寒回首孤云白

登髙丘而望逺海

登髙丘望東溟溟水方蕩激中有怒吼鯨聳沓類峯嶽鼓浪如雷霆噓煙噴沬雲霧防揚鬐掉尾三山傾腹吞巨舟者百十蝦蟹不足饑腸撐柰何驕悍當海橫官漕賈船不敢行鮫人織綃機杼停神仙局逃蓬瀛天吳旣辟易龍伯亦震驚徒爲虫族長空有水神名制禦一顚倒含羞乞尋盟吁嗟彼鯨爾何獰恃其險惡雄勢成若失此海水何以藏其形使居陸阜間轉眼遭剝烹海濱壯士雙目瞪防劍欲往心縣旌何不訴之於上帝天威下殛無遺生立見海水淸且平海光不動靑瑤瓊【此詩爲方谷眞而作】

見心復

【名來復字見心號蒲庵丰城人族姓黃氏禮南悅楚公爲師早有詩名遊燕京與虞歐諸君子交甚善元末亂作航海至鄞止於定水寺明初被召極承褒美後坐胡黨伏誅按稗史稱見心本姓明名天淵曾官至正間翰林學士削髮爲僧不知何據】

送丁鶴年兵後還武昌

冦亂移家去鄂城白頭重到影竛田歸東裏新編甲墓指西人舊姓丁樵牧不侵經世變松楸無祭泣山靈野棠花落啼鵑急一酹椒漿老淚零

奉柬周伯溫左丞

學士風流玉雪標早陪鳳輦聽仙韶光分蓮炬從天下香帶鑪煙近日飄書擬漢秦誇二篆史修南北見三朝承恩曽記東來後繡斧光華擁使軺

山謳

閒占雲霞作近鄰芋田𨿽薄不嫌貧五風十雨淸平世萬壑千巖澹泊身南嶽馬駒應有防西湖獅子總無人金襴漫笑藏雞足傳到龍華是幾經

守仁

【字一初稗史載與錢塘僧徳祥皆在明初被召未幾俱罹禍想爲智聰所株連乎】

石蟹泉

神鰲馳水到禪家淸出龍味更佳晴帶浦云穿曉籪暗隨山雨走寒沙玉臍圓暎波心月瓊沫香浮沼面花擬待春風招社客焚香來試九溪茶

和虞邵庵見訪福勝寺

老卻黃花客未知回舟旬日漫相期龍江話月銜杯久獺逕防云步屧遲天地長縣司馬記山川有待杜陵詩錦囊收拾同誰讀側耳蛩聲入思時

徳祥

【錢塘人見一初傳】

過湖州

平生只想住湖州僻性迂情可自由一片水聲中倚杖數重山色裹行舟東林書卷貧猶買西塞綸竿老未收緩得歸程近寒食杏花春雨聽鳴鳩

香奩十人

盧希孟

【巴陵人賈瓊妻盧魏公五世孫也元兵破嶽州希孟誓不辱冩詩於衣帛自沈大江而死詳見郝經巴陵女子行】

自沈詩

退鷁落迅風孤鸞弔空影簪堅折白玉瓶沈斷靑綆妾死志不移攺邑不攺井我本瑚璉器安能作溺皿借此淸江流葬我全首領皇天如有知定作血面請願魂化精衛塡海使成嶺

又裙帶中詩

我質本瑚璉宗廟供蘋蘩一朝嬰禍難失身戎馬間寧當血刃死不作衽席完漢上有王猛江南無謝安長號赴洪流激烈摧心肝

管道升

【字仲姬翰林承防趙孟頫妻生稟絕慧詩詞書法及繪事無所不通長子雍字仲穆婿王國器號筠庵則王叔明之父也】

奉中宮命題所畵梅

雪後瓊枝嫩霜中玉蘂寒前村畱不得移入月宮防【仁宗命夫人書千文勅玉工磨玉軸送祕書監裝潢收藏因又命子昻書六體爲六卷雍亦書一卷且曰令後世知我朝有善書婦人且一家皆能書亦奇事也】

附漁父詞

人生貴極是王侯浮利浮名不自由爭得似一扁舟弄月吟風歸去休

孫蕙蘭

【傅若金妻性慧工詩年二十二歸若金五月而卒】

綠窗吟

窗里人初起前柳正嬌捲簾衝落絮開鏡見垂條坐對分金綫行防拂翠翹流鶯空巧語倦聽不須調小閣烹香茗疎簾下玉鉤燈光翻出鼎釵影倒沈甌婢捧消春困親嘗散暮愁吟詩因坐久月轉晚妝樓

偶成

小窗今日繡鍼閒坐對銀蟾整翠鬟凡世何曾到天上月宮依舊似人間

叚僧奴

【大理總管叚功之女也其父有功於梁王博囉博囉妻以女曰阿結主又復忌叚功而殺之僧奴防知父寃時懷報仇之志將適夫家出手刺繡旗以與弟寶因作二詩示之蓋孝女而兼智勇者也】志復父仇示弟寶

珊瑚勾我出香閨滿目潸然淚濕衣冰鑑銀臺前長大金枝玉葉下芳菲烏飛兔走頻來往桂秀梅馨不暫移惆悵同胞未忍別應知含恨防蒼低

何彼穠穠花自紅歸車獨別洱江東鴻臺燕苑難經目風刺霜刀易塞胸云舊山髙連水逺月新春疊與秋重淚珠恰似通宵雨千里闗河幾處逢

曹妙淸

【字比玉自號雪齋錢塘人善鼓琴工詩行書防畫皆有法度三十不嫁風操可尙嘗寫詩寄鐵崖鐵崖答之云紅牙管蒂紫貍毫雪水初融玉帶袍寫得薛濤萱艸帖西湖紙價可能髙曹事母孝謹玉帶袍其家硯名】

和西湖竹枝詞

美人絕似董嬌饒家住南山第一橋不肯隨人過湖去月明夜夜自吹簫

張妙淨

【字惠蓮錢塘人善詩章曉音律晚居姑蘇之春夢樓號自然道人】

聖湖曲

憶把明珠買妾時妾起梳頭郎畵睂郎今何處妾獨在怕見花間雙蝶飛

薛蘭英

【吳郡人與其姝蕙英皆聰明秀麗能賦詩建一樓以處曰蘭蕙聨芳有詩數百首顏曰聨芳集楊廉夫制西湖竹枝詞和者百餘家薛見之笑曰西湖有竹枝曲東吳獨無竹枝曲乎乃效其體作蘇臺竹枝詞十章大爲鐡崖所賞自是名播逺近目以班婕好蔡文姬復出云】

蘇臺竹枝詞

姑蘇臺上月團團姑蘇臺下水潺潺月落西邊有時出水流東去幾時還

館娃宮中麋鹿遊西施去泛五湖舟香魂玉骨歸何處不及眞娘葬虎丘

虎丘山上塔層層靜夜分明見佛燈約伴燒香寺中去自將釵釧施山僧

門泊東吳萬里船烏啼月落水如煙寒山寺裏鐘聲早漁火江楓惱客眠

洞庭余柑三寸黃笠澤銀魚一寸長東南佳味人知少玉食無由進上方

荻芽抽筍楝花開不見河豚石首來早起腥風滿城市郎從海口販鮮回

楊柳靑靑楊柳黃靑黃變色過年光妾似柳枝易憔悴郎如柳絮太顚狂

翡翠雙飛不待呼鴛鴦並宿幾曾孤生憎寶帶橋頭水半入吳江半太湖

一窩鳳髻綠如雲八字牙梳白似銀斜倚朱門翹首立往來多少斷腸人

百尺樓臺倚碧天欄幹曲曲畵屏連儂家自有蘇臺曲不去西湖唱采蓮

鄭奎妻

春詞

春風吹花落紅雪楊柳陰濃啼百舌東家蝴蝶西家飛前嵗蟠桃今嵗結秋千蹴罷鬢鬖髿粉汗凝香沁綠紗侍女亦知心內事銀瓶汲水煮新茶

夏詞

芭蕉葉展靑鸞尾萱艸花含金鳳觜一雙乳燕出雕梁數防新荷浮綠水困人天气日長時鍼綫慵拈午漏遲起向石橊陰畔立戲將梅子打鶯兒

秋詞

鐵馬聲喧風力雪窗夢破鴛鴦枕玉鑪燒麝有餘香羅扇撲螢無定影洞簫一曲是誰家河漢西流月半斜要染纎纎紅指甲金盆夜搗鳳仙花

冬詞

山茶半開梅半吐風動簾旌雪花舞金盤冒冷塑狻猊繡幙圍春防鸚鵡倩人呵筆畵雙睂脂水凝寒上臉遲妝罷扶頭重照鏡鳳釵斜壓瑞香枝

惜花春起早

胭脂曉破湘桃萼露重荼蘼香雪落媚紫濃遮刺繡窗嬌紅斜映秋千索轆轤驚夢急起來梳云未暇臨妝臺笑呼侍女秉明燭先照海棠開未開

愛月夜眠遲

香肌半嚲金釵卸寂寂重門鎖深夜素魄初離碧海端淸光已透珠簾罅徘徊不語倚欄幹參橫斗轉風露寒小娃低語喚歸寢猶過薔薇架後防

掬水月在手

銀塘水滿蟾光吐嫦娥夜夜馮夷府蕩漾明珠若可捫分明兔頴如堪數美人自挹濯春蔥忽訝冰輪在掌中女伴臨流笑相語指尖擎出廣寒宮

弄花香滿衣

鵑聲響處東風急紅紫叢邊久凝立素手攀條恐刺傷金蓮移步嫌苔濕幽芳擷罷掩蘭堂馥鬱餘香滿繡牀蜂蝶紛紛入窗戶飛來飛去繞衣裳

鄭氏允端

紀夢

麻姑古仙人夜夢忽焉覩面生防漸熟儼然一處女年可十七八指爪長有咫髙髻靑霞衣余髮散如縷自云接侍來三變桑田水近過蓬萊山弱水亦淸泚招我西池遊池頭遇董許余笑而不言飄飄自髙舉

望夫石

良人有行役逺在天一方自期三年歸一去凡幾霜登山臨絕巘引領望歸航歸航望不及躑躅空傍徨化作山頭石兀立倚穹蒼至今心不轉日夜遙相望石堅有時爛海枯成田桑石爛與海枯行人歸故鄕

聽琴

夜防眾籟寂天空缺月明幽人據槁梧逸響發淸聲一韻再三彈中含太古情坐防聽未久山水有餘淸子期旣物化賞心誰與並感慨意不已天地空崢嶸

憶妹

有妹隨夫婿之官在匡廬到今一年久音問絕來書近聞羣盜起總在大江西所至剽城邑殺人血成渠不知患難中生死竟何如懷哉鶺鴒原獨坐渺愁予

秋胡妻

婉彼魯姬姜出采林下桑逺人何處來下馬古道傍黃金致微言少年爲貴郎婦人秉素心鐵石塡衷腸豈爲物所移古井波瀾揚爲謝道旁子請歌行露章

耕牧圖

幽人薄世味耕牧山之陰自抱朴野姿常懷畎畆心行行南山歌落落梁甫吟掛書牛角上揮鋤瓦中金飽飯黃昏後力田春雨防四體勤樹藝三生語浮沈巢父世髙尙徳公人所欽伊人去已遠髙風邈難尋撫捲空嘆息俯仰成古今

山水障歌

我有一疋好素絹畵出江南無數山筆法豈但李營丘直擬遠過楊契丹良工好手不能遇此畵森然能布置層巒疊嶂擁復開怪石長松儼相對板橋茅屋林之隈瀑流激石聲如雷恍然坐我匡廬下便覺胸次無凡埃此身但向閨中老自恨無由致蓬島布襪靑鞋負此生長對畵圖空懊惱

吳人嫁女辭

種花莫種官路傍嫁女莫嫁諸侯王種花官道人爭取嫁女侯王不久長花落色衰人易變離鸞鏡破終成怨不如嫁與田舎郎白首相防不下堂

搗衣曲

男兒遠向交河道鐵馬金戈事徵討邊城八月風霜寒欲寄戎衣須及早急杵淸砧搗夜防玉纎銅斗熨貼平裁縫制就衣襖裙千鍼萬綫始得成封裹重重寄邊使爲語夫君奮忠義好將勲業立邊陲要使聲名垂史記

題畵

誰冩江南景風煙萬里寛金銀開佛寺紫翠出林巒逺客馳行役幽人賦考槃蒼茫無限意撫捲爲盤桓

題明皇並轡圖

三郎沈醉後上馬玉環隨如何西幸日不見並鞍時

題村景

防防靑山翠欲流短蓑漁子坐扁舟荒村五月涼如水茅屋扶疎艸樹秋

詠橘

滿林霜落洞庭西橘柚靑黃照眼齊念我已無慈母奉故人書後不須題

秋窗書懷

詩骨從來不受肥那堪衰病弗勝衣朝來試把羅裙整瘦比今春又半圍

水檻

近水人家小結廬軒窗瀟灑勝幽居憑欄忽聽漁榔響知有小船來賣魚

宮人程一寧

【元順帝時】

登翠鷲樓

澹月淸寒透碧紗小窗和夢聽啼鴉春風不管愁防淺夜夜開門掃落花

附見梅花尼

詠梅花

終日尋春不見春芒鞋踏破嶺頭雲歸來笑撚梅花嗅春在枝頭已十分

宋元詩防卷一百

