

欽定四庫全書

集部八

古今禪藻集

總集類

提要

臣等謹案古今禪藻集二十八卷明釋正勉性仝編其裒輯則釋普文也普文字理庵正勉字道可並嘉興人性字蘊輝應天人所錄皆釋子之作而不必其有闗於佛理曰禪藻者猶曰僧詩云爾所載上起晉支遁下訖性所自作以朝代編次每代之中又自分諸體中間如宋之恵休唐之無本後皆冠巾仕宦與宋之道潛老而遘禍官勒歸俗者不同一槪収之未免泛濫又宋倚松老人饒節後爲僧名如璧陸防老學庵筆記稱爲南渡詩僧之冠與葛天民卒返初服者亦不同乃遺而不載亦爲疎漏至寶月行路難鐘嶸詩品明言非其所作載搆訟納賂事甚悉而仍作僧詩皆未免失於考訂他如卷一之末獨附贊銘誄賦蓋以六朝篇什無多借盈卷帙然以此爲例則諸方偈頌孰非有韻之文正恐累牘連篇汗牛難載扵例亦爲不純特其上下千年网羅頗富較李防唐僧秀集惟取一朝之作者較爲完具存之亦可偹采擇焉乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

古今禪藻集卷一

明釋正勉釋性同輯

晉詩

四月八日讚佛詩

支遁【二十三首】

三春疊云謝首夏含朱明祥祥令日防朗朗夕淸菩薩彩靈和然因化生四王應期來矯掌承玉形飛天鼓弱羅騰曜散芝英綠瀾頽龍首縹蕋翳流鈴芙蕖育神葩傾柯獻朝榮芳津沛四境甘露凝玉瓶祥盈四八黃曜紫庭感降非情想恬泊無所營根泯靈府神條秀形名圓光朗東旦金姿艷春精含和總八音吐納流芬馨迹隨因澑浪心與太虛冥六度起窮俗八解濯世纓慧澤融無外空同忘化情

詠八日詩三首

大塊揮冥樞昭昭兩儀映萬品誕遊華澄淸凝聖釋迦乘虛防圓神秀機正交養衛恬和靈知澑性命動爲務下尸寂爲無中鏡

其二

眞人播神化流渟良有因龍兜術邑漂景閻浮濵佇駕三春謝飛轡朱明旬八維披重藹九霄落芳津只獻萬舞般遮奏伶倫淳白凝神宇蘭泉渙色身投步三才泰聲五道泯不爲故爲貴忘奇故奇神

其三

緬哉古思想托因事生相與圖靈器像也像彼形黃裳羅帕質元服拖緋靑神爲恭者惠迹爲動者行虛堂陳樂餌蔚然起奇榮疑似垂微我諒作者情於焉遺所尙肅心擬太淸

五月長齋詩

炎精育仲气朱離吐凝陽廣漢涼變凱風乘和翔令月肇淸齋徳澤潤無疆四部欽嘉期潔己升云堂靜晏和春暉夕惕厲秋霜蕭條詠林澤恬愉味城傍逸容研衝防防運宮商匠者握神標乘風吹芳淵汪道行深婉婉化理長亹亹維摩虛徳音暢遐方罩牢妙傾絕致由近藏略略微容簡八言振道綱掇煩練陳句臨危折婉章浩若驚飈散迥若揮夜光寓言豈所托意得筌自喪霑濡妙習融靡靡輕塵亡蕭索情牖頹寥朗神軒張誰謂冥津遐一悟可以航願爲海遊師櫂柂入滄浪騰波濟漂客歸防道場

八關齋詩三首【並序】

間與何驃騎期當爲合八關齋以十月二十二日集同意者在吳縣土山墓下三日淸晨爲齋始道士白衣凡二十四人淸和肅穆莫不靜暢至四日朝眾賢各去余旣樂野室之寂又有掘藥之懷遂便獨住於是乃揮手送歸有望路之想靜拱虛房悟外身之眞登山采藥集巖水之娛遂援筆染翰以慰二三之情

建意營法齋裏仁契朋儔相與期良晨沐浴造閒丘穆穆升堂賢皎皎淸心修窈窕八闗客無楗自綢繆寂黙五習眞亹亹勵心柔法鼓進三勸激切淸訓流淒愴願濟闔堂皆同舟明明表聖應此童防求存誠夾室裏三界讚淸休嘉祥歸宰相藹若慶雲浮

其二

三悔啟前朝雙懴曁中夕鳴禽戒朗旦備禮寢役蕭索庭賔離飄颻隨風適踟躕岐路隅揮手謝內析輕軒馳中田習習陵電擊息心投佯步零零振金策引領望徵人悵恨孤思積咄矣形非我外物固巳寂吟詠歸虛房守眞玩幽𨿽非一往遊且以閒自釋

其三

靖一潛蓬廬愔愔詠初九廣漠排林篠流飇灑隙牖從容遐想逸采藥登崇阜﨑嶇升千尋蕭條臨萬畝望山樂榮松瞻澤哀素桞解帶長陵陂婆娑淸川右冷風解煩懷寒泉濯溫手寥寥神气暢欽若盤春藪達度冥三才怳惚喪神偶遊觀同隠丘愧無連化肘

詠懷詩五首

傲兀乘屍素日往復月旋弱喪困風波流浪逐物遷中路髙韻益窈窕欽重重在何許采眞遊理間茍簡爲我養逍遙使我閒寥亮心神瑩含虛映自然亹亹沈情去彩彩衝懷鮮踟躕觀象物未始見牛全毛鱗有所貴所貴在忘筌

其二

端坐鄰孤影罔思劬偃蹇收神轡領略綜名書渉老咍【一作怡】雙披莊玩太初詠發淸風集觸思皆恬愉俯欣質文蔚仰悲二匠䢐蕭蕭柱下迥寂寂防邑虛廓矣千載事消液歸空無無矣復何傷萬殊歸一塗道會貴冥想罔象掇珠悵怏濁水際幾忘映淸渠反鑑歸澄漠容與捨道符心與理理宻形與物物疎蕭索人事去獨與神明居

其三

晞陽熈春圃悠緬嘆時往感物思所托蕭條逸韻上尙想天臺峻髣髴巖堦仰泠風灑蘭林管瀨奏淸響霄崖育靈藹神蔬含潤長丹沙映翠瀨芳芝曜五爽迢迢重岫深寥寥石室朗中有尋化士外身解世网抱朴鎭有心揮拂無想隗隗形崖頹冋冋神宇敞宛轉元造化縹瞥鄰大象願投若人蹤髙步振防杖

其四

閒邪托靜室寂寥虛且眞逸想流巖阿朦朧望幽人慨矣風濟【一作滋】皎皎離染純時無問道睡行歌將何因靈溪無驚浪四嶽無埃塵余將逰其嵎解駕輟飛輪芳泉代甘醴山果兼時珍修林暢輕迹石宇庇微身崇虛習本照損無歸昔神曖曖煩情故零零沖气新近非域中客逺非世外臣惔怕【一作泊】爲無徳孤哉自有鄰

其五

坤基葩簡秀幹光流易頴神理速不疾道防無陵騁超超分【一作介】石人握攬機領餘生一何散分不諮天挺沈無冥到韻變不蔚炳冉冉年往逡悠悠化期永翹首希津想登故未正生途𨿽十三日巳造死境願得無身道【一作理】髙棲衝黙靖

述懷詩二首

翔鸞鳴昆崿逸志騰冥虛惚怳回靈翰息肩棲南嵎濯足戱流瀾采練銜神蔬髙吟漱芳醴頡頏登神梧蕭蕭猗【一作椅】明翩眇眇育淸軀長想運夷傾首俟靈符河淸誠可期戢翼令人劬

角惇大道弱冠弄雙逡巡釋長羅髙步尋帝先妙損階老忘懷浪濠川達觀無不可吹累皆自然窮理增靈薪昭昭神火傳熈怡安沖漠優防樂靜閒膏腴無爽味婉孌非雅弦恢心委形度亹亹隨化遷

詠大徳詩

遐想存哉衝風一何敞品物緝榮熈生塗連惚怳旣喪大澄眞物誘則智蕩昔聞庖丁子揮刃在【一作任】神往茍能嗣衝音攝生猶指掌乘彼來物間投此黙照朗邁度推捲舒忘懷附罔象交【一作大】樂盈胸襟神防流俯仰大同羅萬殊蔚若克甸网寄旅海漚鄕委化同天壤

詠禪思道人【並序】

孫長樂作道士坐禪之像並而讚之可謂因俯對以寄誠心來參焉於衡軛圖巖林之絕勢想伊人之在玆余精其制作美其嘉文不能黙已聊著詩一首以繼於左其詞曰

雲峯竦太荒落落英防布回壑佇蘭泉秀嶺攢嘉樹蔚薈微逰禽崢嶸絕蹊路中有衝希子端坐摹【一作摩】太素自彊敏天行弱志欲無欲【音諭】玉質陵風霜淒淒厲淸趣指心契寒松綢繆諒歲暮防衷兩息間綿綿進禪務投一滅官知攝二由神遇承蜩累危九累十亦凝注懸想元气地研幾革麤慮冥懷夷震驚泊然肆幽度曽筌攀六淨空同浪七住逝虛乘有來永爲有待馭

詠利城山居

五嶽盤神基四瀆湧蕩津動求目方智黙守標靜仁茍不宴出處托好有常因尋元存終古洞往想逸民玉潔其巖下金聲瀨沂濵捲華藏紛霧振褐拂埃塵迹從尺蠖屈道與騰龍伸峻無單豹伐分非首陽眞長嘯歸林嶺蕭灑任陶鈞

文殊師利讚

童眞領致靈化實悠長昔爲龍種覺今則夢逰方愡恍乘神浪髙步維耶鄕擢此希夷質映彼虛閒堂觸類興淸遘目擊洞兼忘梵釋欽嘉防閒邪納流芳

彌勒讚

大人度弱喪升虛遷師通資自廢釋迦登幽閒彌勒承神第聖錄載靈篇乘幹因九五龍飛兜率天法鼓震宮逸響亮三千晃晃凝素姿結跏曜芳蓮寥朗髙懷興八音暢自然恬智冥微妙縹眇詠重盤紆七七紀應運蒞中幡挺此四八姿映蔚華林園亹亹輪奏三攄在昔緣

維摩詰讚

維摩體神性陵化昭機庭無可無不可流浪入形名民動則我疾人恬我气平恬動豈形影形影應機情韻乘十哲頡頏傲四英忘期遇濡首亹亹讚死生

善思菩薩讚

和吐淸气挺玆命世童登臺發春詠髙興希遐蹤乘虛感靈覺震网發童防外見慿寥廓有無自冥同忘髙故不下蕭條數仞中因華請無著陵虛散芙蓉能仁暢句卽色自然空空有交映迹冥知無照功神期發筌悟豁爾自靈通

月光童子讚

靈童綏神理恬和自交忘規湣昏俗統體稱月光心爲兩儀蘊迹爲流溺梁英姿秀幹竺名播赤縣鄕神化詭俗网羅摯逰方丘巖積陳屙長驅幸玉堂汲引興有待冥歸無盡場戢翼棲髙嵎淩風振奇芳

廬山東林雜詩

慧遠

崇巖吐淸气幽岫棲神迹希聲奏羣籟響出山澑滴有客獨冥逰徑然忘所適揮手撫雲門靈關安足辟流【一作畱】心叩扃感至理弗隔孰是騰九霄不奮衝天翮妙同趣自均一悟超三益

報羅什法師偈

本端竟何從起滅有無際一微涉動境成此穨山勢或相更相乘觸理自生滯因緣𨿽無主開途非一世時無悟宗匠誰將握契末【一作來】問尙悠悠相與期暮歲

十諭詩【十首之一】

羅什

一諭以諭空空必待此諭借言以會意意盡無防處旣得出長羅住此無所住若能映斯照萬象無來去

贈沙門法和【傳曰凡爲十偈辭諭皆爾】

心山育明徳流薰萬由延哀鸞孤桐上淸音徹九天

逰石門詩【並序】

廬山諸釋

石門在精舍南十餘里一名障山基連大嶺體絕眾阜辟三泉之防並立而開流傾巖映其上防形衣於自然故因以爲名此𨿽廬山之一隅實斯地之奇觀皆傳之於舊俗而未覩者眾將由懸瀨險峻人獸迹絕逕回曲阜路阻行難故罕經焉釋法師以隆安四年仲春之月因詠山水遂杖錫而遊於時交徒同趣三十餘人咸拂衣晨徵悵然增興𨿽林壑幽防而開途競進𨿽乘危履石並以所悅爲安旣至則援木尋葛歷險窮崖猿臂相引僅乃造極於是擁勝倚巖詳觀其下始知七嶺之美蘊奇於此雙闕對峙其前重巖映帶其後巒阜周回以爲障崇巖四營而開宇其中則有石臺石池宮館之象觸類之形致可樂也淸泉分流而合注淥淵鏡淨於天池文石發彩煥若披靣檉松芳艸蔚然光目其爲神麗亦已備矣斯日也眾情奔悅矚覽無厭遊觀未久而天气屢變霄霧塵集則萬象隠形流光回照則眾山倒影開闔之際狀有靈焉而不可測也乃其將登則翔禽拂翮鳴猿厲響歸云回駕想羽人之來儀哀聲相和若音之有寄𨿽髣髴猶聞而神以之暢𨿽樂不期歡而欣以永日當其衝豫自得信有味焉而未易言也退而尋之夫崖谷之間防物無主應不以情而開興引人致深若此豈不以虛明朗其照閒防篤其情耶並三復斯談猶昩然未盡俄而太陽告夕所存已往乃悟幽人之覽達恆物之大情其爲神趣豈山水而巳哉於是徘徊崇嶺流目四矚九江如帶丘阜成垤因此而推形有巨細智亦宜然乃喟然嘆宇宙𨿽遐古今一契靈鷲邈矣荒途日隔不有哲人風迹誰存應深悟遠慨焉長懷各欣一遇之同歡感良辰之難再情發於中遂共詠之云爾

超興非有本理感興自生忽聞石門遊奇唱發幽情褰裳思云駕望崖想層城馳步乘長巖不覺質有輕矯首登靈闕若淩太淸端坐運虛輪轉彼中經神仙同物化未若兩俱冥

觀化決疑

廬山諸沙彌

謀始創大業問道叩篇妙唱發幽防觀化悟自然觀化化已及尋化無間然生皆猶化化化化更相纒宛轉隨化流漂浪入化淵五道化爲海孰爲知化仙萬化同歸盡離化化乃悲哉化中客焉識化表年

詠懷詩

史宗

有欲苦不足無欲亦無憂未若淸虛者帶索被裘浮游一世間泛若不系舟方當畢塵累棲志老山丘

陵峯采藥觸興爲詩

帛道猷

連峯數千里修林帶平津云過遠山翳風至梗荒榛茒茨隠不見雞鳴知有人閒步踐其徑處處見遺薪始知百代下故有上皇民

答苕華詩

竺僧度

機運無停住倐忽歲時過巨石防當竭芥子豈云多良由去不息故令川上嗟不聞榮啟期皓首發淸歌布衣可暖身誰論飾綾羅今世𨿽云樂當柰後生何罪福良由己寧云巳卹他

答僧佉叱【髙僧傳云張奴題槐樹而爲歌】

張奴

蒙蒙大象內照曜實顯彰何事迷昏子縱惑自招殃樂所少人往苦道若翻嚢不有松栢志何用擬風霜閒豫【一作預】紫煙表長歌出昊蒼澄虛無色外應見有緣鄕歲曜毘漢後辰麗傳殷王伊余非二仙晦迹之九方亦見流俗子觸眼致酸傷略謡觀有念寧曰盡矜章

答張奴偈

佉叱

悠悠世事惑滋損益使欲塵神橫生悅懌惟此哲人淵覺先見思形浮沫矚影遄電累躓聲華蔑醜章弁視色悟空翫物傷變捨紛絕有斷習除戀靑條曲防白茅以薦依畦啜麻鄰岸飲洊慧定計昭妙眞曰眷慈悲有增深想無倦

淨土詠

無名釋

金繩界寶地珍木防瑤池雲間妙音奏天際法蠡吹宋詩

怨詩行

慧休【十一首】

明月照髙樓含君千里光巷中情思滿斷絕孤妾腸悲風蕩帷帳瑤翠坐自傷妾心依天末思與浮雲長嘯歌視秋艸幽葉豈再陽暮蘭不待歲離華能幾芳願作張女引流悲繞君堂君堂嚴且祕絕調徒飛

江南思

幽客海陰路畱戍淮陽津垂情向春艸知是故鄕人

楊花曲

葳蕤華結實宛轉風含思掩涕守春心折蘭還自遺江南相思引多嘆不成音黃鶴西北去銜我千里心深堤下生艸髙城上入云春人心生思思心長爲君

白紵歌二首

琴瑟未調心已悲任羅勝綺彊自持忍思一舞望所思將轉未轉恆如疑桃花水上春風出舞袖逶迆鸞照日徘徊鶴轉情艷逸君爲迎歌心如一

少年窈窕舞君前容華艷艷將欲然爲君嬌凝復遷延流目送笑不敢言長袖拂面心自煎願君流光及盛年

秋風【一作秋歌】

秋風嫋嫋入曲房羅帳含月心思傷蟋蟀夜鳴斷人腸長夜思君心飛他人相思君相忘錦衾瑤席爲誰芳【一作徒爲芳】

秋思引

秋寒依依風過河白露蕭蕭洞庭波思君末光光已滅悲望如思何

楚明妃曲

瓊臺彩楹桂寢雕薨金閨流耀玉牖含英香芬幽靄珠彩珍榮文羅秋翠紈綺春輕驂駕鸞鶴往來仙靈含姿綿視微笑相迎結蘭枝送目成當年爲君榮

贈鮑侍郎

玳枝兮金英緑葉兮紫莖不入君玉杯低彩還自榮想君不相艷酒上視塵生當令芳意重無使盛年傾

悼武丘法网法師

慧琳

懷遊君之虎丘悼冥滅之廬嶺惟采錄於中京念提攜於畨境情飄颻於雙巒思纒綿於兩省何綢繆兮無極心所存兮腷臆閱嚴冬兮已謝借隆暑兮旣息四運紛其邅回情期窅以長匿茍來緣之匪亡捲生年以增惻齊詩

估客樂

寶月

【齊武帝布衣時同寶月遊樊鄧及登祚追憶往事命月作此四章奏之管】

郎作十里行儂作九里送拔儂頭上釵與郎資路用

其二

有信數寄書無信心相憶莫作瓶落井一去無消息

其三

大艑珂峩頭何處發州借問艑上郎見儂所歡不

其四

初發州時船出平津泊五兩如竹林何處相尋博

行路難

君不見孤雁關外發酸嘶度越空城客子心腸斷幽閨思婦气欲絕凝霜夜下拂羅衣浮雲中斷開明月夜夜遙遙徒相思年年望望情不歇寄我匣中靑銅鏡倩人爲君除白髮行路難行路難夜聞南城漢使度使我流淚憶長安

梁詩

防詩

寶志

【隋書云梁武帝與志公坐重云殿公忽起舞歌樂須臾悲泣賦此云云自天監至大同三十餘年江表晏然至太淸二年臺城防帝享國四十八年所言五十里也太淸元年八月十三而侯景自懸瓠來降在丹陽之北子地也景作亂始自戊辰歲至午年帝崩】

樂哉三十餘悲哉五十里但看八十三子地妖災起佞臣作欺妄賊臣滅君子若不信吾言龍時侯賊起且至馬中間銜悲不見喜

防詩

【周廣順中江南伏山圮得白石函二八廣八寸中有銘云維天監十四年秋八月寶公埋於此山當時名臣陸倕王筠姚詧而下皆莫曉其義問之曰在五百年後方應詞曰】

若問江南事江南自有慿【防石虎李煜事】乘雞登寶位【以丁酉年李氏有國也】犬吠入金陵【宋開寶七年甲戌伐江南也八年國滅】子建司南斗安仁秉夜燈【當王師圍城其南曹彬其北潘美也】東鄰家道闕隨虎遇明君【太平興國三年戊寅吳越錢俶舉國入朝家道關無錢也】

奉和武帝三教詩

智藏

心源本無二學理共歸眞四執迷叢藥六味增苦辛資緣良雜品習性不同循至覺隨物化一道開異津大士流權濟訓義乃星陳周孔尙忠孝立行肇君親老氏貴裁欲存生由外身出言千里善芬爲窮世珍理空非卽有三明似未臻近識封岐路分鑣疑異塵安知悟云漸究極本同倫我皇體斯防妙鑑出機神眷言總歸轡回照引生民顧惟慙宿植邂逅逢嘉辰願陪入明解歲暮有攸因

和受戒詩【庾肩吾有和太子重云殿受戒詩】

慧令

泬寥秋气爽揺落寒林疎風散飛廉雀浪動昆明魚是日何爲盛證戒奉皇儲願陪升自在神通任捲舒

犯虜將逃作

慧慕

【從周入齊夜渡砥柱見梁詞人麗句文苑英華作顏之推】

客子倦艱辛夜出小平津馬色迷闗吏雞鳴起戍人露鮮花斂影月照寶刀新問我將何去北海就孫賔

詠獨杵搗衣

慧偘

非是無人助意欲自鳴砧照月斂【一作憐】孤影乘風送迥音言搗雙絲練似奏一琴令君聞獨杵知妾有専心

聞侯方兒來冦

羊皮贖去士馬革斂還屍天下方無事孝廉非哭時

弔範賁

慧約

我有數行淚不落十餘年今日爲君盡並灑秋風前

二洲歌二首

法云

三洲斷江口水從窈窕河傍流啼將別共來長相思

其二

三洲斷江口水從窈窕河傍流歡將樂共來長相思陳詩

詠山

慧標【八首】

靈山蘊麗名秀出寫蓬瀛香鑪帶煙上紫蓋入霞生霧捲蓮峯碧嵓開石鏡明定知丘壑裏並佇白雲情

其二

峨眉信重險天目本仙居金華抱丹竈玉笥蘊神書幽人披薜荔怨妾采蘼蕪紫巖無暮雨何時逢故夫

其三

丹霞拂層閣碧水泛蓬萊鰲岫含煙聳蓮崖照日開松門夾細葉石磴染新苔能令平子見淹畱未肯回

詠水

驪泉紫闕映珠浦碧沙連岸隔蓮香逺流淸云影深風潭如拂鏡山澑似調琴請君看皎潔知有澹然心

其二

長川落日照深浦淸風弱桞垂江翠新蓮夾岸紅船行疑泛迥月映似沈空願逐琴髙戱乘魚入浪中

其三

曾添疎勒井經湧貳師營玉津花色亮銀溪錦磧明舟如空裏泛人似鏡中行持將符上善利物動髙情

詠孤石

中原一孤石地理不知年根含彭澤浪頂入香鑪煙崖成二鳥翼峯作一莖蓮何時發東武今來鎭蠡川

贈陳寶應

送馬猶臨水離旌稍引風好看今夜月當照紫微宮

和偃法師遊故苑

曇瑗

丹陽松葉少白水黍苗多浸滛下客淚哀怨動民歌春溪度短葛秋浦沒長莎麋鹿自騰倚車騎絕經過蕭條四野望惆悵將如何

遊故苑

洪偃【三首】

龍田畱故苑汾水結餘波悵望傷遊目辛酸思緒多涼颸慘髙樹濃露變輕蘿澤葵猶帶荇池竹尙【一作下】侵荷秋風徒自急無復白雲歌

登吳升平亭

蕭蕭物晚肅肅天望淸旅人聊策杖登髙蕩客情川原多舊迹墟裏或新名宿煙浮始旦朝日照初晴獨遊乏徒侶徐步寡逢迎信矣非吾托賞心何易並

遊鐘山之開善定林息心宴坐引筆賦詩

杖策步前嶺褰裳出外扉輕蘿轉防宻幽徑復紆威樹髙枝影細山盡【一作晝】鳥聲稀石苔時滑屣虫网乍粘衣澗傍紫芝曄巖上白雲霏松子排煙去堂生寂不歸窮谷無還往攀桂獨依依

臨終詩

智愷

千月【一作秋】本難滿三時理易傾石火無恆焰電光非久明遺文空滿笥徒然昩無【一作復】生泉路方幽曀寒隴向淒淸一隨朝露盡惟有夜松聲

詠孤石

定法師

迥日直生空平湖四望通巖隈恆灑浪樹杪鎭揺風偃流還漬影侵霞更上紅獨拔羣峯外孤秀白雲中北周詩

五苦詩

法師【七首】生苦

可患身爲患生將憂共生心神恆獨苦寵辱橫相驚朝光非久照夜燭幾時明終成一聚土彊覓千年名

老苦

少時欣日益老至苦年侵紅顏旣罷艷白髮寧久吟階庭惟仰杖朝府不勝簮甘肥與妖麗徒有壯時心

病苦

拔劍平四海橫戈卻萬夫一朝牀枕上回轉仰人扶壯色隨肌減呻吟與痛俱綺羅𨿽滿目愁眉獨向隅

死苦

可憐淩雲志忽隨朝露終長辭白日下獨入黃泉中池臺旣已沒墳隴向應空惟當松栢裏千年恆勁風

愛離

誰忍心中愛分爲別後思幾時相握手嗚噎不能辭𨿽言萬里隔猶有望還期如何九泉下更無相見時

五盛陰

【佛書有五陰之諭謂以聚沫諭色水泡諭愛陽焰諭想芭蕉諭行幻事諭識言皆空虛也】

先去非長別後來非久親新墳將舊塜相次似魚鱗茂陵誰辧漢驪山詎識秦千年如昨日一種並成塵定知今世土還是昔時人焉能取他骨復持埋我身

過徐君墓

延陵上國返枉道訪徐公死生命忽異歡娯意不同始往邙山北聊踐平陵東徒解千金劍終恨九泉空日盡荒郊外煙生松栢中何言愁寂寞日暮白楊風

飲馬長城窟

法師

長城徵馬度橫行且勞羣入冰穿凍水飲浪聚流文澄鞍如漬月照影若流云別有長松气自解逐將軍隋詩

愛妾換馬

法宣

朱鬛飾金鑣紅糚束素腰似云來躞蹀如雪去飄颻桃花含淺汗桞葉帶余嬌騁先將獨立雙絕不俱標

和趙郡王觀妓應教

桂山畱上客蘭室命妖嬈城中畫眉黛宮內束纎腰舞袖風前舉歌聲扇後驕周郎不相顧今日管調

遊三學山

智

秀嶺接重煙嵚岑上半天絕巖低更舉危峯斷復連側石傾斜澗回流瀉曲泉野紅知艸凍春來鳥自傳樹錦無機織猿鳴詎假葉宻風難度枝疎影易穿抱袠依閒沼策杖戱荒田遊心淸漢表置想白雲邊榮名非我願息意且蕭然

緇素祖道新林感賦

曇遷

平生本胡越閩吳各異津聯翩一傾蓋便作法城親淸談解煩累愁眉始得伸今朝忽分手恨失眼中人子向徑何道慧業日當新我住防江側終爲松下塵沈浮從此隔無復更有因此別終天別迸淚忽霑巾

言離廣府還望桂林去畱愴然自述贈懷

逵【三首】

標心之梵宇運想入仙洲嬰痼乖同好沈情阻若抽葉落乍難聚情離不可收何日乘杯至詳觀演法流

戱擬四愁聊題兩絕

我行之數萬愁緒百重思那教六尺影獨步五天陲

其二

上將可陵師匹士志難移如論惜短命何得滿長祗

哀速終

靈裕

今日坐髙堂明朝臥長棘一生聊已竟來報將何息

悲永殯

命斷辭人路骸送鬼門前從今一別後更防幾何年

臨終詩

智命

幻生還幻滅大幻莫過身安心自有處求人無有人

送別

智才

鏡中辭舊識灞岸別新知年來本應老祗爲數經離薛道衡見訪戱題方圓動靜四字曇延

方如方等城圓如智慧日動則識波浪靜類涅槃室

順益頌

無名釋

騄驥資鞭防蘭蕙佇薰風至理信難見非人孰可通輸心仰圓極瑩麗入中總轡超三有摶飛上四空簮纓猶幻夢財利若塵防髙揖謝時俗瀟灑出樊籠

媱泆曲【作此曲彈琴以兆史見也】

沸大【二首】

煌煌郁金生於野田過時不采宛見棄捐曼爾丰熾華色惟新與我同歡

委靡辭

宿心嘉爾故固良媒問名諧帥占相良時慘慘惕惕懼爾不來旣覩爾顏我心怡怡今不合歡豈徒費哉斯誓爲定淑女何疑

一三五七九言

慧英

遊愁赤縣逺丹思抽鷲嶺寒風駛龍河激水流旣喜朝聞日復日不覺年頽秋更秋已畢耆山本願誠難住終望持經振錫往神州

附讚銘誄賦

釋迦文佛像讚【並敍】

支遁

夫立人之道曰仁與義然則仁義有本道徳之謂也昔姬周之末有大聖號佛天竺釋王白淨之太子也俗氏母族厥姓裘曇焉仰靈冑以丕承借哲之遺芳吸中和之誕化稟白淨之顯然生自右脇弱而能言諒天爵以不加爲貴誡逸祿以靡須爲足故常夕惕上位逆旅紫庭紆軫儲宮擬翮區外俄而髙逝周覽郊野四辟皇扉三鑑疾苦風人厲辭以激興乃甘心受而莫逆訊大猷於有道慨在玆之致淹遂乃明發遐徵棲遲幽閒脫皇儲之重任希無待以輕舉褫龍章之盛飾貿窮巖之襹褐資送之儔自崖而反矣爾乃抗志匪石安仁以山斑卉匡居摧心立盟釐安般之气緒運十算以質心並四籌之八記從二隨而簡巡絕送迎之兩際緣妙一於鼻端發三止之蒙秀洞四觀而合泯五陰遷於還府六情虛於靜林涼五內之欲火廓太素之浩心濯般若以進徳潛七住而挹搜冥魚於六絕齒旣立而廢筌豁萬刼之積習同生知於當年掩五濁以擅曜嗣六佛而徴傳偉惟丈六體佩圓光啟度黃中色艷紫金運動陵虛悠往倐忽八音流芳逸豫彩沙覽未兆則卓絕六位曲成已著則化隆三五衝量乎太虛神蓋宏於兩儀易簡待以成體太和擬而稱劭圓蓍者象其神寂方卦者法其智周照積祐之畱祥元宿命以制作或綢之以徳義或疎之以衝風亮形揺於日新期妙主於不盡美旣靑而勝藍逞百練以就粹導庶物以歸宗拔堯孔之外鍵屬八億以語極罩墳索以興典掇道行之三無絡耼周以曽神化著於西域若朝暉升於谷民望景而興行猶曲調諧於宮商當是時也希夷緬邈於羲風神奇卓絕於皇軒蔚彩沖漠於周唐頌味有餘於鄒魯信可謂神化之都領皇王之宗謨也年逾從心泯迹泥洹夫至人時行而時止或隠此而顯彼迹絕於忍土冥歸於維衛俗徇常以駭奇固以存亡而統之至於靈覺之性三界殄悴豁若川傾頽如幹墜黔首與永夜同幽冥流與涸津並匱六度與崩岑俱褫三乘與絕軸解轡門徒泣血而心喪百靈銜哀而情悸夫道髙者應卑因巡者親譽故不祈哭而哭豈非兼忘天下易使天下兼忘難靈風播越環周六合歷數終於赤縣後死所以與聞景仰神儀而事絕於千載袛洹旣已漂落玉樹卒亦荒蕪道喪人亡時亦已矣遁以不才仰遵大猷追朝陽而弗曁附桑楡而未升神馳在昔願言再欽遂援筆興古述厥遐思其詞曰

太上邈矣有唐統天孔亦因周籧廬三傳明明釋迦實惟帝先應期叡作化融竺幹交養恬和濯粹衝源邁軌世王領宗中堂構洪謨掲秀負靈峻誕昆嶽量裒太淸太象罕窺乃圓其明音希和文以八聲煌煌慧炬燭我宵徵人欽其哲孰識其冥望之霞舉卽亦云津威夏烈溫柔晞春比器以形卓機以神捲卽煙防騰亦龍伸鼓舞舟壑靈气惟新誰與玆作獨運陶釣三無衷八億致逺二部旣雙翰惟典充以環奇恬以易簡藏諸蘊匱實之令善可善善因乃讚乃演致存言性豈伊闡日月貞朗顯晦周徧生如紛霧曖來巳晞至人全化迹隨世微假云泥洹言告言歸遺風六合佇方赤畿象罔不存誰與悟機鏡心乘翰庶覿冥暉

阿彌陀佛像讚【並序】

夫六合之外非典籍所模神道詭世豈意者所測故曰人之所知不若其所不知每在常輒欲以所不能見而斷所未能了故令井蛙有坎宅之矜馮夷有秋水之伐故其冥矣余遊大方心倦無垠因以靜暇復伸諸奇麗佛經記西方有國國名安養迥遼回邈路逾恆沙非無待者不能遊其疆非不疾者焉能致其速其佛號阿彌陀晉言無量壽國無王制班爵之序以佛爲君三乘爲教男女各化育於蓮華之中無有胎孕之穢也館宇宮殿悉以七寶皆自然懸搆制非人匠苑囿池沼蔚有奇榮飛沈天逸於淵藪逝寓羣獸而率眞閶闔無扇於瓊林玉響天諧於簫管冥霄隕華以闔境神風拂故而納新甘露徴化以醴被蕙風導徳而芳流聖音應感而雷響慧澤云垂而沛淸學文噏兮而貴言眞人冥宗而廢翫五度慿虛以入無般若遷知而出眾妙於玆大啟神化所以永傳別有經記以錄其懿云此晉邦五末之世有奉佛正戒諷誦阿彌陀經誓生彼國不替誠心者命終靈逝化往之彼見佛神悟卽得道矣遁生末蹤忝厠殘迹馳心神國非所敢望乃因匠人圖立神表仰瞻髙儀以質所天詠言不足遂復系以微頌其詞曰

王猷外釐神道內綏皇矣正覺實兼宗師泰定軫曜黃中秀姿恬智交泯三達夷啟境金方緬路悠回於彼神化悟感應機五度砥操六慧研微空有同狀門洞開詠歌濟濟精義順神肆洋洋三乘詵詵藏往摹故知來惟新二才孰降朗滯由人造化營域云搆峩峩紫館辰峙華宇星羅玉闈通方金墉啟阿景傾朝日艷蔚晨霞神提回互九源曾深浪無筌忘鱗罕餌滛澤不司虞駭翼懷林有客驅徒雨埋機心甘露惇洽蘭蕙助馨化隨云濃俗與風淸葳蘂消散靈飈掃英瓊林諧響八音文成瑉瑤沈粲芙蕖晞陽流澄其潔蘂播其香潛爽冥萃載哲來翔孕景中葩結靈幽芳類諸風化妙兼於長邁軌一變同規坐忘

萬佛影銘【並序】

慧遠

【佛昔化毒龍所畱之影在月氏國石室中去此萬六千里逺師毎欣感交懷志欲膽禮防有西域道士敍其光相圖寫儀像於東林寺色疑積空望似煙霞暉相炳曖若隠而顯感世之應詳於記也】

夫滯於近習不達希世之聞撫常永日罕懷事外之感是使塵想制於襟天羅网其神慮若以之窮齡則此生豈遇以之希心則開悟靡期於是發憤忘食情百其慨靜慮閒夜理契其心爾乃恩沾九澤之惠三復無緣之慈妙尋法身之應以神不言之化化不以方惟其所感慈不以緣冥懷自得譬日月麗天光影彌暉羣品熈榮有情同順咸欣懸映之在已罔識曲成之攸寄妙物之談功盡於此將欲擬夫幽極以言其道髣髴存焉而不可論何以明之法身之運物也不物物而兆其端不圖終而防其成理於萬化之表數絕乎無形無名者也若乃語其筌寄則道無不在是故如來或晦先迹以崇基或顯生塗而定體或獨發於莫尋之境或相待於旣有之場獨發類乎形相待類乎影推夫冥寄爲有待耶爲無待耶自我而觀則有間於無間矣求之法身原無二統形影之分孰際之哉而今之聞道者咸摹聖體於曠代之外不悟靈應之在玆徒知圓化之非形而動止方其迹豈不誣哉逺昔尋先師奉侍歷載𨿽啟防慈訓托志籍每想奇聞以篤其誠遇西域沙門輒餐遊方之說故知有佛影而傳者尙未曉然及在此山值罽賔禪師南國律學道士與昔聞旣同並是其人遊歷所經因其詳問乃多有先徴然後驗神道無方觸像而寄百慮所防非一時之感於是悟徹其誠應深其信將援同契發其眞趣故與夫隨喜之賢圖而銘焉

廓矣大像理無名體神入化落影離形回暉層巖凝映虛亭在陰不昧處暗愈明婉步蟬蛻朝宗百靈應不同方迹絕兩冥

茫茫荒宇靡勸靡奬談虛寫容拂空傳像相具體微衝姿自朗白毫吐曜昏夜中爽感徹乃應扣誠發響畱音停岫津悟冥賞撫之有防功弗由曩

旋踵忘敬罔慮罔識三光掩暉萬象一色庭宇幽藹歸塗莫測悟之以靜震之以力慧風𨿽遐維塵攸息匪伊覽孰扇其極

希音逺流乃眷東顧欣風慕道仰規度妙盡毫端運微輕素托彩虛凝殆映霄霧迹以像眞理深其趣奇興開襟祥風引路淸气回於軒宇昏明交而未曙髣髴鏡神儀依稀若眞遇

銘之圖之曷營曷求神之聽之鑑爾所修庶玆臣軌映彼流漱情靈沼飲和至柔照虛應簡智落乃周深懷冥托霄想神遊畢命一對長謝百憂

晉襄陽丈六金像頌【並序】

昔眾祐降靈出自天竺托化王宮興於上國顯迹重冥開辟神路明暉宇宙光宅大千萬流澄源圓映無主覺道虛凝湛焉遺照於是乘變化以動物而眾邪革心跬神步以感時而羣疑同釋法輪運三乘並轍道世交興天人攸夢淨音旣暢逸響逺流宻風遐扇遠生善教末年垂千祀徒欣大化而運乖其防弗獲叩津沙門發明淵極魍魎神影餐服至言𨿽欣味余塵道風遂邁擬足逸步迹已邈每希想光晷髣髴容儀寤寐興懷若形心目冥應有期幽情莫發慨焉自悼悲憤靡寄乃遠契百念愼敬慕之思追述八王同志之感魂交寢夢而情悟於中遂命門人鑄而像焉夫形理𨿽殊階塗有漸精麤誠異悟亦有因是故擬狀靈範啟殊津之心儀形神模辟百慮之防使懷逺者兆根於來葉存近者遘重刧之厚緣乃道福兼眞迹可踐三源反流九神同淵於時四輩悅情道俗齊趣迹響和應者如林鑄均有虛室之供而進助者不以纎毫爲挫勸佐有彌刧之勤而操務者不以昏疲告勞因物任能不日而成功自人事猶天匠焉夫明志莫如詞宣徳莫如頌故志以詞顯而功業可存徳以頌宣而形容可像匪詞匪頌將何美焉乃作頌曰

堂堂天師明明逺度淩邁羣萃超然先悟慧在恬虛妙不以數感時而興應世成務金顏映發奇相暉布肅肅靈儀峨峨神步茫茫造物運冥馳偉哉釋迦與化推移靜也淵黙動也天隨綿綿逺禦亹亹長縻反宗無像光潛影離仰慕千載是擬是儀

法師支曇諦誄【並序】

道防

晉義熈七年五月某日道士支曇諦卒春秋六十有五嗚呼哀哉法師肇西域本出康居因族以國氏旣服膺師訓乃從法姓支徙於吳興郡烏程縣都鄕千秋裏資金商之貞气借陽育之韶律冑遐方而誕秀恊川嶽而稟神識情湛粹風宇明肅道致表於天期徳範彰於素器貞悟獨拔羣異不足以動其心至誠深固眾論莫能以干其執是以超塵絕詣慧防發於弱齡研欲耽明道昭於歲暮故能振靈風於神境演妙化於季葉嗣淸徽於前哲穆道俗而歸懷焉逰涉眾方敷大業妙尋幽淸言析微加善屬文辭識賞參流固已諧契風勝領冠一時矣公之中年爰乃慨以城傍難置幽居爲節且山水之性素好自然淨外之黙體自天心於是謝緣人封遁迹巖壑乃考室於吳興郡故鄣之昆山味道崇化二十餘載其棲業所可以洗心滌垢筌象之美足以窮興永年於是睎宗歸仁者自羣方而集欽風懷趣者不逺而叩津焉於時時望英豪多延請齋講公虛心應物不嘗以動止介懷推誠述義未始以道俗殊致其中抱一之徳又遐爾所推方將灑拂路絙維頽風超外妙梯擬徹蹤惜乎不永遘疾而終識者深云亡之痛攸情感惟良之悲蓋無爵而貴生榮死哀者其此之謂矣𨿽至理冥一存亡定於形初識妙照骸器同於朽壤然而闕情期於欣慼之境未泯乎離防之心者亦何能不以失得爲悲喜臨長岐而淒懷哉茍冥廢之難體寄筌翰以懷風援弱毫而舒情播淸暉乎無窮乃作誄曰

綿綿終古曖曖路妙緣莫叩長寐靡寤生滅紛紜動息舛互相驅百世季葉彌蠧水溺塵勞孰知其故至人乘運靈覺中肇未覩滄流井鼃無小大明融朗幽夜乃曉滅有歸空除闇卽曒道洽無方仁被禽鳥昧者靡遺識者彌了【其一】超哉法師道性自然一心絕俗祗誠重研微神鋒妙悟無間塵之所著在至斯捐累之所引秉之彌堅擺落塵羈振拕靈淵【其二】遼遼淸雅肅肅貞韻汪汪其衝亹亹其進和而有槪異而不峻渟心獨得標想千仞虛以應物無來不順【其三】泛逰化振響暉開道肆肇辟靈扉位制冥極剖折幽微忘懷善挹穆然靡違防通羣方總之所歸遐抗頹綱闡固法闈緒此妙慧乃播神威【其四】幽境湛黙人肆諠引間邃易一華紛難泯公乃慨然中駕潛軫卜居川巖搆室林巘擯拭外緣潛精內敏靡筌不服無微不盡【其五】蔚矣昆嶺岡阜丘墟連峯云秀迥壑迂余庭防蕭條階繞淸渠翳然其遠肅爾其虛風愔愔僧徒味道閒室寂焉神居心隨道親情與俗疎【其六】道固無孤徳必有鄰淵淸引映業勝懷人晞風宗自逺來賔亦有襟期時來問津湛湛先窮日日王神林壤有謝道心常新【其七】聖逝言絕賢表義乖翳翳末運化將頹澹矣夫子道俗歸懷庶享遐年振此落維如何不弔棄世永辭儀景長歸逝矣不追有識深慟含情同悲嗚呼哀哉【其八】推著綢繆聚淹信宿閒宴淸宇借卉幽谷或濯素瀨爰憇翠竹屢興名辰泛觴掇菊梨柚薦甘蒲筍爲蔌賦詩詠言怡然偕足眷懷玆遊想之在目傷哉斯遇千載無復踐舊霑襟瞻幃悲哭嗚呼哀哉【其九】有必之無始則歸卒達人妙觀千齡一日昩者或應橫爲凶吉邈矣法師夙反室累刧之勤不速而疾庶遘冥緣終防靈術妙斤弗運實深喪質情在未冥悵爲自失寄懷毫素微風載述嗚呼哀哉【其十】

鳩摩羅什法師誄【並序】

僧肇

夫道不自必由人俗不自覺覺必待匠待匠故世有髙悟之期由人故道有小成之運運在小成則靈津輟流期在髙悟則鋒可詣然能仁曠世期將千載時師邪心是非競起故使靈規潛逝徽緒殆亂爰有什法師者蓋先覺之遺嗣也凝思大方馳懷髙觀審釋道之陵遲悼蒼生之窮藹故乃奮迅神儀寓形季俗繼承洪緒爲時城塹世之安寢則覺以大音時將晝昏乃朗以慧日思結頽綱於道消緝落緒於窮運故乘時以防錯枉以正一扣則時無互鄕再擊則畏壘歸仁於斯時也羊鹿之駕摧輪六師之車覆轍二想之旣明一乘之奧亦顯是以端坐嶺東響馳八極恬愉訓而九流思順故大秦符姚二大王師旅以延之斯仁王也心遊大覺之門形鎭萬化之上外羲和之風內盛法之術道契神交屈爲形授公以宗匠不重則其道不尊故蘊懷神寶感而後動自公形應秦川若燭龍之曜神光恢廓大宗若曦和之出榑桑融冶常道盡重之妙閒邪悟俗窮名教之美言旣適時理有圓防故辯不徒興道不虛唱斯乃法鼔重震於閻浮梵輪再轉於天北矣自非位超修成體精百練行藏應時其孰契於玆乎以要言之其爲也隆於春陽其除患也厲於秋霜故巍巍乎蕩蕩乎無變之髙韻然隘運幽興若人雲暮癸丑之年年七十四月十三日薨乎大寺嗚呼哀哉道匠西傾靈軸東摧朝曦落曜寶嶽崩頽六合晝昏迷駕九回神關重閉三途競開夜光可惜盲子可哀罔極之感人百其懷乃爲誄曰

先覺登霞靈風緬邈通仙潛凝應眞沖漠叢叢九流是非競作悠悠盲子神根沈溺時無指南誰識冥度大人逺覺幽懷獨悟恬衝靜黙抱此素應期乘運翔翼天路旣曰應運宜當時望受生乘利形標奇相𦇤褓俊逺髫齓逸量思不再經悟不待匠投足八道遊神三向根挺秀宏音逺唱又以抗節忽棄榮俗從容道門尊尙素朴有典斯尋有妙斯錄無自替宗無擬族霜結如冰神安如嶽外迹彌髙內朗彌足恢恢髙韻可模可因愔愔衝懷惟妙惟眞靜以通動以應人言爲世寶黙爲時珍華風旣立二教亦賔誰謂道消化方新自公之覺道無不靈風遐扇逸響髙騰廓玆大方然斯慧燈道音始唱俗网以崩癡根彌拔上善彌增人之寓俗其途無方統斯羣有紐玆頹綱順以四恩降以慧霜如彼維摩迹參城坊形𨿽圓應神衝帝鄕來教𨿽妙何足以臧偉哉大人振降圓徳標此名相顯彼衝黙通以眾妙約以則方隆般若以應天北如何運邅幽裏冥克天路誰通三途誰塞嗚呼哀哉至人無爲而無不爲擁网遐籠長羅逺羈純恩下釣客旅上擒恂恂善誘肅肅風馳道能易俗化能時移柰何昊天摧此靈規至眞旣往一道莫施天人哀泣悲慟靈祗嗚呼哀哉公之云亡時惟百六道匠韜斤梵輪摧軸朝陽頽景瓊嶽顚覆宇宙晝昏時喪道目哀哀蒼生誰撫誰育普天悲感我增摧衂嗚呼哀哉昔吾一時曾遊仁川遵其餘波纂承虛用之無窮鑽之彌堅躍日絕塵思加數年微情末敍已隨化遷如可贖兮貿之以千時無可待命無可延惟身惟人靡慿靡緣馳懷罔極情悲昊天嗚呼哀哉

道慶法師銘詞【並序】

法宣

余與伊人言忘道狎京輦少年已欣共被他鄕衰暮更喜同袍月席風筵接腕晤語吾子經堂論室促膝非異人豈意窮殱我良友千行徒灑百身寧贖未能抑筆聊書短銘

十力潛景四依匡世踵徳連暉伊人是繼宮墻戒忍燈炬禪慧並驅生林分庭安叡論堂防玉義室芬蘭坐威師子眾繞栴檀道潔塵外理析談端四儀式序三業惟安穢土機窮勝人現滅帳畱余影車回去轍隴月孤照墳泉幽冽竹露暫團松風長切气運有終徳音無絕

擬周廟金人銘【名息心銘】

亡名釋

法界內有如意寶人焉久緘其口銘其膺曰古之攝心人也誡之哉誡之哉無多慮無多知多知多事不如息意多慮多失不如守一慮多志散知多心亂心亂生惱志散妨道勿謂何傷其苦悠長勿言何畏其禍鼎沸滴水不停四海將盈纎塵不拂五嶽將成防末在本𨿽小不輕關爾七竅閉爾六情莫視於色莫聽於聲聞聲者聾見色者盲一文一藝空中小蚋一伎一能日下孤燈英賢才藝是爲愚獘捨棄浮朴耽溺滛麗識馬易奔心猿難制神旣勞役形必損斃邪徑終迷修途永泥莫貴才能是曰惛懵誇拙羨巧其徳不名厚行薄其髙速崩徒【一作塗】舒翰捲其用不恆內懷防伐外致怨憎或談於口或書於手邀人令譽亦孔之醜凡謂之吉聖以之咎賞悅暫時悲憂長久畏影畏迹逾走逾劇端坐樹陰迹滅影沈厭生患老隨思隨造心想若滅長死長絕不死不生無相無名一道虛寂萬物齊平何勝何劣何重何輕何賤何辱何貴何榮澄天愧淨皎日慙明安夫岱嶺固彼金城敬貽賢哲斯道利貞

思親鑿井銘

慧斌

哀哀父母載生載育亦旣弄璋我顧我復一朝棄予山川滿目云掩重闗風驚大谷愛敬之道天倫在玆殷憂暮齒見子無期鑿井通給托事興詞百年幾日對此長悲玉檢之南嶧陽之北獲麟之野秉禮之國居有美政俗多儒墨玉井洞開髙碑斯勒

三不爲篇

海順

我欲偃文修武身死名存研石通道祈井流泉君肝在內我身處邊荊軻拔劍毛遂捧盤不爲則己爲則不然將恐兩虎共鬭勢不俱全永存今好長絕來怨是以返迹荒逕息影柴門

我欲刺股錐刃懸頭屋梁書臨雪彩牒映螢光一朝鵬舉萬里鸞翔縱任身辯遊說君王髙車返邑衣錦還鄕將恐鳥殘以羽蘭折由芳籠餐詎貴鉤餌難嘗是以髙巢林藪深穴池塘

我欲才鬻徳入市趨朝四眾瞻仰三槐附交標形引勢身達名超箱盈綺服廚富甘肴諷管詠美歌謡將恐塵棲弱艸霜宿危條無過日旦靡越風朝是以還傷樂淺非惟苦遙

詳賦

慧命

惟一實之淵曠嗟萬相之繁雜眞俗異而體周凡聖分而道合承師友之遺訓借經論之垂芳罄塵庸之小識請興言於大方何羣類之蠢蠢處法界之茫茫性窮幽而彌曉理至寂而逾彰旣非空而非有又若存而若亡談祕宻於慈氏嘆香冥於伯陽湛一虛而致極總萬有以爲綱𨿽卽事而易迷亦至近而難識非名言之所顯豈情智而能測口欲辯而詞喪心將緣而慮息故𨿽一音隨類之能三轉任機之力莫不停八正於寂泊之門輟四辯於恬淡之域尋其體也豁乎無際乎無窮源乎無始極乎無終解惑以玆齊貫染淨於此俱融該空有而閴寂括宇宙以通同論其用也一而能多靜而能亂挺萬類之殊形吐羣情之別觀結五住之盤根起十纒之羈絆隨迷悟而通塞逐昏明而集散四流因之漂蕩六道以之悠漫三賢十聖曖以聯綿二智五眼曄而輝煥渾升沈而共壑派違順以分岐體無非而不是用無相而不爲若純金不隔於鐶釧等積水不憚於漣漪故令名用諠雜集起紛馳事若萬軫殊轍理則千輪共規觀無礙於緣起信難思於物性猶寶殿之垂珠若瑤臺之懸鏡彼此異而相入紅紫分而交映法無定於心境人靡隔於凡聖物不滯於自他事莫擁於邪正何巨細之殊越遂參互而容持鄰虛含大千之界剎那總三際之時懼斯言之少信借帝网以除疑蓋普眼而能矚豈惑識以知之覿九防之文覽萬聖之遺則睠常啼於東市慕善財於南國歷多城而進解訪眾師而遣惑始承命於文殊終歸宗於妙徳𨿽遊形於法界未動足於只園嘆一王之似虐嗟五熱之非暄握手入和修之舍彈指開阿逸之門聞一音之常韻覩極聖之恆存三九於玆絕聽二七自此亡魂斯甚深之境界亦何易而詳論悼稟識之多迷慨羣生之少慧保一異之四邪執斷常之雙訃怖夢虎於長眠翫空花於久翳縈結纒而未解任漂流而莫濟背七覺而逾昏染六欲而方滯何理通而志隔旣法是而情非忽竛竮而獨往久逃逝而亡歸理寶藏於窮捨匿明珠於敝衣抱一眞而不識縈萬惱以欷嗟余旣己傷於悟晚且又悲乎命局借五部之流耀防四依之睠錄涉講肆以開愚托禪林而遣欲猴著鎖而停躁虵入筒而攺曲涉曠海以戒舟曉重幽以慧燭絕諍論於封想息是非於妄情創斂緣於有學終寂慮於無生顯眞宗之實想達世用之虛名道莫遣於始行暗弗拒於初明擬六賊其方潰冀十軍之可平昏云聚而還散心河濁而更淸性海無增減行月有虧盈疑兔足之致淺懼鴻毛之見輕爲山托於始簣庶昆侖之可成

夢賦

眞觀

昨夜眠中意識潛通類莊生之覩胡蝶如孔氏之見周公𨿽夢想之虛僞亦心事而冥同爾乃見一奇賔傲岸驚人無名無姓如鬼如神姿容閒雅服翫光新入門髙揖詣席誇陳余乃問曰夫邪不幹正惡無亂善淸濁異流升沈各踐吾身披法鎧心遊妙典六賊稍降四弛方遣大乘已駕小麾宜剪君是何人欲來何辯客乃對曰久承名行未遑修敬常深注仰每軫翹詠忽覩光儀良有嘉慶欲伸諮請願垂髙命夫人生假借一期如擲倐虹霓之驚天迅白駒之過隙豈不及年時之壯美取生平之歡適或走名驥於長阡或駕飛輪於廣陌坐西園而召友敞南齋而對客出野外而操琴入閨中而撫石或復合罇促坐傳觴舉白重之以笑歌伸之以燔炙至如學富門昌徳重名江東獨步日下無雙心爲義窟身是智囊貂金仕漢佩玉遊梁髙車駟馬桂戶蘭房列燕姬而滿側湊秦女而盈堂聞管之寥亮聽絲竹之鏗鏘何則一生之快樂亦千載而流芳豈能棲棲獨處傍無笑語剃髮除須違親背主形容憔悴衣裳藍縷旣闕田蠶復無商估等碎繒之百結似破襖之千補至如玉露朝金風夜寒老冉冉而行至歲忽忽而將闌牀空帳冷覆薄眠單絕子孫於後罷賔從之來歡欲以斯而爲道亦得道之良難余乃聽之含笑略陳心要徐而答曰省來說之矯張遂引誘於邪方欲以井蛙共海鯤而論大爝火與日月而爭光無異鷦鷯之比鵬翼培塿之匹昆岡爾旣昏懵於生死亦耽染於黃惟知酣酒嗜欲峻宇雕墻豈識多財之被害寧信懷璧而爲殃佳味爽口美食爛腸貪媱致患渇愛成狂人生易盡物理無常朝歌暮哭向在今亡忻懽暫有憂畏延長且世間紛攘竟無閒賞五苦競來百憂爭往妻子翻爲桎梏親愛更如羅网私裏恆防岏公事徒勞鞅掌榮華有同水沫富貴實如山響然自沈淪倒惑恆懷磣毒不孝不慈無道無徳胸襟悷心腑讒賊自大防奢志能苛克詎識仁義誰論典則無趣損傷非理貪慝見利爭往臨財茍得失位失名亡家亡國命繩溘斷身城倒匐業系其頭鬼穿其肋冰池向踐火山方冒忍痛自知銜悲誰告爾乃刀林擁聳劍樹嵳峩鑪飛猛焰鑊湧驚波稜層鐵网碌防灰河頭逢鋸解骨被磨摩舉身星散合體滂沲凡諸苦難次第經過一朝踵此萬恨如何若夫正法深妙理難尋非生非滅非色非心浩如滄海郁似鄧林隨機卽赴逐感便臨內宣萬徳外啟入音威降醉象影攝驚禽形如滿月色似融金遂令尼犍脫屣梵志抽簮然而出家之爲道也則蕭散優遊無欲無求不臣天子不事王侯似無瑕之璧如不系之舟聲樂不能動軒冕不能畱無爲無欲何懼何憂戒忍雙習禪慧兼修天人師範豪庶依投若夫爲學日益爲道日損損之則道業逾髙益之則學功逾遠故形將俗人而永隔心與世情而懸反所服惟是三衣所餐未曾載飯從師則千里命駕慕法則六時精懇濯慮於八解之池怡神於七淨之苑至如道安道昱慧遠慧持赤須法主靑眼律師經辯論講易談詩開神悅耳析滯袪疑並皆名後代擅步當時或與秦王而共輦乍將晉帝而同輿遂使桓再拜而弗暇郗超千斛而無辭爾乃行因已正方享餘慶四梵爭邀六天俱聘封畿顯敞國土華淨寶樹瓊枝金蓮玉柄風含梵響泉流雅詠池皎若銀地平如鏡妙香紛馥名花交映近感樂身遠招常命若夫六度修成十地圓明靈智旣湛種覺斯盈寂寥虛豁皎潔澄淸非起非作無造無營法眼不窺其色天耳不聽其聲惡言不能加毀美譽無以爲榮質非質礙之質名非名相之名水火衝天而不懼雷霆震地而不驚雙林現滅而不滅王宮示生而不生旣窮天下之至妙誰敢與之抗衡於是前來君子聞斯語已合掌曲躬斂眉彈指魂飛气懾神萎志否踧踖無顏逡巡驚起自陳孤陋未知臧否追用感傷實懷慚恥今日奉教謹從命矣

古今禪藻集卷一

欽定四庫全書

古今禪藻集卷二

明釋正勉釋性同輯

唐【五言古詩】

和琳法師初春法集之作【排律誤入】

慧淨【三首】

鷲嶺光前選祗園表昔恭哲人崇踵武道會羣龍髙座登蓮葉麈尾振霜松塵飛雅梵風度引疏鐘靜言澄義海叢論上詞鋒心虛道易合迹廣席難重和風動淑气麗日啟時雍髙才掞雅什顧已濫朋從因玆仰積善靈華庶可逢

和盧贊府遊紀國道塲

日光通漢室星彩晦周朝法域從此構香閣本岧嶤珠盤仰承露鳯剎俯摩霄落照侵虛牖長虹拖跨橋髙才暫騁目云藻遂飄颻欲追千里驥終是謝連鑣

普光寺臥疾值雪簡諸舊遊

臥屙苦畱滯辟戶望遙天寒云舒復捲落雪斷還連凝華照書閣飛素婉琴弦回飄洛神賦皎映齊紈篇縈階如鶴舞拂樹似花鮮徒賞丰年瑞沈憂終自憐

奉和竇使君同恭法師詠竺佛圖澄慧宣【三首】

大誓憫塗炭乘機入生死中州法旣葛陂暴亦止乳孔光一室掌鏡徹千里道盛咒蓮華災生吟棘子埋石緣𨿽謝流沙化方始

奉和詠僧肇

般若惟絕鑿涅槃固無名先賢未始覺之子唱希聲秦王嗟理詣童壽揖詞淸徽音聞廬嶽精難動中京適驗方袍裏奇才復挺生

秋日遊東山寺尋殊曇二法師

木落樹蕭槮水淸流寥閴屬此悲哉气復玆羇旅慼奚用寫煩憂山泉恣遊歷萬丈窺深澗千尋仰絕壁傍嶺竹參差緣厓藤羃防行行極幽邃去去逾空寂果值息心侶喬枝方掛錫圍繞悉旃檀純良豈沙礫妙法誠無比深經解怨敵心懽卽頂禮道存仍目擊慧力幸已逢疑网於焉析豈直祛煩惱方期拯沈溺

寶琴

僧彪

吾有一寶琴價重雙南金刻作龍鳯像彈爲山水音星從徽裏發風來上吟鐘期不可遇誰辧曲中心

山居雜詩

寒山子【二十六首】

重巖我卜居鳥道絕人迹庭際何所有白雲抱幽石住玆凡幾年屢見春冬易寄語鐘鼎家虛名定何益

其二

欲得安身處寒山可長保微風吹幽松近聴聲愈好下有斑白人喃喃讀黃老十年歸不得忘卻來時道

其三

驑馬瑚鞭驅馳洛陽道自憐美少年不信有衰老白髮防應生紅顏豈長保但看北邙山个是蓬萊島

其四

巖前獨靜坐圓月當天曜萬象影現中一輪本無照廓然神自淸含虛洞妙因指見其月月是心樞要

其五

鸚鵡宅西國虞羅捕得歸美人朝夕弄出入在庭幃賜以金籠貯扄哉損羽衣不如鴻與鵠颻颺入雲飛

其六

富兒防髙堂華燈何煒煌此時無燭者心願處其傍不意遭排遣還歸暗處藏益人明詎損頓訝惜餘光

其七

昨夜夢還鄕見婦機中織駐梭若有思擎梭似無力呼之回面視況復不相識應是別多年鬢毛非舊色

其八

常聞漢武帝爰及秦始皇俱好神仙術延年竟不長金臺旣摧折沙石遂滅亡茂陵與驪嶽今日艸茫茫

其九

寒巖深更好無人行此道白雲髙岫閒靑嶂孤猨嘯我更何所親暢志自宜老形容寒暑遷心珠甚可保

其十

花上黃鶯子闗闗聲可憐美人顏似玉對此弄鳴弦翫之能不足眷戀在齠年花飛鳥亦散灑淚春風前

其十一

君看葉裏花能得幾時好今日畏人攀明朝待誰掃可憐嬌艶情年多轉成老將世比於花紅顏豈長保

其十二

吾家好隠淪居處絕囂塵踐艸成三徑瞻云作四鄰助歌聲有鳥問法語無人今日娑婆樹幾年爲一春

其十三

去年春鳥鳴此時思弟兄今年秋菊爛此時思發生緑水千腸咽黃雲四面平哀哉百年內腸斷憶咸京

其十四

自樂平生道煙蘿石洞間野情多放曠長伴白雲閒有路不通世無心孰可攀石牀孤夜坐圓月上寒山

其十五

時人尋雲路雲路杳無蹤山髙多崄峻澗濶少玲瓏碧嶂前兼後白雲西復東欲知雲路處雲路在虛空

其十六

兩乘犢車驀出路頭戲一蠆從傍來苦死欲求寄不載爽人情始載被沈累彈指不可論行恩卻遭刺

其十七

垂柳闇如煙飛花飄似霰夫居離婦州婦住思夫縣各在天一涯何時復相見寄語明月樓莫貯雙飛燕

其十八

桃花欲經夏風月催不待訪覓漢時人能無一个在朝朝花遷落歲歲人移攺今人揚塵處昔時爲大海

其十九

極目兮長望白雲四茫茫鴟鶚飽腲腇鸞鳯饑徬徨駿馬放石磧蹇驢能至堂天髙不可問鷦鷯在滄浪

其二十

浩浩黃河水東流長不息悠悠不見淸人人壽有極茍欲乘白雲曷由生羽翼惟當皤時行住須努力

其二十一

何以長惆悵人生似朝菌那堪數十年新舊凋零盡以此思自哀哀情不可忍柰何當柰何脫體歸山隠

其二十二

我見利智人觀者便知意不假尋文字直入如來地心不逐諸緣意根不妄起心意不生時內外無餘事

其二十三

世事何悠悠貪生未肯休研盡大地石何時得歇頭四時凋變易八節急如流爲報火宅主露地騎白牛

其二十四

養子不經師不及都亭防何曽見好人豈聞長者語爲染在薰蕕應須擇朋侶五月販鮮魚莫教人笑汝

其二十五

自羨山間樂逍遙無倚托逐日養殘軀閒思無所作時披古佛書往往登石閣下窺千尺崖上有云盤礡寒月冷颼颼身似孤飛鶴

其二十六

我見轉輪王千子常圍繞十善化四天莊嚴多七寶七寶鎭隨身莊嚴甚妙好一朝福報盡猶若棲蘆鳥還作牛領虫六趣受業道況復諸凡夫無常豈長保生死如旋火輪回似麻稻不解早覺悟爲人枉虛老

山居雜詩

拾得

我勸出家輩須知教法深專心求出離輒莫染貪淫大有俗中士知非不受金故知君子志任運聴浮沈

其二

古佛路淒淒愚人到卻迷只緣前業重所以不能知欲識無爲理心中不掛絲生生勤苦學必定覩吾師

歸山作

喧靜各有路偶隨心所安縱然在朝市終不忘林巒四皓將拂衣二疏能掛冠牕前隠逸傳每日時三看靳尙那可論屈原亦可嘆至今黃泉下名及靑雲端松牖見初月花間禮古壇何處論心懷世上空漫漫

溪行卽事

靈一【七首】

近夜山更碧入林溪轉淸不知伏牛路潭洞何縱橫曲岸煙已合平湖月未生孤舟屢失道但聴秋泉聲

棲霞山夜坐

山頭戒壇路幽映雲巖側四面靑石牀一峯苔蘚色松風靜復起月影開還黒何獨乘夜來殊非晝所得

送冽泉寺主之京迎禪和尙

禪門居此地瞻望在虛空水國月未上蒼生如夢中上人知機士瓶錫慰樊籠彼土諸梵象嗟君道風

安公

彌天稱聖哲象法初繄賴道識行藏匡時知進退秦王輕與舉習生重酬對學文古篆中義顯新經內法服應華夏金言流海岱四方浮雲間更陪龍華防

林公

支公信髙逸久向山林住時將孫許遊豈以形骸遇幸辭天子詔復覽名臣疏西晉尙虛無南朝久淪悞因談老莊意乃盡逍遙趣誰謂竹林賢風流相比附

逺公

遠公逢道安一朝棄儒服眞機久消歇世教空拘束誓入羅浮中遂棲廬山曲禪經初纂定佛語斯明【一作名】目鉢帽絕朝宗簮裾翻拜伏東林多隠士爲我辭榮祿

同長孫主簿仁壽寺納涼

火入天地鑪南方正何劇四郊長云紅六合太陽赤赫赫拂泉壑焰焰燋砂石思減祝融權期匡諸子宅因投竹林寺一問靑蓮客心空得淸涼理證等喧寂開襟天籟回步履雨華積微風動珠惠气入瑤席境閙性方謐塵遠趣皆適淹駕殊未還朱防敞虛碧

疾愈寄友

法振【二十首】

哀樂暗成疾臥中芳月移西山有淸士孤噓不可追搗藥晝林靜汲泉陰澗遲微蹤與麋鹿逺謝求羊知

古別離

太湖三山口吳王在時道寂寞千載心無人見春艸誰堪識怨者持此傷懷抱孤舟畏狂風一防宿煙島

步虛詞

予因覽眞訣遂感西域君玉笙下淸人間未曽聞日華錬精魄皎皎無垢氛謂我有仙骨且令餌氤氳俯仰媿靈顏願隨鸞鵠羣俄然動風馭縹緲歸靑雲

擬古【天寶十四年作】

日出天地正煌煌辟晨曦六龍驅羣動古今無盡時誇父亦何愚競走先自疲飲幹咸池水折盡長桑枝渇死化爝火嗟嗟徒爾爲空畱鄧林在摧折令人嗤

夏日與綦母居士昱上人院納涼

爲依鑪峯住境勝增道情涼日暑不變空門風自淸坐援香實近轉愛緑蕪生宗炳靑霞士如何知我名

經吳平觀

古觀秋來秀泠然屬仙飇瓊葩被修蔓柏實滿寒條影殿山寂寂寥天月昭昭幽情寄仙侶習定至中宵淸風聞步虛眞人方上朝

冬日天目西峯過張錬師所居

振衣逢墅泉漸見棲閒所坎坎山下聲幽幽林中語仙鄕何代隠鄕服言亦楚開冰洗藥苖掃雪山侶零葉聚疏籬幽花積寒渚孤鶴性天外時輕舉

杼山禪居寄東溪吳處士季徳

靑雲何潤澤下有賢人隠𨿽入菱湖深迹與黃鶴近野風吹白芷山月揺靑軫詩祖吳州庠到君才不盡身當靑山秀文體多郢聲澄徹湘水碧泬寥楚天淸時人格不同至今罕知名昔賢惇師友此道獨君行旣得廬霍趣乃髙雷逺情別時春風多掃盡雲山雪爲君中夜起孤坐石上月悠然遺塵想邈矣達性說故人不在玆幽桂惜未結

贈李中丞洪

深沈閫外權奕世當榮寄地裂大將軍家傳介珪瑞至今漳河俗猶受仁人賜公初鎭淮荊決勝無精兵重圍逼大敵六月守孤城政用仁恕立恩由賞罰明還令麾下士感徳不顧生於時聞王師諸將兵頗瀆天子狩南漢煙塵滿函谷純臣獨耿介下士多反覆明公仗忠節一言感萬夫物性如蒺藜化作春蘭敷見讒金被爍終期玉有瑜移官萬里道君子情如何

奉陪陸使君長源裴端公樞春遊虎丘寺

雲水夾雙剎遙疑湧平陂入門見藏山元化何由窺曳組探詭怪停驂訪幽奇情髙气爲爽徳暖春亦隨瑤艸自的皪蕙樓爭蔽虧金精發壊陵劍彩沈靈池一覽匝天界中峯步未移應喜生公石列坐援松枝

出遊

少時不見山便覺無奇趣狂發從亂歌情來任閒步此心誰共證笑看風吹樹

答蘇州韋使君應物

詩教殆淪缺庸音互相傾忽觀風騷韻防我宿昔情蕩學海資郁爲詩人英格將寒松髙气與秋江淸何必鄴中作可爲千載程受辭分堯竹萬里臨江城一到掃煩政況今休瀆兵應憐禪家子林下寂無營迹隳世上華心得道中精脫略文字累免爲外物嬰書衣流埃積硯石駁蘚生恨未識君子空傳手中瓊安無誘我性始願懲素誠爲無鸑鷟音繼公云和笙吟之向禪藪反魄幽松聲

酬薛員外誼苦熱行見寄

六月金數伏玆辰日在庚炎曦爍肌膚毒靄昏性情安得奮輕翮迢遙出云徵不知天地心如何匠生成火徳燒百卉瑤艸不及榮有客當此時忽貽懷中瓊捧玩煩襟滌嘯歌善風生遲君佐元气調使四序平中令霜不襖火餘气常貞江南詩騷客休吟苦熱行

白雲上人精舎尋杼山禪師兼示崔子尙何山道上人

望逺渉寒水懷人在幽境爲髙皎皎姿及愛蒼蒼嶺果見棲禪子潺湲灌眞頂積疑一念破澄息萬緣靜世事花上塵慧心空中影淸閒誘我性遂使煩慮屏許共林客遊欲從山主請木棲無名樹水汲忘機井持此一日髙未肻謝箕頴夕霽山態好空月生俄頃識妙聆細泉悟深滌淸茗此心誰復得笑向西林永

同顏眞卿送李侍禦萼賦得荻塘路

落日車遙遙客心在歸路細艸暗回塘春泉縈古渡遺蹤嘆蕪沒逺道悲去住寂莫荻花空行人別無數

訪陸羽處士不遇

太湖東西路吳王故山前所思不可見歸鴈自翩翩何山賞春茗何處弄春泉莫是滄浪子悠然一釣船

溪上月

秋水月娟娟初生色界天蟾光散浦漵素影動淪漣何事無心見虧盈向夜禪

山雪

夕陽在西峯疊翠縈殘雪狂風捲絮回驚猿攀玉折何意山中人誤報山花發

溪云

舒捲意何窮縈流復帶空有形不累物無迹去隨風莫怪長相逐飄然與我同

五言哭吳縣房聳明府

仁人邁厚徳可謂名實全撫迹若疎曠防心極精研履危節詎屈著論識不偏【公著道性論】恨以榮級淺嘉猷未及宣伊人期逺大志業難比肩昭世旣合並吾君借陶甄柰何明明理與善徒空銓徴教或稽聖窮源及問天一官自吳邑六翮委江壖始是牽絲日翻成徹瑟年金膏果不就玉佩長此捐倚伏信防昧天壽驚後先安知忘情子愛网素已褰爲有深仁感遂令眞性遷心悲空林下淚灑秋景前夫子寡兄弟撫孤傷藐然頽云爲慘結弔鶴共聨翩割念歸命駕訣詞向空筵樹桃陰始合愛客位常懸怳若逺行時睪望歸朝旋悟玆歡宴隔哀彼歲月延書帶變芳艸履痕移緑錢防期倘可逢生盡防無緣幸願示因業曠代居運専相思轉寂寞獨往西林泉欲見故人心時開所贈篇素髙陶靖節今重楚先賢芳躅將遺愛可爲終古傳

遊元象陌

僧泚

空水朝色淨澹然湖上心舳艫輕且進江洲如可尋秋風洄溯險落日波濤深寂寞武侯去中流方至今

短歌

子蘭【二首】

日月何茫茫出沒住不得使我勇壯心少年如頃刻人生石火光通時少淤塞四季倐往來寒暑變爲賊偸人面上花奪人頭上黑

飲馬長城窟

遊客長城下飲馬長城窟馬嘶聞水腥爲浸徵人骨豈不是流泉終不成潺湲洗盡骨上土不洗骨中寃骨若逐水流四海有還魂空流嗚咽聲聲中疑骨言

題僧夢微房

修睦

東海日未出九衢人已行吾師無事坐苔蘚入門生雨過閒花落風來古木聲天臺頻說法石壁欠題名

臨髙臺

貫休【八首】

涼風吹逺念使我升髙臺寧知數片雲不是舊山來故人天一涯久客殊未回鴈來不得書書寄空聲哀

古意五首

一雨火雲盡閉門心防冥蘭花與芙蓉滿院同芳馨佳人天一涯好鳥鳴嚶嚶我有雙白璧不羨於虞卿我有徑寸珠別是天地精玩之室生白蕭灑身安輕只應天上人見我雙眼明

美人如遊龍被服金鴛鴦手把古刀尺在彼白玉堂文章深掣曳珂佩鳴丁當好風吹桃花片片落銀牀何當舉羽翰逺逐朱鳥翔

乾坤有淸气散入詩人脾聖賢遺淸風不在惡木枝千人萬人中一人兩人知憶在東溪日花開葉落時幾擬以黃金鑄作鐘子期

古交如眞金百錬色不回今交如瀑流倐忽生塵埃我恐君子气散爲松栢栽我恐荊棘花只爲小人開傷心復傷心吟上髙髙臺

莫輕白雲白不與風雨防莫見守羊兒謂是初平輩人生非日月光暉豈長在一榮與一辱今古常相對不見於公門子孫好冠蓋

少年行

自拳五色毬送入他人宅卻促蒼頭奴玉鞭打一百

憶在山中時

憶在山中時丹桂花葳蕤紅泉浸瑤艸日夕生華滋篛屋開地鑪翠墻掛藤衣看經竹邊白猿三四枝東峯有老人眼碧頭骨奇種薤煮白石防趣如嬰兒月上來打門月落方始歸授我微妙訣恬然無所爲別來六七年只恐白日飛

效古

澹交

榮辱又榮辱一何翻與覆人生百歲中孰肯死前足鬢忽如絲靑叢再不緑自古爭名徒黃金是誰祿

覩木平和尙

文益

木平山里人貌古言復少相看陌路同論心秋月皎壊衲綫非蠶助歌聲有鳥城闕今日來一漚曾已曉

和王季友題九華山

神頴

眾嶽雄分埜九華鎭南朝彩翠凝空逺崔嵬寄靑霄龍潭古仙府靈藥今不凋瑩爲滄海鏡煙霞作荒標造化心數奇性狀精气饒玉樹郁玲瓏天籟韻簫韶寂寂尋乳竇兢兢行石橋通泉潄雲母借艸縈香苕我住幽且深君賞昏復朝稀逢發淸唱片片淩霜飇

古今禪藻集卷二

欽定四庫全書

古今禪藻集卷三

明釋正勉釋性同輯

唐【七言古詩】

寓言

寒山子

有人兮山陘云捲兮霞纓秉芳兮欲寄路漫兮難徵心惆悵兮猶疑蹇獨立兮忠貞

挽匾擔山曉了禪師

澄忽雷

師住世兮曹谿明師寂滅兮法舟傾師談無說兮寰宇盈師示迷途兮了義乘匾擔山色垂玆色空谷猶畱曉了名

題王喬觀傅道士所居

防國

王喬已去空山觀白雲只今凝不散壇場月露幾千年往往笙歌下天半瀑布西行過石橋黃菁采根還采苖路逢一人擎一盌參花昨夜風吹滿自言住處在東坡白犬相隨邀我過松間石上有棋局能使樵人爛斧柯

姑蘇臺

皎然【二十三首】

古臺不見秋艸萋卻憶吳王全盛時千年月照秋艸上吳王在時幾回望至今月出君不還世人空對姑蘇山山中精靈安可覩轍迹人蹤麋鹿聚嬋娟西子傾國容化作寒陵一堆土

望秋月

家家望秋月不及秋山望山心萬境長寂寥夜夜孤明看月上海人皆云生海東山人自謂出山中憂虞歡樂皆古月月本無心同不同自從有月山不攺古人望盡今人在不知萬世今夜時孤月將誰更相待

短歌

古人若不死吾亦何所悲蕭蕭煙雨九原上白楊靑松葬者誰貴賤同一塵死生同一指人生在世共如此何異浮雲與流水短歌行短歌無窮日已傾鄴宮梁苑徒有名春艸秋風傷我情何爲不學金仙侶一悟空王無死生

支公詩

支公養馬復養鶴率性無機多脫略天生支公與凡異凡情不到支公地得道由來天上仙爲僧卻下人間寺道家諸子論自然此公惟許逍遙篇山陰詩友喧四座佳句縱橫不廢禪

觀王右丞維滄洲圖歌

滄洲誤是眞萋萋忽盈視便有春渚情褰裳掇芳芷颯然風至艸不動始悟丹靑得如此丹靑變化不可尋翻空作有移人心猶疑雨色斜拂座乍似水涼來入襟滄洲說近三湘口誰知捲得在君手披圖擁褐臨水時居然不異滄洲叟

送顧處士【吳興嶽可議之女壻卽況也】

吳門顧子予早聞風貌眞古誰似君人中黃憲與顏子物表孤髙將片雲性背時人髙且逸平生好古無儔匹醉書在篋稱絕倫神畵開廚怕飛出謝氏檀郎亦可儔道情還似我家流安貧用晦讀書坐不見將名幹五侯知君別業長洲外欲行秋田修畎澮門前便取觳觫乘腰上還將轆轤佩禪子有情非世情禦苑貢余聊贈行滿道喧喧遇君別爭窺玉潤與冰淸

花石長枕歌答張居士

楚山有石郢人琢琢成長枕知是玉全疑冰片睡恐銷間發花叢驚不足贈子比之金瑯玕瓊花爛爛浮席端吾師遣吾不執寶今日感君因執看試叩鏗然應淸律纎塵不畱蠅敢拂萬物皆因造化資如何獨負淸貞質南山有云鵠在空長松爲我生涼風髙支飽詠樂其中行住四儀皆道意不覺小乘西竺士惟將此物安坐隅取次閒眠有禪味

戛銅椀爲龍吟歌【並序】

唐故太尉房公琯早歲曽隠終南山峻壁之下往往聞龍吟聲淸而靜滌人邪想時有好事僧潛戛以五金寫之惟銅聲酷似他日房公偶至山寺聞林嶺間有此聲乃曰龍吟復遷於玆矣僧因之出其器以告公公命戛之驚曰眞龍吟也大歷十三載秦僧傳至桐江予使兒童戛金放之亦不減秦聲也緇人或有譏者予曰此達僧之事可以嬉禪爾曹無以行自拘因賦詩以見其意

逸僧戛盌爲龍吟世上未曽聞此音一從太尉房公賞遂使秦人傳至今初戛徐徐聲漸顯樂章不管何人辧似出龍淵萬丈底乍怪聲來近而遠未必全由戛者工聲生虛無非盌中寥亮掩淸狖縈回淩細風遙聞不斷在煙杪萬籟無聲天境空昨向天臺宿華頂秋宵一吟更淸迥能令聴者易常性憂人忘憂躁人靜今日鏗鍠江上聞蛟螭奔飛如得羣聲過陰嶺忽成雨響駐晴天將遏云坐來吟盡江空碧卻尋向者聲無迹人生萬事將此同暮賤朝榮動還寂

周昉長史畫毘沙門天王歌

長史畫神獨感神髙步區中無兩人雅而逸髙且眞形生虛無忽可親降魔大防縮在手倚天長劍橫諸紳慈威示物𨿽凜栗在徳無秋惟有春吾知眞像本非色此中妙用君心得茍能下筆合神造誤防一防亦爲道寫出霜縑可舒捲何人能識此情遠秋齋淸寂無外物盥手焚香聊自展憶昔胡兵圍未解感得此神天上下至今云旗圖我形爲君一顧煙塵淸

飲茶歌送鄭容

丹丘羽人輕玉食采茶飲之生羽翼名藏仙府世空知骨化云官人不識雪山童子調金鐺楚人茶經虛得名霜天半夜芳艸折爛漫緗華啜又生賞君茶兮祛我疾使人胸中蕩憂栗日上香鑪情未畢亂蹋虎溪云髙歌送君出

題贈吳憑

予讀古人書遂識古人面不是識古人邪正心自見貴義輕財求俗譽一錢與人便驕倨昨朝爲火今爲冰此道非君獨撫膺

往丹陽尋陸處士不遇

逺客殊未歸我來幾惆悵叩闗一日不見人繞屋寒華笑相向寒華寂寂徧荒阡栁色蕭蕭愁暮蟬行人無數不相識獨立云陽古木邊鳯翅山中思古寺魚竿村口望歸船歸船不見見寒煙離心遠水共悠然他日相期那可定閒僧著處卽經年

江上風

江風西復東飄暴忽何窮初生虛無際稍起蕩漾中應吹夏口檣竿折定蹙湓城浪花咽今朝莫怪沙岸崩昨夜風狂捲成雪

詠史

田氏門下客馮公眾中賤一朝市義還百代名獨擅始知下客不可輕能使主人功業成借問髙車與珠履何如疵賤一書生

少年行

翠樓春酒蝦蟆陵長安少年皆共矜紛紛半醉緑槐道躞蹀花驄驕不勝

贈吳馬處士

世人不知心是道只言道在他方妙還如瞽者望長安長安在東望西笑

桃花石枕歌送安吉康丞

君吏桃州尙寄迹桃州采得桃花石爛疑朝日照已舒含似春風吹未折珪璋特達世所珍吾知此物亦其倫應羨花開不凋悴應喜玉片無緇燐立性堅剛平若砥君子偏將交道比何人亦秉堅剛姿吾見君心得如此君心所好我獨知別多見少長相思從今賞玩安左右萬里提擕君莫辭

春夜賦得漉水囊歌送鄭明府

吳縑楚練何白晳居士持來遺禪客禪客能裁漉水囊不用良工秉刀尺先師遺我戒無邪一慮一翻心敢賒夕望東風思漱盥朦朧斜月懸燈紗徙倚花前漏初斷白猿爭嘯驚禪伴玉瓶徐瀉尙涓涓濺著蓮衣水珠滿因識仁人爲官情還如漉水愛蒼生聊歌一曲與君別莫忘寒泉見底淸

白雲歌寄陸中丞使君長源

一見西山云使人情意逺意髙登詠何迢遙道妙有如君舒捲縈空疊景多麗容眾峯峯上自爲峯潔白不由陰雨積髙明肯共雜煙同萬物有形皆有著白雲有形無系縛黃金被鑠玉亦瑕一片飄然污不著或逢天上或人間人自營營云自閒忽爾飛來暫爲侶忽然飛去莫能攀逸民對云效髙致禪子逢渠增道意白雲遇物無頗偏自是人心見同異閶闔天門宜曙看華纓作蓋擁千官從龍合沓臨淸署就日逶迆繞露寒誰憐西山云亭亭處幽絕座右長看非我覊手中欲攬待君說貞白先生那得知解向山中自怡恱

洞庭山惟諒上人院堦前孤生橘樹歌

洞庭仙山但生橘不生凡木與梨栗眞子無松自不栽感得一株堦下出細葉繁枝委露新四時常緑不闗春若言此物無道性何意孤生來就人二月三月山初暖最愛低檐數枝短白花不用鳥銜來自有風吹手中滿九月十月爭破顏金實離離顏色殷一夜霜晴香滿山天生珍木異於俗俗士來逢不敢觸淸陰獨步禪起時徙倚枝前看不足

張伯髙艸書歌

伯英死後生伯髙朝看手把中山毫先賢艸律我艸狂風雲陣發愁鐘王須臾變態皆自我寫形類物無不可閬風遊雲千萬朶驚龍蹵踏飛欲墮更覩鄧林落葉朝狂風亂擾何飄飄有時凝然筆空握情在寥天獨飛鶴有時取勢气更髙憶得春江千里濤張生奇絕再難遇艸罷臨風展輕素陰慘陽舒如有道鬼狀魑容若可懼黃公酒壚興偏入阮籍不嗔嵇亦顧長安酒牓醉後書此日騁君千里步

顧渚行寄裴芳丹

我有雲泉鄰渚山山中茶事頗相闗鶗鴂鳴時芳艸死山家漸欲收茶子伯勞飛日芳艸滋山僧又是采茶時由來慣采無近逺陰嶺長兮陽厓淺大寒山下葉未生小寒山中葉初捲【二山名】吳奼擕筐上翠微防防香刺罥春衣山迷乍可落花亂度水時驚啼鳥飛家園不逺乘露摘歸時露防猶滴瀝初看抽出軟玉英更取金【疑】來勝金液昨夜西風雨色過朝尋新茗復如何女宮露澀靑芽老堯市人稀紫筍多紫筍靑芽誰得識日暮采之長太息淸冷眞人待子元【淸冷眞人裴君與眞子元爲友】貯此芳香思何極

武源行

昔年羣盜阻江東吳山動揺楚澤空齊人示戴【二字疑】蜂蠆毒美稷化爲荊棘叢匈匈四顧多窯穴浮雲白波不妨同萬人死地當虎口一旦生涯懸鼓中昨日將軍徇死節悉向生昏【二字疑】陷城血胸中豹略張陣云握內蛇矛揮白雪長州南去接孤城居人散盡鼓謲【疑】驚三春不見芳艸色四面惟聞刁鬥聲此時狂冦紛如市君當要衝固深壘縱橫計出皆獲全士卒身先每輕死掃平氛祲望吳門人閒歲美桑柘繁比屋全生受君賜連營罷戰頂君恩如何棄置功未錄通籍無名滯江曲灞亭不重李軍漢爵猶輕蘇屬國荒營寂寂隠山椒春意空驚故栁條野戰攻城只如此卽今誰是霍嫖姚

聴鸎歌

靈徹【二首】

新鸎傍檐曉更悲孤音淸泠囀素枝口邊血出語未盡豈是怨恨人不知不食枯桑椹不銜苦李花偶然弄樞機婉轉淩煙霞眾雛飛鳴何局促自覘遊蜂啄枯木何事朝夜啼白鷺長在汀洲宿黒雕黃鶴豈不髙金籠玉鉤傷羽毛三江七澤去不得風煙日暮生波濤飛去來莫上髙城頭莫下空園裏城頭鴟鳥拾羶腥空園鷰雀爭泥滓願當結舌捨白雲五月六月一聲不可聞

歸雲門

湖邊歸鴈唳寥泬僧房半倚秦峯缺云生幽石何逍遙泉去疎林幾嗚咽天寒猛虎叫巖雪松下無人空有月千年像教人不聞焚香獨爲鬼神說

畬山謡

泰

畬山兒畬山兒無所知年年斫斷靑山嵋就中最好衡嶽色杉松利斧摧貞枝靈禽埜鶴無因依白雲回避靑煙飛猿猱路絕巖厓出芝術失根茅艸肥年年斫罷仍再鉏千秋終是難復初又道今年種不多來年更斫當陽坡國家壽嶽尙如此不知此理如之何

【詞聞於朝仍禁延燎侵漁】

酬盧仝

舎曦

長壽寺石壁盧公一首詩渇讀卽不渇饑讀卽不饑鯨飲海水盡露出珊瑚枝海神知貴不知價畱向人間光照夜

行路難

貫休【十三首】

君不見道傍廢井生枯樹本是驕奢貴人屋幾度美人照影來素綆銀瓶濯纎玉雲飛雨散今如此繡闥雕甍作芳谷鼎沸笙歌君莫誇不應長是西家哭休說遺編行者幾至竟終須合天理敗他成此亦何功蘇張終作多言鬼行路難路難不在羊腸裏

君不見山髙海深人不測古往今來轉靑碧淺近輕浮莫與交地卑只解生荊棘誰道黃金如糞土張耳陳余斷消息行路難行路難君自看

君不見道傍樹有寄生枝靑靑鬱鬱同榮衰無情之物尙如此爲人不及還堪悲父歸墳兮不期夕已分黃金爭田宅髙堂老母頭似雪心作數枝【一作支】淚長滴我聞忽如負芒刺不獨爲君空嘆息古人尺布猶可縫潯陽義夫令人憶寄言世上爲人子孝友團圓莫如此若如此不遄死兮更何俟

邊上作

山無緑兮水無淸風旣毒兮沙亦腥塞外走馬疾飛鳥聨翩射落雲中聲

陣云忽向沙中起探得胡兵過遼水堪嗟防塞徵戍兒未戰已疑身是鬼

宿深村

行行一宿深村裏雞犬丰年閙如市黃昏見客合家喜月下取魚戽塘水

夜夜曲

蟪蛄切切風騷騷芙蓉噴香蟾蜍髙孤燈耿耿徵婦勞更深撲落金錯刀

光大師艸書

雪壓千峯橫枕上窮困𨿽多還激壯看師逸迹兩相宜髙適歌行李白詩海上驚驅山猛燒吹斷狂煙著沙艸江樓曽見落星石幾回試發將軍炮別有寒雕掠絕壁提上猿更生力又見吳牛磨角來舞槊盤刀初觸擊好文天子揮宸翰禦制本多堆玉案晨開水殿教題壁題罷紫衣親寵錫僧家愛詩自拘束僧家愛畫亦局促惟師艸聖藝偏髙一掬山泉心便足

野田黃雀行

髙樹風多吹爾巢落蒿深葉暖宜爾依泊莫近鴞類蛛网亦惡飲野田之淸水食野田之黃粟深花中睡土裏浴如此卽全勝啄太倉之谷而穿人之屋

善哉行

有美一人兮婉如淸識曲別音兮令姿煌煌繡袂捧琴兮登君子堂如彼萱艸兮使我憂忘欲贈之以紫玉尺白銀鐺久不見之兮湘水茫茫

春晚書山家主人壁

深門寂寂黍飯馨山家煙火春雨晴庭花蒙蒙水泠泠小兒啼索樹上鶯

輕薄篇

繡林錦野春態相壓誰家少年馬蹄蹋蹋鬭雞走狗夜不歸一擲賭卻如花妾

木落蕭蕭蛩鳴喞喞不覺朱蔫臉紅霜劫鬢漆世途多事泣向秋日方今少壯不努力老大傷悲復何益

君子行

齊已【九首】

聖人不生麟龍何瑞梧桐不髙鳯凰何止吾聞古之有君子行藏以時進退求已榮必爲天下榮恥必爲天下恥茍進不如此退不如此亦何必用虛僞之文章取榮名而自美

風琴引

挼吳絲雕楚竹髙托天風拂爲曲一一宮商在素空鸞鳴鳯語翹梧桐夜深天碧松風多孤寒夢驚流波愁魂傍枕不肯去翻疑住處鄰湘娥金風聲盡薫風發冷泛【一作泠冷】虛堂韻難歇常恐聴多耳漸繁淸音不絕知音絕

祈眞壇

玉甃瑤壇二三級學仙弟子參差入霓旌隊仗下不下松檜森森天露濕殿前寒气束香雲朝祈暮禱元君茫茫俗骨醉更昬樓臺十二遙昆侖縱廣一萬三千里中有五色雲霞五色水何當斷欲便飛去不要九轉神丹換精髓

讀李白集

竭雲濤刳巨鰲捜括造化空牢牢冥心入海海神怖驪龍不敢爲珠主人間物像不供取飽飲遊神向圃鏘金鏗玉千餘篇膾吞炙爝人口傳須知一一丈夫气不是綺羅兒女言

湘妃廟

湘煙蒙蒙湘水急汀露凝紅裛蓮濕蒼梧云疊九嶷深二女魂飛江上立相擕泣鳯蓋龍輿追不及廟荒松朽啼飛猩筍鞭迸出堦基傾黃昏一片陰風起新月如眉生闊水

升仙行

身不沈骨不重驅靑鸞駕白鳯幢蓋飄揺入冷空天風瑟瑟星河動瑤闕參差阿母家樓臺虛閉凝彤霞五三仙子乘龍車堂前碾爛蟠桃花回頭卻顧蓬山頂一防濃嵐在深井

弔汩羅

落日倚防幹徘徊汨羅曲寃魂如可弔煙浪聲似哭我欲考黿鼉之心烹魚龍之腹爾旣啖大夫之血食大夫之肉千載之後猶斯藏伏將謂唐堯之尊還如荒醉之君更有逐臣於焉葬魂得以縱其噬恣其吞

贈念法華經僧

念念念兮入惡易念念念兮入善難念經念佛能一般愛河無處生波瀾言公少年眞法器白晝不出夜不睡心心緣經口緣字一室寥寥燈照地沈檀卷軸寶函盛薝卜香薫水精記空山木落古寺閒松枝鶴眠霜霰幹牙根舌根冰滴寒珊瑚枝打紅瑯玕但恐蓮花十朶一時折朶朶似君心簇攢又恐風吹天花繽紛如雨飄袈裟況聞此經甚微妙百千諸佛眞祕要靈山說後始傳來聞者𨿽多持者少更堪誦入陀羅尼唐音梵音相雜時舜和雅薫風吹文王武王更悲如此爭不遣碧空中有龍來聴有鬼來聴亦使人間聞者敬見者敬自然虛空性淸淨此經眞體卽毘盧雪嶺白牛君識無

行路難

行路難君好看驚波不在黤黮間小人心裏藏崩湍七盤九折寒崷崪翻車倒蓋猶堪出未似是非唇舌危暗中潛毀平人骨君不見楚靈均千古沈寃湘水濵又不見李太白一朝卻作江南客

蜀中送人遊廬山

隠巒【三首】

君遊正值芳春月蜀道千山皆秀發溪邊十里五里花云外三峯兩峯雪君上匡山我舊居松蘿拋擲十年餘君行試到山前問山鳥秪今相憶無

贈李粲秀才【字暉冊】

隴西暉冊眞才子捜奇探險無倫比筆下銛磨巨闕鋒胸中靜灎江西水哀古樂淸人耳月露漙漙激秋鬼苔地無塵到曉吟杉松老葉風漧起十軸示餘三百篇金碧爛光燒蜀牋雄芒逸气測不得使我躑躅成狂顚大郊逺闊空無邊凝明淡緑收餘煙曠懷相對景何限落日亂岑淸倚天又驚大舶帆髙懸行濤擘浪淩飛仙回首瞥見五千仞撲下香鑪瀑布泉何事古人誇八斗焉敢今朝定妍醜颯風驅雨暫不停始向場中稱大手駿如健鶻鶚與雕拏云獵野翻重霄狐貍竄伏不敢動卻下雙鳴當迅飇愁如湘靈哭湘浦咽咽哀音隔雲霧九嶷深翠轉嵬峩仙骨寒消不知處淸同野客敲越甌丁當急響涵淸秋鸞雛相引叫未定霜結夜防仍在樓髙若太空露云物片白激靑皆髣髴仙鶴閒從淨碧飛巨鰲頭戴蓬萊出前輩歌詩惟翰林神仙老格何髙深鞭馳造化繞筆轉燦爛不爲酸苦吟夢乘明月淸沈沈飛到天臺天姥岑傾湖湧海數百字字字不朽長摐金此日多君可儔侶堆珠疊璣滿圃終日並轡遊昆侖十二樓中宴王母

苦熱行

燭龍銜火飛天地平陸無風海波沸彤雲疊疊聳奇峯焰焰流光爇凝翠煙島搏鵬嚲雙翅羲和赫怒彊總轡飲流誇父斃長途始見當中印玉宇明明夜西朝又東古來有道仍在中扶桑老葉蔽不得暉華直上淩蒼穹萬人揮汗翻成雨口燥喉幹隘塵土西郊云色晝如何不救生靈苦何山怪木藏蛟龍縮鱗捲鬛爲乖慵不發滂澤注天下欲使風雲何所從早苗原上枯成焰嶽靈徒祝無神驗豪家簾外喚淸風水紋明角鋪長簟玉扇畫堂凝夜秋歌艷繞梁催莫愁陽烏落盡酒不醒扶上西園當月樓靡由【一作廢田】暍死非吾屬庫有黃金倉有粟

古今禪藻集卷三

欽定四庫全書

古今禪藻集卷四

明釋正勉釋性同輯

唐【五言律詩】

英才言聚賦得升天行

慧淨

馭風過閬苑控鶴下瀛洲欲采三芝秀先從千仭遊駕鳯吟虛管乘槎泛淺流頽齡一已駐方驗大椿秋

奉和太宗遊大慈恩寺

奘

皇風扇祗樹至徳茂禪林仙華曜日彩神旛曵逺陰綺殿籠霞影飛閣出云心細艸希慈澤恩光重更深

詠山水衲袈裟應制

法恭

【慈恩傳云太宗勅後宮營之數歲方成此服觀其作制難辧鍼綫出入所從妙絕古今後賜奘法師】

福田資象徳聖種理幽薫不持金作縷還用彩成文朱靑自掩映翠綺相氤氳獨有離離葉恆向稻畦分

答寄毛司功【並序】

法琳

【貞觀十一年春詔令道士女冠在僧尼之前以惇本系法師拒詔詣闕陳表因系縲紲司功毛明致詩於師曰冶長倦縲紲韓安嘆死灰始驗山中木方知貴不材法師酬之云爾】

叔夜嗟幽憤陳思苦責躬在予今失侯枉與古人同谷深難見日松迥易來風因言得意者誰復免窮通設缸面酒欵蕭翼探得來字

辯才

初醖一缸開新知萬里來披云同落寞步月共徘徊夜久孤琴思風長旅鴈哀非君有祕術誰照不然灰【太宗雅好二王書聞蘭亭眞迹爲永欣寺辯才所祕求之艱得房齡以禦史蕭翼必能致之薦於帝卽命往翼作北人南遊與才盤桓契合各謂交知之晚仍與折難書法眞贗優劣以激發之才竟示眞迹翼見卽出太宗詔札取書歸獻旣而召才寵賚優渥】

山居雜詩

寒山子

登陟寒山道寒山路不窮谿長石磊磊澗闊艸蒙蒙苔滑非闗雨松鳴不假風誰能超世累共坐白雲中

其二

自在白雲間從來非買山下危須防杖上險捉藤攀澗側松常翠溪邊石自斑友朋𨿽阻絕春至鳥闗闗

其三

可笑寒山道而無車馬蹤聨谿難記曲疊嶂不知重泣露千般艸吟風一樣松此時迷徑處形問影何從

其四

城中娥眉女珠佩何珊珊鸚鵡花前弄琵琶月下彈長歌三月響短舞萬人看未必長如此芙容不耐寒

其五

琴書須自隨祿位用何爲投輦從賢婦巾車有孝兒風吹曝麥地水溢沃魚池常念鷦鷯鳥安身有一枝

其六

家住緑巖下庭蕪更不芟新藤垂繚繞古石竪巉巖山果狝猴摘池魚白鷺銜仙書一兩卷樹下讀喃喃

其七

羣女戱夕陽風來滿路香綴裙金蛺蝶挿髻玉鴛鴦角婢紅羅縝閹奴紫錦裳爲觀失道者鬢白心惶惶

致夢張生詩

明解

握手不能別撫膺還自傷痛矣時陰短悲哉泉路長松林驚野吹荒落寒霜言離何以贈畱心內典章【解公素務外學怱於麟徳顯慶間徴四科應詔射防升第遂歸俗無何以疾終後致夢僧智整畫工張生曰吾於三寶無重敬心今滯幽壌曷爲我寫金剛經以資福耶賦詩令熟讀而覺】

老僧

景云【二首】

日照四山雪老僧門始開凍瓶粘柱礎宿火焰鑪灰童子病歸去鹿麋寒入來齋鐘知漸逺飯鳥下生臺

谿叟

谿翁居處靜谿鳥入門飛早起釣魚去夜深乘月歸露香菇米熟煙暖荇絲肥瀟灑塵埃外扁舟一艸衣

湘夫人祠

太易

靈祠古木合波颺大江濆未作湘南雨知爲何處云苔痕澀珠履艸色妬羅裙妙鼓彤雲瑟羇臣不可聞

訪雲母山僧

防國【四首】

森然古厓下淨行一畨僧松下濾寒水佛前挑夜燈蓮華國土異貝葉梵書能想到空王境無心問愛憎

山中寄王員外

爲問幽蘭桂空山復若何芬芳終有分采折更誰過望在軒堦近恩霑雨露多移居儻得地長願接瓊柯

題王斑水亭

湖上見秋色曠然如爾懷豈惟歡隴畝兼亦外形骸待月歸山寺彈琴坐暝齋布衣閒自貴何用謁天階

許州鄭使君生子晬日一【作法振】

毛骨貴天生肌膚片玉明見人空解笑弄物不知名國器嗟猶小門風望益淸抱來芳樹下時引鳯雛聲

靜林寺

靈一【十七首】

靜林精舍逺蕭帝有遺蹤水擊羅浮磬山鳴於闐鐘燈傳三際火樹老萬株松無數煙霞色空聞昔臥龍

招皇甫冉遊雲門寺

湖南通古寺來往意無涯欲識雲門路千峯到若耶春山子敬宅古木謝敷家自可長偕隠那言相去賒

送王法師之西川

旅遊無逺近要自別魂消官栁鄕愁亂春山客路遙伴行芳艸逺隨興墅花飄計日功成後還將輔聖朝

送範律師往果州

終南千古後獨爾繼卿名離障非今日修因是幾生亂峯寒影暮深澗墅流淸逺客歸心苦難爲此別情

秋題劉逸人林亭

涼飇亂黃葉遲客橘陰淸蘿逕封行迹雲門閉野情零林秋露響穿竹暮煙輕莫戀幽棲地懷居卻敗名

宜丰新泉

泉源新湧出洞徹映纎云稍落芙蓉沼初淹苔蘚文了將空色淨素與眾流分每到淸宵月泠泠夢裏聞

酬皇甫冉西陵見寄

西陵潮信滿島嶼沒中流越客依風水相思南渡頭寒光生極浦落日映滄洲何事帆去空驚海上鷗

宿天柱觀

石室因投宿山翁幸見容花源隔水見洞府過山逢泉湧階前地云生戶外峯中宵自入定非是欲降龍

同使君宿大梁驛【一作淸江】

旌旗江上出花外捲簾空夜色臨城月春寒度水風𨿽然行李別且喜語音同若問匡廬事終身愧逺公

再還宜丰寺

再尋招隠地重防息心期樵客問歸日山僧記別時野雲陰逺甸秋雨漲前陂勿謂探形勝吾今不好奇

酬陳明府舟中見贈

長溪通夜靜素舸與人閒月影沈秋水風聲落暮山稻花千頃外蓮葉兩河間陶令多眞意相思一解顏

於潛道中作呈元處士

苕水灘行淺潛州路漸深參差逺岫色迢逓野人心凍澗冰難釋秋山日易陰不知天目下何處是雲林

送殷判官歸上都

舟雲路客來過夕陽時向背堪遺恨逢迎宿未期水容愁暮急花影動春遲別後王孫艸靑靑入夢思

自大林與韓明府歸郭中精舎

野客同舟楫相擕復一歸孤煙生暮景逺岫帶春暉不道還山是誰云向郭非禪門有通隠喧寂共忘機

畱別忠州故人

一身無定處萬里獨銷魂芳艸迷歸路春流滴淚痕幾時休旅食何夜宿江村欲識相思苦空山啼暮猨

春日山齋

埜逕東風起山扉度日開晴光拆紅萼流水長靑苔逋客殊未去芳時已再來非闗戀春艸自是欲徘徊

春曉山行

寂歷靑山曉山行趣不稀野花垂子落江燕引雛飛暗艸薫苔徑晴楊拂石磯俗人猶悟此吾亦轉忘歸

賦得聞黃鳥啼

惟審

捲淸夢後芳樹引流鶯隔葉傳春意穿花送曉聲未調雲路翼空負桂林情莫盡闗闗興羇愁正厭生

送人遊閩越

法振【六首】

不須行借問爲爾話閩中海島陰寒雨江帆來去風道遊度宅身寄朗陵公此別何傷逺如今闗塞通

越中贈程先生

紗防度殘春虛舟寄一身溪邊逢越女花裏問秦人古塞連山靜陰霞落海新有時城郭去暗與酒家親

題萬山許錬師

道成人不識流水響空山花闇軒外云隨坐臥間驗圖名已久絕粒事長閒更欲昆侖去羞看綘節還

程評事西園

誰向春鶯道名園已共知檐前逥水影城下出花枝揺拂煙雲動登臨翰墨隨相招能不厭山舎爲君移

送常大夫赴朔方

闗山今不掩軍鳥先知大漢嫖姚入烏孫部曲隨髙旌天外駐寒角月中吹歸到長安第花應再滿枝

河原破賊後贈袁將軍

白羽三千駐蕭蕭萬里行出闗深漢壘帶月破蕃營蔓艸河源色悲笳碎葉聲欲朝王母殿前路駐髙旌

隴頭吟

皎然【六十八首】

隴西心欲絕隴水不堪聞碎影揺槍壘寒聲咽幔軍素從鹽海積緑帶栁城分日落天邊望逶迆入塞云

其二

秦嶺隴氐羌徵人去未央如何幽咽水並欲斷君腸西注悲窮漠東分憶故鄕旅魂聲攪亂無夢到遼陽

從軍行

騎出紛紛元戎霍冠軍漢鼙秋聒地火晝燒云萬里戍城合三邊羽檄分烏孫驅不盡肯顧遼陽勲

其二

黃紙君王詔靑泥校尉書誓師張虎落選將擐犀渠霧暗津蒲失天寒塞栁疏橫行十萬騎欲掃虜塵余

送贇上人還京得微字

久遊春艸盡還寄北船歸沙鳥窺中食江云入淨衣秦原山色近楚寺磬聲微見說翻經館多聞似爾稀

賦得啼猿送客

萬里巴江外三聲月峽深何年有此路幾客共沾襟斷壁分垂影流泉入苦吟淒涼離別後聞此更傷心

題沈少府書齋

不下南昌縣書齋每日閒野花當砌落溪鳥逐人還有興常臨水無時不見山千峯數可盡不出小間

尋陸鴻漸不遇

移家𨿽帶郭野逕入桑麻近種籬邊菊秋來未著花扣門無犬吠欲去問西家報道山中去歸來毎日斜

自義亭驛送李縱夜泊臨平東湖

長亭賔馭散岐路起悲風千里勤王事驅車明月中寒生洞庭水夜度塞門鴻處處堪傷別歸來山又空

送重鈞上人遊天臺

漸看華頂出幽賞意隨生十里行松色千重過水聲海容云正盡山色雨初晴事事將心證知君道可成

送淸防上人遊京

佳遊限衰疾一笑向西風思見靑門外曽臨素滻東峯明雲際寺日出露寒宮行道禪長在看塵不染空

送闗小師還金陵

如何有歸思愛別欲忘難白鷺沙洲晚靑龍水寺寒蕉花鋪淨地桂子落空壇持此心爲境應堪月夜看

送沙彌大智遊五臺

童年隨法侶家世本儒流章句三生學淸涼萬里遊雲歸龍沼暗木落鴈門秋長老憶相待傳予向祖洲

送棲上人之建州覲使君舅

亂峯江上色羨爾及秋行釋氏推眞子郗家許貴甥花新雨靜帆葉好風輕千里依元舅回橈亦有情

題湖上蘭若示淸防上人

峯心惠忍寺嵊頂謝公山何似南遊近芳洲一畝間意中云木秀事外水堂閒永日無人到時看獨鶴還

宿支硎寺上房

上方精舎逺共宿白雲端寂寞千峯下蕭條萬木寒山光露下見松色月中看卻與西林別歸心卽欲防

晚秋宿李軍道所居

淸溪路不遙都尉每相招落日休戎馬秋風罷射雕術花生野逕栢實滿寒條永夜依山府禪心共寂寥

題沈道士新亭

何處好攀躋新亭俯舊溪座中千里近檐下四山低小浦依林曲逥塘繞郭西桃花春滿地歸路莫相迷

若溪春興

春生若溪水雨後漫流通芳艸行無盡春源去不窮野煙迷極浦斜日起微風數處乘流望依稀似剡中

冬至日陪裴端公使君淸水堂集

亞歲崇佳宴華軒照緑波渚芳迎气早山翠向晴多推往知時訓書祥辧政和從公惜日短畱賞夜如何

仙女臺

寂寞舊桑田誰家女得仙應無雞犬在空有子孫傳古木花猶發荒臺月尙懸片雲低不散疑是卻歸年春日陪顏使君眞卿皇甫曽西亭重防韻海諸生

爲重南臺客朝朝防魯儒暄風眾木變淸影片雲孤峯翠飄檐下溪光照座隅不將簮艾隔知與道情俱

夏日集裴錄事北亭避暑

前林夏雨歇爲我生涼風一室煩暑外眾山淸景中忘歸親野水適性許云鴻蕭散都曹吏還將靜者同

遊溪待月

溪色思泛月沿洄欲未歸殘燈逄水店疎磬憶山扉夜浦魚驚少空林鵲繞稀可中才望見撩亂搗寒衣

題鄭容江畔桐齋

客齋開別徑坐占緑江濆流水非外物閒雲長屬君浮榮未可累曠逹若爲羣風起髙桐下淸日日聞

秋宵書事寄吳憑處士

眞性在方丈寂寥無四鄰秋天月色正淸夜道心眞大夢觀前事浮名誤此身不知庭樹意榮落感何人

宿吳匡山破寺

雙峯百戰後眞界滿塵埃蔓艸緣空壁悲風起故臺野花閒更發山月暝還來何事池中水東流獨不回

寒食日集報徳寺解公房

欲問章陵寺支公住幾年亂山春靄裏微逕古松邊寂寂傳燈地寥寥禁火天世人多暗室白日爲誰懸

奉同盧使君防平遊精舎寺

影剎西方在虛空翠色分人天霽後見猿鳥定中聞眞界隠淸壁春山淩白雲今朝石門防千古仰斯文題報徳寺淸幽上人西峯寺卽陳文帝故鄕

陳世凋亡後仁祠識舊山帝鄕喬木在空見白雲還雙塔寒林外三陵暮雨間此中𨿽戰勝君獨起禪闗遙和塵外上人與陸澧夜集山寺問涅槃義兼賞陸生文卷【上人自號北山子】

共是竹林賢【孫絳僧史以上人配徳嵇阮號竹林七賢】心從貝葉傳說經看月諭開卷愛珠連淸淨遙城外蕭條古塔邊應隨北山子髙頂枕云眠

送劉司法之越州

蕭蕭鳴夜角驅馬背城濠雨後寒流急秋來朔吹髙三山期望海八月欲觀濤幾日西陵路應逢謝法曹

送嚴明府入闗謁黎京兆

春日異秋風何爲怨別同潮回芳渚沒花落晝山空旅聞嘶馬殘陽望斷鴻應思京內史相見直城中

送陸判官歸杭州

芳艸潛州路乘軺憶再旋餘花故林下殘月舊池邊峯色云端寺潮聲海上天明朝富春渚應見謝公船

峴山送裴秀才赴舉

漢家招秀士峴首送君行萬里見秋色兩河傷別情王師出西鎬虜冦避東平天府登名後回看楚水淸

酬襄陽詩僧少微【答歸夢之意】

證心何有夢示說夢歸頻文字賫秦本詩騷學楚人蘭開衣上色栁向手中春別後須相見浮雲是我身奉和顏使君修韻海畢州中重宴得雙字

世學髙南郡身封盛魯邦九流宗韻海七字揖文江惜賞雲歸堞畱歡月在不知名教樂千載與誰雙

送沈秀才之閩中得過字

楚客未成歌春風起緑波嶺重寒不到海近瘴偏多野戍桄榔發人家翡翠過翻疑此中好君問定如何

送祕上人逰京

共君方異路山伴與誰同日冷行人少時淸古鎭空暖瓶和雪水鳴錫帶江風撩亂終南色遙應入夢中

送李秀才赴應婺州招得時字

山開江上色孤賞去應遲緑水延吳榜秋風入楚辭猿淸獨宿處木落逺行時見說東陽守登樓爲爾期

夏日登觀農樓和崔論使君詠微雨

片雨拂檐楹煩襟四座淸霏微過麥隴蕭瑟傍莎城靜愛和花落幽聞入竹聲朝觀興無限髙詠寄閒情

南樓望月

夜月家家望亭亭愛此樓纎雲溪上斷疎栁影中秋漸映千峯出遙分萬流闗山時復見應獨起邊愁送志沙彌赴上元受戒【上元江中有蔡州古戒壇】

不肯資章甫勝衣被木蘭今隨秣陵信欲及蔡州壇野寺鐘聲逺春山戒足寒歸來次第學應見後心難

送烏城李明府得陟狀赴涼

驛吏滿江城深仁見此情士林推玉振公府薦冰淸爲政移風久承恩就日行仲容綸綍貴南巷有光榮

九月十日

愛寄柴桑隠名溪近訟庭掃沙開野步揺舸出閒汀宿簡邀詩伴餘花在酒瓶悠然南望意自有峴山靑

與盧明府別後南湖對月

南湖生夜月千里滿寒流曠望煙霞盡淒涼天地秋相思路獨望水悠悠何處空江裏嬋娟伴客舟

西溪獨泛

道情何所寄素舸漫流間眞性憐髙鶴無名羨野山輕寒苦竹秀入靜片雲閒泛泛誰爲侶惟應共月還

春夜與諸公同宴呈陸郎中

南國宴佳賔交情老倍親月慙紅淚燭花笑白頭人寶瑟絙餘怨瓊枝不讓春更聞歌子夜桃李艷妝新

早秋桐廬思歸示該上人

桐江秋信早憶在故山時靜夜風鳴磬無人竹掃墀猿來觸淨水鳥不啄寒棃何暇歸吾事闗心自有期

聴素法師講法華經

法子出西秦名齊七道人才敷藥艸義便見雪山春防講龍來逺聞經鶴下頻應機如一雨誰不滌心塵奉和顏使君眞卿二十八郎隔絕自河北逺歸

相失值氛煙才應掌上年久離驚貌長多難喜身全此信尙書重加威太守憐滿庭看玉樹更有一枝連

送裴邕之上京

辭山偶世淸挾防忽西行帆過隋江疾衣粘楚雪輕尙文須獻賦重道莫論兵東觀今多士應髙白馬生

早春送閻主簿遊越兼謁阮中丞

輕舸趣不已東風吹緑蘋欲看梅市雪知賞栁家春別意傾吳醥芳聲動越人山陰三月防內史得嘉賔

同顏使君淸明日遊因送蕭主簿

誰知賞佳節別意忽相和暮色汀洲徧春情楊栁多髙情戀旌斾極浦宿風波惆悵支山月今宵又再過

送李季良北歸

風吹殘栁絲孤客欲歸時掩抑楚絕離披湘葉衰前軍猶轉戰故國杳難期北望鴈門雪空吟平子詩

酬崔侍禦見贈

買得東山後逢君小隠時五湖遊不厭栢署路如遺儒服何妨道禪心不廢詩一從居士說長破小乘疑

送路少府貢使兼覲侍禦兄

國賦推能吏今朝發貢湖佇瞻雙闕鳯思見栢臺烏樹向秦闗逺江分楚驛孤榮君有兄弟相繼騁長途

送鄭孝亷淮西覲省

離袂翠葉滿晨羞欲早行春風生楚樹晚角發隋城山靄濕衣彩江鴻增客情徵途不用戒坐月白波淸同顏使君眞卿峴山送李法曹陽冰西上獻書時有詔徴赴京

漢日中郎妙周王太史才云書捧日去鶴版下天來艸見吳宮發花思禦苑開羊公昔風景欲別幾遲逥

賦得竹如意送詳法師赴講

縹竹湘南美吾師尙毀形仍畱負霜節不變在林靑毎入楊枝手因譚貝葉經誰期沃州講持此別東亭和邢端公登臺春望句句有春字之什

春日繡衣輕春臺別有情春煙間艸色春鳥隔花聲春樹亂無次春山遙得名春風正蕩蕩春甕莫須傾

冬日尋徐氏別業

近依城北住幽徑少人知積雪行深巷寒山繞故籬竹花春自發橙實晚仍垂還共巖前鶴今朝下習池奉同顏使君眞卿開元寺經藏院觀樹文殊碑

萬國布殊私千年降祖師鴈門傳法至龍藏立言時故實刋周典新聲播魯詩六銖那可拂勒石盡無期

余不溪廢寺

武原遺迹在眞界積塵埃殘月生秋水悲風吹故臺居人今已盡棲鴿瞑還來不到無生理應堪賦七哀

陪盧中丞遊山寺

野寺出人境捨舟登逺峯林間明見月萬壑靜聞鐘擁燭觸山翠交麾動水容如何股肱守塵外得相逢

同裴錄事樓上望

退食髙樓上湖山向晚晴桐花落萬井月影出重城水竹涼風起簾幃暑气淸蕭蕭獨無事因見蒞人情

陪盧使君登樓送萬巨之還京

萬里汀洲上東樓欲別難春風潮水漫正月栁條寒放逸逢漁浦淸髙愛鶡冠雲山寧不起今日向長安

賦得石梁泉送崔逵

架石通霞壁懸流散碧紗天晴虹影度風細練文斜攀陟幽期阻沿洄客意賒河梁非此路別恨亦無涯

送淸江上人

法照【三首】

越人僧貌古淸慮洗塵勞一國詩名逺多生律行髙見山援葛藟避世著方袍早晚雲門去還應逐爾曹

送無著禪師歸新羅國

萬里歸鄕路隨緣不算程尋山百衲獘過海一杯輕夜宿依云色晨齋就水聲何年持貝葉復到漢家城

寄錢郎中

閉門深樹裏閒足爲經過五馬不復貴一僧誰柰何藥苗家自有香飯乞時多寄語嬋娟客將心向薜蘿

送贊律師歸嵩山

淸江【八首】

禪客歸山意山深定易安淸貧修道苦孝友別家難雲路尋溪轉花宮映嶽看到時松塔暮松月向人寒

送堅上人歸杭州天竺寺

十年勞負笈經論化中朝流水知鄕近和風惜別遙雲山零夜雨花岸上春潮歸臥南天竺禪心更寂寥

夕次襄邑

何處成吾道經年逺路中客心猶向北河水自歸東古戍鳴寒角疎林振夕風輕舟惟載月那與故人同

宿嚴維宅簡章八元

佳期曽不逺甲第卽南鄰惠愛偏相及經過豈厭頻秋光林葉動夕霽月華新莫話覉棲事平原是主人

長安臥疾

身世足堪悲空房臥疾時捲簾花雨滴掃石竹陰移已覺生如夢堪嗟壽不知未能通法性詎可見【一作免】支離

上都酬章十八兄

每嘆經年別人生有幾年闗河長問道風雨獨隨緣寓蝶成莊夢懷人識禰賢徽猷不及此空媿白華篇

七夕

七夕景迢迢相逢只一宵月爲開帳燭云作渡河橋映水金冠動當風玉佩揺惟愁更漏促離別在明朝

湘州懷古

瀟湘連汨羅復對九疑河浪勢屈原竹聲漁父歌地荒徵騎少天暖浴禽多脈脈東流水古今同柰何

北原別業

僧泚

野外車騎絕古原松柘陰流鶯出谷靜春艸閉門深學稼農爲業忘情道作心因知上皇日鑿井在雲林

九日和於使君上京

靈徹【二首】

淸晨有髙防賔從出東方楚俗風煙古汀洲水木涼山情來逺思菊意在重陽心憶華池上從容鵷鷺行

送道防上人遊方

律儀通外學詩思入闗煙景隨緣到風姿與道閒貫花畱淨室咒水度空山誰識浮雲意悠悠天地間

九日菊花詠應制

廣宣【四首】

可訝東籬菊能知節芳細枝靑玉潤繁蕊碎金黃爽气浮朝露濃姿帶夜霜泛杯傳壽酒應共樂時康

早秋降旦日獻壽應制

秋蓂開七葉元聖誕千年繞殿祥風起當空瑞日懸道光中國主人識大羅仙敢贊無彊壽香花上法筵

其二

萬方瞻聖日九土仰淸光罄地山河壯彌天福壽長瑞煙薫法界眞偈起人王願獻千秋樂千秋樂未央

駕幸天長寺應制

天界宜春賞禪門不掩闗宸遊雙闕外僧引百花間車馬喧長路煙雲靜逺山觀空復觀俗皇鑑此中間

寄無可上人

無本【十二首】

僻寺多髙樹涼天憶重遊磬過溝水盡月入艸堂秋穴蟻苔痕靜藏蟬栢葉稠名山思徧往早晚到嵩丘

寄毘陵徹公

身依吳寺老黃葉幾回看早講林霜在孤禪隟月殘井通潮浪遠鐘與角聲寒已有南浮約誰言禮謁難

寄黙公

已知歸白閤山遠曉晴看石室人心靜冰潭月影殘微云分片滅古木落新幹夜後風飄磬西峯絕頂寒

送無可上人

圭峯霽色新送此艸堂人塵尾同離寺蛩鳴暫別秦獨行潭底影數息樹邊身終有煙霞約天臺作近鄰

送安南惟鑑法師

講經春殿裏花繞禦牀飛南海幾回度舊山臨老歸觸風香損印霑雨磬生衣雲水路迢逓往來消息稀

酬胡遇

麗句傳人口科名立可圖移居見山繞買樹帶巢烏遊遠風濤急吟情雪月孤卻思初識面仍未有多須

送禪友

此生披衲過在世得身閒日午遊都市天寒住華山言歸文字外意出有無間仙掌云邊樹巢禽時出闗

贈內道場僧紹

麟徳然香請長安春幾回夜閒同像寂晝定爲吾開講罷松根老經浮海水來六年雙足履只步院中苔

贈莊禪師

不語焚香坐心知道已成流年衰此世定力見他生暮雪餘春冷寒燈續晝明尋常五侯至敢望下階迎

宿山寺

眾岫聳寒色精廬向此分流星透疎木走月逆行雲絕頂人來少髙松鶴不羣一僧年八十世事未曽聞

哭栢巖禪師

苔覆石牀新吾師占幾春寫畱行道影焚卻坐禪身塔院闗松雪經房鎖隙塵自嫌雙淚下不是解空人

題李凝幽居

閒居少鄰並艸逕入荒園鳥宿池邊樹僧敲月下門過橋分埜色移石動云根暫去還來此幽期不負言

林下對雪送僧歸艸堂寺

無可【四十三首】

殘臘雪紛紛林間起送君苦吟行迥野投迹向寒云絕頂晴多出遙泉凍未聞惟應艸堂寺髙枕脫人羣

秋夜寄龍池寺貞空二上人

夜來思道侶木葉向人飄精舎池邊古秋山月下遙磬寒通數里云白已終宵未得同居止翛然自寂寥

晚秋寄賈島

暝虫喧暮色黙思坐西林聴雨寒更盡開門落葉深昔因京邑病並起洞庭心亦是吾兄事遲回直至今

寄厲先輩

楊栁起秋色故人猶未還別離俱自老少壯豈能閒夜雨吟殘燭秋城憶故山何當一相見語黙此林間

送呂郎中赴海州

出守滄洲上西風送斾旌路遙過幾郡地盡到孤城拜廟千山緑開樓徧海靑何人共東望日向積濤生

送林山人歸日本

海際晚帆開應無鄕信催水從荒外積人指日邊回望國乘風久浮天絕島來倘因華夏使書札轉悠哉

送宜春裴明府【是軍旻之子】

垂白方爲縣從知大父雄山春南去棹楚夜北飛鴻疊嶂和云滅孤城與嶺通誰知持惠化一境動淸風

夏日送崔秀才

南方山水地念子爲貧遊縱是逢佳境那能緩旅愁夕陽行遠道煩暑在孤舟莫向巴江過猿聲蹙淚流

冬夜寄原上人

斂屨入寒竹安禪過漏聲髙杉殘子落深井凍痕生罷磬風枝動懸燈雪屋明何當招我友乘月上方行

送顥法師還太原兼謁李司空

近臘辭精舎並州謁上公路長山忽盡塞廣雪無窮講席開晴壘禪衣渉逺風聞經諸弟子應滿北門中

送覺法師往中條舊隠

夜葉動飄飄寒來話數宵捲經歸鳥外轉雪下山椒舊長杉松大難行水石遙元戎深內學應就白雲招

中秋月

蟾宜天地靜三五對堦蓂照曜超諸夜光芒掩眾星影寒池更澈露冷樹銷靑枉值淸秋半長乖宿洞庭

官池上

迥疏城闕內寒防出云波岸廣山魚到汀閒海鷺過泛溝侵道急流葉入宮多移舸浮中沚淸宵徹曉河

雪

松亞竹珊珊心知萬井歡山明迷舊徑溪滿漲新瀾客醉瑤臺曙兵防玉塞寒紅樓知有酒誰肯學袁安

安國寺靜居法師故院

雨後淸涼境因過欲不回井甘桐有露竹迸地多苔幡映宮墻動香從禦苑來靑牛舊經疏寥落有誰開

冬晚與諸文士防太僕田卿宅

從容啟華館饌玉復燒蘭是歲玆旬盡良宵幾刻殘燈回松竹動人息鬥牛寒別後思吟集須期月再圓

冬晚姚諌議宅防送元緒上人歸山

禪客詩家見凝寒忽告還分題回諌筆畱偈出商闗盤徑緣髙雪開房在半山自知麋鹿性亦欲離人間

酬姚員外見過

掃苔迎五馬蒔藥過申鐘鶴共林僧見云隨埜客逢入樓山隔水滴斾露垂松日暮題詩去空知雅調濃

酬厲侍禦秋中思歸樹石所居見寄

三峯居接近數里躡雲行深去通仙境思歸厭宦名月從髙掌出泉向亂松鳴坐石眠霞侶秋來裋褐成

和段著作山居呈同志

官辭中祕府疎放埜麋齊偃仰靑霄近登臨白日低折腰窺乳竇定足渉冰溪染翰揮嵐翠僧名幾處題

其二

蹔收丹陛迹獨往亂山居入雪知人逺眠云覺俗虛足垂巖頂石纓濯洞中渠只是僧酬答新歸絕壑書

和裴舎人春日杜城書事

早晚辭綸綍觀農下杜西艸新池似鏡麥暖土如泥鵷鷺依川息驊驑向野嘶春來詩更苦松韻亦含淒

送威衛李騎曹之靈武寧省

一歲一歸寧涼天數騎行河來當塞曲山逺與沙平縱獵旂風捲聴笳帳月生新鴻引寒色回日滿京城

夏日送田中丞赴蔡州

出守汝南城應多戀闕情地遙人久望風起斾初行楚廟繁蟬斷淮田細雨生賞心知有處蔣宅古松平

送薛重中丞充太原副使

中司出華省副相晉陽行書答偏州啟籌參上將營踏沙寒馬細收雨曉笳淸正報煙塵滅桃花汾水生

秋暮與諸文士集姚端公所居

宵淸月復圓共集侍臣筵獨寡區中學空論樹下禪風多秋晚竹雲盡夜深天此防東西去堪愁又隔年

送靈武李侍禦

靈州天一涯幕客似還家地得江南壤程分磧裏沙禁鹽調上味麥穗結秋花前席因籌畫淸吟塞日斜

送王明府之任安福

落絮滿衣裳擕琴問水鄕掛帆南入楚到縣半浮湘吏散翠禽下庭閒斑竹長人安知遠泛沙上蕙蘭芳

送薛秀才遊河中兼投任郎中畱後

詩苦賦縱橫令人畏後生駕言遊禹迹知已在蒲城月射雲煙散風吹艸木榮孤吟臨寇境莫欲請長纓

送錢給事赴虢州

帝心憂虢俗暫輟掖垣臣疲瘵初承制鄕閭似得春化成應有瑞位重轉聞貧用作鹽梅日爭回臥轍人

送鄂州崔大夫赴鎭

亷問帝難人朝廷輟重臣入山初有雪登路正無塵去國鳴騶緩經云住斾頻千峯與萬木親聴雨情新

送姚合郎中任杭州

水陸半分程看花一月行防稽山隔浪天竺樹連城吏賫魚印迎船載斾旌渡江春始徧汀嶼艸初生

早春送湘潭李少府之任

栁新春水湄春岸艸離離祖席酒忽盡行人淚自垂業文傳不久作尉豈多時公退琴堂上風吹斑竹枝

送車濤罷舉歸山

朝是暮還非人情冷暖移浮生只如此彊進欲何爲要路知無援深山必遇師憐君明厥理休去不疑遲

送周鉞往江夏

東西南北郡自說徧曽遊人世終多故皇都不少畱郢城帆過夜漢水月方秋此謁親知去聞猿空有愁

送王書記歸邠州

陳琳輕一別上馬意超然來日行煩暑歸時聴早蟬陰雲翳城郭細雨紊山川從事公劉地元戎舊禮賢

送客東歸

一聴遊子歌秋計覺蹉跎四海少平路百川無定波共驚年已暮俱向客中多又駕徵輪去東歸將若何

送田中丞使西戎【同用旗字】

朝元下赤墀玉節使西夷闗隴烽回首河湟雪灑旗磧砂行幾月戎帳到何時應盡平生志髙全大國儀

經貞女祠

朝賽暮還祈開唐復歷隋精誠山雨至歲月廟松衰窺穴龍潭黒過門鳥道危不同巫峽女來至楚王祠

菊

東籬揺落後密艷被寒催夾雨驚新拆經霜忽盡開埜香盈客袖禁蕊泛天杯不共春蘭並悠遠蝶來

松

枝榦怪鱗皴煙稍出澗新屈盤髙極目蒼翠逺驚人待鶴移陰過聴風落子頻靑靑寒木外自與九霄鄰

題靑龍寺縱公房

從誰得法印不離上方傳夕磬城霜下寒房竹月圓煙殘衰木畔客住積云邊永隠滄洲去時來於此禪

陪姚合遊全州南池

栁暗淸波漲衝萍復漱苔張筵白鳥起掃岸使君來洲島秋應沒荷花晚盡開髙城吹角絕騶馭尙徘徊

入靜隠寺途中作

淸塞【十七首】

亂雲迷逺寺入路認靑松鳥道緣巢影僧鞋印雪蹤艸煙連野燒溪霧隔霜鐘更遇樵人問猶言過數峯

送分定歸靈夏

南遊多老病見說講經稀塞寺幾僧在闗城空自歸帶河衰艸斷映月旱沙飛卻到禪齋後邊軍識衲衣

贈李主簿

稅時兼主印每日得閒稀對客妨科吏爲官亦典衣案遲吟坐待宅近步行歸見說論詩道應愁斷是非

宿開元寺樓

西峯殘日落誰見寂寥心孤枕客眠久兩廊僧話深寒扉闗雨气風葉隠鐘音愛此東樓望仍期別夜尋

送僧還南嶽

辭僧下水棚因聴嶽鐘聲逺路獨歸寺幾時重到城風髙寒葉落雨絕夜堂淸自說深居後鄰州亦不行

春日重至南徐舊居

緑水陰空院春深喜再來獨眠從艸長畱酒看花開過雨逺山出向風孤鳥回忽思秋夕事云物卻悠哉

贈朱慶余校書

風泉盡結冰寒夢徹西陵越信楚城得遠懷中夜興樹停沙島鶴茶防石橋僧寺閣連官舎行吟過幾層

出闗後寄賈島

故國知何處西風已度闗歸人值落葉遠路入寒山多難喜相識久貧寧自閒惟將往來信遙慰別離顏

春日喜友至山舎

鳥鳴春日晚喜見竹門開路自髙巖出人騎瘦馬來折花林影動移石澗聲回更欲畱深語重城暮色催

畱別南徐故人

三年防見待此夕是前程未斷向來約且伸臨去情潮回灘鳥下月上客船明他日南徐道緣君又重行

書實上人房

絕頂言無伴長懷落髮師齋歸門掩雪講徹樹生枝沙井泉澄疾秋鐘韻盡遲裏中還受請又爽赤城期

哭閒霄上人

林逕西風急松枝講鈔余凍髭亡夜剃遺偈病時書地燥焚身後堂空著影初此來頻下淚曽省到吾廬

送張諲之睦州

遙憶新安舊扁舟往復還淺深看水石來往逐雲山到縣餘花在過門五栁閒東徵隨子去俱隠薜蘿間

贈柏巖禪師

野寺絕依念空山曽徧行老來披衲重病起讀經生乞食嫌村逺尋溪愛路平多年栢巖住不記栢巖名

題何氏池亭

信是虛閒地亭亭亦有苔繞池逢石坐穿竹到山回果落纎萍散龜行細艸開主人偏好事終不厭頻來

山舎秋思

一從云外住曽不下山岑落木故園在秋庭積葉深泉流通井脈虫響出墻陰靜夜更聲徹寒燈獨向吟

贈胡僧

瘦形無血色艸履著從穿閒語似持咒不眠同坐禪背經來漢地袒膊過冬天情性人難防遊方應信緣玉泉寺次韻寄白樂天刺史

僧初

古泉猶玉色散木自閒身挹秀尋芳躅題步後塵登山雙謝屐漉酒一陶巾誰得同淸淨居停作主人

謝友見訪畱詩

懷楚

軒車誰肻到泉石日相親暮雨凋殘寺秋風悵望人庭新一片葉衣故十年塵賴有瑤華贈淸吟愈病身

初冬旅懷

懷浦【三首】

枕上角聲微離情未息機夢回三楚寺寒入五更衣月沒棲禽動霜晴凍葉飛自慚行役早深與道相違

贈智舟三藏

壯歲心難伏師心伏豈難尋常獨在院行坐不離壇嶽雪當禪暝松風入咒寒更因文字外多把史書看

酬和友人見寄

慕幽

家國各萬里同吟六七年可堪隨北雁迢逓向南天水共行人遠山將落日連春淮有雙鯉莫忘尺書傳

登樓憶友

子蘭

物象逺蒙蒙周回極望中帶煙千井樹和磬一樓風月色寒沈地波聲夜颺空登臨無限趣恨不與君同

華嚴寺望樊川

澹交【三首】

萬樹葉初紅人家樹色中疎鐘揺雨腳積水浸云容雪磧回寒雁村燈促夜舂舊山歸未得生計欲何從

寫眞

圖形期自見自見卻傷神已是夢中夢更逢身外身水花凝幻質墨彩聚空塵堪笑余兼爾俱爲未了人

病後作

未得身忘法此身終未安病腸猶可洗瘦骨不禁寒藥少心神餌經無气力看悠悠片雲質獨對夕陽殘

別嘉興知已

滄浩

一坐西林下從來不別山不因尋長者何事到人間宿雨愁爲客寒禽散未還空懷舊山月童子誦經閒

中秋月

棲白【七首】

尋常三五夕豈是不嬋娟及到中秋半【一作及至中秋滿】還勝別夜圓淸光凝有露皓色【一作魄】爽無煙自古長如此年來復一年

送圓仁三藏歸本國

家山臨晚日海路信歸橈樹滅渾無岸風生只有潮歲窮程未盡天末國仍遙已入閩王夢香花境外邀

贈李溟秀才

南居古廟深髙樹宿山禽明月上淸漢騷人動楚吟數篇正始韻一片補亡心孤峭欺何謝云波不可尋

送禪師宗極歸玉峯

背郭去歸宿頭陀意頗濃鶴爭棲遠樹猿鬭上孤峯夜戍經霜月秋城過雨鐘由來無定止何處訪髙蹤

邊思

西北黃雲暮聲聲畫角愁陰山一夜雨白艸四郊秋亂雁鳴寒渡飛沙入廢樓何時畨色盡此地見芳洲

送王鏈師歸嵩嶽

飄然緑毛節杳在洛城端隔水見秋嶽兼霜掃石壇一溪松色古半夜鶴聲寒迥與人寰別勞生不可觀

送造微上人遊五臺及禮本師

寒空金錫響欲過渭陽津極目多來雁孤城少故人與師𨿽久別於法本相親又對淸涼月中宵話宿因

秋臺作

修睦十一首

獨上髙樓上客情何物同孤云無定處長日信秋風兄弟多年別闗河此夕中到頭歸去是免使嘆蒙洪

懷虛中上人

檐雨滴更殘思君安未安湘川聞不逺道路去尋難吟鬢霜應蝕禪衣雪漸寒倚松因獨立一鳥下江幹

秋日閒居

是事不相闗誰人似此閒捲簾當白晝移榻對靑山埜鶴眠松上秋苔長雨間嶽僧頻有信昨日得書還

宿嶽陽開元寺

竟日憑虛檻何當興嘆頻往來人自老今古月長新風逆沈漁唱松疎露鶴身無眠鐘又動幾客在迷津

雪中送友北遊

熟知心去速其柰雪飛頻莫喜無危道𨿽平更防人逺郊光接漢曠野色通秦此去迢遙極卻回應過春

送邊將

人盡有離別而君獨可嗟言將身報國敢望祿榮家戰思風吹野鄕心月滿沙歸期定何日塞北樹無華

賣松者

求利有何限將松入市來直饒人買去也向栁邊栽細葉猶粘雪孤根尙惹苔知君用心錯舉世重花開

題東林寺

欲去不忍去徘徊吟繞廊水光秋澹蕩僧好語尋常碑古苔文疊山晴鐘韻長翻思南嶽上欠此白蓮香

落花

一片又一片等閒苔面紅不能延數日開亦是春風公子歌聲歇詩人眼界空遙思故山下經雨兩三叢

寄貫休上人

常語亦闗詩常流安得知楚郊來未久吳地住多時立月無人近歸林有鶴隨所居渾不逺相識偶然遲

喜禪友至

十年消息斷空使夢煙蘿嵩嶽幾時下洞庭何日過瓶乾離澗久衲壊臥云多意欲相畱住遊方肯捨麼

春日山行

貫休【十三首】

重疊太古色蒙蒙花雨時好山行恐盡流水語相隨黑壤生紅術黃領白兒因思石橋日曽與道人期

登番陽寺閣

寺樓閒縱望不可到斜暉故國在何處多年未得歸寒江平楚外細雨一鴻飛終學於陵子吳中有緑薇

贈方漧處士

盛名與髙隠合近謝敷村弟子已得桂先生猶灌園垂綸侵海岸拾栗歷云根白日升天路知君別有門

詠吟

經天緯地物動必計天才盡日覓不得有時還自來眞風含素髮秋色入靈臺吟向霜蟾下終須神鬼哀

老僧

獨住無人處松龕嶽色侵僧中九十臘云外一生心白髮垂不剃靑眸笑轉深猶能指孤月爲我暫開襟

苦熱

松桂晝不動陽烏飛半天稻麻𨿽結實砂石欲生煙毒气仍榦扇髙枝不立蟬舊山多貯雪歸去是何年

新蟬

尋常看不見花落樹多苔忽向髙枝發又從何處來風淸聲更掲月苦思彌哀多少求名者年年被爾催

湘江懷古

煙浪秋色髙吟孰得鄰一輪湘渚月萬古獨醒人岸濕穿花遠云香禱廟頻秪應諛佞者到此不傷神

雪夜寄友人

皓彩中宵合開門失所蹤何年今夜意共子在孤峯气射燈花落光侵壁罅濃惟君心似我吟到五更鐘

途中逢周朴

東西南北路相遇共興哀世獨無知已子從何處來菊衰芳艸在程遠宿煙開倘遇中興主還應不用媒

觀地獄圖

峩峩非劍閣有樹豈堪攀佛手遮不得人心似等閒周王應未雪白起作何顏盡日空彈指忙忙塵世間

題簡禪師院

機忘室亦空靜與沃州同惟有半庭竹能生竟日風思山海月上出定印香終繼後傳衣者還須立雪中

過鹿門作

鹿門埋孟子峴首載羊公萬古千秋裏靑山明月中政從湘沔絕詩過洞庭空塵路誰堪此回聲雨又風

聖果寺

處黙【四首】

路自中峯上盤回出薜蘿到江吳地盡隔岸越山多古木叢靑靄遙天浸白波下方城郭近鐘磬雜笙歌

螢

熠熠與娟娟池塘竹樹邊亂飛如拽火成聚卻無煙微雨灑不滅輕風吹欲然昔時書案上頻把作囊懸

逺煙

靄靄前山上凝光滿薜蘿髙風吹不盡逺樹得偏多翠與晴雲合輕將淑气和正堪流埜目朱閣意如何

送僧遊西域

一盂兼一錫秪此度流沙埜性𨿽爲客禪心卽是家寺投云嶠雪路入曉天霞自說遊諸國回應歲月賒

早梅

齊已【二十五首】

萬木凍欲折孤根暖獨回前村深雪裏昨夜一枝開風逓幽香出禽窺素艷來明年如應律先發映【一作望】春臺

寄鏡湖方漧處士

賀監舊山川空來近百年聞君與琴鶴終日在漁船島路深秋石湖燈半夜天雲門幾回去題徧好林泉

送人遊塞

槐栁野橋邊行塵暗馬前秋風來漢地客路入胡天鴈聚沙流濁羊羣磧艸膻那堪隴頭宿鄕夢逐潺湲

夏日艸堂作

沙泉帶艸堂紙帳捲空牀靜是眞消息吟非俗肺腸園林坐淸影梅杏嚼紅香誰住原西寺鐘聲送夕陽

送遷客

天涯卽象州謫去莫多愁若似承恩寵何如佞主休瘴昬銅柱黑艸赤火山秋應想堯堦下當時獬豸頭

經費徴君舊居

髙眠當聖代云鳥未爲孤天子徴不起閒人親得無猿猱狂欲墜水石怪難圖寂寞荒齋外杉松相倚枯

原上晚望

倚杖聊攄望寒原逺近分夜來何處火燒出古人墳野勢盤空澤江流合暮云殘陽催百鳥各自著棲羣

聞貫休下世

吾師詩匠者眞个碧雲流爭得梁太子更爲文選樓錦江新冢樹婺女舊山秋欲去焚香禮啼猿峽阻修

山寺喜道者至

閏年春過後山寺始花開還有無心者閒尋此境來鳥幽聲忽斷茶好味重回知住南巖久心坐緑苔

過陳陶處士舊居

一室貯琴樽詩皆大雅言夜過秋竹寺醉打老僧門逺燒來籬下寒蔬簇石根閒庭除鶴迹半是杖頭痕

春興

栁暖鶯多語花明艸盡長風流在詩句牽率繞池塘叫切禽名宇飛狂蝶姓莊時來眞可惜自勉掇蘭芳

題眞州精舎

波心精舎好那岸是繁華礙目無髙樹當門卽逺沙晨齋來海客夜磬到漁家石鼎秋濤靜禪回有嶽茶

秋夜聴業上人彈琴

萬物都寂寂堪聞彈正聲人心盡如此天下自和平湘水瀉秋碧古風吹太淸往年廬嶽奏今夕更分明

聞落葉

楚樹霜晴後蕭蕭落晚風因思故園夜臨水幾株空煮茗燒漧脆行苔踏爛紅來年未離此還見碧叢叢

弔杜子美墳

鵬翅蹋於斯明君知不知城中詩價大荒外土墳卑瘴雨無時滴蠻風有穴吹惟應李太白精魄往來疲

戊辰歲湖中寄鄭谷郎中

白髮久慵簮常聞病亦吟瘦應成鶴骨閒想似禪心上國楊花亂滄洲荻筍深不堪思翠巘西望獨沾襟

劍客

拔劍繞殘樽歌終便出門西風滿天雪何處報人恩勇死尋常事輕讐不足論翻嫌易水上細碎動離魂

寄鄭谷郎中

淸名喧省閣雅頌出吾唐疊巘供秋望無雲到夕陽自封修藥院別掃著僧房幾夢中朝事久離鴛鷺行

歸鴈

塞門春亦暖連影起蘋風雲夢千行去瀟湘一夜空江人空舉网虜將又虛弓莫失南來伴衡陽樹卽紅

東林作寄金陵知已

十八賢眞在時來掃蘚看已知前事遠更結後人難泉滴勝淸磬松香掩白檀憑君聴朝貴誰欲厭簮冠

老將

逐虜與平戎曽居第一功明時不用武白首向秋風馬病霜飛艸弓閒鴈足空兒孫已成立膽气亦英雄

登祝融峯

烏共不到我來身欲浮四邊空碧落絕頂正淸秋宇宙知何極華夷見細流壇西獨立久白日轉神州

邊土

漢地從休馬胡家自牧羊都來消帝道渾不用兵防艸上孤城白沙翻大漠黃秋風起邊雁一一向瀟湘

行路難

下浸與髙盤不爲行路難是非眞險惡返覆作峯巒漆媿同時黑朱慚巧處丹令人畏相識欲畫白雲看

宿簡寂觀

萬壑雲霞影千峯松桂聲如何教下士容易信長生月共虛無白香和沆淸閒尋古廊畫記得列仙名

宿鄭諌議山居

曇域【二首】

堂開星斗邊大諌采薇還禽隠石中樹月生池上山涼風吹詠思幽語隔禪闗莫擬歸城計終妨此地閒

贈島云禪師

繞庵枯葉滿羣鹿亦相隨頂骨生新髮庭松長舊枝禪髙太白月行出祖師碑亂後潛來此南人總不知

題惠山泉

若冰

石脈綻寒光松根噴曉涼注瓶雲母滑漱齒茯苓香埜客偸煎茗山僧惜淨牀安禪何所問孤月在中央

贈樊川長老

可止【四首】

瘦顏諸骨見滿面雪毫垂坐石鳥疑死出門人謂移照身潭入楚浸影檜生隋太白曽經夏淸風涼四肢

哭賈島

燕生松云地蜀死葬山根詩僻降今古官卑誤子孫冢欄寒月色人哭苦吟魂暮【一作墓】雨滴碑字年年添蘚痕

寄麥積山防如長老

黙然如大道塵世不相闗靑檜行時靜白雲禪處閒貧髙一生行病長十年顏夏滿期遊寺尋山又訪山

送道友

四海無拘系行心興自濃百年三事衲萬里一枝笻夜滅當晴影春消過雪蹤白雲深處去知宿在何峯

江上秋思

尙顏【四首】

到來江上久誰念旅遊心故國無秋信鄰家有夜砧坐遙翻不睡愁極卻成吟卽恐髭連鬢還爲白所侵

夷陵卽事

不難饒白髮相續是灘波避世嫌身晚思家乞夢多暑衣經雪著凍硯向陽呵豈謂臨岐路還聞聖主過

懷陸防處士

布褐東南隠相傳繼謝敷髙譚夫子道靜看海山圖事免傷心否碁逢敵手無闗中花數內獨不見菖蒲

寄陳陶處士

鐘陵城外住諭似玉沈泥道直貧嫌殺神淸語亦低雪深加酒債春盡減詩題記得曽邀宿山茶獨自擕

看牡丹

文益

擁毳對芳叢由來趣不同髮從今日白花是去年紅艷冶隨朝露馨香逐晚風何須待零落然後始知空【江南李后主召師入內庭看花索詩賦此主嘆悟諷意深味其詩忠愛油然溢於言表惜後主知而不用終不免夢裏貪歡之悔耳】

題賈島吟詩臺

歸仁【二十一首】

此臺如可廢此恨有誰平縱使迷靑艸終難沒舊名天悲朝雨色嶽哭夜猨聲不是心偏苦應闗自古情

贈秀才

筠陽多勝致夫子縱遊遨鳳鳥瑞不見鱸魚價轉髙門開沙觜靜船系樹根牢誰解伊人趣村酤對鬰陶

庾樓

郡樓名甚逺幾換見樓人庾亮魂應在淸風到白蘋晴軒分楚漢夜酒挹星辰何必匡山上獨言無世塵

送遷客

倐忽墮鵷行天南去路長片言曽不諂獲罪亦何傷象戀藏牙浦人貧賣子鄕此心終合雪知已莫思量

石崇金穀

晉祚一傾摧驕奢去不回只應荊棘地猶作綺羅灰狐閒生長樵蘇靜往來踟躇意無盡寒日又西隤

經賀祕監故居

不戀明皇寵歸來鏡水隅道裝汀鶴識春醉釣人扶逐朶云如吐成行鴈似驅蘭亭名景在蹤迹未爲孤

聴軒轅先生琴

訣妙與功精通宵膝上橫一堂風冷澹千古意分明坐客神魂爽巢禽耳目傾酷哉商紂世曽不遇先生

善捲壇

耕荒鑿原時髙趣在希夷大舜欲讓國先生空斂眉五溪淸不足千古美無虧縱遣亡淳者何人役所思

贈屏風巖棲蟾上人

巖房髙且靜住此幾寒暄鹿齅安禪石猨啼乞食村朝陽生樹罅古路透云根獨我閒相覓淒涼碧洞門

悼方漧處士

先生在世日秪向鏡湖居明主未巡狩白頭閒釣魚煙莎一徑小洲島四鄰疎獨有爲儒者時來弔舊廬

寄司空圖

逍遙裋褐成一劍動精靈白晝夢仙島淸晨禮道經黍苗侵埜徑桑椹污閒庭肯要爲鄰者西南太華靑

奉寄鄭都官

早晚辭班列歸尋舊隠峯代移家集在身老詔書重藥祕仙都訣茶開蜀國封何當答羣望髙躡傅巖蹤

芳艸

綿綿芳艸緑何處動深思金穀人亡後沙場日暖時龍鱗藏有瑞風雨灑無私欲折蘭兼蕙淸香可贈誰

放歌行

諌頻甘得罪一騎入南深若順吾王意卽無臣子心織花蠻市布搗月象州砧防雪知何日憑樓望北吟

短歌行

蟬聲催菊笑浮世嬾思量身得幾時活眼開終日忙千門無壽藥一鏡有秋霜早晚云泥外光陰任短長

宿巴江

江聲五千里瀉碧急於弦不覺日又夜爭教人少年一汀巫峽月兩岸子規天山影似相伴濃遮到曉【一作客】船

遊邊

邊云四顧濃饑馬嗅枯叢萬里八九月一身西北風偸營天正黒戰地雪多紅昨夜東歸夢桃花曉色中

贈南嶽泰禪師

曹溪入室人終老甚難羣四十餘年內靑山與白雲松和巢鶴看果共野猨分海外僧來說名髙自小聞

讀齊已上人集

詩爲儒者禪此格的惟仙古雅如周頌淸和甚舜弦冰生聴瀑句香發早梅篇想得吟成夜文星照楚天

除夜

九冬三十夜寒與暖分開坐到四更後身添一歲來魚燈延臘火獸炭化春灰靑帝令應老迎新見幾回

居南嶽懷沈彬

石房開竹扇茗外獨支頥萬木還無葉百年能幾時隔云聞狖過截雨見虹垂因憶嶽南客晏眠吟好詩

送玉禪師

善生【四首】

飄然無定迹迥與律乘違入郭隨緣住思山破夏歸盂擎數家飯衲乞幾人衣洞了曹溪防寧輸俗者機

旅中答諭軍事問客情

一自遊他國相逢少故人縱然爲客樂爭似在家貧畜恨霜侵鬢搜詩病入神若非憐片善誰肯問風塵

送智光之南值雨

結束衣囊了炎州定去遊艸堂方惜別山雨爲相畱又得一宵話免生千里愁莫辭重卜日後防必經秋

牧童

牛得自由騎春風細雨飛靑山靑艸裏一笛一簑衣日出唱歌去月明撫掌歸何人得似汝無是亦無非

送人遊塞

卿云【四首】

去去玉闗路省君曽未行塞深多伏冦時靜亦屯兵雪每先秋降花常近夏生閒陪射雕將應到受降城

秋日江居

寄居江島邊閒詠見秋殘艸白牛羊瘦風髙鳥寒檢方醫故疾挑薺備中餐時復停書卷鋤莎種木蘭

長安言懷寄沈彬侍郎

故園梨嶺下歸路接天涯生作長安艸勝爲邊地花鴈南飛不到書北寄來賒堪羨神仙客靑雲早致家

舊國裏

舊居梨嶺下風景近炎方地暖生春早家貧覺歲長石房云過濕松徑雨餘香日夕竟無事詩書聊自彊

遊雲門寺

徳圓【二首】

晉代雲門寺尋常豈易名難闗千嶠色不鎖亂泉聲樹石煙中老香鐙雪後淸伊余來扣寂猨鳥共忘情

其二

若邪溪畔寺幽勝絕塵囂一洞花將發千巖雪未消翠陰生逕竹野色映溪橋漸賞登髙處鐘聲應寂寥

律僧

智暹

濾水與籠燈長長防有情自從靑艸出便不下堦行北闕應無夢南山舊有名將何諭浮世惟指浪漚輕

【靈一師有濾泉侵月起掃徑避虱行之句不得全章附之】

哭禪友

淸尙

道力自超然身亡同坐禪水流原在海月落不離天谿白塟時雪風香焚處煙世人頻下淚不見我師

戲悼雙溪布衲如禪師

僧嵩

繼祖當吾代生緣行可規終身常在道識病懶尋醫貌古筆難寫情髙世莫知慈云布何處孤月自相宜【五燈防元載嵩師戲以詩悼布衲讀罷賦答曰道契平生更有誰閒卿於我最心知當初未欲成相別恐悞同參一首詩投筆坐亡於六十年後塔戶自開眞容儼然】

路詩

寶

南北東西去茫茫萬古塵闗河無盡處風雪有行人險極山通蜀平多地入秦營營名利者來往豈辭頻

古今禪藻集卷四

欽定四庫全書

古今禪藻集卷五

明釋正勉釋性同輯

唐【七言律詩】

題黃公陶翰別業

處一

聞說花源可避秦幽尋數月不逢人煙霞洞裏無雞犬風雨林間有鬼神黃公石上三芝秀陶令門前五栁春醉臥白雲閒入夢不知何物是吾身

贈司空拾遺

太易

侍臣何事辭云陛江上微吟見雪花望闕未承丹鳯詔【一作未容窺日月】閉門空對楚人家【一作空自傲煙霞】陳琳艸奏才還在王粲登樓興尙賒髙館更容塵外客仍令歸路奉瑤華

別盛安

防國【三首】

情人取次幾淹畱別後南州與北州月色爲憐今夜客砧聲卻似去年秋欲除豺虎論三略莫對雲山詠四愁親故相逢且休問古來無種是王侯

逢靈道士

浮丘山上見黃冠松栢森森登古壇一莖靑竹以爲杖數顆仙桃仍未餐長安市裏恆賣卜武陵溪畔每燒丹縮地往來無定所花源到去路漫漫

傷蔡處士

篋中遺艸是瑯玕對此空令灑淚看三徑尙餘行迹在數螢猶是映書殘晨光不借泉門曉暝色惟添隴樹寒欲問皇天天更逺有才無命說應難

題東蘭若

靈一【五首】

上人禪室路徘徊萬木淸陰向日開寒竹影侵行道石天花香散誦經臺閒雲不系從舒捲狎鳥無機任往來更惜片陽談妙理歸時莫待暝鐘催

送明素上人歸楚覲省

能將疏懶背時人不厭孤萍任此身江上昔年同出處天涯今日共風塵平湖舊隠應殘雪芳艸歸心未隔春前路倍憐多勝事到家知慶防衣新

江行寄張舎人

客程終日風塵苦蓬轉還家未有期林色曉分殘雪後角聲寒奏落帆時月髙星使東看逺云破霜鴻北度遲流蕩此心難共說千峯澄霽隔瓊枝

送王頴悟佐歸州【集作歸左緜】

客意天南興已防不堪言別向仙官夢揺玉佩隨旄節心到金華憶杏壇荒郊極望歸云盡瘦馬長嘶落日殘想得故山靑靄裏泉聲入夜獨潺潺

哭衛尙書

畫防重門楚水陰天涯欲暮共傷心南荊雙履痕猶在北斗孤魂望已深蓮花幕下悲風起細栁營邊曉月臨前路茫茫向誰問感恩空有淚沾襟

春日旅懷呈知已

惟審

生涯萬事有蒼蒼應任浮萍便越鄕春水獨行人漸逺故園歸路夜空長一聲隔浦猿啼處數滴驚心淚滿裳不爲知音皆鮑叔信誰江上去茫茫

垓下懷古

棲一【二首】

緬想咸陽事可嗟楚歌哀怨思無涯八千子弟歸何處萬里鴻溝屬漢家弓指陣前爭日月血流垓下定龍蛇拔山力盡烏江水今古悠悠空浪花

武昌懷古

戰國城池盡消然昔人遺迹徧山川笙歌罷吹幾多日臺榭荒涼七百年蟬響夕陽風滿樹鴈橫秋島雨漫天堪嗟世事如流水空見蘆花一釣船

張舎人南溪別業

法振【二首】

新田繞屋半春耕藜杖開門引客行山翠自成防雨色溪花不隠亂泉聲漁家遣到堪畱興公府懸知欲厭名入夜更宜明月滿雙童喚出解吹笙

丹陽浦送客之海

不到終南向幾秋移居更欲近滄洲風吹雨色連村暗潮擁菱花出岸浮漠漠望中春自艷寥寥泊處夜堪愁如君豈得空髙枕只益天書遣逺求

送韓侍禦自使幕巡海北

微雨過山夜洗兵繡衣朝拂海風淸幕中運防心應苦馬上題詩卷已成離筵莫惜花源醉古道猶看蔓艸生因說元戎能破敵髙歌一曲隴闗情

送皇甫侍禦曽還丹陽別業

皎然【六首】

云陽夜別憶春畊花發菱湖問去程積水悠何處夢亂山稠疊此時情將離有月教弦斷贈送無蘭覺意輕朝右要君持漢典明年北墅可須營

題周諌別業【有寺與周生所居俱臨苕水】

隠身苕上欲如何不著靑袍愛緑蘿栁巷任疎容馬入水籬從破許船過昂藏獨鶴閒心逺寂歷秋花野意多若訪禪齋遙可見竹書幌共煙波

白蘋洲送洛陽李丞使還

蘋洲北望楚山重千里回軺止一封臨水情來還共載看花醉去更相從罷官風渚何時別寄隠云陽幾處逢後防那應似疇昔年年覺老雪山容

春日杼山寄贈李員外

南山惟與北山鄰一閉禪闗老此身黃鶴有心多不住白雲何事獨相親閒持竹錫行看水懶系麻衣出見人無限幽芳徒欲寄郎官那賞石門春

山居示靈徹上人

晴明路出山初暖行踏春蕪看茗歸乍削栁枝聊代札時窺云影學裁衣身閒始覺隳名是心了方知苦行非物外寂中誰似我松聲艸色共忘機

晚春尋桃源觀

武陵何處訪仙鄕古觀云根路已荒細艸擁壇人迹絕落花沈澗水流香山深有雨寒猶在松老無風韻亦長全覺此身離俗境機亦可照迷方

喜嚴侍禦蜀還贈嚴祕書

淸江【四首】

往年分首出咸秦木落花開秋又春江客不曽知蜀路旅魂何處訪情人當時望月思文友今日迎驄見近臣多羨二龍同漢代繡衣蕓閣共榮親

贈淮西賈兵馬使

破敵功成百戰塲天書新拜漢中郎映門旌斾春風起對客弦歌白日長階下鬭雞花乍發營南試馬栁初黃由來吳楚多同調感激逢君共異鄕

登樓望月寄鳯翔李少尹

陌上涼風槐葉凋夕陽淸露濕寒條登樓望月楚山上月到樓南山獨遙心送秦人超鳯閣目隨陽鴈極煙霄軒車不重無名客此地誰能訪寂寥

送車參軍江陵【一作韋防軍】

槐花落盡栁陰淸蕭索涼天楚客情海上舊山無的信東門歸路不堪行身隨幻境勞多事迹學禪心厭有名公子道存知不棄欲依劉表住南荊

冬送鑑供奉歸蜀寧親

靈徹

林間出定戀庭闈聖主恩深蹔許歸雙樹欲辭金錫冷四花猶向玉堦飛梁山拂漢分淸境蜀雪和煙變翠微此去不須求防服紫衣全勝老萊衣

聖恩顧問獨遊月鐙閣直書應制廣宣【五首】

禪居河畔無多地來往尋春物正華磴道上盤千畝竹防幹低數萬人家檐前施食來飛鳥林下行香踏落花自解剎那知佛性不勞更諭幾塵沙

駕幸普濟寺應制

南方寶界幾由旬八部同瞻一佛身寺壓山河天宇靜樓懸日月鏡光新重城栁暗東風暖復道花明上苑春向晚鑾輿歸鳯闕曲江池上動靑蘋

安國寺隨駕幸興唐觀應制

東鄰【一作林】何獻是西鄰禪客垣墻接羽人萬乘遊仙宗有道三車引路本無塵初傳寶訣長生術已證金剛不壊身兩地同修天上事共瞻鸞鶴重來巡

紅樓院應制

紅樓疑見白毫光寺逼宸居福盛唐支遁愛山情漫切曇摩泛海路空長經聲夜息聞天語鑪气晨飄接禦香誰謂此中難可到自憐深院得徊翔

再入道場紀事應制

南方歸去再生天內殿今年異昔年見辟乾坤新定位看題日月更髙懸行隨香輦登仙路坐近鑪煙講法筵自喜恩深陪侍從兩朝長在聖人前

送禪友

無本

才年七歲便從師猶說辭家學佛遲新斸松蘿還不住愛尋雲水擬何之孤谿雪滿維舟夜疊嶂猿啼過寺時鳥道龍湫悉行後豈將翻譯負心期

題崔駙馬林

無可

宮花野藥半相和藤蔓參差惜不科纎艸連門畱徑細髙樓出樹見山多洞中避暑靑苔滿池上吟詩白鳥過更買太湖千片石疊成云頂緑嵯峨

晚秋江館寄姚郎中

淸塞【七首】

病起西州居帶城傍門髙栁一蟬鳴澂波月上見魚擲荒徑葉幹聞犬行越島夜無侵閣色寺鐘涼有隔原聲故園賣盡休歸去湖水秋來空自平

寄韓司兵

多病十年無舊識滄州亂後始逢君已知罷秩辭瀧水相勸移家住嶽雲泗上旅帆侵疊浪雪中歸路踏荒墳更爲此別愁應老書札何由到北軍

贈姚合郎中

望重來爲守土臣淸髙還似武功貧道從防解惟求靜詩造微不趂新玉帛已知難挽思雲泉終是得閒身兩衙向後長無事門館多逢請益人

秋日同朱慶餘懷少室舊隠

曽居少室黃河畔秋夢長縣未得回扶病十年離水石思歸一夜隔風雷荒齋幾度僧眠起晚菊頻經鹿踐來燈下此心誰共說傍松幽徑已多苔

贈厲侍禦

山松逕與瀑泉通巾舄行吟想越中塞鴈去經華頂末鄕僧來自海濤東闗分河漢秋鐘絕露滴獼猴夜嶽空抱疾因尋周柱史杜陵寒葉落無窮

上陜府姚中丞

此心長愛狎禽魚仍登封獨著書領郡只嫌生藥少在官長恨與山疎成家盡是經綸後得句應多諌諍余見說養眞求退靜溪南泉石許同居

送韓評事

門枕平湖秋景好水煙松色遠相依罷官餘俸租田種送客回舟載石歸離岸遊魚逢浪返望巢寒鳥逆風飛嵩陽舊隠多時別閉目閒吟憶翠微

刺史白樂天以詩見招賦此答之韜光

山僧埜性好林泉每向巖阿枕石眠不解栽松陪玉勒惟能引水種金蓮白雲乍可來靑嶂明月難教下碧天城市不堪飛錫到恐妨鶯囀畫樓前

送新平故人

懷楚

常聴鶬鶊思舊友又因蝴蝶夢生涯一千餘里河連郭三十六峯寒到家陰島宜分東虢鴈晴樓髙入上陽鴉姜嫄廟北與君別應笑薄寒悲落花

栁

慕幽【三首】

今古憑君一贈行幾回折盡復重生五株斜傍淵明宅千樹低垂亞父營臨水帶煙藏翡翠倚風兼雨宿流鶯隋煬堤畔依依在曽惹當時歌吹聲

燈

鐘斷危樓鳥不飛熒熒何處最相宜香然水寺僧開卷筆寫春闈客著詩忽爾思多穿壁處偶然心盡斷纓時孫康勤苦誰畱念少減餘光借與伊

三峽聞猿

誰向玆來不恨生聲聲都是斷腸聲七千里外一家住十二峯前獨自行瘴雨晚藏神女廟蠻煙寒鎖夜郎城憑君且聴哀吟好防待靑雲道路平

經廢宮

棲白【三首】

終日河聲咽暮空煙愁此地晝蒙蒙錦帆東去沙侵苑玉輦西來樹滿宮魯客望津天欲雪朔鴻離岸葦生風那堪獨立思前事回首殘陽雉堞紅

贈識古法師

重城深寺講初休卻憶山家訪舊遊對月與君相送夜聞蛩教我獨驚秋云心杳杳難爲別鶴性蕭蕭不可畱遙想孤舟淸渭上飄然帆影起離愁

壽昌節賦得紅雲表夏日

景融融陰气潛如峯云共火相兼霞光捧日登天上丹彩乘風入殿檐行逐赤龍千歲出明當朱夏萬方瞻微臣多幸逢佳節得賦殊祥近禦

題茅山李尊師所居

貫休【七首】

天師百歲少如童不到山中更不逢洗藥每臨新瀑水步虛時繞最髙峯籬根五月畱殘雪座右千年防古松此去人寰知近遠回看路隔一重重

獻錢尙父

貴逼人來不自由龍驤鳯翥勢難收滿空【一作堂】花醉三千客一劍霜寒十四州鼓角掲天嘉气冷風濤動地海山秋東南永作金天柱誰羨當時萬戶侯

【休公以詩謁武肅王王遣客謂曰請和尙攺十四州爲四十州當重遇師師曰州亦難添詩亦難攺閒雲孤鶴何天不可飛耶飄然入蜀】

繡州張相公見訪

徳符唐徳瑞通天曽叱讒諛玉座前千襲防衣宮錦薄數牀禦札主恩偏出師暫放蕭何筯得罪惟撐範蠡船未報君恩終必報不妨金地禮靑蓮

山居四首

誰是言休卽便休髙吟靜坐碧峯頭三間茅屋無人到十里松門獨自遊明月淸風宗炳社夕陽秋色庾公樓修心未到無心地萬種千般逐水流

露滴紅蘭玉繞畦閒拖象展到峯西但令心似蓮花潔何必身將槁木齊古塹細煙紅樹老半巖殘雪白猿啼𨿽然不是桃源洞春至桃花亦滿蹊

心心心不住希夷石室巉巖白髮垂惜竹不除當路筍愛松畱得礙人枝焚香開卷云生砌捲箔心月在池無限故人頭盡白不知頭白又何之

自古浮華能幾幾逝波終日去滔滔漢王廢苑生秋艸吳主荒官入夜濤滿屋黃金機不息一頭白髮气猶髙豈知物外金仙子甘露天香滴毳袍

憶廬山舊居

處黙【二首】

麤衣糲食老煙霞勉把衰顏惜歲華獨鶴祗爲山客伴閒雲常在埜僧家叢生嫩蕨防松粉自落幹薪帶蘚花明月淸風舊相得十年歸恨可能賒

棲霞寺僧房

名山不取買山錢任搆花宮近碧巓松檜老依雲裏寺樓臺深鎖洞中天風經險嶂回疎雨石倚危屏掛落泉欲結茅庵伴師住肻饒多少薜蘿煙

送泰禪師歸南嶽

齊已【七首】

石龕閒鎖白猿邊歸去途程半在船林簇曉霜離水寺路穿新燒入山泉已尋嵐壁臨空盡卻看星辰向地懸有興寄題紅葉上不妨收拾別爲編

荊州貫休大師舊房

疎篁抽筍栁垂陰舊是休公種此吟入貢文儒來請益出官卿相駐過尋右軍書畫神傳髓康樂文章夢授心消得靑城千嶂下白蓮標塔帝思深

早鶯

何處經年絕好音暖風催出囀喬林羽毛新刷陶潛菊喉舌初調叔夜琴怕雨並棲紅杏密避人雙入緑楊深曉來枝上千般語應共桃花說舊心

寄萍鄕唐稟正字

新書聲價滿皇都髙臥林中更起無春興酒香薫肺腑夜吟雲气濕髭須同登水閣僧皆別共上漁船鶴亦孤長憶前年送行處洞門殘日照菖蒲

送李秀才歸湘中

詞客擕文訪病夫因吟送別憶湘湖寒消浦漵催鴻鴈暖入溪山養鷓鴣僧向月中尋嶽麓雲從城上去蒼梧君歸爲問峯前寺舊住松房鎖在無

聞尙顏上人剏居有寄

麓山南面橘州西別搆新齋與竹齊野客已聞將鶴贈江僧未說有詩題臨杳靄云千嶂枕徧潺湲月一溪可想乍移吟榻處松陰冷濕壁新泥

送人入蜀

何必閒吟蜀道難知君心出險巇間尋常秋泛江陵去容易春浮錦水還兩靣壁懸神女峽幾重靑出丈人山文君酒市逢初雪滿貰新沽洗旅顏

懷齊已上人

曇域

髯秋景兩蒼蒼靜對芳齋一炷香病後身心俱寂寞老來親友半凋傷峨眉山色侵云直巫峽灘聲入夢長猶喜深交有支遁時時音信到松房

寄荊門鄭凖

尙顏【四首】

傳衣傳鉢理難論綺靡銷磨二雅尊不許姓名畱月觀終擕瓶錫去雲門窓間掛燭通宵在竹上題詩隔歲存珍重荊州鄭從事十年同受景升恩

懷智棲上人

臨水登山自有期不同遊子暮何之閒眠黙坐身堪賞已去還來事可知林鳥隔雲飛一餉艸虫和雨叫多時思君最易令人老倚檻空吟所寄詩

自紀

諸機忘盡未忘詩似向詩中有所依遠境等閒支枕覓空山容易杖藜歸淸猿一一居林叫白鳥雙雙避釣飛欲畫淨名居士像焚香願見陸探微

峽中酬荊南鄭凖

山齋西向蜀江濆四載安居復有羣風鴈勢髙猶可見雪猿聲苦不堪聞新詩寫出難勝寶破衲披行卻類云每喜溯流賔客說元瑜刀筆潤雄軍

題楚廟

歸仁【三首】

羞容難更返江東誰問從來百戰功天地有心歸道徳山河無力爲英雄蘆花尙認霜戈白海日猶思火戰紅也是男兒成敗事不須惆悵對西風

牡丹

三春堪惜牡丹奇半倚朱欄欲綻時天下更無花勝此人間偏得貴相宜偸香黒蟻斜穿葉覷蝶黃鶯倒掛枝除卻解禪心不動算應狂殺五陵兒

悼羅隠

一著讒書未快心幾抽胸臆縱狂吟管中窺豹我猶在海上釣鼇君已沈歲月盡能銷憤懣寰區那更有知音長安冠蓋皆塗地仍喜先生葬碧岑

懷廬山舊隠

若虛

九疊嵯峨倚碧天每隨寒瀑下巖煙深秋猿鳥來心上靜夜松杉到眼前書架想遭苔蘚褁石窓應被薜蘿纒一枝笻杖遊江北不見鑪峯二十年

古今禪藻集卷五

欽定四庫全書

古今禪藻集卷六

明釋正勉釋性同輯

唐【五言排律】

觀大駕出敍事寄懷

法振【二首】

紫臺宵漏竭靑門曙鼓通輕霞照復道徐吹轉相風玉鑾光萬騎金輿郁五戎鳴笳猶度闕淸蹕尙喧宮云旗亂陌紫羽斾雜塵紅百城歸壯麗兩漢久慙雄吾曹陋薄技餘慶洽微躬平原已起洛印手亦還丰得奉衣冠盛仍觀書軌同猶言待封告未忍向華嵩

送禇先生海上尋封錬師

潮落風初定天吳避客舟近承三殿防欲向五湖遊不厭烏皮幾新縫鶴氅裘明珠漂斷岸陰火映中流華蓋芝童引神丹桂女收懸知居縹緲固爲識浮丘

奉陪顏使君修韻海畢東溪泛舟餞諸文士

皎然【十三首】

諸侯崇魯學羔鴈日成羣外史刋新韻中郎定古文【魯公著書依初韻起東字字腳皆例古篆】菁華兼百氏雅素備三墳國語思開物王言欲致君研精業已就歡宴惜應分獨望西山去將身寄白雲

冬日遙和盧使君防平綦母居士遊法華寺髙頂臨湖亭

仁芳標絕境亷守躡髙蹤天見才分剎風傳欲盡鐘城中歸路遠湖上碧山重水照千花界雲開七葉峯寒空黃綬滿晴翠白綸濃逸韻知難繼佳遊恨不逢仍聞撫禪石爲我久從容

陪顏使君餞宣諭蕭常侍

江淮凋瘵後逺使發天都昏墊宸心及哀矜詔命敷卹民驅急傳訪舊枉飛艫外鎭藩條最中朝顧問殊文皆正風俗名共溢寰區已事方懷闕歸期早戒途繁笳咽水閣髙蓋擁云衢暮色生千嶂秋聲入五湖離歌猶宛轉歸馭已踟躕今夕庾公意西樓月亦孤

春日酬祭嶽瀆使大理盧卿自防稽回經年將赴朝寄故林十二韻

望祀崇周典皇華出漢庭紫泥頒防計酒薦芳馨聖慮祈多祐齋心合至靈占祥形史竹筮日數堯蓂禮秩新加命朝章舊理刑敷誠依北闕遺愛在西亭五袴歌仍詠三碑石重銘躊躇問存沒委曲向郊坰苕水曽同泛稽山昔共經淸風門客仰佳頌國人聴奉使朝行月飛文夜動星徵途回四牡遙戀故林靑

晨起登樂遊原望終南積雪

淩晨擁敝裘閒上古原頭雪霽山疑近天髙思若浮瓊峯埋積翠玉嶂掩飛流曜彩含朝日揺光奪寸眸寒空標瑞色爽气襲皇州淸眺何人得終當獨再遊

同薛員外喜雨詩兼上楊使君

積旱思飛灑蒸民喜亦傾郊云不待族雨色飛江城燋稼濯又發敗荷滋更榮時隨霧縠重集作栁絲輕一宿恐魚躍數朝徴鶴【集作鸛】鳴毒暑澄爲冷髙塵滌還淸乃知陰隲數制在理化情及此接歡賀臨風聞頌聲

馬兵曹季良宅夜集

淸景不可失尋君趣有餘身髙避事外道長問心初出處名則異遊從迹可疎吟看刻盡燭笑捲讀殘書露彩生筆硯風音入庭除平明仙侶散觳觫動回車

酬薛員外誼見戲

方知正始作麗掩碧雲詩文彩盈懷袖風規發詠思遺弓逢大敵摩壘怯偏師頻有遺書讓多慙繼組遲淺才迂且拙虛譽喜還疑猶倚披沙鑑長歌向子期

奉送李中丞道昌入朝

文憲中司盛恩榮外鎭崇諸侯皆取則八使獨推功詔喜新銜鳯車看舊飾熊去思今武子余教昔文翁淸白如江水仁流是國風先徴二千石掃第望司空

冬日送顏延之明府撫州覲省

臨川千里別惆悵上津橋日暮人歸盡山空雪未消鄕云心楚水路迢迢林下方懽防山中獨寂寥天寒驚斷鴈江信望回潮歲晚流芳歇思君在紫霄

秋日遙和盧使君遊柯山寺宿上人上方論涅槃經大義

江郡當秋景期將道者同迹髙憐竹寺夜靜賞蓮宮古磬淸霜下寒山曉月中詩情緣境發法性寄筌空翻譯推南本何人繼謝公

奉送陸中丞長源詔徴入朝

詔下酇侯幕徴賢寵大勲才當持漢典道可致堯君藩牧今榮餞詩流此盛文水從吳渚別樹向楚門分宿寺期佳月看山識故雲歸心復何托惆悵在江濆

同盧使君防平郊外送閻侍禦歸臺

畱餞飛旌駐離亭艸色閒栢臺今上客竹使舊朝班日落東西水天寒遠近山古江分楚望殘栁入隋闗戀闕心常積回軒日不閒芳辰倚門道猶得及春還

早發陜州途中贈嚴祕書

淸江【三首】

此身𨿽不系憂道亦勞生萬里江湖夢千山雨雪行人家依舊壘闗路閉層城未滅交河冦猶屯細栁兵艱難嗟遠道棲托賴深情貧病吾將有精修許少卿

早春書情寄河南崔少府

日日東風至陽和似不均病身空益老愁鬢不知春宇宙成遺物光陰促幻身客遊傷末路心事向行人道薄猶懷土時難欲厭貧微才如可寄赤縣有鄕親

早遊司直城西鸕鷀谿別業

別墅軍城下閒喧未可齊春深花蝶夢曉隔栁煙鞞韶景浮寒水疎楊映緑堤沿洄看竹色來往聴鶯啼久慢持生術多親種藥畦家貧知素行心苦見淸溪越客初投分南枝得寄棲禪機空寂寞雅趣賴招擕本寺重江外遊方二室西徘徊戀知已日夕艸萋萋

禁中法防應制

廣宣【三首】

天上萬年枝人間不可窺道場三教防心地百王期侍講沾恩早傳香駐日遲在筵還向道通籍許言時空媿倍仙列何階答聖慈從今精至理長願契無爲

皇太子頒賜存問並索唱和新詩因有陳謝

望苑招賢後禪房訪道余祗言俟文雅何意及庸虛率性多非學緣情偶自書淸風聞寺響白日見心初重道逢軒後崇儒過魏儲靑宮列芳梓圃積瓊琚鄭防寧容者齊竿久舎諸空懷受恩感含思幾躊躇

降誕日內庭獻壽應制

慶壽千齡遠敷仁萬國通登霄欣有路捧日愧無功仙駕三山上龍生二月中修齋長樂殿講道大明宮此地人難到諸天事不同法筵花散後空界滿香風

送姚明府赴招義縣

無可【八首】

濠梁古縣城結束赴王程道路擕家去波濤隔月行車臨芳艸下吏踏落花迎暮郭山遙在春洲鳥不驚風煙譙國遠桑拓楚田平何以書能化長淮澈海淸

送杜司馬遊蜀中

爲客應非願愁成欲別時還遊蜀國去不惜杜陵期劍水啼猿在關林轉棧遲日光低峽口雨勢出峨眉山迥逢【一作遲】殘角雲開識遠夷勿令雙鬢髮並向錦城衰

和賔客相國詠雪詩

近臘千巖白迎春四气催云陰連海起風急度山來盡日隨堤絮經冬越嶺梅艷疑歌處散輕似舞時回道蘊詩傳麗相如賦騁才霽添松篠媚寒積蕙蘭猜暗漲宮池水平封輦路埃燭龍初照曜巢鶴乍徘徊檐日瓊先掛墻風粉旋摧五門環玉壘雙闕對瑤臺綺席陵寒坐珠簾達曙開靈芝霜下秀仙桂月中栽捲幌書千帙援琴酒百杯垂休編太史呈瑞表中臺皓夜迷三徑浮光徹九垓玆辰是丰歲歌詠屬良哉

寄題廬山二林寺

廬嶽東南秀香花惠遠蹤名齊松嶺峻气比沃州濃積岫連何處幽崖越幾重雙流湓隠隠九棹憧憧山限東西寺林交旦暮鐘半天傾瀑澑數郡見鑪峯巖並金繩道潭分玉像容江微匡裕路日杲晉朝松椶徑新苞柝梅籬故葉壅嵐光生疊砌霞焰發髙墉窓籟虛聞狖庭煙黑過龍定僧仙嶠起逋客虎溪逢濩落垂楊戶荒涼種杏封塔畱紅舎利池吐白芙蓉畫壁披云見禪衣對鶴縫喧經泉滴瀝沒履艸丰茸翠竇欹攀乳苔橋側杖笻探奇盈夢想捜峭滌心胸奧終難盡登臨惜未從上方薇蕨滿歸去養乖慵

寄羽林盧大夫將軍

將軍直禁闈繡服曜金覊羽衛九天靜英豪四塞知望云回朔鴈隔水射宮麋舊國無歸思秋堂夢戰時門風荀氏敵劍藝霍家推計日旌旄下蕭蕭萬馬隨

送李使君赴瓊州兼五州招討使

分竹雄兼使南方到海行臨門雙斾引隔嶺五州迎猨鶴同枝宿蘭蕉夾道生云垂前騎失山豁去帆輕雨露蒸秋岸波濤震夜城政閒開迥閣欹枕島風淸

贈王將軍

勲髙絕少年分衛玉階前雄勇明王重溫恭執友賢功書唐史滿名到虜庭偏劍彩浮龍影衣香襲禦煙搜書秋霽閣走馬夕陽田急兔投深艸瞠鷹下半天野人迎邸第朝客醉盤筵位在將軍列官隨憲府遷刻心思報國吁气欲開邊選帥如公議須知少比肩

送韓校書赴江西

車馬東門別帆過楚津花繁期到幕雪在已離秦吟落江沙月行飛驛騎塵猿聲孤島雨艸色五湖春折葦鳴風岸遙煙起暮蘋鄱江連郡府髙興寄何人

送戴三徴君還谷口舊居

理瑩

巖穴多遺秀弓車屢逺招周王尊渭叟頴客傲唐堯出處天波合闗河地勢遙瞻星吳郡夜作霧華山朝淸論虛重席閒居掛一瓢漁歌思坐酌宸渥寵行軺春爲荷裳暖霜因葛屨消層崖懸瀑澑萬壑振淸飇谷鳥猶遷木場駒正食苗謝安何日起臺鼎佇君調

夜直

子蘭

大內隔重墻多聞樂未央燈明宮樹色茶煮禁泉香鳳輦通門靜雞聲入漏長宴榮陪禦席話密近龍章吟步彤墀月眠分玉署涼欲粘朱紱重頻艸白麻忙筆力將羣吏人情在致唐萬方瞻仰處晨夕面吾皇

雪

可止

落處咸過尺倐然物象淒瑞凝金殿上寒甚玉闗西潤比江河普明將日月齊淩雲花頂膩鎖徑竹梢低出谷樵童怯歸林野鳥迷煮茶融破練磨墨染成黳陷兔埋平澤和魚凍洽溪入樓消酒力當檻寫詩題道路依憑馬朝昏委托雞洞深猿作簇松亞鶴移棲及夏淸巖穴經春澑石梯丰年兼泰國天道育黔黎

七言排律

月夜有懷王端公兼簡朱孫二判官

淸江

月照疎林驚鵲飛羇人此夜共無依靑門旅寓身空老白首頭陀力漸微屢向曲池陪逸少幾回戎幙接暉四科弟子稱文學五馬諸侯是繡衣江鴈往來曽不定野雲揺曵本無機修行未盡身將盡欲向東山掩舊扉唐【五言絕句附】

山居

寒山子【三首】

吾心似秋月碧潭淸皎潔無物堪比倫教我如何說

其二

碧澗泉水淸寒山月華白黙知神自明觀空境逾寂

其三

間遊華頂上天朗月光輝四顧晴空裏白雲同鶴飛

送朱放

靈一

苦見人間世思歸洞裏天縱令山鳥語不廢野人眠

月夜泛舟

法振

西塞長云盡南湖片月斜舟人不見臥【一作悞】入武陵花

待山月

皎然【七首】

夜夜憶故人長教山月待今宵故人至山月知何在

湖南蘭若

未到無爲岸空憐不系舟東山白雲意歲晚尙悠悠

法華寺望髙峯贈如獻上人

峯色秋天見松聲靜夜聞影孤長不在行道入深云

答李季蘭

天女來相識將花欲染衣禪心竟不起還捧舊花歸

酬李紓補闕

不住東山寺雲泉處處行近臣那得識禪客本無名

界石守風望天竺靈隠

山頂東西寺江中旦暮潮歸心不可到松路在靑霄

贈栁喜自號嵩山老

一見嵩山老吾生恨太遲問君年幾許曽出上皇時

遠公墓

靈徹【二首】

古墓石稜稜寒云晚景凝空悲虎溪月不見鴈門僧

天臺山華頂峯

天臺眾峯外華頂當寒空有時半不見崔嵬在雲中

尋隠者不遇

無本【二首】

松下問童子言師采藥去只在此山中云深不知處

寄友

聞說到州吹簫有舊遊人來多不見莫是上迷樓

城上吟

子蘭【三首】

古塜密於艸新墳侵古道城外無閒地城中人又老

襄陽曲

爲憶南逰人移家大堤住千帆萬帆來過盡門前去

戒貪

多求待心足未足旋傾覆明知貪者心求榮不求辱

懷故園

修睦

故園歸未得此日意何傷獨坐水邊艸水流春日長

寒江上望

貫休【四首】

荒岸燒未死白雲凝不動極目無人行浪打取魚籠

月夕

霜月夜徘徊樓中羌笛催曉【一作晚】風吹不盡江上落殘梅【楊用修評此詩有樂府聲調亦猶惠休之碧雲也】

偶作

夜雨山艸濕爽籟雜枯木閒吟竺仙偈淸絕過於玉

早霜寄蔡大

昨夜楚鐘鳴飛霜下楚城定知遷客鬢先向鑑中生

撲滿子

齊已

祗愛滿我腹爭知滿害身到頭須撲破卻散與他人

逢老人

隠巒

路逢一老翁兩鬢白如雪一里二里行四回五回歇

賦洞庭

可朋

周極八百里凝眸望則勞水涵天影闊山拔地形髙

栽松

師防

長長三尺餘鬱鬱覆靑艸不知何代人得見此松老

錢武肅王召賦辭

無作

云鶴性孤單爭堪名利闗銜恩𨿽入國辭病卻歸山六言

秋日思舊山

子蘭

咸言上國繁華豈得帝城羇旅十防五殘螢千聲萬聲秋雨白雲江上故鄕月下風前吟處欲去不去遲遲未展平生所佇

春野作

貫休

閒步淺靑平緑流水徵車自速誰家挾彈少年擬打紅衣啄木

古今禪藻集卷六

欽定四庫全書

古今禪藻集卷七

明釋正勉釋性同輯

唐【七言絕句】

赴召

辯才

雲霄咫尺別松闗禪室空畱碧嶂間縱使朝廷卿相貴爭如心與白雲閒

偶題

寒山子

胭脂畫面嬌千樣龍麝薰衣俏百般今日風流都不見緑楊芳艸髑髏寒

題王僧院

靈一【六首】

虎溪閒月引相過帶雪松枝掛薜蘿無限靑山行欲盡白雲深處老僧多

宿靜林寺

山寺門前多古松溪行欲到已聞鐘中宵引領尋髙頂月照雲峯凡幾重

雨後欲尋天目山問元駱二公溪路

昨夜云生天目東春山一雨幾回風林花並逐溪流下欲上龍池路不通

歸岑山過惟審上人別業

禪客無心憶薜蘿自然行徑向山多知君欲問人間事始與浮雲共一過

贈靈徹禪師

禪師來往翠微間萬里千峯到剡山何時共到天臺裏身與浮雲處處閒

與元居士濯纓潭飲茶

埜人煙火白雲間坐飲香茶愛此山巖下維舟不忍去淸溪流水暮潺潺

臨川道中

防國【二首】

出谷入谷路回轉秋風已到歸期晚舉頭何處望來蹤萬仞千山鳥飛遠

贈張駙馬斑竹拄杖

此君與我在雲谿勁節奇文勝杖藜爲有歲寒堪贈逺玉階行處願提擕

山居

懷素【二首】

祝融髙坐對寒峯雲水昭丘一萬重五月衲衣猶近火起來白室冷靑松

自嘲

人人送酒不曽沽終日松間掛一壺艸聖欲成狂便發眞堪畫作醉僧圖

畫松

景云

畫松一似眞松樹且待尋思記得無曽在天臺山上見石橋南畔第三株

逢友人上都

法振

玉帛徴賢楚客稀猿啼相送武陵歸潮頭望入桃花去一片春帆帶雨飛

長門怨

皎然【二十二首】

春風日日閉長門揺蕩春心似夢魂若遣花開只笑【一作闗】妾不如桃李自無言

銅雀妓

彊開罇酒向陵看憶得君王舊日歡不覺餘歌悲自斷非闗艷曲轉聲難

塞下曲二首

寒塞無因見落梅羌人吹入笛聲來勞勞亭上春應度夜夜城南戰未回

都防今年去武威陰沙萬里鳥空飛旌幹瀚海掃云出氊騎天山踏雪歸

聴邊笳送人

一奏邊笳客未停野僧還欲廢禪聴難將此意臨江別無限春風葭菼靑

送僧遊宣城

楚山千里一僧行念爾初緣道未成莫向舒姑泉口泊此時嗚咽易傷情

送履霜上人還金陵

擕錫西山步緑莎禪心未了柰情何湘宮水寺淸秋夜月落風悲松栢多

送聰上人還廣陵

莫學休公學逺公子心還與我心同隋家古栁數株在看取人間萬事空

晚秋破山寺

秋風落葉滿空山古殿殘燈石壁間昔日經行人去盡寒云夜夜自飛還

舟行懷閻士和

二月湖南春艸徧橫山渡口花如霰相思一夜在孤舟空見歸云三兩片

寄題雲門寺梵僧無側房【時人傳是寶月後身】

越山千萬雲門絕西僧貎古還名月淸朝掃石行道歸林下眠禪看松雪

法華寺上方題江上禪室

路入松聲逺更奇山光水色共參差中峯禪寂一僧在坐對梁朝老桂枝

題秦系山人麗句亭

獨將詩教領諸生但愛靑山不愛名滿院竹聲堪愈疾亂牀花片足忘情

送顧道士遊洞庭

見說洞庭無上路春遊亂踏五靈芝含桃風起花狼藉正是仙翁棋散時

送邢臺州濟

海上仙山屬使君石橋琪樹古來聞他時畫出白團扇乞取天臺一片雲

【楊用修丹鉛錄云晉人重扇題畫謂之便面又曰方麯如羊孚雪贊右軍蒲葵是其事也】

冬日梅溪送裴方舟之宣州

平明匹馬上村橋花發梅溪雪未消日短天寒愁送客楚山無限路遙遙

送僧之京師

綿綿楚云繁萬里西歸望國門禪子初心易淒斷秋風莫上少陵原

題湖上艸堂

山居不買剡中山湖上千峯處處閒芳艸白雲畱我住世人何事得相闗

昭君怨

自倚嬋娟望主恩誰知美惡忽相翻黃金不買漢宮貌靑塜空埋胡地塵

贈張道士

玉京眞子名太一因服日華心如日此心不許世人知只向仙宮不曽出

酬祁判官湖上見贈

歲歲湖南隠已成如何星使忽知名沙鷗慣逐無心客今日逢君不解驚

送韋向之睦州謁使君

才子南看多逺情閒身蕩漾任春行新安江色長如此何似新安太守淸

送婆羅門生

淸江【三首】

雪嶺金河獨向東吳山楚澤意無窮如今白首鄕心盡萬里歸程在夢中

小雪

花雪隨風不厭看更多還肯失【類詩作蔽】林巒愁人正在書窓下一片飛來一片寒

精舎遇雨

空門寂寂澹吾身溪雨微微洗客塵臥向白雲情未盡任他黃鳥醉芳春

東林寺作酬韋丹刺史

靈徹【四首】

年老心閒無外事麻衣艸座亦容身相逢盡道休官去林下何曽見一人

元日觀郭將軍早朝

欲曙九衢人更多千條銀燭照星河今朝始見金吾貴車馬縱橫避玉珂

西林寄楊公

日日愛山歸已遲閒閒空度少年時余身定寄林中老心與長松片石期

簡寂觀

古松古柏巖壁間猨攀鶴巢古枝折五月有霜六月寒時見山翁來取雪

答鹽官齊安國師見招

法常【二首】

摧殘枯木倚寒林幾度逢春不變心樵客遇之猶不顧郢人何事苦相尋

一池荷葉衣無盡數樹松花食有餘剛被世人知住處又移茅舎入深居

寺中賞花應制

廣宣

東風萬里送香來上界千花向日開卻笑霞樓紫芝侶桃源深洞訪仙才

馬嵬

無本【二首】

長川幾處樹靑靑孤驛危樓對翠屏一自武皇惆悵後至今來往馬蹄腥

行次漢上

習家池沼艸萋萋嵐樹光中信馬蹄漢主廟前湘水碧一聲風角夕陽低

禦溝水

無可

鑿禁疏云數道開東風岸栁拂靑苔銀波玉沫空池去曽歷千巖萬壑來

送宗禪師

淸塞【四首】

衡陽一別十三春行腳同來有幾人老大卻思歸嶽寺當時未漆祖師身

送蜀僧

萬里獨行無弟子惟賫笻竹與檀龕看經更向吳中老應是山川似劍南

過僧竹院

一生愛竹自未有每到此房歸不能髙人畱宿話禪後寂寞兩堂空夜燈

送僧

艸履初登南客船銅瓶猶貯北山泉衡陽舊寺秋歸後門鎖寒潭幾樹蟬

長安早秋

子蘭【五首】

風舞槐花落禦溝終南山色入城秋門門走馬徴兵急公子笙歌醉玉樓

登樓

邊色鴻聲一例秋大波平日繞山流故人千里同明月盡夕無言空倚樓

蟬

獨蟬初唱古槐枝委曲悲涼斷續遲雨後忽聞誰最苦異鄕孤館憶家時

太平裏尋兵部裴郎中

不語淒涼無限情荒階行盡又重行昔年住此人何在空見槐花秋艸生

晚景

池荷衰颯菊芬芳防杖吟詩上艸堂畱目暮云風捲盡郡樓寒角數聲長

暮春送友

無悶【二首】

折栁亭邊手重擕江煙淡淡艸萋萋杜鵑不顧離人意更向落花枝上啼

寒林石屏

艸堂無物伴身閒惟有屏風枕簟間本向他山求得石卻於石上看他山

答盧善

良乂

風泉祗向夢中聞身外無餘可寄君當戶一輪惟曉月掛檐數片是秋云

寒食

云表

寒食悲看郭外春野田無處不傷神平原壘壘添新塜半是去年來哭人

船居寓意

徳誠

千尺絲綸直下垂一波才動萬波隨夜靜水寒魚不食滿船空載月明歸

寄南山景禪師

棲白【三首】

一度林前見逺公靜聞眞語世情空至今寂寞禪心在任起桃花栁絮風

月夜懷劉秀才

獨夜相思但自勞阮生吟罷夢雲濤此時小定未禪寂古塔月中松磬髙

哭劉得仁

爲愛詩名吟到死風魂雪魄去難招直須桂子落墳上生得一枝寃始銷

書石壁禪居

貫休【六首】

赤旃檀塔六七級白菡萏花三四枝禪客相逢祗彈指此心能有幾人知

聴僧彈琴

家近吳王古戰城海風終日打檣聲今朝鄕思渾堆積琴上聞師大蟹行

古戰場

鬼气蒼黃棘葉紅昔時人血此時風可憐極目無疆地曽落將軍一陣中

初秋

葦風荷露逼人寒午夢天髙眼界寛落落與誰同此意纎纎初月上云端

閱衡嶽楚云上人血書法華經

剔皮刺血誠何苦爲寫靈山九防文十指瀝漧終七軸後來求法更無君【林間錄云唐僧楚云血書蓮經祕於福嚴三生藏隨日若開此經誓同慈氏宋皇祐間有貴人遊山見之疑其妄使人以鉗發之有血如綫出焉須臾風雷震山谷煙雲四障彌日不散貴人投誠懴悔嗟乎願力所持乃爾異也】

少年行

錦衣鮮華手擎鶻閒行气貌多輕忽稼穡艱難總不知三皇五帝是何物

織婦

處黙

蓬鬢蓬門積恨多夜闌燈下不停梭成縑猶自陪錢納未直靑樓一曲歌

貽九華上人

齊已【五首】

一法傳聞繼老能九華閒臥最髙層秋鐘盡後殘陽瞑門掩松邊雨後燈

謝猿皮

貴向獵師家買得擕來乞與坐禪牀不知摘月秋潭畔曽對何人啼斷腸

放鸚防

隴西花巘結巢髙本爲無人識翠毛今日籠中彊言語乞歸天外啄金桃

觀荷葉露珠

霏微曉露成珠顆宛轉田田未有風任器方圓性終在不妨翻覆落池中

偶作寄王祕書

七絲湘水秋深夜五字河邊日暮時借問祕書郎此意靜彈髙詠有誰知

宿李主簿林亭

淸塞

獨樹幽亭新月入城墻四面鎖山多去年今夜還來此空見西風裊燕窠

秋夜吟

尙顏

梧桐雨畔夜愁吟抖擻衣裾蘚色侵枉道一生無系著湘南山水別人尋

山居

法珍【四首】

煙暖喬林啼鳥逺日髙方丈落花深積香廚內新茶熟輕泛松花滿盌金

風定泉聲當澗響雨餘山色入樓多老僧滅卻心頭火一榻松陰養太和

淸風拂處葉欲落碧蘚堆時人不來滿院秋光濃欲滴禪門閒向白雲開

梅花墻角開新曆松樹枝頭曝衲衣怕冷老僧嫌朔吹卻教童子掩柴扉

琴

隠巒

七條絲上寄深意澗水松風生十指自乃知音猶尙稀欲教更入何人耳

桐花鳥

可朋

五色毛衣比鳳雛深花叢裏祗如無美人買得偏憐惜移向金釵重幾銖

伍相廟

常雅

蒼蒼古廟映林巒羃羃煙霞覆石壇精魄不知何處在威風猶入浙江寒

題羅霄洞

徳最

江南二月春無邊谿行十里花爭妍兒童且莫吹羌我欲臨流枕石眠

對禦書後一絕

亞棲【二首】

通神筆法得門親入長安謁至尊莫怪出來多意气艸書曽悅聖明君

贈英禪師

將知徳行異尋常每見持經入道場欲識用心精潔處一瓶秋水一鑪香

端午感言

文秀

節分端午自誰言萬古傳聞爲屈原堪笑楚江空不能洗得直臣寃

百舌

無側

千愁萬恨過花時似向春風怨別離若使眾禽俱解語一生懷抱有誰知

古梅

無名釋

雪虐風饕水浸根石邊尙有古苔痕天公未肯隨寒主又孽淸香與返魂

古今禪藻集卷七

欽定四庫全書

古今禪藻集卷八

明釋正勉釋性同輯

宋【五言古詩】

贈峽山淸倫禪師

簡長【三首】

褰衣汲靈水混滌巾屨塵煙靄霽杉竹澄凝此心神髙僧灑眞雨澤彼寒艸春華月寫空印淸霜肅齋身猶言振金策歸作耶溪鄰

夜感

無眠動歸心寒燈坐將滅長恐浮雲生奪我西窗月

送方仲荀

行客心如何借劍爲君歌雨昏山未開花盡春無多欲知貧別情涕涙空滂沱

湘江有感寄王內翰

行肇【四首】

逹士性直佞人膠辭柔靳尙一言巧靈均千古愁孤蟾魄長在寒云恨難収空使湘江水至今無濁流

中秋對月

暮雨過寥廓江天正靑蒼列樹無殘陰積水有異光幽虫鳴欲徧宿鳥驚忽翔永夜如至公鑑我吟淸章

送希晝師之九華

忽起峯外心迹謝人中境云去竹堂空鷺下秋池靜野宿淸溪深月在諸峯頂日暮立長江遙防片帆影

泛若耶溪

霽雨牽野情孤舟逐玆賞積水連逺空落日垂萬象岸回云獨隨山轉泉更響望望極寒源猶言放輕漿

擬古

慧崇

幽禽迎曙響佳木含春榮獨有綺窗婦耿耿萬里情塵色皓鴛幌日華明風箏髙蓋久不返中宵自懷貞

念佛三昧詩【並敍】

遵式【四首】

敍曰念佛三昧踐聖之妙道凡掲厲於法流者何莫由斯矣晉慧遠師化潯陽集賢輩乘之爲際極之軌瑯琊王喬之洎羣賢皆爲念佛三昧詩逺爲序皇宋丙申沙門遵式防四明髙尙之賔百餘人春冬二仲一日一夜萃寶云講堂想無量覺行漢魏經壬寅旣廢適臺之東山忽思俄成故事惜無逺焉乃擬晉焉作詩寄題於石垂於後世也詩四章章八句

萬感外形骸儼然虛堂寂明毫冠羣彩幽神資始績妙象非夙預俗覽豈良覿防之防入微淸玩心無懌

其二

金肌昧眞見八音愚正聞空了無托至渉寧有勛森羅防都寂長空銷積氛良哉此逹觀局士安與云

其三

融抱廻曲照熙如鑑中象諦覧無遺心虛求非滯想追夢忘始終通幽宛如往借此防神姿逍遙期西賞

其四

鑑極想孤動靜如爲區大象詎形儀大方誰亷隅正賞不隱括妙踐無廻迂心澄徧知海粲粲黃金軀白雲謡送明教嵩禪師歸山

懷璉

白雲人間來不染飛埃色遙爍太陽輝萬態情何極嗟嗟輕肥子見擬垂天翼圖南誠有機去當六月息寧知絪緼采無心任吾適天宇一何遼舒捲非畱迹

古意

契嵩【十二首】

風吹一防雲散漫爲春雨灑余松柏林靑蔥枝可取持此嵗寒操手中空楚楚幽谷無人來日暮意誰與

其二

雲中見雙鳥髙飛揭日月毛羽賁文章翺翔異鷹鶻翛然邈千里竟不顧林樾春風漫飄颺勁翮更超忽陌上逰俠子窺爾徒倉卒𨿽有金彈丸睥睨不敢發因知奇異資自保長超越回視黃雀羣胡爲戀塵

其三

堪笑浮雲髙淩虛翳日星【淩虛或作扶揺】寧作蘭蕙幽艸中自芳馨自足乃天分未需爾虛靈掩翳之所惡胡爲久亭亭古來曠逹士浪迹多晦暝山林惜長往藏用亦藏形愚谷不可及窅然還自寧嗟余亦羨此岑寂養頽齡

感遇五首

海水晦夜淸秋色涵蓬壺有叟防龍公鐡网羅瑚風雲浩容與悵恨何所圖欲問天上人可換明月無

其二

仙人白玉京去去何縹緲瓊樓十二層玲瓏泛云表銀湟月爲波萬頃卽池沼秋來宮殿光逗落人間曉空際時澄明煙霞眇靑鳥可見不可到所思空杳杳

其三

天威不到處干戈動邊鄙將軍奮威猛英雄勢隨起紛紛出楡關肅肅秋色裏白馬冒黃雲淸霜厲嚴防少壯羽林兒務能莫多喜好武匪君心用兵不得已寄言飛將軍妙略應無比志在報君恩豈爲黃金死丈夫身許國慷慨當如此寧教太史書輕笑魯連子

其四

空虛澄逺煙霽色含秋景思君毎盤桓駐目千峯頂明月初團圞可照美人影美人來不來雲霞林嶺

其五

松栢地之靈艸莽亦同茂願得區域中人心復純素蒼梧防稽陰罔復有陵墓六合無知音靑山有歸路人生惜朱顏鑑照長相顧昨夜露華臺誰不怨秋暮

懷越中兼示山陰諸明士

厭見人境喧淸遊憶靈越東南千萬山浮靑滿寥泬從來鑑中景形勝人間絕月湛換鵞溪雲起藏書穴客子若飄蓬遽與故人別尺素未及通芳艸已云歇所悲行路難俯仰損名節鳴鳳欲東飛寄語謝明月

山捨晚歸

薄暮還精廬徐行無所並日入月還淸山空水更靜彷佛聞疏鐘翛然在西嶺寄語髙世流來玆謝塵境

讀書

讀書老何爲更讀聊遮眼此意𨿽等閒髙情寄無限錯磨千古心翻覆幾忘飯不知白雲去春靜山中晚

遊大慈山書晝上人壁

谷裏侵云寺尋幽到深處春過寒花開人來啼鳥去豈期艸庵客日暮此相遇

廬山雜興

道潛【三十三首】

古帝論匡山南國之徳鎭邇來得躋攀此語始吾信雄雄壓大江矗矗排萬仞靑天落飛瀑白日雷霆震石鏡俄忽開孤光舞而運異花無冬春瑤艸亦芳潤逺公初渡江道譽藹東晉劉雷贊髙風遁世各無悶陳迹虎溪頭於今誰與訊

其二

眾峯勢連環萬疊不可窮香鑪獨秀防佳气常蔥蔥長風捲遊霧曉壁開曈曨招提出其下樓觀排靑紅回眸盼五老刻削金芙蓉宜哉謫仙子愛此巢雲松

其三

白鶴峯後原逶迆曠平陸道周問樵子古實靑牛谷披榛得徑路曵杖驚麋鹿鮑生古騷人曽過錬師宿明月古壇邊題詩記修竹玆焉廢耕隴嵗晏空菽粟薄日靜銜山驚湍瀉哀玉回首睇吾廬風幡隔林麓

其四

山南信美矣山北尢增奇春風錦繡谷紅素自相依梯空上絕巘云日驚倒窺崖壁暈祥光五色成頗梨旁通大林寺松竹短且欹樂天當日遊四月桃始披餘齡願寄此永與世人違

其五

少文好山林毎往輒忘歸餘生千載後獨與斯人違朅來鑪峯下結宇聊棲遲長林拱茂木九夏遺炎曦溪雨晝忽破藤花照淸漪黃鸝語深竹可聴不可窺

其六

暮峯騰雲飛雨來滂沱亂防灑蒼壁森森掛靑蘿須臾漲前溪蕩蕩浮銀河中流轉巨石出沒如黿鼉天宇夜開霽星蟾瑩摩挲玲瓏辧崖樹宛轉照庭柯詠詩無傑句柰此佳景何

其七

中巖不知暑但覺晝景長朝來出孤定踽踽行西岡風泉漱石齒松雨飛蒼蒼猿鳥亦我喜鹿麋還相將喬林積翠下粲然矚孤芳冉冉抱絕格霏霏浮暗香山祗善守防每吐雲霧藏寄言樵蘇子愼勿輕摧傷

其八

龍湫亙三峽艸木皆森奇禪余得支徑別塢行逶迆上人吳門秀邈有方外姿芒鞵襯兩足策策欣相追秋田罷刈獲雲水明空陂雙雙林中禽文彩光陸離雍容事飲啄相顧忘驚飛鮮飈忽騰馥嵓桂飄葳蕤峯端臥落日眷此忘還期

其九

山深云物淸挹玩洗浮慮昨日行澗南飄然卽芒屨風潭耿危彴晚與樵爭度隔水認梅花方驚嵗華暮幽人眇江海樂事期誰預山月獨多情娟娟遲歸路

其十

髙嵓吐奇云倐忽千萬丈援毫欲名貎捲縮非一狀飛仙或遨逰隱隱出其上驚飈忽吹滅轉盼惟靑嶂山中勝事多彼俗誰能亮

其十一

圓月未出嶺眾峯環蒼蒼裴回倚修竹遲此淸夜光俄驚眾木顚灎灎浮銀潢玉兔旣且躍浮雲亦難妨須臾經中天下矚被八荒卻瞻中外官森森斂低昂

其十二

一月廬山陽光風動林壑陰崖拆層冰隱隱飛澑落羲和佐化工萬彚欣並作忽忽鳥聲聒艷艷花霧薄瘦骨喜攀躋芒鞵便犖確期遇山河人賞心將共托

虛寂堂

吾聞卓道士操節如冰霜學窺老莊本淵然閟光芒當時世莫識落魄依四方嘗爲京洛逰不踐聲利場衣裾捲塵土獨鶴翻南翔千里不駐足飄飄指潯陽潯陽多名山飛仙共徜徉晚嵗隠城郭古宮極淒涼千金售鄰壤增築成虛堂流塵斷四壁虛白浮中央惜哉今已往弔影空嘆傷賴有賢弟子黃冠挺昻藏區區慕髙格綽欲傳芬芳逐客蘇太史堂堂國之良言爲天下重墨妙逾珪璋爲君易華榜庭戶增輝光風流滿江左知子非尋常

遊詠眞洞贈陶道人

淵明骨已朽陳迹尙可求我復識其孫長鬛靑兩眸相去僅千載猶能繼風流寄迹黃冠中神姿邈淸修相攜行洞天暝色藹已浮松寒語棲鶴潭靜眠蒼虯蘭膏照深夜風磬鳴重樓吾廬閟三峽淸淨亦此侔何時駕鹿車訪我西林丘

廖司法挽辭

吾聞廖夫子名大不得覩讀書盡五車行義防前古聚徒從妙齡所至變鄒魯身𨿽甘陋巷志欲望伊呂風雲茍超騰名教當有補蹉跎鬢毛攺寸祿晚方取靑衫適南營素幔歸湓浦秋原起新隴寂寞一壞土悲歌動閭裏淸血灑如雨蘭玉已含芳行看秀庭戶

歸宗道中

朝日未出海杖藜適松門老樹暗絕壁蕭條聞哀猨迆邐轉谷口悠悠見前村農夫爭道來聒聒更笑喧數辰競一墟邸店如雲屯或攜布與楮或驅雞與防縱橫箕帚材細難具論老翁主貿易俯仰眾所尊區區較尋尺一一手自翻得無筋力疲兩鬢埋霜根吾鄕東南防百貨常源源金鐶衣短後羣奴列昆侖通衢旅犀象顚倒同籬藩鮫綃與翡翠觸目亦已繁少壯供所役耆年臥髙軒翁今處窮獨未易聴我言且當具鹽米歸家飯兒孫

周茂叔郎中濓溪

蓮花峯下水東出其流長十里漱石齒鏘然韻珩璜坡陀滀野岸炯炯浮明光衣冠有曠士眷此宜徜徉乞身不待老結屋棲其旁髙風慕箕頴不羨尙書郎松菊手自挿蔥蔥蔚連岡了無川澤營庶以亷自方禽魚出堦塹詎識矰繳防雲山侑幾席風月非迎將萬事委空洞頽然寄壺觴詩書叢屋壁教子心獨彊翹翹雙鳳雛炳炳其文章婆娑刷勁翮云漢期翺翔髙名與溪水千載同湯湯

秋日西園

日月更代顯光華難並畱昔人尙行樂俯仰無暫休平居得君子出處常相求良辰援余臂共作西園遊極目瞰平野緬然見滄洲千林澹霽色萬韻生涼秋露華漙菊英藹藹香可揉參差間畦隴芋栗森相儔緑蔓無芳姿碧花茂牽牛低回矚籬落樹影環淸流賞物志已諧何用登蓬丘

其二

嘗聞晉支遁矯志歸沃洲千載激淸風邈哉誰與儔余今𨿽不敏萬事非身謀朅來臥窮谷未覺慙前修一法尙無遣何勞問三休捲舒在至理賞詠歸優遊采薇陟曽阿濯足依澗流但驚桂花拆詎識江漢秋滄溟空汗漫無意狎羣鷗

其三

憶昔少壯時意气摩云霓遊心黃卷間豈顧白日西由來昧根本旦旦從所迷邇獨悟無爲文字如委泥物生豈髙下至道良自齊靑山繞吾廬開戶眾鳥啼曉日上喬木秋光媚回溪疇人長往來絕壁同攀躋遐天淨若掃曠目無端倪楚客一何苦登臨獨淒淒

其四

秋山夜來雨雲气朝尙昏禪庭無來轍但見落葉繁石室暗燈火天容開霽痕耳目思逺適曠然啟曾軒長謠緩輕策去去窮深源方塘灩淸流鳬雁靜不喧時遭羲皇翁容與諧笑言邈然采眞賞嵗晏誰與論

次韻黃子理宣徳田居四時

四序自逶迆田園常局促春陽旋東臯迫我事銚鎒出種曝籬根驅牛飲溪曲暉暉明朝陽聒聒喧布谷頹齡惜筋骸曉睡謾云足蓐食出柴門荷蓧赴幽谷搴條視柔桑宻葉已舒緑今年气候早膏雨厭霢霂鄰翁時一來耕耨毎相屬

其二

離離小麥黃習習南風度桑棗暗蓬麻耘鋤困朝暮種屋東隅翠蔓已分布黃花引疏籬冉冉欲橫路白水漫靑秧聨翩下鷗鷺新絲換濁酒肴蔌羞薄具掃灑聚比鄰環坐防髙樹稚子羨贏餘牽衣傍翁嫗牛羊嶺外歸落日林梢去餉婦亦還家笑言隔煙霧

其三

村落已䢐暑蚊蠅尙喧啾衡門霽朝雨茅竹歸新秋機絲迫鄰女札札無停休中田藹黃稼爛漫如雲浮緑蟻釀新甕嘉魴釣淸流瓦尊遲來客禮數忘獻酬三杯未肻辭笑語方綢繆時平盜自隠場圃無宵憂兒孫漸束髮婚嫁迫所謀欵曲從我言歸途蹇淹畱林端有月色相送前溪頭

其四

朔吹鳴髙林回塘冰已結牛羊臥茅屋原野暗飛雪壯男臂雕弓短後事田獵饑鷹一號呼荒徑灑毛血歸來誇意气鄰捨呼飲啜明朝過南山更欲窮窟穴寒鑪然豆萁光時起滅布被擁嬌兒從渠踏裏裂老翁寢不寐展轉念鵞鴨籬落易穿窬狐貍恐驚發

春晴

積雨久不破曽陰蔽城闕曉來得春風掃蕩淨六合綽約墻頭花依微帶殘月少年誰家子驊驑飛蹀躞鞭出郊外逸興生林樾黃鳥弄柔音靑梅已堪折行樂須及辰芳時易消歇

其二

寒食東城隅靑陽夾馳道髙樓暖鳳笙絕曲聞縹緲晴日動秋千飛煙拂瑤艸南鄰與北裏良辰競爲好人生逆旅間何必事枯槁仰首笑春風玆懷誰與造

寄邵仲恭

曉雨霽郛郭晴雲逓紛披羲和拆萬物初莖弄葳蕤鯈魚泳弱藻動碧漪緬彼空際山黛影揺參差感此芳菲節美人曠佳期音形何方莽莽天一涯長河泮春冰花浪激箭馳好憑三尺鯉寄我相思詩

同蘇子瞻秦少遊遊惠山二首

杜門暗朝雨寂歷無行人陰曦忽穿漏卉木郁巳新階泉漱玉齒照眼光燐燐使君美無比卓犖遺囂塵風標傲竹栢談笑淩穹旻何愧沈冥子臥霞與結鄰

其二

帆渡江來洗眼驚翠樾云安旣容裔鳥哢更淸絕淩梯訪幽蹤琬琰亦未滅嗟我魚目光疇能綴明月狂墨掃瑯玕風煙座中發殊勝區中人茫茫走飛轍

寄龍井辯才法師

法師安遠徙我見常罄折頽綱制像運基搆甚宏逹煌煌四十載說法傾吳越人天防方丈萬趾常雜遝藹然如丘山四座羞蟻垤投老倦揮松毅然辭且決饑鷹得秋風轉盼俄一掣結茅南山陲云蘿占幽絕昔我海上還相尋訪林樾夜闌叩微要猨鳥寂不聒慧風灑幽襟法雨濯枯枿別來今四載寒暑驚屢闋相望如晨星杳杳各天末何當從杖藜一笑龍月

送慧悟大師還闕下

道人本丘壑浪爲京華居一往二十年嵗月驚須臾禪余挾妙術出入卿大夫飛動天子聲聞傾九衢紛彼戶外屨泛如水中鳬髙懷勌酬應逸賞思江湖春風捲衣裓千里隨舳艫中泠湧樓觀圓嶠連方壺杖策步鼇頭直上窮﨑嶇超然萬象外所得良有餘興來乘白雲飄飄還帝都

送李仲益赴襄陽幕

襄陽古名都雄觀壓荊楚醉公誇文詞風物粲可數嗟余未歷覧彷佛已如覩人生遊宦間得此亦佳遇李俊妙天姿文行兩自負少年志冥鴻千里輕一舉天風不借便造物暫淹阻旣無負郭田黽俛依幕府賢哉彼方伯脫略髙韻度寧俾簿書役朱墨事朝暮爽气對西山淸談共樽俎試問鹿門翁遺蹤今在否

晚歸

慧詮

落日寒蟬鳴獨歸林下寺柴扉應未掩片月隨行屨惟聞犬吠聲又入靑蘿去

竹徑偶題

淸順

久從林下游頗識林下趣從渠緑陰繁不礙淸風度閒來石上眠落葉不知數一鳥忽飛來啼破幽絕處

謁狄梁公廟

徳洪【二十一首】

九江浪粘天气勢必東下萬山勒回之到此竟傾瀉如公廷諍時一快那顧借君看洗日光正色甚閒暇使唐不攺周誰復如公者古祠蒼煙根碧艸上屋瓦我來春雨餘瞻嘆香火罷一讀老範碑頓塵防奔馬斯文如貫珠字字光照夜整帆更遲畱風正不忍掛

同彭淵才謁陶淵明祠讀崔鑑碑

武王旣伐紂乃不立微子𨿽有去惡仁終失存商義夷齊不肯臣甘作首陽死下視莽操輩欺孤奪防稚汗面亦戴天特猴而冠耳桓公弄兵權劉裕竊神器先生於此時抽身良有以袖手歸去來詩眼飽山翠追還聖之淸太虛絕塵滓長恨千載心斷弦掩流水崔子果何人賞音乃知此與君讀此碑相視一笑喜

懷慧廓然

蕭蕭暑雨過空山成夜晴月出東南峯娟娟風露淸飛螢自開合寒蟬亦悲鳴興來忽獨往聴此落磵聲永懷西湖上絕景玉壺明松際翛然姿振策自經行卽欲呼就語忽隔千里程何時徑尋子夜航過臨平呼猿何足道摩云亦虛名未若擇法眼能識廓然兄應知像教末大法欲欹傾談笑復一出要使萬世驚燈火作朝夕巳有相似情願隨人天防仰看辯縱橫

同超然無塵飯栢林寺分題得栢字

沙村宿雨餘炊煙淡寒色山墟蠶市休野飯漁舟隔忽逢柳際門知有道人宅扣扉山答響童子出迎客空庭竟何有凍死千年栢鐘鳴食時至老僧揖就席香秔定宿舂露葵應曉摘羌饑一飯美何啻萬錢值風軒納山翠引手捫石壁愛此玉崔嵬嵗久自崩拆下有洄渦泉甘涼冰齒頰勿輕一脈微去漲萬頃澤吾行無疾徐住佳去亦得欲収有聲畵絕景爲摹刻興來勿復緩轉顧成陳迹

次韻超然遊南塔

繞塔不忍去新涼生早秋不見江西月一水空悠悠龕燈耿晝影遺像靑雙眸永懷皇祐間曽此狎沙鷗往事已陳迹丰碣撐髙樓公昔從吾祖來往亦風流但餘松菊在井臼遺林丘髙風不可攀落日令人愁倚杖哦淸詩溪風波白頭脈脈不能語歸心浩難收今已不如古無復相綢繆何當效船子華亭從釣舟

次韻龔徳顏栁帖

顏柳以字名畫畫法可究後世何寂寥此輩了無有皆云學未至妙不應心手那知斯人徒徳髙名往就字工徳不修名與身俱朽吾子佳少年俊气駒方驟新詩作行艸開軸龍蛇走坐客口爲愕我亦知肻首積墨如陂池積筆髙隴阜學之不至顏要亦終至柳此詩聞東坡請君書座右

贈範伯履承奉二子

大範風月湖小範煙雨柳淸明與秀徹風度隨付受醉防看落筆已覺風助肘聲名定追尋公卿在懷袖江湖方縱浪苐未一唾手乃公干國器讜論在人口謫居長閉門藥方曽校否著書亦細事用捨付杯酒君看雨園鳩雨晴定呼舊

仁老以墨梅遠景見寄作此謝之

荒寒掃橫斜稀疏開未徧煙昏雨毛空標格終微見吳姬風鬢亂睡色余妬面誰令種性香風味極不淺道人三昧力幻出隨意現塞管玉纎寒無勞寫哀怨

次韻李商老匡山道中望天池

幽人修水上春漲冒陂田時時想見之笑頰微渦旋往來柴桑間妙語生雲煙廬山自髙寒靑碧開晴天倚藤望絕頂風味如斜川我思從之遊子亦當勉旃詩成聊假寐歸夢歷層顚

居上人自云居來訪白蓮社話明日告歸作此送之

浮雲山盡際花木迎春暉佳人殊方來見之消渇饑借艸坐松影粉香時落衣气貌秀可掬出語超幽微巖壁鐘聲寂山陰花發稀去袂挽莫畱又作甌峯歸

次後韻

平生邁往气醖造次公狂才髙簿書縛貌和無嘆傷君防此風味自是萬夫望利害方焚和唾笑皆淸涼頴臯舊廬在頃稻連畝桑時以笏拄頰阻隔如防岡少陵功名念看鏡毛髮蒼長哦和秋雨防林更聞螿人生行樂耳萬事付一觴淮南謫天廚大言忘巽牀吾儕本疏拙閱世忘否臧願言置此喙無咎持括囊桂賢供火浴虛得刳腸一蓑煙雨蝸兩角我耕南畝君開荒

寄巽中

薫風度南枝餘芳委紅緑微云生晚陰梅雨淨林麓穿花鸎語遲翻泥燕飛速遐想幽人居夢過剡溪曲淸聲久絕耳斯懷抱煩燠仰道思彌髙哦詩出凡俗脫屨滿戶外輪蹄日相逐吾徒不得人大法世陵叔智刃剪蒿蓬利鋒揮朴樕念往造前席初筮不我卜別來空相思徙倚蒼山木懸知淸興多銀鉤墮盈軸願得三百篇遺我藏諸櫝如彼知音知價不低金玉

次韻聖任病中作

君詩素雄放出語秀不俗更讀病中吟淸婉尢可錄自愧魯鈍者文字毎見辱有取定鄕閭餘事亦何足夫子飽書史屢曬便便腹蓄深故發遠詩成驚眾目我詩𨿽不少俗馬空多肉賴遇禿毛髮茍仕安得祿所至有靑山是處堪藏育行當拂衣去此志吾已卜君須更勉旃當以謙自牧功成還故鄕竹杖巾一幅永從林下游此詩無厭讀

送濟上人歸漳南

宻林影羣陰露葉光翻夕幽人獨經行滿院許秋色幾年渉嶺海頗亦歷佳席邇來寄江寺癡坐室生白吾家在漳南萬頃蒼玉璧何當附舶歸重拂林下石此生一夢耳夢覺試尋繹倚笻作長嘯萬事付鳥迹若有閒中吟無惜寄飛翼

夏日雨晴過宗上人房

仲夏林木深古寺雨初足殿閣風甌鳴閒庭艸空緑小軒試憑幾解籜愛新竹防筆記題詩粉色不受觸道人有佳處面數良以熟翛然亦無營來往相追逐此時偶相值一笑天宇局何當烹壑源看此粟米粥

獄中暴寒凍損呻吟

由心有癡愛癡愛乃有業因業疾病生痛此百骨節聲相成呻吟齒頰空咬齕側眠看圜扉以手枕匣楔觀此心無形安得有業結業結如空華病寧有枝葉方作是念時顚倒想卽滅心造古佛樣路入法界轍稽首甘露味銷此煩惱熱

禦手委亷訪守貳監勘釗慶裕二十三日復收入禁將入獄憂無人供飯有銀一兩錢六百以付來勝甫勝甫曰此止可辦半月過此如何余黙計曰有官飯耳

出獄未兩月單身寄孤館別甑容搭餾酬以滌盌盞那知復入獄親舊無半眼但餘半月糧何以供嵗晏摩挲沒柄杓準擬喫官飯來生空斂眉其室亦喟嘆叢林明白老寰宇洪覺範所至神物護爾輩見不慣我說此偈已萬象俱稱贊

與黃六雷三

我覓應傭者忽得黃與雷結束頗精悍拱喏駭吾儕從余今幾日臨事見肺懷立身守中直勿自無疑猜爲奴不欺主乃是廊廟材何必弄筆語然後爲賢哉紛紛貴與賤百年同一壞弛擔坐亦汝萬事付浮埃

送人

相送復相別不異雲間月無心去復來有魄圓還缺此別興如何西風秋月初暮鴻千里至能寄八行書

別人

尺水未到海玆行多嗚咽病客未還家回腸蘊千結水有到海期病客歸何時臨岐一袂落日寒風悲

次韻公弱寄胡彊仲

念昔謫海南路塵吹瘴風未卽棄溝壑尙在拴索中親友半天下萬里不一逢髯胡豈有罪乃肯與我同情親等昆弟使令惟西東時爲解我語道大自不容邵陽雨中別涕淚落無從我伴有形影渠歸無僕僮三年鍜百巧遂成瘖與聾今日復何日嶽寺聞樓鐘聚觀迎萬指登睫排千峯黃泉天復見白骨肉已重髯𨿽未對面音問已喜通夫子佐岣嶁有道如葛洪筆力扛九鼎奇語出遽怱長篇春爭麗送我歸新丰且約老南嶽幅巾追瘦笻拊手輒大笑此計隨虛空山林當付我君事侯與公麒麟未易系健鶻那可籠

天臺山中偶題

祖可

傴步入蘿徑綿延趣罙深僧居不知處彷佛淸磬音石梁邀屢度始見靑松林谷口未斜日數峯生夕陰淒風薄喬木萬竅作龍吟摩挲緑苔石書此慰幽尋

天開巖

有朋

棲霞山後峯天開一巖秀中有坐禪人形容竹栢瘦饑餐巖上松渴飲巖下澑愛步巖室前白雲起孤岫

桐花

雲松

亭亭南軒外楨幹修且直廣葉結靑陰繁花連素色天資韶雅性不愧知音識

古今禪藻集卷八

欽定四庫全書

古今禪藻集卷九

明釋正勉釋性同輯

宋【七言古詩】

秋夜坐

遇臻

秋庭肅肅風颾颾寒星列空蟾魄髙搘頥靜坐神不勞鳥窠無端吹布毛【鳥窠禪師拈布毛而吹侍者悟道】

早秋吟

契嵩【二首】

山家昨夜房櫳冷梧桐一葉飄金井長天如水淨藏雲明月含暉變秋景桂枝花折風飄飄誰在髙樓吹玉簫人間不見槎升漢天上將防鵲作橋年少徵人在何處白露霑衣未歸去海畔今無漂母家江南誰與王孫遇徘徊月下空長吟吾徒自古難知音欲上髙臺問明月明月何不照人心

令泉亭獨賞寄衝晦上人

南風掠波溪水滿山中幽人來洗浣獨立溪傍淸興款更愛泉流芳艸短平生幽討貴蕭散世道紛紜何足算人間五月夏云煩相約歸來君莫緩

北邙行

法泉

前山後山髙峩峩喪車轔轔日日過哀歌幽怨滿巖谷聞者潛悲薤露歌哀歌一聲千載別孝子順孫徒泣血世間何物得堅牢大海須彌竟磨滅人生還如露易晞從來有防終別離苦樂哀感不暫輟況復百年驚夢馳去人悠悠不復至今人不防古人意栽松起石駐墓門欲爲死者長年計魂魄悠形化土五趣茫茫井輪度今人還古人墳今墳古墳無定主洛陽城裏千萬人終爲北邙山下塵沈迷不記歸時路爲君孤坐長悲辛昔日送人哭長道今爲孤墳臥芳艸妖狐穿穴藏子孫耕夫撥骨尋珠寶老木蕭蕭生野風東西壊冢連晴空寒食已過誰享祀冢畔餘花寂寞紅日月相催若流矢貧富賢愚盡如此安得同遊常樂鄕縱經刼火無生死

感懷

祖心

風蕭蕭兮木葉飛鴻雁不來音信稀還鄕一曲無人吹令余拍手空遲疑

偶作

日益

金穀春光長滿眼紅藥花梢香爛漫昨夜西風一陣寒徧地殘芳落何限王孫醉倒不知歸猶向欄邊索金盞

寄王愼中教授

道潛【十首】

髙人屏迹匡廬山不入州府今幾年煮葵烹藿日一飯目光炯炯明星懸行修道富神所憐絳帳弟子如雲煙憶昨秋風宿曽巘杖藜扣戶君未眠堦松影月不到席耿耿惟有靑燈然髙談一傾百慮洗似拂蒿艾披蘭荃淸詩落筆有餘地頃刻百紙珠璣聨錦囊別後有新句勿惜柬使聊相傳

寄題濟源令楊君蘭軒

昔人慕猗蘭佩服比修潔往往卒嵗間山中行采掇吁哉昔人去已久此花憔悴今誰折濟源長官眞好古王屋天壇馳逺步陽崖月窟得芳叢滿握歸來誇所遇淨掃幽軒植蘚墀紫莖緑葉弄奇姿疏簾風軟日華薄芳馥滿懷君自知

春日卽事呈定海尉葛叔忱

曽臺宿霞披滴瀝朝露濕有客獨登臨含情空佇立問君佇立何所爲報言逺人嘗有期菊花黃日出山去芳艸緑時猶未歸萬壑千巖望何極願托孤鴻寄消息少年遊衍易蹉跎翻恐歸來不相識滿目春暉花爛漫花底幽禽自相喚紜紜萬類皆有從獨我參差邈云漢勸君不用長相思容顏消竭神空疲無情況有西樓月夜夜淸光照不虧

邵仲恭許相過金山未至

二月歸來江上居江流變淥江鷗去時移物攺何足論身世悠悠本非固鳩鳴屋角山雨餘花苞破紅滿芳樹晴窓曉日幽興催振衣出戶淩髙臺潮回浪死風色定縹緲沙岸煙中開故人佳期絕消息滿眼空防暮云碧何日扁舟南渡來一灑髙風破吾臆

訪彭門太守蘇子瞻學士

眉山郁茀眉水淸淸淑之气鐘羣形精璆美璞不能擅散發宇內爲豪英煌煌蘇氏挺三秀豫章杞梓參靑冥少年著書卽稽古經緯八極何崢嶸未央宮中初射策落筆遊刃揮新硎翰林醉翁發奇嘆臺閣四座爭相驚逡巡傳玩騰眾手一日紙價增都城同時父子擅芳譽芝蘭玉樹羅中庭風流浩蕩播江海粲若髙漢懸明星前年聞公適吳防玉漿跪道人爭迎浮雲流水付幽討下視世网鴻毛輕野人弱齡不事事白首丘壑甘忘情神仙髙標獨未識暫棄蘿月人間行朝吳暮楚失邂逅惝恍夜夢還惸惸邇來旅食寄梁苑坐嘆白日徒虛盈彭門千里不憚逺秋風匹馬吾能徵鈴齋吏退屬幽款一防揮麈銀河傾

虛白齋【與子瞻共坐有客饋魚於子瞻瞻遣放之遂命賦是詩】

嘉魚滿盤初出水尙有靑萍紅尾銀腮戢戢畏烹煎掘彊有時俄自起彼客殷勤贈使君願向中廚薦醪醴使君事道不事腹菊終年食甘美傳呼愼勿付庖人百步池邊放淸泚回首無欺子產淳謾道悠然泳波底

陪子瞻登徐州黃樓

黃花離披秋日短使君無事邀僧飯飯餘軟語爇香幽共坐圓庵不知晚燭籠持火報黃昏使君愛客還畱連前登修徑步超逸後卻從禦來聨翩城頭陰陰未月上城下激激鳴潺湲漁燈照船沙岸近賈客夜唱聲淸圓徘徊始轉黃樓側銀箭銅壺知幾刻欄幹倚徧惜分攜泣泣芙蓉珠露滴

次韻秦少防和子理梅花

朔風蕭蕭方振稿雪壓茅齋欲欹倒門前誰送一枝梅問訊山僧少病惱彊將筆力爲摹寫麗句已輸何遜早碧桃丹杏空自妍嚼蘂齅香無此好先生攜酒傍玉叢醉裏雄辭驚電掃東溪不見謫仙人江路還逢少陵老我𨿽不飲爲詩牽不惜山衣同借艸要看陶令挿花歸醉臥淸風軼軒昊

重居夜坐懷蘇伯逹昆玉

狂風吹林聲怒號隔垣洶洶如秋濤夜防稍覺羣動息星斗掛檐霜月髙東鄰書生勤且勞粲然文采眞鳳毛遙想下帷應未寢短檠相對課離騷

過新開湖寄李端叔大夫

新開湖邊秋夢曉雞犬無聲人悄悄試掲疏篷覘日華水靣殘星猶繚繞嘗聞明珠藏巨浸光焰一出輝羣艸篙師爲我暫停櫓罔象終期入幽討波間宛轉興方豪依然別恨生懷抱故人離羣東海頭徇祿摧眉事枯槁菇梢蘋末翠猶在蕙蘭憔悴靑楓老浪遊不知嵗月徙舊約無端失天杪目羨南鴻兩兩飛安得身同羽翰小遊胥堂在吾必行一榻數椽應預掃

廬山蓮社詠

懷悟

晉室淩遲帝紀侵羣英晦迹匡山陰樓煩大士揮麈尾十七髙賢爭扣幾才髙孰謂文中龍番使伊人思謝公煙飛露滴玉池空雪蓮蘸影揺秋風

題李愬畫像

徳洪【十五首】

淮陰北面師廣武其气豈止吞項羽君得李祐不肯誅便知元濟在掌股羊公徳化行悍夫臥鼓不戰良驕吳公方沈鷙諸將底又笑元濟無頭顱雪中行師等兒戲夜取蔡州藏袖裏遠人信宿猶未知大類西平擊朱泚錦袍玉帶仍父風拄頥長劍大梁公君防鞬櫜見丞相此意與天相始終

同景莊遊浯溪讀中興碑

上皇禦天功最盛生民溫飽臥安枕醉憑艶姬一笑適薄夫議之無乃甚長安遮天胡騎塵潼闗戰血深沒人哥舒臣賊不足惜要臠國忠如膾鱗蒼黃去國食不暇馬嵬賜死謝天下反身罪已成湯心柰何猶有譏之者取非其子又遽怱靈武君臣無怍容何須嗚咽讓衮服自控歸鞍八尺龍誰磨石壁湘江上揩拭雲煙濺驚浪龍蛇飛動忠義詞顏元色莊儼相向與君來遊秋滿眼閒行古寺西風晚道人興廢了不知但見遊人來讀碑

洞山祖超然生辰

希郎眞吾道門友初見忘年今耐久天機深穏道骨淸詩句誰令愕人口可憐佳處未全知但見玆篇气渾厚我生癡魯人所棄洞視胸中了無有但忻所至有靑山依倚叢林遮百醜君才一籌勝卻我胡爲包腰反隨後人生嗜好調自殊海上舊聞人逐臭江南長憶好雲泉今日雲泉長入手萬頃蒼然几案間作詩舉以爲君壽理毫聊爲試冰華小字明窓看揮肘

至丰家市讀商老詩次韻

楊栁護橋春欲暗山茶出屋人未知冒田決決走流水小夫鏟塍翁夾籬雨晴春巷生靑艸煙濕人家營晚炊心疑輞川摩詰畵目誦匡山商老詩夜投村店想淸境蛙滿四鄰檐月移臥防孤燈心耿耿呼童覓紙聊記之

送子美友

曉痕翠浪行將徧掠面柔風初翦翦梅頬欺寒底死香柳眼窺煙皺未展相看感此故意長欲別忍看春尙淺離情惱人深造次撩我小詩弄淸婉腸斷江頭無語中謝郎匹馬嘶風逺

謝安道花壇

三月江南春不淺謝家池上開花苑層壇迸破碧璢璃嫩蘂簇成紅婉孌一枝二枝和霧白素娥月下逢姑射十朶五朶照水紅仙姝並立瑤池東人生遇景須行樂莫使餘香散幙白雪難逃鬢上斑金樽且對花前酌醉則傲羲軒醒則歌尭舜榮辱是非都莫問風雲際防自有時忠義果然天不困君今還作天涯客憑防正遇羣芳拆不揷羣英醉上林人謂少年眞可惜明年再獻平戎策順風髙舉摩天翼大手親提卻日戈刈除天下開荊棘古人養花如養賢我今說花心亦然栽培直欲助眞宰扶持造化工陶甄時人莫以花爲浼大都自是人情攺若使人情長似花相防顏色年年在謝安道輩眞難得不容蒿艾生墻側不勞巧手寫丹靑不學世人畫墻壁靈苖自有天然格門外溪光長瀉碧更向溪光種碧桃宛然便是神仙宅謝家池館勝瑤臺淺白深紅次第開爲報賞花君子道何須東海覓蓬萊

蒲元亨畫四時扇圖

畫工妙物無不可誰能筆端自忘我醉蒲睡著呼不聞但見解衣防礡臝起來漱墨滋破硯霜綃咫尺開紈扇防綴四時無不有但覺眼前紅緑云破連峯靑碧開林梢時復見樓臺斷橋落日空流水爲問秦人安在哉春山杳靄知何處夏木森森蔽雲雨秋陰未破雪滿山笑指千峯欲歸去防山對客憶峨眉客去愁多自不知滿眼匡廬防畫軸平生坐媿虎頭癡萬事浮雲定何有白鶴歸來千載後江山長在身世忙嵗月不移舟壑走對此未歸心欲折借君玉斧修圓月防看談笑滿淸風詎使人間畏炎熱

寄蔡子因

平生閱詩如閱馬自憐雙眼如支遁子因句法馬羣空爽气橫秋太神駿上苑花光纒肺腸西湖霜曉磨風韻較君年少翰墨賈生仲舒覺寒窘醉中逃禪亦不惡況復機鋒類龎蘊奉身一飯聊自珍富貴功名苦尋趂鳳巢定生五色雛文章從來論種性嗟余索寞臥空山多生垢習消磨盡但餘欲識天下英斃蛇脊尾猶一振嵗月去人江浪翻何時仰此摩天峻

驟雨

雷捶雨骨天爲低行雲趨走不敢遲桐英滿地誰拾去花態正顰魂欲飛紫金蛇光誰掣斷墮空萬防跳珠亂須臾井滑紺無泥璢璃骨軟爭道馳亂紅殘蕚驚千片可憐憔悴吳姬面林光艸色自連天殘香依約知誰怨

再遊三峽贈文上人

肉身大士延平公眉毛如雪聲如鐘東坡醉眼亦多耳信口呼作僧中龍坐令玉色煙蠻裏晨鐘暮鼓三千指而今骨冷撼不譍靑燈白塔臨寒水上人談笑有精色聞是延平坐中客紫霄峯下曾相逢別來幾何頭已白地鑪夜語尋前事當日交遊半生死與君等是三眠蠶浮世百年那免此我尋舊遊聊自娛忽然見君懽有餘一笑且從吾所適後防重來知有無

浙竹

龍孫初長浙江曲疏影蕭蕭濯寒玉平生知愛足風流只有山陰王子猷而今流落蒼崖頂暗換年光鄕路永冰敲雪壓未應衰鸞鳳不棲空故枝堅幹猶堪制長笛最合宮商勝金石爲君吹動鏡湖秋驚起雙龍翼小舟

送凝上人

我生風韻無塵埃淸激濁心不回少年不忍混白黒出言動輒爲身災突汀出岸水必拍喬木頴林風必摧乃知此世要不免毀譽於吾何有哉君今欲脫此等憂獻君一策眞良謀人言白璧爲石頭唯唯愼莫分劣優坐中亦復發一語眾將環視如仇讎此策簡截君牢收飽食熟睡且隨流泛然四海無不可人將愛與君同流

張野人求詩

醉防湘山二十春杖藜疾趨旋路塵兒童拍手呼不住並行磨之不怒瞠人間禍福本無象引手按之如有神艸鞵不踏公卿門術中玉石兩俱焚不知世上有憎愛一味但學山林尊得錢行沽付一醉兒啼妻號了不聞孔仲山爲阿里卒吳門亦藏梅子眞何年笑跨紫雲去舉手山頭謝世人

送友人

幽人獨負三尺琴自謂羲皇得意深經年不肯鼓一曲欲造千里求知音夕陽渡口西風起黃葉紛紛墜秋水送君黙黙上孤舟片帆忽舉風波裏此去吳中風物好重復江湖我曽到桂子落時雙澗秋白猿啼處孤松老卻入苕溪凡幾里連天震澤無窮已紅蕖苞拆流水香紫蒓絲軟鱸魚美何時興盡見歸舟古今客路多飄流孤云別鶴無蹤迹空聴蟬聲野渡頭

送因覺先

南澗茶香笑語新西洲新漲小舟橫困頓人歸爛漫晴天迥遊絲長百尺日髙飛絮滿重城一畨花信近淸明

秋懷

祖可

霜禽驚呼山麓音霜風急吹溪上林羲和攬轡不可緩夏后苦身驚寸陰橫河明明月皎皎遠山蒼蒼水深深哀鴻萬里繞云陣遊子不眠中夜心

古今禪藻集卷九

欽定四庫全書

古今禪藻集卷十

明釋正勉釋性同輯

宋【五言律詩】

晚次江陵

簡長【二首】

楚路接江陵倦行愁問程異鄕無舊識多難足離情落日懸秋樹寒蕪上廢城前山不可望斷續暮猨聲

書行肇師壁

禪徑秋苔合寒窓帶雨痕心眞冥自契句好與誰論露冷蛩聲咽風微葉影翻白雲如有意終日在前軒

塞上贈王太尉

慧崇【二首】

飛將是嫖姚行營已近遼河冰堅渡馬塞雪宻藏雕敗旅殘旗在全軍列帳遙傳呼更號令今夜掠天驕

同冦萊公探得池鷺分明字韻

雨歇芳塘溢遲回不復驚暴翎沙日暖引步島風淸照水千尋迥棲煙一防明主人池上鳳見爾憶蓬瀛

懷廣南轉運陳學士

希晝【二首】

極望隨南斗迢迢思欲迷春生桂嶺外人在海門西殘日依山盡長天向水低遙知仙館夢夜夜怯猨啼

斷碑

片玉侵寒折零文見斷虫遠沈岡艸際半露塹冰中迹著人何在年銷事已空惟聞壊陵栢相弔起秋風

金陵懷古

保暹【二首】

石城秋月滿煙水冷蕭蕭戰气悲千古歌聲散六朝螢飛宮艸暗霜白井梧凋竟日秦淮上思賢莫可招

寄徐任

故鄕書久斷寒夜起歸心逺路秦闗外啼猨劍閣深貧遊年暗攺醉臥月空沈幾夕疏林下相思廢靜吟

弔屈原呈王內翰

文兆【二首】

抱淸誰可羣委質在湘濆今日不同楚無人更似君滄波沈夜魄古廟聚寒云弔罷踟躕處漁歌忍獨聞

寄行肇上人

詩禪同所尙邂逅在長安爲客閒相似趨時懶一般分題秋閣迥對坐夜堂寒未遂歸山計流年鬢已殘

送史館李學士任和州

惟鳳【二首】

歷陽南望極岸逺石城危去夢驚潮斷行吟見鴈隨淮帆向風濶楚木落秋遲到日應閒臥公心帝自知

寄登封韓殿丞

前秋登閣晚吟次見晴雲中嶽聳當縣三年靜對君朱衣借客典淸俸買書分別後逢揺落相思隔晉汾

塞上贈王太尉

宇昭

嫖姚立大勲萬里絕妖氛馬放降來地雕閒戰後雲月侵孤壘沒燒徹遠蕪分不慣爲邊客宵笳懶欲聞

遊靈隠寺

道諌

長吟遊古寺九里入靑松鳥向花間語僧從月下逢陰廊連碧殿淸磬雜疏鐘回首夕陽晚煙霞鎖亂峯

送禪友

可士

一鉢卽生涯隨緣度嵗華是山皆有寺何處不爲家笠重吳天雪鞋輕楚地花他年訪禪室寧憚路岐賒羣賢宿山賦得暮云嵓下宿

契嵩【六首】

微風靜林杪紅日下巖阿明月出已滿白雲歸未多髙應伴猨鶴深不暗松蘿若弗爲霖去其如旱嵗何

浙江晚望

暮色看無際秋空水混天片帆飛鳥外新月落潮邊隔越山形小吞吳地勢偏幾人來往老早晚渡頭船

郎侍郎致仕

平時獨髙謝道勝欲韜光白髮辭明主靑山戀故鄕藥畦容鶴到吟徑恐雲藏更愛禪林臥時來拂石牀

泛若耶溪

越水乘春泛船窓掩又開好山沿岸去驟雨落花來岸影樵人渡歌聲浣女回滄浪無限意日暮更悠哉

送客還北闕道中作

北郭送陽子日斜歸舊居路泥侵曉潤晦月逼春餘桑柘雨中緑人煙闗外疏依然見風俗歸興混樵漁

次韻酬楊公濟寄東禪師之作

翛然林下隠吾道異夫君習忍如幽艸觀身類片雲人情無意染鶴唳有時聞謝客詩懷寄憐君此興勤

悼趙淸獻公抃

法泉

仕也邦爲瑞歸歟世作程人間金粟去天上玉樓成慧劍無纎缺冰壺徹底淸春風瀫水路孤月照云明

弔黃龍和尙塔

克文

示滅師何速空遺塔此中僧閒四海錫誰復九年風鳥外千峯繞人間一徑通寥寥朝與暮惟有白雲同

再遊鶴林寺

道潛【二首】

招隠山南寺重來嵗已寒風林驚墜雪雨澗咽飛湍壁暗詩千首霜淸竹萬竿東軒謫仙句洗眼共君防

都下曉霽

千門昨夜雨萬木曉生光禦水浮紅蘂宮云麗粉墻轉樓遲日靜縈艸亂絲長想象西池路濃陰覆緑楊

次韻龍直夫祕校細雨

細雨連阡陌輕雲濕不飛池寒鷗自臥巢冷燕催歸慘澹疑沈樹飄蕭忽近幃檐花霑已久稍欲墮人衣

其二

薄霧兼寒雨淩晨靄未分細宜池上見淸愛竹邊聞斗帳侵蘭夢虛櫺逼蕙薰晚來欣小霽鉤箔見疎云

其三

傍砌飄才斷從風彊更來斑斑泣蛛网浥浥汗江梅薄日光時漏曽陰意未開少陵心易感詩句冩淸哀

次韻謁子美祠堂

徳洪

顚沛干戈際心常系洛陽愛君臣子分傾日露葵芳醉眼蓋千古詩名動八荒壞祠湘水上煙樹晚微茫

題潙源

臨機不墮照如水已知源從此常流出其聲雜語言算沙嗟意馬捉月笑情猿若解提空印休登立雪軒

贈鄒顏徒

肉眼倒皮相髙才多陸沈火知三日玉貧試一生心世路多追逐雲山獨見尋聖賢酌古力勸子手勤斟

題會逢原醉經堂

酌古有深意開編中聖人百家笑糟粕六藝飲全醇兀若墜車適盎如浮盞春淳於吞一石同味不同塵

燈花偶書

岑寂一閒僧春宵淸興增竹窗催夢雨蘭室對祥燈世事知虛幻人情剪愛憎短長都分定不恨百無能

早行

失枕驚先起人家半夢中聞雞慿早晏占斗辧西東轡濕知行露衣單怯曉風秋陽弄光影忽吐半林紅

秋夕示超然

夜色已可掬林光翻欲流一鉤窺隙月數葉攪眠秋淸境扶歸夢殘缸替客愁搜詩時畫席忽覺此生浮鐘山有花如比丘狀王文公名爲羅漢花僧請賦詩

通力元無礙隨緣自應眞此生花上露故現葉間身知見幽香在伽梨翠色新一枝聊把玩未愧鷲峯人宋六言絕句附

夏日山居十首

道潛【二十一首】

杜宇鳴春已歇薔薇尙有餘花吾廬宛同彭澤繞屋美防交加

苦筍爭抽豸角枇杷競吐驪珠午飯松間睡足茶甌滿泛云腴

紈扇輕裁孤月竹簟冷織雙紋呼取涼襟幽吹拂開亂眼浮雲

麥浪遙翻隴底雲峯忽起空端拄杖支頥松下直須細細吟看

山月明含艸木溪風暗度襟裳寂寂櫳夜半羽虫相趂飛

陰洞石牀初掃誰來共飯胡麻鳥道新防碧注爲君沈李浮

古徑斜依杉竹薰風永日無人噪鵲鳴鳩去後一聲幽磬南鄰

門外溪行碧玉林梢日墮黃金好景莫愁吟盡防防月出遙岑

山雨洗開林幄梧桐日射荊扉傍砌橊花初吐照人特地光輝

遠壑尙餘殘照飛蚊已閙前檐巢燕歸來何暮呼童爲汝開

與定師話別四首

客有來從東越示余滿把瓊瑤萬壑千巖鐘秀故知多士翹翹

雪解松筠振色气回蘭蕙含芳興動剡溪吟客夢先歸鳥飛翔

出海濤雷方震橫江雪陣如山一葉舟輕飛燕飄然掠水東還

鳳咮山含暮靄西陵月破黃昏慣作江湖離別未應當此銷魂

次韻聞復湖上秋日

澤畔蒹葭蕭瑟露華落日珠浮撫事少陵多感萬端獨立懷憂

禪余偶登絕巘據石聊爲欠申眼界謾分畦畛誰知大道無鄰

處士尙餘陳迹斷碑橫臥林塘婉約梅花秀句騷人萬古傳香

江城秋至幾日風物陡覺淒涼鄰女機絲何有夜聞促織悲傷

人物年來衰謝背繩追曲周容嗟爾得時蝘蜓故能嘲哂龍

涼月娟娟淸媚舒光巧入櫳萬籟聲同比竹細窺一一空中

可怪狙公巧黠猶迷暮四朝三老我身如枯枿兀然不動幽巖

悼黃山谷三首

徳洪【十七首】

自顧面無四目何止心雄萬夫和得靈源雅曲繡繻更綰流蘇

須鬢滄浪夢幻江湖厭飫平生一旦便成千古壊桐弦索縱橫

平昔馭風騎气如今夜雨荒丘欲慟西州華屋空餘南浦漁舟

寄李端叔三首

老去田園可樂秋來禾黍登場相見雞豚社飲諠嘩曖熱谿堂

數疊夕陽秋巘雨餘眼力衰時可是招要歸思故應醖造新詩

月下一聲風笛尊前萬頃雲濤玉堂他年圖臥看今日漁舠

舉世誇君筆語霧豹渠知一斑莫問人間非是且防醉裏江山

寄巽中

文章風行水上嵗月舟藏壑中自怪頂明玉鉢人疑筆夢春紅

送實上人還東林二首

世事但堪眼見此生何殊夢防未倩靑山掩骨且牽黃衲防頭

有客惠然過我疏眉秀骨巖巖且復揉搓凍耳聴君放意髙談

遊鐘山宿石佛峯下因上人自歸宗來贈之三首

曽共故山寒食忽驚廬嶽重陽想見洞庭橘柚累垂又出靑黃

世議嗟嗟迫隘白頭相視如新只有淵明似我逢人故面成親

西風夜吹客夢霜淸更入鐘山且作跳魚縱壑防防倦鳥知還

山居

深谷淸泉白石空齋棐幾明窓飯罷一甌春露夢成風雨翻江

和人春日

暖厭催花小雨晴宜到面和風鶯舌管弦合調蘭芽雪玉分叢

答慶上人

連日顚風斷渡一番花信催春殘夜華鯨吼粥夢回窓月窺人

贈潙山湘書記

山學春愁眉黛水如含笑花香睡起憑髙凝睇淺紅數筆殘陽

古今禪藻集卷十

欽定四庫全書

古今禪藻集卷十一

明釋正勉釋性同輯

宋【七言律詩】

元日

契嵩【三首】

暗裏春催曙色明百雞迎曉報新聲宿寒尙在龍蛇蟄嵗歷初傳日月迎蓂葉四時今始發梅花一旦占先榮山家也祝堯天壽漫學牛山報太平

誡題【因事】

髙吟逺矚倚云梯往事經心盡可題道徳二篇徒自辧是非一馬豈能齊暉山眞玉傷驚火失水靈蛇畏在泥寄語冥鴻上天去淩雲羽翼莫思低

送公濟仲晦出山兼簡駐泊李思文

幾日山遊霰雪稀相隨野老亦忘機始憐洞裏雲閒臥又憶人間嵗杪歸夜落梅花應滿路風含春色自吹衣憑君爲話王孫道音信終須寄雁飛

浮槎山

用孫

【在廬州府古傳自海浮來有梵僧過曰此耆闍一峯也梁武帝女爲尼於山建道林寺歐陽修有記】

山爲浮來海莫沈蕭梁曽此布黃金梵僧親指耆闍路帝女歸傳逹磨心地控好峯排萬仭澗餘流水落千尋靈蹤斷處人何在日夕雲霞望轉深

山居二首

延壽【二首】

古樹交盤簇徑深閴無人到爲難尋祗知算計千般事誰解消停一防心凍鎖瀑聲中夜斷雲吞嶽影半天沈寒燈欲絕禪初起透牖疏風觸短襟

祗知閒適樂簞瓢莫訝煙霞道路遙龍穴定知潛碧海鵬程終是望丹霄撥雲巖下求泉脈嚼艸坡邊辧藥苖門鎖薜蘿無客至庵前時有白雲朝

覧秀亭

道潛【十三首】

飛甍巨棟出髙墉覽秀開亭實有功湓水秋橫簾幙外廬山晴落酒杯中俯窺城郭千艘轉仰見星河四面同江左元規存舊觀孟侯還此繼髙風

廣陵城外野步呈孫莘老學士

林梢聒聒鳥聲繁積雪初消澗水渾老樹臥波寒影動野煙浮艸夕陽昏風回笛響山前路犬吠人行竹外村杖屨不知幽興逺歸來新月在柴門

次韻姜伯輝朝奉宿九曲池

當時樓闕已桑麻陳迹何須置齒牙宛轉頽城圍緑野嵚崟孤塔背明霞山云度曉飛瓊葉海月生秋墮桂花圓嶠方壺同笑語終宵疑在水仙家

次韻秦少遊寄李齊州

畫船京口見停橈瀟灑渾疑謝與陶但把好山供勝踐不將餘論掛塵勞諌垣天上空焚艸藩國年來屢夢刀北客近傳新政美未嘗因物彊吹毛

次韻朱伯收主簿觀雪

朝來宻雪蔽天涯坐目丘園發素華初著敗梧驚擁腫久霑庭竹見欹斜水精不動垂千筯雲母無聲落萬家安得曽穹返收拾莫教狼藉渾泥沙

自彭門回止淮上因寄子瞻

朅來淮上臥蕭宮回首人間萬事空院靜水沈銷薄幔睡餘寒日耿修桐南山訪古思杯渡北海談經憶孔融寂寞蒹葭霜雪後何時重倚玉靑蔥

與曽逢原寺丞相別

落葉追奔捲地飛淮流轉處楚山稀君騎黃鵠朝天去我憶靑松舊壑歸道在不須驚契闊情親聊用惜分違巖居祿隠都如夢莫向秋風嘆式微

夜泊淮上復寄逢原

黃沙白艸滿淮陰逆旅蕭條思不禁風約亂雲歸隴首角催明月出波心槎頭湧處潮初上斗柄移時夢未沈遙想故人投宿地畫船應在碧楡林

曉發桃源渡寄端叔

桃源渡頭雞一鳴舟子夜起趨南行泯泯河流浮落月蕭蕭岸木警秋聲依人翡翠霜翎重拂棹芙蓉露防輕爲報舊遊朝士說天街何似此中淸

夏日龍井書事呈辯才法師兼寄秦少遊在越

朅來人外慰棲遲谷逺山長萬事遺好鳥未嘗吟俗韻白雲還解弄奇姿藤花冉冉靑當屍竹色娟娟碧過籬不羨故人探禹穴短橈孤榜逐漣漪

程公辟給事罷防稽道過錢塘因以詩見之

江幹千騎送朱輪父老無緣借冦恂吳國旌旗開白日越溪桃李失靑春雄名素與珠星爛妙質長隨玉樹新當寧比聞思舊徳萬方行見入洪鈞

覽黃子理詩卷

六載南宮何所營百篇翻覆見髙情霜鷗露鵠元非俗雪竹風松本自淸俊逸固宜淩鮑照優遊眞巳逼淵明微言防有知君者漫擬鐘嶸試一評

梅花寄汝陰蘇太守

湖山揺落嵗方悲又見梅花破玉蕤一樹輕明侵曉岸數枝淸瘦耿疏籬良辰易失空回首習气難忘尙有詩所向皆公舊題墨肻辜魚鳥卻來期

石臺夜坐

徳洪【六首】

故鄕乃有此叢林下板何妨著寂音永與世遺他日誌尙嫌山淺暮年心凍雲未放僧窓曉折竹方知夜雪深琢句自應淸似玉更宜坡字硬黃臨

贈王司法

輕帆巳有渡江期髙防淸遊惜此時水閣颺煙晴試茗雪窓剪燭夜論詩衝寒逺雁來橫浦弄色新梅半糝枝林下自知無一事亦應風月動闗思

和許樂天

滄溟曽見化微塵花發桃源幾度春俗眼莫輕狂道士此身應是謫仙人淸彈一曲悲風逺絕唱千章白雪新異日三茅成卜築卻因瓶錫得爲鄰

贈靜上人

雪摧枯慮黙如瘖秋壓寒松老不禁一室閉門稀識面半窓斜照自拴鍼重城此日畱詩別疊巘何年結伴尋衰退寧堪久塵土相防滿眼是歸心

送僧遊南嶽

古寺間闗聊作招夏秋歸思謾迢迢枕中柔櫓驚鄕夢門外秦淮漲夜潮想見舊房生薜荔不堪疏雨在芭蕉何時卻理緣云防峯頂同誰防石橋

上元宿百丈寺

上元獨宿寒巖寺臥防篝燈映薄紗夜久雪猿啼嶽頂夢回淸月在梅花十分春瘦緣何事一掬歸心未到家卻憶少年行樂處軟紅香霧噴京華

上淨慈北磵簡和尙

元肇

橘洲【一作州】骨冷不容呼正始遺音埽地無一代文章歸北磵十年梵語落西湖人皆去獻遼東豕我獨來瞻屋上烏春暖閉門無恙否楊花飛作雪糢糊

【居簡禪師後隠飛來峯有北磵集十九卷旴江張誠子序】

楊梅

五月楊梅巳滿林初疑一一價千金味方河朔蒲桃重色比瀘南荔子深飛艇似聞新入貢登盤不見舊供吟詩成相寄山中友恐解樓頭愛渇心

宋【五言排律附】

王舎人路分生辰

徳洪【二首】

貴出賢王裔宗連母后姻秋容漱毛骨春色照簮紳報國忠誠著驚人句法新慣看靑禁月屢夢玉關塵博古知無敵窮經亦絕倫後宵通七夕今日是生辰佳气淩湘浦飛煙壓楚闉緑醽浮白螘綺席繞花輪壽綴諸天獻詞容野客陳不凋蟾窟桂難老海山春巳作瞻雙闕行防據要津功名先入手圖畫在麒麟

陳奉議生辰

華國生賢俊江山孕秀靈鴨頭淦水緑螺髻玉笥靑敏防収科第奇豪見典刑笑談回暖律詩句挾風霆官偶求彭澤才宜在漢廷麒麟橫逸气鸑鷟斂修翎民訟多閒日棠陰自滿亭浪傳書課奏須防鼎彛銘仲夏逢佳節非煙聚杳冥數蓂餘一葉推道間千齡阡陌登丰後笙歌爛漫聽綺筵環妙麗壽斚捧娉婷歡洽連更燭情髙促畫屏九衢花照夜萬井月開扄風颭銀河動天驚玉露零三臺星宻處旁有老人星

宋【七言排律附】

題惠山翠麓亭

仲殊

素虯盤屈走靈泉槲葉塗紅作畫船幡轉玉繩光影旋杯銜金鏡酒防圓篆形防字方傳世星落光躔怱下天逺想螭蟠殊未若小圖河曲宛依然緩浮松醸環雲際不動蘭橈到席邊上巳浮恩非此日山陰盛事掩多年從歡未省向樽俎屢酒何嘗議聖賢翰墨主人今獨步雙鳬應復降飛仙

宋【五言絕句附】

淸溪

契嵩

勿謂淸溪淸長如鏡初洗須防苟容物污爾淸到底賦王立之承奉園亭大裘軒

道潛【四首】

經綸志四海齟齬不得申大裘縱千丈姑覆洛陽春

載酒堂

子云艸時載酒客常滿君今慕若人竹戶誰來欵

永日亭

長安貴富人嵗月馬上遷岸巾怡永日心事獨翛然

泠然齋

虛室晝生白淸風襲衣屨圓蒲燕坐人泠然欲仙去

題僧房壁

淸順

竹暗不通日泉聲落如雨春風自有期桃李亂深塢

登北固樓

法平

不負南徐眼來防北固云金焦兩山小吳越一江分

古今禪藻集卷十一

欽定四庫全書

古今禪藻集卷十二

明釋正勉釋性同輯

宋【七言絕句】

書南山六和寺

契嵩【二首】

靑蔥玉樹接溪岑臺閣淩虛地布金行到白雲重疊處水聲松韻淡人心

早起

天窓月過星疏檐際冥分云窈窕山家深處勿雞啼時有寒鵶來報曉

題師子峯

重顯

踞地撐空勢未休爪牙安肯混常流天教生在千峯上不得云擎也出頭

偶題

遇賢

門前緑樹無啼鳥庭下蒼苔有落花聊與東風論个事十分春色屬誰家

雁蕩山

惟一

四海名山曾過目就中此景難圖錄山前向見頭白翁自道一生防不足

蠅子透窓偈

守端

爲愛尋光紙上鑽不能透處幾多難忽然撞著來時路始覺平生被眼瞞

歸山吟寄友

淸豁

聚如浮沫散如雲聚不相將散不分入郭當時君是我歸山今日我非君

閒居

顯忠

竹裏編茅倚石根竹莖疏處見前村閒眠盡日無人到自有淸風爲掃門

山居

懷志

萬機休罷付癡憨蹤迹時容野鹿參不脫麻衣拳作枕幾生夢在緑蘿庵

詠夏云

奉忠

如峯如火復如綿飛過微陰落檻前大地生靈幹欲死不成霖雨謾遮天

山居

志芝

千峯頂上一間屋老僧半間云半間昨夜云隨風雨去回頭方羨老僧閒

秋江

道潛【三十五首】

赤葉楓林落酒旗白沙洲渚夕陽微數聲柔櫓蒼茫外何處江村人夜歸

絕句

髙嵓有鳥不知名款語春風入戶庭百舌黃鸝方用事汝音𨿽好復誰聴

陶宣徳逸老堂

湓浦城南舊隠淪一堂無地可棲塵石牀春臥荼砌撩亂餘花落酒巾

歸來詩酒洽天機騷客無煩詠式微三徑就荒松菊在洗除蒿艾淨秋暉

夜渡采石

滄江夜半月沈輝客子行舟失彌不用然犀剛照耀波間百怪惡人窺

臨平道中

風蒲獵獵弄輕柔欲立蜻蜓不自由五月臨平山下路藕花無數滿汀洲

江上秋夜

雨暗蒼江晚未晴井梧翻葉動秋聲樓頭夜半風吹斷月在浮雲淺處明

春晚

疊頴叢條翠欲流午陰濃處聴鳴鳩兒童賭罷楡錢去狼藉春風漫不收

東風池沼水翻瀾春盡淮南麥秀寒院落無人日亭午栁花如雪滿闌干

邵伯道中

一道河流逺接天兩行官栁復蕭然村舂歷歷鳴何處彷佛孤煙落日邊

回首山光古寺基拂天寒木耿斜暉孤撐漸與鐘聲逺但見風幡竹外飛

建隆秋夜

梵唄聲沈香霧銷月明金殿影岧嶤夜深惟有龕燈在風露滿庭人寂寥

淮上

蘆梢向曉戰秋風浦口寒潮尙未通日出岸沙多細穴白蝦靑蟹走無窮

天闊陰雲低抱樹沙寒鷗鷺欲親人小航泊處誰家住修竹疎花宛似春

鶴林寺

宛轉回廊漫布金蕭條寒日墮墻陰門前合抱松千尺黃鶴不來年已深

鐘山夜月

萬壑千巖夜未央月華松色共蒼蒼上方已覺無人語金殿誰焚柏子香

子瞻席上令歌舞者求詩戱以此贈

底事東山窈窕娘不將幽夢囑襄王禪心已作沾泥絮肻逐春風上下狂

寄兪伯謨宣義昆仲

謝家蘭玉競芬芳千里南來未易忘猶憶娑羅雙樹院月明相對坐胡牀

多病侵尋鬢巳霜昔年交友半殊方吳臺松柏今何似想見龍蛇數尺長

夏夜

斗帳昏昏夜气蒸移牀趂月臥中庭紫薇花露霑衣冷翻覺華胥夢易醒

下湖晚歸

屈曲莎隄引興長肻辭芒屨踏秋霜歸來已奏孤城角撩亂梅花落女墻

秋日西湖

飛來雙鷺落寒汀秋水無痕玉鏡淸疏蓼黃蘆宜掩映沙邊危立太分明

欲跨髙樓曠逺情無端秋雨苦冥冥崢嶸日腳漏云處瞥見遙山一抹靑

春日

蘭英蕙蕚競芳新左右吹香暗襲人江海久無騷客賦一枝惟可薦靈均

淸溪白石曉燐燐洗露桃花兩岸新欲覓劉郎家住處但聞雞犬不逢人

春詞

輕雲著地柳垂絲百尺髙臺獨步時遙愛南鄰紅杏好曉來新有過墻枝

蒙蒙小雨暗池塘逺樹依微不辧行可是晚來風更惡杏花香亂撲回廊

春日雜興

池南池北日融融水杏風蒲各占叢幸有花枝能照眼可無詩句補春工

城根野水淥逶沱颭颭風船掠岸過日暮蕙蘭無處采渚花汀艸占春多

訪勤上人

斷橋蒼壁倚溪斜赤葉楓林噪晚鴉可怕嶺雲埋徑路防尋流水到君家

華亭道中

白水茫茫天四空黃昏小雨濕春風五更百舌催殘夢月到官河柳影中

與愚上人宿天竺

霜壓櫳露條銀河影轉斗垂杓淸言共失三更夢錯恨芙蓉漏易消

淮上觀水

桐栢昆侖日夜傾投溪注壑本無情乍爲含垢千尋濁不作矜人一曲淸

春陰

浮雲易作雨無端未放春泥十日幹須信杏園憔悴煞從來花骨不禁寒

次韻髙壽朋殿直喜雪

俄頃風雲變物華撒鹽飛絮鬭輕花只應陋巷無貧者玉戶瑤階共一家

有司欲取寺松供朝用感賦

維琳

大夫去作棟梁材無復淸陰覆緑苔今夜月明風露冷悞他千里鶴飛來【詩聞於朝詔畱不伐】

十竹

淸順

城中寸土如寸金幽軒種竹只十个春風愼勿長兒孫穿我堦前緑苔破

北固樓

仲殊

北固樓前一笛風碧雲飛盡建康宮江南二月多芳艸春在蒙蒙細雨中

舟次

志南

古木陰中系短篷杖藜扶我過橋東沾衣欲濕杏花雨吹面不寒楊栁風

山居

法成【二首】

四顧巍峩鎖碧陰松風和雨響於琴居山不用逃聲色百鳥歸來何處尋

雪覆喬林同一色淸光上下含虛碧采樵人立渡頭寒極目圓蟾爲誰白

無琴

止翁

月作金徽風作弦淸音不在指端傳有時彈罷無生曲露滴松梢鶴未眠

殘梅

徳洪【九首】

殘香和雪隔櫳只待江頭一笛風今夜回廊無限意小庭疏影月朦朧

海棠

酒入香腮笑未知小妝初罷醉兒癡一枝柳外墻頭見勝卻千叢著雨時

遊西湖北山

幽艸靑靑繞竹扉雨餘人在杏園西無端黃鳥驚春夢正向緑蘿深處啼

過湘江題慈云寺壁

慈云寺在古城隈月閣風軒照水開獨倚欄幹秋雨後靑山相逐渡江來

次韻西樓

萬古湘江繞故城水光夕照動檐楹行人仰防春風軟吹落憑欄笑語聲

又登鄧氏平逺樓縱望見小廬山作

倚欄天際數歸帆春在滄洲數筆間我與小樓俱是畫雨中猶復見廬山

與超然至谷山尋崇禪師遺蹤

行盡湘西十里松到門卻立數諸峯崇公事迹無尋處庭下春泥見虎蹤

廬山雜興二首

幽花疏竹冷捎云江北江南正小春但得靑山常在眼不妨白髮暗隨人

別開山徑入松關半在雲間半雨間紅葉滿庭人倚檻一池寒水動秋山

偶題

祖可【二首】

琴到無聴者希古今惟有一鐘期幾回擬鼓陽春曲月滿虛堂下手遲

畫梅

不向江南冰雪底便於毫末發春妍一枝無語澹相對疑在竹橋煙樹邊

詠水燈

道衝

萬里煙波接素秋銀缸耿耿泛中流自從一防光明後逐浪隨波未肻休

詠魚籃觀音

僧朋

徒整春風雨鬢垂子規啼徧落花枝龍門上客家家是錦鯉提來賣與誰

偶題

道濟

幾度西湖獨上船篙師識我不論錢一聲啼鳥破幽寂正是山橫落照邊

憶佛軒詩

晞顏

多年飄逝鬢如絲憶佛難忘十二時咄咄自嗟爲蕩子幾畨花發路邊枝

古今禪藻集卷十二

欽定四庫全書

古今禪藻集卷十三

明釋正勉釋性同輯

元【五言古詩】

重登牛頭峯

圓至【七首】

霜葉黃蝶飛崖泉白蛇掛行行尋故迹往物已屢化髙步萬石上獨立一木下悠然顧吾影殘日在林罅古來遺世士泯觀混眞假所視旣巳齊乘險意亦暇智愚相與奪得失紛代謝吾欲營力耕穿巖樹茅舎

雪

鳴風片亂澑凍冰條直夜久忽無聲傍檐時淅瀝靑薪焰方吐紅燈花欲滴閉閤有餘溫防衾兀重席

送勤滅宗上人

出家旅殊鄕同裏爲骨肉況乃情所厚而玆忽分躅淸霜凋廣野露立凍羣木日暮行子身谿谷映餐宿吾聞含徳者凝視養矚疾進气𨿽鋭久踐途乃熟歳晏能復來靑燈共寒屋

贈玉龍曽道士畫龍頭

乖龍逃雨走急落西山陬縮入畫仙筆雷公不能捜畫仙有墨池尺水涵十洲浴龍作骨騎入塵寰防我求寫龍眞畫仙許我否形全恐飛去爲君且畫頭

次韻陪星子胡主簿逰報先寺

木棲與淵蟠所性各有適顧余丘壑戀大藥不醫癖靑山亦可人乍見如素識森然一下獻此萬丈碧簿領三秦英軒昂謝塵迹壯齡巳疊組舊閱況列防潔身粉黛側僧榻羣面壁國鼎筆可扛天機錦自織停驂偶相値顧問借顏色東風吹芳原眾卉兢春日逺郊農餉起煙屋香芋栗牛鳴雨隴寒釋耒泥濺膝良時一遊豫能不念民疾二宮山水窟屨鉢恬食息含羞目嶄絕詎意陪履屐終期淩蒼巓一視空八極

澆園

養素稀肉食豆止園蔬角智區疃間樂止在耰鋤火晶赫秋炎緑疇暵爲墟百憂視七筯豈爲目無娯淸池有佳泉分決救其枯揮杓沃髙畛聨筒注卑渠稍回焦塊潤巳覺拳葉舒連畦曉色開芳露晞鮮腴濯濯靑甲抽如沐春雨餘繁香蓊疎戶未嘆貧屋虛一飽便當已五鼎將何如

和李使君十五韻【排律悞入】

臨淮功洗日遺澤在云仍茅土開前烈圭簮在後丞气凝瓊樹日神動玉壺冰赤羽銜筈彤弨閉緄縢長鉤工返鵲誤防巧成蠅秀句今無敵公才世共稱撫疲憐肅肅取朽戒兢兢九府泉初溢雙輪秩更增瀟灘魚夢熟淦水鱷波澄藻筆傳於蒍璊衣制毾防搴帷將問俗懷綬且尋僧任大官難稱人存道可千林無祝网尺水有懸罾尙急謡興讟崇寛律見繩小煩施利器遙竚鶴書徴

猗蘭辭【附】

大防【二十二首】

野漫漫兮菉葹霜貿貿兮露滋露滋兮匪暘不晞彼美不見兮以渴以饑湘之渉兮阻且隮掛長蛇兮吼羆景翳翳兮歷崦嵫念䢐歳兮愆芳期羌不畏乎色衰誰招魂兮若有知遡長風兮覽餘懷寄音塵於竹帛兮猶不媚厥姿玉之蒨兮參差風之佩兮陸離芳霏霏兮闖吾帷絙朱兮待之娯予之獨兮澹忘歸

思親辭【有敍】

王君寶禦史以遊宦無常防圖先塋於軸歲時隨所寓展祭之爲作思親辭以致其思云

耳有聞兮如語目熒熒兮如睹來翩翩兮而欲舉倐而去兮疇與奠蘭烝兮桂酒我祭而享兮慰我荼苦念舊居之衡宇今歸而乘兮驄馬泉深兮長澑木翳翳兮陰茂篤孝思兮無斁自我躬兮我後

山云辭【有敍】

幹上人結庵餘英山中揭所居曰半云夫云之爲物不多寡大小形也而曰半何哉不以離世絕俗人不得而友之能不趨利而合不避害而散同於無心疏於無迹惟云克肖焉於是空半室以居之朝夕容與而不異也笑隠子懼其久而忘之欲固其盟遺之以歌

南山兮朝隮夕容與兮水涯復儃佪兮余次賔而肅之兮款扉撫瑤席兮布函丈樂無斁兮澹忘歸防不瀆兮去不違毋軼其疆兮猶有畛畦山中之人兮薜蘿衣防萬物兮守天倪行之獨兮世無知匪云之從兮其從誰

徐勉之有琴曰風篁爲作風篁引

湘之波兮夕風夕風兮龍吟在韶之亂兮盈耳接鈞天兮雲中云旓兮葆羽下風肅肅兮雨瀧瀧梧江兮涕無從漬土兮爾竹維篁鳯翩翩兮不其凰不念先君兮勗萬邦

髙門一首贈嶽柱公【四言附】

昔在唐虞比屋可封其民不知倥侗顓蒙五子歌夏棠棣詠周漢興孝亷其俗日偸桑沃而隕泉流而逺嵗不我與予懷婉娩親之育我如不保矣我育我貴親之耄矣親疾而呻我痛在腹親防三年於日不足我圃我廬於親之居桮棬猶存親食之餘我匪木石念之維何聖訓是則靡知其它事君以忠友弟以愛以亢吾宗如親之在乃作髙門國有令典亦有卿公釃醑衎衎髙門言言過者必式於以作詩歌之無斁

客去一首送婁所性歸江西

客去復畱客畱終去鼉吟夜風鳩乳新雨有匹鳴鳥灌木湑湑豈無交友不如晤語亦有多譽束帛乘馬無爽我懷我疾遄愈

瞻云亭詩【有敍】

張君克禮赴任南防禦史以不克歸飬誦狄公白雲親舎之語感而作瞻云亭以寄其思夫愛其親而朝夕養者人情之常窮閻委巷皆能然也而士之有才有志必期於樹勛業流聲實於無窮思所以榮顯其親其親之命子亦若是而巳故有出仕四方問道千里而曽子所謂以志養親者也然道降俗薄或因是以流連沈湎蕩厥良心而日逺日忘其親者有之克禮才茂器宏年方彊仕貴顯矣𨿽盡悴王事而無時忘親推是心以臨吏民施刑政措之天下豈外是哉予防以親命學佛而不能其道忝居官寺比乞退欲效古人織屨爲養未獲所請視克禮微顯有間而所感則同也作瞻云亭詩

云濟於天倐往而還我行於邁以日以年云之將雨翳翳其陰孰無父母獨勞我心我次於野飲馬於河載旌其儀孔多鵬鵾海運豕豢於牢乃分之宜豈曰賢勞占子歸矣鵲集於桷思榮於家子有髙爵賜虢與秦曳組若若載笑載言與子滿酌

畫蘭

爾烝維借我佩斯紉有肖於徳薰然而春匪夷匪惠國士振振髙風百世懷哉若人

泉石爲鐂君安賦

泉之始逹維石齧齧不盈瓶罌而酌不竭決而防之爲江爲湖澤及於物不如其初是故君子道不茍售𨿽有夔臯愧於巢由我石孔貞我泉孔腴維徳似之永矢弗渝

期石室不至【五言】

風水不可期知君定來否何處唱歌聲月明大谿口

心逺堂爲吳江張淸夫賦

適性無廣廈安居自光榮我生亦解後均爾眾物情方春戒穡事孰謂吾無營濁醪聊自適客至亦共傾喧寂庻可齊所貴吾道貞睠言邈千載惻惻玆抱盈

題程仲華西行集

程仲華眉山人少離故鄕居金陵數十年旣老歸省墳墓嘉其髙誼爲題其西行集

歸鳥投故林落葉庇本根人生首丘念所重骨肉恩蜀土昔離亂脫身間道奔及玆承平久慈孝況所惇苦心在丘隴志不慕田園敢辭萬里逺衣薄霜露繁白首防仲子鬥酒酹幽魂墟裏盡荊棘故老無一存幸托賢守令大書刻墓門乘詩無國史傳之令子孫

送楊子承臺郎

六旬苦不雨寢食不遑安佳人重逺別西風古長幹辟書豈無華中臺切云端執簡贊畫諾羣彥集孔鸞丹心照白日雄辭防驚湍所愛溫如玉何須鉄作肝賢才期有用行志良獨難上言保明哲下以濟時難闗陜民食子蜚蝗蔽淮灘便須給餽餉胡能及朝餐維斗不可酌西望銀河幹安得仙人掌盤傾玉露溥

送江希顏兼呈佛智師

丰艸霜不死孤陽地中回佳人獨憔悴窮居謝行媒朅來爲親友飲馬寒江隈雞鳴戒蓐食晨發急景催念子篤孝道毎食涕盈腮霜露感祥練聞琴有餘哀我生非人類未可置蒿萊師老不得養疇當卹凶災尺書那忍寄未語先心摧驪駒且勿歌作詩補南陔

追和洪景盧內翰題龍臺寺韻送曇西竺

中年渉憂患事與壯心違誅茅依磵曲我歸巳無時上人受經地逺赴千里期江煙連竹色香露滴薔薇重闗無拒客政使過門稀只許毘耶老天華不著衣

賦得露盤送邵本初侍親之括蒼

露盤何亭亭髙挹南山靑南山豈終固托玆金石貞方諸貴同潔九鼎儗或輕芳澤晞朝日恩光照紫庭瓊液寒初凝黃流注不盈我願爲膏沐漻然一气淸蒹葭旣堅落蓼蕭亦滋榮但念括山逺沾衣戒宵徵仙人餌玉屑遊子藜藿情亦欲偹甘防非闗學長生

送觀志能臺郎赴都得勸字

皎皎瓊林枝一見足良願三年獲周旋臺端肅懲勸野吹結夕陰江煙帶寒蔓歌長步遲遲庻以展懷戀

次韻石室贈琦上人

啄木驚我夢丁丁伐平林書來敍別久長憶倚梧吟重江蛟鱷橫感子逺訪尋气肅蟄戶閉天髙鳥遺音楓林生野吹河漢蕩秋陰相期如古人庻以展我心令躬崇道徳不貴玉與金

送欽上人

我有錦繡叚翠鯨捲波濤君家古刀尺裁剪不憚勞散作五色云隨風九天髙天髙望不極江水日防防

題畫

逺山如故人夢寐思見之見之了非夢卜居可無期乃知畫者意善幻牽吾思居然磵之曲彎碕俯茅茨川容得春媚渙渙流晴澌魚罟散蓬藋鹿疃縱橫馳澄江起暮色客袂風淒其所歷紛可數身世亦足悲百年俱幻境對此奚獨疑

感興

臥病長江上朔風撼我牀坭垣壊積雨弱栁空自長猶懷嵩璉歸何曽羨奎章白璧忍橫道千金戒垂堂

其二

鳯皇五色羽風雨傷摧殘坐視不遑卹百憂如驚湍我夜不得寢我食不得餐因知古人意相戒行路難

山中吟

淸珙【十首】

林木長新葉繞屋淸陰多深艸沒塵迹隔山聴樵歌自畊還自種側笠披靑簑好雨及時來活我新栽禾遊目周宇宙物物皆消磨旣善解空理不樂還如何

其二

月來照我門風來吹我襟勸君石上坐聴我山中吟鬢化爲雪朝光成夕陰萬事艸頭露豈得長如今

其三

飯飽拂石睡睡足起閒行靄靄孟夏景新樹鳴黃鶯俯仰翫時物散誕暢吟情只此是眞樂何必求虛名

其四

山中一雨滋原上百物好手種三畆薯亦可延昏早咄哉世間人名利常闗抱頭上雪紛紛胸中塵浩浩

重巖之下六首【四言附】

重巖之下火種力耕有粟有蔬可煮可烹了我目前樂我餘生坐眄庭柯幾度衰榮

重巖之下艸莽日交人影不來黃葉飄飄谷鳥晚啼山月夜髙松露鶴飛濕我禪

重巖之下蛇虎爲鄰我心旣忘彼性亦馴人生在世各具天眞含齒戴髮胡爲不仁

重巖之下靜黙自居三際不來心如境如斜月半窗殘火一鑪嗟彼睡夫蝶夢蘧蘧

重巖之下目對千山一根返源六防皆閒白雪飄飄緑水潺潺動靜自忘別是人間

重巖之下不修形骸水食艸衣布襪筍鞋竹宻暗苔深覆堦蕭焉忘情寂爾虛懷

示友

維則【二首】

逝水不復返黃葉無重榮萬物有終極浮生欲何成愛緣一染指智慮常縱橫寕知昨日事轉眼多變更聖人示欹器稍滿還復傾及時不自惜時去空傷情

登西林

沈鬱難自居偶思散遐矚拄杖登西林防崕倚修竹崕上叢花開飛禽自相逐崕下淸川流水光泛嘉木四月風雨多平野一時緑長嘯白日低煙雲起空谷俯視萬化間勞生亦何足

歸云亭

淸欲【二首】

作亭竚歸云雲歸宛亭亭道人本無心澹與云相應夾徑樹嘉木沿溪羅翠屏人閒境逾寂云白山自靑防山坐亭上披云濯淸泠

聴松堂

風來松韻淸風去松韻停松堂得松韻六月生淸冰重陰覆瑤席時作韶鈞鳴世無寒山子好在誰解聴我欲呼朱和此太古音忽聞深澗泉悠然契吾心

滬瀆壘【晉袁崧禦孫恩於此】

壽寕

江回原野迥海翻波濤起徵客薊門歸弔古滬瀆壘平疇麥艸靑澁土箭鏃紫月黒動北風寒鴉聲在水丈夫澄淸心俛仰在萬里

感興

本誠【二首】

賢士志宏廓不以官拘身逹士理明徹不以身拘神百年在瞬息營營徒苦辛華表鶴歸來城郭非舊人心合元化庻以全吾眞

貧居

造物非貧我欲我閒且安貧居自有樂此樂非人間蕭然一茅宇十年臥空山山深無客來獨與云往還芰荷制冬衣藜藿供朝餐登山玩崔嵬臨流聴潺湲爲無貪著念隨地可盤桓但得閒中樂豈以貧爲艱愈貧愈無事無事心愈閒𨿽居人世中恰似出塵寰

詠史

惇弓彀明月決拾生淸風一發期必中大射師友同學成遂専巧教者初無功其心旣殺羿天下惟一防含戴亦齒髮位置三才中如何懷此逆天地或爾容囓鏃果有術肆毒應無從蚩蚩一爲鑑維以保令終

石燈【四言附】

石生東夷何山之岑斵而爲器軄是照臨受以芳澤不自滿溢秉心維中超焉弗溺闇闇之夜幽幽之晨表裏一白無緇無燐其用也燈其捨也石匪損匪加日章其徳不其類之胡不媿之

定公生焚詩【並敍】

吾釋氏者定世古昆吾人客漳久之僑居開元寺業白以老至元四年秋峒賊來攻城甚急漳人莫知所出定公禮空而祝曰使城不陷賊吾當火吾身以答巳而果然越六年夏遂累薪爲龕室西郊行與眾訣眾畱之不可乃自燔其間其火之始張也人視之防然無毫髮惴惴色郡人咸大駭異請卽其地作塔廟以祠於乎定以誓故生而自焚宜若得罪於名教者然與夫食人之食而見危不能致命立人之朝臨大節而變者不亦逺乎哉況定之心以一身全一城之死靡渝亦宜若無得罪於名教者也抑吾聞之定老出世學其成就豈此哉人殆見其膚耳定之詳予實得之靈源上人源與之同居又將經始其祠者且請予爲之詩曰

羣凶白日至梯衝舞嚴城疇能身獨死而俾城不傾定公出玆誓金石開精誠未幾來訊丑復見溝壘淸前言儻云食吾將負神明積薪自厝火怡然就無生何意金石軀倐忽煨燼成顧此乃餘事足爲流俗驚塔廟遂翼翼鐘鼓初喤喤爲國效死節勗哉爾簮纓

夏日同趙生鄭生許氏兄弟逰山山有大石下有遺址相傳歐陽讀書於此因造焉相與慷慨賦詩分韻得魚字

閒情素乖俗樂彼中林居林居未云果幽賞意有餘出郭靑山多佳木亦扶疎並遊得良友方駕從所如翠微薄炎景蘿風泛涼裾云逕步窈窕石門入淸虛少畱席丰艸緑縟綿以舒叢柯翳鳴鳥石澗淸有魚形神一蕭散疲勩亦巳袪夤緣巖東遂卽歐陽廬懷賢仰髙躅撫迹驚廢墟願畱石中室畢誦人間書玆焉恐遲暮眷眷空躊躇

造唐山人居

行行野田盡荒蹊入秋水何人有新屋鬱鬱松林裏欣然造其門晤言乃君子解衣坐微涼超遙適閒美日澹疏雨晴山色散幾石上聞鳥鳴林端見雲起平生事外心卽此胡不喜少暇同飲泉幽期自今始

至正辛丑秋七月十有三日永嘉睿以休假同髙巽志徐一防鮑恂牛諒諸公出西郭憩景徳寺攜樽相慰藉環坐乃以唐人因過竹院逄僧話又得浮生半日閒之句分韻賦詩予得院字

智寛

涼飇動新秋逺寺集羣彥虛檐靈籟發列坐停揮扇情愜引杯觴懽劇雜酬獻酡顏映落日林光散淩亂池深魚自樂林宻鳥相喚芳桂攀幽叢天香滿西院懷哉鄭廣文樗散絕崕岸

送石仲徳司丞

克新【二首】

戎馬生四郊避難去鄕國鄕國豺虎多十年歸不得旅食大江南田野亦荊棘防魚潛舊淵飛鳥棲故林天地物尙爾我獨何爲心驅車戒逺道嵗寒冰雪深兵革方去息長淮煙艸況有簡書縈豈止還家好政餘事耕桑虛名奚足道

防陳彥博編修

自昔合並難況乃干戈際陳君去京國一別彌年嵗耿耿在中懷邈迢逓忽復乘海槎銜命自天帝四牡稅中林徒步屏奴入門坐我牀驚呼喜欲蹶劉君吳門來邂逅成夙契爲予信宿畱諧笑忘形勢官市沽春醪暮雨劖寒薺勸君各盡觴與君聊玩世云端皓月升城外終風曀且勿疾其驅玆防良可繼

古今禪藻集卷十三

欽定四庫全書

古今禪藻集卷十四

明釋正勉釋性同輯

元【七言古詩】

題平陽龍神張誠叔別業長歌

溥光

始山之東山之隅龍神風物美且都泉淸樹茂田膏腴中有太古仙民居云是先人之故廬趺千字存遺墟右岡左林跨修途前潭後阜開畫圖栁竹塢當門閭藥畦花圃相縈紆三間茅屋藏堪輿延賔有齋爨有廚壁間縣琴架積書文楸在榻酒在壺棣花春風歡友於紫蘭芝艸羅庭除田蠶防磑賈陶漁牛羊騾馬雞豚鳬絲麻委婢耕委奴嵗時足以供百需打門未始驚追胥繞屋時聞幽鳥呼主人況乃非世儒王門懶曳鄒枚裾胸中素有廊廟謨鴻未可世网拘振衣歸來弗躊躇靑鞋布襪竹杖扶南窗寄傲忘居諸一觴一詠日自娯髙情澹澹寄太虛出岫野雲同捲舒寛兮綽兮矩不逾優哉遊哉樂有餘人間有此安養區輞川盤中未必如平生我亦山澤臒所經佳勝神與俱田園至樂獨讓渠知君之樂孰若吾

畱題惠山寺

明本

惠山屹立千仞靑俯瞰天地鴻毛輕七竅旣鑿渾沌死九龍攖霧雷神驚霹靂聲中白石裂銀泉迸出靑鉛穴惟恨當年桑薴翁玉浪翻空煮春雪何如跨龍飛上天並與挈過昆侖巓散作大地淸涼雨免使蒼生受辛苦我來扣泉泉無聲一曲冷光沈萬古殿前風檜砉然鳴日暮山靈打鐘鼓

思洞庭寄承天寺覺庵老師

行端

煙蒼蒼濤茫茫洞庭遙遙天一方上有七十二朶之靑芙蓉下有三萬六千頃之白銀漿中有美人兮佩服金鴛鴦防龍車明月璫直與造化參翺翔憶昔天風吹我登其堂飲我以金英八月之沆食我以昆丘五色之琳瑯換爾精髓滌爾肝腸灑然心地常淸涼非獨可以眇四極輕八荒抑且可以老萬古凋三光久不見兮空慨慷久不見兮空嘅慷

月支王頭飲器歌

大防【八首】

呼韓款塞稱藩臣巳知絕漠無王庭馳突猶誇漢使者縱馬夜出居延城我有飲器非飲酒開函視之萬鬼走世世無忘冒頓功月支彊王頭在手帳下朔風吹酒寒凝酥防雪紅斕斑想見長纓系馬上髑髏濺血如奔湍手麾欲回斗杓轉河決昆侖注尊滿酒酣劍吼浮雲悲使者辭歡歸就館古稱尊俎備獻酬孰知盟誓生戈矛斬取樓蘭縣漢闕功臣猶數義陽侯

曹娥江讀碑圖

海門五月潮如山龍伯奰屓蒼蛟頑越俗輕生好巫鬼婆娑踏舞洪濤間羣巫姣服盱獨好歌聲忽絕紅旗倒孝娥死抱父屍出天地無情日杲杲雄詞不愧邯鄲兒萬金莫購中郎題碑陰八字非隠語徳祖有智如滑稽豈是阿瞞不解此感媿上馬歸路迷女徳猶能奮其節壯夫气吐萬丈霓姦雄復欲欺後世白頭猶愛漢徵西丹靑似是董筆千年要與竹帛齊娥江新廟照江水可憐銅爵艸萋萋

太白觀瀑布圖

我本白雲人見山毎回首披圖得松泉感我塵埃久我家只在九江口從此扁舟到牛斗翻愁天上銀濤堆石轉云崩萬雷吼水行地底不上天龍豈與滄溟連風葉無聲飛鳥絕月光云影天茫然丈人何來自空谷謫仙招隠當不辱林梢噴雪舞飛華尙想隨風唾珠玉馬首靑山如喚人歸來好及松花春泉香入新釀解公頭上巾今者孰不樂荒墳委荊榛遂令畵師意萬古畱酸辛酸辛復何益東海飛紅塵

駿馬圖

世無伯樂亦久矣駿馬何由千里至披圖猶似得權奇豈伊畵師知馬意何人致此鐵色驪旋毛繞腹新鑿蹄帝閒逺謫天駟下馳來月窟浮雲低古王有土數千里八極周防寕用爾方今萬國效奔命合遣龍媒獻天子飇馳電沒爭辟易萬里所向無前敵男兒馬上定乾坤腐儒詩書果何益幾愁骨折靑海煙黃沙野雪穹廬前幸逢好事寫眞傳似向長鳴誰與憐嗟我身如倦飛鳥十年繭足愁山川安得千金購神駿攬轡欲盡東南天初發金陵夜泊龍灣寄茅山道士李方外

人生不必行萬里亦不願讀萬卷書願爲茅山十日客山僧坐列羣仙圖大峯揚旗出天闕峯萬馬爭奔趨俄頃波濤忽破碎木末飛上金畢逋靑書晝馳壇室靜玉鞭夜擊聞傳呼去年獨宿丹井下天風拂地迎麻姑今年許入玉柱洞誰遣旅食隨檣烏懷人弔古夜寂莫寒江落月號猩鼯祖龍埋金王气歇梁宮晉苑沈煙蕪想見雲龍映朝日山中宰相良非迂

宿牛頭庵

延祐甲寅十二月登牛頭山雪後見艸庵如壺有淵道人居之從一竇俯入中可丈五設一柴牀無他長物客至則立語謝客客故去淵以半坐分我且言始至從樵者丐畚茅席地爲坐滛雨沮洳翹立終日居人始憐我有周文卿爲搆瓦屋三間而子適至豈有所待耶敢以庵累子一日防周相歡如平生翌日作詩相畱予旣慕融公髙風欲憩止焉而志不果作短歌謝周

憶昔壯年防東溟大船椎鼓江上行天女吹華龍象舞風水夜作蛟鮀驚浩歌聲戞牛斗上百年有志非功名箋紅肻讓甘露滅上書獨許嵩仲靈靑春悠悠去不返萬里孤蓬尙漂轉可憐嵗晚長幹城冰雪連天江漢逺紫雲如蓋靑石寒必逢勝處一解顏平生始識周防士臨岐握手俱忘還老子胸中飽丘壑道人眼底無江山十日茅茨臥風雨便擬掛錫煙蘿間師年八十不可待又欲爲母營朝餐況聞大法可痛哭我心安得如石頑

顏暉耕牧漁樵圖

南陽艸廬人已非短衣飯牛歌獨悲渭濵之叟非熊羆買臣五十印累累江湖與子終忘歸北風吹面鬢如絲

曹伯珪築室曰桂齋戲作俳偕體

阿仙騎蟾白銀闕醉折秋華餐玉屑霓裳曲散墮淸塵涼夜素娥悲白髮玉輪碾香空翠寒流光萬里君合歡大星漸低海色白髙齋翠影空團團萬卷芳心期厚地憔悴秋香忍相棄百年苦使冨貴羈淮南小山歸不歸

登霞霧山

淸珙

晴明無事登霞峯伸眉望極開心胸太湖萬頃白防灎洞庭兩防靑蒙茸初疑仙子始綰角碧紗防子參差籠又疑天女來獻花玉盤捧出雙芙蓉明知此境俱幻妄對此悠然心未終徘徊不忍便歸去夕陽又轉山頭松

寄雪竇寺生書記

印秋海

淸泉白蘆八月秋寛鞋瘦防十日逰石牀風冷夜不寐冰絲繞指白雪流身名杳杳雲間鵠世事紛紛蕉下鹿雨晴春暖卽相尋千尺巖頭看飛瀑

篳篥引

維則【十二首】

西瑛懶云窩距予禪室半里許時相過從吹篳篥以爲供復扵予言有所需乃賦長歌以贈

西瑛爲我吹篳篥發我十年夢相憶錢塘月夜鳯皇山曽聴酸齋吹鐡笛初吹一曲江風生餘響入樹秋嗚咽再吹一曲江潮驚愁雲忽低霜月黒坐中聴者六七人半是江湖未歸客歡者狂歌繞樹行悲者垂頭淚沾膝我時奪卻酸齋笛斂襟共坐松根石脫略悲歡萬念消悟聲無性聞無迹西瑛篳篥且莫吹篳篥從古稱悲栗悲歡茫茫塞天地人情所感無今昔山僧尙賴雙耳頑請爲西瑛吐胸臆聲聞相觸妄情生聞盡聲亡情自釋盡聞莫謂聞無聲機動籟鳴無間隔亡聲莫謂聲無聞去來歷歷明喧寂吹者之妙余莫知聞者之悟公莫測公歸宴坐懶云窩心空自有眞消息

送月維那歸鄕就寄哭師省母二首

鐘鳴南山兮日上西湖行子叫船催寫書書成滿紙如塗烏近日哭師雙眼枯去心一動難須臾我以魂夢隨程途五月六月能來無

故家西村北倚門白髮無朝夕故業西村西夜雨髙堂有靈骨相尋時莫匆卒天涯一字良難得重來時莫匆卒天涯一字良難得

城南樓

城南樹尾花風晴城南樹下漁舟行隔溪竹屋數家酒矮籬路轉人縱橫仙山石洞在眼底塔竿倒影滄波明相期待渡日已晚坐看平野靑煙生

入仙洞山

入山隠隠如聞雷山雞閣閣隨人飛松風洗我市喧耳松露灑我靑蘿衣平生結習重幽賞防景防物情依依誰能歌紫芝我當歌采薇招呼云外靑鸞歸

送甘茂實入京三首

君莫羨天馬駒亦有汗血牽鹽車君莫笑涸轍魚海翻防與蛟龍居丈夫出防系元運豈必似東門瓜圃南陽艸廬君家太白山之東畫梁煙雨春蒙蒙上淮淝兮度五嶺鬼門銅柱悲途窮歸來江南六七郡杖劍落落隨羣公讀書汶上少閒日結屋贑水多秋風父骨未藏母亦老布衣塵土行人同時乎時乎子豈終不遇乎君亦善河洛書防畫萬象知盈虛君亦善長行歌勢壓李賀欺東坡朝登霞气咽沆夜坐北斗窺銀河千金入手弄瓦礫萬語出口翻春波平生一醉動三日仙徒將種疑曽識幾回夢得仲連與公瑾並馳銕駟隨天蹕爛柯棊洞賔墨能事相逢俱辟易材兮材兮子豈終不用兮

我不願送君行愛君筆硯傾平生我不願畱君住男兒四十當彊仕盛時天下文軌同萬國軒裳滿都市願君走馬燕山頭一語動世旋封侯風葉兮颼颼江波兮悠悠丈夫萬里更萬里一飲百斗空離愁去兮去兮子豈非丈夫兮

贈錬師樓半云

樓師作室名半云人謂室與云平分吾知樓師不如此室與半云寓言耳半云之室如太虛我與萬物爲同居半云爲物半云我物我半云無不可以我之靜應物之動我得物體物備吾用是吾與眞宰者同遊不逐世態爲浮休試往觀乎歌臺舞榭曽不異乎圃滄洲茍捨是而求入半云之室半云爲之橫防頭

和送梁壽川之任南康醫教

君不見眼前病癖無全人又不見杏林種雨年年新豈如梁君試醫國手飄飄捧檄行靑春行行東向廬江路星渚風煙彭蠡樹雙池看瀑九江晴五老聞鐘亂山暮我憐民物瘡痍深養生未必非其心元陽扶植起枯朽一艸巳足酬千金莫辭印綬非君意虎溪未許陶公醉防看采藥上蓬萊長裾曵破燕山翠

眞州送別恱希云

欲別不別重相攜別思巳逐寒雲飛飛雲一去不可得千村萬落明斜暉回頭望吳山滿目靑依依亦如送我望我去立盡風煙未忍歸

送止照歸古洪曲江

莫雲飛上錢王臺亂峯蘸碧湖光開六橋秋色看政好之子不肻重裵回百年萬事煙雨過鄕井一念終難灰浩歌歸去送歸去夢防楚水何時來

緑云洞

壽寕

緑云千頃堆琉璃雨洗煙霞生奇姿忽然變滅不可記月色照耀如天衣天衣拂石鏘璚佩萬籟微音出幽邃藻荇浮空積水明洞中緑雲光破碎緑云反復爲師妍師方宴坐交人天是身如雲我何有云豈俄爾相周旋人間萬事如轉燭洞亦非云亦非緑此題此歌今巳多桑下浮屠不三宿

秀巖贈挺首座

淸欲【三首】

千巗秀出萬物表下視乾坤一何小散華無路到諸天只許靑山自圍繞靑山不礙白雲飛丹厓豈逐春風老擬問巖中事若何春來拂曉聞啼鳥

香巖贈芷首座

旃檀香風滿巗谷蘭芳芷秀同芬馥萬木千林競獻酬鼻觀無聞心自足道人坐我巖之中徧身毛孔吹香風八萬四千身眾海互相渉入俱融通舉一毛端眾毛集一一香光翠云濕不出普賢毛孔中誰道心聞無路入

送眞藏主逰臺鴈

臺山鴈山髙且寒五月六月飛冰湍山形杖子旣在握探賾自可資逰觀危峯爭爲寶幢立綫路或作羊腸蟠不知應眞說何法但見花雨飛漫漫

大雪行

善繼

之月歲庚午江南雪深一丈許衾禂斗粟何處尋凍臥饑氓不開戶妻啼兒泣面西東天髙聴卑欲誰訴去年一極旱火赤今年一極大雨注官倉私廩例空虛蒼生何以守環堵西北風塵未盡消當道豺狼又含怒明年粟麥縱連云揮涕無從扣箕禹憑誰寄與東諸侯卹民有道無輕舉君不見曩時桑大夫慘刻祗取身滅誅又不見只今曹黃須擢髮數罪憐渠愚

吳江長橋

本誠

天險不可梯白石不受鞭空疑幻人試幻術神輸鬼運來塵寰躋濤駕浪逕空濶盤結鉤鎖金聫環又疑東海躍出萬丈白玉虯挾風噀雨飛上天天髙九萬不得上翻身飛墮長江邊蒼云半濕瓊瑤冷弱水不隔蓬萊境兩岸遙分白月光中流壓破靑天影江吞湖吐水勢雄南極地缺棲魚龍橋成壯觀奪天巧卻笑造化無全功

築城曲

大圭【六首】

築城築城胡爲哉使君日夜憂賊來賊來猶隔三百里長驅南下無一跬吏胥督役星火催萬杵哀哀亙雲起賊來不來城且成城下人語連哭聲官言有錢顧汝築錢出自我無聊生収取人心養民力萬一猶能當盜賊不然共守城者誰解體一朝救何得吾聞金湯生禍樞爲國不在城有無君不見泉州閉門不納宋天子當時有城乃如此

和檐生春雨寒歌

十日春九日雨空屋貯寒寒色苦曉雪都成陌上泥暮云不見城東樹所思今何防相去才幾許獨將寸心寄短琴琴老無暗塵土東風吹落錦一幅文章字字成金玉中有苦寒詞詞古聲更悲賡歌我不忍上訴蒼蒼知俗眼瞳人久生脂競収尾遺瑰奇野禽乘軒士徒步黃土被繡人無衣天公有意回春燠千林一夜生紅緑長年呻吟臥掩門人生不解同艸木君勿歌春雨寒我有兩耳愁心百盤鑪空葉已灰屋漏苔生椽檐聲夜夜春水懸人間惟我與子同此味鬢髮未白書如山春雨寒歌一闋窮逹在天愁不得當時短衣夜半悲飯牛何如學取商頌聲金石

夜聞水車

旱火秋蒸土山熱新苗立死田寸裂西風何處送嗚嗚一夜水車啼不歇水車身作水中龍赤腳蹋龍憐老翁白水田頭月未落千畦萬畦雲雨同流蘇醉臥誰家子有耳不聞汝啼苦水龍水龍汝勿苦及物無功得如汝

次韻陳隲民惜春

金尊瀉酒胡琴語白日長看華在樹東風一夜來戱人老紅飛盡江南雨勸君莫苦愛流芳紅顏百歲終黃土山人眼底不見春古檜陰陰翠虯舞

出無車

出門便有路路與天長盡何處今日出門去不去去時喫苦不得住繭生腳背汗雨流艸鞋穿破腳不羞大砂小刺踏入肉疼痛連心眉總蹙前村落日起孤客子苦饑還問宿歸來資用無一存大悔三月不出門白面年少命運好連鑣結駟隘衢道肻信無車一生老

僧兵守城行

驅僧爲兵守城郭不知此謀誰所作但言官以爲盜防盜在深山嘯叢薄朝朝上城候防兵羣操長幹立槍槊相看摩頭一驚笑竹作兜鍪殊不惡平生獨抱我家法不殺爲律以自縛那知今日墮卒伍使守使攻受官約謂僧非僧兵非兵未聞官以兵爲謔一臨倉卒何如盜不來時猶綽綽敵人日夜䢐我城示以假兵無乃弱我官自有兵與民願放諸僧臥云壑

贈劉秀才

克新【六首】

山之虎兮有爪如鐵馮婦搏之飲其血水之蛟兮有牙如鉞周處斬之服其骨君旣有才復有藝如何落魄風塵際方今天子圖治惟賢求閭閻談笑皆封侯何不攜書奏之蓬萊宮佩取金印如斗歸山東

題馬

伯樂不復作世間有馬無人識騄駬服鹽車垂首太行饑且驅駑駘居天廐身被文繡余芻豆吁嗟乎駑駘飽騄駬饑𨿽有千里將奚爲

茅山沈道士瑯玕所

仙人種玉茅君山春風抽出靑瑯玕萬个森森翳云日下有芝艸長防幹九秋瓊露墮瑤海鳯凰夜棲毛羽寒仙人時來瑯玕下采芝斵玉和神丹丹成白晝上天去風鳴環佩聲珊

送湖州潘總管

昔日五馬來湖山千里俱蒿萊今朝五馬去湖山千里皆禾黍五馬如蛟龍大旱作雲雨五馬如熊羆逺塞驅豺虎五馬兮璚珂不可攀兮將柰何

壯丁行

去年差壯丁駕船下海討狂賊今年差壯丁荷戈逺戍河南北去年行者秋已還今年去者無消息去年壯丁初發時姑蘇驛前江水湄長槍巨防各在手椎鼓鳴鉦大旗爺娘頓足妻招手號哭向天淚如雨陰風蕭蕭黃塵飛日落哭聲猶未已近聞河北新戰平血流如海屍如城嗚呼安得盡銷天下之甲兵鑄作農器驅民耕

虀甕

先生食虀如食肉一日不食心不足淡然中有至味存鳯髓龍肝何足論昔者韓公有髙識五年太學朝朝喫後來易蘭𨿽復知酒酣夜半一咀之長安少年那解此羊肉如林酒如水酒瓶羊柵須臾壞先生虀甕長年在

古今禪藻集卷十四

欽定四庫全書

古今禪藻集卷十五

明釋正勉釋性同輯

元【五言律詩】

送才上人再往湖南

圓至【三首】

近聞歸又岀何事迫身忙春路晴猶滑山亭晚更長竹枯湘淚盡花發楚魂香舊日曽行處因君思不忘

富塘

復澄澄長涵十畝淸亦供貧者樂獨以富爲名水葉秋時死山苖旱歲生固應鐘異气靑樹郁佳城

寄志勝上人

自說冬前至深寒信亦稀非知爲事阻應怪與言違瘴月人南去花時鴈北飛危欄有斜日獨望更依依

送張用鼎逰燕南

大防【十一首】

天上知名久由來漢客星江湖歌白雪風露滿靑巴蜀須傳檄燕山待勒銘壯夫期逺大不獨抱遺經

次韻寧宣尉

將門三葉貴古劍削霜硎霧捲烏蠻淨風生碧海靑投壺驚甲帳飛墨動云屏未愜淸遊興松房聴雨聲

送別二首

行役何時了宗門可罷參棲遲無杜曲畱滯尙周南渡水聞天磬登山禮佛龕百年重回首風栁正毶沙鳥髙低語江云防續飛靑山攜手別秋日故人稀落落芳心在悠悠昨夢非歌長不用續鯨浪暗吹衣

趙大年小景

防葦仍摧雪寒潮不上溝扁舟從此去一衲更何求望逺支頥倦臨流照影羞披圖重有感空負五湖秋

庚午秋過淮安

百感何嗟及行人過楚州笛聲今夜月云物向時秋古驛依城住長河傍海流天王南狩日曽此駐鳴騶

送人奔父防

死生千里別父子百年心淚盡黃泉咽愁來白晝陰雲山通楚迥江水入淮深廬墓多祥應他年惠好音

過淮河口

水次千家市蠻商聚百艘徐元接壤河泗此交流乘傳陪天使浮桮任海漚夜涼瞻斗柄想見上林秋

送薩天錫照磨赴燕南憲幕

蕭寺畱詩別髙懷不負公江聲元自急山勢古來雄下榻疎鐘雨登臺落木風重來無幾日除道避乘驄

送睢陽王徳明辟內禦史府掾

巡逺睢陽後遺風士气豪河經商邑壯山並閼臺髙月窟求龍種天池集鳯毛辟書寕易致不用嘆賢勞楊執中幼與予同舎自予去鄕裏一別四十五年矣乍見俱不相識承惠詩一首次韻謝之

勛業雙蓬鬢江湖萬里心扣舷山月近欹枕夜濤深多士懷東觀何人賦上林只將上趣白雪寫遺音

山居

淸珙【三首】

道人緣慮盡觸目是心光何防碧桃謝滿溪流水香艸深蛇性悅日暖蝶心狂曽見樵翁說云邊霅晝房

其二

紅日半銜山柴門便掩闗緑蒲眠褥軟白木枕頭彎松月來先照溪云出未還迢迢淸夜夢不肻到人間

其三

結艸便爲庵年年用覆苫紙松葉暗竹屋蘚華粘麥飯惟饒火藜羮不防鹽生涯隨分過誰管世人嫌

贈端禪人黙持蓮經

淸欲

掩卷轉蓮華寕論歳月賖未明窮子諭難到法王家雨露無髙下根莖有等差頭頭開示處功行幾恆沙

五日弔古

大圭【三首】

楚國大夫去彭咸從所居祗今浮水馬何防問江魚異俗悲遺事離騷讀舊書一觴川上酒斜日雨疎疎

世故

世故占星變吾生共月孤此時無夢寐長恐渉艱虞山色冝茅屋松花滿飯盂素心將獨往及早謝人徒

次韻生懷陳眾中阮信道

舊逰陳與阮不見獨成吟無復此聨璧爲誰重鼔琴朔方文字老南國酒杯深今日風流逺令人恨滿襟

髙同知懷傳軒

克新【五首】

退食獨關情商庭版築生列星垂野大落月照梁明老去嗟何及秋來夢不成瘡痍滿天地霖雨若爲傾

次韻答劉鎭撫

茂陵舊公子气壓陣云低一節臨軍幕三邊息戰鞞賦詩朝倚馬起舞夜聞雞爲愛溪樓靜重尋水郭西

次韻答蘇太史

微雨作春寒兵戈道路難百年嗟逺別千里愧相看把酒花連席舲雪滿灘水西官閣靜文字更盤桓

畱月軒

我欲畱明月月行那可畱金波流錦席桂影防瓊樓斜隠藤蘿石逺臨蘆荻洲長歌興無極門外露華秋

送蘭宣使還閩省

度浙春云盡還閩歳巳防戀親雙鬢白報國寸心丹使節云千里官船月一灘人生忠孝大來往莫辭難

舟次吳江

善住

客路無際﨑嶇何日平積煙迷逺樹殘照下荒城水宿先歸港朝行暗計程長橋知漸近笳鼓隔林鳴

古今禪藻集卷十五

欽定四庫全書

古今禪藻集卷十六

明釋正勉釋性同輯

元【七言律詩】

送建昌黃綺秀才逾淮教授

圓至【二首】

還山羞聴紫芝歌旅館千門講四科絳帳未懸知巳少黑裘漸敝閱人多秋風白下沾巾別落日靑淮照影過莫對飯盤嗔苜蓿桑楡𨿽暖易蹉蛇

義塜斜

城闕千棺瘞此斜古堆新穴滿平畬春叢亂哭鰥寡鳥雨樹雜開啼笑花散骨已粘苔作肉癡魂猶認土爲家何人薄莫焚錢去風捲殘灰滿柏丫

詠梅花

明本【六首】

見非恍愡夢非神雪後霜前分外眞疎影暗消三防月半聨淒防獨吟人歳寒揺落孤根在江驛荒涼往事塵碎嚼幽香淸可挹玉樓無復更臨春

玉簫起處暗驚神曲緩瑤防逸韻眞泉石幾年云冷鶴闗山萬里月愁人香凝老樹調風味影落寒枕隙塵檀板金尊久岑寂微吟不減昔時春

目送空山逺駐神似曽相識倍情眞半牀素被鋪寒玉一幅生綃畵美人入冰姿欺國色悵隨哀曲黯京塵三郎正愛霓裳舞珍重椒房自惜春

花前月下暗凝神一鶴西來訪子眞蒼鬢黯憐姑射面素衣夜怯廣寒人大千世界迷香霧十二樓防鎖玉塵个裏闗誰爲問如何藏得許多春

徵路愁迷黯動神穿林入谷自尋眞亭亭有意冷移玉黙黙無言空悵人夢防陽防半雲雨淚空靑冢幾沙塵餘芳消歇繁華起野水蒼煙意自春

水中仙子鏡中神夜夜相攜入夢眞壠雁哀殘埋玉地朔風吹老防蟾人寒添壩上雙眉凍愁壓江南幾屐塵雪裏不嫌淸苦味一枝占防九州春

山居二首

栯堂

亂流盡防卜幽棲獨樹爲橋過小溪春雨桃開憶劉阮晚山薇長夢夷齊尋僧因到石梁北待月忽思天柱西借問昔賢成底事十年騎馬聴朝雞

白雲茅屋艸離離地老天荒更不疑樵徑有霜尋藥冷石無月了經遲靑羝夜雪憐蘇武黃犬西風嘆李斯千古靑編在天下流芳遺臭更由誰

商山四皓圖

普彥明

劉氏何如呂氏安尺書便爾闖重闗空將鬢雪驚龍凖不道啼紅慘玉顏鴻鵠聲寒悲曉殿紫芝香冷怨秋山千年猶昧深根術又落巴童橘柚間

黃河阻風

大防【八首】

九域重尋禹迹荒喜聴縣水夜浪浪中原迆邐河流壯元气汪洋地脈長萬里風雲來黯澹五更星斗下光芒我行不有神靈助風送天香自帝傍

送郭幹卿學士赴奎章閣次趙魯公韻

歳晏俄聞上國行安車可是莫年情早朝翠霧沾衣濕夜直銀河入坐淸社稷憂勤霜鬢短江湖歸夢釣絲輕相攜不盡丁寕語歌防驪駒白下城

新到建業次王繼學侍禦韻

翩翩筆勢捲春潮自倚經綸答聖朝瀚海天髙霜鶻健沙堤華發玉驄驕只知鼇負三山重誰信鵬摶萬里遙今日烏臺還趣召聚觀父老滿江橋

潛宮

禦榻當年小殿西龍光照地起虹霓蓬萊珠館瑚樹夜月瑤臺白玉梯甲帳列營環衞宻玆按拍蹋歌齊代來故事馮誰紀只有年年杜宇啼

謝郭道淵以詩慶住新寺

住近城南尺五天眼看金屋防羣仙雲霞海上無三島風月人間卽四禪父老多情思沛邑從官有意賦甘泉恩波不獨新蘭若麟鳯呈祥五百年

送楊文舉赴江浙省宣使

凍解春泥栁未靑騑騑四牡在林坰家聲奕世推韓斗天上何人識使星黃閣盍簪春盎盎火城分直夜熒熒明年重對賢良防第一臚傳出漢庭

賞心亭次韻

碌碌從人愧抱闗賞心應共鶴飛還孤舟野水東西渡落日長淮逺近山神鼓乍喧香霧合賔筵初散緑陰閒相思只尺長相隔一似河流九曲灣

次韻張夢臣侍禦太子千秋日燕龍翔寺

天香一騎出燕山閶闔雲開近可攀華渚虹光瞻斗極芒碭雲气識龍顏紀綱吳楚東南重事業夔臯伯仲間燕罷題詩煙景莫松髙千尺鶴飛還

過安慶弔余忠宣公

法智

浮圖髙出暮云低雉堞連云碧樹齊茅屋人家兵火後樓船鼙鼓夕陽西大江千里水東去明月一天烏夜啼欲酹忠魂荒冢外白楊秋色轉淒迷

山居

淸珙【二首】

吾家住在霅溪西水滿天湖月滿溪未到盡驚山險峻曽來方識路髙低蝸沿素壁粘枯殻虎過新蹄印雨泥閒閉柴門春晝永靑桐華發畫胡啼

防趙初心提舉

老來腳力不勝鞋竹杖扶行步落華待月伴云眠蘚石尋梅陪客過鄰家粥香瓦鉢山田米雪泛甆甌水磨茶今日爲君時蹔出此心常只在煙霞

湖月簡閒中

大圭

秋近淸波荷葉圓葉陰疎處見靑天偶臨湖坐得佳樹欲傍花行無小船林院鶴歸山色外水亭人去夕陽前深知碧玉壺中樂一笑臨風揖地仙

送王中丞赴浙西使

克新【二十八首】

西湖冰泮栁初靑五夜雲天動使星烏府十年驚白髮黃麻千里下靑秋霜舊柏陰連屋春雨髙槐緑滿庭衣繡重臨邦士喜兒童騎竹擁江亭

送茅山王道士

緱氏山頭醉碧桃茅君洞裏奏璚簫林間放鶴歸蓬島月下騎鯨渡海潮石室云寒珠樹老丹田春暖玉芝饒列仙琳館成灰刼萬里江湖酒一瓢

竹林讀書處

蘭家孫子讀書防萬个瑯玕擁碧幢六月繁陰分峴首九秋蒼雪墮湘江墨池暖浴鵷雛並圃晴飛翠羽雙南國宦逰戎馬隔月明歸夢繞螢窗

送汪公輔防試兼簡張祭酒

歲晏徵車指帝閽鴈飛沙塞雪紛紛鳯皇爭覩岐陽瑞騏驥應空冀北羣瓊館燕酣花作陣紫宸朝散馬如雲煩詢祭酒圖書府千里須傳諭蜀文

送王尙書還朝兼簡張學士

文采丹山一鳯毛吳藩徴饟獨賢勞飛帆轉海南風正曳履趣廷北極髙花擁禦筵歌湛露香浮官甕賜蒲桃朝回爲報張燕國莫把新詩奪錦

題淸心堂帖捲後

山郭髙堂花木新夜虹穿屋結晴雲繞牀蛇蚓鐘王字滿架琳瑯秦漢文筆冢秋煙迷鳥迹墨池春雨散鵞羣爲憐書法湮淪久亂後題詩獨憶君

嶽飛墓次劉治中韻

西湖水色映陽阿偃月堂連瑪瑙坡方擁貔貅驅敵眾豈期鷹隼被虞羅兩宮天逺嗟何及中土溝分恨轉多異代英雄同感慨酒酣彈劍一悲歌

寄唐伯剛防事

鳯麟洲接鳯凰池秋雨春雲入夢思三尺光芒雷令劍百篇風月杜陵詩湖邊躍馬花迎節江上聽鸎酒滿巵底事淮陽徴不起空令野老望旌麾

次韻寄開元方厓禪師

我家黃髮大中郎文采多應雨露藏弟子鳳凰吟總好故人蝴蝶夢何長淸秋葉覆臺前石白晝花深竹裏牀著處都緣龍象繞緑陰猿鶴識天香

次韻陳敬初員外畱題三塔寺

南省郎官金馬客使車遙駐郭西林龍宮乞水波濤險鴈塔題詩薜荔深世外煙花春爛漫云端幢防夜蕭森十年海國論文舊風雨滄江辱屢尋

濮元帥別業

海國元戎鬢未斑歸來拄笏看靑山田園暮景煙塵外臺榭春風錦繡間桐影連溪鷗臥穏桂香吹月鶴飛還碧蒓絲鱠黃花酒時向樽前一解顏

題本上人望松圖

丘隴靑松天一涯兵戈千里未還家潮回滄海鯨波險路入丹山鳥道賖心逐孤雲飛落日夢隨明月上浮槎野夫亦抱終天恨何防相期賦白華

寄杜尊師

當塗貞士金門客孫子詵詵總鳯毛石室圖書香霧合洞天樓觀彩雲髙秋風吹笛龍唫水夜月彈琴鶴在臯春雨一蓑苕渚上重攀鐵鎖聴仙璈

送除上人之武林

雪花飛送浙江船歌防驪駒一惘然荊棘銅駝淒暮雨樓臺鐵鳯墮秋煙遼東鶴返塵生海石上人歸月在川回首六橋楊栁外水光山色共晴天

初至檇李

通越門中逄故人爽溪橋上送餘春燕飛官巷桃花老鸎囀江亭楊栁新行李風塵千里道緼袍天地百年身未聞淮海休兵甲回首闗山一損神

題山陰圖送別

杖藜何處訪幽居萬壑千巖一艸廬花發湖頭兵散後船回谿上雪飛初風流逺挹蘭亭防靈祕深探禹穴書歌罷陽闗仍進酒隔江鼙鼔正愁予

送帖尙書還朝兼簡危參政

臨遣皇華選上班尙書持節下天闗江南王賦三年入海上仙槎五月還奏疏紫雲開雉尾進圖紅日繞龍顏故人鳯沼經綸久歲晚歸耕何處山

送日本成上人

浮海東來一葉身鷗波浩蕩孰能馴十年風雨南遊楚萬里闗山西入秦書寄蕃航歸故國詩題蕭寺送靑春誅茅深入封禺底莫種桃花引世人

次韻茅經歷聴雨

秋來客裏易愁生夜半燈前風雨聲常恐浸淫禾耳出豈冝滂沛馬頭傾十年郡邑疲徴賦千里闗河苦用兵端是長官憂國計天時人事總闗情

寄題敞雲樓

林杪飛樓對碧峯屋頭雲气逐飄風五更星斗朱防外故國山川錦席中華表月明歸白鶴赤霄秋淨送鴻登臨欲寫江南意王粲當年賦未工

次韻顧仲瑛遷居

畫舸載書隨早春平湖雪消楊栁新黃鵠九霄不可致白鷗萬里誰能馴謝安自是廟堂器元亮本非丘壑人聖主徴賢圖治急未容便作耕桑民

登姑蘇城

城上旌旗煙霧重樹頭初日出云紅一溪鷗散桃花雨兩岸鶯啼楊栁風邊塞鼔鞞終日振鄕闗道路幾時通江南春色渾依舊桑柘靑靑門巷空

嶽飛墓次吳府判韻

湖上孤墳靑艸生一門忠孝擅嘉名力扶社稷還歸正誓取山河不用盟先帝終天讐未復大臣欺國志中傾丈夫自昔皆如此感激英雄萬古情

送集賢都事範文炳開赦還朝

紫色泥書下九天皇華直到海東邊馬行齊魯山千里防渡江淮雨一川西掖梧連金井月上林花擁玉鑪煙秋風歸去承殊渥四牡工歌玳瑁筵

奉寄崇報仁禪師

行中禪師與予同生番易而長予十三歳早以徑山書記主蘄之徳章道化盛行於江淮間嘗爲蘇長公祠堂記虞侍講極稱其文有史筆以辟難來江浙未幾主余姚云頂近又聞遷紹興崇報予以暌違之久而喜其屢鎭名山爲吾宗砥柱於是詩以慶之且求教也至正十七年秋九月旣望

故園人物久相知今代文章眞一防千里江山春艸夢十年兵甲暮云詩著書蕓閣虹穿屋行道松林月照池聞說髙居鄰栢府豸冠驄馬共襟期

次韻答栁仲修宣使

靑袍白馬南藩使解後江城三月初把酒流鶯啼別圃倚樓飛絮落前除君趨大府才華盛我住空山禮法疎攜手勿論鄕國事十年兵甲復何如

次韻聞人徳機同知追賦元正朝賀之作

五云春色滿蓬萊丹陛旌旗日月開香繞衮龍靑玉案花迎鸚鵡紫霞杯聖神有志宣光業經濟何人管葛才此日鵷行猶在眼董生承詔自天來

錢塘懷古

越僧

天定終難恃武功不堪防淚濕東風百年南渡斜陽外十里西湖片雨中燕子來時龍輦去楊花飛盡鳯樓空倚笻曽向髙峯望山掩江城霧气籠

古今禪藻集卷十六

欽定四庫全書

古今禪藻集卷十七

明釋正勉釋性同輯

元【七言絕句】

曉過西湖

圓至【十四首】

水光山色四無人淸曉誰看第一春紅日漸髙管動半湖煙霧是逰塵

送宗倜

送子江頭水亦悲更能隨我定何時垂楊但爲秋來瘦不爲秋來有別離

小

麻骨燈明竹壁疎更深人語在茅廬開篷緣岸去沽酒防火撥船來賣魚

胡盧

胡盧河畔洗氊裘日日花香滿水流嫁得夫郎愛官職去隨太子取交州

女官墓

隴頭死樹丫微活路口崩亭腳半斜玉骨年深無祭祀變成蝴蝶撲松花

吳王廟

吳王廟近水邊山壁上雕靑鬼臂蠻白日鑪中煙色變散成雲气滿人間

寒食

月暗花明掩竹房暮寒脈脈透衣裳淸明院落無燈火獨繞回廊禮夜香

懷本暢上人

畏寒一月閉紗愁髮春來半欲華松院晚晴蜂亂出故應山徑有殘花

芳塘

芳塘雨霽緑初肥折得靑條串露歸一樹殘花喧鬭雀紅香滿徑撲人飛

寄恩以仁

風栁靑靑條葉新別愁江畔又逢春交情似我如君少一度相逢勝故人

見新竹懷兄姚江村

愛酒嫌官姚縣令長年三徑滿荒苔曽因養筍添竹一月柴門閉不開

土木渡阻風

空林路盡見波瀾輕槳何時掠水還日暮亂雲如宿鳥隨風片片泊廬山

憩靑蓮寺

花磚凝潤午風涼日影鶯聲睡思長一陣打山雨過忽聞滿閤焙茶香

初攺黃衣

宣詔亭前受牒還禦黃新賜滿城看臣僧記得沙彌日齊著靑衣上戒壇

山居

祖欽【三首】

竟日間坐寂寥巖前稚筍欲齊腰幽禽忽起藤花落磵瀑飛聲度石橋

夾岸桃花紅欲然洞中流水自涓涓山家不防論春夏石爛松枯又一年【古徳雲山僧不解數甲子一葉落知天下秋靈徹雲山僧不記重陽節因

見茱茰憶去年而詞意相類全章無傳故表出之】

桃源圖

春暖洞門花欲然一絲風動釣魚船莫言世上無仙客須信壺中別有天

過釣臺偶題

希叟【二首】

奴顏婢膝走人間羞見羊裘七里灘文叔𨿽爲天子貴子陵原作故人看

贈凱翁

曽飛鐵騎破重圍赤手鞭得勝歸沙漠已成歌舞地自皤雙對斜暉

竹枝詞

智愚【二首】

隔水何人歌竹枝動人情思極幽微夜深轉入單於調月朗風髙聽者稀

送別

欲把枯腸盡底傾出門不覺又叮嚀徑邊松菊荒蕪早莫待春風栁眼靑

範蠡歸湖圖

溥光

功遂名成泛五湖知幾千古擅良圖向教勾踐堪同樂不識先生肻退無

雪

明本

凍雲四合雪漫漫誰解當機作水看只爲眼中花未瞥啟猶看玉瑯玕

客中得母寄布

允恭【三首】

我母今年七十彊獨憐季子在他鄕寄來新截機頭布一寸絲麻一寸腸

舁母渡錢塘

母在籃輿子在途子行不上母頻呼斷橋流水斜陽外【一作西風落日荒山道】羞見寒林返哺鳥

憶母

霜殞萱花淚濕衣白頭無復倚柴扉去年五月黃梅雨曽典架裟貰米歸

牛怨

僧宜

七十餘城一戰収歸來只合便封侯火瘢未冷重加軛春雨春風暗結愁

初春

無懷

暖信初回宿艸根茸茸漸可借芳樽未須著意催花栁且爲乾坤補燒防

偶作

介淸【二首】

風逓山花入袖香日長無事倚胡牀亂紅如雨春歸去杜宇聲聲喚夕陽

莓苔徧地楡錢滿院落無人栁絮飛信手翻書香篆冷夕光山翠上窗扉

經故人別墅

行端

門逕無塵有緑苔東風落日舊曽來白頭道者今何在一樹櫻桃華正開

孤嶼圖

大防【十二首】

淡煙疎樹月朦朧路隔寒潮斷復通添个茅庵分我住明年飛錫海門東

風雨歸舟圖

中流鼔枻欲何之乘興何如興盡時蛟鱷垂涎風作橫山長水逺暮歸遲

古廟折碑圖

古廟殘碑野水村行人回首暗消魂遙天何許孤云沒不盡靑山萬馬奔

虞伯生學士以五詩贈一上人防見及一公將歸蜀謁趙魯公次韻

潛宮樓殿五雲開云外靑山萬馬來黼黻天容歸化筆故應畱待謫仙才

墨梅爲馮仲實賦

林花瘦影月微茫風袂參差玉佩璫更覺微酸生齒頰千林煙雨待靑黃

舟至通州夜雨大作

明日京華拂面塵穹廬如雪馬如雲雨聲未忍孤篷別故遣蕭蕭枕上聞

次韻送廖天與

楚江送客暮帆開眼底何人識異材後夜月明潮又滿靑山空繞雨花臺

魚樂圖【予作庵東園將謀退休而未能入居之希古禪師寄魚樂圖索題感而爲賦】

築室開池學放魚旋縈九島作江湖畫圖更覺煙波好野水寒塘雪葦枯

畫馬

華山歸牧空龍種傳得丹靑十二閒前歲上京聞扈蹕白雲如見六龍還

百雁圖

旣集還飛水正深風驚葭葦亂拏音江湖尙爾防矰弋肻爲傳書到上林

贈了空羽士

劍光電繞蒼厓裂阿母金盤進紅雪攜手一笑三千年更約乘鼇拾海月

寄西山李處士

毎憶西山水竹居秋風林影夕陽疎江湖正自無知巳底用嫌人索報書

寄茅山道士梁中砥

覺恩

白雲明月本無期君子長吟有所思鴈向石頭城畔過寄書安用牧鵞兒

山中吟

淸珙【九首】

淒淒茅舎新秋夜白豆花開絡緯啼山月如銀牽老興閒行不覺過峯西

山廚寂寂斷炊煙凍鎖泉聲欲雪天面壁老僧無定力又思乞食到人間

玉堂銀燭笙歌夜金穀羅幃冨貴家爭似道人茅屋下一天晴月曬梅花

山風吹破故紙片片雪華飛入來添盡布裘渾不暖拾枯深撥地鑪灰

茅屋方方一丈慳四檐松竹四圍山老僧自住尙狹窄那許云來借半間

道人屋冷四檐竹長者門髙百尺墻屋冷道人心愈靜門髙長者日多忙

題出山佛像

頭髮髼松下翠微凍雲殘雪綴伽梨不須更問山中事觀著容顏便得知

肘破衣穿骨裏皮下山回首步遲遲父王休遣人來問顏貌不如宮裏時

送淩侍者回淨慈

十里湖光浸六橋到時須著眼頭髙防堤風暖楊花落不是鳥窠吹布毛

送鄕僧昱曉林四首

維則【八首】

海雨吹花雪作堆那時敲我竹門開自憐水國三千里也有鄕僧問路來

風沙風葉攪徵衣今日江頭送汝歸西望故鄕何處是楚天漠漠片雲飛

鄕夢鄕愁我巳疎十年不見故鄕書兒時聚首人如玉老大不知今有無

鄕人問我幾時還向道如今又入山一个蒲團半間屋吳松江上九峯間

贈弟仁逺入京

錦袍花映鳯池明玉佩光揺紫府靑富貴著人如醉夢倚門慈母眼長醒

師子林卽景

斜梅勢壓石防幹花似垂頭照影看白晝云陰天欲雪半池星斗逼人寒

登茅山天市壇

白雲剪作瑤壇雪寒旭蒸開玉洞花山北山南看更好炊煙朶朶是仙家

一峯云外庵和韻

碧虹分雨半山橋橋下春雷捲怒濤老衲定回開戶看隔溪開盡野櫻桃

錢塘江曉渡

本誠【三首】

雨後靑山展黛眉暖風無力去帆遲人家一簇臨江岸緑樹輕煙映酒旗

客中九日

小橋流水繞回廊獨對西風憶故鄕山崦人家秋色晚客中無菊過重陽

題友人壁

池檻水揺簾影動石牀風引翠煙斜鳥聲啼足忽飛去驚落半庭山杏花

和楊亷夫西湖竹枝詞

僧信【二首】

湖東日腳欲投山湖西月出牙梳彎南北兩峯船裏看恰似阿奴雙髻鬟

東邊髙樓紅紫開西邊靑山翠成堆吳兒蕩槳浪花裏相賽唱歌船去來

聞杜宇

大圭【四首】

情知望帝是前生春盡江南憶錦城到處靑山山有樹如何偏起故鄕情

戲成

城郭無心寄一瓢此身便欲老山椒山童忽報松花盡又逐扁舟上早潮

謝檄

謝檄歸來臥白雲秪今心事與誰論故人不似蒼苔好嵗晚靑靑一到門

夜起

野人獨臥山中屋夜半雨聲淸夢熟起來竹下一開門秋入千峯月如玉

白龍洞

古洞深沈莫敢窺陰森艸木野雲飛白龍何處淹頭角天下蒼生待汝歸

奉答宣讓王太子

克新【二十八首】

世皇枝葉茂千秋爲國藩垣淮水頭聞說府中賔客盛小山叢桂碧雲稠

數椽茅屋數株松蒲榻髙眠海日紅不是賢王招不起山人只合住山中

逹丞相承恩詞次張員外韻

金壺玉露逐皇華黃土重封識內家宴罷省門扶上馬微風吹側防檐花

名馬西來蹴雪濤大奴重刷錦云毛也知不是尋常種千騎中間獨爾髙

寄三塔雲海和尙

雨後龍孫過屋長半池疎影月微茫鳯凰巢在云深處日日衘花到上方

爲淸上人題竹

石湖春水碧漣漪湖上春風筍蕨肥十載兵戈歸夢逺翠云深擁鳯雛飛

憶昔丹丘侍玉京百年江海未忘情春風林館披圖畵煙雨蒙蒙翡翠鳴

題畵

琪樹連雲雨露新半山樓閣擁金銀錦袍零落風塵際巖壑鶯花幾度春

子眞谷口春耕罷牛背看山更賦詩啼鳥一聲茅屋外碧桃千樹雨絲絲

人生只合江南住一曲溪山二頃田紅稲吹香蒓菜美春花秋月自年年

空谷云深山路遙一灣桃雨漲溪橋白駒皎皎人如玉几度春風長藿苖

山中宰相鬢毛斑兩个靑松屋一間艸滿空庭春晝永看雲飛去看云還

萬松深處一茅亭坐對匡廬九疊屏黃鳥出林春未老一溪花雨晝

霜落江山木葉空千巖修竹夜生風蓮華峯頂巢云客獨自吹笙明月中

題齋小像

拋卻朝簮下九天西湖風月一漁船蘆花夢覺魚龍逺又是人間五百年

題恢復初梅

雪消春色滿天涯南北枝頭總著花驛使不來歸路斷海風吹月照江沙

李煥章竹石居

解組歸來賀監湖萬竿修竹一茅廬石根春樹排云直花影髙連長者車

西湖景

蘇子堤邊楊栁春湖中簫鼔畵船新誰知歌舞繁華地回首東風吹戰塵

山色湖光雨後天兩邊樓閣麗蒼煙酒船歌管隨烽火花落花開啼杜防

次韻顧玉山題杭上人芭蕉

山寺春深積雨餘坐看花影上堦除新詩吟罷無人到只向巴蕉葉上書

次韻答唐伯剛斷事

平湖落日照漁汀風起槎頭欲掛罾城上倚樓看明月河東詞客水西僧

題趙淸獻公圖送趙知州

攜鶴歸來自蜀山畫圖今復幾人看秋風江海旌麾逺霜鬢蕭蕭鐵面寒

隠居圖

戰馬多芻戰士肥總拋逢掖著徵衣首陽商嶺無人到幾度春風老蕨薇

輞川漁樂圖

華子岡頭輞口莊桃花春水漲滄浪先生投疏歸來早半世功名一釣航

畫松

長向廬山劍外看大夫應合拜秦官女蘿倒掛絲千尺萬壑風霜幾嵗寒

墨蘭爲中上人題

鳯去岐山杳不聞美人空復憶湘君春風九畹香如海紉佩歸來倚碧雲

題畫

江樹花殘陰滿津移舟陰處理絲綸春醪如蜜魚如玉誰管飛龍是故人

贈夏君美同知

十載中吳戰伐多使君談笑罷干戈漢廷封拜論功爵羞殺徵南馬伏波

車溪道中

善住【四首】

葦白茅黃溪水淸倚篷閒看浪鷗輕板橋橫處人家小修竹參天落照明

範蠡祠

越國謀臣吳國讐如何廟食此江頭扁舟載得蛾眉後卻作三江汗漫遊

張翰祠

季鷹倦作東曹掾千里思歸獨向東鱸膾蒓羮暫時事不知塵世幾秋風

陸防祠

聞說松陵此度過長虹偃蹇臥晴波往來不見天隨子落日西風有棹歌

春艸池

法堅【二首】

雪消春色滿江沱芳艸纖纖覆緑波最是髙陽池上客狂歌無柰醉時何

亭前修竹淨漪漪煙暖沙頭杜若肥一夜雨餘春水漲白鷗日日到柴扉

越來溪【在吳中】

半顚【二首】

九闗風月醉傾城歌笑聲中有甲兵卻是吳王自亡國枉教溪受越來名

琴臺【在靈巖山】

幾彈石上五云深挑出湖波片月心外有聲誰解聴一山春樹曉鶯吟

元【五言絕句附】

適興吟

合尊

寄語林和靖梅開幾度花黃金臺上客無復得還家

米元暉江山秋晚圖

大防【二首】

紅樹冝秋晚澄江媚落暉扁舟如喚我莫待白頭歸

畫牛

艸暖犢子肥牧閒牛耳濕誰知荷簔翁風雨租稅急

桐下井

大圭【二首】

晚風吹銀牀蕭蕭古桐樹時有新汲人瓶攜落花去

江晚

長天鳥飛盡兩岸蘆花發何處一舟來淸江上秋月六言絕句附

無題

大圭【一首】

樹影半明月虫聲一夜淸秋我意浩然千古人間總是閒愁

書齋卽事

本誠

逕逺松篁蓊郁日長庭院淸虛大貴莫過學道至樂無如讀書

古今禪藻集卷十七

欽定四庫全書

古今禪藻集卷十八

明釋正勉釋性同輯

明【五言古詩】

和陶淵明九日閒居詩

梵【四首】

閒居愛重九使我念陶生但取杯中物不貪身後名季秋霜始降向晚月初明艸際亂虫語林梢殘葉聲疏籬采叢菊小嚼扶衰齡美酒旣滿樽一吟還一傾田園自可樂圭衮何足榮貴賤各有志好惡吾無情所以君子懷悠哉歲功成

和淵明仲秋有感

皇天分四時白露表佳節最愛潭水淸猶如鏡容徹蟾蜍岀復沒絡緯聲欲絕靜臥深夜起仰觀眾星列流水可嗟吁附勢非俊傑身卽大患本家無長生訣且餐籬下菊兼吸杯中月

和淵明新蟬詩

新蟬何處來鳴我髙槐陰流水欲入屋好風自開襟牀頭一束書壁上三尺琴琴以散哀樂書以通古今所幸車馬稀非邀里人欽虛名如北斗有酒不能斟縱洗爰居耳寜知鐘鼔音陶潛初解組蘇軾未投簮莫攺麋鹿性常懷煙嶂深

送董國賢任奉化州別駕

滄江風露冷緑埜花艸腓天逺孤鳥沒海深眾流歸髙賢少許可盛徳方瞻依昨旦欣來聚玆晨悵言違直因山川近良免徒馭悲握手多交舊名藩借光輝疲民望已深別駕未可遲簿領有餘暇道路不拾遺

次韻寄答江子寛先生

來復

采蒲涉東澗褰蘿度西林涼飇激淸籟孤懷郁如沈思君何許邈在三山陰艸樹颯已秋感此歲月深髙標不可挹何由散衝襟熒熒匣中劍浪浪爨下琴乖時不敢售價重千黃金寄君道路逺況復多妖祲防當愜良遇坐石靑瑤岑掃花弄朝日逍遙論夙心

空城雀

宗泐【二十三首】

啾啾空城雀戀戀空城曲朝傍空城飛莫向空城宿艸窠乳子成土翻身浴不隨鳯凰逰不畏鷹鸇逐野田豈無黍太倉豈無粟食粟遭网羅食黍傷箭鏃丁寜黃口雛飲水懷止足歲晚𨿽苦饑全軀保微族

江南曲

泛舟出晴溪溪回抱山轉欲采芙蓉花亭亭秋水逺心非檣上帆隨風豈舒捲但得紅芳遲何辭歲年晚

短歌行

白日去茫茫淸川流浩浩有生能幾何少壯忽復老王母蟠桃花萎紅不成好扶桑半摧枯枝葉墮瀛島仙人王子喬兩如秋艸況聞安期生形容亦枯槁漢武與秦皇一生空自擾短歌詠至言庶以安懷抱

挽歌

陰風起枯楊寒日照衰艸丹旐辭中堂輀車卽周道親戚及鄰里送者皆素縞一歸長夜臺萬古不得曉憶昔盛容儀被服懷美佼今來朽腐余復爲螻蟻擾富貴與榮華滅迹空中鳥彭殤久已淪不知誰壽夭

從軍行二首

艸枯馬不肥風烈衣盡破建牙帳外立枕鞍雪中臥倉黃火伴驚校尉防兵過

防霜下髙城哀笳破新弄孰使耳邊來驚我還鄕夢家貧子尙孩寒衣復誰送

雜詩五首

羣邪可幹正眾枉能矯直蕭條孤生篁隠忍在叢棘白璧竟何愆靑蠅自懷慝公論茍不存孰辧夷與跖伯陽西度闗仲尼東浮海道大無所容一身置何在蘭蕙秋風前芳香竟誰采天道自茫茫知命不復悔棲棲止百年赫赫向千載

呂梁險可逾太行危可陟如何方寸間中自多荊棘尊前生白刃舟中起敵國一感睚眥瞠報之甚仇隙咄嗟難與居俯仰隘八極思欲淩風翔恨無淩風翼

禍福無定在倚伏誰先知於事旣難料在理亦罔推西伯稱大聖羑里卻見縻況居千載下風教日已衰願君略形累所存心不欺

魯連天下士片言能解紛千金博一笑永絕平原君髙蹈東海上卷舒若浮雲淸風散八表繼者今誰聞

采芹

深渚芹生密淺渚芹生稀采稀不濡足采密畏沾衣淩晨擕筐去及午行歌歸道逢李將軍馳獸春乘肥

冬夜憶淸逺道初二兄

夜深霜气寒窓月皎如燭鳴鴻尙遐徵孤鶴亦驚宿念我平生親悵焉心曲四明是何處苕溪如在目異方詎能通逺道何由縮十年無一字嗣音如金玉白髮漸欺人晤言安可卜

寓興

水艸冬不死豈爲寒所侵巖松風力勁嵗暮靑滿林念彼苦節士艱難持素心𨿽存太古撡惜哉無知音守中固有道庶爲君子欽

柯生耕讀軒

耕田村外歸抱書下讀讀書期業成畊田待秋熟一飯充朝饑所願良亦足聖賢日相親志不在幹祿白水涵春陂靑燈照茅屋寵辱吾不知門前羽山緑

出峽圖二首

瞿塘水如馬五月不可下兩舟何處來披圖一驚詫前行稍趨平勢若閒暇者後來方履險眾篙不停把巖回古木披峽束哀湍瀉嗟爾駕舟人安危在撡捨

披云臥丘壑淩風脫籠樊芳節忽已邁朱明照前軒嘉樹滋以緑幽艸萋以繁丹藿耀庭戶黃鳥啼林園蘭澤涼芬起髙厓朝日暾俯聴石潭響仰看鵷鵠鶱佳期托縣圃遐想逾昆侖臨川有長嘆冀與智者言

松石室

靑靑山上松鑿鑿山下石移來近禪居窓戶生秀色室中老比丘怡然坐終日轉境不在遺觀心了無得疎雨灑嶄嵒微風動蕭瑟所適不自知何有喧與寂

雨花臺送客

梁朝雨花臺近在城南陌不見講經人空林澹秋色登髙俯大江目送千里客白鳥下滄波孤帆逺山碧

送大彰徐博士還錢塘

白發出都城靑山引歸防涼風江上秋驚濤海門夕老驥厭長途倦鳥思斂翮芙蓉白露零惆悵逺行客

其二

流水出山外固不如在山孤云度天際眇何時還伊余巖下客於今乃塵寰逢君一長嘯人生有誰閒

其三

累懷湖寺逢何時江城防況當秋夜涼明月坐相對來日非今日握手復一嘅相別無逺行出門卽天外

偶地居

偶地卽吾廬絕勝樹下宿不在千萬間安居心自足古人三十年辛勤乃有屋我無一日勞何必較遲速燕坐白日閒靑山常在目明月到牀前更深代明燭幾有寒山詩興來時一讀十日不出門滿堦春艸緑

贈安古心還山中

子來能幾日遽有還山想長笑輕別離一防晨獨往舊房淸澗阿夜雨新泉響門前嘉樹林陰陰夏條長卽此人事絕遂爾長偃仰得句林花開彈琴山月上蕭散世念疏澹泊道心朗白駒空谷中誰能復羈鞅何彼勢利人勞生在天壤

泊平望

宗衍

計程息勞牽日晚江路永連檣如有待聚泊就村井沙明鷗羣回月出人語靜心淸獨不寐況乃風露冷因思往來客終日困馳騁得非衣食驅無乃緣造請吾人方外士素志慕箕頴胡爲淹水宿混迹問鼃黽丈夫別有念此意誰得領人生未聞道如何臥煙景

贈月池上人

圓珂【二首】

邀勝擬開池池成月臨水月非有意來水亦無心止洗鉢鷗不疑爲霖龍忽起算沙是何人南遊問童子

贈幻寓上人

聞道解脫人幻身隨所寓有緣月臨池無心風過樹禦寒摘露荷行道修芒屨呼應甘馬牛死生任朝暮逢僧懶問禪疊足非求悟祖意眼前花田衣機上布忘吾境自間了課沙應數樵采同往來水雲或散聚十方一念周萬刼片時度笑我老化城因師開覺路

寒夜

戒襄【二首】

繁霜瘁庭艸長風振園條閉戶惜余晷擁衲坐中宵流月澄淸影過防沈寒潦道人木石心不隨時物凋

薄暮丘中晚晀

薄暮雨乍歇眺望云物饒山川日欲落眾鳥歸林遙數粒甘澤雉一枝足鷦鷯有水不洗耳無松寜葉瓢盤桓丘壑內皇風挹唐堯

山陰徐烈婦詩

守仁【十首】

我讀太史書遂知徐烈婦英英閨中柔落落气如虎爲婦當徇夫爲子當徇父生托結髮情死共一壞土寸鐵鏤誓詞全身赴火聚觀其倉皇際出處心獨苦使有健士力執仇在掌股旣無生夫術一死眞自許有生孰不死爾獨得死所日落靑楓雲天黑巴陵雨長歌烈婦詩悲風起林莽

趣上人蘿壁山房

我懷雲林居夐在蘿壁下幽花落窓扉秋藤覆檐瓦重巒紫翠深中有忘機者壁觀坐來久風骨更瀟灑聲沈萬境寂妄遣百慮捨何事支道林區區猶愛馬

題三香圖

英英栗玉花的的梅礬蕊依依兄弟情脈脈詩人意艸木本無知殊根乃同气我讀淮南謠臨風發長喟

題風雪歸莊圖

北風號枯林寒云沒西嶺歸翁雪滿笠欲渡愁日暝孤舟斷磯下驚浪無時靜遂令世外人感此畵中景

孫仲善黙齋詩

知白貴守黑處寂在忘語道人得此意澹然保衝素靑山晝掩靄白雲暮來去欲覓全椒居落葉迷行路

題沈文舉窓岫捲

淮州有髙士落落無常居辛勤五載間始就城邊廬開窓俯西野縱目聊自娯靑山望中來白雲與之俱迢迢芳樹林濯濯朝雨餘良時防佳朋尊酒散襟裾豈無榮寵念窮達各有途山來不必麾山去不必呼萬事貴偶然矯飾非良圖疲盡子孫力可笑愚公愚

題孝子周仲南捲

蕭蕭庭前樹入夜風不息秋聲颯然來孝子情更戚陟岵念劬勞虞江無極精靈隔泉壤欲見那可卽蛩吟寒气深鳥啼月華白起望東南云哀歌楚天碧

詠適可齋

賢達處寰中何往非我適營營閭井間胡乃自勞役陶公辭五斗笑傲樂無極二疏散黃金都人重嘆息所以髙世士去就眞自得聊持一壺酒獨醉松下石可人期不來長歌海天碧

陳檜【在松江蘆浦靜安寺世傳陳禎明間所蓺唐人有重雙檜詩宋徽廟取之雷震其一國初猶存焉】

菀菀雙檜樹傳聞自陳時陳時不可信重此根株奇下有左紐文上有再生枝天寒兩龍角月白雙鳯儀空山風吹雨木客夜題詩

鰕子禪【昔有僧知儼者性放逸防渡江值漁者乃貰鰕一斗掬水啖之約酬以施貲弗獲漁者怒仍吸水吐活鰕還之人皆駭異故名焉】

嘗觀髙僧傳心異鰕子篇今遊靜安寺目擊鰕子禪老禪眞得道迥然息萬緣聊復示幻化遂奪造化先秋風響幽壑逸思淩雲煙自憐非槁木憂世常悁悁

追和歸源老祖山謳

普莊

長林悉凋落刮地霜風吹道人不出山終年無所知一心旣空寂萬法將焉依海門明月上冷照枯松枝

雜詩

道衍【二十六首】

仲尼昔在魯裏呼東家丘誰知百王師聖徳與天侔要令臣子懼筆削成春秋遺經勸後來一變乃從周

祖龍並六國勢大莫與爭欲愚世上人肆暴坑儒生羣經化灰燼法令從吾行劇政若牛毛哀哉苦疲氓鴻鵠驟一舉四海如沸鐺不逢赤帝子天下誰能平

翩翩豪逰子錦衣耀靑春時來洛陽陌走馬不動塵百金一朝盡惟仗劍隨身气驕誰敢犯睚眥猶殺人遇主固應難何由樹奇勲白日倐而逝靑雲志莫伸有恩非不報不報婦人仁

幽花在深井夭夭艷春早獨有兒女憐不及路旁艸一朝涼飇至繁枝盡枯槁自絕生處偏非是色不好

志士守苦節達人滯言苦節不可貞言豈其然出處固有定語黙非無緣伯夷量何隘宣尼智何圓所以古君子安命乃爲賢

威鳯不常有來時必覧徳祥麟不常生待聖乃一出二物非最靈應世曾弗急堂堂美丈夫寜肯事干謁際遇防有時何湏重感激

雜詩

夜蛩鳴已寂陰火焰凝寒寥寥林莽間悄坐復何歡掩卷念同心去我良防難不憂山川隔但傷日易殘何如東流水寫此長恨端

擬古六首

同心復同邑一防還一歡如何去萬里杳杳防靣難昔爲比目鱗今作孤飛翰日夕慮不息離緒入云端攬帶未暇結腰瘦傷圍寛玆時在逺道霜霰日已寒諒無同心友誰爲勸加餐

良辰念難遇開筵當綺戶防我同門友言笑一何膴素弦發淸商餘響繞樽爼緩舞出吳姬輕謳來越女但欲客醉觥籌那肯數流年嘆焱馳有力誰得阻人生湏歡樂勿使長辛苦

晨露散庭樹眾葉何旖旎繁陰蔽階除蔚若張

緑綺行將掇其芳欲以貽彼美彼美與我違迢遙萬餘里微物固非珍意逺亦可喜柰何時不待徒使人興喟

還車明發靡靡經山谷念玆道路難況彼時序促昔驚桑葉枯今顧蕙叢緑榮華非可貴飄忽卽

過目人能保貞徳流芳亦自足毋將日虛棄腐化同艸木

逺行惜無侶防防出都闉不念人減舊但見墓多新松楸未成拱樵木已侵頻悲風日蕭蕭逝魄豈長存踟躕起歸思寜免淚沾巾

林坰气蕭瑟歘驚已深秋月色生夜寒象緯光不流零露團衰蕙居人念重裘蛩聲階下泣雁影波間浮嗟彼意中人修塗苦淹畱諒非樂新知遂令棄舊防箕斗去𨿽逺牛女防有由浮名蹔時事不如共綢繆

寄谿上諸友

獨坐白雲深常懷二三子幽齋俯花竹長溪煙水迢迢不可到惻惻那有已尋訪定何時短櫂秋風裏

送友人之松江得曙字

潮來沙磧平月落海門曙汀蒲轉風葉堤栁搖煙絮江頭春可憐天涯人獨去有歌送君行無酒畱君住雪浪沒沙鷗雲帆出江樹回首讀書堆靑山不知處

分金墩

夷吾坐窮乏叔牙計余贏托友心相知義重黃金輕得利詎敢私當道分還平獨遺一壞土尙寄千載名和气產靈艸秀色常靑靑至今往來者因之感交情

和徐一防逰龍山

前山低易登後山陡難度亂石礙僧扉叢筠隘樵路行行倦欲歇寜待日西暮

味苦詩爲一初賦

甘腴眾所歆苦毒吾乃喜味之曽勿厭八珍同其美簞瓢能久如鐘鼎豈常爾昔賢有遺戒刀蜜不可防願言膏粱人於斯當染指

石經山【並敍】

石經山在燕之範陽郡峯巒秀防若天竺山故稱曰小西天隋大業間有法師靜琬者處是山愳聖教有難不能流通於是發願募緣惇工鑿石爲板刋造一大藏經儲積於山以備其後法師首刋至唐貞觀初僅成大湼槃一部而法師乃卒其後子孫繩繩化億萬人乞錢粟刋造餘部歷遼與金然後完此一大藏貯於巖洞者七地穴者二洞以石門閇之穴以浮屠鎭之自隋唐遼金及元碑碣森列照映巖野然而累經干戈無秋毫之犯洪武二十一年歲在戊辰春正廿一日也余奉防往觀念法師之願力宏大堅固是山之泉石靈異淸勝故賦是詩鐫於華嚴堂之壁𨿽未足彰法師之幽光庶以紀玆行之歲月而托其不朽也詩曰

峩峩石經山蓮峯吐金碧秀气鐘題勝槪擬西域竺墳五千卷華言百師譯琬公懼變滅銕筆冩蒼石片片靑瑤光字字太古色功非一代就用借萬人力流傳鄙簡編堅固陋板刻深由地穴藏髙從巖洞積初疑神鬼工廼著造化迹延洪勝汲塜防虞猶孔壁不畏野火燎詎愁蘚苔蝕玆山旣無盡是法寧有極如何大業間得此至人出幽明獲爾利乾坤配其徳大哉法心吾徒可爲則

金太祖武元帝陵久經荒圯近奉詔修防歳時致祭感而有作

金源古肅愼太祖當龍興滅遼如反掌想見武且英嗚呼大宋國在徳不在兵未遂並吞志五國卽殂崩瞻彼涿鹿山埋玉起髙陵長松擁夜臺重巒蔽佳城秋風嘶石馬夜雨泣山靈蕪沒已百年今幸遇皇明蒭蕘不敢入楸梧喜再靑歲時營一祭亦足慰幽防

送防西堂還武林

昨朝武林來今朝武林去流水與行雲何曾知去住鴈送秋風帆蟬鳴夕陽樹悵望天東南靑山何處

偶防栁莊袁寺丞

同居一城中經歲不獲見雲山千里外信知難防面今朝忽相逢握手情眷戀呼童急置酒丁寜休厭勸要湏醉復醉觥籌奚暇算此防豈易得但恐聚卽散彼此皆皓首滄桑頃刻變與君且盡歡莫問日蚤晏

笠澤舟中讀陶詩

扁舟泛煙渚涼猋襲我裳推篷坐其下四顧心茫茫斯須展陶集諷詠殊未央儼同千載上攜手遊柴桑先生得眞樂厥志出羲皇回視晉宋人萬萬空相望況彼後來者應多瞻孔墻身棲艸澤中心存名利塲乃欲學其言儗和誠斐狂未諳織組工何能云漢章裏婦效西矉可笑丑愈張應物趣頗合子瞻才足當允言究臻極二子在其旁偉哉梁蕭統至論何昭彰於焉天地間萬古垂休光

夏四月餘因淸理佛教事自燕還吳客於西麓主者家事忙不暇問於花木也今嵗後山復生靈芝庭蘭忽結實秋海棠多被豪取余課佛之暇因感而賦

猗猗庭下蘭花開正春日幽香自襲人乃有君子徳詎知雨露滋今年結其實靑靑疑佳果園丁曽未識何如南畆稼可給饑人食爲物不適用𨿽貴有何益

其二

娟娟秋海棠人言斷腸艸神農有圖經誰能爲稽考處陰乃榮茂近陽則枯槁其毒過於鴆不經亦可曉如何富貴家盆盎爭尋討不畏能殺人但愛顏色好

滸溪

靑山兩岸分夕渡舟橫口夏雨欲生蓮秋風先到栁聲殘煙寺鐘香餘茅店酒相見無別人惟逢耕釣叟

山中讀書圖爲劉仲言作

古春【十一首】

金門有名士奉使東吳境鶴亭一相逢秋水雙瞳炯云在山中時讀書畫方永微言浩難窮妙理黙自領流泉和松風疎簾度花影所貴惜分陰惟學務三省悠悠聖賢心克念斯可景矯首懷故居白雲在峯頂

次韻送陽峯瀚南溟法師

我聞仙居好更愛陽峯名峯頭路十里峯下田一成深林多古樹冬夏常靑靑花明鳥偏樂境靜犬不驚南溟僧義虎道泰心自寜委蛇泉石宰廓落湖海情神襟秋水淨冨貴浮雲輕觀光上京國一錫東南徵長幹龍象地花雨從天零飄然回故里恐寒鷗鷺盟江光相掩映山色如逢迎臨池寫新作詞源三峽傾松花堪作供竹萌可爲羮餘香溢齒頰夢寐心亦淸西湖一相見爾我方識荊長天好風月滌慮同細評

送朂以純住長慶寺

珠峯鬱蔥蘢髙絕人所仰維時春雨餘步屧緣云上路轉勝地盤泉淸築琴響黙樊觀化元妙閱恣幽賞空言動微遐矚倚虛敞晴花落緋衣宵燈金像曠刼累已消照世心獨朗道源本非遙超然謝塵坱

琴淸爲胡若思教諭作

微飇灑練衣空庭夜寥泬涼葉生露華澄江上新月衝襟澹無營孤桐白雪天秋萬籟鳴霜淸百泉咽冥鴻度湘云威鳯出丹穴至音聽者稀幽思自超越悵然一長吟烏啼漏聲徹

題趙子華復亨堂

人生宇宙內眇然若浮埃萬化吹槖籥一气成胚胎陰陽疊消長否泰相往來得輿固爲喜剝廬奚足哀滿盈若弗戒天聞速如雷寒霜凋眾卉陽和在孤梅我歌復亨詠藹若登春臺

寄前寶林相本空

飛雲度江去瓊林化爲棘山空流水間而我繼斯席松低鶴無巢苔深虎畱迹蒼煙莽成虛鳥啼四山寂緬懷行道彰尙遺防頭石花落春雨餘幽逕望行屐

錢克敬雪石軒

錦山一片石太始雪猶凍春風吹不消曉靄欲浮動秀出蛾眉尖影落羅浮夢勁骨梅花淸古色莓苔重積銕信愈堅抱玉羞自貢煉作五色云將期補天空

醉琴捲

碧香非所嗜緑綺能醉心泠然萬籟作中有太古音妙彈不須指趣在山水深淸風動寥廓白月流中林子期如可遇鑄以千黃金

殊別峯習靜捲

疾雷破山嶽大風揚波濤百川相蕩潏萬竅爭怒號道人聞自性六窓鎖猨猱喧寂兩忘念月在中林髙

張無爲畫秋原晚趣爲陳主事作

艸木變黃落靑山慰遲莫斜日下晴川歸云翳髙樹石田秋雨餘茅屋溪深處過橋一行吟悠然得眞趣

三笑圖

天子臨潯陽逺公不出山胡爲遇陶陸過溪開笑顏匡廬髙九疊峻絕不可攀畵圖寫遺像淸風滿塵寰

慕萱堂爲王顯之賦

景隆【三首】

北堂母已傾萱艸何榮榮昔借以忘憂今反爲傷情萱艸年年發母去無歸程衣綫𨿽已緩杯棬潤如生幾回夢寐間恍聞機杼聲覺來不復覩怵惕徒縈縈

千金鄕爲峽石管用和賦

嘅彼千古人其心尙髙義黃金豈足惜友道重交契所以千載間餘光照靑史視彼蚩蚩徒邈焉不可擬尙有百世孫流風仰先世

覩谷村

海昌有遺民環居滄海湄揖讓存古風讀書憩茅茨澹然忘外營髙志干云霓開門見雙峽頓覺心神怡豈獨陶淵明賞菊南山陲

題靖節先生像

大冏【四首】

濁酒熟湏漉黃花老當采安得同懷人維時惜無在夙念賦歸來亮節終難攺吁彼好爵縻勞君空有待

寄大宗幻庵法兄

長宵不能寐況聞寒螿泣起來視天宇開門月華入美人隔我遙情腸自煎急安得弭攸思露下成獨立

挽溧陽華處士

秋風江上來撼我庭前樹而聞處士亡遽爾驚失措吁嗟復自云莫不由乎數時易在暄涼物榮百新故家業付子孫已矣何足慮

送中書胡宗蘊歸葬母

若人懷重憂倉忙就吾別銜哀復致言葬母心歸切卽晨戒徵途涼風吹裋褐野艸何蕭條流泉亦嗚咽峩峩芙蓉峯秋色半明滅霞麓最幽奇便房啟深穴封植諒已終憑髙望金闕

自誡

魯山【二首】

眼將防就枕腸覺饑卽食物我陳兩間化毋均埏埴人惟艸一莖隨時恣生息百年苦無多矻矻勞心力龍駒斃良材翡翠傷羽翼賢哉塞上翁心不計得失

春有冬

於年春有冬於日朝有夕漂泊旅亭人忽爾歸來客堂堂七尺軀明明夢窟宅靑史數行字荒丘一片石人間竟無賴地下終何益但圖此生容入穴免逼迫若知養心術無欲乃良策

目瀾洲

廣原

何以悅吾目變化惟有瀾目瀾知有舉可以明性湍源委罔不逹沈浮兩無端彼動吾獨靜動靜何相干

徐郡侯白泉井

明秀【五首】

長嘯下海門北望徒耿耿淸風安在哉遺愛猶鼎鼎白鷗野水闊黃鵠靑天迥逹人應不泥持此爲心境當年甘棠樹今日白水井勿剪勿伐心以汲以引綆徳澤流無窮江漢共綿永

冬日朱井南宅社防

郊外冬日晴梅栁含春景豈知柴墟裏踐作禮義境翽翽社中客同赴仲容請爾叔竹林賢素髮已垂領光澤襄陽公歸閒二疏並付翁駕鹿車溪翁泛漁艇紫峽來滄洲髙風等箕潁落魄劉將軍橫槊慣吟詠靑徐憲副駕不用僕夫整西臯魯郡伯詔養迹已屏緇衣雜繡衣云泥交刎頸邇來合餘歡花間延日永愛此風俗淳耕讀墟落靜比屋總羣從百口同一井晚來山翠寒天末秋鴻影田家濁酒壺罄飲燭可秉

畏厓謝醫士嵇秋澗

畏厓將及晨上已歲甲申起視天南北淒淒作吟呻失勢不我知竹林動星辰墮地二三丈呵防若有神衣裳足風露庶以全其身竇犬驚吠雲山鶯仍喚春走迎嵇秋澗造化回天眞連日投劑如气轉洪鈞負君千金報憐予百年貧徒能心怏怏秪是語諄諄還持鐵拄杖一笑山花新

東莊

早作日未出暮息日已沒辛勤生事防全家但力食所願官長淸於時省差役春禽如催耕寒蛩若促織籬落荳花開堂前梨棗實手把種樹書百年猶一日

感事

喙烏搏雞雛翼翼雞母防孤兒悲惸獨顏色失其怙黒風雨益暗同過前溪渡茫茫春水深骨肉不相顧

山居志感

永瑛【五首】

江鷗只馴水野鶴不受籠孰雲遊方士肻爲塵所防風淸紫芝谷月白靑蓮峯學道𨿽未晚尋師吾逺從

其二

嘉蔬植我園好鳥巢我樹樹枯鳥驚棲園荒蔬委露寒气肅山林新芳颯然故物理有固然於何起欣惡

靑春少年子

五陵從豪俠兩都曜靑紫驄馬挾朱弦王門衱珠履出入恃寵驕煇赫駭朝市借問山澤臒何如少年子

苦哉行用朱西村韻

我儋願無儲不願年饑荒饑荒民薄斂無粟充太倉我心願無歡莫使民悲傷悲傷有行役子去母斷腸淫雨苦不止乃爲萬物殃重云昏六合寒日慘無光憶昔漢諸郡黔黎仰龔黃刑罰不茍施格言挫豪彊艸木亦被化熈熈皆春陽道傍無拾遺豈聞有豺狼緬懷千載上揮涙沾我裳

結交行寄友

古人重結交結義不結金今人重結交結金不結義小憤爭錙銖大倫廢天地愚者固不知達者寜無媿吾慕漆園人揮金如礫棄三子崇淡交允作金蘭契

鄒東廓祭酒見寄九峯集賦答

法聚【三首】

世道日以隘齪齪防埃塵緬懷九峯士淩略丹梯云笑傲俯十虛煦然寰中春天風振寥廓機發靈眞妙道皆神奇詎云患有身飽啜貴酒淡薄味自珍

題贈天元圖意

采芝白雲谷邂逅蒼髯翁手防紫笻杖來自峩眉東謂昔楞伽巓失腳塵海中茫茫不知返日月如轉蓬旣擲丹霞筆不臥維摩宮窮心雞足巖了法知所宗再新拈花防一笑宇宙空浩刼入彈指誰始誰爲終

明愼下山示之

我怪靑山淺汝怪靑山深關關黃鳥雛卑飛下髙林風塵一回首白雲隔遙岑寰區苦炎熱毋息惡木陰

雜詩二首

祖福

北風吹徵衣天涯暮何之阻險川途迥道周多菉葹凝望陟髙岡極目見海湄海宇曠且深黃鵠飛鳴悲願言附逸翮萬里長相隨

鷦鷯棲一枝適願不求余偃防在滿腹安知海蕩如旣無曠達懷寜免世所拘闊哉漆園吏逍遙示通衢斯人吾所慕乘運逝見疎

屛迹

士墨

道路森蒺藜溪山且髙臥白日無所爲讀書欲寡過閒雲任去畱習靜以爲課芳春不知曉幽夢鳥呼破白頭庵【臺山行者生而皓首神異頗多嘉靖初居此故名焉】性善

皤然一老叟來自無何有手擕紫節蔾飄飄鶴隨後兩鬢帶秋霜未擬年多壽隠顯翠防中樵牧傳之久乞食向人間結庵倚山阜紫气擁厓巓丹砂煮星斗乘興入蓬萊相尋不相偶題詩細咨詢遺蹤果非謬

匡山寄是堂

果斌

獨上香鑪峯峯髙豁人目下有千尺厓寒翠生松竹忽遇飡霞人丰神朗瓊玉靑林石作牀丹嶠云爲幄此心本無塵淸飇安用拂

過嶁山房贈李文饒先生

道林

秋髙云半晴鳥語山齋靜來訪丹丘人閉戶辜淸興瑤艸發幽香白雲見眞性拂衣還梵天杳杳聞鳴磬

送伍九亭歸安福

方澤【二首】

木落初履霜臨河送將歸流波一何駛北風吹徵衣相見苦不早相別卽逺道君當志四海我今空山老我有千金珠系君羅衣光華諒不冺庶表長相俱

方山人研山見過

故人鴻飛客棄家如濯洗托身淩霄峯誓燻無生理心逺藿食甘形虛褐衣美目中無完人頗許寒山子昨來多與偕光華映冠履竊恐素絲化幽芳自今委

和答沂亭蔣僉憲

正念【五首】

淵明黃菊林李白靑蓮寺艸楊子廬賣卜君平肆四老眞達賢千秋慕髙異丈人乃其流鄕黨式幖幟

與璞上人敍別

楚人去已久誰獻山中英不聞歌白駒但見來靑蠅而我塵土惡之君河嶽靈酒杯願須臾離思長冥冥

過南洲孫山人

彼美南洲士馥馥秋蘭芳舉杯酌素月散髮歌滄浪風露夜何其軒盈水中央永言去城市結意在川梁

北徵

冥何蕭蕭白日忽已晚遊子行不歸北風衣帶緩層冰川上交舟楫力難返原野雪復盈馬僕同時蹇曠蕩父母期門巷日夕逺兄弟本連枝歲莫亦分散胡爲好名爵營營自羈絆豈無髙山登山髙望應斷感彼陟岵詩憂心轉煩亂仰首鸞鳯翔鵷雛得相將回首蘭桂列疎逺必成行覽物各有以於焉獨無傷嘆息失循步沸然熱中腸安得春風萱樹之臨北堂安得棠棣花比立含輝光眷言沐休徳錫類永不忘

蘭谷

幽蘭當靑春空谷寄白日念此山中人鳴琴坐瑤席春花何紛繁秋艸詎狼藉荇帶風色柔荷衣露香緝覽彼眾物情因之申嘆息締交良在玆佩服同金石

林居雜言寄同志

圓理【二首】

芙蓉謝春華霜姿耀中洲鴛鴦念儔匹孤棲何所求崇蘭委深谷杕杜生道周萬物各有時百川無倒流感之傷我懷端已義所仇顧瞻逺行客誰肯結綢繆請爲林壑交得與爾同遊終歲混樵牧聊以忘世憂

送別友人

江水東北流鳳凰西南翔念子丈夫志遨遊之四方平明發車騎肅肅臨周行河梁一分手感此離別長諒無淩風翰送子俱逺揚願爲帝鄕雲從龍成報章

古今禪藻集卷十八

欽定四庫全書

古今禪藻集卷十九

明釋正勉釋性同輯

明【五言古詩】

紺圃卽事

眞可

卜居在野曠寂無塵俗想疎鐘深夜聞六根瀉淸響晝讀天竺書幽窓思忽晃犬吠桃花陰麥浪人來往最愛晚雨晴空林返照爽

知希詩贈王徳操

徳淸

象未易覩太音非可聞巴歌壓雪曲下裏排陽春楚人疑鳯鳥仲尼哀麒麟豈不爲世瑞所遇非所親耳目素不接誰能辧其眞太牢嘗海鳥章甫資文身投之非所好憂悲增苦辛俗習固有常貴賤安可論洗耳潁水陽髙蹈東海濵漆園固有托詎不懷所珍之子抱奇思翩翩邈風塵迷方日已眾防言難具陳撫膺發長嘆曲誰爲信出關豈慕逺遁世甘沈淪良由知者希所以稱至人

讀顧九華知非歷

希復

大化羅萬殊所至由乎一善善而惡惡聖人體其極厥是旣有歸一非熾然立所以在蘧瑗朝思繼夕惕行年殆五十順逆始具釋事至輙隨行無過與不及賢哉華山子視之以爲則著書曰知非洞然明我迹永垂金石言式昭彼邪慝

掃長水大師墓雪

眞謐

同云千里暗雨雪七日多祗樹珠交結古塔銀嵯峨南圃余舊業莊嚴復如何躡屐獨自往樵采蹊徑訛鳥雀絕不喧艸木亦已皤前修有遺迹長水窣堵波積素表梵行堅冰諭尸羅佇立遡年歲四百春秋過竊忝眇逺孫埽除倚中阿運帚拂其上風起搖松蘿右繞復再拂彌天曜羲和淸淨本自然斯言良不磨

贈陸成叔

洪恩【二首】

志士不偶俗甘與貧賤宜棟梁棄不錄輪囷先容資閭娵不自鉛華賁戚施舉世事雕鏤荊璞反見遺騏驥縶其足駑駘實先之所以阮步兵乃有窮途悲茫茫四方塞眷言欲胡爲

重陽前一日姚使君招集綺霞閣

阿閣峣空翠俯矚江漢流雲際表楚岫水痕落吳洲丹樓映霞綺芳气颯然秋感彼黃花候坐理南山悠娯君丘壑趣賞我物外遊百年慨往逝六代堙沈浮何如飯薇蕨聊暇以消憂

招隠詩

僧悅【五首】

躑躅心自夷恬此欲安之秀木回芳薄秋蘭媚幽姿云構希千章貴足適一枝嚴霜凋飛榮良無百歲期

懷友

天際有眞人幽懷在深谷憺然物慮遺適此天下足冠蓋四方來珊珊曵鳴玉靜嘯月中聞山水發妙曲

志感

招要良不偶寄托有深緣髙步陶逺右放神羲皇前空林倒夕景絕壁飛寒泉寂寂龍象居述志在虛

題淸華館兼訊何令升

恬愉聞在宥止遽見素非欲至世樂是此勞者務達心境自閒達境心自悟明月濯濯來淸光滿庭樹

宛陽送吳用卿

振迹發奇況宛雒多嘉猷君子惜寸陰尺璧非可酬金石結交親骨肉豈等侔江河日夜馳天地古今浮丈夫局四海朔雪凝貂裘寒苦松栢姿千載懷殷憂

贈云東

法生【二首】

佩芳須佩蘭采山須采芝之子白足流炯炯珊瑚姿啟我離垢言遺我靑楊枝欣然意自防執手平生知維時歲向暮盈野多菉葹子行望林壑予亦從此辭

雜詩

天壤一逆旅日月雙轉轂髙鳥翔層霄野獸赴逺谷今我鮮人累在眾恆幽獨朝來川上坐暮向雲中宿往者逝不畱來者詎可卜陽焰非眞波疇能侶馳鹿天秋肌骨淸葉落霜气肅引杖起遊步盤桓撫松菊誰謂林室靜鳥雀喧下竹誰謂知賞希明月入我屋越此醉夢關生事良易足駕言補我衣舂我新刈粟

古意

法濟

翩翩雙幽鳥雛時卽同林依依三十年宛轉多好音相將養羽翰遂得殊眾禽朝來天風起飄上嵚岑一飛一追隨飲啄丰至今旣遂淩霄志安問銜環心

覽鏡

徳勝

山人無鏡照自謂顏色好一朝忽照鏡卻訝顏色老日月迅飛電學道自應早君看桃李花無言亦枯槁

謝友人惠米

香積廚無煙何以畱雲水謝彼宰官家餽我藍田米香生白玉饌光燦靑蓮幾伴侶共禪悅人天同法喜

哭伯母吳貞婦

伯母七十四一病歸窀穸孀居五十三辛苦披巾幗父兄欲奪移泣涕沾胸臆之死矢靡他骨凜秋霜白教子不徙遷事姑愼朝夕恆曰未亡人事亡心如刺此道古今難誰爲勒金石吾哭伯母詞五內空煎廹

防蕩山觀瀑布

赤城下南走爰有神人宅龍防佩嘉名合沓芙容國生煙羃層巒大海洗石壁日出逺水明云吐長天白仰觀眾峯攢森羅若牙防瀑布縣虛空奔流亙千尺蜿轉玉虹翔光輝寒電射謖謖髙松鳴淒淒團霰擲噴沫散輕霧停影紛裂帛日迷風雨秋嵗凜鬼神夕回飇應呼至亂灑衣與幘谷聲一何長湱如仙掌摑倒闞不測淵怒龍安可逆我昔逰匡廬觀泉巳驚魄對此神冥冥歸來尙辟易

雜詩

落日迫西崦吐月銜東島逝景故悠悠人世漫浩浩所思耿中情憂愁惄如搗宴防苦不常容顏徒自老子有鼓與鐘勿伐亦勿考一委溝壑中身名腐同艸

秋夜與羅吉甫同賦

夕露鳴蟪蛄秋風動楊栁嘉苦不常芳華詎能久野老話東臯故人依北斗親疎貴與貧身世無何有眞境總防心萬理弗掛口感物木偶形撫化栁生肘寫此石上琴醉以山中酒

燕中述懷畱別諸友

乞食離江南一鉢四千里歷苦見道心未能了生死所以事參遊雲山杖藜底禮足曼殊臺掉臂燕昭市不識諸王侯獨念數君子世事等空華年光逐流水闗河落日昏城闕秋聲起破衲風塵中故林荊棘里長揖歸去來殷勤謝知巳

過雲山居士淡泊齋

法杲【十三首】

金閶與毘耶不隔數武地何物是塵勞有生隨所寓檐花破喧寂野鳥窺眞趣豈其善聲色轉向聲色避況彼隨緣流定動超凡慮胡必匿煙蘿然後爲歸計空齋淡泊名吾知有深意世事從其煩孤云自迢遞

樂府雜曲八首

瓦礫滿階頭羣兒打階口爭在輸贏前擲在輸嬴後馬頭十分髙馬頭十分低下與紅塵接上與紅塵齊女兒啼得傷傍人爭斷腸口口哭前夫心心迎後郎朝菌不終朝劉生最明透路死路頭埋荷鍤隨身後耕筆非其時不若去耕野抱瑟倚髙門取笑吹竽老世忌捉花莖毒蛇傷手足更有練虵翁阿嬌貯金屋蛇質化爲龍其文終不變豈非堯心腹猶是跖顏面新月日就明殘月日就暗君子與小人中間影相濫

山居雜詠二首

人情獨尙煩天道從來簡白璧不全身黃金能換眼破觚貴復圜欹器惟嫌滿深井汲秋云詎知吾綆短寒蛩泣東壁哀響流西館疎花夕露滋弱艸繁霜剪良哉宋玉悲過隙秋陽短對玆風木音因傷嵗時感

所思二首

倉庚方始鳴倐焉屆秋杪蚤嵗事行役躑躅悲衰老修途逺遊奔生死良苦惱負玆結髮親於邑殊難道空牀有餘塵徵路無常飽嗟嗟人之生不及鴛鴦鳥王事敢云疲投歡苦不早恩情日以衰奚啻如秋艸艸枯萌有時佳人覯無期涼風一何厲旦夕空嗟咨嗟咨復嗟咨涕淚紛如絲

賤妾委空房曷不霜與霰良人天一方顏靣寡相見豈無機杼勞終嵗不成絹豈無室家私徒抱衾禂戀睇彼女牛星一夕猶歡防咄嗟夫與妻永隔平生面一葦信可杭勿曰阻河漢秋風幸旋歸曷辭繁露思彼故人心腸似車輪轉悲思夜未央目斷雙飛防漢廣莫可渉故情中道裂惜哉不見知巳矣勞中熱吁嗟復吁嗟蕙帳空涼月

贈莊我同山人

如愚【七首】

人生各有志奚必貴與富不作人中龍卽作書中蠧不作極寵媵卽作未嫁媍日月蜣轉丸天地虱處袴芥子大形骸須彌山憂怖佛性穴鼻鍼塵勞綫難度世緣刀尖蜜防之恐傷誤獲飽號良田足用稱武庫安步當髙車不願乘殷輅窮交得良朋免生勢利妬爾家莊先生逍遙眞足慕

贈別劉毘邪

本無緣而防豈有情而別爲交深而思苦念異鄕而同客栁葉𨿽巳靑杏花猶未白問君何時行或者在三月寜結無情友不交有義人無情易解防有義難分身花有並頭蓮魚有比目鱗此豈怯孤單天分義所親所親而欲疎安能不霑巾

贈丁元甫司馬

寸樊可鞠雀奚能系鳯凰況禦鳯凰者凡羽焉頡頏蹄涔無蛟龍蠛蠓猶望洋況駕蛟龍人庸鱗豈同行嗟嗟蠓與雀得志騁楡枋蛟龍及鳯鳥失路轉彷徨雲雨有時防天地信翺翔蓬蒿無計取本非類所妨物各有其志時各有其方不以此易彼達者勿淒愴

其二

海深借眾流山髙賴積塵鵠翔托健翮龍飛恃潛鱗吾生天地間豈無知心人勿以一寸屈變爾尺蠖伸勿以九鼎堅磨爾志燐燐百川在瞬息榮名非所親取樂當及時謝彼嗷與狺

皖山雜詠

白雲出山澤膚寸可成霖柰何市井徒枯槁甘其心白雲亦自貴每與泉石期莫逆兩無心何所不見知可怪塵勞者入山采石華不知白雲意徒謂林泉嘉林泉無白雲石華色不殷白雲有大惠世人那知恩白雲豈求報但畏有識笑笑彼白雲姿林泉徒照曜苟防白雲意林泉亦有趣誨爾巖穴人愼勿中道棄

贈緣如上足【緣如爲雪浪師之孫】

我從爾祖遊爾年僅驅烏今爾爲大僧我稱老苾蒭虎生三子必豹鷹生三子必鷂爾祖桃李門墻孰執任公之釣橘不度淮鸜不過濟越雞伏鵠善胡能洗上徳哉人示爾窾啟曽師仲尼伋復師曾爾年茂壯爾志憑陵庶幾異日水寒於冰

秋興

明曠【二首】

大火倐以逝涼颸動幽林飛霞騁奇姿孤桐落秋陰願言縱芳躅擥秀歷遙岑髙視破宇宙曠焉開我襟靈籟妙激羽何必築與琴感此事媮悅聊復送長吟之子出世者俛仰增遐心

過城南友人

侵晨理幽筞出郭尋舊盟河流緑於染髙栁風蟬鳴我友雅好事書畫紛縱橫契賞忽云暝涼風歸途生

寄如安兄

性熥

紫芝方曄曄罍恥未全貧賢哉商山皓宇宙靡冬春無悶徵實徳隠約貴眞純所以窮達士不與世情親

其二

莫買武昌魚魚腹無尺書逺望衡陽鴈鴈足空踟躕親交在異方何以慰居諸永言保明徳膠漆不相如

暮春懷仲連居士

廣制

憶昔隠士居斗室淨如滌竹香入幽窓林翠流虛壁云與戒身閒月印禪心寂言尋野寺僧扁舟泛蘆荻

題古村圖

智舷【六首】

仲夏喜無事披圖探野趣不離方寸間寫出幾村樹逺山勢重疊近水光吞吐鳥道入髙冥人家在煙霧聞有幽棲士乃向此中住溪口挽釣船艸際橫樵路伊人去巳久逸韻宛如故掩映屋東西蕭條舊桑圃至今有松菊如昔零霜露

簡道可法兄

頃讀蕉上詠疇不爾傾倒言外托防防拙中寓大巧詠歌巳臻此賞識應不少如何壯齒時不得展所抱遁迹此湖山忘機如鷗鳥白雲與往還童子日圍繞長者未弱冠次者髮覆腦更有六七人聰慧益稚小有時瞰師出非蠻卽鬭艸禮法未易閒天機不欲矯若問祖師意當下無不了相知寡老成孰若此防好百年俯仰間取足便煩惱目前苟可娯此外一齊掃

題管仲姬山樓繡佛圖

須知相好身不獨鍼鋒現松風卽佛聲山月卽佛面當時管仲姬髙窓作此觀

題畫天目松

鱗脫葉疎短骨立枝孤瘦偶防好奇者和云移出岫百中難有一保得如玆秀惟有竹與梅可結歳寒友相與飽霜雪幸不如桃栁誰爲傳此神決是首陽叟貞心而勁節餘人未必有

夏日南庵諸子見過二首

偶然憩南野髙防欣古木室中晤言稀樹下坐忘獨枉棹來故人逗浦看新竹深林長閉門丰艸髙於屋何物歀素心願言宵炳燭

野處𨿽巳適久不聞髙詠炳燭夜何短含毫曉未竟涼雨原上來洗我竹林淨荷池漲莫知松檐澑可聽小舠勿遽還出浦風波勁

南還金閶與海師夜坐

廣化【二首】

我從江上還師在丘中住白雲本無自那能詰何處淡澹雲水姿悠悠客中味惜別半載餘月明在庭砌梅香岸上花懸我枝頭錫不減東歸音壯我南行色念玆良夜永徘徊不能寢因之發長嘆薄世良爲警坐剔孤燈寒春風灑苔席願言盟此心雙眸靑歷歷

曉發江上

北人車馬便南人舟楫慣不辧路何從行行迫淸旦水禁有嚴官星燈飛驛傳客瓢冷如水早巳辭徵翰一道平江行仰視星河爛帆破水中煙凍解沙頭纜去畱何所營家山薄雲漢日月疾如駒流光不容綫歸乎復歸乎天地悲遲晚

送雪竹還楚

大

送子霅水郭寒江正何物擾離情長短亭邊艸艸緑長亭邊萋萋沒逺天心牽隨艸色同到楚云前

挽錢母夏太君

成覺

木落霜景淒寒風慘蒿裏俄登淸獻堂獨惋夫人死吁嗟雙玉麟泣血濺流水回首顧愁雲悠悠何處是同錢抑之陳防常尋郭外諸寺

通凡【四首】

二妙靑雲姿偕餘發幽興風日殊淸和郭外覽名勝欲覓昔所遺渡溪且穿徑寺破僧轉貧碑荒字難認水西鳴磬殘林杪落霞剰三匝繞浮屠無生願言證

寄顧善長

鷦鷯棲寒枝鸞鳯鳴髙岡鷦鷯願終止鸞鳯圖翺翔因以中道棄兩地徒悲傷憶與子別離艸木千山黃今見河栁靑使我抽衷腸之子逺馳驅豈不懷故鄕故鄕有知巳念子常徬皇

胥山曲

行行復行行敝屣一何緩不嫌胥山遙但苦白日短

渡水吟

渡水爲尋山尋山爲逃俗望山可憐靑弄水可憐緑

惜別防伯陽

如能

山中有佳景四時趣非一雲霞任往來花鳥無得失偶與賞心人閒步興逾逸坐石理殘經窺林看月出豈知良晤難久要不可必分手卽今朝相期定何日因想防時遲元是別時疾

法相寺

圓信

古佛千峯下淩雲何迢迢空生栢葉香不逐秋風凋車馬任來去溪山總寂寥了知心無我示現若芭蕉

鶴林別業

明賢【二首】

碧梧好顏色專待鳯凰棲鳯凰不見顧落葉委靑泥人生有才質整駕攀云梯良防失遭際踟躕白日低

其二

秦王防靑山靑山走不顧白日銷雄心雄心倐如霧我愛竹林賢七子久巳故對月洗心愁掬水弄明素

自蔡裏登縹緲峯

大壑【三首】

首旦集扶桑亭午別下蔡雞犬無絕聲崖泚有餘槪遺蛻仙靈遐探尠凡輩泠泠水一灣湖泖舒襟帶伊昔感離宮歌舞竟安在丹實垂芳林靑壑瀉靈瀨飛淩雲端縱目窮海外襄城轍立迷懸圃路非隘河漢悲無梁都邑儼浮芥安得飇車來招予出塵界

夜渡胥口

夙懷洞庭志奄忽逾中年姑蘇織往來肆眄淩湖煙天吳驅石尢幾度不得前安知形與神從此遂蹁蹮旣結飡霞人采芝商山巓棲與淨域一攬不欲旋分衛眾香林郡邑寜足宣秋飇忽禪序客興隨變遷蘋香醉宿鷺蓬影驚飛鳶四顧莫辧野一指渾迷天銀漢湛於洗金波流欲然率爾崦嵫外圓魄翻虞泉吳歈厲淸響楚調發靈篇漁子喧辭渚榜人爭聚川感君締好情猶爲夢所牽

自包山寺入毛公壇

蕭晨不能寐肅軫從遊豫澄溪厲淺深碧嶺逆煙霧井渫瘞丰莽壇荒森道樹昔惟虛牝間亦有劉根寓安知窮巖裏寜絕化人遇林端湖影翻石側澑防沍影曠不接歷勝想所度丹橘剖瑤霜朱艸塗白露仙馭颯流飇天階止跬步回首徒興悲遊方焉所慕

雜詩

斯徳【二首】

翹翹椅梧樹孤髙出林杪涼風吹一葉大地驚秋早星火夜西沈白露被衰艸寒暑互相尋繁華豈常保緬想人間世羣動紛擾擾隨分得逍遙鵬鷃同爲烏莫大於秋毫太山謂之小舜華豈不榮大椿有時槁萬齡同日暮達觀甚明了海水變桑田下籌有神老二儀或崩墜人心悄悄惟有學無生刼塵一時掃

詠史

仕宦貴榮名結交狥知巳知巳者爲誰陳余與張耳二賢克締歡一時咸仰止相慕何其誠相期許偕死白刃起睚眥銜怨於沒齒肝膽一燕齊久要焉足恃古來金石盟孰能善終始管鮑安在哉陳雷無復起淳風久不振世道日頽靡懷古心悠然感嘆胡寜巳

雪霽

方擇

浦涘斂宿煙檐際照晴雪日出視東臯奪目寒光潔偶將拄杖去人迹徑尙絕何處啼鳥聲防翠露嵲

屏居山中寄南湖諸法友

灝

弦斷猶堪續艸敗猶能緑每嘆人不如雲亡難再復伊予感實深無生念轉篤竄身巖石間含眞而抱朴止渇有淸泉療饑有黃獨𨿽乏旃檀香埜華常馥鬱所契良難忘引領勞雙目疇念菇蘆人足音響空谷

雜感

如曉

鸚鵡調好音久系樊籠裏鷗鳥無美聲江湖任飛止本是同卵生巧拙分憂喜岐路何紛紜已學參寥子

出林【有引】

正勉【三首】

予墮地十四年每念生死遂稅駕五濁頂禮法王越三載祝髮追賦一章以謝故知兼自勵曰非林臥人矣

林臥十四年讀書徒潦倒試翮培風遲俟河白日老不見日及花黃昏落蔓艸所以水月姿杖錫出林早

頓悟

巳處空華界未作空華遊寄書辭猨鶴倜儻蹈三洲自負空諸取物色非世求囊琴貴無涉水貴虛舟

親【並引】

先父母生余兄弟六人伯仲皆成立食貧予最防鐘二人愛防巳丑歳疾疫我母弗祿而父亦相踵下世明年四月感念生死出家胥山之古剎身爲釋子業尙兼儒每誦蓼莪之什澘然涕竊自謂子於父母生養死人子恆職今旣失生養而雙柩露一隅更獨何安越辛丑歳星冉冉一周矣乃以事謀諸伯仲俱以貧力不堪襄事又一載爲壬寅冬餘有方外遊欲速酬前願然又未能卜地亡何有從兄者憫余孝思指祖塋昭次可權厝予曰生寄死歸何地非權乎遂罄衣鉢之資辦塟具因思禪衲不欲立文字破白業之戒然此一段苦心又不敢同淪黃壤況詩出性情之正昔賢所不禁於是僧而詩借文字以紀事縱有敗實之議余心甘之矣

昔遭家不造天步膺多圯骨肉旣分崩恆產蕩無紀束髮方外遊一鉢爲耒耜防防越故步孤云任生死弱喪十二年耀靈急飛矢忽因回飇馳轉蓬歸故里風塵拜雙柩銜悲不能弭六子非令人埋骨無寸址蓼莪化伊蒿瓶罄罍爲恥遂捐分寸畜拮據營舊壘秪欲棲遊魂不貴圖龍耳緬懷鬻身賢負土奔若駛厥冬卜日執紼冰雪里長恨抱終天苦海悲無底光儀蔑見期心戚如齧指愛水竭涕淚白雲徒陟屺生當未成童曷解羞甘防死則爲桑門喪禮不庀蓋棺論富貴臧否定沒齒一壞當佳城萬事苟巳矣賫送無劍遺紀年聊樹梓鶴歸乏華表奠虧壇壝薤歌擬白花啼鳥述哀誄靈气通硤山孝思流長水余亦電露命胡能守禋祀須憑淸江神年年薦芳芷

寒山訪雪谷師

智舷

寒山太湖東六月雪埋塢時有天耳師巢居類巢父春秋未半百气骨自髙古淸泉凍連底蹲石怒獅虎此中除梅花無物入巖戶

四言附

夢萱堂詩二首

道衍

其萱陽陽形於我夢落月屋梁儼覿母容我侍母側笑言雍雍恍惚不見痛傷奚窮

韡韡其萱翼翼其堂有祿可養母矣云亡傷母之亡如剚我腸夙夜靡寜雨淚其滂

焦山講塲未竟有僧欲解錫歸檇李因作此詩以

送之兼戒之也

法杲【四首】

回風弄江江色上岸船深浪髙笑語中斷【一解】蒼巘疊足紅塵折腰畢竟飛錫何如掛瓢【二解】良眸矚天寒碧萬里試一捏間花相亂起【三解】於彈指間云颿瞥開白月在樹回頭影來【四解】層淵毓珠頹璞韞璧摧光斂華合啄三尺【五解】狻座儼肅拈花聚徒巳破顏者歸歟歸歟【六解】

送空云

云物乃幻迹何西東倚空現質滅還從空【一解】金沙飛光落日滿渡吳關楚關祗隔春霧【二解】舞櫂發艇彼何人斯開波弄沫乘流去之【三解】霞天之根朶朶紺色匪江禽形是衣裳裓【四解】沙闊樹短山遙水窮踶跂斫額峭哉東風【五解】

米珠謠

西星而東南星而北孤防肖鬼丁壯司賊攔街者靑挨門者黃妻孥在路父母誰湯身乎身乎何時殞乎

其二

日煎煎風獵獵斷苗根殺苗葉朝炊防暮易子朱顏皴白頭死白頭何足惜人兒詎爲食

贈余君獻

如愚

上天須龍行地須馬治帛歸工韞玉待價子抱材天寜攸捨惶惶黔首危若倒懸搖搖社稷載覆載顚大人格君子其勉旃勉旃謂何卽躬匪他天爵旣至人爵斯多辟彼滄溟靡讓細河猶彼泰山惟髙惟峩日居月諸保合太和太和旣保孰往匪道光𨿽未升日出其杲聲𨿽未風則偃艸聖王需材用支傾宇賢人冀位匪祿是取在昏爲炬在旱爲雨握髮姬公過門夏禹靡曰非勤徒尊萬古子我同心薄言用深他山攻玉頑石礪金況同桑梓降志虛襟旣索餘贈余爲子箴勉矣含惜哉寸陰

懷同門友吳江

正勉

歳華代謝萬竅怒號參商入望心焉忉忉瞻彼陽鳥顧儔而嗸矧伊人矣不念同

與子睽隔太湖之傍太湖𨿽廣一葦可杭跂望靡及煙水蒼茫中心莫逆珍重風霜

自昔同門師彼道林式今兩地撫景沈吟𨿽有焦尾誰爲知音瞻彼白雲實勞我心

客遊𨿽樂猶謂路難綈之義古人所嘆他山之栢可保歳寒薄言結屋與子盤桓

彤雲羃野霜霰淒其感彼歳暮中心遲遲我日旣邁而月斯馳立身修業有愧良時

雙魚不達曷惠徳音風飄敝衲念子實深江梅落落朔雪陰陰願言把披我素琴

六言附

寄山中僧

道衍【七首】

銕錫惟行磵谷葛衣不受埃氛百丈泉邊坐石千頭松下眠云餐芝每呼樵伴采菌時驚鹿羣孤蹤旣畱世外髙風肯使人聞

轉應詞二首

新栁新栁掩映溪頭渡口長條未絆遊人正是江南早春春早春早風雨獨行古道

斜日斜日門外馬蹄聲疾林棲鳥盡飛還霞彩紅銜逺山山逺山逺莫怪行人歸晚

張山人適見訪暮歸口號

隔水茅堂塵靜臨蹊松戶時開煙碧磵邊非艸云白山前是梅琴爲知音一曲酒緣得意多杯今日乘驂且去明朝帶鶴重來

春日西溪卽事二首

云斷山峯逺逺樹回溪路斜斜酒旗風颺村店牛衣日曬田家喚婦鳩藏密竹引雛鴨聚圓沙人晚櫂歌歸去爭先去折汀花

人家半依沙觜舟子長停岸足楊栁三株五株桃花一簇兩簇斜陽澹澹牽黃逺水盈盈漲緑老翁忘卻投綸因看晴鷗對浴

起宗徵公承防內經館書記次楊禮部循吉韻

常時不妨論道暇日來參老禪華雨蒙蒙雙樹藤蘿隠隠諸天細吟詩句久坐淨掃山牀獨眠去夢不知何許朦朧疑到君前

夢三秀弟

正勉

花冥冥兮月移燈靑靑兮曙時念萍蹤兮寥廓夢尋君兮天涯神爲馬兮云使披蒼霧兮遐馳風飄飄兮孤錫艸萋萋兮相思山窈窕兮深入忽逢君兮采芝坐松根兮長嘯言來路兮多岐弄流水兮促膝鳥嚶嚶兮日遲愜素志兮獨往得附翼兮瓊枝旣沾沾兮遺世樂深谷兮逶迆樹蓮花兮白業誓千秋兮追隨適春鶯兮喚醒遡前境兮淒其轉思君兮若夢恍池塘兮題詩

古今禪藻集卷十九

欽定四庫全書

古今禪藻集卷二十

明釋正勉釋性同輯

明【七言古詩】

髙皇躬率舟師至鎭江浮子門受降僞吳旋師駐

蒜山下幸拱眞庵賦此以獻

常欽

天人西來乘赤龍手握寶劍靑芙蓉出師百萬皆英雄四方上下云相從大船椎鼓聲雷同斬蛟射鯨滄海中湏臾日出扶桑東波平浪息天無風歸來奏凱登九重斯民有賴歌年丰祝皇壽比南山崇邦基永永傳無窮

君子交行贈呂日新

梵【四首】

君不見車輪碾地不碾塵塵暗卻遮車上人又不見馬口吸泉不吸月月明豈解心中渇所以君子交毋爲小人絕

海東靑行

海東靑髙麗獻之天子庭萬人卻立不敢睨玉爪金眸鐵作翎心在寒空鞲在手一生自獵知無偶孤飛直出大鵬前猛志豈落鴐鵞後是日霜風何栗冽長楊樹羽看騰瞥奔雲突霧入紫霄狡兔妖蟇灑丹血束身歸來如木雞眾鶻欲並功難齊爾輩無材空碌碌不應但費官廚肉

春日花下聽彈琵琶效醉翁體

僕本南海人暫爲北京客朝遊金張園暮宿許史宅二月春風吹百花朱朱粉粉相鉤加銀鞍繡勒少年子對花下馬彈琵琶大弦掩抑花始開花重墜枝枝更斜小弦變作花爛漫雨防驟打煙濃遮鷓鴣從何來逺在天之涯鉤輈格磔忽驚起不知飛在誰人家又聞黃鸝聲睍睆如斷復續續復斷布指似嫌宮調緩別寫羣鴈鳴霜暖兼葭浦深風蕭騷一隻兩隻飛漸髙天長地逺望不見使我回首心煩勞我謂少年彈且止錢塘去國三千里每到春來花最多鷓鴣能舞黃鸝歌去年隨鴈同沙漠聽此琵琶殊不樂少年笑我君太癡人生行樂須其時此中正自有佳處但畏閒愁纒繞之

北邙行

請君停一觴聽我歌北邙北邙在何許乃在洛之陽洛陽城中千萬家無有一家免亂亡天地開辟來死者生之常逺如上古諸皇帝卒棄四海歸山岡冨貴浮雲亦易滅筋骸化土誠堪傷漢陵發掘竟何事後世更畱珠玉裝而況將軍墳不爲荊杞荒野火燒林斷碑碣牧童見艸呼牛羊當其得志時直欲淩雲翔天子不敢忤羣臣非鴈行嬌兒聰明尙貴主愛女秀麗專椒房昨日鑄印大如斗今日臨軒封作王風雷起掌握瓦礫含輝光權勢有時盡亂衰無處禳嬌兒愛女替不得防防血淚沾衣裳白馬素車出門去未知魂魄遊何鄕土梟飛來樹裊裊石獸對立煙蒼蒼萬歳千秋共一盡髙堂大宅空相望

題米南宮雲山圖

來復【六首】

南宮米黻生殊方馳名畵史妙莫當墨云翻空太陰黑功奪造化開防茫酒酣放筆情爛漫愛冩長林帶溪岸昆侖移得毫芒間數防浮雲落天半鴨嘴灘頭沙浦通鯉魚浪颭苔花風山腰路險不可屐飛瀑倒掛靑天虹我憶南遊遡湘沔七十二峯長對面赤壁山髙看洞庭一道澄波瀉秋練人生誰無丘壑懷可柰塵土羈長才子陵不遇劉文叔釣臺未必髙雲臺展圖頗識舊行處彷佛防鐘隔煙樹荒盡菱租老未歸寄書欲問沙頭鷺

秦淮謠送鄭太守歸光州石盤山

金陵古帝州山水天下壯大江九道通秦淮白頭浪蹴桃花漲一葦不可杭倒浸鐘山靑虎石何崔嵬髙壓長幹城年年送人此離別官栁條靑幾回折冥鴻望斷三山煙重到憐君頭似雪呼酒鳯凰臺解君金荔枝人生冨貴豈不樂角巾歸裏今奚爲北渡秦淮水西登石盤山黃鶴招欲來心與云俱閒艸堂只在靑松裏大兒將車小兒喜斑斕舞防春當筵斫鱠雕盤奉雙鯉我歌秦淮謠送君長淮歸乞得閒身謝明主千金不換秋荷衣莫笑囊無錢畱取百篇詩他年太史傳循吏觀風載誦甘棠詞

遁遊方丈歌爲劉嗣庭賦

吾愛淮南王種桂小山裏日與八公徒虛遊閒遁世今是淮南孫束書不謁諸侯門東望蓬萊覓方丈扶搖欲駕天池鵾秀眉長身髮如漆驚座髙談頗奇逸浩然俊气橫淸秋窮途懶屈黃金膝弱水豈無路飛仙邈難期蛻骨果有術富貴將焉爲男兒胸次隘八區托身何處山巖居但令忘世卽嘉遁漫遊天地皆蘧廬朝揖洪崖君暮接浮丘伯掛劍扶桑枝種玉藍田石時人不識煙霞蹤南徵北走如旋蓬九市滚滚炎埃紅白雲半間誰與同我有十笏地薝卜圍香風乃在天竺飛來之鷲峯斯當掃月渡雙澗金波別種金夫容燕坐獅子牀篝燈聽防鐘願洗玻瓈酌甘露散花三繞毘耶翁

漁樂圖爲茅指揮題

漁郎家住鸕鷀灣水雲千頃茅三間太平身不識官府只將网罟營朝餐大兒扳露兩膊小兒鳴櫓垂雙鬟煙波托命作畎畆蒲蓑不怕風雨寒東泛白蘋渚西泊黃蘆灘水邊長覓鷗鷺伴天上那識鵷鸞班得魚歸來慰妻子收拾絲綸坐蓬底菱租剰有輸官錢沽酒街頭糴新米紫蠏黃金螯白鯽丹砂尾錯雜羅盤餐交歡聚鄰里有身誰無衣食謀昨日紅顏今白頭銅駞陌上車如流擾擾塵土何時休我愛嚴子陵脫身如老鶴釣雪桐江臺髙情付寥廓人生胡爲困羈縛對此新圖壑扁舟弄月歌滄浪誰似漁家有眞樂

赤壁圖爲胡允中賦

江空水落寒無波倚天赤壁髙嵯峨雪堂老蘇從二客防酒夜載扁舟過中流扣舷發棹歌有酒不飲當如何鱖魚三尺鱠白雪臨風細酌金叵羅酒酣耳熱歌再起直遡空明三百里一聲孤鶴橫江來明月在天天在水酹月呼嫦娥仰天聽天語洞簫吹徹廣寒秋卻挾飛仙共髙舉人生行樂須及時昨日少壯今日衰功名自昔等炊黍英雄徒爲曹瞞悲畵史獨何心丹靑托千載江雲山月想登臨彷佛圖中見風采後來遊賞豈乏賢文章不如元祐前萬金詞賦爛星斗追逐騷雅光聨翩先生別去陵谷遷漠漠宇宙迷荒煙臨臯鶴夢骨可仙誰同此樂消閒年

題廬陵王子嘉古城讀書處

古城陰處饒古木古城城下煙水緑江上茅堂晝掩扉知是先生讀書屋先生山澤列仙臒篋無黃金家有書燈火辛勤三十載添得秋霜生鬢須淸晨起待檐光白暮讀陳編眼如月堅心自下董生帷兀坐忘穿管寜榻平生學邁師古人不負堂堂八尺身多病豈堪金帶系歸來獨釣碧溪春富貴浮雲我何有不如相遇一杯酒古城山色年年靑春風多種門前栁

送演南宗歸四明兼簡見心

萬金

故人昔載遊吳中珊瑚文采驚諸公故人今住雙峯寺四海象龍方競至演也昂昂才出羣入室有語曾親聞驊驑騕褭日千里孰比凡馬徒紛紜去年渡江秋巳暮武林山空不肯住南湖十月霜雪繁掛錫還依雪深處芝蘭玉樹三弟昆黃卷靑燈幾寒暑二難中間有季方五常白眉應最良蒹葭無由得並倚棠棣自可相輝光春風浩蕩古澤國花發城南映城北聽鶯誰遣杜鵑啼折栁更憐芳艸色客衣飄飄何所之故山薇蕨令人思跋涉長途善自保陞堂爲道同襟期

桂之樹行

宗泐【十五首】

桂之樹桂生一何偏兩株分立於庭前西株顦顇東株妍桂之樹桂生一何蠧西株方來采其榮東株又復無人顧桂兮桂兮非汝憐縱觀萬事無不然武安堂上席方暖魏其門前秋艸芊莫道榮枯長異勢從來反覆無根蔕髙歌感激君不聽請君試看庭前桂

隴頭水

隴樹蒼蒼隴阪長徵人隴上回望鄕停車立馬不能去況復隴水驚斷腸誰言此水源無極盡是徵人流淚積拔劍斫斷令不流莫教惹動徵人愁水聲不斷愁還起淚下還滴東流水封書和淚付東流爲我殷勤達鄕裏

風入松

髙堂初宵山月門長松飅飅奏淸聲淸聲希防坐獨聽援琴細意寫得成調轉軫聲方起忽覺松風生繞指更深鬼哭巖前云夜半龍吟澤中水一彈一奏聲緩促有似松風時斷續含商流徵淸復哀能使幽人聽不足聽不足琴忽罷此時寂寂松無風明月滿天涼露下

春江曲

春江沈沈春水滿栁條拂水蒲芽短鴛鴦睡美不畏人日色遲遲素沙暖

苦寒行

祝融峯南三尺雪黃河到底頑冰結洛陽賈客船施膠長安公卿馬蹄裂人言冨貴卽可避貧賤從來不相棄昨夜樹頭風簌簌東家孤子號天哭

寄逺曲

美人別時春尙早淸池坐見芙蓉老湘江水滿鷓鴣飛夢中歷歷相逢道黃金可變石可移此心皎皎終不欺

墓上華

墓上華開滿枝行人看花行爲遲行人有恨花不知不生名園使人愛卻生墓上令人哀誰家此墓臨古道寒食無人來祭掃莫是東君惜無主遣此閒花伴幽兆聊持一杯酒酹爾泉下客今日此花開正好但恐明日花狼藉人生似花能幾時古人今人皆可悲

潭府四暢亭

讀古書彈古琴一亭風月開淸襟臨池洗硯冩新句玉壺防酒時一斟如此四暢載登載臨美哉修身治國上順君父足以大暢吾王之心梁園詠雪多士如林河間禮樂和樂且耽旣不泥乎聲色亦不縱乎田禽此亭燕坐自朝夕亭前花木春陰陰衡山髙湘水深天長地久徳音

道傍屋

道傍誰家有古屋主人不在行人宿門戶蕭條四壁空野艸依然映階緑春燕歸來細相認繞屋低飛疑不定徒令獨客久咨嗟無復髙堂樂繁盛一從兵火照坤維十家九家無孑遺願畱此屋行人宿莫問主人歸不歸

東臯老人歌

東臯老人七十餘眼明能讀細字書年來不肯城郭住無事只愛東臯居東臯所居良不俗松竹桑楡翠圍屋前畦後圃花相映滿眼兒孫美如玉老人心中樂閒曠時時倚杖東臯上烏紗側裏酒半酣目送飛雲度靑嶂吾知老人與世違東臯幽處無是非吁嗟怵迫何所爲世間冨貴多危機

阻風行

黃蘆獵獵江浩浩洪濤簸天昏復曉一日行舟兩日畱上水風多下水少未出門時思逺道在路還思在家好坐看鴻鴈去遙遙卻笑人生不如鳥

墨竹歌

魏公文章妙天下世稱善書兼善畵松雪髙齋秋气淸照眼瑯玕入模冩一竿秀出何瀟美人獨立疎而野九疑云老楚江寒翠蓋臨風爲誰把

度關壠

隴頭流水關山月月色淒涼水嗚咽今古徵人盡斷腸野客經過亦愁絕連林二月冰不開猛虎一吼蒼崖裂鸚鵡能言好寄書心事茫茫向誰說

淮之水送別

淮之水向東流水流只載行人舟舟行如飛水如射一日可到吳江頭何不載此離情去擲向天涯不知處濠梁有客今白頭望斷孤雲海天暮

秋鸎歌

千林入秋露气淸林中尙有黃鸎聲似與羣蟬爭意气東林飛過西林鳴向來春風花滿城栁條拂地如長纓綿綿蠻蠻斷復續千人萬人側耳聽髙樓半醉客閣停吹笙白馬貴公子挾彈不敢驚此時胡爲不喜聽柰何節序移人情只合深藏緘爾口亦有妬爾金衣明反舌無聲良已久伯勞布谷俱潛形秋鸎秋鸎爾能翩然入幽谷老翁歌詩送爾便覺心和平

雙桂庵

徳然

防防西風動林麓炎蒸散盡秋气肅嫦娥開卻蟾宮門當塲撒出雙金粟漫空積地盈四檐靈葩不許羣芳妍道人久住忘處所直疑此境是先天昔年山谷不知此卻恨晦堂無直指鼻端驀地來香風飄飄余馨襲談麈於今雙桂兮爲名索我再歌兮奚憑晝寥寥兮花鳥無聲夜寂寂兮月落空庭

雪篷圖爲蔡子堅賦

妙聲【二首】

木蘭爲舟寛可宅團團中虛室生白朔風吹雪著孤篷表裏皭然同一色中流蕩槳素波吳兒自能小海歌酒酣恍如天上坐洪濤只尺通銀河雪篷雪篷柰爾何南宗演上人歸定水寺賦詩爲別就簡見心

豫章老禪天下士今旣無雙古無比十年不見怨飛鴻幾度相思隔江水前年有書到空谷放在牀頭百回讀至今散帙眼忽明時復看云淚相續上人新自浙東來曾侍生公說法臺窪水本生天馬種鄧林還有豫章材春雨相逢又相別明日扁舟異吳越君到山中問我時爲言舌在頭如雪

南翔寺次韻

溥洽

【寺在吳郡天監中里人掘地得石徑丈時有二鶴集上僧得齊卽其地建剎後鶴去不返俄詩見石上云白鶴南翔去不歸故名至唐有僧行齊來新舊業復有二鶴翔集焉】

白鶴南翔何日返香雲不斷春風轉屋爲鱗次枕江安江作蛇行到門逺的的明燈金殿寒沈沈復道長廊晚老翁矍鑠皎須眉愛客將迎笑盈面自言天監拓基來食指數千猶共飯斷碑壁下試摩挲龜趺剝落生苔蘚茫茫往事比寒潮蒼煙落日愁難遣就中何處愜深防玉甃淸池開別院二齊巳去老堪䢐故壘空來舊巢燕吾宗有弟知此懷炊黍功名豈榮願便呼阿買冩新詩硯池澀擁淸冰片

碧梧翠竹堂

良【二首】

碧桐翠竹之髙堂乃在玉山西石岡濃陰晝防白日靜翠气夜合淸秋涼堂中美人雙鳴璫不獨癡絕能文章北海李生共放曠東林慧逺同徜徉張騫乘槎下銀潢奉詔逺降天妃香帷中靈風神欲語壇上五色星垂光舟回鯨濤遡長江故人宛在江中央入門相見各靑眼花間促席飛霞觴淸歌遏云錦瑟張亦有眾賔相頡頏禰衡賦就故驚座寛饒酒深眞醉狂黃河東流鴈南翔軺車明朝歸帝鄕玉堂掖垣梧竹長題詩寄逺毋相忘顧玉山索蟠松因登天平得二本移送賦之

昆丘好鳥來雲巖口銜仙人云錦緘開緘讀之見深意願乞蟠松數株翠疎雨落葉迷秋山屐齒便躡苔斑斑龍門直上天百尺石屋徑度云三間東林西林何窅冥前山後山還獨經靑藜不畏虎豹迹白日還見虯龍形華蓋峯頭最髙處偃秀蟠奇逢兩樹僕奴驚叫答空谷鸞鶴翻翔入煙霧大株倒掛蒼崖巓小株橫欹寒澗邊乾坤凝結太初气蛟蜃飛騰千丈淵沙土錚錚試長鐝險石忽崩雷電落淒籟含風木客嘯深根出地山靈愕祝爾嘉辭爾應喜致爾將歸玉山裏勿愁凡卉妬淸標珊瑚瑯玕森共倚後三千嵗常靑靑根下早看成茯苓仙人服之生羽翼他日相期逰八極

日峯歌爲升居士賦

無慍

羲和鞭日升扶桑殘星曉月俱遁藏出海髙峯最先照艸木滉浮金光興來振衣淩絕頂俯覧人間同坎井呼吸元气融心神擺脫塵勞發深省一眞之境無異同聲聞醉酒如瘖聾安得毘耶多病翁與渠把手擊節歌日峯

題谿山小隠圖

守仁【六首】

自我初陟浮丘峯十年往還如夢中向來朋舊半白髮只有山色當時同靑榿叢邊數間屋夜夜白雲檐下宿道人心境云共閒嘯傲雲林謝塵俗橋頭野客行遲遲歸來似有東林期一聲淸磬萬山寂知是上方禪定時

采菊篇爲鄭生作

朝采菊莫采菊朝莫歸來不盈掬芒鞋緩踏東籬霜酒杯倒吸南山緑寒風西來吹碧艸崇蘭委質湘江道秦川桃李枝亦摧只有柴桑秋色好勸君醉解頭上巾未必今人非古人但令采菊不采根一年一見黃花新

來鷗亭爲姚宗文賦

來鷗道人狎鷗處東海蒼茫隔煙霧淸晨開戶看鷗來落日彈琴送鷗去忘機不獨海上人亭前日日還相親紅樹沙煙泖東晚碧天野水江南春玉羽飄蕭弄明月人兮鷗兮兩同潔半空飛雨散秋云千里涼風捲晴雪人鷗相對本無情誰能更結煙波盟乘軒不羨籠中鶴掣臂每憐鞲上鷹鳯山靑靑落窓幾九朶芙蓉淨如洗鳴臯歌罷鷗復來一聲漁滄浪起

寶古齋爲曹明仲作

我思古人不可作安得澆漓變淳朴夢中無復見周公寶古名齋聊自托商鼎周彛不足珍秦碑漢碣俱成塵今人信有古人節豈薄今人厚古人世道𨿽云日凋喪管鮑貧交猶可尙北窓日午暑風淸悠然髙臥羲皇上

龍湫行送軒宗冕赴鴈宕能仁寺

大龍湫小龍湫靑天倒防銀河流海風吹練白杲杲雪花灑面寒颼颼矩那大士濯足處碧波下見長黃虯山僧洗鉢白雲動澗猨飲子蒼巖幽神蹤隠現不可測幻境變化誰能求道人此地追昔防泠然一錫辭神州天香飄飄滿衣防散作雨露東南陬老夫送別歌龍湫芙蓉花開溪水頭永嘉妙語猶可續永夜松風消客愁思君何處寄淸夢三十六峯明月秋

元故鄭泉州挽詩

練溪先生天下士身爲列星名不死諫疏猶存陸贄書正議寜論董狐史宦逰中外三十年使車所至民歡然蘭臺拄笏朝雨後繡衣持斧春風前朝廷厭亂思儤直五馬騑騑向南國運移元祚不可支治安有策終何益歙城歸來嵗云莫回首閩鄕隔煙霧要識行人墮淚碑試看瓜山鄭公渡

馬鞍山【卽昆山玉峯】

自恢【二首】

馬鞍山西句吳東山中佳气長鬱蔥層巒起伏積空翠芙蓉削出靑天中六丁夜半石壘壁殿閣煌煌絢金碧向師燕坐講大乘虎來問法作人立天花散雨娑羅樹一聲共命云深處我時細讀孟郊詩興來更上龍洲墓憶昔曾同忠信友七尺枯藤長在手數年音問墮茫然頓覺饑懷醉如酒嗟彼習俗酣歡娯錦韉細馬紅氍毹畵船吹箾撾大鼓吳兒棹歌越女歈只今歌樂難再得面顏巳帶風塵色何如張宴溪上樓山光倒浸湖光白我愛虎頭金粟子千載論交澹如水每懷故舊參與商二老到門驚復喜我畱玉山今卽歸天風泠泠吹客衣人生防合如夢寐焉能對酒成吁嚱我歌長歌若起舞山川信美非吾土褰裳涉澗采昌陽且向山中作重午

題顧仲瑛漁莊

君家漁莊在何處江波迢迢隔煙霧淸秋獨釣蘆花風明月長歌白蘋渡髙堂絲管延佳賔舉网得魚皆錦鱗小奴鸞刀出素手金盤斫鱠如飛銀走也山林老釋子拄杖行吟嗟未巳平生雅有濠上游相思彌彌東流水

登多景樓

無方

大山千丈靑岧嶤長江萬古鋪璚瑤銀河倒影落天塹海門日日來春潮偉哉孫劉輩壯志摩雲霄只今英雄遺艸木秋霜肅殺寒不凋朱防仄上橫斗杓煙巒直下明金焦黃鶴山空杜鶻老鴛鴦渚冷芙蓉嬌人間笑傲輸漁樵猶將興廢論前朝萬嵗嶺千秋橋月明尙有人吹簫月明尙有人吹簫

寄見心和尙

溥照

憶昔與君相別時君能贈我楊栁詩卽今搖蕩東風裏吳山越水長相思長相思情何極矯首雙峯入天碧峯頭玉樹好容顏安得淩風生羽翼

荊石歌

普莊【三首】

荊山有石徒落落何人知是無瑕璞卞和一見喜且驚持獻金門試雕琢楚國良工希復希可憐抱玉荊山歸一朝剖決遇明主天生至寶眞絕奇近聞荊山尙多石於中豈有連城璧牧童棄置如瓦礫時無卞氏誰能識舉世學道人各懷無價珍宗匠久不作未免成埋塵塵埋不埋何得失利物應機終有日願言此去善防持休向中途生退屈道人索我荊石歌載歌載嘆可柰何荊石懷歸莫輕售世間自古防言多

臥云軒爲嘉禾大機禪師作

臥云軒中人塵事不相到心與云俱閒看云聊寄傲云之從龍自可期達人應世當有時乃知舒捲本無迹六合茫茫隨所適殷勤爲告臥云人雲中有路須致身大地蒼生望霖雨胡爲久臥南湖濵

送兼首座

八紘云淨秋气髙風生桂岫天香飄堂中上座定初起捲衣欲度龍江潮再四畱之不肯住銕錫橫肩出門去他日重來捋虎須啐啄當機箭鋒拄少林一曲聽者難無弦之琴誰復彈老我淩霄倚庭樹摩挲兩眼看鵬搏

車遙遙

道衍【十九首】

車遙遙行人心忙疑路迢黃塵瞇目神更亂紅雨防衣魂欲消車聲似與啼聲續羊腸難比愁腸曲沙頭酒家不少畱匆匆碾破平蕪緑妾身願同楊葉輕春風千里隨車行

公無渡河

公無渡河公無渡河下有蛟窟上有鯨波公乎公乎罔知汝意汝不謀蝸角名汝不圖蠅頭利胡爲險津浮小壺不肯芳郊走輕騎公若沈河死妾豈能獨生有身無可恃有路不可行我必投河宮訴河伯執公袂附公魄公能念妾舊時情便同擕手回家宅寜知公公不回素弦奏斷悲風來

公莫舞

公莫舞公莫舞沛公倜儻眞英主隆凖龍顏絕代無三尺淸霜奮神武天命有在成大功況爾良平作臣輔區區範增何足取瞠目起來撞玉斗世稱人傑未爲公我謂不及王陵母豈似當年屠狗人怒髮裂眥气欲伸彘肩鬥酒快意啖但知有主忘其身公莫舞公莫舞項王卽日爲亡虜秦璽來歸萬國朝六合之中皆漢主

烏棲曲

啞啞烏結巢庭樹枝去年庭樹官盡伐主人不忍烏巢移城上月明金柝罷臨風遙望烏來歸烏不歸主應惱非是嗔烏情義少願汝結巢田野間莫戀他家樹枝好

黃河淸

黃河淸洗甲兵聖人在位天下平四時气正三光明萬邦珍貢來宸庭邊烽不舉桴鼓不鳴家家雞犬聲相聞奚須湯池與金城但見十日風五日雨醴泉出兮芝艸生桑谷徧野秋有成秋有成品物亨聖人子孫萬世其永寜何以得此悅我情豈不見黃河淸

灌畦老歌

赤腳科頭布爲襖結束抱甕行常早去住不離溝畛間云是城南灌畦老自言灌畦不計年眾誚卑污我爲好生平欲學漢陰人肯將機事藏懷抱朝灌西畦蔬莫灌東畦稲出則引其兒入則隨其媼偃息還尋緑樹陰暖風晴日眠芳艸但願蔬成稲熟兩無算使我渾室樂嵗終身飽更不念手胼胝亦不卹背傴僂瓦盆濁酒滿牀頭共醉長從樵牧侶或有告之曰噫汝之爲生也何汲汲而營營資爾口與腹終嵗勞其形古人恥同艸木化捨此亟立身後名灌畦老勉爾行豈不見李靖防時宿龍宅起取馬上天瓢傾

題太白觀月圗

我觀謫仙非小仙胸隘八極空塵緣金鑾揮毫天子前一飲鬥酒詩百篇歸來江上披雲煙水光月色相嬋娟橫琴偃仰蒼松邊醉看明月懸靑天掀髯一笑三千年

題雪擁藍關圖

千山一片亂飛雪藍關蕭蕭行迹絕可憐倔彊韓退之匹馬度關腸亦結嬌妻稚子無復窺罷奴老僕能相隨得失於人旣有命文章驚世將何爲孰謂當年憲宗惑覼縷千言陳佛骨若云佛怒禍斯人佛也爲人誠可忽潮陽去此八千程冠蓋巳失春花榮作詩示侄成一笑披圗千載爲含情

題三香圗

湘江水寒天雨霜梅兄礬弟嗟同芳當年山谷曾有詠趙子儗作圖三香瓊妃綽約如冰雪翠防輕盈弄明月江幹寂莫抱天眞寒影防波共淸絕故山惜花埋眾艸年來零落誰能保我生巳解色是空到處何曾被花惱客邊莫謂無相知采美尋芳還自怡午窓夢破鳥聲寂披圖一笑爲題詩

山行

山前雨晴山後陰槿籬花繁蘿逕深燒煙無數人煙少樵子兩三來逺林斷橋流水不可度落日孤猨空候吟

且停寺【並引】

寺在內丘縣西山中晉佛圖澄之所建也奇峯喬林淸泉修竹境致幽絕非他山可並昔虢太子於寺駐馬曰且停從是人呼爲且停寺有碑在焉

老年落魄猶非昔破防遮頭誰識得不問水郭與山村杖藜到處尋陳迹西丘地勢一何壯建國當年誇石勒竺師賴有佛圖澄問道從容降辭色至今禪剎遺磵阿松扉晝掩縈煙蘿水流涓涓水樂奏山木黯黯山禽歌樵人牧防不敢到竹逕云斷惟僧過有碑千年字漫滅忍使老眼空摩挲神僧去久山無主誰聽塔上風鈴語古往今來一笑間不用悲歌淚如雨

折杏花一枝寄白範兼懷東鄰故友

庭前兩杏春搖蕩未到淸明花巳放鶴軒初訝火雲張禪室恍驚霞綺障林深自無狂蝶戀物外乃有幽人望爛然差勝碎錦坊丹靑妙筆愁難狀去年折花寄鄰叟今年鄰叟無何有可憐見花不見人腸斷東風繞花走但願東風休作惡且使北人相與守一枝送爾表情親侑花得句何須酒

畵松爲相士袁廷玉賦

江南地暖松多直參天矯矯逾千尺丰腴有似冨家子膏粱養就非凡質朔方之地多苦寒蒼松下作蛟虯蟠局促何如蓬蓽士肢體困折精神癉蘓公此論亦可笑物形天賦誰能料淸奇古怪陋與妍達人大觀無不妙我觀此松何偃蹇畵手渾疑董北苑掛君髙堂素壁間只恐風雷一夕捲

題趙原臨髙彥敬靑山白雲圖

前朝畵師那有數眾中獨數房山髙房山气勢淩八極下筆每見胸中豪白雲萬重山萬疊煙嵐拂翠如春濤長松落子磵走瀑掩耳不聽孤猨嗥小亭獨坐誰氏子超然好似歸田陶人間何處得此境錢塘門外多林臯趙君愛畵亦無匹縑楮積案寜辭勞乃知房山與神防防綴不到無秋毫吳中名家每見畵惟有此幅宜加褒爲題長句付一笑春風兩飛霜毛

訪席鏈師

杖錫出門天尙早度水尋仙秋正好道院無塵多桂花福地有香皆藥艸垂蘿縣石云自防落葉滿壇風爲掃童顚磵水濕靑衣鶴瘦秋風凋素縞道人曾悟此性空對客不愁雙鬢皓風流豈學賀監狂矍鑠巳欺彭祖老但於到處作兒嬉那用此身同木槁瓢隨常飲似蜜醪盤出或獻如棗我本浮屠自有師疇肯空同來問道欲將耳目廣見聞要使心胸盡傾倒𨿽然未暇學長生暫許從遊上蓬島

秋日遊潭柘山禮祖塔

蚤悟人生如寄耳不計流行並坎止只緣山水窟中人此心未肯忘山水策蹇看山朝出城葛衣巳怯秋風淸白雲橫谷微有影黃葉墮澗寒無聲乍登峻嶺寜知倦古寺重經應戀戀潭龍蟄水逾千丈空鳥去天才一綫老禪寂滅無處尋孤塔如鶴棲喬林巖巒幛開豁病目嵐霧翠滴消塵襟燕山如此超物表下視羣峯一拳小他年乞地息余蹤不學鳥窠居木杪

白起廟

將軍廟前多古木黃沙茫茫瞇人目釃酒燒錢遠近來千載猶能作威福當時趙卒四十萬犬羊累累甘受戮至今坑土血未幹雨濕天陰鬼羣哭豪傑一時無與比豈料後來秦失鹿等閒鴻鵠舉秋風天下紛紛競馳逐將軍功業今何在庭下殘碑蘚痕緑古來成敗不須論邯鄲夢斷黃粱熟

贈筆生陸繼翁

吳興筆生誰第一陸家孫子今無匹湖海知名購者多惟有能書始能識取材妙選中山毫揮觚圓轉猶霜刀快如饑蠶食老葉驟若巨峽翻秋濤助賢喜得中書力稱心奚問千金直縱使材良制未工玉堂蘭蕊空名色陸生遺我老兔毛得之貴比瑛瓊瑤嗟余好書久成癖細寫笑作鶯歌嬌薦紳先生多刮目文章疊贈牛腰軸今朝忽過索吟篇筆底生花夢方熟

題江行風浪圖

憶昔絕江適荊楚髙浪觸船難著艣黑雲黯黯北風顚篙師魄喪惟呼天世人知險是風波那識人心險更多人心對面九疑山一笑殺人俄頃間貧賤安居良不惡名利奔馳有何樂此日披圖心爲驚老年無事不江行秋風詞送王文憲判簿【有引】

如蘭【四首】

昔謝景爲豫州主簿桓元遇之取箏與彈因歌秋風意气殊適今文憲典簿海邑兼司徵三年於玆矣秩滿將登上選吾防之士獲與遊者咸惜其去歌秋風以送之

秋風蕭蕭天地涼鴻鵠萬里髙飛翔樓船起柁大江口拔劍斫地歌慨慷我歌使君美無度卓犖奇才廊廟具瓊林玉樹出風塵艸聖江東稱獨步只今大府間雄藩東南砥柱回狂瀾遴選英才濟時急軍儲國賦無艱難君來典簿上洋邑闤闠人煙漸繁殖蠻商海舶舟車通徵稅寛平足供億三年美政淸無私防計之當明錙銖百里元非大賢路錢谷屑焉能羇使君使君追祖烈籍籍淸聲振冰蘗蓮華池上白畫閒拄頰看山見髙節我歌秋風歌未終酒酣浩气如長虹丈夫志在翊王室五云矯首蓬萊東

大夢軒

天風吹衣月皜皜神遊直上鈞天表鈞天廣樂間咸池八翼飛空九門杳翩然騎龍下大荒笑指三山一拳小俯觀萬化如飛塵宇宙茫茫天地老鄭人蕉下鹿未眞謝家池上生春艸蟻穴南柯二十年一枕黃粱空擾擾傳巖夜應天子徵用汝爲霖澤枯槁華胥聖化開雍熈海晏河淸濟時了髙軒睡起東方明火鳥飛出扶桑曉

和全室古村民韻

古村民古村居古墻繚繞古屋廬古木深處宅一區古民待兔只守株治生惟讀種樹書標枝野鹿猶古初教兒學圃手荷鉏陶漁耕稼遵有虞白頭懶步靑雲衢有袴不用歌無山中酒熟云滿壺持觴勸客醉且扶古村民古村居

雹珠泉爲劉丹厓作

老蛟夜嚼陰山冰冰花碎作玻瓈聲囦靈驚逃罔象走一片靑天落星斗金穀緑城春巳空湘竹紅淚啼秋風仙人剪冰不成雪雹子累累水中結照車十二何足多昆明魚目騰秋波烏乎魏王千金購徑寸竭海徧网珊瑚柯珠兮珠兮柰若何

古今禪藻集卷二十

欽定四庫全書

古今禪藻集卷二十一

明釋正勉釋性同輯

明【七言古詩】

奉萱堂爲陳指揮賦

大同

堂中阿母顏色好堂外靑陽長萱艸將軍自是平之孫脫錦著防行孝道彼皆有母曾莫置懷抱將軍孝養古來少杯濃琥珀香風繞花气薰簾春不老朝朝問寢恆起早時時憂親髮恐皓願得王母桃安期棗奉母食之長壽考

贈同雪岑字歌

覺澄

雲中上人號無辯筆法精微成獨善畱心靜室寫華嚴得意晴窓書素練淮山買斷剡溪藤潁水磨穿銅雀硯有時乘興掃蠻牋鶴舞龍飛星斗轉風渺渺兮鴈行行雨蕭蕭兮云片片紅杏花開晝錦堂侍臣鵠立通明殿觀鳥欲登蒼頡臺換鵞思覩羲之面智永禪師去不逢夢英作者誰能見同也方今超等倫操觚染翰人驚羨索字人多日日來也須鑄个銕門限

熊耳山

魯山

雙峯並峙靑螺子因問田夫識熊耳埋履塔前人少過山風滿壑空流水巖前野花春自開松間石徑生莓苔山僧摶飯親畊犁相逢不說西來意

挽朱漁隠

徳亨

穆溪溪上天連水颶風忽自靑蘋起曉來煙雨失漁舟不見滄浪浩歌子往來泛此冷鷗盟水底魚龍猶愴情葦杭昨夜弔陳迹一聲老鶴秋冥冥

古意

明秀【二首】

黃河滚滚天上來客星獨照桐江臺漢庭老吏不復見天下淸議安在哉東家小兒冨且貴春城錦衣髙馬回落日還隨髙馬去醉歌吸盡鸚鵡杯前山大雪苦吟客閉門饑腸千樹梅千樹梅花萬年雪侍中之血賈生才南海猶聞越裳貢市舶萬里風濤開明珠翠羽不知數神仙窟宅眞蓬箂紛紛世事皆局戲淚灑江雨江邊哀

放歌行

許由堯舜之君世自愛巖棲意任長牀前紫芝髙一尺冥鴻絕岸山蒼蒼

漁翁圖

永瑛【三首】

爲漁歳頗足水國魚鰕熟結网濩黃麻炊飯然靑竹江頭日出孤嶼明白鷗防破春煙緑

徐春塘過月下鼓琴談詩【律詩誤入】

山深沈沈夜漏遲東郭髙人吟不歸朱弦奏落碧嶂月白露浥濕靑羅衣堂虛泠泠流水瀉天闊杳杳冥鴻飛昭文一鼓妙絕世秋壇豈惜知音稀

次鄭少谷韻【律詩誤入】

西巖磬發日已暮抱杖木末悲秋陰孤鴻度海帶寒色亂石閉門生道心風入邊城沙漠漠雨淸山館竹森森此時隠幾眞吾事遮莫林廬黃葉深

石橋阻雨

法聚【二首】

天臺之山秀拔獨萃東南奇龍蟠虎踞千態萬狀爭妍丹梯鳥道不易度日髙靑嶂啼猨悲石梁誰斵靑霞骨斷峽如門對突兀奔濤千尺翻銀河雷霆下震蛟龍窟曇花亭前霜葉飛拄杖踏破云霏微聖流五百一問訊龍宮應供歸未歸幽花怪石深澗底衲子開堂修竹裏烹茶爲我談祕靈長飇忽送千峯雨瑤臺雙闕莫可窮赤城華頂俱溟蒙卻疑天公惜造化靈氛瑞靄一卷萬象歸鴻防

贈天臺張水雲

偉乎奇哉天臺之峯下控瀛渤上磨穹靑玉樹瑤艸丹霞赤城洞府窈窕列羣仙之福庭中有人兮酌金液以長生抱和嗇神祕元精脯赤芝兮餐石英返遐轍兮道扃陰怪辟易回耀靈三花聚兮五气凝玉壺湛湛甘露零運河車兮降冥幻無心於蒼狗白衣兮形非其形蛻何時兮朝紫淸吾將防蜿蜒與驂兮送子於曇花之亭

題松溪居士捲

果斌

霞標隠隠淸且髙蓬廬小結埋蓬蒿云根迸出一水蛟龍噴怒如崩濤溪上長松千尺許金柯翠蓋乘風雨凜然相對毛骨寒直恐淩空勢將舉主人愛此蒼虯姿霜剝擊恆如斯夜深明月上空宇寒巖倒掛珊瑚枝松靑靑兮補云缺溪泠泠兮飛玉屑浮花大夢喚不醒長嘯一聲山欲裂

就巖歌贈海上人

圓理【二首】

上人索詩來就予自言身就巖穴居巖前種竹一萬个巖後栽松五畆余巖石作我座巖云伴吾廬有時發長嘯風生巖谷虛有時起消睡把讀般若書不知春來與秋往亦不知混沌與太初但見西飛白日東流水饑餐渇飲聊自如我聞此言極心賞興味蕭然毛骨爽世人惟解朝市榮誰向山林出塵网今君年少有髙志爍破三千大千事等閒結足不下山此是髙僧第一義上人聞我言稽首至數四須彌可爲塵我心永不二吁嗟乎云蒼蒼兮水潺潺冥心守寂兮古所難君不見蒲團坐破說長慶榮辱無心號嬾殘丈夫立志有如此何必三登投子九洞山

石亭歌題靈光方丈

君不見靈光之宮深且幽叢篁古木森然稠朱甍翠栱夾道周煙霏雨蝕知幾秋又不見中間石室方丈餘五臺峻峙淩髙虛朝霞紛披紫瑪瑙夕露防滴靑芙蕖南薰五月吹我來憑之忽覺襟懷開奇形怪狀何累累獅蹲虎踞皆莓苔室中主人雙眼靑焚香自讀楞伽經邀余入座松滿庭耳畔彷佛泉泠泠我昔曾移瀫江棹復後轉入天臺行翻思所遇皆絕奇燦如雲錦羅天星只今淪落歸林坰逺遊索寞心冥冥春風罷移桃竹杖明月獨臥蘆花汀何緣此日登此亭昨夢欲醒猶未醒手彈朱絲未終曲我吟短歌君且聽堪笑浮生如聚萍東西蕩靡暫停明朝歸去迹復陳回首南山空翠屏

采蓮曲

戒襄【七首】

湖南采蓮子湖北采芙蓉蓮子心常苦芙蓉花自紅靑裙翠防輕搖櫓日暮歌聲下煙浦

烏夜村【晉何皇后歸葬於烏夜村後初生時有眾烏鳴於樹後選入宮當立後之日其烏復來鳴其家】

烏夜村邊烏夜棲月落霜天烏夜啼昔時皇后墳中樹樹盡爲薪空有墓今日名畱烏夜村烏飛何處樹無存千秋陳迹荒郊外風艸蕭蕭吹墓門

春云篇寄錢懋谷

春云片片東南生忽憶家人西北裏雲光靉靉時時更宛似佳人爛文綺雲兮云兮若有心晴空化作商家霖

吳江歌

吳江西望水如煙靑艸緑波連碧天舟行半沒蒼莽際人家已落虛無邊滔滔東流日光冷七十二峯秋墮影安得吳箋百尺長描貌太湖三萬頃

長安壩上河道中

三月臨平山下宿沙棠一舟帆數幅淸晨鼓枻看山行兩岸垂楊春水緑岸上人家掛酒旗幾樹桃花映修竹路人問我將何之我欲尋師向天目

秋風歌寄錢懋谷孝廉二首

秋風起兮山之陽美人不來兮心內傷水流兮江漢月落兮屋梁觸情寓目兮不能忘

秋風起兮山之陰望美人兮水中之遙岑白雲兮虛榻明月兮孤琴斷鴻哀鴈兮孰離思之可任

螟蛉歌

袾宏【四首】

螟蛉螟蛉何其靈得種歸來呼謍謍非巳所生兮肖巳形巧矣乎人不如螟蛉

螟蛉螟蛉何其冥不憚劬勞兮育而嬰羽翼旣成兮去不停悲矣乎人亦如螟蛉

跛腳法師歌自嘲

跛腳法師胡以名良由能說不能行我今行說俱兩拙不應無實當斯稱春王正月才過十午間隨例入浴室失足俄沈百沸湯不起牀敷五十日瘡痍甫平筋力疲左長右短行參差東行夾輔二童子西行交倚雙笻枝是故此師名跛腳跛去跛來人笑殺笑殺平生好放生善因善果理難合頗有市肆旃陀羅刲羊擊牛烹鳬鵞鼈鱔蟹蛤殺無數而反康豫無纖屙放生誠有長壽理因果無差休亂擬我昔殺業今須償身痛心生大歡喜傍人問我喜者何我以此腳成蹉跎趨奔無始至今日步步趁入無明窠或趨名兮據髙位衝寒踏徧金階地或趨利兮走天涯歷盡燕秦並楚魏或趨豪勢候門墻不減立雪之遊楊或趨女色越垣閫由此暮夜遭傷亡或趨檀施求無巳匍匐泥塗沒其趾或趨朋友時往來破夏踐殞諸虫蟻或趨五嶽及三山南馳北騖芒鞋穿所以如來苦呵責舉足動足皆寃愆幸哉今跛損成益思欲閒行行不得潛形斂迹守林巒多種狂心一朝息客來恕我不起延兀兀似入磨磚禪閉門無事且髙枕欲學翠色煙嵐眠秪愁此腳不終疾趨奔萬境仍如昔願君不跛如跛人勝彼長年掩關客

雲棲積雪【有敍】

雲棲四面皆山積雪之後眞銀色世界也有禪者謂今居穢土求淨邦還許出穢韻求淨偈否予可之因出韻云狗醜韭酒紐偈畢禪者大悅合掌曰善哉誠然乎不越娑婆是名安養

萬山無人縱鷹狗頑石髙低盡遮醜糝徧苔痕白似氊壓翻蒲葉靑如韭寒膏時煮竹鑪茶潔體不陪金帳酒水晶城外一聲梆玉關頓地開銀紐

昱光道兄禮五臺還南海贈之

眞一

道人今自五臺來還同昔日五臺去若言去自昔時蹤我心不得去時處若言今是來時路我心飄飄渾無住翹足南望洛伽山依舊洋洋娑竭海佇思六月淸涼寺塞風栗栗何曾攺兩山情境俱不遷道人去住亦何言但令心無去來想此山可北彼可南君不見昔有眞人居南嶽一鉢翛然出行腳偶然掛錫大慈山雙虎移泉童子涸

秦淮臥雪爲陳將軍賦

洪恩【二首】

陳侯美顏如冠玉逸气翩翩不偶俗代本長揚司班居從桃葉秦淮曲相承石祿總世勲防能學武兼能文座上小山招隠士屏門大樹憶將軍裏閈羣兒嘲尙白城中七貴爭傾席左圖右籍日銜杯月下花前恆散幘一身髙臥恥競奔萬戶低眉安足論妻孥寜使飽芻粟風雪蕭蕭惟閉門

題江舟風雨圗

江云幕幕煙雨來隨風勢捲林木摧扁舟鼔枻激白浪轉使世路相驚猜中流擊檝自朝莫咫尺平堤不肯渡風波歷盡得魚歸栁下酣歌那知怖

古行路難二首

徳勝【四首】

君不見東海怒濤浪如屋長江萬里千里曲疾風驟雨只須臾槿花朝露何慼促人心不同有如面雌黃月旦頻相續衛君昔愛彌子瑕甘桃遺君恩偏篤愛弛一旦罪殘桃一桃一人分榮辱世人之交不如是裂膽輸肝稱未足倐忽蕭朱嫌隙生絕交巳廣箴風俗勸君論交須擇交莫將輕信頻翻覆

請問交道何眞宰浮雲風勢東西在憤然意气同死生一朝勢變零落攺君不見山林寂寞交衣冠那惜傍人掩鼻酸自言與彼忘形夊忘卻哀情常帶寒又不見衣冠亦下山林客此中深欲人不測夾竹桃花滿面飛那知方寸抽荊棘嗟哉古道不如今論交直擬斷黃金所以魯連子眞得許由心

靑山白雲歌贈沈君

靑山白雲滿太湖時名才子滿三吳時名才子聲籍籍白雲獨往靑山孤閶門風塵晨夕飛羅衣幰蓋隘路衢沈君沈君何寂寞春去秋來詩酒娯門前問字幾人在座中講徳四子俱一家四壁徒辛苦人言沈君何其愚沈君沈君柰爾何白雲靑山滿太湖

丁酉春徴兵戍邊至秋復徵感賦

東北一戍餘十年年年士卒募臨邊春徵云盡秋防汛秋報言無春去船又徵子弟朝鮮戍別母收啼行不住刁鬥風煙晝夜鳴雪山鯨浪晨昏怒靑海黃雲殺气髙樓船大將腰橫刀生時家室重珠玉死時鋒鏑輕鴻毛顚颶初驚欲覆船亂骨波濤誰可憐誰無父母及妻子夢裏兒郎猶不死古來此地一尉當徵求國中那不止廟算原非關吾曹願夢天閽問所以安得提婆甘露漿盡洗甲兵歸耒耜

山中夜聞絡緯

慧秀

秋林月黑雷雨度虎豹潛形谷風怒屋後淙淙響谿水主人不眠愁歳莫風疎雨息林影交仰視明河爛如故玉繩歷落珠斗橫豆花滿庭滴秋露更長漏寂山气淸野寒蕭蕭蛩亂鳴花間絡緯忙不歇迢遙獨寫繅車聲繅車聲似催人織三吳況是蠶桑國蠶多稅多苦亦多半匹黃縑非易得空勞織婦鳴朝機織得完官生計微家中數口嗷嗷者每到深冬無復衣自是山居情累埽無衣不足生煩惱女蘿爲帶芙蓉裳浩气猶能劣蒼昊秪憐日月常居諸瓦鉢空銷巖畔蔬平生道行亦復爾山鬼揶揄愁殺予

任俠行

斯學【九首】

起迹蓬蒿下少年意气殊門有萬里客家無擔石儲負勢賢豪間任俠聞江湖星霜一劍四方走風塵匹騎爲長驅冠以側注言貌類如叱令使者伏謁自稱髙陽酒徒長事袁絲弟畜灌夫談笑卻秦楚遊說輕張蘇寜居傳捨長甘作朱家奴曾捐虞卿印不醉文君壚母在身未許姊哭腸先屠只知漢已關矣那顧吳其沼乎竊國者侯竊鉤者誅睚眥殺人可勝數頓令直義傾城都劇孟巳往郭解空䢐信陵槐裏久寂莫千秋古樹多啼烏

四時子夜歌四首

殘花落處香成雨嬌鳥啼來日當午碧蜂采英若个甜黃蘗生心爲誰苦

葵英如杯橊蕚小緑樹陰陰囀黃鳥晝長深院不開門暗鏁愁眉事多少

新涼巳入深閨裏林葉蕭蕭夕風起牀頭蟋蟀急寒霜池面芙蓉照秋水

風霜慘淡歳雲暮葉聲吹盡江頭樹閨裏相思人未歸寒衣欲寄愁長路

贈錢參軍元治

天風蕭蕭吹海門壯士气蹴秋濤奔萬里聲名動吳越奕葉乃是錢王孫身過七尺廣其顙骯髒還爲百夫長一朝拔劍起布衣誰信英雄在艸莽生來膂力甘棄文效武記室成參軍幕裏髙談墜霜露帳前鼻息生風雲驊驑五花方汗血玉鞭夜度天山雪北飛燕塞尺一書東下齊城三寸舌少年自與終童等請纓欲系單於頸椎牛置酒饗士余坐擁徵袍醉初醒漢關月出胡天靑黃沙緑艸塵冥冥時危便欲救邊去腰間羽箭如流星鐵甲煇煌耀云日勒功豈獨燕然石麟臺不願丹靑容報國常看寶刀色男兒轉戰三十秋莫言李廣不封侯黃金大帶亦快意猶勝儒生空白頭

伐鼓歌

江南八月十日雨一夜水髙三尺許門前巨漲連碧空吳越人家類荊楚汀花兩岸沒芙蓉江云萬頃開魚龍浪傳源頭有三丈致使我鼓聲咚咚韗人千百走臯陶望洋大笑空波濤馮夷或驚滄水使谷量牛馬澤若焦浮沈世界不可說風火二輪總成刼丹雞白社厭雷霆何事喧闐鳴未絕噫吁嚱人自苦不見商羊獨足舞浩浩懷襄憶大禹水不來徒伐鼓

亭歌爲錢叔卿

艸亭子澗之曲西蜀髙風在空谷牀頭惟有太經春雨花深庭艸緑亭中主人名童烏讀書一壑心五湖扁舟卻作奇字呼溪山蒼蒼煙景殊夕陽一片淸天孤

紫邏短歌贈錢防卿

錦樹王孫字紫邏珊瑚千尺珠萬顆雲霧軒牕住海西人物風流勝江左紫綺爲裘紫綃裳天孫之錦成文章姓名早掛玉帝旁今垂竿釣歌滄浪他年白社蓮花香

解嘲行唁友

如愚【十三首】

天之困公將胡爲公懷行道道未施焦頭爛額居上席錦心繡口失前期虎嘯風生龍行雲資年差長矣得志何時公無金玉其辭將有以解吾疑天欲成人先必困吾道遲行非所病出頭船蚤豈終賢待價玉髙始稱聖君不見菊不落以遲開梅久香以晏發功名富貴數不爽窮通得喪人靡察又不見自古聖賢操心危慮患深者故逹

贈唐君平孝廉【有引】

余方外人也時人皆以性气目之眾口爍金君平獨中流砥柱可謂好惡必察賦以贈之

桃花非紅李花非白泰山最低滄海最窄是非自古無眞人情安可皆得君子立身比松栢歳寒方見其節千古前之君子千古後有君子而惜千古前之小人千古後有小人而則前君子元不爲後君子立心後小人自然學前小人喪徳胡爲乎今昔懸殊利害同轍鑿池貯水天上來月況我與君同時異路肝膽相結丈夫昻藏七尺軀旣非婦女焉能事人以顏色位髙侯王有時盡千秋萬世此念終難滅

駱臺晉禮部見過賦見獨篇以贈

舉世貴耳賤其目始嫟終讐何反覆君不因人喜怒生取捨從心須見獨有人殺我借君手君持幹將如木偶有人榮我屈君過君不鼎言柰若何鐘鳴忽然山亦崩水流火就偏相應君豈不知位自尊君豈不畏世人論頓忘名分甘如此俾餘九死難酬恩君不見士有道益無親列子居鄭四十年闔國視之如常人又不見理有合形難間龍光漫射鬥牛墟張華獨識丰城劍以斯相知重古今報君何事感君深更願君知人似我天下之士爲君擒

贈別劉毘耶二首

心不是水時流無住言不是絲日結無緒形不是膠久合固難路不是箭去何容易可憐殺人功名刀利安得女媧補天手執彼祖龍驅石鞭扙此無情長江水停我離人欲去船

謂天長舉頭見謂地闊動足踐愛者恨不多積如錢憎者恨不速滅如電岸畱水不畱蜂戀花不戀一口刺腸鍼難穿分手綫

采石弔李太白先生

言不奇不足以贈先生心不同不足以名後進媿我乎釋子弔先生乎聖何遭時乎靡臧遇力士乎善譛不怨天而尢人敢安心而聽命前席宣室授簡梁園調賜錦異代同恩伯陽函谷方朔金門宮中蜀道同心異言辭不枝兮性亦閒不居廊廟卽深山百年窮達皆歸盡何似名懸天地間磯頭流水聲潺湲亭上淸風日往還不辭濁酒邀明月吾將與爾破愁顏千秋萬世誠知已我何曾生君何死江山略無古今殊願君心地常歡喜一代文章有數奇淸新豁大敢相師孤帆明日別君去萬里煙波無盡悲

舟雨濕書行

半年旱颰偏難雨一月淋漓不住滴詎止壞卻函中經腹裏藏書亦打濕蠧魚膠股嘴難伸我不乾天天害人湖田水漲秧成梗山稻溪沖化作塵前日求雨今求霽上天何意苦斯民民家無食但忍饑官家徵賦何能支若使今秋再無登天下安危不可知我願皇天開其目雨晹時若成生育不惟蒼生性命全使我經書有處讀天不開言意巳白誰教子行逺作客經書固用好篋裝行李應須付安宅疎慵不謹太頑鈍爾徒舟師兼有責年登非登天不知盈虛消長民自索君不見縱使饑饉十分荒良田好米豪家得又不見一字不識市井徒終身冨厚萬事敷經書千卷胡爲乎

宿赤壁弔蘇東坡先生

勝地無名賢如冨而鮮貴𨿽有萬不同終難敵在位名賢乏勝地如龍而絕水民𨿽苦熯魃云霓焉能起赤壁山水甲天下得君出此髙聲價當其漢末三分時吳魏𨿽王皆權詐眼前冨貴等浮漚萬古姦臣賊子罵曹爲鬼孫爲防盜竊豈直一壞土君似魚臣似水宮府分應爲一體荊州何嘗屬爾曹償假爲言誠無恥笑鳯雛與黃蓋小兒計誘阿瞞敗悲周瑜小器量不共戮力復許昌及死翻嗔怨生亮噫危乎幸哉操兵百萬歿江南彼時身死應無地敢畱一旅守襄陽僅存性命何姦計疑爾赤壁逺視未眞類丹砂兮難以防金似胭脂兮不可絳唇信爾赤壁近如烈火復似朝霞霞匪赤城火實鏖兵普天王土必也正名君爲宋吏我爲明僧君不知我我胡慕君賢矣先生聖矣先生千秋俯仰江漢含情

贈郭仰甫山人

居家不耐貧翻樂在風塵妻子苦顏色相對愁殺人友朋歡杯酒適意且忘身天地雞卵中何論疎與親君不見百里奚爵祿不入心飯牛而牛肥又不見越石父寜甘縲紲辱不受知巳侮穆公晏子果何心千載令人淚如雨

孤帆行畱別齊安諸友

靑天云斷寒江駛頃刻孤帆卽千里怕聽當風塞鴈鳴愁看背櫓暮山紫我豈無情如流水我豈有家蹔別此卻辭故國等蘧廬卻望他山當桑梓江樹織煙凍雨外村燈刺影寒波裏老媼穿籬索放雞呼奴更宰過年豕人之歳月愁兼盡我胡風波路未巳東漂西蕩逾梗萍夜止朝行媿螻螘況復徴稅塞眼前廣陌長衢皆荊杞人生天地幾何時忍使身心纒憂喜安能有翅飛上天脫此區區業傀儡

湯霍林太史招過天界寺看花是日大雪賦花雪歌贈之

今日望新春明日望新節新春無花看新節太寒冽緑栁嬾伸眉黃鶯慵調舌太史有髙情招我逺歸客過寺看花開無花且看雪竹壓幾个低檐澑數鍼綴人情不在花與雪但喜相逢便相得君不見洛陽萬頃好春色又不見梁園授簡榮何極只今花雪似古人古人那見今時春明日視今今復古人生歡防是良辰花雪何容詢

贈蘊輝公

萬鈞之弩不發防千金之彈不擲雀所失者多所得少丈夫由此重然諾泰山尺土寜辭加滄海杯水寜辭杓顧君苦志在千秋浮名恥與時人角君不見豫章之木出土七年人不知一朝價直傾山嶽肯使猿狙之便來繩縛

養屙張襄城進士館中紀贈

長安六月臥病者喘息呻吟似難也往日交遊豈不多誰肯相憐過車馬山東豪士張平子昔年與我盟生死今日新承天子恩富貴不忘言獨履視我將危憐我貧不啻與我同一身驅奴呼馬迎官舍請醫診脈何情親勸我莫作詩動心神卽疲勸我莫冩字舉筆恐傷气自爾爲僧出方外爾常率性招人怪唾罵恨不頃刻死今日爾病人皆喜我不愛君才與名憐君身死快人情幸有藥餌可相扶不須干謁長安人我聞此語甚於醫參苓藥術焉用之著衣起立如平時始知人世貴相知

秋日江上畱別李長蘅

性熥【三首】

今日與君行空山白雲多變更明日與君別江上蘆花夜如雪念子情何極與爾聚談整十日我行不苦江路長苦君器用深難量時復與君論今古縱橫變化如義虎反覆與君尋道藝字字具挾風霜气久巳不見此輩人風骨稜稜鶴並淸不獨令人且快意使我耳目俱開明

送徐吏部江上遇雨宿冥州

江天昏黑風雨驚艤舟就岸燈火明是誰百代掲肺腑感君此夕傾生平少選波光射水側村煙籠月半珪色坐深襆被時欲眠蓬霤滴瀝難寢息

松下歌

緑竹陰陰萬山裏一庵正落窮巷底翛然白晝門且支六月無風涼漸起米不珠兮薪不桂盤餐不用鱸魚膾飽餐橫眠松樹根過眼浮雲冨與貴胸次略無雜毒擾目前光景誰美好要使進寸反退尺得多不如反得少東坡先生惠州日嘗道石壓筍斜出那知愈抑道愈昌千百年後見得失世衰道微人蔽惡蓬蒿妄植垣墻鑿任他春瘦與秋肥坐斷石頭城一角

春山吟送自南上足

明曠【四首】

春樹蘢蓯色如黛扶疎掩映春山外春山萬疊上接天山云一帶飛成蓋空翠陰深澹濕衣送君去去入崔巍千回百轉杳無迹惟是春山滿落暉

聽鶯曲

栁陌氤氤翠欲滴風光駘蕩人情春鶯昨夜度江南便向前弄幽寂柔情宛轉雜哀絲復似山陽吹短笛髙颺行雲駐赤霄輕邀落蕊過山壁綿蠻睍睆殊可聽松齋竹屋夢初醒徙倚閒馮白日盡搘頥妙入九天靑及見秦吉了曾聞鴝鵒語何如鶯囀淸如許自謂知音吾與汝

公無渡河

公無渡河公聽我歌伊知有巳靡識有他風波滿眼不可說說之雙淚徒滂沱河不可渡以此故公欲渡河柰爾何

看花行贈吳明府

江城如斗煙光防珠林繡薄啼鸎滿萬戶千門夾道開春光零落無人管吳家夫子丈人行花前宴客辟華堂意气嵚嵜失今古直將天地問行藏名葩奇種世故少翠縠丹綃何窈窕揚州當年浪得名傾城一醉吳天曉吳夫子愛爾達日月瞬息五湖闊汝挾長鑱我一鉢便可棲遲老林樾

秋日一雨潤兄還洞庭賦笠澤歌送之

法杲【六首】

秋風生白波欲別柰情何乃兄詎是瓶中鵞金言倒瀉如懸河髫齓相期弄糟粕擔簦負笈廿載多願君別路無蹉跎爲君試吟笠澤歌笠澤周遭三萬六千頃中涵七十二朶芙蓉影澤心兩朶稱最髙摩靑揷紫殊岧嶤上有蒼茫不盡之雲霄下有接天防灎之波濤崩濤如雷搗山麓無風白日爲之號澤國荒荒怯看日蒼茫天根萬防墨詰朝日出煙浪平無數黿鼉曝衣立極目四涯無盡時蝦蟆蝌蚪那復知堊天塈地成一色吞雲吐霧含奇姿三洲回盤繞其瀨三洲人家寒不耐千門萬戶玉嶙峋一片鴻濤是襟帶寒潮散作朝暮雷喧轟激山山欲頽雪片橫空大如笠浪花防從天來馬牛無分涯涘失潢潦蹄涔竟何物此中不盡鯨鯢淵亦復不盡蛟龍窟宇宙因之喪中外萬舶千艘眇如芥坎然俛首視防堂杯水區區孰爲大鴻防沆茫靡不容映空倒冩飛禽蹤縱使秋毫莫逃影渟渟下鑑雙靑峯雙峯東西互爭色東之不及西之碧東峯之色向晚靑西峯之碧干云出此峯何來一枝沙十塢廿塢何防岈陰洞常懸六時雨陽坡十月皆桃花灣里人家只通水人聲沸在煙雲裏路人白晝鬼揶揄紺木陰森揷天起查梨橘柚土所宜家家丹實懸靑枝二月平空滿山雪令人卻憶梨花時臺榭參差對相峙男三女四猶成市犬吠雞鳴隔水光武陵之源只如是澤何溶溶峯何窅人物詎宜淸且小澤何混混峯何幽人物詎宜輕且浮澤峯空洞兮則龍蛇以之賴人物窄兮則形影爲之愁吳天木落風颼飅值君振策還甪頭甪頭之灣碧上湖山況復兼淸秋溪溪蜿曲塢塢藏神人甪裏曾韜光君復思歸整香剎此時橘緑橙初黃大塊要之一培塿勿厭蓬廬窄如斗人傑地靈古所稱到日香風滿牕口如爾肺腸應背時蕭疎自是冰霜姿戶外寒松翠欲滴時來以手摩挲之舉世而今尙狙詐獨之琴眾皆訝結緑懸藜不值錢防璞囊藏待髙價裹足尙期吾道存蘭摧玉朽無須論不願靑山有人影直看麋鹿上柴門蚌坼珠輝寒電射瑯函瀾翻自朝夕有情轉語無情聽山中盡有山中石虛空在目湖在天有時得魚還放筌掛起山牕碧巖上浮雲看足枕書眠鵲坐頭顱虎盈砌懶殘老人意迢逓天邊三下紫泥書鼻底蕭蕭掛寒涕佛祖臨門勿相擾瓢笠爛將琪樹杪際才通白日光階頭直使生靑艸太湖澄影秋色開以之滌腸兼澣顏牙籖墮地不復拾五千梵防如等閒秋毫凡心悉堪嘔顚廈將支木烏有當念西來五葉禪宗風掃地君知否勿笑杞人空戴憂午夜寸心牢制猴昔人不負苾蒭相晨朝對鏡三摩頭狙公賦芧狙空喜莫投羴气來羣螘古今萬事天際云世態浮沈亂漚耳魚枯鶴鎩毋怵惕人貴泥蟠與壁立咳唾不成龍頷珠金星混沙終可惜此日看君歸故廬令人躑躅還踟躕目余沈永嘉市枕鋤君發左溪書笠澤何澄渟雲峯況縹緲壁觀巖之阿淸霜滿懷抱而余亦欲尋孤島未必榮名以爲寶枵然魏瓠何所庸畢竟靑山白雲老

漁父歌

此翁平生煙水涯牽風載雨船爲家水煙蒼蒼天盡處欲滅不滅孤篷斜鳴榔打船江窅渺向妻亂叫蘆花好紫网迎風牽緑泥有魚無魚和荇倒菇蒲接天水鳥飛艸深沙暖魚蝦肥日黃江黑風始怒猶自放船迎夕暉魚鰕雜倒呼兒檢謂言趂此斜陽暖腰間剛剰十文錢沽酒不辭靑斾逺孤舟毎牽江色畱爛破衣裳江影浮老漁無機鷗可驗有時飛上渠儂頭篩螺簸蛤生活罷黃頭晚梳緑煙下賣得糠鰕買得鹽鼾眠自謂心無掛夜則慣挨江鷺眠篙橫萬朶秋峯邊明月爲燈照江口江髙露冷芙蓉鮮或鰕或蚌撈江底官徭不差私自喜所愁只恐市城饑爭道魚鰕不如米舴艋低回蘆葉鳴沙髙石短潮頭橫小兒落水大兒叫舉頭一片秋江明狂歌亂拍十指齊葉舟總著煙溪迷白酒黃漿醉飽後眼眶便覺靑天低赤身不怨貧如洗渾家團圞一船底月落烏啼鬼火明枕頭橫在霜花裏彌空紫沙煙浪平渡頭誰家雞犬聲開篙一陣榔板去半夜海紅天日生

春日間居二首

誰家墻頭春色濃低枝婀娜捎春風誰家落花太輕薄朝飛暮飛打春郭枝空鳥寒都不啼只此春風亦蕭索昨日冶容今日惡人生恰似花開落

夕陽微茫斷橋暮庵外何人問歸路鳥啼花落春復春江山風月無閒人情閒直覺逺山近云到自然眉宇新煙蘿蕭蕭滿春谷山前芳艸春復緑峭風猶急春尙寒幾樹緑鶯啼不足啼鶯卻喚春艸醒如此茅庵怯春冷溪橋橫緑不渡人溪口桃花臥橋影花枝並笑云欲然杖頭云破畱靑天好山一步一回顧千巖萬壑今眼前山頭雲松際色早晚對君君未識淳於夢王質柯防君不省如君何朱顏有時還不酡君不聞踏踏歌

辟防篇

防防復防防鄰翁夜辟防熬熬不顧枕邊夢劫劫守此嚢中米嚢穿事猶可米欠饑殺我不聞太平天子恩如沐一朝頓發紅腐粟豈惟防子腹便便鄰翁枕頭睡新足聖恩如澤溢漢流川聖恩如火曝殺蒼天

題學公雲山圖【有引】

余郁沃洲之思有年緣銅臭不足不果適過學公別峯精舍展樗仙所畵雲山圖見其重峯蔽天松影在地白日澹蕩溪山窅冥恨不能墨化飛入因書荒唐若而語於捲杪輒不禁垂涎朶頥之態學公無蠢我爲

山不深山得深山深馬蹄尋不尋云不濃云得濃云濃有路無西東寄語時人且莫入野牛蒼兕愁相逢山深云濃旣如此況乃雲松挿天起中有茅庵翠可憐靑山半落柴門裏我懷靑山如故舊七尺蓬廬未曾構今日因看畫裏山不覺煙雲濕衣袖尋溪問樹亦有年鞵頭半破蒼苔邊挽著煙蘿死不放買山那等囊中錢君不聞匡山瀑布銀河落玉練奔騰掛天角五老香鑪亦太奇得似而山翠成幄又不聞峨眉削出靑如許熊耳蟇頥入米得似而山秀十倍靑天白日飛紅雨玆山何名殊窅然別無峯影齊其肩屋上閒雲樹頭月枕流漱石宜枯禪聞君庵別峯別峯未甚好海潮日夜濕靑襖紫鹿蒼猿月一來上恐巉巖欲崩倒君毋掛君地吾將整吾廬銅錢不足興有餘倘得雲山翠彷佛十年磈礧都銷除山深云濃差可居廬成有字煩雙魚

贈張武陵

廣化

昔人家住桃源中桃花爛漫開春風子孫奕世不知姓但聞雞犬來云空君今家住海西邑亦號武陵淺開宅古人今人𨿽異時臭味於君眞彷佛疇昔邀我梅溪頭漁郎握手歸同舟秦時不塞漢時路山翁肯把山僧逰只今世路多艸艸行腳天涯漫悲老不如杖防歸巖耕天地與君同浩浩

送禪友還天臺

大

赤城道人迥風格短髮蒼蒼雙足白何年葦折過長水今老思還華頂石鴛湖緇素聞皆驚孤徵一鉢寒云生行色難將垂栁綰山靈久擬獻花迎應知直上碧峯側虯松瓢掛靑天逼煙霞聲價讓君先桐栢飛泉許共適嗟余未得與同遊白雲遙望空相憶

吳趨行送涵輝與叔祥之吳門

通凡【二首】

寒風百里金閶門故人泊舟日欲昏水店小兒喚沽酒燈火射波波影翻此時憶君一扣舷欲歌未歌意茫然婁江水深莫可測忠魂巳沈千百年江水東流不復轉屬鏤血腥碧於染可是英雄淚未幹至今濕云不曾斂寒山古寺鐘初下何處人家歌子夜簫聲緩續歌聲來總有鄕心一時罷姑蘇臺上號棲烏要離墓前艸色枯酒酣那更惜今古舊業君家範蠡湖範蠡曾經霸東越吳宮粉黛今銷歇須臾吳越誰興亡君自推篷弄霜月

錢抑之夢華齋歌

業識本無據摩尼混其中𨿽有五色光卻與塵勞同世人作事如夢寐五欲六情恣逰戲君獨夢把蓮華經想曾親受如來記醒而憶之境未迷是耶非耶靈山歸爾時遂能發深省蓮華滿前香欲飛浮生那得如夢境六十小劫彈指頃便能手書如是經受持讀誦無暫停如寒得衣饑者飽迷悟由人豈艸艸知君巳悟業識空諸佛元與凡夫同我欲問君君可答心與法華同與雜若能如是轉法華此齋無異多寶塔

張善之過山居度彊仕年因而嘲之

如能

紅顏居相位今子身似老白髮始爲郎今子年尙早嘔心非不苦典論還精討臨水面山共幾秋松風桂月又淹畱丈夫防應有知巳百錬終非繞指柔

擬秋風歌

斯徳

秋風蕭蕭兮云冥冥大塊噫气兮萬竅鳴猿狙失木兮山鬼驚沙石飛颺兮巖巒傾披梧楸兮摧髙柯蕩溟海兮洪波深林晦兮霖雨多時卉不芳兮嵗蹉跎心怦怦兮愁臥屙

胡郎歌

方擇【二首】

胡郎於世無所欲顧我時時話心曲乃知自是奇男兒肉眼相看詎能局芳溪曲岸千花開見君與客登春臺秋水長空明落霞見君與客浮江槎三餘閉門曰誰伍蠧魚爲侶攻五車緯地經天學業就肯在人間一求售卽使徵書下紫霄此意還同云出岫舊遊滿眼輕肥多獨向程郎旦暮過程郎實似金蘭者爲君咄咄柰君何

江幹玩月作

丹楓夾岸栁塘轉風動萍開秋水淺萍開水淺芙蓉鮮涉江欲采心悠然白石灘頭夕煙歇月華皦皦當我前舉頭見月懸靑天褰裳撈月深在淵此時令我不能去乍行乍止忘歸處雙艇吳歌浦口回驚鳬夢斷蘆花曙蘆花一片露光寒積雪凝霜月下看江水溶溶沙皜皜幾人愜意到江幹

寄贈王伯谷先生

佛引

王君絕代文章伯豹隠吳門鬢將白詞賦遙淩楊子云風流不讓陶彭澤豈無尺縠幹明主獨擅騷壇執牛耳南州屢下陳蕃榻東海曾飛魯連矢大雅芳名時籍籍中原作者多辟易買舟載鶴每同僧拂簡揮毫長對客考槃聞在闔閭城水石陰陰入漢淸滿逕黃花秋浥露映門楊栁暮啼鶯顧我空門屏迹久紫苔碧蘚滿窓牖靜裏傳聞鶴駕來幾度防笻候江口江口寒煙數千尺濤聲晚落魚龍宅天際眞人不易逢長空望斷吳山碧秋日同朗初師休明空波西來過楊伯翼先生翛

園

圓復

嵗序未雲暮風煙淒以秋羲和馭轡一何駛感時買棹城南防城南煙雨徧林黑蕭颯寒聲滿蘆荻鷺濤上播碧空低走石飛沙怒相擊須臾天霽白雲淨夕照明霞兩輝映山色峩峩列翠屏波光閃閃開金鏡拂拭蓬窓度栁隄楊園只在萬松西衡門數畆環村僻茅屋三間傍水低逕入陂塘分畫閣橋連竹樹繞晴溪陂塘竹樹日增茂萍葉菱花漲寒澑寂寞無由覓主人淒涼不忍窺虛囿主人停殯艸堂陰水蓼秋風猶至今太息浮主同石火典刑空在誰知音幸有慧師稱夙契門墻自昔推髙弟雅誼難忘北海尊傷心共灑西州淚歸到山窓動暮鐘琉璃靜掛碧堂空悲懽感慨非吾事大塊誰分吹萬風

九日風雨

如曉【二首】

去年九日登天臺華頂峯頭菊未開今年九日寄西湖寒塘菊老成荒蕪千山萬山妬風雨湖頭橫艇無人呼陰晴人事不長好貧病緣愁客中老瓦鐺煨芋就菊花竹裏分泉自煮茶遙憶白衣人不至滿堦落葉送年華

霜蕉吟

南窓四月葉初長主人對坐懷幽想影落風前舞袖翩聲傳月下佩環響醉頻開甕底春興來招客同歡賞七月八月秋風驚虛堂夜半颼颼鳴此時主人不耐聴欹窓寂寞難爲情九月十月霜霰欺庭陰葉亂髙低枝離披對客不堪掃主人多半成懊惱紛紛且將世念屏朝晴莫雨隨枯榮昔日今時同此聲主人愼勿欣惡生

夢歸省母吟【並序】

文貞【二首】

萬曆乙巳秋旅食密印寺際公房時夜篝燈獨坐涼風防然淒雨驟至神度爽然長吟半夜燈前十年事一時和雨到心頭遂隠幾而臥輙夢歸省母焉慨人生夢也何乃夢中又夢耶母子形影也本不相離今旣相離彼此憶念遂深成此夢中之夢也特不知子夢感母歟母聴子夢歟得非銅山西崩靈鐘東應者耶鶴鳴九臯其子和之者耶噫難辧矣聊紀之云

孤客心悠哉悲風蕭蕭西北來木葉脫落掩古甃棲烏啞啞號更哀打窓墮瓦雨復急一榻一燈坐嗚唈奔走年來雞骨立大塊茫茫百端集憶昔辭親事逺遊屈指星霜十二周生平所志俱掣肘我獨胡爲多愆尢恍兮忽兮神情動隠幾魂交入長夢冥兮漠兮雙足重馳驅道路生嗟痛引領瞠眸瞻故丘荊榛藤蔓槿籬幽童時戲挿蕭疏栁映水垂堤引白鷗攀枝執條稍竚立若欲對我言其由棄之轉入茅堂去忽訝慈闈雪滿頭欲言不言顧我泣吞聲涕泗橫交流交流涕泗揮不及覺來愴惘空沾臆鳴鳩在桑子在棘嗚呼痛之使人嘆息復嘆息

蓬萍篇

將子且莫喧聴我蓬萍篇朝看土垣上飛蓬暮覧長河裏流萍流萍鮮根蔕隨波宛轉如聚星飛蓬羽翼無風吹搖颺之何途嗟哉乎人生孟浪亦如斯奔南䢐北況多岐不知何時有定期噫吁星霜容易變華鬢鏡中棼若綫世間哀樂屢推遷胡爲乎尙陟險逾巓蓬萍篇心纒綿

米珠謠

法杲

穿貂一負薦十坐不臥朝難夕埜艸尙連根人不期生色厫倉入萬委積成千販夫髙枕餓莩思煙吁嗟乎今日之日乃復丁此嚼珠之年噫吁嗚呼天乎人乎

古今禪藻集卷二十一

欽定四庫全書

古今禪藻集卷二十二

明釋正勉釋性同輯

明【五言律詩】

西津

梵【八首】

月滿潮來盛天空野望低樹侵吳甸北帆入楚江西俊鶻秋方下慈烏曉更啼卽看霜露及風景色淒淒

贈江南故人

今騎沙苑馬昔踏洞庭魚結防荷邊宿移家竹裏居好風橫笛晚新月上簾初每憶江南樂功名有不如

上都

王畿千里近禦苑四時春苜蓿能肥馬葡萄不醉人衮衣明日月關塞絕風塵古有官名諫今無事可陳

其二

雙闕上雲霄層城近斗杓夜開金殿鎖晨赴紫宸朝月屋閒浮螘霜空好射雕有官兼宰相誰復似嫖姚

開平書事

舊俗便弓馬新霜稱綺羅平原芳艸歇古戍暮云多翠袖調鸚鵡金鞭控駱駝上樓看月得無酒柰君何

其三

野外山橫塞天涯水繞羌登髙一俯仰卽事幾炎涼日晚雕聲急冰寒馬足傷我懷增感慨誰與細平章

漠北懷古

每厭冰霜苦長尋水艸居控隨地獵刳木近河漁馬酒茶相似駝裘錦不如健兒雙眼碧慣讀左行書

萬里

萬里故鄕隔扁舟何日還黃雲薊北路白雪遼西山馬倦客投店雞鳴人出關吾思石橋隠絕頂尙容攀宿徑山天瑞院次虞侍講韻

來復

佛屋淩霄見僧鐘隔水聞石苔畱虎迹山气動龍文鉢自諸天送燈從白日分東遊共淸賞猿鶴每爲羣【復師五言律亡之玆不及備選覺未完璧俟後同志者搜而續之庶不失師詩瓢中故物耳】

古塞下曲

宗泐【十三首】

候吏過輪臺傳言敵可摧嫖姚斾出驍騎治兵來瀚海驚波湧陰山積雪開前軍正酣戰日暮气雄哉

櫟山西齋雨中作

疎雨過髙峯幽齋對碧松出山云似馬落澗水如龍句向靜中得身於僻處慵小童林下至報有虎行蹤

故涇縣徐典史挽歌

白髮神仙吏黃塵八十齡竟同華表鶴俄失老人星甕盡牀頭酒埃生案上經今朝來哭處墓艸未全靑

雙淸士詩【有引】

廬陵張君書紳歐陽君子剛宦逰四方同爲淛省掾以淸自勵大參蔡公嘉其操爲署所寓邸曰雙淸館而書紳先以滿告去子剛誠有不忍捨者予爲雙淸士詩以贈之

有美雙淸客齊名淛省郎兩鳬相上下聨璧有輝光粉署朝同硯郵亭夜對牀涼風鳯池上羽翮惜分翔

登相國寺樓

冬日大梁城郊原四望平雲開太行碧霜落蔡河淸欲問徵西路兼懷弔古情夷門名尙在無處覓侯嬴

發秋風

曉發扶風縣云低欲雪時長河王莽寺獨樹馬超祠營窟炊煙早牛車度阪遲非熊無復夢渭水自逶迆

雪嶺

邊城分壤處雪嶺白嵳峩萬古消不盡三秋積又多寒光欺夏日素防爍天河自笑經過客相看鬢勿皤

屋舟

吳人舟似屋今子屋爲舟四面水都繞百年身若浮下臨知有地中坐恐隨流夢裏天無際微茫發棹謳

次韻送徐伯廉歸南陵

把酒城南道離懷去住同鳥啼紅樹里人出翠微中山雨添秋色溪云度晚風倚樓相憶處明月各西東

大寜寺喜雨

何處新聞雨深山古寺中曉聲兼蟋蟀秋意在梧桐已覺人情喜深知歳事丰山翁病全減相對笑顏同

次韻東軒見訪

老結淮山屋重圍橡樹林鹿行巖徑窄虎飲澗泉深風雨人間事冰霜世外心夜來明月上擁毳一長吟

山水圖

絕境天成妙良工意匠能山腰上方寺樹杪獨行僧澗滿泉流迸云虛穀气蒸衡廬端可挹好上最髙層

落葉

一片復一片西風與北風但看階下滿不覺樹頭空綴服猶堪用題詩自不工山童朝更掃閒委古墻東

元夕

徳祥

上國當元夜金吾不禁行笙歌喧甲第燈火耀重城萬戶春同色千門月共明舉頭天路近不敢縱歌聲

吳江晚泊

宗衍

風壤三州接江湖一水分虹消滄海雨日落洞庭云客意終難盡漁歌實飽聞長思陸魯望不出可忘君

題珪上人山捨

無慍

紅葉塡松徑淸溪繞竹林西風雙鬢老落日半窓陰壞衲偏宜厚幽居不厭深竺仙遺偈在展捲且髙吟

金山寺

守仁

神禹開天塹中流碣石存蓬萊分左股灎澦失孤根驛騎催官渡風帆拂寺門甕城燈火近鐘鼓報黃昏

龍河逢祥師

道衍【十一首】

自恨長爲別逢時袂惜分道交非在酒禪悅不須文艸宿龍河雨松畱鳯閣云夜窓承演妙黙黙似無聞

黃三謫欽州死於途次哀之以詩

萬里擕妻去危亡恨昨非身應隨地葬魂儗故鄕歸天末人家少云深鳥道微招之不可得徒有淚沾衣

送友人之武林

我住城西寺君歸湖上山馬聲知驛路樹色認鄕關逺戍霜鴻慘荒汀雪鷺閒自憐隄畔桞愁緒不禁攀

重經常熟縣

鉅邑當吳北官無接送勞水多歸海近城半在山髙僧寺余庭柏人家盡野蒿重遊逢日莫惆悵促回舠

五九菊

采采薰風裏英英復傲霜占先榮午日應候媚重陽早晚還同色炎涼不攺香兩開看總喜知爾越羣芳

芭蕉

淸髙與道合僧捨樹宜稠涼葉春陰積虛心夜气浮題嫌風處碎畫喜雪時幽有物皆凋謝非惟不耐秋

題張山人適樂圃林館

開牖依林樾迢迢去市遙翠低承雨竹緑碎受風蕉夕嶺還侵戶春流欲斷橋主人緣愛客時爲出山瓢

讀孤山法師閒居編

孤山無復見展捲已知心落落潛夫詠皇皇古劍吟江云陰逺嶠野雪霽髙林莫謂千年後人間絕賞音

晚過師子林

無地堪逃俗乘昏復到林半山云遏磬深竹雨畱禽觀水通禪意聞香去染心叩門驚有客想亦爲幽尋

悼立禪師

一衲老云深迢迢訃寂音不離生滅相已絕去來心壁冷孤峯影龕閒雙樹陰夕陽淸磬響依舊滿空林

其二

未刻髙僧傳名先入祖圖燈殘窓下暝履剩榻前孤宿靄封新塔餘香起舊鑪蒼蒼泉上石遙對想跏趺

送僧歸重慶

天祥【二首】

東西千萬里來去一身輕碧鳯山前別黃梅雨裏行江長巴子國地入夜郎城昔我經過處因君動逺情

挽逯光古先生

昨日來過我今朝去哭君那堪談笑際便作死生分曠逹陶徵士蕭條鄭廣文猶憐埋骨處西北有孤云

贈善世求禪人歸省

如蘭【八首】

家在浙陽河扁舟載月多天空山接野木落水生波云物催歸興乾坤發浩歌少年才力俊亦足慰蹉跎

送進古道住廬山萬杉

雙劍倚靑冥雲開九疊屏淸猨啼野樹馴虎衛巖扃瀑吼飛晴雪江空落夜星雨花紛委處揮麈晝談經

送曹應則歸省

壯志欲飛騰扶搖北海鵬雙親俱未老一弟已爲僧逺水浮春棹虛窓坐夜燈明朝望鄕國遙指白雲層

送述曇緒住全福

憶過周溪上黃蘆夜泊船張燈畱晚飯掃榻假秋眠天漢無雙月風平又五年羅云多逺裔今古見才賢

送謙巽中住艸堂梵安

萬里橋西路百花潭上居涼風生錦樹曉雨浥紅蕖好著詒謀鈔重論止觀書扁舟時有便來往問何如

秋江送別

江栁不堪折江花照眼明天將孤雁逺風送一帆輕紅樹宜秋色黃蘆雜雨聲吳云半千里如在月中行

張句曲小景

句曲有仙居桃源景不如樹根防系艇石室舊藏書溪晚秋波淨嵐晴宿雨餘何當問眞隠松下坐茅廬

黃鶴山人墨竹

水竹共淸妍鮮飇動渭川鷓鴣啼楚雨帝子泣湘煙秋意生簾幕寒光照簡編百年空見畫黃鶴已成仙

閒行

大冋【二首】

散漫及春遊逍遙得自由在山常見鹿近水不驚鷗岸口花初動崖根雪尙畱翻憐今日樂塵世幾人愁

江村夕照圖

江村水國幽雲樹半含秋落日曬魚网涼風送客舟香秔黃早刈碩果熟先收官稅供輸外民歌樂未休

書懷

覺澄

利名非所欲人事頗相干冀北行無防江南住不安有時逢醉客何處告淸官未到云深處終身愧懶殘

經廢花徑寺

懷讓

畫璧暗塵凝蘿龕冷佛燈壊垣欹老樹古榻擁殘僧齋斷禽長散樓傾客畏登生涯同幻泡興廢總難憑

虎丘寺

普泰【二首】

欲覓闔閭墓風霜殿閣秋越平吳亦盡劍去水空流字缺碑銘古云深竹院幽無心惟野鳥不解往時愁

秋晴

幾日豆花雨玆晨方見晴寒蟬依樹響秋蘚上階生山脫云尢翠池涵日更明西風催萬戶都作搗衣聲

寓南髙峯懷友

文湛【二首】

庵住南峯下四檐松竹靑月長陪入定猨或聽談經池近涼生榻山髙影落庭故人在何處詩酒醉蘭亭

姚江廣濟寺寄瑞雪庭

江北倦行覽江南作勝遊乾坤雙短山水一孤舟越鳥他鄕夢吳云故國愁時淸得幽賞不爲逺公畱

送毛明府令弟還鄕

廣澉

眾客送行客長亭復短亭輕塵浥細雨歸鴈度寒汀別酒未成醉徵車且暫停誰歌渭城曲腸斷不堪聴

秋夜

明秀【九首】

微月澹滄海憑軒開北堂芙蓉近秋水風露濕衣裳一鶴過山去四星明帝傍巖棲有志士誰似接輿狂

宦邸曕云

鶻沒天低處云邊是故鄕眼穿嗟薄宦心切在髙堂南浦連春艸西山近夕陽秋風吹客思愁與路俱長

夜過康虛亭

竹裏溪光淨霜邊落葉繁能爲眞處士得共老丘園素業殘書在交期古道存虛亭一尊月相對幾黃昏

訪顧子重於瑞石山居

故人喜我至下榻掃煙蘿丘壑此心在文章如命何鶯聲花外老春事雨中過何日西湖上漁竿共艸蓑

歸鴈

萬里隨寒暑南衡又北秦雲飛時避弋水宿更呼羣靑艸湖邊雨黃沙磧上春天涯未歸客愁向夜深聞

贈武夷徐羽士

浮丘學仙子祕法與誰傅牝長生地靑牛小洞天禦風乘鶴駕踏月弄漁船九曲春源上桃花紅欲然

田叟贈朱可麓

早起飯牛犢落花春水渾雨中靑篛笠溪上白雲村食力古莘野全生今鹿門不知城府外何處有桃源

野航

江空天上下茶竈帶雲濤一夜桃花雨五湖春水髙斜陽飛白鷺芳艸亂靑流向前灘去無風懶著篙

懷孫太白山人

病裏度僧夏詩篇憶舊遊空堂一葉雨涼思滿簾秋盡日書長把深山道自謀芙蓉正堪采誰爲寄淸愁

送大尹張公南溪

永瑛【八首】

宮殿春云迥江潭客路賒官閒居小邑目極望京華善政才三月深恩及萬家去時春滿縣猶喜見桃花

讀李崆峒集

土徳秦關旺人文昭代生夜光歸合浦垂棘敵連城云木眾禽寂陽岡孤鳯鳴澆風復淳古大路辟榛荊

送髙州申別駕

聖恩除別駕旌節向髙涼宦路八千里功名四十彊靑山臨越地秋月過錢塘霖雨隨公去銅魚艸木香

秋浦

白露下蒹葭秋汀尙有花數峯回晚色一鴈落寒沙菇熟供炊事鱸肥上釣槎月明吹笛去隔水是漁家

贈蕭山曹湘巖大尹

道學傳東魯詩文出建安探奇遊海上逸興宿云端赤縣曾飛舄丹山可駕鸞飄飄有仙骨豈肯在丘樊

勝果寺中峯閣用唐處黙韻

古寺梯云磴長松帶女蘿山空秋意早江闊晚涼多白鳥逾靑壁紅霞閃碧波西嵓昏磬罷猶聽采樵歌

結客少年塲

結客少年塲春風吹緑楊金鞭控白馬繡帶系羅囊醉月罷燕市看花向洛陽五侯七貴子並轡列同行

飲天風海濤樓贈公良

璧月花間出仙雲樹杪浮新醪畱上客春夜宿層樓海色涵霄漢星文動鬥牛只應天路接何必泛槎遊

過子陵祠

祖福【四首】

子陵辭漢室髙臥此雲林釣石雲霄迥星臺歳月深煙開千嶂曉樹合半江陰不是論銖兩元無諫議心

大洋灘和云東韻

亂山環巨谷眾水防髙川宿莽乘春攬云槎逆瀬牽沙煙衝鷺起潭日抱蛟眠晚飯分漁火靑藜傍野然

杪歳感懷

急雨捎寒竹朔風吹敝廬年陰看物化道屈念身余短夢蕉中鹿浮生轍迹魚爲農蔬水意垂老憶長沮

雨宿西閣

浩蕩迷方客仍淹江寺隈旅愁添夜雨歳事到寒梅滄海無家問中峯有夢回燭花何事喜更傍客杯開

宿云居西麓庵

法聚【六首】

逺徑通深麓齋居小更幽松聲四壁雨湖影滿牀秋世路迷眞境僧緣息妄求開門漁篴近明月在滄洲

金山次唐人韻

世外金仙界風光絕四鄰水空禪觀月門斷客車塵山訝浮來石僧疑應化身香燈云閣靜聴法有龍人

贈樂耕處士

小隠鹿門逺躬耕意自便野花茅屋徑春水石溪田黃犢林邊雨靑蓑谷口煙社歌忘帝力人在太初年

上畦

腴壤開新圃春風小徑紆理荒無雜穢降種有嘉蔬碧澗云邊甕靑松雨後鋤風波機事夢不到丈人廬

過丰村侍禦兄舊宅

寒原棣華落獨惜杖藜還世故浮雲外溪聲夕照間三年新白髮十畆舊靑山回首風煙路啼鶯近竹關

獻花巖

行經佛窟寺更入獻花巖云磴盤空翠香林肅妙嚴斷崖藤絡石欹閣樹撐檐回首鐘陵道煙花隔幕簾

人日客夜過

士墨

蔬盤作人日梅栁動春城月出海門靜客來山閣淸杖藜憐白首性气尙書生日日嵁巖下看云過眼輕

奉和沃洲呂公

果斌

梵苑來仙駕旌麾向日懸鳥棲雲外樹龍防鉢中蓮髙論消禪癖畱題紀宦年振衣丹嶠上幽思共泠然

亂後還鄕

方澤【七首】

故鄕離亂後惆悵對斜曛宅燬猶餘竈林殘已露墳村原今昔攺親故死生分獨有重歸客浮身尙似云

送吳山人九湖還洞庭因簡方居士

落葉滿江邊秋風急暮蟬我思天姥寺君上洞庭船束帛丘園少徵兵澤國連不知方處士鏈藥幾時仙

諸友夜集得靑字

楊子過談經山靈入夜聽月光浮幾白露气濕空靑髙檻憑虛曠長林坐杳冥今宵河漢上應聚少微星

送徐山人嶠

去昔不可駐來今紛又過共憐衰謝日獨柰別離何云擁吳門樹風連震澤波惟應明月夜相憶臥煙蘿

戰蟻

穴蟻搆深爭荒城想未盟陣嚴如有令戰苦不聞聲蠻觸方虛國雄雌疊挫兵坐疑秦漢事吟對暮雲橫宋華川早春見過因感其兄宜山茂才簡荻舟江子

兄弟夲差池孤鴻君最悲空畱宋玉賦不及楚王知世事空流水春光又栁枝江淹饒別恨頭白見無期

挽錢公良太守

翰藻詞林重循良太史題故人畱劍在幽壑去舟迷蒿裏霜偏早楸原日易低至今公子輩淒斷夜烏啼

別田山人太室

正念【五首】

石室開嵩少云川俯鄧樊讀書冬夏過春至不窺園傅說還當世王符已立言臨風莫長嘯絕壑有淸猿

焦先祠

未卽焦山境先瞻焦隠君衣冠新物色殿宇舊風雲洞鎖千年藥臺空三詔文紛紛鷹犬類難與鳯爲羣

送陳給事使南海

天位北樞峻地圖南海遙冠裳昭日月書冊下雲霄鳯闕三年使蠻江八月潮星槎仙並得直欲奏簫韶

其二

浮海意飛濯纓歌慨慷山光盈掌握云色動河梁島服堯封逺江流禹迹長車書原混一天子念遐方

其三

絕域天王使明時紫禁郎星辰傳鳳詔衮冕授蠻王蜃气連朝合潮聲入夜長錦帆南海上鄕國有輝光

有懷逸侄不至兼復書遲

圓珂【二首】

之子來何日閒門獨倚時枝頭聞鵲噪天末看云馳不是書來晚多因鴈到遲算沙河渚上相與白鷗宜

肇林社中漫成

千里同飛錫來遊長者園佩珠慚作丐止渴解求源逆立吾眞恥忘機爾息喧從今逢貝葉懶向月中翻

慈云嶺

圓理【三首】

仄徑扳蘿轉空山伐木聞兩崖危石抱眾壑細流分曉竹含蒼靄春田防白雲回看萬松裏惟有鹿麋羣

招友人看芙蓉

一水澄於練孤芳錦作叢故將遲暮景開向寂寥中夕露垂秋白江霞媚晚紅薄言方采掇持贈故交同

三月望日遲友看花不至

不信城東路其如萬里天坐消春一季愁見月三圓庭鶴遲人立林鶯喚友遷臨軒負觴詠爲爾惜芳妍

春日寄鏡池上人

戒襄

香林春二月煙靄日冥蒙灑徑桃花雨飄簾燕子風客來靑嶂裏犬吠緑蘿中借問今支遁何如舊逺公

牢山訪憨山淸公不値

眞可【二首】

吾道沈冥久誰倡齊魯風閒來居海上名誤落山東水接田橫島云連慧炬峯相尋不相見踏徧法身中

登那羅延窟

菩薩僧常住歸依上翠微山髙疑日近海闊覺天低島嶼屏中國波濤限外夷重來防失路拂石一畱題

五臺山居

徳淸【十八首】

此身原是寄暫住卽爲生不屬人間有何拘世上名大千觀去小萬物自來輕破釡沈舟計而今借令行

其二

塵海誰能度空居我獨任風雲千載事冰銕萬年心古木畱春淺寒巖積雪深秪因貪縱目長踞最髙岑

過龍泉關

策杖煙霞外重關虎豹林路當﨑曲險山入塞垣深慘淡黃雲色蕭條落日陰邊笳如怨客嗚咽嶺頭吟

從軍【有引】

余以法罹難防恩遣戍雷陽丙申春二月入五羊三月十日抵戍所時値其地饑且癘已三歳矣經年不雨道殣相望兵戈滿眼疫气橫發死傷蔽野悲慘之狀甚不可言余經行途中觸目興懷偶成五言律詩若干首苐以久耽枯寂不親筆硯其辭鄙俚殊不成章而情境逼眞諒非綺語聊紀一時之事云

萬里投荒日時方大火流經年頻望雨三歳不登秋蔽野驚人骨悲風動地愁天髙難以問心折此淹畱

其二

道殣非關歳窮愁孰啟予弄兵皆赤子荷鍤盡彊徒煙火連村斷徵求隔嵗儲舊聞多盜賊今見滿江湖

其三

楚澤非炎徼行吟愧獨醒瘴煙千嶺黑宿艸四時靑颶觸秋濤怒人蘄癘鬼靈從來皆浪迹今日更飄萍

其四

出世還行役誰悲道路難長戈聊當錫短髮不勝冠沆餘三島炎蒸癘百蠻天南回首處落日是長安

其五

此日天涯道艱虞秪自憐海風腥釀雨山气毒含煙畏路從人後衝泥向馬前始知行役苦多在戍兒邊

其六

一息餘生贅千山去路長問途逢牧馬挾防偶亡羊衷熱三秋日心寒六月霜所經如蹈鑊安敢任疎狂

其七

幻迹元無住逢山卽當歸因看前路窄轉見此生微時抱桑間餓常懷漂母饑所欣無臘月不望寄寒衣

贈趙公子參軍

濟濟佳公子翩翩大雅風骨誇千里駿气壓萬夫雄慣擊屠龍劍能彎射虎弓誰知天下士多在布衣中

晚歸營門

混俗希忘象臨戎想牧羝前驅芟忍艸左袒拗伽黎落日江容醉歸雲樹色迷行藏同倦鳥漸漸向飛低

庚子歳卽事

豺虎中原徧星軺日夜馳詔無哀痛字人有向隅悲逺探驪龍窟深批弱木枝榦坤聊俯仰愁絕一雙眉

其二

靑海初收捷朱厓始罷徵劍門飛赤羽閣道走羌兵帝徳懷柔逺王師恥戰爭蠻夷應系長不見請長纓

其三

滿目黃塵暗披肩白髮垂江湖歸路杳鷗鷺傍人疑康濟思今日安危望此時從來貂珥重寜不愧恩私宿淸溪驛夢得艸虫鳴斷岸沙鳥宿寒汀之句因足成之

遡流遵逺渚旅泊傍孤亭月隠山容澹魚潛水气腥艸虫鳴斷岸沙鳥宿寒汀最惜飄零者浮生夢未醒

宿獨鶴驛題壁

獨鶴何年去孤徵此日來庭遺毛色古松帶唳聲哀淸夢餘山月髙蹤落艸萊夜深思戢羽彷佛在天臺

半月三度小金山

半月經三度千秋此一過驅馳憑寶筏來往任風波客思慙魚鳥閒心戀薜蘿是山皆可住不許竟如何

遇吳少君於西崖房賦贈

如本

邂逅南華客跏趺祗樹林蘭花蒲艸侶幽鳥白雲心探賾還擕杖恢諧不帶琴懸知富篇什金石已調音

牡丹鄭定夫招賞畱題

性彛

姚魏名家逺繁華與眾殊香疑天上有色恐世間無帶露妝猶濕迎風醉欲扶東君偏爲汝分外著工夫杪秋過王良甫懸榻齋訪李白甫陸纂甫分花字

希復【二首】

早來消霧雨訪客出煙霞太白詩何俊士衡才亦華開齋當素節下榻對黃花一見遂相契忘言坐日斜

將往河南曉發平望

利涉非吾事侵星柰曉何水村浮寺逺岸火隔橋多千里路方積三秋日易過垂哀試行腳誰復慮風波

望亭夜泊

眞謐【四首】

廬井臨官道人煙古望亭蓆家秋織雨田父夜占星露冷聞江雁燈殘見水螢孤舟慣飄泊誰復嘆浮萍

答篛庵法侄過訪因憶故兄慧公

秋水蒹葭逺荒園艸莽深顧余無剰語負爾獨南尋風雨同玆日乾坤共此心因之思大朗淒斷鶺鴒音

淮陰雨泊感賦

問俗古淮陰維舟夜雨深良弓無舊影髙鳥息餘音激岸河聲吼迷空霧气侵自知難乞食一飯直千金

過孔子廟

迢遙探聖域蔥鬱見宮墻遺像冠裳古斯文歳月長書樓憑積气寢殿發幽香弟子皆賢哲窮陳若褁糧

送崔子玉還嶺南

洪恩【十四首】

名山遊殆徧六月發新亭采石潮生白匡廬雨過靑土風占父老江海按圖經遲我曹溪上南能法共聴

懷悅觀二兄

同社人何處飄颻信轉蓬葉將秋上下心逐路西東月色深庭樹云容澹桂叢夢依原上鳥棲托向途中

采石謁太白祠宿蛾眉亭

乾坤空故壘樓閣壯新祠雅道存今日風儀想昔時秋山橫采石江月吐蛾眉一慨中流事淸霜萬木悲

晚投淨居庵宿贈淨虛上人

倦欲投香榭行還戀翠防鳥翻霜葉下僧帶嶺雲歸山際起寒月林端收夕暉少畱經一宿念爾可傳衣

淮陰經廢寺

亂石參差逕疎林薜荔墻露華團翠壁風葉埽空廊防冷疑無火花寒忽有香檐前尋老衲炙背向斜陽

九日坐縹緲巖

不采東籬下端居縹緲峯穴猶三代俗云防六朝松桂老飄金粟藤枯掛玉龍南山空有色羞自對芙蓉同沈比部防酒與李臨淮過劉察園分得金字

劉向傳經地休文載酒尋淸風同旦暮白日自園林坐客憐星聚飛觴倒月深漫誇河朔事慷慨古猶今同陳孝廉坐鳳凰臺賦贈遊鹿門山人

聖代無歌鳳人猶見楚狂一臺延落日千樹醉防霜獨嗜鹿門隠咸稱馬氏良元龍同擊節湖海意相當

秋日送月上人省母

十載離鄕井秋風返故林拭漧拋涙眼方慰倚門心乍見猶疑面初聞未辧音無嫌衣太短能識別時鍼吳中郭有道結閣焦山爲垂老計過此以賦

捨宅明僧紹移居葛稚川江山空姓字樓閣但雲煙洞裏余丹籙池中盡白蓮夜深疎磬後能不詠防仙湛懷義公與臒鶴悅公逺尋卜地緝席牛山於今四載余矣義公以萬曆丙申夏日不逺千里至自牛峯相遇於長幹舊寺因期與結制雪浪山中自秋及冬晤言一室上下十載有遂生平相得驩甚偶言及長幹社事徵昔驗今念死生異路或南北分蹤遇物興懷不勝感慨義公因作詩四章以紀其事予從而和之以續貂云

明珠還合浦雙劍耀丰城竹色寒增翠松顏老更淸以吾一日長遲爾萬山盟願托玆泉石同攄畎畆情

登焦山絕頂

萬壑齊驅海雙峯對若門盡東回地軸直北走山根沙市鮫人現樓居蜃气昏桃花臨水岸莫是武陵村

其二

奔濤回萬里竹樹一區存潮長江天白霞收海日昏彈丸封楚尾匹練掛吳門只欲生雙翼泠然禦化鯤

同包使君陳仲醇觴張友蓮於道院

緼袍居衛日環堵室蕭然往不排藜入行當擁杖先書將貧到徹人與地俱賢一乞壺中坐風余太古前

懷谷泉

法生【二首】

林間黃鵠友谷口白龍師一逐徵蓬去三秋蕙艸悲雲天飛錫逺霜浦踏杯遲應念冥棲者時攀嵒桂枝

題程幕史松橋艸堂

水館五株松星橋兩岸通虹飛疎雨外龍臥亂雲中秦後行封日殷王濟涉功徒聞銀漢上別有鵲乘空

虎丘寺

僧悅【七首】

一丘探勝友延坐竹間遲石肯生公法山銜短簿祠海云千片冷湖月半規奇寒色深秋外西風落木悲

月下江行

水郭鄕園近漁舟處處逢斷崖陰伏雨極浦夜藏龍獨宿江心寺孤帆月下鐘天垂河漢淺人語隔芙蓉

投宿淨居庵

幽意率吾眞秋光處處新亂山行不盡流水坐相親夢屬初中夜燈燃最後身石牀重覺起松月冷依人

恩公畱講一宿庵余慨獨往

落日戀同遊銜情兼送秋亂山橫莫雨千澗咽寒流雲際江南北天涯人去畱繁珠殘衲下爲我破窮愁

送愚公省親楚中

銜思雙親久髙堂入夢賖楚山橫夏口漢水接長沙古驛晴飛雪空城寒自花北風吹片錫明日又天涯與景升過郢中逢李君實曁長君元暉慨然有作

浮雲江上色去住慘離情一鉢依僧次千山破雪行夜禪枯木短寒月片身輕珍重天涯遇寜無怨別生

白沙園畱別張曹州兼憶郎君九華

松竹寄淸修居然名士流薜蘿三逕冷風雨一亭秋鳥色窺畱意江聲帶別愁天涯知我在寜不念孤遊

楞嚴廢寺

福聚

憶昔曾肥遁今何屬相君古墻無剰土毀碣有遺文百世墳仍廢千秋殿已焚惟餘松檜在長日慘寒云

書懷

性空

古剎小江邊棲遲又幾年一從披壊衲便覺斷塵緣睡鶴同秋夢孤猨伴夜禪還期扶短防逺上鷲峯巓

禪僧

文石【四首】

無佛亦無生曹溪祖慧能雄心肩虎兕疾眼角鸇鷹糟粕看三藏糠粃目四乘誰知成正覺魚鳥用繁興

詩僧

不是耽佳句詞林趣未忘文章示長舌翰墨作慈航偈讚追東漢伽陀逼盛唐卽言宣般若無字不淸涼

老僧

擁衲一襌翁腰弓耳亦聾人言猶矍鑠自覺近疲癃剃髮刀生雪看經齒漏風日髙鄰叟過拭淚爲談空

狂僧

狂僧余故態不與世情居合眼看時事聲讀古書我名眞腐鼠爾技自黔驢無數搶楡者圖南總笑余

寄無期道兄

斯云【四首】

憶得東林社寒花動早梅離心同淨業別夢繞香臺江水分南北音書絕去來不辭行腳倦飛錫向天臺

阻風龍潭驛

千里橫江望驚濤白馬奔徵帆欹別岸飛鳥沒孤村雨濕春常暝天寒日易昏自憐爲客久愁絕向誰論

其二

大江風浪惡顚墜客心驚津吏勞相問舟師畏逆行陰霾蒼野積斷岸白沙橫試使身飛越還期羽翼生

其三

龍潭江上驛天逺翳寒煙泥濘難行馬風波不放船遲回空白日顧値貸靑錢誰謂歸無計鶯花客望懸

古今禪藻集卷二十二

欽定四庫全書

古今禪藻集卷二十三

明釋正勉釋性同輯

明【五言律詩】

寄海虞吳大

徳勝【十二首】

天地庵居僻相逢竟嵗難白雲供臥病滄海重加餐花影輕風動松陰過雨寒起居君倘好何惜皂袍單

詩窮

人來總厭貧吾自見吾眞气色蓮花淨衣裳蘿葉新鶯啼林外曉艸緑杖前春更有生涯在奚囊闇自珍壬辰秋遼陜徵兵吳越吳越被徵者多有鬻妻孥而應感賦

忽被徵兵入淚從賣婦潸邊霜新塞騎漢月古闗山天子崇神武將軍戰苦顏共知南北異去去倘生還

舊宮人

妾意終期待君恩不再私長門空買賦團扇靜題詩下睫雙紅筯搔頭幾白絲花前聽玉漏常立五更遲

嘉則丈樓居談詩

一鉢何從托逶迆向越中山橫疑路盡水轉引舟通落日千章木虛樓萬壑風聽余匡鼎說霞散赤城紅

過朱豪冠

濠濮古今意乾坤彼此情禽魚覺親暱林水淡幽情逺寺煙中塔平山樹裏城不知何世界那用卜居名

過云隠庵雲棲禪士

闔閭城畔市彷佛隔煙巒天曠疎鐘曉霜晴落木寒靑山髙座裏碧眼暮云端自謂遲相識論交信所難

初春對梅花憶友人渡海朝普陀山

雪霽輕寒入空齋坐亦淸春深滄海色夢斷紫濤聲暮影中原起浮雲外國生梅花對無語何限遲君情

同諸門人宿吳興山中

落日霅溪亭僧堂雨乍醒振衣濕嵐翠開戶滴松靑帆掛千門月溪流萬壑星爾曹全借色何以答山靈

讀王元美集

共有千秋計君其集大成物情饒品藻星璧任權衡滄海回風色明河注水聲茫茫宇宙內誰敢並先生

過張孝子宅訪文學値文學病

乞食尋檀越泠然一錫余竹邊晴曬藥花裏晝看書矮屋巢烏鳥平池剰鯉魚蓬蒿𨿽滿徑長者自停車偶讀王元美老去急知音之句遂以爲起足成八句用懷故同衣東塔寺六如性觀先福寺竟凡明辧門人天寧寺公可眞授

老去急知音知音成古今已無相緩急空有嘆浮沈十載親朋淚千秋師弟心天長與地久此意轉難禁

仙巖山居

慧秀【六首】

得性蒼山下藤蘿刺眼新鳥聲深在竹嵐影靜依人長日此對一生惟淨因焚香心自語啜水不嫌貧

其二

谿山吾長物來往獨闗情薜荔垂如幄芙蓉削作城紫猨驕坐樹朱鳥醉含櫻分合煙霞死寧爲世网嬰

其三

日出蒼煙盡千山入望新風梳臨水樹云逆過橋人花竹殊無恙茅茨未有鄰頽然自終古不是學逃秦

其四

月出山村靜松門鬼火靑風泉人獨對露樹鶴常醒十載空銷影千秋秖泛萍自憐長防少深夜轉殘經

其五

宻樹能淸暑陰霞亦染衣同門二三子逸思縱橫飛踞地看靑壁談天送夕暉風流映千古吾道不應微

石橋

飛梁信靈異設險化人城虹貫層崖合雷穿眾壑鳴靑天水花落白日寒云生長揖度之去灑然毛骨淸

山中値湛懷師

志若【三首】

蹤迹彌天逺遙思河洛間我尋靑嶂曲得見白眉顏道力年來健身心老更閒朝從髙閣上淸話雨中山

雪浪山結冬

三冬心自逺一谷乍安禪靜覺身爲後行知戒是先澗昏全雜雨山曉半籠煙但契斯常住春風任化遷

送友還楚

大江飛白露霽月泛波紋吳楚山河隔乾坤杖錫分水流髙岸見猿嘯斷崖聞金石交原固含悲一送君

雪夜山行

斯學【十八首】

孤舟疑入剡夜繞亂山行雪與月俱白江因人更淸嵐深寒气重岸斷凍痕平況復人煙少空聞落雁聲

雨夜

客子久投宿主人還賃舂薄衾寒入夢深雨逺沈鐘壁上燈窺防牀頭鉢隠龍因思故山好雲濕幾株松

題海門寺

大海隔煙霧荒城湧梵宮門開春嶂雪鐘引暮潮風客社人天裏僧輪佛日東則公龕壁靜雙樹一燈紅

睦州城上

城上殘陽盡西陵晚色濃嶂嵐低粉雉山郡壓烏龍樵子云爲擔田家水作舂萬峯秋雨過飛瀑掛芙蓉

答蘇廣宣

乍逢吳市晚片語洛陽春牢落猶藏俠風流不稱貧五陵家似水七國事成塵石上畱明月與君觀宿因

寄吳少君山人

知君好芳艸荷芰半衣裳一別春山緑幾經秋葉黃海門生片月江寺送殘陽曽有天臺夢相擕度石梁

石帆

一片孤峯色靑浮水面來誤疑江艦動陡掛石帆開扶國行難到桑田見幾回長風如可駕直欲訪蓬萊

與徐仲賢孝廉夜坐

城上欲棲烏空庭下榻孤靑雲在丘壑白月照菇蒲影自依雙樹才堪賦兩都幽驩永玆夕剪燭話西湖與復初上人有桂花之期時夜獨坐花下對月賦以招之

人隔空香院寒生叢桂枝山中金粟願江上白雲期見月秋思逺臨風夜坐遲淮南𨿽有賦揺落益堪悲

果公自普陀回過宿

萬里罷行腳千峯還閉門無燈傳白日有客過黃昏風雨山中榻兵戈海外村因聽洛伽勝潮響雜言

金明寺訪舷公不値

煙水福城南無期向晚防湖荒聞相國樹老隠瞿曇細路云深入長廊日倒涵爾時還乞食龍气暗空潭錢長卿次卿防卿三丈再過道林闕展待賦寄

竹房空不掩蘭掉復追尋舊雨自三益淸風還此林水雲雙健足天地幾知心悵望西江上白蘋秋正深

寄懷吳忠伯

天涯名社散君獨締交深湖栁分靑眼江花合素心片雲時傍水孤鶴別棲林惟有延陵舊知音不在琴

宿月闗房

祗樹如桑下還投一宿來入門寒月出掃石暝雲開落葉分髙坐飛花對辯才此時容結臘擕錫掛香臺

送陶大冶入山

長揖人間世獨尋湖外山泉聲屋過松色石門闗朝雨琴書冷秋云杖屨閒理公巖洞在猿鶴伴躋攀

嶽水部見過

京邑常畱別鄕園此見尋買山乞士意出世使君心云色停車晚松聲解帶深風期超上乘白業可中林

題瀟湘館

幽徑湘云入叢花竹幾竿林淸移席動溪碧捲簾看不斷三秋色長疑六月寒籜龍應自起雷雨響瑯玕

行僧

萬行屬心師何煩百丈規總教盡形壽端爲一修持立到雪深處舂來米熟時苦空冰蘗念無我亦無爲

憩直塢

如愚【十四首】

西風孤杖急窘步向荒村日出云隨蔽山昏雨到門蟬聲匝樹斷秋色繞檐繁何處來砧杵催人想故園

畱別因公

虛館別同倫風煙我獨親行藏休問影名實已勞神鎩鶴淩霄急窮猿擇木頻前途欣有托一鉢豈爲貧

其二

嵗晏寒霜降行人自苦心微軀蜩翼薄長路馬蹄深慰別仍畱步相期更寄音煙霞𨿽萬里情在未分襟

山西道中晚行

落日他鄕客孤行何處棲人煙窮發北風雨太行西霧樹深藏寺寒流亂入溪所嗟無所向空望暮云低

已丑春雨

春雨何其久東風未教情院花香易落梁燕乳難成寒釀村舂嗇泥醪市馬傾都門三月半栁底未聞鶯

華頂峯

蘊麗絕羣峯藏眞秀靄濃霞標出海日路引到門松赤井蔥猶見靑池墨尙封居然靈爽外萬壑暝傳鐘

法相寺禮長耳佛肉身

古佛何年逝全軀儼未終香焚存日火旛動去時風執破根還在情忘陰自空回觀生滅者頂禮思無窮

賦得陌上桞送王生出塞

依依陌上栁攀折不堪情眉葉含春黛腰枝度曉鶯絮飛陶令宅風滿亞夫營官渡年年種偏多出塞聲

甲午春日詠懷

春雪何多至嚴寒不可親一錐徒有地八口豈無身狡兔慚營窟饑鷹恥就人牀頭瓢自掛搏撃笑生塵

其二

顚倒心難盡行藏事總迷秖應丘壑老翻向市朝淒蛩不能忘蹷魚偏獨畏鵜何時歸短杖髙臥祝融西

其三

日有三餐費難將數米炊養生無後策求友乏先施積雪壓修竹窮陰結凍池首陽人可念尢羨采薇詩

其四

可笑穿楊射何如刻楮工縱應多注瓦寧不厭雕虫梁燕深窺雨林鳩獨喚風最憐堦下鶴軒翥意無窮

湖上唁虞長孺吏部

湖水淸逾鏡憐君獨隠蹤乘流親月舸開戶面雷峯得失俱非馬飛潛總是龍諒多膏沐在不必怨爲容

皖山除夜示眾

兀坐寒巖下年將此夜除燈然松上焰雪擁澗邊廬新舊徒更嵗死生未卜居四方雲水客个事竟何如

宿觀音山遲陶文學不至

性【三首】

江岸葦蕭蕭千山豈憚勞天空容峭直峯峻太孤髙雨雪行雙足風雷走半腰淵明愁酒禁不赴逺公招

送友

抱甕汲春池方將學圃畦盡鋤驕穉色不樹我人籬簡易身安便逢迎老費施案頭無硯筆何有送行詩

京口早發

乘船復東下早發趂江潮鐘斷霜千樹雞鳴月半橋長途隨止宿久客厭行勞謾謂風濤夕毘陵去尙遙

弔鄔汝翼

明曠【四首】

憐君湖海意縱死不歸家夢斷西泠月魂消北固花有書藏石篋無處覓星槎友誼髙千古黃壚莫怨嗟

送沈勾章先生歸四明

白首天涯客相看道益尊山容藏副墨裾肻曳何門舟楫遵江滸雲霞散石根河梁霜艸色惆悵送王孫

懷母

極知深省侍無柰越山林眞有分飛感難爲出世心石門遙气色板屋郁春陰白髮髙堂夢翻成遊子吟

山陰道中

蘭舸逐江開秋深勾踐臺探奇從竹節卽事坐莓苔白雁行行急丹楓樹樹摧霞標天欲赭疑是赤城來

問影

法杲【八首】

夜堂孤繞座何物共徘徊奄忽吹燈去斯須趂月來似奴家未畜疑客戶誰開折項低看汝將無汝在哉

入庵

春林重拭目片片落空花未死俱爲客能安卽是家十年藏市虎一日了弓蛇莫怪寒山笑於今笑轉賖

僦居

獨樹帶斜日翛然四壁存野花空發豓霜艸自營根幻擬云爲路寒如雪在門彼膻安足慕名已挫乾坤

秀公楚歸蘭若被蝕作詩唁之

君自沅湘至蘿非舊日垣馬空支遁蠶食給孤園露壁花爭風堦艸自翻寄聞當道者好爲瀉金言

梁鴻溪上與潤兄夜話

扼腕悲浮俗挑燈坐夜分豺狼添夕夢蝴蝶亂秋云玉楮羞工我金蘭誤識君物情奴見婢事事不堪云

焦山寄浸兄

薪水從天意蘧廬仗友生但愁衣下事安問域中名竹樹能相語風濤總不驚時從海門上遙看闥婆城

詠竹

最愛南崖竹蕭蕭徧法堂因風調緑影乘月度空香葉誤溪云亂梢淩石壁長夜深魂夢裏秋雨到繩牀秋日潤兄自洞庭見訪山中分得橋字

笠澤信迢遙霜天忽倚橈其蹤皆泛梗斯世幸同條獵獵風千壑蒼蒼雨一瓢白雲如有意先我候谿橋

摩云亭夜坐

彰靜【三首】

孤形出林表寒色動江濆天近山欹月亭虛夜宿云暗虫藏艸聒淸漏帶霜分彷佛旃檀气名香何處焚

次韻張懷禹北固齋頭

地接法王臺門當石徑開桐花畱幾席竹月逗莓苔野鳥樹邊下靑山市裏來苦吟殊未巳淸磬一聲催

不礙亭

那堪奔勢大郁島結滄溟石小難容膝江空不礙亭浪花爭笑白沙艸獨含靑就此窺鐫迹應非郭璞銘

宿水月居

廣制

幽居鄰水郭仄徑引山房月色穿花塢鐘聲過女墻半沈暑气片石冷湖光白髮髙僧在悠悠身世忘

送友遊天臺

智舷【四首】

記得天臺路猶然如夢中履聲山答響錫影澗浮空藤古全無葉松寒只有風惟應多道者神契可能同

答錢懋谷

目極髙天外心懸大海隈吾將飛錫去君又寄詩來種秫秋能熟栽花晚自開願言茅屋下如舊長靑苔

落葉

一掃一畨有爭如聽自休籬根應速朽樹上豈常畱旣向抽邊殞還從殞處抽若教吹不落必也嵗無秋

弔竹

首尾節誰失始終心自空不能存片葉猶欲振淸風想爾初辭籜毅然如直躬耐寒兼耐暑孰與此君同

焦山送別鄔子逺

通潤【二首】

送別臨厓口千峯冷翠微大呼江月出狂嘯海雲飛斷壁風驚防寒潮水濺衣相逢眞不易何乃卽言歸

春日焦山閱楞嚴經

一枝懸笠處三月聚糧時日出人初醒春深燕不知細風梳石發新水扈江蘺未入空王殿冥然尙有疑

登雙徑山

大【四首】

孤笻支曲磴雙徑上岧嶤天借山靑近云分海碧遙春風扶雨腳香鳥掛松寮九九燈傳後西來意寂寥

弔嶽武穆墓

過式英名在空山埋骨深旌旗還矯詔社稷付和金雨灑前朝淚風悲今日音精忠尙餘烈宰木向南森

除夕懷兄弟

爆竹聞村落還鄕思轉遙愁難同嵗盡夢不待春招燒燭依孤影支身剰一瓢風塵走兄弟天各淚今宵

初訪道可

昔曽翻白雪今得識風儀雅似閒雲靜淸同瘦竹奇讐經通問字養鶴不循時莫謂論交晚忘年未在遲

京口送太素遊燕

廣化【十二首】

客路難爲別袈裟無淚懸千峯寒白足一葦淡秋煙乞食夷王國傳經帝子筵幽燕如踏徧歸種逺公蓮

聖水寺禮中峯云國師塔

捫蘿石磴上孤塔云悠悠半碣殘碑盡三朝白骨畱寒燈明破殿片雨洗荒楸一段開山事西風黃葉秋

廣陵道中送顯弟防憨山師

魯地餘千里拂衣寒獨行江梅催臘盡淮水入春明世外逢師友天南少弟兄髻珠如與示懸聽錫飛聲

挽張巨甫教授

門前胥水寒水映月明殘苜蓿還畱筯先生已蓋棺眼中花影盡詩裏泣聲幹蹋盡籬邊菊難酬夢考槃

過訪韜光禪祖故院

洞暝雲歸早峯髙路轉遲哲人誠逝矣古道重於斯馴鶴巳新主啼猿猶故枝巖花空自摘胡可慰遐思

江上懷化儀徑山

憶曽畱別處西水驛前亭夢裏驚春色途中換嵗星雨來吳甸黒月出徑山靑倘滌滄江足香龕就石扃

夜宿田家因贈

相逢不知姓竹榻欵髙眠白髮人雙口靑山水一田槿籬浮宿雨茅屋濕秋煙近說寛租稅牀頭有酒錢

夜投慧花庵謁師

黃昏仍買渡一水就南邨路黒人歸語天寒僧閉門斷煙橫徑口殘雪凍籬根感切云萍話靑燈弔夢魂

壬寅正月二日初度

艸色防新煙春風一黯然律回燈下夢伎喪口頭禪顧影羞隨世逢人怕問年梅花可無恙嵗嵗眼雙圓

江上懷母

旅飯他鄕久難爲遊子傷白頭寒枕席靑綫識衣裳楓防三吳雨萱墀十月霜每懷門傍暮形影弔斜陽

登雨花防

石子岡前路江橫一帶斜白雲呼不起靑艸夢還賖幻迹潛狐兔空香襲雨花不堪凋獘色寒日上袈裟

禮奘法師塔

牢落長幹寺殘云掩戶庭一丘寒骨萬里獨傳經漢剎燈懸紫流沙淚下靑重來掃臺石花雨夢沈冥

登天臺髙明寺

廣印

晴日度幽溪松蘿靑靄迷路隨峯上下云逐樹髙低猊座支郎印雞園學士題此中堪隠處應在響巖西

焦山寄友

祖印

小隠非無意淸修獨不羣園蔬常自摘瓶粟與人分倚竹春江雨攤書暮嶺雲每逢遙夜月孤寂更宜君

焦山送友

明湛

白業爲生計靑山不待招倚云窺夜月隔竹聽春潮絕島堪停策深林好掛瓢一枝君自取於此足逍遙

江上懷友

通凡【七首】

風雪聮牀夜雲山憶別時客情新栁解鄕夢落梅知天濶雁聲逺江寒艸色遲一言吾不忘曽有更來期

長橋夜泊同王朱二大行分亭字

汀艸帶魚鮏汀花映水亭江城連夜色沙浦動春星短笛漁人火斜風雁塔鈴餘生良可念相聚總浮萍

和周開之賦僧院紫蝴蝶花

客有到僧院題詩翫物華忽看風外蝶幻作雨中花思不迷春艸情堪戀晚霞芳叢好棲托寧忍過鄰家

憶亡友卞天軸

一死還一生交含夙昔情埋香憐俠骨不朽是詞名志業竟難遂文章空早成知君無癖好那用作驢鳴

海門

江影立雙峯煙波信幾重春寒畱雁騖雨急鬭蛟龍不盡芳洲樹頻來翠靄鐘沙頭有漁父薄暮更相逢

賦得落雁浮寒水

晴沙依獨雁汀樹帶殘秋月落隨聲度天靑見影浮搗衣還極浦吹笛是孤舟寂莫南樓夜應多玉壘愁

過張元弢畱贈

經時不出庵秋老一幽探眞率成心賞英雄見手談家貧余紫芋樹冷落黃柑別去如相念鐘聲湖水南

初住焦山別峯庵

智學【二首】

錫掛別峯西春江艸色齊山髙疑日近水逺似天低竹影侵階冷松花覆徑迷一枝吾欲借聊爾此中棲

云聲庵贈印公

一徑臨江僻門開向夕曛捨鄰鮫室近燈與釣船分山色渾兼水濤聲半入云知君百念冷庭艸晝氤氳

鹿門阻風

如能【三首】

風雨淹旬日無言對水流泥深妨舉足岸險怯停舟獨鳥蒼煙暮寒云碧樹秋龎公不可見空自鹿門畱

秋日自在庵卽事寄兪公臨山人

卑棲緣艸莽秋杪興偏賖靜臥聽風葉閒行就菊花亂雲飛逺樹流水出寒沙爲報髙陽客禪房可寄家

臥病

短榻空蕭索拘拘一病身月明秋入戶風冷夜吹人气盡行無力魂銷夢不眞偉哉慿造化世路更何親

上方寺遲同遊不至

大壑【三首】

湖光斜繞寺松影曲藏闗颿過煙中樹僧歸雨外山井梧秋更老橋蘚晚逾斑目極天涯盡扁舟不易還

飯華山寺範精舍

愛汝幽棲處松扉隔水開采芝人不到乞食鳥俱來澗黒雲歸寺巒靑雨過臺山山香橘柚忍折一枝回

晚泊盤門因懷南屏

郭次霜嚴夜篷淹水宿時忽驚冬至早始恨客歸遲苔或靑迷徑松應翠過池離亭凋盡栁誰繋逺人思

登金山紫霞樓

定堅

躡屐層臺上危樓嵌碧空水流靑嶂外人在白雲中木末疑天近山回似路窮何當修羽翰於此馭長風

送呂天遊還吳

如瀚【三首】

好山看欲盡言返舊林巒細雨千峯暮長江一棹寒仙蹤滄海上歸思白雲端想到鄕園日籬花應未殘

遊古寺

千峯當落日一逕入空林寺古無僧住山奇有客尋巖花天際落嵐翠雨餘深歸路松杉裏時聞幽鳥吟

鼓山道中

曠野澹秋色疏林澄晚晴逢樵詢古迹隔水辧山名老樹半邊死寒云隨處生禪居知不逺巖際有鐘聲

寓焦山

慧浸【二首】

有閣開焦島淒風日日聞未膠千里雪欲凍一江雲帆折蒼山影沙畱白鷺羣只因人世隔心迹冷斜曛

山中秋暮

涼飇吹不歇巖壑倐深秋道者心能足孤云迹自幽水煙橫谷口霜葉滿溪頭只合蓮峯外相期鹿豕遊

別項季輿

明賢【二首】

倚杖靑山久浮杯渡月時入林花作雨歸院鳥催詩幽意從招隠言欲問奇感君風義切行矣更遲遲

從軍行

聞出擒王帥英雄起白茅嚴城傾附螘海射沈蛟天策遙尊日邊風勁折膠所嗟冰雪裏徵甲幾曽拋

夜雨偶作

覺

木落雨瀟瀟嚴城夜寂寥巢寒孤鶴語云響臥龍驕瀑雨階前急鄕山夢裏遙歸舟曽有約髙枕聽江潮

九日

斯徳【二首】

無處登髙防孤吟送落暉菊花霜後老木葉雨中稀逺渚雁羣度空原人獨歸薄寒先中我誰爲授寒衣

庚子除夕

菀彼堦前桂畸人手自栽嵗華今夜除身世晚年催物我皆無盡寒暄互有來寸心非蠟炬端作不然灰

寄藕花社師

徳彥【七首】

落落乾坤意生涯只舊林不須浮世重自有白雲深亂竹春風色孤燈夜雨心社中諸弟子誰可與浮沈

寄道可社弟

彊扶淸瘦骨好景入追尋月出蘆花渚秋髙楓樹林星霜空屈指湖海念亡簮叔世非君應詩禪此去心

友人過訪徑山禪捨

賦命常甘病乾坤自一丘紫芝生破屋碧眼淨髙秋日暝松煙寺天低竹嶼樓相逢聮榻夜不爲話窮愁

秋日漫興

睡起衡門下惺惺萬慮空日髙飛野馬天逺度冥鴻學道爭前列幹時拜下風卽今皆貴貴誰敢傲王公

其二

宇宙漂零久方知一壑安吾猶憐鎩羽誰不慕彈冠木落秋容瘦雕盤暮色寒病餘來往斷何處罄交歡

送僧自楚遊燕

撮土人間世何云去路長瓢空燕市月衲敝楚天霜乞食花村暖行吟艸樹香臨風雙碧眼幾度立髙岡

過藕花師白蓮社中

追隨長恐後不惜雨中行鳥影云邊濕花香鉢裏生屐畱苔徑迹門應竹林聲玉貌儼然在難忘問難情

與樊公過導公村居

方擇

借爾尋田野爲期十日前櫂浮寒浦雨風颺午廚煙紅樹村橋逺黃花野徑偏劇譚今嵗稔相對夜缸燃

沙河道中卽事

行忞【三首】

野曠春陰翳途窮轉厭賖低頭避白日障眼憎黃沙水濶馬驚渡橋危人暗嗟閒遊亦至此誰復免離家

香樹庵

煙壑穿將盡曇花別一窩飯香呼鳥下瓜熟引猱過樹色當階古泉聲轉徑多何時了行腳來住此山阿

過王快鎭時余將登五臺

野曠煙無色村荒樹不皮十年勞夢想萬折此驅馳投憩罕香剎行瞻但廢詞丰千期不與獨往亦宜之

早秋

道耕【二首】

十載竟何事支離只薜蘿壯心憐病久新句感時多夜色螢然艸池香風觸荷有身元是患隨意學維摩

重過極樂寺與費元朗夜話

天涯成積想那得不重來旅況忽全破鄕心始半開倚松看碎月把臂立荒苔謾說曽無念疎鐘聽幾回

北山

灝【二首】

幽寂北山下依巖結搆偏短墻溪石壘破戶野蓬編開檻呼猿入穿林警鹿眠髙峯遮日影滿谷冷秋煙

題林逺片石齋

片石精藍外寒光逼戶庭影由臨水碧色以上苔靑澤疑含玉稜層恐落星跏趺遺迹在好共日譚經

禮先妣殯所

佛引【二首】

髫年辭世网十載隠桑門甘防何曽供形骸空復存悲風寒慘骨落日暗銷魂忍覩巢林鳥長懷反哺恩同空波休逺休明從朗初過楊伯翼先生殯所

孤殯非蒿裏茅堂仍舊園小松全過閣亂竹半欹門才與名爭忌詩將道共尊無緣見顏色典則就誰論

蕭齋

圓復【二首】

蕭齋無長物片石勝林臯蓬戶三楹小繩牀八指髙空惟觀水月靜不厭松濤瓦竈炊菇米靑煙染布袍

謝張儒願先生惠緇衣

檀越緇衣好何當惠野僧價疑纓絡重色共水雲澄禮佛時偏袒吟詩暫掛藤卻思慈母綫感激意彌增

夏夜聞蟋蟀

智證【三首】

許大一微物動人無盡思不嫌催夏晚卻怪先秋時悲斷涼風砌聲移殘雨籬天涯浮客鬢多爲爾成絲

落葉

憐非耐寒質難禁醉霜姿始信叢生日不無秋後時辭條翻月墮飄徑掠云吹寧用嗟揺落榮枯倘自知

吳無爲秋水居

水淨涵茅屋斜分霜葉丹湖云吹座濕竹色打寒采荇客爲供釣魚鶴作餐無求與世合浮沒自爲看

送友還蜀

讀徹

蠶叢西望儉遙指靑冥間短棹從天去長江今日還云生連棧道月出度秦闗行盡啼猨處知君兩鬢斑

聞琴

住實【二首】

久坐待鳴琹髙聲滿竹林調適緩急按指得幽深猿鶴有淸趣漁樵多古音愛君能獨操吾識子期心

落葉

枝頭動寒影蕭索下園墻別樹情何短驚風意自長庭前才掃盡空裏又飛愁思歸無地飄飄映夕陽

谷日

法通

谷日飄風急髙齋籬落寒一鳩云外喚萬樹雨中看白防山人發靑登野菜盤嘉辰幸無事良久卽庭蘭

過伍將軍廟有感

正勉【九首】

古廟蟬聲裏秋風肅將旗野花窺木主山鳥啄苔碑恨未収江賦忠曽入楚詞存吳應有策欲問恐還疑

寒食禮衣鉢師塔有感

靈塔香雲埒披榛作禮遲酬恩身負土頌徳口爲碑十載依慈父千秋失導師大招魂不返松樹老西枝弱齡送桑梓瓠落自逃禪病得醫王療才爲伯樂憐談經當愛日執紼又重泉痛撫堦前樹星霜四九年村塢逢寒食孤墳覓化城時來春又去人死艸還生水月遺眞性煙蘿入妄情蕭蕭松栢後疑有錫歸聲

卜居

謾說巖阿好隨緣應反招寸心忘寵辱尺地盡逍遙道喪無長策詩窮有破瓢春風吹竹塢滿志在鷦鷯

其二

茅屋帶沙村僧貧道自尊浮沈身是海禍福口成門用拙輕全瓠時危失大樽滔滔天下事和俗且吹壎

其三

愚公不牧馬無慧辧妍媸應世渾占夢翻經若問奇人情新槖籥吾道舊鑪錘卽使同朝榮枯亦有時

其四

風雨暮林開雙溪春水來浮天缺舟楫縮地老莓苔毀璞翻髙價全樗故不材卽今愼移竹桃李莫同栽

其五

善卻螳螂臂逃禪學解牛物情鐘海藏生事托云浮薜茘香堪把梅花冷結愁前途當艸昩流落鳯凰洲

湖上晚眺

眞澤

晚來秋气爽觸處道機生僧老情塵薄交疎性地淸峯髙雙塔迥燈逺六橋明帶月歸林壑何妨猨鶴驚

秋水

文貞【二首】

汨汨流無極當秋也暫平魚鱗分仔細鷗掌辧縱橫湧練月孤皎沈珠星互明𨿽非滄海量一倍勝澄淸

螢火

涼天黒月夜防防亂星熒雨打猶難滅風吹轉自明低移流水細淡掛小橋橫莫笑光微末能成車名

題聊齋

通衡

隠居知有道髙躅與誰同栁識先生致梅兼處士風衡門蓮浦接茅閣板橋通杖履從玆慣相過興不窮

和聊齋

大壑【四首】

結廬遂幽棲聊復遺世情巖寒夏木長湖緑秋蒓生日夕狎魚鳥淩厲搴芳英吾貴適吾意豈必希塵纓

蓀谷

曲磴余蒼蘚危梁度碧雲山深溪屢合樹密徑斜分佛火寒猶見僧鐘晝不聞空畱爭席處野老自爲羣

爽閣爲吳中祕徳聚賦

飛閣俯濠梁翳然林木蒼峯髙來積翠梅早度空香魚鳥親行樂琴書適坐忘曇花應愛客揮麈落胡牀黃儀部貞父昔招同遊黃山以病不果有懷

春期虛折簡回首曠前期洵美宜今夕從遊豈昔時谿云愁不散山雨夢相思誰謂情空盡今猶悵別離

聊齋次韻

照初

卜築閒林下翛然寄逺情種魚春水至移栁暮煙生一檻來千嶂朱防媚紫英看君幽興發嘯詠適簮纓

聊齋次韻

大善

暫隠鄰湖曲幽然逺世情中片水淨門外兩峯生塔影冩靑案山光澹紫英天心在蘿薜何用謝簮纓

聊齋次韻

契靈

門當垂栁徑居稱逸人情鶴聽書聲慣魚驚客影生防香持眾偈索茗賦羣英云淨湖天暮長歌一振纓

爲聊齋主人賦

性

志士恃趨操湖南繋一瓢紫竹花籬落朱欄木板橋雪防石飛瀑風寒松弄潮半間茅屋裏獨坐聽蕭蕭

古今禪藻集卷二十三

欽定四庫全書

古今禪藻集卷二十四

明釋正勉釋性同輯

明【七言律詩】

曉過西湖

梵【十一首】

船上見月如可呼愛之且復畱斯須靑山倒影水連郭白藕作花香滿湖仙林寺逺鐘巳動靈隠塔髙燈欲無西風吹人不得寐坐聽魚蠏翻菇蒲

圯橋

子房三世相韓家辛苦椎秦博浪沙不上靑天扶日月便歸丹壑老煙霞圯橋進履心長在漢室封侯鬢已華惟有當時書一卷柰何人世事如麻

贈王使君

君持使節過繩橋已遣蠻夷感聖朝良將未誇班定逺大臣猶數蓋寛饒川香野馬銜靑艸雪暗天鵞避皁雕西出陽闗九千里歸來莫惜鬢蕭蕭

相家夜宴

璧月未出金風涼羣烏啞啞鳴苑墻西山髙居帝左右北斗正掛天中央繡衣執樂三千指朱火籠紗十二行坐待更闌賔客散蕭齋自炷辟邪香

贈西山隠者

花邊亭子水邊樓宰相歸來秉燭遊茅屋道人深夜坐桂枝明月滿山秋盡教萬馬千車逺消得三平二滿休誰不願持生煞柄獨誇疏傅有深謀

八月十五夜翫月

無根車轂是誰推不嫁姮娥豈用媒八月正當三五夜幾人曽賞百千回旋抽蓂莢初盈數新釀葡萄正潑醅避暑歸來宮殿冷君王且進紫霞杯

都下春興

陌頭楊栁未全遮靑艸萋萋帶玉沙才子百篇敷錦繡帝京三月繞煙花曹瞞叵信劉徳管仲深知鮑叔牙自古君臣不虛應分明合曲奏琵琶

余嘗夢至一山聞杜鵑且約雪南還

出郭尋春不見春東華踏徧軟紅塵不知蝴蝶化爲我何處杜鶻來喚人筍蕨過時惟恐老櫻梅如豆正嘗新及今無事早歸去莫待秋風江上蒓

梁山泊

天畔靑靑蘆葉齊晚來戞戞水禽啼一鉤慘淡銜山月五色彎環跨海霓新摘蓮花堪釀酒舊聞荇菜可爲北人大抵無髙韻零落梭船傍栁隄

再過圯下懷子房

衮衣有缺爾能縫天遣勛勞刻鼎鐘太子身令爲國本君王手自擇畱封橋邊老父存黃石物外山人號赤松今夜孤舟載明月不妨髙臥想儀容

湖上追憶香山居士

蘇州刺史盡橫金磊落無人似醉吟爲郡三年滄海上畫船十隻太湖心春歸紫翠鶯花塢秋著丹靑橘柚林山水不隨潮水變直從開辟到如今

病中作

宗泐【十一首】

身老那堪病更纒小齋欹枕秖髙眠階前秋雨連三日籬下黃花自一年摩詰不知除病法嵇康空著養生篇尙方再賜千金藥慚愧皇恩下九天

和程續古秋日見過兼次韻

上方髙處古禪闗一曲淸溪萬疊山松樹不嫌僧共老菊花應笑客能閒西風岸口孤帆轉落日林邊獨鳥還一自兵余行樂少且須今日盡歡顏

入櫟山寫呈無極老禪

干戈擾擾客難禁避地來依碧嶂深亂裏獨驚浮世事難中多見故人心千章古木羣峯合一徑長松十里陰更欲移茅入重崦白雲無路可追尋

和張光弼畱別

老來心事向誰論且對靑山酒一尊湖上夢醒思舊將江西書去問諸昆可憐漢祖今無廟還喜畱侯尙有孫手把過眉笻竹杖與僧閒步出松門

錢塘懷古

欲識錢塘王气䢐紫宸宮殿入靑蕪朔方銕騎飛天塹師相樓船宿裏湖白鴈不知南國破靑山還傍海門孤百年又見城池攺多少英雄屈壯圖

天地無情日月䢐鳳凰山下久榛蕪獨憐內殿成荒寺空見前山映後湖塞北有誰畱一老海南無處問諸孤蓬萊閣上秋風起先向燕京入畫圖

送憲上人歸臨海龍華寺

菊花開日問歸舟三載錢塘已倦遊舊業池臺因夢去異鄕風土爲誰畱白雲山寺楓林晚黃橘人家海岸秋珍重而翁好懷抱幾時同倚夕佳樓

送福長老

五載西行同苦辛扶持老病最情眞千山雨雪獨騎馬萬里沙場不見人京國歸來天闕近鄕閭去建法幢新今朝相見仍相別目斷孤云碧海濵

送徐生之蜀省親

春風初起送江船西上迢迢路八千巫峽波濤通七澤成都花栁接東川元戎號令飛荒徼公子才華騁少年遙想峩眉山上月夜深應照防衣筵

偶作次王以中韻

拄笏髙人塘外居作詩直與古人如偶從荷芰香邊得閒向篔簹節上書白露濕階涼气早靑燈照壁雨聲疏曉來不署金吾事帶劍承明去直廬

送曹國公北徵

上將提軍事北徵旌旗百萬出南京直教大漠銷邊警豈但先鋒破敵營瀚海無冰堪飲馬天山有石可鐫名由來衛霍多勲業從此沙場不用兵

次見心韻送濟上人歸省

萬金【四首】

苦學不耽春夜眠思家卻泛春江船褰衣逺道艸頭露濯足故山花下泉黃鵠方懷少年志白雲偶賦歸來篇再看入室領防何限天香浮月邊

吳越兩山亭爲蕭山尹尹本中賦

單父彈琴宓子賤蕭然作亭尹大夫吳山越山若可攬王業覇業誰能圖一江潮生白縹緲萬壑雲起靑糢糊自公退食樂登眺只喜政成民力蘇

錦莊漁隠圖爲醫士作

錦莊園林錦不如幽深彷佛神仙居捨南捨北賸栽杏水落水生惟釣魚嚴陵終辭光武祿郭玉素受涪翁書眼前生意日已廣桃源雞犬同村墟

送王宗禮尙書督漕還朝

尙書持節下靑防漕粟千艘拱使星萬里非誇輕海道一言端可重朝廷宮衣寵制黃金字官酒恩沾白玉瓶曳履不妨頻入奏聖心虛佇爲生靈

陸良貴顧仲瑛過綽墩壽寧寺有作次韻賦寄【寺乃

梁僧繇畫龍防眼飛去之所】

時蔚

禪榻經餘思二妙舟楫逺勞相問尋虎頭善畫稱絕筆放翁吟詩多雅音枇杷當戶花如雪橘子帶霜香滿林招提嵗晏肻頻過莫將淸興阻山陰

遊石湖蘭若二首

來復【十八首】

荷花蕩湖水深上有蘭若當髙岑客吟時見猨鳥下僧定不聞鐘磬音雨香秋林橘子熟云落空澗棠梨陰閒來掃石坐竹裏靜與山人論素心

五龍之峯云作屏雙厓削出芙蓉靑何人澗防拾瑤艸有客松間采茯苓林風不驚虎臥石山雨忽來龍聽經吳王臺榭今寂寞秋香薜茘花冥防

奉寄元璞琦禪師

我昔巢松茂苑東白雲淸賞此心同芭蕉樹下吟春雨薝卜花前立曉風亂後溪山誰作主愁來江海成翁相思欲借峯頭鶴騎向龍門問逺公

野軒爲海昌李茂才賦

海城車馬往來稀獨愛寒軒傍翠防春雨一村桑柘緑秋風萬井稻粱肥燈前教子惟書卷座上論交盡布衣昨日南鄰邀社飲醉騎黃犢月中歸

送徐誠中入闗

十載移家住越州聲名早已動諸侯千金不受淮南聘一騎還爲塞北遊潮落魚龍滄海夜風髙鷹隼太行秋防邊有策應須獻好慰蒼生社稷憂

送儒醫陳仲靖歸天臺

白髮侯門懶曳裾買山東向赤城居折腰五斗辭防祿繋肘千金得異書玉洞桃花和露種石田芝艸帶云鋤也知醫國終爲用四海瘡痍待掃除

送呂尙書兩淛運使

虎節光華下九天鹺臺出使重承宣禦溝栁色新亭酒官浦荷香醉李船赤鹵夜熬連萬竈白糧秋餉給三邊遙知爲政多淸暇細讀夷吾海上篇

瞽者龍翔賣卜養親

賣卜都門養母慈白頭重際太平時地生蓍艸春云暖座映萱花晝日遲目有神光應內照心無私欲可前知逢人但自談忠孝何必金錢重決疑

聽竹軒爲陸隠君題

愛竹閒同阮借期竹聲遙聽靜偏宜一林蒼雪停琴處三徑微風駐履時寒帶松濤翻夜壑淸隨荷雨響秋池無聞早已忘喧寂截管誰將古調吹

送張僉事之山西

遙瞻使節碧雲中驄馬西行驛路通水合九河多禹迹地連三晉有堯風邊頭露下葡萄紫原上霜淸枸杞紅問俗也知勞撫字可無優政起疲癃

送西域丁鶴年兵後歸武昌省墓

燕云何處是並州黃鶴磯頭問去舟海濶山長羈旅夢天荒地老死生愁他鄕寒食身千里故壠斜陽土一壞爲語東歸華表鶴英雄遺骨幾人収

送錢子予新除博士致政還越中

修髯如雪面如丹芰制新成野服寛湖近季眞期卜宅寺依靈徹話休官霜紅柿葉樽前寫月白荷花鏡裏看有約沃州騎鶴去臥云不畏碧山寒

煙波釣客爲張道士賦

長鑱懶斸紫芝田獨向滄洲作浪仙半世乾坤孤艇外五湖風月白鷗前菱租嵗熟堪爲饌魚膾秋肥不取錢借有眞同雅調都將吟嘯寄閒年

送偰尙書致政歸溧陽

紫誥新題禦墨香溧陽歸老問山庒地幽多識雲霞气天近還依日月光華防泉鳴舂藥碓竹間風掃讀書牀從來相業傳家舊勲烈應看紀太常

甲寅嵗病中述懷

嗒然枯坐竹方牀懶慢無心百慮忘雨後摘蔬萵苣緑風前曬藥茯苓香飛蛾夕掩銅盤燭餓防朝窺瓦缶糧幻世有生皆旅泊歸休何地是吾鄕

送鄭秋巖知府之靑州

江驛梅花映玉珂都人祖帳動離歌六龍馭日南瞻闕五馬迎春北渡河沃野平連燕薊逺好山靑入魯齊多明時爲政看髙節秋色千巖翠不磨

次韻衛府紀善危朝瓛見寄

爾談東魯我談禪淮海相聞嘆暮年劉向才名遺說苑楊雄詞賦重甘泉収來柿葉朝頻寫吟到梅花夜不眠早晚定逢濠上寺三生舊話得重圓

耕隠爲南昌萬用中賦

山莊別築楚城西百畆桑陰水一溪莎艸雨晴黃犢臥稻花風暖白鳩啼沽來官酒春祈社讀罷農書曉灌畦孝悌力田新有詔姓名還向禦前題

金山寺

曇噩【二首】

崢嶸兩岸市防開愛靜人尋此處來水防有天行日月山中無地著塵埃塔擎燈影明雲杪船載鐘聲出浪堆自信平生有仙骨好風吹上妙髙臺

山陰舟中

平明飯罷促髙梢撐出五雲門外橋離越王城一百里到曹娥渡十分潮白翻晴雪浪花舞緑弄晚風蒲葉揺西北陰沈天欲雨臥聽篷韻學芭蕉

次韻奉和見心師遊石湖蘭若

妙聲【六首】

楞伽峯如九疊屏何年截取匡廬靑方同楚客賦招隠不學山人吟采苓僧蹊盡種苾蒭艸梵莢徧寫多羅經諸天只在雨花外音樂六時來窈防

近聞移居湖水頭蘭若下瞷蒼波流獼猴夜偸錫杖去鷗鳥日傍防幹浮揚州月照五湖白洞庭木落三山秋相望只隔半江水安得贈之雙佩鉤

次韻答沈行恕回京之作

客捨春寒樹影稀靑山迎我入王畿雲開雉堞瞻金榜日射龍章識衮衣禦果近從仙苑賜天花多傍講筵飛聖恩特許兼旬住防得香煙滿袖歸

遊石湖次韻

黃山髙人之所居金沙花明白石渠無錢愛養方外客有口懶讀人間書采來靑菌總堪食種得黃精還有儲郭西十里不一到題詩爲問今何如

題虎丘寺

有客題詩海湧峯髙懷托防鴻勾吳伯業荒煙外梵塔觚稜杳靄中石坐千人亭可月劍埋三尺水還風目前無限登臨意古木蒼藤叫郭公

小瀛洲

鰲海晴分五色霞鳯池多隠列仙家黃封日送宮壺酒靑鳥時銜禦苑花云外佩鑾聞步輦月中河漢見乘槎君王舊聽尙書履回首銀屏隔絳紗

秋日歸虎丘

良琦【二首】

虎寺共作五年畱幾度相防上小舟楊栁春橋半塘寺芙蓉夜月百花洲長林放寉閒支遁一室編蒲老睦州此日獨歸懷往事空山艸色不勝秋

次韻答見心和尙

龍門茅屋澗之隈亂後山花只自開數片白雲同散去十年金錫不歸來月明老鶴啼春澗日落饑烏集古臺嵗晚相期仍結社西湖賸覓白蓮栽

送仁一初上人遊武林

懷渭

舞鳯飛龍若个邊天涯送逺獨淒然江山南渡降王宅風雨西陵過客船踏雪馬塍春買樹鬭茶龍井夜分泉落花寂寞東歸日煙嶼冥防叫杜鵑

應制題江東橋

溥洽【二首】

西出都門見石橋虎城千雉共岧峣浮黿曉渡江流穏役鵲晴瞻漢影遙華表月明淸露濕防幹日近彩雲飄四方車騎多如雨舉目應思答聖朝

應詔放水燈因賦

持節馮夷向夕過逺分燈火出官河鬥牛光動天垂野風露聲沈水息波海族樓臺休罷市鮫人機杼不停梭九泉無復悲長夜莫問南山白石歌

應制賦金陵春曉

半間

五云深防鳯凰城海宇淸寧旦气平錦繡山河霞彩動金銀宮觀日華明禦溝垂栁雙鶯囀官道飛花萬馬鳴試向西虹橋上望分明遐思接蓬瀛

客山陰寄湖上諸友

守仁【六首】

蘭亭燕罷送羣賢獨客歸來閉戶眠夜壑有聲都是雨春山無處不啼防放歌彊挹浮丘袂乘興難回剡曲船因念少遊平昔語孤燈相對益淒然

湘湖漫興寄獵微生

蘭堂客散酒船空湖上淸遊孰與同五月秋聲梅子雨一天涼思藕花風煙將白鳥沈沙際云帶靑山落鏡中自是儋翁阻杭越誰教天塹限西東

題雲門翠防深處

谿閣重重翠崦遮無時雲气濕袈裟千峯樹色藏朝雨六寺鐘聲送晚霞筆塜天寒収柿葉茶壇風落掃松花倦遊每憶消閒地早晚扁舟向若耶

寄海上令祝良英

堂上琴聲久不聞江花江艸思紛紛珠光夜淨浮滄海蜃气秋髙化白雲漢室將軍雙玉斗郭家天馬五花文上書欲叩天王陛願與吳民借冦君

寄湯徳師

月旦曽評物外遊衣冠合數晉風流寧知後世非房琯郤訝前身是惠休黃鳥催人歌伐木靑山滿眼賦登樓多情惟有花谿水不厭年年送客舟

七月十八日重過何氏山林與張守約同賦

南塢新秋谷正花步從眞侶入煙霞山林重過將軍宅天漢初回奉使槎滿地江湖身是客終宵風雨夢還家十年爲說燈前事郤望靑雲路轉賖

過彭蠡湖舟中次韻簡見心師

希能

楊栁靑靑聞櫂歌東風三月放船過山浮空翠濕煙霧江出大魚吹浪波上疏無因繼嵩璉論詩漫自儗陰何同防不負淩霄約淸夢時時繞薜蘿

寄見心和尙

元旭

曽共湖山作勝遊杖藜來往更風流一時俛仰成陳迹千里飄零盡白頭落日靑天無過雁秋風滄海有閒鷗好泉聞道甘於醴安得同消萬古愁

次韻遊石湖蘭若

守道

郡城西來山水深石湖倒浸靑瑤岑溪云十里防僧捨天樂六時鳴梵音下界塵埃日滚滚上方殿閣秋陰陰吳王舊迹眼中見萬古事往傷人心

羊祜廟【廟在吳城南】

道衍【九首】

探環桑下悟前身幼節知君不酖人只使才謀扶晉室肻施徳澤被吳民荒祠積雨壚生蘚古屋無風壁受塵今日經過思峴首舊碑剝落淚沾巾

京口覽古

譙防年來戰血幹煙花猶自半凋殘五州山近朝云亂萬嵗樓空夜月寒江水無潮通銕甕野田有路到金壇蕭梁事業今何在北固靑靑客倦看

再寄王耕云

鳳皇山下足棲遲袍笏盈牀想舊時靑李朱禽曽有帖白沙翠竹豈無詩燒畬蓺黍開黃壤鑿澗分泉貯緑池卻與野僧情最厚常時來往不相期

京都送雲海上人還山

朝辭魏闕返家林秋半江南尙緑陰鐘阜雲歸山寺近石城湖落海門深僧中不有興亡事世上寜存去住心此別似難期後防且畱茶坐撫孤琴

十月一日金陵發船之北平

石頭城下水茫茫獨上官船去逺方食宿自憐同衛士衣盂誰笑雜軍裝夜深多櫓聲揺月曉冷孤桅影帶霜歷盡風波艱苦際無愁應只爲賔王

寄虎丘蟾書記

聞道蟾公似贊公一瓶一鉢寄山中云封蘿屋長疑雨泉響松巖半是風履破只緣行腳久囊空非爲作詩窮遙思短簿祠前夜共聽寒鐘出澗東

題平坡寺

平坡杳杳挹西湖徑斷樵行敗葉鋪泉落石河聲愈急雲歸沙樹逺疑無夜堂風靜紓帷幔曉井霜寒響轆轤那得餘生辭世网捲衣來此日跏趺

舟中送戴伯兼還金華省親

吳中山水舊同遊上國辭歸復共舟靑邑數家煙火夕黃河兩岸荻花秋素弦聲帶離鴻慘杜酒香消逺客愁明日歸家想歡慶雙親華發未盈頭

春雪寄友

春釀微寒作雪飄化工渾似剪鮫綃雨兼蔌蔌穿櫺響風颺輕輕到地消粉蝶撲人成隊亂玉塵逐馬去程遙欲呼鄭谷同吟賞且與鄰沽酒一瓢

送王宗禮尙書趣運還京

曇塤

轉海雲濤萬里賖長風指日望京華南州已入諸侯貢北極初回奉使槎內宴宮花迎馬酒禦溝官栁拂龍沙從容好奏安時策還見車書混一家

秋日送二徒之京

笑堂

客路逢秋意慘淒吳歌楚些聽如迷海天一色雁雙去山月半規猨自啼心動故園頻入夢詩因佳景易成題落霞孤鶩西風外更向何山問托棲

退隠惠山聽松庵次王達善韻

普眞

泉上歸來巳一年萬松陰裏屋三椽坐殘白日渾無事買斷淸風不費錢猨墮山厓尋果樹鶴穿林徑避茶煙王猷識我平生意時寄新詩一兩篇

南屏道中

永

五月雨聲連六月南屏雲气擁柴扉林巒有穴山精出嚴谷無人石燕飛詩句偶從行處得家鄕都在夢中歸朝來杖策溪南路新水溶溶沒釣磯

琴月軒爲閔東魯作

玉壺淸露洗乾坤手拂絲桐月到門春蝶夢殘疑白晝秋鴻飛盡又黃昏魄沈湘水終畱怨影落梅花欲斷魂喜有鸞膠能續響廣寒歌舞不堪論

曉發

東風捲雨曉雲収兩岸雞聲送客舟柔櫓不驚沙上鴈殘燈猶照驛邊樓天連野水浮空闊斗轉銀河拂地流遙望吳城何處是靑山數防落長洲

爲蔡用彊題石城山房

石城環繞讀書房竹色松陰覆短墻半塢白雲行路斷一溪流水落花香陽坡牧馬餘春艸秋閣然藜取夜光俊逸盡隨徴詔起秖畱猨鶴共徜徉

送王希說還姚江和南仲法師韻

吳越雲山兩地情暮年相見五茸城人民已覺今非昔骨肉難忘弟與兄秋水半陂蒓菜美涼風千里葛衣輕明朝又作東西別柔櫓聲聲栁外鳴

題梅

羅浮仙子雪爲顏一笑相逢大樹間淡抹長煙拖素練瘦橫落日寫淸灣玉龍吹徹腸空斷翠羽啼來夢忽還彷佛花光三昩手嫩寒淸曉到孤山

寄龍井和庵

大冏【三首】

一從龍井過東州幾度令人憶故丘湖上好山頻入夢松南古塔獨闗愁春歸栁色開靑眼月到梅花照白頭十載倦遊天上客何時買得浙江舟

寄演福和尙

雨紅煙緑莫春時獨客終朝有所思白水沙金錯落靑山浮幾玉參差一簾花妥鶯啼緩千里書成鶴去遲後夜更看湖上月滿懷愁緒散如絲

寄心印法師

山房深夜冷於秋銀燭蟠煙吐玉虯情逐斷流歸浦口夢隨飛雨到湖頭土苔凝紫花龕靜春艸生香竹徑幽千里懷情殊不惡坐來翻覺迥添愁

分題得朱雀橋冶城送戴司訓

覺澄【五首】

朱雀橋成晉武年行人一過一畱連豪華寂寞沈秋水野艸淒涼起暮煙王謝燕來巢已廢劉郎詩在世空傳先生此別堪題柱相與推輪送上天

和杜牧之九日登髙

九日登髙鴈正飛馬嘶山郭曉風微菊花爛漫堪幽賞尊酒畱連盡醉歸幾處園林澄夕霽千家幙捲晴暉今逢詩客多才思不讓當年杜繡衣

雷公晚照

雷公古廟倚嵯峨風景偏宜晚照多野鶴巢邊松偃翠黒龍潭上水生波疎暮卷千家雨短笛晴吹萬頃禾歸到故山行樂處詩成還下夕陽坡

永思堂爲朱良玉賦

幾年不著老萊衣膝下承歡事總違每憶深防流血淚難將寸艸報春暉夢回殘月初欹枕愁對斜陽半掩扉俯仰爲君歌此曲異鄕令我念庭闈

過比干廟

匹馬東風古道傍忠臣此地有祠堂犯顏竟不辭君去剖腹寜堪爲國亡銅柱沈沙芳艸合鉅橋流水野花香褒封祀典神猶在細讀殘碑欲斷腸

遊五臺山次韻

覺同【二首】

北來乘興上崔嵬天外捫蘿鳥徑回寒谷未秋先落葉陰厓不雨自生雷低懸銀漢星千防俯視滄溟水一杯笑指曼殊棲迹處幾經劫火不曽灰

陪蘇州黃琮遊靈隠寺

攀蘿躡履上丹梯身在層霄斗柄低嵗久洞猿隨物化春來花鳥向人啼蟾宮桂子飄雲外鷲嶺蓮華竺西謝客亭邊遺迹冺年來芳艸與堦齊

挽史友桂

本源【二首】

木葉霜飛五夜殘薤歌聲斷涕汍瀾問梅人去山亭冷釣月船空野水寒別館瑤琴無復奏東籬黃菊有誰看不堪翹首斜陽外馬鬛新封土未幹

過嶽武穆墓

出師頻捷報君恩十二金牌下帝閽豈料浮雲遮白日空懷鋭气復中原湖山共繞千年恨艸木長含萬古寃百戰英雄今已矣獨畱忠節照乾坤

和楊主事春日早朝

文湛【三首】

西山月落漏聲殘閶闔門開擁百官鶯囀帝城春色曉燭揺宮扇曙光寒九天韶樂雲中度萬樹仙花仗外看獨有相如多渇病朝朝淸露滴銅盤

紫陽道院和張天錫韻

閒向蓬萊頂上行道人相見話長生巖扉半掩雲霞色石屋惟聞澗水聲陰洞艸香春走鹿靈源花發曉啼鶯如何不見遼東鶴千古江城月自明

酬周夢椿

故園東望思依防滿目西風客未歸江上鴻聲驚別夢天涯艸色上徵衣身隨逺浪同飄梗家在空山獨掩扉明日一竿滄海去白鷗應笑未忘機

秋興二首

廣澉【四首】

夕陽樓上倚防時舉目江湖有所思薊北山川燕故國錢塘城郭宋遺基鴈來不帶中郎信木落空歌武帝辭萬里風煙秋一色杜陵何事不勝悲

長空萬里見秋毫獨自吟詩向泬寥秋水芙蓉空爛漫晚霜楓葉盡飄颻七松處士甘肥遁五栁先生懶折腰尙賴四方英俊在野人空老聖明朝

靑塜

淚眼盈盈出漢庭君王空惜玉娉婷名因圖畫終難易怨入琵琶不可聽天上一輪同皎潔眼前諸物盡羶腥當時若賂丹靑手爭得胡天墓艸靑

田家卽事

四月農家事事忙曉分陂水灌新秧雞初鳴際爭炊黍蠶未眠時且問桑處處薫風催麥秀村村煙火焙茶香可憐賦外徴求急多少饑氓泣兩行

楚江秋曉次沈石田韻

明秀【十四首】

艸寒霜渚夢悠悠衡嶽西風落木秋病裏斷猿司馬淚吟餘殘月仲宣樓自憐江漢猶遲暮誰采芙蓉寄逺遊鴻雁一行斜不度水光山色滿汀洲

山川揺落露華晞野寺鳴鐘破曙暉千里人煙江郭靜數聲漁笛水禽飛寒催刀尺風霜早日逺闗河信息稀叢菊又開身在客長沙誰念未成衣

寄陳句溪

故人病臥寒無氈明月防影箕山泉自搔短髮向天笑開過黃花對雨眠海防珊瑚豈無樹牀頭瓊瑤知有篇栩然昨夜入我夢握手柴門落日邊

送祚長老還北京

山水南行又北歸著來寒衲換春衣桃花笑雨機先悟栁絮沾泥錫自飛明月一單棲海寺白雲千里憶京圻江東芳艸牽詩夢況値潮生采石磯

仲秋泛澉漵湖董蘿石許東山朱西村陳句溪許九杞孫太白沈紫峽同賦

人物百年滄海上釣竿裊裊拂珊瑚前峯吹笛月在水中流放歌秋滿湖夜靜魚龍回浦漵天低星斗動菇蒲山川勝槪自今昔天柱洞庭還有無

懷孫太白山人

堦前黃葉堆欲滿湖上白雲閒自來千里秋風悲斷鴈兩峯寒日憶登臺未能明月同移棹想見黃花獨舉杯吟徧長松千萬樹南屏落日寺門開

感興用王履吉韻

江邊雨色晚寒輕昨夜柴門水又生桃葉隔溪猶喚渡梨花沽酒正聞鶯何人得似張平子有客眞如阮步兵富貴浮雲歌一放玉壺還對美人傾

挽淵湛空【淵雲南人終於杭之佛國山】

大千沙界空無住坐破蒲團不露機萬里秋風吹落日一龕野色上閒扉袖中山海家何在世路干戈道不違懸想精魂似圓澤葛洪川畔作雲歸

次韻答友

廬山髙兮黃河深短髮素袍仍此心抱甕眞如漢陰老卜居亦有杜陵吟寄書鴻鴈秋天雨把酒花枝春日陰準擬殘年載江雪釣舟重爲故人尋

嘗茶

小堂春晚正寥寥洗水嘗茶帶雨燒病起不知紅葉老開門忽報白雲招松邊落日明虛閣夢裏西山度野橋我已慵書今數月怪來幽思在芭蕉

九日

重陽獨坐西巖雨落木秋風吹布袍聊對江山呼濁酒自披雲霧讀離騷杜陵白髮窮愁在彭澤黃花想象髙於我慚無一字補朝廷功業有英豪

顧子重陳南賔沈懋學吳天澤九日防酒勝果山登髙

越王臺上送長歌落日秋風感慨多艸莽野煙諸寢殿寺門黃葉舊山河髙江舟楫來鴻鴈絕頂罇罍上薜蘿此日相逢總陶謝風流文彩復如何

中秋泛湖

寺門湖水淸如鏡不與遊人照白頭豈獨尊前千頃月更憐笛裏滿湖秋蘋花洗盞香堪把荷葉拂衣涼未収此夜瀟湘洞庭上放歌誰得坐輕舟

甲午嵗四月湖上感事

皂蓋朱幡簇仗齊西湖日月夜歸遲斷橋豈是長春地精舍多妨結夏時朱閣捲驚燕子畫船呼燭照花枝玉壺美酒民膏血只有城中太守知

寄徐丰崖先生初任桐城教諭

永瑛【六首】

秦駐西邊落日斜楚江南望白雲遮艸香泮水菁莪雨春滿琴壇杏子花天闊鄕心傳海鴈官閒詩夢破林鴉胸中知有五色綫補衮終當用帝家

寄劉海村揮使

射策談兵屬老成轅門文武冠時名戰袍舊卸團花錦牙帳新辭細栁營星斗中宵懸劍气江山春日藹詩情騷壇虎踞誇餘勇賦就鐃歌頌聖明

寄沈紫峽【沈居鄰葛洪井顧況書臺】

三年不見沈山人江水迢迢悵望頻細雨別來黃菊候髙風長在白綸巾書臺深處誰相過丹井西邊獨隠淪云木兩峯無暑到不知城市有紅塵

贈鎡可簡住持永祚卽歸妙光

寺門鐘皷動秋山曉日輝輝上竹闗黃葉千峯初出定白雲半榻又飛還水歸滄海知宗花發寒巖識道顏去住無心隨所遇鑪薫貝葉嵗華閒

寄孫白峯【時爲江西教諭】

忽憶孫登我欲求海天明月獨登樓髙吟尙想西巖雪一別俄驚八月秋萬里煙塵悲戍皷三江風浪阻漁舟何時得共鷗波裏薄采江籬慰逺愁

與鄰僧夜坐

艸廬溪上淨春花衲子談夜煮茶遁迹不逢秦二世安貧寧識魯諸家水風涼薦荷衣爽山月低穿薜荔斜裘馬故人休問及數函經卷是生涯

送金丰村侍禦兄北上

法聚【八首】

錦帆髙日動江千用世寧爲惜別難多略擬聞新諌艸一貧應識舊郎官云鳬紫闕同仙侶池艸靑春夢懶殘蒼鬢易爲憂國短更須退食謾加餐

西湖次錢學士韻

大隄回接鳯山遙金勒東風細馬驕芳艸不知埋帝舄栁枝猶自學宮腰天空水月三千頃春老鶯花十二橋見說樓船醉妍少平章獨免紫宸朝

越王臺

越王臺上客登眺範蠡湖頭艸正新敵國荒涼吳鹿豕故宮行在宋君臣杖藜逺塞風煙暮花木深城雨露春往事不須悲落日髙歌獨立恐傷神

同丰村兄沈竹石初夏江村泛舟用杜韻

掛席緑陰溪水生桑梓暮云俱故情白首無何野老在靑春幾負江花明題詩欲扣水西寺問酒復欵湖南城月明夜久坐不寐吹篴栁堤星斗橫

白溪贈禪友

鷗波十里艸堂前水觀明通靜裏禪雲母夜光沈貝館鮫綃秋淚泣珠淵影空不見雙林鶴香度應知九品蓮兩岸月明吹笛裏蘆花飛落釣魚船

吳山秋望呈張侍禦

子胥廟前江日晡越王城頭云有無故宮臺榭幾黃葉南度寢園今緑蕪長笛闗山瞻北固淸樽魚鳥傍西湖蕭蕭落木蒼郊外幾處寒煙破屋孤

禮中峯塔

玉柱峯髙生翠寒寶龕丹幾一燈懸萬方龍象袈裟下百億山河拄杖前幻住早知心已了活埋猶喜法無傳瓣香合爪春風裏一夜梅花月在天

石城夜泊

石城山勢郁岧嶤燕子磯寒落晚潮雲際樓臺開佛界水邊巖洞繋魚舠龍蟠鳳翥畱雙闕艸色江聲漫六朝形勝不磨傷往事短篷春雨夜瀟瀟

人日

祖福【四首】

鴛央湖頭春水生白龍祠前風日晴梅花作意開自好柏葉向人殊有情南國十年多羽檄北山此日有柴荊杖藜物色總春事回首江湖眼獨明

對雨用何仲黙韻

城上云霾朝不散江門雨腳晚猶垂天寒花鳥只欲暮日逺江湖空自悲芳艸山川迷客路中原宮闕濕軍麾美人何處音書絕寂寞柴荊有所思

九日奉答雲谷見招

招邀己負重陽客乘興應憐此日遊南國黃花仍臥病西風白鴈重悲秋久慙龍劍韜塵匣且得魚竿伴野鷗日莫登臺頻悵望江門落木暗孤洲

杪秋墨山先生過訪龍淵山閣

晚風江郭動髙寒山閣坐深城漏殘隔嵗酒杯方晤語幾回秋月得同看謾言舟楫臨河別須信風塵防面難道在滄洲君自適鷦鷯吾分一枝安

江上

士墨

春江春艸生蘼蕪不盡王孫情靑山影帶杖藜逺落日光動漁蓑明鷗鷺羣飛下淺渚林原野哭聞孤城人事時憂不自理長歌淸淚時縱橫

春日寄何令升

僧悅【四首】

梅花溪上見寒松遙憶君家桂樹叢曙色乍開伊闕下春光猶在宛陽東髙吟無那多逢雨短翮何由得禦風嵗月依稀黃曲老獨畱靑鏡照虛空

望寶所塔燈同泛枯舟分賦

塔湧芙蓉寶炬然星河燦燦共諸天蛟龍乍起眞珠映風雨時驚舍利懸浮影半侵隄上水飛光遙隔望中煙湖山莫辧歸來夜香霧鈴音自一船

唐藩送汪元伯博士奉使還朝

靑雲翠蓋促輕塵馬上看山二月春雨色一鞭花外曉雞鳴千樹隴頭新懽成不擬梁中使怨別空貽休上人獨有夜來松際月淸光猶照宛城闉

弔孔炎宗侯

月照樓臺玉樹殘啼烏夜夜獨含酸魂歸大夢星初殞名在中原骨未寒掩淚不堪秦失弔開弦已絕廣陵彈今將半偈畱君墓莫作延陵一劍看

古今禪藻集卷二十四

欽定四庫全書

古今禪藻集卷二十五

明釋正勉釋性同輯

明【七言律詩】

住五峯答次向九龍韻

佛峒

耽幽喜住碧山中萬疊煙霞隠亂峯日色遙傳髙閣磬潮音初散講堂鐘焚香靜夜還揮麈下榻兼旬爲聽松海內只今閒謝屐獨憐猨鶴伴仙蹤

詠苔

道幹

翠色遙連薜茘陰紅塵一防未能侵沾泥曽上登山屐帶雨常緣掛壁琴曲徑蝸涎凝處濕閒庭鶴迹印來深靑錢滿地從教拾難當遊人貰酒金

賦得古村贈友

景昂【二首】

竹門菊徑緑溪濵筆架書籖四座陳舊隠合名龎徳裏髙風奚減上皇人秋登場圃雞豚散寒入園林橘柚新靜夜窅然忘去住靑燈聮榻重相親

賦得潛西贈友

了翁家住瀼田西占斷風光花滿堤巖桂香浮秋气肅江楓紅映夕陽低浩歌閒引林間鶴沈醉猶聞午後雞更喜嵗丰新釀熟時邀六逸過潛溪

九日太史邢公宴集

果斌

山中風景最宜秋叢桂霏香滿竹樓忽訝北扉客至共看西嶂白雲浮坐臨小圃苔侵屐話到眞空石防頭無那夕陽歸思起可能明發更追遊

白鹿【胡總制耀兵越中獲白鹿以獻】

方澤【四首】

元戎出獵野雲空白鹿銀騰耀武功墮角或從瑤水上食蘋應在雪山中狼歸漫紀千年瑞雉獻還聞九譯通何似兩階干羽動蹌蹌應舞玉墀風

賦得閏七夕

星槎傍月沸笙歌銀漢仍傳帝女過烏鵲橋邊重駐輦鳳凰機上兩停梭香浮翠幄宵方永羅結蛛絲巧遂多自笑空山云臥者漫同詞客賦明河

除夜對雪

江城燎火正凝霞宻雪旋迷十萬家卻向罏邊飛作雨偶經燈畔落成花力侵衣絮心同冷光映窓紗發並華詰旦祝禧先有瑞防從龍象曳袈裟

弔嶽武穆

廟門松檜晝森森風起如聞鼓角音日月猶懸南返駕闗山未死北徵心云來朔漠陰長慘潮至錢塘勢自深棲鳥似知千載恨含啼飛度碧湖潯

送林平厓之京

正念【二首】

八月髙槐樹樹花平橋流水逐溪斜比來北雁無音問望入南云有嵗華燈火幾羣鰕菜市朋從何處鬥牛槎酒杯碁局平生事白首都城別是家

蘆洲

八月九月蘆花明大洲小洲風露盈舟人漁子自相向江吟岸笛時爭淸當軒襟帶鷗鳥近亞席燈火魚龍驚直看玉樹過千尺長使蒹葭左右橫

答友惠菊

圓戒

空山揺落閉門時忽喜餘芳寄逺思雅質向人渾欲語寒香繞榻訝催詩神超色相元無染節抱風霜益自奇愛爾乞歸陶處士白頭三徑結幽期

龍南山中喜恆吾衡石過訪

圓珂【二首】

扁舟出郭北風寒入社還尋貝葉看過去道安終莫及再來何遜見應難未忘月影先忘水只愛梅花不愛官麟鳳此時𨿽得意漢家肯放网羅寛

朱石門何恆吾泛雪而至賦贈

玉人歌扇撲楊花門外時來問鹿車凍壑偶攜雙杖入寒梅共折一枝斜心安慧可曽忘臂興盡王猷欲返槎此去不知東郭履明朝踏雪過誰家

重登南張祠感舊

圓理【三首】

蒼龍橋畔暮維舟斜日荒煙欲喚愁華表更無歸鶴下廟門空有斷碑畱笙歌幾處來靑舫鐘梵何人對白鷗重倚回闌覩陳迹卻憐身在夢中遊

挽月泉聚禪師

聞說天池罷講幃獅林從此大音稀天花自防跏趺石谷鳥猶窺補衲衣澗防月來空有像幡頭風動寂無機從教語落諸方去惆悵令人對夕暉

春暮彭衝溪徐嶠項少嶽嚴少渠過翫雨中牡丹分得芳字

尊俎臨軒午正長數枝畱得雨中芳空餘興慶池邊色不是平章宅裏香雲捧髻鬟嬌欲墮膩流脂水淡成妝品題獨許陰何輩揮灑爭傳寡和章

謁文太史徵仲

戒襄

先生曽作祕書郎三徑歸來鬢未霜江海有心懸魏闕煙霞無夢入明光吳城白酒春長醉茂苑黃花晚益香獨向門墻窺藻翰晉家墨史漢文章

畱別龍華月淸上人

徳淸【八首】

樹下逢君已廿年眼前四世總如然此心直入雲霄外往事都歸幻化邊筋骨縱銷肝膽在闗山𨿽隔塞鴻連分攜莫灑臨岐淚尙有龍華未了緣

南州張相國丁大防回舟中述懷

江洲芳艸正萋萋已到津梁路不迷萬里乾坤孤杖外片帆風雨大江西蹔容蹤迹同魚鳥終是形骸似木雞遙望五湖煙浪闊不堪回首白雲低

信宿皷城洪福寺懷達觀禪師【有引】

余法罹難蒙恩貶竄嶺海辱達師北走視余久遲此間及至師已買舟南矣余信宿於此感而賦詩

天涯何處問同遊津濟先登彼岸頭塵世大都俱浪迹乾坤從此任虛舟懷人夢徹三更月去國心懸萬古愁百戰空衰艸徧黃河不盡水東流

端州慶雲書院懷制府大司馬陳公

花宮髙倚七星傍門對江流萬里長桂樹婆娑寒自影珠璣錯落夜生光山圍城郭森如防月照庭除白似霜回首蓬萊天際逺不堪道路滿甘棠

奉贈制府戴公累捷特進大司馬

幕府霜威皷角淸彤弓元自重專徵夜郎初防蠻夷壘瘴海旋收艸木兵掃蕩幾空封豕穴招徠連築受降城懸知早晚趨丹陛帝識尙書曳履聲

甲辰曹溪奉臺檄還戍

十年混迹走風塵著處難容自在身擬向深山尋鹿豕翻令下裏厭陽春誰知瘴海從戎客倒是江湖沒事人莫謂塞翁悲失馬從來禍福未堪論

祕魔巖

羊腸百折任靑藜艸莽蕭蕭仄徑迷絕壁倚天應隘日斷厓無路只飛梯依人野鶴尋常下逐客山猨日夜啼自是煙霞隨去住到來元不費招攜

登淩霄峯絕頂

獨上髙峯倚杖藜侵人空翠轉淒迷西來二目如鵬翼東去千山似馬蹄巖壑久稱獅子窟山林終許象王棲吾來欲說無生法麈尾才揮萬象低

九日友人約登髙阻雨

希復【二首】

聮翩鴻雁下寒塘不道西風遽已涼客有窮愁闗晚節菊無嘉色豓秋陽侵燈細雨窓交暗匝樹濃雲水共長此日登髙空我望籃輿那得出柴桑

送尢六村赴河南潘陳州之招

千里辭家問故人路岐不憚朔風頻心銜潘嶽稱知已夢入陳州似比鄰江色逺浮霜嶠冷雁聲初動稻粱新一觴出祖非專別爲訂歸來及早春

送趙仁甫扶父櫬還閩

眞謐【四首】

遊絲撩亂落花時送客西徵悵別離詎謂藏舟連壑逝那堪扶櫬入閩馳淒淸夜月猨啼早鳴咽春流鷁去遲禮戒過傷應自惜不須苦誦蓼莪詩

送黎太博擢黃安令

餞別離筵繡水西垂楊繋馬只頻嘶云將飛舄懸靑漢天賜除書帶紫泥墨綬生香江艸緑春風入楚縣花齊郎官舊有名湖在公暇能無一品題

奉送龔郡侯入覲

何人不說少卿賢解劍民風望自偏五馬如雲馳禹甸孤心捧日覲堯天彤墀肅穆鳴珂裏玉殿絪緼曳佩前虛席定應勞聖主蒼生遙待賜金還

將之金陵答姚山人叔信

浮身蹤迹似飄雲此別寧愁落葉分未到西山尋古寺卻逢白月話離羣荒途拄杖橫煙水逆旅簞瓢掛夕曛帝裏得逢猿鳥便尺書那惜寄徵君

同諸君集鳯凰臺得中字

洪恩【八首】

紫鳯靑蓮足並雄登臺猶想異時風山開晚霽收殘雨日射寒煙掛斷虹疇昔齊梁詞較靡當筵枚馬賦偏工蕭蕭落木無窮思六代豪華感慨中

贈朱處士

闔戶常多載酒徒北髙臥著潛夫弢中矢下聊城約袖裏錘驕晉鄙符滿架琴書供嘯傲到門松菊豈荒蕪長安自愛韓康隠何事扁舟去五湖

枕流閣爲吳防安賦

靑溪曲曲栁條條小閣琴書慰寂寥鐘阜云來春帶雨秦淮月落夜通潮觀風上國惟尊魯洗耳中流豈避堯南郭東山相映發不須重憶武陵遙

曉發箭闕

臺榭參差出萬松海門初日上髙春石穿乍可緣飛騎箭闕齊諧事祖龍半嶺雲生空翠合滿林花散曙煙封因貪隔岸湖光秀行盡春山七十峯

登淮南懷柔閣

向洋新漲一登樓雲裏飛湍掛碧流不爲釣磯思漂毋空餘殘壘說韓侯傍淮野色寒相映近海明霞夜不收信美懷柔終異土平原無限夕陽秋

重陽前二日姚使君招集綺霞閣送吳叔嘉北上

刺史招防興不孤觀風吳季酒頻呼未逢九日酬黃菊且對千山進紫茰閣倚西南當勝地江盤東北下長途知從燕市尋豪俠豈問金臺築有無

元旦

蓮華峯下兩安居昨夜人言是嵗除齒髮有衰過半百山河無攺只須防風疎梅蕚香仍結雨洗苔茵翠欲舒石上寒松閒倚杖相隨流水出行廚

秋日過吳氏經閣

誰向空門學布金新開龍藏樹只林衣裁薜茘頭陀制人類蓮華不染心旛影到溪成梵字經聲出閣總潮音氤氳細細靈香散識得諸天莫外尋

寄云東

法生

十年滄海共離羣三月風塵信未聞芳艸閉門春苒苒落花啼鳥暮紛紛嵗華江上看流水世事人間諭薄雲鴈宕天臺何處所采芝捫葛幸同君

新栁

智舷【四首】

謾說隋堤鬭早春還應妬殺楚宮人一時看去靑於眼幾處愁來翠欲顰夜雨尙憐勝不得東風只管舞教頻更堪亭外旋攀折那有長條拂水濵

送友

去年九月辭山徑是日迎霜葉盡飛預采蕨薇爲旅食更裁薜荔作徵衣芒鞋整後猶沾蘚鄰捨行時爲掩扉春仲煩君到湖寺梅花開過栁依依

其二

煮石樵靑隠鹿田毀垣破屋住多年微吟看落松邊月閒坐聽飛竹外泉何處世間堪逺客誰家林下接髙賢知君𨿽未還山竇肯放塵遊野服前

送谷響入匡廬

飄然汝去躡何峯六月匡廬雪尙封芒履不妨江路艸淨瓶將掛石門松雲開嶺外逢僧影日落巖前見虎蹤聞道逺公蓮再髮須知元不異禪宗

春日寄贈屠長卿

徳勝【八首】

縱謫人間气色豪何須獻納白雲曹文章一代老靑鬢日月雙精奪彩毫夜雨夢醒吳地冷春風望斷越山髙河沙藤葛忘言話一轉何妨片語勞

臘日對雪得表弟防州書答此

鼻觀寒林滿雪香忽驚遊子戀他鄕梅花寂寂枝空白楊栁依依葉故黃萬里封書來震澤一宵飛夢過潯陽防南越北論兄弟兄自晨參弟自商

落花流水

落花流水自春秋冷看人生暗白頭齊相不知稱後裔漢家何事在前籌年華漸去眞難挽風月時逢只暫畱所以貴他賢達者不將身世事窮愁

病鶴

林公不鎩總難飛玉砌瑤階伴侶稀曽是緱山仙跨去那容華表病來歸淸霜瘦怯丹砂頂明月寒生白氅衣倦翮暫教棲蕙帳九霄無用戰能肥

答道可佛可八月十八日同諸友人海上看潮有懷之作

滄溟八月大風髙此際還能念郁陶避世眞應慚爾輩望洋空擬向吾曹五山徒步齊羣聖幾錫聮飛駐六鰲何處得來龍頷物開緘猶帶海門濤

讀近時諸名家集有感

普天無事日謳吟誰道新書事若林貞烈偏多生繡閤忠良不盡出黃金人人卿相歸田老處處將軍入虜深競有文章攻左馬也應微念董狐心

寄題芙蓉窟

髙陽池館逺嵳峩問道芙蓉窟裏多霞暈越溪晴浣水月明洛浦夜淩波渾驚玉女笑開口忽訝天孫偸渡河盡著容華曽不忌楊家姊妺柰君何

友人園居詠梅花

千樹梅花鑿石栽枝枝相亞玉徘徊野人不作羅浮夢地主何如水部才自恐飄零呵凍折若爲衰老寄春來杖頭多挿殊無恙嵗嵗年年訪雪開

過金澤寺次韻

福聚

只園蕭瑟建何年徑轉松蘿慘暮煙堂上久無談白法池中猶自吐靑蓮數聲淸磬出林杳一防孤燈耿夜懸不有支郎肥遁在那令此地得隨緣

冬望

慧秀【六首】

倚杖髙原白日斜陰風獵獵起江沙艸枯平野來輕凖葉盡孤村集亂鴉映郭暮云全似雪隔峯寒燒半成霞誰家茅屋臨溪住門揜庭梅一樹花

春晚覺公具舟邀到王太古遊惠山時寺新燬

捨筏春郊步輕風流支遁愛山行雲連錦樹花齊發火滅金田艸細生石底寒泉供礪齒枝頭慧鳥若闗情王珣佞佛心偏重落日空巖禮化城

行藥梅花下

病裏逢春劇可憐梅花開徧石防前淡因日上微矜色瘦恐風吹不駐年靜愛寒香浮藥椀逺驚長笛度江煙淒涼此際巡檐索黙黙相看病入禪

小姑山

江中片石障彭湖翡翠衣裾像小姑九洪濤香澤水千秋明月晚妝圖嬌非行雨通君夢神自分風任客呼過舫可能無顧盻莫教煙靄便糢糊

竹間聽反舌鳥

細靄輕嵐散竹林搘頥小坐聽晨禽未蒸花气機偏澀乍冩春聲意獨深緩引易調多種舌瑣言難竟一生心何如隠忍過殘臘末路風煙恐不禁

金山

江天樓閣映蝦髯獨慮淸寒不慮炎霞散雁王開寶藏月來龍女抱香奩蒜山風隠漁舟集浦潮回水怪煙景飽看禪定後此生綏福恐難兼

雨夜有感

法濟

寒林疎雨夜瀟瀟獨向松坐寂寥鄰燭有光難借照庭花無實果何聊年華竟逐東流逝鬢雪那教烈日消聞說沃州山可往駕言歸去是明朝

得養性書

故人寄我白雲牋夢裏身談去住緣萍散偶隨鷗浪逺松髙難免絲纒亂猨晚嘯千巖月孤鶚秋橫萬里天懸想已知湖海味歸來看取在山泉

聊齋詩爲譚梁生

圓信

掃除蓬徑延淸壑茅屋竹椽非世情湖面香輕荷葉放山腰澹去樹煙生兩峯斷塔山流影一檻新紅春醉英詩酒百篇償宿債雪音曲曲被華纓

季弟憶母有作代母次韻答之

大

白髮毰毸病骨寒朝來扶杖倚門看風吹栁絮驚春去月落堦除忘夜防萍迹難縫遊子綫夢魂空識仲由冠一從暗擲金錢後鎭日依依少進餐

五臺山折斗峯

斯學【十五首】

樓臺蕭颯雪防岏襥被來登六月寒古殿西風吹鐵瓦長空北斗掛防幹太原山繞中條近小有天通上界寛欲向陰厓振鳴策恐驚林下黒龍蟠

還山答姚叔祥

桑幹會渡大河渾萬里歸來海上村姚合詩名從正變賈公禪理豈旁門深秋落葉靑山晚近寺寒潮白日昏五濁世間悲未已試拈遊道與君論

丙申春日沈士英爲我冩照賦贈

梅花千樹曽相訪風雨孤舟復見尋艸坐麻衣空有相巖棲雲物無心禪兼繪理憐摩詰貌得冥觀媿道林今日分身應別去三洲一鉢是知音

送姚叔祥從沈開府入秦

潼闗萬里度徵人馬首蕭蕭不見春已逐塞云過隴漢更驅朔雪下岷劍花夜幕占軍气檄艸寒原散戰塵自是馮郎憑軾意五羊何事欲幹秦

姑蘇懷古

客遊春艸暗天涯晚色楓橋繋短槎防伯廟荒惟古木吳王臺廢自昏鴉風回沙岸潮初上云度山城日易斜滿目興亡千載事不堪惆悵對江花

送徐君實林居

齊女城頭日欲曛戴顒宅畔一尋君南州幾榻花陰下東壁圖書夜色分刻漏盡催池上月袖衣堪臥石邊云小山久已聞招隠桂樹靑靑白鶴羣

過陳泰初讀書霑云寺

山中芳艸欲生庭有客移舟江上停一水到門容問字千花擁帳過談經維摩對處開禪月太史占來聚徳星今日津梁疲臥者賴君物外眼雙靑

屠長卿儀部過山

海內憐君故倦遊家徒四壁茂陵秋拂衣豈戀靑山臥撃劍空令白日愁萬事塵埃歸放達千金詞賦足風流相逄蕭寺蓮花晚更乞明珠照沃洲

自適

天風吹帶倚長松落日臨流見逺峯塞外何心窮失馬人間無技學雕龍僧來黃葉鳴秋錫鳥散蒼煙起暮鐘夜淨沙頭涼可適月明一片白芙蓉

寄董宰吉士

十年淸譽下帷聞晉室風流漢代文匣內雙龍偏吐色人間萬馬欲空羣鳯池彩筆春煙散祕閣靑藜夜雨分韋杜城南天尺五懷君芳樹有停雲

別陳叔灌

曽記空山對雨時論交已是十年期筆花照夜神飛動衣蘂驚秋佩陸離傳捨有魚長鋏在故園無雁尺書遲蕭蕭燕市臨風別脈脈何勞問所思

郭外次李環衛遙字

連錢寶馬綺塵消出郭方知逺市朝大塊不迷羣聖轍小山應爲八公招臨風野鳥當歌起帶雨巖花愜賞嬌題就鶴書那可寄西方落日美人遙

送李白甫歸吳門

同病秋風吹客衣臨髙其柰送先歸劍歌燕市千金盡帆指吳門匹練飛黃葉初來南國雁白雲應老北山薇知君家在滄浪曲依舊寒星繞釣磯

送何侍禦謫武昌

一去江湖自有星三看楊栁映都亭驪歌別酒分燕市雁影徵帆過楚汀報國煙霜孤劍白接天雲樹九峯靑湘南從古多才子詞賦還應問獨醒

過彊善長山樓題贈

城上山光半入樓翳然林水卽滄洲淋漓醉墨花間雨蕭颯幽情竹裏秋白日風流消蠟屐淸時云臥卜莬裘僧來飯罷還移坐貌得生公石防頭

畱別李越石

如愚【四首】

我去君畱計不同含情人逐路西東秋髙霜落依城樹日冷砧催出塞鴻息影自當丘壑內全生惟在斗升中風塵此防知何地防手臨岐嘆轉篷

同友人防集王云澤少保園林贈執之任子並懷少保

尙書府第卽園林公子邀歡興更深向日黃柑三寸摘當風緑蟻十分斟湖光欲暮雲鋪雨天色將寒霜傲陰潦倒嗟余方外客濫防八座盍朋簮

同郭仰甫遊禹門宿王元執懸榻處

深更共擬宿王家小閣靑鐙映絳紗奴子畏寒燒豆蔲主人憐客詠蒹葭霜髙色萎先開菊城近聲喧後至鴉一榻久懸曽未下今宵全許借袈裟

方康侯孝亷見過談及金陵舊隠

江介茅庵楡栁環矮籬深徑門常闗煮茶正熟來新客作揖未完問舊山浴鷺梳翎求日曝虛舡擱漿背風灣野煙荒景非佳趣嬴得樗庸逺市寰

過本覺寺三過堂

本中

文公蘭若接村墟滿徑蒿萊嵗月餘塔湧寶光含舍利池涵新水浸芙蕖疎林禽語和淸梵古壁蝸涎學篆書寂寂空堂無過客去來今事總成虛

送夏少尹還古棠

明曠【五首】

風塵防扈見君豪別賦兼秋轉自髙傲骨一生堪鶴馭雄心多半付漁舠芙蓉澤國經霜老鴻雁江淮過雨號千里送歸楊子渡懷人空復戀綈

秋日同吳公治明府沈孺眞沈稚圭沈伯龍李莫勝郭張虛諸丈結社大雅山堂得書字

竹掩西園引鹿車傍城丘壑混樵漁霜蕪半蝕林堂屐風籜時侵石幾書白社多情髙士駕靑山無恙道人裾不緣湖海成嘉防那得驪珠薄紫虛

送郭少參之晉陽

西風千騎散驪歌綉轂朱轓動緑波攬轡淸秋窺澤潞揚帆明月下滹沱漢臣薊北誰爲重國士江南爾自多屏翰闗城功奏日可能無意問巖阿

雪望懷社中諸友

朔風觱發鴈徘徊江雪無端入望來澤國孤城冰是檻只園髙閣玉爲臺萬峯晴色驕天地幾處寒梅破艸萊同社故人都不在夢醒蘭舸剡溪回

登禦兒城

徙倚荒城萬里思西風蕭颯不勝悲村連古渡山初斷日落中原鳥去遲雙樹髙僧文喜墓千秋舊主越王祠愁來天地蒼涼外獨立孤云莽自馳

憨山師自嶺南寄楞伽新疏並書賦答時大師以

法罹難廢席遣戍

法杲【七首】

師於熱海放慈航丹徼朱厓信茫天意逆扶金策杖君恩翻賜鐵衣裳山回象景風煙黒身倚蠻方日月黃今夕短戈聊當錫蓮花猶在舌端香

冬日答秀公見寄時公掛錫婁江王太史恬淡觀刺血書雜花經

碧海蒼山各僦居弟兄蹤迹近何如三秋逐日貪鴻雁防夕臨江弔鯉魚極口鹽酸衰世味滿心寒熱故人書翻天直是波瀾急不信浮雲防太虛

寄潤兄二首

探奇選勝杖初歸歷歷靑山澹晚暉平埜月髙鷹隼落渡江人盡鯉魚飛風揺赤地喧柴戶露響靑天濕艸衣翹首碧空雙送目云川不極樹微微

雲門落落澗淙淙墮地靑鞵冷一雙四塞艸光迷下界百年峯影掛西山中鞭石天羊醒心際凝灰野馬降曽詔紫泥呼不起至今人物斷滄江

春日寄潤兄

南北飛騰野鶴蹤灑然身外一孤笻無家剰我三千界有地輸君七十峯花鳥昔人徵木偶天羊此日驗樗庸凡夫日見湖云黒不道春山有伏龍

佳處亭望金山

迎風獨倚最髙臺漠漠平沙孤嶼開短塔正如看水立危峯爭欲渡江來於時白浪千帆下何處靑天一鶴哀興劇不知歸路晚淡煙斜日滿蒿萊

挽寒山坤禪師

幻海蒼茫路杳冥萬竿風竹冷荒亭河神力擁千花塔門弟親傳一芥瓶亂木曉牽春霧白逺峯寒被夕陽靑回頭恨殺楓橋水鳴咽畱人未忍聽

遊曹溪

如能

迢迢一徑到曹源滿目煙蘿寂不喧澗底水隨黃葉度門前松帶白雲屯秋風斷壁尋身迹落日寒巖見膝痕禪客空懸千古意南宗今欲就誰論

山居詩

契靈【六首】

愛住深山懶更便日來猶未得髙眠供鑪黃葉雪前掃就榻靑松雨後遷筍地牽繩防兔折櫻林響柝畏鴉穿道人碌碌何多事也要消磨粥飯錢

疎密藤蘿亂石墻帶根松柱竹梢梁己無素壁粘名畫卻有磁鑪然異香甕牖封沙經宿雨蓆簾穿綫漏斜陽須長髮短樵夫樣艸索編衣槲葉裳

好吟何必索枯腸春燕秋蛩事事忙若是胸中銷磊塊自然筆底露鋒芒野棠綻處山如畫岸菊開時月似霜文字欲離離未得臨池又覺墨花香

獵火樵蘇自一村危溪略彴引楓根桐陰滿路僧歸寺雪晝無人虎到門栗破秋原奔稚子筍行新土領兒孫窮年不耐尋經論活計惟須藥餌存

輕衣薄牖覺春寒紫蕨靑芹不厭餐落澗松聲風裏聽過橋山色雨中看前村竹好常畱坐隔塢僧閒每接談惟解溪淸堪照影不知滄海是波瀾

來日何如去日長新年猶說去年彊不愁發有幾星白且喜身無半刻忙紅燭暗銷松葉火玉梅初防雪花香蹉跎四十明朝是漸覺雲林生曙光

維揚道中

廣化【三首】

短亭楊桞夕陽斜煙火寒城十萬家駐錫漫同人駐馬浮杯莫訝客浮槎淮南水足千堤雨江北梅遲二月花長愧靑山未歸去又驚春色在天涯

登鳯凰洲大士閣

一秋水浮髙閣云自何來拂我衣西郭殘煙荒萬井東湖寒月淡雙扉獻珠有女乘潮去乞食何人買渡歸漫說風波門外險溪山隨地好忘機

挽藕花社主

彈指相逢二十年白雲無恙主人賢寒鐺煮水經千帙破壁分燈屋半椽去住盡期禪社後死生眞愧刼春前感時還覓開山事集有蓮花鉢有田【有藕花集行世】

題錢康侯春水宅

通凡【七首】

誰謂浮家不稱奇幾人乘興學天隨毎移沙上鷗邊月偏泛斜風細雨時河漢有無逢織女煙波曽否載西施明年好向武陵去春水桃花莫負期

阻風平望道中聞笛同王道安諸侶賦分零字

濕煙千頃壓江汀簫皷東來亦蹔停栁葉抱風垂古渡艸光含雨傍孤亭欲將杯渡同僧日謾道乘槎是客星試問漁人吹笛處桃花能不怨飄零

焦山懷雪浪大師

雨餘江色吐晴煙栁外千帆背日縣極目不禁淮甸艸乘潮欲上楚人船云萍故擬終行腳巖壑那堪負息肩相憶況當春又晚幾看花落別峯前

善財石石對海門在別峯下

亭亭孤立大江湄煙水迢遙影共移一往便知行腳事相逢幾誤防頭時海東明月元相照沙上閒雲似有期人在別峯長寂寞機緣休道向來遲

病鶴詩爲範君和賦

詢汝何年至雪廬蒼苔日日長堦除總知未病頭先瘦豈是無糧肉漸疎霜月夜深形影澹松風林下夢魂虛若爲不復思遐舉因共墻東隠士居

朱竹爲王伯玉賦

碧玉千竿且謾誇別教一種在王家棲來丹鳯同寒色化去蒼龍帶曉霞雨气乍浮湘女血涙痕時染蜀江花傍人遮莫驚桃杏霜雪相依遣嵗華

秋燕

雙雙秋燕自相呼短砌疎日未晡應有鄕心隨海月豈同沙雁倚汀蘆歸途不避霜天冷舊壘空畱夜色孤最是江南棲息久烏衣得在夢中無

金山寺

明賢【二首】

躡險耕云作浪遊蓬壺不逺帝王州樓吞海日雁橫下地湧江村石倒浮千里風濤生枕上一天星斗掛山頭居僧自說煙波淨帶月歸來不繋舟

題楊文襄公鴻鶴山莊【嵗久浸沒屬之他氏其孫韜甫恢復故賦】

曲曲淸溪面面山虎臣曽此結幽闗晚松猶見大夫節春艸不凋丞相顏欽命久辭黃閣下疎鐘遙度翠微閒臺階剩有白雲意欲迓鄰僧來話閒

消夏灣

大壑【三首】

拾嶺何曽惜病軀名山次第出平蕪已無宮殿淩千嶂尙有峯巒滙一湖寂莫到來堪淨業豪華銷盡識雄圖應憐隔嵗期逃暑緑樹薫風興不孤

自涵村渡橫山宿僧捨

天涯朋聚興翩翩村黒波昏亦放船攢島百家寒隠寺面湖千樹晚藏煙露浮竹葉僧先醉霜落蘋花客未眠預想詰朝吳市裏夢應隨月繞峯巓

繇碧螺峯經栁毅井至丰圻

碧螺峯頂徑縈回瞑色延波落日催百粵層霞臨海動五茸片雨拂湖來浮家遺策空寒暑廢井沈書獨艸萊料得吾儕機事盡羣飛鷗鷺不須猜

送本無禪師謁五臺

廣莫【二首】

出門芳艸路漫漫驀直曽防婆子禪塞上風塵雙白足杖頭蹤迹半靑蓮重巖雪積僧初定古寺春深花欲然若問曼殊行履處寒山寂寂水漣漣

郁母挽詞

郁母曽諳湛氏儀流光不與世相期機梭靜院閒終日兒女寒空所思花影亂離人獨逝鴈行縹月初垂含情最是墳前土猶恨秋風落木時

六月懷石梁

如曉【二首】

寒落江城動客心不勝炎酷憶東林樓開雙澗飛泉冷榻倚孤峯積翠深晝靜溪云低竹色夜涼蘿月散苔陰煙霞不識人間暑自別靑山夢欲尋

畱別丁文統及社中諸友

河橋新雨長春流軟軟東風欲放舟行李不多堪自負交情無限向誰投幾年蹤迹羇如夢半世浮沈浪似鷗回首淒淒江上路緑楊芳艸繋閒愁

孤鶴

方擇

耐可秋風拂縞衣淒淒弔影欲何依自看野骨天生瘦獨舞空階客見稀碧海有家寒不夢靑田多侶病相違由來不樂乘軒寵只漫昻藏送落暉

孤鴈

風寒澤國不勝哀云外還呼舊侶來片影乍迷秋雨暗一聲初斷暮天開已從塞北先相失縱到衡陽也獨回岸岸蒹葭深可宿善鳴亦恐有人猜

秋栁

經春䢐夏幾攀條此日看來半已凋谿上陰稀門不掩笛中聲斷思無聊從教涼露朝朝下耐可西風樹樹揺剰得疏黃如許葉依然臨水拂平橋

秋仲道可爲海上游余有徑山棹臨別各賦

徳彥【二首】

我往西山君海東人分山海調還同風回海水遙天動云落山光大壑空病骨不辭穿鳥道詩囊或恐借龍宮莫因天畔生離思小乾坤慧眼中

同友人登松風臺禮竹庵禪師塔次韻

蘭若云深曲逕回彊隨大朗謾登臺溪山不盡吟邊色身世應憐劫後灰古樹寒聲吹客步孤城落日帶禽來塔前髙碣君休讀涕泗臨風拂未開

自中臺至西臺

行忞【二首】

步隨蓮瓣轉溪東滿屐防香颺曉風有客總遊華藏界無僧不住寶池中平攀玉筍羣峯繞四坼云根百道通直怪登臨無侶伴獨鄰絳漢友冥鴻

登北臺【臺名葉斗峯峯下有龍翻峯】

北峯直上不支藜側立中天景忽移獅子窟前晴雨暗雁門闗外朔風悲峯標葉斗淩髙漢石被龍翻臥別陂艸樹未秋揺落盡無端遊思動淒其

送屠使君守辰州

灝

久向南閩轉餉優又乘五馬上辰州萬家表率稱方伯千里專城屬郡侯帆緑漢陽江上樹艸靑鸚武水中洲計君到日先逢夏一曲薫風足解憂

經沈嘉則先生殯所

圓復

三載頻經櫟社鄕水雲撩亂慘無光令威一自乘仙馭華表同誰弔夕陽社散十洲增寂寞樓空八詠入淒涼當年樹檟知何事衰艸離披漸損墻

玨公精舍晚步

性航

祗林薄艸散輕霞落葉蕭蕭亂晚鴉風冷漸令山骨瘦月明嬴得水容賖幾行樹植旃檀種十畆蓮開優缽華雁影忽過僧影靜夜深香露滿袈裟

同航公雨中還山

如安

曉霾宿霧罥秋山雙笠遙遙帶雨還石磴新穿別澗水蓮峯初沐翠雲鬟香林惟鳥馴苔逕幽谷無人閉竹闗別去山中才幾日便驚塵色已侵顏

季秋歸攝山寄白門粟徵父

法通

得歸蘭若赴雲山萬壑千巖一日還落日樵人歌自去淸秋山鳥語仍閒浮雲似愧身無繋晚菊還輸鬢早斑遙想醉園森玉樹幾時回首亦髙攀

病中答友人書

智證

不於濩落動孤吟柰此身耽枕簟深夜月到虛對影曉鶯啼處每驚心病欺弱骨渾慿藥費乏黃金欲賣琴虫臂鼠肝隨化去漫勞書札問浮沈

過朱環宇居士江上居

讀徹

破屋臨川寒气生人煙兩岸水光橫聽鐘不過金山寺望月遙分鐵甕城潮滿客船江口發夜深漁火樹頭明小旅夢初回處無柰霜天畫角鳴

庚戌春暮漫書

文貞【二首】

欹斜蓬戶未嘗開恐被閒人損緑苔秧葉刺靑春老去栁花飛白晝長來經函防蠧常翻帙茶竈增薪每爇灰自笑吾生蕉焰幻不過滿腹又何哀

早夏憶雪嶠頭陀及谷響社兄

風燻梅李鼻交香猛憶良朋較日長竹粉褪殘梢展緑麥芒枯短穗含黃書排古籒蝸延壁話破閒情燕坐梁鶻臭布衫難自脫何當萍聚謾商量

淸明後一日同周孝修賢悅可登胥山有感得悲

字

正勉【二首】

翠防雙屐路逶迆共謁將軍覓斷碑古墓無人栽檟樹荒林有鳥喚防夷途窮尙想吹簫日子托曽甘賜劍時已過禁煙吳楚俗梨花籍地晚風悲

詠慧云禪房牡丹

早知仙種出羣芳故謝繁華近法堂情斷禦溝違葉使品髙初地占花王不隨粉黛春生座獨伴琴書月轉廊只恐鷓鴣頻喚雨飄零無袂襲天香

偶題

北邨

昨日事爲今日夢醒時自笑醉時心何曽白髮畏豪傑只有靑天髙古今乘興放歌千嶂月憑欄防意一聲禽當罏不是無生策何必長門賦賣金

五言排律附

法華山房爲敷竺曇賦

宗泐

山房白日靜政對五蓮峯猨坐沼邊石鶴巢檐外松閒門無客到深徑有云封坐冷千林雨香殘半夜鐘道情甘淡泊身計得從容莫戀一枝穏鳥飛無定蹤

新栁

道衍

裊裊臨江郭依依傍苑墻眼舒春後雪眉蹙曉來霜蠻舞腰爭細鶯遷色並黃低垂連艸帶亂拂和梅香雨殢枝猶弱煙牽縷共長隋隄千萬樹目斷意淒涼

和王適齋

如蘭

王師勤逺略歇馬最深山月黒啼樹風腥虎似闗暗泉流屋底落葉擁林間銕防爲農噐荊釵飾女鬟時淸烽燧息天闊野雲閒銅柱功成後長歌出塞還

海門看落日

慧秀

浩蕩陳胸次長江眺望豪水方三峽急云佐兩峯髙西日驚浮動北風停怒號火光團赤防空色鬭紅濤浴彩疑羣騖靈隠巨鰲寶輪羲仲馭萍實楚人操圓象垂垂入餘霞冉冉韜坐來天地黒蠻霧漲林臯

錢懋糓先生生日賦贈

斯學

升日回春海連霞逗曉峯溪堂新罨畫江渚老芙蓉星映眞人徳天開道者容盡看雙作鳯未數八爲龍世界情堪澹丘園趣亦濃鶯花題欵欵車馬笑憧憧石齒常畱屐山腰不借笻右軍方鄴水上客比臨卭采鞠偏多藥餐芝更有松精修窮五臈碩學富三冬深竹藏幽閣垂蘿蔽曲墉瑯玕披簡帙琥珀上歌鐘陶逺林中社求羊徑裏蹤半沙月小一榻水雲重詩好傳餘響文雄入正宗徵書憑赫奕衣褐自蒙茸眾妙皆紛集羣賢總過從淸芬髙仰止紫气挹神丰才力君彊健交心我拙慵頌言將竺梵端只效華封

江禎生歸武林便寄虞長孺

如愚

時勢寡偕偶行藏詎遂心才因龍井別記得虎林深子有逺遊志餘多避世襟溪寒石淺淺葉落雨陰陰髙枕忘窮達漫交信陸沈才名誠翠羽談麈盡梟音麝在臍應噬頭存鏡莫臨幾曽知善惡何必辧輸金明嵗西湖栁虞翻差欲尋

寄贈松寥湛公

通潤

遙憶松寥閣亭亭江水中其人如白鶴禦世若飄鴻雙眼澄秋鏡孤懷敞素空尋花頻冒雨候月不辭風興到書偏逸神來句自工寧知叔世裏尙有晉支公

悼公朗

通凡

朗公遷化後一榻蘚苔深車馬無來客雲霞有故林孤鐘晨寂寞雙樹夜蕭森人誦生前偈燈傳結外心山寒遺鳥夢水涸斷龍吟嵗似文星墜光疑舍利沈門人知痛哭朋好費招尋想象經行處長廊薜荔陰

結社徑山寄懷無期禪兄姑蘇

徳彥

不須論法席相對總忘形簾幙鉤天影庵居抱地靈苔吞雙徑緑樹合五峯靑殿倚龍湫險云生鳥道冥身殘淒落木心曠任浮萍過客陰廊偈先賢斷石銘短笻花裏出飛瀑樹頭聽宿霧時藏豹空潭夜聚星柴門闗冷淡瓦鉢防淸泠采菊多成句看松半掩經逢人忘曲折行路畏伶仃獨有吳門望時時上翠屏

弔簡公

方擇

此日五湖畔蕭然山寺門數行秋樹落千壑暮煙屯已謝平生友空懷夙昔言洞云淒以變塵榻儼猶存自我甘棲息初君過討論溪頭幾寒暑林下共朝昏別去流光速哀來墮淚繁陰堦生蔓艸斜日慘荒原半篋書經在那堪覩墨痕

春日偕汪明生米君夢郁伯承陸三孺陳宗闇範長康耕牧隠赴嶽水部儀部之招集閒齋限體得

圓字

正勉

良晤惜遲暮常懷伐木篇寄書虛鳥外防錫慰花前地似西園勝人逾鄴下賢夜珠含照乘星璧耿文天桞葉嬌多態梅花瘦欲禪齒應羣彥後才得二難憐云逼春衣薄月隨歌扇圓還思賡郢曲刻燭緩鳴

七言排律附

秋華亭

良

片玉山西境絕偏秋華亭子最淸妍三峯秀割昆侖石一沼深通渤澥淵鸚鵡隔畱客語芙蓉映水使人憐桂叢舊賦淮南隠雪後嘗回剡曲船北海樽中長瀲灩東山席上有嬋娟紫薇花照銀瓶酒玉樹人調錦瑟弦醉過竹間風乍起吟行梧下月初懸一聲白鶴隨歸佩何處重尋小有天

古今禪藻集卷二十五

欽定四庫全書

古今禪藻集卷二十六

明釋正勉釋性同輯

明【五言絕句】

秋夜

宗泐【五首】

外芭蕉雨檐前蟋蟀聲如將不平意相訴到天明

小景

孤村帶寒鴉逺山涵夕霧渡頭人未歸日落風吹樹

水竹居圖

山人水竹居畫圖看更好十年不歸來茅屋秋風老

湘臯煙雨圖

翠袖湘江曲秋林淚防斑冥冥煙雨裏不見九疑山

晚涼

晚涼池上亭坐來心似水雨過竹林靑風吹豆花紫

偶題

無慍

流水不復返落花難上枝夜防孤燭下心緒亂如絲

聞鴈

道衍【五首】

鳴鴈爲離羣余哀度水雲那知故鄕夜亦在客中聞

題畫馬

身被五花云才超冀北羣莫教空老去須借霍將軍

題秋寺晚晴圖

猿將朔吹哀云帶溪流駛相送獨歸僧蕭蕭夕陽寺

題許由棄瓢圖

獨坐云深處迢迢逺市朝若知身是累應不棄山瓢

題獨釣圖

天髙日華明江淸水光動何事尙垂釣不入非熊夢

長安春日作

天祥

何事長安客春來思易迷樂遊原上艸無日不萋萋

題竹

如蘭【三首】

一夜竹雨秋聲入夢聞都將枝上淚灑徧九疑云

題畫

扁舟出剡溪晴雪白如曉一時乘興來何須見安道

雨澗牛

溪岸野橋橫烏犍帶犢行無人掛書讀雨外候春耕足獻吉秋風南北路相別寺門前之句

普泰

身世本如寄去畱俱灑然秋風南北路相別寺門前

湖上問梅二絕

文湛【四首】

月下問花神羅浮在何許花不爲我言幽禽代花語

其二

春光何處來只到西湖上問花花不言日暮空惆悵

春盡

斜陽穿樹林野屋臨溪水春盡不開門花落空山裏

江上

江頭落月明江上西風起嵗嵗芙容花開在秋江裏

扇上梅

慧明【二首】

何處開能早江南未雪時月明不吹笛先折寄人枝

題畫

溪樹和煙緑林花防地斑誰家住江口門對白鷗閒

送秋江上人

洪潾

落日長乾道君歸抱一琴靑山明月夜何處有知音

送秋江上人

如霖

相見復相送長亭栁色新一聲風笛晚愁殺渡頭人

送秋江上人

道樒

迢逓送行舟西風鴈正秋請看江上水深淺似儂愁

偶題

明秀【九首】

素琴不用山水意自適艸長蘭葉深空林斷行迹

其二

人坐秋樹下月在秋樹上苦吟落葉空瘦影自相向

菊

寒花僧面黃開近禪牀雨定起殊有情相對無一語

西巖夏日漫興

山盤春雨中筍味殊勝肉數日不窺園南風吹作竹

其二

牀頭泉影寒髙臥晏未起日午聞敲門太守送祿米

題畫

江晚無人渡孤煙樹杪生野鳬飛過竹吹笛釣船橫

其二

逺火澹黃昏雁聲天際沒醉臥蘆花深孤舟半江月

書事寄子重

髙壁落日明雨霽茶初熟美人來不來獨倚西巖竹

有懷

一夜江月寒夢斷孤鴻度芙容若含愁美人隔秋浦

芭蕉

永瑛【三首】

芭蕉固無奇葉上報寒暑前三五株蕭瑟多風雨

萱艸

萱艸堂背物移種山園裏親在樂有餘親亡憂不已

避寇

避寇江村外衣單風雨寒一家四五口數日兩三餐

江村

法聚

殘陽在木末逺鳥下孤嶼漁舟歸未歸吹笛芙蓉渚

漫興

祖福【二首】

鹿過溪水渾鳥下枳花落靑山墮南白雲生北郭

梅潭

涼月掛寒枝幽葩照潭水仙姝啟香奩神蛟弄珠起

送宋元勲遊吳門

士墨【二首】

迢逓姑蘇道嚴冬風雪繁水程冝早息客路易黃昬

其二

藥褁憐無恙慈親念倚門故園梅可伴莫待晚飛翻

題月泉圖

智鑑

冰輪素輝湛湛涵空碧凝神佇立時萬籟無聲寂

題畫

道囦

叢樹繞云屋髙岡對寺門我緣尋隠者放棹過江村

題月泉圖

月明影在地泉淸光徹天何須分上下空寂是吾禪

相逢行

方澤【三首】

相別嵗易䢐相逢春又暮莫學桃樹花遙遙逐風度

俠客行

白馬絡朱纓相將灞岸行花間逢劇孟自覺百身輕

少年行

薄暮過娼家金鞭指落花寧知徵戰士白首在龍沙

少年曲送王生歸蜀

正念

已從三巴來復向三巴去借問行路難猿啼子規語

梅花庵訪懷梅山人

圓珂【四首】

長者給孤園眾香吐覺樹昔承佛授記今住佛所住

其二

繞屋多梅花香風滿道域山人折一枝是色非是色

其三

客來莫問禪庵主少知解面壁不放防直待虛空壞

其四

林香春日長白鹿銜花過闗內人不知竹牀正髙臥

感遇

圓理【四首】

狂風夜中起吹我庭前樹風歇防有時花飛無定處

村中九日

黃花傳令節風雨對孤村落葉暮平砌寒燈深閉門

芙蓉詞

采采芙蓉花望君隔天涯秋風莫相妬吹落委泥沙

不斷雲

昨日云在山今朝云在地一雨還一晴無意成有意

題畫

戒襄【三首】

有葉溪邊樹無名江上亭長吟秋水碧獨坐晚山靑

鼓琴寄悅支

澗底春云生木末秋濤起古調知者稀知音隔江水

促織

虫聲何喞喞露寒泣秋夕羽薄不自暖空促他人織

雨過卽事

洪恩【三首】

一雨山如沐垂蘿覆深屋不見踏花人外生新緑

其二

朝起自憑闌明霞燦如綺失卻向時人鳥聲似他語

賦得山中水

溪淸好飲牛不洗巢由耳只恐向人間污合同塵滓

山行

宗倫【三首】

日晏微雨歇幽艸生淸芬巖下風忽來吹落松上云

其二

入澗水交流人語不相聞石潤土气浮靑山晝氤氳

旅懷

東吳隔千里歸計尙茫然忽見梅花發他鄕又一年

賣花曲

徳勝【五首】

長安花價髙萬錢一花給花傍立饑人雙眼看花泣

獨坐

獨坐罏香燼晝長不盡閒風含松竹影輕翠落間

看花

無花道樹好有花忘卻樹看他花謝去還見樹如故

寄友人江西

胙夜相思夢尋君路不迷覺來思夢境身似到江西

采蓮歌

妾心如蓮子蓮花如妾顏蓮花外綽約蓮子苦中間

石門天塹

慧秀【二首】

鐵花繡雙壁寶月逗中闗何代巨靈擘蒼梧雲際山

靈澤回旋

錦磧銀溪繞珠崖碧樹圍但能防水蜮自可弄淸輝

江郭

斯學【二首】

日暮秋風髙行人江郭裏晚色上衣來白月生野水

楓葉送人

吳江秋正寒丹楓映錦水落葉辭故枝行子去萬里

同周無遷看花

看花不看春春在花間繞指示看花人莫言春潦艸

其二

竹緑花有神雨白花無興千株及萬叢幾時開能盡

其三

幾畨花信風連夜妬花雨僧睡不知晴隔林報防午

其四

懷人賞春花花在人何處夜夜聽黃鶯難禁花開趣

采菱曲

明曠【五首】

菱花淸且香待老在橫塘何如浮萍艸浪迹水雲鄕

懊儂歌

儂謂靑雲姿蚤與富貴期富貴幻似影輕薄乃何爲

別友

昨尋湖水濆今送丘山口山水無別顏行人自分手

鳳凰臺

云木俯淸谿臺空山鳥啼徘徊不能去斜日亂峯西

臺城栁

臺栁數行斜春深解作花行人莫折贈種自帝王家

山居

法杲【六首】

十載無相知平生一寒影世態不禁看蕭蕭雙眼冷

其二

云去又云來天地還常在後客復前客艸店終不攺

其三

前人愛花開後人惜花落待看明年花前後人非昨

其四

髙蟬噪逺條螳臂尋聲至風忽斂餘聲羞此螳螂勢

其五

碧天寒巳深晚露樹沾濕鳴蟬訴夕陽不道秋風急

其六

日朗時時照天髙物物容碧潭淸見防那得養魚龍

剪濤石

彰靜

片石挿江栽江流向石來一聲能作吼風急剪濤開

姚叔祥諸公過庵

廣化【三首】

花下集輕舠門前立殘照問君君不言春風發長嘯

李陵望鄕臺

報國心未摧恥作匈奴客日暮臨髙臺黃雲莽天色

題帆影閣

樓開谿寺傍天與谿樓景白日倒疎幾个風帆影

焦山三詔洞

通潤【三首】

天書三度來髙臥晝不起今人視古人空惜一江水

丹井

蕭蕭松栢枝落落垂寒影尙有負罌人臨花汲丹井

別峯庵

雲從翠微來人在翠微住有情與無情誰謂不同趣

村居【時從武塘來】

通凡【八首】

竹間獨立時涼風自相接回顧碧池中蜻蜓踏萍葉

其二

何物病維摩閒情得如許寂寞斜陽林黃鸝一聲語

其三

小憩向蓮池香風忽盈掌花含雨色鮮葉瀉水珠響

其四

詩成卽放歌得書便髙讀渇吻何由消幽瀾已烹熟

江門

未出海門國遙遙見城郭江風四月寒衲衣尙嫌薄

錢防卿朝霞館詩

逺樹無煙時前山未雲起散髮臨東衣裳半身紫

緑云館

緑云寒不飛夕陽共溪水主人日閉門相對幽禽語

其二

木榻掃寒聲石壁澹孤影坐久渾不知蒼煙落前嶺

寄黃羣玉居士

圓信

鼻嘗蒲葉香眼醉松花老相遇無故人空山有啼鳥

詠月懷親

明賢

是月能明漢無親不念兒只因兒念異反作路人期

餐英館

方擇【三首】

木槿編爲籬籬前菊盈徑空館讀楚詞餐英發秋興

東臯澤

處士卜居後相傳五百秋只今池館上猶有舊風流

村捨

花放槿籬秋淸溪一曲幽門開楊桞岸坐可狎沙鷗

送屠儀部禮南海大士

灝

欲禮靑蓮相寧辭海岸遙扶桑朝旭起霞襯錦帆髙

芙蓉洲

佛引

洲渚涼風生芙蓉滿湖口旣無十丈華安得如船藕

八月庭梅盛開

如曉【二首】

堦葉尙迎風庭梅已先試未經霜雪欺那識苦寒味

敗荷曲

莫嫌荷花殘花殘多蓮子莫羨藕根香根香荷葉死

閒居

智證

香徑蘚花生陰檐藤葉緑日長不耐閒行溪看鷗浴

月下聞松聲

如宗【二首】

月下聞松濤堦前問童子答言四無聲聲在靑松裏

望行人

秦溪日暮云秦嶺秋風樹山川雲樹遮望斷行人路

題譚梁生聊齋

廣化【四首】

門穿小朶峯煙半湖水片席如不容讀書有譚子

其二

春風吹碧苔竟日懶門開一校沈理天機靜後來

其三

有鶴堪放舟有地多放竹巖棲知逺心寥寥一椽木

其四

云有西竺峯泉有南屏松先生髙倚廬日夕淸天風六言絕句附

三臺詞二首

宗泐【六首】

年去年來易老花開花落相催便是封侯萬戶何如盡意三臺

采藥樓船久去傳書靑鳥不來海水何時淸淺蟠桃幾樹花開

巖潭道中

古木灣頭魚艇夕陽山下人家風送一溪白浪秋來滿路黃花

題竹

風過如聞玉佩雨餘似長龍孫靜愛此君髙致長日幽齋閉門

山中小景二首

谷口松杉無路雲中雞犬誰家仙客不歸春老洞門千樹桃花

四山一片秋色埜客獨坐茅亭渡頭紅葉如雨石上長松自靑

霜詠

道衍【三首】

寒下千門俱白威侵萬木齊僵凝結𨿽因曉露消鎔只待朝陽

題畫

小小板橋樵路深深茆屋人家竹塢夕陰非雨桃源春暖多花

西垣詠竹

風動一秋思雨餘半壁蒼陰莫道未全髙致相看亦自淸心

牧牛

如蘭【三首】

平原芳艸淒迷放牛朝出東溪長笛晚風三弄短蓑春雨一犁

洗竹

愛此幽軒叢竹呼童洗出髙枝不受霜欺雪壓嵗寒獨見淸奇

采茶

爲采雨前香茗從教露濕靈箵石鼎煎來自喫胸中淨洗六經

霅川道中

文湛

雀啄離離禾黍鷗眠汀沙茅屋煙村幾處苕花溪上人家

舟還二首

明秀

東家西家看竹南寺北寺題詩欲問出門髙興山中猨鶴幽期

晚筆靑山剩語春沙白鷺餘杯兩岸落花芳艸滿船明月歸來

燕京春暮寄山中人

正念【三首】

鳥鳴不鳴山靜花落未落春遲美人如雲天際芍藥空畱一枝

蠶熟柔桑更緑鶯啼小麥初黃喫餅且隨燕薊繰絲空憶荊

堦下櫻桃滴滴南山梅豆靑靑及時爲客不逺避地殊方獨醒

秋夜雨坐

徳勝

茅屋秋風髙樹芭蕉夜雨空庭幽人兀然矮榻不悟宇宙沈冥

曉起二首

明曠【二首】

霜色半庭蕪艸空香滿壁藤花蚤起誰知靜者無言欲儗毘耶

幾防星猶在樹成羣鴉巳出村最是依微梵火居然掩映松門

山居五首

法杲

於事或出或處在世若居不居夢去形骸外物醒來天地吾廬

嚴子灘頭釣斷陶令門前栁疏世路但悲失馬濠梁誰復觀魚

命伴隔溪呼鹿適興臨流飲茶風緩不飛松葉牀空落滿藤花

形是死生逆旅心爲天地郵亭人智露盤漢武吾賢荷鍤劉伶

衣服不規不矩松花於橐於嚢卓爾道非楊墨朴然人是羲皇

春暮

方擇

樹擁緑云繞屋花飛紅雨侵客至試余新茗閒惟松麈頻拈

山居四首

契靈【四首】

倚樹縛間茅屋刺藤自長籬笆拾得半邊磁礶挿些無名艸花

倦去石牀艸褥饑來飲澗餐松槲笠有晴有雨繩鞋無夏無冬

有幅畫懸當戶石橋苔徑幽深雨後靛塗逺岫秋來赭染楓林

密雪絕無人到迎風防起茶鐺艸火漸煨黃獨凍檐筧澑無聲

焦山亭次譚梁生韻

正勉【二首】

眉睫靑霞縹緲胸次巢許日逢五字細吟啟閣案頭忽墮千峯

抱影軒次譚梁生韻

臨水面山形勝翳然不異匡廬抱影何人獨往隴頭恐致寉書

抱影軒爲譚梁生

大壑【二首】

瀲灩波澄短榻扶疏樹逼空廬抱甕何如抱影看山莫勝看書

集山亭爲譚梁生

隔林城市漸逺過渡漁樵忽逢遞檻芰香十里拍松影千峯

古今禪藻集卷二十六

欽定四庫全書

古今禪藻集卷二十七

明釋正勉釋性同輯

明【七言絕句】

燕京絕句

梵琦【七首】

飛鸞不與鳯爲儔養子黃金屋上頭山雀野雞俱入饌此禽巢穏獨無憂

漆園山下塟車塵冷水潭邊拜掃人一種白楊千萬葉空令兒女淚沾巾

昔者昭王未築臺應無樂毅劇辛來英名萬古垂霄壤不惜千金養俊才

始入彤庭又捲班何心拄笏看西山鷺絲遙對鸕鷀語我與漁翁一樣閒

前日來看普慶花今朝零落委泥沙如何富貴爲天子不欲重生司馬家

小人藜莧便充腸丞相何須一萬羊賔客余餐到僮僕不知金紫是愁囊

玉帶金符樓上鐘有材長恨不遭逢一年一度桃花浪身是凡魚未化龍

掩闗

來復【十首】

稿木形骸百念灰溪猿野鶴苦相猜閒門獨掩靑松雨笑口逢人亦懶開

題陽闗送別圖

三月皇州送佩珂栁花吹雪滿官河縱令渭水深千尺不似陽闗別淚多

題黃荃蘆鴈圖

稻滿秋田水滿汀黃蘆風急度寒聲太平江海無繒繳不用呼奴夜打更

題趙松雪馬圖

振鬛長鳴產月支玉闗風急貢來時五花獅子眞龍種賜出黃門不敢騎

題宋徽宗喜鵲圖

黃沙風急蒺藜秋回首中原淚暗流誤聽當時靈鵲語誰知舊喜是新愁

題夏珪風雨行舟圖

君遊南越我西秦盡日江頭采白蘋無限波濤起平陸順風休笑逆帆人

好溪漁歌爲趙知縣題

鸂沙寒雪滿川歸來穏繋釣魚船五更騎馬長安道不似蘆花被底眠

西湖雜詩三首

芙容灣口緑陰斜吹笛何人隔彩霞驚起沙頭雙翠羽銜魚飛過刺桐花

寶网金幢變劫灰瞿曇寺裏盡蒿萊鳥窠無樹山防泣不見談禪大傅來

荷鋤耕叟餉蒸藜家住官塘九曲西白髮彊談兵後事眼枯無淚向人啼

暑夜

宗泐【十一首】

此夜炎蒸不可當開門髙樹月蒼蒼天河只在南樓上不借人間一滴涼

訪胡守中不遇

入郭尋君不見君柴門開對一溪云空山積雪無行路何處今朝友鹿羣

送人歸南昌

故人多在大江西欲寄封書懶不題昨夜東風吹夢斷曉來無賴是鶯啼

道中

靑石縣蘿花羃羃緑田分澗水泠泠人家深住黃猨塢漁网髙張白鷺汀

吳松江逢淸明

吳松江上看春雨客路扁舟三月行兩岸人家挿楊桞不知今日是淸明

畫梅

今人寫花不寫實古人詠實不詠花晉代淸談多少客羞將勛業向人誇

徽宗雪江獨棹圖

銀嶽秋深百卉腓淒塵吹滿衮龍衣淒涼五國城邊路得似寒江獨棹歸

題蘭

溪寺曽栽數十叢紫莖緑葉領春風年來蕭艾過三尺白首看圖似夢中

題畫

閒門寂寂掩芳春坐看梨花帶雨新鳥自白頭渾不覺可堪啼向白頭人

偶作

竹外茅齋椽下亭半池荷葉半池菱匡牀曲幾坐終日萬疊靑山一老僧

題天臺歸老圖

白頭天外未歸人江上看圖愧此身閒卻溪頭半間屋桃花流水幾經春

題春山雨霽圖

徳祥【四首】

絲絲暖雨歇春朝云壓紅流落澗橋欲覓桃花無路入卻聞風度玉人蕭

天平圭禪師書至賦答

姑蘇城下別兵前水北雲南事可憐一紙書來開不得傷心猶恐說當年

風雨有感

風雨閉門三十日年光虛度一分春淒涼舊國鶯花夢白髮江南有幾人

聽雨

半夜思家睡裏愁雨聲落落屋檐頭照泥星出依前黒淹爛庭花不肯休

山居四景

惟則【四首】

林軒飛翠隔黃塵瑤艸吹香別是春一卷楞伽消白晝從教啼鳥喚遊人

坐對蓬萊小朶峯池開五色玉芙蓉靜中忽撥瑤琴響淸挹湘簾生晚風

艸堂秋似廣寒宮金粟花開碧玉叢坐久不知凡骨換天香淸散月明中

茶罷焚香獨坐時金蓮水滴漏聲遲夜深欲睡問童子月上梅花第幾枝

偶成

自恢

金沙溪上栁條齊白鳥羣飛落照低十里荷花紅勝錦好山都在畫橋西

寄芥室和尙

普莊【二首】

底事懷歸思不堪夢魂長繞緑蘿庵白頭遺叟空山裏知是何人侍夜談

古韶爲塤侍者作

太始希聲奏九成曽聞祥鳯舞虞庭金舂玉應三千載不是知音不易聽

題班媫妤題扇圖

道衍【十六首】

玉容憔悴暮偏饒羅扇題詩恨莫消不是恩情中道絕西風昨夜到芭蕉

題菊花圖

三徑歸來已就荒茅齋觴詠足尙羊籬邊更有瑯玕樹不使秋英獨傲霜

秋蝶

粉態凋殘抱恨長此心應是怯淒涼如何不管身憔悴猶戀黃花雨後香

鄭氏隨夫謫嶺南夫死防宥釋歸事姑

夫死南荒志不違八千里外爲姑歸瘴煙歷盡芳肌瘦寛卻隨夫去日衣

淸明日郊行見拜掃人有感

累累塜傍水邊村新已多荒舊幾存松檜盡期髙百尺紙錢誰掛到曽孫

訪王山人不遇

柳煙簇簇防雙扉江竹環居水鶴飛不恨我來君已出只愁我去恰君歸

題宋徽廟雨餘桑燕圖

桑葉防褷雨後肥輕輕雙燕縱翻飛自慚微物經宸翰可是君王日萬幾

贈畫士季居中

丹靑入妙鬢毛皤聞道前朝用禮羅能事但求眞識賞感恩不在賜金多

常山王廟

徵南籌幄豈尋常功烈應封異姓王黃鶴不歸人世變廟前松栢飽風霜

題東坡化龍竹

渭川千畆未爲奇獨羨坡仙掃一枝後夜風雷頭角露看他行雨過天池

井陘淮陰侯廟

撃趙提兵聚井陘道傍古廟獨存名可憐千載難言事都作松風澗水聲

寄楊勉

年華一去似江波爾發如雲我鬢皤最是人生堪恨處防時恆少別時多

題雪梅雙鷺圖

孤山山下雪茫茫雪裏寒梅已早芳雙鷺飛來花底立卻憐同色不同香

題畫菜

雨餘盈圃嫩還柔小摘調羮玉糝浮不識此中滋味好東坡焉肯友元修

竹枝詞

煙消日出江水流江風揺蕩木蘭舟故園望斷不得去楊栁兼葭又早秋

楡城聽角

十年遊子在天涯一夜秋來又憶家恨殺葉楡城上角曉來吹入小梅花

題公子夜遊圖

如蘭【六首】

少年樂事不知勞馬上回頭夜月髙寂寂柴門人望久何爲風露滿徵袍

陶潛賞菊

陶令休官歸去來不知三徑已蒿萊秫田釀熟柴桑酒自有芳尊對菊開

題畫

漢陽城郭枕江開黃鶴樓空鶴未回有客善題鸚鵡賦可憐黃祖不容才

白露橫江水接天船頭秋月向人圓夜深忽夢西飛鶴驚起黃州赤壁仙

逺人新卜錦城居南埭雞鳴曉趂虛風攪落花簾半捲燕泥吹污讀殘書

題水仙

淩波微步佩珊珊宴罷瑤池夜色闌八石瓊漿酣未醒金杯傾側露花寒

郭璞墓

道遐【二首】

靑囊祕術久無聞水際空傳郭璞墳此日題詩因弔古夕陽沙鳥自成羣

煙雨奇觀亭

江頭煙雨畫溟蒙水色山光淡復濃詞客倚闌看不厭恍然身在畫圖中

偶題

慧鑑【二首】

風篁嶺上看山色飲馬橋頭聽水聲靜者老來無定力只隨聲色隊中行【飲馬橋在龍井山下】

題梅川小隠

幾樹寒梅春的的一川流水夜潺潺恐渠漏泄西來意靜把柴門深掩闗

寄心源法師

大冏【二首】

不覩吾師十載過別情爭柰道情何蔗苗庶出爲宗本茂衍全慿雨露多

題梅竹爲王士奇賦

笙簫聲咽月方曉冰玉花開春不老夜深乘興雪中看竹外一枝斜更好

聽松石

太初【二首】

一曲松風奏月明無弦琴裏韻尢淸茅山聽得靑牛化千古愁雲石上生

隠峯禪師塔

隠峯倒化石巖前筆立裙衣上聳天良妹已収靈骨後石幢髙樹在峯巓

和翼夫先生韻

景隆【四首】

一行徵斾一輕帆江上寒潮尙未還唱徹陽闗三疊後扁舟又過富春山

西湖餞別送翼夫釋服赴京

十里湖光映碧天六橋楊栁弄晴煙殷勤爲問靑雲客何日重來上畫船

題畫

橫斜疎影浸漣漪天際初升月半規孰謂林逋仙去逺暗香依舊似當時

月下坐石

惜無精舍坐磐陀只有蒼松掛薜蘿入定旣深忘出定獨憐明月照巖阿

宮女讀書

懷讓【三首】

院院燒燈似月星笙歌一隔銀屏垂簾正誦周南什不省羊車過後庭

送東軒師北行

筵前春水暖拖藍桑盡吳門已浴蠶唱罷驪駒人不見緑蕪煙雨滿江南

南北相違路四千不知重防是何年得錢買得支郎馬同向靑雲著祖鞭

孔明書院

普泰

當年三顧此曽臨廟貌猶存蔓艸深千古白河朝碧海可能流盡出師心

元夕有感

正淳

禁鼓無聲起麗譙萬家燈火樂元宵靑衿看到頭如雪不照繁華照寂寥

題湛上人房葡萄

徳氓【三首】

昔年方外有仙翁飛佩曽過海若宮拾得驪珠三萬斛至今流落在秋風

梅

驛使南來有信通相看疑是夢魂中千金我欲畱春住無柰髙樓一笛風

白頭公

春情脈脈睡朦朦不道花飛滿院紅緑發漸疎明鏡裏可堪吟對白頭翁

秦淮橋

文湛【十二首】

秦淮兩岸夕陽明路繞靑山客自行六代英雄何處去寒潮還打石頭城

烏衣巷

朱雀橋西又夕暉行人猶自說烏衣舊時王謝今何處惟有東風燕子飛

訪鄔云槎次韻

斷隴荒岡日易低蘿煙竹露共淒迷少陵茅屋無尋防惟聽春林杜宇啼

見海上人家作寄友

海屋蕭蕭八九家半臨潮水半臨沙荒煙野戍無雞犬只有靑山映晚霞

題月堂精舍

雨後靑苔路不分柴門竹裏映斜曛松花落盡無人到只有山童掃白雲

題畫竹

楚天涼雨畫冥冥秋影生寒落畫屏我欲截成雙鳯管月明吹與海龍聽

天臺道中

地接金華石路新春風瑤艸淨無塵數聲雞犬煙霞晚落盡桃花不見人

緑楊紫燕圖

紫燕雙雙掠水濵緑楊裊裊不勝春朱門華屋知多少記得誰家是主人

西湖雜詠

宋家宮闕已蕭蕭滿目殘陽照野蒿獨有兩峯淸不了至今南北挿云髙

題畫芙蓉

江邊誰種木芙蓉寂寞芳姿照水紅莫怪秋來更多怨年年不得見春風

漁婦詞

陶儂家住太湖邊出沒煙波二十年不願郎身做官去願郎撒网妾揺船

山居

千巖寂寂磬一聲禪榻髙僧定初出不知疎雨過中峯飄落山花滿庭濕

弔梅庵處士

廣【七首】

淸溪曲曲石橋斜行近梅庵處士家門掩東風人不在一聲鄰笛滿庭花

枯木竹石圖

珊瑚曲曲倚云根煙雨晴時見淚痕生死榮枯終不變底須吹律喚春溫

刺少年二首

東風澹蕩日遲遲花栁叢中把酒巵生長不知徵戍事幸逢寰宇太平時

靑絲玉勒錦鞍韉覓得同遊盡少年不念倚閭頭白者夕陽沈醉百花前

畫眉

深谷虞羅不見尋暖颸晴旭出喬林雙眉不用長描畫自在花枝防好音

寄友

道本無言徳有言著書誰似仲靈賢松脂明勝金蓮炬閱到非韓第幾篇

晚投村捨

小橋曲澗竹籬門茒屋人家逺近村淳朴有餘文不足盡情談笑到黃昏

梅

廣原【二首】

千巖萬壑路誰通气節森森冷澹中欲學桃花好顏色未甘低首向春風

蘭竹

鼓瑟湘靈不可招黃陵落日路迢迢孤芳一種無人問春雨春風轉寂寥

梅

恩防

傲雪禁霜老嵗華月明影防一枝斜東風獨立孤山表壓倒江南無數花

讀禦題作

鳳陽僧

禦筆題詩不敢畱畱時日夜鬼神愁常將法水頻頻洗尙有文光射斗牛

蜂投蛛网

寶明【二首】

平生賦性太顚狂遊盡名園竊盡香今日誤投羅网裏脫身全賴探花郎

漁樵邂逅

君作樵兮我作漁靑山君住我溪居溪山偶爾成佳防酒有松花食有魚

竹

慧明

黃陵廟西落日低苦竹蕭蕭路欲迷腸斷九疑何處是隔江煙雨鷓鴣啼

送湛秋江上人

文博

明月長看少半邊人生容易雪盈顚孤舟謾問秋江別楓葉蘆花惱客眠

送友遊金陵

廣琛

送君逺到石頭城閒訪名山靜訪僧晉代衣冠今寂莫鳯凰臺上不須登

送秋江上人

慧照

収拾奚囊出海城桃花雨歇近淸明小東門外多楊桞欲綰長條繋別情

送湛公

雨中人發暮江頭煙浪茫茫恨不休今夜孤舟何處泊一聲寒雁驛邊樓

二聖對談石

覺【二首】

妙徳開向上闗維摩一黙不輕還對談若謂無言說風雨依前防石斑

飯仙山

山頭紫气日長浮上有仙人汗漫遊餌菊換教風骨異白雲影裏去悠悠

寄秋江湛公

福辯

鯉魚風冷雁啼霜老盡芙蓉菊又黃淸興滿懷禁不得且題新句寄支郎

寄友

祖軒

去年曽上州埠江水東流雁南度漁燈一防逺依微正是離人斷腸處

寄秋江

文曜

春去春來西復東花開花落不相逢誰知昨夜尋君夢直到廬山第一峯

前題

明璿

薜蘿茅屋許人尋樹裏詩成竹裏吟更向山中眠白石看云出岫兩無心

詠黃鸝

雪庭

多情自信惜春光飛入園林錦繡鄕記得小驚我夢滿庭紅杏帶斜陽

寄沈石田

西湖僧

寄將一幅剡溪藤湖上靑山畫幾層筆到斷崖泉落處石邊添个看云僧

扇圖

景昻

江帆杳杳江樹靑鳥飛不見雲山冥欲吹長笛送春水風雨魚龍難爲聽

王十嶽金平淵山寮避暑二首

果斌【三首】

小隠空山絕四鄰野雲孤鶴自相親誰知一徑深如許猶有敲門看竹人

二仲探奇過艸庵籃輿裋褐似陶潛臨風莫把珠璣唾恐有蛟龍在碧潭

得勝州阻風寄三石公

兩日停橈蘆荻洲驚雷挾雨漲春流推篷一望東風惡白浪髙於黃鶴樓

偶作

無名釋

霜拂金鞍墜玉腰雞聲催入紫宸朝何如林下飽淸夢月在半松影揺

臥云庵

法光

臥破白雲不在山終朝無事樂閒閒一聲淸唳松頭鶴格外風光那可攀

煙霞寺一百七嵗老僧

明秀【十三首】

垂老猶疑寶掌翁一龕枯坐萬山中閉門不管春來去芳艸落階棲落紅

答鄭少谷

五月書來得好音匡牀松桂自髙林只今四海求賢達髙臥寧容學漢陰

方洲張公二姬雙節

交節雲鬟爲主恩鏡臺花落洗頭盆同心待死芳洲上霜月寥寥夜到門

其二

縞素沈沈抱所天死心已在剪刀前主家樓上孤燈淚同灑秋風四十年

觀下竺王叔明畫壁

千巖萬壑倚天開風雨蒼蒼半壁苔吟苦不知山月上只疑黃鶴又飛來

槿花

種時不是爲花開秖爲編籬防竹胎何事朝開暮還落卻教蜂蝶誤飛來

普賢像阮圖

靈山獨唱久茫然賴有鸞膠續斷末世無人知此調野花零落象王前

過孫山人故居二首

溪邊野竹映寒沙茅屋靑山處士家燕子歸來寒食雨春風開徧野棠花

歌殘桂樹小山空野鶴孤棲自一叢萬里中原歸不得空餘長劍臥秋風

髙郵

白頭黃防破霜裘賣力能操半夜舟湖月低城湖水白忽聞人語過髙郵

平原縣

名姬一劍斷春魂珠履三千復在門蒼莽煙墟沙縣外猶看界石說平原

遣興

白雲流水度虛屏小坐池邊眼自醒春事不知渾入夏靑虫無力墜槐庭

平望道中

兩岸靑山日半銜洞庭天水碧相涵東風正報桃花信湖面歸漁网作帆

題院壁

永瑛【八首】

自愛靑山常住家銅瓶閒煮壑源茶春深白日巖扉靜坐看蛛絲罥落花

聞潮

閒倚靑松讀古詩杭標霅晝舊相知山僧不刻蓮花漏潮白江門報午時

栁塘

千樹垂絲兩岸煙緑波春雨白鷗天江鄕不近章臺路畱得長條繋釣船

采山藥子煎茶

石洞松門帶夕陽自攀靑蔓采秋霜大官尙食知多少不似山廚意味長

戲贈阿師

瓦竈松鑪自一家阿師炊飯我煎茶秖應心地無煩惱好向山中度嵗華

宿夢石房

坐久靑燈結暈紅紙寒逗落花風西齋試與吟春艸夜半開門月正中

晴湖爲嘉禾友人賦

岸芷汀花映夕暉柴門秋水抱漁磯一聲長笛秋波人在五龍橋畔歸

愛筠爲蔡惟心賦

南園赤日不復熱北牖淸風時送涼昨日鷓鴣啼暮雨數枝新緑過山墻

畫馬

法聚【八首】

飲水春前禦栁陰玉沙芳艸落花深也知惠養須良圉莫失千金買骨心

送逺碧峯歸太湖碧巖寺

逺公卓錫妙髙峯煙水湖山第幾重木榻梅花深院寂坐看春月照芙蓉

雷篆【善權寺創自唐之大中間柱有雷火篆書共一十七字】

聽法天龍百萬俱空山曽駐阿香車千年畫棟畱遺迹雷火蒼煙祕玉書

題釣臺圖

江空落日暮云回峽束飛帆樹杪來漢業獨余風月在靑山十里釣魚臺

定庵

靜裏蒲團自艸堂道人心迹與云忘湘簾不捲夜如水惟有梅花月到牀

栢垣羽士

丹府宮墻栢四鄰倚空寒結翠云新爲憐顏色冰霜後不見都觀裏春

畱別錢後泉

落盡梅花恨未平掛帆煙渚雨初晴歸云易捲湖南夢逺樹難忘渭北情

送曉庵歸廬山天池

香花一月祖庭春獅子巖頭忽送君廬嶽不禁飛動意杖藜有約看秋云

西樓夜聽溢師彈琴

湖上千峯雪未消天風颯颯捲寒濤前夜半梅花落人倚西樓月正髙

小景

野色蒼蒼江日殘水淸沙碧蔣芽寒孤舟吹笛前村去屬玉低飛過別灘

病中聞杜鶻

苦竹泠泠沙水西春風又聽子規啼空齋藥裹人猶病愁絕三年落日低

天臺道中

如本【三首】

翩翩云錫入云根路轉千盤水竹邨爲問石梁何處去樵人指防過方門

西行山店水分流歇足聊棲紫竹幽夜靜不知天已白數聲啼鳥萬山頭

山行止渇到梅林流水閒雲無住心從此西盤千萬嶺逢人莫問幾多深

古今禪藻集卷二十七

欽定四庫全書

古今禪藻集卷二十八

明釋正勉釋性同輯

明【七言絕句】

山居

道濟

蘿薜成門掣不開深林曲徑少人來晚來風起雲飛動無數松花防翠苔

過嶁山房

良縉

翠竹蒼松帶艸堂白砂丹井夜流光橫橋獨木通縣澗卽是天臺古石梁

對雨懷周山人

方澤【七首】

鷓鴣啼過越王臺五月江南雨不開莫是長安偏近日坐令遊子不歸來

老兵行

長隨驃騎度交河雨雪天山夜負戈莫怨歸家貧到骨黃沙白骨不歸多

溪莊卽事呈誾怡云講師

霜過西堂布被重江頭楓葉想應紅天明自起看霜色不在江頭在鏡中

臥病

秋風投錫傍鷗沙多病維摩發漸華應有異人來問難滿溪黃葉試天花

過方十洲使君新第

使君新第爛晴霞簾捲山城萬樹花飯後異香浮不散秖疑身在淨名家

送嶽入京

故人多半在燕京病裏逢君話北徵可是秋來無定力千重離思一時生

禪房海棠次鐘使君韻

芳心消歇澹無香聊作深紅舊日妝爲接上方淸淨品未知洛下有花王

臥龍潭

圓珂【四首】

曽聞潭上起腥風獨臥冥防云自從何日爲霖忽飛去獨存碧水照寒空

秀峯庵阻雪

夜半山僧誦法華桓因忽散滿天花曉來南望天臺路玉積新昌幾萬家

送慧天上人西歸省親簡南明汪司馬

北風颯颯雁南飛見爾來時又說歸此去倘逢司馬問爲言病骨不勝衣

云西爲玫上人賦

石鉢龍歸山竹暝樓臺縹緲非人境翠防深處但聞鐘夕陽不見千峯影

朝陽補衲

徳寶

脫下伽梨曝法身一回修補一回新永嘉大士曽堪笑向道身貧道不貧

聞鐘

圓理【三首】

曉夢醒來事若何半殘月在松蘿殷勤聽到無聲處紅葉滿庭秋思多

項少嶽有別花首倡因成代花畱謝之作二絕以貽之

倦倚雕闌日半曛謾堪傾倒又離羣自緣人世炎涼促不是勞心不戀君

畱君不住思淒其空有朱顏向客低慚愧東庭舊時月依然來照緑西

曉過橫塘

戒襄【四首】

半幅蒲帆九里汀石湖秋水接天靑舟人指防防蕪外一帶靑山是洞庭

卽景

久雨苔痕上衲衣緑陰深處閉巖扉鳥銜果核當檐落蜂抱花須出苑飛

早夏

四月松花開滿山陰陰楡莢覆柴闗蒼苔庭徑靑春晚紫燕翻簾白日閒

山家卽事

殘碑有字封苔蘚古屋無茅補薜蘿昨夜千山風雨過朝來一逕落花多

詠庭前牡丹

隆淵

自入空門不染塵翻嫌富貴俗花神魏姚黃紫今何在不及禪房別一春

牽牛花

祩宏【六首】

朝著靑衫午著緋夕陽無復午時衣榮光過眼眞成夢巢父從來不飲溪

陶朱

戰罷潢池鬢已皤緑蓑靑篛任煙波功成莫謂長安樂安樂須知患更多

畱侯

魂驚博浪命如絲誰料終成帝者師萬戶滿心方解組赤松嫌我巳歸遲

穆生

鯨腸鼴腹量難平常感君王設醴情故谷小溪春澑碧欲烹新茗滌餘酲

子陵

不脫芒鞋入帝閽一衾春夢眷懷深星臺秖恐章頻上未必時時念故人

淵明

塵网依依三十春昨非今是不須論息交豈獨忘知已爲愛吾廬夏木陰

重遊光徳庵

眞可【六首】

流水桃花大士家道人曽此泛仙槎白牛塘上閒吹笛歸去兒童日已斜

贈聊城姚國賓

柱史歸來一篋霜其誰問疾到東昌汾河片影巢陵月千里闗山不盡光

過天目山活埋庵

自古名髙累不輕飲牛終是上流淸吾師未死先埋卻又向巢由頂上行

禮髙峯祖師塔

二十餘年抱死闗那來魂夢落靑山臨行白骨無藏處擲向金毛舌上安

過楞嚴廢寺有感

百花叢裏畫樓新玉女憑欄天上春明月一輪外冷夜深曽照坐禪人【詩傳誦久之後感郡守恢復焉】

曇旭鑄法華鐘成賦贈

沿門乞得萬斤銅次第靈文鑄七重一撞一聲經一部天寒莫怯五更風

大姑山

徳淸【十一首】

霞帶云裳月偃眉江湖滿目少相知寒流徹底心如洗莫問夫君是阿誰

舟抵南安

五雲一水入南安萬疊山回六百灘行到水窮山盡處梅花無數嶺頭看

抵雷陽戍所

瘴海嵐煙日夜浮龍蛇气吐混淸流到來盡是無生國愈見君恩不易酬

憶廬山

東林白社許誰開三笑行蹤長緑苔但使蓮花根蒂在他年應自有人栽

望夫江【在英徳傳云昔有丈夫入京不歸其妻每望江頭竟死化石沈江至今在水】

自君一去望神京每日江頭涕淚傾身化石頭心似水至今嗚咽斷腸聲

軍中吟

鐵甲天教當敝裘從軍元不爲封侯身經赫日如鑪冶傲骨而今鏈已柔

緇衣脫卻換戎始信隨緣是道縱使炎天如烈火難消冰雪冷心腸

憶家山

萬竿竹繞舊庵居樓上仍懸讀徧書夢見四檐靑不攺何來霜雪滿頭顱

軍中喜得膠西趙仲子書卻寄

白雪飛來入瘴鄕灑教毛骨頓淸涼卻憐萬里炎荒外儼對松陰坐石牀

示雲中逺禪人

當年一鉢走雲中別後音書久不通遙憶故人相對處此心一片付歸鴻

示若野禪人從黃梅走南嶽復防經山

逺從南嶽覓行蹤喜得黃梅一綫通別向五峯相見處萬山雪擁白頭翁

不二樓

鎭澄【二首】

談經人在翠微中縹緲煙霏隔幾重欲寄此心無可托長隨片月掛西峯

蘭若寺

淸涼北極太行峯望入煙霄紫翠重日暮白雲飛不盡幾回敲斷夕陽鐘

弔梅花道人墓

如海

小池雨後水蛙鳴如對梅花話道情我亦乘閒來到此折松拂石坐聽聲

答馬行素

眞謐【二首】

春風吹雪滿空山樹下頭陀獨閉闗有客到門眉盡白乍看難辧季常顏

秋日過舊裏

蘋風蓼水進輕舟茅屋田家具黍畱鬭艸舊時童子伴相看白髮較春秋

送靜淵秀公北上應南宮札

洪恩【五首】

日麗鶯花雪正消緑楊新水映河橋支公忽下雲中詔苜蓿初肥去馬驕

送怡舟上人入洛省覲二首

風落疎林木脫稀十年飛夢向庭闈一聲淸磬能相喚衲帶寒云片片歸

寒雨孤舟戀別時千山遙慰倚門思懷中自解神珠用不羨園林橘柚垂

送門人月公

黃梅初熟子規啼憶爾輕帆到九溪有夢不須桃葉渡靑山應待白雲棲

送徒從師還薊北

寒梅未放雪先飛送爾從師薊北歸萬里洪流終到海此心相向不曽違

送無相慧庵二公歸白門

如愚【四首】

中年薄技忌時名縱有髙言世所輕君去好看融道者獻花巖畔鳥猶鳴

江邊

一江流水半江煙春色芬菲盛眼前上下風帆爭愛寺寺僧又愛往來船

過廣印庵

雲歸逺壑鳥歸村僧過橋頭寺掩門風雨夜來上下鬭溪邊流水積花痕

程野樵山居【野樵新安人善岐黃術及丹靑詞賦云】

艸虫松防竊葡萄寫出翩翩適興髙更喜天晴遊翰墨牀頭月上防離騷

郊居九日

斯徳

閒門秋艸澹霜華斷岸浮橋夾水涯空外忽聞先到雁籬邊聊采未開花

栽桃栁偶成三首

僧悅【四首】

不學黃梅老種松桃花猶惜一時穠偶移春色靑蒼下笑殺磐陀石上容

灌木還同抱甕人不將機事亂吾眞雲中一色桃源路風景依稀似避秦

一枝一葉栁如煙妬殺桃花色可憐正是春光好時節無人問字到門前

懷古

淸秋何負碧雲期上蔡東門憶李斯獨向夕陽千載墓西風黃葉使人悲

嘉禾與化兄話別

廣詢

長水逢君君更賢武林猶記說周旋土橋一片淸秋月曽向幽居幾度圓

題釣魚圖

徳勝【九首】

江湖天地別逍遙來往舟隨進退潮錯餌扱綸盡成貫豈知君不釣鱎

閏九日

漫興重逢九日豪三秋懷抱兩登髙菊花著意聊生事畱得余黃照皂袍

寄友

一方卑濕數椽居風雨牀頭破壁余客到自嫌吾品俗嵇康何用絕交書

謝友人繪藕花社圖

道人精舍藕花深細水涼風淡拂襟彷佛攢眉來作怪悔教形勝似東林

補海汛詞三首【有引】

定海闗外楊周等山守汛諸兵風境淒感古今詞客多有出塞涼州等作而略東南邊海之苦余竊不滿聊補古人之缺題故云補海汛情見乎辭

百萬人看靑海月兩三冦嘯白旗風洪濤怒激雪山立落日夷歌別島中

羽書南海報猖狂守汛樓船黒水洋忽聽島夷螺哽咽气衰一夜鬢如霜

萬艘斥候海天愁慘慘陰風夜不收骸骨入闗生死願漢家無地盡封侯

送友歸南京

蘋花江上暮帆開歸去三山二水隈若到家鄕消息定望君千萬寄書來

送陸二西赴洛陽吳明府聘

十月寒風霜正華君今書劍又離家洛陽富貴原如錦好賦春來萬樹花

答道可

徳彥

緩急無才不必論豈能一諾重乾坤詩禪自是同方外何事綈袍世路恩

過嘉則先生故居

佛引

花塢萋萋艸亂生林間拄錫不勝情寒郊向晚松風起都作山陽笛裏聲

山居遲休明不至

圓復

茅庵寄在白雲曲十畆長松掛朝旭問君何事負幽期望斷江幹秋水緑

雪中送悟虛師

如曉【九首】

滿船風雪一溪水漁入深蘆釣不能兩岸靑山供冷笑夜寒落魄獨歸僧

春暮

雨過郊原盡落紅桞絲無力系東風春歸何處迷雙燕寂莫梨花小院中

閱史

風暖雲輕獨浣紗一溪流水殢桃花蚤知不是眞相識何事尋春到若耶

醉臥王氏梅花亭

獨領東風向客開滿亭香气襲蒼苔醉看月下疎疎影疑是孤山放鶴來

贈崔潛叔讀書蕉居

負笈西來借一枝滿生意許誰知欲窮千古男兒志正在芭蕉著雨時

宿碧桐館期毛修之不至

山館寥寥夢未成半孤影一燈淸不知今夜寒多少數盡牀頭落葉聲

對雪

千峯積雪景糢糊謾啟山寫畫圖半防墨痕消不得擬將何地下工夫

抱影軒

幽懷絕勝不可數空翠滿接平楚把書髙枕春不知借宿白雲暫相許

焦山亭

眾峯環繞亭石孤登臨宛若羣仙呼振衣翹首一撫掌松頭棲鶴歸來無

山居

法杲【六首】

霜儂易使繁華老垂名何似藏名好年來蹤迹萬峯深四壁寒云一庭艸

靑溪緑樹橫紫煙春將盡時花倍妍舉世都稱眼能視幾人看到飛花邊

何處輕舟破逺煙晚來橫泊寺門前可能趂此南風便送我江頭摘水仙

春風處處聞啼鴂須防蚤晚春風歇欲落不落鶯自知一樹桃花過三月

人生百嵗詎無涯老去何當事若麻春日不消頭上雪春空又贈眼中花

才見黃鸝又暮春竹門我閉亦經旬多情最是溪頭水流出桃花引世人

辭沈中丞

傅如

不解談禪不解文支頥兀坐對斜曛年來病骨千金重出岫無心愧白雲

過郭次甫故居

明賢【五首】

昨夜江風散白雲蓬萊宮闕路氤氳道人何處吹長笛翠栢空畱鶴一羣

髙閣雲煙路幾層半空斜月掛枯藤依依白石空餘字洞口跏趺是老僧

送僧歸梁溪

峯煙漠漠水雲低欲掛輕颿日已西江月照人人不住隨風一夜到梁溪

石梁洞

長虹斜掛紫雲端拂檻飛流六月寒謾道石梁余虎鬭至人皆作石頭看

卓筆峯

孤根獨立向天中神斧何年截管筒淡墨毎含雲气濕防成星斗散虛空

詠上眞宮古松

大壑【八首】

爲愛孤松立講臺防天寒影落蒼苔自憐萬壑千峯裏莫引秦皇避雨來

自富春渚至新安舟中卽事

空林霜葉絢朝霞掩映丹山碧海斜兩岸落紅髙一尺前溪莫近武陵花

帆帆背雨入雲峯處處迎谿急暮防鄕客滿船看欲笑自言生長不曽逢

十日篷棲水宿寒溪山猶未入新安不知今夕天涯夢飛過前峯第幾灘

自九龍潭渡苦竹溪出湯口

洞寒潭碧雲出奇湍激石梁山亦移赤腳欲踐磴蘚滑長嘯忽驚龍背馳

花源竹塢稀人煙燒梨斫木年復年地靈久祕若有待重來吾欲棲其巓

鶴羣衝起寒相呼欲雪未雪天糢糊蓬壁忽髙一萬丈煙書雲篆今有無

金光艸嫩玉芝肥石髓泄云時濺衣三十六峯行欲徧溫泉獨澡夜忘歸

惠香

廣化【五首】

鉢雲龍宿水沈沈月上磐陀樹裏陰夜半心空人坐起不知身入眾香林

答友惠酒頌新刻

何處春風撲我懷梨花字字吐香來野僧翻笑禪無力五戒無端酒戒開

晚次毘陵驛

城邊暮雨掩殘罾野店黃昏颭客燈風俗他鄕曽不識隔溪人指是毘陵

夜泊滸墅

落日寒橋不放船緑楊漁火夜炊煙雲萍固是僧行腳闗吏何曽索渡錢

昭闗【子胥度處】

江邊流水岸頭山夜半蕭蕭竊度闗誰謂將軍身便死白雲生气廟門間

靈光殿

慧秀

繡柱盤龍玉作榱錦云封繞碧琉璃千秋壯麗傳詞賦此日靈光照黍離

範蠡湖

霸越吞吳計萬全不圖分土不尋仙如何只載西施去髙積黃金陶水邊

題千指庵

如奇

劈面羣峯白雲捲霄漢欲平分就中古曲誰能唱千指頭陀坐晚曛

贈繆太質

方擇【三首】

從教海內盡稱狂縱酒科頭自不妨醉倒幾竿秋竹下醒來斜月半林塘

題畫

檻前竹色帶疎籬老樹茒堂落照移風送櫂歌何處去蕭蕭蘆荻滿江湄

新秋

艸暗檐前螢火稀樹間孤鳥宿還飛空庭坐久宵將半不畏寒生露濕衣

山口鎭

性【二首】

一湖緑水浸秋山破屋編茅止半間舊住老僧愛閒靜閉門經月不開闗

過於庵

岡巒深隠一茅茨小徑行來艸露滋蒼翠逼人松竹防緑楊堤畔藕花池

四月村行

契靈【六首】

悶雷焦日穿衣惡飛鳴撲眼虫無數新筍參差直上天野桑稠密遮行路

江上竹枝詞

驚鴻嘈雜蘆葦津飄葉短風吹角巾輕舟搶入淥波去漁笛一聲江月新

湖上竹枝詞

西湖楊栁拂煙輕根在道旁隨處生一夜花飛來水面許多團菜化浮萍

春晚村行

靑桐柴筍髙低岸茅屋板橋三四家蹇犢自歸春巷晚小童斜挿野藤花

山中仲夏有客見訪

興到尋山不待秋溪深五月正披裘孤松落日蒼苔上對坐無言看水流

孤山弔古

梅花寒月影離離香暗黃昏總自知只今半作桃花色不是先生放鶴時

山居

圓信【三首】

秋光一度已將殘野菊無香木葉幹入骨半寒雨過愁人不在布衣單

靑山茅屋洞云齊石壁煙蘿鳥合棲誰道我年三十五一身禪病爛如泥

靑山木葉落秋風防防東籬菊未丰竹戶夜來云共榻想渠也愛艸庵中

山居

祖印

相忘棲息在寒巖艸長深深曽未芟當見海門天色好晴沙逺樹數風帆

花朝日與云聲庵印公

明湛

春風滿徑竹爲闗短策扶云任爾攀海色朝飛靑玉塢江潮夜潄碧桃灣

贈遵上人

廣制

朗公性愛煙霞好數樹煙霞伴公老一片閒情忘是非庭前白雲常不掃

月夜

廣莫【二首】

潭上秋光白露繁月明僧靜敞前軒西風不解空人意吹送猿聲到蓽門

萬竹山房同朗公坐雨

涼飇疏雨帶秋聲竹裏幽人眼倍靑世上而今渾似醉逢人休說獨爲醒

淸明

文貞【二首】

笙歌聲雜哭聲邊細栁柔桑織暮煙舊塜未荒新塜起年年只見減平田

楊若木自京師歸又往新城賦寄

楊子無心賦逐貧天涯書劍尙隨身舌端儻自餘三寸莫學荊山泣刖人

檇李值妙源上人

智證

天涯飄泊幾經春今日逢君栁色新未問預知鄕國寺雲山依舊碧嶙峋

過新鄕訪郭原仲庶子先寄此詩行忞

栁色萋迷路不分飛沙半疊馬頭云到來莫訝輕相訪未過黃河已識君

江上懷徒靜觀

覺【二首】

兼葭蒼蒼露未晞漢江秋色逺霏防此時回首新丰道宛見松門一衲衣

重過梅溪侄女家【其夫善卜】

記得梅花溪水濵乘槎何必問通津吾家爲有支機石重訪成都賣卜人

山居

了證

山居檢防惜秋光黃葉盈堦詩滿牀籬菊半開猶未晚寒蛩何事預淒涼

題風光太子樓【樓在水西寺有唐宣宗遺像】

正勉【三首】

翠華曽逐白雲畱佛界中分帝子樓像外風光不殊昔爽溪寒帶去龍愁

詠新燕

江海秋風自憶歸楊花春社又飛飛托身亦愛茅堂穏不傍朱門振紫衣

暮春送埋庵遊武林

桃花落盡栁花飛江艸萋萋送衲衣君去西湖春欲暮勝遊幾日又東歸

售房別橊花

大

樓前橊樹昔親栽同歷冰霜幾嵗來品物也知新易主故含秋色向人開

和雪大師新秋之作

持衡

豆花放白栁疏黃水面風來心骨涼日落秋聲何處起江天吹斷鷺鷥行

題野航

智舷【二首】

泛艇秋湖漁者稀船頭船尾雪鷗飛偶然放到茅庵畔載得白頭僧共歸

新筍

茅屋斜連竹徑開年年春筍破堦苔請看檐外千竿玉若个不從土裏來

古今禪藻集卷二十八

