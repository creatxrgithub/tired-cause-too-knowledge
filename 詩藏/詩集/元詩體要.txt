

欽定四庫全書

集部八

元詩體要

總集類

提要

【臣】等謹案元詩體要十四卷明宋緒編緒字公傳以字行余姚人成祖時預修永樂大典時同邑被徴者五人及書成宋孟嶽趙膚迪朱徳茂張廷皆授官緒獨辭不受是集錄元一代之詩凡爲體三十有六各體之中或以體分或以題分體例頗不畫一其以體分者選體別於五言古吟嘆怨引之類別於樂府長短句別於雜古體未免治絲而棼其以題分者香奩無題詠物旣各爲類則行役邊塞贈答諸門將不勝載更不免於掛漏又第八卷

楊維楨出浴絕句實唐韓偓七言律詩後四句采錄亦間有疎舛然去取頗有鑑裁自明以來傳本頗稀此本爲秀水曹溶家所藏書中間有缺葉旣無別本可校今亦姑仍其舊焉乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

元詩體要卷一

明宋公傳編四言體

四言最古經史韻語二南之前有矣其經聖人所刪者岀自閭巷謂之風岀自朝廷謂之雅用於郊廟謂之頌而有賦比興之分焉後人摹擬𨿽多終不得其情性之眞今特擇其近似者置諸捲端使學者知詩之所自

孔林圖

集賢待制周侯能修禮於孔林侍讀學士商公圖之史官掲奚斯詩之

峩峩尼山蔽於魯邦篤生聖人維民之綱尼山之下有洙有泗有蔚孔林在泗之涘維彼聖人教之誘之凡厥有民則而效之維彼聖人覆之載之凡厥有民敬而愛之旣誦其言亦被其服孰秣其馬於林之側旣誦其言亦履其武孰秣其馬於林之下六轡旣同周侯之東薦之侑之聖人之宮其音洋洋其趨蹌蹌其臨皇皇聖人允臧商氏圖之式昭其敬載瞻載思罔不由聖

味經堂【虞集】

國子祭酒魯公伯子翚父作味經堂自爲記以朂其子逺公嘗命逺從予遊故賦此詩

維昔聖有子過庭學禮學詩詔之丁寜面墻之窒繇不知味親能使學不能使嗜觀於徳容聽於徳音詠歌周旋實恱我心邈乎千載聖往言在捨而不求匪罔斯殆畏友翚父窮經篤行旣有諸躬思貽厥成旣菑旣畬俾稼之食旣畋旣漁俾鼎之食作堂髙明曰子逺來吾經在玆逺其味之始於虛羸匍匐來食茹葷飲水以禦朝夕窮人得歸自我父師俛焉斯文老至不知煌煌靈芝如彼嘉玉薄言采之在彼中谷南陽之人來詹來言君子豈弟宜其後昆

周待制致樂堂【掲奚斯】

有堂渠渠在番之區維周壽母式燕以娛渠渠有堂在番之陽維周壽母式燕以康斯堂何有有蘭有芷垂佩蕋蕋維周之子斯堂何有有蘭有蓀垂佩申申維周之孫曰烝曰嘗孔時且具維甘維旨承於壽母母曰寜只福祿凝只升斯堂只我心平只母曰嘉只福祿遐只升斯堂只我心和只

致樂堂

致樂堂者集賢待制周君奉母之所也蜀郡虞集爲賦詩曰

翼翼斯堂有閫有房夫人來居旣來旣舒旣好旣寜載燠載淸言防於門以冩我誠有齊其馬有伉其軒爲子來者允貴且賢貴容舒遲賢有令儀爾因爾宗先君之思翕爾兄弟具於嘉防我飲我食先君之子詩言柔溫禮言著存我撫我惠先君之孫樂哉誰氏維周壽母疇克致玆周南仲子君子善頌文則多有又永歌之以導燕喜

柏堂【掲奚斯】

栢堂爲劉母熊夫人作也夫人有淑徳年二十五而寡守志不嫁有子曰觀又賢作堂奉其母請名於太史氏謂之栢堂而作是頌

郁彼北堂言樹其柏其栢嶷嶷維木之特柏之始生於彼髙陵雨露其凝金石其貞柏之旣成鳳臆鸞膺言樹斯庭霜雪是慿霜雪浩浩其栢矯矯有美君子而弗偕老其葉欒欒其節桓桓其居安安永世式觀我堂旣構我栢旣茂天錫眉壽保艾爾後

騷體

騷辭楚之聲也始於屈原南國宗之爲詞賦之祖【缺】其幽憂憤悱所以變風雅者也後人效之故有招隠士山中人望終南魚山秋風等作然亦不及於古蓋今取其近似者錄之

白雲【劉因】

白雲凝情兮佩月光白露結采兮明幽芳眾星皎皎兮水波不揚渺予思之若遇兮耿在目兮而不忘音容著兮形無方肅予中立兮四無旁子母歸來兮山髙水長

又

白雲髙飛兮杳不可尋靈風長往兮聲不在乎幽林皎月東生兮忽西沈鶴何逝兮遺之音予思未及兮實懷我心儵萬里兮捐所歆曠同遊兮啟云襟子母歸來兮山幽水深

雲山【王士熈】

山氳氳兮出云又泠泠兮以雨倐日出兮雲飛山靑靑兮極浦橫浮雲兮水粼粼搴杜若兮采白蘋葺荷宇兮桂爲棟臨江臯兮悵懷人

子陵釣臺【盧摰】

雲山蒼蒼兮煙木稠石瀬潺潺兮江水流故人兮冕旒先生兮羊裘使人皆先生兮誰其伊周使人不先生兮誰其巢由可仕止久速兮捨聖人將焉求淸風一絲兮豈爲名鉤蕉黃荔丹兮香火千秋岸下幾篙兮榮辱之舟先生一笑兮白雲收

福源精舍【李孝光】

采舟兮渙渙風將起兮無岸渚花兮白紅若有人兮爲粲相我樂兮未殫時幾何兮日旰極浦兮水深下有兮龍吟洞簫作兮波浪湧送將歸兮於南諒佳人兮未逺令我思兮何心颸風兮吹人曾波兮粼粼掇芳艸兮寄逺與我期兮陽春

洞庭迎送神【陳泰】

我歲晏兮北行黯維舟兮洞庭詣靈均兮神宇女巫進兮告情擊鼓兮坎坎心馳兮目短靈惝怳兮有無思【缺】防兮母逺

又

修門兮延佇靈將動兮私語羣龍兮吹云森天矯兮樹羽擊鼓兮咽咽靈飈兮飛旋垂玉珥兮服映紘綖兮華轂紛進拜兮主臣心夷猶兮平陸

又

我所悅兮霞觴儼將進兮翺翔盼靈光兮怵惕靈慰我兮淸揚釃酒兮苾椒荃蕙兮爲殽靈飲此兮冝壽配南箕兮參北斗介下土兮景福侑皇風兮永久

又

靈旣醉兮日暮緑煙生兮南浦靈之回兮彤裳蜼爲文兮螭章幽櫺兮閉夕窈窕兮望不極耿誰告兮靈辭羌【缺】兮餘思湘之濵兮有芷南風兮來歸

選體

選起於蘇李之五言經梁昭明所選者謂之選詩【缺】去古未逺猶有雅頌之遺響焉今擇其委曲【缺】順有闗世教可爲後學矜式者錄之且以見古作者之難得也

古意【吳敬庭】

陰陽有代謝寒暑相推移人生百年內行樂當及時昔日猶朱顏今日生白髭所以遺世事飲酒不復辭【缺】南【缺】下千載眞吾師

古意懷貢侍禦【黃淸老】

娉婷二八女絕色妙難盡新妝薄鉛華照影修竹下盛年事夫壻錦玉耀精舍𨿽非伯鸞妻惓然惜春夜琴餘月當軒黙黙倚風榭寄語東家兒紅顏莫輕嫁

擬古【徐天倪】

皎皎機上絲織爲遊子衣遊子蕩風塵素衣化成緇風塵不可避四顧將何之豈不念潔白徒重翟子悲朂哉如澣濯河水淸且漪

又

娉婷閨中女天質知自愛空懷蘋藻心日月苦行邁蹇修意良勤遲遲如有待未嫁庸何傷失身將重悔

又

婉娩自結髮伉儷情誼深夫徵日易久魚雁成消沈自憐鏡中貌衰白將駸駸有衣爲誰薫有花爲誰簪顧影𨿽無儔秉心猶斷金靑天懸明月照影不照心

效古【黃溍】

上山防明月下山月相隨月豈知我愛我行自見之故山日巳逺故人不可思殷勤謝明月願爾無時虧

又

擊石乃有火石火光不揚攀天亦有路天髙路何長嵯峩萬古云下覆歌哭場富貴誠足多貧賤不可忘

又

女美眾所悅士窮世所輕輕重安足言泥盡水自淸淮陰初寄食曲膝胯下行季子黃金多妻嫂來相迎自古巳復然嘆息空吞聲

又

落花隨風吹各自東西飛花飛旣不息水流復無極同生不同歸能勿異顏色木生則有枝豹死則有皮悠悠歧路間多言亦奚爲

又

飲酒莫盡醉盡醉無餘歡讀書莫弔古弔古多悲酸蕭艾蔽中野白露摧芳蘭鳳饑不得食鴟梟食瑯玕去去復去去采芝靑雲端

止言【趙半間】

蘇張舌如防危人亦危身期期周禦史千載稱直臣淸談每敗事諧謔良損神田翁有鬥酒招手聚比鄰所言惟桑麻語語不失眞

書事【白仁壽】

太羮元無味大章本希音音繁入人耳味美適人心是以保身難惴惴如臨深百戰茍一失勇气未足欽今若不學古後何法於今

書懷【王性存】

九秋夜气肅明時見休徵泰階列六曜湛湛平且平蟻臣再拜祝乾坤永淸寜不學兒女態抱拙祠雙星

又

有地莫種花有堤莫種栁花栁豈不佳而恐易衰朽吾情非好異只種竹與葵竹存勁直操葵存本根思

本仁【李孝光】

靑靑庭中樹有鳥巢其南戶牖聊自謀啄飲性所甘中野有矰弋相戒愼勿貪

又

日出照我屋政見脊令飛鳴聲甚和樂永懷家人肥兄弟旣相好吾生式相依防勤重自將父母詎可違

又

冬气漸閉宻百物盡零落中林有貞姿粲然獨先覺尺蠖遞屈信天運不終剝勿言霜露酷熈陽巳潛作

又

旭日始曰旦有鳥鳴嘐嘐牡出得飲啄雌居完守巢幽人念玆久尼父詎系匏先民自重愼貴器借白茅

下第南歸別兪伯貞【祝蕃】

驅車出東門別酒忽在手去國古所悲況復失良友芃芃丘中麥鬱鬱道傍栁揮手從此辭煙雲黯回首

落葉【鄧彧之】

秋庭晝無人落葉自滿地端居觀物化人生亦如寄朝聞鳴蟬悲夕巳見其蛻歲晏共蕭條臨風發長喟

暮歸【何失】

獨老朝朝出或醉暮來歸髙樹掛新月山妻柴扉飲伴更相送欲辭意難違感此鄕曲情淚下忽沾衣

梁仲文行捲【劉聞】

靑靑江上栁逺行曽送君自從君歸來幾見栁條春行役如昨日行捲展猶新如何卷中字半是古時人

遣懷【貢師泰】

日入栁風息月上花露多東軒頗幽敞夜靜時一過鳥散庭中樹虫鳴階下莎北斗何低昻疏星沒橫河獨賞誰晤語感慨成悲歌懷哉巖桂臺邈在姑山阿

采菱女

落日照淮甸中流蕩回光窈窕誰家女采菱在橫塘風吹荷葉低忽然見紅妝紅妝背人去驚起雙鴛鴦鴛鴦去復來煙水空茫茫

赴亰別親友

崇堤衛芳塘塘上種楊栁楊栁年年靑慈親未白首送我不忍別出門復攜手親友陟髙岡立馬望良久離情急欲醉盡此尊中酒

姑蘇半塘別王季野諸友

壯志頗磊落別意何綢繆相送屢回顧欲行還暫畱花紅隔崇堤艸緑徧芳洲所期各努力令徳比前修

擬古

東南有佳人逺在天一方綺疏粲飛樓曲防圍洞房意態閒且靜气若蘭蕙芳纎阿裼姣服雜佩懸明璫流風回皓雪明月舒其光白面誰家子錦鞍靑絲韁翩然一見之下馬立中堂可望不可卽五采盛文章

又

嶰谷有美竹挺挺霜雪中何人斷兩節制爲十二筩宮商自相應鳳鳥鳴雌雄一鳴垂衣裳再鳴致時雍從此去不返治道竟少隆鄙哉叔孫氏綿蕝變王風寥寥數千載伊誰啟冥蒙後皇如有作聲教垂無窮

思與君別來【趙孟頫】

思與君別來幾見芙蓉花盈盈隔秋水各在天一涯欲涉不可去茫茫足煙霧汀洲多芳艸何心采蘅杜靑鳥翔雲間錦書何時還君心𨿽匪石秪恐凋朱顏朱顏不可仗那得不惆悵何如雙翡翠飛去蘭苕上

美人隔秋水

美人隔秋水咫尺若千里可望不可言相思何時巳庭樹多落葉日夕秋風起我今年巳衰素髮擁兩耳回思少年時容顏若桃李美人何當來一笑懷抱洗未見令我思旣見胡不喜

春日思逺遊【陳旅】

春日思逺遊逺遊欲何止角哀見楚王伯桃樹中死出門逢路人天下無二子春山一萬重春江一萬里上有無心云下有無情水

結廬南山下【李孝光】

結廬南山下頗紆故人轍浮沈各自媚長愧生理拙中園黃菊花契闊見晚節平生匡濟心敢愛已獨潔豈無一尊酒可以療饑渇歸哉視汝菊將恐霜露結

衡門有一士

衡門有一士閉門恆苦饑俯仰良自惜日晏空弦歌小人未足畏君子或見之寜爲蘭玉摧不願蕭艾滋

樂府體

樂府之名始於漢房中之樂繼而設官以薦郊祀後於燕射朝饗亦皆用焉歷代沿襲蓋有古樂府新樂府之別莫非諷頌當時之事以貽後世者其音調多有不同今不復識別云

古樂府【黃淸老】

君好錦繡段妾好明月珠錦段可爲服服美令人愚不如珠夜光可以照讀書

又

君好春芍藥妾好夏池蓮芍藥多艶色春風迷少年不如蓮有實可以壽君筵

又

綿綿江上艸鬱鬱庭中柯人生不相知有如東逝波食杏猶苦酸食梅當若何衣褐猶苦寒衣葛寒更多豈無千載友肯聽漁樵歌

行路難【章闕】

奉君七寶鳳凰之綉柱五色麒麟之錦囊王母九霞觴中之酒秦女萬縷鑪中之香去年紅花今日開昨日紅顏今日老一生三萬六千日歡日願多愁日少對吳歌防楚舞歌舞匆匆變今古歸去來莫行路

歌白薴【李仲南】

嬌如花美如玉越溪女兒十五六光風入簾睡初足起畫修眉逺山緑飛香走紅三月心一聲白薴千黃金髙堂客散燈火深醉鬢斜釵夜沈沈

車遙遙【楊子承】

車遙遙若流水前車去無蹤後車來不巳白日無閒人黃塵沒馬耳空投一寸膠不到黃河底

獨不見

窈窕一佳人鉛華淨如練臨風弄錦瑟其音哀且怨南鄰去乘鸞北裏效飛燕小院落花深閒庭芳艸徧日暮掩朱扉如何獨不見

將進酒

泰山磨爲塵桑田變滄海古來豪傑士一一竟誰在昨日芙蓉花今朝顏色攺人生匪金石不飲將何待

賦得城上烏送客【甘立】

月落城上樓烏啼樓上頭一啼海色動再啼朝景浮馬鳴黃金勒霜滿翠羽裘烏啼在故處人生多去畱

堂堂【張翥】

朝爲堂堂吟暮爲堂堂謳堂堂徒爾奇堂堂徒爾憂不見膏與蘭煎燔祗自休勿以不遇故棄捐經與史勿以勢利故棄捐防與恥勿以形役故棄捐山與水謂夜未遽央已復明星明仰視何煌煌白露忽沾裳懷人攪予心何以弗永傷江北亦爲客江南亦爲客爲客多偪兀何以安所適上有君與親下有妻與息在山則種楡在隰則種蒲馬牛必維婁舟航必需袽冨貴冨貴友貧賤貧賤徒歲月來者多江湖逝者逺所願不可恃所期不可返幸此世累輕歸哉衡門偃

休洗紅

休洗紅紅在水新紅換作衣舊紅翻作裏回黃倒緑無定期世情翻覆君所知

又

休洗紅紅減色𨿽好不如新著時須愛惜阿婆嫁女不擇人雞飛狗走長苦辛

烏夜啼【宋無】

露華洗天天墮水燭光燒云半空紫西施夜醉芙蓉洲金絲玉簧咽淸秋鼙鼓鞭月行春雷洞房花霧酣不回宮中夜夜啼棲烏美人日日歌吳歈吳王國破歌聲絕鬼火靑熒生碧血千年壞冢穴狐兔烏銜紙錢掛枯樹髑髏無語滿眼泥曽見吳王歌舞時烏夜啼啼爲誰身前懽樂身後悲空畱琴怨傳相思烏夜啼啼別離

公莫舞

公莫舞公莫舞鴻門王气歸眞主何人睚眥赤龍子手循玉玦目相語令公莫舞公楚舞劍光射日白虹吐人發殺機天不與撞鬥帳中唉亞父霸業明朝棄如土

鴻門宴【楊維楨】

天迷闗地迷戶東龍白日西龍雨撞鐘飲酒愁海翻碧火吹巢雙猰防照天萬古無二烏長庚破月來天隅坐中有客天子气左股七十二子聮明珠軍中十萬震屋瓦拔劍當人面如赭將軍下馬力拔山气捲黃河酒中防劍光上天寒彗殘明朝畫地分河山將軍呼龍客將走石破靑天撞玉斗

妾薄命【宋無】

雲母屛琢春冰鮫女織綃蟬翼輕比妾妾薄命比君君薄情紅綿拭鏡照膽明還疑妾貌非傾城傾城從來有人妬況復君心不如故故人心尙峯九疑新妾那能無故時補天天不髙塡海海不深不食蓮菂不知妾心

又【李孝光】

妾薄命當語誰身年二八爲嬌兒阿母歲歲不嫁女二十三十顏色衰天公兩手摶日月下燭萬物無偏私柰何醜女得好匹一生長在黃金閨美人如花不嫁人父母旣沒諸兄疑寄書東家小姑道得嫁莫擇君壻好他人好惡得知失時不嫁令人老

又【楊維楨】

妾薄命妾薄命當年破瓜顏色盛阿防何故壞家筵號天莫雪阿防寃低眉含羞不敢議風雨幾畨寒食天今年復明年鴛鴦綉被長孤眠君不見並州剪刀金粟尺掛在深閨塵素壁誓不與人縫嫁衣閒看蜻蜓蛺蝶飛

鍼綫婦

鍼綫婦鍼綫婦黃塵滿面蓬滿首少年嫁夫甚分明夫死猶存舊箕帚南山阿妹北山姨勸予再嫁一力辭涉水采蓮上山采薇采薇采蓮可以療饑昨日偶過閶門口閶門嘩然嗤老醜老醜養身自有能萬兩黃金在纎手上天繡出云錦章繡成黼舜衣裳舜衣裳與妾立古節揚淸光辧妾不是邯鄲娼

楊白花【貢師泰】

楊白花無定止昨日宮中飛今朝渡江水江水茫茫千萬里綿輕雪薄春旖旎把臂踏歌歌未已石頭城邊風亂起楊白花無定止

一車南送孔博士【李孝光】

一車南一車北山川悠逺無消息野風吹艸朝日黃羇旅獨憎絺綌涼男兒生身髙七尺何可相思損顏色西市日日賣鯉魚魚中防有逺寄書

髙郵城【掲奚斯】

髙郵城城何長城上種麥城下種桑昔日鐵不如今爲耕種場但願千萬年盡四海外爲封疆桑陰陰麥茫茫終古不用城與隍

西城路【張翥】

西城路多少人從此中去昨日紅顏美少年今朝白骨委黃泉縱令藏金比山積鬼伯不受人間錢少年何用誇豪冨來看城西送人處

柏梁體

柏梁臺名漢武所築臺成詔羣臣能爲詩者得上座及各賦詩不以對偶而每句用韻後人遂名爲柏梁體曹丕效之爲燕歌行然其詞語淸健逮若差勝云今所錄者僅彷佛耳

贈海康舉進士者【範梈】

聖主徵儒用文學翩翩五士起海角元戎虎帳飛薦鶚泮水成材玉新琢吉日舉餞鐘鼓作皇華大夫綉朱襮快馬鑿蹄輪脫斵相送西風出郊郭問君此行事何若於菟要是赤手縛雁南飛不逾嶽洞庭山秋木葉落詞場先鋒奪霜鍔萬里靑山上黃鶴明光宮中問禮樂董生防有經濟略一朝聲名動河朔往取靑紫如六愽前年禮闈開峻擢明當接武絲綸閣歸來錦衣照丘壑人生無如進士樂朂爾髙步翔寥廓

謝鮮於伯機惠震琴【云是許旌陽手植桐作趙孟頫】

仙人已歸白雲中空餘手植靑枝桐根柯盤郁如蛟龍一朝霹靂驅雷公烈火半爇隨狂風箕子之裔多髯翁才气邁俗驚愚防抱持東歸尋國工斲爲二琴合商宮我來自此欣相逢持一贈我爲我容自吾得此不敢慵中夜起坐彈秋鴻下弦淸泠上黃鐘轉弦更張涕滿胸黃虞巳逺將毋同恨君不識牙與鐘恨我不識瞽與蒙周南大雅當誰從

題文山集【林景熈】

黒風夜撼天柱折萬里飛塵九溟竭誰欲扶之兩腕絕英淚浪浪滿襟血龍庭戈鋋爛如雪孤臣生死早巳決綱常萬古懸日月百年身世輕一發苦寒尙握蘇武節垂盡猶存杲卿舌膝不可下頭可截白日不照吾忠切哀鴻上訴天欲裂一編千載鴻光發書生倚劍歌激烈萬壑松聲助幽咽世間淚灑兒女別大丈夫心一寸鐵

秋夜長【劉楚】

月出烏啼城上頭閨中美人生逺愁銀河迢迢當北樓褰帷弄影揚淸謳月光如水地上流珠箔微茫懸兩鉤羅衣半捲涼颼颼起坐數盡寒更籌更籌數盡明不發明日鏡中生白髮

楊白花【李冶】

帝家迷樓春晝長紫笙吹破百花香葡萄凝碧琥珀光燕語鶯啼空斷腸枕帷紅淚灑瀟湘玉鏡臺前添午妝茜羅綬帶雙鴛鴦蝴蝶趂雪上釵梁千里萬里云茫茫

山中居【鄧文原】

山人獨向山中居風雨不庇三椽廬短衣破帽家無儲形忘意適心自娛掛壁拄杖懸瑚鬼神遁迹蛟龍趨眼前不識爲妻孥生平豈解躬耕鉏黃精采苗供曉餔碧溪飲泉傾瓠壺行歌紫薇眠枕書夢逰滄海坐釣魚雲霧煙霞同捲舒狙猿麋鹿相驚呼巓崖蒼蒼日欲晡舉手撫掌笑挽須起望八極吞五湖喬松在足馮空虛有客跨鶴來須防龎眉皓齒當坐隅綺語唾落飛明珠翻身別去登康衢寄言擊壤人有無茅茨風俗今何如

小孤山【王廓】

江上靑山一劍孤气虹夜貫牛斗墟寒藤古祠神所居謾說彭郎迎小姑俚言不經聽者愚舉世孰與明其誣山下長江通蜀吳飛亷怒鎖千舳艫乾坤變色慘不舒竿摧防絕愁萬夫初疑破虜遇老狐又訝伏波畱賈胡陽侯負弩雄前驅馮夷擊鼓嚴後車六鰲掣釣軒蓬壺八駿按轡鞭龍魚神靈怪駭千萬殊縱有健筆難窮書一官長沙賦歸歟三年臥病南陽廬故交新貴一字無扁舟夢鱠松江鱸行或止之不可虞呼童取酒聊自娛短歌激烈驚樵漁掀髯一笑誰和予鄰商去住依祝巫盤飱拜祠檣上烏百錢之利眾所趨浪走不待晨雞呼進銳退速中乘除未要冒險爭前途江山正自不我疏我亦樂與江山俱安得匹素百尺餘他年冩我東逰圗

采石月題蛾眉亭【陳孚】

昔年李白身翩然袖裏明月飛上天剛風吹度瑤花前雪跳落千丈泉白今巳去八百年明月猶向江中圓我行萬里擁使旃栁根偶系東歸船三生似結明月緣鏡光射牖窺我眠夜深忽夢羽衣仙神如碧沼浮靑蓮腳踏赤鯨跨紫煙問月何在揺玉鞭聳身忽滅形翩翩覺來試鼓朱絲弦起誦國風月出篇開篷視月月滿川魚龍吐浪聲濺濺

歸去來圖【劉因】

淵明豪气昔未除翺翔八表淩天衢歸來荒徑手自鋤艸中恐生劉寄奴中年欲與夷皓俱晚節樂地歸唐虞平生磊磊一物無停雲懷人早所圗有酒今與龎通沽眼中之人不可呼哀歌撫捲聲嗚嗚

贈吳主一【掲奚斯】

曹南吳主一妙年力學能文章尢工書近自豫章以職事至京師過予劇談竟日忘去忽以別告令人惘然詩以奉送

國朝分誰最長趙虞姚蕭範與楊趙公溫溫蔡中郎虞公格格由鐘梁姚蕭二公撼中邦豈以筆法窺漢唐蕭守髙尙姚文章範公淸遒不敢當縱橫石經兀老蒼楊侯起家自洛陽華山之碑早擅場旁出防入無畱藏曹南吳氏俊且良古意颯颯浮匡箱商盤周鼎儼作行刓圭削銳伏景光冝伸而縮圜使方外若椎魯中堅彊趨新騖巧紛披猖欲辧輒止心孔傷金陵皇象劍防張中山夏丞鼎獨扛二碑分法古所臧多分少須精詳君方妙年進莫量更入二篆君無雙近者吾甥有陳岡昔師楊氏今頡頏見之爲道安毋忘

送兪觀光【黃溍】

寒窻讀易吻正悲坐聞剝啄走啟扉衝風蹋凍至者誰兪子訪我繇剡溪相逢把臂語移時婦女驚笑羣兒疑俗物病我不可醫眼明見此瑚枝朝來贈我天馬詩忽然掉頭去莫羈鼻端气息幹虹霓詎能折腰向小兒文章技癢聊爾嬉防勲聖處今毋遲繄我愛子莫助之臨歧躑躅徒嗟咨

丁未別酒【孫伯善】

蒲萄緑漲春甕香銀槽酒滴秋漏長紅樓日夜調弦簧暖花凝面眼生光禾生越壠秋不黃令行斥絕九醖方伯倫石愁茫茫玉缸傾倒碎玉觴明年築圃家萬倉賔筵介壽歡髙堂

池中白蓮【孫元實】

蕋宮夜涼張暑宴仙姝散花水晶殿霞綃中單云錦緣黃金爲房玉爲鈿翠旌導前寶蓋殿霓裳中序按未徧一人素衣持羽扇頎然中立白玉弁羣姝被酒酡發麵冠佩傾然醉相盼彼峩弁者色不變以口承露不肯咽終然貞白難爲薦獨向西風抱淸怨

江南樂【薩都拉】

江南樂春水紅橋滿城郭出門不用金馬絡門前畫船如畫閣緑紗窻虛春霧薄隔窓蛾眉秋水活翡翠冠髙羅袖闊楚舞吳歌勸郎酌紫竹瑤絲相間作船頭栁花如雪落船尾防旗風綽綽秉燭夜遊隨意泊人生無如江南樂

元詩體要卷一

欽定四庫全書

元詩體要卷二

明宋公傳編五言古體

詩以古名蓋繼三百篇之後者世傳枚乘諸公之作是也然比興少而賦多今取其語精而不俚意圓而不滯優防而不迫淸婉簡淡而有餘味者列之貧士【劉因】

陶翁本彊族田園猶可依我惟一畝宅貯此明月輝翁復隠於酒世外防鴻飛我性如延年與眾不同歸孤危正自念誰復慮寒饑努力歲雲暮勿取賢者悲

陶母待賔捲【趙孟頫】

範逵誠孝防陶侃固英特英特未可知門有孝亷客傷哉陶母貧剪髮易酒食此意固自佳此發足可惜此發足可惜兒心將柰何丈夫淡相與豈在酒食多平生郭林宗何如茅季容

陶淵明歸興圗【掲奚斯】

家貧無酒飲聊欲試弦歌去家百餘里邈若異山河江上日多風浩浩水增波門前五栁樹繁防空婆娑秋田巳收成歸計當如何

彭澤陶氏家譜【虞集】

百甕在戶外五栁當門前燕歸王謝宅人依墟裏煙述徳尙千載人情猶昔年以安遺子孫髙哉爲世賢

觀花

掛巾花樹枝酌酒花樹下風吹巾上塵花落手中斚淸唱起相壽毋遽且聊暇流光急人去莫怪行樂者

秋懷【甘茂實】

秋雨種白髮一滴生一莖半爲作詩苦半爲憂天傾天傾或可補詩苦終無成朝來覧靑鏡何時再後生不如原上艸秋死春復榮

感秋【趙孟頫】

白露然墜艸木日已凋閒居無塵雜日薄風翛翛登髙冩我心葵扇欲罷揺感時撫逝水回睇仰層霄松喬在何許可蹈不可招願言從之遊懷古亦何遙

山行【黃淸老】

愛山不知倦緩步成幽尋觀泉度疊嶂攜日穿層林睠彼枝上鳥少憩松間陰蕭然淸風來發我松下琴白雲邀我飲流泉永我吟曾謂塵中人不知君子心

又

采采巖下菊菊花老壓地白露飄我衣擷英不盈袂錚然松子落松下逺風至沈吟不成詩支笻領山意

招友人

暑雨洗餘花塵慮日蕭散芳艸緑如茵空林坐春晚遙思江上客尊酒愧折簡臨流擷嘉蔬共此林下飯

訪子威都事不遇

淸曉抱緑綺來就夫君彈夫君久巳出野水流花間石澗度微雨秋生湖上山松陰坐永日心與云俱閒人事有離合白鷗聊共還

番昜舟中聞友人消息因贈

岧嶤九天門玉署靑瑣闥老我煙霞心參商坐寥闊十年望春云不忍鑷白髮鴻雁還塞來頻頻附書札江湖秋水淺舟楫苦不達不知南山陽梅花爲誰發

衢江舟中懷江實夫【吳缺】

仰止爛柯山故人渺何許行舟不可艤回【缺】重延佇涼風吹客衣秋樹濕殘雨多情雙鷺鷥翩翩【缺】洲渚

客捨懷余成季【汪立】

夕陽在靑山山髙夕陽早美人未歸來山【缺】碧雲好穉子門前酒熟黃花老

山中夢母【劉叔逺】

霜月照屋壁霜風湧江波終夕不能寐展轉思懷多忽夢吾母來宛然度山阿但問兒衣薄語短不及他兒寒尙可忍地下知如何

又

生時不自力猶系九京心當時手中綫依【缺】夢中尋綫固不可尋淚亦不可禁髙堂有慈父欲哭【缺】夜深開門月如洗烏鳥號空林

湖上觀春【缺】

閉門五日雨出門萬山春湖光忽見我揺蕩白雪新九節痩笻杖一幅故葛巾桃花忽相笑聊復此紅塵有錢困鞭算有官縶夘申洞然宇宙間余此自在身但恨不能飲我亦無事人

宿村莊【趙半間】

涼吹揺靑燈穉子供濁醪寒影忽在壁短髮何蕭騷且持竹根枕臥聽蒼松號紙衾穏防首背癢不得搔須防作奇夢小艇飛洪濤驚覺白滿榻晴月牕前髙

風雨【何失】

池上風雨來柴扉人迹絕隔水煙气生林峯半明滅蛤吠秋艸深魚驚晚荷折孤捲倚匡牀微紅隠天末

老病

老病積漸來筋力日覺墮南園一步地杖藜不能過階前宿雨晴屋角紅日大不是賣花聲曉夢誰驚破

病起【吳缺】

人生百年間往往如過客吾生未【缺】

早巳白自持歲寒心謬比松與柏衛生乏良藥疾病【缺】侵迫天運茍未窮流年豈終厄依然冰雪姿蒼蒼見【缺】色

夜坐【劉叔逺】

云行樹陰薄風過樹陰欹云風弄淸夜政【缺】無人知惟聞墻根水泠泠下幽池

送邵元道【袁桷】

仲連匡世資揮手卻秦軍掩袂停白日登車抗浮雲射書成艸艸孤城死生分辭榮惇薄俗矯抗離其羣

又

虞卿舌轉丸揣事精微茫艱危見交態窮愁名益光黃金散逝水白璧凝飛霜丈夫有定志得失非豫防

又

梅生一尉微喋喋正天紀洗心洞元化削迹無妻子龍變孰爲馴蟬蛻乃眞止松回風泠泠水落石齒齒

代答邵農【曾懷可】

農父跪且言兵後常凶年軍中有牛犢原上多萊田爲農敢愛力丰歉固在天隴頭麥靑靑馬食不敢鞭

寄友人【劉珍】

相別豈不易相見良獨難迢迢白雲城渺渺羊角山夢長覺道逺迹滯愁春殘知音曠何許取琴爲誰彈

憶友人李雲南【趙半間】

送客出荊扉忽見靑靑艸故人別經時恍隔千里道千里固不遙咫尺夢難到孤鳥安朽株行雲在晴昊敢嘆防無期坐念春風老

寄黃士謙【劉叔逺】

放歌出東村思弄川上雪淸風吹湖波驚散波上月美人載美酒舉棹揺秋霜把酒勸靑天靑天忽盈觴揚帆掛白雲鷗鷺同飛揚歌罷一長嘯忽然江水長懷君不可見流恨滿瀟湘

送胡正辭【盛景年】

春水淡無姿垂楊雨方緑送人南浦岸飛下雙鸜鵒鸜鵒羽翼短只過溪南宿徵帆順風去萬里隨鴻鵠趨名莫憚勞旣榮還慮辱賔階有富人淸論俱成俗東吳開漕府郎吏明如玉時艱海亦枯莫盡杯中醁

待馬易之不至

幽人期不至獨依庭樹行不覺出門去滿湖春水生微雨立橋上遣人騎馬迎應想來漸近隔街聞語聲

題山水畫

待渡見孤舟穿林望髙閣雨餘泉脈動日照巖光薄閉戶茅屋深汲水松花落回首白雲間兩人相對酌

遊鳯林飲周子順宅

芙蓉隔秋水水深不堪采小階涼气生空墻竹陰在杯行日暮頻人情醉中攺忽驚潮水來門前有東海

萬頃云亭

浮雲海上來西橫太湖過散彩秋汀垂陰入虛坐日照天影移風吹浪紋破開牕緑樹間何人讀書臥

白鶴觀

幽徑松竹靑人行陰露滴獨犬下階眠一嫗當門績旌幢髙殿閉鐘磬虛堂寂道士不相逢蛛絲懸素壁

李陵泣別圗【江垕】

黃雲黯將暮白日寒無暉送客度河梁惆悵【闕】

爲𨿽善行按轡姑遲遲初心孰予察後罪甘【闕】

旣堪去我乃無家歸陽春滿皇都長負平生【闕】

王濟川風樹堂【貢師泰】

淒風被林木雜遝無寜柯欲養親弗待歲月【闕】

人感終極子今傷如何有哺烏在林有祭獺【闕】

與南陔悲思徒增多

何氏永思亭【闕】

上山山有巓涉水水有涯父母防罔極孝心【闕】

吹庭前樹鳴聲一何悲白日墮靑天零露委【闕】

不可作逺者猶可追哀哀蓼莪詩以永千載【闕】

舒經歷澹齋【闕】

髙人坐堂上靑艸滿階生鉤簾知雨過拄笏【闕】

鳥忽飛來餘花落前榮靜觀宇宙間超然忘【闕】

彈琴【闕】

明月照中堂光彩爛華席美人援素琴聊以【闕】

聲起天末四座慘無色羈雌動疏林虫在【闕】

京國彈一彈三太息豈傷時序遷知音難再【闕】

畫蘭【闕】

光風吹碧艸零露被芳畹美人秉幽貞獨立【闕】

杳楚山深悠悠湘水逺何當結瓊佩寄此情【闕】

題潘叔寛望云圗【闕】

日入無返照云出有歸期雲歸在山阿親死【闕】

新不可見亦有墓與祠朝望怡我目夕望慰【闕】

白楊樹露滴靑松枝翩翩華亭鶴鳴聲一何【闕】

云作孰繼南陔詩

湖上納涼有懷吳子彥【闕】

天風吹海樹瑟瑟秋气涼河漢西北流眾【闕】

我同袍友逺在水一方相思不得見展轉【闕】

鳴笳發攬衣月蒼蒼

與範子澤【李孝光】

仁人在髙位幽士適中林出處原一致持爾耿介心黃流受圭瓚秋蘭盈我襟故人旣如此朱弦有遺音

又

夷吾菁茅謀仲父四方翰悠哉南山歌夜永何時旦北風吹短衣千載有餘嘆相見且樂酒況也雲雨散

又

佳菊有芳气鳴雁忽南徵故人在海縣重此話平生防跋黃塵下乃見玉雪淸丈夫各有適賤貴足交情

賦詩分得欲雪

鳥雀不畏人嘖嘖上庭樹蕭條山日黃慘憺江气莫遊子未得歸天嚴風斷渡

長干行

秋風從西來吹我庭前樹聞歡在揚州卻憶姑蘇住估客離長乾教儂寄書去

出直次韻【虞集】

月下白玉階露生黃金井疏條棲鵲寒衰蕙流螢冷戀闕感時康懷歸覺宵永晨鐘禁中來白髮聊自整

趙千里出峽圖

巨舟臨峽口眾工志如一各以所操濟𨿽危萬無失所憂至平曠玩肆生縱逸毋俾持釣翁倚岸三太息

江道士淸虛館【掲奚斯】

遺紛極覽宴坐白玉京日月朗朝夕河漢流無聲冉冉兩玉童雙吹紫鸞笙下視九九州浮以四大瀛萬刼猶一瞬逍遙樂太淸

韓晃土星像

五行土居中百歲牛有功土行降爲神騎牛發翁翁有土復有牛惟神賜年丰誰知韓晃意政與皇心同

送王君冕歸陜西【黃淸老】

麥熟天乍熱開軒理瑤琴玆晨有客至一徑蒼苔深日出樹影倒曠坐分緑陰淸談落餘花松風雜幽禽君子希道徳永言結同心

又

狂風捲茅屋遙見江上山人生有遇合離別何足嘆黃鵠將西歸臨水振羽翰我有雙明珠置之靑雲端朝朝復暮暮照君千里還

又

少年處山谷壯歲防京師性本猿鶴羣焉能牛馬馳曩有采薪憂掛冠願爲毉近得聖賢心讀書甘如飴習貫已成癖豈無君子知

又

十載宦亰輦田園就荒蕪玆焉擬歸耕休馬南山隅舉酒樹色動燕鶯鳴相呼流水旣送君白雲亦邀予錦囊可贈逺愧非明月珠

懷長源【劉祁】

涼月夜如水秋風吹紫蘭獨居悵無聊佳人阻河山河山邈千里相望何時巳雲橫鴈影沈露下虫聲起烽火照中州西南殺气浮君居劉山下果若向時不人生有離別但惜知音絕匣內臥靑蛇光芒射秋月汴水碧參差葉飛空樹枝如何相憶處還值暮秋時

懷醉愚翁【李主敬】

天地無秋風白髮何從生由來豪傑士有志竟何成臺一朝閉窅窅不復明惟餘松桂月照徹古今情

又

死者不復生知己難再得所以伯牙琴破之不自惜落月轉林防驚鶻墮如擲入室聊就眠蛩語聞四壁

哀陳童子

南山有鳳雛飛來上林樹祗承朝陽輝不食秋夕露【原闕】

酬戴率初【趙孟頫】

仙人海上來遺我瑚鉤晶光奪凡目奇彩輝九州自吾得此寶晝夜玩不休生世未恨晚及與斯人儔惜哉無瓊玖可以結綢繆世徳日下衰古風向誰求蛾眉亦何有空受眾女仇適俗固所願違巳良足憂感子贈言意再拜涕淚流安得騎麒麟從子以逺遊

送塗云章訪舊武昌郤入京師【掲奚斯】

垂云厲驚風萬里摩髙圓蟠泥鼓巨浪豈願九重淵毛生入楚庭穎脫俄頃間粲粲塗公子長嘯起丘樊朝辭豫章臺莫過匡廬山大帆割鸚鵡極目空波瀾黃鵠錦袍仙吹笙紫霞端相顧一笑粲靑春滿南天黃金築髙臺更覺郭隗賢聮翩樂劇輩相逐入幽燕平明九門開劍佩逾五千豈無一字薦傾倒平生言東風杏花開待我薊門前

贈王郎

王郎楚狂士意气飛秋霜讀書一萬卷下筆數千行富貴視浮雲況肯矜文章十五恥閭裏掉臂辭故鄕夜宿東海月朝買西州航瞠目王公前結客少年塲一飲或一石一醉或一觴寜揖屠狗人不與俗士當千金不見笑歲暮單衣裳阮籍在窮途英聲連四方鸞鵠有時隠反愧燕雀翔世無劇孟交不及靑樓娼燕趙如花人翠袂黃金璫不識豪傑士空媚癡與狂王郎逺過我坐我枯藜牀終夕無酒飲撫髀歌慨慷平明別我去極目空茫茫

趙逢原失母得之瀘南其孫求詩【陳旅】

母子不相見飄零三十年飛雲散九野瀘水聲濺濺百川盡東注雲飛散還聚無情防相逢而況子求母淒涼汴中宅池臺翳荒榛峽船載華發鼓枻江南春作堂種諼艸諼艸日以好淮上巳罷兵江南可娛老

郭孝子

金臺有孝子郭氏名壽瑛壽瑛執親喪晝夜聞哭聲負土起崇冢栽松翳扃痩骨寒嶽立苦淚春河傾視容日梅梅一朝廢雙睛復扶大母柩冥行出蕪城願言畢序身瘵心則寜里人問孝子過毀聖所懲孝子哭且答我非敢傷生有淚不哭親惡乎用吾情親死我目在徒能視無形黃泉相見日無用此目明吾聞壽瑛語悲愴不自勝昔人曾有言五色令目盲長年悅芬華眉斧戕心精視此郭孝子愧色能無赬而我嗜讀書昏花散秋燈思親不能哭涕泗空塡膺

杜節婦董氏無子

杜曲有好花盈盈映春水芳月忽巳晏好花難結子年年寒食時花落水邊墓狂風吹不去盡作墓上土白頭不偕老千古同懷抱獨憐墓中人羨殺杜有道

杜節婦【掲奚斯】

結髮事夫子白首如相期諧宴方婉孌生死遽分離室中無長男堂上無老姑生計日蕭條誰分心不渝良馬不亂羣仁鳥不亂行昔者爲夫婦今忍遂相忘生爲董家女死作杜家婦安能若流水東流復西注春秋陳時祀蘋藻夙所共一朝祭無主焉得不衝衝灼灼庭中花落落俱爲實賤妾在空閨志願從此畢

七言古體

古詩七言從張衡四愁詩來變柏梁體耳唐初王子安滕王閣詩宋之問明河篇語皆未純至王岑李杜方成家數是編凡淸壯奇麗雄深渾厚其音律皆足以爲法者取之

感秋【劉因】

湘弦悠悠阻淸音駕車欲往洛水深白楡一葉警河漢萬里碧霄中夜心玉鸞翩翩紛翠羽髣髴機絲隔煙霧瓊枝難得芳華年惟恐流光兩遲暮河旁有星名牽牛此星旣出令人愁明朝再見明河影巳隔人間萬古秋

鄧州城樓【元好問】

鄧州城下湍水流鄧州城隅多古丘隆中布衣不復見浮雲西北空悠悠長鯨駕空海波立老鶴叫月蒼煙愁自古江山感防子今人誰解賦登樓

登黃鶴樓【劉立雪】

西風吹我登黃鶴白雲半在防幹角題詩不見舊時人惟見靑山俯城郭萋萋芳艸鸚鵡洲江水滚滚來無休歲月俯仰成春秋古人今人無限愁

姑蘇臺【李坦之】

吳王宴罷歌臺晚斜日淸江映防檻臺上西施醉捧心江邊東越愁嘗膽鴟夷褁屍去不還麋鹿散迹遊其間秋深明月照髙樹驚烏啼落丹楓寒功名獨羨陶朱子一葉扁舟弄雲水

登嶽陽樓【段惟徳】

羣江西來與天平天壤巨浸開洞庭雄吞三湘隘七澤中蟠萬古君山靑我行持節按廣海驛騎暫駐巴陵城巴陵城樓冠天下風軒月戶雲霧屛平生夢想今始到危欄乍倚心魂驚初疑太極渾未判日月往復淩空明又疑此景墮物外弱水萬里環蓬瀛湖山得意有如此況乃佳客聮簪纓金杯浮動玉色酒滿懷淸思春云生魚龍掀舞怒濤起眼花落日揺靑冥軒皇廣樂妙遺響芳洲寶瑟愁湘靈丹丘謫仙竟何許幾欲八表追遐齡孤心未了忠孝願敢念緑發潛凋零聖神一視無逺邇恩風化雨洽四溟尋常嘯聚犬豕耳瘴煙一洗霜天淸歸鞭咫尺覲慈母細語八千山水程孰能閉置若新婦正欲磊落肝膽傾飲酣拂袖下樓去忽聽過雁云邊聲奉酬段禦史登嶽陽樓之作時分理盜賊至海康【範梈】

誰能手鋪湘水平剗卻君山看洞庭昔人巳騎黃鶴去樓前亂芷春蘭靑豈知綉衣後千載逺違鳳闕來江城慿髙弔古落日紫領客置酒開云屏酒酣防筆賦新句薄海傳誦令人驚憶我初遊白玉京與君聮步趨承明手宣王猷敷帝績濟濟學士如登瀛一行竟墮萬里外回首滄浪思濯纓守官區區事無補惟有白髮欺人生防牱水外萬竹底四時鳥語煙邊冥忽忽此地復相見恍如幽夢求仙靈中宵秣馬不遑暇君又北鄕予南徵如玆後防復何日念之使我雙涕零宮中聖人總四溟所過海嶽須澄淸鐵冠峩峩望天下靑雲快覩皆修程由來豺虎伏仁獸況有鷹隼當秋橫明夜相思隔云島月落髙臺聞笛聲

澄碧堂【唐珙】

黃河一淸三千年行潦滅沒昆侖源我當濯足萬里外卻怪塵土生靑天何如曹溪一滴水太阿削平如礪砥三江五湖不敢流滄海無風淸見底沅湘有脈通神州乾坤無根元气浮靑天在下水在上鑄出一片玻璃秋道人對此心自定冷射瞳光雙月影玲瓏鑿開雲霧窻悟作虛空大圓鏡

過魯港驛和酸齋題壁【薩都拉】

吳姬水調新腔攺馬上郎官好風采王孫一去春艸深漫有狂名滿江海歌詩呼酒江上亭墨花飛雨天不晴江風吹破蛾眉月我亦東西南北徵

題陳孝子傳後【張翥】

昌化陳南仲幼失其生母王氏尋之六年後得之永丰縣禮賢鎭之施氏胡石塘先生作傳

百丈山前妾辭主禮賢鎭中子逢母三十年餘一日同白髮相看淚如雨阿防去時未防乳兒壯得知心獨苦淸湖老嫗天所畱逆旅主人神使語歸來桑竹溪之滸婦前持觴孫起舞雙瓜生祥表秋圃豈待旌書動官府吳人買妾紛莫數歲滿母歸遺子女巷南巷北不相覓況復山川兩修阻烏乎千秋復萬古孝子之名在寰宇世上滔滔忘母人不愧唐昌一抔土

題李伯時九歌圖【盧摯】

蒼龍駟車載初陽緑天浮春開八荒連蜷非霧儼冠劍四三神君翼東皇桂醑盎烈蘭肴芳楹筵巫覡紛披猖瑤琴袗衣杳何許兩妃倚竹臨空江野煙顰翠九疑逺暮雨灑恨湘波涼馮夷暗投明月璣山鬼夜嘯猿猱悲長歌撫節懷楚累遺音疏越知者稀築室賴有佳人期紫壇荷屋薜荔帷汀洲聊堪搴杜若怨公子兮悵忘歸恑毫慅墨含古色虎頭癡絕公麟癡續騷未成今見畫忽欲輕舉超無爲朝來目送秋雲飛

淵明歸來圖

畱侯晚節逰赤松武侯早歲稱臥龍亡秦扶漢聲隆隆淵明初非避俗翁兩侯大節將無同陽秋特書晉甲子辭鋒時露長沙雄易地灞上岐山功王何幸奉吾足督郵能芥平生胸歸來種荳南山中斜川只許桃源通門前五栁春蒙蒙落絮不與江波東環堵蕭然吾未窮北窻盡有羲皇風畫圖不盡千古意詩成一笑浮雲空

題赤壁圖【王瓚】

我昔南遊過赤壁曾上磯頭訪遺迹吳魏勝負了無聞一曲漁歌楚天碧黃岡遷客峨眉翁道同北海人中龍羇懷得酒逸興發扁舟夜泛空明中江山如許誰賔主醉挾飛仙夢中語直將天地等浮漚三國周郎曽比數神遊八極空畫圖開卷彷佛瞻眉須淸風千古凜如在悠悠目斷江云孤

題陳希夷像【萬石徳躬】

花頂君王瓦棺冷柴家陵上西風殿前防檢不知名醉眼摩挲睨周鼎白晝龍虎【缺】天階紫微小星何占哉先生大笑出門去明日華山歸去來山色還如舊時好流水小橋散芳艸千載誰知驢背心芒碭云深入孤鳥汴城峩峩汳水流江南江北數百州秦王未已晉王起人間萬歲更千秋

楊妃春睡圖【楊維楨】

沈香亭前燕來後三郎鼓中放花栁西宮困人春最先華淸溶溶暖如酒雪肢欲透紅薔薇錦襠卸盡流蘇幃小蓮侍擁扶不起翠被捲作梨雲飛蟠龍髻重未勝綰燕釵半落犀梳偃晚漏壺中水聲逺簾外日斜花影轉琵琶未受宣喚促睡重棃腰春正熟不知小防思塞酥夢中化作銜花鹿

白楊河看月【掲奚斯】

白楊河上看明月昔人曾見今人別茅屋數家河上村化作三山白銀闕波平風靜棹歌來萬頃沖融鏡面開今夜江南憶逰子空瞻云漢上昭回茫茫萬里燕齊路北斗縱橫泰階曙黃河東逝月西流明日南風過洪去

雨述

近聞閩中瘴大作不間村原與村郭全家十口一朝空忍饑種稻無人獲共言海中列城好地冷風淸若蓬島不見前年東海頭一夜潮來淨如掃

碧筩酒【楊維楨】

碧筩蠻蠻象鼻長天然水府成壺觴玉姬【缺】面注醽醁鐵仙入口呼瓊漿銀河潛通藕絲濕冰液倒滴蓮房香翠盤當頂漾風色緑云壓掌揺虹光量吞滄溟一杯小气挾太華千丈彊相如渇肺許可借玉川枯吻焉【缺】主人畱我住一月半池不待經秋霜

元詩體要卷二

欽定四庫全書

元詩體要卷三

明宋公傳編七言古體

上繼學王公【黃淸老】

大風捲地沙塵昏十日不得一岀門眼中俗子浩於海思欲一見雲中君雲中之君玉爲節廌冠峩峩照晴雪振衣驚落琪樹花片片人間作明月有時霹靂生風雷松聲曉落靑崔嵬眾芳收雨作春色瑤艸緑徧三蓬萊有時筆端吐光怪幹將生花玉龍蛻廣寒天上聞步虛萬壑千崖起秋籟嗟餘困學無所成仙家幸識黃麒麟願從輞川覓詩法白鷗飛入南山春

賦得金盤露送宋顯夫僉事之山南【程益】

鳳城仙客來揚州便當解此千金裘丹丘夜出瑪瑙甕洞庭春泛垂華舟看花路入竹西寺吹簫人倚橋邊樓船頭對月且獨飲錦袍明日金陵逰

送黃五舅得武陵校官還辰州寓居省侍【掲奚斯】

寜上山頭種禾黍莫向他鄕作羇旅山田得雨尙有年他鄕憔悴何人憐一身千里家何在全家更在沅湘外獨樹雞鳴楓葉飛荒村鴈沒蘆花碎親在窮邊望子還子在長途衣復單居無寸田出無僕明年作官當食祿

送人從軍

妙年好文仍好武一旦從軍气如虎彎弓巳作滿月圓拔劍更逐回風舞悲笳四起旌斾愁蒼山偃蹇黃雲浮陣前手系降王頸馬上仍懸猛將頭復讎義大身命小順天將軍古來少一戰功成六合淸不用黃金印如斗

送友人赴陜西作縣【貢師泰】

角聲吹起滿城雪北風蕭蕭嘶小驖銀瓶細澑葡萄熱三疊歌殘人欲別長安西去山嵳峩野曠春濃詩思多縣深花拂琴絲和小吏呼籌衙又過莫忘都門送時節楊栁枝寒不堪折

送龍子髙之湖南帥府【沙碧虛】

渥窪水中天馬駒一日一行千里餘郎君磊砢亦如此俊才往往爲時需去年攜書謁衡嶽遙見秋空飛一鶚大藩諸侯重文章致身忽入芙蓉幕靑春奉檄升髙堂防衣婉娩秀眉長捧觴攜親爲親壽獨騎匹馬行三湘湘中故人君至爭采蘋花寄春意定王臺畔煙雨深楊栁靑靑巳垂地我尋舊隠東山阿望君不見思如何江頭春水渺相接日暮碧雲天際多

送婁伯髙遊吳【牟獻之】

桃花水暖淸明前長堤栁色靑如煙男兒年少重意气春風買醉吳江船西湖三月春更好笙歌錦繡神仙島紫燕樓深翠黛閒碧羅天淨楊花老興亡往事置勿論千金不惜酬歌尊酒酣莫作後庭曲遊人思斷江南魂去去知君訪陳迹吳水吳山靑歷歷花殘鈿碎館娃空春艸年年爲誰碧君行正樂我爲愁白髮送君思舊逰平生漫浪無似我努力功名須黒頭

送周艸牕尊師歸廬山太平宮【成廷珪】

匡廬之山仙所居銀河倒蘸靑芙蕖三千里路昔一往十八社友今何如向來匡君結廬處至今海月懸髙樹水流花落春復春洞府蒼茫隔雲霧西風瀟瀟吹短衣賣藥修琴不歸去潯陽潮落海欲枯幾時再得麻姑書桂風不跨林下虎回仙肯顧盤中魚幸畱神物守丹鼎喜近弟子迎颷車世間信有揚州鶴看汝乘之上寥廓晴牕須理白雪弦爽气仍開紫霞閣防中寶劍且藏鋒彭蠡小龍方睡著

送華山隠歸西湖【王士熈】

方士求仙入滄海十二城樓定何在金銅移盤露滿天琪樹離離人不采軒轅髙拱聖明居羣仙眞人左右趨靑牛谷口迎紫气白鶴洞中傳素書鳴佩星辰逺寂寂珠庭雲霧虛修髯如漆古仙子玉林芙蓉染秋水九閡髙寒不可畱歸去西湖種蘭芷山頭宮殿風玲瓏猱飛來千尺松閒房誦經鐘磬響石壁題詩苔蘚封欲向君王乞祠祿安排杖屨來相從

送祝丹陽赴武當【楊維楨】

武當之山上參天上有天帝居其顚陰陽蔽虧藏日月艸樹薈蔚含雲煙六丁開山鑿空翠萬神扶棟飛修椽金門眈眈守龍虎玉佩纚纚羅神仙人間塵俗不易到我常夢想思攀緣嗟君此行非偶然冷風吹至虛皇前手持禦香謁帝所口漱瓊液哦靈篇蒼龜巨蛇出神怪朱鳯白鶴相後先帝命靑童授寶訣谷神不死眞卻披羽衣謝仙友笑視浮世三千年

奉寄翰林鄧侍講【範梈】

曩承持節江之東騎鯨再上蓬萊宮蓬萊仙人歌白鶴聲落五湖煙雨中世間爵祿不易致何獨去就如飄風朝廷禮樂須制作六經隠義資發蒙論思廟堂集耆碩啟沃寜譲前諸公閉門讀書古都市四輩冠蓋方隆隆我生生長在窮谷那有文字爭人雄謬防引諭百僚上負祿府署慚無功一別十年還有五昔者少壯今成翁誰知復客七閩下隔二千里來詩筒羸軀頓醒瘴癘惡賴以慰此心衝衝越王城南浪自白越王城西花正紅

贈歐陽羣玉還鄕【歐陽】

歐生手持歐公誥欲謁歐鄕玉堂老老子前年勇退歸自謂京華迹如掃今年抱病萬山中鋒車數來催就道歐生相遇黃鶴磯我病何由展懷抱名鷹奮翅望霄撐老驥垂頭齕霜艸眼前趨向巳兩途安得瑰辭贈君好回鸞到手光五彩坐覺虹蜺貫晴昊國家恩數不易得文獻子孫當自保瀧岡柏桂少封殖焦陂荷花久枯槁髙堂集古散四方而我什襲傳家寶

寄雪竇寺生書記【印秋海】

淸泉白蘆八月秋寛鞋痩防十日逰石牀風冷夜不寐冰絲繞指白雪流身名杳杳雲間鵠世事紛紛蕉下鹿雨晴春暖卽相尋千尺巖頭看飛瀑

有懷梁仲經父【楊奐】

美人熒熒在何處海濶天低隔雲霧瑚零落芙蓉空咫尺相望迷去路翠輦金輿雙鳳凰風吹環佩聲瑯瑯壺觴狼籍事巳往一目萬里愁茫茫劉郎竟是誰家客歲晚霜華林葉赤美人熒熒在何處鴨緑江頭江月白

神州八景

太液秋風

一鏡拭開秋萬頃碧天倒浸琉璃影寒颷夜捲雪波去貝闕珠宮黛光冷三千歌棹揺緑煙濕鬟吹墮黃金蟬琪樹涼颸紅鯉躍衮龍正宴瑤池仙

瓊島春陰

一峯亭亭湧寒玉露華不墮瑤艸緑朱樓千尺星漢間天風吹下笙韶曲萬年枝上槲葉滿小鳳悵悵繞龍管金根曉禦翠華來三十六宮碧雲暖

居庸疊翠

斷崖萬仞如削鐵鳥飛不度山石裂嵳峩老樹無碧柯六月太陰飛急雪寒沙茫茫出闗道駱駞夜吼黃【缺】徵鴻一聲起長空風吹艸低山月小

金防夕照

危坡十二靑雲梯老樹偃伏猶躬圭長裾巳曳星辰去殘陽猶掛盧溝西召南二百年宗社一日黃金重天下精躔寶气夜不收又見斷霞明朔野

盧溝曉月

長橋彎彎眠海鯨河水不濺冰崢嶸逺雞數聲燈火杳殘蟾猶映長庚橫道上徵車鐸聲急霜花如錢馬鬛濕忽驚沙際金影揺白鷗飛下黃蘆立

西山積雪

凍雀無聲庭檜響冰花灑檐大如掌平明起視巖壑間插天瓊瑤一千丈夕陽微漏光嵯峩倚闌更覺爽气多雲間落葉有徑否想見樵叟披靑蓑

玉泉垂虹

雪波碧擁千崖髙落花防防浮寒瑤日斜忽有五采气飛上太空橫作橋古寺殘鐘塔鈴語回首前村猶急雨輕綃欲剪一幅秋又逐西風過南浦

薊門飛雨

黒云如鴉漲川谷雷踴電躍風折木半天萬防捲海來森森映窻如銀竹鳳城無數笙歌樓珠簾半捲西山秋誰知羇客家萬里一燈正擁寒衾愁

長短句體

長短句者古歌辭之類其語峭絕頓挫其音髙下抑揚有波瀾開合之勢流動變化莫測其涯涘今取麗而不浮奇而不僻怪而不俚參差而不亂者列之篇中

長風沙【掲奚斯】

長風沙風沙不斷行人嗟行人嗟柰君何南風正髙北風起大船初灣小船喜移船更近大船頭不獨風沙夜可憂但祝行人好心事長江何處是安流茅屋參差數株栁平時尙置官軍守靑裙老嫗詫鮮魚白髮殘兵賣私酒魚賤可買酒可沽他人心事知何如

居庸闗【陳孚】

車稜稜石確確車聲彭彭鬭石角馬蹄蹴石石欲落不知何年鬼斧鑿僅與靑天通一握上有藤束萬仞之崖下有泉噴千丈之壑太行羊腸蜀劍閣身熱頭痛縣度索一夫當闗萬夫卻未必有此奇巘崿吾皇神聖混地絡烽火不紅停夜柝但有地險今猶昨我扶痩笻立倦腳欲扣往事云漠漠平沙風起鳴凍雀

別離情【貫云石】

吁別離之苦兮蒼梧之野春艸靑黃陵廟前春水生日暮湘裙動輕翠修竹亭亭染紅淚又聞垓下虞姬泣斗帳初驚楚歌畢佳人閣淚棄英雄劍血不銷原艸碧何物謂之別離情肝腸剝剝如銅聲不如斫其竹剪其艸免使人生爲情老

送趙履道虞叔常還江右【掲奚斯】

趙子我同裏虞郎我同年手折武昌栁送上西江船買魚沽酒燒荻鞭夜下西塞寒山前西塞山碧如苔君今去幾時來東風花開春水漲待君黃鶴磯頭望君庾公樓上

出門別親友【陳孚】

停君漢水浮鴨之翠杓聽我嶧山棲鸞之緑桐男兒拂衣出門去龍泉三尺光如虹君不見磻溪鶴髮釣魚者偶擲漁竿來牧野白旄麾開炮烙煙桓圭朱芾侯靑社又不見南陽臥龍人不識一朝佐漢坐狠石羽扇輕搖蛇鳥驚火精焰焰天西極旗亭四月栁如藍紫驑嘶風黃金驂豈無扣牛歌亦有捫虱談天生巉巖崒嵂骨蒿萊槁死誰能甘我欲登泰山扶笻款天闗東溟若木如可攀手弄日月靑雲間我欲渡黃河赤腳淩秋波水仙樓閣銀嵯峩徑叱海若笞蛟鼉停君翠杓聽我緑桐眞人開天六合同風騶虞鳯凰飛舞鎬宮有綫五色獻於重瞳補舜衣裳山龍華虫虎豹九闗兮不可以達吾則脫冠歸來兮丹丘之靑峯長揖二三子目送西徵鴻

陳雲岫愛騎驢【眞山民】

君不學少陵騎驢京華春一生旅食長悲辛又不學浪仙騎驢長安市淒涼落葉秋風裏卻學雪中騎驢孟浩然冷濕銀敲吟鞭梅花溪上日來往身迹懶散人中仙有時淸霜松下路松風蕭蕭驢耳據鞍傲兀四無人牧子騎牛相爾汝勸君但騎驢行路穩姑徐徐九折畏途鞭快馬年來曾覆幾人車

送人之四明效掲翰林長短句【金本仁】

百官山髙嵯峩梁湖渡藏黿鼉鄕巫昔日迎婆娑中郎八字題曹娥君今甬東去正向江頭過船頭滿載上虞酒船尾聽唱明州歌明州三佛地昔者我曾去記得舟人說鄕語烏橵飯篛魚羮阿婆燒火新婦烹有錢我亦買漁具築室海陽依汝住

贈別【張子素】

送君一出江之湄爲君一典身上衣臨風沽酒與君飲欲別不別心依依笻榰八尺兩芒屨倐忽歸來倐忽去輕帆閃閃不可畱極目靑山渺煙樹今日與君盟白鷗明日與君風馬牛人生得喪何艸艸秋月春花爲誰好江湖漂泊眞可憐我幸少年君巳老君巳老可柰何故山石室髙嵯峩何如歸來耕釣老其下日日聽我春風歌

贈友人【鄧牧心】

我在越君在吳攜書邀我遊西湖我還吳君適越遙憶三江共明月明月可望佳人參差與君攜手西湖上相思空誦停雲詩知君去掃嚴陵墓祗把淸尊酹黃土浮雲茫茫江水深感慨何勞弔今古孤山山下見陳實連騎東來踏春色湖邊千樹花正繁莫待東風吹雪白有酒如澠有肉如陵鼓趙瑟彈秦箏與君長醉不用醒何必千秋萬歲名

贈天臺潘秋崖山人【戴帥初】

老潘雙眸如紺珠帯以秋陽朝露之淸腴山形水態出沒千百變經君指顧不得藏錙銖我昔少年好狂走風飱雨沐逐逐忘朝晡至今臥遊想其處但覺雲濤煙嶂千里行須防匡廬春風鐘阜云彭郎之磯大小飛來孤秦淮震澤洞庭野峨眉縹緲南接五嶺東蒼梧歸來把鋤剡山下一竿釣月賀家湖籠鷹櫪馬困羈束每逢風鳴艸動驚號呼聞君談論到骨髓寒衣振迅恨不六翮生形軀尋牛卜龍古亦有君家子孫三葉傳靑烏人言河流可移山可鑿秦皇漢武巳類愚公愚相看徘徊山南山北一百里勝處忽然開酒壺問渠劉伶一童一鍤欲何用且可從我日日醉倒黃公壚

方寸鐵爲鐫字盧仲章賦【董良用】

方寸鐵百錬鋼吹毛劍鋒秋水光鐫勒妙擬郚竹房倒薤文連環鈕通侯累累懸肘後伏趺蟠螭首頌徳紀功垂不朽鐵名巳著霜滿顱復得鐵業傳二雛勿劖元祐黨勿刻詅癡符何如往補石經缺萬古六書存楷模天下英髦知所趨伊誰之力丹丘盧

醉歌贈卜者陸華之【丁復】

云心子陸農師之子孫老來賣卜錢塘門搜抉微擘混淪進退五緯扶兩輪皥父及芒兒束手就律呂不敢差毫分前身定是張博望老樹倒騎上昆侖投杼機上女飲牛河畔人與之細說天地根卻來人世三千歲君平骨朽呼不聞功名冨貴無足云祗談禍福開盲昏得錢沽酒和天吞赤城有狂客十年江海看浪翻歸來黃塵中拭目驚見君扺掌一長笑各拂頭上巾昔時緑發滴可染祗今雪繭繅吳盆少者忽巳老長者不復存政須日日醉倒湖邊尊尊已倒還再沽不愁黃金盡但恐淸旦無舉手招羲和低頭喚天吳勸爾勿東逝止爾毋西䢐西䢐不可止東逝無窮巳囑付酒家兒明當復來此

寄友【端景元】

煙蒼蒼濤茫茫洞庭杳杳天一方上有七十二朶之靑芙蓉下有三萬六千頃之白銀漿中有美人兮佩服金鴛鴦乘龍車鳴月璫天風吹我登其堂飲我以金莖八月之沆瀣視我以昆丘五色之琳瑯浣爾精滌爾腸灑然心地生淸涼非獨我以眇四極輕八荒抑且可以老萬古凋三光久不見兮空慨慷久不見兮空慨慷

梁貢父學士江行阻風圗【鄧文原】

匡廬枕長江彭蠡居上防我防不識風濤怒但喜靑山綿亙急櫓鳴中流老來行道增百憂山有虎兕水次多蛟虯梁公示我江上圖空齋颯爽回髙秋想見飛防簸蕩驅陽侯雷鼓動地萬貔貅連檣十日不得發何異駿馬伏櫪鷹在鞲行人徼福古祠下潔觴置酒防且柔小姑倚絕岸彭郎渺孤洲脈脈闗情隔煙水不如天孫絕漢從牽牛明發風止江鏡淨楚天無際來棹謳回首系舟處惟有參差煙樹飛鳬鷗世事翻覆那有定人生憂樂誰爲謀慨彼東逝川白日不得須防畱濯滄浪委浮休買田結屋山之幽擷芳釣鮮亦足樂安用髙門列鼎冠蓋誇鳴騶

嶽陽樓【張經】

巴陵形勝甲天下郡治西南有樓曰嶽陽盡得巴陵之勝至元丙戌余以監察禦史按臨長沙道出巴陵凡一往返不暇一登甲午夏備員湖北憲司分司於辰始得以酬平昔之志噫湖山如此造物者何其靳耶因畱數語以志歲月云

洞庭一水七百里煙朝月夕皆經過豈知斜陽萬里更有一佳處君山十二盤靑螺乾坤有此樓萬古髙嵯峩憶昨長江咫尺限南北風霜畫本一日千摩挲今朝快一登恍若驅沈屙生平所羨鑑湖請乃今更覺君恩多湘靈也自知我至時令白鳥來婆娑鐵笛紫荊曲春艸黃陵歌江山一醉謾不省悲風落日生白波愛山愛水亦非癖柰此日月如飛梭彭蠡銀山堆碧海靑銅磨【缺】昌雲間嘆黃鶴采石天外愁靑蛾詩家割據幾【缺】气發泄天不訶扁舟歸來月一蓑仙槎巳三山阿吾欲乘興觀銀河

雲林歌爲貢供奉作【範梈】

朝望宣城夕企雲林掃花釣月淸我閒心城東之山倚天碧手捫南斗近咫尺幽人築堂面山坐絕似謝公故時宅謝公今何在蒼苔翳行迹調笑誦新詩流水照白石看水作明鏡年光靜來往夜深敬亭雨坐見南湖長淸風被長阪鳥度菱葭響云之林兮不可攀中有靑猿白鶴相盤桓林之云兮不可縛時來宿我靑檐端昻藏老仙人把劍臥山側憶在中華時相逢髩未白問之不笑亦不言阿家中子瀛洲客卻起遺我寶字書依稀攝精錬魂魄相期後天無極年共爾守之合自然專气還得同飛仙未登雲林堂試作雲林歌嗟我久客意衰邁雲林雲林柰爾何

望瀛海一首送危太朴之四明兼簡防訪鄧使君翰林袁侍講

危君英妙年獨往志千載天馬出名駒空行見風采昨日銜書到空谷甚欲畱之不能待九月開帆指四明要逐髙秋望瀛海海水上接天漫漫世人不知此別難當君夷猶碧嶼日是我對月永夕猿狖啼靑巒江樹葉飛天雨霜江上吳歈思斷腸窈窕徐家兒與女都望蓬萊如故鄕君行卻向三山望雲霧軒窻六鰲上東方𨿽樂不可以久畱歸獻仙公白雲唱西過錢塘遇順風爲拜湖南持斧翁防稽學士臥云島朱弦流水鳴孤桐道我寄語莫匆匆送君有情亦如海海水有盡別意終無窮

贈別淸夫還吳

新雨不作泥鉤輈樹上啼徵夫懷逺路家在太湖西別家今幾度楊栁江邊樹念鄕車輪下漸是中年路萬事中年尙可期人生且莫長別離長別離向何方九江落花淸浦香王睢班班鳬乳黃南望不見三髙堂柰此遊子思故鄕我家諸公濟時早功成身退合天道當時未必知者賢挽不回之臥煙島後來閱盡虧成事始識從之去時好我不能赤手縛虹蜺又不能委身同艸木生逢堯舜世肯受泥塗辱昨者誤奮龍門雷蝘蜓嘲之自云足憂來舉觴酹白日惟有皇天照空谷張公子吳江生我有千載意不羨身後名爲君冩作贈行曲曲中鏗戛難爲明君行不聽我意不平明日買船櫂秋聲亦欲東下窺蓬瀛飄然如去白玉京須卿禹穴來相迎相迎未見須相待客行𨿽遲心不攺

送戴和甫歸越州【虞集】

戴先生日飲五斗醉不得再飲一石不肯眠昨從桃源來兩袖攜風煙長安市上小兒女拍手攔道呼神仙馬如遊龍花如雨蹴踏春秋作朝暮東方不作窻間戲上帝還令海邊去海邊玉虹夜不收貝宮珠闕皆蛟虯芝田玉樹久相待天上老仙那肯畱戴先生鑑湖之水三千丈不可以鑑可以醸明朝亦脫錦袍去與爾酣歌釣船上

送海東之下第

海東之兄弟二人如鳳凰胸臆羽翮皆文章九年三入天門翔伯衝天季驚人一日四海皆知名東之之文五

色云見者晃生眵昏【缺】

若耳不聞二人得之喜未足云東之不慍乃可尊束書【缺】歸見親君子之樂樂最眞君不見匡廬之山崒而嵯峩左界豫章諸川匯爲蠡鄱其陰浩浩千源導岷經潛沱山气束郁不得去上衝爲紫蓋直與天相摩爲云覆八極爲雨漲九河海東之子能觀山以成徳其進蓋未易量也偶爾小屈柰爾何

送素庵劉總管歸【黃淸老】

當年繡斧出九天倐如白雲下長川千峯收雨作秋色至今梧竹吟寒泉熈臺重來又三載幹將出匣光不攺冰漿盡貯明月秋風露冥冥接滄海海空迢迢行玉麟霜影蕩漾龍蛇驚石田歸來紫芝好防馬更入南山靑漁陽歌兩歧何如陽春生物物不知魯人頌泮水何如弦歌一千里昆也虎渡河寛也蒲作鞭何如樵溪九曲落葉靜平鋪緑水栽紅蓮紫微殿前列藩輔華蓋蒼蒼五星聚防龍防天一方蟋蟀吟秋桂枝暮蓬萊楓葉昨夜秋璚樓夢覺題金甌銀河橫空白鸞去安得追逐鈞天遊

畱別金門知巳【李泂】

我本山人素志丘壑獲歸名山爲願畢矣爰以四月十一日離京師是夜抵潞陽慨然賦詩遙慰匡廬隠者並似金門諸公爲一噱云

野馬脫羈鞅倐疑天地寛臨風一長鳴風吹散入靑冥間頗如魯仲連蹈海不復還又如安期生長畱一舄令人看江南浩蕩忽如海落日照耀浮雲闗旣不能低眉伏气摧心顏詭遇特達驚冥頑又不能抱書挾防千萬乘調笑日月相回盤匡廬迢迢接仙山仙翁泛若秋雲閒長松之陰引孤鶴望我不見空長嘆采鉛天地津飲緑桃花灣蒼梧倒影三湘寒赤城霞气生微瀾鯨鯢翻空海波赤曉色欲上扶桑難人間之樂兮誠不足恃何如歸臥棲巖巒棲巖巒臥巖穴夜半天風吹酒醒猶有西溪萬年月

漢陽郎官湖

仙翁薄暮醉酒歸杖藜迷卻髙陽池淸風吹花緑陰倒我笑謂是秋云移還乘貫月槎夜過郎官湖崢嶸星斗入江漢蕩漾槎影如鯨魚九華之眞人邀我倒玉壺麒麟擘脯供行廚依稀仙樂在空際碧山四映寒蟾孤舉酒酌寒蟾明月下飲姮娥俱霓裳拂云錦萬荷露防瓊瑤巵麾幢晻靄羅煙空乃有三皇所授之玉童風前飄飄曳廣帶對立十二秋芙蓉淸香九曲銀河通眞人緑發披春風錦袍玉雪照天地口說姓氏安南公是公多逸气略與古昔賢豪同時能掃月色延我石室煙蘿中又言昔同張謂所遊地長笑一覆丹霞鐘風吹仙樂度溪去我亦醉臥香鑪峯

金山【潘景良】

嵌巖穹窿屹立乎江中崩湍下瞰不見底巨石崛起髙摩空混沌破來到今幾萬歲雄奇秀麗胡爲乎此山兮獨鐘長江西來一萬里當空削出金芙蓉上有金仙居下有馮夷宮寶坊櫛比列霄漢塔影倒置驚魚龍有時洪鐘咽煙響潮音屬和驅羣聾鳥飛競力不得到我嘗拏舟一抵其雲峯攝衣步樓閣矯首觀無窮齊州九防落眼底岷峩西望蒼溟蒙忽聞長風破巨浪芥蔕一洗平生胸山僧喜殊常握手何從容杯擎陸羽水茶泛玉川風鶴庵散仙恆齋老翁把臂大笑聲融融天風吹袂欲輕舉白雲縹緲知何從不知海外之三山羣仙之樂與此將異而或同迄今別去五六載我舟又復來掀篷山靈偃蹇我踞傲塵懷汩沒不得追前蹤風帆一笑金山過山頭落日飛冥鴻

太山髙一首上王尙書【納新】

太山髙不知其幾千丈兮但見衡恆嵩華何其低膚寸之雲雨天下東西南北三十七萬八千里內無枯畦吾儕小人重報本春至三月下澣之八日幼壯老稚相扶攜五步一稽首十步一頓顙蠟光檀气壓衢路帝徳浩蕩無端倪帝曰嗟下民何以厚汝禔我有香案吏置之黃金閨前期一日逺賚汝下與有宋十一葉天子蘇遺黎胸中七百里云夢筆端一萬丈虹霓臂間六鈞弓指下十萬鼙囊中書萬卷坐上賦十題朝聞擢英上蟾蜍暮見賜食烹駃騠蒼苔紅藥省中宿花底栁邊歸路迷上坡直作威鳯鳴騎馬不敢寒雞棲緑蓑靑笠忽夢江海去便欲畢命依鳬鷖一朝喚起作邊帥黃河以北兒女皆驚啼載筆九天上判花雙禁西夕闈拜靑瑣金殿執牙箆銓衡百里【缺】文印九州提此皆東坡六一間闗所僅得老馬歷徧無畱蹄不羨百官班迎入東閣不羨十里列炬行沙堤千羨萬羨越中千嵓與萬壑雲門寺外若耶溪丈夫東來不用髙牙千騎殺風景只在古錦詩嚢消一奚蓬萊閣上三大字意气欲與羲獻父子相攀躋元才子龎將軍二人名字不相齊一公文字照今古一公武烈傳髦齯皆不如王尙書詩隨賈客過南海箭壓飛將驚豳蹊但令千歲眉壽無與害世間冨貴【缺】塵泥

丹山髙壽陳本堂【戴時芳】

太學博士本翁先生降神華旦六月望前二日也雪溪亭長戴某賦丹山髙

丹山髙哉維石巖巖兮卓然防立上摩杳靄之蒼空赤水西來走其下是爲四明洞天兮石窻面面光與日月星辰通上有蟠桃三千歲下有玉樓十二重瓊芝瑤艸不知其名兮蒼虯鹿羅洞府中有仙翁擾白龍方瞳耿耿射日月笻九節兮冠芙蓉當年曽朝天帝所六月火雲導祝融帝憐下土焦槁曰汝往哉少試霖雨功於是防騘瓢於帝鄕神臯之地兮麾叱列缺鞭丰隆旣而桑田變滄海往往才大者亦難爲用兮神功始收斂於雲蹤但見丹崖仙筆照今古夜半碧雞啼動扶桑紅我翁掀髯奮長笑起踏斗杓呼天風王母驂鸞下瑤闕廣成跨鶴來崆峒少君歸從赤城北長君來自金華東金華赤城總是神仙客引領翩翩羣從壽我翁我翁今年開九袠精神矍鑠气如虹擁書百城縱麾指又何羨乎後車之載非羆熊回頭舊京二十載春夢阿婆一笑中見謂全身保明哲又何遜乎子房之遊從赤松冨貴威武不可以茍屈兮自非仙風道骨有眞趣冝許我輩雞犬長相從比之丹山髙節世所少嗟我欲說安得廬山髙哉巨筆如歐公

黃鶴樓【陳孚】

嶫嶫乎黃鶴之樓兮突起乎天之東南吾不知其幾百尺兮踞石磴而仰望金碧之眈眈手捫星漢如可近但見天颷吹髮寒鬖鬖瞿塘三峽之波濤洶湧訇擊而下兮雷聲怒撼千江潭忽繞城以北匯淨若萬頃之靑藍楚山數防鸞驚蛟躍兮碧影倒浸乎煙嵐殘霞似落未落兮蒲獵獵以風偃栁依依以露含武昌亭臺一十萬瓦光參差浮楩楠下視十二之衢兮袨服士女東西行者藐蠕【缺】之吳蠶黃鶴之仙人霓冠靑瑤簪禦絳旌於列缺倒景兮偶見我以大笑欲駐我徵驂攀東溟之博羅曜折西極之優鉢曇飲我以葡萄鴨頭之緑兮侑以洞庭之蒼柑洞庭帝子鼔軒轅之瑟兮舞干戚而撞宮凾白也挾赤鯨以旁睨崔顥怩縮而不敢以談浩浩乎萬丈之气兮長虹橫空夭矯而方酣下蟠黃之輿上斡之堪安得挽招揺以酌元气兮妙太極而函三慨彼在昔如焚如惔陶司馬之狂悖庾大令之貪惏鸚鵡之洲何罪而戮赤壁之磯何功而戡吾豈若二三子斲昆侖之璞兮輕蹈夫太阿之鐔飛來兮黃鶴跨汝從兮彭耼

書李伯時九歌圖後【吳澂】

李家畫手入神品楚賢流風淸凜凜誰遣巫咸叫帝閽爲招江上歸來魂音紛紛音紛紛柱髙辰逺聰不聞扶桑初暾海橫云一妃淚灑重華墳司命播物泥在鈞洪纎厚薄無齊勻公無渡公無渡衝風起螭黿怒夜猿啾啾天欲雨天欲雨迷歸路歲晏山中采蘭杜靈修顧顧復去莫怨瑤臺神女妬坎坎鼓進芳醑恥作蠻巫小腰舞千年往事今如新摩挲舊畫空愴神騰身輕舉一回首楚天萬里江湖春

韓節婦【彭宷】

巴陵郡西江水渾赤沙黃壤東南奔邇來湜湜已百載中有婉孌之忠魂當時郡有賈氏婦志節凜凜摩乾坤家亡國破身縶義不辱乃是韓魏國忠獻五世之曾孫臨平湖開石封發五陵气盡天房昏鐵馬三百萬北來正噋噋連城破竹勢迎刃牽羊系頸投冠解綬乞伏竄匿俱紛紛不意弱艸中見此松柏根讀書不如曹大家事夫卻似桓少君君臣大義本與夫婦一慷慨萬古保貞操視死生朝夕不啻富貴如浮雲恨不生爲男橫戈赴三軍棲棲臨絕音耿耿昭人文練裳縱橫四百字上陳祖宗創業有至道下斥姦邪誤國偸生存吾辭旣畢分巳盡精衛何苦猶銜寃想當捐佩入不測幽光上浮白日馭陰魄下塞珠宮門湘靈鼓瑟宓妃泣馮夷長嘯羣龍翻至今誦其詩感其事令人浩气塡胸那可捫或者疑之不能成人善爲其見夢於人不若效靈史氏爲可惇嗚呼世無歐陽公斷臂之婦終無聞可以愧賣降表貞節薄俗誰能譏園我願然犀取靈封以廈屋旌以石表雙髙蹲奏之大庭布天下激厲臣子皆忠淳可以植三綱正人倫爲余有不信請視曹娥墳

余姚海堤爲判官葉敬常賦【楊維楨】

天吳蜚精衛啼娥江之北蛟門之西大禹東來朝防稽九河一防錫元圭寥寥三千載桑田變滄海洚水日橫流我思訴眞宰相門子葉大夫蒞政三月初海如瓠子決灔澦趨江濤黒浪相吞屠元光白馬有祭璧羽山黃熊無玉書蛟眼射赤日蜑民不寜居葉大夫海砥柱驅鞭運神斧五丁一力萬夫一語新甫取柏昆山取石金錐築土首鎖陽侯之咽腳踏支祁之股玉防永奠三萬六千尺陳公堤白公渠無足數君不見石人夜語魯巳仙河伯血面上訴天葉大夫回狂瀾障百川海不波石不穿河淸海晏三千年

賦海涉

海風吹沙潮欲來靑蝦亂跳凝紫苔初疑長劍斫出老蛟血又疑霹靂擊破妖龍胎蟹湯微泣瑪瑙髓蜀錦亂把並刀裁紅冰嚼碎齒不冷丹霞入腹鳴饑雷坐令海水化作葡萄醅我當大嚼一飲三百杯

元詩體要卷三

欽定四庫全書

元詩體要卷四

明宋公傳編雜古體

此體非騷非樂府其辭激切含規諷意有感人者亦古歌辭之類今凖郭茂倩樂府集雜歌辭例編置長短句之後以別古今體裁之變庶幾無滄海遺珠之嘆云

楚人弓【陸宅之】

楚人弓懸兩石五十萬矢陷彊敵絳人弓箭二隻長歌入闗成偉績多箭不如少箭力制敵若在弓矢間鳴條牧野髙於山

國馬足

國馬足吉行五十轡如沃天馬足一日千里更神速國馬天閒飽芻粟太行鹽車天馬哭

母提刀【僕固懷防欲叛其母止之萬權】

母提刀泣且教臣當死忠子當死孝天王待汝恩不薄食邑大寜頒紫誥兩虎爭百獸咲我欲爲國除殘暴刳爾心謝三軍斷爾頭告七廟嗚呼賊子何煩老吾老

瓶有粟【李孝光】

友人張子約名其齋顏樂予見而訊之則曰吾姑以自名吾烏知所謂顏子淵彼固不自知而孔子知之吾又烏知吾之樂凡吾所爲自名亦以待夫吾知者爾予於是爲之作瓶有粟

瓶有粟兮孰云吾瘦居有宮兮孰笑吾陋禦冬有褐兮又焉用夫文繡人予哀兮予不知入事父與母兮出從仲尼謂蠨蛸兮無罥我戶吾歗歌兮其下

沂有梁

沂有梁兮維鯉維魴沂之兩厓兮有棗樹桑居沂之人兮寛裕而善良古之人古之人兮翺翔余其歸老兮沂之南東

擇木

孔子去衛嘆曰鳥能擇木木豈能擇鳥乎予將去楚而適吳越竊有感於斯言故作擇木

提提兮飛鳥翔而集兮於木塲有委粟兮而予之不欲樊則有棘兮非予之樂鷙則不仁曾莫予毒又集於陵毋墜於矰豈不知兮有命嗟今之人兮不仁

東裏

葛之漫漫毋敗我垣河水之淸毋齧我稻田予甚勞苦彼黔不知予將遂歸其畬其菑東裏之老聞予言而嘻予曰歸哉

有樊

有樊有樊樹予以蓀胡不蕭艾蕭艾寔繁彼繁胡治刈而爲芻嗟人有邑曾不是圗匪予蓀之病予聞有命

歸來

有悸孺子衣之狐裘匪予之病予以爲仇旣撰予杖升望於丘江不可涉夕具予舟

桐江

朝取鱣與鮪莫取魴與鱮賦民無令困革盡毛安處我欲言之大將軍大將軍不見省柰何減民田租將軍出乘大馬入乘髙車

滁水

滁水兮滔滔其坎兮有蛟謂子兮無濟遂濟兮無匏使予兮心怓其幽兮有虎啄害人兮不吐謂子兮無斧又無兮彊弩曾是兮弗顧獨柰何兮而逢其怒

隴頭水【周到坡】

隴頭水嗚咽鳴行人聴斷腸聲隴頭水鳴嗚咽行人淚眼中血山月薄塞云低行人到此心傷悲世間萬水東流去隴水分流獨向西

江橋樹【阮魯瞻】

江橋樹荏苒年華暮迎得行人來送得行人去落葉成秋風行人在何處

次韻【鄧彧之】

江橋樹日日斜陽暮春風吹落花半隨流水去花落有盡時水流無盡處

悲寒風【張翥】

夜漫漫風凜凜嚴霜下寒更甚狐鳴鬼嘯有今夕倉卒劍防生髙枕神光墮地摧白虹嗚呃英防淚空飲

一馬圗【貢師泰】

鐵喙騧連錢騘何年墮影江水中蒲梢西來八尺龍天閒十二爲爾空五花云錦吹東風

言體

托物興諭辭多引用而復斷以已意若揚子法言莊周寓言宋玉大言皆言也詩家亦有此題今因題得詩就詩命體其篇什多有可錄者故立言體以備觀者之采擇云

寓言【徐甫】

苦樂有定結髮與君婚中道棄我去白馬駕華軒燕趙足佳麗吳楚多嬋媛妾自守空房蠨蛸网妾門妾身當自愛敢謂君少防

雜言【林淸源】

大朴本淳黙結繩已多端書契起百僞千載不復旋大道日已降支離競各言安得萬喙寂俗厚如古先仍當廢簡牒置我六籍前

禮樂設空器詩書無全經仲尼旣已矣沮溺不耦耕誰能笑庖犧今亦無負苓我欲觀馬圗黃河淸未淸東家陶苦窳適市日十千西家琢瑚璉待賈二十年材輕信易售器重良自憐世事每如此古今無不然吾嘗觀四時亦復悲艸木秋風落人間百卉不敢緑豈無巖谷英粲粲若松菊但得根本堅自然耐幽獨

春日雜言【揭奚斯】

日月朝朝新何物能獨久常恐天與地變化忽已朽東風闖然來茫茫浩無首起視桃李樹睒艷一非舊如何揚子云冺黙空自守

朝出城西門孤墳何穹窿防狐竄其西修蛇出其東云昔有狂士七尺材且防平生無所賴屠狗涉春冬一朝際風塵身貴位益崇死生好惡間咄唶生秋風气驕日慿陵家國兩蒿蓬子孫分散盡空有牛羊蹤

羃歷楊栁枝防茸春艸齊夭夭誰家婦采桑臨路岐零露霑其裳蛛絲罥其衣樹髙身苦弱蠶饑行復遲辛苦事姑嫜宿昔減容輝見者皆嘆息此心知獨誰良人日暮至醉問爾何爲

啁啁田間雀啄啄常不給春水日巳深网羅復相及旣無養生具日夕湯火急多謝雲間禽無爲自覊縶祝融九千丈瀟湘地底流洶湧洞庭野崩騰江漢秋上有飛仙人身披紫雲裘昔者常相遇渺若乘丹丘同歌黃鶴渚共醉嶽陽樓思之忽不見獨立悵悠悠

我有瑯玕艸欲贈江東客出門道路長卷袂空嘆息靈苖世所尙良士余所惜神仙無千年耿耿誰復識五嵗能讀書十嵗能賦詩十五事逺遊三十無所爲旣乖俯仰責復爲鄰里欺生計日已疏世態多瑕疵煌煌金張門徒皆光輝日晏賔客集軒車如風馳一笑擲千金片言委黃泥齊生獨抱瑟來往空逶迆

齋居雜言【何榮祖】

名教無窮樂眞知在暮年中庸萬事畢太極一心全世事頻觀易人情靜看天興來時有句率爾亦飄然

續弦言【楊維楨】

麟角煮爲膠續弦弦在弓丁寜上箭莫射孤飛鴻

買妾言

買妾千黃金許身不許心使君聞有婦夜夜白頭吟

詞體

感觸事物托於文章謂之辭若燕射辭士冠禮祝辭皆古辭也秋風辭白紵辭皆樂府辭也今名𨿽同而詞則異但因其題而備其體云爾

去婦詞【揭奚斯】

江東有一士子畱都下三年適娶一貴人女爲妻久乃知其已有妻子矣一夕逃去因托去婦爲之詩非徒欲傳其事抑以示風戒云爾

輕合鮮義終茍容希禮遇逺結萬里昏多爲才名誤始與君結好不知君有婦有女嫁他人俱懷托遲暮靑靑墻下艸生死墻下路姢姢道傍花零落無處所女子失其身何以保貞素旣乖百年意百年誰能度對鏡空悲唶中心良難訴浮萍難爲托一本無兩附棄舊屬新歡新歡漸成故寜當中路折莫被他人去寧老阿母傍不受他人妬騰身出房闥兩絕無復顧所願嫁他人甘心西山樹

去婦詞【趙半閒】

裏有孀婦子不檢而無室旣疾病乃亟爲娶且命之曰爲汝娶爲宗祀計也未幾死而子竟違母言尋出其婦婦以衰麻在身義不得去被迫逐不可畱因爲詩以寫懷

落葉不返柯去婦無歸年斂袂出故幃獨影心淒然君心紙鳶飛萬里難拘牽妾如鬢邊花未衰先棄捐憶昔初嫁君姑病在牀前嵗月能幾何衰麻奉姑筵妾今辭門去撫棺淚如泉九原防有知當爲去婦憐

毛女詞【楊維楨】

海腥風吹腐龍華陰毛竹藏雙魚【葉濃】宮中雨露不可食啖松啖栢畱春容乘彤雲挾紅霧十二峯頭度朝暮衣沐雨鬟櫛風槲葉楚楚山華紅秦宮舊鏡掩明月咸陽目送雙飛鴻

彭郎詞

番之湖兮雲水杳萬頃晴波淨如掃相逢漁子問二姑大姑不如小姑好小姑昨夜巧妝束新月半痕玉梳小彭郎欲娶無良媒飛向廬山尋五老五老頽然不肯起彭郎怒踢香鑪倒彭郎彭郎歸去來陶令門前煙樹曉

龍王嫁女詞

海中有大小龍拔水而飛雷車挾之以行者海老謂之龍王嫁女故賦此詞補龍姑樂府

小龍啼春大龍惱海田雨落成砂炮天吳擘山作海道鱗車魚馬紛來到鳴鞘聲隠佩鏘瑯瓊姬玉女桃花妝貝宮夫人笄十八新嫁南山白石郎西來態盈慶春壻結子蟠桃不論嵗秋深寄字湖龍姑蘭香廟下一雙魚

古促促詞【張翥】

促促何促促丈夫生兒美如玉長成逰蕩不思歸令我隻身守空屋不願汝學班定逺不願汝學馬相如定逺生不入玉闗相如死不還成都但如塞翁父子長相保得馬失馬何足道又如龎公攜家隠鹿門遺安遺危俱不論貴而衣貂不如貧而緼枲離而食肉不如聚而飲水身𨿽促促心得寛爲汝白頭屋中死

徵夫詞【鐂祁】

頑云漠漠秋天黑冷雨瀟瀟和雪滴途中騎士衣裳單半夜銜枚赴靈壁中州近嵗雨雪多只因戎馬窺黃河將軍錦帳衣千襲馬上揮鞭傳令急但令飽暖度朝夕一死沙塲吾不惜九重日望凱歌歸安知中路行逶迆願將舞女纒頭錦添作徵人身上衣

徵婦詞

靑燈熒熒照空壁綺月上莎雞泣良人塞上逺從軍獨妾深閨長太息憶初癡小嫁君時謂君不晚擁旌麾如何十載尙輿東屯西戍長奔馳秋風戎馬臨闗路千里持矛闗上去公家事急將令嚴兒女私情那得顧恨妾不爲金鞞靫在君腰下隨風埃恨妾不爲龍泉劍在君手內飛光焰慕君不得逐君行翠袖斑斕空血染君不見重瞳鳯駕防九疑蒼梧望斷猶不歸況今沙塲徵戰地千人同去幾人回君回不回俱未見妾心如石那可轉

秋胡妻詞【王餘慶】

桑顚日射黃金枝桑間美人白玉肌采桑盈筐郎未歸東風吹涙濕羅衣郎未歸在逺道妾尙少兮親已老郎心如蘗妾如丹富貴應須到家早采桑待露晞養蠶圗得絲生男且富貴甘防當及時千金卻爲一笑資倚閭日暮無窮悲願嫁反哺烏不忍見秋胡

文瑞圖【揭奚斯】

常徳之龍陽居多蜀士祠事梓潼君甚嚴祠前有池曰景星凡蓮花葉並蒂則居人登第好事者寫以爲圖邀余賦此

蓮花復蓮葉並蒂更連莖並葉已不見三花兩花更有情如何與人作嘉瑞偏向龍陽水底生龍陽家事梓潼君花花葉葉梓潼神好在龍陽士汝但讀書更【缺】花爲葉汝莫論

和東坡四時詞【劉詵】

燕子輕寒生院落佳人自捲猩紅幕樓頭風細墮楊花簾下日長添繡蕚纈紋酒暈透瓊肌雙陸初嬴笑問誰閒綰同心當戶立不知花影滿春衣

幕波防皺回廊永酒闌手枕瑚冷槐影橫堦午簟涼橊花滿地風簾靜梅酸未試意先顰倦拂琵琶撥未勻紈扇半閒冰盌凍翠禽兩兩下窺人

瓶浸雙頭蓮顆緑畫闌閒卻靑奴竹防涼半下水晶簾坐看疏螢度髙屋夜靜樓風時動扃隔墻一葉落虛庭血色鴛羅裁未就月明處處起砧聲

燭暗睡消聞畫角玉盆脂水紅冰薄深戶無風繡幄垂小缾一片梅花落轆轤隔屋聲咿啞雲母香猊暈宿霞報道捲簾寒霧重午妝才試翠鈿花

宮詞四景【薩都拉】

玉溝漲暖緑潺潺風細時聞響佩環芳艸宮門金鎖合栁花簾幕玉鉤閒夢回繡枕聞黃鳥困倚雕闌看白鷴落盡海棠天不管修眉凝恨鎖春山

日長縫就縷金衣髙栁風淸拂翠絲閒倚小樓題畫扇但聞別院笑彈棊主家恩愛有時盡賤妾心情無限思又擬晚涼新浴罷琵琶自撥斷腸詞

宮溝水淺不通潮涼露瑤階濕翠翹天逺不聞靑玉佩月明偸防紫鸞簫正宮夜短羊車近別院秋深鶴駕遙卻把閒情望牛女銀河烏鵲早成橋

悄悄深宮不見人倚門惟見石麒麟芙蓉帳冷愁長夜翡翠簾垂隔小春天逺難通靑鳥信瓦寒欲動白龍鱗夜深怕有羊車到自起籠燈照雪痕

宮詞【馬祖常】

華淸水殿繡夫容金鴨香銷寶帳重竹葉羊車來別院何人空聴景陽鐘

銀牀井冷露漙漙半臂薰衣釧辟寒不恨長門冬夜永小奴休報襪羅單

長門月轉漏聲催自熨寒衣減帶圍休怕官家嫌體弱細腰曾是楚王妃

合宮舟泛濯龍池端午爭懸百防絲新賜承恩脂粉磑上陽不敢妬蛾眉

繭館繰絲濕翠翹夫人纖指織龍綃羅襦雙佩淸晨響只恐君王有晏朝

八姨粉翠錫千緡脂盝新妝百寶勻白上陽宮女老補衣重拆繡麒麟

夘酒防防解宿酲催花羯皷報新聲君王好錫承恩宴辛苦邊頭百將營

露蘭研粉壽陽妝奩內新燒百刻香圓舌教成鸚鵡語偸將玉笛送寜王

銀河七夕度雙星桐樹逢秋葉未零萬嵗君王當寧立妾身不顧命如萍

花气蒸霞淑景明望仙樓上看彈鶯李謩吹笛宮墻外學得梨園第幾聲

又【鄧元宏】

澹月輕寒透碧紗宮屏殘夢曉啼鴉春風不管愁深淺日日開門掃落花

又【楊維楨】

宮詞詩家之大香奩也不許村學究語爲本朝宮詞者多矣或拘於用典故又或拘於用國語皆損詩體天歷間餘同年薩天錫善爲宮詞且索余和什通和二十章今存十二章

雞人報曉五門開鹵簿千官泊虎防天上駕鵞先有信九重鸞駕上都回

開國遺音樂府傳白翎飛上十三大金優諫闗卿在伊尹扶湯進劇編

海內車書混一時奎章禦筆寫烏絲朝來中貴傳宣急南國宮娥拱鳯池

薰風殿閣日初長南貢新來荔子香西邸阿環方病齒金籠分賜雪衣娘

宮錦裁衣錫聖恩朝來金榜揭天門老娥原是南州女私喜南人擢殿元

出幸和林幄殿寛鉤麗女侍婕妤官君王自賦昭君曲勑賜琵琶馬上彈

后土瓊仙屬內家揚州從此絕名花君王題品容誰並蕚緑宮中蕚緑華

十二瓊樓浸月華桐花移影上窻紗簾前不挿鹽枝竹臥聽金羊引小車

金屋秋深露气涼宮監久不到西廂丁寜莫竊寜哥笛鸚鵡無情說短長

露气夜生鳷鵲樓井梧葉葉巳知秋君王只禁宮中蠱不禁流紅出禦溝

十三宮女善詞章長立君王玉几傍阿婉有才還有累宮中鸚鵡啄條桑

蛾眉矉處不勝秋長帶芙蓉小苑愁肯爲君王通一笑羽書烽火誤諸侯

春宮詞【薩都拉】

深宮盡日垂簾箔別殿何人奏玉箏白面內人無一事隔花時聴打毬聲

秋宮詞

淸夜宮車出建章紫衣小隊兩三行石闌干外銀燈過照見芙蓉葉上霜

春宮詞【顧濟】

蘭徑香銷玉輦蹤梨花不肯負春風緑窻深鎖無人見自碾朱砂養守宮

古長信秋詞【甘立】

缺月流光入綺防金壺傳箭夢回初秦防彩鳯無消息桂影空閒十二除

輦路靑苔雨後深銅魚雙鑰晝沈沈詞臣還有相如在不得當時買賦金

錦瑟詞【趙復】

歌珠檀板楚王宮伴醉花間拾落紅鐵馬北來人事攺不知隨水定隨風

西湖竹枝詞【楊維楨】

竹枝本夜郎之音依聲制辭實起劉朗州辭若鄙陋而發情止義則有風人騷子之遺意然則制竹枝者不猶愈與今樂府制湖中曲者多矣而未有補竹枝之缺故余補十章更率能言之士繼之

蘇小門前花滿株蘇公堤下水平湖南官北使須到此江南西湖天下無

家住西湖新婦磯勸郎休唱縷金衣琵琶本是韓憑木彈作鴛鴦一處飛

湖口行雲湖日陰湖中斷橋湖水深行雲無心似郎意斷橋有柱是奴心

勸郎休上南髙峯勸郎休上北髙峯南髙峯云北髙雨雲雨相隨惱殺儂

石新婦下水連空飛來峯前山萬重妾死甘爲石新婦蕭郎或似飛來峯

片言許郎金石剛阿奴不是野鴛鴦爲郎歌舞爲郎死不惜眞珠成斗量

望郎一朝又一朝信郎信似錢塘潮錢塘潮信有時失臂上守宮無日消

水仙廟下是儂樓樓前有儂蓮葉舟行人苦道橫波急不載行人西渡頭

采蓮能歌歌莫愁因學吹笛唱梁州不識黃雲隴水怨吹作大堤楊栁秋

奴家卽在西塍頭不比春風蘇小愁人道西湖女淫苦安得有此靑陵丘

又【郯韶】

闌鎖六橋春水深鴛鴦鸂鶒蕩人心吳兒生長自吳語卻向船頭學楚吟

壚頭三月春酒香門前楊栁萬條長憑郎醉後休折斷畱待重來系馬韁

楓篁嶺頭西日暉靑龍港口新月防放船過去還蚤在待奴一道夜歌歸

湖上荷花嬌欲語湖中女兒木蘭舟荷花折得渾自好只恐荷盤不耐秋

蘇堤寺堤一徑同春花秋月長相逢白面少年不相識笑擲金錢喚阿儂

又【陶孟愷】

江邊云寒楓葉秋望郎郎上西江頭舟行千里是郎去水流千里是奴愁

湖邊采蓮逢小姑阿郎捕魚饑渴無勸郎髙歌白薴舞爲郎沽酒靑玉壺

又【康耑】

南髙峯頭云未開北髙峯頭雨頻催爲雲爲雨幾時了醉裏相期夢裏來

合歡釵頭雙荔支同心結得能幾時蓮莖有刺郎解折蓮子有心奴自知

拍湖春水段家橋紫額湘簾碧玉簫橋邊楊柳爲誰苦牽惹風光千萬條

又【張世昌】

秦皇石頭三丈髙云是秦皇系船標阿奴心似系船石浪打風吹石不揺

奴住西湖日日愁郎家只在淛江頭阿誰移得孤山去長使江湖一處流

六橋橋上望西湖望見吳王舊姑蘇西施不爲吳王死又載扁舟歸越都

昨夜雨晴溪水深雞頭菱角滿湖陰勸郎試剝新蓮子菂菂中間有苦心

又【信道原】

湖東日腳欲沒山湖西月出牙梳彎南北兩峯船裏看恰似阿奴雙髻鬟

東邊髙樓紅紫開西邊靑山翠成堆吳兒蕩槳浪花裏相賽唱歌船去來

又【宇文子貞】

赤欄橋低宮栁斜粉墻短短阿誰家女郎恰抱琵琶出早有小船來賣花

奴唱吳歌郎扣舷明朝郎去有誰憐恨殺吳山遮望眼不見江頭郎去船

斷霞灑灑魚尾紅淸唱一聲湖山東阿奴只在繡簾裏隔著荷花無路通

湖裏茭靑日日多蘇小門前無客過今來古往只如此休說當年賈八哥

湖上交秋風露涼湖中蓮藕試新嘗蓮心恰似妾心苦郎意爭似藕絲長

菱花菱葉間水葓采蓮入港與郎逢勸郎挾彈休打鴨鴛鴦飛起杳無蹤

孤山山上野梅開折花傍水傾金杯摠道梅花天下白秖似渠奴傅粉腮

又【吳禮】

不愛郎君紫綺裘不愛郎君瑚鉤永求同生願同死化作蓮花長並頭

又【貢師泰】

芙蓉葉底雙鴛鴦飛來飛去在橫塘人生多少不如意水逺山長難見郎

葛嶺西邊師相宅潭潭府第欲連云別買樓船過湖去可曾看見嶽王墳

又【丁復】

上塘楊栁下塘陰阿郎愛人不愛金塘水西來東入海水深不似阿儂深

栁葉如眉枝似腰贈郎輒挽最長條條長卽與儂心逺不是爲儂春態嬌

錢塘潮來兩岸平錢塘潮落江月明錢塘女子新樓閣夜半吹簫鸞鳯鳴

郎愛捕魚儂織蓑勸郎不必要登科一家賣魚得食少一官懸魚憂患多

竹枝詞【陶孟愷】

白鹽山下水流急白帝城邊楓葉稀唱斷竹枝人不見山頭月落鷓鴣飛

小防仙詞【張翥】

淸華公子並騎龍直過蓬萊第一峯親見海中城闕好半栽玉樹半芙蓉

五色煙中玉女窻鳯歌鸞舞一雙雙除是飛瓊方教得紫簫吹徹不成腔

來不分明去不言紅椒花露濕妝痕巫娥已隨夢魂斷十二碧峯愁暮猿

月圃羣芬次第開步前紅露下瑤堦摴蒱偶共眞妃博賭得雙頭白燕釵

道人寄我紫邏山時復賣藥來人間【缺】潭薄晚有龍鬭滿谷濕云無路還

五嶽眞官立帳前露蕪香【缺】落瓊筵夜深醮罷各歸去一一馬聲嘶上天

美人臨水笑相邀自解羅巾擲作橋同覓雲間仙伴侶杏花壇上聴吹簫

月帳新開蕋輦過桂花涼露灑天河雙星一夜敍離別狼籍碧蓮秋露多

又【楊維楨】

靑旄節衛翠云軿按部東行過赤城龍女遺珠雞卵大結爲雙佩賜方平

若木西來赤岸東白金城闕碧珠宮天家令急不敢住折得五花歸飯龍

東逾弱水赤流深夜得桃都息羽旌地底日回天上出金雞如鳯自交鳴

金蛾蕋生瑤水陰錦駝鳥鳴珠樹林上皇敕賜龍色酒天樂五云流玉音

麻姑今夜過靑丘玉醴催斟白玉舟莫向外人矜指爪酒酣爲我擘箜篌

女郎兩兩白玉牀對博宛在橘中央靑城不賭熊盈襪閒賭蕭家雙鳯凰

蓮葉舟髙河漢垂黃姑玉女防佳期玉淸久入衙城洞莫遣成都賣知

道人得道輕骨毛飛度海水能千遭明朝挾至兩浮島臥防滄洲戲六鰲

靑丘書隨雷電亡尙作艸木虫魚荒問渠甲子不能記但指緑睛雙眼方

天上良常宮又成文章只數老卿五云閣吏亦謫世牛鬼少年專盛名

日落海門吹鳯匏須臾海水沸如炮船頭處女來聴曲知是洞庭千嵗蛟

當時笑我去學仙汝但求金與求田不知昨夜城頭鶴問汝無人識墓阡

炮烙詞

炮烙復炮烙是不還是不終殺讒人虎不殺羑中囚

放麑詞

母麑急麑子獵人眎如傷太子奔城父君王赦奮陽

北郭詞

田不納履北郭讒招污覆鼎重開日宮中殺破【缺】

俠客詞

未許全交死全身報國仇太阿飛出匣欲取賈充頭

劍客詞

丈夫萬人敵拙計哂荊軻昨夜西徵去生擒李左車

三閣詞

江南龍虎气樓閣照金銀望見長安道不知塵污人

摘詞

黃臺八熟熟瓞綿綿惟有大好狐來巳穿

食桃詞

二桃陷忠勇晏子設危謀半桃陷姑息彌子復誰尢

緑珠詞

井底生明月樓前墜寶星年年金穀艸春入美人靑

楊栁詞

楊栁董家橋鵞黃幾萬條行人莫到此春色易相撩長條一丈長長似紫絲韁長條挽易斷五馬過橫塘

擬雪詞

小姑善擬雪擬雪廣寒髙剪落孀娥發紛飛玉兔毛

系馬詞

誰系西枝馬馬嘶花亂飛花飛猶自可莫遣折花枝

去妾詞

萬里戎裝去琵琶上錦韉傳來馬上曲猶唱想夫憐

元詩體要卷四

欽定四庫全書

元詩體要卷五

明宋公傳編歌體

猗迂抑揚永言謂之歌有髙下之節誦之使人興起若君臣之賡歌五子接輿滄浪之歌見於經傳非擊壤卿云之比讀者不可以不察觀所取者尢見古今之不同也

西山歌【李存】

西山有廬以我逶迆東田有稌以我療饑春之日宜桑爲父母裳冬之日宜酒爲父母壽

範增撞玉鬥歌【陳泰】

鴻門醉兮幙張黑雲壓兮芒碭臣令莊兮起舞伯何爲兮誤莊重瞳兮日光髙凖兮龍章風塵澒洞兮誰虜誰王我所惜兮謂王之玦臣事不濟兮心與鬥裂嗚呼爾爲漢蔽兮爲忠臣千秋萬嵗兮爾楚無人

虞美人夜泣歌

星熒熒兮隕空淚灑灑兮帳中妾生誤王兮妾死無從天若祚項兮天回楚風王乘騅兮爲龍妾埋骨兮江東

東山棹歌上克齋董先生【陳孚】

東山之水兮其流湯湯秋風起兮白蘋飄香有美人兮芙蓉裳葺荷屋兮防以杜衡云依依兮時在旁昔與云出兮霖八荒今與雲歸兮一竿滄浪睇乾坤兮淡無光寜緑蓑兮遺金章嗚呼安得從之兮徜徉

東山之水兮飛白漚白漚飄飄兮天光不流有美一人兮蓮葉舟舟之來兮風颼颼舟之去兮荻花滿洲藐將驂兮飛虯紫紅竿兮北斗爲鉤引六鰲兮歸墟之丘嗚乎安得從之兮遨逰

飛蓬亭歌

江南澤國多煙水年少輕身作逰子邇來衰老畏奔馳忽作飛蓬平地起飛蓬主人人中仙曾乘千斛淩風船船頭畫鼓催行酒船尾紅妝歌采蓮收篙捲綸今尙樂卻悔從前風浪惡靑雲裘褐一漚身白髮山林五湖客我來花霧紅霏霏此蓬如山何處飛但當共坐索酩酊溪堂過雨春魚肥君不見鴟夷名成滄海去富貴畏人如脫兔又不見羊裘釣客桐江上一出張皇動天象何如主人飛蓬亭上飲醒與客吟酣卽寢寢酣忽作江南夢風雨漂搖蓬不動

弔故宮【杜瑛】

月上觚稜椒壁濕饑烏啄碎瑯玕石刼灰飛盡海揚塵廢殿荒臺土花碧洛陽書生汴梁客一夜春風頭欲白尊中賴有酒如泉醉倚寒窻破愁寂

嶽王墓【韓中村】

妖星墮地芒角赤龍劍悲吼風蕭瑟中原王气挽不回將軍一死鴻毛擲秦家小兒眞戲劇播弄造化搖樞極指讎爲親忠爲逆只手上遮天眼力九闗茫茫隔天日無由下燭臣愚直臣愚萬死不足惜國恥未湔猶憤激古墳埋寃血空碧風雨年年土花蝕我恐精忠埋不得白日英魂土中泣請將衰骨斵出荒苔痕獻作吾皇補天石

蘇小小歌【辛文房】

東流水底西飛魚銜得錢塘紋錦書幾回錯認靑驄馬著處閒乘油壁車鸚鵡杯殘春樹暗蒲萄衾冷夜窻虛蓮子種成南北岸苦心相望欲何如

幼輿折齒歌【羅磵谷】

秋衫未成錦機語棠梨半花鳯一羽象牀雪綜小龍梭細冗銀光吐冰縷西鄰郎君東海歸芙蓉半白杏雨肥十二闌邊說幽怨勸織南浦鴛鴦飛含蘭匿蕙無消息春酲彤霞漾玉色小龍呵出風雨聲奔騰觸裂雙白石白石國城三十六女子軍來兩城覆鸞歌猿嘯彊激昻百戶風來如箭鏃章防公子眞豪縱復以防言相感動郎君切莫更癡心忍作甘心可人痛

莫愁歌【周竹坡】

蓮花深紅蓮葉緑平沙月上鴛鴦宿靑腰三板蘭作橈月下莫愁歌一曲移舟入花花轉深花深調苦難爲音江邊夜半誰爲語只有嬋娟知此心露花漸白月漸午刺舟自覓來時路明朝系纜栁邊門卻在夜來潮落處

夢兩雛【揭徯斯】

阿英十二能辟纑阿牛五嵗貪讀書辟纑成縷無人織讀書有志令人惜汝父飄零汝母休吾親𨿽健俱白頭雨聲斷道風驚屋阿婆獨抱諸孫哭

吹簫歌贈金精山人陳天佑【吳漢儀】

金精之山何岧嶤夜深明月涼蕭蕭中有可人好絲竹抱明月兮吹洞簫簫聲嗚嗚響空碧潛蛟起舞山魈泣含宮嚼羽妙入神月落參橫朔風急曲中卻憶秦樓女秦樓縹緲知何許鳴鳯雙飛竟不還至今遺事傳千古君畱吳中猶未發我亦知君調殊絕明朝卻賦歸去來吹簫還防金精月

古劍歌爲吳眞人作【楊載】

閒閒眞人藏古劍敬之如神不敢忽賔客來時求一觀輒有悲風起倉卒人言此是金鐵精良工煆煉久始成動搖天地合變化摩蕩日月含光晶昔年有蛟起江中口吐烈熖燒長空下民流溺上帝怒雷電往擊皆無功嘗持此劍斬蛟首流血滔滔浸廬阜傳記傳聞時旣久不意世間今尙有吾過下裏多惡氛魍魎魑魅能食人請君爲我絕此怪一洗宇宙長淸新

月氏王頭飲器歌和貫學士韻【祝蕃】

單於寶刀寒映雪月氏髑髏飲寃血泥丸眞人辭絳宮麯生時能醉其骨閼氏夜帳葡萄香拍【缺】春霞灔秋月賢王起舞谷蠡歌傳飲懽呼兩耳熱燈前人影半闌殘燈後靑燐已明滅持杯本爲澆嶙峋胡爲對此傷精魂弓蛇猶能致惑疾智瑤豈是無心人頭顱如許當速朽生擒誤入仇家手忍將鳴鏑射頭曼吁嗟降王亦何有後來漢使渃水東猶待畱犁澆盟酒

南北風歌

南船順水還順風髙帆疾過如飛鴻北船逆風還逆水百丈牽江才數里南船揮手謝北船不須腸斷南風前自緣行色有南北未必天心偏順逆明日南風換北風北船卻與南船同

木棉歌【熊磵谷】

秋陽收盡枝頭露烘綻靑囊翻白絮田婦攜筐采得歸渾家指作機中布大兒來覓襦小兒來覓袴半擬償私債半擬輸官府竹籠旋著活火燻蠧虫母子走紛紛尺鐵碾出瑤空雪一弓彈破秋江雲中虛外泛搓成索晝夜踏車聲落落車聲才冷催上機知作誰人身上衣小女背面臨風泣憶曾隨母園中拾

蘇武李陵泣別圗【歐陽伯恭】

祁連山前箭如雨渤海岸邊羝不乳同是肝腸十九年白髮君歸朝故主臣心有血一斗許亦欲隨君歸釁皷五千健兒五千母臣若獨歸魂魄苦空將老淚寄君歸歸灑茂陵墳上土

天馬歌【揭徯斯】

天子仁聖萬國歸天馬來自西海西云披身玉兩蹄髙餘六尺修倍之七度海洋身若飛海左海右雷霆隨天子曉禦慈仁殿天風忽來天馬見龍首鳯臆目如電不用漢兵三十萬有徳自歸四海羨天馬來庶政平天子仁聖萬國淸臣願作歌萬國聴

又【宋無】

天馬天上龍駒生天漢間兩目夾明月蹄削昆侖山秣元气飲沆瀣天步超人寰天公玉帝老不騎饑食虎豹出九闗滅滅沈沈流彗姿歘承紫霞顏黃道三十六萬里日馳周天去復還時乎降精渥窪中龍性變化終難攀天馬來瑞何朝化爲龍應童謠騶虞仁獸恥在埛龍亦絕迹歸赤霄風沙豈無大宛種𨿽有八極安能超天馬來雲霧開天廐騕褭鳴龍媒龍媒不鳴鳴駑駘

奉和效古意醉歌【範梈】

憶昔初年三四齡當客惟對聲泠泠夜誦漢賦一千字朝來千字仍心自許英年逼華蓋豈信流光不相待只今四十少二年坐合立忘足悲慨我當贈君金縷羅君當贈我黃鵠歌吳南水逺春似畫欲行未行可柰何莫使風雷寄鳴鋏莫嘆羊裘墮煙雪人生萬事如春花璚花𨿽晚君須折

過嘉興【薩都拉】

三山雲海幾千里十幅蒲帆掛秋水吳中過客不思家江南畫船如屋裏蘆芽短短穿碧沙船頭鯉魚吹浪花吳姬蕩槳入城去細雨小寒生碧紗我歌水調無人續江上月涼吹紫竹春風一曲鷓鴣詞花落鶯啼滿城緑

過采石【聶古柏】

采石江頭秋月白蛾眉亭下灘聲咽繡衣玉斧曉霜寒同是天涯苦行客酒仙一去海生塵靑山三尺埋衣巾淸江白鳥自今古岸艸汀花空復春我欲禦風逰八表醉裏豪情覓三島閶闔云深不可攀回首江南峯小

虞美人歌【楊維楨】

抜山將軍气如虎神騅如龍踏天下將軍戰敗歌楚歌羙人一死能自許愴惶伏劍答危主不同野雉隨仇虜江邊碧血吹靑雨化作春芳悲漢土

平原君斬美人歌

平原君起朱樓美人盈盈樓上頭槃跚跛者彼何叟美人一笑槃跚愁門下士引去不可畱美人髙價千金直千金不惜美人頭君不見帷中女兒觀跛者一笑五國生戈矛

送日本僧太嵗歸國歌

山爲城海爲池秦童子國東海垂有九一統薄海外其王嵗貢來珍奇太嵗子雪須眉七條掛在扶桑枝跨海來從震旦國之師取經徑往西天西神杯蹋浪浪花白浪花作雨靑天低城頭皷響城下馬嘶花袍國王接幢蓋人從大唐國裏歸

嶧山【鮮於樞】

東方巨鎭宗岱宗羣山列侍臣妾同西南崛起一萬仭卻立不屈如爭雄何年天星下天宮墜地化作靑芙蓉外如刻削中空洞閬風圃遙相通我昔東逰訪靑童羣仙招我逰中峯悔不絕粒巢雲松失身誤落塵网中如今可望不可到艤舟空羨冥飛鴻神仙可學事亦晚安用屑屑悲秋蓬吾聞嶧陽有孤桐鳯凰鳴處朝陽紅安得斲爲寶琴獻天子爲民解慍歌南風

谿山風雨圗【李孝光】

元气贔屭生蛟龍銀河倒挿靑芙蓉九疑正在九州外碧樹悄悄連丹楓上有萬古不死之明月下有掀天巨浪之長江有客有客陸防往來江南成老翁天地無窮屢回首放船去踏江上峯船頭十日懸靑雨風抜銀河映東戶山隨沒鶻落中原水作巴蛇走全楚向來英防定黃土空遺絹素畱今古天地一合如金甌萬嵗千秋奉明主

山中苦寒歌【李坦之】

深山苦寒弗可居門前積雪三尺餘陰崖一夜石脫骨寒澑萬瓦冰垂須道人凍臥山之麓暮熱松明煮溪緑山陰孤棹期不來夢入幽厓聞折竹徵西將軍持短兵馳馬夜渡黃河冰闗東諸將面欲裂嚴光獨釣桐江雪

女兒浦歌【揭徯斯】

女兒浦前湖水流女兒浦口過湖舟湖中日日多風浪湖邊人人還白頭

大孤山前女兒灣大孤山下浪如山山前日日風和雨山下舟船自往還

櫂歌【傳若金】

河中日日水悠悠誰道人心似水流河水灣回有時直人心屈曲幾時休

去年船裏逢端午今年船裏又端陽九節菖蒲本仙藥如何曲曲似愁腸

小娘歌【元好問】

吳兒防路唱歌行十十五五和歌聲唱得小娘相見曲不解離鄕去國情

南來逰騎日紛紛斷岸長堤是陣云萬落千村借不得城池畱得防官軍

山無穴洞水無船單騎驅人動數千直使今年畱得在更教何處過來年

靑山髙處望南州漫漫江水繞城流願得此身隨水去直到海底不回頭

鴈鴈相送過河來人歌人哭鴈聲哀鴈到秋來卻南去南人北度幾時回

風神昨日又今朝踏碎丫頭路更遙不似南橋騎馬日生紅四尺系郎腰

竹溪梅塢淨無塵二月江南煙雨春傷心此日河橋路千里荊榛不見人

太平婚嫁不離鄕楚楚兒郎小小娘三百年來涵養出卻將沙漠換牛羊

饑烏坐守艸間人靑布猶存舊領巾六月南風一萬里若爲白骨便成塵

黃河千里扼兵衝虞虢分明在眼中爲向荊湖諸將道且休誇說蔡州功

行體

步驟馳騁有如行書謂之行宜痛快詳盡若行雲流水也考之樂府有怨歌行長短歌行之類唐人效之者多要必辧之而識其體是編不爲聲律之所拘若孤雌行烈婦行劉平妻巴陵女感發奮厲有古貞烈之風不可以不取其餘亦可尙矣

早朝行【王士熈】

石頭啼烏翻曙光千門萬戶開未央丞相珂馬沙堤長奏章催喚東曹郎燕山馹騎朝來到雨澤十分九州報輦金防帛分逺行龍沙士飽無皷聲閣中龍牀琢白玉瑟瑟圍屛海波緑曲闌五月櫻桃紅舜琴日日彈薰風

春曉行【張嗣行】

夢魂短短春宵殘喈喈雞語催徵鞍東方彷佛淡煙曉栁露細拂徵衫寒僮僕前行指予路那个長亭經某處離情莾莾不分明黯淡孤村半煙樹

春日行【林霽山】

栁花衮雪春溪風一夜吹爲萍萍隨風去流水人生無根亦如此故山入夢艸芊芊半窻疎雨寒食天曉來白髮稀可數多少朱顏化黃土髙原冉冉靑煙斜麥飯灑松能幾家子規叫殘金粟墓繭紙蘭亭亦飛去

又【李坦之】

東風入樹吹流鶯曉窻欲曙花美人窻間動曉思鶯聲枕上提春情座中日出花滿城城南春深楊栁靑王孫不歸消息斷深閨無人春艸生艸生猶有時王孫何日歸斜陽照流水萬里長相思東園三月花爛開西鄰胡蝶雙飛來明年蝶去春無主閉門花落愁如雨

春風行【陳孚】

子規催春春欲去海棠片片飄紅雨幽人豈無兒女情懶聴畫樓鶯燕語東風吹到古渡頭淡煙橫孤舟孤舟撐入菇蒲裏日落未落波悠悠逺峯幾防靑未了前浦沒白鳥獨倚短蓬聴漁歌不知人世居【缺】

淸明日【唐玉潛】

萬花正開風雨惡曉起新晴花正落老夫未起失芳期賞心但覺隨年薄今年花落明年開去年看花人不來死生榮悴俱可哀緑陰滿地成蒼苔

暮春防同年作【黃淸老】

靑山林下啼班鳩緑楊門前嘶紫驑落花成陣作春雨東風淡澹雲悠悠美人捲簾日在手蝴蝶飛上瑚鉤南溪不見筍成竹擬約滄波同倚樓

川鳬浴日金粼粼垂楊馬嘶三月春逰蜂舞蝶總愛客飛絮落花時近人東風吹水入銀甕芳艸爲我鋪緑茵更催朝露染魏紫舞袖一拂南山塵

弔古行【於介翁】

蒼梧之南湘水頭煙波逐客增離憂重瞳孤墳閟白日雙娥貞佩搖淸秋江空夜聞鬼對泣泣罷仍爲鼔瑤瑟瑟聲漸杳江聲長丹楓墮影天霜白臨江被髮招帝魂拔劍欲斷東流奔東流無窮帝不返鳴呼薄俗無由惇

望夫磯【劉時中】

望夫山頭日欲頽望夫山下江聲哀山頭日日風雨惡江頭不見行人回空山亭亭幾朝暮猶記行人去時路知君渡河長不歸恨不當年逐君去此身化石千仭磯石猶可轉心不移長江水涸黃埃飛行人應有歸來時

金穀行【楊奐】

洛陽園池天下無金穀近在西城隅晉時花艸不復見野人猶解談齊奴齊奴豪奢誰比數酒酣愛擊瑚樹後堂春風滿桃李中有一枝名緑珠千金買步障百金買氍毹時時吹笛替郎語雲窻霧戶長歡娯層階欲下須人扶豈料一日能捐軀紅飛玉碎頃刻裏空使行客悲躊躇樓頭小婦感恩死君臣大義當何如

居庸行【揭徯斯】

昔我望居庸南今我出居庸北巖巒爭吞吐風水淸且激逶迆數十里曲折殊未息闗門兩向當天開馬如流水車如雷荒雞一聲闗吏起列宿慘澹雲徘徊山盤盤石圉圉山如龍石如虎龍怒欲騰虎欲舞太行餘勢猶如許昔不容單車今馬列什伍聖人有道闗門開闗門開千萬古

孤雌行爲郾城節婦作

有鳥有鳥雌防相追哺雛未飽鳴且飛雛未長防乃死子亦隨朝朝暮暮惟孤雌長林廣野風日美步步不敢離故棲燕雀搖颺差復池回身何惱遞相欺誰憐孤雌心到死終不移更有許州郾城徐氏母一生抱恨守空閨

烈婦行【趙孟頫】

至元七年濵州軍事劉平之戍棗陽與其妻胡俱道宿車下平爲虎所得起追及之殺虎脫其夫吾聞之中原賢士大夫如此乃爲感激慷慨作烈婦行以歌之

客車何焞焞夫挽婦爲推問君將安去言往棗陽戍官事有程宿車下夜半可憐逢猛虎夫命懸虎口婦怒發指天十步之內血相濺夫難再得虎可前寜與虎死母與虎生呼兒取刃力與爭虎死夫活心始平男兒節義有如此萬嵗千秋可以事明主馮婦卞莊安足數烏乎猛虎逢尙可成成柰何汝

劉平妻殺虎行【楊維楨】

劉平妻胡氏從平戍棗陽平爲虎擒胡殺虎爭夫千載義烈有足歌者猶恨時之士大夫其作未防故爲賦是章

夫從君妾從主夢魂猶痛刀箭瘢況乃全軀飼豺虎拔劍誓天天爲怒眼中於莵小如鼠百年虎鬼寃魂語精光夜貫新阡土可憐三世不復仇泰山之婦何足數

巴陵女子行【郝經】

已未秋九月王師渡江大帥巴圖爾自鄂渚以一軍覘上流遂圍嶽嶽潰入於洞庭俘其遺民以歸女子誓不辱於兵書詩衣帛見意赴江而死餘悲其志作巴陵女子行

北來諸軍飛渡江突騎一夜滿嶽陽樓頭火起入閭巷曹伍偶走如牛羊巴陵女子尙書婦生平不識門前路亂兵驅出勢蒼黃夫婿翁姑在何處吞聲掩淚行且啼啼防沾濕越羅衣此生忍使人再辱裂帛暗寫臨終詩上言社稷安危事下說投江誓天志一回宛轉一悲辛心折魂飛不成字詩成淚盡赴江流蛾眉蕭颯天爲愁芙蓉零落入秋水玉骨直靑海頭古來烈婦才一二誰似巴陵更文理名與長江萬古流丞相魏公還不死

白楊行【吳志淳】

眞定劉生客死閩中同行者爲歸其骨其妻胡氏自圗夫容以祀因哭而絕鄰人憐之遂合鐘陵東門故又號曰鐘陵行

鐘陵東門白楊樹行人指防是雙墓墓中夫婦俱少年一雙白璧埋黃泉黃泉相逢語嗚咽一一從前向郎說前年郎去客三山今年郎歸白骨還當時自畫蛾眉樣今日卻寫郎容顏容顏轉似心轉切叫郎不應心斷絕生時不得逐郎行死時卻與郎同穴丹靑遺像畱人間年年淚竹寒生斑當年曾過延平渡還見雙龍化劍灣堂前旣無父與母堂下又無兒與女使妾有子堂有姑丹心一寸那能枯一朝盛事付流水忠義幾人能到底秋風月冷鳯凰來與郎同上吹簫臺

飛花行贈馬衢州【戴帥初】

山上風花山下飛花飛欲盡山翁歸歸遲亦自忘行迹但覺滿地紅依依餘花更惜隨溪去溪上逰人山下路戀家漁父斷來蹤避難劉郎記前度花開花落春風前我昔與翁同少年只今鶴去伹華表何處鳥啼悲杜鵑逰人自逰春自暮從翁問花花不語且當向花日日醉醉倒花前學花舞

落花行【吳師道】

東風吹花花作團美人脈脈憑闌干倦投紅筵逐舞鳯故尋翠袖縈鸞去年送別城南道城南飛花委芳艸闗河萬里人未歸風雨一畨春又老抱愁無語還深閨拂攬袖香依依緑陰窻蝶影斷空枝弔月防聲悲靑春不復悲逰子不顧期美人掩淚長相思恨身不似花能飛花飛終恨沾塵泥安得與花飛去陽闗西

大信晚泊呈舟中諸公【揭徯斯】

千家楊栁江當門東梁西梁兩岸蹲連檣大艦集日昏摐金伐皷海上聞小江更出采石後前人立功後人守大信花采石酒陌上相逢莫回首

武昌舟中觸目

兩髯背立鳴雙櫓短簔開合滄江雨靑山如龍入云去白髮何人並沙語船頭放歌船尾和篷上雨鳴篷下坐推篷不省是何鄕但見雙雙白鷗過

送兄孟修還江西【虞集】

老兄五月來作客八年不見頭總白五人兄弟四人在忽憶中郎淚沾臆我家蜀西忠孝門無田無宅惟書存兄𨿽管庫實父防弟竊余澤承君恩文章不如孟氏好叔氏最少今亦老五郎十嵗未知學嗟我胡爲長逺道諸兒讀書俱不多又不力耕將柰何憂來每得二三友看花把酒臨風哦蜀山嵯峩歸未得盤盤先隴臨川側碧梧翠竹手所移應與靑松各千尺南風吹雪河始冰兄歸烏帽何防防明年乞身向天子共讀父書歌太平

紈扇行【李泂】

誰家玉貌防淸霏手揮紈扇臨東池瀟湘搖波月防影碧波疑見湘江妃淚防竹上猶未滅一尺冰紈萬愁結風吹翠袖捲寒煙汗入紅肌凝素雪深閨無人涼气早輕薄恩情易衰老昔隨蝴蝶上春衣今逐流螢向秋艸不見班姬染翰時空遺漢宮題扇詩千年怨墨已零落一天霜露沾人衣

美人行【劉因】

美人娟娟秋水隔煙霧深沈防玉質日逐晴波去不歸遙山只有行雲碧碧雲日暮心悠哉窻前一夜梅花開平生自信心如鐵一寸相思一寸灰

白鴈行

北風初起易水寒北風再起吹江千北風三吹白鴈來寒气直薄朱崖山乾坤噫气三百年一風掃地無畱殘萬里江湖想瀟灑佇看春水鴈來還

北風行【張翥】

長河風急波浪惡靑天晝黃塵漠漠瓠渡中舟盡泊官船撦帆與水爭牽馬毛【缺】撾不行禿樹掛戛枯蓬驚夜深風定浪聲死窻光倒搖天在水前伴相呼隨鴈起帽絮不暖衣生稜老賈獨語愁河水上閘下閘應【缺】篙師指直失增減明星欲明霜似糝館陶城南【缺】

發古城鋪

黃蒿古城風捲沙澗頭衰樹啼寒鴉嵗雲暮矣霜露積夜如何其星漢斜滿衣落月行人起馬上夢魂猶在家

逰吳山駞峯紫陽洞【薩都拉】

天風吹我登駞峯大山小山石玲瓏赤霞日射紫瑪瑙白露夜滴靑芙蓉飄飄雲气穿石屋石上涼風吹紫竹掛冠何日賦歸來掃石篝燈洞中宿

商徳符學士桃源淸曉圗【趙孟頫】

宿云初散靑山濕落紅繽紛溪水急桃花源裏得春多洞口靑煙搖緑蘿緑蘿搖煙掛絕壁飛流直下三千尺瑤艸離離滿澗阿長松落落淩空碧雞鳴犬吠自成村居人至老不相識瀛洲仙客知仙路防染丹靑寄輕素何處有山如此圗移家欲向山中住

花鳥圗【揭徯斯】

吳中女兒顏色好洗面看花花爲悄調朱防粉不自施寫作窻間雪衣鳥緑窻沈沈春晝遲半生心事花鳥知花殘鳥去人不歸細雨梅酸愁畫眉

山水圗【貢師泰】

前山後山云亂起山腳入溪淸見底溪南更有山外山散如浮塵聚如米老楓枯櫟葉紛紛下有人家深閉門釣絲欲收風浪急卻回雙艇來籬根老翁曵杖行傴僂一童負樵一童斧筆端意度盡神妙捲裏衣冠自淳古商周寂寞經幾秦後來莘渭寜無人茫茫耕釣去不已武陵竟隔桃花春

伊尹耕莘圗

碧海晝沸白日淪禹鼎欲徙湯网仁長繩短箠行蹩驅牛獨耕莘野雪有時仰面一長吁靑天漫漫風烈烈身居畎畆堯舜心忍看民生墮昏沈乾坤闔辟系出處幡然起作商家霖先農有詩亦有譜後世南陽詠梁甫

子昻墨竹【虞集】

吳興畫竹不欲工腕指所至生秋風古來篆籀法已絕惟有木葉雕蠶虫黃金錯刀刀屈鐵太陰作雨山石裂蛟龍起陸眞宰愁雲暗蒼梧泣湘血吳興之竹乃非竹吳興昔年面如玉波濤浩蕩江海空落月年年照秋屋

京城燕【納新】

三月京城寒悄悄燕子初來怯淸曉河堤栁弱冰未消墻角杏花紅蕚小主家簾幕重重垂銜芹卻傍檐間飛托巢未穏井梧墜翩翩又向天南歸君不見舊時王謝多樓閣靑無塵捲珠箔海棠花外春雨晴芙蓉葉上秋霜薄

新月行

江南小兒不識愁新月指作白玉鉤家人見月更懽喜捲簾喚我登髙樓三年畱滯京華裏衮衮黃塵馬首起一畨見月一畨愁歸心夜逐東流水在家不厭賤與貧出門滿眼多故人誰念天涯逺逰客只有新月能相親

門有車馬客行【張翥】

坐秋雨思秋風仰眎白日雲中彼美一人誰容秉心欝其忡忡

爲客一鼓云何慷慨起舞悲歌巨魚出聴涼波鳴鳥徘徊庭柯

有客有客在門崔嵬髙蓋華軒起欲與之語言巳叱僕夫回轅

寜不少忍須防謂我巷不容車北裏豪家是趨堂上有笙有竽

盛衰相尋無端媒勞恩絕則然還坐自樂我閒勿謂無知絕弦

元詩體要卷五

欽定四庫全書

元詩體要卷六

明宋公傳編操體

操者操也君子操守有常𨿽阨窮猶不失其操也若南風思親拘幽猗蘭等操皆稱聖人之詞未敢以爲深信後之作者蓋儗之

思魯操【虞集】

山之陰陰兮有云垂天河目而海口兮將見其人望之彌尊兮卽之彌親大音寥寥兮中信而眞

憫麟操【梁國】

道之將行維麟道之將廢維麟謂爾非麟孰得其眞謂爾其麟胡爲生也不辰嘯歌傷懷我思古人

東山操

東之山兮髙峩峩朝上雲气兮莫雨滂沱軍士告哀兮嵗月蹉蛇盡瘁事國兮我心靡他人亦有言兮三叔流言我實不徳兮其又誰諐君王聖明兮無念我祖宗社固安兮孰敢予侮

辭劍操漁父伍貟圗【傳若金】

江有阻兮路有岐時將迫兮來何遲子弗渡兮我心悲旣渡子兮我何以劍爲吁嗟行兮子無我疑

精衛操【楊維楨】

按述異記炎帝女溺死東海化爲精衛日銜西山木石以塡東海怨溺死也

水在海石在山海水不縮石不刋銜石向海安口血離離海同乾

石婦操

石婦卽望夫石也在處有之補入琴操悲其志與精衛同不必問其主名也

山夫折山華山頭朝石婦行人幾時歸東海山頭有時聚行人歸啼石柱石婦岑岑化黃土

漢水操

卽祓禊曲也王子年拾遺記曰周昭王溺於漢水二女延娟延娛從王夾擁王身同沒焉故江漢人至上已日禊集祠間以爲風俗

湘水離離徒以斑我衣漢水漪漪可以禊我衣翩然淩波夾龍飛隨龍雲雨隨龍歸彼望疑兮疑是非

前旌操

衛后母子壽母欲殺前母子伋而立壽使伋乘舟於河將沈而殺之壽知之與伋同舟不得沈又使伋之齊令盜見載旌者殺之壽又竊旌前行盜見殺之伋載壽屍還亦死

爾乘舟兮河水濁且深我同舟兮誓與爾同沈母有命兮諌不我聴示旌以盜兮我先以旌衛有國兮國在兄殺兄及我兮我不如無生

履霜操

本詞曰考不明其心兮信讒言何辜皇天兮遭斯愆痛沒不同兮恩有偏誰說項兮如此寃使是辭果出伯奇則伯奇不得希於舜矣退之辭亦未至今爲補之曰

霜鮮鮮兮艸戔戔兒有罪兮兒宿野田衣荷之葉兮葉易穿采楟花以食兮食不下咽天吾父兮天胡有偏我不父順兮父寜不兒憐履晨霜兮泣吾天

殘形操

退之作殘形操末語曰臣咸上天識者其誰余以其辭尙欠歸宿不如拘幽將歸二操語可詠也遂爲補之曰

我夢有獸兮其獸曰貍貍有怪兮身首異而告我以凶兮戒而戒而我丘有首兮誓死完以歸

箕山操

堯讓天下於巢父巢父曰君之牧天下猶予之牧犢吾無用天下爲莊子有樊仲父牽牛飲水見巢父洗耳驅牛而還恥令牛飲其下流也

箕之山兮可耕而樵【葉囚】箕之水兮可飲而防牽牛何來兮飲吾上流彼以天下讓兮我以之逃【葉投】世豈無堯兮應堯之求吾與堯友兮不與堯憂

箕山操和鐵崖先生首唱【李孝光】

箕山之陽兮其水翏翏箕之冢兮白雲幽幽彼世之人兮孰能遺我以憂𨿽欲從我兮其路無由朝有人兮來飲其牛

哀流民操【張養浩】

哀哉流民爲鬼非鬼爲人非人哀哉流民男子無緼袍婦女無完裙哀哉流民剝樹食其皮掘艸食其根哀哉流民晝行絕煙火夜宿依星辰哀哉流民父不子厥子子不親厥親哀哉流民言辭不忍聴號哭不忍聞哀哉流民朝不敢保夕暮不敢保晨哀哉流民死者已滿路生者鬼與鄰哀哉流民一女易斗粟一兒錢數文哀哉流民甚至不得將割愛委路塵哀哉流民何時天雨粟使汝俱生存哀哉流民

曲體

聲音雜比髙下長短謂之曲委曲以盡其意若鼔吹曲橫吹曲皆樂府題辭今隨題立體音聲未暇論也林鎭江南李孝光吳趨采蓮有魏晉風格徐史元彭杜趙鐂薩何異唐音學者知之可以興起

江南曲【林鎭】

髙髙碧雲樓粲粲瑚鉤姢娟一美人炯炯明雙眸妾居湘江尾君居湘江頭好風吹桃花同向湘江流

又【史紫薇】

風淒露冷江南岸瑟瑟寒波秋練練采蓮歌斷紅雲空蘋葉蘆花結新怨鴛鴦鸂鶒俱可憐相呼相倚涉觜眠白頭漁父搖蒼煙一雙飛上枯樹巓

又【徐廷玉】

江南女兒好梳洗新妝照見秋江水風裾浪袂木蘭舟爭采芙蓉緑霞裏東船兩兩靑黛蛾西船兩兩藍靿靴含情不唱采蓮曲齊唱吳王陌上花船頭日落紅生霧相喚相呼出江去驚起鴛鴦不見人波上風來聞細語

采蓮曲【李孝光】

采蓮復采蓮蓮生隔江水不愁無舟楫但愁波浪起采蓮復采蓮水深不得歸兒饑須母哺當令阿誰飴

采蓮曲送王伯循

采蓮江之南采蓮江之北采蓮何所有但采蓮中薏早聞別離苦當爾不願從前作相識縱令別離不復相憶

采蓮曲【劉時中】

長安女兒淑且濃日日采蓮溪水中笑挿荷花照溪水韶容欲與花爭紅溪中荷花深幾許溪上時時聞咲語紅酣緑縟不見人應在荷花更深處歸時夜涼溪水淸扣舷歌蕩槳行荷葉蓋頭花防髩溪上月明潮已平

楊花曲【薩都拉】

燕京女兒十六七顏如花紅眼如漆蘭香滿路馬如飛窄袖短鞭嬌滴滴春風蕩漾搖春心錦箏銀燭髙堂深繡衾不暖錦鴛夢紫簾紅霧天沈沈芳年誰惜去如水春困著人倦梳洗夜來小雨濕天階滿院楊花飛不起

蘭臯曲

溪水長幽蘭芳春溪露滴蘭花光美人一日采蘭去風吹露濕芙蓉裳芙蓉作裳蘭結佩玉立亭亭臨水際天寒袖薄人不知疏雨蘭苕鳴翡翠幽蘭日日吹古香美人不來溪水長

蕋珠曲

芙蓉城裏白玉樓冰簾倒掛瑚鉤美人宴坐太淸室蛾眉不鎖人間愁彩橋東畔楊花轉飛入三天紫淸殿仙裳日暖藕絲香燕語鶯啼動幽怨天風泠泠吹佩環霞冠不整偏雲鬟蕭郎風骨何可得紫簫赤鳯逰雲間瑤壇午夜霜華重羅襪生寒紅一寸錦屏甲帳蕋珠新云房火鼎丹砂嫩天宮仙子淡淡妝桃花洞口逢劉郎巫山神女防雲雨楚臺人去空斷腸步虛聲斷闌干外春去秋來顏色攺東風吹老碧桃枝深院無人夜如海

構欄曲【趙半閒】

街頭羣兒晝聚嬉吹簫撾鼓懸錦旗粉面少年金縷衣靑鬟擁出雙蛾眉騃翁前趨嚚母誚醜姬嗔妬狂客笑虯髯奮防武略防蜂腰束翠朱唇小眼前勾作名利場東馳西騖何蒼惶棲棲猶是蓬蒿客須臾喚作薇垣郎新歡未成愁已作危途墮馬千尋壑闗山萬里客心寒妻子篝燈雙淚落紛然四座莫浪悲是醒是夢【缺】紅鉛洗盡歌管歇認渠元是街頭兒

淸江曲【劉因】

淸江芙蕖玉可憐岸花汀艸自年年來鴻去燕不相識曉露無聲香暗泣江樓縹緲如花人望之見之不可親無限晴雲錦樹新愁眉只向遙山顰遙山一千里長在愁眉底鏡裏繁華過眼空遙山鑄向靑銅中遙山遙望遙芙蕖霜早凋明日愁眉爲誰掃月白江淸天未曉

賦得瀟湘曲送復上人之湖南【鐂敬】

瀟湘露白西風起江竹斑斑澧蘭紫神僧八月遡星河木杯飛渡瀟湘水瀟湘兩岸遙相望仙人霞裾白霓裳炯炯吳絲照淸浦鳯梭制錦回龍章翠管銀牋爲誰寫璚佩蠙珠爛盈把蘭橈歸來江渚空五兩懸風疾於馬鷓鴣啼雨蒼梧秋渺吳雲天盡頭翠瑉刻得蛟龍字寄逐南鴻湘水流

昭君曲【楊維楨】

明月生西灣明妃西嫁幾時還不見單於謁金陛但見邊書馳玉闗漢家將軍髙築壇身騎烏龍虎豹顏何時去燕支山鳴呼何時去燕支山

又

胡鴈向南飛明妃西去幾時歸胡酥入饌損我食胡風中人裂我衣胡音不通言語譯有身分死穹廬域君不見越中美人嫁姑蘇敵國旣破還陶朱嗟嗟孤冢黃艸碧秖博呼韓雙白璧

湖龍姑曲

湖風起浪如山銀城雪屋相飛翻白鼉豎尾舟中泣倒捲君山輕一粒浪中拍碎嶽陽樓萬斛龍驤半空立雨工騎羊鞭迅雷紅旗白蓋蚩尢開靑蛾鬒發紅藍腮紫絲絡頭雙黃能神歌急龍姑來

湘中曲【彭炳】

龍挾天河墮江渚天子騎龍上天去轟轟藏劍鑿黃雲日落蒼梧一杯土兩鳯追天住湘浦紅淚湘筠滿秋雨靑山九防又春歸花落無人見韶舞

春風來【元好問】

春風來時瑤艸芳緑池珠樹宿鴛鴦春風去後瑤艸歇來鴻去燕遙相望鴛鴦不得雙燕鴻天一方娟娟愁眉色靜與遙山長錦衾復羅薦夢語相恩怨月明烏夜啼空閨淚如霰

畱春曲【杜瑛】

絮飛冷屑龍蟠玉花隕香摧鳯銜燭批頰深林叫新緑倚閳人唱畱春曲春光欲去如死灰明年暖風吹又來如何日日長相守典衣共醉花前杯殷勤畱春春不住白日西馳水東去鏡中絲髮柰老何君當持杯我欲歌

曉寒曲【趙茂元】

曲防亷纖杏花雨博山煙飛裊晴縷夢回金帳春融融鸚鵡驚寒隔窻語美人曉妝云滿梳栁風吹香入氍毹翠鬟裊裊綰不斷寶釵壓髩紅瑚丫鬟捲簾采桃葉驚起一雙黃蛺蝶

雪花曲【失名】

苦篁獵獵吹北風黃河水流凝不通天孫手持白鸞尾笑拂琪花飛碧空昆山玉碎瓊樓裂老龍起舞驚明月夢覺逰魂不覺寒醉吟紙帳春云熱東家嬌娘厭桃李學繡宮花瑣窻裏冷袖擎來欲細觀隔簾火气催成水

淩波曲【李泂】

吳蠶八繭鴛鴦綺繡擁彩鸞金鳯尾昔時啼艶曉妝殘滿眼春嬌扶不起侍兒解帶羅襪松玉纖防露生春紅翩翩白練輕舒捲筍籜初翻弓樣軟三尺春云入手輕一彎新月淩波淺象牀舞罷嬌無力鴈沙踏破參差迹金蓮窄小不堪行自倚東風玉階立

和王守之斷腸曲【杜元】

翩翩白馬垂楊陌千金結交五陵客白薴細折玉系腰迎風葉葉衣袖飄靑樓夜夜隈香玉錦帳殷紅射銀【缺】蘭房寂寞瑣窻春一月不動羅幃塵昨宵醉歸扶不起天明又入長安市

又

桃花夾堤春水滑棹歌三疊行舟發行舟去去東復西幾度桃花二三月花前一別一回老相思日多歡樂少君重黃金輕別離黃金買得少年時

夜夜曲【李仲南】

玉窻結怨歌幽獨弦絕鸞膠幾時續銅龍漏促春夜長冷雨酸風亂心曲閒薰翠被欝金香拂拭繡枕屏山緑飛飛乳燕歸不歸寂寞流蘇帳前燭

西樓曲【元好問】

逰絲落絮春漫漫西樓曉晴花作團樓中少婦防瑤瑟一曲未終坐長嘆去年與郎西入闗春風浩蕩隨金鞍今年疋馬妾東還零落芙蓉秋水寒並刀不剪東流水湘竹年年淚防紫海枯石爛兩鴛鴦只合雙飛便雙死重城車馬紅塵起幹鵲無端爲誰喜鏡中獨語人不知欲揷花枝淚如洗

送周生【李孝光】

二月已暮江水深春風吹折行人心山頭明月落未落杜鵑夜半莫哀吟泊船上有靑楓林

又

三月欲來花繞陌又唱銅鞮送行客男兒莫爾可憐生男兒生身好顏色拔劍起舞雞鳴柵

北風寄陳輔賢

蕭蕭北風吹客船月未出海天蒼然客子放歌腳扣舷簫臺東頭天接海簫臺西頭山刺天

又

君行西過釣臺口寄謝江邊老病叟坐看雲臺落人手丈夫豈敢愛防軀柰此黃花一尊酒

吳趨曲送薩天錫

四座並淸聴有客歌狹邪狹邪不可聴聴我爲爾歌吳趨美人珠衱貂諸於美人寶有九雛美人投我明月珠

羽林

公子披我白鼯裘公子遺我明月珠孤兒假父雲姓劉其官髙於五諸侯公子之恩何日酬

大星

大星在天小星落城頭嗚嗚吹畫角津吏擊鼔河上船行人艸艸居人憐男兒墮地弧矢願南北東西君莫怨

挽陳堯【貢師泰】

堯艸廬吳先生門人也有俊才卒年十八其妻亦痛哭而絕

垂舟沃酒魚口熱小袖萊衣雙鳯結春歸白玉不禁寒雪兔西沈半山缺望夫化去孤石裂死與韓憑誓同穴鬼狐寒食上新丘陰風自掃梨花雪

塞上曲【元好問】

平沙細艸散羊牛一簇徵人在戍樓忽見隴頭新鴈過一時回首望南州

采桑曲【趙孟頫】

野雉朝雊雊且飛誰家女兒采桑歸欲折花枝挿丫髻還愁艸露濕裳衣

雙蝶曲【楊維楨】

恨妾不似朝云去恨郎不似暮鴉歸夜來別枕有同夢夢化一雙蝴蝶飛

烽燧曲

美人方一笑烽火不須驚昨夜驪山下西戎已結兵

牧羝曲

老羝何日乳歸鴈忽能言不逐虞常死丁零尙有恩

漸臺曲

皎日常持信倉皇不攺貞君王符不到水長漸臺傾

城門曲

諜報越王兵城門夜不扃孤臣睛不死門月照人靑

蘇臺曲

吳王張髙宴臺下閱犀兵髙臺三百里不見越王城

昭陽曲

美人新睡起內史報蘭湯散盡黃金餅無尋赤鳯凰

銅雀曲

帳中歌吹作玉座奉晨曛西陵迷望眼日暮起浮雲

秦宮曲

妾自夫君戍桑陰路不通將軍哮似虎少婦竊秦宮

雌防曲

妾夫曉出塞妾夜馳孤忠誓作幹將劍一死雙雌防

采蓮曲

東湖采蓮葉南湖采蓮花一花與一葉持寄阿侯家

又

同生願同死死塟淸泠窪下作鎖子藕上作雙頭花

賭春曲

鬭艸歸來後開筵又賭春階前撒珠戲獨是得雙人

春波曲

家住春波上春深未得歸桃花新水長應沒浣紗磯

空桑曲

髙樓有獨婦白晝彈空桑門前誰下馬不是五樓倡

洞庭曲

日落洞庭波吳娃蕩槳過道人吹鐵笛風浪夜來多

吟體

吁嗟感嘅如蛩螿之唫讀之使人怨思如白頭梁父處女者是也今錄中吟詠淒惋之情有唐音所不及者

湘江吟【周衡之】

離思溢衝抱逰子感年嵗長洲藹芳杜湘雨濕行斾靑林動江色杳杳白鳥逝歌騷佇髙風誰與奠椒桂

又

天寒楚云靜木落湘山幽空江夜來雨水滿蘆花洲西風何滄波日悠悠有懷誰與言注目孤鴻秋

桃李吟【周豈】

我爲桃李吟聲調一何苦昨日滿園花今朝半塵土桃李不長春苦調難再陳君看道傍婦昔日朱門人

梁園吟【元好問】

雙鳯簫聲隔彩霞宮鶯催賞玉谿花誰憐麗澤門前栁痩倚東風望翠華

雙燕吟【黃君瑞】

雙燕雙雙飛更復雙雙棲穿花掠水雙銜泥檐前葺壘雙哺兒春風一雙至秋風一雙歸念爾雙不得故巢須獨依莫學人妻朝亡其夫莫嫁之莫學人夫莫亡其妻朝納妃

秋宵吟【趙茂元】

平林薄暮風淅瀝黃金滿地秋狼藉新月出嶺光欲流萬籟無聲夜寥閴誰家美人吹鳯簫彩鸞對舞摩靑霄闌干縹緲碧雲逺天風入骨涼蕭蕭銅壺水寒銀箭澁玉露滴空衣袂濕缸花落盡鑪煙收幽懷耿耿生新愁寒螿啼碎人間秋

對月吟【韓中村】

霜風捲地霜气幹碧空照水生晴寒天公合就七寶團何年轉向玻瓈盤婆娑老樹籠仙窟夜夜飛從海底出遂使時光挽不畱盡向婆娑影中沒幾人緑發紅顏好照見顏衰發應槁年去年來無盡時政恐月中人亦老客窻見月空沈吟碧紗如霧愁人心燭光撲散香滿襟下階踏碎梧桐陰

棄婦吟【萬石徳躬】

上堂拜姑姑不語門外上車別鄰里命輕不敢怨它人回頭卻看房中女女子勿啼汝父賢必不嫁汝狂少邊丈夫有心只如一蕩子情多無十年風吹栁花春日暮鄰姬送上來時路父母俱亡門戶衰未到先愁兄嫂怒歸來明鏡半無光繡帶雙紅空斷腸今夜無人看夫壻雨打寒窻歸夢長

可惜吟【余闕】

春風吹人上妝樓樓頭畫眉望池州平生倚君似山海十年不見胡不愁東家買紅聘小女西家迎鸞夜擊鼓眼看拾翠同年人今又堂堂作人母良人良人固家貧妾身待君亦苦辛只愁明鏡生白髮有錢難買而今春此心懸知燕堪托裁書系渠左邊腳願將妾言入其幕纈紋資裝亦不惡

段節婦吟【貢師泰】

海可塞山可移志不可奪義不可虧妾爲段家婦年紀方及笄上堂奉公姑入室擕兩兒兒死夫亦死此生將何爲昔如雙鴛鴦今日爲孤雌昔如三春花今日成枯枝寒風吹短發明月照空帷百年在世能幾時父兮母兮不我知靑天在上將誰欺

嘆體

沈吟深思發乎太息謂之嘆昔南蒯之將叛其鄕人或知之過之而嘆者是矣唐李涉有六嘆詩此言之不足故嗟嘆之也今貧婦徵婦等結語無怨惡而含忠愛之意情之至而義之盡也

貧婦嘆【貢師泰】

結髮事夫子相期首俱皓如何割歡愛長年在逺道井臼甘勤勞衣食無完好妾身徒區區妾心實杲杲鳥飛尙投林魚遊亦依藻君非魯秋胡貞心諒同保

美人嘆【胡枤】

髙樓美人一防雪翠袖舞落靑天月樓上酒杯幹樓頭杏花折緑帶鴛鴦雙繡結逆郎送郎別明日新腔爲誰發

徵婦嘆【韓中村】

虎頭將軍眼如電領兵夜渡黃河面良人腰懸大羽箭遼東掠地遼西戰一紙紅牋寄春怨十年消息無歸便日長花栁暗庭院斜倚妝樓鍼綫心憶良人嗔不見手擲金彈打雙燕無術平戎報明主恨身不是奇男子倘妾當年未嫁夫請學明妃靑冢死

紀信嘆【周衡之】

沛中龍奮芒碭云咸陽楚炬三月焚兩防角起塵在野三戶有楚無彊秦貔貅百萬紛如雪戈矛盡染英防血旌旗曉蔽大河云兵塵夜暗中原月滎陽數載戰不休重圍食盡漢亦憂將軍詐帝出降楚脫帝虎口眞良儔夫何諸將已平楚事定論功列茅土獨無旌美到將軍不得褒名紀明府男兒死節志已酬瞑目地下夫何求吁嗟功怨俱悠悠漢廷雍齒還封侯

古釵嘆【吳嵩】

何年美人寶釵失深井沈泥污玓瓅一朝拾得再揩磨三回五回看嘆息雙鸞匹鳯兩股勻終然污色難爲新當時光瑩照頭上有似桃李搖靑春今人不識古儀狀寶𨿽好非時樣爲君挿罷擁髻悲物無貴賤皆隨時

老牛嘆【楊果】

老牛帶月原上耕耕兒怒呵嗔不行瘢瘡滿背股流血力乏不勝空哀鳴日暮歸家羸欲倒水冷萁枯荳顆少半夜霜風徹骨寒夢魂猶繞桃林道服箱曽作千金犍負重致逺人所憐而今棄擲非故主飽食不如盜倉鼠

甘菊嘆【覺恩】

手栽甘菊巖之阿一十一莖爲一窠當暑不灌亦不摘自然生意成婆娑頗怪秋來風雨橫枝條滿地根須迸靑虫食葉還食心小艸閒花出頭上林間一夜淸霜飛虫死艸枯惟菊枝黃金錯莫看愈好三嗅馨香徒自悲

蕨萁嘆【黃君瑞】

信州州官萬鐘粟殺馬槌牛日絲竹信州鄕民蕨作糧三月懷饑聚頭哭蕨萁開葉不可飡蕨根有粉聊鋤鑱偏攻性冷損胃气民面生黃苦憔悴縣不申聞郡不知官倉有米重封閉重封閉將若何眾人歌我蕨萁嘆九莖莫唱靈芝歌

怨體

怨恚恨也亂世之音怨以怒如長門媫好昭君等作載於樂府詩集者不少其聲哀思激切今之選者類此落花楊栁得比興意秋風轆轤有賦詠體靑閨長門樂天不能過之結楊栁王張何足多讓其諸絕句情見乎辭皆不得不錄者

落花怨【林淸源】

落花怨東風情薄不可托紅顏爲君開衰顏爲君落願落流水中隨君逺漂泊

楊栁怨

楊栁怨春江何事多離別年年枝上靑日日行人折安得如桃李常使人娯悅

婕妤怨【趙文】

團圓一片冰出自蠶女紅何言入君手動搖生淸風一朝棄篋笥零落如秋蓬時節自當爾君子詎無終

秋風怨【元好問】

碧瓦髙梧響疏雨坐倚薰籠時獨語守宮一著死生休狗死雞飛莫爲女雲間簫鼓夜厭厭禁漏誰將海水添一春門外羊車過又見秋風拂翠簾總把丹靑怨延壽不知猶有竹枝鹽

歸舟怨

渡頭楊栁靑復靑閨中少婦動離情只從問得狂夫處夜夜夢到洛陽城南風吹櫓聲北鴈鳴嚶嚶江流望不極相思春艸生

紅窻怨【周竹坡】

啼鶯喚起紗窻夢紅日滿簾花影防翠屏香字冷薰鑪羅衣疊損金泥鳯去年君去燕歸時今年燕來君未歸欲把相思挑錦字夜寒嬾上鴛鴦機起來翠袖香羅薄東風滿地桃花落

轆轤怨【範梈】

門前水揚聲似雨幽人當窻碧弦語東裏狂夫去不歸一雙蛾眉鏡中舞年年井上攀轆轤勞心只恐秋葵枯他家種得長生艸梅花落盡靑靑好

靑閨怨【袁桷】

妾家住在湘江曲門枕湘江春水緑年年長是暮春時兩岸人家啼布谷自君話別湘江頭獨上層樓彈箜篌蛾眉不掃逺山碧滿堤芳艸春正愁舉頭不見君但見湘江云江云聚復散妾心空如燻舉頭不見君但見湘江水江水去不回妾顏爲誰美湘江云湘江水雲水悠悠何日已舉頭望君君不回門前楊栁空依依

結楊栁怨【元好問】

長樂坡前一杯酒鄭重行人結楊栁可憐楊栁千萬條看看盡入行人手輕煙細雨緑相和惱亂春風態度多路人愛此風流樹無柰朝攀暮折何朝攀暮折何時了不道行人暗中老素衣今日洛陽塵白發明朝塞城艸栁色年年嵗嵗靑闗情何事管離情春風誰向丁寜道折盡垂條莫再生

江南怨【薩都拉】

江南怨生男逺遊生女賤十三畫得蛾眉成十五新妝識郎面識郎面面猶淺千金買官遊不轉郎家水田跨州縣大船小船過淮甸買官未得不肯歸不惜韶華去如箭楊花簾幙飛乳燕疏雨梧桐閉深院人生無如江南怨

長門怨【宋無】

金壺咽漏蓮花澁銀箭浮遲渴烏泣知更阿監羅襪冰暝對星河玉階立內官唱漏吹曉籌芙蓉魂破燕支愁起來妝罷窺繡戶三十六院殘燭幽建章風傳鳯吹逺翠華晨幸昭儀館箜篌不語心自語愁長如天恨天短紅裀暖踏楊花雪絳縷閒封守宮血鸚鵡空猜警蹕聲春寒防流蘇結

又【楊維楨】

阿嬌盼美目阿嬌住金屋金屋瑤華春未老長門一夜生秋艸蜀才人金百斤受金爲我賦長門賦長門寫春愁君王見之爲傷秋臨邛溝水東西流不知少婦悲白頭

人彘怨

兒爲王母爲囚朝舂莫舂無時休天髙地厚日月愁母苦不得從兒逰漢家謀臣張畱侯老人立致商山頭君王輕信羽翼愁十年身後知安劉髠鉗之人何以畱【原闕】

元詩體要卷六

欽定四庫全書

元詩體要卷七

明宋公傳編引體

序先後載始末謂之引樂府集有宮商角徵羽五引又若箜篌霹靂思歸等引是也今取其合格而有興比感慨而有諷寄者載之

玉環引送伯庸北上【王士熙】

昆山有美璞昆吾有寶刀推雪漉寒冰凝此英瓊瑤團團月長滿皛皛白雲淺似環環無窮寥寥人意逺有羙天山人皎潔同精神禁垣靑春多大佩垂朝紳腰無大羽箭肘有如斗印結束上京行驑駒驟長靷不采珊瑚鉤海深安可求不執水蒼璧漢庭羅公侯愛此玲瓏質題詩贈與客百金一朝傾三年不可得不得只空行山前琴峽鳴摩挲龍門石憶憶應畱情天門北極髙歸途踏霜艸不惜玉環分只願君還早

天門引【元好問】

秦皇深居不得近從破衡成欲誰信白頭遊客困咸陽憔悴黃金百斤盡海中仙人黃鵠舉大笑人間爭腐防丈人何意作蘇秦六印才堪警兒女古來多爲虛名老不見阿房淨如掃千年虎豹守天門一日牛羊臥秋艸

蛟龍引【鮮於樞】

古劍咸陽墓中得抉開靑天見白日蛟龍地底气如虹土花千年不敢食洪鑪烈熖初騰精橫海已覺無長鯨世上元無倚天手匣中誰觧不平鳴割城恨不逢相如佐酒恨不逢朱虛尙方未入朱云請盟槃合與毛生俱誰念田文座中客只將彈鋏嘆無魚

感古引【於介翁】

孔明梁父吟深不滿於齊相烏乎天若祚漢孔明不死天下事未可知吾於此重不滿焉

建安天下如潰一榻之外非吾家黃屋飄颻定何許龍爲魚兮虎爲防老瞞詐力敢欺天朶頥羊鼎方垂涎紫髯將軍一攘臂控荊引越三千里慷慨山東大耳兒南飛烏鵲棲無枝艸廬一語君臣契目中久矣無吳魏堂堂大義凜不磨靈關劍閣爭嵯峨昨夜西南一星落六尺之孤竟誰托渭水旌旗歸故都江上空存八陣圗抱膝長歌出師表古栢蒼蒼爲誰老

華鯨引【鮮於樞】

石上桐孫美如玉化作長鯨喚僧粥香嚴一擊六根開剝落皮毛換凡骨中郎卻顧中散驚初非防下鳴不平批鱗防角就繩墨龍門緑綺瘖無聲昔聞北溟魚化作天池鵬今見橫海姿觧作威鳯鳴薾然敗棺材蠢爾【缺】防撐龍騰虎變固有待不遇賞音徒爾靈君不見飯牛自賣亦何者逢時自致千秋名

淸溪引贈合肥丘太醫【戴】

【原闕】

晉仙人初教成月下吹參差羣雛亦和鳴緱氏山頭白雲起七月七日來相迎長謝時人一揮手飄下滿空鸞鶴聲

【闕】謠【薩都拉】

寒梅零落春雪灑蕭娘腰瘦無一把淡黃楊桞未成陰何人已系靑馬畫樓深處迎春歸秋千影裏紅杏肥蒙蒙花气濕人面東風吹冷輕羅衣衣上粉珠流不歇暗觧翠裙花下疊殷勤莫遣燕子知防向人間報風月

直沽謠【臧魯山】

雜遝東入海歸來幾人在紛紛道路覓亨衢笑我蓬門絕冠蓋虎不食堂上肉狼不驚裏中婦風塵出門卽險阻何況茫茫海如許去年吳人赴燕薊南風吹人浪如砥一時輸粟得官歸殺馬椎牛宴閭裏今年吳兒求髙遷復禱天妃上海船北風吹魂墮黒水始知溟渤皆墓田勸君陸行莫忘萊州道水行莫忘沙門島豺狼當路蛟龍爭寜論它人致身早君不見賈胡剖腹藏明珠後來無人鑑覆車明年五月南風起猶有行人問直沽

鬻孫謠【李兩山】

白頭老翁垂領牽孫與客摩孫頂翁年八十死無卹憐汝孩童困饑饉去年𨿽旱猶禾熟今年飛霜先殺菽去年饑饉猶一粥今年饑饉無餘粟客謝老翁將孫去淚下如絲不能語零丁老病惟一身獨臥茅檐夜深雨夢回猶自誤呼孫縣吏催租正打門

淘金戶【蔡明】

淘金戶淘金大江側水深沙淺淘不得夜聞叫呼來打門官司追課如追魂呼童挑燈取金看囊中所積能防分課多金少輸不及裏胥怒嗔徐見縶賣金買寛限金盡限轉急歸來坐下妻子相對泣泣亦徒爾爲輸官不在遲南莊有田仍可賣莫遣過限遭鞭笞獨不見西家賣田仍賣屋戶戶逋金猶不足

越城謠【程邦民】

越州城城何髙四十五里之周遭窪地塡爲基坡坨鑿成壕白晝鞭笞夜擊櫜石民之骨灰民膏越城𨿽髙越民勞越民勞勞未已我田不畊又科米忙忙築城歸種禾又恐無米供官科禾苖未靑得新雨城吏打門夜如虎爲言雨後新城摧要我荷鍤城上來城泥不幹不敢回又恐夜半聞春雷城頭一雨城一動越民登城向天慟民心似與雨有仇天意實謂城無用當年【缺】天下平天下無賊越無城乃知在徳不在兵願無修城願修徳使民復覩無城日

信州糧謡

信州糧糧何艱十鐘一石萬里間朝發錢王隄暮過嚴子灘柂尾白浪如銀山朝渡蘭溪州莫泊龍丘灣峻如牽車上鬼關督吏持檄夜如箭布帆無風河水漧去年糧船未及岸今年又運八百萬隻知彼地荒不知浙東天亦旱只知彼民饑不知役戶家無飯家無飯儂莫愁願化鐵騎爲耕牛願銷鋒鏑爲鋤耰戰塲辟作畎與溝壯士負戈荷甲歸西疇風雨時調禾黍秋禾黍不秋飯不足浙東又移何郡粟

黃鵠謡題余節婦詩卷【李孝光】

黃鵠黃鵠牝牡相隨遊於四海不識別離始妾結時與君年相齊一朝納伉儷百嵗以爲期柰何乎中路而捐子與妻且君之䢐妾逢百罹父母將我去親戚奪我志言云爲我志言云爲我計長久祗令增傷悲憶君垂訣托我孤兒我嗔君言柰何見疑晨起作羮與麋欲持飴阿誰嗟我不如黃鵠將子與婦至死相隨飛我寜用生爲我寜用生爲眾人何知惟餘天知

茅山謠

道人兩鬂靑如蓮大醉上山排靑天靑天蕩蕩玉盤出引手舉盤天上懸銀河倒掛桂樹影長風吹香落丹井地上小兒霑玉馥白兔急霜熟愔愔仙家十二樓夜半起拂踆烏浴手招茅君叫列仙帶劍上立紅雲前茅君騎虎上天去道士乞我明霞篇

小姑山謠【歐陽應丙】

小姑近在水中央薜荔爲衣蘭佩香翡翠翼靑霞光宛其螓首蛾眉長紫金芙蓉出緑波白玉臺鏡開靑螺渉江浩蕩興無極臨風窈窕揚淸歌大姑阿姨寄傳語相望煙波柰何許日暖江南滿白蘋金釵落地湍風起

廬山瀑布謠【楊維楨】

甲辰秋八月十六夜予夢與酸齋仙客遊廬山各賦詩酸齋彭郎詞予賦瀑布謠

銀河忽如瓠子決防諸五老三峯前我疑天孫織素練素練脫軸垂靑天便欲手借並州剪剪取一幅玻瓈煙相逢云石子有似捉月仙酒喉無耐夜渴甚騎鯨吸海枯桑田居然化作十萬丈玉虹倒掛淸泠淵

走狗謠

走狗匍匐走狗匍匐帝騎赤龍呼狗逐鹿兔旣死騅亦追鹿馳鹿走軹道窮無歸赤龍赤龍上天飛歸來雌雉作雄吼長樂宮中烹走狗嗚呼兔死狗烹狗及豨如何不存走狗制雉雞反殺走狗聼雞啼

舶上謠送伯庸以畨貨事奉使閩浙【宋本】

江華江月要才情多病堪憐馬長卿莫向都門折楊桞帝鄕春色不南行

又

流球眞防接闍婆日本辰韓薉貊倭畨江去時遺矴石年年到處海無波

又

朱張死去十年過海冦凋零海賈多南風六月到防酒花股篙丁柰樂何

又

湧金門外是西湖堤上垂楊盡姓蘇作得吳趍阿誰唱小卿墳上露蘭枯

又

舊時家近黑橋街三十餘年不往來慿仗使君一問訊楊梅銀杏防回開

又

閩中父老白髭須老子風流記得無昔日郎君騎竹馬如今使者駕軺車

又

素馨花畔十八娘炎云瑞露酌天漿一日供廚三百顆使君館券莫支羊

又

薫陸胡椒膃肭臍明珠象齒駭雞犀世間莫作珍奇看觧使英雄價盡低

又

東海澄淸南海涼公廚海錯照壺觴郎君鮝好江珧脆水母綫明鳥賊香

又

明年歸路蹋陽和缺胯輕衫剪越羅春風通惠河頭路還與官家得寶歌

詠體

詠之言永也嗟嘆之不足故永歌之如曹子建三良詩陶淵明之詠荊軻詠貧士顏延年五君詠是也今劉靜修詠史含諷意趙松雪逸民懷隠情元遺山湘夫人得錦囊句此皆詩法之妙不可無也

四皓詠【劉因】

畱侯在漢廷四老在南山不知髙祖意但欲太子安一讀鴻鵠歌令人心膽寒髙飛橫四海牝雞生羽翰孺子試可敎從容濟時艱平生無遺策此舉良可嘆出處今誤我惜哉不早還何必赤松子商洛非人間

逸民詠【趙孟頫】

驅車秣駑馬吾將適齊國聞有魯連子倜儻好奇畫一談秦師走再說聊城防功成不受賞髙舉振六翮布衣終其身豈復爲世役茫茫千載逺安往訪遺迹躊躇東海上向風長太息

又

四時相代謝榮耀安足恃田引新蔓不見桃與李知士觧其防遇坎當復止邵生故秦吏乃亦睹玆理賢哉感我懷三嘆不能已

又

子眞初亦仕歲晚乃逃之區區南昌尉上疏防其卑忠信不見用耿耿當告誰飄然棄妻子終身與世辭抱關甘貧賤所貴莫我知至今九江濆淸風激羣黎神仙信茫昧此士獨不疑孤云無定在逝水何時歸遐思一矯首悵望無由期

又

悠悠空山云泱泱長江流廊廟意不屑山澤聊淹畱故人在天位髙步追巢由豈曰子無衣辛苦被羊裘東京多節義之子乃其尢窮居𨿽獨善輔世豈不優

又

汪汪千頃陂不爲人濁淸道周言行表蕩然無得名誰言牛毉兒乃是人中英當時無問言後世流徳聲思之不可見使我鄙吝萌淳風久已漓此意豈復存時無君子者𨿽賢寜見稱

又

南州有髙士食力事耕稼優防聊卒嵗不矯亦不隘大木行欲顚紼纚豈足賴何爲諸老翁棲棲不遑捨斯言非無見明哲自髙邁誰能懸一榻待子來稅駕

又

鹿門何亭亭下有避世賢鳯雛隠林中臥龍蟠其淵一朝起髙翔斯人獨深濳功名不可爲我志久已安一聞耆舊傳使我心悠然

又

黃鵠羽翼長一舉思千里防安本中原乘槎走東海舉世方尙同逺引存吾志流風漸異俗惇禮化鄰鄙子魚平生友胡乃不相委

又

塵世非所便田園久相招歸來三徑中蔚蔚長蓬蒿𨿽有荷鋤倦濁酒且陶陶茫茫大化中委運將焉逃唐虞去已逺由來非一朝粲粲霜中菊采采忘其勞

湘夫人詠【元好問】

木蘭芙蓉滿芳洲白雲飛來北渚遊千秋萬歲帝鄕逺云來云去空悠悠秋風秋月沅江渡波上寒煙引輕素九疑山髙猿夜啼竹枝無聲墮殘露

女史詠十八首【楊維楨】

李夫人

金屋君王獨有情少翁魂魄夜張燈可堪一死禍猶烈身釁胡塵到李陵

鉤弋夫人

偼儀未換母儀尊聞道君王已寡恩太子宮中無木偶可無鞠域到堯門

伏生女

老子當時無女雛秦灰安得見全書中郎有女能傳業傳得胡笳業不如

班媫妤

長門不用買多才紈扇炎涼善自裁五鬼一言能寤主秋飌愁殺望思臺

趙昭儀

通仙門裏春晝長侍兒新擁試蘭湯君王空散黃金餅不見宮中赤鳯凰

王氏後

沙防鐘靈六百年存劉一璽忍輕捐老天有意母天下黃霧如何塞九天

賈南風

識暗鳴蛙苦不夫簏箱下取洛城奴宮中得子如銅馬豈特瑯琊犢換駒

緑珠

百斛明珠價莫加髙樓投璧璧無瑕臨春不死燕脂井又逐降旛上檻車

馮小憐

前山校獵禦同車一笑平陽等戰蝸換得後衣才上馬琵琶自屬代王家

獨孤後

別宅猶容駕短轅獨孤苦以妬虧賢他時崔婦生家禍晉邸安娘寵自專

武后

忠良斬刈若茤蕘乳虎蒼鷹積滿朝可是唐臣無杜伯危心只忌六宮貓

楊太眞

萬花藂裏澤初承紫磨金搖不自勝義髻早知無死所不如生不負靑陵

王凝妻李氏

山店孤兒背面啼玉腕一觧軟如泥當時義勇能相敵木葉山中亦有妻

盼盼

冢上白楊今十年樓頭燕子尙畱連銅臺多少丁寜恨誰向西陵望墓田

韓蘄王夫人

巫家卜偶不爲嫌優女占夫事更堅看取異時眞畏友九重書上議黃天

宋度宗女嬪

一曲髙歌玉樹秋小嬪端觧替人愁葉妃只觧傷春泣之死何知卹緯憂

靑峯廟王氏

介馬防防百里程靑峯後夜血書成只應劉阮桃花水不似巴陵漢水淸

女貞木楊氏

守死重關志不暌九泉不負陸郎妻至今墳上女貞木不受商陵怨鳥棲

吳詠十章

館娃宮裏落花多春色撩人可柰何南省風流文架閣宮才觧賦館姓歌

又

曾侍虛皇第二筵鐵仙輕脫故依然江州坐上初相見還識人中孟萬年

又

杜牧尋春苦未遲水晶宮裏舊題詩小鬟莫訝腰如束善唱白家楊桞枝

又

馬上郎君出帝城瓊林宴裏記相迎吳山吳水新迎送學唱陽關第四聲

又

淮南八月鴈初過奉使楂逥烏鵲河十里揚州花底散五陵年少已無多

又

夏駕湖頭朱雀舟湖光山色不勝秋丘中不見金銀气臺上閒看麋鹿遊

又

江上梅花鐵石心江南腸斷越人吟南垣閣老多情甚才見梅花便抱琴

又

鴟夷仙去五湖船故國何人憶計然昨夜洞庭秋水長夢聞廣樂下鈞天

又

黃菊初華客未歸登髙自試薴羅衣眞娘墓下好紅葉伍相祠前多翠微

又

地行仙子羊權家曾降山中蕚緑華三十六橋明月夜蘇州城裏有璚花

客樓小詠

樓下飛塵障日紅樓頭百尺有元龍五更酒醒風雨作臥聼行人踏曉鐘

又

雨餘樓閣長如畵云外笙歌不識愁借問主人新句好防橋只在朱橋頭

龍虎山四詠【貢師泰】

金雞山

巨靈劈山石飛出黃金雞至今山下人猶聼雲中啼

象山

載寶出西域獻琛自南溟仙人一叱之化作靑崚嶒

龍井

寶劍落深潭時時見光怪鱗甲飛上天白晝風雨快

雲臺山

天星二十八下作漢廷將功成歸帝傍精彩射石上

篇體

篇徧也寫情鋪事明而徧也觀曹子建之名都羙女白馬諸篇可見今所取者如寶劍之誓雪國恥節婦之足厚風教淩雲之脫屣聲利上陵者冬靑冢之寓諷感意眞明而且徧者也

寶劍篇【曾敷言】

千金買寶劍气焰淩淸秋指天星斗動刺水蛟鱷愁坐起常佩之誓與報國仇北斬單於首西斷莎車頭還報漢天子掛劍昆侖丘

翟節婦篇【劉因】

易之西山乃有婦人曰翟氏年二十餘其夫從軍死於所事出入兵刄往復數百里晝伏夜行以其屍歸負土而葬之旣自以早寡無子遭時如此思以義自完乃自決於墓側鄰里救而復蘇終始一節今八十餘年矣

兵塵浩無際烈士難自全婦人無九首志欲不二天燕山翟氏女旣嫁夫防邊一朝聞死事健婦增慨然生有如此夫早寡非所憐求屍白刄中負土家山前事去哀益深義重身可捐無兒欲何爲所依惟黃泉鄕鄰救引決烈日丹懸誰辧節孝翁重賦睢陽賢我昨過其鄕山水猶淸妍聞風如竹飄蕭動疎煙千年吟詩臺峩峩大寜巓爲招馮太師和我節婦篇

淩雲篇【範梈】

往與淩雲山人披虎豹謁太淸是時東風滿瑤京緑楊三月聽流鶯君隨掛席湘江行予亦騎馬趍承明手把宮袍厭縛身卻憶南溟有縱鱗四年辭海嶽一舉上星辰逢君卻向淩雲下心上經綸甚瀟灑半夜淸猿四合啼長松古月照回溪桃花原上路一去意都迷我本淩雲峯畔客何日相從卜其宅早服還丹生羽翼共脫朝衣掛靑璧

羙人篇【貫云石】

仙風雕雪玲瓏溫吳姬剪月纎纎昏行雲補髻翠光滑鳯凰叫落空山月手摘閒愁八字分春山恨重畫不伸肌穠汗膩朱粉勻背人揮淚妝無痕霜刀自制石橊裙閉門不識諸王孫緑煙薫暖藍田玉羅帶隨風換妝束飛鳥衘怨過長門芳菲不忍韶華屋連環步窄玉佩響霓裳袖闊東風長釧松腕痩覺多情舉指搔天天亦癢枕香帳冷蘭燈沈落花不入芙蓉衾三山路杳銀河深彩鸞髙訴愁人心天與羙人傾國色不如更與羙人節夢裏梅花夢外身萬古千年一明月

逺遊篇【範叔中】

仙人手把金芙蓉邀我上陟蓮花峯兩眼注入滄溟東浮雲遮斷扶桑宮白日西飛恐成晚駕天五色橫長虹鳯凰儀羽備珍彩欲集不集無橫桐冥冥杳杳脫羅网亦有數防南飛鴻怒鯨崔巍鼓鱗鬛浪中瑣屑多沙虫從今喚起人中龍披虎豹謁九重舞干羽息武功泰和世上皆春風是時勒石畱鼎鐘左招黃綺右赤松長歌歸去來山中長歌歸去來山中

送衣篇【周徳可】

長城萬里飛秋沙弓馬夜驚雪作花龍泉吐光射天地是妾揜鏡夫辭家此時惜別方壯年壯年花發園中煙徵鴻無書日苦短牛女夜夜銀河邊萬瓦欲霜楓似綺親送寒衣數千里匣鸞鶴影鳯孤飛山過望夫道湘水湘水無情漾白波望夫山石浮靑螺長途行處意慘愴誰家嬌女終夜歌衛霍功髙猶黷武善馬未歸羝羊乳關河回首路迢遙愁雲西山水南浦夕陽孤館停徵軺一身百慮防涕交中宵無人語聲絕風吹燭短山月髙

上陵者篇【楊維楨】

步出城西關松栢欝盤盤道逢上陵者手指西陵田借問葬者誰大將葬衣冠大將非戰死軍中逹爾罕健兒啖人鮓無骨賜桐棺

冬靑冢篇

老羝夜射錢塘潮天山兩乳王气消禿妖尙厭龍虎怪浮圗千尺髙岧嶤文山老客智且勇夜舟防山山不動江南石馬久不嘶冢上冬靑今已拱百年父老憤塡胸不知巧手奪天工冬靑之木欝蔥蔥六檟更樹蒲門東

禽言體

禽言鳥語也皆因其自呼之名而名之宋梅聖兪蘇東坡朱文公俱有詩今所得者詞麗而意婉必假諭以達事情使人快覩而易悅似勝於前人之音格云四禽言【梁棟】

不如歸去錦官宮殿迷煙樹天津橋上一兩聲叫破中原無住處不如歸去

又

脫卻布袴貧家能有防尺布織盡寒機無得裁可人不來亷叔度脫卻布袴

又

行不得也哥哥湖南湖北春水多九疑山前叫虞舜柰此乾坤無路何行不得也哥哥

又

提葫蘆年來酒賤頻頻沽眾人皆醉我亦醉哀哉誰問醒三閭提葫蘆

八禽言【桂】

姑惡姑惡姑不錯姑惡何如小姑惡小姑譛妾生間言遂令婦姑情分薄朝嗔暮逐去不辭珍鮭誰供膾誰斫但願小姑他日嫁兒夫還遇惡姑如小姑

又

提壺提壺復提壺提壺沽酒何處沽彭澤公田誰種秫臨卭女子羞當壚客來煮茶度寒夜杖頭不用懸靑蚨提壺提壺勸爾卽緘口覆爾居巢碎爾首

又

婆餅焦婆餅焦阿婆制餅婦爲燒鑪紅火烈餅成炭婆怒逐婦歸蓬蒿化爲異物身羽毛至今銜怨語聲髙婆餅焦婦休逐少待來年新麥熟

又

脫布袴脫布袴人情好新皆厭故古來聞有韓昭侯此日那逢亷叔度千需萬索杼軸空今年新衣在何處脫布袴風雨寒脫時容易換時難

又

三个半布積絲累寸盈尺度下機先制老姑衣忍使天寒披故絮篋中止有半匹存徵人書來索襦袴布已盡秋又風妾身依然單過冬

又

不如歸不如歸山川良是人民非風波途路多險巇車摧舟覆將安之谷城黃石待已久上蔡蒼鷹悔卻遲不如歸歸及早白雲滿地無人掃

又

泥滑滑泥滑滑莫雨瀟瀟暝云結苦竹岡頭虎迹新黃蒿城外人蹤絕僕夫股栗步莫前瘦馬淩兢愁僕蹶泥滑滑何時幹出門咫尺行路難

又

行不得也哥哥千呼萬喚柰爾何黃陵花落暗春雨湘江水深生素波奮衣出門天地窄仗劍欲往旌旗多行不得早歸來只今誰掃黃金臺

元詩體要卷七

欽定四庫全書

元詩體要卷八

明宋公傳編香奩體

唐人用此體言閨閣之情乃艶詞也與玉臺體相似今人仿之者𨿽多要之發乎情止乎禮義者則少故取而列於左云

香奩四首【黃伯晹】

與君生別離朱簾長不開春風故相撩燕子防歸來

又

防防相思鳥飛上相思樹相思𨿽不同同是相思苦

又

昨夜海棠花睡足西雨春夢苦無慿知在阿誰處

又

下階拜新月空庭夜如水相思隔千里未有團圓意

香奩八詠

翠袖啼痕

石竹繡羅防袂單綺日暮籠輕寒秋波滉漾落鉛水相思幾防春斑【缺】脂膿粉膩半塵土玉臂嬌柔嬾輕舉東風十日吹不幹六曲防邊海棠雨

黛眉顰色

落花雨歇春日西楊桞鎖煙鶯亂啼玉人緘恨不能語兩蛾對蹙春山低離愁一味如嘗膽額上蘭煤香半減風流京兆知不知它日歸來看濃淡

月奩勻面

揚州靑銅出深井粉綿拂拭冰光冷妝樓筍指揉紅玉素蛾飛出嬌相並櫻唇斂气不敢呵脂濃粉淡勞揩磨防鸞掩罷出門去一陣落花紅雨過

冰盆沭

井花滿注玻瓈緑一片春凘瑩如玉晴觧下十八鬟三尺靑絲漾寒淥蘭膏洗盡香膩消滿手緑苔新帶潮露蟬翅濕飛不起花霧曉收紅日髙

繡牀凝思

碧紗如霧鍼如芒茜紅絨索三尺長越羅幅寛金縷細緑波飛起防鴛鴦匿蘭含蕙春無語一寸柔腸千萬緒靑鸞錦字期不來恨滿城南杏花雨

金錢卜歡

寶猊爇香蟠紫煙玉蔥拈出防團圓春心一防怕人識舉頭暗語蒼蒼天欲擲未擲還再祝聲動瓠犀三十六小桃開後是歸期分付陰陽莫翻覆

香塵春迹

七寶方牀冰樣潔軟粉半鋪紫檀屑淩波小韈曉痕輕一鉤淺印纎纎月金蓮襯步身欲浮鴈沙踏破春應羞嬴得纎腰柳枝瘦珍珠百斛知誰收

霜杵秋聲

靑娥節空冰粉幹石光如鏡敲淸寒更長月白響【缺】碧梧驚起防棲鸞堂上阿姑身未暖千音萬韻勞玉腕要使離人枕上聽慿仗西風莫吹斷

又八詠【錢樞】

金盆沭

一片香雲濕不飛翠光浮動影娥池盈盈蟬翅含風冷剪剪雅翎帶雨垂泉沫亂跳珠錯落指尖防露玉參差妝成倦把闌干倚滑墮金釵不自知

月奩勻面

春盡花枝瘦防分曉妝不覺暗消魂羞蛾謾自橫眉黛薄粉何由掩淚痕靑嵗難畱人易老翠鸞飛去影空存愁來拍塞成長嘆噓得淸光慘欲昬

玉頰啼痕

愁思無心整玉容幾畨花下立東風漬殘嬌靨娟娟翠界破蜂黃縷縷紅羅袂搵時香欲溢春纎抹處暈微融小環欲觧人憔悴咲指梨花暮雨中

黛眉顰翠

悶拽羅裙下玉除小桃花下立踟躕幾分春色傷心處一防梅酸濺齒初山蹙空靑渾欲暝柳緘寒緑未全舒龍沙北睇三千里倚徧防幹思有餘

芳塵春迹

按舞霓裳防拍頻紫鸞簫底步香塵故將羅韈防鉤玉踏破紅雲一片春殘月淡籠煙漠漠並鴛交臥水粼粼莫教燕子防將去畱向東風擬洛神

云秋夢

桂花香冷夜沈沈睡熟銀屏小鳯衾杳杳不辭湘水逺悠悠直過楚云深紅椒樹底鴛鴦比黃葉風前蟋蟀吟預報砧聲莫驚覺暫容攄盡別離心

繡牀凝思

緑人靜晝厭厭拋卻金鍼懶再拈香臉托殘紅一綫黛眉蹙損翠防尖愁如亂絮隨風落恨似飛花帶雨粘小玉謾將簾幙捲忍看防燕拂雕檐

金錢卜歡

寶鴨香飄篆縷浮金錢倒擲思悠悠云邊昨夜聞歸鴈花外何時聽紫驑幸得如期猶慰意若爲歸晚更添愁無慿莫似檐問鵲幾度空教倚畫樓

香奩踏莎行八闋【王徳璉】

金盆沭髮

寶鑑凝膏溫泉流膩瓊纎一把靑絲墜冰膚淺漬麝煤春花香石髓和云洗玉女峯前咸池月底臨風細把犀梳理陽臺行雨乍歸來羅巾猶帶瀟湘水

月奩勻面

冰鑑懸秋璚腮凝素鉛華夜搗長生兔玉容自擬比姮娥妝成又恐姮娥妬花影涵空蟾光籠霧芙蓉一朶溥淸露年年只在廣寒宮今宵鸞影驚相遇

玉頰啼痕

粉凝紅冰香銷髓鏡鸞影里人憔悴棃花帶雨不禁愁玉纎彈盡東風淚恨鎖春山嬌橫秋水臉桃零落胭脂碎故將羅帕濕薇魂寄情欲比相思字

黛眉顰色

淡掃春痕輕籠芳靨捧心不效吳宮怨楚梅酸蹙翠尖纎湘煙碧聚愁萋蒨紺羽寒凝月鉤金灔鶯吭咽處微偸斂新翻嫵態太嬌嬈鏡中蛾緑和杳防

芳塵春迹

金穀遊情消磨不盡軟紅香裏防鵷印蘭膏步滑翠生痕金蓮脫落波影蝶徑遺蹤鴈沙凝潤爲誰畱下東風恨玉兒已化夢中云靑蘋流水空仙詠

云秋夢

煙冷瑤稜神遊貝闕芙蓉城裏花如雪仙郎同躡鳯凰翎千門萬戶皆明月海碧山靑天荒地老滿身風露飄環玦髙樓角苦無情一聲吹散防蝴蝶

繡牀凝思

翠藻文鴛交枝連理金鍼停處渾如醉楊花一防定春心防聲啼斷人千里喚醒離魂猶疑夢裏此情恰似東流水雲霧閣沒人知綃痕搵透紅鉛淚

金錢卜歡

暗擲龍文尋盟鸞鏡兒不似靑蚨凖花房羞化彩蛾飛銀橋密逓仙娥信錦屋璚樓薄情飄性碧雲望斷紅輪暝珠簾立盡海棠陰待溫遙夜鴛衾冷

續二十首【楊維楨】

學琴

阿琰胡笳不足傳離鸞別鵠意淒然請郎爲洗箏琶耳不惜爲郎彈絕弦

學書

歌徹陽春酒半醺玉尖搦筦蘸香雲新詞未上鴛鴦扇醉墨先污蛺蝶裙

演歌

鶯鶯舌巧言猶獠字字使君親口教今日金錢初受賞倚聲同合鳯凰巢

習舞

十六天魔教已成背反蓮掌苦嫌生夜深不管排塲歇尙向燈前蹋影行

上頭

新年攏鬢及笄期云綰盤龍一把絲掩鏡問人人盡道南梳北裹總相宜

染甲

夜搗守宮金鳯蕊十尖盡換紅鴉觜閒來一曲鼓瑤琴數防桃花泛流水

照畫

得崔徽捲里人菱花秋水脫眞眞只今顏色渾非舊燒藥幧頭過一春

理繡

揀得金鍼出象筒鴛鴦防防扇羅中卻嗔昨夜貍奴惡防亂金牀五色絨

出浴

初訝洗花難抑按終疑沃雪不勝任豈知侍女簾帷外剰取君王數餅金

甘睡

漏減良宵晝日遲困人天气酒中時東家女伴太嬌劣偸觧裙腰竟不知

相見

酥凝背甲玉槎肩只訝紅綃覆白蓮底事太陰藏火性狂夫夜夜爲君然

相思

深情長是暗相隨月白風淸苦苦思不是東姑癡醉酒幙天席地了無知

的信

早時詭語難爲信醉後微言卻近眞昨夜寄將防豆冦始知的的爲東鄰

私防

月落花陰夜漏長相逢疑是夢髙唐夜深偸把銀缸照猶恐憨奴瞰隙光

成配

眉山暗淡向殘燈一半雲鬟撒枕稜四體著人嬌欲泣自家揉碎砑繚綾

洗兒

曾向金盆防化生寶珠親見掌中擎從今不帶宜男艸豆冦含胎恐太【缺】

秋千

齊雲樓外紅絡索是誰飛下雲中仙剛風吹起望不極一對金蓮倒挿天

蹋踘

月牙束靿紅幧首月門脫落葵花斗君看腳底軟金蓮細蹴花心壽郎酒

釣魚

敲鍼作釣投水隅豈圖口味膾王余鯉魚腹裏牽芳餌萬一行人有素書

走馬

胡防牽來獰叱撥輕身飛上電光抹半兜玉鐙裹湘裙不許春泥汗羅襪

陰何體

梁陰鏗子堅與何遜仲言以能詩齊名其詩淸深穠麗號陰何體今得四家之作其詞致婉約音聲合比亦彷佛二賢之體裁以句語較之終不若本體之圓羙云

王朏畫吳王納圖應制【虞集】

雨過太湖上風生響屧廊紅綃拂幾席白紵制衣裳朱光淪厚地明月在髙堂何以保玉體長年樂未央

送吳子髙

懷寶獻亰國悼亡還獨歸日落雲中樹風吹江上衣湘靈瑟在席織女石支機逺道多寂寞彊飯勿相違

辛澄蓮花觀音像應制【揭奚斯】

至人不可測宴坐靑蓮花珠纓被玉體白豪貫彤霞從何得此相來置玉皇家

送人歸豫章

積雨霽䢐夏故人今日歸手持毛生檄身著萊公衣玉樹掛秋月丹荑揚曉暉東湖徐孺子應怪久相違

大口迎駕和觀應奉韻【余闕】

晨光開翠防廣路淨炎氛玉軑度流水華蓋爛垂云旣禦大宛馬還朝鯷海君都人望旌纛樂哉過采芹

大別山古柏

二儀表嘉瑞孤根托漢坻已知枝榦古誰徵疏鑿時泉上靈液玉露濯華姿間厠七寶樹比儗萬年枝願奉蒼蒼色千秋長若斯

賦得蛾眉亭送杜徳常禦史赴南臺

江亭望華望望似修眉掃黛偏能巧含顰知爲誰娟娟防雨裏脈脈夕陽時千里乘去因之傷別離

賦得春鴈送司執中江西憲幕

微風起蘋末旅鴈尙回翔乳鴨嬌同唼新蒲短可藏應懷洞庭水非避塞垣霜客路煩懷舊題書寄帝鄕

賦得君子泉送彭公權爲黃州教

君子歿已久遺井齋郎中本寓思人意兼全澤物功銀牀駁故蘚玉甃落寒銅幾日趍官舍橫經誦養防賦得慈恩寺塔送李惟中侍禦之西臺

只樹塔廟古締搆出星辰華玉裁文陛金銅結綺輪髙標跨防闕回眺極三秦攬轡霜臺下題名繼昔人

賦得九里松送吳左丞之江浙

結駟向靑郊松陰九里遙言從天竺寺直渡小春橋偃蹇成芝蓋蕭瑟防蘭橈相送將何贈期君保後凋

有所思

春風起寒色春衣方重燻新妝捲羅幕淸唱入行雲艶色若流月芳澤訓蘭芬嬋娟信無度我思何在君

齊河節婦

河水北流急人家臨廣川桑柔初覆苖生復滿阡似聞田畯逺益知寡婦賢吾徒能捆屨亦願共鄕田

飲散畣盧使君

契濶思相見畱連及此辰長江映酒色細雨若歌塵所喜襟懷共由來態度眞何時洗兵馬得與孟家鄰

題合魯易之山水

中望蒼翠春水起晨霏孤嶂才盈尺長松未合圍蕭蕭此僊客日日候巖扉念爾空延佇王孫且未歸

送王闕赴泗州打捕提舉

蒼茫吳楚防縱橫淮汳流春冰未泮渚芳杜已生洲揚旌朱樓前張獵靑山幽獻功效大兕亦致公子裘逍遙足爲樂何嗟晚不侯

賦得琵琶峯送人降香龍虎山

瓊峯毓奇態髙髙出先天柄超琳闕迥盤影淥池圓別【闕】標蒼樾回蓄紫煙淙流如度曲藤蔓似長弦肖像生儀始希顏太古前𨿽無羅袖拂常暎磵花妍子有靈侯技能彈大道篇函香一臨晀天際意飄然

竺云爲曇上人作【李孝光】

云來自西極駘蕩復委蛇影度流沙曉峯臨鷲嶺奇從龍飄宛轉觸石起參差光擬鳯毛紫淸同玉葉垂芙蓉連華嶽綺藻映天池五色生祥瑞賢人懷羽儀

眞館飲酒分韻得衝字

良朋謝悁邑仙賞屬冬野淨梅將發山幹雪不封生荑近芳節出日媚川容愁用詩湔浣寒憑酒折衝幽人每多暇俗子自無悰聊以共娛悅詎知縻萬鐘

聽雪爲趙本初作

冬易蕭瑟積气但淸寥夜嚴方有覺天靜不成囂深坐愁如見防聞去已遙新暉畱素魄姸密屬靑腰聲【缺】知拂竹花重想封條髙居爾最樂難防俗人標

題李子云白雲

白雲如白月宛宛復離離靑霓依澗出玉葉映檐垂詎閡飛花度還同病鶴窺紛暉含戶牖倒影散園池近看呼欲落佇立意俱遲坐臥常相對成峯晚更奇

送人歸吳中【揭奚斯】

三月酒如澠髙堂絲竹停繡筵防鳯影珠箔亂鶯聲疊應紅牙拍辭傳金縷名防云低不度芳塵暗自驚花發長洲苑日照闔閭城且奉千金壽寜防萬里情

吳彥髙悼亡歸嶽陽

都門落葉滿遊子去京畿忍聽離鸞操遙逐秋鴻飛愁霜曉入鏡淚雨夕沾衣煙樹黃河岸風帆采石磯平沙回漫寒宇曖熹防客心閒轉切鄕書近卻稀夢聞兒女泣行將童僕依竊慕漆園放誰云潘嶽非乘濤慣不險廽江望若圍武昌未易到更向嶽陽歸

聨句體

聨句者在座之人角其才力率然成句聨絡成章對偶親切類乎誇奇鬭戱也石鼎鬭雞可見矣李夫人何足多哉是編亦足以見其葩辭藻思之勝觀者幸勿易之

逺遊聨句【袁裒】

壬寅冬與伯長同畱姑蘇時伯長將赴都

海鵬跨南云一去抉浩蕩宛駒踏北雪絕足追罔象宵徵車載脂【桷】明發燈在幌行邁念悄悄離愁懷養養違吳始接淅【裒】過越猶指掌虹网結長思羯鼓促新響觴至不復辭【桷】駕逸誰能彷明堂企棟梁武庫須篠簜材同瑚璉英【裒】學媿蓬麻長【缺】施朱淸小薦金莖沆雲間鶴孤唳【桷】天外鴻橫上曉舲斫輕冰午店憇平壤追攀瞰波濤【裒】渉歷走塵鞅淸淮橋防蝀薄霧裘驌騻風臺牛一鳴【桷】日觀雞三唱團桑沃如蓋宿艸亂若繦靑簾客沽酒【裒】素鬛漁收网心觀洙泗流眼豁恆岱爽追程騎侵云【桷】勸耕農植杖俗厚喜丰登气俠存慨慷伊河旣東流【裒】維斗復北仰誰云風土殊始覺宇宙廣骨聳終超騰神淸誰戃怳鈞天夢豈眞【桷】廣寒步空想銖衣入閶闔芥粒視北坱千官紫府榮九奏彤庭暢摛文剪金炬【裒】展宷簇天仗淸都逾咫尺弱水謾方丈絳旗雲霧開寶扇日月晃仁聲被八表【桷】徳意昭羣枉泥檢極封崇芬飶嚴肸蠁瑞气藹重重泰階瞻兩兩駞峯出天廚【裒】褭蹏鍚中帑鳴珂接俊彥正笏逺偏黨徳人采芝逋客棄拾橡茅防要有方【桷】矢來本無向湘累但瓌詞【桷】越相僅金像遭讒气徒憤得計身何往豈如及承平相與窮昭朗君行步飄颻我滯心悒怏輕霜著裘帽【裒】微雪畱艸莾離歌起蒹葭古制卻盆盎先登匪一獲後至激孤奬城南燈火深【桷】塞北音書暀春風漸披拂臈水將滉瀁詩成愈加險酒盡未爲彊防眸秋水炯【裒】累語春波蕩經行度﨑危交友希倜儻羇遊棄楚荒逺客憐齊傖光陰赤璧重【桷】事業千金賞行還鴈塔題復覩鴻都榜時來戒步窘事至勿技癢脂韋本凡近【裒】鐵石乃忠讜詞林納疵美書田計荒穰列仙防儒臒羣仕趨吏駔陸生彊咿嚘陶令終骯髒淸心百壬避正色上帝饗徒爲捧心施莫學畫睂敞功名要無心造物端有相行行遂初志操持記疇曩【桷】

同永嘉李季和望鐘山聨句【丁復】

鐘山日在望匏系未能往我本忘世人【光】誰能久塵鞅窮猿尙擇木【復】冥鴻不離网蕞爾升斗縻【光】乃此尺尋枉川江互迢逓【復】天地一莽防覇气遂終陳【光】山名猶姓蔣筞羸結幽躋【復】防茹傾勝賞踡林萬虯伏【光】獰石羣獸仰雨晴虹霓裂【復】云熱鸛鶴響靈骨瘞浮屠【光】臒趺踞方丈陟閣鷹巢危【復】闚戶蜂房敞禪林舊稱一【光】梵剎新闡兩苾蒭化城諭【復】獬豸嚴駕上一人防小月【光】七佛築峻壤狻猊睥玉除【復】蝌斗罥銀牓庸超謝羶葷【光】媚禱懷肸蠁俗子空卑棲【復】至人廓遐想相期訪龍蟠【光】何如遊鴈蕩牎明誦楞嚴【復】林昬過魍魎終然千仭巓【光】極被九州廣圓龕坐覓心【復】方具跪合掌攬秀目顒顒【光】討幽心養養沈綿阻客遊【復】爽塏聆人奬境虛云壓闌【光】江逺浪浮槳揮淸宜塵尾【復】翳靜便鶴氅域分三國鼎【光】淮湊百川輞喜彈靑綺冠【復】倦曵緑玉杖朝情竟崎嵚【光】夜夢猶髴髣祝酒遣詩魔【復】搜句搔技癢深推眾壑宗【光】雄據諸峯長眼碧覽益逺【復】髯白聨苦彊地籟息箕簸【光】天絲遺女紡金聲調危譯【復】石華繡卑磉騎驢約玆後【光】驚猿記疇曩貲罄怨支離【復】果歸【缺】莾蒼閒休防安席【光】敏奪雲門棒竹露曉衾濕【復】松飈秋髮爽玉樹異風標【光】珠林列星朗躡屐去後齒【復】早囊欣宿滰弔古重追尋【光】披荒增慨慷【復】

剪燈聨句【貢師泰】

元夕同吳子彥劉子淸侯敬文會飲水陽陳善甫家用剪燈聨句云

夜暖拈香繭春寒落剪刀芳心連巧結【貢】綺思出長繰防綴輕蟬翼【吳】裝粘細鳯毛風光凝瑣碎【貢】云葉防周遭影爍金垂燼【侯】光融玉作膏舞裀團落絮【劉】歌扇逐飛桃帶轉銀幡小【貢】輪廻寶蓋髙蜘蛛圍露网【吳】顧兔墮秋毫鶯擲翻紅雪【侯】魚跳起碧濤春陽噓蛺蝶【劉】秋冷蛻虭蟧翠薄荷分鈿絲柔桞散絳靑童來絳節玉女翳繊翿碎訝珠胎迸尖愁燕尾翺防茫縈錯落斜隙漏蒲萄飴釜空燒蠟棚山謾結鰲浮塵籠漠漠流水滔滔纂綺難爲密裁綃祗自勞嬋娟妬淸夜防蝀落晴臯制異宮人綬榮懷學士綯未曾分寶炬先許照幱袍劇賞尊頻倒窮搜筆屢操盍簮嘶騕褭奮袖舞豪曹酒促華筵散詩慚白戰鏖時平無夜禁繁弱且歸弢【貢】

集句體

集句者集古人之句以成篇也前古未有宋王介甫始盛行之石曼卿以文爲戲近代見之尢多𨿽未足以益後學庶幾有以見詩家組織之工也置之卷末孰云不可

集句餞張知事子中【盧摰】

子中吾友秩滿總幕受代屬尒訪予山中禮意良厚至今耿耿不能弭忘聞還衛有日逋客盧摰偶讀陶詩至一朝辭吏歸從我潁水濵有防於心遂集比成章逺寄祖席兼敍髙義永以爲好也

和澤周三春桃李羅堂前勁風無榮木於我若浮煙與子相遇來傾蓋定前言嵗月好已積玉石乃非堅一朝辭吏歸悠然見南山從我潁水濵虛室有餘閒故人賞我趣賴古多此賢吾駕不可逥悵恨獨防還靡靡秋已夕亭亭月將圓靑松冠巖列白雲宿檐端此中有眞意弱毫多所宣登髙餞將歸路遐無由緣良才不隠世來防在何年

集淵明句題中甫員外稼亭【黃溍】

東方有一士客養千金軀束帶鳴雞出則陪文輿代耕本非望暫與園田疎園田日夢想投冠旋舊墟興言在玆春新疇復應畬田父有好懷過門更相呼披艸共來往履歷周故居悠悠待秋稼時還讀我書𨿽未量嵗功棲遲固多娛此事眞復樂此語眞不虛餞送傾皇朝歸予念前途前途當幾許直至東海隅古時功名士事事在中都遙遙沮溺心君情定何如

集淵明句題胡主簿嘉樹軒

孟夏艸木長霜露憔悴之藹藹堂前林冬夏常如玆嚴霜九月中卓然見髙枝如何捨此去白日掩荊扉深谷久應蕪此防獨不衰黽俛六九年懷此貞秀姿常恐負此懷未足爲髙棲及時當勉勵慷慨思南歸親戚共一處日夕歡相持披榛步荒墟登髙賦新詩坐止髙防下一觴聊可揮從今至嵗寒縱心復何疑

永嘉王君自制挽歌辭蓋能安死生而未忘情死生者也集淵明句以釋之

自古皆有歿我今始知之居常待其盡逝將不復疑人生無根蔕去來何依依旣來孰不去奄去靡歸期復得返自然人間良可辭何事空立言念此懷悲淒日醉或能防一觴聊可揮且極今朝樂千載非所知

集杜句述懷寄見心【釋至仁】

宿鳥戀本枝南鴈意在北飄飄媿此身一嵗四行役所憂盜賊多不獨凍餒廹東下姑蘇臺殘年傍水國金銀佛寺開信羙無與適細人尙姑息賢者貴爲徳之子曰玉溫令我心悅懌晤語契深心洞徹有淸識學貫天人際溟漲與筆力神功接混茫風雷纒地脈靈芝冠眾芳冰壺動瑤碧紫燕自超詣尢異是龍脊流傳必絕倫許與必詞伯喧爭懶著鞭飛騰知有筞吾道屬艱難鸞鳯有鎩翮天門欝嵯峨乘槎斷消息干戈尙縱橫道路時通塞顧惟魯鈍姿養生終自惜桃源無處尋黎民糠籺窄故園莽丘墟夢歸歸未得悵彼髙飛禽何以有羽翼匡山讀書處宿昔長荊棘陰房鬼火靑戰地骸骨白內思書重寄看云淚橫臆西江萬里船終當掛防席天寒鶬鴰呼北風破南極梅花已飛翻節序昨夜隔感激在知音書此豁平昔

集杜句題五馬圖【韓性】

使君五馬一馬聲價倐然來向東飛電流云絕瀟灑迥立閶闔生長風肉磊磈連錢動大宛立仗靑絲鞚不須對此成嘆嗟古來才大難爲用

入安南絕不作詩淸明感事集句【陳孚】

十里宜春下苑花五年寒食住京華自憐慣識金蓮燭奉使虛隨八月槎

又

回首扶桑銅柱標芙蓉帳暖度春宵淸明寒食誰家哭折防沈沙鐵未消

又

水流花謝兩無情獨上髙樓望帝京閒憶金明池上路人生看得幾淸明

又

江東行客思悠哉不盡長江滚滚來寒食淸明都過了鷓鴣飛上越王臺

又

臺州地濶海冥冥人踏金鰲背上行獨在異鄕爲異客無花無酒過淸明

又

慈母年髙鶴髮垂鄕書無鴈到家遲初過寒食一百六一日思親十二時

又

共借棃花作寒食孟光舉案與眉齊越裳翡翠無消息夜合花前日又西

又

寒食家家出古城滿川風雨看潮生八千里外飄零客起向朱櫻樹下行

又

一百五日寒食雨風光別我苦吟身尙書气與秋天杳同是天涯流落人

又

海上乘槎上紫氛淸明時節雨紛紛虎牙銅柱皆傾側水盡天南不見云

元詩體要卷八

欽定四庫全書

元詩體要卷九

明宋公傳編無題體

無題之詩起於唐李商隠多言閨情及宮事故隠諱不名而曰無題其間用隠語如身無防鳯防飛翼心有靈犀一防通春蠶到死絲方盡蠟炬成灰淚始幹之類可見此編效顰於李觀其辭運意之精亦庻幾前人之可及矣

無題【馬祖常】

瓦溝銀竹曙翻江閬苑涼風滿石幢葛令寄來丹臼一陶翁歸去酒瓢防梧桐寂寞陳宮井薜荔扶疎玉女天畔帝車呼小鳯桂花流水夜淙淙

又

鶴城十二疊瑤光琪樹懸秋四面香蛺蝶染花生粉白玻瓈著酒暖金黃薫鑪舊夢憑荀令燭扣閒吟屬沈郎南國鴈來書不至江樓時爲制荷裳

又

三湘瀟灑恨無潮烏鵲塡河願有橋丹穴鳯來龍樹逺海門魚上蜃樓遙已知京兆誇髙髻不信章華鬭細腰船尾橫江春水急長年無事醉吹簫

又

愛酒書生白髮垂鸞膠獺髓豈能醫漢宮鬭艸端陽節唐殿穿鍼七夕時竹上蠣房眞可買石間芝箭似難移揚雄擬奏河東賦但乞君王酒一巵

和伯庸無題【薛宗海】

羽林垂彩動天江幕府先懸白玉幢吏法有章皆畫一將壇得士故無防臺中長夏霜凝簡掖內通宵霧鎖若使九門容徑入肯思巖隠抱流淙

又

良人執防侍明光誰與金鑪共夕香妝鏡曉寒凝蝶粉舞衣春暖妬鶯黃渡江桃葉應憐我照水荷花似見郎嘆息蹇修無復理愁思摻手爲縫裳

又

乘槎凖擬逐秋潮卻訪成都萬里橋滄海有山皆縹緲靑雲無路不迢遙閒居潘嶽驚班鬢歸去陶潛懶折腰後夜相期明月上露臺髙處弄笙簫

又

驥服塩車兩耳垂臂無九折未成醫欲尋箕潁終逃世苦恨章逢不入時金井鹿鳴知露冷銀橋鵲度看星移長貧久客應無補擬挽滄浪塞漏巵

次韻無題【袁桷】

金縷歌殘月墮江玉顏曾憶侍油幢象牀云重恩専一鯨錦波翻賜疊防春淺正宜氊作幕夜涼深恨魫爲浣沙可是無靈匹側足寒江濺石淙

又

翠簾匝匼護朱光千葉宮桃滿院香閬苑有鸞通尺素虛橋無鵲寄流黃上林賦罷歸巴蜀興慶詞工謫夜郎不是月中親度曲世人那觧聽霓裳

又

相期來似石城潮日望晴虹結防橋卻月眉愁歌漸逺淩波步近意非遙抽琴有恨回淸角疊袖無塵轉緑腰防玉最憐隨鳯去秋來誰與伴吹簫

又

白髮詞臣兩耳垂華腴堆【缺】陋牛醫宮娥引燭催麻日院吏傳宣寫制時蠟撚化生秋夕賜翠標疊勝嵗華移低頭欲說唐朝舊願侍虛皇進玉巵

自次無題【馬祖常】

峩山下錦成江好買都翡翠幢竹種篔簹千萬个鳥飛鸂兩三防銅龍漏下春生水金馬神來霧斂花落天臺招小隱胡麻飯熟石淙淙

又

切玉龍刀寶气光祫羅半臂麝臍香荔支囊蜜嫣嫣紫盧橘團金顆顆黃秦氏故侯更漢主石家小婦嫁孫郎江心誰鑄芙蓉鏡照見姮娥織翠裳

又

錢塘八月水生潮笻笮千年竹作橋簟織龍須天路近衣裁蟬翼渚宮遙府中丞相魚垂帶閫外將軍箭挿腰無柰黃金閒買賦雲間學得鳯皇簫

又

樂部韋娘舞小垂病來能召翰林醫嗔人書奏三千牘勸客歌詩十二時金穀花枝隨雨盡石城江水逐潮移世間若有神仙術西去瑤池醉酒巵

無題【張翥】

見時略略望遙遙有月闌干待袖招得巧蜘蛛絲縷細傳聲鸚鵡舌關嬌仙家弦管寜無譜天上星河亦有橋雲雨或時消息斷不如朝暮石城潮

無題【虞集】

貝闕珠宮夜不眠露華皓皓月娟娟不應又作人間夣窈窕吹簫度碧煙

詠物體

詠物起於唐末如雍陶池鷺鄭谷鷓鴣所詠𨿽入外意而不失模寫之巧有足喜者周伯弜謂隨寓感興者易驗物切近者難此說是矣詠物最多今亦擇其入格者載之

筯香【薛漢】

奇芬搗精防纎莖挺修白灺輕雪消晛火紅螢耀夕素煙裊防縷暗馥生平室鼻觀靜裏參心原坐來息有客臭味同相看終永日

防陸【揭奚斯】

三五對參差髙呼得采時猶疑防出早每恨獨歸遲散地偏難入全功或誤奇極知妨日力聊足審安危

廬阜鐘聲

廬山三百寺何處扣曽云宿鳥月中起歸人湖上聞入空應更迥近瀑正難分遙想諸僧定香鑪上夕薫

漁笛【林景熈】

三防知何處蒼茫起釣舟閒將千古意吹入一江秋驚鴈顧殘侶寒風生別洲曲終和月臥無夢到涼州

釣絲風【連百正】

短髮冷颼颼倚闌初下鉤閒來片水外輕防一痕秋淺拂蘆花亂低分桞影浮煙波淸夢逺吹不到公侯

柳絮風【黃淸老】

三月韶光天气淸遊絲舒捲太無情微飄簾幙當春晝亂撲庭臺似雪晴醉臉欲吹新燕弱舞腰初軟落花輕江頭防防行人淚相逐離歌灑客程

藕花風【謝宗可】

舞罷紅衣起未休水雲香裏冷颼颼五更淸逼銀塘曉六月涼生玉井秋颭浪低翻霞影亂淩波輕漾錦香浮莫教吹醒鴛鴦夢好送眞人一葉舟

梧桐雨【黃淸老】

曾將秋信報人知又與西風泣別離病綠滴殘猶有淚題紅流去更無詩舊巢鳯冷朝飛逺古井金寒曉汲遲待得楚臺雲散後卻慿琴調寄相思

春晝【梁彥中】

溪水搖光動防墻雲山倒影蘸霞觴一庭芳樹淸陰薄千尺遊絲白日長風細柳塘鶯語滑泥融花徑燕飛忙乾坤俯仰窺難盡花栁無私種種香

曉色【謝宗可】

逺似煙霏近又空非明非夜兩朦朧一天淸露洗難盡防樹暗雲遮不窮斷角樓臺濃澹裏殘燈院落有無中蒼茫半逐雞聲散又被朝陽染作紅

潮【仇仁逺】

一防初見海門生頃刻長驅作怒聲萬馬突圍天皷碎六鰲翻背雪山傾逺朝魏闕心猶壯直到嚴灘勢始平寄語吳兒休踏浪天吳防象正縱橫

愁【同恕】

來時容易去何遲半在胸中半在眉門掩落花春去後涵殘月酒醒時濃如野外連天艸亂似空中惹地絲除卻五侯歌管地人間何處不相隨

人影【劉宗逺】

不言不語過平生步步相隨似有情常向燈前同靜坐每於月下共閒行昨朝離去天將暝今日歸來日又晴最是行藏堪愛處顯身須要待時明

淚【施鈞】

獺髓空勞補舊防離筵歌罷忽沾巾半江湘竹斑斑雨三月楊花防防春字濕錦機啼戍婦珠明綃室泣鮫人琵琶滴罷情深處洗盡靑衫幾掬塵

梅【仇仁逺】

爲怕緇塵著素衣凍痕封蕋放香遲月來忽送闌干影春到不分南北枝啼夢翠禽依樹宿斷魂玉笛隔花吹從他萬片隨風去須有靑靑葉底時

又

夢想幽芳無處尋相逢依舊嵗寒心要看月底玲瓏玉休折枝頭菩蕾金淸曉風霜和艶冷黃昏庭院覺香深揚州一樹春多少殢得何郎瘦不禁

紅梅【楊載】

玉人中酒殢芳華盡壓東風百種花襆被春寒裁異錦篝燈夜永障輕紗纎防露沁蜂腰蠟宻蕋云蒸鶴頂砂爲問閬風何處在相期髙舉籋晨霞

又【金徳啟】

醉臥西湖處士家夢回惟見赤城霞總然冷艶隨春變依舊疎枝映月斜姑射冰姿凝絳防羅浮雪骨換丹砂北人慣在江南住猶說前村有杏花

蟠梅【謝宗可】

縈春絆碧綴蒼苔嵗晚寒香宛轉來蛟蟄凍雲冰骨痩【原闕】

雪穗翻成漩水渦蕩漾終難浮釣艇潑來不覺濕漁蓑牧童錯認忙歸報盡道崆峒作海波

蒲劍【黃君瑞】

三矢亭亭古太阿舞風斫斷一川波長橋有影蛟龍悞流水無聲日夜磨兩岸帶煙生殺气五更彈雨雜漁歌蕭蕭只恐秋風至亂剉鋒芒恨更多

海南鳥【劉因】

越鳥羣飛朔漠濵气機千古見眞純紇幹風景今如此故國園林亦暮春精衛有情防太華杜鵑無血到天津聲聲觧墮金銅淚未信吳兒是木人

鶴夢【失名】

九臯霜冷寂無聲一覺遊僊思更淸風過松嵓酣未醒煙生茶竈倦還驚靑田月下家千里赤壁舟中夜幾更香暖紫芝初睡足莫教琴上玉弦鳴

睡燕【謝宗可】

補巢銜得落花泥困倚東風倦翅低金屋晝閒隨蝶化玉堂春靜怕鶯啼防飛漢殿人應逺夢入烏衣路欲迷卻被捲簾人喚醒小橋流水夕陽西

鴈【端景元】

年去年來無定年帛書曾寄漢英賢影橫薊北月連塞聲斷衡陽霜滿天雨暗荻花愁晚渚露香菇米樂秋田平生千里與萬里塵世网羅空自纒

鴈字【謝宗可】

蘆花月底寄秋情陣影南飛寫不停一帶畫開湘水碧半行艸破楚天靑雲牋冷印虫書迹煙墨濃模鳥篆形題盡故鄕心事苦斷文無數落寒汀

又【失名】

故國霜前省舊遊夕陽影裏見銀鉤都將塞北千年恨寫破江南萬里秋一畫如眞橫逺漢數行帶艸落平洲傳書莫到秦淮上明月蘆花客正愁

貓【唐珙】

覓得貓奴太有情烏蟬一防抱唇生牡丹架暖眠春晝薄荷香濃醉曉睛分唾掌中頻洗面引兒下自呼名溪魚不惜朝朝買嬴得書齋夜太平

懶貓【濟天岸】

老子家無甔石儲多君分惠小貍奴職慙捕防饑何憾食不求魚飽有餘燭影鑪薫聼課佛蒲團竹幾伴跏趺山童莫訝長屍素也護牀頭貝葉書

混堂【謝宗可】

香泉湧出半池溫難洗人間萬古塵混沌殻中天不曉淋漓气底夜長春波濤鼓怒喧風雨雲霧垂陰護鬼神卻相逢裸形國不知誰是浴沂人

蟠梅屋【施鈞】

蕋珠宮殿玉闌干四壁玲瓏夜不關梁棟廣平眞鐵石根基和靖舊溪山乾坤虛白生方寸雲月昏黃共一間可三閭元不識蕙櫋蓀壁水潺潺

破屋【失名】

一畨風雨一畨顚捲我書齋屋頂穿紅日透光來枕上白雲拖影到牀前小鐺煮茗烹明月古硯濡毫蘸碧天寒士夜來讀周易燈光直射鬥牛邊

瓦

四角稜層夜不收覆成行隴仰成溝能令有漏爲無漏觧使斜流作正流防蝀一條橫脊上鴛鴦防對宿檐頭莫言陶冶工夫小曽爲吾王蓋九州

詩瓢【謝宗可】

雨蔓霜條老翠壺吟�不是酒葫蘆剖開架上輪囷玉著盡胸中錯落珠滿貯苦心畱宇宙深藏情气付江湖誰家半腹能千首爲問山人果在無

禿筆【王秋江】

被櫋深�未出林摧殘豈信有如今防毛本欲利天下禿鬢方知負此心老死不歸刀吏手平生常得侍臣簪斯文功在終難冺月裏東君有好吟

筆陣【謝宗可】

授筞登壇拜墨卿霜毫不用鐵爲兵戰酣已防三都壘奏防還攻五字城怒捲龍蛇雲霧泣長驅風雨鬼神驚攀蟾獨掃千軍退功奪中書第一名

塔燈【馮海粟】

擎天一柱礙云低破暗功同日月齊半夜火龍蟠地軸八方星象下天梯光搖灔澦沿珠蚌影落滄溟照水犀文焰逼人髙萬丈倒提鐵筆向空題

鏡中燈【張周卿】

孤影徘徊入照臨西風不動竟沈沈一池鉛汞鎔眞火半夜金星犯太陰雞翅拍時紅熖息蛾頭觸處碧光深從渠百煉千燒後依舊剛明一片心

馬騎燈【袁桷】

功計淩煙作戰塲宵徵勇將太匆忙不聞號令齊驅疾自覺銜枚去路長熖裹春風鏖赤壁光浮夜月燬阿房誰能跳出機關外不爲功名紙半張

走馬燈【謝宗可】

飈輪擁騎駕炎精飛繞人間不夜城風鬛追星低弄影霜蹄逐電去無聲秦軍夜潰咸陽火吳炬宵馳赤壁兵更憶雕鞍年少客章臺踏碎月華明

梅花燈籠【失名】

翠節玲瓏玉骨涼分明照見鐵心腸一挑銀熖勾春色萬防金錢散夜光帶月橫霜疎弄影篩金滿地暗生香幾回引馬歸來後靑鳥無聲更漏長

菊枕【馬祖常】

東籬采采數枝霜包裹西風入夢涼半夜歸心三逕逺一囊秋色四屏香牀頭未覺黃金盡鏡裏難教白髮長防度醉來消不得臥收淸气入詩腸

梅杖【謝宗可】

紫玉槎牙蝕蘚痕黃昏扶醉倍精神一枝冷曳孤山雪八尺橫拖庾嶺春江路筞時香在手溪橋挑月影隨人歸來卻林和靖還現堂中上座身

琉璃簾【馬祖常】

吳儂巧制玉玲瓏翡翠蝦須迥不同萬縷橫陳銀色界一塵不入水晶宮月華逺射離離白燈影斜穿細細紅相隔神仙才咫尺靈犀一防若爲通

酒旗【謝宗可】

水村山郭酒初香紵影靑靑字一行罏畔低懸花霧濕檐陰斜揭桞風涼指揮意馬衝愁陣搖曳心旌入醉鄕惆悵步兵招不起半竿空自舞斜陽

釣絲

臨流纎影眾鱗驚消得長繅一縷輕鉤墜亂縈春水碧竿垂斜裊曉風淸牽回江上煙波夢掣斷人間富貴情我欲攜千尺去桃花浪裏防鯤鯨

秋千【楊鵬翼】

日轉華檐樹影偏謝家庭院簇神仙防繩斜擘纎纎玉畵板輕承步步蓮防玉未升霄漢上緑珠先墮防樓前不知小逕殘紅裏明日何人拾翠鈿

又【臺哈布哈】

芙蓉宮額半塗黃防送秋千出畵墻檐底燕驚花雨亂樹頭蜂繞襪塵香巧將新月添眉黛閒倩東風響佩璫歸去緑和困睡暫憑春夢到遼陽

蓮葉舟【謝宗可】

穏棹紅衣泛渺茫風防浪楫水雲鄕曉撐泰華半峯月夜載西湖十里香藕放雪絲應作纜荷欹翠柄若爲檣不須更捧金仙足太乙眞人夢正涼

櫓【失名】

斵木爲竿駕客舟翩然快我下中流雙龍影落湘江晚百鴈聲傳楚防秋素練撥開波浩渺黃金攪碎月沈浮長灘鷗鷺多如雪一路驚飛不敢畱

仙槎【謝宗可】

曽作河源萬里舟塵根巳斷臥蛟虯無心下土承煙雨有路層霄犯鬥牛破浪逺衝銀漢曉淩風竟度碧天秋歸來載得支機石誰識人間博望侯

老龍琴【羅伯英】

防下曽聞霹靂聲流傳太古蓄精靈斷紋已作蜿蜒勢焦尾猶存蚴蟉形案上淸宵含霧雨壁間白書隱雷霆鳯簫縹緲音相和相送羣仙入杳

無弦琴【謝宗可】

獨繭長繅底用抽蛇紋空鎖鳯枝秋落星有暈繩光斷凍瀑無聲練影收別鶴那聞風外泣孤鸞不向月中愁多情只有柴桑老寂寂山髙水自流

鶴骨笛【賈防】

九臯聲斷楚天秋玉頂丹砂一夕休枯朽挽回生死調淒涼吹盡古今愁魂歸遼海云迷樹曲罷江城月滿樓惆悵主人三防罷杳無消息到揚州

鐵笛詩寄楊亷夫【卞宜之】

一段淸冰百鏈鋼曽翻宮徵侍虛皇裂開黃鶴磯頭石驚落靑鸞鏡裏霜仙子佩環新樂府翰林風月舊文章道人淸節磨礲久卻桓伊獨據牀

鐵笛爲孟天暐作【張翥】

愛此輕圓鐵鑄成何須楚竹選孤生年多化作靑蛇色夜靜吹如防鳯聲銹出碧花凝錯落冷涵金气發鏗淸最宜攜向君山去一聽仙翁奏月明

聞篴

何人吹笛傍江幹木落淮南夜色寒三防水邊人艤棹一聲雲杪客憑欄梅花吹應落楊桞依依折欲殘惆悵緑珠何處在綺深鎖月漫漫

聞簫【王景初】

緱山云冷鳯臺空誰譜遺音泣玉龍興在碧桃春色底聲飄銀漢月明中悲來赤壁歌誰和老去靑樓夢亦慵喚起愁心眠不得露笻寒倚一簾風

破帽【黃君瑞】

破防多情卻戀頭艸殘絲斷素塵浮煙籠長是煎茶日風落多逾把菊秋頂漏疎星窺短髮檐垂缺月露雙眸桃尖樓子靑羅瓣相對寜知故舊愁

蘆花被【貫云石】

采得蘆花不涴塵翠蓑聊復借爲裀西風刮夢秋無際夜月生香雪滿身毛骨已隨天地老聲名不讓古今貧靑綾莫爲鴛鴦妬欵乃聲中別有春

紙帳【謝宗可】

淸懸四壁剡溪霜髙臥梅花月半牀蠒甕有天春不老瑤臺無夜雪生香覺來虛白神光發睡去淸閒好夢長一枕總無塵土气何妨畱我白雲鄕

酒【黃君瑞】

蘗生香出小槽幾人耽酗日陶陶�吞鸚鵡杯中月貧典鷫鸘花【缺】袍內府臈傳紅琥珀西京秋壓紫葡萄杜康儀狄今安在回首丘陵半是糟

碧筩酒【趙君謨】

擎波老榦折蒼璚酣飲何如吸海鯨象鼻捲冰收玉醴翠盤承露落金莖幾絲香澑蒲萄滑九竅春濃琥珀傾莫戀醉鄕心更苦獨醒衣上爲誰淸

又【袁桷】

甘露無聲墮玉盤中天飛影動瑯玕壚頭太白塵埃熱石眼空靑冰雪寒水泄尾閭來瀚海手扶砥柱障狂瀾生不用忙傾蓋吸盡淸香見肺肝

又【張雨】

采緑誰將作羽觴使君亭上晚尊涼玉莖沁露心猶苦翠蓋擎云手亦香飲海龜藏蓮葉小吸川鯨恨藕絲長西風誤展淋郎袂絕耶溪窈窕娘

醉鄕【謝宗可】

曾三閭不觧遊移家欲向城頭人酣方外鴻荒夢誰識塵中富貴愁夜月放船遊酒海春風扶杖上糟丘相逢還似無何有喚起東臯爲贈侯

又【張翥】

半屬華胥半酒泉封君惟有生權觥籌席上無多地風月壺中別有天一日夢醒如隔世四時春盡不知年從來此處藏身好容我神遊太古前

塵【謝宗可】

人海深藏混混中非煙非霧逺空蒙六街綺繡迷香紫九陌笙簫踏軟紅微步緩隨羅襪起淸歌飛繞梁空南來一騎蛾眉笑又送長安荔入宮

遊絲

搖曳春光百尺輕煙綃舞斷任縱橫暗縈芳恨應無力亂綰花愁似有情一縷緑楊風正軟半痕紅杏雨初晴莫教飛到天機上恐悞龍梭織不成

緑陰【周石原】

萬紫千紅夢已休眼中驚見翠光浮數聲啼鳥無尋處幾度斜陽不入樓潤透琴書渾欲雨涼生衣袂已先秋此時蒲桞還多感莫遣西風一夜愁

又【顧囦白】

千載靑羊頷底髯結成蒼【缺】倚空檐朝陽不放晴光墮宿雨時將暝色添蟬愛【缺】聲度枕鳥窺荒寂影翻簾且須藹防過長夏未怕秋霜遽作嚴

新月【周豈】

稍向天邊落初從云底生然似鉤曲能得幾時明

桃花馬【馬祖常】

白毛紅防巧安排勾引春風上背來莫觧雕鞍橋下洗恐隨流水泛天臺

鄰燈【範梈】

星星逺映孤村外烱烱微穿落木間知有鄰思逺道績麻應待夜深還

塵【貢師泰】

春城花霧欲生泥十二街頭漫漫飛落絮遊絲共無賴半沾香汗半羅衣

無琴【申屠致逺】

靜中有物卽縈心物象相忘趣轉深爲報柴桑陶處士無弦爭似更無琴

水仙花【商挺】

海上三山壁月明人間誰識許飛璚秋風吹上靑鸞背來散天香與素英

又

明月珠衣翡翠裳冰肌玉骨自淸涼不隨王母瑤池去來侍維摩病幾傍

又【貢師泰】

太液池邊雪始幹曉妝初試佩珊珊簾鉤欲下東風細猶夢珠宮扇影寒

又

十二瑤臺風露寒銀河淡澹月團團龍宮自與塵凡隔別有銖衣白玉冠

木芙蓉【虞集】

九月襄王宴渚宮霓旌翠羽度雲中滿汀山雨衣裳濕宋玉愁多賦未工

水芙蓉

長洲宮沼醉西施蕩漾蘭舟不自持願奉君王千嵗樂一盤淸露玉淋漓

元詩體要卷九

欽定四庫全書

元詩體要卷十

明宋公傳編五言律

律詩號近體唐人始爲之淸逺華麗必諧音韻周伯防謂有雍容渾厚之態而無堆積窒塞之患斯爲妙也後人爲之不偏於枯瘠則流於輕俗不足采者多矣今擇其格律嚴整者錄之

春思【張澄】

一春長作客連日苦多風野樹淒迷緑檐花黯淡紅愁隨詩卷積囊與酒樽空巢燕如相識頻來艸舍中

春晝睡起【陳自堂】

桞影年華度鶯聲午夢回偶然牀置易政爾席凝埃隠幾野花落閉門山雨來無人見愁緒歡伯一樽開

早春述懷【劉汶】

春與年年別窮隨日日增眼明貪夜讀事少防晨興倦鳥猶遷木潛魚已陟冰棲遲惟故轍無夢到飛騰

秋晚【趙心逺】

一曲菱歌斷西風吹鬢鬟秋隨荷葉老人到菊花閒鳥弄疎煙外楓明落照間南山有淸气相對自怡顏

七夕【傅若金】

耿耿玉京夜迢迢銀漢流影斜烏鵲樹光隠鳯凰樓云錦虛張月星房冷閉秋遙憐天帝子辛苦防牽牛

除夜與鄔進徳【蔡明】

客裏冬將盡惟君數見親可憐今夜雨同作異方人臈酒無鄕味徵衫有客塵毋勞話岑寂明日又逢春

登武陽【劉因】

朝遊樊子館晚上武陽城潮接滄溟近山從碣石生斷虹雲淡白返照雨疎明日暮悲風急樵歌已愴情

過奉先

閠遼承宋統此志亦雄哉置縣名猶在因山勢已摧百年元魏史千古汝南哀華表鶴應有悲風海上來

雜詩

聞昔蜚狐口奇兵入搗虛人才九州外天道百年餘艸木皆成騎衣冠盡化魚遺民心膽破諱說戰爭初

雪巖樓觀【虞集】

髙閣丹靑起中天紫翠分當太白雪門俯九疑云伐木山人去吹簫帝子聞塵中歸未得春思轉紛紛

鄗南光武廟【陳孚】

赤伏眞天子圭衮藻明千年髙邑廟一笑下江兵野鬭騰龍气河流渡馬聲列侯冠劍合英彩儼如生

寄暢純父治中【姚燧】

欲聞眞息耗無使梓潼來烽火平時報田疇亂後開徒歌王粲賦不直士元才遙憶牛頭寺思親日幾逥

寄劉師魯【楊載】

想君遊宦處正値洞庭湖落日波濤北晴天島嶼孤舟航通漢沔風物覽衡巫天下文章獘非君孰起予

寄靜庵山人【貢師泰】

細雨桐花晚微風麥气秋王苻偏好學宋玉不勝愁世事同蕉鹿人心類棘猴何時虎溪上還共逺師遊

名酒【虞集】

名酒不可得幽花誰送來秋霜垂鬢髮夕照在樓臺盡日山翁醉何年庾信逥喚人吹玉笛移席坐蒼苔

尋故人黃【淸老】

適興一尋君君家在白雲幽花秋後見落葉夜深聞隨意坐苔石呼童煮澗芹不須談世事詩思正紛紛

昨遊【範梈】

昨遊居士澗春入羽人丘面靣山相引年年水自流乾坤雙蠟屐江海一漁舟知我能來否啼鸎去復畱

輿病髙厓道中作【姚燧】

役役乾坤逺棲棲道路頻五年三入蜀十夢九歸秦瘧鬼偏淩客山英定笑人無勞問前渡只覺白頭新

舟達黃溪

艸木隨寒暑殊方勞悴同葦花兼露白檉葉未霜紅日月雙飛鳥江湖一病翁晚來沙嶼上愁坐獨書空

過三花嶺【陳孚】

絕壁三千丈荒村八九家黃茅靑艸【缺】黒質白章蛇橄欖髙懸子芭蕉倒吐花嶺頭一回首何處是京華

嶽陽樓待渡【髙思恭】

楚水凝千里湘云隔萬層城髙秋浦月星雜夜船燈旅況天誰管年光鴈可憑殷勤淡山色相送過巴陵

以事暫如武昌發臨川【揭奚斯】

江轉欲無路山逥忽似圍客程秋共逺物色晚多疑稍稍沙鷗集怱怱野樹稀武昌今夜夢定有故人知

泊舟湘岸【李材】

長沙今在眼靑艸舊知名二月風檣疾三湘雪浪平藤深帝子廟花發定王城暮艤江南岸鳴鵑處處聲

雨中過長沙湖【余闕】

細雨灑秋色平湖生白波客心貪路急防腹受風多落木生秋思驚禽避棹歌舟行不借酒兀坐柰愁何

趙氏南莊【許衡】

曉起北涼淸談戢羽觴入簾花气重落紙燕泥香夢裏靑山好吟邊白晝長秋風載書籍相對築茅堂

病中齋居雜詩【安熙】

多病交遊少相看動浹辰賦詩聊遣興觀化足怡神問事有知已過門無俗人伊誰同此樂願卜許東鄰

感事【姚燧】

致位承疑地防龍伯仲間星當朝北斗日已薄西山取謗因讐惡貪權失丐閒此行𨿽鐵甲未足比慙顏

感懷【陳孚】

濫直承明署身閒似地仙𨿽無官長罵未敢酒家眠瘦已寛朝服貧猶乞酒錢最愁親捨逺夢繞白雲邊

客寒【趙孟頫】

夜雨鳴髙枕春寒入敝袍時光自花桞吾意豈蓬蒿失色黃金盡知音白雪髙山林隠未得空覺此心勞

兪氏看雨軒【揭奚斯】

慘淡來何處崩騰忽滿城遙連四山黑近灑半江明可愛花間濕偏宜竹上聲中宵未可住髙枕寄餘情

赤壁圖【虞集】

過鶴生新夢攜魚憶舊遊淸霜凋木葉落月湧江流隠者誰堪訪良田亦易求如何玉堂夜白髮不勝愁

錢舜舉

一樹花如雪淸明客未歸坐看黃鳥並夣作防雲飛翠袖寒猶薄羊車過絕稀相如能作賦月下卷春衣

題黃觀瀾捲【貢師泰】

碧天看不盡滄海去無邊气湧風雷動光涵日月懸奇文方浩瀚余景尙漪漣好種珊瑚樹他年系釣船分題得獲麟堆送李伯貞亷使往山東

正朔周王紀春秋魯國書瑞齊圖鳯鳥靈趾應關雎絕筆懷西狩揚鑣過舊墟泰山靑萬古相對一躊躕賦得鉅野澤送宋顯夫僉事之山南【余闕】

堤上桞沈沈春蒲泛渚禽濟田東滙濶汶水北流深落日依中沚浮雲積太陰防茫看不盡渾似別時心

京下思歸【範梈】

黃落薊門秋飄飄在逺遊不眠聞戍鼔多病憶歸舟甘雨從昏過繁星達曙流向非徐孺子萬口薄南州

送人遊廬山【張鳴善】

曾到匡廬境巉峯際碧空萬松無路入一水與天通白鹿眠晴晝靑猿嘯晚風洪厓如可約吾亦訪雲中

送吳生良遊金陵【楊維楨】

十載辭京國長懷玉筍班鳯麟遊璧水虎豹啟天關野樹分秦雨江雲隔楚山壯遊須努力況子正紅顏

泊普照寺贈湛講主

渡海曾無約登山若有緣相逢林下路共飲石間泉棋落燈花雨琴淸柏子煙明朝厭塵迹從此學逃禪

別弟【劉聞】

一棹煙和水寒燈弟與兄殘年同別母中道復分程動有山河隔難爲去住情如何沙上鴈偏向夜中鳴

有懷袁季源【周密】

江樓深夜倚涼入鬢蕭蕭人隔東西浙心隨早晚潮風髙孤月暈河澹萬星搖欲寄今宵意新鴻不可招

黃尊師髙軒觀鵝因畱宿【揭奚斯】

開軒南嶽下世事未曾聞落葉常疑雨方池半是云偶尋騎鶴侶來此看鵝羣一夜潺湲裏秋光得細分

晚過孔奉常舍下【範梈】

滄江一萬里書信近如何向暮客懷薄及秋鄕夢多故人相慰藉並捨數經過但願長無事彤庭接佩珂

西坡卽事【陳天錫】

人境得佳趣靑松處士家成行看過雁數防落歸鴉風動竹凋葉秋髙菊吐花閒來媚幽獨吾志在煙霞

臨平卽事

四月臨平路江蓮未著花淸風隨客棹緑水防僧家對酒邀新月披襟挹彩霞晚來堪處飛鷺下圓沙

季夏書事

歸夢繞滄洲胡爲此滯畱雨收三伏暑風送一帆秋汀樹層層出鹽花拍拍浮相思千里月人在海邊樓

江村苦雨【劉宗逺】

雨腳何時住江流逐日深一寒違眾務百慮集歸心夕景含饑色春光墮積陰去年擕酒處月滿杏花林

淵明像【顧濟】

無錢猶愛菊有酒卽橫琴萬古醉不了一名閒到今徑松存老節門柳積秋陰人歸來像誰傳歸去心

七言律

七言律難於五言律自唐沈佺期宋之問倡而爲之研練精切穏順聲勢殆變陳隋委靡之陋學者宗之號曰近體沈宋以下格律最多似難徧舉今擇其情景俱備體量適均無柔弱鄙俗之病有諧婉麗則之音首尾相應者列之

大明殿早朝【楊載】

玉气浮空禦殿開金衣照日近臣來絲囊已進千秋錄斧座還稱萬壽杯王子吹簫防鳯下羲和攬轡六龍回侍臣此日霑恩賜散作祥風徧九垓

元日朝回和裴都事【李林】

海上瓊樓接五城人間歌吹近蓬瀛云移雉尾旌旗動日射螭頭劍佩明拜舞盡隨仙仗入退朝遙認玉珂鳴欣欣百艸含春意得傍東君暖處生

朝回次韻楊司業【吳澂】

風吹仙鶴下瑤臺閶闔中間翠輦來云擁紅光千丈上日行黃道九天開百官星拱環金闕萬壽聲回進玉杯共覩太平新气象四方犴獄長春苔

六月十八日早朝寄山中諸友【吳全節】

五年四覩六龍飛又領羣仙覲紫防金殿雲煙浮黼兒玉堦日月麗旌旗羣臣奉璽勤三讓國母臨朝重萬幾遙食蟠桃知防次客星還照釣魚磯

大明殿早朝聽赦【吳元徳】

玉檢泥封墨未漧紫衣捧出殿中間九重雨露頒春澤上界星辰綴曉班仗簇禁林環虎旅香消禦座見龍顏防臣何幸沾恩寵未報涓埃兩鬢斑

興聖宮退朝口號

蹀躞靑騘白玉珂百官朝防日相過天臨奎璧星辰近云覆蓬萊雨露多壽嶽倚空開寶殿禦溝流水繞金河防臣稽首無封事願進淸平第一歌

十一月六日大明殿賀淸祀禮成【張翥】

大明宮殿彩雲間花底防風響佩環陛防九重周虎士禦筵咫尺望龍顏犬牙磐石諸侯國豹尾鉤陳百辟班漏下五門朝退晚日邊佳气滿西山

宣則門書事簡虞邵庵【臺哈布哈】

三月龍池柳色深碧桃煙暖日愔愔蜂粘落絮縈靑燕逐飛花避緑沈仙仗曉開班玉筍云韶春奏錫瓊林從臣盡獻河東賦獨有揚雄得賜金

丁邜科及第謝恩崇天門【薩都拉】

禁桞靑靑白玉橋無端春色上宮袍卿云五彩中天見聖澤千年此日遭虎榜姓名書勑紙羽林冠蓋旌旄朝回龍尾頻回首午漏花深紫殿髙

十月十九日詣光天門進三朝實錄【範梈】

儀鸞簇仗滿云端玉鑰初開眾樂攢三後龍光周典冊羣臣鵠立漢衣冠鑪煙著日浮晴藹宮樹班霜試曉寒千騎前頭都不見只傳學士拜金鑾

庚午興聖殿進史黃【淸老】

瓊裾初進侍明光日麗昆池晝刻長堤桞染成春水色宮花並入禦鑪香金壺灑露層堦滑玉椀分冰廣殿涼蒙瞍似知天意喜鳯笙新奏五云章

勑賜恩榮宴【薩都拉】

內侍傳宣下玉京四方多士預恩榮宮花壓帽金牌重舞妓當筵翠袖輕銀甕春分官寺酒玉杯香賜禦廚羮小臣涓滴皆恩澤惟有丹心答聖明

大明殿侍宴【陳益稷】

班陪玉筍侍紅雲日表熙熙瑞气溫萬泒朝宗滄海濶眾星環拱紫宸尊雍容湛露歌詩什彷佛鈞天入夢魂孤孽秋毫皆帝力願殫忠赤報深恩

初科知貢舉【李孟】

百年塲屋事初行一夕文章聚帝京豹管敢窺天下士龍頭誰占日邊名寛容極口論時事衣被終身荷聖情顧得眞儒佐明主白頭應不負平生

奎章閣讀進士捲【虞集】

玉堂筞士詔儒臣禦筆親題墨色新省樹坐移簾底日宮壺賜殿頭春虞廷制作防龍盛漢代文章賈董醇書閣暮年偏感遇但歌天保播皇仁

貢闈偶成【黃淸老】

射宮圍棘斷經過閒卻秋聲太液波風定碧簾聞禁漏夜殘銀燭見星河仙人共對靑藜杖詞客孤吟白玉坡弱水蓬萊五萬里不知何處月明多

觀祀南郊和李學士韻【雅勒呼】

帝乘法駕卽南郊夾仗旌旗雜羽旄日月並行黃道迥三辰環拱紫壇髙皇心奕奕承天貺象昭昭答聖勞欲吐姸詞誇懿典愧如楊馬渉風騷

又

萬戶絪縕寶篆香五雲飛處望龍章旌旗向日珠璣瑩繖扇迎風錦繡張衮有文皆黼黻彤盤無燎亦熒煌相承禮樂眞儒事阿閣新巢有鳯凰

駕畋柳林隨侍【陳益稷】

仙仗平明擁翠華景陽鐘發海東霞千官捧日臨春殿萬騎屯云動曉沙白鷂鞲翻山霧薄黃龍旗拂桞風斜太平气象民同樂南北梯航共一家

壽平章李韓公【趙孟頫】

瑞鐘光嶽應時需日上天衢手自扶八表同風開壽域五云異彩映臺符經綸至治歸賢相陶冶斯文屬大儒爲國白頭身未老掌中行見有明珠

壽王趙公八十

儒門弭節下蓬瀛燕處超然鶴骨淸周室龍韜師尙父漢廷鳩杖賜桓榮中州大國封全趙東閣賢良位列卿白髮同僚欣盛事年年來此長生

壽布呼宻相公

新築沙堤凍未晞雪余愛日轉春暉黃鐘律應迎中气執法星明拱太微儀鳯自因防樂至祥麟寕假豸冠威明堂正爾思梁棟赤芾行看副衮衣

壽王左丞【傅若金】

南極諸星映赤霄東風二月滿靑條焚香鳯閣春開宴鳴玉龍墀午散朝但使經綸齊稷契不勞服食慕松喬日長自度升平曲聞聽雲間合九韶

壽饒國公【楊載】

可樂無如父母全旣賢旣貴又長年金壺賜出靑雲上玉佩朝辭白日邊楚木論春猶五百蟠桃稱壽必三千似聞黃綺歸來後長向山中作隠仙

壽劉邢公【王士熙】

詔下金鑾第一廳春風湛露防趨庭嘉辰又紱蒼龍角僊侶同驂白鶴翎衛武髙年猶入相韋賢老日只傳經崆峒別有長生訣杖幾凝香酒半醒

壽齋傅左丞【張翥】

六朝名徳仰巍巍未許家園久息機霖雨帝方思汝作衮衣人更望公歸南山一柱【闕】中土左轄三星近太微欲向賓筵頌眉壽寸心遙與白雲飛

壽丞防張疇齋【薛漢】

鐘王書法得精防每日霜毫不厭揮相業曲江金鑑錄幽懷西塞緑蓑衣蟠桃開日三千嵗古柏參天四十圍應與赤松相伴約他年名遂早知幾

元日【李兩山】

筍班玉立五云階曾醉天家舞馬杯坐困庾樓分月久明從堯殿帶春來洪鈞暖入宮橋桞金鼎香傳驛使梅爆竹一聲春夣曉沈香亭北牡丹開

正旦有感【鄧文原】

干戈短景去匆匆回首南朝一夣中世事盡隨天道北春正依舊斗杓東四時玉燭堪調爕萬國車書想混同寂寞荒山老松樹看渠梅柳競春風

京師上元夜【雅勒呼】

華月澄澄宿霧收萬家燈火見皇州天閽虎豹依霄漢人海魚龍混鬥牛公子錦韀鳴玉勒內家珠箔控銀鉤道旁亦有揚雄宅寂寞蕓冷似秋

都門春日【李材】

紫陌香塵逐玉珂彤樓花暗弄云和光風巳轉瀛洲艸細雨防生太液波月榭管弦鳴曙早水亭簾幕受寒多少年易感傷春思喚起靑娥對酒歌

京城春日【薩都拉】

三月京城飛柳花燕姬白馬小紅車旌旗日暖將軍府弦管春深宰相家小海銀魚吹白浪層樓珠酒出紅霞蹇驢破帽杜陵客獻賦歸來日未斜

西宮春日

九重五色金銀闕冠帶將軍盡羽林上苑春鶯隨柳囀西宮午漏隔花深天開閶闔收金鎖簾捲奎章聽玉音白髮儒臣賣詞賦長門應費萬黃金

都中寒食【楊鵬翼】

芳艸靑靑湖上路少年遊冶不知回煙花一望春無盡雲水相參雨欲來夕浪放船重聽樂天風吹酒獨登臺看圖萬里逢寒食車馬傾城起暮埃

淸明省墓【鄧文原】

短棹吳歌花滿川春帆愁斷蓼莪篇小溪蘋藻墦間祭春雨桑麻墓下田黃壤有靈終異土靑山無樹半荒阡傷哉巴峽松楸路狐蒼寒六十年

暮春卽事【李仲淵】

垂柳陰陰雪擁沙殘陽淡淡水明霞夜來枕上初聞雨今日枝頭不見花啼鳥已傳春去信狂蜂猶趂晚來衙柴門盡日無人到讀罷離騷自煮茶

禁城秋夕【李材】

絳宮星淡海無波九陌猶聞動玉珂閶闔微雲藏夕漏建章明月掛秋河此身天地流萍逺故國關山落木多欲聽鈞天塵夣隔紫簫吹盡桂婆娑

宗陽宮翫月【楊載】

老君臺上涼如水坐看冰輪轉二更大地山河微有影九天風露寂無聲蛟龍並起承金榜鸞鳯雙飛載玉笙不信弱流三萬里此身今夕到蓬瀛

秋懷和姚子敬【趙孟頫】

落日孤城動皷鼙樓中角不勝吹山川簫瑟秋容淨艸木凋傷暮雨悲多病馬卿聊假日數奇李廣不逢時捲簾白水靑山外隠幾無言有所思

又

吳宮煙冷水空流慘淡風雲黯素秋禾黍故基曽駐輦芙蓉髙閣迥添愁繡楹錦柱蛟龍泣金防瑤堦鹿豕遊宋玉平生最蕭瑟欲將九辧賦離憂

又

銅雀春深漢苑空邯鄲月冷照秦宮煙花樓閣西風裏錦繡湖山落照中河水南來非禹迹冀方北去有唐風溪城秋色催遲暮愁對黃雲沒斷鴻

又

搔首風塵雙短鬢側身天地一儒冠中原人物思王猛江左功臣憶謝安苜蓿秋髙戎馬健江湖日短白鷗寒金樽緑酒無錢共安得愁中卻盡歡

又

野曠天低木葉疎水淸沙白鳥相呼胡笳處處軍麾滿鬼哭村村漢月孤新亭舉目山河異故國傷神夣寐俱黃菊欲開人臥病可憐三逕已荒蕪

秋夕【元好問】

小簟涼多睡思淸一風雨送秋聲頻年但覺貂裘獘萬古何曾馬角生寄食甘依嚴尹幕附書誰往鄧州城消愁欲問東家酒恨殺寒雞不肯鳴

秋思【杜瑛】

壯心忽忽劇懸旌秋气能令客子驚白鴈不聞云外過淸霜先向鬢邊生銅駝巷陌周東土金鳯樓臺鄴北城千古繁華俱一夣空餘艸木戰風聲

秋江感【貫云石】

澄淨秋江一舸輕不堪蹤迹樂平生西風兩鬢山河在落日滿船鴻鴈聲村酒尙存黃閣醉短檠猶照玉關情料應今夜懷鄕夢殘葉蕭蕭月二更

秋曉睡覺【陳益稷】

海水盈盈漏轉籌霜風吹角出譙樓夢回澹月五更曉心逺孤云萬里秋玉帛幾年賔上國詩書半世老中州平生事業渾如昨無柰靑燈照白頭

京都和馬伯庸尙書韻【曹元用】

灤水橋邊禦道西酒旗閒掛夕陽低春從玉樹陰中老云補蒼山缺處齊防遙臨靑闥紫驑觧惜錦障泥鳯鸞自爲明時出宜傍上林髙處棲

又

桞簇金溝蘸碧波云深貝闕瞰重坡鳯凰曲奏鈞天樂烏鵲橋通織女河萬井閭閻春浩蕩六街車馬曉陂陀山人素有林泉興柰此承明侍從何

開平卽事【陳孚】

天開地辟帝王州河朔風雲拱上游雕影逺盤靑海月雁聲斜度黒山秋龍岡上繞三千陌月殿香飄十二樓莫笑靑衫窮太史禦煙曽見衮龍浮

鳯凰山

浮屠百尺聳亭亭落日鴉啼野蔓靑故國盡消龍虎气荒山空帶鳯凰形金根輦路迎禪駕玉樹歌臺語梵鈴惟有錢塘江上月年年隨鴈過寒汀

麻姑山【郝天挺】

路入云關仙境佳瓊田瑤艸帶煙霞貯經洞古畱遺檢養藥鑪存失舊砂靑鳥不傳金母信紫鸞應返玉皇家巖扉不掩春長在開盡碧桃千樹花

鑑湖【李孝光】

賀家湖裏見秋風放翁宅前東復東兩行雲樹忽逺近十里荷花能白紅行人濯足銀河上越女梳頭靑鏡中我欲張帆上南斗扶桑碧海與天通

桃花渡【萬石徳躬】

江上靑靑楊桞枝人家萬竹閉柴扉春風應花爭發社雨生寒燕未歸半樹木蘭依岸緑一行鸂背人飛濯纓空憶滄浪思不及漁郎有釣磯

凾谷關【施鈞】

倚天樓閣勢崔嵬曽爲雞鳴半夜開百二山河秦世變三千禮樂漢官來公孫白馬終難度老子靑牛更不回當日東封聽此計泥丸飛作變驚埃

番禺道中【聶古栢】

玉斧飛霜大庾南萬松深翠洗煙嵐云迷梧野山羅防月滿韶江水潑藍椰子漿寒甘似蜜荔枝香暖絕勝柑中朝耆舊如相問鳥語啾啁正未堪

狄仁傑墓【楊果】

牝雞聲裏紫宸寒神器都歸竊弄間一語喚回鸚鵡夢九霄奪得鳯雛還荒墳寂寞臨官道淸節孤髙直太山爲問摸稜蘇相國當年相見果何顏

嶽武穆王墓【趙孟頫】

鄂王墳上艸離離秋日荒涼石獸危南渡君臣輕社稷中原父老望旌麾英雄已死嗟何及天下中分遂不支莫向西湖歌此曲水光山色不勝悲

嶽王墓【潘純】

湖水春來自緑波空林人迹少經過夜寒石馬嘶風雨日落山精泣薜蘿江左長城眞自壊鄴中明月竟誰歌惟餘滿地萇血芳艸年深碧更多

長安懷古楊奐

此心直欲作東周再到長安已白頭往事無憑空擊檝故人何處獨登樓月搖銀海秦陵夜露滴金莖漢殿秋落日酒醒雙淚眼幾時淸渭向西流

洛陽懷古【楊果】

洛陽雲樹欝崔嵬落日行人首重回山勢忽從平野斷河聲偏到故宮哀五噫擬逐梁鴻去六印休驚季子來惆悵靑槐舊時路年年無數野棠開

燕中懷古李源道

荊卿墓上艸離離郭隗臺邊對落暉戰國山川秋气壯中原豪傑曉星稀乾坤納納無人識南北年年有鴈飛說似瀘溝橋畔桞安排靑眼送將歸

錢塘懷古趙【孟頫】

東南都防帝王州三月鶯花非舊遊故國金人泣辭漢當年玉馬去朝周湖山靡靡今猶在江水悠悠只自流千古興亡盡如此春風麥秀使人愁

又【潘純】

海門寒日淡無輝偃月堂深玉漏稀萬貔貅江上老兩宮環佩月中歸內園羯鼓催花髮小院珠簾看雪飛不道帳前胡旋舞有人行酒著靑衣

又【陳廷言】

越水吳山共寂寥已無遺老話前朝海門三日潮聲歇天目千年王气消夜月烏啼龍井樹春風花落海鮮橋威儀文物今何在回首浮屠倚碧霄

又【施鈞】

三日無潮事可哀坐觀天塹起徵埃不期雲气隨龍去空有山形舞鳯來宇宙已攽新日月煙霞猶鎖舊樓臺後庭玉樹知何在又是春風兩度開

咸陽懷古

咸陽秋色艸離離千古愁雲鎖翠防黃犬已亾秦鹿失白蛇初斷漢龍飛煙消故國空流水樹老荒城自落暉應是驪山九泉下死魂猶望采芝歸

蘇臺懷古汪元量

靈巖寺古樹森羅滿目興亡落逝波越相舟中西子去楚王宮裏北人過歌臺日暖遊麋鹿禁苑風髙走駱駞卻羨老僧無一事自擕缾錫入煙蘿

汴梁懷古【雅勒呼】

花石岡前麋鹿過中原秋色動關河欲詢故國傷心事忍聽前朝皓齒歌蔓艸無風嘶石馬荊榛有月泣銅駝人間富貴皆如夢不獨興亾感慨多

彭城懷古【貢師泰】

戲馬臺前擁斾旌三齊才破到彭城項王帳底猶虞舞漢祖軍中盡楚聲百二山河功自棄八千子弟勢都傾月明閒卻烏江渡長使英雄恨不平

南宋故基【楊子承】

天下車書正一家數逢陽九亂如麻兩朝北狩過天寶四海南奔類永嘉陵寢可憐分異域衣冠不復返中華鳯簫吹暖錢塘月誰念黃龍慘暮笳

賈相故邸【潘喆】

相業如何不到頭諸公曆歷頌伊周夢迷葛嶺酣歌夜鬼哭樊城血戰秋誤國正須憂六尺潰師寜忍駕孤舟木棉庵裏催歸早誰掩湖山富貴羞

兩漢故都【施鈞】

漢室龍興四百秋西風依舊水東流當年金馬知何在此日銅仙泣未休三國山河分覇業兩都煙雨變荒丘曹瞞不軌心何忍防卻平陽是列侯

武昌故內

煙樹蒼茫水茫古今人物幾興亾鳯凰山冷云猶合鸚鵡洲荒艸亦香江外鴈聲吳地逺雨餘秋色楚天涼停鞭欲問曹劉事一曲漁歌又夕陽

館娃宮故址

薴蘿云物媚修容玉燕金鸞送入宮吳下諫臣終受戮越中書史不言功烏啼落月霜初曉鹿走春風艸亦空香徑屧廊隨世換倚巖惟有寺樓紅

漢武帝【徐秋云】

萬戶千門禁漏遲建章花發錦成幃瑤池有信靑鸞至金屋無人白燕飛風起輪臺春寂寂露零仙掌月輝輝樓船簫鼓繁華夣汾上年年只鴈歸

唐明皇

太平風月屬三郎羯鼔聲中思轉長天子錦纒娛虢國貴妃音律教寧王人歸巫峽山空在花落溫泉水更香誰信蓬萊靑鳥使回來無語怨漁陽

杜子美【錢惟善】

四郊多壘未還鄕又別潼關謁鳯翔九廟君臣同避難十年弟妹各殊方中興百戰洗兵甲萬里一身愁虎狼寂寞羇懷窮獨叟按歌懷古恨茫茫

淮陰侯【錢士龍】

弓藏鳥死壯心摧楚破齊平夢一回自是假王先賈禍非干眞主不憐才生嫌絳灌爲儕伍死與英彭化刼灰惆悵無因見漂母王孫還起後人哀

元詩體要卷十

欽定四庫全書

元詩體要卷十一

明宋公傳編

七言律

杭州拱北樓【趙孟頫】

城上髙樓接太霞令嚴鐘皷寂無嘩提封內向三千里比屋同封百萬家心在江湖存魏闕身隨牛斗泛仙槎舉頭便覺長安近時倚闌干望日華

嶽陽樓【梁曽】

樓前秋水健防開樓下涼風舞袖回萬里舟航通鳥道四時雲雨護龍堆江山如此不一醉嵗月幾何能再來欲問老髯求鉄笛月中吹上紫荊臺

武昌南樓【施鈞】

鸚鵡洲邊艤客舟憲君邀我上南樓胡牀老子三更月鉄笛仙人一曲秋流水白雲吳夏口西風黃鶴晉磯頭如今盡屬王孫艸添得江南幾許愁

易臺【劉因】

望中孤鳥入消沈云帶離愁結暮陰萬國山河有燕趙百年風气自遼金物華暗與秋光老杯酒不隨人意深無限霜松動巖壑天教搖落助悲吟

姑蘇臺【劉致】

麋鹿應知易代頻吳趨誰唱不堪聞捧心臺暗梨花月抉目門深薜茘云江閱水犀歐冶劍气騰金虎闔閭墳計然已死防夷逝寂寞五湖西日曛

淮陰廟【陳孚】

漢家羅网政髙張誰有勲名紀太常戲爾築壇呼大將危乎操印立眞王煙中艸木疑殘幟沙上風濤憶故囊鐘室千年君莫怨未央宮殿巳斜陽

又【傅若金】

淮陰千古英雄恨楚樹荒荒夕照殘水夾廢城春艸合云昏遺廟野花寒封齊安用眞王印興漢空餘大將壇髙帝旌旗俱寂寞斷碑零落後人看

項羽廟【施鈞】

當日滎陽可滅劉卻緣不聽範增謀徒勞百戰爭秦鹿贏得千年笑楚猴父老江東能王我故人垓下忍爲侯騅兮不逝虞兮別淚灑西風一劍愁

南陽諸葛廟【吳漳】

臥龍岡上拜荒祠惆悵當年枉顧時未許三分讓孫策豈徒十倍過曹丕半生艱苦思興漢兩表殷勤敍出師王業未安天命攺英雄千載有餘悲

又

劍江千里綠沄沄五丈原頭日又曛舊業未能歸後主大星先巳落前軍南陽祠廟荒秋艸西蜀關山隔暮云正統不慙傳萬古莫將成敗論三分

趙禦史誌養堂【趙孟頫】

志養堂前驄馬歸融融喜气滿庭闈能令將種爲書種可是斑衣勝繡衣手樹藂萱侵雪色心同寸艸報春暉不須更上陳情表親壽康彊世所稀

劉京叔歸濳室【薛羲】

獨構茅堂養道眞滿前俗事罷紛紜磻溪夜釣波心月汾曲春耕壠上雲長笑熊羆勞應夢肯教猿鶴怨移文近來傳得安心法萬壑松風枕上聞

費無隱丹室【虞集】

碧雲雙引樹童童除卻仙經戶牖空一逕綠陰三日雨數聲黃鳥百花風年深不記栽桃客夜靜長畱采藥翁幾度到來渾不語卻依秋影數防鴻

壺洲

傳聞海上有洲曾是安期舊所遊千頃白雲都種玉一杯弱水不勝舟魚龍夜護黃金鼎鸞鵠晨朝紫綺裘波浪不驚星斗近步虛聲裏度淸秋

方壺【傅若金】

蓬萊員嶠對嵳峩知有羣仙日日過琪樹曉通雲气近羽輪秋會月明多秦人采藥空依海漢使乘槎但入河誰識髙齋有仙島不勞萬里涉風波

攸寧庵【薛羲】

髙興何如向子平男婚女嫁一身輕白雲在望頻登隴黃髮爲期少入城蠒室巳營身後計鳳笙時聽月中聲江淮十載風塵滿回首誰應似獨醒

柳南小隱【陸景龍】

參軍家住南湖上楊柳防門春水生落日池臺看洗馬東風簾幙聽啼鶯長條拂翠陰地三月飛花雪滿城每爲論兵來好客傍人錯認亞夫營

半村【張翥】

半距城闉半距村煙霞咫尺少塵喧小車出市僕先路斜日下山人到門兩岸花陰連第宅一川艸色散雞豚田家數里將迎慣時復相畱醉酒罇

宋陸秀夫抱惠王入海圖【姚燧】

紫宸黃閣共樓船海气昏昏日月偏平地巳無行在所丹心猶數中興年生藏魚腹不見水死挽龍髯直上天板蕩純臣有如此流芳千古更無前

啇山四皓圖【普彥明】

劉氏何如呂氏安尺書便爾闖重關空將鬢雪驚隆準不道啼紅慘玉顏鴻鵠聲寒悲曉殿紫芝香冷怨秋山千年猶昧深根術又落巴童橘樹間

周昉畫美人圖【虞集】

島上云生日轉檐海風吹雨暮寒尖春明玉色遺薌澤夜定珠光入鏡奩織得鴛鴦隨緑皺教成鸚鵡啄紅甜試令皷瑟應無語目斷歸防思未忺

周冰壺畫四美人圖【雅勒呼】

唐宮題葉

采毫將恨付霜紅恨自綿綿水自東金屋有關嚴虎豹玉書無路托鱗鴻秋期暗度驚催織春信濳通悞守宮只恐天河音信杳明年錦樹又西風

崔徽寫眞

舞鸞妝鏡減鉛華毫素無聲散彩霞夜月影寒分桂魄春冰暈薄映桃花夢隨圖去憑靑鳥愁逐書來防墨鴉未得離魂如倩女衰容先我到君家

洛神

鄴宮檐瓦化鴛飄蘭渚鳴鑾去國遙謾說君王畱寶枕不聞仙子和鸞簫驚鴻易沒靑林月沈鯉難憑碧海潮腸斷洛川東去水野煙汀艸共蕭蕭

二喬

樹交加玉樹重鴛鴦難偶雪難容共思漢事隨流水各對吳儂蹙逺峯洛賦未成梁月墮胡笳巳斷塞云濃人間流落渾相似猶勝淒涼泣暮蛩

題畫【虞集】

緝熙殿裏禦屛風零落誰收百嵗中錦樹總含春雨露畫橋猶是舊靑紅花開陌上懷歸燕潮落江頭送去鴻何似綠波生太液絳桃風急彩船東

孫宰金碧山水

昔代香山避暑宮中天積翠立芙蓉云生金水三春柳露滴銀牀五粒松飛瀑橋長通窈窕斷堤人倦立從容舊時行處今看畫煙雨樓臺晚更濃

赤壁圖【吳師道】

艸荒殘壘怒濤秋遙憶英雄涕自流風火千年消伯气江山一幅掛淸愁丈夫不學曹孟徳生子當如孫仲謀機會不來形勝在狂歌弔古謾悠悠

壬辰十二月車駕東狩後卽事【元好問】

翠被蔥蔥見執鞭戴盆鬱鬱夢瞻天只知河朔歸銅馬又說臺城墮紙鳶血肉正應皇極數衣冠不及廣明年何時眞得攜家去萬里秋風一釣船

又

慘淡龍蛇日鬭爭干戈眞欲盡生靈髙原水出山河攺戰地風來艸木腥精衛有寃塡瀚海包胥無淚哭秦庭幷州豪傑今誰在莫擬分軍下井陘

又

鬱鬱圍城度兩年愁腸饑火日相煎焦頭無客知移突曳足何人與共船白骨又多兵死鬼靑山元有地行仙關西三月音書絕落日孤云望眼穿

又

萬里荊襄入戰塵汴州門外卽荊榛蛟龍豈是池中物蟣虱空悲地上臣喬木他年懷故國野煙何處望行人秋風不用吹華發滄海橫流要此身

又

五雲宮闕露盤秋銀漢無聲桂樹稠復道漸看連上苑戈船仍擬下揚州曲中靑塜傳新怨夢裏華胥快舊遊去去江南庾開府鳳凰樓畔莫回頭

述時事【張翥】

天子臨軒授鉞頻東南何處不紅巾鉄衣逺道三軍老白骨中原萬鬼新壯士精誠虹貫日仙家談笑海敡塵只將滿眼淒涼淚哭盡平生幾故人

存道元帥師宗感時及陡遡山竢刀寨入貢次韻二詩送歸關戍

徼外頻驚羽檄飛將軍三起著戎衣空山狐兔無藏窟平陸龍蛇有殺機巳見趙陀知漢徳更令孟獲識天威此行整頻蠻荒了菁雨瀘煙好賦歸

又

羣蠻連嵗閧滇中陡遡山前喜掛弓萬里籌邊頻卻敵半生憂國早成翁塞垣烽火方無警幙府文書巳上功奏賦歸來五云閣漢廷不獨數嚴終

乙未二月十九日喜雪適間道使賫至托克托太師出徵詔因賦【袁泮】

紛紛朔雪南飛夜萬里河山總漢朝鐵馬渡江春陣合玉龍吹海曙光搖中天气正妖氛豁南國春深瘴癘消最喜天威行肅殺布衣有分樂漁樵

節婦【王士熙】

寒窻機杼泣秋風鏡影鉛云不汝同明月有光生夜白貞松無夢妬春紅羅襦舊繡天吳拆綫綺離弦海鶴空陌上行人指華表閉門疏雨落梧桐

四川張萬戶夫人貞節【貢師防】

白帝樓前巷陌深將軍旌斾正沈沈玉簫聲斷孤鸞曲緑綺弦空別鶴吟豈是人生輕一羽要知妾死重千金春風塜上連枝樹只有韓憑防此心

巴陵女子韓希孟貞節

尙書子婦魏王孫淸白傳家節更文諸將巳捐南渡主孤身猶抗北來軍血書衣灑巴陵月烈气秋橫鄂渚云欲弔忠防無覓處惟應瑤席從湘君

題張希孟中丞送畢申達提舉捲【虞集】

十年七聘不還朝起爲饑民夜駕軺嘉樹百年誰忍伐生芻一束不能招西州華屋交遊少北海淸尊意气消欲寫濟南名士傳泉聲山影晚蕭蕭

題文山集後【黃誠性】

三百餘年樂育恩晚從科目得斯人崎嶇嶺海期年國零落氊毛萬死身諸葛未亡猶有漢包胥欲泣更無秦挑燈慷慨歌梁甫鬢髮蕭森鬼神

題丁文苑同年哀詞後【黃溍】

自別瓊林雨露邊江湖目斷繡衣前禹門尙想龍初化遼海驚聞鶴巳仙烈日秋霜空耿耿重山宿艸正芊芊不才後死知何用坐對諸郎獨然

題汪水雲詩集後【納新】

水雲汪元量字大有錢塘人以善琴受知宋主國亡奉三宮畱燕甚久世祖常命琴奏因賜爲黃冠師南歸後數往來匡廬彭蠡之間若飄風行雲世莫能測其去畱之迹江左之人以爲神仙多畫其像以祠之像至今有存者余至京師因徐君敏道得水雲集詩凡若干首多紀其亡國時事讀而哀之成二律以識其後

三日錢塘水不波子嬰系組納山河兵臨魯國猶弦誦客過殷墟獨嘯歌鉄馬渡江功赫奕銅人辭漢淚滂沱知章喜得黃冠賜野服閒雲一釣蓑

又

一曲絲桐奏未休蕭蕭笳皷禁宮秋湖山有意風雲變江水無情日夜流供奉自歌南度曲拾遺能賦北徵愁仙人一去無消息滄海桑田空白頭

謝甘允從寄東海白薴【虞集】

海國練衣雪色明寄將千里見髙情著隨野鶴渾相稱行近沙鷗亦不驚江露滿船歌醉起鑪煙攜袖憶詩成秋風遊子偏愁予誰采蘋花共晚晴

送袁待制扈從上京

日色蒼涼映赭袍時巡毋乃聖躬勞天連閣道晨畱輦星散周廬夜屬櫜白馬錦韀來騕褭紫駞銀甕出蒲萄從官車騎多如雨只有揚雄賦最髙

送王參政上京奏選【馬祖常】

滇池細馬踏龍沙參相朝天路不賖峽裏琴泉春作乳月中珠樹夜成花三千禮樂尊儒術百二山河壯帝家魚上禹門無防額直郎宣奏日當衙

又

千官吉日聽宣麻白髮詞臣帝汝嘉池鳳有毛皆五色蕊珠無樹不三花綠綈詔底書分雨紅錦囊中字剪霞天路北盤三十六歸時秋月滿京華

送王繼學參政赴上都奏選【雅勒呼】

參相朝天引列曹三千碩士在鈞陶雲開鳳閣星辰近山拱龍門日月髙行殿曉簾張翡翠內家春酒泛蒲萄經綸自有河汾策敷奏明時豈憚勞

送張兵部巡視運河【虞集】

畫橋冰泮動龍舟鴨綠粼粼出禦溝使者旌旗穿柳過人家鳬鴈傍溪浮桃花吹雨春牽纜江水平堤夜唱籌應有餘波方浩蕩不令歸檝恨淹畱

送蘇伯修禦史之南臺【雅勒呼】

天上詞臣夐莫雙乘驄此日蒞南邦梅花路逺宜逢雪桃葉波平好渡江千里蒼生瞻繡斧十州使者避旌幢同袍知巳如相問巳許閒吟老北窻

送閻子靜亷訪淅西【趙孟頫】

翰林華蓋逼靑冥憲節乘驄出帝城海內文章歸渾厚浙西民物望澄淸姑蘇落日荷花淨震澤秋風橘柚明憶向玉堦承聖語早聞黃閣慰蒼生

送李彥方閩憲副使【陳旅】

海濱赤子窮無告帝遣儒臣著繡衣天祿閣中書灝灝越王山下馬騑騑魚風滿港榕陰合燕雨吹簾茘子肥一道澄淸俄頃事使星還向紫垣飛

送杜徳常僉憲之河南【施鈞】

玉堂學士艸堂仙濟世英才間世賢憂國正操言事筆移官又買載書船風摶渤澥三千水雲擁蓬萊尺五天更到鳳池春好處紫薇香暖禦鑪煙

送莫經父廣憲經歷【虞集】

延春閣下承恩日是我經帷侍講時方擁靑編臨綺席遙看朱紱拜丹墀風防細艸鳴珂佩日暖飛花近鬢絲上憶逺人常軫念莫言南海是天涯

送李唐臣調山南憲幕【成廷珪】

潮落寒汀水欲冰酌君何惜酒如澠人憐狗監知司馬我喜龍門識季鷹爽气九秋橫楚澤先聲一日到江陵君行自厲靑雲志斥鷃終慚九萬鵬

送嶽敬徳提舉甘肅儒學【趙孟頫】

苦欲畱君君不住奮髯躍馬走甘州功名到手不可避富貴逼人那得休春酒葡萄歌窈窕秋沙苜蓿飽驊驑儒冠也有封侯相萬里歸來尙黑頭

送吳行可赴汀州摠管

七閩南去路崎嶇五馬承恩出帝都地气喜聞今有雪民生寧似昔無襦山城酒美傾鸚鵡旅館春深聽鷓鴣他日相思應恨恨離筵不忍賦驪駒

送鐂縣尹赴山後白登縣任【雅勒呼】

使君出宰近龍沙芳艸淒迷是縣衙五月山溪猶積雪三春庭樹不開花往時烽火通秦塞今日歌屬漢家聖代行將徵卓茂莫嫌白髮負年華

送靳尹【李孝光】

秋風吹女鬢成絲移病還家竟不疑官是伯彊曾補處身如元亮巳歸時靑山老去渾相識黃菊平生最受知我亦相從上吳會夕陽騎馬看殘碑

送張仲舉赴金陵郡學訓【潘純】

攻苦食貧三十年才名不讓古人先一經逺赴招賢幣千里寒移坐客氊書擔曉爭京口渡布帆春上石頭舡秣陵秋色秦淮月夜夜吳山几案前

送胡允中赴吞萬戶府學正【張翥】

遼水窮邊摩該東鎭人今始識儒宮詩書直化三韓外文軌須令萬國同隼度塞云秋有雪鼇翻海浪晝多風知君回首神州路一抹靑山落照中

送燕將軍出獵【薩都拉】

將軍一戰山河定云漢昭回玉帳髙栁外解鞍春洗馬月中飛箭夜鳴雕呼鷹走狗淸時樂斬將搴旗舊日勞白面宮官催賜酒漢廷不數霍嫖姚

送瓊州萬戶入京【臺哈布哈】

海气昏昏接蜃樓風吹浪蹴天浮旌旗晝捲蕉花落弓劍朝懸瘴雨收曾抱烏號悲絕域卻乘赤撥上神州男兒墮地四方誌須及生封萬戶侯

送姚子章之浙東帥掾【姚文煥】

海右桓桓大府開望中雲气近蓬萊借籌底用平蠻策艸檄須煩倚馬才玉節旌旄江上見明珠翠羽日南來遙知博望沙頭月爲照乘槎萬里回

送文郎中赴交趾【栁貫】

天子龍飛統萬邦玉苻封檢下殊方逺人盡是雕題獠奉使惟應粉署郎翡翠飛時銅柱濕鷓鴣啼處石門荒炎風苦雨煩珍重蔞葉檳榔取次嘗

送省郎楊耀卿使雲南【李材】

飄颻使節出金閨郭隗臺前暫解攜天入五溪無鴈到地經三峽有猿啼子云舊裏風煙在太尉家聲日月齊後夜客槎何處望秋河迢逓碧雲低

送伯生使蜀【吳全節】

送別應思舊所經秦川花柳短長亭三峯髙拊仙人掌萬里先占使者星錦水東流江月白潼關西去蜀山靑當年不盡登臨意待汝重鑱劍閣銘

送伯生代祀還蜀用袁待制韻【王士熙】

蜀道揚鞭舊險摧家山遙認碧崔嵬奉香暫別金鑾去題柱眞乘駟馬來祠罷汾陰迎漢鼎路經驪谷弔秦灰歸釐宣室虛前席不似長沙逺召回

送唐尊師祀武當【揭奚斯】

龍衮分香下絳霄羽人承詔出淸朝星臨翼軫南垂濶神降虛危北極遙金殿壓雲開紫气玉臺和月合瓊蕭蕃釐更爲吾王祝下國時丰雨露饒

送姚利用入京【鄧文原】

雪晴川淨駕飛桅舟入河冰二月開壯士不緣彈鋏去故山曾見爛柯來上林淑气催花栁盛代英雄擢艸萊靑眼諸賢如問訊爲言衰病懶登臺

送逵公之京【錢惟善】

龍飛天子中興年使者弓旌集俊賢閶闔早朝班玉筍瀛洲夜直賜金蓮五經同異須劉向三絕才名數鄭防黼黻當年遺老在長歌黃鵠送樓船

送陳文理還京【員怡然】

十年不見老元龍髯鬢蕭蕭帶朔風萬里關河秋月白九重宮闕曉云紅功名有分皆身外聚散無憑似夢中問我能來定何日移家今在五門東

送歐陽原功謁告歸瀏陽【虞集】

曉捧新書進禦牀解纓隨見濯滄浪歸鴻不計江云濶倦驥空懷野水長竹簟暑風魂夢逺茶煙淸晝鬢毛蒼藍輿千里宜春道投老相求訪石霜

送原功大監南歸【吳全節】

漸覺文星闕下稀奎章兩見送行詩渭城朝雨歌三疊湘水秋風賦九疑國典防金藏鳳閣詞臣步玉卽龍墀席前時有蒼生問可向江南久別離

送許魯齋歸山【張易】

諸相累累入省闈先生何事獨西歸心隨道隱貧非病老得身閒古亦稀行色一杯燕市酒春風二月楚山薇到家巳及蠶生日布谷催耕隴麥肥

送元復初【陳益稷】

江流脈脈艸離離黃鶴磯頭酒一巵報國寸心憐我老論交半面識君遲正當重鼎調梅日又是長亭折栁時滿載詩書歸路穏鳳城依約更相期

賦得飛鴻送胡則夫【楊載】

年年客裏見飛鴻成陣成行上碧空杳杳江湖尋故侶蕭蕭蘆葦下新叢翺翔巳出雲霄上飲啄寧來沼沚中今日似君歸去好扁舟一葉起東風

送同知任君玉西歸【蘇天爵】

薇花曾見照靑春今日都門又送君入蜀使迎新太守渡瀘人識舊將軍琴聲彈落巴山月馬首披開劍閣云見說西州民事簡客來多誦長卿文

送袁徳平歸越【王士熙】

平湖如鑑淨秋波禹穴西風捲薜蘿狂客有船都載酒道人無字不籠鵝牀頭舊笏靑雲近窻下殘編白雪多燕市塵深拂衣去海門何處問漁蓑

送沈【缺】歸湖州【祝蕃】

不到湖中今十年幾回夢繞白鷗邊牟姚二老風流盡文趙諸公甲第連頗覺筋骸非往昔巳拚文字讓時賢沈郎歸去如相問爲說晴江有釣船

送危伯明教授南歸【章士熙】

鯉魚吹浪栁花香春水還乘【缺】計航天外靑藜歸太乙人間華發老文昌疾風筆陣開生練細雨書談校底囊好爲聖朝豈教鐸育才取次進明光

送楊士安歸長安【成廷珪】

落魄麻衣不受塵黃金揮盡只淸貧新丰市上酒濯足韋曲城南花惱人豪傑謾誇秦逐客漁樵能話漢功臣淸時老去丹心在且把長竿釣渭濱

送有亨侄還錢塘【貢師泰】

嗣宗諸侄仲容賢客路飄零雪滿顚曾爲頌椒畱子美卻思戲蠟愛僧防十年江海三杯酒百里溪山一釣船何日兵戈得休息敬亭春雨共歸田

送兪伯疇歸淛東【張翥】

四明遊客住京都旅舎靑燈照影孤家信幾畨黃耳犬鄕心一夜白頭烏卻攜長鋏辭金水直掛輕帆過鑑湖爲問蠡吾王太守別來安穩有書無

送人歸天臺【施鈞】

君去丹山伴赤霞忍分書劍各天涯交情十載共爲客歸夢幾番同到家一路暖云蒸藥气半溪流水引桃花金庭好問長生訣莫待秋風兩鬢華

送金華史學錄回永嘉鴈蕩

靑衫洗盡泮宮塵三載琴書又問津海濶正憐鷗去逺山深須遣鴈來頻沈郎風月詩俱痩謝老池壙艸自春莫笑廣文官獨冷長安一日看花人

送人遷鄞分題得五湖

五湖煙水寄浮萍濟世英雄霸業成故國當年空鑄像扁舟到處卻更名浪花低蘸寒星濕秋影中涵曉月明別後相思蘋夢逺西風誰共白鷗盟

送章生南歸省覲【雅勒呼】

二月寒風捲白沙行人回首望京華江村日暮多逢雨山路春深少見花萊子過庭榮彩服葛翁罷縣富丹砂送君未得隨君去郢水東邊是客家

送趙秉彛親迎江夏之官臨川

婀娜新衣錦繡重美人今夕過湖東一聲鐵笛千家月十幅蒲帆萬里風孔雀畫屛占貴客甘棠嘉樹詠先公墨池光動淩雲筆春滿花封賦更雄

送吳子髙還江夏

庚申春予在江夏嘗賦詩送子髙之沅庚午子髙復來會於京師因求偶而還復作此以餞

黃鶴磯頭惜袂分京華回首又離羣十年南北兩爲客萬里中間一見君訪舊眼前星落落驚新鬢底雪紛紛歸時莫過臨卭令應有王孫識賦文

送人還鄱【李孝光】

東西湖水百花洲行子歸時雪巳收明月可能隨客去浮雲自足使人愁重來栁樹應千尺相見梅花隔數州我亦髙歌望吾子春風好在仲宣樓

送巨徳新【王士熙】

渭城秋水泛紅蓮白雪梁園作賦年金馬朝回門似水碧雞人去路如天揚雄宅古平蕪雨諸葛祠空老樹煙小隊出遊春色裏滿溪花朶正娟娟

送臨川謝有源赴閩醫提領【柳貫】

一路靑山茘子叢華山西望粵臺東家風蘭玉庭堦上官事參苓藥籠中鷁首去乘潮浪白蠣房催出酒波紅福州自是炎蒸少臘雪飛花落半空

送砥平石過天竺兼簡鄧善之【戴帥初】

聞說西湖也自憐君行更是早春天六橋水暖初楊栁三竺山深未杜鵑舊壁苔生尋舊剡新巖茶熟試新泉城中諸友須相覓西蜀遺儒解艸

送謨侍者還江陰【張翥】

禪祴無塵錫杖靑一龕天竺更南屛楊枝徧灑瓶中水貝葉時繙笈內經舊業池菱秋漠漠歸舟江樹曉冥冥今朝又作蕪城別何處鐘聲入夜聽

送復上人遊吳【熊太古】

二月鐘陵花滿煙袈裟東上木蘭船地浮彭蠡江聲轉山入姑蘇海气連千里從師應未晚五湖爲客謾多年遙知後夜相思處坐看中天好月圓

送復見心住定水【宇文公諒】

定水招提鳴鶴東鑑湖歸去泛孤篷鉢衣不濕荷花露玉塵遙生桂子風山靜只看云自動江澄莫訝水如空沃洲有約尋支遁還許淸談共野翁

送僧遊廬山【丁復】

廬山曹南山水多石梁顚倒掛銀河仙燈夜半天人落佛屋春深海客過五老芙蓉還好在陶公楊栁定如何布帆又起江湖興應道西風動薜蘿

送僧遊浙東

我家浙東海水西危峯髙上起天梯蛇喉尊者秋歸洞虎背禪師夜過溪曉日桃花山更好春風藥艸路多迷何堪相送寒江上短髮頻搔更不齊

送僧上天衣寺【施鈞】

錫影孤飛下十峯定身分住翠芙蓉巖云曉伏參禪虎溪雨晴收入鉢龍香洗供花吟對月淸浮談塵坐依松我來欲遂林泉約金碧樓臺第幾重

送閒閒眞人謁告歸爲二親八十之壽兼降香名山【趙孟頫】

許邁楊羲奕世仙木公金母共長年斑衣歸戲番君側絳節朝辭玉帝前去去靑牛隨紫气飛飛白鶴繞香煙大椿自得人間壽八十從今數八千

送張秋泉還山

上界眞人不可招九重丹詔許逍遙巳從萬里開眞館又入天臺訪石橋紅日玉臺香冉冉碧雲金水路迢迢何年再覓神州觀芝艸瑯玕雨露饒

送戴眞人歸天臺

躍馬年年塞北遊春風此日送歸舟山中老樹飛鶴江上莎長臥白鷗未許謝公同隱逸肯容賀監獨風流山陰道士如相會沽取村醪醉未休

送詹尊師歸廬山【掲奚斯】

香罏峯色紫生煙一入京華路杳然云碓秋閒舂藥水雨犁春臥種芝田書憑海鶴來時寄劍自潭蛟去後懸忽報歸期驚倦客獨淹防祿負中年

送道士薛卿歸江東

知君此去漸難招只在人間巳廓寥市上有時逢賣藥山頭何處覓吹簫仙巖花落溪流滿鬼谷雲開樹色遙若見漁人應問信玉京涼月夜蕭蕭

送妓入道【段天佑】

歌舞當年第一流洗妝今日別靑樓便從南嶽夫人去肯爲蘇州刺史畱琳館月明簫鳳下瑣窻花老鏡鸞收卻憐愁絕潯陽婦嫁得商人巳白頭

效唐人歸宮人入道【陳安】

長門一別赴琳宮寧復中官促繡工紅葉人間無舊夢碧桃天上自春風步虛尙覺神光近歸院還疑輦路通猶有內家簫管在夜深吹向月明中

揚州別斡克莊僉憲【貢師泰】

紅日東生綠霧收海風吹客到揚州露分仙掌金盤冷香動瓊花玉樹秋使者乘驄開大府仙人騎鶴醉髙樓朝來別我垂楊岸珂佩如雲簇水頭

別友人【施鈞】

別酒相傾別淚流江流亦不爲君畱片帆今夜又何處明月滿天誰共樓一鴈叫霜紅入葉十年爲客白侵頭莫嫌歸計多蕭索三逕西風菊正秋

畱別京城諸公【李京】

蒼龍雙闕郁岧嶤曾侍鴛鸞赴早朝往事都隨塵衮衮虛名贏得鬢蕭蕭長林丰艸空相憶瘴雨蠻煙苦見招借問都門門外栁爲誰畱著最長條

畱別克哷彥卿學士【雅勒呼】

十年帝裏共鳴珂別後悲歡事幾多汗竹有編歸太史雨花無迹染維摩湘江夜雨生靑艸淮海秋風起白波明日扁舟又南去天涯相望意如何

元詩體要卷十一

欽定四庫全書

元詩體要卷十二

明宋公傳編七言律

寄同年宋吏部【臺哈布哈】

金鏡承恩對紫防錦韀白馬耀春暉漫隨仙仗朝天去不記宮花壓帽歸海國風髙秋意早關河云冷鴈聲稀嗟予巳屬明時棄自整綸竿覓釣磯

寄李供奉因病不聽詔

丹鳳銜書出內廷羽林環衛擁霓旌千官拜舞開仙仗四海謳歌荷聖情香霧細含宮栁碧日華遙射錦袍明侍臣亦有文園病臥聽龍墀鼓吹聲

寄進士額森布哈仲實除侍儀通事舎人【薩都拉】

舎人楚楚好容儀立在淸朝白玉墀紫袖窄衫花萼繞黃金小帶荔枝垂防旗拂栁春班捲官漏穿花午仗移朝罷淸明無事日芙蓉葉上好題詩

寄福建僉憲馬叔惠【虞集】

茘子枝頭火齊紅髙堂防扇坐薰風湘筠簞冷魚波合海柏梁深燕雨通絡緯豈知秋袂薄扊扅長憶曉飡同禁城來看花如錦誰道淸霜解惱公

寄家大參南歸【林景熙】

濱死孤臣雪滿顚冰氊嚙盡偶生全衣冠萬里風塵老名節千年日月懸淸唳秋荒遼海鶴古魂春冷蜀山鵑歸來親舊驚相問禾黍離離夕照邊

寄海南故將軍【虞集】

海上風來五月秋晚涼應上木蘭舟金盤丹茘生南國玉盌淸冰出北州狂客醉歸花作陣美人歌罷月如鉤期門舊識將軍面從獵還披翠羽裘

寄鄂季弟防霖幷寄仲弟次舟【傅若金】

弟兄終嵗長羇旅南北何時卻定居春至數瞻衡嶽鴈秋來猶食武昌魚每愁年長須經事卽恐家貧廢讀書仲氏應門獨辛苦平安消息近何如

又

吾親霜鬢日紛紛爲客艱難不使聞養老只須常善飯生兒何必摠能文書同洛下思黃耳心似河陽見白雲季弟還家報兄好歸期猶恐過春分

寄史公升【袁桷】

故國王孫佩楚蘭春云涼月倚朱闌玉簫曲趂鶯聲轉金鼎香隨蝶夢殘碧泚波深堪把釣黃塵風急倦彈冠外家丰采惟君在笑我冰髭跨曉鞍

寄楊飛卿【元好問】

客夢悠悠信轉蓬藜牀殷殷動晨鐘西風白髮三千丈故國靑山一萬重沙水有情畱過鴈乾坤多事泣秋虫三間老屋知何處慙愧雲間陸士龍

寄直夫【元明善】

嶽雲低接使君舟湘水無波桂樹稠井冽自涵千古月弦淸誰寫一簾秋靑楓路暗空多夢白鴈天遙不見愁聞說匡廬當稅駕策勲殊未到滄洲

寄楊仲【杜本】

老來自愛黃叔度少日眞期魯仲連髙臥獨無田二頃曳裾誰有客三千滄波渺渺浮鷗鷺白日翩翩換嵗年卻憶江東楊少尹劇談終夜不成眠

寄詹景仁

庾嶺梅花玉雪明使君持節五羊城白雲渺渺思親意滄海悠悠戀闕情秋气肅時鷹隼鷙朝陽和處鳳凰鳴山中芝艸瑯玕長何日歸來掇絳英

寄曹西云【楊載】

羨君卜宅逺紛厖長把絲綸釣大江秔稻色枯云慘慘芰荷聲急雨淙淙消磨嵗月書千卷傲睨乾坤酒一缸甫裏當年遺帙在交鋒那肯竪幡降

寄陳敬初郯九成【張翥】

憶昨�門綰栁條逺煩相送過楓橋夕陽陌上東西路春水江頭早晚潮老境此心惟白社英年何處不靑霄詩林別後應俱進時遣郵筒慰寂寥

寄成居竹隱君

靑袍朝士困京華此老蕭閒竹滿家山壓窮愁詩彊項海枯渴肺酒槎牙商巗未采芝如艸彭澤歸來菊有花孤負江頭理漁事短蓬春雨夢漚沙

獄中寄何平子【萬石徳躳】

春風綠艸徧天涯恨殺王孫不到家在晉有人書甲子避秦無地種桃花世途多險千金散心事難平兩鬢華何日脫身塵网外好從仙客學丹砂

寄萬石徳躳【鄧紹先】

禮樂河汾費討尋郢歌一曲想鳴琴煙花故國三春夢劍佩空山此夜心天上鳳麟來瑞世人間風雅起淳音白頭肝膽平生友霄漢相期意獨深

寄隱士【馬祖常】

林下蕭然一病身可憐家計若爲親葛衣藤蔓供山貢菇米蓮房給水珍鶴子見貧能代僕犬兒知主會憎人淸朝日日宮旌出誰說巢由不肯臣

寄道士甘益謙【江仲偁】

梅花滿樹雪晴初短髮經秋不柰梳匣拂緑塵防古劍朱研淸露勘殘書霜寒楚岫猿聲逺月冷秦關鴈影疎卻憶道人無一事紫雲深處好樓居

寄開元奎律師【袁桷】

雙塔亭亭透夕陽芭蕉深處碧窻涼江神夜聽光明偈天女朝分解脫香齋鉢午空烏守樹經堂云冷鶴歸房平生欲結西方社似怪淵明作吏忙

寄俊上人【張翥】

不見俊公今十年武林畱偈竟茫然苕溪寺巳空塵刼蒲室燈還有別傳曬衲石根隨夕照題詩竹裏濕秋煙何時近一牛鳴地老去山中伴夜禪

寄智及上人

故人逺在越江南何日相尋過海帆少借禪房一十笏全繙經藏五千函寒鑪撥火宜煨芋夜月裁詩定倚杉儗結願香歸未得碧蓮花老補陀巖

寄見心上人次韻

自入赤墀靑鎖間舊遊禪侶亦闌靑山只憶招提境白首初辭供奉班馬爲空羣猶蹻蹻鳥能求友自關關終期一舸相尋去知在姚溪第幾灣

又

見說錢塘別築城淒涼風景若爲情湖堤栁盡曾遊路石壁苔荒舊刻名老我無能如燭武何人可飲勝公榮沃洲勝會還容續卽擬山中隱計成

又

連花峯下天香樹吹老西風幾度秋僧寶師眞洪覺範詩窮我亦孟參謀文章宇宙千年事身世江湖萬里舟甚欲相期石橋路更須同訪羽人丘

寄同別峯【李孝光】

雨灑髙城栁散絲扁舟長憶送君時前時書去惟憑客今日詩成欲語誰修竹娟娟當石淨歸云故故入山遲平生不解求人識慚愧黃金鑄子期

上秦王巴延太師右丞相【上官伯圭】

今代麒麟第一功勲王師相錫秦封作爲霖雨三農望旋轉乾坤萬國宗龍虎臺前春盎盎鳳凰池上日溶溶曳裾舊是王門客又侍金鑾入九重

贈汪水雲【李吟山】

靑雲貴戚玉麟兒曾逐鑾車入紫闈王母窻前窺面日太眞膝上畫眉時滄溟水闊龍何在華表秋深鶴未歸三尺焦桐千古意黃金誰與鑄鐘期

贈孫思順【楊載】

天涯相遇兩相知對榻淸談玉屑霏芳艸謾隨愁共長靑春不與客同歸薰風池館蛙聲老落日簾櫳燕子飛南浦他年重到日湖山應識謝暉

贈白君舉【鄧文原】

昆崘西日水東溟何處東風起獨醒逺道雲煙今古樹行人朝暮短長亭艸鋪平野春如剪花落重門晝不扃不有茅茨容笑傲終南山色與誰靑

贈道士【虞集】

神室誰開自洞防紫煙爲戶玉爲扉春容澹泊胎仙舞夜景虛明脈望飛繞指風雷龍睡醒滿囊云錦虎防歸猶嫌長物煩聞見更上髙臺一振衣

贈丹士

神仙有訣鏈丹砂服食三年鬢不華自有錦囊收曉露何妨玉盌泛春霞倚松吟笑風生袖采藥歸來月滿沙肘後方聞多至劑靑黏何日到山家

贈竇神淸歸隱茅山

翩翩歸鶴自遼東又向茅山擬住冬啄食定依何處竹結巢應得古時松雪滿空山騎一虎月明秋水佩雙龍別來彷佛三千嵗亦欲還棲第一峯

贈劉尊師【薩都拉】

羽人推轉阿香車童子穿松入翠華天上賜衣霑雨露山中詩錦織雲霞瑤壇紫气秋橫劍石室丹光夜走砂擬借茅君三白鶴乘風騎到玉皇家

贈天臺李鏈師【貢師泰】

翠蛟靑鳳下晴空家住天臺第幾重嵗久松肪成琥珀夜深丹气出芙蓉仙童奏簡騎文虎太乙懸旗起絳龍昨夜從師到天上故山還著白雲封

贈大樞上人【鄭茂先】

西湖乘興浩無涯簫皷豈辭途路賖萬里秋雲飛錫杖孤城暮雨濕袈裟少年江海宜爲客何處山林不是家此別應須到廬嶽逺公寺裏防蓮花

次韻國子監同官【虞集】

坐隱烏皮髀肉銷諸生應笑懶邊韶階前老馬隨秋艸袖裏遺編候早朝乞米西鄰晨有粥畱家南國暑無綃經明亦是歸耕好淸夢無時萬里橋

次韻交趾僞少保國相丁公文【陳孚】

一雨隨車洗瘴煙大鵬還擊水三千南來未了維摩病北去空思達摩禪使節尋常銅柱外天威咫尺玉階前臨岐握手無他語畱取忠貞照暮年

次韻章徳一【趙孟頫】

水色淸漣日色黃梨花淡白栁花香卽看時節催人事更覺春愁惱客腸無酒誰供陶令醉從人皆笑酈生狂城南風暖遊人少自在晴絲百尺長

又

片片飛花欲送春萋萋碧艸又愁人黃蜂釀蜜經營急紫燕銜泥來往頻才似茂陵非晚遇美如曲逆不長貧久知求富都無益但喜論詩若有神

和家弟誠之韻【段克巳】

欲歸誰不遣君歸卻恨歸來事事違烽火未休家信少山川良是故人稀黃金入手還能散白髮盈頭不肯飛試問春愁都幾許長江衮衮日輝輝

和危山臞寄弟韻【傅若金】

故園兄弟摠相思久客懷歸屢失期司馬卻慙題柱早東方翻恨上書遲都門栁暗愁中見鄕國花繁別後知昨日南橋訪春水望云回首獨多時

和汪以敬病中作【盛景年】

白髮將軍少健彊經旬寂寞臥空牀涉江問病出城早下馬入門聞藥香深院雨晴蒼蘚合小樓人散綠陰涼家書不到春先暮昨夜新裁白薴裳

酬王昭儀【汪元量】

愁到濃時酒自斟挑燈看劍淚防深黃金臺迥少知巳碧玉調髙空好音萬葉秋風孤館夢一窻夜雨故鄕心庭前昨夜梧桐語勁气蕭蕭入短襟

酬虞伯生學士【杜本】

滿窻風雨夜沈沈獨對靑燈萬古心徒有故人憐白髮自無奇骨換黃金茅檐暖日𨿽堪獻竹簡遺經政用尋豈愧執鞭非所好甘隨麋鹿放山林

答翟文中【張翥】

獨對孤燈思往事偶聞疎雨落寒窻愁邊白髮三千丈夢裏靑山十四雙蜀魄有聲疑訴國楚招無些憶沈江只應詩思如君苦吟斷遙鐘響曙撞

七月望日思親【許衡】

思卻千思與萬思音容無復見當時艸窻夜靜燈前語蔬圃春深膝下嬉將謂百年供色養豈期一日變生離泰山爲礪終磨盡此恨綿綿未易衰

得家書老母未允迎侍之請有懷而作【葉李】

一紙書來淚不禁白雲空有夢相尋孤松嵗晚風霜【缺】寸艸春暉母子心漢史保身稱郭泰孔門言孝予曾參嗟予二事俱成誤三復南陔恨轉深

懷錢塘故人柬應中父【楊載】

幾年畱滯客京師每憶江邊話別離落魄巳甘心似鐵蹉跎無柰鬢成絲艸思苦無人問彈鋏歌長只自悲滿目塞雲飛去盡倚笻獨立更多時

懷翟文中【張翥】

君畱越甸長懷我我在京華幾夢君佳句每從愁裏得逺書忽向病中聞船來海口人爭岸兵滿淮南火照云今日臨風倍淒斷白頭淸淚共紛紛

舟過淸江憶範徳機【虞集】

歸來海上鬢成絲所謂伊人獨系思千載淸風東漢士百年髙興盛唐詩離離宿艸秋云斷采采黃花夕露滋山水含暉無盡意他生何處了襟期

又

玉堂風日擅揮毫海上馳驅嘆二毛太傅竟無宣室召拾遺空署華州曹孤兒衣食交遊古百世文章墓石髙車過不畱應腹痛寒泉秋菊賦離騷

懷方壺髙士【成廷珪】

塵湖山下足煙霞羨爾方壺道士家雨後放龍耕綠野日中呼犬試丹砂瓊林一路芝如艸碧澗千年菊有花正欲相陪此深隱半盂分我飯胡麻

懷舊次韻【龍仁夫】

匹練潮頭寂寞飛五雲臺榭暖殘霏坐看殷麥漸漸秀忽唱吳歌緩緩歸仙井龍驚荒罅冷孤山鶴怨舊巢非畫橈兒女貞元曲空繞年年細栁磯

懷古寄鐂仲鼎【仇仁近】

吹殺靑燈耿不眠滿襟懷古恨綿綿山中空識陶景海上難追魯仲連秦榭月明吟木客漢宮露冷泣銅仙何時一酌桃源酒醉倒東風數百年

七憶【張翥】

憶錢塘

平湖十里碧漪風歌舫漁舟逺近同天竺雨餘山撲翠海門潮上日蒸紅傷心花月隨年換回首閭閻委地空白髮故人零落盡浮生悵望夢魂中

憶姑蘇

讓王城外暮云黃忍使行人哭戰場臺上麋遊香徑冷陵頭虎去劍池荒竹枝夜月歌仍怨蒓菜秋風興謾長不是不歸歸未得五湖煙水正茫茫

憶會稽

千巖秋色徹曾霄憶昔來乘使者軺翠袖屢扶蓬閣醉籃輿時赴寶林招山陰客巳無春會溪上風猶送暮樵此恨古今銷不盡西陵寂寞又回潮

憶維揚

蜀岡東畔竹西樓十五年前爛熳遊豈意繁華今劫火空懷歌吹古揚州親朋未報何人在戰伐寧知幾日休惟有滿襟狼籍淚何時歸灑大江流

憶金陵

昔年曾上鳳凰臺二水三山眼界開六代繁華春艸歇千年興廢暮潮哀燈窻禪坐時聯句山館仙遊幾引杯最是令人愁絕處夕陽雙燕自歸來

憶吳興

憶泛苕華溪上舡故人爲我重畱連半山塔寺藏雲樹繞郭樓臺住水天白榜載歌明月裏靑簾沽酒畫橋邊計籌山下先塋在欲往澆松定幾年

憶閩中

漫漫際海漲天涯萬里曾乘使者槎梓澤重尋仙客洞艸堂頻醉故侯家人多熟酒燒藤葉市有生蠻賣象牙安得夢中眞化蝶翩然飛上刺桐花

憶廣陵舊事

君王昔在鎭南年賓客風流日滿筵上國旌旗分一半層樓歌舞宿三千豪華遽盡悲離黍形勝空存慘暮煙多少楚防歸未得江流無際海連天

紀舊遊感興【趙孟頫】

二月江南鶯亂啼百花爛熳栁依依落紅無數迷歌扇嫩緑多情妬舞衣金鴨焚香川上暝畫船撾皷月中歸如今寂寞東風裏把酒無言對夕暉

丁丑三月七日防同年於城南【黃淸老】

曾記城南尺五天重來攜手宴同年春風逺塞葡萄酒明月佳人玳瑁筵苔上藥闌紅染露鶯啼栁逕碧生煙璚林十載多離別欲拂金徽思眇然

省官宴試闈諸公於滕王閣次摠管李子威韻【董彞】

盛筵勝地憶閻公今日誰知此防同滿座盡爲千里客一時獨借片帆風花搖絳蠟波光上甲蘸紅螺月影中醉倚闌干送飛鶩蓬萊縹緲五云東

貴家招飲不赴【施鈞】

我在山林鹿作羣君爲天上玉麒麟莫將防樹燈前酒來醉梅花月下人白屋不生三閣夢靑山那識五陵春行吟每到看松處自有漁樵作主賓

天使館夜宴卻侍姬【傅若金】

夜宿安南天使館主人供帳爛相輝寶香燼起風過席銀燭花偏月照幃王母謾勞靑鳥至文簫先放彩鸞歸書生自是心如鐵莫遣行雲亂濕衣

登南嶽祝融峯【趙世延】

天風吹我躡雲根一覧羣山蟻垤紛瀛海波翻初日上石壇人語半空聞炎荒作鎭荊吳逺元气流形天地分何日束書煨芋室孤峯絕頂看浮雲

登南嶽【傅若金】

萬壑千峯次第開祝融最上气崔嵬九江水盡荊揚去百粵山連翼軫來入樹恐侵帝宅牽蘿思上赤靈臺明年更擬尋春興應及瀟湘鴈北回

登金山雄跨亭【薩都拉】

朱闌六曲倚髙秋元气茫茫日夜浮客去客來天地老潮生潮落古今愁疎煙水國前朝寺落日海門何處舟更擬黃昏盡餘興卻從燈火望揚州

遊淩歊臺【燕敬】

千年霸業水東流古寺鐘聲落逺洲臺榭不興歌舞夢江山空結古今愁雲開天影峩眉曉霜落潮防采石秋幾度登臨倍惆悵夕陽依舊水邊樓

遊金山寺【成廷珪】

放船重到金山寺獨對滄江照鬢絲過客謾驚天險處老僧曾見海枯時通宵月色魚龍喜絕頂秋深鸛鶴悲開盡瓊花不歸去妙髙臺上要題詩

遊李氏園【雅勒呼】

金穀繁華轉眼非國亡臺榭尙依稀荼蘼向日飄香雪蛺蝶隨春弄粉衣撫景忽驚人易老賞心渾與世相違花前惆悵流觴緩欲問東君借落暉

遊南城暮歸和伯器典簿正傳博士諸君韻【張翥】

樓閣參差紫气間防風不動防雲閒栁垂禁籞絲千尺水繞宮溝玉一環春樹鳥聲圓似筦夕陽駞影兀如山醉鞭緩緩吟歸去燈火城東未掩關

客燕【郭昻】

昨夜鄕關入夢遙月明魂斷更誰招鬢邊白髮愁能種囊底黃金日易消尺壁自慚投暗室前途何處是靑霄龍沙見說難容客八月尖風徹獘貂

過羊腸阪【元好問】

浩蕩雲山直北看淩兢羸馬不勝鞍老來行路先愁逺貧裏辭家更覺難衣上風沙嘆憔悴夢中燈火亦團欒憑誰爲報東州信今在羊膓百八盤

交趾使還【陳孚】

少年偶此請長纓命落南州一羽輕萬里上林無鴈到三更函谷有雞鳴金戈影裏丹心苦銅皷聲中白髮生巳喜歸來身健在夢回猶覺瘴魂驚

鄂渚晚眺

黃鶴樓前木葉黃白雲飛盡鴈茫茫櫓聲揺月歸巫峽燈影隨潮過漢陽庾令有塵污簡冊彌生無土蓋文章闌干只有當年栁畱與行人記武昌

正月十四夜宿巢縣【李孝光】

旅食荊吳攺嵗年春風逺道思綿綿靑山故繞周瑜墓明月猶窺亞父泉楚縣城荒惟畫角漅湖日落有歸舡天涯芳艸萋萋綠想見登樓憶仲宣

舟次湖口【虞集】

江沙如雪水無聲舟倚蕪葭鴈不驚霜气隔蓬才數尺斗杓揷地已三更拋書枕畔憐兒子看劍燈前慨友生尙有乘桴無限意催人揺櫓轉江城

潯陽舟中【吳當】

百年頭上著烏紗一日江邊踏釣槎病似相如空有賦貧於杜甫更無家漁歌楚楚蒹葭月樵笛村村躑躅花事業巳隨兵燹盡靑門擬學邵平瓜

又

天地無情淚眼枯故園松菊久荒蕪秋風屋破從誰葺春酒家貧只自沽萬里關山勞夢寐孤舟煙雨落江湖渥窪龍種空相憶云漢迢迢不易呼

夜宿通州楊太史宅【張翥】

禁城東下一川平杳杳煙蕪淡淡晴風衮亂塵羊角轉水披殘凍鴨頭生離居有酒春堪醉小市無燈月尙明還憶故園今夜賞玉人花底共吹笙

武定橋晚望

赤欄橋下暮潮空逺火疎春晻靄中新月半天分落照斷雲千里附歸風嚴城皷角秋聲壯故國山川王气終莫訝時來一長望越吟荊賦思無窮

小齋漫興【施鈞】

世道非時懶屈人小齋容膝且安貧河圖不出空歌鳳魯史將終遇獲麟云掩松窻低結瞑水行花徑曲流春近來頻得幽閒趣幾夜靑山入夢頻

謾興【貢師泰】

客懷寥落鬢防鬖對鏡空慚雪一簪蒲葉野塘方綠漲杏花春雨正紅酣心隨斗柄長瞻北身逐颷車復指南夢覺午窻人寂寂一雙巢燕自呢喃

野興【馬祖常】

滄洲梅發月生波屋角寒藤半桂蘿孤石隱林眞似馬亂雲渡水恰如鵝步隨野老逢人少閒過鄰家有酒多轉憶淮南粳稻熟夜歸衝雨借田蓑

城東觀杏花【虞集】

明日城東觀杏花叮嚀兒子早將車路從丹鳳樓前過酒向金魚館裏賖綠水滿溝生杜若暖雲將雨少塵沙絕勝羊傅襄陽道歸騎西風擁鼓笳

杏花落後分韻得歸字【元好問】

獺髓能醫病頰肥鸞膠無柰片紅飛殘陽淡淡不肯下流水溶溶何處歸煮酒靑林寒食過明妝髙燭賞心違寫生正有徐熙在漢苑招魂果是非

八月三十日感傷【虞集】

宮車曉送出神州防防霜華入獘裘無復文章通紫禁空餘涕淚灑淸秋苑中苜蓿煙光合塞外葡萄露气浮最憶禦前催艸詔承恩回首幾星周

大都紅門外海子上卽事【趙孟頫】

白水靑山引興多紅裙翠袖柰愁何只從暮醉兼朝醉聊復長歌更短歌輕燕受風迎落絮遊魚吹浪動新荷余杭溪上扁舟好何日歸休理釣蓑

秋夜聞搗衣

露下碧梧秋滿天砧聲不斷思綿綿北來風俗猶存古南渡衣冠不及前苜蓿摠肥宛騕褭琵琶曾泣漢嬋娟人間俯仰成今古何待當年始惘然

溪上卽事

溪上春風吹栁花溪頭春水淨無沙白鷗自信無機事鳥猶知有嵗華錦防牙檣非昨夢鳳笙龍管是誰家令人苦憶東陵子擬向田園學種瓜

夢武昌【掲奚斯】

黃鶴樓前鸚鵡洲夢中渾似昔曾遊蒼山斜入三湘路落日平鋪七澤流皷角沈雄遙動地帆檣髙下亂維舟故人𨿽在多分散獨向南池看白鷗

獨立【鄧文原】

數盡飛花一愴然壯心迢逓夕陽邊十年人事空流水二月風光巳杜鵑過眼靑春寧復得涴人黃土絕堪憐故園尙有平生約可使蒼苔到石田

夜坐【釋行巳】

破帽籠頭獨掩扄畫灰成篆寫幽情琉璃欲黑燈無焰榾柮正紅湯有聲臈盡山中三尺雪月斜窻外五更晴江樓誰起夜吹笛忍凍梅花恨不平

偶書【施鈞】

薄宦他鄕是楚囚不堪孤倚夕陽樓東山別後薔薇老南國歸來薏苡愁風月吟身淸似鶴江湖生事拙如鳩鏡中秋老蒓鱸美欲買煙波一釣舟

客中

半生書劍惜分陰誰想飄零素髮侵朋社有盟鷗聚散客鄕無信鴈浮沈潮斷岸沙防淺月落幽池樹影深歸計未成愁入夢一燈空伴壁間琴

逃禪室與蘇伊舉話舊【丁鶴年】

不學揚雄事艸且隨蘇晉暫逃禪無錐可卓香嚴地有柱難擎杞國天謾詫丹霞燒木佛誰憐玉露泣銅仙茫茫東海皆魚鼈何處堪容魯仲連

述慈溪景【張翥】

往年使過慈湖上風景依稀可畫傳紅葉樹藏秋水寺白頭僧渡夕陽船竹林雨過山多筍漁浦潮來海有鮮借爾逺公能愛客不妨酬倡酒樽前

紀夢【楊載】

海上垂綸巳有年閒居無事夢朝天蒼龍觀闕東風裏黃道星辰北斗邊盛世只今逢五百前程何許隔三千揚雄曾奏甘泉賦應有聲名達帝前

元文宗挽歌辭【虞集】

中天太白貫晴虹頃刻龍飛返上宮萬國共賓暘谷日羣臣忍抱鼎湖弓濳蕃回首金山逺顧命傷心玉几空聖主巳頒哀痛詔蒼生有淚灑西風

挽文丞相【徐世隆】

大元不殺文丞相君義臣忠兩得之義似漢皇封齒日忠於蜀將斫頭時乾坤日月華夷見嶺海風霜艸木知只恐史官編不盡老夫和淚寫新詩

又【虞集】

欲把金戈挽落暉南冠無柰北風吹子房本爲韓仇出諸葛寧知漢祚移云暗鼎湖龍去逺月明華表鶴歸遲不須更上新亭飲大不如前灑淚時

挽文信公【汪元量】

厓山擒得到燕山此老從容就義難生愧夷齊尙周粟死同巡逺只唐官雪平絕塞魂何在月滿通衢骨未寒一劍故知公所欠要畱靑史與人看

挽布拉吉達河南王【陳益稷】

哲人萎矣棟梁傾回首西風淚時零三世功名今古史百年過客短長亭手扶紅日名猶在身就黃粱夢不醒記取汾陽舊勛業紫薇畱種繼芳馨

挽克哷濟蘓丞相稷山公【雅勒呼】

五朝勛業著邊陲許國寧辭百戰歸海上樓舡聞鼓角遼東華表識旌旗靑門圃廢多秋艸綠野堂空半夕暉欲采蘋芳酹椒酒臨風惆悵獨沾衣

挽忠襄王【張翥】

聖主中興大業難元戎報國寸心丹軍中諸將驚韓信天下蒼生望謝安羽檄北來兵气肅樓舡南下海波寒老臣擬直詞林筆細傳成功後代看

挽普大夫【陸景龍】

英英正气鐘河嶽赫赫髙名照古今十道提綱徒赤手九原飲恨只丹心臺空鳳去秋云慘屋冷烏啼夜月沈珍重遺章猶絕筆令人一讀一沾襟

哭江州太守李子威【成廷珪】

將帥倉皇忽棄城孤臣何以獨支撐尙聞傳檄誅狂冦猶喜開倉舉義兵千古報君心不死九江圖像面如生只今月黑匡廬下彷佛悲風有戰聲

挽司業李公元禮【貢奎】

山立庭紳聳眾觀名髙眞不愧儒冠文章淸廟藏琛玉勛業烏臺振羽翰譽重朝端知有子貧憐身後似無官百年耆舊凋零盡展捲哀辭忍淚看

挽達元帥【楊維禎】

黑風吹浪海冥冥披甲舡頭夜防兵報國但知身有死誓天不與賊俱生神遊碧落靑騾逺怒挾秋濤白馬迎廊廟正修忠義傳詞臣執筆淚先傾

挽遺山先生【閻復】

蕭寺西風捲玉荷月明人影共婆娑誰知別後驪駒曲便是先生薤露歌野史夜寒冰蠧簡錦機春暖鳳停梭只應前日西州路常使羊曇忍淚過

挽何得之先生【馬祖常】

手織烏紗日賣錢全家閒住五湖邊伏生有女書空在伯道無兒世其憐北市行歌花爛熳西亭坐笑月嬋娟少防星彩今年暗知是詩隨過海船

挽張上卿開府眞人【雅勒呼】

弭節扶桑泛海查振衣塵世讀南華漢時河上仙翁傳晉代山中宰相家鶴去玉棺藏寶劍龍乘金鼎護丹砂芙蓉千騎層城路樓觀參差隔防霞

悼笑隱禪師仲容先生【張翥】

朱雀橋邊白下門舊遊回首不堪論令威未返遼東鶴圓澤難招石上魂金剎火余灰巳冷錦囊詩在墨猶溫南來邂逅逢僧話老淚臨風墮酒尊

拜範文正公遺像【虞集】

企仰前賢嵗月深阿衡事業伯夷心義田猶是當時祿遺像能令百世欽竊誦詩書求彷佛黙嗟人物轉消沈誰人浪謾矜家世看取天平萬石林

元詩體要卷十二

欽定四庫全書

元詩體要卷十三

明宋公傳編五言長律

詩律屢變意度則一南朝沈休文輩始尙排偶音韻相諧屬對精宻至唐沈宋又拘以聲病約句準篇名曰排律杜子美有百韻是編蓋存其似唐者

正月十一日朝回卽事【虞集】

宮樹春光合霓旌拂曙來天光臨閣道雲气轉蓬萊晝漏沈沈鼓晨尊灩灩杯香霏簾底霧樂殷殿前雷祥瑞儀曹奏珍淳尙食催舞庭分鷺序效獻過龍媒融雪防生艸輕風不動埃老人南極至王母上方回玉色何多喜金華得重陪裁詩賀新雨西閣待門開

靈壁石

奎章閣有靈壁石奇絕名世禦書其上曰奎章玉有勅命臣集賦詩臣集再拜稽首而獻詩曰

禹貢收浮磬堯堦望矞云自天承雨露拔地起絪緼擊拊聲音合衡從玉兆分巨鼇三島力威鳳九苞云辧位資乾坎爲山塡幅員固知興寶藏不假運神斤書帙侵春潤香鑪借宿薰煙光晴冉冉波影晝沄沄融結繇元化登崇荷聖君瑞於出洛重若鼎來汾柱立尊皇極盤安廣帝勛詎云陳祕玩因願獻前聞

壽趙集賢【掲奚斯】

集賢大學士趙國公王開府慶八十應制

昭代雍熙日詞林賦頌時紫宸丹詔出甲第五云垂裕廟靑宮裏王公玉樹枝朝趨陪綺角夕侍接龍防際會眞難及飛騰巳在玆暴公初繡斧方叔更藩維霜簡驚風裁天官肅羽儀還迎代邸入竟被漢文知位望躋三少權衡俯百司每防天黼黻直許國蓍鳳鑰廣寒殿龍舟太液池羽觴春侍宴玉座夜觀碁徳業前賢繼辭華後進推髙情睎廣受餘事擬徵珪全趙山河富瀛洲日月遲九卿看防服八袠表厖眉皇覧逢初度殊恩介壽祺黃封中使出玉食尙饔移國老陳嘉慶羣公播盛辭禮非前代有施及老臣冝福祿何人並忠貞百嵗期聖心誠念舊政用作臣規

壽姚承旨【楊載】

上帝黃金闕仙人白玉堂皇猷資黼黻大筆主文章間气生奇偉休期際吉康四朝承寵渥多士仰輝光盡發瑯函祕重繙石室藏成書侔二典有道述三皇碩望髙天下榮光近日傍謨謀須稷契羽翼借園黃上殿扶鳩杖開筵接蟻觴九重師道徳千載合明良共說綸如綍能摧繡作裳人思興禮樂國待理陰陽舊族名先著髙門慶甚長賜書逾萬卷納笏過三牀轉覺勛庸盛還欣體力彊朱顏朝映日素髮曉欺霜巳注長生籙曾傳卻老方宜齊周李耳逺邁漢張蒼松柏深逾秀芝蘭久益芳願公多壽祉仍見子孫昌

送丘子正之海鹽

珠生滄海底五韞碧山中夜气交明月陽精現白虹有賢兼重價當代振英風好學由天性能書至國工知名傳冀北作賦擬河東始欲徵揚子旋聞薦楮公陰苻難獨美遺教實爭雄絕藝𨿽冝進奇才自不同交遊傾上國掄選屬南宮鄧禹官初試匡衡對漫通海邦終寂寞學館尙穹崇巳注千人錄當成五典功星辰皆在水渤澥信浮空把酒歡何限乘槎興不窮文章趨浩瀚物態入牢籠子必登蕓閣吾方守桂叢索居彌寡陋荒業孰磨礱弗獲披雲霧惟思對華嵩知音期郭泰流俗易王充江海從玆逝飄飄任轉蓬

送趙鎭撫【諸葛彞】

先世逢昭代軍功信不誣起家從汴水佐武上灤都將種由來異如公自爾殊生身長七尺襲爵摠千夫華嶽生秋隼池溟出雋駒虎威天下少馬服世間無手畫三軍勢名成八陣圖握奇思效古報國欲捐軀重愼機謀定沈雄義勇俱妙齡當穎脫逸气應時須鄕邑初來鎭城居靜不虞霜晨鐘韻亟月夜鼔聲紆編戶無扄鐍羣偸在覬覦令嚴知約束民阜足懽愉論事資髙識推誠得逺謨從衡司馬法爛熳太公符紫服垂鞶帶金牌綰采繻指麾眞肅肅訓練豈區區燕角彎繁若荊砮利鏷淬刀生紫電拔劍長靑莆秋獵山崗闊冬行石嶺孤鴈飛驚快鶻菟走辟狂盧執策親調驥回鞭笑殪狐衣圍防子錦冒蹙賓毹野曠平如掌羣奔健若枹豈惟矜殺獲庶以範馳驅盛集開長宴髙譚半老儒酒餘聽節樂歌罷對投壺詩好從人和門閒有客趨前榮列經史玩器雜璚瑜臨帖朝揮筆看書夜照珠武夫𨿽糾糾見客亦於於好尙今如此隨從有是夫爲能崇雅素自足革驕麤武甸今知習文風世所敷信曾思孔孟獨恥論孫吳感激明時用騫騰壯士徒築營開細柳引水種雕苽皁鷂風中放蒼鷹雪裏呼望云思海曲乘月坐庭隅代何云急矛戈植鞬籚荷峯知不逺旗斾促歸途儒服成謠頌黎氓重嘆吁始玆居鎭守綽爾見規模賤子便荒僻平生惡囁嚅耕蕓常荷鍤著述或操觚學問勤三省才名愧八廚濟時𨿽有志晦迹遂如愚沙際楡林斷江頭柿葉枯銀瓶持別酒玉盌防凝酥轉櫂愁看燕鳴檛恨聽烏短吟依逺寄好在五云衢

寄福建杜防訪使君【範梈】

臬府羣工表言官百世公君王咨稷卨臺閣起黃龔吳越聯閩服蠻夷偃漢風九州諸道右一柱萬流中虎豹精神肅豺狼道路通靑冥行勁銳白日貫精忠斧繡飄秋隼泉阿達夜蛩壺冰元自潔瘴雨不勞空賤子嗟何幸防心逝盡躳望來方切切告別匪匆匆只爲文科重尢慚祖餞隆客魂銷海鵠病骨碎溪虫謬敢辭王事私嘗泣老翁發緣思母白顏每應人紅尙俠彞倫薄其如祿養丰以玆三逕撫猶獲二天防上幙刑𨿽簡滄洲道未竆請將心萬疊寫入嶧陽桐

寄王繼學【楊載】

聖主敷皇極元臣建上臺虛心求俊乂削迹去姦回拜命超凡品知君秉大材淳風隨日播公道應時開負鼎資烹飪操刀貴剸裁銛鋒行肯綮異味合鹽梅廟議常參決朝班復共陪艱難須佽助豁達逺嫌猜遺佚聞風起英豪接踵來經綸非董賈辭藻亦鄒枚在野思羅致盈庭想轂推旣將龍作友惡假鴆爲媒走也今畱此公乎可念哉執竿猶海上扶耒卽巖隈自守幽人意寧虞俗子咍舊遊辭玉府故事憶金臺落魄江湖阻蒼茫嵗月催丹心徒耿介素髮巳毰毸勿謂交如水能忘恥及罍飛黃當駕馭猶足異駑駘

贈魏虛舟少府

西蜀文章伯東吳閥閱家族傳貞觀舊躅繼信陵遐雅度人難測髙名眾共誇爲楨材不小韞櫝玉無瑕鳴鳳占諧吉乘龍偶契嘉三牀邀納笏萬弩護排衙世賞官仍及朝參寵復加天顏乘眷顧地肺侈光華緩步方鳴玉髙情欲泛槎畨然歸翠麓如爾奉黃麻彭澤還栽栁河陽不種花投閒消日月訪故略煙霞臘蟻常開宴春魚毎看義興來恆放逸賓從任喧嘩閣靜褰珠箔窻虛閱綠紗琴彈多古雅詩就輒妍姱願作梁間燕徒慚井底蛙執鞭曾莫效抱瑟敢長嗟戀戀情終在悠悠道若賖春風吹去斾翹首又天涯

七言長律

唐以來作七言排律者甚少其音律和協體制整齊者獨杜子美送鄭著作及淸明二首耳王仲初寄韓侍郎等作次之今采格調近唐若所錄者亦不易得也

禦溝【宋褧】

決決穿雲出澗初千回百折到皇居行人不敢來飲馬稚子時能坐釣魚內史府前晴滉瀁雲巖觀後晚舒徐波漫略彴通丹禁風颺軿輜動翠裾三月霏煙著楊栁九天涼露濕芙蕖荒唐莫說流紅怨自是淸漣解起予

次韻宋顯夫【虞集】

禦溝雪融三月初鳬鷖鴻鴈摠來居葡萄水緑可爲酒楊柳條靑堪貫魚迆邐天河起箕尾滉瀁雲海浮靑徐舟前花落傍飛燕堤上風來濕舞裾翠輦時畱金騕褭錦波不著玉芙蕖臨流宋玉偏能賦莫待東都客問予

次韻杜徳常博士

祕閣沈沈便殿西頻年立此聽春鸝風搖翠岸新生栁雨浥銅池舊產芝玉几由來常咫尺衡門此日遂棲遲申生欲去柴車在杜甫長吟雪鬢垂墨沼遊魚翻宿藻畫檐飛燕罥晴絲山中竹簟淸如水應夢鈞天九奏時

題喀爾子山尙書凝香小隱

羣玉府中香滿袖凝香亭裏看花開防云近席防風動紅日當窻好客來西海瑚階下長東家胡蝶雪中回竹深每聽尙書履池暖時分太液杯鳳咮浮煙金錯落鵝羣浮水白毰毸人間應得函封帖靑李來禽繞舎栽

送張可道嘉定府太守【成廷珪】

秦中百二漢關河曾記乘驄舊所過棧道地形天下險嘉州風物古來多分符又協三刀夢入境先聞五袴歌父老扶笻親引道將軍負弩疾防呵錦袍錯落金爲帶白馬連翩玉作珂興學固當崇俎豆防邊還爲戢干戈四川畫省勞詢問一郡蒼生望撫摩樓倚靑冥來萬境山橫紫翠接三峨題詩別館魚堪寄退食公堂雀可羅西蜀考功當第一他山有石爲君磨

五言絕句

絕句五言語短意長一唱三嘆近體中之最爲近古者也蓋亦只是律詩結尾四句謂之小律含蓄無限意思讀者宜深體味之

春日【劉因】

遊絲困無力欲起重悠揚芳艸落花滿相思春晝長

牧廢苑【趙孟頫】

一片中原地紛紛幾戰爭至今將不去畱與後人耕

龍口巖

峭石立四壁寒泉飛兩龍人間苦炎熱僊境巳秋風

石鼓嶺【胡助】

經過石鼓嶺不見石鼓文兩澗流黃葉半山生白雲

秋江【範梈】

雲裏衡陽鴈网下武昌魚石門秋共逺江樹雨餘疎

逺浦帆歸【掲奚斯】

何處來小樓江上開長恨風帆色日日誤郎回

煙寺晚鐘

朝送山僧出暮喚山僧歸相喚復相送山露濕人衣

江天暮雪

孤舟三日住不見有人家昏昏竹籬處只恐是梅花

山市晴嵐

近樹參差出行人取次多板橋雙路口此世幾回過

江州庾樓【賀復孫】

宿鳥歸天盡浮雲薄暮開淮山靑數防不肯過江來

煙蘿境【虞集】

玉女乘煙霧松間采薜蘿飛行了無迹明月送空歌

漏舟

春水如天上秋潭見月中如何列禦冦猶欲待泠風

紫霞滄洲

洞裏琴鳴澗洲前棹入云擬尋雲谷叟同訪武夷君

無倪舟

三周華不注水影浸靑天不上銀河去空明擊棹還

觀心

炯炯燈畱室防防息若存仰探當月窟俯察識天根

蘭在【彭炳】

蘭在在楚澤蘭在在楚山古人見心易今人見心難

白鷺【李祁】

翛然雙白鳥近水立多時慣識幽人意相看摠不疑

禦馬【掲奚斯】

朱纓金絡轡黃帕錦鞍韀神閒意更逸初下赤墀前

錢選宮人圖【安熙】

露冷月華白悠悠方寸心夫君渺何許悵望碧雲深

太白酒船圖【趙孟頫】

瀟灑稽山道風流賀季眞相思不相見愁殺謫仙人

秋山行旅圖

老樹葉先雨浮嵐翠欲流西風驢背客吟斷野橋秋

河梁泣別圖【虞集】

落葉滿長安秋風漢節還裁詩寄歸鴈三月到天山

宣和墨竹寒雀

灑墨寫瑯玕深宮春晝閒蕭條數枝雪不似紇幹山

汪華玉子昻蘭石

海內出瑚枝撐碧月孤鮫人拾翠羽泣露得明珠

又

抱玉下天河繞叢秋露多天寒翠袖薄日暮欲如何

信上人春蘭秋蕙【掲奚斯】

幽叢不盈尺空谷爲誰芳一徑寒云色滿林秋露香

題松雪竹石【李孝光】

幽篁碧悄悄白石白粼粼帝子吹笙罷月明愁殺人

子昻畫【陳旅】

汀洲木葉下斜日倚湘娥我欲采芳艸洞庭秋水多

倪氏雨竹

落日楚江深鷓鴣啼逺林相思不可見池上寫春陰

段氏扇子

江上竹枝歌爲君顰兩娥秋風團扇底零落黛痕多

甄慧腐行蟻圖【虞集】

瓜腐來螻蟻梧生致鳳凰荒園空宿雨阿閣自春陽

雙鴛圖

戢翼石梁陰秋風日夜深使君莫行野江水蕩人心

畫扇栁蟬

不食遂終日長吟亦老翁金盤九秋露玉樹一絲風

畫鴨【掲奚斯】

春艸細還生春雛養漸成茸茸毛色起應解自呼名

畫鷹【李祁】

勁翮排霜防天寒气轉驕艸間狐兔盡側目望靑霄

孫安之松楸圖【趙孟頫】

墳墓在萬里宦遊今五年誰人無父母掩卷一潸然

柯敬仲雜畫【虞集】

雨過蒼苔石云生野岸泉幽懷春冉冉稚子秀娟娟

又

鐵石餘生色冰霜作曉妍春雷明日起何處尙龍眠

又

雨過黃陵廟蒼梧云正愁何時倚虛幌對此滿林秋

又

峽口春云重江南夜雨多水深桃葉渡風急竹枝歌

熊太古畫

海內此亭古幽村春事多扁舟歸未得江上巳生波

過釣臺【趙防齋】

君因卿相隱我爲利名來羞見先生靣黃昏過釣臺

獨夜【趙孟頫】

秋風動杕葉夜雨滴池荷孤客睡不著亂虫鳴更多

望鄕臺【楊維楨】

望鄕臺上客秋至望鄕關中原遮望眼可柰咽支山

飲馬窟

長城飲馬窟飲馬馬還驚寧知嗚咽水猶作寶刀鳴

妲己圖

小白竿頭血新圖入漢廷宮中雙燕子齊作牝雞鳴

胭脂井

昨夜韓擒虎金陵奏凱回井中人不死重帶美人來

焦仲卿妻

生爲仲卿婦死與仲卿齊廬江同樹鳥不過別枝啼

朱厓令女

關珠爭兩死兩死獨誰當關吏不垂泣靑天應雨霜

連理枝

主家連理木昨夜一枝零野藤沿別樹相托萬年靑

玉鏡臺

郎贈玉鏡臺妾掛菱花盤安得咸陽鏡照郎心肺肝

防舟石

江邊防舟石防解不畱防長恨浮萍艸難仝結縷根

聞過鴈

樓頭聞過鴈隻影不成雙一夜狂夫夢相思到九江

夜彈瑟

靜夜彈湘瑟扁舟在鸐灘九峯江上見渾似九疑山

玉蹄騧

銀腦玉蹄騧金鞭問妾家窻開桃葉渡小艇在荷花

女蔓艸

誓作女蔓艸不作天蘿瓜女蔓纒樹死天蘿掛西家

子夜吳歌

麯塵波欲動紅心艸巳生朝來夾城道流車如水行

自君之出矣

自君之出矣燕去復燕歸思君如茘帶日月抱君衣

又

自君之出矣艸靑復艸黃思君如魚鑰夜夜守君房

桂水五千里

桂水五千里春來波浪深地消靑艸瘴花發乳雈林

又

桂水五千里瀟湘雨气空衡山七十二望見女英峯

又

桂水五千里南風大府開象王新貢入蛟女送珠來

又

桂水五千里上有鸚鵡洲美人生逺思今夜在南樓

康節像

太平經兩世好景出三天身在羲皇上心在天地前

陳摶像

飄飄扶搖子脫世一蹝輕何預家國事饒舌紫皇星

蘇子瞻像【貢師泰】

老龍起深夜來聽洞簫聲酒盡客亦醉滿江空月明

六言絕句

絕句六言始於漢司農谷永之作其說其項平庵家說中自唐王維效曹陸體賦之其後諸家往往間見而必前兩句對起後兩句散結或有四句皆對者皆不對者

聶空山畫扇【虞集】

客來山雨鳴澗客去山翁醉眠花外晴雲靄靄竹邊秋月娟娟

山水扇【宋本】

野屋不知今世山色似含古春岑寂渾無啼鳥荒寒略有行人

秋江釣月圖【趙孟頫】

塵土染人衣袂煙波著我船窻爲問行歌都市何如釣月秋江

二畫【祝蕃】

斷岸蒼煙喬木小橋野店村春一曲晚風樵唱翛然林下相逢

又

疊嶂半空懸瀑平林隔岸層防風雨一川煙浪扁舟何處歸來

江邊【李孝光】

江邊孤樹猶碧天際白雲自流七十二灘浩蕩夕陽照見歸舟

危太朴雲林圖【丁復】

天臺萬八千丈雲林三十六峯幾載山中獨憶今朝江上相逢

墨鴈【趙孟頫】

鴻鴈棲棲遵渚黃蘆索索鳴秋羨殺承平公子筆端萬里滄洲

送髙中丞南垥【喀爾庫庫】

鸚鵡洲邊明月鳳凰臺下淸風人物江山兩絕才髙不爲時容

何得之先生故居【掲奚斯】

可憐古井門外依舊鐘樓屋西何處髙吟痛飲黃花翠竹都迷

又

心事巢由以上文章陶阮之間千古髙墳保下白雲明月靑山

又

軋軋機聲日莫依依楊栁春柔膝下中郎小女曾聽唱我髙郵

又

頭上烏紗分贈篋中縞楮相醻不道別時長別誰知愁是眞愁

又

屋上靑山未老門前白日常新他日咎防稷卨安知不是斯人

七言絕句

絕句者截句也句絕而意不絕蹙煩就簡最爲難工有截律詩前後四句或截前四句後四句至有截中二聯者必運意活動有含蓄不盡之思承接之間更加轉換宮商自諧𨿽止四句有餘味焉

薊門雜興【趙復】

何物愁來白髮生月髙霜冷正參橫一聲寒角城雅起吹盡梅花怨未平

吟人【滕賓】

吟人痩倚曲闌干酒醒香消午夢殘燕子不來春社去一簾疎雨杏花寒

絕句【趙孟頫】

春寒惻惻掩重門金鴨香殘火尙溫燕子不來花又落一庭風雨自黃昏

又

湘簾細織浪紋稀白薴新裁暑气防庭院日長賓客退滿池芳艸燕交飛

又

梅花半落雪飄零楊栁靑靑江水生一夜東風吹鴈過江南江北摠多情

又

庭槐風靜午陰多睡起西窻日影過自笑老夫無復夢閒看行蟻上南柯

又【範梈】

幽人不出戶長開看盡春風長綠苔多謝有情雙燕子暫時飛去又飛來

又【馮翼】

竹外斜陽賣酒家雨餘紅杏壓枝斜天涯無限傷春意自向風前拾落花

偶書【孟芾】

錦衣公子馬如龍射鴈歸來半醉中過盡好春渾不管揚鞭閒弄栁花風

南歸偶書【余闕】

帝城南下望江城此去鄕關半月程同向春風折楊栁一般離別兩般情

又

二月不歸三月歸巳將行篋捲徵衣殷勤爲報家園樹緩緩開花緩緩飛

春晴【劉辰翁】

江栁長天艸色齊新晴何物不芳菲無因化作千蝴蠂西蜀東吳欵欵飛

又

新燕池塘綠雨肥初晴水映日光防角巾猶帶花梢濕才倚闌干見絮飛

春日雜詠【圖克坦公履】

東風簾幙半塵埃歌舞臺空晝不開試問雙飛新燕子今年社日爲誰來

春日戲成【王沂】

東風吹艸綠茫茫陌上行人指北邙千古英雄成底事銅駞依舊臥斜陽

春日卽興【趙孟頫】

春陰栁絮不能飛雨足蒲芽緑更肥正恐前呵驚白鷺獨騎欵段繞湖歸

春日絕句【巴延子中】

幾片殘紅防客衣小溪流水鱖魚肥畫橋盡日無人過楊栁靑靑燕子飛

秋思【孫存吾】

鴈落西風字字沈嫩涼偸入藕花心眼前多少關心事付與寒螿徹夜吟

四景【張天師】

春

初日暉暉照翠苔庭前昨夜碧桃開一簾香霧微風動知是仙人騎鶴來

夏

深院棊聲日正長博山添火試沈香道人鞭起龍行雨帶得東潭水气涼

秋

天際涼風似水流山中瑤艸不知秋黃庭讀罷無餘事鐵篴一聲閒倚樓

冬

養就還丹不怕寒獨騎黃鵠上云端笑談借得天家雪散作琪花滿石壇

到京【楊載】

城雪初晴薺菜生閒門深巷少人行栁梢聽得黃鸝語此是春來第一聲

赤壁【龍仁夫】

踣呂摧袁虎視眈阿瞞气勢捲江南磯頭一霎東風轉天下江山自此三

博浪沙【陳孚】

一擊車中膽气豪祖龍社稷巳驚搖如何十二金人外猶有人間鐵未銷

潯陽【範梈】

露下天髙灘月明行人西指武昌城扁舟未到心先到臥聽潯陽譙鼓聲

老鼠關【陳孚】

春風又送使旄還笑掬淸波洗瘴顏從此定知身不死生前先過鬼門關

陵母墓

太傅功名半紙殘百年人子痛如山緣何方寸非徐庶忍死慈親一劍間

漂母墓

英雄未遇亦堪羞一飯區區不自謀莫笑千金酧漂母漢家更有頡羮侯

範增墓

七十衰翁兩鬢霜西來一笑火咸陽平生奇計無他事只勸鴻門殺漢王

露筋廟

白鳥飛空萬箭攢玉肌一夜粉痕幹殘碑不用誇筋露要露平生銕肺肝

姑蘇臺【貢師泰】

當時何事太情多不悟危機出薴蘿一夜月明天似水吳王臺上越王歌

孝友堂【範梈】

堂前多種紫荊枝堂下能啼白髮兒但恨後來風雅廢南陔不似古人詩

陳平章席上題琵琶亭【龍仁夫】

老大蛾眉負所天忍將離恨寄哀弦江心正好看明月卻抱琵琶過別船

甄氏訪山亭【陳觀】

水流花落石生云日靜風暄艸欲薰老去風流猶未減一丘一壑要平分

揚州客舎【余闕】

平山堂前折楊柳小紅樓下買梅花一年兩度揚州客人似鄕閭店似家

又

船頭澆酒祀神龍手擲金錢撒水中百尺樓船雙夾櫓唱歌齊上呂梁洪

瀟湘夜雨【李冶】

逺寺孤舟墮渺茫雨聲一夜滿瀟湘黃陵渡口風波暗多少徵人說故鄕

杜陵浣花【趙孟頫】

春色薰人苦不禁蹇驢防醉晚駸駸江花江艸詩千首老盡平生用世心

靑山白雲圖【黃溍】

十年失腳走京塵忘卻靑山與白雲忽見畫圖疑是夢落花涼葉思紛紛

蘇李泣別圖【李竹所】

我去君畱可柰何明朝煙雨隔關河當年胡婦分攜處想見中郎淚更多

昭君出塞圖【虞集】

天下爲家百不憂玉顏錦帳度春秋如何一段琵琶月靑艸離離詠未休

明皇擊梧圖【李俊民】

不使梨園弟子知太平音在鳳凰枝一朝野鹿衘花去長恨秋風落葉時

明皇吹簫圖【楊維楨】

廷臣諫疏不須裁笛譜新畨阿濫堆揀得漁陽雙玉琯紫雲吹斷鳳凰臺

吳王納涼圖【甘立】

六月長洲水殿涼酒酣揮袖倚新妝芙蕖露冷秋云薄回首西風響屧廊

又【虞集】

百頃芙蓉水滿堤綺窻只在畫橋西羊車薄暮過湖曲驚起鴛鴦不並棲

美人圖【徐秋云】

玉佩鳴璫照素秋綠云扶夢下璚樓瀟湘一片芙蓉雨珠箔沈沈不上鉤

秋胡戲妻圖【趙孟頫】

相逢桑下說黃金料得秋胡用計深不是別來渾未識黃金聊試別來心

閨人望逺圖【範梈】

郎行不用苦悲辛久別心知萬事親看取江邊垂柳樹最先零落最先春

四皓圍碁圖【黃溍】

當局沈吟只謾勞區區勝敗直秋毫顚嬴蹶項非君事賴有安劉末著髙

李白翫月圖【余闕】

春池細雨栁纎纎手倦揮毫日上簾想得停杯江海夜月明照見水晶鹽

家藏劉阮圖【楊維楨】

兩壻元非薄幸郎仙姬巳識姓名香問渠何事歸來早白首糟糠不下堂

錢舜舉折枝芙蓉【虞集】

白髮多情憶劍南秋風溪上看春酣剪來一尺吳江水擬比千花濯錦潭

水仙花圖【陳旅】

莫信陳王賦洛神淩波那得更生塵水香露影空靑外畱得當年解佩人

柯博士墨竹【甘立】

嶰谷春深落粉香拂云和露倚蒼蒼月明後夜吹簫過應是伶倫學鳳凰

張氏風竹圖【陳旅】

湘江風捲白頭波北渚云深帝子過欲采璚芳渡江去翠衫輕薄晚寒多

題畫【虞集】

夢裏江南憶舊遊明璫翠佩不勝愁一鉤纎月淸如水吹笛何人共彩舟

白畫眉圖【陳旅】

隋家宮妓掃長蛾銷盡波斯百斛螺化作雪禽春樹頂逺山無數柰愁何

畫障【虞集】

涔陽積雨水生波翠袂黃裳晚棹過珠樹月明花婀娜鳳毛春暖錦婆娑

曹將軍馬

髙秋風起玉關西踣鉄歸朝十萬蹄貎得當時第一疋昭陵風雨夜聞嘶

牧牛圖【掲奚斯】

楊妃血染馬嵬坡出塞昭君淚更多爭似阿婆牛背上夕陽一曲太平歌

題風雨圖【許衡】

南山已見霧昏昏便合濳身不出門直到半塗風雨橫愴惶何處覓前村

關山風雨圖【張礎】

山雨凝寒气不開江濤拍岸雪成堆漁翁慣識風波惡天際孤舟巳早回

風雨回舟圖【張孔孫】

風雨來時撥棹回濟川心事有誰知停舟且做江湖夢浪靜風恬未是遲

春浦帆歸圖【孟攀鱗】

涵空水色碧於苔照眼山光翠作堆疑是桃花源上客輕舟天外得春來

題扇【貫云石】

紅旭如鉛海上來蒼蒼煙霧小蓬萊東風昨夜醇如酒吹得桃花滿樹開

元詩體要卷十三

欽定四庫全書

元詩體要卷十四

明宋公傳編七言絕句

書事【劉因】

當時一綫魏瓠穿直到橫流破國年艸滿金陵誰種下天津橋畔聽啼鵑

又

臥榻而今又屬誰江南四月見旌旗路人遙指降王道好似周家七嵗兒

又

唱徹芙蓉花正開新聲又聽采茶哀秋風葉落踏歌起巳覺江南席捲來

汾州北席裏石氏節婦【陳旅】

北裏髙樓晝掩扉水銅光冷上苔衣寸心誓比南山石汾水秋風鴈不飛

題羅節婦傳後

羅氏之夫貶海上有彊之爲妻者遂自縊死

嵗晚良人去未歸堂前有客著新衣此身只爲韓憑死化作鴛鴦海上飛

金陵送友【黃溍】

靑陽河畔杜鵑啼歸路如弦定不迷應到故山叢桂裏笑人騎馬聽朝雞

送人歸廬州【貢師泰】

淮水春深緑似苔故人天上恰歸來扁舟系在門前栁猶記行時手自栽

送人遊吳【楊載】

客路逢春雪乍消眼前愁思轉相撩垂楊染作黃金色舞徧東風萬萬條

又

金溝河上始通流海子橋邊系客舟卻到江南春水漲拍天波浪泛輕鷗

送樊時中【余闕】

桃花灼灼栁絲柔立馬看君發鄂州懊惱人生足離別不如江漢共東流

別樊時中防使

光祿橋西惜解攜春星欲傍露盤低自來宮栁多離怨更著城烏在上啼

宜春贈別【郭昻】

防茫煙浪浦帆開一曲琵琶淚滿腮江水不如潮水好送人東去復西來

寄達兼善【李孝光】

城上烏啼欲閉門瀟瀟風雨近黃昏無端畫角連雲起鐵鑄梅花亦斷魂

寄朱希顏

城頭鼓鼜雨淒淒舟子牽船上惡溪會有行人回首處兩邊楓樹郭公啼

又

江邊鴻鴈下年年客子何由兩鬢七十二灘秋月白荻花風落釣魚船

寄余承慶【楊元正】

衮衮紅塵客未歸秋風吹老芰荷衣幾回欲寄相思字不見瀟湘一鴈飛

贈郭判官【範梈】

慈烏夜夜向人啼幾度紗窻兔魄底自有平安三百字無因卻寄大江西

贈月經歷【全晉】

楊栁絲絲不系鞍送君容易別君難遙知今夜相思處人隔關山月正寒

思親【貫云石】

天涯芳艸亦婆娑三釜淒涼柰我何細較十年元下淚不如慈母綫防多

有懷【鐂秉中】

雨過幽庭長緑苔東風時爲拂塵埃無人曾見春來處門外桃花只自開

懷郭安道【周馳】

江南江北路茫茫明月髙樓各異鄕旅鴈叫雲天似水故人今夜泊瀟湘

杏花始開小酌【安熙】

杖藜吟繞去還來收拾春光入酒杯自是風花要題品等閒蜂蝶莫相猜

山家【劉因】

馬蹄踏水亂明霞醉袖迎風受落花怪見溪童出門望鵲聲先我到山家

山行【掲奚斯】

稍出羣山復涉溪溪光山色冷相輝靑裙獨踞溪邊石不顧行人自濯衣

淸明郊行【李孝光】

淸明處處麥風斜詩老得閒長在家逺樹小村千瓦雪不知落日上梨花

遊茅山【盧摰】

澗邊瑤艸洞中花細水流春帶碧沙昨夜山瓢酒初熟道人不暇讀南華

登福山遇僧偶出【黃淸老】

欲扣禪關未有詩滿山空翠濕人衣竹間倚杖到西日試看白雲歸未歸

又

鷲嶺雲深杖屨幽竹風松影共悠悠何人分得僧家榻坐看南山一片秋

徵南口號【杜瑛】

春早雲南麥已黃瀘江蒸霧水如湯馬蹄半帶陰山雪變作人間六月涼

發南康赴江州【陳思濟】

繡斧重持白髮翁路人猶說宦情濃一帆又下潯陽去羨殺雲間五老峯

移官淮東別杭州

湖上雲煙百態新湖邊幽趣屬閒身春風揚子江頭路白首行人又問津

發通州【貢師泰】

日日思歸未有期及歸翻恨數年遲開船聽得吳歌起絕似閶門送別時

過京口【髙克恭】

北來朋友不如鴻幾个西飛幾个東多少登臨舊臺觀闌干閒在夕陽中

過三合驛【範梈】

一春歸計又蹉跎竆粵風光柰病何摠有靑山千萬疊行人長少鷓鴣多

渡端州峽

櫂郎得便溯淸流忽報舟前曉霧收蠻語酧人翻自苦好山不敢問何州

再渡白溝【趙復】

瘦馬柴車出白溝河山依舊繞神州都將百萬生降戶換得將軍定逺侯

過洞庭【唐珙】

玉簫吹老洞庭波一夜湘君白髮多醉後不知天在水滿船淸夢壓星河

曉發山館【薩都拉】

夢回山館月西斜曙色千峯動紫霞杜宇一聲山竹裂鷓鴣飛上海棠花

蘭溪舟中

水底霞天魚尾赤春波綠占白鷗汀越船一葉蘭溪上載得金華一半靑

巴陵雨中【陳益稷】

鵶拂平林鴈入空黃花行李老秋風如何一夜江南夢盡在巴陵細雨中

下豫州【甘東溪】

壯懷忍共白雲閒孤負僧房屋半間賣卻牢愁三萬斛載將明月入西山

江上作【吳全節】

短棹輕舟幾度過月明江上竹枝歌故山歸去靑依舊華發添來白未多

山寺早起【劉因】

松窻一夜逺潮生斷送幽人睡失明夢覺不知春巳去半簾紅雨落無聲

雨中睡起【何失】

閉門連日雨霏霏一醉誰憂生事防睡起不知風色暮北窻花气濕人衣

臥庭【範梈】

朝來忽見樹藏鴉碧艸無邊徑路斜佳客不來春雨盡山禽啄徧小桃花

惜花【陳思濟】

長恐花殘漫欲狂千回百匝繞花傍髙張翠幄朱闌護山雨溪風未易防

因官伐松【胡尊生】

大夫去作棟梁材無復淸陰護緑苔只恐江頭明月夜誤他千里鶴歸來

題赤城站壁【虞集】

莫怪扁舟不早歸斜風細雨濕蓑衣天【缺】月滿江心定嬴得閒身在釣磯

友人見訪不遇【黃淸老】

君乘白鶴下靑冥我入春山聽曉鶯可惜小樓風雨過無人收拾萬松聲

出東城【趙孟頫】

野店桃花紅粉姿陌頭楊栁翠煙絲不因送客東城去過卻春光摠不知

萬壽宮館舎作【劉因】

來時殘雪防徵衣落盡庭花尙未歸夢裏不知身是病春衫歸路馬如飛

登北邙山【楊果】

魏家池館姚家宅佳卉而今采作薪水北水南三二月舊時多少看花人

薊門聞笛【趙復】

夢裏繁華醉裏遊倚天靑壁【缺】危樓梅花哀怨成何事吹破中原二百州

杭州聞角【梁棟】

聽徹哀吟獨倚樓碧天無際思悠悠誰知盡是中原恨吹到江南第一州

鐘陵聞鐘【範梈】

中年江海夢靈皇夜半聞鐘似上陽一百八聲猶未巳更兼云外鴈啼霜

東署聞鴈

久別雲林舊艸亭江南都邑嵗凋零可憐此夜長空鴈政在靑松樹底鳴

日南感懷【陳孚】

老母越南垂白髮病妻燕北寄黃昏瘴煙蠻雨交州客三處相思一夢魂

感事【王中立】

雪花如席朔云低一曲琵琶淚滿衣山色似眉江似練何時明月送將歸

又

歸來江令頭空白逺道金山淚暗垂關月自低霜自落尊前莫唱鷓鴣詞

又

長夜漫漫夢不成可堪涼月透疎櫺唾壺敲碎無人語獨坐空堦看曉星

哭亦周弟【趙文】

去日相攜涉畏途歸來形影自相扶倦行小憩荒山路怕聽深叢叫鷓鴣

哭具韜【杜彥之】

交朋來哭我來歌喜傍山家葬薜蘿四海十年人殺盡世間埋少不埋多

悼程妻許氏【王士熙】

綺窻花雨贐春風寶鏡塵昏杼柚空三粲未笄兒未冠忍教夫壻嘆孤鴻

悼鄰妓【掲奚斯】

西子湖邊楊栁花隨風飄泊到天涯靑春遇著歸來燕銜入當年王謝家

陶淵明像【鄧文原】

詩中甲子春秋筆籬下黃花雨露枝便向斜川頻載酒風光不似義熙時

又【彭炳】

醉倚蒼江看落花阿舒扶上短轅車河山萬里皆劉裕五栁春風自一家

又【貢師泰】

烏帽靑鞋白鹿裘山中甲子自春秋呼童防檢門前栁莫放飛花過石頭

白玉蟾像【虞集】

日出扶桑積雪髙海空天淨絕纎毫每看劍气沖銀漢知是吹簫詠碧桃

自贊題白雲求陳可復所寫像

歸來江上一身輕野服初成柱杖行只好白雲相伴住天臺廬阜聽鐘聲

拗體

拗體乃唐律之再變古今作者不多遇律之難處必得俊句時出而用之則奇健矣觀者亦不可不知存此以一體

暑夕【範梈】

煩暑不能寐望鄕憶宵徵開門海月白髙枕林風淸不飲畏投轄將歌思濯纓誰家橫短笛吹盡楚關情

贈周景逺田師孟【趙孟頫】

與子同客帝王州一日不見如三秋風髙气肅鴈聲急天晴日暖蛛絲遊籬下黃花爲誰好水邊紅樹令人愁世間萬事可撥遣日日痛飲醉卽休

趵突泉

濼水發源天下無平地擁出白玉壺穀虛只恐元气泄嵗旱不愁東海枯雲霧潤蒸華不注波濤聲震大明湖時來泉上濯塵土冰雪滿懷淸興孤

啇徳符畫幽篁古木【虞集】

湘君宮在洞庭湖幽篁古木龍所都石壇雨長碧苔蘚水屋風動靑瑚老人欹枕看螻蟻嫠婦停舟聽鷓鴣江湖蜀客問來往啇公啇公今有無

老松怪柏圖【李材】

仙人解衣防礡臝造化慘淡秋毫端枝柯千尺入層漢笙籟萬壑鳴驚湍堂中日月不可老壁上雷雨何當幹我來醉臥北窻下夢跨黃鵠天風寒

子昻畫馬【鄧文原】

奔騰駿骨雲路長蕭灑神鬃風露涼沙塲春牧艸肥雨野徼秋嘶楓殞霜三關戰士黃金甲五陵俠客紅絲韁朝羇暮絡只腸斷華山煙樹遙蒼蒼

送張思防歸桐江【成廷珪】

讀書不謁萬乘君挾防肯傍諸侯門嘯歌蘇臺晚山碧濯足洞庭秋水渾千金未易買駿骨一飯豈足哀王孫風塵拂衣且歸去髙臥桐江煙水村

送人遊武當【郭翼】

武當諸峯何壯哉大朶小朶靑蓮開聖中居天地戶赤日下照金銀臺神六眼電光走山鬼一腳雲頭來道人再拜望北極應帶滿身星斗回

送客【李孝光】

攜手出門倚惆悵北風吹樹丹楓林柵中雞鳴天地醒城頭鴈去江湖深行人萬里少歸夢烈士向來多苦心東西相望道路逺一書會抵雙南金

送劉好古歸武昌

遊子結束向何處城中雪花幾尺圍去家萬里多夢見辭親十年今始歸道士吹簫赤壁下行人泊舟黃鶴磯我亦張帆拂南斗臥看明月去如飛

送唐長卿赴常州教授【丁復】

三茅斷作湖嶼碧常州升州猶比鄰山君化鶴去問客水鳥衘魚來獻人釀酒未嫌官舎冷開倉長恐士家貧絕嗟一槪鳴琴地杏花閉門消卻春

送趙虛一歸金陵【周克善】

眞人道眼照九圍芙蓉瑤冠黃錦衣相從雲龍霄漢上獨攜琴鶴煙霞歸南樓吹笛聞折栁北山杖藜歌采薇明日度關瞻紫气帝鄕杳杳雙鴻飛

送張使君棄官學道詩卷【掲奚斯】

至元天子朝萬國任丘使君謝宦歸門前未罷車馬客身上巳著朝眞衣致君堯舜在豪傑洗耳巢由何是非棲霞觀裏靑松樹惟有白雲終日飛

贈楊茂才【範梈】

西峽淅淅風雨生南塘蕭蕭樓觀淸蟬抱樹一時靜老鶴懷山終夜鳴放形海嶽等雲水托好音書猶弟兄未知此別會何日爲子商歌無限情

次韻吳成季宗師赤城阻雨【虞集】

人間伏日當早休道上馬車如水流神仙不愁風雨夕父老巳知禾黍秋誰憐司馬久多病惟有杜康能解憂北溟之鵾六月息載我八極歌逺遊

次韻剛父無逸遊南山【趙孟頫】

絕頂淸秋淩紫煙登臨應費酒如川平生能著幾兩屐負郭何須二頃田初日出雲光射地雙溪入湖波接天升髙望逺我所愛靑壁無路何當緣

夜歸【薛漢】

有客有客胡不歸長安三見秋葉飛警霜老鶴夜不寐弔月孤鴈寒無依紛紛北裏厭梁肉落落西山甘蕨薇人生窮達各有命何須中夜泣牛衣

夜起【張翥】

月落未落山四更雞鳴不鳴霜滿城起看北斗寒掛地俯聽長河流有聲今夕何夕耿無寐千古萬古難爲情欲持心事出門去哀歌坐待東方明

阿城卽景

荒村無更聽雞號東方明星出已髙寒气著衣露零落秋聲出樹風蕭騷文園遊倦苦多病騎省賦成嗟二毛老我玆行亦何事故山西望興滔滔

壽趙君澤母一百七嵗【丁復】

南康校官致仕日北堂夫人長壽身一百嵗後又七嵗千萬人中能幾人王母娥眉曾不老諸孫鶴髮但重新桐川之水東到海海上蟠桃樹樹春

寒食節獨出城南【張翥】

一百五日官事休城南騎馬雨初收街頭賣餅火正冷原上踏靑人乍遊荒冢烏鳶爭曉祭野墻桃李自春愁年年一掬思親淚忍付長河東去流

碭山成簡卿心逺亭【虞集】

作亭臨河河水渾艸樹繞屋啼鳥聞夢回枕上彭城雨目斷檐前芒碭雲歸來黃菊有佳色坐老靑山無垢氛但願尊中長得酒曲阿莫問舊參軍

江山覧勝樓【張翥】

白雲東南相蕩浮中有隱者之飛樓千峯影落華蓋晚一水寒通彭蠡秋鮫人機杼或聞響山鬼窟宅疑藏幽爲問仙家借黃鵠我欲題詩來上頭

與陳敬初同舟北遊題餞行捲後【陳旅】

我愛天臺陳敬初少日辭家卽逺圖上書可擬賈生防入闕便棄終軍繻八月官河秋水大三江親舎暮云孤名成歸去嵗未晚卜鄰有約依東吳

有懷敬仲伯生【甘立】

眉山老仙丹丘生三日不出風雨驚玉文深沈發奇祕天藻動蕩流芳英錦鱗行酒白晝靜金鴨焚香長夜淸秋深病久不得往撫捲悵望難爲情

京城訪曼頭【薩都拉】

城中車馬多如雲載酒問字無一人碧桃花開光艷艷硯池水暖波粼粼先生楷書白晝靜家童畫紙烏絲勻落花滿地送客去十年不見江南春

舟中漫興【劉曮】

靑天縹緲吹云衣碧水顚倒挿翠防三家五家村舎出一防兩防沙鷗飛栁枝裊裊拂過艇苔花斑斑生釣磯風塵不到是樂土莫怪往來城府稀

舒懵【劉伯迪】

二月三月江水西千山萬山子規啼風花委地不知數野艸愁人渾欲迷衡門返棲悲舊燕中夜起坐待鳴雞故鄕咫尺無蹤迹南國十年猶鼓鞞

舊屋【虞集】

舊屋巳屬他人家臨風且復立江沙欲從子云訪墨沼更向少陵尋浣花

與袁伯長泛舟

水禽東去避网羅蕩舟相逐如逺何越山靑靑越女白從此勞人魂夢多

又

春江風濤苦欲歸東盡滄溟南斗低明年白日百花靜憶爾琴中烏夜啼

又

燕姬當壚玉雪淸簫中吹得鳳凰聲不及晴江轉柂鼓洗盞船頭沙鳥鳴

初夏【蕭應元】

半淸半和白晝長似無似有綠陰香兒童刻竹記新筍一夜風吹一尺彊

懷天錫【李孝光】

月子纎纎靑海頭使船昨夜過揚州城中髙髻瓊花曲去聽吹簫何處樓

子昻人馬圖【虞集】

綠衣奴子十七八面如紅玉牽馬過繡簾美人時共看堦前靑艸落花多

牧牛圖【黃淸老】

平原雨多煙艸浮牧童驅牛如挽舟柴門正在水深處靑山流過屋西頭

過信州【髙克恭】

二千里地佳山水無數海棠官道傍風送落紅攙馬過春光更比路人忙

歸舟【甘東溪】

片帆懸空秋滿腹涼月淡淡天無波平生湖海元龍意早入西風漁棹歌

又

天壤豈無蘇季子恨我不識韓荊州遙山蒼蒼暮云碧何許一笛蘆花秋

揚州客舎【余闕】

娼家女兒名莫愁唱歌日日上江樓不是行人不願聽門外東風好放舟

紫芝道院【滕賓】

【缺】風短【缺】黃埃何不隨我遊蓬萊狂歌醉舞下山去今夜月明騎鶴來

舟過吳江【李孝光】

十五女郎可憐生牽挽百丈踏泥行洗腳上船歌白薴【缺】風吹過闔閭城

淮上作【丁復】

昨日水淺雀兒浴今日能勝萬斛舟人生有時亦如此請看秦淮江水流

春俠口號【楊維楨】

金丸脫手彈鸚鵡玉鞭嬉笑擊瑚侍兒無賴有如此【缺】是霍家馮子都

元詩體要卷十四

