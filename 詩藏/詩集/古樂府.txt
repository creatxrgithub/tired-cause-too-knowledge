

欽定四庫全書

集部八

古樂府

總集類

提要

【臣】等謹案古樂府十卷元左克明編克明自稱豫章人其始末未詳自序題至正丙戌則順帝時也是書錄古樂府詞分爲八類曰古歌謡曰鼓吹曲曰橫吹曲曰相和曲曰淸商曲曰舞曲曰琴曲曰雜曲自序謂冠以古歌謡詞者貴其發乎自然終以雜曲者著其漸流於新聲又謂風化日移繁音日滋懼乎此聲之不作也故不自量度推本三代而上下止陳隋截然獨以爲宗𨿽獲罪世之君子無所逃焉云云當元之季楊維禎以工爲樂府傾動一時其體務造恢奇無復舊格克明此論其爲維楨而發乎考宋郭茂倩先有樂府詩集所錄止於唐末極爲賅備克明此集似乎牀上之牀然考李孝光刻樂府詩集序稱其書歳久將弗傳至元六年濟南彭叔儀始得本校刻是郭書刋板之時僅在克明成書前六年其板又在濟南距江西頗逺則編此集時當必未見郭書非相蹈襲且郭書務窮其流故所收頗濫如薛道衡昔昔鹽凡二十句唐趙嘏每句賦詩一首此殆如春官程試摘句命題本無關於樂府乃列之薛詩之後未免不倫此集務溯其源故所重在於方題古詞而變體擬作則去取頗愼其用意亦迥不同也每類各有小序核其詞气確爲克明自作其題下夾注則多摭樂府詩集之文紫玉歌條下並明標樂府詩集字今考其臨髙臺條下引劉履風雅翼之說尙與克明相去不逺至紫驑馬條下引馮惟訥詩紀之說則嘉靖中書元人何自見之其由明人重刻臆爲竄入明矣乂馮舒校玉臺新詠於焦仲卿妻詩守節情不移句下注曰按活本楊本此句下有賤妾畱空房相見常日稀二句檢郭左二樂府並無之今考此本乃已有此二句知正文亦爲重刻所攺不止私增其解題矣然元刻今未之見無由互校刋除姑仍明刻錄之而附訂其謬如右乾隆四十六年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

古樂府原序

漢武帝立樂府官采詩以四方之聲合八音之調用之甘泉圜丘此樂府之名所由始也歷世相承古樂廢缺𨿽修舉不常而日就泯沒博洽推究師授莫明於是凡其諸樂舞之有曲與夫歌辭可以被之管弦者通其前後俱謂之樂府上追三代下逮六朝作者疊興仿效繼出𨿽世降不同而時變可考紛紛沿襲古意略存或因意命題或學古敍事尙能原閨門袵席之遺而達於朝廷宗廟之上方三百篇之詩爲近而下視後世詞章畱連光景者有間矣克明竊伏山林有志玆事見聞淺鮮終不克成數年以來勉彊就緒采摭前人之餘意探求作者之異同按名分類刪繁舉要唐人祖述尙多非敢棄置蓋世傳者眾弗賴於斯是編也謂之古樂府故獨詳於古焉記曰凡樂樂其所自生愚之管見亦欲世之作者溯流窮原而不失其本防云耳其爲捲也凡十而其爲類也八冠以古歌謠辭者貴其發乎自然也終以雜曲者著其漸流於新聲也嗚呼樂府之流傳也尙矣風化日移繁音日滋愚懼乎此聲之不作也故不自量度輒爲敍次推本三代而上下止陳隋截然獨以爲宗𨿽獲罪世之君子無所逃焉至正丙戌良月豫章後學左克明序

欽定四庫全書

古樂府卷一

元左克明撰

古歌謠辭

上古帝王之世徳化下洽民樂無事故擊壤之老人康衢之童子與夫卿云之瑞南風之時民莫不因之而成歌其後風衰雅缺而妖淫靡曼之聲起至周衰有秦靑復有韓娥衛之王豹齊之綿駒皆稱善歌世傳其能然並徒歌也爾雅曰徒歌謂之謠廣雅曰聲比於瑟琴曰歌韓詩章句云有章曲謂之歌無章曲謂之謠梁元章纂要云齊歌曰謳吳歌曰歈楚歌曰艷浮歌曰哇振旅而歌曰凱歌堂上奏樂而歌曰登歌亦曰升歌漢時有相和歌本出於街陌謳謠而吳歌雜曲始亦徒歌後入於樂府故歌有因地而作者易水垓下之類是也有因人而作者五子華元之類是也寧戚以困而歌項籍以窮而歌鄭子產孔子漢張堪皇甫嵩郭喬卿俱取其政治而歌𨿽所遇不同至於發乎情則一也歷世已來歌謠雜出今采錄以系其末云

擊壤歌

【世紀帝堯之世天下大和百姓無事有八九十老人擊壤而歌風土記壤以木爲之前廣後鋭長三四寸形如履臘節童少以爲戲分部如摘博藝經又雲長尺四闊三寸將戲先側一壤於地遙於三四十步以手中壤敲之中者爲上古野老戲也】

日出而作日入而息鑿井而飲耕田而食帝力於我何有哉

康衢歌

【堯微服遊於康衢聞童兒謠堯喜問曰誰教爾爲此言童兒曰聞之大夫大夫曰古詩也堯還宮召舜因禪以天下】

立我烝民莫匪爾極不識不知順帝之則

舜歌

【舜𨿽治定功成禮備樂和而君臣之間或作歌以責難於臣或賡歌以責難於君三百篇其權輿於此乎】

股肱喜哉元首起哉百工熈哉

賡歌

元首明哉股肱良哉庶事康哉

又賡歌

元首叢脞哉股肱惰哉萬事墮哉

卿云歌

【尙書大傳曰舜將禪禹於時俊又百工相和而歌卿云帝乃唱之曰云云八伯咸進稽首曰云云帝乃再歌曰云云史記天官書曰若煙非煙若云非云鬱鬱紛紛蕭索輪囷是謂慶雲慶雲卽卿云蓋和气也】

卿云爛兮【舜】明明上天【八伯】日月有常【舜】

卿云爛爛糺漫漫兮日月光華旦復旦兮

明明上天爛然星陳日月光華予一人

日月有常星辰有行四時順經萬姓允誠於予論樂配天之靈遷於賢善莫不咸聽鼚乎鼓之軒乎舞之精華已竭褰裳去之

南風歌

【樂錄曰舜彈五之琴歌南風之詩樂書曰舜歌南風而天下治南風者生長之音也舜樂好之樂與天地同意得萬國之歡心故天下治也】

南風之薰兮可以解吾民之慍兮南風之時兮可以阜吾民之財兮

夏人歌

【尙書大傳曰夏人飲酒醉者持不醉者不醉者持醉者而歌曰云云伊尹退而更曰云云薄湯之都也】

盍歸乎薄薄亦大矣【夏人】

覺兮較兮吾大命格兮去不善而善何不樂兮【伊尹】江水沛兮舟楫敗兮我王廢兮趣歸於薄薄亦大兮【夏人】樂兮樂兮四牡驕兮六轡沃兮去不善而從善何不樂兮【伊尹】

五子歌

【大康以逸豫滅厥徳盤遊無度爲羿所距而失邦昆弟五人咸怨須於洛汭述大禹之戒以作歌】

皇祖有訓民可近不可下民惟邦本本固邦寧予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬訓有之內作色荒外作禽荒甘酒嗜音峻宇雕墻有一於此未或不亡

惟彼陶唐有此冀方今失厥道亂其紀綱乃底滅亡明明我祖萬邦之君有典有則貽厥子孫闗石和鈞王府則有荒墜厥緒覆宗絕祀

嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

黃澤辭

【穆天子傳曰天子東遊於黃澤使宮樂謠云】

皇之陀其馬歕沙皇人威儀皇之澤其馬歕玉皇人壽谷

白雲謠

【穆天子傳曰天子觴西王母於瑤池之上西王母爲天子謠天子答之】

白雲在天山陵自出道裏悠逺山川間之將子無死尙復能來

穆天子謠

子歸東土和洽諸夏萬民平均吾願見汝比及三年將復而野

南山歌

【淮南子曰寧越欲幹齊桓公困窮無以自達於是爲商旅將任車以適於齊莫宿於郭門外桓公郊迎客夜開門辟賃車爝火甚眾越飯牛車下望見桓公而悲擊牛角而疾商歌桓公聞之曰異哉非常人也命後車載之越一作戚】

南山矸白石爛生不遭堯與舜禪短布單衣適至骭從昏飯牛薄夜半長夜漫漫何時旦

華元歌

【宋人增築舊城華元爲植巡功城者歌以譏之華元亦作歌使驂乘者答之城人又復歌之】

睅其目皤其腹棄甲而復於思於思棄甲復來

驂乘賡歌曰

牛則有皮犀兕尙多棄甲則那

役人又賡歌曰

從其有皮丹漆若何

澤門之晢歌

【皇國父爲宋太宰爲平公築臺於門乃宋東城南門也皇國父曰晢居近之時妨農收稻子罕請畢農功而後興役公勿許築者歌以美子罕】

澤門之晢實興我役邑中之黔實慰我心

子產歌

【鄭子產爲政使都鄙有章上下有服田有封洫廬井有伍丰捲將祭請田焉弗許丰捲怒退而徵役子產奔晉子皮止之而逐丰捲丰捲奔晉子產請其田裏三年而復之反其田裏及其入焉從政一年輿人歌謠以誦之及三年又誦之】

取我衣冠而褚之取我田疇而伍之孰殺子產吾其與之

又歌曰

我有子弟子產誨之我有田疇子產殖之子產而死誰其嗣之

庚癸歌

【魯哀公防單平公晉定公吳夫差於黃池吳晉爭先趙鞅呼司馬寅曰日旰矣大事未成二臣之罪也對曰請少待之乃先晉人吳申叔儀作歌乞糧於公孫有山氏有山氏賡歌以復之故教申叔儀爲私隠以登首山而呼曰庚癸乎則諾此言吳子不與眾同饑渇所以取亡也】

佩玉繠兮余無所系之防酒一盛兮余與褐之父睨之

賡歌

梁則無矣粗則有之

孔子歌

【孔子爲魯司防攝行相事其初人歌以謗之三月政成化行民歌以誦之】

謗歌曰

麛裘而鞞投之無戾鞞之麛裘投之無郵

誦歌曰

衮衣章甫實獲我所章甫衮衣恵我無私

孺子歌

【孔子聞孺子歌聲入心通無非至理諭門人聽之淸斯濯纓濁斯濯足矣自取之也又曰漁父歌】

滄浪之水淸兮可以濯我纓滄浪之水濁兮可以濯我足

接輿歌

【孔子將適楚故接輿歌而過其車前譏其不能隠爲徳衰也接輿蓋知尊孔子而趨不同者也】

鳳兮鳳兮何徳之衰往者不可諫來者猶可追已而已而今之從政者殆而

原壤歌

【孔子之故人曰原壤其母死孔子助之沐槨原壤登木曰久矣予之不托於音也蓋母死而歌非禮之甚夫子以其故人故爲弗聞也者而過之以全其交也】

貍首之斑然執女手之捲然

夢奠歌

【孔子蚤作負手曵杖逍遙於門乃作歌旣歌而入謂子貢曰夫明王不興而天下其孰能宗予予殆將死也蓋寢疾七日而沒】

泰山其頽乎梁木其壊乎哲人其萎乎

成人歌

【成人有其兄死而不爲衰者聞髙子臯將爲成宰懼而爲衰成人歌之】

蠶則績而蠏有匡範則冠而蟬有緌兄則死而子臯爲之衰

徐人歌

【劉向新序曰延陵季子將聘晉帶寶劍以過徐君徐君觀劍不言而色欲之季子未獻也然其心許之矣使反而徐君已死季子於是以劍帶徐君墓樹而去徐人爲之歌】

延陵季子兮不忘故脫千金之劍兮帶丘墓

驪駒歌

【此逸詩也漢書儒林傳王式除爲博士旣至捨中會諸大夫共持酒肉勞式皆注意髙仰之博士江公心嫉式謂歌吹諸生曰歌驪駒式曰聞之於師客歌驪駒主人歌客毋庸歸今日諸君爲主人日尙早未可也驪駒者客欲去歌之故式以爲言也】

驪駒在門僕夫俱存驪駒在路僕夫整駕

越人歌

【劉向說苑曰鄂君子晢泛舟於新波之中乘靑翰之舟張翠蓋防鐘鼔之音畢榜枻越人擁楫而歌於是鄂君乃揄修袂行而擁之舉繡被而覆之鄂君楚王母弟也】

今夕何夕兮搴洲中流今日何日兮得與王子同舟防羞被好兮不訾詬恥心幾煩而不絕兮得知王子山有木兮木有枝心悅君兮君不知

采葛婦歌

【吳越春秋曰采葛越之婦人傷越王用心之苦乃作若何之歌】

嘗膽不苦味若飴今我采葛以作絲

紫玉歌

【樂府詩集曰紫玉吳王夫差女也作歌詩以與韓重】

南山有鳥北山張羅意欲從君讒言孔多悲結成疹沒身黃壚命之不造寃如之何羽族之長名爲鳳凰一日失雄三年感傷𨿽有眾鳥不爲匹雙故見鄙姿逢君輝光身逺心近何曾暫忘

渡易水

【一曰荊軻歌史記曰燕大子丹使荊軻刺秦王丹送之至於易水之上軻使髙漸離擊築軻和而歌爲變防之聲又前歌云云復爲羽聲慷慨於是就車而去】

風蕭蕭兮易水寒壯士一去兮不復還

垓下歌

【漢書曰髙祖圍項羽垓下是夜聞漢軍皆楚歌驚曰漢已得楚乎起飲帳中有美人姓虞氏常從駿馬名騅常騎乃悲歌慷慨自爲歌詩數曲美人和之羽泣下數行逆上馬潰闈南出平明漢軍乃覺按琴集有力抜山操項羽所作也近世有虞美人曲亦出於此】

力拔山兮气蓋世時不利兮騅不逝騅不逝兮可柰何虞兮虞兮柰若何

大風歌

【漢書曰髙祖旣定天下還過沛畱置酒沛宮悉召故人父老子弟佐酒發沛中兒得百二十人教之歌酒酣帝擊築自歌令兒皆和習之帝自起舞按琴操有大風起漢髙帝所作也】

大風起兮雲飛揚威加海內兮歸故鄕安得猛士兮守四方

楚歌

【漢書曰髙祖欲立戚夫人子趙王如意而廢太子後不果戚夫人泣涕帝曰爲我楚舞吾爲楚歌其防言太子得四皓爲輔羽翼成就不可易也顏師古曰楚歌者楚人之歌猶吳歈越吟也】

鴻鵠髙飛一舉千里羽翼已就橫絕四海橫絕四海又可柰何𨿽有繒繳尙安所施

平城歌

【漢書匈奴傳曰髙祖自將兵三十二萬擊韓王信帝先至平城步兵未盡到冒頓緃精兵三十餘萬圍帝於白登七日漢兵中外不得救餉樊噲時爲上將軍不能解圍天下皆歌之後用陳平祕訃得免白登在平城東南去平城十餘里】

平城之下亦誠苦七日不食不能彀弩

戚夫人歌

【漢書外戚傳曰髙祖得定陶戚姬愛幸生趙隠王如意恵帝立呂后爲皇太后乃令永巷囚戚夫人髠鉗衣赭衣令舂戚夫人舂且歌太后聞之大怒曰乃欲倚子邪召趙王殺之戚夫人遂有人彘之禍】

子爲王母爲虜終日舂薄暮常與死爲伍相離三千里當誰使告汝

趙幽王歌

【漢書曰趙幽王友髙帝之子孝恵時友以諸呂女爲後不愛愛他姬諸呂女讒之於太后太后怒召趙王置邸令衛圍守之趙王餓乃作歌遂幽死】

諸呂用事兮劉氏微迫脇王侯兮彊授我妃我妃旣妒兮誣我以惡讒女亂國兮上曾不寤我無忠良兮何故棄國自決中野兮蒼天與直於嗟不可悔兮寧早自賊爲王餓死兮誰者憐之呂氏絕理兮托天報仇

畫一歌

【漢髙帝與蕭何定天下法令旣明何薨參代何爲相謂帝曰一遵約束而勿失不亦可乎帝曰善參爲相國三年百姓歌之曰】

蕭何爲法較若畫一曹參代之守而勿失戴其淸淨民以寧壹

秋風詞

【漢武帝故事曰帝行幸河東祠后土顧視帝京忻然中流與羣臣飲防帝歡甚乃自作秋風詞】

秋風起兮白雲飛艸木黃落兮雁南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發櫂歌歡樂極兮哀情多少壯幾時兮柰老何

瓠子歌二首

【史記河渠書漢武帝旣封禪乃使汲仁郭昌發卒數萬人塞瓠子決河後上自臨祭沈白馬玉璧令羣臣從官皆負薪寘決河時東流郡燒艸薪柴少乃下淇園之竹以爲楗天子悼功之不成乃作歌二章於是卒塞瓠子築宮其上曰宣房宮】

瓠子決兮將柰何皓皓旰旰兮閭殫爲河殫爲河兮地不得寧功無已時兮吾山平吾山平兮鉅野溢魚沸郁兮柏冬日延道弛兮離常流蛟龍騁兮方逺遊歸舊川兮神哉沛不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿久不返兮水維緩河湯湯兮激潺湲北渡迃兮浚流難搴長茭兮湛美玉河伯許兮薪不屬薪不屬兮衛人罪燒蕭條兮噫乎何以禦水隤林竹兮楗石菑宣房塞兮萬福來

天馬歌

【漢武帝紀元鼎四年秋馬生渥窪中作天馬之歌太初四年春貳師將軍李廣利斬大宛王首獲汗血馬來作西極天馬之歌】

太乙況天馬下霑赤汗沫流赭志俶儻精權奇籋【音躡】浮雲晻【烏感反】上馳體容與迣【音例】萬里今安匹龍爲友天馬徠從西極涉流沙九夷服天馬徠出泉水虎脊兩化若鬼【變化如神】天馬徠歷無皁經千里循東道天馬徠執徐時【歳在辰】將搖舉誰與期天馬徠開逺門竦予身逝昆侖天馬徠龍之媒遊閶闔登玉臺

蒲梢天馬歌

【史記樂書稱武帝伐大宛得千里馬名蒲稍作歌】

天馬徠兮從西極經萬里兮歸有徳承靈威兮降外國涉流沙兮四夷服

李夫人歌

【漢書外戚傳曰孝武李夫人本以倡進初武帝愛其兄延年平陽公主因言延年有女弟帝乃召見之實妙麗善舞由是得幸夫人少而蚤卒帝思念不已方士齊人少翁言能致其神乃夜張燈燭設帷帳陳灑肉而令帝居帷帳遙望見好女如李夫人之貎還幄坐而步人不得就視帝愈益相思悲感爲作詩令樂府諸音家弦歌之】

是邪非邪立而望之翩何姍姍其來遲

李延年歌

【漢書外戚傳曰李延年性知音善歌舞武帝愛之嘗侍上起舞而歌延年後爲協律都尉】

北方有佳人絕世而獨立一顧傾人城再顧傾人國寧不知傾城與傾國佳人難再得

烏孫公主歌

【漢書西域傳曰武帝元封中遣江都王建女細君爲公主以妻烏孫王昆莫公主至其國自治宮室居歳時一再與昆莫防置酒飲食昆莫年老言語不通公主悲乃自作歌】

吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿居常土思兮心內傷願爲黃鵠兮歸故鄕

黃鵠歌

【西京雜記始元元年黃鵠下太液池帝爲此歌】

黃鵠飛兮下建章羽肅肅兮行蹌蹌金爲衣兮菊爲裳唼喋荷荇出入蒹葭自顧菲薄愧爾嘉祥

漢成帝時歌謠

【漢書五行志成帝時歌謠也桂亦色漢家象花不實無繼嗣也王莽自謂黃象黃爵巢其顚也】

邪徑敗良田讒言亂善人桂樹花不實黃爵巢其顚昔爲人所羨今爲人所憐

城上烏童謠

【後漢書五行志桓帝之初京都童謠按此皆謂爲政貪也城上烏尾畢逋者處髙利獨食不與下共謂人主多聚斂也公爲吏予爲徒者言蠻夷將畔逆父旣爲軍吏其子又爲卒徒往擊之也一徒死百乘車者言前一人往討胡旣死矣後又遣百乘車往車班班入河間者言桓帝將崩乘輿班班入河間迎靈帝也河間奼女工數錢以錢爲室金爲堂者言靈帝旣立其母永樂太后好聚金以爲堂也石上慊慊舂黃梁言永樂惟積金錢慊慊常若不足吏人舂黃梁而食之也梁下有懸皷我欲擊之丞卿怒者言永樂教靈帝使賣官受錢所祿非其人天下忠篤之士怨望欲擊懸鼔以求見丞卿主�者亦復諂順怒而止我也劉昫以爲此謠後驗竟爲靈帝作言一徒似斥桓帝帝責任羣閹參委機政左右前後莫非刑人有同囚徒之長故言寄一徒也且又弟則廢黜身無嗣塊然單獨非一而何百乘車者乃國之君解犢後徵正膺斯數繼以班班尢得以類焉解犢靈帝所封也】

城上烏尾畢逋公爲吏子爲徒一徒死百乘車車班班入河間河間奼女工數錢以錢爲室金爲堂石上慊慊舂黃梁梁下有懸�我欲擊之丞卿怒

鮑司歌

【樂府廣題列異傳鮑宣宣子永永子昱三世皆爲司而乘一驄馬京師人歌之】

鮑氏驄三人司再入公馬𨿽瘦行步工

張堪歌

【漢光武十五年張堪拜漁陽大守堪視事八年匈奴不敢犯塞勸民耕稼以致殷富百姓喜其徳政以歌之】

桑無附枝麥穂兩岐張君爲政樂不可支

五噫歌

【三輔決錄梁鴻束出闗過京師作五噫之歌肅宗聞而非之求鴻不得】

陟彼北邙兮噫顧瞻帝京兮噫宮闕崔嵬兮噫民之劬勞兮噫遼遼未央兮噫

雞鳴歌

【樂府廣題曰漢有雞鳴衛士主雞鳴宮中漢書曰髙祖團項羽垓下羽是夜聞漢軍四面皆楚歌應劭曰楚歌者雞鳴歌也按周禮雞人掌大祭祀夜嘑旦以嘂百官則所起亦逺矣】

東方欲明星爛爛汝南晨雞登壇喚曲終漏盡嚴具陳月沒星稀天下旦千門萬戶遞魚鑰宮中城上飛烏鵲

岑君歌

【後漢書岑熈爲魏郡太守招聘隠逸與參政事無爲而化視事二年輿人歌之】

我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨丁斯時美矣岑君於戱休玆

郭喬卿歌

【後漢書郭賀字喬卿建武中爲尙書令在職六年拜荊州刺史到官有殊政百姓歌之顯宗巡狩到南陽特見嗟賞賜以三公之服敇行部去防帷使百姓見其容服以章有徳】

厥徳仁明郭喬卿中正朝廷天下平

皇甫嵩歌

【後漢書皇甫嵩爲冀州請冀州一年田租以贍饑民百姓歌之】

天下大亂兮市爲墟母不保子兮妻失夫賴得皇甫兮復安居

劉君歌

【後漢書劉陶舉孝防除順陽長縣多姦猾陶到官按發若神以病免吏民思而歌之】

邑然不樂思我劉君何時復來安此下民

洛陽令歌

【長沙耆舊傳祝良字石卿爲洛陽令歳時亢旱天子祈雨不得良乃暴身階庭告誠引罪自晨至中紫雲沓起甘雨登降人爲之歌】

天久不雨烝人失所天王自出祝令特苦精符感應滂沱下雨

滎陽令歌

【殷氏世傳殷襃滎陽令廣築學館防集朋徒民知禮讓乃歌之云】

滎陽令有異政修立學校人易性令我子弟恥訟爭

京兆謠

【後漢書曰李燮拜京兆詔發西園錢燮上封事遂止不發吏民愛敬乃爲此謠】

我府君道教舉恩如春威如虎剛不吐柔不茹愛如母訓如父

束晢歌

【晉書束晢陽平元城人太康中郡界大旱晢爲邑人請兩三日而雨注眾謂晢誠感而爲作歌】

束先生通神明請天三日甘雨零我黍以育我稷以生何以醻之報束長生

豫州歌

【晉書祖逖爲豫州刺史躬自儉約督課農桑克已務施不畜資產子弟耕耘負擔樵薪又收枯骨爲之祭醊百姓感悅嘗置大防耆老中坐流涕曰吾等老矣更得父母死將何恨乃歌曰】

幸哉遺黎免俘虜三辰旣朗遇慈父酒忘勞甘瓠脯何以詠思歌且舞

應詹歌

【王澄恵帝末爲荊州牧假應詹督南平天門武陵三郡軍事天下大亂詹境獨全百姓歌之】

亂離旣普殆爲灰朽僥幸之運賴玆應後歳寒不凋孤境獨守拯我塗炭恵隆邱阜潤同江海恩猶父母

吳人歌

【鄧攸元帝時爲吳郡太守刑政淸明百姓歡悅後稱疾去百姓數千人畱牽攸船不得進攸乃少停夜中發去吳人歌之】

紞如打五鼓雞鳴天欲曙鄧侯挽不畱謝令推不去

隴上歌

【晉書載記曰劉曜圍陳安於隴城安敗南走陜中曜使將軍平先邱中伯率勁騎追安安與壯士十餘騎於陜中格戰安左手奮七尺大刀右手執丈八蛇矛近交則刀矛俱發輒害五六逺則雙帶鞬服左右馳射而走平先亦壯健絕人與安搏戰三交奪其蛇矛而退遂追斬於澗曲安善於撫接吉凶夷險與眾同之及其死隴上爲之歌矅聞而嘉傷命樂府歌之】

隴上壯士有陳安軀幹𨿽小腹中寛愛養將士同心肝防驄父馬鐵鍛鞍七尺大刀奮如湍丈八蛇矛左右盤十蕩十決無當前戰始三交失蛇矛棄我防驄竄巖幽爲我外援而懸頭西流之水東流河一去不還柰子何

裴公歌

【北史曰裴俠爲河北郡守躬儉素愛民如子郡舊有漁獵夫三十人以供郡守俠曰以口腹役人吾所不爲也悉罷之又有丁三十人供郡守役俠亦罷之不以入私並收庸爲市官馬歳時旣積馬遂成馬羣去職之日一無所取民歌之云】

肥鮮不食丁庸不取裴公貞恵爲世規矩

敇勒歌

【樂府廣題曰北齊神武攻周玉璧士卒死者十四五神武恚憤疾發周王下令曰髙歡鼠子親犯玉璧劍弩一發元凶自斃神武聞之勉坐以安士眾悉引諸貴使斛律金唱敇勒神武自和之其歌本鮮卑語易爲齊言故其句長短不齊】

敇勒川陰山下天似穹廬籠蓋四野天蒼蒼野茫茫風吹艸低見牛羊

東徵歌

隋王通【杜淹文中世家曰隋仁壽中文中子西遊長安見文帝奏太平十有二策帝下其議於公卿公卿不悅文中子知謀之不用作東徵之歌而歸帝聞而再徵之不至】

我思國家兮逺遊京畿忽逢帝王兮降禮布衣遂懷古人之心兮將興太平之基時異事變兮志乖願違吁嗟道之不行兮垂翅東歸皇之不斷兮將身西飛

淫預歌

【酈道元水經注曰白帝山城水門之西江中有孤石名淫豫石水冬出二十餘丈夏則沒亦有裁出焉江水東逕廣峽溪乃三峽首之也峽中有瞿塘黃龕二灘夏水回復防溯所忌十道志曰淫豫石與城郭門外石潛通蜀人往燒火伏石則淫預邊沸國史補曰蜀之三峽最號峻急四月五月尢險故行者歌之淫或作艷預或作豫】

灩預大如馬瞿唐不可下

灩預大如牛瞿唐不可流

淫預大如服瞿塘不可觸金沙浮轉多桂浦忌經過

挾瑟歌

春風宛轉入曲房兼送小苑百花香白馬金鞍去未返紅妝玉筯下成行

靈芝歌

因靈寢兮產靈芝象三徳兮瑞應圖延壽命兮光此都配上帝兮象太微防日月兮揚光輝

古樂府卷一

欽定四庫全書

古樂府卷二

元左克明撰

鼓吹曲歌辭

鼓吹曲一曰短簫鐃歌劉瓛定軍禮云鼓吹未知其始或曰黃帝岐伯所作以建威揚徳風勸敵士蔡邕禮樂志曰漢樂四品其四曰短簫鐃歌軍樂也建初伎錄云列於殿庭者名鼓吹按孫權觀魏武帝軍作鼓吹而還此應是今之鼓吹晉中興書曰漢武帝時南越加置七郡皆假鼓吹班超拜長史假鼓吹麾幢則短簫鐃歌漢時已名鼓吹不自魏晉始也西京雜記漢大駕祠泉汾陰備千乘萬騎有黃門前後部鼓吹則不獨列於殿庭者名鼓吹也古今注曰漢樂有黃門鼓吹而短簫鐃歌鼓吹之一章爾然則黃門鼓吹短簫鐃歌與橫吹曲得通名鼓吹但所用異爾漢有二十二曲列於鼓吹謂之鐃歌而存者十八篇曰朱鷺思悲翁艾如張上之回擁離戰城南巫山髙上陵將進酒君馬黃芳樹有所思雉子班聖人出上邪臨髙臺逺如期石流而務成云黃雀釣竿四篇其辭已亡魏文帝受命使繆襲攺造十二曲曰楚之平戰滎陽獲呂布克官渡舊邦定武功屠柳城平南荊平闗中應帝期邕熈大和吳亦令韋昭攺制十二曲曰炎精缺漢之季攄武師伐烏林秋風克皖城闗背徳通荊門章洪徳從歷數承天命化而君馬黃雉子班聖人出臨髙臺逺如期石流務成云黃雀釣竿十曲並仍其舊名晉武帝受禪命傳元制二十二曲曰靈之祥宣受命徵遼東宣輔政時運多難景龍飛平玉衡文皇統百揆因時運惟庸蜀天序大晉承運期金靈運於穆我皇仲春振旅夏苗田仲秋狝田順天道唐堯云伯益釣竿而云釣竿名不攺舊宋何承天於義熈末年秋制十五篇皆擬漢舊名大抵別增新意其義與古辭不合疑未嘗被於歌聲也如齊王融謝朓梁昭明太子統範云陳蘇子卿等追擬古題立義不同今取其一二立於篇次以便觀覽云

鐃歌

朱鷺

漢古辭【此蓋因飾鼓以鷺而名曲焉魏繆襲攺朱鷺爲楚之平吳韋昭攺爲炎精缺言漢室衰孫堅奮迅猛志念在匡救王迹也晉傳攺爲靈之祥言宣皇帝之佐魏猶虞舜之事堯也旣有石瑞之徵又能用武以誅孟度之逆命也宋何承天朱鷺篇曰朱鷺揚和鸞翠蓋耀金華但稱路車之美與漢曲異】

朱鷺魚以烏路訾邪鷺何食食茄下不之食不以吐將以問誅【一作諫】者

楚之平【一作初之乎】

魏繆襲

楚之平義兵徵神武奮金鼓鳴邁武徳揚洪名漢室微社稷傾皇道失桓與靈閹官熾羣雄爭邊韓起亂金城中國擾無紀經赫武皇起旗旌麾天下天下平濟九州九州寜創武功武功成越五帝邈三王興禮樂定紀綱普日月齊輝光

炎精缺

吳韋昭

炎精缺漢道微皇綱弛政徳違眾姦熾民罔依赫武烈越龍飛陟天衢耀靈威鳴雷鼓抗電麾撫幹衡鎭地機厲虎旅騁熊羆發神聽吐英奇張角破邊韓覊宛潁平南土綏神武章渥澤施金聲震仁風馳顯髙門啟皇基統罔極垂將來

靈之祥

晉傅

靈之祥石瑞章旌金徳出西方天降命授宣皇應期運時龍驤繼大舜佐陶唐贊文武建帝綱孟氏叛據南疆追有扈亂五常吳防勁蜀虜疆交誓盟連遐荒宣赫怒奮鷹揚震乾威曜電光陵九天陷石城梟逆命拯有生萬國安四海寜

朱路篇

宋何承天

朱路揚和鸞翠蓋耀金華牡飾樊纓流旌拂飛霞雄防辟曠塗班劍翼髙車三軍且莫喧聽我奏鐃歌淸鞞驚短簫朗鼓節鳴笳人心惟愷豫玆音亮且和輕風起紅塵渟瀾發微波逸韻騰天路穨響結城阿仁聲被八表威靈振九遐嗟嗟介冑士朂哉念皇家

思悲翁

漢古辭【此漢古辭魏攺爲戰滎陽言曹公也吳攺爲漢之季言孫堅悼嘆漢之微痛董卓之亂興兵奮擊功蓋海內也晉曰宣受命言宣皇帝禦諸葛亮養威重運神兵亮震怖死也宋何承天以爲思悲公篇】

思悲翁唐思奪我美人侵以遇悲翁也但我思蓬首【一作蕞】狗逐狡兔食交君梟子五梟母六拉沓髙飛暮安宿

戰滎陽

魏繆襲

戰滎陽汴水陂戎士憤怒貫甲馳陣未成退徐滎二萬騎塹壘平戎馬傷六軍驚勢不集眾幾傾白日沒時晦顧中牟心屏營同盟疑計無成賴我武皇萬國寜

漢之季

吳韋昭

漢之季董卓亂桓桓武烈應時運義兵興雲旗建厲六師羅八陣飛鳴鏑接白刄輕騎發介士奮醜虜震使眾散刼漢主遷西館雄豪怒元惡僨赫赫皇祖功名聞

宣受命

晉傳

宣受命應天機風雲時動神龍飛禦諸葛鎭雍梁邊境定夷夏康務節事勤定傾攬英雄保持盈淵穆穆赫明明衝而泰天之經養威重運神兵亮乃震斃【一作死】天下寜

思悲公篇

何承天

思悲公懷衮衣東國何悲公西歸公西歸流二叔防主旣悟偃禾復偃禾復聖志申營都新邑從斯民從斯民徳惟明制禮作樂興頌聲興頌聲致嘉祥鳴鳳爰集萬國康萬國康猶弗已握發吐飡下羣士惟我君繼伊周親覩盛世復何求

艾如張

漢古辭【古辭曰艾而張羅又曰雀以髙飛柰雀何谷梁傳艾蘭以爲防置旃以爲轅門謂因搜狩以習武事也魏攺爲獲呂布言曹公東圍臨淮生擒呂布也吳曰攄武師言孫權卒父之業而徵伐也晉曰徵遼東言宣皇帝臨大海之表討公孫淵而梟其首也蘇子卿云張機蓬艾側宋古詞曰幾令吾呼歷捨俱失古題夲意】

【聲相傳訓詁不可復解但俱失古題本意】

艾而張羅夷於何行成之四時和山出黃雀亦有羅雀以髙飛柰雀何爲此倚欲誰肯礞室

獲呂布

魏繆襲

獲呂布戮陳宮芟夷鯨鯢驅騁羣雄囊括天下運掌中

攄武師

吳韋昭

攄武師斬黃祖防夷凶族革平西夏炎炎大烈震天下

徵遼東

晉傅

徵遼東敵失防威靈邁日域公孫旣授首羣逆破膽咸震怖朔北響應海表景附武功赫赫徳云布

擬題

陳蘇子卿

誰在閒門外羅家諸少年張機蓬艾側結网槿籬邊若能飛自免豈爲繒所纒黃雀倘爲誡朱絲猶可延

宋古辭

幾令吾呼歷捨居執來隨咄武子邪令烏衘鍼相風其右其右【一解】幾令吾呼羣議破葫執來隨吾咄武子邪令烏今烏今入海相風及後【二解】幾令吾呼無公赫吾執來隨吾咄武子邪令烏無公赫吾婮立諸布始布【三解】

上之回

漢古辭【漢武帝元封初因至雍遂通回中道後數遊幸焉其歌稱帝遊石關望諸國月支臣匃奴服皆美當時事也魏攺爲克官渡言曹公與袁紹戰破之於官渡也吳曰伐烏林言魏武旣破荊州順流東下欲來爭鋒孫權命將周瑜逆擊之於烏林而走破也晉曰宣輔政言宣皇帝聖道深逺撥亂反正网羅文武之才以定二儀之序也】

上之回所中益夏將至行將北以承甘泉宮寒暑徳遊石闗望諸國月支臣匃奴服令從百官疾駈馳千秋萬嵗樂無極

克官渡

魏繆襲

克紹官渡由白馬僵屍流血被原野賊眾如犬羊王師尙寡沙塠傍風飛揚轉戰不利士卒傷今日不勝後何望土山地道不可當卒勝大捷震冀方屠城破邑神武遂章

伐烏林

吳韋昭

曹操北伐抜柳城乘勝席捲遂南徵劉氏不睦八郡震驚眾旣降操屠荊舟車十萬揚風聲議者狐疑慮無成賴我大皇發聖明虎臣雄烈周與程破操烏林顯章功名

宣輔政

晉傅

宣皇輔政聖烈深撥亂反正從天心网羅文武才愼厥所生所生賢遺教施安上治民化風移肇創帝基洪業垂於鑠明明時赫功濟萬世定二儀雲澤雨施海外風馳

翁離

漢古辭【一作雍離一作擁離魏攺曰舊邦言曹公勝袁紹於官渡還譙收藏死亡士卒也吳曰秋風言孫權悅以使民民忘其死也晉曰時運多難言宣皇致討吳方有徵無戰也何承天云雍士離心義稍異】

擁離趾中可築室何用葺之蕙用蘭擁離趾中

舊邦

魏繆襲

舊邦蕭條心傷悲孤防翩翩當何依遊士戀故涕如摧兵起事大令願違傳求親戚在者誰立廟置後防來歸【一曰魂來求歸】

秋風

吳韋昭

秋風揚沙塵寒露沾衣裳角弓持急鳩鳥化爲應邊垂飛羽檄防賊侵界疆跨馬披甲冑慷慨懷悲傷辭親向長路安知存與亡窮達固有分志士思立功思立功邀之戰場身逸獲髙賞身沒有遺封

時運多難

晉傅

時運多難道教痡天地變化有盈虛蠢爾吳蠻虎視江湖我皇赫斯致天誅有徵無戰弭其圖天威橫被廓東隅

雍離篇

何承天

雍士多離心荊民懷怨情二凶不量徳搆難稱其兵王人銜朝命正辭糾不庭上宰宣九伐萬里舉長旌樓船掩江濆駟介飛重英歸徳戒後夫賈勇尙先鳴逆徒旣不濟愚智亦相傾霜鋒未及染鄢郢忽已淸西川無潛鱗北渚有奔鯨淩威致天府一戰夷三城江漢被美化宇宙歌太平惟我東郡民曾是深推誠

戰城南

漢古辭【其詞大略言戰城南死郭北野死不爲烏鳥所食願爲忠臣朝出攻戰而暮不得歸也魏攺爲定武功言曹公初破鄴武功之定始乎此也吳曰克皖城言魏武志圖並兼而令朱光爲廬江太守孫權親徵光破之於皖城也晉曰景龍飛言景帝克明威教賞從夷逆祚隆無疆崇此洪基也宋何承天擬題以爲士卒勇於赴敵而有成功也】

戰城南死郭北野死不烏可食爲我謂烏且爲客豪野死諒不腐肉安能去子逃水深激激蒲葦防防梟騎戰鬭死駑馬徘徊鳴梁築室何以南梁何北禾黍不獲君何食願爲忠臣安可得思子良臣良臣誠可思朝行出攻暮不夜歸

定武功

魏繆襲

定武功濟黃河河水湯湯旦暮有橫流波袁氏欲衰兄弟尋干戈決漳水水流滂沱嗟城中如流魚誰能復顧室家計窮慮盡求來連和和不時心中憂戚賊眾內潰君臣奔北拔鄴城奄有魏國王業艱難覽觀古今可爲長嘆

克皖城

吳韋昭

克滅皖城遏冦賊惡此凶孽阻姦慝王師赫徵眾傾覆除穢去暴戢兵革民得就農邊境息誅君弔民昭至徳

景龍飛

晉傅

景龍飛禦天威聰鑑察動與神明協機從之者顯逆之者滅夷文教敷武功巍普被四海萬邦望風莫不來綏聖徳潛斷先天弗違弗違祥享世永長猛以致寛道化光赫明明祚隆無疆帝績惟期有命旣集崇此洪基

戰城南篇

何承天

戰城南衝黃塵丹旌電烻鼔雷震勍敵猛戎馬殷橫陣亙野若屯云仗大順應三靈義之所感士忘生長劍擊繁弱鳴飛鏑炫晃亂奔星虎騎躍華眊旋朱火延起騰飛煙驍雄斬髙旗搴長角浮叫響淸天夷羣冦殪逆徒余黎霑恵詠來蘇奏愷樂歸皇都班爵獻俘邦國娛

巫山髙

漢古辭【古詞大略言江淮水深無梁可度臨水逺望思歸而已魏攺爲屠栁城言曹公越北塞歷白檀破三郡烏桓於栁城也吳曰闗背徳言蜀將闗羽背棄吳徳心懷不軌孫權引師浮江而擒之也晉曰平玉衡言景帝一萬國之殊風齊四海之乖心禮賢養士而纂洪業也宋何承天以李氏恃險爲晉所滅也若齊王融想象巫山髙梁範云巫山髙不極雜以陽臺神女之事無復逺道望歸之思也】

巫山髙髙以大淮水深難以逝我欲東歸害梁不爲我集無髙曳水何梁湯湯回回臨水逺望泣下沾衣逺道之人心思歸謂之何

屠栁城

魏繆襲

屠栁城功誠難越度隴塞路漫漫北逾岡平但聞悲風正酸蹋頓授首遂登白狼山神武慹海外永無北顧患

闗背徳

吳韋昭

闗背徳作鴟張割我邑城圖不祥稱兵北伐圍樊襄陽嗟臂大於股將受其殃巍巍夫聖主睿徳與通與通親任呂蒙泛舟洪汜池溯涉長江神武一何桓桓聲烈正與風翔歷撫江安城大據郢邦虜羽授首百蠻咸來同盛哉無比隆

平玉衡

晉傅

平玉衡糺姦回萬國殊風四海乖禮賢養士覉禦英雄思心齊纂戎洪業崇皇階品物咸亨聖敬日躋聰鑑盡下情明明綜天機

巫山髙篇

何承天

巫山髙三峽峻靑壁千尋深谷萬仭崇巖冠靈林防冥山禽夜響晨猿相和鳴洪波迅澓載逝載停淒淒商旅之客懷苦情在昔陽九皇綱微李氏竊命宣武耀靈威蠢爾逆縱復踐亂機王旅薄伐傅首來至京師古之爲國惟徳是貴力戰而虐民鮮不顚墜矧乃叛戾伊胡能遂咨爾巴子無放肆

王融

想象【一作髣髴】巫山髙薄暮陽臺曲煙雲乍舒捲猨鳥時斷續【一作煙華乍捲舒行芳時斷續】彼美如可期寤言紛在矚憮然坐相望秋風下庭緑

範云

巫山髙不極白日隠光輝靄靄朝云去溟溟暮雨歸巖懸獸無迹林暗鳥疑飛枕席竟誰薦相望空依依

上陵

漢古辭【古今樂錄曰漢章帝元和中有宗廟食舉共六曲加重來上陵二曲爲上陵食舉後漢書禮儀志曰正月上丁祠南郊次北郊明堂髙廟世祖廟謂之五供禮畢以次上陵西都舊有上陵東都之儀太官上食太常樂奏食舉按古詞大略言神仙事不知與食舉曲同否魏攺曰平南荊言曹公南平荊州也吳曰通荊門言孫權與蜀交好齊盟中有闗羽自失之愆戎蠻樂亂生變作患蜀疑其吳惡其詐乃大治兵終復初好也晉曰文皇統百揆言文皇帝始統百揆用人有序以敷太平之化也宋何承天曰上陵者相追攀但言升髙望逺傷時怨嘆而已】

上陵何美美下津風以寒問客從何來言從水中央桂樹爲君船靑絲爲君笮木蘭爲君櫂黃金錯其間滄海之雀赤翅鴻白雁隨山林乍開乍合曾不知日月明醴泉之水光澤何蔚蔚芝爲車龍爲馬覽遨遊四海外甘露初二年芝生銅池中仙人下來飲延壽千萬歳

平南荊

魏繆襲

南荊何遼遼江漢濁不淸菁茅久不貢王師赫南徵劉琮據襄陽賊備屯樊城六軍廬新野金鼓震天庭劉子面縛至武皇許其成許其成撫其民陶陶江漢間普爲大魏臣大魏臣向風思自新思自新齊功古人在昔虞與唐大魏得與均多選忠義士爲喉唇天下一定萬世無風塵

通荊門

吳韋昭

荊門限巫山髙峻與云連蠻夷阻其險歷世懷不賔漢王據蜀郡崇好結和親乖微中情疑讒夫亂其間大皇赫斯怒虎臣勇气震蕩滌幽藪討不恭觀兵揚炎耀厲鋒整封疆整封疆闡揚威武容功赫戲洪烈炳章邈矣帝皇世聖吳同厥風荒裔望淸化化恢煌煌大吳延祚永未央

文皇統百揆

晉傅

文皇統百揆繼天理萬方武將鎭四隅英佐盈朝堂謀言協秋蘭淸風發其芳洪澤所漸潤礫石爲珪璋大道侔五帝盛徳逾三王咸光大上防天與地至化無內外無內外六合並康乂並康乂遘玆嘉防在昔羲與農大晉徳斯邁鎭徵及諸州爲蕃衛功濟四海洪烈流萬世

上陵者篇

何承天

上陵者相追攀被服纖麗振綺紈擕童幼升崇巒南望城闕郁盤桓王公第通衢端髙甍華屋列朱軒臨濬谷掇秋蘭士女悠奕映隰原指營丘感牛山爽鳩旣沒景君嘆嗟歳聿逝不還志气衰沮鬢斑野莽宿墳土幹顧此累累中心酸生必死亦何怨取樂今日展情懽

將進酒

漢古辭【古詞曰將進酒乘太白大略以飲酒放歌爲言魏攺爲平闗中言曹公徵馬超定闗中也吳曰章洪徳言孫權章其大徳而逺方來附也晉曰因時運言文皇帝因時運變聖謀潛施解長蛇之交離羣桀之黨以武濟文審其大計以邁其徳也宋何承天曰將進酒慶三朝備繁禮薦嘉肴則言朝防進酒且以濡首荒志爲戒若梁昭明太子云洛陽輕薄子但敍遊樂飲酒而已】

將進酒乘太白辧佳哉詩審搏放故歌心所作同陰气詩悉索使禹良工觀者苦

平闗中

魏繆襲

平闗中路向潼濟濁水立髙墉鬭韓馬離羣凶選驍騎縱兩翼虜崩潰級萬億

章洪徳

吳韋昭

章洪徳邁威神感殊風懷逺鄰平南裔齊海濵越裳貢扶南臣珍貨充庭所見日新

因時運

晉傅

因時運聖策施長蛇交解羣桀離勢窮奔吳虎騎厲惟武進審大計時邁其徳淸一世

將進酒篇

何承天

將進酒慶三朝備繁禮薦嘉肴榮枯換霜霧交緩春帶命朋僚車等旗馬齊鑣懷溫克樂林濠士失志慍情勞思防酒寄遊遨敗徳人甘醇醪耽長夜或淫妖興屢舞厲哇謡形傞傞聲號呶首旣濡志亦荒性命夭國家亡嗟後生節酣觴匪酒辜孰爲殃

梁昭明太子

洛陽輕薄子長安遊俠兒宜城溢渠椀中山浮羽巵

君馬黃

漢古辭【初言君馬黃臣馬蒼二馬同逐臣馬良終言美人歸以南歸以北駕車馳馬令我心傷而晉攺爲金靈運則言聖皇踐祚致敬宗廟而孝行於天下也而宋何承天止言馬而已】

君馬黃臣馬蒼二馬同逐臣馬良易之有騩蔡有赭美人歸以南駕車馳馬美人傷我心佳人歸以北駕車馳馬佳人安終極

金靈運

晉傅

金靈運天符發聖徵見參日月惟我皇體神聖受魏禪應天命皇之興靈有徵登天麓禦萬乘皇之輔若闞虎爪牙奮莫之禦皇之佐贊淸化百事理萬邦賀神祗應嘉瑞章恭享禮薦先皇樂時奏磬管鏘鼓淵淵鐘鍠鍠奠樽俎實玉觴神歆饗咸悅康宴孫子祐無疆大孝烝烝徳教被萬方

君馬篇

何承天

君馬麗且閒揚鑣騰逸姿駿足躡流景髙步追輕飛冉冉六轡柔奕奕金華暉輕霄羽翼蓋長風靡淑旂願爲範氏驅雍容步中畿豈效詭遇子馳騁趣危機鈆陵策良駟造父爲之悲不怨吳阪峻但恨伯樂稀赦彼岐山盜實濟韓原師柰何漢魏主縱情營所私疲民甘藜藿廏馬患盈肥人畜眢厥養蒼生將焉歸

芳樹

漢古辭【古詞云妒人之子愁殺人君有他心樂不可禁魏攺曰邕熙言魏氏臨其國君臣邕穆庶績咸熙也吳曰承天命言上以聖徳踐位道化至盛也晉曰天序言聖皇應歷受禪濟大化用人各盡其才也何承天擬題止言芳樹而佳人之傷時而已若王融相思早春日謝朓早翫華池陰但言時莫眾芳歇絕而已】

芳樹日月君亂如於風芳樹不上無心溫而鵠三而爲行臨蘭池心中懷我悵心不可匡目不可顧妒人之子愁殺人君有他心樂不可禁王將何侶如孫如魚乎悲矣

邕熙

魏繆襲

邕熙君臣念徳天下治登帝道獲瑞寶頌聲並作洋洋浩浩吉日臨髙堂置酒列名倡歌聲一何紆余雜笙簧八音諧有紀綱子孫永建萬國壽考樂無央

承天命

吳韋昭

承天命於昭聖徳三精垂象符靈表徳巨石立九穂植龍金其鱗烏赤其色輿人歌億夫嘆息超龍升襲帝服窮淳懿體黙夙興臨朝勞謙日昃易簡以崇仁放逺讒與慝舉賢才親近有徳均田疇茂稼穡審法令定品式考功能用黜陟人思自盡惟心與力家國治王道直思我帝皇壽萬億長保天祿祚無極

天序

晉傅

天序歷應受禪承靈祜禦羣龍勒螭虎濟大化英儁作輔明明統萬機赫赫鎭四方咎繇稷契之疇協蘭芳禮王臣覆兆民化之如天與地誰敢愛其身

芳樹篇

何承天

芳樹生北庭丰隆正徘徊翠穎陵冬秀紅葩迎春開佳人閒幽室恵心婉以諧蘭房掩綺幌緑艸被長階日夕遊雲際歸禽命同棲皓月盈素景涼風拂中閨哀弦理虛堂要妙淸且淒嘯歌流激楚傷此碩人懷梁塵集丹帷微飇揚羅鞋豈怨嘉時暮徒惜良願乖

王融

相望早春日煙華雜如霧復此佳麗人含情結芳樹綺羅已自憐萱風多有趣去來徘徊者佳人不可遇

謝朓

早翫華池陰復影滄洲枻旑旎芳若斯葳蕤紛可結霜下桂枝鋪怨與飛蓬折不厠玉盤滋誰憐終委絕

有所思

漢古辭【其詞大略言有所思乃在大海南何用問遺君雙珠瑇瑁簪聞君有他心燒之當風揚其灰魏攺曰應帝期言文帝以聖徳受命應運期也吳曰從歷數言孫權從圖籙之符而建大號晉曰惟庸蜀言文皇帝旣平萬乘之蜀封建萬國復五等之爵宋何承天惟言孝養若王融如何有所思梁劉繪別離安可再但言離思而巳】

有所思乃在大海南何用問遺君雙珠瑇瑁簪用玉紹繚之聞君有他心拉雜摧燒之摧燒之當風揚其灰從今已往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須臾髙知之

應帝期

魏繆襲

應帝期於昭我文皇歷數承天序龍飛自許昌聰明昭四表恩徳動遐方星辰爲垂耀日月爲重光河洛吐符瑞艸木挺嘉祥麒麟步郊野黃龍遊津梁白虎依山林鳳凰鳴髙岡考圖定篇籍功配上古羲皇羲皇無遺文仁聖相因循期運三千歳一生聖明君堯授舜萬國萬國皆附親四門爲穆穆教化常如神大魏興盛與之爲鄰

從歷數

吳韋昭

從歷數於穆我皇帝聖哲受之天神明表奇異建號創皇基聰睿協神思徳澤浸及昆虫浩蕩越前代三光顯精耀陰陽稱至治肉角步郊畛鳳凰棲靈囿神龜遊沼池圖讖摹文字黃龍覿鱗符祥日月記覽往以察今我皇多繪事上欽昊天象下副萬姓意光被彌蒼生家戶防惠賚風教肅以平頌聲章嘉喜大吳隆綽有餘裕

惟庸蜀

晉傅

惟庸蜀僭號天一隅劉備逆帝命禪亮承其餘擁眾數十萬闚隙乘我虛驛騎進羽檄天下不遑居姜維屢防邊隴上爲荒蕪文皇湣斯民歷世受罪辜外謨藩屏臣內謀眾士夫爪牙應指授腹心獻【一作同】良圖良圖協成文大【一作乃】興百萬軍雷鼓震地起猛勢陵浮雲逋虜畏天誅面縛造壘門萬里同風教逆命稱妾臣光建五等紀綱天人

有所思篇

宋何承天

有所思思昔人曾閔二子善養親和顏色奉晨昏至誠烝烝通神明鄒孟軻爲齊卿稱身受祿不貪榮道不用獨擁楹三徙旣誶禮義明飛鳥集猛獸附功成事畢乃更娶哀我生遘凶旻防罹荼酷備艱辛慈顏絕見無因長懷永思托邱墳

王融

如何有所思而無相見時宿昔夢顏色階庭尋履綦髙張更何已引滿終自持欲知憂能老爲視鏡中絲

劉繪

別離安可再而我更重之佳人不相見明月空在帷共衘滿堂酌獨斂向隅眉中心亂如雪寜知有所思

雉子班

漢古辭【古詞云雉子髙飛止黃鵠飛之以千里雄來飛從雌晉攺曰於穆我皇言聖皇受命徳合神明也宋何承天曰雉子遊原澤篇則言避世之士抗志淸霄其視卿相功名猶冰炭之不相入也】

雉子班如此之幹雉梁無以吾翁孺雉子知得雉子髙飛止黃鵠飛之以千里王可思雄來飛從雌視子趨一雉雉子車大駕馬滕被王送行所中堯羊蜚從王孫行

於穆我皇

晉傅

於穆我皇盛徳聖且明受禪君世光濟羣生普天率土莫不來庭顒顒六合內望風仰泰淸萬國雍雍興頌聲大化洽地平而天成七政齊五衡惟平峨峨佐命濟濟羣英夙夜幹幹萬幾是經𨿽治興匪荒寜謙道光沖不盈天地合徳日月同榮赫赫煌煌曜幽防三光克從於顯天垂景星龍鳳臻甘露宵零肅神祗只上靈萬物欣載自天效其成

雉子遊原澤篇

何承天

雉子遊原澤防懷耿介心飲啄𨿽勤苦不願棲園林古有避世士抗志淸霄岑浩然寄卜肆揮棹通川陰逍遙風塵外散發撫鳴琴卿相非所眄何況於千金功名豈不美寵辱亦相尋冰炭結六府憂虞纒胸襟當世須大度量巳不克任三復泉流誡自驚良已深

聖人出

漢古辭【漢古辭言聖人出陰陽和君之臣明防不道晉曰仲春振旅言大晉申文武之教畋獵以時也】

聖人出陰陽和美人出遊九河佳人來騑離哉何駕六飛龍四時和君之臣明防不道美人哉宜天子免甘星筮樂甫始美人子含四海

仲春振旅

晉傅【古聖人出行】

仲春振旅大致民武教於時日新師執提工執鼓坐作從節有序盛矣允文允武搜田表禡申法誓遂圍禁獻社祭允以時明國制文武並用禮之經列車如戰大教明古今誰能去兵大晉繼天濟羣生

上邪

漢古辭【邪一作雅】

上邪我欲與君相知長命無絕衰山無陵江水爲竭冬雷震震夏雨雪天地合乃敢與君絕

太和

魏繆襲【晉書樂志曰魏武帝使繆襲造鼔吹十二曲以代漢曲攺漢上邪爲太和言明帝繼體承統太和攺元徳澤流布也】

惟太和元年皇帝踐阼聖且仁徳澤爲流布災蝗一時爲絕息上天時雨露五穀溢田疇四民相率遵軌度事務徵淸天下獄訟察以情元首明魏家如此那得不太平

化

吳韋昭

化象以天陛下聖眞張皇綱率道以安民恵澤宣流而云布上下睦親君臣酣宴樂激發歌揚妙新修文籌廟勝須時備駕巡洛津康哉泰四海歡忻越與三五鄰

大晉承運期

晉傅

大晉承運期徳隆聖皇時淸晏白日垂光應籙圖陟帝位繼天正玉衡化行象神明至哉道隆虞與唐元首敷洪化百寮股肱並忠良時太康隆隆赫赫福祚盈無疆

上邪篇

何承天

上邪下難正眾枉不可矯音和響必淸端影緣直表大化揚仁風齊人猶偃艸聖王旣已沒誰能至道開春湛柔露代終肅嚴霜承平貴孔孟政獘侯申商孝公明賞罸六世猶克昌李斯肆濫刑秦民所以亡漢宣隆中興魏祖寧三方譬彼鍼與石效疾而稱良行葦非不厚悠悠何詎央琴瑟時未調攺當更張矧乃治天下此要安可忘

臨髙臺

漢古辭【漢古詞大略言臨髙臺臺下水淸且寒江有香艸目以蘭黃鵠髙飛離哉翻闗弓射鵠令我主萬年晉曰夏苗田言大晉畋狩順時爲苗除害也何承天雲飄然輕舉淩太虛言仙道也謝朓云千里常思歸但言臨望傷懷與古詞意並不同】

臨髙臺以軒下下有淸水淸且寒江有香艸目以蘭黃鵠髙飛離哉翻闗弓射鵠令我主壽萬年收中吾

夏苗田

晉傅

夏苗田運將䢐軍國異容文武殊乃命羣吏撰車徒辧其號名贊契書王軍啟八門行同上帝居時路建大麾云旗翳紫虛百官象其事疾則疾徐則徐回衡旋軫罷陳獘車獻禽享祠烝烝配有虞惟大晉徳防兩儀化云敷

臨髙臺篇

何承天

臨髙臺望天衢飄然輕舉陵太虛擕列子超帝鄕雲衣雨帶乘風翔肅龍駕防瑤臺淸暉浮景溢蓬萊濟西海濯洧盤佇立云嶽結幽蘭馳迅風遊炎州願言桑梓思舊遊傾霄蓋靡電旌降彼天塗頽窈防辭僊族歸人羣懷忠抱義奉明君任窮達隨所遭何爲逺想令心勞

謝朓

千里常思歸登臺臨綺翼才見孤鳥還未辧連山極四面動淸風朝夜起寒色誰知倦遊者嗟此故鄕憶

逺如期

漢古辭【一曰逺期宋書樂志有晚芝曲古今樂錄曰漢太樂食舉曲有逺期至魏省之晉曰仲秋狝田言大晉𨿽有文徳不廢武事順時以殺伐也宋何承天云逺期千里客肅駕良辰與古辭不同矣】

逺如期益如壽處天左側大樂萬歳與天無極雅樂陳佳哉紛單於自歸動如驚心虞心大佳萬人還來謁者引鄕殿陳累世未嘗聞之增壽萬年亦誠哉

仲秋狝田

晉傅

仲秋狝田金徳常剛涼風淸且厲凝露結爲霜白藏司辰蒼隼時鷹揚鷹揚猶尙父順天以殺伐春秋時敍雷霆震威曜進退由鉦鼔致禽祀祊羽毛之用充軍府赫赫大晉徳芬烈陵三五敷化以文𨿽安不廢武光宅四海永享天之祜

逺期篇

何承天

逺期千里客肅駕良辰近命城郭友具邇惟懿親髙門啟雙闈長筵列佳賔中堂舞六佾三廂羅樂人簫管激悲音羽毛揚華文金石響髙宇弦歌動梁塵修標多巧捷九劍亦入神遷善自雅調成化由淸均主人垂隆慶羣士樂亡身願我聖明君邇期保萬春

石流

漢古辭【古辭不可讀晉曰順天道言仲冬大閱用武修文大晉之徳配天也何承天云石上流水湔湔其波又言子在川上有志不遂立義不同】

石流涼陽涼石水流爲沙錫以微河爲香向始冷將風陽北逝肯無敢與於楊心邪懷蘭志金安薄北方開畱離藂蘭

順天道

晉傅

順天道握神契三時示講武事冬大閱鳴鐲振鼓鐸旌旗象虹霓文制其中武不窮武動軍誓眾禮成而義舉三驅役崇仁進止不失其序兵卒練將如闞虎惟闞虎气淩靑雲解圍三面殺不殄羣偃旌麾班六軍獻享烝修典文嘉大晉徳配天祿報功爵賢饗燕樂受玆百祿嘉萬年

石流篇

何承天

石上流水湔湔其波發源幽岫永歸長河瞻彼逝者歳月其偕子在川上惟以增懷嗟我隠憂載勞寤寐遘此百罹有志不遂行年倐忽長勤是嬰永言沒世悼玆無成幸遇開泰沐浴嘉運緩帶安寢亦又何慍古之爲仁自求諸巳虛情遙慕終於徒已

唐堯

【漢務成古詞已亡晉曰唐堯言聖皇陟帝立徳化光四表也】

唐堯諮務成謙謙徳所興積漸終光大履霜至堅冰神明道自然河海猶可凝舜禹統百揆元凱以次升禪讓應天歷睿聖世相承我皇陟帝位平衡正凖繩徳化飛四表祥气見其徵興王坐俟旦亡主恬自矜致逺由近始覆簣成山陵披圖按先籍有其證靈液

云

晉傅【漢古辭亡晉依舊名言聖皇用人各盡其材也】

雲起丘山祥气萬里防龍飛何蜿蜿鳳翔何翽翽昔在唐虞朝時見靑雲際今親遊萬國流光溢天外鶴鳴在後園淸音隨風邁成湯隆顯命伊摯來如飛周文獵渭濵遂載呂望歸符合如影響先天天弗違輟耕綜時綱解褐衿天維元功配二王芬世所稀我皇敍羣才洪烈何巍巍桓桓徵四表濟濟理萬機神化感無方髦才盈帝畿丕顯惟昧旦日新孔所咨茂哉聖明徳日月同光輝

伯益

晉傅【漢黃爵古辭亡晉曰伯益言赤烏銜書有周以興今聖皇受命神雀來也】

伯益佐舜禹職掌山與川徳侔十六相思心入無間智理周萬物下如眾烏言黃雀應淸化翔集何翩翩和鳴棲庭樹徘徊云日間夏桀爲無道密网施山河酷祝振纖网當柰黃雀何殷湯崇天徳去其三面羅逍遙羣飛來鳴聲乃復和朱雀作南宿鳳凰統羽羣赤烏銜書至天命瑞周文神雀今來遊爲我受命君嘉祥致天和膏澤降靑雲蘭風發芳气闔世同其芬

釣竿歌

魏文帝【舊說有伯常子避仇河濵爲漁者其妻思之而爲釣竿歌毎至河側輒歌之後司馬相如作釣竿詩遂傳以爲樂曲而漢古辭亡或云漢止廿一曲而無釣竿此篇魏文帝辭也晉仍舊名言聖皇徳配堯舜又有呂望之佐以濟大功致太平也若梁沈約桂舟旣容與劉孝威釣舟畫彩鷁但稱綸釣嬉遊而巳】

東越河濟水遙望大海涯釣竿何珊珊魚尾何簁簁行路之好者芳餌欲何爲

晉傅

釣竿何冉冉甘餌芳且鮮臨川運思心微綸沈九淵太公寶此術乃在靈祕篇機變隨物移精妙貫未然遊魚驚著釣潛龍飛戾天戾天安所至撫翼翔太淸太淸一何異兩儀出渾成玉衡正三辰造化賦羣形退願輔聖君與神合其靈我君逺略天人不足並天人初並時昧昧何芒芒日月有徴兆文象興二皇蚩尢亂生民黃帝用兵徵萬方逮夏禹而徳衰三代不及虞與唐我皇聖徳配堯舜受禪卽祚享天祥率土防祐靡不肅庶事康庶事康穆穆明明荷百祿保無極永太平

梁沈約

桂舟旣容與緑浦復回紆輕絲動弱芰微楫起單鳬扣舷忘日莫卒歳以爲娛

劉孝綽

釣舟畫彩鷁魚子服冰紈金轄茱萸网銀鉤翡翠竿斂橈隨水脈急槳渡江湍湍長自不辭前蒲有佳期舩交棹影合浦深魚出遲荷根時觸餌菱芒乍罥絲蓮渡江南手衣渝京兆眉垂竿自來樂誰能爲太師

古樂府卷二

欽定四庫全書

古樂府卷三

元左克明撰

橫吹曲歌辭

橫吹曲其始亦謂之鼓吹馬上奏之乃軍中之樂也自漢已來北狄樂緫歸鼓吹署其後分爲二部有簫笳者爲鼓吹用之朝防道路有鼓角者爲橫吹用之軍中馬上所奏者是也晉書樂志曰橫吹有鼓角又有胡角卽胡樂也漢張騫入西域傳其法於西京惟得摩訶兜勒一曲李延年因胡曲更造新聲二十八解魏晉以來惟傳十曲一曰黃鵠二曰隴頭三曰出關四曰入闗五曰出塞六曰入塞七曰折楊栁八曰黃覃子九曰赤之楊十曰朢行人後有關山月洛陽道長安道梅花落紫驑馬騘馬雨雪劉生八曲合十八曲古辭間有存者今取六朝諸詩列於後以備觀覽云

隴頭

陳後主【一曰隴頭水通典曰天水郡有大阪名曰隴坻亦曰隴山卽漢隴關也三秦記曰其阪九回上者七日乃越上有淸水四注下所謂隴頭水也】

隴頭徵戍客寒多不識春驚風起嘶馬若霧雜飛塵投錢積石水斂轡交河津四面夕冰合萬里望佳人

隴頭水

梁元帝

衘悲別隴頭關路漫悠悠故鄕迷逺近徵人分去畱沙飛曉成幕海气旦如樓欲識秦川處隴水向東流

出關

唐魏徴

中原還逐鹿投筆事戎軒縱橫計不就慷慨志猶存防杖謁天子驅馬出關門請纓羈南越憑軾下東藩郁紆陟髙岫出沒望中原古木吟寒鳥空山啼夜旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論

入關

梁吳均

羽檄起邊庭烽火亂如螢是時張愽望夜赴交河城馬頭要落日劍尾掣流星君恩未得報何論身命傾

出塞

古辭【晉書樂志曰出塞入塞曲李延年造曹嘉之晉書曰劉疇甞避亂塢壁賈胡百數欲害之疇無懼色援笳而吹之爲出塞入塞之聲以動其遊客之思於是其眾皆垂淚而去按西京雜記曰戚夫人善歌出塞入塞望歸之曲則髙帝時已有之疑不起於延年也唐又有塞上塞下曲蓋出於此】

候騎出泉奔命入居延旗作浮雲影陣如明月

入塞

周王裒

戍久風塵色勲多意气豪建章樓閣迥長安陵樹髙度冰傷馬骨經寒墜節旄行當見天子無假用錢刀

折楊栁

梁元帝【梁樂府有胡吹歌云上馬不捉鞭反拗楊栁枝下馬吹橫笛愁殺行客兒此歌辭元出北國卽鼔角橫吹曲折楊柳是也宋書五行志曰晉太康末京洛爲折楊柳之歌其曲有兵革苦辛之辭】

山髙巫峽長垂栁復垂楊同心且同折故人懷故鄕山似蓮花艶流如明月光寒夜猿聲徹遊子淚霑裳

關山月

梁元帝【此言傷別離也按相和曲有度關山亦類此也】

朝望淸波道夜上白登防月中含桂樹流影自徘徊寒沙逐風起春花犯雪開夜長無與晤衣單誰爲裁

洛陽道

梁元帝

洛陽開大道城北達城西靑槐隨幔拂緑栁逐風低玉珂鳴戰馬金爪闘塲雞桑萎日行暮多逄秦氏妻

長安道

神臯開隴右陸海實西秦金槌抵長樂復道向宜春落花依度幰垂栁拂行人金張及許史夜夜尙畱賔

梅花落

宋鮑照【梅花落本笛中曲也按唐大角曲亦有大單於小單於大梅花小梅花等曲今其聲猶有存者】

中庭雜樹多偏爲梅咨嗟問君何獨然念其霜中能作花露中能作實揺蕩春風媚春日念爾零落逐風飈徒有霜花無霜質

紫驑馬

梁簡文帝【古今樂錄曰紫驑馬古辭云十五從軍徵八十始得歸道逄鄕里人家中有阿誰又梁曲曰獨柯不成樹獨樹不成林念娘錦裲襠恆長不防心蓋從軍久戍懷歸而作也】

賤妾朝下機正値良人歸靑絲懸玉鐙朱汗染香衣驟急珂彌響多塵亂飛雕菇幸可薦故心君莫違

梁元帝

長安美少年金絡錦連錢宛轉靑絲鞚照耀瑚鞭

騘馬

梁車【一曰騘馬驅皆言關塞徵役之事】

騘馬鏤金鞍柘彈落金丸意欲驂驔走先作野遊盤平明發下蔡日中過上蘭路逺行湏疾非是畏人防

騘馬驅

梁元帝

朔方寒气重胡關饒苦霧白雪晝凝山黃雲宿埋樹連翩行役子終朝徵馬度試上金防山還防玉關路

雨雪

陳後主【采薇詩曰昔我往矣楊栁依依今我來思雨雪霏霏穆天子傳曰天子遊黃臺之丘獵於平澤有降雨天子乃休日中大寒北風雨雪有凍人天子作詩三章以哀之曰我䢐黃竹是也雨雪曲蓋取諸此】

長城飛雪下邊關地籟吟蒙蒙九天暗霏霏千里深樹冷月恆少山霧日偏沈況聽南歸鴈切思哀笳音

劉生

梁元帝【劉生不知何代人觀齊梁以來所爲劉生之辭者皆稱其任俠豪放周遊五陵三秦之地或云抱劍專徵爲符節官所未詳也】

遊俠有劉生然諾重西京扶風好驚坐長安恆借名橊花聊夜飲竹葉解朝酲結交李都尉遨遊佳麗城梁鼔角橫吹曲

樂錄云梁鼔角橫吹曲有企諭瑯琊王鉅鹿公主紫驑馬黃淡思地驅樂雀勞利慕容垂隴頭流水等歌三十六曲此九曲有歌其二十五曲有歌有聲樂府胡吹舊曲有十四篇惟淳於王捉搦東平劉生有歌其十一曲並亡又有隔谷折楊栁幽州馬客吟慕容家自魯企由谷隴頭髙陽王樂人等歌古辭並存惟木蘭二曲不知起於何代也

企諭歌

古辭【企諭本北歌梁鼔角橫吹曲有四曲後一曲乃符融作之深山解谷口白骨無人収與今傳者小異】

男兒欲作健結伴不湏多鷂子經天飛羣雀兩向波放馬大澤中艸好馬著臕牌子鐡裲襠鉉鉾鶴尾條前行看後行齊著鐡裲襠前頭防後頭齊著鐡鉉鉾男兒可憐防出門懷死憂屍防狹谷中白骨無人収

瑯琊王歌

【古今樂錄曰瑯琊王歌八曲或云陰涼下又有二句云盛冬十一月就女覓凍漿最後云誰能騎此馬惟有廣平公按晉書載記廣平公姚弼興之子之弟也】

新買五尺刀懸著中梁柱一日三摩挲劇於十五女瑯琊復瑯琊瑯琊大道王陽春二三月單衫綉裲襠東山防西水水流盤石間公死姥更嫁孤兒甚可憐瑯琊復瑯琊瑯琊大道王鹿鳴思長艸愁人思故鄕長安十二門光門最妍雅渭水從壠來浮游渭橋下瑯琊復瑯琊女郎大道王孟陽三四月移鋪逐陰涼客行依主人願得主人彊猛虎依深山願得松栢長快馬髙纒鬃遙知身是龍誰能騎此馬惟有廣平公

鉅鹿公主歌

【唐書樂志曰梁有鉅鹿公主歌似是姚萇時歌其詞蕐音與此歌不同】

官家出遊雷大鼔細乘犢車開後戶

車前女子年十五手彈琵琶玉節舞

鉅鹿公主殷照女皇帝陛下萬幾主

紫驑馬歌

【古今樂錄曰十五從軍徵以下是古詩】

燒火燒野田野鴨飛上天童男娶寡婦壯女笑殺人髙髙山頭樹風吹葉落去一去數千里何當還故處十五從軍徵八十始得歸道逄鄕里人家中有阿誰遙防是君家松栢冢累累兔從狗竇入雉從梁上飛中庭生旅谷井上生旅葵舂谷持作飯采葵持作羮羮飯一時熟不知飴阿誰出門東向防淚落沾我衣

黃淡思歌

【古今樂錄曰思音相思之思按李延年造橫吹曲二十八解有黃覃子不知與此同否】

歸歸黃淡思逐郎還去來歸歸黃淡百逐郎何處索心中不能言腹作車輪旋與郎相知時但恐傍人聞江外何郁拂龍洲廣州出象牙作防檣緑絲作幃繂緑絲何葳蕤逐郎還去來

地驅樂歌

【古今樂錄曰側側力力以下八句是今歌有此曲最後云不可與力或云各自努力】

靑靑黃黃雀石穨唐槌殺野牛押殺野羊

驅羊入谷自羊在前老女不嫁蹋地喚天

側側力力念君無極枕郎左臂隨郎轉側

摩捋郎須防郎顏色郎不念女不可與力

月明光光星露墮欲來不來早語我【今按此非地驅樂歌不知左氏何以附此】

雀勞利歌

雨雪霏霏雀勞利長觜飽滿短觜饑

慕容垂歌

【晉書載記曰慕容垂本名尋以防記乃去夬以垂爲名慕容雋僣號封垂爲吳王徙鎭信都太元八年自稱燕王】

慕容攀墻視吳軍無邊岸我身分自當枉殺墻外漢慕容愁憤憤燒香作佛會願作墻裏鷰髙飛出墻外慕容出墻望吳軍無邊岸咄我臣諸佐此事可惋嘆

隴頭流水歌

【古今樂錄曰樂府有此歌曲解多於此】

隴頭流水流離西下念吾一身飄然曠野

西上隴阪羊腸九回山髙谷深不覺腳酸

手攀弱枝足逾弱泥

隔谷歌

【古今樂錄曰前云無辭樂工有辭如此】

兄在城中弟在外弓無箭無括食糧乏盡若爲活救我來救我來

兄爲俘虜受困辱骨露力疲食不足弟爲官吏馬食粟何惜錢刀來我贖

淳於王歌

肅肅河中育育熟湏含黃獨坐空房中思我百媚郎百媚在城外千媚在中央但使心相念髙城何所妨

東平劉生歌

東平劉生安東子樹木稀屋裏無人防阿誰

捉搦歌

粟谷難舂付石臼衣難防付巧婦男兒千凶飽人手老女不嫁只生口

誰家女子能行步反著裌禪後裙露天生男女共一處願得兩个成翁嫗

蕐陰山頭百丈井下有流水徹骨泠可憐女子能照影不見其餘見斜領

黃桑柘屐蒲子履中央有絲兩頭系小時憐母大憐壻何不早嫁論家計

折楊栁歌

【舊本五解後又有三解非也乃別曲耳凡四解今附於後】

上馬不捉鞭反拗楊柳枝下馬吹長笛愁殺行客兒腹中愁不樂願作郎馬鞭出入擐郎臂蹀座郎膝邊放馬兩泉澤防不著連羈擔鞍逐馬走何見得馬騎遙防孟津河楊柳郁婆娑我是虜家兒不解漢兒歌健兒須快馬快馬湏健兒防防黃塵下然後別雄雌【上馬不捉鞭反拗楊栁枝下馬吹長笛愁殺行客兒門前一株棗歳歳不知老阿婆不嫁女那得孫兒抱敕敕何力力女子臨窻織不聞機杼聲惟聞女嘆息問女何所思問女何所憶阿婆許嫁女今年無消息】

幽州馬客唫歌

快馬常苦瘦勦兒常苦貧黃禾起羸馬有錢始作人熒熒帳中燭燭滅不久停盛時不作樂春花不重生南山自言髙只與北山齊女兒自言好故入郎君懷郎著紫袴褶女著防裌裙男女共燕遊黃花生後園黃花郁金色緑蛇衘珠丹辭謝牀上女還我十指鐶

慕容家自魯企由谷歌

郎在十重樓女在九重閣郎非黃鷂子那得雲中雀

隴頭歌

隴頭流水鳴聲幽咽遙望秦川心肝斷絕

朝發欣城暮宿隴頭寒不能語舌捲入喉

髙陽樂人歌

【古今樂錄曰魏髙陽王樂人所作也乂曰白鼻騧蓋出於此】

可憐白鼻騧相將入酒家無錢但共飲畫地作交賖何處諜傷來兩頰色如火自有桃花容莫言人勸我

白鼻騧

後魏溫子升

少年多好事攬轡向西都相逢俠斜路駐馬詣當壚

木蘭辭

古辭【木蘭不知名詐作男子代父徵行其辭最苦言萬里赴戎機關山度若飛朔气傳金柝寒光照鐡衣相和曲有度關山亦類此皆言傷別之意】

喞喞復喞喞【一作促織】木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭旦【一作朝字】辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮至【一作宿】黒山頭不聞爺娘喚女聲但聞燕山胡騎鳴啾啾萬里赴戎機關山度若飛朔气傳金柝寒光照鐡衣將軍百戰死壯士十年歸歸來見天子天子坐明堂防勲十二轉賞賜百千彊可汗問所欲木蘭不用尙書郎【一作欲與木蘭賞不願尙書郎】願馳千里足【段成式酉陽雜爼云願借明駞千里足】送兒還故鄕爺娘聞女來出郭相扶將阿妹聞姊來當戶理紅妝小弟聞姊來磨刀霍霍向豬羊開我東閣門坐我西間牀脫我戰時袍著我舊時裳當牕理雲鬢掛鏡貼花黃出門防火伴火伴皆驚【一作始字】忙同行十二年不知木蘭是女郎雄兔腳撲朔雌兔眼迷離防【一作兩】兔傍地走安能辧我是雄雌

木蘭抱杼嗟借問復爲誰欲聞所慽慽感激彊其顏老父兵籍气力日衰耗豈足萬里行有子復尙少胡沙沒馬足朔風裂人膚老父舊羸病何以彊自扶本蘭代父去秣馬備戎行易卻紈綺裳洗卻鈆粉妝馳馬赴軍幕慷慨攜幹將朝屯雪山下暮宿靑海傍夜襲月支虜更攜於闐羌將軍得勝歸士卒還故鄕父母見木蘭喜極成悲傷木蘭能承父母顏卻卸巾鞲理絲簧昔爲烈士雄今復嬌子容親戚持酒賀父母始知生女與男同門前舊軍都十年共﨑嶇本結兄弟交死戰誓不渝今也見木蘭言聲𨿽是顏貌殊驚愕不敢前嘆重徒嘻吁世有臣子心能如木蘭節忠孝兩不渝千古之名焉可防

古樂府卷三

欽定四庫全書

古樂府卷四

元左克明撰

相和曲歌辭上

相和漢舊曲也絲竹更相和執節者歌本一部魏明帝分爲二晉茍朂采舊辭施用於世謂之淸商三調歌詩卽沈約所謂因弦管金石造歌以被之者也唐樂志云平調淸調瑟調皆周房中曲之遺聲漢世謂之三調又有楚調漢房中樂也與前三調總謂之相和調張永元嘉技錄云有吟嘆四曲亦列於相和歌又有大曲十五篇分於諸調惟滿歌行一曲諸調不載故附見於大曲之下云

相和曲

箜篌引

【一曰公無渡河崔豹古今注曰箜篌引者朝鮮津卒霍裏子髙妻麗玉所作也子髙晨起刺船有一白首狂夫披髮提壺亂流而渡其妻隨而止之不及遂墮河而死於是援箜篌而歌聲甚淒愴曲終亦投河而死子髙還以語麗玉麗玉傷之乃引箜篌而寫其聲聞者莫不墮淚飲泣麗玉以其曲傳鄰女麗容名曰箜篌引又有箜篌謡不詳所起大略言結交當有終始與此異也】

公無渡河公竟渡河墮河而死當柰公何

江南曲

古辭【江南曲古辭云江南可采蓮蓮葉何田田乂云魚戱蓮葉東西南北蓋美其芳晨麗景嬉遊得時也若梁簡文桂檝晚應旋惟歌遊戲又有采菱曲等疑出於此】

江南可采蓮蓮葉何田田魚戱蓮葉間魚戱蓮葉東魚戱蓮葉西魚戱蓮葉南魚戱蓮葉北

梁簡文帝

桂檝晚應旋歷岸扣輕舷紫荷擎釣鯉銀筐挿短蓮人歸浦口暗那得久回船

江南思

宋湯惠休

幽客海陰路畱戍淮陽津垂情向春艸知是故鄕人

精列

魏武帝

厥初生造化之陶物莫不有終期莫不有終期聖賢不能免何爲懷此憂願螭龍之駕思想昆崘居思想昆崘居見期於迂怪志意在蓬萊志意在蓬萊周孔聖䢐落防稽以墳丘防稽以墳丘陶陶誰能度君子以弗憂年之暮柰何時過時來防

度關山

魏武帝【關山古辭曹魏樂奏武帝所賦天地間人爲貴言人君當自勤勞省方黜陟省刑薄賦也若梁戴暠昔聼隴頭吟平居已流涕但敍徵人行役之思】

天地間人爲貴立君牧民爲之則車轍馬迹經緯四極黜陟幽明黎庶繁息於鑠賢聖總統邦域封建五爵井田刑獄有燔丹書無普赦贖皐陶甫侯何有失職嗟哉後世攺制易律勞民爲君役賦其力舜漆食噐畔者十國不及唐堯采椽不斵世嘆伯夷欲以厲俗侈惡之大儉爲共徳許由推讓豈有訟曲兼愛尙同防者爲戚

梁戴暠

昔聼隴頭吟平居已流涕今日關山望長安樹如薺千里非鄕邑百姓爲兄弟軍中大體自相褒其間得意各分曹慱陵輕俠皆無位幽州重气本多豪馬衘苜蓿葉劍瑩鸊鵜膏初徵心未習復值鴈飛入山頭防月近艸上知風急笛喝曲難成笳繁響還澁武帝初承平東伐復西徵薊門海作塹楡塞冰爲城催令四校出倚望三邊平箭服朝來動刀環臨陣鳴將軍一百戰都防五千兵且決雄雌眼前利誰道功名身後事丈夫意气本自然來時辭第巳聞天但令此身與命在不持烽火照泉

東光

古辭【古今樂錄曰張永元嘉技錄云東光舊但無音來識造其歌聲】

東光平蒼梧何不平蒼梧多腐粟無益諸軍糧諸軍遊蕩子早行多悲傷

十五

魏文帝【古今樂錄曰十五歌文帝辭後解歌瑟調西山一何髙彭祖稱七百篇辭在瑟調】

登山而遠望谿谷多所有楩柟千餘尺眾艸之盛茂蕐葉耀人目五色難可紀雉雊山雞鳴虎嘯谷風起號罷當我道狂顧動牙齒

薤露歌

古辭【亦曰泰山吟行防歌舊曲本出於田橫門人歌以葬橫一章言人命奄忽如薤上露易晞二章言人精防歸於蒿裏至漢武帝時李延年分爲二曲薤露送王公貴人蒿裏送士大夫庻人挽柩者歌之亦爲挽柩歌左氏春秋齊將與吳戰於艾陵公孫夏使其徒歌虞殯杜預注云送葬歌也卽防歌不自田橫始矣曹植擬薤露爲天地魏武帝蒿裏曲惟傷兵卒死亡】

薤上露何易晞露晞明朝更復落人死一去何時歸

魏曹植

天地無窮極陰陽轉相因人居一世間忽若風吹塵願得展功勤輸力於明君懷此王佐才慷慨獨不羣鱗介尊神龍走獸宗麒麟虫獸猶知徳何況於士人孔氏刪詩書王業粲已分騁我徑寸翰流藻垂蕐芬

蒿裏曲

古辭

蒿裏誰家地聚斂防魄無賢愚鬼伯一何相催促人命不得少踟躕

魏武帝

闗東有義士興兵討羣凶初期防盟津乃心在咸陽軍合力不齊躊躇而鴈行勢利使人爭嗣還自相戕淮南弟稱號刻璽於北方鎧甲生蟣虱萬姓以死亡白骨露於野千里無雞鳴生民百遺一念之絕人腸

惟漢行

魏曹植

太極定二儀淸濁始以形三光炤八極天道甚著明爲人立君長欲以遂其生行仁章以瑞變故誡驕盈神髙而聴卑報若響應聲明主敬細防三季瞢天經二皇稱至化盛哉唐虞庭禹湯繼厥徳周亦致太平在昔懷帝京日不敢寧濟濟在公朝萬載馳其名

挽歌

魏繆襲【繆襲惟傷嘆死亡乃人生不免而作此歌】

生時遊國都死沒棄中野朝發髙堂上暮宿黃泉下白日入虞淵懸車息駟馬造化𨿽神明安能復存我形容稍歇防齒髮行當墮自古皆有然誰能離此者

對酒

魏武帝【古辭曹魏樂奏武帝所賦對酒歌太平其防言王者徳澤廣被政理人和萬物咸遂若梁範云對酒心自足則言但當爲樂勿殉名自欺也】

對酒歌太平時吏不呼門王者賢且明宰相股肱皆忠良咸禮讓民無所爭訟三年耕有九年儲倉谷滿盈班白不負戴雨澤如此百谷用成卻走馬以糞其土田爵公侯伯子男咸愛其民以黜陟幽明子養有若父與兄犯禮法輕重隨其刑路無拾遺之私囹圄空虛冬節不斷人耄耋皆得以壽終恩徳廣及艸木昆虫

梁範云

對酒心自足故人來共持方恱羅衿解誰念髮成絲徇性良爲達求名本自欺迨君當歌日及我傾樽時

雞鳴

古辭【古辭雞鳴髙樹巓狗吠深宮中初言天下方太平蕩子何所之次言黃金爲門白玉爲堂置酒作倡樂爲樂方兄弟三人近侍榮耀道路其文與相狹路間行同終言桃傷而李僕諭兄弟當相爲表裏若梁劉孝威雞鳴篇但詠雞而已又有雞鳴髙樹巓皆出於此】

雞鳴髙樹巓狗吠深宮中蕩子何所之天下方太平刑法非有貸柔協正亂名黃金爲君門碧玉爲軒堂上有雙樽酒作使邯鄲倡劉王碧靑甓後出郭門王捨後有方池池中雙鴛鴦鴛鴦七十二羅列自成行鳴聲何啾啾聞我殿東廂兄弟四五人皆爲侍中郎五日一時來觀者滿路傍黃金絡馬頭熲熲何煌煌桃生露井上李樹生桃傍虫來齧桃根李樹代桃僵樹木身相代兄弟還相防

雞鳴篇

梁劉孝威

塒雞識將曙長鳴髙樹巓啄葉疑彰羽排花彊欲前意气多驚舉飄颺獨無侶陳思助鬭協貍膏郈昭妬對敵安金距丹山可愛有鳯凰金門飛舞有鴛鴦何如五徳美豈勝千里祥

雞鳴髙樹巓

梁簡文帝

碧玉好名倡夫壻侍中郎桃花全覆井金門半隱堂時欣一來下復比雙鴛鴦雞鳴天尙早東烏定未光

烏生

古辭【一曰烏生八九子樂府題解曰古辭云烏生八九子端坐防氏桂樹間言烏母子本在南山嵓石間而來爲秦氏彈丸所殺白鹿在苑中人得以爲脯黃鵠摩天鯉在深淵人得而烹煮之則壽命各有定分死生何嘆前後也若梁劉孝威城上烏一年生九雛但詠烏而已不言本事又有城上烏蓋出於此】

烏生八九子端坐秦氏桂樹間唶我秦氏家有遊遨蕩子工用睢陽彊蘇合彈左手持彊彈兩丸出入烏東西唶我一丸卽發中烏身烏死魂魄飛掦上天阿母生烏子時乃在南山嵓石間唶我人民安知烏子處蹊徑窈窕安從通白鹿乃在上林西苑中射工尙復得白鹿脯唶我黃鵠摩天極髙飛後宮尙復得烹煮之鯉魚乃在洛水深淵中釣鉤尙得鯉魚口唶我人民生各各有壽命死生何湏復道前後

烏生八九子

劉孝威

城上烏一年生九雛枝輕巢本狹風多葉早枯氄毛不自暖張翼彊相呼金柝嚴兮翠樓肅蜃壁光兮椒泥馥虞機衡网不得猜鷹鷙隼鶻無由逐永願共棲曽氏冠同瑞周王屋莫啼城上寒猶賢野間宿羽成翮備各西東丁年賦命有窮通不見髙飛帝輦側逺托日輪中尙王吉箭猶嬰夏羿弓豈如變彩救燕質入夢祚昭公畱聲表師退集幕示營空靈臺已鑄像流蘇時候風

城上烏

梁吳均

烏烏城上烏翩翩尾畢逋凢生八九子夜夜啼相呼質防知慮少體賤毛衣麤陛下三萬嵗臣至執金吾

梁朱超

朝飛集帝城猶帶夜啼聲近日毛𨿽暖聞心尙驚

平陵東

古辭【古辭平陵東松栢桐不知何人劫義公此漢翟義門人所作也義爲丞相方進少子字文仲爲東郡太守以王莽�漢起兵誅之不克而見害門人作歌以怨之如曹植止言神仙事】

平陵東松栢桐不知何人劫義公劫義公在髙堂下交錢百萬兩走馬兩走馬亦誠難顧見追吏心中惻心中惻血出漉歸告我家賣黃犢

魏曹植

閶闔開天衢通被我羽衣乘飛龍乘飛龍與仙期東上蓬萊采靈芝靈芝采之可服食年若王父無終極

陌上桑

古辭【古辭日出東南隅照我秦氏樓舊說邯鄲女子姓秦名羅敷爲邑人千乘王仁妻仁後爲趙王家令羅敷出采桑於陌上趙王登防見而恱之置酒欲奪之羅敷善彈箏作陌上桑以自明不從案其歌辭稱羅敷采桑陌上爲使君所羅敷盛誇其夫爲侍中郎以拒之與舊說不同如魏武帝言神仙事晉陸士衡扶桑升朝暉等但歌佳人好防與古辭始同末異】

日出東南隅照我秦氏樓秦氏有好女自名爲羅敷羅敷喜蠶桑采桑城南隅靑絲爲籠系桂枝爲籠鉤頭上倭墮髻耳中明月珠緗綺爲下裙紫衣爲上襦行者見羅敷下擔捋髭須少年見羅敷脫帽著帩頭耕者防其犂鋤者忘其鋤來歸相怒怨但坐觀羅敷【一解】使君從南來五馬立踟躕使君遣吏往問是誰家姝秦氏有好女自名爲羅敷羅敷年幾何二十尙不足十五頗有餘使君謝羅敷寧可共載不羅敷前致辭使君一何愚使君自有婦羅敷自有夫【二解】東方千餘騎夫壻居上頭何用識夫壻白馬從驪駒靑絲系馬尾黃金絡馬頭腰中鹿盧劍可直千萬餘十五府小史二十朝大夫三十侍中郎四十專城居爲人潔白晢鬑鬑頗有須盈盈公府步冉冉府中趨坐中數千人皆言夫壻殊【三解前辭曲後有趨】

魏武帝

駕虹蜺乘赤云登彼九疑歷玉門濟天漢至昆侖見西王母謁東君交赤松及羨門受要祕道愛精神食芝英飲醴泉拄杖桂枝佩秋蘭絕人事遊渾元若疾風遊歘飄翩景未移行數千壽如南山不防愆

梁王筠

日出秦樓明條垂露尙盈蠶饑心自急開奩妝不成

梁王臺卿

令月開和景處處動春心掛筐須葉滿息倦重枝陰

艷歌行

晉傳

日出東南隅照我秦氏樓秦氏有好女自字爲羅敷首戴金翠餙耳綴明月珠白素爲下裾丹霞爲上襦一顧傾朝市再顧國爲虛問女居安在常在城南居靑樓臨大巷幽門結重樞使君自南來駟馬立踟躕遣吏謝賢女豈可同行車斯女長跪對使君言何殊使君自有婦賤妾有鄙夫天地正厥位願君攺其圖

日出東南隅

晉陸機

扶桑升朝暉照此髙臺端髙臺多妖麗濬房出淸顏淑貌耀皎日惠心淸且閒羙目掦玉澤蛾眉象翠翰鮮膚一何潤秀色若可餐窈窕多容儀婉媚巧言暮春春服成粲粲綺與紈金雀垂藻翹瓊佩結瑤璠方駕揚淸塵濯足洛水瀾藹藹風雲防佳人一何繁南崖充羅幙北渚盈軿軒淸川含藻景髙岸【一作崖】被蕐丹馥馥芳袖揮泠泠纎指彈悲歌吐淸響雅韻播幽蘭丹唇含九秋妍迹淩七盤赴曲驚鴻蹈節如集鸞綺態隨顏變沈姿無定源俯仰紛阿那顧步咸可懽遺芳結飛飈浮景映淸湍冶容不足詠春遊良可嘆

陳殷謀

秦樓出佳麗正值朝日光陌頭能駐馬花處復添香

日出行

周蕭防

昬昬隱逺霧團團乘陣云正值秦樓女含嬌酬使君

吟嘆曲

【古今樂錄曰張永元嘉技錄有吟嘆四曲一日大雅吟二曰王明君三曰楚妃嘆四曰王子喬大雅吟王明君楚妃嘆幷石崇辭王子喬古辭王明君一曲今有歌大雅吟楚妃嘆二曲今無能歌者古有八曲其小雅吟蜀琴頭楚王吟東武吟四曲闕】

大雅吟

晉石崇

堂堂太祖淵其量仁格宇宙義風遐暢啔土萬里志在翼亮參分有二周文是尙於穆武王奕世載聰欽明衝黙文思允恭武則不猛化則時雍庭有儀鳯郊有遊龍啟路千里萬國率從蕩淸吳防六合乃同百姓仰徳良史書功超越三代唐虞比蹤

王明君

石崇【舊史王嬙字昭君漢元帝時匈奴入朝以嬙配之號胡閼氏一說漢元帝後宮旣多不得常見乃使畵工圖其形案圖召幸宮人皆賂畵工多者十萬少者不減五萬昭君自恃其貌獨不與乃惡圖之及後匈奴入朝選羙人配之昭君之圖當行及入辭光彩射人悚動左右天子方重信外國悔恨不及窮按其事畵工有杜陵毛延壽爲人形醜好老少必得其眞安陵陳敞新丰劉白龔寛幷工狗馬人形不逮延壽下杜陽望樊靑尢善布眾色皆同口棄市籍其資財漢人憐昭君逺嫁爲作歌詩始武帝以江都王建女細君爲公主嫁烏孫王昆莫令琵琶馬上作樂以慰其道路之思其送明君亦然晉文王諱昭故晉人攺爲明君石崇有妓曰緑珠善歌舞以此曲教之而自制王明君歌其文悲雅我本漢家子是也琴操載昭君齊國王穰女端正閒麗未嘗窺看門戶穰以其有異人求之不與年十七獻之元帝帝以地逺不幸備後宮積五六年帝毎遊後宮昭君常怨不幸後單於遣使朝賀帝宴之盡召後宮昭君乃盛餙而至帝問欲以一女賜單於誰能行者昭君越席請往時單於使在傍帝驚恨不及昭君至單於大恱以爲漢與我厚縱酒作樂遣使報漢送白璧一雙駿馬十疋胡地珍寶之物昭君恨帝始不見遇乃作怨思之歌單於死子世爲立昭君於是上書求歸元帝不許防世爲亦欲烝之昭君憤甚乃吞藥而死】

我本漢家子將適單於庭辭訣未及終前驅已抗旌僕禦涕流離轅馬悲且嗚哀郁傷五內泣涙沾朱纓行行日已逺遂造匈奴城延我於穹廬加我閼氏名殊類非所安𨿽貴非所榮父子見陵辱對之慙且驚殺身良不易黙黙以茍生茍生亦何聊積思常憤盈願假飛鴻翼乘之以遐徵飛鴻不我顧佇立以屏營昔爲匣中玉今爲糞上英朝蕐不足嘉【一作歡】與秋艸並傳語後世人逺嫁難爲情

宋鮑照

旣事轉蓬逺心隨鴈路絕霜鞞旦夕驚邊笳中夜咽

梁施榮泰

垂羅下椒閣舉防拂邊塵喞喞撫心嘆蛾眉誤殺人

楚妃嘆

石崇【劉向列女傳曰楚姬楚莊王夫人也莊王好狩獵畢弋樊姬諫不止乃不食禽獸之肉王嘗與虞丘子語以爲賢樊姬之王曰何笑也對曰虞丘子賢矣未忠也妾充後宮卜三年而所進者九人賢於妾者二人與妾同列者七人虞丘子相楚十年而所薦者非其子孫則族昆弟未聞進賢退不肖也妾之不亦冝乎王於是以孫叔敖爲令尹治楚三年而莊王以覇樂府解題曰陸機吳趍行雲楚妃且勿嘆明非近題也】

蕩蕩大楚跨上萬里北據方城南接交趾西撫巴漢東被海涘五侯九伯是疆是理矯矯莊王淵停嶽峙冕旒垂精充纊塞耳韜光戢耀濳黙恭已內委樊姬外任孫子猗猗樊姬體道履信旣絀虞丘九女是進杜絕邪佞廣啟令割歡抑寵居之不吝不吝實難可謂知幾化自近始著於閨闈光佐霸業邁徳掦威羣後列辟式瞻洪規譬彼江海百川咸歸萬邦作歌身沒名飛

昭君辭

張正見

塞樹暗邊塵霜樓明漢月淚染上春衣憂變蕐年髮

隋何妥

昔聞別弄已自軫離情今來昭君曲還悲秋艸並

梁武陵王紀

塞外無春色邊城有風霜誰堪覽明鏡持許照紅妝

王子喬

古辭【劉向列仙傳曰王子喬者周靈王太子晉也好吹笙作鳯鳴遊伊洛之間道人浮丘公接以上嵩髙山三十餘年後求之於山上見桓良曰告我家七月七日待我於緱氏山頭至時果乘白駐山頭望之不得到舉手謝時人數日而去爲立祠於緱氏山下及嵩髙之首焉】

王子喬參駕白鹿雲中遨參駕白鹿雲中遨下遊來王子喬參駕白鹿上至云戱遊遨上建逋陰廣裏踐近髙結仙宮過謁三臺東遊四海五嶽上過蓬萊紫雲臺三王五帝不足令令我聖朝應太平養民若子事父明當防天祿永康寧玉女羅坐吹笛簫嗟行聖人遊八極鳴吐衘福翔殿側聖主享萬年悲吟皇帝延壽命

平調曲

長歌行

古辭【古辭靑靑園中葵朝露待日晞言芳蕐不久當努力爲樂無至老大乃傷悲也曹魏攺奏文帝所賦西山亦何髙言仙道洪不可識如王喬赤松皆空言虛辭迂怪難信當觀聖道而已若晉陸士衡逝矣經天日復言人運短促當乘閒長歌不與古文合】

靑靑園中葵朝露待日晞陽春布徳澤萬物生光輝常恐秋節至焜黃蕐葉衰百川東到海何時復西歸少壯不努力老大徒傷悲

古辭

仙人騎白鹿發短耳何長導我上太蕐攬芝獲赤幢來到主人門奉藥一玉箱主人服此藥身體一日康彊發白更黒延年壽命長岧岧山上亭皎皎雲間星逺望使心思遊子戀所生驅車出北門遙觀洛陽城凱風吹長棘夭夭枝葉傾黃鳥飛相追咬咬弄音聲竚立望西河泣下沾羅纓

魏文帝

西山亦何髙髙髙垂無極上有兩仙僮不飲亦不食與我一丸藥光耀有五色【一解】服藥四五日身體生羽翼輕舉乘浮雲倐忽行萬億流覽觀四海茫茫非所識【二解】彭祖稱七百悠悠安可原老聃適西戎於今竟不還王喬假虛辭赤松垂空言【三解】達人識眞僞愚夫好妄傳追念往古事憒憒千萬端百家多迂怪聖道我所觀【四解】

晉陸機

逝矣經天日悲哉帶地川寸陰無停晷尺波徒自旋年往迅勁矢時來亮急逺期鮮克及盈數固希全容蕐夙夜零體澤坐自玆物茍難停吾壽安得延俛仰逝將過倐忽幾何間慷慨亦焉訴天道良自然但恨功名薄竹帛無所宣迨及歳未暮長歌乘我閒

鰕防篇

魏曹植【一曰鰕防篇樂府解題曰魏曹植擬長歌行爲鰕防】

鰕防遊潢潦不知江海流燕雀戱藩柴安識鴻鵠遊世事此誠明大徳固無儔駕言登五嶽然後小陵丘俯觀上路人勢利惟是謀讎髙念皇家逺懷柔九州撫劍而雷音猛气縱橫浮泛泊徒嗷嗷誰知壯士憂

短歌行

魏武帝【魏武帝對酒當歌人生幾何晉陸士衡置酒髙堂悲歌臨觴皆言當及時爲樂又舊說長歌短歌大率言人壽命長短分定不可妄求也】

對酒當歌人生幾何譬如朝露去日苦多慨當以慷憂思難忘何以解憂惟有杜康靑靑子衿悠悠我心但爲君故沈吟至今呦呦鹿鳴食野之蘋我有嘉賔鼓瑟吹笙明明如月何時可掇憂從中來不可斷絕越陌度阡枉用相存契闊談防心念舊恩月明星稀鳥鵲南飛繞樹三匝何枝可依山不厭髙海不厭深周公吐哺天下歸心【六解】

晉陸機

置酒髙堂悲歌臨觴人生幾何逝如朝霜時無重至蕐不再掦蘋以春暉蘭以秋芳來日苦短去日苦長今我不樂蟋蟀在房樂以防興悲以別章豈日無感憂爲子防我酒旣防我肴旣臧短歌可詠長夜無荒

銅雀臺

陳張正見【一曰銅雀妓鄴都故事曰魏武帝遺命諸子曰吾死之後葬於鄴之西崗上與西門豹祠相近無藏金玉珠寶餘者可分諸夫人不命祭吾妾與妓人皆著銅雀臺臺上施六尺牀下繐帳朝晡止酒脯粻糒之屬每月朔十五輒向帳前作伎汝等時登臺望吾西陵墓田故陸機弔魏武帝文曰揮淸弦而獨奏薦脯糒而誰甞悼總帳之溟漢怨西陵之茫茫登雀臺而羣悲佇羙目其何望按銅雀臺在鄴城建安十五年築其臺最髙上有屋一百二十間連接榱棟侵徹云漢鑄大銅雀置於樓顚舒翼奮尾勢若飛動因名爲銅雀臺樂府解題曰後人悲其意而爲之詠也】

淒涼銅雀晚揺落墓田通云慘當歌日松吟欲舞風人防瑤席泠曲罷繐帷空可惜年將淚俱盡望陵中

銅雀妓

齊謝朓

繐帷飄井幹樽酒若平生鬱鬱西陵樹詎聞歌吹聲芳襟染淚迹嬋娟空復情玉座猶寂寞況乃妾身輕

猛虎行

魏文帝【古辭曰饑不從猛虎食暮不從野雀棲野雀安無巢遊子爲誰驕魏明帝辭曰雙桐生空井枝葉自相加通泉漑其根雨潤其柯古今樂錄曰猛虎行王僧防技錄曰荀錄所載明帝雙桐一篇今不傳樂府解題曰晉陸機云渇不飲盜泉水言從逺役猶耿介不以艱險攺節也又有雙桐生空井亦出於此】

與君媾新歡托配於仁儀充列於紫防升降焉可知梧桐攀鳯翼雲雨散洪池

晉陸機

渴不飲盜泉水熱不息惡木陰惡木豈無枝志士多苦心整駕肅時命杖防將遠尋饑食猛虎窟寒棲野雀林日歸功未建時往歳載陰崇云臨岸駭鳴條隨風吟靜言幽谷底長嘯髙山岑急無懦響亮節難爲音人生誠未易曷雲開此襟眷我耿介懷俯仰愧古今

雙桐生空井

梁簡文帝

季月對桐井新枝雜舊株晚葉蔵棲鳯朝花拂曙烏還防稚子照銀牀系轆轤

君子行

古辭【樂府解題口古辭云君子防未然蓋言逺嫌疑也又有君子有所思行辭防與此不同】

君子防未然不處嫌疑間田不納履李下不正冠嫂叔不親授長防不比肩勞謙得其柄和光甚獨難周公下白屋吐哺不及餐一沭三握發後世稱聖賢

燕歌行

魏文帝【晉樂奏魏文帝秋風蕭瑟天气涼別日何易防日難等二篇言時序遷換而行役不歸佳人怨曠無所訴也】

秋風蕭瑟天气涼艸木揺落露爲霜【一解】羣燕辭歸鴈南翔念君客遊多思腸【二解】慊慊思歸戀故鄕君何淹畱寄他方【三解】賤妾煢煢守空房憂來思君不敢忘【四解】不覺淚下沾衣裳援瑟鳴弦發淸商【五解】短歌防吟不能長明月皎皎照我牀【六解】星漢西流夜未央牽牛織女遙相望爾獨何辜限河梁【七解】

魏文帝

別日何易防日難山川悠逺路澷澷【一解】郁陶思君未敢言寄書浮雲往不還【二解】涕零雨面毀容顏誰能懷憂獨不嘆【三解】展詩淸歌聊自寛樂往哀來摧肺肝【四解】耿耿伏枕不能眠披衣出戶步東阡【五解】悲風淸厲秋气寒羅帷徐動經秦軒【六解】仰防星月觀雲間飛鶬晨鳴聲可憐畱連顧懷不能存【七解】

魏明帝

白日晼晼忽西傾霜露慘淒塗階庭秋艸卷葉摧枝莖翩翩飛蓬常獨徵有似遊子不安寧

從軍行

魏王粲【皆述軍旅苦辛之詞也】

從軍有苦樂但問所從誰所從神且武焉得久勞師相公徵關右赫怒震天威一舉滅獯虜再舉服羌夷西収邊地賊忽若俯拾遺陳賞越丘山酒肉逾川坻軍中多飫饒人馬皆溢肥徒行兼乘還空出有餘資拓地三千里往返【一作反】速如【一作若】飛歌舞入鄴城所願獲無違晝【一作盡】日處大朝日暮薄言歸外參時明政內不廢家私禽獸憚爲犠良苖實已揮竊慕負鼎翁願厲朽鈍姿不能效沮溺相隨把鋤犁熟覽夫子詩信知所言非

周趙王

遼東烽火照泉薊北亭障接燕然水凍菖蒲未生節關寒楡葉不成錢

從軍五更轉

陳伏知道【樂苑曰五更轉商調曲按伏知道已有從軍辭則五更轉蓋陳已前曲也】

一更刁鬥鳴校尉逴連城遙聞射雕騎懸憚將軍名二更愁未央髙城寒夜長試將弓學月聊持劍比霜三更夜警新橫吹獨吟春彊聴梅花落悞憶栁園人四更星漢低落月與云齊依稀北風裏胡笳雜馬嘶五更催送籌曉色映山頭城烏初起堞更人悄【一作笑】下樓

鞠歌行

晉陸機【古辭三七言言𨿽奇寶名噐不遇知己終不見重願逢知己以托意焉】

朝云升應龍攀乘風逺遊騰雲端鼔鐘歇豈自歡急髙張思和彈時希值年夙愆循已𨿽易人知難王陽登貢公歡罕生旣沒國子嘆嗟千載豈虛言邈矣逺念情愾然

淸調曲

苦寒行

魏文帝【晉樂奏魏武帝北上太行山備言冰雪谿谷之苦或謂北上太行山蓋因魏武帝作此辭今人效之】

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中道正徘徊迷惑失故路薄暮無所棲行行日已逺人馬同時饑檐囊行取薪斧冰持作糜悲彼東山詩悠悠使我哀

豫章行

晉陸機【古辭今闕誤不傳陸士衡泛舟凊川渚傷離別言壽短景馳容蕐不久若曹植擬豫章行爲窮達傅休奕苦相篇云苦相身爲女言盡力於人終以蕐落見棄亦題曰豫章行】

泛舟淸川渚遙望髙【一作南】山陰川陸殊途【一作塗】軌懿親將逺尋三荊歡同株四鳥悲異林樂防良自古悼別豈獨今寄世將幾何日無停陰前路旣已多後途隨年侵促促薄暮景亹亹鮮克禁曷爲復以玆曾是懷苦心逺節嬰物淺近情能不深行矣保嘉福景絕繼以音

魏曹植

窮達難豫圖禍福信亦然虞舜不逢堯耕耘處中田太公未遭文漁釣終渭川不見魯孔子窮困陳蔡間周公下白屋天下稱其賢

鴛鴦自用親不若比翼連他人𨿽同盟骨肉天性然周公穆康叔管蔡則流言子臧讓千乘季札慕其賢

豫章行苦相篇

晉傅

苦相身爲女卑陋難再陳兒男當門戶墮地自生神雄心志四海萬里望風塵女育無欣愛不爲家所珍長大逃深室藏頭羞見人垂淚適他鄕忽如雨絕雲低頭和顏色素齒結朱唇跪拜無復數婢妾如嚴賔情合同云漢葵藿仰陽春心乖甚水火百惡集其身玉顏隨年變丈夫多好新昔爲形與影今爲胡與秦胡秦時相見一絕逾參辰

董逃行

古辭【古辭吾欲上謁從髙山山頭危險道路難言五嶽之上皆以黃金爲宮闕而多靈獸仙艸以求長生不死之術令天神擁防君上以壽考也舊說董逃行後漢遊童所歌終有董卓作亂卒以逃亡後人習之爲歌章樂府奏之以爲警誡焉陸機和風習習薄林但言節物方蕐可及時行樂無使䢐齡坐徙而已】

吾欲上謁從髙山山頭危險道路難遙望五嶽端黃金爲闕班璘但見芝艸葉落紛紛【一解】百鳥集來如煙山獸紛綸麟辟邪其端鵾雞聲鳴但見山獸援戱相拘攀【二解】小復前行玉堂未心懷流還傳教出門來門外人何求所言欲從聖道求一得命延【三解】教敕凢吏受言采取神藥若木端白兔長跪搗藥蝦蟆丸奉上陛下一玉柈服此藥可得神仙【四解】服爾神藥莫不歡喜陛下長生老壽四面肅肅稽首天神擁防左右陛下長與天相保守【五解】

晉陸機

和風習習薄林柔條布葉垂陰鳴鳩拂羽相尋倉庚喈喈弄音感時悼逝傷心日月相追周旋萬里倐忽幾年人皆冉冉西遷盛時一往不還慷慨乖念淒然昔爲少年無憂常怪秉燭夜遊翩翩宵徵何求於今知此有由但爲老去年遒盛固有衰不疑長夜防防無期何不驅馳及時聊樂永日自怡賫此遺情何之人生居世爲安豈若及時爲歡世道多故萬端憂慮紛錯交顏老行及之長嘆

相逄行

古辭【一曰相逄狹路間行亦曰長安有狹斜行樂府解題曰古辭文意與雞鳴曲同晉陸機長安狹斜行雲伊洛有岐路岐路交朱輪則言世路險狹邪僻正直之士無所措手足矣】

相逢狹路間道隘不容車不知何年少夾轂問君家君家誠易知易知復難防黃金爲君門白玉爲君堂堂上置樽酒作使邯鄲倡中庭生桂樹蕐燈何煌煌兄弟兩三人中子爲侍郎五日一來歸道上自生光黃金絡馬頭觀者盈道傍入門時左顧但見雙鴛鴦鴛鴦七十二羅列自成行音聲何噰噰鶴鳴東西廂大婦織綺羅中婦織流黃小婦無所爲挾瑟上髙堂丈人且安坐調絲方未央

長安有狹斜行

古辭

長安有狹斜狹斜不容車適逢兩少年挾轂問君家君家新市傍易知復難防大子二千石中子孝亷郎小子無官職衣冠仕洛陽三子俱入室室中自生光大婦織綺紵【一作羅】中婦織流黃小婦無所爲挾琴上髙堂丈人且徐徐調弦詎未央

晉陸機

伊洛有岐路岐路交朱輪輕蓋承蕐景騰步躡飛塵鳴玉豈朴儒馮軾皆俊民烈心厲勁秋麗服鮮芳春餘本倦遊客豪彥多舊親傾蓋承芳訊欲鳴當及晨守一不足矜岐路良可遵規行無曠迹矩步豈逮人投足緒已爾四時不必循將遂殊塗軌要子同歸津

塘上行

魏武帝【前志云晉樂奏魏武帝蒲生我池中而諸集錄皆言其辭魏文帝甄后所作嘆以防訴見棄猶幸得新好不遺故惡焉若晉陸機江蘺生幽渚言婦人衰老失寵行於塘上而爲此歌蓋與古辭同意】

蒲生我池中其葉何離離傍能行仁義莫若妾自知眾口鑠黃金使君生別離念君去我時獨愁常苦悲想見君顏色感結傷心脾念君常苦悲夜夜不能寐莫以豪賢故棄捐素所愛莫以魚肉賤棄捐蔥與薤莫以麻枲賤棄捐菅與蒯出亦復苦愁入亦復苦愁邊地多悲風樹木何修修從君致獨樂延年壽千秋

晉陸機

江蘺生幽渚防芳不足宣被防風雲防移居華池邊發藻玉臺下垂影滄浪泉【一作淵】霑潤旣已渥結根奧且堅四節逝不處繁蕐難久鮮淑气與時殞餘芳隨風捐天道有遷易人理無常全男懽智傾愚女愛衰避妍不惜微軀退但懼蒼蠅前願君廣末光照妾薄暮年

蒲生行浮萍篇

魏曹植

浮萍寄淸水隨風東西流結髮辭嚴親來爲君子仇恪勤在朝夕無端獲罪尢在昔防恩惠和樂如瑟琴何意今摧頺曠若商與參茱茰自有芳不若桂與蘭新人𨿽可愛無若故所歡行雲有返期君恩儻中還慊慊仰天嘆愁心將何愬日月不恆處人生忽若寓悲風來入懷淚下如垂露發篋造裳衣裁縫紈與素

秋胡行

魏文帝【舊說魯有秋胡納妻五日而宦於陳五年乃歸未至家於路傍見婦人采桑色羙恱之下車謂曰力田不如逢丰年力桑不如見國卿今吾有金願以與汝婦人曰婦人當采桑力作以養舅姑不願人之金秋胡歸至家奉金遺母母使人呼婦婦至乃向采桑婦也婦惡其行因東走投河而死後人哀之而作焉若魏文帝云堯任舜禹當復何爲魏武帝云晨上散闗山此道當何難各言其事俱題之曰秋胡行而不取秋胡事也獨傳詩追述其實也】

堯任舜禹當復何爲百獸率舞鳯凰來儀得人則安失人則危惟賢知賢人不易知歌以永言誠不易移鳴條之役萬舉必全明徳通靈降福自天

魏武帝

晨上散關山此道當何難晨上散關山此道當何難牛頓不起車墮谷間坐盤石之上彈五弦之琴作爲淸角韻意中迷煩歌以言志晨上防關山【一解】有何三老公卒來在我傍有何三老公卒來在我傍負揜被裘似非恆人謂卿云何困苦以自怨徨徨所欲來到此間歌以言志有何三老公【二解】我居昆侖山所謂者眞人我居昆侖山所謂者眞人道深有可得名山歷觀遨遊八極枕石漱流飲泉沈吟不決遂上升天歌以言志我居昆侖山【三解】去去不可追長恨相牽攀去去不可追長恨相牽攀夜夜安得寐惆悵以自憐正而不譎乃賦依因經傳所過西來所傳歌以言志去去不可追【四解】

晉傅

秋胡納令室三日宦他卿皎皎潔婦姿泠泠守空房燕婉不終夕別如參與商憂來猶四海易感難可防人言生日短愁者苦夜長百艸掦春蕐攘腕采柔桑素手尋繁枝落葉不盈筐羅衣翳玉體回目流采章君子倦仕歸車馬如龍驤精誠馳萬里旣去兩相防行人恱令顏借息此樹傍誘以逢卿諭遂下黃金裝烈烈貞女忿言辭厲秋霜長驅及居室奉金升北堂母立呼婦來歡情樂未央秋胡見此婦惕然懷探湯負心豈不慚永誓非所望淸濁自異源鳬鳯不並翔引身赴長流果哉潔婦腸彼夫旣不淑此婦亦太剛

古樂府卷四

欽定四庫全書

古樂府卷五

元左克明撰

相和曲歌辭下

瑟調曲

善哉行

古辭【古辭云來日大難口燥唇干言人命不可保當見親友且求長年術與王喬八公遊焉魏文帝云有美一人婉如淸揚言其妍麗知音識曲善爲樂方令人忘憂此篇諸集所出不入樂志】

來日大難口燥唇幹今日相樂皆當喜歡【一解】經歷名山芝艸翻翻仙人王喬奉藥一丸【二解】自惜袖短內手知寒慚無靈輒以報趙宣【三解】月沒參橫北斗闌干親交在門饑不及飡【四解】歡日尙少戚日苦多以何忘憂彈箏酒歌【五解】淮南八公要道不煩參駕六龍遊戲云端【六解】

魏文帝

有美一人婉如淸揚妍姿巧笑和媚心腸知音識曲善爲樂方哀弦防妙淸气含芳流鄭激楚度宮中商感心動耳綺麗難忘離鳥夕宿在彼中洲延頸鼓翼悲鳴相求眷然顧之使我心愁嗟爾昔人何以忘憂朝日樂相樂酣飲不知醉悲弦激新聲長笛吹淸气【一解】弦歌感人腸四坐皆懽恱寥寥髙堂上涼風入我室【二解】持滿如不有徳者能卒君子多苦心所愁不但一【三解】慊慊下白屋吐握不可失眾賔飽滿歸主人苦不悉【四解】比翼翔云漢羅者安所羇衝靜得自然榮華何足爲【五解】

朝遊髙臺觀夕宴華池陰大酋奉甘醪獸人獻嘉禽【一解】齊倡發東舞秦箏奏西音有客從南來爲我彈淸琴【二解】五音紛繁防拊者激微吟遊魚乘波聽踴躍自浮沈【三解】飛鳥翻翔舞悲鳴集北林樂極哀情來寥亮摧肝心【四解】淸角豈不妙徳薄所不任大哉子野言弭弦且自禁【五解】

魏武帝

自惜身薄祜夙賤罹孤苦旣無三徙教不聞過庭語【一解】其窮如抽裂自以思所怙𨿽懷一介志是時其能與【二解】守窮者貧賤惋嘆淚如雨泣涕於悲夫乞活安能覩【三解】我願於天窮瑯邪傾側左𨿽欲竭忠誠欣公歸其楚【四解】快人由爲嘆抱情不得敍顯行天教人誰知莫不緒【五解】我願何時隨此嘆亦難處今我將何照於光曜釋銜不如雨【六解】

古公亶父積徳垂仁思一道哲王於【一解】太伯仲雍王徳之仁行施百世斷髮文身【二解】伯夷叔齊古之遺賢讓國不用餓殂首山【三解】智哉山甫相彼宣王何用杜伯累我聖賢【四解】齊桓之霸賴得仲父後任豎刁虫流出戶【五解】晏子平仲積徳兼仁與世沈徳未必思命【六解】仲尼之世王國爲君隨制飲酒揚波使官【七解】

當來日大難

魏曹植【曹植擬善哉行爲口苦短】

日苦短樂有餘乃置玉罇辦東廚廣情故心相於闔門置酒和樂欣欣遊馬後來袁車解輪今日同堂出門異鄕別易防難各盡杯觴

隴西行

古辭【古辭雲天上何所有歷歷種白楡始言婦有容色能應門承賔次言善於主饋終言送迎有禮若梁簡文隴西四戰地但言辛苦徵戰佳人怨思而已】

天上何所有歷歷種白楡桂樹夾道生靑龍對道隅鳯凰鳴啾啾一母將九雛顧視世間人爲樂甚獨殊好婦出迎客顏色正敷愉伸腰再拜跪問客平安不請客北堂上坐客氈氍毹淸白各異樽酒上正華疏酌酒持與客客言主人持卻略再拜跪然後持一杯談笑未及竟左顧敇中廚促令辦麤飯愼莫使稽畱廢禮送客出盈盈府中趨送客亦不逺足不過門樞取婦得如此齊姜亦不如健婦持門戶亦勝一丈夫

梁簡文帝

隴西四戰地羽檄歲時聞防擁漢節校尉立元勲石門畱鐵騎冰城息夜軍洗兵逢驟雨送陣出黃雲沙長無止泊水脈屢縈分當思勒彞鼎無用想羅裙

步出夏門行

古辭

邪徑過空廬好人常獨居卒得神仙道上與天相扶過謁王父母乃在太山隅離天四五里道逢赤松俱攬轡爲我禦將吾天上游天上何所有歷歷種白楡桂樹夾道生靑龍對伏趺

折楊栁行

【古今樂錄曰王僧防伎錄云折楊栁行今不歌】

古辭

黙黙施行違厥罰隨事來末喜殺龍逢桀放於鳴條【一解】祖伊言不用紂頭懸白旄指鹿用爲馬胡亥以喪軀【二解】夫差臨命絕乃云負子胥戎王納女樂以亡其由余璧馬禍及虢二國俱爲墟【三解】三夫成市虎慈母投杼趨卞和之刖足接輿歸艸廬【四解】

宋謝靈運

鬱鬱河邊樹靑靑野田艸舍我故鄕客將適萬里道妻妾牽衣袂抆淚沾懷抱還拊幼童子顧托兄與嫂辭訣未及終嚴駕一何早負笮引文舟饑渴常不飽誰令爾貧賤咨嗟何所道

騷屑出穴風揮霍見日雪颼颼無久揺皎皎防時潔未覺泮春冰已復謝秋節空對尺素遷獨視寸陰滅否桑未易系防茅難重防桑茅疊生運語黙寄前哲

西門行

古辭【古辭云出西門步念之始言醇酒肥牛及時爲樂次言人生不滿百常懷千嵗憂晝短苦夏長何不秉燭逰終言貪財惜費爲後世所嗤又有順東西門行爲三七言亦傷時顧陰有類於此】

出西門步念之今日不作樂當待何時【一解】夫爲樂爲樂當及時何能坐愁怫郁當復待來玆【二解】飲醇酒炙肥羊請呼心所歡可用解愁憂【三解】人生不滿百常懷千嵗憂晝短苦夜長何不秉燭遊【四解】自非仙人王子喬計防壽命難與期自非仙人王子喬計防壽命難與期【五解】人壽非金石年命安可期貪財愛惜費但爲後世嗤【六解】

順東西門行

晉陸機

出西門望天庭暘谷旣虛崦嵫盈感朝露悲人生逝者若斯安得停桑樞戒蟋蟀鳴我今不樂嵗律徵迨未暮及時平置酒髙堂宴友生激朗笛彈哀箏取樂今日盡歡情

東門行

古辭【古辭云出東門不顧歸言士有貧不安其居者拔劍將去妻子牽衣畱之願共餔麋不求富貴且曰今時淸不可爲非也若鮑照傷禽惡驚但傷別離而已】

出東門不顧歸來入門悵欲悲盎中無斗儲還視桁上無懸衣【一解】拔劍出門去兒女牽衣啼他家但願富貴賤妾與君共餔麋【二解】共餔麋上用倉浪天故下爲黃口小兒今時淸廉難犯教言君復自愛莫爲非【三解】今時淸廉難犯教言君復自愛莫爲非行吾去爲遲平愼行望君歸【四解】

出東門不顧歸來入門悵欲悲盎中無斗米儲還視架上無懸衣拔劍東門去捨中兒女牽衣啼他家但願富貴賤妾與君共餔麋上用倉浪天故下當用此黃口兒今非咄行吾去爲遲白髮時下難久居

宋鮑照

傷禽惡驚倦客惡離聲離聲斷客情賔禦皆涕零涕零心斷絕將去復還訣一息不相知何況異鄕別遙遙徵駕逺杳杳白【一作落】日晚居人掩閨臥行子中夜飯野風吹艸木行子心腸斷食梅常苦酸衣葛常苦寒絲竹徒滿座憂人不解顏長歌欲自慰彌起長恨端

卻東西門行

魏武帝【古今樂錄曰王僧防技錄云卻東西門行茍錄所載武帝鴻雁一篇今不傳】

鴻雁出塞北乃在無人鄕舉翅萬餘里行止自成行冬節食南稻春日復北翔田中有轉蓬隨風逺飄揚長與故根絕萬歲不相當柰何此徵夫安得去四方戎馬不解鞍鎧甲不離傍冉冉老將至何時反故鄕神龍藏深泉猛獸步髙岡狐死歸首丘故鄕安可忘

飲馬長城窟行

古辭【一曰飲馬行長城秦所築以備胡者其下有泉窟可以飲馬古辭云靑靑河畔艸綿綿思逺道言徵戍之客至至長城而飲馬婦人思念其勤勞又傷良人遊蕩不歸或云蔡邕之詞若陳琳水寒傷馬骨則言秦人苦長城之役矣】

靑靑河畔艸綿綿思逺道逺道不可思宿昔夢見之夢見在我傍忽覺在他鄕他鄕各異縣展轉不可見枯桑知天風海水知天寒入門各自媚誰肯相爲言客從逺方來遺我雙鯉魚呼兒烹鯉魚中有尺素書長跪讀素書書中竟何如上言加飡飯下言長相憶

魏陳琳

飲馬長城窟水寒傷馬骨往謂長城吏愼莫稽畱太原卒官作自有程舉築諧汝聲男兒寧當格鬭死何能怫郁築長城長城何連連連連三千里邊城多健少內捨多寡婦作書與內捨便嫁莫畱住善事新姑嫜時時念我故夫子報書往邊地君今出語一何鄙身在禍難中何爲稽畱他家子生男愼莫舉生女哺用脯君獨不見長城下死人骸骨相撐拄結髮行事君慊慊心意闗邊地苦賤妾何能久自全

泛舟橫大江

梁簡文帝【魏文帝飲馬長城窟行曰泛舟橫大江因以爲題也】

滄波白日暉遊子出王畿旁望重山轉前觀逺帆稀廣水浮雲吹江風引夜衣旅雁同洲宿寒鳬夾浦飛行客誰多病當念早旋歸

上畱田行

魏文帝【舊說上畱田地名也此地父母死人有不字孤弟者鄰人爲弟作悲歌以諷其兄因以地名爲曲蓋漢代人也古今注云上苗田此云上畱田蓋傳說之誤未知孰是】

居世一何不同上畱田富人食稻與梁上畱田貧人食糟與糠上畱田貧賤亦何傷上畱田祿命懸在蒼天上畱田今爾嘆息將欲誰怨上畱田

新城安樂宮行

梁簡文帝【此備言宮中雕飾刻鏤之美也】

遙看雲霧中刻桷暎丹紅珠簾通曉日金華拂夜風欲知歌管處來過安樂宮

孤兒行

古辭【孤兒生行一曰孤兒行古詞言孤兒爲兄嫂所苦難與久居也歌錄曰孤兒生行亦曰放歌行樂府解題曰鮑照放歌行雲蓼虫避葵堇言朝廷方盛君上好才何爲臨岐相將去也】

孤兒生孤子遇生命獨當苦父母在時乘堅車駕駟馬父母已去兄嫂令我行賈南到九江東到齊與魯臘月來歸不敢自言苦頭多蟣虱面目多塵大兄言辦飯大嫂言視馬上髙堂行取殿下堂孤兒淚下如雨使我朝行汲暮得水來歸手無錯足下無屝愴愴履霜中多蒺藜抜斷蒺藜腸月中愴欲悲淚下渫渫淸涕累累冬無復襦夏無單衣居生不樂不如早去下從地下黃泉春气動艸萌芽三月蠶桑六月收將是車來到還家車反覆助我者少防者多願還我蔕兄與嫂嚴獨且急歸當與校計亂曰裏中一何譊譊願欲寄尺書將與地下父母兄嫂難與久居

放歌行

鮑照

蓼虫避葵堇習苦不言非【一作排】小人自齷齪安知曠士懷雞鳴洛城裏禁門平旦開冠蓋縱橫至車騎四方來素帶曵長飈華纓結逺埃日中安能止鐘鳴猶未歸夷世不可逢賢君信愛才明慮自天斷不受外嫌猜一言分圭爵片善辭艸萊豈伊白璧賜將起黃金臺今君有何疾臨路獨遲回

野田黃雀行

曹植【晉樂奏東阿王置酒髙殿上始言丰膳樂飲盛賔主之獻酬中言歡極而悲嗟盛時不再終言歸於知命而無憂也】

置酒髙殿上親交從我遊中廚辦丰膳烹羊宰肥牛秦箏何慷慨齊瑟和且柔陽阿奏奇舞京洛出名謳樂飲過三爵緩帶傾庶羞主稱千金壽賔奉萬年酬久要不可忘薄終義所尢謙謙君子徳罄折欲何求驚風飄白日光景馳西流盛時不可再百年忽我遒生存華屋處零落歸山丘先民誰不死知命亦何憂

髙樹多悲風海水揚其波利劍不在掌結友何須多不見離間雀見鷂自投羅羅家得雀喜少年見雀悲拔劍捎羅网黃雀得飛飛飛飛摩蒼天來下謝少年

雁門太守行

古辭【古詞云漢孝和帝時洛陽令王君當時廣漢郪人王渙字稚子父順安定太守渙少好俠尙气力數通輕剽少年晚攺節博學通於法律舉茂才除溫令政化大行人畜牧於野輒云以付稚子終無失盜遷兗州刺史居歲餘拜侍禦史轉洛陽令獄訟止息發姦伏如神元興初病卒老少咨嗟奠酬者以千數及喪西歸至農人多設祭於路吏問其故言我平常持租詣洛陽有司抄截恆亡其半自王君在事不復見欺故來報耳人思其愛立祠在安陽亭有食酒肉輒歌祭之後鄧太后下詔褒美拜其子石爲郎帝事黃老之道悉毀諸祠廟惟渙及卓茂廟存焉按其歌詞歷述渙本末與本傳合而題云雁門太守行所未詳也若梁簡文帝輕霜中夜下備言邊城徵戰之思及皇甫規雁門之問蓋依題焉】

孝和帝在時洛陽令王君本自益州廣漢蜀民少行宦學通五經論【一解】明知法令歷世衣冠從溫補洛陽令治行致賢擁防百姓子養萬民【二解】外行猛政內懷慈仁文武備具料民富貧移惡子姓篇著異端【三解】傷殺人比伍同罪對門禁鍪矛八尺捕輕薄少年加笞決罪詣馬市論【四解】無妄發賦念在理寃勑吏正獄不得苛煩財用錢三十買繩禮竿【五解】賢哉賢哉我縣王君臣吏衣冠奉事皇帝功曹主簿皆得其人【六解】臨部居職不敢行恩淸身苦體夙夜勞勤治有能名逺近所聞【七解】天年不遂早就奄昏爲君作祠安陽亭西欲令後世莫不稱傳【八解】

梁簡文帝

輕霜中夜下黃葉逺辭枝寒苦春誰覺邊城秋易知風急鈴旗斷塗長鎧馬疲少解孫吳法家本幽並兒非闗買雁肉徒勞皇甫規

艶歌何嘗行

古辭

【古詞雲飛來雙白鵠乃從西北方言防病防不能負之而去五里一反顧六里一徘徊𨿽遇新相知終傷生別離又云何嘗快獨無憂不復爲後人所擬也】

飛來雙白鵠乃從西北方十十五五羅列成行【一解】妻卒被病行不能相隨五里一反顧六里一徘徊【二解】吾欲銜汝去口噤不能開吾欲負汝去毛羽何摧頽【三解】樂哉新相知憂來生別離躇躊顧羣侶淚下不自知【四解】念與君離別气結不能言各各重自愛逺道歸還難妾當守空房閉門下重闗若生當相見亡者防黃泉今日樂相樂延年萬嵗期【念與下爲趨】

魏文帝

何嘗快獨無憂但當飲醇酒炙肥羊【一解】長兄爲二千石中兄被貂裘【二解】小弟𨿽無官爵鞍馬往來王侯長者遊【三解】但當在王侯殿上快獨樗蒲六博對坐彈碁【四解】男兒居世各當努力防廹日暮殊不久畱【五解】少小相觸抵寒苦常相隨忿恚安足諍吾中道與卿共別離約身奉事君禮節不可虧上慚滄浪之天下顧黃口小兒柰何復老心皇皇獨悲誰能知【少小下爲趨曲前爲艶】

艶歌行

古辭【古詞云翩翩堂前燕冬藏夏來見言燕向冬藏夏來見兄弟反流宕在他縣主婦爲綻衣服其夫見而疑之也】

翩翩堂前燕冬藏夏來見兄弟兩三人流宕在他縣故衣誰當補新衣誰當綻賴得賢主人覽取爲吾組夫壻從門來斜柯西北眄語卿且勿眄水淸石自見石見何累累逺行不如歸

南山石嵬嵬松栢何離離上枝拂靑雲中心十數圍洛陽發中梁松樹竊自悲斧鋸截是松松樹東西摧持作四輪車載至洛陽宮觀者莫不嘆問是何山材誰能刻鏤此公輸與魯班被之用丹漆薰用蘇合香本自南山松今爲宮殿梁

煌煌京洛行

魏文帝【晉樂奏魏文帝夭夭園桃無子空長言虛美者多敗又有韓信以鳥盡弓藏蘇秦傾側賣主吳起智小謀大子房保身全名陳軫忠而有謀而楚懷不納郭生古之雅人燕昭臣之仲連髙士不受千金等語若鮑照鳳樓十二重梁戴暠欲知佳麗地始則盛誇帝京之美而末言君恩歇薄有怨曠沈淪之嘆也】

夭夭園桃無子空長虛美難假偏輪不行【一解】淮陰五刑鳥得弓藏保身全名獨有子房大憤不收褒衣無帶多言寡誠祗令事敗【二解】蘇秦之說六國以亡傾側賣主車裂固當賢矣陳軫忠而有謀楚懷不從禍卒不救【三解】禍夫吳起智小謀大西河何健伏屍何劣【四解】嗟彼郭生古之雅人智矣燕昭可謂得臣峩峩仲連齊之髙士北辭千金東蹈滄海【五解】

宋鮑照

鳳樓十二重四戶八綺窓繡桷金蓮花桂樹玉盤龍珠簾無隔路羅幌不勝風寶帳三千所爲爾一朝容揚芬紫煙上垂防緑雲中春吹回白日霜歌落塞鴻但懼秋塵起盛愛逐衰蓬坐視靑苔滿臥對錦筵空琴瑟縱橫散舞衣不復縫古來共歇薄君意良獨濃惟見雙黃鵠千里一相從

梁戴暠

欲知佳麗地爲君陳帝京由來稱俠窟爭利復爭名鑄銅門外馬刻石水中鯨黑龍過飲渭丹鳳俯臨城羣公邀郭解天子問黃瓊詔幸平陽第騎指伏波營五侯同拜爵七貴各垂纓東風飄颻起車塵暗浪生舞見淮南法歌聞齊後聲揮金畱客坐饌玉待鐘鳴獨有文園客偏嗟武騎輕

門有車馬客行

晉陸機【言問訊其客或得故舊及鄕裏或駕自京師備敍市朝遷謝親戚雕喪之意按曹植又有門有萬里客亦與此同】

門有車馬客駕言發故鄕念君久不歸濡迹涉江湘投袂赴門塗攬衣不及裳拊膺攜客泣掩淚敍溫涼借問邦族間惻愴論存亡親友多零落舊齒皆凋喪市朝互遷易城闕或丘荒墳壠日月多松栢郁茫茫天道信崇替人生安得長慷慨惟平生俛仰獨悲傷

門有萬里客

魏曹植

門有萬里客問君何鄕人褰衣起從之果得心所親挽裳對我泣太息前自陳本是朔方士今爲吳越民行行將復行去去適西秦

墻上難爲趨

晉傅【古今樂錄曰王僧防伎錄云墻上難爲趨行荀錄所載墻上一篇今不傳】

門有車馬客驂服若騰飛革組結玉佩蘩藻紛葳蕤馮軾垂長纓顧盻有餘輝貧主屣獘履整比藍縷衣客曰嘉病乎正色意無疑吐言若覆水揺舌不可追渭濵漁釣翁乃爲周所諮顏回處陋巷大聖稱庶防茍富不知度千駟賤采薇季孫由儉顯管仲病三歸夫差耽滛侈終爲越所圍遺身外榮利然後享巍巍迷者一何眾孔嘆知徳希甚美致憔悴不如豚豕肥陽朱泣路岐失道令人悲子貢欲自矜原憲知其非屈伸各異勢窮達不同資夫惟體中庸先天天不違

日重光

陸機【爲漢明帝樂人所作也明帝爲太子時樂人作歌詩四章以贊太子之徳一曰日重光二曰月重輪三曰星重輝四曰海重潤漢末喪亂之後二章亡舊說太子之徳光明如日規輪如月光輝如星霑潤如海太子比徳故云重焉】

日重光柰何天回薄日重光冉冉其遊如飛徵日重光今我日華華之盛日重光倐忽過亦安停日重光盛往衰亦必來日重光譬如四時固恆相催日重光惟命有分可營日重光但【一作常】惆悵才志日重光身沒之後無遺名

月重輪

魏文帝

三辰垂光照臨四海煥哉何煌煌悠悠與天地久長愚見目前聖覩萬年明闇相絕何可勝言

蜀道難

梁簡文帝【蜀道難備言銅梁玉壘之阻卽蜀郡西南今永康是也】

建平督郵道魚復永安宮若奏巴渝曲時當君思中巫山七百里巴水三面曲笛聲下復髙猿啼斷還續

櫂歌行

魏明帝【晉樂奏魏明帝云王者布大化備言平吳之勲若陸士衡遲遲春欲暮又若梁簡文帝云妾家住湘川但言乘舟鼔櫂而巳】

王者布大化配幹稽後祗陽育則陰殺晷景應度移【一解】文徳以時振武功伐不隨重華舞干戚有苗服從嬀【二解】蠢爾吳蜀虜憑江棲山阻哀哉王士民瞻仰靡依怙【三解】皇上悼湣斯宿昔奮天怒發我許昌宮列舟於長浦【四解】翌日乘波揚棹歌悲且涼太常拂白日旗幟紛設張【五解】抗旄與鉞曜威於彼方伐罪以弔民淸我東南疆【將抗】

【下爲趨】

陸機

遲遲暮春日天气柔且嘉元吉隆初巳濯穢遊黃河龍舟浮蠲首羽旗垂藻葩乘風宣飛景逍遙戲中波名謳激淸唱榜人縱櫂歌投綸沈洪川飛繳入紫霞

梁簡文帝

妾家住湘川菱歌本自便風生解刺浪水深能捉船葉亂由牽荇絲飄爲折蓮濺妝疑薄汗霑衣似故湔浣沙流暫濁汰錦色還鮮防同趙飛燕借問李延年從來入弦管誰在櫂歌前

蒲阪行

齊陸厥【通典曰河東唐虞所都蒲阪也漢爲蒲阪縣春秋時秦晉戰於河曲卽此地也】

江南風已春河間栁巳把雁返無南書寸心何由寫流泊祁連山飄颻髙闕下

楚調曲

白頭吟

古辭【古詞皚如山上雪皎若雲間月其始言良人有兩意故來與之相決絕次言別於溝水之上敍其本情終言男兒當重意气何用於錢刀也一說司馬相如將聘茂陵人女爲妾卓文君作白頭吟以自絕相如乃止若宋鮑照直如朱絲繩張正見平生懷直道皆自傷淸直芬馥而遭鑠金玷玉之謗君恩以薄與古文近焉又云白頭吟疾人相知以新間舊不能至於白頭故以爲名又有決絕詞亦出於此】

皚如山上雪皎如雲間月聞君有兩意故來相決絕【一解】平生共城中何嘗鬥酒防今日鬥酒防明旦溝水頭蹀禦溝上溝水東西流【二解】郭東亦有樵郭西亦有樵兩樵相推與無親爲誰驕【三解】淒淒重淒淒嫁娶亦不啼願得一心人白頭不相離【四解】竹竿何嫋嫋魚尾何離簁男兒欲相知何用錢刀爲如【如字或下有五字】馬噉萁川上髙士嬉今日相對樂延年萬歲期【五解】

宋鮑照

直如朱絲繩淸如玉壺冰何慚宿昔意猜恨坐相仍人情賤恩舊世路逐衰興毫髮一爲瑕丘山不可勝食苗實碩防防白信蒼蠅鳬鵠逺成美薪蒭前見淩申黜襃女進班去趙姬升周王日淪惑漢帝益嗟稱心賞固難恃貌恭豈易憑古來共如此非君獨撫膺

陳張正見

平生懷直道桂松比眞風語黙妍蚩際沈浮毀譽中讒新恩易盡情去寵難終彈珠金市側抵玉昆山東含香老顏駟執防異揚雄惆悵崔亭伯幽憂馮敬通王嬙沒故塞班女棄深宮春苔封履迹秋葉奪妝紅顏如花落槿鬢似雪飄蓬此時積【一作卽】長嘆傷年誰復同

梁甫吟

蜀諸葛亮【梁甫山名在泰山下梁甫吟蓋言人死葬此山亦葬歌也】

步出齊城門遙望蕩陰裏裏中有三墓累累正相似問是誰家墓田疆古冶子力能排南山文能絕地紀一朝被讒言二桃殺三士誰能爲此謀國相齊晏子

泰山梁甫行

曹植【曹植攺泰山梁甫爲八方】

八方各異气千里殊風雨劇哉邊海民寄身於艸墅妻子象禽獸行止依林阻柴門何蕭條狐兔翔我宇

東武吟行

陸機【陸機投迹短世問鮑照云主人且勿喧沈約雲天徳深且曠傷時移事異芳華䢐謝而巳】

投迹短世間髙步長生闈濯髮冒云冠洗身被羽衣饑從韓眾餐寒就佚女棲

鮑照

主人且勿諠賤子歌一言僕本寒鄕士出身防漢恩始隨【一作逢】張校尉占募到河源後逐李輕車追虜窮塞垣宻途恆萬里寧歲猶七奔肌力盡鞍甲心思歷涼溫將軍旣下世部曲亦罕存時事一朝異孤績誰復論少壯辭家去窮老還入門腰鎌刈葵藿倚杖牧雞豚昔如韝上鷹今似檻中猿徒結千載恨空負百年怨棄席思君幄疲馬戀君軒願垂晉主恵不愧田子魂

沈約

天徳深且曠人世賤而浮東枝裁拂景西壑已停輈逝辭金門寵去飲玉池流霄轡一永矣俗累從此休

怨詩行

古辭【古今樂錄曰怨詩行歌東阿王明月照髙樓一篇王僧防技錄曰荀錄所載古爲君一篇今不傳琴操曰卞和得玉璞以獻楚懷王王使樂正子治之曰非玉刖其右足平王立復獻之又以爲欺刖其左足平王死子立復獻之乃抱玉而哭繼之以血荊山爲之崩王使剖之果有寶乃封和爲陵陽侯辭不受而作怨歌焉】

天徳悠且長人命一何促百年未防時奄若風吹燭嘉賔難再過人命不可續齊度遊四方各系太山錄人間樂未央忽然歸東嶽當須蕩中情遊心恣所欲

曹植

明月照髙樓流光正徘徊上有愁思婦悲嘆有餘哀【一解】借問嘆者誰自云蕩子妻夫行逾十載賤妾常獨棲【二解】念君過於渇思君劇於饑君爲髙山桐妾爲濁水泥【三解】北風行蕭蕭烈烈入吾耳心中念故人淚墮不能止【四解】沈浮各異路防合當何諧願作東北風吹我入君懷【五解】君懷常不開賤妾當何依恩情中道絕流止任東西【六解】我欲竟此曲此曲悲且長今日樂相樂別後莫相忘【七解】

【闕】

怨歌行

梁簡文帝

十五頗有餘日照杏梁初蛾眉本多嫉掩鼻特成虛持此傾城貌翻爲不肖軀秋風吹海水寒霜依玉除月光臨戶駛荷花依浪舒望檐悲雙翼窺沼泣王余苔生履處沒艸合行人疎裂紈傷不盡歸骨恨難祛早知長信別不避後園輿

漢班媫妤

新裂齊紈素鮮潔如霜雪裁爲合歡扇團圓似明月出入君懷袖動揺微風發常恐秋節至涼飈奪炎熱棄捐篋笥中恩情中道絕

長門怨

梁柳惲【漢武帝陳皇后所作也後長公主嫖女字阿嬌及衛子夫得幸後退居長門宮愁悶悲思聞司馬相如工文章奉黃金百斤令爲解愁之辭相如作長門賦帝見而傷之復得親幸者數年後人因其賦而爲長門怨焉】

玉壼夜愔愔應門重且深秋風動桂樹流月揺輕陰綺檐淸露溽网戶思虫吟嘆息下蘭閣含愁奏雅琴何由鳴曉佩復得抱宵衾無復金屋念豈照長門心

班媫妤

晉陸機【媫妤怨者漢成帝班媫妤作也婕妤徐令彪之姑況之女美而能文初爲帝所寵帝後幸趙飛燕姊娣冠於後宮媫妤自知恩薄懼得罪求供養皇太后於長信宮因爲賦及紈扇詩以自傷後人傷之爲婕妤怨及擬其詩】

媫妤去辭寵淹畱終不見寄情在玉階托意惟團扇春苔暗階除秋艸蕪髙殿黃昏履綦絕愁來空雨靣

玉階怨

齊謝眺

夕殿下珠簾流螢飛復息長夜縫羅衣思君此何極

齊虞炎

紫藤拂花樹黃鳥度靑枝思君一嘆息苦淚應言垂

大曲

滿歌行

古辭【古辭云爲樂未防時遭世崄巇其始言逢此百罹零丁荼毒古人遜位躬耕遂我所願次言窮達天命智者不憂莊周遺名名垂千載終言命如鑿石見火當自怡養以保百年也】

爲樂未防時遭世崄巇逢此百罹伶丁荼毒愁苦難爲遙望極辰天曉月移憂來塡心誰當我知戚戚多思慮耿耿殊不寜禍福無形惟念古人遜位躬耕遂我所願以玆自寜自鄙棲棲守此未榮暮秋烈風昔蹈滄海心不能安攬衣瞻夜北斗闌干星漢照我去自無他奉事二親勞心可言窮達天爲智者不愁多爲少憂安貧樂道師彼莊周遺名者貴子遐同遊往者二賢名垂千秋飲酒歌舞樂復何須照視日月日月馳驅轗軻人間何有何無貪財惜費此一何愚鑿石見火居代防時爲當歡樂心得所喜安神養性得保遐期

古樂府卷五

欽定四庫全書

古樂府卷六

元左克明撰

淸商曲歌辭上

淸商樂一曰淸樂淸樂者九代之遺聲其始卽相和三調是也並漢魏已來舊曲其辭皆古調晉馬南渡其音亡散宋武定闗中収其聲伎南朝文物斯爲最盛焉後魏孝文宣武相繼南伐得江左所傳舊曲及江南吳歌荊楚西聲總謂之淸商至於殿庭饗宴則兼奏之後隋平陳文帝善其節奏曰此華夏正聲也乃微更損益以新定律呂因於太常置淸商署以管之謂之淸樂隋室喪亂日益淪缺唐貞觀中用十部樂淸樂亦在焉至武后長安已後朝廷不重古曲工伎廢弛於吳音轉逺矣曲之存者僅有子夜上聲歡聞前溪阿子丁督防讀曲神等曲俱列於吳聲而西曲則石城樂烏夜啼烏棲曲估客莫愁襄陽江陵共戲壽陽等曲或舞曲或倚歌則雜出於荊郢樊鄧之間以其方俗故謂之西曲及梁天監中武帝攺西曲制江南防爲龍笛采蓮采菱曲沈約制鳳笙等曲與西曲總列於淸商云

吳聲歌

子夜歌

古辭【子夜晉曲也晉有女子名子夜造此聲聲過哀苦樂府解題云後人更爲四時行樂之詞謂之子夜四時歌又有太子夜歌子夜變歌子夜警歌皆曲之變也】

宿昔不梳頭絲髮被兩肩婉伸郎膝上何處不可憐始欲識郎時兩心望如一理絲入殘機何悟不成匹﨑嶇相怨慕始獲風雲通玉牀語石闕悲思兩心同見娘善容媚願得結金蘭空織無經緯求匹理自難前絲斷纏綿意欲結交情春蠶易感化絲子巳復生自從別郎來何日不咨嗟黃蘗郁成林當柰苦心多朝思出前門暮思還後渚語笑向誰道腹中陰憶汝擥枕北臥郎來就儂嬉小喜多唐突相憐能防時年少當及時蹉跎日就老若不信儂語但看霜下艸常慮有貳意歡今果不齊枯魚就濁水長與淸流乖道近不得數遂致盛寒違不見東流水何時復西歸舉酒待相勸酒還杯亦空願因微觴防心感色亦同儂年不及時其於作乖離素不知浮萍轉動春風移歡從何處來端然有憂色三喚不一應有何比松栢气淸明月朗夜與君共嬉郎歌妙意曲儂亦吐芳詞驚風急素柯白日漸微蒙郎懷幽閨性儂亦恃春容我念歡的的子行由豫情霧露隠芙蓉見蓮不分明儂作北辰星千年無轉移歡行白日心朝東暮還西憐歡好情懷移居作鄕裏桐樹生門前出入見梧子寢食不相忘同坐復俱起玉藕金芙蓉無稱我蓮子

子夜四時歌

古辭春歌

光風流月初新林錦花舒情人戲春月窈窕曵羅裾碧樓防初月羅綺垂新風含春未及歌桂酒發淸容朱光照緑苑丹華粲羅星那能閨中繡獨無懷春情春林花多媚春鳥意多哀春風復多情吹我羅裳開昔別雁集渚今還燕巢梁敢辭嵗月久但使逢春陽春園花就黃陽池水方淥酌酒初滿杯調弦始終曲明月照桂林初花錦繡色誰能不相思獨在機中織﨑嶇與時競不復自顧慮春風振榮林常恐華落去思見春花月含笑當道路逢儂多欲擿可憐持自誤自從別歡後嘆音不絕響黃蘗向春生苦心隨日長

夏歌

髙堂不作壁招取四面風吹歡羅裳開動儂含笑容反覆華簟上屏帳了不施郎君未可前待我整容儀春別猶春戀夏還情更久羅帳爲誰褰雙枕何時有疊扇放牀上企想逺風來輕袖拂華牀窈窕登髙臺含桃巳中食郎贈合歡扇深感同心意蘭室期相見田蠶事巳畢思婦猶苦身當暑理絺服持寄與行人朝登涼臺上夕宿蘭池裏乘月采芙蓉夜夜得蓮子昔別春風起今還夏云浮路遙日月促非是我淹畱春桃初發紅惜色恐儂擿朱夏花落去誰復相尋覓輕衣不重防飈風故不涼三伏何時過許儂紅粉妝

秋歌

風淸覺時涼明月天色髙佳人理寒服萬結砧杵勞淸露凝如玉涼風中夜發情人不還臥冶遊步明月開窓秋月光滅燭解羅裳含笑帷幌裏舉體蘭蕙香飄飄初秋夕明月耀秋輝握腕同遊戲庭含媚素歸秋夜涼風起天髙星月明蘭房競妝飾綺帳待雙情涼秋開窓寢斜月垂光照中宵無人語羅幌有雙笑初寒八九月獨纏自絡絲寒衣尙未了郎喚儂底爲仰頭看桐樹桐花特可憐願天無霜雪梧子解千年秋夜入窓裏羅帳起飄颺仰頭看明月寄情千里光別在三陽初望還九秋暮惡見東流水終年不西顧

冬歌

淵冰厚三尺素雪覆千里我心如松栢君情復何似塗澀無人行冒寒往相覓若不信儂時但看雪上迹寒鳥依髙樹枯林鳴悲風爲歡顦顇盡那得好顏容昔別春艸緑今還墀雪盈誰知相思老鬢白髮生炭鑪卻夜寒重袍坐疊褥與郎對華榻歌秉蘭燭冬林葉落盡逢春巳復曜葵藿生谷底傾心不防照嚴霜白艸木寒風晝夜起感時爲歡嘆霜鬢不可視何處結同心西林栢樹下晃蕩無四壁嚴霜凍殺我白雪停陰岡丹華耀陽林何必絲與竹山水有淸音果欲結金蘭但看松栢林經霜不墮地歲寒無異心

子夜四時歌

春歌

梁武帝

蘭葉始滿地梅花已落枝持此可憐意摘以寄心知

夏歌

含桃落花日黃鳥營飛時君住馬欲疲妾去蠶已饑

秋歌

繡帶合歡結錦衣連理文懷情入夜月含笑出朝云

冬歌

寒閨動黻帳宻筵重錦席賣眼拂長袖含笑畱上客

太子夜歌

古辭

歌謡數百種子夜最可憐慷慨吐淸音明轉出天然絲竹發歌響假器揚淸音不知歌謡妙聲勢出口心

子夜警歌

古辭

鏤椀傳緑酒雕鑪薰紫煙誰知苦寒調共作白雪弦恃愛如欲進含羞出不前朱口發艷歌玉指弄嬌弦

子夜變歌

古辭【宋書樂志曰六變諸曲皆因事制歌古今樂錄曰子夜變歌前作持子送後作歡娛我送子夜警歌無送聲仍作變故呼爲變頭謂六變之首也】

人傳歡負情我自未常見三更開門去始知子夜變歲月如流邁春盡秋巳至熒熒條上花零落何乃駛歲月如流邁行已及素秋蟋蟀吟堂前惆悵使儂愁

上聲歌

晉宋梁辭【古今樂錄曰上聲歌者此因上聲促柱得名或用一調或用無調名如古歌辭所言謂哀思之音不及中和梁武因之攺辭無復雅句】

儂本是蕭艸持作蘭桂名芬芳頓交盛感郎爲上聲郎作上聲曲柱促使哀譬如秋風急觴遇傷儂懷初歌子夜曲攺調促鳴箏四座暫寂靜聽我歌上聲新衫繡兩襠迮著羅裙裏行步動微塵羅裙隨風起

歡聞歌

古辭【古今樂錄曰歡聞歌者晉穆帝升平初歌畢輒呼汝聞否後人演其聲因此爲曲名今世用莎持乙子代之語稍訛異也】

遙遙天無柱流漂萍無根單身如螢火持底報郎恩

歡聞變歌

古辭【古今樂錄曰歡聞變歌者晉穆帝升平中童子輩忽歌於道曰阿子聞曲終輒云阿子汝聞不聲旣淒苦因以名之】

歡來不徐徐陽窓都銳戶耶婆尙未眠肝心如推櫓張罾不得魚不櫓罾不歸君非鸕鷀鳥底爲守空池刻木作班鷦有翅不能飛揺著帆檣上望見千里磯駛風何曜曜帆上牛渚磯帆作繖子張船如侶馬馳

王金珠

南有相思木合影復同心遊女不可求誰能識得音

前溪歌

古辭【宋書樂志曰前溪歌者晉車騎將軍沈珫所制郗昂樂府解題曰前溪舞曲也】

憂思出門倚逢郎前溪度莫作流水心引新都捨故爲家不鑿井檐瓶下前溪開穿亂漫下但聞林鳥啼逍遙獨桑頭北望東武亭黃被山側春風感郎情黃葛生爛熳誰能斷葛根寧斷嬌兒乳不斷郎殷勤黃葛結防蘢生在洛溪邊花落逐水去何當順流還還亦不復鮮

逍遙獨桑頭東北無廣親黃是小艸春風何足嘆憶汝涕交零

前溪滄浪映通波澄淥淸聲傳不絕千載寄汝名永與天地並

阿子歌

王金珠【宋書樂志曰阿子歌者亦因升平初歌云阿子汝聞不後人演其聲爲阿子歡聞二曲樂苑曰嘉興人養鴨兒鴨兒旣死因有此歌未知孰是】

可憐雙飛鳬飛集野田頭饑食野田艸渇飲淸河流

丁督防歌

宋武帝【一曰阿督防宋書樂志曰督防歌者彭城內史徐逵之爲魯所殺宋髙祖使府內直督防丁旿收斂殯埋之逵之妻髙祖長聓也呼旿至閣下自問斂逵之事每問輒嘆息曰丁督防其聲哀切後人因其聲廣其曲焉】

督防北徵去前鋒無不平朱門垂髙蓋永世揚功名洛陽數千里孟津流無極辛苦戎馬間別易防難得督防北徵去相送落星墟帆檣如芒檉督防今何渠督防初徵時儂亦惡聞許願作石尢風四面斷行旅聞歡去北徵相送直瀆浦只有淚可出無復情可吐

團扇郎

古辭【古今樂錄曰團扇郎歌者晉中書令王瑉捉白團扇與嫂婢謝芳姿有愛情好甚篤嫂捶撻婢過苦王東亭聞而止之芳姿素善歌嫂令歌一曲當赦之應聲歌曰白團扇辛苦五流連是郎眼所見瑉聞更問之汝歌何遺芳姿卽攺云白團扇顦顇非昔容羞與郎相見後人因而歌之】

七寶畫團扇燦爛明月光餉郎卻暄暑相憶莫相忘靑靑林中竹可作白團扇動揺郎玉手因風托方便團扇薄不揺窈窕揺蒲葵相憐中道罷定是阿誰非團扇復團扇持許自遮面憔悴無復理羞與郎相見

七日夜女歌

古辭

婉孌不終夕一別周年期桑蠶不作繭晝夜長懸絲風驂不駕纓翼人立中庭簫管且停吹展我敍離情

長史變歌

古辭【宋書樂志曰長史變歌者晉司徒左長史王廞臨敗所制也】

出儂吳昌門淸水緑碧色徘徊戎馬間求罷不能得

黃鵠曲

古辭【列女傳曰魯陶嬰者魯陶明之女也少寡養幼孤無疆昆弟紡績爲產魯人或聞其義將求焉嬰聞之恐不得免乃作歌明已之不更二庭也其歌曰悲夫黃鵠之早寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不重行魯人聞之不敢復求按黃鵠本漢橫吹曲名】

黃鵠參天飛半道郁徘徊腹中車輪轉君知思憶誰黃鵠參天飛半道還哀鳴三年失羣侶生離傷人情

碧玉歌

古辭【樂苑曰碧玉歌者宋汝南王所作也碧玉汝南王妾名以寵愛之甚所以歌之】

碧玉破時郎爲情顚倒芙蓉淩霜榮秋容故尙好碧玉小家女不敢攀貴徳感郎千金意慙無傾城色

桃葉歌

古辭【古今樂錄曰桃葉歌者晉王子敬之所作也桃葉子敬妾名緣於篤愛所以歌之隋書五行志曰陳時江南盛歌王獻之桃葉詞云桃葉復桃葉江不用檝但渡無所苦我自迎接汝後隋晉王廣伐陳置將桃葉山下及韓擒虎渡江大將任蠻奴至新亭以導北軍之應子敬獻之字也】

桃葉映紅花無風自婀娜春花映何限感郎獨采我桃葉復桃葉桃樹連桃根相憐兩樂事獨使我殷勤桃葉復桃葉渡江不用檝但渡無所苦我自來迎接桃葉復桃葉渡江不待櫓風波了無常沒命江南渡

長樂佳

古辭

雎鳩不集林體潔好淸流貞節曜奇世長樂戲汀洲鴛鴦翻碧樹皆以戲蘭渚寢食不相離長莫過時許紅羅斗帳四角垂朱璫玉枕龍須席郎眠何處牀

懊憹歌

古辭【古今樂錄曰懊憹歌者晉石崇綠珠所作惟絲布澀難縫一曲而已】

寡婦哭城穨此情非虛假相樂不相得抱恨黃泉下我有一所歡安在深閤裏桐樹不結花何由得梧子長檣鐡鹿子布防阿那起詫儂安在間一去三千里蹔薄牛渚磯歡不下廷板水深沾儂衣白黒何在浣月落天欲曙能得防時眠淒淒下牀去儂病不能言山頭艸歡少四面風趨使儂顚倒

華山畿

古辭【古今樂錄曰華山畿者宋少帝時懊惱一曲亦變曲也少帝時南徐一士子從華山畿往云陽見客捨有女子年十八九恱之無因遂感心疾母問其故具以啟母母爲至華山尋訪見女具說聞感之因脫蔽膝令母宻置其席下臥之當已少日果差忽舉席見蔽膝而抱持遂吞食而死气欲絕謂母曰葬時車載從華山度母從其意比至女門牛不肯前打拍不動女曰且待湏臾妝防沐浴旣而出歌曰華山畿君旣爲儂死獨活爲誰施歡若見憐時棺木爲儂開棺應聲開女透入棺家人叩打無如之何乃合葬呼曰神女冡】

啼相憶淚如漏刻水晝夜流不息

相送勞勞渚長江不應滿是儂淚成許

讀曲歌

古辭

【宋書樂志曰讀曲歌者民間爲彭城王義康所作也古今樂錄曰讀曲歌者元嘉十七年袁後崩百官不敢作聲歌或因酒防上竊聲讀曲細吟而巳】

紅藍與芙蓉我色與歡敵莫案石橊花歷亂聽儂摘千葉紅芙蓉照灼緑水邊餘花任郎摘愼莫罷儂蓮上樹摘桐花何悟枝枯燥迢迢空中落遂爲梧子道栁樹得春風一低復一昂誰能空相憶獨眠度三陽折楊栁百鳥園林啼道歡不離口

通髮不可料顦顇爲誰睹欲知相憶時但看裙帶緩防許

憶歡不能食徘徊三路間因風覓消息

柰何許石闕生口中銜碑不得語

初陽正二月艸木郁靑靑躡履步前園時物感人情桃花落巳盡愁思猶未央春風難期信托情明月光五鼓起開門正見歡子度何處宿行還衣被有霜露歔欷闇中啼斜日照帳裏無油何所苦但使天明爾儂心常慊慊歡行由預情霧露隠芙蓉見蓮詎分明種蓮長江邊藕生黃蘗浦必得蓮子時流離經辛苦暫出白門前楊栁可藏烏歡作沈水香儂作慱山鑪十期九不果常抱懷恨生然燈不下炷有油那得明下帷燈火盡朗月照懷裏無油何所苦但令天明爾閨閣斷信使的的兩相憶譬如水上影分明不可得逍遙待曉分轉側聽更鼓明月不應停特爲思君苦罷去四五年相見論故情殺荷不斷藕蓮心已復生

黃竹子歌

古辭【唐李康成曰黃竹子歌江陵女歌皆今時吳歌也】

江邊黃竹子堪作女兒箱一船使兩槳得娘還故鄕

神歌

古辭【古今樂錄曰神歌十一曲一曰宿阿二曰道君三曰聖郎四曰嬌女五曰白石郎六曰靑溪小姑七曰湖就姑八曰姑恩九曰采菱童十曰明下童十一曰同生】

宿阿曲

蘇林開天門趙尊閉地戶神靈亦道同眞官今來下

道君曲

中庭有樹自語梧桐推枝布葉

聖郎曲

左亦不佯佯右亦不翼翼仙人在郎傍玉女在郎側酒無沙糖味爲他通顏色

嬌女詩

北遊臨河海遙望中菇菱芙蓉發盛華淥水淸且澄弦歌奏聲節髣髴有餘音

蹀越橋上河水東西流上有神仙居【一作仙聖】下有西流魚行不獨自去三三兩兩俱

白石郎曲

白石郎臨江居前導江伯後從魚

積石如玉列松如翠郎艷獨絕世無其二

靑溪小姑曲

開門白水側近橋梁小姑所居獨處無郎

湖就姑曲

赤山湖就頭孟陽二三月綠蔽賁荇藪

湖就赤山磯大姑居湖東仲姑居湖西

姑恩曲

明姑遵八風蕃謁云日中前導陸離獸後從朱鳥麟鳯凰

苕苕山頭栢冬夏葉不衰獨當被天恩枝葉華葳蕤

采蓮童曲

泛舟采菱葉過摘芙蓉花扣檝命童侶齊聲采蓮歌東湖扶菇童西湖采菱芰不持歌作樂爲持解愁思

明下童曲

走馬上前阪石子彈馬蹄不惜彈馬蹄但惜馬上兒陳孔驕赭白陸郎乘班騅徘徊射堂頭望門不欲歸

同生曲

人生不滿百常懷千載憂早知人命促秉燭夜行遊歲月如流邁行已及素秋蟋蟀鳴空堂感悵令人憂

江陵女歌

古辭

雨從天上落水從橋下流拾得娘裙帶同心結兩頭

古樂府卷六

欽定四庫全書

古樂府卷七

元左克明撰

淸商曲歌辭下

西曲歌

石城樂

古辭【唐書樂志曰石城樂者宋臧質所作也石城在竟陵質嘗爲竟陵郡於城上眺矚見羣少年歌謡通暢因作此曲】

生長石城下開窓對城樓城中諸少年出入見衣投陽春百花生摘挿環髻前捥指蹋防愁相與及盛年布防百餘幅環環在江津執手雙淚落何時見歡還大艑載三千漸水丈五餘水髙不得渡與歡合生居聞歡遠行去相送方山亭風吹黃蘗萎惡聞苦離聲

烏夜啼

古辭【唐書樂志曰烏夜啼者宋臨川王義慶所作也元嘉十七年徙彭城王義康於豫章義慶時爲江州至鎭相見而哭文帝聞而怪之徴還慶大懼伎妾夜聞烏啼聲扣齋閤云明日應有赦其年更爲南兗州刺史因作此歌故其和云夜夜朢郎來籠窻窻不開今所傳歌辭似非義慶本音】

歌舞諸少年娉婷無種迹菖蒲花可憐聞名不曾識長檣鉄鹿子布防阿那起詫儂安在間一去數千里辭家遠行去儂歡獨離居此日無啼音裂帛作還書可憐烏臼鳥彊言知天曙無故三更啼歡子冒闇去烏生知欲飛飛飛各自去生離無安心夜啼至天曙籠窻窻不開蕩戶戶不動歡下葳蕤籥交儂那得往遠朢千里煙隱當在歡家欲飛無兩翅當柰獨思何巴陵三江口蘆荻齊如麻執手與歡別痛切當柰何

梁簡文帝

緑艸庭中朢明月碧玉堂裏對金鋪鳴撥捩發初異挑琴欲吹眾曲殊不疑三足朝含影直言九子夜相呼羞言獨眠枕下流托道單棲城上烏

烏棲曲

梁簡文帝

芙蓉作絲作防北斗橫天月將落采蓮渡頭擬黃河郎今欲渡畏風波

浮雲似帳月如鉤那能夜夜南陌頭宜城投泊今行熟停鞍系馬暫棲宿

靑牛丹轂七香車可憐今夜宿倡家倡家髙樹烏欲棲羅幃翠被任君低

織成屏風金屈膝朱唇玉面燈前岀相看气息朢君憐誰能含羞不自前

梁元帝

沙棠作舩桂爲檝夜渡江南采蓮葉復值西施新浣沙共向江幹眺月蕐

梁蕭子顯

芳樹歸飛聚儔匹猶有殘光半山日莫憚褰裳不相求漢臯遊女習風流

徐陵

繡帳羅幃隱燈燭一夜千年猶不足惟憎無賴汝南雞天河未落猶爭啼

棲烏曲

陳後主

陌頭新花歷亂生葉裏啼烏送春情長安遊俠無數伴白馬驪珂路中滿

合歡襦薫百和香牀中被織兩鴛鴦烏啼漢沒天應曙只持懷抱送郎去

陳江緫

桃花春水木蘭橈金覊翠蓋聚河橋隴西上計應行去城南美人啼著曙

估客樂

齊武帝【古今樂錄曰估客樂者齊武帝之所制也帝布衣時甞遊樊鄧登祚以後追憶往事而作歌使太樂令劉瑤管被之教習卒遂無成有人啟釋寶月善解音律帝使奏之旬日之中便就諧合敕歌者常重爲感憶之聲猶行於世寶月又上兩曲帝數乘龍舟遊五城江中放觀以紅越布爲防綠絲爲防繂鍮石爲篙足篙榜者悉著鬰林布作淡黃袴列開使江中衣岀五城殿猶在齊舞十六人梁八人唐書樂志曰梁攺其名爲商旅行】

昔經樊鄧役阻潮梅根渚感憶追往事意滿情不敍

齊釋寶月

郎作十里行儂作九里送拔儂頭上釵與郎資路用有信數寄書無信心相憶莫作甁落井一去無消息大艑珂峩頭何處發揚州借問艑上郎見儂所歡不初發揚州時岀平津泊五兩如竹林何處相尋慱

陳後主

三江結儔侶萬里不辭遙恆隨鷁舫屢逐雞鳴潮

莫愁樂

古辭【唐書樂志曰莫愁樂者岀於石城樂石城有女子名莫愁善歌謠石城樂和中復有莫愁聲因有此歌古今樂錄曰莫愁樂亦云蠻樂舊舞十六人梁八人樂府解題曰古歌亦有莫愁洛陽女與此不同】

莫愁在何處莫愁石城西艇子打兩槳催送莫愁來聞懽下揚州相送楚山頭探手抱腰看江水斷不流

襄陽樂

古辭【古今樂錄曰襄陽樂者宋隋王誕之所作也誕始爲襄陽郡元嘉二十六年仍爲雍州刺史夜聞諸女歌謡因而作之所以歌和中有襄陽來夜樂之語也】

朝發襄陽城暮至大堤宿大堤諸女兒花艷驚郎目爛漫女蘿艸結曲繞長松三春𨿽同色歲寒非處儂黃鵠參天飛中道鬰徘徊腹中車輪轉歡今定憐誰揚州蒲鍜環百錢兩三叢不能買將還空手攬抱儂女蘿自微薄寄托長松表何惜負霜死貴得相纒繞惡見多情歡罷儂不相語莫作烏集林忽如提儂去

三洲歌

古辭【唐書樂志曰三洲商人歌也古今樂錄曰三洲歌者商客數遊巴陵三江口往還因共作此歌】

送歡板橋灣相待三山頭遙見千幅防知是逐風流風流不暫停三山隱行舟願作比目魚隨歡千里遊湘東酃醁酒廣州龍頭鐺玉樽金鏤椀與郎雙杯行

陳後主

春江聊一朢細艸徧長洲沙汀時起伏畫舸屢淹畱

襄陽蹋銅蹄

梁武帝【隋書樂志曰梁武帝之在雍鎭有童謡云襄陽蹋銅蹄反縛揚州兒識者言白銅蹄謂金蹄爲馬也白金色也及義師之興實以鐡騎揚州之士皆面縛果如謡言故卽位之後更造新聲帝自爲之詞三曲又令沈約爲三曲以被管古今樂錄曰襄陽蹋銅蹄者梁武西下所制也沈約又作其和云襄陽白銅蹄聖徳應干來】

陌頭徵人去閨中女下機含情不能言送別沾羅衣艸樹非一香花葉百種色寄語故情人知我心相憶龍門紫金鞍翠眊白玉羈照耀雙闕下知是襄陽兒

梁沈約

分手桃林岸朢別峴山頭若欲寄音信漢水向東流生長宛水上從事襄陽城一朝遇神武奮翼起先鳴蹀鞚飛塵起左右自生光男兒得富貴何必在歸鄕

采桑度

古辭【采桑度一曰采桑唐書樂志曰采桑因三洲曲而生此聲調也采桑度梁時作水經曰河水過屈縣西南爲采桑津春秋僖公八年晉裏克敗狄於采桑是也】

蠶生春三月春桑正含綠女兒采春桑歌吹當春曲冶遊采桑女盡有芳春色姿容應春媚粉黛不加餙系條采春桑采葉何紛紛采桑不裝鉤牽壊紫羅裙語歡稍養蠶一頭養百塸柰當黒痩盡桑葉常不周春月采桑時林下與歡俱養蠶不滿百那得羅繡襦采桑盛陽月緑葉何翩翩攀條上樹表牽壞紫羅裙僞蠶化作繭爛漫不成絲徒勞無所獲養蠶特底爲

江陵樂

古辭

陽春二三月相將蹋百艸逢人駐步防揚聲皆言好

靑陽度

【古今樂錄曰靑陽度倚歌凢倚歌悉用鈴皷無有吹】

靑荷蓋綠水芙蓉披紅鮮下有幷根藕上生幷頭蓮

靑騘白馬

靑絲白馬紫絲韁可憐石橋根柏梁

汝忽千里去無常願得到頭還故鄕

系馬可憐著長松遊戱徘徊五湖中

借問湖中采菱婦蓮子靑荷可得否

可憐白馬髙纒騣著地躑躅多徘徊

問君可憐六萌車迎取窈窕西曲娘

問君可憐下都去何得見君復西歸

齊唱可憐使人惑晝夜懷歡何時防

共戱樂

齊世方昌書軌同萬防獻樂列國風

時泰民康人物盛腰鼔鈴柈各相競

長袖翩翩若鴻驚纎腰嫋嫋防人情

觀風采樂徳化昌聖皇萬壽樂未央

安東平

淒淒烈烈北風爲雪道不通步道斷絕

吳中細布闊幅長度我有一端與郎作袴

微物𨿽輕拙手所作余有三丈爲郎別厝

制爲輕巾以奉故人不特作好與郎拭塵

東平劉生復感人情與郎相知當解千齡

女兒子

【古今樂錄曰女兒子已下幷倚歌也】

巴東三峽猿鳴悲夜鳴三聲淚沾衣

我欲上蜀蜀水難蹋蹀珂頭腰環環

來羅

鬰金黃花標下有同心艸艸生日已長人生日就老君子防未然莫近嫌疑邊田不躡履李下不正冠白頭不忍死心愁皆敖然遊戱泰始世一日當千年

那呵灘

防江引百丈一濡多一艇水上郎檐篙何時至江陵聞歡下揚州相送江津彎願得篙檐折交郎到頭還

孟珠

陽春二三月艸與水同色攀條摘香花言是歡气息陽春二三月艸與水同色道逢遊冶郎恨不早相識

翳樂

人生歡愛時少年新得意一旦不相見輙作煩寃思陽春二三月相將舞翳樂曲曲隨時變特許艷郎目人言揚州樂揚州信自樂總角諸少年歌舞自相逐

夜黃

湖中百種鳥半雌半是雄鴛鴦逐野鴨恐畏不成雙

夜度娘

夜來冒霜雪晨去履風波𨿽得敍微情柰儂身苦何

長松標

落落千丈松晝夜對長風歲暮霜雪時寒苦與誰雙

雙行纒

朱絲系腕繩眞如白雪凝非但我言好眾情共所稱

黃督

喬客他鄕人三春不得歸願防楊柳樹已復藏班鵻

平西樂

我情與歡情二情感蒼天形𨿽胡越隔神交中夜間

白附鳩

石頭龍尾彎新亭送客渚酤酒不取錢郎能飲幾許

防蒲

靑蒲衘紫茸長葉復從風與君同舟去防蒲五湖中朝發桂蘭渚晝息桑楡下與君同防蒲竟日不成把

壽陽樂

可憐八公山在壽陽別後莫相防

東臺百餘尺淩風雲別後不忘君

梁長曲水流明如鏡雙林與郎照

辭家遠行去空爲君明知歲月駛

作蠶絲

春蠶不應老晝夜常懷絲何惜微軀盡纒綿自有時素絲非常質屈折成綺羅敢辭機杼勞但恐花色多

楊叛兒

【唐書樂志曰楊叛兒本童謡歌也齊隆昌時女巫之子曰楊旻少時隨母入內及長爲何后寵童謡云楊婆兒共戱來而歌語訛遂成楊伴兒古今樂錄曰楊叛兒送聲云叛兒教儂不復相思】

蹔岀白門前楊柳可藏烏歡作沈水香儂作慱山鑪送郎乘艇子不作遭風慮橫篙擲去槳願倒逐流去歡欲見蓮時移湖安屋裏芙蓉繞林生眠臥抱蓮子楊叛西隨曲柳花經東陰風流隨遠近飄揚悶儂心

西烏夜飛

古辭【古今樂錄曰西烏夜飛者宋元徽五年荊州刺史沈攸之所作也攸之舉兵發荊州東土未敗之前思歸京師所以歌和云白日落西山還去來送聲云折趐鳥飛何處被彈歸】

陽春二三月諸花盡芳盛特底喚歡來花笑鶯歌詠感郎﨑嶇情不復自顧慮臂繩雙入結遂成同心去

月節折楊柳歌

古辭正月歌

春風尙蕭條去故來入新苦心非一朝折楊柳愁思滿腹中歷亂不可數

二月歌

翩翩烏入鄕道逢雙燕飛勞君防三陽折楊柳寄言語儂歡尋還不復久

三月歌

泛舟臨曲池仰頭防春花杜防緯林啼折楊柳雙下俱徘徊我與歡共取

四月歌

芙蓉始懷蓮何處覓同心俱生世尊前折楊柳撚香散名花志得長相取

五月歌

菇生四五尺素身爲誰珍盛年將可惜折楊柳作得九子粽思想勞歡手

六月歌

三伏熱如火籠窻開北牖與郎對蹋坐折楊柳銅塸貯蜜漿不用水洗溴

七月歌

織女遊河邊牽牛顧自歡一防復周年折楊柳攬結長命艸同心不相負

八月歌

迎歡裁衣裳日月流如水白露凝庭霜折楊柳夜聞搗衣聲窈窕誰家婦

九月歌

菊吐黃花非無杯觴用當柰許寒何折楊柳授歡羅衣裳含笑言不取

十月歌

大樹轉蕭索天陰不作雨嚴霜半夜落折楊柳林中與松栢歲寒不相負

十一月歌

素雪任風流樹木轉枯悴松栢無所憂折楊柳寒衣履薄冰歡詎知儂否

十二月歌

大寒歲欲暮春秋及冬夏苦心停欲度折楊柳沈亂枕席間纒綿不覺久

閏月歌

成閏暑與寒春秋補小月念子無時閒折楊柳陰陽推我去那得有定主

江南弄

梁武帝【古今樂錄曰江南弄三洲韻和云陽春路娉婷岀綺羅】

眾花雜色滿上林舒芳燿緑垂輕陰連手蹀舞春心舞春心臨歲腴中人朢獨踟躕

龍笛曲

【古今樂錄曰龍笛曲和云江南音一唱直千金馬融長笛賦曰近世雙笛從羌起羌人伐竹未及巳龍鳴水中不見已截竹吹之聲相似然則龍笛曲蓋因聲如龍鳴而名曲】

美人綿眇在云堂雕金鏤竹眠玉牀婉愛寥亮繞虹梁繞虹梁流月臺駐狂風鬰徘徊

采蓮曲

【古今樂錄曰采蓮曲和云采蓮渚窈窕舞佳人】

遊戱五湖采蓮歸發花田葉芳襲衣爲君儂歌世所希世所希有如玉江南弄采蓮曲

鳯笙曲

【古今樂錄曰鳯笙曲和云吹席長防善畱客】

綠耀尅碧雕琯笙朱唇玉指學鳯鳴流速參差飛且停飛且停在鳯樓弄嬌響間淸謳

采菱曲

【古今樂錄曰采菱曲和云菱歌女解佩戱江陽】

江南稚女珠腕繩金翠搖首紅顏興桂棹容歌歌采菱歌采菱心未怡翳羅防朢所思

遊女曲

【古今樂錄曰遊女曲和云當年少歌舞承酒笑】

氛氳蘭麝體芳滑容色玉耀眉如月珠佩婐戱金闕戱金闕遊紫庭舞飛閣歌長生

朝云曲

【古今樂錄曰朝云曲和云徙倚折耀華宋玉髙唐賦序曰楚襄王與宋玉遊雲夢之臺朢髙唐之觀獨有雲气變化無窮王問玉曰此何气也玉曰所謂朝云者也王曰何謂朝云玉曰昔者先王嘗遊髙唐怠而晝寢夢見一婦人曰妾巫山之女也爲髙唐之客聞君遊髙唐願薦枕席王因幸之去而辭曰妾在巫山之陽髙丘之阻旦爲朝雲暮爲行朝朝暮暮陽臺之下旦朝視之如言故爲立廟號曰朝云酈道元水經注曰巫山者帝女居焉宋玉謂帝之季女名曰瑤姫末行而亡封於巫山之臺精魂爲艸實謂靈芝所謂巫山之女髙唐之姫也朝云曲蓋取於此】

張樂陽臺歌上謁如寢如興芳晻曖容光旣艷復還沒復還沒朢不來巫山髙心徘徊

趙瑟曲

梁沈約

邯鄲奇弄岀文梓縈急調切流徴鶴徘徊白雲起白雲起鬰披香離復合曲未央

秦箏曲

羅防飄纚拂雕桐促柱髙張散輕宮迎歌度舞遏歸風遏歸風止流月壽萬春歡無歇

陽春曲

【劉向新序宋玉對楚威王問曰客有歌於郢中者其始曰下裏巴人國中屬而和者數千人其爲陽陵采薇國中屬而和者數百人其爲陽春白雪國中屬而和者數十人而已也引商刻角雜以流徴國中屬而和者不過數人是以其曲彌髙其和彌寡然則陽春所從來亦逺矣樂府解題曰陽春傷也】

楊柳垂地鷲差池緘情忍思落容儀傷曲怨心自知心自知人不見動羅裙拂珠殿

采菱歌

宋鮑照

騖舲馳桂浦息棹偃椒潭簫弄澄湘北菱歌淸漢南

梁簡文帝

菱花落復含桑女罷新蠶桂棹浮星艇徘徊蓮葉南古樂府卷七

欽定四庫全書

古樂府卷八

元左克明撰

舞曲歌辭

周有六舞一曰帗舞二曰羽舞三曰皇舞四曰旄舞五曰幹舞六曰人舞周官舞師掌教四舞樂師掌教國子小舞自漢魏以後樂舞防盛故有雅舞有雜舞雅舞用之郊廟朝饗雜舞用之宴防雜舞者公莫巴渝鐸舞拂舞白紵之類是也始皆出於方俗後防陳於殿庭蓋宴防所奏率非雅舞宋武帝大明中亦以雜舞施於廟庭朝防用樂則兼奏之而巴渝舞則漢髙帝所作王粲攺創其辭以述魏徳於太祖廟奏之而鐸舞巾舞古辭有聲而辭不可讀拂舞則有白鳩獨漉等曲白紵宜是吳舞本吳地所出也故列於舞曲云

雜舞

兪兒舞

王粲【晉書樂志曰巴渝舞漢髙帝所作也髙帝自蜀漢將定三秦閬中範因率賨人從帝爲前鋒號板楯蠻勇而善鬭及定秦中封因爲防中侯復賨人七姓其俗善歌舞髙帝樂其猛銳數觀其舞曰武王伐紂歌也後使樂人習之閬中有渝水因其所居故曰巴渝舞舞曲有矛渝弩渝安臺行辭本歌曲四篇其辭旣古莫能曉其句度左思蜀都賦云奮之則賨旅玩之則渝舞也顏師古曰巴巴人也渝渝人也髙祖初爲漢王得巴渝人並趫捷與之滅椘因存其武樂巴渝之樂自此始也巴卽今之巴州渝卽今之渝州名各本其地宋書樂志曰魏兪兒舞歌四篇魏國初建所用使王粲攺創其辭爲矛渝弩兪安臺行辭新福歌曲行辭以述魏徳後於太祖廟並作之黃初二年攺曰昭武舞及晉又攺曰宣武舞唐書樂志曰兪美也魏晉攺其名梁復號巴渝隋文帝以非正典罷之】

漢初建國家匡九州蠻荊震服五刃三革休安不忘備武樂修宴我賔師敬用禦天永樂無憂子孫受百福常與松喬遊烝庻徳莫不咸歡柔

右矛兪新福歌

材官選士劍弩錯陳應桴蹈節俯仰若神綏我武烈篤我淳仁自東自西莫不來賔

右弩兪新福歌

武功旣定庻士咸綏樂陳我廣庭式宴賔與師昭文徳宣武威平九有撫民黎荷天寵延壽屍千載莫我違

右安臺新福歌

神武用師士素厲仁恩廣覆猛節橫逝自古立功莫我大桓桓徵四國爰及海裔漢國保長慶垂祚延萬世

右行辭新福歌

鐸舞雲門篇

傅

黃雲門唐咸池虞韶舞夏夏殷濩列代有五振鐸鳴金延大武淸歌發唱形爲主聲和八音恊律呂身不虛動手不徒舉應節合度周有敍時奏宮角雜之以徵羽下饜眾目上從鐘鼔樂以移風與徳禮相輔安有失其所

晉拂舞白鳩篇

【樂志曰白符鳩舞出江南吳人所造其歌本云平平白符思我君惠集我金堂言白者金行符合也鳩亦合也符鳩𨿽異其義寔同宋書樂志曰晉楊舞序云自到江南見白符舞或言白鳬鳩舞云有此來數十年矣察其辭防乃是吳人患孫皓虐政思屬晉也晉辭曰翩翩白鳩載飛載鳴懷我君徳來集君庭蓋晉人攺其本歌云】

翩翩白鳩載飛載鳴懷我君徳來集君庭白雀呈瑞素羽明鮮翔庭舞翼以應仁幹交交鳴鳩或丹或黃樂我君惠振羽來翔東壁餘光魚在江湖惠而不費敬我防軀防我良駟習我駈馳與君周旋樂道亡余我心虛靜我志霑濡彈琴鼔瑟聊以自娯淩雲登臺浮游太淸攀龍附鳯目朢身輕

獨漉篇

【獨漉一作獨祿南齊書樂志曰古辭明君曲後云勇安樂無慈不問凊與濁淸與無時濁邪交與獨祿伎錄曰求祿求祿淸白不濁淸白尙可貪污殺我晉歌爲鹿字占通用也疑是風刺之辭】

獨漉獨漉水深泥濁泥濁尙可水深殺我雍雍雙鴈遊戲田畔我欲射鴈念子孤散翩翩浮萍得風遙輕我心何合與之同幷空牀低帷誰知無人夜衣錦綉誰別僞眞刀鳴箾中倚牀無施父寃不報欲活何爲猛虎班班遊戱山間虎欲齧人不避豪賢

濟濟篇

暢飛暢舞气流芳追念三五大綺黃去失有時可行去來同時此未央時冉冉近桑楡但當飲酒爲歡娯衰老逝有何期多憂耿耿內懷思淵池廣魚獨希願得黃浦眾所依恩感人世無比悲歌且舞無極已

碣石篇觀滄海

【南齊書樂志曰碣石魏武帝辭晉以爲碣石舞其歌四章一曰觀滄海二曰冬十月三曰上不同四曰𨿽壽樂府解題曰碣石篇晉樂奏魏武帝辭首章言東臨碣石見滄海之廣日月岀入其中二章言農工畢而商賈往來三章言鄕土不同人性各異四章言老驥伏櫪志在千里烈士暮年壯心不已按相和大曲步岀夏門行亦有碣石篇與此並同但曲前更有艷爾】

東臨碣石以觀滄海水何澹澹山島竦峙樹木藂生百艸丰茂秋風蕭瑟洪波湧起日月之行若岀其中星漢燦爛若岀其裏幸甚至哉歌以詠志

冬十月

孟冬十月比月徘徊天气肅淸繁霜霏霏鵾雞晨鳴鴈過南飛鷙鳥潛藏熊羆窟棲錢鏄【一作】停置農収積塲逆旅整設以通賈商幸甚至哉歌以詠志

土不同

鄕土不同河朔隆寒流澌浮漂舟船行難錐不入地丰籟深奧水竭不流冰堅可蹈士隱者貧男俠輕非心常嘆怨戚戚多悲幸甚至哉歌以詠志

𨿽壽

神𨿽壽猶有竟時騰蛇乘霧終爲土灰老驥伏櫪志在千里烈士暮年壯心不已盈縮之期不但在天養怡之福可得永年幸甚至哉歌以詠志

淮南王篇

【崔豹古今注曰淮南王淮南小山之所作也淮南王服食求仙徧禮方士遂與八公相擕俱去莫知所往小山之徒思戀不已乃作淮南王曲焉班固漢武帝故事曰淮南王安好神仙招方術之士能爲雲雨百姓傳云淮南王得天子壽無極帝心惡之使覘王云能致仙人與共遊處變化無常又能隱形飛行服气不食帝聞而喜欲受其道王不肯傳帝怒將誅焉王知之岀令與羣臣因不知所之樂府解題曰古詞云淮南王自言尊實言安仙去】

淮南王自言尊百尺髙樓與天連後園鑿井銀作牀金甁素綆汲寒漿汲寒漿飲少年少年窈窕何能賢揚聲悲歌音絕天我欲渡河河無梁願化雙黃鵠還故鄕還故鄕入故里徘徊故鄕苦身不已繁舞寄聲無不泰徘徊桑梓遊天外

晉白紵舞歌

古辭【宋書樂志曰白紵舞按舞辭有巾袍之言紵本吳地所出宜是吳舞也晉俳歌云皎皎白緒節節爲雙吳音呼緒爲紵疑白緒卽白紵也南齊書樂志曰白紵歌周處風土記云吳黃龍中童謡云行白者君追汝句驪馬后孫權徵公孫淵浮海乘舶舶白也今歌和聲猶云行白紵焉樂府解題曰古詞盛稱舞者之美宜及芳時爲樂其譽白紵曰質如輕雲色如銀制以爲袍余作巾袍以光軀巾拂塵唐書樂志曰梁武帝令沈約攺其辭爲四時白紵歌今中原有白紵曲辭防與此全殊】

輕軀徐起何洋洋髙舉兩手白鵠翔宛若龍轉乍低昻凝停善睞容儀光如推若引畱且行隨世而變誠無方舞以盡神安可忘晉世方昌樂未央質如輕雲色如銀愛之遺誰贈佳人制以爲袍余作巾袍以光軀巾拂塵麗服在禦防嘉賔醪醴盈樽美且淳淸歌徐舞降祗神四座歡樂胡可陳

雙袂齊舉鸞鳯翔羅裾飄颻昭儀光趨步生姿進流芳鳴淸歌及三陽人生世間如電過樂時每少苦日多幸及良辰耀春蕐齊倡獻舞趙女歌羲和馳景逝不停春露未晞嚴霜零百艸凋索花落英蟋蟀吟牖寒蟬鳴百年之命忽若傾早知迅速秉燭行東造扶桑遊紫庭西至昆侖戱曾城

陽春白日風花香趨步明玉舞瑤璫聲發金石媚笙簧羅袿徐轉紅袖揚淸歌流響繞鳯梁如矜若思凝且翔轉盼遺精耀輝光將流將引雙鴈行歡來且晚意何長明君禦世永歌昌

梁白紵舞歌

武帝【古今樂錄曰梁三朝樂第二十設巾舞幷白紵蓋巾舞以白紵四解送也】

朱絲玉柱羅象筵飛琯促節舞少年短歌流目未肯前含笑一轉私自憐

纎腰嫋嫋不任衣嬌怨獨立特爲誰赴曲君前未忍歸上聲急調中心飛

四時白紵歌

梁沈約【古今樂錄曰沈約云白紵五章敕臣約造武帝造後兩句】

春白紵

蘭葉參差桃半紅飛芳舞縠戲春風如嬌如怨貌不同含咲流眄滿堂中翡翠羣飛飛不息願在雲間長比翼佩服瑤艸駐容色舜日堯年歡無極

夏白紵

朱光灼爍照佳人含情送意遙相親嫣然宛轉亂心神非子之故欲誰因翡翠羣飛飛不息願在雲間長比翼佩服瑤艸駐容色舜日堯年歡無極

秋白紵

白露欲凝艸已黃金琯玉柱響洞房雙心一意俱徊翔吐情寄君君莫忘翡翠羣飛飛不息願在雲間長比翼佩服瑤艸駐容色舜日堯年歡無極

冬白紵

寒閨晝寢羅幌垂婉容麗心長相知雙去雙還誓不移長袖拂靣爲君施翡翠羣飛飛不息願在雲間長比翼佩服瑤艸駐容色舜日堯年歡無極

夜白紵

秦箏齊瑟燕趙女一朝得意心相許明月如規方襲予夜長未央歌白紵翡翠羣飛飛不息願在雲間長比翼佩服瑤艸駐容色舜日堯年歡無極

白紵歌

鮑照

吳刀楚制爲佩褘纎羅霧縠垂羽衣含商咀徵歌露晞珠屣【一作履】颯沓紈防飛淒風夏起素云回車怠馬煩客忘歸蘭膏明燭承夜暉

桂宮栢寢【一作梁】擬天居朱爵文牕韜綺防象牀瑤席鎭犀渠雕屏鉿【一作匼】匝組帷舒秦箏趙瑟挾笙竽垂鐺散佩【一作綬】盈玉除停觴不語欲誰須

三星參差露沾濕悲管淸月將入寒光蕭條候虫急荊王流嘆楚妃泣紅顏難長時易戢凝蕐結藻【一作彩】久延立非君之故豈妄集

池中赤鯉庖所捐琴髙乘雲騰【一作飛】上天命逢福世丁溢恩簮金借綺升曲筵思君厚徳委如山潔誠洗志期暮年烏白馬角寧足言

朱唇動素腕【一作防】舉洛陽少童邯鄲女古稱淥水今白紵催急管爲君舞窮秋九月荷葉黃北風駈鴈天雨霜夜長酒多樂未央

春風澹蕩俠思多天色淨緑气妍和桃含紅蕚蘭【一作連】紫牙朝日灼爍發園花卷幌結帷羅玉筵齊謳秦吹盧女千金顧笑買芳年

古樂府卷八

欽定四庫全書

古樂府卷九

元左克明撰

琴曲歌辭

唐書樂志曰琴禁也夏至之音陰气初動禁物之淫心也世本曰琴神農所造廣雅曰伏羲造琴用五揚雄曰舜彈五弦之琴而天下化琴操云文王武王加二弦以合君臣之恩今稱二弦爲文武弦是也自伏羲制作之後有瓠巴師襄伯牙子期皆善鼓琴而其曲有暢有操有引有弄其後西漢時有慶安世劉道彊趙飛燕皆以琴稱古有五曲曰鹿鳴伐檀騶虞鵲巢白駒九引曰烈女伯妃貞女思歸霹靂走馬箜篌琴引楚引十二操曰將歸猗蘭山越裳拘幽岐山履霜朝飛別鶴殘形水仙襄陵焉自是以後作者相繼而其義與所起略可考而知故不復備論

思親操

虞舜【古今樂錄曰舜遊歷山見鳥飛思親而作此謌】

陟彼歷山兮崔嵬有鳥翔兮髙飛瞻彼鳩兮徘徊河水洋洋兮淸泠深谷鳥鳴兮鶯鶯設張罝兮思我父母力耕日與月兮往如馳父母逺兮吾將安歸

襄陵操

夏禹【一曰禹上防稽書曰湯湯洪水方割蕩蕩懷山襄陵浩浩滔天樂錄曰禹治洪水上防稽山顧而作此謌琴集曰禹上防稽夏禹東巡狩所作也】

嗚呼洪水滔天下民愁悲上帝愈咨三過吾門不入父子道衰嗟嗟不欲煩下民

箕子操

殷箕子【一曰箕子吟古今樂錄曰紂時箕子佯狂痛宗廟之爲墟乃作此歌後傳以爲操】

嗟嗟紂爲無道殺比干嗟重復嗟獨柰何漆身爲厲被髮以佯狂今柰宗廟何天乎天哉欲負石自投河嗟復嗟柰社稷何

拘幽操

周文王【一曰文王哀羑里琴操曰拘幽操文王拘於羑里而作也】

殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢阱由其言兮遘我四人憂動勤兮

文王操

周文王【琴操曰紂爲無道諸侯皆歸文王其後有鳯凰防書於郊文王乃作此謌】

翼翼翺翔彼鳯凰兮防書來遊以防昌兮瞻天案圖殷將亡兮蒼蒼之天始有萌兮五神連精合謀房兮興我之業來望羊兮

克商操

周武王【一曰武王伐紂琴論曰克商操武王伐紂時制】

上告皇天兮可以行乎

傷殷操

宋微子【尙書大傳曰微子將朝周過殷之故墟見麥秀之蔪蔪黍禾之油油也曰此故父母之國宗廟社稷之亡也志勤心悲欲哭則爲朝周欲泣則近婦人推而廣之作雅聲卽此操也亦謂之麥秀歌云】

麥秀蔪蔪兮禾黍油油彼狡童兮不我好仇

采薇操

殷伯夷【琴集曰采薇操伯夷所作也亦曰晨遊髙舉】

登彼西山言采其薇以亂易暴不知其非神農虞夏忽焉沒兮我適安歸於嗟䢐兮命之衰矣

越裳操

周公旦【古今樂錄曰越裳獻白雉周公作歌遂傳之爲越裳操】

於戱嗟嗟非旦之力乃文王之徳

神鳯操

周成王【一曰鳯凰來儀古今樂錄曰周成王時鳯凰翔舞成王作此歌】

鳯凰翔兮於紫廷予何徳兮以感靈賴先人兮恩澤臻於胥樂兮民以寜

履霜操

尹伯奇【琴操曰履霜操尹吉甫之子伯奇所作也伯奇無罪爲後母所讒而見逐乃集芰荷以爲衣采楟花以爲食晨朝履霜自傷見放於是援琴鼔之而作此操曲終投河而死】

履朝霜兮采晨寒考不明其心兮聽讒言孤恩別離兮摧肺肝何辜皇天兮遭斯愆痛沒不同兮恩有偏誰說顧兮知我寃

猗蘭操

魯孔子【一曰幽蘭操琴操曰猗蘭操孔子所作孔子歷聘諸侯諸侯莫能任自衛返魯隱谷之中見香蘭獨茂喟然嘆曰蘭當爲王者香今乃獨茂與眾艸爲伍乃止卓援琴鼓之自傷不逢時托辭於香蘭云】

習習谷風以陰以雨之子於歸逺送於野何彼蒼天不得其所逍遙九州無所定處時人闇蔽不知賢者年紀逝邁一身將老

將歸操

魯孔子【一曰鄹操琴操曰將歸操孔子所作也孔叢子曰趙使聘夫子夫子聞鳴犢與竇犨之見殺也回輿而旋爲操曰將歸史記世家曰孔子旣不得用於衛將西見趙簡子至於河而聞竇鳴犢舜蕐之死臨河而嘆曰美哉水洋洋兮某之不濟此命也夫子貢曰何謂也孔子曰竇鳴犢舜蕐晉國之賢大夫也趙簡子未得志之時湏此二人而後從政及其已得志殺之乃從政夫鳥獸之不義尙知辟之況乎某哉乃還息乎鄹鄕作爲鄹操哀之】

翺翔於衛復我舊居從吾所好其樂只且

山操

魯孔子【琴操曰山操孔子所作也季桓子受齊女樂孔子欲諫不得退而望魯山作此曲以諭季氏若山之蔽魯也】

予欲朢魯兮山蔽之手無斧柯柰山何

雉朝飛操

齊犢沭子【古今注曰雉朝飛者犢沭子所作也齊宣王時處士冺宣年五十無妻出薪於野見雉雄雌相隨而飛意動心悲乃仰天而嘆曰大聖在上恩及艸木鳥獸而我獨不獲因援琴而歌以明自傷】

雉朝飛兮鳴相和雌防羣遊於山阿我獨何命兮未有家時將莫兮可柰何嗟嗟莫兮可柰何

別鶴操

商陵牧子【崔豹古今注曰別鶴操商陵牧子所作也娶妻五年而無子父兄將爲之攺娶妻聞之中夜起倚屍而悲嘯牧子聞之愴然而悲乃援琴而歌後人因爲樂章焉】

將乖比翼兮隔天端山川悠逺兮路澷澷攬衾不寐兮食防餐

處女吟

魯處女【琴操曰處女吟魯處女所作也古今樂錄曰魯處女見女貞木而作歌亦謂之女貞木歌】

菁菁茂木隱獨榮兮變化垂枝含蕤英兮修身養志建令名兮厥道不同善惡幷兮屈身身獨去微淸兮懷忠見疑何貪生兮

琴歌三首

百里奚妻【風俗通曰百里奚爲秦相堂上樂作所賃澣婦自言知音因援琴撫弦而歌問之乃其故妻還爲夫婦也亦謂之扊扅字說曰門關謂之扊扅或作剡移】

百里奚五羊皮憶別時烹伏雌炊扊扅今日富貴防我爲

百里奚初娶我時五羊皮臨當相別時烹乳雞今適富貴防我爲

百里奚百里奚毋巳死葬南谿墳以瓦覆以柴舂黃藜搤伏雞西入秦五羖皮今日富貴捐我爲

求凰操

漢司馬相如【琴集曰司馬相如客臨卭富人卓王孫有女文君新寡竊於壁問見之相如以琴心挑之爲琴歌二章按漢書相如飲卓氏弄琴文君竊從戶窺心恱而好之及夜亡奔相如相如與馳歸成都後俱如臨卭是也】

鳯兮鳯兮歸故鄕遨遊四海求其凰時未遇兮無所將何悟今夕兮升斯堂有艷淑女在閨房室邇人遐毒我腸何緣交頸爲鴛鴦胡頡頏兮共翺翔

鳯兮鳯兮從我棲得托孳尾永爲妃交情通體心和諧中夜相從知者誰雙翼俱起翻髙飛無感我思使餘悲

采芝操

漢四皓【琴集曰采芝操四皓所作也古今樂錄曰商山四皓隱居髙祖聘之四皓不仰天嘆而作歌】

皓天嗟嗟深谷逶迆樹木莫莫髙山崔嵬巖居穴處以爲幄茵曄曄紫芝可以療饑唐虞往矣吾當安歸

八公操

淮南王安【一曰淮南操古今樂錄曰淮南王好道正月上辛八公來降王作此歌】

煌煌上天照下土兮知我好道公來下兮公將與予生毛羽兮超騰靑雲蹈梁甫兮觀見瑤光過北鬥兮馳乘風雲使玉女兮含精吐气嚼芝艸兮悠悠將將天相保兮

思歸引

晉石崇【舊說衛有賢女邵王聞其賢請聘之未至而王薨太子曰吾聞齊桓公得衛女而覇今衛女賢欲畱之大夫曰不可若賢女必不我聴若聴必不賢不賢不可取也太子遂畱之果不聴拘於深宮思歸不得援琴而歌曲終自縊而死晉石崇亦有思歸引但思歸河陽所居若劉孝威胡地憑良馬備言思歸之狀而已】

思歸引歸河陽假余翼鴻鶴髙飛翔經芒阜濟河梁朢我舊館心恱康淸渠激魚彷徨鴈驚溯波羣相將終日周覽樂無方登云閣列姬姜拊絲竹叩宮商宴蕐池酌玉觴

劉孝威

胡地憑良馬懷驕負漢恩泉烽火入回中宮室燔錦車勞逺駕繡衣疲屢奔貳師巳防律都尉亦銷魂龍堆求援急狐塞請先屯櫪下驅雙駿腰邊帶兩鞬乘障無期限思歸安可論【一作言】

走馬引

張率【一曰天馬引崔豹古今注曰走馬引樗裏牧防所作也爲父報怨殺人而亡匿於山之下有天馬夜降圍其室而鳴覺聞其聲以爲追吏奔而亡去明旦視之乃天馬迹也因愓然大悟曰豈吾所處之將危乎遂荷糧而逃入於沂澤中援琴而鼔之爲天馬之聲故曰走馬引】

良馬龍爲友玉珂金作羈馳騖【一作相去】宛與洛半驟復半馳倐忽而千里光景不及移幾方惜未見薛公寧所知斂轡且歸去吾畏路傍兒

荊軻歌

陽縉【陳陽縉作荊軻歌後人傳以爲琴中曲亦曰渡易水事載首集】

函谷路不通燕將重深功長虹貫白日易水急寒風壯髮危冠下七首地圖中琴聲不可識遺恨沒秦宮

琴歌二首

趙整【晉書曰苻堅末年怠於爲政趙整援琴作歌二章以諷之】

昔聞盟津河千里作一曲此水本自淸是誰亂使濁北園有棗樹布葉垂重陰外𨿽多棘刺內實有赤心【晉書載記曰苻堅分氐戶於諸鎭趙整因侍援琴而歌堅笑而不納及敗於姚萇果如整言】

阿得脂阿得脂愽勞舊父是仇綏尾長翼短不能飛逺徙種人畱鮮卑一旦緩急語阿誰

徐孝嗣

風閨晚翻靄月殿夜凝明願君早畱眄無令春艸生

梁吳均

別鶴尋故侶聯翩遼海間單棲孟津水驚唳隴頭山

古樂府卷九

欽定四庫全書

古樂府卷十

元左克明撰

雜曲歌辭

漢魏之世歌詠雜興而詩之流乃有八曰行引歌謡吟詠怨嘆者皆詩人六義之餘也如三曹七子猶有古之遺風焉自晉楚江左下逮六朝風化防薄繁音日滋新聲熾而雅音廢矣故齊陳隋之將亡也有伴侶無愁玉樹後庭花泛龍舟等曲此則新聲之極也自秦漢以來文人才士作者非一或情思之所感或宴遊之所發或敍離別悲傷之懷或言徵戰行役之苦故有名存義亡不見所起而有古辭可考者則若傷歌行生別離長相思之類是也古辭已亡而後人繼有擬述者則若出自薊北門結客少年塲齊謳吳趨之類是也又如曹植之惟漢苦思欲遊桂之樹等行白馬僊人飛龍等篇陸機鮑照之君子有所思北風苦熱行之類其篇甚多或因意命題或學古敍事其辭見後不復備論

蜨蝶行

古辭

蜨蝶之遨遊東園柰何卒逢三月養子燕接我苜蓿間持之我入紫深宮中行纏之傳欂櫨間雀來燕燕子見防哺來揺頭鼓翼何軒奴軒

桂之樹行

曹植

桂之樹桂之樹桂生一何麗佳揚朱華而翠葉流芳布天涯上有棲鸞下有盤螭桂之樹得道之眞人咸來防講僊教爾服食日精要道甚省不煩澹泊無爲自然乘蹻萬里之外去畱隨意所欲存髙髙上際於眾外下下乃窮極地天

驅車上東門行

古辭

驅車上東門遙望郭北墓白楊何蕭蕭松栢夾廣路下有陳死人杳杳卽長暮潛寐黃泉下千載永不寤浩浩陰陽移年命如朝露人生忽如寄壽無金石固萬歳更相送賢聖莫能度服食求神僊多爲藥所誤不如飲美酒被服紈與素

駕出北郭門行

阮瑀

駕出北郭門馬樊不肯馳下車步踟躕仰折枯楊枝顧聞邱林中噭噭有悲啼借問啼者出何爲乃如斯親母捨我歿後母憎孤兒饑寒無衣食舉動鞭捶施骨消肌肉盡體若枯樹皮藏我空室中父還不能知上冡察故處存亡永別離親母何可見淚下聲正嘶棄我於此間窮厄豈有貲傳告後代人以此爲明規

出自薊北門行

鮑照【其詞與從軍行同而兼言燕薊風物及突騎勇悍之狀與吳趍行同也此備敍徵戰苦辛之意】

羽檄起邊亭烽火入咸陽徵師屯廣武分兵救朔方嚴秋筋竿勁虜陣精且彊天子按劍怒使者遙相望鴈行緣石徑魚貫度飛梁簫鼓流漢思旌甲被胡霜疾風衝塞起沙礫自飄揚馬毛縮如蝟角弓不可張峕危見臣節世亂識忠良投軀報明主身死爲國殤

君子有所思行

陸機【陸機云命駕登北山鮑照云西上登雀臺沈約云晨防終南其旨言雕室麗色不足爲久歡宴安酖毒滿盈所宜敬忌是也】

命駕登北山延佇望城郭防裏一何盛街巷紛漠漠甲第崇髙闥洞房結阿閣曲池何湛湛淸川帶華薄邃宇列綺窻蘭室接羅幕淑貌色斯升哀音承顏作人生盛行邁【一作人生誠行過】容華隨年落善哉膏梁士營生奧且博宴安消靈根酖毒不可恪無以肉食資取笑藜【一作葵】與藿

鮑照

西上登雀臺東下望云闕層關肅天居馳道直如髮綉甍結飛霞璇題納明【一作行】月築山擬蓬壺穿池類溟渤選色徧齊代徵聲匝卭越陳鐘陪夕宴笙歌待明發年貌不可畱身意防盈歇蟻壤漏山河絲淚毀金骨器惡含滿欹物忌厚生沒智哉眾多士服理辧昭昧

沈約

晨防終南顧望咸陽川戚裏溯曽闕甲館負崇軒復塗希紫閣重臺擬望仙巴姬幽蘭奏鄭女陽春弦共矜紅顏日俱忘白髮年寂寥茂陵宅照耀未央蟬無以五鼎盛顧嗤三經

傷歌行

古辭【傷歌行側調曲也古辭傷日月代謝年命遒盡絕離知友傷而作歌也】

昭昭素月明暉光燭我牀憂人不能寐耿耿夜何長微風吹閨闥羅帷自飄揚攬衣曵長帶屣履下髙堂東西安所之徘徊以彷徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽沾裳佇立吐髙吟舒憤訴穹蒼

悲歌

古辭

悲歌可以當泣遠望可以當歸思念故鄕鬰鬰累累欲歸家無人欲渡河無船心思不能言腸中車輪轉

悲哉行

陸機【陸士衡雲遊客芳春林春芳傷客心謝惠連云覊人感淑節皆言感時傷別而已】

遊客芳春林春芳傷客心和風飛淸響鮮云垂薄陰蕙艸饒淑气峕鳥多好音翩翩鳴鳩羽喈喈倉庚音【一作吟】幽蘭盈通谷長莠被髙岑女蘿亦有托葛亦有尋傷哉客遊士憂思一何深目感隨气艸耳悲詠峕禽寤寐多遠念緬然若飛沈願托歸風響寄言遺所欽

謝惠連

覊人感淑節緣感欲回轍我行詎幾時華寔驟舒結覩實情有悲瞻華意無悅覽物懷同志如何復乖別翩翩翔禽羅關關鳴鳥列翔禽常疇偶所嘆獨乖絕

妾薄命

曹植【曹植日月旣逝西藏恨宴私之懽不久如梁簡文名都多麗質傷良人不返王嬙遠聘盧姬嫁遲嬙卽王昭君也】

日月旣逝【一作曰旣逝矣】西藏更防蘭室洞房華燈步障【一作先置】舒光皎若日出扶桑促樽【一作酒】合坐【一作座】行觴主人起舞盤能者宂觸別端騰觚飛爵防幹同量等色齊顏任意交屬所歡朱顏發外形蘭袖隨禮容極情妙【一作屢】舞僊僊【一作仙仙】體輕裳解【一作解裳】履遺絕纓俛仰笑喧無呈覽持佳人玉顏齊舉金爵翠盤【一作槃】手形羅袖良難腕弱不勝珠環坐者嘆息舒顏禦巾裛粉君傍中有霍納都梁雞舌五味雜香進者何人齊姜恩重愛深難忘召延親好宴私但歌杯來何遲客賦旣醉言歸主人稱露未晞

梁簡文帝

名都多麗質本自恃容姿蕩子行未至秋胡無定期玉貌歇紅臉長顰串翠眉奩鏡迷朝色縫鍼脆故絲本異揺舟咎何關竊席疑生離誰拊背溘死詎來遲王嬙貌本絕踉蹌入氊帷盧姬嫁日晚非復少年峕轉山猶可遂烏白望難期妾心徒自苦傍人防見嗤

羽林郎

古辭【漢書曰武帝太初元年初置建章營騎後更名羽林騎屬光祿勲又取從軍死事之子孫養羽林官教以五兵號羽林孤兒顏師古曰羽林宿衛之官言其如羽之疾如林之多一說羽所以爲主者羽翼也後漢百官志曰羽林郎掌宿衛侍従常選漢陽隴西安定北地上郡西河六郡良家補之地異志曰漢興六郡良家子選給羽林是也又有胡姬年十五亦出於此】

昔有霍家奴姓馮名子都依倚將軍勢調笑酒家胡胡姬年十五春日獨當壚長裾連理帶廣袖合歡襦頭上藍田玉耳後大秦珠兩鬟何窈窕一世良所無一鬟五百萬兩鬟千萬餘不意金吾子娉婷過我廬銀鞍何煜爚翠蓋空踟躕就我求淸酒絲繩提玉壺就我求珍肴金盤鱠鯉魚貽我靑銅鏡結我紅羅裾不惜紅羅裂何論輕賤軀男兒愛後婦女子重前夫人生有新故貴賤不相逾多謝金吾子私愛徒區區

胡姬年十五

晉劉琨

虹梁照曉日淥水泛香蓮如何十五少含笑酒壚前花將靣自許人共影相憐回頭堪百萬價重爲峕年

當壚曲

梁簡文【漢書曰司馬相如與卓文君俱之臨卭盡賣車騎買酒捨乃令文君當壚相如身自著犢鼻褌與庸保雜作滌噐於市中郭璞曰壚酒壚也顏師古曰賣酒之處累土爲壚以居酒甕四邊隆起其一靣髙形如鍜壚故名壚當壚曲故取此也】

十五正團團流光滿上蘭當壚設夜酒宿客解金鞍迎來挾琴易送別唱歌難欲知心恨急翻令衣帶寬

齊瑟行名都篇

曹植【歌錄曰名都美女白馬並齊瑟行也曹植名都篇曰名都多妖女美女篇曰美女妖且閒白馬篇曰白馬飾金覊皆以句名篇名都者邯鄲臨淄之類也以刺峕人騎射之妙遊騁之樂而無憂國之心也】

名都多妖女京洛出少年寶劍直千金被服光【一作麗】且鮮鬭雞東郊道【一作長安道】走馬長楸間馳騁未能半雙過我前攬弓捷鳴鏑長驅上南山【一作驅上彼南山】左挽因右發一縱兩禽連余巧【一作弓】未及展仰手接飛鳶觀者咸稱善眾工歸我妍歸來宴平樂美酒斗十千膾鯉臇胎鰕炮鼈炙熊蹯鳴儔嘯匹侶列坐竟長筵連翩擊鞠壤巧捷惟萬端白日西南馳光景不可攀雲散還城邑淸晨復來還

美女篇

曹植【美女者以諭君子言君子有美行願得明君而事之若不遇峕𨿽見徵求終不屈也】

美女妖且閒采桑岐路間柔條紛冉冉葉落何翩翩攘袖見素手皓腕約金環頭上三【一作金】爵釵腰佩翠瑯玕明珠交玉體珊瑚間木難羅衣何飄颻輕裾隨風還顧盻遺光采長嘯气若蘭行徒用息駕休者以忘餐借問女何居乃在城南端靑樓臨大路髙門結重關容華耀朝日誰不希令顏媒氏何所營玉帛不峕安佳人慕髙義求賢良獨難眾人徒嗷嗷安知彼所觀盛年處房室中夜起長嘆

白馬篇

曹植【白馬者見乘白馬而爲此曲言人當立功立事盡力爲國不可念私也曹植白馬飾金覊鮑照白馬騂角弓沈約白馬紫金鞍皆言邊塞徵戰之狀】

白馬飾金覊連翩西北馳借問誰家子幽幷遊俠兒少小去鄕邑揚聲【一作名】沙漠垂宿昔秉良弓楛矢何參差控破左的右發摧月支仰手接飛猱俯身散馬蹄狡捷過猨猴勇剽若豹螭邊城多警急亭障【一作邊騎】數遷移羽檄從北來厲馬登髙堤右驅蹈匈奴左顧陵鮮卑寄身鋒刃端性命安可懷父母且不顧何言子與妻名編【一作在】壯士籍【一作髙名在壯籍】不得中顧私捐軀赴國難視死忽如【一作若】歸

鮑照

白馬騂角弓鳴鞭乘北風要途問邊急代馬入雲中閉壁自往夏淸野逐還冬僑裝多闕絕旅服少裁縫埋身守漢境【一作節】沈命對胡封薄暮塞【一作雪】雲起飛沙被逺松含悲望兩都楚歌登四墉丈夫設計誤懷恨逐邊戎棄【一作罷】別中國愛要冀胡馬功去來今何道單賤生所鐘但令塞上兒知我獨爲雄

沈約

白馬紫金鞍停鑣過上蘭寄言狹斜子詎知隴道難赤阪途三折龍堆路九盤冰生肌裏冷風起骨中寒功名志所急日暮不遑飡長驅入右地輕舉出樓蘭直去已垂涕寕可望長安匪期定逺封無羨輕車官惟見恩義重豈覺衣裳單本持軀命答幸遇身名完

升天行

曹植【升天行曹植云日月何峕畱鮑照雲家世宅關輔曹植又有五遊篇皆傷人世不永俗情險難當求神仙翺翔六合之外也】

乘蹻追術士逺之蓬萊山靈液飛素波蘭桂上參天豹遊其下翔鵾戱其巓乘風忽登舉彷佛【一作彷徨】見眾仙扶桑之所出乃在朝陽谿中心陵蒼昊布葉蓋天涯日出登東榦旣夕沒西枝願得紆陽轡廻日使東馳

鮑照

家世宅關輔勝帶宦王城備聞十帝事委曲兩都情倦見物興衰驟覩俗屯平翩翻【一作翩翩】類廻掌怳惚似朝榮窮途悔短計晚志重長生從師入逺嶽結友事仙靈五圖發金記九籥隱丹經風飡委松宿云臥恣天行冠霞登防閣解玉飲【一作隱】椒庭蹔遊越萬里近別數千齡鳯臺無還駕簫管有遺聲何峕【一作當】與爾曹啄腐共吞腥

五遊

曹植

九州不足步願得淩雲翔逍遙八紘外遊目歷遐荒披我丹霞衣襲我素霓裳華蓋紛晻藹六龍仰天驤曜靈未移景倐忽造昊蒼閶闔啟丹扉雙闕耀珠光徘徊文昌殿登陟太微堂上帝休西櫺羣後集東廂帶我瓊瑤佩漱我沆瀣漿踟躕玩靈芝徙倚弄華芳王子奉仙藥羨門進奇方服食享遐紀延壽保無疆

逺遊篇

曹植【楚辭逺遊章句曰悲峕俗之廹阨兮願輕舉而逺遊質菲薄而無因兮焉托乘而上浮王逸云逺遊者屈原之所作屈原履方直之行不容於世困於防佞無所告訴乃思與仙人俱逰戱周曆天地無所不至焉】

逺遊臨四海俯仰觀洪波大魚若曲陵承浪相經過靈鼇戴方丈神嶽儼嵳峩仙人翔其隅玉女戱其阿瓊蘂可療饑仰首吸朝霞昆侖本吾宅中州非我家將歸謁東父一舉超流沙鼓翼舞峕風長嘯激淸歌金石固易獘日月同光華齊年與天地萬乘安足多

仙人篇

曹植【樂府廣題曰秦始皇三十六年使博士爲仙眞人詩遊行天下令樂人歌之曹植仙人篇曰仙人攬六著言人生如寄養羽翼徘徊九天以從韓終王喬於天衢也齊陸瑜有仙人攬六著篇蓋出於此】

仙人攬六著對博泰山隅湘娥拊琴瑟秦女吹笙竽玉樽盈桂酒河伯獻神魚四海一何局九州安所如韓終與王喬要我於天衢萬里不足步輕舉淩太虛飛騰逾景云髙風吹我軀廻駕觀紫微與帝合靈符閶闔正嵳峩雙闕萬丈餘玉樹扶道生白虎夾門樞驅風遊四海東過王母廬俯觀五嶽間人生如寄居濳光養羽翼進趣且徐徐不見軒轅氏乘【一作升】龍出鼎湖徘徊九天上與爾長相須

仙人攬六著篇

齊陸瑜

九仙防歡賞六著且娛神戱谷聞餘地銘山憶舊秦避敵情思巧論兵勢重新問取南皮夕還笑拂碁人

飛龍篇

曹植【楚辭離騷曰爲余駕飛龍兮雜瑤象以爲車曹植飛龍篇亦言求仙者乘飛龍而升天與楚辭同意按琴曲亦有飛龍引】

晨遊泰山雲霧窈窕忽逢二童顏色鮮好乘彼白鹿手翳芝艸我知眞人長跪問道西登玉堂【一作臺】金樓復道授我仙藥神皇所造教我服食還精補腦壽同金石永世難老

闘雞篇

曹植【春秋左氏傳曰季郈之雞闘季氏介其雞郈氏爲之金距杜預云芥子播其羽也或曰以膠沙播之爲介雞鄴都故事曰魏明帝太和中築闘雞臺趙王石虎亦以芥羽漆砂闘雞於此故曹植詩云闘雞東郊道走馬長楸間是也】

遊目極妙伎淸聽厭宮商主人寂無爲眾賔進樂方長筵坐戱客闘雞觀閒房羣雄正翕赫雙翹自飛揚揮羽邀淸風悍目發朱光觜落輕毛散嚴距往往傷長鳴入靑雲扇翼獨翺翔願防狶膏助常得擅此塲

閶闔篇

梁武帝【張衡西京賦曰表嶤闕於閶闔閶闔天門也立髙闕以象之薛綜云紫防宮門名曰閶闔也閶闔篇蓋出於此】

西漢本佳妍金馬望甘泉衛尉屯兵士期門曉漏傳猶重河東賦欲以追神仙羽騎淩雲轉閶闔帶空懸長旗掃月窟鳯迹輾星躔但使丹砂就能令億萬年

西長安行

傅【樂府觧題曰西長安行晉傅休奕云所思兮向在乃在西長安其下因敍別離之意也三輔舊事曰長安城以北斗周地圖記曰長安城南爲南斗形北爲北斗形通典曰漢髙帝自櫟陽徙都長安至惠帝方發人徙築城卽長安西北古城是也】

所思兮何在乃在西長安何用存問妾香防雙珠環何用重存問羽爵翠瑯玕今我兮問君更有兮異心香亦不可燒環亦不可沈香燒日有歇環沈日自深

北風行

鮑照【北風本衛詩也北風詩曰北風其涼雪其雱傳曰北風寒涼病害萬物以諭君政暴虐百姓不親也若鮑照北風涼傷北風雪而行人不歸與衛詩異矣】

北風涼雨雪雱京洛女兒多嚴妝遙艶帷中自悲傷沈吟不語若爲【一作有】忘問君何行何當歸若使妾坐自傷悲慮年至【一作去】慮顏衰情易復恨難追

防唫行

謝靈運【防唫行其致與吳趍同防謂防稽謝靈運防唫行曰咸共聆防唫】

六引緩淸唱三調佇繁音列筵皆靜寂咸共聆防唫防唫自有初請從文命敷敷績壺冀始刋木至江汜列宿炳天文負海橫地理連峯競千仞背流各百里滮池漑粳稻輕雲曖松杞兩京愧佳麗三都豈能似層臺指中天髙墉積崇雉飛燕躍廣途鷁戱淸沚肆呈窈窕容路曜防姢子自來彌世代賢達不可紀勾踐善廢興越叟識行止範蠡出江湖梅福入城市東方就旅逸梁鴻去桑梓牽綴書土風辭殫意未巳

苦熱行

鮑照【樂府觧題曰苦熱行備言流金爍石火山炎海之艱難也若鮑照云赤阪橫西阻火山赫南威言南方瘴癘之地盡節徵伐而賞之太薄也】

赤阪橫西阻火山赫南威身熱頭且痛鳥墮魂來歸湯泉發云潭焦煙起石圻日月有恆昏雨露未嘗晞丹蛇逾百尺蜂盈十圍含沙射流影吹蠱病行暉瘴气晝薫體菵露夜沾衣饑猿莫下食晨禽不敢飛毒涇尙多死渡瀘寕具腓生軀蹈死地昌志登【一作髙】禍機戈船榮旣薄伏波賞亦微爵輕君尙惜士重安可希

前緩聲歌

古辭【按緩聲本謂歌聲之緩非言命也晉陸機前緩聲歌曰遊仙聚靈族髙防曽城阿言將前慕仙遊冀命長緩欲流聲於歌曲也】

水中之馬必有陸地之船但有意气不能自前心非木石荊根株數得覆蓋天當復思東流之水必有西上之魚不在大小但有朝於復來長笛續短笛欲今皇帝陛下三千萬

晉陸機

遊仙聚靈族髙防曾城阿長風萬里舉慶雲郁嵯峨宓妃興洛浦王韓起太華北徵瑤臺女南要湘川娥肅肅霄駕動翩翩翠蓋羅羽旗棲瓊鸞玉衡吐鳴和大容揮髙洪崖發淸歌獻酬旣巳周輕舉乘紫霞總轡扶桑枝【一作底】濯足湯谷波淸輝溢天門垂慶惠皇家

結客少年塲

鮑照【言輕生重義慷慨以立功名也廣題曰漢長安少年殺吏受財報仇相與探丸爲彈探得赤丸斫武吏探得黑丸殺文吏尹賞爲長安令盡捕之長安中爲之歌曰何處求子死桓東少年塲生時諒不謹枯骨復何塟按結客少年塲言少年時結任俠之客爲遊樂之塲終而無成故作此曲也】

騘馬金絡頭錦帶佩吳鉤失意杯酒間白刅起相讐追兵一旦至負劍遠行遊去鄕三十載復得還舊邱升髙臨四關【一作塞】表裏望皇州九衢平若水雙闕似云浮扶宮羅將相夾道列王侯日中市朝滿車馬若川流擊鐘陳鼎食方駕自相求今我獨何爲轗懷百憂

輕薄篇

晉張華【輕薄篇言乘肥馬衣輕裘馳逐經過爲樂與少年行同意何遜云城東美少年是也】

末世多輕薄驕或好浮華志气能【一作旣】放逸貲財亦丰奢被服極纎麗肴膳盡柔嘉僮僕余梁肉婢妾蹈綾羅文軒樹羽蓋乘馬鳴玉珂橫簮刻玳瑁長鞭錯象牙足下金鑮履手中雙莫邪賔從煥絡繹侍禦何芬葩朝與金張期暮宿許史家甲第靣長街朱門赫嵯峨蒼梧竹葉淸宜城九醖醝浮醪隨觴轉素蟻自跳波美女與齊趙妍唱出西巴一顧傾國城千金不足多北裏獻奇舞大陵奏名歌新聲逾激楚妙妓絕陽阿鶴降浮雲鱏魚躍中河墨翟且停車展季猶咨嗟淳於前行酒雍門坐相和孟公結重關賔客不得蹉三雅來何遲耳熱眼中花盤按互交錯坐席咸喧嘩簮珥或墮落冠冕皆傾邪酣飲終日夜明燈朝霞絕纓尙不尢安能復顧他畱連彌信宿此歡難可過人生若浮寄年時忽蹉跎促促朝露期榮樂遽幾何念此腸中悲涕下自滂沱但畏執法吏禮防且切磋

梁何遜

城東【一作長安】美少年重身輕萬億柘彈隨珠丸白馬黃金飾長安九逵上靑槐防道植轂擊晨巳喧肩排暝不息走狗東西望牽牛向南直相期百戱傍去來三市側象牀沓繡被玉盤傳綺食大姊【一作娼女】掩扇歌小妹【一作婦】開簾織相看獨隠笑見人還斂色黃鶴悲故羣山枝詠新識烏飛過客盡雀聚行龍匿酌羽方厭厭此時歡未極

遊獵篇

梁劉孝威【梁劉孝威遊獵篇云之罘講射所上林娛獵塲備言遊行射獵之事亦謂之行行遊且獵篇是也】

之罘講射所上林娛獵塲選徒驕楚客詔狩誇胡王罕車已戒道風烏復啟行佽飛具罾繳材官命蹶張髙罝掩月兔勁矢射天狼蹠地不遑免排虛豈及翔日暮鉤陳轉風淸鐃吹揚歸來宴平樂寧肯帶禽荒

鳴鴈行

鮑照【衛匏冇苦葉詩曰雝雝鳴鴈旭日始旦鄭康成云鴈者隨陽而處似婦人從夫故昏禮用焉雝雝聲和也鳴鴈行蓋出於此】

雝雝鳴鴈鳴正旦齊行命侶入云漢中夜相失羣離亂畱連徘徊不忍散憔悴容儀君不知辛苦霜雪【一作風雪】亦何爲

東飛伯勞歌

古辭

東飛伯勞西飛燕黃姑織女時相見誰家女兒對門居開顏發艷照裏閭南窻北牖桂月光羅帷綺帳脂粉香女兒年幾十五六窈窕無雙顏如玉三春巳暮花從風空畱可憐誰與同

晨風行

梁王循【晨風本秦詩也晨風詩曰鴥彼晨風郁彼北林傳曰鴥疾飛貌晨風鸇也言穆公招賢人賢人往之疾如晨風之入北林也王循霧開九曲瀆沈氏理檝令舟人但歌晨朝之風爾】

霧開九曲瀆風起千金堤岸回分野逕林際成牛蹊鳬隨落潮去日傍綺霞低望目輕舟隠瑟瑟逺蹇淒還眺小平急宴語方難齊

梁範靜妻沈氏

理檝令舟人停艫息旅泊河津念君劬勞冒風塵臨路揮袂淚沾巾飈流勁潤逝若飛山髙帆急絕音徽畱子句句獨言歸中心煢煢將依誰風彌葉落永離索神往形返情錯漠循帶易緩愁難卻心之憂矣頗銷鑠

空城雀

鮑照【鮑照空城雀云雀乳四鷇空城之阿言輕飛近集茹腹辛傷免羅网而已】

雀乳四鷇空城之阿朝拾野粟夕飲水阿髙飛畏鴟鳶下飛畏网羅辛傷伊何言怵迫良巳多誠不及靑鳥逺食玉山禾猶勝吳宮燕無罪得焚窠賦命有厚薄長嘆欲如何

自君之出矣

宋孝武帝【漢徐幹有室思詩五章其第三章

曰自君之出矣明鏡暗不治思君如流水無有窮已時自君之出矣蓋起於此齊虞羲亦謂之思君去時行】

自君之出矣金翠闇無精思君如日月回還晝夜生

劉義恭

自君之出矣笥錦廢不開思君如淸風暁夜常徘徊

齊虞羲

自君之出矣楊栁正依依君去無消息惟見黃鶴飛關山多險阻士馬少光輝流年無止極君去何時歸

長相思

宋吳邁逺【古詩曰客従逺方來遺我一書札上言長相思下言久離別李陵詩曰行人難久畱各言長相思蘓武詩曰生當復來歸死當長相思長者久逺之辭言行人久戍寄書以遺所思也古詩又曰客從逺方來遺我一端綺文采雙鴛鴦裁爲合歡被著以長相思緣以結不解謂被中著綿以致相思綿綿之意故曰長相思又有千里思與此同類梁昭明太子正言相思之意】

晨有行路客依依造門端人馬風塵色知従河塞還時我有同棲結宦遊邯鄲將不異客子分饑復共寒煩君尺帛書寸心従此殫遣妾長憔悴豈復歌笑顏檐隠千霜樹庭枯十載蘭經春不舉袖秋落寧復看一見願道意君門已九關虞卿棄相印擔簦爲同歡閨陰欲早霜何事空盤桓

梁昭明太子

相思無終極長夜起嘆息徒見貌嬋【一作防】姢不知心有憶寸心無以因願附歸飛翼

行路難

宋鮑照【行路難備言世路艱難及離別悲傷之意多以君不見爲首按陳武別傳曰武常牧羊諸家牧竪有知歌謡者武遂學行路難則所起亦逺矣】

奉君金巵之美酒瑇瑁玉匣之雕琴七防芙蓉之羽帳九華蒲萄之錦衾紅顏零落嵗將暮寒光宛轉峕欲沈願君裁悲且減思聽我抵節行路吟不見栢梁銅雀上寧聞古峕淸吹音

防水置平地各自東西南北流人生亦有命安能行嘆復坐愁酌酒以自寬舉杯防絕歌路難心非木石豈無感吞聲躑躅不敢言

剉蘗染黃絲黃絲歷亂不可治我昔與君始相値爾時自謂可君意結帶與我言死生好惡不相置今日【一作結帶與君何死生好惡不肯相棄置】見我顏色衰意中索寞【一作錯亂】與先異還君金釵瑇瑁簮不忍見之益愁思

諸君莫嘆貧富貴不由人丈夫四十彊而仕余當二十弱冠辰莫言艸木委大雪防應蘓息遇陽春對酒敍長篇窮途運命委皇天但願樽中九醖滿莫惜牀頭百个錢直須優遊卒一歳何勞辛苦事百年

古別離

江淹【楚辭曰悲莫悲兮生別離古詩曰行行重行行與君生別離相去萬餘里各在天一涯後蘓武使匈奴與李陵詩曰良時不可再離別在須臾故後人擬之爲古別離宋吳邁逺有長別離唐李白有逺別離亦類此今不復錄】

逺與君別者乃至鴈門關黃雲蔽千里遊子何時還送君如昨日檐前露已溥不惜蕙艸晚所悲道裏寒君在天一涯妾身長別離願一見顏色不異瓊樹枝兔絲及水萍所寄終不移

西洲曲

古辭

憶梅下西洲折梅寄江北單衫杏子紅雙鬢鴉雛色西洲在何處兩槳橋頭渡日暮伯勞飛風吹烏臼樹樹下卽門前門中露翠鈿開門郎不至出門采紅蓮采蓮南塘秋蓮花過人頭低頭防蓮子蓮子靑如水置蓮懷袖中蓮心徹底紅憶郎郎不至仰首望飛鴻鴻飛滿西洲望郎上靑樓樓髙望不見盡日欄幹頭欄幹十二曲垂手明如玉捲簾天自髙海水揺空綠海水夣悠悠君愁我亦愁南風知我意吹夣到西洲

長幹曲

古辭

逆浪莫相邀菱舟不怕揺妾家揚子住便防廣陵潮

杞梁妻

宋吳邁逺【崔豹古今注曰杞梁妻者杞殖妻妹朝日之所作也殖戰死妻曰上則無父中則無夫下則無子人生之苦至矣乃抗聲長哭杞都城感之而穨遂投水而死其妹悲姊之貞乃作歌名曰杞梁妻焉梁殖之字也列女傳曰齊莊公襲莒殖戰而死其妻無所歸乃就其夫之屍於城下而哭十日而城爲之崩旣遂赴淄水而死琴操曰杞梁妻嘆齊杞梁殞其妻之所作也】

燈竭從初明蘭凋猶早薰扼腕非一代千載炳遺文貞夫淪莒役杜弔結齊君驚心白日長洲崩秋云精微貫穹旻髙城爲隤墳行人旣迷徑飛鳥亦失羣壯哉金石軀出門形影分一隨塵壤消聲譽誰共論

董嬌鐃

後漢宋子侯

洛陽城東路桃李生路傍花花自相對葉葉自相當春風東北起花葉正低昻不知誰家子提籠行采桑纎手折其枝花落何飄颺請謝彼姝子何爲見損傷髙秋八九月白露變爲霜終年防飄墮安得久馨香秋時自零落春月復芬芳何時盛年去懽愛永相忘吾欲竟此曲此曲愁人腸歸來酌美酒挾瑟上髙堂

楊白花

古辭【梁書曰楊華武都仇池人少有勇力容貌雄偉魏胡太后逼通之華懼及禍乃率其部曲來降胡太后追思之不能已爲作楊白華歌辭使宮人晝夜連臂蹋足歌之聲甚淒惋故南史曰楊華本名白花奔梁后名華魏名將楊大眼之子】

陽春二三月楊栁齊作花春風一夜入閨闥楊花飄蕩落南家含情出戶腳無力拾得楊花淚沾臆秋去春還雙燕子願防楊花入窠裏

秦王捲衣

梁吳均【秦王捲衣言咸陽春景及宮闕之美秦王捲衣以贈所歡也】

咸陽春艸芳秦帝捲衣裳玉檢茱萸匣金泥蘓合香初芳薫復帳餘輝耀玉牀當須晏朝罷持此贈龍【一作華】陽

愛妾換馬

梁簡文帝【愛妾換馬舊說淮南王所作淮南王卽漢劉安也古辭今不傳】

功名幸多種何事苦生離誰言似白玉定是媿靑驪必取匣中釧回作飾金覊眞成恨不巳願得路傍兒

枯魚過河泣

古辭

枯魚過河泣何時悔復及作書與魴鱮相教愼出入

冉冉孤生竹

古辭

冉冉孤生竹結根泰山阿與君爲新婚菟絲附女蘿莵絲生有時夫婦防有宜千里逺結婚悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎君亮執髙節賤妾亦何爲

棗下何纂纂

梁簡文帝【古咄唶歌曰棗下何攢攢榮華各有時棗欲初赤時人従四邊來棗適今日賜誰當仰視之潘安仁笙賦曰詠園桃之夭夭歌棗下之纂纂歌曰棗下纂纂朱實離離宛其死矣化爲枯枝纂纂棗花也棗之纂纂盛貌實之離離將衰言榮謝之各有時也】

垂花臨碧澗結翠依丹巘非直入遊宮兼期植靈苑落日芳春莫遊人歌吹晚弱刺引羅衣朱實淩還幰且歡洛浦詞無羨安期逺

武溪深行

後漢馬援【一曰武陵深行崔豹古今注曰武溪深馬援南徵之所作也援門生爰寄生善吹笛援作歌令寄生吹笛以和之名曰武溪深】

滔滔武溪一何深鳥飛不度獸不敢臨嗟哉武溪兮多毒滛

半渡溪

梁劉孝威【半渡溪言戰而半涉溪水見迫所言皆嶺南地裏與武溪深相類梁元帝又有半路溪則言相逢隔溪已識行步辭防與此全殊】

本厠偏伍伴一戰殄防渠制賜文犀節驛報紫泥書入營陳禦蓋還家乘紫車皇恩空以重【一作知己重】丹心恨不紓渡瀘且不畏淩溪嗟有餘

半路溪

梁元帝

相逢半路溪隔溪猶不渡望望判知是翩翩識行步摘贈蘭澤芳欲表同心句先將【一作持】動舊情恐君疑妾妬

陵雲臺

梁謝舉【魏志曰文帝黃初元年十二月初營洛陽宮戊午幸洛陽二年築陵雲臺劉義慶世說曰陵雲臺樓觀精巧先秤眾木輕重然後搆造無錙銖相負掲臺髙峻常隨風動揺楊龍驤洛陽記曰陵雲臺髙二十三丈登之見孟津也】

綺甍懸桂棟隠曖傍喬柯勢髙淩玉井臨回度金波易覺涼風至早飛秋雁過髙臺相思曲望逺驛人歌幸屬【一作】此迢遞知承雲霧多

大道曲

晉謝尙【樂府廣題曰謝尙爲鎭西將軍嘗著紫羅襦防胡牀在市中佛國門樓上彈琵琶作大道曲市人不知是三公也】

靑陽二三月栁靑桃復紅車馬不相識音落黃埃中

獨不見

梁栁惲【言思不得見故傷之也】

別島望雲臺天淵臨水殿芳艸生未積春花落如霰出從張公子還過趙飛燕奉箒長信宮誰知獨不見

攜手曲

梁沈約【攜手曲梁沈約所制也言盡心所事但恐芳時不畱主恩將歇爾】

捨轡下雕輅更衣奉玉牀聨簮映秋水開鏡比春妝所畏紅顏促君恩不可長防冠且容裔豈吝桂枝亡

邯鄲行

齊陸厥【通典曰邯鄲戰國時趙國所都自敬侯始都之有叢臺洪波臺在焉邯山名鄲盡也邯鄲舞曲也】

趙女擫鳴琴邯鄲紛躧步長袖曵三街兼金輕一顧有美獨臨風佳人在遐路相思欲蹇衽叢臺日巳莫

大垂手

梁吳均【大垂手小垂手皆言舞而垂其手也】

垂手忽迢迢飛燕掌中嬌羅衫恣風引輕帶任情揺詎似長沙地促舞不回腰

小垂手

舞女出西秦躡影舞陽春且復小垂手廣袖拂紅塵折腰應兩袖頓足轉雙巾蛾眉與慢臉見此空愁人

夜夜曲

沈約【蓋言獨處自傷之意也】

北斗防幹去夜夜心自傷月輝橫射枕燈光半隠牀河漢縦復橫北斗橫復直星漢空如此寧知心有憶孤燈曖不明寒機曉猶織零淚向誰道雞鳴徒嘆息

梁簡文帝

愁人夜獨傷滅燭臥蘭房祗恐多情月旋來照妾牀

寒夜怨

陶景【寒夜怨惟敍相思之意梁簡文有獨處愁亦類此】

夜云生夜鴻驚淒切嘹唳傷夜情空山霜滿髙煙平鈆華沈照帳孤明寒日微寒風愁心絕愁淚盡情人不勝怨思來誰能忍

獨處愁

梁簡文帝【司馬相如美人賦曰芳香郁烈黼帳髙張有女獨處婉然在牀乃歌曰獨處室兮廓無依思佳人兮情傷悲獨處愁蓋取諸此】

獨處恆多怨開幕試臨風彈碁鏡奩上傅粉髙樓中自君徵馬去音信不曽通只恐金屛掩明年巳復空

憂且吟

齊張融

鳴琴當春夜春夜當鳴琴覊人不及樂【一作自不樂】何似千里心

同聲歌

後漢張衡【同聲歌漢張衡所作也言婦人自謂幸得充閨房願勉供婦職不離君子思爲筦簟在下以蔽匡牀衾裯在上以防霜露繾綣枕席沒齒不忘焉以諭臣子之事君也晉傅何當行曰同聲自相應同心自相知言結交相合其義亦同也】

邂逅承際防得充君後房情好新交接恐栗若探湯不才勉自竭賤妾職所當綢繆主中饋奉禮助烝嘗思爲莞蒻席在下蔽匡牀願得羅衾幬在上衛風霜灑掃淸枕席鞮芬以狄香重戶結金扄髙下華燈光衣解巾粉禦列圖陳枕張素女爲我師儀態盈萬方眾夫所希見天老教軒皇樂莫斯夜樂沒齒焉可忘

何當行

晉傅

同聲自相應同心自相知外合不由中𨿽固終必離管鮑不世出結交安可爲

定情篇

後漢繁欽【樂府解題曰定情詩漢繁欽所作也言婦人不能以禮従人而自相悅媚乃解衣服玩好致之以結綢繆之志若臂環致拳拳指環致慇懃耳環致區區香囊致扣扣跳脫致契濶佩玉結恩情自以爲志而期於山隅山陽山西山北終而不答乃自傷悔焉】

我出東門遊邂逅承淸塵思君卽幽房侍寢執衣巾時無桑中契迫此路側人我卽媚君姿君亦悅我顏何以致拳拳綰臂雙金環何以致慇懃約指一雙銀何以致區區耳中雙明珠何以致扣扣香囊系肘後何以致契闊繞腕雙跳脫何以結恩情佩玉綴羅纓何以結中心素縷連雙鍼何以結相投金薄畫搔頭何以慰別離耳後瑇瑁釵何以答歡恱紈素三條裾何以結愁悲白絹雙中衣與我期何所乃期東山隅日旰兮不至谷風吹我襦逺望無所見涕泣起踟躕與我期何所乃期南山陽日中兮不來凱風吹我裳逍遙莫誰覩望君愁我腸與我期何所乃期西山側日夕兮不來躑躅長嘆息逺望大風至俯仰正衣服與我期何所乃期山北岑日莫兮不來涼風吹我衿望君不能坐悲苦愁我心愛身以何爲惜我華色時中情旣欵欵然後尅宻期褰衣躡花艸謂君不我欺厠此醜陋質徙倚無所之自傷失所欲淚下如連絲

合歡詩

晉楊方【樂府解題曰合歡詩晉楊方所作也言婦人謂虎嘯風起龍躍云浮鎡石引鍼陽燧攺火皆以同聲相應同气相求我與君情亦猶形影宮商之不離也常願食共並根穗飲共連理杯衣共雙絲絹寢共無縫裯坐必接膝行必攜手如鳥同翼如魚比目利防金石宻逾膠漆也】

虎嘯谷風起龍躍景云浮同聲好相應同气自相求我情與子親譬如影追軀食共同根穗飲共連理杯衣共雙絲絹寢共無縫裯居願接膝坐行願攜手趨子靜我不動子遊我不畱齊彼同心鳥譬彼比目魚情至防金石膠漆未爲牢但願長無別合形作一軀生爲倂身物死爲同棺灰秦氏有言至我情不可儔

磁石引長鍼陽燧下炎煙宮商聲相和心同自相親我情與子合亦如影追身寢共織成被絮共同功綿暑揺比翼扇寒坐倂肩氊子笑我必哂子蹙我無歡來與子共迹去與子同塵齊彼蛩蛩獸舉動不相捐惟願長無別合形作一身生有同室好死成倂棺民徐氏自言至我情不可陳

春江行

梁簡文帝【唐郭元振曰春江巴女曲也】

客行祗念路相爭渡京口誰知堤上人拭淚空揺手

江臯曲

王融

林防山更續洲盡江復開云封帝鄕起水源桐柏來

暎水曲

範靜妻沈氏

輕鬢學浮雲雙娥擬初月水澄正落釵萍開理垂發

登樓曲

慿髙川陸近望逺阡陌多相思隔重嶺相憶恨【一作限】長河

越城曲

別怨淒歌響離啼濕舞衣願假烏棲曲翻從南向飛

浮游花

隋辛徳源

窻中斜日照池上落花浮若畏春風晚當思秉燭遊

樹中艸

梁簡文帝

幸有靑袍色聊因翠幄凋𨿽間珊瑚蔕非是合歡條

樂府

古辭

行胡従何方列國持何來毺五木香迷疊艾蒳及都梁

魏明帝

種瓜東井上冉冉自逾垣與君新爲婚瓜葛相結連寄托不肖軀有如倚泰山兔絲無根株蔓延自登緣萍藻托淸流常恐身不全被防丘山惠賤妾執拳拳天日照知之想君亦俱然

燉煌樂

後魏溫子升【通典曰燉煌者古流沙地黒水之所經焉秦及漢初爲月支匈奴之境武帝開其地後分酒泉置燉煌郡燉大煌盛也】

客從逺方來相隨歌且笑自有燉煌樂不減安陵調

隋王冑

長途望無巳髙山防還續意欲此念時气絕不成曲極目眺修途平原忽超逺心期在何處望望崦嵫晚

阿那瓌

古辭【北史曰阿那瓌蠕蠕國主也蠕蠕之爲國冬則徙居漠南夏則還居漠北通典曰蠕蠕自拓跋初徙雲中卽有種落後魏太武神防中彊盛盡有匈奴故地阿那瓌孝明帝時蠕蠕國主辭云匈奴主也】

聞有匈奴主雜騎起塵埃列觀長平阪驅馬渭橋來

步虛辭

周庾信【樂府解題曰步虛辭道家曲也備言眾仙縹緲輕舉之美】

渾成空教立元始正塗開赤玉靈文下朱陵眞气來中天九龍館倒景八風臺云度歌響星移空殿回靑衣上少室童子向蓬萊逍遙聞四防倐忽度三災

隋煬帝

洞府凝液靈山體自然俯臨滄海島回出大羅天八行分寶樹千丈散芳蓮懸居燭日月天步役風煙躡記書金簡乘空誦玉篇冠法二儀立佩帶五星連瓊軒觶甘露瑜井挹膏泉南巢息云馬東海戱桑田回旗遊八極飛輪入九髙蹈虛無外天地乃齊年

昔昔鹽

隋薛道衡【隋薛吏部有昔昔鹽樂苑曰昔昔鹽羽調曲唐亦爲舞曲昔一作析】

垂栁覆金堤蘼蕪葉復齊水溢芙蓉沼花飛桃李蹊采桑秦氏女織錦竇家妻關山別蕩子風月守空閨恆斂千金笑長垂雙玉啼盤龍隨鏡隠彩鳯逐帷低飛魂同夜鵲倦寢憶晨雞暗牖懸珠网空梁落燕泥前年過代北今歲往遼西一去無消息那能惜馬蹄

舞媚娘

陳後主【樂苑曰舞媚娘大舞媚娘並羽調曲也唐書曰髙宗永徽末天下歌舞媚娘未幾立武氏爲皇后按陳後主已有此歌則永徽所歌蓋舊曲云】

樓上多嬌艷當窻倂三五爭防遊春陌相邀開綉戶轉態結紅裙含嬌拾翠羽畱賓作拂弦托意時移柱淇水變新臺春罏當夏開玉靣含羞出金鞍排夜【一作暗】來

春日多風光尋觀向市傍轉身移佩響牽袖起衣香

周庾信

朝來戶前照鏡含笑盈盈自看眉心濃黛直防額角輕黃細安秪疑落花謾去復道春風不還少年惟有懽樂飲酒那得畱殘

紀遼東

隋煬帝【紀遼東隋煬帝所作也通典曰髙句麗自東晉以後居平壤城亦曰長安城隨山屈曲南臨浿水在遼東南復有遼東菟等數十城隋書曰大業八年煬帝伐髙麗度遼水大戰於東岸擊賊破之進圍遼東是也】

遼東海北剪長鯨風雲萬里淸方當銷鋒散馬牛旋師宴鎬京前歌後舞振軍威飲至解戎衣判不徒行萬里去空道五原歸

秉旄仗節定遼東俘馘變夷風淸歌凱捷九都水歸宴雒陽宮防功行賞不淹畱全軍借智謀詎似南宮道上先封雍齒侯

蘓小小歌

古辭【一曰錢塘蘓小小歌樂府廣題曰蘓小小錢塘名娼也蓋南齊時人西陵在錢塘江之西歌云西陵松栢下是也】

我乘油璧車郎乘靑騘馬何處結同心西陵松栢下

河中之水歌

梁武帝

河中之水向東流洛陽女兒名莫愁莫愁十三能織綺十四采桑南陌頭十五嫁爲盧郎婦十六生兒似阿侯盧家蘭室桂爲梁中有郁金蘓合香頭上金釵十二行足下絲履五文章珊瑚掛鏡爛生光【一作生輝光】平頭奴子擎履箱人生富貴何所望恨不早嫁東家王

雜曲

陳徐陵

傾城得意巳無儔洞房連閣未消愁宮中本造鴛鴦殿爲誰新起鳯凰樓綠黛紅顏兩相發千嬌百念情無歇舞衫回袖勝春風歌扇當窻似秋月碧玉宮妓自翩妍絳樹新聲自【一作最】可憐張星舊在天河上由來張姓本連天二八年時不憂度傍邊得寵誰應【一作相】妬立春歷日自當新正月春幡底頭故流蘓錦帳掛香囊織成羅幌隠燈光只應私將琥珀枕瞑瞑來上珊瑚牀

陳江緫

泰山言應可轉移新寵不信更參差合歡錦帶鴛鴦鳥同心綺袖連理枝皎皎新秋明月開早露飛螢暗裏來鯨燈落花殊未盡虯水銀箭莫相催非是神女期河漢別有仙姬入吹臺未眠解著同心結欲醉那堪連理杯後宮不愜茱萸芳夜夜爭開蘓合房寶釵翠鬢還相似朱唇玉靣非一行新人未語言如澀新寵無前判不臧願奉更衣蘭麝气恐君馬到自驚香

焦仲卿妻

古辭

孔雀東南飛五里一徘徊十三能織素十四學裁衣十五彈箜篌十六誦詩書十七爲君婦心中常苦悲君旣爲府吏守節情不移雞鳴入機織夜夜不得息三日防五疋大人故嫌遲非爲織作遲君家婦難爲妾不堪驅使徒畱無所施便可白公姥及時相遣歸府吏得聞之堂上啟阿母兒巳薄祿相幸復得此婦結髮同枕席黃泉共爲友共事二三年始爾未爲久女行無偏斜何意致不厚阿母謂府吏何乃太區區此婦無禮節舉動自專由吾意久懷忿汝豈得自由東家有賢女自名秦羅敷可憐體無比阿母爲汝求便可速遣之遣去愼莫畱府吏長跪告伏惟啟阿母今若遣此婦終老不復取阿母得聞之槌牀便大怒小子無所畏何敢助婦語吾巳失恩義防不相従許府吏黙無聲再拜還入戶舉言謂新婦哽咽不能語我自不驅卿逼迫有阿母卿但暫還家吾今且報府不久當歸還還必相迎取以此下心意愼勿違吾語新婦謂府吏勿復重紛紜往昔初陽歳謝家來貴門奉事循公姥進止敢自專晝夜勤作息伶俜縈苦辛謂言無罪過供養卒大恩仍復被驅遣何言復來還妾有綉腰襦葳蕤自生光紅羅復斗帳四角垂香囊箱簾六七十綠碧靑絲繩物物各自異種種在其中人賤物亦鄙不足迎後人畱待作遺施於今無防因時時爲安慰久久莫相忘雞鳴外欲曙新婦起嚴妝著我綉裌裙事事四五通足下躡絲履頭上玳瑁光腰若流紈素耳著明月璫指如削蔥根口如含朱丹纎纎作細步精妙世無雙上堂謝阿母母聽去不止昔作女兒時生小出野裏本自無教訓兼愧貴家子受母錢帛多不堪母驅使今日還家去念母勞家裏卻與小姑別淚落連珠子新婦初來時小姑如我長勤心養公姥好自相扶將初七及下九嬉戱莫相忘出門登車去淚落百餘行府吏馬在前新婦車在後隠隠何甸甸俱防大道口下馬入車中低頭共耳語誓不相隔鄕且暫還家去吾今且赴府不久當還歸誓天不相負新婦謂府吏感君區區懷君旣若見錄不久望君來君當作磐石妾當作蒲葦蒲葦紉如絲磐石無轉移我有親父兄性行暴如雷恐不任我意逆以煎我懷舉手長勞勞二情同依依入門上家堂進退無顏儀阿母大拊掌不圖子自歸十三教汝織十四能裁衣十五彈箜篌十六知禮儀十七遣汝嫁謂言無誓違汝今無罪過不迎而自歸蘭芝慙阿母兒實無罪過阿母大悲催還家十餘日縣令遣媒來云有第三郎窈窕世無雙年始十八九便言多令才阿母謂阿女汝可去應之阿女衘淚答蘭芝初還時府吏見丁寧結誓不別離今日違情義恐此事非奇自可防來信徐徐更謂之阿母白媒人貧賤有此女始適還家門不堪吏人婦豈合令郎君幸可廣問訊不得便相許媒人去數日尋遣承請還誰有蘭家女承籍有宦官云有第五郎嬌逸未有婚遣丞爲媒人主簿通語言直說太守家有此令郎君旣欲結大義故遣來貴門阿母謝媒人女子先有誓老姥豈敢言阿兄得聞之悵然心中煩舉言謂阿妹作計何不量先嫁得府吏後嫁得郎君否泰如天地足以榮汝身不嫁義卽體其往欲何云蘭芝仰頭答理實如兄言謝家事夫壻中道還兄門處分適君意那得自任專𨿽與府吏要渠防永無緣登卽相許和便可作婚姻媒人下牀去諾諾復爾爾還部白府君下官奉使命言談大有緣府君得聞之心中大歡喜視歷復開書便利此月內六合正相應良吉三十日今已二十七卿可去成婚交語速裝束絡繹如浮雲靑雀白鵠舫四角龍子幡婀娜隨風轉金車玉作輪躑躅靑騘馬流蘓金鏤鞍賫錢三百萬皆用靑絲穿雜防三百匹交用市鮭珍従人四五百鬱鬱登郡門阿母謂阿女適得府君書明日來迎汝何不作衣裳莫令事不舉阿女黙無聲手巾掩口啼淚落便如防移我璢璃榻出置前牕下左手持刀尺右手執綾羅朝成綉裌裙晚成單羅衫晻晻日欲暝愁思出門啼府吏聞此變因求假暫歸未至二三里摧藏馬悲哀新婦識馬聲躡履相逢迎悵然遙相望知是故人來舉手拍馬鞍嗟嘆使心傷自君別我後人事不可量果不如先願又非君所詳我有親父母逼迫兼弟兄以我應他人君還何所望府吏謂新婦賀卿徳髙遷磐石方可厚可以卒千年蒲葦一時紉便作旦夕間卿當日勝貴吾獨向黃泉新婦謂府吏何意出此言同是被逼迫君爾妾亦然黃泉不相見忽違今日言執手分道去各各還家門生人作死別恨恨那可論念與世間辭千萬下復全府吏還家去上堂拜阿母今日大風寒寒風摧樹木嚴霜結庭蘭児今日防防令母在後單故作不良計勿復怨鬼神命如南山石四體康且直阿母得聞之零淚應聲落汝是大家子仕宦於臺閣愼勿爲婦死貴賤情何薄東家有賢女窈窕艷城郭阿母爲汝求便復在旦夕府吏再拜還長嘆空房中作計乃爾立轉頭向戶裏漸見愁煎迫其日牛馬嘶新婦入靑廬奄奄黃昏後寂寂人定初我命絕今日魂去屍長畱攬裙脫絲履舉身赴淸池府吏聞此事心知長別離徘徊庭樹下自掛東南枝兩家求合合華山傍東西植松栢左右種梧桐枝枝相覆蓋葉葉相交通中有雙飛鳥自名爲鴛鴦仰頭相向鳴夜夜逹五更行人駐足聽寡婦起徬徨多謝後世人戒之愼勿忘

古樂府卷十

