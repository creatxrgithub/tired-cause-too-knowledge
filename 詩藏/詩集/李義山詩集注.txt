李義山詩集注吳江朱鶴齡撰

序

申酉之歲﹐予箋注杜工部詩於紅豆山莊。旣卒業﹐有友人謂予曰「玉溪生詩﹐沈博絕麗﹐王介甫稱爲善學老杜﹐惜從前未有爲之注者。元遺山云﹕詩家総愛西昆好﹐只恨無人作鄭箋。子何不並成之﹐以嘉恵來學﹖」予因翻核新舊唐書﹐本傳﹐以及箋啟序狀諸作所載﹐於英華文粹者﹐反復參考﹐乃喟然嘆曰「嗟乎義山﹐蓋負才傲兀﹐抑塞於鉤黨之禍﹐而傳所云『放利偸合﹐詭薄無行』者﹐非其實也。」夫令狐綯之惡義山﹐以其就王茂元鄭亞之辟也﹔其惡茂元鄭亞﹐以其爲贊皇所善也。贊皇入相﹐薦自晉公﹐功流社稷。史家之論﹐每曲牛而直李。茂元諸人﹐皆一時翹楚。綯安得以私恩之故﹐牢籠義山﹐使終身不爲之用乎﹖綯特以仇怨贊皇﹐惡及其黨﹐因並惡其黨贊皇之黨者﹐非眞有憾於義山也。太牢與正士爲讎﹐綯父楚比太牢而深結李宗閔楊嗣復。綯之繼父﹐深險尢甚。會昌中贊皇擢綯臺閣﹐一旦失勢﹐綯與不逞之徒竭力排陷之﹐此其人可附離爲死黨乎﹖義山之就王鄭﹐未必非擇木之智﹐渙邱之公。此而目爲放利偸合﹐詭薄無行﹐則必將朋比姦邪﹐擅朝亂政如八關十六子之所爲﹐而後謂之非偸合﹐非無行乎﹖且吾觀其活獄弘農﹐則忤廉察﹔題詩九日﹐則忤政府。於劉蕡之斥則抱痛巫咸﹔於乙卯之變則銜寃晉石。太和東討﹐懷積骸成莽之悲﹔黨項興師﹐有窮兵禍胎之戒。以至《漢宮》《瑤池》《華淸》《馬嵬》諸作﹐無非諷方士爲不經﹐警色荒之覆國。此其指事懷忠﹐郁紆激切﹐直可與曲江老人相視而笑﹐斷不得以放利偸合詭薄無行嗤摘之者也。或曰﹐義山之詩半及閨闥讀者﹐與玉臺香奩例稱﹐荊公以爲善學老杜﹐何居﹖予曰﹕男女之情﹐通於君臣朋友﹐《國風》之螓首蛾眉﹐云髮瓠齒﹐其辭甚褻﹐聖人頋有取焉。《離騷》托芳艸以怨王孫﹐借美人以諭君子﹐遂爲漢魏六朝樂府之祖。古人之不得志於君臣朋友者﹐往往寄遙情於婉孌﹐結深怨於蹇修﹐以序其忠憤無聊﹐纒綿宕往之致。唐至太和以後﹐閹人暴橫﹐黨禍蔓延。義山阨塞當塗﹐沈淪記室。其身危﹐則顯言﹐不可﹐而曲言之﹔其思苦﹐則荘語﹐不可﹐而謾語之。計莫若瑤臺璚宇﹐歌筵舞榭之間﹐言之可無罪﹐而聞之足以動。其《梓州吟》云「楚雨含情俱有托」﹐早巳自下箋觧矣。吾故曰﹕義山之詩﹐乃風人之緒音﹐屈宋之遺響。蓋得子美之深而變出之者也。豈徒以徵事奧博﹐擷采妍華﹐與飛卿柯古爭覇一時哉﹖學者不察本末﹐類以才人浪子目義山。卽愛其詩者﹐亦不過以爲帷房暱媟之詞而巳﹐此不能論世知人之故也。予故博考時事﹐推求至隠﹐因箋成而發之﹐以復於友人﹐且以爲世之讀義山集者告焉。

順治巳亥二月朱鶴齡書於猗蘭堂

●李義山詩集注卷一上吳江朱鶴齡撰

錦瑟

錦瑟無端五十弦。一弦一柱思華年。莊生曉夢迷蝴蝶。望帝春心托杜鵑。滄海月明珠有淚。藍田日暖玉生煙。此情可待成追憶。只是當時已惘然。

△周禮樂器圖。雅瑟二十三弦。頌瑟二十五弦。飾以寶玉者曰寶瑟。繪文如錦曰錦瑟。漢書郊祀志。秦帝使素女鼔五十弦瑟。悲。帝禁不止﹐故破其瑟爲二十五弦。或曰。呂氏春秋云。朱襄氏作五弦瑟。以采陰气。以定羣生。瞽叟乃拌五弦。爲十五弦之瑟。命之曰大章。舜立。乃益八弦以爲二十三弦之瑟。此詩五十弦。當倒其文爲十五弦。與下思華年相應。一云。五十疑作廿五。正用素女事。廿。人汁切。音入。古人書二十字。多並省爲廿。顏之推稽聖賦。中山何夥有子百廿。但詩家罕用。莊子。昔者莊周夢爲蝴蝶。栩栩然蝶也。水經注。來敏本。蜀論望帝者。杜宇也。從天下。女子朱利自江源出。爲宇妻。遂王於蜀。號曰望帝。蜀王本紀。望帝使鱉靈治水。與其妻通。慚愧。且以徳薄。不及鱉靈。乃委國授之。望帝去時。子規方鳴。故蜀人悲子規鳴而思望帝。成都紀。望帝死。其魂化爲鳥。名曰杜鵑。亦曰子規。文選注。月滿則珠全。月虧則珠闕。郭憲別國洞冥記。珠勒國在日南。其人乘象入海底取寶。宿於鮫人之宮。得淚珠。則鮫人所泣之珠也。亦曰泣珠。博物志。南海外有鮫人。水居如魚。不廢績織。其眼泣則能出珠。長安志。藍田山在長安縣東南三十里。其山產玉。亦名玉山。困學紀聞。司空表聖云。戴容州叔倫謂詩之景。如藍田日暖。良玉生煙。可望而不可置於眉睫之間也。李義山玉生煙之句。蓋本於此。○按。義山房中曲。歸來巳不見。錦瑟長於人。此詩寓意略同。是以錦瑟起興。非専賦錦瑟也。緗素雜記引東坡適怨淸和之說。吾謂不然。恐是僞托耳。劉貢父詩話云。錦瑟。當時貴人愛姬之名。或遂實以令狐楚靑衣說。尢誣妄。當亟正之。

重過聖女祠

白石巖扉碧蘚滋。上淸淪謫得歸遲。一春夢雨常飄瓦。盡日靈風不滿旗。蕚緑華來無定所。杜蘭香去未移時。玉郎會此通仙籍。憶向天階問紫芝。

△水經注。武都秦岡山懸崖之側。列壁之上。有神像狀婦人之容。其形上赤下白。世名之曰聖女神。福應愆違。方俗是禱。按。武都。今漢中府略陽縣地。靈寶本元經。四人天外曰三淸境。玉淸。太淸。上淸。亦名三天。太眞經。三淸之間。各有正位。聖登玉淸。眞登上淸。仙登太淸。釋道源注。上淸蘂珠宮。大道玉宸君居之。夢雨。用巫山神女事。九歌。東風飄兮神靈雨。陶貞白眞誥。英王夫人歌。阿母延軒觀。朗肅躡靈風。道源注。雲笈七籖。靈風揚音。緑霞吐津。眞誥。萼緑華者﹐自云是南山人。女子。年可二十許上下。靑衣。顏色絕整。以晉穆帝升平三年十一月夜降於羊權家。自此往來。一月之中輙六過其家。授權尸解藥。亦隠景化形而去。墉城仙錄。杜蘭香者。有漁父於湘江之岸見啼聲。四顧無人。惟一二歲女子。漁父憐而舉之。十餘歲。天姿奇偉。靈顏姝瑩。天人也。忽有靑童自空下。集其家。攜女去。臨升天。謂漁父曰。我仙女也。有過。謫人間。今去矣。其後降於洞庭包山張碩家。搜神記。漢時有杜蘭香者。自稱南康人氏。以建業四年春數詣張碩。言本爲君作妻。情無曠逺。以年命未合。其小乖。太歲東方卯。當還求君。眞誥。北元中玄道君太保玉郎李靈飛之小妺。道源注。雲笈七籖。登命九天司命侍仙玉郎開紫陽玉。云錦之囊。出九天。生神玉章。茅君內傳。句曲山有神芝五種。其三色紫。形如葵葉。光明洞徹。服之。拜爲太淸龍虎仙君。

寄羅劭興

棠棣黃花發。忘憂碧葉齊。人閒微病酒。燕重逺兼泥。混沌何由鑿。靑冥未有梯。髙陽舊徒侶。時復一相攜。

△興。一作輿。棠棣。疑卽唐棣。本艸。不言花黃。侯考。博物志。合歡蠲忿。萱艸忘憂。莊子。鑿七日而混沌死。楚詞。據靑冥而攄虹兮。注靑冥。云也。謝朓詩。共登靑雲梯。史記。酈生叱使者曰。入言沛公。吾髙陽酒徒也。

令狐舍人說昨夜西掖翫月因戲贈

昨夜玉輪明。傳聞近太淸。涼波衝碧瓦。曉暈落金莖。露索秦宮井。風弦漢殿箏。幾時綿竹頌。擬薦子虛名。

△唐書。令狐綯。字子直。楚之子。大中三年拜中書舍人。襲封平陽男。初學記。中書省在右。因謂中書。爲右曹。又稱西掖。○李賀詩。玉輪軋露濕團光。世說。會稽王道子齋中夜坐。於時天月明淨。都無纎翳。嘆以爲佳。謝景重曰。意謂不如微云點綴。王因戲謝曰。卿居心不淨。乃復彊欲滓穢太淸耶。漢郊祀志。月穆穆以金波。劉騊駼詩。縹碧以爲瓦。廣韻。暈。日月旁气也。漢武故事。帝作金莖。擎玉杯。承云表露。和玉屑服之。以求仙。西都賦。擢雙立之金莖。注。金莖。銅柱也。廣韻。綆。井索。古樂府。桃生露井上。曹植述行賦。濯予身於秦井。杜甫詩。風箏吹玉柱。丹鉛錄。古人殿閣。檐稜間有風琴。風箏皆因風動成音。自葉宮商。漢書。綿竹縣屬廣漢郡。蔡夢弼杜注。綿竹﹐產漢州綿竹縣之紫巖山。揚雄甘泉賦序。孝成帝時。客有薦雄文似相如者。翰注。雄嘗作綿竹頌。成帝時。直宿郎楊莊誦此文。帝曰。似相如之文。莊曰。非也。此臣邑人揚子云。帝卽召見。拜黃門侍郎。按。子云答劉歆書云。先作縣邸銘。王佴頌。階闥銘。及成都四隅銘。蜀人楊莊爲郎誦之於成帝。帝以爲似相如。後又作繡補靈節龍骨之銘。詩三章。成帝好之。遂得盡意。不及綿竹頌。翰注云云。不知何本。五臣注極爲東坡所譏。然間有可采者。如此事。義山亦引用之矣。

崔處士

眞人塞其內。夫子入於機。未肯投竿起。惟歡負米歸。雪中東郭履。堂上老萊衣。讀徧先賢傳。如君事者稀。

△莊子。萬物出乎機。入乎機。家語。昔者由也爲親百里負米。史記。東郭先生行雪中。履有上無下。足盡踐地。列士傳。老萊子行年七十。作嬰兒娯親。著五采斒斕衣。

自喜

自喜蝸牛捨。兼容燕子巢。緑筠遺粉籜。紅藥綻香苞。虎過遙知穽。魚來且佐庖。慢行成酩酊。鄰壁有松醪。

△古今汪。蝸牛﹐陵螺也。野人爲圓捨。如其殻。曰蝸捨。魏志。焦先自作一蝸牛廬。淨掃其中。韻會。筠竹。靑皮。白居易詩。筠粉污新衣。謝朓詩。紅藥當階翻。本艸。松葉松節松膠。皆可爲酒。能已疾。裴硎傳。奇酒名松醪春。

題僧壁

捨生求道有前蹤。乞腦剜身結願重。大去便應欺粟顆。小來兼可隠鍼鋒。蚌胎未滿思新桂。琥珀初成憶舊松。若信貝多眞實語。三生同聽一樓鐘。

△道源注。知玄三昩懴。捨頭目髓腦。如棄涕唾。報恩經。有婆羅門往乞其頭。王許之。婆羅門尋斷王頭。持還本國。又轉輪聖王爲求佛法。有一婆羅門言。若能就王身上剜作千瘡。灌滿膏油。安施燈炷。然以供養者。我當爲汝解說佛法。陳啟源曰。佛偈。一粒粟中藏世界。卽此句義。道源注。維摩經。如持一鍼鋒。舉一棗葉。而無所嬈。涅盤經。尖頭鍼鋒。受無量眾。呂氏春秋。月望則蚌蛤實。羣陰盈。月晦則蚌蛤虛。羣陰缺。吳都賦。蚌蛤珠胎。與月虧全。虞喜安天論俗傳。月中有仙人桂樹。今視其初生。見仙人之足。漸巳成形。桂樹後生。李賀詩。新桂如蛾眉。陳藏器本艸。舊說松脂入地千年。化爲琥珀。今燒之亦作松气。○按。新桂舊松。卽未來過去之諭。酉陽雜俎。貝多出摩伽陀國。西土用以寫經。長六七丈。經冬不凋。齊民要術。嵩山記云。嵩髙寺中忽有思維樹。卽貝多也。一年三花。翻譯名義集。貝多形如北方梭櫚。直而且髙。長八九十尺。花如黃米子。西域記云。南印建那補羅國北不逺。有多羅樹林三十餘里。其葉長廣。其色光潤。諸國書寫。無不采用。般若經。如來是眞語者。實語者。道源注。過未現爲三生。

霜月

初聞徵雁已無蟬。百尺樓髙水接天。靑女素娥俱耐冷。月中霜裏鬭嬋娟。

△淮南子。秋三月。靑女乃出。以降霜雪。髙誘注。靑女。靑腰玉女。主霜雪也。謝莊月賦。集素娥於後庭。注。嫦娥竊藥奔月。月色白。故曰素娥。

異俗二首

鬼瘧朝朝避。春寒夜夜添。未驚雷破柱。不報水齊檐。虎箭侵膚毒。魚鉤刺骨銛。鳥言成諜訴。多是恨彤幨。

戶盡懸秦网。家多事越巫。未曾容獺祭。只是縱豬都。點對連鰲餌。搜求縛虎符。賈生兼事鬼。不信有洪鑪。

△原注。時從事嶺南。○本傳。給事中鄭亞廉察桂州。請爲觀察判官。檢校水部員外郎。後漢書禮儀志注。顓頊氏有三子。生而亡去爲疫鬼。一居江水。爲瘧鬼。賓退錄。髙力士流巫州。李輔國授謫制。力士方逃瘧功臣閣下。則避瘧之說。自唐巳然。世說。夏侯太初嘗倚柱作書。時大雨霹靂。破柱。衣服焦燃。神色無變。桂海虞衡志。蠻箭以毒藥濡箭鋒。中者立死。藥以蛇毒艸爲之。嶺表志。鱷魚大如船。牙如鋸齒。尾有三鉤。極利。遇鹿豕卽以尾戟之。韓愈文。小吏十餘家。皆鳥言夷面。北山移文。牒訴倥傯裝其懷。注。牒。文牒也。訴。告也。○周禮。巾車有容蓋。鄭司農云。容。謂幨車。山東謂之裳幃。以幃障車旁如裳爲容飾。其上有蓋。四旁垂而下。謂之幨。地理誌。桂林郡。本秦置。网罟之利開於秦。故曰秦网﹐漢郊祀志。命越巫立越祝祠。安臺無壇。亦祠天神。帝。百鬼。而以雞卜月令。孟春之月。獺祭魚。然後虞人入澤梁。酉陽雜爼。伍相奴或擾人。許於伍相廟。多已。舊說。一姓姚。二姓王。三姓汪。昔值洪水。食都樹皮。餓死。化爲鳥都。皮骨爲豬都。婦女爲人都。在樹根居者。名豬都。在樹半可攀及者。名人都。在樹尾者。名鳥都。南中多食其巢。味如木芝。窠表可爲履。﹤上尸。下。泄去水。加雙人旁﹥。治腳气。列子。龍伯之國有大人。一釣而連六鰲。抱朴子。道士趙昞能禁虎。虎伏地。低頭閉目。便可執縛。眞誥。道家有制虎豹符。南中多虎。故求符禁之。漢賈誼傳。上方受釐。坐宣室。因感鬼神事。問以鬼神之本誼。具道所以然之故。莊子。今一以天地爲大鑪。賈誼鵬鳥賦。天地爲鑪兮造化爲工。杜甫詩。汨沒聴洪鑪。

歸墅

行李踰南極。旬時到舊鄕。楚芝應徧紫。鄧橘未全黃。渠濁村舂急。旗髙社酒香。故山歸夢喜。先入讀書堂。

△按詩有踰南極之句。時必歸自桂林。十道志。商洛山在商州東南九十里。亦名楚山。髙士傳。四皓避秦。入商洛山。作歌曰。煜煜紫芝。可以療饑。唐書地理誌。鄧州南陽郡。屬山南東道。王維詩。商山包楚鄧。張衡南都賦。穰橙鄧橘。杜甫詩。村舂雨外急。廣韻。靑簾。謂之酒旗。張載酒賦。擬酒旗於玄象。白居易詩。靑旗沽酒趁梨花。

商於

商於朝雨霽。歸路有秋光。背塢猿收果。投巖麝退香。建瓴眞得勢。橫戟豈能當。割地張儀詐。謀身綺季長。淸渠州外月。黃葉廟前霜。今日看云意。依依入帝鄕。

△唐書。商州。上洛郡。屬闗內道。卽古商於地。埤雅。麝絕愛其香。爲人追逐。卽自投髙巖。舉爪剔出其香。漢書髙帝紀。下兵於諸侯。譬猶居髙屋之上建瓴水也。史記。張儀說楚能閉闗絕齊。請獻商於之地六百里。楚果絕齊求地。儀與六里。三輔舊事。漢惠帝爲四皓立碑。一曰園公。二曰綺裏季。三曰夏黃公。四曰甪裏先生。

和孫朴韋蟾孔雀詠

此去三梁逺。今來萬里攜。西施因网得。秦客被花迷。可在靑鸚鵡。非闗碧野雞。約眉憐翠羽。刮目想金箆。瘴气籠飛逺。蠻花向坐低。輕於趙皇后。貴極楚懸黎。都護矜羅幕。佳人炫繡袿。屏風臨燭扣。捍撥倚香臍。舊思牽云葉。新愁待雪泥。愛堪通夢寐。畫得不端倪。地錦排蒼雁。簾釘鏤白犀。曙霞星斗外。涼月露盤西。妬好休誇舞。經寒且少啼。紅樓三十級。穏穏上丹梯。

△唐詩紀事。韋蟾。字隠珪。下杜人。表微之子。大中七年進士。爲徐商掌書記。咸通末。官尙書左丞。○按義山樊南乙集序云。大中二年。自桂府歸。爲盩厔尉。與孫朴韋蟾同官。詩當作於是時。三梁。在桂管。本集。爲鄭亞桂州謝上表。三梁路阻。九嶠山遙。西溪叢語。吳越春秋云。吳亡。西子被殺。杜牧之詩。西子下姑蘇。一舸逐鴟夷。後人遂云。範蠡將西子去。嘗疑之。別無所據。楊愼曰。修文禦覧引吳越春秋逸篇云。吳亡。後越浮西施於江。令隨鴟夷以終浮沈也。反言耳。隨鴟夷者。子胥譛死。盛以鴟夷。西施有功焉。今沈之江。所以報子胥之忠。○按西施沈江。事容有之。但此云。西施因网得。他詩又云。莫將越客千絲网。网得西施別贈人。皆言初得西施。非吳亡後事也。其故實未詳。疑出小說家。今逸之耳。秦客。未詳。集內贈人詩。豈知一夜秦樓客。偸看吳宮苑內花。疑卽此秦客。山海經。黃山有鳥焉。靑羽赤喙。人舌。能言。名曰鸚鵡。南方異物志。鸚鵡有三種。一種靑。大如鳥鶹。一種白大如鴟鴞。一種五色。大於靑者。交州巴南盡有之。漢郊祀志。秦文公獲若石於陳倉北阪城。祠之。其神從東方來。若雄雉。其聲殷殷云。野雞皆鳴。又云。宣帝時。或言金馬碧雞之神。可醮祭而致。於是遣王褒持節求焉。○言孔雀如靑鸚鵡之可玩。非若碧野雞之形聲恍惚也。登徒子好色賦。眉如翠羽。湼盤經。有肓人詣良醫。醫卽以金鎞刮其眼膜。續漢書。西南夷曰滇池出孔雀。是從蠻瘴中來也。稗雅。博物志。孔雀尾多變色。有金翠。始春而生。三四月後復凋。與花蕚相榮衰。杜甫詩。翠尾金花不辭辱。西京雜記。趙后體輕腰弱。善行步進退。白帖。飛燕體輕。能爲掌上舞。戰國策。梁有懸黎。楚有和璞。杜氏通典。漢置西域都護。唐永徽中。始於邊方置安東安西安南安北四大都護府。○釋名。婦人上服曰袿。廣雅。長襦也。沈約詩。先表繡袿香。說文。扣。金飾器口。樂府雜錄。琵琶以蛇皮爲槽。厚二寸餘。鱗介亦具。以楸木爲面。其捍撥以象牙爲之。海錄碎事。金捍撥在琵琶面上。當弦或以金塗爲飾。所以捍護其撥也。說文。麝如小麋。臍有香。陸機云賦。金柯分。玉葉散。梁簡文帝詩。雲開瑪瑙葉。盧綸送張少府詩。判詞花落紙。擁吏雪成泥。鄭嵎津陽門詩。錦鳬繡雁相追隨。注。溫泉湯中。縫綴錦繡爲鳬雁。李賀詩。玳瑁釘簾薄。東觀漢記。章帝元和元年。日南獻白雉白犀。廣志。犀角之好者。稱雞昩白。三輔故事。武帝於建章宮立銅柱。髙二十丈。上有仙人掌承露盤。紀聞。孔雀自喜其尾而甚妬。遇婦人童子好衣服。必逐而啄之。聞管弦笙歌。必舒張翅尾。盼睇而舞。顧有孝曰。北地多寒。戒之以少啼。卽子美花鴨詩。作意莫先鳴意也。酉陽雜俎。長樂坊安國寺紅樓。睿宗在藩時舞榭也。李白詩。紫殿紅樓覺春好。王建宮詞。禁寺紅樓內裏通。謝靈運詩。躧步淩丹梯。注。丹梯。陛階也。○後四語全是寓意。

人欲

人欲天從竟不疑。莫言圓蓋便無私。秦中久巳烏頭白。卻是君王未備知。

△劉氏正歷。問黃帝爲蓋天。以天象蓋。宋玉大言賦。方地爲車。圓天爲蓋。藝文類聚。燕丹子曰。秦止燕太子丹爲質。曰。烏頭白乃可歸。丹仰天嘆。烏卽白頭。

華山題王母祠

蓮華峯下鎖雕梁。此去瑤池地共長。好爲麻姑到東海。勸栽黃竹莫栽桑。

△華山記。山巓有池。生千葉蓮花。服之羽化。因名華山。穆天子傳。天子觴王母於瑤池之上。神仙傳。麻姑謂王方平曰。接侍以來。見東海三變爲桑田。向到蓬萊。水淺於往時略半也。豈將復還爲陸陵乎。方平笑曰。聖人皆言。海中行復揚塵也。穆天子傳。天子遊黃臺之丘。獵於蘋澤。有陰雨。天子乃休。日中大寒。北風雨雪。有凍人。天子作詩三章以哀之。曰。我䢐黃竹。負�﹝脫一字﹞寒。

華淸宮

華淸恩幸古無倫。猶恐蛾眉不勝人。未免被他褒女笑。只教天子暫蒙塵。

△唐書。天寶六載。攺驪山溫泉宮曰華淸宮。治湯爲池。環山列宮殿。唐書。太眞得幸。進冊貴妃。三姊皆美。帝呼爲姨。帝幸華淸。貴妃與三夫人皆從。遺簮墮舄。瑟瑟璣琲。狼籍於道。香聞數十里。言褒姒能滅周。而玄宗不久便歸國。是貴妃之傾城。猶在褒氏下也。二語深著色荒之戒。意最警策。

楚澤

夕陽歸路後。霜野物聲幹。集鳥翻漁艇。殘虹拂馬鞍。劉楨元抱病。虞寄數辭官。白袷經年捲。西來及早寒。

△劉楨詩。余嬰沈痼疾。竄身淸漳濱。南史。虞寄。字次安。性衝靜。有棲遁志。大同中。閉門稱疾。惟以書籍自娯。陳寶應旣擒文帝。敕章昭達。發遣還朝。衡陽王出閣。手敕用爲掌書記。後除東中郎。建安王咨議加昭戎將軍。寄辭以疾。王於是命長停公事。其有疑議。就以決之。說文。袷。夾衣。無絮。亦作夾。眞誥。許長史著葛帴。單衣白袷。李賀詩。白袷王郎寄桃葉。

蟬

本以髙難飽。徒勞恨費聲。五更疎欲斷。一樹碧無情。薄宦梗猶泛。故園蕪已平。煩君最相警。我亦舉家淸。

江亭散席循栁路吟歸官舍

春詠敢輕裁。銜辭入半杯。巳遭江映栁。更被雪藏梅。寡和眞徒爾。殷憂動卽來。從詩得何報。惟感二毛催。

潭州

潭州官舍暮樓空。今古無端入望中。湘淚淺深滋竹色。楚歌重疊怨蘭叢。陶公戰艦空灘雨。賈傅承塵破廟風。目斷故園人不至。松醪一醉與誰同。

△唐書。潭州。長沙郡。屬江南西道。元和郡國志。隋平陳。攺湘州曰潭州。取昭潭爲名。博物志。舜二妃曰湘夫人。舜崩。二妃啼。以淚揮竹。竹盡斑。楚詞九歌稱澧蘭秋蘭者不一。故曰。重疊怨蘭叢。晉陶侃傳。劉弘爲荊州刺史。以侃爲江夏太守。又加督護。使與諸軍。並力拒陳恢。侃乃以運船爲戰艦。所向必破。後討杜弢。進克長沙。封長沙郡公。西京雜記。賈誼在長沙。鵩鳥集其承塵。俗以鵬鳥至人家。主人死。誼作鵩鳥賦。釋名。承塵施於上。以承塵土也。寰宇記。賈誼廟在長沙縣南六十里。廟卽誼宅。宅中有井。上圓下方。

贈劉司戶

江風吹浪動云根。重碇危檣白日昏。已斷燕鴻初起勢。更驚騷客後歸魂。漢廷急詔誰先入。楚路髙歌自欲翻。萬里相逢歡復泣。鳳巢西隔九重門。

△劉司戶。蕡。○唐書。劉蕡。字去華。昌平人。太和二年策試賢良。蕡切論黃門太橫。將危宗社。考官不敢畱蕡在籍中。人讀其文。至有相對垂泣者。令狐楚在興元。牛僧孺在襄陽。皆辟爲從事。中人嫉之。誣以罪。貶栁州司戶。張協詩。云根臨八極。注。云根。石也。云觸石而生。故曰云根。韻會。碇。鎭舟石。帝王世紀。黃帝時。鳳凰止帝東園。或巢於阿閣。九辧。君之門兮九重。道源曰。東坡詩。九重新掃舊巢痕。本此。

哭劉司戶二首

離居星歲易。失望死生分。酒甕凝余桂。書籖冷舊蕓。江風吹鴈急。山木帶蟬曛。一叫千回首。天髙不爲聞。有美扶皇運。無誰薦直言。已爲秦逐客。復作楚寃魂。湓浦應分派。荊江有會源。並將添恨淚。一灑問乾坤。

△蕡。卒於貶所。楚詞。奠桂酒兮椒漿。杜甫詩。書籖映夕曛魚豢。魏略。蕓香。辟紙魚蠧。故藏書臺曰蕓臺。謂屈原。杜甫詩。應共寃魂語。投詩贈汨羅。廬山記。江州有靑盆山。故其城曰湓城。浦。曰湓浦。一統志。湓浦。在今九江府城。西江賦。流九派乎潯陽。

悼傷後赴東蜀辟至散闗遇雪

劍外從軍逺。無家與寄衣。散闗三尺雪。回夢舊鴛機。

△本傳。栁仲郢鎭東川。辟爲節度判官檢校工部郎中。方輿勝覧。大散闗在梁泉縣。爲秦蜀要路。通誌。在鳳翔府寶雞縣城南。通褒斜大路。屬漢中府。劍外。劍閣之外也。杜甫詩。艸木變衰行劍外。

樂遊原

向晚意不適。驅車登古原。夕陽無限好。只是近黃昏。

△兩京新記。漢宣帝樂遊廟。一名樂遊苑。亦名樂遊原。基地最髙。四望寛敞。

北齊二首

一笑相傾國便亡。何勞荊棘始堪傷。小憐玉體橫陳夜。已報周師入晉陽。

巧笑知堪敵萬幾。傾城最在著戎衣。晉陽巳陷休回顧。更請君王獵一圍。

△吳越春秋。夫差聽讒。子胥垂涕曰。以曲爲直。捨讒攻忠。將滅吳國。城郭丘墟。殿生荊棘。北齊書。後主馮淑妃。名小憐。大穆後從婢也。穆後愛衰。以五月五日進之。號曰續命。慧黠。能彈琵琶。工歌舞。後主惑之。願得生死一處。宋玉諷賦。主人之女爲臣歌曰。內怵惕兮䢐玉牀。橫自陳兮君之旁。釋徳洪楞嚴合論。引司馬相如好色賦曰。花容自獻。玉體橫陳。今此賦不傳。或出假托。北齊書。武平七年十二月。周武帝來救晉州。齊師大敗。帝棄軍先還。畱安徳王延宗等守晉陽。帝走入鄴。辛酉。延宗與周師戰。大敗。爲周師所虜。北齊書。周師取平陽。帝獵於二堆。晉州告急。帝將還。淑妃請更殺一圍。從之。

街西池館

白閣他年別。朱門此夜過。疎簾畱月魄。珍簟接煙波。太守三刀夢。將軍一箭歌。國租容客旅。香熟玉山禾。

△杜牧有街西詩。鼓吹注。長安。領街西五十四坊及西市。多王公貴戚之家。通誌。紫閣白閣黃閣。三峯俱在圭峯東。紫閣。旭日射之。爛然而紫。白閣。陰森。積雪不融。黃閣。不知所謂。三峯相去不甚逺。杜甫詩。錯磨終南翠。顚倒白閣影。晉書曲遊歌。南開朱門。北望靑樓。晉書。王浚夢懸三刀於梁上。須臾又益一刀。李毅曰。三刀爲州。又益者。明府其臨益州乎。果遷益州刺史。唐詩紀事。楊巨源詩。三刀夢益州。一箭取遼城。由是知名。此詩三刀一箭。卽用巨源語。但下事未詳。張協七命。瓊山之禾。善曰。瓊。仙山。卽昆侖。山海經。昆侖之上有木禾。長五尋。大五圍。鮑照詩。逺食玉山禾。

南朝

玄武湖中玉漏催。雞鳴埭口繡襦回。誰言瓊樹朝朝見。不及金蓮步步來。敵國軍營漂木柹。前朝神廟鎖煙煤。滿宮學士皆顏色。江令當年只費才。

△宋書。元嘉二十三年。築北堤。立玄武湖於樂遊苑北。建康實錄。吳開城北渠。引後河水流入新宮。又名練湖。徐爰釋文曰。本桑泊。晉大興三年始創北海。築長堤以壅北山之水。東自覆舟山。西至宣武城。六里餘。宋元嘉中。有黑龍見。因攺玄武湖。張衡渾天制。以玉虯吐漏水。入兩壺。李蘭刻漏賦。以玉壺玉管流珠。馬上奔馳行漏。南史。齊武帝數幸瑯琊城。宮人常從早發。至湖北埭。雞始鳴。故呼爲雞鳴。埭。一統志。在晉溪西南潮溝之上。陳書。後主制新曲。有玉樹後庭花。臨江樂等。其略云。璧月夜夜滿。瓊樹朝朝新。大抵美張貴妃孔貴嬪之容色。二句乃江總詞也。齊書。東昏侯鑿金爲蓮花。貼地。令潘妃行其上。曰此步步生蓮花也。隋書。文帝將伐陳。命大作戰船。或請宻之。文帝使投柹於江。曰。若彼能攺。吾又何求。陳書。後主於郭內大皇佛寺。起七層塔。未畢。火從中起。飛至石頭。燒死者甚眾。陳書。後主起臨春結綺望仙等閣。珠簾寶帳。服玩瑰麗。近古未有。上自居臨春。張貴妃居結綺。孔龔二貴嬪居望仙。復道往來。以宮人袁大捨等爲女學士。陳書。江總。字總持。後主授尙書令。總爲宰輔。不親政務。侍宴後庭。謂之狎客。與諸嬪妃及女學士共賦詩。采其尢艷麗者。被以新聲。

復京

虜騎胡兵一戰摧。萬靈回首賀軒臺。天教李令心如日。可要昭陵石馬來。

△唐書。徳宗建中四年十月。涇原卒擁朱泚叛。上如奉天。興元元年二月。如梁州。五月戊戌。李晟收復京城。七月壬子。上至自興元。藝文類聚。山海經曰。西王母之山。有軒轅臺。射者不敢西向。梁元帝臨終詩。寂寥千載後。誰畏軒轅臺。唐書。興元元年六月。加李晟司徒。兼中書令。實封一千戶。唐書。京兆府醴泉縣有九峻山。太宗昭陵在西北六十里。唐會要。上欲闡揚先帝徽烈。乃刻石。爲嘗所乘破敵馬六匹於昭陵闕下。安祿山事迹。潼闗之戰。我軍旣敗。賊將崔幹佑領白旗引左右馳突。又見黃旗軍數百隊。官軍潛謂。是賊。不敢逼之。須臾。見與幹佑闘。黃旗軍不勝。退而又戰者不一。俄。不知所在。後昭陵奏。是日靈宮前石人馬汗流。

渾河中

九廟無塵八馬回。奉天城壘長春苔。咸陽原上英雄骨。半向君家養馬來。

△唐書。渾瑊。本鐵勒九姓之渾部也。與李晟同平朱泚。徳宗還宮。以瑊爲河中尹。晉絳節度使。河中同陜虢等州。及管內行營副元帥。封咸寧郡王。貞元十五年薨。八馬。八駿也。唐書。奉天縣屬京兆府。文明元年。分醴泉置。漢書。金日磾以父不降見殺。與母閼氏。弟倫。俱沒入官。輸黃門養馬。後以討莽何羅功。封秺侯。按舊唐書。瑊忠勤謹愼。功髙不伐。時論方之金日磾。故末語云然。

鄠杜馬上念漢書

世上蒼龍種。人間武帝孫。小來惟射獵。興罷得乾坤。渭水天開苑。咸陽地獻原。英靈殊未已。丁傅漸華軒。

△一云五陵懷古○漢書。宣帝尢樂鄠杜之間。注。杜屬京兆。鄠屬扶風。漢書。宣帝。武帝曽孫。戾太子孫也。髙材好學。然亦喜遊俠。鬭雞走狗。上下諸陵。周徧三輔。昌邑王廢。霍光與諸大臣迎。卽皇帝位。三輔黃圗。漢有三十六苑。羽獵賦序。武帝廣開上林。北繞黃山。濱渭而東。長安志。長安萬年二縣之外。有畢。白鹿原。少陵原。髙陽原。細栁原。吳融詩。咸陽一火便成原。漢書。哀帝時。帝舅丁明封陽安侯。皇后父傅晏封孔鄕侯。說文。軒。曲輈轓車也。

栁

動春何限葉。撼曉幾多枝。解有相思苦。應無不舞時。絮飛藏皓蝶。帶弱露黃鸝。傾國宜通體。誰來獨賞眉。

△道源注。梁劉邈折楊栁詩。春來誰不思。相思君自知。北史栁昻傳。楊素嘗於朝堂見昻子調。因獨言曰。栁條通體弱。獨搖不須風。梁元帝詩。栁葉生眉上。唐太宗栁詩。半翠幾眉開。

巴江栁

巴江可惜栁。栁色緑侵江。好向金鑾殿。移陰入綺窗。

△三巴記。閬白二水。南流。自漢中經。始寧城下。入涪陵。曲折三回如巴字。曰巴江。經峻峽中。謂之巴峽。兩京記。大明宮紫宸殿。北曰蓬萊殿。西龍首山支龎起平地。上有殿。名金鑾殿。殿旁坡名金鑾坡。五代會要。殿因金鑾坡以爲名。與翰林院相對。

咸陽

咸陽宮闕郁嵯峨。六國樓臺艷綺羅。自是當時天帝醉。不闗秦地有山河。

△史記。始皇每破諸侯。冩放其宮室。作之咸陽北阪上。殿屋復道。周閣相通。所得美人鐘鼓。以充入之。西京賦。昔者大帝恱秦繆公而覲之。饗以鈞天廣樂。帝有醉焉。乃爲金策錫。用此土而翦諸鶉首。薛綜曰。大帝。天也。虞喜志林。諺曰。天帝醉秦暴。金誤隕石墜。繆公夢天帝。奏鈞天樂時。有此諺。事詳史記。非言暴秦之兼並六國。實天帝畀之。非以其地有山河之固也。

同崔八詣藥山訪融禪師

共受徵南不次恩。報恩惟是有忘言。巖花澗艸西林路。未見髙僧只見猿。

△道源注。稽古略。藥山在澧州。惟儼禪師爲初祖。太和六年入寂。融禪師或其後也。杜氏通典。徵南將軍。漢光武建武二年置。以馮異爲之。髙僧傳。沙門慧永居在西林。與慧逺同門遊好。遂邀同止。刺史桓伊以學徒日眾。更爲逺建東林。

聞著明凶問哭寄飛卿

昔嘆讒銷骨。今傷淚滿膺。空餘雙玉劍。無復一壺冰。江勢翻銀礫。天文露玉繩。何因攜庾信。同去哭徐陵。

△舊唐書。溫庭。字飛卿。大中初應進士。累年不第。徐商鎭襄陽。往依之。署爲巡官。咸通初。遷隋縣令。卒。曹植七啟。步光之劍。錯以荊山之玉。盧思道詩。犀渠玉劍良家子。劍有雌雄。故言雙也。鮑照詩。淸如玉壺冰。○說文。礫。小石也。梁簡文帝雪詩。晚霰飛銀礫。《春秋元命苞》。玉衡北兩星爲玉繩。

聽鼓

城頭疊鼔聲。城下暮江淸。欲問漁陽摻。時無禰正平。

△衛公兵法。鼓三百三十三槌爲一通。鼔止角動。吹十二聲爲一疊。摻。七勘切。後漢書。禰衡。字正平。善擊鼓。曹操召爲鼓吏。著岑牟單絞之衣。爲漁陽摻撾。容態有異。音節悲壯。徐鍇曰。摻。三撾鼓也。

送崔玨往西川

年少因何有旅愁。欲爲東下更西遊。一條雪浪吼巫峽。千里火雲燒益州。卜肆至今多寂寞。酒壚從古擅風流。浣花箋紙桃花色。好好題詩詠玉鉤。

△唐書。藝文志。崔玨。字夢之。大中進士。有詩一卷。徐凝瀑布詩。一條界破靑山色。盧思道納涼賦。火雲赫而四舉。髙士傳。嚴君平賣卜成都市中﹐日閱數人。得百錢足自養則閉肆。下簾而講老子。史記。相如與文君俱之臨卭買酒捨。令文君當壚。寰宇記。浣花溪在成都西郭外。屬犀浦縣地。名百花潭。大歷中。崔寧鎭蜀。其夫人任氏本浣花溪人。後薛濤家其旁。以潭水造紙。爲十色箋。資暇錄。元和初。薛濤尙松花箋。而好制小詩。惜其幅大。乃命匠狹小爲之。蜀中才子以爲便。後減諸箋亦如是。特名曰薛濤箋。招魂。砥室翠翹。掛曲瓊些。王逸注。掛。懸也。曲瓊。玉鉤也。雕飾玉鉤以懸衣服。

代贈

楊栁路盡處。芙蓉湖上頭。𨿽同錦步障。獨映鈿箜篌。鴛鴦可羨頭俱白。飛去飛來煙雨秋。

△晉書。石崇與王愷奢靡相尙。愷作紫絲步障四十里。崇以錦步障五十里敵之。拾遺記。石虎爲浴室。列鳳文錦步障縈蔽於浴所。風俗通。箜篌。一名坎侯。漢武帝令樂人侯調作坎侯。言其坎坎應節。侯。以姓冠章也。或曰。箜篌。取其空中。以鈿飾之。曰鈿箜篌。

桂林

城窄山將壓。江寛地共浮。東南通絕域。西北有髙樓。神護靑楓岸。龍移白石湫。殊鄕竟何禱。簫鼓不曽休。

△山海經。桂林八樹在賁隅東。注。八桂成林。言其大也。舊唐書。江源多桂。不生雜木。故秦時立爲桂林郡。武徳四年。置桂州總管府。後置桂管經略觀察使治桂州。栁宗元記。桂州多靈山。發地峭豎。林立四野。方輿勝覧。桂州冇湘漓二江。荔江。陽江。方輿勝覧。桂州東接諸溪。南浮瓊崖。桂海虞衡志。靈川興安之間。有嚴闗。朔雪至此輙止。大盛則度闗至桂州城下。不復南矣。北城舊有樓曰雪觀。所以誇南州也。道源注。南方艸木狀。五嶺之間多楓木。歲久則生癅癭。一夕遇暴雷驟雨。其樹贅暗長三五尺。謂之楓人。越巫取之。作術。有通神之驗。取之不以法。則能飛去。述異記。南中有楓子鬼。楓木之老者。人形。亦呼爲靈楓焉。一統志。白石湫在桂林府城北七十里。俗名白石潭。宋李彥弼八桂堂記。民俗篤信陰陽。多尙巫卜。病不求醫藥。

夜雨寄北

君問歸期未有期。巴山夜雨漲秋池。何當共剪西牕燭。卻話巴山夜雨時。

陳后宮

茂苑城如畫。閶門瓦欲流。還依水光殿。更起月華樓。侵夜鸞開鏡。迎冬雉獻裘。從臣皆半醉。天子正無愁。

△吳都賦。帶長洲之茂苑。虞世南詩。髙臺臨茂苑。按。茂苑。非必吳地始可稱。南史。宋有樂遊苑。齊起新林芳樂等苑。皆在臺城內。所謂茂苑城如畫也。若吳地記之茂苑。其名立於貞觀中。有引此者。非是。宋書。元嘉十二年。新作閶闔廣莫二門。陳書。後主盛修宮室。無時休止。稅江稅市。徵取百端。範泰鸞鳥詩序。昔罽賓王結罝峻卯之山。獲一鸞鳥。王甚愛之。三年不鳴。其夫人曰。嘗聞鳥見其類而後鳴。何不懸鏡以映之。王從其言。鸞睹影悲鳴。衝霄一奮而絕。晉咸寧起居注。太醫司馬程據上雉頭裘一領。詔於殿前焚之。北齊書。後主好彈琵琶。自爲無愁之曲。民間謂之無愁天子。

屬疾

許靖猶覊宦。安仁復悼亡。玆辰聊屬疾。何日免殊方。秋蝶無端麗。寒花只暫香。多情眞命薄。容易卽回腸。

△蜀志。許靖。字文休。避難。走交州。與相隨中外同其饑寒。後因劉璋招入。蜀先主卽尊號。以靖爲司徒。潘嶽集有悼亡詩二首。

石橊

橊枝婀娜橊實繁。橊膜輕明橊子鮮。可羨瑤池碧桃樹。碧桃紅頰一千年。

△道源注。尹喜內傳。喜從老子西遊。省太眞王母。共食碧桃紫梨。

明日

天上參旗過。人間燭焰銷。誰言整雙履。便是隔三橋。知處黃金鏁。曾來碧綺寮。憑欄明日意。池闊雨蕭蕭。

△天官書。參爲白虎。其西有句曲九星。一曰天旗。正義曰參旗。九星在參。西天旗也。過卽所謂參橫。三橋。三渭橋也。三輔黃圗。渭水貫都。以象天漢。橫橋南渡。以法牽牛。史記索隠。今渭橋有三所。一在城西北咸陽路。曰西渭橋。一在東北髙陵邑。曰東渭橋。其中渭橋。在古城之北。唐書。徳宗至自興元。李晟戎服。謁見於三橋。鏁。門鏁也。魏都賦。皎日籠光於綺寮。注。寮。窻也。

飲席戲贈同捨

洞中屐響省分攜。不是花迷客自迷。珠樹重行憐翡翠。玉樓雙舞羨鵾雞。蘭回舊蘂緣屛緑。椒綴新香和壁泥。唱盡陽闗無限疊。半杯松葉凍頗黎。

△長安志。蓮花洞在神禾原。鄭駙馬潛曜所居。子美有鄭駙馬宅宴洞中詩。行。音杭。山海經。三珠樹在厭火國北。生赤水上。樹如栢。葉皆爲珠。爾雅。翠。鷸也。說文。翡。赤雀。翠。靑雀。十洲記。昆侖山有天墉城。四方千里。城上安金臺五所。玉樓十二。楚詞注。鵾雞。似鶴。黃白。杜甫詩。沙僻舞鵾雞。西京雜記。溫室以椒塗壁。世說。石崇以椒爲泥塗室。東坡志林。舊傳陽闗三疊。然今世歌者。每句再疊而巳。若通一首言之。又是四疊。皆非是。或毎句三唱。以應三疊之說。則叢然無復節奏。余在密州。有文勛長官以事至。自云得古本陽闗。其聲宛轉淒斷。及在黃州。偶讀樂天對酒詩云。聴唱陽闗第四聲。自注云。第四聲。勸君更盡一杯酒。以此驗之。若一句再疊。則此句爲第五聲。余爲第四聲。是首句不疊。審矣。道源注。煮松葉汁浸米。並饙飯。泥釀封頭。七日發。飲之。得此酒力者甚眾。韻會。玻瓈。寶玉名。本艸作頗黎。云西國寶。或雲是水玉。千歲冰爲之。樂史。太白集序。白進淸平調詞三章。太眞妃持頗黎七寶杯。酌西涼蒲萄酒。笑領歌意。

西溪

近郭西溪好。誰堪共酒壺。苦吟防栁惲。多淚怯楊朱。野鶴隨君子。寒松揖大夫。天涯常病意。岑寂勝歡娛。

△梁書。栁惲。字文畼。河東解人。少工篇什。爲詩曰。亭臯木葉下。隴首秋雲飛。瑯琊王融書之齋壁。入梁。爲祕書監。終吳興太守。淮南子。楊朱見岐路而哭之。爲其可以南。可以北。抱朴子。周穆王南徵。一軍盡化。君子爲猿鶴。小人爲沙虫。漢官儀。秦始皇上封泰山。風雨暴至。休於松下。因封其樹爲五大夫。漢書注。五大夫。秦第九爵名。

憶梅

定定住天涯。依依向物華。寒梅最堪恨。常作去年花。

贈栁

章臺從掩映。郢路更參差。見說風流極。來當婀娜時。橋回行欲斷。堤逺意相隨。忍放花如雪。靑樓撲酒旗。

△漢書。張敞爲京兆尹。時罷朝會。走馬章臺街。唐人詩有章臺栁。史記注。楚都於郢。今江陵縣。世說。桓溫自江陵北徵。經金城。見少爲瑯琊時所種栁。皆巳十圍。慨然嘆曰。木猶如此。人何以堪。南史。劉悛之爲益州刺史。獻蜀栁數株。枝條狀如絲縷。武帝植於靈和殿前。嘗賞玩咨嗟曰。此楊栁風流可愛。似張緒當年。魏文帝栁賦。柔條婀娜而蛇伸。行﹐音杭。晉伍輯之栁賦。揚零花而雪飛。齊書。武帝興光樓上施靑漆。謂之靑樓。白居易楊栁枝詞。紅板江橋靑酒旗。

謔栁

巳帶黃金縷。仍飛白玉花。長時須拂馬。密處少藏鴉。眉細從他斂。腰輕莫自斜。玳梁誰道好。偏擬映盧家。

△劉禹錫楊栁枝詞。千條金縷萬條絲。栁眉。注見前。杜甫詩。隔戶楊栁弱裊裊。恰似十五女兒腰。沈佺期古意。盧家少婦欝金堂。海燕雙棲玳瑁梁。

北禽

爲戀巴江好。無辭瘴霧蒸。縱能朝杜宇。可得值蒼鷹。石小虛塡海。蘆銛未破矰。知來有幹鵲。何不向雕陵。

△山海經。赤帝之女名女娃。遊於東海。溺而不返。化爲精衛鳥。常取西山木石以塡東海。淮南子。雁銜蘆而飛。以避矰繳。埤雅。鵲取木杪枝。不取墮地枝。名幹鵲。淮南子。幹鵲知來而不知往。此修短之分也。莊子。莊周遊雕陵之樊。睹一異鵲自南來。翼廣七尺。目大運寸。感周之顙。而集於栗林。周執彈而畱之。

初起

想象咸池日欲光。五更鐘後更回腸。三年苦霧巴江水。不爲離人照屋梁。

△淮南子。日出於暘谷。浴於咸池。神女賦。耀乎如白日。初出照屋梁。

楚宮

復壁交靑瑣。重簾掛紫繩。如何一柱觀。不礙九枝燈。扇薄常規月。釵斜只鏤冰。歌成猶未唱。秦火入夷陵。

△風賦。楚襄王遊於蘭臺之宮。漢書注。靑瑣。戶邊刻爲連瑣文。以靑塗之。渚宮故事。宋臨川王義慶鎭江陵。於羅公洲立觀。甚大。而惟一柱。一統志。一柱觀。在松滋縣東。丘家湖中。西京雜記。漢髙祖入咸陽。有靑玉五枝燈。漢武內傳。七月七日王母至。帝掃除宮內。然九光之燈。王筠燈檠詩。百花曜九枝。班婕妤怨歌行。裁爲合歡扇。團團似明月。梁簡文帝詩。靑山銜月規。鹽鐵論。如畫脂鏤冰。費日損功。道源注。刻水玉作釵。如鏤冰然。李賀詩。寒鬢釵斜玉燕光。史記。秦昭襄二十一年。白起伐楚。拔郢。燒夷陵。唐書。峽州夷陵郡。屬山南東道。

栁

栁映江潭底有情。望中頻遣客心驚。巴雷隠隠千山外。更作章臺走馬聲。

石城

石城誇窈窕。花縣更風流。簟冰將飄枕。簾烘不隠鉤。玉童收夜鑰。金狄守更籌。共笑鴛鴦綺。鴛鴦兩白頭。

△樂府。莫愁樂。莫愁在何處。莫愁石城西。唐書。樂志。石城在竟陵。有女子名莫愁。善歌謠。白帖。潘嶽爲河陽令。徧樹桃李。庾信枯樹賦。若非金穀滿園樹。定是河陽一縣花。唐韋思謙傳。涕泗冰須。冰謂涕著須而凝也。讀去聲。包佶詩。曉潄瓊漿冰齒寒。蕭詮詩。珠簾半上珊瑚鉤。李白詩。雙鬟白玉童。張衡渾儀制。鑄金人居壺之左。金胥徒居壺之右。以左手把箭。右手指刻。別天時早晚。西京賦。列坐金狄。善曰。金狄。金人也。道源注。籌。卽漏箭也。王褒洛都賦。挈壺司刻。漏樽瀉流。指日命分。應則唱籌。古詩。客從逺方來。遺我一端綺。文彩雙鴛鴦。裁爲合歡被。

韓碑

元和天子神武姿。彼何人哉軒與羲。誓將上雪列聖恥。坐法宮中朝四夷。淮西有賊五十載。封狼生貙貙生羆。不據山河據平地。長戈利矛日可麾。帝得聖相相曰度。賊斫不死神扶持。腰懸相印作都統。陰風慘淡天王旗。愬武古通作牙爪。儀曹外郎載筆隨。行軍司馬智且勇。十四萬眾猶虎貔。入蔡縛賊獻太廟。功無與讓恩不訾。帝曰汝度功第一。汝從事愈宜爲辭。愈拜稽首蹈且舞。金石刻畫臣能爲。古者世稱大手筆。此事不繋於職司。當仁自古有不讓。言訖屢頷天子頤。公退齋戒坐小合。濡染大筆何淋漓。點竄堯典舜典字。塗攺淸廟生民詩。文成破體書在紙。淸晨再拜鋪丹墀。表曰臣愈昩死上。詠神聖功書之碑。碑髙三丈字如斗。負以靈鰲蟠以螭。句奇語重諭者少。讒之天子言其私。長繩百尺拽碑倒。麄砂大石相磨治。公之斯文若元气。先時已入人肝脾。湯盤孔鼎有述作。今無其器存其辭。嗚呼聖皇及聖相。相與烜赫流淳熈。公之斯文不示後。曷與三五相攀追。願書萬本誦萬徧。口角流沫右手胝。傳之七十有二代。以爲封禪玉檢明堂基。

△按史。肅宗寶應初。以李忠臣鎭蔡州。大歷末。爲軍中所逐。歷李希烈陳仙奇吳少誠吳少陽元濟。據有淮西凡五十餘年。思玄賦。射嶓冡之封狼。注。封。大也。說文。貙似貍。能捕獸。一云虎。五指爲貙。爾雅。羆如熊。黃白文。栁宗元羆說。鹿畏貙。貙畏虎。虎畏羆。舊唐書。吳少誠阻兵三十餘年。王師未嘗及其城下。嘗走韓全義敗於頔。驕悍無所顧忌。又恃陂浸阻回。故以天下兵環攻三年。所得者一縣而已原。注。晏子春秋。仲尼。聖相也。○唐書。元和十年六月。上召裴度入對。拜中書侍郎同平章事。李師道遣客殺武元衡。撃裴度。傷首。墮溝中。度氈帽厚。得不死。元和十二年七月。度請自往督戰。上恱。以度充淮西宣慰招討處置使。元和十一年十二月。李愬爲唐鄧隋節度使。十年九月。韓弘爲淮西都統。弘請使子公武以兵萬三千會蔡下。十一年。李道古爲鄂嶽觀察使。十年二月。李文通爲壽州團練使。碑文。光顏重胤公武合攻其北。道古攻其東南。文通戰其東。愬入其西。舊唐書。以司勛員外郎李正封都官員。外郎馮宿。禮部員外郎李宗閔。皆兼侍禦。從度出徵。度奏右庶子韓愈兼禦史中丞。充彰義軍行軍司馬。十二年十月己夘。李愬執吳元濟。送長安。帝禦興安門受俘。以元濟獻廟社。徇於市斬之。度策勛進金紫光祿大夫。上柱國。封晉國公。戶三千。舊書韓愈傳。淮蔡平。十二月。隨度還朝。以功授刑部侍郎。仍詔撰平淮西碑。道源注。破體。破當時爲文之體。舊書韓愈傳。碑辭多敍裴度事。時入蔡擒吳元濟。李愬功第一。愬不平之。愬妻。唐安公主女也。出入禁中。因訴碑辭不實。詔令磨去愈文。命翰林學士段文昌重撰文勒石。史記。古者封太山禪梁父者七十二家。封禪儀。玉牒長一尺三寸。廣厚五寸。玉檢如之。厚減三寸。其印齒如璽。纚以金繩五周。

令狐八拾遺綯見招送裴十四歸華州

二十中郎未足希。驪駒先自有光輝。蘭亭燕罷方回去。雪夜詩成道韞歸。漢苑風煙吹客夢。雲臺洞穴接郊扉。嗟予久抱臨卭渇。便欲因君問釣磯。

△唐書令狐綯傳。太和四年登進士第。開成初爲左拾遺。地理誌。華州。華陰郡。屬闗內道。○晉書。謝萬弱冠辟撫軍從事中郎。世說。謝中郎萬。是王藍田女壻。古樂府。何以識夫壻。白馬從驪駒。海錄。山陰縣西南二十里。有蘭渚。渚有亭。曰蘭亭。羲之舊迹。何延之蘭亭記。永和九年三月三日。瑯琊王羲之與太原孫統孫綽。廣漢王彬之。陳郡謝安。髙平郤曇。太原王蘊。釋支遁。並其子凝之。徽之。操之等。四十有二人。會於會稽山陰之蘭亭。修祓禊之禮。晉書。郤愔。字方回。鑑之子。官會稽內史。加鎭軍都督。晉書。王凝之妻謝氏。字道韞。安西將軍。奕之女也。嘗內集。俄而雪驟下。叔父安曰。何所似也。安兄子朗曰。撒鹽空中差可擬。道韞曰。未若栁絮因風起。○按。郤愔不與蘭亭四十二人之數。晉書。王羲之娶郤鑑女愔。又。羲之姊夫裴十四必令狐氏之壻。時攜內歸華州。故有此二語耳。華山誌。嶽東北有雲臺峯。其山兩峯崢嶸。四面懸絕。上冠景云。下通地脈。嶷然獨秀。有若雲臺下。有穴。昔有人入此穴。出東方。云經黃河底。上聞流水聲。西京雜記。相如素有消渴疾。

離思

气盡前溪舞。心酸子夜歌。峽云尋不得。溝水欲如何。朔雁傳書絕。湘篁染淚多。無由見顏色。還自托微波。

△寰宇記。前溪在烏程縣南。東入太湖。謂之風渚。夾溪悉生箭篛。晉車騎將軍沈玩家於此。樂府有前溪曲。玩所制。樂府解題。前溪。舞曲也。唐書樂志。子夜歌者。晉曲也。晉有女子名子夜。造此歌。聲過哀苦。樂府解題。後人更爲四時行樂之詞。謂之子夜四時歌。又。有大子夜歌。子夜警歌。子夜變歌。文君白頭吟。今日鬥酒會。明旦溝水頭。蹀躞禦溝上。溝水東西流。漢書蘇武傳。天子射上林中。得雁。足有繋帛書。言武等在某澤中。注。見前洛神賦。托微波而通辭。

宿駱氏亭寄懷崔雍崔衮

竹塢無塵水檻淸。相思迢遞隔重城。秋陰不散霜飛晚。畱得枯荷聽雨聲。

△唐年補錄。長慶元年二月。王庭湊使河陽回。及沇水。酒困。寢於道。有濟源駱山人。熟視之。曰。貴當列土。在今年秋。旣歸。遇田弘正之難。軍士擁爲畱。後訪駱山人。待以凾丈之禮。乃別構一亭。去則懸榻。號駱氏亭。又。唐語林。駱浚者。度支司書手。李吉甫擢用之。後典名郡。有令名。於春明門外築臺榭。食客皆名人。盧申州題詩云。地甃如拳石。溪橫似葉舟。卽駱氏池館也。此詩駱氏亭未知在何地。唐書。崔雍。字順中。戎之子。由起居郎出爲和州刺史。龎勛刼。烏江雍遣人。持牛酒勞之。密表其狀。民不知。訴諸朝。宰相路嵓傅其罪。賜死。衮。字炳章。雍之弟。見集內安平公詩。

風雨

淒涼寶劍篇。覊泊欲窮年。黃葉仍風雨。靑樓自管弦。新知遭薄俗。舊好隔良緣。心斷新丰酒。銷愁斗幾千。

△唐書。武后索郭元振所爲文章。上寶劍篇。王維詩。新丰美酒斗十千。

夢澤

夢澤悲風動白茅。楚王葬盡滿城嬌。未知歌舞能多少。虛減宮櫥爲細腰。

△云夢。楚二澤名。漢陽圗經。云在江之北。夢在江之南。墨子。楚靈王好細腰。其臣皆三飯爲節。後漢馬廖傳。楚王好細腰。宮中多餓死。

贈歌妓二首

水精如意玉連環。下蔡城危莫破顏。紅綻櫻桃含白雪。斷腸聲裏唱陽闗。

白日相思可柰何。嚴城淸夜斷經過。只知解道春來瘦。不道春來獨自多。

△拾遺記。吳孫和嘗於月下舞水精如意。誤傷鄧夫人頰。戰國策。始皇遺齊襄王后玉連環。後引椎破之。登徒子好色賦。嫣然一笑。惑陽城。迷下蔡。注。陽城下蔡。二縣名。水經注。蔡城公自新蔡遷於州來。謂之下蔡。

謝書

微意何曾有一毫。空攜筆硯奉龍韜。自蒙半夜傳衣後。不羨王祥得佩刀。

△太公六韜。一曰龍韜。李舟能大師傳。五祖弘忍告之曰。汝緣在南方。宜往教授。持此袈裟以爲法信。一夕南逝。公滅度後。諸弟子求衣。不獲。始相謂曰。此非盧行者所得耶。使人追之。巳去。寶林傳。能大師傳法衣處。在曹溪寶林寺。晉書。呂虔有佩刀。工相之曰。當爲三公。虔以贈別駕王祥。祥果爲太傅。

寄令狐學士

祕殿崔嵬拂彩霓。曹司今在殿東西。賡歌太液翻黃鵠。從獵陳倉獲碧雞。曉飲豈知金掌迥。夜吟應訝玉繩低。鈞天𨿽許人間聽。閶闔門多夢自迷。

△令狐綯傳。大中二年。召拜考功郎中。尋知制誥。充翰林學士。西京雜記。始元元年。黃鵠下大液池。帝爲歌曰。黃鵠飛兮下建章。唐書。鳳翔府寶雞縣。本陳倉。至徳二載更名。晉太康地誌。秦文公時。陳倉人獵。得獸。如彘。不知名。牽以獻之。逢二童子。童子曰。此名爲媦。常在地中。食死人腦。卽欲殺之。拍捶其首。媦亦語曰。二童名陳寶。得雄者王。得雌者霸。陳倉人乃逐之。化爲雌雉。上陳倉北阪爲石。秦祀之。水經注。昔秦文公感伯王之言。遊獵陳倉。遇之於此阪。得若石焉。其色如肝。歸而寶祠之。故曰陳寶。三輔舊事。仙人掌在甘泉宮。長安志。仙人掌。大十圍。以銅爲之。謝朓詩。玉繩低建章。史記。趙簡子疾寤。語大夫曰。吾之帝所。甚樂。與百神遊於鈞天。廣樂九奏萬舞。不類三代之樂。其聲動人心。

酬令狐郎中見寄

望郎臨古郡。佳句灑丹靑。應自丘遲宅。仍過栁惲汀。封來江渺渺。信去雨冥冥。句曲聞仙訣。臨川得佛經。朝吟搘客枕。夜讀潄僧瓶。不見銜蘆雁。空流腐艸螢。土宜悲坎井。天怒識雷霆。象卉分疆近。蛟涎浸岸腥。補羸貪紫桂。負气托靑萍。萬里懸離抱。危於訟閣鈴。

△魏書。孝文曰。吏部郎必使才望兼允者。本集爲鄭亞謝上表。極望郎於南省。梁書。丘遲。字希範。吳興人。丘靈鞠之子。八歲能屬文。累官中書郎。遷司徒。從事中郎。卒。白居易記。湖州城東南二百步。抵霅溪。溪連汀洲。洲。一名白蘋。梁吳興太守栁惲於此賦詩云。汀洲采白蘋。因以名洲也。○按丘遲宅。栁惲汀。皆在苕霅間。此必令狐綯官湖洲時。有詩寄義山。而以此酬之也。唐史。開成中。綯累遷庫部戶部員外郎。出爲湖州刺史。眞誥。勾曲洞天。東通林屋。北通岱宗。西通峩眉。南通羅浮。南史。陶弘景止於句容之勾曲山。此山下是第八洞。宮名金陵華陽之天。周回一百五十里。乃於山中立館。自號華陽陶隠居。徧遊名山。訪求仙藥。旣得神符祕訣。以爲神丹可成。而苦無藥物。帝給黃金朱砂曽靑雄黃等。復合飛丹。色如霜雪。服之體輕。宋書謝靈運傳。帝不欲復使東歸。以爲臨川內史。廬山記。靈運一見逺公。肅然心服。乃卽寺翻湼盤經。名其臺曰翻經臺。月令。腐艸化爲螢。坎井。見易。吳武陵與孟簡書。霆砰電射。天怒也。不能終朝。海錄。鳥荒象卉尋隔於皇風。北夢瑣言。蛟形如馬蟥。涎沫腥粘。掉尾纒人。而噬其血。道源注。拾遺記。闇河之北有紫桂成林。羣仙餌焉。韓終采藥詩。闇河之桂。實大如棗。得而食之。後天而老。陳琳答曹植箋。君侯秉靑萍幹將之器。注。靑萍。劍名。鈴閣。風搖離緒如之。○句曲以下。皆自序。時義山覊宦桂管。故有象卉蛟涎等句。

七月二十八日夜與王鄭二秀才聽雨夢後

初夢龍宮寶焰然。瑞霞明麗滿晴天。旋成醉倚蓬萊樹。有个仙人拍我肩。少頃逺聞吹細管。聞聲不見隔飛煙。逡巡又過瀟湘雨。雨打湘靈五十弦。瞥見馮夷殊悵望。鮫綃休賣海爲田。亦逢毛女無憀極。龍伯擎將華嶽蓮。恍惚無倪明又暗。低迷不巳斷還連。覺來正是平階雨。獨背寒燈枕手眠。

△郭璞詩。右拍洪崖肩。楚詞。使湘靈鼓瑟兮。山海經。冰夷。人面。乘兩龍。注。冰夷。馮夷也。搜神記。馮夷。潼鄕堤首人。八月上庚日死。上帝署爲河伯。博物志。鮫人水居如魚。不廢織績。時出人家賣綃。說文。銷。生絲。繒也。列仙傳。毛女。字玉姜。在華陰山中。形體生毛。自言始皇宮人也。秦亡入山。道士教食松葉。遂不饑寒。韻會。憀。悲恨也。按。唐人用無憀。皆與無聊同。通鑑注。無憀。無聊賴也。其義未詳。河圖玉版。昆侖以北九萬里。龍伯國人長三十丈。萬八千歲。

寄令狐郎中

嵩云秦樹久離居。雙鯉迢迢一紙書。休問梁園舊賓客。茂陵秋雨病相如。

△古詩。客從逺方來。遺我雙鯉魚。呼兒烹鯉魚。中有尺素書。史記。司馬相如客遊梁。梁孝王令與諸生同捨。後爲孝文園令。病免。家居茂陵。

漫成三首

不妨何範盡詩家。未解當年重物華。逺把龍山千里雪。將來擬並洛陽花。

沈約憐何遜。延年毀謝莊。淸新俱有得。名譽底相傷。

霧夕詠芙。何郎得意初。此時誰最賞。沈範兩尙書。

△南史。何遜。字仲言。八歲能賦詩。弱冠舉秀才。範云見其對策。大相稱賞。結爲忘年友。鮑照詩。胡風吹朔雪。千里度龍山。注。龍山在雲中。何遜集範廣州宅聫句。洛陽城東西。卻作今年別。昔去雪如花。今來花似雪。範廣州。卽云也。云嘗遷廣州刺史。南史。沈約嘗謂遜曰。吾毎讀卿詩。一日三復。猶不能巳。南史。謝莊。字希逸。七歲能屬文。孝武嘗問顏延之曰。謝希逸月賦何。答曰。美則美矣。但莊始知隔千里兮共明月。帝召莊以延之語語之。莊應聲曰。延之作秋胡詩。始知生爲久離別。沒爲長不歸。帝撫掌竟日。何遜集看伏郎新婚詩。霧夕蓮出水。霞朝日照梁。何如花燭夜。輕扇掩紅妝。沈約。領中書令。遷尙書令。範云。領太子中庶子。遷尙書右僕射。杜甫詩。沈範早知何水部。

無題

白道縈回入暮霞。斑騅嘶斷七香車。春風自共何人笑。枉破陽城十萬家。

△李白詩。日日采蘼蕪。上山成白道。斑騅注。別見。魏武帝與楊彪書。今贈足下畫輪。四望。通幰。七香車二乘。樂府。靑牛白馬七香車。

槿花二首

燕體傷風力。雞香積露文。殷鮮一相雜。啼笑兩難分。月裏寧無姊。雲中亦有君。三淸與仙島。何事亦離羣。

珠館燻燃久。玉房梳掃余。燒蘭才作燭。襞錦不成書。本以亭亭逺。翻嫌脈脈疎。回頭問殘照。殘照更空虛。

△說文。舜。木槿也。朝華暮落。廣志。日及。木槿也。雞香。雞舌香也。夢溪筆談。按齊民要術云。雞舌香。世以其似丁子。故一名丁子香。卽今丁香是也。○燕體。比其條之輕。雞香。比其色之艷。廣韻。殷。赤黒色。羅浮山記。木槿。一名赤槿。花甚丹。四時敷榮。江摠木槿賦。啼籹梁冀婦。紅籹蕩子家。若持花並笑。宜笑不勝花。《春秋感精符》。人君。父天。母弟。兄日。姊月。宋均注。兄日於東郊。姊月於西郊。九歌有雲中君三淸。注見前。仙島。蓬萊三山也。言雲月之質。宜在三淸仙島之間。何爲亦離羣在此耶。楚詞。紫貝闕兮珠宮。或曰。江賦。鮫人構館於懸流。鮫人能泣珠。故曰珠館。漢郊祀歌。神之出。排玉房。晉庾闡遊仙詩。玉房石龕磊砢。白居易詩。蟬鬢加意梳。蛾眉用心掃。又。三夢記。唐末宮中髻。爲鬧掃籹。猶盤鴉墮馬之類。唐人詩。還梳鬧掃學宮籹。招魂。蘭膏明燭。逸曰。以蘭香練膏也。晉書。竇滔妻蘇若蘭。織錦爲回文璇璣圖詩。以贈滔。辭甚淒惋。爾雅。脈。相視也。古詩。脈脈不得語。

哭劉蕡

上帝深宮閉九閽。巫咸不下問銜寃。廣陵別後春濤隔。湓浦書來秋雨翻。只有安仁能作誄。何曽宋玉解招魂。平生風義兼師友。不敢同君哭寢門。

△初學記。世本曰巫咸。作筮。○按。招魂。帝告巫陽云。云乃下招曰。王逸注。巫陽受天帝之命。因下招屈原之魂。此詩巫咸恐當作巫陽。潘嶽傳。嶽詞藻絕麗。尢善爲哀誄之文。集有夏侯常侍及馮汧督諸誄。招魂注。宋玉憐屈原魂魄放佚。厥命將落。故作招魂。檀弓。孔子曰。師吾哭諸寢。朋友吾哭諸寢門之外。

杜司勛

髙樓風雨感斯文。短翼差池不及羣。刻意傷春復傷別。人間惟有杜司勲。

△舊唐書。杜牧。字牧之。太和二年擢進士第。累官膳部比部員外郎。出牧黃。池。睦。三郡。遷司勲員外郎。史館修撰。又授湖州刺史。遷中書舍人。卒。有集二十卷行於世。杜牧惜春詩。春半年巳除。其餘彊爲有。卽此醉殘花。便同嘗臘酒。悵望送春杯。殷勤掃花帚。誰爲駐東流。年年常在手。又。贈別詩二首。娉娉裊裊十三餘。荳蔻梢頭二月初。春風十里揚州路。卷上珠簾總不如。多情卻似總無情。惟覺罇前笑不成。蠟燭有心還惜別。替人垂淚到天明。

荊門西下

一夕南風一葉危。荊云回望夏云時。人生豈得輕離別。天意何曽忌崄巇。骨肉書題安絕徼。蕙蘭蹊徑失佳期。洞庭湖闊蛟龍惡。卻羨陽朱泣路歧。

△盛弘之荊州記。郡西溯江六十里南岸。有山曰荊門。水經注。荊門在南上合下。開狀似門。

碧瓦

碧瓦銜珠樹。紅輪結綺寮。無雙漢殿鬢。第一楚宮腰。霧唾香難盡。珠啼冷易銷。歌從雍門學。酒是蜀城燒。栁暗將翻巷。荷欹正抱橋。鈿轅開道入。金管隔鄰調。夢到飛魂急。書成卽席遙。河流衝柱轉。海沫近槎飄。吳市蟕蠵甲。巴賨翡翠翹。他時未知意。重疊贈嬌饒。

△碧瓦珠樹。注俱見前。按沈約詩。畫扇迎初暑。紅輪映早寒。庾肩吾詩。粉白映輪紅。庾信詩。紅輪帔角斜。紅輪不知是何物。楊用修云。想是婦女所執如暖扇之類。又。唐太宗白日半西山詩。紅輪不暫駐。此則謂紅日也。綺寮注。見前。太平禦覧。史記曰。衛皇后。字子夫。與武帝傳衣得幸。頭解。上見其發鬢。恱之。因立爲後。按今本史記無此語。細腰。注見前。列子。韓娥東之齊。遺糧過雍門。鬻歌假食而去。餘響遶梁三日不絕。雍門人至今善歌。效娥之遺聲也。蕭子顯詩。朝酤成都酒。暮數河間錢。唐國史補。酒則劍南之燒春。搜神記。杜蘭香。數詣張碩。有婢子二人。大者萱支。小者松支。鈿車靑牛上。飲食皆備。白居易詩。曲江碾艸鈿車行。沈約詩。金管玉柱響洞房。李白詩。玉簫金管坐兩頭。書傳。河水分流包山。而過山見水中如柱然。故曰砥柱。博物志。有人居海上。年年八月見浮槎去來。不失期。海錄﹐作蠀蛦。道源注。嶺表錄異。蟕蠵。俗謂之玆夷。乃山龜之巨者。潮循。人采之。取殻以貨。要全其殻。須以木楔出肉。龜吼如牛。聲響山谷。廣州有巧匠取其甲黃明無日腳者煮而拍之。陷黒玳瑁花以爲梳箆杯器之屬。狀甚明媚。注。甲上有散黒暈爲日腳。稗雅。蠀蛦謂之蟦。自闗而東謂之蝤螬。舊曰蠐螬。化爲復肓。轉而爲蟬類。吳女以蟬蛻和鳳仙搗之。染指甲。極紅媚可愛。魚玄機詩。偏憐愛數螆蛦掌。每憶光抽玳瑁簮。愚按。蟕蠵。大龜。其甲卽玳瑁之類。故吳市有之。作蠀蛦。非是。說文。賨。南蠻賦。晉書食貨志。巴人輸賨。布戶一匹。晉中興書。巴人謂賦爲賨。因名巴賨。招魂。砥室翠翹。絓曲瓊些。注。翠。鳥名。翹。羽也。炙轂子。髙髻名鳳髻。上有珠翠翹。

蜨

葉葉復翻翻。斜橋對側門。蘆花惟有白。栁絮可能溫。西子尋遺殿。昭君覓故村。年年芳物盡。來別敗蘭蓀。

△方輿勝覧。歸州東北四十里。有昭君村。

蠅蜨雞麝鸞鳳等成篇

韓蜨翻羅幕。曹蠅拂綺窓。鬭雞回玉勒。融麝暖金釭。瑇瑁明書閣。琉璃冰酒缸。畫樓多有主。鸞鳳各雙雙。

△彤管新編。韓慿爲宋康王舍人。妻何氏。美。王欲之。捕舍人。築靑陵臺。何氏作烏鵲歌以見志。遂自縊死。韓亦死。列異傳。宋康王埋韓慿夫妻。宿昔。文梓生。有鴛鴦雌雄各一。恆棲樹上。音聲感人。或云。化爲蝴蝶。吳錄。曹不興畫屏。誤筆點污。因就攺爲蠅。孫權謂是眞。以手彈之。說文。勒。馬頭絡銜也。有銜曰勒。無銜曰羈。博雅。釭。車軸中鐵。漢書。趙昭儀居昭陽。捨壁帶往往爲黃金釭。注。壁帶。壁之橫木。露出如帶者。以金爲釭。若車釭之形。西都賦。金釭銜壁。是爲列錢。又。說文。俗謂燈爲釭。江淹賦。冬釭凝兮夜何長。李白夜坐吟。金釭淸凝照悲啼。

韓翃舍人卽事

萱艸含丹粉。荷花抱緑房。鳥應悲蜀帝。蟬是怨齊王。通內藏珠府。應官解玉坊。橋南荀令過。十里送衣香。

△唐書。韓翃。字君平。南陽人。侯希逸表佐淄靑幕府。李勉在宣武。復辟之。俄以駕部郎中知制誥。終中書舍人。魯靈光殿賦。圓淵方井。反植荷蕖。緑房紫菂。窋箢垂珠。銑曰。緑房。蓮子也。注見前。古今注。牛亨問董仲舒曰。蟬名齊女。何也。對曰。昔齊王之後。怨王而死。屍變爲蟬。登庭樹嘒唳而鳴。王悔恨之。故名齊女。錄異記。江州南七里店有藏珠。石梁四公記。東海龍王第七女。掌龍王珠。藏通誌解。玉溪在成都華陽縣大慈寺南。唐韋臯所鑿。用其砂解玉則易爲功。○言其通內則藏珠之府也。應官則解玉之坊也。因韓官中書舍人。故云。然未必用故實。習鑿齒襄陽記。劉季和性愛香。謂張坦曰﹐荀令君至人家坐幙三日。香气不歇。爲我何如。坦曰。醜婦效顰。見者必走也。晉荀朂爲尙書令。故云令君。

公子

一盞新羅酒。淩晨恐易消。歸應衝鼓半。去不待笙調。歌好惟愁和。香濃豈惜飄。春場鋪艾帳。下馬雉媒嬌。

△通典。新羅國其先本辰韓種。在百濟國東南五百餘里。按。五代唐時。新羅國並於髙麗。通考云。髙麗土無秫。以秔爲酒。新羅酒。當卽此也。鮑照雉朝飛。專場挾雌恃彊力。道源注。艾帳。雉翳也。李賀艾如張。艾葉緑花誰剪刻。中藏禍機不可測。射雉賦注。媒者。少養雉子。長而狎人。能招引野雞。

子初全溪作

全溪不可到。況復盡余醅。漢苑生春水。昆池換刼灰。戰蒲知雁唼。皺月覺魚來。淸興恭聞命。言詩未敢回。

△曹毘誌怪。漢武鑿昆明池。極深。悉見灰墨。無復土。以問東方朔。朔曰。試問西域胡。至明帝時外國道人入。時有憶朔言。問之。胡人曰。經云。天地大刼將盡則刼燒。此刼燒之餘。

楊本勝說於長安見小男阿衮

聞君來日下。見我最嬌兒。漸大啼應數。長貧學恐遲。寄人龍種瘦。失母鳳雛癡。語罷休邊角。靑燈兩鬢絲。

△本集。樊南乙集序。大中七年十一月。弘農楊本勝始來軍中。懇索所有四六。時義山在東川。世說。舉頭見日。不見長安。杜甫詩。願托長安日。按。崔玨哭義山詩云。成紀星郎字義山。可證。義山乃隴西成紀李氏。義山詩亦云。我系本王孫。此故稱龍種新書。或云。英國公世績之後。考英公孫敬業。則天時起義事敗。被誅。復姓徐氏。新史所云。不足信也。

西溪

悵望西溪水。潺湲柰爾何。不驚春物少。只覺夕陽多。色染妖韶栁。光含窈窕蘿。人間從到海。天上莫爲河。鳳女彈瑤瑟。龍孫撼玉珂。京華他夜夢。好好寄云波。

△詩箋。天河。水气也。從到海。以其有朝宗之義。莫爲河。以其隔牛女之會合。列仙傳。弄玉隨鳳皇飛去。故秦作鳳女祠於雍宮。世有簫聲。道源注。龍孫。龍駒也。本艸。珂。貝類。皮黃黒而骨白。可爲馬飾。生南海。義山謝河東公和詩啟。某前因假日出次西溪。旣惜斜陽。聊裁短什。蓋以徘徊勝境。顧慕佳辰。爲芳艸以怨王孫。借美人以諭君子。

栁下暗記

無柰巴南栁。千條傍吹臺。更將黃映白。擬作杏花媒。

△枯樹賦。昔年楊栁。依依漢南。陳畱風俗傳。縣有倉頡師曠。城上有列仙之吹臺。梁王增築以爲吹臺。元和郡國志。吹臺在開封縣東南六里。

妓席

樂府聞桃葉。人前道得無。勸君書小字。愼莫喚官奴。

△古今樂錄。桃葉歌。晉王子敬所作也。桃葉。子敬妾。緣於篤愛。所以歌之。樂府集。桃葉。王獻之妾。妹曰桃根。今秦淮口有桃葉渡。海錄。右軍書樂毅論與子敬。論後題云。書賜官奴。官奴。子敬小字也。按。右軍有官奴帖。

少年

外戚平羌第一功。生年二十有重封。直登宣室螭頭上。橫過甘泉豹尾中。別館覺來雲雨夢。後門歸去蕙蘭叢。灞陵夜獵隨田竇。不識寒郊自轉蓬。

△東觀漢記。馬防。援之子也。兄弟三人。各六千戶。防爲穎陽侯。特以前參醫藥勤勞。綏定西羌。以襄城羮亭一千二百戶增防。防身帶三綬。寵貴至盛。漢書注。宣室未央前殿正室。又曰丹墀。直上之階曰螭頭。唐會要。唐左右二史分立殿下。直第二螭首坳處。號曰螭頭。闗輔記。甘泉宮。一曰云陽宮。一曰林光宮。在今池陽縣西甘泉山。本秦造。漢武建元中增廣之。周十九里。去長安三百里。望見長安城。揚雄傳。每上甘泉常法從。在屬車間。豹尾中。服虔曰。大駕八十一乘。最後一乘懸豹尾。漢書。文帝葬灞陵。注。在長安東南。武安侯田蚡。魏其侯竇嬰。皆外戚。

無題

近知名阿侯。住處小江流。腰細不勝舞。眉長惟是愁。黃金堪作屋。何不作重樓。

△樂府。河中之水水東流。洛陽女兒名莫愁。十五嫁爲盧家婦。十六生兒字阿侯。後漢志。元嘉中。京都婦女作愁眉。所謂愁眉者。細而曲折。古今注。梁冀攺驚翠爲愁眉。

玄微先生

仙翁無定數。時入一壺藏。夜夜桂露濕。村村桃水香。醉中拋浩刼。宿處起神光。藥裹丹山鳳。碁函白石郎。弄河移砥柱。吞日倚扶桑。龍竹裁輕策。鮫綃熨下裳。樹栽嗤漢帝。橋板笑秦王。徑欲隨闗令。龍沙萬里彊。

△後漢方術傳。費長房爲市吏。有賣藥老翁懸一壺於肆頭。及市罷。輙跳入壺中。度人經。惟有元始浩刼之家部制我界。廣異記。儒謂之世。釋謂之刼。道謂之塵。漢禮樂志。用事甘泉圜丘昏祠至明夜。常有神光集於祠壇。杜甫詩。藥裹闗心詩總廢。漢武內傳。仙藥有蒙山白鳳之脯。道源注。碁函。碁筒也。樂府白石郎曲。積石如玉。列松如翠。郎艷獨絕。世無其二。李賀詩。沙浦走魚白石郎。愚按。列仙傳。白石生。常煮白石爲糧。因號白石山居。又述異記。晉王質入山。見二童子石室中圍碁。坐觀之。及起。斧柯已爛矣。此句似合用二事。西京雜記。鞠道龍說淮南王方士能畫地爲江河砥柱。眞誥。欲得延年。日出二丈。正面向之﹐口吐死气。鼻噏日精。又曰。太虛眞人以月五日夜半時。存日象在心中。日從口入。使照一心之內。十洲記。扶桑在碧海中。樹長數千里。一千餘圍。兩兩同根。更相依倚。故曰扶桑。後漢方術傳。壺公以竹杖與長房曰。乘此任所之。長房乘杖須臾來歸。投杖葛陂中。視之。則龍也。王績詩。鴨桃聞巳種。龍竹未經騎。鮫綃。注見前。韻會。熨。火展布。南史。何敬容衣裳不整。伏牀熨之。漢武故事。王母以桃食帝。帝畱核。欲種之。王母笑曰。此桃三千年一著子。非下土所植也。三齊略記。始皇作石橋。欲過海看日出處。有神人驅石下海。石去不速。神輙鞭之。石皆流血。列仙傳。老子西遊闗。令尹喜知眞人當過。物色而得之。與老子俱至流沙之西。莫知所終。漢班超傳贊。咫尺龍沙。注。龍沙。沙漠也。

藥轉

郁金堂北畫樓東。換骨神方上藥通。露气暗連靑桂苑。風聲偏獵紫蘭叢。長籌未必輸孫皓。香棗何勞問石崇。憶事懷人兼得句。翠衾歸臥繡簾中。

△神仙傳。藥之上者。有九轉還丹。太乙金液。僧中寤詩。鑪燒九轉藥新成。說文。郁金。香艸也。魏略。大秦國出鬰金。樂府。盧家蘭室桂爲梁。中有欎金蘇合香。沈佺期詩。盧家少婦欎金堂。文昌雜錄。唐宮中每行幸。卽以欎金布地。欎金堂或以欎金然於堂中也。庾信詩云。然香欎金屋。漢武內傳。王母謂帝曰。子但愛精握固。閉气吞液。一年易气。二年易脈。三年易精。四年易肉。五年易髓。六年易筋。七年易骨。八年易發。九年易形。杜甫詩。相哀骨可換。文選注。養生經。上藥養命。五石練形。六芝延年。中藥養性。合歡蠲忿。萱艸忘憂。嵇含。南方艸木。狀桂。出合浦。生必以髙山之巓。冬夏長靑。林無雜樹。洞玄記。西王母駕玄鸞之與。至壇所。四面列軟條靑桂。風至自拂階上游塵。楚詞。秋蘭兮靑靑。緑葉兮紫莖。劉次莊樂府集。今沅澧所生花。在春則黃。在秋則紫。然春黃不如秋紫之芬馥。道源注。長籌。廁籌也。法苑珠林。吳時。於建業後園平地獲金像一軀。孫皓素未有信。置於廁處。令執廁籌。至四月八日浴佛時。遂尿頭上。尋卽通腫陰處。尢劇痛楚。號叫忍不可禁。太史占曰。犯大神聖。所致宮內伎女。有信佛者曰。佛爲大神。陛下前穢之。今急可請邪。皓信之。伏枕皈依。懴謝尢懇。有頃。以香湯洗像。慚悔殷勤。隠痛漸愈。道源注。白帖。石崇廁中。嘗令婢數十人。曳羅縠置漆箱中。盛漧棗。奉以塞鼻。大將軍王惇至。取箱棗食。羣婢笑之。愚按。世說。石崇廁嘗有十餘婢侍列。皆麗服藻飾。置甲煎粉沈香汁之屬。又與新衣。著令出。客多羞。不能如廁。王惇往。脫故衣。著新衣。神色傲然。羣婢相謂曰。此客必能作賊。又曰。王惇初尙舞陽公主。如廁。見漆箱盛漧棗。本以塞鼻。王謂廁上亦下果食。遂至盡。羣婢莫不掩口。白帖合之爲一。義山詩亦如此用。豈別有所據耶。

嶽陽樓

欲爲平生一散愁。洞庭湖上嶽陽樓。可憐萬里堪乘興。枉是蛟龍解覆舟。

△方輿勝覧。嶽陽樓在嶽州郡治西南。西面洞庭。左顧君山。

嶽陽樓

漢水方城帶百蠻。四鄰誰道亂周班。如何一夢髙唐雨。自此無心入武闗。

△髙唐賦序。昔者先王嘗遊髙唐。夢見一婦人曰。妾巫山之女也。旦爲朝云。暮爲行雨。武闗。秦刼楚懷王處。漢書注。武闗。秦南關。通咸陽。一統志。在商縣東一百八十里。

寄成都髙苗二從事

家近紅蕖曲水濱。全家羅襪起秋塵。莫將越客千絲网。网得西施別贈人。

△南都賦。羅襪躡蹀而容與。洛神賦。淩波微步。羅襪生塵。

越燕二首

上國社方見。此鄕秋不歸。爲矜皇后舞。猶著羽人衣。拂水斜紋亂。銜花片影微。盧家文杏好。試近莫愁飛。將泥紅蓼岸。得艸緑楊村。命侶添新意。安巢復舊痕。去應逢阿母。來莫害王孫。記取丹山鳳。今爲百鳥尊。

△酉陽雜爼。紫胸輕小者是越燕。胸斑黒聲大者是胡燕。格物總論。胡燕作巢喜長。越燕作巢如椀。文昌雜錄。燕以春社來。秋社去。謂之社燕。拾遺記。周昭王晝而假寐。有人衣服皆羽毛。因名羽人。盧家。注見前。長門賦。飾文杏以爲梁。容齋隨筆。莫愁。郢州石城人。莫愁樂所云。莫愁石城西是也。梁武河中之水歌。洛陽女兒名莫愁者。洛陽人也。近世周美成西湖一闋。專詠金陵。有莫愁艇子曾繋之語。豈非誤指石頭城爲石城乎。梅鼎祚曰。金陵莫愁湖。以石城誤名耳。非。誤始周也。○道源曰。本朝袁海叟白燕詩。似從此詩翻出。說文。蓼。辛菜。薔簴也。爾雅。翼蓼有紫赤靑等種。最大者名籠。有花。白居易詩。水蓼冷花紅簇簇。原注。樂府詩。東飛伯勞西飛燕。黃姑阿母時相見。按。今本作黃姑織女。漢書。成帝時童謠云。燕飛來。啄王孫。山海經。丹穴之山。有鳥名曰鳳皇。自歌自舞。韋應物詩。鳳皇五色百鳥尊。

杜工部蜀中離席

人生何處不離羣。世路干戈惜暫分。雪嶺未歸天外使。松州猶駐殿前軍。座中醉客延醒客。江上晴雲雜雨雲。美酒成都堪送老。當壚仍是卓文君。

△此擬杜工部體也。元和郡國志。雪山在松州嘉城縣東八十里。春夏常有積雪。故名。唐書。松州交川郡。屬劍南道。取界內甘松嶺爲名。又曰。廣徳元年。魚朝恩以神策軍歸禁中。永泰元年。又以神策屯苑中。自是勢居北軍右。數出徵伐。有功。唐語林。蜀之士子。莫不沽酒藜相如滌器之風。陳會郎中家﹐以當壚爲業。元和元年及第。

隋宮

紫泉宮殿鎖煙霞。欲取蕪城作帝家。玉璽不緣歸日角。錦帆應是到天涯。於今腐艸無螢火。終古垂楊有暮鴉。地下若逢陳後主。豈宜重問後庭花。

△上林賦。左蒼梧。右西極。丹水更其南。紫淵徑其北。文穎曰。西河谷羅縣有紫澤。長安爲在北。按唐人避髙祖諱。故淵作泉。鮑照蕪城賦注。宋孝武時。照爲臨海王子瑱參軍。隨至廣陵。子瑱叛逆。照見廣陵故城荒蕪。乃漢吳王濞所都。照以子瑱事同於濞。遂爲賦以諷之。隋書。大業元年。發民十萬開邗溝入江。自長安至江都。置離宮四十餘所。冊府元龜。太宗爲秦王。於宮西造宅初成。髙祖送玉璽以至於帝所。東觀漢記。光武隆準日角。鄭玄尙書中侯注。日角。謂庭中骨起。狀如日。舊唐書。太宗年四歲。有書生相之曰。龍鳳之姿。天日之表。開河記。煬帝禦龍舟。幸江都。軸轤相繼。自大堤至淮口。聫綿不絕。錦帆過處。香聞十里。○言神器若不歸太宗。則帝之佚遊應不止江都而巳。隋書。大業末。天下巳盜起。帝於景華宮徵求螢火數斛。夜出遊山。放之。光照山谷。隋書。煬帝自板渚引河作街道。植以楊栁。名曰隋堤。一千三百里。隋遺錄。煬帝在江都。昏湎滋深。嘗遊吳公宅雞�﹐恍愡與陳後主相遇﹐尙喚帝爲殿下。後主舞女數十中一人迥美。帝屢目之。後主云。卽麗華也。乃以海蠡酌紅粱新醞勸帝。帝飲之。甚歡。因請麗華舞玉樹後庭花。麗華徐起。終一曲。後主問帝。蕭妃何如此人。帝曰。春蘭秋菊。各一時之秀也。

二月二日

二月二日江上行。東風日暖聞吹笙。花須栁眼各無賴。紫蝶黃蜂俱有情。萬里憶歸元亮井。三年從事亞夫營。新灘莫悟遊人意。更作風檐夜雨聲。

△杜甫詩。隨意數花須。白居易楊栁枝。花含濃露如啼眼。陶潛歸園田詩。井竈有遺處。桑竹殘朽株。漢書注。長安有細栁聚﹐周亞夫屯兵處。張楫曰。在昆明池南。今栁市是也。元和郡國志。京師萬年縣東北三十里有細栁營。

籌筆驛

猿鳥猶疑畏簡書。風雲常爲護儲胥。徒令上將揮神筆。終見降王走傳車。管樂有才終不忝。闗張無命欲何如。他年錦裏經祠廟。梁文吟成恨有餘。

△方輿勝覧。籌筆驛在綿州綿谷縣北九十九里。蜀諸葛武侯出師。嘗駐軍。籌劃於此。杜牧詩。永安宮受詔。籌筆驛沈思。畫地乾坤在。濡毫勝負知。長楊賦。木擁槍累以爲儲胥。注。木擁。柵。其外又以竹槍累爲外儲。○儲胥。軍中藩籬也。蜀志。鄧艾破蜀。後主衘璧輿櫬降。遂送洛陽。寰宇記。諸葛武侯祠在先主廟西。府城西有故宅。盛弘之荊州記。鄧城西七里。有獨樂山。諸葛亮嘗登此。作梁父吟。

屏風

六曲連環接翠帷。髙樓半夜酒醒時。掩燈遮霧密如此。雨落月明俱不知。

△唐書。憲宗著書十四篇。號前代君臣事迹。書冩於六曲屏風。李賀屏風曲。團回六曲抱膏蘭。李尢屏風銘。壅閼風邪。霧露是抗。

春日

欲入盧家白玉堂。新春催破舞衣裳。蝶銜紅蘂蜂銜粉。共助靑樓一日忙。

△古樂府。黃金爲君門。白玉爲君堂。

武侯廟古栢

蜀相階前柏。龍蛇捧閟宮。陰成外江畔。老向惠陵東。大樹思馮異。甘棠憶召公。葉凋湘燕雨。枝拆海鵬風。玉壘經綸逺。金刀歷數終。誰將出師表。一爲問昭融。

△成都記。武侯廟前有雙大柏。古峭可愛。人云諸葛手植。杜甫詩。丞相祠堂何處尋。錦官城外柏森森。杜甫古柏行。先主武侯同閟宮。方輿勝覧。水自渝上合州至綿州者。謂之內江。自渝上戎瀘至蜀者。謂之外江。蜀志。昭烈帝葬惠陵。陸遊筆記。予在成都。屢至昭烈惠陵。此柏在陵旁廟中忠武侯室之南。湘中記。零陵有石燕。遇風雨則飛舞如燕。止則爲石。鵬風﹐見莊子。蜀都賦注。玉壘。山名。湔水出焉。在成都西北。寰宇記。在茂州汶川縣北三里。汶水所經。王莽傳。劉之爲。字卯。金刀也。道源注。昭融。天也。杜甫詩。契合動昭融。

風

撩釵盤孔雀。惱帶拂鴛鴦。羅薦誰教近。齋時鎖洞房

△漢武內傳。帝以紫羅薦地。燔百和之香。以待王母。

卽日

一歲林花卽日休。江間亭下悵淹畱。重吟細把眞無柰。已落猶開未放愁。山色正來銜小苑。春陰只欲傍髙樓。金鞍忽散銀壺漏。更醉誰家白玉鉤。

△丁仙芝詩。簾垂白玉鉤。

李義山詩集注卷一上

●李義山詩集注卷一下吳江朱鶴齡撰

九成宮

十二層城閬苑西。平時避暑拂虹霓。云隨夏后雙龍尾。風逐周王八駿蹄。吳嶽曉光連翠巘。甘泉晚景上丹梯。荔枝盧橘沾恩幸。鸞鵲天書濕紫泥。

△唐書。九成宮在鳳翔麟遊縣西五里。本隋仁壽宮。貞觀間。修之以避暑。因更名焉。按。十洲記。水經注。俱言昆侖天墉城有金臺五所。玉樓十二。郊祀志亦言。五城十二樓。義山詩每用十二城。未詳所本。西王母傳。王母所居在昆侖之圃。閬風之苑。十洲記。昆侖山有三角。其一角正北名曰閬風。西都賦。虹霓回帶於棼楣。山海經。太欒之野。夏后啟於此舞九代﹝馬名﹞。乘兩龍。博物志。夏徳之盛。二龍降之。禹使範成光禦之行域外。旣周而還。二作馬。穆天子傳。八駿之乘。曰赤驥。盜驪。白義。踰輪。山子。渠黃。驊驑。騄耳。王融曲水詩序。夏后兩龍。載驅璇臺之上。穆滿八駿。如舞瑤池之陰。周禮。雍州鎭曰嶽山。注。吳嶽也。漢志。吳山在汧縣西。秦都咸陽。以爲西嶽。元和郡國志。吳嶽在汧陽縣西南五十里。甘泉。注見前。上林賦。盧橘。夏熟。善曰。盧。黒也。張勃吳錄。朱光爲建安太守。有橘。冬月樹上覆裹之。至明年春夏。色變靑黒。味絕美。上林賦所云殆近是乎。海錄。花木志。給客橙。出蜀土。若柚而香。冬夏花實相繼。或如彈圓。或如拳。通歲食之。名盧橘。郝天挺注。荔枝盧橘。皆當夏而熟。故貢於九成宮。杜甫詩。紫誥鸞回紙。漢舊儀。天子信璽六。皆以武都紫泥封之。

少將

族亞齊安陸。風髙漢武威。煙波別墅醉。花月後門歸。靑海聞傳箭。天山報合圍。一朝攜劍起。上馬卽如飛。

△蕭子顯。齊書。安陸昭王緬。字景乘。宣皇帝之孫也。太祖受禪。封安陸侯。累遷雍州刺史。加都督。永明九年薨。贈司徒。漢書。武威郡。故匈奴休屠王地。武帝太祖四年開。道源注。神仙感應錄。漢武威太守劉子南。從道士尹公授務成子螢火九佩之隠形。辟疫鬼及五兵。白刃。盜賊。凶害。永平間與虜戰。矢下如雨。未至子南馬數尺輙墮地。終不能傷。劉禹錫詩。不逐張公子。應隨劉武威。十三洲記。允吾縣西有羌海。謂之靑海。杜甫詩。靑海休傳箭。史記索隠。祁連山一曰天山。亦曰白山。在張掖酒泉二郡界。唐書。西州交河郡有天山。

詠史

歷覽前賢國與家。成由勤儉破由奢。何須琥珀方爲枕。豈得眞珠始是車。運去不逢靑海馬。力窮難拔蜀山蛇。幾人曾預南燻曲。終古蒼梧哭翠華。

△西京雜記。趙飛燕爲皇后。其女弟在昭陽殿上襚三十五條中。有琥珀枕。龜文枕。宋書。武帝時。寧州嘗獻琥珀枕。光色甚麗。價盈百金珍。史記。梁惠王謂齊宣王曰。寡人國小。尙有徑寸之珠照車前後各十二乘者十枚。華核。騧馬賦。鞍罽緝裘。珠輪玉光。隋書。吐谷渾靑海中有小山。其俗至冬輙放牝馬於其上。言得龍種。有波斯艸馬放入海。因生驄駒。日行千里。故時稱靑海驄馬。蜀王本紀。蜀五丁。力士。能徙山。秦獻美女於蜀王。蜀王遣五丁迎之。還至梓潼。見一大蛇入山穴中。五丁共引蛇。山崩。五丁皆化爲石。上林賦。建翠華之旗。注。以翠羽爲旗上葆也。

贈白道者

十二樓前再拜辭。靈風正滿碧桃枝。壺中若是有天地。又向壺中傷別離。

△一作詠史第二首。誤。

無題二首

昨夜星辰昨夜風。畫樓西畔桂堂東。身無彩鳳雙飛翼。心有靈犀一點通。隔座送鉤春酒暖。分曹射覆蠟燈紅。嗟余聽鼓應官去。走馬蘭臺類斷蓬。

聞道閶門蕚緑華。昔年相望抵天涯。豈知一夜秦樓客。偸看吳王苑內花。

△南州異物志。犀有神異。表靈以角。抱朴子。通天犀角有白理如綫。置犀粟中。雞見輙驚。南人呼爲駭雞犀。漢西域傳。通犀翠羽之珍。如淳曰。通犀謂中央色白。通兩頭。道源注。漢武故事。鉤弋夫人少時手拳。帝披其手。得一玉鉤。手得展。故因爲藏鉤之戲。後人效之。別有酒鉤。當飲者以鉤引杯。白居易詩。酒鉤送盞推蓮子是也。漢東方朔傳。上嘗使諸數家射覆。置守宮盂下。射之。注。於覆器之下置諸物。令暗射之。故云射覆。唐六典。漢禦史中丞掌蘭臺祕書圗籍。故歷代建臺省祕書。與禦史爲鄰。杜氏通典。禦史大夫所居之署。謂之憲臺。後漢以來。亦謂之蘭臺寺。按。義山釋褐祕書省挍書郎。王茂元辟爲掌書記。得侍禦史。故此用蘭臺事。蕚緑華。注見前。列仙傳。用秦樓客蕭史事。

漢宮詞

靑雀西飛竟未回。君王長在集靈臺。侍臣最有相如渇。不賜金莖露一杯。

△道源注。漢武故事。七月七日。上於承華殿齋。忽靑鳥從西來。上問東方朔。朔曰。西王母欲來。有頃。王母至。洞玄記。東方朔望見巨靈。目之。化靑雀飛去。帝乃起靑雀臺。三輔黃圖。集靈臺在華陰縣界。武帝所造金莖露。注見前。按史。憲宗服金丹。暴崩。穆宗武宗復循其轍。義山此作深有托諷。與後瑤池詩同旨。

無題四首

來是空言去絕蹤。月斜樓上五更鐘。夢爲逺別啼難喚。書被催成墨未濃。蠟照半籠金翡翠。麝燻微度繡芙蓉。劉郎巳恨蓬山逺。更隔蓬山一萬重。

颯颯東風細雨來。芙蓉塘外有輕雷。金蟾嚙鏁燒香入。玉虎牽絲汲井回。賈氏窺簾韓掾少。宓妃畱枕魏王才。春心莫共花爭發。一寸相思一寸灰。

含情春晼晚。暫見夜闌干。樓響將登怯。簾烘欲過難。多羞釵上燕。眞愧鏡中鸞。歸去橫塘晚。華星送寶鞍。

何處哀箏隨急管。櫻花永巷垂楊岸。東家老女嫁不售。白日當天三月半。溧陽公主年十四。淸明暖後同墻看。歸來展轉到五更。梁間燕子聞長嘆。

△江淹翡翠賦。糅紫金而爲色。劉遵詩。金屏障翡翠。崔顥盧姬詩。水晶簾箔繡芙蓉。李賀金人辭漢歌。茂陵劉郎秋風客。道源注。蟾善閉气。古人用以飾鏁。按。玉虎是井欄之飾。或以施汲器者。老杜銅瓶詩。蛟龍半缺落。猶得折黃金。舊注云。蛟龍刻鑄。瓶上玉虎亦此類耳。絲。井索也。庾丹詩。銀牀素絲綆。世說。韓受美姿容。賈充辟以爲掾。賈女於靑瑣中見壽。悅之。與之通。充見女盛自拂拭。又聞壽有異香之气。是外國所貢。一著人衣。歷月不歇。充疑壽與女通。取左右婢拷問之。婢以狀言充。祕之。以女妻壽。洛神賦序。黃初三年。予朝京師。還濟洛川。古人有言。斯水之神。名曰宓妃。善曰。宓妃。宓犧氏之女。溺洛水。爲神。又曰。魏東阿王求甄逸女。不遂。太祖回。與五官中郎將。植殊不平。黃初中。入朝。帝示甄后玉鏤金帶枕。植見之。不覺泣。時巳爲郭后讒死。帝意尋悟。因令太子畱宴。仍以枕賚植。植還度轘轅。將息洛水上。忽見女子來。自言。我本托心君王。其心不遂。此枕是我嫁時物。前與五官中郎。將今與君王。遂用薦枕席。歡情交集。又云。豈不欲常見。但爲郭后以穅塞口。今披髮掩面。羞將此形貌重睹君王耳。言訖。不復見所在。王悲喜不自勝。遂作感甄賦。後明帝見之。攺爲洛神賦。元稹詩。班女恩移趙。思王賦感甄。○窺簾畱枕。春心之搖蕩極矣。迨乎香銷夢斷。絲盡淚幹情焰。熾然終歸灰滅。不至此。不知有情之皆幻也。樂天和微之夢遊詩序。謂曲盡其妄。周知其非然後返乎眞歸乎。實義山詩卽此義。不得但以艷語目之。楚詞。白日晼晚。其將入兮。古樂府。月沒參橫。北斗闌干。闌干。橫斜貌。洞玄記。元鼎元年。起招靈閣。有神女畱一玉釵。帝以賜趙婕妤。元鳳中。宮人謀欲碎之。視釵匣。惟見白燕升天。宮人因作玉燕釵。魏文帝詩。華星出雲間。樂府捉搦歌。老女不嫁只生口。梁書。溧陽公主。簡文帝女也。年十四。有美色。侯景納而嬖之。大寶元年三月。請簡文褉飲於樂遊苑。上還宮。景與公主共據禦牀。南面坐。

赴職梓潼畱別畏之員外同年

佳兆聨翩遇鳳凰。雕文羽帳紫金牀。桂花香處同髙第。柿葉翻時獨悼亡。烏鵲失棲長不定。鴛鴦何事自相將。京華庸蜀三千里。送到咸陽見夕陽。

△唐書。梓州。梓潼郡。屬劍南道。乾元後分東西川。梓爲東川節度治所。時義山爲梓州節度判官。畏之。韓瞻也。唐詩紀事。韓偓父瞻。開成二年李義山同年。左傳。懿氏卜妻敬仲。其妻占之曰。吉。是謂鳳皇於飛。和鳴鏘鏘。江總詩。新人羽帳掛流蘇。洞玄記。上起神明臺。有金牀象席。時韓畱京師。

桂林路中作

地暖無秋色。江晴有暮暉。空餘蟬嘒嘒。猶向客依依。村小犬相護。沙平僧獨歸。欲成西北望。又見鷓鴣飛。

△禽經。子規啼。必北向。鷓鴣飛。必南翔。

無題

照梁初有情。出水舊知名。裙衩芙蓉小。釵茸翡翠輕。錦長書鄭重。眉細恨分明。莫近彈碁局。中心最不平。

△何遜詩。霧夕蓮出水。霞朝日照梁。釋名。裙下裳也。婦人蔽膝曰香衩。楚詞。集芙蓉以爲裳。宋玉諷賦。以其翡翠之釵。掛臣冠纓後。漢梁冀傳注。萟經曰彈碁。兩人對局。白黒碁各六。後先列碁相當。更相彈也。其局以石爲之。魏丁廙彈碁賦。文石爲局。金碧齊精。義山詩。莫近彈碁局。中心最不平。謂其中尊也。栁子厚序用二十四碁者。卽此戲也。今人罕爲之矣。

蝶三首

初來小苑中。稍與瑣闈通。逺恐芳塵斷。輕憂艷雪融。只知防皓露。不覺逆尖風。回首雙飛燕。乘時入綺櫳。

長眉畫了繡簾開。碧玉行收白玉臺。爲問翠釵釵上鳳。不知香頸爲誰回。

壽陽公主嫁時妝。八字宮眉捧額黃。見我佯羞頻照影。不知身屬冶遊郎。

△拾遺記。石虎太極殿樓髙四十丈。舂雜寶異香爲屑。使數百人於樓上吹散之。名曰芳塵臺。庾闡揚都賦。結芳塵於綺疎。韋應物詩。艷雪淩空散。樂府有情人碧玉歌。碧玉。宋汝南王妾。梁簡文帝對燭賦。碧玉舞罷羅衣單。玉鏡臺注。別見。拾遺記。石崇愛婢翾風縈金。爲鳳冠之釵。雜五行書。宋武帝女壽陽公主。人日臥於含章殿檐下。梅花落公主額上。自後有梅花妝。海錄。唐明皇令畫工畫十眉圖。一曰鴛鴦眉。又名八字眉。張蕭逺詩。玉指休勻八字眉。梁簡文帝詩。同安鬟裏撥。異作額間黃。庾信詩。額角輕。黃細安。楊愼曰。溫飛卿詩。豹尾車前趙飛燕。栁風吹散蛾間黃。王荊公詩亦云。漢宮嬌額半塗黃。其制巳起於漢。特未見所出耳。

無題二首

八歲偸照鏡。長眉已能畫。十歲去踏靑。芙蓉作裙衩。十二學彈箏。銀甲不曾卸。十四藏六親。懸知猶未嫁。十五泣春風。背面秋千下。

幽人不倦賞。秋暑貴招邀。竹碧轉悵望。池淸尢寂寥。露花終裛濕。風蝶彊嬌饒。此地如攜手。兼君不自聊。

△杜甫詩。銀甲彈箏用。按。銀甲。繋爪之類。萟林。伐山妓女以鹿角琢爲爪。以彈箏。曰繋爪。荊楚歲時記。春節懸長繩於髙木。女子袨服立其上。推引之。名曰打秋千。漢武帝千秋節日。以之戲於後庭。

王十二兄與畏之員外相訪見招小飲時予以悼亡日近不去因寄

謝傅門庭舊末行。今朝歌管屬檀郎。更無人處簾垂地。欲拂塵時簟竟牀。嵇氏幼男猶可憫。左家嬌女豈能忘。秋霖腹疾俱難遣。萬里西風夜正長。

△按。王十二。必茂元之子。義山娶茂元女。故詩有謝傅門庭舊末行之句。通玩前赴職梓潼畱別畏之員外詩。及後韓同年新居餞西迎家室詩。蓋畏之與義山爲僚壻。此云悼亡日近。疑所悼卽茂元女也。晉書。謝安薨。贈太傅。謚曰文靖。世說。謝道韞曰。一門叔父。則有阿大中郎。杜甫詩。謝瞻不逺逺。李賀詩。檀郎謝女眠何處。或曰。檀奴。潘安仁小字。後人因號曰檀郎。潘嶽悼亡詩。長簟竟牀空。晉書。嵇紹。字延祖。康之子。十歲而孤。左思嬌女詩。左家有嬌女。皎皎頗白晳。小字爲織素。口齒自淸歷。

隋宮

乘興南遊不戒嚴。九重誰省諫書函。春風舉國裁宮錦。半作障泥半作帆。

△隋宮。一云隋堤。隋書。大業十二年。幸江都。奉信郎崔民象表諫上。大怒。先解其頥。乃斬之。道源注。障泥。以披馬鞍旁者。西京雜記。武帝時。貳師得天馬。以緑地五色錦爲蔽泥。晉書。王濟所乘馬。不肯渡水。曰馬必是惜障泥。解之。乃渡。

落花

髙閣客竟去。小園花亂飛。參差連曲陌。迢遞送斜暉。腸斷未忍掃。眼穿仍欲歸。芳心向春盡。所得是沾衣。

△謝朓詩。鄕淚盡沾衣。

月

池上與橋邊。難忘復可憐。簾開最明夜。簟捲已涼天。流處水花急。吐時云葉鮮。姮娥無粉黛。只是逞嬋娟。

△池上與橋邊。一作樓上與池邊。

贈宗魯笻竹杖

大夏資輕策。全溪問所思。靜憐穿樹逺。滑想過苔遲。鶴怨朝還望。僧閒暮有期。風流眞底事。常欲傍淸羸。

△漢書。張騫至大夏。見笻竹杖。問之。云賈人市之身毒國。北山移文。蕙帳空兮夜鶴怨。

垂栁

娉婷小苑中。婀娜曲池東。朝佩皆垂地。仙衣盡帶風。七賢寧占竹。三品且饒松。腸斷靈和殿。先皇玉座空。

△晉書。阮籍。嵇康。向濤。向秀。劉伶。王戎。阮咸。共爲竹林之遊。白居易詩。九龍潭月落杯酒。三品松風飄管弦。宋武帝植蜀栁於靈和殿前。詳前注。江淹詩。玉座猶寂寞。

曲池

日下繁香不自持。月中流艷與誰期。迎憂急鼓疎鐘斷。分隔休燈滅燭時。張蓋欲判江灩灩。回頭更望栁絲絲。從來此地黃昏散。未信河梁是別離。

△淳於髠傳。堂上燭滅。主人畱髠而送客。搜神記。趙昞嘗臨水求渡。船人不許。昞乃張帷蓋坐其中。長嘯呼風亂流而渡。李陵別蘇武詩。攜手上河梁。

代應二首

溝水分流西復東。九秋霜月五更風。離鸞別鳳今何在。十二玉樓空更空。

昨夜雙鉤敗。今朝百艸輸。闗西狂小吏。惟喝遶牀盧。

△西京雜記。慶安世。年十五爲成帝侍中。善鼓琴。能爲雙鳳離鸞曲。陶潛詩。上弦驚別鶴。下弦操孤鸞。周處風土記。義陽臘日飲祭之後。叟嫗兒童爲藏鉤之戲。分爲二曹。以挍勝負。庾闡賦。嘆近夜之藏鉤。賞一時之戲望。初學記。荊楚歲時記。五月五日。四民並踏百艸。今人又有鬭百艸之戲。晉書。劉毅於東堂聚樗蒱大擲。餘人並黒犢以還。惟劉裕及毅在後。毅次擲得雉。大喜。遶牀叫曰。非不能盧。不事此耳。裕因援五木久之曰。老兄試爲卿答。旣而四木俱黒。一子轉躍未定。裕厲聲喝之。卽成盧。

席上作

澹雲輕雨拂髙唐。玉殿秋來夜正長。料得也應憐宋玉。一生惟事楚襄王。

△原注。予爲桂州從事。故府鄭公出家妓。令賦髙唐詩。一本題作席上贈人。注云。故桂林滎陽公席上出家妓。○鄭公。鄭亞也。注見迎弔桂府常侍詩。一云。淡煙微雨恣髙唐。一曲淸塵遶畫梁。料得也應憐宋玉。只因無柰楚襄王。

訪隠者不遇成二絕

秋水悠悠浸墅扉。夢中來數覺來稀。玄蟬去盡葉黃落。一樹冬靑人未歸。

城郭休過識者稀。哀猿啼處有柴扉。滄江白日樵漁路。日暮歸來雨滿衣。

△杜甫詩。玄蟬無停號。

破鏡

玉匣淸光不復持。菱花散亂月輪虧。秦臺一照山雞後。便是孤鸞罷舞時。

△飛燕外傳。飛燕始加大號婕妤。奏上三十六物以賀。有七尺菱花鏡一奩。庾信鏡賦。臨水則池中月出。照日則壁上菱生。駱賓王詩。妝鏡菱花暗。愁眉栁葉顰。西京雜記。髙祖初入咸陽宮。有方鏡廣四尺。髙五尺九寸。表裏洞明。人直來照之。影則倒見。以手掩心。卽見腸胃五臟。杜甫詩。秦臺鏡欲臨。異苑。山雞愛其毛羽。映水則舞。魏武時。南方獻之。公子倉舒令置大鏡其前。雞鑑形而舞。不知止。遂乏死。注見前。

無題

紫府仙人號寶燈。云漿未飲結成冰。如何雪月交光夜。更在瑤臺十二層。

△抱朴子。項曼都言到天上。先過紫府。金牀玉几。晃晃昱昱。道源注。佛有寶燈之名。神仙無此號。然佛亦稱金仙。故可通用。庾信溫湯碑序。其色變者流爲五云之漿。其味美者結爲三危之露。離騷。望瑤臺之偃蹇兮。拾遺記。昆侖山傍有瑤臺十二。各廣千步。皆五色玉爲臺基。

贈庾十二朱版

固漆投膠不可開。贈君珍重抵瓊瑰。君王曉坐金鑾殿。只待相如艸詔來。

△原注。時庾在翰林。○舊唐書。大中三年九月。以起居郎庾道蔚充翰林學士。疑卽此人也。古詩。以膠投漆中。誰能別離此。

李花

李徑獨來數。愁情相與懸。自明無月夜。彊笑欲風天。減粉與園籜。分香沾渚蓮。徐妃久巳嫁。猶自玉爲鈿。

△道源注。李開不與蓮同時。此只彷佛其色耳。南史。元帝徐妃。諱昭佩。天監十六年十二月。拜湘東王妃。與瑤光寺智逺道及帝左右曁季江淫通。帝逼令自殺。初。妃嫁夕。車至西州。夕風大起。發屋折木。無何。雪霰交下。帷簾皆白。帝以爲不祥。後果不終婦道。

栁

曾逐東風拂舞筵。樂遊春苑斷腸天。如何肯到淸秋日。已帶斜陽又帶蟬。

△楊愼曰。形容先榮後悴之意。

三月十日流杯亭

身屬中軍少得歸。木蘭花盡失春期。偸隨栁絮到城外。行過水西聞子規。

△方輿勝覧。巴州西龕寺。唐乾元間嚴鄭公武所剏。其水曲折。可以流觴。一統志。流觴亭在巴縣西龕山上。本艸。木蘭。大樹。皮似桂而香。花粉紅色。二三月間開。述異記。木蘭川在潯陽。江中多木蘭。吳王闔閭植此構宮殿。又。七里洲中。魯班刻木蘭爲舟。至今在。

過招國李家南園二首

潘嶽無妻客爲愁。新人來坐舊妝樓。春風猶自疑聫句。雪絮相如飛不休。

長亭歲盡雪如波。此去秦闗路幾多。惟有夢中相近分。臥來無睡欲如何。

△招國裏。在京師。白居易傳。自皇子陂歸招國裏。雪絮。用謝道韞事。哀江南賦。十里五里。長亭短亭。

畱贈畏之

淸時無事奏明光。不遣當闗報早霜。中禁詞臣尋引領。左川歸客自回腸。郎君下筆驚鸚鵡。侍女吹笙弄鳳凰。空寄大羅天上事。眾仙同日詠霓裳。

待得郎來月巳低。寒暄不道醉如泥。五更又欲向何處。騎馬出門烏夜啼。

戶外重陰黯不開。含羞迎夜復臨臺。瀟湘浪上有煙景。安得好風吹汝來。

△原注。時將赴職梓潼。遇韓朝回三首。○第二首絕句。唐人選入才調集。注云。遇韓朝回。漢官儀。尙書郎直宿建禮門。奏事明光殿。三秦記。未央宮漸臺西有桂宮。中有明光殿。珠璣爲簾箔。金戺玉階。晝夜光明。當闗。門卒也。東觀漢記汝郁傳。汝郁載病。徵詣公交車。臺遣兩當闗扶入。拜郎中。絕交書。臥喜晚起。而當闗呼之不置。杜甫詩。詔許辭中禁。左川卽東川。後漢禰衡傳。黃祖大會賓客。人有獻鸚鵡者。衡攬筆作賦。文無加點。辭采甚麗。按此語謂韓瞻子偓也。偓。小字冬郎。嘗卽席爲詩。一座盡驚。漢武內傳。王母命侍女董雙成吹云和之笙。雲笈七籖。最上一天名曰大羅。在玄都玉京之上。合三十六天。總是三尊所統。故經云。三界之上眇眇大羅。萟林。世傳大羅天發榜於蘃珠宮。故稱蘂榜。異聞錄。開元六年八月望。上與申天師洪都客作術。夜遊月宮。榜曰。淸虛廣寒之府。少前。見素娥十餘人乘鸞舞於廣庭桂樹之下。音樂淸麗。遂歸。制霓裳羽衣之曲。蔡寛夫詩話。唐開成初。尉遲璋嘗仿古作霓裳羽衣曲以獻。詔以曲名。賜貢院爲題。是歲。榜首李肱所試詩卽此題也。此曲世無譜。好事者每惜之。○或云。義山與畏之。疑皆李肱榜進士。故有末句。其年。髙鍇權知貢舉。按。新舊書皆云義山開成二年進士。集中有李肱畫公詩。亦不云同年。後漢周澤傳。一日不齋醉如泥。

爲有

爲有云屏無限嬌。鳳城寒盡怕春宵。無端嫁得金龜壻。辜負香衾事早朝。

△西京雜記。趙飛燕爲皇后。女弟昭儀。遺雲母屏風。琉璃屏風。梁戴暠詩。丹鳳俯臨城。趙次公杜注。秦繆公女吹簫。鳳降其城。因號丹鳳城。其後言京都之盛曰鳳城。唐書。天授二年攺佩魚皆爲龜。三品以上龜袋飾以金。

無題

相見時難別亦難。東風無力百花殘。春蠶到死絲方盡。蠟炬成灰淚始幹。曉鏡但愁雲鬢攺。夜吟應覺月光寒。蓬山此去無多路。靑鳥殷勤爲探看

△庾信對燭賦。銅荷承淚蠟。鐵鋏染浮煙。

碧城三首

碧城十二曲闌干。犀辟塵埃玉辟寒。閬苑有書多附鶴。女牀無樹不棲鸞。星沈海底當窓見。雨過河源隔座看。若是曉珠明又定。一生長對水晶盤。

對影聞聲巳可憐。玉池荷葉正田田。不逢蕭史休回首。莫見洪崖又拍肩。紫鳳放嬌含楚佩。赤鱗狂舞撥湘弦。鄂君悵望舟中夜。繡被焚香獨自眠。

七夕來時先有期。洞房簾箔至今垂。玉輪顧兔初生魄。鐵网珊瑚未有枝。撿與神方教駐景。收將鳳紙寫相思。武皇內傳分明在。莫道人間總不知。

△道源注。太平禦覧。元始天尊居紫雲之閣。碧霞爲城。道源注。南越志。髙州巨海有大犀。出入有光。其角開水辟塵。嶺表錄異。辟塵犀。婦人爲簮梳。塵不著發。天寶遺事。寧王有暖玉杯。會昌年間。扶余國貢火玉三斗。色赤。光照十步。寘之室中。不復挾纊。道源注。錦帶。仙家以鶴傳書。山海經。女牀之山有鳥焉。其狀如翟。五彩文。名曰鸞鳥。見則天下安寧。東京賦。鳴女牀之鸞鳥。飛燕外傳。眞臘夷獻萬年蛤。不夜珠。光彩皆若月照。人無妍醜。皆美艷。帝以蛤賜後。以珠賜婕妤。後以蛤裝成五色金霞。帳中常若滿月。久之。帝謂婕妤曰。吾晝視後。不若夜視之美。每旦。令人忽忽如失。婕妤聞之。卽以珠號枕前不夜珠。爲後壽。太眞外傳。成帝獲飛燕。身輕欲不勝風。恐其飄翥。帝爲造水晶盤。令宮人掌之而歌舞。沈約東武吟。誓辭金門寵。去飲玉池流。古詩。江南可采蓮。蓮葉何田田。列仙傳。秦穆公以女弄王妻蕭史。日於樓上吹簫作鳳鳴。神仙傳。衛叔卿與數人博。其子問向與博者爲誰。叔卿曰。是洪崖先生。郭璞遊仙詩。古拍洪崖肩。禽經。鸑。鷟鳳之屬也。五色而多紫。楚詞離騷。紉秋蘭以爲佩。又云。折瓊枝以繼佩。別賦。聳淵魚之赤鱗。道源曰。此句暗用瓠巴鼓瑟遊魚出聽語。說苑。鄂君乘靑翰之舟。張翠羽之蓋。越人擁楫而歌曰。山有木兮木有枝。心恱君兮君不知。於是鄂君揄袂而擁之。舉繡被而覆之。漢武內傳。帝閒居承華殿。忽見一女子。美麗非常﹐曰。我墉宮玉女王子登也。七月七日。王母暫來。帝下席跪諾。於是登延靈之臺。盛齋存道以候之。至七月七日二更後。王母果至。玉輪注。見前。天問。夜光何徳。死而又育。厥利維何。而顧兔在腹。王逸注。言月中有兔。何所貪利。居月之腹。而顧望乎。書。惟三月哉生魄。傳。始生魄。月十六日明消而魄生。漢志。死魄。朔也。生魄。望也。本艸。珊瑚似玉。紅潤。生海底盤石上。一歲黃。三歲赤。海人先作鐵网沈水底。貫中而生絞网出之。失時不取則腐。○漢武內傳。上元夫人命侍女紀離容徑到扶廣山﹝左來右力﹞靑眞小童出六甲。左右靈飛。致神之方十二事。以授劉徹。乃告帝曰。夫五帝者。方面之天。精六甲六位之通靈。佩而尊之。可致長生。王母因授以五嶽眞形圗。帝拜受俱畢。王母與夫人同乘而去。

對雪二首

寒气先侵玉女扉。淸光旋透省郎闈。梅花大庾嶺頭髮。栁絮章臺街裏飛。欲舞定隨曹植馬。有情應濕謝莊衣。龍山萬里無多逺。畱待行人二月歸。

旋撲珠簾過粉墻。輕於栁絮重於霜。已隨江令誇瓊樹。又入盧家妒玉堂。侵夜可能爭桂魄。忍寒應欲試梅妝。闗河凍合東西路。腸斷斑騅送陸郎。

△原注。時欲之東魯。靈光殿賦。玉女窺窓而下視。哀江南賦。倚弓於玉女窓扉。白帖。諸曹郎署曰粉署。劉孝綽對雪詩。浮光亂粉壁。積照朗彤闈。舊唐書。東嶠縣卽大庾嶺。屬韶州。一名梅嶺。白帖。大庾嶺上梅。南枝落。北枝開。洛神賦。車殆馬煩。宋書符瑞志。大明五年正月戊午元日。花雪降殿庭。時右衛將軍謝莊下殿。雪集衣。還白。上以爲瑞。於是公卿並作花雪詩。唐太宗望月詩。魄滿桂枝圓。說文。騅。馬蒼黒。雜色。一曰蒼。白色。陳樂府明下童曲。陳孔驕赭白。陸郎乘斑騅。按。陳孔謂陳暄孔範。陸謂陸瑜。皆後主狎客。李賀詩。陸郎去兮乘斑騅。又。牽云曳雪畱陸郎。皆用此。

蜂

小苑華池爛熳通。後門前檻思無窮。宓妃腰細才勝露。趙后身輕欲倚風。紅壁寂寥崖蜜盡。碧簾迢遞霧巢空。靑陵粉蝶休離恨。長定相逢二月中。

△洛神賦。腰如約素。宓妃。卽洛神。飛燕外傳。帝臨太液池。後歌歸風送逺之曲。帝以文犀簮擊玉甌。酒酣風起。後揚袖曰。仙乎。仙乎。去故而就新乎。帝令馮無方持後裾。風止。裾爲之縐。他日。宮姝或襞裙爲縐。號畱仙裾。拾遺記。每輕風至。飛燕殆欲隨風入水。帝以翠纓結飛燕之裾。本艸。石蜜。又名崖蜜。人以長竿刺出。多者至三四石。味醶色緑。比他蜜尢勝。靑陵蝶。注見前。

公子

外戚封侯自有恩。平明通籍九華門。金唐公主年應小。二十君王未許婚。

△西京雜記。漢掖庭有雲光殿。九華殿。金唐公主。未詳。

賦得雞

稻粱猶足活諸雛。妒敵專場好自娛。可要五更驚曉夢。不辭風雪爲陽烏。

△韓詩外傳。雞有五徳。敵在前敢鬭者。勇也。曹植鬭雞詩。願蒙貍膏助。常得擅此場。陽烏。日也。蜀都賦。陽烏回翼於髙標。

明神

明神司過豈令寃。暗室由來有禍門。莫爲無人欺一物。他時須慮石能言。

△左傳。石言於晉魏楡。

錢龍惕箋此詩爲甘露之變作也。當時事起倉卒。王涯賈餗等實不與聞。仇士良執而訊之。五毒俱備。涯等誣伏。遂族誅之。一時不以爲寃。實以涯等執政時。招權僣侈結怨於民。故曰明神。司過決無寃濫暗室禍門自招之也。然涯等國之大臣。一旦以無辜之事駢首就戮。專殺者自謂舉世無人。一物可欺。抑知其取精多而用物弘。憑石而言得無慮乎。訓注之咆虓於中國也。士大夫咸怨忿之。及其敗也。又以畏中官之勢未有言其寃者。豈惟不寃之又從而快之。如杜牧之詩曰。元禮去從緱氏學。江充來上犬臺宮。又曰。其冬三凶敗。渙汗開湯罟。他可知矣。獨義山於此事抑揚反復致其不平之意。以示誅戮不出於文宗。其人𨿽惡。猶然寃也。況履霜堅冰其漸。可無深戒哉。然猶不敢顯言。特於是詩微寓其意。可見當時奄人暴橫。士林脇息如此。悲夫。

辛未七夕

恐是仙家好別離。故教迢遞作佳期。由來碧落銀河畔。可要金風玉露時。淸漏漸移相望久。微云未接過來遲。豈能無意酬烏鵲。惟與蜘蛛乞巧絲。

△道源注。度人經。昔於始靑天中。碧落空歌。注。東方第一天有碧霞徧滿。是名碧落。白帖。天河。謂之銀漢。亦曰銀河。李密詩。金風蕩初節。玉露凋晚林。淮南子。烏鵲塡河成橋而渡織女。荊楚歲時記。七夕。人家婦女結采縷。穿七孔鍼。陳瓜果於庭中。以乞巧。有蟢子网於瓜上者。則以爲得巧。

壬申七夕

已駕七香車。心心待曉霞。風輕惟響佩。日薄不嫣花。桂嫩傳香逺。楡髙送影斜。成都過卜肆。曾妒識靈槎。

△七香車。注見前。何遜七夕詩。仙車駐七襄。鳳駕出天潢。謂月中桂樹。古詩。天上何所有。歷歷種白楡。博物志。舊說天河與海通。有人居海上。年年八月見浮槎去來。不失期。多賫糧乘槎而往。十餘日至一處。遙望宮中。多織婦。一丈夫牽牛渚次飲之。其人還。至蜀問嚴君平。曰。某年某月有客星犯牽牛宿。計年月。正此人到天河時也。杜甫詩。滄海有靈槎。

壬申閏秋題贈烏鵲

繞樹無依月正髙。鄴城新淚濺云袍。幾年始得逢秋閏。兩度塡河莫告勞。

△通鑑日錄。宣宗大中六年閏七月乙未。朔八月一日甲子。秋分。魏武樂府。月明星稀。烏鵲南飛。繞樹三匝。無枝可依。魏武都鄴。唐書。相州鄴郡。屬河北。道乾元二年。攺爲鄴城。

端居

逺書歸夢兩悠悠。只有空牀敵素秋。階下靑苔與紅樹。雨中寥落月中愁。

△梁元帝纂要。秋曰白藏。亦曰素秋。

夜半

三更三點萬家眠。露欲爲霜月墮煙。鬭鼠上堂蝙蝠出。玉琴時動倚窓弦。

△嵇康琴賦。徽以荊山之玉。杜甫詩。收書動玉琴。

玉山

玉山髙與閬風齊。玉水淸流不貯泥。何處更求回日馭。此中兼有上天梯。珠容百斛龍休睡。桐拂千尋鳳要棲。聞道神仙有才子。赤簫吹罷好相攜。

△穆天子傳。天子北徵。東還至於羣玉之山。閬風巓。注見前。尸子。凡水方折者有玉。圓折者有珠。淸水有黃金。龍淵有玉英。沈約詩。玉水記方流。莊子。千金之珠必在九重之淵。驪龍頷下。能得珠者。必遭其睡也。詩疏。鳳皇非梧桐不棲。三十國春秋。涼州胡安盜發晉文王張駿墓。得赤玉簫紫玉笛。

張惡子廟

下馬捧椒漿。迎神白玉堂。如何鐵如意。獨自與姚萇。

△北夢瑣言。梓潼縣張惡子神。乃五丁拔蛇之所也。或云。巂州張生所養之蛇。因而立祠。時人謂爲張惡子。其神甚靈。方輿勝覧。張惡子廟。卽梓潼廟。在梓潼縣北八里七曲山。按。圖志。神姓張。諱亞子。其先越巂人也。因報母仇。遂陷縣邑。徙居是山。其墓在隆慶府梓潼縣東二十里。楚詞。奠桂酒兮椒漿。樂府。白玉爲君堂。道源注。《梓潼七十五化》云。建興末。作儒士。稱謝艾。爲張﹝左車右丸﹞主簿張重華嗣位石季龍使將。麻秋侵冦。命艾以千人擊之。秋單騎宵遁。繼而往闗中與姚萇爲友。然厭處凡世。思歸蜀峯。約萇曰。苟富貴。無相忘。後萇以龍驤將軍使蜀。至鳳山訪予。予禮待之。假以鐵如意。祝之曰。麾之可致兵。萇疑予。予爲之一麾。戈盾戎馬萬餘。列之平坡。今試兵埧是也。後萇以苻堅死。卽帝位。因號秦焉。卽其地祝之廟。先號九曲。蓋梓潼來朝九折而去。後號七曲。迨至隋唐。其靈尢著。

雨

摵摵度瓜園。依依傍竹軒。秋池不自冷。風葉共成喧。窓迥有時見。檐髙相續翻。侵宵送書雁。應爲稻粱恩。

△盧諶詩。摵摵芳葉零。廣絕交論。分雁鶩之稻粱。

菊

暗暗淡淡紫。融融冶冶黃。陶令籬邊色。羅含宅裏香。幾時禁重露。實是怯殘陽。願泛金鸚鵡。升君白玉堂。

△陶潛詩。采菊東籬下。晉羅含傳。含致仕還家。階庭忽蘭菊叢生。以爲徳行之感。道源注。嶺表錄異。鸚鵡螺。旋尖處屈而朱。如鸚鵡觜。故以名。殻裝爲酒杯。奇而可玩。亦有範金爲其形者。梁簡文帝書。車渠屢酌。鸚鵡驟傾。

牡丹

錦幃初捲衛夫人。繡被猶堆越鄂君。垂手亂翻雕玉佩。招腰爭舞欎金裙。石家蠟燭何曾剪。荀令香鑪可待燻。我是夢中傳彩筆。欲書花葉寄朝云。

△原注。典略云。夫子見南子在錦幃之中。樂府解題。大垂手。小垂手。皆言舞而垂手也。書。顧命雕玉仍幾。注。雕。刻鏤也。招。當作折。招腰爭舞。英華作細腰頻換。西京雜記。戚夫人能作翹袖折腰之舞。歌出塞入塞望歸之曲。王僧逹詩。縷金羅袖欝金裙。世說。王愷以﹝左米右臺﹞糒澳釡。石崇以蠟燭代薪。荀令香法。見前。劉向有燻鑪銘。南史。江淹嘗夢一丈夫。自稱郭璞。謂淹曰。吾有筆在卿處多年。可見還。淹乃探懷中。得五色筆一以授之。爾後爲詩。絕無妙句。朝云。用神女事。

北樓

春物豈相干。人生只彊歡。花猶曾斂夕。酒竟不知寒。異域東風濕。中華上象寛。此樓堪北望。輕命倚危欄。

△倚。英華作俯。

擬沈下賢

千二百輕鸞。春衫瘦著寛。倚風行稍急。含雪語應寒。帶火遺金斗。兼珠碎玉盤。河陽看花過。曾不問潘安。

△唐詩紀事。沈亞之。字下賢。吳興人。登進士第。太和初。李同捷反。授柏耆行營。計會使亞之以殿中侍禦史爲判官。諭旨耆。誅同捷。諸將嫉其功。譛之耆。貶循州司戶參軍。亞之貶南康尉。有集九卷。道源注。金斗。熨斗也。隋書。李穆奉熨鬥於髙祖曰。願以此熨安天下。梁簡文帝詩。熨斗金塗色。白居易詩。大珠小珠落玉盤。

蝶

飛來繡戶陰。穿過畫樓深。重傅秦臺粉。輕塗漢殿金。相兼惟栁絮。所得是花心。可要淩孤客。邀爲子夜吟。

△古今注。蕭史與秦穆公煉飛雪丹。第一轉與弄玉。粉。今水銀膩粉是也。道書。蝶交則粉退。漢書。趙昭儀居昭陽捨。殿上髹漆。切皆銅沓冒。黃金塗。注。切。門限也。沓冒。其頭也。塗以金。塗銅上也。子夜注。見前。

飲席代官妓贈兩從事

新人橋上著春衫。舊主江邊側帽檐。願得化爲紅綬帶。許教雙鳳一時銜。

△原注。隋獨孤信舉止風流。曽風吹帽檐。側觀者塞路。說文。綬。韍維也。紅綬。卽朱紱。白居易詩。鶻銜紅綬遶身飛。

代魏宮私贈

來時西館阻佳期。去後漳河隔夢思。知有宓妃無限意。春松秋菊可同時。

△原注。黃初三年巳隔存沒。追代其意。何必同時。亦廣子夜吳歌之流。魏志陳思王傳。黃初二年。植貶爵安鄕侯。攺封鄄城侯。四年來朝。帝責之。置西館。未許朝。水經注。魏武引漳流。自城西東入。徑銅雀臺下。洛神賦。榮曜秋菊。華茂春松。

代元城吳令暗爲答

背闕歸藩路欲分。水邊風日半西曛。荊王枕上原無夢。莫枉陽臺一片雲。

△魏志。吳質。字季重。濟陰人。以文才爲文帝所善。出爲朝歌長。遷元城令。封列侯。洛神賦。背伊闕。越轘轅。又曰。余從京師。言歸東藩。洛神賦。日旣西傾。車殆馬煩。寰宇記。巫山縣西有陽臺古城。卽襄王所遊之地。亦曰陽雲臺。髙一百二十丈。南枕長江。西溪叢語。楚襄王與宋玉遊髙唐之上。見雲气之異。問宋玉。玉曰。昔先王夢遊髙唐與神女遇。玉爲髙堂賦。先王。謂懷王也。玉是夜夢見神女。寤而白王。王使爲神女賦。後人遂言襄王夢神女。非也。愚按。宋玉作賦。本假夢爲詞。卽懷王亦豈眞有夢乎。西溪此辧。尙是囈語。○此詩爲洛神辧誣。明思王感甄之說。未足深信。

牡丹

壓徑復緣溝。當窓又映樓。終銷一國破。不啻萬金求。鸞鳳戲三島。神仙居十洲。應憐萱艸淡。卻得號忘憂。

△比其艷於佳人之傾國。唐國史補。長安貴遊尙牡丹。每春暮。馬若狂人。種以求利。一本有數萬者。史。封禪書。海中有三神山。曰蓬萊。方丈﹐瀛洲。十洲記。四方巨海之中。有祖洲。瀛洲。元洲。炎洲。長洲。充洲。鳳麟洲。聚窟洲。流洲。生洲。

百果嘲櫻桃

珠實𨿽先熟。瓊莩縱早開。流鶯猶故在。爭得諱含來。

△漢書葭莩注葭蘆也莩其筒中白皮至薄者呂氏春秋仲夏之月羞含桃注含桃櫻桃也鶯鳥所含食故曰含桃

櫻桃答

眾果莫相誚。天生名品髙。何因古樂府。惟有鄭櫻桃。

△樂府集石季龍寵惑優僮鄭櫻桃而殺郭氏更納淸河崔氏櫻桃又譛而殺之櫻桃美麗擅寵宮掖樂府由是有鄭櫻桃歌十六國春秋石虎鄭後名櫻桃晉冗從僕射鄭世達家妓也

曉坐

後合罷朝眠。前墀思黯然。梅應未假雪。栁自不勝煙。淚續淺深綆。腸危髙下弦。紅顏無定所。得失在當年。

△一云後合一作閣廣韻綆井索道源注弦急則絕以比愁腸易斷

詠史

北湖南埭水漫漫。一片降旗百尺竿。三百年間同曉夢。鐘山何處有龍盤。

△北湖卽玄武湖注見前道源注金陵志南埭上水閘也王荊公贈段約之詩聞君更欲通南埭非雞鳴埭也劉禹錫金陵懷古詩一片降旗出石頭徐爰釋問建康東北十里有鐘山舊名金山後更號蔣山諸葛亮以爲鐘山龍盤卽蔣山也

一片

一片非煙隔九枝。蓬巒仙仗儼云旗。天泉水暖龍吟細。露畹春多鳳舞遲。楡莢散來星斗轉。桂花尋去月輪移。人間桑海朝朝變。莫遣佳期更後期。

△孫氏瑞應圖非气非煙五色絪縕謂之慶雲九枝燈注見前齊地記齊有天齊泉漢書注臨菑城南有天齊水五泉並出離騷旣滋蘭之九畹兮注十二畝爲畹春秋運斗樞玉衡星散爲楡元命苞三月楡莢落

日射

日射紗窓風撼扉。香羅掩手春事違。回廊四合掩寂寞。碧鸚鵡對紅薔薇。

△碧鸚鵡卽靑鸚鵡也注見前

題鵝

眠沙臥水自成羣。曲岸殘陽極浦云。那解將心憐孔翠。羈雌長共故雄分。

△一作雀○孔翠孔雀翡翠也杜甫詩孔翠望赤霄秋思雕籠養謝靈運詩羈雌戀舊侶魯陶嬰黃鵠歌夜半悲鳴兮想其故雄○言孔翠之羈孤不若鵝羣有眠沙臥木之適也

華淸宮

朝元閣迥羽衣新。首按昭陽第一人。當日不來髙處舞。可能天下有胡塵。燕

△注見前道源注雍錄朝元閣在驪山天寶七載玄元皇帝見於朝元閣攺名降聖閣太眞外傳天寶四載七月於鳳凰園冊太眞宮女道士楊氏爲貴妃半後服用進見之日奏霓裳羽衣曲漢書飛燕立爲皇后寵少衰女弟絕幸爲昭儀居昭陽捨李白詩宮中誰第一飛燕在昭陽

梓潼望長卿山至巴西復懷譙秀

梓潼不見馬相如。更欲南行問酒壚。行到巴西覓譙秀。巴西惟是有寒蕪。

△道源注方輿勝覧長卿山在梓潼縣治西南舊名神山唐明皇幸蜀見山有司馬相如讀書之窟因攺名長卿山譙周巴記劉璋分巴以永寧爲巴東郡墊江爲巴郡閬中爲巴西郡是謂三巴孫盛晉陽秋譙秀字符彥巴西人譙周孫李雄盜蜀安車徵秀不應桓溫平蜀返役上表薦之

齊宮詞

永壽兵來夜不扃。金蓮無復印中庭。梁臺歌管三更罷。猶自風搖九子鈴。

△齊書廢帝寶卷別爲潘妃起神仙永壽玉壽三殿皆帀飾以金璧蕭衍兵入建康王珍國張稷引兵入殿禦刀丰勇之爲內應寶卷方在含徳殿作笙歌兵入斬之稷召僕射王亮等令百僚署箋以黃油裹寶卷首遣博士範云等送詣石頭金蓮注見前按晉成帝七年作新宮輿地圗云卽臺城也容齋隨筆晉宋後謂朝廷禁省爲臺故稱禁城爲臺城西京雜記昭陽殿上設九金龍皆銜九子金鈴每好風日幡眊光影照耀一殿鈴鑷之聲驚動左右齊書莊嚴寺有玉九子鈴外國寺佛面有光相禪靈寺墖諸寶珥皆剝取以施潘妃殿飾

十一月中旬至扶風界見梅花

匝路亭亭艷非時裛裛香素娥惟與月靑女不饒霜贈逺虛盈手傷離適斷腸爲誰成早秀不待作年芳

△唐書鳳翔府扶風郡屬闗內道至徳二載號西京一作雨說苑越使諸發執一枝梅遺梁王荊州記陸凱自江南寄梅花一枝詣長安與範煜贈詩云云

靑陵臺

靑陵臺畔日光斜。萬古貞魂倚暮霞。莫訝韓慿爲蛺蝶。等閒飛上別枝花。

△詳前注一統志臺在開封府封丘縣界英華作春英華作許注見前

東還

自有仙才自不知。十年長夢采華芝。秋風動地黃雲暮。歸去嵩陽尋舊師。

△抱朴子華芝赤蓋白莖上有兩葉三實服之可以長生唐書河南登封縣神龍元年攺曰嵩陽嵩山有中嶽祠有嵩陽宮

酬崔八早梅有贈兼示之作

知訪寒梅過野塘。久畱金勒爲回腸。謝郎衣袖初翻雪。荀令燻鑪更換香。何處拂胸資蝶粉。幾時塗額藉蜂黃。維摩一室𨿽多病。亦要天花作道場。

△謝莊衣見前又謝惠連雪賦紈袖慚冶注見前英華作要舞英華本原注時余在惠祥上人講下故崔落句有梵王宮地羅含宅賴許時時聽法來○維摩經長者維摩詰以其方便現身有疾因以身疾廣爲說法佛告文殊師利汝詣維摩詰問疾時維摩詰室有一天女見諸大人聞所說法便現其身卽以天花散諸菩薩大弟子上而爲供養

春風

春風𨿽自好。春物太昌昌。若教春有意。惟遣一枝芳。我意殊春意。先春巳斷腸。

蜀桐

玉壘髙桐拂玉繩。上含非霧下含冰。枉教紫鳳無棲處。斵作秋琴彈壞陵。

△一作梧一作霏潘嶽賦天霏霏以垂霧英華同一作廣琴操十二曲曰壊陵伯牙所作壊一作懷應璩與劉劭書聽廣陵之淸散

蜀桐

通靈夜醮達淸晨。承露盤晞甲帳春。王母不來方朔去。更須重見李夫人。

△王褒云陽記鉤弋夫人從至甘泉而卒旣殯屍香聞十里帝哀悼乃起通靈臺於甘泉宮有一靑鳥集其上往來漢武故事上以琉璃珠玉明月夜光雜錯天下珍寶爲甲帳其次爲乙帳甲以居神乙以自居漢書李夫人早卒帝思念不已方士齊人李少翁言能致其神乃夜張燈燭設帷帳陳酒肉而令帝居他帳望見好女如李夫人之貌還幄坐而步又不得就視帝益相思悲感

判春一桃復一李。井上占年芳。笑處如臨鏡。窺時不隠墻。敢言西子短。誰覺宓妃長。珠玉終相類。同名作夜光。

△古樂府桃生露井上李樹生道旁江總李花詩當知露井上復與夭桃鄰登徒子好色賦此女子登墻窺臣三年神女賦穠不短纎不長搜神記隋珠盈徑寸夜有光明可以燭室十洲記周穆王時西湖獻玉杯是百玉之精明夜照夕

促漏

促漏遙鐘動靜聞。報章重疊杳難分。舞鸞鏡匣收殘黛。睡鴨香鑪換夕燻。歸去定知還向月。夢來何處更爲云。南塘漸暖蒲堪結。兩兩鴛鴦﹝上艸下左言右只﹞水紋。

△一作字唐書內官有掌書二人掌符契經籍宣傳啟奏杜甫詩宮女開函近禦筵是也通俗文染靑石謂之點黛李賀詩深幃金鴨冷一作豈淮南子羿請不死之藥於西王母姮娥竊之奔月注姮娥羿妻也服藥得仙奔入月中爲月精江總經故妃殿詩若令歸就月照見不須疑樂府西州曲采蓮南塘秋李賀樂詞官街栁帶不堪折早晚菖蒲勝綰結道源注言縱如姮娥入月終是獨居神女爲云徒成幻夢豈若南塘之鴛鴦長匹不離哉髙棅曰此詩擬深宮怨女而作

江東

驚魚撥刺燕翩翾。獨自江東上釣船。今日春光太漂蕩。謝家輕絮沈郎錢。

△方割切力達切謝靈運賦魚水深而撥刺杜甫詩船尾跳魚撥刺鳴鷦鷯賦肓翩翾之陋體兮謝絮注見前晉食貨志吳興沈充鑄小錢謂之沈郎錢此以比楡莢也漢有小錢名楡莢錢李賀詩楡莢相催不知數沈郎靑錢夾城路

讀任彥升碑

任昉當年有美名。可憐才調最縱橫。梁臺初建應惆悵。不得蕭公作騎兵。

△南史任昉字彥升樂安博昌人雅善屬文尢長載筆入梁歷官禦史中丞出爲新安太守卒梁書武帝與昉遇竟陵王西邸從容謂昉曰我登三府當以卿爲記室昉亦戲帝曰我若登三事當以卿爲騎兵以帝善射也

荷花

都無色可並。不柰此香何。瑤席乘涼設。金羈落晚過。回衾燈照綺。渡襪水沾羅。預想前秋別。離居夢棹歌。

△楚詞瑤席分玉瑱英華作曉曹植樂府白馬飾金羈英華作覆雪賦援綺衾兮坐芳縟注見前英華作愁前漢武帝秋風辭簫鼓鳴兮發擢歌

五松驛

獨下長亭念過秦。五松不見見輿薪。只應旣斬斯髙後。尋被樵人用斧斤。

△按白氏長慶集有望秦赴五松驛詩此驛在長安東賈誼有過秦論

灞岸

山東今歲點行頻。幾處寃魂哭虜塵。灞水橋邊倚華表。平時二月有東巡。

△杜甫詩行人但云點行頻三輔黃圗霸橋在長安東灞水上說文亭郵表徐曰表雙立爲桓今郵亭立木交於其端或謂之華表按橋柱亦曰華表杜甫橋成詩天寒白鶴歸華表是也

送臻師二首

昔去靈山非拂席。今來滄海欲求珠。楞伽頂上淸涼地。善眼仙人憶我無。

苦海迷途去未因。東方過此幾微塵。何當百億蓮花上。一一蓮花見佛身。

△水經注靈鷲山胡語云耆闍崫山山是靑石逺望似鷲鳥形故曰靈鷲法顯親宿其山誦首楞嚴香花供養道源注法華釋注靈山靈鷲山也又名狼迹山前佛今佛皆居此地旣是靈聖所居故呼爲靈山法華經爾時世尊告舍利佛汝今諦聽吾當爲汝分別解說爾時會中有比丘比丘尼優婆塞優婆夷五千人等卽從座起禮佛而退所以者何此輩罪根深重及增上慢未得爲得未證爲證有如此失是以不住拂席而起譬諭經王捨國人欲作寺錢不足入海得名寶珠杜甫詩僧寶人人滄海珠道源注閣筆記梵云楞伽此云不可往惟神通者能至其上峯頂有夜義城佛於此說楞伽經楞伽經大慧菩薩白佛言世尊於大眾中唱如是言我是過去一切佛及種種受生爾時作曼陀轉輪聖王六牙大象及鸚鵡鳥釋提桓因善眼仙人如是等百千生經說道源注善眼仙人以比臻師也楞嚴經引諸沈冥出於苦海莊子七聖皆迷無所問途去未因過去未來之因法華經假使有人磨以爲墨過於東方千國土乃下一點大如微塵又過千國土復下一點如是展轉盡地種墨是諸佛土若算師知其數否傳燈錄釋迦佛生剎利王家放大智光明照十方世界湧金蓮花梵网經一華百億國一國一釋迦各坐菩提樹一時成佛道

七夕

鸞扇斜分鳳幄開。星橋橫過鵲飛回。爭將世上無期別。換得年年一度來。

△庾信詩思爲鸞翼扇願備明光宮

謝先輩防記念拙詩甚多異日偶有此寄

曉用云添句。寒將雪命篇。良辰多自感。作者豈皆然。熟寢初同鶴。含嘶欲並蟬。題時長不展。得處定應偏。南浦無窮樹。西樓不住煙。攺成人寂寂。寄與路綿綿。星勢寒垂地。河聲曉上天。夫君自有恨。聊借此中傳。

△國史補互相推敬謂之先輩一作徒梁褚云蟬詩天寒響屢嘶楚詞送美人兮南浦鮑照詩始出西南樓栁子原集序粲然如繁星麗天而芒寒色正楚詞望夫君兮歸來

馬嵬二首

冀馬燕犀動地來。自埋紅粉自成灰。君王若道能傾國。玉輦何由過馬嵬。

海外徒聞更九州島。他生未卜此生休。空聞虎旅傳宵柝。無復雞人報曉籌。此日六軍同駐馬。當時七夕笑牽牛。如何四紀爲天子。不及盧家有莫愁。

△通誌馬嵬坡在西安府興平縣西二十五里左傳冀之北土馬之所生燕犀燕地之犀甲也鄭玄周禮注燕近彊胡習於甲冑或曰謂弓也列子燕角之弧朔蓬之幹郭璞毛詩拾遺今西方有以犀角及鹿角爲弓者長恨歌漁陽鞞鼔動地來國史補玄宗幸蜀至馬嵬驛縊貴妃於佛堂梨樹之前太眞外傳妃死瘞於西郭之外一里許道北坎下時年三十八歲英華作堪原注鄒衍云九州島之外復有九州島英華作決長恨傳玄宗命方士致貴妃之神旁求四虛上下跨蓬壺見最髙仙山上多樓閣署曰玉妃太眞院玉妃出揖方士問天寶十四載以還事言訖憫然取金釵鈿合各折其半授使者還獻上皇將行乞當時一事不聞於他人者爲驗玉妃曰昔天寶十年秋七月牽牛織女相見之夕時夜始半獨侍上上慿肩而立因仰天感牛女事密相誓願世世爲夫婦執手各嗚咽此獨君王知之耳方士還奏上皇嗟悼久之此詩起二語正指其事言夫婦之願他生未卜而此生先休徒髣髴其神於海外耳能無悲乎西京賦陳虎旅於飛亷周禮雞人夜呼旦以班百官漢官儀宮中不得畜雞衛士於朱雀門外傳雞唱王維詩絳幘雞人報曉籌○按仙傳拾遺云玄宗屬念貴妃往往廢寢則虎旅雞人皆增感愴矣舊書肅宗紀楊國忠諷玄宗幸蜀至馬嵬頓六軍不進大將軍陳玄禮請誅楊氏於是誅國忠賜貴妃自盡長恨歌六軍不發可柰何宛轉蛾眉馬前死見上玄宗紀詔曰聿來四紀人亦小康

可嘆

幸會東城宴未回。年華憂共水相催。梁家宅裏秦宮入。趙后樓中赤鳳來。冰簟且眠金鏤枕。瓊筵不醉玉交杯。宓妃愁坐芝田館。用盡陳王八斗才。

△梁冀傳冀愛監奴秦宮官至太倉令得出入妻孫壽所壽見宮輙屏禦者托以言事因與私焉飛燕外傳後所通宮奴燕赤鳳雄健能超觀閣兼通昭儀赤鳳始出少嬪館後適來幸是日連臂蹋地歌赤鳳來曲杜甫詩恩分夏簟冰洛神賦注東阿王入朝帝示甄后玉鏤金帶枕李白序開瓊筵以坐花拾遺記昆侖山第九層山形漸狹小下有芝田蕙圃皆數百頃羣仙種耨焉洛神賦秣駟乎芝田陳思王謝靈運曰天下才共一石曹子建獨得八斗自古及今共享一鬥奇才博識安可繼也秦宮赤鳳以刺當時之事也陳思之於宓妃情通而不及亂作者殆以自況歟

望喜驛別嘉陵江水二絕

嘉陵江水此東流。望喜樓中憶閬州。若到閬中還赴海。閬中應更有髙樓。

千里嘉陵江水色。含煙帶月碧於藍。今朝相送東流後。猶自驅車更向南。

△寰宇記嘉陵水一名西漢水又名閬中水周地圗雲水源出秦州嘉陵因名嘉陵江

別薛嵒賓

曙爽行將拂。晨淸坐欲淩。別離眞不那。風物正相仍。漫水任誰照。衰花淺自矜。還將兩袖淚。同向一窓燈。桂樹乖眞隠。蕓香是小懲。淸規無以況。且用玉壺冰。

△奴臥切英華作淸淮南王招隠桂樹叢生兮山之幽二語義山自謂也義山釋褐祕書省枝書郎旋調補弘農尉故有蕓香之句

富平少侯

七國三邊未到憂。十三身襲富平侯。不收金彈拋林外。卻惜銀牀在井頭。彩樹轉燈珠錯落。繡檀回枕玉雕鎪。當闗不報侵晨客。新得佳人字莫愁。

△七國謂漢景時七國隋明餘慶詩三邊烽亂驚漢書張安世封富平侯子延壽嗣延壽卒子放嗣放敬武公主所生娶皇后弟平恩侯許嘉女與上臥起寵愛殊絕西京雜記韓嫣以金爲彈丸一日失數十每出兒童隨之長安語曰苦饑寒逐彈丸樂府淮南篇後園鑿井銀作牀金瓶素綆汲寒漿吳曽漫錄山海經昆侖墟九井以玉爲檻銀牀者以銀作欄猶所云玉檻耳名義考銀牀非井欄乃轆轤架也廣韻轆轤圓轉木用以汲水開元遺事韓國夫人上元夜然百枝燈樹髙八十餘尺之髙山百里皆見拾遺記魏明帝檢寶庫中得一玉虎頭枕單池國所獻其頷下有篆書云帝辛之枕嘗與妲已同枕之是殷時遺物也語林王武子從荊州來惇欲殺之平子恆持玉枕以自防古詩玉枕龍須席郎眠何處牀魏都賦木無雕鎪當闗注見前

腸

有懷非惜恨。不柰寸腸何。卽席回彌久。前時斷固多。熱應翻急燒。冷欲徹微波。隔樹澌澌雨。通池點點荷。倦程山向背。望國闕嵯峨。故念飛書及。新歡借夢過。染筠休伴淚。繞雪莫追歌。擬問陽臺事。年深楚語訛。

△湘中記衡山如陣云九向九背乃復不見用湘妃事鮑照詩蜀琴抽白雪郢曲繞陽春杜甫詩朱繞白雪

贈宇文中丞

欲構中天正急材。自緣煙水戀平臺。人間只有嵇延祖。最望山公啟事來。

△舊唐書太和六年八月以禦史中丞宇文鼎爲戶部侍郎判度支列子西極化人見周穆王王爲攺築宮室其髙千仞臨終南之上名曰中天之臺漢書梁孝王治復道自宮連屬於平臺三十餘里注平臺在大梁東北原注公感嘆亡友張君故有此句○晉書嵇紹傳紹字延祖康之子以父得罪靖居私門山濤領選啟武帝請爲祕書郎帝謂濤曰如卿所言乃堪爲丞何但郎也山濤傳所奏甄拔人物各爲題目時稱山公啟事

曉起

擬杯當曉起。呵鏡可微寒。隔箔山櫻熟。褰帷桂燭殘。書長爲報晚。夢好更尋難。影響輸雙蝶。偏過舊畹蘭。

△庾信對燭賦刺取燈花持桂燭

閨情

紅露花房白蜜脾。黃蜂紫蝶兩參差。春窓一覺風流夢。卻是同袍不得知。

△鄭谷蝶詩微雨宿花房王元之蜂記蜂釀蜜如脾謂之蜜脾本艸蠟是蜜脾底也古效切

月夕

艸下陰虫葉上霜。朱欄迢遞壓湖光。兔寒蟾冷桂花白。此夜姮娥應斷腸。

杏花

上國昔相值。亭亭如欲言。異鄕今暫賞。眽眽豈無恩。援少風多力。墻髙月有痕。爲含無限意。遂對不勝繁。仙子玉京路。主人金穀園。幾時辭碧落。誰伴過黃昏。鏡拂鉛華膩。鑪藏桂燼溫。終應催竹葉。先擬詠桃根。莫學啼成血。從教夢寄魂。吳王采香徑。失路入煙村。

△秦中記唐人舉進士會杏園謂之探花宴去聲謝靈運集有田南樹園激流植援詩注援衛也英華作到靈樞金景內經下離塵境上界玉京元君注玉京者無爲之天也玉京之下乃昆侖北都太霄隠書無上大道君治無極大羅天中玉京之上七寶玄臺金牀玉几一作佳水經注金穀水出河南太白原東南流歷金穀謂之金穀水經石崇故居洛神賦鉛華不禦善曰博物志燒鉛成胡粉拾遺記王母取緑桂之膏然以照夜張協詩尺燼重尋桂張衡七辧玄酒白醴蒲萄竹葉張華輕薄篇蒼梧竹葉淸宜城九醞酒王獻之桃葉歌桃樹連桃根禽經子規夜啼達旦血漬艸木方輿勝覧姑蘇靈嵒山有西施采香徑此詩因杏花而寓失路之感玩首末語可見

燈

皎潔終無倦。煎熬亦自求。花時隨酒逺。雨後背牕休。冷暗黃茅驛。暄明紫桂樓。錦囊名畫揜。玉局敗碁收。何處無佳夢。誰人不隠憂。影隨簾押轉。光信簟文流。客自勝潘嶽。儂今定莫愁。固應畱半焰。回照下幃羞。

△阮籍詩膏火自煎熬鮑昭詩鳳樓十二重桂樹玉盤龍詩耿耿不寐如有隠憂漢武故事上起神屋以白珠爲簾箔玳瑁押之象牙爲篾蕭貫曉寒歌海牛押簾風不入梁簡文帝詩簟文生玉腕香汗浸紅紗陳啟源曰梁紀少瑜燈詩惟餘一兩焰才得解羅衣結語從此化出

淸河

舟小回仍數。樓危憑亦頻。燕來從及社。蝶舞太侵晨。絳雪除煩後。霜梅取味新。年華無一事。只是自傷春。

△漢武內傳上藥有玄霜絳雪

韈

嘗聞宓妃襪。渡水欲生塵。好借嫦娥著。淸秋踏月輪。

追代盧家人嘲堂內

道卻橫波字。人前莫謾羞。只應同楚水。長短入淮流。

△傅毅舞賦目流睇而橫波道源注橫波同楚水謂其情之長也以淮代懷乃隠語如古樂府石闕銜碑之類

代應

本來銀漢是紅墻。隔得盧家白玉堂。誰與王昌報消息。盡知三十六鴛鴦。

△襄陽耆舊傳王昌字公伯爲東平相散騎常侍早卒婦任城王曹子文女也道源注古樂府入門時左顧但見雙鴛鴦鴛鴦七十二羅列自成行此云三十六純舉雌言之

離亭賦得折楊栁二首

暫慿樽酒送無憀。莫損愁眉與細腰。人世死前惟有別。春風爭擬惜長條。

含煙惹霧每依依。萬緒千條拂落暉。爲報行人休盡折。半畱相送半迎歸。

寄永道士

共上雲山獨下遲。陽臺白道細如詩。君今並倚三珠樹。不記人間落葉時。

△眞誥王屋山仙之別天謂陽臺也始得道者皆詣陽臺是淸虛之宮也注見前一作計

華州周大夫宴席

郡齋何用酒如泉。飲徳先時巳醉眠。若共門人推禮分。戴崇爭得及彭宣。

△舊唐書周墀字徳升長慶二年擢進士第開成四年正拜中書舍人武宗卽位出爲華州刺史鎭國軍潼闗防禦等使海錄唐制吏部三銓尙書中銓兩侍郎分東西兩銓裴秀詩有肉如丘有酒如泉漢書張禹弟子尢著者淮陽彭宣沛郡戴崇宣爲人恭儉有法度而崇愷悌多智禹心親愛崇敬宣而疎之崇每禹禹將入後堂餘食婦女相對優人管弦鏗鏘極樂昏夜乃罷而宣之來也禹見之於便坐講論經義日晏賜食不過一肉巵酒相對未嘗得至後堂及兩人皆聞知各自得也

荊山

壓河連華勢孱顏。鳥沒雲歸一望間。楊僕移闗三百里。可能全是爲荊山。

△唐書虢州湖城縣有覆釡山一名荊山寰宇記荊山在鼎湖縣南出美玉卽黃帝鑄鼎之所一統志在陜州闦鄕縣南二十五里○此詩一統志收入富平荊山非是相如大人賦放散畔岸驤以孱顏注不齊貌漢書元鼎三年冬徙函谷闗於新安應劭曰時樓船將軍楊僕數有大功恥爲闗外民上書乞徙東闗以家財給用武帝意亦好廣闊於是徙闗新安去弘農三百里

次陜州先寄源從事

離思羈愁日欲晡。東周西雍此分途。回鑾佛寺髙多少。望盡黃河一曲無。

△唐書陜州陜郡本弘農郡屬河南道上聲唐書代宗廣徳元年十月吐蕃入冦奉天上出幸陜州十二月上還京物理論河百里一小曲千里一大曲一直一曲九曲以達於海

過鄭廣文舊居

宋玉平生恨有餘。逺循三楚弔三閭。可憐畱著臨江宅。異代應教庾信居。

△唐書玄宗愛鄭虔才更置廣文館以虔爲博士長安志韓莊在韋曲之東退之與孟郊賦詩又送其子讀書處鄭莊又在其東南鄭十八虔之居也離騷序屈原與楚同姓仕於懷王爲三閭大夫三閭之職掌王族三姓曰昭屈景西溪叢語唐余知古渚宮故事曰庾信因侯景亂自建康遁歸江陵居宋玉故宅宅在城北三里故哀江南賦云誅茅宋玉之宅穿徑臨江之府老杜云會聞宋玉宅每欲到荊州李義山亦云可憐畱著臨冮宅異代應教庾信居是也然子美移居夔州八宅詩云宋玉歸州宅云通白帝城又有江山故宅空文藻之句蓋歸州亦有宋玉宅也

東下三旬苦於風土馬上戲作

路遶函闗東復東。身騎徵馬逐驚蓬。天池遼闊誰相待。日日虛乘九萬風。

△水經注潼闗歷北出東崤通謂之函谷闗邃岸天髙空谷幽深澗道之峽車不容軌天池九萬風見莊子

莫愁

雪中梅下與誰期。梅雪相兼一萬枝。若是石城無艇子。莫愁還自有愁時。

△樂府莫愁在何處莫愁石城西艇子打兩槳催送莫愁來

夢令狐學士

山驛荒涼白竹扉。殘燈向曉夢淸暉。右銀臺路雪三尺。鳳詔裁成當直歸。

△李肇翰林誌翰林院在銀臺門北麟徳殿西廂重廊之後學士院在翰林之南別戶東向引鈴門外𨿽宣事不敢入又曰學士毎下直出門相謔謂之小三昩出銀臺門乘馬謂之大三昩鄴中記石虎詔書以五色紙銜木鳳皇口中飛下端門令狐綯傳綯爲翰林承夜對禁中燭盡帝以乘輿金蓮華炬送還院吏望見以爲天子來及綯至皆驚

涉洛川

通谷陽林不見人。我來遺恨古時春。宓妃漫結無窮恨。不爲君王殺灌均。

△洛陽記城南五十里有大谷舊名通谷洛神賦經通谷淩景山又曰容與於楊林流眄乎洛川善曰楊林地名多生楊因名五臣本作陽洛神賦恨人神之道殊怨盛年之莫當原注灌均陳王典籖譛諸王於文帝者○魏志植與諸侯並就國黃初二年監國謁者灌均希旨奏植醉酒悖慢刼脇使者有司請治罪帝以太后故貶爵安鄕侯

有感

中路因循我所長。古來才命兩相妨。勸君莫彊安蛇足。一醆芳醪不得嘗。

△戰國策有祠者賜其舍人酒一巵舍人相謂曰數人飲之不足一人飲之有餘請畫地爲蛇蛇先成者飲酒一人蛇先成乃左手持酒右手畫地曰吾能爲之足未成一人蛇成奪其巵曰蛇故無足子安能爲遂飲酒爲蛇足者終亡其酒

宮妓

珠箔輕明拂玉墀。披香新殿鬭腰支。不須看盡魚龍戲。終遣君王怒偃師。

△宮妓內妓也教坊記西京右教坊在光宅坊左教坊在延政坊右多善歌左多任務舞妓女入宜春院謂之內人亦曰前頭人嘗在上前也三秦記明光殿皆金玉珠璣爲簾箔晝夜光明三輔黃圗武帝時後宮八區中有披香殿雍錄唐慶善宮有披香殿王諲詩披香殿裏薦蛾眉梁邵陵王詩軟媚著腰支漢書武帝作魚龍角抵之戲師古曰魚龍者爲舍利之獸先戲於庭極畢乃入殿前激水化成比目魚跳躍潄水作霧障日化成黃龍長八丈出水敖戲於庭炫耀日光西京賦海鱗變而成龍卽爲此色也列子周穆王西巡狩道有獻工人名偃師偃師所造能倡者輙步俯仰顉其頤則歌合律捧其手則舞應節千變萬化惟意所適王以爲實人技將終瞬其目而招王之左右侍妾王大怒欲誅偃師偃師立剖散倡者以示王內外肝膽支節等皆假物也

栁

爲有橋邊拂面香。何曾自敢占流光。後庭玉樹承恩澤。不信年華有斷腸。

△李白詩風吹栁花滿店香

寄在朝鄭曹獨孤李四同年

昔歳陪遊舊迹多。風光今日兩蹉跎。不因醉本蘭亭在。兼忘當年舊永和。

△道源注法書要錄永和九年王右軍與親友四十二人修禊於蘭亭揮毫制序興樂而書遒媚勁健謂有神助醒後日再書數十百紙終不能及右軍自珍愛之祕藏於家七傳而至智永子徽之派也捨俗爲僧居越之永欣寺後授弟子辧才人所罕見唐太宗遣禦史蕭翼以計賺取太宗不豫命太宗以此本從塟昭陵愚按南部新書云蘭亭序武徳四年歐陽詢就越詐求之始入秦王府麻道嵩奉教搨兩本一送辧才一王自收貞觀十三年褚遂良請入昭陵其說與此不同

李義山詩集注卷一下

●李義山詩集注卷二上吳江朱鶴齡撰

南朝

地險悠悠天險長。金陵王气應瑤光。休誇此地分天下。只得徐妃半面妝。

△春秋運斗樞北斗七星第一天樞第二璇第三機第四權第五衡第六開陽第七揺光江淹詩瑤光正神縣南朝爲正朔所歸故曰應瑤光也南史徐妃諱昭佩無容質不見禮帝二三年一入房妃以帝眇一目毎知帝將至必爲半面妝以俟帝見則大怒而出

題漢祖廟

乘運應須宅八荒。男兒安在戀池隍。君王自起新丰後。項羽何曽在故鄕。

△漢書京兆新丰秦曰驪邑髙祖七年置三輔舊事太上皇不樂闗中思慕鄕邑髙祖徙丰沛酤酒煮餅商人立爲新丰項羽傳富貴不歸故鄕如衣繡夜行

韓冬郎卽席爲詩相送一座盡驚他日余方追吟連宵侍坐徘徊久之句有老成之風因成二絕寄酬兼呈畏之員外

十歲裁詩走馬成。冷灰殘燭動離情。桐花萬里丹山路。雛鳳淸於老鳳聲。

劍棧風檣各苦辛。別時冰雪到時春。爲憑何遜休聫句。瘦盡東陽姓沈人。

△南部新書冬郎韓偓小字父瞻字畏之義山同年張正見詩丹山下威鳳來集帝梧桐薛道衡詩集鳳桐花散劍棧謂劍閣棧道何遜嘗於範廣州宅聫句原注沈東陽約嘗謂何遜曰吾每讀卿詩一日三復終未能到余𨿽無東陽之才而有東陽之瘦矣

評事翁寄賜餳粥走筆爲答

粥香餳白杏花天。省對流鶯坐綺筵。今日寄來春已老。鳳樓迢逓憶秋千。

△玉燭寶典寒食節今人悉爲大麥粥硏杏仁爲酪引餳沃之孫楚祭子推文云黍飯一盤醴酪二盂是其事也

東阿王

國事分明屬灌均。西陵魂斷夜來人。君王不得爲天子。半爲當時賦洛神。

△魏志明帝太和二年植復還雍丘三年徙封東阿注見上卷鄴中故事魏武帝遺命諸子曰吾死之後葬於鄴之西崗媫妤美人皆著銅雀臺上施六尺牀下繐帳朝脯上酒脯粻﹝傋。去人加米﹞之屬每月朔十五輒向帳前作伎樂汝等時登髙望吾西陵墓田魏志植旣以才見異丁儀丁廙楊修等爲之羽翼太祖狐疑幾爲太子者數矣而植任性而行不自雕厲文帝禦之以術矯情自飾宮人左右並爲之說遂定爲嗣注見上卷

聖女祠

松篁臺殿蕙香幃。龍護瑤窗鳳掩扉。無質易迷三里霧。不寒長著五銖衣。人間定有崔羅什。天上應無劉武威。寄問釵頭雙白燕。每朝珠館幾時歸。

△英華作花闈謝承後漢書張楷有道術居華山谷中能爲五里霧時闗西人裴優亦能作三里霧一作六博異志貞觀中岑文本於山亭避暑有叩門云上淸童子文本問曰衣服皆輕細何土所出對曰此上淸五銖服又問曰比聞六銖者天人衣何五銖之異對曰尢細者則五銖也出門忽不見惟得古錢一枚道源注酉陽雜爼長白山有夫人墓魏孝昭之世淸河崔羅什被徵夜過此忽見朱門粉壁一靑衣出遇什曰女郎須見崔郎什恍然下馬入兩重門靑衣引前曰女郎乃平陵劉府君之妻侍中吳質之女府君先行故欲相見什遂前入就牀坐其女在戶東立與什敍溫涼女曰比見崔郎息駕庭樹嘉君吟嘯故欲一敍玉顏什與論漢魏時事悉與魏史符合什曰貴夫劉氏願告其名女曰狂夫劉孔才之第二子名瑤字仲璋比有罪被攝乃去不返什下牀辭出女曰從此十年當更相逢什畱玳瑁簪女以指上玉環贈什什上馬行數十步回顧乃一大冡後十年什在園中食杏忽云報女郎信俄卽去食一杏未盡而卒注見上卷注見上卷

獨居有懷

麝重愁風逼。羅疎畏月侵。怨魂迷恐斷。嬌喘細疑沈。數急芙蓉帶。頻抽翡翠簪。柔情終不遠。遙妬已先深。浦冷鴛鴦去。園空蛺蝶尋。蠟花長逓淚。箏柱鎭移心。覓使嵩雲暮。回頭灞岸陰。只聞涼葉院。露井近寒砧。

△梁元帝烏棲曲芙蓉爲帶石橊裙後漢輿服志太皇太后皇太后入廟簪以玳瑁爲擿長一尺端爲花勝上爲鳳雀以翡翠爲毛羽梁費﹝上日下永﹞詩日照茱萸領風揺翡翠簪傅玄箏賦序弦柱十二擬十二月梁王臺卿詠箏詩促調移輕柱顧野王箏賦旣畱心於別鶴亦含情於采蓮道源注漢武內傳武帝夜夢與李少君俱上嵩髙山半道有錦衣使者乘龍持節從雲中下言太乙君召覺卽告近臣曰如朕夢少君將舎朕去矣王粲詩南登灞陵岸回首望長安

過景陵

武皇精魄久仙升。帳殿淒涼煙霧凝。俱是蒼生畱不得。鼎湖何異魏西陵。

△唐書憲宗服方士柳泌金丹毒發多躁怒元和十五年正月暴崩謚曰聖神章武孝皇帝景陵在蒲城縣金幟山梁庾肩吾詩回川入帳殿唐六典凡大駕行幸設三部帳幕帳皆烏氈爲表朱綾爲覆漢書黃帝鑄鼎荊山之下有龍垂胡須下迎黃帝騎龍上天后世名其地名鼎湖西陵注見前

臨發崇讓宅紫薇

一樹濃姿獨看來。秋庭暮雨類輕埃。不先揺落應爲有。已欲別離休更開。桃綬含情依露井。柳綿相憶隔章臺。天涯地角同榮謝。豈要移根上苑栽。

△宣室志崇讓裏在東都西溪叢語洛陽崇讓坊有河陽節度使王茂元宅義山乃茂元之壻應劭漢官儀二千石綬靑地桃花縹三采張正見詩竹葉當鑪滿桃花帶綬輕古樂府桃生露井上陳祖孫登詠柳詩飛綿亂上空西京雜記初修上林苑羣臣逺方各獻名果異卉三千餘種植其中

及第東歸次灞上卻寄同年

芳桂當年各一枝。行期未分壓春期。江魚朔雁長相憶。秦樹嵩云自不知。下苑經過勞想象。東門送餞又差池。灞陵柳色無離恨。莫枉長條贈所思。

△晉郤詵傳臣對策爲天下第一猶桂林一枝昆山片玉漢書注宜春下苑卽今京城東南隅曲江池是寰宇記本屬下杜故云下苑英華作追水經注長安城東出北頭第一門曰宣平門亦曰東城門其郭門亦曰東都門三輔黃圖文帝灞陵在長安城東七十里灞橋跨水作橋漢人送客至此橋折柳贈別一作把

野菊

苦竹園南椒塢邊。微香冉冉淚涓涓。已悲節物同寒雁。忍委芳心與暮蟬。細路獨來當此夕。淸樽相伴省他年。紫雲新苑移花處。不取霜栽近禦筵。

△此詩又見孫逖集題作詠樓前海石橊齊民要術竹之醜者有四曰靑苦白苦紫苦黃苦一作微

板橋曉別

回望髙城落曉河。長亭窗戶壓微波。水仙欲上鯉魚去。一夜芙蓉紅淚多。

△列仙傳琴髙趙人也行涓彭之術浮游冀州涿郡間二百餘年後入涿水中取龍子與諸弟子期曰明日皆潔齋候於水旁果乘赤鯉來畱月餘復入水去拾遺記薛靈蕓別父母以玉唾壺承淚皆爲紅色

過伊僕射舊宅

朱邸方酬力戰功。華筵俄嘆逝波窮。回廊檐斷燕飛去。小閣塵凝人語空。幽淚欲幹殘菊露。餘香猶入敗荷風。何能更涉瀧江去。獨立寒流弔楚宮。

△唐書伊愼兗州人善騎射大歷間以軍功封南兗郡王歷官檢校尙書右僕射兼右衛上將軍元和六年卒贈太子太保玉海郡國朝宿之舎在京者謂之邸朱邸邸有朱戶也謝朓辭隋王箋朱邸方開效蓬心於秋實英華作出一作合英華作砌閭江切水經注瀧水又南出峽謂之瀧口又南徑曲江縣東一統志在韶州府樂昌縣英華作沙按楚宮在荊南疑此詩乃自桂林奉使江陵時作故有末二句

闗門柳

永定河邊一行柳。依依長髮故年春。東來西去人情薄。不爲淸陰減路塵。

酬別令狐補闕

惜別夏仍半。回途秋已期。那修直諫艸。更賦贈行詩。錦段知無報。靑萍肯見疑。人生有通塞。公等系安危。警露鶴辭侶。吸風蟬抱枝。彈冠如不問。又到掃門時。

△英華有八字令狐綯傳開成初爲左拾遺二年丁父喪服闋授本官尋攺左補闕史館修撰張衡四愁詩美人贈我錦繡段何以報之靑玉案靑萍注見上卷○言已𨿽無報令狐必無按劍之疑也一作吾稗雅鶴性警八月白露降流於艸上滴有聲則髙鳴相警溫嶠蟬賦饑噏晨風渴飲淸露漢書王陽在位貢禹彈冠史記魏勃欲見齊相曹參家貧無以自通早夜掃齊相舎人門舎人見之參拜爲內史

銀河吹笙

悵望銀河吹玉笙。樓寒院冷接平明。重衾幽夢他年斷。別樹羈雌昨夜驚。月榭故香因雨發。風簾殘燭隔霜淸。不須浪作緱山意。湘瑟秦簫自有情。

△列仙傳王子晉善吹笙七月七日乘白鶴於緱氏山頭舉手謝時人而去

與同年李定言曲水閒話戲作

海燕參差溝水流。同君身世屬離憂。相攜花下非秦贅。對泣春天類楚囚。碧艸暗侵穿苑路。珠簾不捲枕江樓。莫驚五勝埋香骨。地下傷春亦白頭。

△賈誼傳秦人家貧子壯則出贅師古曰言其不出妻家如人身之有贅疣也一作風前左傳晉侯問曰南冠而縶者誰也有司曰鄭人所獻楚囚也王導傳何至作楚囚相對泣耶去聲一作經漢律曆志秦推五勝自以爲獲水徳注五行相勝秦以周爲火用水勝之按秦本紀二世始皇驪山後宮無子者皆令從死故云埋香骨

彭城公薨後贈杜二十七勝李十七潘二君並與愚同出故尙書安平公門下

梁山兗水約從公。兩地參差一旦空。謝墅庾村相弔後。自令岐路各西東。

△當作陽文集作藩舊唐書令狐楚傳元和十四年楚拜同平章事太和中歷任宣武天平河東節度使七年入爲吏部尙書九年十月守尙書左僕射進封彭陽郡開國公開成元年四月出爲興元尹充山南西道節度使二年十一月卒於鎭新書杜勝宰相黃裳之子寶歷初擢進士第宣宗大中朝拜給事中遷戶部侍郎判度支欲倚爲宰相及蕭鄴罷爲中人沮毀更用蔣伸以勝檢校禮部尙書出爲天平節度使不得意卒李潘未詳舊書崔戎字可大裴度領太原戎爲參謀遷劍南東西川宣慰使還拜給事中攺華州刺史遷兗海沂密都團練觀察使太和八年五月卒贈禮部尙書世系表戎封安平縣公本集有爲安平公兗州奏杜勝李藩等充判官狀唐書漢中郡屬山南西道本梁州漢川郡天寶元年攺漢中兗州魯郡屬河南道梁山謂彭陽兗水謂安平也謝安傳苻堅冦淮淝安命駕出與玄圍棊賭別墅庾村未詳錢龍惕箋杜李二君旣同出安平之門又同爲彭陽從事故二公沒而贈之以詩也詩中並感二公故有梁山兗水謝墅庾村之目

聞歌

斂笑凝眸意欲歌。髙云不動碧嵯峩。銅臺罷望歸何處。玉輦忘還事幾多。靑冡路邊南雁盡。細腰宮裏北人過。此聲腸斷非今日。香灺燈光柰爾何。

△髙云不動用秦靑響遏行雲事魏武西陵事見前拾遺記穆王禦黃金碧玉之輦迹轂徧於四海西王母乘翠鳳之輦而來與穆王歡歌歸州圖經胡地多白艸昭君冡獨靑鄕人思之爲立廟香溪一統志昭君墓在古丰州西六十里細腰注見上卷杜牧詩細腰宮裏露桃新斜上聲說文灺燭燼也世說桓子埜聞淸歌輒喚柰何

贈華陽宋眞人兼寄淸都劉先生

淪謫千年別帝宸。至今猶謝蕋珠人。但驚茅許同仙籍。不道劉盧是世親。玉撿賜書迷鳳篆。金華歸駕冷龍鱗。不因杖屨逢周史。徐甲何曽有此身。

△句容句曲山名曰華陽之天詳上卷列子淸都紫微鈞天廣樂上帝之所居英華作識道源注黃庭內景經太上大道玉宸君閒居蕋珠作七言祕要經仙宮中有寥陽之殿蕋珠之闕李白詩傳詩蕋珠宮○洞仙傳茅蒙字初成咸陽南闗人卽東卿司命君盈之髙祖也師北郭鬼谷先生受長生之術入華山修道白日升天集仙傳大茅君盈南至句曲之山南嶽眞人赤君西城王君及諸靑童並從王母降於盈室天皇大帝命五帝君賜以紫玉之板黃金刻書九錫之文拜盈爲東嶽上卿司命眞君太元眞人王母命上元夫人授盈之二弟茅固茅衷太霄隱書丹景道精等四部寶經命侍女張靈子執交信之盟以授於盈固及衷事訖升天而去十二眞君傳許遜字敬之祖琰父肅世慕至道師大洞君吳猛傳三淸法要太康二年八月一日於洪州西山抜宅上升晉尙書郎邁散騎常侍護軍長史穆皆遜之族子後俱得道晉書許邁字叔玄丹陽句容人志求仙道立精舎於余杭懸澑山往來茅山洞室父母旣終乃遣婦孫氏還家徧遊名山劉盧劉琨盧諶也文選琨答諶詩郁穆舊恩嬿婉新婚善曰臧榮緒晉書琨妻卽諶之從母諶贈琨詩申以婚姻著以累世向曰婚姻謂諶妹嫁琨弟英華作籙○漢書注封禪有金泥玉撿謂以玉爲撿束也禦覽三元玉撿經三玄臺玉檢紫文九天眞書在其內眞誥二侍女持錦囊囊盛書十許捲以白玉檢緘囊口古今篆文體鳳篆白帝朱宣氏有鳳鳥之瑞文字取以爲象三洞經道家字曰雲篆曰天書曰龍章曰鳳文神仙傳皇初平丹溪人年十五家使牧羊有道士見其良謹將至金華山石室中四十餘年兄初起尋索不得後見一道士求得之問羊何在曰近在山東初起往視但見白石初平叱曰羊起於是白石皆變爲羊初起便棄妻子就初平學修功徳二十七年忽見虎駕龍車二人執節下庭中顧謂友曰此迎我也道士卽鄧紫陽神仙傳老子姓李名耳字伯陽楚國苦縣賴鄕人周文王時爲守藏史至武王時爲柱下史神仙傳徐甲禦老子靑牛出闗西升中路乞顧直求去老子曰汝年不長吾以長生符與汝吞之故能至此汝欲去耶甲不悟必欲求去老子以水噀之便成白骨一具眾爲甲哀求老子復以水噀之甲復形如故遂隨老子仙去

楚宮二首

十二峯前落照微。髙唐宮暗坐迷歸。朝雲暮雨長相接。猶自君王恨見稀。

月姊曽逢下彩蟾。傾城消息隔重簾。已聞佩響知腰細。更辧弦聲覺指纎。暮雨自歸山悄悄。秋河不動夜厭厭。王昌且在墻東住。未必金堂得免嫌。

△天中記巫山十二峯曰望霞曰翠屏曰朝云曰松巒曰集仙曰聚鶴曰淨壇曰上升曰起雲曰飛龍曰登龍曰聖泉月姊注見上卷王昌注見上卷樂府人生富貴何所望恨不早嫁東家王后漢桓帝時童謡曰以錢爲室金爲堂陳啟源曰東家王爲盧莫愁詠也

和友人戲贈二首

東望花樓會不同。西來雙燕信休通。仙人掌冷三霄露。玉女窗虛五夜風。翠袖自隨回雪轉。燭房尋類外庭空。殷勤莫使淸香透。牢合金魚鏁桂叢。

迢逓靑門有幾闗。柳梢樓角見南山。明珠可貫須爲佩。白璧堪裁且作環。子夜休歌團扇揜。新正未破剪刀閒。猿啼鶴怨終年事。未抵燻鑪一夕間。

△道源注開元遺事長安郭紹蘭嫁任宗宗爲商於湘中數年音問不達紹蘭語梁間雙燕欲憑寄書於壻燕子飛鳴似有所諾遂飛泊膝上蘭乃吟詩曰我壻去重湖臨泣血書殷勤憑燕翼寄與薄情夫任宗得書感泣而歸張說傳其事仙掌注見上卷道源注三霄神霄玉霄太霄也漢郊祀志鄠縣有仙人玉女祠魯靈光殿賦神仙嶽嶽於棟間玉女窺而下視衛宏漢舊儀中黃門持五夜五夜者甲夜乙夜丙夜丁夜戊夜杜甫詩天寒翠袖薄洛神賦飄飄兮若流風之回雪謝莊月賦去燭房卽月殿金魚魚鑰也梁簡文帝詩夕門揜魚鑰芝田錄門鑰必以魚取其不瞑目守夜之義子夜注見上卷樂府有白團扇歌荊楚歲時記正月七日剪彩爲人或鏤金箔爲人帖屏風上亦戴之頭鬢像人入新年形容攺新○新正未破言未入正月也用字本沈佺期詩別離頻破月又杜詩二月已破一月來英華作望英華作鑪香道源注言終歲相思不如一夕佳會

題二首後重有戲贈任秀才

一丈紅薔擁翠筠。羅窗不識繞街塵。峽中尋覓長逢雨。月裏依稀更有人。虛爲錯刀畱逺客。枉緣書札損文鱗。遙知小閣還斜照。羨殺烏龍臥錦茵。

△漢書王莽更造錯刀以黃金錯其文曰一刀直五千四愁詩美人贈我金錯刀搜神後記會稽句章民張然滯役在都養一狗甚快名曰烏龍後其婦與奴私通遂謀殺然然拍膝大呼曰烏龍與手狗應聲傷奴奴失刀杖然因殺奴以婦付縣殺之白居易詩烏龍臥不驚靑鳥飛相逐

有感二首

九服歸元化。三靈葉睿圖。如何本初軰。自取屈﹝上。左牙右文。中廠。下毛﹞誅。有甚當車泣。因勞下殿趨。何成奏云物。直是滅雈苻。證逮符書密。辭連性命俱。竟緣尊漢相。不早辧胡雛。鬼籙分朝部。軍烽照上都。敢云堪慟哭。未免怨洪鑪。

丹陛猶敷奏。彤庭歘戰爭。臨危對盧植。始悔用龎萌。禦仗收前殿。兵徒劇背城。蒼黃五色棒。掩遏一陽生。古有淸君側。今非乏老成。素心𨿽未易。此舉太無名。誰瞑銜寃目。寧吞欲絕聲。近聞開壽燕。不廢用咸英。

△原注乙卯年有感丙辰年詩成○唐書文宗以宦者權寵太盛繼爲禍胎元和末弒逆之徒尙在左右思欲芟除本根以雪讎恥李訓旣因鄭注得幸上密以誠告之擢爲禮部侍郎同平章事訓旣秉權衡卽謀誅內豎以注爲鳳翔節度使先之鎭又以郭行余鎭邠寕王璠鎭太原未赴鎭間廣令召募豪傑太和九年乙卯十一月二十一日上禦紫宸班定金吾街使韓約不報平安奏曰金吾左仗院石橊開夜來有甘露臣已進狀訖乃舞蹈再拜宰相百官稱賀李訓請上親幸左仗觀之班退上乘軟輿出紫宸門升含元殿令宰相兩省官先往視旣還曰臣等恐非眞甘露不敢輕言上曰韓約妄耶命左右中尉仇士良魚志弘帥諸內臣往視旣去訓召王璠郭行余曰來受勅旨璠恐悚不能前行余獨拜殿下時兩鎭官健皆執兵在丹鳳門外訓已令召之惟璠從兵入邠寕兵竟不至士良等至左仗聞幕下有兵聲驚恐走出閽者欲扄鎖之爲士良所叱闗不得上士良等回奏曰事急矣請陛下入內卽舉軟輿迎帝訓呼金吾衛士曰來上殿護乘輿者人賞百千內宮決殿後罘罳舉輿疾趨訓攀呼曰陛下不得入內金吾兵已登殿京兆尹羅立言中丞李孝本率臺府從人四百餘人上殿縱擊內官死傷者數十人乘輿入宣政門訓攀呼益急宦者郤志榮奮拳擊其胸訓僕地乘輿旣入門卽闔須臾內官率禁兵五百人露刃出東合門遇人卽殺訓璠行余約立言孝本及宰相王涯賈餗舒元輿等皆族誅注爲鳳翔監軍所殺傳首京師周禮有九服侯甸男采衛蠻夷鎭藩也典引答三靈之繁祉注天地人也後漢袁紹傳中常侍段珪等殺何進刼帝及陳畱王走小平津紹勒兵捕諸閹人無少長皆殺之死者二千餘人急追珪等珪等悉赴水死漢書劉屈﹝上。左牙右文。中廠。下毛﹞中山靖王子也徵和二年爲左丞相郭穰告與貳師共禱祠欲令昌邑王爲帝有詔載屈﹝上。左牙右文。中廠。下毛﹞廚車以狥腰斬東市魏志嘉平六年景王廢帝遣使者授齊王印綬當出就西宮帝受命遂載王車與太后別垂涕始從太后殿南出羣臣送者數千人司馬孚悲不自勝餘多流涕梁武本紀大通中諺曰熒惑入南斗天子下殿走左傳分至啟閉必書云物此謂金吾街使奏石橊甘露左傳鄭國多盜聚人於雈苻之澤子太叔興兵攻之舊唐書李訓事敗王涯等蒼皇步出爲禁兵所擒並其家屬奴婢皆系獄仇士良鞫涯反狀涯實不知其故械縳旣急榜笞極酷乃令手書反狀自誣與訓同謀獄具腰斬漢書王商容貌過人單於大畏之天子曰此眞漢相矣晉書石勒年十四倚嘯上東門王衍顧謂左右曰向者胡雛吾觀其聲視有異志恐將爲天下患遣使收之會勒已去魏文帝與吳質書親故姓名多爲鬼籙唐書至徳元載號西京曰上都洪鑪注見上卷原注是晚獨召故相彭陽公○後漢書大將軍何進謀誅宦官乃召董卓以懼太后植知卓凶悍難制必生後患固止之進不從及卓至果陵虐朝廷議欲廢立羣臣無敢言植獨抗議不同卓怒罷會舊唐書訓亂之夜文宗召右僕射鄭覃與令狐楚宿禁中商量制勑後漢書平敵將軍龎萌爲人遜順帝信愛之使與蓋延共擊董憲詔書獨下延而不及萌萌疑遂反帝大怒自將討之與諸將書曰吾嘗以萌爲社稷臣將軍得無笑其言乎一作隊魏志太祖除洛陽尉造五色棒各十餘枚懸左右犯禁者不避豪彊棒殺之京師斂迹甘露事在十一月正冬至時樂緯黃帝樂曰咸池帝嚳樂曰六英道源曰舊書開成元年上元賜百寮曲江亭宴令狐楚以新誅大臣不宜賞宴獨稱疾不赴時論美之此詩結句蓋有譏也○錢龍惕箋甘露之變從古所未有也閹豎橫行南司塗炭當時士大夫深疾訓注之姦邪反若假手宦寺殱除大憝者一時如鄭覃李石以不忤中人而命相矣李徳裕李宗閔以訓注所逐而量移矣令狐楚號爲仇士良所不悅而上問王涯手書反狀則應曰然矣節度使兵仗參辭則乞停罷矣汲汲然惟恐得罪宦官以取禍後世不咎文宗之不密失臣則恨訓注之狂躁誤國而當日情勢未有寃論之者可異也自古以來宦官盜竊國柄莫橫於漢之十常侍故何進等謀誅之不勝反爲所殺然進之謀進始之非命於靈帝也訓內與文宗謀而外連藩鎭以誅宮奴謂之奉天討可也詭言甘露衷甲帷幄謂之謀勇可也事已敗裂猶攀呼乘輿投身虎口謂之死事可也迨奄人得志身分族滅此時文宗稍欲救之則有閻樂望夷之禍天道至此不可問矣何獨區區罪訓也使非平日傾險君子猶將與之不成之責何乃甚乎其時設國有重臣不畏彊禦倡言訓等之無辜士良諸凶猶未必刃加其頸也乃箝口不言而請王涯三相罪名僅僅出於劉從諫亦可恥矣義山詩云古有淸君側今非乏老成素心𨿽未易此舉太無名誰暝銜寃目寜吞欲絕聲其感憤激烈有不同於眾論者予故表而出之

重有感

玉帳牙旗得上游。安危須共主君憂。竇融表已來闗右。陶侃軍宜次石頭。豈有蛟龍愁失水。更無鷹隼與髙秋。晝號夜哭兼幽顯。早晚星闗雪涕收。

△抱朴子外篇兵在太乙玉帳之中不可攻也唐萟文志兵家有玉帳經一卷張淏雲谷雜記按袁卓遁甲專徵賦或倚直使之遊宮或居貴神之玉帳蓋玉帳乃兵家厭勝之方位主將於其方置軍帳則堅不可犯猶玉帳然其法出於黃帝遁甲以月建前三位取之東京賦牙旗繽紛薛綜曰牙旗者將軍之旌古者天子出建大牙旗竿上以象牙飾之南部新書詩祁父予王之爪牙祈父司馬象獸以爪牙爲衛故軍前大旗謂之牙旗出師則有建牙禡牙軍中聴號令必立牙旗之下與府朝無異近俗尙武通呼公府門爲牙門字訛轉爲衙後漢書竇融爲眾所推行河西大將軍事遙聞光武卽位心欲東向遣長史劉鈞奉書獻馬帝授融爲涼州牧晉書蘇峻作逆溫嶠要陶侃同赴朝廷因推爲盟主侃戎服登舟直指石頭一作曽一作長道源注天官書兩河天闕間爲闗梁索隱曰宋均云兩河六星知逆邪言闗梁之限知邪僞也正義曰闕丘二星在河南金火守之主兵戰闕下○錢龍惕箋太和九年十月以前廣州節度使王茂元爲涇原節度使逾月李訓事作茂元在涇原故曰得上游也昭義節度使劉從諫三上疏問王涯等罪名仇士良聞之惕懼故曰竇融表已來闗右也初獲鄭注京師戒嚴涇原鄜坊節度使王茂元蕭皆勒兵備非常故曰陶侃軍宜次石頭也士良輩知事連天子相與怨憤帝懼僞不語宦人得肆志殺戮則蛟龍而失水矣曰豈有者諱之也涯等旣死舉朝脇息諸藩鎭亦皆觀望不前誰爲髙秋之鷹隼快意於一擊乎曰更無者傷之亦望之也至於晝號夜哭雪涕星闗而感之者益深悲夫

壽安公主出降

潙水聞貞媛。常山索鋭師。昔憂迷帝力。今分送王姬。事等和彊虜。恩殊睦本枝。四郊多壘在。此禮恐無時。

△舊唐書開成二年六月丁酉以成徳軍節度使王元逵爲駙馬都尉尙壽安公主新書鎭冀自李惟嶽以來拒天子命至王庭湊恣凶悖不臣不仁𨿽夷狄不若也庭湊死其次子元逵襲節度識禮法歲時貢獻如職帝悅之詔尙綘王悟女壽安公主元逵遣人納聘闕下進千盤食良馬主妝澤奩具奴婢議者嘉其恭一作眞書釐降二女於潙汭唐書鎭州常山郡屬河北道本恆州恆山郡成徳節度使治恆州

夕陽樓

花明柳暗繞天愁。上盡重城更上樓。欲問孤鴻向何處。不知身世自悠悠。

△原注在滎陽今遂寧簫侍郎牧滎陽日作○按蕭侍郎蕭澣也舊唐書太和七年三月以給事中蕭澣爲鄭州刺史

春雨

悵臥新春白祫衣。白門寥落意多違。紅樓隔雨相望冷。珠箔飄燈獨自歸。逺路應悲春晼晚。殘宵猶得夢依稀。玉璫緘札何由達。萬里云羅一雁飛。

△風俗通耳珠曰璫張正見詩誰論白玉璫玉璫緘札猶今所云侑緘

中元作

絳節飄颻宮國來。中元朝拜上淸回。羊權須得金條脫。溫嶠終虛玉鏡臺。曽省驚眠聞雨過。不知迷路爲花開。有娀未抵瀛洲逺。靑雀如何鴆鳥媒。

△梁邵陵王祀魯山神文絳節陳竿滿堂繁會杜甫詩上帝髙居絳節朝道經七月十五中元之日地官挍勾搜選人間分別善惡諸天聖眾普詣宮中一作𨿽眞誥蕚緑華以晉升平二年十一月十日夜降羊權家權字道學簡文帝黃門郎羊欣祖也緑華贈以詩一篇並致火澣布手巾一條金玉跳脫各一枚世說溫嶠從姑劉氏女美托嶠覓壻嶠密有自婚意答曰佳壻難得但得如嶠比何如姑曰何敢希汝比也後少日嶠報云已覓得壻處因下玉鏡臺一枚姑大喜旣婚交禮女大笑曰我固疑是老奴玉鏡臺嶠爲劉越石長史北徵劉聰所得離騷望瑤臺之偃蹇兮見有娀之佚女呂氏春秋有娀氏有二佚女爲九層臺飲食必以鼓靑雀注見上卷離騷吾令鴆爲媒兮鴆告予以不好注鴆惡鳥也有毒殺人以諭讒賊

鴛鴦

雌去雄飛萬里天。云羅滿眼淚澘然。不須長結風波願。鎖向金籠始兩全。

楚宮

湘波如淚色漻漻。楚厲迷魂逐恨遙。楓樹夜猿愁自斷。女蘿山鬼語相邀。空歸腐敗猶難復。更困腥臊豈易招。但使故鄕三戶在。彩絲誰惜懼長蛟。

△水經湘水出零陵始安縣陽朔山東北過酃縣西又北至巴江山入於江說文漻淸深也莊子漻乎其淸一作禲古通禮祭統七祀曰泰厲疏泰厲古帝王無後者此鬼無所依好爲民作禍故祀之招魂湛湛江水兮上有楓目極千里兮傷春心楚詞山鬼若有人兮山之阿被薛荔兮帶女蘿屈原自況於魚腹故曰困腥臊項羽傳楚𨿽三戶亡秦必楚續齊諧記屈原五月五日投汨羅死楚人每至此日竹筒貯米投水祭之漢建武中長沙歐回白日忽見一人自云三閭大夫謂回曰聞君當見祭甚善但常年所遺並爲蛟龍所竊今若有惠可以楝樹葉塞其上以五色絲縛之此二物蛟龍所憚回依其言世人作粽並帶五色絲及楝葉皆汨羅遺風也

妓席暗記送同年獨孤云之武昌

疊嶂千重叫恨猿。長江萬里洗離魂。武昌若有山頭石。爲拂蒼苔檢涙痕。

宿晉昌亭聞驚禽

羈緒鰥鰥夜景淸。髙窗不掩見驚禽。飛來曲渚煙方合。過盡南塘樹更深。胡馬嘶和楡塞笛。楚猿吟雜橘村砧。失羣掛木知何限。遠隔天涯共此心。

△長安圖自京城啟夏門北入東街第二坊曰進昌坊進亦作晉朱泚傳姚令言迎泚於晉昌裏第釋名愁悒不能寐目常鰥鰥然華行漢書衛靑西定河南地按楡溪舊塞注長楡塞名或謂之楡中水經注湘水又北徑南津城西對橘洲又龍陽有泛洲李衡植橘處

深宮

金殿銷香閉綺櫳。玉壺傳點咽銅龍。狂颷不惜蘿陰薄。淸露偏知桂葉濃。斑竹嶺邊無限淚。景陽宮裏及時鐘。豈知爲雨爲雲處。只有髙唐十二峯。

△鼔吹作香銷一作籠一作響殷夔漏刻法爲器三重圓皆徑尺於器下爲金龍口吐漏水轉注南史齊武帝以內深隠不聞端門鼓漏置鐘景陽樓上應五鼔及三鼓宮人聞聲早起妝飾李賀詩今朝畫眉早不待景陽鐘鼓吹作意

明禪師院酬從兄見寄

貞吝嫌玆世。會心馳本原。人非四禪縳。地絕一塵喧。霜露欹髙木。星河壓故園。斯遊儻爲勝。九折幸回軒。

△貞吝見易大寶積經菩薩至於空處修習四禪阿毘曇經自初禪至四禪立爲四地沈約詩四禪隱嵒曲維摩經貪著禪味是菩薩縳一作墮漢書王陽爲益州刺史行部至卭崍九折阪嘆曰柰何以先人遺體乘此險乎遂以病歸

寄裴衡

別地蕭條極。如何更獨來。秋應爲黃葉。雨不厭靑苔。沈約只能瘦。潘仁豈是才。離情堪底寄。惟有冷於灰。

△沈約與徐勉書百日數旬革帶常應移孔以手握臂卒計月小半分晉書潘嶽少以才頴見稱

卽日

小苑試春衣。髙樓倚暮暉。夭桃惟是笑。舞蝶不空飛。赤嶺久無耗。鴻門猶合圍。幾家緣錦字。含淚坐鴛機。

△唐書鄯州鄯城縣有天威軍故石堡城天寶八載更名又西二十里至赤嶺其西吐蕃有開元中分界碑漢書志鴻門在新丰東十七里舊大道北下阪口名項羽屯兵處

淮陽路

荒村倚廢營。投宿旅魂驚。斷雁髙仍急。寒溪曉更淸。昔年嘗聚盜。此日頗分兵。猜貳誰先致。三朝事始平。

△漢書淮陽國髙帝十一年置明帝攺爲陳國唐書陳州淮陽郡屬河南道按地誌陳州與蔡州接壤吳少誠據蔡傳至元濟歷徳順憲三朝始討平之

崇讓宅東亭醉後沔然有作

曲岸風雷罷。東亭霽日涼。新秋仍酒困。幽興暫江鄕。揺落眞何遽。交親或未忘。一帆彭蠡月。數雁塞門霜。俗態𨿽多累。仙標發近狂。聲名佳句在。身世玉琴張。萬古山空碧。無人鬢免黃。驊驑憂老大。鶗鴂妬芬芳。密竹沈虛籟。孤蓮泊晚香。如何此幽勝。淹臥劇淸漳。

△說文鶗鴂春分鳴則眾芳生秋分鳴則眾芳歇楚詞怨鶗鴂之先鳴兮使眾艸爲之不芳按韋氏述徵記崇讓坊出大竹及桃故此有密竹之句又七月二十九日崇讓宅宴詩風過寒塘萬竹悲注見上卷

晚晴

深居俯夾城。春去夏猶淸。天意憐幽艸。人間重晚晴。並添髙閣迥。微注小窗明。越鳥巢幹後。歸飛體更輕。

迎寄韓魯州同年

積雨晚騷騷。相思正郁陶。不知人萬里。時有燕雙髙。冦盜纒三輔。莓苔滑百牢。聖朝推衛霍。歸日動仙曹。

△韓瞻原注時興元賊起三川兵出○按興元爲山南西道治所通鑑大中五年十月蓬果羣盜依阻雞山冦掠三川果州刺史王贄弘討平之胡三省注東西川及山南西道謂之三川圖經百牢闗故基在今興元西縣兩壁山相對六十里不斷漢江水流其間乃入金牛益昌路也寰宇記在漢中郡西縣西南隋開皇中置以入蜀路險號曰百牢闗一云置在百牢谷一作索○晉書尙書令衛瓘與尙書郎索靖俱善艸書時人號爲一臺二妙白帖諸曹郎稱爲仙郎故曰仙曹

武夷山

只得流霞酒一杯。空中簫鼓幾時回。武夷洞裏生毛竹。老盡曽孫更不來。

△方輿勝覽武夷山道書謂第十六洞天舊有神降此自稱武夷君又列仙傳云籛鏗煉丹之所也鏗二子長曰武次曰夷因以名山朱文公序曰武夷之名著於漢世祀以干魚不知果何神也一統志山在建寕府崇安縣南三十里抱朴子項曼卿修道山中自言至天上游紫府遇仙人與流霞一杯飲之輒不饑渴一作當方輿勝覽毛竹洞在西溪上流去武夷山百餘里徧生毛竹每節出一干其巨細與根等陸羽武夷山記武夷君於八月十五日山上置幔亭化虹橋通上下大鄕人宴飲曰汝等皆吾之曽孫也

一片

一片瓊英價動天。連城十二昔虛傳。良工巧費眞爲累。楮葉成來不直錢。

△詩尙之以瓊英乎而說文瓊赤玉禮記玉气若白虹天也當作五史記趙得楚和氏璧秦王請以十五城易之韓非子宋人刻玉爲楮葉三年而成雜之楮葉不辧列子曰使天地三年而成一葉物之有葉者鮮矣

寄成都髙苗二從事

紅蓮幕下紫棃新。命斷湘南病渴人。今日問君能寄否。二江風水接天津。

△原注時二公從事商隱座主所南史王儉用庾杲之爲衛將軍蕭勔與儉書曰庾景行泛緑水依芙蓉何其麗也時人以儉府爲蓮花池蜀都賦紫梨津潤楊愼曰紫梨選注不言其狀按蜀有梨樹花以秋日其花紅色唐李遵有進紫梨表可證義山時在桂管水經注成都縣有二江雙流郡下故揚子云蜀都賦兩江珥其前也華陽國誌李冰爲蜀守壅江作堋穿郫江撿江別支流雙過郡下以行舟船漑田萬頃寰宇記今謂外江內江爾雅注箕斗之間天漢之津梁

鄭州獻從叔舎人褎

蓬島煙霞閬苑鐘。三官箋奏附金龍。茅君奕世仙曹貴。許掾全家道气濃。絳簡尙參黃紙案。丹鑪猶用紫泥封。不知他日華陽洞。許上經樓第幾重。

△會昌中討劉稹褎爲鄭州刺史本集有爲舎人絳郡公上李相公諸啟可證眞誥有上聖之徳命終受三官書爲地下主者一千年乃轉三官之五帝又曰二天宮立一官六天凡立爲三官三官如今刑名之職主諸考謫常以眞仙司命兼總禦之注消魔經云岱宗又有左火官右水官及女官亦名三官並主考罰又曰受用金龍玉魚此不可闕道源注東齋記道家有金龍玉簡學士院撰文具一歲中齋醮投於名山洞府金龍以銅制玉簡以階石制之茅蒙茅盈茅固茅衷事見前道源注神仙傳許翽字道翔小名玉斧郡舉上計掾主簿父穆長史爲上淸佐卿掾居方隅山洞石壇上焚香禮拜因而不起明旦視之如生眞誥曰從張鎭南受衣解法又許遜許邁事見前道源注絳簡卽赤章也凡仙經朱書亦曰絳簡沈約與陶弘景書方當名書絳簡身遊闕馮鑑續事始貞觀十年詔用黃麻紙寫詔勅文髙宗上元二年勅曰制勅施行旣爲永式比用白紙各有虫蠧自今尙書頒下諸州縣並用黃麻紙眞誥紫微夫人詩慶雲纒丹鑪王績遊北山賦拭丹鑪而調石髓紫泥注見上卷○唐制舎人掌絲綸故用黃紙紫泥事注見上卷道源注神仙感遇傳陶貞白就興世館孫先生咨稟經法行道要拜表解職入茅山登嵒告靜自稱華陽隱居書疏亦以此代名然勅命餉賚常爲煩劇乃造三層樓棲止身居其上弟子居中接賓於其下令一小豎傳授而已

西南行卻寄相送者

百里陰雲覆雪泥。行人只在雪云西。明朝驚破還鄕夢。定是陳倉碧野雞。

四皓廟

羽翼殊勲棄若遺。皇天有運我無時。廟前便接山門路。不長靑松長紫芝。

△道源注廟在商縣商雒山羽翼語見漢書

題白石蓮花寄楚公白石蓮花誰所共。六時長捧佛前燈。空庭苔蘚饒霜露。時夢西山老病僧。大海龍宮無限地。諸天雁塔幾多層。漫誇鶖子眞羅漢。不會牛車是上乘。

△道源注續髙僧傳楚南閩人也俗姓張氏投開元寺曇藹師落髮後謁黃檗山禪師問答𨿽多機宜頓了武宗廢教深竄山谷大中間裴公休出撫宛陵請黃檗出山南隨侍焉昭宗聞其道化賜鹿皮衣五事卒年七十著般若經品頌偈一卷破邪論一卷行於世道源注鑿白石爲蓮花臺捧燈佛前法華經文殊師利坐千葉蓮花從大海娑竭羅龍宮自然湧出住虛空中詣靈鷲山道源注佛書有三界諸天自欲界以上皆曰諸天西域記昔有比丘見羣雁飛翔思曰若得此雁可充飲食忽有一雁投下自殞佛謂比丘曰此雁王也不可食之乃瘞而立墖道源注法華經舍利弗此云鶖子連母爲名以其取湼盤一日之價故不知有上乘亦非眞阿羅漢佛爲授記乃知眞是佛子得佛法分法華經長者以牛車羊車鹿車立門外引諸子出離火宅釋迦成道記注羊車諭聲聞乘鹿車諭緣覺乘牛車諭菩薩乘俱以運載爲義前二乘方便施設惟大白牛車是實引重致逺不遺一物傳燈錄若頓悟自心卽佛依此而修者是上乘禪

安定城樓

迢遞髙城百尺樓。緑楊枝外盡汀洲。賈生年少虛垂淚。王粲春來更逺遊。永憶江湖歸白髮。欲回天地入扁舟。不知腐鼠成滋味。猜意鴛雛竟未休。

△唐書涇州保定郡屬闗內道本安定郡至徳元載更名○按史太和九年十月王茂元爲涇原節度使義山時往來其幕故有是詩一作上一作涕魏志王粲字仲宣山陽髙平人獻帝西遷徙居長安後之荊州依劉表莊子鴟得腐鼠鵷雛過之仰而視之曰嚇

隋宮守歲

消息東郊木帝回。宮中行樂有新梅。沈香甲煎爲庭燎。玉液瓊蘇作壽杯。遙望露盤疑是月。逺聞鼉鼓欲驚雷。昭陽第一傾城客。不踏金蓮不肯來。

△月令立春之日親率公卿諸侯大夫以迎春於東郊又曰孟春之月其帝太皥注太皥以木徳王去聲法苑珠林廣志甲香出南方範曄和香方曰甲前煎棧香是也紀聞貞觀初天下乂安時屬除夜太宗延蕭后同觀燈問曰隋主如何后曰隋主每除夜殿前諸院設火山數十盡沈香木根每一山焚沈香數車火光暗則以甲煎沃之焰起數丈香聞數里一夜之間用沈香二百餘乘甲煎過二百石山海經峚山丹水出焉其中多白玉是有玉膏黃帝是食是饗漢武內傳上藥有風實云子玉液金漿陶潛詩白玉煉素液南嶽夫人傳設瓊酥緑酒金觴四奏李斯書樹靈鼉之鼓注以鼉皮爲鼓也

利州江潭作

神劍飛來不易銷。碧潭珍重駐蘭橈。自攜明月移燈疾。欲就行雲散錦遙。河伯軒窗通貝闕。水宮帷箔捲冰綃。此時燕脯無人寄。雨滿空城蕙葉雕。

△原注感孕金輪所○唐書利州義成郡屬山南西道按武后自冊爲金輪皇帝父士彟爲利州都督生後袁天綱見之大驚曰當爲天下主也見譚賓錄道源注用延平劍化龍事楚詞紫貝闕兮珠宮用鮫人織綃事梁四公記傑公使羅子春賚燒燕五百枚入洞穴至龍宮以獻龍女龍女食之大嘉子春乘龍載珠還國道源注南部新書龍嗜燒燕肉食燕肉人不可渡海

卽目

地寛人已迥。人更迥於樓。細意經春物。傷酲屬暮愁。望賒殊易斷。恨久欲難收。大埶眞無利。多情豈自由。空園兼樹廢。敗港擁花流。書去靑楓驛。鴻歸杜若洲。單棲應分定。辭疾索誰憂。更替林鴉恨。驚頻去不休。

△方輿勝覽靑楓浦在潭州瀏陽縣杜甫有靑楓驛詩楚詞采芳洲兮杜若

相思

相思樹上合歡枝。紫鳳靑鸞共羽儀。腸斷秦臺吹管客。日西春盡到來遲。

△搜神記宋康王舎人韓憑娶妻何氏美王奪之憑怨自殺何氏乃陰腐其衣從王登臺遂投臺左右攬其衣不得而死遺書於帶曰願得與憑合王弗聴使里人埋之冡相望也宿昔之間有梓生於二冡旬日盈抱屈體相就根交於下枝錯於上又有鴛鴦雌雄各一恆棲樹上交頸悲鳴宋人哀之號其木曰相思樹列仙傳蕭史者秦穆公時人善吹簫能致孔雀白鶴穆公女弄玉好之公妻焉鳳止其屋爲作鳳臺博雅簫大者二十四管無底小者十六管有底

茂陵

漢家天馬出蒲梢。苜蓿橊花徧近郊。內苑只知含鳳觜。屬車無復挿雞翹。玉桃偸得憐方朔。金屋修成貯阿嬌。誰料蘇卿老歸國。茂陵松柏雨蕭蕭。

△漢書武帝葬茂陵注在長安西北八十里史記武帝伐大宛得千里馬名曰蒲梢作天馬之歌漢書大宛馬嗜苜蓿上遣使者持千金請宛馬采苜蓿歸種之離宮爾雅翼苜蓿似灰藋秋後結實黒房累累如穄米可爲飯亦可釀酒陸機與弟書張蹇爲漢使西域十八年得塗林安石橊一作銜十洲記仙家煮鳳喙麟角作膠名爲續弦膠能連屬弓弩斷弦仙傳拾遺武帝幸華林苑射虎兕弩弦斷以靈膠續之武士數人對引不脫後漢輿服志大駕屬車八十一乘法駕屬車三十六乘蔡邕獨斷鸞旗編羽毛列系幢旁民或謂之雞翹西王母傳王母七夕降武帝宮中命侍女取桃玉盤盛七枚四以與帝三自食之漢武故事東郡獻短人曰巨靈指東方朔謂上曰王母種桃三千年一著子此兒不良三過偸之矣楊愼曰本是瑤池宴罷畱王母俗作玉桃偸得憐方朔直似小兒語耳愚按漢武內傳王母降承華之宮嚴車欲去帝叩頭殷勤乃畱若瑤池西宴自是穆王事如何可合徧撿宋本俱無之不可以語出用修而不核其實一作妝漢武故事帝爲膠東王時長公主問曰兒欲得婦否曰欲得指女阿嬌好否笑曰若得阿嬌當以金屋貯之漢書蘇武字子卿武帝天漢元年使匈奴至昭帝始元六年還始以彊壯出及還鬢髮盡白帝以武爲典屬國按史武宗好遊獵及武戲親受道士趙歸眞法籙又深寵王才人欲立爲後此詩全是托諷

鏡檻

鏡檻芙蓉入。香臺翡翠過。撥弦驚火鳳。交扇拂天鵝。隱忍陽城笑。喧傳郢市歌。仙眉瓊作葉。佛髻鈿爲螺。五里無因霧。三秋只見河。月中供藥剰。海上得綃多。玉集胡沙割。犀畱聖水磨。斜門穿戲蝶。小閣鎖飛蛾。騎襜侵韀捲。車帷約幰鈋。傳書兩行雁。取酒一封駞。橋迥涼風壓。溝橫夕照和。待烏燕太子。駐馬魏東阿。想象鋪芳褥。依稀解醉羅。散時簾隔露。臥後幕生波。梯穩從攀桂。弓調任射莎。豈能拋斷夢。聽鼓事朝珂。

△鏡檻水檻也水光如鏡故曰鏡檻或曰北齊後主於宮中起鏡殿寶殿又髙宗時武后作鏡殿四壁皆安鏡爲白畫祕戲之須鏡檻當是鏡殿中欄檻耳拾遺記石虎舂雜寶異香爲屑使數百人於樓上吹散之名曰芳塵臺春秋元命苞火離爲鳳唐會要貞觀中有裴神符者玅解琵琶作勝蠻奴火鳳傾杯樂三曲聲度淸美太宗深愛之道源注通誌漢陽府產天鵝以天鵝羽爲扇也注見上卷郢歌注別見楞嚴經世尊從肉髻中湧出百寶光法苑珠林如來申髮以尺量長一丈三尺五寸放已右旋還成蠡文蠡卽螺王勃釋迦像碑髻銜龍髮頂秀螺紋仙傳拾遺張楷好道術居華山谷中能爲五里霧學其術者塡門如市故曰霧市天河也用姮娥竊藥奔月事見上卷樂府白兔長跪蝦蟇丸奉上陛下一玉柈北夢瑣言唐朱建章爲幽州司馬往渤海遇水仙遺以鮫綃軸之如箸夏天展之一室凜然爾雅翼鮫今之沙魚大而長喙如鋸者名胡沙小而麄者名白沙說文鮫魚皮可飾刀孔叢子秦王得西戎利刀割玉如割木抱朴子通天犀能殺毒水經注聖水出上谷郡西南聖水谷舊唐書寶歷二年亳州言出聖水飲之者愈疾昌艷切將先切韻會說文襜衣蔽前又襜褕謂帷襜以蔽前後一曰禪襦郭璞云今之蔽膝也韀馬鞁具通作帴晉張方傳亂軍入宮割流蘇武帳以爲馬帴吾禾切○道源注蒼頡篇帛張車上曰幰龍龕手鏡鈋去角也刓方爲圓也漢書大月氏國出一封槖駞注脊上有一封髙也如封土然今俗呼爲犎一作斜注見上卷洛神賦稅駕乎蘅臯秣駟乎芝田酉陽雜爼月中有桂髙五百丈道源注北史後周豆盧寧懸莎艸去百步射之

送鄭大臺文南覲

黎辟灘聲五月寒。南風無處附平安。君懷一匹胡威絹。爭拭酬恩淚得幹。

△舊唐書鄭畋字臺文年十八登進士第以書判授渭南尉直史館未行父亞出爲桂管都防禦經略使畋隨侍左右按北夢瑣言載畋生於桂州小字桂兒時監軍西門思恭詔徵赴闕亞餞於北郊以畋托之考舊史及義山此詩乃知其謬當作壁宋之問下桂江縣黎壁詩吼沬跳急浪合流環峻灘道源注夷白堂便覽南雄府保昌縣有九灘黎壁乃其二晉陽秋胡威少有志尙厲操淸白父質爲荊州威自京都省之告歸質賜絹一匹威跪曰大人淸髙不審於何得此絹質曰是我俸祿之餘故以爲汝糧耳

風

迥拂來鴻急。斜催別燕髙。已寒休慘淡。更逺尙呼號。楚色分鹵塞。夷音接下牢。歸舟天外有。一爲戒波濤。

△沈約詠風送歸鴻於碣石庾肩吾風詩湘川燕起余荊州記郡西沂江六十里南岸有山名荊門北岸有山名虎牙二山楚西塞元和郡國志下牢鎭在夷陵縣西二十八里隋於此置峽州貞觀九年移於步闡壘其舊城因置鎭

洞庭魚

洞庭魚可拾。不假更垂罾。鬧若雨前蟻。多於秋後蠅。豈思鱗作簟。仍計腹爲燈。浩蕩天池路。翺翔欲化鵬。

△杜陽雜編咸通末上迎佛骨入內道場設龍鱗之席史記始皇冡中以人魚膏爲燈見莊子

天涯

春日在天涯。天涯日又斜。鶯啼如有淚。爲濕最髙花。

喜舎弟羲叟及第上禮部魏公

國以斯文重。公仍內署來。風標森太華。星象逼中臺。朝滿遷鶯侶。門多吐鳳才。寧同魯司冦。惟鑄一顏回。

△本集樊南甲集序仲弟聖僕羲叟特善古文舉會昌中進士爲第一舊唐書大中元年二月禮部侍郎魏扶奏臣所放進士三十三人其封彥卿等三人以父兄見居重位不令中選詔翰林學士韋琮重考覆唐詩紀事大中初扶知禮闈入貢院題詩云梧桐葉落滿庭陰銷閉朱門試院深曽是當年辛苦地不將今日負前心榜出無名子削爲五言詩以譏之李羲叟義山弟也是歲登第義山因上魏公詩云云一作相山海經太華之山削成而四方髙五千仞漢書上臺司命爲太尉中臺司中爲司徒下臺司祿爲司空劉賓客嘉話錄今謂登第爲遷鶯蓋本毛詩伐木丁丁鳥鳴嚶嚶出自幽谷遷於喬木然並無鶯字頃試早鶯求友及鶯出谷詩別無證據豈非誤歟愚按唐人陽楨詩軒樹已遷鶯蘇味道詩遷鶯遠聽聞後來遂承襲用之西京雜記揚雄著太玄經夢吐白鳳皇集於玄上頃而滅紀事作只揚子或曰人可鑄歟曰孔子鑄顏回矣

哀箏

延頸全同鶴。柔腸素怯猿。湘波無限淚。蜀魄有餘寃。輕幰長無道。哀箏不出門。何由問香炷。翠幕自黃昏。

△格物論猿性急而腸狹哀鳴則腸俱斷而死籍田賦微風生於輕幰兮

自南山北歸經分水嶺

水急愁無地。山深故有云。那通極目望。又作斷腸分。鄭驛來𨿽及。燕臺哭不聞。猶餘遺意在。許刻鎭南勲。

△南山終南山也水經注漢中記曰嶓冡以東水皆東流嶓冡以西水皆西流故俗以嶓冡爲分水嶺通誌分水嶺在漢中府略陽縣東南八十里嶺下水分東西流一作聲誤漢書鄭當時嘗置驛馬長安諸郊請謝賓客夜以繼日寰宇記燕昭王金臺在易州易縣東南三十里又有西金臺俗呼此爲東金臺又有小金臺在縣東南十五里卽郭隗臺也哭不聞言死者不聞其哭晉書杜預爲鎭南將軍都督荊州諸軍事預平吳后刻二碑紀績一立萬山之上一沈萬山下潭中曰焉知此後不爲陵谷乎按史開成初令狐楚爲山南節度使卒於鎭山南治漢中題云北歸分水嶺而詩有燕臺哭不聞之句知必爲令狐楚作也義山嘗爲楚撰志文故末曰許刻鎭南勲史云楚沒前一日自艸遺表召從事李商隱助成之可證彭陽沒時義山正在其幕也

舊頓

東人望幸久咨嗟。四海於今是一家。猶鎖平時舊行殿。盡無宮戶有宮鴉。

△增韻頓宿食處也天子行幸住宿處亦曰頓唐書祿山反帝西出令禦史大夫魏方進爲置頓

代董秀才卻扇

莫將畫扇出帷來。遮掩春山滯上才。若道團圓似明月。此中須放桂花開。

△通鑑中宗戲竇從一以老乳母王氏嫁之令從一誦卻扇詩數首注唐人成昏之夕有催妝詩卻扇詩何遊看新婦詩如何花燭夜輕扇掩紅妝注見上卷

有感非闗宋玉有微辭。卻是襄王夢覺遲。一自髙唐賦成後。楚天雲雨盡堪疑。

△宋玉好色賦登徒子短宋玉曰玉爲人體貌閒麗口多微辭

驪山有感

驪岫飛泉泛暖香。九龍呵護玉蓮房。平明每幸長生殿。不從金輿惟壽王。

△寰宇記驪山在昭應縣東南二里卽藍田山也溫湯在山下唐實錄玄宗生日源乾曜張說上表曰陛下二气含神九龍浴聖按驪山溫湯東有龍湫杜甫詩初聞龍用壯劈石摧林丘中夜窟宅攺移因風雨秋是也津陽門詩注驪山華淸宮內除供奉兩湯外更有湯十六所長湯每賜諸嬪禦其修廣與諸湯不侔甃以文瑤密石中央有玉蓮花捧湯泉噴以成池又縫綴錦繡爲鳬雁寘於水中上時泛鈒鏤小舟以嬉遊焉明皇雜錄上於華淸宮新廣一湯制度弘麗安祿山以白玉石爲魚龍鳬雁仍爲石梁及石蓮花以獻雕鐫巧妙殆非人工上大悅命陳於湯中仍以石梁橫亙湯上而蓮花才出水際湯上而蓮花才出水際長安志天寶六載攺溫泉爲華淸宮殿曰九龍以待上浴曰飛霜以奉禦寢曰長生以備齋祀其它樓觀殿閣不可勝紀長恨歌七月七日長生殿夜半無人私語時恨賦喪金輿及玉乘唐書壽王瑁母武惠妃頻字不育及瑁生寕王請養邸中名爲已子故封比諸王最厚又曰惠妃薨後宮無當意者或言壽王妃楊氏之美上見而悅之乃令妃自以已意乞爲女官號太眞更爲壽王娶郎將韋昭訓女潛納太眞於宮中不期歲寵遇如惠妃○末語與薛王沈醉壽王醒同意

別智玄法師

雲鬢無端怨別離。十年移易住山期。東西南北皆垂淚。卻是楊朱眞本師。

△道源注智玄當作知玄佛祖通紀太和元年詔沙門知玄入殿問道賜號悟達國師玄五歲能吟詩出家爲沙彌十四講經李商隱贈以詩云十四沙彌解講經似師年紀止攜缾沙彌說法沙門聽不在年髙在性靈佛祖通載文宗癸丑十月帝召法師知玄與道士於麟徳殿論道稽古略匡宗大徳諱知玄姓陳氏咸通四年制署號悟達國師總教門事帝幸安國寺賜師沈香寶座僖宗中和二年幸蜀召師赴行在後辭還九龍山師三學洞貫名蓋一時世稱陳菩薩

贈孫綺新及第

長樂遙聽上苑鐘。彩衣稱慶桂香濃。陸機始擬誇文賦。不覺雲間有士龍。

△漢書髙祖五年後九月徙諸侯於闗中治長樂宮漢舊儀上林苑離宮七十所皆容千乘萬騎西京賦上林禁苑跨谷彌阜東至鼎湖斜界細柳臧榮緒晉書陸機妙解情理心識文體故作文賦杜甫詩陸機二十作文賦世說陸云與荀隱會於張華坐云抗手曰雲間陸士龍

代祕書贈弘文館諸校書

淸切曹司近玉除。比來秋興復何如。崇文館裏丹霜後。無限紅梨憶校書。

△唐六典祕書省監一人少監二人丞一人祕書郎四人武徳初置修文館武徳末攺爲弘文館校書郎二人一作飛杜氏通典唐置崇賢館屬左春坊後避皇太子諱攺爲崇文館其學士例與弘文館同

亂石

虎踞龍蹲縱復橫。星光漸減雨痕生。不須並礙東西路。哭殺廚頭阮步兵。

△晉書阮籍聞步兵廚人善釀有貯酒三百斛乃求爲步兵校尉○末二語途窮之悲

日日

日日春光鬭日光。山城斜路杏花香。幾時心緒渾無事。得及遊絲百尺長。

過楚宮

巫峽迢迢舊楚宮。至今雲雨暗丹楓。微生盡戀人間樂。只有襄王憶夢中。

龍池

龍池賜酒敞云屏。羯鼓聲髙眾樂停。夜半宴歸宮漏永。薛王沈醉壽王醒。

△雍錄明皇爲諸王時故宅在京城東南角隆慶坊宅有井井溢成池中宗時數有雲龍之祥後引龍首堰水注池池面益廣卽龍池也開元二年七月以宅爲宮是爲興慶宮南卓羯鼓錄羯鼔出外夷以戎羯之鼔故曰羯鼓其聲促急破空透逺特異眾樂明皇極愛之嘗聴琴未終遽止之曰速令花奴持羯鼓來爲我解穢容齋續筆唐岐薛諸王俱薨於開元中而太眞以天寶二載方入宮此篇與元稹連昌宮詞百官隊仗避岐薛俱失之愚按史云睿宗六年王徳妃生業初王趙降封中山王進王薛開元二十二年薨子琄嗣此詩與微之詞豈俱指嗣王哉昔之作者微文刺譏不必一一核實

淚

永巷長年怨綺羅。離情終日思風波。湘江竹上痕無限。峴首碑前灑幾多。人去紫臺秋入塞。兵殘楚帳夜聞歌。朝來灞水橋邊問。未抵靑袍送玉珂。

△晉書羊佑卒百姓於峴山建碑望其碑者莫不流涕恨賦紫臺稍逺闗山無極注紫臺猶紫宮也杜甫詠明妃詩一去紫臺連朔漠漢書項羽夜聞漢軍皆楚歌乃驚起飲帳中悲歌慷慨泣下數行灞橋注見前古詩靑袍似春艸

十字水期韋潘侍禦同年不至時韋寓居水次故郭汾寧宅

伊水濺濺相背流。朱欄畫閣幾人遊。漆燈夜照眞無數。蠟炬晨炊竟未休。顧我有懷同大夢。期君不至更沈憂。西園碧樹今誰主。與近髙窗臥聽秋。

△道源注王廷珪詩十字水中分島嶼數重花外見樓臺水經伊水出南陽縣蔓渠山東北至洛陽縣南入洛李賀詩鬼燈如漆照松花晉書石崇以蠟代薪曹植詩淸夜遊西園燕城賦旋淵碧樹注玉樹也

流鶯

流鶯漂蕩復參差。渡陌臨流不自持。巧囀豈能無本意。良辰未必有佳期。風朝露夜陰晴裏。萬戶千門開閉時。曽苦傷春不忍聽。鳳城何處有花枝。

出闗宿盤豆館對叢蘆有感

蘆葉梢梢夏景深。郵亭蹔欲灑塵襟。昔年曽是江南客。此日初爲闗外心。思子臺邊風自急。玉娘湖上月應沈。淸聲不逺行人去。一世荒城伴夜砧。

△闗潼闗也道源注甘棠志盤豆館在湖城縣西二十里昔漢武帝過此父老以牙豆盤獻因名焉漢戾太子傳上憐太子無辜乃作思子宮爲歸來望思之臺於湖師古曰臺在今湖城縣西閿鄕東玉娘湖無考或曰嵩山記登封縣有玉女臺漢武帝見二玉女於此因名玉娘湖或在其側

和韓錄事送宮人入道

星使追還不自由。雙童捧上緑瓊輈。九枝燈下朝金殿。三素雲中侍玉樓。鳳女顚狂成久別。月娥孀獨好同遊。當時若愛韓公子。埋骨成灰恨未休。

△張籍王建戴叔倫元稹於鵠項斯皆有作後漢李合傳和帝遣使者二人到益部合曰有二使星入蜀分埜晉天文志流星天使也詩詁車前橫木上勾衡者謂之輈亦曰轅九枝燈注見上卷道源注金根經黃金紫殿靑要帝君居之眞誥眞人行則扶華晨蓋乘三素之云萟苑雌黃修眞入道祕言立春日淸朝北望有紫緑白雲爲三元君三素飛雲也三元君是日乘八輪之輿上詣天帝唐試進士以立春日望三素雲飛出此月娥謂月中姮娥韓公子未詳或曰韓非爲韓之諸公子借以況韓錄事也

卽目

小鼎煎茶面曲池。白須道士竹間棋。何人書破蒲葵扇。記著南塘移樹時。

△廣雅栟櫚椶也玉篇一名蒲葵晉陽秋謝安鄕人有罷中宿縣詣安安問歸資答曰惟有五萬蒲葵扇又以非時安乃取其中者執之士庶競慕價十倍又曰王羲之見老姥持十許六角扇賣之因書其扇各五字老姥初有慍色羲之謂曰但云王右軍書字索百錢姥從之人競買之

李義山詩集注卷二上

●李義山詩集注卷二下吳江朱鶴齡撰

聖女祠

杳藹逢仙迹。蒼茫滯客途。何年歸碧落。此路向皇都。消息期靑雀。逢迎異紫姑。腸回楚國夢。心斷漢宮巫。從騎裁寒竹。行車蔭白楡。星娥一去後。月姊更來無。寡鵠迷蒼壑。羈凰怨翠梧。惟應碧桃下。方朔是狂夫。

△注見上卷一作靄注見上卷荊楚歲時記正月望日其夕迎紫姑神以卜異苑紫姑本人家妾爲大婦所逐正月十五日感激而死故世人作其形於廁以迎之卜云子胥不在曹夫已行小姑可出子胥婿也曹夫姑也用神女事漢郊祀志上郡有巫病而鬼神下之上召置祠之甘泉用費長房騎竹杖事見上卷古詩天上何所有歷歷種白楡星娥謂織女月姊注見上卷英華作鶴鵠鶴古通用列女傳陶嬰夫死守義作歌曰悲夫黃鵠之早歌兮七年不雙瑞應圖雄曰鳳雌曰凰羈凰卽覊雌也東方朔偸桃事見前

七月二十九日崇讓宅燕作

露如微霰下前池。月過回塘萬竹悲。浮世本來多聚散。紅蕖何事亦離披。悠揚歸夢惟燈見。濩落生涯獨酒知。豈到白頭長只爾。嵩陽松雪有心期。

贈從兄閬之

悵望人間萬事違。私書幽夢約忘機。荻花村裏魚標在。石蘚庭中鹿迹微。幽徑定攜僧共入。寒塘好與月相依。城中猘犬憎蘭佩。莫損幽芳久不歸。

△道源注魚標以白水板爲之挿於水際投餌其下魚爭聚焉漁人以籠罩罩之吉器切左傳國狗之瘈無不噬也杜預注瘈狂犬也今名猘犬李賀詩嗾犬唁唁相索索舐掌偏宜佩蘭客

吳宮

龍檻沈沈水殿淸。禁門深揜斷人聲。吳王宴罷滿宮醉。日暮水漂花出城。

常娥

雲母屏風燭影深。長河漸落曉星沈。常娥應悔偸靈藥。碧海靑天夜夜心。

△雲母屏注見上卷

殘花

殘花啼露莫畱春。尖髮誰非怨別人。若但揜闗勞獨夢。寶釵何日不生塵。

天津西望虜馬崩騰忽一狂。翠華無不到東方。天津西望腸眞斷。滿眼秋波出苑墻。

△元和郡國志天津橋在河南縣北四里隋大業元年造用大船連以鐵鎖南北夾起四樓唐貞觀中更令石工絫方石爲腳

西亭

此夜西亭月正圓。疎簾相伴宿風煙。梧桐莫更翻淸露。孤鶴從來不得眠。

憶住一師

無事經年別逺公。帝城鐘曉憶西峯。鑪煙消盡寒燈晦。童子開門雪滿松。

△髙僧傳慧逺本姓賈氏雁門樓煩人因秦亂來遊於晉居廬阜三十餘年化兼道俗

昨夜

不辭鶗鴂妬年芳。但惜流塵暗燭房。昨夜西池涼露滿。桂花吹斷月中香。

△劉鑠詩堂上流塵生

海客

海客乘槎上紫氛。星娥罷織一相聞。只應不憚牽牛妬。聊用支機石贈君。

△劉楨詩奮翅淩紫氛集林昔有人尋河源見婦人浣紗問之曰此天河也乃與一石而歸問嚴君平君平曰此織女支機之石

初食筍呈座中

嫩籜香苞初出林。於陵論價重如金。皇都陸海應無數。忍剪淩雲一寸心。

△齊乘於陵在長山縣二十五里卽陳仲子所居漢書秦地有鄠杜竹林南山檀妬號陸海

早起

風露澹淸晨。簾間獨起人。鶯花啼又笑。畢竟是誰春。

寄蜀客

君到臨卭問酒壚。近來還有長卿無。金徽卻是無情物。不許文君憶故夫。

行至金牛驛寄興元渤海尙書

樓上春雲水底天。五云章色破巴箋。諸生个个王恭柳。從事人人庾杲蓮。六曲屏風江雨急。九枝燈檠夜珠圓。深慚走馬金牛路。驟和陳王白玉篇。

△元和郡國志梁州金牛縣武徳二年置取五丁力士石牛出金爲名唐書興元元年升漢中郡爲興元府山南西道治焉渤海尙書以義山所作狀考之乃髙元裕也元裕會昌中爲京兆尹大中初爲刑部尙書但新舊史本傳及除官制辭並云出爲山南東道節度使非興元也豈元裕自山南西道攺東道而史失書乎俟再詳道源注唐書韋陟使侍妾掌五采箋裁答授意陟惟署名自謂所書陟字若五朶雲杜甫詩巴箋染翰光晉書王恭美姿儀人目之曰濯濯如春月柳注見前六曲屏注見上卷去聲王筠燈檠詩百花曜九枝白玉篇今子建集不載疑逸

深樹見一顆櫻桃尙在

髙桃畱晚實。尋得小庭南。矮墮緑云髻。欹危紅玉簪。惜堪充鳳食。痛已被鶯含。越鳥誇香荔。齊名亦未甘。

△古今注墮馬髻今無復作者倭墮髻一云墮馬之餘形也古樂府頭上倭墮髻

細雨

帷飄白玉堂。簟捲碧牙牀。楚女當時意。蕭蕭髮彩涼。

歌舞

遏云歌響淸。回雪舞腰輕。只要君流盻。君傾國自傾。

△列子薛譚學謳於秦靑一日辭歸靑餞於郊衢撫節悲歌聲振林木響遏行雲

海上

石橋東望海連天。徐福空來不得仙。直遣麻姑與搔背。可能畱命待桑田。

△始皇石橋事見上卷仙傳拾遺徐福字君房秦始皇時聞東海中祖洲上有不死之艸生瓊田中一名養神芝始皇乃遣福及童男女各三千人乘樓船入海尋祖洲不返列仙傳麻姑降蔡經家經見麻姑手似鳥爪心言背大癢時得此爪以爬背當佳也王方平知經心言使人牽經鞭之曰麻姑神人也汝何忽謂其爪可爬背乎但見鞭著經背亦不見有人持鞭者方平告經曰吾鞭不可妄得也桑田注見上卷

魏侯第東北樓堂郢叔言別聊用書所見成篇

暗樓連夜閣。不擬爲黃昏。未必斷別淚。何曽妨夢魂。疑穿花逶迆。漸近火溫黁。海底翻無水。仙家卻有邨。鎖香金屈戍。帶酒玉昆侖。羽白風交扇。冰淸月映盆。舊歡塵自積。新歲電猶奔。霞綺空畱段。雲峯不帶根。念君千里舸。江艸漏燈痕。

△說文逶迆衺去貌奴昆切○皮日休桃花賦或溫黁而可燻或矮媠而莫持道源注梁簡文詩織成屏風金屈戍李賀詩屈戍銅鋪銷阿甄輟耕錄今人家戶設鉸名曰環鈕卽古金鋪之遺意北方謂之屈戍摭異記物之異者有龍腦香昆侖子記事珠宇文卓方執昆侖玉盞聽左丞檀超髙談不覺墮地按唐人小說多名奴子爲昆侖玉昆侖乃玉刻人形作器玩耳一作印謝眺詩餘霞散成綺雲根注見上卷

白雲夫舊居

平生誤識白雲夫。再到仙檐憶酒壚。墻外萬株人絕迹。夕陽惟照欲棲烏。

同學彭道士參寥

莫羨仙家有上眞。仙家暫謫亦千春。月中桂樹髙多少。試問西河斫樹人。

△眞誥列羽服之上眞酉陽雜爼月中桂髙五百丈下有一人常研之樹創隨合人姓吳名剛西河人學仙有過謫令伐樹

到秋

扇風淅瀝簟流離。萬里南云滯所思。守到淸秋還寂寞。葉丹苔碧閉門時。

△簟竹席流離簟文也魯靈光殿賦流離爛漫濟曰皆光色貌陸機賦指南云以寄欽

華師

孤鶴不睡云無心。衲衣笻杖來西林。院門晝鎖回廊靜。秋日當階柿葉陰。

△西林注見上卷

華嶽下題西王母廟

神仙有分豈闗情。八馬虛隨落日行。莫恨名姬中夜沒。君王猶自不長生。

△謂穆王八駿穆天子傳天子遊於河濟盛君獻女王爲盛姬築臺砌之以玉天子西徵至玄池之上乃奏樂三日終是日樂池盛姬亡天子嬪姬於榖丘之廟於樂池之南郡國志濮州璧玉臺穆天子爲盛姬所造也今旁地猶多瑉石白居易李夫人詩君不見穆王三日哭重璧臺前傷盛姬按唐書武宗王才人善歌舞狀纎頎頗類帝每畋苑中才人必從袍而騎佼服光侈觀者莫知孰爲帝也帝惑方士說欲餌藥長生後寖不豫才人獨憂之及大漸才人悉取所常貯散遺宮中審帝已崩卽日經幄下義山此詩豈有感其事而發歟

過華淸內廐門

華淸別館閉黃昏。碧艸悠悠內廐門。自是明時不巡幸。至今靑海有龍孫。

△靑海馬龍種也注詳上卷

樂遊原

萬樹鳴蟬隔岸虹。樂遊原上有西風。羲和自趁虞泉宿。不放斜陽更向東。

△注見上卷一作是廣雅日禦曰羲和淮南子日薄於虞泉是謂黃昏

贈荷花

世間花葉不相倫。花入金盆葉作塵。惟有緑荷紅菡萏。捲舒開合任天眞。此荷此葉常相映。翠減紅衰愁殺人。

丹丘

靑女丁寧結夜霜。羲和辛苦送朝陽。丹丘萬里無消息。幾對梧桐憶鳳凰。

△楚詞仍羽人於丹丘兮畱不死之舊鄕拾遺記丹丘千年一燒至聖之君以爲大瑞

房君珊瑚散

不見姮娥影。淸秋守月輪。月中閒杵臼。桂子搗成塵。

△道源注陳藏器本艸珊瑚生石嵓下刺刻之汁流如血以金投之爲丸名金漿以玉投之爲玉髓久服長生篋中方治七八歳小兒眼有麩翳未堅不可妄傅藥宜點珊瑚散細研如粉每日少少點之三日立愈一作常南部新書杭州靈隱山多桂寺僧云是月中種也至今中秋夜往往有子墜

小桃園

竟日小桃園。休寒亦未暄。坐鶯當酒重。送客出墻繁。啼久艶粉薄。舞多香雪翻。猶憐未圓月。先出照黃昏。

嘲櫻桃

朱實鳥含盡。靑樓人未歸。南園無限樹。獨自葉如幃。

△陸機詩密葉成翠幄

和張秀才落花有感

晴暖感餘芳。紅苞雜絳房。落時猶自舞。掃後更聞香。夢罷收羅薦。仙歸勅玉箱。回腸九回後。猶有剰回腸。

△羅薦注見上卷漢武內傳武帝葬茂陵冡中先有一玉箱一玉杖是西胡康渠王所獻眞誥侍女皆靑綾衣捧赤玉箱二枚靑帶束絡之一作久非

代越公房妓嘲徐公主

笑啼俱不敢。幾欲是吞聲。遽遣離琴怨。都由半鏡明。應防啼與笑。微露淺深情。

△古今詩話陳太子舎人徐徳言尙樂昌公主陳政衰徳言謂主曰以君之才容國亡必入豪家倘情緣未斷猶期再見乃破一鏡人執其半約他日以正月望日賣於都市及陳亡主果歸楊素徳言訪於都市有蒼頭賣半鏡者大髙其價徳言引至旅邸言其故出半鏡以合之仍題詩曰鏡與人俱去鏡歸人未歸無復姮娥影空畱明月輝主得詩悲泣不食素知之召徳言至還其妻因命主賦詩口占曰今日何遷次新官對舊官笑啼俱不敢方信作人難

代貴公主

芳條得意紅。飄落忽西東。分逐春風去。風回得故叢。明朝金井露。始看憶春風。

鳳

萬里峯巒歸路迷。未判容彩借山雞。新春定有將雛樂。阿閣華池兩處棲。

△南越志曽城縣多鵕﹝左義右鳥﹞鵕﹝左義右鳥﹞山雞也光色鮮明五彩炫耀○言彩鳳非山雞之比晉書樂志吳歌雜曲一曰鳳將雛帝王世紀黃帝時鳳皇巢於阿閣韓詩外傳齊景公出弋昭華之池

昭肅皇帝挽歌辭三首

九縣懷雄武。三靈仰睿文。周王傳叔父。漢後重神君。玉律朝驚露。金莖夜切云。笳簫淒欲斷。無復詠橫汾。

玉塞驚宵析。金橋罷舉烽。始巢阿閣鳳。旋駕鼎湖龍。門咽通神鼓。樓凝警夜鐘。小臣觀吉從。猶誤欲東封。

莫驗昭華管。虛傳甲帳神。海迷求藥使。雪隔獻桃人。桂寢靑雲斷。松扉白露新。萬方同象鳥。舉慟滿秋塵。

△唐書武宗會昌六年崩謚至道昭肅孝皇帝葬端陵後漢書九縣飆回三靈注見前唐書武宗諱瀍始封潁王開成五年立爲皇太弟廢太子成美爲陳王漢郊祀志上求神君舎之上林中﹝脫一字﹞氏館神君者長陵女子以乳死見神於先後宛若宛若祠之其室及上卽位置祠內中聞其言不見其人云按通鑑昌三年築望仙觀於禁中五年又築望仙臺於南郊故用此事後漢律曆志候气之法殿中用玉律十二惟二至乃候靈臺用竹律六寸金莖注見上卷楚詞冠切云之崔嵬漢武秋風詞泛樓船兮濟汾河橫中流兮揚素波出塞從玉門闗故曰玉塞王勃賦金山之斷鶴玉塞之驚鴻唐書會昌三年正月河東節度使劉沔大破回鶻於殺胡山迎太和公主以歸故曰驚宵析按此語謂平劉稹之叛義山李衛公集序天井雄闗金橋故地跨揺河北倚脇山東適有軍書果聞戎捷可證金橋在上黨吳融有金橋感事詩卽此地也鼔吹注乃云洛陽橋名大誤樂志凡天神之類皆以雷鼓地祗之類皆以靈鼔人鬼之類皆以路鼓用景陽鐘事陳後主詩願上東封書○尙書大傳堯致舜天下贈以昭華之玉西京雜記髙祖初入咸陽宮周行府庫有玉笛長二尺三寸二十六孔吹之則見車馬山林隱鱗相次吹息亦不復見銘曰昭華之管甲帳注見上卷史記始皇使徐市等入海求諸仙人及不死之藥漢書武帝遣方士入海求蓬萊安期生之屬而事化丹砂諸藥齊爲黃金拾遺記西王母進穆王嵰州甜雪嵰州去玉門二千里地多寒雪獻桃注見前漢書上令長安作飛亷桂館使公孫卿持節設具而候神人符子堯曰余坐華殿之上森然而松生於楝立欞扉之內霏然而云生於牖帝王世紀舜蒼梧下有羣象嘗爲之耕水經注禹崩於會稽因之有鳥來爲之耘春抜其根秋啄其穢一作淨

梓州罷吟寄同舎

不揀花朝與雪朝。五年從事霍嫖姚。君緣接座交珠履。我爲分行近翠翹。楚雨含情皆有托。漳濵臥病竟無憀。長吟逺下燕臺去。惟有衣香染未銷。

△漢書霍去病爲嫖姚校尉按師古音嫖頻妙反姚羊召反服虔音飄揺後人多從之史記楚春申君上客三千人皆躡珠履翠翹注見上卷

無題二首

鳳尾香羅薄幾重。碧文圓頂夜深縫。扇裁月魄羞難掩。車走雷聲語未通。曽是寂寥金燼暗。斷無消息石橊紅。斑騅只系垂楊岸。何處西南任好風。

重幃深下莫愁堂。臥後淸宵細細長。神女生涯原是夢。小姑居處本無郎。風波不信菱枝弱。月露誰教桂葉香。直道相思了無益。未妨惆悵是淸狂。

△班媫妤詩裁爲合歡扇團團似明月樂府團扇郎歌憔悴無復理羞與郎相見長門賦雷隱隱而響起兮聲象君之車音徐彥伯詩玉盤紅淚滴金燼彩光圓道源注梁元帝烏棲曲芙蓉爲帶石橊裙斑騅注見上卷原注古詩有小姑無郎之句○古樂府靑溪小姑曲開門白水側近橋梁小姑所居獨處無郎吳均續齊諧記會稽趙文韶宋元嘉爲東宮扶侍廨在靑溪中橋秋夜步月忽有靑衣詣門相問須臾女郎至年可十八九許容色絕妙顧靑衣取箜篌鼔之畱連宴寢將旦別去以金簪遺文韶明日於靑溪廟中得之乃知昨所見靑溪神女也劉敬叔異苑靑溪小姑蔣子文第三妹也楊烱少姨廟碑虞帝二妃湘水之波瀾未歇蔣侯三妹靑溪之軌迹可尋

病中早訪招國李十將軍遇挈家遊曲江

十頃平波溢岸淸。病來惟夢此中行。相如未是眞消渴。猶放沱江過錦城。

△漢書沱水在蜀郡郫縣西東入大江其一在汶江縣西南東入江

昨日

昨日紫姑神去也。今朝靑鳥使來賖。未容言語還分散。少得團圓足怨嗟。二八月輪蟾影破。十三弦柱雁行斜。平明鐘後更何事。笑倚墻邊梅樹花。

△鮑照玩月詩三五二八時千里與君同急就篇注箏瑟類也本十二弦今則十三通典弦柱擬十二月十三則閏月也

櫻桃花下

流鶯舞蝶兩相欺。不取花芳正結時。他日未開今日謝。嘉辰長短是參差。

故驛迎弔故桂府常侍有感

饑烏翻樹晚雞啼。泣過秋原沒馬泥。二紀徵南恩與舊。此時丹旐玉山西。

△按舊唐書大中元年二月以給事中鄭亞爲禦史中丞桂管防禦觀察使二年正月以李徳裕坐累責授循州刺史未幾卒此云常侍或後來贈官丹旐銘旌也王褒送葬詩丹旐書空位玉山卽藍田山

槿花

風露淒淒秋景繁。可憐榮落在朝昏。未央宮裏三千女。但保紅顏莫保恩。

△漢武故事上起光明宮發燕趙美女三千人充之建章未央長樂三宮皆輦道相屬

暮秋獨遊曲江

荷葉生時春恨生。荷葉枯時秋恨成。深知身在情長在。悵望江頭江水聲。

任弘農尉獻州刺史乞假還京

黃昏封印點刑徒。愧負荊山入座隅。卻羨卞和雙刖足。一生無復沒階趨。

△唐書弘農縣屬虢州貞觀八年徙州治弘農本傳調補弘農尉以活獄忤觀察使孫簡將罷去此詩當在是時作按地誌荊山非一處此乃弘農郡之荊山也注詳上卷因荊山而用卞和事其實卞和泣玉乃楚之荊山古人用事不甚泥

贈勾芒神

佳期不定春期賖。春物夭閼興咨嗟。願得勾芒索靑女。不教容易損年華。

△月令注少皥氏子重爲木官曰勾芒疏云木初生而有芒角也

無愁果有愁曲北齊歌

東有靑龍西白虎。中含福星包世度。玉壺渭水笑淸潭。鑿天不到牽牛處。騏驎踏雲天馬獰。牛山撼碎珊瑚聲。秋娥點滴不成淚。十二玉樓無故釘。推煙唾月拋千里。十番紅桐一行死。白楊別屋鬼迷人。空畱暗記如蠶紙。日暮西風牽短絲。血凝血散今誰是。

△無愁注見上卷曲名緣起未詳禮記行前朱雀而後玄武左靑龍而右白虎道源注雲笈七籖包括世度璇璣照明渭水本淸玉壺納之開鑿天荒無所不至特不及河漢耳一作麒麟山海經馬成之山有獸焉狀如白犬而黒頭見人則飛名曰天馬括地誌牛山在臨淄縣南十里卽齊景公所遊僧齊已詩昔年曽夢涉蓬瀛惟聞撼動瑚聲按史齊文宣造三臺窮極靡侈故以十二玉樓擬之去聲音杭道源注酉陽雜爼南中桐花有深紅色者陳藏器本艸白楊北土極多人種墟墓間樹大皮白道源注何延之蘭亭記羲之遊山陰蘭亭修禊揮毫制序興樂而書用蠶繭紙鼠須筆遒媚勁健絕代更無短絲鬢絲也李賀詩寒緑幽風生短絲推煙唾月以下言人已離物已死蕭蕭白楊徒記其人於蠶紙耳血凝血散生死相乘是果不能無愁也義山集中此等詩全學李長吉

房中曲

薔薇泣幽素。翠帶花錢小。嬌郎癡若云。抱日西簾曉。枕是龍宮石。割得秋波色。玉簟失柔膚。但見蒙羅碧。憶得前年春。未語含悲辛。歸來已不見。錦瑟長於人。今日澗底松。明日山頭檗。愁到天池翻。相看不相識。

△劉子春花含日似笑秋露葉如泣玉堂閒話息壤記云禹堙洪水至荊州見有海眼泛溢無垠禹乃鐫石造龍之宮室寘於穴中以塞其水脈李賀詩一雙瞳人剪秋水李白詩拂拭靑玉簟蒙羅是蒙彼縐絺之蒙祖詠詩碧羅蒙天閣說文檗黃木也味苦古樂府黃檗向春生苦心隨日長又曰髙山種芙蓉復經黃檗塢一作地

齊梁晴雲

緩逐煙波起。如妬柳綿飄。故臨飛閣度。欲入迥陂銷。縈歌憐畫扇。敞景弄柔條。更柰天南位。牛渚宿殘宵。

△道源注效齊梁體賦晴雲也一作耐牛渚牽牛渚也

效徐陵體贈更衣

密帳眞珠絡。溫幃翡翠裝。楚腰知便寵。宮眉正斗彊。結帶懸梔子。繡領刺鴛鴦。輕寒衣省夜。金斗熨沈香。

△道源注杜陽雜編同昌公主堂中設連珠之帳外國傳斯條國王作白珠交結帳招魂翡幃翠幬飾髙堂些本艸梔子花六出甚芬香俗說卽西域薝卜花也梁徐悱妻劉氏詩同心何處恨梔子最闗人漢書廣川王厺姬爲厺刺方領繡晉灼曰今之婦人直領也繡爲方領上刺作黼黻文費﹝上日下永﹞搗衣詩方繡領間斜

又效江南曲

郎船安兩槳。儂舸動雙橈。掃黛開宮額。裁裙約楚腰。乖期方積思。臨酒欲拌嬌。莫以采菱唱。欲羨秦臺簫。

△古今樂錄梁武帝攺西曲制江南上云樂十四曲江南弄七曲樂府莫愁樂艇子打兩槳方言南楚江湖船大謂之舸楫謂之撓飛燕外傳爲薄眉號逺山黛煙花記煬帝日給宮人螺子黛五斛○江南弄七曲五曰采菱

月夜重寄宋華陽姊妹

偸桃竊藥事難兼。十二城中鎖彩蟾。應共三英同夜賞。玉樓仍是水精簾。

△偸桃方朔事竊藥嫦娥事俱見上卷王勃啟葉�三英尙隔黃衣之夢宋之問明河篇水精簾外轉逶迆

訪人不遇畱別館

卿卿不惜鎖窗春。去作長楸走馬身。閒倚繡簾吹柳絮。日髙深院斷無人。

△世說王安丰婦常卿安丰曰憐卿愛卿是以卿卿曹植詩走馬長楸間

雨中長樂水館送趙十五滂不及

碧雲東去雨雲西。苑路髙髙驛路低。秋水緑蕪終盡分。夫君太騁錦障泥。

△錦障泥注見上卷

汴上送李郢之蘇州

人髙詩苦滯夷門。萬里梁王有舊園。煙幌自應憐白紵。月樓誰伴詠黃昏。露桃塗頰依苔井。風柳誇腰住水村。蘇小小墳今在否。紫蘭香徑與招魂。

△唐書李郢字楚望大中進士第爲侍禦史九國誌郢長安人唐末避亂嶺表有集一卷史記侯嬴年七十家貧爲大梁夷門監西京雜記梁孝王好宮室苑囿之樂築兔園園有雁池池間有鶴洲鳬渚○宋書樂志白薴舞詞有巾袍之言紵本吳地所出宜是吳舞也唐六典江南道常湖等州貢白紵北史盧士深妻崔氏有才學春日以桃花靧兒面作靧面辭梁簡文帝桃花詩飛花入露井柳腰注見上卷樂府廣題蘇小小錢塘名娼也南齊時人吳地記嘉興縣前有晉妓蘇小小墓按唐志嘉興縣屬蘇州此故及之

贈鄭讜處士

浪迹江湖白髮新。浮雲一片是吾身。寒歸山觀隨碁局。暖入汀洲逐釣輪。越桂畱烹張翰鱠。蜀姜供煮陸機蒓。相逢一笑憐疎放。他日扁舟有故人。

△維摩經是身如浮雲須臾變滅一作棊一作綸○江賦或揮輪於懸碕善曰輪釣輪也南越有桂林故曰越桂呂氏春秋和之美者陽朴之姜招揺之桂越駱之菌晉書張翰見秋風起思吳中蒓羮鱸魚鱠遂命駕而歸道源注搜神記左慈少有神道嘗在曹公座公曰今日髙會所少者松江鱸魚爲鱠慈求銅盤貯水釣於盤中引一鱸魚出公曰今旣得鱸恨無蜀中姜耳慈曰亦可得也公恐其近路買因曰吾有使至蜀買錦可勅使增市二端須臾還得生薑歳余使還果增二端問之曰某月某日見人於肆下以公勅故增耳世說陸機詣王武子武子前置數斛羊酪指以示陸曰卿江東何以敵此陸曰有千里蒓羮但未下鹽豉耳

復至裴明府所居

伊人卜築自幽深。桂巷杉籬不可尋。柱上雕虫對書字。槽中秣馬仰聽琴。求之流輩豈易得。行矣闗山方獨吟。賖取松醪一斗酒。與君相伴灑煩襟。

△揚子雕虫篆刻壯夫不爲說文序六曰鳥虫書所以書旛信也白帖虫書卽蝌蚪書荀子伯牙鼔琴而六馬仰秣

覽古

莫恃金湯忽太平。艸間霜露古今情。空糊赬壤眞何益。欲舉黃旗竟未成。長樂瓦飛隨水逝。景陽鐘墮失天明。回頭一弔箕山客。始信逃堯不爲名。

△蕪城賦糊赬壤以飛文注糊粘也赬壤赤土也以粘和之飾壁故曰飛文吳志孫權傳陳紀曰舊說黃旗紫蓋運在東南哀江南賦昔之虎踞龍蟠加以黃旗紫气莫不隨狐兔而窟穴與風塵而殄瘁道源注南史宋廢帝景和元年以東府城爲未央宮以石頭城爲長樂宮景陽鐘見前

子初郊墅

看山對酒君思我。聽鼓離城我訪君。臘雪已添墻下水。齋鐘不散檻前云。陰移竹柏濃還淡。歌雜漁樵斷更聞。亦擬村南買煙舎。子孫相約事耕耘。

漢南書事

西師萬眾幾時回。哀痛天書近已裁。文吏何曽重刀筆。將軍猶自舞輪臺。幾時拓土成王道。從古窮兵是禍胎。陛下好生千萬壽。玉樓長禦白雲杯。

△通鑑大中三年二月吐蕃秦原安樂三州及石門等七闗來降詔涇原靈武鳳翔邠寕振武皆出兵應援又募百姓墾辟三州七闗土田將吏營田者官給牛及種糧其山南劍南沒蕃州縣亦令收復四年秋八月發諸道兵討黨項連年無功戍饋不已上頗厭用兵此詩乃作於其時也漢書贊蕭何曹參皆起秦刀筆吏漢西域傳自燉煌西至鹽澤往往起亭而輪臺渠犁皆有田卒數百人置使者校尉領護以給使外國者輪臺在車師國西北千餘里渠犁在輪臺東北樂府射烏辭陛下壽萬年臣爲二千石

當句有對

密邇平陽接上蘭。秦樓鴛瓦漢宮盤。池光不定花光亂。日气初涵露气幹。但覺遊蜂饒舞蝶。豈知孤鳳憶離鸞。三星自轉三山逺。紫府程遙碧落寛。

△道源注三輔黃圖有平陽封宮又漢書平陽侯曹壽尙帝姊號平陽主李適詩歌舞平陽第園亭沁水林西京賦正壘壁乎上蘭師古曰上蘭觀名在上林中徐陵詩欲知迷下蔡先將過上蘭鄴中記鄴都銅雀臺皆鴛鴦瓦梁昭明太子詩日麗鴛鴦瓦詩三星在天注心星也昏見東方三神山在海上紫府碧落注俱見上卷

井絡

井絡天彭一掌中。漫誇天設劍爲峯。陣圖東聚燕江口。邊柝西懸雪嶺松。堪嘆故君成杜宇。可能先主是眞龍。將來爲報姦雄輩。莫向金牛訪舊蹤。

△河圖括地象岷山之精上爲井絡帝以建昌神以會福水經注李冰爲蜀守見氐道縣有天彭山兩峯相對其形如闕謂之天彭門亦曰天彭闕舊唐書劍州劍門縣界大劍山卽梁山也其北三十里有小劍山元和郡國志其山峭壁千丈下瞰絕澗作飛閣以通行旅晉書初諸葛亮造八陣圖於魚復平沙上累石爲八行相去二文桓溫見之曰此常山蛇勢也荊州圖副永安宮南一里渚下平磧上有孔明八陣圖聚細石爲之各髙五丈廣十圍歷然碁布縱橫相當中間相去九尺正中間南北巷悉方廣五尺凡六十四聚或爲人散亂及爲夏水所沒冬時水退依然如故寰宇記八陣圖有奉節縣西南七里燕江無考必夔字之訛點畫相近耳雪嶺注見上卷一作笑注見上卷吳志周瑜曰劉備非久爲人用者恐蛟龍得雲雨終非池中物也十三州誌秦惠王未知蜀道乃刻石五頭置金於尾下言此天牛能糞金蜀人信之令五丁共引牛成道致之成都秦因使張儀伐之通誌金牛峽在漢中府沔縣西一百七十里

寫意

燕雁迢迢隔上林。髙秋望斷正長吟。人間路有潼江險。天外山惟玉壘深。日向花間畱返照。雲從城上結層陰。三年已制思鄕淚。更入新年恐不禁。

△水經注馳水出五婦候亦曰潼水南徑梓潼縣自縣西徑涪城東又南入涪水元和郡國志梓州射洪縣有梓潼水與涪江合流玉壘注見上卷

隨師東

東徵日調萬黃金。幾竭中原買斗心。軍令未聞誅馬謖。捷書惟是報孫歆。但須鸑鷟巢阿閣。豈假鴟鴞在泮林。可惜前朝玄莵郡。積骸成莽陣云深。

△通鑑太和元年李同捷盜據滄景詔烏重胤王智興康志睦史憲誠李載義李聽張璠各率本道兵討之二年九月命諸軍進討王庭湊十月憲誠及同捷戰於平原屢敗之載義又敗之於長蘆柳公濟敗庭湊於新樂又敗之於博野劉從諫又敗之於昭慶時諸軍討同捷久未成功每有小勝則虛張首虜以邀厚賞朝廷竭力奉之饋運不給滄州喪亂之後骸骨蔽地城空野曠戶口什無三四詳詩中語正此時事也蜀志建興六年諸葛亮出軍向祁山抜馬謖統大眾在前與魏將張合戰於街亭爲合所破亮退軍還漢中謖下獄死原注平吳之役上言得歆首吳平歆尙在○王隱晉書杜預伐吳軍入樂鄕至都督孫歆帳下生將歆詣預王叡先列得歆頭而預生送歆洛中大笑詩翩彼飛鴞集於泮林漢書武帝元封四年以朝鮮地置樂浪玄莵眞番臨屯四郡昭帝罷眞番築遼東玄莵城按隋焬帝大業中頻年用兵髙麗末二語蓋舉往事以諷也

宋玉何事荊臺百萬家。惟教宋玉擅才華。楚辭已不饒唐勒。風賦何曽讓景差。落日渚宮供觀閣。開年云夢送煙花。可憐庾信尋荒徑。猶得三朝托後車。

△家語楚王將遊荊臺司馬子期諫方輿勝覽荊臺在監利縣西三十里土洲之南宋玉諷賦楚襄王時宋玉休歸唐勒讒之於王又風賦楚襄王遊於蘭臺之宮宋玉景差侍道源注荊楚故事襄王與唐勒景差宋玉遊雲夢之臺王令各賦大言唐勒景差賦不如王意宋玉賦曰方地爲輿圓天爲蓋彎弓掛扶桑長劍倚天外王於是喜賜以云夢之田左傳王使子西爲商公沿漢沂江將入郢王在渚宮注小洲曰渚郡縣誌渚宮楚別宮也一統志在江陵故城東南梁元帝卽位渚宮卽此沈約與徐勉書開年以來病增慮切渚宮故事庾信因侯景之亂自建康遁歸江陵居宋玉故宅北史信先事梁簡文帝後奔江陵元帝除禦史中丞聘西魏遂畱長安累遷儀同三司周孝閔帝踐阼遷驃騎大將軍三朝謂梁魏周也

韓同年新居餞韓西迎家室戲贈

籍籍西徵萬戶侯。新緣貴壻起朱樓。一名我漫居先甲。千騎君翻在上頭。雲路招邀回彩鳳。天河迢逓笑牽牛。南朝禁臠無人近。瘦盡瓊枝詠四愁。

△韓同年卽韓畏之易先甲三日唐書諸進士試時務策五條帖一大經經策全得者爲甲第樂府東方千餘騎夫壻居上頭晉書孝武帝爲晉陵公主求壻謂王珣曰如謝混便足袁崧欲以女妻混珣曰卿莫近禁臠元帝初渡江公私交窘得﹝狂。去王加屯﹞以爲美項上一臠尢佳輒以薦帝呼爲禁臠或云肢一作有離騷折瓊枝以繼佩張衡有四愁詩

奉和太原公送前楊秀才戴兼招楊正字戎

潼闗地接古弘農。萬里髙飛雁與鴻。桂樹一枝當白日。蕓香三代繼淸風。仙舟尙惜乖雙美。彩服何由得盡同。誰憚士龍多笑疾。美髭終類晉司空。

△太原公王茂元也唐六典正字掌校讎典籍刋正文字雍錄潼闗在華州華陰縣東北二十九里闗西一里有潼水因名漢書弘農郡武帝元鼎四年置二楊必兄弟故云此語送戴此語招戎後漢書李膺與郭泰同舟而濟眾賓望之以爲神仙晉書吳平二陸入洛機初詣張華華問云何在機曰云有笑疾未敢自見俄而云至華爲人多姿制又好帛纒須云見而大笑不能自已華封廣武侯進中書監拜司空

池邊玉管葭灰細細吹。流鶯上下燕參差。日西千遶池邊樹。憶把枯條撼雪時。

△後漢書候气之法竹爲管葭莩爲灰爲室三重布緹縵木爲案內庳外髙加律其上以葭莩灰抑其內端按歷候之气至灰飛殿中用玉律十二

賈生

宣室求賢訪逐臣。賈生才調更無倫。可憐夜半虛前席。不問蒼生問鬼神。

送王十三校書分司

多少分曹掌祕文。洛陽花雪夢隨君。定知何遜緣聫句。每到城東憶範云。

△何範聫句注見上卷

寄惱韓同年時韓住蕭洞二首

簾外辛夷定已開。開時莫放艶陽回。年華若到經風雨。便是胡僧話劫灰。龍山晴雪鳳樓霞。洞裏迷人有幾家。我爲傷春心自醉。不勞君勸石橊花。

△本艸辛夷花正二月間開初發如筆北人呼爲木筆其花最早南人呼爲迎春注見上卷扶南傳頓遜國有安石橊取其汁停杯中數日成美酒梁簡文帝詩蠡杯石橊酒

謁山

從來系日乏長蠅。水去云回恨不勝。欲就麻姑買滄海。一杯春露冷如冰。

△李白詩安得長繩系白日麻姑注見上卷

鈞天

上帝鈞天會眾靈。昔人因夢到靑冥。伶倫吹裂孤生竹。卻爲知音不得聽。

△用趙簡子事見上卷周禮孤竹之管注孤竹竹特生者古詩冉冉孤生竹結根太山阿

失猿

祝融南去萬重云。淸嘯無因更一聞。莫遣碧江通箭道。不教腸斷憶同羣。

△長沙記衡山七十二峯最大者五芙蓉紫蓋石廩天柱祝融而祝融爲最髙

戲題友人壁

花徑逶迆柳巷深。小闌亭午囀春禽。相如解作長門賦。卻用文君取酒金。

△長門賦序武帝陳皇后得幸頗妬別居長門宮愁悶悲思聞司馬相如工爲文奉黃金百斤爲相如文君取酒相如爲文以悟主上皇后復得幸

假日

素琴弦斷酒缾空。倚坐欹眠日已中。誰向劉靈天幕內。更當陶令北窗風。

△楚詞聊假日日以偸樂兮一作伶劉伶酒徳頌幕天席地縱意所如陶潛傳夏日髙臥北窗之下淸風颯至自謂羲皇上人

寄逺姮娥搗藥無時已。玉女投壺未肯休。何日桑田俱變了。不教伊水向東流。

△神異經東王公與玉女投壺梟而脫誤不接者天爲之笑開口流光今電是也

王昭君

毛延壽畫欲通神。忍爲黃金不顧人。馬上琵琶行萬里。漢宮長有隔生春。

△西京雜記元帝時後宮旣多使畫工圖形按圖召幸之宮人多賂畫工獨昭君不肯匈奴來朝求美人爲閼氏上以昭君行召見貌爲後宮第一帝悔之而名籍已去不復更人乃窮按其事畫工毛延壽等同日棄市石崇明君詞序昔公主嫁烏孫令琵琶馬上作樂以慰其道路之思其送明君亦必爾也

舊將軍

雲臺髙議正紛紛。誰定當時蕩冦勲。日暮灞陵原上獵。李將軍是故將軍。

△後漢書顯宗圖畫建武中二十八將於南宮雲臺江淹賦髙議雲臺之上漢書李廣屏居藍田南山射獵嘗夜從人田間飲還至亭灞陵尉醉呵止廣廣騎曰故李將軍尉曰今將軍尙不得夜行何故也

曼倩辭

十八年來墮世間。瑤池歸夢碧桃間。如何漢殿穿鍼夜。又向窗中覷阿環。

△漢書東方朔字曼倩平原猒次人東方朔別傳朔謂同舎郎曰天下人無能知朔知朔者惟太王公耳朔卒後武帝召太王公問之曰爾知東方朔乎公曰不知公何所能曰頗善星歷帝問諸星具在否曰具在獨不見歲星十八年今復見耳帝嘆曰東方朔在朕旁十八年而不知是歲星哉慘然不樂穿鍼事見上卷一作前博物志七月七日夜七刻王母降於九華殿王母索七桃以五枚與帝母食二枚惟母與帝對坐其從者皆不得進時東方朔竊從殿南廂朱鳥牖中窺母母顧之謂帝曰此窺牖小兒嘗三來盜我桃漢武內傳七月七日西王母降於宮中遣侍女郭密香與上元夫人相問須臾上元夫人遣問云阿環再拜

所居

窗下尋書細。溪邊坐石平。水風醒酒病。霜日曝衣輕。雞黍隨人設。蒲魚得地生。前賢無不謂。容易卽遺名。

髙松

髙松出眾木。伴我向天涯。客散初晴候。僧來不語時。有風傳雅韻。無雪試幽姿。上藥終相待。他年訪伏龜。

△嵩山記嵩髙山有大松樹或百歲或千歳其精變爲靑牛爲伏龜采食其實得長年

訪秋

酒薄吹還醒。樓危望已窮。江臯當落日。帆席見歸風。煙帶龍潭白。霞分鳥道紅。殷勤報秋意。只是有丹楓。

昭州

桂水春猶早。昭川日正西。虎當官道鬭。猿上驛樓啼。繩爛金沙井。松幹乳洞梯。鄕音殊可駭。仍有醉如泥。

△唐書昭州平樂郡屬嶺南道楚詞桂水兮潺湲水經注桂水出桂陽縣北界山北徑南平縣而東北流右鍾水故應劭曰桂水出桂陽東北入湘英華作州通誌昭潭在平樂府城東二里下有十六灘英華作路道源注方輿勝覽金沙井在平樂府治東方輿勝覽乳洞在興安縣西南洞有三上曰飛霞中曰駐云下曰噴雷下洞泉流石壁間田壠溝塍如鑿中洞有三石柱及石室石牀左盤至上洞行八十步得平地有五色石橫亙其上然平樂恭城皆出鍾乳蓋洞亦非一大率昭潭多有之英華作吁

哭劉司戶蕡

路有論寃謫。言皆在中興。空聞遷賈誼。不待相孫弘。江闊惟回首。天髙但撫膺。去年相送地。春雪滿黃陵。

△漢書公孫弘對賢良策武帝擢第一後爲相封平津侯水經注湖水西流徑二妃廟南世謂之黃陵廟方輿勝覽廟在潭州湘陰縣北九十里

裴明府居止

愛君茅屋下。向晚水溶溶。試墨書新竹。張琴和古松。坐來聞好鳥。歸去度疎鐘。明日還相見。橋南貰酒醲。

陸發荊南始至商洛

昔去眞無柰。今還豈自知。靑辭木奴橘。紫見地仙芝。四海秋風闊。千嵓暮景遲。向來憂際會。猶有五湖期。

△水經注龍陽縣泛洲長二十里吳丹陽太守李衡植橘於其上臨死勅其子曰吾汜洲木奴千頭不責衣食有絹千匹道源注酉陽雜爼凡學道三十年不倦天下金翅鳥銜芝至羅門山生石芝得地仙

陳后宮

玄武開新苑。龍舟燕幸頻。渚蓮參法駕。沙鳥犯勾陳。壽獻金莖露。歌翻玉樹塵。夜來江令醉。別詔宿臨春。

△玄武湖注見上卷應劭漢官儀天子法駕所乘曰金根車星經勾陳六星爲六宮亦主六軍晉天文志勾陳六星在紫宮中勾陳后宮也王者法勾陳設環列陳書後主作新曲有玉樹後庭花臨春閣注見上卷

樂遊原

春夢亂不記。春原登已重。靑門弄煙柳。紫閣舞雲松。拂硯輕冰散。開樽緑酎濃。無悰托詩遣。吟罷更無悰。

△三輔黃圖長安城東出南頭第一門曰覇城門或曰靑門張禮遊城南記圭峯紫閣在終南山四皓祠之西圭峯下有艸堂寺紫閣之陰卽渼陂音宙一作酒漢書廣陵王歌曰出入無悰爲樂亟韋昭曰悰樂也

贈子直花下

池光忽隱墻。花气亂侵房。屏緣蝶畱粉。窗油蜂印黃。官書惟小吏。侍史從淸郎。並馬更吟去。尋思有底忙。

△唐書令狐綯字子直倪甸切唐書諸部郎有令史書令史杜氏通典漢尙書郎給侍史一人女侍史二人

小園獨酌

柳帶誰能結。花房未肯開。空餘雙蝶舞。竟絕一人來。半展龍須席。輕斟瑪瑙杯。年年春不定。虛信歲前梅。

△山海經賈超之山其艸多龍修郭璞曰龍須也生石穴中而倒垂可以爲席鄭緝之東陽記仙姥嵓下不生蔓艸盡出龍須唐書秦州丹州俱土貢龍須席一作馬洛陽伽藍記元琛酒器有瑪瑙盌

思歸

固有樓堪倚。能無酒可傾。嶺雲春沮洳。江月夜晴明。魚亂書何托。猿哀夢易驚。舊居連上苑。時節正遷鶯。

獻寄舊府開封公

幕府三年逺。春秋一字褒。書論秦逐客。賦續楚離騷。地理南溟闊。天文北極髙。酬恩撫身世。未覺勝鴻毛。

△按開封公卽令狐楚也楚鎭汴州義山從爲巡官時義山尙未第一作裏

向晚

當風橫去幰。臨水捲空帷。北土秋千罷。南朝祓禊歸。花情羞脈脈。柳意悵微微。莫嘆佳期晚。佳期自古稀。

△古今藝術圖秋千繩戲北方山戎以習輕趫

春遊

橋峻斑騅疾。川長白鳥髙。煙輕惟潤柳。風濫欲吹桃。徙倚三層閣。摩挲七寶刀。庾郎年最少。靑艸妬春袍。

△古瑯琊王歌詞新買五尺刀懸著中梁柱一日三摩挲劇於十五女古詩靑袍似春艸

離席

出宿金樽掩。從公玉帳新。依依向餘照。遠遠隔芳塵。細艸翻驚雁。殘花伴醉人。楊朱不用勸。只是更沾巾。

△芳塵注見上卷

俳諧

短顧何由遂。遲光且莫驚。鶯能歌子夜。蝶解舞宮城。柳訝眉雙淺。桃猜粉太輕。年華有情狀。吾豈怯生平。

△杜詩有俳諧體子夜注見上卷道源注唐六典都城三重外一重名京城內一重名重城又內一重名宮城一作吾敢恡平生

細雨

蕭灑傍回汀。依微過短亭。气涼先動竹。點細未開萍。稍促髙髙燕。微疎的的螢。故園煙艸色。仍近五門靑。

△鄭玄禮記注天子五門臯雉庫應路也

商於新開路

六百商於路。﨑嶇古共聞。蜂房春欲暮。虎穽日初曛。路向泉間辧。人從樹杪分。更誰開快捷方式。速擬上靑雲。

△唐書商州上洛郡貞元七年刺史李西華自藍田至內鄕開新道七百餘里回山取塗人不病涉行旅便之

題鄭大有隱居

結構何峯是。喧閒此地分。石梁髙瀉月。樵路細侵云。偃臥蛟螭室。希夷鳥獸羣。近知西嶺上。玉管有時聞。

△原注君居近子晉憇鶴臺○子晉好吹笙玉管玉笙也

夜飲

卜夜容衰鬢。開筵屬異方。燭分歌扇淚。雨送酒船香。江海三年客。乾坤百戰場。誰能辭酩酊。淹臥劇淸漳。

△大業拾遺作小舸子長八尺七艘木人長二尺許乘船行酒每一船一人檠酒杯一人捧酒缽一人撐船二人蕩槳遶曲水池隨岸而行疾於水飾水飾遶池一匝酒船得三徧每到坐客處卽停住擎酒木人於船頭伸手酒客取酒飲訖還杯木人受杯回向捧酒缽人取杓斟酒滿杯船依式自行李白詩嵇山無賀老卻放酒船回

江上萬里風來地。淸江北望樓。云通梁苑路。月帶楚城秋。刺字從漫滅。歸途尙阻修。前程更煙水。吾道豈淹畱。

△典略禰衡自荊州北遊許都書一刺懷之漫滅無所適

涼思

客去波平檻。蟬休露滿枝。永懷當此節。倚立自移時。北斗兼春逺。南陵寓使遲。天涯占夢數。疑誤有新知。

△舊唐書梁置南陵縣武徳七年屬池州後屬宣州

鸞鳳

舊鏡鸞何處。衰桐鳳不棲。金錢饒孔雀。錦段落山雞。王子調淸管。天人降紫泥。豈無雲路分。相望不應迷。

△道源注南州異物志孔雀自背及尾皆作圓文五色山雞注見前

李衛公

絳紗弟子音塵絕。鸞鏡佳人舊會稀。今日致身歌舞地。木棉花暖鷓鴣飛。

△唐書劉稹平徳裕以功兼守太尉進封衛國公大中初歷貶崖州司戶卒○按詩有木棉鷓鴣語蓋衛公投竄南荒時作也後漢書馬融嘗坐髙堂施絳紗帳前授生徒後列女樂吳錄交址有木棉樹髙大實如酒杯中有棉如絮可作布名曰紲一名毛布羅浮山記木棉正月開花大如芙蓉花落結子楊愼曰卽今班枝花鷓鴣注見前

韋蟾

謝家離別正淒涼。少傅臨岐賭佩囊。卻憶短亭回首處。夜來煙雨滿池塘。

△晉書謝玄少好佩紫羅香囊叔父安患之而不欲傷其意因戲賭取而焚之於此遂止

自貺

陶令棄官後。仰眠書屋中。誰將五斗米。擬換北窗風。

蝶

孤蝶小徘徊。翩翾粉翅開。並應傷皎潔。頻近雪中來。

夜意

簾垂幕半捲。枕冷被仍香。如何爲相憶。魂夢過瀟湘。

因書

絕徼南通棧。孤城北枕江。猿聲連月檻。鳥影落天窗。海石分棊子。郫筒當酒缸。生歸話辛苦。別夜對凝釭。

△魯靈光殿賦爾乃懸棟結阿天窗綺疎張載注天窗髙窗也一作錦道源注杜陽雜編日本東三萬里有集眞島島上有凝霞臺臺上有手談池池中出玉碁子不由制度自然黒白分明冬溫夏冷謂之冷暖玉更產楸玉狀如楸木琢之爲碁局光潔可鑑華陽風俗錄郫縣有郫筒池池旁有大竹郫人刳其節傾春釀於筒苞以藕絲蔽以蕉葉信宿香聞於林外然後斷之以獻俗號郫筒酒

奉寄安國大師兼簡子蒙

憶奉蓮花座。兼聞貝葉經。巖光分蠟屐。澗響入銅缾。日下徒推鶴。天涯正對螢。魚山羨曹植。眷屬有文星。

△道源注佛祖通載安國寺賜紫大達法師端甫爲左街僧錄內供奉裴休撰碑今玄祕塔碑是也愚按安國大師卽前知玄法師也髙僧傳云知玄與弟子僧錄僧徹住上都大安國寺號安國大師又按元氏長慶集有寄盧評事子蒙作疑卽此子蒙文殊傳世尊之座髙七尺名曰七寶蓮花臺注見上卷晉書阮孚好蠟屐嘆曰未知一生當著幾兩屐道源注寄歸傳軍持有二若甆瓦者是淨用若銅錫者是觸用晉書陸云與荀隱素未相識嘗會張華座云抗手曰雲間陸士龍隱曰日下荀鳴鶴鳴鶴隱字也晉書車胤家貧不嘗得油夏月則以練囊盛數十螢火照書讀以夜繼日焉通典濟州東阿有魚山一名吾山瓠子歌吾山平兮巨野溢是也異苑陳思王植嘗登魚山忽聞嵒岫裏有誦經聲淸遒深亮逺谷流響不覺斂襟祗敬便效而則之今梵唱皆植依擬所造慧皎唱導序陳思王深愛聲律屬意經音旣通般若之瑞響又感魚山之神制傳聲則三千有餘在契則四十有二晉天文志文昌六星在北斗魁前道源注子蒙必安國俗家眷屬故以曹植擬之

閒遊

危亭題竹粉。曲沼喚荷花。數日同攜酒。平明不在家。尋幽殊未極。得句總堪誇。彊下西樓去。西樓倚暮霞。

縣中惱飲席

晚醉題詩贈物華。罷吟還醉忘歸家。若無江氏五色筆。爭柰河陽一縣花。

題李上謩壁

舊著思玄賦。新編雜擬詩。江庭猶近別。山舎得幽期。嫩割周顒韭。肥烹鮑照葵。飽聞南燭酒。仍及撥醅時。

△文選注張衡爲侍中諸常侍皆惡直醜正危衡故作思玄賦以非時俗文選有雜擬詩南史文惠太子問周顒菜食何味最勝顒曰春初早韭秋末晚菘道源注鮑照園葵賦乃羮乃瀹堆鼎盈筐甘旨蒨脆柔滑芬芳一作蜀本艸南燭艸木葉煮汁浸米蒸作飯謂之靑饑或云亦可釀酒飲之延年韻會醅酒未熟者庾信春賦石橊聊泛蒲萄醱醅

江村題壁

沙岸竹森森。維艄聽越禽。數家同老壽。一徑自陰深。喜客嘗畱橘。應官說采金。傾壺眞得地。愛日靜霜砧。

卽日

桂林聞舊說。曽不異炎方。山響匡牀語。花飄度臘香。幾時逢雁足。著處斷猿腸。獨撫靑靑桂。臨城憶雪霜。

△原注宋考功有小長安之句莊子麗姬與王同筐牀食芻豢

漫成五章

沈宋裁辭矜變律。王楊落筆得良朋。當時自謂宗師妙。今日惟觀對屬能。

李杜操持事略齊。三才萬象共端倪。集仙殿與金鑾殿。可是蒼蠅惑曙雞。

生兒古有孫徵虜。嫁女今無王右軍。借問琴書終一世。何如旗蓋仰三分。

代北偏師銜使節。闗中禆將建行臺。不妨常日饒輕薄。且喜臨戎用艸萊。

郭令素心非黷武。韓公本意在和戎。兩都耆舊皆垂淚。臨老中原見朔風。

△唐書建安後訖江左詩格屢變至沈約庾信以音韻相婉附屬對精密及宋之問沈佺期又加靡麗王勃楊烱盧照鄰駱賓王皆以文章齊名時號四傑烱嘗曰吾愧在盧前恥居王后唐六典開元十三年召學士張說等宴於集仙殿攺名集賢殿唐書杜甫傳天寶中進三大禮賦上奇之命待制集賢院召試文章李白傳賀知章言於玄宗召見金鑾殿論當世事奏頌一篇帝賜食親爲調羮詩匪雞則鳴蒼蠅之聲○李沮於貴妃杜抑於時相是皆以蒼蠅惑曙雞也孫權傳曹公曰生子當如孫仲謀劉景升兒子﹝狂。去王加屯﹞犬耳曹公表權爲討虜將軍一作全晉書郤鑑使門生求壻於王導導令就東廂徧觀子弟王氏諸少咸自矜持惟羲之在東牀坦腹臥若不聞鑑曰正此佳壻耶遂以女妻之孫權傳黃旗紫蓋運在東南郭子儀傳乾元元年進中書令張仁願傳神龍中爲朔方總管築三受降城於河北景龍二年封韓國公

射魚曲

思牢弩箭磨靑石。繡額蠻渠三虎力。尋潮背日伺泅鱗。貝闕夜移鯨失色。纎纎粉簳馨香餌。緑鴨回塘養龍水。含冰漢語逺於天。何由回作金盤死。

△始皇本紀徐市等入海求神仙數歲不得乃詐曰蓬萊藥可得然常爲大鮫魚所苦故不得至願請善射與俱見則以連弩射之自瑯琊北至榮成山弗見至之罘見巨魚射殺一魚遂並海西至平原津而病異物志南方思牢國產竹可礪指甲卽今﹝簩。去勞加思﹞簩竹也韻會此竹皮利可爲刀嶺表錄異皮上有麄澀文以爲錯子錯甲利勝於鐵若鈍以酸漿洗之楊愼曰今東廣新州有此種字又作澀勒老學庵筆記云澀勒竹名竹膚有芒可剉爪是也魏志挹婁在扶余東北千餘里弓長四尺如弩括長八寸靑石爲鏃唐書黒水靺鞨居肅愼地亦曰挹婁人勁健善步戰其矢石鏃長二寸蓋楛弩遺法繡額猶云雕題蠻渠南蠻渠魁也詩有力如虎貝闕注見前夜移失色懼爲所射也笴同唐書髙麗國有馬訾水出靺鞨之白山色若鴨頭號鴨緑水遁甲開山圖絳北有神龍池帝王歷代養龍之處○言大魚不可得見於是懸餌箭竹以求之鴨緑養龍之水焉二語未詳或曰漢武射蛟因於禮祠與始皇射魚總之求長生耳宜乎含冰漢語逺在天上何爲金盤承露卒不免於死乎此詩亦諷求仙

日髙

鍍鐶故錦縻輕拖。玉﹝簩。去勞加氏﹞不動便門鎖。水精眠夢是何人。欄藥日髙紅髲﹝髲。去皮加我﹞。飛香上云春欣天。云梯十二門九闗。輕身滅影何可望。粉蛾帖死屏風上。

△○廣韻鐶指鐶也以金鍍之曰鍍鐶眞誥欲聞起居金爲盟書注謂受此宜用金鐶二雙黃庭經黃庭爲不死之道受者盟以玄云之錦九十尺韻會縻系也袘衣裾也一作筏非道源注黃庭內景經玉﹝簩。去勞加氏﹞金鑰長完堅注道經云善閉者無闗揵不可開按﹝簩。去勞加氏﹞字字書不載或謂卽匙也水精眠夢謂眠夢於水精宮也欄藥卽藥欄說文髲鬄也按﹝髲。去皮加我﹞字字書亦不載甘泉賦崇丘陵之駊騀兮注駊騀髙大貌髲當亦此意一作哀一作開○招魂君無上天些虎豹九闗啄害下人些言雲天之髙門闗之邃非輕身滅影者不能到徒如粉蛾之帖死於屏風耳

宮中曲

雲母濾宮月。夜夜白於水。賺得羊車來。低扇遮黃子。水精不覺冷。自刻鴛鴦翅。蠶縷茜香濃。正朝纒左臂。巴箋兩三幅。滿寫承恩字。欲得識靑天。昨夜蒼龍是。

△宮月逗出雲母窗如濾漉然晉書武帝掖庭殆將萬人並寵者甚眾常乘羊車恣其所適宮人取竹葉挿戶以鹽汁灑地引帝車又南史潘淑妃事同南都賦中黃嗀玉善引博物志石中黃子黃石脂也額黃想用之故曰遮黃子音倩說文茜茅搜也可染絳色道源注茜艸染絳絲如長命縷以系臂也漢書薄姬曰昨夜夢蒼龍據妾胸上曰此貴徵也吾爲汝成之遂幸有身生文帝

海上謡

桂水寒於江。玉兔秋冷咽。海底覓仙人。香桃如瘦骨。紫鸞不肯舞。滿翅蓬山雪。借得龍堂寛。曉出揲云髮。劉郎舊香炷。立見茂陵樹。云孫帖帖臥秋煙。上元細字如蠶眠。

△傅玄擬天問月中何有玉兔搗藥漢郊祀志自威宣燕昭使人入海求蓬萊方丈瀛洲諸仙人及不死之藥皆在焉未至望之如雲及到三神山反居水下楚詞魚鱗屋兮龍堂道源注揲集韻作抴說文閱持也詩鬒髮如雲漢武內傳七月七日燔百和之香以待王母武帝葬茂陵言其死之速爾雅昆孫之子爲仍孫仍孫之子爲云孫漢武內傳帝以上元夫人所授五眞圖靈光經六甲靈飛十二事自撰集爲一卷及諸經圖皆奉以黃金之箱封以白玉之函珊瑚爲軸紫錦爲囊安著柏梁臺上數自齋潔朝拜焚香灑掃然後乃執省焉海錄碎事書斷魯秋胡翫蠶作蠶書宋之問詩宛轉結蠶書○言武帝云孫皆盡此上元蠶書亦安在哉

李夫人三首

一帶不結心。兩股方安髻。慚愧白茅人。月沒教星替。

剰結茱萸枝。多擘秋蓮的。獨自有波光。彩囊盛不得。

蠻絲系條脫。妍眼和香屑。壽宮不惜鑄南人。柔腸早被秋眸割。淸澄有餘幽素香。鰥魚渴鳳眞珠房。不知瘦骨類冰井。更許夜簾通曉霜。土花漠漠云茫茫。黃河欲盡天蒼蒼。

△梁武帝詩腰間雙綺帶夢爲同心結漢書武帝拜欒大爲五利將軍又刻玉印曰天道將軍使衣羽衣立白茅上以示弗臣也按史云李夫人卒齊人少翁以方致夫人天子自帷中望見焉乃拜翁爲文成將軍夫文成能致夫人之神尙以僞書見殺今復尊信五利是月沒而以星替之也此語驟讀不解爾雅荷芙蕖其實蓮其根藕其中的詩義疏靑皮裏白子爲的招魂娭光眇視目曽波些華山記鄧紹八月旦入華山見童子執百彩囊盛柏葉上露如珠滿囊紹問之答曰赤松先生取以明目又述徵記八月一日作五明囊盛取百艸頭露洗眼眼明殷蕓小說金條脫爲臂飾卽今釧也眞誥安妃有斵粟金跳脫又蕚緑華贈羊權金玉跳脫各一香屑百和香屑也費﹝上日下永﹞詩衣燻百和屑鬢挿九枝花漢郊祀志上起幸甘泉病良己大赦置壽宮神君注壽宮奉神之宮也李夫人傳夫人少而早卒上憐憫焉圖畫其形於甘泉宮鑄南人無解或南金之訛言不惜以金鑄其像也白居易詩雙眸剪秋水十指剝春蔥釋名愁悒不能寐目常鰥鰥然字從魚魚目恆不寐謂使方士夜致其神一作漠碧一作蒼黃

景陽宮井雙桐

秋港菱花幹。玉盤明月蝕。血滲兩枯心。情多去未得。徒經白門伴。不見丹山客。未待刻作人。愁多有魂魄。誰將玉盤與。不死翻相誤。天更闊於江。孫枝覓郎主。昔妬鄰宮槐。道類雙眉斂。今日繁紅櫻。拋人占長簟。翠襦不禁綻。畱淚啼天眼。寒灰劫盡問方知。石羊不去誰相絆。

△南史隋軍克臺城張貴妃與後主俱入井隋軍出之晉王廣命斬之於靑溪金陵志景陽井在臺城內陳後主與張麗華孔貴嬪投其中以避隋兵舊傳欄有石脈以帛拭之作臙脂痕名臙脂井一名辱井在法華寺魏文帝詩雙桐生空井枝葉自相加菱花鏡注見上卷李白詩小時不識月呼作白玉盤宋書建康宣陽門謂之白門文帝以白門爲不祥諱之丹山客鳳也言桐枯而鳳亦不來漢書武帝以江充治巫蠱遂掘蠱於太子宮得桐木人道源注風俗通梧桐生嶧陽山嵒石上采東南孫枝爲琴聲甚雅祖臺之志怪騫保至壇丘塢上北樓宿暮鼓二中有人著黃練單衣白袷將人持炬火上樓保懼止壁中須臾有二婢迎一女子上與白袷人入帳中宿未明白袷人輒先去如是四五宿後向晨白袷人才去保因入帳中持女子問向去者誰答曰桐郎卽道東廟樹是至暮鼓二中桐郎來保乃斫取之縳著樓柱明日視之形如人長三尺餘檻送詣丞相渡江未半風浪起桐郎得投入水風浪乃息爾雅守宮槐葉晝聶宵炕注槐葉晝日聶合而夜炕布者名曰守宮槐王筠寓直詩霜被守宮槐風驚護門艸○列仙傳修羊公化石羊漢景帝置之靈臺上後去不知所在○言此桐生於宮井故鄰宮之槐猶以類顰眉也而妬之今惟見紅櫻之繁任人攜簟其下焉當日深宮之綻衣啼淚者竟安往哉灰劫之餘石羊誰絆亦可以極今古興亡之痛也已

秋日晚思

桐槿日零落。雨餘方寂寥。枕寒莊蝶去。窗冷胤螢銷。取適琴將酒。忘名牧與樵。平生有遊舊。一一在煙宵。

春宵自遣

地勝遺塵事。身閒念歲華。晚晴風過竹。深夜月當花。石亂知泉咽。苔荒任徑斜。陶然恃琴酒。忘卻在山家。

七夕偶題

寶婺揺珠佩。常娥照玉輪。靈歸天上匹。巧遺世間人。花果香千戶。笙竽濫四鄰。明朝曬犢鼻。方信阮家貧。

△寶婺婺女星也左傳注婺女爲已嫁之女織女爲處女徐陵玉臺新詠序金星與婺女爭華謝惠連牛女詩云漢有靈匹用乞巧事一作溢一作郎竹林七賢論阮咸好酒而貧舊俗七月七日曬衣諸阮庭中爛然莫非綈錦咸乃豎長竿以大布犢鼻褌曝於庭中曰未能免俗聊復爾爾

靈仙閣晚眺寄鄆州韋評事

愚公方住谷。仁者本依山。共誓林泉志。胡爲樽爼間。華蓮開菡蓞。荊玉刻孱顏。爽气臨周道。嵐光入漢闗。滿壺從蟻泛。髙閣已苔斑。想就安車召。寧期負矢還。潘遊全璧散。郭去半舟閒。定笑幽人迹。鴻軒不可攀。

△靈仙閣無考按詩有華蓮荊玉周道漢闗等句閣必在陜州境也唐書鄆州東平郡屬河南道水經注時水又北徑杜山北有愚公谷齊桓公時公隱於溪鄰人有認其駒者公以與之故謂愚公寰宇記愚公谷在臨淄縣西二十五里晏子春秋不出樽爼之間而折衝千里之外晏子是也注見上卷一作出爾雅酒有泛齊浮蟻在上洗洗然漢書武帝以安車蒲輪召申公漢書相如爲中郎將建節使蜀太守以下郊迎縣令負弩矢先驅晉書潘嶽與夏侯湛並美姿容行止同輿接茵京師謂之連璧郭泰事見前五君詠交呂旣鴻軒攀嵇亦鳳舉

幽居冬暮

羽翼摧殘日。郊園寂寞時。曉雞驚樹雪。寒鶩守冰池。急景忽雲暮。頺年寖已衰。如何匡國分。不與夙心期。

過姚孝子廬偶書

拱木臨周道。荒廬積古苔。魚因感姜出。鶴爲弔陶來。兩鬢蓬常亂。雙眸血不開。聖朝惇爾類。非獨路人哀。

△華陽國誌姜詩事母至孝妻龎氏奉順尢篤姑嗜魚鱠又不能獨食夫婦嘗力作供鱠呼鄰母共之舎側忽有湧泉毎旦輒出雙鯉魚常以供母膳晉書陶侃丁母艱在墓下忽有二客來弔不哭而退儀服鮮潔知非常人隨而看之但見雙鶴飛而衝天

賦得月照冰池

皓月方離海。堅冰正滿池。金波雙激射。璧彩兩參差。影占徘徊處。光含的皪時。髙低連素色。上下接淸規。顧兔飛難定。潛魚躍未期。鵲驚俱欲遶。狐聽始無疑。似鏡將盈手。如霜恐透肌。獨憐遊翫意。達曉不知疲。

△金波注見上卷尙書中候甲子冬至日月如懸璧曹植詩明月照髙樓流光正徘徊上林賦的皪江靡梁簡文帝詩靑山銜月規顧兔注見上卷易卦通驗大雪魚負冰鄭玄注負冰上近冰也魏武短歌月明星稀烏鵲南飛遶樹三匝無枝可依郭緣生述徵記河冰始合要須狐行雲此物善聽聽冰下無水聲然後過河枚乘月賦蔽修堞而如鏡陸機詩安寢北堂上明月入我牖照之有餘輝攬之不盈手李白詩牀前明月光疑是地上霜

永樂縣所居一艸一木無非自栽今春悉已芳茂因書卽事一章

手種悲陳事。心期玩物華。柳飛彭澤雪。桃散武陵霞。枳嫩棲鸞葉。桐香待鳳花。綬藤縈弱蔓。袍艸展新芽。學植功𨿽倍。成蹊迹尙賖。芳年誰共玩。終老邵平瓜。

△唐書永樂縣屬河中府武徳元年置後漢仇覽傳枳棘非鸞鳳所棲桐花注見前王維詩印綬隔垂藤袍艸注見前史記桃李不言下自成蹊漢書邵平秦東陵侯漢爲布衣種瓜長安城東

南潭上亭燕集以疾後至因而抒情

馬卿聊應召。謝傅巳登山。歌發百花外。樂調深竹間。鷁舟縈逺岸。魚鑰啟重闗。鶯蝶如相引。煙蘿不暇攀。佳人啟玉齒。上客頷朱顏。肯念沈痾士。俱期倒載還。

△淮南子龍舟鷁首魚鑰注見前昭明太子七契啟玉齒而安歌招魂美人旣醉朱顏酡些晉山簡傳兒童歌云日夕倒載歸酩酊無所知

寒食行次冷泉驛

驛途仍近節。旅宿倍思家。獨夜三更月。空庭一樹花。介山當驛秀。汾水遶闗斜。自怯春寒苦。那堪禁火賖。

△水經注袁崧郡國志曰介休縣有介山有綿上聚有之推廟寰宇記介山在汾州靈石縣東三十里昔介子推隱於此因名水經汾水出太原汾陽縣北管涔山南至汾陰縣北西注於河唐書汾州靈石縣有陰地闗琴操晉文公出亡子綏割股以啖之文公復國忘其賞子綏作龍蛇之歌而隱文公求之不出乃燔左右木子綏抱木而死文公哀之令人是日不得舉火卽寒食節也

寄華嶽孫逸人

靈嶽幾千仞。老松逾百尋。攀崖仍躡壁。噉葉復眠陰。海上呼三島。齋中戲五禽。惟應逢阮籍。長嘯作鸞音。

△魏方伎傳華陀曉養性術名五禽之戲謂虎鹿熊猿鳥也體中不快起作一禽之戲薛道衡詩盤跚五禽戲晉書阮籍嘗於蘇門山遇孫登與商略終古及棲神導气之術登皆不應籍因長嘯而退至半嶺聞有聲若鸞鳳之音響動嵓谷乃登之嘯也

戲題贈稷山驛吏王全

絳臺驛吏老風塵。耽酒成仙幾十春。過客不勞詢甲子。惟書亥字與時人。

△原注全爲驛吏五十六年人稱有道術往來多贈詩章○唐書稷山縣屬絳州縣在州城西五十五里左傳晉悼夫人食輿人之城杞者絳縣人或年長矣無子而往與於食使之年曰臣生之歲正月甲子朔四百有四十五甲子矣其季於今三之一也吏走問諸朝師曠曰七十三年矣史趙曰亥有二首六身下二如身是其目數也士文伯曰然則二萬六千六百有六旬也趙孟石之而謝過焉

和韋潘前輩七月十二日夜泊池州城下先寄上李使君

桂含爽气三秋首。蓂吐中旬二葉新。正是澄江如練處。玄暉應喜見詩人。

△舊唐書池州屬江南西道本隋宣城郡之秋浦縣武徳四年置池州一作三誤帝王世紀堯時蓂莢每月朔生一莢月半生十五莢望後日落一莢月小盡則一莢不落觀之以知晦朔謝朓晚登三山詩餘霞散成綺澄江淨如練李白詩解道澄江淨如練令人長憶謝玄暉按玄暉嘗爲宣城內史池州本宣城郡地故末二語云然

花下醉

尋芳不覺醉流霞。倚樹沈眠日已斜。客散酒醒深夜後。更持紅燭賞殘花。

所居永樂縣久旱縣宰祈禱得雨因賦詩

甘膏滴滴是精誠。晝夜如絲一尺盈。秪怪閭閻喧鼓吹。邑人同報束長生。

△張協詩密雨如散絲道源注晉書束晳太康中郡大旱晳爲邑人請雨三日而雨注眾以晳誠感爲作歌曰束先生通神明請天三日甘雨零我黍以育我稷以生何以疇之報束長生

李義山詩集注卷二下

●李義山詩集注卷三上吳江朱鶴齡撰

正月十五夜聞京有燈恨不得觀

月色燈光滿帝都。香車寶輦隘通衢。身閒不睹中興盛。羞逐鄕人賽紫姑。

贈趙協律晳

俱識孫公與謝公。二年歌哭處還同。已叨鄒馬聲華末。更共劉盧族望通。南省恩深賓館在。東山事往妓樓空。不堪歲暮相逢地。我欲西徵君又東。

△唐六典隋太常協律郎二人皇朝因之舊唐書王質傳質在宣城辟崔珦劉蕡裴夷直趙晳爲從事皆一代名流本集有爲安平公兗州奏趙晳充觀察判官狀晉書孫綽字興公博學善屬文除著作佐郎襲爵長樂侯謝公謝安也一作皆鄒陽司馬相如俱爲梁孝王賓客原注愚與趙俱出今吏部相公門下又同爲故尙書安平公所知復皆是安平公表侄○劉盧注見中卷陸遊筆記唐人本以尙書省在大明宮之南故謂之南省謝安傳安常住臨安山中每遊賞必以妓女從

搖落

搖落傷年日。羇畱念逺心。水亭吟斷續。月幌夢飛沈。古木含風久。疎螢怯露深。人閒始遙夜。地迥更淸砧。結愛曾傷晚。端憂復至今。未諳滄海路。何處玉山岑。灘激黃牛暮。云屯白帝陰。遙知沾灑意。不減欲分襟。

△楚詞靚杪秋之遙夜謝莊月賦端憂多暇水經江水又東徑黃牛山注下有灘名曰黃牛灘南岸重嶺疊起最外髙崖間有石如人負刀牽牛人黑牛黃成就分明行者謡曰朝發黃牛暮宿黃牛言水路紆深回望如一矣宜都記自黃牛灘東入西陵界至峽口一百餘里郡國志公孫述據蜀自稱白帝號魚復爲白帝城杜甫詩不堪垂老鬢還對欲分襟

滯雨

滯雨長安夜。殘燈獨客愁。故鄕雲水地。歸夢不宜秋。

偶題二首

小亭閒眠微醉消。山橊海柏枝相交。水文簟上琥珀枕。傍有墮釵雙翠翹。

淸月依微香露輕。曲房小院多逄迎。春叢定是饒棲鳥。飲罷莫持紅燭行。

△東宮舊事有烏韜赤花雙文簟琥珀枕注見上卷七啟揚翠羽之雙翹

月

過水穿樓觸處明。藏人帶樹逺含淸。初生欲缺虛惆悵。未必圓時卽有情。

夜冷

樹遶池寛月影多。村砧塢笛隔風蘿。西亭翠被餘香薄。一夜將愁向敗荷。

△左傳楚子翠被豹舄招魂翡翠珠被爛齊光些

正月崇讓宅

宻鎖重闗掩綠苔。廊深閣迥此徘徊。先知風起月含暈。尙自露寒花未開。蝙拂簾旌終展轉。鼠翻牕网小驚猜。背燈獨共餘香語。不覺猶歌起夜來。

△廣韻暈日月旁气月暈則多風王褒闗山月風多暈更生道源注南史栁世隆命典籖李黨取筆題簾箔旌招魂网戶朱綴銑曰織网於戶上以朱綴之程大昌曰网戶刻爲連文遞相綴屬其形如网後世遂有直織絲网張之檐窻以護鳥雀者元微之詩网索西臨太液池是也一作立一作夜起栁惲起夜來曲颯颯秋桂響悲君起夜來

城外

露寒風定不無情。臨水當山又隔城。未必明時勝蜯蛤。一生長共月虧盈。

△呂氏春秋月望則蜯蛤實羣陰盈月晦則蜯蛤虛羣陰缺

撰彭陽公志文畢有感

延陵畱表墓。峴首送沈碑。敢伐不加點。猶當無愧辭。百生終莫報。九死諒難追。待得生金後。川原亦幾移。

△舊唐書令狐楚臨沒謂其子曰吾生無益於人勿請謚號葬日勿請鼓吹志銘但志宗門秉筆者無擇髙位卒年七十二道源注方輿勝覽延陵季子墓在晉陵縣北七十里申浦之西孔子常題曰嗚呼有吳延陵季子之墓舊石湮滅唐玄宗命殷仲容摹以傳注見中卷用襧衡賦鸚鵡事見上卷後漢書郭泰卒刻石立碑蔡邕爲文謂盧植曰吾爲碑銘多矣皆冇慚徳惟郭有道無愧色耳道源注王隠晉書永嘉初陳國項縣賈逵石碑中生金人鑿取賣賣巳復生此江東之瑞也庾信碑文刺史賈逵之碑旣生金粟將軍衛靑之墓方畱石麟

北靑蘿

殘陽西入崦。茅屋訪孤僧。落葉人何在。寒雲路幾層。獨敲初夜磬。閒倚一枝藤。世界微塵裏。吾寧愛與憎。

△山海經崦嵫山下有虞泉日所入

戲贈張書記

別館君孤枕。空庭我閉闗。池光不受月。野气欲沈山。星漢秋方會。闗河夢幾還。危弦傷逺道。明鏡惜紅顏。古木含風久。平蕪盡日閒。心知兩愁絕。不斷若尋環。

幽人

丹竈三年火。蒼崖萬歲藤。樵歸說逢虎。碁罷正畱僧。星斗同秦分。人煙接漢陵。東流淸渭苦。不盡照衰興。

△別賦守丹竈而不顧晉天文志自井十六度至栁八度爲鶉首之次秦分野漢帝十一陵在長安

念逺

日月淹秦甸。江湖動越吟。蒼桐應露下。白閣自云深。皎皎非鸞扇。翹翹失鳳簮。牀空鄂君被。杵冷女嬃砧。北思驚沙雁。南情屬海禽。闗山巳搖落。天地共登臨。

△史記越人莊舄仕楚爲執珪有頃而病楚王曰舄今富貴矣亦思越否使人往聽之猶尙越聲也登樓賦莊舄顯而越吟一作梧白閣注見上卷鸞扇注見上卷後漢輿服志太皇太后皇太后簮以玳瑁爲擿長一尺端爲花勝上爲鳯爵以翡翠爲羽毛注見上卷離騷女嬃之嬋媛兮注女嬃屈原之姊也楚謂姝爲嬃水經注柹歸縣北有屈原宅宅東北六十里有女嬃廟搗衣石猶存

過故崔兗海宅與崔明秀才話舊因寄舊僚杜趙李三掾

絳帳恩如昨。烏衣事莫尋。諸生空會葬。舊掾已華簮。共入畱賓驛。俱分市駿金。莫慿無鬼論。終負托孤心。

△崔兗海崔戎也杜趙李三掾卽杜勝趙晳李潘也注俱見前一作思絳帳馬融事見中卷世說王公曰元規欲來吾角巾徑還烏衣方輿勝覽烏衣巷在秦淮南去朱雀橋不逺王謝子弟所居後漢書郭泰卒四方之士千餘人皆來會葬注見中卷戰國策涓人爲君求千里馬馬已死買其骨五百金幽冥錄阮瞻素秉無鬼論有一鬼通姓名作客詣之客甚有才情末及鬼神事反復甚苦客作色曰鬼神古今聖賢所共傳君何獨謂無卽變爲鬼形須臾便滅阮年餘病死

微雨

初隨林靄動。稍共夜涼分。窻迥侵燈冷。庭虛近水聞。

南山趙行軍新詩盛稱遊燕之洽因寄一絕

蓮幕遙臨黑水津。櫜鞬無事但尋春。梁王司馬非孫武且免宮中斬美人

△南山終南山也唐書節度使冇行軍司馬一人水經漢水又東黑水注之注水出北山南流入漢諸葛亮箋云朝發南鄭暮宿黒水指是水也說文櫜鞬所以戢弓矢也增韻會箭器鞬弓衣史記孫武子以兵法見吳王王曰可試以婦人乎曰可於是出宮中美人百八十人孫子分爲二隊以王寵姬二人爲隊長卽三令五申以鼔之右婦人大笑復三令五申鼔之左婦人復大笑遂斬隊長二人用其次爲隊長於是復鼔之皆中規矩繩墨無敢出聲

曲江

望斷平時翠輦過。空聞子夜鬼悲歌。金輿不返傾城色。玉殿猶分下苑波。死憶華亭聞唳鶴。老憂王室泣銅駝。天荒地變心𨿽折。若比陽春意未多。

△司馬相如哀二世賦臨曲江之隑洲注曲江在杜陵西北五里康駢劇談錄曲江開元中疏鑿爲勝境其南有紫雲樓芙蓉苑其西有杏園慈恩寺花卉環周煙水明媚都人遊賞盛於中和上己之節道源注晉書孝武太元中瑯琊王軻之家有鬼歌子夜下苑注見中卷晉書宦人孟玖譖陸機於成都王穎機被收嘆曰華亭鶴唳可得聞乎晉書索靖知天下將亂指宮門銅駝曰會見汝在荊棘中耳疑作傷舊唐書太和九年十月鄭注言秦中有災宜興土工猒之乃浚昆明曲江二池上好爲詩每誦杜甫曲江行雲江頭宮殿鎖千門細栁新蒲爲誰綠知天寶巳前曲江四岸皆冇行宮臺殿百司廨署思復升平故事乃構紫雲樓彩雲亭內出書額左軍中尉仇士良以百戲於銀臺門迎之壬午賜羣臣宴於曲江亭十一月有甘露之變流血塗地京師大駭十二月甲申勅罷修曲江亭館此詩前四句追感玄宗與貴妃臨幸時事後四句則言王涯等被禍憂在王室而不勝天荒地變之悲也

景陽井

景陽宮井剩堪悲。不盡龍鸞誓死期。腸斷吳王宮外水。濁泥猶得葬西施。

△注見中卷隋書髙熲先入建康晉王廣使馳詣熲令畱張麗華熲曰昔太公蒙面以斬妲已今豈可畱麗華乃斬之於靑溪○楊愼曰墨子云西施之沈其美也蓋勾踐平吳后沈之於江杜牧所謂逐鴟夷者安知不謂子胥乎皮日休館娃宮懷古詩響屧廊中金玉步采香徑裏綺羅身不知水葬歸何處溪月灣灣欲效顰李義山景陽井一首亦葉此意

故番禺侯以贓罪致不辜事覺母者他日過其門

飲鴆非君命。玆身亦厚亡。江陵從種橘。交廣合投香。不見千金子。空餘數仞墻。殺人須顯戮。誰舉漢三章。

△舊唐書廣州南海縣卽漢番禺地有番山禺山襄陽耆舊傳吳丹陽太守李衡每欲治家事妻輒不聽後宻遣人往武陵龍陽泛洲上作宅種甘橘千株衡亡後甘橘成歲得絹數千匹晉書吳隠之隆安中爲廣州刺史歸自番禺其妻劉氏賫沈香一觔隠之見之遂投於湖亭之水寰宇記取投石門內水中後人謂之沈香浦亦謂之投香浦

詠云

捧月三更斷。藏星七夕明。才開飄迥路。旋見隔重城。潭暮隨龍起。河秋壓雁聲。只應惟宋玉。知是楚神名。

夜出西溪

東府憂春盡。西溪許日曛。月澄新漲水。星見欲銷云。栁好休傷別。松髙莫出羣。軍書𨿽倚馬。猶未當能文。

△西溪注見上卷山謙之丹陽記東府城地晉簡文爲會稽王時第也東則丞相稽王道子府道子領揚州故俗稱東府晉書桓溫北徵鮮卑喚袁虎倚馬前作露布文手不輟筆時義山在河東公幕府故云然

效長吉

長長漢殿眉。窄窄楚宮衣。鏡好鸞空舞。簾疎燕誤飛。君王不可問。昨夜約黃歸。

△後漢馬廖疏長安語曰城中好廣眉四方且半額庾肩吾詩細腰宜窄衣黃額黃也梁簡文帝詩約黃能效月裁金巧作星

栁

江南江北雪初消。漠漠輕黃惹嫩條。灞岸已攀行客手。楚宮先騁舞姬腰。淸明帶雨臨官道。晚日含風拂野橋。如綫如絲正牽恨。王孫歸路一何遙。

△南史劉悛之獻蜀栁數株枝條甚長狀如絲縷

九月於東逢雪

舉家忻共報。秋雪墮前峯。嶺外他年憶。於東此日逢。粒輕還自亂。花薄未成重。豈是驚離鬢。應來洗病容。

△於東商於東也

四皓廟

本爲畱侯慕赤松。漢庭方識紫芝翁。蕭何只解追韓信。豈得虛當第一功。

送阿龜歸華

艸堂歸意背煙蘿。黃綬垂腰不柰何。因汝華陽求藥物。碧松根下茯苓多。

△道源注初學記四百三百二百石皆黃綬一采純黃圭長丈五尺六十首漢官儀云黃綬緣八十首長丈七尺別錄茯苓生大松下二月八月采陰漧唐本艸茯苓第一出華山形極麄大雍州南山亦有不如華山

九日曾共山翁把酒時。霜天白菊繞階墀。十年泉下無人問。九日樽前有所思。不學漢臣栽苜蓿。空教楚客詠江蘺。郎君官貴施行馬。東閣無因再得窺。

△山翁山簡也以比彭陽公一作消息漢書大宛馬嗜苜蓿上遣使者采歸種之離宮說文江蘺蘼蕪博物志芎藭苗曰江蘺根曰蘼蕪楚詞覽椒蘭其若玆兮又況揭車與江蘺周禮設梐枑再重注梐枑行馬也或曰行馬遶捨交木以禦眾漢官儀光祿勲門外特施行馬以旌別之後世人臣得用行馬始此一作合漢書公孫弘開東閣以延賢人北夢瑣言李商隠員外依彭陽令狐楚以箋奏受知相國旣沒子綯繼有幸平之拜疎隴西未常展分重陽日義山詣宅於廳事上畱題云云綯覩之慚悵乃扃閉此廳終身不處唐詩紀事綯惡商隠從鄭亞之辟疎之重陽日商隠畱詩於其廳事云云綯乃補太學博士苕溪漁隠曰唐史義山從王茂元辟其子綯以爲忘家恩放利偸合謝不通綯當國商隠歸窮綯憾不置則義山此詩必此時作也但綯父名楚商隠又受知於楚詩中楚客之語更不避其家諱何耶錢龍惕箋文宗時李宗閔牛僧孺令狐楚與李徳裕大相仇怨徳裕相武宗五年𨿽未嘗忘情於大牢然救楊嗣復李玨之死猶有大臣之度大中初立贊皇萌驂乘之禍令狐綯當國舉贊皇之客誅剪無孑遺矣義山自開成登第後累辟王茂元鄭亞盧弘正府三人皆太尉委用故綯尢深惡之十年秉政抑之終於使府綯眞險刻寡恩哉

僧院牡丹

葉薄風才倚。枝輕霧不勝。開先如避客。色淺爲依僧。粉壁正蕩水。緗幃初捲燈。傾城惟待笑。要裂幾多繒。

△韻會緗淺黃色○道源注蕩水言花影捲燈言花光帝王世紀妺喜好聞裂繒之聲桀爲發繒裂之以適其意

贈司勲杜十三員外

杜牧司勲字牧之。淸秋一首杜秋詩。前身應是梁江總。名總還曾字總持。心鐵已從幹鏌利。鬢絲休嘆雪霜垂。漢江逺弔西江水。羊祜韋丹盡有碑。

△杜牧杜秋傳杜秋金陵女也年十五爲李錡妾錡叛滅入宮有寵於景陵穆宗卽位命秋爲皇子傳姆皇子壯封漳王鄭注用事誣丞相欲去巳者指王爲根王被罪廢削秋因賜歸故里予過金陵感其窮且老爲之賦詩云云西溪叢語新書李徳裕傳漳王養母杜仲陽歸浙西有詔在所存問南部新書雲杜仲陽卽杜秋也南史江總字總持篤學有文辭仕梁爲尙書僕射入陳歷官尙書令陳亡入隋拜上開府魏志注魏武令曰長史王必忠能勤事心如鐡石吳越春秋闔閭使歐冶子造二劍一干將一鏌鎁杜牧詩今日鬢絲禪榻畔茶煙輕揚落花風○按牧之杜秋娘詩乃自寓天涯遲暮之感耳故此詩有鬢絲休嘆雪霜垂之句原注時杜奉詔撰韋碑○晉書羊祜都督荊州甚得江漢之心卒時年五十八百姓於峴山建碑立廟其上望其碑者莫不流涕杜預名之曰墮淚碑通鑑大中三年正月上與宰相論元和循吏孰爲第一周墀曰臣嘗守土江西聞觀察使韋丹功徳被於八州沒四十年老稚歌思如丹尙存乙亥詔史館修撰杜牧撰丹遺愛碑以記之

髙花

花將人共笑。籬外露繁枝。宋玉臨江宅。墻低不礙窺。

△登徒子好色賦此女登墻窺臣三年至今未許

嘲桃

無賴夭桃面。平明露井東。春風爲開了。卻擬笑春風。

送丰都李尉

萬古商於地。慿君泣路岐。固難尋綺季。可得信張儀。雨气燕先覺。葉陰蟬遽知。望鄕尢忌晚。山晚更參差。

△唐書丰都縣屬忠州義寧二年析臨江置

天平公座中呈令狐令公時蔡京在坐京曾爲僧徒故有第五句

罷執霓旌上醮壇。慢妝嬌樹水晶盤。更深欲訴蛾眉斂。衣薄臨醒玉艷寒。白足禪僧思敗道。靑袍禦史擬休官。𨿽然同是將軍客。不敢公然子細看。

△唐書方鎭表元和十五年賜鄆曹濮節度使號天平軍節度使唐詩紀事邕州蔡大夫京者故令狐文公楚鎭滑臺日於僧中見之曰此童眉目疎秀進退不懾可以勸學乎師從之乃得陪學於相國子弟後以進士舉上第尋人學究登科作尉畿服爲禦史核獄淮南李相紳憂悸而卒頗傳繡衣之稱謫居澧州稍遷撫州刺史後假節邕交沒而槁殯其地舊唐書大中三年二月貶殿中侍禦史蔡京爲澧州司馬通鑑咸通三年京以左庶子爲嶺南西道節度使後賜自盡髙唐賦霓爲旌翠爲益西都賦虹旃霓旌水晶盤注見上卷座中必冇官妓故云法苑珠林魏太武時沙門曇始甚有神異足不躡履跣行泥穢中奮足便淨色白如面俗號曰白足阿練也杜甫詩膏袍也自公將軍謂天平公唐詩紀事令狐文公在天平後堂宴樂蔡京時在坐故義山詩云云愚按天平公未知爲誰若果是楚不應下又出令狐公𨿽令狐父子先後爲中書門下平章事皆可稱令公然以此詩五六語証之知必爲綯而非楚也白足禪僧擬蔡京靑袍禦史必義山自謂義山以會昌三年應王茂元之辟始授禦史去楚沒時久矣史稱綯排笮義山謝不與通以九日一詩驗之良信然集中酬寄令狐之作不下數首皆在就辟茂元之後何歟此詩又於天平坐中會飲可證綯𨿽心憾義山未嘗顯與之絕也九日題詩自是文人恃才本色而綯之城府姦深亦於此見之矣

江上憶嚴五廣休

徵南幕下帶長刀。夢筆深藏五色毫。逢著澄江不敢詠。鎭西畱與謝功曹。

△謝朓詩澄江淨如練南史朓爲齊隨王子隆鎭西功曹除新安王中軍記室

餞席重送從叔余之梓州

莫嘆萬重山。君還我未還。武闗猶悵望。何況百牢闗。

訪隠

路到層峯斷。門依老樹開。月從平楚轉。泉自上方來。薤白羅朝饌。松黃暖夜杯。相畱笑孫綽。空解賦天臺。

△謝朓詩平楚正蒼然注平楚叢木廣達也維摩經汝往上方界分度四十二恆河沙佛土潘嶽閒居賦綠葵含露白薤負霜唐本艸薤是韭類有赤白二種白者補而美本艸松花曰松黃裴硎傳奇酒冇松醪春文選注孫綽聞天臺山神秀可以長往因使圖其狀遙爲之賦

寓興

薄宦仍多病。從知竟逺遊。談諧叨客禮。休澣接冥搜。樹好頻移榻。云奇不下樓。豈闗無景物。自是有鄕愁。

△休澣卽休沐鮑照詩休澣自公日天臺賦序逺寄冥搜

東南

東南一望日中烏。欲逐羲和厺得無。且向秦樓棠樹下。每朝先覓照羅敷。

△樂府陌上桑日出東南隅照我秦氏樓秦氏有好女自名爲羅敷

歸來

舊隠無何別。歸來始更悲。難尋白道士。不見惠禪師。艸徑虫鳴急。沙渠水下遲。卻將波浪眼。淸曉對紅梨。

△按集內有贈白道者絕句一首此詩白道士卽其人也又李洞有贈三恵師詩韓退之有送惠上人詩亦與義山同時人有引晉釋白逺及惠逺者非是

子直晉昌李花

吳館何時熨。秦臺幾夜燻。綃輕誰解捲。香異自先聞。月裏誰無姊。雲中亦有君。罇前見飄蕩。愁極客襟分。

△長安志酉陽雜俎載令狐宅在開化坊牡丹最盛而李商隠詩多言晉昌裏第未詳按令狐綯字子直以此詩考之晉昌乃綯之居也吳越春秋闔閭城西硯石山上有館娃宮鳯臺事見中卷注

河淸與趙氏昆季燕集得擬杜工部

勝槪殊江右。佳名逼渭川。虹收靑嶂雨。鳥沒夕陽天。客鬢行如此。滄波坐渺然。此中眞得地。漂蕩釣魚船。

△舊唐書河淸縣屬河南府咸亨四年置大基縣先天元年攺爲河淸

寓目

園桂懸心碧。池蓮飫眼紅。此生眞逺客。幾別卽衰翁。小幌風煙入。髙窻霧雨通。新知他日好。錦瑟傍朱櫳。

△道源注廣韻飫飽也猒也佛書眼以色爲食

題道靜院院在中條山故王顏中丞所置虢州刺史捨官居此今寫眞存焉

紫府丹成化鶴羣。靑松手植變龍文。壺中別有仙家日。嶺上猶多隠士云。獨坐遺芳成故事。褰帷舊貎似元君。自憐築室靈山下。徒望朝嵐與夕曛。

△宣室志河中永樂縣道靜院居蒲中之勝境文宗時道士鄧太玄煉丹於此括地誌蒲州河東縣雷首山一名中條山亦名首陽山紫府注見上卷神仙傳蘓仙公耽升云而厺後化白鶴止郡城東北樓又丁令威亦化白鶴集遼東華表柱抱朴子松樹之三千歲者其皮中有聚脂狀如龍形王維詩種松皆作老龍鱗壺公事見上卷陶弘景答詔詩山中何所有嶺上多白雲老子內傳受元君神圖寶章變化之方及還丹伏火水汞液金之術眞誥常月月朝太素三元君常建詩夢寐升九崖杳靄逢元君

賦得桃李無言

夭桃花正發。穠李蕊方繁。應候非爭艷。成蹊不在言。靜中霞暗吐。香處雪潛翻。得意揺風態。含情泣露痕。芬芳光上苑。寂黙委中園。赤白徒自許。幽芳誰與論。

△史記桃李不言下自成蹊李賀詩芙蓉泣露香蘭笑

登霍山驛樓

廟列前峯迥。樓開四望窮。嶺鼷嵐色外。陂雁夕陽中。弱栁千條露。衰荷一面風。壺闗有狂孽。速繼老生功。

△唐書義寧元年以霍邑趙城汾西靈石置霍山郡有霍山祠水經注河東霍太山有嶽廟甚靈鳥雀不棲其林猛虎常守其庭說文鼷小鼠也爾雅有螫毒者或謂之甘口鼠漢書上黨郡冇壺口闗有壺闗縣應劭曰黎侯國也寰宇記壺闗在潞州城東二十五里因山似壺故名狂孽謂劉稹唐書髙祖兵發太原次靈石縣隋將宋老生屯霍邑以拒義師太宗與段志玄自南原引兵馳下衝老生陣出其背老生兵敗投塹劉弘基就斬之遂取霍邑

寄和水部馬郎中題興徳驛

仙郎倦厺心。鄭驛蹔登臨。水色瀟湘闊。沙程朔漠深。鷁舟時往復。鷗鳥恣浮沈。更想逢歸馬。悠悠嶽樹陰。

△原注時昭義巳平

題小松

憐君孤秀植庭中。細葉輕陰滿座風。桃李盛時𨿽寂寞。雪霜多後始靑蔥。一年幾變枯榮事。百尺方資柱石功。爲謝西園車馬客。定悲搖落盡成空。

行次昭應縣道上送戶部李郎中充昭義攻討

將軍大斾掃狂童。詔選名賢贊武功。暫逐虎牙臨故絳。逺含雞舌過新丰。魚遊沸鼎知無日。鳥覆危巢豈待風。早勒勲庸燕石上。佇光綸綍漢廷中。

△唐書地理誌天寶二年分新丰萬年置會昌縣七載省新丰攺會昌爲昭應治溫泉宮之西北方鎭表大歷元年相衛六州節度賜號昭義軍節度建中元年昭義節度兼領澤潞二州徙治潞州劉稹傳會昌三年昭義節度使劉從諫卒子稹拒命自爲畱後詔以成徳王元逵魏博何弘敬爲招討使與河東劉沔河陽王茂元合兵討之四年七月郭誼斬稹傳首京師左傳祁瞞亡大斾之左旃唐書李徳裕曰劉稹騃孺子耳漢匈奴傳本始二年遣雲中太守田順爲虎牙將軍出五原左傳晉人謀去故絳一統志絳州春秋時屬晉卽故絳與新田之地漢官儀尙書郎懷香握蘭含雞舌奏事新丰注見中卷丘遲與陳伯之書將軍魚遊於沸鼎之中後漢書竇憲登燕然山命班固勒石紀功

水齋

多病欣依有道邦。南塘晏起想秋江。捲簾飛燕還拂水。開戶暗虫猶打窻。更閱前題已披捲。仍斟昨夜未開缸。誰人爲報故交道。莫惜鯉魚時一雙。

奉同諸公題河中任中丞新創河亭四韻之作

萬里誰能訪十洲。新亭云構壓中流。河鮫縱翫難爲室。海蜃遙驚恥化樓。左右名山窮逺目。東西大道鎖輕舟。獨畱巧思傳千古。長與蒲津作勝遊。

△唐書河中府河東郡本蒲州屬河東道史天官書海旁蜃气象樓臺唐書河中府河西縣有蒲津闗開元十二年鑄八牛牛有一人之牛下有山皆鐵柱夾岸以維浮梁

過故府中武威公交城舊莊感事

信陵亭館接郊畿。幽象遙通晉水祠。日落髙門喧燕雀。風飄大樹撼熊羆。新蒲似筆思投日。芳艸如茵憶吐時。山下祗今黃絹字。淚痕猶墮六州兒。

△舊唐書交城縣屬太原府隋分晉陽縣置取縣西北古交城爲名武威公王茂元也本集偶成轉韻詩武威將軍使中俠一統志信陵亭在開封府城內相國寺前本魏公子無忌勝遊之地舊有亭按茂元乃鄜坊節度使王棲曜子故以信陵擬之道源注水經注晉水有唐叔虞祠側有涼堂雜樹交蔭希見曦景羈遊宦子莫不尋梁契集用相娛慰晉川之中最爲勝處一作感稗雅熊好舉木引气爾雅注羆猛憨多力能拔樹木後漢書班超爲官傭書久勞苦投筆嘆曰大丈夫當立功異域安能久事筆硯乎謝萬春遊賦艸靡靡以成茵漢書丙吉馭吏嗜酒醉嘔丞相車上西曹吏白欲斥之吉曰此不過污丞相車茵耳音支一作只魏略邯鄲淳作曹娥碑蔡邕題其後曰黃絹幼婦外甥韲臼楊修讀之卽解曹操行三十里乃悟曰黃絹色絲絕字也幼婦少女妙字也外孫女子好字也韲臼受辛器辭字也言絕妙好辭與修合用墮淚碑事按茂元開成中授忠武軍節度會昌中授河陽軍節度舊書地理誌忠武軍管許陳蔡三州河陽軍管孟懷衛三州故曰六州

贈田叟

荷蓧衰翁似有情。相逢攜手遶村行。燒畬曉映逺山色。伐樹暝傳深谷聲。鷗鳥忘機翻浹洽。交親得路昩平生。撫躬道直誠感激。在野無賢心自驚。

△韻會畬火種田也杜甫詩燒畬度地偏列子海上有人每旦從鷗鳥遊鷗之從者百數其父令取來鷗鳥舞而不下本集太倉箴海翁忘機鷗故不飛

贈別前蔚州契苾使君

何年部落到陰陵。奕世勤王國史稱。夜掩牙旗千帳雪。朝飛羽騎一河冰。蕃兒𦇤負來靑塜。狄女壺漿出白登。日晚鸊鵜泉畔獵。路人遙識郅都鷹。

△原注使君逺祖國初功臣也○唐書蔚州興唐郡屬河東道隋雁門郡之靈丘上谷郡之飛狐縣地武徳六年置蔚州又曰契苾何力其先鐵勒別部之酋長貞觀六年隨其母率眾千餘家詣沙州奉表內附後以軍功封涼國公按史記顓頊任地北至幽陵南至交趾陰陵疑卽幽陵唐書貞觀二十年鐵勒九姓大酋領率眾降分置瀚海燕然金微幽陵等九都督府一作三唐書何力三子明光貞明襲爵涼國公光右豹韜衛將軍貞司膳少卿牙旗注見中卷謝靈運徵賦序羽騎盈途飛旍蔽日靑冢注見中卷漢書注白登在平城東南十餘里括地誌朔州定襄縣本漢平城縣東北三十里有白登山山上有臺唐書西受降城北三百里有鸊鵜泉寰宇記鸊鵜泉在丰州北胡人飲馬於此一作認漢書郅都行法不避貴戚號曰蒼鷹景帝拜爲雁門太守匈奴竟都死不近雁門

和人題眞娘墓

虎丘山下劍池邊。長遣遊人嘆逝川。罥樹斷絲悲舞席。出云淸梵想歌筵。栁眉空吐效顰葉。楡莢還飛買笑錢。一自香魂招不得。祗應江上獨嬋娟。

△原注眞娘吳中樂妓墓在虎丘山下寺中吳越春秋闔閭死葬於國西北名曰虎丘方輿勝覽劍池在虎丘寺盤郢魚腸之劍在焉故曰劍池莊子西子病心而矉其裏醜人見而效之鮑照詩千金顧笑買芳年

人日卽事

文王諭復今朝是。子晉吹笙此日同。舜格有苗旬太逺。周稱流火月難窮。鏤金作勝傳荊俗。翦彩爲人起晉風。獨想道衡詩思苦。離家恨得二年中。

△董勛答問正月七日爲人日易七日來復列仙傳王子晉七月七日乘白鶴駐緱氏山頭書七旬有苗格詩七月流火荊楚歲時記人日翦彩爲人或鏤金箔帖屏風上亦戴之頭髻賈充典戒人日造華勝相遺又劉臻妻陳氏進見儀曰人日上人勝於人薛道衡人日思歸詩入春才七日離家巳二年人歸落雁後思發在花前

春日寄懷

世間榮落重逡巡。我獨丘園坐四春。縱使有花兼有月。可堪無酒又無人。靑袍似艸年年定。白髮如絲日日新。欲逐風波千萬里。未知何路到龍津。

△道源注任昉知己賦過龍津而一息望鳳條而再翔

和劉評事永樂閒居見寄

白社幽閒君暫居。靑雲器業我全疎。看封諫艸歸鸞掖。尙賁衡門待鶴書。蓮聳碧峯闗路近。荷翻翠扇水堂虛。自探典籍忘名利。欹枕時驚落蠧魚。

△晉書董京與隴西計吏俱至洛陽逍遙吟詠常宿白社中五君詠仲容靑雲器掖殿旁小門也楊汝士詩文章舊價畱鸞掖北山移文鶴書赴隴善注蕭子良古今篆隸文體曰鶴頭書與偃波書俱詔版所用在漢謂之尺一簡彷佛鵠頭故有其稱謂蓮花峯

和馬郎中移白菊見示

陶詩只采黃金實。郢曲新傳白雪英。素色不同籬下發。繁花疑自月中生。浮杯小摘開雲母。帶露全移綴水精。偏稱含香五字客。從玆得地始芳榮。

△玉函方甘菊九月上寅日采名曰金精宋玉對楚王問客有歌於郢中者曰下裏巴人屬而和者數千人爲陽春白雪國中和者不過數人謝希送琴論白雪師曠所作商調曲也謝靈運永嘉記百卉正發時聊以小摘供日郭頌魏晉世語司馬景王命中書郎虞松作表再呈不可意令松更定之經時竭思不能攺中書郎鍾會取艸視爲定五字松悅服以呈景王王曰不當爾耶松曰鍾會也王曰如此可大用沈佺期詩五字擢英才

喜聞太原同院崔侍禦臺拜兼寄在臺三二同年之什

鵬魚何事遇屯同。雲水升沈一會中。劉放未歸雞樹老。鄒陽新去兔園空。寂寥我對先生栁。赫奕君乘禦史驄。若向南臺見鶯友。爲傳垂翅度春風。

△魏志劉放字子棄涿郡人說王松附太祖以放參司空軍事後與孫資久典機任夏侯獻曹肇心不平殿中有雞棲樹二人相謂曰此亦久矣其能復幾放資懼陰圖間之薦曹爽爲大將軍獻肇皆免急就篇注皂莢樹一名雞棲雪賦梁王不悅遊於兔園乃置旨酒命賓友召鄒生延枚叟陶潛集有五栁先生傳後漢書桓典拜侍禦史常乘驄馬京師語曰行行且止避驄馬禦史通典禦史臺亦謂之蘭臺寺梁及後魏北齊或謂之南臺魏制有公事百官朝會名簿自尙書令僕以下悉送南臺鶯友和樂之友注見中卷馮異傳始𨿽垂翅回溪終能奮翼澠池

喜雪

朔雪自龍沙。呈祥勢可嘉。有田皆種玉。無樹不開花。班扇慵裁素。曹衣詎比麻。鵝歸逸少宅。鶴滿令威家。寂寞門扉掩。依稀履迹斜。人疑遊麫市。馬似困鹽車。洛水妃虛妬。姑山客漫誇。聯辭𨿽許謝。和曲本慚巴。粉署闈全隔。霜臺路正賖。此時傾賀酒。相望在京華。

△注見上卷雪賦盈尺則呈瑞於丰年注見上卷班婕妤怨歌行新制齊紈扇皎潔如霜雪曹風麻衣如雪法書要錄王羲之性好鵝山陰曇﹝左石右襄﹞村有道士養好者十餘王往求市易道士言府君若能自屈書道徳經兩章便合羣以奉王住半日爲寫畢籠鵝以歸白居易詩雪似鵝毛飛散亂搜神後記丁令威本遼東人後化白鶴歸集城門華表柱空中言曰有鳥有鳥丁令威去家千年今始歸謝惠連雪賦皓鶴奪鮮白居易雪詩舞鶴庭前毛稍定錄異傳漢時大雪積地大餘洛陽令身出按行至袁安門無有路謂安巳死除雪入戶見安僵臥問何以不出曰大雪人皆餓不宜幹人用東郭先生事見上卷束晳賦重羅之麫塵飛雪白張說對雪詩積如沙照月散似麫從風白居易雪詩北市風生飄散麫東樓日出照凝酥戰國策驥服鹽車而上大行梁簡文帝雪詩鹽飛亂蝶舞洛神賦飄飄兮若流風之回雪莊子藐姑射之山有神人焉肌膚若冰雪用謝道韞事見上卷注見前琴賦紹陵陽度巴人注皆琴曲漢官儀省中皆胡粉塗壁故曰粉署通典禦史爲風霜之任故曰霜臺

栁枝五首

有序

栁枝。洛中裏娘也。父饒好賈。風波死湖上。其母不念他兒子。獨念栁枝。生十七年。塗妝綰髻未嘗竟。巳復起去。吹葉嚼蕋。調絲﹝左扌又厭﹞管。作天海風濤之曲。幽憶怨斷之音。居其傍。與其家接。故往來者聞十年。尙相與疑其醉眠。夢斷不娉。余從昆讓山。與栁枝居爲近。他日春曾陰。讓山下馬栁枝南栁下。詠紫燕臺詩。栁枝驚問誰人有此。誰人爲是。讓山謂曰。此吾裏中少年叔耳。栁枝手斷長帶。結讓山爲贈叔乞詩。明日。余比馬出其巷。栁枝丫鬟畢妝抱立扇下。風鄣一袖指曰。若叔是。後三日鄰當去濺裙水上。以博香山待。與郎俱過。余諾之。會所友有偕當詣京師者。戲盜余臥裝以先。不果畱。雪中。讓山至。且曰。爲東諸侯取去矣。明年。讓山復東。相背於戲上。因寓詩以墨其故處云。

花房與蜜脾。蜂雄蛺蝶雌。同時不同類。那復更相思。

本是丁香樹。春條結始生。玉作彈碁局。中心亦不平。

嘉瓜引蔓長。碧玉冰寒漿。東陵𨿽五色。不忍值牙香。

栁枝井上蟠。蓮葉浦中幹。錦鱗與繡羽。水陸有傷殘。

畫屏繡步障。物物自成雙。如何湖上望。只是見鴛鴦。

△說文﹝左扌又厭﹞一指按也南都賦彈琴﹝左扌又厭﹞鑰一本有物字陳啟源曰丫鬟謂頭上梳雙髻未適人之妝也辛延年詠胡姬兩鬟何窈窕正指十五歲時劉禹錫詩云花面了頭十三四句音箋北史竇泰母夢風雷有娠期而不產甚懼有巫者曰度河湔裙產子必易便向水所忽見一人曰當生貴子可徙而南母從之俄而生泰及長爲禦史中尉玉燭寶典元日至晦日並爲酺食士女湔裙度厄史記索隠戲上在新丰縣東二十里戲亭北孟康曰水名也本艸丁香出交廣木類桂髙丈餘葉似櫟陵冬不凋花圓細黃色其子出枝蕋上如丁子中有麄大如山茱萸者謂之母丁香按陳藏器云丁香擊之則順理而解爲兩向杜詩丁香體柔弱亂結枝猶墊蓋其合則爲結也注見上卷去聲阮籍詩昔聞東陵瓜近在靑門外連畛距阡陌子母相鉤帶五色曜朝日嘉賓四面治去聲言種非其所鮑照芙蓉賦戲錦鱗而夕映曜繡羽以晨過

燕臺四首

風光冉冉東西陌。幾日嬌魂尋不得。蜜房羽客類芳心。冶葉倡條徧相識。暖藹輝遲桃樹西。髙鬟立共桃鬟齊。雄龍雌鳯杳何許。絮亂絲繁天亦迷。醉起微陽若初曙。映簾夢斷聞殘語。愁將鐵网罥珊瑚。海闊天翻迷處所。衣帶無情有寛窄。春煙自碧秋霜白。研丹擘石天不知。願得天牢鎖寃魄。夾羅委篋單綃起。香肌冷襯琤琤佩。今日東風自不勝。化作幽光入西海。

△蜜房蜂房也郭璞蜂賦亦托名於羽族花叢無所不入一作共立春心如絮亂絲繁天若有情亦當迷矣微陽夕陽也注見上卷髙唐賦云無處所呂氏春秋石可破也而不可奪堅丹可磨也而不可奪赤道源注漢書戴匡六星六曰司災在魁中貴人之牢孟康曰貴人牢曰天理卽天牢也情不得伸故曰寃魄一作眠寃魄鎖天牢幽光入西海皆所謂幽憶怨斷之音也

右春

前閣雨簾愁不捲。後堂芳樹陰陰見。石城景物類黃泉。夜半行郎空柘彈。綾扇喚風閶闔天。輕帷翠幕波淵旋。蜀魂寂寞有伴未。幾夜瘴花開木棉。桂宮畱影光難取。嫣燻蘭破輕輕語。直教銀漢墮懷中。未遣星妃鎭來去。濁水淸波何異源。濟河水淸黃河渾。安得薄霧起緗裙。手接云軿呼太君。

△石城注見上卷宋玉諷賦君不禦兮妾誰怨死日將至兮下黃泉文選注古史考云柘樹枝長而勁烏集之將飛柘起彈烏烏乃呼號因名烏號弓道源注南部煙花記陳宮人喜於春林放柘彈漢書注閶闔天門也道源注帷幕風動如旋波之有文一作魄蜀都賦鳥生杜宇之魄木棉注見中卷桂宮謂月宮洛神賦含辭未吐气若幽蘭星妃謂織女說文妃匹也梁範靜妻沈氏竹火籠詩氤氳擁翠被出入隨緗裙眞誥駕風騁云軿道源注道書有太極道君太虛上眞元君

右夏

月浪衝天天宇濕。涼蟾落盡疎星入。云屏不動掩孤嚬。西樓一夜風箏急。欲織相思花寄逺。終日相思卻相怨。但聞北斗聲回環。不見長河水淸淺。金魚鎖斷紅桂春。古時塵滿鴛鴦茵。堪悲小苑作長道。玉樹未憐亡國人。瑤琴愔愔藏楚弄。越羅冷薄金泥重。簾鉤鸚鵡夜驚霜。喚起南云繞云夢。雙璫丁丁聯尺素。內記湘川相識處。歌唇一世銜雨看。可惜馨香手中故。

△風箏注見上卷一作識杜甫詩七星在北戶河漢聲西流古詩河漢淸且淺道源注金魚卽魚鑰也一品集平泉莊冇剡溪之紅桂茵褥也西京雜記飛燕爲皇后其女弟上遺鴛鴦褥南史文惠太子求東田起小苑用陳後主事見上卷一作瑟稽康琴賦亂曰愔愔琴徳不可測兮藝文類聚後漢蔡邕好琴道每一曲制一弄琴歷曰琴曲有蔡氏五弄又有九引九曰楚引錦裙記惆悵金泥簇蝶裙陸機賦指南云以寄欽髙唐賦序昔者楚襄王與宋玉遊於云夢之臺望髙唐之觀卽前詩玉璫緘札

右秋

天東日出天西下。雌鳳孤飛女龍寡。靑溪白石不相望。堂中逺甚蒼梧野。凍壁霜華交隠起。芳根中斷香心死。浪乘畫舸憶蟾蜍。月娥未必嬋娟子。楚管蠻弦愁一槪。空城舞罷腰支在。當時歡向掌中銷。桃葉桃根雙姊妺。破鬟矮墮淩朝寒。白玉燕釵黃金蟬。風車雨馬不持去。蠟燭啼紅怨天曙。

△通卦驗鳯仁鳥也雄曰鳯雌曰凰左傳帝賜夏孔甲乘龍河漢各二有雌雄法苑珠林梁釋法聰臨泉有雌龍雄龍各就手取食此云女龍卽雌龍也陳啟源曰按古今樂錄云神弦歌十一曲五曰白石郎六曰淸溪小姑靑溪白石正指此也搜神後記雲沙門曇遂入靑溪夢一婦人曰我是靑溪廟中姑不相望言杳隔也謝朓詩云去蒼梧野月娥謂月中常娥注見上卷一作委矮墮注見中卷玉燕釵注見上卷黃金蟬亦首飾韓偓詩醉後金蟬重

右冬

河內詩二首

鼉鼓沈沈虯水咽。秦絲不上蠻弦絕。常娥衣薄不禁寒。蟾蜍夜艷秋河月。碧城冷落空蒙煙。簾輕幙重金鉤欄。靈香不下兩皇子。孤星直上相風竿。八桂林邊九芝艸。短襟小鬢相逢道。入門暗數一千春。願去閏年畱月小。梔子交加香蓼繁。停辛佇苦畱待君。

△孫綽刻漏銘靈虯吐注陰虫承瀉秦絲秦箏也通典秦蒙恬始作箏曹植詩秦箏發西气齊瑟揚東謳杜甫詩斟酌常娥寡天寒柰九秋一作蒙碧城注見上卷古今注漢顧成廟槐樹悉設扶老鉤欄李賀詩啼鴣弔月鉤欄下道源注眞誥周靈王有子三十八人子晉太子也是爲王子喬靈王第三女名觀靈字眾愛於子喬爲別生妺受子喬飛解脫网之道又有妹觀香成道受書爲紫淸宮內侍妃領東宮中候眞夫人子喬兄弟得道者七人其眉壽是觀香之同生兄亦得道晉令車駕出入相風前引先賢傳太僕寺丞髙岱立一竹竿於前庭其上有樞機標以雞尾相風色以驗吉凶傅玄相風賦棲神烏於竿首孫楚賦建殊才於辰極八桂注見上卷漢舊儀元丰六年甘泉宮產芝九莖金色綠葉朱實夜有光乃作芝房之歌音了本艸梔子味辛蓼味苦○仙家相逢以千歲爲期惟畱待之切故欲去閏年而畱月小也

右一曲樓上

閶門日下吳歌逺。陂路綠菱香滿滿。後溪暗起鯉魚風。船旗閃斷芙蓉幹。輕身奉君畏身輕。雙橈兩漿樽酒淸。莫因風雨罷團扇。此曲斷腸惟北聲。低樓小徑城南道。猶自金鞍對芳艸。

△通典吳歌雜曲並出江東晉宋以來稍有增廣梁內人王金珠善歌吳聲西曲提要錄鯉魚風九月風也梁簡文帝詩燈生陽燧火塵散鯉魚風李賀詩鯉魚風起芙蓉老一作傾道源注拾遺記飛燕毎輕風至殆欲隨風入水暗用此事古今樂錄團扇郎歌者晉中書令王瑉好捉白團扇與嫂婢謝芳姿有情好嫂捶撻婢過苦王東亭聞而止之芳姿素善歌嫂令歌一曲當赦之芳姿應聲而歌白團扇辛苦五流連是郎眼所見瑉聞更問汝歌何道芳姿卽攺歌云白團扇顦悴非昔容羞與郎相見後人因而歌焉呂氏春秋有娀氏二佚女帝令燕遺二卵北飛不返二女作歌始爲北音文心雕龍塗山歌於人始爲南音有娀謡乎飛燕始爲北聲

右一曲湖中

贈送前劉五經映三十四韻

建國宜師古。興邦屬上庠。從來以儒戲。安得振朝綱。叔世何多難。玆基遂巳亡。泣麟猶委吏。歌鳯更佯狂。屋壁余無幾。焚坑逮可傷。挾書秦二世。壞宅漢諸王。艸艸臨盟誓。區區務富彊。微茫金馬署。狼籍鬥鷄場。盡欲心無竅。皆如面正墻。驚疑豹文鼠。貪竊虎皮羊。南渡宜終否。西遷冀小康。策非方正士。貢絕孝廉郎。海鳥悲鐘鼓。狙公畏服裳。多岐空擾擾。幽室竟倀倀。凝邈爲時範。虛空作士常。何由羞五霸。直自呰三皇。別派驅楊墨。他鑣並老莊。詩書資破冡。法制困探囊。周禮仍存魯。隋師果禪唐。鼎新麾一舉。革故法三章。星宿森文雅。風雷起退藏。縲囚爲學切。掌故受經忙。夫子時之彥。先生迹未荒。褐衣終不召。白首興難忘。感激殊非聖。棲遲到異粻。片辭褒有徳。一字貶無良。燕地尊鄒衍。西河重卜商。式閭眞道在。擁篲信謙光。獲預靑衿列。叨來絳帳旁。𨿽從各言志。還要大爲防。勿謂孤寒棄。深憂訐直妨。叔孫讒易得。盜跖暴難當。雁下秦云黑。蟬休隴葉黃。莫踰巾屨念。容許後升堂。

△家語哀公曰終沒吾世弗敢以儒爲戲矣漢書惠帝四年除挾書律張晏曰秦律敢有挾書者族漢書魯共王壞孔子舊宅以廣其居聞鐘磬琴瑟之聲遂不敢復壞於其壁中得古文經傳後漢馬援傳武帝時善相馬者東門京鑄作銅馬法獻之詔立馬於魯班門外更名魯班門曰金馬門漢書東方朔公孫弘皆待詔金馬門漢書宣帝少喜遊俠鬥鷄走馬上下諸陵周徧三輔莊子儵與忽謀報混沌之徳曰人皆有七竅此獨無有爾雅注鼮鼠文采如豹漢武時得此鼠終軍知之賜帛百匹又摯虞三輔決錄載竇攸事亦同楊子羊質而虎皮見艸而悅見狼而戰南渡謂晉元帝渡江西遷謂陳後主歸隋莊子昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃眩視憂悲三日而死江淹詩咸池饗爰居鐘鼓或愁辛廣雅猴一名狙莊子狙公賦芧曰朝三而暮四眾狙皆怒然則朝四而暮三眾狙皆喜又曰猿狙而衣以周公之服彼必齕嚙挽裂盡去而後嗛列子大道以多岐亡羊學以多方喪生禮記瞽者無相倀倀乎其何之終夜有求於幽室非燭何見音莫凝邈虛空蓋指何平叔王夷甫諸人也訾同說文呰訶也曹植書田巴毀五帝罪三王呰五伯於稷下莊子儒以詩禮發冡莊子將爲胠篋探囊發匱之盜而爲守備則必攝緘縢固扄鑰書右秉白旄以麾漢書夏侯勝黃霸皆下廷尉繋獄當死霸因從勝受尙書獄中再踰冬積三歲乃出史記晁錯以文學爲太常掌故文帝時天下無治尙書者帝遣錯受尙書伏生所還以尙書稱說詔以爲太子舍人後漢書桓譚極言懺之非經帝大怒曰桓譚非聖無法將下斬之良久得解禮記五十異粻注粻糧也史記鄒衍如燕燕昭王擁篲先驅列弟子之坐受業焉子夏居西河教授爲魏文侯師原注外舅太原公亦受經於公也○按外舅謂王茂元禮記大爲之防民猶踰之見論語詳莊子盜跖篇

哭遂州蕭侍郎二十四韻

遙作時多難。先令禍有源。初驚逐客議。旋駭黨人寃。宻侍榮方入。司刑望愈尊。皆因優詔用。實有諫書存。苦霧三辰沒。窮陰四塞昏。虎威狐更假。隼擊鳥踰喧。徒欲心存闕。終遭耳屬垣。遺音和蜀魄。易簀對巴猿。有女悲初寡。無男泣過門。朝爭屈原艸。廟餒莫敖魂。迥閣傷神峻。長江極望翻。靑雲寧寄意。白骨始沾恩。早歲思東合。爲邦屬故園。登舟慚郭泰。解榻愧陳蕃。分以忘年契。情猶錫類惇。公先眞帝子。我系本王孫。嘯傲張髙蓋。從容接短轅。秋吟小山桂。春醉後堂萱。自嘆離通籍。何嘗忘叫閽。不成穿壙入。終擬上書論。多士還魚貫。云誰正駿奔。暫能誅儵忽。長與問乾坤。蟻漏三泉路。螿啼百艸根。始知同泰講。徼福是虛言。

△唐書遂州遂寧郡屬山南東道舊書太和九年六月京兆尹楊虞卿坐妖言得罪人皆以爲寃誣宰相李宗閔於上前極言論列上怒數宗閔之罪叱出之貶明州刺史再貶虔州長史貶吏部侍郎李漢爲邠州刺史刑部侍郎蕭澣爲遂州刺史澣通鑑作瀚唐六典龍朔三年攺刑部尙書爲司刑太常伯戰國策虎得狐狐曰無啖我天帝令我長百獸我爲子先行子隨我後百獸見我能無走乎虎隨狐而行百獸皆走虎不知百獸畏巳反以爲畏狐也月令立秋日鷹隼始擊文子身在江海之上心在魏闕之下詩耳屬於垣原注公止裴氏一女結褵之明年人喪良人史記屈原爲楚懷王左徒王甚任之上官大夫與同列爭寵而心害其能王使原造爲憲令原屬艸槁未定上官大夫見而欲奪之原不與因讒之一作若左傳若敖氏之鬼不其餒而原注余初謁於鄭捨○按舊唐書太和七年蕭澣爲鄭州刺史義山有居在鄭州故曰故園蕭氏乃蕭梁之後注見上卷文選注淮南王安好士八公之徒分造詩賦或稱大山小山猶詩有大雅小雅也招隠士桂樹叢生兮山之幽漢紀注籍者爲二尺竹牒記其年及名字物色懸之宮門相應乃得入也去聲甘泉賦選巫威兮叫帝閽史記田橫與二客乘傳詣洛陽未至三十里自殺以王禮葬二客穿冢旁皆自刎下從之一作然莊子南海之帝曰儵北海之帝曰忽三輔故事始皇葬驪山起墳髙五十丈下周三泉周回七百步玉篇螿寒蟬屬梁書武帝聽覽餘閒卽於同泰寺講說湼盤大品淨名三慧諸經名僧碩學四部聽眾常萬餘人○錢龍惕箋澣坐宗閔虞卿牽累本當時黨魁故曰初驚逐客議旋駭黨人寃也時李訓鄭注竊弄威權凡不附己者目爲宗閔徳裕黨貶逐無虛日中外震駭連月陰晦人情不安故曰苦霧三辰沒窮陰四塞昏虎威狐更假隼擊鳥逾喧也澣沒於遂寧故曰遺音和蜀魄易簀對巴猿也訓注誅後文宗始大赦量移貶謫諸臣故曰靑雲寧寄意白骨始沾恩也義山至開成二年始登第故曰自嘆離通籍何嘗忘叫閽也因澣爲梁武後裔故引同泰徼福之事以爲虛語傷之之深也

送千牛李將軍赴闕五十韻

照席瓊枝秀。當年紫綬榮。班資古直閣。勲伐舊西京。在昔王綱紊。因誰國步淸。如無一戰霸。安有大橫庚。內豎依慿切。凶門責望輕。中臺終惡直。上將更要盟。丹陛祥煙滅。皇闈殺气橫。喧闐眾狙怒。容易八蠻驚。檮杌寛之久。防風戮不行。素來矜異類。此去豈親徵。捨魯眞非策。居邠未有名。曾無力牧禦。寧待雨師迎。火箭侵乘石。云橋逼禁營。何時絕刁鬥。不夜見欃槍。屢亦聞投鼠。誰其敢射鯨。世情休念亂。物議笑輕生。大鹵思龍躍。蒼梧失象耕。靈衣沾愧汗。儀馬困陰兵。別館蘭燻酷。深宮蠟焰明。黃山遮舞態。黑水斷歌聲。縱未移周鼎。何辭免趙坑。空拳轉鬭地。數板不沈城。且欲慿神算。無因計力爭。幽囚蘓武節。棄市仲由纓。下殿言終驗。增埤事早萌。蒸雞殊減饍。屑曲異和羮。否極時還泰。屯余運果亨。流離幾南度。倉卒得西平。神鬼收昏黑。姦凶首滿盈。官非督護貴。師以丈人貞。覆載還髙下。寒暄急攺更。馬前烹莽卓。壇上揖韓彭。扈蹕三才正。回軍六合晴。此時惟短劍。仍世盡雙旌。顧我由羣從。逢君嘆老成。慶流歸嫡長。貽厥在名卿。隼撃須當要。鵬摶莫問程。趨朝排玉座。出位泣金莖。幸藉梁園賦。叨蒙許氏評。中郎推貴婿。定逺重時英。政已標三尙。人今佇一鳴。長刀懸月魄。快馬駭星精。披豁慚深眷。暌離動素誠。蕙畱春晼晚。松待歲崢嶸。異縣期回雁。登時已飯鯖。去程風刺刺。別夜漏丁丁。庾信生多感。楊朱死有情。弦危中婦瑟。甲冷想夫箏。會與秦樓鳯。俱聽漢苑鶯。洛川迷曲沼。煙月兩心傾。

△通典千牛刀名後魏有千牛備身掌執禦刀因以名職顯慶五年置左右千牛府後攺爲衛置大將軍一人將軍各一人以副之○詳詩語李千牛乃李晟之孫離騷折瓊枝而繼佩漢官儀公侯皆紫綬傳舊唐書輿服志侍中中書令加貂蟬佩紫綬按興元元年李晟加中書令故云紫綬榮一作合○通典梁天監六年置左右驍騎領朱衣直閣給儀從隋置備身府卽其職左傳一戰而霸漢文帝本紀大臣使人迎代王王卜之兆得大橫占曰大橫庚庚予爲天王注曰兆筮曰卦卜以荊灼文正橫也庚庚橫貌淮南子大將受命已則設明衣翦指爪鑿凶門而出按唐書代宗時宦官程元振譛殺來瑱河北叛鎭率以借口所謂內豎依慿切也諸節度使各置監軍兵柄不一所謂凶門責望輕也宰相張鎰忠直爲徳宗所重盧杞忌之出之於鳳翔所謂中臺終惡直也朱滔拒命賜爵通義王冀以安之滔反謀益急所謂上將更要盟也注見前家語禹致羣臣於會稽防風氏後至戮而殺之其骨專車禮記我捨魯奚適矣居邠見孟子○通鑑大歷中朱泚入朝畱京師建中元年令鎭鳳翔三年朱滔以蠟書約泚同反馬燧獲之以聞上召泚慰勉之賜予甚厚泚怏怏思亂舊唐書建中四年十月丙午詔涇原節度使姚令言率兵救哥舒曜涇原軍出京城至滻水倒戈謀叛令言不能禁上令載繒彩二車遣晉王往慰諭之亂兵已陣於丹鳳闕下促神策軍拒之無一人至者上乃與太子諸王妃主百餘人出苑北門其夕至咸陽飯數七而過令言率亂兵奉朱泚爲主戊申上至奉天聖賢羣輔錄風後受金法力墨受凖尺宋均曰力墨或作力牧黃帝輔之二帝王世紀黃帝得風後於海隅力牧於大澤風俗通玄冥雨師也廣雅雨師曰屏翳韓非子昔者黃帝合鬼神於泰山之上風伯進掃雨師灑道尸子昔者武王崩成王少周公旦踐東宮履乘石祀明堂假爲天子七年注乘石王所登上車之石也云橋卽云梯爾雅彗星爲欃槍注亦謂之孛天文錄偏指曰彗芒气四出曰孛浪遇切漢書投鼠忌器舊唐書泚自將侵逼奉天軍勢頗盛於奉天東三里下營大修攻具十一月乙亥杜希全與賊戰於漠谷官軍不利賊攻城益急矢石雨下人心危懼戊子賊造云橋攻城東北隅兵仗不能及城中震恐相顧失色渾瑊預爲地道命縱火焚之賊乃退說文鹵西方咸地也左傳晉荀吳敗狄於大鹵注大鹵太原晉陽地一行並州起義堂頌我髙祖龍躍晉水鳯翔太原冊府元太宗生時有二龍戲於門外井中經三日乃衝天而去象耕注見中卷楚詞靈衣兮披披道源注儀馬廟中木馬也甘澤謡許云封因乘儀馬入長安○按髙宗葬幹陵在奉天縣舊唐書朱泚據幹陵作樂下瞰城中辭多侮慢通鑑自賦攻城斬幹陵松柏以夜繼晝泚移帳於幹陵下視城中動靜皆見之蒼梧失象耕言賊驚陵寢也靈衣儀馬皆陵廟中物困陰兵似暗用昭陵石馬汗流事舊唐書姚令言迎泚於晉昌裏第泚乘馬擁從北向燭炬星羅觀者萬計明日入居含元殿徙居白華殿漢書武帝微行北至池陽西至黃山晉灼曰黃山宮名在槐里長安志右扶風槐裏縣有黃山宮惠帝三年起禹貢黑水西河惟雍州史記武安君白起大破趙於長平坑降卒四十餘萬當作弮司馬遷書李陵提步卒不滿五千轉鬭千里矢盡道窮張空弮冒白刃北向爭死敵注弮弩弓也史記智伯與韓魏攻趙晉陽引汾水灌之城不浸者三板○通鑑賊並兵攻城東北隅賊巳有登城者上與渾瑊對泣時士卒凍餒又無甲冑瑊激以忠義力戰敗之入夜泚復來攻城矢及禦前三步而墜○通鑑大理卿蔣沇詣行在爲賊所得沇絕食稱病潛竄得免事見史記○通鑑司農卿段秀實與劉海賓何明禮岐靈嶽宻謀誅泚泚召秀實等議稱帝事秀實勃然起奪源休象笏唾泚面大罵因以笏撃之才中其額濺血滿地賊眾爭前殺之海賓等相次死下殿注見中卷原注先時桑道茂請修奉天城○通鑑建中元年六月術士桑道茂言陛下不出數年暫有離宮之厄臣望奉天有天子气宜髙大其城以備非常辛丑命築奉天城左傳公饍日雙雞饔人竊更之以鶩禦者知之去其肉而以其泊饋注洎肉汁也饔人禦者欲使諸大夫怨慶氏減其饍蓋盧蒲癸王何之謀晉湣帝紀永嘉四年冬十月京師饑甚米斗金二兩人相食死者大半太倉有曲數千餅曲允屑爲粥以供帝○唐書奉天圍久食且盡以蘆秣帝馬大官糲米止二斛圍解父老爭上壺飱餅餌通鑑時供禦止有糲米二斛毎伺賊休息夜縋人於城外采蕪菁根而進之唐書李懷光與朱泚通謀興元元年二月上南幸梁州是年八月李晟攺封西平郡王去聲通典漢置西域都護晉宋以後有督護之官亦其任也齊書廣州西南有二江川源深逺別置督護專徵討之見易舊唐書神策將李晟自定州率師赴難軍於渭橋興元元年五月移軍光泰門外賊來薄我軍奮撃大破之追撃至白華門朱泚姚令言率眾遁去晟收復京城渾瑊戴休顏韓遊瓌亦破賊於咸陽泚走至彭原西城屯韓旻斬之傳首行在姚令言投涇州源休李子平走鳯翔尋並斬獲舊唐書七月壬午車駕至自興元渾瑊韓遊瓌以其眾扈從李晟駱元光尙可孤以其眾奉迎步騎十餘萬旌旗數十里唐書節度使賜雙旌雙節行則建節樹六纛按晟子願愬聽憲皆爲節度使唐書元和四年詔以晟配饗徳宗廟廷其家編附屬籍義山本宗室故云猶羣從舊唐書晟十五子長子侗無祿早世此云嫡長豈千牛乃侗之子歟詩貽厥孫謀注見前後漢書許劭論鄕黨人物每月朔輙更品題故汝南有月旦評道源注世說謝中郎萬是王藍田女婿後漢書班超封定逺侯三尙未詳或曰卽夏尙忠商尙質周尙文淳於髠傳此鳥不鳴則巳一鳴驚人古樂府何當大刀頭破鏡飛上天吳競解題大刀頭刀頭有環問夫何時當還也破鐃飛上天言月半缺當還也天文志房爲天府曰天駟其陰右驂白帖馬爲房星之精鮑照賦歲崢嶸而催暮古樂府他鄕復異縣回雁謂雁書字林鯖雜肴也道源注西京雜記婁君卿歷遊五侯之門每旦五侯遺餉之君卿合爲鯖世傳五侯鯖七迹切古樂府大婦織綺羅中婦織流黃小婦無所爲挾瑟上髙堂杜甫詩銀甲彈箏用道源注唐樂府有相府蓮後語訛爲想夫憐樂苑曰想夫憐羽調曲也去聲

詠懷寄祕閣舊僚二十六韻

年鬢日堪悲。衡茅益自嗤。攻文枯若木。處世鈍如錘。敢忘垂堂戒。寧將暗室欺。懸頭曾苦學。折臂反成醫。僕禦嫌夫懦。孩童笑叔癡。小男方嗜栗。幼女漫憂葵。遇炙誰先噉。逢韲卽便吹。官銜同畫餅。面貌乏凝脂。典籍將蠡測。文章若管窺。圖形翻類狗。入夢肯非羆。自哂成書簏。終當咒酒巵。懶沾襟上血。羞鑷鏡中絲。槖鑰言方諭。樗蒱齒詎知。事神徒惕慮。佞佛愧虛辭。曲藝垂麟角。浮名狀虎皮。乘軒寧見寵。巢幕更逢危。禮俗拘稽喜。侯王忻戴逵。途窮方結舌。靜勝但搘頥。糲食空彈劍。亨衢詎置錐。柏臺成口號。蕓閣暫肩隨。悔逐遷鶯伴。誰觀擇虱時。甕間眠太率。牀下隠何卑。奮迹登弘閣。摧心對董帷。校讎如有暇。松竹一相思。

△魏略蘭臺爲外臺祕書爲內閣○義山釋褐祕書省挍書郎故有舊僚郭象莊子注與枯木同其不華晉書祖約謂梅陶鍾雅曰君汝頴之士利如椎我幽冀之士鈍如錘去聲漢書千金之子坐不垂堂梁簡文帝紀不欺暗室豈況三光楚國先賢傳孫敬在太學編栁爲簡以寫經睡則懸頭於梁左傳三折肱知爲良醫楚詞九折臂而成醫兮吾今而知其然乳兗切○韻會漢書公卿選愞劣弱也或作懦晉書王湛初有隠徳皆以爲癡兄子濟輕之嘗詣湛湛談易玄理微妙嘆曰家有名士三十年而不知武帝見濟曰卿家癡叔死未曰臣叔殊不癡陶潛責子詩通子垂九齡但覓梨與栗列女傳魯漆室女倚柱而嘯鄰婦曰欲嫁乎曰我憂魯君老太子少也婦曰此魯大夫之憂女曰昔晉客捨我家繋馬於園馬佚踐我園葵使我終歲不厭葵味語林王右軍年十一周顗異之時絕重牛心炙座客來未噉先割啖右軍乃知名一作更楚詞懲於羮者吹韲王逸注言人歠羮而熱中心懲之見韲卽恐而吹也道源注魏志名士如畫地爲餅不可啖食世說王右軍見杜弘治嘆曰面如凝脂眼如點漆此神仙中人東方朔傳以蠡測海張晏曰瓠瓢也王獻之傳此郎亦管中窺豹時見一斑馬援傳畫虎不成反類狗也六韜文王將田卜曰所獲非龍非彲非虎非羆乃伯王之輔果遇太公於渭陽晉書傅迪廣讀書而不解其義劉栁惟讀老子而巳迪每輕栁栁曰卿讀書𨿽多而無所解可謂書簏矣唐書李善淹貫古今不能屬辭號爲書簏晉書劉伶求酒於妻妻諫曰非養生之道宜斷之伶曰善當祝鬼神自誓耳卿可致酒五斗吾當斷之妻如其言伶祝曰天生劉伶以酒爲名一飲一石五斗解酲婦人之言愼不可聽於是飲酒禦肉塊然復醉韻會祝或作咒琴操卞和抱玉而哭晝夜不止涕盡繼之以血齊書髙帝曰豈有爲人作曾祖而鑷白髮者乎老子天地之間其猶槖鑰乎虛而不屈動而愈出馬融樗蒱賦排五木散九齒葛洪別傳洪少好讀書至不知基局幾道不識樗蒱幾齒晉書何充與弟凖俱崇信釋氏謝萬譏之云二何佞佛北史文苑傳學者如牛毛成者如麟角駱賓王啟業成麟角引茅茹而彈冠注見前左傳衛懿公好鶴鶴有乘軒者注軒大夫車也左傳夫子之在此也猶燕之巢於幕上西徵賦危素卵之絫殻甚玄燕之巢幕晉書阮藉見禮俗之士以白眼對之稽喜來弔藉作白眼喜不懌而退晉書戴逵字安道性髙潔以禮度自處累徵爲散騎常侍不至太元二十年太子太傅會稽王道子少傅王雅詹事王珣上疏曰逵執操貞厲含味獨遊年在耆老淸風彌劭東宮虛徳式延事外宜加旌命以參僚侍會病卒支通王維詩支頥問樵客孟嘗君傳馮驩蒯緱彈劍而歌曰長鋏歸來乎食無魚莊子堯舜有天下子孫無置錐之地三輔黃圖武帝元鼎二年春起柏梁臺帝嘗置酒於其上詔羣臣二千石能爲七言詩者乃得上坐祕閣掌祕書圖籍故稱蕓閣禮記五年以長則肩隨之晉書王導在揚州辟顧和爲從事月旦當朝未入停車門外周顗遇之和方擇虱夷然不動晉書畢卓爲吏部郎比捨郎酒熟卓夜至其甕間盜飲之醉臥其下爲掌酒者所縛道源注唐書王維私邀孟浩然入內署俄而玄宗至浩然匿牀下一作合○公孫弘東合見前漢書董仲舒爲博士下帷講誦弟子轉相授業莫見其面

戊辰會靜中出貽同志二十韻

大道諒無外。會越自登眞。丹元子何索。在巳莫問鄰。蒨璨玉琳華。翺翔九眞君。戲擲萬里火。聊召六甲旬。瑤簡被靈誥。持符開七門。金鈴攝羣魔。絳節何兟兟。吟弄東海若。笑倚扶桑春。三山誠迥視。九州島揚一塵。我本玄元冑。稟華由上津。中迷鬼道樂。沈爲下土民。托質屬太陰。煉形復爲人。誓將覆宮澤。安此眞與神。龜山有慰薦。南眞爲彌綸。玉管會玄圃。火棗承天姻。科車遏故气。侍香傳靈氛。飄颻被靑霓。婀娜佩紫紋。林洞何其微。下仙不與羣。丹泥因未控。萬劫猶逡巡。荊蕪旣以薙。舟壑永無湮。相期保妙命。騰景侍帝宸。

△黃庭經心神丹元字守靈道源注內景經眞人在巳莫問鄰黃庭經赤珠靈裙華蒨璨眞誥上元夫人腰垂鳯文琳華之綬執流黃揮精之劍太上正法經九眞者九天之陰气凝而成也神仙傳得仙者有九品第一上仙號九天眞王神仙感遇傳玄宗與張果葉法善棊召羅公逺齒坐劍南有果初進名爲日熟子張葉以術取毎過午必至其日繼夜都不到相顧曰莫是羅君否時天寒圍鑪公逺笑於火中樹一筯及此除之遂至葉詰使者云欲到京熖火亙天無路可過值火歇方得度道源注度人經擲火萬里流金八衝漢武內傳上元夫人授帝六甲左右靈飛之符可以召山靈朝地神眞誥仙道有素奏丹符以召六甲西溪叢語古以甲子數日故謂之旬如今陰陽家所云甲子旬中甲午旬中之類瑤簡玉簡也太上八素經司命著籍玉簡丹書沈約華山館營功徳詩玉簡黃金編眞誥許長史云欽願崇榮欣想靈誥一作闗黃庭經負甲持符開七門注謂七竅雲笈七籖五色煥耀升入七門眞誥老君佩神虎之符帶流金之鈴雲笈七籖左佩玉瑞右腰金鈴音精絳節注見中卷說文兟進也○夫子廟堂碑兟兟讓席楚詞令海若兮舞馮夷一作回海外更有九州島揚塵用麻姑語○封演見聞記國朝以李氏出自老君故崇道教髙宗幹封元年還自岱嶽過眞源詣老君廟追尊爲玄元皇帝韻會津气液也曹毘詩體錬五靈妙气含云露津佛經六道中有鬼道漢武內傳帝下席叩頭曰徹下土濁民神仙傳仙家有太陰煉形之法能令日中無影集仙錄七魄營侍三魂守宅者或三十年三十年十年三年當血肉再生復質成形必勝於未死之容此名錬形太陰易貌三官之仙也芳六切一作官道源注覆還也還元辰本宮之澤以安此眞神也集仙傳西王母者九靈太妙龜山金母也天上天下三界十方女子之登仙者咸隸焉所居宮闕在龜山春山西那之都南嶽魏夫人傳夫人北詣上淸宮玉闕之下諸眞君授夫人玉札金文位爲紫虛元君領上眞司命南嶽夫人比秩仙公陶貞白眞誥所呼南眞卽夫人也大戴禮舜時西王母獻白玉管十洲記昆侖山三角其一角正西曰玄圃臺眞誥紫微王夫人謂許長史曰交梨火棗騰飛之藥不比於金丹也君心中荊棘相雜是以二樹不見酉陽雜俎祁連山上冇仙樹其實如棗以竹刀剖則苦以木刀剖則酸以蘆刀剖則辛以金刀剖則甘或曰此卽仙經所謂火棗道源注王母傳科車天馬霓旌羽幢千乘萬騎光耀宮闕雲笈七籖存日如雞子在泥丸中畢乃吐出一气存气爲黑色名之屍气次吐二气爲日色名之故气次吐三气存气爲蒼色名之死气眞誥人臥室宇當令潔盛則受靈气否則受故气注謂塵濁不正之气一作芬○眞誥仙官有侍香之職說文氛祥气也司馬彪詩上淩靑雲霓李賀綠封章事靑霓叩額呼宮神眞誥仙道十七條在靈書紫文中並瑯玕藥之所變化也紫紋疑作文道書有上仙中仙下仙抱朴子李公丹法用眞丹及五石之水各一升和合如泥上淸經眞丹祕訣先以黃丹三五斤漸築令實約厚五寸更下丹輕築都大令實取鼎爲度不計斤數然後以六一泥泥鼎丹房須知藥泥十四日黃土蚌粉石灰赤石脂食鹽六味各一兩爲末水調用之名六一泥一作丹誤一作因○莊子藏舟於壑夜半有力者負之而趨○言人心稠濁如荊榛之蕪穢能剪薙之斯淸淨可守永無壑舟之移矣眞誥有保命君雲笈七籖太乙保命固神定生道源注眞誥侍帝宸有八人如世之侍中王子喬郭世幹皆爲之雲林右英王夫人詩相攜侍帝宸

和鄭愚贈汝陽王孫家箏妓二十韻

冰霧怨何窮。秦絲嬌未巳。寒空煙霞髙。白日一萬里。碧嶂愁不行。濃翠遙相倚。茜袖捧瓊姿。皎日丹霞起。孤猿耿幽寂。西風吹白芷。回首蒼梧深。女蘿閉山鬼。荒郊白鱗斷。別浦晴霞委。長彴壓河心。白道連地尾。秦人昔富家。綠窻聞妙旨。鴻驚雁背飛。象牀殊故里。因令五十絲。中道分宮徵。斗粟配新聲。娣侄徒纎指。風流大堤上。悵望白門裏。蠧粉實雌弦。燈光冷如水。羌管促蠻柱。從醉吳宮耳。滿內不掃眉。君王對西子。初花慘朝露。冷臂淒愁髓。一曲送連錢。逺別長於死。玉砌衘紅蘭。妝窻結碧綺。九門十二闗。淸晨禁桃李。

△北夢瑣言鄭愚廣州人擢進士第﹝左易右文﹞歷淸要舊唐書咸通三年充嶺南西道節度使唐書讓皇帝子琎開元中封汝陽王一作水秦絲注見前四句言箏妓之麗九歌辛夷楣兮藥房注藥白芷也九歌山鬼被薜荔兮帶女蘿杜甫詩山鬼閉門中○四句言箏聲之哀魚書難寄職略切說文彴水上橫木所以渡者地尾地盡處○四句言所思之人不可卽集韻秦人薄義有父子爭瑟者各入其半故當時名爲箏古以竹爲之漢書淮南王長死民作歌曰一尺布尙可縫一斗粟尙可舂兄弟二人不相容說文娣女弟也又娣姒妯娌也侄兄之女也○按箏本父子爭瑟而起此詩上云鴻驚雁背飛下云斗粟配新聲似作兄弟事用豈所傳有不同耶淸商曲襄陽樂朝發襄陽城莫至大堤宿大堤諸女兒花艷驚郎目白門注見中卷說文蠧水中虫也又衣書中虫俗呼蠧魚其粉鱗手觸則落碎之如銀漢書黃帝制十二筩其雄鳴爲六雌鳴亦六○此句之義未詳羌管笛也馬融長笛賦近世雙笛從羌起按晉書桓伊令奴吹笛伊撫箏而歌怨詩促蠻柱竹與絲合也道源注西子擅寵故宮內不復掃眉言箏妓同之橫吹曲紫驑馬長安美少年金絡飾連錢爾雅靑驪驎曰驒注色斑駁如魚鱗今連錢驄也言彈入送逺別離之曲益增慘淒道源注言箏妓所處華邃桃李之容不可得窺

四年冬以退居蒲之永樂渇然有農夫望歲之志遂作憶雪又作殘雪詩各一百言以寄情於遊舊

憶雪

愛景人方樂。同云候稍愆。徒聞周雅什。願賦朔風篇。欲俟千箱慶。須資六出妍。詠畱飛絮後。歌唱落梅前。庭樹思瓊蕊。妝樓認粉綿。瑞邀盈尺日。丰待兩岐年。預約延枚酒。虛乘訪戴船。映書孤志業。披氅阻神仙。幾向霜階步。頻將月幌褰。玉京應已足。白屋但顒然。

△小雅南山上天同雲雨雪其雰衛風北風其涼雨雪其滂雪賦詠南山於周雅歌北風於衛詩韓詩外傳艸木花多五出雪花獨六出注見上卷梁簡文帝雪朝詩落梅飛四注雪賦盈尺則呈瑞於丰年後漢書張堪爲漁陽太守百姓歌曰桑無附枝麥秀兩岐詩傳丰年之冬必冇積雪汜勝之書雪是五榖精用兔園事見前語林王子猷雪夜訪戴安道時戴在剡溪便乘輕船就之旣造門不前便返人問其故曰吾本乘興而行興盡而返何必見戴談藪齊太原孫伯翳家貧常映雪讀書與王亮範云爲莫逆交晉書王恭乘髙輿披鶴氅裘涉雪而行孟﹝上日下永﹞嘆曰眞神仙中人也

殘雪

旭日開晴色。寒空失素塵。遶墻全剝粉。傍井漸消銀。刻獸摧鹽虎。爲山倒玉人。珠還猶照魏。璧碎尙畱秦。落日驚侵晝。餘光悞惜春。檐冰滴鵝管。屋瓦鏤魚鱗。嶺霽嵐光坼。松暄翠粒新。擁林愁拂盡。著砌恐行頻。焦寢忻無患。梁園去有因。莫能知帝力。空此荷平均。

△何遜雪詩時逐微風起誰言非玉塵左傳王使周公閱來聘享有昌歜白黑形鹽辭曰國君文足昭也武可畏也則有鹽虎形以獻功世說嵇叔夜醉如玉山之將頺用照乘珠事見上卷史記秦王得趙璧無意償城藺相如前曰璧有瑕請指示王因持璧卻立曰王必欲急臣臣頭與璧俱碎矣李賀詩王子吹笙鵝管長庾信賦秦王餘石仍爲雁齒之階漢後舊陶卽用魚鱗之瓦顧愔新羅國記松樹大連抱有五粒子形如桃仁而稍小皮硬浸酒療風酉陽雜俎松凡言兩粒五粒粒當言鬛五粒松皮不鱗李賀有五粒小松歌髙士傳焦光野火燒廬因露寢遭大雪光袒臥不移人以爲死就視如故雪霽故去

大鹵平後移家到永樂縣居書懷十韻寄劉韋二前輩二公嘗於此縣寄居

驅馬遶河幹。家山照露寒。依然五栁在。況值百花殘。昔去驚投筆。今來分掛冠。不憂懸磬乏。乍喜覆盂安。甑破寧回顧。舟沈豈暇看。脫身離虎口。移疾就豬肝。鬢入新年白。顏無舊日丹。自悲秋獲少。誰懼夏畦難。逸志忘鴻鵠。淸香披蕙蘭。還持一杯酒。坐想二公歡。

△大鹵注見前唐書會昌四年正月河東都將楊弁逐節度使李石據軍府應劉稹三月李義忠克太原生擒弁盡誅亂卒上林賦過鳷鵲望露寒注觀名在云陽甘泉宮接太原唐北都故得用之漢書逢萌解冠掛東都城門梁書陶弘景掛冠神武門國語室如懸磬東方朔傳連四海之外以爲席安於覆盂後漢書孟敏荷甑墮地不顧而去郭泰問其故曰甑已破矣視之何益豫章記聶友夜射白鹿尋蹤不見乃見箭著一梓樹伐之取二板爲牂牁後友船行遇風作皆沒惟友船獨全尋看乃向梓板夾扶其船莊子料虎頭編虎須幾不免虎口哉後漢書大原閔仲叔徵博士不至客居安邑老病家貧不能肉日買豬肝一片安邑令聞之勅吏常給仲叔曰豈可以口腹累安邑遂去陳涉傳燕雀安知鴻鵠之志哉

李義山詩集注卷三上

●李義山詩集注卷三下吳江朱鶴齡撰

河陽詩

黃河搖溶天上來。王樓影近中天臺。龍頭瀉酒客壽杯。主人淺笑紅玫瑰。梓澤東來七十里。長溝復塹埋云子。可惜秋眸一臠光。漢陵走馬黃塵起。南浦老魚鮏古涎。眞珠宻字芙蓉篇。湘中寄到夢不到。衰容自去拋涼天。憶得蛟絲裁小卓。蛺蝶飛回大棉薄。綠繡笙囊不見人。一口紅霞夜深嚼。幽蘭泣露新香死。畫圖淺縹松溪水。楚絲微覺竹枝髙。半曲新辭寫綿紙。巴陵夜市紅守宮。後房點臂斑斑紅。堤南渇雁自飛久。蘆花一夜吹西風。曉簾串斷蜻蜓翼。羅屏但有空靑色。玉灣不釣三千年。蓮房暗被蛟龍惜。濕銀注鏡井口平。鸞釵映月寒錚錚。不知桂樹在何處。仙人不下雙金莖。百尺相風挿重屋。側近嫣紅伴柔綠。百勞不識對月郎。湘竹千條爲一束。

△玉樓中天臺注俱見上卷道源注酒器刻作龍形廣州有龍鐺李賀詩龍頭瀉酒邀酒星子虛賦其石則赤王玫瑰晉灼曰玫瑰火齊珠也。戴延之西徵記梓澤去洛陽六十里梓澤金穀也中朝賢逹所集賦詩猶存是石崇居處此云子似謂如雲之女子與杜詩所用不同秋眸注見中卷二句暗用雙魚寄書事當作鮫一作棹非淺縹畫圖之色楚絲猶云楚弄劉禹錫竹枝詞序建平裏中兒聯歌竹枝吹短笛擊鼓以赴節歌者揚袂雜舞含思宛轉有淇澳之艷音李賀詩花房夜搗紅守宮漢書守宮虫名術家云以器養之食以丹砂滿七斤搗治萬杵以點女人體終身不滅若有房室之事卽脫言可防閒滛逸故謂之守宮道源注石龍子卽守宮也圖經雲長者一尺今出山南襄州安州申州以三月四月八月采去腹中物火幹之按詩云巴陵巴陵正屬山南道也玉灣猶云玉川玉溪鏡如井口之平道源注杜陽雜編唐同昌公主有九鸞之釵謂月中桂樹金莖見上卷相風注見前爾雅鵙伯勞也通卦驗伯勞性好單棲言淚痕之多

自桂林奉使江陵途中感懷寄獻尙書

下客依蓮幙。明公念竹林。縱然膺使命。何以奉徽音。投刺𨿽傷晚。酬恩豈在今。迎來新瑣闥。從到碧瑤岑。水勢初知海。天文始識參。固慚非賈誼。惟恐後陳琳。前席驚虛辱。華樽許細斟。尙憐秦痔苦。不遣楚醪沈。旣載從戎筆。仍披選勝襟。瀧通伏波柱。簾對有虞琴。宅與嚴城接。門藏別岫深。閣涼松冉冉。堂靜桂森森。社內容周續。鄕中保展禽。白衣居士訪。烏帽逸人尋。佞佛將成傳。耽書或類滛。長懷五羖贖。終著九州島箴。良訊封鴛綺。餘光借玳簮。張衡愁浩浩。沈約瘦愔愔。蘆白疑粘鬢。楓丹欲照心。歸期無雁報。旅抱有猿侵。短日安能駐。低云只有陰。亂鴉衝曬网。寒女簇遙砧。東道違寧久。西園望不禁。江生魂黯黯。泉客淚涔涔。逸翰應藏法。髙辭肯浪吟。數須傳庾翼。莫獨與盧諶。假寐慿書簏。哀吟叩劍鐔。未嘗貪偃息。那復議登臨。彼美回淸鏡。其誰受曲鍼。人皆向燕路。無乃費黃金

△時義山爲桂府觀察判官此詩乃寄鄭亞者但二史俱不云亞兼尙書疑有誤原注公與江陵相國韶敍叔侄按唐書宰相表無名韶者此注疑亦誤○竹林七賢阮籍阮咸爲叔侄範云詩攝官靑瑣闥桂林郡濵海杜甫詩天橫醉後參陳琳爲曹操管記室莊子秦王召醫破癰潰痤者得車一乘痔者得車五乘所治愈下得車愈多張協七命簞醪投川可使三軍告注楚與晉戰或進王一簞酒王欲與軍士共之則少而不徧乃傾酒於水令眾迎流而飲之士卒皆感惠盡力遂大捷。瀧水注見中卷後漢書馬援爲伏波將軍徵交址立銅柱爲漢之極界投荒雜錄愛州九眞郡有銅柱馬援以表封疆禮記舜彈五弦之琴以歌南風之詩釋氏通鑑惠逺居廬山三十年社眾數千著者十八人髙僧傳彭城劉遺民豫章雷次宗雁門周續之新蔡畢頴之南陽宗炳張萊民張季碩等並棄世遺榮依逺居止家語魯人有獨處室者鄰之嫠婦室壞趨而托焉魯人閉戶不納婦曰子何不如栁下惠然嫗不逮門之女魯人曰栁下惠則可我固不可佛書維摩詰世號白衣居士陳周弘正有謝勅賚烏紗帽啟唐書隋貴臣多服烏紗帽後漸廢貴賤通服折上巾南史劉峻苦所見不博聞有異書必往祈借淸河崔慰祖謂之書滛史記百里奚亡秦走宛楚鄙人執之繆公聞其賢以五羖羊皮贖之左傳虞人之箴曰芒芒禹迹畫爲九州島揚雄傳箴莫善於虞箴作州箴注見上卷史記趙平原君使人於楚欲誇楚爲玳瑁簮王筠詩徒歌鹿盧劍空貽玳瑁簮四愁詩序張衡出爲河間相時天下漸獘鬰鬰不得志爲四愁詩注見中卷左傳若捨鄭以爲東道主西園見上卷一作山誤江淹別賦黯然銷魂者惟別而已矣述異記鮫人卽泉先也又名泉客吳都賦泉室潛織而捲綃淵客慷慨而泣珠音朔晉書王羲之書初不勝庾翼郤愔及暮年方妙嘗以艸書答庾亮而翼深嘆服因與羲之書云吾昔有伯英章艸十紙過江狼狽遂乃亡失忽見足下答家兄書煥若神明頓還舊觀晉書劉琨爲段匹磾所拘爲五言詩贈其別駕盧諶琨詩托意非常攄暢幽憤逺想張陳感鴻門白登之事用以激諶諶以常詞酬和殊乖琨心重以詩贈之音尋○說文鐔劍鼻也漢書注劍口旁橫出者虞翻與客書琥珀不取腐芥磁石不受曲鍼

送從翁從東川弘農尙書幕

大鎭初更帥。嘉賓素見邀。使車無逺近。歸路更煙霄。穏放驊驑步。髙安翡翠巢。禦風知有在。去國肯無聊。早沗諸孫末。俱從小隠招。心懸紫雲閣。夢斷赤城標。素女悲淸瑟。秦娥弄玉簫。山連玄圃近。水接絳河遙。豈意聞周鐸。翻然慕舜韶。皆辭喬木去。逺逐斷蓬飄。薄俗誰其激。斯民已甚恌。鸞皇期一舉。燕雀不相饒。敢共頺波逺。因之內火燒。是非過別夢。時節慘驚飆。末至誰能賦。中幹欲病痟。屢曾紆錦繡。勉欲報瓊瑤。我恐霜侵鬢。君先綬掛腰。甘心與陳阮。揮手謝松喬。錦裏差鄰接。雲臺閉寂寥。一川虛月魄。萬崦自芝苗。瘴雨瀧間急。離魂峽外銷。非闗無燭夜。其柰落花朝。幾處逢鳴佩。何筵不翠翹。蠻童騎象舞。江市賣鮫綃。南詔知非敵。西山亦屢驕。勿貪佳麗地。不爲聖明朝。少減東城飲。時看北斗杓。莫因乖別久。遂逐歲寒凋。盛幕開髙宴。將軍問故僚。爲言公玉季。早日棄漁樵。

△舊唐書開成元年楊汝士轉兵部侍郎其年十二月檢校禮部尙書梓州刺史劍南東川節度使四年入爲吏部侍郎一作便杜甫詩江上小堂巢翡莊子列子禦風而行秋興賦序髙閣連云陽景罕曜會稽記天臺赤城山土色皆赤巖岫連沓狀若雲霞天臺賦赤城霞起而建標漢書黃帝使素女鼓五十弦瑟悲帝禁不止故破爲二十五弦用弄玉事白帖天河謂之銀河亦曰絳河莊子因以爲弚靡因以爲波流弚卽頺也郭注變化頺靡世事波流李白詩楊馬激頺波白居易詩悲火燒心曲孟郊詩悔至心自燒雪賦相如末至居客之右左傳外彊中漧韻會痟渇疾相如痟渇通作消謂贈詩陳琳阮瑀赤松子王子喬西京賦美往昔之松喬益州記張儀築益州城城故錦澗也號錦裏蔡質漢儀尙書郎入直雲臺時從翁必以郎官參幕府故云說文瀧奔湍也俗謂水湍峻者爲瀧唐書南詔本哀牢夷後烏蠻別種也居永昌姚州之間鐵橋之南西北與吐蕃接天寶後臣吐蕃西山卽岷山李宗諤圖經岷山巉絕崛立實捍阻羌夷全蜀倚爲巨屏唐自肅代後西山三城屢陷吐蕃三輔黃圖惠帝更築長安城城南爲南斗形城北爲北斗形至今人稱漢舊京爲斗城杜甫詩秦城近斗杓末二語義山自謂也公玉季未詳

李肱所遺畫松詩書兩紙得四十韻

萬艸已涼露開圖披古松靑山徧滄海此樹生何峯孤根邈無倚直立撐鴻蒙端如君子身挺若壯士胸樛枝勢夭矯忽欲蟠挐空又如驚螭走黙與奔云逢孫枝擢細葉旖旎狐裘茸鄒顚蓐發軟麗姬眉黛濃視久眩目睛倐忽變輝容竦削正稠直婀娜旋敷峯又如洞房冷翠被張穹籠亦若曁羅女平旦妝顏容細疑襲气母猛若爭神功燕雀固寂寂霧露常衝衝香蘭愧傷暮碧竹慚空中可集呈瑞鳯堪藏行雨龍淮山桂偃蹇蜀郡桑重童枝條亮眇脆靈气何由同昔聞咸陽帝近說嵇山儂或著仙人號或以大夫封終南與淸都煙雨遙相通安知夜夜意不起西南風美人昔淸興重之猶月鐘寶笥十八九香緹千萬重一旦鬼瞰室稠疊張羉罿赤羽中要害是非皆怱怱生如碧海月死踐霜郊蓬平生握中玩散失隨奴童我聞照妖鏡及與神劍鋒寓身會有地不爲凡物蒙伊人秉玆圖顧盼擇所從而我何爲者開顏捧靈蹤報以漆鳴琴懸之眞珠櫳是時方暑夏座內若嚴冬憶昔謝四騎學仙玉陽東千株盡若此路入瓊瑤宮口詠玄云歌手把金芙蓉濃藹深霓袖色映瑯玕中悲哉墮世网去之若遺弓形魄天壇上海日髙曈曈終騎紫鸞歸持寄扶桑翁

△雲溪友議開成元年秋髙鍇司貢籍李肱榜元及第肱乃宗室官止於嶽齊二牧一作徧蒼莊子云將東遊適遭鴻蒙注鴻蒙气也楚詞紛旖旎乎都房左傳狐裘龎茸說文顚頂也蓐陳艸復生又薦也○此句難解疑有訛如字莊子毛嬙麗姬人之所美也一作數道源注曁羅女西子也方輿勝覽薴羅山在諸曁縣南五里莊子伏戲氏得之以襲气母一作重謝朓髙松賦集五鳯之光景酉陽雜俎不空三藏塔前多老松歲旱時官伐其枝爲龍骨以祈雨蓋三藏役龍以其樹必有靈也注見前蜀志先主捨東南角籬上有桑樹髙五丈餘遙望童童如小車蓋一作修謂秦始皇未詳道源注晉法潛隠會稽剡山或問其勝﹤上又下又﹥爲誰指松曰此蒼髯叟也一作佳似指赤松子注見上卷一作靑集仙錄女仙魯妙興居山有鐘一口形如偃月神人所送韻會緹帛丹黃色音鸞童○韻會羉彘网也罿捕鳥网也家語赤羽若日一作照妖鑑博物志身毒國鏡如八銖錢舊傳此鏡照見妖魅佩之爲天神所福水經注劉曜隠居管涔山夜中怱有二童子入跪曰管涔王獻劍一口背有銘曰神劍服禦除眾毒曜遂服之劍隨時變爲五色美人至此言畫松初見重於貴室及身名敗後流落奴童然此如寶鏡神劍終非凡物乃今遂以遺我能無興亡之感乎按舊唐書王涯傳涯家法書名畫皆原爲垣竅藏之復壁旣誅人破垣取之或剔取函奩金寶之飾與其玉軸而棄之觀此詩云云豈畫松卽涯所藏者歟鮑令暉詩客從逺方來贈我漆鳴琴說文櫳房室之疏徐曰窻也按通典唐武徳七年攺上大都督爲驍騎尉大都督爲飛騎尉帥都督爲云騎尉都督爲武騎尉後置節度使卽都督之任義山嘗爲節度巡官此云謝四騎言辭去使府耳張籍送胡煉師歸王屋山詩玉陽峯下學長生通誌東玉陽山在懷慶府濟源縣西三十里唐睿宗女玉眞公主修道於此有西玉陽山亦其棲息之所道源注漢武內傳西王母命侍女安法嬰歌玄云之曲杜陽雜編滄州有金蓮花研之如泥以間彩繪光輝煥爛與眞金無異爾雅昆侖之墟有璆琳瑯玕焉呂氏春秋楚人亡烏號之弓左右請求之王曰楚人亡之楚人得之何求也一統志天壇山在濟源縣西一百二十里王屋山兆其東曰日精西曰月華絕頂有石壇名淸虛小有洞天十洲記扶桑在碧海中大眞東王君所治處○言此松終當假翼鸞鳥爲仙家之玩

戲題樞言艸閣三十二韻

君家在河北我家在山西百歲本無業陰陰仙李枝尙書文與武戰罷幕府開君從渭南至我自仙遊來平昔苦南北動成雲雨乖逮今兩攜手對若牀下鞵夜歸碣石館朝上黃金臺我有苦寒調君抱陽春才年顏各少壯發綠齒尙齊我𨿽不能飲君時醉如泥政靜籌劃簡退食多相攜掃掠走馬路整頓射雉翳春風二三月栁宻鶯正啼淸河在門外上與浮雲齊欹冠調玉琴彈作松風哀又彈明君怨一去怨不回感激坐者泣起視雁行低翻憂龍山雪卻雜胡沙飛仲容銅琵琶項直聲淒淒上貼金捍撥畫爲承露雞君時臥掁觸勸客白玉杯苦云年光疾不飲將安歸我賞此言是因循未能諧君言中聖人坐臥莫我違楡莢亂不整楊花飛相隨上有白日照下有東風吹靑樓有美人顏色如玫瑰歌聲入靑雲所痛無良媒少年苦不久顧慕良難哉徒令眞珠肶裛入珊瑚腮君今且少安聽我苦吟詩古詩何人作老大徒傷悲

△義山嘗寄居太原神仙傳老子生而能言指李樹爲姓杜甫詩仙李蟠根大尙書謂王茂元舊唐書太和中茂元檢校工部尙書鎭嶺南昌中爲河陽節度使河北諸軍討劉稹茂元亦以本軍屯天井唐書渭南縣屬京兆府在華州西五十里仙遊縣屬淸源郡又長安志盩厔縣有仙遊澤復有仙遊宮圖經云隋文帝避暑處顏延之詩朋好雲雨乖一作鞋史記鄒衍如燕昭王築碣石宮身往師之正義宮在幽州薊縣西三十里注見中卷○言其在幕府魏文帝樂府有苦寒行梁元帝纂要白雪陽春皆古歌曲名射雉賦爾乃搫揚拄翳注翳者所以隠射也道源注樂府河間新弄二十一章有風入松琴操昭君在匈奴恨帝始不見遇作怨思之歌後人名爲昭君怨注見上卷晉書阮咸字仲容國史纂異元行衝爲太常少卿時有於古墓中得銅物似琵琶而身正圓莫有識者元視之曰阮咸所造樂也命匠人攺以木其聲淸雅今呼爲阮咸是也金捍撥注見上卷一作水誤江表傳南郡獻長鳴承露雞廣韻掁觸也南人以觸物爲掁謝惠連祭古冡文以物掁撥之魏略徐邈爲尙書郎時禁酒邈私飲沈酣趙逹問以曹事曰中聖人○說文膍牛百葉也韻會一曰五臟總名集韻或作肶通作脾俗顋字○江總詩盈盈扇掩珊瑚唇

偶成轉韻七十二句贈四同捨

沛國東風吹大澤。蒲靑栁碧春一色。我來不見隆凖人。瀝酒空餘廟中客。徵東同捨鴛與鸞。酒酣勸我懸徵鞍。藍山寶肆不可入。玉中仍是靑瑯玕。武威將軍使中俠。少年箭道驚楊葉。戰功髙後數文章。憐我秋齋夢蝴蝶。詰旦九門傳奏章。髙車大馬來煌煌。路逢鄒枚不暇揖。臘月大雪過大梁。憶昔公爲會昌宰。我時入謁虛懷待。眾中賞我賦髙唐。回看屈宋由年輩。公事武皇爲鐵冠。歷廳請我相所難。我時顦顇在書閣。臥枕蕓香春夜闌。明年赴辟下昭桂。東郊慟哭辭兄弟。韓公堆上跋馬時。回望秦川樹如薺。依稀南指陽臺云。鯉魚食鉤猿失羣。湘妃廟下已春盡。虞帝城前初日曛。謝遊橋上澄江館。下望山城如一彈。鷓鴣聲苦曉驚眠。朱槿花嬌晚相伴。頃之失職辭南風。破帆壞槳荊江中。斬蛟斷璧不無意。平生自許非忩忩。歸來寂寞靈臺下。著破藍衫出無馬。天官補吏府中趨。玉骨瘦來無一把。手封狴牢屯制囚。直廳印鎖黃昏愁。平明赤帖使修表。上賀嫖姚收賊州。舊山萬仞靑霞外。望見扶桑出東海。愛君憂國去未能。白道靑松了然在。此時聞有燕昭臺。挺身東望心眼開。且吟王粲從軍樂。不賦淵明歸去來。彭門十萬皆雄勇。首戴公恩若山重。廷評日下握靈蛇。書記眠時吞彩鳯。之子夫君鄭與裴。何甥謝舅當世才。靑袍白簡風流極。碧沼紅蓮傾倒開。我生麤疎不足數。梁父哀吟鴝鵒舞。橫行闊視倚公憐。狂來筆力如牛弩。借酒祝公千萬年。吾徒禮分常周旋。收旗臥鼓相天子。相門出相光靑史。

△後漢書沛國故秦泗水郡髙帝攺沛郡漢書髙祖爲人隆準而龍顏沛郡有髙祖廟藍田山注見首卷一作山本艸瑯玕一名靑珠蜀都賦所云靑珠黃環也蘓恭曰瑯玕有數種以靑者爲勝火齊寶也出巂州以西烏白蠻中及於闐國謂王茂元舊唐書本傳茂元𨿽讀書爲儒本將家子戰國策養由基去楊葉百步射之百發百中本傳茂元愛其才以女妻之漢書陳畱郡浚儀縣故大梁唐書天寶二載分新丰萬年置會昌縣七載省新丰攺會昌爲昭應縣○據此語盧弘正嘗爲會昌令二史俱失書髙唐詩見上卷猶通通典侍禦史一名柱後史謂冠以鐵爲柱唐書盧弘正初佐劉悟府累擢監察禦史沈傳師表爲江西團練副使入爲侍禦史本集樊南甲集序兩爲祕省房中官恣展古籍唐書昭州平樂郡桂州始安郡俱屬嶺南道鄭亞觀察桂管辟義山爲判官道源注長安志韓公堆驛名在藍田縣南二十五里又有桓公堆亦曰韓公堆也梁戴暠詩長安樹如薺陽臺注見上卷一作紅一作中一作春江方輿勝覽黃陵廟在湘陰縣北四十里虞舜廟在長按謝朓集有忝役湘州與吏民別詩謝遊橋澄江館必亦在長沙也朱槿注見上卷義山自桂林奉使至江陵因歸朝一作破博物志澹臺子羽濟河賫千金之璧陽侯波起兩蛟夾船子羽左操璧右操劍擊蛟皆死旣渡以璧投於河河伯躍而歸之子羽毀璧而去通誌靈臺在鄠縣東三輔決錄第五頡倫之小子洛陽無故人鄕裏無田宅寄止靈臺中或十日不炊崔峒詩靈臺暮宿意多違古樂府冉冉府中趨義山歸朝選盩厔尉本傳京兆尹盧弘正奏署掾曹令典章奏按弘正傳不言嘗爲京兆尹必史誤辧詳詩譜舊唐書大中三年正月吐蕃宰相論恐熱以秦原安樂三州及石門等七闗軍民歸國詔靈武節度使朱叔明邠寧節度使張景緒等各出兵應接十二月以河湟收復追冊順宗憲宗廟號通鑑大中三年五月寧武軍亂逐其節度李廓詔以弘正代之時義山從爲掌書記舊唐書徐方自王智興之後軍士驕怠有銀刀都尢甚前後屢逐主帥弘正在鎭期年去其首惡諭之忠義訖於受代軍旅無嘩曹植書人人自謂握靈蛇之珠傅靈蛇銘嘉玆靈蛇斷而能續飛不須翼行不假足進此明珠預身龍族廷評書記皆幕府官一作生道源注晉書王導補謝尙爲掾導謂之曰聞君能作鴝鵒舞一座傾想尙更著衣幘而舞令座下擊節爲應旁若無人志林云鍾繇弟子宋翼毎作一戈如乾鈞弩又漢軍有八牛弩漢書相門出相將門出將義山生平遊歷略見於此篇

五言述徳抒情詩一首四十韻獻上杜七兄僕射相公

帝作黃金闕仙開白玉京有人扶太極惟嶽降元精耿賈官勲大荀陳地望淸旗常懸祖徳甲令著嘉聲經出宣尼壁書畱晏子楹武鄕傳陣法踐土主文盟自昔流王澤由來仗國楨九河分合沓一柱忽崢嶸得主勞三顧驚人肯再鳴碧虛天共轉黃道日同行後飲曹參酒先和傅說羮實時賢路辟此夜泰階平願保無疆福將圖不朽名率身期濟世叩額慮興兵感念殽屍露咨嗟趙卒坑儻令安隠忍何以贊貞明惡艸𨿽當路寒松實挺生人言眞可畏公意本無爭故事畱臺閣前驅且斾旌芙蓉王儉府楊栁亞夫營淸嘯頻疎俗髙談屢析酲過庭多令子乞墅有名甥南詔應聞命西山莫敢驚寄辭收的博端坐掃攙槍雅宴初無倦長歌底有情檻危春水暖樓迥雪峯晴移席牽緗蔓回橈撲絳英誰知杜武庫只見謝宣城有客趨髙義於今滯下卿登門慚後至置驛恐虛迎自是依劉表安能比老彭雕龍心已切畫虎意何成豈有曾黔突徒勞不倚衡乘時乖巧宦占象合艱貞廢忘淹中學遲回谷口耕悼傷潘嶽重樹立馬遷輕隴鳥悲丹觜湘蘭怨紫莖歸期過舊歲旅夢遶殘更弱植叨華族衰門倚外兄欲陳勞者曲未唱淚先橫

△舊唐書杜悰字永裕式方子尙憲宗女岐陽公主會昌四年七月拜中書侍郎同中書門下平章事尋加左僕射漢郊祀志三神山在海中黃金銀爲宮闕神異經西北荒中有二金闕髙百文中有金階西北入兩闕中名天門注見上卷漢郎闓傳元精所生王之佐臣後漢書耿弇封好畤侯賈復封膠東侯並圖像南宮雲臺後漢書荀淑爲朗陵相陳寔爲太丘長皆以徳行稱世說正始中人士比論以五荀方五陳唐書悰祖佑相徳順憲三宗拜司徒封岐國公漢紀注令有先後故有令甲令乙令丙注見前道源注晏子春秋晏子將死鑿楹納書謂妻曰子壯而視之及子壯發書書曰布帛不可窮窮不可服事不可窮窮不可壯蜀志建興三年封諸葛亮爲武鄕侯亮推演兵法作八陣圖通誌榮澤縣故城西北有踐土臺卽晉文公盟諸侯處書傳河水分爲九道在兗州界平原以北是一柱砥柱也漢書日有中道中道者黃道一曰光道晉書黃道日之所行也半在赤道外半在赤道內曹參傳來者皆欲有言參輒飲以醇酒見說命見左傳注見前錢龍惕箋舊唐書大中三年九月西川節度使杜悰收復維州維州古西戎地南界江陽岷山連嶺而西不知其極北望隴山積雪如玉東望成都如在井底其州在岷山之孤峯三面臨江天寶後河隴繼陷惟此州在焉吐蕃利其險要二十年間設計得之遂據其城號曰無憂城先是李徳裕鎭西川吐蕃首領悉怛謀以城來降徳裕奏之執政者與徳裕不協遽勒還其城至是收復之亦不因兵刃乃人情所歸也按維州之爭事在太和五年會昌中徳裕復相嘗追論之悉怛謀己贈官矣大中繼立僧孺黨曰敏中令狐綯等共排徳裕逐之時悰有收復維州之功當非執政所喜故詩云惡艸𨿽當路寒松實挺生人言眞可畏公意本無爭惡艸指敏中諸人也悉怛謀之勒歸也吐蕃戮之漢界之上三百餘人寃叫呼天擲其嬰孩承以搶槊此實以僧孺鉤黨殺降故詩云感激殽屍露咨嗟趙卒坑倘令安隠忍何以贊貞明也蜀志陳壽與荀朂等定故蜀丞相諸葛亮故事二十四篇以進注俱見上卷風賦淸淸冷冷愈病析酲唐書悰子裔休述休儒休音气晉書謝安與玄圍棊賭別墅玄懼不勝安顧甥羊曇曰以乞汝廣韻乞與人物也唐書韋臯命將出西山靈闗被峨和通鶴定廉城踰的博嶺遂圍維州杜甫詩已收的博雲間戍錢龍惕箋李衛公奏維州事曰此地內附可減八處鎭兵坐收千里舊地臣見莫大之利乃爲恢復之基況臣未嘗用兵攻取自感化來降悰之收維州可比衛公也一作湘王隠晉書杜預爲尙書損益萬幾不可勝數號曰杜武庫言其無所不有齊書謝朓轉中書郎出爲宣城太守以下自序注見中卷史記談天衍雕龍奭注騶奭修衍之文飾若雕鏤龍文故曰雕龍魏劉勰撰文心雕龍一作省韓子墨突不得黔突竈突囪也黔黒也占象言占易象去聲昭明集序淹中稷下之生金馬石渠之士楊子法言谷口鄭子眞耕於嵓石之下名震京師雍錄谷口在云陽縣西四十里嶽有悼亡詩司馬遷傳特以爲智窮罪極不能自免卒就死耳何則素所自樹立使然也人固有一死或重於太山或輕於鴻毛襧衡鸚鵡賦命虞人於隴坻又曰紺趾丹觜綠衣翠衿楚詞秋蘭兮靑靑綠葉兮紫莖白帖舅之子爲內兄弟姑之子爲外兄弟謝混詩信此勞者歌善曰韓詩伐木廢朋友之道缺勞者歌其事詩人伐木自苦其事故以爲文此詩乃杜悰再鎭西川義山居東川幕府所上言外有覬其薦逹之意

今月二日。不自量度。輒以詩一首四十韻干瀆尊嚴。伏蒙仁恩俯賜。披覽奬踰。其實情溢於辭。顧惟疎蕪。曷用酬戴。輒復五言四十韻詩獻上。亦詩人詠嘆不足之義也。

家擅無雙譽朝居第一功四時當首夏八節應條風滌濯臨淸濟巉巖倚碧嵩鮑壺冰皎潔王佩玉丁東處劇張京兆通經戴侍中將星臨迥夜卿月麗層穹下令銷秦盜髙談破宋聾含霜太山竹拂霧嶧陽桐樂道幹知退當官蹇匪躬服箱靑海馬入兆渭川熊固是符眞宰徒勞讓化工鳯池春瀲灩雞樹曉曈曨願守三章約還期九譯通燻琴調大舜寶瑟和神農慷慨資元老周旋值狡童仲尼羞問陣魏絳喜和戎欵欵將除蠧孜孜欲逹聰所求因渭濁安肯與雷同物議將調鼎君恩忽賜弓開吳相上下全蜀占西東鋭卒魚懸餌豪胥鳥在籠疲民呼杜母鄰國仰羊公置驛推東道安禪合北宗嘉賓增重價上士悟眞空扇舉遮王導樽開見孔融煙飛愁舞罷塵定惜歌終岸栁兼池綠園花映燭紅未曾周顗醉轉覺季心恭繋滯喧人望便蕃屬聖衷天書何日降庭燎幾時烘早歲乖投刺今晨幸發蒙逺途哀跛鱉薄藝奬雕虫故事曾尊隗前修有薦雄終須煩刻畫聊擬更磨礲蠻嶺晴畱雪巴江晚帶楓營巢憐越燕裂帛待燕鴻自苦誠先檗長飄不後蓬容華𨿽少健思緒卽悲翁感激淮山館優遊碣石宮待公三入相丕祚始無窮

△後漢黃香傳天下無雙江夏黃童蕭何傳君位爲相國功第一不可復加陶潛詩首夏猶淸和易緯立春條風至東北風也鮑照詩淸如玉壺冰原注摯虞決錄要注曰漢末絕無玉佩侍中王粲識舊佩始復作之今玉佩受法於粲也○韻府丁當佩聲或謂丁東漢書張敞拜膠東相自謂治劇郡非賞罰無以勸善懲惡後守京兆尹枹鼓希鳴市無偸盜後漢書戴慿舉明經微試博士後拜侍中正旦朝賀帝令羣臣能說經者更相詰難不通輒奪其席以益通者慿重坐五十餘席京師語曰解經不窮戴侍中漢書五帝坐後聚十五星曰哀烏郎位旁一大星將位也洪範卿士惟月杜甫詩卿月升金掌左傳士會爲將軍於是晉盜奔秦左傳申舟以孟諸之役惡宋曰鄭昭宋聾注昭明也聾暗也○舊唐書太和六年悰爲京兆尹七年出爲鳯翔隴右節度使八年授忠武軍節度使陳許蔡觀察等使京兆鳯翔秦地也陳許宋地也竹譜魯郡鄒山有筱形色不殊質特堅潤宜爲笙管諸方莫及禹貢嶧陽孤桐注嶧山在鄒縣北桐以向日孤生爲良幹蹇見易說文大車兩較之內謂之箱靑海馬注見上卷注見前老子有眞宰足以制萬物晉書荀朂從中書監遷尙書令人賀之曰奪我鳯皇池何賀耶雞棲樹注見前○唐書會昌四年悰拜同中書門下平章事一作期嘗補史記三皇本紀神農氏作五弦之瑟按五弦十五弦小瑟也二十五弦中瑟也五十弦大瑟也一作直見左傳周旋值狡童言在朝周旋值有劉稹之叛悰之罷相二史不詳其故通鑑云悰以饋運不繼請赦郭誼帝俛首不言仲尼羞問陣魏綘喜和戎蓋徵言罷相之由也時李徳裕力贊用兵此云安肯與雷同意必與徳裕不協唐書劉稹平悰進左僕射兼門下侍郎未幾以本官罷出爲劍南東川節度使徙西川黃石公芳餌之下必有懸魚杜甫詩直作鳥窺籠後漢書杜詩爲南陽太守時人方於召信臣故爲之語曰前有召父後有杜母晉書羊佑鎭襄陽務修徳信以懷吳人吳邊人皆悅服傳燈錄神秀嗣五祖法住荊州當陽山號北宗時曹溪爲南宗道源注佛號無上士僧稱上士人法兩空曰眞空卽般若智也世說西風塵起王導舉扇自蔽曰元規塵污人張璠漢紀孔融拜大中大夫毎嘆曰坐上客嘗滿樽中酒不空吾無憂矣劉向別錄善謳歌者魯人虞公發聲淸哀能動梁塵世說周伯仁過江積年大飲酒嘗經三日不醒時人謂之三日僕射漢書季布弟季心气蓋闗中遇人恭謹舊唐書悰無他才常延接寒素庭燎見詩以下自敍孫卿子跬步不休跛鱉千里揚子或問吾子少好賦曰然童子雕虫篆刻俄而曰壯夫不爲也郭隗揚雄時義山在東川用蘓武事神仙傳淮南王好神仙有八公詣門王迎之登思仙之臺注見前悰後至咸通初復入相

驕兒詩

衮師我驕兒美秀乃無匹文葆未周晬固已知六七四歲知名姓眼不視梨栗交朋頗窺觀謂是丹穴物前朝尙器貌流品方第一不然神仙姿不爾燕鶴骨安得此相謂欲慰衰朽質靑春妍和月朋戲渾甥侄繞堂復穿林沸若金鼎溢門有長者來造次請先出客前問所須含意不吐實歸來學客面﹝門內加爲﹞敗秉爺笏或謔張飛胡或笑鄧艾喫豪鷹毛崱屴猛馬气佶傈截得靑篔簹騎走恣唐突忽復學參軍按聲喚蒼鶻又復紗燈旁稽首禮夜佛仰鞭罥蛛网俯首飲花蜜欲爭蛺蝶輕未謝栁絮疾階前逢阿姊六甲頗輸失凝走弄香奩拔脫金屈戍抱持多反側威怒不可律曲躬牽牕网衉唾拭琴漆有時看臨書挺立不動膝古錦請裁衣玉軸亦欲乞請爺書春勝春勝宜春日芭蕉斜捲箋辛夷低過筆爺昔好讀書懇苦自著述顦顇欲四十無肉畏蚤虱兒愼勿學爺讀書求甲乙穰苴司馬法張良黃石術便爲帝王師不假更纎悉況今西與北羌戎正狂悖誅赦兩未成將養如痼疾兒當速成大探雛入虎穴當爲萬戶侯勿守一經帙

△史記公孫杵臼程嬰謀取他人嬰兒負之衣以文葆韻會晬子生一歲也陶潛責子詩雍端年十三不識六與七通子垂九齡但覓梨與栗作气燕頷鶴步皆貴人風骨一作明非一作石羽委切說文﹝門內加爲﹞辟門世國語﹝門內加爲﹞門而爲之言道源注﹝門內加爲﹞敗者敗其門而入秉爺笏以學客面也胡多髯也世說登艾口喫語稱艾艾化力切良直切○杜甫詩代北有豪鷹魯靈光殿賦崱屴嵫釐杜甫朝獻太淸宮賦張猛馬出騰虯異物志篔簹竹生水邊長數丈圍一尺五六寸一節相去六七尺或一丈廬陵界有之以竹爲馬也杜氏幽求子年五歲有鳩車之樂七歲有竹馬之樂樂府雜錄開元中優人黃旛綽張野狐弄參軍始自漢館陶令石耽西溪叢語吳史曰徐知訓怙威驕滛調謔嘗登樓狎戲荷衣木簡自號參軍令王髽髻鶉衣爲蒼頭以從五代史吳世家云知訓爲參軍隆演鶉衣髽髻爲蒼鶻前云蒼頭非也太和正音云副末古謂蒼鶻故可朴靘靘謂狐也如鶻之可擊狐故副末執磕以朴靘也傅粉黑者謂之靘獻笑供謟者也古爲參軍書語稱狐爲田參軍六甲注見前注見中卷道源注春勝春旛也書春帖於上以迎新辛夷一名木筆注見前海錄晉武帝分祕書爲甲乙丙丁四部祕書郎四人各掌其一史記齊威王追論古司馬兵法附穰苴於其中號曰司馬穰苴兵法張良傳黃石公出一編書乃太公兵法

行次西郊作一百韻

蛇年建午月我自梁還秦南下大散闗北濟渭之濵艸木半舒坼不類冰雪晨又若夏苦熱燋捲無芳津髙田長檞下田長荊榛農具棄道旁饑牛死空墩依依過村落十室無一存存者皆面啼無衣可迎賓始若畏人問及門還具陳右輔田疇薄斯民常苦貧伊昔稱樂土所賴牧伯仁官淸若冰玉吏善如六親生兒不逺徵生女事四鄰濁酒盈瓦缶爛榖堆荊囷健兒庇旁婦衰翁舐童孫況自貞觀後命官多儒臣例以賢牧伯徵入司陶鈞降及開元中姦邪撓經綸晉公忌此事多錄邊將勲因令猛毅輩雜牧升平民中原遂多故除授非至尊或出幸臣輩或由帝戚恩中原困屠解奴厭肥豚皇子棄不乳椒房抱羌渾重賜竭中國彊兵臨北邊控弦二十萬長臂皆如猿皇都三千里來往同雕鳶五里一換馬十里一開筵指顧動白日暖熱回蒼旻公卿辱嘲叱唾棄如糞大朝會萬方天子正臨軒彩旗轉初旭玉座當祥煙金障旣特設珠簾亦髙褰捋須蹇不顧坐在禦榻前忤者死艱屨附之升頂顚華侈矜遞衒豪俊相並吞因失生惠養漸見徵求頻奚冦西北來揮霍如天翻是時正忘戰重兵多在邊列城遶長河平明挿旗旛但聞虜騎入不見漢兵屯大婦抱兒哭小婦攀車轓生小太平年不識夜閉門少壯盡點行疲老守空村生分作死誓揮淚連秋云廷臣例麞怯諸軍如羸奔爲賊掃上陽捉人送潼闗玉輦望南斗未知何日旋誠知開辟久遘此云雷屯送者問鼎大存者要髙官搶攘互間諜孰辧梟與鸞千馬無返轡萬車無還轅城空鼠雀死人去豺狼喧南資竭吳越西費失河源因令左藏庫摧毀惟空垣如人當一身有左無右邊筋體半痿痺肘腋生臊膻列聖蒙此恥含懷不能宣謀臣拱手立相戒無敢先萬國困杼軸內庫無金錢健兒立霜雪腹歉衣裳單饋餉多過時髙估銅與鉊山東望河北爨煙猶相聯朝廷不暇給辛苦無半年行人搉行資居者稅屋椽中間遂作梗狼籍用戈鋌臨門送節制以錫通天班破者以族滅存者尙遷延禮數異君父羈縻如羌零直求輸赤誠所望大體全巍巍政事堂宰相厭八珍敢問下執事今誰掌其權瘡疽幾十載不敢扶其根國蹙賦更重人稀役彌繁近年牛醫兒城社更扳援盲目把大斾處此京西藩樂禍忘怨敵樹黨多狂狷生爲人所憚死非人所憐快刀斷其頭列若豬羊懸鳯翔三百里兵馬如黃巾夜半軍牒來屯兵萬五千鄕裏駭供億老少相扳牽兒孫生未孩棄之無慘顏不復議所適但求死山間爾來又三歲甘澤不及春盜賊亭午起問誰多窮民節使殺亭吏捕之恐無因咫尺不相見旱久多黃塵官健腰佩弓自言爲官巡常恐值荒迥此輩還射人愧客問本末願客無因循郿塢抵陳倉此地忌黃昏我聽此言罷寃憤如相焚昔聞舉一會羣盜爲之奔又聞理與亂在人不在天我願爲此事君前剖心肝叩頭出鮮血滂沱污紫宸九重黯已隔涕泗空沾唇使典作尙書廝養爲將軍愼勿道此言此言未忍聞

△開成二年丁已梁州漢中郡一作嶺○太散闗注見上卷地理誌大散水源在鳯縣東界大散嶺通誌渭河在寶雞縣治南佳買切玉篇檞松椾木也韻會櫪﹝左木右斯﹞木名鳯翔府漢扶風郡地爲右輔漢書元後父禁好酒色多娶旁妻唐書開元二十五年上以幾致刑措推功大臣封李林甫爲晉國公林甫疾儒臣以戰功進尊寵間巳乃請上專用蕃將因以安思順代己領節度而擢安祿山髙仙芝等爲大將林甫利其虜也無入相之資故祿山得專三道勁兵處十四年不徙言視民如牛狗屠之解之林甫讒殺太子瑛鄂王瑤光王琚安祿山事迹祿山生日後三日玄宗召祿山入內貴妃以錦繡繃縳祿山令內人以彩輿舁之玄宗就觀大悅因賜貴妃三日洗兒金銀錢自是宮中皆呼祿山爲祿兒不禁出入按羌渾趂韻祿山實西北種落非羌渾種也唐書祿山晚益肥每馳驛入朝半道必易馬號大夫換馬臺不爾馬輒僕格物總論蜣螂噉糞能以土包糞轉成丸唐書帝登勤政樓幄坐之左張金雞大障前置特榻詔祿山坐褰其幄以示尊寵太子諫曰陛下寵祿山太過必驕帝曰胡有異相吾欲厭之道源注蹇不顧言祿山於禦座前捋須偃蹇無所顧忌也艱屨未詳或曰釋名艱根也如物根也艱屨言腳根下之屨唐書帝爲祿山起第京師服禦華僣以金銀爲篣篚笊籬祿山得阿布思眾兵雄天下又奪張文儼馬牧當作東安祿山事迹祿山養同羅奚契丹八千餘名曳落河又畜單於護眞大馬習戰鬥者數萬匹天寶十四載十一月九日起兵反舊唐書祿山以諸蕃馬步十五萬夜半行平明食日行六十里十二月渡河漢書注轓車蔽也韻會麞性善驚故從章章者慞惶也說文系傳六畜多瘦惟羊則羸唐書東都上陽宮在禁苑之東東接皇城之西南隅上元中置髙宗之季常居以聽政玄宗幸蜀唐書祿山反胡虜蠺食鳯翔以西邠州以北皆爲左袵至廣徳間吐蕃盡取河西隴右之地一作右道源注晉書有左右藏右納左給通鑑玄宗出延秋門細民爭入宮禁焚左藏大盈庫唐書徳宗時江淮多鉊錫錢以銅蕩外不盈斤兩銷千錢爲銅六斤唐書徳宗建中三年搜括富商錢增兩稅鹽﹝摧去崔。加鶴去鳥﹞錢又於諸道津要置吏稅商貨每貫稅二十丈竹木茶漆皆什稅一四年稅間架錢每屋兩架爲間上者稅錢二千中稅千下稅五百謂河北諸鎭朱滔田悅王武俊以及朱泚李懷光李納李希烈等相繼叛亂節旌節制制書也音憐一作連○羌戎西戎也先零西羌名趙充國傳先零首爲畔逆舊唐書鄭注始以藥術遊長安本姓魚兼冒鄭氏時號魚鄭兩目不能逺視自言有金丹之術可去痿弱重膇元和末依李愬爲愬煮黃金餌之得效王守澄總樞宻薦於丈宗深寵異之注天資狂妄日聚京師輕薄子弟方鎭將吏以招權利生平恩讎絲毫必報心所惡者目爲李宗閔李徳裕之黨朝士相繼斥逐班列爲空太和九年與李訓謀誅宦官訓出注爲鳯翔節度使欲中外合勢事敗注自鳯翔率親兵五百餘人赴闕監軍使張仲淸誘而斬之傳首京師家屬屠滅靡有孑遺新書梟注首光宅坊三日瘞之後漢書張角聚人三十六萬皆著黃巾謂之黃巾賊唐書開成二年四月乙夘以旱避正殿舊書七月乙亥以久旱徙市閉坊門通誌董卓郿塢在郿縣東北一十六里陳倉注見上卷士也一作系下同一云史唐書都督府州各有史冇典獄

井泥四十韻

皇都依仁裏西北有髙齋昨日主人氏治井堂西陲工人三五輩輦出土與泥到水不數尺積共庭樹齊他日井甃畢用土益作堤曲隨林掩映繚以池周回下去冥寞穴上承雨露滋寄辭別地脈因言謝泉扉升騰不自意疇昔忽已乖伊余掉行鞅行行來自西一日下馬到此時芳艸萋四面多好樹旦暮雲霞姿晚落花滿地幽鳥鳴何枝蘿幄旣已薦山樽亦可開待得孤月上如與佳人來因玆感物理惻愴平生懷茫茫此羣品不定輪與蹄喜得舜可禪不以瞽瞍疑禹竟代舜立其父吁咈哉嬴氏並六合所來因不韋漢祖把左契自言一布衣當塗佩國璽本乃黃門攜長戟亂中原何妨起戎氐不獨帝王耳臣下亦如斯伊尹佐興王不藉漢父資磻溪老釣叟坐爲周之師屠狗與販繒突起定傾危長沙啟封土豈是出程姬帝問主人翁有自賣珠兒武昌昔男子老苦爲人妻蜀王有遺魄今在林中啼淮南雞舐藥翻向雲中飛大鈞運羣有難以一理推顧於冥冥內爲問秉者誰我恐更萬世此事愈云爲猛虎與雙翅更以角副之鳯凰不五色聯翼上雞棲我欲秉鈞者朅來與我偕浮雲不相顧寥泬誰爲梯悒怏夜將半但歌井中泥

△在東都白氏長慶集有宿崔十八依仁新亭詩幹曰土濕曰泥甃修井也一作寂一作固一作垂杜甫詩髙蘿成帷幄老子聖人執左契而不責於人注契劵也魏志白馬令李云上言許昌气見於當塗髙當塗髙者當昌於許當塗髙魏也象魏兩觀闕是也文帝受禪漢獻帝遣使者送璽綬陳琳爲袁紹檄司空曹操祖父中常侍騰父嵩乞匄攜養因贓假位魏志注曹瞞傳郭頒世語並云嵩夏侯氏之子晉十六國前秦爲氐漢父未詳尙書大傳文王至磻溪見呂望拜之答曰望釣得玉璜刻曰周受命呂佐之十道志櫟陽有釣璜浦屠狗樊噲販繒灌嬰漢書長沙定王發母唐姬故程姬侍者帝召程姬程姬有所避飾侍者唐兒使夜進上醉不知以爲程姬而幸之遂有身一作夐漢書竇太主寡居年五十餘矣近幸董偃始偃與母以賣珠爲事年十三隨母出入主家左右言其佼好主召見曰吾爲母養之年十八而冠出則執轡入則侍內主請上幸山林坐未定上曰願謁主人翁主自引董君叩頭謝時董君見尊不名稱爲主人翁道源注搜神記哀帝時豫章有男子化爲女子嫁爲人婦武昌則未詳杜宇注見中卷神仙傳八公與安白日升天余藥器置在中庭雞犬舐啄之盡得升天故雞鳴天上犬吠雲中也鵬賦大鈞播物一作願虎翅猶云虎翼揚子或問酷吏揚子曰虎哉虎哉角而翼者也詩雞棲於塒後漢書諺曰車如雞棲馬如狗廣韻寥泬空貌一作參易云井況不食故此詩以井泥起興深刺世之沈洿下才而幸居髙位者舜禹以下雜言古今升沈變態難以理斷猛虎角翼小人乘權鳯皇雞棲君子失位所以三嘆於浮雲之不可梯也此詩與前詩史典作尙書廝養爲將軍同意必有所指

●新添集外詩

夜思

銀箭耿寒漏。金釭凝夜光。彩鸞空自舞。別雁不相將。寄恨一尺素。含情雙玉璫。窗前猶月在。去後始宵長。往事經春物。前期托報章。永令虛粲枕。長不揜蘭房。覺動迎猜影。疑來浪認香。鶴應聞露警。蜂亦爲花忙。古有陽臺夢。今多下蔡倡。何爲薄冰雪。消瘦滯非鄕。

△詩角枕粲兮阮籍詩萱艸樹蘭房下蔡注見上卷

思賢頓

內殿張弦管。中原絕鼓鼙。舞成靑海馬。鬭殺汝南雞。不見華胥夢。空聞下蔡迷。宸襟他日淚。薄暮望賢西。

△卽望賢宮也舊唐書天寶十五載六月乙未上至咸陽望賢驛置頓官吏駭散無復儲供上憇於宮門之樹下津陽門詩注望賢宮在咸陽東數里唐書樂志玄宗嘗以馬百疋盛飾分左右施三重榻舞傾杯樂數十曲每千秋節舞於勤政樓下漢舊儀汝南出長鳴雞古雞鳴歌東方欲明星爛爛汝南晨雞登壇喚陳鴻祖東城父老傳玄宗樂民間淸明鬭雞戲立雞坊於兩宮間索長安雄鷄金毫鐵距髙冠昻尾千數養於雞坊選六軍小兒五百人使馴擾教飼之列子黃帝晝寢而夢遊華胥華胥國人入水不濡入火不熱乘空如履實寢虛如處林帝旣寤怡然自得又二十八年天下大治幾如華胥國矣

無題

萬里風波一葉舟。憶歸初罷更夷猶。碧江地沒元相引。黃鶴沙邊亦少畱。益徳寃魂終報主。阿童髙義鎭橫秋。人生豈得長無謂。懷古思鄕共白頭。

△按詩中益徳阿童皆用巴閬事恐是在東川時作楚詞君不行兮夷猶注猶豫也蜀志張飛字益徳先主伐吳飛當率兵萬人自閬中會江州臨發其帳下將張逹範彊殺飛持其首順流而奔孫權晉五行志孫皓天紀中童謠曰阿童復阿童銜刀遊渡江不畏岸上虎但畏水中龍武帝聞之加王浚龍驤將軍及徵吳江西眾軍無過者而浚先定秣陵浚小字阿童故帝因謠言用之王浚傳浚除巴郡太守巴人生子皆不舉浚嚴其科條寛其徭役所活數千人及後伐吳所活者皆堪供軍其父母戒之曰王府君生爾爾必死之

有懷在蒙飛卿

薄宦頻移疾。當年久索居。哀同庾開府。瘦極沈尙書。城綠新陰逺。江淸返照虛。所思惟翰墨。從古待雙魚。

春深脫衣

睥睨江鴉集。堂皇海燕過。減衣憐蕙若。展帳動煙波。日烈憂花甚。風長柰栁何。陳遵容易學。身世醉時多。

△釋名城上垣謂之睥睨漢胡廣傳列坐堂皇上注堂無四壁曰皇本艸杜若一名杜蘅香艸也漢書陳遵字孟公嗜酒每大飲賓客滿堂輒取客車轄投井中𨿽有急終不得去

懷求古翁

何時粉署仙。傲兀逐戎旃。闗塞猶傳箭。江湖莫繋船。欲收棊子醉。竟把釣車眠。謝脁眞堪憶。多才不忌前。

△陶潛詩兀傲差若頴謝朓辭隋王箋契闊戎旃元結詩醉里長歌揮釣車

五月十五夜憶往歲秋與徹師同宿

紫閣相逢處。丹巖議宿時。墮蟬翻敗葉。棲鳥定寒枝。萬里飄流逺。三年問訊遲。炎方憶初地。頻夢碧琉璃。

△按徹師乃知玄法師弟子僧徹見髙僧傳非越州靈徹也紫閣注見中卷法華經諸佛皆遣侍者問訊釋迦牟尼佛楞嚴經於大菩提善得通逹覺通如來盡佛境界名歡喜地卽初地也觀經下有金剛七寶金幢擎琉璃地琉璃地上以黃金繩雜廁間錯道源注臨濟曰龍生金鳯子衝破碧琉璃

城上有客虛投筆。無憀獨上城。沙禽失侶逺。江樹著陰輕。邊遽稽天討。軍須竭地徵。賈生遊刃極。作賦又論兵。

△說文遽傳也徐曰傳驛車左傳子產乘遽而至賈誼傳屠牛坦一朝解十二牛而芒刃不頓所排擊剝割皆中理解也誼作弔屈原賦鵬賦又欲施五餌三表以繋單於是論兵也

如有

如有瑤臺客。相難復索歸。芭蕉開綠扇。菡萏薦紅衣。浦外傳光逺。煙中結響微。良宵一寸熖。回首是重幃。

朱槿花二首

蓮後紅何患。梅先白莫誇。才飛建章火。又落赤城霞。不捲錦步障。未登油壁車。日西相對罷。休澣向天涯。

西北朝天路。登臨思上才。城閒煙艸徧。邨暗雨雲回。人豈無端別。猿應有意哀。徵南予更逺。吟斷望鄕臺。

△漢書太初元年柏梁殿災越巫勇之曰越俗有火災復起屋必以大用勝服之於是作建章宮西京賦柏梁旣災越巫陳方建章是經用厭火祥赤城霞注見前注見上卷樂府蘓小小歌妾乘油壁車郎騎靑驄馬成都記望鄕臺隋蜀王秀所築寰宇記益州記云升仙亭夾路有二臺一名望鄕臺在成都縣北九里

寓懷

彩鸞餐顥气。威鳯入卿云。長養三淸境。追隨五帝君。煙波遺汲汲。矰繳任云云。下界圍黃道。前程合紫氛。金書惟是見。玉管不勝聞。艸爲回生種。香緣卻死燻。海明三島見。天迥九江分。褰樹無勞援。神禾豈用耘。鬭龍風結陣。惱鶴露成文。漢嶺霜何早。秦宮日易曛。星機拋宻緒。月杵散靈氛。陽鳥西南下。相思不及羣

△西都賦鮮顥气之淸英漢書注威鳯鳯之有威儀者三淸注見上卷漢郊祀志秦襄公作西畤祠白帝宣公作宻畤祠靑帝靈公作上畤祠黃帝下畤祠炎帝髙祖問天有五帝而四何也莫知其說髙祖曰是待我而具五也乃立黑帝祠名曰北畤增韻云云眾語也汲黯傳我欲云云注猶言如此如此也劉楨詩奮翅淩紫氛集仙傳大茅君南至句曲山天帝賜以黃金刻書九錫之文玉管注見前道源注博物志禹戮房風房風二臣恐以刃自貫其心而死禹哀之乃拔其刃療以不死之艸述異記漢武時日支國獻活人艸三莖有人死者將艸覆面卽活之矣述異記聚窟洲有返魂樹伐其根心於玉釡中煮取汁又﹝上敖下火﹞之令可丸名曰驚精香又名震靈丸或名返生香或名卻死香屍在地聞气卽活當作鶱道源注雲笈七籖月中樹名騫樹一名藥王凡有八樹在月中也空洞靈章經紫薇煥七臺騫樹秀玉霞眞誥酆都山稻名重思米如石橊子粒異大色味如菱亦以上獻仙官杜瓊作重思賦曰神禾郁乎浩京巨穗橫我玄臺一作殿道源注張衡周天大象賦疇遂睇於漢陽乃攸窺於織女引寶毓囿搖機弄杼重押一作氳或云當作芬○傅玄擬天問月中何有白兔搗藥月杵搗藥杵也馮衍顯志賦揚屈原之靈芬禹貢注陽鳥隨陽之鳥鴻雁屬

木蘭

三月二十二。木蘭開坼初。初當新病酒。復自久離居。愁絕更傾國。驚新聞逺書。紫絲何日障。油壁幾時車。弄粉知傷重。調紅或有餘。波痕空映襪。煙態不勝裾。桂嶺含芳逺。蓮塘屬意疎。瑤姬與神女。長短定何如。

△晉書王愷作紫絲布步障四十里注見前洛神賦淩波微步羅襪生塵洛神賦曵霧綃之輕裾山海經姑瑤之山帝女死焉化爲瑤艸服者媚於人集仙傳靈華夫人名瑤姬王母第二十三女嘗遊東海過巫山授禹上淸寶文理水之策神女賦穠不短纎不長登徒子好色賦臣東家之女增之一分則太長減之一分則太短

細雨成詠獻尙書河東公

灑砌聽來響。捲簾看已迷。江間風暫定。云外日應西。稍稍落蝶粉。班班融燕泥。颭萍初過沼。重栁更緣堤。必擬和殘漏。寧無晦暝鼙。半將花漠漠。全共艸萋萋。猿別方長嘯。烏驚始獨棲。府公能八詠。聊且續新題。

△金華志齊隆昌元年沈約出爲東陽太守作八詩題於玄暢樓後人更爲八詠樓

病中聞河東公樂營置酒口占寄上

聞駐行春斾。中途賞物華。緣憂武昌栁。遂憶洛陽花。嵇鶴元無對。荀龍不在誇。只將滄海月。長壓赤城霞。興欲傾燕館。歡終到習家。風長應側帽。路隘豈容車。樓迥波窺錦。窻虛日弄紗。鎖門金了鳥。展障玉鴉叉。舞妙從兼楚。歌能莫雜巴。必投潘嶽果。誰摻襧衡撾。刻燭當時沗。傳杯此夕賖。可憐漳浦臥。愁緒亂如麻。

△後漢書謝夷吾爲巨鹿太守行春乘柴車從雨吏晉書陶侃領江州刺史鎭武昌嘗課諸營種栁都尉夏施夜盜拔郡西門栁爲己所種侃駐車施門詰之施怖謝罪何遜詩洛陽城東西卻作經年別昔去雪如花今來花似雪晉書嵇紹始入洛或謂王戎曰昨於稠人中見嵇紹昻昻然如野鶴之在雞羣後漢書荀淑子八人並有才名時謂八龍世說陳太丘詣荀朗陵旣至荀使叔慈應門慈明行酒餘六龍下食按此以況栁仲郢諸子也仲郢子珪璧玭舊唐書皆有傳燕館卽碣石宮一作於襄陽記峴山南習郁有大魚池山簡鎭襄陽每臨此池輒大醉而歸用獨孤信事見上卷原注樂府相逢狹路間路隘不容車金了鳥未詳障屏障也玉鴉又謂畫又漢書髙祖令戚夫人楚舞自爲楚歌注見前晉書潘嶽美姿儀少時出洛陽道婦人遇之者投之以果滿車而歸七勘切注見上卷南史蕭文琰丘令楷江拱並以文稱竟陵王夜集賦詩爲四韻刻燭一寸

回中牡丹爲雨所敗二首

下苑他年未可追。西州今日忽相期。水亭暮雨寒猶在。羅薦春香暖不知。舞蝶殷勤收落蘂。佳人惆悵臥遙帷。章臺街裏芳菲伴。且問宮腰損幾枝。

浪笑橊花不及春。先期零落更愁人。玉盤迸淚傷心數。錦瑟驚弦破夢頻。萬里重陰非舊圃。一年生意屬流塵。前溪舞罷君回顧。並覺今朝粉態新。

△漢書元封四年行幸雍通回中道遂出蕭闗應劭曰回中在安定平髙有險阻其中有宮元和郡國志秦回中宮在鳯翔府天興縣西一統志在隴州西北一百十里下苑注見中卷安定謂之西州後漢書皇甫規安定人自以西州豪傑恥不與黨人之數一作有非道源注舊唐書孔紹安仕隋髙祖受禪自洛陽間行來奔拜內史舍人時夏侯端先紹安歸朝受祕書監紹安因侍宴應制詠石橊云可惜庭中樹移根逐漢臣秪爲來朝晚開花不及春色角切

擬意

悵望逢張女遲回送阿侯空看小垂手忍問大刀頭妙選茱萸帳平居翡翠樓云屏不取暖月扇未遮羞上掌眞何有傾城豈自由楚妃交薦枕漢後共藏鬮夫向羊車覓男從鳯穴求書成袚褉帖唱殺畔牢愁夜杵鳴江練春刀解若橊象牀穿幰网犀帖釘窻油仁壽遺明鏡陳倉拂彩球眞防舞如意佯蓋臥箜篌濯錦桃花水濺裙杜若洲魚兒懸寶劍燕子合金甌銀箭催搖落華筵慘去畱幾時銷薄怒從此抱離憂帆落啼猿峽樽開畫鷁舟急弦腸對斷翦蠟淚爭流璧馬誰能帶金虫不復收銀河撲醉眼珠串咽歌喉去夢隨川後來風貯石郵蘭叢銜露重楡莢點星稠解佩無遺迹淩波有舊遊曾來十九首私讖詠牽牛

△潘嶽笙賦輟張女之哀彈吳均詩掩抑摧藏張女彈阿侯注見上卷垂手注見上卷吳均詩且復小垂手樂府何當大刀頭吳競解題刀頭有環環還也梁簡文帝燭賦茱萸幔裏鋪錦筵張正見艷歌並捲茱萸帳爭移翡翠牀崔湜詩艸綠鴛鴦殿花明翡翠樓一作衣語林滿奮體羸畏風侍坐武帝屢顧雲母幌帝笑之奮曰北窻琉璃屏風似宻實疎月扇注見上卷上掌用飛燕事又南史羊侃舞人張靜婉腰圍一尺六寸能掌上舞樂府雜錄張永元嘉技錄有吟嘆四曲一曰楚妃嘆髙唐賦聞君遊髙唐願薦枕席一作鉤○辛氏三秦記昭帝母鉤弋夫人手拳而冇國色武帝寵之世人藏鉤之戲法此也羊車注見中卷杜甫詩二毛生鳯穴卽右軍蘭亭帖注見上卷漢書揚雄作廣騷又旁惜誦至懷沙一卷名曰畔牢愁注畔離也牢聊也與君相離愁而無聊也夜杵搗衣杵也一作石廣雅若橊石橊也幰网言牀幔爲网戶紋道源注集韻帖牀前帷也以薄犀爲帖釘於窻櫳道源注陸機與弟云書洛陽仁壽殿前有大方鏡髙五尺餘廣三尺二寸暗著庭中向之便寫人形體武平一詩令節重遨遊分鑣戲彩球按打球卽蹴鞠本寒食事又唐時淸明有鬭雞之戲陳倉乃暗用寶雞事也拾遺記孫和悅鄧夫人嘗著膝上和月下舞水精如意誤傷夫人頰道源注洛陽伽藍記魏髙陽王雍美人徐月華能彈臥箜篌爲明妃出塞之曲後爲將軍原士康側室徐鼓箜篌而歌其聲入云行者俄而成市張正見詩影間蓮花出光涵濯錦流漾色隨桃水飄香入桂舟濺裙注見前楚詞采芳洲兮杜若將以遺兮下女唐書車服志一品至六品以玉金飾劍給隨身魚西京雜記漢元後在家嘗有白燕銜石大如指墮後績筐中後取之石自剖爲二其中有文曰母天后地乃合之遂復還合及爲後嘗置璽笥中神女賦頩薄怒以自持兮道源注李季蘭詩彈得相思曲弦腸一時斷蠟淚注見上卷甘泉賦璧馬犀之璘﹝左王右扁﹞注作馬及犀牛爲璧飾也吳均古意蓮花銜靑雀寶粟鈿金虫李賀詩坡陀簪碧鳯腰裊帶金虫或曰金虫簪飾也白居易詩何郎小妓歌喉好嚴老呼爲一串珠自注嚴尙書與於駙馬詩云莫損歌喉一串珠洛神賦於是屏翳收風川後靜波注川後河伯也樂府丁都護歌願作石尢風四面斷行旅容齋隨筆石郵打頭逆風也唐人詩多用之郵與尢同詩不知其郵列仙傳江妃二女出遊漢江湄逢鄭交甫挑之不知其神人也女遂解佩與之交甫悅受佩而去數十步空懷無佩女亦不見洛神賦淩波步道源注古詩十九首其九首云迢迢牽牛星皎皎河漢女洛神賦詠牽牛之獨處

謝往桂林至彤庭竊詠

辰象森羅正勾陳翊衛寛魚龍排百戲劍佩儼千官城禁將開晚宮深欲曙難月輪移枍詣仙路下欄幹共賀髙禖應將陳壽酒歡金星壓芒角銀漢轉波瀾王母來空闊羲和上屈盤鳯皇傳詔旨獬廌冠朝端造化中臺座威風上將壇甘泉猶望幸早晚冠呼韓

△西都賦玉階彤庭注帝居也勾陳注見中卷漢武帝爲魚龍曼延之戲詳上卷烏詣切闗中記建章宮中有馺娑駘蕩枍詣承光四殿三輔黃圖枍詣木名宮中美木茂盛也月令仲春玄鳥至日天子以太牢祠於髙禖注求子之祭天官占太白者西方金之精白帝之子徑一百里角搖則兵起史記注角芒角也王母降漢宮詳上卷李賀詩金窠篆字紅屈盤用木鳯銜書事俗作豸唐書法冠者禦史大夫中丞禦史之服也一名獬廌冠漢書宣帝紀行幸甘泉郊泰畤匈奴呼韓邪單於稽侯﹝狂。去王加冊﹞來朝贊謁稱藩臣而不名匃奴傳單於朝天子於甘泉宮漢寵以殊禮位在諸侯王上

燒香曲

鈿云蟠蟠牙比魚孔雀翅尾蛟龍須漳宮舊樣博山鑪楚嬌捧笑開芙蕖八蠶繭綿分小炷獸焰微紅隔雲母白天月澤寒未冰金虎含秋向東吐玉佩呵光銅照昏簾波日暮衝斜門西來欲上茂陵樹柏梁已失栽桃魂露庭月井大紅气輕衫薄細當君意蜀殿瓊人伴夜深金鑾不問殘燈事何當巧吹君懷度襟灰爲土塡淸露

△王琰冥祥記費崇先嘗以雀尾香鑪置﹝漆。去水加足﹞前齊劉繪詠博山鑪詩下刻蟠龍勢矯首半銜蓮道源注西京雜記丁諼作九層博山香鑪鏤以奇禽怪獸自然能動鄴中記石季龍冬月爲復帳四角安純金銀鑿鏤香鑪吳都賦鄕貢八蠺之綿善曰劉欣期交州記蠶一歲八育出日南漢兪益期箋日南蠶八熟繭軟而薄又永嘉記永嘉有八輩蠶蚖珍蠶三月績柘蠶四月初績蚖蠶四月末績愛珍五月績愛蠶六月末績寒珍七月末績四出蠶九月初績寒蠶十月績凡蠶再熟者謂之珍道源注以八蠶綿繩分炷鑪火取其易然也晉朝雜記洛下少炭羊琇搗小炭爲屑以物和之作獸形用以溫酒陸機詩望舒離金虎善曰漢書西方金也尙書考靈曜西方秋虎孔傳昂白虎中星然西方七宿畢昂之屬俱白虎也○言鑪煙之暖金虎亦回其秋令銅照謂鏡也一作依道源注西京雜記漢陵寢皆以竹爲簾簾皆水文及龍鳯之像簾波水文也或曰香煙拂簾如波斜門宮中角門也王母傳帝食桃輒收其核母問帝帝曰欲種之母曰中夏地薄種之不生帝乃止道源注殿前廣庭曰露庭四周有屋中空曰月井拾遺記蜀先主甘後玉質柔肌先主置於白綃帳中如月下聚雪河南獻玉人置後側晝則講說軍謀夕則擁後而玩玉人後與玉人潔白齊潤寵者非惟妬後亦妬玉人也

送從翁東川弘農尙書幕

昔帝回衝眷維皇惻上仁三靈迷赤气萬彚叫蒼旻刋木方隆禹升陑始創殷夏臺曾圮閉汜水敢逡巡拯溺休規步防虞要徙薪蒸黎今得請宇宙昨還淳纉祖功宜急貽孫計甚勤降災𨿽代有稔惡不無因宮掖方爲蠱邊隅忽遘迎獻書秦逐客間諜漢名臣北伐將誰使南徵決此辰中原重板蕩玄象失鉤陳詰旦違淸道銜枚別紫宸玆行殊厭勝故老遂分新去異封於鞏來寧避處豳永嘉幾失墜宣政遽酸辛元子當傳啟皇孫合授詢時非三揖讓表請再陶鈞舊好盟還在中樞策屢遵蒼黃傳國璽違逺屬車塵雛虎如慿怒漦龍性漫馴封崇自何等流落乃斯民逗撓官軍亂優容敗將頻早朝披艸莽夜縋逹絲綸忘戰追無及長驅气益振婦言終未易廟算況非神日馭難淹蜀星旄要定秦人心誠未去天道亦無親錦水湔云浪黃山掃地春斯文虛夢鳥吾道欲悲麟斷續殊鄕淚存亡滿席珍魂銷季羔竇衣化子張紳建議庸何所通班昔濫臻浮生見開泰獨得詠汀蘋

△按此題重見又全詩都詠祿山亂後事與題無干必有脫誤○詩內有錦水湔云浪之句當是作於成都皇覽蚩尢冡在東郡壽張縣闞鄕城中髙七丈民嘗十月祀之有赤气出如一匹絳名爲蚩尢旗爾雅春爲蒼天秋爲旻天禹貢隨山刋木書序伊尹相湯伐桀升自陑遂與桀戰於鳴條注陑在河南之曲史記桀囚湯於夏臺漢書漢王卽皇帝位於汜水之陽張晏曰在濟陰界文選注蘓子日行務應規步慮投矩漢書曲突徙薪無恩澤以下言玄宗幸蜀本末謂陳平也○二語未詳何指謂玄宗幸蜀漢匈奴傳上以太歲厭勝所在唐書上將發馬嵬父老道請畱上按轡久之命太子於後宣慰父老父老因曰至尊旣不肯畱某等願率子弟從殿下東破賊取長安史記周考王封其弟桓公於河南至孫惠公封少子於鞏號東周惠公晉書懷帝永嘉五年爲漢劉聰所執春明退朝錄唐制日禦宣政殿五代史宣政前殿也謂之衙衙有仗紫宸便殿也謂之合漢書宣帝武帝曾孫名病巳霍光與諸大臣迎立之後更名詢○元子謂肅宗皇孫謂代宗也肅宗迎上皇歸京師再表始允謂修好回紇借兵討賊唐自李輔國以後宦官多典兵爲樞宻使○以下又似雜言肅代時事左傳今君奮焉震電慿怒史記昔夏后氏之衰有二神龍止於帝庭而言曰余褒之二君也夏帝卜殺與去之與止之莫吉卜請其漦而藏之乃吉於是龍亡而漦在自夏至殷至周莫敢發至厲王發之漦流於庭後宮童妾遭之而孕生子棄之有賣檿弧箕服者逃於道見而收之奔於褒是爲褒姒直類切夜縋縋城而出也似指肅宗張皇后甘泉賦流星旄而電燭華陽國誌錦江織錦濯其中則鮮明他江則不好黃山注見前道源注幽明錄桂陽羅君章不屬意學問常晝寢夢得一鳥五色雜耀不似人間物夢中因取吞之遂勤學讀九經以淸才稱○以下自序禮記儒有席上之珍以待聘家語蒯聵之亂季羔逃之走郭門門者謂曰彼有缺羔曰君子不踰又曰彼有竇羔曰君子不竇栁惲詩汀洲采白蘋

晉昌晚歸馬上贈

勇多侵路去。恨有礙燈還。嗅自微微白。看成沓沓殷。坐來疑物外。歸去有簾間。君問傷春句。千辭不可刪。

△楞嚴經觀鼻中气出入如煙煙相漸銷鼻息成白

哭虔州楊侍郎虞卿

漢网疎仍漏齊民困未蘓如何大丞相翻作弛刑徒中憲方外易尹京終就拘本矜能弭謗先議取非辜巧有凝脂宻功無一柱扶深知獄吏貴幾迫季冬誅叫帝靑天闊辭家白日晡流亡誠不弔神理若爲誣在昔恩知沗諸生禮秩殊入韓非劍客過趙受鉗奴楚水招魂逺邙山卜宅孤甘心親垤蟻旋踵戮城狐陰隲今如此天災未可無莫慿牲

△唐書楊虞卿字師臯太和中牛僧孺李宗閔輔政引爲給事中七年宗閔罷李徳裕知政事出爲常州刺史八年宗閔復入相召爲工部侍郎九年拜京兆尹其年六月京師訛言鄭注爲上合金丹須小兒心肝民間相告語扃鎖小兒甚宻街肆洶洶上聞之不悅注頗不自安而雅與虞卿有怨因約李訓奏曰語出虞卿家禦史大夫李固言素嫉虞卿朋比因傳左端倪上大怒收虞卿下獄於是子弟八人皆自繋撾鼓訴寃詔虞卿還私第翌日貶虔州司馬再貶司戶卒於貶所玉請便望救焦枯老子天网恢恢疎而不漏漢書西羌反發三輔中都官徒弛刑注弛釋也若今徒解鉗《左金右犬﹞赭衣置任輸作也○二語謂宗閔史記商鞅多左建外易索隠左建謂左道建立威權也外易在外革易君命○此語謂固言謂虞卿二語謂鄭注鹽鐵論昔秦法繁於秋荼而宻於凝脂周勃傳吾常將百萬軍安知獄吏之貴也司馬遷書今少卿抱不測之罪涉旬月迫季冬注迫季冬言將刑也甘泉賦選巫咸兮叫帝閽左傳哀公誄孔子曰昊天不弔不慭遺一老史記嚴仲子與韓相俠累有郤告聶政政仗劍至韓直入上階刺殺俠累史記豫讓事智伯甚尊寵之趙襄子滅智伯讓乃變姓名爲刑人入宮塗廁中欲刺襄子鉗奴刑人也漢書季布匿濮陽周氏周氏乃髠鉗布置廣栁車中○言念其恩知欲報以聶政豫讓之事十道志邙山在洛陽北十里楊佺期洛城記邙山古今東洛九原之地也說文垤蟻封也嶺南異物志蟻封者蟻子聚土爲臺也原注是冬舒李伏易○晉謝鯤傳劉隗誠始禍然城狐社鼠通鑑秋七月李訓召舒元輿爲右司郎中兼侍禦史知雜鞫楊虞卿獄九月元輿訓並同平章事十月有甘露之變元輿訓俱族誅詩靡神不舉靡愛斯牲圭璧旣卒寧莫我聽唐書開成二年旱自四月至七月不雨

寄太原盧司空三十韻

隋艦臨淮甸唐旗出井陘斷鰲搘四柱卓馬濟三靈祖業隆盤古孫謀復大庭從來師俊傑可以煥丹靑舊族開東嶽雄圖奮北溟邪同獬廌觸樂伴鳯凰聽酣戰仍揮日降妖亦鬭霆將軍功不伐叔舅徳惟馨雞塞誰生事狼煙不暫停擬塡滄海鳥敢競太陽螢內艸才傳詔前茅巳勒銘那勞出師表盡入大荒經徳水縈長帶陰山繞畫屏秪憂非綮肯未覺有膻腥保佐資沖漠扶持在杳冥乃心防暗室華發稱明廷按甲神初靜揮戈思欲醒羲之當妙選孝若近歸寧月色來侵幌詩成有轉欞羅含黃菊宅栁惲白蘋汀神物龜酬孔僊才鶴姓丁西山童子藥南極老人星自頃徒窺管於今愧挈瓶何由叨末席還得叩玄扃莊叟虛悲雁終童漫識鼮幕中𨿽策畫劍外且伶俜俁俁行忘止鰥鰥臥不瞑身應瘠於魯淚欲溢爲滎禹貢思金鼎堯圖憶土鉶公乎來入相王欲駕雲亭

△唐書盧鈞字子和系出範陽徙京兆藍田舉進士第太和中累遷給事中開成元年冬擢嶺南節度使時稱廉潔會昌初遷山南東道節度使四年誅劉稹以鈞領昭義節度使檢校兵部尙書宣宗卽位攺吏部尙書授宣武節度使加檢校司空四年入爲太子太師六年充太原尹北都畱守河東節度使九年召爲左僕射十一年九月拜同平章事充山南西道節度使懿宗初以太保致仕卒年八十七隋書大業二年八月帝幸江都舳艫相接二百里唐書井陘縣屬鎭州又獲鹿縣有故井陘闗一名土門闗括地誌井陘故闗在並州石艾縣陘東十八里卽井陘口也栁芳唐歷大業十三年髙祖爲太原畱守起義兵明年四月受隋禪列子斷鰲足以立四極道源注卓馬猶云立馬也眞誥卓靈虛之駿莊子昔容成氏大庭氏結繩而用之若此時則至治也古史考大庭氏姜姓以火徳王號曰炎帝漢蘓武傳竹帛所載丹靑所畫何以過子卿唐書世系表盧氏出自姜姓食采於盧濟北盧縣是也其後因以爲氏莊子北溟有魚其名爲鯤唐書鈞遷監察禦史爭宋申錫知名漢律曆志黃帝取竹嶰谷制十二筩以聽鳯鳴其雄鳴爲六雌鳴亦六淮南子魯陽公與韓酣戰日暮援戈麾之日反三舎北齊書神武嘗閱馬於北牧道逄暴雨大雷電震地前有浮圖一所神武令薛孤延視之孤延乃馳馬按矟直前未至三十步震燒浮圖孤延唱殺繞浮圖走火遂滅孤延還眉須及馬鬉尾皆焦神武嘆其勇決曰薛孤延乃能與霹靂鬭禮記天子同姓謂之叔父異姓謂之叔舅白帖長曰伯舅少曰叔舅後漢書竇憲將萬騎出朔方雞鹿塞酉陽雜俎狼糞煙直上烽火用之用精衛事見上卷道源注易略例螢燐爭耀於太陽左傳前茅慮無注軍行前有斥堠蹹伏備慮有無茅明也或曰時楚以茅爲旌識勒銘用班固事山海經有大荒東西南北中經漢郊祀志秦文公獲黑龍此水徳之瑞於是更名河曰徳水功臣表黃河如帶秦本紀西北斥逐匈奴自楡中並河以東屬之陰山徐廣曰陰山在五原北通典陰山唐爲安北都護府唐書鈞宿齒數外遷而後來者多至宰相原注小弟羲叟早蒙眷以嘉姻原注三十五丈明府髙科來歸膝下○晉書夏侯湛字孝若官散騎常侍卒潘嶽稱其文非徒溫雅乃別是孝弟之性欞窻欞也注俱見上卷會稽後賢傳孔愉字敬康嘗至吳興縣余幹亭見人籠龜於路愉求買放之溪中龜行至水反顧愉及封此亭侯鑄印龜首回屈三鑄不正有似昔龜之顧愉悟乃取而佩焉唐書太和四年鈞封範陽郡開國公丁令威事見上卷尙書故實盧元公鈞奉道暇日與賓友話言必及神仙之事魏文帝詩西山一何髙髙髙殊無極上有兩仙童不飲亦不食與我一丸藥光曜有五色服藥四五日身輕生羽翼道源注拾遺記相州棲霞谷昔有橋順二子於此得仙服飛龍一丸十年不饑故魏文帝詩云云隋天文志老人一星在弧南一曰南極常以秋分之旦見於丙春分之夕沒於丁見則治平主壽昌注見前左傳𨿽有挈瓶之智守不假器注挈瓶汲者諭小智莊子莊子捨於故人之家故人喜令豎子殺一雁而烹之豎子曰其一能鳴其一不能鳴請奚殺主人曰殺不能鳴者注見前一作聘詩碩人俁俁道源注左傳何必齊魯以肥杞禹貢導沇水東流爲濟入於河溢爲滎左傳夏之方有徳也貢金九牧鑄鼎象物史記堯舜飯土簋啜土硎注瓦器也史記黃帝封太山禪亭亭顓頊封太山禪云云錢龍惕箋鈞爲北都畱守義山時在東川作此寄之隋艦臨淮甸以下因太原爲髙祖興王之地故特述之美其功著丹靑而承家世之盛也酣戰仍揮日以下序其爲鎭將之功也武宗討劉稹以鈞寛厚得眾詔節度昭義軍令乘驛往鈞次髙平稹將白惟信獻欵俄而遣潞卒戍代北卒飲醉爲亂鈞選牙兵盡斬之於太平驛及鎭河東奏韋宙爲副使禁唐民侵掠虜境雜虜遂安那勞出師表盡入大荒經蓋以諸葛比之也羲之當妙選以下敍姻婭之誼以及寄詩之情也鈞別墅在城南晚歲被召謝病遨遊故有黃菊白蘋之句其再爲司空年逾大耋故有西山南極之祝也鈞累朝耆碩公望所歸故終願其入相而告成功於封禪也

安平公詩

丈人博陵王名家憐我總角稱才華華州畱語曉至暮髙聲喝吏放兩衙明朝騎馬出城外送我習業南山阿仲子延嶽年十六面如白玉欹烏紗其弟炳章猶兩丱瑤林瓊樹含奇花陳畱阮家諸侄秀邐迆出拜何駢羅府中從事杜與李麟角虎翅相過摩淸詞孤韻有歌響擊觸鐘磬鳴環珂三月石堤凍銷釋東風開花滿陽坡時禽得伴戲新木其聲尖咽如鳴梭公時載酒領從事踴躍鞍馬來相過仰看樓殿撮淸漢坐視世界如恆沙面熱腳掉互登陟靑雲表柱白雲崖一百八句在貝葉三十三天長雨花長者子來輒獻蓋辟支佛去空畱鞾公時受詔鎭東魯遣我艸詔隨車牙顧我下筆卽千字疑我讀書傾五車嗚嘑大賢苦不壽時世方士無靈砂五月至止六月病遽頺泰山驚逝波明年徒步弔京國宅破子毀哀如何西風衝戶捲素帳隟光斜照舊燕窠古人常嘆知已少況我淪賤艱虞多如公之徳世一二豈得無涙如黃河瀝膽咒願天有眼君子之澤方滂沱

△原注故贈尙書諱氏○崔戎也注見中卷舊唐書戎髙伯祖玄暐神龍初有大功封博陵郡王戎拜給事中駁奏爲當時所稱太和七年七月攺華州刺史一作廷延嶽或云崔雍也按唐書雍字順中炳章崔衮也一作璠玙並列諸姓秀○晉書阮籍陳畱尉氏人也父瑀魏丞相掾子渾侄咸咸子瞻瞻弟孚咸從子修孚族弟放放弟裕皆知名唐書世系表戎侄有庾序福裕原朗諸人杜勝李潘見中卷麟角虎翅注俱見前陽坡坡之向日者杜甫詩陽坡可種瓜水經注康泰扶南傳曰恆水之源出昆侖山中有五大源諸水分流皆由此枝扈大江出山西北流東南注大海枝扈黎卽恆水也故西域志有恆曲之目楞嚴經恆河從阿耨逹池師子口流出周圍四十里其中沙細如麫亦云金沙河也維摩經取三千大千世界如陶家輪著右掌中擲過恆沙世界之外道源注楞伽經有不生句生句等一百八句佛言大慧是百八句先佛所說汝及諸菩薩摩訶薩應當修學貝葉注見上卷道源注三十三天欲天也天主曰忉利居須彌山頂四方各八獨帝釋忉利居中楞嚴經世尊座天雨百寶蓮花靑黃赤白間雜紛糅道源注維摩經毘耶離城有長者子名曰寶積與五百長者子俱持七寶蓋來詣佛所佛之威力令諸寶蓋合成一蓋徧覆三千大千世界而此世界廣長之相悉於中現道源注釋氏要覽辟支梵云辟勒支底迦唐言獨行此有二謂部行麟諭也水經注於闐國城一十五里有利剎寺中有石鞾石上有足迹彼俗言是辟支佛迹酉陽雜俎於闐國贊摩寺有辟支佛鞾非皮非彩歲久不爛舊唐書太和八年三月丙子戎遷兗海沂宻都團練觀察等使華民戀惜遮道至有解靴斷﹝左革右登﹞者疑作奏道源注建牙旗於車前故曰車牙莊子惠子多方其書五車呼同本艸有太淸服煉靈砂法舊唐書戌理兗一年太和八年五月卒新書年五十五按舊紀戎以八年六月卒與此詩合本傳誤子毀是哀毀之毀有謂戎子雍賜死宣州者非也雍賜死在咸通九年世說顧長康哭桓宣武聲如震雷破山淚如傾河注海楞嚴經時心懷歡喜謂得天眼

赤壁

折戟沈沙鐵未銷。自將磨洗認前朝。東風不與周郎便。銅雀春深鎖二喬。

△此詩見杜牧集○以下四首一本闕

垂栁

垂栁碧鬅茸。樓昏雨帶容。思量成夜夢。束久廢春慵。梳洗慿張敞。乘騎笑稚恭。碧虛隨輔笠。紅燭近髙舂。怨目明秋水。愁眉淡逺峯。小闌花盡蝶。靜院醉醒蛩。舊作琴臺鳯。今爲藥店龍。寶奩拋擲久。一任景陽鐘。

△晉書庾翼字稚恭世說庾小徵西嘗出未還婦母阮與女上安陵城樓俄頃翼歸阮語女聞庾郎能騎我何由得見婦告翼翼便於道盤馬始兩轉墜馬墮地意气自若淮南子日至於虞淵是謂髙舂至於連石是謂下舂卽秋眸也見中卷西京雜記文君姣好眉色如望逺山臉際常若芙蓉疑作聞益部耆舊傳相如宅在少城中笮橋下百許步有琴臺在馬相如琴歌鳯兮鳯兮歸故鄕遨遊四海求其皇樂府獨曲歌自從別郎後臥宿頭不舉飛龍落藥店骨出則爲汝李賀詩骨出似飛龍注見上卷

淸夜怨

含淚坐春宵。聞君欲度遼。綠池荷葉嫩。紅砌杏花嬌。曙月當窻滿。徵云出塞遙。畫樓終日閉。淸管爲誰調。

定子

檀槽一抹廣陵春。定子初開睡臉新。郤笑喫虛隋煬帝。破家亡國爲何人。

△此詩亦見杜牧外集題作隋苑注一云定子牛相小靑譚賓錄開元中有中官使蜀回得琵琶以獻其槽邏皆桫檀爲之溫潤如玉光耀可鑑楊妃每抱是奏於梨園音韻淒淸飄如雲外虢國以下競爲貴妃琵琶弟子毎受曲畢皆廣有進獻去聲韻會收漾韻西溪叢語北裏志劉泰娘門冇樗樹贈詩云尋常凡木最輕樗今日尋樗桂不如漢髙新破咸陽後莫使奔波遂喫虛

李義山詩集注卷三下

