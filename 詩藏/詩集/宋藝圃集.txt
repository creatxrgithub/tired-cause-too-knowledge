

欽定四庫全書

集部八

宋藝圃集

總集類

提要

【臣】等謹案宋藝圃集二十二卷明李蓘編蓘字子田內鄕人嘉靖癸丑進士官至貴州提學副使是集選錄宋人之詩成於隆慶丁邜所列詩人凢二百三十有六人而核其名氏二百三十有七人蓋編目時誤數一人末捲附釋衲三十三人宮閨六人靈怪三人妓流五人不知名四人通上當爲二百八十八人而注共二百八十四人則除不知姓名四人不數也書中編次後先最爲顚倒如以蘇軾蘇轍列張詠余靖範仲淹司馬光前陳與義呂本中曽防列蔡襄歐陽修黃庭堅陳師道前秦觀列趙抃蘇頌前楊萬里列楊蟠米芾王令庚前葉采嚴粲列蔡京章惇前林景熈謝翺列陸遊前者指不勝屈其最誕者莫若以徽宗皇帝與邢居實張栻劉子翚合爲一卷夫漢書藝文志以文帝列劉敬賈山之間武帝列蔡甲倪寛之間玉防新詠以梁武帝及太子諸王列吳均等九人之後蕭子顯等二十一人之前以時代相次猶爲有說至邢實爲邢恕之子年十八早夭在徽宗以前劉子翚爲劉韐之子張栻爲張浚之子皆南宋髙孝時人在徽宗以後乃君臣雜列尢屬不倫殆由選錄時隨手雜抄未遑銓次他若江爲孟賔於之屬則上渉南唐馬定國史肅之屬則旁及金朝衡以斷限亦屬未宜特其殫十三年之功搜采成編网羅頗富宋人之本無専集行世與𨿽有專集而已佚者往往賴此編以傳過而存之亦不棄菅蒯之意也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

宋藝圃集原序

余往請告林居嘗與弟子余選宋諸家詩後【闕】

披繙旋多參附今旣十三年所矣隆慶攺元量移池陽山城雨暇更加刪定名曰宋藝圃集爲之敍敍曰世恆言宋無詩談何易哉蓋嘗遡風望气約略其世槪有三變焉顧論者未之逮也夫建隆幹徳之間國祚初開淳龎再合一時作者尙祖五李五季固唐余也故林逋潘閬胡宿王珪兩宋九僧之徒皆摛藻熒熒以淸嬴相貴而楊大年錢思公劉筠軰又死擬西昆【闕】尺度總之遺矩𨿽存而雄思尙欝矣天聖明道而下則大變焉蓋於時世際熈昌人文迅發人主之求日殷聚奎之兆斯應故歐蘇曽王之流黃陳梅張之侶皆以曠絕不世之才厲卓犖俊防之志博綜墳典旁測幽防海內顒顒咸所傾仰啟西江宗派之名創絀唐進杜之說竭思憒神日曆窮險當其興情所寄則徵事有不必解意趣所極則古賢所不必法辟之舊家公子恢張其先人堂構至於甲第飛雲雕鏤彩繪遠而望之絢爛奪目負其意气遽大掩前人矣光寧以還國步浸衰文情隨易學士大夫逓祖淸逸無稱雄槪故陸遊之流便嚴羽之婉腴紫陽之衝容謝翺之詭誕其他若四靈戴式之文天祥林徳暘軰咸遵正軌足引同方然究而言之淩遲之形見矣斯國事之將季乎夫詩者人之聲也樂之章也發於情不溺於情範於禮不著於禮者也宋人惟理是求而神髓索焉其遺議於後也奚怪哉故滄浪之譏評紫陽之論說皆所謂致諭於眉睫者也考其大都不俱可覩哉自世俗宗唐擯宋羣然向風而凡家有宋詩悉束髙閣間有單帙小選僅拈一二而未闡厥美終屬闕如忘其譾蕪聊爲編次得詩若干首以見一代之文獻而爲稽古之一助也順陽李蔉序

欽定四庫全書

宋藝圃集卷一

明李蔉編

廖融三首

贈天臺逸人

移檜托禪子攜家上赤城拂琴天籟寂敧枕海濤生雪白寒峯晚鳥歌春谷晴又聞求桂楫載月十洲行

夢仙謡

琪木扶疏系辟邪麻姑夜宴紫皇家銀河旌節揺波影珠閣笙簫吸月華翠鳳引遊三島路赤龍齊別五云車星稀猶倚虹橋立擬就張騫搭漢槎

退宮妓

神仙風格本難儔曾侍前皇翠輦遊紅躑躅繁金殿暖碧芙蓉笑水宮秋寶車鈿剝陰塵覆錦帳香銷畫燭幽一旦色衰歸故里月明猶夢按梁州

徐鉉二首

吳王挽詞【二首】

倐忽千齡盡防茫萬事空靑松洛陽陌荒艸建康宮道徳遺文在興衰自古同受恩無補報反袂泣途窮

二

土徳承餘烈江南廣舊恩一朝人事變千古信書存哀挽周原道銘旌鄭國門此生𨿽未死寂寞巳消魂郭震五首【陳氏曰洪邁編唐絕句萬首可謂博矣而多有本朝詩在其中如李九齡郭震滕白王嵒王初之屬也】

螢

秋風凜凜月依依飛過髙梧影裏時處暗若教同眾類世間爭得有人知

漁者

江栁防風顰翠黛山花著雨濕胭脂卻收短棹拈長笛一葉舟中仰面吹

老卒

老來弓劍喜離身說著沙場更愴神任使將軍全得勝歸時湏少去時人

惜花

艶拂衣襟蘂拂杯繞枝閒共蝶徘徊春風滿目還惆悵半欲離披半未開

蓮花

臉膩香薰似有情世間何物比輕盈湘妃雨後來池防碧玉盤中弄水晶

滕白二首

題汶川村居

種茶巖接紅霞塢灌稻泉生白石根皤腹老翁眉似雪海棠花下戱兒孫

燕

短羽新來別海陽眞珠髙捲語雕梁佳人未必全聽爾正把金鍼繡鳳凰

王初八首

立春後作

東君珂佩響靑馭多時下九關方信玉霄千萬里春風猶未到人間

春日詠梅花【二首】

靚籹才罷粉防新迢遞風回散玉塵若遣有情應悵望已兼殘雪又兼春

二

靑帝來時值逺芳殘花殘雪尙交光隔年擬待春消息得見春風巳防腸

七夕

楡葉飄零碧漢流玉蟾珠露兩淸秋仙家若有單棲恨莫向銀臺半夜遊

送陳校勘入宿

日落風回捲碧霓方蓬一夜拆龍泥銀臺級級連淸漢桂子香濃月杵低

卽夕

風幌涼生白袷衣星楡才亂絳河低月明休近相思樹恐有韓馮一處棲

雪霽

星楡葉葉晝離披云粉千重凝不飛昆玉樓臺珠樹密夜來誰向月中歸

舟次汴堤

曲岸蘭叢鴈飛起野客維舟碧煙裏竿頭五兩轉天風白日楊花滿流水

杜常一首

華淸宮【釋圓至曰按孫公談圖及西淸詩話杜常與方澤皆宋人蓋新舊唐書及唐諸家小說並無杜常姓名也】

行盡江南數十程曉風殘月入華淸朝元閣上西風急都入長楊作雨聲

方澤一首

武昌阻風

江上春風阻客舟無窮歸思滿東流與君盡日閒臨水貪防飛花忘卻愁

畢田三首

水簾洞

洞門千尺掛飛流玉碎珠聫冷噴秋今古不知誰捲得緑蘿爲帶月爲鉤

凝碧【在南嶽石橋上】

四面山屏疊萬重古嵐濃翠鎖寒空淸秋獨倚危防立身在琉璃世界中

大哀州

玉輦南巡去不還翠娥望斷楚雲間波寒剰寫哀弦怨露冷偏滋淚篠斑一水盈盈傷逺目九峯慘愁顏荒洲千古淒涼地半掩空祠向暮山

沈彬三首

夢仙謡

玉殿大開從客入金桃爛熟沒人偸鳳驚寶扇頻翻翅龍懼金鞭不轉頭

憶仙謡

白楡風占九天秋王母朝回宴玉樓日月漸長雙鳳睡桑田欲變六鰲愁雲翻簫管相隨去星觸旌幢各自流詩酒近來狂不得騎龍卻憶上淸遊

贈劉象

曾應大中天子舉四朝風月鬢蕭疏不隨世祖重攜劍知爲文皇再讀書十載戰塵消舊業滿城風雨壞貧居一枝何事於君惜仙桂年年幸有餘

嚴惲一首

春光

春光冉冉歸何處更向花前把酒杯盡日問花花不語爲誰零落爲誰開

元絳一首

懷荊南舊遊

去年曽醉海棠叢聞說新枝發舊紅昨夜夢回花下飲不知身在玉堂中

孟賔於一首

獻主司

那堪雨後更聞蟬溪隔重湖路七千憶昔故園楊栁岸全家送上渡頭船

王嵒四首

題嚴君觀

寒云古木星臺凡骨仙蹤信可哀二十年前曽到此一千年內未歸來

山中有所思

零零夜雨漬愁根觸物傷離好斷魂莫怪杜防飛去盡紫薇花裏有啼猨

貧女

難把菱花照素顏試臨春水挿花看木蘭船上游春子笑指荊釵下逺灘

回舊山

庾家樓上謝家池處處風煙少舊知明日落花誰共醉野溪猿鳥恨歸遲

江爲三首

秋日述懷

迢迢江漢路秋色又堪驚半夜聞鴻雁多年別弟兄髙風雲影斷防雨菊花明欲寄東歸信徘徊無限情

江行

越信隔年稀孤舟防夢歸月寒花露重江晚水煙防岸直帆相望沙空鳥並飛何時洞庭上春雨滿蓑衣

塞下

萬里黃雲凍不飛磧煙烽火夜深防蕃兒移帳寒笳絕雪路時聞探馬歸

林逋二十六首

湖樓晚望

湖水混空碧憑防凝睇勞夕寒山翠重秋淨鳥行髙遠意極千里浮生輕一毫叢林數未徧杳靄隔漁舠

上湖閒泛艤舟石函因過下湖小墅

平臯望不極雲樹遠依依及向扁舟泊還尋下瀬歸靑山連石埭春水入柴扉多謝提壺鳥畱人到落暉

湖山小隠

園井夾蕭森紅芳墮翠陰晝巖松防靜春塹竹雞深嵗課非無秫家藏獨有琴顏原遺事在千古壯閒心

小隠

門徑獨蕭然山林屋舍邊水風淸晚釣花日重春眠苒苒苔衣滑燐燐石子圎人寰諸洞府應合署閒仙

中峯

中峯一徑分盤折上幽云夕照前村見秋濤隔嶺聞長松含古翠衰藥動防薫自愛蘇門嘯懷賢思不羣

園廬秋夕

蘭社裛衰香開扉趣自長寒煙宿墟落淸月上林塘意想殊爲適形骸固可忘援琴有餘興聊復寄吟觴

翠防亭

亭在江幹寺淸涼更翠防秋階響松子雨壁上苔衣絕境長難得浮生不擬歸旅懷何計是西崦又斜暉

和梅聖兪雪中同虛白上人來訪

湖上玩佳雪相將惟道林早煙村意遠春漲岸防深地僻過三徑人閒試五禽歸橈有餘興寧復比山陰

送皎師歸越

林間久離索忽忽望西陵靜戶初聞扣歸舟又說登野煙含樹色春浪疊沙稜幸謝雲門路同尋苦未能

寄錢紫防

晞發起初晨中丘謝病身空持白雲意遙贈紫防人畫轂坊門遠蒼苔掖署春元和舊文體當許繼淸塵

寄臨川司理趙時校書

遠宦風波隔歸期嵗月頻天形孤島晚煙色大江春驛路向江郭船檣畱估人髙臺望不極空使鬢華新

池上春日

一池春水緑於苔水上花枝竹間開芳艸得時依舊長文禽無事等閒來年顏近老空多感風雅含情苦不才獨有浴沂遺想在使人終日此徘徊

春陰

似雨非晴意思深宿酲牽引臥春陰苦憐燕子寒相並生怕梨花晚不禁薄薄簾幃欺欲透遙遙歌管壓來沈北園南陌狂無數只有芳菲防此心

寄宣城宗言侄

春水涵波緑彌江南芳艸又離離謝家元住靑山郭郤氏近攀丹桂枝衣下香囊非爾好牀頭詩卷愧吾癡中林獨處仍多病早晚能來慰所思

春日齋中

空堦重疊上垣衣白晝初長社燕歸落盡海棠人臥病東風時復動柴扉

易從師山亭

林表秋山白鳥飛此中幽致世還稀西村渡口人煙晚坐見漁舟兩兩歸

秋江寫望

蒼茫沙觜鷺鷥眠片水無防浸碧天最愛蘆花經雨後一篷煙火飯魚船

送陳日章秀才

聞卻淸尊掩縹囊病來無故亦淒涼江南春日舊行路因送歸人更斷腸

送式遵師謁金陵王相國

天竺孱顏暫掩扉講香浮穗上行衣白猿聲裏生公石莫遣移文怨晚歸

送善中師歸四明

四明山水別多時老病心閒事事違夢想西湖古蘭若又和秋色送僧歸

送人之蒼梧

側身南望但依依片席乘風去似飛莫謂蒼梧在天末帝鄕看逐白雲歸

自作壽堂因作一絕志之

湖外靑山對結廬墳前修竹亦蕭疏茂陵他日求遺稿猶喜曽無封禪書

樵者

雲際依依認舊林斷崖荒磴路難尋西山望見朝來雨南澗歸時渡處深

詠退筆

神功𨿽缺力終存架琢瑚欠策勲日暮閒窗何所似防陵憔悴故將軍

湖山小隠

衡門鄰晚塢環堵背寒岡片月通蘿徑幽云在石牀客遊拋鄠杜漁事擬滄浪管樂非吾尙昻頭肯自方陳搏四首

題石水澗

銀河灑落翠光冷一派回環湛晚暉防恨卻爲頑石礙琉璃滑處玉花飛

冬日晚望

山鬼暖或呼溪魚寒不跳晚景愈堪觀危峯露殘照

華山

半夜天香入巖谷西風吹落嶺頭蓮空愛掌防侵碧漢無人曽嘆巨靈仙

與毛女遊

藥苖不滿笥又更上危巓回指歸去路相將入翠煙魏野二首

上王相公

聖朝宰相年年出公在中書十二秋西祀東封俱巳了好來相伴赤松遊

尋隠者不遇

尋眞誤入蓬萊島香風不動松花老采芝何處未歸來白雲滿地無人掃

潘閬四首

夏日宿西禪

此地絕炎蒸深疑到不能夜涼如有雨院靜若無僧枕潤連云石牎明照佛燈浮生多骨賤時日恐難勝

歳暮自桐廬歸錢塘晚泊漁浦

久客見華髮孤棹桐廬歸新月無朗照落日有餘暉漁浦風水急龍山煙火防時驚沙上雁一一背南飛

秋上題瑯琊山寺

巖下多幽景且無塵事喧鐘聲晴徹郭山色曉當門深洞波泉脈懸崖露樹根更期來此宿絕頂聽寒猿

渭上秋夕閒望

秋夕滿秦川登臨渭水邊殘陽初過雨何樹不鳴蟬極浦防秋月孤帆沒遠煙漁人空老盡誰似太公賢胡宿二十四首

天街曉望

長樂才聞一叩鐘百官初謁未央宮金波穆穆沙堤月玉樹琤琤上苑風香重椒蘭橫結霧气寒龍虎遠浮空嗟予索米無人問行避霜臺禦史騘

函谷闗

天開函谷壯闗中萬古驚塵向此空望气竟能知老子棄襦何不識終童謾持白馬先生論未抵鳴雞下客功符命巳歸如掌地一丸曾誤隗王東

長卿

買賦金錢出後宮長卿文彩冠諸公梁園未至時名大蜀道前驅使節雄巳托焦桐傳宻意更因殘札寄遺忠如何一諷神仙事卻得飄雲起賦中

洞靈觀結涼

秋波不動簟紋融松月愔愔透綺籠霜重井梧翻瘦碧雨回堦藥墮嫣紅彩鴛靜占銀塘水乳燕涼飛玉宇風秫酒易銷殘夢斷卻疑身在廣寒宮

芙蓉湖泛舟

小湖香艷戰芙蓉碧葉田田擁釣篷嵐气欲飛山隔岸秋波不定水揺空翩翻雪鳥爭投浦潑剌霜鱗對擲風正是滄浪濯纓日一竿多謝紫溪翁

次韻朱沈春雨之什

蒼野迷雲黯不歸遠風吹雨入巖扉石牀潤極琴絲緩水閣寒多酒力防夕夢將成還滴滴春心欲斷正【正一作更】霏霏憂花惜月長如此爭得東陽病骨肥

夜歸華山因寄幕府蘇廣文

山村寥落野人稀竹裏衡門掩翠防溪渡夜隨明月入亭臯春伴白雲飛嵇康懶慢仍耽酒範蠡逋逃久拂衣汀畔數鷗閒不起只應知我巳忘機

淮南王

貪鑄金錢盜寫符何曾七國戒前車長生不待鑪中藥鴻寶誰收篋內書碧井牀空天影在小山人去桂叢疏雲中雞犬無消息麥秀漸漸徧故墟

南城

昨夜輕陰結夕霏城南十里有香泥初聞山鳥驚新弄遙見林花識舊蹊蕩漿遠從芳艸渡墊巾還傍緑楊堤羅敷正苦桑蠶事惆悵南來五馬蹄

趙宗道歸輦下

沿牒相逢楚水湄竹林文酒此攀嵇半氊未暖還傷別一臂初交又觧攜江浦嘔啞風送防河橋勃窣栁垂堤明年四月秦關道洗眼楊州防馬蹄【窣醉官切司馬相如賦云媻嬌勃上金堤注匍匐上下貌】

沖虛觀

五粒靑松護翠苔石門岑寂斷纎埃水浮花片知仙路風逓鸞聲認嘯臺桐井曉寒千乳斂茗園春嫩一旗開馳煙未勒山亭字可是英靈許再來

感舊

千里靑雲未致身馬蹄空踏防年塵曾迷玉洞花光老欲過金城栁眼新粉壁巳沈題鳳字酒罏猶記姓黃人塢中橫笛偏多感一涕防幹白角巾

塞上

漢家神箭定天山煙火相望【望平聲】萬里閒契【契作頡】利請盟金匕酒將軍歸臥玉門闗云沈嶺上妖氛斷雪照回中探騎閒五餌已行王道勝絕無刁鬥至闐顏

殘花

雨壓殘紅一夜凋曉來簾外正飄揺數枝翠葉空相對萬片香魂不可招長樂夢回春寂寂武陵人去水迢迢愁將玉笛傳遺恨苦被芳風透綺寮

侯家

洞戶春遲漏箭長短轅初返洛陽傍防云按曲靑岑醴沈水薰衣白壁堂前檻蘭苕依玉樹後園桐葉護銀牀宴殘紅燭長庚爛還促朝珂謁未央

淮南發運趙邢州被詔歸闕

天臺封詔紫泥馨馬首前瞻北斗城人在函闗先望气帝於京兆最知名一區東第趨晨近數刻西廂接晝榮正是兩京裁化日百金雙璧拜虞卿

津亭

津亭欲闋戒棠舟五兩風來不暫畱西北浮雲連魏闕東南初日滿秦樓層城渺人傷別芳艸萋萋客倦遊平樂舊歡收不得更憑飛夢到瀛洲

古別

長道何年祖軷休風防不斷嶽陽樓佳人挾瑟漳河曉壯士悲歌易水秋九帳淸油徒自貴百壺芳醑豈消憂至今長樂坡前水不啻秦人怨隴頭

送林學士知明州

緑綈膺檢出神州又拜東吳最上游腰下漢符分半虎手中庖刄欠全牛玳筵進酒吳歈曲碧沼觀魚越鄂舟政是金華隆舊業羣仙相望在瀛洲

雪

屏翳驅云結夜陰素花飄墜惡氛沈色欺曹國麻衣淺寒入荊王翠被深天上明河銀作水海中仙樹玉爲林日髙獨擁鸘裘臥誰乞長安取酒金

憶薦福寺牡丹

十日春風隔翠岑秪應繁朶自成陰樽前可要人頽玉樹底遙知地側金花界三千春渺銅槃十二夜沈沈雕槃分篸何由得空作西州擁鼻吟

寄昭潭王中立

髙弦一弄武陵深六幕天空萬里心吳苑歌驪成久別楚峯回鴈好歸音十千美酒花期隔三百枯碁奕思沈莫上孤城頻送目浮雲西北是家林

早夏

井轄投多思不禁密垂珠箔晝沈沈睡驚燕語頻移枕病起蛛絲半在琴雨徑亂花埋宿艶月軒修竹轉涼陰一春酒費知多少探盡囊中換賦金

次韻徐爽見寄

五兩靑絲帝渥深平時何敢嘆英沈侏儒自是長三尺澼絖都來直數金寂寞死灰人喪偶婆娑生意樹交陰年來想見瓊枝色夕夢蘧蘧到竹林【澼音辟漂也絖音縯絮也】楊億四首

書懷寄劉五二首

風波名路壯心殘三徑荒涼未得還病起東陽衣帶緩愁多騎省鬢毛斑五年書命塵西閣千古移文愧北山獨憶瓊林苦霜霰淸樽嵗晏醉酡顏

世事悠悠未遽央虛名眞意兩相忘休誇失馬曽歸塞未省牽牛觧服箱四客髙風驚楚漢五君新詠棄山王秋來安有漁樵夢多在箕峯潁水傍

南朝

五鼓端門漏滴稀夜籖聲斷翠華飛繁星曉埭聞雞度細雨春場射雉歸步試金蓮波濺襪歌翻玉樹涕沾衣龍盤王气終三百猶得澄瀾對敞扉

受詔修書述懷感事三十韻

太極垂裳日中原偃艸初樓船秋發詠衡石夜程書好問虛前席徵賢走傳車蓬萊侔漢制煨燼訪秦餘防繹資金匱規模出玉除紛綸開四部祕邃接千廬日賜雙雞膳親廻六尺輿華芝下閶闔白羽擁儲胥望气成龍虎披文辧魯魚淸光無咫尺覽亦躊躇羣彥揮鉛筆防生濫石渠嵇康眞懶慢謝客本空疏講學情田埆談經腹笥虛月評依許邵文體慕相如雄飲歡娛合淸言鄙吝祛彌旬容出沐終日喜羣居撫巳慙鳴玉歸田憶荷鋤池籠飬魚鳥章服畏猿狙圜府愁屍祿天閽愧獘裾虛名同鄭璞散質類莊樗國士誰知我鄰家或侮予放懷齊指馬屏息度羲舒寡婦宜憂緯三公亦灌蔬危心惟觳觫直道忍蘧蒢往聖容巢許先儒美蘧晨趨歡勞止夕愓念歸歟秦痔疏杯酒顏瓢賴斗儲如諧曲肱臥猶可直鉤漁矯矯禦印翩翩隼畫旟一麾終遂志阮籍去騎驢

錢惟演三首

公子【二首】

蓮勺交衢接荻園來時十里一開筵歌翻南國桃根曲馬過章臺杏葉韉別殿對廻雙綬貴後門歸夜九枝然閒隨翠幰敧烏防紫陌三條入栁煙

二

結綺臨春暎夕霏景陽鐘動曙星稀潘妃寶釧光如晝江令花牋落似飛舴艋臨波朱火度觚稜拂漢紫煙防自從飲馬秦淮水蜀栁無因對殿幃

漢武

一曲橫汾鼓吹廻侍臣髙防栢梁臺金芝煜煜淩晨見黃雀軒翔白晝來立東溟邀鶴駕窮兵西極待龍媒甘泉祭罷神光滅更遣人間識玉杯

王珪三十九首

依韻恭和聖制龍圖天章閣觀三聖禦書

半夜傳君召西淸閱帝文筆回丹穴鳳歌起沛中云禦幄金蝌轉仙墀羽仗分君王自天縱況復睿心勤

依韻和王原寂內翰有懷

暮鑰嚴溫省宵鈴靜浴堂銀花無柰冷瑤艸又還芳夢久聞仙笛班淸犯曉霜帝閽何所叩一炷祝堯香

次韻和元厚之平羗

詔收新土鳳林東四百餘年防犬戎蔥嶺自橫秦塞上金城還落漢圖中輕裘坐嘆無遺策觧髮來庭有舊風零雨未蒙音巳防不勞歸旅詠周公

聞仲諤脂米川大防

神兵十萬忽乘秋西磧妖氛一夕收匹馬不嘶楡塞外長城自起玉闗頭君王別繪淩煙閣將帥今輕定遠侯莫道無人能報國紅旗行去取涼州

依韻和吳相公從駕至開寶寺慶壽崇因閣

崇因開寶構金碧晝相輝禁蹕隨曦馭層城轉斗機梵音獅子吼妙相鴿王歸洛水浮神篆天花滿禦衣塔疑從地湧棟擬入雲飛上行乘今果羣超悞昨非慧珠常自照法雨徧成霏但起眞如念梯梁卽可防

恭和禦制上元觀燈

雪消華月滿髙臺萬燭當樓寶扇開雙鳳雲中扶輦下六鰲海上駕山來鎬宮春酒霑周燕汾水秋風陋漢材一曲升平人共樂君王又進紫霞杯

和金陵懷古

懷鄕訪古事悠悠獨上江城滿目秋一鳥帶煙來別渚數防和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更風流

宮詞【三十二首】

燕去燕來閒白晝花開花落送黃昏年年好景春風妬夢裏鉛華濕淚防

元夕星燈照路臺六宮歌吹出云來夜深翠輦歸金殿十里廻廊錦帳開

黃昏鏁院聽宣除翰長平明趂起居撰就白麻先進艸金泥降出內中書

夜寒金屋篆煙飛燈燭分明在紫防漏永禁宮三十六宴回爭踏月輪歸

曉吹翩翩動翠旗鑪煙千疊瑞雲飛何人奏對偏移刻禦史天香隔繡衣

內庭秋燕玉池東香散荷花水殿風阿監采菱牽錦防月明猶在畫船中

鏁聲金掣閣門環簾捲眞珠十二間別殿春風呼萬嵗中丞新押散朝班

三月金明栁絮飛岸花堤艸弄春時樓船百戱催宣賜玉輦今年不上池

鬭艸深宮玉檻前書蒲如箭荇如錢不知紅藥防幹曲日暮何人落翠鈿

太液波淸水殿涼畫船驚起宿鴛鴦翠眉不及池邊栁取次飛花入建章

金鋋畫角警場開天子南郊玉輅來十里靑城遙北望防雲宮殿月樓臺

麗日祥煙鏁禁林櫻桃初熟杏成陰年年翠輦來遊幸花落春階一寸深

萱艸成窠杏子靑夜聞禁漏曉聞鶯吹回一覺昭陽夢帳外春風太薄情

一片桃花一片春夜來風雨落紛紛多情更逐東流水還作髙唐夢里人

侍輦歸來步玉階試穿金縷鳳頭鞋堦前摘得宜男艸笑挿黃金十二釵

內苑宮人學打毬靑絲飛控紫驊驑朝朝結束防宣喚一樣眞珠落轡頭

中宮賜雪玉成峯滴露堆寒冷照空三十六窗明月夜姮娥渾在水晶宮

琵琶先抹六麼頭小管丁寧側調愁半夜美人雙起唱一聲聲出鳳凰樓

十三初學擘箜篌弟子名中被防頭昨日教坊新進入並房宮女與梳頭

因喫櫻桃放得歸三年著破舊羅衣內中侍從來還去結得金花上貴妃

小小宮娥到內園未梳雲鬢臉如蓮自從配與夫人後不使尋花亂入船

摴蒲冷淡學投壺箭倚腰身約畫圖盡對君王稱妙手一人來謝一人輸

曉來隨駕上城遊行到東西百尺樓回望煙中花栁色緑陰紅艶滿池頭

朱雀門開花未開毬場空闊浸塵埃預排白兔兼蒼狗等君王按鶻來

朝朝臘日官家出隨駕先湏防內人回鶻衣裝回鶻馬就中偏稱小腰身

苑中排比宴秋宵弦管掙摐各自調日晚閉門傳聖防明朝盡放紫宸朝

池邊小樣釣魚船入玩偏宜向晚天掛得防防教便放急風吹過水門邊

防仙觀內玉淸壇新防宮人作女冠毎度駕來羞不出羽衣初著怕人看

小院珠簾著地垂院中排比不相知羨他鸚鵡能言語窗裏偸教鸜鵒兒

寒食淸明小殿傍防樓雙夾闘雞場內人對禦分明看先賭紅羅十擔牀

棃園子弟簇池頭小樂擕來宴遊旋炙紅笙先按拍海棠花下合梁州

禦溝春水碧於天宮女尋花入內園汗濕紅妝行漸困岸頭相喚洗花鈿

王琪一首

吳中曉寒曲

大澤穹天莾同色碧瓦閶門曉花白石巖左右斷行人洞庭一夜冰千尺曽持漢節單於壘北風如刀割人耳卻憐凍足幸雙摧一生不向雪中履憑誰贈我紫綺裘中吳風土淸且柔令嚴气正天地肅長歌白薴臨寒流玉蘭酒熟金醅溢大白連云尙殊克【殊克一作難敵】書窗半掩晝始開防日紅梅斷消息

李沆一首

題六合防

經從防下防春秋每恨無因到上頭今日始知髙處險不如歸去臥林丘

曹汝弼四首

懷寄披雲峯誠上人

院髙窮木盛野極靜無言險路通巖頂香泉出石根防風飄磬韻幽鳥啄苔防常記相畱夜秋堂共聽猿

再寄

江城從別後聞說在松間度日長扄戶終年不下山靜爲詩所役閒免事相闗應喜云邊客防搜鬢未斑

贈披峯嶽長老

禪外掩松扃閒眠度嵗陰雨侵香篆濕苔長屐防深水在銅缾冷雲歸玉磬沈前山有靈藥時策杖藜尋

贈僧

一從叨命服乘興入天臺院接石橋住門臨瀑布開松間應獨坐雪裏更誰來時復擕藜杖看云上古臺劉筠一首

寄靈仙觀舒職方學士

石渠仙署久離羣抗迹丹臺世絕倫揚子不甘嘲尙白漆園終許自全眞紫煙深處鸞雙舞朱髓成來鳥共伸若向雲中見雞犬可能渾忘姓劉人

章冠之一首

寄荊南故人

餘生自拚一虛舟未觧尋詩慰客愁梅欲飄零猶醖借栁才依約巳風流闗心弟妹無黃犬入夢江湖有白鷗別後故人相念否東風應倚仲宣樓

冦凖十一首

冬夜旅思

年少嗟羇旅煙霄進未能江樓千里月雪屋一龕燈逺信憑邊鴈孤吟寄嶽僧鑪灰愁擁坐硯水半成冰

南浦

春風入垂楊煙波漲南浦落日動離魂江花泣防雨

水村卽事

虛齋臨遠水吟釣度朝晡葦岸秋聲合莎庭鶴影孤片雲藏疊巘四野起寒蕪獨步時凝望離人隔五湖

春日登樓懷歸

髙樓聊引望杳杳一川平野水無人渡孤舟盡日橫荒村生斷靄古寺語流鶯舊業遙淸渭沈思忽自驚

山寺

寺在猿啼外門開古澗涯山深防有徑樹老半無枝望遠雲長暝談空日易移恐朝金馬去還失白蓮期

夜泊江上

嵗暮峽中寺維舟古樹根羣峯初落日後夜獨聞猿流水自無盡客愁那可論平明離楚岸迢逓指吳門

楚江夜懷

西風生逺水蕭防度吟臺明月夜還滿故人秋未來寒蛩啼暗壁敗葉下蒼苔誰念空江水年年首重回

江南春

杳杳煙波隔千里白蘋香散東風起日落汀洲一望時愁情不斷如流水

春晝偶書

白晝偶成芳艸夢起來幽興有誰知風簾不動黃鸝語坐看庭花日影移

書河上亭壁

暮天寥落凍雲垂一望幽亭欲下遲臨水數村誰盡得淺山寒雪未消時

王操三首

村家

野景村家好柴籬夾樹身牧童眠向日山犬吠隨人地僻鄕音別年丰酒味醇風光吟有興桑麥暖逢春

喜故人至

地僻無賔侶柴門晝始開谿山寒葉落江國故人來話舊驚霜鬢論詩帶酒杯相畱喜同宿不寐曙光廻

送人南歸

相送當揺落孤舟泛渺彌去防看巳遠臨水立多時別浦寒鴻下空山夜鶴移它年重防面吟鬢共成絲

宋藝圃集卷一

欽定四庫全書

宋藝圃集卷二

明李蔉編

宋郊二首

莊獻明肅太后挽詞應制

寶慈垂毋訓一紀禦璿除地有占沙舊天仍補石餘軒星淪夕緯翟輅去宸居異日金縢啟方知復辟書

閏十二月望日立春禁中作

閏歷先春破臘寒防花金勝寵千官冰從太液池邊動栁向靈和殿裏看瑞气因風飄禁仗暖暉依日上仙盤湏知聖運隨生殖萬國年年共此懽

宋祁二十一首

僑居【二首】

抱病苦憂幽都城困倦遊身拋禿翁板言入稗家流世路風波惡天涯日月遒危心正無泊時底諭窮愁

二

公宇靜寥寥居然俗意銷屐閒誰記齒帶適自忘腰畎首秋殘獲城西日暮樵比來行樂熟隨意度溪橋

官下

東泊驂驔一駐車騩云芣木澹扶疏風經禦冦仙遊外野識禆諶艸創余頴谷寒煙仍井邑侯門殘日但丘墟兩都大道過從盛不稱支離佩左魚

兄長莒公赴鎭道出西苑作詩有長楊獵罷寒熊吼太液歌餘瑞鵠飛造語驚邁予輙擬作一篇

寶樓斜倚闕西天北轉樓陰壓素漣白雪久殘梁復道黃頭空守漢樓船塵輕未損朝來霧樹暖才容臘外煙弭節不妨饒悵戀待歌魚藻記他年

和致政燕侍郎舟中寄宴尙書

異時仙閣對王休頓首辭榮動邃旒疏廣故寮供祖帳鴟夷盡室付歸舟側堦生玉懷歡宴燕壁圖山代逺遊新句漸髙塵累少紫芝巖曲要相求

移病還臺凡閱半嵗乃愈始到家園視園夫治畦植花因成自嘆

臥治無功賜告回驟叨鳴履上中臺壺公天壤非眞死防叟軒裳是儻來經灌早蔬扶隴出失刋園蕊犯檐開此身疏拙眞丘壑不是當年王佐才

再遊海云寺作

十里云邊寺重驅千騎來天形敧野盡江勢讓山回園柰濃成幄樓鐘近殷雷斜陽歸鞅促飛蓋冒輕埃

爲承防詩

粉署重來憶舊遊蟠桃開盡海山秋寧知不是神仙骨上到鰲峯更上頭

臘後晚望

寒日系難定鳴笳弄巳休凍崖初辧馬昏谷自量牛古樹臨闗密黃河入塞流登髙能賦未風物古堯州

華山

仙館三峯下年華百嵗中夢休孤蝶往蛻在一蟬空蕊芨防言祕霄晨浩气通丹遺防後鼎林遣禦余風市霧沈荒白飡霞委暗紅蛾眉有歸約飛步與誰同

答勸農李淵宗嘉州江行見寄

嘉月嘉州路軻峩接部船山回杜宇國江入夜郎天霽引溪流望涼供水閣眠愧君舟楫急遂欲濟長川中秋新霽壕水初滿自城東隅從舟回謝公命賦

霽舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日日物華淸

渡湘江

春過瀟湘渡眞觀八景圖雲藏嶽麓寺江入洞庭湖晴日花爭發丰年酒易沽長沙千萬戶遊女似京都

眞定述事

莫嫌屯壘是邊州試聽山河說上游帳下文書三幕府馬前鞾靺五諸侯王藩故社經塗國俠窟余風觧報仇四十年來民緩帶使君何事不輕裘

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

懷古眺望

城闉聊屬眺千古恨悠悠夏享空臺毀韓亡故社畱廟祠旌潁鳳【黃丞相祠並鳳凰裏】溪水識巢由【潁水過城下】春色依林動晨煙傍戍浮庌騶閒自集田鶴叫相求町篠寅緣密川葭霍靡柔櫟墟迷鄭鄙隗路隔軒遊【春秋櫟邑莊周載大隗山皆在】感昔如吾輩曽經幾斛愁

城隅晚意

寥寥天意晚稍覺井閭閒水落呈全嶼云生失半山牛羊樵路暗燈火客舟還暝思輸鳧鵠歸飛沆漭間

長安道中悵然作【二首】

三輔古風煙徵驂悵未前山園蓬顆外宮室黍離邊樹老經唐日碑殘刻漢年便須眞隕涕不待雍門弦

二

興亡作今古事往始堪悲宮破黃山在城空北斗移走岡寒兔隠啼戍暮鴉饑防岸重回首惟餘王粲詩

夏日陪提刑彭學士登周襄王故城

聊隨漢使者一止周王城片雨北郊晦殘陽西嶺明野禽呼自別香艸問無名誰復黍離詠但興箕潁情

落花

墜素翻紅各自傷靑樓煙雨忍相忘將飛更作廻風舞巳落猶成半面妝滄海客歸珠迸淚章臺人去骨遺香可憐無意傳雙蝶盡付芳心與蜜房

晏殊二首

假中示判官張寺丞王校勘

元巳淸明假未開小園幽徑獨徘徊春寒不定班班雨宿醉難禁灩灩杯無可柰何花落去似曽相識燕歸來遊梁賦客多風味莫惜靑錢萬選才

寓意

油壁香車不再逢峽云無迹任西東梨花院落溶溶月栁絮池塘淡淡風防日寂寥傷酒後一畨蕭索禁煙中魚書欲寄何由達水遠山長處處同

陳襄四首

過罨畫溪

五云深處問新亭月裏乘舟夜半行不見藤花相掩映鄕人遙指畫溪名

和子瞻沿牒京口憶西湖出遊見寄

春風漠漠燕飛飛可惜春風與子違半嶺煙霞紅斾入滿湖風月畫船歸緱笙一闋人何在遼鶴重來事巳非猶憶去年題別處鳥啼花落客沾衣

金華山人

幽居倚翠巒塵事不相干天地醉來小琴棋靜裏歡雨苔春徑緑風竹夜窗寒若問長生術金燈有寶丹

書嶽麓宮道房

借問今行處羣仙第防家暗檐鳴雪滴虛砌影梅花香爇何年栢泉煎末社茶道人三四軰相對誦南華蔡中道一首

張公洞

天上騾蹤竟不廻洞門深閉密封苔神光夜燭燒丹竈淑气晴薫講易臺瑤艸春肥仙去遠紫芝云暖鶴歸來淸遊喜挾三茅客杖履淩空霧雨開

王質一首

東流道中

山髙樹多日出遲食時霧露且雰霏馬蹄巳踏兩郵舍人家漸開雙竹扉冬靑匝地野蜂亂蕎麥滿園山雀飛明朝大江載吾去萬里天風吹客衣

夏竦一首

和上元觀燈

魚龍漫衍六街呈金鎖通宵啟玉京冉冉遊塵生輦道遲遲春箭入歌聲寶坊月皎龍燈淡紫館風防鶴焰平宴罷南端天欲曉回瞻河漢向盈盈

李九齡八首

贈馬道士

水共逍遙云共孤混時言笑只佯愚經年但醉宜城酒千里惟擔華嶽圖尋野鶴來空碧洞覓琴僧去渡重湖人間再見知何日乞取先生石轆轤

贈譚先生

古觀重重繞翠防杉松深處掩扉云生萬壑投龍去海隔三山放鶴歸花洞宴遊春日永石壇朝禮曙星稀每聽髙論長生理擬向寰中便拂衣

上淸辭【三首】

入海浮生汗漫秋紫皇髙晏五雲樓霓裳曲罷天風起吹散仙香滿十洲

樓鎖彤霞地絕塵碧桃花發九天春東皇近日慵遊宴閒煞瑤池五色麟

本來方朔是眞仙偶別丹臺未得還何事玉皇消息晚忍教憔悴向人間

代邊將

雪凍陰河半夜風戰回鐡甲血漂紅據鞍遙指長安道頃刻麟臺第一功

過相思谷

悠悠信馬春山曲芳艸和煙鋪嫩緑正被離愁著莫人那堪更過相思谷

山中寄友人

亂雲堆裏結茅廬巳共紅塵迹漸疏莫問野人生計事窗前流水枕前書

李虛巳一首

和內翰楊大年見寄

鰲冠三峯碧海寛云謡初下靄芝蘭探珠宮裏驪龍睡織錦機中防鳳盤藥砌蒼苔錢作防粉墻修竹玉爲竿閒從蝶夢親鳧舄曽得安期九轉丹

趙湘三首

秋夜集李式西齋

澤國秋光澹詩家夜防淸雨餘逢月色風靜得琴聲小徑幽虫絕寒堦落葉幷嘗茶不擬睡自起繞池行

寄楊塤

閉門苔自長春恨極天涯落日山橫水宮城雨過花斷狂曾避蝶多病更聞蛙江上無消息風吹度桞斜

答徐本

天遠艸離離秋霖寄信遲相思逢葉盡獨坐聽蟬悲嶽色寒前見松心雪後知頻招猶未至時復檢淸辭陳堯佐三首

吳江

平波煙蒼蒼菇蒲才熟江栁黃扁舟系岸不忍去秋風斜日鱸魚香

虎丘山

雲際樓臺樹杪煙孤松千尺聳平田危防遠思防吟好隠隠秋帆半入天

題碧瀾堂

苕溪淸淺霅溪斜碧玉寒光照萬家誰向月中終夜聽洞庭漁笛隔蘆花

錢易一首

西遊曲

花銷秋老白日短敗紅荒緑迷空館擬將淸血灑昭陵幽谷猿啼半山晚十年辭家勤獻書王孫不許延公車江頭祖廟祭無血重門生艸寒離離我有黃金三尺劍姦骨餘防古波艶佩入函闗無故人玉握凋零七星暗羅思純一首

題太湖

三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年王禹偁五首

江頭

三年爲吏向江濵重到江頭照病身滿眼碧波輸匹鳥一簔疏雨屬漁人隨船曉日孤輪白入座靑山數防春張翰精靈應笑我緑裙依舊染紅塵

讀史

紀信生降爲沛公艸荒孤壘想英風漢家靑史緣何事卻道蕭何第一功

淸明

無花無酒過淸明興味蕭然似野僧昨日鄰家乞新火曉窗分與讀書燈

春日雜興

兩株桃杏映籬斜妝防商州副使家何事春風容不得和鶯吹折數枝花

商州

節及登髙忽嘆嗟經年憔悴別京華貳車何處搔蓬鬢九日樽前見菊花

陶弼一首

送趙樞寺丞宰防化縣

路入防云去如何輕觧擕人煙五嶺北星斗大江西暖雪梅花樹晴雷贛石溪靑衫欲無淚不柰鷓鴣啼燕肅一首

僻居

蓬茅城市遠艸徑接魚村白日偶無客靑山長對門藥罏畱火暖花塢帶煙昏靜坐搜新句防心傍酒樽唐異二首

塞上作

防秋人不到萬里絕妖氛馬放降來地雕閒戰後雲月依孤壘沒燒逐遠荒分未省爲邊客宵笳懶欲聞

閒居書事

幽居輕宿雨屐齒徧林塘一境無過客千山自夕陽晝禽多獨語夏木有餘涼招隠詩慵寄時淸誰肯防呂夷簡一首

天華寺

賀家湖上天華寺一一軒窗向水開不用閉門防俗客愛閒能有防人來

王素一首

晚歳思玉京之夢

虛碧中藏白玉京夢魂飛入黃金城何時再步煙霄外皓齒仙童巳掃防

蘇洵五首

又答陳公美【二首】

仲尼爲羣婢一走十四年荀卿老不出五十干諸田顧彼二夫子豈其防狂顚出處固無定不失稱聖賢彼亦誠自信誰能卹多言

公孫昔放逐牧羊滄海濵勉彊聽鄕裏垂老西遊秦自固未爲壯徒爲久辛勤君子豈必隠孔孟皆旅人

送李才元學士知卭州

貧賤羞妻子富貴樂鄕闗不見李夫子得意今西還白馬渡滻水紅旗照蜀山歸來未解帶故舊巳滿門平生浪遊處何者哀王孫壯士無齷齪千金報一飱

送任師中任淸江

吾老尙喜事羨君方少年有如伏櫪馬看彼始及鞍奔騰過吾目蕭條正思邊誰知脫吾羈傲睨登太山君今始得縣翺翔大江幹大江多風波然欲騰翻浩蕩吞九野開闔壯士肝人生患不出局束守一廛未嘗見大物不識天地寛今君吾鄕秀固巳見西川去年作邊吏出入烽火間儒冠雜武弁屢與氊裘言又當適南土大浪泛目前胸中芥蔕心吹盡爲平田陳湯喜形勝所至常縱觀吾想君至彼胸膽當豁然

九日和韓魏公

晚嵗登門最不才蕭蕭華髮映金罍不堪丞相延東閣閒伴諸儒老曲臺佳節巳從愁裏過壯心偶傍醉中來暮歸春雨寒無睡自把新詩百徧裁

宋藝圃集卷二

欽定四庫全書

宋藝圃集卷三

明李蔉編

蘇軾二百四十五首

古離別送蘇伯固

三度別君來此別眞遲暮白盡老髭須明日淮南去酒罷月隨人淚濕花如霧後夜逐君還夢繞湖邊路

雷州

下居近流水水巢依嶺岑終日數椽間但聞鳥遺音鑪香入幽夢海月明孤斟鷦鷯一枝足所恨非故林

碧落洞

槎牙亂峯合晃蕩絕壁橫遙知紫翠間古來仙釋幷陽峯射朝日髙處連玉京陰谷扣白月夢中遊化城果然石門開中有銀河傾幽龕入窈窕別戶穿虛明泉流下珠琲乳蓋交縵纓我行畏人知恐爲仙者迎小語輙響答空山自雷驚策杖歸去來治具煩方平

新城陳氏園次晁補之韻

荒涼廢圃秋寂歷幽花晚山城巳窮僻況與城相逺我來亦何事徙倚望云巘不見苦吟人淸樽爲誰滿

開先漱玉亭

髙巖下赤日深谷來悲風擘開靑山峽飛出兩白龍亂沫散霜雪古潭揺淸空餘流滑無聲快瀉雙石谼我來不忍去月出飛橋東蕩蕩白雲闕沈沈水精宮願隨琴髙生腳踏赤鯶公手持白芙蕖跳下淸泠中

遊鶴林招隠【二首】

郊原雨初霽春物有餘妍古寺滿修竹深林聞杜鵑睡餘栁花墮目山櫻然西窗有病客危坐看香煙

二

行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深竹亭小飲懷歐陽叔弼李黙呈趙景貺陳履常一首

歳暮自急景我閒方緩觴懽余西湖晚步轉北渚長地坐略少長意行無澗岡久知薺麥靑稍覺楡葉黃盎盎春欲動防防夜未央水天鷗鷺靜月霧松桂香撫景方婉娩懷人重淒涼豈無一老卒坐念兩歐陽我意正麋鹿君才亦珪璋此防恐難久此懽不可忘

南都妙峯亭

千尋掛云闕十頃含風灣開門弄淸泚照見雙銅鐶池臺半禾黍桃李余榛菅無人肯回首日暮車班班史君非世人心與古佛閒時邀聲利客來洗塵埃顏新亭在東阜飛宇淩通闤古甃磨翠壁霜林散煙鬟孤云抱商丘芳艸連杏山俯仰盡法界逍遙寄人寰亭亭妙髙峯了了蓬艾間五老壓彭蠡三峯照潼闗均爲拳石小配此一掬慳煩公爲標指免使勤躋攀

金山妙髙臺

我欲乘飛車東訪赤松子蓬萊不可到弱水三萬里不如金山去淸風半防耳中有妙髙臺雲峯自孤起仰觀初無路誰信平如砥臺中老比丘碧眼照窻幾巉巉玉爲骨凜凜霜如齒機鋒不可觸千偈如翻水何湏尋徳云卽此比丘是長生未暇學且學長不死

送曹輔赴閩漕

曹子本儒俠筆勢翻濤瀾往來戎馬間邊風裂儒冠詩成橫槊裏楮墨何曽漧一日事遠遊紅塵隔巖灘平生羊炙口並海搜酸鹹一從荔枝飲豈念苜蓿槃我亦江海人市朝非所安常恐靑霞志坐隨白髮闌淵明賦歸去談笑便觧顏

參寥上人初得知果院防者十六人分韻賦詩某得心字

漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢散花楊梅林茶筍盡禪味松杉眞法音云崖有淺井玉醴常半尋遂名參寥泉可濯幽人襟相擕橫嶺上未覺衰年侵一眼吞江湖萬象涵古今願君更小築嵗晚解我簮

夜坐與邁聨句

淸風來無邊明月翳復吐【自】松聲滿虛空竹影侵半戶【邁】暗枝有驚鵲壊壁鳴饑防【自】露葉耿髙梧風螢落空廡【邁】防涼感團扇古意歌白紵【自】樂哉今夕遊復此陪杖履【邁】傳家詩律細巳自過宗武短詩膝上成聊以慰懷祖【自】

和子由記園中艸木【四首】

行樂惜芳辰秋風常苦早誰知念離別喜見秋老秋感霜霰莖葉颯已槁宦遊歸無時身若馬系皁悲鳴念千里耿耿志空抱多憂竟何爲使汝髮縞

二

自我來闗輔南山得再遊山中亦何有艸木媚深幽菖蒲人不識生此亂石溝山髙霜雪苦苖葉不得抽下有千嵗根蹙縮如蟠虯長爲鬼神守徳薄安敢偸

三

我歸自南山山翠猶在目心隨白雲去夢繞山之麓汝從何方來笑齒粲如玉探懷出新詩秀語奪山緑覺來巳茫昧但記說秋菊有如探樵子入洞聽琴築歸來寫遺聲猶勝人間曲

四

野菊生秋澗芳心空自知無人驚嵗晚惟有暗蛩悲花開澗水上花落澗水湄菊衰蛩亦蟄與汝嵗相期楚客方多感秋風詠江蘺落英不滿掬何以慰朝饑

次韻孫莘老斗野亭寄子由在邵伯堰

落帆謝公渚日腳東西平孤亭得小憇暮景含餘淸坐待斗與牛錯落掛南甍老僧如宿昔一笑意巳傾新詩出故人舊事疑前生吾生七往來送老海上城逢人輙自哂得魚不忍烹似聞續溪老復作東都行小詩如秋菊艶艶霜中明過此感我言長篇發春榮

黃州

南山一尺雪雪盡山蒼然澗谷深自暖梅花應巳繁使君厭騎從車馬畱山前行歌招野叟共步靑林間長松得髙防盤石堪醉眠秪樂聽山鳥擕琴寫幽泉愛之欲忘返但苦世俗牽歸來始覺遠明月髙顚

秋懷

海風東南來吹盡三日雨空堦有餘滴似與幽人語念我平生觀寂寞守環堵壺漿慰作勞褁飯救寒苦今年秋應熟過此飽雞黍嗟我獨何求萬里渉江浦居貧豈無食自不安畎畝念此坐達晨殘燈翳復吐

送鄭戶曹

水繞彭城樓山圍戱馬臺古來豪傑地千嵗有餘哀隆凖飛上天重瞳亦成灰白門下呂布大星隕臨淮尙想劉徳輿置酒此徘徊爾來苦寂寞廢圃多蒼苔河從百步響山到九里回山水自相激夜聲轉風雷蕩蕩淸河壖黃樓我所開秋月墮城角春風揺酒杯遲君爲坐客新詩出瓊瑰樓成君巳去人事固多乖他年君倦防白首賦歸來登樓一長嘯使君安在哉

送李公擇

嗟余寡兄弟四海一子由故人𨿽云多出處不我謀弓車無停招逝去勢莫畱僅存今防人各在天一陬有如長庚月到晚爛不收宜我與夫子相好手足侔比年兩見之賔主更獻酬樂哉十日飲衎衎和不流論事到深夜僵僕鈴與騶頗嘗見使君有客如此不欲別不忍言慘慘集百憂念我野夫兄知名三十秋已得其爲人不待風馬牛他年林下見傾蓋如白頭

送兪節推

吳興有君子淡如朱絲琴一唱三太息至今有遺音嗟余與夫子相避如辰參猶喜見諸郎窈然淸且深異時多良士末路防初心我生不有命其肯枉尺尋

冬至日贈安節

我生防冬至少小如昨日當時事父兄上壽拜脫膝十年閱凋謝白髮催衰疾瞻前惟兄三顧後子由一近者隔濤江遠者天一壁今朝復何幸見此萬里侄憶汝總角時啼笑爲梨栗今來能慷慨志气堅鐡石諸孫行復爾世事何時畢詩成卻超然老淚不成滴

過建昌李野夫公擇故居

彭蠡東北源廬阜西南麓何人修水上種此一雙玉思之不可見破澤余修竹四鄰戒莫犯十畝森似束我來仲夏初解籜呈新緑幽鳥向我鳴野人畱我宿徘徊不忍去防月掛喬木遙想他年歸解組巾一幅對牀老兄弟夜雨鳴竹屋臥聽鄰寺鐘書窻耿殘燭

張兢辰永康所居萬卷堂

君家四壁如相如捲藏天防吞石渠豈惟鄴侯三萬軸家有世南行祕書兒童拍手笑何事笑人空腹談經義未許中郎得異書且共揚雄說奇字淸江縈山碧玉環下有老龍千古閒知君好事家有酒化爲老人夜扣闗畱侯之孫書滿腹玉函寶方何用讀濠梁空復五車多圯上從來一篇足

薄命佳人【錢塘試尼童經】

雙頰凝酥髮抹漆眼光入簾珠的皪故將白練作仙衣不許紅膏污天質吳音嬌軟帶兒癡無限閒愁總未知自古佳人多命薄閉門長信楊花落

東陽水樂亭【爲東陽令王都官槪作】

君不學白公引涇東注渭五斗黃泥一鐘水又不學哥舒橫行西海頭歸來羯鼓打涼州但向空山石壁下愛此有聲無用之淸流流泉無弦石無竅彊名水樂人人笑慣見山僧巳厭聽多情海月空畱照洞庭不復來軒轅至今魚龍舞鈞天聞道磬襄東入海遺聲恐在海山間鏘然澗谷含宮徴節奏未成君獨喜不湏寫入薰風弦縱有此聲無此耳

豆粥

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍虀豆粥不傳法咄嗟而辦石季倫干戈未解身如寄聲色相纒心巳醉身心顚倒自不知更識人間有眞味豈如江頭千頃雪色蘆茒檐出沒晨煙孤地碓舂秔光似玉沙瓶煮豆軟如酥我老此身無著處賣書來問東家住臥聽雞鳴粥熟時蓬頭曳履君家去

次韻子由書李伯時所藏韓幹馬

潭潭古屋云幕垂省中文書如亂絲忽見伯時畫天馬朔風邊沙生落錐天馬西來從西極勢與落日爭先【一作分】馳龍膺豹股頭八尺奮迅不受人間覊元狩虎脊聊可友開元玉花何足奇伯時有道眞吏隠飲啄不羨山梁雌丹靑弄筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廐馬萬匹皆吾師

雪齋【爲杭僧法言作】

君不見峨眉山西雪千里北望成都如井底春風百日吹不消五月行人如凍蟻紛紛市人爭奪中誰信言公似贊公人間熱惱無處避【一作洗】故向西齋作雪峯我夢扁舟適吳越長廊靜院燈如月開門不見人與牛惟見空庭滿山雪【言有詩見寄雲林下閒看水牯牛】

四時詞【四首】

春云陰陰雪欲落東風和冷驚羅幕漸看遠水緑生漪未放小桃紅入蕚佳人瘦盡雪膚肌眉斂春愁知爲誰深院無人剪刀響應將白紵作春衣

垂桞陰陰日初永蔗漿酪粉金盤冷簾額低垂紫燕忙蜜脾巳滿黃蜂靜髙樓睡起翠眉顰枕破斜紅未肯勻玉腕半掀云碧袖樓前知有斷腸人

新愁舊恨眉生緑粉汗餘香在蘄竹象牀素手熨寒衣爍爍風燈動華屋夜香燒罷掩重扃香霧空蒙月滿庭抱琴轉軸無人見門外空聞裂帛聲

霜葉蕭蕭鳴屋角黃昏斗覺羅衾【一作裳】薄夜風揺動鎭幃屏酒醒夢回聞雪落起來呵手畫雙鴉醉臉輕勻襯彩霞眞態生香誰畫得玉奴纎手嗅梅花

芙蓉城【並引】

世傳太原王迥字子髙嘗與仙人汝南周瑤英同遊元丰元年三月餘識子髙問之信然乃作此詩極其情而歸之正亦變風止乎禮義之意也

芙蓉城中花防誰其主者石與丁珠簾玉案翡翠屛風舒霞卷千娉婷中有一人長眉靑烱如防雲淡疎星往來三世空煉形竟坐誤讀黃庭經天門夜開飛爽靈無復白日乘雲軿俗緣千仭磨不盡翠被冷落淒余馨因過緱山朝帝廷夜聞笙蕭弭節聽飄然而來誰使令皎如明月入窗櫺忽然而去不可執寒衾虛幌風泠泠仙宮洞房本不扄夢中同躡鳳凰翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧形開如酒醒芳卿寄謝空丁寜一朝覆水不返缾羅巾別淚空熒熒春風花間秋葉零世間羅綺紛膻腥此生流浪隨滄溟偶然相別兩浮萍願君收視觀三庭勿與嘉糓生蝗螟從渠一念三千齡下作人間尹與邢

襄陽樂府【三篇】

野鷹來

野鷹來萬山下荒山無食鷹苦饑飛來爲爾系防絲北原有兔老且白年年飬子秋食菽我欲擊之不可得年深兔老鷹力弱野鷹來城東有臺髙崔嵬臺中公子著皮袖東望萬里心悠哉鷹何在嗟爾公子歸無勞使鷹可呼亦凡曹天陰月黒狐夜嘷

上堵吟

臺上有客吟秋風悲聲蕭散飄入宮臺邊遊女來竊聽欲學聲同意不同君悲竟何事千里金城兩稚子白馬爲塞鳳爲闕山川無人空且閒我悲亦何苦江水東更深鯿魚冷難捕悠悠江上聽歌人不知我意徒悲辛

襄陽樂

使君未來襄陽愁提戈入市裹氊裘自從氊裘南渡沔襄陽無事多春遊襄陽春遊樂何許峴山之陽漢江浦使君朱斾來翻翻人道使君似羊杜道邊逢人問洛陽中原苦戰春田荒北人聞道襄陽樂目送飛鴻應斷腸

歐陽少師令賦所蓄石屏

何人遺公石屏風上有水墨希防蹤不畫長林與巨石【一作直】獨畫峩眉山西雪嶺上萬嵗不長之孤松崖崩澗絕可望不可到孤煙落日相溟蒙含風偃蹇得眞態刻畫始信天有功我恐畢宏韋偃死葬虢山下骨可朽爛心難窮神機巧思無可發化爲煙霏淪石中古來畫師非俗士摹寫物象略與詩人同願公作詩慰不遇無使二子含憤泣幽宮

遊靈隠寺得李杞寺丞見和詩復用前韻

君不見錢塘湖錢王壯觀今巳無屋堆黃金斗量珠運盡不勞折簡呼四方宦遊散其孥宮闕畱與閒人娛盛衰哀樂兩湏臾何用多憂心欝紆溪山處處皆可廬最愛靈隠飛來孤喬松百丈蒼髯須擾擾下笑桞與蒲髙堂防食羅千夫撞鐘擊鼓喧朝晡凝香方丈眠氍毹絕勝絮被縫海圗淸風時來驚睡餘遂超羲皇傲凡蘧歸時棲鴉正畢逋孤煙落日不可摹

仙都山鹿

老泉詩序云至丰都縣將遊仙都觀見知縣李長官云固知君之將至也此山有鹿甚老而猛獸獵人終莫能害將有客來遊鹿輙夜鳴故常以此之而未嘗失余聞而異之乃爲作詩

日月何促促塵世苦局束仙子去無蹤故山遺白鹿仙人已去鹿無家孤棲悵望層城霞至今聞有遊洞客夜來江市叫平沙長松千樹風蕭瑟仙宮去人無咫尺夜鳴白鹿安在哉滿山秋艸無形迹

李思訓畫長江絕島圖

山蒼蒼江茫茫大孤小孤江中央崖崩路絕猿鳥去惟有喬木攙天長客舟何處來棹歌中流聲【一作時】抑揚沙平風軟望不到孤山久與船低昻峨峨兩煙鬟曉鏡開新妝舟中賈客莫漫狂小孤前年嫁彭郎

送劉攽倅海陵

君不見阮嗣宗臧否不掛口莫誇舌在牙齒牢是中惟可飲醇酒讀書不用多作詩不湏工海邊無事日日醉夢魂不到蓬萊宮秋風昨夜入庭樹蒓絲未老君先去君先去防時回劉郎應白髮桃花開不開

送將官梁左藏赴莫州

燕南垂趙北際其間不合大如礪至今父老哀公孫蒸土爲城鐡作門城中積谷三百萬猛士如雲驕不戰一朝鼓角鳴地中帳下美人空掩面豈如千騎平時來笑談謦欬生風雷葛巾羽扇紅塵靜投壺雅歌淸燕開東方健兒虓虎樣泣涕懷思廉恥將彭城老守亦淒然不見君家雪兒唱

甘露寺彈箏

多景樓上彈神曲欲斷哀弦再三促江妃出聽霧雨愁白浪翻空動浮玉【金山名】喚取吾家雙鳳槽遣作三峽孤猿號與君合奏芳春調啄木飛來雙樹杪

答呂梁仲屯田

亂山回合【一作合沓】圍彭門官居獨在懸水村【呂梁地名】居民蕭條雜麋鹿小市冷落無雞豚黃河西來初不覺但訝淸泗流奔渾夜聞沙岸鳴甕盎曉看雪浪浮鵬鵾呂梁自古喉吻地萬頃一抹何由吞坐觀入市捲閭井吏民走盡余王尊計窮路斷欲安適吟詩破屋愁鳶蹲嵗寒霜重水歸壑但見屋瓦畱沙痕入城相對如夢寐我亦僅免爲魚黿旋呼歌舞雜談笑不惜飲釂空缾盆念君官舍冰雪冷新詩美酒聊相溫人生如寄何不樂任使綘臘燒黃昏宣房未築淮泗滿故道堙滅瘡痍存明年勞苦應更甚我當畚鍤先黥髠付君萬指伐頑石千錘雷動蒼山根髙城如鐡洪口決談笑卻掃看崩奔農夫掉臂免狼顧秋谷布野如雲屯還須更置軟腳酒爲君擊鼓行金樽

送戴防赴成都玉局觀將老焉

拾遺被酒行歌處野梅官桞西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年巳足燒百嵗風燈【一作狂】定何有羨君今作峩眉叟縱未家生執防郎也應世出埋輪守莫欺老病未歸身玉局他年第防人防待子猷淸興發還湏雪夜去尋君

送陳睦知潭州

華淸縹緲浮髙棟上有纈林藏石甕一杯此地初識君千巖夜上同飛鞚君時年少面如玉一飲百觚嫌未痛白鹿泉頭山月出寒光潑眼如流永朝元閣上酒醒時臥聽風鑾鳴鐡鳳舊遊空在人何處二十三年眞一夢我得生還雪髯滿君亦老嫌金帶重有如社燕與秋鴻相逢未穏還相送洞庭靑艸無際天柱紫蓋森欲動湖南萬古一長嗟付與騷人發嘲弄

送表弟程六知楚州

烱烱明珠照雙璧當年三老蘇程石里人下道避鳩杖刺史迎門倒鳧舄我時與子皆兒童狂走從人覓梨栗健如黃犢不可恃隙過白駒那暇惜醴泉寺古垂橘柚石頭山髙闇松櫟諸孫相逢萬里外一笑未觧千憂積子方得郡守山陽老手生風謝刀筆我正含毫紫防閣病眼昏花困書檄莫教印綬系餘年去掃墳墓當有日功成白頭早歸來共借梨花作寒食

趙令晏崔白大圖幅徑三丈

扶桑大繭如甕盎天女織綃云漢上往來不遣鳳銜梭誰能鼔臂投三丈人間刀尺不敢裁丹靑付與濠梁崔風蒲半折寒鴈起竹間灼爍橫江梅畫堂粉壁翻云幕十里江天無處著好臥元龍百尺樓笑看江水拍天流

郭熈畫秋山平遠【潞公爲防尾】

玉堂晝掩春日閒中有郭熈畫春山鳴鳩乳鷰初睡起白波靑嶂非人間離離短幅開平遠漠漠疏林寄秋晚恰似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山映黃髮爲畫龍門八節灘待向伊川買泉石

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文章靜鐘鼓樓中刻漏長獨坐黃昏誰是伴紫薇花對紫薇郎翌日各以表謝又進詩一篇臣軾詩云

繡裳畫衮云垂地不作成王剪桐戱日髙黃繖下西淸風動槐龍舞交翠壁中蠧簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳳字蒼顏白髮便生光袖有驪珠三十四歸來車馬巳喧闐爭看銀鉤墨色鮮人間一日轉萬口喜見云章第一篇

玉堂晝掩文書靜鈴索不揺鐘漏永莫言弄筆數行書須信時平由主聖犬羊散盡沙漠空防烽夜到甘泉宮似聞指揮築上郡巳覺談笑無西戎文思天子師文母終閉玉闗辭馬武小臣願對紫薇花試艸尺書招贊普

和王晉卿送梅花

東坡先生未歸時自種來禽與靑李五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激明年我復在江湖知君對花三嘆息

和蔡景繁海州石室

芙蓉仙人【石曼卿也】舊遊處蒼藤翠壁初無路戱將桃核裹黃泥石間散擲如風雨坐令空山出錦繡依天照海花無數花間石室可容車流蘇寶蓋窺靈宇何年霹靂起神物玉棺飛出王喬墓當時醉臥動千日至今石縫余糟醑仙人一去五十年花老室空誰作主手植數松今偃蓋蒼髯白甲低瓊戶我來取酒酹先生後車仍載胡琴女一聲冰鐡散巖谷海爲瀾翻松爲舞爾來心賞復可人持節中郎醉無伍獨臨斷岸撫出日紅波碧巘相吞吐徑尋我語覓餘聲拄杖彭鏗扣銅鼓長篇小字逺相寄一唱三嘆神淒楚江風海雨入牙頰似聽石室胡琴語我今老病不出門海山巖洞知何許門外桃花自開落牀頭酒甕生塵土前年開閣放桞枝今年洗心參佛祖夢中舊事時一笑坐覺俯仰成今古願君不用刻此詩東海桑田眞旦暮

和秦太虛梅花

西湖處士骨應槁只有此詩君壓倒東坡先生心巳灰爲愛君詩被花惱多情立馬待黃昏殘雪消遲月出早江頭千樹春欲闇竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我巳病今年對花還艸艸不如風雨捲春歸收拾餘香還太昊

自興國往筠宿石田驛南二十五里野人捨

溪上靑山三百疊快馬輕衫來一抹倚山修竹有人家橫道靑泉知我渴芒鞋竹杖自輕軟蒲薦松牀亦香滑夜深風露滿中庭惟見孤螢自開闔

鐡溝行贈喬太博

城東坡壠何所似風吹海濤低復起城中病守無所爲走馬來尋鐡溝水鐡溝水淺不容輈恰似當年韓與侯有魚無魚何足道駕言聊復寫我憂荒【一作孤】村野店亦何有欲發狂言湏鬥酒山頭落日側金盆倒著接防搔白首忽憶從軍年少時輕裘細馬百不知臂弓腰箭南山下追逐長楊射獵兒老去同君兩憔悴犯夜醉歸人不避今年定起故將軍未肯先誅防陵尉

和子由與顏長道同遊百步洪相地築亭種桞

平明坐衙不暖席歸來閉閣閒終日臥聞客至倒屣迎兩眼朦朧余睡色城東泗水步可到路轉河洪翻雪白安得靑絲絡駿馬蹙踏飛波柳陰下奮身三丈兩蹄間振鬛長鳴身自幹少年狂興久巳謝但憶嘉陵繞劍闗劍闗大道車方軌君自不去歸何難山中故人應大笑築室種桞何時還

贈寫禦容妙善師

憶昔射策千先皇珠簾翠幄分兩箱紫衣中使下傳詔跪捧冉冉聞天香仰觀晃目生暈但見曉色開扶桑迎陽晚出來就坐綘紗玉斧光照廊野人不識日月角髣髴尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆巳忘幅巾常服儼不動孤臣入門涕自滂元老侑坐須眉古虎臣立侍冠劍長平生慣寫龍鳳質肯顧艸間猿與麞都人踏破鐡門限黃金白璧空堆牀爾來摹寫亦到我謂是先帝白髮郎不須覽鏡坐自了明年乞身歸故鄕

蔡景繁官舍小閣

使君不獨東南美典型長記先君子戱嘲王叟短轅車肯爲徐郎書紙尾三年弭節江湖上千首放懷風月裏手開東閣坐虛明目淨東溪照淸泚素琴蜀酒容一榻落霞共鶩供千里大舫何時系門栁小詩屢欲書窻紙文昌新搆滿鵷鸞都邑正喧収祀梓相逢一醉豈有命南來寂寞君歸矣

寄吳徳仁兼簡陳季常

東坡先生無一錢十年家火燒凡鉛黃金可成河可塞只有霜鬢無由龍丘居士亦可憐談空說有夜不眠忽聞河東獅子吼拄杖落手心茫然誰似濮陽公子賢飲酒食肉自得仙平生寓物不畱物在家學得忘家禪門前防防十頃田淸溪繞屋花連天溪堂醉臥呼不醒落花如雪春風顚我遊蘭溪訪淸泉巳辦布韈行靑纒嵇山不是無賀老我自興盡回酒船恨君不識顏平原恨我不識元魯山銅駝陌上防相見握手一笑三千年蒜山松林中可卜居予欲就其地地屬金山故作詩與金山元長老

魏王大瓠無人識種成何翅實五石不辭破作兩大尊只憂水淺江湖窄我材濩落無所用虛名驚世終何益東方先生好自譽伯夷子路並爲一杜陵布衣老且愚信口自比契與稷暮年欲學栁下惠嗜好酸鹹不相入金山也是不覊人早歳聞名晚相得我醉而嬉欲先去旁人笑倒山謂實問我此生何所歸笑指浮休百年宅蒜山幸有閒田地招此無家一房客

寄蘄簟與蒲傳正

蘭溪美箭不成笛離離玉筯排霜脊千溝萬自生風入手未開先慘栗公家列屋閒蛾眉珠簾不動花陰移霧帳銀牀初破睡牙籖玉軸坐彈棋東坡病叟長羈旅凍臥饑吟似饑防倚賴春風洗破衾一夜雪寒披故絮火冷燈淸誰復知孤舟兒女自嚘咿皇天何時反炎燠愧此八尺黃琉璃願公淨掃淸香閣臥聽風漪聲滿榻習習還從兩腋生請公稱此朝閶闔

滄洲亭懷古

湘水悠悠天際來夾江古木抱山回城中人物若可數日晏市散多蒼苔九嶷巉天古云埋遙想帝子龍車廻心衰目極何可望九歌寂寂令人哀

栢家渡

栢家渡西日欲落靑山上下猿鳥樂欲因新月望吳云遙看北斗掛南嶽一夢愔愔四十秋古人不死終未休艸舍蕭條誰與語香風欲過白蘋洲

淸遠舟中寄耘老

小寒初渡梅花嶺萬壑千巖背人境淸遠聊爲泛舟行一夢分明墮鄕井覺來滿眼是湖山鴨緑波揺鳳凰影海陵居士無雲梯嵗晚結廬潁水湄山腰自懸蒼玉佩野馬不受黃金羈門前車蓋獵獵走笑倚淸流數鬢絲汀洲相見春風起白蘋吹花散煙水萬里飄篷未得歸目斷滄浪淚如洗北鴈南來遺素書苦言大浸沒我廬淸齋十日不燃鼎曲突往往巢魚今年玉粒賤如水淸銅欲買囊已虛人生百年如寄耳七十朱顏能有防有子休論賢與愚倪生枉卻帶經鋤天南看取東坡叟可是平生廢讀書

大雪獨畱尉氏

古驛無人雪滿庭有客冒雪來自北紛紛笠上巳盈寸下馬登堂面蒼墨苦寒有酒不能飲見之何必問相識我酌徐徐不滿觥看客倒盡不畱滴千門晝閉行路絕相與笑語不知夕醉中不復問姓名馬上忽去橫短策二十七日自陽平至斜谷宿於南山中蟠龍寺

橫槎晚渡碧澗口騎馬夜入南山谷【音浴】谷中暗水響瀧瀧嶺上疎星明煜煜寺藏巖底千萬仭路轉山腰三百曲風生饑虎嘯空林月黒驚麏竄修竹入門突兀見深殿照佛靑熒有殘燭媿無酒食待遊人旋斫杉松煮溪蔌板閣獨眠驚旅枕木魚曉動隨僧粥起觀萬瓦欝參差目亂千嵓散紅緑門前啇賈負椒荈山後咫尺連巴蜀何時歸耕江上田一夜心逐南飛鵠

王頥赴建州錢監求詩及艸書

我昔識子自武功寒防夜語樽酒同酒闌燭盡語不盡倦僕立寐僵屛風丁寧勸學不死訣自言親受方瞳翁嗟予聞道不早悟醉夢顚倒隨盲聾爾來憂患苦摧剝意思蕭索如霜蓬羨君顏色愈少壯外慕漸少由中充河車挽水灌腦黒丹砂伏火入頰紅大梁相逢又東去但道何日辭樊籠未能便乞岣嶁令官曹似是錫與銅畱詩河上慰離別艸書未暇緣怱怱

送呂希道知和州

去年送君守觧梁今年送君守歷陽年年送人作太守坐受塵土堆胸腸君家聮翩三將相富貴未巳今方將鳳雛驥子生有種毛骨往往傳諸郎觀君崛欝負奇表便合劍佩趨明光胡爲小郡屢奔走徵馬未觧風帆張我生本自便江海忍恥未去猶徬徨無言贈君有長嘆美哉河水空洋洋

送劉道原歸覲南康

晏嬰不滿六尺長髙節萬仭淩首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肯下曹操汲黯本自輕張湯𨿽無尺箠與寸刄口吻排擊含風霜自言靜中閱世俗有似不飲觀酒狂衣巾狼籍又屢舞旁人大笑供千塲交朋翩翩去略盡惟我與子猶徬徨世人共棄君獨厚豈敢自愛恐子傷朝來告別驚何速歸意巳逐徵鴻翔匡廬先生古君子掛冠兩紀鬢未蒼定將文度置膝上喜動鄰里烹豬羊君歸爲我道姓字幅巾他日容登堂

遊金山寺

我家江水初發源宦遊直送江入海聞道潮頭一丈髙天寒尙有沙痕在中泠南畔石盤陀古來出沒隨濤波試登絕頂望鄕國江南江北靑山多覊愁畏晚尋歸楫山僧苦畱看落日防風萬頃龍文細防霞半空魚尾赤是時江月初生魄二更月落天深黒江心似有炬火明飛熖照山棲鳥驚悵然歸臥心莫識非鬼非人竟何物江山如此不歸山江神見怪驚我頑我謝江神豈得巳有田不歸如江水【是夜所見如此】

臘日遊孤山訪惠勤惠思二僧

天欲雪云滿湖樓臺明滅山有無水淸石出魚可數林深無人鳥相呼臘日不歸對妻孥名尋道人實自娛道人之居在何許寶雲山前路盤紆孤山孤絕誰肯廬道人有道山不孤紙窻竹屋深自暖擁褐坐睡依圓蒲天寒路遠愁僕夫整駕催歸日未晡出山回望云木合但見野鶻盤浮圖玆遊淡泊歡有餘到家恍如夢蘧蘧作詩火急追亡逋淸景一失後難摹

李杞寺丞見和前篇復用元韻答之

獸在藪魚在湖一入池檻歸期無誤隨弓旌落塵土坐使鞭箠環呻呼追胥連保罪及孥【近屢獲鹽賊皆坐同保徙其家】百日愁嘆一日娛白雲舊有終老約朱紱豈合山人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞋短箭隨獵夫射弋狐兔供朝晡陶潛自作五栁傳潘閬畫入三峯圖吾年凜凜今防余知非不去慙衛蘧嵗荒無術歸亡逋鵠則易畫虎難摹

送別

鴨頭春水濃如染水面桃花弄春臉衰翁送客水邊行沙襯馬蹄烏防防昻頭問客幾時歸客道秋風落葉飛系馬緑楊開口笑傍山依約見斜暉

和蔡凖郎中見邀遊西湖

夏潦漲湖深更幽西風落木芙蓉秋飛雪闇天云拂地新蒲出水栁映洲湖上四時看不足惟有人生飄若浮解顏一笑豈易得主人有酒君應畱君不見錢塘遊宦客朝推囚暮決獄不因人喚何時休

遊道場山何山

道場山頂何山麓上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風松自響誤認石齒號驚湍山僧不放山泉出屋底淸池照瑤席堦前合抱香入雲月裏仙人親手植出山回望翠雲鬟碧瓦朱欄縹間白水田頭問行路小溪深處是何山髙人讀書夜逹旦至今山鶴鳴夜半我今廢學不歸山山中對酒空三嘆

自普照遊二庵

長松吟風晚雨細東庵半掩西庵閉山行盡日不逢人浥浥野梅香入袂居僧笑我戀淸景自厭山深出無計我𨿽愛山亦自笑獨往神傷後難繼不如西湖飲美酒紅杏碧桃香覆髻作詩寄謝采薇翁本不避人那避世

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉巳驚弱桞萬絲垂尙有殘梅一枝亞淸詩獨吟還自和白酒巳盡誰能借不辭靑春忽忽過但恐歡意年年謝自知醉耳愛松風防揀霜林結茒捨浮浮大甑長吹玉澑澑小槽如壓蔗飲中眞味老更濃醉裏狂言醒可怕但當謝客對妻子倒冠落佩從嘲罵

任氏閱世堂前大檜

君家大檜長百尺根如車輪身弦直壯夫連臂不能抱孤鶴髙飛直上立狂風動地舞枝榦大雪翻空洗顏色人言此檜三百年未知此是何人植君家大夫老不遇一生直气未嘗屈沒身不說歸故里遺愛自知懷舊邑此翁此檜兩相似相與閱世終何極汝南山淺無良材櫟社棟椽聊障日便令殺身起大廈亦恐眾材無匹敵且畱枝葉撓云霓猶得世人長嘆息

荊州【二首】

遊人出三峽楚地盡平川北客隨南賈吳檣間蜀船江侵平野斷風捲白沙旋欲問興亡意重城自古堅

二

朱檻城東角髙王北望沙江山非一國峯火是三巴戰骨淪秋艸危樓倚斷霞百年豪傑盡擾擾見魚鰕太白山下早行至橫渠鎭書崇壽院壁

馬上續殘夢不知朝日升亂山橫翠障落月淡孤燈奔走煩郵吏安閒媿老僧再遊應眷眷聊亦記吾曽

人日惠州偶作

曉雨暗人日春愁連上元水生桃菜渚煙濕落梅村晚市人歸盡孤舟鶴踏翻猶堪慰寂寞漁火亂黃昏

暮歸

牛羊久巳下寂寞掩柴扉水鶴鳴城堞飛螢上防衣夜涼江海近天闊鬥牛防何日招舟子寒光北度歸

唐守攜酒見訪用韻

箕踞狂歌老瓦盆燎毛燔肉似羗渾傳呼艸市來攜客灑掃漁磯共置樽山下黃童爭看舞江幹白骨巳銜恩【時檐方議葬暴骨】孤云落日西南望長羨歸鴉自識村

正月二十六日偶遇數客野步嘉祐僧捨東南埜人家雜花盛開叩門求觀林媼出應白髮靑裙少寡獨居三十年矣嘆息之餘作詩紀之

縹帶緗枝出綘房緑陰靑子送春忙涓涓泣露紫含笑熖熖燒空紅佛桑落日孤煙知客恨短離破屋爲誰香主人白髮靑裙袂子美詩中黃四娘

惠州近城數小山類蜀道春與進士許谷野步防意處飲之且醉作詩以記適參寥專使欲歸使持此以示西湖之上諸友庶使余未嘗一日忘湖山也

夕陽飛絮亂平蕪萬里春前酒一壺鐡化雙魚沈遠素劍分二嶺隔中區花曽識面香仍好鳥不知名聲自呼夢想平生消未盡滿林煙月到西湖

贈淸涼寺和長老

代北初辭沒馬塵江南來見臥云人問禪不契前三語施佛空畱丈六身老去山林徒夢想雨餘鐘鼔更淸新防湏一洗黃茅瘴未用深藏白防巾

李鈐轄坐上分題戴花

二八佳人細馬駝十千美酒渭城歌簾前柳絮驚春晚頭上花枝柰老何露濕醉巾香掩冉月明歸路影婆娑緑珠吹笛何時見欲把斜紅挿皂羅

儋州上元過子赴使君防

使君置酒莫相違守舍何妨獨掩扉臥看月窗蟠蜥蜴靜聞風幔落蛜蝛燈花結盡吾猶夢香篆消時汝欲歸回首淒涼十年事傳柑歸遺滿朝衣

秋晚客興

艸滿池塘霜送梅疏林野色近樓臺天圍故越侵云盡潮上孤城帶月廻客夢冷隨楓葉斷愁心低逐鴈聲來流年又喜驚重九可意黃花是處開

畱題仙遊潭中興寺寺東有玉女洞洞南有馬融讀書石室過潭而南山石益奇潭上有橋畏其險不可渡

淸潭百尺皎無泥山木陰陰谷鳥啼蜀客曽遊明月峽秦人今在武陵溪獨攀書室窺巖竇還訪仙姝欵石閨猶有愛山心未至不將雙腳踏飛梯

九月二十日防雪懷子由弟

岐陽九月天防雪巳作蕭條嵗暮心短日送寒砧杵急冷官無事屋廬深愁腸別後能消酒白髮秋來巳上簮近買貂裘堪出塞忽思乘傳問西琛

七月二十四日以久不雨出禱磻溪是日宿虢縣二十五日晚自虢縣渡渭宿於僧捨曾閣閣故曾氏所建也夜久不寐見壁有前縣令趙薦畱名有懷其人

龕燈明滅欲三更敧枕無人夢自驚深谷流風終夜響亂山銜月半牀明故人漸遠無消息古寺空來看姓名欲向磻溪問姜叟僕夫屢報斗杓傾

二十六日五更起行至磻溪未明

夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合神物已化遺蹤蜿安得夢隨霹靂駕馬上傾倒天瓢翻

次韻杭州裴惟甫

余杭門外葉飛秋尙記居人挽去舟一別臨平山上防五年云夢澤南州淒涼楚些緣吾發邂逅秦淮爲子畱寄語西湖舊風月故應時許夢中遊

和仲伯達

歸山嵗月苦無多尙有丹沙柰老何繡谷只應花自染鏡潭長與月相磨君方傍海看初日我巳橫江擊素波人不我知斯我貴不湏雷雨起龍梭

再和

憶觀滄海過東萊日照三山迆邐開玉觀飛樓淩霧起仙幢寶蓋拂天來不聞宮漏催晨箭但覺檐陰轉古槐供奉靑班非老處防稽何日乞方回【時方闕防稽守】

次韻王定國揚州倅

此身江海寄天遊一落紅塵不易收未許相如還蜀道空教何遜在揚州又驚白酒催黃菊尙喜朱顏映黒頭火急著書千古事虞卿應未厭窮愁

送呂昌明知嘉州

不羨三刀夢蜀都聊將八詠繼東吳臥看古佛淩雲閣勅賜詩人明月湖得句防應緣竹鶴思歸寧復爲蒓鱸橫空好在修眉色頭白猶堪乞左符

座上復借韻送岢嵐軍通判葉朝奉

雲間踏白看纒旗莫忘西湖把酒時夢裏吳山連越嶠樽前婦雜蕃兒夕烽過後人初醉春鴈來時雪未滋爲問從軍眞樂否書來粗遣故人知

壽星院寒碧軒

淸風肅肅揺牎扉牎前修竹一尺圍紛紛蒼雪落夏簟冉冉緑霧沾人衣日髙山蟬抱葉響人靜翠羽穿林飛道人絕粒對寒碧爲問鶴骨何緣肥

送杜介歸揚州

再入都門萬事空閒看淸洛漾東風當年帷幄防人在回首觚稜一夢中采藥防湏逢薊子問禪何處識龎翁歸來鄰里應迎笑新長淮南舊桂叢

華陰寄子由

三年無日不思歸夢裏還家旋覺非臘酒送寒催去國東風吹雪滿徵衣三峯已過天浮翠四扇行看日照扉裏堠消磨不禁盡速攜家餉勞驂騑

山

我生飄蕩去何求再過山嵗五周身行萬里半天下僧臥一庵初白頭地隔中原勞北望湖連滄海欲東遊元嘉舊事無人記故壘摧頽今在不【宋文帝遣將拒魏太武築城北山】莘老葺天慶觀小園有亭北向道士山崇說乞名與詩

春風欲動北風防歸鴈亭邊送鴈歸蜀客南遊家最遠吳山寒盡雪先晞扁舟去後花枝亂五馬來時賔從非惟有道人應不忘抱琴無語立斜暉

次韻趙令鑠

東坡巳報六年穰惆悵紅塵白首郎枕上溪山猶可見門前冠蓋巳相忘故人年少眞瓊樹落筆風生戰堵墻端向甕間尋吏部老來專以醉爲鄕

宋藝圃集卷三

欽定四庫全書

宋藝圃集卷四

明李蔉編

蘓軾

縱筆

寂寂東坡一病翁白須蕭散滿霜風小兒誤喜朱顏在一笑那知是酒紅

題惠州範氏溪陰堂

白水滿時雙鷺下緑槐髙處一蟬吟酒醒門外三竿日臥看溪南十里陰

題織錦圖上廻文

春晚落花餘碧艸夜涼低月半秋桐人隨瘦馬邊城暮雨映疏簾繡閣空

紅手素絲千字錦故人新曲九廻腸風吹絮雪愁縈骨淚灑縑書恨見郎

羞看一首廻文錦錦似文君別恨深頭白自吟悲賦客斷腸愁是斷弦琴

和人廻文【五首】

紅窗小泣低聲怨永夕春寒斗帳空中酒落花飛絮亂曉鶯啼破夢匆匆

晞艸露如郎薄幸亂花飛似妾情多歸鴻見處揮珠淚語燕閒時斂翠娥

琴弦斷續愁兼恨嶺水分流西復東深院小扉紅日落繡窗閒倚更誰同

參橫霽色天沈水鳥宿寒枝竹鎖煙衾戀舊香淸夜半淚凝殘燭畫堂前

寒宿霜風秋葉黃冷燈殘月照空牀看君寄意傳文錦字字愁縈苦斷腸

望海樓晚景【三首】

靑山斷處塔層層隔岸人家喚欲應江上秋風晚來急爲傳鐘鼔到西興

海上濤頭一綫來樓前指顧雪成堆從今潮上君湏上更看銀山二十回

橫風吹雨入船斜壯觀應湏好句誇雨過湖平江海碧電光時掣紫金蛇

戱贈

惆悵沙河十里春一畨花落一畨新小樓依舊斜陽裏不見樓中垂手人

贈別

靑鳥銜巾久欲飛黃鶯別主更悲啼慇懃莫忘分攜處湖水東邊鳳嶺西

追和子由去嵗試舉人洛下所寄詩二首暴雨初晴樓上晚景

洛邑從來天地中嵩髙蒼翠北邙紅風流耆舊消磨盡只有靑山對病翁【謂富公也】

客路三年不見山上樓相對夢魂間明朝卻踏紅塵去羞向淸伊照病顏

陌上花

陌上花開蝴蝶飛江山猶是昔人非遺民防度垂垂老遊女長歌緩緩歸

送範徳孺

漸覺東風料峭寒靑蒿黃韭試春盤遙想慶州千嶂裏暮云衰艸雪漫漫

送惠州監押

一聲鳴雁破江云萬葉梧桐捲露銀我自飄零是羇旅更堪秋晚送行人

題澄邁驛通潮閣

倦客愁聞歸路遙眼明飛閣俯長橋貪看白鷺橫秋浦不覺靑林沒晚潮

夢中絕句

楸樹髙花欲挿天暖風遲日共茫然落英滿地君方見惆悵春光又一年

金山夢中作

江東賈客木棉裘防散金山月滿樓半夜潮來風又熟臥吹簫管到揚州

書辧才白雲堂壁

不辭淸曉叩松扉卻值支公久不歸山鳥不鳴天欲雪捲簾惟見白雲飛

防州八境圖【四首】

濤頭寂寞打城還章贑臺前暮靄寒倦客登臨無限思孤云落日是長安

白鵲樓前翠作堆縈云嶺路若爲開故人應在千山外不寄梅花遠信來

朱樓深處日防明皂蓋歸時酒半醒薄暮漁樵人去盡碧溪靑嶂繞螺亭

煙雲縹緲郁孤臺積翠浮空兩半開想見之罘觀海市綘宮明滅是蓬萊

韓康公坐上侍兒求書扇

一一窻扉面水開更於何處覓蓬萊天香滿袂人知否曽到旃檀小殿來

書王定國所藏煙江疊嶂圖王晉卿畫

江上愁心千疊山浮空積翠如雲煙山耶云耶遠莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林斷小橋野店依山前行人稍度喬木外漁舟一葉江吞天使君何從得此本防檢毫末分淸妍不知人間何處有此境徑欲往置二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇

寓居合江樓

海山蔥朧气佳哉二江合處朱樓開蓬萊方丈應不遠肯爲蘇子浮江來江風初涼睡正美樓上啼鴉呼我起我今身世兩相違西流白日東流水樓中老人日淸新天上豈有癡仙人三山咫尺不歸去一杯付與羅浮春【余家釀酒名羅浮春】

十一月二十六日松風亭下梅花盛開

春風嶺上淮南村昔年梅花曾斷魂豈知流落復相見蠻風蜒雨愁黃昏長條半落荔枝浦臥樹獨秀桄榔園豈惟幽光畱夜色直恐冷艶排冬溫松風亭下荊棘裏兩株玉蘂明朝暾海南僊云嬌墮砌月下縞衣來扣門酒醒夢覺起繞樹妙意有在終無言先生獨飲勿嘆息幸有落月窺淸樽

再用前韻

羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艶肯相顧知我酒熟詩淸溫蓬萊宮中花鳥使緑衣倒掛扶桑暾抱叢窺我方醉臥故遣啄木先敲門麻姑過君急灑掃鳥能歌舞花能言酒醒人散山寂寂惟有落蘂黏空樽

遊桓山防者十人以春水滿四澤夏云多奇峯爲韻得澤字

東郊欲尋春未見鶯花迹春風在流水鳧雁先拍拍孤防信溶漾弄此半篙碧艤舟桓山下長嘯理輕防彈琴石室中幽響淸磔磔弔彼泉下人野火失枯臘悟此人間世何者爲眞宅暮回百步洪散坐洪土石媿我非王襄子淵肯見客臨流吹洞簫水月照連璧此歡眞不朽回首嵗月隔想象斜川遊作詩寄彭澤

贈寫眞何秀才

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫褒公與鄂公

薄薄酒

薄薄酒勝茶湯粗粗布勝無裳醜妻惡妾勝空房五更待漏靴滿霜不如三伏日髙睡足北窗涼珠襦玉匣萬人祖送歸北邙不如懸鶉百結獨坐負朝陽生前富貴死後文章百年瞬息萬世忙夷齊盜跖俱亡羊不如眼前一醉是非憂樂都兩忘

西湖秋涸東池魚窘甚因防客呼网師遷之西池爲一笑之樂夜歸被酒不能寢戱作放魚一首

東池浮萍半枯塊裂碧跳靑出魚背西池秋水尙涵空舞闊揺深吹荇帶吾僚有意爲遷居太守縱饞那忍鱠縱橫爭看銀刀出瀺灂初驚玉花碎但愁數罟損鱗鬛未信長堤隔濤瀬濊濊潑潑須臾間圉圉洋洋尋丈外安知中無蛟龍種尙恐或有風雲防明年春水漲西湖好去相忘湖海

蜜酒歌【西蜀道士楊世昌善作蜜酒絕醇釅余得其法作此歌遺之】

眞珠爲漿玉爲醴六月田夫汗流泚不如春甕自生香蜂爲耕耘花作米一日小沸魚吐沫二日轉淸光活三日開甕香滿城快瀉銀瓶不須撥百錢一斗濃無聲甘露防濁醍醐淸君不見南園采花蜂如雨天教釀酒醉先生先生年來窮到骨問人乞米何曽得世間萬事眞悠悠蜜蜂大勝監河侯

虢國夫人夜遊圖

佳人自鞚玉花騘翩如驚燕踏飛龍金鞭爭道寶釵落何人先入明光宮宮中羯鼓催花栁玉奴弦索花奴手坐中八姨眞貴人走馬來看不動塵明眸皓齒誰復見只有丹靑余淚痕人間俯仰成今古吳公臺下雷塘路當時一笑潘麗華不知門外韓擒虎

定惠院海棠

江城地瘴蕃艸木只有名花苦幽獨嫣然一笑竹籬間桃李漫山總麤俗也知造物有深意故遣佳人在空谷自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒慘月下無人更淸淑先生食飽無一事散步逍遙自捫腹不問人家與僧捨拄杖敲門看修竹忽逢絕艶照衰朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念爲飲一樽歌此曲明朝酒醒還獨來雪落紛紛那忍觸

畱題仙都觀

山前江水流浩浩山上蒼蒼松栢老舟中行客去紛紛古今換易如秋艸空山樓觀何崢嶸眞人王逺陰長生飛符禦气朝百靈悟道不復誦黃庭龍車虎駕下來迎去如旋風摶紫淸眞人厭世不回顧世間生死如朝露學仙度世豈無人飡霞絕粒長苦辛安得獨從逍遙君泠然乘風駕浮雲超世無有我獨行

續麗人行

深宮無人春日長沈香亭北百花香美人睡起薄梳洗燕語鶯啼空斷腸畫工欲畫無窮意背立春風初破睡若教回首卻嫣然陽城下蔡俱風靡杜陵饑客眼常寒蹇驢破防隨金鞍隔花臨水時一見只許腰肢背後看心醉歸來茅屋裏方信人間有西子君不見孟光舉案與齊眉何曽背面傷春啼

月夜與客飲酒杏花下

杏花飛簾散餘春明月入戶尋幽人褰衣步月踏花影烱如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地春風惡但見緑葉棲殘紅

題王逸少帖

顚張醉素兩禿翁追逐世好稱書工何曾夢見王與鐘妄自粉餙欺盲聾有如市倡抺靑紅妖歌嫚舞兒童謝家夫人淡丰容蕭然自有林下風天門蕩蕩驚跳龍山林飛鳥一掃空爲君艸書續其終待我他日不怱怱

四月十一日初食荔支

南村諸楊北村盧白花靑葉冬不枯垂黃綴紫煙雨裏特與荔支爲先驅海山仙人絳羅襦紅紗中單白玉膚不須更待妃子笑風骨自是傾城姝不知天工有意無遣此尢物生海隅雲山得伴松檜老霜雪自困楂梨麤先生洗琖酌桂醑冰槃薦此頳虯珠似開江鰩斫玉柱更洗河豚烹腹腴我生渉世本爲口一官久巳輕蒓鱸人間何者非夢幻南來萬里眞良圖

石蒼舒醉墨堂

人生識字憂患始姓名粗記可以休何用艸書誇神速開卷戃怳令人愁我甞好之毎自笑君有此病何年瘳自言其中有眞樂適意無異逍遙遊近者作堂名醉墨如飲鬥酒消百憂乃知劉子語不妄病嗜土炭如珍羞君於此藝亦云至堆墻敗筆如山丘興來一揮百紙盡駿馬倐忽踏九州我書意造本無法防畫信手煩推求胡爲議論獨見假隻字片紙皆藏收不減鐘王君自取下方羅趙我亦優不須臨池更苦學完取絹素充衾裯李公擇求黃鶴樓詩因記舊所聞於馮當世者

黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三叩聲淸圎洞中鏗鋐落門闗縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹獘席氊夜穿茅屋光射天裏閭來觀巳變遷似石非石鉛非鉛或取而有眾忿喧訟歸有司今防年無功暴得喜欲顚神仙戱汝眞可憐願君爲考然不然此語可信馮公傳

贈寫眞李道士

君不見景靈今殿圖功臣進賢大防東西陳能令將相長在世自古獨有曹將軍嵩髙李師掉頭笑自言弄筆曹前身百世遺像誰復識滿朝冠劍多偉人據鞍一見心有得臨軒相對疑通神十年江海須半脫歸來俯仰慚簮紳一揮七尺傍墻立客來顧我誠似君金章紫綬本非有緑鬢黃蒻甘長貧何如畫作老白衣置之茒屋全吾眞

法惠寺橫翠閣

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言悲秋春更悲巳泛平湖思濯錦更看橫翠憶峩眉雕欄能得防時好不獨慿欄人易老百年興廢更堪哀懸知艸莽化池臺遊人尋我舊遊處但覓吳山橫處來

三峽橋

吾聞太山石積日穿綫澑況此百雷霆萬世與石闘深行九地底險出三峽右長輸不盡溪欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄間傾洞金石奏灣灣飛橋出防防半月彀玉淵神龍近雨雹亂晴書垂瓶得淸甘可咽不可嗽

城南縣尉水亭得長字

兩尉郁相望東西百步塲揮旗蒲柳市伐鼓水雲鄕已作觀魚檻仍開射鴨堂全家依畫舫極目亂紅妝灔灔波頭細疎疎雨腳長我來閒濯足溪漲欲浮牀澤國山圍裏孤城水影旁欲知歸路處葦外記風檣

江月【五首】

一更山吐月玉塔臥防瀾正似西湖上湧金門外看冰輪橫海濶香霧入樓寒停鞭且莫上照我一杯殘二更山吐月幽人方獨夜可憐人與月夜夜江樓下風枝夕未停露艸不可借歸來掩闗臥喞喞虫夜話三更山吐月棲鳥亦驚起起尋夢中遊淸絕正如此驅雲歸眾宿俯仰迷空水幸可飲我牛不須違洗耳四更山吐月皎皎爲誰明幽人赴我約坐待玉繩橫野橫多斷板山寺有防行今夕定何夕夢中遊化城五更山吐月窗迥室幽幽玉鉤還掛戶江練卻明摟星河澹欲曉鼔角冷知秋不眠翻五詠淸切變蠻謳

歸去來詞集字

寄傲疑今是求榮感昨非聊欣樽有酒不恨室無衣丘壑世情逺田園生事防庭柯還獨眄時有鳥歸飛

廣慶寺朱瑤畫

朱瑤唐晚輩得法尙雄深滿寺空遺迹何人識苦心長廊敧雨腳破壁撼鐘音成壞無窮事他年復弔今

倦夜

敧枕倦長夜小窗猶未明孤村一犬吠殘月防人行衰鬢久巳白旅懷空自淸荒園有絡緯虛織竟何成

和韋蘇州詩寄鄧道士

一杯羅浮春遠餉采薇客遙知獨酌罷醉臥松下石幽人不可見淸嘯聞月夕聊戱庵中人空飛本無迹

禽言

南山昨夜雨西溪不可渡溪邊布谷兒勸我脫布袴不辭脫袴溪水寒水中照見催租瘢

挽滕逹道

云夢連江雨樊山落木秋公方占賈鵩我正買龔牛共有江湖樂空懷畆憂荊溪欲歸老浮玉偶同遊骯髒儀型在驚呼嵗月遒回頭雜歌哭挽語不成謳

郁孤臺和許朝奉

髙門元世客路晚追遊淸絕聞詩語防通豈法流傳家有衣鉢斷獄盡春秋邂逅陪車馬尋芳謝眺洲淒涼望鄕國得句仲宣樓恨賦投湘水悲歌祀栁州何如五字律相與一樽畱更約登塵外歸時月滿舟

祭常山回小獵

靑蓋前頭防皂旗黃茅岡下出長圍弄風驕馬跑空立趂兔蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮

有美堂暴雨

遊人腳底一聲雷滿坐頑云撥不開天外黒風吹海立浙東飛雨過江來十分防灔金樽凸千丈敲鏗羯鼓催喚起謫仙泉灑面倒傾鮫室瀉瓊瑰

次韻穆父尙書侍祠郊丘瞻望天光退而相慶引滿醉吟一首

千章杞梓防雲天樗散誰收老鄭防喜气到君浮白裏丰年及我掛冠前令嚴鐘鼓三更月野宿貔貅萬竈煙太息何人知帝力歸來金帛看頳肩

次韻晁無斁春懷

城郭朝陽散積陰郊原注目日淸深年衰鷗鷺如今是夢斷邯鄲何處尋語鵲飛烏春稍稍重簾深院晚沈沈不辭杖履衝泥雪未有瓊琚報好音

過嶺寄子由

七年來往我何堪又試曹谿一勺甘夢裏似曾遷海外醉中不覺到江南波生濯足鳴空澗霧繞徵衣滴翠嵐誰遣山雞忽驚起半巖花雨落毿毿

天竺寺

香山居士畱遺迹天竺禪師有故家空詠連珠吟疊壁已亡飛鳥失驚蛇林深野桂寒無子雨浥山姜病有花四十七年眞一夢天涯流落淚橫斜

贈王子眞秀才

萬里雲山一破裘杖端閒掛百錢遊五車書巳畱兒讀二頃田應爲鶴謀水底笙歌蛙兩部山中奴婢橘千頭幅巾我欲相隨去海上何人識故侯【此詩前六句皆用數目字】

出潁口初見淮山

我行日夜見江海楓葉蘆花秋興長平淮忽迷天逺近靑山久與船低昻壽州已見白石塔短棹又轉黃茅岡波平風軟望不到故人久立天蒼茫【見一作向又一作未】

送子由之契丹

雲海相忘寄此身那因遠適更傷神不辭驛騎淩風雪要使天驕識鳳麟沙漠回看淸禁月湖山應夢武陵春單於若問君家世莫道中朝第一人

賀陳述古弟章生子

欝蔥佳气夜充閭始見徐卿第二雛甚欲去爲湯餅客惟愁錯寫弄麞書參軍新婦賢相敵阿大中郎喜有餘我亦從來識英物試教啼看定何如

贈惠山僧惠表

行徧天涯意未闌將心到處遣人安山中老宿依然在案上楞嚴巳不看敧枕落花餘防片閉門修竹自千竿客來茶罷空無有盧橘楊梅尙帶酸

西太一見王荊公舊詩偶次其韻【二首】

秋早川原淨麗雨餘風日淸酣從此歸耕劍外何人送我池南

但有尊中若下何須墓上徵西聞道烏衣巷口而今煙艸萋迷

靈上訪道人不遇

花光紅滿欄艸色緑無岸不逄靑眼人長歌白石爛

安節侄將去作小詩送之

索漠齊安郡從來著放臣如何風雪裏更送獨歸人

題贈田辧之琴姬

流水隨弦滑淸風入指寒坐中有狂客莫近繡簾彈

梅花【二首】

春來幽谷水潺潺的皪梅花艸棘間一夜東風吹石裂半隨飛雪渡闗山

何人把酒慰深幽開自無聊落更愁幸有淸溪三百曲不辭相送到黃州

中秋月

暮云收盡溢淸寒銀漢無聲轉玉盤此生此夜不長好明月明年何處看

春宵

春宵一刻直千金花有淸香月有陰歌管樓臺聲細細秋千院落夜沈沈

上元侍宴

澹月疏星繞建章仙風吹下禦鑪香侍臣鵠立通明殿一朶紅雲捧玉皇

海棠

東風嫋嫋泛崇光香霧空蒙月轉廊只恐夜深花睡去故燒髙燭照紅妝

遊三茅洞

凍雨飛飛半成雪遊人屨冷蒼苔滑不辭擕被巖底眠洞口云深夜無月

惠崇春江曉景

竹外桃花三兩枝春江水暖鴨先知蔞蒿滿地蘆芽短正是河豚欲上時

澄邁驛通潮閣

餘生欲老海南村帝遣巫陽招我魂杳杳天低鶻沒處靑山一髮是中原

六月二十七日望湖樓醉書【三首】

黒云翻墨未遮山白雨跳波亂入船捲地風來忽吹散望湖樓下水如天

放生魚鼈逐人來無主荷花到處開水枕能令山俯仰風船觧與月徘徊

獻花遊女木蘭橈細雨斜風濕翠翹無限芳洲生杜若吳兒不識楚詞招

雜詩

窗揺細浪魚吹日手弄黃花蝶透衣不覺春風吹酒醒空教明月伴人歸

東欄梨花

梨花淡白栁深靑栁絮飛時花滿城惆悵東欄一株雪人生看得防淸明

和子由逍遙堂詩

別期漸近不堪聞風雨蕭蕭巳斷魂猶勝相逢不相識形容變盡語音存

僕年三十九在潤州道上過除夜作此詩又二十年在惠州錄之以示過

寺官官小未朝參紅日半窗春睡酣爲報鄰雞莫驚覺更容殘夢到江南

吉祥寺花將落而述古不至

今嵗東風巧翦裁含情只待使君來對花無信花應恨直恐明年便不開

述古聞之明日卽來坐上復用前韻同賦

仙衣不用剪刀裁國色初酣卯酒來太守問花花不語爲君零落爲君開

於潛令刁同年野翁亭

山翁不出山溪翁長在溪不如野翁來往溪山間上友麋鹿下鳧鷖問翁何所樂三年不去煩推擠翁言此間亦有樂非絲非竹非蛾眉山人醉後鐡冠落溪女笑時銀櫛低我來觀政問風謡皆云吠犬足生犛但恐此翁一旦捨此去長使山人索寞溪女啼【天目山唐道士常冠鉄冠扵潛婦女皆挿大銀櫛長尺許謂之蓬沓】

登常山絕頂廣麗寺

西望穆陵闗東望瑯琊臺南望九仙山北望空飛埃相將叫虞舜遂欲歸蓬萊嗟我二三子狂飲亦荒哉紅裙欲先去長笛有餘哀淸歌入雲霄妙舞纎腰回自從有此山白石封蒼苔何嘗有此樂將去復徘徊人生如朝露白髮日夜催棄置當何言萬刼終飛仄

和子由送將官梁左藏仲通

雨足誰言春麥短城堅不怕秋濤捲日長惟有睡相宜半脫紗巾落紈扇芳艸不鋤當戶長珍禽獨下無人見覺來身世都是夢坐久枕痕猶著面城西忽報故人來急掃風軒吹麥飯伏波論兵初矍鑠中散談仙更淸遠南都從事亦學道不卹腸空誇腦滿問羊他日到金華應許相將遊閬苑【黃初平之兄尋其弟於金華山】

大風畱金山兩日

防上一鈴獨自語明日顚風當斷渡朝來白浪打蒼崖倒射軒窗作飛雨龍驤萬斛不敢過漁艇一葉從掀舞細思城市有底忙卻笑蛟龍爲誰怒無事久畱童僕怪此風聊得妻孥許山道人獨何事半夜不眠聴粥鼓

陪歐陽公防西湖

謂公方壯須似雪謂公巳老光浮頰渇來湖上飲美酒醉後劇談猶激烈湖邊艸木新著霜芙蓉晚菊爭煌煌揷花起舞爲公壽公言百嵗如風狂赤松共遊也不惡誰能忍饑啖仙藥巳將夭壽付天公彼徒辛苦吾差樂城上烏棲暮靄生銀缸畫燭照湖明不辭歌詩勸公飲坐無桓伊能撫箏

安國寺尋春

臥聞百舌呼春風起尋花栁村村同城南古寺修竹合小房曲檻敧深紅看花嘆老憶年少對酒思家愁老翁病眼不羞云毋亂鬢絲彊理茶煙中遙知二月王城外玉仙洪福花如海薄羅勻霧蓋新妝快馬爭風鳴雜佩玉川先生眞可憐一生耽酒終無錢病過春風九十日獨抱添丁看花發

王齊萬秀才寓居武昌縣劉郎洑正與伍洲相對伍子胥奔吳所從渡江也

君家稻田冠西蜀玉揚珠三萬斛塞江流柹起書樓碧瓦朱欄照山谷傾家取樂不論命散盡黃金如轉燭惟餘舊書一百車方舟載入荊江曲江上靑山亦何有伍洲遙望劉郎藪明朝寒食當過君請殺耕牛壓私酒與君飲酒細論文酒酣訪古江之濆仲謀公瑾不須弔一酹波神英烈君【杭州伍子胥廟封英烈王】

陳季常自岐亭見訪郡中及舊州諸豪爭欲邀致之戱作陳孟公詩一首

孟公好飲寧論斗醉後闗門防客走不妨閒過左阿君百謫終爲賢太守老居閭裏自浮沈笑問伯松何苦心忽然載酒從陋巷爲愛揚雄作酒箴長安富兒求一過千金壽君君笑唾汝家安得客孟公從來只識陳驚座

武昌銅劍歌

雨餘江淸風捲沙雷公躡雲捕黃蛇蛇行空中如枉矢電光煜煜燒蛇尾或投以塊鏗有聲雷飛上天蛇入水水上靑山如削鐡神物欲出山自裂細看兩脇生碧花猶是西江老蛟血蘇子得之何所爲蒯緱彈鋏詠新詩君不見淩煙功臣長九尺腰間玉具髙拄頥

石芝

空堂明月淸且新幽人睡息來初勻了然非夢亦非覺有人夜呼祁孔賔披衣相從到何許朱欄碧井開瓊戶忽驚石上堆龍蛇玉芝紫筍生無數鏘然敲折靑珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝嵇康羨王烈神山一合五百年風吹石髓堅如鐡

郭祥正家醉畫竹石壁上郭作詩爲謝且遺古銅劍二

空腸得酒芒角出肝肺槎牙生竹石森然欲作不可回吐向君家雪色壁平生好詩仍好畫書墻涴壁長遭罵不嗔不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼

眉子石硯歌贈胡誾

君不見成都畫手開十眉橫云卻月爭新奇遊人指防小顰處中有漁陽鐡馬嘶又不見王孫靑橫雙碧腸斷浮空遠山色書生性命何足論坐費千金買消渇爾來防亂愁天公謫向君家書硯中小窗虛幌相嫵媚令君曉夢生春紅毗耶居士談空處結習巳空花不住試教天女爲磨鉛千偈瀾翻無一語

觀杭州鈐轄歐育刀劍戰袍

靑綾納衫暖襯甲紅綫勒巾光繞脇禿襟小袖雕鶻盤大刀長劍龍蛇揷兩軍鼓噪屋瓦墜紅塵白羽紛相戞將軍恩重此身輕笑履鋒鋩如一搯書生只肯坐帷幄談笑毫端弄生殺叫呼擊鼓催上竿猛士應憐小兒黠試問黃河夜偸渡掠面驚沙寒霎霎何如大艦日髙眠一枕淸風過苕霅

書林逋詩後

吳儂生長湖山曲呼吸湖光飲山淥不論世外隠君子傭兒販婦皆冰玉先生可是絕俗人神淸骨冷無由俗我不識君曽夢見瞳子了然光可燭遺篇妙字處處有步繞西湖看不足詩如東野不言寒書似西臺差少肉平生髙節巳難繼將死防言猶可錄自言不作封禪書更肯悲吟白頭曲我笑吳人不好事好作祠堂傍修竹不然配食水仙王一盞寒泉薦秋菊

海市【並序】

予聞登州海市舊矣父老云常出於春夏今嵗晚不復見矣予到官五日而去以不見爲恨禱於海神廣徳王之廟明日見焉乃作是詩

東方雲海空復空羣仙出沒空明中蕩揺浮世生萬象豈有貝闕藏珠宮心知所見嗜幻影敢以耳目煩神工嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人間所得容力取世外無物誰爲雄率然有請不我拒信我人厄非天窮潮陽太守南遷歸喜見石廩堆祝融自言正直動山鬼豈知造化哀龍鐘信眉一笑豈易得神之報汝亦巳丰斜陽萬里孤鳥沒但見碧海磨靑銅新詩綺語亦安用相與變滅隨東風

過萊州雪後望三山

東海如碧環西北捲登萊雲光與天色且到三山回我行適冬仲薄雪收浮埃黃昏風絮定半夜扶桑開參差太華頂出沒雲濤堆安期與羨門乘龍安在哉茂陵秋風客勸爾麾一杯帝鄕不可期楚些招歸來

武昌西山【並序】

嘉祐中翰林學士承防鄧公聖求爲武昌令常遊寒溪西山山中人至今能言之軾謫居黃岡與武昌相望亦常往來溪山間元祐元年十一月二十九日考試館職與聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦當以遺邑人使刻之銘側

春江淥漲蒲萄醅武昌官桞知誰栽憶從樊口載春酒步上西山尋野梅西山一上十五里風駕兩掖飛崔嵬同遊困臥九曲嶺褰衣獨到吳王臺中原北望在何許但見落日低黃埃歸來觧劍亭前路蒼崖半入雲濤堆浪翁醉處今尙在石臼抔飲無樽罍爾來古意誰復嗣公有妙語畱山隈至今好事除艸棘常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅環玉鎖鳴春雷山人帳空猿鶴怨江湖水生鴻雁來請公作詩寄父老往和萬壑松風哀

次韻孔常父送張天覺河東提刑

送君應典鷫鸘裘憑仗千鐘洗別愁脫防風流余長史【君喜艸書而不工故以此爲戱】埋輪家世本畱侯【張綱子房七世孫也犍爲武陽人墓在今彭山君豈其後耶】子河駿馬方爭出【麟府馬出子河泌】昭義疲兵亦少休【唐昭義步兵蓋澤潞弓箭手】定向秋山得嘉句故闗黃葉滿行舟送喬仝寄賀君二首【賀水部唐末五代人宋眞宗東封謁於道左】

曾謁東封玉輅塵幅巾短褐亦逡巡行宮夜奏空名姓悵望雲霞縹緲人

舊聞父老晉郎官巳作飛騰變化看聞道東防有居處願供薪水看燒丹

慶源宣義王丈以累舉得官爲洪雅主簿雅州戶掾遇吏民如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戱請黃魯直學士秦少遊賢良各爲賦一首爲老人光華

靑衫半作霜葉枯遇民如兒吏如奴吏民莫作官長看我是識字耕田夫妻啼兒號刺史怒時有野人來挽須拂衣自注下下考芋魁飯豆吾豈無歸來瑞艸橋邊路獨遊還佩平生壺慈姥巖前自喚渡靑衣江上人爭扶今年蠶市數州集中有遺民懷袴襦邑中之黔相指似白髯紅帶老不臒我欲西歸卜鄰舎隔墻拊掌容歌呼不學山王乘駟馬回頭空指黃公壚

次前韻送程六表弟

君家兄弟眞連璧門十朱輪家萬石竹使猶分刺史符尙方行贈尙書舄前年持節發倉廩到處賣刀收蠒栗歸來閉口不論功卻走渡江誰復卹君才不用如澗松我老得全猶社櫟靑衫莫厭百僚底白首上有千薪積憶昔江湖一釣舟無數雲山供防筆未應便障西風扇只恐先移北山檄憑君寄謝江南叟念我空見長安日浮江溯蜀有成言江水在此吾不食

戱書李伯時畫禦馬好頭赤

山西戰馬饑無肉夜嚼長稭如嚼竹蹄間三丈是徐行不信天山有坑谷豈如廐馬好頭赤立仗歸來臥斜日莫教優孟卜葬地厚衣薪槱入銅歷

次韻子由使契丹至涿州見寄

氊毳年來亦甚都時時鴂舌問三蘇那知老去渾無用欲問君王乞鏡湖

十月十四日以病在告獨酌

翠栢不知秋空庭失揺落幽人得佳防露坐方獨酌月華稍澄穆霧气尢淸薄小兒亦何知相語翁正樂銅鑪燒柏子石鼎煮山藥一杯賞月露萬象紛醻酢此生獨何幸風防欣初泊逝逃顏蹠网行赴松喬約莫嫌風有待漫欲戱寥廓泠然心境空髣髴來笙鶴

書丹元子所示李太白眞

天人防何同一漚謫仙非謫乃其遊麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肯求西望太極橫峨岷眼髙四海空無人大兒汾陽中令君小兒天臺坐忘眞生年不知髙將軍手汗吾足乃敢瞠作詩一笑君應聞

次韻範純父涵星硯月石風林屏詩一首

月次子房歷三星鬥牛不神箕獨靈簸揺桑楡盡西靡影落蘇子硯與屏天工與我兩厭事孰居無事爲此形與君持槖侍帷幄同到溫室觀堯蓂自憐太史牛馬走技等卜祝均倡伶欲畱衣冠掛神武便擊雲水歸南溟陶不稱管城沐醉石可助平泉醒故持二物與夫子欲使妙質畱天庭但令滋液到枯槁勿遣光景生晦防上書掛名豈待我獨立自可當雷霆我時醉眠風林下夜與漁火同靑熒撫物懷人應獨嘆作詩寄子誰當聽

連州追錄

捲捲長廊走黃葉席簾垂地香煙歇主人待來終不來火紅消盡灰如雪

贈僧

道人自嫌三世將棄家十年今始壯玉骨猶含富貴余漆瞳巳照人天上去年相見古長幹眾中矯矯如翔鸞今年過我江西寺病瘦巳作霜松寒朱顏不變供嵗月風中蒿火湯中雪好問君家黃面翁乞得摩尼照生滅莫學王郎與支遁臂鷹走馬憐神駿還君畫圗君自收不如木人騎土牛

犍爲王氏書樓

樹林幽翠滿山谷樓觀突兀起江濵云是昔人藏書處磊落萬卷今生塵江邊日出紅霧散綺窗畫閣靑氛氳山猿悲嘯泉谷響野鳥嘐戞巖花春借問主人今何在被甲逺戍長苦辛先登博戰事斬級區區何者爲三墳書生古亦有戰陣葛巾羽扇揮三軍古人不見悲世俗回首蒼山空白雲

過宜賔見夷中亂山

江寒晴不知遠見山上日朦朧含髙峯晃蕩射峭壁橫云忽飄散翠樹紛歷歷行人挹孤光飛鳥投逺碧蠻荒誰復愛穠秀安可適豈無避世士髙隠鏈精魄誰能從之遊路有豺虎迹

舟中聽大人彈琴

彈琴江浦夜漏永斂衽竊聽獨激昻風松瀑布巳淸絕更愛玉佩聲瑯璫自從鄭衛亂雅樂古噐殘缺世巳忘千年寥落獨琴在有如老仙不死閱興亡世人不容獨反古彊以新曲求鏗鏘防音淡弄忽變轉數聲浮脆如笙簧無情枯木今尙爾何況古意墮茫江空月出人響絕夜闌更請彈文王

竹葉酒

楚人汲漢水釀酒古宜城春風吹酒熟猶似漢江淸耆舊人何在丘墳應巳平惟餘竹葉在畱此千古情

渚宮

渚宮寂寞依古郢楚地荒茫非故基二王臺閣巳鹵莽【湘東王髙氏】何況逺問縱橫時楚王獵罷擊靈鼓猛士操舟張水嬉釣魚不復數魚鼈大鼎千石烹蛟螭當時郢人架宮殿意思絕妙般與倕飛樓百尺照湖水上有燕趙千娥眉臨風揚揚意自得長使宋玉作楚詞秦兵西來取鐘簴故宮禾黍秋離離千年壯觀不可復今之存者蓋巳卑池空野迥樓閣小惟有深竹藏狐貍臺中綘帳誰復見臺下野水【一作鴨】浮淸猗緑窗朱戶春晝閉想見深屋彈朱絲腐儒亦觧愛聲色何用白首談孔姬沙泉半涸艸堂在破窗無紙風颸颸陳公蹤迹最未遠士瑞寥落今何之百年人事知防變直恐荒廢成空陂誰能爲我訪遺迹艸中應有湘東碑

昭陵六馬唐文皇戰馬也琢石象之立昭陵前客有持此石本示予爲賦之【此首一作張文潛詩】

天將剗隋亂帝遣六龍來森然風雲姿颯爽毛骨開飈馳不及視山川儼莫回長鳴視八表擾擾萬駑駘秦王龍鳳姿魚鳥不足摧腰間太白羽中物如風雷區區數竪子搏取若提孩手持掃天箒六合無塵埃艱難濟大業一一非常才維時六足績與英衞陪功成鏘八鸞玉輅行天街荒涼照陵闕古石埋蒼苔

驪山

君門如天深防重君王如帝坐法宮人生難處是安穏何爲來此驪山中復道淩雲接金闕樓觀隠煙橫翠空林深霧暗迷八駿朝東暮西勞六龍六龍西幸峨眉棧悲風便入華淸院霓裳蕭散羽衣空麋鹿來遊猿鶴怨我上朝元春半老滿地落花無人掃羯鼓樓髙掛夕陽長生殿古生靑艸可憐吳楚兩醯雞築臺未就巳堪悲長楊五柞漢幸免江都樓戍隋自迷由來畱連多防國宴安酖毒因奢惑三風十愆古所戒不必驪山可亡國

寒食夜

漏聲透入窗窻紗人靜秋千影半斜沈麝不燒金鴨冷澹雲籠月照梨花

秋興

故里依然一夢前相擕重上釣魚船常陪大幙今陳迹謬忝承明愧昔年報國無成空白首退耕何處有名田黃雞白酒雲山約此計當時巳浩然

移合浦郭功甫見寄

君恩浩蕩似陽春合浦何如在海濵莫趂明珠弄明月夜深無數采珠人

讀開元天寶遺事【三首】

姚宋亡來事事興一官銖重萬人輕朔方老將風流在不取西蕃石堡城

潭裏春船百陪多廣陵銅器越溪羅三郎官爵如泥土爭唱農得寶歌

琵琶弦急衮梁州羯鼓聲髙舞臂鞲破費八姨三百萬大唐天子要纒頭

絕句

柴桑春晚思依依屋角鳴鳩雨欲飛昨日巳收寒食火吹花風起卻添衣

蘇轍五首

雨花巖

巖花不可攀翔蘂久未墮忽墜幽人前知子觀空坐

白龍潭

白龍晝飲潭修尾掛石壁幽人欲下看雨雹晴相射

防子瞻兄宿逍遙堂二絕

逍遙堂後千尋木長送中宵風雨聲悞喜對牀尋舊約不知漂泊在彭城

秋來東閣涼如水客去山公醉似泥困臥北窗呼不醒風吹松竹雨淒淒

南窗

京城三日雪雪盡泥方深閉門謝還往不聞車馬音西齋書帙亂南窗朝日升展轉守牀榻欲起復不能開戶失瓊玉滿堦松竹陰故人遠方來疑我何苦辛疏拙自當爾有酒聊共斟【此其少年時所作也東坡好書之以爲人間當有數百本蓋閒淡簡違得味外之味云】

宋藝圃集卷四

欽定四庫全書

宋藝圃集卷五

明李蔉編

張詠二首

勸酒惜別

春日遲遲輾空碧綠楊紅杏描春色人生年少不再來莫把靑春枉拋擲思之不可令人驚中有萬恨千愁並今日就花始暢飲坐中行客酸離情我欲爲君舞長劍劍歌苦悲人苦厭我欲爲君彈瑤琴淳風死去無回心不如轉海爲飲花爲幄贏取靑春片時樂明朝匹馬嘶春風洛花發胭脂紅車馳馬走狂似沸家家帳幕臨晴空天子聖明君正少勿恨功名苦不早富貴有時來偸閒彊歡笑莫與離憂賈生老

答傅逸人

疏疏蘆葦映門墻見說新秋膾味長何事輕拋來帝裏至今魂夢繞寒塘

傅霖一首

贈張忠定

忍把浮名賣卻閒門前流水對靑山靑山不語人無事門外風花任往還

余靖十二首

送僧惠勤歸鄕

舊國起歸興三江一棹輕夜吟逢月白曉渡趂潮平楚岸雲藏寺吳宮水繞城羨師塵外去何日濯吾纓

畱題澄虛亭

湖光湛寒碧簾影拂莓苔魚戲應同樂鷗閒亦自來雨餘輕靄合竹外雜花開久欲畱詩去慙無綺靡才

靈樹喜長老屬疾見寄次韻酬之

鳴韶山下客多病似吾身每想彌天辯誰爲問疾人泉淸偏照月松瘦不知春未遂尋髙論相遙一水濵

塞上

漢使重頒朔蕃臣舊乞盟烽煙虛晝望刁鬥絕宵驚虎落云空鏁龍堆月自明祁連山更北新築受降城

桂園早行

聞雞已行邁策馬更徘徊月色依山盡秋聲帯雨來自堪悲玉璞誰復築金臺薄宦空羈東西齋長緑苔

晚至松門僧捨懷寄李太祝

日暮倦行役解鞍初息肩霧昏臨水寺風勁欲霜天蓼浦初聞鴈人家半在船思君正惆悵黃葉更翩翩

湘中送人

離謳方揭耳別緖已淒然艸蔚湘累浦花殘蜀魄天疑山晴拂漢啼竹冷澄煙後夜思君意空歌皓月篇

題白蓮庵

掩室昔宴居防心遺萬化菡萏本無染紛華共髙謝夜禪杉月落晨齋庭鳥下棟間雲气浮地面秋香詫演法辭故棲幽蹤賁寒野蠟屐此同遊願結宗雷社

畱題龍潭

峭嶺盤遠郊幽泉生石罅沮洳成深潭神龍隱其下气昏雲霧朝光寒風雨夜絕境鄰梵宮餘波沃農稼秋態月色澄晴橋虹影射勢非蛟室卑名將鳳池亞存身此蟠蟄得時扶造化何當歲太早移湫救亟夏

端午日寄酒庶回都官

龍舟爭快楚江濵弔屈誰知特愴神家釀寄君須酩酊古今嫌見獨醒人

曲江津亭謁華嚴長老見所賜禦書因成

數年不侍禦罏傍夢斷千山隔帝鄕今日見師堪下涙禦書開卷帶天香

送靈谷山人

萬樹秋風一路蟬波頭重艤木蘭船自慙蹙額非奇骨擬問淸朝躍馬年

範仲淹四首

和章岷從事鬭茶歌

年年春自東南來建溪先暖水微開溪邊奇茗冠天下武夷仙人從古栽新雷昨夜發何處家家嬉笑穿雲去露芽錯落一番營綴玉含珠散嘉樹終朝采掇未盈襜惟求精粹不敢貪研膏焙乳有雅制方中圭兮圓中蟾北苑將期獻天子林下雄豪先鬭美鼎磨云外首山銅瓶攜江上中水黃金碾畔緑塵飛碧玉甌中翠濤起鬭茶味兮輕醍醐鬭茶香兮薄蘭沚吁嗟天產石上英論功不愧堦前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山丈人休茹芝首陽先生休采薇長安酒價減千萬成都藥市無光輝不如仙山一啜好泠然便欲乘風飛君莫羨花間女郎只鬭艸贏得珠璣滿斗歸【此篇中有四句欠佳者今削之似愈】

廬山瀑布

靈源何太髙北斗想可挹淩日五光直逗云千仞急白蛟下澗飲寒劍倚天立閃電不得瞬長雷無敢蟄萬丈巖崖折一道林巒濕險慮飛鳥墜冷灑山鬼泣須當截海去濁淸不相入

聽眞上人琴歌

銀潢耿耿霜稜稜西窗月色寒如冰江上一扣朱絲繩萬籟不起秋光凝伏羲歸天忽千古我聞遺音涙如雨嗟嗟不及鄭衞兒北裏南陵竟歌舞竟歌舞竟歌舞何時休師襄堂上心悠悠擊浮金戞鳴玉老龍秋啼滄海底幼猿暮哨寒山曲隴頭瑟瑟咽流泉洞庭蕭蕭落寒木此聲感物何太靈十二銜珠下仙鵠爲予再奏南風詩神人和暢舜無爲爲予試彈廣陵散鬼物悲哀晉方亂乃知聖人情慮深將治四海先治琴興亡哀樂不我道坐中可見天下心感公遺我正始音

江上漁者

江上往來人但愛鱸魚美君看一葉舟出沒風波裏蘇舜欽五首【余居京師日曾借友人蘇子美全集抄本其中惟此數首乃世所常拈者則占人之書固有不必以未見爲恨也】

田家詞

南風霏霏麥花落豆田漠漠初垂角山邊夜半一犁雨田父髙歌待收獲雨多蕭蕭蠶簇寒蠶婦低眉憂繭單人生多求復多怨天公供爾良獨難

春睡

別院簾昏掩竹扉朝醒未解惜春暉身如蟬蛻一榻上夢似楊花千里飛嗒爾暫能離世网陶然直欲見天機此中有徳堪爲頌絕勝人間較是非

夏意

別院沈沈夏簟淸石橊開徧透簾明樹陰滿地日卓午夢覺流鶯時一聲

泊舟

春陰垂野艸靑靑時有幽花一樹明晚泊孤舟古祠下滿川風雨看潮生

望太湖

杳杳波濤閱古今四邊無際莫知深潤通曉月爲淸露气入霜天作暝陰笠澤鱸肥人膾玉洞庭柑熟客分金風煙觸目相招引聊爲停橈一楚吟

邵雍十三首【堯夫詩率談理世有喜之者而余拈此諸篇自以其詩論耳然出此而可誦者亦希矣】

女幾祠

西南有髙山山在杳冥間神仙不可見滿目空雲煙千年女幾祠門臨洛水邊但聞霓裳曲世人猶或傳謝彥國相公和詩用醉和風雨夜深歸

道堂閒話盡多時塵外杯觴不浪飛初上小車人已靜醉和風雨夜深歸

天津感事【五首】

雲輕日淡天津暮風急林疎洛水秋獨步獨吟人莫防時時鷗鷺下汀洲

鳳樓深處鎖雲煙一鎖雲煙又百年痛惜汾陰西祀後翠華辜負上陽天

陽烏西去水東流今古推移幾度秋四面遠山長斂黛不知終日爲誰愁

自古別都多隙地參天喬木亂昏鴉荒垣壞堵人耕處半是前朝卿相家

淥水悠悠際碧天平蕪更與遠山連白頭老叟心無事閒倚防干看洛川

寄劍州普安令周士彥屯田

正當老輩過從日況値髙秋揺落天一把黃花一樽酒故人西去又經年

訪南園張氏昆仲因而畱宿

中秋天气隨宜好來訪南園防隱家【張氏園名】貪飲不知歸去晚水晶宮裏宿煙霞

依韻和君實端明洛濵間步

風背河聲近亦防斜陽淡薄隔云衣一雙白鷺來煙外將下沙頭又卻飛

月陂閒步

因隨芳艸行來遠爲愛淸波歸去遲獨步獨吟仍獨坐初涼天气未寒時

暮春吟

林下居常睡起遲那堪車馬近來稀春深晝永簾垂地庭院無風花自飛

天津聞樂

名園相倚洛陽春花陌無塵羅綺新何處靑樓隔桃李樂聲時復到天津

司馬光三十八首

夏日西亭書事

橊花映葉未全開槐影沈沈雨勢來小院地偏人不到滿庭鳥迹印蒼苔

艸庵獨坐呈堯夫

荒園方一畝意足以爲多𨿽不居丘壑常如隱薜蘿忘機林鳥下極目塞鴻過爲問市朝裏紅塵深幾何

和利州鮮於轉運侁公居【二首】

凜然淩霜色本自生丘壑徙之君子庭栽培固不薄靜夜聲飂飂淸晝陰漠漠秀气逼檐楹翠影通簾箔知君梁棟材大匠偶未度但守歲寒心閒軒亦不惡【柏軒】

二

吏治正倥傯夫君何燕閒繭絲旣云寡符移皆可刪【子駿奏減役錢幾半朝廷是之】印封從事散躡屐升東山放杖坐危亭淸嘯出雲間無私席賔少忘機林鳥還野人瞻翠微稽首雙眉斑【閒燕亭】

呈範景仁

劍山中斷融爲川淸江雙流郁廻旋溝塍阡陌粲如繡香秔紫芋皆良田地靈物秀气淑美由來滚滚生英賢朝家文明所及遠於今臺閣尢蟬聨獵纓鳴佩走聲望出入金馬如雲煙柰何應辰獨坎防華髮未得離賔筵璵璠懸黎已爲寶結緑豈得偏棄捐願君彈冠自重惜邑人行誦子虛篇

和張仲通學士苦暑思長安幕中望終南秋雪呈江鄰幾

秋云覆秦川小雨野未濕誰言終南頂已有霰雪集返景開新晴孱顏照都邑初疑江津闊遠浪橫風急又疑龍蛻骨逶迆委原隰詞客登髙樓四望淸興入當時應百篇遺散不復拾今玆宦帝城大暑困郁悒紅塵滿九衢出入冠帶襲家居賔旅來傴僂煩拜揖回思幕中趨引領安可及江翁養文采正如豹蟄君往犯其嚴騰起誰敢縶嗟予素恇怯旁睨毛髮立彊復綴此章庶幾勇可習

藏珠石【疊石溪東山下有墜石銜丸徑二尺餘其崖上脫處猶存】

水齧東山根土色渥如丹危峯忽摧脫半崖銜石丸陰陽昔融結神化不可原初疑偓佺養靈藥魑魅觸之無故落又疑蛟龍伏巨卵雷電擊之從此或者女媧補天余卻下靑冥遺耳珠不然盤石戲爲樂聊取天弧彈朱雀物理萬狀終難知巧心推求徒自疲不如引客坐石上好奇且醉手中巵

楊白華

勸君勿嫌楊花太輕薄籬下溝中紛漠漠翠鬟婢子不勝愁掃盡還飛滿朱閣晚來風雨送行春天無遊絲地無塵雪狂絮亂安可得孤樹靑靑愁殺人

海仙歌

東望海波蒼茫浩無所極髙浪洪濤黯風色翻星倒漢天地黑陰靈出沒互相索東方曈曨景气淸慶雲合沓吐赤精蓬萊瀛洲杳如萍遙觀五樓十二城羣仙劍佩朝玉京祥風縹鈞天聲彩幢翠蓋煙霞生鸞歌鳳舞入帝鄕紫麟徐驅白鶴翔餐芝茹術飲玉漿千年萬年樂未央

孟嘗君歌

君不見薛公在齊當路時三千豪士相追隨邑封萬戶無自入椎牛釃酒不爲貲門下紛紛如市人雞鳴狗盜亦同塵一朝失勢賔客落惟有馮驩西入秦

楚宮行

楚王宮中夜未央淸歌妙舞防華堂木蘭爲柱桂爲梁隋珠和璧爛同光橫吹乍鳴秋竹裂繁弦初度春雨歇九微火樹垂垂滅羅衣紛紛玉纓絕滿朝冠劍東方明宮門未起君朝醒秦關日夜出奇兵武安君火照夷陵

春塘冰

春塘冷薄冰淅瀝隱隈曲晴日射寒芒柔風折哀玉艸樹曾未知波光已先緑

煙際鐘

蒼茫返照收羃防寒煙起前山黯同色不辧峯巒美獨有遠來鐘悠揚翠微裏

天外峯

飛鳥去不息長空黯何極疎峯帶夕暉防綴秋天碧禪觀坐超然相望兩沈寂

懷翠亭

髙齋對秋山平望殊不遠𨿽違獨往心蒼蒼長在眼可嗟都邑遊終日紅塵滿

題致仕李太傳園亭

漢家飛將種气槪耿淸秋解去金貂貴來從洛社遊淸商擁髙宴華館帶長流可笑班超老崎嶇萬里侯

答陳進士謂之憶江東舊遊見贈

客路今東去亭臯木葉飛居然不堪恨況與賞心違顧渚煙波闊長洲艸樹微江邊好春色行望錦標歸

延安道中作

羈旅兼邊思川原蹀血新煙雲長帶雨艸樹不知春細水淘沙骨驚飈轉路塵今朝見烽火白首太平人

寓泊鄭圃寄獻昌言舍人

旅食緇衣館飄蓬怳自迷樹橫寒霧遠山隱古原低愁暮空庭雀驚晨別墅雞故人何處在依約玉繩西

謁三門禹祠

贔屭靑崖裂喧豗白浪豪客舟浮水葉生理脫鴻毛栢映孤峯短【水際孤峯甚細而髙上有小栢耆舊相傳不知幾何年矣而止長尺餘人莫測其理】銘書絕壁髙【唐太宗刻銘砥柱之陰魏鄭公撰字幾盈尺殘缺僅可讀】河師不耕織容易戲風濤

酬終南閻諫議見寄

齒衰心力耗揣分乞西臺微祿供多病閒官養不才敝廬容嘯傲淸洛伴歸來故友猶相念寒光生死灰

閒居呈復古

閒居𨿽懶放未得便無營伐木添山色穿渠擘水聲經霜收芋美帶雨接花成前日鄰翁至柴門掃葉迎

送馬狀元京歸鄂州

夙昔負奇節瑯然爲眾珠下韝連得雋出手盡成盧喜气兼鄰曲榮名溢道塗風雲俱動色非復舊江湖

送同年使北

云愁雪欲零四牡出郊坰古塞煙華紫寒沙白气靑金門祕雞樹朱節耀龍庭幾夜天街北遙占漢使星

送王校理懌守瑯琊

金門倦鳴玉千騎出東方封略依滄海枌楡近故鄕秦碑苔蝕字鄅稻日翻芒國史遙應識當年丞相郎

送劉觀察從廣知洺州

漢家英俊士滚滚出金章久襲通侯籍新腰太守章畛封連故趙廬井帶淸漳春色迎鐃吹應忘道路長

送李尉以監丞致仕歸閩中

行行歌式微浩嘆返荊扉卻著登山屐盡焚趨府衣溪淸魚影亂竹闇筍芽肥每應浮名誤空將白髮歸

送瀛州僉判蘇祕丞寀

髙陰十萬兵幕府籍時英塞上風猶勁關南春未生投壺邊柝靜倚馬檄書成不忘塵中客徵鴻可寄聲

送張伯鎭知湖州

江外饒佳郡吳興天下稀蒓羮紫絲滑鱸膾雪花肥星斗寒相照煙波碧四圍柳侯還作牧艸樹轉淸輝

仁宗皇帝挽詞

霧曉銅魚躍霜寒閶闔開哀聲際海發雪仗拂天來別寢嚴虛位重閽閟夜臺柏城空有路無復屬車回

相國廣平文簡程公琳挽詞

帝誥封泥紫皇墳殺簡靑坐談安玉壘專對詟龍庭黼黻昭文理冰霜瑩典型英靈入箕尾終古作天星

虎牢關

天險限西東難知造化功路邀三晉防勢壓兩河雄余雪霑枯艸驚飈捲斷蓬徒觀爭戰處今古索然空

秋日登觀信亭

西風連夜雨艸樹已蕭條宿靄稍零落寒山更寂寥林紅猶帶日岸白欲生潮新鴈來何處離離天際遙

野菊

野菊未嘗種秋花何處來羞隨眾艸沒故犯早霜開寒蝶舞不去夜蛬吟更哀幽人自移席小摘泛靑杯孫器之奉使淮浙至江爲書見寄以詩謝之

沙漵鶴爭飛波光可染衣松江異淇水信美不如歸【器之家衞州】

程顥三首【曾觀明道全書出此三篇外靡有可采者】

陳公廙園修禊事席上賦

盛集蘭亭舊風流洛社今坐中無俗客水曲有淸音香篆來還去花枝泛復沈未須愁日暮天際是輕陰

郊行卽事

芳原綠野恣行時春入遙山碧四圍興逐亂紅穿柳巷困隨流水坐苔磯莫辭盞酒十分醉只恐風花一片飛況是淸明好天气不妨遊衍莫忘歸

遊月陂

月陂堤上四徘徊北望中天百尺臺萬物已隨秋气攺一樽聊爲晚涼開水心云影閒相映林下泉聲靜自來世事無端何足計但逢佳節約重陪

楊時五首

含云寺書事【三首】

山前咫尺市朝賖垣屋蕭條似隱家過客不須攜鼔吹野塘終日有鳴蛙

夾屋靑松長數圍午風揺影舞僛僛幽禽葉底鳴相應時引殘聲過別枝

竹間幽徑艸成圍藜杖穿雲翠滿衣石上坐忘驚覺晚山前明月伴人歸

登峴山阻雨

庭前古木已經秋天外行雲暝不收倚杖卻尋山下路一川風雨濕行舟

嶽陽書事

洞庭水落洲渚出疊嶂廻峯遠煙沒重樓百尺壓髙城畫棟沈沈倚天闕湖光上下天水融中以日月分西東气淩雲夢吞八九欲與溟渤爭雌雄澄瀾無風雨新霽一日萬頃磨靑銅琉璃夜影貯星漢騎鯨已在銀潢中湘妃帝子昔何許但有林壑靑浮空蒼梧云深不可見遺恨千古嗟何窮須臾暝晦忽異色風怒濤翻際天黒乘陵駕壑走魑魅停滀百怪誰能測忍看舟子玩行險更欲飛帆借風力安得晴雲萬里開依舊寒光浸虛碧張耒三十三首

旱謠

十月不雨井水渾孤城烈日風揚塵楚天萬里無纎云旱气塞空白晝昏土龍蜥蜴竟無神田中水車聲相聞努力踏車莫厭勤但憂水勢傷禾根道旁排送者何人稻塍爭水殺厥鄰五湖七澤水不貧正賴老龍一屈伸

寒食歌

東風芳艸長寒食春茫茫人家掩門去雞犬自相將原頭簇簇柳與花行人來往長嘆嗟舊墳新冢累累是裂錢澆酒何人家桑上鳴鳩喚山雨雨腳蕭蕭山日暮歸來門巷正春寒花底殘紅落無數北裏悲啼夜未休淸弦脆管起南樓古來歌哭何時盡芳艸白楊春復秋去年巧笑秋千女今年嫁作東家婦彩繩畫柱似當年只有朱顏不如故百人學仙無一成麻姑不見但聞名萬斛春醪須痛飲江邊漁父笑人醒

離黃州

扁舟發孤城揮手謝送者山回地勢捲天豁江面瀉中流望赤壁石腳插水下昏昏煙霧嶺歷歷漁樵捨居夷實三載鄰里通假借別之豈無情老淚爲一灑篙工起鳴鼔輕櫓健於馬聊爲過江宿寂寂樊山夜【張文潛最愛老杜玉華宮詩吟之不絕口何大圭曰先生所賦何必減此曰平生極力模寫僅有一篇稍似之然未可同日語遂誦其離黃州詩云出容齋隨筆】

於湖曲

武昌云旗蔽天赤夜築於湖洗鋒鏑巴滇綠駿風作蹄去如滅沒來不嘶日圍萬里纒孤壁兵气如霜已潛釋地矛賤士識天顏玉帳髯奴落妖魄君不見銅駞陌上塵沙起兵騎春來飲瀍水浮江天馬是龍兒蹙踏揚州開帝裏王气髙懸五百秋弄兵老濞空白頭石城戰骨臥秋艸更欲君王分上流

七夕歌

人間一葉梧桐飄蓐收行秋回斗杓神官召集役靈鵲直渡銀河橫作橋河東美人天帝子機杼年年勞玉指織成雲霧紫綃衣辛苦無歡容不理帝憐獨居無與娛河西嫁與牽牛夫自從嫁後廢織紝緑鬢雲鬟朝暮梳貪歡不知天地怒責歸卻踏來時路但令一歲一相逢七月七日橋邊渡別多防少知柰何卻憶從前歡愛多匆匆萬事說不盡玉龍已駕隨羲和河邊靈官催曉發令嚴不管輕離別便將涙作雨滂沱涙痕有盡愁無歇我言織女君莫嘆天地無窮防相見猶勝嫦娥不嫁人夜夜孤眠廣寒殿

磨崖碑後

玉環妖血無人掃漁陽馬厭長安艸潼關戰骨髙於山萬里君王蜀中老金戈鐵馬從西來郭公凜凜英雄才舉旗爲風偃爲雨灑掃九廟無塵埃元功髙名誰與紀風雅不繼騷人死水部胸中星斗文太師筆下龍蛇字天遣二子傳將來髙山十丈磨蒼崖誰持此碑入我室使我一見昏眸開百年廢興增嘆慨當時數子今安在君不見荒涼浯水棄不收時有遊人打碑賣

孫彥古畫風雨山水歌

山深崖髙石壁靑白日忽變天晦黑風驅雪走不停驚電疾雨來如傾山前雨防大如手山下水湧危槎橫崩巖古樹老有靈吼怒直與風雪爭枝披葉偃鬭不怯萬竅卻欲藏雷霆鞭驢疾驅者誰子石路險澁驢淩兢目迷心懾愈走愈不及來憇樹下如寒蠅蒼茫直與鬼神接恍惚不保龍蛇驚平居此樂忽入眼孫家古圖才可辧柰何一幅一尺餘欲奪天地之奇變我心愛之良有以昔苦山行今遇此一生兩足不下堂輸爾朱門貴公子

臘日

擊柝山城閉疏燈野店扃疾風鳴夜谷晴水動浮星霜翼歸何晚鄰機織未停短歌聊自放愁絕更誰聽

近淸明

斜日去不駐好風來有情江城過風雨花木近淸明水樹閒照影山禽時有聲吾年行老矣淹泊蹇何成

晨興

端居歲已宴杖屨亦蕭然云露窗前日秋明樹外天大江寒欲落諸嶺霽逾鮮白首無聊劇昏昏只醉眠

都梁亭下

金塔靑冥上孤城蒼莽中淺山寒帶水旱日白吹風人事劇翻手生涯眞轉蓬髙眠待春漲鮭菜伴南公

舟中曉思

樹色未啼鳥槳聲初度航客燈靑映壁城角冷吹霜飄泊年來甚羈遊情易傷年丰淸潁尾吾計亦差良

雨中

卽物卽自好客心何落然早寒淸野市夜雨暗江天破屋疏茅滴空防濕葦煙政須一杯酒相與度流年

少年

朱繩防天狗白羽射旄頭新佩將軍印初成甲第樓絲羅諸院使鞍馬五陵秋惟有如霜鬢令君覽鏡愁

晨起

曉色淡朦朧園林白露濃寒叢蛩響畔秋屋葉聲中更老心猶在𨿽貧樽不空浮生仗天理不礙哭途窮

二十三日立秋夜行泊林裏港

淅淅曉風起孤舟愁思生蓬窻一螢過葦岸數蛩鳴老大畏爲客風波難計程家人夜深語應念客猶徵

發長平

歸舟川上渡去翼望中迷野水侵官道春蕪沒斷堤川平雙槳上天濶一帆西無酒消羈恨詩成獨自題

柘城道中

欲雪日易晚不風寒更淸崩橋斷官道積水入空城屏翳野初燒降丘民始耕冬輝疾於鳥汲汲暝途徵

赴宣城守吳興道中

秋野連云靜三吳稻熟時風江客帆疾晴埜鴈行遲艸木霜天曉山川澤國卑宣城不負汝好繼謝公詩

絕句

風棹浮煙匝地回雨將濃翠撲山來晚涼鼓角三吹罷夕照江天萬里開

絕句

亭亭畫舸系春潭直待行人酒半酣不管煙波與風雨載將離恨過江南

送楊補之赴鄂州支使

相逢顧我尙童兒二十年來鬢有絲涕涙兩家同患難光陰一半屬分離扁舟又作江湖別千里長懸夢寐思何日粗醻身世了卜鄰耕釣老追隨

自海至楚途寄馬金玉

蕭蕭晚雨向風斜村遠荒涼三四家野色連云迷稼穡秋聲催晚起蒹葭愁如夜月長隨客身似飛鴻不記家極目相忘何處是海天無際落殘霞

雨後至城外

日日思歸未就歸只今行路已霑衣江村過雨蓬麻亂野水連天鸛鶴飛塵務卻嫌經意少故人新更得書稀鹿門縱隱猶多事苦向人前說是非

用寄壁上人韻範元室趙才仲及從叔知上

故人瓶錫各西東吾道從來冀北空病去漸於文字懶南來猶覺歲時公江回夜雨千巖黒霜著髙林萬葉紅政好還家君未肯莫教慚愧北窗風

春日

輝輝暖日弄遊絲風斂晴雲緩緩飛殘雪暗隨冰筍滴新春偸向柳稍歸可憐客鬢蹉跎老每惜梅花取次稀何事都成輕薄子買歡沽酒試春衣

新秋

火雲猶未斂奇峯敧枕初驚一葉風幾處園林蕭瑟裏誰家砧杵寂寥中蟬聲斷續悲殘月螢熖髙低照暮空賦就金門期再獻夜深搔首嘆飛蓬

京師廢宅

當道朱門白晝扃髙堂歌詠久無聲古窗積雨昏殘日朽樹經春長寄生門下老人時灑掃舊時來客嘆平生艷姬嬌馬知何處獨有庭花春自榮

贈妓劉淑女

可是相逢意便深爲郎巧笑不須金門前一尺春風髻窗外三更夜雨衾別燕從教燈見涙夜船惟有月知心東西芳艸皆相似欲望髙樓何處尋

登城樓

沙雨初幹布褐輕獨披蓑蔓步髙城天晴海上峯巒出野暗人家燈火明歸鳥各尋芳樹去夕陽微照遠村耕登樓已恨荊州遠況復安仁白髮生

登山望海

鳥去蒼煙古木人歸緑埜孤舟信美𨿽非吾土消憂且復登樓

題宣州後堂壁

過雨山亭暑气微老天猶未試生衣滿園閒緑無人到盡日南風燕子飛

聽客話澶淵事

惜昔兵來動河朔黃河飲馬吹笳角澶淵城下水載車邊風蕭蕭千里賖城上黃旗坐眞主夜遣六丁張猛弩雷驚電發一矢飛橫射過笠貫車柱奔潰無蹤大漠空歸來封禪告成功自是乾坤扶聖主可能功業盡萊公

宋藝圃集卷五

欽定四庫全書

宋藝圃集卷六

明李蔉編

梅堯臣七十六首

送張山甫祕校歸緱氏

去年來折桂今年來娶婦得意春風前還家寒食後蓬巷閙雞犬藤花防井臼緱山白醪醇重酌髙堂壽

古壁苔

陰壁流暗泉古苔長自好不攺春與秋何如路傍艸空山正幽靄淨綠無人掃

漁舟火

蘆洲一防明知有漁人泊江暝杳不分誰方在髙閣是時孤鴈去應認光中落

金陵與張十二傳師賞心亭飲

但嗟識君遲不恨春風惡風惡舟未前置酒共談謔漁歌還浦頭斜日下洲角明朝渡江去相望便成昨

依韻和守賢上人晚秋書事

秋霧欝不開曚曨夾溪樹深枝尙宿禽寒葉時驚露我居溪之陰早景誠所慕開溪吐初陽獨吟神與晤豈意方袍人而懷此焉趣忽枉瓊玖章無慙惠休句

謝尉西歸

曾爲洛陽客喜見洛陽人每憶舊遊處相逢借問頻當時伊水上醉防巖花春而今絕玆樂欲語已酸辛明朝君當去又復與誰親惟應有素月相照寒溪濵

和潘叔治早春遊何山

泛泛寒溪流縈紆向山去淺石長蒲茸朝煙暖巖樹捨舟當禪扉踏蘚污野屨誰愛鮑參軍登臨多秀句

早夏陪知府學士登疊嶂樓

髙陵自可眺況復更層樓峩峩眾山翠活活寒溪流新篁未掃籜緣險已修修曲道出林杪飛宇跨城頭春餘眾芳歇子結累蔓抽庭空野鼠竄日暝啼禽畱誰知郡府趣適有林壑幽主人易吾土惟襲是瀛洲伊我去閭井爾來三十秋昔望白雲下今從輕軒遊

望海樓

嘗聞觀蹄涔詎識海水大浩浩與天同滔滔眾流防平吞江作練遠瀉河如帯終日郡樓間欲取長鯨膾

甘露寺

山頭百畝宮庭下千年樹在昔甘露霏嘗疑神物護陰連殿閣寒聲撼雷霆怒瞻影衞公堂英魂想來去

送逐客王勝之不及遂至屠兒原

犯霜出國門送客客已去猶意行未遠防馬過寒戍川長不見人沙沒前岡路始聞雲水深忽逢朱亥墓金錘一報恩義烈垂竹索何須文學爲寄語長沙傅

擬杜甫玉華宮

松深溪色古中有鼯防鳴廢殿不知年但與蒼崖平鬼火出空屋未繼華燭明暗泉發虛竇似作哀弦鳴黃金不變土玉質空令名當時從輿輦石馬埋棘荊獨來感舊物煎懷如沸羮區區人世間誰免此虧盈

送詹彥廸祕校之越

夙懷山水心夢寐向東越聞爲防稽行獨此羨明發渡江信春潮泊館食野蕨平時異梁鴻但泛鏡湖月

淮上雜詩【二首】

漠漠晝煙波縱橫見漁艇輕橈上急水或與飛鴻並魚大釣絲防牽隨碧潭迥向晚得志歸浩歌山月靜

二

舟閣下灘遲蒼黃暮灘上偏愁逆水風更駕崩沙浪落日看已昏漁燈遠相向夜防天轉寒坐待潮流漲

送石昌言舍人使匈奴

燕然山北大單於漢家皇帝與璽書持書大夫腰金魚飛龍借馬出國都邊沙九月艸已枯艸上霜花如五銖白裘貂帽著不暖莽莽黃塵車款款野廬邊月出隴來風靜天邊鴈聲短聞到庭尢苦寒譯言揉耳不譏彈公於是時已觀禮踏雪再拜辭可汗

和謝愛山晚吟韻日晚與客散步因誦夕陽𨿽好不多時之句謝愛山欣然賦之餘亦卒然口占以和亦一時之樂也

日落未落天滄涼懸崖掛壁畱餘光紫煙翠霧空迷茫颼颼度壑松風長牛背短笛催歸忙飄飄逸興空悠揚襟懷灑落塵慮亡須臾薄暝山色藏長歌浩浩相激昂澹雲弄月防昏黃

和江鄰幾學士得雷殿直墨竹二軸

昔見雷子之小篆今見雷子之墨竹節瘦已似蛟龍孫葉暗曾無鳳凰宿江翁得之尢愛憐作詩寫意酬雙軸掛在空堂坐臥看如玩蕭蕭嵓畔綠莫疑昏黑眼生花松煤濃色切寒鵶不問主人兼客至明朝騎馬到君家

送壽州司理張元輿

淸川夜流明月光城上有烏啼女墻月明不掩斗與气烏啼未歸云防霜霜寒月冷古時獄下有苔蠧之雄鋩水方軒眉大靈智見我西北天門傍自言昔有切玉寶嗟今非後百鏈鋼用之補履亦何益頴脫未如錐出囊誰能爲封華陰土背負七星生焜煌君去味我書此意莫嘆淮水來湯湯

金陵有美堂

李白愛山如洛陽三杯爲歌愁日長廢基臺殿不可識玉燕舊棲王謝堂公來碧瓦起棟宇羅列圖畫牙作牀池頭古月城下江照見萬里冰雪光江流不盡月不死寒浪素影東西翔願公樂此殊未央愼勿區區思故鄕

續永叔歸田樂

秋風忽來鳴蟪蛄豆葉半黃陂水枯織婦夜作露欲冷社酒已熟人相呼坎坎擊鼓坐林下醉去自有兒童扶壯男獨獵南山虎中子已扱荒徑狐田家此樂樂有餘食肉緝皮裘豈無我𨿽愛之乏寸土待買短艇歸江湖

牡丹

洛陽牡丹名品多自謂天下無能過近來江南花亦好絳紫淺紅如舞娥竹陰水照增顏色春服貼妥裁輕羅時結遊朋去尋玩香吹酒面生紅波粉英不忿付狂蝶白髮彊插成悲歌明年更開余已去風雨催殘可柰何

晨鴉

云昏夜黑鴉不知鼔聲咚咚雞報啼睥睨未辧天東西癡雛噪舞羣翅低野桑捲葉風淒淒濃霧不起寒雨迷晨鴉卻歸巢上棲

防勝院沃洲亭

前溪夾洲後溪闊風吹細浪龍鱗活孤亭一入野气深松上藤蘿籬上葛葛花葛蔓無斷時女蘿莫翦連古枝當年吾叔讀書處夜夜飛螢來復去

獨酌偶作

東路歸梁懶黃流下汴深眼穿南去翼耳冷北來音風雨昏斜日乾坤入醉吟不憂貧且老自有伯鸞心

李審言歸鄭州

嘗從京索間躍馬望春山气象歸王國丘陵接漢關長楡啼鳥亂細艸牧陂間老厭行塗路因歌送子還

李廷臣通判蔡州

夾路靑靑艸隨君去未休亦將離思遠還共翠心抽細籍車輪穩薰牽野蔓柔王孫歸不久冉冉莫經秋感春之際以病止酒水丘有簡雲時雨乍晴物景鮮麗疑其未是止酒時因成短章奉答

東風固無迹何處見春歸土逐艸心坼雨兼花片飛𨿽憐柔甲長只恐艷條稀君但惜晴景休言止酒非

泛舟和持國

緣源去未窮夾岸樹蒙蒙弱蔓低侵水殘芳不隱叢浣衣思越婦折筍擬江童薄暮回船處潭魚動鏡中

魯山山行

適興野情愜千山髙復低好峯隨處攺幽逕獨行迷霜落熊升樹林空鹿飲溪人家在何許云外一聲雞

公安縣

門沿大堤入路趂淺沙行樹短天根起山窮地勢傾孤舟難泊岸遠水欲沈城半夜求津濟煙中荻火明

送鮮於祕丞通判黔州

壺頭山下俗巴婦曲中聽汲井熬鹽白燒田種谷靑巖風來虎嘯江雨過龍腥事簡能談者揚雄所艸經

程文簡公挽詞

關塞秋云冷伊川苦霧陰薤歌金鐸碎蒿裏石宮深燃漆爲長夜栽松作茂林空畱舊冠劍家廟四時心

依韻和池守王防之訪別

君榮初出守我老未東歸病眼生花早蒼毛似葉稀往還從更少談笑暫相依不及秋鴻翼能隨向楚飛

送劉元忠學士歸陳州省親

蕓香閒祕秩蘇合著新裘公子言歸日天王賜問優治分周太宰禮重漢諸侯拜慶無如樂黃金作酒舟

送殿丞吉甫知資陽

單騎欲之蜀防衣初過秦王喬鳬是舄陶令酒名巾潭上愁逢雪褒中喜見春兩川風物美不似走京塵

贈僕射侍中劉相公挽詞

處外諸侯重居朝聖主知祅逢庚子日夢異戊丁時歸槨江山遠凝笳道路悲欲傳千古迹佐世本無爲

金山寺

吳客獨來後楚橈歸夕曛山形無地接寺界與波分巢鶻寧窺物馴鷗自作羣老僧忘歲月石上看江云

聞櫓

靜夜有舟下中流聞櫓聲隔窗燈已暗捲幔月防明漸向寒灣遠遙應宿枕驚客心何苦急曾是不緣名

秋日家居

移榻愛晴暉翛然世慮防懸虫低復上鬭雀墮還飛相趂入寒竹自收當晚闈無人知靜景苔色照人衣

送達觀禪師歸隱淨寺

栗林霜下熟歸摘禦窮冬帯月渉溪水過山聞寺鐘未嫌云衲濕已喜野人逢且莫似杯渡滄波無去蹤

齊國大長公主挽詞

魯館當年盛秦臺此日遙龍歸終合劍鳳去不聞簫挽曲方傳薤行輀競奠椒空餘漢官屬泣送馬如潮

送崔主簿赴睦州淸溪

舟輕不畏險逆上子陵灘七里峽天翠千重云木寒古祠鳴野鳥亂石激春湍正與髙懷愜寧歌行路難

悼亡

每出身如夢逢人彊意多歸來仍寂寞欲語向誰何窗冷孤螢入宵長一鴈過世間無限苦精爽此消磨晨起裴吳二直講過門云鳳閣韓舍人物故作詩哭之【三首】

平生交友涙又哭寢門前魯叟不言命楚人空問天月沈滄海底星隕太防邊莫恨終埋沒文章自可傳

二

昔時賔宴地今見繐幃遮棲室那因鵩從杯不爲蛇曾無越人術竟起漢臣嗟明日東城陌悲涼後部笳

三

曉陌行車過交相嘆且驚荀龍聞一蛻穆駿失全鳴不復中書直空餘左史成緖言猶在耳尙想見平生

送唐紫防知蘇臺

洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曾過揚州能慣否劉郎盞底勸須寛

送余少卿知睦州

靑山峽裏桐廬郡七里灘頭太史船雲霧未開藏宿鳥坡原將近見燒田養茶摘蘂新春後種橘收包小雪前民事蕭條官政簡家書時問霅溪邊

依韻和丁學士陪諸公城東飲

黃花秋艸滿荒臺聫馬鳴珂未欲回上苑自將馳道隔髙林空望白雲開薦肴已去紗籠幕賜醖新從蟻甕來天气正淸風景好重門𨿽禁不辭杯

和宋次道答弟中道寄懷

陸家兄弟苦西東黃耳傳書近已通共嘆流年同轉轂各驚華髮似飛蓬河冰夜合知霜勁塞霧朝開見日紅臘盡春來又相遠江南江北望歸鴻

寄京西通判宋次道學士

當時交友都無幾欲問懽娛亦異今花接上林新木變水分淸洛舊池深峩嵯嵩色云常在窈窕宮墻艸又侵修竹千竿白家寺昔年題處可能尋

送少卿張學士知洪州

朱旗畫舸一百尺五月長江水拍天穩去先應望廬嶽暫來誰復見龍泉閣經吏部重爲記山識吳王舊鑄錢往迹可尋軍士少賸書遺逸附靑編

送王察推縝之鄧州

昔向南陽憶洛陽秋橙初熟半林黃車過白水沙痕閣鴈落鉗盧稻穟長廢壘漢碑金刻字古原秦冢石爲羊太平羽檄何曾有賔主相歡薦菊觴

禽言【四首】

泥滑滑苦竹岡雨蕭蕭馬上郎馬蹄淩兢雨又急此鳥爲君應斷腸

婆餅焦兒不食爾父向何之爾母山頭化爲石山頭化石可柰何遂作防禽啼不息

提葫蘆沽美酒風爲賔樹爲友山花繚亂目前開勸爾今朝千萬壽

不如歸去春山雲暮萬木兮參云蜀天兮何處人言有翼可飛歸安用空啼向髙樹

寄馬遵

三更醉下淩陽峯仙舟江上去無蹤杈牙鐵鎖漫橫繩防濕不驚潭底龍斷腸吳姬指如筍欲剝玉榧將何從短翎水鴨飛不遠那經細雨山重重卻顧舊埓病驄馬塵沙歷盡空龍鐘

王龍圖知江陵

捧詔出荊州天心寄遠憂行車踐殘雪寒色犯輕裘祖軷山川闊歌驪道路愁吏迎多越乘兵衞粲吳鉤地與蠻溪接江通溪水流風宜橘林賦俗尙竹枝謳樽爼思疇日煙雲感舊遊終當勞侍從寧久渚宮畱

依韻和李舍人斾中寒食感事

一百五日風雨急斜飄細雨濕春衣梨花半殘意思少客子漸老尋遊非戢戢車徒九門盛寥寥煙火萬家防今朝甘自居窮捲無限墦間得醉歸

夏日晚晴登許昌西湖

新晴萬柳齊鶯度水東西城上明殘照雲間掛斷霓煙蒲勻若翦沙岸淨無泥菓壓繁枝重人乘小駟低嵐光開翡翠湖色浸玻瓈只欠朱藤宻如過罨畫谿

送刁景純學士使北

嘗聞朔北寒尢甚已見黃河可過車驛騎駸駸持使節邊風慘慘聽悲笳朝供酪粥冰生椀夜臥氊廬月照沙侍女新傳教坊曲歸來偸賞上林花

夏夜小亭有懷

西南雨气濃林上昏月色寒影不隨人寥寥空露白

送叔昭上人附施屯田歸宣城

瓶巾過江去遠托故人船借問風濤勢何如杯度年

月暈

月暈已知風燈花先報喜明日準帆歸春湖能幾里

社前

欲社先知雨將歸未見花那能長作客夜夜夢還家

蓮塘

不畏塘雨急鈿葉自相遮紋禽忽驚去衝落波上霞

苔徑

林間夏雨滋復有斜陽照綠淨不揺風從教春艸笑

流泉

石齒嚼寒聲粼粼縈曲處有時浮落英又過城根去

漁艇

古木刳爲舟野藤牽作纜釣人寒雨中遠望煙蓑暗

采菱

紫角菱實肥靑銅菱葉老孤根未能定不及寒塘艸

夢過三陵

夢過漢陵間秋風石馬閒當年侍臣涙泣盡向三山

雜詩【二首】

靑艸生水中日日隨水長水落何所依撩亂爲宿莽

二

度水紅蜻蜓傍人飛欵欵但知隨船輕不知船去遠

新井

淺淺淸泉自鑑開鱗鱗寒甃未生苔山中亭午野禽渴不畏人驚欲下來

宋藝圃集卷六

欽定四庫全書

宋藝圃集卷七

明李蔉編

王安石二百一首

示寶覺

宿雨轉歊煩朝云擁淸迥蕭蕭碧柳輭脈脈紅蕖靚黙臥如有懷荒乘豈無興幽人適過我共取墻陰徑

定林示道原

昨登定林山俯視東南陔但見一方白莫知所從來濕銀注寒晶奩以靑培堆迢迢晻靄中疑有白玉臺是夕淸風興煩云豁然開嫦娥攀桂枝顧影久徘徊杖藜忽髙秋陳迹與子陪壯觀非復昔平蕪夜莓苔

自諭

岸涼竹娟娟水淨菱帖帖鰕揺浮游須魚鼓嬉戲鬛釋杖聊一愒褰裳如可渉自諭適志歟翩然夢中蝶

獨臥有懷

午鳩鳴春深獨臥林壑靜微云過一雨淅瀝生晚聽紅緑紛在眼流芳與時競有懷無與言佇立鐘山暝

秋早

暮尋蔡郭西獨覺秋尙早山路葩卉繁野田風日好禪林鳥未泊經屋塵初掃蠻藤五花簟復足休吾老

次韻捨弟江上

岸紅歸欲稠渚綠合猶晚晴沙上屐輕暖水隨帆遠吹波戲魚動掠葉飛禽返著意覓幽蹊桃花悞劉阮

送惠思上人

黃鶴撫四海翩然落中州一聽笙與鏞低回如有求飛鳴阿閣上好與鳳凰遊顧憐魯東門無事反悲愁歲晏忽驚去問胡不少畱因知网羅外猶有稻粱謀

雜詠【三首】

懷王自墮馬賈傳至死悲古人事一職豈敢茍然爲哭死非爲生吾心良不欺滔滔聲利間絳灌亦何知

二

先生善鼓瑟齊國好吹竽操竽入齊人雅鄭亦復殊豈不得祿賜歸臥自欷歔寥寥朱絲弦老矣誰與娛

三

商陽殺三人每輒不忍視亦云食君食報禮當如此波瀾吹九州金石安得止永懷南山阿慷慨中夜起

寄二弟時往臨川

蕭條東風髙吹我冠上霜我行歲已寒悲汝道路長持以犬馬心千里不得將使汝身百憂辛苦冒川梁靑燈照詩書仰屋涕數行不有親戚思詎知遠遊傷

解使事泊棠陰時三弟皆在京師【二首】

始吾泊棠陰三子不在舟今當捨之去三子還遠遊茫然千里水今見荻花洲俛仰換春冬紛紛空百憂懷哉山川異往矣霜霰稠登髙一涕泗寄此空江流

二

泊船棠陰下灘水淸且淺回首望孤城浮雲一何緬久畱非吾意欲去猶繾綣馳心故人側一望三四反蕭蕭東堂竹異日畱息偃無恩被南國疑此行當翦

東門

東門白下亭摧甓蔓寒葩淺沙素舸一水宛秋蛇漁商數十室門巷隱桑麻翰林謫仙人往歲酒姥家調笑此水上能歌楊白花楊花飛白雲枝褭綠煙斜舞袖卷煙雪綺裘明紫霞風流翳蓬顆故地使人嗟迢迢陌頭靑空復可藏鵶

飯祈澤寺

駕言東南遊午飯投僧館山白梅蕊長林黃柳芽短笭箵沙際來略彴桑間斷春映一川明雪消千壑漫魚隨竹影浮鳥誤人聲散玩物豈能畱幹時吾自懶

答瑞新十遠

遠水悠然碧遠山天際蒼中有山水人寄我十遠章我時在髙樓徙倚觀八荒亦復有遠意千載不相忘

乙巳九月登冶城作

欲望鐘山岑因知冶城路躋攀隱木杪稍記曾遊處紅沈渚上日蒼起榛中霧卽事有哀傷山川自如故

舟中讀書

冉冉木葉下蕭蕭山水秋浮雲帯田野落日抱汀洲歸臥無與語出門何所求未能忘感慨聊與古人謀

酬衝卿月晦夜有感

夜云不見天況乃星與月蕭蕭暗塵走坎坎寒更發樓歌客尙飲酩酊不畏雪巷哭復有人鄰風送幽咽紛然各所遇悲喜孰優劣君方感莊周浩蕩擺羈絏歸來亦置酒玉指調弦撥獨我坐無爲靑燈對明滅

同杜使君飲南城

山公遊何處白馬鳴翩翩檀那十畝碧五月浮寒煙畱客醉其間風吹江海縣出罇不見日竹外空靑天焚蠟助月出酒光發金船狂客惜不去醉翁舞廻旋何必吹簫人玉枝自嬋娟歸路借紅燭兩星低馬前

書山石辭

水冷冷而北出山靡靡以旁圍欲窮原而不得竟悵望以空歸

寄蔡氏女【二首】

建業東郭望城西堠千嶂承宇百泉繞霤靑遙遙兮纚屬綠宛宛兮橫逗積李兮縞夜崇桃兮炫晝蘭馥兮眾植竹媚兮常茂柳蔫綿兮含姿松偃蹇兮獻秀鳥跂兮上下魚跳兮左右顧我兮適我有斑兮伏獸感時物兮念汝遲汝歸兮攜幼

我營兮北渚有懷兮歸女石梁兮以苫蓋綠陰陰兮承宇仰有桂兮俯有蘭嗟女歸兮路豈難望超然之白雲臨淸流而長嘆

移桃花示兪秀老

捨南捨北皆種桃東風一吹數尺髙枝柯蔫綿花爛熳美錦千兩敷亭臯晴溝漲春綠周遭俯視紅影移漁舠山前邂逅武陵客水際髣髴秦人逃攀條弄芳畏晼晚已見黍雪盤中毛仙人愛杏令虎守百年終屬樵蘇手我哀此果復易朽虫來食根那得久瑤池紺色誰見有更直花時且追酒君能酩酊相隨否

明妃曲【二首】

明妃初出漢宮時淚濕春風鬢腳垂低佪顧影無顏色尙得君王不自持歸來卻怪丹靑手入眼平生何曾有意態由來畫不成當時枉殺毛延壽一去心知更不歸可憐著盡漢宮衣寄聲欲問塞南事只有年年鴻鴈飛家人萬里傳消息好在氊城莫相憶君不見咫尺長門閉阿嬌人生失意無南北

明妃初嫁與戎時氊車百兩皆戎姬含情欲說獨無處傳與琵琶心自知黃金捍撥春風手彈看飛鴻勸胡酒漢宮侍女暗垂涙沙上行人卻回首漢恩自淺胡自深人生樂在相知心可憐靑冢已蕪沒尙有哀弦畱至今

桃源行

望夷宮中鹿爲馬秦人半死長城下避時不獨商山翁亦有桃源種桃者此來種桃經幾春采花爲食枝爲薪兒孫生長與世隔𨿽有父子無君臣漁郎漾舟迷遠近花間相見因相問世上那知古有秦山中豈料今爲晉聞道長安吹戰塵春風回首一霑巾重華一去寧復得天下紛紛經幾秦

送春

武陵山下朝買船風吹宿霧山花鮮萬家笑語橫靑天綺窗羅幕舞嬋娟小鬟折花叩船舷玉琖瀉酒酬金錢朱甍飛動浮雲巘天外筦簫來宛轉斷橋人行夕陽路樓觀璢璃影中現酡顏未分驊驑催燭入坐客猶徘徊豈知閶闔門邊住春盡不見芳菲開日月紛紛車走阪少年意气何由挽洞庭浪與天地白塵昏萬里東浮眼黑貂裘敝歸幾時相見綠樹啼黃鸝榮華俯仰憂患隨命駕吾與髙人期

虎圖

壯哉非熊亦非防目光夾鏡當坐隅橫行妥尾不畏逐顧盻欲去仍躊躇卒然我見心爲動熟視稍稍摩其須固知畫者巧爲此此物安肯來庭除想當槃礡欲畫時睥睨眾史如庸奴神閒意定始一掃功與造化論錙銖悲風颯颯吹黃蘆上有寒雀驚相呼槎牙死樹鳴老烏向之俛噣如哺雞山墻野壁黃昏後馮婦遙看亦下車

陳橋

走馬黃昏渡河水夜爭歸路春風裏指防韋城太白髙投鞭日午陳橋市楊柳初回陌上塵胭脂洗出杏花勻紛紛塞路堪追惜失卻新年一半春

離家

蒼黃離家問南北中路思歸歸不得風濤何處不驚人雨雪前村更欺客舊交旌斾此盤桓見我卽令兒觧鞍荒山樂官歌舞拙提壺沽酒聊一歡行藏欲語眉不展互嘆別離心繾綣行年半百勞如此南畝催耕未宜晚

送程公辟守洪州

畫船插幟揺秋光鳴鐃傳鼓水洋洋豫章太守吳郡郎行指鬥牛先過鄕鄕人出郭航酒漿炰鼈膾鯉炊稻粱芡頭肥大菱腰長釂醻喧呼坐滿牀怪君三年滯瞿塘又驅傳馬登太行纓旄脫盡歸大梁翻然出走天南疆九江左投貢與章揚瀾吹漂浩無旁老蛟戲水風助狂盤渦忽折千丈彊君聞此語悲慨慷迎吏乃前持一觴鄙州歷選多雋良鎭撫時有諸侯王拂天髙閣朱鳥翔西山蟠繞鱗鬛蒼下視城塹眞金湯雄樓傑屋欝相望中戶尙有千金藏漂田種秔出穰穰沈檀珠犀雜萬商大舟如山起牙檣【一本無此一句】輸瀉交廣流荊揚輕裙利屣列名娼春風蹋謡能斷腸平湖灣塢煙茫樹石珍怪花艸香幽處往往聞笙簧地靈人秀古所臧勝兵可使酒可嘗十州將吏隨低昂談笑指麾回雨暘非君才髙力方剛豈得跨有此一方無爲聽客欲霑裳使君謝吏趣治裝我行樂矣未渠央

彭蠡

茫茫彭蠡春無地白浪春風濕天際東西捩柂萬舟回千歲老蛟時出戲少年輕事鎭南來水怒如山帆正開中流蜿蜒見脊尾觀者膽墮予方咍衣冠今日龍山路廟下沽酒山前住老矣安能學佽飛買田欲棄江湖去葛蘊作巫山髙愛其飄逸因亦作一篇

巫山髙十二峯上有往來飄忽之猨猱下有出沒瀺灂之蛟龍中有倚薄縹緲之神宮神人處子冰雪容吸風飲露虛無中千歲寂寞無人逢邂逅乃與襄王通丹崖碧嶂深重重白月如日明房櫳象牀玉几來自從錦屏翠幔金芙蓉陽臺美人多楚語秪有纎腰能楚舞爭吹鳳管鳴鼉鼔那知襄王夢時事但見朝朝暮暮長雲雨

陰漫漫行

愁雪怒風相追逐靑山滅沒滄江覆少畱燈火就空牀更聽波濤圍野屋憶昨踏雪度長安夜宿木癅還苦寒誰云當春便妍暖十日八九陰漫漫

孤城

孤城回望【一作首】距幾何記得好處常經過最思東山煙樹色更憶南湖秋水波百年顚倒如夢寐萬里乖隔徒悲歌【一作萬事應感激】應須飲酒不復道今夜江頭明月多

送謝師宰赴任楚州

昆侖一支流向東七月八月船如風愛君少壯此行樂恨我畱連成老翁神頭兩岸水無窮伏檻荷花滿地紅當時不得君攜手今日山川在眼中

到郡與同官【時倅舒州】

瀉碧沄沄橫大郭浮蒼靄靄遙連閣艸木猶疑夏鬱蔥風雲已見秋蕭索荒歌野舞同醉醒水果山肴互酬酢自嫌多病少懽顏獨負嘉賔此時樂

復至曹娥堰寄剡縣丁元珍

溪水渾渾來自北千山抱水淸相射山深水急無艇子欲從故人安可得故人昔日此水上罇酒扁舟慰行役津亭把手坐一笑我喜滿懷君動色論新講舊惜未足落日低佪已催客離心自醉不復飲秋果寒花空滿席今年卻坐相逢處惆悵難求別時迹可憐溪水自南流安得溪船問消息

韓持國從富並州辟

韓侯冰玉人不可塵土雜官𨿽眾俊後名字久訇磕並州天下望撫士威愛愜千金棄不惜賔客常滿閤遙聞余風髙爲子置一榻親交西門餞百馬驕雜遝子材宜用世談者爲鳴唈矧今名主人气力足呵欱推賢爲時輔勢若朽易拉防當薦還朝立子在閶闔惜哉秣騏驥賦以升龠合咨予棲棲者气象已摧塌他年佐方州說將尙不納況於聲勢尊豈易取酬答有如持寸莛未足感鞺鞳顧於山水間意願多所合匡廬與韶石少小巳嘗蹋風遊防稽春云宿天柱臘淮湖江海上慣食蝦蟹蛤西南窮岷嶓東北盡濟漯身𨿽未嘗歷魂夢已稠沓荊溪最所愛映燭多廟塔溪果防丹漆溪花團繡罨扁舟信所過行不廢樽榼一從捨之去霜雪行滿頬思之不能寐蹙若防蚋噆方將築其濵畢景謝噂安能孤此意顚倒就衰颯惟子余所向嗜好比鶼鰈何時歸相過遊屐尙可蠟

和平甫舟中望九華山

楚越千萬山雄奇此山兼盤根𨿽巨壯其末乃修纖去縣尙百里側身勇前瞻蕭條煙嵐上縹緲浮靑尖徐行稍復逼所曯亦已添精神去亹亹气象來漸漸卸席取近岸移船傍蒼蒹窺觀坐窮晡未覺晷刻淹江空萬物息四面波瀾恬峩然九女鬟爭出一鏡匳臥送秋月沒起看朝陽暹遊氛蕩無餘細得盡覘陵空翠纛直照影寒鋩銛冢木立紺髮崖林張紫髯變態生倐忽𨿽神詎能占當畱老吾身少駐誰云饜惜哉秦漢君黃屋上衡等之事嬉遊捨此何其廉我疑二後荒神物久巳厭埋藏在雲霧不欲登昏憸又疑避褒封蔽匿以爲謙或是古史書脫落簡與簽當時備巡遊今不在緗縑終南秦之望泰山魯所詹天王與秩祭俎豆羅防鹽茍能澤下民維此逺亦沾方今東南旱土脈燥不黏尙無膚寸功豈免竊食嫌神莽吾難知士病吾能砭文章巧傅防智術工飛箝薦寶互珪璧論材自楩柟茍以飾婦妾謬云活蒼黔豈如幽人樂玆山謝閭閻穴石作戶牖垂泉當門簾尋奇出後徑覽勝倚前檐超然往不返舉世徒呫呫髙興寄日月千秋伴烏蟾遐追商洛翁秦火不能炎近慕楚穆生竟脫楚人鉗吾意竊所尙人謀諒難僉

寄贈胡先生【並序】

孔孟去世逺矣信其聖且賢者質諸書焉耳翼之先生與予並世非若孔孟之逺也聞薦紳先生所稱述又詳於書不待見而後知其人也嘆慕之不足故作是詩

先生天下豪傑魁胸臆廣博天所開文章事業望孔孟不復睥睨蔡與崔十年畱滯東南州飽足藜藿安蒿萊獨嗚道徳驚此民民之聞者源源來髙冠大帶滿門下奮如百蟄乘春雷惡人沮服善者起昔時蹻跖今騫回先生不試乃能爾誠令得志如何哉吾願聖帝營太平補葺廊廟枝傾頽披旒發纊廣耳目照徹山谷多遺材先収先生作梁柱以次構架桷與榱羣臣面向帝深拱仰戴堂陛方崔嵬

得曽子固書因寄

始吾居揚日重問每見及云將自親側萬里同講習子行何舒舒吾望巳汲汲窮年夢東南顏色不可挹仁賢豈欺我正恐事維縶嚴親抱憂衰生理賴以給不然航江外天寒北風急無乃山路惡僕弱馬行澁孤懷未肯開嵗物忽如蟄朅來髙郵住巷屋頗卑濕蓬蒿稍芟除茅竹隨補葺茍云禦風气尙恐憂雨汁故人莫在眼屢獨開巾笈忠信蓋未見吾敢誣玆邑出闗誰與語念子百憂集眺聽聊自放日暮城頭立徐歸坐當戶使者操書入時開識子意如渇得美湆驪駒日就道玉手行可執舊學待鐫磨新文得刪拾重登城頭望喜气滿原隰

相送行效張籍

一車南一車北身世匆匆俱有役憶昔論心兩綢繆那知相送不得畱但聞馬嘶覺已逺欲望應須上前阪秋風忽起吹泥塵雙目空回不見人

汴水

汴水無情日夜流不肯爲我少淹畱相逢故人昨夜去不知今日到何州州州人物不相似處處蟬鳴令客愁可憐南北意不就二十起家今白頭

憶蔣山送勝上人

蒼藤翠木江南山激激流水兩山間山髙水深魚鳥樂車馬迹絕人長閒雲埋樵聲隔蔥蒨月弄釣影臨潺湲黃塵滿眼衣可濯夢寐惆悵何時還

雲山詩送孫正之

雲山參差碧相圍溪水詰曲帯城陴溪翁壤斷至者誰予獨與子相諧嬉山城之西鼓吹悲水風蕭蕭不滿旗予今去此來何時予有不可誰予規

獨山梅花

獨山梅花何所似半開半謝荊棘中美人零落依艸木志士顦顇守蒿蓬亭亭孤艷帯寒日漠漠遠香隨野風移栽不得根欲老回首上林顏色空

飛鴈

鴈飛冥冥時下泊稻粱𨿽少江湖樂人生何必慕輕肥辛苦將身到沙漠漢時蘇武與張騫萬里生還値偶然丈夫許國當如此男子辭親亦可憐

久雨

煤炲著天無寸空白沫上岸吹魚龍羲和推車出不得河伯欲取山爲宮城門晝開眠百賈饑孫得糟夜哺翁老人慣事少所怪看屋箕踞歌南風

寄朱昌叔

西安春風花幾樹花邊飲酒今何處一杯塞上看黃雲萬里寄聲無鴈去世事紛紛洗更新老來空得滿衣塵靑山欲買江南宅歸去相招有此身

奉使道中寄育王山長老常坦

道人少賈海上游海舶破散身沈浮抱金滿篋人所寄吹偶得還中州臝身歸金不受報秪取鬥酒相獻酬歡娛慈母終一世脫棄妻子藏巖幽蒼煙寥寥池水漫白玉菡蓞吹髙秋夜燃栢子煮山藥憶此東望無時休塞垣春枯積雪澑沙礫盛怒黃雲愁五更匹馬隨雁起想見鄮郭花今稠百年誇奪終一丘世上滿眼眞悠悠寄聲萬里心綢繆莫道異趣無相求

欲歸

水漾靑天暖沙吹白日陰塞垣春錯莫行路老侵尋緑稍還幽艸紅應動故林畱連一杯酒滿眼欲歸心

冬日

擾擾今非昔漫漫夜復晨風沙不貸客云日欲迷人散愁邊老開顏醉後春轉思江海上一洗白綸巾

將次洺州憇漳上

漠漠春風裏茸茸綠未齊平田鵶散啄深處馬迎嘶地入河流曲天隨日去低髙城已在眼聊復解輕賫

宜春苑

宜春舊臺沼日暮一登臨解帯行蒼蘚移鞍坐綠陰樹疏啼鳥遠水靜落花深無復增修事君王惜費金

癸卯追感正月十五事

正月端門夜金輿縹緲中傳觴三鼓罷縱觀萬人同警蹕聲如在嬉遊事已空但令千載後追詠太平功

次韻範景仁二月五日夜風雪

何知此邂逅談笑接淸揚對雪知春淺回燈惜夜長宻云通炫晃殘月墮冥茫故有臨卭客抽毫興未忘

次韻衝卿過睢陽

宮廟此神鄕畱親泊楚艎天開今壯麗地積古悲涼不攺山河舊猶餘艸木荒還聞足賔客誰是漢鄒陽

昆山慧聚寺次張祜韻

峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興秪桑門

暮春

春期行晼晚春意賸芳菲曲水應修褉披香未試衣雨花紅半墮煙樹碧相依悵望夢中地王孫底不歸

壬辰寒食

客思似楊柳春風千萬條更傾寒食淚欲漲冶城潮巾髮雪爭出鏡顏朱早雕未知軒冕樂但欲老漁樵

招丁元珍

黙黙不自得紛紛何所爲畫墁聊取食獵較久隨時秋入江湖暗風生艸樹悲黃花一杯酒思與故人持

宿雨

綠攬寒蕪出紅爭暖樹歸魚吹塘水動鴈拂塞垣飛宿雨驚沙盡晴雲晝漏稀卻愁春夢短燈火著徵衣

卽事

徑暖艸如積山晴花更繁從橫一川水髙下數家村靜憇雞鳴午荒尋犬吠昏歸來向人說疑是武陵源

鴈

北去還爲客南來豈是歸倦投空渚泊饑帖冷雲飛垣柵雞長暖溝池鶩自肥憐渠不知此更墮野人機

懷吳顯道

南郭紅亭冷西山白道曛江光淩翠气洲色亂黃雲歲暮誰邀客情親故憶君天涯獨惆悵歸鳥黑紛紛

題齊安寺山亭

北山無躑躅故國有楊梅悵望心常折慇懃手自栽暮年逢火攺晴日對花開萬里烏塘路春風自往來

北山暮歸示道人

千山復萬山行路有無間花發蜂遞繞果垂猿對攀獨尋寒水渡欲趂夕陽還天黑月未上兒童初掩關

華藏寺防故人得泉字

百憂成阻闊一笑得畱連城郭西風裏園林落照前共知官似夢莫負酒如泉興罷重攜手江湖卽然

次韻昌叔歲暮

城云漏日晚樹凍裹春深槮宻魚𨿽暖巢危鶴更陰橫風髙彍弩殘澑細鳴琴歲換兒童喜還傷老大心

春日

冉冉春行暮菲菲物競華鶯猶求舊友鷰不背貧家室有賢人酒門無長者車醉眠聊自適歸夢到天涯

遊賞心亭寄防州女弟

秀發千峯霽淸涵萬里秋滄江天上落明月鏡中流眼與魂俱斷身依影獨畱爲憐幽興極不見爾來遊

金山寺

重經髙處寺一與白雲親樹木有春意江山如故人幽軒含气象偏景落風塵日暮臨歸去徘徊欲損神

舟夜卽事

火炬臨遙岸餘光照客船水明魚中餌沙暖鷺忘眠感慨無窮事遲回欲曉天山泉如有意枕上送潺湲

送孫子髙

蕩漾江南客融怡席上珍一罇相別酒千里獨歸人客路貧堪病交情遠更親自慙兒女意失淚滴衣巾

送董傳

悠悠隴頭水日夜向西流行路未云已歸人空復愁文章合用世顏髮未經秋一聽秦聲罷還來上國遊

自白土村入北寺

雨過百泉出秋聲連眾山獨尋飛鳥外時渡亂流間坐石偶成歇看云相與還防須營一畝長聽此潺潺

題朱郎中白都莊

蕭灑桐廬守滄洲寄一防山光隔釣岸江气雜炊煙藜杖聽鳴艫藍輿看種田明時須共理此興在他年

吳江

莽莽昔登臨秋風一散襟地畱孤嶼小天入五湖深柑橘無千里魚鰕有萬金吾𨿽輕範蠡終欲此幽尋

江

靈源開辟有贏縮但相隨逆折山能礙奔流海與期泥沙坼蚌蛤雲雨暗蛟螭欲問深何處馮夷秪自知

遊杭州聖果寺

登髙見山水身在水中央下視樓臺起空多樹木蒼浮雲連海气落日動湖光偶坐吹橫笛殘聲入富陽

江上

潮連風浩蕩沙引客淹畱落日更淸坐空江無近舟共看葭葦宅聊卽稻粱謀未敢嗟艱食凶年半九州

仁宗皇帝挽辭

馮幾微言絕羣臣涕泗揮哀號三級陛縞素九重圍天上仙遊遠宮中禦座非最悲帷幄侍不復未明衣

神宗皇帝挽辭

城闕宮車轉山林隧路歸蒼梧云未遠姑射露先晞玉暗蛟龍蟄金寒鴈鶩飛老臣他日涙湖海想遺衣

王逢原挽辭

蒿裏竟何在死生從此分謾傳仙掌籍誰見鬼修文蔡琰能傳業侯芭爲起墳傷心北風路吹涙濕江云

擬和禦制賞花釣魚

云暖蓬萊日風酣太液春水光承步輦花气入鉤陳伏檻畱淸蹕傳觴屬從臣霏香連釣餌落葉亂遊鱗鎬飲恩知厚衢樽賜願均更看追夏諺先此詠逢辰

見遠亭上王郎中

髙亭豁可望朝暮對谿山野色軒楹外霞光幾席間樹侵蒼靄沒烏背夕陽還艸帯平沙闊煙籠別戍閒圃畦荷气合田徑燒痕斑樵笛吟晴塢漁帆出暝灣登臨及芳節宴喜發朱顏夾砌陳旌旝褰簾進佩環觀風南國最應宿紫宸班康樂詩名舊蕪音詎可攀

和禦制賞花釣魚

防幄晴雲拂曉開傳呼仙仗九天來披香殿上畱朱輦太液池邊送玉杯宿蘂暖含風浩蕩戲鱗淸映日徘徊宸章獨與春爭麗思許賡歌豈易陪

禦溝

金河漲欲平數枝分綠報淸明常縈輦路漂花去更引流杯送酒行靜見金輿穿樹影淸含玉漏過墻聲衰顏一照自多感廻首江南春水生

長幹寺

梵館淸閒側布金小塘回曲翠文深柳條不動千絲直荷葉相依萬蓋陰漠漠岑云相上下翩翩沙鳥自浮沈羇人樂此忘歸思忍向西風學越吟

葛溪驛

缺月昏昏漏未央一燈明防照秋牀病身最覺風霜早歸夢不知山水長坐感歲時歌慷慨起看天地色淒涼鳴蟬更亂行人耳正抱疏桐葉半黃

爲裴使君賦擬峴臺

君作新臺擬峴山羊公千載得追攀歌鐘殷地登臨處花木移春指顧間城似大隄來宛宛溪如淸漢落潺潺時平不比徵吳日緩帯尢宜向此閒

送西京簽判王著作

兒曹曾上洛城頭尙記淸波繞驛流卻想山川常在夢可憐顏髮已驚秋辟書今日看君去著籍長年嘆我畱三十六峯應好在寄聲多謝欲來遊

寄朱昌叔

淸江漫漫繞城流尙憶城邊系小舟射虎未能隨李廣割雞空欲戲言遊雲埋塞路驚塵合霜入春風滿鬢愁此日君書苦難得漫多鴻鴈起南洲

次韻答丁端州

莫嗟荒僻又離羣且喜風謡嶺北聞銅柱𨿽然蠻徼接竹符還是漢家分春書來逐衡陽鴈秋騎歸看隴首云相見防知南望苦病骸今似沈休文

次韻捨弟賞心亭卽事

覇气消磨不復存舊朝臺殿秪空村孤城倚薄靑天近細雨侵淩白日昏稍覺野雲成晚霽卻疑山月是朝暾此時江海無窮興醒客忘言醉客喧

登中茅山

翛然杖屨出塵囂雞犬無聲到泬寥欲見五芝莖葉老尙攀三鶴羽翰遙容谿路轉迷橫彴仙幾風來得墮樵興罷日斜歸亦懶更磨碑蘚認前朝

午枕

百年春夢去悠悠不復吹簫向此畱野艸自花還自落鳴禽相乳亦相酬舊蹊埋沒開新徑朱戶敧斜見畫樓欲把一杯無伴侶眼看興廢使人愁

太湖恬亭

檻臨溪上綠陰圍溪岸髙低入翠微日落斷橋人獨立水涵幽樹鳥相依淸遊始覺心無累靜處誰知世有機更待夜深同徙倚秋風斜月釣船歸

次韻酬吳彥珍見寄

君作新詩故起予一吟聊復報雙魚杖藜髙徑誰來往散帙空堂自捲舒樹外鳥啼催晚種花間人語趂朝虛春風處處堪攜手何事臨池苦學書

自金陵如丹陽道中有感

數百年來王气消難將前事問漁樵苑方秦地皆蕪沒山借揚州更寂寥荒埭暗雞催月晚空場老雉挾春驕豪華秪有諸陵在往往黃金出市朝

除夜寄捨弟

一尊聊有天涯憶百感翻然醉裏眠酒醒燈前猶是客夢回江北已經年佳時流落眞何得勝事蹉跎只可憐惟有到家寒食在春風因泛澦溪船

送許覺之奉使東川

三秋不見每惓惓握手山林復悵然後防敢期黃耈日相看且度白雞年畏途石棧王尊馭榮路金門祖逖鞭一代官儀新藻拂得瞻宸宇想畱連

寄題程公辟物華樓

吳楚東南最上游江山多在物華樓遙瞻旌節臨樽爼獨臥柴荊阻獻酬想有新詩傳素壁怪無餘墨到滄洲湡涪南望重重綠章水還能向此流

次韻吳季野題嶽上人澄心亭

空亭五月尙寒生回首塵沙自鬱蒸砌水亂流穿石底檻云髙出蔽山層躋攀欲絕人間世締搆知從物外僧腸胃坐來淸似洗神奇未怪佛圖澄

寄張先郎中

畱連山水住多時年比馮唐未覺衰篝火尙能書細字郵筒還肯寄新詩胡牀月下知誰對蠻榼花前想自隨投老主恩聊欲報每瞻髙躅恨歸遲

送裴如晦宰吳江

靑髮朱顏各少年幅巾談笑兩歡然柴桑別後餘三徑天祿歸來盡一廛邂逅都門誰載酒蕭條江縣去鳴猶疑甫裏英靈在到日憑君爲艤船

丁年

丁年結客盛遊從宛洛氊車處處逢吟盡物華愁筆老醉消春色愛醅濃壚閒寂寞相如病鍜處荒涼叔夜慵早晚靑雲須自致立談平取徹侯封

愁臺

頽垣斷壍有平沙老木荒榛八九家河勢東南吹地坼天形西北倚城斜傾壺語罷還登眺岸幘詩成卻嘆嗟萬事因循今白髮一年容易卽黃花

垂虹亭

坐覺塵襟一夕空人間似得羽翰通暮天窈窈山銜日爽气駸駸客禦風艸木韻沈髙下外星河影落有無中飄然更待乘桴伴一到扶桑興未窮

送遜師歸舒州

山川相對一悲翁往事紛紛夢寐中邂逅故人恩意在低佪今日笑言同看吹陌上楊花滿忽憶巖前蕙帳空亦見桐鄕諸父老爲傳衰颯病春風

送李璋

湖海聲名二十年尙隨鄕賦已華顚卻歸甫裏無三徑擬傍胥山就一防朱轂風塵休悵望靑鞋雲水且畱連故人一見如相問爲道方尋木鴈篇

次韻酬宋玘【二首】

城中燈火照靑春遠引吾方避糾紛遊衍水邊追野馬嘯歌林下應山君愁尋徑艸無求仲喜對檐花有廣文邂逅一樽聊酩酊聲名身後豈須聞

二

無能私願秪求田時物安能學計然鑿井未能歌擊壤射熊猶得夢鈞天遙思故國歸來日畱滯新恩已去年攜手與君遊最樂春風陂上水濺濺

寄餘溫卿

雲散風流不自禁天涯無路盍朋簪空馳上國靑泥信誰和南山白石音平日離愁寛帯眼訖春歸思滿琴心終回一命翩翩駕獨過稽山鍜樹陰

酬淨因長老樓上翫月見懷有疑君魂夢在淸都之句

道人心與世無求隱幾蕭然在此樓坐對髙梧傾曉月看翻淸露洗新秋登臨更欲邀元亮披寫還能擬惠休顧我不知天上樂虛疑昨夜夢仙遊

次韻平甫金山防宿寄親友

天末海門橫北固煙中沙岸似西興已無船舫猶聞笛遠有樓臺秪見燈山月入松金破碎江風吹水雪崩騰飄然欲作乘桴計一到扶桑恨未能

次禦河寄城北防上諸友

客路花時秪攪心行逢禦水半晴陰背城野色云邊盡隔屋春聲樹外深香艸已堪回步履午風聊復散衣襟憶君載酒相追處紅萼靑跗定滿林

藏春塢詩獻刁十四丈學士

蒜山東渡得林丘邂逅籃輿亦少畱今日更知萊氏隱暮年長憶武陵遊欲營垣屋隨穿斸尙嘆塵沙隔獻酬遙約向吳亭下路春風深駐五湖舟

文元賈公挽辭

銘旌蕭颯九秋風薤露悲歌落月中華屋幾人思賈傳佳城今日閉滕公名垂竹帛書勲在神寄丹靑審象同天上貂蟬曾夢賜歸魂應佩紫陽宮

河中使君修撰陸公挽辭

城初得故人詩嘆息龍媒踠壯時太史滯畱終不偶中郎制作遂無施二千石祿今何有四十車書昔漫知海曲冷云理拱木延州空掛暮年悲

午睡

檐日陰陰轉牀風細細吹翛然殘午夢何許一黃鸝

山中

隨月出山去尋云相伴歸春晨花上露芳气著人衣送王補之行風忽作因題四句於舟中

淮口西風急君行定幾時故應今夜月未便照相思

南浦

南浦隨花去廻舟路已迷暗香無覓處日落畫橋西

江上

江水漾西風江花脫晚紅離情被橫笛吹過亂山東

雜詠【四首】

故畦汝水新壠寄鐘山爲問揚州月何時照我還

二

已作湖陰客如何更遠遊漳江昨夜月送我到揚州

三

證聖南朝寺三年到百回不知檣下路今日幾荷開

四

桃李石城塢餉田三月時柴荊常自閉花發少知人

春晴

新春十日雨雨晴門始開靜看蒼苔紋莫上人衣來

別方邵祕校

迢迢建業水中有武昌魚別後應相憶能忘數寄書

梅花

墻角數枝梅淩寒獨自開遙知不是雪爲有暗香來

紅梅

春半花才發多應不柰寒北人初未識渾作杏花看

春郊

靑秧漫漫出初齊雞犬遙聞路卻迷但見山花流出水那知不是武陵溪

竹裏

竹裏編茅倚石根竹莖疎處見前村閒眠盡日無人到自有春風爲掃門

木末

木末北山煙冉冉艸根南澗水泠泠繰成白雪桑重緑割盡黃雲稻正靑

送方劭祕校

南浦柔條拂地垂攀翻聊寄我西悲武昌官柳年年好他日春風憶此時

北山

北山輸綠漲橫陂直壍回塘灩灩時細數落花因坐久緩尋芳艸得歸遲

江寧夾口

鐘山咫尺被云埋何況南樓與北齋昨夜月明江上夢逆隨潮水到秦淮

寄蔡天啟

杖屨緣塹復穿橋誰與髙秋共寂寥佇立東岡一搔首冷云衰艸暮迢迢

書湖陰先生壁【二首】

茆檐長掃靜無苔花木成畦手自栽一水防田將綠繞兩山排闥送靑來

綠條索漠柳花繁風飲餘香暗度垣黃鳥數聲殘午夢尙疑身屬半山園

示兪秀老

不見故人天際舟小亭殘日更回頭繰成白雪三千丈細艸孤云一片愁

望淮口

白煙彌漫接天涯黯黯長空一道斜有似錢塘江上望晚潮初落見平沙

金陵卽事

水際柴門一半開小橋分路入靑苔背人照影無窮柳隔屋吹香並是梅

午枕

午枕花前簟欲流日催紅影上簾鉤窺人鳥喚悠颺夢隔水山供宛轉愁

鐘山卽事

澗水無聲繞竹流竹西花艸弄春柔茅檐相對坐終日一鳥不鳴山更幽

日西

日西階影轉梧桐簾捲靑山簟半空金鴨火銷流水冷悠悠殘夢鳥聲中

禁中春寒

靑煙漠漠雨紛紛水殿西廊北苑門已著單衣猶禁火海棠花下怯黃昏

楚天

楚天如夢水悠悠花底殘紅漫不收獨繞去年揮涙處還將牢落對滄洲

春江

春江抱墻流煙艸茸茸一片愁吹盡柳花人不見靑旗催日下城頭

過外弟飲

一日君家把酒杯六年波浪與塵埃不知烏石岡邊路至老相尋得幾回

定林

定林靑木老參天橫貫東南一道泉六月杖藜尋石路午陰多處弄潺湲

出塞

涿州沙上飲盤桓看舞春風小契丹塞雨巧催燕淚落蒙蒙吹濕漢衣冠

入塞

荒雲涼雨水悠悠鞍馬東西鼔吹休尙有燕人數行淚回身卻望塞南流

遇雪

定知花發是歸期不柰歸心日日歸風雪豈知行客恨向人更作落花飛

訪隱者

童子穿雲晚未歸誰收松下著殘碁先生醉臥落花裏春去人間總不知

雜詠

白頭重到太寧宮玉佩瓊琚在眼中歌舞可憐人暗換花開花落幾春風

獨臥

茅檐午影轉悠悠門閉靑苔水亂流百轉黃鸝看不見海棠無數出墻頭

別和甫赴南徐

都城落日馬蕭蕭雨壓春風暗柳條天際歸艎那可望只將心寄海門潮

遊鐘山

兩山松櫟暗朱藤一水中間勝武陵午夢隔云知有寺夕陽歸去不逢僧

春日席上

十年流落負歸期臨水登山各有思今日樽前千萬恨不堪頻唱鷓鴣詞

中茅峯石上徐鍇篆字題名

百年風雨艸苔昏尙有當年墨法存秪恐終隨嶧碑盡西風吹燒滿秋原

悟眞院

野水從橫潄屋除午窗殘夢鳥相呼春風日日吹香艸山北山南路欲無

鐘山晚步

小雨輕風落楝花細紅如雪防平沙槿籬竹屋江村路時見宜城賣酒家

江寧府園示元度

畫船南北水遙通日暮幅巾篁竹中行到月臺逢翠碧背人飛過子城東

入步望揚州

落日平林一水邊蕪城掩映秪蒼然白頭追想當年事幕府靑衫最少年

州橋

州橋蹋月想山椒回首哀湍未覺遙今夜重聞舊塢咽卻看山月話州橋

六年

六年湖海老侵尋千里歸來一寸心西望國門搔短髮九天宮闕五云深

若耶溪歸興

若耶溪上踏莓苔興罷張帆載酒回汀艸岸花渾不見靑山無數逐人來

試院中

白髮無聊病更侵移牀臥竹向秋陰朝來鴈背西風急吹折江湖萬里心

前題

蕭蕭疏雨吹檐角噎噎暝蛩啼艸根閒卻荒庭歸未得一燈明滅照黃昏

暮春

無限殘紅著地飛谿頭煙樹翠相圍楊花獨得東風意相逐晴空去不歸

松江

來時還似去時天欲道來時已惘然秪有松江橋下水無情長送去來船

贈安太師

獨龍岡北第三峯逋客歸來老更慷敗屋數椽靑繚繞冷云深處不聞鐘

題西太一宮壁

艸色浮雲漠漠樹陰落日潭潭三十六陂春水白頭想見江南

西太一宮樓

艸際芙蕖零落水邊楊柳欹斜日暮炊煙孤起不知漁网誰家

古意

采芝天門山寒露淨毛骨帝靑九萬里空洞無一物傾河略西南晶射河鼔沒蓬萊眼中見人世嘆超忽當時棄桃核聞已掌月窟且當呼阿環乘興弄溟渤

秋夜泛舟

池塹秋水淨扁舟遡涼飈的皪荷上珠俯映疏星揺深尋畏魚淰中道只回橈防防菇蒲中乃復有驚跳

朝日一暴背

朝日一暴背欣然忘夜寒樵松煮澗水旣食取琴彈彈作南風歌歌罷坐長嘆寤彼棲棲者遺世良獨難

牧笛

綠艸無端倪牛羊在平地芊綿杳靄間落日一橫吹超遙送逸響誕漫寫眞意豈比賣人吹簫販童穉

寄曾子固

吾少莫與合愛我君爲最君名髙山嶽嵑孼嵩與泰低心收惷友似不讓塵又如滄江水不逆溝畎澮君身揭日月遇輒破氛靄我材特窮空無用補倉廥謂宜從君久垢污得洮汰人生不可必所願毎顚沛乖離五年餘牢落千里外投身落俗穽薄宦自鉗鈦平居每自守髙論從誰丏揺揺西南心夢想與君防思君挾奇璞願售無良儈窮閻抱幽憂凶禍費禳禬州窮吉士少誰可壻諸妹仍聞病連月醫藥誰可賴家貧奉養狹誰與通貨貝詩人刺曹公賢者荷戈祋柰何遭平時徳澤盛汪濊鸞鳯鳴上下萬羽來翽翽呦呦林門鹿爭出噬羊藾乃令髙世士動輒遭狼狽人事旣難了天理尢茫昧聖賢多如此自古云無柰周人貴婦女扁鵲名醫防今世無常勢趨捨惟利害而君信謀道不問身窮泰棄捐人間樂濯耳受天籟諒知安肥甘未肯顧糠糩龍螭𨿽蟠屈不慕蛇蟬蛻令人重感奮意勇忘身蕞何由日親炙病體同砭艾功名未云合歲月尢須愒懷思切劘效中夜涙霶霈君嘗許過我早晚治車軚山蹊𨿽峻惡髙眺發防肺峯巒碧參差木樹靑晻藹桐江路尢駚飛漿下鳴瀨魚村指暮火酒捨瞻晨斾淸醪足消憂玉鯽行可膾行行願無畱日夕佇傾蓋防將見顏色不復謀蓍蔡延陵古君子議樂恥言鄶細事豈足論故欲論其大披披髮鞬槖懍懍見戈銳探深犯嚴壁破惑翻彊襘離行步荃蘭偶坐陰松檜宵牀連衾幬晝食共麄糲玆歡何時合淸瘦見衣帯作詩寄微誠誠語無防繪

泊舟姑蘇

朝遊盤門東暮出閶門西四顧茫無人但見白日低荒林帶昏煙上有歸鳥啼物皆得所托而我無安棲

昆山慧聚寺次孟郊韻

僧蹊蟠靑蒼莓苔上秋牀露翰饑更淸風葩遠亦香

陸機宅

故物一已盡嗟此年歲深野桃自著花荒棘自生鍼芊芊谷水陽欝欝昆山陰俛仰但如昨遊者不可尋

元丰行示徳逢

四山翛翛映赤日田背坼如兆出湖陰先生坐艸室看踏溝車望秋實雷蟠電掣云滔滔夜半載雨輸亭臯旱禾秀發埋牛尻豆死更蘇肥莢毛倒持龍具掛屋敖買酒澆客追前勞三年五穀賤如水今見西成復如此元丰聖人與天通千秋萬歲與此同先生在野故不窮擊壤至老歌元丰

純甫出釋惠崇畫要予作詩

畫史紛紛莫足數惠崇晚出吾最許旱云六月漲林莽移我翛然墮沙渚黃蘆低摧雪翳土鳬鴈靜立將儔侶往時所立今在眼沙平水澹西江浦暮气沈舟暗魚罟欹眠嘔軋如聞防頗疑道人三昧力異域山川能斷取方諸承水調幻藥灑落生綃變寒暑金坡巨然山數堵粉墨空多眞漫與大梁崔白亦善畫曾見桃花淨初吐酒酣弄筆起春風便恐漂零作紅雨流鸎探枝婉欲語蜜蜂掇蘂隨翅股一時二子皆絕藝裘馬穿羸久羈旅華堂豈惜萬黃金苦道今人不如古

春日曉行

門前楊柳二三月枝條綠煙花白雪呼僮羈我果下驑欲尋南岡一散愁緣岡初日溝港淨與我門前綠相映隔淮仍見裊裊垂佇立怊悵去年時杏花園西光宅路艸暖沙晴正好渡興盡無人檝迎我卻隨倦鵶歸薄暮

獨歸

鐘山獨歸雨微冥稻畦夾岡半黃靑疲農心知雨未足看云倚木車不停悲哉作勞亦已久暮歌如哭難爲聽而我官閒幸無事北窗枕簟風泠泠於時荷花擁翠蓋細浪嬲雪千娉婷誰能歌眠共此樂秋港𨿽淺可揚舲

陰山畫虎圖

陰山健兒鞭鞚急走勢能追北風及逶迆一虎出馬前白羽橫穿更人立回旗倒防四邊動抽矢當前放蹄入爪牙蹭蹬不得施磧上流丹看來濕霜天朔漠殺气髙煙雲萬里埋弓刀穹廬無工可貎此漢使自解丹靑包堂上絹素開欲裂一見猶能動毛髮低佪使我思古人此地摶兵幾勝負秦關漢月空蕭然豈若封疆今晏眠契丹弋獵漢耕作飛將自老南山邊還能射虎隨少年

塞翁行

塞翁少小壠上鋤塞翁老來能捕魚魚長如人水滿眼桑柘死盡生芙蕖漢家新堤廣能築蕃兒壯馬休南牧北風捲卻波浪生秪放田車行轣轆

寄鄂州張使君

昔人寧飲建業水共道不食武昌魚公來建業每自如亦復不厭武昌居武昌山川今可想綠水逶迆煙蒼莽白鷗晴飛隨兩槳岸薺茸茸映魚网投老畱連陌上塵思公一語何由往

九井

沿崖渉澗三十里髙下犖確無人耕捫蘿挽蔦到山趾仰見吹瀉何崢嶸餘聲投林欲風雨末勢捲土猶溪阬飛虫淩兢走獸栗霜雪夏落雷冬鳴野人往往見神物鱗甲漠漠云隨行我來立久無所得空數石上菖蒲生中官系龍沈玉冊小吏磔狗澆銀觥地形偶爾藏險怪天意未必司陰晴山川在理有崩竭丘壑自古相虛盈誰能保此千世後天柱不折泉常傾

書防別亭

西城路居人送客西歸處年年借問去何時今日扁舟從此去春風吹花落髙枝飛來飛去不自知路上行人亦如此應有重來此處時

太白嶺

太白巃嵸東南馳眾嶺環合靑紛披煙雲厚薄皆可愛樹石疎宻自相宜陽春已歸鳥語樂溪水不動魚行遲生民何由得處所與玆魚鳥相諧熈

艸堂

艸堂今寂寞往事翳山椒蕙帳空畱鶴蘿衣終換貂生皆墮天袠隱或寄公朝疊頴何勞怒東風汝自揺

送吳叔開南徵

摻袂不勝情犀舟擊汰行倦遊無萬里惜別有千名春艸淒淒緑江風湛湛靑金陵多麗景此去屬蘭成

秋興和衝卿

云浮朝慘淡風起夜颼飅欲作冰霜地先廻艸樹秋徵人倚笛怨思婦向砧愁爲問隨陽鴈哀鳴豈有求

沂澤懷正之

故人何處所天角浪漫漫寂寞斷音驛徘徊愁肺肝世情紛可怪旅況浩難安願化東南鵠髙飛托羽翰

次韻元厚之平戎慶捷

朝廷今日四夷功先以招懷後殪戎羌地馬牛歸隴底漢人煙火起湟中投戈更講諸儒藝免冑爭趨上將風文武佐時慚吉甫宣王徵伐自膚公

王安國九首

九江琵琶亭

夜泊潯陽宿酒樓琵琶亭畔荻花秋云沈烏沒事已往月白風淸江自流

送客西陵

若耶溪畔醉秋風獵獵船旗照水紅後夜錢塘酒樓上夢魂應繞浙江東

假寐

計較平生分閉關偶然容得近人寰春風池沼魚兒戲暮雨樓臺燕子間假寐塵侵黃卷上行吟花墮緑苔間了無一事撩方寸自是頽齡合鬢斑

金明池

霓裳遠遠拂樓船滿地春風錦繡筵三島路深浮閬苑九霞觴滿奏鈞天仗歸金闕浮雲外人望池臺落日邊最引平生江海趣波瀾一段艸如煙

西湖春日

爭得才如杜牧之試來湖上輒題詩春煙寺院敲茶鼔夕照樓臺卓酒旗濃吐雜芳薰巘崿濕飛雙翠破漣漪人間幸有蓑兼笠且上漁舟作釣師

記夢

萬頃波濤木葉飛笙簫宮殿號靈芝揮毫不似人間世長樂鐘聲夢覺時

次韻景文雪中見寄

未能談笑破愁城猶幸都無俗事攖載酒何人過揚子評詩今日得鐘嶸杜門落寞塵埃隔掃徑侵尋霜雪生誰向梁園能授簡看君文格出天成

滕王閣

滕王平昔好追遊髙閣依然枕碧流勝地幾經興廢事夕陽偏照古今愁層城樹宻千家笛江渚人孤一葉舟悵望滄波吟不盡西山重壓亂雲浮

再作

地勢遠迂徐孺亭穹南有客兩曾經檐前燕雀鳴相鬭潭裏蛟龍困未醒亂靄蒼茫迷樹色驚濤浩蕩失天形當時好景無同賞對此悲歌孰爲聽

宋藝圃集卷七

欽定四庫全書

宋藝圃集卷八

明李蔉編

陳與義八十四首

別伯共

樽酒相逢地江楓欲盡時猶能十日客共出數年詩供世無筋力驚心有別離好爲南極柱深慰旅人思

中道寒食

斗粟淹吾駕浮雲笑此生有詩酬歲月無夢到功名客裏逢歸鴈愁邊又亂鶯楊花不觧事更作倚風輕

美哉亭

西出成臯關土谷僅容駝天掛一疋練雙闕闘嵯峨忽然五丈缺髙構如危窠靑山麗中原白日照大河下視萬里川艸木何其多臨髙一吐气卻柰雄風何辛苦一生快造物巧揣摩險易終不償翻身下殘坡

試院書懷

細讀平安字愁邊失歲華疎疏一簾雨淡淡滿枝花投老詩成癖經春夢到家茫然十年事倚杖數棲鴉

雨

沙岸殘春雨茅檐古鎭官一時花帯涙萬里客憑欄日晚薔薇重樓髙燕子寒惜無陶謝手盡日破憂端

春雨

花盡春猶冷覊心只自驚孤鶯啼永晝細雨濕髙城擾擾成何事悠悠送此生蛛絲閃夕霽隨處有詩情

雨

雲起谷全曙雨晴山復明靑春望中色白澗晚來聲遠樹烏羣集髙原人獨耕老夫逃世久堅坐聽陰晴

細雨

避防煩三老那知是勝遊平湖受細雨遠岸送輕舟天地悲深阻山川慰久畱參差發鄰舫未覺壯心休

晚步

畎畝意不適出門聊散休雨餘山欲近春半水爭流眾籟夕還作孤懷行轉幽溪西篁竹亂微徑散歸牛

雨思

小閣當橋木淸溪抱竹林寒聲日暮起客思雨中深行李妨幽事闌干試獨臨終然遊子意非復昔人心

雨中

北客霜侵鬢南州雨送年未聞兵革定從使歲時遷古澤生春靄髙空落暮鳶山川含萬古欝欝在樽前

渡江

江南非不好楚客自生哀揺檝天平渡迎人樹欲來雨餘吳岫立日照海門開𨿽異中原險方隅赤壯哉

岸幘

岸幘立淸曉山頭生薄陰亂雲交翠壁細雨濕靑林時攺客心動鳥鳴春意深窮鄕百不理時得一閒吟

放慵

暖日薰楊柳濃春醉海棠放慵眞有味應俗苦相妨官拙從人笑交疎得自藏雲移穩扶杖燕坐獨焚香

傷春

廟堂無策可平戎坐使甘泉照夕烽初怪上都聞戰馬豈知窮海望飛龍孤臣霜髮三千丈每歲煙花一萬重稍喜長沙向延閣疲兵敢犯虎狼鋒

懷天經知老因以訪之

今年二月凍初融睡起苕溪緑向東客子光陰詩卷裏杏花消息雨聲中西庵禪伯還多病北柵儒先只固窮忽憶輕舟尋二子綸巾鶴氅試春風

次韻謝呂居仁居仁時寓賀州

別君不覺歲時荒豈意相逢魑魅鄕篋裏詩書總寥落天涯形貌各昂藏江南今歲無烽火嶺表窮冬有雪霜倘可卜鄰吾欲住艸茆爲蓋竹爲梁

與大光同登封州小閣

去程欲數莽難知三日封州更作遲靑嶂足稽天下士錦囊今有嶠南詩共登小閣春風裏回望中原夕靄時萬本梅花爲我壽一杯相屬未全癡

次韻伊潛感懷

烽煙又看繞淮春嘆息猶爲國有人可使翠華周防縣誰持白扇靜風塵五年天地無窮事萬里江湖見在身共說金陵龍虎气放臣迷路感煙津

除夜

城中爆竹已殘更朔吹翻江意未平多事鬢毛隨節換盡情燈火向人明比量舊歲聊堪喜流轉殊方又可驚明日嶽陽樓上去島煙湖霧看春生

登嶽陽樓

洞庭之東江水西簾旌不動夕陽遲登臨吳蜀橫分地徙倚湖山欲暮時萬里來遊還望遠三年多難更憑危白頭弔古風霜裏老木蒼波無限悲

望燕公樓下李花

燕公樓下繁華樹一日遙看一百回羽蓋夢餘當晝立縞衣風急過墻來洛陽路不容春到南國花應爲客開今日豈堪簪短髮感時傷舊意難裁

有感再賦

憶得佳辰重九日天恩曾預宴城東龍沙此日西風冷誰折黃花壽兩宮

和張矩臣水墨梅

粲粲江南萬玉妃別來幾度見春歸相逢京洛渾依舊惟恨緇塵梁素衣

自讀西湖處士詩年年臨水愛幽姿晴窗畫出橫斜影絕勝前村夜雪時

題唐希雅畫寒江圖

江頭云黃天醖雪樹枝慘慘凍欲折耐寒野鴉不知歸猶向沙邊弄羽衣黃茅終日不自力影亂弱藻相因依惟有蒼石如臥虎不受陰晴與寒暑舟中過客莫敢侮閒伴長江了今古

江南春

雨後江上緑客悲隨眼新桃花十里影揺蕩一江春朝風逆船波浪惡暮風送船無處泊江南𨿽好不如歸老薺繞墻人得肥

西風

木末西風起中含萬里涼浮雲不愁思盡日只飛揚夢斷頭將白詩成葉自黃不關明主棄本出涸陰鄕

題小室

暫脫朝衣不當閒澶州夢斷已多年諸公自致靑雲上病客長齋繡佛前隨意時爲獅子臥安心懶作野狐禪鑪煙忽散無蹤迹屋上寒云自黯然

寄若拙弟兼呈二十家叔

退之送窮窮不去樂天待富富不來政須靑山映黒發顧著皂蓋爭黃埃何如父子共一壑龎家活計良不惡阿奴況自不碌碌白鷗之盟可同諾三間瓦屋亦易求著子東頭我西頭中間共作老萊戲世上樂復有此不問夢膏肓應已瘳歸來歸來無久畱竹林步兵非俗流爲道此意思同遊

連雨賦書事【三首】

九月逢連雨瀟瀟穩送秋龍公無乃倦客子不勝愁雲气昏城壁鐘聲咽寺樓年年授衣節牢落向他州

二

風伯方安臥云師亦少饕气連河漢潤聲到竹窗髙老鶴尢貪去寒蟬遂不號相悲更相識滿眼楚人騷

三

白菊生新紫黃蕪失舊靑但含歲晚恨倂入夜深聽夢寐連蕭索更籌亂晦冥云移過吳越應爲洗余醒

秋夜

中庭澹月照三更白露洗空河漢明莫遣西風吹葉盡卻愁無處著秋聲

爲陳介然題持約畫

層層水落白灘生萬里徵鴻小作程日落微風過荷葉陂南陂北聽秋聲

寄題兗州孫大夫絕塵亭【二首】

不讀遠遊賦放懷玆地宜雲山繞窗戶萬態爭紛披世故日已遠風水方逶迆倚杖夜來雨東山煙散遲人間許長史不與此心期

境空納浩蕩日暮生泬寥竹聲池邊起欲斷還蕭蕭文人方防吟萬象各動揺林間光景異月出東山椒門前誰剝啄已逝不須邀

送喜相僧超然歸廬山

九疊峯前遠法師長安塵染坐禪衣十年依舊雙瞳碧萬里今持一笑歸防目向來吾自了龜腸從與世相違酒酣更欲煩公說黃葉漫山錫杖飛

休日早起

朧朧窗影來稍稍禽聲集開門知有老樹半身濕劇讀了無味遠遊非所急蒲團著身寛安取萬戶邑開鏡白雲度捲簾秋光入飽受今日閒明朝復羈縶

夏夜

幽窗報夕霽防月在屋橑手中白羽扇共此夜寥寥六月天上碧三更樹防揺緬懷山中景玆夕感路遙長嘯送行雲可望不可招夜防林光發白露濡靑條

寒食

艸艸隨時事蕭蕭傍水門濃陰花照野寒食柳圍村客袂空佳節鶯聲忽故園不知何處笛吹恨滿淸尊

夜步堤上【三首】

世故生白髮意行無與期平生木上座臨老始相知月中沙岸永歲暮河流遲畱侯廟前柳葉盡空離離百年信難料賸賦奇絕詩

人間睡聲起幽子方獨步倚杖看白雲亭亭水中度十月鴈背髙三更河流去物生各擾擾念此煎百慮聊將憂世心數徧橋西樹

旋買靑芒鞋去踏沙頭月爭教冠蓋地著此景突兀樹寒棲鳥動風轉孤管發月色夜夜佳人生事如髮夢中續淸遊濃露濕銀闕

八關僧房遇雨

脫履坐明窻偶至情更適池上風忽來斜雨滿髙壁探松含歲暮幽鳥立晝寂世故方未防焚香破今夕

贈黃家阿莘

君家阿莘如白玉呼出燈前語陸續可憐郎罷窮一生只今有汝照茅屋豬生十子豚復豚阿莘明年可當門階庭一笑不外索萬事紛紛何足論

縱步至董氏園亭

池光修竹裏笻杖季春頭客子愁無柰桃花笑不休百年今日勝萬里此生浮莽莽尊前事題詩寄獨遊

印老索鈍庵詩

人言融公懶牀上揖賔客我來兩忘揖團團一庵白戲談鄧州禪分食天寧麥竹風亦喜我蕭索至日夕出家丈夫事軒冕本兒劇願香驚餘煙世故感陳迹固應師未鈍使我不安席時求一滴水爲洗三生石

遊董園

西園可散髮何必賦遠遊地曠多雄風葉聲無時休幸有濟勝具枯藜杖白頭平生防心處未覺身淹畱散坐靑石牀松意淡欲秋薄雨靑眾卉深林耿防流一涼天地徳物我俱夷猶東北方用武六月事戈矛甲裳無乃重腐儒故多憂珍禽叫髙樹且復寄悠悠

道中書事

臨老傷行役藍輿歲月奔客愁無處避世事不堪論白道含秋色靑山帯雨痕壞梁斜鬭水喬木宻藏村易破還家夢難招去國魂一身從白首隨意答乾坤

將次葉城道中

荒野少人去竹輿伊軋聲晴雲秋更白野水暮還明寂寞信吾道淹畱諳物情王喬有餘舄借我一東徵與季申信道自光化復入鄧書事【二首】

賣舟作歸計竹籃穩如舟霧收靑臯濕行路當春遊老馬不自知意欲踏九州依然還故櫪寂寞壯心休

二

再來生白髮重見鄧州春依舊城西路桃花不記人卜居得窮巷日色滿窗新防吟驚市卒獨鶴語城闉

感事

喪亂那堪說干戈竟未休鄕關勞北望江漢故東流風斷黃龍府云移白鷺洲云何舒國步特底副君憂

遊南嶂同孫信道

遙瞻南嶂深復深雙崖與天藏太陰靑鞋濟勝不能嬾踏破積雪窮﨑嵚空中朽樹抱孤篠無竅蒼壁生橫林孤禽三叫危石裂欲返未返神蕭森磴回忽然何處所當面煙如翠蛟舞石門泄風無晝夜古木截道藏雷雨丹丘赤城去幾許下視人間足塵土放身天地不自知導以龍蛇翼熊虎山中異事記今晨杖藜得道孫與陳

同信道晚登古原

幽懷忽牢落起望登古原防吹度修竹半林白翻翻日暮紛物態山空銷客魂惜無一尊酒與子醉中言

入山

都迷去時路策杖煙漫漫防雨洗春色諸峯生晚寒欲離均陽而雨不止書八句寄何子應

江城八月楓葉雕城頭哦詩江動揺秋雨畱人意戀戀水光泛樹風蕭蕭綸巾老子無遠策長作東西南北客不如何遜在揚州坐待梅花映妝額

均陽舟中夜賦

遊子不能寐船頭語輕波開窗望兩津煙樹何其多晴江涵萬象夜半光蕩摩客愁彌世路秋气入天河汝洛塵未銷幾人不負戈長吟宇宙內激烈悲蹉跎

石城夜賦

初月光滿江斷處知急流沈沈石城夜漠漠河漢秋爲客寐常晚臨風意難收三更把樓底身世入搔頭

居夷行

遭亂始知承平樂居夷更覺中原好巴陵十月江不平萬里北風吹客倒洞庭葉稀秋聲歇黃帝樂罷川杲杲君山偃蹇橫歲暮天映湖南白如掃人世多違壯士悲干戈未定書生老揚州雲气郁不動白首頻回費私禱後勝誤齊已莫追範蠡圖越當若爲皇天豈無悔過意君子愼惜經綸時願聞羣公張王室臣也安眠送餘日

寒食日遊百花亭

晴气已復濁虛館可淹畱防花耿寒食始覺在它州自聞鼙鼓聒不恨歲月流亂代有今夕玆園況堪遊雲移樹陰失風定川華收曵杖新城下日暮禽語幽羣行意易分獨賞興難周詠嘯以自暢片月生城頭

晚晴野望

洞庭防雨後涼气入綸巾水底歸云亂蘆叢返照新遙汀橫薄暮獨鳥度長津兵甲無歸日江湖送老身悠悠只倚杖悄悄自傷神天意蒼茫裏村醪亦醉人

舟抵華容縣

篙舟入華容白水繞城堞夾津列茂樹倒影靑相接遠色分村塢防涼動蘆葉天地困腐儒江湖托孤檝

夜賦

泊舟華容縣湖水終夜明淒然不能寐左右菇蒲聲窮途事多違勝處亦心驚三防螢火閙萬里天河橫阿瞞狼狽地山澤空崢嶸彊弱與興衰今古莽難平腐儒憂平世況復値甲兵終然無寸策白髮滿頭生

夜月

獨立夜轇轕蘆聲泛遙津月下風起波莽莽白龍鱗陰彩凝艸木暑气森星辰天地塵未消江湖气聊伸人生幾今夕亂代偶此身胡爲不少樂況乃迹易陳三更大魚舞悄愴驚心神永懷騎鯨士發興煙中新

寥落

寥落洞庭野防風泛客裾袁宏詠史罷孫登淸嘯餘月明流水去夜靜芙蓉舒城郭方多事野興一蕭疏

九日自巴丘適湖南別粹翁

離合不可常去住兩無策孤飛鴈嚴霜欺羽翼使君南道主終日好看客江湖尊前深日月夢中疾世事不相貸秋風撼缾錫南云本同徵變化知無極四年孤臣淚萬里遊子色臨別不得言淸愁漲胸臆

畱別天寧永慶幹明金鸞四老

我生能幾何兩腳疲世故忽破巴丘夢還尋邵陽路窮鄕得四老足以慰遲暮勝事遠公蓮深心懶殘芋本是羣山云暫聚當別去那知天風便不得還相聚凡情我未免臨別吐幽句愼勿過虎溪曉霜侵杖屨

別嶽州

朝食三斗防暮飲三斗醋寧受此酸辛莫行歲晚路丈夫少壯日忍窮不自怒乘除冀晚泰乃復逢變故經年嶽陽樓不見南宮樹辭巢已萬里兩腳未遑住水落君山髙洞庭秋已素浮雲易歸岫遠客難回顧飄然一缾錫未知所掛處寂寞短歌行蕭條遠遊賦學道始恨晚爲儒孰非腐乾坤杳茫茫三嘆出門去

元日

五年元日只流離楚俗今年事事非後飲屠蘇驚已老長乘舴艋竟安歸攜家作客眞無策學道刳心卻自違汀艸岸花知節序一身千恨獨霑衣

初至邵陽逢入桂林使作書問其地之安危

湖北彌年所長沙費月餘初爲邵陽夢又作桂林書老矣身安用飄然計本疎管寧遼海上何得更端居

今夕

今夕定何夕對此山蒼然偸生經五載幽意獨已堅防陰拱眾木靜夜聞孤泉惟應寂寞事可以送餘年

雷雨行

憶昨炎正中不融元帥仗鉞臨山東萬方嗷嗷叫上帝黃屋已照睢陽宮嗚呼吾君天所立豈料四載猶服戎禹巡防稽不到海未省駕舶觀民風定知諫諍有張猛不可危急無髙共自古美惡周必復狼星汝莫見妖凶吉語四奏元气通徳音夜發春攺容雷雨一日徧天下父老感泣霑其胸臣少憂國今成翁欲起荷防傷疲癃小遊太一未移次大樹將軍莫振功劉琨祖逖未足雄晏球一戰腥臊空諸君努力光竹素天子可使塵常防君不見夷門山頭虎復龍向來佳气元蔥蔥

開壁置窗命曰遠軒

鐘妖鳴吾旁楊獠舞吾側東西俱有礙羣盜何時息丈夫堂堂軀坐受世褊迫仙人千仞岡下視笑予厄誰能久鬱鬱持斧破南壁窗開三尺明空納萬里碧巖霏雜川靄奇變供幾席誰見老書生軒中岸幘蕩漾浮世裏迢遙送玆夕倚檻發孤嘯呼月出荒澤天公亦粲然林壑受珠璧防有鶴賀賔經過來見客

六月十七日夜寄邢子友

暑雨𨿽不足涼風還有餘樂此城陰夜何殊山崦居月明蒼檜立露下芭蕉舒試問澄虛閣今夕復焉如

遙碧軒作呈使君少隱時欲赴召

我本山中人尺一喚起趨埃塵君爲邊城守作意邀山入窗牖朝來爽气如有期送我憑軒一杯酒丈夫已忍猿鶴羞欲去且復斯須畱西峯木脫萬鬟擁東嶺煙破修眉浮主人愛客山更好醉裏一笑驚蠻州丁寧雲雨莫作厄明日靑山當逐客

愚溪

小閣當喬木淸溪抱竹林寒聲日暮起客思雨中深行李妨幽事欄干試獨臨終然遊子意非復昔人心

登海山樓

萬航如鳬鷖一水如虛空此地接元气壓以樓觀雄我來自中州登臨沖融白波動南極蒼鬢承東風人間路浩浩海上春蒙蒙遠遊爲兩眸豈惜勞我躬仙人欲吾語薄暮山蔥瓏海淸無蜃气彼固蓬萊宮

題長岡亭呈徳升大光

久客不忘歸如頭垢思沭身行江海濵夢繞嵩山麓馬何預得失鵬何了淹速匣中三尺冰瘴雨生新綠胡爲古驛中坐聽風吟木旣非還吳張亦異赴洛陸兩公茂名實自是宜鼎軸發發不可遲帝言頻郁穆

過下杯渡

夜宿下杯館朝鳴一棹東湖平天盡落峽斷海橫通冉冉云隨舸茫茫鳥遡風仙人蓬島上遙見我乘空

秋夜獨酌

涼秋佳夕天氛廓河漢之涯秋漠漠月出未出林彩變幽人露坐方獨酌自歌新調酒如空天星下飲觥船中忽思李白不可見夜半喬木揺西風百年佳月幾今夕憂樂相尋老來疾瓊瑤滿地我影橫添酒賦詩何可失

西軒

平生江海志歲暮僧廬中虛齋時獨步遡此西窗風初夏气未變幽居念方衝三日無客來門外生蒿蓬輕陰映夕幌窕缾花紅未知古來士誰與此心同

雪

仙人手持白鸞尾夜半朝元明月裏羽衣三振風不斷下視銀潢一千里王栽花分後前欲落未落天恍然余標從向人間去乞與袁安破曉眠

宋藝圃集卷八

欽定四庫全書

宋藝圃集卷九

明李蔉編

呂本中七首

宜章元日

東風初解凍桃李巳經春避地逢雞日傷時感鴈臣湖南馳騎江外踐邊塵憔悴成無用虛煩淚濕巾

兵亂後【二首】

晚逄戎馬際處處聚兵時後死翻爲累偸生未有期積憂全少睡經劫抱長饑欲逐範仔輩同盟起義師

二

羽檄連朝暮戎旃匝邇遐未教知死所詎敢作生涯東郭同逃戶西郊類破家萍蓬無定迹屢欲過三巴

還韓城

乍喜全家脫虛疑匹馬奔乾坤徳盛大盜賊爾猶存稻壠秋仍旱溪流晚自渾素冠兼白髮愁絕更誰論

送常子正赴召

疾病老逾劇交親窮轉疏惟公不變舊怪我未安居日月干戈裏江山瘴癘余因行見李白亦是問何如

雪盡

雪盡寒仍在園荒春欲歸晴空落鴈少古木聚鴉稀肺病猶宜酒囊空合典衣碧雲愁不見千里故山薇

憶別

栁絮飛時與君別南樓把酒防明月月似當年離別時栁絮如君何處飛千書萬書要想就思君不見令人痩念君情意不如初顧我形骸已非舊朝來有信度黃河鴈足系書多网羅城南城北芳艸多月明如此柰愁何曽幾四首

雪中登王正中書閣

對雪誰同語登樓似欲仙人家修月戶丈室散花天山擁鉤簾外江橫隠幾前寒深落鴈渚淸絕釣魚船扶病從摩詰消愁得仲宣展書明細字烹茗濕疏煙月好還同夢詩成已下明年倘相憶爲一到闗邊

三衢道中

梅子黃時日日晴小溪泛盡卻山行緑陰不減來時路添得黃鸝四五聲

雨夜

一雨遂通夕安眠失百憂窗扉澹欲曉枕簟冷生秋畫燭爭棋道金尊數酒籌依然錦城夢忘卻在南州

謝人送壑源絕品云九重所賜也

三伏汗如雨終朝沾我裳誰分金掌露來作玉溪涼別甑軟炊飯小鑪深炷香麯生何等物不與汝同鄕蔡襄一首

上元

髙列千峯寶炬森端門方喜翠華臨宸逰不爲三元夜樂事還同萬眾心天上淸光畱此夕人間和气閣春陰要知盡慶華封祝四十餘年惠愛深

蔡確四首

夏日登車蓋亭

公事無多客亦稀朱衣小吏不須隨溪潭直上虛亭裏臥展柴桑處士詩

西山髣髴見松筠日日來防色轉新聞說桃花巖石畔讀書曽有謫仙人

來結芳廬向翠防自將緑酒對靑暉水趨夢澤悠悠過云枕西山冉冉飛

紙屛石枕竹方牀手倦拋書午夢長睡起莞然成獨笑數聲漁笛在滄浪

謝逸七首

春【三首】

蒲芽荇帶繞淸池錦防牽船水拍堤好是寒煙疏雨裏逺峯靑處子規啼

門前楊栁暗沙汀雨濕東風未放晴防防落花春事晚靑靑芳艸暮愁生

竹風煙靜午陰涼飯罷呼童啟北窗試拂橫牀供晝寢且容幽夢繞淸江

秋

梧桐葉落覆東墻院落風淸枕簟涼夢覺疏鐘鳴逺寺一池明月芰荷香

送董元達

讀書不作儒生酸躍馬西入金城闗塞垣苦寒風气惡歸來面皺須眉斑先皇召見延和殿議論慷慨天開顏謗書盈篋不復辯脫身來防江南山長江滚滚蛟龍怒扁舟此去何當還大梁城裏定相見玉川破屋應數間

鐡柱觀

豫章城南老子宮堦前一柱立積鐡云是旌陽役萬鬼夜半舁來老蛟穴挿足三江不沸騰切勿揺撼坤軸裂蒼苔色裏鱗皺皮我欲摩娑肘屢掣旌陽挈家上天去只畱千夫應門戶西山髙處風露寒玆事恍惚從誰語安得猛士若朱亥袖往橫山擊諸部

寄隠居士

處士骨相不封侯卜居但得林塘幽家藏玉唾幾千卷手校韋編三十秋相思四海孰靑眼髙臥一麾今白頭襄陽耆舊節獨著惟有龎公不入州

單鍚一首

前題

巖頭欝欝淩寒栢栢間時復云封白苔蒼艸碧自年年絕奇中有參同客道通下躡天根深山靈啼泣穹崖陰春深不問花開落寂寂空山千萬尋

蔣之奇一首

春帖

昧旦求衣向曉雞蓬萊伏日下將西花添漏鼔三聲逺栁映春旗一色齊

歐陽修一百十一首

送徐生之澠池

河南地望雄西京相公好賢天下稱吹噓死灰生气焰談笑暖律回嚴凝曾陪罇俎被顧盻羅列臺閣皆名卿【一作才能】徐生南國後來秀得官古縣依崤陵腳靴手板實卑賤賢雋未可吏事繩擕文百篇赴知己西望未到气已增我昔初官便伊洛當時意气尢驕矜主人樂士喜文學幕府最盛多交朋園林相映花百種都邑四顧山千層朝行綠槐聽流水夜飲翠幙張紅燈爾來飄流二十載髩髮蕭索垂霜冰同時並遊在者幾舊事欲說無人應【一作譍】文章無用等畫虎名譽過耳如飛蠅榮華萬事不入眼憂患百慮來塡膺羨子年少【一作少年】正得路有如扶桑初日升名髙場屋已得雋世有龍門今復登出門相送親與友何異籬鷃瞻云鵬嗟吾筆硯久已格感激短章【一作章句】因子興

滄浪亭

子美寄我滄浪吟邀我共作滄浪篇滄浪有景不可到使我東望心悠然荒灣野水气象古髙林翠阜相回環新篁抽筍添夏景老枿亂髮爭春妍水禽閒暇事髙格山鳥日夕相啾喧不知此地幾興廢仰視喬木皆蒼煙堪嗟人迹到不逺𨿽有來路曽無緣窮奇極怪誰似子捜索幽隠探神仙初尋一逕入防宻豁目異景無窮邊風髙月白最宜夜一片瑩淨鋪瓊田淸光不辧水與月但見空碧防漪漣淸風明月本無價可惜只賣四萬錢又疑此景天乞與壯士憔悴天應憐鴟夷古亦有獨往江湖波濤翻天崎嶇世路欲脫去反以身試蛟龍淵豈如扁舟任飄兀紅蕖緑浪揺醉眠丈夫身在豈長棄新詩美酒聊窮年𨿽然不許俗客到莫惜佳句人間傳

廬山髙

廬山髙哉幾千仞兮根盤幾百里嶻然屹立乎長江長江西來走其下是爲揚瀾左裏兮洪濤巨浪日夕相舂撞云消風止水鏡淨泊舟登岸而逺望兮上摩靑蒼以防靄下壓后土之鴻龎試往造乎其間兮攀緣石磴窺空谾千巖萬壑響松檜懸崖巨石飛流淙水聲聒聒亂人耳六月飛雪灑石矼仙翁釋子亦往往而逢兮吾嘗惡其學幻而言但見丹霞翠壁逺近映樓閣晨鐘暮鼓杳靄羅旛幢幽花野艸不知其名兮風吹霧濕香澗谷時有白鶴飛來雙幽尋逺去不可極便欲絕世遺紛厖羨君買田築室老其下挿秧盈疇兮釀酒盈缸欲令浮嵐瞹翠千萬狀坐臥常對乎軒窗君懷磊砢有至寶世俗不辧瑉與玒策名爲吏二十載靑衫白首困一邦寵榮聲利不可以茍屈兮自非靑雲白石有深趣其意矹硉何由降丈夫壯節似君少嗟我欲說安得巨筆如長杠

石屏路

石屏自倚浮雲外石路久無人迹行我來攜酒醉其下臥防千峯秋月明

班春亭

信馬尋春踏雪泥醉中山水防晴輝野僧不用相迎送乘興閒來興盡歸

田家

緑楊髙下映平川賽罷田神笑語喧林外鳴鳩春雨歇屋頭初日杏花繁

西湖

緑芰紅蓮畫舸浮使君那復憶揚州都將二十四橋月換得西湖十頃秋

仁宗皇帝挽詞

素幙悠悠逗晚風行隨哀挽出深宮妃嬪莫向蒼梧望云覆昭陵洛水東

寄秦州田元均

近來邊將用儒臣坐以威名撫漢軍萬馬不嘶聴號令諸畨無事樂耕耘夢回夜帳聞羌笛詩就髙樓對隴云莫忘鎭陽遺愛在北潭桃李正氤氳

寄梅聖兪

靑山四顧亂無涯雞犬蕭條數百家楚俗嵗時多雜鬼蠻鄕言語不通華繞城江急舟難泊當縣山髙日易斜擊鼓踏歌成夜市邀卜雨趂燒畬叢林白晝飛妖鳥庭砌非時見異花惟有山川爲絕勝寄人堪作畫圖誇

羣玉殿賜宴

至治臻無事丰年樂有成圖書開祕府宴飲集羣英論道皇墳奧貽謀寶訓明九重多暇豫八體極研精筆力千鈞勁毫端萬象生飛牋金灑落拜賜玉鏘鳴盛際崇儒學愚臣濫寵榮惟能同舞獸聞樂識和聲

下直呈同行三公

午漏聲初轉歸鞍路偶同天淸黃道日街闊緑槐風萬國舟車防中天象魏雄戢戈淸四海論道屬三公自愧陪羣彥從來但朴忠時平容竊祿嵗晚嘆衰翁買地淮山北垂竿潁水東稻梁𨿽可戀吾志在防鴻

春寒效李長吉體

東風吹雲海天黒饑龍凍雲雨不滴嗔雷隠隠愁煙白宿露無光瑤艸寂東皇染花滿春國天爲花迷惜春色呼云鎖月恐紅蔫幾日春陰養花魄悠悠逺絮縈空擲愁思織春挽不得髙樓去天無幾尺逺岫參差亂屏碧

秋懷

節物豈不好秋懷何黯然西風酒旗市細雨菊花天感事悲霜鬢包羞食萬錢鹿車終自駕歸去潁東田

送鄭革先輩賜第南歸

中年鄕譽嘆才淹六十猶隨貢士函握手親朋驚白髮還家閭裏防靑衫閣涵空翠連衡阜門枕寒江落楚帆試問塵埃勤斗祿何如琴酒老雲巖

答丁元珍

春風疑不到天涯二月山城未見花殘雪壓枝猶有橘凍雷驚筍欲抽芽夜聞啼鴈生鄕思病入新年感物華曽是洛陽花下客野芳𨿽晚不須嗟

自東門泛舟至竹西亭登昆丘入防谷戱題春貢亭

昆丘防谷接新亭畫舸悠悠春水生欲覓揚州使君處但隨風際管弦聲

夏享太廟攝事齋宮聞鶯寄原甫

四月田家麥穗稠桑枝生椹鳥啁啾鳳城緑樹知多少何處飛來黃栗畱

寄許道人

緑發方瞳痩骨輕飄然乘鶴去吹笙郡齋獨坐風生竹疑是孫登長嘯聲

逰瑯琊山

南山一尺雪雪盡山蒼然澗谷深自暖梅花應已繁使君猒騎從車馬畱山前行歌招野叟共步靑林間長松得髙防盤石堪醉眠止樂聴山鳥擕琴寫幽泉愛之欲忘返但苦世俗牽歸時始覺逺明月髙峯巓

大熱

陽暉爍四野萬里纎云收羲和困路逺正午當空畱枝條不動影艸木皆含愁深林虎不嘯臥喘如吳牛蜩蟬一何防嗟爾徒啾啾

寶劍

寶劍匣中藏暗室夜常明欲知天將雨錚爾劍有聲神龍本一物气類感則鳴常恐躍匣去有時暫開鋦煌煌七星文照耀三尺冰此劍在人間百妖夜收形姦凶與佞媚膽破骨亦驚試以向星月飛光射欃槍藏之武庫中可息天下兵柰何邊塞兒尙敢邀金繒

秋懷一首寄聖兪

孤管叫秋月淸砧韻霜風天涯逺夢歸驚防山千重羣物動已息百憂感從中日月矢雙流四時環無窮隆陰夷老物摧折壯士胸壯士亦何爲素絲悲靑銅

太白戱聖兪

開元無事二十年五兵不用太白閒太白之精下人間李白髙歌蜀道難蜀道之難難於上靑天李白落筆生雲煙千奇萬險不可攀卻視蜀道猶平川宮娃扶來白已醉醉裏詩成醒不記忽然乘興登名山龍咆虎嘯松風寒山頭婆娑弄明月九域塵土悲人寰吹笙飲酒紫陽家紫陽眞人駕雲車空山流水空流花飄然已去淩靑霞下防區區郊與島螢飛露濕吟秋艸

風吹沙

北風吹沙千里黃馬行確犖悲摧藏當冬萬物慘顏色冰雪射日生光芒一年百日風塵道安得朱顏長美好攬鞍鞭馬行勿遲酒熟花開二月時

刑部防竹效孟郊體

花妍兒女姿零落一何速竹色君子徳猗猗寒更緑京師多名園車馬紛馳逐春風紅紫時見此蒼翠玉淩亂迸靑苔蕭疏拂華屋森森日影閒濯濯生意足幸此接淸賞寧辭薦芳醁黃昏人去鎖空廊枝上月明春鳥宿

哭聖兪

昔逢詩老伊水頭靑衫白馬渡伊流灘聲八節響石樓坐中辭气淩淸秋一飲百盞不言休酒酣思逸語更遒河南丞相稱賢侯後車日載枚與鄒我年最少力方優明珠白璧相報投詩成希深擁鼻謳師魯捲舌藏戈矛三十年間如轉眸屈指十九歸山丘凋零所餘身百憂晚登玉墀侍珠旒詩老韲鹽太學愁乖離防合謂無由此防天幸非人謀頷須已白齒根浮子年加我貌則不文章落筆動九州釜甑過午無饙餾良時已失不早收篋積瓦礫遺琳璆名聲赫赫掩諸幽翩然素旐歸一舟送子有淚流如溝【中削原本數句覺勝】

憶焦陂

焦陂荷花照水光未到十里聞花香焦陂八月新酒熟秋水魚肥膾如玉淸河兩岸栁鳴蟬直到焦陂不下船笑向漁翁酒家保金可解不須錢

送龍茶與許道人

潁陽道士靑霞客來似浮雲去無迹夜朝北斗太淸壇不道姓名人不識我有龍團古蒼璧九龍泉深一百尺憑君汲井試烹之不是人間香味色

戱石塘山隠者

石塘仙室紫雲深潁陽眞人此愜心眞人已去升寥廓嵗嵗巖花自開落我昔曽爲洛陽客偶向巖山坐盤石四字丹書萬仞崖神淸之洞鎖樓防云深路絕無人到鸞鶴今應待我來

送王汲宰藍田

喧喧動車馬共出古都門洛日催行客東風吹酒罇樹揺秦甸緑花入輞川繁若遇西來旅時應問故園

南徵回京至界上驛先呈城中諸友

朝云來少室日暮向箕山本以無心出寧隨倦客還春歸伊水緑花曉落橋閒誰有餘罇酒相期一解顏

廣愛寺

都人布金地紺宇巋然存山气蒸經閣鐘聲出國門老杉春自緑古壁雨先昏應有幽人屐來畱石蘚痕

智蟾上人逰南嶽

終日念云壑南歸心浩然靑山入楚路白水望湖田野渡惟浮鉢山家少施錢到時春尙早收茗緑巖前

送梅秀才歸宣城

從學方年少還家罄槖金久爲江北客能作洛生吟罷亞霜前稻鉤輈竹上禽歸帆何處落應拂野梅林

張主簿東齋

官舎掩寒扉聊同隠者棲溪流穿竹過山鳥入城啼賔主髙談勝心防外物齊惟應朝枕夢長厭隔鄰雞

獨至香山憶謝學士

伊水弄春沙山臨水上斜曽爲謝公客徧入梵王家陰澗初生艸春嵓自落花卻尋題石處嵗月已堪嗟

春晚同應之偶至普明寺小飲作

偶來林下徑共酌竹間亭積雨添方沼殘花防緑萍野陰侵席潤芳气襲人醒禽鳥休驚顧卻忘兀爾形

送張如京知安肅軍

相逢舊從事新命忽臨戎界上山河壯軍中鼓角雄朔風馳駿馬塞雪射驚鴻試取封侯印何如筆硯功

送祝熙載之東陽主簿

吳江通海浦畫舸潮歸疊鼓山間響髙帆鳥外飛孤城秋枕水千室夜鳴機試問還家客遼東今是非

鄭十一先輩赴四明幕

梁漢襃斜險夫君畏逺逰家臨越山下帆入海潮頭岸栁行稍盡江蒓歸漸秋故鄕看衣錦寧羨李膺舟

送丁元珍陜州判官

爲客久南方西逰更異鄕江通蜀國逺山閉楚祠荒油幕無軍事淸猿防客腸惟應陪主諾不費日飛觴

送楚建中頴州法曹

冠蓋盛西京當年相府榮曽陪鹿鳴宴徧識洛陽生共嘆長沙謫空存許劭評堪嗟桃李樹何日見陰成

送王尙恭隰州幕

去國初防宦從軍苦寂寥愁雲帶城起畫角向山飄秋勁方馳馬春寒正襲貂遙知爲客恨應賴酒杯消

送廖八下第歸衡山

曽作闗中客嘗窺百二疆自言秦隴水能防楚人腸失意倦京國羇愁成鬢霜何如伴徵鴈日日向衡陽

宋宣獻公挽辭

結髮逢明主馳聲著兩朝奠楹先有夢升屋豈能招贈服三公衮兼榮七葉貂春風笳鼓咽松栢助蕭蕭

初出眞州泛大江作

孤舟日日去無窮行色蒼茫杳靄中山浦轉帆迷向背夜江防斗辧西東滮田漸下雲間鴈霜日初丹水上楓蒓菜鱸魚方有味逺來猶喜及秋風

離峽州後回寄元珍表臣

經年遷謫猒荊蠻惟有江山興未闌醉里人歸靑艸渡夢中船下武牙灘野花零落風前亂飛雨蕭條江上寒荻筍時魚方有味恨無佳客共杯盤

再至西都

伊川不到十年間魚鳥今應怪我還浪得浮名銷壯節羞將白髮見靑山野花向客開如笑芳艸畱人意自閒卻道謝公題壁處向風淸淚獨潺潺

丰樂亭逰春【二首】

緑樹交加山鳥啼晴風蕩漾落花飛鳥歌花舞太守醉明日酒醒春已歸

春雲淡淡日輝輝艸惹行襟絮拂衣行到亭西逄太守籃輿酩酊挿花歸

畫眉鳥

百囀千聲隨意移山花紅紫樹髙低始知鎖向金籠聴不及林間自在啼

夢中作

夜涼吹笛千山月路暗迷人百種花碁罷不知人換世酒闌無柰客思家

上方閣

聞鐘渡寒水共步尋云嶂還隨孤鳥下卻望層林上淸梵逺猶聞日暮空山響

伊川泛舟

春谿漸生澑演漾廻舟小沙禽獨避人飛去靑林杪

宿廣化寺

乘槎渡深澗披露采香薇樵歌雜梵響共向松林歸日落寒山慘浮雲隨客衣

八節灘

亂石瀉溪流跳波濺如雪往來川上人朝暮愁灘闊更待浮雲散孤舟弄明月

山槎

古木臥山腰危根老盤石山中苦霜霰嵗久無春色不如嵓下桂開花獨畱客

魚罾

春水弄春沙蕩漾流不極笭箵苦難滿終日沙頭客向暮捲空罾棹歌菱浦北

三逰洞

漾檝溯淸川捨舟緣翠嶺探奇冒層崄因以窮人境弄舟終日愛雲山徒見靑蒼杳靄間誰知一室煙霞裏乳竇云腴凝石髓蒼崖一徑橫查渡翠壁千尋當戶起昔人心賞爲誰畱人去山阿迹更幽靑蘿緑桂何岑寂山鳥嘐嘐不驚客松鳴澗底自生風月出林間來照席仙境難尋復易迷山回路轉幾人知惟應洞口春花落流出巖前百丈溪

擕手曲

落日堤上行獨歌擕手曲卻憶擕手人處處春花緑

雨中歸

朝看樓上云日暮城南雨路逺香車遲迢迢向何所

拜馬澗

昔聞王子晉把袂浮丘仙金駿於此墮吹笙不復還玉蹄無迹久澗艸但荒煙

二室道

二室對苕蕘羣峯聳崷直云隨髙下起路轉參差碧春晚桂叢深日下山煙白芝英已可茹悠然想泉石

自峻極中院步登太室中峯

系馬靑松陰躡屣蒼苔路驚鳥動林花空山答人語雲霞不可攬直入防防霧

玉女衣石

玉女仙衣夜下靑松嶺山深風露寒月杵遙相應靈蹤杳可尋片石秋光瑩

天門泉【舊號救命泉惡其名鄙因取美名書爲續命泉人書一字立於泉側】

煙霞天門深靈泉吐巖側云濕顥气寒石老林腴碧長松暫休坐一酌煩心滌

天池

髙步登天池靈源湛然吐俯窺不可見淵黙神龍防靜夜天【一作松】籟寒宿客宜風雨

和楊子聰答聖兪月夜見寄

秋露靄巳繁迢迢星漢回皎潔庭際月光流依井苔有客愛涼景幽軒爲君開所思不可極但慰淸風來

謝人寄雙桂樹子

有客賞芳叢移根自幽谷爲懷山中趣愛此嵓下緑曉露秋暉浮淸陰藥欄曲更待繁花白邀君弄芳馥

庭前兩好樹

庭前兩好樹日夕欣相對風霜嵗苦晚枝葉常蔥翠午眠背淸陰露坐防髙蓋東城桃李月車馬傾闤闐而我不出門依然伴憔悴榮華不隨時寂寞幸相慰

答錢寺丞憶伊川

之子問伊川伊川已春色緑芷雜芳浦靑溪含白石山阿昔畱賞屐齒無遺迹惟有嵓桂花畱芳待歸客

聞梅二授徳興令戲書

君家小謝城爲客洛陽裏緑發方少年靑衫喜爲吏重湖亂山緑歸夢寄千里洛浦見秋鴻江南老芳芷自言北地禽能感南人耳京國本繁華馳逐多英軌爭歌白雪曲取酒西城市朝逄油壁車暮結靑騘尾嵗月倐可忘行樂方未已忽爾畏簡書翻然浩歸思江山故國近風物饒陽美楚柚煙中黃吳蒓波上紫還鄕問井邑上堂多慶喜離別古所難更畏秋風起

戱贈

莫愁家住洛川傍十五纎腰聞四方堂上金罇邀上客門前白馬系垂楊春風滿城花滿樹落日花光爭粉光城頭行人莫駐馬一曲能令君防腸

寄左軍巡劉判官

遙聴洛城鐘獨渡伊川水緑樹郁參差行人去無已因髙望京邑驅馬沿山趾落日亂峯多龍門何處是

與李獻臣宋子京春集東園得節字

緑野秀可飡逰驂喜初結蕓局苦寂寥禁署隔淸切歡言得幽尋況此及喜節鳥哢已闗闗泉流初決決紫蕚繁若綴翠苕柔可擷屢期無後時芳物畏鶗鴂

晚泊嶽陽

臥聞嶽陽城裏鐘系舟嶽陽城下樹正見空江明月來雲水蒼茫失江路夜深江月弄淸輝水上人歌月下歸一闋聲長聴不盡輕舟短楫去如飛

代贈田文初

感君一顧重千金贈君白璧爲妾心舟中繡被薫香夜春云江頭三尺深西陵長官頭已白憔悴窮愁【一作顧】愧相識手持玉斝唱陽春江上梅花落如積津亭送別君未悲夢闌酒解始相思須知巫峽聞猿處不似荊江夜雪時

惠泉亭

翠壁刻孱顏煙霞跬步間使君能愛客朝夕弄山泉春巖雨過春流長置酒來聴山澑響鑑中樓閣俯靑池雪裏峯巒開曉幌須知淸興無時已酒美賔嘉自相對席間誰伴謝公吟日暮多逢山簡醉淹畱桂樹幾經春野鳥巖花識使君使君今是罇前客誰與山泉作主人

行次葉縣

朝渡汝河流暮宿楚山曲城陰日下寒野气春深緑徵車倦長道故國有喬木行行漸樂郊東風滿平陸

送徐生秀州法曹

一笑暫相從結交方恨晚猶玆簿領困況爾東南逺落帆淮口暮采石江州暖黃鴿可寄書惟嗟雙翅短

送吳照鄰還江南

霜前江水磨碧銅岸背菱葉翹靑虫吳郎鬢絲生幾縷不羞月上扶桑東差見淸波照人影去時黒發笑春風五年歸來婦應喜從此不問西飛鴻

寄張志祕校

闗山一里一重愁念逺傷離兩未休南陌望窮云似帳西樓吟防月如鉤栁綿飛後【一作處】春應減蘭徑荒時客倦防擬寄東流問溝水亦應溝水更東流

寄徐巽秀才

瑤花飛雪蕩離愁鷤鴂驚風下緑疇睢苑樹荒誰共客楚江楓老獨悲秋千重錦浪翻如箭萬疊春山翠入樓章陌栁條今在否定臨溝水拂東流

寄劉昉秀才

絲路縈回細入云離懷南陌艸初薰茂林修竹誰同禊明月春蘿定勒文燕憶銅鞮來不定鴻歸碣石信難分東風鸎友應相望懊惱孤飛不及羣

卽目

李徑陰森接翠疇押簾風日澹淸秋晚烏藏栁棲殘照逺燕傷風失故樓星漢經年𨿽可望云波千疊不緘愁平居革帶頻移孔誰問無憀沈隠侯

題金山寺

地接龍宮漲浪賖鷲峯岑絕倚云斜嵓披宿霧三竿日路引迷人四照花海國盜牙爭起塔河童施鉢但驚沙春蘿攀倚難成去山谷疏鐘落暮霞

仙意

孤桐百尺拂霏煙鳳去鸞歸夜悄然滄海風髙愁燕逺扶桑春老記蠺眠槎流千里才成曲桂魄經旬始下獨有金人寄遺恨曉盤云淚冷涓涓

甘露寺

雲樹千尋隔翠防給園金地敞仁祠講花飄雨諸天近春漏敧蓮白日遲引鉢當空時取露殘灰經劫自成池危欄徙倚吟窗下九子鈴寒塔影移

送友人南下

河橋別栁減春條隔浦挐音聴已遙千里羮蒓誇敵酪滿池滮稻欲鳴蜩東風楚岸神靈雨殘月吳波上下潮如弔湘累搴杜若秋江斜日駐蘭橈

橊花

絮亂絲繁不自持蜂黃蝶紫燕參差橊花最恨來時晚惆悵春期獨後期

宿云夢館

北鴈來時嵗欲昏私書歸夢杳難分井桐葉落池荷盡一夜西窗雨不聞

簾

銀蒜鉤簾宛地垂桂叢烏起上朝暉枉將玳瑁雕爲押遮掩春堂礙燕歸

行雲

疊疊煙波隔夢思離愁幾日減腰圍行雲自亦傷無定莫就行雲托信歸

琵琶亭上作

九江煙水一登臨風月淸含古恨深濕盡靑衫司馬淚琵琶還似雍門琴

栁

雨闊堤長走畫轅絮兼梨雪墮春煙東風花外千絲老猶伴吳蠶盡日眠

井桐

檐敧碧瓦拂傾梧玉井聲髙轉轆轤腸防西樓驚穏夢半畱殘月照啼烏

雪中寄友人

楚岸梅香半入衣凍雲銀鑠曉光飛遙應便面逢人處走馬章街失路歸

送王公慥判官

久客倦京國言歸嵗已冬獨過伊水渡猶聴洛城鐘山色經寒緑云陰入暮重臈梅孤館路疲馬有誰逢

題薦嚴院

那堪多難百憂攻三十衰容一病翁卻把西都防花眼防膓來此哭東風

寄題嵩巫亭

平地煙霞向此分繡楣丹檻照淸芬【一作汾】風簾暮捲秋空碧剰見西山數嶺雲

霽後防雪走筆呈元珍判官

嘉景無人把酒防【一作尊】縣樓終日獨憑欄山城嵗暮驚時節已作春風料峭寒

行次壽州寄內

紫金山下水長流常記當年此共逰今夜南風吹客夢淸淮明月照孤舟

春日詞【五首】

宮壇淸陌賽牛回玉琯【一作管】東風逗曉來不待嶺梅傳逺信剪刀先放防花開

試粉東窗待曉回共尋春栁傍香防不驚樹裏禽初變共喜釵頭燕已來

紅霧初開上曉霞共驚風色變年華香車遙認春雷響庭雪先開玉樹花

玉琯吹灰夜色殘雞鳴紅日上仙盤初經百舌綿蠻語已覺東風料峭寒

待曉銅荷剪臘煤繡簾春色犯寒來畫眉不待張京兆自有新妝試落梅

走筆答原甫提刑學士

嵗暮山城喜少畱西亭尙欲把行輈一罇莫惜臨岐別十載相逢各白頭

送薛水部通判並州

胸懷磊落逢知己气略縱橫負壯心玉麈生風賔滿坐金鱗照甲士如林牛羊日暖山田美雨雪春寒土屋深自古幽並重豪俠秖應行樂費黃金

宋藝圃集卷九

欽定四庫全書

宋藝圃集卷十

明李蔉編

黃庭堅五十首

贈東坡【二首】

江梅有佳實托根桃李場桃李終不言朝露借恩光孤芳忌皎潔冰雪空自香古來和鼎實此物升廟廊嵗月坐成晚煙雨靑已黃得升桃李柈以逺初見嘗終然不可口擲置官道旁但使本根在棄捐果何傷

二

靑松在澗壑十里聞風聲上有百尺絲下有千嵗苓自惟得久要爲人制頽齡小艸有逺志相依在平生醫和不並世深根直固蔕人言可醫國何因太早計大小材則殊形味固相似

過家

絡緯聲轉急田車寒不運兒時手種栁上與雲雨近舎傍舊慵保少換老欲盡宰木郁蒼蒼田園變畦畛招延屈父黨勞問走昏親歸來翻作客顧影良自哂一生萍托水萬事雪侵鬢夜闌風隕霜榦葉落成陣燈花何故喜大是報書信親年當喜懼兒齒欲毀齔系船三百里去夢無一寸

姨母李氏崇徳君贈墨竹且令作歌

夜來北風元自小何事吹折靑瑯玕數枝灑落髙堂上敗葉蕭蕭煙景寒乃是神工妙手欲自試襲取天巧不作難行防嘆息手歷拂落勢夭矯墨未漧往往塵晦碧紗籠伊人或用姓名達未必全收俊偉功人有能事便白首不免身爲老畫工豈如崇徳君學有古人風揮毫李衛讓神筆彈琴蔡琰方入室道韞九嵗能論詩龍女早年先娛佛奕碁仙客腐柯還吹笙仙子下緱山更能遇物寫形似落筆不待施靑丹尢知嘗異老蒼節獨與長松淩嵗寒世俗寧知眞與僞揮霍紛紛鬼神事黃塵污眼輕白日卷軸無人得覘視見我愛吟好畫勝他人直謂子美當前身贈圖索歌追故事才薄豈易終斯文所愛子猷發佳興不可一日無此君吾家書齋傍靑壁手種瑯玕十數百一官偶仕葉公城道逺莫致心慘戚我方得此興不孤造次捲置隨琴書思歸才有故園夢便可呼兒開此圖

慈云寺

城東寶坊金碧重道人修思剪蒿蓬一瓶一鉢三十年瓊榱碧瓦上秋空稻田摩衲擁黃髮專築書閣諸天中三後在天遺聖墨百神受職扶琳宮文思帝澤餘溫潤雨露下國常年丰貢川章川結襟帶梅嶺桂嶺來朝宗參旗斗柄略欄楯淸坐耳閒河漢風道人飽參口掛壁頗喜作詩如已公家風秀色刻琬琰邀我落筆何其工安得雄文壓勝境九原喚起杜陵翁

趙含答詩約攜山妓見訪

晴波鸂漾潭隈能使逰人判不回風入園林寒漠漠日移宮殿影枚枚未嘗緑蟻何妨撥宿戒紅妝莫待催缺月西南光景少仍須挽取燭龍來

古云寺山

空餘叔子兩靑碑無復山翁白接防臥對江流悲往事行穿雲嶺扣禪扉松風半入烹茶鼎山鳥常啼掛月枝見說北歸應有日道人先作鹿門期

題落星寺

落星開士深結屋龍閣老翁來賦詩小雨藏山客坐久長江接天帆到遲燕寢淸香與世隔畫圖絕妙無人知蜂房各自開戶牖處處煮茶藤一枝

汴岸置酒贈黃十七

吾宗端居懷百憂長歌勸之肯出逰黃流不解涴明月碧樹爲我生涼秋初平羣羊置莫問叔度千頃醉卽休誰倚柁樓吹玉笛斗杓寒掛屋山頭

寄黃幾復

我居北海君南海寄鴈傳書謝不能桃李春風一杯酒江湖夜雨十年燈持家但有四立壁治病不禁三折肱想得讀書頭已白隔江猿哭瘴溪藤

漢陽親舊攜酒追送聊爲短句

接浙報官府敢違王事程宵徵江夏縣睡起漢陽城鄰里煩追送杯盤瀉濁淸只應瘴鄕老難答故人情

塞上曲

十月北風燕艸黃燕人馬肥弓力彊虎皮裁鞍雕羽箭射殺山陰雙白狼靑氊帳髙雪不濕擊鼓傳觴令行急戎王半醉擁貂裘昭君猶抱琵琶泣

聴宋宗儒摘阮歌

翰林尙書宋公子文采風流今尙爾自疑耆域是前身囊中探丸起人死貌如千嵗枯松枝落魄酒中無足止得錢百萬送酒家一笑不問今餘幾手揮琵琶送飛鴻促弦聒醉驚客起寒虫催織月籠秋獨鴈叫羣天拍水楚國羇臣放十年漢宮佳人嫁千里深閨洞房語恩怨紫燕黃鸝韻桃李楚狂行歌驚市人漁父挐舟在葭葦問君枯木著朱繩何能道人意中事君言此物傳數姓璧庚庚有橫理閉門三月傳國工身令親見阮仲容我有江南一丘壑安得與君醉其中曲肱聴君瀉松風

戱和答禽語

南村北村雨一犁新婦餉姑翁哺兒田中啼鳥自四時催人脫袴著新衣著新替舊亦不惡去年租種無袴著

水仙花

淩波仙子生塵韈水上盈盈步防月是誰招此防腸魂種作寒花寄愁絕含香體素欲傾城山礬是弟梅是兄坐對眞成被花惱出門一笑大江橫

謫居黔南【三首】

相望六千里天地隔江山十書九不到何用一開顏

二

霜降水返壑風落木歸山冉冉嵗華晚昆虫皆閉闗

三

山郭燈火稀峻天星漢少年光東流水生計南枝鳥

酴醿

漢宮嬌額半塗黃入骨濃薰賈女香日色漸遲風力細倚欄偸舞白霓裳

君山

滿川風月獨憑欄綰結湘娥十二鬟可惜不當湘水滿銀山堆裏防靑山

送侄孫隨乃父知命北行

莫去沙邊學釣魚莫將百丈作轆轤淸江濯足江下坐燕子日長宜讀書

書王氏夢錫扇

壓枝梅子大於錢慚愧春光又一年亭午無人初破睡杜鵑啼在栁稍邊

大暑水閣聴晉卿家昭華吹笛

蘄竹能吹水底龍玉人應在月明中何時爲洗秋空熱散作霜天落葉風

鄂州南村卽事

四顧山光接水光憑欄十里芰荷香淸風明月無人管並作南村一夜涼

次王介甫韻

晚風池蓮香度曉日宮槐影西白下長幹夢到靑門紫曲塵迷

次韻子瞻詠好頭赤圖

李侯畫骨不畫肉筆下馬生如破竹秦駒𨿽入天仗圖猶恐眞龍在空谷精神權奇汗溝赤有頭赤烏能逐日安得身爲漢都防三十六城防歷歷

考試局與孫元忠博士竹間對窻夜聞元忠誦書聲調悲壯戱作竹枝歌

屋山啼鳥兒當歸玉釵罥珠郎馬嘶去時燈火正月半階前雪消萱艸齊

竹枝詞二首

撐崖拄谷蝮蛇愁入箐攀天猿掉頭鬼門闗外莫言逺五十三驛是皇州

浮雲一百八盤榮落日四十九渡明鬼門闗外莫言逺四海一家皆弟兄

離福巖

山下三日晴山上三日雨不見祝融峯還溯瀟湘去

再作【一作初】次韻

隆儒殿閣對橫經咫尺淸都雨露零見說文星環北極人間無路俯天庭

題惠崇畫扇

惠崇筆下開江面萬里晴波向落暉梅影橫斜人不見鴛鴦相對浴紅衣

寗子興追和予嶽陽樓詩復次韻

軒皇樂罷拱淸班天地爲家不閉闗惟有金罏紫煙起至今畱作禦前山

次韻晁補之廖正一贈答詩

晁子抱材耕谷口世有髙賢踐臺斗頃隨計吏西入闗闗夫數日停車還封侯半屬妄校尉射虎猛將猶行間無因自致靑雲上浪說諸公見嗟賞驥伏鹽車不稱情輕裘肥馬鳳凰城歸來作詩謝同列句與桃李爭春榮十年山林廖居士今隨詔書稱舉子文章宏麗學西京新有詩聲似侯喜君不見古來良士知音難絕弦不爲時人彈已喜瓊枝在我側更恨桂樹無由攀千里風期初不隔獨憐形迹滯河山

聖東將寓於衛行乞食放齊有可憐之色再次韻感春一首贈之

種萱欲遣憂叢薄空自緑洗心日三省人亦不我谷誰能書窗下艸抱幽獨白首官不遷校書漢天祿身當萬戶侯鼓吹擁部曲解佩著犀渠張弓挿雕服何時李將軍射獵出上谷

和陳君議讀楊太眞外傳

梁州一曲當時事【一作開元夢】記得曽拈玉笛吹端正樓空春晝永小桃猶學淡燕支

次韻子瞻元夕扈從端門三首【淮海集中亦有此三首作秦少防詩也】

赭黃繖底望龍章不防誰聞寶炬香一片韶音歸復道重瞳左右列英皇

端門魏闕欝崢嶸燈火如山輦路平不待上林鸎百囀教坊先已進春聲

仗下蕃夷各一羣機錢如雨自繽紛諦觀香案傍邊吏卻是茅山大小君

王立之以小詩送並蔕牡丹戱答

分送香紅惜折殘春陰醉起薄羅寒不如王謝堂前燕曽見新妝並倚欄

題王居士所藏王友畫桃杏花一首

淩雲一笑見桃花三十年來始到家從此春風春雨後亂隨流水到天涯

太平州作

千古人心指下傳楊姝煙月過年年不知心向誰邊切彈盡松風欲防弦

送李徳素歸舒城

僧夏莫問塗麥秋宜煮餅北寺旬休歸長廊六月冷簟翻寒江浪茶破蒼璧影李侯爲我來遽以歸期請靑衿廢詩書白髮違定省荒畦當鉏灌蠧簡要籖整挽衣不可畱決去事幽屏天恢獵徳网日饎養賢鼎此士落江湖熟思令人癭胸中吉祥宅膜外榮辱境婆娑萬物表藏刃避綮人生要當學安燕不徹警古來惟深地相待汲修綆

古樂府白紵四時歌

桃李欲開風雨多籠束管柰春何風休雨靜花滿地時節去我如驚波少年志願不成就日月星辰後昏晝俟河之淸未有期鬥酒聊爲社公壽

李君貺借示其祖西防學士艸聖並書帖一扁二軸以詩酬之

當時髙蹈翰墨場江南李氏洛下楊二人歿後數來者西臺惟有尙書郎篆科艸聖凡幾家奄有漢魏跨兩唐紙摹石鏤見髣髴曽未得似君家藏側釐數幅冰不及字體敧傾墨猶濕明棐幾開卷防坐客失牀皆起立新春一聲雷未聞何得龍蛇已驚蟄仲將伯英無後塵邇來此公下筆親使之早出見李衛不獨右軍能逼人枯林棲鴉滿僧院秀句爭得兩京徧文工墨妙九原荒伊洛气象今淒涼夜光入手愛不得還君復入古錦囊此後臨池無筆法時時夢到君書堂

春近絕句

梅英欲盡香無賴艸色才蘇緑未勻苦竹空將嵗寒節又隨官栁到靑春

覩化

菇蒲短短未出水春湖如凍雲安得酒船二萬斛棹歌長入白鷗羣

再和元禮春懷【二首】

回腸無柰別愁煎待得鸞膠續防弦最憶錢塘風物苦西湖月落采菱船

吳中風物最嬌嬈百里春風酒斾揺往往貴人畱騎從少年叢裏貫金貂

過西山

新春木葉未蒙蘢西望天涯幾日通商洛山間白雲起行歌思見采芝翁

大風

霜重天髙日色防顚狂紅葉上階飛北風不惜江南客更入破窻吹客衣

伯時彭蠡春牧圖

嶽陽樓上春已歸湖中鴻鴈拍波飛布帆天濶隨鳥道石林風晚吹人衣春水初生及馬腹浮灘欲上西山麓遙防絕嶺秀雲松上有垂蘿暗谿谷沙眠艸嚙性不驕側身注目鳴相招林間瞥過星爍爍原上獨立風蕭蕭君不見中原眞種紅塵沒南行市骨何倉卒只收力健載徵夫肯向時危辧奇骨卽今貢馬西北來東西坊監屯雲開紛然駑驥同一秣爾可不憂四蹄脫

觀劉永年團練畫角鷹

劉侯才勇世無敵愛畫工夫亦成癖弄筆掃成蒼角鷹殺气稜稜動秋色爪拳金鉤觜屈鐡萬里風雲藏勁翮兀立槎枒不畏人眼看靑防有餘力霜飛晴空塞艸白雲垂四野陰山黒此時軒然盍飛去何乃防岏立西壁秪應眞骨下人世不謂雄姿畱粉墨造次更無髙鳥喧等閒亦恐狐貍嚇旁觀未必窮神妙乃是天機貫胸臆瞻相突兀摩空材想見其人英武格傳聞揮毫頗容易持以與人無甚惜物逄其賞世所珍此畫他年恐難得陳師道七十二首

次韻夏日江村

漏屋檐生菌臨江樹作門捲簾通燕子織竹防雞孫向夕防涼進相逢故意存何當加我嵗從此問乾坤

智寶院後樓懷胡元茂

晚渡呼舟疾寒城著霧深昏鷗明鳥道風葉亂霜林久客登樓目中年懷舊心猶須一長笛領覧自霑襟

寄張文潛舎人

今代張平子雄深次子長名髙三俊上官立右螭傍車笠吾何恨飛騰子莫量時平身早達未用夢凝香

次韻無斁雪後

閉閣春云薄開門夜雪深江梅猶故意湖鴈起歸心艸潤畱余澤窗明度積陰慇勤報春信屋角有來禽

宿深明閣

窈窕深明閣晴寒是去年老將災疾至人與嵗時遷黙坐元如在孤燈共不眠暮年身萬里賴有故人憐

次韻觀月

風雲隨落日河漢欲回天隔巷如千里還家已再圓簾疏分細細江淨共涓涓他日吾何適聴詩說去年

觸目

溪響饑魚食川明桂影斜驚禽穿宻竹噪鵲立浮楂谷暗山藏雨林喧雀啅蛇鄕閭等行路何處更爲家

登快哉亭

城與淸江曲泉流亂石間夕陽初隠地暮靄已依山度鳥欲何向奔云亦自閒登臨興不盡稚子故須還

黃預挽詞

志大期千里身宜置一丘英詞眞蓋世爽气已橫秋地要黃金骨天成白玉樓平生防泥手斤斧恐長休

秋懷【二首】

小雨防復續回斜落晚風寒心生蟋蟀秋色傍梧桐艸與遙山碧花欺晚照紅口須談世事目已失飛鴻

二

山防開平野河回殺急流登臨須向夕風雨更宜秋急急後飛鴈翩翩不下鷗晚舟猶小待暮雀已深投

覧勝亭

防岸通橫水吹花滿系船中年擅幽獨輟食買林泉艸木眞宜主江山故作妍升沈有流轉且復賦歸田

晚防九曲院

泠落叢祠晚回斜峽路賖平荷畱夜雨驚鳥過鄰家云暗重重樹風開旋旋花病身無俗事待得後歸鴉

寒夜

畱滯常思動艱虞卻悔來寒燈挑不熖殘火撥成灰凍水滴還歇風簾捲復開熟知文有忌情至自生哀

宿濟河

燭暗人初寂寒生夜向深潛魚聚沙窟墜鳥滑霜林稍作他方計初回萬里心還家只有夢更著曉寒侵

南丰先生挽詞【二首】

早棄人間事眞從地下逰丘原無起日江漢有東流身世從違裏功名取次休不應須禮樂始作後程仇

二

精爽回長夜衣冠出廣庭勛庸畱琬琰形像付丹靑道喪余篇翰人亡更典刑侯芭才一足白首太經

雪後黃樓寄負山居士

林廬煙不起城郭嵗將窮云日明松雪溪上進晚風人行圖畫裏鳥度醉吟中不盡山陰興天畱憶戴公

送張支使

曠度逄知晚髙才處下難淸秋一鶚上拭目萬人防白酒初同醉黃花已戒寒憑將衰老事一一報長安

送楊侍禁兼寄顏黃二公

多問黃居士終年欠一書因人消息有使報何如向晚逢楊子眞堪托後車親年方賴祿不惜借吹噓

送外舅郭大夫防路提刑

天險連三峽官曹據上防百年雙鬢白萬里一身浮可使無人訟寧須意外憂平生晏平仲能費幾狐裘

從蘇公登後樓

倐作三年別才堪一解顏樓孤帶淸洛林缺見巴山五月池無水千年鶴自還白鷗沒浩蕩愛惜髩毛斑

別叔父錄曹

爲吏專刑法成家托弟昆三年如昨日一笑更何言扶老須防祿防官實至恩兩疏元父子何日復東轅

明士彥挽詞

晚進違前輩平生闕異聞吾猶識此老天豈喪斯文善學家傳業英詞世不羣固應譏尙白官序見楊云

晁無咎張文潛見過

白社雙林去髙軒二妙來排門衝鳥雀揮壁帶塵埃不憚除堂費深愁帶酒回功名付公等歸路在蓬萊

懷逺

海外三年謫天南萬里行生前只爲累身後更須名未得平安報空懷故舊情斯人有如此無復涕縱橫

還裏【自曹歸徐】

曠士愛吾廬防子悲故鄕慷慨四方誌衰老但悲傷虛名自成誤失得略相當暮年還家樂未覺道里長閭裏喜我來車馬塞康荘爭前借言色艸木亦晶光向來千人聚一老獨徜徉手開南陽阡松栢欝蒼蒼永願守一丘脫身萬里航平生功名念倒海浣我腸欵段引下澤防弦更空觴尙恐北山南有文移路傍

妾薄命【二首】

主家十二樓一身當三千古來妾命薄事主不盡年起舞爲主壽相送南陽阡忍著主衣裳爲人作春妍有聲當徹天有淚當徹泉死者恐無知妾身長自憐

二

葉落風不起山空花自紅捐世不待老惠妾無其終一死尙可忍百嵗何當窮天地豈不寛妾身自不容死者如有知殺身以相從向來歌舞地夜雨鳴寒蛩

晚晴野望

洞庭防雨後涼气入綸巾水底歸云亂蘆藂返照新遙汀橫薄暮獨鳥度長津兵甲無歸日江湖送老身悠悠只倚仗悄悄自傷神天意蒼茫裏村醪亦醉人

和黃充實橊花

春去花隨盡紅橊暖欲然後時何所恨處獨不祈憐葉葉自相偶重重久更鮮流珠沾暑雨攺色淡朝煙著子專寒酒移根擅化權愧非無價手刻畫竟難傳

示三子

去逺卽相忘歸近不可忍兒女已在眼眉目略不省喜極不得語淚盡方一哂了知不是夢忽忽心未穏

送蘇公知杭州

平生羊荊州追送不作逺豈不畏簡書放麑誠不忍一代不數人百年能幾見昔如馬口銜今爲禁門鉉一雨五月涼中宵大江滿風帆目力短江空嵗年晚

蠅虎

防物趣下世不數隨意捕生得稱虎匿形注目揺兩股卒然一擊勢莫禦十中失一八九取吻間流血腹如鼔卻行奮臂吾甚武明日淮南作端午

次韻螢火

年侵觀物化共被嵗時催熠熠孤光動翩翩渡水來𨿽能穿幔入已復受風回投卷吾衰矣防吟子壯哉

十五夜月

向老逄淸節歸懷托素輝飛螢元失照重露已沾衣稍稍孤光動沈沈眾籟防不應明白髮似欲勸人歸

山口

重霧眞成雨疏簾不隔風靑林擁紅樹家鶩雜賔鴻漁屋渾環水晴湖半落東往來成一老猶在半途中

除夜對酒贈少章

嵗晚身何托燈前客未空半生憂患裏一夢有無中發短愁催白顏衰酒借紅我歌君起舞潦倒略相同

和王子安至日

晨起公私迫昏歸鳥雀催百年忙裏盡萬事醉間來竹雨深宜晚江梅半欲開風燈挑不熖寒火撥成灰

寄外舅郭大夫

巴蜀通歸使妻孥且舊居深知報消息不忍問何如身健何妨逺情親未忍疏功名欺老病淚盡數行書

九日寄秦觀

疾風迥雨水明霞沙步叢祠欲暮鴉九日淸樽欺白髮十年爲客負黃花登髙懷逺心如在向老逢辰意有加淮海少年天下士獨能無地落烏紗

寄秦州曽侍郎子固

八年門第故違離千里河山費夢思淮海風濤眞有道麒麟圖畫豈無時今朝有客傳何尹是處逢人說項斯三徑未成心已具世間惟有白鷗知

寄侍讀蘇尙書

六月西湖早得秋二年歸思與遲畱一時賔客余枚叟在處兒童說細侯經國向來須老手有懷何必到壷頭逄知丹地開黃卷解記淸波沒白鷗

卽事

老覺山林可避人正須麋鹿與同羣卻嫌鳥語猶多事彊管陰晴報客聞

齋居

靑奴白牯淨相宜老罷形骸不自持一枕西窻深閉閣臥聴叢竹雨來時

次韻邢君實

秋來爲客意何如千里河山信不疏昔日老人今則少不妨紅葉閉門書

題柱

桃李摧殘風雨春天孫河鼓隔天津主恩不與妍華盡多少人間失意人

次介甫韻

啜羮不如放麑樂羊終愧巴西欲問老翁歸處帝鄕無路云迷

和冦十一同逰城南阻雨還登山寺

雨阻逰南步泥畱出北情稍防飛霧防復作逺山橫野闊膏新澤樓明納晚晴歸宜有佳思紗帽壓香英

次韻夜雨

暗雨來何急寒房客自醒驟防燈閃閃擬對竹淸淸聲到江幹失風回葉上聴更長那得曉欹側想儀形

寄張宣州【耒】

與世情將盡懷仁老未忘故人今五馬髙處謾三長詩豈江山助名成沈鮑行肯爲文俗事打鴨起鴛鴦

別觀音山主【二首】

離合應生理偶逄豈近緣情親見今日語妙記當年閉戶安禪主衝風逆水船不應淸夜月故作別時圓

二

此老三年別何時萬里回更無南去鴈猶見北枝梅防有哀籠鳥寧須溺死灰聖朝無棄物與子賦歸哉

寄鄧州杜侍郎【紘】

南陽老防如雲屯連日城東使君後者排前旁防出爭先見面作慇勤六年重來已白髮一日再見回靑春道傍過者怪相問共言杜母眞吾親使君𨿽老心尙壯文采風流諸謝上名家從昔杜陵人盛徳於今文人行我昔臥病老彭城畫船鳴鼓千里行致書饋奠初未識丁寧勞苦如平生人言此事今未有古人中求還得否忘年屈勢不虛傳公取爲徳吾何取菊潭之水甘且潔潭上秋花照山白請公酌此壽百年奕奕長爲此邦伯孰先一州後四方重金疊蓋登廟堂請從今日至云來月三十斛輸洛陽

何太衝挽詞【一作大中】

課最三川守名成萬石君平生欠一識聲烈卽多聞兜率眞歸處琴防只防云傷心今夜月忍便到初墳

送鄭祠部

持節還家未白頭有親八十更何求又隨急詔朝天去不爲寒鄕盡嵗畱四著儒冠甘送老數經奇運得銷憂擬登碣石臨朝日浩蕩滄溟沒白鷗

別鄕舊

數有中年別寛爲滿嵗期得無魚口厄聊爲鴈門踦齒脫心猶壯秋淸意自悲平生郡文學鄧禹得三爲

寒夜

閉戶風將雨通宵浪打頭若爲中夜聴復作別時愁宿鴈鳴漁火村舂急暗投不應田二頃能使寸心休

寓目

曲曲河回復靑靑艸接連去帆風力滿來鴈一聲先野曠低歸鳥江平進晚牽望鄕從此始畱眼未須穿

野望

霜葉紅於染吹花落更馨平江行詰曲小徑夾蔥靑度鳥開愁眼遙山入畫屏畏人惟可飲從俗卻須醒

寄兗州張龍圖文潛

去國遭前政還家未白頭百年當晚遇一辱獨先收齒脫空餘舌顏衰早著秋三爲郡文學大勝鄧元侯

家山晚立

繞舎苔衣積倚墻梨頰紅地平宜落日野曠自多風禹迹千年後家山一顧中未休嗤土偶已復逐飄蓬

宿合淸口

風葉初宜雨晴窗誤作明穿林出去鳥舉棹有來聲深渚魚猶得寒沙鴈自驚臥家還就道自計豈蒼生

晚坐

栁弱畱春色梅寒讓雪花溪明數積石月過戀平沙病減還增藥年侵卻累家後歸棲未定不但只昏鴉

除官

扶老趨嚴召徐行及聖時端能幾字正敢恨十年遲肯著金根謬寧辭乳媼譏向來憂畏防不盡鹿門期

和饒節詠周昉畫李白眞

君不見浣花老翁醉騎驢熊兒捉轡驥子扶金華仙伯哦七字好事不復千金模靑蓮居士亦其亞鬥酒百篇天所借英姿秀骨尙可似逸气髙懷那得畫周郎韻勝筆有神解衣槃礡未必眞一朝寫此英妙質似悔只識如花人醉色欲盡玉色起分明尙帶金井水烏紗白紵眞天人不用更著山巖裏平生潦倒飽丘園禁省不識將軍尊袖手猶懷脫靴气豈是從來骨相屯仰視云空鴻鵠舉眼前紛紛那得顧是非榮辱不到處正恐朝來有新句勿言身後不要名尙得吳侯費百金江西勝士與長吟後來不憂身陸沈

和舅氏公退言懷

追陪彊韻愧難過應接前聞覺未多盛禮每虛摩詰席舊詞猶可雪兒歌手開新徑延徐步眼趂髙梧上碧蘿風雨入懷泥滿眼時須好語滌煩屙

題明發髙軒過圖

滕王蛺蝶江都馬一紙千金不當價異才天縱非力能畫工不是甘爲下今代風流數大年含毫落筆開山川忽忘朽老壓塵底卻怪鳧鴻墮目前爾來八二復秀出萬里河山才咫尺眼前安得有突兀復似天地初開辟明窻寫出髙軒過便逐愈湜聞吟哦晚知書畫眞有益卻悔嵗月來無多宮禁修嚴防過訪時於僻寺逢稅鞅秀潤如行琮璧間淸明似引星辰上憂悲愉怢百不平河擘太華東南傾平生秀句寰區滿掇拾余棄成丹靑平湖逺嶺開精神斗覺文字生淸新未許二豪今角立要知旁有衛夫人

送晁堯民守徐

中年爲別不堪憂束髮登門到白頭南省望郎仍國士東方千騎更吾州彭翁老壽終遺骨燕子飛來只故樓知己難逢身易老頌公置醴我歸休

登彭祖樓

城上危樓江上城風流千載擅佳名水兼汴泗浮天闊山入靑齊煥眼明喬木下泉遺故國黃鸝白鳥解人情須知壯士多秋思不露文章世已驚

送澤之過維揚

夢裏揚州十載前靑樓陳迹故依然袍爭爛錦催詩筆雨濺明珠落酒船顧我老無騎鶴興羨君行及看花天囊中綉句歸應滿不負韋郎五色牋

送兄子孝忠落解南歸

妙年失手未須恨白璧深藏可自妍短髮我今能種種晚妝他日看娟娟千金市帚能論價萬戶封侯信有年淸白傳家有如此歸塗囊盡不畱錢

宋藝圃集卷之十

欽定四庫全書

宋藝圃集卷十一

明李蔉編

晁衝之二十一首

古樂府

大星何歷歷小星爛如石掖垣崔巍橫紫防十二羽林森北極今夕何夕月欲沈虎抱空闗龍厭直崢嶸北斗著地垂手去瓠瓜不盈尺嚴陵醉臥光武傍浮楂正值天孫織王良挾策飛上天傳說空騎箕尾立君不見茂陵棄子欲登仙自將壯士終南邊忽然遭窘出璽綬歸來下詔除民田阿瞞急示乘輿物鮮卑仍棄瑚鞭又不見古來垂堂戒華屋敵國挾輈戎接轂白龍魚服誤网羅孔雀金華被牛觸【此篇好奇過甚不可解】

洗馬次十二兄之道韻

灞橋春水波粼粼橋邊結束何圉人解鞍傍水如洗馬飛龍九尺淩漪淪風鬃霧鬛才一注玉花照影光滿身月題卻貫黃金勒更覺閃艷開精神主人貴相不必問特賜內廐天麒麟卽今此物亦安用燕山萬里靖無塵嫖姚功髙自不出長鳴但踏城西春君不見少陵時已無伯樂尙有曹將軍寫眞

夷門行贈秦夷仲

君不見夷門客有侯嬴風殺人白晝紅塵中京兆知名不敢捕倚天長劍著崆峒同時結交三數公聯翩走馬幾馬驄仰天一笑萬事空入門賔客不復通起家簮笏【一作筆】明光宮嗚呼男兒名重太山身如葉手犯龍鱗心莫懾一生好色馬相如慷慨直辭猶諫獵

法一以余所贈墨爲不佳

上人好事世莫當羅列四寶如文房廣交往往得奇物有墨尺度如圭長秋麋折角膠與力春麝入臍煤生香已將雪覆輕羅帕更令花暎紅紗囊艸堂老人不自料亦藏一餅誇精妙自言和璧持贈君反爲燕石遭譏誚鳴呼萬事孰不然古今工拙那同調君不見當年諸李數不到廷寛只今賜墨無老潘

復以承晏墨贈之

我聞江南墨官有諸奚老超尙不如廷珪後來承晏復秀出喧然父子名相齊百年相傳文防碎彷佛尙見蛟龍背電光屬天星斗昏雨痕倒海風雲晦卻憶當年淸暑殿黃門侍立才人見銀鉤灑落桃李牋牙牀磨試紅絲研同時書畫三萬軸大徐小篆徐熙竹禦題四絕海內傳祕府毫芒惜如玉君不見建隆天子開國初曹公受詔行掃除王侯舊物人今得更寫西天貝葉書次韻集津兄防羣從王惇素宿王立之園明日西徵馬上寄示諸人【以道嘗監陜府集津倉】

秋髙訪幽居風急桑未落天寒雞犬靜地僻門巷闊主人避世賢自說久棲泊呼兒出鐏罍梨栗亦不惡賔客四五人談笑動林薄夜闌慘無歡離憂倐中作伯也天下士千金輕一諾揮斤楊墨徒正是鄒魯學如何但銀魚生事了無托惜哉桃李姿見笑葵與藿雞鳴驅車行令人意參錯

次二十一兄季此韻

憶在長安最少年酒酣到處一欣然獵回漢苑秋髙夜飲罷秦臺雪作天不擬俳優陪殿下相隨於蒍過樓前如今白髮山城裏宴坐觀空習斷緣

雪效栁子厚【一作贈一兄上人】

月落雞聲寒曉色靜茅屋開門驚不知夜雪壓修竹槎牙生新冰鱗甲刻溪谷皛皛州渚明冽冽川原肅孤蹲雀不動沈酣客猶宿呼童晨汲歸獨漱寒泉玉

都下追感往昔因成

少年使酒走京華縱步曽逰小小家防舞霓裳羽衣曲聴歌玉樹後庭花門侵楊栁垂珠箔窗對櫻桃捲碧紗坐客半驚隨逝水主人星散落天涯

自然詩

先生手不廢經營白屋憑虛結此亭燕麥兔絲侵宻坐南箕北斗掛疏櫺靑松夾日交傾蓋翠栢分風倚列屏莫道君家無長物案頭燈火有流螢

蔡晉如挽歌

南部淸笳咽東門素旐飛如何一老沒不及二疏歸宇宙那復見死生從此違吾年未四十已嘆故人稀

感梅憶王立之

王子已仙去梅花空自新江山余此物海岱失斯人賔客他鄕老園林幾度春城南載酒地生死一沾巾

送僧

無端伏枕日不見放舟時晚得平安報初成送別詩山深歸履急江闊度杯遲定許同香火終參慧逺師

懷濟北弟侄

久客思吾子生涯滯故鄕獨擕髙士傳翻憶紫香囊合榻言猶在同堂樂未央翩翩春艸夢隨意繞池塘

春日

陰陰溪曲緑交加小雨翻萍上淺沙鵞鴨不知春去盡爭隨流水趂桃花【一本作春色不堪流水送雙浮鳴鴨趂桃花】

樂府

自摘荼防滿架空擬將豪气敵春風欲知盞面玻瓈闊防照紅顏在酒中

和二十二弟

靜處偸防肘後書幽棲古有此人無緑蓑靑蒻非吾事白浪狂風滿太湖

和新鄕二十一兄華嚴水亭

近市危樓通野寺隔溪髙栁接京華蕩舟不怕風波急防盡芙蓉十里花

與秦少章題漢江逺帆

云埋鳳林寺浪打鹿門山今日江風惡郎船勸不還

次韻陳叔易柳橋

落日河梁上遲畱客去時近鄰無逺送莫挽最長枝晁補之一首

錢塘

錢塘江北百餘里漲沙不復生菇蒲沙田老桑出葉麄江潮打根根半枯八月九月秋風惡風髙駕潮晚不落鼓聲咚咚艫咿喔爭湊富春城下泊

晁詠之一首

初行山

靄靄初蒸云落落欲墜石山深多晚花照水自紅碧魚艇入煙小松竹淩煙直西風漾碧波扁舟恣崎側客從北方來苦遭世俗迫登臨𨿽宿願山川多未識浩蕩涉寒流躋攀並蒼壁捫蘿窺鳥道踏逕窮人迹淸泉洗塵心山鳥慣幽客逸興良未巳日下千崖赤十載孫承公好具登山屐

晁說之一首

打毬

閶闔千門萬戶開三郎沈醉打毬回九齡已老韓休死無復明朝諫防來

文同二首

朱櫻桃

金衣珍禽弄深樾禁籞朱櫻班若纈上幸離宮促薦新藤藍寶籠貂璫發凝霞作丸珠尙軟油露成津蜜初割君王午坐鼓猗蘭翡翠一盤紅韎

新晴山月

髙松漏疏月落影如畫地徘徊愛其下夜久不能寐怯風池荷捲病雨山果墜誰伴予苦吟滿林啼絡緯石延年二首

張氏園亭

亭館連城敵謝家四時園色闘明霞門迎西渭封侯竹地接東陵處士瓜樂意相闗禽對語生香不防樹交花從逰防約無畱事醉待參橫落日斜

瀑布

飛勢掛嶽頂無時向此傾玉虹垂地色銀漢落天聲萬丈寒云濕千巖暑气淸滄浪不足羨就此濯塵纓韓駒三首

憶舊贈人

憶昨昭文並直廬與君三載侍皇居花開輦路春迎駕日麗蓬山曉曝書學士南來尙嵓穴神州北望已丘墟忽逢漢節臨江上握手西風淚滿裾

題太乙眞人蓮葉圖

太乙眞人蓮葉舟脫巾露發寒颼颼輕風爲帆浪爲檝臥防玉宇浮中流中流蕩漾翠綃舞穏如龍驤萬斛舉不是峯頭十丈花世間那得葉如許龍眠畫手老如神尺素幻出眞天人恍然坐我水仙府蒼煙萬傾波粼粼玉堂學士今劉向禁直岧嶤九天上不須對此融心神防植靑藜夜相訪

代葛亞卿作

君住江濵起畫樓妾居海角送潮頭潮中有妾相思淚流到樓前更不流

沈括十二首

潤州甘露寺

丞相髙齋半艸萊舊時風月滿亭防地從日月生時見眼到江山盡處回三國是非春夢防六朝城闕野花開心隨潮水漫漫去流徧煙村半日來

仙都

苔封輦路上靑山鶴馭遼天去不還惟有銀河秋夜月鼎湖煙浪到人間

開元樂詞【三首】

樓上正臨宮外人間不見仙家寒食輕煙薄霧滿城明月梨花

按舞驪山影裏回鸞渭水光中玉笛一天明月翠華滿陌春風

殿後春旗簇仗樓前禦隊穿花一片紅雲閙處外人遙認官家

姑熟

新晴渡口百花香石子池頭鴨弄黃卷幔夕陽畱不住好風將雨過梅塘

江南曲

新秋拂水無行迹夜夜隨潮過江北西風捲雨上半天渡口防涼含曉碧城頭鼓響日腳垂天際籠煙鏁山色髙樓索莫臨長陌黃竹一聲無北客時平田苦少人耕惟有蘆花滿江白

凱歌【五首】

先取山西十二州別分子將打衙頭回防秦塞低如馬漸見黃河直北流

天威捲地過黃河萬里羌人盡漢歌莫堰橫山倒流水從教西去作恩波

馬尾桐琴隨漢使曲聲猶自怨單於彎弓莫射雲中鴈歸鴈如今不寄書

旗隊渾如錦繡堆銀裝背防打圍回先教靜掃安西路待向河源飲馬來

靈武西涼不用圍蕃家總侍納王師城中半是闗西種猶有當時軋喫兒

郭祥正七首

訪隠者

一徑沿厓踏蒼壁半塢寒云抱泉石山翁酒熟不出門殘花滿地無行迹

天柱閣

羣峯奔來一峯起千丈芙蓉碧霄裏老松自作孤鳳吟潮浪時生三井水

別灊峯閣

一溪淸瀉萬山重風物能畱邴曼容後夜相思憂思極月明孤影伴寒松

鳳凰防

髙防不見鳳凰逰浩浩長江入海流舞罷靑娥同去國戰殘白骨尙盈丘風揺落日催行棹潮擁新沙換故洲結綺臨春無處覓年年荒艸向人愁

金山寺

金山杳在滄溟中雪崖冰柱浮仙宮乾坤扶持自今古日月彷佛躔西東我泛靈槎出塵世搜索異境窺神工一朝登臨重太息四時想象何其雄捲簾夜閣掛北斗大鯨駕浪吹長空舟摧岸防豈足數往往霹靂錘蛟龍寒蟾八月蕩揺海秋光上下磨靑銅鳥飛不盡暮天碧漁歌忽防蘆花風蓬萊久聞未成往壯觀絕致遙應同潮生潮落夜還曉物與數防誰能窮百年形影浪自苦便欲此地安防躬白雲南來入我望又起歸興隨徵鴻

寄題九華樓

千金建傑閣遙對九華峯紫光射曉日璀璨錦芙蓉南風吹秀色半落尊酒中酒味愈冷冽琴聲又玲瓏飄然紫霄想何日附冥鴻

蓮根有長絲

蓮根有長絲不供貧女機栁梢有飛綿不暖寒者衣朝歌悠悠暮歌短下地沈沈上天逺東生白日還西流志士長懷萬古愁

秦觀四十八首

防仙詞【四首】

陰風一夜攪靑防風定霏霏霰雪零想見玉淸眞境上白虛光裏誦黃庭【霰雪一作雪霰】

夜深樓上撥書眠天在闌干鬥角邊風掃亂雲毫髮盡獨畱壁月照人圓【鬥角一作四角】

天風吹月入闌干烏雀無聲子夜閒織女明星來枕上了知身不在人間【此首又見東坡集中】

本是匡山種杏人出山來事碧虛君上淸欲問因何事請防仙山十丈文【十丈一作十賚】

秋日【三首】

霜落防溝積水淸寒星無數傍船明菇蒲深處疑無地忽有人家笑語聲

月團新碾瀹花甆飲罷呼兒課楚詞風定小軒無落葉靑虫相對吐秋絲

連捲雌蜺掛西樓逐雨追晴意未休安得萬妝相向舞酒酣聊把作纒頭

牽牛花

銀漢初移漏欲殘步虛人倚玉闌干仙衣染得天邊碧乞與人間向曉防

納涼

擕杖來追栁外涼畫橋南畔倚胡牀月明船笛參差起風定池蓮自在香

送僧歸遂州

賢師本巴蜀浪迹逰淮海定水湛虛明戒珠炯圓彩飄零鄕縣異晼晚星霜攺明發又西徵孤帆破煙靄

春日雜興【三首】

飄忽星气䢐靑陽迫遲暮鳴飛各有適赤白紛無數雨砌墮危芳風軒納飛絮褰幃香霧橫岸幘雲峯度林影舞窗扉池光染衣履參差花鳥期蹭蹬琴觴趣撫事動幽尋感時遺近慕秣馬膏余車行行不周路

二

潭潭故邑井猗猗上宮蘭不食自淸渫莫服更幽閒志士恥弱植捲迹甘饑寒佳晨追良覿觸物懸悲端川途眇回逺經嵗曠音翰豈不慕裘馬詭得非所安蟬冕多怵迫繩樞尠憂患枉尋竟何補方枘誠獨難

三

吳防𨿽褊小海濵富奇峯天雞一號叫劍防明遙空谿谷相徑復深林杳攢叢猿吟虎豹啼雲气迷西東中有遁世士超然閟孤蹤被蘭服明月起坐松聲中夜鍜吸沆瀣朝琴庇靑蔥騎星友元气巢許安可同俛眄區中人飛埃集毛鋒問津或不繆從子防鴻防

同子瞻端午日逰諸寺賦得深字

太史抱孤韻暢懷在登臨別乘載鄒枚佳辰事幽尋參差水石痩窅窕房櫳深淸磬發疏箔妙香橫素襟復登堵波環回矚嵚崟雙溪貫城郭暝色帶孤禽涼颷動爽籟薄雨生防陰塵想澹淸漣牢愁洗芳斟揮箑訂往古援毫示來今愧無刻燭敏續此金玉音

次韻奉酬丹元先生

金華紫煙客來作牧羊兒至言初無文尋繹自成詩二景入妙解元气含煙詞憐我鬛滄浪黃埃虫絲勸解冠上纓一濯含風漪攝身列缺外倒躡蜿蜒鬐維斗錯明珠望舒耿修眉眞防無疆界浩蕩天風吹

次韻夏侯太衝秀才

儒官飽閒散室若僧房靜北窗腹便便支枕防斗柄或時得名酒停午猶中聖醒來復何事秉筆賦秋興焉知懶是眞但覺貧非病茫茫流水意防有知音聴鐘鼎與山林人生各天性

與子瞻防松江得浪字

松江浩無旁垂虹跨其上漫然銜洞庭領略非一狀怳如陣平野萬馬攢穹帳離離云抹山窅窅天粘浪煙中漁唱起島外徵帆颺愈知宇宙寛斗覺東南壯太史主文盟諸豪盡詩將超揺外形檢語笑供頡頏防娟棄追逐撥刺亦從放獨畱三百缸聊用沃軒曠

荷花

方塘收雨腳落日半遙岑芙蕖淨娟娟麗服撫翠衾無言意自逺欲渡秋水深緬懷平生人對此詎可尋弄芳惜晼晚酒至誰與斟天涯有歸云聊寄相思心心開獲淸賞芙蕖一何綺美人艷新妝斂袂照秋水端如蕩子妻顧自良家子黃金選燕趙揺落對江沚薄暮風雨來獨立淚如洗望君君詎知傾宮定誰似

同子瞻賦防惠山

輟棹從幽討籃輿入靑蒼圓頂相邀迓旃檀燎深堂層巒淡如洗傑閣森欲翔林芳含雨滋岫日隔林光涓涓續淸澑靡靡傳幽香俯仰佳覽眺悠哉身世忘

夜坐懷莘老司諫【次韻參寥】

六合寥寥信茫昧中有日月無根柢古往今來漫不休靑發素顏從此逝嗟予自少多邅回气血未衰心已艾北渡長淮霜入履南窺禹穴塵生袂日鑿一竅渾沌死𨿽有餘風終破碎回車復路可無緣三問道人三不對

和王通叟琵琶夢

鶗鴂鳴時眾芳歇華堂夢防音容絕風驚玉露不成圓一夜芙蕖泣秋月金紋捍面紫檀槽曽抱花前送酒舠庾郎江令費珠璧小砑紅牋揮兔毫風流雲散令人痩忍防麯塵昏錦綬楚水悠悠更不西上天破鑑空依舊

題騕防圖

雙瞳夾鏡權協月尾鬛蕭森澤於發鞍銜不施韁復脫旁無馭者气騰越地如砥平丘隴滅天寒日暮抱饑渴驤首號鳴思一發超軼絕塵入恍忽東門京鑄久銷歇曹霸丹靑亦云沒賴有龍眠戱揮筆眼前時見千里骨玉防閶闔相因依嗟爾龍媒空自奇鸞旗日行三十里焉用逐風追電爲

贈女冠暢師

瞳人剪水腰如束一幅烏紗裹寒玉飄然自有姑射姿回首粉黛皆塵俗霧閣云窗人莫窺門前車馬任東西禮罷曉壇春日靜落紅滿地乳鵶啼

宿金山

山南山北江水流半空金碧隨云浮我來仍值風日好十月未寒如晚秋山僧引客尋蒼翠歷捲參差到平地萬里風來拂骨淸卻憶人間如夢寐夜深無風月入扉相對老人如槁枝流水與天爭入海共笑此心誰得知下山卻向中望翻憶當時在屏幛老母思兒且欲歸回首雲峯已天上

過六合水亭憶裴博士次韻【二首】

晚憇孤亭上羸驂系防柯荒門寒帶露空檻闊增波往事靑山在餘生白鳥過誦言成絕語亹亹迫陰何

二

折栁相從地重來失舊柯林光延晚照岸影動防波隔浦檀欒宻當檐翡翠過主人成異物搔首柰情何

呂與叔挽章【二首】

舉舉西州士來爲邦國華藝文尢爾雅經術自名家正有髙山仰俄成逝水嗟賢人各有數不獨嵗龍蛇

二

數日音容隔人琴遂已虛門生應有謚國史可無書舊室懸蛛网遺編走蠧魚定無封禪艸平日笑相如

流觴亭次韻

縹緲云巒欲盡頭灑然華搆別飛流朱盤防灩開冰鑑碧甃縈紆走玉虯毛骨漸驚超濁界風煙驟覺變淸秋更憐白足如霜句可羨溪邊六逸逰

逰龍瑞宮次程公韻

靈祠眞館閟山隈形勢相髙對越防莓徑翠依屏上轉藕花紅繞鑑中開鶴銜寶箭排煙去龍防金書帶雨來夾道萬星攢騎火滿城爭防使君回

次韻馬忠玉喜王定國還自濵州

淮海相逢一解顏紛紛嵗月夢魂間初驚漁艇迷花去忽認星槎拂斗還桂嶺暮登猿防續槐堂春到鳥綿蠻石渠舊議行當復未信佳時得自閒

次韻酬周開祖宣義

並州令尹古人風淮海相忘十載中麗句曉披花綽約淸談初扣玉丁東追攀昔共猗犴子嗜好今同桑薴翁所惜華船輕解繂未窺笠澤故書叢

別程公辟給事

人物風流推鎭東名郎持節作元戎樽前倦客劉師命月下淸歌盛小叢裘黒貂霜正急書傳黃犬嵗將窮買舟江上辭公去回首蓬萊夢寐中

和莘老防龍洞

葦蕭傳火度防防乍入淸都醉魄醒艸隠月崖垂鳳尾風生陰穴帶龍腥壁間泉貯千鐘碧門外天橫數尺靑更欲仗笻畱頃刻卻疑朝市已千齡

春日寓直有懷參寥

觚稜金爵自岧嶤藏室春深更寂寥捫虱幽花欹露葉岸巾髙栁轉風條文書幾上須髯變鞍馬塵中嵗月銷何日一笻江海上與君徐步防生潮

次韻裴仲謨和何先輩

汝南古郡寡參尋兀兀長如鶴在陰支枕星河橫醉後入簾風絮報春深靑山未落詩人手白髮誰知國士心多謝名郎傳緑綺愧無佳句比南金

次韻劉遜父以寧齋詩二軸作以還之

揚舲偶過海邊州一見名郎破百憂荀氏諸龍俱俊偉河東小鳳最風流明珠白璧堪投報細艸幽花入獻酬別駕舊齋何足念文昌新府待公防

燕觴亭

碧流如鏡羽觴飛夏木陰陰五月時淸渭日長逰女困武陵春去落花遲玉笙吹罷觥籌錯宻炬燒殘簮珥遺吳越風流公第一未輸山簡習家池

送佛印

抱袍初捨蔚頭藍江月松風處處參他日惠林馬上首幾年彌勒作同龕眞珠撒帳開新座飛鳥銜花繞舊庵雲散虎溪蓮社友獨依香火思何堪

致政通議口號

秋空畫隼照新晴符隠庵前小隊停玉斝金醪通繾綣鳳笙龍管入靑防靚妝釃酒花侵席寶獸呀香露滿庭太史應占豫州分上臺星近老人星

晚出左掖

金爵觚陵轉夕暉翩翩宮葉墮秋衣出門塵障如黃霧始覺身從天上歸

和程給事贈遺道判【二首】

囊中玉色已經餐醉拂絲桐坐杏壇應笑倦防塵滓客鬢毛蕭瑟事鉛丹

二

漢武防心縹緲間文成五利盡登壇何如屈曲韓夫子不羨神君白玉丹

盆池釣翁

誰刻仙材作釣翁尺池終日釣防風令人卻憶鴟夷子散發五湖狂醉中

無題

掃地燒香閉閣眠簟紋如水帳如煙客來夢覺知何處掛起西窗浪接天

聞鴈懷邵仲恭

楚澤吳天去未遲煩君且傍蒜山飛白袍居士如相問爲說淄塵欲滿衣

白馬寺晚泊

蒙蒙晚雨暗回塘逺樹依防不辧行人物漸稀疏磬防緑蒲叢底宿鴛鴦

霅上感懷

七年三過白蘋洲長興諸豪載酒防舊事欲尋無處問雨荷風蓼不勝秋

宋藝圃集卷十一

欽定四庫全書

宋藝圃集卷十二

明李蔉編

趙抃九首【淸獻在當時不以詩名余家偶有其集就中拈數首如此然亦足觀也已】洞眞觀

木老巖坰冷泉飛月殿寒棲眞無一事淸嘯倚闌干

挽黃洞

靈洞古壇基煙蘿接翠防日西春又晚不見羽人歸

橫溪洞飛泉

寒瀑落春巖天垂百丈縑更疑仙客宴不捲水晶簾

嶽麓寺

古木與云齊門前百丈梯我來煩想滌疑是過靈溪

和沈太博防春晚歸

未醉樽前未可歸靑春九十日芳菲名園一夜狂風苔上殘花防緑衣

和沈太博小圃偶作

日烘薄霧開柔陌風罥逰絲著栁條語燕啼鶯自撩亂驚人殘夢是春朝

題中隠堂

植杖焚香貝葉經主人無事掩松扄兀然隠幾秋宵靜云在諸峯月在庭

次韻程給事謁禹廟

春色湖光照錦衣岸花汀艸共芬菲若耶溪上逰人樂舉棹狂歌半醉歸

劉敞二首

雜詩效玉川體

毀巢鳳不至竭澤龍不防賢者有所歸得非龍鳳儔周公下白屋聖徳被九州趙禹謝賔客漢朝以爲優澆淳不相襲用舎何其繆茍徇一身利不爲萬姓謀哀彼杕杜詩死生遺道周

雜詩

鑿井取泉飲上山采薇食豈不信憔悴所願皆我力泉也非難致薇也不易得志士恥徒飽眾人茍所獲犧牲畏芻豢樊籠害羽翼晤理宜在早無爲晚更惑

劉攽三首

詠長蘆寺

越舶吳商倚萬橈紺園金剎起中霄魚龍聴法因多江海歸心每上潮林黒夜深燈影白川平天濶梵聲遙心知水怪俱調伏惜取靈犀不用燒

絕句

靑苔滿地初晴後緑樹無人晝夢餘惟有南風舊相識徑開門戶又翻書

絕句

壁門金闕倚天開五見宮花落古槐明日扁舟滄海去卻將雲气望蓬萊

崔鶠二首

江月圖

冥冥一葉輕不知水與天獨於灝气中仰見素璧圓超然狂道士起視淸夜闌自拈白玉笛吹此江月寒想當萬籟息逸響流空煙我從江海來形畱意先還何當買魚蓬追此水墨仙

春日村居

春艸門前已沒靴更無人過野人家離離細栁時聞淡淡疎簾不隔花

賀鑄七首

望夫石

亭亭思婦石下閱防人代蕩子長不歸山椒久相待防云防發彩初月輝蛾黛秋疊苔衣春風舞羅帶宛然姑射子矯首塵冥外陳迹遂無窮佳期從莫再脫如魯秋氏妄結桑下愛玉質委淵沙悠悠復安在

題定林寺

破冰泉脈漱籬根壞衲遙疑掛樹蠟屐舊痕尋不見東風先爲我開門

艤船當利江口待風

一葉寄津口怒濤安可乘朝風占酒斾夜爨乞漁燈牛渚逢新月秦淮想結冰故人他夕夢歌吹滿金陵

九日戱馬臺

常年節物此山川倦客登臨獨惘然戱馬臺荒年自久射蛇公去事空傳黃華半老淸霜後白鳥孤飛落照前不與興亡城下水穏浮漁艇入淮天

長安在何許【二首】

長安在何許疑在靑天上矯首遡西風浮雲防人望

二

長安在何許疑在白日下徘徊天一隅化月生新夜

叢臺歌

累土三百尺流光二千年人生物數不得待摧頽故址秋風前武靈舊壠今安在禿樹無陰困樵采玉簫金鏡未銷沈防見耕夫到城賣君不聞叢臺全盛時綺羅成市逰春輝一從雕輦閉荒艸蕭散行雲無復歸招魂想象風流在晴華露蔓猶依稀紆回棘逕撩人衣禾黍晚成貆貉肥層檐壁瓦碎平地夢作鴛鴦相伴飛登臨弔古將語誰城郭人民今是非指君防取古時物南有淸流西翠防彷徨華表不忍去豈獨遼東丁令威

秦淮夜泊

宮栁動春條秦淮生暮潮樓臺見新月燈火下雙橋隔岸開朱箔臨風防紫簫誰憐逺逰子心斾正揺揺姜仲謙一首

己酉仲秋任才仲陳去非防飲嶽陽樓上酒半酣髙歌大笑行艸間出誠一時俊逰也爲賦之

嶽陽樓髙防千尺俯視洞庭方酒酣萬頃波光天上下兩山秋色月東南興來鸞鵠隨行艸夜永魚龍駭笑談我欲煩公釣鰲手盡移雲水到松庵

周莘一首

野泊對月有感

可憐江月亂中明應識逋逃家客情斗柄闌干洞庭野角聲淒防嶽陽城酒添客淚愁仍濺浪捲歸心時自驚欲問行朝近消息眼中羣盜尙縱橫

鄧潤甫一首

春帖

晨曦斂灔上簾櫳金屋熈熈歌吹中桃臉似知宮宴早百花頭上放輕紅

蘇頌一首

春帖

璇霄一夕斗標東防灔晨曦照九重和气薫風摩蓋壤競消金甲事春農

蘇庠一首

淸江曲

屬玉雙飛水滿塘菇蒲深處浴鴛鴦白蘋滿棹歸來晚愁防蘆花一片霜扁舟系岸依林樾蕭蕭兩鬢吹華發萬事不理醉復醒長占煙波防明月

梁君貺一首

春帖

東方和气鬥回杓龍角中星轉紫霄聖主問安天未曉求衣親防玉宸朝

魏泰二首

挽王平甫【二首】

海內文章傑朝廷亮直聞黃瓊起處士子夏遽修文貝錦生遷怒江湖久離羣傷心王佐略不得致華勛

二

今日臨風淚蕭蕭似綆縻空懷徐穉絮誰立鄭碑無力酬推轂平時憤抵何人令枉狀路粹豈能爲陳執中一首

賦禦溝栁

一度春來一度新翠光長得照龍津君王自愛天然色恨殺昭陽學舞人

潘檉一首

題釣臺

蟬冠未必似羊裘出處髙時已熟籌但得諸公依日月不妨老子臥林丘英雄陳迹千年在香火空山萬木秋自笑黃塵吹鬢客愛來祠下系孤舟

蔡肇一首

岊亭山嶺白龍穴

南山咚咚天作鼓號召諸龍盡行惟有禿角最先到潑墨雲中雪鱗舞

許覬三首

紫驑馬

黃金絡頭玉爲觼蜀錦障泥亂雲葉花間顧影驕不行萬里龍駒空汗血露牀秋粟飽不食靑蒭苜蓿無顏色君不見東郊瘦馬百戰場天寒目暮鳥啄瘡

秋雨嘆

霖雨不出動隔旬門前秋艸長於人江湖浩欲無岸錦石最小猶生云防陽片月何曾見只有莓苔昏筆硯田家黍穗未暇悲茅屋且爲螢火飛

夢中詩

閒花亂艸靑春好秋鴻社燕年年歸靑天露下麥苗濕古道月寒人迹稀

許仲山二首

夢中作

山色濃如滴湖光平似席風月不相識相逢便相得

進和禦制

輕寒慘慘透衾羅玉箭銀壺漏水多常是未明供禦服夢回頻問夜如何

方千里一首

題眞源宮

萬嵗丹霞府千函蕊芨書時時瞻絳節往往下云車近與剛風接髙連上帝居登前望南嶽淸蹕徹空虛張先二首

贈妓

十載芳洲撫白蘋移舟防水賞靑春當時自倚靑春力不信東風解悞人

題西溪無相院

積水涵虛上下淸防家門淨岸痕平浮萍破處見山影小艇歸時聞棹聲入郭僧尋塵去過橋人似鑑中行已慿暫雨添秋色莫放修蘆礙日生

沈遼一首

古興

我不嘆白髮安得新少年往者不失勢後來豈能賢世間亦多士倚仗良有緣寄語誇奪子古人已皆然許彥國一首

虞美人艸

【嘗見諸選以此爲曽子固詩後檢子固全集無此篇苕溪漁隠曰此詩許表民作而或以爲曽子宣夫人魏氏作大非也】

鴻門玉斗紛如雪十萬降兵夜流血咸陽宮殿三月紅霸業已隨煙燼滅剛彊必死仁義王陵陰失道非天亡英雄本學萬人敵何用屑屑悲紅妝三軍散盡旌旗倒玉帳佳人坐中老香魂夜逐劍光飛靑血化爲原上艸芳心寂寞寄寒枝舊曲聞來似斂眉哀怨徘徊愁不語恰如初聴楚歌時滔滔逝水流今古漢楚興亡兩丘土當年遺事久成空慷慨樽前爲誰舞

狄遵度四首

防白雲愛而成詩

秋風吹白雲觸處自何谷初猶半洞門歘出徧巖腹零落依水湄片段掛枯木余影透防白滅迹混空緑煙蘿自蘙宻島漵徒縈曲安知蒼梧野下覆猿鳥哭誰能久徘徊返顧視黃鵠

紀夢詩

佳城欝欝鎖寒煙孤雛乳兔號荒阡夜臥北斗寒掛枕木落霜拱雁連天浮雲西去伴落日行客東盡隨長川乾坤未毀吾尙在肯與蟪蛄論大年

和渙之深秋月夜書事

洞庭葉下涼颼颼凍天頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天半防千尺珠樹玲瓏懸上頭

謁孔先生

月出髙樹枝影動酒樽處樹深月色薄稍以燈火助主人喜我過斟酌亦云屢於時幸無累所談非近務涼風自逺至淸景淡吾慮方期西山秋歷覽陪杖屨

孫覺一首

介亭

眞人昔未起奔鹿駭四方連延天目山兩乳百里長有地跨江海無種生侯王中宵燎穹旻列石表壇場朱旗大梁野英气吞八荒寥寥百年後故物已亦亡所餘陂巉巖峯巓屹相望主人承明老星斗工文章築亭紫霄上坐客蒼林旁攀云防明月曉星生扶桑禹山隔波濤簡書永埋藏願逢希夷使水土還故常

陳烈一首

題福唐津亭

溪山龍虎蟠溪水鼓角喧中宵鄕夢破六月夜衾寒風雨生殘樹蛟龍喜怒瀾慇懃祝舟子移棹過前灘盧襄六首

桐君祠作招仙詞

桐君歸來兮仙馭逺逰將何之寜不欲朝玉京兮升紫防戴日月之冠兮披紫霞之衣佩蒼精之龍兮餐玉田之芝友王喬與蕭史兮儼霓旌玉佩而葳防何如歸來猿鶴慘兮怨空山川壑寂兮松桂閉胡不拂袖幌兮鬭【一作開】云闗借芳艸兮歌幽蘭庶乎逰山之人可以往還

姑蘇臺

姑蘇臺上麋鹿逰防煙荒艸令人愁姑蘇臺邊少行迹宮殿無人土花碧當年伯業防英雄轉首都歸血刃中利劍一朝屍壯士白楊千古號悲風吳王羞歸九泉裏西施空似桃花美子胥𨿽死過生榮越人卻是奇男子

吳江懷古

秋風起兮鴻鴈歸秋月明兮白雲飛弔往古兮一霑衣

雍丘

蕃兵倚劍摩崆峒範陽兵火燒天紅潼闗失守大將死鑾輿播遷岷峨中貔貅兵甲照冰雪戈頭盡是生民血鯨海揚波魚鼈腥中原盡作天山月二公擐甲怒攙搶極鬭軍前眥皆裂食窮愛妾膏斤斧愁蹙蛾眉气如縷花鈿寶髻誰復收壯士相防淚如雨霜刀抉齒肉未寒再造皇家有英主雄心義骨塡溝壑不得生榮肩李郭論功初入鳷鵲樓圖形已入麒麟閣

招隠

有玉人兮山之隅騎蒼龍兮歌步虛薜荔衣兮女蘿裙餐瓊蕊兮披玉書朝玉皇兮防上都擗麟脯兮邀麻姑胡不捨此而來兮吾與俱

又歌

日旋月轉兮能防時人間不可以久畱兮緇塵染予素衣胡不讀靑苔之篇兮歌白雲之詩玉書金簡號仙籍兮畱芳名其庶防然後左蒼虯而右靑螭飛羽蓋兮張旗黃鵠引兮歸瑤池汝將捨此兮安之

張昌二首

逰眞源宮【二首】

漠漠山雲閣雨離離澗艸揺風防處行穿空翠不妨小駐孤笻

木末輕風索索云邊小雨班班行盡丹霞林樾山下防山

孫覿六十三首

題臨川孝義寺壁

秋風嫋嫋轉庭梧客夢初驚一鳥呼揀盡寒枝棲不穏獨行殘夜影同孤

次桂州

江上煙雲翠作堆倚天靑璧鴈飛回神州一望三千里不是南遷肯獨來

過楓橋寺示遷老

翠木蒼藤一兩家門依古栁抱谿斜古城流水參差是不見都舊日花

吳門道中【二首】

數間茅屋水邊村楊栁依依緑映門渡口喚船人獨立一蓑煙雨濕黃昏

一防炊煙竹裏村人家深閉雨中門數聲好鳥不知處千丈藤蘿古木昏

富陽道中

白帽炎州客靑裙酒姥家防風揺浪扇細雨落檐花客舎休占鵩蠻村欲饌蛇防令醒復醉髙枕送生涯

春雨

小雨破春昏淸風洗瘴氛霏防花上見蕭瑟夜深聞獨笑闗幽事酣歌倚半醺羈懷不堪寫危坐對鑪芬

三山寺【二首】

斜日半窗明無人獨掩扃風鈴時自語雪栢老終靑立鵲參差見防泉防續聴老僧渾不語危坐捲殘經

二

異縣久爲客窮途飽所更對牀云伴宿曳杖月同行到處身如寄防山眼蹔明平生飲中趣酒賤且頻傾

次韻王子欽上元感事

寒雨吹黃屋遙星照紫宸龍沙萬里去燈市七年春感戀丹心折悲吟白髮新孤臣臥江海老淚滿衣巾

防亭

小築三間足雄包萬象並遙波通極浦落日抱孤城小語千巖應長歌百蟄驚坐防衣屨上漠漠晚云生

鄭惇老謙老出示三賦

妙絕窺三賦雄奇想二豪望驚河伯嘆卻走季咸逃句挾靑丘大吟翻白雪髙定知空驥北猶待九方臯

臨安道中

防流隠復見一曲宛秋蛇栁老虫書葉潮平鳥篆沙靑鞋蹋雨滑烏防倚風斜何處堪攜手宜城賣酒家

送鄭次賈歸臨川

徒步輕千里重臨賁一丘畱歡不暖席索去忽扁舟惜別猶班艸傳聲可置郵躊躇搔白首獨上仲宣樓

疎山寺次白文林韻

翠榦軒軒迥出林夜風吹籟紫簫音老龍頭角雲霄近豹文章霧雨深末路浮榮吹劍首半生遺恨寄琴心愁吟獨濺花前淚故國山河百戰侵

送張牧之赴南昌尉

靑衫觸熱並西州沒馬黃塵接地流庾亮南樓應有待薛宣東閣可能畱官閒端爲三升戀興盡還從五斗休鱠出金盤堆白雪秋江一葉認歸舟

王左司致政還鄕

水滿滄浪舊釣磯春風江上片帆歸繁紅不見桃千樹老榦空驚栁十圍萬壑煙雲供坐嘯一龕香火結眞依落花細艸應堪籍醉撼長條雪滿衣

興化朱公沒其子彥實過余於晉陵賦小詩以餞之

百感闗心老淚澘一坯埋玉臥空山著鞭競防駒千里闚管初驚豹一斑貧病故侯今白髮風流公子尙靑綸不須優孟追諧笑已見遺珠合浦還

謝景思提舉見過

璽書光麗九芝塗繡斧煌煌刺史車當路狐貍那足問漫山藜藿未應鋤使星尙拱天南極卿月終環帝北居此夜光華賁岑寂故侯畱落在郊墟

桐廬連夕大雨溪漲數丈徙寓白答山上方閣

蒼莽川流防渾酣海气噓蛟龍攺窟宅雷電走空虛殷地翻坤軸粘天浸日車髙僧欲杯渡遊客且樓居壯觀眞難值幽懷亦少攄翩翩一鳥去何必羨知魚

水退

蕩沃波瀾大慿陵意气麤射潮鮫鱷怒鞭石鬼神驅云防千崖立風行萬壑趨檣烏朝共起水鳥夜仍呼灔灔紅升曉霏霏翠撲膚浮楂臥泥滓狼籍滿街衢

胥澤民招隠

蒼茫夜气合風露淸籃輿兀醉夢翩若孤鴈徵老馬志萬里絡首喪其生十年飽芻豆立仗不敢鳴自識酒中趣仍辭身後名皎皎一片心不受寵辱驚淸風悲永夜萬竅同一聲醉裏有歸路彷佛遊仙城

徙寓妙覺佛捨胥乂民襆被相過賦夜坐

客居厭窮獨蓬艾翳環堵荘舄尙越吟鐘儀猶楚語吾人有奇撡空洞見城府相逢逆旅中霧豹初一睹拘囹賦囚山避謗憎市虎褰裳肯過我崖嶠走風雨防吟對淸夜破此五月暑墜露浥金莖空花墮犀麈孤燈映籠紗冷艶翳復吐耿耿遂不眠逢逢聴晨鼔

妙覺寺適軒

古寺秋崖上淸風掩半闗晚花明艶艶曉澑落潺潺松筍穿堦瘦苔窠蔽石斑翹沙憐鷺靜抱葉防蜂還心以空無累身從病得閒儀曹獨何事終日賦囚山

靜老容安庵

離離風中花漂落任所之泛泛水中萍流轉復在玆靜公湖海士世网那得縻獨有鐡石心不與燥濕移巢肩繞靈鵲搘牀余老區區了官事應觧笑兒癡

宜黃尉李集義遣書問安否小詩爲謝

三年著南冠兩見芳嵗新朝爲虫蛇侶暮與魑魅鄰行隨木上坐臥對竹夫人獨有金石交不廢風雨晨書來一弔屈我以屢厄陳嘖嘖爨下桐嗷嗷轍中鱗絙以朱絲繩放之碧海津窮途得重惠肝膽大輪囷

礲巖

日上千峯亂風涵萬壑秋兩崖折天罅一水漲巖幽絕巘飛橋過尋源秉燭逰倚空翹翠葆潄石走蒼虯老樹攙天立犇云接地流壯懷開浩浩病骨聳颼颼皓首殊方去淸樽盡日畱無人與說似勝事滿南州

七星巖

十載污修門簮橐侍帝垣五云深莫窺眾星拱以繁一坐牘背書身落海上村山川發余想鐘鼓昔聞星圖煥斗極兩兩錯地文今日復何日乘槎造天閽日月起可挾參井立能捫誰當掲其柄爲我酌淸尊

棲霞洞

飛仙巢三山弱水環四溟誰知黃茅嶺自有白玉京獨曳一枝笻梯空上靑冥蟾飛墮八桂石隕化七星幽幽炬火然異狀不可名垂天紫雲蓋挿地翠羽屏已無俗士駕尙有遷客經敢言居夷陋絕妙冠平生

曾公巖

羣峯依天立萬馬屹不動風敧紫玉珂雨暗靑絲鞚相君千里目孤鴻送披云觀天巧鑿翠出巖洞中空貫長虹側立剖大甕宛宛臥石梁欲起時地控玉棺已上天甘棠有遺誦獨余澗底泉時與幽人共

西山超然亭

厖區翳榛莽地瘴藏百怪西山何軒軒拔腳風塵外中縈一綫蟠側立兩壁對旁連九疑髙逺控三湘大孤亭坐林杪俯見飛鳥背號弓泣二女禦魅竄四罪誰云窘囚拘故自脫天械飄飄思淩雲萬里風雨防

別象州陳守容徳

三年客殊方榮悴不堪說迢迢家萬里奄奄命一發使君古丈夫興衰在縲絏平生風馬牛舊識比鶼蟨欣然一笑粲破此百憂結皇恩下天扉淚泣孤臣血行廚洗玉盤載酒助懽悅庖珍間五鯖餅字炊十裂徙突今未黔班艸又一訣何須更秉燭端是夢中別

發桂林劉帥立道同諸司出餞於甘棠渡口

行盡海北天笑指江南路使君載酒醪擁節東城駐前驅千纛直縱獵萬人呼塵流翳白日十里映黃霧何人檝迎我一葦橫江渡倦鴉翻相隨歸薄暮

芳美亭

離離陌上花春到錦營中上冡千騎出竟天曉旌紅故園已陳迹風流余此翁渺渺山澗曲披披煙雨叢種桄今著花千巖貯春風錦繡裹山谷遺民悲故宮

遂初亭

行有叱馭難坐有垂堂畏莫驅九折險輕用千金貴爲貧聊爾耳興盡我輒逝平生慕朱防肯污薛宣吏淸曉拄笏坐西山有佳气一笑食蛤蜊寧復知許事

洞庭善慶堂置酒小詩寄之

幽絕小蓬壺參差見畫圗亂靑山四出一碧水平鋪洲萼紅相照沙茸細欲無蓮房駢百子橘圃聚千奴布谷休催種提壷且勸酤楚腰飛燕燕秦缶和烏烏便旋驚回雪嬋姢引貫珠西風催畫鷁落日詠驪駒浩蕩川原隔驚呼嵗月䢐寥寥淸夜夢直擬控搏扶

靑氊堂

晉馬已老矣楚弓今得之懷璧萬里至化鶴千嵗歸主人有故巢鳩居不復棲俄驚桑田換已見城郭非偶尋蕉中覆忽得爨下遺平生手所種老大今十圍故壁初見蠍空牀尙支塞翁一笑喜共賦靑氊詩

梅僊潭

潭潭云幕垂樹杪秋磬發飛僊駕靑鸞通籍在金闕遙見切云冠尙想淩波韈殷勤小梅花獨照黃昏月生綃濕香霧翠袖卷煙雪忽然東風惡一夜吹石裂

甘陂荘院

張公臥江海戢羽如鵬蹲平生廊廟具投老三家村一壑身所寄萬里心自存買花紅間坐種竹靑滿門似聞橘生奴漸見桐有孫提壺時見招一笑空罍尊

題宜興閭丘令巢鳳亭

少年有殊相瓠白作臞儒三吳山水窟見此紫鳳雛家無擔石儲腹有萬卷書陳編踐芻狗博具抵牧豬手持半段槍伎癢始一呼倒海探龍頷據地埒虎須有客持鈞樞大書表其閭盛事傳不朽畫入荊谿圖

西樓

層梯倚半空百尺臥元龍偃蹇一榻上崢嶸兩爭雄暮捲珠簾雨夜鎭犀帷風吾公安在哉雲開指靑紅俯視大千界一器蚋滿中巢蚊幸有餘國蝸遂相攻湛湛天一碧萬里磨靑銅不落牛背上悠悠送飛鴻

湖洑上冡系舟丁山田舎小憇

淸溪三百曲一片春風緑茅屋有人家窈窕閟深竹老去耽田裏寓目快新矚風漪捲翠綃云巘鏤蒼玉尋盟喚白鷗解佩贖黃犢獨嘯無一人傳聲滿空谷

雪夜宿致思庵

霏霏竹間雨練練松上雪誰遺碧玉壷化作白銀闕孤懷愜幽欣一笑暖栗冽寒光注老眼謂是山吐月耿耿淸不眠夜半聴竹折

泊徳淸谿亭遇大雨

崩云四合千嶂重犇電一掣十里紅土囊叱萬竅風狂翻石走昏相防疾雷破柱鞭老龍百賈顚沛市井空銀河倒傾千丈谼魚鼈欲取山爲宮洪濤衝天怒相攻大舸吹如飛蓬醉臥掀舞一葉中洗戈云夢芥蔕胸忽然變滅何匆匆雷公收聲電攺容煙舒霧捲縈長虹紺碧萬頃磨靑銅溪邊結网南巷翁白髮黃馘射兩瞳赤鯉騰出無畱蹤刻舟求劍何時逢

鄒次魏黃善長攜文見過小詩爲謝

鄒郎英妙知名久筆端自有談天口客捨相逢一樽酒眾星錯落見箕斗髙談欲追牛馬走長劍忽作蛟龍吼餘子碌碌那得友江夏無雙亦其偶我觀二妙屠龍手靑紫紛紛何足取他年要作中興碑大字磨崖繼聱叟

吳益先攜文見過以詩爲謝

千里之馬初服輈風騣霧鬛跨九州駕鹽挽磨三十秋俯首尙與駑駘逰吳郎人中第一流文采絢爛珊瑚鉤陽春白雪和者不夜光明月暗中投魯人不貴東家丘吾髯凜凜靑兩眸摐金戛玉聲相求屬鏤雙蟠九地幽午夜气出幹鬥牛忽然化作長黃虯睚眥之怨何足讐一麾立斷樓蘭頭

題靈巖五至堂

老人昔記觀何處白髮蒼顏只如故湛然不與生滅期始信眞心有常住公今忘物兼忘我坎止流行無不可桑下了無三宿戀壁間一坐九年過振履忽逐秋鴻往浮杯又趂春潮上一片孤云自在飛不落人中去來想

致政運使直閣朱公挽詞【二首】

握節來金馬飛芻上木牛能令天粟雨故作地錢流望實傾三館賢勞閱百州寥寥千古恨零落掩山丘

二

蕭散鳥藤杖風流白接防分茵前席滿載酒後車隨食鼎羅千指歌鐘擁十眉淒涼今夜月空照君家池

致政左司公挽詞【二首】

東海懷疏傅西州憶謝公劍飛衝夜斗桂折臥秋風塵暗蕓堂冷香凝粉署空潺潺千斛淚忍防一旌紅

二

解組天門上揮金裏舎旁漸欣雙髀滿仍見一瞳方舊說山中相今爲地下郎流芳知有在鸞鵠正翺翔

天臺太守端明胡公挽詞【二首】

天上文昌省人中翰墨仙尙書心似水學士筆如椽視艸金蓮夜哦詩錦瑟年玉樓方防手又著紫鸞鞭

二

遮門皓首啼行路涕交揮不見斑衣好空隨畫翣歸蘭芽方獨秀華萼尙交輝試待遼東鶴千年有令威

宣撫簽書胡公挽詞

幕府分弓日轅門叱馭時捫星髙歷井修月上騎箕面降人泣聞鼙聖主思龍驤老賔客競賦八哀詩

光祿董公挽詞【二首】

舊學江都相遺忠太史家絳帷今寂寞靑簡尙光華謾奏三千牘猶傳四十車諸生半齊魯東望涕橫斜

二

帳殿旌旗捲轅門鼓角悲江邊五馬渡天上六龍飛感憤冠衝發追攀時見衣興元戡難日零落寸心違

惠彥達承事挽詞

鳩杖尊三壽牀閱九齡名畱髙士傳光掩少防星圯下無遺躅江邊有獨醒潭潭餘慶在鸞鵠滿家庭

大資政張公挽詞【二首】

大筆文章手飛揚獨妙年判花森玉筍視艸對金蓮講肆聨重席宮花臥八塼他年防石室妙絕冠遺編

二

禮絕邀三顧恩榮閱九遷秉鈞平似砥履坦直如晉室和戎日周家定鼎年金甌方卜相飈馭已超然

霍彥明通判挽詞

契濶艱虞地匆匆喜一逢俄驚門上莠已化柙中龍手板歸囊楮腰章掩窆封空餘故人淚灑向九泉重

通川太守錢公挽詞

舞鳳來天目馮熊並海門盡捐牛犢佩爭詠袴襦恩雁塔名猶在棠郊茇故存龍池飛霹靂空記刻舟痕

少保張公挽詞

平土疎新渥覃恩洞九泉印懸金斗大冠珥玉蟬連墜劍今亡矣鳴珂尙宛然風流春月栁無復似當年

領省樞相太傅信安王挽詞

秉燭聨飛蓋分茵托後車兵廚千日酒記室五云書尙想儀型在那聞語笑余龍鐘隨紼老涙落衣裾

太令人施氏挽詞

天上驂鸞鶴人中夢虺蛇舒長眞化國靑白舊儒家朝籍通丹地宮衣曳紫霞蓬萊三萬里何處問靈槎

宋藝圃集卷十二

欽定四庫全書

宋藝圃集卷十三

明李蓘編

馬定遠四首

楊休烈村居

籬落牽牛放晚花西風吹葉滿人家閉門久雨靑苔滑時見鴛鴦下白沙

郢州城西

秋江白水浪花麄墟落人歸鳥自呼新月髙城三百雉角聲吹徹小單於

村居

溪頭梅是去年花閒日初長竹逕斜向晚孤煙三十里不知樵唱落誰家

秋日書事

井邊薏苡吐秋珠舍下瓜區雜芋區世道未夷聊小隱不須辛苦著潛夫

馬存三首

邀月亭

亭上十分緑醑酒盤中一筯黃金雞滄溟東角邀姮娥冰輪碾上靑琉璃天風灑掃浮雲沒千巖萬壑瓊瑤窟桂花飛影入盞來傾下胸中照淸骨玉搗藥與誰餐且與豪客畱朱顏爲君殺卻蝦蟇精腰間老劍光芒寒舉酒勸明月聽我歌聲發照見古人多少愁更與今人照離別我曹自是髙陽徒肯學羣兒嘆圓缺【中去二句覺勝】

長淮謡

長淮之水靑如苔行人但覺心眼開湘江豈無水魚腹忠魂埋但見愁雲結雨猿聲哀浙江豈無水鴟革漂胥骸但見潮頭怒气如山來孤臣詞客到江上何以寛心懷長淮之水繞楚流先生家住淮上頭黃金萬斛浴明月碧玉一片含淸秋酒光入面歌一聲淮上百物無閒愁

燕思亭

李白騎鯨飛上天江南風月閒多年縱有髙亭與美酒何人一鬥詩百篇主人定是金老未到亭中名已好紫蠏肥時晚稻香黃雞啄處秋風早我憶金鑾殿上人醉著宮錦烏角巾巨靈摩山洪河竭長鯨吸海萬壑貧如傾元气入胸腹須臾百媚生陽春讀書不必破萬卷筆下自有鬼與神我曹本是狂唫客寄語溪山莫相憶他年須使襄陽兒再唱銅鞮滿街陌

曾肇一首

上王荊公墓

天上龍胡斷人間鵬鳥來未應淮水竭所惜泰山頽華屋今非昔佳城閉不開白頭門下士悵望有餘哀曾鞏二十一首

將之江淛延祖子山師柔防別飲散獨宿孤亭遂書懷別

蜀客向何處欲觀浙江潮艤舟吳門柵況防故人招置酒吳亭上無人吹紫簫浩觀萬物變防爾生涼飈遂恐時節晚芳蘭從此雕功名竟安在富貴空寥寥鴻鵠舉千里鸞鳳翔九霄胡爲蓬蒿下日夜悲鷦鷯車馬夕已還行人亦飄颻浩然滄海志寂寞守空宵

上人

金節橫光馬珂閙瑞鶻宮袍腰玉繞煙沙轣轆髙軒過路上千人瞻羽纛瑤魁精彩浮蒼龍江城四面生春風城中壞屋書籖碧有客苦吟連旦夕麻衣塵暗抱書泣歲暮黃梁不供食白日曈曨望龍阪坐上一言寒口暖西入天關灑霖雨須惜窮鱗在泥土

江上懷介甫

江上信淸華風月亦蕭灑故人在千里樽酒難獨把由來懶拙甚豈免交遊寡朱弦任塵埃誰是知音者

舞鶴

蓬瀛歸未得偃翼淸溪陰忽聞瑤琴奏遂舞玉山岑舞罷復嘹唳誰知天外心

戲呈休文屯田

陳侯雋拔人所羨歲晚江湖初識面已聞淸論至更僕更讀新詩欲焚硯天子無由熟姓名諸公固合思論薦烏鞾況已踏臺省黑綬未得辭州縣落落逢人愈難合欣欣顧我能忘倦跬步麄官別經歲角巾廣坐今相見繞郭靑山疊寒玉縈隄遠水鋪文練明紅靚白花千樹隔葉跳枝鸎百囀佳時苦雨已蕭索落蕊隨風還面旋縱無供帳出郊野尙有淸樽就閒燕脫遺拘檢任眞率放恣嘲諧較豪健東廊解榻不共語明日離亭空眷眷七月十四日韓持國直廬同觀山海經

髙閣在淸禁長軒憑廣虛禦幄閟圖像依然臨幸餘翠甓布天路黃簾分直廬一雨淸景早稍涼秋興初解帶就君坐臨牀闚素書山海所錯出飛潛類紛如此語果虛實遺編空捲舒自笑正豕亥更防注虫魚君材合逺用就此固已疎如我乃斯幸地閒容寄居竹影散良席花香浮廣裾俯仰自足適歸時更當徐

李節推亭子

旰江郭東門江水湛虛碧東南望羣峯連延倚天壁長林相蔽虧蒼翠浮日夕靑防窗戶寒居者非咫尺子初得從誰有此煙霧宅燕坐遠世喧及門無塵客築亭更求深緩帶聊自適時花笑婀娜山鳥吟格磔家釀熟新樽歡言命良席故已輕華簪寧論珍拱璧我亦有菑田相望在阡陌安得巾柴車過從獲三益

秋夜露坐偶作

白雲飛向低淸露猶早風來亦依防濁暑焉能掃客堂虛四楹灑水恨枯槁喜玆宵漏初露坐散襟抱明河帶飛觀月白通馳道顧眄塵慮銷瓶泉謝頻倒恨無同聲人詩義與探討踟躇拂方牀歸臥夢亦好

遊金山寺作

候潮動鳴艣出浦縱方舟舉箔見玆山巋然峙中流朱堂出煙霧縹緲若瀛州十年入夢想一日恣尋遊屣履上層閣披襟當九秋地勢已瀟灑風飈更颼飅遠挹蜀浪來旁臨滄海浮壺觴對京口笑語落揚州久聞神龍伏況覩鷙鳥投行緣石徑盡卻倚巖房幽頗諧雲林思頓豁塵土憂昏鐘滿江路歸榜尙夷猶

芙蓉臺

芙蓉花開秋水冷水面無風見花影飄香上下兩嬋娟云在巫山月在天淸瀾素礫爲庭戶羽蓋霓裳不知數臺上遊人下流水柱腳亭亭挿花裏防邊飲酒櫂女歌臺北臺南花正多莫笑來時嘗著屐緑柳墻連使君宅

招隱寺

一徑入松下兩峯橫馬前攀緣緑蘿磴飛步蒼崖巓昔人此嘉遁手弄朱絲弦想當林間月獨寫山中泉此樂非外得肯受世网牽我亦本蕭散至此更怡然獨憐最幽處流水鳴濺濺

漢陽泊舟

暫泊漢陽岸不登黃鶴樓江含峩岷气萬里正東流驚風孤鴈起蔽日寒云浮祗役𨿽遠道放懷成薄遊興隨滄洲發事等漁樵幽煙波一樽酒盡室載扁舟

送鄭州邵資政

江夏無雙譽菑州第一才笑談成黼藻咳唾落瓊瑰紫气鋒鋩露靑冥羽翼開雋遊追幕府髙步集蓬萊探討篇章洽研磨術業該九霄新漢邸萬目注梁臺選擇眞儒用招延急詔催衣冠驚角綺賔友重鄒枚每右橫經席寧虛置醴杯八荒披日月萬里散云雷始去東山榜俄參北斗魁廟堂奇計得羌敵鷙心摧帝念人求舊朝須汝作梅避榮言屢切請外志難回際海歸封略連吳入剸裁夕冰承命出晝錦過卿來許國風猷壯容民宇量恢節旄恩換鎭京室地稱陪賜覲親中扆通班接上臺壺漿空度洧公位在三槐

錢塘上元夜祥符寺陪咨臣郎中文席

月明如晝露華濃錦帳名郎笑語同金地夜寒消美酒玉人春困倚東風紅雲燈火浮滄海碧水樓臺浸遠空白髮蹉跎歡意少彊顏猶入少年叢

寄鄆州邵資政【防問敝邑山水之景見索新詩重意之辱謹詠二百字上寄】

鉛筆讎書客朱轓守土臣素餐方側席黃髮已侵巾喜有山圍郭仍憐水滿津淸華閒耳目瀟灑長精神秀色秋來重寒聲雨後新宿云依戶牖流月過松筠北圃分殊境西湖斷俗塵渚花紅四出沙鳥翠相親芡老含珠實魚驚躍錦鱗飛梁淩窅眇虛榭壓奫淪嶺對橫修竹洲分抱白蘋靜宜人事拙閒覺道腴眞器小難周物官防幸此身簿書偸暇日杖屨想幽人溯險飛游艇探奇漾釣緡形縻甘鶴怨心泰得鷗馴督府恩容久芳牋問訊頻門庭嚴衞防尊爼自華紳卻起煙霞興還思水石鄰自嗤田父樂那可薦鴻鈞

憶越中梅

浣沙亭北小山梅蘭沼移來手自栽今日舊林冰雪地冷花幽艷向誰開

寄致仕歐陽少師

四海文章伯三朝社稷臣功名埀竹帛風義動簪紳此道推先覺諸儒出後塵忘機心皎皎樂善意諄諄大略才超古昌言勇絕人抗懷輕紱冕瀝懇謝陶鈞耕稼歸莘野畋漁返渭濵五年淸興屬一日壯圖伸北闕恩知舊東宮命數新鸞凰開羽翼驥騄放精神曠達林中趣髙閒物外身揮金延故老置驛候嘉賔主當西湖月勾畱潁水春露寒消鶴怨沙靜見鷗馴酒熟誇浮蟻書成感獲麟激昻疎受晚沖淡赤松親龍臥傾時望鴻冥聳士倫少休均逸豫獨往異沈淪防畫咨詢急儀刑矚想頻應須協筮更起爲生民

閱武堂

五朝壞冶歸皇極萬里車書共太平邊馬不窺光祿塞漢家常羽林兵柳間自詫投壺樂桑下方安佩犢行髙枕四封無一事腐儒何幸偶專城

鶴山亭

大亭孤起壓城顚屋角峩峩挿紫煙濼水飛綃來野岸鵲山浮黛入晴天少陵騷雅今誰和東海風流世謾傳太守自吟還自笑歸來乘月尙畱連

西樓

海浪如雲去卻回北風吹起數聲雷朱樓四面鉤疎箔臥看千山急雨來

和史館相公上元觀燈

九衢供仗豫遊歸寶燭星繁換夕暉傳醆未斜淸禁月散花還拂侍臣衣天香暗度金虯暖宮扇雙開彩鳳飛法曲世人聽未足卻迎朱輦下端闈

王俊民一首

遇桂英

謝氏筵中聞雅唱何人戛玉在簾幃一聲透過秋空碧防片行雲不敢飛

胡志道六首

縉雲山

仙都古洞天云闕髙嶻新宮欣然成碧瓦燦鱗列我時宿瑤房六月失煩熱松聲起中夜夢枕忽驚輟天籟鳴虛徐玉簫遞泠徹鳳歌諧律呂鶴舞相應節安知非羣仙宴罷搖佩玦從來箏笛耳一洗萬想滅

黃帝祠宇李陽冰篆

李侯神仙才宇宙在其手古篆誇雄奇鐵柱貫金鈕標榜黃帝祠字畫气渾厚想當落筆時云夢吞八九每傳風雨夜蜿蜿龍蛇走光怪發巖竇艸木潤不朽鬼物煩防訶一旦忽失守隨煙遽飛騰無復世間有因訪山中人石刻尙仍舊誰能一新之易若運諸肘

競秀軒

防年因塵鞿厥狀浸成俗此來夢魂淸勝賞得林麓羣峯綰煙鬟炯炯皆在目寒碧冷相射秀气還可掬我詩三伏中淸風起幽谷只恐吹我衣化爲云錦服汗流籍湜輩上下相追逐

仙水洞

升巍躡層巓云陛近百尺平生塵土足到此還防歷有巖中枵然斧鑿若天劃玉泉出石罅雨防散寒碧我來供茗事松鼎煮瓊液餘甘生齒頰可以醒醉魄永懷鶴髮翁【謂周景復嘗居於此】四顧但空壁似聞便仙去山間謾畱舄

初暘谷

山嵐郁蒼蒼溪水流浩浩紛然世上人換易如秋艸奇哉三洞天連路極深窈陽崖時朝曦先見扶桑曉誰能餐九華顏色端使好仙翁蟬蛻去遺迹不可考我來愜登臨幽事費尋討悲嘯聞澗猿啁哳聽啼鳥平生憤懣意到此始一掃行將袖手版汗漫遊八表

詠縉雲山

玆山何巍巍欲上捫蘿蔦怪石虎踞蹲老卉虯夭矯中有古洞天劃然若天造爰從開辟來日月自昬曉神龍此蟄蟠雪玉吐渺渺每逢歲旱漧山老必見禱顧盼層雲生掀舞百川倒何時謝魚蝦昻霄騰浩

徐積四十一首

莫望艸【爲潞公作】

莫望坡頭日日色催行人莫望河上艸艸色空連云云邊芳艸路茫然是何處行人望不見艸色自如故

貧女扇

妾有一尺絹已爲身上衣自織淸溪蒲團團手中持朝尋麥隴去暮汲水泉歸無人不看妾不使見娥眉

述懷寄呂師

君看關西山壁立春云突盡春空窄濃嵐滴去渭川寒孤峯深與秦天碧白雲流水豈無情立馬吟詩定相憶且倩東風先寄聲我整西裝期已迫吟到秋風放我歸歸來待作瀟湘客

送張九掾兼簡同事錢明府可與愼叔良蔡彥規同一笑也

有人獨酌南窻酒春是故人詩是友故人消息在江南爲我江頭探楊柳詩人見春雙眼明迎春送春俱有情何況溫溫張九掾可無詩句贈君行

送王潛聖

公車待報凡防年蕭生罷去今浩然監瀆野中尋舊隱揚子江頭呼渡船太湖波浪濕秋天洞庭橘柚生紅煙馬踏新霜吳嶺外猿啼小雪建溪邊關西夫子𨿽遲暮行笑行吟正安步菑川海上牧羊兒亦說公孫放豚去【此詩措意難解】

送陳長官赴衡陽

楚天搖落霜風早山色依依江洞庭水寒帆影孤鴈聲正在衡陽道君不見屈原憔悴賈生夭遺恨至今猶未了日晚江頭船住時行人莫望江邊艸

和倪惇復

縣令醉時花滿睫縣令臥時云滿榻其時北面竹軒涼雨聲霎罷風颯颯美人爭唱醒酒歌濕透紅綃聲未匝玉容沃以沈香水瑤槃凍屑珠璣雜魂夢適從何處來帳中猶把浮雲踏自說騎鸞向閬風到時玉洞諸仙合只被桃花迷殺人行顧瑤關忽雙闔枕上猶能走筆吟累累吐出珠千哈壓倒唐時白與元兩翁相顧如何答

恨君不作洛陽客

余𨿽不作洛陽客自有吟魂兼醉魄吟魂醉魄禦風行看盡千花萬花色寧知洛浦有人畱挽定春山歸不得脫身誤入嵩山中山中逢見白須翁懽然借我雙金童須臾引入花林中亂花深處迷西東花光照天香薫空金盆挹酒雙瑤鐘酒酣邀我吟春風紺云千丈揮玉虹捜羅萬變窮神功有人飛下紫霄峯酬詩解佩聲玲瓏余方卻步不與語笑余不似鄭交甫

夢中作

詩翁吟袖忽翻然便脫紅塵騰紫煙一身病骨如生翅兩道銀河不用船奔星相隨趂明月鳴鸞引去追飛仙瑯玕樹下夜宴起雲童爲汲瑤山水仍遣詩筒寄閬風詩筒落下煙霞中人間知是吟哦翁舉頭齊望靑防空

誰何哭

誰何哭哀且危白頭母朱顏兒兒忽捨母去母何用生爲架上有兒書篋中有兒衣兒聲不復聞兒貌不復窺誰何哭哀復哀腸未絕心先摧母恃兒爲命兒去不復來朝看他人兒暮看他人子一日一夜間十生九復死君不見昨夜人靜黃昬時含辛抱痛無人知其時忽不記兒死倚門引頸望兒歸

閔災詞【並序】

春秋大雨大小震電皆書今淮南不幸有此變故故作閔災詞以弔之

神地出淵泉商羊向天舞電火燒黑空雷車震金鼓大塊噫風吹黃沙黃沙須頃化爲霧此時陰气一何盛蚓噓云兮鬼嘯雨雨繩繩兮云蒸蒸天慘慘兮朝復暮嗟爾長淮之民何生而苦方饉而饑方疫而愈巧有此患普及於汝地湧水泉天降淫雨浩浩之勢包山逾阜汝居無廬汝耕無土汝口嗷嗷其將安訴吾聞堯水凡九年民𨿽昬墊不失所願我君王發徳音一變悲號作歌舞

劍山

此劍曾將赤霄倚云雷欲戰秋風起擕下赤霄磨玉山玉山色變龍蛇寒霜飛浪活河漢淸星辰日月分光明天生神物不可犯曾向人間誅不平玉龍不死常在腰一抹血腥猶未消莫敎望見延平水待與人地除凶妖

謫仙

我是蓬萊山上客暫到人間管春色謝家池館聳吟魂卓氏酒壚閒醉魄人間春色將柰何瀲瀲灔灔濃如波歸來說與秦王女麻姑偸去唱爲歌

送王潛聖

一自渡江津茫然不記春船諳淮上月馬慣洛陽塵可去問唐舉未須慚買臣終令舊關吏還似棄繻人

神宗皇帝挽詞

顧托艱難後宮城盡閉關師屯五校肅日馭六龍閒易貯金莖露難尋玉府山裕陵人散後猶望白雲間

耳邊啼鳥喚不起

耳邊啼鳥喚不起有人醉臥春風裏被花迷入夢魂中卻上煙霞並瑤水

釣者

有人口誦浮雲曲手把瀟湘一竿竹荻花洲上築茅庵坐看江頭浪如屋

贈山翁

耳聽人言似不聞心於時事若無分一生已是靑山客更欲將身換白雲

戲呈魏評事

紫府瑤關夜更深阿誰閒醉洞中春呼童去問煙霞事只見桃花不見人

答魏老

滿面春風醉落暉滿頭紅艷帶花歸醉眠自有風流格不是無人爲解衣

一片山中云自飛葛巾有酒琴無徽陶公自是秋風客不見黃花未肯歸

天都山

天兵十萬著犀衣手執金幢踏彩霓龍共玉麟相次列羣鸞班在鳳凰西

早朝仙

紫瑤闕上煙霞曉赤玉階前劍佩齊十二金童傳詔罷云冠星弁一時低

朝回仙

匆匆朝罷九重天便按蓬萊禦紫煙趂得蟠桃花下宴鼓簫諸部約三千

貴仙

鳳節霓旌擁萬神五云車騎駕龍麟腰間獨佩黃金籙元是瑤宮第一人

醉仙

曾共諸仙宴紫防金鐘挿羽疾於飛醉魂已望三山去猶整華冠齊羽衣

醉起仙

佩環聲動出金華鳳引鸞隨入絳霞行到瑤臺雲路狹側身趨避玉妃車

棋仙

壺中白日何曾夜洞裏桃花別是春一局閒棋猶未了坐中老卻采樵人

夜宴仙

閶闔宮中夜宴開手揮明月坐瑤臺不教偸藥姮娥到卻放投壺玉女來

困仙

洞中一覺春風夢落盡桃源萬樹花竈上丹砂尋不見騎鸞誤入阿誰家

太平仙

誰知我是太平仙歌罷浮雲笑暮煙更倚玉樓吟樂府斷虹消盡月明天

雪仙

九重天路忽難通誰與傳書寄閬風鶴馭三千無處覓銀潢萬丈一時空

望仙

好雲消盡鶴空來一去麻姑更不回紫府路從何處去碧桃花向夢中開

無妄仙

淸風窗外云初去明月池中鶴自還春色一簾閒睡過瑤花落盡不抽關

希夷仙

紅塵舊學今𨿽廢紫府新書近已齊三十六宮俱不見玉函金鎖印龍泥

水仙

曾乘秋浪泛銀河撥盡閒雲恣浩歌明月一環來拂面玉龍十萬總隨波

晨起仙

帳外雙童持劍履一榻紅雲睡初起滿面淸風漱月華銀槃更挹瑤池水

童仙

憶昔爲兒跨竹梢誰何傳與太平謠如今羽化已千載緑鬢朱顏更不雕

茶仙

賜得龍田不種花常攜瑤水灌煙霞誰將玉樹雙枝換只得春前一寸茶

玉妃

琳瑯宮殿本無塵猶跨靑鸞踏紫雲怪得曉來天色淡海霞都在玉妃裠

麻姑

不道風塵良苦辛卻停仙仗醉紅塵靑鸞一去無消息只被麻姑誤殺人

淮之水

淮之水淮之水春風吹春風洗靑於藍緑染指魚不來鷗不起瀲瀲灔灔天盡頭秪見孤防不見舟殘陽欲落未落處盡是人間今古愁可柰何可柰何莫使騷人間棹歌我曹盡是浩歌客笑聲酒面春風和

宋藝圃集卷十三

欽定四庫全書

宋藝圃集卷十四

明李蓘編

姜特立二首

賀陸郎中放翁

午庭風雨撼髙槐一洗城頭十丈埃老子坐間尋句好故人門外寄詩來勁鋒久服穿楊妙鈍思深慙擊鉢催請佩左符君未可要聽吟詠發春雷

歲暮直捨感懷

歲暮坐公館永懷時序遷雪消殘臘外春到早梅邊夜色侵烏鵲年光送管弦無人同晤語輸寫賴詩篇汪藻十六首

同張昌時宿髙明寺

幽臥不知覺窗懸寒日初矧伊夜來雨谿聲到吾廬故人挽我出忽往天際書躋險敢自休靑山轉籃輿相逢竹間寺共擷園中蔬殘僧誰在亡奄忽十載余茗果話疇昔新晴報鐘魚東雷亦已鳴百艸苕穎舒柰何與之子齒髮日夜疎眷此不能發牽衣更踟躕明朝各回首世事將焉如

次髙郵軍

小雨靜林麓鵓鴣相應鳴移舟漾淸深薄晚荷气生歸鳥盡雙去潛魚時一驚菇蒲若無人炊煙橫艇子檝迎我攜魚薦南烹月出殊未髙疏林隱微明依沒防有處斗掛天邊城

次韻向君受感秋

且欲相隨苜蓿盤不須多問沐猴冠菊花有意浮杯酒桐葉無聲下井欄千里江山漁笛晚十年燈火客氊寒男兒防許功名事華發催人不少寛

向侯拄笏意千里肯爲俗彈頭上冠何時盛之靑闥妙語付以烏絲欄日邊人去鴈行斷江上秋髙楓葉寒向來叔度儻公是一見使我窮愁寛

書寧州驛壁

過眼空花一餉休坐狂猶得佐名州𨿽遭瀧吏嗤韓子卻喜溪神識柳侯盡日野田行防防有時云嶠聽鉤輈防將新濯滄浪足踏徧千巖萬壑秋

宿酇侯鎭【二首】

當時踏月此長亭鬢似河堤柳色靑今日重來堤樹老一簪華發戴寒星

防涼初破候虫秋露艸螢光已不流搔首與誰論往事星河無語下城頭

山上方

度險逢幽處憑誰寫壯懷連甍棲絕壁孤塔表長淮地本吳風接山今禹績偕潮聲從殷寺竹影自翻堦木杪朱欄出城坳雪浪埋乾坤迷枉渚霧雨泄陰崖丹葉經寒在蒼洲向晚佳魚龍宵聽唄猿鳥晝窺齋月滿蠙珠實霜淸磬石諧僧盂收柏子樵徑掃松釵左宦書無鴈南烹菜有鮭風煙欺短髮雲水信殘骸竟作何鄕老虛慚素尙乖江湖今在眼歸合辦靑鞋

已酉亂後寄常州使君侄

汾水遊仍遠瑤池宴未歸航遷新廟主矢及近臣衣戎馬窺天塹邊烽斷日畿百年寰海地回首復成非

古鏡行

我有辟邪鏡得之鹹陽宮其陰爲天池一母將九龍旁書負圖字土蝕如旋虫緘以駁雞珍妙極倕之工請言照逺近十里秋毫空豈不鑑脂澤所貴肝膽通問誰爲此器太古非人功客聞重嘆息意欲窺靈蹤髙臺不辭倚恐客難稱容繩窮匣半啟四室來悲風日車當晝畱羞澁如頑銅森然發上指凜若臨霜鋒我還撫客手此豈世寶同揮淚兩無言掩鏡鞶囊中

桃源

祖龍門前神傳壁方士猶言仙可得東行欲與羨門親咫尺蓬萊滄海隔那知平地有靑春只屬尋常避世人關中日月空萬古花下山川長一身中原別後無消息聞說風塵因感昔誰敎晉鼎判東西卻媿秦城限南北人間萬事逾堪憐此地當時亦偶然何事區區漢天子種桃辛苦望長年

過定香寺

雨痕狼藉龍掛虛風林岑蔚梟哺雛一川窈窕水雲國百家世世封樵漁鐘來木杪知有寺杖藜起踏蒼煙孤溪山淸明攙楚尾臺殿傾圯存唐余

效李長吉體

玉爲蟾蜍冰作滴烏絲欄開寶鴉黑天孫夜拾瑤艸歸醉舞銀毫鬭春碧媧皇細鏈昆侖石海底云綃弄嬌織香風暗撲云錦囊花史司書靑帝國樓成天下傳消息喚起虹霓掃東壁

避地函亭野步

今日幸無雨天空出遙岑行行不知疲遂至春江潯汲路轉籬落人家在桑陰平疇漲淸波隴麥如人深溝畎戱鳬鶩新蒲映浮沈我生本漁樵對此諧初心風物豈不好悲來難自任沙塵暗中原四海如驚禽黃屋狩萬里兩宮隔辰參龍移螻螘窺月晦蟾蜍侵宇宙有傾覆玆遊豈嶇嵚消憂賴濁醪太息誰能斟

上蔡太師生辰【此首似非全篇】

萬古儲英气生賢鎭廟祧方春回暖律隨帝下神霄早歲陪興運淸忠服邇僚三篇俱說命兩紀獨稱堯爲國隆堂陛中天斡斗杓光華歸史諜寧謐載民謠九牧金成鼎三山石峙橋元圭來舊錫神寶獻新雕堂起房心次音諧角徴韶車書人一統符瑞歲千條璧海材逾盛沙場敵不驕獻琛皆重譯入彀有垂髫郭解雙封國班超五日朝嘉謀從昔合大業更誰昭眷禮羣臣異恩光此日饒授圖開地壯傍闕築堤遙供帳移金屋歌鐘實騎寮名園藏茂宻華閣聳岧嶤詔蹕迂臨幸宸毫紀宴招弟兄聨衮繡孫子列蟬貂印琢金爲彩魚懸玉在腰中姻連築沁外族綴塗椒帝子傳杯杓宮嬙侑鼓簫果新無獨享美或親調

上蔡太師生辰

宇宙將昭泰風雲必防同帝師黃閣老人羨黑頭公慶節同堯歷新陰應嶰筒儀昭來彩鳳占夢得眞熊壽考天資魯神靈嶽降嵩典儀尊赤舄歌詠美彤弓夷險無殊節誠明信保躬濟川先眾楫遵渚集飛鴻炳炳丹靑筆堂堂社稷忠斗杓還列宿簾陛倚層穹文武俱爲憲詩書執此隆規模三代遠謀略萬夫雄字畫諸王品文章兩漢風早登靑闥頻入紫防宮器敏無餘刃才豪妙吐虹聲光連日月气槪俯華戎天上經綸合人間制作工向來凝庶績誰復簡淸衷經誦三雍富舟車四海通地歸銅柱北春滿玉關東養士菁莪盛論才駿馬空聖時方密勿賢業助昭融螭紐乾符正龍文帝鼎崇伊尹咸有徳房杜不言功禮秩羣臣異恩波此日丰宸章頒琬琰相第列幈幪東璧文昭爛西昆气鬱蔥節旄藏棨防茅土啟防衮繡卿雲裏貂蟬瑞靄中禦奩金寶帶神廐玉花驄蓬島波全闊天鈞樂未終禁香紛縹緲朝佩雜玲瓏芝艸盈田紫蟠桃照海紅後雕凝秀發難老湛方瞳冰質期姑射丹砂喚葛洪潛機神宇定睟表徳符充瑞鶴千年羽靈蓍五色叢舊傳調鼎客今識釣璜翁世世聨臺衮年年拱帝聰欲知耆算永元气等無窮

司馬槱一首

洛春謠

洛陽碧水揚春風銅駝陌上桃花紅髙樓疊柳緑相向綃帳金鑾香霧濃龍裘公子五陵客拳毛赤兔雙蹄白金鉤寶玦逐飛香醉入花叢惱花魄靑娥皓齒列吳娼梅粉妝成半額黃羅屏繡幕圍寒玉帳裏吹笙學鳳凰細緑圍紅曉煙濕車馬騑騑云櫛櫛璚蕊杯深琥珀濃鴛鴦枕鏤瑚澁吹龍笛歌白紵蘭席淋漓日將暮君不見防陵岸上楊柳枝靑靑送別傷南浦

司馬棫一首

茅齋

坐見茅齋一葉秋小山叢桂鳥聲幽不知疊嶂夜來雨淸曉石楠花亂流

鄭獬十七首

和禦制賞花釣魚

輦路鮮云五色開一聲淸蹕下天來水光翠繞九重殿花气濃薰萬壽杯繡幕煙深紅防合文竿風引緑徘徊蓬山絕頂無人到詔許羣仙盡日陪

奉詔赴瓊林苑燕餞太尉文潞公出鎭西都

都門秋色滿旌旗祖帳容陪醉玉巵功業迥髙嘉祐末精神如破貝州時匣中寶劍騰霜鍔海上仙桃壓露枝【公子近有登瀛之命】昨日更聞襃詔下別刋名姓入蒸彛

田家

田家汨汨流水渾一樹髙花明遠村云意不知殘照好卻將防雨送黃昏

送程公辟給事自靑州致政歸吳中

靑仙人解玉符秋風一夜滿江湖曾歌郢水非凡曲未掃旄頭負壯圖終日望君天欲盡平生知我世應無扁舟應約元宮保瀟灑蓮涇二丈夫

夏

避暑恨無雙羽翰銀河亦恐浪花干坐來已倦還臨水臥去無眠復倚欄擬截白雲鋪玉簟好收明月貯金盤如何一見張公子淸論如冰灑座寒

送別

何日燕南去平生此別稀定知花已發不及鴈先歸寒日連云慘驚沙帶雪飛邊城風土惡換盡別家衣

別

捲衣上馬去駸駸檐雨飄寒楚客心歸路漸驚紅葉老舊山已落白雲深莊鵬聊欲辭滄海越鳥終須憶故林初啟松阡靑未合嶺頭一望一霑襟

探春【二首】

春盡行人未到家春風應怪在天涯夜來過嶺忽聞雨今日滿溪都是花

其二

雪後晴風特地斜柳條疎瘦未藏鴉與君試去探春信看到梅梢第防花

新春詞【四首】

春色應隨步輦還珠旒玉几照龍顏紫雲殿下朝元罷便令東風到世間

其二

春風細拂緑波長初過層城渡建章艸色未迎雕輦翠柳稍先學赭衣黃

其三

晴暉散入鳳凰樓一片朱簾不下鉤漢殿鬭簪雙彩燕並和春色上釵頭

其四

小池春破玉玲瓏聲觸簾鉤漸好風閒繞闌干搯花樹春痕已著半梢紅

罷禁林行次南都遇雨二首【毅夫作此詩未久而卒人頗以爲兆】

雨聲飄斷忽南去云勢旋生從北流應料涼風消息近蕭蕭已在樹梢頭

橊火燒空未擬休忽驚快雨破淸秋晚雲淡淡趂落日只到楚江南岸頭

送程公辟給事出守防稽兼集賢殿修撰

越州太守何瀟灑應爲能吟住集仙雪急紫蒙催玉勒日長靑聽薰弦一時冠蓋傾離席半醉珠璣落彩牋自恨君恩渾未報五湖終負釣魚船

鄭猶一首

詠王子安應城新亭

前年諫獵出長楊今得新亭作醉鄕好把春衫送酒媼從敎人識禦鑪香

鄭亦山一首

題邸間壁

酴醿香夢怯春寒翠掩重門燕子閒敲斷玉釵紅燭冷計程應說到常山

張斛六首

蘆臺峭帆亭

髙秋客未還何處望鄕關喬宇蒼煙外孤亭落照間雨晴山覺近潮滿水如閒目斷峒陽路歸云不可攀

沙邊

晚雨漲平堤沙邊獨杖藜長風催鴈北眾水避潮西楚客相逢少吳天入望低故園無路到春艸自萋萋

巫山對月懷湖外親友

眾壑斂新雨孤舟增暮寒巫山今夜月湘水防人看不得臨湖醉惟愁下峽難雙魚憑寄遠尺素勸加餐

髙寺

髙寺鳴鐘後孤舟落鴈邊已知歸逕晚故就上方眠石峻澑聲急月髙松影圓明朝下煙靄回首阻淸川

仙門驛聽泉

一亭圍古木雙磵防淸流行到雲山暮臥聞風雨秋客塵向人浣病渴此時瘳歸去南溪上輕舟細浪浮

海邊亭爲浩然賦

夙有滄洲趣云扃夢防回臨深疑地盡望遠覺天開月湧冰輪出濤翻雪陣來無機同海客鷗鳥莫相猜楊萬里六首

壽皇太子【二首】

地出雷初震天升日更重髙飛千里鶴潛躍九淵龍隆凖如髙帝虯髯類太宗八荒陰賜裏戶戶是堯封

二

繼照姿天縱分陰學日勤橘中招綺夏處屏伾文老別漁竿月來依鶴禁云還將古爲鑑聊當野人芹

深閨

深閨寂寞幾輕春自學琵琶曲調新雪滿胡天悲入塞聲傳漢月遠隨人芳心有怨聲聲促纎指關情字字眞莫向潯陽江上聽空敎司馬淚沾巾

閨思

零落廻文織錦梭倚窗殘燭暗銀河陰迷小院秋云重響碎空堦夜雨多芳夢巳離雕玉被餘香猶在織金羅白頭吟罷增惆悵防度相思鬢欲皤

初夏睡起

梅子畱酸濺齒牙芭蕉分緑上窗紗日長睡起無情思閒看兒童捉柳花

凝露堂木犀

夢騎白鳳上靑空徑度銀河八月宮身在廣寒香世界覺來簾外木犀風

楊廷美一首

聞鶯

晚寒顧影惜金衣著意聽時不肯啼飛入柳陰多去處數聲只許落花知

楊蟠二首

甘露寺

滄江萬里對朱欄白鳥羣飛去復還云捧樓臺出天上風飄鐘磬落人間銀河倒防分雙月錦水西來轉幾山今古冥冥誰借問且持玉爵破愁顏

遊天竺寺次韻詶和契嵩仲晦二人

不問猿崖鳥道深擕笻著屐伴君尋山中桂子驚寒夜雪後梅花逼歲陰欲住更逢靑眼顧相看須盡白頭吟他年若續髙僧傳未放湯休與道林

李昭玘一首

春日遊金明池

日有江湖思坐無車馬塵橫橋自照水啼鳥不驚人輦路晴飛絮宮門暗鎖春多情老園吏灑地喜相親洪朋二首

宿範氏水閣

枕水鑿疏極云扉夜不扃灘聲連地籟林影亂天星人靜魚頻躍秋髙露欲零何妨呼我友乘月與揚舲

春風

春風吹桃李歘然滿中園羣動不遑息胡蝶紛飛翻我亦感玆時步屧繞林間顏色豈不好持久良獨難置酒休其下聊復整餘歡君看桃與李成蹊亦無言

潘邠老一首

江上晚步

白鳥沒飛煙防風逆上船江從樊口轉山自武昌連日月懸終古乾坤別逝川羅浮南斗外黔府若何邊唐庚二首

內前行

內前車馬撥不開文徳殿下宣麻回紫防舍人拜右相中使押赴文昌臺旄頭昨夜光照牖是夕鋒芒如禿箒明朝化作甘雨來官家喜得調元手周公禮樂未制作致身姚宋亦不惡我聞二公拜相年民間斗米三四錢

二月見梅

桃花能紅李花白春深何處無顏色不應尙有一枝梅可是東君苦畱客向來開處當嚴冬白者未白紅未紅只今已是丈人行肯與年少爭春風

林敏功一首

春日有懷

風髙收雨急日薄過窗防梅蕊初迎臘春溪欲染衣形容今日是遊衍昔人非節物關愁緖歸鴻正北飛徐俯一首

遊灊峯

昔年防稽探尙書探得六甲開山圖載之南天柱山上侵霄漢下淵泉眞人祕語世不傳但見絕頂防雲煙漢武射蛟浮九江舳艫千里來樅陽築壇祈仙瞻杳茫茂林檜桂空靑蒼石牛一臥叱不起白鹿還歸深洞裏二月靈鶴有來時洞口桃花泛流水

陳洙一首

書禦史臺壁

淸朝無事諫章疎多病長年臥直廬惆悵平生不如夢春來三度到溪居

周知防一首

觀臨淮雙頭白蓮圖

旣不學叔隗季隗南歸晉又不學大喬小喬東入吳一種桃根與桃葉若爲化作雙芙蕖臨淮政成有餘暇坐令華屋生瀟灑鵞溪一幅萬里寛移得斷江入圖畫天空水闊江茫茫想見女英與娥皇九嶷云深蒼梧遠冰姿泣露不成妝苦心抱恨何年了香骨應甘沒秋艸不如回首謝秋風分作尹邢來漢宮

米芾三首

望海樓

雲間鐵甕近靑天縹緲飛樓百尺連三峽江聲流筆底六朝帆影落樽前幾畨畫角催紅日無事滄洲起白煙忽憶賞心何處是春風秋月兩茫然

垂虹亭

斷雲一葉洞庭帆玉破鱸魚霜破甘好作新詩繼桑薴垂虹秋色滿東南

東坡往金山作山陸不及陪

久陰陣奪佳山川長瀾四溢魚龍淵眾看李郭渡浮玉晴風掃出淸明天頗聞妙力開大施足病不列諸方仙想應蒼壁有垂露照水百怪愁寒煙

王欽臣二首

召試學士院

翠木陰陰白玉堂長年來此試文章日斜奏罷長楊賦閒拂塵埃看畫墻

再宿華嶽觀

石壇流水共蒼苔靑竹林間一徑開可惜梨花飛已盡前年遊客始重來

王仲衡一首

入直

玉堂晝永暑風防簌簌飛花落小池徙倚幽欄頻問訊雙鶯飛出萬年枝

晏幾道一首

晚春

小白長紅又滿枝築毬場外好支頥春風自是人間客主管繁花得幾時

張公庠一首

道中

一年春事已成空擁鼻防吟半醉中夾路桃花新雨過馬蹄無處避殘紅

吳彥髙二首

宿湖城簿防

日遲風暖燕飛飛古柳髙槐面翠防卷上疎簾無一事滿池春水照薔薇

秋興

後園雜樹入云髙萬里長風夜怒號憶向錢塘江上寺松窗竹閣瞰秋濤

葉靜逸一首

遊園不值

應嫌屐齒印蒼苔十扣柴扉九不開春色滿園關不住一枝紅杏出墻來

葉采一首

登山

終日昏昏醉夢間忍聞春色彊登山因過竹院逢僧話又得浮生半日閒

王令二首

送春

三月殘花落更開小檐日日燕飛來子規夜半猶啼血不信東風喚不回

有約

黃梅時節家家雨靑艸池塘處處蛙有約不來過夜半閒敲棋子落燈花

徐元稹一首

湖景

花開紅樹亂鶯啼艸長平湖白鷺飛風日晴和人意好夕陽簫鼓防船歸

曹豳一首

春暮

門外無人問落花緑陰冉冉徧天涯林鶯啼到無聲處靑艸池邊獨聽蛙

雷震一首

村晚

艸滿寒塘水滿陂山銜落日浸寒漪牧童歸去橫牛背短笛無腔信口吹

趙文鼎一首

春詞

碧落初明月未收露花香滴杏梢頭玉防幹外東風軟人在重云第幾樓

劉武子一首

立秋

乳鴉啼散玉屏空一枕新涼一扇風睡起秋聲無覓處滿階梧葉月明中

嚴粲一首

還家

萬屋煙消余塔身還家何處想情親舊時巷陌都忘記卻問新移來住人

遊子明二首

釣磯

竹裏茅茨竹外溪粼粼白石護魚磯想應日日來垂釣石上蓑衣不帶歸

畫虎圖

平生射虎裴將軍馬獰如龍弓百鈞手撚白玉傍無人注虎使虎不敢奔須臾叢薄斑斕出人馬不知俱辟易矢如蓬蒿弓減力將軍得歸幾敗績徐行牙原不露耽耽垂頭若防顧尾剪霜風林葉飛倐忽山頭日光暮包家畫出眞於莵我尙不敢編其須昔人作詩譏畫圖吁嗟畫圖今亦無

邊徳舉一首

夢斷

繡枕紅衾曉意濃啼鶯大似不相容夢魂苦恨歸來早不盡瀛州第一峯

許子靖二首

望少室

名山都不見眞形萬仞盤盤入杳冥安得雲間騎白鶴下看三十六峯靑

送二道者歸汾州

介休山畔兩閒人來訪汾陽舊使君明日卻歸塵外去一雙白鶴上靑雲

劉著三首

閨情【二首】

天邊北斗又回春愁絕龍沙任酒醺萬里巫山歸夢斷不知何處覓行雲

蕙帳金燈冷篆煙故山春艸幾芊芊只今惟有瀟湘月萬里相隨照不眠

題禦城寺壁

一徑埋云艸樹荒石麟蒼蘚臥田桑漢家陵闕今何在洛水嵩山滿夕陽

徐以道一首

偶題

老去功名不掛懷髙眠之外只淸齋偶因種竹便多事風葉掃余還滿階

任伯起一首

檢院卽事

輦路風淸蜚早鴉官卑難趂紫宸衙了無公事鉤簾坐一樹冬靑落細花

何子翔一首

春寒

博山燻盡鷓鴣斑羅帶同心不忍看莫近闌干聽花雨樓髙無處著春寒

夏之中一首

古別離

郎上孤舟妾上樓闌干未倚淚先流片防漸遠郎回首一種相思兩處愁

宮怨

翠袖無香鏡有塵一枝花瘦不藏春十年不識君王面始信嬋娟解誤人

周彥良一首

題葉靖逸東庵

一庵自隱古城邊不是山林不市廛花月半窗霜滿屋臥聽宰相去朝天

饒良輔一首

竹徑步月

素月流空天不夜淸輝散入疎林下下有幽人獨往來杖藜縹緲誰能畫

舒嶽祥三首

登樓

千年日月藏丹鼎萬里乾坤著白頭落水斷虹天閒雲倦鳥日悠悠開門碧海通諸島極目靑山是別州我欲再騎黃鶴去回頭還有故鄕愁

古意

客從南方來寄我薰風琴薰風未易致且奏易水吟髙浪忽起立四顧變愁陰徵馬立躊躇傍人淚沾襟壯士不畏死怒發竪森森長揖辭四座秦關無阻深燕客視秦王已若罝中禽一朝事不成易水有悲音請君且勿彈此曲傷人心

楊花白

楊花白懊惱隨風度江水將心莫記少年郎少年一行輕萬里楊條挿地便生根花性飄揚似夢塵恨不築城髙萬丈花飛莫放出重門珠簾繡柱香雲護只有黃鶯知去路

郭晞宗三首

白紵歌

秋夜遙遙夜未央井梧月白啼寒螿感時念往誰不傷媫妤寵絕辭昭陽手中團扇篋中藏吳姬織紵秋蟬翼一絲往還千情積金粟尺量金斗熨爲君裁袍爲君惜同盛同衰莫相失

姑蘇臺

春花開秋鴈來長風幾度姑蘇臺不見臺上人臺下月徘徊一樹梧桐生緑苔

簡蔣通府

野闊風捲沙江空浪翻屋欲渡恨無梁徘徊結心曲郭磊卿二首

偶題

更無淸興在杯觴不用蒲葵扇自涼月色靜時山鶴叫一庭秋景藕花香

柳詞

春風垂柳絲只向庭前住妾心逐徵夫萬里天南去柳枝縱多綿妾夢不知數少年學得畫雙眉今日看看作愁具

蔡京二首

保和宮宴畱題殿壁

瓊瑤錯落密成林檜竹交加午有陰恩許塵凡時縱步不知身在五云深

保和西南廡奉詔補句

保和秋殿麗秋輝詔許塵凡到綺闈雅燕酒酣添逸興玉眞軒內看安妃【後二句徽宗詩】

張惇二首

送別呂子進自中捨出知睦州

籬鷃云鵬各有程匆匆相別未忘情恨君不在蓬窗底共聽蕭蕭夜雨聲

夢中作

楚峽云嬌宋玉愁月明溪淨印銀鉤襄王定是思前夢又抱霞衾上玉樓

王明之一首

寫恨

黃金零落大刀頭玉筯歸期盡到秋紅錦寄魚風逆浪碧簫吹鳳月當樓伯勞知我經春別香臘窺人一夜愁好去渡江千里夢滿天梅雨是蘇州

黃彥輝三首

元宵詞【二首】

琥珀盞中雲母鐘琉璃光射水晶宮風隨蘭麝香千里人在蓮花影萬重

鰲頭移得山三島月下傳來燈萬枝香陌馬嘶紅蕚錦翠樓人倚緑楊眉

古寺

古寺云深去路賖來分僧鉢共生涯依稀池艸成春夢容易江梅老歳華長鋏悲彈三尺雪短檠寒落五更花夜來風雨催歸急爲報河陽令尹家

徐文卿一首

孟明田舍

未嫌衰病出無驢尙喜冬來食有魚往事髙低半枕夢故人南北數行書茅茨獨倚風霜下粳稻防收鴈鶩余欲識淵明只公是邇來吾亦愛吾廬

宋藝圃集卷十四

欽定四庫全書

宋藝圃集卷十五

明李蔉編

徽宗皇帝十八首

宮詞

秦娥從小學宮韶竊愛僊音逸韻飄應向鳳臺吹紫玉夜闌時按白牙簫

細箏百寶間生輝玉柱成行鴈自飛對酒仙姿時一按十三弦上迸珠璣

十里香街沸管弦金明回馭夕陽天風輕芝蓋搖霞浪裊裊龍盤七寶鞭

湘簟涼生暑气防午天欹枕向紗幃轆轤車扇間關處雙月廻廊彩鳳飛

太淸樓畔柳依依欄外飄颻緑綫齊魚鑰未聞鈴鐸靜一林鶗鴂占春啼

霽云髙敞九城關簪佩衣裾一望間昨日閣門新入奏降王初綴紫宸班

碧池十二曲欄幹瓊態濃醺倚欲彈月上海棠淸防合羅裳深夜怯春寒

小院風柔蛺蝶狂透簾渾是牡丹香玉人不向閒庭看孔雀雙眠寶砌傍

日上孤稜气鬱蔥露華猶冷玊芙蓉錦幃繡幕春花滿瓊葉珠花影漸重

修竹成林碧玉攢幾枝榮茂可棲鸞瑤宮月白風淸夜誰共庭除一倚欄

金井髙梧舞戲圭露盤承潤曉淒淒深宮不是新秋景昨夜寒蛩漸漸啼

蟾光秋半倍嬋娟河漢潛防潤碧天樓上美人貪醉賞曉鐘聲斷送經年

三五良宵皓月圓蘭缸寶炬萬家燃樓臺總在冰壺裏今見蓬瀛不夜天

刺花彈篋紫檀弓何處金丸入苑中驚起流鶯花裏去紛紛如雨落殘紅

杏子成丹乳燕飛柳條搖曳拂漣漪瑤宮露井殘紅滿惆悵晴空欲暮時

十花金盞勸仙娥乘興追歡酒量過燭影四圍深夜裏分明紅玉醉顏酡

小雨飛輕助燕泥萬花零落柳垂堤紫淸宮里人稀到廊上雙雙孔雀棲

朝來和气已氤氳碧瓦朱甍照眼新永日更添蓮漏水晴曦容與蕊宮春

邢居實七首

寄陳履常

十年客京洛衣袂多黃塵所交盡才彥惟子情相親防合能幾日歡樂何遽央春風東北來飄我西南翔驪駒已在門白日行且晚停觴不能飲將去更復返把腕捋髭須悲啼類兒女人生非鹿豕安得常羣聚朝別河上梁莫涉關山道匹馬逐飛蓬離恨如春艸去去日已逺行行淚橫臆昨日同袍友今朝異鄕客來時城南陌始見桃花白回首漢江頭黃梅已堪摘杖策臨髙城極目迥千里落日下靑山但見白雲起逺望豈當歸長歌涕如雨歸心如明月幽夢過潁汝抱膝長相思故人安可見忽枉數行書彷佛如對面紛紜輦轂下冠蓋爭馳逐吹噓多賢豪肯復念幽獨空齋聽夜雨深竹聞子規此情不可道此心君詎知

李伯時畫圖

長安城頭烏欲棲長安道上行人稀浮雲捲盡暮天碧但有明月流淸輝君獨騎驢向何處頭上倒著白接防長吟搔首望明月不學山翁醉似泥到得城中燈火閙小兒拍手攔街笑道傍觀者那得知相逢疑似商山皓龍眠居士畫無比揮毫弄筆長風起酒酣閉目望窮途紙上軒昻無乃似君不學長安遊俠誇年少臂鷹挾彈章臺道君不能提擕長劍取靈武指揮猛士驅貔虎明爲腳踏梁宋塵終日飄飄無定所武陵桃源春欲暮白水靑山起煙霧竹杖芒鞋歸去來頭巾好掛三花樹

雨後出城馬上作

旣雨天气佳防雲淡如掃欲尋煙際鐘騎馬河邊艸紫椹飽黃鸝人家夏蠶老田婦踏繅車隔籬語音好嗟我一何愚讀書浪枯槁不及此中人終年客長道

秋風三疊

秋風夕起兮白露爲霜艸木憔悴兮竊獨悲此眾芳明月皎皎兮照空房晝日苦短兮夜未央有美一人兮天一方欲往從之兮路茫登山無車兮涉水無航願言思子兮使我心傷

秋風淅淅兮云溟溟鴟梟晝號兮蟋蟀夜鳴歳月䢐邁兮忽如流星少壯防時兮老冉冉其相仍展轉反側兮從夜達明悵獨處此兮誰適爲情長歌激烈兮涕泣交零願言思子兮使我心怦

秋風浩蕩兮天宇髙羣山逶迆兮溪谷寂寥登髙望逺兮不自聊駕言適野兮誰與遊遨空原無人兮四顧蕭條猿狖與伍兮麋鹿爲曹浮雲千里兮歸路遙願言思子兮使我心勞

明妃引【十四嵗作】

漢宮有女顏如玊淺畫娥媚遠山緑披香殿裏夜吹笙未央宮中朝理曲絳紗防籠雙蠟燭簫鼓聲傳春漏促玉輦三更別院歸夜深月照黃金屋蒼苔滿院無行迹總爲君王未相識天上天仙骨格別人間畫工畫不得嫣然一笑金輿側玉貌三千斂顏色羅幃繡戶掩香風一朝反嫁單於國金鳳羅衣爲誰縷長袖弓彎不堪舞一別昭陽舊苑花淚灑胭脂作紅雨回頭不見雲間闕黃河半渡新冰滑馬蹄已踏荒徼塵天邊尙掛長門月黃沙不似長安道薄暮防云映衰艸時聞馬上奏悲笳緑鬢紅顏爲君老西風蕭蕭易水寒啼痕不斷幾闌干年年看盡南飛鴈一去天涯竟不還少年將軍健如虎日夕撞鐘捶大鼓寶刀生澁旌旗捲漢宮嫁盡嬋娟女寂寞邊城日將暮三尺角弓雕白羽安得猛士霍嫖姚縛取呼韓作編戶

張栻三十二首

采菊亭【並引】

陶靖節人品甚髙晉宋諸人所未易及讀其詩可見胸次灑落八窗玲瓏豈野馬遊塵所能棲集也前建安丞張君精力未衰卽掛冠家於瀏陽有年矣葺小園爲亭面南山來求予名予名之曰采菊取靖節所謂采菊東籬下悠然見南山嗚呼靖節興寄深逺特可爲識者道耳

陶公千載人髙標跨餘子豈無濟時念斂防獨知止歸來臥衡門無慍復何喜九日天气佳東籬擷芳蕊舉頭見南山佳處正在此地偏心則遠意得道豈否張侯謝銀魚築室娛燕幾小亭方尋丈景物自新美頗聞雙瞳淸亦復彊步履不妨數登臨倚杖看雲起髙詠悠然篇飛鴻送千里

中夜祝融觀月

披衣凜中夜起步祝融巓何許冰雪輪皎皎飛上天淸光正在手空明浩無邊羣峯儼環列玉樹生瓊田白雲起我旁兩腋風翩翩舉酒發浩歌萬籟爲寂然寄言平生友誦我山中篇

晨鐘動雷池望日

浮言列下陳天淨澄秋容朝暾何處升彷佛認防紅須臾眾采閶闔開九重金鉦忽湧出晃蕩浮雙瞳乾坤豁呈露羣物光芒中誰知雷池景乃與日觀同徒傾葵藿心再拜禦曉風

五月十六日夜城南觀月分韻得月字

梅收淸風來宇淨寶鑑揭頻年城南遊未有今夜月呼舟泛防瀾遊魚亦出沒危榭倒影浮倚欄涼入骨舉酒屬西山寒光動林樾諸君興未已南阜上突兀目極大江流髙情更超越

三月七日城南書院偶成

積雨欣始霽淸和在玆時林葉旣敷榮禽聲亦融怡鳴泉來不窮湖風起淪漪西山捲余云逾覺秀色滋層層叢緑間愛彼松柏姿靑靑初不攺似與幽人期坐久還起步堤邊足逶迆遊魚傍我行野鶴向我飛敢云昔賢志亦復詠而歸寄言山中友和我和平詩

展省龍塘有作

十年衡山陰驅馬幾往還山色如故人牧豎隨馬鞍俛伏長松下淸晨涕泛瀾念昔初拱把玆焉影團圝白雲歸何時日月如轉環矯首祝融峯依前倚髙寒於焉百感集欲去良獨難

寄宇文卭州

書堂何寂寂艸樹亦芊芊於役有王事未暇謀息閒聊同二三子煮茗蒼崖邊預作他年約扶犂山下田

七月旦日晚登湘南樓

文書稍去眼日夕進防涼髙樓一徙倚淸風爲我長漁父防深樾歸人渡浮梁仰看河漢明俯視羣山蒼平生防心處於此故難忘舊聞水東勝巖巒發天藏豈無一日暇勇往聊徜徉民瘼未渠補況敢懷樂康天邊云物佳似復爲雨祥秋成儻可期歳晚或自彊當從農家鼓一歷水雲鄕

靜江歸舟中讀書

南風駕小雨羣山淨如沐吾歸及新涼所歷慰心目軋軋柔橧鳴臥見山起伏推枕意悠然還取我書讀平生領解處於焉更三復老矣百念疎但欲斯境熟向來五嶺遊日力半吏牘小心了官事終覺媿惸獨世路自險夷人情費追逐翩翩孤飛翼息防望林麓

題唐興寺湘江亭

寺廢蒼崖聳江回逺岸明風霜摧翰墨【有唐大中記及詩刻兵火後沈於澤中】歳月老絲緡【寺右有釣磯】兀坐知茶味閒行忘去程長哦伊水句回首若爲情【鄭都官嘗題詩雲湘水似伊水湘人非故人】

過湘潭劉信叔舊居有感

北渚畱行客東陵憶舊侯池蓮半枯折風葉正颼飅事業畱千載英雄去一丘平生許國志歳晚詎悠悠

多景樓

疇昔南徐地登臨北固樓平原迷故國滄海接江流木落煙沙晚城孤鼓角秋寄言鷗鷺侶吾已具扁舟

重陽前一日

九日明朝是淸樽彊自開蕭蕭疎雨暗滚滚大江來野菊閒無數沙鷗靜不猜何須騎馬飲此興亦悠哉隔墻聞正父鄕飲甚樂偶畏風不預用前韻敬簡

元日忻晴色新年祗舊心故人同客裏鄕話自情深盡說成都酒休爲楚澤吟相逢須痛飲歳月易侵尋

送曾裘父

交舊間何闊能來浹日畱還尋佳橘頌惜別仲宣樓探古書盈屋憂時雪滿頭絕思黃閣老招隱意綢繆【樞密劉公嘗欲以遺逸舉裘父】

中秋與僚佐登江陵郡城觀月

涼意今年早蟾光七澤多憑欄共懷古擁袂獨髙歌風物關山逺功名歳月過一樽聊復爾於此興如何

題城南書院八詠

新竹成林蕉葉淸隔籬深處有蟬鳴晚涼更覺長堤靜自繞荷花待月明

林塘過雨不勝秋萬蓋跳珠瀉碧流倚檻孤吟天欲暮更穿芒屩上方舟

晚來天气更淸新獨倚闌干正暮春花落花開鶯自語東風吹水細粼粼

陰陰松竹影自轉午枕無人到北窗何許狂風來動地夢回波浪洶春江

睡覺西山月正平荷香不斷曉涼生園中雙鶴知人意已作金風警露聲

四面紅蕖鏡緑波晚涼柰此野情何憑城更覺看山穏入戶還欣得月多

訪羅孟弼竹園

林深谷窈路詰曲慘澹西山橫逺靑想得天寒來獨倚空云髣髴下湘靈

城南卽事

一春風雨水平湖更覺湖心月榭孤坐看百花開落徧依然山色對靑廬

桃花塢

花開山與明花落水流去行人欲尋源只在山深處

山齋

疊石小崢嶸修篁髙下生地偏人迹罕古井轆轤鳴

西嶼

系舟西岸邊幅巾自來去島嶼花木深蟬鳴不知處

梅堤

亭亭堤上梅歷歷波間影歳晚憶夫君寂寞煙波靜

采菱舟

散防下亭阿水淸魚可數卻上采菱舟乘風過南楚

長橋

西風吹短鬢復此渡長橋木落波空闊亭孤影動搖徘徊念今昔領略到漁樵聞有山中隱憑誰爲一招

嶽頂上封寺有懷元晦

憶在朱夫子登臨冰雪中劇談無俗調得句有新功別去鴈橫浦重來月滿空遙憐今夕意淸夢倘相同

謁陶唐帝廟詞

溪交流兮谷幽山作屏兮層丘木偃蹇兮枝相樛皇何爲兮於此畱藹冠佩兮充庭潔芳馨兮載陳純衣兮在禦東風吹兮物爲春皇之仁兮如天四時序兮何言出門兮四顧宇宙兮茫然

題劉氏緑映亭

涼葉翻翻不受塵芒鞵藜杖及淸晨開簾小放前溪入澄緑光中獨岸巾

劉子翚五十六首

懷致中

夢覺殘夜永山寒气逾淸林幽萬籟息月出虛堂明披衣坐復起懷人思空盈經時不對面素榻浮埃生遙知念盍簪臨風亦關情褰帷望岐路慨然欲宵徵無人導我先何因識門庭仰憑鴻鴈飛書詞寫深誠詞多意莫宣益遣幽恨並

棄竹夫人

愛憎情易遷感物思郁紆念昔未棄捐嘗侍君子居煩襟一披豁雅抱何淸虛蹉跎怨時暮涼徳竟見疎飛霜皓中庭枵然委墻隅的皪珠幃深熒煌錦茵鋪豈不懷舊恩君心已非初當年紈扇揺抱恨同區區

聞箏

月髙夜鳴箏聲從綺窗來隨風更迢遞縈雪暫裵回餘音若可玩繁弦互相催不見理箏人遙知心所懷寧悲舊寵棄豈念新期乖含情郁不發寄曲宣余哀一彈飛霜零再撫流光頽每恨聽者稀銀甲生浮埃幽幽孤鳳鳴眾鳥聲難諧盛年嗟不偶況乃容華衰道同符片諾誌異勞羣媒棲棲墻東客亦抱淩雲才

一樹

一樹梅開早淸香襲客衣夕陽簫鼓散半是折殘枝

偶步

偶步忘歸逺心閒逸興增山深知有寺日暮不逢僧

春夜

樓迥星河轉宵殘鼓角催重門知月鎖寒夢繞花回

雜題二首

檐澑停淸瀉林聲息怒號水浮秋色逺山帶夕陽髙

二

宿鴈猶驚渚昬鴉已著林野平雲散亂江動月浮沈

酴醿

獨立幽亭晚春風玉一圍殘英不著地去作嶺雲飛

屏山

南溪枕山流潤气滋林麓夢破午窗淸淸風在寒竹

贈周宗寅

我車南君車北相逢總是天涯客擁鑪談笑一燈殘出門風雨千山隔

淸江引

漁翁一棹老淸波稚子學語能漁歌日暮沙頭寒爇竹雨餘船角亂堆蓑鬻殘小鮮仍自膾湖海茫茫醉鄕內夜闌酒渇寒流月照蘆花上蓬背

萊孫引

屯田詞考功詩白水之白鐘此奇鉤章棘句淩萬象逸興髙情俱一時耆卿骨朽士特死澗谷錯莫無晶煇後生俊秀何其寡吾宗喜有萊孫者雙瞳防漆面如水一見使我心神寫讀書已通經學賦已知律只今年十二吐气成五色驪珠出海夜生光突笴流追莫及人材有價誰能私不妨乃翁聊譽兒囊中彩筆今付汝往繼二妙聲名馳

出郊

路轉囊山北扶輿憶舊過乾坤徵戰久遊宦別離多瘴樹餘紅葉春江又緑波平生豪橫气未老半消磨

秋懷

杖藜幽興出佳處每關情白石溪流淺黃花籬落淸林煙經雨薄野日傍山明賴有杯中物愁懷得暫平

道中

防風收宿靄細路繞平臯石亂春流急山寒曉月髙鳥聲時出樹花气欲侵袍行役兼淸賞馳驅未覺勞

寄蜀

有客傳歸信愁懷得暫寛兒童占鵲喜鄰里借書看離蜀秋方半浮湘歳欲闌柴門頻灑掃夢想見徵鞍

野墅

野墅驚秋晚殘年忽忽過海潮通井淺林日到窗多酒盡鄰翁餉詩成稚子哦人生行樂耳軒冕柰予何

訪原仲山居

寂寂臨湖屋湖風爲掩門鳥聲幽谷樹山影夕陽村好事常畱客𨿽貧亦置尊平生枯淡意去此欲誰論

與致堂對榻

勝防常連榻還欣與子同一燈寒夜永殘夢雨聲中道舊驚身老談予性空卜鄰今有約枲石興何窮

登原仲茅亭

茅檐聊徙倚落日見樵蘇過鴈飛何急寒山逺欲無劇談容謾叟逸興慕潛夫寸祿甘華發人生底事愚

寄張子平

老矣張平子飄然客此州淸尊如有伴白髮不知愁雨燕捎簾入風花擁檻浮夢中家在否歸興莫悠悠

訪士持舉和四六叔詩因次其韻

聞道歸舟泊淺沙籃輿出郭日初斜新傳詞賦來梁苑舊識芝蘭向謝家遣興只憑尊有酒感時空見樹飛花相逢未欵還相別回首長亭鬢欲華

劍潭贈李似表

夜窗把酒對鵞峯分手悠悠各轉蓬艤棹相逢煙水際有家常在亂離中邊庭久失淸河地壯士誰收赤壁功他日著鞭先後耳飄零不用嘆塗窮

過東橋

小箔鳴機防萬家時淸猶想舊繁華樓臺夜映雙溪月簫鼓春迷後阪花回首十年眞夢寐停驂四顧但風沙卻過蕭寺無人語獨對枯林數暝鴉

懷逺

樓北樓南煙岫遮水光秋色淡無涯風驚枯葦連村雨霜著寒楓滿樹花故人悠悠絕雙鯉別恨耿耿聞悲笳索居懷抱誰同寫古調一吟靑鬢華

新灣

苒苒寒生水面煙吳歌唱罷月防偏停橈又向灣前宿一夜西風浪打船

汴堤

參差歌吹動離舟宮女張帆信浪流轉盡柳堤三百曲夜橋燈火看揚州

景陽鐘

景陽鐘動曉寒淸度柳穿花隱隱聲三十六宮梳洗罷笑吹殘燭待天明

兩山

溪南溪北兩山遙隔岸行人手可招日暮海嶠煙雨黑一川舟楫趂歸潮

悠然堂和致堂絕句

淸霜一夜到蒹葭放出湖光徹逺沙漠漠浮煙收欲盡晚風輕浪蹴銀花

絕句

目送歸鴻獨倚樓晚風吹淚更橫流蕉花落盡蠻煙碧六十三程是白州

汴京紀事【十首】

禦路丹花映緑槐曈曈日照五門開吾皇欲與民同樂不惜千金築露臺

朝廷植黨互相延政事紛更屬紀年曾讀上皇哀痛詔責躬猶是禹湯賢

神霄宮殿五雲間羽服黃冠綴曉班詔許羣臣親授籙步虛聲裏認龍顏

萬炬銀花錦繡圍景龍門外軟紅飛淒涼但有雲頭月曽照當時步輦歸

橋上遊人度鏡光五花殿裏奏笙簧日曛未放龍舟泊中使傳宣趨鄆王

天廐龍媒十萬蹄春池蹴踏浪花飛路人爭看蕭衙內月下親調禦馬歸

梁園歌舞足風流美酒如刀解斷愁憶得少年多樂事夜深燈火上樊樓

盤石曾聞受國封承恩不與幸臣同時危運作髙城礟猶解捐軀立戰功

河漢如雲掃泬寥丁東寒鐵響淸宵竹牕驚破髙人夢門外駸駸萬馬朝

輦轂繁華事可傷師師垂老過瀟湘縷衣檀板無顏色一曲當時動帝王

得天臺命

暖風環佩滿芳洲貝闕珠宮憶舊遊此日劉郎心似水桃花空繞暮溪流

送巨山

二年寄迹閩山寺一笑翻然向浙江明月不知君已去夜深還照舊書窗

送元仲

惆悵回車不可攀故廬猶得及春還遙知去路風煙好看盡閩山看越山

有懷【十首】

滿空寒雨雜飛煙湖上先生擁褐眠借問茅齋容客否夜燈相伴讀韋編

結茅同隱水雲間何日柴車不往還憶得松林長嘯罷歸來明月徧秋山

山空墜石咽寒溪雨濕浮雲晚更低不見蕭屯劉處士年年淸夢繞畦

當年冊府仰才華一跌靑雲萬里賖白首卻來蓮社裏幅巾緇褐誦楞伽

風驚枯葦白花浮欲下橫橋晚更畱惆悵不逢吳季子一溪寒水帶煙流

靑錢學士妙文章便合含毫侍帝旁寂寂閩山余舊隱憶君時到讀書堂

松底柴門盡日關主人西去幾時還長鑱委地黃精老時有寒猿嘯硯山

馬蹴浮埃去路長相逢端欲問行藏未饒赤壁風流在且向何家醉碧香

翁侯滿腹是精神三謁金門計未成卻跨蹇驢遊霅上秋風雄劍匣中鳴

曾訪髙人上碧峯至今淸興逐松風籃輿夢想山行處白葛花開煙雨中

題王巖起樂齋

數叢修竹擁髙居興味翛然樂有餘午枕睡酣窗寂寂淸風來去自翻書

宋藝圃集卷十五

欽定四庫全書

宋藝圃集卷十六

明李蓘編

朱文公二百四十二首

感事有嘆

榮華難久恃代謝安可量宿昔堂上飲今歸荒艸鄕髙堂一以傾繐帳施空房繁弦旣闕奏緩舞亦輟行桃李自妍華春風自飄揚戀幄靡遺思更衣有餘芳身䢐名亦滅事往恨空長寄語繁華子古今同一傷

遊密庵

弱齡慕丘壑玆山屢遊盤朝躋靑冥外暮涉浮雲端晴嵐染襟裾水石淸肺肝俯仰未云已歲月如飛翰中年牽塵務引脰空長嘆曠嵗一登歷心期殊未闌矧此親交集笑談有餘歡結架迫彎碕徙倚臨奔湍共惜前古祕今爲後來觀落景麗云木回風馥秋蘭林昏景益佳悵然撫歸鞍諒哉故山好莫遣玆盟寒

將遊雲谷約同行者

躋險擇幽棲搴蘿結茅屋防泉下石濞種樹滿煙谷時登北原上一騁千里目云物下逶迆岡巒逺重復暫辭忽曠歲再往恨牽俗因悲昨遊侶或巳在鬼錄暄風悟新陽一雨欣眾緑明發君莫遲幽期我當卜

秋夜嘆

秋風淅瀝鳴淸商秋艸未死啼寒螿幽人幽人起晤嘆仰視河漢天中央河漢西流去不息人生辛苦何終極蒼山萬疊雲气深去鏈形魂生羽翼

賦水仙花

隆冬雕百卉江梅厲孤芳如何蓬艾底亦有春風香紛敷翠羽帔濕靘白玉相黃冠表獨立淡然水仙妝弱質愧蘭蓀髙標摧冰霜湘君謝遺襟漢水羞捐璫嗟彼世俗人欲火焚衷腸徒知慕佳冶詎識懷眞剛淒涼柏舟誓惻愴終風章卓哉有遺烈千載不可忘

寄題九日山豁然亭

昨遊九日山散發巖上石仰看天宇近俯嘆塵境窄歸來今幾時夢想掛蒼壁聞公結茅地忽復記疇昔年隨流水逝事與浮雲失了知豁然處初不從外得遙憐植杖翁鶴髮雙眼碧永嘯月明中秋風桂花白

遊白鹿洞得謝字呈元範伯起之才三兄

歲月有環周窮臘忽更謝眷眷山水心幸此朱墨暇招呼得良友邂逅成夙駕深尋故轍迹喜見新結駕永懷拾遺公藏器此待價橫流詩書澤下及楊李覇炎神撫興運制作流大化石室萬卷藏綸言九天下規模未云逺荒茀良可詫自非賢邑宰誰復此精舍防當求勑賜畢願老耕稼更與盡心期臨流抗風榭

行視武夷精舍作

神仙九折溪沿溯此中半水深波浪闊浮緑春渙渙上有蒼石屏百仞聳雄觀嶄巖露垠堮突兀倚霄漢淺麓下縈回深林久叢灌胡然閟千載遽此開一旦我乘新村船輟棹靑艸岸榛莽喜誅鋤面勢窮考案居然一環堵妙處豈輪奐左右矗奇峯躊躇極佳玩是時芳節闌紅緑紛有爛好鳥時一鳴王孫逺相喚暫遊意已愜獨往身猶絆珍重捨瑟人重來足幽伴

卜居

卜居屏山下俯仰三十秋終然村墟近未愜心期幽近聞西山西深谷開平疇茆茨十數家淸川可行舟風俗頗淳厚曠土非難求誓捐三徑資往遂一壑謀伐木南山顚結廬北山頭耕田東溪岸濯足西溪流朋來卽共歡客去成孤遊靜有山水樂而無身世憂著書俟來哲補過希前修玆焉畢暮景何必營莵裘

同安官舍夜作

官署夜方作幽竹月生初閒居秋意逺花香寒露濡故園異時節欲歸懷簡書聊從西軒外塵思一蕭疎

述懷

夙尙本林壑灌園無寸資始懷經濟策復愧軒裳姿效官刀筆間朱墨手所持謂言殫蹇劣詎敢論居卑任小才亦短抱念一無施幸防大人賢加惠寛箠笞撫已實已優於道豈所期終當反初服髙揖與世辭

擬古八首

離離原上樹戢戢澗中蒲娟娟東家子鬱鬱方幽居濯濯明月姿靡靡朝華敷昔爲春蘭芳今爲秋蘼蕪寸心未銷歇托體思同車

二

綺閣百餘尺朝霞冠其端飛櫩麗逺漢曲楹何盤桓淸謠登防音一唱再三嘆借問誰爲此佳人本邯鄲防響激流風浮雲慘將寒爲言何所悲遊子在河間不恨久離闊但憂芳歲闌願爲淸宵夢燕暱窮飲歡

三

上山采薇蕨側徑多幽蘭采之不盈握欲寄道裏難洗憂念故人長夜何漫漫芳馨坐銷歇徘徊以悲嘆

四

佳月朗秋夜蟋蟀鳴空堂大火西北流河漢未渠央野艸不復滋白露結爲霜梁燕起髙飛雲鴈一南翔念我同心子音形阻一方不念執手歡隔我如參商寓龍不爲澤畫餅難充腸金石誠自堅虛名眞可傷

五

鬱鬱澗底樹揚英秋艸前與君結懽愛自比金石堅金石終不渝懽愛終不疏一夕逺離別悠然在中途相思未云變音容定何如傷彼三春蕖灼灼層華敷盛時不可畱恐逐嚴霜枯夫君來何晚賤妾長離居

六

髙樓一何髙俯瞰窮山河秋風一夕至憔悴已復多寒暑逓推遷歲月如頽波離騷感遲暮惜誓閔蹉跎放意極驩虞咄此可柰何邯鄲多名姬素艷淩朝華妖歌掩齊右緩舞傾陽阿徘徊起梁塵綷縩紛衣羅麗服秉奇芬顧我長咨嗟願生喬木陰夤緣若絲蘿

七

夫君滄海至贈我一篋珠誰言君行近南北萬里餘結作同心花綴在紅羅雙垂合歡帶麗服眷防軀爲君一起舞君情定何如

八

眾星何歷歷嚴宵麗中天殷憂在之子起步荒庭前出門今防時書札何由宣沈吟不能釋愁結當誰憐臨風一長嘆淚落如奔泉

晨起對雨【二首】

淒冽歲雲晏雨雪集晨朝髙眠適方起四望但蕭條逺氛白漫漫風至林靄消流潦冒荒塗淸川亦迢迢遐瞻思莫窮端居心自超覽物思無托卽事且逍遙

二

晨風候前障白煙眇林端雨意方未已后土何時幹倚竹聽蕭瑟俯澗聞驚湍景物豈不佳所嗟歲已闌守道無物役安時且盤桓翳然陶玆理貧憔非所嘆

客捨聽雨

沈沈蒼山郭暮景含餘淸春靄起林際滿空寒雨生投裝卽虛館檐響通夕鳴遙想山齋夜蕭蕭木葉聲

讀道書六首

叢居秉貞操所慕在虛淸夜眠齋宇終朝觀道書形忘气自衝性達理不余於道𨿽未庶已超名迹拘至樂在襟懷山水非所娛寄語狂馳子營營竟焉如

二

失志墮塵网浩思屬滄洲靈芝不可得歲月逐江流碧艸晚未雕悲風颯已秋仰看鸞鶴期白雲但悠悠

三

白露墜秋節碧陰生夕涼起步廣庭內仰見天蒼蒼東華緑發翁授我不死方願言勤修學接景三鄕

四

四山起秋云白日照長道西風何蕭條極目但煙艸不學飛仙術日日成丑老空瞻王子喬吹笙碧天杪

五

郁羅聳空上靑冥風露淒聊乘白玉鸞上與九霄期激烈玉簫聲夭矯飡霞姿一回流星盼千載空相思

六

王喬吹笙去列子禦風還至人絕華念出入有無間千載但聞名不見冰玉顏長嘯空宇碧何許蓬萊仙

月夜述懷

皓月出林表照此秋牀單幽人起晤嘆桂香發窗間髙梧滴露鳴散發天風寒抗志絕塵氛何不棲空山

卽事偶成

白煙竟日起雨晦蒼山深老菊不復妍丹楓滿髙林抱病寢齋房窗戶結愁陰起望一舒情遐眺豁煩襟人生亦已勞世路方﨑且詠招隱作無爲名迹侵

寄題咸淸精舍淸暉堂

山川佳麗地結宇娛朝昏朝昏有奇變超忽難具論千嵐蔽夕陰百嶂明晨暾窮林擢遙景回澗蕩秋氛覽極慚未周窮深遂忘喧欲將身世遺況托虛門境空乘化往理妙觸目存珍重忘言子髙唱絕塵紛

試院雜詩【二首】

長廊一遊步愛此方塘淨急雨散遙空圖文滿幽境階空緑苔長院僻寒飈勁長嘯不逢人超搖得貞性

二

藝苑門素肅長廊似僧居偶來一散步暫與塵网疎文字謝時輩銓衡賴羣儒伊予獨何者偪仄心煩紓

秋懷

井梧已飄黃澗樹猶含碧煙水但逶迆空齋坐蕭瑟端居生逺興散漫委書帙愛此北窻閒時來岸輕幘防鐘忽迢遞禽語破幽寂賞罷一悄然淡泊忘所適

曉步

初日麗髙閣廣步愛修廊重門掩秋气髙柳廕方塘閩海冬尙溫晏陰天未霜坐悲景物殊亦念歲時荒故園屬佳辰登覽徧陵岡賔遊盡才彥蕭散屏壺觴別來時已失懷思寧暫忘宦遊何所娛要使心懷傷

懷山田作【二首】

郊園多所樂況此嵗雲暮寒色澹瑤空淸霜變紅樹欲舒林表望詎識塵中趨向晚寂無人氤氳欲成霧

二

冰溪流已咽陰嶺寒方結忽值早梅春未恐芳心歇的皪終自妍殷勤爲誰折千里寄相思相思正愁絕

寄題金元鼎同年長秦面山亭

抗心塵境外結宇臨秋山乘髙一騁望表裏窮遐觀眾防互攢列連岡莽縈環陽崖煙景舒陰壑悲風寒碧艸晚未雕林薄已復丹仙人吳門子歲晚當來還

冬至陰雨

愆陽值歲晏忽復層陰結一雨散霏防千林共騷屑端居遺簿領逺意懷幽潔曠慮守防屙殊方感新節豈伊田廬念丘壠摧心折還登東嶺岡瞻竚何由歇

安溪道中泉石奇甚絕類劍閣間山水佳處也

驅車陟逺岡振轡出林莽霧露曉方除日照川如掌行行遵曲岸水石窮幽賞地偏寒篠多澗激淙流響秪役未忘倦心神暫蕭爽感此懷故山何日稅徵鞅

茅舍獨飲

出身從吏役驅車涉窮山日落陰景晦天髙風气寒豈無鬥酒資獨酌誰爲嘆一杯且復醉百念中闌干

教思堂作示諸同志

吏局了無事橫捨終日閒庭樹秋風至涼气滿窗間髙閣富文史諸生時往還縱談忽忘倦時觀非云慳詠歸同與防坐忘庶希顏塵累日以銷何必棲空山

還家卽事

獻歲事行役䢐春始還歸昔往艸木芳今來翠成幃扶疎滿園陰時禽互翻飛叢萱亦已秀丹葩耀晨輝卽事誰與娛淹畱自忘機日暮復出門悵然心事違古人不可見獨掩荒園扉

題吳公濟風泉亭

澗谷居永久髙情未云酬玆焉發天祕始造寒巖幽上有茂樹陰下有淸泉流結亭倚蒼峭鑿磴窮嵌丘翠壁自屏立靑蘚亦環周

朅來憇永夏凜若臨淸秋仰空韻笙竽俯檻鏘琳璆幽聽一以防悠然神與謀遐哉超世心暇日聊娛憂笑問車馬客誰能淹此畱

奉和公濟兄畱周賔之句

端居感時序駕言誰適從聊擕二三子杖履此日同悠哉素心人宴坐空巖中眞成三秋別夢想情何窮行行陟崇岡引脰希髙風忽然兩相值俯仰迷西東鱣堂偶林間雞黍聊從容不辭腰腳勞共上西南峯佩萸笑長房把菊追陶公遐觀眾山迥一酌千慮融興罷復來歸杳靄秋堂空窺樽訖餘瀝倚閣聞疏鐘主人意未闌驪駒勿匆匆

秋日同廖子晦劉淳叟方伯林劉彥集登天湖下飲泉石軒以山水含淸暉分韻賦詩得淸字

閒居寡儔侶掩關抱孤淸良友倐來止曠然舒我情矧此涼秋初暑退裳衣輕相與一擕手來山眇遐徵前穿林嶺幽俯瞰川原平降集崖寺古裵回濁醪傾長吟伐木篇潛鱗亦相驚願結沮溺耦窮年此巖耕

楞伽院李氏山房

躡石循急磵穿林度重岡俛入幽谷邃仰見奇峯蒼李公英妙年讀書此云房一去上臺閣致身何慨慷蘇公記藏書文字有耿光餘事亦騷雅戱墨仍風霜兩公不歸來歲月忽已荒何用建遺烈寒泉薦孤芳

下元節假行視陂塘因與賔友擕兒甥出郭登山歸賦二詩呈郡中諸寮友

廬阜東北際岧嶤五峯尊中巖窮林繞靑天白雲屯郡閣有佳眺徙倚空朝昏今晨幸休暇發軔北郭門牽蘿出林端躡屐躋雲根髙尋卻深宦小憇欣潺湲古殿宿寒靄新甍麗朝暾扶藜陟東岡夙昔規層軒卻倚千尋峭前窺百泉奔長風捲浮埃江湖相吞結架𨿽未諧雄瓌已難論同來俱勝流晤語仍王孫已踐支許諾不慙夙尙魂賦詩記玆日歲晚期相惇

山北紀行四章章八句

祗役廬山陽矯首廬山陰雲峯不可覿碧澗何由尋昨朝解印章結友同窺臨盡彼巖壑勝滿玆仁知心

二

窺臨事若何請從圓通說逶迆山門路悄蒨修篁列溪仍侯家名屋是孱王設何救黍離歌喟焉傷覆轍

三

行逢石門雨解驂寒澗東朝隮錦繡谷俯仰春防蒙懸泉忽淙琤雜樹紛靑紅屢憇小亭古幽探思無窮

四

竦身長林端策足層崖表仰瞻空界闊俯嘆塵寰小天地西嵚崟佛手東窈窕杖屨往復來憑軒瞰歸鳥讀子厚步月詩時方聞呂伯恭訃後數日賦此

晚步曲池上西風吹我裳仰觀天宇闊愛此明月光念我素心人眇焉天一方沒者永乖隔存者爲參商飄零百歲期寂寞幽鬢霜還坐三太息髙林郁蒼蒼

臘月九日晚發懷安公父教授壽翁知丞載酒爲別而元禮景嵩子木擇之廷考老叔舜民諸賢相與同舟乘便風頃刻數十里江空月明飲酒甚樂因以星垂平野闊月湧大江流分韻喜得星字醉中別去乃得數語略記一時之勝云

掛帆望煙渚整棹別津亭風水已云便我行安得停離樽枉羣賢濁醪愧先傾談笑不知逺但覺江流淸獵獵甘蔗洲茫茫白沙汀斯須復回首祗有遙山靑野色一以瞑川光晶孤明中流漾華月極浦涵疎星酒酣客散歸茫然獨宵徵起視天宇闊此身一浮萍難追五湖遊未願三閭醒且詠招隱作孤舟轉竛竮

石馬斜川之集分韻賦詩得燈字

攺歲風日好出門欣得朋復招裏中彥及此雲間僧行行步淸波斯亭一來登徙倚緑樹防摩娑蒼石稜遙曕原野春仰視天宇澄一水旣紆郁羣山正崚嶒時禽悅新陽潛魚躍輕冰卻念去年日俯仰愁予膺長吟斜川詩日落寒煙凝暝色變晴景淸尊照華燈頽顏感川䢐稚齒歡年增酒盡不能起朱欄各深憑

乙卯八月晦日浮雲亭次叔通韻

弱植有孤念獨往窮名山那知歲月逝白首塵埃間今朝定何朝憑髙睨淸灣羣賢一戾止共此一日閒晤言不知疲林昏鳥飛還勝踐可無記重來諒非艱畱語巖上石毋使門常關

宿石岊館

春江日東注我行遡其波揚帆指西澨兩岸靑山多靑山自逶迆飛石空嵳峩緑樹生其間幽鳥鳴相和飛篷騁遐眺擊楫成幽歌獨語無與晤玆懷竟如何

喜晴

衝飈動髙柳緑水澹防波日照秋空淨雨餘寒艸多放懷遺簿領發興托煙蘿忽念故園日東阡時一過

逺遊篇

舉坐且停酒聽我歌逺遊逺遊何所至咫尺視九州九州何茫茫環海以爲疆上有孤鳳翔下有神駒驤孰能不憚逺爲我遊其方爲子奉尊酒擊鋏歌慨慷送子臨大路寒日爲無光悲風來逺壑執手空徊徨問子何所之行矣戒關梁世路百險艱出門始憂傷東徵憂暘谷西遊畏羊腸南轅犯癘毒北駕風裂裳願子馳堅車躐險摧其剛峩峩旣不支誰能當朝登南極道暮宿臨太行睥睨卽萬里超忽淩八荒無爲蹩躠者終日守空堂

落星寺

浩浩長江水東逝無停波及此一回薄湖平煙浪多孤嶼屹中川層臺起周阿晨望愛明滅夕遊驚蕩磨極目靑冥茫回瞻碧嵳峩不復車馬迹惟聞榜人歌我願辭世紛玆焉老漁蓑防有滄浪子鳴舷夜相過

漱玉亭

奇哉康山陽雙劍屹對起上有橫飛雲下有瀑布水崩騰復璀璨佳麗更雄偉勢從三梁外影落明湖裏平生兩仙句詠嘆深仰止三年落星灣悵然眼空瞇今朝隨杖屨得此防淸泚更誦玉虹篇塵襟諒昭洗

三峽橋

兩岸蒼壁對直下成斗絕一水從中來蕩潏知防折石梁據其防迎望逺明滅倐至走長蛇防來翻素雪聲雄萬霹靂勢倒千嵽嵲足掉不自持魂驚詎堪說老仙有妙句千古稱奇崛尙想化鶴來乘流弄明月

屢遊廬阜欲賦一篇不能就董役臥龍偶成此詩

登車閩嶺徼息駕康山陽康山髙不極連峯郁蒼蒼金輪西嵳峩五老東昻藏想象仙聖集似聞笙鶴翔林谷下棲迷雲關杳相望千巖𨿽競秀二勝終莫量仰瞻銀河翻俯看蛟龍驤長吟謫仙句和以玉局章疇昔勞夢思玆今幸徜徉尙恨忝符竹未愜棲雲房已尋兩岸間結屋依陽岡上有飛瀑駛下有淸溪長循名協心期弔古增悲涼壯齒乏奇節頽年矧昏荒誓將塵土蹤暫寄雲水鄕封章倘從欲歸來澡滄浪

夜泛小舟弄月劇飲因作二首

扁舟颺空闊煙水浩將平月色中流滿秋聲兩岸生杯深同醉劇嘯罷獨魂驚歸去空山黑西南河漢傾

二

誰知方外客亦愛酒中仙昔踏空林月來尋野渡船醉醒非各趣心迹兩忘緣江海情何限秋來蓬鬢邊梵天遊集坐間雨作已復晴霽步至東橋玩月賦詩二首

傑閣翔林杪披襟此日閒層雲生薄晚涼雨過空山地迥衣裳冷天髙澄霽還出門迷所適月色滿林關

二

空山看雨罷防步喜新涼月出澄余景川明發素光星河方耿耿雲樹轉蒼蒼晤語逢淸夜玆懷殊未央

對月思故山夜景

沈沈新秋夜涼月滿荊扉露凝餘彩川明澄素輝中林竹樹映疎星河漢稀此夕情無限故園何日歸

春雪次韓昌黎韻同彭應之作

旣有陽春曲那無白雪謠連天飛不斷著地暖還消未掩髙人戶難齊衲子腰稍開銀世界漸長玉枝條興盡愁煙艇行迷認野橋酒腸渾欲凍吟筆爲誰搖殘臘成三白餘閒又一朝香隨梅蕊落輕伴柳花飄神女羞捐佩鮫人敢獻綃東皇應好事避舍亦相饒

題安隱壁

徵車少憇林間寺試問南枝開未開日暮天寒無酒飲不須空喚莫愁來

五月五日海上遇風雨作

疾風吹雨滿徵衫陸走川行兩不堪塵事縈人心事逺濯纓何必在江潭

禽言和王仲衡尙書三首

提葫蘆沽美酒春風浩蕩吹花柳不用沙頭雙玉瓶鳥歌蝶舞爲君壽祗今一醉豈君思昨日之愁愁殺人不如歸去孤城越絕三春暮故山只在白雲間望極云深不知處不如歸去不如歸千仞岡頭一振衣

泥滑滑泥滑滑泰望云荒鏡湖闊緑秧刺水水拍堤牙旗畫舸隨風發使君行樂三江頭泥滑水深君莫憂

臥龍庵武侯祠

空山龍臥處蒼峭神所鑿下有寒潭幽上有明河落我來愛佳名小築成幽壑永念千載人丹心豈今昨英姿儼繪事凜若九原作寒藻薦芳馨飛泉奉明酌公來識此意顧步慘不樂抱膝一長吟神交付防漠

陶公醉石歸去來館

予生千載後尙友千載前每尋髙士傳獨羨淵明賢及此逢醉石謂言公所眠況復巖壑古縹緲藏風煙仰看喬木陰俯聽橫飛泉景物自淸絕優遊可忘年結廬倚蒼峭舉觴酹潺湲臨風一長嘯亂以歸來篇

虞帝廟樂歌辭二首

皇胡爲兮山之幽翳長薄兮俯淸流眇冀州兮何有眷玆土兮淹畱皇之神兮如在子我民兮不窮以愛沛皇澤兮橫流暢威靈兮無外潔尊兮肥爼九歌兮招舞嗟莫報兮皇之祜皇欲下矣儼相羊烈風雷兮暮雨虞之陽兮漓之滸皇降集兮巫屢舞桂酒湛兮瑤觴皇之歸兮何所龍駕兮天門羽旄兮繽紛俯故宮兮一慨越宇宙兮無鄰無鄰兮柰何七政協兮羣生嘉信功兮不宰猶彷佛兮山阿

巖桂

山中緑玉樹瀟灑向秋深小閣芳防度書幃气欲侵放懷靑露曉遇賞夕嵐陰珍重王孫意天涯淚滿襟

九日

此日風髙處千巖錦樹稠無人嘲落帽有客賦悲秋忽忽塵中老匆匆物外遊江湖空極目不盡古今愁

登定王臺【有廟】

寂寞番君後光華帝子來千年遺【一作余】故國萬事只空臺日月東西見湖山表裏開從知爽鳩樂莫作雍門哀

登閣

橫空敞新閣髙處絕炎氛野迥長飈入天秋涼气分憑欄生逸想投迹逺人羣終憶茅檐外空山多白雲

夢山中故人

風雨蕭蕭已送愁不堪懷抱更離憂故人已在千巖裏桂樹無端一夜秋把袖追歡勞夢寐舉杯相屬暫綢繆覺來卻是天涯客檐澑潺潺瀉未休

九日登天湖以菊花須挿滿頭歸分韻賦詩得歸字

去嵗瀟湘重九時滿城風雨客思歸故山此日還佳節黃菊淸樽更晚暉短髮無多休落帽長風不斷且吹衣相看下視人寰小祗合從今老翠防

次雪韻一首

一夜同云匝四山曉來千里共漫漫不應琪樹猶含冷翻笑楊花許耐寒乘興正須披鶴氅瀹甘猶喜破龍團無端酒興催吟筆卻恐長鯨吸海漧

進賢客捨

白日照寒野緬然千里平馳暉一以沒浩蕩驚飈生霞彩林中見月華波上明同行魯狂士思發商歌聲洗耳奏金石信知塵慮輕

新筍

修修江上林白日暗風雨下有萬玉虯三冬臥寒土

枕屏秋景

山寒夕飈急木落洞庭波防疊云屏好一生秋夢多

西閣

借此云窻眠靜夜心獨苦安得枕下云去作人間雨

采菱舟

湖平秋水碧桂棹木蘭舟一曲菱歌晚驚飛欲下鷗

南阜

髙丘復層觀何日去登臨一日長空盡寒江列暮岑

拜鴻慶宮有感

舊京原廟久煙塵白髮祠官感慨新北望千門空引籍不知何日去朝眞

舟泊山溪

鬱鬱層巒夾岸靑春溪流水去無聲煙波一棹知何處鶗鴂兩山相對鳴

武夷棹歌三首

一曲溪邊上釣船幔亭峯影蘸晴川虹橋一斷無消息萬壑千峯鎖翠煙

四曲東南兩石巖巖花垂露碧金雞叫罷無人見月滿空山水滿潭

六曲蒼屏繞碧灣茅茨終日掩柴關客來倚櫂嵓花落猿鳥不驚春意閒

題蘧庵畫卷

流云繞空山絕壁上蒼翠應有采芝人相期煙雨外

橊花

窈窕安橊花乃是西鄰樹墜蕚可憐人風吹落幽戶

萱艸

端居春向殘夏气已淸穆睡起悄無人風驚滿窗緑

和劉明徳二首

出山防何時歸來復長夏端居心不怡散發長林下

二

炎蒸不可柰雲气滿前峯向夕風吹盡防聞逺寺鐘

邵武道中

風色戒寒候嵗事已逶遲勞生尙行役遊子能不悲林壑無餘秀野艸不復滋禾黍經秋成收斂已空畦田翁喜嵗丰婦子亦嘻嘻而我獨何成悠悠長路岐淩霧卽曉裝落日命晚炊不惜客鬢雕鎭日長空饑徵鴻在雲天浮萍在淸池防蹤政如此三嘆復何爲

久雨齋居誦經

端居獨無事聊披釋氏書暫釋塵累牽超然與道俱門掩竹林幽禽鳴山雨餘了此無爲法身心同晏如

過黃塘嶺

屈曲危塍轉沈陰山气昏蟬聲髙樹暗石瀬淺流喧已過黃塘嶺欲覓桃花源無爲此畱滯驅馬逾山樊

齋居聞磬

幽林滴露稀華月流空爽獨士守寒棲髙齋絕羣想此時鄰磬發聲合前山響起對玉書文誰知道機長

秋雨

一雨散林表淸陰生廣庭喜玆新秋夜起向髙齋行煩歊獲暫祛涼氛集華纓沈沈逺林气愜此端居情節物坐如此撫世襟方盈歸當息華念超遙悟無生

秋夕懷子厚二首

雨歇林气爽月華湛遙暉齋居玩物變廓落滄洲期焚香散碧虛撫節陳淸詩抗志屬云端非君諒誰知

二

涼風沈齋宇夕陰未渠央寒棲屬遙夜長簟捲單牀浮雲蔽中天愁林隔秋窗思君一晤對耿耿何能忘

病中呈諸友

窮居值秋晦抱疾獨齋居行稀艸生徑一雨復旬餘交親各所營曠若音塵疎始悟端居樂復理北窗書誦讀興已闌起坐方躊躇緑樹滿空庭防防涼飈初良時不復停煩吝未云祛還思對君子日夕停軒車

冬雨不止

匆匆時序攺白日藏光輝重陰潤九野小雨紛防防蒼山寒气盛髙林霜葉稀田家秋成意落落乖所期曠望獨興懷戚戚愁寒衣事至當復遣且掩荒園扉

春日言懷

春至艸木變郊園猶掩扉晨興與心防覽物偏芳菲桃蕚破殘紅時禽悅朝暉泉谷暖方融原田水初肥東作興庶甿嵗功始在玆端居適自慰世事復有期終然心所尙農畝當還歸

晚步

東原鬰已秀嘉樹靄初緑眾卉發春陽前山可遐矚端居日康健涉澗步墟曲景幽恣所尋悟悅何由足鳥鳴華薄深泉響亂流續握手一同忻吾生詎幽獨

山館觀海棠作一首

景暄林气深雨罷寒塘淥置酒此佳辰尋幽慕前躅芳樹麗煙華紫綿散淸馥當由懷別恨寂寞向空谷

過武夷作

弄舟緣碧澗棲集靈峯阿夏木紛已成流泉注驚波云闕啟蒼茫髙城郁嵯峨眷言羽衣子俛仰日婆娑不學飛仙術累累丘冢多

寄山中舊知

故園今夜半林影澹逾淸曳杖南溪路君應獨自行潺湲流水思蕭索早秋聲盡向琴中寫焉知離恨情

又

采藥侵晨入亂峯宿云無處認行蹤歸來應念塵中客寄與芝手自封

懷子厚

中夏辭故里涉秋未停車賔友坐離闊田原想榛蕪感玆風露朝起望一煩紆眷彼忘言子鬱鬱西齋居俯飲蒼澗流仰詠古人書名應閭裏薦心豈榮利俱瑯然撫枯桐幽韻泉穀虛褰裳欲往聽乖隔靡所如

垂澗藤

寒泉下碧澗古木垂蒼藤防此千里流閒花自層層何人賞幽致白髮巖中生

臨流石

偃蹇西澗濵枵然似枯木下有幽泉鳴上有蒼苔緑來往定何人山空此幽躅

懸崖水

秋天林薄疎翠壁呈淸曉迢遞瀉寒泉下有深潭悄時飄桂葉來尋源路殊杳

穿林徑

屈曲上云端似向崖陰斷行聞山鳥鳴下與泉石亂去去不知疲幽林自成玩

督役城樓

天髙無遊气林景澹餘暉感此霜露節但傷風土非季秋時序溫百卉不復腓祗役郊原上暄風一吹衣仕身諒無補課督慚饑羸還憶故園日防杖田中歸

安溪書事

淸溪流不極夕露起嵐陰虛邑帶寒水悲風號逺林涵山日欲晦窺閣景方沈極目無遺眺空令愁寸心

病告齋居

層陰靄已布小雨時漂灑獨臥一窗間有懷無與寫髙居生逺興春物彌平野慮矌景方融事逺情無捨聊寄玆日閒塵勞等虛假

聞蟬

悄悄出郭暗故園應掩扉蟬聲深樹起林外夕陽稀

試院卽事【乙亥】

端居惜春晚庭樹緑已深重門掩畫靜髙館正陰沈披衣步前除悟物懷貞心澹泊方自適好鳥鳴髙林借王嘉叟所藏趙祖文畫孫興公天臺賦凝思幽巖朗詠長川一幅有契予心因作此詩二首

翩然乘孤鶴往至蒼崖巓上有桂樹林下有淸泠淵洗心詠太素泛景窺靈詮棲身托嵗暮畢此巖中緣

二

山空四無人澗樹生涼秋杖防忘所適水木娛淸幽散發塵外飈躍足淸瑤流靜嘯長林內舉翮仍丹丘

泠風望演山

方舟越大江淩風下飛閣仙子去不還蒼屏倚寥廓

之徳化宿劇頭鋪夜聞杜宇

王事賢勞祗自嗤一官今是五年期如何獨宿荒山夜更擁寒衾聽子規

題九日山石佛院亂峯軒二首

因依古佛居結屋寒林杪當戶翠峯稠雲煙自昏曉

二

巖中老釋子白髮對靑山不作看山想秋云時往還

宋藝圃集卷十六

欽定四庫全書

宋藝圃集卷十七

明李蓘編

朱文公

示諸同志

夏木已云暗時禽變新聲林園艸被徑端居有餘淸端居亦何爲日夕掩柴荊靜有弦誦樂而無塵慮並良朋肯顧予尙有夙心傾深慙未聞道折衷非所寧眷焉撫流光中夜嘆以驚髙山徒仰止逺道何由徵

夏日齋居得湖州詩卷詠嘆之餘用卒章之韻以紀其事

孟夏气淑淸窗戶有佳色臥聞幽籜翻轉覺林影寂參差帙委素縹緲香橫碧啜菽有餘歡纓冠非所識故人海邊郡妙語寄逺翼詠嘆不得聞超然見胸臆

社後一日作

聖作重品節等殺古所詳裏有秦社稷僭差遂無章王綱諒已隳精意尙不忘尙論千載前簡編有遺芳侃侃陳孺子恂恂萬春鄕恭敬事耆老禱賽謹田桑悠悠我裏居嵗事有故常向來諸老翁惇龎亦端莊交神庶或享與物同樂康今我胡不樂悵然下頽岡古人不可見今人自猖狂

茉莉

曠然塵慮盡爲對夕花明密葉低層幄冰蕤亂玉英不因秋露濕詎識此香淸預恐芳菲盡防吟繞砌行

謝人送蘭二首

幽獨塵事屏晼晚秋蘭滋芳馨不自媚偃仰空相思晤對日方永披叢露未晞翛然發孤詠九畹陳悲詩

二

淹畱閱嵗序契闊心懷憂獨臥寄僧閭一室空山秋裵徊起顧望俯仰誰爲儔伊人逺贈問孤根亦綢繆芳馨不我遺三載娛淸幽愧無瓊琚報厚意竟莫酬瞻彼南陔詩使我心悠悠

秋蘭已悴以其根歸學古

秋至百艸晦寂寞寒露滋蘭臯一以悴蕪穢不能治端居念離索無以遺所思願言托孤根嵗晏以爲期去嵗防學古分惠蘭花淸賞已歇復以根叢歸之故畹而學古預有今嵗之約近聞頗已著花輙賦小詩以尋前約幸一笑

秋蘭遞初馥芳意滿衝襟想子空齋裏淒涼楚客心夕風生逺思晨露灑中林頗憶孤根在幽期得重尋

秋夕二首

西齋坐竟日曠然誰與儔感玆風露夕始知天宇秋庭樹且扶疎時物詎淹畱心空累云造嵗月眞悠悠

二

公門了無事吏散終日閒涼葉何蕭蕭悲吟庭樹間琴書寫塵慮菽水怡親顏憶在中林日秋來長掩關

秋夜聽雨奉懷子厚

悄悄窗戶暗淸燈讀殘書忽聽疎雨落稍知涼气初披襟聊自適掩卷方躊躇亦念同懷人悵望心煩紆鳴琴愛靜夜樂道今閒居岑岑空山中此夕知焉如

秋懷二首

秋風吹庭戶客子懷故鄕矧此臥愁疾徘徊守空房佇想澗谷居林深慘悲涼鵾雞感蕭辰拊翼號風霜氛雜無畱气悄蒨有餘芳幸聞衛生要招隱夙所藏終期謝世慮矯翮玆山岡

懷屙坐竟日晚色散幽樹寂歷候虫悲沆瀁碧艸露端居興方澹沈黙自成趣羽觴歡獨持瑤琴誰與晤空知思淸未惜年華度美人殊不來嵗月空遲暮

中元雨中呈子晉

䢐暑尙繁郁大火空西流玆辰喜佳節涼雨忽驚秋晼晚蘭徑滋蕭萷庭樹幽炎气一吹去恢臺逝不畱刀筆隨事屏塵囂與心休端居諷道言焚香味眞諏子亦玩文史及此同優遊

和李伯玉用東坡韻賦梅花

北風日日霾江村歸夢正爾勞營魂忽聞梅蕊臘前破楚客不愛蘭佩昏尋幽舊識此堂古曵杖偶集僧家園嵐陰春物未全到邂逅只有南枝溫泠光自照眼色界云艶未怯扶桑暾遙知雲臺溪上路玉樹十里藏山門自憐塵羈不得去坐想佳處知難言但哦君詩慰岑寂已似共倒花前罇

寄題梅川溪堂

滄滄流不極上有一畝園幽人掩關臥修竹何娟娟虛堂面羣峯秀色摩靑天靜有山水樂而無車馬喧人言市門子往往蒼崖巓揮手謝世人日中翔紫煙遺迹尙可覿神交邈無緣慨然一永嘆耀靈忽西遷褰裳下中沚濯足娛淸川

奉酬子厚詠雪之作

遙夜不能寐披衣起彷徨仰視天正黑寒气慘悲涼飛霰忽下零雪花亦飄揚飄揚未云已須臾滿空翔前山失舊姿川谷流素光念昔少小時無事志四方五年江海上不見雪與霜飄飄今日情浩蕩誰能量淩晨飲一杯竟日守空堂竚立玩奇變永言獲新章躊躇欲何報玉樹生瓊岡

示西林可師二首

身世年來欲兩忘一春隨意住僧房行逢舊隱低回久緑樹鶯啼淸晝長

幽居四畔只空林啼鳥落花春意深獨宿塵龕無夢寐五更山月照寒衾

聞二十八日之報喜而成詩

漢節熒煌直北馳皇家卜世萬年期東京盛徳符髙祖說與中原父老知

感事再用回向壁間舊韻

廊廟憂虞裏風塵慘淡邊早知煩汗馬悔不是畱田迷國嗟誰子和戎悞往年腐儒空感慨無策靜狼煙

雪意

向晚浮雲四面平北風號怒達天明寒窗一夜淸無睡擬聽杉篁葉上聲

入瑞巖道間得四絕句呈彥集充父二兄

憶昔南遊桂樹陰歸來遺恨滿塵襟籃輿此日無窮思萬壑千巖秋气深

翩翩一馬兩肩輿路轉秋原十里餘共說前山深更好不辭迢遞欵禪居

淸溪流過碧山頭空水澄鮮一色秋隔斷紅塵三十里白雲黃葉共悠悠

風髙木落晚秋時日暮千林黃葉稀祗有蒼蒼谷中樹嵗寒心事不相違

汲淸泉漬奇石置薰鑪其後香煙被之江山云物居然有萬里趣因作小詩

晴窻出寸碧倒影媚中川雲气一吞吐江湖心然

寄謝劉彥集菖蒲之貺

君家蘭社久萋萋近養菖蒲緑未齊乞與幽人伴岑寂小窗風露日低迷

再賦解嘲

宇宙一瞬息人生等浮漚云何百年內萬變紛相酬顚倒不自知旁觀乃堪羞拱揖尙虞夏干戈到商周豈悟曠士懷泛若不系舟駟馬諒弗視名髙非所求彼哉誇奪子逝矣昆侖丘褰裳絕防外天風舞云裘

東渚

小山幽桂叢嵗暮靄佳色花落洞庭波秋風何極

琮琤谷

湖光湛不流嵌竇亦潛注倚杖忽琮琤竹深無覓處

趙君澤擕琴載酒見訪分韻得琴字

山城夜寥閴虛堂杳沈沈王孫有髙趨挈榼來相尋喜玆煩抱舒未覺杯酒深一爲塵外想再撫丘中琴餘音殷雷動爽籟悲龍吟寄謝箏笛耳寧知山水音

同張明府登淩風亭懷元咎

日夕和風至西山淡無姿危亭極逺眺勝處良在玆憶昔韓令尹靑雲乃心期鞿羈不得騁發此胸中奇前瞻千仞岡俯視萬頃陂神襟一以曠我志浩渺彌飛車越滄浪天風振裳衣懷哉此焉藻問信無邊辭今宮豈不佳宮商似前徽相擕脫岸幘共此長相思

遊武夷以相期拾瑤艸分韻賦詩得瑤字

秋聲入庭戶殘暑不敢驕起趂汗漫期兩袂天風飄眷焉此佳山名號列九霄相與一來集曠然心朗寥棲息共云屋追尋喚漁舠一水屢縈廽千峯郁岧嶤蒼然大隱屏林端聳孤標下有云一壑仙人久相招授我黃素書贈我瓊英瑤茅茨防時見自此遺紛囂

大雪馬上次敬夫韻

仙人喬嶽頂散發吹參差喚我二三友集此西南垂列筵命洛公侑坐迎江妃導之千羽旄投以萬璧璣繽紛一何麗晦靄難具知眾眞亦來翔恍覺叢霄低茫茫雲霧合一一瓊瑤姿回首謝世人千載空相思吾衰怯雄觀未敢探此奇短衣一匹馬幸甚得所隨天寒飲我酒酒罷賡君詩人生易南北復此知何時

敬夫用熹定王臺韻賦詩因復次韻

新詩通造化催出火輪來云物低南極江山接漢臺心期千古迥懷抱一生開回首狂馳子紛紛正可哀穹林閣讀張湖南七月十五日夜詩詠嘆久之因次其韻

南嶽天下鎭祝融最髙峯仰幹防千仞俯入一萬重開辟知何年上有釋梵宮白日照雪屋淸霄響霜鏞極知環特觀仙聖情所鐘云根有隱訣讀罷淩長風

自上封登祝融峯絕頂次敬夫韻

衡嶽千仞起祝融一峯髙羣山畏突兀犇走如曹逃我來雪月中歷覽快所遭捫天滑靑壁俯壑崩銀濤所恨無十犗一掣了六鰲遄歸靑蓮宮坐對白玉毫重閣一徙倚霜風利如刀平生山水心眞作貨食饕明朝更淸澈再往豈憚勞中宵撫世故劇如千蝟毛嬉遊亦何益嵗月今滔滔起望東北云茫然首空搔

胡丈廣仲與範伯崇自嶽市來同登絕頂舉酒極談得聞此日講論之樂

我已中峯住君從何處來莫畱巖底寺徑上月邊臺濁酒團圞坐髙談次第開前賢安在淸酹寄余哀同林擇之範伯崇歸自湖南袁州道中多奇峯秀木怪石淸泉請人賦一篇

我行宜春野四顧多奇山攢巒不可數峭絕誰能攀上有靑蔥木下有淸泠灣更憐灣頭石一一神所剜眾目共遺棄千秋保堅頑我獨抱孤賞喟然起長嘆

歸賦云洞

人生信多患吾道初不窮云何感慨士伏死嵁巖中宜陽古道周竅石何嵌空窮幽歷肺腑履坦開房櫳頗疑有畸人往昔寄此宮嵗月詎云防井竈無遺蹤我來記淸秋歸塗渺窮冬興懷重幽討永嘯回長風風回雲气歸洞口春蒙蒙信美非人境出門吾欲東

分宜晚泊江亭望南山之勝絕江往遊將還而舟子不至擇之刺船徑渡呼之予與伯崇佇立以俟因得渡江

寒水粼粼受晚風輕舠來往思無窮何妨也向溪南去徙倚空林暮靄中

臨江買舟

徵驂聊駐近江樓南市津頭問買舟共說明朝乘雪水長歌一日到洪州

舟中晚賦

長風一萬里披豁暮云空極浦三年夢扁舟二子同離離浮逺樹杳杳沒孤鴻若問明朝事西山晻靄中過潤陂日晴意可喜至暮復雨伯崇有詩因次其韻

客裏嵗雲暮我心殊未平悠悠惜往日鬱鬱懷平生況復久陰雨喜玆霜晚明那知不終日又作瀟瀟聲坐厭泥塗辱空嗟鴻鴈輕

安仁曉行

夙駕安仁道行行得自娛荒山圍野闊逺樹出林孤景晦長煙合天寒碧艸枯歸心懷往路極目尙平蕪

次韻擇之發紫溪有作

明日振衣千仞岡夜分起看月和霜久知行路難如此不用悲歌淚滿裳

擇之寄示深卿唱和烏石南湖佳句輙次元韻

未識南湖景遙欣二子遊賞心並勝日妙語逼淸秋賸欲擕書卷相將買釣舟防吟歸去晚杜若滿汀洲

遊宻庵分韻賦詩得還字

我行得佳友勝日尋名山春山旣妍秀淸溪亦潺湲行行造禪扉小憇腰腳頑窮探意未已理策重躋攀入谷翳防密俯澗隨灣誰將百尺綃掛此長林間雄聲殷地厚洪源瀉天慳偉哉奇特觀賞此一日閒所恨境過淸悄愴暮當還顧步三嘆息人生何苦艱

遊密庵分韻賦詩得絕字

閩鄕饒奇山仙洲故稱傑巍然一峯髙復與眾山絕傳聞極目處天水逺明滅萬里倐往還三光下羅列我來發孤興徑欲躋嵽嵲病骨竟支離何當攀去轍

再題吳公濟風泉亭

華林翠磵響風泉竟日閒來石上眠更結危亭俯幽聽未妨長作地行仙

九月六日早發潭溪夜登雲谷翌旦賦此

懷山不能寐中宵命行軒亭午思畏景薄暮登危巒峻極逾百磴縈紆欲千盤行行遂曛黑月落天風寒羽人候中途良朋亦林端問我何所迫而嘗玆險艱疲勞旣云極饑渴不能言投裝臥中丘幸此一室寛恕號竟永夕落枕無時安旦起辟幽戶竹樹靑檀欒驚喜非昔覩披尋得新觀淹畱十日期俯仰有餘歡寄語後來子勿辭行路難

瀑布

峯回危逕轉垂練忽千尋不爲登山倦躊躇秋澗陰

蓮沼

亭亭玉芙蓉迥立映澄碧只愁山月明照作寒露滴

山楹

山楹一悵望恨此云迷谷仙人不可期縹緲雙鬢緑

竹塢

悄蒨桃蹊北蕭槮竹塢深不堪秋夜永風雨助悲吟

謝客

野人載酒來農談日西夕此意良已勤感嘆情何極歸去莫頻來林深山路黑

淳熙戊戌七月二十九日與子晦純叟伯林同發屏山西登雲谷越夕乃至而季通徳功亦自山北來防賦詩紀事以云臥衣裳冷分韻賦詩得冷字

端防得幽貞考槃寄玆嶺未成長往計抱恨中耿耿秋風吹庭樹遙夜枕席冷感彼嵗序移慨此心事永明晨發孤興趨駕向絕境躋攀力𨿽倦想象意逾騁雲山一以眺俯仰疑倒影檢校石田收眷戀茅屋靜淹畱復未遂外物愧張邴珍重同來人妙語各淸整擊節三嘆余超然得深省

宿黃沙以山如翠浪湧分韻賦詩得如字

日中秣吾馬日暮膏吾車﨑嶇沙南嶺浩蕩淩八區夜雨薦峯前朝登碧琳墟蒼茫永歗罷翕忽淸景䢐去此二三子我行將焉如崔嵬正丘垤萬里忽南圖

洞天

絕壁上千尋隱約巖棲處笙鶴去不還人間自今古

畫鶴

誰寫靑田質髙超鴈鶩羣長疑風月夜淸唳九霄聞崇壽客捨夜聞子規得二絕句寫呈平父兄煩爲轉寄彥集兄及兩縣間諸親友

空山中夜子規啼病怯餘寒覓故衣不爲明時堪眷戀久知岐路不如歸

空山後夜子規號斗轉星移月尙髙夢裏不知歸未得已驅黃犢度寒臯

讀季賔老玉澗詩偶成

獨抱瑤琴過玉溪瑯然淸夜月明時祗今已是無心久卻怕山前荷蕢知

暇日侍法曹叔父陪諸名勝爲落星之遊分韻得往字率爾賦呈聊發一笑

長江西委輸匯澤東滉瀁中川屹孤嶼佛屋寄幽賞我來此何日秋風欲蕭爽共載得髙儔良辰豈孤往酒酣淸嘯發浪湧初月上疊鼓喚歸艎陳迹眞俯仰

分韻得眠意二字賦醉石簡寂各一篇呈同遊諸兄

驅車何所適往至秋云邊企彼澗中石舉觴酹飛泉懷哉千載人矯首辭世喧淒涼義熙後日醉向此眠仰視但靑防俯聽驚潺湲起坐三太息流涕如奔川神馳北闕陰思屬東海壖丹衷竟莫展素節空復全低徊萬古情淒愴顏公篇爲君結茆屋嵗暮當來還【醉石】

天秋山气深日落林景翠亦知後騎迫且復一流憇環瞻峯列屏迥矚泉下濞永懷仙陸子久挹浮丘袂於今知防載故宇日荒廢空餘醮壇石香火誰復繼更憐韋刺史五字有眞意虎竹付歸人悲風起橫吹沈吟向絕迹浩蕩發幽寄來者知爲誰念我儻三喟【簡寂】

祕閣張文簡寂之篇韻髙難繼別賦五字以謝來貺

勞農防稽宅息駕丹元鄕丹元不可見翠壁空云房是時中春月暄風發新陽白水注幽壑緑樹敷重岡俯聽足怡悅仰觀共徜徉班坐得瑤艸傾壺出瓊漿長吟遊仙詩亂以招隠章忽忽林景西躊躇中慨慷座上江海客兀傲須眉蒼逸气邁霄漢英詞吐琳瑯思與泉石勝韻隨笙鶴翔追遊不敢及詠嘆可能忘【俗傳歸宗是王右軍故宅陸修靜封丹元眞人】

秋日告病齋居奉懷黃子厚劉平父及山間諸兄友

出山今防時忽忽嵗再秋江湖豈不永我興終悠悠況復逢旱魃農畝無餘收赤子亦何辜黃屋勞深憂而我忝朝寄政荒積尢懷屙臥空閣惻愴增綢繆東南望故山上有煙浮平生采芝侶寂寞今焉儔朝遊雲峯巓夕宿寒巗幽爲我泛瑤瑟泠然發淸謳裂牋寄晨風問我君何求洪濤捩君柁狹硤摧君輈君還苦不早無乃非良謀再拜謝故人低徊更包羞桂華幸未歇去矣從公遊

夜坐有感

秋堂天气淸坐久寒露滴幽獨不自憐玆心竟誰識讀書久已懶理郡更無術獨有憂世心寒燈共蕭瑟奉同尢延之提舉廬山雜詠

白鹿洞書院【在郡城東北十五里】

昔人讀書地町畽白鹿場世道有升降玆焉更表章矧今中興年治具一以張弦歌獨不嗣山水無輝光荒榛適剪除聖謨已汪洋亦有皇華使肯來登此堂問俗良懇惻懷賢增慨慷雅歌有餘韻絕學何能忘

折桂院黃雲觀【在書院東北五里院後作亭取李白黃雲萬里動風色之句名之】

城中東北望五老何蒼蒼下有前朝寺一原頗深藏門前林澗幽屋後云木荒閒窻亦明潔著此瑞錦張【僧房有瑞香花】更能理枯笻步上林北岡仰視天宇闊俯瞰江流長受書彼何人姓氏不足詳竹帛有遺臭桂樹徒芬芳【李逢吉嘗讀書此院】

西澗淸淨退庵【在棲賢西三里劉凝之舊隠作亭取黃太史詩語名之】

淩兢度三峽窈窕復一原絕壁擁蒼翠奔流逝潺湲聞昔避世人寄此茅三間壯節未云逺髙風杳難攀深尋得遺墟縛屋臨淸灣坐睨寒木杪飛泉閟云關玆遊非昔遊累解身復閒保此淸淨退當歌不能諼

萬杉寺【在臥龍西十里】

休沐聊命駕駕言何所之行尋慶雲寺想象昭陵時門前杉徑深屋後杉色奇空山嵗年晚鬱鬱淩寒姿當年雨露恩千載有餘滋匠石不敢睨孤標儼相持【寺前後杉萬本皆天聖中植有旨禁剪伐者】更啟石室藏仰瞻天像垂願以淸淨化永爲太平基【寺藏仁祖禦飛白書有淸淨字】

簡寂觀【在開先西五里陸修靜所居】

髙士昔遺世築室蒼崖陰朝眞石壇峻煉藥古井深結交五柳翁屢賞無弦琴相擕白蓮渚一笑傾夙心晚嵗更市朝故山鎖云岑柴車竟不返鸞鶴空遺音【修靜晚爲宋明帝召至建康卒於崇虛館】我來千載余舊事不可尋四顧但絕壁苦竹寒蕭參【相傳竹是修靜手植其萌卽所謂苦甜筍者】

歸宗寺【在簡寂西十里】

金輪紫霄上寶界鸞溪邊往昔王內史願香有餘煙【相傳寺是王右軍故宅】千年今一歸景物還依然澗水旣蕩潏山花亦淸妍不辭原隰勞樂此賔從賢訪古共紆郁勞農獨勤攀憐我乖勝踐裂牋寄眞詮逃禪公勿遽且畢區中緣

康王谷水簾【谷口景徳觀在溫湯西十五里入谷又十五里至簾下】

循山西北騖﨑嶇防經丘前行荒蹊斷豁見淸溪流一涉臺殿古再涉川原幽縈紆復屢渡乃得寒巖陬飛泉天上來一落散不收披崖日璀璨噴壑風颼飅追薪防絕品瀹茗澆窮愁敬酬古陸子何年復來遊【陸鴻漸茶經此水爲天下第一】

伏承侍郎使君垂示所與少傅國公唱酬西湖佳句謹次髙韻聊發一笑

越王城下水融融此樂從今與眾同滿眼芰荷方永日轉頭禾黍便西風湖光盡處天容濶潮信來時海气通酬唱不誇風物好一心憂國願年丰

和林擇之黃雲之句兼簡同遊諸兄

登覽日云晏歸車眇重岡天風振余旟多露沾我裳數子情未厭春山杳茫茫還瞻長江白迥眺飛雲黃當念塵中友心期邈相望無爲跨鴻鵠決起淩靑蒼

喜罷官觀康王谷水簾夜飲山月軒分韻得主字奉別送行諸君

嗟余老不才記憶謝明主畀玆山水郡北邇通府一官再溫涼十日九塵土迨玆解章紱絕境方快覩殷勤故人厚追送崖寺古把酒聽鳴泉相看淚如雨

遊天池

三年落星渚北望天池山臨風防浩嘆欲往無飛翰今朝復何朝陟此靑雲端髙尋已奇絕俯瞰何其寛西窮濂溪原東盡湓城關渺然滄波外淮山碧連環我意殊未極更思出塵寰何當駕輕鴻八表須臾間視此長江水滔滔儻西還

買船至演平拜建康劉公墓下遂入城假館梅山堂感涕有作

維舟新曆口步上秣陵阡髙丘忽嵯峨宿艸迷荒煙拜起淚再滴哀哉不能言驅車且復東借此虛堂眠念昔堂中人經營防何年一旦捨之去千秋不言還露井益淸渫風林更修鮮思公獨不見涕下如奔川感慨西州門愴悢山陽篇晤嘆日隱樹悲歌月當軒堂堂忠孝心終古諒弗諼尙與吳門子歸來故山巓

酬黃子厚見訪歸途惠詩韻

櫪驥倦千里籠鶴思九臯念昔田舍日不知山林髙一朝逢世紛故丘得潛逃平生棲遁志玆焉始堅牢故人谷城翁髙情北窗陶亦復喜我歸巾車欵林巢申旦更離闊中情重忉忉

正月五日欲用斜川故事結客載酒過伯林新居風雨不果二月五日始克踐約坐間以陶公卒章二十字分韻熹得中字賦呈諸同遊者

景雕暮節靑陽變暄風忽尋斜川句感此勝日逢駕言當出遊一寫浩蕩胸云物疑異候淒迷久連空今朝復何朝頓覺芳景融疇曩庻復踐鄰曲歡來同伊誰一籃輿連翩數枝笻緑野生逺思淸川照衰容遙瞻西山足突兀彌畝宮庭宇豁淸曠林園郁靑蔥於焉一逍遙芳樽間鳴桐漑爵日樹隱班荊汀艸丰纎鱗動防波新荑冠幽叢惆悵景易晏徘徊思無窮願書今日懷逺寄桑柴翁仰止固窮節愧玆百年中

野塘小隱

傳得希夷九卦圖歸來不復夢榮途野塘竟日無人到讀盡牀頭種樹書

挽吳給事

粵自辭神武超然絕世紛前身疏太傅今日範忠文圃樹寒畱日湖波泠侵云懸知千載下此地想遺芬

次林擇之涼峯韻

解轡林間寺歸鴉晚欲盤望中嵐翠合愁外夕陽殘尊酒何妨盡羇心且自寛無端滿窗月遙夜不勝寒

次韻陳休齋懷古堂

平昔塵編裏心期本自幽那堪舊泉石更作此追遊好句看猶在遺忠愴已休亦知今日意不逐大江流

題君子亭

淸晨坐武觀涼風動髙旌挾弓一笑起屈此四座英破的亦已屢穿楊詎云精軍吏不敢賀髙鳥時相驚解韝脫決遂緩帶飄華纓俯仰新亭幽曠然塵慮淸內正外自直三揖奚所爭端居得深玩君子非虛名

伏承子直都督侍郎臨餞逺郊仍邀嚴州郎中及諸名勝相與燕集分韻賦詩熹得時字輙成鄙句

芳嵗倐云晏故山風雪時胡爲在中路復此行遲遲爲有賢主人愛客情依依昨日西門道終晏不能辭今朝復何朝祖帳遙相追賔從俱俊賢車馬有光輝敞扉得華觀俯檻臨淸池南州淑气多蕩節佳景隨雪樹𨿽攺色靑山正含姿【朱氏園外谷中有梅近百株是日花落已盡】開樽酌春醪授簡哦新詩但覺四座懽不知寸晷移流云暗寒空蒼煙染人衣相看暮色至我去公當歸別袖不忍分扣扣陳苦詞願公崇令徳慰我渴與饑

次劉正之芙蓉韻

淺緑深紅出短籬望中都是可憐枝要看亂颭寒塘水更待金風滿意吹

鐵笛亭【山前舊有奪秀亭故侍郎胡公明仲嘗與山之隠者劉君兼道遊涉而賦詩焉劉少豪勇遊俠軰晚更晦迹自放山林之間善吹鐵笛有穿雲裂石之聲胡公詩有更煩橫鐵笛吹與眾仙聼之句亭今廢久一日與客及道士數人尋其故址適有笛聲發於林外悲壯回郁巗石皆震追感舊事因復作亭以識其處仍攺今名】

何人轟鐵笛噴薄兩崖開千載畱餘響猶疑笙鶴來

漁艇

出載長煙重歸裝片月輕千巗猿鶴友愁絕棹歌聲劉子澄逺寄羊裘且有懷仁輔義之語戲成兩絕爲謝以發千里一笑

短棹長蓑九曲灘晚來閒弄釣魚竿防回欲過前灣去卻怕斜風特地寒

誰把羊裘與醉披故人心事不相違狂奴今夜知何處月冷風淒未肯歸

觀林長仁書卷戲題問答

爲愛雲泉百尺飛故將茅屋傍苔磯防年淸夢黃塵裏此日秋風一棹歸

詩送碧崖甘叔懷遊廬阜兼簡白鹿山長吳兄唐卿及諸耆舊

羗廬不見防經年一話淸遊一悵然此日送君憑問訊千峯影裏舊潺湲

奉和子服老弟黃揚遊巗

聞道黃揚山上頭千峯懷抱百泉幽羨君拄杖年年去飽看人間萬頃秋

梅

姑射仙人冰雪容塵心已共彩雲空年年一笑相逢處長在愁煙苦霧中

香茶供養黃蘗長老悟公故人之塔並以小詩見意

擺手臨行一寄聲故應離合未忘情炷香瀹茗知何處十二峯前海月明

一別人間萬事空他年何處卻相逢不須更話三生石紫翠參天十二峯

題尢溪宗室所藏二妃圖

瀟湘木落時玉佩秋風起日暮悵何之寂寞寒江水【湘夫人】

夫君行不歸日夕空凝佇目斷九疑山回頭淚如雨【湘君】

題中峯杉徑

盤回山腹轉修蛇橫入中峯小隱家好把穉杉緣徑插待迎涼月看淸華

伏承示及毛公平仲墓銘日索挽詩熹不及識毛公而愛重其文舊矣義不可辭顧已不及其虞殯姑以數語題於墓銘後幸辱裁訂或轉而致之其家幸甚

毛君神仙骨誤落世网中髫齓出奇語砉然驚乃翁弱齡翰墨場不言已收功亭亭絕世姿皎皎冰雪容顧步一長嘯笙鶴翔秋空調髙聽者稀老去竟不逢一朝謝塵濁泠然跨剛風回頭叫安期舉手邀韓終千秋有遺想一往無畱蹤平生故人心灑涕銘幽宮斯人不可見斯文鬼神通

哭劉嶽卿

曾說幽棲地君家近接連要擕邀月酒同棹釣溪船遽爾悲聞笛眞成嘆絕弦林猿催老淚爲爾一澘然

秋日

一雨生涼杜若洲月波防漾緑溪流茅檐歸去無塵土淡薄閒花繞捨秋

宋藝圃集卷十七

欽定四庫全書

宋藝圃集卷十八

明李蓘編

曹緯二首

自齊山借舟泛湖還家

十里平湖漫不流晚風吹浪打行舟定知歸後侵燈火家在菇蒲最盡頭

淸溪亭

波平渺渺艸淒淒逺目非昏望欲迷敢以安閒親白鳥聊將衰病照淸溪百年無事雙蓬鬢萬里歸心獨杖藜徙倚無人見牢落水流東去夕陽西

曹組一首

夜歸曲

饑烏啞啞啼暮寒回風急雪飄朱闌窗繡閣艷紅獸晝幕金泥揺彩鸞吳妝秀色攢眉綠能唱襄陽大堤曲酒酣橫管咽孤吟吹裂柯亭傲霜竹逺空寒雪渾不動老狐應渡黃河凍暗回微暖入江梅何處荒榛掛麼鳯歸來祗誇靑連錢貂茸擁鼻行翩翩籠紗宻炬照飛霰十二玉樓人未眠

王十朋十首

福田院畱建聖節

小院藏深竹柴門旁曲江系舟楊栁岸詩句落僧窗

蘆花

蘆花兩岸風蕭瑟渺渺煙波浸秋日鷗鷺家深不見人小舟忽自花中出

離荊南用防州船

扁舟經月沂江流又向江陵換蜀舟腸斷一聲離岸艣不堪回首仲宣樓

雪中

臥聞徵鴈作回音遙想吾廬玉滿林乘興扁舟定歸去艸堂深處伴吟

臥龍山武侯新祠

山藏古寺栢靑靑地重端因蜀相登沙上不聞江轉石人間幾見谷爲陵龍蛇樹影揺千尺玉雪蒼枝吐萬層堪嘆艸廬誰復顧淒山香火卻依僧

梁彭州歸自道山沂流入峽以二詩見寄因次其韻

壯夫白首兩同年又繼錢塘唱和篇十載音書天上鴈一江風雨峽中船西州賢守得髙適東觀人才推孟堅紫陌曾陪探花馬姓名深愧在盧前

元日

元日年年見天涯意故長詩章示宗武春色酌瞿唐白髮又新嵗黃柑非故鄕弟兄團拜處歸去願成行

宿灌口

拂曉出楚塞中流望荊門江隨銅柱轉舟遇虎牙奔鳥度暮天濶魚翻秋水渾宜都轉盼近夜宿舊江村

泊桐廬分水港

何處系歸舟桐廬舊日遊港從分水出亭瞰合江流疊嶂云披絮遙天月吐鉤紛紛釣魚者無復見羊裘

次韻馮元仲正字湖上有作

甌蜀異鄕客西湖同日看浪花隨去棹風絮逐歸鞍水浸吳天濶山涵佛界寛春光無限好只愧縛微官張表臣一首

髙郵寺壁曹仁熙畫水

曹生畫手信有神毫端風雨生奫沄波濤不合來翻屋鮫鱷何須欲噬人湯湯此水勢方割陽侯鬱怒馮夷摶鼉擲鯨呿海嶽驚霧塞云昏光景薄開元將軍愛驊驑拳奇滅沒隘九州時危此物豈易得寫此尙可銷人憂末有乃孫能畫水逋客見之喜欲死雷奔電擊走中原魚怖龍愁寧忍視先生道眼髙昆侖聊將妙語破迷津中流險絕待舟楫四海浩蕩煩經綸我衰甘作淮海客身脫垂涎頭雪白驚心未定畏漰湍欲覓平波泛家宅此身端的老江湖雨笠煙蓑是所圖他年但飽揚州米今日寧論甓社珠

王觀二首

遊俠曲

雪擁燕南道酒闌中夜行千里不見讐怒須如立釘出門气吹霧南山雞未啼腰間解下聶政刀袖中擲下朱亥椎冷笑邯鄲乳口兒

莫惱翁篇

谷垂幹穗豆垂角雨足年登不勝樂烏巾紫領銀須長白酒滿杯翁自酌翁醉不知秋色涼兒捋翁須孫撼牀莫惱翁翁年已髙百事慵

範成大八首

田園雜興【六首】

紫靑蒓菜捲荷香玉雪芹芽阪薤長自擷溪毛充晚供短蓬風雨宿橫塘

烏鳥投林過客稀前山煙暝到柴扉小童一棹舟如葉獨自編欄鴨陣歸

菽粟瓶罌貯滿家天教將醉作生涯不知新酒堪篘未今嵗重陽有菊花

新霜徹曉報秋深染盡靑林作纈林惟有橘園風景異碧叢叢裏萬黃金

斜日低山片月髙睡餘行樂繞江郊霜風掃盡千林葉閒倚笻枝數鶴巢

探梅公子歀柴門枝北枝南總未春忽見小桃紅似錦卻疑儂是武陵人

鄂州南樓

誰將玉笛弄中秋黃鶴飛來識舊遊漢樹有情橫北渚蜀江無語抱南樓燭天燈火三更市揺月旌旗萬里舟卻憶鱸鄕垂釣叟武昌魚好更淹畱

夜步東寺之西

人家簾幕夜香飄燈火蕭疎照市橋滿院月明春意好小樓吹笛近元宵

周必大一首

入直

綠槐夾道集昏鴉勑使傳宣坐賜茶歸到玉堂淸不寐月鉤初上紫薇花

曾極一首

蔡西山挽詩

四海朱夫子徵君獨典刑靑雲伯夷傳白日太經有客憐孤憤無人問獨醒瑤琴空寶匣弦斷不堪聽郝子玉一首

七月十五夜顯仁寺東軒對月

野迥雲歸盡山髙月上遲暗螢依露艸驚鵲繞風枝素影隨波逺新涼與酒宜中秋更有味試爲卜歸期路忱一首

秋懷

落日畱虛壁秋風急戍樓髙歌鬼神夜揮涕虎狼秋豪貴少靑眼文章多白頭何時掛長劍天地一扁舟左緯一首

送別

騎馬出門三月暮楊花無賴雪漫天客情惟有夜難過宿處先尋無杜鵑

趙彥端一首

壽皇太子

日日龍樓問寢時雞人未動漏花遲前星一防朝天節只有淸臺太史知

周昻六首

代書寄王元伯

南園臈蟻記同傾一紙書來萬里情日夜愁心隨栁色東風吹滿大梁城

雪

小雪暮能繁愁雲久更昏細燈寒出戶敧樹老當軒竹葉舊時釀梅花何處村賦詩空入夜愁絕與誰論

夜步

擊柝鄰居淨開門宿鳥驚西風秋半急北斗夜深明獨立乾坤大徐行杖履輕遙憐漢宮闕重露濕金莖

翠屏口

野蔓稍拖架輕泥濺馬鞍徑斜來險石溪急上淸灘羽檄千山淨羔裘六月寒長松空夾道蕭防不成看

晚陰不成雨

落日明西極髙云暗朔方樓臺分照耀宇宙一蒼茫不借蛟龍便虛成燕雀忙何須遣雷怒鬱鬱繞髙梁

莫州道中

大陵河東古莫州居人小屋如蝸牛屋邊向外何所有惟見白沙累累堆山丘車行如倒拽風驚沙流失前轍馬蹄半領穿三步停鞭五步歇雞聲人語無四鄰晚風蕭蕭愁殺人人有禱沙應神遼東老兵非使臣何必埋卻雙車輪

李純甫一首

雪後

玉環暈月蟠長虹飛沙捲土號陰風黃雲羃羃翳晴空屋頭喞喞鳴寒虫天符夜下扶桑宮防震怒鞭魚龍魚龍飛出滄海底咄嗟如律愁神公急北斗捲云漢淩澌捲入天瓢中椎璋碎六華剪出寒瓏翩翩作穗大如手千奇萬巧難形容侊如墮我銀沙界淸光皜夜寒腫朧肝腸作祟耿無寐試把往事閒追窮男兒生須衘枚捲甲臂雕弓徑投虎穴防奇功不然羊羔酒帳玻瓈鐘侍兒醉臉潮春紅誰能蹇驢駝著防陵東骨相酸寒愁煞儂屏山正吐黃虀气笑倒坐間亡是公

宇文虛中三首

和髙子文秋興

揺落山城暮棲遲客館幽葵衰前日雨菊老異鄕秋自信浮沈數仍懷顧望愁蜀江歸棹在浩蕩逐春鷗

又和九日

老畏年光短愁隨秋色來一持旌節出五見菊花開彊忍猿淚聊浮綠蟻杯不堪南向望故國又叢臺

中秋覓酒

今夜家家月臨筵照綺樓那知孤館客獨抱故鄕愁感激時難遇謳吟意未休應分千斛酒來洗百年憂趙沨四首

元日

馬上逢元日東風送客愁滹池春水渡瀛海夕陽樓雪照潘郎鬢塵侵季子裘勞生已彊半更欲玷淸流

和詵上人雪詩

貧巷仍飛雪空庭迥絕塵照窗疑不夜著樹忽驚春枕冷夢魂短山明天宇新賦詩分气象定有防陵人

澗上

逺徑畱殘照疎林出小園山川半豺虎嵗月且琴尊杜老新雞柵龎公舊鹿門不才眞忝竊人道典刑存

九日懷尹無忌

茅屋秋蕭瑟幽居盡日閒碧雲看欲暮逺客幾時還書劍成何事風塵只彊顏思君千里夢夜夜到燕山王隠二首

謝竹堂先生見過

學稼古寺側結廬髙栁陰音書故交絕嵗月杜門深新雪添衰鬢寒灰死壯心西州賢別駕連日肯相尋

次韻之秋日雨後韻

洺州秋雨後幽勝可供閒白首畱他縣歸心繞故山野泉來竹底危磴入雲間尙記登髙會重嵒細菊斑史蕭二首

河上

窗外三竿日河邊八尺泥夜風喧馬櫪秋露冷雞棲嵗月吾生老闗山客夢迷故園桃李樹揺蕩不成蹊

別張信夫

破壘殘星沒寒城曉角孤天低云錯莫野曠雪糢糊小市千錢米徵人丈八殳邊愁故未已不敢恨長途龎鑄二首

景骨城驛中夜雨

畫角邊城暮孤舂野水秋一川霜樹老萬葉雨聲愁自古誰靑眼勞生只白頭何時問漁父容我亦扁舟

晚秋登城樓

落日危樓上詩成只自哦淸商行老矣紅葉柰秋何墮甑前非悟跳丸去日多功名猶誑我未許著漁蓑劉昻霄一首

趙村晚望

放眼東原上風煙接渺茫林疎出村落野迥散牛羊天地浮元气山河半夕陽登髙一長嘯未覺阮生狂王元粹一首

旅次

旅次渾無定生涯亦漫勞病求方士藥寒憶故人袍避俗惟黃卷忘憂但濁醪柴門多落葉昨夜朔風髙趙亮功一首

甘露寺

鄭南峯下寺白石間疎篁飛雨度山閣閒雲生野塘檐前松子落防際栢煙香別後聞鐘磬山陰空夕陽朱弁六首

客懷

兵气常時見客懷何日開形骸病自瘦鬢髮老相催已負秦庭哭終期漢節回風雷識我意一雨洗氛埃

白髮

白髮使車前煙波思渺然霜淸獲稻日風急授衣天客館但愁坐釣舟誰醉眠乘槎會有便眞到鬥牛邊

戰伐

戰伐何年定悲愁是處同黃雲縈晚塞白露下秋空魚躍深波月鳥啼落葉風誰知渡江夢一夜繞行宮

十七夜對月

病骨怯風露愁懷猒甲兵人居絕域久月向此宵明輪仄初經漢光分半隠城遲遲不肯下應識異鄕情

上已

行行春向暮猶未見花枝晦朔中原隔風煙上已疑常令漢節在莫作楚囚悲早晚鸞旗發吾歸敢恨遲

寒食

淸明六到客愁邊雙鬢星星只自憐兵气尙纒巢鳯閣節旌已落牧羊天紙錢灰入松楸夢粥香隨楡栁煙北向鴈來寒霧隔音書不比上林傳

洪遵一首

宣鎖

禁門深鎖寂無嘩濃墨淋漓兩相麻唱徹五更天未曉一池月浸紫薇花

酈權一首

畱仲澤

朝衫猶濕紫宸霞暫輟旌旗擁使車馳馬彎弓眞將種載書囊筆自名家江湖萬里春回鴈燕趙千林月滿花明日升沈便霄壤更畱玉樹倚蒹葭

郭明復一首【成都人隆興癸未登科仕不甚達】

琵琶亭

香山居士頭欲白秋風吹作湓城客眼看世事等虛空云夢胸中無一物舉觴獨醉天爲家詩成萬象遭梳爬不管時人皆欲殺夜深江上聽琵琶賈胡老婦兒女語淚濕靑衫如著雨此公豈作少狂夢與世浮沈聊爾汝我來後公三百年潯陽至今無管弦長安不見遺音寂依舊匡廬翠掃天

陸士規一首【秦檜門客】

過黃陵廟

東風吹艸綠離離路出黃陵古廟西帝子不知春又去亂山無主鷓鴣啼

趙葵一首

慧山寺

古木森森映綠苔嵯峨樓閣倚天開山僧不問朝天客自注冰泉插野梅

趙師秀三首

題薛氏廬

不作封侯念悠然逺世紛惟應種事猶被讀書分野水多於地春山半是云吾生嫌已老學圃未如君

巖居僧

開扉坐石層盡日少人登一鳥過寒木數花揺翠藤茗煎冰下水香炷佛前燈吾亦逃名者何因似此僧

桃花寺

舊有桃花樹人呼寺故云石幽秋鷺上灘逺夜僧聞汲井連黃葉登臺散白雲燒丹勾漏令無處不逢君翁卷六首

贈滕處士

識君戎馬際今又十年餘環海才安息先生便隠居淸風三畝宅白日一牀書長是門閒掩鄰僧亦不如

贈九華李丹士

行徧東南地曾看江水源袖藏勾漏藥身是老君孫去住云相似枯榮事不論九華峯最碧相對舊柴門

同徐道暉文淵趙紫芝泛湖

相逢亦相親吟中得幾人扁舟當夏日勝賞共閒身山雨曾添碧湖風不動塵晚來漁唱起處處藕花新

寄從善上人

數載不相見師應長掩闗香煙前代寺秋色五峯山棊進僧誰敵琴余鶴共閒幾時重過我吟話此林間

幽居

蓬戶掩還開幽居稱不才移松連嶠土買石帶溪苔藥信仙方悞衣從古樣裁本無官可棄安用賦歸來

隠者所居

百事已無機空林不掩扉蜂沾朝露出鶴帶晚雲歸石老苔爲貌松寒蘚作衣山翁與溪友相過轉依依徐璣四首

山居

栁竹藏花塢茅茨接艸池開門驚燕子汲水得魚兒地僻春猶靜人閒日更遲山禽啼忽住飛起又相隨

登橫碧軒繼趙昌甫作

步陟髙髙寺徐行不用扶春天晴又雨山色有還無句向閒中覓茶因醉後呼所懷論未足何乃又徵途

夏日懷詩友

流水階除靜孤眠得自由月生林欲曉雨過夜如秋逺憶荷花浦誰吟杜若洲良宵恐無夢有夢卽俱遊

夏夜同靈暉有作奉寄翁趙二丈

齋居惟少睡露坐得論文涼夜如淸水明河似白雲宿禽翻樹覺幽磬度溪聞欲識他鄕思斯時共憶君徐照二首

題翁捲山居

空山無一人君此寄閒身水上花來逺風前樹動頻虫行黏壁字茶煮落巢薪若有髙人至何妨不裹巾

貧居

旣與世不合當令人事疎引泉魚走石掃徑葉平蔬誰念交情淺難如識面初榮途多寵辱未敢怨貧居李邴

宮詞三首

舞袖何年絡臂韝蛛絲网斷玉搔頭羊車一去空餘竹紈扇相看不到秋

鮫綃淚滴鴛鴦冷月上欄幹照孤影躑躅開花過粉墻轆轤汲水敲金井

妾意長如鳯管寒君恩不學縷衣寛漢家公主歌黃鵠猶有琵琶馬上彈

嶽珂一首

經筵百韻詩

臣一介孱庸濫饕世祿每念沈寃未雪直筆久污一意纂修五年勤瘁上干宸覽誤簡淵衷萬死尙寛九殞莫報今因追感先臣飛事輙賦百韻詩一篇繕寫躬詣天庭投進伏望聖慈特賜睿察昭白而施行之干冒天威臣下情無任惶懼震越屏營之至

永祐當臨禦重熙極泰亨物窮隍土覆地大孽牙萌倐爾邊城釁違吾海上盟風塵昏九土氛霧塞三精於赫中興主初專九伯徵赤符觀炳炳喜兆得庚庚四七膺休運三千協一誠乾坤恢辟闔日月洗明淸天授睢壇防風興渭水英維時臣大父韜迹聖廛氓寶匣鳴長劍雄冠彯曼纓衣裘供羿射燈火近韓檠聖世方求駿明神豈捨騂始從魚鑰守小析羽林兵嘗敵無車乘麾軍不鼔鉦燻門摧彥政汜水從閭勍驛召班龍節犀軍下雀桁王師俱蓄縮敵騎愈縱橫馬渡朝迎敵鐘山夜駐營狂瀾身砥柱大廈手支撐烽熖猶煩熾吳都忽震驚東巡傳警蹕右袒半公卿憤起宜興旅追收建鄴城大江誰飲馬五嶽更刑牲一蕩西江李重殱固石彭利兵驅虎豹傑觀築鯢鯨玉帳旋平廣銅符遂帥荊皇靈期濯濯王事分傍傍犄角防奔鹿山林息聚蝱神州宜亟復六郡乃先爭桀黠徒馮壘苗民敢抗衡鋭師掀狡窟髙堞覆堅棚鼎澧兵方進湖湘寇輙平幾年凶禍結八日駿功成叛將因資用降人豈畏阬開疆下商虢結約到磁洺謀帥難張俊還兵慮酈瓊但虞遺後患初匪厭紛更沔鄂重歸鎭齊劉尙據京且羞離楚饌未用渡河罌細栁千屯竈柔桑萬瓦薨流民俱授畝戰士亦從耕夫澮縈如帶原田畫若枰連云登美稼淅玉飯香秔芻挽從今省兵儲亦頓贏吏貪無碩防民佚異魴頳姑定鴻溝約交馳絕域伻鄰歡新玉帛宴衍樂簧笙未幾邊揺艸惡知野食蘋禮容方濟濟革乘忽軿軿睿斷昭雄武天威震隠谹六師紛霧集四校盛雷轟戎駕爰方啟神鋒莫敢攖童髫欣再見父老喜前迎義气通諸夏謳聲沸八紘官兵颺隼鷙天象掃欃槍跬步臨京闕朝衣詣寢楹晉軍傳鶴唳楚幙聽烏鳴機會乘今日雌雄決此行幸成千載績歸捧萬年觥何事東來詔遄追北指旌撫膺皆壯士牽袂有啼嬰嶪岌登樞極雍容儼佩珩身𨿽處廊廟志則在幽防豈意中原略深違時相情和戎徒效敬投幾不聞防正爾先鞭著居然謗篋盈凶威揺吏牘風防動臺抨梟虺饑吞噬鷹獒樂使令眾髽常忌冠同浴不譏裎逺慮爲徼福先驅謂緩程一言鳴仗馬千丈下喬鸎盍攷謝赦表兼觀賜札評許身無少媿憂國甚於酲被譛宜投虎能言不離鸚鳥翾身蚤箙健足先烹有客悲周道何人歸魯祊同時惟切齒來者但懲羮長夜何時旦沈陰幾日晴是非從欠定禍否待終傾先帝資神武深仇愴父兄每懷得頗牧胡忍棄韓黥哲監何嘗惑孤忠果漸明嶽陽還舊號嶺表返諸惸故壘營新祀畿封辟賜塋用心傳舜子述事廣文聲甘雨興余稿靑天豁久盲先臣死不朽聖徳浩難名陛下今湯禹王臣昔散閎令圖天廣大盛烈日鏗鍧心述參堯運規模紹漢宏遺形髙閣繪良股盛朝賡故將幸非逺微臣矧敢輕傳譌嵇史謬敗俗訂言寧日系無虛筆云章有滿籯竹書皆歷歷玉訓尙鏗鏗願輟淸朝暇叨承乙夜呈作詩哀寺孟覽奏念緹縈恩錫茅封寵光昭衮宇榮誓懷如皦日忠報畢餘生

林外一首

題壁

藥鑪丹竈舊生涯白雲深處是吾家江城戀酒不歸去老卻碧桃無限花

張仲威一首

設醮靈仙

瑞气蔥蔥雨露邊璧門金闕倚層巓靑霓絳節嚴中夜綠蓋丹輿會九天香染舊泥封寶洞聲傳鳴鶴湛靈泉分明步入煙霄上何必飡霞駐少年

朱惇儒一首

小盡行

藤州三月作小盡梧州三月作大盡哀哉官歷今不頒憶昔升平淚成陣我今何異桃源人落葉爲秋花作春但恨未能與世隔時聞喪亂空傷神

陳傅良五首

送郭希呂

我門閉重重我徑阻且深梅花獨相依聊以慰我心美人從何來﨑嶇自幽尋亦於琢冰中而和南風琴菜甲尙可羮新篘足同斟不知嵗已華歸興生霜砧欲別復少住棲烏歸月林客去鳥翾飛落花滿墻陰

仰止亭

可愛南山與北山北山上有斗芒寒碧雲歸盡人何在更捲朱簾到夜闌

海棠

澹月看花似霧中遽呼燈燭倚花叢夜來月色明如晝卻向庭蕪數落紅

送周介之同年赴徳化宰

民社須吾黨江湖足此情不堪秋暑近欲趂暮潮平拙宦成華髮憂時自短檠君看廬阜石千載尙垂名

和朱宰遊丁園韻

楡火逢佳節棠陰接勝遊移尊忻及暇乘屐共尋幽日靜竹光合風暄花气浮主情殊未倦衰暮爲遲畱劉迎十一首

海上

潮蹙三山島煙橫萬里沙蜃樓春作市鼉鼔暮催衙一曲水仙操片帆漁父家安期定何處試問棗如瓜

秋郊

秋水四五尺暮山三兩峯浮雲白毫相落日紫金容蓑笠前村笛樓臺古寺鐘殷勤小平逺圖畫記渠儂

代人憶舊

緩步素絲障微吟紫綺裘醉便風側帽歌愛月明樓犀軸題春恨銅荷滴夜愁風流十年夢燈火漫揚州

題吳彥髙詩集後

片雲蹤迹任飄然南北東西共一天萬里山川悲故國十年風雪老窮邊名髙驥北無全馬詩到西江別是禪頗憶米家書畫否夢魂應逐過江船

代王簿上梁孟容副公

妙年椽筆賦長楊一日聲名滿四方天上風流靑客人間嘉慶綠衣郎錦囊看讀金花誥畫防閒凝燕寢香預恐政成趨急詔海沂無計駐王祥

明日復防客普照繼呈此詩去及不數日矣

室中呼起散花天來伴維摩到處禪百刻篆香消晝永一畨花雨破春妍雲山眞欲追聱叟風腋何妨借玉川他日相思共明月舊遊應說禁煙前

陪諸友登三山亭

半濠淸淺芰荷雕落日登臨未寂寥山色逼秋渾作市海聲迎暮欲吞潮沙頭白鳥疑相熟木末靑旗苦見招不似常時對官府可無閒話及漁樵

次韻酈元與贈於元直道舊

倦遊方嘆錦囊空此道誰知一夕東客裏簿書慚老子詩中旗鼔避元戎叩門莫厭經過數促席聊容語笑同此樂秖憂兒輩覺不應品藻待渠公

郭熙秋山平逺用東坡韻

槐花忙過舉子閒舊遊憶在夷門山玉堂會見郭熙畫拂拭縑素塵埃間楚天極目江天逺楓林渡頭秋思晚煙中一葉認扁舟雨外數峯橫翠巘淮安客宦逾三霜云夢澤連襄漢陽平生獨不見寫本慣飲山綠餐湖光老來思歸眞日日夢想林泉對華髮丹靑安得此一流畫我臨笻水中石

河橋

桃李香中八九家靑旗髙掛綠楊斜晚來風色渡頭急滿地蕭蕭楊白花

盤山招隠圖

溪山不難買所費千金儲不如數峯云朝昏對吾廬交遊豈無人轉盼傷離居不如吾兄弟相應如笙竽左侯薊名族溫溫器璠璵身𨿽市朝寄心與功名疎伯也亦可人文華炳於菟風神聳魁偉襟韻含沖虛平生一片心緣塵不闗渠相期有幽事嵗晚山林俱防服照黃冠歡呼奉親輿大婦侍巾帨中婦供庖廚諸孫戲膝前翩然鳯將雛朝采南澗芹暮漉西溪魚煙霞入杖屨風月來窗疏觀竹上巢云禮佛登香鑪紅龍雪浪湧白塔蒼煙孤冰弦寫天籟茶甌泛云腴快哉天下樂俯仰余何須正恐老太衝招隠昔所無

姚孝錫八首

題栁溪別墅

雨霽風和不動塵栁邊擕酒賞晴春頻來溪鳥渾相識度水穿花不避人

謁滕茂實祠

本期蘇鄭共揚鑣不意芝蘭失後凋遺老只今猶涕淚後生無復識風標西陘鴈度霜前塞滹水樵爭日暮橋追想平生英偉魄淩雲一嘆豈能招

次韻秋興

老畏年光速愁添旅夢多西風著梧竹歸思入煙波夜永憑詩遣顏衰得酒和故溪千樹栁誰復曬漁蓑

次韻王無競見寄

客懷重寄仲宣樓白艸黃雲塞上秋山色不隨塵世攺水聲還抱故城流隙中畏景那堪玩鏡裏衰顏秪自羞多愧詩人苦相憶逺傳佳句弔淸愁

感白髮

彈鋏憑誰聽客歌震雷那復化魚梭梳頭白雪驚新有障眼花比舊多鄕問阻兵猶斷絕羇懷憑酒暫消磨不須更問今朝客門外元無雀可羅

溪橋早春

輕黃未染栁梢勻連日溪風捲塞塵乍暖乍寒花信晚相呼相應鳥聲頻少勤謾挾經綸防老懶空餘病患身追憶故園桃李樹年年紅紫爲誰新

登樓有懷

老愧憑欄目力昏百年懷抱向誰論晴空鴈起雲邊塞夕照人歸郭外村因記昔遊驚迅晷暫將離恨付淸樽誰人肯似邊居士逺駕朱輪過雀門

嵗晚懷二弟

少易成歡老易傷壯遊垂白未還鄕煙塵無復音書到魂夢猶疲道路長爆竹又驚新薦嵗屠蘇空憶舊傳觴年年此日遙相憶鴻鴈何時續斷腸

滿執中二首

瑯琊溪

巖下桃花紅溪流碧如玉逋翁隔云歌不是人間曲

明月溪

月出溪水淸月落溪水黑茫茫溪上人笑與月爲客向巨源一首

登五老亭得寫字

玆山何巍巍气欲等嵩華從公二三子勝日飽閒暇躋攀謝車輿自辦兩不借捫蘿覓幽際行椒得孤榭側送夕陽移俯視髙鳥下登臨記曩昔嵗月驚代謝卻數一周星復命千里駕身從泛梗流事與浮雲化朅來共一尊似爲天所赦明登還問塗合離足悲吒

宋藝圃集卷十八

欽定四庫全書

宋藝圃集卷十九

明李蓘編

嚴羽五十首

登豫章城感懷

憂來不自得登城望髙天寒云四面起朔气下長川脫劍且卻坐君知心惘然柰何平生志欝抑江湖間凜凜秋風來茫茫落日晚長憂生白髮沈想忘朝飯向來經濟士本自碌碌人蕭曹刀筆吏樊灌市井臣徒步取勲業漢道爲光新我今何爲者飄飄去鄕國狂歌豫章城醉臥風江碧但取英雄笑終慙倜儻生名當以徳載事恥因人成獨酌還獨酌哀歌還寂寞安得淩風翰爲君拂寥邈

夢中作

予客廬陵日夢至一大府主人自稱劉荊州與子觴燕各賦詩爲樂覺而髣髴其一二因續成之

少小尙奇節無意縛珪組逺近江海間登髙屢懷古前朝英雄事約略皆可覩將軍防單馬談笑有荊楚髙視蔑袁曹气已蓋寰宇大未豁壯圖人空坐崩沮丈夫生一世成敗固有主要非佁儗人未死名已腐夫何十載後亦忝趨太府主人敬愛客開宴臨長浦髙論極興亡歷覽窮川渚殷勤芳艸贈窈窕邯鄲舞愧無登樓作一旦濫推許懷哉揮此觴別路如風雨

劉荊州答

皇漢失中徳四海橫雕戈驚塵暗九有豺虎臨長河流人滿川谷積屍亂如麻闗洛旣蕩析楚壤空嵯峨謬當牧守寄無以救時訛竟貽百代誚家世隨蹉跎安知千載下夫子感慨多人生固有志成敗飄風過且復登城隅逍遙望山河日暮襄漢碧鳬鴨遊輕波何以慰我心熊間黃駞淸觴宜城酒二八邯鄲歌願言寫懷抱聊用寛吾家勿言此歡易樂罷歸無何

廬陵客館雨霽登樓言懷寄友

終日坐汾淟邈然無少欣登樓一周覽始見萬山羣微雨洗殘暑靑天捲浮雲襟懷兩廓落朗若見夫君見君君何在顧影還獨笑吏非金門遊隠異滄浪調江明秋月白山空夜猿嘯徒事百卷文未返一竿釣畱滯豈勝愁非君誰與謀水寒終赴海鴈逺暫賔秋舉世不可語猶當傲巢由贈君三尺劍永駕五湖舟

送嚴次山

四年棲嶺表三嵗客海東人生貴安適奔走成何功去年喜歸來山花春防茸弟侄各捧觴一笑生華風南山多紫芝北山多白薇云空汗漫臺月午生涼輝俯仰僅一載脂車復徵西豈以丈夫志萬里猶庭闈故園松桂林一一含眞姿何時賦歸來毋令久凝思

遊臨江慧力寺

舟中望古剎川上移琴樽隠隠林閣見迢迢鐘梵聞列岫不離席驚濤常在門風帆與沙鳥泛泛隨朝昏天髙一幡掛靜室眾香焚煙起多近郭鴉歸無逺村松際上微雪經聲來暮猿賞惟靜者契法對髙僧論安得息塵駕水懷瞻獨園明朝別此去惆悵滿松云

山居卽事

稍欣入林深已覺煩慮屏霜果垂秋山歸禽度風嶺紛紛葉易積漠漠云欲盛磵戶寂無人松蘿窅然瞑惟聞山鳥啼月出柴門靜終嵗寡持醪延歡聊煮茗羣書北窗下帙亂誰能整

遊仙【六首】

秋澗夜瑟瑟月露明團團褰衣步澗月忽見雙飛鸞上有騰空仙天風飄佩環淸歌映巖谷粲若玉煉顏願升綠云去隨君向仙闗咽食長不老何用思人間

二

憶讀玲瓏篇來往虛皇閣空見白芙蓉秋風幾凋落昨逢紫陽君共有丹臺約下視塵埃中冠纓縛猿玃世事行若此悠悠復何托

三

五老出東南崔嵬相間隔淸晨登絕頂處處仙人迹朱霞散九光巖谷好顏色回首空澄湖黃濤正喧擊石上弦素琴神歡心自淸仙童三四人忽來左右聽嘹嘹誦金書勸我餐瑤瓊贈我一玉麈邀我淩雲行舍琴與之去恍惚在蓬瀛

四

朝別簡寂觀夜行石徑溪溪光照崖綠月色正相宜石上三道士頎然好丰姿手弄金光艸或把珊瑚枝憑風招素手賜我一玉巵嘆我事逺遊蕭颯朱顏衰長林孤月落羽蓋何葳防童童乘之去棄我忽若遺明發閴無覩但有靑鼯啼

五

翩翩南來云如飛百隻鶴我行忽見之眇然意欣樂五峯何峻秀靈艸生垠蕚願乘此云去去鏈黃金藥千載倘歸來不復見城郭

六

瀑布好明月上有石梁橫矯首望東海正見蟾蜍生揚輝天漢間下照蓬丘城桂實幾凋落姮娥空聞名咄哉玉斧子不如白精靈藥不服食執柯獨何成迢迢彩雲外誰吹白玉笙竦身一長聽了然出寰瀛

過逍遙山

來過許仙宅復窺洪崖井地逐靈勝髙興接煙霞永伊余坐昏墊久欲還林嶺明發囊丹砂歸歟鏈頽景

古懊惱歌

五兩轉須臾相望柰何許寄與黃帽郎船頭慢揺櫓君子如白日願得垂末光妾身如螢火安能久照郎郎去無見期妾死那暝目郎歸認妾墳應有相思木船在下江口逆風不得上結束作男兒與郎牽百丈朝亦出門啼暮亦出門啼蛛网掛風裏遙思無定時懊惱復懊惱懊惱無柰何請郎且少住聽妾懊惱歌

劍歌行【贈吳防卿】

劍歌行借君劍爲君舞自古英雄重結交樽酒相逢气相許愛君倜儻不可覊與君一見心無疑疎眉大顙長七尺神采照耀仍虯髭雄詞落紙走山嶽霹靂繞壁蛟龍隨如何十載困覊旅此心獨未時人知去年從君禦彊冦舉鞭直解揚州圍論功不及驃騎幕失路羞逐邊城兒歸來寶劍掛空壁白光夜夜驚虹霓椎牛釃酒且髙會酣歌擊築焉能悲百年快意當若此迂儒拳局徒爾爲我亦摧藏江海客重气輕生【闕】

送吳卿再往淮南

故人身披紫綺裘腰佩寶玦騎驊驑英風俠气橫四海辭我逺向淮南遊淮南桂樹應猶在八公舉手遙相待明月髙懸五兩頭隨君千里過淮流十年鞍馬邊城道又向邊城見春艸春艸萋萋路入秦長安北望空愁人荊楚奇材多劍客感慨相逢思報國男兒事業早致身靑鬢須防雪霜迫我向人間久拂衣白雲相伴掩巖扉調琴鼔罷淸商曲愁見孤鴻天際飛

古劍行

我有三尺劍懸膽光陸離刜鐘並切玉如泥水斷蛟龍陸剸犀三軍白首才一揮惜哉掛壁無所施使之補履不如錐吾將抱憤愬玉帝手持此劍上天飛

還山吟畱別城南諸公

日暮望寒山惆悵歸思發如何山中客屢看城頭月山中月明女蘿秋石磴潺湲瀉碧流巖猿久別應惆悵澗鳥相呼亦共愁城南故人與我好令我忘卻歸山道昨夜西窗夢到家忽驚千嶂芝花老朝來舟子促辭君回首空江語尙聞別後莫嗟難見面相思只望嶺頭云

孺子臺吟

去年醉與東湖別欲上衡湘泛秋月君家畱我卻邅廻悵望還成阻修濶西山縹緲翠屏開復憶滕王倒玉杯經過始識洪崖井調笑重登孺子臺臺前呼酒折荷花水淨煙明散落霞舉杯失笑今何在望斷行雲空咄嗟故人別後還愁緒此都不是余畱處興來目送海邊鴻歸心掛在閩溪樹路逢估客有情人因得題詩一寄君大鵬正展圖南翼空有相思隔海云

思歸引

海上之艸綠芊芊洞門一閉今幾年仙驥去時畱紫鞍掛壁見之心惘然欲歸卽歸亦由我不待功成何不可堯舜不能屈由巢自余王侯何足交武陵春水綠堪染就中亦有桑麻郊近聞秦人笑相語待我東溪種碧桃

別客

客鬢風霜晚離亭鼔角聞念君當此去把袂不能分衡霍連秋气瀟湘合暮云愁心將落葉向晚共紛紛江樓月夜懷故山友人陳聘君吳樗卿

昨夜江樓月思君好斷腸猿聲相應發山色更靑蒼楚塞來書逺閩闗隔夢長今朝看愁髮爲爾半成霜

江上有懷上官長史

憶君悵不樂立馬大江邊塞鴈來無際驚沙度颯然客心懸日夜書札斷雲天莫作靑山老空爲人所憐

有懷閬風山人

把酒忽惆悵君今吳楚間孤云隨馬首風雨隔河闗心事竟安在此行殊未還空將百年意泣向寶刀環

懷南昌舊遊

昨在南昌府淸遊不可窮杯行江色裏棹進月明中樓笛吹晴雪菱歌漾晚風坐來懷舊迹萬里亦飄蓬

望西山

西山橫翠新中隠石仙眞笑取玉塵尾揖玆丹霞人雲從石洞出月落滄江瀕子亦將髙臥藤蘿掛葛巾

喜友人相訪擬韋蘇州作

朝朝竹林院閉戶讀殘書幾閣晨風入荒庭寒露余故人步屐至淸坐每踟躕輟捲還畱興漱泉同飯蔬

閒居寄友

蕭條遺世心江海坐來深擁褐閒窺沼思山欲借琴有幡山際寺無葉水邊林不見同袍友同誰伴苦吟

吳江春望

客有東南別憑髙正憶家靑春江上艸湖日岸頭沙去鳥無邊盡歸帆幾處斜音徽不可問惆悵結瑤華

秋夜歸汝館懷友人陳聘君籟竹莊

秋聲動梧竹月色滿庭蕪此夕懷良友天涯各一隅飛飛羣過鴈切切未棲烏安得從君去扁舟駕五湖

送張季逺入京

手把一枝菊贈君千里行山川遙滿目何處是吳京飲罷北風起蕭蕭胡鴈聲東流倘未盡見我望君情

訪益上人蘭若

獨尋靑蓮字行過白沙灘一徑入松雪數峯生暮寒山僧喜客至林閣借人看吟罷拂衣去鐘聲云外殘

蜀女怨

幾時離月峽吾見紫蘭凋塞鴈隨魂折江花逐淚飄沙頭南北客京口去來潮日日無消息空登萬里橋

寄山中同志

我有三足麂放之在碧山別來幾千日昨夢忽乘還松色入天盡巖花落地閒憑君一問訊沿月上潺湲

豫章城

暝色蒹葭外蒼茫旅眺情殘云和鴈斷新月帶潮生天到水中盡舟隨樹杪行離家今幾宿厭聽棹歌聲

臨川逢鄭遐之云夢

天涯十載無窮恨老淚燈前語罷垂明發又爲千里別相思應盡一生期洞庭波浪帆開晚云夢蒹葭鳥去遲世亂音書到何日闗河一望不勝悲

客中別表叔吳季髙

悠悠逺別半生悲白日相逢又語離海內風塵驚不定天邊消息到何時洞庭旅鴈春歸盡步寒潮夜落遲惆悵孤舟從此去江湖未敢定前期

和上官偉長蕪城晚眺

平蕪古堞暮蕭條歸思憑髙黯未消京口寒煙鴉外滅歷陽秋色鴈邊遙晴空木落長疑雨暗浦風髙欲上潮惆悵此時頻極目江南江北路迢迢

夜泊

夜聞沽客送將歸蕪菼蕭條月色微萬里江湖何處極孤舟鴻鴈自相依杯拋黃菊幹賖酒城掩秋砧罷搗衣不禁此時心斷絕長沙南去故人稀

寄郭招甫時在潯陽

夢向三江買釣船掛帆南去白雲邊窗開曉色香鑪現門落寒聲瀑布懸百年酒興陶彭澤四海詩名孟浩然何日尋眞塵外迹焚香酌茗話先賢

登滕王閣

髙閣憑空浩蕩開當時遺迹幾蒼苔煙含晚市悠悠見沙帶澄潭渺渺回此日登臨分壯气百年淪落憶雄才可憐萬古神交意日暮荒涼一嘆哀

紫霞樓夜飲

西樓孤絕倚天靑我愛明河對戶橫露滿碧梧風屢起煙消綠嶠月初生仙人共酌丹霞酒逸侶同吹白玉笙不向此時窮笑傲更從何處豁髙情

聞笛

江上誰家吹笛聲月明霜白不堪聽孤舟萬里瀟湘客一夜歸心滿洞庭

答李友山山中送別

已恨靑山臨渡口相思回首隔夫君更堪重到相思處不見靑山見白雲

酬故人見贈

湘江南去少人行瘴雨蠻煙白艸生誰念梁園舊詞客桄榔樹下獨聞鶯

閨中詞

良人西去恨何如妾在閨中對影居萬里長看天外月一生空得夢中書

塞下曲二首

古戍秋生畫角哀思歸泣盡望鄕臺霜天日落寒風起但見黃沙萬里來

玉闗西去更無春滿眼蓬蒿起塞塵漢馬不歸靑海月笳聲愁殺隴頭人

絕句【集中無此篇】

萬里長江嵗暮天冰堅可渡不須船雪堂老子迎君笑化鶴歸來又百年

林徳暘二十八首

寄林編修【名千之平陽人】

大雅凋零尙此翁醉鄕一笑寄無功衣冠洛社浮雲散弓劍橋山落照空東魯有書藏古壁西湖無樹挽春風巾車莫過靑華北城角吹愁送暮鴻

道中

程入江鄕宿新炊飯帶沙亂山愁外笛孤驛夢中家野水平菇葉春風足楝花西來三兩客閒說舊京華

春感

栁花衮雪春防防溪風一夜吹爲萍萍隨風去渺流水人生無根亦如此故山入夢艸芊芊半窗疎雨寒食天曉來白髮稀可數多少朱顏化黃土髙原冉冉靑煙斜麥飯灑松能幾家子規叫殘金粟暮繭紙蘭亭已飛去聞家則堂大參歸自北寄呈【丙子春巴延兵至杭州則堂家鉉翁以參知政事與丞相吳堅等充祈請使詣燕申祈請之議國亡守志不仕貶河中府十九載至元三十一年甲午召還放自便乃歸江南時八十有二矣】

濵死孤臣雪滿顚冰氊囓盡偶生全衣冠萬里風塵老名節千年日月懸淸淚秋荒遼海鶴古魂春冷蜀山鵑歸來親舊驚相問禾黍離離夕照邊

答柴主簿

相隔云江有夢尋篇詩寄舊重兼金山林未遂鹿麋性風雨空愁葵藿心老气十年看劍在秋聲一夜入燈深銅槃消息無人問寂寞西樓待鴈音

元日卽事

宿霧沈城海日遲十年冉冉鏡中絲江湖舊夢衣冠在天地春風鼔角知杜曲桑麻歸已往尙平婚嫁畢何時野人問我行藏事自向庭前采栢枝

寄七山人【平陽州治北五里有七星山鄭初心隠居於此稱爲七山人】

十年疎鬢爲誰斑天借儒冠日月間敧枕寒生雙瀑澗開門春滿七星山鶴歸尙覺遼城是防老空聞蜀道難欲覓九還憑寄語靑牛何日度函闗

拜嶽王墓【嶽飛葬西湖之棲霞嶺】

寥落一杯在英雄萬古寃孤忠懸白日遺恨寄中原樹老殘霞澹塵深斷碣昏東南天半壁往事泣寒猿

夢中作二首

一杯自築珠丘土雙匣猶傳竺國經獨有春風知此意年年杜宇泣冬靑

昭陵玉匣走天涯金粟堆前幾莫鴉水到蘭亭轉嗚咽不知眞帖落誰家

冬靑花【冬靑一名女貞木一名萬年枝漢宮嘗植後世因之宋諸陵亦多植此木】

冬靑花花時一日腸九折隔江風雨淸影空五月深山防微雪石根雲气龍所藏尋常螻蟻不敢穴移來此種非人間曾識萬年觴底月蜀魄飛繞百鳥臣夜半一聲山竹裂

鄭宗仁會宿山中

挑燈懷舊夢移席近春泉共話忽深夜相看非少年斗垂天末樹燐出雨餘田亦有茅檐下飯牛人未眠

飛雲渡

人煙荒縣少澹淡隔秋陰帆影分南北潮聲變古今斷峯僧塔逺初日海門深小立蘆風起乘槎動客心

宿臺州城外

荒驛丹丘路秋髙酒易醒霜增孤月白江截亂峯靑旅鴈如曾識哀猿不可聽到家追此夕三十五郵亭

客懷

道出簫臺北靑鞵第幾山看云生逺思臨水覺衰顏石室猨空老花時燕獨還春光已愁寂況復在兵間

僊壇寺西林

古壇僊鶴杳野鹿自成羣松气浮淸曉經聲出白雲石穿僧屋過水到寺門分人世無窮事山中了不聞

新昌道上

江湖猶是客嵗月已成翁僊路重云外人家落水中山痕經燒黑土脈入泉紅又得春風信孤花照驛東

寄懷

風雨知何夕干戈寄此身靑燈少年夢白髮異鄕春水驛逢花使丹田守谷神行窩隨處得聊自得吾眞

越中送徐君寅歸閩

此地同爲客當秋獨送君斜陽畱薄醉逺道惜輕分老淚遺陵木鄕山出海雲天南有回鴈音信倘相聞

重過虎林

漠漠江湖夢蕭蕭禾黍秋淸笳吹落日白髮過西州池涸神龍逝山空老鳯愁惟餘闗外水寂寞自東流

寄別諸公

盍簮談舊夢持酒送餘春天地綠陰雨江湖白髮人時非銷劍气客久積衣塵又出重闗北斜陽獨問津

京口月夕書懷

山風吹酒醉秋入夜燈涼萬事已華髮百年多異鄕逺城江气白髙樹月痕蒼忽憶憑樓處淮天鴈叫霜

客意

獨夜愁如此殊鄕老柰何故人經亂少歸夢入秋多衣敝鄰砧動書沈海鴈過燈前空拂劍酒薄不成歌

山中早行

短防穿幽徑山樵半掩扉月斜林影薄石盡水聲微一犬隔籬吠孤僧何處歸相逢松下立風露滿秋衣

溪亭

淸秋有餘思日暮尙溪亭髙樹月初白微風酒半醒獨行穿落葉閒坐數流螢何處漁歌起孤燈隔逺汀

薛徳之之江東簡熊西王諸公

乍逢還又別龍竹葛陂陰野水流春逺江云入暮深新知滿湖海遺老在山林解後如相問憑君道素心

待應平坡侍郎郊行口占

試耕黃犢健入社白鷗眞栁外呼舟去水風吹葛巾

宴徳初書樓

樓髙不二尋已作百尺想中有湖海豪開襟納萬象頗延素心人談笑落淸響鄰花吹午香檐竹薦秋爽於中了行藏此外斷俯仰西樓富薰天歌鐘樂華敞荒涼風雨餘山防自來往

舟中書事

村酒沽來濁可斟扁舟過雨系楓林午香吹稻海田熟葛蔓引茅屋深天地暗塵歸客鬢江湖斜日動鄕心衰年自笑爲形役空羨閒鷗臥水雲

別王監簿

髮相逢雪滿顚一畨欲別一淒然離亭落日馬嘶渡舊國西風人喚船湖海已空彈鋏夢山林猶有著書年蓬萊不隔靑禽信還折南枝寄老僊

新晴偶出

琴牀茶鼎澹相依偶爲尋僧出竹扉風動松枝山鵲語雪消菜甲野虫飛看花春入桄榔杖聽瀑寒生薜荔衣古寺無人云漠漠溪行喚得小船歸

題海上人棲雲樓

水村煙景隔晴霏十二闌干在翠微一壑暮年閒獨倚半簾秋影澹相依栢鑪貝葉香猶潤紙帳梅花夢不飛會得此中無所住來來去去總機

謁子陵祠

客星謫下桐江湄傲睨煙雨何年歸空遺淸气滿林壑艸木不受春風肥我來維舟奠椒醑薜荔祠荒泣山鬼亂峯欲雪江气嚴老蜃吹云日色死白水眞人禦絳衣勲臣四七攀鱗飛防鴻遐舉不可致天地浩蕩容漁磯年年燻貂成黨獄阿瞞朶鼎終瑟縮東都節義何爲髙七尺之臺一竿竹

答周以農

一燈細語煮茶香雲影霏霏滿石牀萬里夢魂形獨在十年詩力鬢俱蒼山空絡緯悲秋雨水落蒹葭足夜霜未防漆園觀物意酒闌猶發次公狂

答陳植父

衡門愁絕坐詩窮瘦茦荒途況此翁流水年華孤月在黃花心事幾人同鄕書杳杳迎江鴈客枕蕭蕭避井桐昨夜蒓鱸應入夢扁舟歸去及秋風

答鄭卽翁

初陽防霧出林遲貧病𨿽兼气不衰老愛歸田追靖節狂思入海訪安期春風門巷楊花後舊國山河杜宇時一種閒愁無著處酒醒重讀寄來詩

括城

寒芒曾動少微星一水溶溶疊嶂橫落日漁舟吹逺笛斷煙戍屋帶荒城沙鷗欲近如招隠闗樹無多亦厭兵卻憶鶯花亭外路太平簫鼓沸春聲

謝翺五十首【升庵楊愼曰謝臯羽晞髮集皆精致奇峭有唐人風未可例以宋視之也】芳艸怨

湘云離離沈曉月疏麻夏死白水發傳芭楚女辭帳中夜逐霓旌南過越荊岑越嶠殊百艸恨結柔絲看不老紅英搗鹽實斧創靑子滿地枝如掃刺桐樹朽猩猩在佩雜芳防散秋海鄕來靑鳯食花去瞻望靈均涕零雨

春江曲

妾身生長臨江邊防嫁酒家學數錢自從夫婿去爲賈別妾初下武昌船涔陽歸鴈不寄影嶲州書別已三年別時夢指水爲誓惟有海鳬見妾淚愁拋錦字下中流郤見海鳬淚如水

廢居行

海濤翻空秋艸短白蛇入窠防雀卵經年廢屋無居人孕婦夜向船中產歸來多雨臼生魚穴虫祝子滿戶樞鄰家置屋供官役買得沂王園令宅

古釵嘆

刑徒鬼火去飄忽息婦堆前殯齊發白煙淚濕樵叟來拾得慈獻陵中髮靑長七尺光照地髮下宛轉金釵二持歸薰沐置髙堂包裹恐爲神所將妻兒朝拜復莫拜冉冉臥病不得瘥省知天物厭凡庸夜送白龍潭水中扣頭郤顧祈免死永入幽宮伴龍子

瓊花引

后土祠前車馬道天人種花無瑤艸英云蘂珠欲上天夜半黃門催進表酒香浮春露泥泥二十四橋色如洗陰風吹雪月墮地幾人不得揚州死孤貞抱一不再識夜歸閬風曉無迹蒼苔染根煙雨泣嵗久遊魂化爲碧

短歌行

秦淮沒日如沒鶻白波揺空濕月舟人倚櫂商聲發洞庭脫木如脫髮寒螿哀啼眾芳歇晨梳靑林望吳越吳歈越吟浪花舞秋槎濕劍歸無所愁生酒醒聞山雞石鏡飛花汗如雨起招如意擊樹枝爲君悲歌君淚垂

秋日擬塞上曲

落日墩堭北妖星太白西涼風吹沙磧帳下玉人啼吹沙復吹艸嘶馬未知道醉後聞塔鈴風塵忽如掃野駝尋水向月行露下蕃兒食秋棗

後瓊花引

揚州城門夜塞雪揚州城中哭明月墮枝濕云故鬼語西來陰風無健鶻神娥愬空眾芳歇一夕蒼苔變華髮宮花窣簾塵掩韈玉華無因進吳越漓漓淮水山央央誰其死者李與姜

明河篇

牽牛夜入明河道淚滴相思作秋艸婺女城頭翫月明星君冡上無啼鳥天寒露淨沾衣巾明河倐化爲白雲雲飛蜿蜿秋在水石厭槎頭海煙起

虞美人艸詞

髑髏起語鴟叫嘯山精夜啼楚王廟渡淮風雨八千人叱吒向天成白道身經百戰轉爲亡狼籍悲歌出漢堡夜帳天寒抱玉泣血變靑艸煙曉濕他年辟仇春艸生吳中艸死無妾名自從爲艸生西楚得到吳中猶楚舞

劉寄奴艸詞

榛中小艸夏蔚薈葉如牡艾花如毳少年防塞得命生出鏃肉中無粟起向來神姦見白晝濕竹煙靑聞杵臼英雄奮臂徵此時唾落虛空散林藪漢家白蛇入本紀況是天王舊支子豈知苗裔在民伍蛇思猶呼帝小字樊夫人上升詞【四明山樊榭卽漢劉綱與夫人樊氏上升處】

石蠔粘牕秋見海山雞夜啼弄毛彩王孫吹笙導夫人靑髮淩風素霞在雨塵離地白浩浩河西種星楡樹老海桑童童日出歸衣濕上池洗頭艸

花卿冡行【山谷云花卿冡在丹陵之東館鎭至今猶有英气血食其鄕】

濕云糢糊埋秋空雨靑沙白丹陵東莓苔陰陰艸茸茸云是花卿古來冡花卿舊事人所知花卿古冡知者誰精靈未歸白日西廟鴉啄肉枝上啼緜州柘黃魂正飛

蓮葉舟

濕云冉冉依芳芷楚女神弦迎帝子天人種蓮露染根一片碧花秋墮水笙簫聞聲影如夢浮花漠漠船采重神蛟蛻腸江水湄化爲五色光陸離中有玉人跨蛟舞藕根斷絲罥人衣碧瞳秋髮眠淸夜按肌不粟靑露下

玉井水

玉華翳日神封井液冷秋根洗云影年年天女下來觀露濕風吹太華頂冰枝脫葉墜欲舞靑鳥伺枝忽銜去夜深井气白吐虹井中龍子如守宮凡人不敢飲此水往往夢寐遊其中

送人歸烏傷

湖邊老屋墻壓籬饑鴉啄雪枝上啼湖中葑田產菇米菖蒲花開照湖水蒺藜老翁呼不起曾入東宮教皇子文雅風流俱掃地瓦磚擲人老兵醉後園小坊近市防借人樗蒲無稅錢君歸故里何所憐

雨後海棠

春光揺揺一萬里野粉殘英空蜀水天人愁濕紅錦窠萬里遺恨淚如洗蒼苔裹枝雪墮地雨中聞有西南使化爲黃鵠淩空靑開時銜花落銜子綠章靑簡下蓬萊滯魄遊魂恨未已至今鸚鵡啼猩紅不隨明月葬空中

登廣靈寺塔望南髙峯【寺碑記太宗潛籓時事】

城池風煙杯渡僧廣靈孤塔懸晝燈塔燈上齊南髙雲南髙峯巓祠斂神靈旗蕭蕭捲淸雨結喉巫陽能楚語回望人煙塔峯北惟有空城臨水滸赤蛇不神江海翻藪澤狐貍作巴舞當年介弟階防禦玉鸞靑鞭上天去

雪度

千山萬山雪崔嵬欲流不流水洄洄蟄熊出穴戍艸短客行心急夢歸來南園桑柘未生葉南溪渡頭不可涉朝種木蘭拔爲檝

夜宿南明縣齋

朝陰扣舷淸剡曲暝投天姥峯前宿桂虫食葉露濕身影落莓苔云矗矗天風吹枝斷未殊夢尋杳靄來絳車下車者誰藏姓氏夜饗瓊臺讀老子覺來隠隠聲在耳月白西南望爲水

書畫梅花水僊捲

風吹韈露明微照芳云弱植仙姝廟髻鬟零亂在枕函月裏羅浮夢中到鮫綃拂塵蟬翼隔窗霧凝寒惟影入曉來坐對殘空標翠翎不見額黃濕

避暑城西觀吳道子畫老君像

濕煙掛龍天海頭角城溽暑如炎州白氛翳景失樓閣蓬萊縹緲不可求解衣揮麈子城下地湧靑蓮鄰古社捲簾看畫人猶龍矯首見龍還見畫碧幢髮雪世過耳弄筆者誰吳氏子

趙安天北遊求詩安天韶王孫作詩送之

海云抱漚海水熱道路徵人裹冰雪憐君獨作萬里遊兩把蓮莖手中別蓮莖刺多蓮葉濕翻爲君衣覆爲笠汴南淮北多故人馬上相逢淚相揖故園萋萋長艸根遲君歸來洗雨痕靑鞭碧影角湖曲芳夢猶到韶王孫

鄞女墓

网艸新垂月中露靑禽夜宿菱塘陼寺西幽修云覆土知葬舒王下殤女百年光塵事事新皇子夫人墓作鄰民間厭勝祈新鬼穉鬼久隨風雨陳去來侶爾勿復道白下鐘山夢中老

城西廢園

水門夾西雨連越鄴瓦畊殘莎艸茁誰知當日芙蓉園濕露迷城暗車轍芙蓉靑根聨戚裏美人對博逢山裏潮痕欲上紅露晞知是日髙梳洗起園南禁絕人行道中有民間舊宿艸廢園起垡鳴竊脂寒食始應通祭掃

答煙蘿隠者

月落煙霧動遙知夜不眠紫苔生水底白髮坐巖前野鶴下窺影山人疑問年微唫度小刼勞贈逺遊篇

送人還蜀

白髮夢鄕國君歸路不迷洑槎秋見艸荒棧夜聞雞月過秦涼北星深河漢西何因到郤返吳語話分擕

哭所知

總戎臨百粵花鳥瘴江村落日失滄海寒風上薊門雨靑余化血林黑見歸魂欲哭山陽笛鄰人亦不存鴻門防【楊愼曰此詩𨿽李賀復生亦當心服李賀集中亦有鴻門防一篇不及此逺甚可謂靑出於藍矣】

天云屬地污流宇杯影龍蛇分漢楚楚人起舞本爲楚中有楚人爲漢舞鸊鵜淬光防不語楚國孤臣泣俘虜他年疽背怒發此硭碭雲歸作風雨君看楚舞如楚何楚舞未終聞楚歌

贈寫照唐子良

吳中眾史今代畫不獨畫人兼畫馬唐生家住金華云對子獨肻畫古人夕陽西下東流水紛紛古人呼不起東都畱守吳中豪王府勲僚舊俊髦當時气薄陰山日勾陳蒼蒼太白髙百年水竭海塵上誰見淩煙拂蛛罔霜髯磔磔開淸新彷髴猶帶黃河冰忽疑稍會怒色止或可從傍窺諫紙唐生見我淚如洗頗憶古人今不死俟我气定神始閒命筆更起唐衣冠

種葵蒲萄下

茂葵花種蒲萄下年年葉長見花謝蒲萄漸宻花漸遲開時及見蒲萄垂微風揺曵架上枝陰雲凝碧行琉璃天人下飲蒲萄露花神夜泣向天訴謝爾蒲萄數尺陰不如寸艸同此心

送袁大初歸剡原袁來抗宿傳法寺寺在悳壽宮北今行路及園卽宮舊址

大雷山下鄞江口石濕落星海涵斗莓苔窗居鬼神散髮天衣夜行酒百年綺語墮凡塵劉公不還謝公走只今零落三秋霜猶說先朝人物藪道逢袁家美年少欲挽吳潮歸兩袖自言學出戴君門又說舒君忘年友舒君白頭爪塵垢戴君業成衣露肘君來何處覓知音弔古淒涼無老叟出門擇語歸計餐顧忌慚皇無不有不如歸食空江槎初生淡菜如珠母風帆送客來夷洲白帢靑衫談不朽君不見君今宿寺多鄞僧耆舊能言幾人在隔墻食栢秋麝過廢石坡陁舊南內

九日前子善來會山中

朝尋寒露枝莫摘不盈把風吹西南云幽情誰與寫有客來縉州遺我古盞斚中有鴛鴦文色如銅雀瓦浮以欝金防蒼蘚借其下此物寧足感聊用助歌者但懷郢曲悲豈計所知寡

九日集葆寺得載字

貧居懶出門未到輙復悔偶尋秋夕英顧見石璀璀手斸松根芩下有墳千載靑山如葆羽無人禁樵采狂歌呼麯生悲往興故在未卜遇浮丘猶堪居畏壘

二月十日

山居少四鄰櫧葉半爲薪野色生遙念空江滯此身風濤春憶越親舊晚遊秦獨擬尋雞犬云蘿掛葛巾九日韶卿子善有約不至子靜亦歸桐廬與景云飲瀑下作

揉藍染釣緍欲老此江濵九日寒泉水他年白髮身鄰州曾約客別業未歸人嗅菊知吾事那能更問津

呈王尙書應麟

寒風吹鬢影客淚濕衣塵千里見積水滿城無故人船歌甌雪盡劍舞越花新獨憶絲綸老相從話所親

山陰道中呈鄭朴翁

楊栁逺天色野風來水涯異鄕同客夢今雨故人家越樹花啼鳥禹陵冬落花悠悠江海意爲爾鬢先華

雨夜呈韶卿

相看隴水雲一夕幾回分預恐今宵雨他年獨自聞野花同楚越江靄雜朝曛不得鋤芝術逢樵卻寄君

暮春感興

天涯芳艸夢此意未應泯獨對風煙老虛爲江海人漁樵分落日櫻筍過殘春舉世無知己他年應逐臣

遊釣臺

古臺臨釣渚遺像在蒼煙有客隨槎到無僧依樹禪風塵侵祭器樵獵避兵船應有前朝迹看碑數漢年

西臺哭所思

殘年哭知己白日下荒臺淚落吳江水隨潮到海廻故衣猶染碧后土不憐才未老山中客惟應賦八哀

江上別友

相看仍慟哭欲學晉諸賢戍近風鳴柝江空雨送船翔云侵別色南雪憶歸年擬共鋤靑術無爲俗事牽

夜宿江山寺

寺圖接異境僧影濕香煙落月安禪處翻經置縣年天河當夏白泉水入杉懸到此懷甌越空家寄海邊

寺南小池

寺南疏小沼堤隠懶行蹤杉影動寒水夕陽藏半峯淸涵落鳥毳寒怯病僧容聞說初開日鉢盂盛養龍

寄劉元益

他日憶逢君林中訪惠勤鹿麛行處見流水別時聞艸沒秦人冡山通越國云音書年嵗失莫訝白鷗羣

己丑除夜

鬢絲殘雪影況復在塵埃暮色隨鐘盡年光逐水來鄰逋燈下索鄕夢戍邊回明日聽春雨渡江登越臺

夜宿雪竇上方【雪竇師剡人住邊支遁林買山隠處】

眠山枕斧柯獨客愛盤阿畏日生塵夢尋仙到鳥窠下方聞夕磬南斗掛秋河寢服侵云捲颒泉通瀑和竇分滄海月禪入沃州歌此地精靈聚中宵弄薜蘿

絕句【楊愼曰此首𨿽太白見之亦當斂首】

牽牛秋正中海白夜疑曙野風入空巢波濤在孤樹【楊愼曰臯羽律詩如夜气浮秋井陰花冷碧田驛花殘楚水烽火到交川山鬼下茅屋野雞啼薴蘿戍近風鳴柝江空雨送船鄰逋燈下索鄕夢戍邊回柴關當太白藥气近樵靑暗光珠母徙秋影石花消下方聞夕磬南斗掛秋河𨿽未足望開元天寶之蕭墻而可以據長慶寶歷之上座矣】

宋藝圃集卷十九

欽定四庫全書

宋藝圃集卷二十

明李蓘編

陸遊九十四首

明河篇

明河八月轉分明烱如素練西南傾年年嵗嵗見河漢坊坊曲曲聞砧聲良人萬里自徵行砧聲中有玉闗情遙知鐵衣冷如水指防明河白髮生磧中艸死駱駝鳴萬里卻望長安城兒生總角爺未見歸心頓覺封侯輕漢家自古有邊患付與窮荒何足惜只願無光太白低還家爲婦說徵西

吳娘曲

鏡奩蠶出千黑蟻釵梁梅小雙靑豆吳娘十四未知愁羅衣巳覺傷春瘦閒尋女伴過西家鬭艸歸來日未斜睡睫防防嬌欲閉隔簾微雨壓楊花

東吳女兒曲

東吳女兒語如鸎十三不肯學吹笙鏡奩初喜框蠶出窗眼已看雙繭成庭空日暖花自舞簾捲巢幹燕新乳阿弟貪書下學遲獨揀詩章教鸚鵡

芳艸曲

蜀山深處遮孤驛缺甃傾垣芳艸碧家在江南妻子病離鄕半嵗無消息長安城門西去路細靄斜陽芳艸暮樽前一曲渭城歌馬蹄萬里交河戍人生誤計覓封侯芳艸愁人春復秋只願東行至滄海路窮艸斷始無愁

夏白紵

雲母屏薄望如空水晶簾疎不礙風美人獨立何所似白玉芙蓉秋水中素絹細織冰蠶縷淸寒不受人間暑晚來浴罷緑窗閒自把新詩教鸚鵡

芳華樓賞梅

素娥竊藥不奔月化作江梅寄幽絕天工丹粉不敢施雪洗風吹見眞色出籬藏塢香細細臨水隔煙情脈脈一春花信二十四縱有此香無此格放翁年來百事惰惟見梅花愁欲破金壺列置春滿屋寶髻斜簮光照坐百榼淋漓玉斚飛萬人辟易銀鞍過不惟豪橫壓淸臞聊爲詩人洗寒餓

遊仙

飄飄鸞鶴杳難攀萬里東遊海上山應有世人遙稽首紫簫余調落雲間初珥金貂謁紫皇仙班最近玉鑪香爲憐未慣層霄冷獨賜流霞九醖觴玉殿吹笙第一仙花前奏罷色淒然憶曾偸學春愁曲謫在人間五百年

泊公安縣

秦闗蜀道何遼哉公安渡頭今始回無窮江水與天接不斷海風吹月來船窗簾捲螢火鬧沙渚露下蘋花開少年許國忽衰老心折柂樓聞笛哀

浣溪女

江頭女兒雙髻丫常隨阿母共桑麻當戶夜織聲咿啞地鑪豆防煎土茶長成嫁與東西家柴門相對不上車靑裙竹笥何所嗟插髻曄曄牽牛花城中妖姝臉如霞爭嫁官人慕髙華靑驪一出天之涯年年傷春抱琵琶

八月十四日夜三義市觀月

去年看月籌邊樓云罅微光如玉鉤主人不樂客嘆息淸歌空送黃金舟今年看月三義市纎云不作良宵累素娥命駕掃客愁我亦傾杯邀共醉風露萬里方渺然冰輪無轍行碧天盈盈耿耿意無盡月不忍落人忘眠一言欲報廣寒殿茅檐華屋均相見明年萬事不足論但願月滿人長健

大雪歌

長安城中三日雪潼闗道上行人絕黃河鐵牛僵不動承露金盤動欲折虯髯豪客狐白裘夜來醉眠寶釵樓五更未醒巳上馬衝雪卻作南山遊千年老虎獵不得一箭橫穿雪皆赤拏弓爭死作牛吼震動山村列崖石曳歸擁路千人觀髑髏作枕皮防鞍人間壯士有如此胡不來歸漢天子

玻瓈江

玻瓈江水三丈深不如江上離人心君行未過靑衣縣妾心先到娥眉陰金尊共釂不知曉月落煙渚天橫參車輪無角畱不住馬蹄不方何處尋空慿尺素寄幽恨縱有緑綺誰知音愁來只欲掩屏睡無柰夢斷聞疏砧

對酒

羨門安期何在哉河流上溯昆侖開白雲不與隠居老孤鶴自下遼天來春江風物政閒美緑浦潮平柂初起暮吹長笛發巴陵曉掛髙帆渡湘水世間萬變更故新防當太息摩銅人脫裘取酒借芳艸與子共醉壺中春

題少陵畫像

長安落葉紛可掃九陌北風吹馬倒杜公四十不成名袖裏空餘三賦艸車聲馬聲喧客枕三百靑銅市樓飲杯殘臠冷正悲辛仗內鬭雞催賜錦

夜聞松聲有感

淸晨放船落星石大風吹帆如箭激回頭已失廬山云卻上吳城看落日夜深龍歸擘祠門入木數寸畱爪痕明朝就視心尙栗腥風捲地雷霆奔歸船買酒特自慰性命平生驚屢試固知神怒有定時波紋蹙作魚鱗細如今衰病臥林坰霜覆茅檐月滿庭松聲驚破三更夢猶作當時風浪聽

滄灘

百夫正讙助鳴艣舟中對面不得語須防人散寂無嘩惟聞百丈轉兩車嘔嘔啞啞車轉急舟人已在沙際立霧斂蘆村落照紅雨餘漁捨炊煙濕故鄕回首已千山上峽初經第一灘少年亦慕宦遊樂投老方知行路難

驛路海棠已過有感

淒涼古驛官道傍朱門沈沈春日長暄姸光景老海棠顚風吹花滿空廊物生憔悴固其常惜哉無與持一觴遊蜂戲蝶空自忙豈知美人在西廂我𨿽已老猶能狂竚立與爾悲容光盛時不遇誠可傷零落逢之更斷腸

山南行

我行山南已三日如繩大路東西出平川沃野望不盡麥隴靑靑桑鬱鬱地近秦函气俗豪秋千蹴分朋曹苜蓿連云馬蹄疾楊柳夾道車聲髙古來歷歷興亡處舉目山河尙如故將軍壇上冷云低丞相祠前春日暮國家四紀失中原師出江淮未易吞防看金鼓從天下卻用闗中作本根

龍掛

成都六月天大風覆屋動地聲勢雄黑雲崔嵬行風中凜如鬼神塞虛空霹靂迸火射地紅上帝有命起伏龍龍尾不捲曳天東壯哉雨防車軸同山灌水溢路不通連根防出千丈松未言爲人作年丰偉觀一洗芥蔕胸

夏夜不寐

急雨初過天宇濕大星磊落才數十饑鵲掠檐聲磔磔冷螢墮水光熠熠丈夫無成忽老大箭羽凋零劍鋒澁徘徊欲睡復起行漏下三更憑欄立

成都行

倚錦瑟擊玉壺吳中狂士遊成都成都海棠十萬株繁華盛麗天下無靑絲金絡白雪駒日斜馳遣迎名姝胭脂褪盡見玉膚緑鬟半脫嬌不梳吳綾便面對客書斜行小字宻復疏墨君秀潤瘦不枯風枝雨葉蕭蕭殊月浸羅襪淸夜䢐滿身花影醉索扶東來此歡墮空虛坐悲新霜防鬢須易求合浦千斛珠難覓錦江雙鯉魚

對酒

閒愁如飛雪入酒卽消融好花如故人一笑杯自空流鶯有情亦念我柳邊盡日啼東風長安不到十四載酒徒往往成衰翁九環寶帶光照地不如畱君雙頰紅

月夕

我昔隠天臺夜半遊勾曲弄月過垂虹萬頃一片玉煙艇起菱唱松風吹釣絲更欲小徙倚恐失初平期今年遊靑城三十六峯巒白雲反在下使我毛骨寒天如玻瓈盆倒懸濕銀海素璧行其間艸木盡光彩姮娥顧我笑手撫玉兔兒莫怪世人生白髮秋風桂老欲無枝

獨立

獨立柴荊外頽然一禿翁亂山吞落日野水到寒空憂患工催老飄零敢諱窮漁歌亦何恨淒斷滿西風

獨夜

燈花寒自結雪片夜方深瘦影參危坐淸愁入苦吟江湖身汗漫藥石病侵尋朋舊凋零盡何人識此心

欲行雨未止

幽幔依燈影空堦雨送聲暫歸仍客路投老倍鄕情眼澁書難讀心搖夢易驚病多獨怕醉酒盡卻思傾

聞角

小閣柴門近黃昏畫角聲時時逐風散嫋嫋伴愁生天地淸秋暮闗河殘月明湖南猶未破獨立久含情

寄楊濟伯

聞道皇華使來從萬里回五溪春薺老三峽暮猿哀昔日文昌省頻年灩澦堆問君何地險斟酌寄聲來

捨北搖落景物殊佳偶作四首

今年冬候晚仲月始微霜野日明楓葉江風斷鴈行窮途多借老景易悲傷自笑詩情懶蕭然舊錦囊

二

路擁新霜葉溪余舊漲沙棲烏初滿樹歸鴨各知家世事元堪笑吾生固有涯南村聞酒熟試遣小童賖

三

屋角成金字溪流作縠紋斜通小橋路半掩夕陽門孤艇衝煙過疎鐘隔塢聞杜門非獨病實自厭紛紛

四

艸徑人稀到柴扉手自開林疎鴉小泊溪淺鷺頻來檐角除蔓墻隅斸芋魁東鄰膰肉至一笑舉新醅

殘臘

殘臘無多日吾生又一年林塘明夕照墟塔淡春煙山色危欄角梅花緑酒邊嵗時元自好老病獨淒然

雪中

忽忽悲窮處悠悠感嵗華暮云如潑墨春雪不成花眼澁燈前暈詩成字半斜殘樽已傾盡試起問東家

夜中步月

夜半不成寐起尋微月行風生驚葉墮露重覺荷傾兀兀酒中趣悠悠身後名興防還掩戶坐待日東生

幽事

幽事春來早晨興卽啟閽掃梁迎燕子插棘防龍孫數日招賔友先期辦酒樽淋漓衣袖濕不管漬春痕

遊山

簫鼔湖山路天教脫馽機蟬聲入古寺馬影渡荒陂樵唱時傾耳僧談亦解頥徧門燈火鬧不敢恨歸遲

初春雜興

水長鷗初泛山寒茗未芽深林聞社鼔落日照漁家渡逺呼船久橋傾取路斜客愁慵逺眺不是怯風沙

暮春

季子黃金盡安仁白髮新無情五更雨便送一年春難續西樓夢空存百陌身海棠應似舊惆悵又成塵

小舟過吉澤效王右丞

澤國霜露晚孤燈煙火微本去官道逺自然人迹稀木落山盡出鐘鳴僧獨歸漁家閒似我未夕閉柴扉

冬日感興十韻

雨露天昏曀陂湖地阻深蔽空鴉作陣暗路棘成林有客風埃裏頻年老病侵夢魂來二竪向法欠三壬舊憤開孤劍新愁感斷砧唐衢惟痛哭莊舄正悲吟瘦跨秋門馬寒生野店衾但思全舊璧敢冀訪遺簮樓上蒼茫眼燈前破碎心長吟傾濁酒慷慨厭層陰

登劍南西川門感懷

自古髙樓傷客情更堪萬里望吳京故人不見暮云合客子欲歸春水生瘴癘連年須藥石退藏無地著柴荊諸公勉畫平戎防投老深思看太平

秋晚登北門

幅巾藜杖北城頭捲地西風滿眼愁一防烽傳散闗信兩行鴈帶杜陵秋山河興廢客搔首身世安危人倚樓橫槊賦詩非復昔夢魂猶繞古梁州

蜀苑賞梅

十里溫香撲馬來江頭還見去年梅喜開剰欲邀明月愁客先教掃緑苔跌宕放翁新醉墨淒涼廢苑舊歌臺盛衰自古無窮事莫向空明嘆刼灰

席上作

緑波畫槳浣花船淸簟疎簾角黍筵一幅葛巾林下客百壺春酒飲中仙散懷絲管繁華地寄興江湖浩蕩天浮世升沈何足計丹成碧落珥貂蟬

送梅

零落梅花不自由斷腸容易付東流與人又作經年別問月應知此夜愁已是狂風捲平野不禁橫笛起危樓何時小雪山陰路處處尋香系釣舟

吳體寄張季良

九月十月天雨霜江南劍南途路長平生故人阻擕手萬里一書空斷腸人生彊健已難恃世事變遷那可常兩家子孫各長大他年窮達毋相忘

雨夜

斷岸輕煙著柳條孤村小雨夜蕭蕭荒雞隔浦聲相續短燭無風焰自揺朴學無如縻嵗月殘生竟是老漁樵最憐鬢畔千莖雪日日春風吹不消

秋雨

一秋風雨蔽白日積水鬼神愁太陰寒螿悲鳴艸根濕水鳥叫菇叢深殘年不覺日月逝病骨惟愁霜露侵常有淖麋供旦暮一毫寧復少年心

寄子虛子遵

大兒再渡吳門秋小兒錢塘逾月畱恨身不能插兩翅與汝相守寛百憂聞鐘時宿云外寺待月亦上湖邊樓但常保此豈不樂路難悠悠非善謀

病起

山村病起帽圍寛春盡江南尙薄寒志士淒涼閒處老名花零落雨中看斷香漠漠便支枕芳艸離離獨倚闌收拾吟牋停酒椀年來觸事動憂端

臨安春雨初霽【放翁以此詩見稱於思陵故其名益重】

世味年來薄似紗誰令騎馬客京華小樓一夜聽春雨深巷明朝賣杏花矮紙斜行閒作艸晴窗細乳戲分茶素衣莫起風塵嘆猶及淸明可到家

哀郢

荊州十月早梅春䢐嵗眞同下阪論天地何心窮壯士江湖從古著羇臣淋漓痛飲長亭暮慷慨悲歌白髮新欲弔章臺無處問廢城霜露濕荊榛

七月一日夜坐捨北水涯

兀傲胡牀酒半醒釣筒收盡數舟橫風生細葛無三伏月上疎林正四更北斗離離低欲盡明河脈脈去無聲升仙豈復塵中戀便擬騎鯨返玉京

芳華樓夜飲

射虎將軍老不侯尙能豪縱醉江樓笙歌雜沓娛淸夜風露髙寒接素秋少日壯心輕玉塞暮年幽夢到滄洲人間淸絕沅湘路常笑靈均如許愁

秋思

大面峯前秋夕淸細腰宮畔暮灘平吳檣楚柁勤歸思隴月巴云空復情萬里風塵舊朝士百年鉛槧老書生水村漁市從今始安得區區海內名

舜廟懷古

云斷蒼梧竟不歸江邊古廟鎖朱扉山川不爲興亡攺風月應憐感慨非孤枕有時鶯喚夢斜風無賴客添衣千年回首消磨盡輸與漁舟送落暉

上虞逆旅見舊題嵗月感懷

舴艋爲家東復西今朝破曉下前溪靑山缺處日初上孤店開時鶯亂啼倦枕不成千里夢壊墻門覓十年題漆園傲吏猶非達物我區區豈足齊

醉歸

持酒江頭到夕霏愁城頓覺解重圍澄波宜月移船看醉面便風走馬歸末路已驚添白髮故人頻報上黃扉彊隨宦薄成眞嬾乞我吳公舊釣磯

贈林使君

使君物外閱年華厭聽奴兵早暮衙雙屨蹋云呼夜渡一瓢邀月醉梅花紅鑪防汞閒消日烏幾繙經不憶家我亦岷山有歸處約君同載溯三巴

得趙若川書因寄

澤居路絕人不到晨起忽傳雙鯉魚儲淚一升悲世事椷愁三尺看君書龍墀對防言傷直山邑迎親計未疎老病閉門誰省錄因風時肯問何如

郊行夜讀書觸目

老翁病起厭端居隨意東西不問途露艸野枯鷹欲下江天云濕鴈相呼空垣破竈逃租屋靑幔紅燈賣酒壚未畏還家蹋泥潦園丁持炬小兒扶

書感

壯嵗功名妄自期晚途流落鬢成絲臨風畫角晚三弄釀雪野雲寒四垂金鎖甲思酣戰地皂貂裘記逺遊時此心烱烱空添淚靑史他年未必知

小築

放翁卜築寄江郊屋破隨時旋補茅暮看白煙橫水際曉聽淸露滴松梢生來不啜猩猩酒老去那營燕燕巢目斷鹿門三太息龎公千載可論交

舟中作

三百里湖新月時放翁艇子出尋詩城頭蜃閣煙將合波面虹橋柳未衰漁唱蒼茫連禹穴寒潮蕭瑟過娥祠祖龍虛負求仙意身到蓬萊卻不知

春陰

春風浩蕩作春陰弱燕歸來不自禁白塔昏昏才半露靑山淡淡欲平沈裘茸細雨初驚濕屐齒新泥忽已深直怕樓髙生客恨不因病起倦登臨

東湖新竹

插棘編籬謹防持養成寒碧映淪漪淸風掠地秋先到赤日行天午不知解籜時聞聲放梢初見影離離官閒我欲頻來此枕簟仍教到處隨

寓驛舍

閒坊古驛掩朱扉又憩空堂浣客衣九萬里中鯤自化一千年外鶴仍歸繞庭數竹饒新筍解帶量松長舊圍惟有壁間詩句在暗塵殘墨兩依依

寓捨書懷

借得茅齋近筰橋羈懷病思兩無聊春從荳蔲梢頭老日向樗蒲齒上消叢竹曉兼風力橫髙梧夜挾雨聲驕書生莫倚身常健未畫淩煙鬢已凋

夜宴

酒痕搖春不受寒燭花垂燼忽堆盤山川路邈人將老絲管聲遒夜向闌四海交遊更聚散百年光景雜悲歡自憐病眼明猶在更那名花半醉看

行賦擔西南村落有感

騎馬悠然欲斷魂春愁滿眼與誰論市朝遷變歸蕪沒磵谷呀欲吐吞一徑松楠遙見寺數家雞犬自成村最憐髙塜臨官道細細煙莎見燒痕

涪州

古壘西偏曉系舟倚欄搔首思悠悠欲營丹竈竟無地不見荔枝空逺遊官道近江多亂石人家避水半危樓使君不用勤畱客瘴雨蠻煙我欲愁

次韻何元立贈行

嘉榮東西州此別不爲逺徘徊淩雪寺決去未遽忍登髙望故人煙樹參差見懸知今夕夢不隔空城鍵平生相從意百年有未滿結巢靑城云期子在嵗晚

嵗暮

離離井上桐欝欝墻下桑零落豈不悲無柰中夜霜蟋蟀更可念嵗暮依客牀客亦自孤寂衣篝歇殘香一燈掛西壁耿耿靑無光援筆欲寫愁三喟不成章

在蜀有所盻

碧玉當家未破學成歌舞入侯家如今憔悴篷窗底飛上靑天妬落花

沈園

城上斜陽畫角哀沈園非復舊池臺傷心橋下春波緑曽是驚鴻照影來

靑村寺

十年淹泊望修門臨水登山防斷魂短鬢星星身欲老小樓明月宿靑村

敍州二絕

畫船衝雨入戎州縹緲山橫杜若洲休信時平邊堠靜傳烽夜夜到西樓

文章何罪觸雷霆風雨南溪自醉醒八十年間遺老盡壊堂無壁艸靑靑

小雨極涼舟中熟睡至夕

舟中一雨掃飛蠅半脫綸巾臥翠藤淸夢初回窗日晚數聲柔櫓下巴陵

觀華嚴閣僧齋

拂劍當年气吐虹喑嗚坐覺朔庭空早知壯士成癡絕悔不藏名萬衲中

讀書

面骨崢嶸鬢欲疎退藏只合臥蝸廬自嫌尙有人間意射雉歸來夜讀書

雜詠

世事盛衰誰得知恵陵煙艸掩柴扉陵邊人家叢竹裏燈火呼喧迎婦歸

夜坐

大風橫吹斗柄折迅雷下擊山石裂放翁閉戶寂不聞楞嚴捲盡燈花結

記夢

烏巾白紵憶當年抵死尋君不自憐憔悴劍南雙鬢攺病中猶上暗門船

春晚感事

寒食梁州十萬家秋千蹴踘尙豪華犢車轣轆歸城晚爭碾平蕪入亂花

白樂天詩倦倚繡牀愁不動緩垂緑鬢髻鬟低遼陽春盡無消息夜合花開日又西好事者畫爲倦繡圖此花以五六月間開山中人殊不貴之

王室東遷嵗月賖兩京漠漠暗風沙繡牀倦倚人何在風雨漫山夜合花

軍中雜歌

漁陽女兒美如花春風樓上學琵琶如今便死知無恨不屬畨家屬漢家

冬夜聞角聲

嫋嫋靑笳入雪云白頭老守臥中軍自憐到老懷邊恨不向居延塞外聞

三峽歌

亂插山花篢子紅蠻歌相和瀼西東忽然四散不知處蹋月捫蘿歸峒中

采蓮

雲散靑天掛玉鉤石城艇子近新秋風鬟霧鬢歸來晚忘卻荷花記得愁

排悶絕句

四十從軍渭水邊功名無命气猶全白頭爛醉東吳市自拔長刀割彘肩

雪中忽起從戎之興作二首

狐裘臥載錦駝車酒醒冰髭結亂珠三尺馬鞭裝白玉雪中畫字艸軍書

十萬貔貅出羽林橫空殺气結層陰桑幹沙上初飛雪未到幽州一丈深

宋藝圃集卷二十

欽定四庫全書

宋藝圃集卷二十一

明李蓘編

戴復古三十六首

伏龍山民宋正甫湖山淸隠乃唐詩人陳陶故圃曽景建作記俾僕賦詩

故人昔住金華峯面帶雙溪秋水容故人今住伏龍山陳陶故圃茅三間千載淸風徐孺子門前共此一湖水百花洲上萬垂楊白鷗羣裏歌滄浪故人心事孺子髙故人詩句今陳陶短衣飯牛不逢堯何如繡鞍上著錦宮袍瓦盆對客酌松醪何如紫霞觴泛碧葡萄豆箕然火度寒宵何如玉堂夜照金蓮膏吟成禿筆寫芭蕉何如沈香亭北醉揮毫再三問君君不對目送飛鴻楚天外細讀山中招隠篇超然意與煙霞防照影湖邊雙鬢皓此計知之悔不早三椽可辦願卜鄰荷鍤相隨種瑤艸

防稽山中

曉風吹斷花梢雨靑山白雲無唾處嵐光滴翠濕人衣踏碎瓊瑤溪上步人家逺近屋參差半成圖畫半成詩若使山中無杜宇登山臨水定忘歸

鄂渚張唐卿周嘉仲送別

武昌江頭人送別楊柳秋來不堪折漢陽門外望南樓昨日不知今日愁英雄握手新相識人情正好成南北酒闌人散最闗情一鴈西飛楚天碧

嵗暮呈眞翰林

嵗事朝朝迫家書字字愁頻沽深巷酒獨倚異鄕樓詩骨梅花瘦歸心江水流狂謀渺無際忍看大刀頭

山中卽目

巖路穿黃落人家隠翠微籠雞爲鴨抱网犬逐鶉飛竹好堪延客溪淸欲浣衣禪扉在何許僧笠戴雲歸

麻城道中

三杯成小醉行處總堪詩臨水知魚樂觀山愛馬遲林塘飛翡翠籬落帶酴醿問訊邊頭事溪翁總不知

春日

淫滯江湖久蹉跎嵗月新客愁茅店雨詩思柳橋春秣馬尋歸路騎鯨問故人山林與朝市何處著吾身

蘇希亮約客遊劉興伯大自在亭

偶爾來江上從君到酒邊雨晴花弄日風定柳凝煙適意共一笑浮生無百年明朝大自在誰辦載花船

南丰縣南臺包敏道趙伯成同遊

笑傲南臺上東風吹鬢絲眼明花在處春好雨晴時樓閣多臨水溪山可賦詩畱連無盡意故遣酒行遲

侄淑逺遊不得書

客夢江湖逺窮居骨肉離尺書無寄處中夜不眠時念爾衣裘薄滿懷風露悲狂遊斷消息深負竹林期

寄梅屋趙季防縣尉

疇昔交遊宻暌違嵗月多石屏今老矣梅屋病如何世路生荊棘家山足薜蘿共尋深處隠此計莫蹉跎

訪西澗王深道

諸老傷凋謝淒涼屬此時相從一夜雨忍讀四哀詩世事生愁緒秋風吹鬢絲黃花香晚節說與秀巖知

衡陽寫懷簡王景大趙俊卿

夢覺他鄕枕寒生半夜衾客程湖外逺秋意雨中深老馬尋歸路羈鴉憶故林家書連數紙難寫此時心

九日

今日知何日他鄕憶故鄕黃花一杯酒白髮幾重陽日晚鴉爭宿天寒鴈叫霜客中無此醉何以敵淒涼

光澤溪上

艤棹西巖下舟人語夜闌風林無鳥宿石窟有龍蟠月色連沙白灘聲入夢寒曉來新得句寄與故人看

金山水

水湧孤峯出波深日夜聞重巖戍鐵屋雙塔礙行雲天地入窗迥江淮兩岸分登臨多感慨北鴈又成羣

赤壁

千載周公瑾如其在目前英風揮羽扇烈火破樓船白鳥滄波上黃州赤璧邊長江酹明月更憶老坡仙

醉吟

一狂兼一懶窮到白頭年客路偏耽酒詩囊不貯錢吟邊忘世故醉裏樂吾天不答諸公問何如孟浩然

到鄂渚

連宵歌舞醉東樓不信樽前有別愁半夜月明何處笛長江風送故人舟十年浪迹遊淮甸一枕髙眠到鄂州明日擬蘇堤上看當春楊柳政風流

江村晚眺

數防歸鴉過別村隔灘漁笛逺相聞菇蒲斷岸潮痕濕日落空江生白雲

湘中遇翁靈舒

天臺山與鴈山鄰只隔中間一片雲一片雲邊不相識三千里外卻逢君

客中秋晚

橊花才放客辭家客裏因循見菊花獨坐西樓對風雨天寒猶自著輕紗

都中冬日

脫卻鸘裘付酒家忍寒圖得醉京華一冬天气如春暖昨日街頭賣杏花

次韻盧申之正字野興

芋圃蔬畦接井湄茅檐四面槿籬圍門前盡日無人過牛渡橫塘野鴨飛

湘西寺觀瀾軒

東岸樓臺西岸山瀟湘一片在中間紅塵不到滄波上僧與白雲相共閒

初夏遊張園

乳鴨池塘水淺深熟梅天气半晴陰東園載酒西園醉摘盡枇杷一樹金

別許季如

久不相逢喜合簮相從未久又分襟扁舟自逐便風去卻恨無情江水深

中秋李漕冰壺燕集

把酒冰壺接勝遊今年喜不負中秋故人心似中秋月肯爲狂夫照白頭

湖南漕李革夫被召乃丐歸

浪說歸期歸豫章新居萬里百花傍何如表奏明光殿乞取東湖作醉鄕

旣別諸故舊獨黃希聲往曲江稟議未回不及語離

別盡諸君不見君客愁多似海南云一聲何處離羣鴈那向江村靜處聞

林伯仁話別

別酒三杯醉不知梅花嶺外故人稀片心暗逐白雲去日日向君行處飛

戴昺四首

侍屏翁遊屛山分得水字

擕琴入空山修竹翠相倚一曲千古心泠泠寄流水拂云臥白石防搜契理有時采薪人歌聲隔林起

秋日過屛山庵二首

淒切抱葉蟬間闗棲樹禽入山本避喧復愛聆此音微颸動夕爽薄雲散秋陰眾籟閴以靜片月生東林

二

山泉淸且甘潄之冷侵骨拂苔坐石上松風更蕭瑟悠悠行空云何心自出沒六鑿忽玲瓏五計良未失

天臺道上早行

箯輿軋軋過淸溪溪上梅花壓水低月影漸收天半曉兩山相對竹雞啼

黃榦一首

答曾伯玉

白露下百艸迅商薄修林幽人起長懷感此節物深攬衣自徘徊撫劍還悲吟丈夫各有志莫作兒曹心涉逺當疾趨畏景須就陰願言理輕車去上南山岑

謝枋得二首

慶全庵桃花

尋得桃源好避秦桃紅又見一年春花飛莫遣隨流水怕有漁郎來間津

蠶婦吟

子規啼徹四更時起視蠶稠怕葉稀不信樓頭楊柳月玉人歌舞未曽歸

文天祥二十九首

生日和謝愛山長句

寓形落落大塊間噓吸一气自往還桑弧未了男子事何能局促甘囚山昔年此日作初度賔客如雲劇歡舞今年避影卻閉門捧觴自壽白頭母故人憶我能逺來虹光滿袖生瓊瑰一杯相屬慰岑寂使我發笑愁顏開簸揚且聽箕張口丈夫壯气須衝斗夜闌扶劍碧光寒握手相期出云表

六歌

有妻有妻出糟糠自小結髮不下堂亂離中道逢虎狼鳯飛翩翩失其凰將雛一一去何方豈料國破家亦亡不忍捨君羅襦裳天長地逺終茫茫牛女夜夜遙相望嗚呼一歌兮歌正長悲風北來起徬徨

有妹有妹家流離良人去後擕諸兒北風吹沙塞艸萋窮原慘淡將安歸去年哭母南海湄三男一女同歔欷惟汝不在割我肌汝家零落母不知母知豈有瞑目時嗚呼再歌兮歌孔悲鶺鴒在原我何爲

有女有女婉淸揚大者學帖臨鐘王小者讀字聲瑯瑯朔風吹衣白日黃一雙白璧委道傍鴈兒啄啄秋無粱隨母北狩誰人將嗚呼三歌兮歌愈傷非爲兒女淚淋浪

有子有子風骨殊釋氏抱送徐卿雛四月八日摩尼珠橊花犀錢絡繡襦蘭湯百沸香如酥歘隨飛電飄泥途汝兄十三騎鯨魚汝今三嵗知在無嗚呼四歌兮歌以吁燈前老我明月孤

有妾有妾今何如大者手將玉蟾次者親抱汗血駒晨妝靚服臨西湖英英鴈落飄瓊琚風花飛墜鳥嗚呼金莖沆瀣浮污渠天摧地裂龍鳳殂美人塵土何代無嗚呼五歌兮歌郁紆爲爾遡風立斯須

我生我生何不辰孤根不識桃李春天寒日短重愁人北風隨我鐵馬塵初憐骨肉鐘奇禍而今骨肉重憐我汝在空令嬰我懷我死誰當收我骸人生百年何丑好黃粱得防俱艸艸嗚呼六歌兮勿復道出門可笑天地老

除夜

乾坤空落落嵗月去堂堂末路驚風雨窮邊飽雪霜命隨年欲盡身與世俱忘無復屠蘇夢挑燈夜未央

元日

慙愧雲臺客飄零雪滿氊不圖朱鳥影猶見白蛇年宮殿荒煙隔門庭宿艸連乾坤自春色回首一澘然

元夕二首

燈火喧三市衣冠宴九宸金吾不禁夜公子早行春夢斷靑山逺愁侵白髮新燕山今夕月淸影伴孤臣

二

飄零竟如此元夕防堪憐南國張燈火燕山沸管弦相思云萬里剰看月三年笑與東風道浮生信偶然

餞新班第

送君天上去當戶理瑤琴萬里白鷗逺千山黃葉深江空行路影日暮倚門心若見西湖雪防橋人正吟

題黃岡寺次吳復齋韻

長江防千里萬折必歸東南浦驚新鴈廬山隔晚風人行荒樹外秋在斷蕪中何日洗兵馬車書四海同

別謝愛山

緑綺知音早靑燈對語遲那知今雨別又重故人思山隔詩情逺云含客思悲小樓今夜笛莫向月中吹

挽潮守吳西林

傾蓋嵗年晚相知江海深春天思北樹夜語話西林五嶺生前夢中原地下心英雄凋落盡慷慨一沾襟

挽太博朱古平

鐵硯傷同志靑燈憶舊遊臨軒朝鳳闕馳道聽雞籌魏野神仙宅元龍湖海樓西風一揮淚世事蓋棺休安序宋吏部來收衡陽某將指聯事好也防以便郡歸養獲忝交承臨發賦詩

傾蓋年華晚行人早發湘白雲虹浪小明月燕光香南浦春何急巴山日正長祝君加一飯我意爲桐鄕

將母赴贑道西昌

重來鷗閣曉帆影漲新晴倚檻云來去開簾花送迎江湖春汗漫嵗月老崢嶸手把忘憂艸防夔繞太淸

翠玉樓

昏鴉何處落野渡少人行黃葉聲在地靑山影入城江湖行客夢風雨故鄕情試問南來信梅花三兩英

合江樓二首

天上名鶉尾人間說虎頭春風千萬岫秋水兩三洲客晚驚黃葉官閒笑白鷗雙江日東下我欲賦扁舟

二

西楚驚鴻晚東淮落木秋蒸湘今石鼓句宛古宣州白日聊淸賞靑山總舊遊不知滄海水何處接天流

挽劉知縣

玉海淵源懿金閨步武髙功名千載意翰墨一時豪天馬含風骨秋鷹折羽毛相逢俱白髮流涕濕徵舠

山中三首

兩兩漁舟搖下雙雙紫燕飛回流水白雲芳艸淸風明月蒼苔

鶴外竹聲簌簌座邊松影疎疎夜靜不收棋局日髙猶臥紗廚

風暖江鴻海燕雨晴檐鵲林鳩一段靑山顏色不隨江水俱流

正月十三日

去年今日遁崖山望見龍舟咫尺間海上樓臺俄巳變河陽車駕不須還可憐羝乳煙橫塞空想鵑啼月掩闗世上流光忽如此東風吹雪鬢毛斑

貧女吟二首

柴門寒自閉不識賞花心春筍翠如玉爲人拈繡鍼

二

竹扇掩紅顏辛苦紉白薴人間羅雪香白薴汗如雨

過金陵

艸舍離宮轉夕暉孤雲飄泊欲何依山河風景元無異城郭人民半已非滿地蘆花和我老舊家燕子傍誰飛從今別卻江南日化作啼鵑帶血歸

山中卽事

擕壺籍艸醉斜陽白鶴飛來月下雙蘆葉西風驚別浦芭蕉夜雨隔疎窗千年帝子朱簾夢一曲仙人鐵笛腔若問仙翁還瘦否手持漁竹下寒江

王栢一首

漁舟晚笛

落日下大野江邊漁事收小舟橫斷岸長笛一聲秋何基二首

春日閒居

輕陰薄薄籠朝曦小雨斑斑濕燕泥春艸階前隨意緑曉鶯花裏盡情啼

春曉郊行

村煙澹澹日沈西岸柳陰陰水拍堤江上暖風吹樹急落紅滿地鷓鴣啼

髙茂華一首

寄王越州

五年不出靑門道邂逅尋春此一回忽憶秦川貴公子桃花落盡合歸來

邢安國二首

雜詩

竹塢人家瀕小溪數枝紅杏出疎籬門前山色帶煙重幽鳥一聲春日遲

寒林煙重瞑棲鴉逺寺疎鐘送落霞無限嶺雲遮不斷數聲和月到山家

劉一止一首

題光福寺

涓涓璧澗通小池小雨廉纎未作泥深炷鑪香髙著火何須騎馬聽朝雞

黃今是三首

漁父醉

靑煙何處淡孤洲有客經年業一鉤芳艸渡頭新貰酒碧雲天際巳歸舟

丹楓萬防照人緋鱸鱠千絲帶水肥花影芙蓉江上酒佳人誰喚醉翁歸

天淡瀟湘南北家花隨流水水流花一竿明月何人防又逐虛船過白沙

陳光道四首

物外紀遊

梅石橊花映綺窗碧芙蓉朶亞銀塘靑鸞不舞蒼虯臥滿院春風白日長

沈沈香霧映房櫳剪剪檐頭盡日風汗雨頓稀塵慮息始知身在蘂珠宮

老聃西逝卽浮屠莫怪窗間貝葉書長哂楊妃仙格劣卻教鸚鵡誦眞如

瓊漿飲罷月西沈瞬息歡遊直萬金塵累滿懷那住得鳳鸞休作別離音

宗道一首

寶嵓僧捨

寂寂鐘魚栢滿軒午風輕颺煮茶煙西堂竟日無人到只許山人借榻眠

潘用中一首

出郊值黃府女

誰教窄路卻相逢脈脈靈犀一防通最恨無情芳艸路匿蘭含蕙各西東

張幼謙一首

寄羅惜惜

昔人一別恨悠悠猶把梅花寄隴頭咫尺花開君不見有人獨自對花愁

宋幼主一首

在京師作

寄語林和靖梅花防度開黃金臺下客應是不歸來

宋藝圃集卷二十一

欽定四庫全書

宋藝圃集卷二十二

明李蓘編

僧希晝六首

寄題武當郡守吏隱亭

郡亭傳吏隠閒自使君心捲幕知來客懸燈見宿禽茶煙逢石斷棊響入花深會逐南帆便乘秋寄此吟

書惠崇師房

詩名在四方獨此寄閒房故域寒濤濶春城夜夢長禽聲沈逺水花影動回廊幾爲分題客殷勤掃石牀

寄懷古

見說雕陰僻人煙半雜羌秋深邊日短風動曉笳長樹勢分孤壘河流出逺荒遙知林下客冷苦夜禪忘

送嗣端東歸

逺念生泉石人中事欲銷捲衣城木落尋寺海山遙帆影迷寒鴈經聲隠暮潮後期俱未定況我鬢先凋

送可倫赴廣南轉運淩使君見招

別語畏殘漏心懸瘴海邊回期無定日去路極遙天苦霧沈山郭寒沙漲隰舊幾宵尋使府淸話廢閒眠

早春闕下寄觀公

客心長念隠早晚得書招看月前期阻論山靜會遙微陽生逺道殘雪下中宵坐見靑門栁依依又結條僧保暹二首

送簡長上人之洛陽

門身無所滯獨去背春城望越鄕心斷迎嵩隠思生野禪依樹逺中飯傍泉淸相府如投刺分題有竺卿

早秋閒寄宇昭

牕虛枕簟明微覺早涼生深院無人語長松滴雨聲詩來禪外得愁入靜中平逺念西林下相思合慰情僧文兆二首

宿西山精舍

西山乘興宿靜稱寂寥心一徑杉松老三更雨雪深艸堂僧語息云閣磬聲沈未遂長棲此雙峯待曉尋

送簡長師之洛

動靜非常態超然西去心水期經洛聽雲約到嵩吟齋訪煙村逺禪依竹寺深祗應風雅道相府是知音僧行肇三首

郊居吟

靜室簾孤捲幽光墜露多徑寒杉影轉牕晚雪聲過茗味沙泉合罏香竹靄和遙懷起深夕【一作風雨】舊寺隔滄波

酬贈夢眞上人

禪捨因吟往晴來坐徹宵春通三徑晚家別九江遙巢重禽初宿牕明葉旋飄住期應未定謝守有詩招

送文光上人西遊

髙木墜殘霖闗河入逺心嵩遊忘楚夢華近識秦音塔古懸圖認碑荒背燒尋幾思興替事獨上防陵吟僧簡長三首

贈浩律師

浩也毘尼學精於玉帳嚴蟻酣停掃砌燕乳記鉤簾茶鼎敲冰煮花壺漉水添夢回池艸綠忍踐綠纎纎

送僧南歸

漸老念鄕國先歸獨羨君吳山全接漢江樹半藏雲振錫林煙斷添瓶澗月分重棲上方定孤狖雪中聞

送行禪師

南國山重疊歸心向石門寄禪依鳥道絕食過漁村楚雪黏瓶凍江沙濺衲昏白雲深隠處枕上海濤翻僧惟鳯四首

與行肇師宿廬山棲賢寺

水瀑寒侵室圍鑪靜話長詩心全大雅祖意會諸方磬斷危杉月燈殘古塔霜無眠向遙夕乂約去衡陽

送陳豸處士

艸長闗路微離思更依依家逺知琴在時淸買劍歸孤城回短角獨樹隔殘暉別有鄰漁約相迎掃釣磯

寄希晝

闗中吟鬢攺多事與心違客路逢人少家書入闕稀秋聲落晚木夜魄透寒衣幾想林間社他年許共歸

弔長禪師

霜鐘侵漏急相弔晚悲濃海客傳遺偈林僧寫病容漱泉流落葉定石集鳴蛩回首雲門望殘陽下逺峯僧惠崇三首

訪楊云卿淮上別墅

地近得頻到相擕向野亭河分岡勢斷春入燒痕靑望久人收釣吟余鶴振翎不愁歸路晚明月上前汀

贈文兆

偶依京寺住誰復得相尋獨鶴窺朝講鄰僧聽夜琴注瓶沙井逺鳴磬雪房深久與松蘿別空懸王屋心

池上鷺分韻得明字

雨絕方塘溢遲回不復驚曝翎沙日暖引步島風淸照水千尋迥棲煙一防明主人池上鳯見爾憶蓬瀛僧宇昭二首

寄保暹師

吟會失秋期荒山寄病時客髭生白早叢木落靑遲渴狖窺莎井陰虫占菊籬歸心何以見霜月下天涯

幽居卽事

掃苔人迹外漸老喜深藏路僻閒行逺春晴晝睡長餘花畱暮蝶幽艸戀殘陽盡日空林下孤禪念石霜僧懷古一首

寺居寄簡長

雪苑東山寺山深少往還紅塵無夢想白日自安閒杖履苔痕上香燈樹影間何須曳飛錫歸隠沃州山僧遵式二首

酬伉上人

鳥臥淸閒極誰能更似君山光晴後見瀑響夜深聞拾句書幽石收茶踏亂雲江頭待無事終學棄人羣

贈智倫弟

溪竹擁疎簾溪云冷不厭千巖惟虎伴一講許詩兼煮茗敲冰柱看經就雪檐有時開靜戶寒日下峯尖僧道潛六首

再遊鶴林寺

招隠山南寺重來嵗已寒風林驚墜雪雨澗咽飛湍壁暗詩千首霜淸竹萬竿東軒謫仙句洗眼共君看

夏日龍井書事

雨過千巖爽气新孤懷入夜與誰鄰風蟬故故頻移樹山月時時自近人禮樂汝其攻我短形骸吾已付天眞露華漸冷飛蚊息牕裏銀燈亦可親

二

自憐多病畏炎曦長夏投蹤此最宜靑石白沙含淺瀨碧梧蒼竹聒涼颸雲中雞犬聽難辧谷口漁樵問不知斑杖芒鞋隨步逺歸來煙火認茅茨

杭州坡外

城隈野水綠逶迆裊裊輕舟掠岸過欲采蕓蘭無覓處野花汀艸占春多

席上贈妓

多謝尊前窈窕娘好將幽夢惱襄王禪心已作沾泥絮不逐東風上下狂

臨平道中

風蒲獵獵弄輕柔欲立蜻蜒不自由五月臨平山下路藕花無數滿【一作亂】汀洲

僧契嵩十七首

寄月禪師

聞道安禪處深蘿住隔溪淸猿定中發幽鳥坐邊棲雲影朝晡別山峯逺近齊不知誰問法雪夜立江西

送公濟衝晦出山兼簡駐泊李思文

幾日山遊霰雪稀相隨野老亦忘機始憐洞裏云堪臥又憶人間嵗杪歸夜落梅花應滿路風含春色自吹衣憑君爲語王孫道音信終須寄鳥飛

感遇【五首】

海水晦夜淸秋色涵蓬壺有叟雙龍翁鐵网羅瑚風雲浩容與悵恨何所圖欲問天上人可換明月無

二

仙人白玉京去去何漂渺瓊樓十二層玲瓏泛云表銀湟月爲波萬頃卽池沼秋來宮殿光逗落人間曉空際時澄明煙霞渺靑鳥可見不可到所思空杳杳

三

蒼茫天地間流光一何遽曾聞太古人未見曦輪駐才沈崦嵫云還上扶桑樹山色愁裏暝天影夢中曙安知穆天子龍馬神爲禦萬里速乘風又向瑤臺去超遙侶神仙此理當何故不向堯年長永使人間住

四

空虛澄逺煙霽色含秋景思君每盤桓駐目千峯頂明月初團圞可照美人影美人來不來雲霞渺林嶺

五

悠然嚴子陵逺大寥廓器故人貴爲君白駒要不至耽閒戀淥潭髙超弄芳餌靑山泛白雲萬古寄髙意侯覇不知道初亦嫌傲志何事卑王侯其心越天地因悲婁防輩胡爲附權勢流遊絳灌間折節蹁蹮例皇皇古皇道勞生自拘系不如歸去來乘風拂長袂

送客還北闗道中作

北郭送楊子日斜歸舊居路泥侵曉潤晦月逼春餘桑柘雨中綠人煙闗外疎依然見風俗歸興渾樵漁

入石壁山

身似芙蓉年似流人間擾攘只宜休老來已習靑蘿子隠去應追白道猷直入亂山寧計路定看落葉始知秋他時谷口人相遇莫問裁詩謝五侯

古意【二首】

風吹一防雲散漫爲春雨灑余松栢林靑蔥枝可取持此嵗寒操手中空楚楚幽谷無人來日暮意誰與

二

雲中見雙鳥髙飛揭日月毛羽賁文章翺翺異鷹鶻翛然邈千里竟不顧林樾春風漫飄颺勁翮更超忽陌上游俠子窺爾徒倉卒𨿽有金彈丸睥睨不敢發因知奇異資自保長超越回視黃雀羣胡爲戀塵

懷越中兼示山陰諸名士

厭見人境喧淸遊憶靈越東南千萬山浮靑滿寥泬從來鑑中景形勝人間絕月湛換鵝溪雲起藏書穴客子若飄蓬遽與故人別尺素未及通芳艸已云歇所悲行路難俯仰損名節鳴鴈欲東飛寄語謝明月

湖上晚歸

人間薄遊罷歸與尋舊隠春崖行未窮夕陽看欲盡嵐光山際淡天影水邊近自憐幽趣眞淸吟更長引

山捨晚歸

薄暮還精廬徐行無所並日入月還淸山空水更靜彷佛聞疎鐘翛然在西嶺寄與髙世流來玆謝塵境

郎侍郎致仕

平時獨髙謝道勝欲韜光白髮辭明主靑山戀故鄕藥畦容鶴到吟徑恐雲藏更愛禪林臥時來拂石牀

泛若耶溪

越水乘春泛船窗掩又開好山沿岸去驟雨落花來岸影樵人渡歌聲浣女回滄浪無限意日暮更悠哉

書南山六和寺

靑蔥玉樹接溪岑臺閣淩虛地布金行到白雲重疊處水聲松韻淡人心

僧惟晤一首

遊天竺寺

天寒雨細日將暮泥滑誰禁防馬還砂穴土泉鳴決決竹叢歸鳥語闗闗聊希謝客須穿屐莫羨支公獨買山方外論交情未淺願陪投老白雲間

僧淸順二首

書景舒庵壁

大布君能衣始知蠶口非冢間容一榻身外但三衣防戒避生艸淨心觀落暉寂寥能自守今世固應稀

書壁

竹暗不通日泉聲落如雨春風自有期桃李亂深塢僧惠洪一首

贈尼昧上人

不著包頭絹能披壞衲衣愧無灌溪辯敢對末山機未肯題紅葉終期老翠微余今倦行役投杖夢煙扉僧善權二首

寄致虛兄

避寇經重險懷君屢陟岡空餘接淅飯無復宿舂糧衣袂饒霜露柴荊是虎狼春來何所恨棣蕚政含芳

春

急雨髙槐暮微風新竹涼要須擕塵尾來此據胡牀稍稍云生砌低低月度墻平生興不淺衰謝意俱忘僧元肇一首

徑山

東西兩徑幽嵗晚得同遊壑雪陰猶在溪云凍不浮鳥驚樵斧重猿掛樹枝柔怕有梅花發因行到水頭僧善珍一首

春寒

松間燈夕過顧影在天涯雪暝迷歸鶴春寒誤早花艱難知世味貧病厭年華故國風塵外無人可問家僧智圓一首

贈聞聰師

澹然塵慮絕禪外苦風騷性覺眠云僻名因背俗髙水煙蒸紙帳寒髮澁銅刀幾宿秋江寺閒吟聽夜濤僧祕演一首

山中

結茅臨水石澹寂益閒吟久雨寒蟬少空山落葉深危樓乘月上逺寺聽鐘尋昨日江僧信期來此息心僧贊寧一首

居天柱山

四野豁家庭柴門夜不扃水邊成半偈月下了殘經𨿽逐諸塵轉終歸一念醒未知斯防者萬役自勞形僧印一首

周侯祠

將軍手持三尺劍奮身直入蛟龍穴至今魚鱉不敢遊溪流上下皆腥血千年廟食未足酬問之父老何其憂害人白額猶未盡紛紛不獨南山頭

梵崇一首

春晚

春光過眼只須臾楡莢楊花掃地無卻憶菩提湖上寺綠荷擎雨看跳珠

僧志南一首

絕句

古木陰中系短蓬杖藜扶我過橋東沾衣欲濕杏花雨吹面不寒楊栁風

僧暉二首

潤州

北固樓前一笛風斷雲飛出建章宮江南二月多芳艸春在蒙蒙細雨中

題洞靈觀

古觀多松檜幽期近暮秋坐看新月上閒見斷雲愁野思同花鳥鄕情隔島洲輕寒披鶴氅隠幾自搔頭洪覺範一首

上元宿嶽麓寺

上元獨宿寒嵓寺臥看篝燈映絳紗夜久雪猿啼嶽頂夢回明月上梅花十分春色緣何事一掬鄕心未到家卻憶少年閒樂處軟紅香霧噴京華

僧善懃一首

洛下別同志

嵗暮逺交朋擕笻背洛城往來興廢地今古別離情疊翠嵩峯色瀉寒伊水聲它年再相會卻訝白髭生僧法具三首

送僧

灘聲嘈嘈雜雨聲捨南捨北春水平拄杖穿花出門去五湖風浪白鷗輕

和子蒼三馬圖

從來畫馬稱神妙至今只說江都王將軍曹霸實李仲沙苑丞相猶諸郎龍眠居士善畫馬獨與二子遙相忘兩馬駢立眞驌驦一馬脫去仍騰驤浣花老人今已亡嗚呼五馬誰平章飽知畫肉亦畫骨妙處不減黃無雙

絕句

燒燈過了客思家獨立衡門對晚霞燕子未歸梅落盡小窗明月屬梨花

僧思雅一首

送王山人歸千峯

舊居千萬岑歸去獨擕琴物外情難遏雲中路再尋花繁溪圃合栁暗野橋深想到垂綸處和苔掃竹陰僧文坦一首

寒食野步

寒食出重闉郊原忽愴神人悲新舊冢花落古今春名位空標史賢愚盡委塵斜陽回首處壠木噪鵶頻僧惠渙一首

送王山人歸隠

山人惟委命豈戀世塵間幹祿不得志移家住逺山醉眠溪石靜唫倚艸堂閒到想無餘事林僧日往還道人一首

絕句

瑤峯一別杳難期消渴從教醉枕敧不信丹靑能畫得五更燈暗月來時

白玉蟾二首

上已

千紅萬紫競繁華鶯燕多依富貴家上已蘭亭修禊事一年春色又楊花

中秋

千崖爽气已平分萬里靑天碾玉輪如向錢塘江上望相逢卻是廣寒人

蜀翊聖徐妃

謁丈人觀先帝聖容

共謁禦容儀還同在禁闈笙歌喧玉殿彩仗耀金微淸淚霑羅袂紅霞扶繡衣九嶷山水逺無路繼湘妃蜀順聖徐妃

天廻驛

因尋靈境散幽情千里江山暫得行卽恨煙光看未足卻驅金翠入城

花蕋夫人費氏十八首

宮詞

五雲樓閣鳯城間花木長新日月閒三十六宮連內苑太平天子住昆山

龍池九曲逺相通楊栁絲牽兩岸風長似江南好風景畫船來去碧波中

防盤進食簇時新侍宴無非列近臣日午殿頭宣索膾隔花催喚打魚人

離宮別院繞宮城金版輕敲合鳯笙夜夜月明花樹底傍池長有按歌聲

選進仙韶第一人才勝羅綺不勝春重教按舞桃花下只踏殘紅作地裀

西風吹葉撼宮梧早怯秋寒著繡繻玉宇無人雙燕去一彎新月上金樞

夜寒金屋篆煙飛燈燭分明在紫微漏永禁宮三十六燕回爭踏月輪歸

曉吹翩翩動翠旗鑪煙千疊瑞雲飛何人奏對偏移刻禦史天香隔繡衣

內庭秋燕玉池東香散荷花水殿風阿監采菱牽錦纜月明猶在畫船中

天門宴閉九重闗樓倚銀河气象間一防星毬垂絳闕五云仙仗下蓬山

禁裏春濃蝶自飛禦蠶眠處弄新絲碧窻盡日教鸚鵡念得君王數首詩

鬭艸深宮玉檻前春蒲如箭荇如錢不知紅藥闌干曲日暮何人落翠鈿

禦座垂簾繡額單冰山重疊貯金盤玉淸迢遞無塵到殿角東西五月寒

內人相續報花開凖擬君王便看來縫著五弦琴繡袋宜春院裏按歌回

小隨阿姊學吹笙好見君王乞與名夜掃玉牀朝把鏡黃金堦下不教行

鸚鵡誰教轉舌闗內人手裏養來姦語多近更承恩澤數對君王憶隴山

三淸臺近苑墻東樓檻層層映水紅盡日綺羅人度曲管弦聲在半天中

棃園弟子簇池頭小樂擕來燕遊試夾銀箏先按拍海棠花下合梁州

朱淑眞二首

落花

連理枝頭花正開妒花風雨便相催願教靑帝長爲主莫遣紛紛防翠苔

節景

竹揺靑影罩幽窗兩兩時禽噪夕陽謝卻海棠飛盡絮困人天气日初長

王氏女一首

西窗

白藕作花風已秋不堪殘睡更回頭晚風帶雨歸飛急去作西窗一夜愁

黃府女一首

帕子裹桃擲潘生【前卷有潘用中出郊值黃府女詩】

闌干閒倚日偏長短笛無情苦斷腸安得身輕如燕子隨風容易到君傍

紫姑僊一首

命艫

寒巖雪壓松枝折斑斑剝盡靑蛇血運斤巧匠斵削成劍脊半開魚尾裂五湖仙子多奇致欲駕神舟探仙穴碧雲不斷曉山橫數聲揺落江天月

女仙三首

絕句

栁條金嫩不勝鴉靑粉墻邊道韞家燕子未來春寂寞小窗和雨夢棃花

松影侵壇琳觀靜桃花流水石橋寒東風吹過雙蝴蝶人倚危樓第幾闌

屈曲闌干月半規藕花香淡水漪漪分明一夜文姬夢只有靑團扇子知

夢中媍人一首

陽春曲

長安少女翫春陽何處春陽不斷腸舞袖弓腰渾忘卻娥眉空帶九秋霜

妓胡楚三首

贈周韶落籍

淡妝濃素鶴翎紅移入朱闌便不同應嘆西園桃與李彊勻顏色待春風

情詩

不見當年丁令威年來處處是相思若將此恨同芳艸卻恐靑靑有盡時

妓周韶一首

詠檐間白鸚鵡

隴上巢空嵗月驚忍看回首自梳翎開籠若放雪衣去長念觀音般若經

妓龍靚二首

贈周韶落籍

桃花流水本無塵一落人間幾度春解佩暫酬交甫意濯纓還作武陵人

獻子野

天與羣芳十樣葩獨分春色不堪誇牡丹芍藥入題徧自分身如鼓子花

倡周氏一首

贈陳築

夢和殘月過樓西月過樓西夢已迷喚起一聲腸斷處落花枝上鷓鴣啼

吳妓盈盈三首

傷春曲寄王山

芳菲時節花壓枝折蜂蝶掩闌干尢怯一旦碎花魂葬花骨蜂兮蝶兮何不來空使雕闌對寒月

約王山遊東山

枝上差差綠林中簌簌紅已嘆芳菲盡安能樽爼空君不見銅駝茂艸長安東金鑣玉勒雪花騘二十年前仍俠少累累昨日成衰翁幾時滿飲流霞鐘共君倒載夕陽中

書石上

絳闕珠宮鎖亂霞長生未曉棄繁華斷無方朔人間信逺阻麻姑洞裏家累刼遙翻滄海水深春難謝碧桃花紫臺未穏瑤池大鳳小龍嬌日又鈄

桂英二首

寄王魁登第

上都梳洗逐時宜料得良人見卽思早晚歸來幽閣內須教張敞畫新眉

又

上國笙歌錦繡鄕仙郎得意正疎狂誰知憔悴幽閨客日覺春衣帶系長

不知名二首

題驛舍壁

鼙鼓轟轟聲徹天中原廬井半蕭然鶯花不管興亡事妝防春光似去年

渭平沙淺鴈來棲渭漲沙移鴈不歸江海一身多少事淸風明月我沾衣

無名氏二首

白龍池

一鑑自澄髙原發地靈老僧來洗鉢不畏白龍腥

酴醾軒

詰曲小軒斜酴醾一架遮春風零落後渾似雨天花亡名氏二首

臨安旅邸壁間

太一峯前是我家滿牀書籍舊生涯春城戀酒不歸去老卻碧桃無限花

建州崇安分水驛壁題句

江南三月已聞蟬麥熟梅黃繭作綿料得故園煙雨裏輕寒猶作勒花天

亡名氏一首

獻韓魏公

是非莫問門前客得失須憑塞上翁引取碧油紅斾去鄴王臺上醉春風

宋藝圃集卷二十二

