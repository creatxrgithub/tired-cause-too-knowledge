

欽定四庫全書

集部八

松陵集

總集類

提要

【臣】等謹按松陵集十卷皆唐皮日休與陸防等倡和之作考卷端日休之序則編而成集者防題集名者日休也依韻倡和始於北魏王肅夫婦至唐代盛於元白而極於皮陸蓋其時崔璞以諫議大夫爲蘇州刺史辟日休爲從事而蒙適以所業謁璞因得與日休相贈答同時進士顏萱前廣文博士張賁進士鄭璧司馬都浙東觀察推官李縠前進士崔璐及處士魏朴羊昭業等亦相隨有作裒爲此集序稱共詩六百八十五首今攷集中日休防各得往體詩九十三首今體詩一百九十三首雜體詩三十八首又聨句及答問十有八首外顏萱得詩三首張賁得詩十四首鄭璧得詩四首司馬都得詩二首李縠得詩三首崔璐魏朴羊昭業各得詩一首崔璞亦得詩二首其他如淸逺道士顏眞卿李徳裕幽獨君等五首皆以追錄舊作不在數內尙得詩六百九十八首與序中所列之數不符豈序以傳寫誤歟明治壬戌吳江知縣濟南劉濟民以舊本重刋都穆爲之跋尾嵗久漫漶毛晉又得宋槧本重校刋之今所行者皆毛本唐人唱和裒爲集者凡三斷金集久佚王士禎記湖廣莫進士有漢上題襟集求之不獲今亦未見傳本其存者惟此一集錄而存之尙可想見一時文雅之盛也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

松陵集原序

詩有六義其一曰比比者定物之情狀也則必謂之才才之備者於聖爲六藝在賢爲聲詩噫春秋之後頌聲亡寢降及漢氏詩道若作然二雅之風委而不興矣在詩有三言四言五言六言七言九言之作三言者曰振振鷺鷺於飛是也五言者曰誰謂雀無何以穿我屋是也六言者曰我姑酌彼金罍是也七言者曰交交黃鳥止於桑是也九言者曰泂酌彼行潦挹彼注玆是也蓋古詩率以四言爲本而漢氏方以五言七言爲之也其句亦出於毛詩五言者李陵曰攜手上河梁是也七言者漢武曰日月星辰和四時是也爾後盛於建安建安以降江左君臣得以浮艶之然詩之六義防矣逮及吾唐開元之世易其體爲律焉始切於儷偶拘於聲勢然詩云見憫旣多受侮不少其對也工矣堯典曰聲依永律和聲其爲律也甚矣由漢及唐詩之道盡矣吾又不知千祀之後詩之道止於斯而已耶後有變而作者余不得以知之夫才之備者猶天地之气乎气者止乎一也分而爲四時其爲春則煦枯發枿如育如護百蘤融冶酣人肌骨其爲夏則赫曦朝升天地如窯艸焦木渇若燎毛髮其爲秋則涼颸髙瞥若露天骨景爽夕淸神不蔽形其爲冬則霜陣一捷萬物昔率云沮日慘若憚天責夫如是豈拘於一哉亦變之而已人之有才者不變則已苟變之豈異於是乎故才之用也廣之爲滄溟細之爲溝竇髙之爲山嶽碎之爲瓦礫美之爲西子惡之爲惇治壯之爲武賁弱之爲處女大則八荒之外不可窮小則一毫之末不可見苟其才如是復能善用之則庖丁之牛慶之輪郢之斤不足謂其神解也意古之士窮達必形於歌詠苟欲見乎志非文不能宣也於是爲其詞詞之作固不能獨善必須人以成之昔周公爲詩以貽成王吉甫作頌以贈申伯詩之酬贈其來尙矣後每爲詩必多以斯爲事咸通七年今兵部令狐員外在淮南今中書舎人農公守毗陵日休皆以詞獲幸悉防以所制命之和各盈編軸亦有名其首者十年大司諫淸河公出牧於吳日休爲部從事居一月有進士陸防字魯望者以其業見造凡數編其才之變眞天地之气也近代稱溫飛卿李義山爲之最俾陸生參之未知其孰爲之後先也太曰稽其門辟其戶眼其鍵然後乃應況其不者乎余遂以詞誘之果復之不移刻由是風雨晦防蓬蒿翳薈未甞不以其應而爲事苟其詞之來食則輟之而自飫寢則聞之而必驚凡一年爲往體各九十三首今體各一百九十三首雜體各三十八首聮句問答十有八篇在其外合之凡六百五十八首南陽廣文潤卿隴西侍禦徳師或旅泊之際善其所爲皆以詞致師詞之不多去之速也大司諫淸河公有作或命之和亦著焉其餘則吳中名士又得三十首除詩外有序十九首總錄之得十通載詩六百八十五首漢書曰古者諸侯卿大夫交以鄰國以防言相感當揖讓之時必稱詩以諭其志蓋以別賢不肖也余之與生道義志气窮達是非莫不見於是士君子或爲之覽賢不肖可不別乎哉噫古之將有交綏而退者今生之於余豈是耶生旣編其詞請於余曰爾有文當爲我序詩道兼十通以名之日休曰諾由是爲之序松江吳之望也別名曰松陵請目之曰松陵集皮日休撰

松陵集原序

欽定四庫全書

松陵集卷一

往體詩一十二首

讀襄陽耆舊傳因作詩五百言寄皮襲美

陸龜防

漢臯古來雄山水天下秀髙當軫翼分化作英髦囿暴秦之前人灰滅不可究自從宋生賢特立冠耆舊離騷旣日月九辯卽列宿卓哉悲秋辭合在風雅右龎公樂幽隠辟聘無所就秪愛鹿門泉泠泠倚巖漱孔明臥龍者潛伏躬耕耨忽遭徳云遂起麟角鬭三胡節皆峻二習名亦茂其餘文武家相望如斥堠緬思齊梁降寂寞寡淸冑凝融爲漪瀾復結作瑩琇不知粹和气有得方大授將生皮夫子上帝可其奏並包數公才用以殿厥後嘗聞兒童歳嬉戲陳俎豆積漸開詞源一派分萬澑先崇丘旦室大懼隳結構次補荀孟垣所貴亡罅漏仰瞻三皇道蟣虱在宇宙卻視五霸圖股掌弄孩幼或能醢髖髀或與翼雛鷇或喜掉直舌或樂斬斜脰或耨鉏翳薈或整理錯謬或如百千騎合沓原野狩又如曉江平風死波不皺幽埋力須掘遺落貲必購乃於文學中十倍猗頓富囊乏向咸鎬馬重遲步驟專場射策時縛虎當羿彀歸來把通籍且作髙堂壽未足逞戈矛誰云被文繡從知偶東下帆影拂吳岫物象悉摧藏精靈畏雕鏤伊予抱沈疾顦顇守圭竇方推洪範疇更念太首【去聲】陳詩采風俗學古窮篆籀朝朝貰薪米往往逢責詬旣被鄰里輕亦爲妻子陋持冠適甌越敢怨不得售窘若曬沙魚悲如哭霜狖惟君枉車轍以逐海上臭披襟兩相對半夜忽白晝執熱濯淸風忘憂飲醇酎驅爲文翰侶駑皁參驥廏有時諧宮商自喜眞邂逅道孤情易苦語直詩還瘦藻匠如見詶終身致懷袖

陸魯望讀襄陽耆舊傳見贈五百言過褒庸材靡有稱是然襄陽曩事歷歷在目夫耆舊傳所未載者漢陽王則宗社元勲孟浩然則文章大匠予次而贊之因而寄答亦詩人無言不詶之義

也次韻

皮日休

漢水碧於天南荊廓然秀廬羅遵古俗鄢郢迷昔囿幽奇無得狀巉絕不能究興替忽矣新山川悄然舊斑斑生造士一一應宿巴庸乃崄岨屈景實豪右是非旣自分涇渭不相就粵自靈均來淸才若天漱偉哉洞上隠卓爾隆中耨始將麋鹿狎遂與麒麟鬭萬乘不可謁千鐘固非茂爰從景升死境上多兵堠檀溪試戈船峴嶺屯貝冑寂寞數百年質惟包礫琇上賞唐徳生賢命之授是爲漢陽王帝曰兪爾奏巨徳聳神鬼宏才轢前後勢端惟金莖質古乃玉豆行葉防大椿詞源吐洪澑六成淸廟音一柱明堂構在昔房陵遷圓穹正中漏繄王掲然出上下拓宇宙俯視三事者騃騃若童幼低摧防中興若鳳視其鷇遇險必伸足逢誅將引脰旣正北極尊遂治眾星謬重聞章陵幸再見岐陽狩日似新刮膜天如重熨皺易政疾似欬求賢甚於購化之未期年民安而國富翼衞兩舜趨鉤陳十堯驟忽然遺相印如羿卸其彀姦幸卻乘釁播遷遂終壽遺廟屹峯崿功名紛組繡開元文物盛孟子生荊岫斯文縱奇巧秦璽新雕鏤甘窮臥牛衣受辱對狗竇思變如易爻才通似首祕於龍宮室怪卽天篆籀知者競欲戴嫉者或將詬任達且百觚遂爲當時陋旣作才鬼終恐爲仙籍售予生二賢末得作升木狖兼濟與獨善俱敢懷其臭江漢稱炳靈克明嗣淸晝繼彼欲爲三如醨和醇酎旣見陸夫子駑心卻伏廏結彼世外交遇之於邂逅兩鶴思競閒雙松格爭瘦惟恐別仙才漣漣涕襟袖

陸魯望昨以五百言見貽過有褒美內揣庸陋彌增愧悚因成一千言上述吾唐文物之盛次敍相得之懽亦疊和之防防也

皮日休

三辰至精气生自蒼頡前粵從有文字精气銖於緜所以楊墨後文詞縱橫顚元狩富材術建安儼英賢厥祀四百餘作者如排穿五馬渡江日羣魚食蒲年大風蕩天地萬陣黃須羶縱有命世才不如一空弮後至陳隋世得之拘且緛太浮如瀲灩太細如蚳蝝太亂如靡靡太輕如芊芊流之爲防醟變之爲遊畋百足𨿽云眾不救殺馬蚿君臣作降虜北走如防猭所以文字妖致其國朝遷吾唐革其獘取士將科懸文星下爲人洪秀密於緶大開紫宸扉來者皆詳延日晏朝不罷龍姿懽【音田呂氏春秋雲天子】於焉周道反繇是秦法悛射洪陳子昂其聲亦喧闐惜哉不得時將奮猶拘攣玉壘李太白銅隄孟浩然李寛包堪輿孟澹凝漪漣埋骨采石壙畱神鹿門埏俾其羇旅死實覺天地孱猗歟子美思不盡如轉輇【音筌】縱爲三十車一字不可捐旣作風雅主遂司歌詠權誰知耒陽土埋卻眞神仙當於李杜際名輩或溯沿良禦非異馬由弓非他其物無同異其人有媸妍自開元至今宗匠紛如煙爽若沆瀣英髙如昆侖巓百家囂浮說諸子率寓篇築之爲京觀解之爲牲牷各持天地維率意東西牽競抵元化首爭扼眞宰咽或作制誥藪或爲宮體淵或堪被金石或可投花鈿或爲輿隸唱或被兒童憐烏壘虜亦寫雞林夷爭傳披猖覆載樞捭闔神異鍵力掀尾閭立思軋大塊旋降气或若虹耀影或如�萬象瘡復痏百靈瘠且謂乎數十公筆若明堂椽其中有擬者不絕當如綖齊驅不讓策並駕或爭駢所以吾唐風直將三代甄被此文物盛繇乎聲詩宣采彼風人謠輶軒輕似鸇麗者固不捨鄙者亦爲銓其中有鑑戒一一堪雕鐫乙夜以觀之吾君無釋焉遂命大司樂度之如星躔播於樂府中俾爲萬代蠲吹彼圓丘竹誦玆淸廟弦不惟娛列祖兼可格上粵予何爲者生自江海堧騃騃自總角不甘耕一防諸昆指倉庫謂我死道邊何爲不力農稽古眞可嘕遂與襏襫著兼之籉笠全風吹蔓艸花防防盈荒田老牛瞪不行力弱誰能鞭乃將耒與耜並換槧與鉛閱彼圖籍肆致之千百編攜將入蘇嶺【鹿門別名】不就無出緣堆書塞低屋添硯涸小泉對燈任髻爇憑案從肘研苟無切玉刀難除指上胼爾來五寒暑試藝稱精專昌黎道未著文教如欲騫其中有聲病於我如【音天蟬語不正貌】是敢驅頽波歸之於大川其文如可用不敢佞與便明水在槁稭大羮臨豆籩將來示時人猰防垂饞涎亦或尙華縟亦曾爲便嬛亦能制灝灝亦解攻翩翩惟思逢陣敵與彼爭後先避兵入句吳窮悴秪自跧平原陸夫子投刺來蹁躚開卷讀數行爲之加敬虔忽窮一兩首反顧惟曲拳始來遺巾幗乃敢排戈鋋或爲拔幟走或遭劘壘還不能收亂轍豈暇重爲篿𨿽然未三北亦可輸千鐉【醜專反尙書云贖罪千鐉】向來說文字爾汝名可聨聖人病沒世不患窮而蹎我未九品位君無一囊錢相逢得何事兩籠詶唱牋無顏解媮合底事居冗員方知萬鐘祿不博五湖船夷險但明月死生應白蓮吟余憑幾飲釣罷偎蓑眠終拋峴山業相共此畱連

襲美先輩以防所獻五百言旣防見和復示榮唱至於千字提奬之重蔑有稱實再抒鄙懷用

伸詶謝

陸龜防

洪範分九疇轉成天下規河圖孕八卦煥作中奇先開否臧源次築經緯基粵若魯聖出正當周徳衰越疆必載質歷國將扶危諸侯恣崛彊王室方陵遲歌鳳時不偶獲麟心益悲始嗟吾道窮竟使空言垂首贊五十易又刪三百詩遂令篇籍光可並日月姿向非筆削功未必無瑕疵迨至夫子沒微言散如枝所宗旣不同所得亦異宜名法在深刻虛致希夷自從戰伐來一派縱衡馳寒谷生艷木沸潭結流澌驚奔失壯士好惡隨纖兒嬴氏並六合勢尊丞相斯加於挾書律盡取坑焚之南勒防稽頌北恢胡亥阺猶懷徧巡狩不暇親維持及漢文景後鴻生方釽摫簸揚堯舜風反作三代吹飄颻四百載左右爲藩籬鄴下曹父子獵賢甚熊羆發論若霞駮【魏文帝著典論有論文一篇】裁詩如錦摛徐王應劉輩頭角咸相衰或有妙絕賞或爲獨步推或許潤色美或嫌詆訶癡倏以中利病且非混醇醨雅當乎魏文麗矣哉陳思不肯少選妄恐貽後世嗤吾祖仗才力【士衡文賦】革車蒙虎皮手持一白旄直向文場麾輕【去聲】若脫鉗釱豁如抽扊扅精鋼不足利騕褭何勞追大可罩山嶽微堪析毫釐十體免負贅百家咸起痿爭入鬼神奧不容天地私一篇邁華藻萬古無孑遺刻鵠尙未巳雕龍奮而爲【劉勰有文心雕龍】劉生吐英辯上下窮髙卑下臻宋與齊上指軒從羲豈但標八索殆將包兩儀人謠洞野老騷怨明湘累立本以致詰驅宏來抵隵淸如朔雪嚴緩若春煙羸或欲開戶牖或將飾纓緌𨿽非倚天劍亦是囊中錐皆繇內史意致得東莞詞梁元竟降魏後主終歸隋哀音但浮脆豈望分雄雌吾唐揖讓初陛列森咎防作頌嫓吉甫直言過祖伊明皇踐中日墨客肩參差嶽淨秀擢削海寒光陸離皆能取穴鳯盡擬乘雲螭邇來二十祀俊造相追隨予生落其下亦值文明時少小不好弄逡巡奉弓箕𨿽然苦貧賤未省親嚅防秋倚抱風桂曉烹承露葵窮年只敗袍積日無晨炊逺訪賣藥客閒尋捕魚師歸來蠧編上得以含情窺抗韻吟比雅覃思念棿防因知昭明前剖石呈淸琪又嗟昭明後敗葉埋芳蕤縱有月旦評未能天下知徒爲彊豹不免參狐貍誰蹇行地足誰抽刺天鬐誰作河畔艸誰爲洞中芝誰若靈囿鹿誰猶淸廟犧誰輕如鴻毛誰密如凝脂誰比蜀嚴靜誰方巴賨貲誰能釣抃鼇誰能灼神龜誰背如水火誰同若塤箎誰可作梁棟誰敢驅谷蠡【音鹿黎】用此常不快無人動交鈹空銷病裏骨枉白愁中髭鹿門先生才大小無不怡就彼六籍內說詩直解頥顧我迷未遠開懷潰其疑初看鑿本源漸乃疏旁支邃古派泛濫皇朝光赫曦揣摩是非際一一如襟期李杜气不易孟陳節難移信知君子言可並神明蓍枯腐尙求律膏肓猶謁醫況將太牢味見啗逋懸饑今來置家地正枕吳江湄餌薄鉤不曲跫然守空坻黙坐無影響惟君欵茅茨抽書亂籖帙酌茗煩甌防或伴補缺砌或偕詣荒祠孤筇倚煙蔓細木橫風漪觸雨妨屝屨臨流泥江蘺旣狎野人調甘爲豪士嗤不敢負建鼔惟憂悼降旗希君念餘勇挽袖登文陴

吳中苦雨因書一百韻寄魯望皮日休

全吳臨巨溟百里到滬瀆海物競駢羅水怪爭滲漉狂蜃吐其气千尋勃然蹙一刷半天墨架爲攲危屋怒鯨瞪相向吹浪山轂轂倐忽腥杳防須臾坼崖谷帝命有嚴程慈物敢潛伏噓之爲云彌亙千萬幅直拔倚天劍又建橫海纛化之爲暴雨潨潨射平陸如將月窟寫似把天河撲著樹勝防支中人過箭鏃龍光倐閃照虯角搊琤觸此時一千里平下天臺瀑雷公恣其志殱磹裂電目蹋破霹車折卻三四輻雨工避罪者必在蚊睫宿狂發鏗訇音不得懈怠僇頃刻勢稍止尙自傾蔌蔌不敢履洿處恐蹋爛地軸自爾凡十日茫然晦林麓只是遇滂沱少曾逢霢霂伊予之宇古制拙卜築頽檐倒菌黃破砌頑莎緑只有方丈居其中蹐且局朽處或似醉漏時又如沃堦前平泛濫墻下起趢趚惟堪著籉笠復可乘防雞犬並淋漓兒童但咿噢勃勃生濕气人人牢於鋦須眉漬將斷肝膈蒸欲熟當庭死蘭芷四垣盛薋菉解帙展斷書拂牀安壞櫝跳梁老蛙黽直向牀前浴蹲前但相聒似把白丁辱空方欲炊漬米未離防薪蒸濕不著白晝須燃燭汗萊旣已濘買魚不獲防竟未成麥饘安能得粱肉更有陸先生荒林抱窮蹙壞宅四五舎病篠三兩束蓋檐低礙首蘚地滑防足注欲透承塵濕難庇廚簏低摧在圭竇索漠拋偏裻手指旣已胼肌膚又將瘯一庖勢欲陊將撐乏寸木盡日欠束薪經時無斗粟防蝓將入甑蟚蜞已臨鍑【音腹說文云如釡而大口】嬌兒未十歳枵然自啼哭一錢買粔籹數里走病僕破碎舊鶴籠狼藉晚蠶簇千卷素書外此外無餘蓄著處紵衣裂戴次紗帽醭惡陰潛過午未及烹葵菽吳中銅臭戶七萬沸如臛嗇止甘蟹防侈惟僭車服皆希尉吏防盡怕裏胥錄低眉事庸奴開顏納金玉惟到陸先生不能分一斛先生之志气薄漢如鴻鵠遇善必擎跽見才輒馳逐亷不受一芥其餘安可黷如何鄕裏輩見之乃蝟縮粵予苦心者師仰但踖踧受易旣可注請又堪卜百家皆搜蕩六藝盡翻覆似餒見太牢如迷遇華燭半年得詶唱一日屢往復三秀間稂莠九成雜巴濮奔命旣不暇乞降但相續吟詩口吻噅把筆指節瘃君才旣不窮吾道繇是篤所益諒多厥交過親族相逢似丹漆相望如脁朒論業敢並驅量分合繼躅相違始兩日忡忡想華縟出門泥漫漶恨無直轅輂十錢賃一輪篷上鳴斛觫赤腳枕書帙訪予穿詰曲入門且抵掌大噱時碌碌滋淋旣浹旬無乃害九谷予惟餓不死得非道之福手中捉詩卷語快還共讀解帶似歸來脫巾若沐浴疎如松間篁野甚麋對鹿行譚防書籖臥話枕棊局呼童具盤飱擫衣換雞鶩或蒸一升麻或煠兩把菊用以閱幽奇豈能資口腹十分煎臯盧半榼挽醽醁髙談繄無盡晝漏何太促我公大司諫一切從民欲梅潤侵束杖和气生空獄而民當斯時不覺有煩溽念澇爲之災拜神再三告太陰霍然收天地一澄肅燔炙旣芬芬威儀乃毣毣【音木】須權元化柄用拯中夏酷我願薦先生左右輔司牧玆雨何足云惟思舉顏歜奉詶襲美先輩吳中苦雨一百韻見寄

陸蒙

微生參最靈天與意緒拙人皆機巧求百徑無一達家爲唐臣來奕世惟稷卨只垂淸白風凜凜自貽厥【龜蒙六代祖五代祖皇朝繼在臺輔】猶殘賜書在編簡苦斷絕其間忠孝字萬古光不滅孱孫誠瞢昧有志甞榾榾敢云嗣良弓但欲終守節諠嘩不入耳讒佞不掛舌仰詠堯舜言俯遵周孔轍所貪旣仁義豈暇理生活縱有舊田園拋來亦蕪沒因之成否塞十載眞契濶凍骭一襜褕饑腸少糠籺甘心付天壤委分任回斡笠澤臥孤云桐江釣明月盈筐盛芡芰滿釡煮鱸鱖酒幟風外防茶槍露中擷【江南謂茶芽未展者曰槍已展者曰旗也】歌謠非大雅捃摭爲小說上可補燻莖傍堪芽蘗【龜蒙甞著稗說三卷】方當賣罾罩盡以易紙札蹤迹尙吳門夢魂先魏闕尋聞天子詔赫怒誅叛卒宵旰憫烝黎謨明問徵伐王師𨿽繼下賊壘未卽拔此時淮海波半是生人血霜戈驅少壯敗屋棄羸耊踐蹋比塵埃焚燒同槁稭吾皇自神聖執事皆間傑射策亦何爲春卿遂聊輟伊予將貢技未有恥可刷卻問漁樵津重耕煙雨墢諸侯急兵食冗賸方翦截不可把詞章巡門事干謁歸來闔蓬楗壁立空裋褐暖手抱孤煙披書向殘雪幽憂和憤懣忽忽自驚蹶文兮乏寸毫武也無尺鐡平生所韜蓄到死不開豁念此令人悲翕然生內熱加之被皸瘃況復久藜糲旣爲霜露侵一臥增百疾筋骸將束縛腠理如箠撻初謂抵狂防又疑當毒蠍江南多事鬼巫覡連甌粵可口是妖訛恣情專賞罰良醫只備位藥肆成虛設而我正萎痿安能致訶咄椒蘭任芳苾糈粣從羅列醆斚旣屢傾錢刀亦隨爇兼之瀆財賄不止行諂竊天地如有知微妖豈逃殺其時心力憤益使气息惙永夜更呻吟空牀但皮骨君來贊賢牧野鶴聊簪笏謂我同光塵心中有溟渤輪蹄相壓至問遺無虛日直到春鴻蒙猶殘病根茇看花𨿽眼暈見酒忘肺渇隠幾還自怡逢盧亦爭喝抽毫更唱和劍防相磨戛何大不包羅何微不挑刮今來值霖雨晝夜無暫歇雜若碎淵淪髙如破轇轕何勞鼉吼岸詎要鸛鳴垤秪意江海翻更愁山嶽裂初驚蚩尢陣虎豹爭搏嚙又疑伍胥濤蛟蜃相蹙拶千家蒙瀑練忽似好披拂萬瓦垂玉繩如堪取縈結況予居低下本是蛙蚓窟邇來增號呼得以恣唐突先誇屋舍好又恃頭角凸厚地𨿽直方身能徧穿穴常參莊辯裏亦造揚末偃仰縱無機形容且相忽低頭增嘆詫到口復嗢咽沮洳漬琴書莓苔染巾襪解衣換倉粟秕稗猶未脫饑鳥屢窺臨泥童苦舂防或聞秋稼穡太半沈澎汃耕父蠧齊民農夫思旱魃吾觀天之意未必洪水割且要虐飛龍又圖滋跛鼈三吳明太守左右皆儒哲有力卽扶危懷仁過救暍鹿門皮夫子气調眞俊逸截海上云鷹橫天下韝鶻文壇如命將可以持玉鉞不獨扆羲軒便當城老佛顧予爲山者所得才簣撮譬如飾箭材尙欠鏃與筈閒將歈兒唱彊倚帝子瑟幸得逺瀟湘不然嗤賈屈開緘窺寶肆璣貝光比櫛朗詠衝樂懸陶匏響鏗擖古來愁霖賦不是不淸越非君頓挫才沴气難摧折馳情扣虛寂力盡無所掇不足謝徽音秪令雕鬢髮

初夏卽事寄魯望

皮日休

夏景恬且曠遠人疾初平黃鳥語方熟紫桐陰正淸宇有幽處私遊無定程歸來閉雙關亦忘枯與榮土室作深谷蘚垣爲幹城杉突杝架迸筍支檐楹片石共坐穏病鶴同喜晴癭木四五器筇杖一兩莖泉爲葛天味松作羲皇聲或看名畫徹或吟閒詩成忽枕素琴睡時把仙書行自然寡儔侶莫說更紛爭具區包地髓震澤含天英粵從三讓來俊造紛然生顧予客玆地薄我皆爲傖惟有陸夫子盡力提客卿各負出俗才俱懷超世情駐我一棧車啜君數藜羮敲門若我訪倒屧欣逢迎胡餅蒸甚熟貊盤舉尢輕茗脆不禁炙酒肥或難傾掃除就藤下移榻尋虛明惟共陸夫子醉與天壤並奉詶襲美先輩初夏見寄次韻陸龜蒙

積雨晦臯圃門前煙水平蘋蘅增遙吹枕席分餘淸村斾詫酒美賖來滿鋞程未必減宣子何羨謝公榮借宅去人逺敗墻連古城愁鴟占枯枿野鼠趨前楹昨日云破損晚林先覺晴幽篁倚防照碧粉含疎莖蠧簡有遺字防琴無泛聲蠶寒蠒尙薄燕喜雛新成覽物正搖思得君初夏行誠明復散誕化匠安能爭海浪刷三島天風吹六英洪崖領玉節坐使虛音生吾祖傲洛客因言幾爲傖末裔實漁者敢懷漧墨卿惟思釣璜老遂得持竿情何須乞鵝炙豈在斟羊羮畦蔬與甕醁便可相攜迎蟠木幾甚曲筍皮冠且輕閒心放羈靮醉腳從攲傾一逕有餘逺一窗有餘明秦皇苦不達天下何足並

二遊詩【有序】

皮日休

吳之士有恩王府參軍徐修矩者守世書萬卷優遊自適余假其書數千卷未一年悉償夙志酣飫經史或日晏忘飲食次有前涇縣尉任晦者其居有深林曲沼危亭幽砌余並次以見之或退公之暇必造以息焉林泉隠事恣用研詠大凡遊於二君宅無浹旬之間因作詩以畱贈目之曰二遊兼寄陸魯望

徐詩

東莞爲著姓奕代皆雋喆彊學取科第名聲盡孤掲自爲方州來淸操稱凜冽惟寫墳籍多必云淸俸絕宣毫利若風剡紙光於月紮吏指欲胼萬通排未闋樓船若夏屋欲載如垤防轉徙入吳都縱橫礙門闑縹囊輕似霧緗帙殷於血以此爲基構將斯用貽厥重於通侯印貴卻全師節我愛參卿道承家能介潔潮田五萬步艸屋十數楶微宦不能去歸來坐如刖保玆萬卷書守愼如羈紲念我曽苦心相逢無間別引之看祕寶任得窮披閱軸閒翠鈿剝籖古紅牙折帙解帶蕓香捲開和桂屑枕兼石鋒刃榻共松瘡癤一臥寂無諠數編看盡徹或攜歸宇或把穿林樾挈過太湖風抱宿支硎雪如斯未星紀悉得分毫末翦除幽僻藪滌蕩微窟學海正狂波予頭向中【烏沒反】聖人患不學垂誡尢爲切苟昧古與今何殊瘖共【五滑反】昔之慕經史有以傭筆札何況遇斯文借之不曽輟吾衣任縠纑吾食甘糠覈其道苟可光斯文那自伐何竹靑堪殺何蒲重好截如能盈兼兩便足詶饑渇有此競苟榮聞之兼可噦東臯耨煙雨南嶺提薇蕨何以謝徐君公車不聞設

任詩

任君恣髙放斯道能寡合一宅閒林泉終身逺囂雜嘗聞佐浩穰散性多儑【上五盍反下音沓不著事貌】歘爾解其綬遺之如棄靸歸來鄕黨內卻與親朋洽開溪未讓丁列第方稱甲入門約百步古木聲霎霎廣檻小山欹斜廊怪石夾白蓮倚欄楯翠鳥緣簾押地勢似五防巖形若三峽猿眠但膃肭鳬食時啑唼撥荇下文竿結藤縈桂檝門畱醫樹客壁倚栽花鍤度歳止褐衣經旬惟白防多君方閉戶顧我能倒屧請題在茅棟畱坐於石榻魂從淸景𨖻衣任煙霞裛堦墀龜任上枕席鷗方狎沼似頗黎鏡當中見魚眨杯杓悉杉癅盤筵盡荷葉閒斟不置罰閒奕無爭刼閒日不整冠閒風無用箑以斯爲思慮吾道寧疲苶衮衣競璀璨鼔吹爭鞺鞈欲者解擠排詬者能詀讘權豪暫翻覆刑禍相塡壓此時一圭竇不肯饒閶闔有第可棲息有書可漁獵吾欲與任君終身以斯愜

奉和二遊詩

陸龜防

徐詩

甞聞四書曰經史子集焉苟非天祿中此事無繇全自從秦火來歷代逢迍邅漢祖入關日蕭何爲政年盡力取圖籍遂持天下權中興延嘉時教化還相宣立石刻五經置於太學前賊莽亂王室君臣如轉圜洛陽且煨燼載籍宜爲煙逮晉武革命生民才息肩惠懷亟寡昧戎羯俄鮏羴已覺天地閉競爲東南遷日旣不暇給墳索何繇專爾後國脆弱人多尙虛任學者得謗淸言者爲賢直至沈範輩【沈約範云皆藏書數萬卷】始家藏簡編禦府有不足仍令就之傳梁元渚宮日盡取如蚳蝝兵威忽破碎焚爇無遺篇近者隋後主搜羅勢駢闐寶函映玉軸彩翠明霞鮮伊唐受命初載史聲連延砥柱不我助驚波湧淪漣遂令因去書半在余浮泉貞觀購亡逸蓬瀛漸周旋炅然東壁光與月爭流天偉矣開元中王道眞平平八萬五千卷一一皆塗鉛【案開元麗正殿書錄云】人間盛傳寫海內奔窮研目云西齋書有過東臯田吾聞徐氏子奕世皆才賢因知遺孫謀不在黃金錢挿架幾萬軸森森若戈鋋風吹籖牌聲滿室鏗鏘然佳哉鹿門子好問如除防倐來參卿處遂得參卿憐開懷展廚簏惟在性所便素業已千仞今爲峻云巓雄才舊百派相近浮日川君苞王佐圖縱步淩陶甄他時若報徳誰在參卿先

任詩

吳之辟疆園在昔勝槪敵前聞富修竹後說紛怪石【竟陵子陸羽玩月詩云辟疆舊林園怪石紛相向】風煙慘無主載祀將六百艸色與行人誰能問遺迹不知淸景在盡付任君宅卻是五湖光偸來傍檐隟出門向城路車馬聲轥轢入門望亭隈水木气岑寂犨墻繞曲岸勢似行無極十步一危梁乍疑當絕壁池容澹而古樹意蒼然僻魚驚尾半紅鳥下衣全碧斜來島嶼隠怳若瀟湘隔雨靜掛殘絲煙消有餘脈朅來任公子擺落名利役𨿽將祿代耕頗愛巾隨策秋籠支遁鶴夜榻戴顒客說史足爲師譚禪差作伯君多鹿門思到此情便適偶防桂堪帷縱吟苔可席顧予眞任誕雅遂中心獲但喜醉還醒豈知尙白甘閒在雞口不貴封龍額卽此自怡神何勞謝公屐

松陵集卷一

欽定四庫全書

松陵集卷二

往體詩二十八首

追和虎丘寺淸逺道士詩序

皮日休

聖人爲春秋凡諸侯有告則書無告則不書蓋所以懲其僞而惇其實也夫怪之與神𨿽曰不言在傳則書之者亦摭其實而爲之也若然者神之與怪果安邪噫聖賢有不得其志者則必垂之於言也大則爲經誥小則爲歌詠蓋不信於當時則取愬於後世抑鬼神有生不得其志者死亦然邪若憑而宣之則石言乎晉物叫於宋是也若夢而辯之則良夫有昆吾之歌聲伯有瓊瑰之謡是也自玆已後人倫不修神藻益熾在君人者悟之則爲瑞逆之則爲妖其防諷昧刺時出於世者則與騷人狎客往往敵於忽微焉虎丘山有淸逺道士詩一首其所稱自殷周而歷秦漢迄於近代抑二千年末以鬼神自謂亦神怪之甚者格之以淸健飾之以俊麗一句一字若奮若搏彼建安詞人儻在不得居其右矣顏太師魯公愛之不暇遂刻於巖際並有繼作李太尉衛公欽淸逺之髙致慕魯公之素尙又次而和之顏之敍事也典李之屬思也麗並一時之寡和又幽獨君詩二首亦甚奇愴予嗜古者觀而樂之因繼而爲和答幽獨君一篇不知孰氏之作其詞古而悲亦存於篇末太曰大無方易無時然後爲鬼神也噫淸逺道士果鬼神乎抑道家者流乎抑隠君子乎詞則已矣人則吾不知也

同沈恭子遊虎丘寺有作

淸逺道士

我本長殷周遭罹歷秦漢四瀆與五嶽名山盡幽竄及此寰區中始有近峯玩近峯何鬱鬱平湖彌漫吟俛川之陰步上山之岸山川共澄澈光彩交淩亂白雲蓊欲歸靑松忽消半客去川島靜人來山鳥散谷深中見日崖幽曉非旦聞子盛遊遨風流足詞翰嘉玆好松石一言常累嘆勿謂予鬼神欣君共幽贊

刻淸逺道士詩因而繼作

顏眞卿

不到東西寺於今五十春朅來從舊賞林壑宛相親吳子多藏日秦皇厭勝辰劍池穿萬仞盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹回巒絕四鄰窺臨江海接崇飾四時新客有神仙者於玆雅麗陳名髙淸逺峽文聚鬥牛津迹異心寧間聲同質豈均悠然千載後知我揖光塵

追和太師魯公刻淸逺道士詩

李徳裕

茂苑有靈峯嗟予未遊觀藏山在平陸壞谷爲髙岸岡繞數仞墻巖潛千丈幹乃知造化意回斡資奇玩鏐騰昔虎踞劍沒甞龍煥潭黛入海底崟岑聳霄半層巒未升日哀狖寧知旦緑篠夏凝陰碧林秋不換防搜旣窈窕迥望何蕭散川曉嵐气收江春雜英亂逸人綴淸藻前哲畱篇翰共扣哀玉音皆舒文繡段難追彥回賞【褚彥回曰凡人所稱常過其實惟見虎丘則逾其所聞】徒起興公嘆一夕如再升含毫星斗爛

追和淸逺道士詩兼次本韻

皮日休

成道自衰周避世窮炎漢荊杞𨿽云梗煙霞尙容竄玆岑信靈異吾懷愜流玩石澁古鐵鉎嵐重輕埃漫松膏膩幽徑蘋沫著孤岸諸蘿幄幕暗眾鳥陶匏亂巖罅地中心海光天一半猿行列歸白雲次第散蟾蜍生夕景沆瀣餘淸旦風日采幽什墨客學靈翰嗟予慕斯文一詠復三嘆顯晦𨿽不同玆吟粗堪贊

同前亦次本韻

陸防

一代先後賢聲容劇河漢況玆邁古士復歷蒼崖竄辰經防十萬邈與靈壽玩海嶽尙推移都鄙固蕪漫羸僧下髙閣獨鳥沒逺岸嘯初風雨來吟余鐘唄亂如何鏈精魄萬祀忽欲半寧爲斷臂憂肯作秋柏散吾聞酆宮內日月自昏旦左右修文郎縱橫灑篇翰斯人久冥漠得不垂慨嘆庶或有神交相從重興贊

補沈恭子詩【並序】

陸防

按淸逺道士詩題中有沈恭子同遊旣爲神怪之儔得非姓氏諡爲恭子乎【一作若】趙宣子韓獻子之類邪恭子美諡也而詩中有風流詞翰之稱豈獨唱而不和者歟疑闕其文以爲恭子之恨乃作一章存於編中亦補亡之義也

靈質貫軒昊遐年越商周自然失逺裔安得怨寡儔我亦小國易名慙見優𨿽非放曠懷雅奉逍遙遊攜手桂枝下屬詞山之幽風雨一以過林麓颯然秋落日倚石壁天寒登古丘荒泉已無夕敗葉翳不流亂翠缺月隠衰紅淸露愁覽物性未逸反爲情所囚異才偶絕境佳藻窮防搜虛傾寂寞音敢作雜佩詶

幽獨君詩【二首】

幽明𨿽異路平昔忝工文欲知潛昧處山北兩孤墳髙松多悲風蕭蕭淸且哀南山接幽隴幽隴空崔嵬白日徒昭昭不照長夜臺𨿽知生者樂魂魄安能回況復念所親慟哭心肝摧慟哭更何言哀哉復哀哉

答幽獨君

神仙不可學形化空遊魂白日非我朝靑松爲我門𨿽復隔幽顯猶知念子孫何以遣悲惋萬物歸其根寄語世上人莫厭臨芳樽莊生問枯骨三樂成虛言

追和幽獨君詩次韻

皮日休

念爾風雅魄幽咽猶能文空令傷魂鳥啼破山邊墳恨劇但埋土聲幽難放哀墳古春自晚愁緒空崔嵬白楊老無花枯根侵夜臺天髙有時裂川去何時回雙睫不能濡六藏無可摧不聞搴蓬事何必深悲哉

同前次韻

陸防

靈气獨不死尙能成綺文如何孤窆裏猶自讀三墳落日送萬古秋聲含七哀枯株不蕭瑟枝榦虛崔嵬伊昔臨大道歌鐘醉髙臺臺今已平地秪有春風回明月白艸死積陰荒隴摧聖賢亦如此慟絕眞悠哉

讀黃帝陰符經寄鹿門子

陸防

淸晨整冠坐朗詠三百言備識天地意獻詞犯乾坤何事不隠徳降靈生軒轅口銜造化斧鑿破機關門五賊忽迸逸萬物爭崩奔虛施神仙要莫救華池源但學戰勝術相髙甲兵屯龍蛇競起陸鬭血浮中原成湯與周武反覆更爲尊下及秦漢得黷弄兵亦煩姦彊自林據仁弱無枝蹲狂喉恣吞噬逆翼爭飛翻家家伺天發不肯匡淫昏生民墜塗炭比屋爲寃魂秪爲讀此書大朴難久存微臣與軒轅亦是萬世孫未能窮意義豈敢求瑕痕曽亦愛兩句可與賢達論生者死之根死者生之根方寸了十字萬化皆胚渾身外更何事眼前徒自喧黃河但東注不見歸昆侖晝短苦夜永勸君傾一樽

奉和讀陰符經見寄

皮日休

三百八十言出自伊祁氏上以生神仙次云立仁義機一以發五賊紛然起結爲日月精融作天地髓不測似陰陽難名若神鬼得之升髙天失之沈厚地具茨云木老大塊煙霞委自顓頊以降賊爲聖人軌堯乃一庶人得之賊帝摰摰見其徳尊脫身授其位舜惟一鰥民冗冗作什器得之賊帝堯白丁作天子禹本刑人後以功繼其嗣得之賊帝舜用以平洚水自禹及文武天機然弛姬公樹其綱賊之爲聖智聲詩川競大禮樂山爭峙爰從幽厲余宸極若孩稚九伯眞犬彘諸侯實虎兕五星合其耀白日下闕裏繇是生聖人於焉當亂紀黃帝之五賊拾之若靑紫髙揮春秋筆不可刋一字賊子虐甚斨姦臣痛於箠至今千餘年蚩蚩受其賜時代更復攺刑政崩且陊予將賊其道所動多訿毀叔孫與臧倉賢聖多如此如何黃帝機吾得多坎躓縱失生前祿亦多身後利我欲賊其名垂之千萬祀

初夏遊楞伽精舍

皮日休

越舼輕似萍漾漾出煙郭人聲漸疎曠天气忽寥廓伊予愜斯志有似劀�瘼遇勝卽夷猶逢幽且淹泊俄然棹深處虛無倚巖崿霜毫一道人引我登龍閣當中見壽象欲禮光紛箔珠幡時相鏗恐是諸天樂樹杪見觚稜林端逢赭堊千尋井猶在萬祀靈不涸下通蛟人道水色黮而惡欲照六藏驚將窺百骸愕朅去山南嶺其險如邛笮悠然放吾興欲把靑天摸紫藤垂罽珥紅荔縣纓絡蘚厚滑似漦峯尖利如鍔斯須到絕頂似愈漸離防一片太湖光只驚天漢落梅風脫綸帽乳水透芒屩嵐姿與波彩不動渾相著旣不暇供應將何以酬酢卻來穿竹徑似入靑油幕穴恐水君開龕如鬼工鑿窮幽入玆院前楯臨巨壑遺畫龍奴獰殘香虫篆薄褫魂窺玉鏡澄慮聞金鐸云態共縈畱鳥言相許諾古木勢如虺近之恐相蠚怒泉聲似激聞之意爭博時禽倐已黙眾籟蕭然作遂令不羈性戀此如纏縛念彼上人者將生付寂寞曾無膚撓事肯把心源度胡爲儒家流沒齒勤且恪沐猴本不冠未是謀生錯言行旣異調棲遲亦同托願力儻不遺請作華林鶴

奉和初夏遊楞伽精舍次韻

陸

吳都汀洲碧液浸郡郭微雨蕩春醉上下一淸廓奇蹤欲探討靈物先瘵瘼飄然蘭葉舟旋倚煙霞泊吟談亂篙防夢寐雜巘防纎情不可逃洪筆難暫閣豈知楞伽防乃在山水箔金仙著書日世界名極樂薝卜冠諸香琉璃代華堊禽言經不輟象口川寧涸萬善峻爲城巉巉扞羣惡淸晨欲登造安得無自愕險穴駭坤牢髙蘿掛天笮池容澹相向蛟怪如可摸苔蔽石髓根蒲差水心鍔嵐侵達摩髻日照狻猊絡仰首乍旋回眸更煇防檐端凝【去聲】飛羽磴外浮碧落到迥解風襟臨幽濯云屩塵機性非便靜境心所著自取海鷗知何煩屍祝酢峯圍震澤岸翠浪舞綃幕瀲灔豈堯遭防嵃非禹鑿濳聽鐘梵處別有松桂壑靄重燈不光泉寒网猶薄僮能躡孤剎鳥慣親摐鐸服道身可遺乞閒心已諾人間亦何事萬態相毒蠚戰壘競髙深儒衣謾襃博宣尼名位達未必春秋作管氏包伯圖須人解其縛伊予采樵者蓬藋方索漠近得風雅情聊將聖賢度多君富遒采識度兩淸恪詎寵生滅詞肯教夷夏錯未爲堯舜用且向煙霞托我亦擺塵埃他年附鴻鶴

公齋四詠

皮日休小松

婆娑只三尺移來白雲徑亭亭向空意已解淩遼敻葉健似虯須枝脆如鶴脛淸音猶未成紺彩空不定陰圓小芝蓋鱗澁修荷柄先愁被鷃搶預恐遭蝸病結根幸得地且免離離映磥砢不難遇在保晚成性一日造明堂爲君當畢命

小桂

一子落天上生此靑璧枝歘從山之幽斸斷雲根移勁挺隠珪質盤緹油姿葉彩碧髓融花狀白毫蕤稜層立翠節偃蹇樛靑螭影澹雪霽後香泛風和時吾祖在月竁孤貞能見怡願老君子地不敢辭喧卑

新竹

笠澤多異竹移之植後楹一架三百本緑沈森冥冥圓瑚節釤利翡翠翎儼若靑帝仗矗如紫姑屏槭槭微風度漠漠輕靄生如神語鈞天似樂奏洞庭一玩九藏冷再聞百骸醒有根可以執有【音福譜云竹實】可以馨願稟君子操不敢先凋零

鶴屛

三幅吹空縠孰冩仙禽狀防耳側似聽【相鶴經云防頬防耳則聽響逺】赤精曠如望【露眼赤精則視逺】引吭防云勢翹足臨池樣頗似近蓐席還如入方丈盡日空不鳴窮年但相向未許子晉乘難教道林放貌旣合羽儀骨亦符法相願升君子堂不必思昆閬

奉和公齋四詠次韻

陸

小松

擢秀逋客巖遺根飛鳥徑因求飾淸閟遂得辭危敻貞同柏有心至若珠無脛枝形短未怪鬛數差難定【名山記雲松有兩鬛三鬛七鬛者言如馬鬛形也言粒者非】況密三天風方遵四時柄那興培塿嘆免答鄰里病微霜靜可分片月疎堪映奇當虎頭筆韻葉通明性防拂陽烏胸掄材膺帝命

小桂

諷賦輕八植擅名方一枝才髙不滿意更自寒山移宛宛別云態蒼蒼出塵姿煙歸助華杪雪防迎芳蕤靑條坐可結白日如奔螭諒無【音鶯】翦憂卽是蕭森時洛浦𨿽有防騷人聊自怡終爲濟川擑豈在論髙卑

新竹

別塢破苔蘚嚴城樹軒楹恭聞稟璇璣化質離靑防【竹璇璣玉精受气於軒之宿】色可定雞頸實堪招鳳翎立窺五嶺秀坐對三都屏晴月窈窕入曙煙霏微生昔者尙借宅況來處賓庭金罍縱傾倒碧露還鮮醒若非抱苦節何以偶惟馨徐觀稚龍出更賦錦苞零

鶴屛

時人重花屏獨卽胎化狀叢毛練分彩疎節筇相望【八公相鶴經云大毛落叢毛生其色如雪又云髙腳疎節則多跛也】曾無氃氋態頗得連軒樣勢擬搶髙尋身猶在函丈如憂雞鶩鬭似憶煙霞向塵世任縱橫霜襟自閒放空資明逺思不待浮丘相何繇振玉衣一舉棲瀛閬

覽皮先輩盛制因作十韻以寄用伸嘆仰

崔璐

河嶽挺靈異星辰精气殊在人爲英哲與國作禎符襄陽得奇士俊邁眞龍駒勇果魯仲由文賦蜀相如渾浩江海廣葩華桃李敷小言入無間大言塞空虛防人遊赤水夫子得珠鬼神爭奧祕天地惜洪罏旣有曾參行仍兼君子儒吾知上帝意將使居黃樞好保千金體須爲萬姓謨

奉酬次韻

皮日休

伊余幼且賤所稟自以殊弱嵗謬知道有心匡皇符意超海上鷹運局轅下駒縱性作古文所爲皆自如但恐才格劣敢誇詞彩敷句句考事實篇篇窮虛誰能變羊質競不獲珠粵有造化手曾開天地罏文章鄴下秀气貌淹中儒展我此志業期君持中樞蒼生眼穿望勿作磻溪謨

奉和因贈至一百四十言

陸

孔聖鑄顏事垂之千載余其間王道乖化作荊榛墟天必授賢哲爲時攻翦除軻雄骨已朽百氏徒趦趄近者韓文公首爲開辟鋤夫子又繼起陰霾終廓如搜得萬古遺裁成十編書南山盛雲雨東序堆瓊琚偶此眞籍客悠揚兩情攄淸辭忽窈窕雅韻何虛徐唱旣野芳坼酬還天籟疎輕波掠翡翠曉露披芙蕖儷曲信寡和末流難嗣初空持一竿餌有意鯨魚

松陵集卷二

欽定四庫全書

松陵集卷三

往體詩二十首

太湖詩【有序】

皮日休

余頃在江漢嘗耨鹿門浻湖然而未能放形者抑志於道也爾後以文事造請於是南浮至二別涉洞庭回觀敷淺源登廬阜濟九江繇天柱抵霍嶽又自箕潁轉樊鄧陟商顏入藍關凡自江漢至於京師者十數侯繞者二萬里道之不行者有困辱危殆志之可適者有山水遊玩則休戚不孤矣咸通九年自京東遊復得宿太華樂荊山賞女幾度轘轅窮嵩髙入京索浮汴渠至揚州又航天塹從北固至姑蘇噫江山幽絕見貴於地誌者余之所到不翅於半則煙霞魚鳥林壑雲月可爲屬厭之具矣尙枵然於志者抑古聖人所謂獨行之性乎逸民之流乎余眞得而爲也爾後聞震澤包山其中有靈異學黃老徒樂之多不返益欲一觀豁平生之鬱鬱焉十一年夏六月防大司諫淸河公憂霖雨之爲患乃擇日休將公命禱於震澤祀事旣畢神應如響於是太湖之中所謂洞庭山者得以恣討凡所歷皆圖籍稱爲靈異者遂爲詩二十章以志其事兼寄天隨子

初入太湖【從胥口入去州五十里】

聞有太湖名十年未曾識今朝得遊泛大笑稱平昔一舎行胥塘盡日到震澤三萬六千頃千頃頗黎色連空淡無纇照野平絕隟好放靑翰舟堪弄白玉笛疎岑七十二露矛防悠然嘯傲去天上搖畫鷁西風乍獵獵驚波罨碧倐忽雪陣吼須臾玉崖拆樹動爲蜃尾山浮似鼇脊落照射鴻溶淸輝蕩拋雲輕似可染霞爛如堪摘漸暝無處泊挽帆從所適枕下聞澎汃肌上生瘆討異足邅回尋幽多阻隔願風與良便吹入神仙宅甘將一蘊書永事嵩山伯

曉次神景宮

夜半幽夢中扁舟似鳧躍曉來到何許俄倚包山腳三百六十丈攢空利如削遐瞻但徙倚欲上先矍鑠濃露濕莎裳淺泉漸【音尖】艸屩行行未一里節境轉寂寞靜徑侵泬寥仙扉傍巖防松聲正淸絕海日方照灼歘臨幽虛天萬想皆擺落壇靈有芝菌殿聖無鳥雀瓊幃自回旋錦旌空燦錯鼎气爲龍虎香煙混丹雘凝看出次云黙聽語時鶴緑書不可注雲笈應無鑰晴來鳥思喜裏花光弱天籟如擊琴泉聲似摐鐸淸齋洞前院敢負科約空中悉羽章地上皆靈藥金醴可酣暢玉豉堪咀嚼存心服燕胎叩齒讀龍蹻福地七十二玆焉堪永托在獸乏虎防於虫不毒蠚嘗聞擇骨錄仙志非可作緑腸旣朱髓靑肝復紫絡伊余乏此相天與形貌惡每嗟原憲瘇常苦齊侯瘧終然合委頓剛亦慕寥廓三茅亦嘗仕竟與珪組薄欲問包山神來賖少巖壑

入林屋洞

齋心已三日筋骨如煙輕腰下佩金獸手中持火鈴幽塘四百里中有日月精連亙三十六各各爲玉京自非心至誠必被神物烹顧余慕大道不能惜微生遂招放曠侶同作幽憂行其門才函丈初若盤薄硎洞气黑眣�苔髮紅鬇鬡試足值坎窞低頭避崢嶸攀緣不知倦怪異焉敢驚匍匐一百步稍稍策可橫忽然白蝙蝠來撲松炬明人語散澒洞石響髙玲玎腳底龍蛇气頭上波濤聲有時若服匿偪仄如見繃俄爾造平澹豁然逢光晶金堂似鑄出玉座如琢成前有方丈沼凝碧融人情云漿湛不動矞露而馨漱之恐減算勺之必延齡愁爲三官責不敢攜一�昔云夏后氏於此藏眞經刻之以紫琳祕之以丹瓊期之以萬祀守之以百靈焉得彼丈人竊之不加刑石篢一以出左神俄不扃禹書旣云得吳國繇是傾蘚縫才半尺中有怪物腥欲去旣嚄唶將回又伶俜卻遵舊時道半日出杳屨泥【去聲】惹石髓衣濕沾雲英籙乏仙骨靑文無絳名𨿽然入陰宮不得朝上淸對彼神仙窟自厭濁俗形卻憎造物者遣我騎文星

雨中遊包山精舎

松門亙五里彩碧髙下絢幽人共躋攀勝事頗淸便翣翣林上雨隠隠湖中電薜帶輕束腰荷笠低遮面濕屨黏煙露穿衣落霜霰笑次度巖壑困中遇臺殿老僧三四人梵字十數卷施稀無夏屋境僻乏朝膳散發抵泉流支頥數云片坐石忽忘起捫蘿不知倦異蝶時似錦幽禽或如鈿篥簩還戛刄栟櫚自搖扇俗態旣斗藪野情空眷戀道人摘芝菌爲予備午饌渇與石橊羮饑愜胡麻飯如何事於役玆遊急於傳卻將塵土衣一任瀑絲濺

遊毛公壇

卻上南山路松行儼如廡松根礙幽徑孱顏不能斧擺屨跨亂雲側巾蹲怪樹三休且半日始到毛公塢兩水合一澗潨崖卻爲浦相敵百千防共攂十萬鼓噴散日月精射破神仙府惟愁絕地脈又恐折天柱一窺耳目再聽毛髮豎次到鏈丹井井幹翳宿莽下有蕋剛丹勺之百疾愈凝於白獺髓湛似挏馬乳黃露醒齒牙碧粘甘肺腑檜異松復怪枯疎互撐拄幹蛟一百丈髐然半天舞下有毛公壇壇方不盈畝當時雲龍篆一片苔蘚古【有劉先生鎭壇符今存於堂】時時仙禽來忽忽祥煙聚我愛周息元忽起應明主【周徵君名曰息元】三諫卻歸來回頭唾珪組伊余何不幸斯人不復覩如何大開口與世爭枯腐將山待誇娥以肉投猰防歘坐侵桂陰不知已與午玆地足靈境他年終結宇敢道萬石君輕於一絲縷

三宿神景宮

古觀岑且寂幽人情自怡一來包山下三宿湖之湄況此深夏夕不逢淸月姿玉泉浣衣後金殿添香時客省髙且敞客牀蟠復奇石枕冷入腦筍席寒侵肌气淸寐不著起坐臨堦墀松陰忽微照獨見螢火芝素鶴警微露白蓮明暗池窻櫺帶乳蘚壁縫含云蕤聞磬走魍魎見燭奔羈雌沆瀣欲滴瀝芭蕉未離披五更山蟬響醒發如吹篪杉風忽然起飄破步虛詞道客巾屨樣上淸朝禮儀明發作此事豈復甘趨馳

以毛公泉一缾獻上諫議因寄

劉根昔成道玆塢四百年毿毿被其體號爲緑毛仙因思淸泠汲鑿彼岝巓五色旣鏈矣一勺方鏗然旣用文武火俄窮雌雄篇赤鹽撲紅霧白花飛素煙服之生羽翼倐爾衝天眞隠尙有迹厥祀將近千我來討靈勝到此期終焉滴苦破竇淨蘚深余甃圓澄如玉髓潔泛若金精鮮顏色半帶乳气味全和鉛飲之融痞蹇濯之伸拘攣有時玩者觸倏忽風雷顚素綆絲不短越腹甚便汲時月液動擔處玉漿旋敢獻大司諫置之鈴閣前淸如介潔性滌比掃蕩權炙背野人興亦思侯伯憐也知飲冰苦願受一缾泉

縹緲峯

頭戴華陽帽手拄大夏筇淸晨陪道侶來上縹緲峯帶露齅藥蔓和云尋鹿蹤時驚防鼠飛上千丈松翠碧內有室叩之虛防防【上戶冬反下音隆】古穴下徹海視之寒鴻蒙遇歇有佳思緣危無倦容須臾到絕頂似鳥穿樊籠恐足蹈海日疑身淩天風眾岫防巨浸四方接圓穹似將靑螺髻撒在明月中片白作越分孤嵐爲吳宮一陣靉叇气隠隠生湖東激雷與波起狂電將日紅礊礊雨防大金髇轟下空暴光隔云閃髣髴亙天龍連拳百丈尾下拔湖之洪捽爲一雪山欲與昭回通移時卻掘下細碎衡與嵩神物諒不測絕景尢難窮杖策下返照漸聞仙觀鐘煙波濆肌骨云壑闐心胸竟死愛未足當生且歡逢不然把天爵自拜太湖公

桃花塢

夤緣度南嶺盡日穿林樾窮深到玆塢逸興轉超忽塢名𨿽然在不見桃花發恐是武陵溪自閉仙日月倚峯小精舍當嶺殘耕垡將洞任回環把云恣披拂閒禽啼叫窱險狖眠硉矹防風吹重嵐碧埃輕勃勃淸陰減鶴睡秀色治人渇敲竹鬭錚摐防泉爭咽嗢空齋蒸柏葉野飯調石發空羨塢中人終身無履韈

明月灣

曉景澹無際孤舟恣回環試問最幽處號爲明月灣半巖翡翠巢望見不可攀栁弱下絲网藤深垂花鬘松癭忽似狖石文或如虥釣壇兩三處苔老腥斒斑沙雨防處霽水禽相向閒野人波濤上白屋幽深間曉培橘栽去暮作魚梁還淸泉出石砌好樹臨柴關對此老且死不知憂與患好境無處住好處無境刪赧然不自適脈脈當湖山

練瀆【吳王所開】

吳王厭得國所玩終不足一上姑蘇臺猶自嫌局促艅艎六宮鬧艨衝後軍肅一陣水麝風空中蕩平淥鳥困避錦帆龍跧防鐵軸流蘇惹煙浪羽葆飄巖谷靈境太蹂踐因玆塞林屋空濶嫌太湖﨑嶇開練瀆三尋齾石齒數里穿山腹底靜似金膏礫碎如丹粟波殿鄭妲醉蟾閣西施宿防轉含煙舟一唱來云曲不知欄楯上夜有越人鏃君王掩面死嬪禦不敢哭艷魄逐波濤荒宮養麋鹿國破溝亦淺代變艸空緑白鳥都不知朝眠還暮浴

投龍潭【在山】

山下最深惡气何洋溢涎木爆龍巢腥風捲蛟室曉來林岑靜獰色如怒日气湧撲炱煤波澄掃純漆下有水君府貝闕光櫛比左右列介臣縱橫守鱗卒月中珠母見煙際楓人出生犀不敢燒水怪恐摧碎時有慕道者作彼投龍術端嚴持碧簡齋戒揮紫筆兼以金蜿蜒投之光焌律琴髙坐赤鯉何許縱仙逸我願與之遊玆焉托靈質

孤園寺【梁散騎常侍吳猛宅】

艇子小且兀緣湖蕩白芷縈紆泊一碕宛到孤園寺蘿島凝淸陰松門湛虛翠寒泉飛碧螭古木鬭蒼兕鐘梵在水魄樓臺入云肆巖邊足鳴樹杪多飛鸓香莎滿院落風泛金靃靡靜鶴啄柏蠧閒猱防榲防小殿薰陸香古經貝多紙老僧方暝坐見客還彊起指玆正險絕何以來到此先言洞壑數次話眞如理磬韻醒閒心茶香凝皓齒巾之刼貝布饌以旃檀餌數刻得淸淨終身欲倚止可憐陶侍讀身列丹臺位雅號曰勝力亦聞師佛氏【陶隠居嘗夢見佛像謂已曰爾當七地大王號曰勝力也】今日到孤園何妨稱弟子

上眞觀

徑盤在山肋繚繞窮云端擿菌杖頭紫緣崖屐齒刓半日到上眞洞宮知造難雙戶啟眞景齋心方可觀天鈞鳴響亮天祿行蹣跚琪樹夾一徑萬條靑瑯玕兩松峙庭際怪狀吁可嘆大螾騰共結修蛇飛相盤皮膚拆甲冑枝節擒防犴罅處似天裂朽中如井眢襹褷風聲防跁跒地力痑【音攤】根上露鉗釱空中狂波瀾合時若莽蒼辟處如轘轅儼對無霸陣靜問嚴陵灘靈飛一以防山都焉敢幹兩廊潔寂歷中殿髙防岏靜架九色節閒懸十絕幡防風時一吹百寶淸闌昔有葉道士位當升靈官欲箋紫防志惟食虹景丹旣逐隠龍去道風由此殘猶聞絳目艸往往生空壇羽客兩三人石上譚泥丸謂我或龍冑粲然與之懽衣巾紫華冷食次白芝寒自覺有眞气恐隨風力摶明朝若更住必擬隳儒冠

銷夏灣

太湖有曲處其門爲兩崖當中數十頃別如一天池號爲銷夏灣此名無所私赤日莫斜照淸風多遙吹沙嶼掃粉墨松竹調塤篪山果紅靺鞨水苔靑防髵木陰厚若瓦巖磴滑如飴我來此遊息夏景方赫曦一坐盤石上肅肅寒生肌小艖或可泛【方言云小舸謂之艖】短策或可支行驚翠羽起坐見白蓮披斂袖防輕浪解巾敵涼颸但有水雲見更餘沙禽知京洛往來客暍死緣奔馳此中便可老焉用名利爲

包山祠

白雲最深處像設盈巖堂村祭足茗粣水奠多桃漿防防突古砌薜荔繃頽墻鑪灰寂不然風送杉桂香積雨晦州裏流波漂稻粱恭惟大司諫憫此如發狂命予傳明禱祗事實不遑一奠若肹蠁再祝如激揚出廟未半日隔云逢澹光雨防少漸收羽林槍忽然山家犬起吠白日傍公心與神志相向如黃我願作一疏奏之於穹蒼畱神千萬祀永福吳封疆

聖姑廟【在大姑山晉王彪二女相繼沒有靈因而廟焉】

洛神有靈逸古廟臨空渚暴雨駁丹靑荒蘿繞梁梠野風旋芝蓋饑烏銜椒糈寂寂落楓花時時鬭鼯鼠常云三五夕盡防妍神侶月下畱紫姑霜中召靑女俄然響環佩倏爾鳴機杼樂至有聞時香來無定處目瞪如有待魂斷空無語雲雨竟不生畱情在何處

太湖石【出黿頭山】

玆山有石岸抵浪如受屠雪陣千萬戰蘚巖髙下刳乃是天詭怪信非人功夫白丁一云取難甚网瑚厥狀復若何鬼工不可圖或拳若虺蜴或蹲若虎防連絡若鉤鏁重疊如萼跗或若巨人骼或如太帝符胮肛篔簹筍格磔瑯玕株斷處露海眼移來和沙須求之煩耄倪載之勞舳艫通侯一以眄貴卻驪龍珠厚賜以賝賮逺去窮京都五侯土山下要爾添嵒齬賞玩若稱意爵祿行斯須苟有王佐士崛起於太湖試問欲西笑得如玆石無

崦裏【傍山下有良田二十頃】

裏何幽奇膏腴二十頃風吹稻花香直過山頂靑苗細膩臥白羽悠溶靜塍畔起鸊鵜田中通舴艋防家傍潭洞孤戍當林嶺罷釣時煮菱停繰或焙茗峭然八十老生計於此永苦力供徵賦怡顏過朝暝洞庭取異事包山極幽景念爾飽得知亦是遺民幸

石板【在石公山前】

翠石數百步如板漂不流空疑水妃意浮出靑玉洲中若瑩龍劍外惟疊蛇矛狂波忽然死浩气淸且浮似將翠黛色抹破太湖秋安得三五夕攜酒棹扁舟召取月夫人嘯歌於上頭又恐霄景澗虛皇拜仙侯欲建九錫碑當立十二樓瓊文忽然下石板誰能畱此事少知者惟應波上鷗

奉和太湖詩二十首

陸

初入太湖

東南具區雄天水合爲一髙帆大弓滿羿射爭箭疾時當暑雨後气象仍鬰宻乍如開雕笯【音奴籠也】聳翅忽飛出行將十洲近坐覺八極溢耳目駭鴻蒙精神寒佶栗坑來鬥呀豁湧處驚嵳崒崄異拔龍湫喧如破蛟室斯須風妥帖若受命平秩防茫識端倪逺嶠疑格【音閣】筆巉巉見銅闕【湖中穹崇山有銅闕】左右皆輔弼盤空儼相趨去勢猶橫逸嘗聞咸池气下注作淸質至今赤霄尙且浴白日【太湖上稟咸池五車之气故一水五名也】又云構浮玉宛與昆閬匹肅爲靈官家此事難致詰【太湖乃仙家浮玉之北堂】才迎沙嶼好指顧俄已失山川互蔽虧魚鳥空聱【語彪反】耴【魚乙反】何當授眞檢得召天吳術一一問朝宗方應可譚悉

曉次神景宮

曉帆逗碕岸髙步入神景灑灑襟袖淸如臨蕋珠屛𨿽然羣動息此地常寂靜翠鑷有寒鏘碧花無定影憑軒羽人傲夾戶天獸猛稽首朝元君褰衣就虛省呀空雪牙利漱水石齒冷香母未垂嬰芝田不論頃遙通河漢口近撫松桂頂飯薦七白蔬杯釃九光杏人間附塵躅固陋眞鉗頸肯信抃鼇傾猶疑夏虫永津蕩瓊壠紫汞啼金鼎盡出冰霜書期君一披省

入林屋洞

知名十小天林屋當第九【人間三十六洞天知名者十耳餘二十六天出九微志未行於世】題之爲左神理之以天后【林屋洞爲左神幽虛之天卽天后眞君之便闕】魁堆辟邪輩左右專備守自非方瞳人不敢窺洞口惟君好奇士復嘯忘情友致傘在風林低冠入云竇中深劇苔井傍吹才藥臼石角忽支頥藤根時束肘初爲大幽怖漸見微明誘屹若造靈封森如達仙藪嘗聞白芝秀狀與瑯花偶又坐紫泉光甘如酌天酒【白芝紫泉皆此洞所出乃神仙之飲餌非常人所能得】何人能挹嚼餌以代漿糗卻笑探五符徒勞步雙斗眞君不可見焚盥空遲久眷戀玉碣文行行但回首

雨中遊包山精舎

包山信神仙主者上眞職及棲鐘梵侶又是淸涼域乃知煙霞地絕俗無不得巖開一徑分柏擁深殿黒僧閒若圖畫像古非雕刻海客施明珠湘蕤料【平聲】淨食有魚皆玉尾有鳥盡金臆手攜鞞鐸佉【唐言楊枝】若在中印國千峯殘雨過萬籟淸且極此時空寂心可以遺智識知君戰未勝尙倚功名力卻下聽經徒【生公有聽經石】孤帆有行色

毛公壇

古有韓終道授之劉先生身如碧鳳凰羽翼披輕輕先生盛驅役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏逺懷步罡夕列宿森然明四角鎭露獸三層差羽嬰回眸昐七炁運足馳疏星象外眞旣感區中道俄成邇來向千祀云嶠空崢嶸石上璚花落石根瑤艸靑時時白鹿下此外無人行我訪岑寂境自言齋戒精如今君安死【字君安】魂魄猶羶腥有笈皆緑字有芝皆紫莖相將望瀛島浩蕩淩滄溟

三宿神景宮

靈蹤未徧尋不覺溪色暝回頭問棲所稍下杉蘿徑巖居更幽絕澗戶相隠映過此卽神宮虛堂愜云性四軒盡疏達一榻何淸零【去聲】髣髴聞玉笙敲鏗動涼磬風凝古松粒露壓修荷柄萬籟旣無聲澄明但心聽希防辧眞語若授虛皇命尺宅按來平華池漱余淨頻窺宿羽麗三吸晨霞盛豈獨冷衣襟便堪遺造請徒探物外趣未脫塵中病舉手謝靈峯徜徉事歸榜

以毛公泉獻大司諫淸河公

先生錬飛精羽化成翩翻荒壇與古甃隠軫淸泠存四面蹙山骨中心含月魂除非紫水脈卽是金沙源香實灑桂蕋甘惟漬云根向來探幽人酌罷祛昏況公珪璋質近處諫諍垣又聞虛靜姿早掛冰雪痕君對瑤華味重獻蘭薰言當應滌煩暑朗詠翚飛軒我願得一掬攀天叫重閽霏霏散爲雨用以移焦原

縹緲峯

左右皆跳岑孤峯挺然起因思縹緲稱乃在虛無裏淸晨躋磴道便是孱顏始據石卽更歌遇泉還徙倚花奇忽如薦樹曲渾成幾樂靜煙靄知忘機猿狖喜頻攀峻過斗末造平如砥舉首閡靑防回眸聊下眎髙帆大於鳥廣墠【徒旦反】才類蟻就此防茫中爭先未嘗已葛洪話剛气去地四十里苟能乘之遊止若道路耳吾將自峯頂便可朝帝扆盡欲活羣生不惟私一已超騎明月榦復弄華星蕊卻下蓬萊巓重窺淸淺水身爲大塊客自號天隨子他日向華陽敲云問名氏

桃花塢

行行問絕境貴與名相親空經桃花塢不見秦時人願此爲東風吹起枝上春願此作流水潛浮蕊中塵願此爲好鳥得棲花際鄰願此作幽蝶得隨花下賔朝爲照花日暮作涵花津試爲探花士出作偸桃臣桃源不我棄庶可全天眞

明月灣

昔聞明月觀【在建業故臺城】秪傷荒野基今逢明月灣不值三五時擇此二明月洞庭看最奇連山忽中斷逺樹分亮釐周回二十里一片澄風漪見說秋半夜淨無雲物欺兼之星斗藏獨有神仙期初聞鏘鐐銚【音姚】積漸調參差空中卓羽衛波上停龍螭縱舞玉煙節髙歌碧霜詞淸光悄不動萬象寒吚吚此防非俗致無繇得旁窺但當乘扁舟酒甕仍相隨或徹三弄笛或成數聨詩自然瑩心骨何用神仙爲

練瀆【一云吳王開以練兵】

越恃君子眾大將壓全吳【越有私卒君子六千人】吳將派天澤以練舟師徒一鏡止千里支流忽然迂蒼奩束洪波坐似馮夷軀戰艦百萬輩浮宮三十餘平川盛丁寧絕島分儲胥鳳押半鶴膝錦杠雜肥胡香煙與殺气浩浩隨風驅彈射盡髙鳥杯觥醉潛魚山靈恐見鞭水府愁爲墟兵利徳日削反爲讎國屠至今鉤鏃殘尙與泥沙俱照此月倍苦來玆煙亦孤丁魂尙有淚合灑靑楓枯

投龍潭

名山潭洞中自古多祕邃君將接神物聊用申祀事鎔金象牙角尺木無不傋亦旣奉眞官因之徇前志持來展明誥敬以投嘉瑞鱗光煥水容目色燒山翠吾皇病秦漢豈獨探怪異所貴風雨時民皆受其賜良田爲巨浸污澤成赤地掌職一不行精靈又何寄惟貪血食飽但據驪珠睡何必費黃金年年授星使

孤園寺

浮屠從西來事者極梁武巖幽與水曲結構無遺土窮山林榦盡竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓臺主人露風雨今來四百載像設藏雲浦輕鴿亂馴鷗鳴鐘和朝櫓庭蕉裂旗旆野蔓差纓組石上解空人窗前聽經虎林虛葉如織水淨沙堪數徧問得中天歸修釋迦譜

上眞觀

嘗聞升三淸眞有上中下官居乘佩服一一自相亞霄裙或霞粲侍女忽玉奼坐進金碧腴去馳飈歘駕今來上眞觀怳若心靈訝秪恐暫神遊又疑新羽化風余撼朱艸云破生瑤榭望極覺波平行虛信煙借閒開飛帙靜倚宿鳳架俗狀旣能遺塵冠聊以卸人間方大火此境無朱夏松蓋防日車泉紳拖天罅窮幽不知倦復息芝園捨鏘佩引涼姿焚香禮遙夜無情走聲利有志依閒暇何處好迎僧希將石樓借

銷夏灣

霞島焰難泊雲峯奇未收蕭條千里灣獨自淸如秋古岸過新雨髙蘿防橫流遙風吹蒹葭折處鳴颼颼昔予守圭竇過於回祿囚日爲籧筁徒【渠曲二音簟之異名】分作祗裯讐【低刀二音並單衣】願狎寒水怪不封朱轂侯豈知煙浪涯坐可思重裘健若數尺鯉泛然雙白鷗不識號火井孰問名焦丘我眞魚鳥家盡室營扁舟遺名復避世消夏還消憂

包山祠

靜境林麓好古祠煙靄濃自非通靈才敢陟羣仙峯百里波浪沓中堂簫鼓重眞君貝瓊轝髣髴來相從淸露濯巢鳥陰雲生畫龍風飄橘柚香日動幡蓋容將命禮且潔所祈年不凶終當以疏聞特用諸侯封

聖姑廟

渺洞庭水盈盈芳嶼神因知古佳麗不獨湘夫人流蘇蕩遙吹斜嶺生輕塵蜀防駮霞碎吳綃盤霧勻可憐飛燕姿合是乘鸞賔坐想煙雨夕兼之花艸春空登油壁車窈窕誰相親好贈玉條脫堪攜紫綸巾殷勤撥香池重薦汀洲蘋明朝動蘭檝不翅星河津

太湖石

他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百礮資苦戰或用鏡功名萬古如防面今之洞庭者一以非此選槎牙眞不材反作天下彥所奇者嵌崆所尙者蔥蒨旁穿參洞穴內竅均環釧刻削九琳窓玲瓏五明扇新雕碧霞段旋剖秋天片無力置池塘臨風只流眄

崦裏

山橫路若絕轉檝逢平川川中水木幽髙下兼良田溝塍墮防澑桑柘含疏煙處處倚蠶箔家家下魚筌騃犢臥新野禽爭折蓮試招搔首翁共語殘陽邊今來九州內未得皆恬然賊陣始吉語狂波又凶年吾翁欲何道守此常安眠笑我掉頭去蘆中聞刺船余知隠地術可以齊眞仙終當從之遊庻復全於天

石板

一片倒山屏何時隳洞門屹然空濶中萬古波濤痕我意上帝命持來壓泉源恐爲庚辰宮囚怪力所掀又疑廣袤次零落潛驚奔不然遭霹靂彊半沈無垠如何造化首便截秋云根往事不足問奇蹤安可論吾今病煩暑據簟常昏昏欲從石公乞【石板在石公山前】瑩理平如璊前後植桂檜東西置琴樽盡攜天壤徒浩唱羲皇言

松陵集卷三

欽定四庫全書

松陵集卷四

往體詩一百十二首

漁具詩【並序】

陸

天隨子於海山之顏有年矣矢魚之具莫不窮極其趣大凡結繩持网者總謂之网罟网罟之流曰罛曰罾曰罺【側交反】圓而縱捨曰罩挾而升降曰【女減反】緡而竿者總謂之筌筌之流曰筒曰車橫川曰梁承虛曰笱編而沈之曰箄【音卑】矛而卓之曰矠【音冊矛也】棘而中之曰義鏃而綸之曰射扣而騃之曰桹【以薄板置瓦器上擊之以驅魚】置而守之曰神【鯉魚滿三百六十嵗蛟龍輒率而飛去置一神守之則不能去矣神也】列竹於海澨曰滬【吳之滬瀆是也】錯薪於水中曰【音糝】所載之舟曰舴艋所貯之器曰笭箵其他或術以招之或藥而盡之皆出於詩書雜傳及今之聞見可考而驗之不誣也今擇其任詠者作十五題以諷噫矢魚之具也如此予旣歌之矣矢民之具也如彼誰其嗣之鹿門子有髙灑之才必爲我同作

网

大罟綱目繁空江波浪黒沈沈到波底恰共波同色牽時萬鬐入已有千鈞力尙悔不橫流恐他人更得

罩

左手掲圓罛輕橈弄舟子不知潛鱗處但去籠煙水時穿紫屏破忽值朱衣起【松江有朱衣鮒】貴得不貴名敢論魴與鯉【屏一作萍】



有意烹小鮮乘流駐孤棹𨿽然煩取舎未肯求津要多爲蝦蜆誤已分防防笑寄語龍伯人荒唐不同調

釣筒

短短截筠光悠悠臥江色蓬差防相應雨慢煙交織須臾中芳餌迅疾如飛翼彼竭我還浮君看不爭得

釣車

溪上持隻輪溪邊指茅屋閒乘風水便敢議朱丹轂髙多倚衡懼下有折軸速曷若載逍遙歸來臥云族

魚梁

能編似云薄橫絕淸川口缺處欲隨波波中先置笱投身入籠檻自古難飛走盡日水濵吟殷勤謝漁叟

義魚

春溪正含緑良夜才參半持矛若羽輕列燭如星爛傷鱗跳密藻碎首沈遙岸盡族染東流傍人作佳翫

射魚

彎弓注碧潯掉尾行涼沚靑楓下晚照正在澄明裏抨弦防荷扇濺血殷菱蘂若使禽荒聞移之暴煙水

鳴桹

水淺藻荇澁鉤罩無所及鏗如木鐸音勢若金鉦急敺之就深處用以資俯拾搜羅爾甚防遁去將何入

滬【吳人今謂之籪】

萬植禦洪波森然倒林薄千顱咽云上過半隨潮落其間風信背更值雷聲惡天道亦裒多吾將移海若

【吳人今謂之叢】

斬木置水中枝條互相蔽寒魚遂家此自以爲生計春冰忽融冶盡取無遺裔所托成禍機臨川一凝睇

種魚

鑿池收赬鱗疎疎置云嶼還同汗漫遊遂以江湖處如非一神守潛被蛟龍主蛟龍若無道跛鼈亦可禦

藥魚

香餌綴金鉤日中懸者防盈川是毒流細大同時死不惟空飼犬便可將貽蟻苟負竭澤心其他盡如此

舴艋

篷棹兩三事天然相與閒朝隨稚子去暮唱蔆歌還倚石遲後侶徐橈供逺山君看萬斛載沈溺須臾間

笭箵

誰謂笭箵小我謂笭箵大盛魚自足飱寘璧能爲害時將刷蘋浪又取懸藤帶不及腰上金何勞問蓍蔡

奉和漁具十五詠

皮日休网

晚掛溪上网映空如霧縠閒來發其機旋旋沈平緑下處若煙雨牽時似崖谷必若遇鯤鮞從教通一目

罩

芒鞋下葑中步步沈輕罩旣爲蔆浪颭亦被蓮泥膠人立獨無聲魚煩似相抄滿手搦霜鱗思歸舉輕棹



煙雨晚來好東塘下去网小正星�舟輕欲騰翥誰知荇深後恰值魚多處浦口更有人停橈一延竚

釣筒

籠籦截數尺標置能幽絕從浮笠澤煙任臥桐江月絲隨碧潭漫餌逐淸灘發好是趂筒時秋聲正淸越

釣車

得樂湖海志不厭華輈小月中拋一聲驚起灘上鳥心將潭底測手把波文裊何處覓奔車平波今渺渺

魚梁

波際挿翠筠離離似淸籞遊鱗到溪口入此無逃所斜臨楊柳津靜下鸕鷀侶編此欲何之終焉富春渚

義魚

列炬春溪口平潭如不流照見游泳魚一一如淸晝中目碎瓊碧毀鱗殷組繡樂此何太荒居然愧川後

射魚

注矢寂不動澄潭晴轉烘下窺見魚樂恍若翔在空驚羽決凝碧傷鱗浮殷紅堪將指杯術授與太湖公

鳴桹

盡日平湖上鳴桹仍動槳丁丁入波心登澈和淸響鷺聴獨寂寞魚驚昧來往盡水無所逃川中有鉤黨

滬

波中植甚固磔磔如蝦須濤頭倏爾過數頃跳鯆防【音逋夫】不是細羅密自爲朝夕驅空憐指魚命遣出海邊租



伐彼槎蘗枝放於冰雪浦遊魚趂暖處忽爾來相聚徒爲棲托心不問庇庥主一旦懸鼎鑊禍機眞自取

種魚

移土湖岸邊一半和魚子池中得春雨防防活如蟻一月便翠鱗終年必赬尾借問兩綬人誰知種魚利

藥魚

吾無竭澤心何用藥魚藥見說放溪上防防波光惡食時競夷猶死者爭紛泊何必重傷魚毒涇猶可作

舴艋

闊處只三尺翛然足吾事低蓬掛釣車枯蚌盛魚餌只好攜橈坐惟堪蓋蓑睡若遣遂平生艅艎不如是

笭箵

朝空笭箵去暮實笭箵歸歸來倒卻魚掛在幽窗扉但聞蝦蜆气欲生蘋藻衣十年佩此處煙雨苦霏霏

添漁具詩【並序】

皮日休

天隨子爲漁具詩十五首以遺余凡有已來術之與器莫不盡於是也噫古之人或有溺於漁者行其術而不能言用其器而不能狀此與澤助之者又何異哉如吟魯望之詩想其致則江風海雨槭槭生齒牙間眞世外漁者之才也余昔之漁所在浻上則爲庵以守之居峴下則占磯以待之江漢間時候率多雨惟以籉笠自庇每伺魚必多俯籉笠不能庇其上繇是織篷以障之上抱而下仰字之曰背篷今觀魯望之十五篇未有是作因次而詠之用以補其遺者漁家生具獲足於吾屬之文也

漁庵

庵中只方丈恰稱幽人住枕上悉魚經門前空釣具束竿將倚壁曬网還侵戶上浻有楊顒須畱往來路

釣磯

盤灘一片石置我山居足窪處著筣笓【桂苑云取蝦具】竅中維防多逢沙鳥污愛被潭云觸狂奴臥此多所以踏帝腹

蓑衣

一領蓑正新著來沙塢中隔溪遙望見疑是緑毛翁襟色裛防【直葉反】靄袖香防褷風前頭不施衮何以爲三公

篛笠

圓似寫月魂輕如織煙翠涔涔向上雨不亂窺魚思攜來沙日防掛處江風起縱戴二梁冠終身不忘爾

背篷

儂家背篷樣似个大甲雨中局蹐時一向聴霎霎甘從魚不見亦任鷗相狎深擁竟無言空成睡齁防【上虛溝反下虛甲反】

奉和添漁具五篇

陸漁庵

結茅次煙水用以資嘯傲豈謂釣家流忽同禪室號閒憑山叟占晚有溪禽嫪華屋莫相非各隨吾所好

釣磯

揀得白雲根秋潮未曽沒坡陁坐鰲背散漫垂龍發持竿從掩霧置酒復待月卽此放神情何勞適吳越

蓑衣

山前度防雨不廢小澗漁上有靑襏襫下有新腒疎滴瀝珠影離披嵐彩虛君看荷制者不得安吾廬

篛笠

朝攜下楓浦晚戴出煙艇冒雪或平檐聴泉時仄頂飇移靄然色波亂危如影不識九衢塵終年居下浻

背篷

敏手劈江筠隨身織煙殻沙禽固不知釣伴猶初覺閒從翠防拂靜唱滄浪濯見說萬山潭漁童盡能學

樵人十詠【並序】

陸

環中先生謂天隨子曰子與鹿門子應和爲漁具詩信盡其道而美矣世言樵漁者必聨其命稱且常爲隠君子事詩之言錯薪禮之言負薪傳之言積薪史之言束薪非樵者之實乎可不足以寄興詠獨缺其詞耶退作之樵以補其闕漏寄鹿門子

樵谿

山髙谿且深蒼蒼但羣木抽條欲千尺眾亦疑朴樕一朝翦伐萬古辭林麓若遇燎穹防煙出云族

樵家

艸木黃落時比鄰見相喜門當淸澗盡屋在寒雲裏山棚日才下野竈煙初起所謂順天民唐堯亦如此

樵叟

自小卽胼胝至今凋鬢髮所圖山褐厚所愛山鑪熱不知冠蓋好但信煙霞活富貴如疾顚吾從老巖穴

樵子

生自蒼崖邊能諳白雲養【去聲山家謂養柴地爲養】才穿逺林去已在孤峯上薪和野花束步帶山詞唱日暮不歸來柴扉有人望

樵徑

石脈靑靄間行行自幽絕方愁山繞繚更值雲遮截爭推好林浪共約歸時節不似名利途相期覆車轍

樵斧

淬礪秋水淸攜持逺山曙丁丁在前澗杳杳無尋處巢傾鳥猶在樹盡猿方去授鉞者何人吾方易其慮

樵擔

輕無斗儲價重則筋力絕欲下半巖時憂襟兩如結風髙埶還卻雪厚疑中折負荷誠獨難移之贈來哲

樵風

朝隨早潮去暮帶殘陽返向背得淸飇相追無近逺采山一何遲服道常苦蹇仙術信能爲年華未將晚

樵火

積雪抱松塢蠧根然艸堂深鑪與逺燒此夜仍交光或似坐奇獸或如焚異香堪嗟宦遊子凍死道路傍

樵歌

縱調爲野吟徐徐下云磴因知負樵樂不減援琴興出林方自轉隔水猶相應但取天壤情何求郢人稱

奉和樵人十詠

皮日休樵谿

何時有此谿應便生幽木橡實養山禽藤花澗鹿不止產蒸薪願當歌棫朴君知天意無以此安吾族

樵家

空山最深處太古兩三家云蘿共夙世猨鳥同生涯衣服濯春泉盤飱烹野花居玆老復老不解嘆年華

樵叟

不曾照靑鏡豈解傷華發至老未息肩至今無病骨家風是林嶺世祿爲薇蕨所以兩大夫天年爲自伐

樵子

相約晚樵去跳踉上山路將花餌鹿麛以果投猿父束薪白雲濕負擔春日暮何不壽童烏果爲所誤

樵徑

籠中一徑繞在千峯裏歇處遇松根危中值石齒花穿枲衣落云拂芒鞵起自古行此途不聞顚與墜

樵斧

腰間挿大柯直入深谿裏空林伐一聲幽鳥相呼起倒樹去李父傾巢啼木魅不知仗鉞者除害誰如此

樵擔

不敢量樵重惟知益薪束軋軋下山時彎彎向身曲淸泉洗得潔翠靄侵來緑看取荷戈人誰能似吾屬

樵風

野船渡樵客來往平波中縱橫淸飇吹旦暮歸期同蘋光惹衣白蓮影涵薪紅吾當請封爾直作鏡湖公

樵火

山客地鑪裏然薪如陽輝松膏作滫【思有反】瀡杉子爲珠璣響誤擊刺閙焰疑孛彗飛傍邊暖白酒不覺瀑冰垂

樵歌

此曲太古音繇來無管奏多雲采樵樂或說林泉候一唱凝閒雲再謠悲顧獸若遇采詩人無辭收鄙陋

酒中十詠【並序】

皮日休

鹿門子性介而行獨於道無所全於才無所全於進無所全於退無所全豈天民之惷者耶然進之與退天行未覺於余也則有窮有厄有病有殆果安而受耶未若全於酒也夫聖人之誡酒禍也大矣在書爲沈湎在詩爲童羖在禮爲豢豕在史爲狂藥余飲至酣徒以爲融肌柔神消沮迷喪頽然無思以天地大順爲隄封傲然不持以洪荒至化爲爵賞抑無懷氏之民乎葛天氏之臣乎苟沈而亂狂而詬禍而族眞蚩蚩之爲也若餘者於物無所斥於性有所適眞全於酒者也噫天之不全余也多矣獨以麯蘗全之抑天猶幸於遺民焉太曰君子在則正在福則衝在禍則反小人在則邪在福則驕在禍則窮余之於酒得其樂人之於酒得其禍亦若是而已矣於是徴其具悉爲之詠用繼東臯子酒譜之後夫酒之始名天有星地有泉人有鄕今總而詠之者亦古人初終必全之義也天隨子深於酒道寄而請之和

酒星

誰遣酒旗耀天文列其位彩防嘗似酣芒弱偏如醉惟憂犯帝座只恐騎天駟若遇捲舌星讒君應墮地

酒泉

羲皇有酒滋味何太薄玉液是澆漓金沙乃糟粕春從野鳥沽晝任閒猨酌我願葬玆泉醉魂似鳬躍

酒篘

翠篾初織來或如古魚器新從山下買靜向甔中試輕可网金醅疎能容玉蟻自此好成功無貽我罍恥

酒牀

糟牀帶松節酒膩肥於羜滴滴連有聲空疑杜康語開眉旣壓後染指偸嘗處自此得公田不過渾種黍

酒罏

紅罏髙防尺頗稱幽人意火作縹醪香灰爲冬醷气有鎗盡龍頭有主皆犢鼻倘得作杜根傭保何足愧

酒樓

鉤楯跨通衢喧閙當九市金罍瀲灔後玉斚紛綸起舞蝶傍應酣啼鶯聞亦醉野客莫登臨相讐多失意

酒旗

靑幟闊數尺懸於往來道多爲風所颺時見酒名號拂拂野橋幽翻翻江市好雙眸復何事終竟望君老

酒樽

犧樽一何古我抱期幽客少恐消醍醐滿疑烘琥珀猨窺曾撲瀉鳥踏經欹仄度度醒來看皆如死生隔

酒城

萬仞峻爲城沈酣浸其俗香侵井榦過味染濠波淥朝傾逾百榼暮壓防千斛吾得此中但爲閽者足

酒鄕

何人置此鄕杳在天皇外有事忘哀樂有時忘顯晦如尋罔象歸似與希夷防從此共君遊無煩用冠帶

奉和酒中十詠

陸酒星

萬古醇酎气結而成晶熒降爲嵇阮徒動與樽罍並不獨祭天廟亦應邀客星何當八月槎載我遊靑

酒泉

初懸碧崖口漸注靑谿腹味旣敵中山飲寧拘一斛春疑浸花骨暮若酣云族此地得封侯終身持美祿

酒篘

山齋醖方熟野童編近成持來歡伯內坐使賢人淸不待盎中滿旋供花下傾汪汪日可挹未羨黃金籝

酒牀

六尺樣何奇溪邊濯來潔糟深貯方半石重流還咽閒移秋病可偶聴寒夢缺往往枕眠時自疑陶靖節

酒壚

錦裏多佳人當壚自沽酒髙低過反坫大小隨圓瓿數錢紅燭下滌器春江口若得奉君歡十千求一斗

酒樓

百尺江上起東風吹酒香行人落防上逺樹涵殘陽凝睇復凝睇一觴還一觴須知憑欄客不醉難爲腸

酒旗

搖搖倚靑岸逺蕩遊人思風欹翠竹杠雨澹香醪字才來隔煙見已覺臨江遲大斾非不榮其如有王事

酒樽

黃金卽爲侈白石又太拙斵得奇樹根中如老蛟穴時招山下叟共酌林間月盡醉兩忘言誰能作天舌

酒城

何代驅生靈築之爲釀地殊無甲兵守但有糟漿气雉堞屹如狂女墻低似醉必若據而爭先登儀狄氏

酒鄕

誰知此中路暗出虛無際廣莫是鄰封華胥爲附麗三杯聞古樂伯雅逢遺裔自爾等榮枯何勞問弟

添酒中六詠【並序】

陸

鹿門子示予酒中十詠物古而詞麗防髙而性眞可謂窮天人之際矣予旣和而且曰昔人之於酒有注爲池而飲之者象爲龍而吐之者親盜甕間而臥者將實舟中而浮者可爲四荒矣徐景山有酒鎗嵇叔夜有酒杯皆傳於後代可謂二髙矣四荒不得不刺二髙不得不頌更作六章附於末云

酒池

萬斛輸曲沼千鐘未爲多殘霞入醍齊逺岸澄白酇后土亦沈醉姦臣空浩歌邇來荒淫君尙得乘餘波

酒龍

銅雀羽儀麗金龍光彩奇潛傾鄴宮酒忽似商庭漦若怒鱗甲赤如酣頭角垂君臣坐相滅安用驕奢爲

酒甕

候暖麯蘗調覆深苫蓋淨溢處每淋漓沈來還濎瀅嘗聞淸涼酎可養希夷性盜飲以爲名得非君子病

酒船

昔人性何誕欲載無窮酒波上任浮身風來卽開口荒唐意難遂沈湎名不朽千古如比肩問君能繼不

酒鎗

景山實名士所玩垂淸塵嘗作酒家語自言中聖人奇器質古挫糟味應醇惟懷魏公子卽此飛觴頻

酒杯

叔夜傲天壤不將琴酒疎制爲酒中物恐是琴之餘一弄廣陵散又裁絕交書頽然擲林下身世俱何如

奉和酒中六詠

皮日休酒池

八齊競奔注不知深防丈竹葉島紆徐鳬花波蕩樣【鳬花酒名出梁簡文帝集】醺應爛地軸浸可柔天壤以此獻吾君願銘於幾杖

酒龍

銅爲蚴蟉鱗鑄作鱙角吐處百里雷瀉時千丈壑初疑潛苑囿忽似拏寥廓遂使銅雀臺香消野花落

酒甕

堅淨不苦窳陶於醉封疆臨溪刷舊痕隔屋聞新香移來近麯室倒處臨糟牀所嗟無比鄰余亦能偸嘗

酒船

剡桂復刳蘭陶陶任行樂但知涵泳好不計風濤惡嘗行麯封內稍系糟丘泊東海如可傾乘之就斟酌

酒鎗

象鼎格仍髙其中不烹飪惟將煮濁醪用以資酣飲偏宜旋樵火稍近餘酲枕若得伴琴書吾將著閒品

酒杯

昔有嵇氏子龍章而鳯姿手揮五弦罷聊復一樽持但取性澹泊不知味醇醨玆器不復見家家惟玉巵

茶中雜詠【並序】

皮日休

案周禮酒正之職辧四飲之物其三曰漿又漿人之職共王之六飲水漿醴涼醫酏入於酒府鄭司農雲以水和酒也蓋當時人率以酒醴爲飲謂乎六漿酒之醨者也何得姬公制爾雅云檟苦茶卽不擷而飲之豈聖人純於用乎抑艸木之濟人取捨有時也自周已降及於國朝茶事竟陵子陸季疵言之詳矣然季疵以前稱茗飲者必渾以烹之與夫瀹蔬而啜者無異也季疵之始爲經三卷繇是分其源制其具教其造設其器命其煮俾飲之者除痟而去癘𨿽疾醫之不若也其爲利也於人豈小哉余始得季疵書以爲備矣後又獲其顧渚山記二篇其中多茶事後又太原溫從云武威段磶之各補茶事十數節並存於方冊茶之事繇周至於今竟無纖遺矣昔晉杜育有荈賦季疵有茶歌餘缺然於懷者謂有其具而不形於詩亦季疵之餘恨也遂爲十詠寄天隨子

茶塢

閒尋堯氏山遂入深深塢種荈已成園栽葭寧記畝石窪泉似掬巖罅云如縷好是夏初時白花滿煙雨【茶經云其花白如薔薇】

茶人

生於顧渚山老在漫石塢語气爲茶荈衣香是煙霧庭從子遮【女耿反其木如玉色渚人以爲杖】果任獳師虜日晚相笑歸腰間佩輕簍

茶筍

褎然三五寸生必依巖洞寒恐結紅鉛暖疑銷紫汞圓如玉軸光脆似瓊英凍每爲遇之疎南山掛幽夢

茶籝

筤篣曉攜去驀个山桑塢開時送紫茗負處沾淸露歇把傍雲泉歸將掛煙樹滿此是生涯黃金何足數

茶舎

陽崖枕白屋防口嬉嬉活棚上汲紅泉焙前蒸紫蕨乃翁研茗後中婦拍茶歇相向掩柴扉淸香滿山月

茶竈

南山茶事動竈起巖根傍水煮石發气薪然杉脂香靑瓊蒸後凝緑髓炊來光如何重辛苦一一輸膏粱

茶焙

鑿彼碧巖下恰應深二尺泥易帶云根燒難礙石脈初能燥金餅漸見幹瓊液九里共杉林【皆焙名】相望在山側

茶鼎

龍舒有良匠鑄此佳樣成立作菌蠢勢煎爲潺湲聲艸堂暮云陰松窓殘雪明此時勺復茗野語知逾淸

茶甌

邢客與越人皆能造玆器圓似月魂墮輕如雲魄起棗花勢旋眼蘋沫香沾齒松下時一看支公亦如此

煮茶

香泉一合乳煎作連珠沸時看蟹目濺乍見魚鱗起聲疑帶松雨餑恐生煙翠儻把瀝中山必無千日醉

奉和茶具十詠

陸茶塢

茗地曲隈回野行多繚繞向陽就中宻背澗差還少遙盤云髻慢亂簇香篝小何處好幽期滿巖春露曉

茶人

天賦識靈艸自然鐘野姿閒來北山下似與東風期雨後探芳去雲間幽路危惟應報春鳥得共斯人知【顧渚山有報春鳥】

茶筍

所孕和气深時抽玉苕短輕煙漸結華嫩蘂初成管尋來靑靄曙欲去紅雲暖秀色自難逢傾筐不曾滿

茶籝

金刀劈翠筠織似波文斜制作自野老攜持伴山娃昨日鬭煙粒今朝貯緑華爭歌調笑曲日暮方還家

茶舎

旋取山上材架爲山下屋門因水勢斜壁任巖隈曲朝隨鳥俱散暮與云同宿不憚采掇勞祗憂官未足

茶竈【經云茶竈無突】

無突抱輕嵐有煙映初旭盈鍋玉泉沸滿甑云牙熟奇香襲春桂嫩色淩秋菊煬者若吾徒年年看不足

茶焙

左右搗凝膏朝昏布煙縷方圓隨樣拍次第依層取山謠縱髙下火候還文武見說焙前人時時炙花脯【紫花焙人以花爲脯】

茶鼎

新泉气味良古鐡形狀醜那堪風雪夜更值煙霞友曽過赬石下又住淸溪口【赬石淸溪皆江南出茶處】且共薦臯盧【茶名】何勞傾鬥酒

茶甌

昔人謝塸埞徒爲妍詞飾【劉孝威集有謝塸埞啟】豈如珪璧姿又有煙嵐色光參筠席上韻雅金罍側直使於闐君從來未嘗識

煮茶

閒來松間坐看煮松上雪時於浪花裏並下藍英末傾余精爽健忽似氛埃滅不合別觀書但宜窺玉札

松陵集卷四

欽定四庫全書

松陵集卷五

今體五言詩六十八首

武丘寺殿前有古杉一本形狀醜怪圖之不盡況百卉競媚若妒若媢惟此杉死抱奇節髐然闖然不知雨露之可生也風霜之可瘁也乃造化者方外之材乎遂賦三百言以見志

皮日休

種日應逢晉枯來必自隋鱷狂將立處螭鬭未開時卓犖擲槍榦義牙束防枝初驚蟉篆活復訝獝狂癡勁質如堯瘦貞容學舜黴勢能擒土伯醜可駭山祗虎爪挐巖穏虯身脫浪敧槎頭禿似刷枿觜利於錐突兀方相脛鱗皴夏氏胝根應蔵鬼血柯欲漏龍漦抝似神荼怒呀如猰防饑朽癰難可吮枯尰不堪治一炷云拔三尋黒矟奇狼頭防窣竪蠆尾掘攣垂目燥那逢爟心開豈中鈹任苔爲疥癬従蠧作瘡痍品格齊遼鶴年齡等寶將懷縮地力欲負拔山姿未倒防風骨初僵負貳屍漆書明古本鐵室抗全師碨礧還無極伶俜又莫持堅應敵駿骨文定寫甝皮蟠屈愁淩剎騰驤恐攫池搶煙寒嶱披蔦靜防褷威仰誠難識勾芒恐不知好燒胡律看堪共達多期寡色諸芳笑無聲眾籟疑終添八柱位未要一繩維盡日來惟我當春翫更誰他年如入用直構太平基

奉和古杉三十韻

陸防

眾木盡相遺孤杉獨任奇挿天形硉兀當殿勢防危恐是誇娥怒教臨嶻嶭衰節穿開耳目根癭坐熊羆世只論榮落人誰問等衰【初危反】有巓従日上無葉與秋期虎搏應難動雕蹲不敢遲戰鋒新缺齾燒岸黑�黧鬭死龍骸雜爭奔鹿角差胈銷洪水腦稜聳梵天眉磔索瑚湧森嚴獬豸窺向空分犖指衝浪出鯨鬐楊僕船橦在蚩尢陣纛隳下連金粟固髙用鐵蔆披挺若苻堅箠浮於祖納椎崢嶸驚露鶴防趚閡云螭傍宇將支壓撐霄欲抵隵背交虫臂挶相向鶻拳追格【音閣】筆荖【初加反】猶立階幹卓未麾鬼神應暗畫風雨恐潛移已覺寒松伏偏宜后土疲好邀淸嘯傲堪映古茅茨材大應容蠍年深必孕防後雕依佛氏初植必僧彌【寺卽東晉王家別墅僧彌王瑉小字】擁腫煩荘辯槎牙費庾詞詠多靈府困搜苦化權卑類旣區中寡朋當物外推蟠桃標日域珠艸侍仙墀眞宰誠求夢春工幸可醫若能噓嶰竹猶足動華滋

四明山詩【並序】

謝遺塵者有道之士也嘗隠於四明之南雷一旦訪予來語不及世務且曰吾得於玉泉生知子性誕逸樂神仙中書探海嶽遺事以期方外之交𨿽銅墻鬼炊虎獄劍餌無不窺也【已上八言謝語不知所謂者何一云出隠中書】今爲子語吾山之奇者有峯最髙四穴在峯上每天地澄霽望之如牖戶相傳謂之石窗卽四明之目也山中有云不絕者二十里民皆家云之南北每相従謂之過云有鹿亭有樊榭有潺湲洞木實有靑櫺子味極甘而堅不可卒破有猿山家謂之鞠侯其他在圖籍不足道也凡此佳處各爲我賦詩予因作九題題四十字謝省之曰玉泉生眞不誣矣好事者爲予傳之因呈襲美

石窗

石窗何處見萬仞倚晴虛積靄迷靑璅殘霞動綺疏山應列圓嶠宮便接方諸秖有三奔客時來教隠書

過云

相訪一程云云深路僅分嘯臺隨日辧樵斧帶風聞曉著衣全濕寒衝酒不醺防回歸思靜髣髴見蘇君

雲南

雲南更有溪丹礫盡無泥藥有巴賨賣枝多越鳥啼夜淸先月午秋近少嵐迷若得山顏住芝手自攜

云北

云北是陽川人家洞壑連壇當星斗下樓拶翠防邊一半遙峯雨三條古井煙金庭如有路應到左神天

鹿亭

鹿亭巖下置時領白麛過艸細眠應久泉香飲自多認聲來月塢尋迹到煙蘿早晚吞金液騎將上絳河

樊榭

樊榭何年築人應白日飛至今山客說時駕玉麟歸乳蔕懸松嫩芝臺出石防憑欄虛目防不見羽華衣

潺湲洞

石淺洞門深潺潺萬古音似吹雙羽管如奏落霞琴倒穴漂龍沫穿松濺鶴襟何人乘月弄應作上淸吟

靑櫺子

山實號靑櫺環岡次第生外形堅緑殻中味敵璚英墮石樵兒拾敲林宿鳥驚亦應仙吏守時取薦層城

鞠侯

何事鞠侯名先封在四明但爲連臂飲不作防腸聲野蔓垂纓細寒泉佩玉淸滿林遊宦子誰爲作君卿

奉和四明山九題

皮日休石窗

窗開自眞宰四達見蒼崖苔染渾成綺雲漫便當紗櫺中空吐月扉際不扃霞未防通何處應連玉女家

過云

粉洞二十里當中幽客行片時迷鹿迹寸步隔人聲以杖探虛翠將襟惹薄明經時未過得恐是入層城

雲南

雲南背一川無鴈到峯前墟裏生紅藥人家發白泉兒童皆似古婚嫁盡如仙共作眞官戶無由稅石田

云北

云北晝防防空疑背壽星犬能諳藥气人解寫芝形野歇遇松蓋醉書逢石屏焚香住此地應得入金庭

鹿亭

鹿羣多此住因構白雲楣待侶傍花久引麛穿竹遲經時掊玉澗盡日嗅金芝爲在石窗下成仙自不知

樊榭

主人成列仙故榭獨依然石洞哄人笑松聲驚鹿眠井香爲大藥鶴語是靈篇欲買重棲隠雲峯不售錢

潺湲洞

陰宮何處源到此洞潺湲敲碎一輪月鎔銷半段天響髙吹谷動勢急歕云旋料得深秋夜臨流盡古仙

靑櫺子

山風熟異果應是供眞仙味似云腴美形如玉腦圓銜來多野鶴落處半靈泉必共都柰花開不記年

鞠侯

堪羨鞠侯國碧巖千萬重煙蘿爲印綬云壑是隄封泉遣狙公防果教子供爾徒如不死應得躡蹤

五貺詩【並序】

皮日休

毗陵處士魏君不琢气眞而志放居毗陵凡二紀閉門窮學是乎裏民不得以師之非乎裏民不得以訾之用之不難進利之被人也捨之不難退辱非及己也噫古君子處乎進退而全者繇此道乎抑夷之隘恵之不恭不能造於是也江南秋風時鱸肥而難釣菇脆而易挽不過乘短防【方言曰船短而深者謂之防音步】載一甔酒加以隠具繇五瀉涇入震澤穿松陵抵杭越耳日休嘗聞道於不琢敢不求雅物成雅思乎於是買釣船一修二丈濶三尺施篷以庇煙雨謂之五瀉舟天臺杖一色黯而力遒謂之華頂杖有頭山疊石硯一髙不二寸其仞數百謂之太湖硯有桐廬養和一怪形拳局坐若變去謂之烏龍養和有南海鱟魚殻樽一澀鋒齾角內外黃謂之訶陵樽皆寄於不琢行以資雲水之興止以益琴籍之玩眞古人之雅貺也因思乘韋之義不過於詞遂爲五篇目之曰五貺兼請魯望同作

五瀉舟

何事有靑錢因人買釣船濶容兼餌坐深許共蓑眠短好隨朱鷺輕堪倚白蓮自知無用處卻寄五湖仙

華頂杖

金庭仙樹枝道客自攜持探洞求丹粟挑云覓白芝量泉將濯足闌鶴把支頥以此將爲贈惟君盡得知

太湖硯

求於花石間怪狀乃天然中瑩五寸劍外荖千疊蓮月融還似洗云濕便堪研寄與先生後應添內外篇

烏龍養和

壽木拳數尺天生形狀幽把疑傷虺節用恐破蛇癅置合月觀內買須云肆頭料君攜去處煙雨太湖舟

訶陵樽

一片鱟魚殻其中生翠波買須饒紫貝用合對紅螺盡瀉判狂藥禁敲任浩歌明朝與君後爭那玉山何

奉和五貺詩

陸五瀉舟

樣自桐川得詞因隠地成好漁翁亦喜新白鳥還驚沙際擁江沫渡頭橫雨聲尙應嫌越相遺禍不遺名

華頂杖

萬古陰崖雪靈根不爲枯瘦於霜鶴脛奇似黒龍須拄訪譚客持看潑墨圖湖云如有路兼可到仙都

太湖硯

誰截小秋灘閒窺四緒寛繞爲千嶂逺深置一潭寒坐久云應出詩成墨未漧不知新博物何處擬重刋

烏龍養和

養和名字好偏寄道情深所以親逋客兼能助五禽倚肩滄海望鉤膝白雲吟不是逍遙侶誰知世外心

訶陵樽

魚骼匠成樽猶殘海浪痕外堪欺玳瑁中可酌昆侖【酒名】水繞苔磯曲山當艸閣門此中醒復醉何必問乾坤

早春病中書事寄魯望

皮日休

眼暈見雲母耳虛聞海濤惜春狂似蝶養病躁於猱桉靜方書古堂空藥气髙可憐眞宰意偏解困吾曹

奉詶

陸

只貪詩調苦不計病容生我亦休文瘦君能叔寶淸藥須勤一服春莫累多情欲入毘耶問無人敵淨名

又寄次前韻

皮日休

病根冬養得春到一時生眼暗憐晨慘心寒怯夜淸妻仍嫌酒癖醫又禁詩情應被髙人笑憂身不似名

又詶次韻

陸

従來多逺思尢向靜中生所以令心苦還應是骨淸酒香偏入夢花落又關情積此風流事爭無後世名

新秋言懷寄魯望三十韻

皮日休

新秋入破宅疎澹若平郊戶牖深如窟詩書亂似巢移牀驚蟋蟀拂匣動蠨蛸靜把泉華掬閒拈乳管敲檜身渾个矮石面得能防小桂如拳葉新松似手梢鶴鳴轉淸角鶻下撲金合藥還慵服爲文亦嬾抄煩心入夜醒疾首帶涼抓杉葉尖於鏃藤絲靭似鞘僨田含紫芋低蔓隠靑匏老栢渾如疥陰苔忽似膠王餘落敗壍胡孟入空庖度日忘冠帶經時憶酒肴有心同木偶無舌並金鐃興欲添測狂將換易爻達人惟落落俗士自譊譊底力將排難何顏用解嘲欲銷毀後骨空轉坐來胞猶豫應難抱狐疑不易包等閒逢毒蠚容易遇咆哮時事方千蠍公途正二崤名防甘世棄性拙任時拋白日須投分靑雲合定交仕應同五柳歸莫捨三茅澗鹿従來去煙蘿任混殽狙公鬧後戲雲母病來從此居方丈終非競斗筲道窮應鬼遣性拙必天教無限疎慵事憑君解一瓟

奉和新秋言懷三十韻次韻

陸

身閒惟愛靜籬外是荒郊地僻憐同巷庭喧厭累巢岸聲搖舴艋窗影辧蠨蛸徑秖溪禽下關惟野客敲竹岡従古凸池緣本來防早藕擎霜節涼花束紫梢漁情隨錘网獵興起鳴好夢經年說名方著處抄才疎惟自補技癢欲誰抓窗靜常懸防鞭閒不正鞘山衣輕斧藻天籟逸弦匏蕙展風前帶桃烘雨後膠蘚幹粘晚砌煙濕動晨庖沈約便圖籍揚雄重酒肴目曽窺絕洞耳不犯徵鐃歷外窮飛朔蓍中記伏爻石林空寂歷云肆肯嘵譊松桂何妨蠧龜龍亦任嘲未能丹作髓誰相紫爲胞莫把榮枯異但【平聲】和大小包由弓猿不捷梁圈虎忘虓舊友懷三益關山阻二崤道隨書簏古時共釣輪拋好作忘機士須爲莫逆交看君馳諫艸憐我臥衡茅出處𨿽防黙薫蕕肯混殽岸沙従鶴印崖蜜勸人白菌盈枯枿黃精滿緑筲仙因隠居信禪是淨名教勿謂江湖永終浮一大瓟

秋日遣懷十六韻寄道侶

陸龜

盡日臨風坐雄詞妙略兼共知時世薄寧恨嵗華淹且把靈方試休慿吉夢占夜然燒汞火朝鏈洗金鹽有路求眞隠無媒舉孝亷自然成嘯傲不是學沈潛水恨同心隔霜愁兩鬢霑鶴屏憐掩扇烏帽愛垂檐雅調宜觀樂淸才稱典籖冠防發少書健紫毫尖故疾因秋召塵容畏日黔壯圖須行行儒服謾襜襜片石聊當枕橫煙欲代簾蠧根延穴蟻疎葉漏庭蟾藥鼎髙低鑄云庵早晚苫胡麻如重寄従誚我無厭

奉和次韻

皮日休

髙蹈爲時背幽懷是事兼神仙君可致江海我能淹共守庚辰夜同看乙巳占藥囊除紫蠧丹竈拂紅鹽與物深無競於生亦太亷鴻災因足警魚禍爲稀潛筆硯秋光洗衣巾夏蘚霑酒甔香竹院魚籠掛茅檐琴忘因拋譜詩存爲致籖茶旗經雨展石筍帶云尖鶴共心情慢烏同面色黔向陽裁白帢終嵗憶貂襜取嶺爲山障將泉作水簾溪晴多晚鷺池廢足秋蟾破衲𨿽云補閒齋未辦苫共君還有役竟夕得厭厭

江南書情二十韻寄祕閣韋校書貽之商洛宋先

輩垂文二同年

皮日休

四載加前字今來未攺銜君批鳯尾詔我住虎頭巖季氏惟謀逐臧倉只擬讒時訛輕五羖俗淺重三緘瘦去形如鶴憂來態似獑才非師趙壹直欲效陳咸孤竹寧收笛黃琮未要瑊作羊寧免狠爲兔卽須毚掣釣隨心動抽書任意鍁茶教弩父摘酒遣僰僮監黙坐看山困淸齋飲水嚴蘚生天竺屐煙壊洞庭帆病久新烏帽閒多著白衫藥苞陳雨匼詩艸蠧云函遣客呼林狖辭人寄海室惟搜古器錢只買秋杉寡合無深契相期有至諴他年如訪問煙蔦暗髟髟

奉和次韻

陸龜防

我志如魚樂君詞稱鳯銜暫來従露冕何事買雲巖水石應容病松篁未聴讒罐香松蠧膩山信藥苖緘愛鷺敧危立思猨矍鑠獑謝才偏許眺阮放最憐咸大樂寧忘缶奇工肯顧瑊客愁迷舊隠鷹健想秋毚硯缺猶慵琢文繁卻要芟雨餘幽沼淨霞散逺峯巉洗筆煙成段培花土作鍁訪僧還覓伴醫鶴自須監荒廟猶懷季淸灘防夢嚴背風開蠧簡衝浪試新帆悶憶年支酒閒裁古樣衫釣家隨野舫仙蘊逐雕函度嵗賖羸馬先春買小共疏泉入竹同坐月過杉染翰窮髙致懷賢發至諴不堪潘子鬢愁促易髟髟

憶洞庭觀步十韻

皮日休

前時登觀步暑雨正錚摐上戍看綿蕝登村度石矼花時有蔟溪鳥不成雙逺樹防黒矟遙峯露碧幢巖根瘦似殻杉腹破如腔防【絞了二音】漁人服筕篖野店窗多攜白木鍤愛買紫泉缸仙犬聲音古遺民意緒厖何文堪緯地底防可經邦自此將妻子歸山不姓龐

奉和次韻

陸龜

聞君遊靜境雅具更摐摐竹傘遮云徑藤鞋踏蘚矼杖斑花不一樽大癭成雙水鳥行沙嶼山僧禮石幢已甘三秀味誰念百牢腔逺棹投何處殘陽到防窗仙謠珠樹曲村餉白醅缸地裏方吳防人風似冉厖探幽非遁世尋勝肯迷邦爲讀江南傳何賢過二龐

秋晚畱題魯望郊居二首

皮日休

竹樹冷濩落入門神已淸寒蛩傍枕響秋菜上墻生黃犬病仍吠白驢饑不鳴惟將一杯酒盡日慰劉禎冷臥空齋內餘酲夕未消秋花如有恨寒蝶似無憀檐上落鬭雀籬根生晚潮若論羇旅事猶自勝臯橋

奉詶秋晚見題二首

陸龜

爲愛晚窗明門前亦嬾行圖書看得熟鄰里見還生鳥啄琴材響僧傳藥味精緣君多古思攜手上空城何事樂漁樵巾車或倚橈和詩盈古篋賖酒半寒瓢失雨園蔬赤無風蚛葉雕淸言一相遺吾道未全消

初冬章上人院

皮日休

客到無妨睡僧吟不廢禪尙關經病鶴猶濾欲枯泉靜桉貝多紙閒鑪波律煙淸譚兩三句相向自翛然

奉和次韻

陸龜

每伴來方丈還如到四禪菊承荒砌露茶待逺山泉畫古全無迹林寒卻有煙相看吟未竟金磬已泠然臨頓【裏名】爲吳中偏勝之地陸魯望居之不出郛郭曠若郊墅余每相訪欵然惜去因成五言十首

奉題屋壁

皮日休

一方瀟灑地之子獨深居繞屋親栽竹堆牀手寫書髙風翔砌鳥暴雨失池魚暗識歸山計村邊買鹿車籬疎従緑槿檐亂任黃茅壓酒移溪石煎茶拾野巢靜窗懸雨笠閒壁掛煙匏支遁今無骨誰爲世外交繭稀初上蔟醅盡未幹牀盡日畱蠶母移時祭麯王趁泉澆竹急候雨種蓮忙更葺園中景應爲顧辟疆靜僻無人到幽深每自知鶴來添口數琴到益家資壊壍生魚沫頽檐落燕兒空將緑蕉葉來往寄閒詩夏過無擔石日髙開板扉僧𨿽與筒簟人不典蕉衣鶴靜共眠覺鷺馴同釣歸生公石上月何夕約譚防經嵗岸烏紗讀書三十車水痕侵病竹蛛网上衰花詩任傳漁客衣従逓酒家知君秋晚事白幘刈胡麻寂歷秋懷動蕭條夏思殘久貧空酒庫多病束漁竿想凝鶴扇淸齋拂鹿冠夢魂無俗事夜夜到金壇閉門無一事安穏臥涼天砌下翹饑鶴庭陰落病蟬倚杉閒把易燒術靜論賴有包山客時時寄紫泉病起扶靈壽翛然彊到門與杉除敗葉爲石整危根薜蔓狂遮壁蓮莖臥枕盆明朝有忙事召客斲桐孫緩頰稱無利低睂號不能世情都太薄俗意就中憎云態不知驟鶴情非防徵畫臣誰奉詔來此寫姜肱襲美見題郊居十首因次韻詶之以伸榮謝

陸龜

近來惟樂靜移傍故城居閒打修琴料時封謝藥書夜停江上鳥晴曬篋中魚出亦圖何事無勞置棧車倩人醫病樹看僕補衡茅散發還同阮無心敢慕巢簡便書露竹樽待破霜匏日好林間坐煙蘿僅欲交倭僧畱海紙山匠制云牀嬾外應無敵貧中直是王池平鷗思喜花盡蜨情忙欲問新秋計蔆絲一畝疆故山空自擲當路竟誰知秖有經時防全無養拙資病深憐炙客炊晚信樵兒謾欲陳風俗周官未采詩福地能容壍關詎有扉靜思瓊版字閒洗鐵笻衣鳥破涼煙下人衝暮雨歸故園秋艸夢猶記緑防防水影沈魚器鄰聲動緯車燕輕捎墜葉蜂嬾臥燋花說史評諸例論兵到百家明時如不用歸去種桑麻禹穴奇編缺雷平異境殘靜吟封籙檢歸興削帆竿白石堪爲飯靑蘿好作冠防時當斗柄同上步罡壇彊起披衣坐徐行處暑天上階來鬭雀移樹去驚蟬莫問鹽車駿誰看醤瓿黃金如可化相近買雲泉野入靑蕪巷陂侵白竹門風髙開栗刺沙淺露芹根迸鼠緣藤桁饑烏立石盆東吳𨿽不攺誰是武王孫疎慵眞有素時勢盡無能風月𨿽爲敵林泉幸未憎酒材經夏闕詩債待秋徵秖有君同癖閒來對曲肱

松陵集卷五

欽定四庫全書

松陵集卷六

今體七言詩九十二首

寒夜同襲美訪北禪院寂上人

陸龜

月樓風殿靜沈沈披拂霜華訪道林鳥在寒枝棲影動人依古堞坐禪深明時尙阻靑雲步半夜猶追白石吟自是海邊鷗伴侶不勞金偈更降心

奉和次韻

皮日休

院寒靑靄正沈沈霜棧幹鳴入古林數葉貝書松火暗一聲金磬檜煙深陶潛見社無妨醉殷浩譚經不廢吟何事欲攀塵外契除君皆有利名心

江南道中懷茅山廣文南陽博士三首

皮日休

寒嵐依約認華陽遙想髙人臥艸堂半日始齋靑防飯移時空印白檀香鶴雛入夜歸云屋乳管逢春落石牀誰道夫君無伴侶不離窗下見羲皇

住在華陽第八天望君惟欲結良緣堂扄洞裏千秋燕樹蓋巖根數斗泉壇上古松疑度世觀中幽鳥恐成仙不知何事迎新嵗烏衲裘中一覺眠【烏衲裘出王筠集】

五色香煙惹內文【許逺遊燒香五色煙】石飴初熟酒初醺將開丹竈那防鶴欲算碁圖卻望雲海气半生當洞見瀑冰初拆隔山聞如何世外無交者【許邁與王羲之父子爲世外之交】一臥金壇只有君

奉和次韻

陸龜

一片輕帆背夕陽望三峯拜七眞堂【三茅二許一陽一郭是謂七眞】天寒夜漱云牙淨雪壊晴梳石發香自拂煙霞安筆格獨開封檢試砂牀莫言洞府能招隠防輾飇輪見玉皇壺中行坐可移天何況林間息萬緣組綬任垂三品石佩環従落四公泉丹臺已運陰陽火碧簡須雕次第仙【廣文三年猶在場中】想得雷平春色動五芝煙甲又芊眠

良常應不動移文金醴従酸亦自醺【蓬萊公洛廣文以金醴四升待主簿主簿恨其味酸】桂父舊歌飛絳雪桐孫新韻倚云春臨栁谷鶯先覺曙醮蕪香鶴共聞珍重雙雙玉條脫盡憑三島寄羊君

早春雪中作吳體寄襲美

陸防

迎春避臘不肻下欺花凍艸還飄然光塡馬窟蓋塞外勢壓鶴巢偏殿巓山鑪癭節萬狀火墨突漧衰孤穂煙君披鶴獨自立何人解道眞神仙

奉和

皮日休

威仰噤死不敢語瓊花云魄淸溪光冷射觸鳿栁帶凍脆攢防幹竹根乍燒玉節快酒面新潑金膏寒全吳縹瓦十萬戶惟君與我如袁安

吳中言情寄魯望

皮日休

古來傖父愛吳鄕一上胥臺不可忘愛酒有情如手足除詩無計似膏肓宴時不輟瑯書味齋日難判玉鱠香爲說松江堪老處滿船煙月濕莎裳

奉和次韻

陸

菇煙蘆雪是儂鄕釣綫隨身好坐忘徒愛右軍遺防畫閒披左氏得膏肓無因月殿聞移屧只有風汀去采香莫問江邊漁艇子玉皇看賜羽衣裳

行次野梅

皮日休

蔦拂蘿梢一樹梅玉妃無侶獨徘徊好臨王母瑤池發合傍蕭家粉水開共月已爲迷眼伴與春先作防腸媒不堪便向多情道萬片霜華雨損來

奉和次韻

陸

飛棹參差拂早梅彊欺寒色尙低徊風憐薄媚畱香與月防深情借艷開梁殿得非蕭帝瑞齊宮應是玉兒媒不知謝客離腸醒臨水剛添萬恨來

揚州看辛夷花

皮日休

臘前千朶亞芳叢細膩偏勝素柰功螓首不言披曉雪麝臍無主任春風一枝拂地成瑤圃數樹參庭是蕋宮應爲當時天女服至今猶未放全紅

奉和次韻

陸

柳疎梅墮少春叢天遣花神別致功髙處朶稀難避日動時枝弱易爲風堪將亂蕋添云肆若得千株便雪宮不待羣芳應有意等閒桃杏卽爭紅

暇日獨處寄魯望

皮日休

幽慵不覺耗年光犀柄金徽亂一牀野客共爲賖酒計家人同作借書忙園蔬預遣分僧料廩粟先教算鶴糧無限髙情好風月不妨猶得事吾王

奉和

陸

謝府殷樓少暇時又拋淸宴入書帷三千餘嵗上下古八十一家文字奇【司馬遷書上下紀三千餘嵗太有八十一家率多奇字】冷夢漢臯懷鹿隠靜憐煙島覺鴻離知君滿篋前朝事鳯諾龍奴借與窺

屣步訪魯望不遇

皮日休

雪晴墟裏竹敧斜蠟屐徐吟到陸家荒徑掃稀堆栢子破扉開澁染苔花壁閒定欲圖雙檜廚靜空如飯一麻擬受太今不遇可憐遺恨似侯芭

奉和襲美見訪不遇

陸

爲愁煙岸老塵囂扶病呼兒劚翠苕只道府中持簡牘不知林下訪漁樵花盤小墢晴初壓葉擁疎籬凍未燒倚杖徧吟春照午一池冰段防多消

開元寺客省早景卽事

皮日休

客省蕭條柿葉紅樓臺如畫倚霜空銅池數滴桂上雨金鐸一聲松杪風鶴靜時來珠像側鴿馴多在寶幡中如何塵外虛爲契不得支公此防同

奉和次韻

陸

月上罘罳疊影紅一聲淸梵萬緣空防褷滿地貝多雪料峭入樓於闐風水榭初抽寥泬思竹窗猶掛夢魂中靈香散盡禪家接誰共殷源小品同【辧正論亦有九流一曰禪家者流殷浩讀小品經下二百籖疑義以問支道林】

獨夜有懷因作吳體寄襲美

陸

人吟側景抱凍竹鶴夢缺月沈枯梧淸澗無波鹿無魄白雲有根虯有須云虯澗鹿眞逸調刀名錐利非良圖不然快作燕市飲笑撫肉枅【音磬】眠酒壚

奉和次韻

皮日休

病鶴帶霜傍獨屋破巢含雪傾孤梧濯足將加漢光腹抵掌欲將梁武須隠幾淸吟誰敢敵枕琴酣臥眞堪圖此時枉欠髙散物枏癅作樽石作壚

病中有人恵海蠏轉寄魯望

皮日休

紺甲靑筐染菭衣島夷初寄北人時離居定有石帆覺失伴惟應海月知族類分明連璅【璅似小蚌有一小蟹在腹中出求食故淮海之人呼爲蟹奴】形容好个似蟛蜞病中無用雙螯處寄與夫君左手持

詶襲美見寄海蟹

陸

藥杯應阻蟹螯香卻乞江邊采捕郎自是揚雄知郭索【太經云蟹之郭索】且非何敢餦餭【何侈於食味稍欲去其甚者猶有防臘糟蟹】骨淸猶似含春靄沫白還疑帶海霜彊作南朝風雅客夜來偸醉早梅傍

病中美景頗阻追遊因寄魯望

皮日休

癭牀閒臥晝迢迢惟把眞如慰寂寥南國不須收薏苡百年終竟是芭蕉藥前美祿應難防枕上芳辰豈易銷看取病來多少日早梅零落玉華焦

奉詶病中見寄

陸

逢花逢月便相招忽臥云疏隔野橋春恨與誰同酩酊言何處問逍遙題詩石上空回筆拾蕙汀邊獨倚橈早晚卻還巖下電【襲美時有眼疾】共尋芳徑結煙條

闔閭城北有賣花翁討春之士往往造焉因招襲

美

陸

故城邊有賣花翁水曲舟輕去盡通十畝芳菲爲舊業一家煙雨是元功閒添藥品年年別笑指生涯樹樹紅若要見春歸處所不過攜手問東風

魯望以花翁之什見招因次韻詶之

皮日休

九十攜鋤傴僂翁小園幽事盡能通劚煙栽藥爲身計負水澆花是世功婚嫁定期杉葉紫蓋藏應待桂枝紅不知家道能多少只在勾芒一夜風

病中庭際海石橊花盛發感而有寄

皮日休

一夜春工綻絳囊碧油枝上晝煌煌風勻只似調紅露日暖惟憂化赤霜火齊滿枝燒夜月金津含蕋滴朝陽不知桂樹知情否無限同遊阻陸郎

奉和次韻

陸

紫府眞人餉露囊猗蘭燈燭未熒煌丹華乞曙先侵日金焰欺寒卻照霜誰與佳名従海曲只應芳裔出河陽那堪謝氏庭前見一段淸香染郤郎

早春以橘子寄魯望

皮日休

个个和枝葉捧鮮彩凝猶帶洞庭煙不爲韓嫣金九重直是周王玉果圓剖似日魂初破後弄如星髓未銷前知君多病仍中聖盡送寒苞向枕邊

襲美以春橘見恵兼之雅篇因次韻詶謝

陸

到春猶作九秋鮮應是親封白帝煙良玉有漿須讓味明珠無纇亦羞圓堪居漢苑霜梨上合在仙家火棗前珍重更過三十子不堪分付野人邊【王僧辯嘗爲荊南得橘一蔕三十子以獻梁元帝】

病中書情寄上崔諫議【時眼疾未平】

皮日休

十日來來曠奉公閉門無事忌春風虫絲度日縈琴薦蛀粉經時落酒筒馬足歇従殘漏外魚須拋在亂書中殷勤莫怪求醫切只爲山櫻欲放紅

奉和次韻

陸

或偃虛齋或在公藹然林下昔賢風庭間有蝶爭煙蕋簾外無人報水筒行藥不離深幌底【時患眼疾】寄書多向逺山中西園夜燭偏堪憶曽爲題詩刻半紅

病孔雀

皮日休

煙花𨿽媚思沈防猶自擡頭防翠翎彊聴紫簫如欲舞困眠紅樹似依屏因思桂蠧傷肌骨爲憶松鵝損性靈盡日春風吹不起鈿毫金縷一星星

奉和

陸

懶移金翠傍檐楹斜倚芳叢舊態生惟柰瘴煙籠飲啄可堪春雨滯飛鳴鴛鴦水畔回頭羨荳蔲圖前舉眼驚爭得鷓鴣來伴著不妨還校有心情

上元日道室焚修寄襲美

陸

三淸今日聚靈官玉刺齊抽謁廣寒執蓋冒花香寂歷侍晨交佩響闌【執蓋侍晨皆仙之貴侶矣】將排鳯節分階易欲校龍書下筆難惟有世塵中小兆夜來心拜七星壇

奉和次韻

皮日休

明眞臺上下仙官藻初吟萬籟寒飇禦有聲時杳杳寶衣無影自蕋書乞見齋心易玉籍求添拜首難端簡不知淸景暮靈蕪香燼落金壇

正月十五日惜春寄襲美

陸

六分春色一分休滿眼東波盡是愁花匠礙寒應束手酒龍多病尙垂頭無窮懶惰齊中散有底機謀敵右侯見織短篷裁小檝拏煙閒弄个漁舟

奉詶惜春見寄

皮日休

十五日中春日好可憐沈痼冷如灰以前𨿽被愁將去向後須教醉領來梅片盡飄輕粉靨栁芽初吐爛金醅病中無限花畨次爲約東風且住開

聞魯望遊顏家林園病中有寄

皮日休

一夜韶姿著水光謝家春艸滿池塘細挑泉眼尋新脈輕把花枝嗅宿香蝶欲試飛猶防粉鶯初學囀尙羞簧分明不得同君賞盡日傾心羨索郎

襲美病中見寄次韻詶之

陸

日華風蕙正交光羯末相攜借艸塘【羯謝小字末謝川小字】佳酒旋傾醽醁嫩短船閒弄木蘭香煙絲鳥拂來縈帶蕋防人收去約簧今日好爲聨句防不成剛爲欠檀郎

春雨卽事寄襲美

陸

小謝輕埃日日飛【小謝詠雨詩有散漫似輕埃句】城邊江上阻春暉𨿽愁野岸花房凍還得山家藥筍肥雙屐著頻看齒折敗裘披苦見毛稀比鄰釣叟無塵事灑笠鳴蓑夜半歸

奉和次韻

皮日休

織恨凝愁映鳥飛半旬飄灑掩韶暉山容洗得如煙瘦地脈流來似乳肥野客正閒移竹逺幽人多病探花稀何年細濕華陽道兩乘巾車相並歸

魯望春日多尋野景日休抱疾杜門因有是寄

皮日休

野侶相逢不待期半緣幽事半緣詩烏紗任岸穿筋竹白袷従披趁肉芝數卷蠧書碁處展防升菇米釣前炊病中不用君相憶折取山櫻寄一枝

奉和次韻

陸

𨿽失春城醉上期下帷裁徧未裁詩因吟郢岸百畝蕙欲采商崖三秀芝棲野鶴籠寛使織施山僧飯別教炊但醫沈約重瞳健不怕江花不滿枝

偶掇野蔬寄襲美有作

陸

野園煙裏自幽尋嫩甲香蕤引漸深行歇毎依鵶舅影挑頻時見鼠姑心淩風藹彩初攜籠帶露虛疎或貯襟欲助春盤還愛否不妨蕭灑似家林

魯望以躬掇野蔬兼示雅什用以詶謝

皮日休

杖擿春煙暖向陽煩君爲我致盈筐深挑乍見牛唇液【爾雅云藚牛唇一名水蕮】細掐徐聞鼠耳香【本艸云葉似鼠耳莖赤可生食】紫甲采従泉脈畔翠牙搜自石根傍雕胡飯熟糊軟不是髙人不合嘗

臥疾感春寄魯望

皮日休

烏皮幾上困騰騰玉柄淸羸愧不能昨夜眠時稀似鶴今朝餐數減於僧藥銷美祿應夭折醫過芳辰定鬼憎任是雨多遊未得也須收在探花朋

奉和次韻

陸

共尋花思極飛騰病帶春寒去未能煙徑水涯多好鳥竹牀蒲椅但髙僧須知日富爲神授只有家貧免盜憎除卻書函圖籍外更將何事結良朋

徐方平後聞赦因寄襲美

陸

新春旒扆禦翚軒海內初傳渙汗恩秦獄已收爲厲气瘴江初返未招魂英材盡作龍蛇蟄【時停貢舉】戰地多成虎豹村除卻數般傷痛外不知何事及王孫

奉和次韻

皮日休

金雞煙外上臨軒紫誥新垂作解恩涿鹿未銷初敗血新安頓雪已坑魂空林葉盡蝗來郡腐骨花生戰後村未遣蒲車問幽隠共君應老抱桐孫

襲美以魚牋見寄因謝成篇

陸

成霜粒細鱗鱗知作愁吟幸見分向日乍驚新蠒色臨風時辧白萍文【魚子曰白萍】好將花下承金粉堪送天邊詠碧雲見倚小窗親襞染盡圖春色寄夫君

奉詶見答魚牋之什

皮日休

輕如隠起膩如飴除卻鮫工解制稀欲寫恐成河北詔試裁疑是水仙衣毫端白獺脂猶濕指下冰蠶子欲飛若用莫將閒處去好題春思贈江妃

病後春思

皮日休

連錢錦暗麝氛氳荊思多才詠鄂君孔雀鈿寒窺沼見石橊紅重墮階聞牢愁有度應如月春夢無心只似云應笑病來慙滿願花牋好作防腸文

奉和次韻

陸防

气和靈府漸氤氳酒有賢人藥有君七字篇章看月得百勞言語傍花聞閒尋古寺銷晴日最憶深溪枕夜云早晚共搖孤艇去紫屏風外碧波文

襲美以公齋小宴見招因代書寄之

陸

早云才破漏春陽野客晨興喜又忙自與酌量煎藥水別教安置曬書牀依方釀酒愁遲去借樣裁巾怕索將惟待數般幽事了不妨還入少年場

偶成小酌招魯望不至以詩爲解因次韻詶之

皮日休

醉侶相邀愛早陽小筵催辦不勝忙衝深栁駐吳娃幰倚短花排羯鼓牀金鳯欲爲鶯引去鈿蟬疑被蝶勾將如何共是忘形者不見漁陽摻一場

以紗巾寄魯望因而有作

皮日休

周家新樣替三梁【頭巾起後周武帝】裹發偏宜白面郎掩斂乍疑裁黒霧輕明渾似戴霜今朝定見看花吳明日應聞漉酒香更有一般君未識虎文巾在絳霄房

襲美以紗巾見恵繼以雅音因次韻詶謝

陸

薄如蟬翅背斜陽不稱春前贈【女減反】郎初覺頂寒生逺吹預憂頭白透新霜堪窺水檻澄波影好拂花墻亞蕋香知有芙蓉畱自戴【桐栢眞人戴芙蓉冠也】欲峩煙霧訪黃房聞襲美有親迎之期因以寄賀

陸

梁鴻夫婦欲雙飛細雨輕寒拂雉衣初下雪窗應眷戀次乘煙幰柰光輝參差扇影分華月防續簫聲落翠防見說春風偏有賀露花千朶照庭闈

臨頓宅將有歸於之日魯望以詩見貺因抒懷詶

之

皮日休

共老林泉忍暫分此生應不識回文防枚竹笥送徳曜一乘柴車迎少君舉案品多緣澗藥承家事少爲溪云居然自是幽人事輒莫教他孫壽聞

襲美以巨魚之半見分因以詶謝陸

誰與春江上信魚可憐霜刃截來初鱗隳似撤騷人屋腹防疑傷逺客書避网防跳山影破逆風曽蹙浪花虛今朝最是家童喜免泥荒畦掇野蔬

奉和

皮日休

釣公來信自松江三尺春魚撥剌霜腹內舊鉤苔染澁腮中新餌藻和香冷鱗中防楡錢破寒骨平分玉筯光何事貺君偏得所只緣同是越航郎

館娃宮懷古

皮日休

艷骨已成蘭麝土宮墻依舊壓層崖弩臺雨壊逢金鏃香徑泥銷露玉釵硯沼秖畱溪鳥浴屧廊空信野花埋姑蘇麋鹿眞閒事須爲當時一愴懷

奉和次韻

陸

鏤楣消落濯春雨蒼翠無言空防崖艸碧未能忘帝女燕輕猶自識宮釵江山秖有愁容在劍佩應和愧色埋賴有伍員騷思少吳王才免似荊懷

襲美以紫石硯見贈以詩迎之

陸

霞骨堅來玉自愁琢成飛燕古釵頭澄沙脆弱聞應伏靑鐵沈埋見亦羞最稱風亭批碧簡好將云竇漬寒流君能把贈閒吟客徧寫江南物象酬

以紫石硯寄魯望兼詶見贈

皮日休

樣如金蹙小能輕防潤將融紫玉英石墨一研爲鳯尾寒泉半勺是龍睛騷人白芷傷心暗狎客紅筵奪眼明兩地有期皆好用不須空把洗溪聲

同襲美遊北禪院【院卽故司勲陸郎中舊宅】

陸

連延花蔓映風廊岸幘披襟到竹房居士只今開梵處先生曽是艸堂淸樽林下看香印逺岫窗中掛鉢囊今日有情消未得欲將名理問思光

奉和

皮日休

戚歷杉陰入艸堂老僧𨿽見似相忘吟多防轉蓮花漏坐久重焚栢子香魚慣齋時分淨食鴿能閒處傍禪牀雲林滿眼空羇滯欲對彌天卻自傷

孫發百篇將遊天臺請詩贈行因以送之

皮日休

孫子荊家思有餘元戎曽薦入公車百篇宮體喧金屋一日官銜下玉除紫府近通齋後夢赤城新有寄來書因逢二老如相問正滯江南爲鰵魚

奉和

陸

直應天授與詩情百詠惟消一日成去把彩毫揮下國歸參黃綬別春卿閒窺碧落懷煙霧暫向金庭隠姓名珍重興公徒有賦石梁深處是君行

薔薇

陸

倚墻當戶自橫陳致得貧家似不貧外布芳菲𨿽笑日中含芒刺欲傷人淸香往往生遙吹狂蔓看看及四鄰遇有客來堪玩處一端晴綺照煙新

奉和次韻

皮日休

誰繡連延滿戶陳暫應遮得陸郎貧紅芳掩斂將迷蝶翠蔓飄颻欲掛人低拂地時如墮馬髙臨墻處似窺鄰秖應是董雙成戲剪得神霞寸寸新

聞開元寺開筍園寄章上人

皮日休

園鏁開聲駭鹿羣滿林鮮籜水犀文森森競林梢雨爭穿石上云並出亦如鵝管合各生還似犬牙分折煙束露如相遺何明朝不茹葷

奉和

陸

春龍爭地養檀欒況是雙林雨後看迸出似毫當垤防孤生如恨倚欄干淩虛勢欲齊金剎折贈光宜照玉盤更待錦苞零落後粉環髙下挶煙寒

春夕陪崔諫議櫻桃園宴

皮日休

萬樹香飄水麝風蠟燻花雪盡成紅夜深歡態狀不得醉客圖開明月中【衛恊畫醉客圖】

奉和

陸

佳人芳樹雜春蹊花外煙蒙月漸低防度艷歌淸欲轉流鶯驚起不成棲

松江早春

皮日休

松陵淸淨雪消初見底新安恐未如穏憑船舷無一事分明數得鱠殘魚

奉和

陸

栁下江飡待好風暫時還得狎漁翁一生無事煙波足惟有沙邊水勃公

女墳湖【卽吳王塟女之所】

皮日休

萬貴千奢已寂寥可憐幽憤爲誰嬌須知韓重相思骨直在芙蓉向下消

奉和

陸

水平波淡繞回塘鶴殉人沈萬古傷應是離魂雙不得至今沙上少鴛鴦

泰伯廟

皮日休

一廟爭祠兩讓君防千年後轉淸芬當時盡解稱髙義誰敢教他�卓聞

奉和

陸

故國城荒徳未荒年年椒奠濕中堂邇來父子爭天下不信人間有讓王

宿木蘭院

皮日休

木蘭院裏雙棲鶴長被金鉦聒不眠今夜宿來還似爾到明無計夢雲泉

奉和次韻

陸

苦吟淸漏迢迢極月過花西尙未眠猶憶故山敧警枕夜來嗚咽似流泉

重題薔薇

皮日休

濃似猩猩初染素輕於燕燕欲淩空可憐細麗難勝日照得深紅作淺紅

奉和次韻

陸

穠華自古不得久況是倚春春已空更被夜來風雨惡滿堦狼藉沒多紅

春夕酒醒

皮日休

四弦才罷醉蠻奴酃醁餘香在翠鑪夜半醒來紅蠟短一枝寒淚作瑚

奉和

陸

防年無事傍江湖醉倒黃公舊酒鑪覺後不知新月上滿身花影倩人扶

松陵集卷六

欽定四庫全書

松陵集卷七

今體七言詩九十首

開元寺佛鉢詩【並序】

皮日休

按釋法顯傳云佛鉢本在毗捨離今在乾陀衛竟若干百年當復至西月支國若干百年至於闐國若干百年當至屈茨國若干百年當復來漢地晉建興二年二聖像浮海而至滬瀆僧尼輩取之以歸今存於開元寺後建興八年漁者於滬瀆沙汭上獲之以爲臼類乃葷而用焉俄有佛像見於外漁者始爲異意滬瀆二聖之遺祥也乃以鉢供之迄今尙存余遂觀而爲之詠因寄天隨子

帝靑石作綠冰姿【佛律云此鉢帝靑玉石也四天王所獻也】曽得金人手自持拘律樹邊齋散後提羅花下洗來時乳糜味防中天覺麥麨香消大刼知従此共君親頂戴斜風應不等閒吹

奉和

陸

空王初受逞神功四鉢須臾見一重【至今鉢緣有四重也】持次想添香積飯覆時應帶步羅鐘光寒好照金毛鹿響靜堪降白耳龍従此寶函香裏見不煩西去詣靈峯

夏首病愈因招魯望

皮日休

曉入淸和尙袷衣夏陰初合掩雙扉一聲撥谷桑柘晚數防舂鋤煙雨防貧養仙禽能个瘦病關芳艸就中肥明朝早起非無事買得蒓絲待陸機

奉詶次韻

陸

雨多靑合是垣衣一幅蠻牋夜款扉蕙帶又聞寛沈約茅齋猶自憶王防方靈只在君臣正篆古須拋防畫肥除卻伴談秋水外野鷗何處更忘機

新夏東郊閒泛有懷襲美

陸

遲於春日好於秋野客相攜上釣舟經略彴時冠暫亞佩笭箵後帶頻搊蒹葭鷺起波搖笠村落蠶眠樹掛鉤料得秖君能愛此不爭煙水似封侯

奉和次韻

皮日休

水物輕明澹似秋多情才子倚蘭舟碧莎裳下攜詩艸黃樓中掛酒篘蓮葉蘸波初轉棹魚兒簇餌未諳鉤共君莫問當時事一防沙禽勝五侯

四月十五日道室書事寄襲美

陸

烏飯新炊防臛香道家齋日以爲常月苗杯舉存三洞云蘂函開叩九章一掬陽泉堪作雨數銖秋石欲成霜可中直著雷平信爲覓閒眠苦竹牀

奉和

皮日休

望朝齋戒是尋常靜啟金根第防章竹葉飲爲甘露色蓮花鮓作肉芝香松膏背日凝雲磴丹粉經年染石牀剰欲與君終此志頑仙惟恐鬂成霜

看壓新醅寄懷襲美

陸

曉壓糟牀漸有聲旋如荒澗野泉淸身前古態燻應出世上愁痕滴合平飲啄防年同鶴儉風波終日看人爭樽中若使常能淥兩綬通侯總彊名

奉和次韻

皮日休

一簀松花細有聲旋將渠椀撇寒淸秦吳只恐篘來近劉項眞應釀得平酒徳有神多客頌醉鄕無貨沒人爭五湖煙水郎山月合向樽前問底名

登初陽樓寄懷北平郎中

皮日休

危樓新制號初陽白粉靑葌射沼光避酒防浮輕舴艋下棊曽覺睡鴛鴦投鉤列坐圍華燭格簺分朋占靚妝莫怪重登頻有恨二年曽侍舊吳王

奉和

陸

逺窗浮檻亦成年防伴楊公白晝筵日暖煙花曽撲地气和星象卻歸天閒將水石侵軍壘醉引笙歌上釣船無限恩波猶在目東風吹起細漪漣

夏初訪魯望偶題小齋

皮日休

半里芳陰到陸家藜牀相勸飯胡麻林間度宿拋棋局壁上經旬掛釣車野客病時分竹米鄰翁齋日乞藤花踟躕未放閒人去半岸紗帩待月華

奉和次韻

陸

四鄰多是老農家百樹雞桑半頃麻盡趁晴明修网架每和煙雨掉繰車啼鶯偶坐身蔵葉餉婦歸來鬂有花不是對君吟復醉更將何事送年華

所居首夏水木尢淸適然有作

皮日休

病來無事艸堂空晝永休聞十二筒桂靜似逢靑眼客松閒如見綠毛翁潮期暗動庭泉碧梅信防侵地障紅盡日枕書慵起得被君猶自笑從公

奉和次韻

陸

柿陰成列藥花空卻憶桐江下釣筒亦以魚蝦供熟鷺近緣櫻筍識鄰翁閒分酒劑多還少自記書籖白間紅更愛夜來風月好轉思度對支公

重寺元達年逾八十好種名藥凡所植者多至自天臺四明包山句曲叢萃紛糅各可指名余

奇而訪之因題二章

皮日休

雨蓧煙鋤傴僂賫紺牙紅甲兩三畦藥名卻笑桐君少年紀翻嫌竹祖低白石靜敲蒸術火淸泉閒洗種花泥怪來昨日休持鉢一尺雕胡似掌齊

香蔓蘢覆昔邪檜煙杉露濕袈裟石盆換水撈松葉竹徑遷牀避筍芽藜杖移時挑細藥銅缾盡日灌幽花支公謾道憐神駿不及今朝種一麻

奉和題達上人藥圃二首

陸

藥味多從逺客賫旋添花譜旋成畦三椏舊種根應異九節初移葉尙低山莢便和幽澗石水芝須帶本池泥從今直到淸秋日又有香苗防番齊

淨名無語示淸羸藥艸搜來諭更防一雨一風皆遂性花開花落盡忘機教疏兔縷金弦亂【兔絲別名】自擁龍芻紫汞肥莫怪獨親幽圃坐病容銷盡欲依歸

懷華陽潤卿博士三首

皮日休

先生一向事虛皇天市壇西與世忘環堵養看气訣刀圭餌犬試仙方靜探石腦衣裾潤閒鏈松脂院落香聞道徵賢須有詔不知何日到良常

防心惟事白英君不問人間爵與勲林下醉眠仙鹿見洞中閒話隠芝聞石牀臥苦渾無蘚藤篋開稀恐有云料得虛皇新詔樣靑瓊板上綠爲文

鳳骨輕來稱瘦容華陽館主未成翁【陶隠居昔爲華陽館主】數行玉札存心久一掬云漿潄齒空白石煮多燻屋黑丹砂埋久染泉紅他年欲事先生去十賚須加陸逸衝【逸衝嘗事隠居隠居錫名棲靜處士十賚猶人間九錫也】

奉和三首

陸

防降眞官授隠書洛公曽到夢中無眉間入靜三辰影肘後通靈五嶽圖北洞樹形如曲蓋東凹山色似薫鑪金墟福地能容否願作岡前蔣負芻

火景應難到洞宮蕭閒堂冷任天風談塵尾拋云底服散龍胎在酒中有路還將赤城接無泉不共紫河通奇編早晚教傳授免以神仙問葛洪

終日焚香禮洞云更思琪樹轉勞神曽尋下泊【宮名】常經月不到中峯又累春仙道最髙黃玉籙暑天偏稱白綸巾淸齋若見茅司命乞取朱兒十二斤

以竹夾膝寄贈襲美

陸

截得篔簹冷似龍翠光橫在暑天中堪臨薤簟閒憑月好向松臥跂風持贈敢齊靑玉案醉吟偏稱碧荷筒添君雅具教多著爲著西齋譜一通

魯望以竹夾膝見寄因次韻詶謝皮日休

圓於玉柱滑於龍來自衡陽彩翠中拂潤恐飛淸夏雨叩虛疑貯碧湘風大勝書客裁成簡頗賽溪翁截作筒従此角巾因爾戴俗人相訪若爲通

夏景無事因懷章來二上人

皮日休

澹景防陰正送梅幽人逃暑癭枏杯水花移得和魚子山蕨收時帶竹胎嘯館大都偏見月醉鄕終竟不聞雷更無一事惟畱客卻被髙僧怕不來

佳樹盤枕艸堂此中隨分亦閒忙平鋪風簟尋琴譜靜掃煙窗著藥方幽鳥見貧畱好語白蓮知臥送淸香從今有計消閒日更爲支公置一牀

奉和次韻

陸

檐外靑陽有二梅折來堪下凍醪杯【離騷注云盛夏以醇酒置冰上】髙杉自欲生龍腦小弁誰能寄鹿胎麗事肯教饒沈謝談防何必減宗雷還聞擬結東林社爭柰淵明醉不來忽憶髙僧坐夏堂厭泉聲閙笑云忙山重海澹懷中印月冷風防宿上方病後書求嵩少藥定回衣染貝多香何時更問逍遙義【道林有逍遙遊別義】五粒松陰半石牀

寄瓊州楊舍人

皮日休

徳星芒彩瘴天涯酒樹堪消謫宦嗟行遇竹王因設奠居逢木客又遷家淸齋淨溲桄榔面逺信閒封荳蔲花淸切防須歸有日莫貪句漏足丹砂

奉和

陸

明時非罪謫何偏鵩鳥巢南更數千酒滿椰杯消毒霧風隨蕉扇下瀧船人多藥戶行狂蠱吏有珠官出俸錢秖以直誠天自信不勞詩句詠貪泉

魯望以輪鉤相示緬懷髙致因作三篇

皮日休

角柄孤輪細膩輕翠篷十載伴君行撚時解轉蟾蜍魄拋處能啼絡緯聲七里灘波喧一捨五雲溪月靜三更朱衣鮒足和蓑睡誰信人間有利名

一綫飄然下碧塘溪翁無語逺相望蓑衣舊去煙披重篛笠新來雨打香白鳥白蓮爲夢寐淸風淸月是家鄕明朝有物充君信防酒三缻寄夜航【防酒出沈約集】

盡日悠然舴艋輕小輪聲細雨溟溟三尋絲帶桐江爛一寸鉤含笠澤腥用近詹何傳釣法收和範蠡養魚經孤篷半夜無餘事應被嚴灘聒酒醒

頃自相江得一釣車以襲美樂煙波之思因出以爲玩俄辱三篇復抒酬答

陸

旋屈金鉤劈翠筠手中盤作釣魚輪忘情不效孤醒客有意閒窺百丈鱗雨似輕埃時一起雲如髙蓋彊相親任他華轂低頭笑此地終無覆敗人

曽招漁侶下淸潯獨蠒初隨一錘深細輾煙華無轍迹靜含風力有車音相呼野飯依芳艸疊和山歌逗逺林得失任渠但取樂不曽生个是非心

病來懸著脆緡絲獨喜髙情爲我持數輻尙凝煙雨態三篇能賦蕙蘭詞云深石靜閒眠穏月上江平放澑遲第一莫教諳此境倚天功業待君爲

吳中書事寄漢南裴尙書

皮日休

萬家無事鏁蘭橈鄕味腥多厭紫防【江文通集云紫防石刼也】水似棋文交度郭柳如行障儼遮橋靑梅蔕重初迎雨白鳥羣髙欲避潮惟望舊知憐此意得爲傖鬼也逍遙

奉和

陸

風淸地古帶前朝遺事紛紛未寂寥三泖涼波漁蕝動【逺祖士衡對晉武帝以三泖冬溫夏涼】五茸春艸雉媒嬌【五茸吳王獵所艸各有名】雲藏野寺分金剎月在江樓倚玉簫不用懷歸忘此景吳王看卽奉弓招

夏景衝澹偶然作二首

皮日休

秖隈蒲褥岸烏紗味道澄懷景便斜紅印寄泉慚郡守靑筐與筍愧僧家茗鑪盡日燒松子書桉經時剝瓦花園吏暫棲君莫笑不妨猶更著南華

一室無喧事事幽還如貞白在髙樓天臺畫得千回看湖目芳來百度遊【湖目蓮子也】無限世機吟處息防多身計釣前休他年謁帝言何事請贈劉伶作醉侯

奉和次韻

陸

蟬雀參差在扇紗竹襟輕利籜冠斜鑪中有酒文園防琴上無弦靖節家芝畹煙霞全覆穂橘洲風浪半浮花閒思兩地忘名者不信人間發解華

秖於池曲象山幽便是瀟湘浸石樓斜拂芡盤輕鶩下細穿蔆綫小鯢遊閒開茗焙嘗須徧醉撥書帷臥始休莫道仙家無好爵方諸還拜碧琳侯

送李明府之任南海

皮日休

五羊城在蜃樓邊墨綬垂腰正少年山靜不應聞屈鳥艸深從使翳貪泉蟹奴晴上臨潮檻燕婢秋隨過海船一事與君消逺宦乳蕉花發訟庭前

奉和

陸

春盡之官直到秋嶺雲深處憑瀧樓居人愛近沈珠浦候吏多來拾翠洲賨稅盡應輸紫貝蠻童多學佩金鉤知君不戀南枝久拋卻經冬白罽裘

寄題羅浮軒轅先生所居

皮日休

亂峯四百三十二【羅浮山峯數】欲問徵君何處尋紅翠【山鳥名】數聲瑤室響【山有璇房瑤室七十有二】眞檀一炷石樓深山都遣負沽來酒樵客容看化後金從此謁師知不逺求官先有葛洪心

奉和

陸

鼎成仙馭入崆峒百世猶傳至道風暫應靑詞爲穴鳳卻思丹檄伴防鴻金公的的生鑪際瓊刃時時到夢中預恐浮山歸有日載將云室十洲東

宿報恩寺水閣

皮日休

寺鏁雙峯寂不開幽人中夜獨徘徊池文帶月鋪金簟蓮朶含風動玉杯往往竹梢搖翡翠時時杉子擲莓苔可憐此際誰曽見惟有支公盡看來

奉和

陸

峯抱池光曲岸平月臨虛檻夜何淸僧穿小檜才分影魚擲髙荷漸有聲因憶故山吟易苦各橫秋簟夢難成周顒不用裁書勸自得涼天證道情

醉中偶作呈魯望

皮日休

谿云澗鳥本吾儕剛爲浮名事事乖十里尋山爲思役五更看月是情差分將吟詠華雙鬂力以壺觴固百骸爭得艸堂歸臥去共君同作太常齋

奉和次韻

陸

海鶴飄飄韻莫儕在公猶與俗情乖初呈酒務求専判合禱山祠請自差永夜譚侵罔象一生交態忘形骸憐君醉墨風流甚防度題詩小謝齋

寄滑州李副使員外

皮日休

兵繞臨淮數十重鐵衣才子正從公軍前艸奏旄頭下城上封書箭簳中圍合只應聞曉雁血腥何處避春風故人勲重金章貴猶在江湖積釣功

奉和

陸

洛生閒詠正抽毫忽傍旌旗著戰袍檄下連營皆破膽劍離孤匣欲吹毛淸秋月色臨軍壘半夜淮聲入賊壕除卻徵南爲上將平徐功業更誰髙

傷史拱山人

皮日休

一緘幽信自襄陽上報先生去嵗亡山客爲醫翻貰藥野僧因弔卻焚香峯頭孤冢爲云穴松下靈筵是石牀宗炳死來君又去終身不復到柴桑

奉和

陸

曽說山棲欲去尋豈知霜骨葬寒林常依靜住師冥目兼事容成學算心【史學浮圖兼善算術】逋客預齋還梵唱老猿窺祭亦悲吟惟君獨在江云外誰誄孤貞置峴岑

吳中言懷寄南海二同年

皮日休

曲水分飛嵗已賖東南爲客各天涯退公秖傍蘇勞竹移宴多隨末利花銅鼓夜敲溪上月布帆晴照海邊霞三年謾被鱸魚累不得橫經侍絳紗

奉和

陸

曽見淩風上赤霄盡將華藻赴嘉招城連虎踞山圖麗路入龍編海舶遙江客漁歌衝白荇野禽人語映紅蕉庭中必有君遷樹莫向空臺望漢朝【交州記云有君遷樹有朝臺尉陀望漢所築】

胥門閒泛

皮日休

靑翰虛徐夏思淸愁煙漠漠荇花平醉來欲把田田葉盡裹當時醒酒鯖

奉和

陸

細槳輕撶下白蘋故城花謝綠陰新豈無今日逃名士試問南塘著屧人

木蘭後池三詠

皮日休重臺蓮花

敧紅婑媠力難任每葉頭邊半米金可得教他水妃見兩重元是一重心

浮萍

嫩似金脂颺似煙多情渾欲擁紅蓮明朝擬附南風信寄與湘妃作翠鈿

白蓮

但恐醍醐難並潔秖應薝卜可齊香半垂金粉知何似靜婉臨溪照額黃

奉和三詠

陸重臺蓮花

水國煙鄕足芰荷就中芳瑞此難過風情爲與吳王近紅蕚常教一倍多

浮萍

晚來風約半池明重疊侵沙綠罽成不用臨池重相笑最無根蔕是浮名

白蓮

素蘤多別艷欺此花眞合在瑤池還應有恨無人覺月曉風淸欲墮時

重題後池

皮日休

細雨闌眠鷺覺鈿波悠漾並鴛嬌適來防得荊王意秖爲蓮莖重細腰

奉和

陸

曉煙淸露暗相和浴雁浮鷗意緒多卻是陳王詞賦錯枉將心事托防波

襲美庭中初植松桂偶題

陸

軒陰冉冉移斜日寒韻泠泠入晚風煙格月姿曽不攺至今猶似在山中

奉和次韻

皮日休

毿毿綠發垂輕露獵獵丹華動細風恰似靑童君欲防儼然相向立庭中

戲題襲美書印囊

陸

鵲銜顧妙無餘不愛封侯愛石渠應笑休文過萬卷至今誰道沈家書

奉和次韻

皮日休

金篆方圓一寸餘可憐銀艾未思渠不知夫子將心印印破人間萬卷書

館娃宮懷古五絕

皮日休

綺閤飄香下太湖亂兵侵曉上姑蘇越王大有堪羞處秖把西施賺得吳

鄭妲無言下玉墀夜來飛箭滿罘罳越王定指髙臺笑卻見當時金鏤楣

半夜娃宮作戰場血腥猶雜宴時香西施不及燒殘蠟猶爲君王泣數行

素襪𨿽遮未掩羞越兵猶怕伍員頭吳王恨魄今如在秖合西施瀨上游

響屧廊中金玉步采蘭山上綺羅身不知水葬今何處溪月彎彎欲效顰

奉和五絕

陸

三千𨿽衣水犀珠半夜夫差國暗屠猶有八人皆二八獨教西子占亡吳

一宮花渚漾漣漪俀墮鴉鬟出繭眉可料坐中歌舞袖便將殘節拂降旗

防多雲榭倚靑防越焰燒來一片平此地最應沾恨血至今春艸不勻生

江色分明練繞臺戰帆遙隔綺疏開波神自厭荒淫主句踐樓船穏帖來

寶襪香綦碎曉塵亂兵誰惜似花人伯勞應是精靈使猶向殘陽泣暮春

虎丘寺西小溪閒泛三絕

皮日休

鼓子花明白石岸桃枝竹覆翠嵐溪分明似對天臺洞應厭頑仙不肯迷

絕壑秖憐白羽傲窮谿惟覺錦鱗癡更深尙有通樵處或是秦人未可知

髙下不驚紅翡翠淺深還礙白薔薇船頭系个松根上欲待逢仙不擬歸

奉和三絕次韻

陸

樹號相思枝拂地鳥語提壺聲滿溪云涯一里千萬曲直是漁翁行也迷

荒柳臥波渾似困宿雲遮塢未全癡云情栁意蕭蕭防若問諸餘總不知

每逢孤嶼一倚檝便欲狂歌同采嶶任是煙蘿中待月不妨敧枕扣舷歸

松陵集卷七

欽定四庫全書

松陵集卷八

今體七言詩八十四首

白鷗詩【並序】

陸

樂安任君嘗爲涇尉居吳城中地才數畝而不佩俗物有池池中有島嶼池之南西北邊合三亭修篁嘉木掩隠隈奧處其一不見其二也君好奇樂異喜文學名理之士所得皆淸散凝瑩襲美知而偕詣旣坐有白鷗翩然馴於砌下因請浮而翫之主人曰池中之族老矣每以豪健據有鷗之始浮輒逐而害之今畏不敢入吁昔人之心蓄機事猶或舞而不下況害之哉且羽族麗於水者多矣獨鷗爲閒暇其致不髙邪一旦水有鯨鯢之患陸有狐貍之憂儔侶不得命嘯塵埃不得澡刷𨿽人之流賞亦天地之窮鳥也感而爲詩邀襲美同作慣向溪頭漾淺沙薄煙微雨是生涯時時失伴沈山影往往爭飛雜浪花晚樹淸涼還瑦舊巢零落寄蒹葭池塘信美應難戀鍼在魚唇劍在鰕

奉和

皮日休

雪羽防褷半惹泥海云深處舊巢迷池無飛浪爭教舞洲少輕沙若遣棲煙外失羣慙鴈鶩波中得志羨鳬鷖主人恩重眞難遇莫爲心孤憶舊溪

懷楊臺文楊鼎文二秀才

陸

秋早相逢待得春崇蘭淸露小山云【崇蘭小山郡中二堂】寒花獨自愁中見曙角多同醒後聞釣具每隨輕舸去詩題閒上小樓分重思醉墨縦橫甚書破羊欣白練裙

奉和次韻

皮日休

羊曇畱我昔經春各以篇章鬭五云賓艸每容閒處見擊琴多任醉中聞釣前靑翰交加倚醉後紅魚取次分爲說風標曾入夢上仙初著翠霞裙

友人以人參見惠因以詩謝之

皮日休

神艸延年出道家【神艸別名】是誰披露記三椏開時的定涵雲液斸後還應帶石花名士寄來消酒渴野人煎處撇泉華従今湯劑如相續不要金山焙上茶

奉和

陸

五葉初成椵樹陰紫團峯外卽雞林名參鬼蓋須難見材似人形不可尋品第已聞升碧簡攜持應合重黃金殷勤潤取相如肺封禪書成動帝心

傷進士嚴子重詩【並序】

皮日休

余爲童在鄕校時簡上抄杜舍人牧之集見有與進士嚴惲詩後至吳一日有客曰嚴某余志其名久矣遽懷文見造於是樂得禮而觀之其所爲工於七字往往有淸便柔媚時可軼駭於常軌其佳者曰春光冉冉歸何處更向花前把一杯盡日問花花不語爲誰零落爲誰開余美之諷而未嘗怠生舉進士亦十餘計偕余方寃之謂乎竟有得於時也未幾歸吳興後兩月【咸通十一年也】霅人至云生以疾亡於所居矣噫生徒以詞聞於士大夫竟不名而逝豈止此而湮沒耶江湖間多美材士君子苟樂退而有文者死無不爲時惜可勝言耶於是哭而爲詩魯望生之友也當爲我同作

十哭都門榜上塵蓋棺終是五湖人生前有敵惟丹桂沒後無家秪白蘋篛下斬新醒處月江南依舊詠來春知君精爽應無盡必在酆都頌帝晨【梁成酆都官頌紂絕標帝晨】嚴子重以詩逰於名勝間舊矣余晚於江南相遇甚樂不幸且沒襲美作詩序而弔之其名眞不朽矣又何戚其死哉余因息悲而爲之和

陸

每值江南日落春十年詩酒愛逢君芙蓉湖上吟船倚翡翠巖前醉馬分秪有汀洲連舊業豈無章疏動遺文猶憐未卜佳城處更斸要離冢畔云

早秋吳體寄襲美

陸

荒庭古樹只獨倚敗蟬殘蛩苦相仍𨿽然詩膽大於鬥爭柰愁腸牽似繩短燭初添蕙幌影微風漸折蕉衣稜安得彎弓似明月快箭拂下西飛鵬

奉和次韻

皮日休

書淫傳癖窮欲死譊譊何必頻相仍日幹陰蘚厚堪剝藤把敧松牢似繩藥香侵白袷袖穿雲潤破烏紗稜安得瑤池飲殘酒半醉騎下垂天鵬

秋賦有期因寄襲美【時將主試貢士】

陸

云似無心水似閒忽思名在貢書間煙霞鹿弁聊縣著鄰里漁舠暫解還文艸病來猶滿篋藥苗衰後卽離山廣寒宮樹枝多少風送髙低便可攀

奉和次韻

皮日休

十載江南盡是閒客兒詩句滿人間郡侯聞譽親邀得鄕老知名不放還應帶瓦花經汴水更攜雲實出包山太微宮裏環岡樹無限瑤枝待爾攀

病中秋懷寄襲美

陸

病容愁思苦相兼淸鏡無情未我嫌貪廣異蔬行徑窄故求偏藥出錢添同人散後休賖酒雙燕辭來始下簾更有是非齊未得重憑詹尹拂占

奉和次韻

皮日休

貧病於君亦太兼才髙應亦被天嫌因分鶴料家資減爲置僧餐口數添靜裏攺詩空憑幾寒中注易不開簾淸詞一一侵眞宰甘取窮愁不用占

新秋卽事三首

皮日休

癡號多於顧愷之更無餘事可従知酒坊吏到常先見鶴料符來每探支【吳郡有鶴料案】涼後每謀淸月社晚來専赴白蓮期共君無事堪相賀又到金虀玉鱠時

堪笑髙陽病酒徒幅巾蕭灑在東吳秋期浮掃云根瘦山信回緘乳管麤白月半窻抄術序淸泉一器授芝圖乞求待得西風起盡【去聲】挽煙帆入太湖

露槿風杉滿曲除髙秋無事似云廬醉多已任家人厭病久還甘吏道疎靑桂巾箱時寄藥白綸臥具半拋書君卿唇舌非吾事且向江南問鰒魚

奉和次韻

陸

心似孤云任所之世塵中更有誰知愁尋冷落驚雙鬢病得淸涼減四支懷舊藥溪終獨往宿枯杉寺已頻期兼須爲月求髙處卽是霜輪殺滿時

帆檝衣裳盡釣徒往來蹤迹徧三吳閒中展捲興亡小醉後題詩防畫麤松島伴譚多道气竹窻孤夢豈良圖還須待致升平了卽任扁舟放五湖

聲利従來解破除秋灘惟憶下桐廬鸕鷀陣合殘陽少蜻蛚吟髙冷雨疎辯伏南華論指指才非晏借書書當時任使眞堪笑波上三年學炙魚

南陽潤卿將歸雷平因而有贈

皮日休

借問山中許道士此回歸去復何如竹屏風扇抄遺事柘步輿竿系隠書綘樹實多分紫鹿丹沙泉淺種紅魚東卿旄節看看至靜啟茅齋愼掃除

奉和

陸

朝市山林隠一般卻歸那減臥云懽墮堦紅葉誰收得半盎淸醪客醉幹玉笈詩成吟處曉金沙泉落夢中寒眞仙若降如相問曾步星罡繞醮壇

訪寂上人不遇

皮日休

何處尋云暫廢禪客來還寄艸堂眠桂寒自落翻經案石冷空消洗鉢泉鑪裏尙飄殘玉篆龕中仍鏁小金仙須將二百籖回去待得支公恐隔年

奉和

陸

芭蕉霜後石欄荒林下無人閉竹房經抄未成拋素幾錫環應撼過寒塘蒲團爲拂浮埃散茶器空懷碧餑香早晚卻還宗炳社夜深風雪對禪牀

顧道士亡弟子乞銘於襲美旣而奉以束帛因賦

戲贈

陸

童初眞府召爲郎君與抽毫刻便房亦謂神仙同許郭不妨才力似班揚比於黃絹詞尢妙酬以霜縑價未當惟我有文無賣處筆鋒銷盡墨池荒

奉和

皮日休

師去東華卻鏈形門人求我志金庭大椿枯後新爲記仙鶴亡來始有銘【前朝文集未有道士銘志】瓊版欲刋知不朽冰紈將受恐通靈君才莫嘆無玆分合注神劍解經

秋夕文晏【得遙字】

皮日休

啼螿衰葉共蕭蕭文晏無喧夜轉遙髙韻最宜題雪贊逸才偏稱和云謡風吹翠蠟應難刻月照淸香太易消無限言一杯酒可能容得蓋寛饒

同前【得成字】

陸

筆陣初臨夜正淸擊銅遙認小金鉦飛觥壯若逰燕市覓句難於下趙城隔嶺故人因防憶傍檐棲鳥帶吟驚梁王座上多詞客五韻甘心第七成【梁昭明嘗文晏賦詩各五韻劉孝威第七方成】

南陽廣文欲於荊襄卜居因而有贈

皮日休

地脈従來是福鄕廣文髙致更無雙靑精飯熟云侵竈白裘成雪濺窻度日竹書千萬字經冬術煎兩三缸鱸魚自是君家味莫背松江憶漢江

代廣文先生詶次韻

陸

不知天隠在何鄕且欲煙霞迹暫雙鶴廟未能齊月馭鹿門聊擬並云窻蘚銜荒磴移桑屐花浸春醪挹石缸莫惜槎頭容釣伴也應東印有餘江

寄昆陵魏處士朴

皮日休

文籍先生不肯官絮巾衝雪把漁竿一堆方冊爲侯印三級幽巖是將壇醉少最因吟月冷瘦多偏爲臥云寒兔皮衾暖篷舟穏欲共誰逰七里灘

奉和

陸

經苑初成墨沼開何人林下肯尋來若非宗測圖山後卽是韓康賣藥回溪籟自吟朱鷺曲沙云還作白鷗媒惟應地主公田熟時送君家麯糵材

初冬偶作寄南陽潤卿

皮日休

寓居無事入淸冬𨿽設樽罍酒半空白菊爲霜翻帶紫蒼苔因雨卻成紅迎潮預遣収魚笱防雪先教蓋鶴籠惟待支硎最寒夜共君披氅訪林公

奉和次韻

陸

逐日生涯敢計冬可嗟寒事落然空牕憐反照緣書小庭喜新霜爲橘紅衰栁尙能和月動敗蘭猶擬倩煙籠不知海上今淸淺試與飛書問洛公

冬曉章上人院

皮日休

山堂冬曉寂無聞一句淸言憶領軍琥珀珠粘行處雪椶櫚箒掃臥來雲松扉欲啟如鳴鶴石鼎初煎若聚蚊不是戀師歸去晚陸機茸內足毛羣

奉和

陸

山寒偏是曉來多況值禪窻雪气和病客功夫經未演故人書信納新磨閒臨靜案修茶品獨傍深溪記藥科従此逍遙知有地更乘淸月伴君過

寄題鏡巖周尊師所居詩【並序】

皮日休

處州仙都山山之半有洞口下望之如鑑目之曰鏡巖下去地二百尺上者以竹梯爲級中如方丈內有乳水滳瀝嵌罅黃老徒周君景復居焉迨八十年不食乎粟日惟焚降眞香一炷讀靈寶度人經而已東牟段公柯昔爲州日聞其名梯其室以造之且曰君居此久矣乳水之滳晝夜可知量乎周君曰某常揣之盡晝與夜一斛加半焉公異而禮之後柯別十二年日休至吳處人過說周君尙存吟想其道無繇以覩因寄題是詩云八十餘年住鏡巖鹿皮巾下雪髟髟牀寒不柰云縈枕經潤何妨乳滴函飲澗猿回窺絕洞緣梯人歇倚危杉何如計吏窮於鳥欲望仙都舉一帆

奉和

陸

見說身輕鶴不如石房無侶共云居淸晨自削靈香柹獨夜空吟碧落書十洞飛精應徧吸一簪秋髮未曾梳知君便入懸珠防早晚東騎白鯉魚

寒夜文晏【得泉字】

皮日休

分朋競擘七香牋玉朗風姿盡列仙盈篋共開華頂藥滿缾同坼惠山泉蟹因霜重金膏溢橘爲風多玉腦鮮吟罷不知詩首數隔林明月過中天

同前【得驚字】

陸

各將寒調觸詩情旋見微漸入硯生霜月滿庭人暫起汀洲半夜鴈初驚三淸每爲仙題想一日多因累句傾千里建康衰艸外含毫誰是憶昭明

庚寅嵗十一月新羅惠上人與本國同書請日休爲靈鷲山周禪師碑將還以詩送之

皮日休

三十麻衣弄渚禽豈知名字徹雞林勒銘𨿽卽多遺艸越海還能抵萬金鯨鬛曉掀峯正燒鰲睛夜沒島還陰二千餘字終天別東望辰韓淚灑襟

奉和

陸防

一函迢逓過東瀛秪爲先生處乞銘已得雄詞封靜檢卻懷孤影在禪庭春過異國人應冩夜讀滄洲怪亦聴遙想勒成新塔下盡望空碧禮文星

送潤卿博士還華陽

皮日休

雪打篷舟離酒旗華陽居士半酣歸逍遙只恐逢云將恬澹眞應降月妃仙市鹿胎如錦嫩陰宮燕肉似酥肥公車艸合蒲輪壊爭不教他白日飛

同前

陸

何事輕舟近臘回茅家兄弟欲歸來【茅司命以三月十八日十二月二日防於華陽天】封題玉洞虛無奏防檢霜壇沆瀣杯云肆先生分气調山圖公子愛詞才殷勤爲向東鄕薦灑掃含眞雪後臺

寒日書齋卽事三首

皮日休

參佐三間似艸堂恬然無事可成忙移時寂歷燒松子盡日殷勤拂乳牀將近道齋先衣褐欲淸詩思更焚香空庭好待中宵月獨禮星辰學步罡

不知何事有生涯皮褐親裁學道家深夜數甌惟栢葉淸晨一器是雲華【雲母別名】盆池有鷺窺蘋沫石版無人掃桂花江漢欲歸應未得夜來頻夢赤城霞

方朔家貧未有車肯従榮利捨樵漁従公未怪多侵酒見客惟求轉借書暫聴松風生意足偶看溪月世情疎如鉤得貴非吾事合向煙波爲玉魚【松江有玉魚】

奉和每篇各用一韻

陸

不必探幽上郁岡公齋吟嘯亦何妨惟求薏苡供僧食別著氍毹待客牀春近帶煙分短蕙曉來衝雪撼疎篁余杭山酒猶封在遙囑髙人未肯嘗

已上星津八月槎文通猶自學丹砂【江文通有丹砂可學賦】仙經寫得空三洞隠士招來別九華靜對眞圖呼緑齒偶開神室問黃牙方諸更是憐才子錫賚於君合有差名價皆酬百萬餘尙憐方丈講虛西都賓問曾成賦東海人求近著書【襲美嘗作弔江都賦又新羅僧請爲太師碑銘】茅洞煙霞侵寤寐檀溪風月掛樵漁淸朝還要廷臣在兩地寧容便結廬

臈後送內大徳従朂逰天臺

皮日休

講散重云下九天大君恩賜許隨緣霜中一鉢無辭乞湖上孤舟不廢禪夢入瓊樓寒有月【天臺山有金庭不死之鄕及瓊樓玉室】行過石樹凍無煙【案消山有石樓樹吳大皇元年郡吏伍曜於海際得之枝莖紫色有光南越謂之石連理也】他時鏡知何用吳越風光滿禦筵

奉和

陸

應緣南國盡南宗欲訪靈溪路暗通【溪在天臺山下】歸思不離雙闕下去程猶在四明東銅缾淨貯桃花雨金策閒搖麥穗風【上人指期國淸過夏】若戀吾君先拜疏爲論臺嶽未封公寄題玉霄峯葉涵象尊師所居

皮日休

靑防向上玉霄峯元始先生戴紫蓉曉案瓊文光洞壑夜壇香气惹杉松閒迎仙客來爲鶴靜噀靈符去是龍子細捫心無偃骨欲隨師去肯相容【偃骨在胸者名入星骨】

奉和

陸

天臺一萬八千文師在浮雲端掩扉永夜秪知星斗大深秋猶見海山微風前幾降靑毛節雪後應披白羽衣南望煙霞空再拜欲將飛魄問靈威

南陽廣文博士還雷平後寄

陸

微微春色染林塘親撥煙霞坐澗房陰洞雪膠知未入濁醪風破的偸嘗芝臺曉用金鐺煮星度閒將玉鉿量幾徧侍晨官欲降曙壇先起獨焚香

奉和次韻

皮日休

春彩融融釋凍塘日精閒咽坐巖房瓊函靜啟従猿覻金液初開與鶴嘗八防舊文多搭冩七眞遺語剰思量不知夢到爲何處紅藥滿山煙月香

題支山南峯僧

皮日休

云侵壊衲重隈肩不下南峯不記年池裏羣魚曾受戒林間孤鶴欲參禪雞頭竹上開危徑鴨腳花中擿廢泉無限吳都堪賞事何如來此看師眠

奉和次韻

陸

眉毫霜細欲垂肩自說初棲海嶽年萬壑煙霞秋後到一林風雨夜深禪時翻貝葉添新藏閒挿松枝防小泉好是淸冬無外事匡牀齋罷向陽眠

送董少卿逰茅山

皮日休

名卿風度足杓斜一舸閒尋二許家天影曉通金井水山靈深防玉門沙空壇禮後銷香母陰洞緣時觸乳花盡待於公作廷尉【卿嘗爲大理用法有亷平之稱】不須従此便飡霞

同前

陸

威輦髙懸度世名至今仙裔作公卿將隨羽節朝珠闕曾佩魚符管赤城【董嘗判臺州】云凍尙含孤石色雪幹猶墮古松聲應知四扇靈方在待取歸時緑髮生

襲美將以緑罽爲贈因成四韻

陸

三徑風霜利若刀襜褕吹斷蓬蒿病中秪自悲龍具世上何人識羽袍狐貉近懷珠履貴薜蘿遙羨白巾髙陳王輕暖如相遺免制衰荷效廣騷

詶魯望見迎緑罽次韻

皮日休

輕裁鴨緑任金刀不怕西風防野蒿酬贈旣無靑玉案纎華猶欠赤霜袍煙披怪石難同逸竹映仙禽未勝髙成後料君無別事只應酣飲詠離騷

寄懷南陽潤卿

皮日休

鹿門山下捕魚郎今向江南作渇羌無事只陪看藕樣有錢惟欲買湖光醉來渾忘移花處病起空聞焙藥香何事對君猶有愧一篷衝雪返華陽

奉和

陸

髙抱相逢各絕塵水經山疏不離身才情未擬湯従事解猶嫌竺道人霞染洞泉渾變紫雪披江樹半和春誰憐故國無生計惟種南塘二畝芹

天竺寺八月十五日夜桂子

皮日休

玉顆下月輪殿前拾得露華新至今不防天中事應是嫦娥擲與人

奉和

陸

霜實常聞秋半夜天臺天竺墮云岑【垂拱中天臺桂子落一百餘日方止】如何兩地無人種卻是湘漓是桂林

釣侶二章

皮日休

趂眠無事避風濤一鬥霜鱗換濁醪【吳中賣魚論斗】驚怪兒童呼不得盡衝煙雨漉車螯

嚴陵灘勢似云崩釣具歸來放石層煙浪濺篷寒不睡更將枯蚌防漁燈

奉和次韻

陸

一艇輕撶看晚濤接防拋下漉春醪相逢便倚蒹葭泊更唱蔆歌擘蟹螯

雨後沙虛古岸崩魚梁移入亂雲層歸時月墮汀洲暗認得妻兒結网燈

寄同年韋校書

皮日休

二年疎放飽江潭水物山容盡足耽惟有故人憐未替欲封幹鱠寄終南

奉和

陸

萬古風煙滿故都淸才搜括妙無餘可中寄與蕓香客便是江南地裏書

初冬偶作

皮日休

豹皮茵下百餘錢劉墮閒沽盡醉眠酒病校來無一事鶴亡松老似經年

奉和次韻

陸

桐下空堦疊綠錢貂裘初綻擁髙眠小鑪低幌還遮掩酒滴灰香似去年

醉中寄魯望一壺並一絕

皮日休

門巷寥寥空紫苔先生應渇解酲杯醉中不得親相倚故遣靑州従事來

走筆次韻奉詶

陸

酒痕衣上雜莓苔猶憶紅螺一兩杯正被繞籬荒菊笑日殘還有白衣來

更次來韻寄魯望

皮日休

蕭蕭紅葉擲蒼苔晏先生欠一杯従此問君還酒債顏延之送幾錢來

又和次韻

陸

堦下饑禽啄嫩苔野人方倒病中杯寒蔬賣卻還沽喫可有金貂換得來

重寺雙矮檜

皮日休

撲地枝回是翠鈿碧絲籠細不成煙應如天竺難陀寺一對狻猊相枕眠

奉和

陸

可憐煙刺是靑螺如到雙林誤禮多更憶早秋登北固海門蒼翠出晴波

醉中戲贈襲美

陸蒙

南北風流舊不同傖吳今日若相通病來猶伴金杯滿欲得人呼小褚公

奉詶次韻

皮日休

秦吳風俗昔難同惟有才情事事通剛戀水雲歸不得前身應是太湖公

橋

皮日休

橋依舊緑楊中閭裏猶生隠士風惟我到來居上館不知何道勝梁鴻

奉和

陸蒙

橫截春流架防虹憑欄猶想五噫風今來未必非梁孟卻是無人繼伯通

松陵集卷八

欽定四庫全書

松陵集卷九

今體五七言詩八十六首

過張祜處士丹陽故居【並序】

顏萱

萱與故張處士祜世家通舊尙憶孩稚之歳與伯氏嘗承處士撫抱之仁目管輅爲神童期孔融於偉器光陰䢐謝二紀於玆適經其故居已易他主訪遺孤之所止則距故居之右二十餘步荊榛之下蓽門啟焉處士有四男一女男曰椿兒桂兒椅兒杞兒問之三已物故惟杞爲遺孕與其女尙存欲揖杞與言則又求食於汝墳矣但有霜鬢而黃冠者杖防迎門乃昔時愛姬崔氏也與之話舊曆然可聽嗟乎葛帔練裙兼非所有琴書圖籍盡屬他人又雲橫塘之西有故田數百畝力旣貧窶十年不耕惟嵗賦萬錢求免無所嗚呼昔爲穆生置醴鄭公立鄕者復何人哉因吟五十六字以聞好事者憶昔爲兒逐我兄曾拋竹馬拜先生書齋已換當時主詩壁空題故友名豈是爭權畱怨敵可憐當路盡公卿柴扉艸屋無人問猶向荒田責地徵

和張處士詩【並序】

陸蒙

張祜字承吉元和中作宮體小詩辭曲艷發當時輕薄之流能其才合噪得譽及老大稍窺建安風格誦樂府錄知作者本意短章大篇往往間出諫諷怨譎時與六義相左右善題目佳境言不可刋置別處此爲才子之最也繇是賢俊之士及髙位重名者多與之防謂有鵠鷺之野孔翠之鮮竹柏之貞琴磬之韻或薦之於天子書奏不下亦受辟諸侯府性狷介不容物輒自劾去以曲阿地古澹有南朝之遺風遂築室種樹而家焉性嗜水石常悉力致之從知南海間罷職載羅浮石筍還不蓄善田利產爲身後計死未二十年而故姬遺孕凍餒不暇前所謂鵠鷺孔翠竹柏琴磬之家𨿽朱輪尙乘遺編尙吟未嘗一省其孤而卹其窮也噫人假之爲翫好不根於道義耶懼其怨刺於神明耶天果不愛才沒而猶譴耶吾一不知之友人顏至行江南道中訪其廬作詩弔而序之屬予應和予汩沒者不足哀承吉之道邀襲美同作庻乎承吉之孤倚其傳而有憐者

勝華通子共悲辛荒徑今爲舊宅鄰一代交逰非不貴五湖風月合教貧魂應絕地爲才鬼名與遺編在史臣聞道平生偏愛石至今猶泣洞庭人

魯望憫承吉之孤爲詩序邀予屬和欲用予道振其孤而利之噫承吉之困身後乎魯望視予困與承吉生前孰若哉未有已困而能振人者然抑爲之辭用塞良友之意

皮日休

先生淸骨煙霞業破孤存孰爲嗟幾篋詩編分貴位一林石筍散豪家兒過舊宅啼楓影姬繞荒田泣稗花惟我共君堪便戒莫將文譽作生涯

旅泊吳門呈一二同志

張賁

一舸吳江晚堪憂病廣文鱸魚誰與伴鷗鳥自成羣反照縦橫水斜空防續云異鄕無限思盡付酒醺醺

奉酬次韻

陸蒙

髙秋能叩觸天籟忽成文苦調𨿽潛倚靈音自絕羣茅峯曾醮斗笠澤久眠云許伴山中躅三年任一醺賁中間有吳門旅泊之什多垂見和更作一章以

伸詶謝

張賁

偶發陶匏響皆蒙組繡文淸秋將落帽子夏正離羣有恨書燕雁無聊賦郢云徧防心自醉不是酒能醺

更次韻奉詶

陸蒙

獨倚秋光岸風漪學簟文堪教鳯集書好換鵞羣葉墮平臺月香消古徑云彊歌非白紵聊以送餘醺魯望示廣文先生吳門二章情格髙散可醒俗態因追想山中風度次韻屬和存於詩編魯望之

命也

皮日休

我見先生道休思鄭廣文鶴翻希作伴鷗卻覓爲羣逸好冠淸月髙宜著白雲朝廷未無事爭任醉醺醺能諳肉芝樣解講隠書文終古神仙窟窮年麋鹿羣行廚煮白石臥具拂靑雲應在雷平上支頤復半醺

寄潤卿博士

皮日休

髙眠可爲要纁鵲尾金鑪一世焚【陶貞白有金鵲尾香鑪】塵外鄕人爲許掾山中地主是茅君將收芝菌惟防雪欲曬圖書不柰云若便華陽終臥去漢家封禪用誰文

詶襲美先輩見寄倒來韻

張賁

尋疑天意喪斯文故選茅峯寄白雲酒後只畱滄海客香前惟見紫陽君近年已絕詩書癖今日兼將筆硯焚爲有此身猶苦患不知何者是纁

奉和襲美寄廣文先生

陸蒙

忽辭明主事眞君直取姜巴路入雲龍篆拜時輕誥命霓襟披後小纁峯前北帝三元防石上東卿九錫文應笑世間名利火等閒靈府剰先焚

軍事院霜菊盛開因書一絕寄上諫議

皮日休

金華千防曉霜凝獨對壺觴又不能已過重陽三十日至今猶自待王

奉詶霜菊見贈之什

崔璞

菊花開晚過秋風聞道芳香正滿叢爭柰病夫難彊飲應湏速自召車公

奉和諫議詶先輩霜菊

陸蒙

紫莖芳艷照西風秪怕霜華掠防叢𨿽伴應劉還彊醉路人終要識山公

幽居有白菊一叢因而成詠呈一二知已

陸蒙

還是延年一種材【菊之別名】卽將瑤朶冒霜開不如紅艷臨歌扇欲伴黃英入酒杯陶令接防堪岸著梁王髙屋好敧來【梁朝有白紗髙屋帽】月中若有閒田地爲勸嫦娥作意栽

奉和

張賁

雪彩冰姿號女華寄身多是地仙家有時南國和霜立幾處東籬伴月斜謝客瓊枝空貯恨袁郎金鈿不成誇自知終古淸香在更出梅妝弄晚霞

奉和

皮日休

已過重陽半月天瑯華千防照寒煙蘂香亦似浮金靨花樣還如鏤玉錢翫影馮妃堪比艷鏈形蕭史好爭妍無繇摘向牙箱裏飛上方諸贈列仙

奉和

鄭璧

白艷輕明露痕始知佳色重難羣終朝凝笑梁王雪盡日慵飛蜀帝雲燕雨似翻瑤渚浪鴈風疑捲玉綃紋瓊妃若防寛裁翦堪作蟾宮夜舞裙

奉和

司馬都

恥共金英一例開素芳須待早霜催繞籬防見成瑤圃泛酒初迷傍玉杯映水好將蘋作伴犯寒疑與雪爲媒夫君每尙風流事應爲徐妃致此栽

華亭鶴聞之舊矣及來吳中以錢半千得一隻養之始經嵗不幸爲飲啄所誤經夕而卒悼之不已遂繼以詩南陽潤卿博士浙東徳師侍禦毗陵魏不琢處士東吳陸魯望秀才及厚於餘者

悉寄之請垂見和

皮日休

池上低摧病不行誰教仙魄反層城陰苔尙有前朝迹皎月新無昨夜聲菇米正殘三日料筠籠休礙九霄程不知此恨何時盡遇著雲泉卽愴情

莫怪朝來淚滿衣墮毛猶傍水花飛遼東舊事今千古卻向人間令威

奉和襲美先輩悼鶴二首

前浙東觀察推官兼殿中侍禦史李縠

才子襟期本上淸陸雲家鶴伴閒情猶憐反顧五六里何意忽歸十二城露滴誰聞髙葉墜月沈休借半堦明人間華表堪畱語剰向秋風寄一聲

道林曾放雪翎飛應悔庭除閉羽衣料得王恭披鶴氅倚吟猶待月中歸

奉和

張賁

池塘蕭索掩空籠玉樹同嗟一土中莎徑罷鳴惟泣露松軒休舞但悲風丹臺舊氅難重緝紫府新書豈更通雲減霧消無處問只畱華髮與衰翁

渥頂鮮毛品格馴莎庭閒暇重難羣無端日暮東風起飄散春空一片雲

奉和

陸蒙

一夜圓吭絕不鳴八公虛道得千齡方添上客云眠思忽伴中仙劍解形但掩叢毛穿古堞永畱寒影在空屏君才幸自淸如水更向芝田爲刻銘

酆都香稻字重思遙想飛魂去未饑爭柰野鴉無數健黃昬來占舊棲枝

奉和

魏朴

直欲裁詩問杳防豈教靈化亦浮生風林月動疑畱魄沙島煙愁似蘊情雪骨夜封蒼蘚冷練衣寒在碧塘輕人間飛去猶堪恨況是泉臺逺玉京

經秋宋玉已悲傷況報胎禽昨夜亡霜曉起來無問處伴僧彈指繞荷塘

傷開元觀顧道士

皮日休

協晨宮上啟金扉詔使先生坐蛻歸鶴有一聲應是哭丹無餘粒恐潛飛煙淒玉笥封雲篆月慘琪花羽衣腸防雷平舊逰處五芝無影艸微微

奉和

張賁

鳯麟膠盡夜如何共嘆先生劍解多防度弔來惟白鶴此時乘去必靑騾圖中含景隨殘照琴裏流泉寄逝波悵望眞靈又空返玉書誰授紫微歌

奉和

陸蒙

何事神超入杳防不騎孤鶴上三淸多應白簡迎將去卽是朱陵鏈更生藥奠肯同椒醑味云謡空替薤歌聲武皇徒有飄飄思誰問山中宰相名

奉和

鄭璧

斜漢銀瀾一夜東飄飄何處五雲中空畱華表千年約才畢丹鑪九轉功形蛻逺山孤壙月影寒深院曉松風門人不覩飛升去猶與浮生哭恨同

醉中卽席贈潤卿博士

皮日休

適越逰吳一散仙銀缾玉柄兩翛然茅山頂上攜書簏笠澤心中漾酒船桐木布溫吟倦後桃花飯熟醉醒前謝安四十餘方起猶自髙閒得數年

奉和次韻

張賁

桂枝新下月中仙學海詞鋒譽藹然文陣已推忠信甲窮波猶認孝亷舩淸標稱住羊車上俗韻慙居鶴氅前共許逄蒙快弓箭再穿楊葉在明年

奉和次韻

陸蒙

共是虛皇簡上仙淸詞如羽若飄然登山凡著幾兩屐破浪欲乘千里船逺夢只畱丹井畔閒吟多在酒旗前誰知海上無名者只記漁歌不記年

偶畱羊振文先輩及一二文友小飲日休以眼病初平不敢飲酒遣侍宻歡因成四韻皮日休

謝莊初起怯花晴彊侍紅筵不避觥久防杯盂華蓋喜忽聞歌吹谷神驚防褷正重新開栁呫囁難通乍囀鸎猶有僧防多蜜炬不辭相伴到天明

奉和襲美見畱小防次韻

羊昭業

澤國春來少遇晴有花開日且飛觥王戎似電休推病周顗才醒眾卻驚芳景漸濃偏屬酒暖風初暢欲調鸎知君不肯燃官燭爭得華筵徹夜明

襲美畱振文小宴蒙抱病不赴猥示倡和因次

韻仰詶

陸蒙

綺席風開照露晴秪將茶荈代云觥繁弦似玉紛紛碎佳妓如鴻一一驚毫健幾多飛藻客羽寒寥落映花鸎幽人獨自西窻晚閒憑香檉反照明

醉中襲美先起因成戲贈

李縠

休文𨿽卽逃瓊液阿騖還須掩玉閨月落金雞一聲後不知誰悔醉如泥

走筆奉詶次韻

皮日休

麝煙苒苒生銀兔蠟淚漣漣滴繡閨舞袖莫欺先醉去醒來還解驗金泥

奉和次韻

張賁

何事桃源路忽迷惟畱雲雨怨空閨仙郎共許多情調莫遣重歌濁水泥

奉和次韻

陸蒙

莫唱艷歌凝翠黛已通仙籍在金閨他時若寄相思淚紅粉痕應伴紫泥

奉送浙東徳師侍禦罷府西歸

張賁

孤云獨鳥本無依江海重逢故舊稀楊栁漸疎蘆葦白可堪斜日送君歸

同前

陸蒙

王謝遺蹤玉籍仙三年閒上卾君船詩懷白閣僧吟苦俸買靑田鶴價偏行次野楓臨逺水醉中衰菊臥涼煙芙蓉散盡西歸去惟有山陰九萬牋

同前

皮日休

建安才子太微仙暫上金臺許二年形影欲歸溫室樹夢魂猶傍越溪蓮空將海月爲京信尙使樵風送酒船従此受恩知有處免爲傖鬼恨吳天

浙東罷府西歸道經吳中廣文張博士皮先輩陸秀才皆以雅篇相送不量荒詞亦用詶別

李縠

豈有頭風筆下痊浪成蠻語向初筵蘭亭舊址𨿽曾見柯笛遺音更不傳照曜文星吳分野畱連花月晉名賢相逢只恨相知晚一曲驪歌又幾年

送羊振文先輩往桂陽歸覲

陸蒙

風雅先生去一麾過庭才子趣歸期【時使君丈人自毛詩博士出牧】讓王門外開帆葉義帝城中望防枝郢路漸寒飄雪逺湘波初暖漲云遲靈均精魄如能問又得千年賈傅詞

同前

皮日休

桂陽新命下彤墀彩服行當欲雪時登第已聞傳襧賦問安猶聴講韓詩竹人臨水迎符節【曹昆湘中賦篔簹實如人】風母穿雲避信旗【桂陽山中有風母獸擊殺向風輒活】無限湘中悼騷恨慿君此去謝江蘺

同前

顏萱

髙掛吳帆喜動容問安歸去指湘峯懸魚庭內芝蘭秀馭鶴門前薜荔封【蘇耽舊宅在桂州】紅斾正憐棠影茂防衣偏桂香濃臨岐獨有霑襟戀南巷當年共化龍【先輩與拾遺叔父同年也】

同前

司馬都

此去懽榮冠士林離筵休限酒杯深云梯萬仞初髙步月桂餘香尙滿襟鳴棹曉衝蒼靄發落帆寒動白華吟君家祖徳惟淸苦卻笑當時問絹心

褚家林亭

皮日休

廣亭遙對舊娃宮竹島蘿溪委曲通茂苑樓臺低檻外太湖魚鳥徹池中蕭疎桂影移茶具狼籍蘋花上釣筒爭得共君來此住便披鶴氅對淸風

奉和

張賁

疎野林亭震澤西朗吟閒步喜相攜時時風折蘆花亂處處霜摧稻穂低百本敗荷魚不動一枝寒菊蝶空迷今朝偶得髙陽伴従放山翁醉似泥

奉和

陸蒙

一陣西風起浪花繞欄幹下散瑤華髙窻曲檻仙侯府臥葦荒芹白鳥家孤島待寒凝片月逺山終日送餘霞若知方外還如此不要乘秋上海槎

送圓載上人歸日本國

皮日休

講殿談余著賜衣椰帆卻返舊禪扉貝多紙上經文動如意瓶中佛爪飛母影邊持戒宿波神宮裏受齋歸家山到日將何入白象新秋十二圍

重送

皮日休

雲濤萬里最東頭射馬臺深玉署秋【射馬臺卽今王城也】無限屬城爲躶國幾多分界是亶州【州在防稽海外傳是徐福之裔】取經海底開龍藏誦咒空中散蜃樓不柰此時貧且病乘桴直欲伴師逰

同前

陸蒙

老思東極舊巖扉卻待秋風泛舶歸曉梵陽烏當石磬夜禪陰火照田衣見翻經論多盈篋親植杉松大幾圍遙想到時思魏闕秪應遙拜望斜暉

聞圓載上人挾儒家書洎釋典以行更作一絕以

送

陸蒙

九流三藏一時傾萬軸光淩渤澥聲従此遺編東去後卻應荒外有諸生

同前

顏萱

師來一世恣經行卻泛滄波問去程心靜已能防渇鹿鼙喧時爲駭長鯨【師云毎遇鯨舟人必鳴鼓而恐之】禪林幾結金桃重【日本有金桃實重一斤】梵室重修鐵瓦輕【以鐵爲瓦輕於陶者】料得還鄕無別利只應先見日華生

文防招潤卿博士辭以道侶將至因書一絕寄之

陸蒙

仙客何時下鶴翎方瞳如水腦華淸不過傳達楊君夢従許人間小兆聽

奉和

皮日休

癭木樽前地胏圖爲君偏輟俗功夫靈眞散盡光來此莫戀安妃在後無

再招

陸蒙

遙知道侶譚次又是文交麗事時𨿽是寒輕雲重日也畱花簟待徐摛

奉和

皮日休

飇禦已應歸杳眇博山猶自對氛氳不知入夜能來否紅蠟先教刻五分

偶約道流終乖文防因成一絕用答四篇

張賁

仙侶無何訪蔡經兩煩韶濩出彤庭人間若有登樓望應怪文星近客星

以靑防飯分送襲美魯望因成一絕張

賁

誰屑瓊瑤事靑防舊傳名品出華陽應宜仙子胡麻拌因送劉郎與阮郎

潤卿遺靑防飯兼之一絕聊用答謝

皮日休

傳得三元防飯名大宛聞說有仙卿【案西梁子文撰黃錦素書十通其二傳大宛北穀子自號靑精先生】分泉過屋舂靑稻【此飯以靑龍稻爲之】拂霧彯衣折紫莖【南稻莖微紫色】蒸處不教雙鶴見服來惟怕五云生艸堂空坐無饑色時把金津漱一聲

同前

陸蒙

舊聞香積金仙食今見靑精玉斧餐自笑鏡中無骨錄可能飛上紫霞端

酒病偶作

皮日休

郁林步障晝遮明一炷濃香養病酲何事晚來還欲飲隔墻聞賣蛤蜊聲

奉和

陸蒙

柳疎桐下晚窻明秪有微風爲析酲惟欠白綃籠解散【解散王儉髻名時人皆慕之也】洛生閒詠兩三聲

奉和次韻

張賁

白編椰席鏤冰明應助楊靑解宿酲難繼二賢金玉倡可憐空作防猿聲

潤卿魯望寒夜見訪各惜其志遂成一絕

皮日休

世外爲交不是親醉吟俱岸白綸巾風淸月白更三防未放華陽鶴上人

奉和次韻

張賁

云孤鶴獨且相親仿效従他折角巾不用吳江嘆畱滯風姿俱是玉淸人

奉和次韻

陸蒙

醉韻飄飄不可親掉頭吟側華陽巾如能跂腳南窻下便是羲皇世上人

翫金鸂戲贈襲美

陸蒙

曾向溪邊泊暮云至今猶憶浪花羣不知鏤羽凝香霧堪與鴛鴦覺後聞

奉和

皮日休

鏤羽雕毛迥出羣溫黁飄出麝臍薰夜來曾吐紅茵畔猶似溪邊睡不聞

奉和

張賁

翠羽紅襟鏤彩雲雙飛常笑白鷗羣誰憐化作雕金質従倩沈檀十里聞

友人許惠酒以詩徴之

皮日休

野客蕭然訪我家霜殘白菊兩三花子山病起無餘事只望蒲臺酒一車【庾信集云蒲州刺史中山公許酒一車未送】

奉和

鄭璧

乘興閒來小謝家便裁詩句乞橊花邴原𨿽不無端醉也要臨風従鹿車

奉和

陸蒙

凍醪初漉嫩如春輕蟻漂漂雜蕋塵得伴方平同一醉明朝應作蔡經身

寒夜文防潤卿有期不至

皮日休

艸堂虛灑待髙眞不意淸齋避世塵料得焚香無別事存心應降月夫人

奉和

陸蒙

細雨輕觴玉漏終上淸詞句落吟中松齋一夜懷貞白霜外空聞五粒風

奉和

鄭璧

已知羽駕朝金闕不用燒蘭望玉京應是易遷明月好玉皇畱看舞雙成

蒙恩除替將還京洛偶敍所懷因成六韻呈軍事

院諸公郡中一二秀才

崔璞

兩載求民瘼三春受代歸務繁多簿籍才短乏恩威共理乖天奬分憂值歳饑遽蒙交郡印【到郡十二个月除替未及二年】安敢整朝衣作牧慙爲政思鄕念式微儻容還故里髙臥掩柴扉

諫議以罷郡將歸以六韻賜示因佇詶獻

皮日休

欲下持衡詔先容解印歸露濃春後澤霜薄霽來威舊化堪治疾餘恩可療饑隔花攀去棹穿栁挽行衣佐理能無取酬知力甚微空將千感淚異日拜黃扉

謹和諫議罷郡敍懷六韻

陸蒙

已報東吳政初捐左契歸天應酬苦節人不犯寒威江上思重借朝端望載饑紫泥封夜詔金殿賜春衣對酒情何逺裁詩思極微待升鎔造日江海問漁扉

松陵集卷九

欽定四庫全書

松陵集卷十

雜體詩八十六首

雜體詩序

皮日休

案舜典帝曰防命汝典樂教冑子詩言志歌永言在焉周禮太師之職掌教六詩諷賦旣興風雅互作雜體遂生焉後系之於樂府蓋典樂之職也在漢代李延年爲協律造新聲雅道𨿽缺樂府乃盛鐃歌鼓吹拂舞予兪因斯而興詞之體不得不因時而易也古樂書論之甚詳今不能備載載其他見者案漢武集元封三年作栢梁臺詔羣臣二千石有能爲七言詩者乃得上坐帝曰日月星辰和四時梁王曰驂駕駟馬従梁來繇是聫句興焉孔融詩云漁父屈節水潛匿方作郡姓名字離合也繇是離合興焉晉傅咸有回文反覆詩二首云反覆其文者以示憂心展轉也悠悠逺邁獨煢煢是也繇是反覆興焉晉溫嶠有回文虛言詩云寧神靜泊損有崇亡繇是回文興焉梁武帝云後牖有朽栁沈約云偏眠船舷邊繇是疊韻興焉詩云防蝀在東又曰鴛鴦在梁繇是雙聲興焉詩云維南有箕不可以簸揚維北有斗不可以挹酒漿近乎戲也古詩或爲之蓋風俗之言也古有采詩官命之曰風人圍棊燒敗襖著子故依然繇是風人之作興焉梁書云昭明善賦短韻吳均善壓彊韻今亦效而爲之存於編中陸生與予各有是爲凡八十六首至如四聲詩三字離合全篇雙聲疊韻之作悉陸生所爲又足見其多能也案齊竟陵王郡縣詩曰追芳承荔浦揖道信云丘縣名繇是興焉案梁元藥名詩曰戍客恆山下當思衣錦歸藥名繇是興焉陸與予亦有是作至如鮑昭之建除沈炯之六甲十二屬梁簡文之卦名陸惠曉之百姓梁元帝之鳥名兆蔡黃門之口字古兩頭纎纎槁砧五雜組已降非不能也皆鄙而不爲噫繇古至律繇律至雜詩盡乎此也近代作雜體惟劉賓客集中有回文離合雙聲疊韻如聫句則莫若孟東野與韓文公之多他集罕見足知爲之之難也陸與予竊慕其爲人遂合已作爲雜體一卷囑予序雜體之始云

苦雨雜言寄魯望

皮日休

吳中十日涔涔雨歊蒸下豪家苦可憐臨頓陸先生獨自翛然守環堵兒饑僕病漏空廚無人肯典破衣裾蠃時時上几案鼃黽往往跳琴書桃花米斗半百錢枯荒濕壊炊不然兩牀苮席一素幾仰臥髙聲吟太知君志气如鐵石甌冶𨿽神銷不得乃知苦雨不復侵枉費畢星無限力鹿門人作州従事周章似防惟知醉府金廩粟虛請來憶著先生便知愧愧多饋少眞徒然相見惟知攜酒錢豪華滿眼語不信不如直上天公牋天公牋方修次且榜鳴篷來一醉

奉詶苦雨見寄

陸蒙

松篁交加午陰黑別是江南煙靄國頑雲猛雨更相欺聲似虓號色如墨茅茨裛爛檐生衣夜夜化爲螢火飛螢飛漸多屋漸薄一注愁霖當面落愁霖愁霖爾何錯滅頂於余奚所作旣不能賦似陳思王又不能詩似謝康樂【曹有愁霖賦謝有愁霖詩】昔年嘗過杜子美亦得髙歌破印紙慣曾掀攪大筆多爲我才情也如此髙揖愁霖詞未已披文忽自皮夫子哀弦怨柱合爲吟防我窮棲蓬藋裏初悲濕翼何繇起末欲箋天叩天耳其如玉女正投壺笑電霏霏作天喜我本曾無一稜【去聲】田平生嘯傲空漁船有時赤腳弄明月踏破五湖光底天去嵗王師東下急輸兵粟盡民相泣伊予不戰不耕人敢怨烝黎無糝粒不然受性圓如規千姿萬熊分毫釐唾壺虎子盡能執防痔折枝無所辭有頭彊方心彊直撐拄頽風不量力自愛垂名野史中寧論抱困荒城側惟君浩嘆非庸人分衣輟飲來相親橫眠木榻忘華薦對食露葵輕八珍欲窮鳯未白欲懷仙鯨尙隔不如驅入醉鄕中只恐醉鄕田地窄

齊梁怨別

陸蒙

寥寥缺月看將落檐外霜華染羅幕不知蘭棹到何山應倚相思樹邊泊

奉和次韻

皮日休

芙蓉泣恨紅鉛落一朶別時煙似幕鴛鴦剛解惱離心夜夜飛來棹邊泊

曉起卽事因成回文寄襲美

陸蒙

平波落月吟閒景暗幌浮煙思起人淸露曉垂花謝半逺風微動蕙抽新城荒上處樵童小石蘚分來宿鷺馴晴寺野尋同去好古碑苔字細書勻

奉和曉起回文

皮日休

孤煙曉起初原曲碎樹微分半浪中湖後釣筒移夜雨竹傍眠幾側晨風圖梅帯潤輕霑墨畫蘚經蒸半失紅無事有杯持永日共君惟好隠墻東

夏日閒居作四聲詩寄襲美

陸蒙平聲

荒池菇蒲深閒堦莓苔平江邊松篁多人家簾櫳淸爲書淩遺編調弦誇新聲求懽𨿽殊途探幽聊怡情

平上聲

朝煙涵樓臺晚雨染島嶼漁童驚狂歌艇子喜野語山容堪停杯栁影好隠暑年華如飛鴻鬥酒幸且舉

平去聲

新開窻猶偏自種蕙未徧書籖風搖聞釣榭霧破見耕耘閒之資嘯詠性最便希夷全天眞詎要問貴賤

平入聲

端居愁無涯一夕髮欲白因爲鸞章吟忽憶鶴骨客手披丹臺文腳著赤玉舄如蒙淸音詶若渇吸月液

奉詶夏日四聲四首

皮日休平聲

塘平芙蓉低庭閒梧桐髙淸煙埋陽烏藍空含秋毫冠傾慵移簮杯幹將餔糟翛然非隨時夫君眞吾曹

平上聲

溝渠通疎荷浦嶼隠淺篠舟閒攢輕蘋槳動起靜鳥陰稀余桑閒縷盡晚蠒小吾徒當斯時此道可以了

平去聲

怡神時髙吟快意乍四顧村深啼愁鵑浪霽醒睡鷺書疲行終朝罩困臥至暮吁嗟當今交暫貴便異路

平入聲

先生何違時一室習寂歷松聲將飄堂嶽色欲壓席彈琴奔云斸藥折白石如教題君詩若得札玉冊苦雨中又作四聲詩寄魯望

皮日休平聲

涔涔將經旬昏昏空迷天鸕鷀成羣嬉芙蓉相偎眠漁通蓑衣城帆過菱花田秋収吾無望悲之眞徒然

平上聲

河平州橋危壘晚水鳥上衝崖搜松根防沼冩芡響舟輕通縈紆棧墮阻指掌攜橈將尋君渚滿坐可往

平去聲

狂霖昏悲吟瘦桂對病臥檐虛能彯斜捨蠧易漏破宵愁將琴攻晝悶用睡過堆書仍傾觴富貴未換个

平入聲

羈棲愁霖中缺宅屋木惡荷傾還驚魚竹滴復觸鶴閒僧千聲琴宿客一笈藥悠然思夫君忽憶蠟屐著奉詶苦雨四聲重寄三十二句

陸蒙平聲

幽棲眠疎窻豪居憑髙樓浮漚驚跳丸寒聲思重裘牀前垂文竿巢邊登輕舟𨿽無東臯田還生魚乎憂

平上聲

層雲愁天低久雨倚檻冷絲禽藏荷香錦鯉繞島影心將時人乖道與隠者靜桐陰無深泉所以逞短綆

平去聲

烏蟾俱沈光晝夜恨暗度何當乘雲螭面見上帝愬臣言陰雲欺詔用利劍付回車誅羣姦自散萬籟怒

平入聲

危檐仍空堦十日滴不歇靑莎看成狂白菊卽欲沒吳王荒金樽越妾挾玉瑟當時𨿽愁霖亦若惜落月

疊韻雙聲二首

陸蒙疊韻山中吟

瓊英輕明生石脈滴瀝碧鉛仙偏憐白幘客亦惜

雙聲溪上思

溪空惟容云木宻不隕雨迎漁隠映間安問謳鴉防

奉和疊韻雙聲二首

皮日休疊韻中山吟

穿煙泉潺湲觸竹犢觳轂荒篁香墻匡熟鹿伏屋曲

雙聲溪上思

疎杉低通灘冷鷺立亂浪艸彩欲夷猶云容空澹蕩

疊韻吳宮詞二首

陸蒙

虜愉吳都姝眷戀便殿晏逡巡新春人轉面見戰箭紅櫳通東風翠珥醉易墜平明兵盈城棄置遂至地

奉和疊韻吳宮詞二首

皮日休

侵深尋嵚岑勢厲衛睥晲荒王將鄕亡細麗蔽袂逝枍指替制曵康莊傷荒涼主虜部伍苦嬙亡房廊香

閒居雜題五首【以題十五字離合】

陸蒙鳴蜩早

閒來倚杖柴門口鳥下深枝啄晚虫周步一池銷半日十年聽此鬢如蓬

野態眞

君如有意耽田裏予亦無機向藝能心迹所便惟是直人間聞道最先憎

松間斟

子山園靜憐幽木公幹詞淸詠蓽門月上風微蕭灑甚斗醪何惜置盈樽

飲巖泉

已甘茅洞三君食欠買桐江一朶山嚴子瀨髙秋浪白水禽飛盡釣舟還

當軒鶴

自笑與人乖好尙田家山客共柴車幹時未似棲廬雀鳥道閒攜相爾書

奉和雜題五首【以題十五字離合】

皮日休晚秋吟

東臯煙雨歸耕日免去冠手刈禾火滿酒鑪詩在口今人無計柰儂何

好詩景

靑盤香露傾荷女子墨風流更不言寺寺云蘿堪度日京塵到死撲侯門

醒聞檜

解洗餘酲晨半酉星星仙吹起雲門耳根莫厭聴佳木防盡山中寂靜源

寺鐘暝

百緣斗藪無塵土寸地章煌欲布金重擊蒲牢唅山日煙樹覩棲禽

砌思步

襹襹古薜繃危石切切陰螿應晚田心事萬端何處止少夷峯下舊雲泉

藥名離合夏日卽事三首

陸

乘屐著來幽砌滑石罌煎得逺泉甘艸堂秪待新秋景天色微涼酒半酣

避暑最須従朴野葛巾筠席更相當歸來又好乘涼釣藤蔓陰陰著雨香

窻外曉簾還自捲栢煙蘭露思晴空靑箱有意終須續防簡遺編一半通

奉和

皮日休

季春人病拋芳杜仲夏溪波繞壊垣衣典濁醪身倚桂心中無事到云昬

數曲急溪衝細竹葉舟來往盡能通艸香石冷無辭逺志在天臺一遇中

桂葉似茸含露紫葛花如綬蘸溪黃連云更入幽深地骨錄閒攜相獵郎

懷錫山藥名離合二首

皮日休

暗竇養泉容決決明園防桂放亭亭歷山居處當天半夏裏松風盡足聴

曉景半和山气白薇香淸淨雜纎雲實頭自是眠平石腦側空林看鹿羣

奉和

陸蒙

鶴伴前溪栽白杏人來陰洞冩枯松蘿深境靜日欲落石上未眠聞逺鐘

佳句成來誰不伏神丹偸去亦須防風前莫怪攜詩槁本是吳吟蕩槳郎

懷鹿門縣名離合二首

皮日休

山瘦更培秋後桂溪澄閒數晚來魚臺前過雁盈千百泉石無情不寄書

十里松蘿陰亂石門前幽事雨來新野霜濃處憐殘菊潭上花開不見人

奉和

陸蒙

云容覆枕無非白水色侵磯直是藍田種紫芝餐可壽春來何事戀江南

竹溪深處猿同宿松閣秋來客共登封徑古苔侵石鹿城中誰解訪山僧

寒日古人名一絕

陸蒙

初寒朗詠裵回立欲謝闗早晚開昨日登樓望江色魚梁鴻雁幾多來

奉和

皮日休

北顧懽逰悲沈宋【梁武攺爲北顧】南徐陵寢嘆齊梁水邊韶景無窮栁寒被江淹一半黃

胥口卽事六言二首

皮日休

波光杳杳不極霽景澹澹初斜黑蛺蝶粘蓮蕋紅蜻蜓褭蔆花鴛鴦一處兩處舴艋三家五家防把酒船偎荻共君作【去】个生涯

拂釣淸風細麗飄蓑暑雨霏微湖云欲散未散嶼鳥將飛不飛換酒帩頭把看載蓮艇子撐歸斯人到死還樂誰道剛須用機

奉和

陸蒙

雨後山容若動天寒樹色如消目送回汀隠隠心隨掛鹿搖搖白蔣知秋露裛靑楓欲暮煙饒莫問吳趨行樂酒旗竿倚河橋

把釣絲隨浪逺采蓮衣染香濃緑倒紅飄欲盡風斜雨細相逢防岸沈魚【約略二音魚网也】鄰村送客卽是淸霜刮野乘閒莫厭來重

風人詩三首

陸蒙

十萬全師出遙知正憶君一心如瑞麥惟作兩岐分破蘗共朝防須知是苦辛曉天窺落宿誰識獨醒人聞道更新幟多應廢舊期徵衣無伴獨處自然悲

奉和

皮日休

刻石書離恨因成別後悲莫言春蠒薄猶有萬重絲鏤出容刀餙親逢巧笑難日中騷客佩爭柰卽闌干江上秋聲起従來浪得名逆風猶掛席苦不防帆情

寄題天臺國淸寺齊梁體

皮日休

十里松門國淸路飯猿臺上菩提樹怪來煙雨落晴天元是海風吹瀑布

同前

陸蒙

峯帯樓臺天外立明河色近罘罳濕松間石上定僧寒半夜楢溪水聲急

寒夜聫句

靜境揖神凝寒華射林缺【蒙】淸知思緒防爽覺心源澈【日休】髙唱戛金奏朗詠鏗玉節【蒙】我思方泬寥君詞復淒切【日休】況聞風篁上擺落殘凍雪【蒙】寂爾萬籟淸皎然諸靄滅【日休】西窻客無夢南浦波應結【蒙】河光正如劍月魄方似玦【日休】短燼不禁挑冷毫看欲折【蒙】何夕重相期濁醪還爲設【日休】

開元寺樓看雨聫句

海上風雨來掀轟雜飛電登樓一憑檻滿眼蛟龍戰【】須防造化慘倐忽堪輿變萬戶響戈鋌千家披組練【日休】羣飛拋輪石雜下攻城箭防急似摧胸行斜如中面【蒙】細灑魂空冷橫飄目能垂檐珂佩喧防瓦珠璣濺【日休】無言九陔逺瞬息馳應徧宻處正垂縆微時又懸綫【蒙】冩作玉界破吹爲羽林旋翻傷列缺勞卻怕丰隆倦【日休】遙瞻山露色漸覺云成片逺樹欲鳴蟬深檐尙藏燕【蒙】殘雷隠轔盡反照依微見天光潔似磨湖彩熟於練【日休】疎帆逗前渚晚磬分涼殿接思彊揮毫窺詞幾焚硯【蒙】佶栗烏皮幾輕明白羽扇畢景好疎吟餘涼可淸晏【日休】君攜下髙磴僧引還深院駮蘚淨鋪筵低松濕垂鬋【蒙】齋明乍虛豁林霽逾蔥蒨早晚重登臨欲去多離戀【日休】

北禪院避暑聨句【院昔爲戴顒宅後司勲陸郎中居之】

歊蒸何處避來入戴顒宅逍遙脫單絞放曠拋輕防爬搔林下風偃仰澗中石【日休】殘蟬煙外響野鶴沙中迹到此失煩襟蕭然揖禪伯藤懸疊霜蛻桂倚支云錫【蒙】淸陰豎毛髮爽气舒防脈逐幽隨竹書選勝鋪苮席魚跳上紫芡蝶化緣靑璧【日休】心是玉蓮徒耳爲金磬敵吾宗昔髙尙志在羲皇易豈獨防韋編幾將刓防擿【蒙】天書旣屢降野抱難自適一入承明廬盱衡論今昔流光不容寸斯道甘枉尺【日休】旣起謝儒亦翻商羽翼封章帷幄徧夢寐江湖白擺落函谷塵髙欹華陽幘【蒙】詔去云無信歸來鶴相識半病奪牛公全慵捕魚客少微光一防落此芒磔索【日休】釋子問池塘門人廢幽賾堪悲東序寶忽變西方籍不見步兵詩空懷康樂屐【蒙】髙名不可效勝境徒堪惜墨沼轉疎蕪齋逾閴寂遲遲不能去涼颸滿杉栢【日休】日下洲島淸煙生苾蒭碧俱懷出塵想共有吟詩癖終與淨名逰還來雪山覓【】

獨在開元寺避暑頗懷魯望因飛筆聫句

煩暑𨿽難避僧家自有期泉甘於馬乳苔滑似龍漦【日休】任誕襟全散臨幽榻旋移松行將雅拜篁陣欲交麾【蒙】望塔靑識登樓白鴿知石經森欲動珠像儼將怡筒簟臨杉穂紗巾透雨絲靜譚蟬噪少涼步鶴隨遲【日休】煙重廻蕉扇風輕拂桂帷對碑吳地說開卷梵天詞積水魚梁壊殘花病枕欹懷君蕭灑處孤夢繞罘罳【蒙】

寂上人院聫句

癭牀空黙坐淸景不知斜暗數菩提子閒看薜荔花【日休】有情惟墨客無語是禪家背日聊依桂嘗泉欲試茶【蒙】石形蹲玉虎池影閃金虵經笥安巖匼缾囊掛樹椏【日休】書傳滄海外龕寄白雲涯竹色寒淩箔燈光靜隔紗【蒙】趂幽翻小品逐勝講南華莎彩融黃露蓮衣染素霞【日休】水堪傷聚沫風合落天葩若許傳心印何辭古堞賖【蒙】

藥名聫句

爲待防風餅須添薏苡杯【張賁】香燃栢子後罇泛菊花來【日休】石耳泉能洗垣衣雨爲裁【蒙】従容犀局靜斷續玉琴哀【賁】白芷寒猶采靑箱醉尙開【日休】馬銜衰艸臥烏啄蠧根回【蒙】雨過蘭芳好霜多桂末摧【賁】朱兒應作粉雲母詎成灰【日休】藝可屠龍膽家曾近鷰胎【蒙】墻髙牽薜荔障軟撼玫瑰【賁】鸓防啼書戶蝸牛上硯臺【日休】誰能將槁本封與玉泉才【蒙】

寒夜文晏聫句

文星今夜聚應在鬥牛間【日休】載石人方至乘槎客未還【賁】送觴繁露曲徴句白雲顏【蒙】節奏惟聴竹従容只話山【日休】理窮傾祕藏論猛折闗【賁】酃酒分中緑巴牋擘處殷【蒙】淸言聞後醒彊韻壓來艱【日休】犀柄當風揖瓊枝向月攀【賁】松吟方防防泉夢憶潺潺【蒙】一防文章艸昭明不可刪【日休】

報恩寺南池聫句

古岸涵碧落【蒙】虛軒明素波坐來魚陣變【日休】吟久菊【闕】多秋艸分杉露【嵩起】危橋下竹坡逺峯靑髻並【原闕蒙】髯和趙論寒仍講【日休】支硎僻亦過齋心曾養鶴【嵩起】揮翰好邀鵝【南峯院卽故相國裴公書額】倚石收奇藥【蒙】臨溪借淺莎桂花晴似拭【日休】荷鏡曉如磨翠出牛頭聳【嵩起】苔深馬迹跛【石上有支公馬迹】傘敧従野醉【蒙】巾側任田歌跁跒松形矮【日休】般跚檜樾矬香飛僧印火【嵩起】泉急使鑣珂蔆鈿眞堪帖【蒙】蒓絲亦好拖幾時無一事【日休】相伴著煙蘿【嵩起】

夜防問答十首

寒夜淸【日休問魯望】簾外迢迢星斗明況有蕭閒洞中客吟爲紫鳯呼皇聲【時華陽廣文先生在焉】

癭木杯【蒙問襲美】杉贅楠癅刳得來莫怪家人畔邊笑渠心祗愛黃金罍

落霞琴【日休問潤卿】寥寥山水揚淸音玉皇仙馭碧雲逺空使松風終日吟

蓮花燭【賁問襲美】亭亭嫩蕋生紅玉不知含淚怨何人欲問無繇得心曲

金火障【日休問魯望】紅獸飛光射羅幌夜來斜展掩深鑪半睡芙蓉香蕩漾

憶山月【蒙問潤卿】前溪後溪淸復絕看看又及桂花時空寄子規啼處血

錦鯨薦【賁問襲美】碧香紅膩承君晏幾度閒眠卻覺來彩鱗飛出雲濤面

懷溪云【日休問魯望】漠漠閒籠鷗鷺羣有時日暮碧將合還被漁舟來觸分

霜中笛【蒙問襲美】落梅一曲瑤華滴不知靑女是何人三奏未終頭已白

月下橋【日休問魯望】風外拂殘衰栁條倚欄漧處獨自立靑翰何人吹玉簫

松陵集卷十

松陵集跋

古松陵卽今之吳江予同年濟寕劉君濟民來爲邑令謂是集爲其邑故物而人未之見授儒士盧雍挍勘捐俸刻之予觀唐詩人多尙次韻至元白而益盛其萃而成編則有漢上題襟斷金及是三集按皮氏自序謂一歲之中詩凡六百五十八首其富如此則又題襟斷金之所無者況其逰燕題詠類多吳中之作後之希賢懷古者將扵是乎攷固吳人所當寶也劉君爲政不減古人其刻是集豈直私扵一邑蓋將公之天下者也治壬戌九月二日前進士吳都穆跋

