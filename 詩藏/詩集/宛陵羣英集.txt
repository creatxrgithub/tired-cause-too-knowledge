

欽定四庫全書

集部八

提要

宛陵羣英集十二卷

總集類

【臣】等謹案宛陵羣英集十二卷元汪澤民張師愚同編澤民字叔志婺源人延祐戊午進士授承事郎同知嶽州路平江州事歷南安信州兩總管府推官以母憂歸服除補平江路總管府推官調濟寧路兗州知州至正三年召爲國子司業與修三史書成遷集賢直學士尋以禮部尙書致仕居宣城自號堪老眞逸十五年長槍賊陷寧國被執不屈罵賊死年七十贈江浙行中書省左丞追封譙國郡公謚文節師愚字仲愚寧國人曽兩領延祐天歷鄕薦與澤民友善江南通誌稱其嘗撰梅堯臣年譜然年譜乃其弟師曽所撰已別著錄以爲師愚者悞也是編蓋澤民晚居宣城時所輯上自宋初下迄元代得詩一千三百九十三首分古今體訂爲二十八卷同裏施璇爲鋟板以行其後久佚不傳故寧國宣城二志載籍門內均不著其目今核永樂大典各韻內所錄此集之詩共得七百四十六首作者一百二十九人視原本猶存十之五六中如王圭等七十餘人載於宣城舊志文苑傳者其遺編往往借此以見又如梅鼎祚宛雅所錄諸家佚句以爲原詩防亡者今其全什亦多見集中宋元著作放失者多此集𨿽僅一鄕歌詠亦可云文獻之徵矣謹裒集校定釐爲十二卷凡其人之爵裏事迹有可考者俱補注於姓名之下不可考者闕之其永樂大典原本失載人名無可參補者則仍分類附錄於後以待審訂焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

原序

詩所以詠情性而夲乎風教之盛衰其體固有古近之殊求之六義一也宛陵爲江左大藩文風之盛蓋久矣世逺而辭不傳宋太平興國中少卿李公以文學顯繼而侍讀梅公以詩名當世搜訪所作皆僅餘數篇侍讀從子都官聖兪則尢大昭著者幸其集獨存學宮嵗月寖深後之篇詠益復放失可不惜哉裏中施璇明叔昆弟惇尙文墨廼請於余偕張仲淵編輯李少卿而下詩逮乎今日凡得一千三百九十三首分古今體繕寫爲二十八卷題曰宛陵羣英集鋟板而傳之都官詩則不復載焉余嘗怪世之昧者往往易視乎詩不知其闗政教非小也是故風雅之作媺惡具存感發懲創並行不悖今是編𨿽不越乎宛陵然一邦之政教得失於焉可考矣采詩者覽之亦將有所取云至正初元嵗在辛巳正月丙子新安汪澤民序

宛陵山水之勝聞於東南人生其間必有魁奇秀偉之士發於詠歌亦必淸麗典雅播當時而傳後世由宋以來有少卿李公侍讀梅公公之侄都官先生洎施景仁周少隠諸人彬彬彰甚余嘗欲萃輯眾作而因循不暇一日里人施璇明叔率諸弟來請曰吾宣詩人之集不少年代浸逺散渙無統淪亡者眾矣今不輯懼久而益泯使後世無聞焉非所以尊先達勵後進願子輯諸家之長爲一編吾將刻之梓以久其傳豈不偉歟余固辭不獲乃與吾友汪氏叔志上取宋初迨於今日凡宣之士所作諸體詩摘其警防者類分而臚列之凡二十八卷名曰宛陵羣英集都官詩則有宛陵先生集刻夲於學宮玆不復載若夫采錄未盡及繼今有作將俟續刋之云至正元年嵗在辛巳春正月丙子宣城張師愚敍

欽定四庫全書

宛陵羣英集卷一

元汪澤民張師愚同編古體【四言五言】

宋

陳天麟【案天麟字季陵紹興中進士累官集賢殿修撰嘗編易三傳及西漢南北史左氏徴節等書所著曰攖寧居士集】

靑山辭

靑山崔崔白雲溶溶我疑其中仙人所宮風馬云輿霓旌羽幢防行太空翩然相從望而不見使我心忡我本金華牧羊之童口誦蕊笈有聲如鐘震撼巖壑無礙不通謫居下土黃塵蒙蒙五色之气布滿西東秋髙露淸陟彼危峯呼吸元气精神內融嘯傲萬物後天而終梅詢【案詢字昌言端拱中進士及第歷翰林侍讀學士遷給事中出知許州卒歐陽修志其墓所著集二十卷王安國敍之編修陳天麐爲撰年譜宋史有傳】

呼猿洞

古洞呼白猿寂歷不知處風激石上泉僧疑月中樹防茫認松雪髣髴橫樵路空望增爾思蒼蒼柰煙霧

曲水亭

鶴髮山中人防泉鑿幽石如憑靑玉案分遞白雲液泠泠濺雕俎瑟瑟穿吟席醉坐三伏中煩襟自消釋李兼【案兼字孟逹孝先曾孫博學工詩楊萬里推許之出知臺州居官有守旣卒吏民爲之巷哭罷市所著有雪巖集】

寄題愚齋

巧鬻非善賈利獲非良農君子不自智甘與庸人同天君見獨者進退有新功忽斂藝文手反著懷袖中客問以臆對此說非易窮吾非寗武子今學北山翁

奉陪攖寧侍郎逰栢山寺謁梅公墓小憇行軒勉酌

蕭寺倚巖郭昔逰幾何年玆辰愜幽賞杖屨從儒先稍穿蒼蘚徑旋入靑蘿煙山色若倒屣松風自鳴弦目力奇觀步屧信所便俄登旃檀林金碧耀修緣道旁老木拱詩翁久飛仙蟬蛻萬物表蝶夢三生前至今二百載相望箕斗懸緬懷文忠公丰碑泯遺鐫樂善如緇衣後世兩稱賢山僧矜好事華表新題璇向來委榛棘時情任渠遷【原注時使君來奠梅公墓下山僧始爲立華表故云】先生笑撫掌此事從古然相逢一樽酒勸君小流連江梅欲浮動春光向妖妍同逰二三子舂容有佳篇歸歟不知夜霜雪淨寒天

元

王璋【案璋字敬叔圭之弟】

題叢隠軒

吳寛居所居燕坐之處有老桂臨牕最爲嘉樹疏齋取招隠士首句名其軒曰叢隠分韻賦詩得生字

棧棧曷可棲采采祗暫榮連蜷此嘉樹璀粲敷珠英翩翩佳公子遼遼懷古情植之軒楹間气欲千巖並冬無零葉長夏有餘淸天風發幽香好鳥枝間鳴𨿽乏貞松姿嵗寒未渝盟何必澗谷居而後可逃名長歌小山詞吾亦得此生

夏謹齋總管開南陵栁家港諸人賦詩要僕同賦

五行水潤下可導不可障孟軻譏鄰壑齊桓禁曲防李冰鑿離堆江水得安行棲筠散磨磑鄭白復其常懷哉賢牧心千載遙相望弋江經陽谷壅利資豪彊吾侯一防鑿二邑免懷防襏襫春耕遂黍稌秋風香功因地利致惠與江流長爲公賦臨河維以比甘棠

梅叔章自安慶歸和盧疏齋次陶詩韻余亦就答

昔別趨上都今歸自舒州方尋嵗寒盟而與靜者儔論詩精神契話舊嵗月流嗟我獨何爲閉門治幽憂豈無一杯酒不得同獻酬虛防瓊琚贈自愧吾何修

汪銖【按銖鑫之弟】

寄徐冰壑

空谷有佳人逺在天一方大壑江海髙寒逼風霜炯炯冰玉壺粲粲云漢章敬亭有閒雲孤飛吳山旁脈脈一水隔落落參與商搴裳欲從之羽短川陸長懷哉耿不寐明月共夜光何當脫埃塵從子冰雪鄕

梅徳明【案徳明宋都官員外郎堯臣之後績學工詩見稱扵世】

逰永慶寺

尋幽扣禪闗春意良可掬修竹照淸溪珍禽響佳木瀟灑詩境偏往來幽徑熟不見松風亭落花空蔌蔌

九日登敬亭西峯分韻得無字

素秋倐雲暮佳節孰與娛良朋念幽獨折簡煩相呼謂言西峯勝日晏不憚迂追隨向林麓先後雜樵蘓攝衣臨莽蒼捫蘿歷﨑嶇絕頂平且衍極目楚與吳連綿羣山羅縹緲飛雲孤采彼巖下菊酌此山中壺神交企往哲得意心自愉笑我塵寰客此樂還有無

下嶺分得羣字

復下丹梯來似失飛仙羣嵐翠漸相逺泉流喜重聞茨居憇落景菊觴繼餘醺晚景矚山郭獨悵歸袂分

貢士源

送張師聖陞察掾

淸憲肅文治霜臺進時髦翩然黃鵠舉迹與秋云髙伊昔來江東才華冠英曹淸風動蓮幕勁气生紫毫爰因休沐暇嘯詠出蘭臯粲粲明月珠煌煌宮錦袍因之寓奇賞慰我心郁陶如何敬亭別無由駐輕舠吟箋寫離思華觴酌芳醪行哉茂逺業寧復辭賢勞

趙孟熺

雜興

上蔡牽黃犬華亭聞唳鶴將相豈非榮終焉竟何若不如素貧賤至死有餘樂所以園綺輩超然見幾作神龍困於陸井蛙妄自尊羣蠅附驥尾騰騰擾晨昏韓盧多反噬那復念舊恩悲哉國士志天逺吁無門伯禹大聖人而甘飲食菲子淵眞賢者簟瓢樂亹亹我輩何人哉越分犯不韙薄言采三秀獨立歌山鬼

自擬招挽歌

余旣仿太史公五柳先生自述存悔老人序傳因更觀陶淵明陸士衡秦少防皆有自擬挽歌輒復效顰爲詩二章防邀時賢相與作巫陽招些弔此未死逰魂他日九泉目其瞑矣戊戌季秋

生死猶旦夜萬古無不然縱有百年壽終亦埋荒阡況玆三彭仇幾人得百年在世苦役役百念常憂煎一朝同物化閉口不觧言閉口不觧言骨肉漫哀憐噫嘻重噫嘻誰能了塵緣

宋玉作招魂哀傷爲其師淵明擬挽歌賢達惟自悲後有陸與秦亦復爲此辭今我慕先哲豫歌露朝晞幽幽石山室有日入居之親舊倘有情及在挽以詩不必待長夜假鐸樂吾屍

胡晉

九日登敬亭以登髙無秋云分韻得秋字

夙居敬亭側登覽常靡由佳辰豁新霽幸陪君子防依松息防倦聽泉欣暫畱攀緣歷危巓指示窮荒陬培塿寧足數岱宗良與儔班荊憇云根拂蘚題巖幽仙果滿藂摘時菊盈觴浮歡餘發髙詠興逸淩淸秋心賞未云極何當復相求

下山以日落羣山陰分韻得山字

杪秋景易晏暮色生空山紫芝信可采丹梯詎難攀未諧棲雲期且復步月還誰當念幽賞神逰翠防間

齋居有作贈同志

齋廬幸髙曠況與佳人俱地偏車馬絕境勝襟抱舒日與篇翰親頗覺塵事疏晴軒瞰嵐嶺緑池涵淸虛苔防被行徑林陰芘幽居吾非傲軒冕且復得所如

同張叔輿防敬亭葫蘆衝

邈居闕心賞何由散襟顏過門有髙賢連袂欣尋山躡石渡淸淺求蹊出榛菅稍深竹樹盡忽曠煙巒環卽此敬亭勝豈殊盤谷間息影巖扉幽寓歡觴宴閒視日未雲暮嘉言且容攀

戊申春送汪叔志之建業

髙士抱經濟夙齡著嘉聞披懷豁霽月爲文舒慶雲蔚若豹姿邈隨丹鳳羣弦歌育時秀令徳承先芬秦淮浮緑漪鐘山淩紫氛從防良未遂言別徒悁勤

首夏遊明寂寺

良逰屬初夏逍遙振晨策逶迆松徑長杳靄煙嵐積淙流散瓊華紺宇燦金碧掃石展良防披榛尋往迹眷賞方延佇鳴笳起將夕

汪珍【案珍字聘之隠居黃山盧摯雅重之汪澤民敬其爲人不敢與鴈行毎稱曰南山先生】感興

素絲墮墨池白璧有防缺缺者不復完污者難再潔君子愼言行皎皎庶不滅絲璧誠可珍所貴完與白揺揺東園柳娜娜不自持夲非棟楹器但有猗儺姿揉之成桮棬未免與人隨嚴冬霜霰隕不得斤斧施賞玩誠足貴取材非所宜

潺潺急流水𨿽淸不可鑑悠悠行路人𨿽語只可暫朝菌不謀夕槿花豈待旦哲人愼交際毋貽來者嘆白石攻良玉鹽鹺錯南金明鏡賤嫫母磁石惡曲鍼向來防不焦或中朱絲琴又聞牛頷鐸可諧大樂音用捨非不公美惡在所任

故人在天末三嵗不得書欲寫心中事緘之問闊疏杳杳雲中鴈沈沈江底魚此意竟莫達抱恨當何如貢奎【案奎字仲章父士濬贈廣陵侯奎任池州路齊山書院山長擢應奉翰林文字泰定中拜集賢直學士後贈廣陵郡侯謚文靖所著有雲林小稿聽雪齋記靑山漫吟倦防集豫章稿上元新錄南州紀行凡百二十卷】

寄吳子彥

憶昔溪上別於玆倐經年胡爲不嗣音令我心茫然燕州六月旱火雲蒸晚天飛蝗密如雨桑麥浮黃煙秉筆事詞翰媿非時政先側聞江南雨官途漫成川豈無妻子累萬里何由前對食不能餐枕肱重憂煎蒼蠅何營營厥類紛牽連緬懷嘉樹底披襟弄淸泉雲林有髙處盍賦歸來篇

答陳華仲

海上三神山上有學仙侶泠泠紫簫聲吹作飛鳳語廻飈蕩溟海散落成煙雨豈無知音者一振九苞羽持之獻天庭上以奉明主

張師愚【案師愚字仲愚一字仲淵與弟師魯皆好學工詩甞從汪澤民逰澤民稱平生畏友有二張云】

古詩

晨選期門士大獵南山陽白日照旌旗咫尺臨淸光之子才且武結髮在戎行控拳拉羆虎餘勇殊未央回車宴五柞舉烽令行觴禾黍被中野松栢生髙岡借問何所思所思在冀方彼美冀方士安得同翺翔

峩峩切云冠奕奕芙蓉劍揚揚徒旅繁濟濟駕紫燕行行向雙闕去上未央殿君明臣亦良四海皆淸晏齋房多靈芝郊藪鳳凰見羣臣亦何爲稱功勸封禪

中夜整冠帯覽彼明月光屏營不能寐憂心獨怦怦危坐待明發牽牛直南榮盈庭樹蘭蕙芬馨日凋零客行隨所適感物懷故鄕朝發鴈門道夕入蘭臺宮佳賓防若云列鼎吹笙簧終嵗極燕樂保已有餘慶

仙人降瑤序風露淸壇場朗詠玉書文遙上緑云章閶闔啟中夜五色垂景光霓旌導絳節授以長生方湛然守中扄不迎亦不將瓊漿酌天和玉芝茹春香手種蟠桃花坐待三千霜相從廣成子鸞鵠參翺翔

送楊待制

玉堂邇丹扆代言煥絲綸求才極淸選擢用先席珍英英儒者宗顯秩宜致身窮理伊洛源振藻班揚鄰飛騰霄漢髙輝光章綬新驛程催舉櫂雪消江水春言路方四辟啟沃須搢紳

送陳公輔宰新寧

都梁介南越溪迥山崢嶸銓才得賢令慰彼逺人情追餞增綢繆梅雨時初晴雲帆洞庭濶蘭渚瀟湘淸劇煩屢奏最邑政胡難成惠行猺俗安信孚庭訟平勿謂玆土陋歸興悠然生

送秦祐之照磨辟南臺掾

騄駬志千里雕鶚厲淸秋佳士逢盛世飛騰良有由河南忠義家奕葉承箕裘甫佐江東幕旋應南臺求將母仰防祿束書上輕舟知友豈不懷捧檄焉能畱華要在咫尺行行接英防

冬夜讀書

寒齋竹戶閉風葉鳴庭除焚膏取深夜隠幾讀我書虛懷縱探討忘寢獨捲舒名節重九鼎富貴浮雲如伯夷隠首陽武侯臥艸廬仲連卻秦軍子卿抗單於聞者咸嘆息偉哉四丈夫令名垂無窮擊節良起予

尋西郭新亭遺迹

芳辰喜淸暇防笻出西郭登髙一以眺山川如綺錯昔聞趙宣城築亭賓客嘉林防結構翠嶺照丹雘逢迎盡賢士冠蓋擁阡陌況有謫仙人奇文刻金石我來訪遺迹但見丘與壑斷甓亂榛莽隤址暗松栢五馬不復來樵歌空躑躅人生一世間富貴不盈握所以崇令名沒世恥寂寞

登響山

晨逰吳相圃登陟稱幽情荒逕何盤紆連岡抗嵚崟覽觀興未已遂上雲煙岑曠野望原隰碧潭瞰淵深舉觴愜淸賞分籌對髙吟徵鴻翔寥廓倦鳥集故林俛仰久延佇感慨激幽襟

祀文昌後飲福分韻得金字

鵾鵬擊滄海鸞鳳翔丹岑由來聖明朝英髦藹如林河淸啟文運賔興播綸音皇澤何汪洋弓乘相招尋潔蠲共精禱光昭儼來臨工祝致神釐燕毛羅佩衿士懷經濟業貴比雙南金相期在霄漢朂哉思自欽

又代道士作分韻得誥字

弱齡寄塵外林棲誦眞誥恬淡依皇靈壇場躬汛掃仰欣文囿英懷糈致心禱蜿蜒龍駟翔晻靄鸞旗導弭節臨瑤席肸蠁若相告爾士際昌期豈弟予所勞學海觀波瀾聖域詣壼奧秉心無或違靑雲斯逺到再拜授神言珍重瓊琚報

送吳子彥縣丞之分宜任

宜春麗山水防宦多賢英康樂啟侯甸昌黎刺州城今子贊屬邑欲往思巳淸揚舲動行色執手別友生名宗夲臺鼎奕葉垂華纓墨綬𨿽未顯象簡亦荷榮秋深黍稷熟雨霽川原明捧檄有程期不日揚嘉聲

送牛仲庸

樗散非世用編簡聊自娛寧知城市喧似入山林居之子不遐棄跫然造蓬廬照夜覩白璧籋云逢名駒淸言遺榮利雅尙惇詩書依蓮暫試吏彈鋏匪爲魚今晨遽云別趨庭念扶輿泛泛季鷹舟飄飄老萊裾耘耔有丰嵗脂牽無逺途漢庭召英俊行當待公車

壽王子榮

舊業傳孫吳戎行事馳驅不願萬里侯觧組歸田廬中嵗敬亭下髙臥寄一區誰謂環堵陋而多長者車手攬芙蓉花口誦漆園書神完守彌固累遣心自舒松喬𨿽壽考比之應有餘

張師魯【按師魯字叔輿仲愚季弟兩領延祐天歷鄕薦】

上元與諸彥登開元寺塔【得忽字】

漢家祠太乙燈火夜靡歇流風屬上元照暎金蓮發我思鴈塔登飛興生超忽聮步靑雲梯仰見黃金闕霞佩繽相從天榜煥已掲舉手謝杳防當期探月窟

登鼇峯賞眺【得鼇字】

佳賞屬芳節招攜有時髦靈峯何屓屭遇勝忻登鼇翩翩向金闕濟濟朝仙曹詎意闤闠間遂升霄漢髙圃耀瓊蘂天風吹碧桃多謝陵陽子引我同逰遨

始春與汪叔志送仲淵兄之建業登峽石飯別

雙溪波巳綠泛泛動春槳雲林迎睇來峽石褰衣上徑隘始通履磯平忽如掌行舫移中庖班荊代函丈淋漓蒼峭題披拂淸幽賞采其興未極感則心俱往幸有同袍子慰我連枝想拜言遲還期庭樹疏陰長

送陳公輔宰新寧

壯志輕別離猶念一笑歡況此平生交解攜情所難從知有常操可以持嵗寒何爲往鳴琴彼南云端明時枉長才欲俾逺邑安滿壁𨿽可尙珍重在加餐歸來渉沅澧贈我芷與蘭

仙防山神祠

仙防杳不極山夕景獨殊丹气發空翠天燈照連珠下有神之宅何年托蓬壺想爭隋氏鹿赫赫雄萬夫提劍起艸莽搴旗護枌楡奇功未盡賞靈異終弗渝祝釐賽田畯撫節降楚巫羽人孰可仍我亦懷英圖芬薌乍成霧杯珓若合符歌此謝冥貺送迎神以娛

謁敬亭祠於山中畱憩

隮勝煥飛構爰宅山之靈雙流下委輸千峯上岧亭掲防諒斯在翼翼瞻神庭丰殷降祥祉招攜奠芬馨靈鼓坎巳奏眞馭來冥冥精誠一云展謀野戾巖扄鳥鳴芳節防谷暖柔桑靑忻此遂嘉賞晤言遺醉醒指景向城闕還期學延齡

烏聊山神祠

龍舟抗錦帆天下逐隋鹿雄圖江淛上千里瞻左纛竟想虯髯姿挈地歸荒服英風不可泯血食有遐福錫誥啟王封祈年謁州牧气和余沴消云委嘉生熟我登烏聊山祠宇炳紺綠掲防禱靈莢閱繇得嘉卜洊攀丹桂枝似愧靑苜蓿神意倘終惠親來報工祝

東郊逰宴

苔逕碧新沐忽動幽人履瞻林感初榮緣澗尋芳芷江鴨來充庖山杯聊泛螘眷言素心友相期弄煙水羣彥惜流景探幽來窈窕煙荑柔緑防林戶新風繞執袵采嘉萌張羅獻春鳥相歡且觴詠抗志浮雲表

登麻姑山

仙山碧玉梯千仞淩紫氛笙鶴杳何在披懷觀八垠乃知境自殊不與人世聞丹鑪暖勝雪劍匣寒生云道成遂西逰從此超凡羣瑤池擘麟脯日佩靑霞裙我來采瓊螺效古誠慇懃虛谷語相答渟潭笑成紋【原注山頂有丹鑪劍匣下有笑泉又產小石螺如玉】神交向悠邈還期脫塵紛珍重謫仙子髙歌播淸芬

暮春懷蘭亭修禊

春序忽巳晏閒齋悄沈沈林樾含淸晝時禽變流音景曠文墨牽感慨還盈襟昔人遺物後嘉防在山陰髙風激頽俗奇藻照斯今我願追往躅誰來同賞心

擬新霜感

秋气日以肅秋風日以涼攬衣起晨徵行行履新霜新霜亦何感涕泗出衷腸所念慈母恩天地同久長無能致祿養空負觀國光盛徳莫云報此心終未忘況承祖澤深漑植流餘芳朂哉三聖書家學安敢當幸逢文運新刷恥期前行身躬匪叨榮裒贈有典章庶以慰防漠松栢增蒼蒼天乎鑑我誠新霜多感傷

九日祭禰

月物咸遂霜露亦降之戚然念先徳報本良及時敢裁追逺情禮得伸吾私忠養夙所闗致力猶在玆齊恭倍仲氏佳節修常祠潔牲秩升俎寒泉湛盈巵【原注時禁酒】庶品復芬苾神其或來思利成拜嘉慶眾餕羅參差慈母且觧顏兄弟豈不怡所願濟斯義幽明諒難欺

暮春懷鐘山作

夙尙厭紛雜鐘山愜逰盤弄泉起淸思聽松生夏寒不抗靑雲步賞心良未殫恍如歷牛女翩若乘鴻鸞遂超吳防表始見方儀寛荊襄接逺蜀江淮阻飛瀾感往空自慼適今宜盡歡馳觴宴碧落髮藻芬紫蘭信美非鄕土眷然歸念幹寄謝淩崖客無言春意防

九日登敬亭西峯奉懷仲淵兄得登字

佳節雲雨變扶光慰晨興心期當采菊塵外忻攜朋童冠亦雲集西峯遂同登欲觴憇懸石靡防攀垂藤黃山菡蓞出淮海秋華澄酣歌弄萬象髙步淩飛鷹【原注俯視飛鷹八九方盤旋山半】方戀瞻望逺如何煙景凝仰哲得遺賞逰仙浩難憑所悵親愛隔頓令離念增乘風倘吹防知子升鐘陵

栢山僧房宴集

雙林翳南郭雨餘湛煙華始愛嵐嶺霽更欣塵雜賖澄流現眞照閒庭雨空花良醼文墨親追逰喧景嘉適志形俱忘尋幽慕非奢懷哉九泉士芳馨播幽遐

栢山園亭宴集得樂字

伊余幸寡營心期在林壑矧此昆友間獻嵗及行樂昔人種栢地精廬抗南郭玩碑得奇篆展墓薦淸酌永想玉山姿何由起防漠雙羊諒匪遙追甞宛如昨羣物恱熙陽孤芳厲華薄山亭一流憩觴宴忻醻酢方以野勝防寧知夕景落良防當嗣今允矣敬亭約【原注叔志又約逰敬亭】吳鍈【案鍈字子彥宋丞相潛曾孫以父總管寶儒防仕福建鈔庫提舉歷耒陽知州】夜坐

防月耿牕影回風遞鈴音幽子方獨坐警此中夜心湛然體太虛不受塵滓侵明朝接世事何必論浮沈

杜門

杜門養我拙將謂得自安豈期窘人事朝夕生百端東家子乘龍西家女乘鸞試將謀諸婦婦言良可嘆子不義居鄕而以防居官今玆用不足羞澁將誰看我常鬻簪珥日爲治杯盤上堂奉我姑怡然有餘歡請君秉素節毋相干

汪士深【案士深字起潛】

謁昭亭祠

靈祠俯江國棟宇依層巒千峯逺岧嶤二水廻環昭明肅淸境髣髴聞和鸞靄靄集嘉祉芬芬奠椒蘭精誠一云展遐眺憑飛欄昔賢有髙躅寄墨靑雲間瓊瑤刻蒼翠筆勢廻翔鸞神逰巳防漠馳情空長嘆髙峯一回首日落天風寒

送李一中任西臺監察禦史

黃鶴九霄志神駒千里蹤乘時一超忽庶類寧與同英英靑雲彥姱節淩髙松懸弧懋逺業力學收奇功

登敬亭西峯得云字

天秋敬亭碧步隨髙士羣幽蹊入逺谷丹梯造浮雲良辰景澄曠環瞻渺無垠天際淮岫列林杪川流分山水豈不佳塵世何紛紛我行得先覺意防同一欣華觴獻甘醴黃花泛淸芬題名寄巖石詠歸當夕曛

下嶺得落字

尋山賞未厭暝色生泉壑遐心羨雲閒歸步隨泉落嵐翠耽余景田廬成野酌行行月侵衣相攜向城郭

欽定四庫全書

宛陵羣英集卷二元汪澤民張師愚同編

古體【五言】

元

汪澤民【案澤民字叔志宋端明殿學士藻七世孫登延祐進士第累遷集賢學士以嘉議大夫禮部尙書致仕後陷於蘄黃賊不屈遇害贈譙國郡公諡文節所著有春秋纂疏及巢深燕山宛陵三稿元史有傳】

壽王子榮

黃山挿天表崒蓮峯奇羣仙此遊盤千載令人思佳士志幽賞秀色攬無遺歸來碧筒酒髙詠黃山詩況悟攝生理松喬當與期

送陳公輔入京

璠璵韞山石華薄浮輝光美人秉貞度聲聞從風翔憲曹厭煩局黌序登俊良囊書上京畿秋風駛徵航所知滿朝行有善當見揚無爲念逺別天衢卽騰驤

送仲淵歸覲畢住石城齋居

嗟余寡兄弟夙齡仰儒珍自諧平生志匪以綢繆姻珪組非所懷丘壑思爲鄰豹著文章尺蠖慙屈伸流聲振江滸祛蔽淑斯人石城歌樂令徳日巳新方念春時往還及夏淸辰燕酌豈不歡惆悵別何頻徒企蔣生逕旋問孔氏津秋期遲采菊歸慰髙堂親

夜與張叔輿同宿因懷仲淵有作

連朝阻良覯暮節慨幽獨執手一欣然遂此東齋宿語防餘燼暗意愜淸夢熟覺來疏雨聲月露滴修竹聽禽林景變見日塵事蹙仲氏有素期結廬向蒼麓

唐薛元鼎使西域具言河源澄瑩冬春可渉眾水合之益逺益濁人之縱於欲而汨其眞者亦猶是夫友人感慨賦詩因和其韻

河水本淸淺西來自昆侖泉流一以合混混終莫分龍門疏鑿功積石聲潺湲誰云一寸膠可救萬里渾荒哉乘槎子漫遡天潢源

四月初飲於淸勝園之錦波亭分韻得猶字

攺序气淸淑振衣散煩憂郊園念前賞朋友還相求彼美洛中花千金信難酬穠華廣陵秀瑞應將誰儔撫節感行役玩芳久夷猶虛亭一流憩酌醴增綢繆孰云風景殊宛若江南遊白雲起遐心明月空暗投瀡具足樂歸哉勿淹畱

送羅與可象山山長

象山萃靈秀奇異駕南州矯矯荊門翁讀書樂深幽因之表嘉號結宇來朋儔儀刑歷嵗月俎豆嚴春秋伊昔鵞湖防論學不相謀先覺推無極天壤同周流至理照日星何煩獨旁搜朱陸匪私巳後來徒喧啾羅君士林彥萬里開驊驑升堂卽斯席鼓篋集英遊山水信淸美親友贈綢繆分陰足可惜遺編需講求

元統乙亥十月初吉偕諸友遊白鹿洞拜文公先生祠楚濱饒君實奉祠事移尊泉亭畱詩識別

匡廬東南秀江行屢停舟紫翠遙相望塵俗不暇遊曾從風雨際黙禱陰霾收玆辰炯晴旭歡攜得良儔五峯郁岧嶤鹿洞何深幽分符仰過化讀書慨前修持觴面蒼峭虛亭枕寒流淸賞未云已行役寧久畱山靈倘有約重來劇冥搜

過西嶺憩長慶寺於經閣登眺

仲月气和淑賞心塵事牽經界只府命追攀得時賢敢辭行役勞似結山水緣整屨登西嶺憑虛近中天百泉響空澗萬藤疊危巓倐焉嵐霧集洸然鴻蒙前盤桓下飛磴迆邐見平川垂松古梵宮投裝意超然復玆陟云構幽觀暫畱連

上公亭

上公亭者王文正公宰平江時所遊處也澤民屢從時暇登眺玆亭念先哲之流風愧寡陋以何補徘徊感慨歌以宣懷

幕阜東北峙防江西南流君子有遺愛築亭表斯丘制錦試遐壤作霖抱嘉猷升堂走魑魅避席環蚍蜉至誠靡不感作俗良有由盛徳祠百世一日同千秋宦遊忝後塵神交企前修致身誠寡要素食徒包羞遙遙墟裏間盻盻凋瘵憂朂哉志康濟臨眺增綢繆

三月一日修祀事於文昌祠分韻得隄字

文昌拱宸極降神劍門西爵祿司砥礪賢能膺組珪宮祠宛溪上洋洋靈久棲聖皇法治古賓賢表黔黎況玆文物郡前修聨上躋祝釐尋典禮羣英幸招攜芬芬奠牲膂秩秩陳醢臡利成旅酬獻肸蠁開端倪修翼起滄海長河決金隄允矣在斯舉藹藹升天梯

上佟副使

羣牧寄邦憲帝心念民康江左久凋瘵咨詢選才良君子感知遇誓將振頽綱雙溪方弭節列郡先飛霜髙秋厲鷹隼淸風懾豺狼公餘禮下士黌序生輝光願言化成俗嵗久道彌章

送張仲端經歷

王政系風紀賓僚貴儒流吾邦古藩翰多賢仰前修彬彬須城士蕭曹將與儔溫如良玉質淸若寒露秋尙書有文獻奕葉承弓裘薦章藹聲華解印寧淹畱矧今需才彥而當茂逺猷江程積雨涼揚颿駛輕舟𨿽歡懿親防能忘昏墊憂乘驄竚嘉命省俗此重遊

送趙說道中臺察掾

皦皦臺中妙昻昻懷令姿春華麗文采秋蘭馨言辭幽居肯來覿防竹灑涼颸賓賢未盡歡王程已及期鐘山尙乖闊此別況京師吾兄信時哲風裁恆自持以玆靑雲器內舉孰云私案牘諒匪久羽翼徵在斯論文貴惇舊贈言敢忘規惟應厲淸操揚聲慰所知

送莫京甫赴南臺掾

宣城古名藩贊畫得時彥溫如昆山玉淸若澄江練獄辭志平反州民懷眷戀倐奉南臺檄辟此三語掾淩厲信有時夙夜期無倦遙望鐘阜云攜觴共追餞

九日登敬亭西峯懷仲淵分韻得髙字

佳節忻澄霽敬亭共遊遨行行逺囂塵迢迢歷巖嶅流泉盥紺碧孤松防蕭騷暫憩阻盤谷稍升豁江臯遇境卽深賞探幽遂忘勞絕頂俯飛翼萬象明秋毫不瞰泉岫低安知此峯髙進芰雜山實采菊泛芳醪同懷悵仳別北望增郁陶拂石畱題字先登愧吾曹

下嶺得陰字

秋山罷遊覽回首連峯陰林廬得小憩芳樽復同斟皎月忽隨影零露巳霑襟逍遙向城闕卻愁塵思侵贈江東照磨秦裕之應南臺掾史之辟

昔爲宛溪別十載欣重逢守官稽令甲應幕依芙蓉潔如玉壺露利若靑萍鋒辟書來南臺程期豈從容目送舟遙遙雨涼江溶溶行峨惠文冠誓屏豺狼蹤素志諒能展嘉聲斯亢宗

梅致和【案致和字彥逺堯臣九世孫從汪澤民受春秋著類編十二卷部使者王士熙吳鐸雅重之屢辟幕不起尋卒宋濓志其墓有稿十卷燬於兵】

丁丑九日登城西山園分韻得路字

佳節有襟期超然發奇趣登覽得崇岡咫尺西郊路云嵐逓隠見山川歸指顧新螯雜野饌芳萸泛淸酤舉杯招陵陽握手論心素卻笑塵埃間終朝競馳騖

擬古送施敬叔赴京都

渥窪產神駒良能日千里頻年服鹽車甘與駑駘齒伯樂道逢之解佩以爲質加以黃金勒絡以靑絲轡燕臺屹崇崇朝發夕斯至翹首一長鳴坐使空北冀何當振長策力驅效陪驥

進善旌

巍巍古元聖制作何其精設旌五達衢錫以進善名回飈動旖旎晴霞絢晶熒匪直昭觀美於以通下情至人秉彞性耿耿懷忠誠臨風一遐矚鼓舞趨皇京睠彼鄭蝥弧周麾呼登城漢幟匪不華所尙惟佳兵何如進賢士相與圖太平

題王昭君圗

巍巍漢天子俯視單於國佳兵不祥器搆此千載隙一朝講婚好詎較秦晉匹妾本良家子來奉披香室如何薄恩情以此嫁絕域訣辭未云巳騶道若相迫行行故國逺萬里不遑息遂抵龍沙庭禮遇殊巳極穹廬以爲居乳酪以爲食𨿽貴非所安𨿽榮非所暱回首漢宮掖可望不可卽悲哉靑冢髙千年但陳迹

施坦【案坦字季平】

十月二日先妣諱日感懷呈家嚴家兄

燦燦萱艸花自昔居北堂傷玆本根萎一去三十霜非無同枝榮分散各異方異方難屢面追逺同所傷所傷獨何深墓下秋艸黃賴有郁者椿松柏偕蒼蒼願保貞固質嵗寒盟久長幽憂固難忘仰蔭汔可康

題石埭縣胡氏問源亭

幽人性樂水結構面渟幾席湛無滓檐楹虛以明瑤波與目謀鏘鳴耳爲傾豈不娛視聽於焉攄我情孰知始涓涓居然致盈盈逝川著道體觀瀾探理精悟此防養徳有孚坎中行源澄流尙濁孰肯淆其淸勗哉務惇本請事斯亭名

施桐【案桐字晉卿】

送敬亭李有成歸覲

君家騎鯨仙山色防未了云仍此焉集煙霞恣幽討東城一相遇襟抱倐傾倒相知意方新子行計復早願言襲先芬重防拾瑤艸

何儒行【案儒行字仲景至元乙亥領浙江鄕薦】

擬古三首

夫君天一方寄我春羅鮮裁衣以被服綷縩麗春妍朝織機中錦夕調琴上深閨抱幽獨暗擲桃李年緑苔生綺閣芳艸積雕欄思君胡不歸嵗月坐推遷妾心冰玉潔君操諒彌堅

上林翳髙樹百鳥來紛紛結巢編其柯喧啾長兒孫侵晨啄禾黍薄暮翻寒云豈無雕與鶴搏擊難空羣悠哉丹山鳳舉翼淩紫氛

猗猗蕙蘭花敷榮在巖阿采采心靡勞眷此陽春和夫君在滄海欲寄道裏多音書久契闊殷念將如何紉爲幽居佩嘉芬襲衣羅中閨對明月顧影空婆娑

送姚道士往金陵訪玉林陳鏈師【原注玉林號虛白先生】

麻姑翠苕蕘靑松防泉石道人懷逺遊淸嘯聞終夕身被紫霞衣山川訪仙迹金陵古形勝樓觀絢丹碧皎皎玉林子觴詠日閒適得玆翛然侶淸風生幾席華月滿中天虛室夜生白

施霖【案霖字伯濟】

寄黃彥淸

正聲久微茫塵滿絲桐衣幾度思理曲擬我與世違偶逢鐘子期對之拂金徽一彈再三嘆下指生光輝但憂子期去聽者亦復稀

汪洊雷【案洊雷字叔震】

疎齋賜示和陶移居詩有懷從遊之士不鄙荒陋而俎豆之輒次韻以謝不敏

我家南山陬猿狖之所宅山中亦何有圗史窮日夕知巳非所任願爲老聃役稍從燕遊間庶分漁樵席大雅久不作玆焉愜平昔感遇方爲榮爵圭何待析

髙徳遊

秋興

灝气日漫漫微飈日颼颼前檐木葉下巳覺人間秋美人顏如玉遙睇西南樓當軒調素琴曲終有餘愁妾夫海南隅逺泛滄浪舟三載不相見嵗月忽如流安得與之俱置身入羅浮此曲今絕耳餘響空啾啾

趙由埜

寄謝新安曹希文

天風西南來爛然云錦章黃峯滴秀翠收拾無畱藏鏗然韶濩音驚動羣鸞翔薰香再三讀浣我煙火腸先施漸未能欲報徒七襄斑衣戲庭下爲引南丰香

丘巨源

擬大暑運金气

大暑運金气火盛金未逮炎蒸毒我腸霑汗苦浹背夏暑民尙咨秋暑胡弗憝四時遞遷斡功成所宜退金張侈貴盛貂珥累數代許史擅世寵第宅儷廣內滿盈不知止一跌竟何悔仲連卻秦軍好爵不我愛隆隆炎赫中髙風千古在

汪師賢

贄龔教授

蒼蒼松栢姿千嵗閱霜雪結陰漧淸霄況復秉奇節偉哉梁棟材那能就節棁橫經敬亭下衿佩映觿韘久知辭翰宗夙負經濟業防當快扶揺羽儀振天闕

戴元素

送張仲端經歷

東魯有佳士佐幕東南州襟懷寒露潔藻翰春云流儒風激頽波憲紀多良籌詳刑周列郡問俗紓民憂伊予幸同年升沈非匹儔君子乃推薦虛薄誠所羞自憐鷁退飛空仰雕橫秋依依敬亭云去去汶水舟且盡別離酒迹逺心綢繆

許晞顏【按宛雅作希賢】

和趙陽山招挽歌

盡道順其正吾聞諸先師斷鶴豈不憂續鳬無乃悲任眞各有適談天不容辭疑心春冰泮滯見秋霜晞所以存悔翁乘化任所之非道故無憂爰賦黔婁詩黔婁有仁妻正衾覆其屍

吳寶先

和趙陽山招挽歌

江國同宦遊憶昔壯嵗時投簪各辟地間闊傷亂離坐閱滄海塵夢斷邯鄲炊君抱河汾學著書擬古遺肯甘艸木腐只重禾黍悲鹿門守苦節耆舊今其誰謇予媿孤陋衰暮空棲遲三復甲子編撫捲爲吁嘻

世事固不常人生竟何爲城市多紛擾林泉有幽奇伊人共歆慕何事獨嗟咨窮通等浮休達者自悟之委順付造物佚老足自怡寄傲北牕臥舒嘯東臯耔名教眞樂地何憂復何疑天未喪斯文文其不在玆請輟楚人些載歌盤谷詩

梅奕芳

和趙陽山招挽歌

飄飄華陽翁耿耿貞元士挺挺梁棟材軒軒雲霄志當年掇科名聊復試仙吏天將厚公徳所以薄其位晉鄙日薰陶風俗日以美東籬時寄傲采菊香旖旎引年未可學況學長不死

信史藏名山居然學者師旣見心則悅未見我心悲誅姦發潛徳視此瓊瑰辭岐山鳳一鳴覧徳朝日輝胡爲達生死哀挽預擬之政使百嵗後招防但歌詩毋爲效俗子作樂娛其屍

方炳炎

和趙陽山招挽歌

景陽一角麟城南老文士苦詩韜丹心甘隠暴素志曲江防花仙東陵種吏時事若防知由不在其位一編防石室吾聞其語矣顧巳持髠髦從人作髙髻宗婦不再適失節大於死

陳巨源

和趙陽山招挽歌

有生必有死此理自古然吁嗟世之人孰不埋荒阡壽命非松喬誰能保百年羲娥逝不畱寒水尋相煎气散則形返知者何待言知者何待言不作兒女憐一朝倘乘化聊以警世緣

黃庭芝

和趙陽山招挽歌

人生胡爲哉聲迹兩茫然視昔少壯時驅車東西阡天地有終極事業無窮年膠膠復擾擾百慮來相煎今玆老頭顱一笑已忘言一笑巳忘言白髮漫垂憐何當招山靈藏宻謝世緣

張元璹

次趙陽山招挽歌韻二首

有生必有死殆猶旦暮然及玆未死時西陌而東阡風日撰杖屢優遊樂餘年心茍爲形役膏火自烹煎浮生眞如寄難與俗子言難與俗子言汩汩誠可憐榮悴各有時修短信前緣

淵明百世士曠達眞可師委運大化中不喜寧復悲而自擬挽歌毋乃空費辭風花匪耐久艸露旋卽晞轉盻成陳迹皇皇欲何之放懷薄薄酒遣興艸艸詩至人有達觀虆梩掩其屍

附五言古詩【按永樂大典內凡系失名失題無考者附後】

首夏讀謝康樂詩

首夏屬佳月景靜澹無營獨此焚香坐何以寫我情慕謝方婉孌臨文乃縱橫甘如酌玉醴馥若佩蘭英山水信可賞符竹亦非輕無悶未云悟惜哉稱達生

九日賦菊

冉冉九秋暮靡靡百卉腓淒風振中林零落霑我衣令節依辰至黃華靚幽姿淸妍謝浮艶澹味涵華滋彼美南楚士餐英湘水湄亦有彭澤翁薄言采東籬前修不可作遡風邈予思晚成自遲鈍春芳實先萎迅商薄發撫景嗟願違誓將掇靈艸紉佩芳菲菲

送李仲傑僉事任滿歸吳

鳳麟瑞昭代雕鶚橫淸秋英英靑雲器逢時展嘉猷冠豸登憲府馳軺徧南州粵從江東來賢勞四年畱春陽煦凋瘵冰霜厲淸修氓里正懷徳拂衣還虎丘執別弭行棹東風渙春流防當被嘉命簪筆侍宸旒

哀三良詩【並序】

秦風有哀三良詩刺穆公以人從死後王粲作哀三良者興曹公以己事殺賢良也陳思王亦作之者怨巳不及死者也吾以哀三良仍有餘意猶可賦詩故復作焉

士爲知己死女爲悅己容咄嗟彼三良殺身狥穆公丹靑懷信誓夙昔哀樂同人命要有訖柰何愛厥躬國人悲且歌黃鳥存古風死復不食言生寧廢其忠存爲百夫防逝爲萬鬼雄豈與小丈夫事君繆始終

郊行言志

明發出東郊輕雲斂微晴新雨動膏脈羣物咸欣榮緩轡吟且行滿襟春意生丰穰啟嘉兆田裏安疲甿從政無奇術素飱慚不耕惟持貞白志庶用答休明

村民潘氏婦安貧守志作詩美之

門前霣枯桐門外繄荒艸閭巷鏁秋風啾啁空雀噪居人誇且說嫠婦發未縞艱難務紡織糲飯雜枯麨生子才稺童訓以事稭槁之死堅自誓老矣逼華皓夫人孰無志所慕伯姫操長貧一不忍嵗寒那可保吁爾寡聞識林深蘭自好惜無彤史筆特使貞徳耀我歌邶風以備采詩討

妾薄命

當時結發誓敬許以身從舊來繡羅襦尙有雙芙蓉顏色日以故芳年安得重身殉豈所難曰禮恐未恭淒涼夜來月耿耿照房櫳

丙子嵗冬自陜移守長沙過石城子壻種主簿女組各以詩見送爲作雜言以酬之

少壯寡略謀妄意學幹祿中年飽憂患未能辭寵辱有如隨陽鳥又似籠中鵠日日謀稻粱卒嵗難充腹今朝楚江上邂逅見骨肉逺道巳足悲況復念鞠育平生懷抱物一旦隔川陸女兄佐翼城女妹客代北今我出三湘別女郢水曲相望各萬里音問難頻屬匆匆逆旅間夜防更秉燭無言對酒食忍淚聽絲竹別恨各塡膺欲語不能告卻憶長安時畢世恐難復良人負材業下位恥自鬻家貧復親老兒女坐滿目儻不從仕宦無以繼饘粥我老猶彊健我逺忝方國在我不足憂於女可無囑愼疾避燥濕甘貧樂菽粟大有富貴人憂危多不足家問茍無故便是康寧福鳴騶巳在門冬日苦短促倚馬報此言甚愧非珠玉

丙辰嵗人日與胡彥徳登敬亭第一峯得登云二字

發春想髙賞危峯正崚嶒歡攜得時彥攀云乃先登丹梯照白日振步何飛騰攜觴侑珍脆防火然薪蒸遇勝輒畱憩曠然襟抱澄美人隔煙霧佳興何由乘

長嘯坐髙頂超然遺世紛空蒙接海气縹緲瞻湘云鈞天諒匪遙仙樂時一聞眾嶺郁可翫玆峯迥難羣靈芽采初緑瓊葩獻奇芬【原注時茶巳芽香艸吐花如玉】欣賞遂心素慕謝垂斯文

丙寅嵗人日又與胡彥徳登敬亭第一峯得卽丹二字

丹梯倚碧霄獻嵗更登陟騰笑縹緲間揮手淩八極仙葩如玉人顏色溫可卽芳醅泛羣螘珍味羞九肋烹泉火出瑩題石蘚漬墨李謝去巳久使我空嘆息終日挹髙風斯意誰能識

飛眺紫霞表長吟坐天壇川光混逺碧海色明微瀾巖日正照耀松風生雨寒披襟納萬象心與天地寛仙人駕黃鶴飄飄在云端忻然一相接授我龍虎丹從此換凡骨髙舉成羽翰

悼亡

陰陽麗懸象夫婦正其常易重咸感義禮垂親迎章惜哉此道堙千載何茫茫我嘗振頽俗委禽導南翔所賴婉娩姿承宗奉姑嫜貞操永自持冰玉照耿光淑徳諒有容蘭蕙含芬芳明珠忽墮手千金亦垂堂復此孤鳳飛哀鳴求其凰眷然息嘉樹藹藹孫枝長

題薛夫人馬氏死節捲後

國初時彰徳薛氏婦馬香旣適薛而香母復奪之將攺適焉香義弗辱而重違命乃自沈於井時人哀之

至堅不爲燐純白不受緇幽幽秉貞女苦行良可哀結髮事君子翼翼崇令儀歡愛未渠央中道忽乖違破鏡不復圓孤鸞有餘悲誓將百嵗後夜臺可同歸一身不再醮一冠止雙緌天胡不諒人石轉心不移衷情竟誰語勁節終自持身落井底泉魂逐秋雲飛聖朝重名節王化實所基誰能采遺風上奏白玉墀肅肅昭令徳煌煌表淸輝淳風諒能返何庸嘆澆漓

失題

芳洲亦云夕薄言擷蘭荃悠悠無與贈脈脈空自憐美人洵且都爲加一笑嫣知己古所重欲報日縻捐未省婉娩姿可復成春妍悲哉爨下桐猶爲朱絲弦

欽定四庫全書

宛陵羣英集卷三

元汪澤民張師愚同編古體【七言】

宋

林宗放【案宗放字問禮淳熙丁未舉進士授廣州通判乞祠致仕自號拙庵老人】題韓任道寓軒

坤作基天作宇架以虹霓鼇作柱入窻秦云連楚雨六合爲鄰誰障堵試問繩牀供仰俯是處江山子作主云夢胸中著千古明月淸風左右取客來問君此爲寓莫遣漆園漫無據

錢倅生日

煌煌我宋開鼇極坐攬輿圖朝列辟玉帛爭先萬國趨吳越歸心天下一聖神論報天與同富貴不獨昌其躬建隆以來二百載是家與國方延洪三光五嶽誰言裂秀气依然貫吳越荀家苗裔何多龍蕭氏衣冠知幾葉賢王忠孝橫古今文采到公仍映人一段淸冰出秋壑笑言滿腹多精神胸中色絲經緯密華衮政須煩黼黻防看髮映貂蟬豈久銀章佩朱紱轉頭玉樹森琳瑯渥窪之種俱顒昂斑斑久矣伏藝苑秋風忽起催騰驤黃金鑄印大如斗世世累累還系肘笑摩銅狄向他年頗記淮山風月否

劇暑不可耐戲作冷語排之呈國威同捨兄

云師怒挾風伯狂排山立海恣披猖斯須委雪一丈彊殺气吞日埋扶桑平時身熱號炎荒【原注身熱山見西域傳】冰山亦復連穹蒼翔風健兒材武良墮指十五半在亡巖谷不問殱虎狼凍合瀛海蛟龍僵蒼生似落冰蠶鄕一气如縷何可長翻思蹈火勇赴湯誰能排云挈太陽稍與萬物回精光客來徵此疑荒唐烏有先生投予方端居炎赫汗反漿試想幻境生淸涼

潘從大

疏齋以舊作題淵明歸來圖詩見贈依韻奉和

公歸豈爲三逕松取節荊軻讎祖龍平生大義要其終遁身甘混田舍翁肯隨一世皆尙同言言易水詩見志撫捲陟覺辭深雄誰知筆補造化功寓懷麯糵匪昏醉孤忠耿耿蟠心胸紆轡幾許塵埃中柴桑不與車馬通八表同昏雨蒙蒙皦日行天西復東當年榮木隨時窮黃花今猶傲秋風拜公遺像讀公傳眼髙千載爲之空

疏齋用前韻記響山之遊依韻奉答

空山在昔森萬松兩賢曽此登虯龍流風餘韻無時終我來寒棲鬢成翁人生出處何心同夢破邯鄲幾富貴戰退蠻觸相長雄靜定要與山爭功繡衣光華照巖壑豁然納我云夢胸羣峯飛翠匏樽中仙源還有漁舟通須防煙霏散空蒙樓觀隠約孤城東感慨千古思無窮嘯歌抵掌生英風黃金易求此樂少野人何計簞瓢空

李兼

秋扇行

憶當九夏初恆禦君王手西風颯然至持用焉能久人情易變如三秋君恩覆水不可收借使涼飇奪炎熱感隕此身終不絕

題冀缺圖

耕夫自立苗且耘饟婦相敬禮如賓畫工貌出態閒暇不是如今愚野人古之農者蓋如此饁彼公田同婦子山林自信有眞樂隠逸傳中無姓字吾不能走馬章臺街畫眉狼籍貽譏諧又不能賣酒臨卭市奔妻萬古不滅恥遺風後世豈無存半在東阡煙雨村不見杵臼梁家婦猶能親舉案前飱

劉有慶【案有慶字元長平江書院山長本蜀郡人初仕南陵主簿遂家焉後官至翰林待詔號損齋子鑄元進士】

效長吉體

窮廬夜雪沒駞脊黃沙號風冰結石燕姬二八髻垂漆柔荑斜抱箜篌立老羌踏歌歌勅勒黃金流星酒杯窄紅氍毹暖春云濕縷金團衣猩血滴玉釵醉滑鵾弦急角聲滿空霜裂骨十萬獰君掩襟泣

元

王翊龍

煎茶

春霆發蕾抽新馥搉吏窮搜不容粟是誰千金收寸芽烹鼎車聲繞斜谷白雲飄落甘露椀淸風吹破玉川屋平生此腹負將軍空攬十年燈火讀

熊不易

贄趙小山

憶昔初年遊汗漫東南僅歷天之半腰纒騎鶴上揚州意气江山多壯觀如今天下混一家東際北海西流沙翻令奇士盡羈紲系而不食吾匏瓜詩裏澄江尋謝朓十年嵚﨑誠可笑首陽有蕨不可食泌之洋洋饑不樂牀頭迆銷黃金交遊散盡無知心豈無樵耕與漁釣屠沽賈販力不任安能坐受溝壑辱忍死終抱荊山玉何須不著鵕防冠奚可無充鼷防腹君不見新丰市上窮馬周當時未遇空悠悠一朝際防得其所靑雲萬里開驊驑我同涸轍急升斗滔滔之人誰援手汝陽天人好事者未知有意憐才否

王圭【案圭字敬仲與弟璋並以詩名嘗與四明戴表元帥初吳郡郭麟孫祥卿倡和尢工五言】送三山陳兄北遊

有眼當讀萬卷書有足當涉萬里塗男兒墮地四方誌安事一室如枯株君不見周南太史氏又不見西蜀杜陵叟平生足迹半天下身後文章粲星斗陳生七閩士幾嵗雙谿遊今玆忽言別結束趨並幽幽並雄俊地慷慨余風流千金市駿難復見豈爲當代無驊驑君家元龍百尺樓英姿爽气傾曹劉紆金拖紫何足道朂爾志業追前修

和姚竹居按察賦木犀古韻

秋林風露摧老物獨爲天香破金粟空庭弄影月參差想見當年羽衣曲霜臺詩老淸不貧髙齋宴坐花爲賔芳蕤互映金碧麗正色不假鉛丹勻忘言對此心爲寫笑摘繁英呼伯雅不須重續小山詞自有公詩敵瓊斚

王璋

胡園卽事次韻

彤霞剪錦蘭爲薰東君不知花笑春燭龍銜珠失午夜瑚琢簮明翠巾玉堂詩老眞天人防筆揺風花作賓人間譜作看花曲六丁攝取仙官嗔

送阮可大赴銓

紫霜裘好宛馬肥琢瓊爲帶羚角觿路傍借問誰氏子是我昔年同學兒君家儒科有衣鉢伯仲舅甥名翕赫文章都似庾蘭成意气盡如王景略驊驑作駒放逺遊封胡羯末渠同流淸時用人貴少壯看君談笑取封侯虎頭食肉事良淺廊廟之度要凝逺竹林異日出橫枝江左陳畱同一阮

寄題戴帥初岧嶤亭

楡林眾山如仰瓢一峯特起靑岧嶤幽人丰標有如此結亭政用山相招俯窺倒影壓滄海仰絕頂撐靑霄雲開孤峨湘女髻月出時聞王子簫瀛洲方壺若可巢虎豹舔舕魚龍驕不如取山著几案千霞百靄供昏朝主人經營莫辭勞靑山得君應更髙君不見峴山湛輩未足數鐘山周顒翻見嘲恨儂不爲亭上客擊節爲爾山中謡歸當著書持寄似坐對長令人意消

汪鑫

松間曲

松月澹澹松風微松枝鬱鬱松花飛松闗半掩松四圍松下美人歸不歸巢松有鶴舊相識斸松有苓饑可食空山四寂松無聲長吟獨坐松間石

梅徳明

寧國路別駕禱雨有應

亢陽爲災魃爲虐艸木焦枯金石鑠遂令畎畝飛炎埃自春䢐夏失東作我侯閔雨念黎氓憂心如惔禱百靈斬鵞擊罋駿奔走窮呼昊天曽莫聴潨潯之潭深不測下有神龍蟠窟宅鐵符才沈雲气黑甘雨一注蘇萬物雨餘膏乳平欲流農夫欣欣翠滿疇行當泚筆書大有神功總歸作霖手

胡寛

贈別秦中趙廷瑞

我乃楚狂爾秦俠相看白髮照紅頰文章未獻長楊宮羽騎曽校驪山獵掉臂東遊亦壯哉髙登黃金之古臺馬如龍兮車流水昔賢往矣今人來爾彈劍鋏我起舞寒風纒雲散復聚誓當橫戈取封侯何事腰刀思剌虎平生此別徒離憂鴻飛防防天地秋孤帆萬里向江上有才莫過鸚鵡洲有句莫題黃鶴樓

九日牟成父先生領諸生過廬分韻得白字

少壯粗豪那可得老大悲傷復何益平生謀事不如人近日有家猶是客慕歸似病山水淫習懶久成書傳癖二頃難求季子田一區粗卜揚雄宅門臨雪浪細翻漚窻瞰煙嵐髙捲碧種花蒔竹記春秋酌酒調弦送昕夕妻孥績紡賴分燈童稚耕耘長挾冊固知無術競錐刀寧計有餘儲擔石絕交久矣戶張羅辟地胡爲庭墮舄一翁矍鑠偏眼靑羣從風流盡眉白或爲奇翼縱雲霄或爲駿足辭羈軶維時秋日稍休豫顧我農人及閒隙經丘尋壑不憚勞探賾談聊自適松根瀹茗涼風吹花底開尊靑蘂拆黃雞素鯉旋烹炰園甲溪毛從采摘祗慚空乏奉供需但喜綢繆慰離隔雄豪往往化虛空名勝紛紛寄陳迹土花蕭瑟暗銅臺野燹靑熒迷梓澤浮雲富貴勿興哀過箭光陰當共惜今辰行樂鬭題詩畱與山房重金璧

潘泰之

月中桂

碧桃漫承天上露白楡漫閱星河曙何如桂樹姮娥家瑤臺玉宇相依據托根泰初鴻蒙前天巧那容世人覷涼風挾秋入淸夢恍騎素鳳淩空翥徑度銀河入廣寒羽衣霓裳紛在禦羣仙接手參翺翔沆瀣可餐英可茹冰輪千里影扶疎靈柯萬古誰能鋸吳剛操斧竟何爲郤詵對策髙自譽癡蟇蟠腹飽金粟老襲芳正蹲踞身在淸虛樂未央玉殿香風自來去翻憐楚客山之幽空嘆淹畱嵗之除髙吟倚樹不成眠俯視塵寰渺何處

胡晉

慈姥山新開至治河

大江東馳瀉寒碧岸束碕盤相蕩射掀騰勃怒走吳津慈姥橫來抗勍敵雄磯虎踞當鋭衝猛浪鯨驅搗堅壁洄波亂石吐復吞犀伏蟆浮惡難測懋遷商旅繁貨貲百死求生脫咽嗌擊鼉節號羣挽牽分寸躋攀萬牛力抵巇失勢窘莫支巨舸稠人紛破溺空聞千古嗟地險誰與設謀逃鬼域使君臨郡知爲政幕府賔僚贊奇畫轉山取道鑿新河畚鍤雲從歡服役常時劈箭上驚湍忽見澄流布平席楚帆越棹積如林米市酒壚行可緝河名至治應記年五馬觀遊賔彥集洞開天門瀉淸風催喚娥眉添黛色舉觴相屬樂功成變易安危在咫尺連艘大賈恩入骨弭檝舟師手加額願公紳笏居廟堂坐使邦家固磐石

和子仁弟韻解墜馬之嘲

東家生騎驄鬛綠畫革障泥紅軟褥郎君倜儻許借乘過都捷足愁人簇吟鞭快意忽駿奔辟易兒童驚欲哭兩蹄凸出首昂烏奮迅欲將飛電逐鼻尖熾火耳生風目靑山那暇矚竦身春浪透桃花不學謫仙山倒玉笑聴溪禽脫袴聲縶維今夕畱空谷誇豪試險皆爾爲欵段安行宜我獨

汪珍

猛虎詩

猛虎猛虎前日食一豚今日食一豚以備賓客之幹豆以充宗廟之鼎鬴汝虎食之柰何許山間亦有采樵夫朝來暮去不汝虞乃知汝虎是仁獸豚縱傷何足吁

謹齋夏總管禱雨有應次呂周翰路教韻

鼇山揷天何穹穹雙溪下與滄溟通使君夕禱雨晨注東阡西陌禾蓬蓬宣城今號賢太守老我何憂肘生栁須晴卽晴雨卽雨神意與人同可否歸田願作宣城民宣城使君眞可人

楊倅照亭禱雨獲龍湫隨感而應汪子潛用龍溪先生韻以美之餘亦次韻

古湫靈物韜神光蟠龍奮迅箕畢行天瓢憑空澤下土炎歊一轉成淸涼帝愁雨師不終惠更敕六馭馳阿香活枯起朽在指顧傾河倒海無畱藏使君妙得感應理政績不減漁陽張愛民如子寛猛濟仁同春日威如霜

贈中山琴士焦茂卿

中山處士家軒轅譜法傳自軒丘仙世人有耳但聴箏與笛何曽識君指下弦爲我彈髙山天臺泰華髙連天孤猨抱樹叫寒日蒼崖疊壁藏飛煙爲我彈流水黃河到海深無邊驚風湧波魚出壑疾雷起陸龍騰淵髙山流水兩絕唱坐客不語心惺然花間窈窕囀春鳥葉底幽咽吟秋蟬瑯璈瓊佩下寥廓盤車礙石行回旋闗雎汝墳不作其久矣黍離麥秀荒芊芊鈞天夢斷古意絕城郭𨿽是人民遷丹丘何處有瑤艸辦取布襪靑行纒相逢可惜俱是客何時弄月梅花前

友云弟登石井遇雪因宿山中明日寄此詩代簡

兩山屈曲盤蒼龍一溪縈紆行玉虹行人竟日溪山中煙綃云錦開屏風夜來雪腳鳴修竹虎迹泥深君且宿歸來莫厭繭生足袖有芙蓉三十六

題牧牛圖呈楊縣尹澤民

春陰蒙蒙雨颼颼南村北村啼鵓鳩陽坡雨足百艸柔老奴挾箠行且謳早谷播觜未下疇勸農使者行令遒築塲待汝輸糧餱汝牛力作何時休

秋

西風蕭蕭羣木槁天外秋云淨如掃豆葉半枯鴻雁來秔稻俱登雞鶩飽白露夜下天雨霜破籬衰艸啼寒螿芋魁如盎茭白老牀頭酒熟浮蛆香

題九馬圖【原注燕五峯參政所蔵】

穆王八駿日千里曹霸九馬天騏驥余吾渥窪誰寫眞歷塊過都俱絕世風低艸軟沙綿綿淸江平楚開晴川禦人釋轡閒且嚴神超意防馴不鞭耳錐卓立目鏡圓奇膺聳嶽騣連錢朝刷荊吳暮幽燕三十六蹄削鐵堅何爲飲秣來江邊毋乃偃武銷戈鋋一匹俛頸呼不旋一匹渴赴淸流淵垂纓照影若自愛意豈尙憶天山泉其餘七馬各殊俊白騧獅子毛皆拳長稭短豆棄若土漢南苜蓿靑連天不如菇蔣荒平田饑烏落雁相後先錦鞍玉勒紅繡韉何當蹴踏長楸前鵞溪一幅分精妍雄姿逸徳皆天全江都韋諷世不數皮肉𨿽在意莫傳豈惟駑駘不足騁筆端炯炯房精懸王良伯樂逢何年九馬奚啻一敵千

題江少府枯木蒼石圖

髯奴渴飲三斗墨吐作槎枒千嵗石石間老樹相樛枝枯皮蝕盡蒼苔色我家昔住山南村老樹蓋屋石對門見君此圖發深省明日還山尋故園

仙人石

仙人跨鶴歸蓬萊空遺老石封蒼苔秦皇鞭汝偶見脫刼火變盡昆明灰靑山萬古復萬古此石年年立江滸須防叱起化爲羊還被仙人騎汝去

孫逸夫書堂作

靑山盤盤雲气度岡巒滅沒互吞吐柘林煙潤繭行絲荷蕩水香魚弄絮人間化物日夜流先生閉門雙鬢秋大隠從來著朝市幽居況近城南樓

疎齋先生賦湖陰曲書以爲贈予遂賦一首

一虎穴中臥六龍江上飛蛇矛半折柝聲斷晝夢驚怪日繞圍鼓聲逢逢天四黑五騎爬沙行不及道旁遺矢冷於冰天上寶鞭人未識江風夜捲湖陰水明日腥氛當一洗荒亭千古寄興亡目斷蒼煙濕衰葦

何致中【案致中字鶴齡號華陽山人】

次韻建平謝伯賢寄所詠錢舜舉畫馬詩卷

沙平霜榦苜蓿葉云隔天閒風淅瀝麟駒絕塵不可見試展畫絹臨雪壁老錢著色筆勢雄信手掃出連錢驄駿骨一洗羣馬空龍媒可是生崆峒世上豈無如此馬大半困厄鹽車下縱使伯樂今猶存一顧千金誰著價伯時此藝尢其精後來攺畫旃檀身勸君按圖休索驥吟捲墨花香奕世

貢奎

除日登大巖山

大巖顒顒昂眾峯長年色秀摩蒼穹中峯獨髙勢若雄支牽脈貫相附庸朝賔大明滄海東巒岫勃郁凝靑紅懸崖萬仞寒潭空下有晴雲生喬松形勞膽怯望莫窮但覺一气浮鴻蒙松摧雪凍藏蟄龍峯巓鎭以龍王宮擁潭出云如白虹妖魃卻走年穰丰南村北崦篁樹叢喧招巫覡撾鼓鐘苔荒怪石低復崇嵌空欲墮疑神功直者覆釡橫列墉森布兵防羅羣童盤回絕頂路杳通攀藤舉膝撐心胸嗟予北遊覽岱宗大行西來連華嵩浮生萬里隨飛蓬夢寐豈與當時同虎行艸偃吹烈風苦寒側翅號冥鴻麻姑敬亭知幾重李謝空復遺塵蹤悲來狂呼赤鯶公五湖煙波駕歸篷

題風林牧馬圖

春沙碧艸如雲起廝官牧馬垂楊底趙侯落筆有天機神光咫尺藏千里渥窪龍媒空復奇至性卻愛人間羈嗚呼伯樂亦已往淒涼自足傳眞賞

送酈肖梅道士歸三茅

人間六月火雲熱川魚深逝飛鳥絕坐念君歸不可畱明日沙頭當送別詩人磊落唾成珠酒酣惆悵歌擊節南湖鼔棹時乘風曉起披襟夜延月從今此樂誰復同回首故人須共說落木蕭蕭鴻雁徵我將攜硯遊東越相思應許夢魂飛萬里三茅蒼翠色

張師愚

贈散牛逸人

連山新綠春風前爾牛來往無人牽何曽服箱勤畎畝終年蕭散全其天饑飡芳蓀渴飲水鳴聲滿脰黃鐘起爾心有樂那得知山中逸人能了此莊周不願爲犧牛景獻畫辭公侯古來賢達厭物系底須文繡金籠頭蒭茭無儲嵗將暮問牛可爲牛不語操鞭牽鼻三十年卻笑潙山看水牯

送韓黙齋

去年江邊君送客春洲兩岸楊花白今年湖上我送君飄飄秋風吹白蘋芒鞋竹杖直屬我功名合讓年少人千山萬山煙樹碧酒盡淸歌爲君發斜陽回首敬亭遙明月懷人楚天闊驅車道路寧辭勞黃金臺上須時豪防看鯤鵬起霄漢下視斥鷃猶蓬蒿

陳萬鈞【案萬鈞字公茂一字衡甫】

和韓廷玉夜過采石韻

江煙靡靡江月黑寒光照耀玻瓈色當年江上錦袍人騎鯨一去無消息天生此境絕險艱驚湍九道奔空山今宵波平浪如砥舟行恍若圖畫間欲問燃犀是何處漁父鳴榔隔煙霧羨渠鷗鷺獨忘機占盡滄浪自來去

王虎臣【案虎臣字子山璋之子仕於潛教諭】

題段徳卿舟亭歌

君不見伏波功臣萬里旋歸來薏苡遭讒言壺頭晚困始憶少遊語中流仰嘆看飛鳶又不見範蠡扁舟載西子急流勇退如避死當年懷寵不見機詎忍將身嘗烏喙兩翁功名尙如此餘子紛紛何足據段生樂道心自閒有眼不識行路難舟亭無颿亦無檝風雨不動安如山知君市隠心似鐵含哺熙熙足怡悅任渠風浪欲掀天我獨推篷看明月

題古硯

阮受益所藏古硯篆文有羽陽千嵗字蓋秦穆宮瓦也

洛波沈鼎周姬衰秦嬴義勇歌無衣戎車虎帥雄西陲羽陽宮殿云崔嵬孟明骨化蹇叔死三良殉穆秦民悲西風一夜飄宮瓦鴛鴦飛墜秦臺下千年鳥迹愈分明故國遺蹤恨難寫何人磨作古陶遂使名聲齊玉斚君不見懸黎結綠人不識刖足君門卞和泣古來義士苦不遭埋骨泥沙同瓦礫

繰絲行

輸班輪機旋若風吳姬拮據無好容神蠶遭烹不自悔以死利世功無窮當空一縷如抽雪宛轉縈紆無斷絕誰知中有長恨端心事從今爲君說車聲愈急絲愈永比妾愁膓猶易盡去年絲成盡入官敝衣不足常苦寒今年蠶苗猶在紙已向豪家借倉米探湯入緒手欲爛辛苦無人慰憔悴生平自知妾命薄詎忍將愁訴夫婿吳綾蜀錦多光輝明朝已上他人機

蠶婦嘆

貧農值年凶終嵗常苦饑貧女蠶不收終年廢機絲無食夫婿事無衣妾心悲終朝掇柔桑日暮心力罷居然不成繭何以慰我思君不見金穀園中歌舞妾金縷衣裳自盈篋一朝禍起墮髙樓翠袖紅衿如電滅嗟嗟蠶婦莫憂寒孟光身上衣無完

淩希惠【案希惠字季和宋工部侍郎筞十一世孫】

題良驥圖

千金買駿骨絕足來異域尺素寫龍媒元非按圖索古人觀馬在天機眼中不見黃與驪吾觀畫馬亦相類逸气橫出驪黃外王君下筆殊可人紫艶一洗凡馬羣朝燕暮越汗流血肯受靑絡羈黃塵撫捲懷若人此意知誰識覂駕固可奇在徳不在力

題太平汪公仲雲松樓

黃山削翠摩層空下視眾岫培塿同丹崖雪竇相掩映一支北走如翔龍樓居下有隠君子擇幽面勢雕靑紅遂令巖壑千萬態一覽盡在雙眸中白雲輸雨出深谷蒼松倚壁來淸風非徒爲人滌煩暑亦且與國成年丰松聲雲气入淸玩俯欄不覺輕千鐘儒宗珍畫有深意猿鶴起舞山攺容明當登髙爲君賦寫我磈磊平生胸

欽定四庫全書

宛陵羣英集卷四

元汪澤民張師愚同編古體【七言】

元

吳鍈

有之老師下過畱宿

龜峯之西結茅屋南岡先生夜投宿開門出迎喜欲舞童子烹雞酒新漉別來三月意傾倒自言豸冠相遇好披圗見畫復見詩筆法逺過東巖老燈前細酌尊易空僻居甚媿無鮮醲連牀醉臥不知曉覺來山寺鳴霜鐘

再用有之老師韻以謝

黃昏炊煙起鄰屋獨樹槎枒鳥爭宿新醅香動喜客來螘泛蛆浮不須漉獻酬交處玉山倒燈火頻開爲詩好勸君適興須盡歡昨日朱顏今日老書囊無底非談空令人心醉如醉醲他年佳話起今夕應笑寸莛撞巨鐘

汪士明【案士明字公亮士深之弟】

題四禦史詩卷

上元甲子龍飛春一時羣賢輔聖人四聰甚邇百度舉誕降絲綸旌直臣直臣維何四禦史鐵冠白筆侍紫宸面如秋霜膽如石曽犯先朝批逆鱗奏章上徹雷霆震此身視死猶埃塵寛饒竟到北闕下韓公逺謫辭西秦忠言嘉謨倘悟主小臣防軀安足云鷙鳥旣死不復擊尺蠖暫屈當復伸忽逢天語爲昭雪一朝黯淡開靑旻死者當廟食子孫居要津生者賜環歸朝廷領縉紳彼哉患得復患失重茵列鼎思全身回視四賢生死各盡節何異雞驚爭食仰視鸞鳳淩紫氛

汪澤民

余幼有山中讀書之志因循弗暇一日同仲淵昆弟行尋其所去西城七里敬亭之下莽蒼之中岡巒回抱未遂卜築

窮年矻矻厭城郭避地久憶山中樂山中之樂人得知潛魚在沼林巢鶴西城七里敬亭陽岡巒星拱泉甘香桑麻雞犬接人境幽尋似入武陵鄕卜居𨿽無買田具因髙面勢心相當平生畏友得二張髫年此志終不忘要令六經心炯炯坐恐兩鬢成蒼蒼安丰董邵南鹿門龎徳公防我駑馬逺追髙風噫我非斯人誰適從

八月十七日同遊敬亭得並字

湘中三年夢鄕井敬亭重遊心目醒雙流夾鏡一溪來千仭齊云兩峯並叢祠秋報同奠桂蘭若晚酣催煮茗晴嵐暖翠約花時往覓丹梯登絕頂

施琪【案琪字永叔饒州路初庵書院山長】

遊徑山寺

迢迢雙徑躋層峯層峯髙削靑芙蓉嵐光掩映翠欲滴夜半見日扶桑紅梵宮去天不盈尺樓閣崢嶸炫金碧天香淸徹旃檀林井泉寒鎖蛟龍宅煙霞欲曙撞華鐘數千食指如雲從塵埃不到淸淨界誰能面壁參眞空我來遊觀春已老緑陰靜晝畱芳艸盤桓絕頂俯人間超然便覺乾坤小開襟久坐松竹陰不知山外斜陽沈西牕夜宿夢魂冷白雲流水皆知音山僧杯酒勤畱客白飯香芹薦芳席明朝興盡下山去回首靑山雨相憶

侯賔於【案賔於字廷美官廣束憲使】

送張漢英之金陵

平生不願爲傭書亦不願作章句儒酒酣詩成吐素霓意气凜凜吞千夫去年排云叫閶闔出門一夜車四角年年逾嶠席未溫一舸乘潮又催發大江之西日本東廬陵人物常稱雄決科嵗占十八九君當努力揚詞鋒才髙不用長嘆息四海彌天豈無識壯年懷居亦何有著眼帶礪開胸臆霜臺屹屹淩髙寒豪士傾蓋宜交歡我知屠龍不屠豨食馬正欲食馬肝吳姬壓酒吹香絮謫仙神遊歌白紵敬亭惟有孤雲閒欲雨人間亦飛去

梅致和

題獨馬圗

西域之西生良馬丹靑何年入圗畫良工不必問誰何只此毫鋒便瀟灑肉騣汗血形如龍權奇骨與駑駘同迥然獨立生長風自信不受金羈籠老驥猶能志千里況此昻頭渴烏勢聖朝捐金市駿骨宜向天閒驂六轡夜宿三浯溪晨登摩崖山山下有鏡石以水沃之可照見此地山水

徵帆夜渡三浯溪隱隱巖石瀕穹堤舟人指防有石刻廼知此是摩崖碑平生自負山水癖況復此地成幽期停舟擁衣坐待旦霜气栗烈侵人肌誰家吚喔靈雞啼落月半壁沈天西攀蘿陟磴尋幽蹊拂霜細讀中興詩字畫千古存勁气筆力一代稱雄辭後來山谷賦長什音韻激烈復何悲上淩絕頂倚霄漢下瞰萬頃浮晴漪土花剝蝕崖壁古鏡石照映山川奇窪樽一杯涵積雪老樹百尺懸樛枝鏗鍧林谷互響答疑有神物來護持登臨興濃不忍去一聲長嘯江云低

次韻舅氏登新安四面山

新安隴上松栢靑峯巒拱揖四面屏云來一派衍宣郡惟我舅氏明麟經少年飄飄鸞鳳志便欲奮翼淩滄溟自從姓名登桂籍居官亷潔門常扃歸來坐席不暇暖籃輿以次謁墓亭北登峽石西涉涇履霜披霧仍戴星世間何物能報本只有孝行通神靈新安不逺數百里足力𨿽倦何敢寜登髙彊飲菊花酒醉者自醉醒者醒祖龍一朝賴公復應與天地終遐齡

良弓行

秦王英武擒黑闥玉帳鳴弦不虛發由來克敵在良弓豈問烏號與繁弱材幹堅良膠漆固圓穹宣精列躔度兩端骨弭亦光澤虯嚙重淵挾中弣東徵西討良汝資用之則安捨則危發硎金鏃霜入楛急弦送羽髙橫飛將軍貝冑五花馬十年講武長城下振旅歸來獻功績玈矢彤弓自天錫

何儒行

丹霞篇寄沖妙觀道友

麻姑諸峯插修翠麻姑仙人鳴玉佩中有道人餌丹霞采術餐芝鏈元气昔年我曽遊蒼崖碧樹煙雲秋煙雲秋仙壇石老苔花幽尋觀怪石獅子踞石屋落日猿愁猿愁白鶴舞相攜乘風淩紫霧琳宮丹闕摩太淸下視人寰隔風雨丹祕金鑪深劍藏石匣古揮手接髙眞飄飄已遐舉道人笑掬山下泉竹房茶竈揺輕煙天遊之亭據幽勝玉堂寶翰何淸妍卻登齊云閣持觴勸明月明月滿山風滿林醉來淸夢欲飛越我無負郭田我無買山錢一邱一壑道人肯乞與便須冩我丹霞篇

胡師寅

題淵明愛菊圗

淵明思歸今已歸弦歌莫辦三徑資王略有丈夫气可憐督郵眞小兒彭城寄奴狂未死蔣陵風物寒如水淒涼吟斷義熙前自傍晴牕書甲子秋風滿地揺黃花脫巾漉酒夕陽斜揩摩醉眼看天地南山一防如棲鴉人間畫史眞狡獪逸气英風長自在東籬晚節香更濃不但淵明吾亦愛

題和靖愛梅圗

孤山孤處詩人廬西湖煙景光模糊生來不識軒冕貴自愛野趣情怡愉種花不種閒桃李賸種寒梅照淸泚一簾春色動壺觴萬株玉雪揺書幾暗香入夢吟魂淸浩歌出戶靑峯橫車騎紛紛倦迎送應怪野鶴來飛鳴吳兒不記先生語舊日祠堂漫無主梅花老盡紫苔空只有湖船載歌舞

施霖

壽家君

山齋閉門春晝長黃庭一卷添鑪香長孫誦聲差瑯瑯幼孫啼聲更喤喤桐枝演迆日以昌兒曹豚犬森鴈行大兒無聞壯且彊抱材空疎志荒唐應門賴有二季良家風儒儉循吾常彌年麤糲無膏粱斑衣庭前持一觴容顏半老須眉蒼四時禮缺定省荒不辭衣食走四方幸有形影相扶將不願腰金爛輝光願翁千年樂壽康

劉得之

送酈肖梅歸三茅山玉晨宮

三茅峯髙不可躋茅君攜云作丹梯棄官應同棄獘屣爛煮白石甘如飴世路紅塵有何好萬冢北邙蓬繞繞茅君去漢二千年長向山中拾瑤艸我無丹砂堪蛻肉骨凡枉住麻姑琴髙兩峯間便欲淩空借鶴歸茅山茅君丹井知何處煩君指防雲間路脫我破鹿裘笑拂紫煙去預借金陵道上泉淨洗黃塵兩芒屨

題松下老人圗【原注建平王宰持此獻貢南漪】

古松蒼髯枝屈鐵失笑相驚在巖穴老翁手持緑玉杖獨立西風雙鬢雪翛然野服山家容平生我亦懷髙風彭澤歸來入圗畫眞有人間靖節翁【原注李伯時亦曽畫松下淵明圖】劉鑄【案鑄字禹鼎有慶之子舉至治辛酉進士歷安慶路推官知南丰州多忠政工詩】題髙彥敬尙書畫山水圗

憶昔東走吳越間杖藜所過皆名山扁舟無端復西上巫峽照眼靑螺盤五年塵埃臥環堵慨想昔遊良自許偶然圗畫見崢嶸似與故人成晤語逺山屹翠近山重白雲漲谷煙蒙蒙平林雅淡見秋色蒼崖古木蟠虯龍溪回林紛山路足林下何人結茅屋小橋野逕寂無人依約山翁淸睡熟鵝溪一幅君家珍尙書妙與元暉鄰驪黃牝牡皆神駿誰謂水墨殊丹靑平生愛山仍愛畫畫裏看山天所借此身此畫兩俱亡孰與莊周同蝶化

汪琛

道中卽事

龎公不肯入城郭幼輿只好著巖壑竹舉多事呼出山紅葉蒼煙滿林薄天長云影冩鴻鴈水落沙汀行郭索故山禾黍秋離離社甕欲香雞可縛

吳復興

送賈憲使赴中書郎中

仙官夙制芙蓉裳爲乘白鹿來江鄕江鄕水淺不可駐卻眺薇垣歸帝傍薇垣庶政如蝟積破竹持衡需左掖上報英主開太和下副蒼生奠蘇息臯防接武登淸朝羣公鼎鼐公能調就中吐握在所急詎肯詢采遺芻蕘江水東來豈云淺中有鯨魚逢蝘蜓願公咳唾轉陽春老驥尙堪千里逺

題四禦史詩

煌煌明光宮螭頭惟禦史諫諍乃其職安用論生死二人同心可斷金何況四人同一心封章政有回天力豈料白日愁雲陰雷霆震擊無不裂豈料分爲生死別極知臣罪固當誅豈料恩波爲昭雪吁嗟往事無復云但逢芹曝思獻君休言折翼不再舉到底姜桂彌芳辛死者已爲逢與比不作曹蜍泉下鬼生者常笑仗下立誰能孤負南牀食

髙徳壽

相逢行

與君相逢江之幹朱亭翠栁扶金鞍風塵今日是何日對面千里生悲歡江聲瀟瀟江水緑江上晴山削靑玉珠絡銀壺傾美酒爲君緩緩歌一曲歌一曲君且聴人生何止如浮萍萍飄東西有定所人生不得須臾停勸君飲爲君歌當歌不飲君柰何百年憂患常居多君看長江水日夜相催亦如此前波未收後波起世路無如醉鄕好富貴令人頭白早

髙徳遊

長歌行送王仲儀學正歸新安【原注時仲儀下第】

酌君以萬斛玻瓈船君言不如名山大川窮鎪鐫贈君以九節瑚鞭君言不如淸風明月不用錢新安山水天下壯形勢突兀隔雲煙上有摩空之層巓下有瀑布之飛泉儲精毓秀自太古眞元防合生大賢六經啟祕四書出孔道日月行中天聞風百世尙興起況居桑梓親磨研皇元太平四十年車書混一同中邊興賢有詔表朱學文體一變無頗偏往年鶴書上天府二十八宿如珠連我時材疎偶見黜坐看公等如升仙禮闈擢秀惜不與念子健筆空如椽天將有意降大任故使窮困志益堅大鵬南翔息六月長鯨東去吸百川新生桂枝盡堪折舊傳楊葉亦可穿要須明經拾靑紫且共苦學攻丹鉛天門射防誰第一大明殿上聽臚傳

趙由埜

詠朱買臣

擔樵結食行歌書不治產業貧哉儒妻羞求去翁笑謂五十富貴當須吾妻怒謂翁餓死耳翻然見棄翁從渠視彼王章眞有愧乃知世間賢婦絕少紛紛愚上書長安嚴子薦帝悅拜爲中大夫一朝富貴妻愧死髙車駟馬還官吳有恩皆報快志願故人召見良歡娛受詔將兵復奮武擊破東越功尢殊九卿列位顯已足於斯時退何榮如孳孳貪進且不已直待華發身遭誅翁子預知富貴固亦異胡不預卜全其軀當時貧賤思富貴富貴不履危機絕世無

汪眞

贈羽士陳靜山彈琴

瑯然太古音出自羽人手如寫三峽濤浣我塵數斗神仙中人不易逢聽君古調含僊風瓊瑤雜佩騎飛龍翩然夜下蓬萊宮緑云揺波江渺渺楚天平逺蒼梧小神僊神僊歸去來一聲唳鶴靑山曉

張商巖

挽江梅山

天地萬物難齊名梅花獨與山俱淸寒梅不雕傲霜雪靑山不老亙古今偉哉君澤逸世士倦止梅山築新址平生心事惟愛梅不數漫山俗桃李吁嗟行年適在辰角聲吹斷羅浮春梅花香銷山亦傾月明何處招詩魂

梅奕芳

送王月溪提防南歸

淸溪月淸溪月不受纎塵迥奇絕天宇泰定長虛明豈問陰晴與圗缺淸光一輪同古今北照燕冀南吳越前年馳騎入京城金臺露坐詩思淸今日扁舟還浙右西湖延賞傳金觥東來孤鶴橫江起明月在天天映水南樓一夜倍思君舉頭見月人千里對月痛飲須髙歌百年離合何其多

附七言古詩【按永樂大典內凡系失名失題無考者附後】

四禽言代江湖逺客遣懷

不如歸去不如歸去錦城還憶來時路他鄕寒食故鄕心去住兩難春又暮

行不得也哥哥行不得也哥哥荊湘衡嶽春雨多驅車上阪復下阪柰此黃泥沒膝何

脫卻破袴脫卻破袴燈前刀尺閨中婦十年爲客貂裘短布單衣雙骭露

提壺盧提壺盧花前有酒君當沽二十辭家嘆薄命舟行陸走交荊吳人生得飲且自飲莫待霜雪盈頭顱

釋悶

燕丹未歸馬未角卞子抱玉無兩腳孤城食盡兵未卻度笮中懷掛一索我輩於此酒宜酌百嵗千秋柰何樂

贈刻章者

我家禿筆堆平墻雕虫小伎長荒唐君懷寸鐵妙勝筆鳳綰鸞翔龍起蟄偃波垂露狀萬千薤葉橫披科斗拳世間刻楮非天全鼻端斵堊人孰傳內府石渠時夢見圗書漆竹光摩天陳倉石鼓霧雨濺嶧山棗木肥失妍唐鐘漢鼎知幾年尢物竟與乾坤遷集古無人寶晉逺滄江望斷貫月船金根伏臘謬分別腰下政用疊疊懸君不聞兩石弓一丁字是非付與東流水眼中之人今老矣

新橋詩

宛水南來防寒碧馳繞城扄襟抱隔陽侯奰怒舟或傾六月洪流幾哀溺使君爲政知所務興作飛梁水晶域鑿山累址砥柱牢挽木梯空蜃樓立朱甍雲气時吹噓藻井漣漪相蕩射西城東市連賈區越柁楚帆來逺客常時褰裳泥拍膝忽看揮袂平如席雨止風收練如織長虹截斷秋光白結搆去天知幾尺憑欄下視星斗濕不須更駕海上槎飄然欲問支機石

山鹿忽至庭下捕之不獲

前山花樹濃如煙後山風淸鳴乳泉荊扉半扄人語靜野鹿何事來庭邊人言此物仙吏曹世間處處堪嬉遨縠紋竪攢蒼玉角雪花亂簇黃金毛縱神逸態何敏速歘忽驚飛如過鏃脫身已入碧雲鄕野虞畋犬空馳逐嗚呼古來鳳鳥何嘗棲藤蘿麒麟騶虞無网羅山芩葉短幽蘭多鹿兮鹿兮柰若何

贈黎東山

黎東山山澤臒掛冠卜築郎官湖十年重見霜滿須手持鉅編粲驪珠謂言匡廬兩遊娛右挾金輪左香鑪雲間五老相招呼牽蘿躡石升天衢銀河翻落寒巖陬驂鸞跨鶴疑有無遐瞰八表在斯須黎東山大丈夫風期固與常人殊畏途聲利爭馳驅汩沒坐遣朱顏枯誰似東山超然髙世道自腴我知物外眞良圗未脫塵网不得俱山靈有約焉可誣酌泉一酹陶與朱巢云倘許山之隅

省掾楊善甫孝養其母母冬月欲蕈求之不得忽得之楮木人以爲孝感所致

紫薇花省紅蓮賔有祿足養白髮親金盤豈無鯉魚尾綺食亦有猩猩唇母心欲嘗黃耳蕈兒啼往訴霜楮身枯枿頓發空山春萬釘鱗鱗色勝銀升堂一笑奉珍味白鵝截掌鱉解裙楊君事親心最純孝行有感天應聞孟家冬筍堪擬倫作詩紀實追前芬

友人張仲淵汪叔志皆有山居之志因作此詩

張家仲叔吾所畏仲也多才秀而美攻書惟愛王右軍作詩苦似陳無已叔兮年少尢奇絕雄辯髙談霏玉屑句中有眼字有骨下筆飄然思超越汪生疎俊气吐虹淸新敏防語更工揮毫對客立可就人言一字千金同文章筆墨未足論三千正在希軻雄忍貧苦節不畏謗要持古道變頽風平生取友得三益防棲竟欲歸山中何當采芝與爾尋黃綺一邱一壑長相從

伯兄容庵公旣復諸先壠饒歙間至元再元之之四年上冡立石修祠致祭遂登山采菊賦詩紀勝歸以示予謹次嚴韻以述先徳並言吾兄培埴松楸之偉績焉

越國忠武懸丹靑巍巍著望齊花屏少卿內翰皆間出雄文大冊天緯經科名十世聨簪纓魚龍萬里開滄溟綿綿忠孝繩祖武一一俊乂排天扄伯氏感慨追前人秋風灑淚沾恩亭松楸培埴四十載寸心炯炯昭日星由來一念關蒼防況復純孝通神靈丰碑紀載土田復烝嘗徧舉魂其寜爰登四面展遐眺枯崖朽木皆爲醒華觴引滿澆磈磊毫端秀句垂千齡

舅氏旣復先壠且有事於松楸旣而九日登四面山有詩以記嵗月謹次韻

秋晴四面峯巒靑煙霞作圗翠作屏龍溪後人我舅氏新安此地凡幾經邱壑胸中納云夢波濤筆底驅滄溟宦遊侯藩志已顯歸來故里門常扄宅前鼇頭枕宛水樓外山色迎昭亭科第蟬聨紹光祿文華煒曕婺星古今百行孝爲本天地萬物人爲靈十世松楸一朝復九原衣冠千古寜重陽采菊共登眺羣從簪萸同醉醒遙知持觴爲公祝錫類錫綿修齡

欽定四庫全書

宛陵羣英集卷五

元汪澤民張師愚同編今體【五言律】

宋

李含章【按含章字時用登太平興國庚辰進士授屯田都官員外郎累遷太常少卿封潘原

縣男所著有僊都集五卷】

石盆寺

巨石何年琢爲盆勢莫裁圓疑通澤國深可並天臺法水長時滿靑蓮向日開無人知此諭寂寞首空廻

陳天麟

靑山道中

田舍雞升屋山家犬應門馬行黃葉路水繞夕陽村老覺貧爲累吾知道可尊此行聊復爾萬事信乾坤

舟中

湖濶帆風飽山長眼力疲晚涼行進酒秋色防宜詩別意果作惡虛名難療饑此生無住著投老欲何之

用梁漕韻

千里岷峨外三年漢漾西急流沖水馬腐壤伏樗雞伐樹驚遭宋聞韶喜在齊何時燈火夜重與拆紅泥

上瀘帥梁公【子輔】

舊巳元樞幕今猶大將牙恩威伸六詔封域總三巴早晚看鳴佩軒翔入判花不妨乘駟馬上冢一還家冊府推前輩文塲慣主盟冀閒收汗血昆圃出連城料想金甌覆遙知水鑑明從今靑與紫四海盡門生六轡澄淸日三軍指顧中關山都識面艸木尙傾風飲馬伊吾北回鑾澗水東廟謨應富有傾倒莫匆匆

旌徳道中

山邑無郵傳農夫半甲兵石橋橫斷岸艸徑入荒城聞道甘泉駕將臨細栁營風塵何日靖畱眼看升平

林宗放

餞使君

始聽歌來暮還聞說去思但知憂國計那肯問家爲跨竹兒童集擕書父子隨謝城攀戀處爭作畵圖披吳潛【按潛字毅夫嘉定丁丑進士及第歷官中外淳祐十一年進參知政事拜右丞相兼樞密

使後責化州團練使循州安置卒宋史有傳】

送林明府

擬續宣城志難忘令尹賢庭空無獄訟齋靜有詩篇心似秋云逺政如霜月懸活人最多處饑歲作丰年

送何錫汝

風雨一樽酒此懷誰得知三春花老後千里客歸時浩浩人間事悠悠身外思君如能擺脫林下早相期

掃墓書所見

松楸生夜夢風露作晨徵山近卻無色葉枯偏有聲架禾知歲熟種麥得天晴到底農桑好營營媿此生李孝先【按孝先字介叔含章子以任爲太廟齋郎歷虞部員外郎攺朝散郎賜三品服勲上

輕車都尉卒詩篆琴棋並登妙品著有柯山集十卷】

登江瀆水心亭

晚興淸無比幽亭積水中芰荷千柄雨松竹四軒風鬭鴨飛翎健潛魚靜思衝飛潛乃常事何足較窮通

李兼

田裏

百谷盈成後三秋假樂時雞豚開社甕簫鼓賽神祠野茹靑盈筥香炊雪滿匙欲知田裏趣細誦老翁詩

次韻周與能

墜緒今如綫遺書尙滿牀功名兩蝸角世路幾羊膓癖有登山屐貧無在笥裳故人應見念莫遣字稀行

莎雞

悲思亦何苦繁聲咽未休空庭殘月曙衰艸故園秋物化終歸盡年華迅若流要當期子夜相與和商謳

曉出

淩晨躬蕆事未曉出城關路暗雞三唱天靑月一彎華香衣笥外嵐翠竹輿間欲盡淸遊興官程索遽還

食兔詩

弱質司明視虛名直望舒軼羣辭上蔡能事到中書狡計空多窟珍盤竟付廚獨將毫末效曽紀汗靑余

謝張世顯詩卷

珍重張公子交情不我遺肯迂林下步來贄袖中詩江樹煙中色叢梅雪外枝吟哦淸絕句一一可同時

鐘山

白鳥江天濶靑山佛閣重影孤寒日塔聲殷暮煙鐘異世文中選當時鏡裏容猶傳遺蛻骨只在此髙峯【原注寶公塔在山項世傳梁昭明乃寶公後身】

發於湖

斷岸收潢潦蒼煙出翠防眾帆爭鵓港孤塔認梟磯萬事皆前定重來悟昨非此身縻薄爵何處避危機

李蟠

送徳基

單閼多餘慶淸時得偉人徳隆荀氏操學慕孟軻醇久媿溝中斷常親席上珍徵帆忽西去悵望宛溪濵

劉有慶

送楊長卿任贛州知事

望郡推章貢斯逰趣不希風淸王儉幕春滿老萊衣鯽沼迎秋月螺亭覽夕暉政成如有句肯寄北鴻飛

潘獻可

春晚三客同出郊歸途甚醉

尋友逢三益追歡且一時買魚呼野艇沽酒認村旗暫覺行歌樂何妨醉舞僛牧兒休駭愕橫笛且湏吹

四月十八日之桐川

白鳥蒼煙外黃鸝緑樹間雨晴初有路云薄不藏山村酒成孤酌徵鞍厭獨攀日長人自倦更覺馬蹄慳

固城懷歸

稅駕蠶將老旋車燕欲歸人情秋思薄酒力晚風防靑鬢愁邊攺丹心老去違吾廬元不逺望斷白雲飛元

熊不易

卽事

山亦無情色蓮非解語花不傳金穀酒卻送玉川茶雅潔焚香地丁寧種樹家白雲生翠麓去去故園賖

倪應淵

金山寺

金錫飛來日靈鼇負地形濤翻四靣白寺裹一山靑海月窺檐箔天風語塔鈴倦懷思煮茗誰與汲中泠

王儒珍【按儒珍儒珪之弟】

書淮陰傳後

椘漢爭雄日乾坤殺气昏築壇需上將決防拜王孫百戰通侯爵千金漂母恩如何天下定卻憶蒯生言

王圭

和孫子善賦落梅

花盡春才半東風枉斷腸空尊愁落月長笛怨淸商解佩懷人逺返魂和夢香多生余習气爲爾借流芳

和戴帥初陪亷憲副逰三天洞韻

閒居耽勝事逺意得扁舟白社多豪逸黃花共拍浮江山酬句律時序入觥籌不似城中客紅塵漲馬頭勝迹三天洞淸逰五字詩懸泉垂馬乳暗谷隠龍池坐久禽聲集吟殘樹影移賢侯興不淺應有後來期黃葉荒溪滿靑蓮紺宇開闌干盤石樹方丈出氛埃洞古遊人識巖髙倦翼回只應山下叟常脫繡衣來莫道禪扉小幽人舊此巢結跏餘石蹬飛錫想林梢自喜遺塵鞅非因問貢包詩成畱歲月醉墨灑泉坳

題趙景陽所撰朱節婦傳

寡鵠中宵泣寒棲只舊枝細防彤管記何愧柏舟詩教子斷機織養姑生鬢絲誰能旌孝義爲奏九重知

王璋

憲副亷薌林以賔客泛舟逰三天洞帥初有詩紀行次韻

上國皇華使淸江畵鷁舟山光屏上見樹影鏡中浮防茗先誇水行杯任防籌紅塵滿城市小憩莫回頭古洞堂皇敞危巓戶牖開陰靈藏雨雹淸絕離塵埃破靜幽禽響臨深駭鹿回百年山下路未省使車來不作招提境應宜隠者巢金沙明洞壁珍果落松梢寺戶泉供釀禪僧石打包出山還不逺艇子挿林坳

送潘季修之新安學正

文公遺舄地子去作儒官六月火雲熱千山行路難定知軒鶴舉何惜案螢幹故國多圖籍歸時待借防

題曹娥廟

稟來純孝質何必讀詩書斷石苔侵字荒祠客下車林香埋玉骨江淨出文魚多少儒冠者低頭媿此姝

甄府判致仕

賢哉此大夫未老已懸車雅志甘丘壑髙風照裏閭兒能魯殿賦家有鄴侯書愛惜軒裳者稱量恐不如

雨止登土山龍湫

連峯乾象緯怪物宅巖隈抱石多奇樹非時有怒雷郡官迎水去野老賽神來似識幽尋意山云爲我開

九日雨中懷牟文甫

問訊籬邊菊今朝數蘂黃山林成皓首風雨又重陽老去才都盡秋來興故長相思礙行潦不得共傳觴

約文甫不至再用韻

俗裏眼能白懷中印未黃雙鳬離葉縣獨鶴下陵陽晚歲故人少閒門秋艸長知君非逺我自爲困壺觴

謝貢仲章惠羅帯古鏡

紫織文何麗靑銅瑩欲流何殊鞶鑑重愧乏紵衣酬寛覺腰圍減明嫌鬢影秋雙珍無一稱但感意綢繆

次韻郭祥卿雪霽見懷

雪嶺畱初日髙齋照眼明禽聲交曉樹馬迹上春城有客懷幽賞題詩問友生靑鞵得來往更待數朝晴

汪鑫

曉發霅川

鐘絕棹歌發霜寒過霅川雲棲山頂寺月墮水中天宿雁驚漁网啼烏近客船舟人自相語滄海半成田

舟行望霅川

水郭蒹葭裏荒祠集暮鴉舟行隨岸曲防轉受風斜歲晚愁爲客天晴喜近家野梅如有意忽見水邊花

汪銖

散步偶成

飯餘同散步擕手過東村詩覓友人和方尋醫者論雪消溪路滑水出石塘渾歸語山窓下鑪頭火尙存

夜宿白雲寺

撥云攀絕磴窈窕入禪扄瀑布飛來白煙巒濕處靑齋廚猿掌防磬室虎聽經更有淸心處幽花發素馨

重過升州

昔衣冠地今爲狐兔丘興亡原有數歌舞竟成愁落日烏衣巷蒼煙白鷺洲徘徊不忍去知者爲心憂

送何鏈師還山

舊業昭亭下歸來雪滿簮潛魚脫溪网老鶴戀雲林風磴松花落煙畦藥蔓深不知從此去何日定相尋

送魯山長

鱣堂初徹講宦路又三年夜醉丹陽酒朝登白下船蜀天迷去雁楚客怨啼鵑懷徳情難報臨分重愴然

雪夜寒光主人別業

林風雪夜淸相對有閒僧坐久然松火眠遲話葛藤天寒悲裋褐牕冷翳殘燈到此忘機慮欲歸猶未能

挽羅一舟【原注任武進教諭】

怡堂當日宴談笑憶驚筵坐失同庚友那逢在巳年文興人巳老武進士無緣賴有河東鳯斯文定永傳

挽章恬齋

講道陵陽日猶如太學時靑燈照寒席白髮被深衣明月雞山隠淒風麟野悲舊人惟宋玉淸淚獨長揮陳良弼【按良弼字公輔少辟憲史有聲爲嘉興路教授調上元簿後以旌徳尹致仕】遊三天洞

混沌知誰鑿虛明夜不關雨晴松子落洞濕土花斑泉洗金沙淨云封白石閒空山千古在龍去幾時還

梅徳明

和汪叔志晚望山門韻

山門藏絕境靑壁上參天石漏牕中月巖通洞底泉幽期恐揺蕩晚望毎畱連逺憶瞿硎老神交碧落邊

潘如瑗

用韻柬董瀾溪

南國文章伯於今董仲舒靑雲跨騄駬碧海掣鯨魚到處誦君實逢人讀子虛如何相見晚潘鬢二毛初

胡寛

自述兼別陳華仲侯敬所

白髮返初服所交今漸稀掃霞眠石冷汲井灌蔬肥樹老花慳發天寒鶴戀歸何人江海上早悟蹈危機

趙孟熺

長至

緹灰浮北律香雪防南枝天又還周統人思見漢儀眼前能獨樂心事竟誰知賴有牀頭易時時對宓羲

見從兄資深

一別八年久兄西我戍東雨牀頻入夢天柱忽摧空命各逃兵後心俱類醉中不堪談往事加飯且頥躬

胡晉

題劉氏嘉秀亭

竹好能醫俗池淸可鑑心要湏娛晚節直此抱衝襟茶竈沾晴露書牀趂午陰山王𨿽貴顯不入五君吟

和妙道士汪樂全韻【按宣城縣誌作妙觀】

矯矯飡霞子凝神志不分丹書研曉露仙服剪春雲山水鳴琴悟松風煮茗聞時能吐佳句艶雪舞繽紛

汪珍

雜興

柔鐵不成劍散材難作轅侏儒笑方朔年少辱王孫自分駒閒皁誰將鶴寵軒平生赤藤杖信步答乾坤

山居

我愛山居好經旬不出村芭蕉全學扇啄木誤敲門酒病妨開卷天陰罷灌園當年杜陵老北崦與東屯

郊居

雨餘芳艸徧气韻入梅初客借分茶杓鄰同灌韭渠山苖尋杞狗野飯割椶魚信美眞吾土何湏更居

渡口

漠漠村墟迥防防煙火防廢防猶近驛舊館半無扉水濶魚蝦賤天寒鴻雁稀前途正風雨泥淖上徵衣

過當塗【原注是日拜李太白墓】

不見當塗月空逰太白祠六朝多少事孤客再三悲圩父収菇米舟人唱竹枝蒼蒼煙水外搔首立移時

西溪

黃葉三義路淸溪十里村蒼藤懸古木流水帯荒原歲晚牛羊瘦天寒鳥雀喧居人戀風土耕鑿長兒孫

舟過三塔寺渡雙湖

亭亭望三塔渡雙湖天濶低歸鶻江平散浴鳬煙寒傍城郭風急響菇蒲遙聽舟人說荒林廟子胥

曉發

夜宿吳鄕雨朝行越樹煙山川頻送客風雪故催年舟穏防三老囊羞得一錢歸防喜無恙伍廟大江前

失題二首

水色裙腰碧蓮香女頰紅峯巒雙竺外煙雨六橋中一自風塵攺都知夢幻同相悲最相識搔首問吳鴻僦屋與山近山房卽是家渴禽窺硯水幽蝶防盆花習懶拋詩艸安閒長道芽誰能共觀妙不必臥煙霞

何致中

寓潭淸

束書逺塵市僑寓畵圖間花落林逾靜鳥啼春自閒無錢邀白墮有分老靑山不是嫌賔客淸風爲掩關

深秋

桂染花三色簾飛水一灣苦吟生白髮歸夢繞靑山雨久琴絲潤風淸扇影閒逺逰元未厭丘壑可躋攀

貢奎

同朱克齋蔣教授遊大聖寺

數畆林塘迥危城下百層客逰偏得地寺靜不逢僧隔防連商舶重門鎖佛燈愁來詩興短回首暮云凝

搶竿嶺

薄宦辭家逺經秋未得歸直隨山北去卻背雁南飛川淨白雲起郊平紅樹防憶曽畱宿防立馬認還非

陽墅道中

馬上千峯列溪行不盡源野船髙似屋山縣小如村路繞田間曲池漫雨後渾靜來應最樂緑樹擁柴門

郊行

雙溪溪上路重到五年遲桑柘成陰處鶯花向老時泊舟隨岸曲坐石防云移政愛沙鷗狎驚飛底見疑樹末炊煙緑人家住澗西風輕鶯語滑泥重燕翎低塵渴憐新釀郊吟憶舊題小莊蠶最熟喜欲報山妻別墅通幽徑肩輿駐午涼石楠云防影籬蔓雪浮香地僻疑忘世民淳喜饋漿防名何足戀投老更徜徉

張師愚

林亭

結宇依林木虛閒愜隠淪柴門時有客苔逕自無塵摘菓山童慣營巢野鳥馴淸風人可挹鄰曲漸還淳

送南陵宰

見說今爲邑南陵政有餘春阡馴野雉夜网縦溪魚肯和歸來句方催上考書淸時宜柄用要路莫踟躇

送陳公輔之采石院長

鶯花迎曉色書畵載輕舠肯道儒冠悞翻嫌幕府勞蛾眉上碧落牛渚送春濤地勝仍多暇吟詩弔錦袍

送李一中遷浙東憲使

之子浙東去行韉風正薫名駒眞汗血蒼隼快淩雲緣飾資經術彈治贊惠丈淸修家法在應不愧前聞

題郭節婦手卷

淮海兵戈滿崩城哭杞梁諸孤逺從母萬死竟還鄕貞烈光前古絲綸表未亡開倉汲長孺端可慰髙堂

送薛屏山司稅秩滿將集選曹

少保唐朝傑聞孫南土英徵商嗟絆驥祖道正啼鶯折筍供慈母防花到上京牛刀如可試莫惜惠宣城

送孔世廣

闕裏支宗盛銓曹選擢優行堪振鴻羽豈待敝貂裘楚澤蒹葭晚吳鄕橘柚秋歸程逢勝槪舟楫得夷猶

送沈衡州

自息潢池盜誰移北海風地優千里選才屬萬夫雄樽俎威名外江山坐嘯中只今防省上未可後諸公

欽定四庫全書

宛陵羣英集卷六

元汪澤民張師愚同編今體【五言律】

元

張師魯

題劉氏嘉秀園

我愛劉氏園緩步尋芳蹊晚桃弄碧色春桂生丹荑茶鼎雨聲沸酒壺禽語提欣然一笑賞有句爲君題

送胡壽卿之歙縣

吾憶新安路溪明山更奇半開金菡蓞不捲翠漣漪耕織鄕無盜弦歌縣有師此行眞得意觸目是新詩

九日登西岡

節物何瀟灑登髙引興賒臨風整烏防隨意挿黃花形勝連三楚乾坤合一家平生多感慨長嘯對飛霞

送胡彥徳之於湖

之子方英妙攜書亦壯逰家聲仰安定詩律喜蘇州野臘經秋日江鮮入甕油慈闈調膳後永錫及吾儔

挽敬仲王徴君

南國成淸隠髙風與世殊霜筠半山宅煙樹輞川圖杯酒哦新句衣冠肖故吾所嗟鴻鴈盡拭目在嬌雛

送吳子彥宰辰溪

丞相忠言在郎官世冑華地偏須卯酒心澹養辰砂荒服無論逺皇風孰有涯鳴琴何所樂稼穡與桑麻

別墅偶成

報道新醪熟持杯紫翠邊樹雞吳味勝谷犬蜀烹鮮習靜來塵外防情到物先此時忘世慮岸幘付陶然莫怪園池小聊舒逺世蹤人情驚寵辱我意樂疏慵蔓垂靑防蓮房仰翠蜂偶來參萬里一笑孰予從野服無塵染林陰浣晚涼山杯凝茗雪水葉借菱黃香脆堪淸暑風流勝舉觴翛然眞自得何必論行藏南國秋風老吾人髮亦疎霜崖依繡樹石澗漾靑魚膾玉思垂釣堆紅可學書何當結幽伴來此托茨居野老欣相見山盤獻所宜賽田分社防報祖粉秋餈風味猶存古農談亦少欺居然有淳意榮辱未嘗知【原注吾鄕以所烹牛羊豕肉和之血中爲盤餐他州所未見也往往見嘲笑於逺人無有解之者余閱玉篇有字爲防者音與損同謂熟肉內血中和也然則其來尙矣粉餈見周官】

題耕緑亭

謝朓髙齋外誰知此亦奇一川藏罨畫眾岫列罘罳野緑耕初起林紅種未遲河陽新政績風俗尙堪爲

淩希惠

挽孫子善教授

耆舊凋零盡臨文獨然春風何遜筆白髮鄭防氊幾蠟尋山屐空回載酒船平生知己在銘筆防如椽

吳鍈

象山書院卽事

我本閩中客因人得勝逰泉聲晴亦雨山气夏先秋舊友能靑眼新知豈白頭開懷盡樽俎更爲月巖畱

汪士深

題劉氏嘉秀園

行過雙橋路尋春到小園雨香林下屐花影席間尊托興惟泉石流芳到子孫非君能愛客風月更誰論

汪澤民

東郊

荇葉田田紫芹芽寸寸黃川平散鵝鴨艸短見牛羊宇宙心猶壯丘園迹未忘長年懶是癖何日醉爲鄕

送李學甫宰臨湘

君去臨湘縣江帆幾日程應知小民困屬望長官淸晴晝萱花好春風棣萼榮亨衢方接武消息佇佳聲

懷三天昔逰

石洞禪師室招提刼火灰泉流龍尾曲山勢燕巢開結搆雄金地題名破緑苔春風吹夢逺紀勝愧無才

淸明日喜晴【原注是日聞鵑】

旅寓連雲麓無眠遲曉晴暮春逢甲子芳節屬淸明宇宙涵生意耕桑樂太平啼鵑何事切馬鬛故鄕情

送番陽楊明仲山長任閩中巡檢

章甫寜淹久嚴裝職警巡賔鴻到彭蠡匹馬向甌閩吏卒櫜弓矢門庭接縉紳防當陞館閣髙步有通津

送海北憲使

海康隆憲府曹掾簡淸忠問俗通黎語憂民卜颶風辟書催棹發行李任囊空勿憚南程逺升臺計日功

防龍興寺和綦母潛著作韻

古寺依城市幽尋一扣扉刼余房相石世授祖師衣【原注寺有唐碑房相國制文徐挹古八分書又有屈眴布二十五條太衣宋紹興然上人所受於祖師者蓋南渡以前物也】金像鑪煙暗祗園樹影防囂塵暫時逺闤闠馬如飛

長埧渡

長埧臨津口狂風晚雨斜石苔粘緑髮河栁吐紅牙鳴櫓驚沙鳥回舟激浪花樂饑寜飲水解渴漫思茶

挽梅叔章

壯嵗上京都防楊得舊儒承家宛陵集積慶老萊圖【原注梅有母在】宰邑曾馴雉休官擬鱠鱸新阡敬亭北愁絕白雲孤

寄浙西張亷訪

今代皇華使張綱徳業優弓刀閒上將旌節按諸侯彊禦成擒虎髙才善解牛遙憐浙江水不向宛溪流昔獻明經策因知侍禦賢陳蕃能解榻文舉乃忘年花栁春城外湖山玉節前觀風應有作莫惜野人傳

送陳公輔采石山長

磯伏金牛異峯攢翠黛雙同逰懷絕景相望只鄰邦春鮆宜供酒靈犀莫照江此行應最樂山水在書窓

汪用敬【案用敬字彥恭澤民長子】

過畢衝

夜宿琴溪鋪朝行柿木坊靑峯照殘月紅樹染新霜漸喜城闉近何愁道路長龎山重回首安得繼餘芳

施琪

和麻姑道士姚子純韻

野岸相逢處臨風共聽泉長江無盡日喬木不知年祕術窺丹籙閒情寄素弦煙霞發天趣酬唱每流連

梅致和

次叔章兄閒居韻

倦作繁陽宰幡然解篆歸行藏隨所寓迎送近來稀荒徑存松菊南山有蕨薇行年逾七十猶著老萊衣小閤臨池構公來日捲簾景多吟未徧山好防無厭只益耽書卷寜須問酒簾朋來誰報似幹鵲在晴檐緑陰滿地上門徑亦幽哉問字人頻至催租吏不來蕓編香滿架桑落碧浮杯雅愛敬亭好軒窓頻爲開結宇依黌捨開軒對玉山髮從明鏡老心與白雲閒頗逹窮通命能參善惡闗難兄同我趣風雨屋三間

贄蒙古禦史

人物科塲俊才華命世雄自從峩黑豸誰不避靑驄徳澤蘇民瘼勲名逹帝聰觀風到江左春意藹芹宮

題問源亭

爲甚淸如許山中有活源暗通蒼石竇冷潄白雲根瓢飲塵心靜川流道體存築亭當此匯終日防潺湲

施坦

孟冬過劉氏園

蠟屐乘閒日芳園適趣時亂聲秋樹葉寒色晚花枝客裏無遺景年華輒入詩優哉聊復爾何用嘆棲遲

和梅叔章閒居

彭澤歸來後門前栁五株心閒四時樂塵累一毫無香結幽蘭佩詩裁明月珠襟懷任曠逹寜肯類拘儒

何儒行

三月二日往硤石歸訪書堂寺

匹馬昭亭路東風日未斜要尋丞相迹來訪野僧家古逕多芳艸幽巖半落花甘泉一甌冷和醉潄煙霞

劉得之

琴髙峯

怪石淸溪上荒臺刼火余風簾桑落酒春网藥渣魚筍嫩和煙劚畬新帯雨鋤玉堂人不見花竹亦蕭疏

逰西湖

勝地流連久西湖得再逰芰荷圍畫舫楊栁防紅樓風月蘇堤夜煙雲葛嶺秋買鮮沽美酒且莫計觥籌貢師泰【案師泰字泰甫奎季子泰定四年擢第仕紹興路推官歷戶部尙書遷平江路總管所著有詩經補注友迂玩齊螾竅閩南東軒諸集行世元史有傳】

逰江陰君山

孤嶂臨滄海千山湧大江逺帆歸市獨髙塔到波雙鷗鷺爭洲漵蛟龍怒石矼壯逰心未巳飛雨灑樓窓

侯天祜【案天祜字伯純】

湖上逢僧逰春

閒步西湖上煙波澹蕩辰山花迎客笑溪栁爲誰顰燕妓紅衫短胡僧白防新料應嫌寂寞也恐負靑春

錢震孫【案震孫字公茂】

送張仲益北歸

家在浚之郊言歸豈憚勞蘇章貧有笈範叔冷無袍故里多君子明時待俊髦臨分惜春暮風絮滿江臯

次韻程主敬存眞道院納涼

知君山水樂任爾簿書牽官舍哦松暇仙家借榻眠詩成彩筆健酒防碧筩圓鵬鷃難同調蹉跎只自憐

送憲副暢公調浙東

萬里綸音至三秋玉節遷江山粵王國書畫米家船慣飲雙溪水行登尺五天道山淸絕地重見賜金蓮施正大【案正大涇縣白塔里人至元間丞相巴延下江南辟知本縣初縣治在水西苦漂蕩正大徙於水東迄今賴之】

挽括齋教授

六館眞英傑三朝舊典刑叩閽曾抗疏避地復橫經仕路驚頭白家山入眼靑平生淸苦處身後有餘馨

王時中【案時中字伯庸】

送吳起季溫州學正

十載儒官冷新除又逺州七山如北斗多士數東甌紅樹城西晚黃柑海上秋橫經有餘暇雁蕩足淸防

胡元舉【案元舉字子仁蘭亭山長】

送歐陽生歸省

甥館琴書樂胡然賦式防定應烏反哺況有鳯於飛江雨催行棹秋風吹客衣行當榮祿養作吏未爲非

王鼇叟

送翟錄事

籍甚霜臺客云胡滯錄曹常闗羅雀戶焉用割雞刀事劇心常易官卑名自髙乘驄應不逺去思繞江臯

荀原道

城中晚歸卽事

催歸啼更急相望白雲還西日行色東風醒醉顏僧歸黃蘗寺鳥盡敬亭山後騎且莫迫月明溪一灣

次韻馮麗明表兄山居見招

多謝知心久長懷防面遲移家竹深處課子雨涼時種菊鋤荒徑騎驢過小堤山中足詩興把酒許分題

李震午

自笑

旁郡方戈甲幽居獨艸萊月隨云影沒風挾鴈聲來自笑生涯拙仍嫌嵗序催有山防著眼無客共銜杯

髙徳壽

山居春興

白屋窮經士靑山習隠身吟餘花落砌睡起烏啼春沽酒爲延客借書頻訪鄰誰能入城市揮扇障紅塵

趙由皦

近況

寂寞溪居好鋤畦自種蔬催租人至數問字客來疏饑阻傾家釀吟妨課子書年華今若此生計復何如

師敏

自述

對花驚鶴髮種竹作菟裘毎惜陶元亮空懷馬少遊飲河期偃防粘壁笑蝸牛獨有琴書味𨿽貧老不休

董天吉

送亷使傅公

天涯將蹋徧產處合黃扉心共燕云逺身隨漢節歸江寒鴈半渡霜落蟹初肥晝錦西風落時應念布衣

送萬戶府經歷龎世安

鹿門培隠徳鳯穴產奇毛曵組全家貴談兵此客豪書籖沾雨濕箭鏑入云髙歸到荊花下春缸醉玉醪

逰廣教寺

靈山袪俗慮萬境一漚空黃蘗十年寺緇衣數畆宮殘鐘咽昏曉古樹飽霜風消得騎鯨客題詩殿屋東偕亷端甫副使逰三天洞戴帥初作詩次韻

若領東山妓定知無好詩平生謝公屐到處習家池渡口船頻系沙頭榻屢移還應見漁父相與話心期誰鑿通天穴云窓次第開玉泉鳴有竇石室淨無埃地老禪房冷山空俗駕回彈琴當此際龍象亦應來

丘巨源

夜坐

靜坐書齋夜蕭然一事無松聲譍月戶竹火笑寒鑪倦讀緘昏睫疎吟惜斷須浮生緣底事兀兀付團蒲

冬日

粗喜農功畢仍耽夜興長移蔬充嵗計藝麥續資糧桑落新風味松明耿夜光結茅乘屋亟戶外任冰霜

潘鉉【案鉉字仲金聖輿長子瀏陽教授】

挽劉竹所

屋角爲鄰並書聲隔戶聞三年湖海去一別死生分黃壤蒙新棘靑編冷舊蕓故人何處所楚竹慘溪云

錢霆午

送王敬叔之四明

木落楚江淸仙槎指四明固知東道主仍致北涯生浴日窺暘谷飛霞望赤城登臨有佳句聞鴈莫忘情

孫叔逺

送申推官滿秩北歸【申前任涇縣尹】

向來山縣宰復此秩推官要路開騏驥長才峙鵠鸞丰年歸夢好涼雨暮江寛昭代論人物應堪柱後冠

施璛

北行道中

去去中原路靑山不厭防馬羸愁雨滑貂敝怯霜寒自笑謀生拙寜辭行路難日邊今咫尺舉首是長安梅實【案實字仲實堯臣九世孫官集慶路照磨至正末明兵破城不屈死】

寄李遵道

與君相別後湖海久無書聞在龍舒郡新開馬隊居斯文欣未墜客況近何如自昔鄒陽學何門不曳裾

李公明

宿水北

此日苦易感那堪秋气淸最憐今夜水只是舊時聲敗屋若無主新功屬後生淒淒出門去不是有離情

徐恢

與孫丞子肅別

余杜門月臺蓬蒿滿徑車馬之塵了不相及晉陵孫子肅爲丞玉山一曰因事上府時時捨輿曳杖載酒論文必極懽而後去凡余胸中所蘊未嘗呈露於人者子肅皆深知之由是相從愈宻未幾子肅以君命攝邑事不相聞者又數月及解官將歸復來告別余知子肅之才必有用於世者因賦五言四首道其本末以爲餞故於終篇尢不敢以淺淺者望子肅也

興豈山林盡情因市井疎溪流行復止云意捲還舒翻著梵志襪倒騎潘閬驢君來明許事笑指一牀書官負崔斯立才優滕大夫此聲方得楚適意巳思吳賀廈聊今日躋榮必要塗君心如北闕我興亦西湖過眼非無客敲門獨有君不惟頻載酒仍許細論文意好吾何恨情親世未聞重來方暖席別袂忍令分朝路紛羣策君才自一家九重方旰食萬里尙飛沙樹脫涼風葉蓼疎淸露花何因得美酒畱語至昏鴉附五言律詩【按永樂大典內凡系失名失題無考者附後】

送孫仲安湖州學錄

束書當嵗暮祖道集時珍燕尾舟行夜臯比座擁春露茶烹紫筍雪縷鱠文鱗此外堪持寄詩傳罨畫眞

冬日寄呂周翰

徑葉朝慵掃山扉午未開拂琴繙舊譜洗杓試新醅晉帖人臨去吳鞋僧寄來水村松館外時節又尋梅

東郊因成野酌得家字

行尋東郭勝二妙欲攜家倦息依茅屋流芳覓杏花時羞鳬去翠春酌酒傾霞何日成三徑求羊迹未賒

紈扇

團圓手中扇誰爲剪冰紈明月生懷袖淸風濯肺肝當歌筵畔小驚夢枕邊寒學取秦臺女相攜駕防鸞

次陳仲恕邦傑同逰北園之什

塵埃成俗吏風物屬閒人但見詩無敵爭知筆有神唱酬俱白雪行樂及靑春聫轡歸來晚江郊月色新

送李士元經歷北歸

解組多時住開帆此日歸正逢鴻鴈到喜共鶺鴒飛北闕身還近東山誌不違敬亭回首處但憶謝暉

南國

疎放消塵思登臨近物情鐘聲過暮靄栁色上春城列岫連天逺前溪隔樹明雨餘多意緒照眼句能成

幽居

竹院秋逾靜柴門晝不開病先攜老去懶漸逐衰來莫遣新緣結都將舊念灰川魚與云烏從此莫驚猜

挽嘉興縣丞孫暘谷

舊轉黃河粟頻哦赤縣松人方歌蔽芾公巳主芙蓉雪暗菟裘地云深馬鬛封淒其送丹旐執紼涕無從

挽觀察判官魏君

忠孝前朝著風流奕世存懸鐘魏絳宅遺笏鄭公孫雲散餘仙洞花開自故園傷心延客處稚子獨譍門

宿省

襆被趨省宿披襟對晚涼古心知老樹生意見新篁鐘鼓鳴將合蜩蟬噪更忙靜中觀物化誰與共平章

挽潘肅齋幹二首

白髮商顏老黃花靖節年角巾人競學麟筆世無傳竹斷幽棲逕瓜荒手種田百年耆舊盡萬感淚如泉避地鐘山後防云疊嶂邊豪華南國盡風度北人傳腹有藏經笥囊無塟骨錢三株森玉立總解讀遺編

客丹陽喜王起之至

試數髫年友兵餘子獨存逢人長問信見面卻無言云泊丹陽樹橋連緑水村翻嫌煙雨外爲爾役離魂

送葉道赴當塗醫教

西風吹句水送子宦當塗康伯名傳世醫和業近儒囊中漆葉散肘後玉函書自笑無聞者依然病顙駒

悼程淸叟

今度過符裏先生巳不存遺書空滿幾傳業僅餘孫秋雨茅茨屋霜風芋栗園寒莎封馬鬛聊爲奠吟魂

挽損齋劉待制

西蜀雲山逺南陵水竹奇紫驑梅令邑白酒謫仙詩視艸催秋直藏舟惜夜移惟餘雙鳯羽五采瑞明時

失題

十日爲山客今朝問水程沙橫疑港斷灘迅覺舟輕逺近村舂合髙低漁火明回頭忽蒼莽一望一傷情

欽定四庫全書

宛陵羣英集卷七

元汪澤民張師愚同編今體【七言律】

宋

李含章

武陵防戎林亭

修篁簇徑出林椒可與逰人避俗囂曲檻隔花安筆硯小窻延月伴簞瓢紅藤引蔓移山豆緑葉分葩植水蕉到此每憐淸气別可堪寒夜雨瀟瀟

寄題元長老林亭

聞說幽亭气象寛何須基構入云端平瞻一郡連山翠逺矚千門枕水寒風拂石牀松子墜雨籠莎徑栗花幹遙知出定牽吟夜只欠淸猨嘯碧湍

漁家

數家茅屋枕漁磯歲歲生涯在彌雞犬怪人奔竹徑兒孫逢客倚柴籬壁懸蓑笠殘煙雨門對溪山閱盛衰一曲新歌一舷月夜深來往碧漣漪

贈內翰王同年【原注王文正公旦與公同年友王爲內翰在眞宗卽位初】

徊翔靑瑣巳多時四海歸榮更是誰通籍禁中參鳯閣司言天上煥龍墀修文禮樂源何大振筆云雷澤益滋若把王褒頌勲業未如際防遇昌期

河北行

爲儒還解著徵衣逺戍沙連白艸齊鴈陣不衝羌笛怨狼煙防認塞云低蕎花露濕堆空塹蓼水澄截古堤漸近界河分內外野禽嘐戛路東西

梅詢

疊嶂樓

謝公城上謝公樓百尺闌干掛鬥牛碧瓦萬家煙樹密蒼崖一檻瀑泉流波光灩灩前溪滿剎影亭亭古寺幽此地近除新太守緑窻明月爲君畱

李宏【案宏字彥恢建炎中呂好問知宣州得士四人詹友端周紫芝王相如及宏每防集必與

後歷官轉運使】

逰天休觀道流索詩

霓旌羽蓋下飛僊名掲司眞列洞天一銀河懸落水數峯石壁鎖霏煙潭心雷殷龍應出井口風廽虎未旋【原注山有雷潭風井】端欲相從老巖壑淩雲已覺意飄然

陳天麟

壽洋川李守昌諤二首

桂子風髙瑞靄浮曉來無處不懽謳共懷襦袴歌亷範更指防祝魯侯風月莫辜三十詠星霜行閱八千秋皇家正重惟良寄衮服歸公正黑頭

朱輪畫防擁髙牙散作棠陰十萬家漸向瑤堦對紅藥長傾玉斚壽黃花僊風自是騎鯨客逸興行飛犯斗槎誰爲淮南門下客願隨雞犬上雲霞

用齊正韻送叔勤歸湖北

霜防螭坳侍紫皇髙文大冊玉鏘鏘傳家信有靑袍物當代爭推古戰塲故國未應窮地脈難兄先已破天荒相逢若話情親事分我朝回滿袖香

憶舊

西湖當日雨如絲尙記移家去國時髮短自憐今種種印懸那得更累累身如烏鵲空三匝家似鷦鷯寄一枝萬事此心俱不計尙容開口細論詩

席上和統制傅公韻【原注公名鈞字子平】

遲遲春永晝如年芳艸池塘屬惠連一笑誰云今易得四並須信古難全山圍錦繡將軍樹云遏笙歌刺史天不向風光共流轉恐辜柳絮與楡錢【原注四並乃當日景是日太守陳公亦出郊往來山中】

除夕偶成呈同捨兼簡陳仲恕

東皇送暖下靑都雪在梅梢半有無爆竹舊聞驅罔象傳杯今怕飲屠蘇暗中石火頻過眼忙裏銀絲欲上須不解玉堂供帖子雙扉聊與換桃符

又次前韻

積陰元自宅幽都昨夜東風一掃無玉殿仙班搖雜佩銀罌禦膳染香酥柳縈翠帶方眠眼梅褪紅妝已露須拭目太平知有日兩宮勤儉過祥符

林宗放

贄奉使總領大卿

昔賢兩手並擎天鼇極功成勢晏然宗廟鼎彜刋祖烈相門衣鉢付家傳藍田種玉連連好滄海遺珠顆顆圓六合共知推晝錦云來重爲拂靑氊

賀兪婺州除左史

報政天邊美譽新十行細札下嚴宸逢人政爾詢司馬從俗何由借防恂制勝萬全端有道折衝一防是精神向來魯國多男子此日朝家特用眞

次宣州太守韻

雙旌迎曉指林廬五馬逢辰政得輿西掖舊裁天子詔名山今睹帝王書胸中霽月何明甚筆底淸風更穆如衮職還須補天手徵黃那復更躊躇

再次韻

肯將苛政削民廬好把寛仁答乘輿襦袴賸誇今日富春秋欣見有年書門施水薤何須爾庭臥桁楊只晏如擬頌中和獻天子鯫生無語卻躊躇

和龔太守巡江回署之作

防秋才過又防春帥守憂邊笑亦顰五馬去循江路穩一帆回帶雨潮新知兵儒將功無敵有道諸侯守在鄰籌勝名樓瞻手澤阿翁世業肯沈淪【原注龔守先世守是郡扁樓曰籌勝】

吳潛

桐川道中

咿軋籃輿拂面風桃花倚路笑迎逢黃鸝囀處風篁密白鳥飛邊煙樹濃日午暫休欹客枕年饑忽喜聽村舂鄕音接續知家近尙及春犂伴老農

和章子美閱武見貽

事業諸公鬭長雄非才只願課田功誰知弦管江南地漸有弓刀塞北風大狝未須搜猛獸先驅聊用習驕驄還知武備資文事要在人心可卽戎

李孝先

春日有感

雨斂輕寒淑气回曉街淸霽斷浮埃風髙柳倦終朝舞歲閏花遲數日開歸夢每逾千里去逺書新過萬山來旅情官況都無賴彊對韶輝殢酒杯

王文資【按寜國府誌作文質】

防王五峯察使

維石巖巖有五峯繡衣直指大江東觀風要集流民鴈察吏還從禦史驄天遣梅花迎使節春融芹藻到儒宮澄淸天下無餘事歸衮當如魏國公

李兼

回次采石

千帆東下勢連檣控帶河山自一方塞角淒風營戍逺野花濕雨墓田荒落霞孤鶩江幹濶去馬來牛歲月長老我聲名無一遂徵衫藍縷鬢蒼蒼

謝當塗陳舍人饋姑孰春

門巷春風翳艸萊筆畊無藝甑生埃空成洛下書生詠敢望靑州從事來洗盞首供堂上壽畱尊更待月中開陶然竟墮難名境疑是淩歊百尺臺

晚春

筠牕幽獨靜亡鄰坐睡從吾一欠伸綠樹淸圓宜靜晝孤花寂寞照餘春時拈栢子燒銅鼎旋碾茶團瀹玉塵在昔芻蕘猶足采獨慙無用養閒身

送交代髙丞

天涯客裏送人歸恨絕靑靑楊柳枝細雨杏園摩詰畫春風花防少陵詩九天掄擢堪先卜萬里功名莫後時江上豈無西到鴈平安數遣故人知

簡丘倅卽次韻

先生志尙直明廬庀職毋嫌外且疎聊向江城紆驥足行趨禁闥侍鸞輿河陽花樹曽親植魯相葵根欲盡鋤從此把君詩過目絕勝厚祿故人書

胡榘

挽莫與倫

三顧無人憶艸廬藻江文海竟何如馬卿早已羞逢掖狗監誰能薦子虛曠達嗣宗貧嗜酒淸髙元晏老耽書南州人物今如許深惜霜林一夜疎

劉有慶

鐘山

蟠龍垂顧飲江湄臥防宗祧彼一時馬渡巳嗟南國蹙猿驚何暇北山移郊壇曽祝千年運塔廟空畱異代悲北望中原形勢盡太平艸木亦熈熈

元

王翊龍

和李治中韻

英雄老去覺顏凋約矢無書可射聊春暮流光嗟逝水山深幽夢付回潮翠林鳥聚雲帷合淸沼魚吞雪絮消我欲雙溪釣煙雨彩虹聞已跨飛橋【原注城東橋新成】

再次韻

靑松要見歲寒凋一笑人生樂亦聊玉樹怕聽吳苑曲銀山空吼浙江潮年光荏苒鬢毛攺世路﨑嶇髀肉消天道乘除春又去杜鵑聲在洛陽橋

熊不易

綿坑雨夜投文祕監

夜經十里綿坑谷虎嘯風號客防魂行有石頭偏雨滑去無人迹更天昏鳥啼僮自聽爲鬼山盡我還知近村急報扣門文祕監旋炊香稻爲開樽

過符川有感

神宅仙棲倚翠虛何年流水潰焦圩山畱阿育當前塔潭祕旌陽去後符芳艸羅生荒市緑髙門零落舊時朱丘墟此地渾閒事禾黍秋風滿故都

水西寺

栢山廟裏神松古裴相園中僧塔髙行馬不旋陵變谷蟄龍一起海生濤樓侵林杪天盈尺云接溪頭水半篙隔岸人煙秋色暝一簾疎雨正蕭騷

張浚明

題土山寺二首

出城十里囂塵逺此地登臨是勝逰山勢西來分鳯爪溪流南下繞龍頭瞿曇殿聳仍孤剎丞相祠荒但古丘獨倚闌干人不防霜風落葉正蕭颼

平瞻蒼翠俯潺湲詩景分明指顧間地接郊坰換今古秀鐘人物在溪山春風跨馬銀鞍穏夜月騎牛鐵笛閒從昔陵陽多俊傑要知天運大循環【原注梅詢侍讀逰此曽乘銀鞍馬李含章隱此常騎牛吹鐵笛】

送表兄從戎

丈夫結髮去從戎臂健重彎舊角弓襄漢兒童知勇力江淮艸木識威風平生未展安邊策一念常懷報國忠指日紫袍金帶貴老天元不負英雄

朱得先

上郡守

防龍接武上亨衢自是君王乞左符雨露湛恩霑紫綬乾坤淸气滿冰壺陳畱合使飛蝗避【原注王況爲陳畱守蝗髙飛去】周道誰知我馬瘏不有字人心獨苦誰宣皇澤沃焦枯

次馮介溪閒居韻

竹屋松窻杳靄間林猿沙鳥共溪山種花長占靑春好讀易堪消白日閒隱處雲泉思共酌夢中煙樹正相關他年容我狂吟否獨立斜陽拄杖斑

王儒珪

上禦史

繡衣將指到南溟驄馬驅馳萬里行玉鑑冰壺元瑩徹蠻煙瘴雨喜澄淸簡書程度歸鐘阜原隰咨詢過謝城共慶飛龍新禦極好陳民瘼達聰明

王儒珍

送友人之杭求仕

六月塵沙苦欝蒸連朝送別意相仍曵裾慣作侯王客推轂寜煩玉帛徵顧我疎慵懷隱豹憐君矍鑠逐飛鵬孤山淸气千年在到日尋詩爲一登

王圭

送李防使之荊南二首

火落金天爽气浮澄江練淨引仙舟霜威此去淸三楚霖雨行防徧九州銀漢星槎當好夜渚宮煙樹正髙秋熈朝圖任須元老未許周南此滯畱

儒林分席春生座射圃旋車月滿溪暫憩棠陰人愛樹無言李下自成蹊恩光新拜宮壺賜姓字多應禦筆題但得明良千載遇腐儒何恨老幽棲

上李亷訪大使

淸於冰玉重於山愛國憂民兩鬢斑霖雨待均環海內徳星暫出鬥牛間陽春有腳能生物水鏡無心自照姦從此棠陰徧南國豈伊寒士獨歡顏

壽阮若山總管

岸幘西風气自豪從將了事付兒曹也知客裏思鱸鱠何似山中把蟹螯九日黃花如有約百年靑眼爲誰髙溪山大好登臨地可但餐英賦楚騷

王璋

聞疎齋盧公拜集賢之命以詩寄賀

洛下秋來傳近作日邊使至報除書乍聞北闕多新貴重直西垣識舊廬陶謝風流連白社應劉文字盛黃初深知有意沈防者自是無心賦子虛

寄戴帥初【原注時授信州教授】

重席先生安穩無上饒人物近何如李君防有新篇什謝氏誰爲舊學徒【原注李明通謝疊山皆廣信人】曲士幾曽闗世道斯文豈不在師儒宣州日日有來使莫寄靈峯水玉珠

和疎齋韻送丁太初參議

官曹淸切遴才賢共喜明時理化弦燕市驥來媒樂毅遼東鶴去羨丁仙胸中載籍經綸地袖裏封章咫尺天紫禁煙花春漸好人歸況在鴈歸前

上姚亷使生日

中朝文獻數三姚最說元方有鳯毛奎璧光芒相照映神仙地位自淸髙南州已賀開新府西掖遄歸占舊巢從此漢宮陪宴侍不應海上壽蟠桃

次韻卽事

莫爲淸醪憶故鄕喜聞社甕響糟牀鱸魚未出江頭网螃蟹初登步下艎醉罷鄰牕雞撲碌夢回空案防跳梁誰言處士無供具也得山童防欲涼

貢仲章奉禮歸自都下戲簡

少年如玉更淸才自致靑雲不用媒禮寺暫拋文竹去慈闈齊慶防衣來鵲知人喜移時語花爲郎歸滿意開好趁芳辰娛色養日邊應有使來催

潘季通生日

見君童穉便情親況復郊居作近鄰漢相不將金遺子潘家偏得玉爲人枯桐撫罷心逾曠禿筆拈來畫有神更趁妙年培逺業佇防三鳯出風塵

小閣呈敬仲兄

小閣才容六尺牀苦寒聊與蟄俱藏少安書卷偏能熟謾揷瓶花已覺香桑火旋分蒸秫竈松風時和煮茶湯閒中有事能談妙不問維摩借道塲

貢南漪生日

薰風吹送十洲仙仍占湖山小隱天歲月只今書亥字精神依舊似丁年園公志操𨿽辭漢季子才名巳重燕笑遣新詩致樽酒髙門賀客不持錢

許晞顏

贄監郡公

金章紫綬照南州身在陵陽最上頭曉雨桑麻吳地暖西風防防楚鄕秋朱轓到處行雙鹿緑野何人佩一牛見說禦屏題姓字崇班早晚侍前旒

汪鑫

和韻送陳慈湖狀元

澹煙衰艸斷吟魂一舸滄浪送客頻商嶺今聞迎漢老武陵誰復是秦人九秋風月詩應好萬里乾坤道未貧只恐魁芒天漸逺明河從此許誰親

趙艮巖知縣歲晚見訪

龍種當年舊帝家飛鳬歲晚尙天涯忽傳詩句心先識各問流年鬢欲華村巷春風喧爆竹燈檐夜雨飯胡麻東防故舊如相問爲說桃源學種花

贄徐容齋憲使

桃花深處是吾廬半世豪華等傳車夢斷舊蕉曽有鹿歌殘長鋏信無魚愁吟獨感庚寅賦歸去重尋甲子書聖代喜無封禪事空山容得病相如

宿州

客愁秋意無窮蘆葦瀟瀟故壘空山脈南來江欲斷潮頭東去海相通斷雲歸鴈淮天碧落日啼鴉楚樹紅應是洲笑飄泊十年三度落徵篷

金陵懷古呈吳山西宮講

虎戰龍爭古石頭山河歷歷似中州六朝遺恨千年在諸老淸談萬事休落日藤蘿梁寺晚寒煙蔓艸晉陵秋東南歌舞英雄倦無復新亭泣楚囚

辭洪損軒憲使行姑蘇道中

潮送輕帆過淺沙重重溝港響衰葭燕巢未穩元非幕鱸鱠𨿽肥不是家風急棹歌穿荇葉日斜橋影臥蘋花垂虹亭下滄浪水不與愁人洗鬢華

汪銖

陶景故居

懶著朝衣此隱淪山中宰相至今稱仙魂自入蓬萊島故宅皆歸蘭若僧種藥地荒人不見煉丹井在月空澄誰知更有幽棲處茅洞煙霞鎖碧藤

遊金山寺

偶向西津喚渡船金山勝處訪髙禪人間車馬去無路水上樓臺別有天江樹日晴孤鶻下石潭云暗老龍眠鄕僧愛客畱煎茗旋汲巖頭第一泉

楚城九女墩次胡月巖韻

楚城山下艸離離前代興亡不可知祗見一墩封馬鬛爭傳同穴葬蛾眉簫臺鳯巳分雙翼梧野龍猶入九疑把酒問春春不語野花野鳥自傷悲

春仲寄鄧處壺

髙臺歷歷見闗河悵恨誰憐別後多雙鬢盡從愁裏老一春半向雨中過溪陰殘雪黏靑樹江上微風起白波料得湖天花事好無由分賞欲如何

文敬所自杭歸且聞學飛升之術和韻奉寄

夢到觚稜日已斜集英曽得對重華海邊古說瀛洲路圯上今無博浪沙已約詩人吟夜雨更尋道士服朝霞馬蹄得意春風路今度重來不見花

上禦史

列位南臺肅紀綱淸冰出壑凜寒芒乘驄秋入靑山道執簡朝凝白紵霜鷹奮西風初搏擊鴻安中澤肯飛翔此邦民瘼如堪畫異日須將入皂囊

欽定四庫全書

宛陵羣英集卷八

元汪澤民張師愚同編今體【七言律】

元

陳良弼

題潭州李安撫祠堂

一木能支大廈傾忍聞垓下楚歌聲要令闔室忠王事肯使降書入帝城科目有人名不朽祠堂畫像面如生勢危大節方能見千載流芳在史評

梅徳明

送郡幕傅經歷

三年主畫向陵陽更覺蕭然兩鬢蒼審象幾時求傅說爲郎從昔老馮唐柳枝歌斷山杯盡梅雨晴來江路長未得還家問松菊黃金臺上看翺翔

送劉石泉

靑藜家學子能傳五載橫經得舊氊屢喜鶚書登粉署防看鵬翼奮靑天玉山未許成眞隠宛水先醉別筵若過西湖訪陳迹梅花未落待吟韉

胡寛

送麻居靜尊師往武林三茅觀

早侍珠庭預祝釐淸光咫尺不相違露杯數賜金僊掌霞初裁玉女機紫詔從天龍防去白雲移海鶴辭歸希夷眞契仙喬侶菲薄無因便拂衣

送族弟孝立往上京

扈驆蕭蕭萬馬嚴雲光艸色碧相粘暫韜彩筆髙吟輟初挽雕弓勁力添野次障開紅罽毯晨飡盤進水精鹽少年亦愛從軍樂今日才名況汝兼

潘如瑗

移居黃衝

西岡西畔翠藤遮石徑斑斑帯蘚花閒客敲門來看竹小童掃葉爲煎茶張琴松下風聲細讀易梅邊月影斜潘閬愛山曾入畫聞孫此日又移家

潘泰之

壽憲司楊志行照磨

臘容春意正駸駸誰道陽和散涸陰豈但子云能識字固應伯起解辭金官居庭戶淸逾厲筆底文章思轉深且向梅邊斟壽酒枝南枝北總無心

和錄事吳正傳登景徳寺閣韻【按宣城縣誌作開元寺閣】

上國大賢吳季子風流非復舊潘郎君詩秋色同瀟灑我興滄州空茫宦海才名𨿽異調騷人胸次豈殊鄕三生杜牧今何處眼冷禪林木葉黃

詩意

慘淡經營似畫圖神遊物外有還無防橋雪裏情應苦飯顆山頭人亦臒敏掣鯨魚當碧海幽隨象罔索珠出塵解悟天機妙一字何勞撚斷須

潘復之

送髙羅谷之荊湖徳安府教授

谷澗何須賦考槃明時未覺道行難黃雞白酒南陵別華髮靑衫慱士官羣彥正思沾化雨丈夫豈信悞儒冠謫仙舊隠遺蹤在巖畔碧桃誰共看

貢士源

送李行甫任南雄教授

江上春風帶雪寒沙頭雙玉酒頻幹廣文官舍誰言冷客子靑山不厭看煙浦泊船盧橘熟晴林倚杖荔支丹逺鄕珍味殷勤致壽母佳兒兩地安

貢士濬

挽劉景南

卜鄰長傍舊山村水滿新塘月滿門嗜學不須營利祿藏書何用廣田園人生已過八旬壽祖訓無慚九世孫【原注侍禦九世孫】明日黃花秋寂寞露叢猶自泣吟魂

趙孟熺

餞林景嘉

萬山深處枉吟鞭珍重東山雁字傳握手秋風新句裏論心夜雨短檠邊使秦豈覬黃金贈歸趙難求白璧全膓斷陽關畱不住江閩相望隔雲煙

胡晉

送成經歷之西臺禦史

醖借襟懷夢澤寛毎欣倒履罄交歡暫依江左芙蓉幕又著關西獬豸冠霜鶚縱翰風力峻玉驄持勒雪花幹從來內輔須臺閣防看班行列陛端

汪珍

壽殿幹叔祖

絳橊花下紫綸巾笑問銅人五百春再數行年從丙午別參內景守庚申世間萬戶詩無敵天上三星箕有神造化當今公老壽壁中科斗誦先秦

次程子英金陵懷古韻

桃葉桃根樂府詞江南千里舊封畿黃旗紫蓋關興廢東府西州有是非故苑半隨秋艸沒徵帆猶趁暮潮歸揺鞭奪得蛇矛斷夢破重營繞日暉

送族叔平仲赴都謁選

詔出如綸士气張行應辟命稱材良從來筆下波瀾濶合近天邊雨露香漢水彭城形勝在燕花薊月道途長萬金信好君須寄最是髙堂念有方

迓盧疏齋肅政使

去年幕府雪晴時誦得虀辛絕妙詞溪樹迎人寒欲醒春陽行處本無私輪埋當道豺狼避月到空山魍魎移白髮遺民思舊徳相看繡斧重褰帷

登宣城

夜炊芋火厭咸腥曉困差便卯酒醒雲雨弄晴翻覆手山川送客短長亭天涯嵗晚思田畆原上風寒賦鶺鴒明日歸程好行色梅花春小麥防靑

貢奎

送師道侄赴太常奉禮並寄勉師泰

江浦風帆拂翠防宦情日日去如飛容臺晝靜花明佩玉禁春深柳染衣隨直定知車比上思親莫忘雁南歸靑雲故友應相問爲說煙蓑老釣磯

四月含桃喜薦新紫衣贊禮屬芳辰官稱猶是靑氊物老大潛驚白髮人客久虀鹽憐汝弟病多藥石愧吾身小牕風月連牀夜記取挑燈莫厭頻

惠安橋

涔陽山水壯南州千尺飛梁速去郵蛟鱷翻波聲吼夜虹蜺分雨气橫秋險疑云棧通車馬髙比銀河挾女牛鉅萬功成書太史絕勝舟楫濟中流

餞王敬叔

一年湖海一尊同醉裏那知鬢欲翁投轄不緣今日雨論文未減昔人風春隨流水三分盡酒重交情百罰空莫道雙溪堪舉棹片雲來往敬亭東

送胡則大赴宣州學正

小謝樓髙宛句傍一氊分坐任淒涼休如鄭老嗟官舎好似並州作故鄕俸薄盡供妻子累身閒不受簡書忙評詩應到城南宅千樹春風雪正香

通州道中

萬雉參差雲霧開四千里外客重來平岡日出車牛喘古道塵飛驛騎回白玉至今傳楚璞黃金自古說燕臺髙樓紅斾應如昨莫遣新愁到酒杯

寄張芳洲

客裏秋風厭道途歸來決防侶樵漁知心白石煙霞在滿眼靑山故舊疏畏熱還思親枕簟愛閒應愧負琴書麻姑池上花如錦何日相過駕短車

送謝明逺之官平江

碧波千頃照姑蘇目送危檣數幅蒲古寺雲遮丘臥虎荒臺葉落夜啼烏黒頭淸鏡來勲業緑幕深衣入畫圖暇日過防新得句秋風應寄故山廬

杜仲悅知事庭桂產芝

庭桂婆娑更老蒼秋風忽見紫芝房九莖同作月中影一樹交浮雲外香饑茹未輸商四皓芳傳應比竇諸郎寄生不似淩霄蔓空附喬松百尺彊

送汪叔志之南安

繞郭淸溪帯路長衝寒極目送危檣水涯梅柳傳春信雪後樓臺照夕陽杜牧吟邊山鳥去謝公行處石苔蒼碧雲暮合天無際回首相思欲斷腸

久畱翰院思歸

日日思歸未有期夢魂幾度繞園池白雲滿地山深處紅日當檐雪霽時竹外板輿春步小花間銀燭夜筵遲好將烏鵲頻占喜便買歸舟泛碧漪

郊行

馬上看山山不盡客中行路路偏長叢祠社散羣烏啄層漢秋髙數雁翔疏雨著人絺防濕防風吹面稲花香廻途偶憩幽塘上顚倒松陰百尺彊

梅致和劉有之過雙溪書塾值余歸省及門而返次日以詩見贈用韻奉答

先生气節抗浮雲日糴眞同鄭廣文要結溪邊鷗鷺約豈期云外燕鴻分籃輿興盡中途返梅雪香淸隔岸聞珍重詩筒頻寄我明當授粲謝殷勤

和答劉有之韻

寄迹南岡四十年平生書榻膝曾穿驊驑正待王良禦杞梓寕期匠石捐揮塵春風長滿座窮經白雪已盈顚獘裘典盡囊羞澁猶向鄰家貸酒錢

汪叔震和張貫道詩見寄次韻答之

貴介爭營翠釡駝何如章甫聳峩峩空堦黃葉秋聲早殘捲靑燈夜雨多賴有新知傾管鮑愧無佳句敵陰何功名未遂秋生鬢空對長天慷慨歌

張師愚

送王公中之浙東

江左當年屢辟除濯纓何事久躊躕求才喜用衡門士應幕今從帥府書海賈舟帆來貨貝越民耕稼雜鹽漁元戎坐鎭東南境贊畫如君定有餘

送陶子源巡檢之桂陽

韔弓南適桂陽城武事還資藝苑英地逺夷徭皆向化時淸桴鼓不須鳴壇山積翠余仙迹湟水飛湍想漢兵到日登臨成勝賞好將風景寄吟情

送趙耕道

宛溪霜曉送歸棹試倒淸樽話別離解防仍歌竹枝曲過家不負菊花期肯嫌鄧禹爲官冷防見常何獻防奇況是交逰滿臺省靑雲要路莫遲遲

送谷仲臯爲南臺掾

當年捧檄謝公城利器淸才數俊英簡牘重來參幕畫風霜今起贊臺評隠之酌水心寕易子夏彈琴聲未成從此飛騰峩豸角應思松栢不勝情

和姚竹居過趙忠定公故宅詩韻

翊戴功成賴屏翰豈知螻螘困泥蟠南荒地逺勞行役北闕云深欲見難納冊未占風防木懷沙先見畹滋蘭惟公千古精忠在姦黨何殊一防肝

挽貢仲章學士

妙年稽古著華纓晚嵗蓬山益擅名太室恭祠司大禮九重讀卷擢羣英燎燻嶽鎭風塵靜歸臥雲林羽翼生東望新阡气蔥欝悲涼空寄薤歌聲

送方嘉父

連城自許敵璠璵湖海飄零气不殊薄宦眞如蕉覆鹿言歸豈爲食無魚靑雲交友思推轂白髮慈親正倚閭谷口躬耕固云樂只應非晚有除書

送趙明仲

瑚文彩照華年宛水逢君亦偶然季琰能書有家法袁宏詠史動鄰船淸才瀟灑方題柱窮巷棲遲獨守談笑相看還遽別想隨春雁北逰燕

送馬彥卿

相逢一笑卽相忘況是黌宮六月涼解榻正依松桂影看書共挹芰荷香闌干鐘乳生金鼎磊落驪珠滿錦囊歸去重來知幾日貂裘應拂敬亭霜

送趙伯淵

送逺臨岐別緒長少畱吹防醉重陽秦淮倚棹秋聽雨易水驅車曉度霜吳祐肯成靑竹簡謝不佩紫羅囊熟知二父才名盛素業承家未易量

送郭右司

握蘭冠豸聳班行卻賦閒居與世忘賈誼還聞召宣室舜欽那得老滄浪紫泥朝捧馳星夜靑瑣春催拜夕郎見說羣賢方進用好將勲業佐時康

張師魯

送嵊縣宰

儒將開藩宛水濵後人分防繼光塵遷官勾越垂朱紱樹表瀧岡勒翠瑉山防松楸顏色喜邑栽桃李物華新公餘何以銷閒日筆底龍蛇要逼眞

送兪槐澗歸上饒

傾蓋逢君如素知廣文分氊聊自怡彩虹明鏡足吟嘯冰水玉山形夢思客裏無金意慷慨囊中有書光陸離明年八月防相見食葉春蠶文益奇

謁昭亭祠

至元辛巳立春日陪公亮從舅謁欵祠下獲吉徴其繇曰魚透龍門身離塵遂飲福胡氏分韻得龍字

上到昭亭第一峯云梯躡徧翠重重廟前防仗來春騎殿上香煙繞衮龍暖轉新陽浮宿艸凍擎殘雪挺喬松良辰共喜防靈貺拂面東風酒興濃

題忠諌四禦史詩卷

敢論佛骨吐長虹四子相期感帝聰視死猶歸眞不忝有心如面豈非忠臺端風采誰能繼史牒芬芳獨未窮天意終回頒雨露直臣昭雪沒存同

王虎臣

寄周千之

予昔作掾潛川千之毎作遨頭追想昔逰之樂且恨千之之間闊詩以寄贈

岝防金鵞翠作峯登臨長憶與君同窮探洞穴驚山鬼淺揭溪流怯射工四海交逰云聚散百年蹤迹路西東詩盟到老堅如石莫遣音書似斷蓬

閒居寄吳子彥

插柳栽花足自娛老來無力事樵蘇生無鮑叔家常困死有山公子不孤花落忽驚聞謝豹囊空何忍殺靑蚨貧居莫道渾蕭索客至松醪免去沽

送陳公輔之新寕邑

五柳從渠並舎垂雙鳬自向武岡飛宦情未許霜侵鬢艸色行看緑上衣野興催詩鷗鳥近溪鮮入饌鱖魚肥敬亭後夜相思處林下惟瞻列宿輝

防須筆

維鼠穿窬以竊名來親筆硯豈無心幾年俛首潛蓬蓽一日掀髯入翰林湯沐已曽霑聖澤文章未見出徽音自知不是中山族秉用徒慙眷遇深

淩希惠

挽陳公輔縣宰

淸標出俗世稱賢宦轍江湖四十年才似張華能博物官同陶令便歸田靑山葬地生前定縹帙遺書沒後傳遼鶴不來天地老玉簫吹斷魯溪煙

挽崔芝庭

鼓篋升堂與俊髦當年有志在雲霄看書得趣忘漂麥夢鹿迷蹤漫覆蕉忽報遣車從畫翣但畱遺槁滿詩瓢眼中耆舊凋零盡腸斷西風楚些招

挽羅徳秀

傾蓋相逢三十年幾同燈火勘丹鈆淩雲自負相如賦分葚人知蔡順賢講席方欣占雀冠夜臺何遽合龍泉儀刑未逺遺芳在一酹淸觴爲然

汪士深

題景徳寺

寺占陵陽第一峯寶扉珠樹碧玲瓏鶴巢霄漢浮圖頂僧舎煙霞丈室中髙閣鐘聲聞逺近上方燈影徹西東一從杜牧題詩後翰墨誰能繼古風

齋居遣興答施晉卿

百年襟抱著悲歡晚節從容任考槃白髮已從公道得靑山長似故人看經時積雨開新霽出色秋花耐曉寒欲寄新詩無別恨目隨徵雁楚江幹

汪士明

遊木園

木名品擅江東三月花開煙雨中十里明霞紅步障數峯春色錦屏風壓枝絳蠟融成蔕映地瑚矮作叢秋實勝如丹頰羙更期躍馬訪園翁

欽定四庫全書

宛陵羣英集卷九

元汪澤民張師愚同編今體【七言律】

元

汪澤民

敬用龍溪公次南安軍詩韻寄仲芳兄

十年江漢等萍浮爲客漁城麥又秋塵事滿襟寛帶眼防官何物誤刀頭春懷花樹宗家防夢繞松楸故里愁暖翠晴嵐佳句在淒涼先哲此曽逰

上元侍慈親家宴

春風燈火客吳閶時雨新晴夜未央門外十分明月色堂中一防壽星光傳柑節序隨緣賞奕葉孫曽衍慶長況是聖朝新孝治金華早晚拜恩章

送胡伯恭赴婺源州任判官遂有先墓之托

一溪環郭萬峯奇鄰壤圖經豈待披邑戶采金歸禹貢蠻商懷貝謁蕭祠先聲警俗山無盜後日尋春卷有詩松栢城南托京兆宗元聊解故鄕思

贈王道寜憲使遷浙東

司憲曽臨列棘中賔賢堂上挹淸風幾回車笠逢江左一日囊衣向浙東士借才名勞案牘人思徳化活疲癃欲知別後懸情處明月相思兩地同

壽王秋崖萬戶

胸次何論百萬兵剖符作鎭宛溪城三軍部曲魚麗整十載溪山虎落淸定逺從來食肉相祭遵不忘雅歌聲稱觴嵗嵗流觴後有酒如澠樂太平

送耿左丞赴中臺侍禦【原注時督漕在姑蘇】

左轄官崇聳附蟬暫分南省此旬宣黃封雨露來天上白筆風霜近日邊賜祿未容閒宋璟明經方欲相韋賢還朝端慰蒼生望敢向楓橋惜別筵

送孔用道山東副使

千里星軺不可攀離筵空自疊陽關步趨方接防龍上政教初興齊魯間鄕國誰非驄馬貴君侯眞著繡衣還髙樓別後偏凝竚覆野春雲起泰山

送方嘉父臨江覲省

籋云宜食玉山禾十載江湖尙轗軻漫說平生不手誰聴中夜飯牛歌髙堂正欲調親饍壯齒寜容隠釣蓑賸采黃花須盡醉淸秋無柰別離多

和楊侍郎輦下書事韻

曽防長安陌上花萬方人物仰皇家龍門變化風雷夕鳯闕瞻依日月華曉色宮槐連禦栁春聲疊鼓帶凝笳聞君髙詠燕山雪三復新章絢彩霞

挽貢仲堅

秀野園亭景四圍南湖風月賞無違明經不待彈冠薦采菊旋思解綬歸梧檟霜寒嗟拱木蘭蓀春暖藹余馡髙年厚福公何憾空想光塵淚灑衣

挽王相伯

尙憶通家談往事齋廬燈火每忘年居依李願歸盤谷圖似王維在輞川衿佩楷模懷化雨衣冠耆舊隔重泉從來爲善多餘福防取孫曾不乏賢

挽趙陽山

早嵗科名摘頷髭振振麟趾冠當時故侯甘隠靑門老輿尉寜知綘縣師書帶艸生人自逺山鞠窮盡疾難治【原注鞠起弓反山鞠窮乃禦濕之藥】弓裘有子應無憾獨憶通家涕泗垂

挽王敬叔

薦書才上海塵揚南郭逍遙與世忘摩詰平生詩可畫無功晚節醉爲鄕驚聞佳士逢蛇影愁絕難兄失鴈行漢史何人書獨行銘文三復涕霑裳

代挽楊桂巖

門外空迥長者車艸論字總何如秋當鴻鴈傳書後嵗在龍蛇入夢初諼背東風畱防服瓜廬夜雨憶春鋤山陽笛裏無窮恨滿目寒云淚灑裾

竹庵居士風鑑精深賓興未行時深以榮名相期予未之信巳而果預科目相別五年逺訪予於昌江賦詩贈之

緑髮相防十載前談王端欲老林泉君言明逸終當貴我恨希夷不許仙幸折桂枝符舊約喜培萱艸得長年春風握手昌江上一笑虀鹽有夙緣

挽師炳仲二首

淸標逸气獨飄飄束髮耽書但一瓢初說禦觴蛇作祟忽聞占防鵩爲妖承家舊業誰堪付隔世逰魂不可招寂寞華陽正丘首文場從此亦蕭條

還往吾廬經七十興懷樂事意茫然秋風吹防南峯上夜雨連牀宛水邊交臂偶成千里役修文遽隔九重泉題詩一灑無從涕空想聲容閱舊篇

貢萬里【按萬里官嘉興教諭】

次九萬兄九日詩韻

身閒贏得細防茰何況秋來一事無栗裏田園多種秫鑑湖風月不收租瘦吟幾度寛衣帶醉舞有時敲唾壺只此生涯𨿽冷淡也教佳節不虛拘

重陽卽事呈隆山先生

蕭蕭風雨重陽節渺渺江山萬里天子美登臺曽有句淵明對菊偶無錢升沈未用論時命聚散因嗟歷嵗年倦倚闌干數歸鳥相思卻寄碧雲篇

胡則大歸自京都仲章有詩見貽次韻

扊扅歌罷客歸來昨夜燈花信可猜艸色幾牽遊子恨柴扉重與故人開九霄雲路南鵬舉萬里鄕心蜀鳥催莫學並州窮賈島杖藜湖上暫徘徊

汪用敬

送楊好古淛東憲掾

才思飄飄迥不羈靑年髙步際明時黃堂雅望推三語烏府先聲重四知石室嵐煙凝紫翠蘭溪梅雨漲漣漪公餘想遂登臨興好把新吟慰我思

拜雙澗祖墓

瞻望松楸四十年玆辰拜掃獨淒然黃花紅葉孤坑路冷雨淒風九月天幸續烝嘗歸舊業冀傳簮笏仰前賢淸觴一奠抒誠敬回首華峯晚翠連

張知言【案知言字公允師愚次子】

上禦史二首

英英淸譽冠羣才豸角峩冠向此來丹桂當年分兔窟繡衣今日照烏臺霜飛南國炎氛靖霧斂澄江霽景開豈但乘驄司六察防防補衮上三臺

分振臺綱下鷺車文章勲業見眞儒春風已驟防花馬朝彩還吟借樹烏霜气稜稜飛白簡月華皎皎映冰壺九重正爾思賢切宜有嘉猷贊廟謨

壽施氏子芳

卜築東郊久避喧靑雲無意在騰鶱花圍錦繡春生座水引漣漪緑映門芳逺題詩延上客巢林傳業見聞孫華筵稱壽端陽近蒲醑浮香滿玉樽

施琪

次丁志道憲使迎詔韻二首

驛使傳宣到謝城羣公聨轡出郊行芝泥恩重春風暖柏府雲開曉日晴禮樂光華逢聖治衣冠鼓舞慶文明從知寰宇多生意隨地欣欣艸木榮

一從防扈竄邊城王政班班次第行每聴絲綸傳好語正如鐘鼓報新晴九天胥慶風雲防萬國咸瞻日月明江左幕賓陪繡使侵晨迎詔沐恩榮

送吳巡檢

弓箙矢發徵鞍元是靑衫一冷官雞犬不驚桴鼓靜狐貍屏迹裏閭安縱遲萬里雲霄路還勝三年苜蓿盤去去桐川動詩興梅含椒蕚雪初幹

梅致和

壽憲使繼學王公

疊嶂淸風凜凜寒繡衣於此偶躋攀宦名不在姚盧下詩律仍居李謝間靑史奇勲傳聖代丹砂祕訣駐仙顏九重政爾思賢佐催覲芝封指日頒

挽叔章兄

壯年負笈旅京華芹泮花封屢及瓜陶令到官尋解篆潘郎奉母自扶車支宗共出南昌譜貧族常依北阮家賴有佳兒追李宻時於堂上奉萱花

何儒行

送任亷使由浙東除浙西

雙溪秋色敬亭云三十年前此奉親【原注任父嘗爲本郡推官】駟馬髙車陰徳厚繡衣玉節使華新月移江國無私照雨入吳鄕有腳春正爲皇家念民瘼重煩原隰徧咨詢

上亷使繼學王公

姓字淩煙煥古今江東欣覩使星臨文章兩漢諸儒右忠孝孤臣萬里心玉節繡衣新命重黃扉紫閣舊防深定知調鼎思賢佐早晚天風下玉音

送谷仲臯之江浙理問知事

舊聞臺憲慣逰遨又見中書簡俊髦秋水芙蓉賔幕靜春風芍藥省垣髙光分謝眺樓前月寒捲錢王海上濤分望直須峩豸角九霄蒼隼見秋毫

贈陳玉林鏈師

玉林自集慶歸鼇峯爲其師毛月湖稱壽臨別賦詩送之時江柬經歷李之寅爲南臺禦史故詩末及之

歸來明月滿湖天雪霽鼇峯玉樹鮮曽是飛龍亭上客卻爲騎鶴洞中仙莊周已悟生虛白揚子猶能艸太若見隴西驄馬使爲言蹤迹尙林泉

送賈亷使赴左司郎中

一道澄淸政不寃何如四海沐公恩風霜筆底秋淩烈云夢胸中气吐吞教雨欲霑丹桂籍文星先入紫防垣傳家況有治安防佇防陽和轉化元

送史郎中滿任

麒麟勲業煥丹靑又見猗蘭奕葉馨眞定衣冠推閥閱陵陽風月入箳篂桑麻千里霑春雨溪嶂三年覩景星贏得淸名騰栢府翩翩一鶚上秋防

淸明前一日施敬叔約遊廣教寺【按宣城縣誌作永慶寺】

澄江西畔扣襌扃暖日聨鑣趁踏靑茂樹淸泉丞相宅閒雲飛鳥謫仙亭山中不雨花常潤林下無人蘭自馨醉後摩挲庭外碣風霜杉檜幾朝經

劉得之

寄貢道甫奉禮

花容栁色表芳春宛句溪邊一揖分我似白鷗耽狎水君如黃鵠健摩云曲臺攷禮多從漢淸廟登歌屢祀文班列奉常元自好龍旂時見亦欣欣

壽魏察判

繞屋園亭只種花貞元朝士老煙霞淸秋簾幙謝公郡舊日衣冠魏相家樓對靑山浮大白雲深碧洞飯胡麻長生有訣元曽用須信於今鬢未華

春分前十日和貢南漪韻

索笑梅檐日未曛詩來滿紙走煙雲寒收蟄戶雷初動暖入花房春又分白髮數莖明鏡影黃庭一卷對鑪芬老來眞羨湖山好混迹漁樵意所欣

松棚

碧玉釵寒嶺上枝分枝結架傍軒墀緑云當戶何曽動赤日騰空了不知三伏自疑秋气早五更偏訝曙光遲淸陰未必家家有兀坐令人有所思

貢師泰

題天臺道士李東柯捲

翠蛟靑鳯下崆峒家住天臺第幾峯嵗久松肪成琥珀夜深丹气出芙蓉仙童奏簡騎文虎太乙懸旗畫綘龍昨日從師到天上故山還著白雲封【原注東柯常從天師赴京都故及之】

挽陳公輔

髧髦垂絰寄遺孤自立聲名重裏閭座上鼎彛前代器篋中經史外家書縣花春老初封印庭藥秋慵久廢鋤惆悵冰壺淸絕處露寒應是泣蟾蜍

次泗安芝上人韻

水气朝寒散白煙寺前楊栁系吳船佛燈紅隠流蘇座僧衲靑裁海艾氊書報誤叨金馬召廚空應愧木魚懸定知別後相思處楓葉蘆花宛句邊

題江陰君山和陸子方韻

畫橋垂栁傍官壕隔岸靑山似湧濤楚相丘墟埋石馬梵王宮殿壓金鼇天低鴻鴈江流濶風撼魚龍海气髙聞說城南有眞逸煙簑還許伴漁舠

送賈有恆赴潞城縣令

上黨人參五葉齊郎君春日馬行西滿溪藍水魚初上繞縣靑山鶯亂啼小吏報籌衙欲退長官收印手還題洛陽自古多才思好賦新詩冩赫蹄

劉鑄

遊隠靜寺

飛磴盤云入梵天五峯深翠削靑蓮鳴泉似說梁朝事醜石曽聞杯渡禪饑虎嘯林巖際宿老猿啼月樹頭懸我來爲愛山中靜徹夜松聲惱醉眠

劉錫【按錫字禹疇鑄弟有慶次子以防授江夏尉調弋陽主簿後用王嘉薦歷寧國推官】上左丞

早握兵衡晚廟堂虎符珠顆粲龍章賜衣新被乾坤澤衛駕親承日月光耿耿丹心依北闕堂堂素節鎭南荒書生敢恃宗盟舊引領天風爲發揚

趙次鈺【案次鈺字仲相】

次吳閒閒送張谷提防韻

仗劍驅雷雨沛然淸都法自祖師傳曽乘白鶴三千里入覲飛龍尺五天羽服星冠承寵渥玉函瓊笈防靈編恭惟聖主當幹運永賴調元奏萬年

郭雷煥【案雷煥字有章饒州路教授能詩尢工駢防文時謂之郭四六】

賀趙子昻初應召北上

錦繡心胸玉雪姿偉人一出應明時南邦諸老歌麟趾北闕千官防鳯儀家世不隨陵谷變才名今動帝王知正須箕子陳洪範豈但羲之翰墨奇

饒鉉

聞角

漏歇銅壺畫角催嚴霜飛動曙雲開吹殘孤嶂一輪月落盡寒城幾樹梅逺塞徵衣愁未寄小樓客枕夢初回誰將鐵笛三更弄驚舞魚龍亦壯哉

汪洊雷

次潘季通遷居韻

萬竹蒼蒼今已非古梅猶有嵗寒枝橋分野色春還好門對嵐光晚更宜茶竈正須黃葉煮琴牀已帶白雲移題詩莫厭催租吏鐘鼎山林各有爲

賀陳公輔遷居【原注公輔買屋得新樓甚喜】

大隠何常厭市閭新遷端爲好樓居坐來疊嶂云生麓住近雙溪客有魚二頃可供投轄飲五車爭羨載行書門前怕有西臺使未許興公賦遂初

胡祺【案祺字壽卿繁昌教諭】

送憲使李正卿移節江陵【原注時有賜酒】

山立長身气凜然使君元是錦袍仙星移玉節臨三楚露貯冰壺下九天碧樹渚宮秋色老甘棠南紀晝陰連姓名已報金甌覆早作商霖徧八埏

潘登云

讀蜀志有感

孔明廟栢蠶叢國先主樓桑涿鹿州魚水交情千載遇風煙老樹幾回秋魂飛故宇家何許志在中原死未休漢祚合歸眞帝冑如何天不祚炎劉

荀原道

端午懷屈原曹娥

端陽詞客感遺蹤碧艾靑蒲顫曉風湘水越江風土異忠臣孝女古今同千年往事人何在五月滄波恨不窮漢史楚騷繙閱處忍斟醽醁對橊紅

寄熊平窻

長憶春初一笑逢春懷無便寄書筒餘波解洗徐凝惡末路應憐阮籍窮栗裏歸來儲粟少夔州以後作詩工樽前底用悲秋苦滿目西疇穡事丰

次銅陵何景華賦歸韻

何遜重來經幾載新詩繾綣惜臨分厭聴疊嶂樓前雨催拂五松山畔雲歸興故園培菊本閒情春浦入鷗羣爲言擬葺昌黎槁早寄東風慰望勤

吳復興

壽吳子彥

獨步詞華起縉紳西江夢澤簡書頻文淵去國常思弟潘嶽閒居只爲親香逺亭前荷葉老嵗寒座上栢枝新當年祖笏分明在滿眼孫劉總後塵

髙徳防

送餘三軒赴廣西亷訪副使

丹扆皇皇遣使華烏臺馳傳趣齊瓜繡衣直指三千里絲轡周詢百萬家境內風生無毒艸嶺頭春早有梅花蕃宣允作南邦式補衮遄歸寵遇加

挽王永叔

翛然山澤一臒仙生閱人間九十年衛武詩成應自儆伏生書在可相傳藻芹春暖香逾逺松栢年深操愈堅有子七旬頭亦白森森蘭玉滿堦前

欽定四庫全書

宛陵羣英集卷十

元汪澤民張師愚同編今體【七言律】

元

施震仲

寄朱理甫

別後誰憐久索居寄書長恨便鴻無靑山招隱思佳士白髮催人惜壯圗休羨羊何臨海嶠願如朱陸防鵝湖肯來邂逅成淸話不用郫筒滿眼酤【原注理甫不嗜酒】

趙由皦

餞孔常軒館木塔寺

東魯宣尼幾世孫春風吹上育王城葛藤已許參獅窟竹簡何妨挾兔園一變悠悠驚世夢久晴脈脈落溪痕長年來往城中路木塔相尋莫憚煩

趙由偏

送汪叔志入京防試

奎宿韜躔四十年喜頒新詔又求賢閒門養拙慚吾老上國觀光屬子先兩袖秋香攀桂月九重春宴防花天男兒自有衝霄志萬里亨衢快著鞭

董天吉

壽齊諾監司

緑鬢貂蟬合殿中輶車又過大江東九重行侍君王燕五度曽乘禦史驄好學襟懷開霽月愛民心事藹春風夜深香火聽輿誦好是稱觴壽母同

寄題戴帥初岧嶤亭

道家冠服出風塵且爲岧嶤作主人座上好山靑對起門前流水緑橫陳閒情倦翼凝情迥酒盞棋枰發興新千里情交都在眼與亭相逺似相鄰

送侍其總管任浙東亷使二首

曽聞鼻祖牧宣州又見邦人誦我侯世閱雙旌相絢映人生五馬自風流西偏淸嘯獨孤觀北望髙吟小謝樓此去驊驑諳舊路定知原隰望咨諏

畫防凝香禮數殊敢勤屣履下庸愚有時小隊尋花柳也枉前茅到竹梧【原注董有竹梧亭】對客每曽防齒錄問年直恐混泥途使君早晚朝天闕還念滄江釣叟無

王經國【按宛雅作繼國】

上髙總管勸農二首

福星臨耀野人家竹馬紅旗夾道遮相對老農分茗菓更呼牧竪問桑麻前茅喜气占鳴鵲嘉谷丰年卜吠蛙何似使君心感召豚蹄休更祝污邪

朱旗雕騎使君來踏碎柴關一徑苔細說桑麻情繾綣肯披荊棘陟崔嵬持豚笑聽禳田頌薦鮪香酣祭社杯最好啼鶯飛鷺處水光山色共徘徊

孫煥文

賀那僉事除學士

皇華江左徧咨詢又趣行裝覲紫宸玉筍聨班新學士金蓮賜炬舊詞臣天開熙洽生時彥地占深嚴隔世塵聖代崇文千載遇好將儒術展經綸

送汪叔志赴京防試

鄕曲羣英推獨步春秋奧學信淵源鵬程擊水三千里鳳詔興賢第一畨蘭省芳名題淡墨玉階大對吐忠言靑氊光復慈顏喜又報松林出狀元

送汪叔志之嶽州路平江州同

鄕閭兩薦收科第喜奉潘輿逺宦遊直上雲霄初發軔平分風月暫爲州嶽陽仙迹詢遺老湖右儒林接勝流內翰垂芳應百世靑氊行復黼皇猷

陶景威

示朱氏表侄兄弟

少壯馳驅意气豪曽從甥館接時髦故家文獻逢聨璧弈世衣冠嘆二毛正爾管寜甘白防不應範叔戀綈袍山中回首皆陳迹痛飲惟須讀楚騷

次趙松壑贈別韻

銷聲息影寄巖阿已分衰遲井不波陶令田園祗自種翟公門戶竟誰過帆開江上碧雲合愁滿堦前紅葉多莫謂長才終逆旅防將經濟佐常何

張思濓

贈軒轅道士

子是彌明幾代孫姓名乃使世人聞坐驚星斗生雷劍行覺煙霞繞練裙月裏白鸞招子晉山前靑虎借茅君長春酒熟朝朝醉髙枕瑤琴臥緑云

次韻江鏈師

道人容貌似嬰孩手抉天罡步斗魁掛杖神遊卻月觀淩風夜上鏈丹臺劍橫秋水蒼龍化夜染春云玉女裁聞道蓬萊隔東海芙蓉三朶翠成堆

戲贈報恩觀道士

絳綃法服碧雲冠玉磬金鐘每夜闌壇上步虛黃籙醮箕邊懸筆紫姑欒甲丁並走妖精碎雷電雙飛雨气寒莫訝先生耽酒肉杭人誰識爛頭潘【原注潘守元字無涯臨平景星觀提防善雷法】

丁繼道

贈都門道士欽云深

大隱從來傍市防五云深處有神仙金丹九轉地靈泣鐵笛一聲山月圓無事焚香消白日有時騎鶴上靑天自今了卻塵寰債借我松牕半榻眠

丙子春自閩海進柑至信州沙溪驛遇天師眞人朝京遂賦此以上之

鸞驂鳳輦出蓬萊虎窟龍湫到處開四海鬼神符役走九天雷電劍驅來袍香惹黃金殿禦酒光揺白玉杯喜動龍顏承厚渥春風萬里寶車回

送汪必大尊師歸龍虎山

鹿裘偏耐莫春寒船上桐江雨腳漧袖裏風雷三尺劍胸中子午一丸丹騎龍飛去人應易化鶴歸來事不難見說鄕溪舊仙院白雲終日防松關

王彛

濟川橋成美貳郡

貳郡下車憂病涉彩虹依舊壯宣城向來對面風波隔今日驅車袵席行秋水魚龍驚臥影中天星斗簇飛甍他年四海皆康濟應許孤舟野渡橫

李至善

病起懷家山之久別兄弟之暌離卽事偶成

晚望荒城重感嗟十年行客倦思家渚田稻薄無來鴈庭樹枝寒少宿鴉書爲在官長廢讀酒因多病久停賖何時日暖尋初約同探疎梅著幾花

和吳閒閒送張谷詩韻

得道長生學賀跫然空谷足音傳六龍朝罷香盈袖獨鶴歸來月滿天葉玩山中仙子篆書藏圮上老人編玉章繡句吳門贈好刻瑯玕紀嵗年

孫叔逺

送監憲丁太初除內省參議

天錫殊恩下帝京繡衣催換錦衣榮臯防事業醻初志堯舜君民在此行白玉堂前春色早紫薇花外漏聲淸人材從此宜收拾同與皇家致太平

送楊推官滿任

今代楊君政可師陰功多在洗寃時唐朝文藻誇三喜漢吏淸亷說四知詩句精神池艸夢雨聲消息杏花枝江東殿最還公論好爲條陳對玉墀

孫彛

送侍其總管之浙東廉使

風度當今第一流幾年五馬踏南州紫泥香動九重詔繡斧光揺八詠樓父老自憐難借冦書生猶恨失依劉越山重見冰霜厲棠防龜城春在不

貢瑜

挽仲章叔父

齊山發軔已馳名金馬門深屬老成蓮燭幾回供禦直棘闈三度掌文衡築亭奉母人間樂飲水居官物外情從此竹林無舊賞臨風揮淚憶平生

奚繼學

挽趙陽山生辭

人生大夢誰能覺眾醉昏昏公獨醒半世虛名秋鬢白一編實錄夜燈靑達觀共閱生前傳防墓何庸身後銘未問蓋棺並荷插相逢一笑且忘形

貢松

挽劉文甫

地連桑梓重懷思逝水東流不盡時古月今人安得共晨星霜木俱堪悲昔遊未結蘭金友旣往空嗟薤露辭我亦衰遲增感慨靑山白石映須眉

馮嚞

送汪叔志入京防試

緑發儒林久著聲承家經術自簪纓車書萬里開文運天地一畨生俊英已喜秋風蜚鶚薦更防雲路奮鵬程九重對罷臨軒防歸拜慈闈祿養榮

潘兪

題存悔老人後傳

北風不貸緑荷衣三十年來甲子詩公族尙存麟趾意故都空寄黍離悲篋中有筆遺家傳身後無金買墓碑惆悵斯人滯空谷紛紛餘子坐臯比

次劉宗臣表兄生日韻

緑楊巷陌久分陰衰病如今雪半侵舉世劇爲雲雨手愛君獨有弟兄心螢牕雪案多雄辯月榭風櫺幾醉吟壽席一杯無事酒畸人多謝費招尋

阮麟翁

次耿參政韻

云耕月釣老書生曽玷朝班錄姓名萬里驅馳曕魏闕一官落拓守江城鵬搏北海風斯下鵲繞南枝月正明百尺竿頭容進步筆端轉處卽欣榮

梅實

送董憲使

金甌玉鉉舊家聲使節南來此按臨家有春秋三對防囊無暮夜四知金東風忽動歸田興今日難忘臥轍心蔽芾甘棠休剪伐江東父老去思深

戴芳

送廉使傅公

持節江東又四年一襟風月浩無邊神馳華嶽三千里身到長安尺五天客路黃花明白髮別筵緑醑照金船從玆早慰蒼生望便合爲霖復舊氊

張志合

送楊長卿之任贑州路知事

千里名藩江右郡軍民伉健俗還淳紅蓮緑水逢佳士白酒黃雞別故人贑石連灘攢劍防廉泉一勺洗埃塵辭金素有風霜操贊酒行施雨露春

附七言律詩【按永樂大典內凡系失名失題無考者附後】

喜雨

兵戈饑疫苦相仍天亦愁聞痛哭聲好雨知時隨地足餘民忍死待秋成已蘇園圃嘉生茂更洗閭閻厲气淸力挽天河須壯士瓣香萬壽祝皇明

送馬伯庸學士赴上都

人間六月沸炎波上國淸涼樂事多視艸舊傳眞學士散花新起病維摩千年結友心相似萬里辭家意若何料想勝遊偏得句秋風先寄鴈南過

許丞仲逺白首選調而詩益工不鄙余謂可教數以授之區區𨿽知愛尙顧無相爲薦達因竊感慨賦此兩章非徒以慰藉仲逺而已也亦風諸有力者使動心焉

每誦君詩輙防心倐然野雪想山陰古風已轉淸平調俗學寜論正始音執防艸勞衍測參謀垂白慣浮湛何人與布咸陽市相國猶能字十金

杯酒相尋二十年故交零落半新阡揚眉結義滔滔是袖手觀詩往往然不恨菇蒓漂甫裏所憐槐竹老藍田須公更和三髙賦防有吹噓達九天

題廬山上花成寺

樓臺髙聳入中天壓破寒山數畝煙永日松欄幽鳥語半空巖石老僧禪牕臨樛木排深澗檐拂長蘿下翠顚野客每來何所得一聲秋磬似相便

杜善甫母年八十索詩

杜羔至行尙流聲又見聞孫繼美名永日忘憂萱艸長春風送喜板輿輕何妨靡盬從王事細說平反慰物情聖代只今隆孝理防開湯沐侈恩榮

歸自杭城周千之以詩見贈次韻

柳岸淸遊逐舞塵歸來猶憶六橋春湖波防灩揚舲穩山徑委蛇得句新怪石生來懸象鼻神魚飛出現龍身【原注是日探煙霞摩象鼻遊玉泉觀飛魚】心知綽約溪濱女不是桃花洞里人

讀項羽傳

逐鹿中原志未酬息兵暫擬割鴻溝重瞳似舜終何益三戶亡嬴防亦休江左豈無秦父老關中已屬漢諸侯萬人一劍都無用怕見虞姬地下羞

潯陽舟中與王元舉別

飛佩衡湘萬里遊相逢奇士集仙舟缺壺歌斷心猶壯刻燭詩成老更遒幕府豈能淹驥足文章自可占鰲頭平生湖海輕餘子好臥元龍百尺樓

題宋梅洞獻書圗

十年送別今同客一笑談詩重起予周禮盛聞殷士祼漢庭喜見伏生書靑燈較藝飛蛾集白髮離家過鴈疎塜壁殘文如可續百篇應許論虞初

元處士自洛歸宛陵山居見示詹事相公餞行之什因贈

紫霄峯下絕韋編舊隱相知結韈前【原注元君舊隱廬山學易常爲相國師服】月落尙畱東閣醉風髙還憶北牕眠江城夜別蕭蕭雨山檻晴歸漠漠煙一頃豆花三頃竹想應拋卻釣魚船

汪希聲書堂作

衡檐睥睨壓疎櫺平割黃山一半靑落日捲云隨鶻沒黒風吹雨帶龍腥人間軒冕駒閒皂身外乾坤水載萍我正江湖子林壑客星未減少防星

四月九日新霽景气淸淑偕宗英公仲自天都峯側遊湯泉道中偶成

天都夐出諸峯上曙色嵐開逸興催半壁暗泉吹冷雨懸崖飛瀑吼晴雷白雲縹緲仙鄕近碧落髙寒俗駕回自笑平生愛淸境宴搜不厭歷崔嵬

番禺區善叔奉憲司命買書江浙間將以實之郡學尊經閣其部使者之賢蓋可知矣區君過宣城賦詩送之

有客衣冠萬里行收書捧檄過昭亭士行運甓逢州牧區冊拏舟自海溟插架懸籖空蠧帙還珠買櫝豈通經天生才質無遐邇防有鴻儒動漢庭

病中言懷【原注辛未七月晦日】

一臥煙霞十五秋靑雲事業付滄洲吞江久病相如渴報國空懷杜老憂花院竹亭宜鶴氅藥囊書卷是菟裘毒蛇未悟杯中影灑翰聊成物外遊

挽吾夫人汪氏

鶴髮承顏有寜馨久知孟母著儀刑恩封眞配二千石眉壽將髙八十齡烏哺林寒驚往夢牛眠地吉勒新銘由來積善徴餘慶蘭玉森然正滿庭

和韓庭玉早發蕪湖韻

水驛嚴程下急湍此行王事正相干帆開萬里煙波濶衣帶半天星斗寒道路從來愁客子詩書元不誤儒冠誰憐老我昭亭麓一樹梅花竹數竿

陳使君席上

舍人退食倦淸班勇往州麾去莫攀釃酒舞裾歌扇外攜賔茅舍竹籬間緑田灩灩春耕早畫防森森晝衛閒盍遣孤云霈丰澤不應多羨敬亭山

賀除左史

容臺左職末多時便結絲絇立左螭我亦自慚三黜後人皆見謂十年遲躋攀寸步今如許咫尺淸光喜可知已是玉皇香案吏願輪忠赤罄論思

挽貢仲堅

東海揚塵憶釣鼇北亭恩澤眷時髦武林講學春風暖彭澤移封晚節髙華萼聨榮端象笏芝蘭出色映緋袍蓬萊夢斷淸名在哀些空嗟裏有蒿

雙頭同心芍藥出西城居民家

雙花窈窕照春深盡日憑防費苦吟背面紫雲分寶髻合歡金縷結同心歌殘溱洧休相贈瑞出維揚可重尋共向東風承雨露不辭玉砌與山林

挽葉承事

雨露重新下九天聖明知有子孫賢山林事業陶景詩酒襟懷孟浩然化鶴不驚來此客狎鷗相值憶當年一邱一壑委蛇地寥落風煙黯逝川

挽郭僉事

壯志亨衢早亢宗聲華籍甚播諸公花封春暖曽馴雉柏府霜淸共避驄正爾使軺勞問俗忽驚仙佩去乘風故鄕歸葬三千里目斷銘旌獵獵紅

失題

六朝宮闕鎖黃埃王謝諸賢喚不回半世江湖成老去滿天風雨挾愁來倚門夢寐家千里逆旅情懷酒一杯終有林塘歸舊隱寄言鷗鷺莫相猜

欽定四庫全書

宛陵羣英集卷十一元汪澤民張師愚同編今體【五言排律】

宋

陳天麟

送太守李公

亂花翻陣雨飛絮轉輕毬別思昏如醉徵鞍挽不畱職循今列郡秩視古諸侯當代人爭仰惟公政最優洋川佳景物勝迹舊經遊未定中原擾猶懷傍塞憂九重爰錫命千里借承流徳逐祥雪偃恩隨瑞靄浮帶刀還隴畝挾纊動貔貅烽柝開邊月犂鋤慶麥秋二天舒士气五袴沸民謳虞氏三年考河南第一州霜臺方薦墨黼座想凝旒早晚頒綸綍東西走置郵遲遲姑去魯幾幾定歸周明月湖光逺淩雲气象幽煙波浮畫鷁雪浪繞烏牛好逐桃花漲輕飛竹葉舟徑歸調玉鉉莫待覆金甌賤吏傷萍梗終年仰庇休龍門曽禦李驥阪防依劉不作癡兒女孜孜話別愁

元

王圭

送汪叔志赴省試

才撤秋闈棘香名動地傳初無三獻事竟作一鳴先抱獨遺經在姸精坐席穿品題歸月旦徒步起菑川秀擢江南日羣空冀北年倚門占鵲喜同社羨鵬騫聖代方尊士諸公急薦賢修程須努力莫後祖生鞭

王璋

濟川橋成

二水暉郡雙谿太白詩江山遺迹在惠政大賢知累石砌湍瀨飛梁跨渚涯仙宮鰲贔屭星漢鵲參差不礙乘槎客翻愁踏浪兒人從袵席過功類鬼神爲利涉通千里懽呼共一辭吟詩欲題柱記取落成時

送傅擴齋廉訪滿秩歸長安二十韻

南國黃華使東維列宿光選輪應近侍敭歷且殊方地鎭江陵重天連蜀道長班荊非客宦負弩盛朝章問俗魚鳬國傳杯杞梓堂舞看渝水曲歌倩竹枝娘叔子心期逺文翁政術良巡巡持漢節處處卽桐鄕瑤歷更新號崇臺整舊綱玉驄鳴宛水軒鶴憩陵陽落筆霜威重隨車雨气涼澤中集鴻雁道上屏豺狼舉措消羣枉封培惜眾芳春回魯宮藻陰滿召公棠有客棲南郭無人薦蜀莊分庭寛禮數退食問行藏古道今安有深心矢不忘方欣爲李禦遄報促曺裝送客聴雞唱徵帆拂雁行楚江楓葉赤陶宅菊華黃未就長安第還分漢署香他年懷舊徳悵望繡衣裳

何儒行

泮宮丁祀二十四韻

禮樂皇元盛文章孔道昌垂旒尊視帝居扆靣當陽冠帶三千子衣裳十二章四公傳道統十哲領儒綱離火丁初吉春秋仲月良羣侯霑教雨憲使凜淸霜光赫開宮殿聲明發序庠眾官朱紫列多士佩衿翔庭燎東西廡軒縣上下堂糾彈觀儼肅贊引步趨蹌濟濟咸端笏峩峩或奉璋鸞刀毛啟血龍勺酒流黃燃燭紅輝合薫鑪紫霧颺豆籩分左右簠簋辧圓方腥熟牲殊體浮沈齊並香告神詞具祝奠爵幣承筐玉振笙鏞間歌登雅頌揚九成音律洽三獻色容莊隆殺儀如式尊卑序有常聚精誠有感錫胙福無疆剡剡疑來假洋洋若在傍廟陰聞瘞坎門外散班行湛露丹墀曙淸風泮水涼斯文垂令典日月與天長

梅實

送王繼學廉使

天地開元運山川毓俊良皇猷資黼黻令徳著珪璋列位登臺鼎垂紳佐廟廊設施崇禮樂出處系綱常報國心能赤憂民鬢巳蒼存誠常懇懇求道亦皇皇不向炎荒去誰知姓字香蘇公往儋耳韓子適潮陽歸斾輕車熟還朝晝錦光錫恩承雨露出使領風霜儀鳯朝仍見妖狐夜亦藏七州煩勞來六轡快騰驤暇日宣城郡春風宛水堂坐邀山淡淡臥聴雨浪浪惜別詩成軸興懷酒滿觴攀援畱莫住九萬志難量願早登樞要爲霖徧八荒

附聯句二首

張師愚

大徳八年六月旣望余與汪叔志梅叔威及叔輿弟栢山寺納涼聨句

雲林近南郭瀟灑共追涼靑稻花凝雪【仲淵】新篁節傅霜幽尋過紺宇【叔志】髙坐得虛堂僧供來山茗【叔威】賓筵列翠觴桃如尼父雪【叔輿】爲邵平嘗覓句題蕉葉【仲淵】圍碁到竹房割雞勝異味【叔志】貳胾列羶薌風入纎絺爽【叔威】陰移白砌長塵龕金像暗【叔輿】柏壠石麟亡鈴語朱樓迥【仲淵】輪摧白塔荒題名漫素壁【叔志】殘碣臥修廊緑愛垂垣艸【叔威】黃炊入夢粱嘯歌遊物外【叔輿】山水樂吾鄕學道期顏閔【仲淵】論交有範張總無簪芾累【叔志】未覺歲時忙盤谷思同隠【叔威】濠梁意兩忘荷衣元解制【叔輿】星劍但深藏入室芝蘭秀【仲淵】聯輝棣蕚芳短才慚附驥【叔志】髙詠笑啼螿俛仰懷吾祖【叔威】空山自夕陽【叔輿】

城東晚步聯句

餘酣尋晚逕覓句費幽思戴笠身歸寺【仲淵】持斨鬼防祠渚萍霜後紫【叔志】野菊雨前衰緩步忘歸去【叔輿】玆遊豈有期【仲淵】

今體【五言絕句】

元

王圭

題毗陵於生藕花蓮房

藕絲一何長蓮柄一何短應似懷逺人愁多寸心斷離離秋蓮實采之贈所思香葉不成圓苦心中自知

王璋

折枝月桂

月樹漫同名春風偏自知姮娥空老去未識此花枝題錢劉兩禦史家藏熈寧爭新法諫疏卷末

忠言𨿽不售百里仰髙風爲問臺中妙何人繼兩公稷契功安在申商術亦疎虛名誤人國介甫讀何書

汪銖

畫蓮

捲緑新如染酣紅睡未醒眞疑貯風露不似出丹靑

張師愚

檜柏同本

圃人植雙樹枝葉翠相繚遂使眞心合歲寒托綢繆

張師魯

畱山中

倚澗惜魚逝升丘送鴻歸遙林暮色至漠漠上人衣

西嶼

揚舲渡湖西孤興得幽討水木澹秋陰天風一揮掃

山齋

移石列蒼峭生成喬嶽勢開軒對此山渾識太古意

防軒

流水度竹間未知何所適此時當自謀防見通潮汐

濯淸

濁水豈能染亭亭風度閒乃知君子愛不在顏色間

聴雨舫

雨侵金版舫釜豆裂淸響不滴離人愁誰來伴孤賞

采菱舟

舟人弭蘭棹采采供菱黃我意豈在物以助心淸涼

汪澤民

金陵別友

煙艸六朝夢鶯花三月遊秦淮風雨夜楚客別離愁

汪天驥【案天驥字樂全涇人爲元妙觀道士能詩】

夏日閒行

偶爾行行去山家半掩扉暫來松下立苔色上人衣

蕭澥【原注金精山民】

戍婦詞

不恨妾空閨只恨郎飄泊夜月臥沙塲誰道從軍樂附五言絕句【按永樂大典內凡系失名失題無考者附後】

詠歸橋

橋邊絮紛紛橋下水渙渙長吟度春風千載還一旦

南阜

萬象布幽遐因髙窮所詣誰雲南阜小獨勝在平地

鹿山獸也亦受羈於人

毛毨明雪花茸生削紅玉頻頻時一鳴山中丰艸緑野性不自適無緣脫羈囚誰懷嘉賓樂感爾空呦呦

春日雜詠

門前春水滑栁外夕陽斜欲識春風靣滿城紅白花

失題

谷澑滴云根垂垂自何至隔竹聴琮琤令人起淸思

六言絕句

元

何儒行

春日

碧桃花開漢苑紫簫聲斷秦樓風暖馬嘶金勒月明人上簾鉤

花落鶯翻紅雨峯回鷺防靑嵐人別春前春後艸迷江北江南

江上潮生潮落山中花謝花開生計緑蓑靑笠閒情白石蒼苔

欽定四庫全書

宛陵羣英集卷十二元汪澤民張師愚同編今體【七言絕句】

宋

周紫芝【案紫芝字少隠年六十一始以廷對第三人出身歷右司員外郎知興國軍秩滿奉祠歸入廬山終焉所著有太倉稊米集竹坡詞竹坡詩話楚詞贅說等若干捲】

宿秋霜閣後方丈

秋霜落後題詩處醉墨淋漓苦未幹不見窮愁孟東野亂峯空鎖一溪寒

李宏

宿秋霜閣方丈

靑山夭矯虯龍蟠溪流防竭灘聲幹履霜未落秋尙早夜半巳作貂裘寒

吳潛

京廨卽事

春陰漠漠防輕寒春晝無聊午夢闌幽鳥不知人意攺銜花飛傍小防幹

陪陳立道中書泛湖

幽幽池館鎖蒼苔萬朶芙蓉取次開卻似昭陽舊宮女含嬌只待翠華來

弦管叢中畫舫行都人一一荷升平飛鴻不識人間事猶帶窮邊腸斷聲

元

王圭

劉有之還京口簡梁中砥知宮

爲謝詩家塵外人別來消息斷無聞如何占得三峯住不寄山中一片雲

王璋

題三笑圖

白社風流二士俱過溪沽酒總緣渠偶然一笑初無意又落人間作畫圗

汪鑫

戍婦詞

兩地魂消萬里愁君猶荒戍妾空樓去時拋棄無情鏡畱與歸人照白頭

象尺金刀對玉缸團花裁破鷓鴣雙沙塲爭信深閨夜忍淚縫衣月半牕

嬋娟霜月照荒垣妾擁重衾尙怯單況是玉門關外雪夜深沙漠鐵衣寒

塞邊無雁可傳書門外無山可望夫獨有栁營千里月素娥深夜伴人孤

胡寛

和仲章艤舟陵州橋下韻

髙栁黃鸝喚晝眠陵州城外禦河邊遙遙雲霧蒼龍闕泛泛波濤彩鷁船

陶應靁

辛未六月盛暑中過翼然亭小寐

拂枕松風臥翼然夢回那信是炎天泉聲只在桃花下一似廬山聽雨眠

長門怨十二首

拜月香殘獨掩扉玉堦風葉斷腸時羊車知又向何處空自將鹽灑竹枝

擬摘梅花貼鬢嬌未曾掠削早無聊承恩不似金盤雪得到龍屏暖處消

慚問金輿過鳳池緑云斜軃曉妝遲試陪杏苑尋雙蘂暗卜東皇屬阿誰

水殿風生暑气微翠娥新寵實忘歸誰知寂寞朱簾裏臥聽笙歌半掩扉

玉街月映水晶宮何日承恩浥露濃天上佳期猶有凖一年一度定相逢

沈香亭畔百花開知是君王宴賞來遙聽簫韶聲九奏何時得奉萬年杯

垂栁陰陰正日長波澄太液午風涼應知避暑披香殿薄命無由侍玉皇

寶殿傳呼宴鳳樓一天明月桂花秋此時誰舞霓裳曲寂寞深宮只自愁

飛瓊冷入畫檐深龍麝重燻翡翠衾手撚梅花腸欲斷不辭買賦費千金

脈脈無言傍鏡臺曉妝應妬小桃腮自憐不及雙飛燕幾入昭陽深處回

風度荷花小殿香淺沙依舊浴鴛鴦禦書翠扇恩猶在偏憶金輿夜納涼

仙桂花開月漸明惱人心碎是蛩聲不禁枕畔梧桐落欲夢君王夢不成

汪珍

故鄕

林缺朝陽射屋橑小牕淸露滴芭蕉無端喚覺鄕園夢竹外一聲婆餅焦

龍吟寺前鐵石岸偕寺僧攜酒泛舟

靑山漠漠水天平想見江天入眼明借我扁舟潭上宿臥聽疏雨打篷聲

遊無爲庵

竹埤杉垣記昔遊洞門花落石牀幽白雲飛盡四山碧黃鶴一聲天地秋

陵陽歌

陵陽城頭落日黃陵陽城下水茫茫樓中少婦吹羌笛時有徵人思故鄕

墨梅

三更四更霜壓屋一枝二枝風折竹江南嵗晚客未歸夢入溪煙小橫幅

何致中

山居暮春

苦棟吹香栁絮飛杜鵑聲裏夕陽微惜花誰唱畱春曲花雨滿簾春自歸

張師愚

遊彰教寺

春風延客爲開關天雨空花紫翠間欲向雲中問雞犬蒼蒼松栢暗丁山

葉縣鳬飛杳莫尋河陽桃李失春陰空餘馬鬛遺封在天祿閒眠碧艸深

吳琳【按琳丞相潛次子嘗討臺州賊楊鎭龍有功陞江東招討使司鎭金陵】

農家

野火相連打麥田仰防斗轉月低古來但說農家樂夜半誰知未得眠

汪澤民

題子昻畫馬圗

千里龍媒瑞世間拳毛如雪汗溝殷飛騰不待韓生畫自是當年十二閒

黃河道中

寶林溪水碧於藍石竹庭柯黛色參落盡棃花寒食過幾回歸夢繞江南

晚渡桃源日未西緑陰村巷轉逶迆菜花籬落飛黃蝶恰似南園雨霽時

二月十日同諸彥遊彰教寺

秋來遊興日相關帶雨防花紫翠間閒讀唐碑訪陳迹石麟殘缺臥丁山

施琪

雙溪舟行

扁舟鼓枻下灘來驚起沙鷗去復回我是江湖風月友忘機來往不須猜

吳鍈

丁巳立春

笑防風景異鄕春防筆題詩發興新遙想椒花堂上酒醉時頻說未歸人

汪天驥

次暮春韻

爲愛雲林緑錦苔柴門花落晝慵開竹牀讀罷南華捲蝶夢蘧蘧枕上來

春暮戲滄州

扶醉相思日又斜茅齋門外卽天涯先生不出渾閒事凍卻東園幾度花

王鼇叟

題秋江獨釣圗

一葉煙波間此身常與白鷗閒秋江落日收緡盡獨坐船頭防逺山

髙徳壽

失題

蘭溪雪消江水來蘭溪日落舟人催問郎今夜南海去煙波萬里何時回

林方

戍婦詞

九月嚴霜塞下飛連營回首望寒衣將軍縱上移屯奏無柰公卿半是非

張思濓

題關尹問道圖

關門令尹苦紛紛道徳胡爲問老君柱史習知周制度不詢殘缺補經文

送道士

春云染濕紫煙衣靑山萬重黃鶴飛蓬萊逺在弱水外何日歸來丁令威

丁繼道

題汪宗文住南山道院詩卷

竹杖花瓢自往還無人識得老樵顏謫仙相訪不相見惆悵題詩下碧山

歸隠南山第一巓樵仙跨鶴去多年瑯函祕訣云深鎖畱待君來手自傳

孫彛

競渡

紅錦髙標蓮葉浦防龍飛處防如神此時標下爭先客正似權門觸熱人

蕭澥

商婦怨

騎馬出門逾兩年知君鞭算地流錢可憐兒小誰耕種荒卻原頭一半田

李膺叔

餞張叔禮

離亭飲酒匆匆別廽首西山日掛巖駐馬長堤攀古栁北風吹淚濕徵衫

王元粹

夏日雜興二首

綠槐夾道午陰濃閒坐開襟喜受風天際黒云何處雨孤村卻在夕陽中

寂寂閒齋晝掩扉苔華艸色暗侵衣忽然一陣西來雨捲起疏簾放燕歸

附七言絕句【按永樂大典內凡系失名失題無考者附後】

寄題漁隠無風波處

漁家元自有風波無處遙應樂更多晚嵗捲簾防雪坐笑渠江上冷披蓑

春日

東風破寒入幽穀殘雪消時燒痕綠林花鬭日媚於頰野蕨登盤甘勝肉

南漪新淥晴滿湖春來行樂何處無一樽我欲就花飲花下啼禽能勸沽

又酬友人春日見寄韻

蔌蔌菲菲委地紅闌干不解隔狂風詩人莫道尋芳晚畱得餘春綠樹中

淸景行行一徑苔蘭樽特爲晚春開緑陰靑子猶堪賞昨日遊人自不來

又和戴剡源春日雜題

天寒遊子怯春衣夜夜髙堂只夢歸回首敬亭山下路東風千里白雲飛

庭中紅葉

霜葉紅腴錦不如隨風零落下庭除丁寧莫遣兒童掃畱與幽人自學書

禦河夜宿聞吳歌

江聲拍枕艣聲齊霜滿篷牕月半低臥聽吳歌度村渚恍然身在浙江西

白景宣憲僉來江東翰林李士作墨竹以贈題其後云貢仲章王氏兄弟不可無詩白公以見示因題卷末

冰梢偃蹇出林叢照眼炎云一洗空持贈綉衣知有意好將南國作淸風

酬寄葉梅邊

無意談經向石渠卻來湖上結茅廬閉門不作紅塵夢自把山中甲子書

深夜

靑缸有恨月同孤小閣無人雪擁鑪貪睡梅花渾不醒一聲鄰笛爲驚呼

丈室散花天亦久何曾破裓有花痕但教魔女分燈去未是毗耶不二門

漁父歌

船頭唱歌船尾和栁眼含春靑未破溪水潮來長半篙應是前村山雨大

秋江古木

作棟何慙汗萬牛文章不露幾經秋未應江北江南岸長爲漁翁系釣舟

夢歸

明滅孤燈照寂寥歸心無柰轉迢迢靑山不隔思親夢昨夜曾過九里橋

