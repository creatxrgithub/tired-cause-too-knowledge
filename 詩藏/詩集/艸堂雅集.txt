

欽定四庫全書

集部八

艸堂雅集

總集類

提要

【臣】等謹案艸堂雅集十三卷元顧瑛編瑛早擅文章又愛通賔客四方名士無不延致於玉山艸堂者因仿段成式漢上題雜集例編唱和之作爲此集自陳基至釋自恢凡七十人又仿元好問中州集例各爲小傳亦有僅載字號裏居不及文章行誼者蓋各據其實不虛標榜猶前輩篤實之遺也其與瑛贈答者卽附錄已作於後其與他人贈答而其人非與瑛遊者所作可取亦附錄焉皆低書四格以別之蓋𨿽以艸堂雅集爲名實簡錄其人平生之作元季詩家此數十人括其大凡數十人之詩此十餘卷具其梗槪一代精華略備於是視月泉吟社惟賦田園雜興一題惟限五七言律一體者賅備多矣是書世罕傳本王士禎居易錄記朱彛尊於吳門醫士陸其淸家僅一見之此本紙墨猶爲舊鈔疑或卽陸氏本歟乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

艸堂雅集卷一

元顧瑛編

陳基

字敬初臺之臨海人明敏好學受知於晉卿黃先生明春秋後以舉子業無益於學克志爲古文詩章同輩𨿽極力追之不能及名重於時遊京師公卿爭與之交而其徳性愼重事親尢盡孝望而知其爲君子也

王氏三世孝感詩

惟蜀嘉州有王氏在昔遭兵中流矢鏃入骨間創發髀疾在翁身痛居子恨不捐軀代翁死焚香吁天誠有以願減身年益翁齒天祚若翁旋病起他年翁子疽發背十竅聚攻復大潰翁孫赴神神請帝背忽無疽子亡斃孫獨何辜丁困窮一股不信瘝乃躬病莫出門憂患攻絕粒待盡兒忡忡念昔異疾纏二翁天實爲之哀厥衷我獨能忘報父終一兄三季情所鐘蒲伏致禱精誠通步履復故行若風君家孝感能如許我一聞之淚交下孰則無兒孰無父王氏似孫孫似祖秦人棄恩如棄土箕帚耰鋤尙堪數

僕甞夜夢從彥成飲彥成曰此荔枝漿也飲之令人壽子能爲我賦之當贈三百壺予因口占一詩覺乃夢也及會玉山聞彥成釀酒果名荔枝漿白以所夢不覺大笑

涼州莫謾誇蒲萄中山枉說松爲醪仙人自釀貞一酒洞庭春色嗟徒勞璚漿滴盡生荔枝玉露瀉入黃金巵一杯入口壽千嵗安用火棗並交梨不願靑州覓從事不願步兵爲校尉但令喚鶴更呼鸞日日從君花下醉

寄蕭尊師

我昔山中尋紫芝道遇眞人行若飛自言鏈骨有仙術曽事神農爲雨師一從別後三千嵗不住塵寰卽方外我昨題詩遺羨門爲問眞人定安在答云往日隠東蒙上下風雨騎蒼龍只今賣藥居靈越來往三吳弄明月天上非無十二樓人間乃復愛滄洲時時跨鶴乘雲气歷覽無窮隘九州勞生苦爲塵緣縛安得從之超廣漠手折三株海上花去隨鸞鳳巢阿閣

寄姚子章

聞君又作錢塘客多在靑樓少泉石佳人姓蘇名小小占斷西湖好春色沙棠爲舟桂爲槳驚起鴛鴦飛兩兩有時醉倒百花間不記六橋新月上行樂須當少壯時英雄自古皆堪悲歸來莫負張京兆鸚鵡牕間喚畫眉

偶成

武陵溪水碧灣灣窈窕幽期不可攀戴勝桑間飛自得王睢洲上語相闗歌成桃葉臨流和采得蘋花帶月還見說荔枝漿已熟不分涓滴到人間

南州五月尙兼衣白薴牕間未脫機靑李來禽書不至荔枝盧橘賦多違水晶簾箔圍晴晝艾納鑪薰逗夕霏爲問上都城裏客菖蒲花發幾時歸

賦楊花

巷南巷北晝冥冥搖蕩春風未肯停薄命不禁巫峽雨前身曽化楚江萍已於謝女詩中見更向劉郎曲裏聴腸斷不堪回首處並人飛過短長亭

次錢伯行韻

五月東林水竹涼新荷葉小栁絲長且臨大令鵞羣帖不戀尙書雞舌香楚客謾誇千樹橘杜陵共愛百花莊滿天風露枇杷熟歸奉慈親取次甞

次沈仲說韻

棟樹飛花雪打篷居人行樂四時同波涵大澤平如掌云割西山半入空金剎逺瞻樓閣壯畫船爭載綺羅紅如何越女承恩後不逐吳王住甬東

送李錄判之饒州

閶門栁枝短君行不可緩贈君不折楊栁枝勸君飲此金屈巵丈夫將身誓許國安用當歌傷別爲靑絲絡控黃金勒逰宦鄱陽山水國何處春風最憶君琵琶洲上蘼蕪碧

送曹生侍親還琴川

愛此丹山五色毛防衣初剪映仙桃奉親喜有銀絲鱠贈別慙無金錯刀洲渚春深生杜若江湖波暖漲蒲萄王褒擬奏賢臣頌肯學山人索價髙

山行

莫入山莫入谷車連連馬逐逐谷深無人山矗矗馬行不前車躑躅平原五月莎艸緑黃羊有羔牛有犢居人養老無失肉山行不如原上宿原上宿一枕淸夢長明朝我欲歸故鄕作書爲謝右校王願君白首不相忘

送兪紹芳還京兼寄沃哷元常

翩翩南國佳公子犖犖髙懷不可羈相府蚤傳鸚鵡賦儒林曽睹鳳凰儀賈生名爲吳公重李白才因賀老知賔主東南推具美雲龍上下喜相隨十年載筆依金馬萬里乘軺訪武夷朝野欣逢起遺逸闗山寧復厭驅馳嵇康懶惰眞成癖阮籍疎狂只自悲親老每蒙朝士問塗窮那免世人嗤黃河西畔平如掌泰華雲間翠入眉歸見燕山劉戶部願將忠孝答明時

寄危太朴楊季子兼呈惟中學士

閣中危老近何如闕下楊生一字無未省何時度灤水可能八月到燕都筆削已聞歸太史論思猶喜及洪儒由來漢室文章盛只數班郎制作殊

次韻笠澤漁隠二首

隠君於此攬淸華小築茅堂傍水涯蒲栁髙低迷曉岸鳬鷖來往弄晴沙輞川別置王維業竹逕深通蔣詡家復恐秋潮沒沙渚故安小艇當乘槎

目斷江湖欲盡頭放船曽作渼陂遊接防倒著山公帽紫綺時裁李白裘鮫室杼機風雨夜漁家燈火水雲秋舊時賔客多星散誰寫江南宋玉愁

題笠澤福地

笠澤眞人福地深杖藜秋日此幽尋波涵太乙星辰動云鎭蓬萊觀闕陰靈樹三花皆結玉丹砂五色總成金幔亭別有通仙路畱與曽孫宴古今

織錦圖

佳人織錦深閨裏恨入東風淚痕紫三年辛苦織回文化作鴛鴦戱秋水秋水悠悠人未歸鴛鴦兩兩弄晴暉料應花發長安夜不見閨中腸斷時

次韻趙君季文贈杜寛吹觱篥吟

寒竹初裁蘆葉秋夜吹百花洲上樓千金縱有狐白裘難買杜寛一藝優妙知音律同齊鄒薛家小童安敢侔江空月白爛不收防搜罔象悲陽侯哀泉嗚咽秦隴頭何年變曲爲涼州神工太古開黃牛驚浪出峽風颼飅葉落秋隨渭水流渭水有盡情無休緜緜又若繭緒抽要眇寧以智力求須臾水激龍騰湫熊羆夜咆魑魅愁勸君不用皓齒謳側耳聴此消百憂寛也胡爲此淹畱自今天上防鳴球飄然我欲歸帝丘仙人張樂煙霧浮蒼龍爲車挾翠虯千秋萬嵗遲子同遨遊

寄友人

扁舟三月到江城疋馬先尋北郭生雨過小樓春寂寂鳥啼修竹曉嚶嚶家無黃耳傳鄕信門有蒼頭記客名見說終南眞可隠賸秋色爲君淸

寄匡山人

早春相見又經秋秋水迢迢阻泛舟每見玉山問消息荔漿何日寄江樓

題曹將軍馬圖

神駒生長渥窪中一匹能令冀北空貌得眞龍九重上將軍筆法老逾工

題葛仙翁移家圖

是處靑山可鏈丹問君拔宅向何山縱令兒女恩情重雞犬何心不肯還

再題葛仙翁移家圖

列仙之人其道無爲超然物表遊於希夷厚祿不足致好爵不足縻所以許由辭堯不受禪巢父聞之猶爲洗耳河之湄柰何葛仙翁與世猶支離求爲勾漏令所欲何卑防觀翁此行亦良苦妻子辛勤童婢饑翁知學仙不學吏委以民社將安施仙家𨿽云足官府柰此人間小黠並大癡君不見陶棄官歸故里又不見馬援謗興由薏苡縱得丹砂亦不多誰信翁心澹如水雲門山有靈藥歸去來山中樂牛羊任所之雞犬從人縛急將印綬送還官變卻姓名稱抱朴

奉和紅梅引

緘情脈脈待春來差勝苦寒時節開丞相圃中香寂寞水曹亭畔錦培堆致身合在黃金闕濁世紛紛妬髙潔卻施脂粉學時妝林下風神本淸絕富貴西岡一夢醒獨憐標格尙分明認桃辧杏相嘲詠徒費詩人眾口爭春風如酒醉入髓暈上冰肌赬不俚化工於物豈容私暖在南枝眞有幾和羮未說帝者師且先羣木占園池他年擬結羅浮好托以女蘿如兔絲兩家臭味元相似安用昆丘問玉巵

雪後見梅有懷

華屋邊頭春信早梅花樹樹向南栽主人每愛憑防看佳客從教著屐來風靜池塘鳴翠羽雪殘庭院見蒼苔閒居未許安仁賦天上黃金正築臺

題杏花鬭鵲

爾鵲莫逐朝飛雉雙雌爭雄俱鬭死爾鵲莫逐營巢燕吳宮失火難相見飲啄不離碧山阿棲止還依嘉樹柯王孫縱有黃金彈紅杏花間柰爾何

題昭陵六馬圖

秦王六馬一何驍生死同心鄂與褒酣戰每將戈止日並驅長使血生毛流傳弟子初名漧服事將軍老姓曹貌得眞龍九重上昭陵刻石世同髙

次韻武夷島梅花

一灣新月浸瑤天琪樹花開朶朶妍帝子乘風遊小水玉妃和露泣疎煙碧波夜濕淸虛府緑渚春餘綽約仙若遇羅浮煩問訊少將華髮感流年

顧瑛詩曰緑波蕩漾鏡中天瓊樹春回玉蕊妍苔雨靑靑空落月溪云漠漠不成煙臨風望斷緱山侶照影疑逢洛浦仙王母欲來靑鳥下暗香如水夜如年

題匡山人所藏圖

千尺飛流落半空散爲煙雨晝蒙蒙艸堂畱在匡廬曲頭白歸來晻靄中

君住耶溪南

君住耶溪南我住耶溪北咫尺不知名采蓮始相識君愛蓮有花我愛蓮有實花實本同根君心勿相失

送君當逺涉

送君當逺涉蘭舟桂爲檝君去不思家妾夢長相接采蓮將遺君采花不采葉妾貌不如花君心不如妾

貞女愼行露

貞女愼行露君子戒履霜嵗暮懷百憂離居增慨慷方舟豈無楫河水亦可杭臨流不能度佇立以徬徨

芙蓉洲

艸亭寂寂倚中洲風景依依舊日遊江女蕩舟歌水調溪翁結屋擬菟裘花迷島嶼紅雲暝香冷陂塘白露秋莫向山陽吹短笛晚來沙鳥不禁愁

題柯博士墨竹

京洛緇塵染素衣故園淸夢苦相思歸來無限江南意寫作春風暮雨枝

題徽廟馬麟梅

內家春色少人知玉蕋冰蕤看轉宜說與宮中小兒女畫樓瓊琯莫輕吹

題趙翰林畫桃花馬

當時沙苑最權奇贈與吳興學士騎身上桃花千萬朶爲渠圖寫墨淋漓

題趙翰林唐馬

王孫昔侍金鑾殿親見天街進馬來貌得權奇大宛種解教人世識龍媒

題管夫人竹

綺牕春影緑婆娑夢作輕雲覆碧波日暮是誰調錦瑟一江煙雨泣湘娥

題趙千里臨李思訓金碧山水

山上白雲朝暮生雜花流水總關情相思把筆題招隠千尺長松獨鶴鳴

題朱澤民山水

東曹興逐秋風起長揖齊王歸故里托言鱸鱠與蒓羮逺害全身良有以神交海上陶朱公遭世𨿽殊心則同讀書把釣松江尾仰看浮雲行太空八月嚴霜下喬木萬里靑防眇飛鵠爲謝長安馬上郎世間何物爲榮辱

題漁亭秋望圖

霜露洗空河漢濕西風蕭蕭江水潗緑洲孤亭小如笠上有髙樹皆森立九疑靑靑愁欲泣翠華零落何人拾寶瑟空彈鴻鴈斜蒼梧帝子不歸家

題白描湘靈鼓瑟圖

斑斑湘竹淚痕深望斷重華隔逺岑花落黃陵春水濶至今鼓瑟有遺音

題雙雉圖

馬蹄朝踏杜陵塵野雉飛來不避人況是太平防獵少上陽風日自成春

題王元章梅

武陵溪上桃千樹亦有寒梅照水開一種春風標格在太平恩澤爲栽培

題從子倫畫風梅花鴨

溪山風日兩相宜更著文禽泛緑漪自媿無才似山簡爲君題作習家池

題白描水仙

汗漫海上期嬋娟池中影麻姑殊未來相思月華冷

題二馬圖

一種權奇產渥窪暖風晴日過平沙尋常不敢施鞍鞁知是君王白鼻騧

題洪崖居士出山圖

張公不出山出山動千嵗時騎白驘子狂歌每佯醉悵望王屋深緬焉起遐睇

和新安梅韻寫玉山後

月照山中梅蕋新暗香疎影兩相勻素衣不受緇塵染同是只園樹裏春

天然標格賦淸新冷蕋疎枝不自勻久與梨花不同夢何勞惆悵惜芳春

雪裏俄看一蕋新空花頃刻已俱勻不知色相皆虛幻那信優曇別有春

玉山和張師防詩曰寶地生春玉蕋新苔煙如霧翠光勻山僧分得維摩供三素雲中別有春

題淩波飛蓋

落落秦大夫皎皎漢臯女賦質新且殊托根乃一所願結嵗寒心不憚風雪苦猶勝河漢間脈脈不得語

題緑陰亭

嘉樹防華屋空庭生晝涼端居宴衝穆餘響答滄浪月冷芙蓉帳云深薜荔墻焚香坐深夕幽興似韋郎

題水仙

水蒼爲佩玉爲人素質娟娟不愛春終古關雎遺徳化禮防遊女漢江濵

題山居圖

曉出城南二里餘鳥啼花落暮春初杜陵韋曲山無數何處林塘可卜居

題明雪牕蘭

曾從北渚過君山更向黃陵廟下還帝子不歸芳艸碧鷓鴣啼處雨斑斑

題三白士女

長松百尺吹天風仙人憑虛離紫宮明月掛樹云容容褰衣獨憩流靑瞳炯若秋水涵芙蓉霜未下珠露濃桂樹偃蹇山巃嵸煙蘿空靑深太古薜荔吹香雜蘭杜渇飲石泉饑瓊蕋逍遙不比巫山女朝爲行雲暮行雨人間回首空塵土何如丹丘與圃然玉佩風泠泠羣仙夜誦蕊珠經紫金之冠朝玉京靑幢絳節鳳凰笙蓬萊弱水今淺淸何當從之拾瑤英一往不死三千齡

文殊寺髙閣

何年蘭若倚崔嵬觀閣連天罨畫開澤國魚龍霜後靜闗河鴻雁日邊回闌干迥遡虛空上嵗月深從浩劫來自信平生愛登覽夕陽髙處重徘徊

重遊文殊寺次錢伯行韻

野舟閒艤白鷗沙同訪文殊大士家滿地夕陽人散亂一天秋色雁橫斜江楓冷墮蕭蕭葉山菊晴開細細花嵗晚登髙重懷古轉驚兄弟隔天涯

鴻雁篇

鴻雁雙雙度雁門相呼相喚不離羣晝銜蘆荻防繒繳夜宿闗河同夢魂稻粱旣足江南濶秋水增波葉防脫洞庭湖畔臥雲沙彭蠡磯頭弄煙月一朝無事忽相違一向東飛一向西西飛渺渺秦山曲東去悠悠滄海湄秦山滄海遙相望顧影徘徊各惆悵山有鼪鼯與网羅水有蛟鼉與風浪回頭卻恨不同棲辛苦皆因獨自飛不問天南與天北何時相見得同歸

寄錢伯行

小堂閴寂俯漁磯江月畱人坐不歸半吐野梅疑索笑並棲沙鳥忽驚飛孤煙隠隠團晴色修竹娟娟弄晚暉不是錢郎期不至也應安樂戀庭闈

寄實喇卜伯溫祕卿

君侯髙義重南金欲奉馳驅媿不任劉向傳經心獨苦馬遷載筆意何深朱幡未許分符出華髮懸知兩鬢侵日日燕山有飛雁帛書都不寄江潯

遣懷

防杖江臯每獨行園林二月未聞鶯紅塵陌上應千尺白髮春來又幾莖自分才疎甘屏迹久人棄任浮萍漢庭亦有中常侍安得才如馬長卿

過袁靜春先生墓

每讀遺文爲悵然一杯今酹【闕】河邊空餘晏先生宅不見山陰道士船日暮蛟龍歸近浦春深鷗鷺散平川佳兒也復能傳業白首躬耕於墓田

寄衍上人

屏迹江湖懶曳裾縱觀物理愛逃虛淸明已過百花盡谷雨又逢三月初豈有拾遺耽句癖漫慚中散絕交書只應爲結廬山伴蓮社相從意有餘

次韻袁仲長竹堂感興

一曲桃源憶故人白頭詞客最傷春南柯已寤平生夢東海曽揚幾刼塵綺樹鶯花徒自好畫堂絲竹爲誰陳不須聞此空惆悵且看瑤姬舞繡茵

題雨竹

二月江南春雨深帝子不來勞我心所思只在涔陽浦吹徹參差作鳳吟

橫翠樓

虛樓直上面羣峯積翠氤氳一萬重晴散巖扃時隠豹晝爲雲气或從龍寶花自落元無蒂天女空行不見蹤絕境世人應莫到漫聞煙際動疎鐘

題柯博士畫

丹丘仙子渺何之零落春風玉樹枝阿閣鳳凰無處宿漫勞湘管月中吹

送危太朴四首兼簡金華黃先生蘭溪吳博士

海內聞名二十年班荊長記客幽燕天官載筆推良史延閣談經列眾賢三月風花愁送別五湖春色好言旋只緣鞍馬勞王事未許扁舟聴雨眠

故人迢逓日邊來駐馬江亭訪艸萊談笑豈惟能愈疾歡娛兼肯共持杯李膺舟裏神仙侶郭隗臺中國士才芳艸萋萋天欲暮送君南浦思徘徊

壯懷犖犖負經綸匹馬翩翩走驛塵南國梅黃逢細雨上林鶯老憶餘春名山盡擬搜祕滄海寧忘問隠淪若著淸朝耆舊傳金華遺得老成人

泰伯城中五日遊懶騎官馬厭登舟步尋鄭老通宵語坐愛黃山竟日畱只把簡書詢故舊不將名姓答諸侯石橊花發緣江去應訪蘭溪一散愁

寄鄭山人

萬里江湖一羽毛相思終日阻波濤山光並入終南秀月色偏依少室髙天祿圖書通白虎蓬萊宮殿湧金鼇丈人不忝更生輩嵗晚寧辭讎校勞

安石橊一首寄鄭山人

江南朱夏石橊繁絳蕚紛披向日翻恩與荔枝登玉食榮兼蒟醤入金門偶聞六實同根蒂遂托千房詫子孫爲謝漢庭張奉使相如白首向文園

寄沃哷彥文

幕下惟君最少年靑春相憶路緜緜已推宋玉能爲賦卻笑揚雄尙艸千里獨看吳渚月一書不寄楚江船致身好在靑雲上莫漫登樓學仲宣

次韻陳叔方見寄兼簡沈仲說二首

作客不自慰懷人如酒中雨深芳艸碧春老落花紅自笑嵇康懶誰悲阮籍窮知君情最重應念迹飄蓬把酒愁無賴看詩獨眼明性兼陶令達才共庾公淸山暖櫻桃發江春杜若生思君臨水上沙鳥亦忘情

次韻錢伯行飛雲樓小集懷王季野

爲惜春光一半過如澠美酒泛金波共知此會情偏重獨恨平生飲不多鼓瑟欲終仍緩節投壺才罷卽髙歌卻憐燕子樓中客蘇小橋邊柰樂何

賦朝采江上蘋送陳伯善【時伯善新婚】

朝采江上蘋蘋生江水濶采之欲何爲言贈新知別新知行奉親防服照靑春不因裁剪好安得著來新去去辭南浦春波趁柔櫓還復念離居丁寧托鸚鵡珍重早回舟蘋花不柰秋但令潮有信莫倚艸忘憂

謝袁可立恵盧橘

風露離離餘萬顆故人逺致自題封幸分嘉實當朱夏不負幽花款暮冬南國情多書漫答上林才薄賦難攻獨憐此日庭闈裏甘防全勝荔子濃

寄朱元達

扁舟西望渺無端萬頃波濤一釣竿杜若洲邊思謝朓鱸魚江上憶張翰蒼山著雨情逾秀緑樹藏雲晚更團乘興何時訪幽獨對眠江閣聴風湍

題張鏈師所藏畫梅

幻藥能招水月魂蓬萊宮殿集靈芬誰將處士明珠佩獨贈仙人蕚緑君海國有香飄艾納洞天無夢化梨云春風想見瑤池會瀟灑眞妃玉作羣

送華亭杜縣尉

六月松江如早秋木蘭爲楫沙棠舟南郡神仙來作尉西都恩澤會封侯種栁暫隨陶令隠賦詩應共陸機遊送君鸂灘前路令我相思欲白頭

寄葛子熈楊季民【有序】

去年客京師與江西葛子熈楊季民飲於濟南張署令家以櫻桃薦酒時季民將赴灤陽屬予賦詩而子熈爲之書予還江南一載而二子尙畱京師張君亦未離太常感時撫事悵然興懷因賦長句一首奉寄

去年京國櫻桃熟公子親沾薦廟余色映金盤分處近恩兼冰酪賜來初酒酣惜與楊生別詩罷叨從葛老書今日江南春雨歇亂啼黃鳥正愁予

畱別張熈載

短棹攜書又入郛臨流分杖重踟躕形容自笑如樵客行止誰令類賈胡緑渚風光回杜若白沙晴色上蘼蕪期君一日誠千里莫負翩翩汗血駒

寄申屠彥徳

春風浩無蹤緑徧江上艸防子行未歸闗山一何杳白日不可畱朱顏豈長好按劍歌慷慨憂思結懷抱子桑獨何爲簞食常不飽展禽亦三黜中懷惟直道貧賤豈足憂仁義乃爲寶黃鵠棲崇丘嘉魚泳深藻所期乘風波萬里終可保

次韻吳宗師生日感恩詩

化國眞人慶日長五云晴色映金堂艸徴漢室芝房瑞露浥堯時寶甕漿桂觀燕居淩倒影行宮齋宿朝陽詠歌恩澤期天保傳到人間雨露香

簡鄭山人

國士文章海內傳丘園風雨故依然空聞太守延徐穉猶喜諸生禮鄭官樹鶯啼初系馬講堂雀下或銜鱣廣文方築招賢館肯使先生老一氊

送庸田司寶惟善經歷

籍甚中朝彥翩然萬里情禮從蓮幕重詩到水曹淸未雪辭吳會先春入薊城殷勤黃閣老能不問蒼生送姚子章調浙東帥府令史兼簡楊大中錄判

昭代眷東國土壤際窮髮開閫涖四明元帥秉節鉞所惇在詩書車馬時簡閱內以撫蒸黎外以綏頑黠辟置幕府下詎可非俊傑姚君古遺直豈肯事干沒侯藩樹風聲漕府淹嵗月簡拔實至公一灑時論觖丈夫志卓犖誰能受羈紲但念儒冠防彌縫乃無闕祖道城東門君馬行已秣飲酒不盡歡贈言答敢輟野水泛勾吳名山滿甌粵相望各異鄕春漲溟海濶有懷楊功曹爲政已英發君行當見之爲我道離別

送庸田劉運使赴閩

三年溝洫敢論功恩與咸臺禮數崇水部有詩皆似錦使君無馬不爲驄勝遊不憚三山逺薄賦欣逢四海同甞罷防榔有餘味佳人休說荔枝紅

劉向平生經濟才獨違鵷鷺久徘徊鶴書又赴咸臺去虎節還從水部來路入七閩連百粵心依五嶺望三臺遙知別後書堪寄春近南云有雁回

次韻叔方寄沈仲說

公子新成江上宅更依西渚結幽亭時淸墟裏還無警月黒柴扉不用扄流水暗和琴瑟響好山濃入畫圖靑故人白雪歌難和孺子滄浪曲自聴每厭狂夫談酒譜還從處士授茶經庭前賸折忘憂艸不負君家玉膽瓶

八月十三夜泛姚城江二首

畫船撾鼓唱回波皓齒靑蛾不用歌好月愛看輪未滿淸秋莫問夜如何明將織女機絲動寒恐姮娥白髮多天上淸光應更足羽衣安得共婆娑

何年江水出姚城轉覺東南地勢傾彩月夜當河漢動客星秋入鬥牛明一波不起魚龍靜百谷初登海宇淸生喜太平身少壯浩歌學楫豈無情

次韻答張庸

我行四方今始歸回視所歷皆堪悲闗路﨑嶇望無極精魄摧喪難爲持前瞻平陸若可取振轡頃刻俄已非嗟哉防命犯重險念此憂患何當違崢嶸亂石無攺轍況復霜露沾裳衣天寒日暮豺虎呼山空木葉猩鼯饑長安薪米如桂玉環堵蕭然抱羇獨平地波濤劇艱阻豈但長溪與深谷𨿽無良田負東郭賴有詩書貧可讀平生志願在溫飽胡不還家共燈燭驅車不返竟何爲妻子山中向天哭王侯第宅與云齊五陵衣馬皆輕肥富貴由來歸世冑安用經術研精防故人張生非碌碌投我長謠兼短曲才華如此年尙少一掃能令千兔禿憂來爲我發浩歌張生張生柰爾何人間岐路何其多次家兄之湖州兼簡同府判沃哷叔敬教授

結髮相從讀父書故園茅屋總荒蕪漫嗟橐筆依公府終勝雕虫作陋儒菽水粗能爲母具菜羮猶可備兒需殷勤好去酬知己莫待秋霜上鬢須

異鄕兄弟那堪別況是江空嵗晚時薄祿重爲慈母計綈袍深戀故人知緑波亭下鷗盟近碧浪湖頭雁影遲爲謝郡中賢判府此行應不負驅馳

安定先生足典刑金源文學播芳馨己承博士尊三傳更飭諸生授五經馬氏有兄眉最白阮家諸老眼偏靑水精宮裏神仙府爲借淸風送鶴翎

西墅

西墅幽期每自知晚來無物不宜詩白蘋防綴秋波逺紅樹畱連落照遲親老正當貧賤日身輕深荷聖明時可能便把投竿手來問漁翁覓釣絲

簡陳子貞

丞相流風久未泯丈人才力老逾新周南每恨畱司馬谷口誰能問子眞九月風霜虫亂蟄五湖煙水雁來賔相逢莫漫嗟遲暮欲把遺經究獲麟

次韻錢伯行中秋翫月

桂影婆娑白兔閒九霄風露滿江山鬥牛直上天常近河漢西流夜莫攀織女機絲淸淺際姮娥宮殿有無間坐看博望乘槎處安得相從萬里還

臺觀參差近廣寒金莖承露玉爲盤誰知天上中秋月卻向人間獨夜看此夕屢驚烏鵲夢當時羞著鵕防冠可憐牛渚磯頭客不遇將軍興亦寛

聴寧上人彈琴

忽忽嵗將晏鬱鬱不自聊況玆霜露集驚飇振寒條之子從何來攜琴過蘅茆爲我理素曲五音紛以調莊聴斂手坐幽憂爲之消鸞鳳戱雲中餘音相與飄別鶴警宵露眾葩恱春朝婉麗不可極忽復變蕭寥淸風散六合白日耀層霄流水一何深泰山一何髙聘魯慨觀樂適齊感聞韶疇知今日樂俯仰千載遙寤言欲報之媿乏英璚瑤

秋日過杞菊別業二首

扁舟逺赴故人期出郭東行慰所思甪裏兒孫猶種菊川賔客總能詩尊前醉舞攜如意花下狂歌倒接防欲訪汾湖髙士宅隔江煙樹晚參差

曽是吳松江上客片帆今日重來過未從地主求田舎先問溪翁覓釣蓑霜露滿洲丹橘熟煙波維艇白蘋多臨流爲洗煩囂耳一聴滄浪孺子歌

云文閣爲鄆伯常賦

公子愛修潔宴坐焚椒蘭朱火生淸煙絪緼升博山矞云成五色佳麗不可殫忽然爲芝蓋輪囷殊未防輕風散紛郁流芳花竹間曲戶春窈窕綺疏日闌霏霏縈舞袖歡樂有餘閒

夜坐懷二君子

良夜殊未央明星一何爛懷人阻層城邈若河與漢棲鵲驚露叢落葉依井榦據梧不成彈惻惻空嗟嘆

許具瞻之官武義

江水蕩蘭舟靑山入畫樓邑人迎令尹還似魯中牟風水三年別兩地同明月不寄越西書令人生白髮莫訪赤松家休栽滿縣花甘棠如可防畱與邑中誇

題幽竹萱艸圖【爲陳元禮作】

報妾平安信知君逺戍身好花難作佩畱慰北堂親

題鉤勒竹

素節亭亭不可移瑚爲榦玉爲枝髙堂嵗晚看圖畫彷佛淸風見伯時

元夕

畫堂燒燭照初晴緩節安歌間玉箏火棗種成圃樹芙蓉開滿化人城香飄洞府春迢逓月轉銀河夜淺淸腸斷一聲金縷曲佳人疑是許飛瓊

送韓與玉北上兼呈張先生仲舉

總角曽爲同舎生春風玉樹照人淸闗西早事張夫子洛下爭迎陸士衡艸入瀛洲春漸緑日臨鳷鵲雪初晴漢家文物西都盛獨有甘泉賦未成

南國髙人有俊才靑春獻賦上蓬萊飄零不飲新丰酒慷慨還登郭隗臺太液恩波春瀲灔五陵佳气日崔嵬北門供奉如相見好寄平安兩字來

送韓執中同韓與玉北上

春光三月滿神州公子翩翩逐俊遊江漢不傳王粲賦闗河同泛李膺舟玉城迢逓將煙繞金水縈紆並日流總是少年同舎客驪駒一曲迥添愁

題四明悟眞觀蕭爽軒【白玉蟾甞畱題】

蕭爽東南福地開五雲樓觀郁雀嵬逸人或佩蒼龍下王母時乘紫气來山色巃嵸開菡萏地靈歘吸領蓬萊都壇上題詩客浩劫朝元獨未回

寄王可矩尙書

生逢堯舜坐明堂身佐防龍入廟廊每以經綸禆衮職豈惟文采動鵷行人來洛下無書寄春到池南有雁翔早晚定趨靑瑣闥從容能不問滄浪

寄沃哷元常禦史

布衣夙忝故人知痛飲狂歌不復疑白日看趨天祿閣靑春催入鳳凰池三年江漢悲遊子萬里闗河眇夢思早報綉衣行郡邑爲騎驄馬慰棲遲

次韻錢伯行江上春暮

太湖之水近當門荇葉芹芽暖正繁不問主人還看竹每逢鄰叟爲開尊燕歸王謝江邊宅犬吠朱陳栁外村步屧春風歸去晚野童篝火籬根

澤國今年春雨多閉門春盡惜蹉跎雲飛越嶺無書至花落吳宮有雁過自笑塞翁猶失馬誰因內史誤烹鵞裁成白薴無人聴悵立東風獨浩歌

送鴻山楊士可赴嵊縣巡檢

公子翩翩去莫畱好山無數剡溪頭淸時不共伯鸞隠暇日還從安道遊花底蕩舟歌越女尊前把酒看吳鉤臨風聴徹黃金縷折贈一枝安石橊

送範徳輝赴縉雲教諭兼簡髙則誠

不逐扁舟泛五湖一官迢逓縉雲墟遺民世守軒轅鼎博士家傳魏國書夜月定聞鄰縣鶴秋風莫憶故鄕魚到州爲謝髙書記日日相思賦索居

題富鏈師仙山訪隠圖

客有子防子學道居松陵身臥雪灘曲心將秋月明太湖煙水催揚舲去訪隠者尋仙靈桃花之源浪得名何如入海窺蓬瀛蓬瀛樓觀何嵯峨縹渺金碧之空靑扶桑東枝掛白日巨鼇不動波濤平仙人王子喬乘風下靑防要君與君語欣然若平生飲君以沆瀣之防液贈君以琬琰之華英授君長生不死之奧防保君神明愈久而淸澄丹丘羽客遙相迎足籋浮雲同上徵蒼龍爲車翠羽旍風伯前驅玉女仍直排閶闔朝紫淸天上差樂人間苦君獨胡爲思下土林屋深通水晶府勅制羣龍主晴雨指麾丰隆使擊鼓飛亷揚舲馮夷舞馮夷舞樂未央昔年往遊今故鄕堯舜無爲四海康千秋萬嵗下有巢許長徜徉

黃雀行

黃雀何飛飛雄鳴呼雌野艸低暮歸莫向空城棲空城挾彈多小兒朝飛莫傍東家屋東家鷙鳥食爾肉不信但看梁上燕昨日養雛今不見不信更看桑間雉錦翼防褷爪中死東家公子非少恩彼鷙不仁誰敢嗔吁嗟爾生亦甚防彼鷙不仁謹避之

慈烏曲【有序】

至正十年夏四月詔賜髙年帛吳興沈右以純孝稱而其祖母夫人嵗九十前後被賜者三而恩有加君子旣感國家忠厚之澤洽於天下又美君之孝樂其親之壽而榮其賜之侈也蓋觀感而有歆慕羨艶之心焉於是天臺陳基爲賦慈烏曲以歌之其辭曰

慈烏尾畢逋朝夕且呼哺爾雛今日慈烏一何樂飛向樹頭兼屋角飛去飛來鳴且啄門前忽有吏言致篚與筐中有兩束帛爛爛生天光孫也出見吏再拜陞母堂祖母康彊年九十受帛拜天仰天立太平恩澤髙年及歡樂盈門動鄕邑殷勤裁剪制爲衣長短於身無不宜母著衣孫起舜日日見烏來返哺萬嵗千秋荷明主

送李彥章

靑絲絡馬頭遊宦古蘇州蘇州城東萬斛舟前年運粟直沽口送別江亭折楊栁承恩頭插上陽花錫宴尊傾光祿酒江上今年楊栁黃辟書千里有輝光勇騎閫外將軍馬飽食閩中荔子漿閩中女兒歌白薴把酒勸君爲君舞將軍好文不好武自古閩中稱樂土

空明山人歌

丹丘子空明生結髮爲吏幹公卿懸河之辧從復衡法家之書刑與名少年騎馬入公府白首尋眞歸赤城赤城仙人下靑防手捧寶籙遙相迎虛皇敕住委羽洞服事劉郎爲弟兄劉郎乘風朝紫淸云爲旗兮霓爲旌盡畱璚田教種玉約以不死三千齡三千齡在何許來往東吳復西楚看成珠樹著三花笞鳳鞭鸞卻輕舉

玉簫引

金華仙人周子奇能吹三十六琯之參差疏音間節傳自女媧氏上引浮丘公下接王子晉來往伊水之濵雒水湄緱氏山頭輕作別二子不知何所之空畱子奇子與世同遨嬉歔商歙羽雜宮徴龍吟鳳噭能使鬼神上下莫得窺端倪昔年西王母翩翩會瑤池親遣侍女董雙成學得妙曲昆丘歸至今縹緲十二之玉樓餘音長繞蟠桃琪樹枝請君休汗漫我欲與爾期若非鈞天卽洞庭仰參軒轅帝俯友虞廷防後天而老不死長追隨周子奇此曲莫向人間吹

次韻鄭山人謝沈存齋贈防榔木拄杖歌一首

海南山靑海波緑秀气盡鐘嘉艸木防榔刻杖世罕見堅潤不數昆山玉沈君乃吾友鄭老眞吾師沈君贈此不愛惜老子曳之行賦詩七尺之軀旣貧且病足晚得此杖差勝桂林之一枝出門頓增百倍力入海欲踏金鼇脊又欲逐日窮西極翩然卻去謁祝融正值防榔秋有實剖而食之狀如火齊赤蠻煙毒霧不敢侵底用丹砂駐顏色擇地而行坎則息深山大谷俱躋攀此杖鏗然爪甲間山鬼見之莫敢奪泣淚化爲妖血殷防榔杖出南海安得進之於冡宰扶顚持危功用在空令此老杖於鄕上下古今千百載

烏夜啼引爲泰州趙子威使君賦【有序】

閩人王防字季境爲淮東帥府奏差被誣系揚州錄事司獄時趙公爲泰州以亷能稱部使者移其獄使讞之遂乃反寃

烏夜啼在庭樹烏啼啞啞天欲曙阿兒被誣身系獄盡室煩寃受荼毒烏啼胡爲繞吾屋下堂喚婦起聴烏忽喜淮南兒有書書中報道兒罪脫此樂欣欣天下無兒歸拜母爲母說泰州使君當世傑執法霜臺舊司臬明如靑天皎如月寃獄平反解縲絏已死復生誣得雪海可枯山可裂使君之徳不可滅烏啼愛我庭樹枝我愛使君君不知使君歸朝奉天子日日聴烏爲君喜

白雁操【有序】

梁君出獵其臣公孫襲善其君之聴其言而作

有羣白雁王其弋諸蠢彼行者王其釋諸匪伊是釋惟王之徳王徳伊何曰宋景公一言之善上格帝衷人獵得獸於言何有王獵得言王千萬年

鴻鵠操【有序】

晉平公浮於西河感船人固桑好士之言而作

鴻鵠於飛以翮非毳君子好士宜別其類鵠飛衝天其有以夫美哉山河守以士夫孰謂彼夫言有防夫送王本初縣尹赴鄆城兼簡磁州本中使君

憶昔至正初北防客京師辱交伯仲間日夕相追隨磊落靑雲器聨翩丹鳳姿媿無髙山調酬君白雪辭俯仰八九年南歸滄海涯竊聞霜臺上風猷肅綱維允矣伯氏賢克當明主知仲氏貳安陸重爲人所推中朝名公後復始非君誰前年復至京伯也官於磁治州如室家撫民若嬰兒靈艸毓三秀瑞麥生兩岐伯也置不言獨詠丰年詩凜凜君子風不啻先公爲政成報天子寵錫有光輝人言古循吏龔黃邈難追孰知忠厚化昔聞今見之仲也復爲邑鄆城郁巍巍朝廷重守宰簡書有程期一門雙南金共下白玉墀又如兩騏驥爲主效驅馳河水昔橫濫生人四流移桑間爲寇攘觸罪姦有司坐令齊魯俗探丸盈交逵今君寄民社所念當在玆願試父兄術爲民療瘡痍君服亦已華君佩何陸離朝發江之滸暮宿河之湄行當見伯氏爲我道暌違

艸堂雅集卷一

欽定四庫全書

艸堂雅集卷二

元顧瑛編

黃溍

字晉卿金華人延祐甲寅中第官至侍講學士與虞馬齊名寓吳開元寺時子始獲見遂得其詩集云發大都

辭親獨行邁遙遙抵京國胡爲托卜沁驅馬更逺適至尊有時巡樹羽殷阡陌宿衛必近臣顧問須耆徳陋儒亦何知冗從同執防艸深原野靑雨暗闗塞黒寥寥盛年意眷眷遊子色一身萬人中敢不思努力

劉蕡祠堂

劉君古遺直祠堂在丘園嗟此豪俠窟文雄欻孤鶱平生二三防匪徼明主恩瑣瑣談失得無乃市井言慿髙一長望苦厭車馬喧微風過疎雨靑山滿前軒陰晴欻異態浮雲實無根悠悠千載心去去勿復論

居庸關

連山東北趨中斷忽如鑿萬古爭一門天險不可薄聖人大無外善閉非鍵鑰車行已方軌闗吏徒擊柝居民動成市廬井互聨絡幽龕白雲聚石磑靑泉落地𨿽臨要衝俗乃近淳朴政須記桃源不必銘劍閣僕夫跽謂我無爲久淹泊山川豈不好但恐風雨惡

楡林

崇崇道旁土云是古長城卻尋長城窟飲馬水不腥斯人亦何幸生時屬休明向來邊陲地今見風塵淸禾黍被行路牛羊散郊坰儒臣忝載筆帝力猗那名

槍竿嶺

憶昔賜第歸吾母適初度蹉跎嵗月晚今辰乃中路居人誇具慶遊子慚叱馭玆山稱最髙揚鞭入煙霧矗矗多峭峯蒙蒙饒雜樹﨑嶇共攀援躑躅頻返顧陳情未成表登髙詎能賦獨憐桑幹水還向盧溝去

李老谷

緣崖一徑防入谷雙崦窄宻林日易曛況乃雲雨積行人望煙火客舎依山色家僮爲張燈野老煩避席未覺風俗殊祗驚闗河隔嚴程不可緩子規勿勸客

赤城

雞鳴秣吾馬晚飯山中行何以慰旅懷赤城有嘉名灘長石齒齒樹細風泠泠時見巖壁間粲若丹砂明溫泉發其陽防呵效百靈前峯指金閣眞境標殊庭白道人迹疎靑厓雲气生信美無少畱緬焉起深情

龍門

竦身望龍門緩轡行兀兀溪回愁屢度雨橫驚暴溢兩厓儼相向百水怒爭出人言馬上郎快意每多失自非渥窪種不得矜捷疾飄飄蟣虱臣凜凜黿鼉窟皇靈重覆冒利涉用終吉回睨向所經千嶂隠朝日靑林外盤紆黃流中蕩潏後來未渠央君子宜戰栗

獨石

解鞍及亭午稍欣煙霧收蒼然眾山出歷歷如雕鎪前瞻一石獨靈宮居上頭頗聞去年夏水激龍騰湫走避登屋山夜半齊呀咻幸玆溪磵中今作淸淺流宴安不可懷變化誠難求翠華渺在望行矣毋淹畱

擔子窪

自從始出闗數日走崖谷迢迢度偏嶺險盡得平陸陂陀皆土山髙下紛起伏連天暗丰艸不復見林木行人煙際來牛羊雨中牧颯然衣裳單咫尺異寒燠佇立方有懷相逢仍問俗畏途宜疾驅更傍灤河宿

李陵臺

日暮官道邊土谷容小憩漢將安在哉荒臺猶髣髴低回爲之久懷古增歔欷長風吹曠野飛雪千里至蕭條蒼山根艸木余爽气常憐司馬公予奪多深意奏對實至誠論錄存大義史臣司述作遺則敢失墜

上都分院

晨興過桓州旭日生蒼涼舉頭見觚稜金碧何巍煌洪河貫其前靑山環四傍暮投玉堂署鼇峯屹中央升階旅羣彥官燭分餘光琴冊森在側談笑來淸觴列坐無所爲陳詩詠黃唐帝鄕豈不樂父母逺莫將起視云漢低垂星爛寒芒南飛有防鴻邈哉天際翔

右紀行詩十二首虞伯生題云少陵入蜀路﨑嶇故有淒涼五字詩應奉爲官隨翠輦固應同調不同辭

雜詩五首

日月東西行羣動亦不息寄身萬物中寧獨謝玆役所以魯中叟遑遑走南北聖哲諒已然旅人能久息晨起步西園旭日朗以淸葵花眾艸中煜煜敷丹榮流光非汝私獨爾心自傾覽物有深懷佇立方含情璞玉與寶劍淪落初未偶君看被湔祓各在千年後將身比金石誰當獨長久悠悠百代下相知復何有孤雲淡無心出山偶爲雨長風忽吹散渺渺歸無處惟餘向來山突兀靑如故慷哉魯仲連功成身已去春風著萬物欣欣皆自私可憐兒女花榮悴更相持獨有澗底松偃蹇如不知何疑揚執防艸鬢若絲

效古五首

上山見明月下山月相隨月豈知愛我我行自見之故山日已逺故人不可思殷勤謝明月願爾無時虧女美眾所恱士窮眾所輕輕重安足言泥盡水自淸淮陰初寄食曲腰胯下行季子黃金多妻嫂來相迎自古已復然嘆息空吞聲

擊石乃有火石火光不揚攀天亦有路天髙路何長嵯峩萬古云下覆歌哭場富貴誠足多貧賤不可忘落花隨風吹各自東西飛花飛旣不息水流復無極同生不同歸能勿異顏色木生則有枝豹死則有皮悠悠岐路間多言亦奚爲

飲酒莫盡醉盡醉無餘歡讀書莫弔古弔古多悲酸蕭艾蔽中野白露摧芳蘭鳳饑不得飽鴟梟食瑯玕去去復去去采芝靑雲端

古詩三首

皎皎緑女明晨弄鳴箏終朝不成曲宛轉何爲情揚揚靑蘭花流芳耀初榮可傷無人采但恐秋風生南門臨廣路南北何多岐躑躅顧所從吾今信安之故山豈不佳亦有平生期且復回吾車勿受塵世欺淸晨掩書坐忽忽有所思所思非親故千載多異時南山何蒼蒼上有靑桂枝吾將折其榮嵗晚庶自怡

古意

荊人初得玉趼足辭巖阿持獻萬乘君君門正嵯峨誰其屍國工謬以石見呵迷邦誠不忍欺君反同科臣口不自明臣心終靡它抱璞重再拜呼天淚滂沱淚盡血可繼玉在良已多是事古則然嗚呼今柰何

人事如艸木

人事如艸木一气榮悴之外物何預人而萌喜與悲堂堂異姓王昔者胯下兒窮通本解後達者固不疑阮生亦隘人慟哭眞奚爲

煌煌明月珠

煌煌明月珠未害居濁水君看黃河黃豈解污淸濟我方遺吾形寵辱齊一指懸知破琴戴未若參撾禰

浮雲蔽白日

浮雲蔽白日羣動何喧喧嗚呼麒麟兒化爲猴與猿登髙望四荒但見黃河奔誰哉溯其流與我歸昆侖萎蕤靑林花霜霰日已煩嘆息復奚道山中桃可攀

雜興三首

運化奄遷變舉俗喪其眞嘵嘵誇毗子詭時稱逸民偶然隨紛華目謂許與莘蚩蚩良可矜中田翳荊榛淳風去無還迷途同所遵首陽勵髙節千載誰與倫

白日出扶桑天雞忽先鳴飛奔各自逞爪牙正從橫賢哉五栁翁偃臥艸不驚生死莫我累豈復外慕嬰經營彼奚爲欲與元气爭終嵗卒自苦嗟哉獨何成

渾淪本無象質散風乃漓後王初尙賢佞忠遂分馳陳蕃偶髙義鳳舞鸞更隨彼哉聚蚊蠅營營何繁滋至今黨錮傳讀之令人悲掩卷吾何思思彼巢居時

連雨雜書五首

蕭蕭十日雨出門竟何之不愁道路難所懼沾我衣悠悠看屋梁作計亦已癡有酒不解飲且遂歌吾詩昔慕栗裏翁頗復志耕耘偶入翰墨塲把筆學爲文偃蹇獨何來喧啾復沄沄念彼荷蓑子窮年愧其勤虛堂坐無言繾綣悲宿昔常時眼中人已如不相識剝啄者誰子念我喜折屐忽去已迨暮一笑岸幘我思仇山人山川莽回互十書九不到木落嵗瀕暮頗聞近移居倂失夢中路得無挈妻兒倒載入山去今日曷不樂孤偶無與酧兀坐把書卷展玩不自休借問誰所爲其人已千秋山雨不堪聼撥書置牀頭

述懷

端居有多感求志無餘營夙違金門路緬愛丹丘名謬忝君子顧捧身厠羣英卑棲念逺引窘步速先徵俛黙惇宿尙低回阻平生伏枕勌中夜攬衣寄遐情上天廓澄穆列宿揚光晶俯視林木攺仰悲鴻雁鳴跂余秉防素十年守柴荊希世乖近務慕隠余衷誠願言良時晚庶保幽人貞

題仕上人松風樓

長松四檐間落落無與伍天淸嘯歌發肯作兒女語道人有眞聴無諦亦無祖尙不知有耳況覓聲處所起視南山髙明月在庭戶應念朝市人聞雞走風雨

題晉卞將軍墓

江左失其禦彊臣布中區歡娛一以乖狂猘無趦趄黃屋播艸野彤庭交劍殳事樞始誰秉捧首如奔狐偉玆百世士死與二子俱孤忠耿未滅足以孚豚魚義旗果東指白日開天衢孰定撥亂功之人或其徒伊昔大雅廢語言鄙文儒禾黍已橫委衣冠尙舒徐屹然見砥柱獨障狂瀾趨大節固如此捐生乃其餘靑簡煥遺烈蒼榛閟幽墟日夕悲吹多天髙年運䢐世方用骫骳猶將愧虛江濤渺在望雪涕空漣洳

同王待制校文上京八月十五日宿龍門驛

涼風墮黃楡萬馬皆南馳而我方北首度闗及鳴雞石路幽更阻僕夫慘不怡徐驅待明發泱漭窮煙霏貂裘者誰子怪我逢掖衣爲言霜露多皇皇獨安之我非不自憂簡書今有期憶昔州縣間折腰向小兒荏苒二十年白首初登畿同袍如燕鴻去住常相違悠然慨平生與世何參差暝投龍門驛髙館臨回溪靑崖拱白月水木含餘暉秋色故瀟灑我行殊未遲相從況魁彥回若瑚枝衰暮奚足云一觴聊共持

雨中次範徳機見寄雜興

窮巷積陰雨離居寡悰情安得埃風逍遙予上徵長日有逝川春花無晚榮永懷中澤居好遁潛英聲於陵方灌園龎公不入城君意豈忘世詠歌以濯淸今我夢江國噭噭鶗鴂鳴不憂芳艸歇但恐白髮生歸休企前哲矢言著眞誠悠悠莫識察思子攜手行

送李唐卿禦史

去去紅塵外秋光滿華嵩故鄕歸衣錦行路避乘驄未覺長安逺眞成冀北空燕山一枝桂回首正西風

風雨

風雨急如此空山方晝眠故應爲計拙可復要人憐燈火羌村塢桑麻杜曲田悠悠今視昔把卷一茫然

五月二十日

不擬芙蓉佩終然掛寂寥百年多事始千里一身遙巢燕驚華屋鞲鷹望碧霄蒼蒼叢桂樹愁絕小山招

聞方壽甫臥病

吾子仍多病何人共解顏水聲和藥臼春色閉松闗積雨連三月懷人劇萬山同遊況零落浩蕩豈追攀

憑軒

信有儒冠誤憑軒意欲迷山深風雨急天濶羽毛低他日開炎瘴連城送鼓鼙荷殳吾愧爾未敢嘆塗泥

明月樓

遺堞何年有飛甍壓上頭鼔鼙分大幕香火望靈湫曲岸舟如失遙沙樹欲浮登臨且吾土未敢恨淹畱

含香道中

殘日亭猶逺輕風帽易斜稻畦低沒鶴艸逕曲行蛇經世知無防謀生會有涯殷勤理黃菊畱眼待秋花

九日登石頭城

背郭囂塵逺髙秋川嶽淸幽情初曠蕩陳迹故縱橫遙望龍蟠舊長吟蟻穴爭紺園隨處辟粉堞向來傾發艸窺眢井看碑驗故塋山開蒼耳路亭愛翠防名逺樹淮南出滄江鳥外明人煙川浩蕩風物嵗崢嶸吹帽仍佳節傳觴但老兵愚生雜蛙黽浪走媿璜珩去去帆檣盡蕭蕭蘆葦鳴登髙未成賦覽古獨含情政復哀王粲何堪厭禰衡敝廬滄海曲目斷白雲生

題髙房山靑山白雲圖

十年失腳走紅塵忘卻山中有白雲忽見畫圖疑是夢冷花涼葉思紛紛

有感

橘柚靑黃照眼垂秋風籬落自紛披頗聞玉食登蠻果不獨涪州有荔枝

題明皇春遊圖

楊栁煙深卻翠輿玉鞍可是要人扶忍將此日春風筆更寫靑騾蜀棧圖

送張秀才歸裏

靑陽河畔杜鵑啼歸路如定不迷應到故山叢桂裏笑人騎馬聴朝雞

漫書

漢室需材訪隠淪販繒屠狗各求伸安知風雪南山下別有當年射虎人

題懸厓蘭

嫋嫋春風一樣吹托身髙處亦何爲從渠自作顚倒想要見懸厓撒手時

次韻答薩都拉宣差

蕭蕭兩鬢愧陳人曽向龍門看躍鱗多謝參軍畱客醉杏花猶帶曲江春

次韻虞侍講上京道中

欲去仍爲一日畱玉京中夜有詞頭歸鞍曉逐南飛雁猶及西湖一半秋

次韻張右司秋日燕集

翠華縹緲五雲間畱鑰初嚴虎豹閒坐飲玉泉歌旣醉絕勝拄笏看西山

待漏東華曉正寒北門供奉獨優閒賡歌未辦淸新句空愧江南庾子山

北山紀遊

天風吹我度崢嶸春著千巒蓊蓊靑紫陌紅塵寧有此十年空負北山靈

卻問仙山去幾程白雲如簇近相迎直須不脫登山屐行盡松聲與水聲

獨看飛花逐水紅不知身過亂雲東回頭旋覺峯巒別惟有靑天面面同

坐愛春泉響翠防玉花吹濕薜蘿衣何由著我冰壺洞臥看靑天白練飛

削立城心雙白塔幾疑日月費撐支一朝頓在闌干底始悟從前見處卑

闕下口號

遹駿先猷在作人忝陪多士奉明綸端闈乍起淸光近臚句髙傳茂典新奎壁照臨回景運風雷鼓舞契昌辰不才何以酬天造徒詠菁莪樂至仁

賜第後歸謁郡府丞爲置宴口號

拜賜才沾雨露香又驚盛典出黃堂鳴騶合遝紛千騎坐席雍容累百觴他日同鄕修故事不才終古被餘光承宣徳意逢明牧諸彥能無共激揚

賜防宴集之明日鄕先生復爲置酒重述口號

去年此日宴璚林雨露光華映古今稱慶謬承賔禮重徼榮彌覺主恩深少須天詔從容至坐看宮花取次簮千載奇文寄來哲可應外物累初心

十月十日去都城

倦客愁深素髮生分甘投劾謝塵纓老來每愧公車召歸去何須祖帳榮紅葉早霜催嵗晏白鷗野水與云平腐儒漫仕眞無補深負巖居與谷耕

朝擁臯比夕短檠病餘靜息厭勞形閒情只合營三徑便腹那能貯五經忝侍禁幃慚啟沃欲尋耆社覺凋零歸歟嘯傲西湖上時看飛雲度翠屏

送王府教授蕭九齡

三千里外雁山云客路相逢酒一尊衣錦未須歸故里曳裾且復向王門淮南桂樹秋偏好京洛風塵日易昏愧我倦遊成白髮臨分握手欲何言

怡山

春云牢落雁無聲沙岸參差石有稜雙屐謾窮芳艸徑一龕長愧白頭僧晴濤閃閃翻孤日山木昏昏掩翠藤後夜淸風滿遙念夢遊空指上方燈

艸意

淡煙斜照日離離謾吐芳心欲向誰可是忘憂能自得若教指佞定無私東風江上何人識南國春來有夢知但把靑靑承雨露未應紅紫浪相疑

梳頭得白髮

偶逐飛雲別磵岡解纓聊爾濯滄浪襟懷久已無山水容鬢誰令有雪霜未必丹砂眞卻老何須白首更爲郎前修未逺斯文在努力無愁岐路長

送吳良貴之京口學正

此行登覽信奇哉可爲尋常富貴催湖上春光隨馬去淮南山色過江來壯遊未減西園樂逸唱能容弟子陪白社古人今送盡薜蘿煙雨重徘徊

送韶文遊京口

不到南徐三十春好將夢寐弔遺民也知往事隨流水祗想重來是後身棹響官河風色暮云離野服鬢毛新舊遊偶失扶桑路煩向滄江一問津

金陵懷古

五云零落渺天涯陳迹蒼茫日易斜畫角已吹邊塞曲紅藍新長內園花獨憐遺老埋黃壤曽見春風望翠華好在北山猿與鶴依然同住舊煙霞

三月三日西湖舟中

黃塵白帽愧平生對客猶稱舊姓名此事懸知三不可祗今恐負四難並放舟乍去空蒙境送酒元無窈窕聲金穀蘭亭嗟已矣不妨時暫濯吾纓

送友歸豫章

已覺棲遲懶曳裾可能爲我彊躊躇一帆秋色紅塵外千里江闗白雁初建業水淸誰共飲潯陽潮斷定無書黃金未盡朱顏在莫種桃花學隠居

送王傅朋之桂林教授

丞相威名震百蠻蕭條異代得吾賢宦遊忽過三湘去家學應令四海傳北望犬牙連上國夜占鶉尾直中天炎風朔地皆王土未覺靑春雨露偏

碧蓮峯下駐飛驂風土遙知久自諳會有新書禆禹貢坐聞舊俗化周南深篁盡日迷山鬼毒火無時起瘴嵐珍重斯文彊食飯謾誇丹荔與黃柑

遣興

數盡飛花一愴然壯心迢逓夕云邊十年人事空流水二月風光已杜鵑過眼靑春寧復得污人黃土絕堪憐故園尙有平生約可使蒼苔到石田

寄永十八判官

金榜淒涼四十年風流文采故依然香山老去誰同社栗裏歸來尙有田懷古坐看西日落得春寧問北枝偏淸泉白石多深趣千載心期入近篇

龍潭山

二月淸江照眼明避風舟楫滿回汀斷雲挾雨時時黑宻葉藏花樹樹靑習隠未成陶令賦行歌聊共屈原醒碧潭光景無消息坐看魚兒防翠萍

客中夜坐

歷歷飛螢度眼明獨搘髙枕數殘更薄遊己斷新彈鋏舊業猶餘未棄檠一雨送晴初月色百虫専夜故秋聲情知三十年非少已覺人間有後生

甲辰淸明日陪諸公入西山拜胡侍郎墓回舟湖中作

日終甲子年直辰持觴逺酹胡侯墳兩槳趁鷗背城闉四十有四同舟人半爲吳語如季眞湖窮岸出水陸分舎舟登途指嶙峋少年健步黃犢奔或乃喝道驚春云老翁繭足仍後塵解衣逕眠艸如茵前瞻一里趨廟門杖藜不得辭艱辛嚴祠髙居絕四鄰旁爲一丘標石麟升階鞠躬羞藻蘋拜興有相祝有文亦或稽首稱諸孫歸途探幽扶荒榛下睨塵土多蝱蟁放舟催發無逡巡勝賞莫許窮崖垠開篷列坐羅羶葷彷佛鄕飲明介僎誰歟解事彊討論欲以窮達爲卑尊美人今代王右軍口吐秀句天葩芬雁行拱立何紛紛爭言我公詩絕倫龎眉被褐兩山民閉目防坐方申申艤舟黒亭鴉噪昬晴暘吹灑淸衣巾裁詩紀實聊云云愼勿浪傳多怒嗔

郎生詩

卿爲爾字郎爲氏金臺耀日家尺咫目光不奪亦不瞇非癡非狂竟誰使披氊蹋雪畱印趾走乞贈言如乞米南逾淮江踐蛇虺頳肩兩囊行且止相逢羅列見未始珠璣歷落斧繡侈縱閱安得舒日晷胡然有求仍屢跪譬饑索餐飽不已瘡痂嗜好掌一抵以頭沐漆那可洗春風未許白雲起冰川猶須臥取鯉莫待啼鵑還掩耳

送傅主簿

甞聞上古之士比屋皆可封有才不必登王公可憐衛靑日尊貴飛將自老風塵中傅公平生經濟手卻抱一經今白首隨人騎馬著靑衫爽气如虹射牛斗出門大笑望長安長安萬里行路難行路難知柰何贈公一杯酒請公聴我歌昆侖之山髙巍巍黃河之水淸有時洛陽年少休太息東山謝公來未遲燕昭之士不足云陛下盛徳如華勛願公功成名遂身早退魯連小兒能笑人

題李坦之學道齋詩文

神仙中人世莫識政以文章爲戱劇李生也復可憐人手種蟠桃待春色山空嵗寒誰念汝靑楓墮影霜露白逺遊賦成一朝去翠蓋云旗竟何適蓬萊煙霧秋冥冥鄧公白鹿無消息袖中驪珠三百顆夜深勿近蛟龍宅金華之山靑矗天山人看山忘嵗年黃精芝艸幸可食安得與子巢其巓石牀醉聴松風眠無爲長歌怨如哭使汝惻愴凋朱顏

讀三孔先生淸江集

元祐儒臣布星斗後有作者非其偶二龍三鳳何繽紛況乃淵源魯中叟適從塵編識英雄想見世澤余忠厚長公平生二三防大廷披腹驚羣後風流班班仲與季茅茨采椽絕丹黝獨追古昔寓陽秋稍抉疵瑕到瓊玖卻盤餘力歸賦詠古硬淸圓無不有爰初人文啟河洛下逮百氏分戶牖空言可托匪末藝巨筆待援須好手典刑未墜乃至今吾生已幸何云後靑燈照夜雨如綫奧論防辭煩擊剖追慕正復慙捧心贊詠胡能付鉗口從遊起死不敢期倘挹殘膏注枯朽

題醉鄕圖

翰林主人天上來布帆不爲鱸魚開江湖渺渺天一色朝光暮靄相徘徊昔賢心賞余勝處只有水竹無亭臺碑材久已沒荊棘屐齒不復畱莓苔後來視今猶視昔今我不樂胡爲哉大官馬湩逺莫致鄰翁緑蟻浮新醅欣然一飲便終夕鼻端气息如雲雷是間別有一天地不知何處爲蓬萊回觀方外海一粟醯雞塵甕何喧豗黃冠祕監太狂態騎鯨供奉非仙才揮毫政要直學士鋒車流水行相催瑤池曲宴多雨露歸歟酌彼黃金罍

杭州送兒侄歸裏

空江月滿潮聲怒二男勇蹋潮頭去故園天末渺予懷夢中識汝歸時路起向江樓遙望汝江上靑楓正霜露涼風颯颯吹汝急櫓搖背指龍山渡翩然一葉舞中流嗟汝童心得無懼自我西遊歷三紀舉目交遊半新故下車相揖何紛紛白頭朝士猶徒步都觀裏舊桃花見我重來能幾度緬思疇昔仍念汝徙倚闌干日將暮前潮方斷後潮續層波復浪無重數魚龍出沒相後先疾雷捶山雨如注隔岸峯巒空復多沙際冥蒙但煙霧計程知汝已登陸息肩弛擔今何處明朝我過三釡山能勿徘徊起哀慕近聞旱魃肆爲虐殺吾手植千株樹且須爲我語比鄰莫遣牛羊上丘墓

送兪器之判官曁陽

薴蘿山前碧溪水花顏玉貌今誰是祗見操觚道上兒骨束枯柴髮垂耳周家忠厚及艸木忍令赤地連千里夜飛尺一遣緹屏想見春風下車始憶昔君侯年少初欲全季母甘捐軀麻鞋上殿衣見肘歸來束帶懸銀魚頗聞兒曹久待哺防防萬目同睢旴晨餐秣馬趁所至擊鮮上冡無躊躇念君自是醫國手看活羣兒如活母平生本艸閱已熟野葛山楡尙何取若爲箋天乞借材盡躋東土歸仁壽鄙夫不用畎畝憂但爲作歌貽不朽八月四日大風雨中與章徳懋同泛江

黒風翻江白雨傾檣欹舵側斷人行此時惟我與章子孤舟蕩漾煙波裏蒹葭蒼蒼楊栁黃浩歌擊舷興彌長翩然一葉恣掀舞靑山白塔頻低昻朝過城南暮城北舟人問我將誰適章子掉頭作吳語秋水夜來深幾許忽看大字標竹林寺門對水仍陰陰敲門見竹不見人竹間翠石何蕭森回舟少休雨如注四顧冥蒙但煙霧魚驚龍躍吾不知披蓑卻入菇蒲去岸傍羣兒拍手呼笑言狂客世所無嗚呼古人今則無後來視我知何如爲君畱此有聲畫題作扁舟煙雨圖

贈兪觀光

寒讀書風正悲坐聞剝啄走啟扉衝風蹋凍至者誰兪子訪我由剡溪相逢把臂語移時婦女驚笑羣兒癡俗物病我不可醫眼明見此瑚枝朝來贈我天馬詩忽然掉頭去莫羈鼻頭气息幹虹霓詎能折腰向小兒文章技癢聊爾嬉防勲聖世今毋遲繄我愛子莫助之臨岐躑躅徒嗟咨

艸堂雅集卷二

欽定四庫全書

艸堂雅集卷三

元顧瑛編

張天英

字南渠溫州人酷志讀書二十年通貫經史徴爲國子助教性剛方不事趨謁再調皆不就遊西浙多居吳下放肆爲詩章尢善古樂府皆馳驟二李間時人多愛誦之與予最爲友善凡有所作必馳寄艸堂自號石渠居士云

題萬竹堂

芙蓉城中開紫府華蓋飛飛翠娥舞仙人宴坐碧雲堂朝發蓬瀛莫圃昔將簫管禦風吹散落人間鳯皇羽冰夷夜失瑚枝白日滄江啼黑雨龍賔十二行玉驄靑士三千射金虎我欲從之遊脫冠掛神武乘彼雙飈輪攀天叩天戶願持萬丈竿爲天掃塵土亭亭此君節何由獻明主紛紛鷹犬人徒費銀黃系三組君不見古之仙千嵗一歸華表柱下視世人何足數

題溫日觀葡萄四首

天末驪珠灑翠虯向人飛舞入瓊樓西風吹醒瑤池夢笑指靑山似貝丘

右風

月宮仙子下瑤壇帝遣山中采木難夜半龍來作人語蜿蜒影上碧寒

右月

古根蟠結大宛西魚目搖光亞玉題舞劍醉畱今雨客龍髯顚倒碧蛙啼

右雨

馬乳離離竹尾斜日西檐影落龍蛇醉中長記乘槎老教與仙人釀紫霞

右霽

題李息齋畫竹一枝

十年不見李靑蓮幾度溪頭共醉眠寂寞一枝江上影翛翛龍尾拂蒼煙

識張魏公書心經後

我家驪珠三萬斛閟在滄海之龍宮紫巖老仙補天手攀龍取日扶桑東袖握湘臯三百顆夢回山寺談空空赤气浮江貫星月正色凜凜摩蒼穹千載幽光照人世海神出水啼靑松

題趙子固三香圖

昔時我在桃花源羣仙呼我遊昆侖飛佩淩波出湘浦月明同醉羅浮村江頭小白效矉者瓊蕤暗結心嬋媛紫皇召還蕋珠闕十年謫隠蒼龍門道人神遊碧雲裏染霞能返三香魂玉骨千霜蛻幽影輕煙半濕鮫綃痕翠羽紛披向人舞金杯勸我開芳尊閬風迢迢隔銀漢安得下土同靈根海國天寒忽相見瑤瑟載鼓花能言

思陵石詩

黃帝騎龍去不還玉笙鶴上北風寒孤臣獨有心如鐵斵玉鐫詩泣露盤

王宇玉手帖

西漢文章二百年龍盤親賜蕋珠仙巫云夢冷金壺墨誰補東南一柱天

武陵春曉曲書於玉山佳處

武陵春曉花冥冥漁歌蘭枻搖殘星溪涵山气緑如酒幽禽啼破松煙靑天上時聞鳯皇曲金門飛夢人初醒長嘯銀臺月中落空翠著衣香霧薄忽見安期蓬海東劍佩從風降鶴陽烏銜火懸扶桑袖捲紅雲朝帝旁手攬龍車覩天光下視蟻國空千霜

題趙翰林畫立仗馬

瓊柱花云繡勒春霜蹄新刷紫霄塵月明曽弄瑤池影天廐傳呼五色麟

題張涯描乘鸞月仙

素女乘鸞月下飛飄飄環佩語相依帝家曽識乘槎客笑倚天孫錦字機

題趙翰林畫蘭

吳云楚樹碧離離手折瑤花半醉時秋佩影搖湘浦月鳯皇翅冷玉參差

題李龍眠畫衮塵馬

明皇最愛玉華驄衮衮芳塵綉嶺宮一曲落梅驚起舞風摧龍翼戰塲空

用玉山韻呈杞菊翁【卽陸靜逺也】

識人須識元紫芝半生江海來何遲九天云冷下孤鳯要借碧梧棲一枝

送陸靜逺教授徽州

太湖流水淸且碧衝波直上新安驛蓮花博士酒千壺芙蓉仙人劍三尺劍拂浮光盡西去酒瀉靑天秋月白甞聞黃鶴山自古仙靈宅三十六華峯邈與世塵隔古鼎待軒轅於此鏈金液亦有小桃源長醉騎鯨客洞空閟煙霞夜嶺飛魚赤爾來五百年猶存釣遊迹君居廣文館相看足朝夕我欲與之俱雙翔鳯凰翮君不見紫陽夫子生其間言論惟應夢前席多士時登問政臺會吐胸中治安防君不見昉溪村上亷史君俯仰江山慨今昔歸時一棹輕鴻毛須載數方龍尾石

題王景南山木圖

千年古樹立蒼石三峯兩峯天出云靑溪道士坐船上自按玉簫人不聞

題郭天錫畫古木

木落空山憶五君髯虯飛影拂云幾夜煙蘿月中立醉歌時見郭將軍

題蒲萄竹筍圖

王母初來漢殿時靑鸞踏折掃壇枝天風吹老龍珠帳掛墜瑤簮醉不知

題五王對博圖

千官朝退下昭陽花萼樓髙碧樹香一擲乾坤呼五白玉人催進紫霞觴

題李遵道畫古栢

古栢亭亭一虎臣風雲長繞臥龍身石根霜干心如鐵欲向曹瞞掃戰塵

題李遵道畫松

蒼髯鐵爪欲飛揚肯與人家作棟梁記得石橋明月夜一溪龍影茯苓香

夏日寄王山人

赤日行天气欲焚樹根羣蟻正紛紛道人心在羲皇上睡穩靑松一枕云

水仙操

美人兮湘之湄駕白波兮驂蒼彲瑤佩兮冉冉翠旍兮離離紛昭質以遙睇兮夢靈修兮九疑

逺別離

桓山禽逺別離養汝羽翼長嵗莫將安之路難不顧返橫絕四海湄昔年鳯死百鳥集白日哭弔聲淒悲賢聖聞之淚亦墮古人胡顏掩虆梩別離苦天夢夢孤墳萬里冠帶蒿蓬一劍掛樹哀鳴求雄寧辭父母體化爲西飛鴻呼天泣以血月墜靑城空山頭還見月東出何時見我泉下翁吁嗟乎蒼穹

題石湖手帖

五湖水繞城南邊愛湖老翁船上眠桃花出塢如火燃煉石去補東南天壽櫟春風五云牋薛濤奉硯中書前翠蛟白鳯相蜿蜒瑤海細浪飛靑煙見者如登羣玉府世人寶之賢十部翁攬龍髯天上下帝遣主司修月戶笑殺猴冠餌秦虎朝拜金門暮黃土

題釣月軒

武陵溪上釣魚磯白雲靑樹秋暉暉長竿倚石月初上新水滿池魚欲飛淸郎笑奉長生籙壽客看舞斑斕衣風流一散何時見夢繞竹林行翠防

題玉山艸堂

桃花溪上讀書亭海國光搖處士星三月東風迷錦樹半天南斗射靑萍誰騎仙鶴吹笙過自醉山花枕石聴多有故人麟閣上帝前應說艸堂靈

畫山水歌題米元暉捲

我有山水癖由來好幽棲十年遊雁蕩五年遊會稽或言秦王昔時愛仙術驅石下海如鳬鷖洞口誰來斸龍耳驪珠夜照天雞啼三峯參差九華老蛟龍鼔浪方壺低醉墨淋漓落吾手咫尺萬里云淒淒初疑巨靈擘開翠巖濕馮夷擊碎靑玻璃義疑劉阮雙行赤城下漁舟棹入桃源溪對此長歌發幽思便欲著屐來攀躋我家碧山最奇絕緑蘿萬丈緣丹梯憶昨金門拂衣去自種靑松與人齊幾人欲畫畫不到惟有四時雲月可以相招攜吾負碧山此爲客何異乎巢由軒冕行塵泥從吾好歸來兮

題趙子固墨水仙

靑竹珠簾人似玉霧鬢風鬟綴靈粟一笑誤翻金叵羅香濕羣仙六銖服龍國朝回八風舞鳯池醉度淩波曲瑤瑟雙歌李白詞馮夷捧出蘭縑緑

題趙翰林畫蘭水仙瑞香

廬山仙人驂飛鸞翠云之裘紫霞冠馮夷如花玉爲骨龍綃抽捲淸波寒湘客泠然水蒼翠紉以瑤舟雜珠琲月明攜手燕霜都當歌醉擊瑚碎帝將淸气結花山人自乘風夢鯨背徒勞王子晉老淚濕瓊簫年流物化人可招影落水花天星搖君不見銅駝道五陵桃李門如掃又不見龍芻艸馬俠气蹴昆侖倒我知雨露元不私蒲柳生來易衰槁願君采幽芳托根鳯麟島防彼三素云瑤艸琪花不知老

題淩波飛蓋圖

蕋珠宮人駕雲軿山中翠蓋何亭亭老龍飛騰作風雨八仙池上爭娉婷金環瓊佩裛防露雙成躡墮靑鸞翎酒星入水化爲石寒玉夜語天泠泠白瑤城闕三萬里月照湘娥行洞庭

題光風轉蕙圖

蕙乃蘭之族一枝三四花誰將金莖露煉作紫河車白鶴銜之去飛獻玉宸家飄掃紫雲帶光風茁其芽吾將攬爲幄山中臥煙霞

題髙尙書靑山白雲圖

仙人中有瑯玕樹吐作千峯落毫素峯上蒼蒼一尺天峯下云行亦無數因憶曽爲天帝客家在白雲深處住白雲隨龍飛出山我亦攀龍躡雲路靑山笑人不早歸大笑龍爲云所悞變化無定端飛揚爲誰故試問古共工何勞不周怒飄飄巢止翁肯受風塵污安得兩齒屐載我逍遙步醉臥靑山看白雲莫嗔老子來遲暮

題竹石圖

仙人手持靑瑯玕擲之飛上蓬萊頂玉簫防鳯雲中鳴龍影醉眠山骨冷

曲水辭

羽觴泛曲水水性非自然紆回白石中玉色何娟娟春風修竹下淸流映羣賢揚波折瑤艸逺寄蘭亭前

侍從闕平苑歌

闕平城中白日光太行迢迢萬里長黒金天柱上云漢銀鞍鸞轂隨君王步輦龍樓宴苑西是時宮人醉如泥簫韶擁出瑤池路翠蓋優遊拂宮樹千官萬姓歌太平雪眉山人入山去

浣紗曲

溪頭浣紗女素足弄淸波緑費纎手鳴機不停梭織成絺與綌貴之如綺羅持此寄逺客思君心緒多

莫折花

莫折花折花損新枝結根同美好忍此生別離不如坐花下長醉春風時

玉泉山

玉泉之水金爲扉北風捲葉山無衣白馬雙行緑雲路渺渺秋蕪起煙霧姮娥有時騎白鸞弄水滿手驪珠寒老蟾泣中夜露滴飛蓋鳴瑯玕姮娥上天去一碧光搖鏡中樹石潭風雨忽驚人乃是神魚化龍處

贈臨江潘雲谷

玉笥山人入天祿遺我山中之玉鳯咮池頭風雨腥金霧靑煙人目玉案蜿蜿蟻化龍夜黒雙龍啼入竹李白醉坐七寶牀噴灑驪珠三萬斛天家一顧人共知香太守潘雲谷

靈巖寺

千峯秀出靑蓮宇下界神龍走風雨帝遣靈鼇戴此峯來作中吳天一柱吳王宮雉結浮雲日日西施醉歌舞春風館娃樂未終敵人隔江甞膽苦夜半越師溪上來翻手繁華化爲土硯池鳥下泳靑蘋樵路幽香來秋塢昔時寶屧響瑤階誰信荊榛上修廡惟有琴臺石峩峩似蒼虎吾將煉成金天髙不可補飛閣當天開五湖三江入戶君不見鴟夷子浮沈兩國煙波裏屬鏤讒鋒固莫辭恥雪夫差肯知止肯知止今人寧無鼎鐺耳柰何古之人九泉呼不起酒盡平蕪三萬里

金陵行

金陵城頭生紫煙金陵水立東風前神山蜿蜒行入海白日化龍飛上天十年不見吹簫侶丹鳯深巢惜毛羽仙子天端騎鳯來衣上斑斕碧桃雨碧桃如霞浮壽觴秦淮之鯉數尺長林鳥回翔集庭樹華峯特立天中央君行出門無百里中道嗷嗷塞人耳霜風灑筆山嶽搖夜半飛章奏天子

八月望與項可立約遊石湖是夜月蝕又雨次韻就約王山人明日同遊

黑雲出山雨交加太虛倐忽生疵瑕瓊樓瑤鏡不可見但覺銀海浮華長思昔年玉川子作歌發憤刳妖蟇不知三萬八千戶此時何處相邀遮我欲攀天躡天柱禦風飛步蓬萊家蓬萊揚塵水如墨凍蛟化魚口呀呀獬豸從來不識字努力自言能觸邪遺我白兔所搗藥酌以金尊之紫霞萬古淸光終莫掩二國自戰空墻蝸酒醒忽憶五湖寺亦有中頂仙人茶明朝與君買船去上山采桂窮幽遐

子晉吹簫圖

仙人石上試吹簫引得靑鸞下碧霄長記緱山明月夜醉歌拍手待王喬

仲容摘阮圖

林中常憶仲容賢水底龍吟阮上弦彈破白雲飛不去化爲盤石已千年

送琦元璞參雪竇

客鄕送子上吳船歸心直上鄞江邊五雲中峯夏欲雪二月西陵花滿川近海家家白鷗集好山樹樹靑蘿懸銘公林間紫霄鳯與我交遊三十年

錢塘懷古次髙則誠韻

錢塘湖上海門深千古靈胥恨未沈北斗文星長黯黯內園官樹尙陰陰承華殿冷西人語太乙壇空上帝臨月黒鄂王祠下路風吹靑火出山林

送陶教授還臺州

廣文先生賦歸去天臺此時花正開月行舟上山水白人散江頭風雨來燕雀爭鳴碧玉樹麒麟不上黃金臺何如門前五楊栁日日靑絲吹酒杯

鼇峯寺

石道靑蓮入翠防金鼇海上數峯奇樓前風滿潮來急檐外山髙月到遲僧語夜深松子落客吟春盡野花知日西又立谿橋馬呼酒長亭唱栁枝

石菖蒲贈胡府史

九疑仙子贈靈苗兼署瑤臺水石曹人說見花能富貴誰知存節更淸髙防髯香拂驪龍頷劍脊寒生翠鳯毛緑髮老翁多好客采根餐玉咽松醪

烏夜啼

城頭烏夜啼月白薊門時朝陽借光彩翺翔鳯皇池春風黃金樹結果在髙枝中心懷返哺還向故人飛

貞女吟

甞聞漠宮人恩深妬還重自憐冰雪姿肯戀金屏寵春風吹倒山妾心終不動羞死王昭君玉顏沒靑冢

郎亡金

郎亡金持者誰十年同舎難相知不疑肝膽似冰雪仰天吐气摧雙眉古人重交情黃金棄如土柰何今之人身爲黃金苦結交心不同須防未然絕何時郎得金白圭之玷乃可滅

白門栁

白門女郎若楊栁舞衣深勸金陵酒靑絲素手結同心沈醉東風回馬首紅袖掩啼痕請君聴妾言栁色年年好玉顏豈長存柔條不忍折妾意與君恩紛紛花落靑春莫雨暗長亭空斷魂

歸燕曲

春寒吹北風吹送靑雲燕歸心與去舟乘風似飛箭愁殺倚樓人淚滴如花面烏衣自有家夢斷昭陽殿

栁枝詞

江頭好風日楊栁參差靑柔條爲君折行歌出西城江流二月碧如酒木蘭之舟天上行欲別不醉難爲情

妾命薄

買臣昔未貴樵薪任飄泊中道行且歌安貧以爲樂去婦不卹家憂怨將安托寸心難自持但恐委溝壑明年五馬還錦衣照城郭君子身已榮妾命一何薄水覆倘再收恩情豈如昨果然節義風因之日衰落

相勸酒送黃進士還吳

黃夫子將歸於吳聴我歌龍門緑桐之瑟酌君以蒲桃碧玉之壺西登髙臺望山气扶桑半逐秋風枯云如車軋層漢聞之雁驚相呼君不見斬衣許君命丈夫何其愚抽戈事不立枉費焚妻孥二豪已成土徒令後人吁豈如魯連蹈東海千金棄擲毋我污昔時我亦髙陽徒相勸酒歸乎吳

折楊栁送陳良還山

折楊栁送君歸君心似流水栁色空依依昔時九烈君爲君染裳衣黃金千萬縷難補天孫機張緒風流今白首別有新人似楊栁富貴何如早還家葛巾自漉山中酒折楊栁爲君歌兩雉朝飛春日和栗裏春風門巷多人生莫惜朱顏酡

前有尊酒一首送朱秀才之慈谿

小一夜梅花開天風拂拂從東來仙人乘風忽相遇飄然便欲歸蓬萊且盡花前一尊酒玉簫瑤瑟重相陪與君俱爲異鄕客請君當歌共銜杯共銜杯惜君別明日西陵浪如雪聴唱吳趨曲送君慈谿去春風二三月十日慈谿路有酒且相歡毋令白日暮昔時我到天臺山山中二女花如顏邀我碧桃花裏醉乃知此地非人間去君家亦不逺願寄一書謝劉阮

久別離送栁韶之西安

久別離長相思溪頭楊栁樹十見黃金枝枝長花飛如白雪心期暗結東風知東風吹花化爲萍一夜浮游滿溪水滿溪水到天池萍亦因之幾千里何時萍實成與子乘舟泛蓬瀛

玉几山月歌送映石室住育王寺

我家東海頭長見東海月聞說玉几山山髙月如雪今年八月天早寒夜夜淸光照人別中有桂樹之古香下有蓬萊之宮闕石室之仙人乘風泛溟渤手弄瑚枝長歌擊龍鉢羣龍趨還爾赤水之珠珠似月明天在水美人迢迢隔千里東湖明月隨我歸照我上山攀玉几

題玉山中所藏趙千里畫金碧山水圖

天上白雲滿空谷樹下三間兩間屋晏先生不出門自檢殘書手鈔讀醉翁斜帶紫綸巾過水呼童馭黃犢犢背之樂不可言王孫寫入冰綃幅君不見戎車起戰塲秦王失其鹿笑殺當時園綺翁白頭去謁隆凖公

題玉山中錢舜舉畫五栁莊圖

飛泉屋後銀河懸孤松屋下蒼龍眠四山無數白雲出好栁五株當門前葛巾丈人步其下悠然別有山中天

題三笑圖

我思廬山三十載喜見虎溪三笑圖逺公愛客不愛酒陶令愛酒無錢沽黃冠道人愛譚道握手顧盼成盧胡乃知古來賢達士出處自與常人殊君不聞東晉英雄數周顗對語新亭泣新鬼

題二喬圖

喬公二女如花顏玉宮仙樹參差間鳯裾鸞書明月環寶釵壓墮靑雲鬟手撚丹霞染天章繡屏曉臥瑚牀石鏡山前瓊艸香春風蕩漾紫鴛鴦嬌歌雙笑蘭煙蒼中軍畱醉牙帳光回頭兩鬢飛秋霜

題趙子固畫水仙花四首

水仙花上雨垂垂絕似華淸賜浴時況是親承恩澤後托根只合在瑤池

雨

冰肌冷浸六華香姑射仙人試曉妝門外玉京天咫尺金璫瓊佩謁明光

雪

海上羣仙駕八鸞翠華裊裊玉環寒臨風似學回波舞要博君王一笑看

風

仙子騎龍出水瀕雪衣飛動月爲神停杯聴唱淩波曲笑醒東都夢里人

晴

遊簫臺寄李五峯

簫臺天髙山气寒瓊樓倒景金沙灘露洗長松翠蛟泣曉風吹瘦靑瑯玕仙防王子今千載簫去臺空山不攺石梯奇峭石蘿深東望蓬萊隔滄海華表棲塵鶴未歸燒丹竈濕蒼苔衣木落鏦錚下鐵壁紫巖桂落香風飛雲門道士相迎送五色芙蓉滿溪洞生平屐齒能幾來回首十年如一夢客鄕遲莫秋復秋故園淚滴黃花愁長繩難系西飛日彭殤蟻垤營荒丘雪瀑灑巾淸入骨煙霞杳靄孤鴻沒世人倐忽不可期獨酌芳林勸明月

題南極老人像

老人爾何來年貌一何古身披五云衣徜徉步瑤圃自言南極星乘風來帝所冉冉靑須眉玉顏如處女仙鹿禦之行仙禽導之舞忻然願相從授以長生語但恐塵世中嵗月不我與何當駕飇輪與子共髙舉

船上燕姬

燕姬倚嬌色珠帽絡金花半醉玉盤面雙鬟云影斜水邊忽自笑眉目艶春華芳心爲誰發翠袖拂琵琶

宴鄭明徳與袁子方張伯雨得落字

東家白雲翁載酒靑山郭相招竹林彥坐對春風酌一花飛入樓泛我銀鑿落醉步松月歸令人夢孤鶴

桃塢吟與項可立寒食同遊

客鄕見寒食因作桃塢遊桃塢年年發春色館娃香逕隨風流羅敷采桑隔緑水漁童小海歌蹋舟三五丫鬟不知醜紫花紅花簮滿頭欲開未開竹旁戶見我白髭佯作羞羞顏微破背人笑自言此客曽來不側聞槖駝語此客寧爾畱太白老元丹丘玉尊錦瑟春風樓

南江隠者歌

我見滄洲外軒浮碧虛初行桃源徑漸入昆侖墟松似人而偃蹇竹款客以扶疎靑林樹樹白雲葉春風春水金鱗魚漁舟相問此何處乃是江南隠者之所居川圖畫滿四壁堆牀晏先生書阿防鶴髮坐堂上山妻勸酒兒牽裾赤腳井臼蒼頭耕鋤有田可稼有畦可蔬富𨿽不足樂有餘笑彼孟甞客遑遑嘆無車不學郊與島衝寒出騎驢君不見鹿門老子所以不肯入城市彭澤棄官歸故廬眼中欲得如此二公者舎吾與子其誰歟

贈相者薛見心

門有醉李客手持一詩卷自道見心名雙眉炯如電見心須見天地心人心不同有如面且如我輩山澤人握手笑談心便見緑眼王孫作大官吾子見之心亦巢夷顦顇跖蹻賢安得遭逢堯舜禪勸君酒聴我言人間萬事何足論與爾且醉花前尊

老馬歌

花驄老病情頗惡十年不受黃金絡日挽重車筋力盡夜齧殘芻牙齒落鞭入溝中化爲土駿骨崚嶒瘦如鶴牧夫垂涎葬人腹春艸未靑池水涸伏櫪長鳴兩行淚北風蕭蕭捲沙漠

題張叔厚描壽陽公主梅妝圖

正月七日含章殿落梅吹花香撲面玉人睡起猶未知重理新妝鏡中見花如玉貌多嬋娟三十六宮都學徧城中醜婦不解羞采花自防雙眉頭

衣篇

抱杵下空階淒風何弗弗丁丁石上聲愁死深閨月白露滿銀牀絡緯啼不歇靑燈鑑孤幃凋盡如雲髮此時邊塞間嚴霜砭人骨妾心似重繒熨之伸復絀裁斷又縫聨短長仍彷佛𨿽無黻繡紅是妾手中物所思在徵衣寧知衮有闕衮闕補無因沈憂遲明發再拜使者言聴妾訴幽郁但願早休兵東南民力竭慇懃致尺書目送飛鴻沒

題顧進道所藏西園雅集圖

西園緬邈天中開仙山淥池異蓬萊翠葆翛翛拂花去傳迎都尉朝天回寶繪前榮日初旭一時冠蓋如雲來玉案離離發天藻瑤姬催獻流霞杯松下羽衣弦似語煙霓搖艶金銀臺興酣飛筆灑元气巖屏贔屭寒欲摧幽賞羅眾賔石牀淨如拭想象栗里人靑林映顏色緇衣者誰子入竹坐深黙眼中綺麗何足珍回首秋風化榛棘君不見金穀澗龍鱗池木妖石怪中藏禍機吳歌楚舞顧影淒悲丈夫不愛士富貴空爾爲徒勞玩物志但爲後人嗤何如巢居抔飲得眞意年年嵗嵗羲農時

芭蕉士女

爲愛芭蕉步玉除云根飛翠濕霞裾蘂珠宮裏歸期近懶把芳心葉上書

瑤島春陰翠靄明玉顏彷佛見飛瓊幽懷自厭黃金屋閒向芭蕉花下行

酬庫庫祕監

靑煙竹外煮金芽更對山人酌紫霞半醉東風催上馬一身香雨濕宮花

太液春深緑水濵後宮新唱栁枝新黃金不買長門賦醉酒花陰睡殺人

石菖蒲爲子庭作

冰夷出海獻瑚帶得鮫人數葉須今夜九疑仙客到滿衣風露濕珠

灑筆能招壯士魂春風芳艸憶王孫何人擊碎連城璧畱得衝冠髮數根

鄭元祐

字明徳遂昌人書無不讀肆意詩文前不讓古𨿽在隠徳與館閣虞馬並稱於時予從防旣久凡所作多得云

吳桓王墓

有吳桓王之墓田乃在盤門南郭邊墓中玉鳬久化土石上赤烏猶紀年寒食無人灑麥飯東風滿地飄楡錢功昭前王啟吳祚葬地合擇名山川闔閭城南不百步土薄易致耕夫穿昭紘諸臣號詳宻慮不及此寧非愆緬思山東舉義日郿炷頋已無諸賢惟王父子起相繼黃星閃避東南天假之修齡定四海許下豈容瞞著鞭鑿山掩匠等發掘朽壤一壞誰獨専白楊蕭蕭北邙路姓名能得幾人傳

登鴻山弔梁伯鸞

我以饑驅爰適樂土居近山麓山名孔膴問之父老曰漢伯鸞父甞登玆山覽歷平楚因以名山義匪誇詡我行山棲玆豈其所敬弔夫子願嗣徳音鳥棲擇髙魚遊擇深夫子當盛時尙投朝簮顧與徳耀傭舂是任杵臼和樂雝雝瑟琴上揖唐虞下混古今而我肱折不知息心年登知命尙浮尙沈聖域緬邈世途﨑崯矢將從夫子投彼深窅旣齊物我兼忘昏曉萬里非曠一隙非小毋曰昭昭示人皦皦聊從玆逝以謝膠擾夫子不我違終我身是從蠅附以驥蔦施於松有薪朝炊有稻夜礱長子老身眞情是鐘優哉悠哉歌以相舂

送沈仲說

錢唐湖上水西頭歷歷山人舊釣遊相府猶餘秋水觀酒旗多樹夕陽樓春喧車馬松間寺夜載笙歌月下舟見說東陽近消瘦須如白傅半勾畱

送張仲賢北上

海上人家亦壯哉逺潮平處是蓬萊道人宮闕天晴見龍伯衣冠霧裏來東日欲升長照檻北辰在望每登臺鳯麟洲近天光宻鳷鵲樓髙雪霧開論治儒臣工獻納當陽聖主急賢才貢琛還見柑登爼防席仍聞樂奏陔過雨緑蕪連地逺翻階紅藥倚云栽故人若問滄江老爲語窮愁絕可哀

送達兼善祕書

依天髙拱夜何其翠被初寒更漏遲上帝錄書藏紫禁貴神燃火出靑藜懸知策府稽諏處預想虞廷獻納時厚報函盈荼蓼頌湛恩汪濊蓼蕭詩豈徒述作矜雄艶政以都兪啟蔽虧國是每濡雙賜筆鼂光長髮萬年枝從容寶錄開金鏡縹緲祥煙度玉墀儒術致君還有道皇明鑑物本無私廟謨已發羣經祕巖穴寧令一士遺歌詠太平還有待腐儒頭白竟何知

月氏王頭飲器歌

穹廬野布諾水東大旗之下單於宮甲光五色馬如蟻列屋層氊嘶朔風月氏降王昔授首圓顱啟封出盛酒金屑【闕】

露刀撓以畱犂不停手漢國使者防血盟大邦气與虹霓爭當時老將天驕子控西射金天精數級論功濺腥血劍花交簇陰山雪飲至龍廷醉蹋舞一巵倒注陽靈穴哀王之歿同智瑤帝閽盍遣巫陽招魂招不來守之泣恨結云貫寒日

送章髙士入閩兼柬杜淸碧先生

風日晴繅楊栁靑翩然獨鶴過南溟山中每憶羅公逺海上重逢武達靈榕葉擁雲山似簇蠣房烹玉酒初醒小冠子夏如相問爲話窮愁老一經

次韻陳子言

花蕋迎春紅漸肥燒痕傷旱緑全稀涸陂未下雙黃鵠空谷何嫌一布衣仙掌玉腴甘露降齋房芝嫩采雲飛徳星會向良宵聚只恐山人取醉歸

次韻劉憲副春日湖上有感五首

庾信哀多賦漫成江南文物久晨星市衢火後蒿橫目民舎春來艸滿庭浪齧湖堤官栁盡沙塡江浦夜潮腥歸來何異遼東客只有西山慰眼靑

湖水西邊舊是家春風繞屋種梅花傳聞故老談遺事愛教仙人服防霞鶴老離巢松化石鸞孤照水竹穿沙只今重到經行處憔悴蕭蕭兩鬢華

潮落空城誰重過猶餘裏耳聴鳴珂襄陽耆舊知誰在江左風流不厭多自見石麟眠枳棘長聞蜀魄叫松蘿野梅開盡西湖雪萬斛春愁柰爾何

湖水荒荒寒食天相逢猶話國初年紅樓夜唱花間席翠管春吹月下船圃自應畱富麗湘云誰爲惜淸妍可憐頭白歸來日井邑淒涼生野煙

靑苔寺裏客來稀烏石岡邊僧自歸金雁嘈云春不去玉魚衝雨夜曽飛出門每歌月皎皎制佩莫惜芳菲菲人世何由比金石嗟我欲把東皇衣

次韻錢伯行遊仙體律詩二首

海定神風湛緑羅仙人辭藻寄來多貫珠音在云誰遏琢玉文成手自磨憶昔絳河輕就別至今黃竹不成歌可憐人世書裙手池上猶籠道士鵞

軋軋靑牛擬度沙煌煌白兔豈無家肉生徐甲符難祕斧鈍吳剛桂始華諦授寶書盟刻玉醉離瑤席舞傳芭竹宮望拜眞癡絕日日韶光在景霞

送劉彥之髙士還江東倂柬張一無尊師

劍寒秋水客東歸堂上慈親白髮稀櫑具定無璊玉璏綫痕猶是紫煙衣蜂營崖蜜花爭發鹿養春茸蕨正肥自古山林有甘膬何妨物色報春暉

爲問京東張道士著書還了致柔篇江湖冷落番君老云漢昭回象帝先芋火夜煨霜後葉菜庖朝汲澗中泉相依共住知何日孤鶴蹮蹮意惘然

送何景文

郡國推何武江湖老鄭度世儒方蘊借詩律尙淸妍宰相才難得文章妙莫傳歸耕釣臺畔蚤寄白雲篇

送楊季常

揚子談經處吳公學道祠宮墻紅靡靡庭篠緑差差演迆詩書澤沖融雨露私艸心獨苦稽古力難支二載平生學諸生去後思簡書猶可試匠石詎能遺霧豹方深隠云鵬豈後時會看淸白吏勲業著常旂

催花雨

陌頭防雨細皚皚陌上小桃紅未開盡日已催梅破蕚向陽還迫艸抽荄長鑱早與栽黃獨深巷時須步緑苔只恐晴明花發盡須教梁燕早歸來

生香亭

方看幽艸動區萌便有交枝囀谷鶯樹影齊圓日卓午蜂衙欲罷雨初晴靑摹屋角山容出翠養墻根石髮生自爲新來作詩瘦隠侯元不負閒情

翠雨亭

竹梧亭子翠人在空蒙煙雨間春莫但聞鶯百囀秋陰每見鶴孤還且看樹頂停雲碧莫踏苔花滴露斑如此林廬不歸去髙情誰與共蕭閒

陳棲山

棲遁靑山深復深尙爾跫然聞足音雞鳴樹顚客叩戶水流花開風滿林身拜東皇撫玉珥首峩南冠彈素琴一聞招隠淮南賦便將飛屩度千岑

贈岑醫

經絡多岐脈貫身顚厓性命屬誰伸如生獨得岐黃祕起死能兼郭華神龍獻祕方長系肘虎巡熟杏不傷人懸知此道無疵吝花發鳥啼隨處春

春遊石湖

越來溪上水融融閒驀鴟夷棹底風暖霧黃消治平寺燒痕靑入館娃宮笙歌作樂年年少魚鳥闗情處處同弔古由來易興感尙循華髮系孤篷

題楊妃上馬嬌

君不見華蕚樓前上馬時君王忘是壽王妃龍顏含笑待持控海棠睡美春風吹繡鞍嬌憑翠袖冷金擬跨絲鞭垂宮鞾拍鞍欲馳及簌簌步搖危不知六宮窈窕千蛾眉並乘騕褭黃金羈芙蓉濯露總殊妙雜遝綺羅知謂誰獨擁玉環何所之聨鑣欲向華淸池雙龍齧膝踏花去錦香覆滿紅胭脂從官車騎空瞻望並肩私語行遲遲行毋遲遲日已西漁陽鐵馬崩云追才出都門便別離千古萬古令人悲再拜能忘臣甫詩

西馬圖

西來萬里气如雲便防天閒第一勲此日登歌薦淸廟於今能得幾人聞

仙人訪隠圖

霞光樓觀仙人宅苔色林廬隠者家萬壑千巖何處是停驢試認碧桃花

風林舒歗圖

舒歗風林秋滿蹊白駒空谷艸淒淒相逢不作蘇門聴應有長松鶴未棲

溪岸濯足圖

濯足淸溪水已寒靑山猶有此衣冠黃塵三尺烏鞾底誰與歸來把釣竿

松石髙士圖

松樹連山山石幽蕭然冠履白雲秋只愁畏壘無屍祝不憚長年爲爾畱

東坡笠屐圖

得嗔如屋謗如山且著蠻煙瘴雨間白月遭蟇食不盡淸光依舊滿人寰

山雪齋

山中太古雪玉光郁防岏積之非嵗月坐而閱暑寒純白旣不變空明量非難懸冰松梢墮危石澗底蟠維時古眞人首峩切云冠憫世方內熱憂喜虧其完燕坐以觀復一念萬劫寛問之何因爾笑指靑瑯玕

寄李大本兼柬理江陰

不見李丹名父子澄江日日水煙中角聲古戍淒霜月暝色孤帆亂渚鴻苜蓿闌干朝采上蒹葭零落嵗華空登髙能賦陪熊軾卻是窮吟倚北風

送楊季民采詩還江西

悲涼南國采詩歸大雅寥寥入譜稀白馬尙誰歌有客綉裳猶自賦無衣離鸞顧影秋彈瑟舞鳯銜梭夜織機緝錄已成垂世教瑚枝上看朝暉

題仙山樓觀圖

嵯峨三神山仙聖之所居芝艸爲樓觀霞光曳衣裾渇飲碧柰漿饑食紫琳腴霓旌冉冉下八鸞馭其輿靑童啟藏室帝命校寶書齋心始得讀字字皆樞朗詠以相授靈風舞神魚天逺不得聞何以能啟予空瞻瑚枝日照耀金衢

錢氏東樓

飛樓百尺堠山西長日看山不下梯檐樹午晴烏鳥噪井梧月上鳯皇棲翠娥度曲繁聲換緗帙垂籖細字題何處一聲樵子笛陰陰桃李緑成蹊

送峽州學正

夜雨西陵樹春風至喜亭學宮資啟迪士類仰儀刑天險開三峽人心系六經哀猿月中嘯莫作異鄕聴

題蘇武牧羊圖

飛鴻歷歷度天山何處孤云是漢闗不滴望思臺上血君王猶及見生還

題梅影圖

昔者山人住杭州和靖祠邊水東流先人敝廬與祠近取徑政在山之幽生平梅花三百樹無復春風一樹畱荒煙野花開躑躅落日林樹啼鵂鶹黃昏娟娟湖裏月每爲香影含孤愁長懷此花冰玉質無之自足令人羞眼明波間雙白鷗亦復與世相沈浮不見梅花已淒怨誰吹笛聲湖水頭靑山難聞楚人調白髮易感商聲謳吾廬亦豈能自愛種梅繞屋寧嫌稠二十年間屢易主歸魂每夢花間遊因觀此圖重嘆息萬事何異水中漚知君斷非充隠者卜居梅花善自謀我獨漂零江海上悠悠千古一登樓

送季山甫慈湖教諭

季子揚舲之甬東慈湖應與暮潮通豚吹野岸楊花白鳩食桑林椹子紅遺老應傳已易說先民誰繼日鈔功悲涼古學慚頭白目送孤云沒暮鴻

答謝白馬奭公送茶

玉川破屋柴門曉遣送靈苗似穀芽秀句驚看紅藥嫩狂歌起舞白題斜籃封外裹藏丹篛鼎旁存伏火砂啜罷東風欲仙去更從何處覓三車

春寒

春寒肅肅過王師都出南門送鼔旗嶺海鯨鯢就誅日江湖鴻雁欲歸時參差帆葉開溪舫顚倒梅花入硯池多病杜陵頭白盡每因送客賦新詩

和陳子貞見寄

別來見話幽人屋此去當扶野老笻涇底魚肥春欲上墻陰薺嫩雪猶封齋庖不轢頻炊釜山屐應畱醉語蹤他日孫從外家學書籖題墨寫教濃

題曹松逕家譜後

三逕𨿽荒松尙存東川遺老識淸門秋香嵗發前桂海气朝升屋角暾春雨丘園花結子夜潮溝洫浪畱痕於今戶屨知多少但說師嚴道並尊

題二馬圖

奚官浴馬試與騎一匹受鞍一匹嘶房星之精四飛去昭陵風雨夜淒淒

沙陀義兒禦兩馬正從梁晉爭天下惜哉不見夾寨破楊五功名竟獨跨

題許道寧溪山秋晚圖

江山黃落楚云寒野老巖棲一塢寛賣藥長安不求識如何飛墨下云端

題盧益修白描水仙花

盧生吮筆寫三香海上仙人欲取將宮闕凝酥春雪霽好畱屏曲寫孤芳

題盤松扇頭

曽障西風庾亮塵支撐根底妙輪囷屈將千丈虯龍質一握生綃敢望伸

題畫山水

海嶽庵前萬頃云髙深顯晦屬誰分不因此老淋漓墨那得溪山在練裙

畫史誰如此老顚能融筆墨寫山川靑林白石江南路何處堪耕二頃田

題梅花卷

此花政如黃叔度不見令人鄙吝生谷底嵗寒誰邀得白駒欹側晚煙明

題柯敬仲墨竹

夭矯窮鱗江海姿只今飛墨鬢如絲五雲天逺龍髯墮盡作篔簹雨後枝

題趙仲穆擦癢馬

啄瘡烏去夕陽西磨癢枯株振鬛嘶今日戰塲春艸緑相看誰濯錦障泥

題趙子昻蘭

鷗波亭下楚香銷公子騎箕上泬寥縱是死灰芬酷烈巫陽誰下九重招

題趙子固水仙

雨帶風襟玉體寒爲誰解佩在江幹金支翠鈿那復得只愁歸去便乘鸞

題墨山礬便面

一握方諸七里香玉英如雪映春陽空山絕壑東風晚底事湘累忘楚芳

題蘭蕙便面

障面無嫌京洛塵一叢蘭蕙出冰輪只疑大地山河影不照沅湘有逐臣

題熊自得叢竹便面

漪漪緑捲鏡中天元子何須苦惡圓萬葉千枝繁不亂化工消息盡無邊

題李成枯木

誰如惜墨李營丘屈鐵交柯煙雨稠記得滄江龍出蟄怒須捲霧拔山湫

題萬竹圖

逺近陰晴玉萬竿渭川何在緑云寒硯坳飛墨如飛雨白髮蕭郎仔細看

題王元章梅

舊時月色有誰歌拔劍王郎鬢已皤惆悵春風舊詞筆南枝香少北枝多

題顧定之竹

石屋老人畫竹石後之學者森如織河源一分百派殊天下紛紛竟誰識

題明雪蘭

生公臺石比雙峩兩不爲稀萬不多蘭蕙香銷荊棘裏光風流轉柰君何

題趙子昻蘭石

捐玦孤臣萬古愁思君日夜水東流春風開徧閒桃李卻對靑山泣楚囚

題柯敬仲梅竹圖

苔石相依保嵗寒憑誰翠袖倚闌干玉文堂上蕭蕭雨墨沈於今尙未幹

誰料丹丘不復生眼眵長向墨蹤明釣竿若拂瑚樹少爲梅花住越城

題畫

抱琴船頭爲誰鼔滿江秋聲荻花浦鯨魚出聴掉尾舞曲終鴻雁起江滸帝子降兮木葉下

題文與可竹

欲屈王郎作粲使只因蕭李與文侯尙有陰陰竹裏館萬竿玉立川秋

題嶽家舊藏髙彥敬雲山圖

千柱華榱淇淥堂只今衰艸野田荒空餘寶玩誰開闔一疊雲山淚一行

趙子期尙書於省幕創軒曰小瀛洲題詩要和余與玉山同賦

粉署煌煌閃曙霞道山宮闕宰衡家碧梧每集朝陽鳯瑞露長滋夜合花風裏槐陰聞奏樂秋來星采驗乘槎十洲多是神仙宅誰識溪眞尙浣紗

玉山詩曰鳯皇池上神仙宅五色卿云接帝家金水暖來蓬島浪紫薇香度掖垣花中天艸木春霑澤滄海星辰夜掛槎聞道朝堂淸議了題詩好爲防蟬紗

題鏈雪軒

誰鏈紅鑪雪晴雲面旋六花吹作乳兩腋欲飛仙蒼壁龍鱗舞松風蠏眼圓如何響白石一味舌頭禪

題山水扇面

一握方諸鏡裏天分明雁宕石城連仙人不患蓬壺小便駐鸞笙五百年

送蕭萬戶還蜀四首

將軍旗鼔鎭西州六詔猖狂一戰收餘墨朝猶磨盾鼻重環夜已拍刀頭歸朝卻獻王褒頌去國終存季子裘醉裏相逢拔劍舞滄洲斜日水悠悠

萬里乘軺出帝京涉波南海斬奔鯨回轅不困壺頭役載耒來尋谷口畊尙可班荊談智略何嫌拾芥取功名臥吹簫管揚州去莫遣春愁白髮生

總戎西蜀幾經年從事誰令爾獨賢躍馬莫矜橫槊賦聞雞不道枕戈眠韜藏寶劍塵生匣愛惜雕弓夜弛歸到閬州三月盡江花如錦照鞍韉

百丈牽江還閬州旌旗擁接舊君侯按行貔虎千年戍蹴踏魚龍萬里流奪錦亭圍花陣雨浣花溪積蘚痕秋平生謾有相如檄拏手何時作勝遊

楊鐵崖新居書畫船亭

艸心苦思如何艤岸舟輕不動波聴雨夜蓬燒燭短看云湘竹噴愁多賦成猶夢橫江鶴書罷應籠泛渚鵞想見後堂涼月白彭宣腸斷雪兒歌

陳履元畫玉山艸堂圖

故人陳孟公辭如春風气如虹畫法師海嶽山如鶱鵬樹如龍騎箕上天二十載有子齇鼻畫極工驚蛟噓雲海浪白離鸞照水巖花紅皴鱗聳郁磵底松中有一畝幽人宮石牀支頤睨飛瀑意逺欲托冥飛鴻我欲從之不可得靑山萬疊金芙蓉

舒穆嚕萬戶挽詩

提師海上戮奔鯨玉帳宵寒隕大星鐵馬嘶風秋雨暗天【闕】斧夜潮腥常時仗鉞今傳劍前度平蠻未勒銘想見城陰練卒處三軍淚灑燒痕靑

寄張伯雨

露冷洲艸樹疎硯泉分得磵循除鉤提石記修人表筆削山經作誌書丹鼎曉溫松葉酒茶甌春防菊苖葅殘骸若有登眞分亦欲西遊羽車

活死人窩歌爲番陽仙伯胡道作

我甞夢登天身乘一片雲下視六合大死人何紛紛屍行鬼走不知丑天跳地踔無由分首戴髑髏蒿兩目膓懸骨湊空孤墳自謂防神智可以干明君自謂雕纂組可以成華文自謂昭旂常可以銘前勲形如枯株心彊活气如濕灰耳彊聞哀哉腥腐窟何以能超羣天孫謂言此皆不足云累累白骨成飛塵安知中有不死人首髽兩結目如電揮呵風雷走靑冥塌頞玉陛下自稱小兆臣臣之形骸與眾等久斷葷血膚肉皴言臣不死誠謬妄固有不死丹元君丹元君在何處泥丸眞人且延駐一曲鸞笙五百年死人窩裏翻身去

題張伯雨精舎吟

翩翩風流江海姿靑山滿眼空遐思圮橋授書帝者佐襄城問道天爲師題扇書裙莫相惱傳符繼籙客何辭願逐秋風白雲去滄江斜日吹參差

至正十年正月一日與龍門僧良琦臨海陳基聨句送匡廬道士於彥成歸越兼柬蕭元泰盧益修云

嵗朝逢王春雨雪暗吳下行人明當發【祐】別袂慘莫把飄颻賀監舟【基】蹀躞靈運馬山驛梅始繁【琦】溪船浪仍打行紓莊舄吟【祐】去結逺公社禹穴防奧編【基】蘭亭集羣雅神韻鶴氅朗風標鵞經寫【祐】雙鳬繼遐躅千秋祝純嘏【基】信憑回潮尾春融枯樟骻【祐】越臺瞰蓬瀛胥濤駕龕赭【基】白戰隠鞍甲緑醑酣斚【祐】智囊倒精悍詞鋒發侈哆【琦】蕭史徳符歟盧敖天遊者道樞混溟涬語穽脫謑髁【祐】但令冠峩峩肯羨綬若若滄海等稊米黃金眞土苴接防或露髮短褐不掩踝捷若矢離勇如金躍冶靑雲步伊始白雪和殊寡【基】土膏動勾萌春情滿原野【琦】桂樹歌已成栁枝折難舎【基】別夢梁月墮淸談松風灑【琦】蓬藋旣可居安用萬間廈【祐】

和玉山見寄

扁舟不亂白鷗羣又復移家入水雲載酒可無人問字揮毫故有客書裙荒涼漢室銅盤淚剝落周宣石鼔文猶賴顧循能慰藉江河冷落見番君

顧瑛詩曰我愛防居鄭有道屢辭徴幣臥松云年來短髮籠紗帽客至新詩寫練裙幾上只畱招隠賦人前每讀送窮文淸時已見文名盛日日髙車訪隠君

雪槎軒

昆侖河源不易窮靈槎萬里待秋風載云欲問成都卜持節知成博望功旣犯星辰上天漢盍爲霖雨佐年丰如何旅泊嚴陵裏只掛詩囊與釣筒

送李秀才鄕舉

秋風又復度宮槐文采何人似爾佳花渚飛雲迎客棹栁絲繅雨映天街寶刀必淬吳歐冶天馬還生漢渥窪俗事紛紛令我病何時髙論寫澄懷

劉宗師入覲次虞學士韻

暫辭白醉三峯日又禦靑冥萬里風月帔引朝宣徳殿云韶賜宴集靈宮懸知漢室龍顏主似見商巖鶴髮翁便使圖形在麟閣閒心只愛白雲中

送僧禮五臺

飛錫曉辭師子林五臺天逺谷巖深寶光面面金銀剎天樂時時鐘磬音崖土亦知成佛貴峽泉似瀉祝堯心北歸且向皇都住莫聴西風月夜砧

次倪元鎭見寄韻

穴墻薜荔根株懸倒架葡萄藤蔓牽非無洛下先生屋須得邛州錄事編鴻雁天髙靑不雨鶺鴒沙晚白生煙松云隠居新結構何日書來解榻眠

送毛彥昭歸三衢

載雪曽過太末溪天寒砂石淨無泥碓舂白粲連灘響橘熟黃香壓樹低水驛燈明驚見雁蓬酒醒忽聞雞峯記在君歸讀異日春風聴馬蹄

明月鏡

神工鑄明鏡持進嫦娥宮嫦娥羞鑑容暮掛扶桑東浮雲散天風照耀九海空如何萬丈光瀉入詩仙胸談走銀蟾落日驚彩虹掩卻星斗文孤輝天地中

送人

嵗月蹉跎秋復春輪囷癭樹不求伸斧斤何待秋零落多是長松百尺身

遊仙

煌煌珠樹四時春樹影玲瓏月滿身理罷玉笙朝斗去就中誰是避秦人

栁下鍛圖

何所聞而來不妨栁下鍛何所見而去魏鼎由爾換嗟哉志士千古心有錘不鍛躍冶金

題小妹捲

天寶治衰妹兄出白晝宮庭馘獰獝妹時何在不佐兄靚妝自衒妖嫺質後來形見知何所百鬼尊之莫敢睹提劍躍馬從其兄每爲人家守環堵老韓饑窮夜縛船送之不去今幾年小妹肯從肆屏逐我亦家富黃金錢

春華蝴蝶謠

華魂迷春招不歸夢騎蝴蝶江南飛碧蕤粉香酣不起臥帖芳茵唾鉛水癡娥眼嬌錯驚顧解裙戱撲沾零露折釵搔首笑相語阿誰芳心同栩栩頽云流光空影寒冰波緘恨啼闌干

次韻沈存齋見寄

八詠樓前藻思新白鷗波上最情親詩盟有喜諸君在情話無如野老眞歷代寶歸金匱鑰重山光吐器車銀丁寧笠澤煙波上畱取瑚拂釣綸

六月六日初度有感

三十六陂空似昔荷花荷葉待誰看星辰不合躔龍性命何嫌似防肝扁石處卑心不轉蓼莪才說淚難幹晚來惟有墻頭月依舊淸輝照鶡冠

遊天平題文正公祠玉山同賦

白雲鄕裏魏公祠翼翼烝嘗奠薦時廟饗百年亡國後道求千古聖人知山侵鳥道盤風磴石拔鯨牙揷羽旗更上髙亭望吳下暮田秋實正離離

顧瑛詩曰魏公勲業垂前代百世髙風道並隆立廟東吳見遺像出師西夏有全功山回鳥道千盤盡天入龍門一罅通赫赫皇元昭祀典烝嘗亦與武侯同

長孫皇后免冠圖

貞觀聖人還紫宮按劍欲殺田舎翁翁本帝仇今作輔逆鱗易批難論功後聞君言心慘惻自古君明則臣直劍血一濺直臣頸女範先刳賤妾臆免冠再拜明主前陰教遂並日行天異時拭目看陵樹不以大義虧其全

題謝自然像

老韓佶屈在世間好以險語鎪神姦上仙空飛上丹闕政自與世不相闗奚爲造言極誣詆何妨月照千江水龍伯珠宮深處明鶴髮蒿歸醒時喜扶植世教須老韓天風不礙鏘鳴鸞君不見果州南充縣香火至今盟未寒

題張叔厚白描麻姑像

狡獪仙人來自東海波淸淺日輪紅昜遷宮裏飛霞佩只在鸞笙一曲中

題達監司所藏柯博士秋山圖

風光南國典籖孫筆底江山妙吐吞云湧坐隅巖木動瀑飛書屋浪花翻危橋僅尺疑虹飲怪石逾拳作獸蹲可卽田廬朝掛笏只應蘿月夜窺門林深曷致巢松鶴谷響如聞嘯樹猿裹飯趁墟身欲往擔簦陟嶠手堪捫公廷未竟東方謔畫史恆推北苑尊老矣玉文堂上客悲歌一慟爲招魂

桐華煙爲吳國良賦

桐始華桐始華開向荊溪之水涯溪聲長繞李侯廟桐陰盡覆吳生家吳生家藏燒墨訣傳自李潘語非誇掃桐華煙三萬石鬼物守防無疵瑕千杵萬杵白兔臼麋角搗膠無夜晝制成龍香古圭璧玉剛金純石同壽奚老然松松化石潘癡坐井井甃裂二子知掃桐華煙生也與之相後先墨成飛上通明天紅雲一朶捧宮硯試之漆墨勞磨研吳生技成等潘李肯讓諸莆先著鞭

吳克恭

字寅夫毘陵人好讀書以舉子業無益於學遂力意古文其爲詩體格古淡爲時所稱翰林老成皆與之交多防雲林及余艸堂因得其詩云

送沙子中經歷建寧

武夷蒼蒼春日黃山行兜子陟炎荒故人右榜多通顯淸廟遺音獨渺茫官堠緣林穿荔子人家餉客食防榔兼之此地多書籍公退牙籖日幾行

送盛煉師遊浙東

胡麻飯熟气如雲相望東西浙水分丹室赤城故通籍靑鸞白鶴亦同羣須識異人多道气還尋古迹要碑文豈無福地相逢者髙踏雲牀寫練裙

送友生

春風顚狂復細防吹波蕩槳動人衣野桃葉小流鶯至官栁條長江鱭肥稍別未嫌頻作客相逢自識固應稀腐儒竊祿眞何補望望滄洲白石磯

城邊栁條

城邊栁條春意動近者力至復低垂須令傍水畱披拂不獨撩人管別離過月卽看鄰綺樹卜巢還許借黃鸝荒州物色猶如此若在禦溝應更奇

達兼善除祕書監未上而有侍郎之命賦詩奉送

幾年海內龍頭客蚤負詞塲一世豪祕監稍遷爲學士侍郎卽去重儀曹到京騎從看花蕋過閣朝回拾鳯毛最憶玉堂何處所靑春白日見揮毫

陽羨茶

南嶽髙僧開道場陽羨貢茶傳四方蛇銜事載風土記客寄手題春雨香故人恵泉龍虎蹙吾兄紫笱鴻雁行安得茅齋傍靑壁松風石鼎夜聨牀

柬陳漢卿郎官

荒土城邊艸樹鄰荷君詩語數相親交遊豈謂尋常輩耆舊都無四五人才比阮生誰放曠賦傳庾信最淸新愁深江燕銜泥急偶污牀書不忍嗔

過義興周將軍廟

陽羨溪邊孝侯廟陸機文字右軍書借從名士傳家後誰謂將軍亡國余蛟虎於今正狼藉鳯麟不見謾欷歔陰陰棟宇多松檜擬欲臨流卜隠居

懷杭州李二尹

蘭省故人何寂寞柴門細雨獨徘徊老夫老向愁邊去春日春從病裏來王粲空傳鄴下詠山公不復習池回篋中書疏愁俱積忽到思君亦屢開

贈曹仲普

學省花陰覆苑墻鶯啼曙色映蒼蒼翁今拜秩少宗伯樂奏春官新太常通陛起居同典禮侍臣子弟合爲郎扁舟道別江城暮錦瑟朱弦思渺茫

答陳伯將見贈兼柬陳漢卿明府

空山一榻坐談禪野性三生似有緣結屋幾時心可遂垂蘿百尺手須牽神交禹穴空靑外情在匡廬太白前寄語江邊種桃者白頭相看花年

問郭君錫病

向宿丹陽舊艸堂映人嘉樹憶相將階前蕙葉幾多碧江上栁條無數長不擬得書成臥病遙知裹藥自聞香來時許我靑松障莫遣雲山墮渺茫

題張氏溪圖

金壇縣東風日淒中有白鶴之長溪羽族相悲故巢失名字尙許幽人棲倘同芝房歌赤鴈還學艸堂鄰碧雞數日淸秋期一到滄洲畫壁有丹梯

臘月二日茅君煉丹之日是日丹光隨處發見

臘月已至乃如春林下丹光復有神學道因尋許長史焚香還謁魏夫人黃精在磵秋來喫玉刻開函老去親流水長松堪坐憩儻開書甕識前身

許禦史示長公左丞貢院唱和詩

千官寂寂漏聲遲春滿宮壺雨露低賜燭漸聞簾底給奏名還許殿前題由來騕褭驊驑並自是蘭苕翡翠棲擬踏浮槎渡河漢卻從北斗望西奎

恵山泉

九龍之峯秀蜿蜒玉漿迸出爲寒泉來歸石井僧分汲流入艸堂吾獨憐暗滴洞中云細細冷穿池上月娟娟好乞茶經與水記俟予嵗晚奉周旋

送達天山應奉北上

國中太史浙河遊碧樹風生紫綺裘蜀郡奉祠揚子老漢廷召對賈生優金盤芍藥還相詠翠籠櫻桃亦易求幸得艸堂同晚飯少陪髙論借遲畱

懷陳漢卿從事

兩浙故人蹤迹疎汾水牛郎能遺書靑鏡時時傷往事素絲日日看新梳簾穿迸樹攢雲气扇接飛花下雨餘爾亦官居古道院一春情思竟何如

送趙志安之南康

西有白鶴東靑牛老夫甚欲匡廬遊百花春明錦繡谷二月水深麟鳯洲予生晚識中執法子去早封萬戶侯倘因衿佩來如雨仍及此時還自修

用廣智禪師語意寄題仲潛上人南昌凝翠樓居

智公族近院西東憶昨樓居在眼中隠隠來龍過百里團團凝翠斂諸空神交李白九江上指防廬山五老翁秀色待餐何日可倚闌不獨興無窮

道傍古墳

孤墳兩松樹風起秋陰暮月出沙艸黃野煙白於霧斯人蓋棺定長夜無由寤浮生競何爲陡覺傷馳騖二气積慘淒山川莽回互何不學神仙翰飛飲朝露悲哉茂陵骨曽爲學仙誤

元日試筆

園風上日至盆蕙气何淸明看雪晴處還當春艸生流光泛椒醑衰鬢颯華纓懷哉金石友浩蕩寄髙情昔時蘧伯玉五十始知非余今四十九懷賢寧再違匪圖愼寡過修名良可希雅道日以防何以寫琴徽賦翟志道家三琴翟年五十九以靑陽縣令引年蓋髙士也

翟公家三琴粲粲金玉徽觀其記中語熟讀令人唏玉徽落將家蹴踏當牀闈齟齬蛇蚹紋手澤自淮淝金徽差小者王生舊所遺生居湖山居襜襜者深衣憶別三十年老大減腰圍又有墓中者才徳婉而防其初來薛氏斵者識雷威薛亦亂離得最後歸林扉公云皆我友愛比玉與璣昔公爲縣令寧棄笏與緋胡此獨不釋謂是古音希我甞聴公彈空齋坐忘饑松風度落雪竹日流淸霏或時作龍吟華玉吼朝曦或時嶺猿叫夜磵空霜飛或時呈瀏亮露鶴鳴江磯髙情寄絕代妙在神气機感深動惻惻望洋見頎頎浮雲琵琶箏俗耳混是非借此羅酒肉識者恆諷譏倘生盜跖粟寧死首陽薇周公不可作孔子將安歸猗猗林下蘭庶艸聨芳菲春天不得佩嵗晚還噍嘰請公操此曲古道資憑依公坐黙不應面墻看蛜蝛

題白雲

白雲本無心乃生牖間崇朝寄所托日晏澹忘還並秀緑蘿雨餘潤紫芝田悠悠將無同翳翳還自然欲得此中趣惟觀天際山獨想陶景令人心意閒

倚雲樓爲至上人賦

至公好樓居掲以倚云名云虛不可倚直欲觀崢嶸歘爾山中起油然石上生濕衣沾弱絮過角弄輕英最覺淩霄迥還看映日明逶迆成故事憑藉足髙情懷哉虞太史題詩爲刻楹

見山亭爲洞神宮主江濟川賦

本是江縂宅晚爲老氏宮軒豁此亭子樂哉同姓翁盤礡靑溪上睥睨白門東雲林肅仙气道徳揚淸風見山便自好何必居山中悠然今古意此事將無同

納交行

古人已寂寞古道復久荒汲井引寒泉仰見明月光纎纎映素手轆轤轉銀牀願言持其盈得奉君子甞味淸見髙潔皎皎滿中腸豈無盈尊酒合歡會蘭堂醉卽捐禮法亂性恐不祥汪汪此中誼悠悠深且長君當領吾誠報以伐木章

題倪幼恱西郊艸堂

因憶浣花杜陵老使我不樂懷成都張儀城外雪山立玉女井邊春露濡邵庵先生家本蜀恱也艸堂宜有圖圖成奉公以爲樂借此名世何所無想公堂前風日腴野梅官栁一株株縣官來問禮數熟閣老出防孫子扶圖書琴瑟在左右遊意澹蕩天爲徒新書兼見公手迹讀者愛比驪龍珠公在西郊艸堂裏神交自是才情美江水娛人秋日暉雅音蕭條公老矣

祕書行送達祕監

天下學士聚鴻都老氏藏室仙爲徒漢有石渠更天祿貞觀人才顏與虞故事星躔木天壯東壁神光如寶珠閣前芝艸列五色慶雲湛露垂金鋪三皇五帝在時事蓬萊道家之所無近者委蛇行祕書蜀人邵庵目力枯迄今一代論著作先生合上明光趨二十龍頭還最貴三十豸冠名不孤敡歷中外復多載使預朝政恐所須竊當畱中贊帝謨奏列學者陳區區送酒泛承光祿寺進食何止步兵廚還思晝夜延靑瑣莫問君王乞鑑湖

送牛彥伊湖南憲副

數嵗情親托鄰里飲酒自放寧拘禮城中故舊四五人與子不識何爲喜前者較藝列春官今者薦名登禦史蒹葭蒼蒼白露盈鳯皇飄飄赤霄起衡山諸峯雲气髙上有朱鳥飛嗷嗷洞庭揚波瀟湘接送子百丈江中艘芙蓉此時開滿目繡衣握節巡江臯荊潭倡和得從事長江幕府待俊髦豈無他人我獨勞勤職不懈防見天書褒

送曹徳昭入掾中臺

孟秋髙飇蕩焱熱太白當頭映佳月天地始肅禾乃登長歌送君思激烈靑驄馬肥靑芻秣公子爲郎亦材傑臺端象賢重耳目天邊北斗司喉舌大夫抗禮丞相前掾曹執法俱才賢棲烏在庭栢樹古元气旁礡云蒼然魯公葛藟方綿綿金鐘玉磬兩在縣快哉此行視京秩淸廟之瑟朱絲弦故人濩落江海邊爲君一誦秋水篇請君直上窮河源

送牛彥伊之金陵兼柬曹徳昭禦史

苦憶茅山陶隠居此行白下子何如未須名士收通刺還有髙僧畱讀書五月蘭苕棲翡翠千年桂樹傍蟾蜍紫簫聲徹臺山鳯防筆香生墨沼魚昨喜故人來舊隠始聞禦史拜新除深期古道酬家業東魯文貞諡不虛

送張中丞之官翰林

中丞獻納道如何內相絲綸寵莫過槐閣地聨文石陛杏園春滿曲江波陰陰雨露涵靑瑣个个星辰濕絳河花蕋隔簾宮漏近栁條當戶曉鶯多中官送酒靑絲絡上苑乘驄白玉珂豈獨寸心圖補報要須元首及賡歌太常禮樂還相問閣老才名迥不磨通國此時同悵望憶公何處最委蛇鼇峯巨石森蓬島香殿防風拂禦羅延祐得賢俱第一野人白首臥林阿

送友人歸宛陵

不道歸期落秋暮雙溪流水木紅相過李白題詩處莫看山濤啟事中

題張氏野緑堂

記得東鄰移樹時艸堂前後插藩籬花英藥蔓渾閒事最愛風生靑桂枝

次韻虞內翰寄元鎭

呼吸朝陽煉日精菖蒲花气緑熒熒幾時銀海浮雲盡蜀客相過李士寧

春日

映日含風白薴衣香飄晴雪弄春暉故人騎馬不相識蛺蝶自來衣上飛

偶成

船落黃泥與白沙春光都在棠梨花蜜蜂相喧作何語日晚松陰報午衙

橫塘曲

妾家住橫塘緑水映垂楊五月南風起荷花似藕香

唐宮詠

鬭艸賭珠襦穿花提玉壺東頭老供奉好似執金吾

蝶

失意穿羅袖緣情戀繡牀妬遺衣上粉狂覓酒邊香

送龍翔俊用章住吳白馬寺

白馬吳中寺袈裟建業船黃花季秋月錦樹大江煙洗鉢畨僧飯防經漢帝年何時虎丘石共論永明禪

送鄕人錢明之赴閩閫掾

仗節開閩閫分曹傍省闈用人那有外觀海更無涯白露收柑子南風食荔枝未須頻會面多寄府中詩

春風

飄颻泛綺陌回薄滿彤闈拂艸光仍緑吹花力豈防細聲行寶瑟佳气襲羅衣萬有那堪補一無何所歸

送卓禦史移西臺

漢節楚江東堂堂禦史公秦山指太白宛馬驟靑驄光映長安月涼生建業風冥鴻有髙羽多在栢臺中

陶巨川歸養

雁過秋霜落滿衣數聲相近白雲飛寄書莫送潯陽鮓采石江頭魚最肥

寄石民瞻

磵泉堂上白須翁苦憶雲山杖屨同秋到黃花無幾日人生只合酒杯中

寄曹徳昭禦史

昔子驅車往河甸河水迢迢不相見侍禦驄馬昔揚鑣郎君今年復爲掾昨冬苦寒不可當子乃衰絰請太常禮官封諡有褒卹賜碑撰刻皆文章名駒翩翩日千里自是驊驑與騄駬範滂攬轡望澄淸愛爾傳家尢繼美我宗門戶眞淒涼四十五十年相將數奇命薄多轗軻但恐失所纏風霜馮唐已老何由起鬷蔑不言幾失子雄飛雌伏何足論目斷秋江送雙鯉

二月十九日登大茅峯夜宿元符宗壇因呈集虛眞人並閒逺潘尊師

大茅峯棲雲絕頂祠宮石壇秋日冷杖藜蕭條一老翁仲冬焚香謁司命石間流水俯潺湲妙意所得何能言昔聞玆山直通蜀避世何必求桃源淸晨躋攀歷深窈下視諸宮樓觀小亂葉打頭風倒吹是日苦寒絕飛鳥三君弟子老奉祠淸淨寡欲眞吾師淸酒緑液半凝脂慰我逺來還渇饑閒逺先生更奇古壁間示我虞翁詩詩中愛道李太白結巢雲松復此客九江秀色𨿽可餐髙隠何如煉精魄吾聞玆山到處有神仙楊許遺書倘可傳泥丸絳宮朝內景玉經文詠至言如此亦足昌吾年

早行

薄雲斂䢐暑陰火鏈金精瞻彼河漢白林園風亦淸肅肅郊雁翔嘒嘒山蜩鳴吹笳者誰子三五栁邊城城門一何髙岐路百從衡諒無楊朱泣悠然白首情

惡木

中園有惡木蜂蠆何其稠蛇蠍相同類大小僅不侔生性豈如斯好惡非良謀古人善比況蝴蝶夢莊周

蓮葉何田田

蓮葉何田田田田生緑波明朝大如蓋風吹將柰何

艸生盤石上

艸生盤石上根深石不露水流盤石間風吹下山去艸生盤石上似許行人坐水流盤石間不許行人過

古意

皎皎機上素脈脈閨中情砧杵何曽識黃遺染名裁縫爲君衣妾意自分明不受靑蠅污還飄積雪輕舊歡團扇合新歡蘭蕙淸非惟抱美質亦復含素誠如何梁武帝子夜換歌聲

谷口歌采榮

谷口歌采榮松間吹玉笙如無此時興何處有髙情唐虞讓天下巢許擅其名哀哉和氏璞獻者楚王城

艸生可攬結

艸生可攬結衣敝香不滅風吹古別離換我靑靑髮去年往燕趙今年來吳越各自有情人鸞膏化爲血

題玉山所藏淵明歸來圖後

陶令昔去官當世豈知賢杖藜柴桑裏泛舟卽斜川春風五栁陰秋日秫盈田嵗釀杯中物佳辰奉賔筵觴來各有趣斟酌罄交歡爲生豈易老借此一欣然咄哉羲皇人旣逺身名全

蛛网上落花

飛花墮蛛网點綴映臨池縈空以搖曳相值竟相持不成羅綺織翻爲紅素悲迥看舊時樹傷滯腹中絲

送湯生茂才歸宛陵

春舟度鶴觜晨鼔發龍灣軟語勞相接幽期任獨還風淸建業渚云白敬亭山自有府公薦慚無遊子顏春夏承湖南僉憲完顏子中問訊敬用酬上

有客湖南去聞公憲節新坐霑梅子雨憶別栁條春衡嶽瞻朱鳥湘江詠緑蘋升車訪遺逸問俗願淸淳賦少尹納延元臣爲東平郡王之諸孫求詩

聖歷開文運王章定武功大人推部落開府冠山東日月旂常異河山帶礪同諸孫傳赤舄小雅播彤弓一命起居注載趨長樂宮掖庭官濟濟淮浙賦中中竊忌徴求急方來福祿同翺翔鸞鳯日逆順馬牛風帝力生成大人心灌漑公共圖歌政理多稼答年丰

奉同楊亷夫賦簡杜原夫達兼善

徴君舊住臨江宅髙世早排閶闔云太史誰修名士傳隠居今注武夷君相逢之處歌九曲小篆以來書八分勒取山經載名刻淸時白首重髙文

送黃祕書歸金華【作於張貞居靈石塢】

祕書古罍洗金玉間追琢寘之宗廟間乃復惇素朴科詔昔求賢明經以爲學君𨿽第三甲文气已磅礡鳯毛聨五色麟定峙一角於時日正中靑冥翔寥廓迄今半臺省往者俱館閣枚數盡英雄隠顯闗述作偉哉尙書宋繼起秋天鶚一魁四海望旋復淒夜壑盛衰互絕續天意豈厚薄吾子幸老翁掛冠彌矍鑠安居大江左杖藜名山郭淸言窮理窟私淑仰先覺況及大夫公生世縻好爵述徳紀丰碑山木工則度宛宛白下虹剡剡翠螭襮無雙江左姿豫章元祐腳淸標溢素羽皦若離羣鶴翕然萬里思芝艸焉用啄不食固不饑風淸九臯樂回首漢廷偃倒行竟前卻疏廣非甚賢知止自寛綽僕也畎畝中謳歌以耕鑿聞名三十載交誼欣所托鵬鷃各棲飛萍蓬殊依泊天寒望古栢孤翠幾巉錯深期帝子渚仿像洞庭樂餘音今在無大雅其寂寞緬懷虞閣老安問頗悠邈空花結翳業不刮金箆膜滄江落日逺一葦中流弱外史論文章譚君口諤諤語我盍賦詩持贈勒有恪君家金華鄰冉冉仙意昨神光運艸木白石俱起躍攤書日間帙洗盞松下酌生榮畢志願俯仰何愧怍六經聖道防沿流到伊洛其文有蘊奧其義則博約後生待來玆前輩已零落往往輕師說授受工剽掠虛辭相矜誇體認迷執捉君歸善自謀何以同矩矱詩教本人心煩君曉粗略

東城行

東城俯春流余昔釣遊地憶甞拈落蕋相偎倚桃樹葉底避遊絲叢深納飛絮同時四五輩被服俱美麗千金各有攜日暮恣遊戱但道長如此焉知老將至昨日尋舊遊光景徒自媚日肆江海蹤漂零復誰記非無桃與李寂寞千萬億

南林翟志道以著書辭靑陽縣尹作詩貽之

束帶謝防事抱琴歸柴荊時雨適然霽田中逢耦耕繞舎桑麻交境與心迹並皤然六十叟始得佚吾生適意杯酒間天地同其情懷賢不可見掇以秋菊英嗟哉陶縣令卓彼身後名

防馬出郭門

策馬出郭門仗劍歌載馳河水北洋洋太行東巍巍風吹白日暝死者橫路岐傳聞多殺傷悲愴神魂飛四方丈夫志手握千金資直前且不顧詎以禍福移人生貴同類非獨哀流離迫此苦寒節悠悠僕夫饑下馬知馬勞上馬憂馬遲𨿽不通馬語情事諒庶幾落日古戰塲往往令人悲豈意霄壤間我行今踐斯

題元暉山水

江上江云漠漠寒有時帶雨過層巒只愁海嶽庵前路水沒黃沙鴨嘴灘

丈人行

城門有丈人種緑盈園熟許鄰喫偸之竟不言嵗久多感激相祈蔓繁𨿽有困窮去抱不寃近者天稍旱羣兒走塞門請爲救活不憂井水渾深知丈人徳豈感使君恩忠信茍不渝風俗誠所惇嗟嗟復嗟嗟敢爲鄙夫論

寄陳仲眾供奉

騎馬都下歸放船湖中賞恩沾翰林制樂奏鳯池響十年雨露間一日靑冥上虞陳本同姓詞源浩沆漭他山翠琰刻別殿黃金榜諸公誦合作觀者必抵掌昨聞已超然近見益髙爽宜乎盛名下傳寫日以廣漢史奏徳星君家太丘長餘音撫廟瑟致禮張賢网吾衰竟五十所去輒尋丈云瀑代春弦女蘿爲夕幌誓掛牛角書妻子鹿門往薄忝君子交幽期起遐想

陳方

字子貞

題野秀堂與項可立同賦

沃壤畇畇阡陌齊長林深處結幽棲艸生夜雨江湖濶花發春云鳥雀低芹葉已髙滿地蒓芽欲老芋成畦疎簾細簟宜淸晝物物煩公取次題

附項可立詩二首

霞際浮玉靑霏霏吳中景物天下稀三江入海作秋浪五湖滿地搖夕暉孤鶴忽與白鷗起神龍或挾赤鯉飛匡牀抱膝但長嘯丈夫安得爲輕肥

築室湖灣種花栁掃雲巖阿坐薜蘿曉雨紅披黃鳥路春風緑漾白鷗波招隠誰看大山賦叩舷自作小海歌莫收俗物掛眼底由來勝事吳中多

送趙虛一還金陵

中興天子潛龍地頃詔先生去祝釐舊坐風亭畱禦榻新題金榜出髙榱月明仙仗朱旛動雨暗江靈鐡騎馳手種靑松聞有實康彊卻過種松時

題宣和所制赤駒圖

房星委地生神骨眾馬不得相儔匹千里風輕白玉蹄平淵春浴丹砂質自從長養入天閒振鬛常陪乘輿出未知赴敵見戈矛所慣承恩聞警蹕嘶當落日近尊嚴气抹長林動蕭瑟不慙芻豆飽防軀尙覬朝家三品秩宣和殿裏圖書暇親見圉人事爬櫛當時靑海九萬餘未有一匹當宸筆臨軒睥睨迥出羣落紙須臾歘奔逸內侍傳宣賜近臣再拜奎光欲騰室秋深沙苑多蒺蔾夜半河南吹觱篥已詔民間置牧地如此龍媒敢輕失靑城道上塵瞇人六宮粉黛無精神此時此馬【闕】不能追隨天子向南去哀哉委骨俱蒙塵

送蕭天祥爲蕭山縣學官

儒官已在羣僚底南士尢嗟一介防目送靑冥何漠漠手循華髮尙依依匡衡未老頥堪解阮籍多窮淚可揮雁塔近從秋艸沒鴞林逺傍暮桑飛人皆雞口喧爭利子獨鼇頭坐失機寂寞宮墻悲傳舎荒蕪禮樂見深衣諸生載酒同題句賢宰鳴琴共按徽緑樹云回神禹下白蘋風起孝娥歸門當越嶺春橫郭地接江潮夜撼扉定與王郎招爽气復陪賀監倚斜暉登臨幾轉怱怱過勝絕寧教艸艸違端欲早收榱與桷祗愁空老故山薇

華彥淸登常州妙閣有詩因同韻

地接三吳口人操眾楚音樹迷晴漠漠花亂夕森森碧是當時血春非往日心翻思當矢石猶暇惜冠簮丞相戈如雪將軍志比金倉皇驚破竹踴躍念披襟壞堞仍存舊髙標獨峙今星河垂綺戶雲霧出琪林鳥去蒼茫濶帆歸迆邐深諸天欣共賞勝地肅同臨突兀雄連棟依防隔逺岑紫霄停廣樂白日閟層陰倒影何多美空歌試一吟悠悠江海興冉冉市塵侵

題割股孝女捲

蜂蠆螫我手壯士須動色如何割股女引刀不愛惜見父不見肉視股如視石眼前秦越人區區較肥瘠

呈王本齋尙書

聖主光先業王春再至元贊襄符妙算擇選副深論眾悉推耆徳三曽鎭大藩虎珠秋月避鳥幟海云翻借借番禺頌明明造化恩淸標非栢府髙秩是薇垣煮海民爲食經營古所惇江淮邦足賦浩汗利之源政思張弛長材畀輊軒光芒分八座精采送孤鶱鼎重千鈞小膠淸萬丈渾龍文頒禦服馬湩錫壺尊香散知心醉春回到骨溫冰霜愁左去風雨命前奔竈竈連雲起船船附蟻屯絕知忘夙夜何暇覓饔飱昔也東西浙歡然逺近言市無憂折閱人不困牢盆公日惟扃戶方時亦在門從容甞接語嘆息每銷魂短褐形如鬼傳餐首欲髠潮幹晴沫白日淡暮煙昬卒戍春鳴柝人家月照樊鹵成俱井井地限各村村碧海浮天際黃茅暗竹根緬思多彷佛已閱十寒暄識量今逾老聲華晚更尊謬知慚骩骳甚欲寫璵璠形弔徒蕭瑟心馳正郁煩仙花團雪淨江艸亂雲繁早晚招魚艇丘墟問故園摳衣瞻管仲掃榻寄陳蕃袍笏仍圖畫山林數記存此時鷗與鷺隨意樂乾坤

淸閟閣詩二首

門前灌木春啼鳥屋畔長松夜宿云剪得蒲苗靑似髮燒殘香篆白成文偶同杜老惟耽句遂學顏淵不茹葷境勝固應天所惜品題蕭灑最憐君

湘簾半捲云當戶野鶴一聲風滿林才立簟紋波細細乂疑墻影雪陰陰竹搖棐幾常開帙花落藜牀獨抱琴不謂世間仍得此恍然飛屩駐仙岑

新正獨坐

栁葉參差蘭葉長西鄰春酒郁金香吾生不飲惟搔首此物多情故惱腸髮已鏡添新嵗白書仍筆防舊時黃向人節序年年異來往猶煩禮數忙

元日後雪

年前春色惱梅花年後春寒妬栁芽半夜人間成玉宇朝元殿裏散天葩風生碧海云無際日射藍田璧有瑕明發扁舟西郭去一溪新水漲晴沙

送蔡霞外

不見道人今四載疎狂猶似舊時多自言曽到神仙宅公亦須吟離別歌澗艸陰陰披紫藟山花細細落靑蘿只愁骨相無淸气赤水珠柰爾何

寄開元和尙

娑羅室內早春初經卷香花禮佛余終日更談言外法十年不寄蜀中書夜深雪殿當空白月落風樓近竹虛若得爲吾畱一偈韋郎詩句豈容疎

元宵畱無錫有感

曽聞故老說前朝今在殊方度此宵月殿不催春賜酒風檐空憶夜吹簫已無花影如雲起那有香塵作霧飄滿眼疎狂何所去靑松接屋自蕭條

贈茅山呂洞陽兼寄郎孤巖

前代將軍五世孫華陽洞裏事茅君白虹夜隠蒼精劍紫殿晨書碧落文花滿石壇長不掃術生仙壤獨能分尊君若見郎髙士爲說山靈愛白雲

送王季野省父簡孫子翼處士

吾廬歷歷楚江邊子渡江時暫泊船須問垣墻仍好在莫教風雨轉淒然夢成蝴蝶隨春去愁斷麒麟並冢眠若見孫登還一笑餘聲散入薜蘿煙

送覺上人謁龍翔錄寄子異

偶聞吳下鄭居士手把新詩就我吟紙上姓名無俗气篇中律呂有遺音鮫人淚落金盤冷木客歌傳石磴陰謄寫已堪驚老眼龍翔一宿會知心

王季野由鎭江赴揚州省覲父尙書賦此以送

楚楚斑衣照暮春蒲帆帶雨出西津樹迷步靑如薺江漾蕪城白似銀久謂尙書安寢少不勝天子寵榮新暫時定省加懽懌枉使吹簫送客頻

奉白雲鄕兄

天寒客裏輕相別花落孤村喜獨來贈扇豈堪承故意徴詩徒使愧非才汀洲日逺參差樹門巷陰生宛轉苔玉佩天未曉只聞長嘯一聲回

寄王仲叔

陌上誰家子行春並騎來揮鞭不相問回首復疑猜二月初消雪東風尙落梅更尋禪寂地石上翫蒼苔

艸堂雅集卷三

欽定四庫全書

艸堂雅集卷四

元顧瑛編

張翥

字仲舉晉寜人由國子助教起家仕至翰林待制送玉繼學憲使之官淛東

滄海遙東析木津太防光動婺華新吏來逺驛迎官舸使出南臺捧帝綸酒浸別筵秋滿樹弩驅前馬路無塵玉堂學士如公幾咫尺朝廷屬舊臣

早秉鈞衡翊聖朝逺移繡節下雲霄君王當寧思賢佐父老連城望使軺船壓魚龍江水伏旌軒鳥隼海氛消應憐寂寞垂綸者白首滄浪不見招

石頭城次薩天錫韻

坡陀石路帶城遙古寺殘碑蘚半凋一自降王歸上國空餘故老說前朝壊陵鬼剽傳金盌畫壁仙妝剝鳳翹更欲畱連盡奇觀夕陽江上又生潮

臺城

運盡黃旗晉祚開天星俄復坼三臺方驚掘地雙鵞起卽見浮江五馬來艸暗離宮碑臥土雨殘戰地骨生苔當時一掬新亭淚誰信淸談自有才

辱井石防

好事能收斷石存摩挲堪惜古云根樓空野寺鐘何在宮浸寒蕪井已眢古篆半余防上字妖姬猶有夢中魂試捫窪處紅猶濕不是胭脂是血防

鹿苑寺周處讀書臺陪觀志能薩天錫飲

千古南朝幾刼灰蕭梁寺額獨崔嵬化蛇妬婦余空井刺虎將軍有廢臺江口山紅寒照沒石頭樹白暝煙來滿衣落葉西風急更使憑髙送一杯

贈元谷胡生

生住黃山第幾谷結茅石上獨探豹藏曉霧文章潤鶴起秋空羽翮鮮朝市誰歌大招隱星辰自斷小行年秣陵城裏一相別明日將詩還錢

寄志能天錫二臺郎

玉臺新唱錦囊文長憶風流二使君齊國徒知賔孟子漢廷還許吏朱云鬥牛夜气浮空見江海秋聲隔樹聞幾擬雙魚通逺信石城潮上月紛紛

送陳敬甫太祝

肅穆齋宮進冊時舎人舊已習朝儀五雲光動君王署萬嵗聲傳祝嘏辭春嶽泥金隨部帳夜壇爟火望華旗布衣亦有鐃歌曲安得因君到帟帷

題嚴次平畵寒林雪霽圖

峯前峯後雪新晴茅屋林深凍葉平依人應有麋鹿到隔屋迥無煙火生溪舫礙冰魚未得野橋見路客初行鄕來一段荒寒意曽在江南眼爲明

王侍禦所藏商尊商鼎商爵

焜煌緹幾見商尊得自西周之古墳不著瑤舟麗雞鳥獨畱畵象煥山云器來鎬鼎非遷洛字紀商年政事殷我欲興懷一盛酒醉摩遺刻弔姬文

古於玉惇與雕戈世質如無欵識何鑄想禹金還郟鄏列曽湯廟薦猗那龍文舊象光如拭豕腹遺煙墨不磨珍重傅巖人去後鹽梅今復待誰和

此爵何年出商邑定知神物防飄零苔侵寶骨斑渾漫土蝕蒼銅色絕腥朱字僅分科斗勢赤云猶飾鳳凰形與公侑坐儕三雅合與尊前醉不醒

見雁

雁行新自雁門來逺度平沙陣勢開光祿塞空霜气冽受降城廢水聲哀烏孫公主歌難和猿臂將軍射未回今日客中腸易斷不湏更上最髙臺

送柯敬仲之京師

給事先皇禁邸中歸來空抱小臣弓魚龍夜落黃河水鴻雁秋徵白霫風郢國善歌推宋玉漢廷能賦待揚雄如君必用才猷進重見金閨盡籍通

說劍論文每防心相知惟我最情深同行巳愧非連璧一諾還期重百金雨後沙堤車似水日邊天闕羽如林笑談卽此成千里回首飛雲繞故岑

送唐子華赴江陰教授

廣文三絕畫尢工合置江山勝槪中故冢尙遺黃歇邑諸生常薦素王宮市饒稻蟹秋田熟潮動防檣夜閘空別後想君書到日苕花吹過鯉魚風

徐子英畫燕雛寓意屬予題之

曽立庭陰看燕雛羽毛長就色如濡恩深卵翼渾防報愁絕雌雄漫自呼楊栁影空遺殻在蒺蔾魂斷舊巢孤憑君莫爲防情嘆畫取林間返哺烏

吳江王氏水雲深處

湖平天濶開詩境宜著幽亭俯碧潯閒許釣徒分半席淨饒沙鳥占全林靑連河漢秋無極黒入菇蒲晚易陰更好扁舟明月夜醉擕長笛寫龍吟

鳳山

衰艸寒煙老木風南朝佳气落秋空璧來山鬼遮秦使盤泣銅仙別漢宮壊埒尙傳祠乙鳥荒池曽見射飛鴻騷人自古多才思長在登臨感慨中

西湖冰合父老傳六十年不見矣

西湖雪後凍徹底行人逕度如平川風吹鹽池結陰鹵日晚玉田生暖煙魚龍穴底寒更縮鷗鷺沙頭饑可憐安得長冰過滄海我欲三島求神仙

有懷建康三友祝蕃逺時正郡學

聖皇端拱致時平妙選羣才屬汗靑一代彌文懸日月萬方同軌走雷霆敢希太史防金匱更待中郎寫石經出處與君俱有道不煩猿鶴謝山靈

冰蟾爲金齊賢賦

老蟾素魄稟金精千嵗玻瓈幻結成明水夜零陰燧凍丹書秋滿肉芝生腹凝寒露藏虛白影入銀河浴太淸擬問嫦娥乞靈藥與君騎向廣寒行

分題初陽臺送西湖楊貫道

方士來居最上峯白泥丹竈錬芙蓉火符入夜巡金虎日暈浮溟馭赤龍天逕有云來羽駕地靈無艸沒仙蹤何當與子淩千仞飛佩朝霞可上從

分題投書渚送沙彥文架閣江南

髙人豈作致書郵盡棄封函向石頭故迹不隨煙艸沒遺風長與楚江流悲臺鷹下川雲暮別國龍回嶽雨秋君過渚涯須艤棹題詩相寄莫沈浮

劉商觀碁圖

鶴髮羅衣四老仙空山流水境蕭然松根柯爛人忘世石上棋歸洞有天刻本只今追粉墨遺蹤何處沒雲煙信知甲子須臾事又數龍眠二百年

上元夜雨

門外東風驚落塵夜寒街鼔斷無人江山長抱千年恨雨雪虛銷一月春紅蠟光深行酒罷玉龍聲急落梅頻鄰翁聞說兒時事何異繁華夢裏身

吳興公修禊扇頭

觴詠羣賢意態俱靑林疊嶂細縈紆蘭亭勝防當時重蠒紙遺書絕代無紈扇秋風生翠袖玉華仙露濕金盂髙人約入天機巧更覺風流映畫圖

送錢思復之常熟州從段吉甫判官招

涼風震澤正芙蓉客次詩才足自供賔主東南知盡美雲龍上下喜相從雁飛驛路三秋雨楓落江橋半夜鐘念子逺逰勞夢想親庭回首故山重

寄題薛卿瓊林臺

學道空山謝世緣築臺先近蔚藍天掌中露墮朝和藥鶴背笙來夜望仙漱齒下尋丹井水存神對坐石鑪煙知君自食瑯花實小閱人間五十年

題傅髙士太古樓

羽客棲紫極宮樓居三景自玲瓏防神宛在鴻荒世探道元居恍惚中隔檻人煙南浦樹過帆影上江風如何燕坐忘機者千劫塵緣一息空

送徐庭玉知事之官兩淮廣教府

公府初開象教崇羨君髙選過淮東放溪暗帆檣雨騎鶴城荒鼔角風官次暫須從事幙願香仍結梵王宮定知詩酒尋僧社共醉春園芍藥紅

壬申元日大雪二日立春晴景豁然春防有作

白雪靑天映日紅樓臺髙下玉山重盤蔬曉送冰絲脆釵荇春生蠟蔕融北鬥龍杓廻後夜東皇鸞輅駕靈風何如得接雲霄上一看煙花繞禁宮

松雪齋墨芷花

使節來書大士碑滿巖芳艸正花時移將怪石山僧供寫入幽蘭醉客題香斷海云人葉稀秋露墨離離玉堂名筆今尢絕畱取緗囊慰所思

無題

見時略略望迢迢有月防幹待袖招得巧蜘蛛絲縷細傳聲鸚鵡舌闗嬌仙家弦管寜無譜天上星河亦有橋雲雨或時消息斷不如朝暮石城潮

上淸山中

煙景空明石路防千年艸木駐光輝山中宮闕金銀气天上神仙黼黻衣赤日大溪魚欲化靑雲圃鶴長飛只今浩劫頻來往未信滄洲與願違

昭眞觀

天壁中開古木寒日華金榜敞闗神君仗節龍髯下仙子吹笙鶴背還陰洞夕嵐凝石頂丹池秋水注雲間欲憑靈藥生毛羽遂向靑山結佩環

靑山道中

獨騎瘦馬吟歸去路繞荒山暝不分霧中早日白於月木際寒松多似雲龍蛇大澤蟄未起雞犬前村聲亂聞來往風塵祗自老金堂石屋有徴君

送彭大年逺防

袖有神方煉紫荷暫封丹檢出煙蘿仙人海上追黃鵠道士山中認白螺棗木斗盤藏霹靂楊枝瓶水瀉天河只因小閱開星劫一劍秋空處處過

癸卯嵗八月十六夜月

蟋蟀梧桐秋滿庭浮雲散處見疏星仙人修月渾無迹使客乘槎自有靈一道銀河通碧海三更白露下靑冥西風忽起吹黃鵠夢斷瑤池醉未醒

秋暑喜雨寄柯敬仲

赫赫秋陽無柰何西風忽起夜深多星郎牽犢飲河去神姥騎龍行雨過啼螿落葉兩蕭索飛電流云相蕩摩睡美不知月曙楚人已唱雞鳴歌

時中博士見示大事諸篇奉題

駐蹕原頭奏事時六飛前路擁旌旗云隨豹尾瞻朱輦日近龍顏賜玉巵羲仲重頒堯典歷叔孫舊掌漢官儀知君才調宜歌詠第入郊壇雅頌詩

題胡漢卿參政祈雨詩卷

明公誠意與天通帝勅江湖解雨封大地風雷驅旱魃重淵雲霧起神龍涸泉已發缾罍溢焦土還滋艸木濃聞道四方猶苦旱更傾河漢救三農

寄陳子平時寓揚州常以所作瓊花詩見示

鳳在陽岡鶴在臯相思空遣夢勞勞簫吹夜月江橋酒槎泛秋風海市濤故國山川吳分野美人詞賦楚離騷璚花新制人爭寫應使揚州紙價髙

送宋員外調閩選畢還京師

聖主求賢禮數崇防名髙步冠南宮乘槎析木天津上奏賦甘泉鹵簿中染翰墨凝仙掌露防衣香散禦鑪風只今帝業熙千古正待儒臣黼黻功

寄別陳渭叟

空山花開春事幽道人結屋居上頭胡麻隨水有時得杏子成林誰敢偸金銀气雜丹光見澗壑響帶松聲流寄詩黃鶴一相別獨立滄浪歌逺防

拜祖塋

我祖神靈如在上曽孫來此獨踟躕佳城白日三千嵗喬木蒼煙四十株天逺難歸華表鶴客防終作首丘狐生平不觧靑囊術自愛溪山正向隅

郡城晚望覽臨武堂故基

全晉山川气象開滿城煙樹擁樓臺土風舊有堯時俗人物今無楚國材千嶂晚云原上合兩河秋色雁邊來昔賢勝賞空陳迹落落登臨畫角哀

林椿銀瓜圖

老圃筩瓜白銀色味好不弱秦東陵輪囷一蔕臥朝雨蕭索幾葉抱秋藤金盤玉井若爲薦蒲鴿黃斑何足稱嗚呼畫史覷天巧使我肺渇思浮冰

春日有懷柯敬仲博士

建章鶯囀曙光初上直開門漏防疏花擁西淸森仗衛星臨東壁煥圖書漢庭長者多推轂楚國騷人久卜居爲問五云仙閣吏防毫春詠近何如

夜思

月落未落山四更雞啼不啼霜滿城起看北斗寒掛地俯聽長江流有聲今夕何夕耿無寐千古萬古難爲情欲持心事出門去哀歌坐待東方明

行窩有雙燕來愛而賦之

我屋非王謝何堪供汝棲落花新過雨芳艸未成泥故國滄溟逺危檐夕照低墻東有閒樹更乞夜烏啼

南園燕集雨後有作

驟落菇蒲雨遙生菡萏風歸雲龍井黒倒照鳳山紅簾暮舟頻引衣涼酒屢空歌聲未可放花底有驚鴻

九日行湖上

是節最闗情隨山得散行西風片雨過落日半湖明野菊黃堪把官醅緑可傾坐來無限思散入逺鴻聲

賦句曲芹塘

華陽深處有詩家小築方塘不種花絕似靑泥坊裏住一杯野飯煮春芽

桃源春晚圖爲玉山題

流水空山幾度春白雲隔斷世間塵桃花一放漁舟入不是秦人是晉人

淸明日舟次京口卽事

細雨斜風欲斷魂客塵聊復縱芳樽舟人也作淸明節花挿船栁挿門

水復岡重路欲迷人家籬落酒簾低江南處處春相似躑躅紅邊蜀鳥啼

邯鄲畫軸

等是邯鄲道上人黃粱炊老百年身從渠說破功名事猶自癡兒認作眞

露坐

官街人靜鼔咚咚獨坐中庭滿扇風墮地一絲和露濕靑虫懸在月明中

宋徽宗畫梔禽

龍沙魂斷夢華空遺墨淒涼扇面中三十六宮恩怨盡更無花鳥訴秋風

奉和王繼學參政見寄

天上文章帝杼機矞雲長繞日光飛誠知五色山龍綫不補山人薜荔衣

馬上望江南諸峯

浮雲散盡暮天空遙見江南數十峯安得誇娥兩神力爲分蒼翠過淮東

宿防食村

老翁稚子笑牽衣盡向龍祠念佛歸溪水不明林樹黒繞船螢火作團飛

畫犬

恣態生獰不可羣向人勢欲起狺狺何因與防丹砂鼎飛上仙家吠白雲

孫康映雪圖

膏火蕭然四壁貧書有雪夜堪親先生淸莭千年上不作梁園授簡人

文敏公畫馬

未放龍媒十二閒塵沙吹滿汗溝間奚官牽向天池浴應是長楊校獵還

送陳克防防錢塘謁陳仲舉

筆底縱橫五色文故家才子少如君令人怕折江橋栁風起飛花攪白雲

許由棄瓢捲

瓠落空瓢亦解鳴先生那得耳根淸縱令擲向溪流去猶有風聲與樹聲

朱翁子負薪捲

富貴危機解殺身是非千古付樵人當時長史魂應悔不向山中只負薪

鄰園

白白紅紅防鳳花黃葵開滿竹籬笆莎雞栁蟄渾相托一片秋聲響絡車

子昂蘭梅爲玉山題

佩纕零落墨香存瑤瑟空彈夜月魂一自江南芳艸歇風流誰繼楚王孫

欒尙書廟

一壞荒土故堯城噀酒猶傳後世名八使淸風不同列卻將方技配樊英【永和鎭故堯城縣】

子昂墨竹爲玉山題

竹裏疎花的皪開凍香和雪凝蒼苔天寒日暮無人見只有雙蜂特地來

李息齋竹爲玉山題

竹上千年恨未銷湘臯滿路正迢迢冷煙疏雨無窮恨欲爲騷魂賦大招

潞城

禾黍初收鳥雀肥黃花黃葉照秋衣潞城南上黎城道不斷驢車打棗歸

題蘭

鶗鴂聲中花片飛楚蘭遺思獨依依春風先自悲芳艸惆悵王孫又不歸

題王蕺隱畫山水

額黃銷盡玉嬋娟翠防凝愁倚莫煙舊日漢宮三十六更無秋露泣銅仙

白玉蟾像

昆侖夜裂老蟾生八角嬰兒奪月精蓬髮垢衣湖海上無人知是葛長庚

江南賈客詞

江南賈客祈神福一旦成家起神屋要令結構城市無取石太湖山采木傾財命役不計費復棟重甍誇壯麗領工老與出奇巧欲以雕華迎主意可憐辛苦屋未成主人已逝神無靈徒畱突兀照人眼愁絕秋風秋雨聲

拾麥吟

大麥黃將上場田家防麥村村忙丈人荷擔來何鄕兒牽嫗衣婦挈囊汗流赤日如暴尫終朝拾穗不盈筐但求粇粃充饑腸此身不及靑樓娼風日不到惟膏粱

河之水

河之水昔楫我舟今我歸只可厲其流霜露旣降曽不容防鱣鮪在泥黿居中洲臨軍之坊雨畢是猶迨其證矣滔爾井疇失時弗駟俾我心憂

河之水流不已上有靑楓渥其赭矣鴻飛欲下遵其渚有田於山室於裏洗尊陳酒牲厥簋康我婦子可以親喜君獨胡爲弗遑寧止矢無白璧沈此水

寒漏明次韻黃子常

寒漏明時一聽夜長不能寐月色明堦庭西風落葉爭秋聲雞啼未啼霜滿城城中有思婦正促徵衣成東家西家砧杵急使我起坐時時驚歸心如廢弓屢折不可檠寒漏明時一聽

錢舜舉蠟嘴卷子

秋蕡葉上碧離離金井無人采摘遲卻使野禽偸啄去西風漫老鳯凰枝

題趙仲穆江浦歸帆圖【漁浦八十五里爲薴蘿浦口有西施廟存】

西施浦頭鴻雁聲薴蘿山下於莵行前村路暗愁未到回首海天秋月生

五更睡覺有觸而作

霜露淒淒正五更道人只叩木魚行憐渠啖飯能多少虛趁雞鳴過一生

臨川燈夕

髙燭明妝各鬭新月來花過一羣羣歌聲緩入東風去捲盡芙蓉一桁云

題萱艸

瑞露藹芳气薫風吹北堂惟有憂世心對之不能忘

題玉簮

素質不受污亭亭煙露秋漢宮人不見惟憶玉搔頭

題雪竹寒雀

弱篠慘欲折一枝和雪低還憐凍殺雀難穏晚來棲

靑靑水中蒲

靑靑水中蒲水落蒲根見無車可裹輪且織乘牛薦種蒲水中央夜雨生秋漲靑靑蒲根萍卻居蒲葉上

秦淮水送薩天錫赴京

秦淮水入江流我不如水逺送行舟舟行暫艤秦淮口靑旗招人新壓酒主家小女能吳歌長跪尊前爲客壽舟遙遙上燕臺歸何日春風開烏衣陌上好楊栁一枝還向東風來君不見南朝步後唐采石舟師一夕此渡江虎踞龍蟠慘無色昔人豪華捲黃土玉樹遺音怨亡國百年歡少哀情多潮落潮生豈終極君當爲我脫卻紫綺裘我亦爲君報之防佩鉤裘以被知巳鉤以寓淹畱鳥啼馬鳴日欲暮驛鼓聲起催離憂舟遙遙送君去舟行灣掩不見人空立秦淮艤舟處

杏葉黃

杏葉黃杏葉黃蝴蝶雙飛來飛來東家墻東家女兒繡衣裳可憐蝴蝶惜流芳妝鬢無心蘇合香起彈牀上箏自歌杏葉黃杏葉靑時君去鄕坐見黃落思斷腸安得致之在我傍君不來天繁霜

城西路

城西路多少人從此中去昨日紅顏美少年今朝白骨委黃泉縱令黃金比山積鬼伯不受人間錢少年何用誇豪富來看城西送人處

今我不樂三章章五句

今我不樂思故山虎豹盤踞愁難攀豈無壯士藏田間誰能西鄕發一矢畏途如此何由還

鴟鴞夜鳴兮天似漆煙際微茫小星出破無鐙望白日東方未明起擥衣風雨何來忽蕭瑟

月白西南星宿稀巷無行人蝙蝠飛步檐蕭蕭露沾衣日斷天涯徧芳艸王孫不歸春自歸

人雁吟憫餓也二章

雁飛渡江謀稻粱江人趁熟亦渡江雁下江中唼蘋藻人饑盡屬江中央天長水濶羅网多無衣無食可柰何人聲未斷雁聲起棄兒呱呱道傍死不見雁來還北飛人今去此將何之嘆息人窮不如鳥何日相隨如雁歸雁啄啄飛肅肅江邊虞人縛矰人饑處處規爾肉豈知雁饑肉更薄城中賣雁不直錢市頭糴米斗五千妻兒煮糜不敢飽朝朝射雁出江邊不聞關中易子食空裏無人骨生棘縣官賑濟文字來汝尙可生當自力

紫檀篳篥曲贈善吹者任子中

君不見玆樂工能新聲截竹挿蘆吹月明黃沙磧裏槖駝斷花門山上浮雲生夜深促節轉悲壯只愁崩倒赤連城石崖劃裂水泉湧海鶻怒戛風力竦賈胡驚起怨思長都防罷飲精魂動傳之中國久更新任郎妙解尢絕倫鏤檀作管如紫玉連蟬錦囊金作束等閒未肯出向人爲我酒邊吹一曲落花撩亂防絲起流鶯無言蛺蝶死當頭獨發調最髙響來直在靑雲裏頓令陽春變秋色佶栗吳霜飛繞指教坊弦索慘不驕歌舞堂中靜如水古誰得名今莫比詎數陽陶與關李南音北譜此正繁含嚼紛紜徒聒耳我心感慨未易降已覺滿坐寒摐摐安得酒船百斛乘月去數聲吹黒魚龍江

題鐵色驄馬圖

神崖黒龍時出水防牝何年得其子是何毛骨如積鐵迥立長風獨奇偉霜毫白鼻散五花歘是馬中眞騄駬美髯奚官能剪拂不遣云鬃涴泥滓少施控勒卽飛騰唾尙莫敢況鞭箠馬生豈在果一石不飽寜能見材美朝燕晡越信汝良安得壯士同生死阿師一室巾錫外時展此圖臨素幾三生似是支道林愛馬苦心固若此平原丰艸秋索索恍惚寒沙颯然起英雄有志在靑雲老眼因之空萬里

王士譲禦史三畫

黒云壓江江水立萬山斗暗千林濕中流廻船不可渡力盡篙師爭浪急人家咫尺百里遙黃泥野岸云蕭蕭恍如寫我狼狽處風雨滿衣揚子橋

樹陰叢祠狐夜號老鴞吹火出空巢楚巫鎖門社祭散風颺石壇幡腳髙古碑有文半無首雨剝苔侵嵗年久道傍時復過人看不是姚江摸金手

扁舟載翁入畫圖空江無人釣影孤前汀後渚雪相失雲水一片光糢糊釣魚未得淸興足歸路何愁往來熟野橋酒斾晚不收黒處炊煙是茅屋

李太白觀泉圖

玻瓈杯中春酒緑醉墨淋漓牡丹曲平生合置七寶牀白紵烏紗美如玉阿瞞荒宴百不理寜計宮花銜野鹿何物老嫗生此兒偸向金雞帳中宿髙將軍才奴耳誤使脫鞾吾所辱要畱汗韈踏鯨魚防子何堪煩一蹴尋常溝瀆不可濯何處容仲遭污足翻然卻下匡廬云五老峯前看飛瀑

文敏公畫馬回紇牽者爲玉山題

君不見漢家將軍求善馬戰骨縱橫血流野歸來作歌薦宗廟寜悲鬼哭宛城下何如聖代徳所懷入獻磊落皆龍媒右牽者誰鬈且防萬里知自流沙來眼光鏡照蹄腕促老奚識性仍善牧時巡之外防幸稀飽秣原頭春苜蓿吳興學士藝絕倫妙處不減曺將軍只今有馬無此筆誰與寫之傳世人爲君甘老駑駘羣

題雪溪待渡圖

晉陽山下蒲村渡斷阪連岡疊煙樹橫汾水落流更急客子西歸廹秋暮風轉雨作雪飛倚蓋沙頭泥沒屨後來者誰須我友望望津船出前漵濕云撲地邊鴻驚危橋掛岸徵馬生樵家有逕凍葉平土牀火暖無人聲亂峯倒倚白石爛空壑半壓冰楂橫歸來想象由眼底詎擬褐夫能貌此溪明雪淨古色起一片荒寒在幾嵗晚逺防吾倦矣

華嶽江城秋晚圖

巉然壁立邊江城黃州鄂州勢相爭石根半挿沙水底蒸土睥睨鐵作成江上風起波浪湧江頭日落鼓角動吳艎蜀艑慘不發气逼蛟鼉寒更重汊前汊後攢千桅逺帆側欹搶岸來亂山截斷暮色飛鳥去盡秋聲哀州中監門老落魄今無行人門尙開隔江漁村亦斷渡落木黒入荒煙堆上流形勝有如此今日蕭條空城壘想當乘興盤礡時半在經營詩句裏田家始識華子崧老我對此精靈通鄕來漂泊古城下一柁秋濤曽阻風

長孫皇后諌獵圖

黃門曉出西淸仗秋色滿天鷹犬王虎落遙連渭水南鸞旗直度河橋上日邊雲起五色文虯須天子眞天人羽林猛士森成列六馬不驚淸路塵太平無徵帝神武豈爲禽荒將按旅已知賢後佐興王不數樊姬能霸楚從容數語卽罷田六宮迎笑花如煙蹕廻那待外庭防聽諌由來同轉圜天寶神孫隳大業錦繡五家爭蹀可憐風雪驪山宮政與眞妃從射獵

題華山圖贈天臺陳應榮仁本

華嶽連天向西起澒洞秦川三百里巨靈仙掌削芙蓉影落黃河一絲水雲臺霧谷巢神仙羽衣金節時周旋道人失腳白騾背歸來石上長鼾眠千載悠悠寄賞裔孫風骨猶蕭爽逺從丹丘渡滄海追挹神蹤欲長往何人想象圖眞形疊崖陰洞髙林靑上摩金天之帝京下攬玉女之明星峯耶云耶兩莫極虎豹叫絕煙霏仙家樓觀超然住遙認防茫是徵路丹梯鐵鎖不可攀直喚茅龍上天去

題玉山所藏唐人呈馬圖

天育驥子初長成廐官引轡將進呈頭如遊龍兩耳聳靑絲絡腦屹不動君王一顧生光輝黃帕已蓋銀鞍歸當時四十餘萬匹此馬權奇當第一曺將軍畫老有神龍眠居士尢得眞兩家翰墨嗟已矣今之筆迹無乃似黃門從令森羽儀遺事可按開元時古來良馬多泛駕振鬛長鳴思禦者君不見材士不可羈寜肯進呈如此馬

六月二十六日泛湖遇雨

忽雷矆睒奔雨急山靈晝藏水仙泣蝃蝀下飲湖水立恍惚疑有蛟龍入疾風吹裂南天靑芙蓉放香薫水腥吳歌楚舞方爛漫更盡花間雙玉瓶

舜舉二馬

喜摩怒齧馬眞性角壯難馴非馬病羈銜乍脫秋田收蹴踏八蹄尾映世人但識驪與黃天機黙識誰能量已從畫手失錢選可信善相無孫陽

秋岸行旅捲

錢郎筆底秋萬斛蒼茫染出苕溪曲苕花吹老鯉魚風石底沙茸出叢緑野橋橫岸向何處浮玉山前水如玉宛然柳惲乘馬歸望入溪山吟不足我來江北見此畫快意頻挼雙倦目頓令幽思滿吳中舒卷煙雲慰羈束自然新句贈霜葉幾度詩成鞭影矗相期歸去白蘋洲手采秋茸葺爲屋

髙彥敬山水

房山得法黃華山筆力斷取靑孱顏居然眞境開九瑣中有美人茅屋間羽人訪道不辭逺一劍江湖防未返時從畫裏到家林老木淸溪照層巘我思鄧葉兩隱君天壇石室多白雲紛紛相尋采芝去寄聲黃鵠君應聞

三友圖

靑松磥砢蒼筠扶南枝玉立春風腴气陵嵗寒林壑重影落太空霜月孤三生石上同友於蒼顏翠防相紛敷似君兄弟長相合更勝韋家蛺蝶圖

蟠松引

何年風雨拔老湫幹臥千嵗長黃虯垂胡磥砢髯怒磔雷火不敢燒其癅卒然一見勢欲攫況可手捫雙角觩縣知根受元气大跁跒力爭厓石礙樛枝互錯橫鐵鉗弓紐弛張欹羽蓋低無鶴寄巢居幽有蒼防出光怪故人語似靈巖山臥云之樹同屈蟠身橫百圍容客踞聲入半空生晝寒畢宏韋偃世無有畫史掉首應嗟難彼當爲甲此爲乙造化偏鐘兩奇崛愛之我欲重摩挲圖讚還湏怪魁筆君不見龍門寺千丈齊聳巄嵷防白日

題髙侍郎竹石

髙侯畫石聊信筆更著數竹穿雲根豈如王宰湏五日率爾意到精靈奔東齊野人開一樽想見盤礡須眉掀破禿穎發光采渭川太華相雄吞竹如劍拔石虎蹲濃雨晝黟蒼煙渾淋漓滿紙元气濕尙帶當時紅酒防只今作者漫紛紛前軰風流無復存君不見寂寞雲山煙霧裏古苔空臥老龍孫

題玉山所藏魏國夫人趙管墨竹【夫人手冩坡詩竹後自京師寄子仲光】

龍香暖脫靑螺靨麝劑光凝生漆防玉臺迎曉畫眉殘紫硯新磨染一枝戱寫碧嬋娟冷雨欲飛粘濕煙雲霧閣春窈窕恍如移置苕溪邊苕溪綿綿秋水隔滿眼京塵相憶微綃一防冰雪生弱蕙幽蘭少顏色書中曽有衞夫人畫裏何如崇徳君林下風神元散朗尙從墨妙見天眞

陳所翁畫九龍戱珠圖

兩龍頡頏出重淵白日移海空中縣一龍廻矯一倒起側磔胡髯怒歕水大珠炎炎如彈丸爪底雲頭爭控摶一龍仰首逆鱗露兩龍旁睨蒼崖蟠怪風狂電浩呼洶天吳猝立八山動一龍後出尢崛奇半尾繞蜿蜒兒兒生未角已神猛一顧卻走千蛟螭陳翁硯池藏霹靂往往醉時翻水滴便覺天瓢入手來雨气糢糊渾似墨我常見畫多巨幅簸蕩驚濤駭人目何如此筆窮變化三尺微綃形勢足是翁前身定龍精故能吸歘奔精靈捲圖還君愼封鐍但恐破壁飛空

題李早畫女眞三馬圖

金源六葉全盛年明昌正似宣和前瑤書玉軸充內府時以李早方龍眠想當畫院供奉日飽閱天閒萬奇骨防閒防墨落宮扇逸气淩空欲超忽露鬛風鬃剪剔新郎君馬上玉爲人四帶紗巾綉衣領醉鞭踏盡燕臺春一聲白雁黃河暮豈料徵蹄競南渡回首西風障戰塵女仙空抱琵琶去

題林若拙畫孤山圖

孤山處士孤吟處水影月香餘妙句鶴聲叫絕陵谷秋修竹祠空幾愁暮白雲生根著湖水力盡西風飛不去何人鞭石下崔嵬中流截斷魚龍路丹靑樓觀花如霧葵麥無情憶前度何似槎牙半死枝百年猶是咸平樹荒煙壊栁斷橋冰宿葑田深散鷗鷺畫船歌舞不須防落落詩名自如故野人亦有滄洲趣安得數椽相近住長待天寒欲雪時杖藜來訪梅邊墓

題趙仲穆怪石奇木

君不見嶽陽城老樹能化人又不見北平路艸中銕石如臥虎樹逢巖客授還丹石誤將軍飲飛羽海寜太守提健筆與丹通靈箭角力山精木魅寒睒睗千年丑怪匿不得銜癅半裂雷火出隱入云綃露奇磧天機所到無徑畦气盡畫工俱辟易掛之髙堂風動揺古色一片秋蕭蕭待侯硯池捲東海歸掃榑桑與沃焦

畱題蒲禧湄洲島天妃廟

飛舸鯨濤度杳祠光壇上夜明星蛟龍筍虡縣金石雲霧衣冠集殿庭萬里使軺絕遊觀千秋海甸仰英靈臨流欲借天風便髣髴神山一髮靑

題吳性存所藏趙仲穆竹枝雙蝶圖與玉山同賦

滿叢鮮碧露團香院落春紅過野芳蛺蝶一生花裏活飛來還戀竹風涼

顧瑛詩曰閣道春風度湘簾晝景斜初晴雙蛺蝶也解逐羊車

題看云圖

步入溪南水盡頭靑松白石淡於秋片雲似解幽人意自在山椒去復畱

題竹枝便面

白團橫出碧參差恰似天壇石上時月色夜凝風不動一枝倒影入圜池

艸堂雅集卷四

欽定四庫全書

艸堂雅集卷五

元顧瑛編

張雨

字伯雨錢塘人博覧羣書故其詩淸曠俊逸時輩不能及始隱茅山後徙杭之靈石澗與趙魏公虞翰林友善詩名震京師自號句曲外史云

玉笙謡

我有紫霞想愛聞白玉笙縣匏比竹無靈气昆丘采此十二莖鳳咮銜明珠凰翼排素翎金華周郎妙宮徴子晉仙人初教成月下吹參差羣雛亦和鳴緱氏山頭白雲起七月七日來相迎長謝時人一揮手飄下滿空鸞鶴聲

題理妝士女

誰見新妝出綉幃辛夷花下六銖衣莫教蜂蝶知蹤迹閒與鄰娃闘艸歸

燈花聫句【有序】

永嘉李季和自金陵持趙涼公書來屢宿菌閣下十月三日夜天始霜殊寒雨燈並作花遂聫句於酒間

星閣迎寒閟霜鐘動夜摐【孝光】酒深燔術火漏下續蘭釭寸艸熒芝小【雨】丹葩瑞蔕雙金枝交婉孌【孝光】銀粟亂鬃鬞防結飛蛾笑【雨】膏融吐鳳永珠光透鏡【孝光】火齊幻垂幢的的煇靑瑣【雨】淫淫颭玉釭燭龍擎紫蓋【孝光】翹燕綴紅鄰眼書窺隙【雨】仙眉墨暈狂吟心蕋發喜聽足音跫【孝光】折堲風吹座鉤簾月墮江【雨】靑藜如見遇揮手出紛哤【孝光】

延陵公承慶堂詩

大江蒼方兀龍虎輔元之家百神頫望拜受釐若稽古上淸眞人閱眾甫新宮潔齋天語紛云郁霞錯承宇虛皇穆然陽衛武左歘右飇降軨羽縣鐘鏜鏜迅擊鼔赫金祭服赭朱戶雙珠月明帶寶璐挾以流黃玉櫑具旣竣大禮私事舉吉日宗族奉爵爼靑紫系地簮綬組魏張帶劍新捧土饒國開觀治宿莽報君親師物咸覩撫巳一念或未溥西壁孝書元範府寒冰層陰發春煦日幽若明沐仁雨道徳大非方仙伍月佩六印非適取持旌趨名迹旁午下土滓寜久處天闕防規足蹈矩願天願地多黍稌畢志萬年奉明主小史作詩孰敢侮吁嗟厚徳畨之祖

集太白語酧僧淨月

主人碧巖裏爲予話幽棲眞訣自從茅氏得風流還與逺公齊滿堂空翠如何掃而君解來一何好白玉麈尾重談琉璃硯水常枯槁蒼蒼雲松拂彼白石世人聞此皆掉頭就中與君心莫逆袖拂紫煙去空中聞天雞借問蘇耽鶴早晚向江西

鐵崖先生防曰予觀貞居子集句詩政如冶城銅像捧額珠蓮座於長幹也可寶可玩太白見之當曰吾錦千萬機衣被天下詩人烏得割截如此貞居子其愼取之哉勿俾責償也防稽楊維楨防

棹歌

暇日拏舟出郭門觀風聊采野人言借車踏水半陂麥打鼔賣魚何處村光陰轉比中年促生聚惟餘西淛繁政使枋楡安斥鷃又從倦鳥返丘園

彊行之常州教授

聞道詩書種南方有此彊才名文學掾步武紫薇郎家與臯比近槃余苜蓿長諸生時列坐亦足奉華觴道園先生詩送張元朴還龍虎山有云麈尾毎懷張外史鵞羣今屬薛元卿元朴索次韻

想見先生戴笠行黃茅岡上看陰晴承聞祖道同防傅鄙說還鄕似長卿海內好詩元自少江西行李不嫌輕謫仙愛與元丹語煙子而今亦有名

雪圖絕句

貌得王維三尺圖姑山無此雪肌膚瓊臺玉樹參差是祗欠芭蕉一兩株

覧堂絕句

簾櫳低亞小梅枝快雪時晴緑滿池鈴索不揺鸚鵡睡客來假寐亦多時

次韻段推官觀潮

雪濤捲入白螺杯云夢吞將灔澦堆陣馬直從天漢落颶風先自海門來靑山一面開銀壁黃繖中央立露臺如在畫圖畱壯觀江頭白首不堪回

鐵崖新居曰書畫船亭作詩以寄

蘇州去訪揚雄宅近水樓居似月波東府官曹知者少西山爽气望中多臺招天上仙人鳳池養山陰道士鵞誰和涼風吹鐵笛莫愁艇子栁枝歌

玉山詩曰錦衣坊口揚雄宅飲馬【闕】

水波風信東來春事早湖光西去夕陽多館娃隔水啼鶯燕弟子塡門列鳳鵞無那老狂狂更甚劍簫猶倚小紅歌

和虎丘寺壁東坡韻

日出東海頭虎气踞玆嶺渇心我生塵邂逅轆轤井寜若將軍拜奔泉酧老耿莽丘專鬼物陰壑雜蛇黽歐冶千金鑄百錬豈重礦似聞神物化後日屬吳猛怪蟒旣血刃大道就爭騁我行試勃窣鳩杖先祝哽小旲不滿眼坐納三萬頃風髙塔鈴語石迮羅衣冷松水翰歸吳愚溪栁遷永吾非若人徒短句惜流景茶煙寄禪榻弄我鬢絲影散人號江湖奚必煩上請

題春溪晚渡

怪底朝來雲气升雨痕洗徧碧崚嶒山腰行李去未逺谷口人家呼卽譍彷佛簫臺淩鳳吹安排春水理魚罾臥遊已愜平生志深負牀頭六尺藤

題沈香山圖

瑚鐵网枝柯爛沈水假山煙霧蒙甲煎相和作庭燎奢淫鑑畫圖中

題王若水梨花山鵲

山雀語查查驚飛白雪花淸明人載酒寒食客思家

題大癡畫山水

獨得荊闗法金壺墨未多異時傳畫譜誰識病頭陀

雲林席間懷鐵笛簡艸堂

花朝無花也可憐桃李矜持不作妍懶聽雨聲眠白晝夢乘艇子上靑天閒居尙肆浮雲志老病難趨夜筵絳帳先生惟寂寞後堂自理琵琶弦

題漁父圖

我本眞老孫子從事綸鉤相娛嬉浮玉山前一瓢酒頗恨時無顏太師

題李遵道竹

閒步風篁嶺上來蕭然衣袂上莓苔只因悞向東樓醉又爲黃巖夢一回

題李遵道古木圖

毫染墨池風露足絕憐長釣拂瑚靈和殿前好垂栁肯來相伴橛株拘

題薝卜花錦雞圖

六出花繁幽塢靜雄雌聊戱竹間云楚人重價山雞得只爲胸中錦繡文

題商徳符秋山圖

云擘蒼崖瞰艸亭飛雲如雪照巖扄素琴不是便山水要舞胎仙獨自聽

題許飛瓊圖

寫韻彩鸞騎虎去吹簫弄玉跨鸞歸昭華玉琯靑天上好在飛瓊獨自飛

題吳彩鸞圖

小防紅鸞寫四聲於菟何事載娉婷不如相伴騰空子來往匡山九折屏

錢塘醉歸

湖上鴉啼暮雨防歸鞭忙趂落花飛若教禿鬢翁能飲肯羨山人倒載歸

題碧筒酒

采緑誰持作羽觴竹林人共晚樽涼玉莖沁露心防苦翠蓋承云手亦香飲水藏蓮葉捲吸川鯨恨藕絲長傾杯誤展淋浪袖笑絕耶溪窈窕娘

山中

一枝石痩如麟角六出花開似麝臍隨意莓苔一杯酒也勝騎馬聽朝雞

鶴冢

鶴壽千年定有無羽衣全脫雪糢糊樵人爲裏黃幣少保親傳粉墨圖尺土未幹春艸短三山何在白雲孤夜寒蕙帳應岑寂別向華亭覓鳳雛

三香圖

秋水爲神玉爲骨山礬是弟梅是兄國香零落王孫逺依舊江南春艸生

梅竹雙淸圖

竹外一枝斜更好自有此詩無此畫承平公子翰墨林寫影圖香戱春夜分明簸弄明月珠賈胡不識千金價達祕書詩曰冰魂無夢到瑤堦翠袖雲鬟並玉釵靑鳥莫銜紅綬帶夜深重認合歡鞵

題嶽家舊藏髙尙書雲山圖

猶是相臺故物如許雲山有情老我慧因澗上猶夢尙書履聲

題顧定之竹

毘陵參軍顧定之爲予醉掃風竹枝參軍久畱坐深夜要看官奴秉燭時

題文與可竹

伯仲唐人蕭協律政爾奴王黃華三百年間一枝玉石室往矣令人嗟

用韻送淨月上人

陰崖顚風無時興篁竹偃地虎晝行層冰積雪臥空谷春至惟聞禽鳥鳴華陽南便洞小香煙西放峨眉道神僧問訊破孤寂把臂入林一傾倒帕頭防寒驢背馱泥滑穩於杯渡波寄謝少年王敬和獨行其如法汰何

題倪元鎭畫

爲覓髙人梁伯鸞遺井臼已凋殘天寒日暮一瓢酒采藥行蹤捲裏看

題張溪云畫鉤勒竹

爲愛風篁手自摹不煩把燭倩官奴須當白戰篔簹谷羞殺江南沒骨圖

和倪元鎭寄鄭有道

失喜聞遷水竹居一篷煙雨正愁予便思袱被燻金鴨要看臨池洗玉蜍絳帳後堂聞女樂靑簾畫舫載圖書虎頭食肉還公等苜蓿晨飱自有餘

天池石壁

嘗讀枕中記華山閟中吳神泉發其巓靑壁繚其隅春風四山來羣緑互紛扶羽觴曲折行浮花與之俱采芝搴薜荔洗玉弄芙蕖聱叟頗好名石窪作漁湖鴻乙志艸堂掃煙遂成圖而此滌煩磯閱世如摴蒱發興雲林子盥手與我摹居然縮地法挈入壺公壺

贈別休休庵了堂上人

老僧廿年不出戶袈裟搭架風披披祖衣畱在阿蘭若佛法傳過髙句麗客牀雪鏈一甌茗經藏苔昏三尺碑不向鄰房看偃蓋卷中原有古松枝

和東坡書蔡端明詩二放營妓詩三虞伯生所題詩四凡九首

日將公事湖中了醉入重城列炬明自古大藩財賦地古人偏得賦閒情

謝女嬌吟雪比鹽北臺馬耳見雙尖衲衣正索歌姬笑不道春寒繡被添

寫韻軒中塵不驚與誰同躡鳳凰翎彩鸞可惜情緣重只合淸齋寫道經

釵頭新緑荔枝紅卻與江桃色味同聞道端明新進譜一時殿閣起薰風

香辟春寒玉辟塵流蘇斗帳醉和春一雙明月都無價寂寞人間第一人

江南春盡水如天浪迹先生不上船近就闔閭城下宿可憐霜月夜娟娟

靑城樵者一衰翁寫罷烏絲滿袖風消得玉堂金研匣至今傳入畫圖中

雪煮龍團怯醉魂分茶故事與誰論纖纖玉腕親曽見只有春衫舊酒防

白公種竹蘇公栁談笑功名後世誇依舊葑云三萬丈斷橋誰與築堤沙

乙酉元日試郭杞墨書三韻

山寒靜雞犬爆竹動比鄰倦踏街頭皷稍還林下人前身病居士猶不失冠巾

澗北梅樹防於屋垂陽景罕曜嵗三月始華以五言其生意

陰澗殘梅枿臨流一向欹但存孤注在敢恨一生遲凍雨如相煦春寒不受吹後時翻見獨宰物遂成私

詠緑萼梅華

山中古仙子無言春寂寥玉容淡朝雨翠气濕防霄淩風快玩影弄雪妬攀條解覓何郎句還憑舞袖招

題黃子久畫

中峯大面削鐵如巖岫綺錯非一途上連閣道旁屋廬尋數戶愁﨑嶇米顚所制三尺圖筆力視此防粗疏閬風之臺遲子久不歸正爲松江鱸

答楊亷夫見寄

弄水摘花春可憐風雨倦尋茒步船我家南塢有靈石龍井西頭無杜鵑野鶴扶雛畏人過弱栁委地趂蠶眠子云胡爲甘寂寞後世何人知太

摘阮圖四言

長松結陰芳艸如莽丘中防吟有天際想彼玩者誰阮生撫掌一鳥不鳴眾山俱響

汪復心遣侄彥維自歙求詩

汪倫自愛桃花水張翰秪思蒓萊湖九十山翁莫相惱題詩元沒得工夫

寄韓介石並送白蓮

丈八荷溝喬木材蘂珠偏向夜明臺綘綃龍君服日去碧眼侍郎騎雨來天水染云如淨練落花飱玉似空杯韓家弟子多才思乞與香奩相對開

茅山新居十絕

崇館主在齊梁廼有元之吳郡張相望八百四十載我歸鶴臺如故鄕【事見茅君九錫碑】

望見飛檐松杪花下盤陰洞石聱牙老樵迷路驚相問若个江東道士家

風水所言惟理气眼明此術未全疏景純解道遊仙句信是靑囊有異書【近受艸廬吳先生郭璞書】

肯借山中步障錦與作天下庇寒裘三尺櫺萬株木那怕霜寒到上頭

縹緲洞庭連白雲緑橘黃柑能見分昨日扁舟尋好事明年處士比封君

谷中僅有一庵住壇上惟餘數石陳杖隨流水過鄰舎席與長松分主賔

已拜茅君爲座主從稱外史作官銜道家六經發願寫深向石頭藏一函

屋壁置書碑板多雄虹光怪鳳皇阿看盡空山十日雪竈突無煙柰爾何【鳯凰阿洲地名】

只有天公終可倚我作巢居名倚天未必髙居無事業終日讀書兼打眠

龍虎山中薛元子瓊林築臺詩亦工應接菌山聊爾爾非関千里事同風

題畫屛

一幅面屛秋月圓荻花楓葉滿江天江州自是無司馬多少琵琶過別船

答楊亷夫

黃篾樓中惟飲酒樓下長溝鳬雁多灣頭橋斷迷靑艸湖面風來生白波饞奴競煮脫防筍老魚戱唼如錢荷詔書寛大到海角河北饑氓爭倒戈

題子固墨寫水蕉

因依水石閒小蕉露如洗聊以觀我身浮脆政如此平原佳公子泚筆寫蘭茝君看數寸碧气壓凡花卉

贈漁樵侶

郁闕坑前負薪者道士磯頭垂釣翁我輩與結平生友夫君還有古人風水羞涼味蒲芽白野飯晝香松菌紅借問行藏多嵗月不離三泖九山中

悼薛外史

元卿難再得本是飡霞人髙懷獨超物洞鑑亦絕倫君自江東我吳下早嵗聫翩待金馬禦榻賜書凡一束仙苑偸桃動盈把紫虛元君之玉訣靑城先生教我者感君多道气探懷爲君寫學士承防平原公許我與君楊許同一時標名兩外史玉樹蒹葭立下風我還句曲余廿載君乘輶軒歷四海歸景橋西結艸樓樓中襆被長相待風煙山水共追尋福臨洞口話離心年深書字化爲碧白首蒼茫成古今聖井山崩數千尺君從羣龍去無迹困頓鹽車篠嶺頭此日思君復何益

題趙善長小景

杳靄仙云小鳳池朝來翰墨有光輝湘湖爲愛屏風疊夢趂秋湖夜夜歸

懷茅山

我有艸堂南洞門常時行坐虎同羣丹光出林掩明月玉气上天爲白雲閒憶田泉洗蒼術更思陶澗采香芹歸來掩戶應髙臥莫遣爲人書練裙

道言

造物於我厚一切使我薄缾中有儲粟持此臥云壑敝廬能茍完得味在藜藿花鳥與予友尊酒不獨酌牀頭堆故書敗履置牀腳未嘗身沒溺何與世濁惡政如敗牛馬不識羈與絡異時老髑髏防有南面樂

奔月巵歌答鐵崖所作

甓社明珠奔入月脫殻政似風蟬潔漁网出之不敢視滌盡含沙光不滅文昌四星吞在腹一一金晶大如菽蜃物還來作飲器日夜雄虹亙茅屋一扇桃核寛有餘半葉蕉心捲未舒飲非其人躍入水怪雨淒風生坐隅置之天上白玉盤斗柄挹酒長防漧李白跳下鯨魚背持勸我飲相交懽幽宮馮夷爲予泣酌盡海水百怪出還我平生老蚌胎許君醉臥鮫人室

衞靑玉印

公主家奴尙公主刻玉姓名奚足多爲問任安門下客大將軍去更如何

王時敏聽雪齋

頑寒贔屭河流澌銀濤鐵騎交奔馳玲瓏淅簌瓦溝滿坐已有幽人知東家暖客紅醅凝嘈雜新聲迷聽瑩後園壓折萬瑯玕雪多政自無人聽我時空山夜寂寥風篁雪竇篩璚瑤希聲防越不可盡鳴球戛擊如聞韶憶昔齋宮困學翁大書聽雪煩楚龔百年勝事將毋同不傳師曠傳王恭鶴氅明朝行雪裏須辧龍頭煎雪水牀下何人聞闘蟻喚起春雷來洗耳

鮮於太常聽雪齋龔聖予大篆題榜皆陳迹矣萹中借以發端云

贈鄭明徳

五季𨿽無人獨行惟鄭張與子載同世而我匪異鄕薦明吾弗如子則雲叟彊嘉子行祕書以腹爲笥箱操觚仍尙左立辭多惡方吳兒命乞錢掉臂輒相將智如泥中處污深蓋藏煙庖縣大胾蠡屋排積倉兩兒稍捲婁一老足彷徉適經吳市門要我羅酒漿聫句吟吻健敵棋貪計忙刪詩借河潤作序分壁光寒林逾正色國艶終媚香狷者有不取聖防念作狂願子朂明徳豈惟家之慶異時同傳好咄哉無歐陽

伯雨至正十年秋歿於錢塘開元宮南山靈石塢予偕楊亷夫袁子英祭墓下復得其詩用刋於左

彭南陽眞人云窩煉丹之所

石枰餘子皆生路洞室藏書盡隱丈誰與解酲千日酒我來分住一窩云虎龍金碧親承訣鸞鵠靑動作羣莫向鑪中參火定知此事屬彭君

送鄭明徳過越

四十日春廿日雨問花尋栁意茫然竹根臥缾髙筆冢竈下生薪連術煙茅家名余鐵罏步龍井气脇金沙泉稽山酒船速回棹遲子歸來烹蕨拳

吳宗師嶽宮行香次韻

元日朝元回羽隊東華門外踏春陽還趨岱嶽祠宮閟遙識仙官劍佩香國有蓍金作鑑年登耆艾鬢如霜老人星在薇垣內可是人間化日長

贈納琳大監

論捲聚書三十萬錦江江上數連艘追還教授文翁學重嘆徴求使者勞石室談經修爼豆艸堂迎詔樹旗旄也知後世揚雄在獻賦爲郎愧爾曺

請以蜀文翁之石室揚雄之墨池杜甫之艸堂皆列學宮又爲甫得諡曰文貞以私財作三書院徧行東南收書三十萬卷及鑄禮器以歸虞奎章記其事邀予賦詩如上

次韻答薩天錫見寄

推敲指防據銀鞍苦爲捜詩夢不安誰防鳯凰臺上意手挼黃菊看鐘山

秋日晚興

暝色入林煙火防暮雨欲來如有期野雀喧爭楝樹子幽人行把菊花枝山空始見水泉涸寒至乃索衣裘遲莫謾題詩將寄逺不多故舊在京師

巢雲樓

初陽臺上白雲多雲裏層層玉樹柯棲息一枝元自穩飛翔千仭柰渠何雨中幕燕雷驚去峯頂鸞笙月送過好在丹梯無百尺屋頭展盡白鷗波

閬州瓢

閬州瓢是仙家具壺嶺仙人逺寄將凍芋抽萌元自短鳳笙排管未成行瓠尊甚大浮江海斗柄空長挹酒漿樹響風聲非外物許由何事不相忘

泗州磬

玉聲試叩極淸圓琢就魚形也可憐前日泗濵求樂石異時堂上奏宮懸師防入海誰從問荷蕢行歌老更顚法駕前頭親導引鳳鸞音節若爲傳

松化石

鐵面那知是木腸髮毛無復舊蒼蒼鏈形千載䢐徠上洗髓三生琥珀香大節堅完余鶴骨長虹光怪奪砂牀白羊臥防金華洞不屬牛家甲乙藏

次趙伯常運使畱題磵阿

莫笑坳堂水膠杯泉頭落木動成堆天寒政使蛟龍臥日短何煩駟馬來杖防東坡靈石塢畱題外史讀書臺舉觴賔客風流甚老子遊山第一回

危太朴以史事南來捜書風雨宿南磵明日追寄

布衣走下雲林顚檢閱經書天子筵去家昔逾半萬里別我經今十九年輶軒使者采圖籍龍門太史行山川磵阿一宿慰風雨起視畱墨心茫然

寄劉伯溫大監

臺閣如公最有稱軺車馬數能乘校書在昔専劉向祕監於今復魏徴汗簡削成金作匱泰階平處玉爲繩信有山人惟寂寞側身長倚白雲層

次韻黃伯成見寄

金錯松林黃葉樹三義路口問吾廬靑山對話惟捫虱落日催歸獨跨驢土木形骸嵇叔夜波瀾文字木虛殘年書札相存問莫道天寒無鯉魚

剪韭亭

剪韭亭下看春雨剪韭雨肥含土膏不緣纎手靑絲菜獨愛美人金錯刀隱居拔薤那能數於陵灌園徒爾勞明朝韭長復須剪眼中荼蓼若爲薅

恵山贈孟宗鎭

恵山西磵多喬木望見茅堂在水濵鄒嶧世家猶閥閱春申祠宇是比鄰深林暝色牀敷暖微雪朝光戶牖新不爲茶經求陸子端從蓮社拜遺民

次韻虞公和斷江和尙松詩

松下防吟怯病悰支離潦倒似支公頂因巢鶴翻成結心爲依禪畢竟空陸子壇前春古澹葛翁井上雨靑蔥茯苓乞與楊員外誰與緘詩過浙東

和虞公韻

耽耽千柱壓城西志肅祠官倐忽歸暮把瓊芳迎太乙朝陪羽仗謁凝暉白雲靑嶂天機熟老樹顚崖目力防勅賜榑桑朝日暈天光傾向紫金衣

和僧遊西山

我愛飛來與靈鷲古洞嵌空爭穴穿壊衲深依蕭寺住老猿寒抱白雲眠百年山中皆樂土二月江南惟雨天遲晴一過繙經室肯爲挈壺從幻仙

寄楊亷夫

褚君登善爲鄰曲司馬天臺是我師閉閣時須薫篤耨淸齋還許食伊尼五湖煙水舟無恙一月春寒栁未知生世不逢賢者識從來誰問五羊皮

寄楊亷夫鄭明徳

快雪時晴春意動歸舟移防向芳塘走尋飲伴雞豚社悞落詩名錦繡坊子云奇字誰能問鄭老襟期獨不忘闔閭城中可終老安得西歸買滄浪

次倪元鎭送子還山韻

烏蜀先生相見稀鐘陵初載索書歸江南蕭艾作人立捲裏盧龍看雪飛巳瞻元亮有道气重惜子眞猶布衣去去空山相憶夜朱弦三嘆爲君揮

水仙

芳艸有時歇無此金玉相一枝和月露持奉水仙王

南眞館池上橘花

花攢嘉樹雪鬅鬙遮斷蓬山小朶靑答報風光先醉去穠香吹過卻全醒

仲穆蕙花

空谷幽芳絕代姝紛披翠袖不勝扶金屏芍藥三千朶合譲光風轉蕙圖

云槎軒壁

米家畫船虹貫月得似云槎一小軒閱世浮雲坐枯木此生何必窮河源

餞陳子原赴官臺州

寄語天臺馬子防金堂玉室未成歸此行卻羨陳夫子瀑布巖頭攬布衣

覧堂絕句

殷勤老去惜年華午夜張燈繡幕遮吹徧玉笙天上曲空將列炬照林鴉

題調馬圖

新進驊驑步未勻風塵馳驟乍離羣奚官老臂千鈞力不許飛騰去籋云

賦鶴巢贈趙伯容次虞伯生韻

仙人有騏驥結巢華頂松上覆三素云下立千仞峯笙吟微度曲雪步稍畱蹤羽衣何頎然云是趙伯容左帶明月璫右佩蒼精龍誰令三靑鳥銜花以相從鑿戶繩樞澁藏書玉檢重悵望浮丘伯人間倘再逢

題李遵道蟠松

造物何知曲全意世人尙怪支離形中茅嶺上蒼髯叟臥防東南半壁靑

題顧定之竹石

龍孫乍脫防兒錦石面多皴彈子窩畫妙通神欲飛去虎頭癡絕柰渠何

鵲華秋色圖【有序】

吳興公自序云公謹父齊人也余通守齊州罷官來歸爲公謹說齊之山川獨華不注最知名見於左氏而其狀又峻峭特立有足奇者其西則鵲山也乃爲作鵲華秋色圖張雨賦詩於左

弁陽老人公謹父周之孫子猶懷土南來寄食弁山陽夢作齊東野人語濟南別駕平原君爲貌家山入囊楮鵲華秋色翠可餐耕稼陶漁在其下吳儂白頭不歸去不如掩卷聽春雨

漢銅馬式

曽同避世東方朔此馬見之金馬門一自露盤辭漢去銅駝荊棘幾消魂

餞魯子升之維揚憲幕

頭銜新署似冰淸蘭省超遷分外榮代北衣冠傳舊族淮南艸木借先聲大鵬徙海扶揺上馬追風次第行久疾辱君深料理老懷此日若爲情

惠山泉

水品古來差第一天下不易第二泉石池漫流語最勝江深湍激非自然定知有錫藏山腹泉重而甘如玉調符千里辧淄澠罷貢百年離寵辱虛名累物果可逃我來爲泉作解嘲速喚防茶三昧手酬我松風吹豪

寄題淸隱齋

住向壺中多嵗月市防蹤迹漫相猜閒眠政使書裙去徑造惟應看竹來數葉水蕉籠筆格一牀山罽裹琴材白鷗信是無機事每共臨池日幾回

次鄭明徳韻

衣桁長容蛛网懸石牀渾譲女蘿牽道術何煩孔郎祀屋廬政用郗超錢泉奔磵底歸樵路雨壓廚頭蒸術煙誰見西林拆書夜一枝風竹鵓鳩眠

書懷二十韻奉呈虞集賢

昭代千齡運斯文一柱功初當延祐日晚識廣平公朝士因推轂先生猥擊防暌乖逾廿載寤寐接孤風太史山川彥仙儒館閣崇置身淸切上用志窅中句法黃初過才名冀北空朔南馳使節江漢借歸篷酒問余杭姥泉尋六一翁境非秋水觀寺卽紫防宮侍坐要王逺移居近葛洪於焉承咳唾足以振罷癃卓爾身爲貴胡然老見攻戰肥終道勝徳重豈途窮玉趾閒紆步麻衣病鞠躬茶煙冉惹墨沼樹玲瓏饑甚無瑤艸招來有桂叢輸心何落落把袂輒悤悤易進乘軒鶴難追戱海鴻明朝去吳防長嘯爲誰雄

題看云圖

亭子荒涼竹樹根隔溪遙見白雲屯坐來捫虱談何事著我靑山酒一尊

題趙松雪畫竹枝扇面

阮咸便面如團月誰掃竹枝團月中識得吳興有聲畫爲君箕踞寫松風

李仲賔寫竹

新縑黯淡何人墨四十年前老薊丘向使戴家多種竹雪中那肯便回舟

倪元鎭小幅林石

誰可米顚相伯仲風流還只數倪迂應將爾雅虫魚筆寫此喬林磵石圖

王蕺松寫水仙

剡藤政索山陰畫月佩風裳滿眼飄記得年年春雪後金鴉觜斸水精苗

織成仙山圖便面

鮫室冰絲翠織成胎禽珠樹儼長生采云小隊霓旌節曽伴紅鸞扇影行

金人出獵圖

小隊鳴笳曉出圍地椒狼籍獸應肥上皇久厭紅羊炙故遣蕭郎擊豕歸

芍藥白圖

妥帖紅雲朶迷離玉兒揚州行樂地惆悵鬢成絲

桂花下約王晉卿飲

翡翠黃金屑檀欒秋後開一杯持問月更待賈淳來

述古十二首

不愛昆岡玉不愛江漢珠愛巳一蒼璧有之利有餘吾生爲我有其利當何如論爵不足貴論富不能逾達性命之情順生以自娛

荊人有遺弓索之將奚爲且荊人遺之乃荊人得之孔子聞之曰去其荊可耳老聃聞則曰去其人可矣天下有至公孔聃得其理天地且弗有莫知其所始

堯昔譲許由朝之於沛澤若曰日月出爝火乃不息天下旣巳治歸矣奚復益遂之箕山陽飲水耕而食怡然終其身無有天下色

魯君防顏闔逾垣避使者我非惡富貴君乎獨不捨全生以爲上廹生以爲下當知得道人治國其土苴墨子嘆染絲所嘆一何長染於蒼則蒼染於黃則黃奚獨染絲然染國在所當有染如伊臯禹湯稱聖王殷紂染惡來旣染國亦亡染士如孔聃死久道彌光

虞人百里奚所鬻五羊皮有得其說者乃是公孫枝獻之秦穆公四境不足治賢者倘不遇後世誰當知昔者齊桓公往見小臣稷一日凡三至欲見且弗得驁爵固輕主驁覇亦輕士夫子縱驁爵驁覇吾敢爾所以終見之不爲從者止誰云內行缺論志亦可矣

桓公遇戚飯牛中夜起賜之以衣冠一說境內理再說爲天下桓公以師事衛與齊不逺安用疑客子不患有小醜所患亡大美且人固難全用長當若此

嘗聞柱叔厲早事莒敖公敖公不爲禮入海滅其蹤及聞公有難辭友往死之昔我之去彼自已爲不知今而不往死是眞知我非節行在所勵君心徒自欺

業煩則無功禮煩則不莊令苛則不聽禁多則不行國人逐狡因之殺子陽嚴刑無所赦適足召亂亡齊有善相狗假買取防者數年不取防畜之不如捨相曰實良狗志在麞麕鹿欲觀取防能請桎其後足桎足乃取防淹爾驥獒气安得忘言徒諭此鴻鵠志

燕雀爭善處處在大屋下姁姁甚相樂子母得相哺一朝竈突決火炎屋棟燬燕雀色不變不知禍及子人臣私聚斂速國壊綱紀孰謂斯人智不如燕雀耳

觀云軒爲盧伯融賦

泰山膚寸云翻手爲白衣朝旦云出戶景落云守扉我家東海上開軒人迹稀觀物有成壊觀云無是非一塵迷眾目野馬隙中飛所以子壺子示我衡气機

遊龍井方圓庵閱宋五賢二開士像

獨尋招提遊果得世外歡昔賢所棲集畫像藏屋端山僧啟鎖魚不待啜茗幹修廣各異制精采俱生完堂堂蘇長公英气邈難幹笻杖紫道服天風吹袖寛淸獻薄須眉示我鐵肺肝尙餘所施物片石橢而寒侍郎胡金華髙括侍中冠眉間可容掌手板出中單潁濵與淮海秋色亞層巒參寥獨緇衣頷髭茁茅菅最後辧才師文茵髙座安空山一室內舉目皆龍鸞再拜傾挈壺喜極更悲酸去之三百載歸路何漫漫斯人爲列星下視虫沙繁寜不念學子道術救凋殘抵舎亟摹貌防哉難控搏夢中倘未遇展詩時一觀

遊西山靈鷲諸剎

碎此空靑寶納此黃金龕水流澹無與石色終懷慙顯途譲羣趨幽罅恣窮探紅泉浸短竹翠雨淋長柟靈運久成佛妙語將同參猨公亦自慰復聆勝士譚前旌防兩避後乘拙術驂周旋蟻封中丘垤皆精藍菜肚乃知足爲目庸非貪維南専一壑歸路瞻浮嵐

閒止齋詩爲張子英賦

張侯溫玉質被服謝紈綺居然冠蓋族渺若山林士昔人亦有賦閒居因拙仕自無止水鑑何以止眾止攬芳玩華藥探味圖史子孫遺以安考祥視所履若將與日競付之當塗子

明靜院夕佳樓

西山朝气爽南山夕气佳朝爽人共忻夕佳吾所懷山僧閱世久結廬深避乖蕙樓方對峙菌閣亦雙排維南有崇阜不受煙嵐霾我亦遲莫人心迹倦鳥偕玆焉托髙躅庶與靜者諧

無波古井水

古井何然不食自甘冷去來絕攀援挽斷轆轤綆惟有中宵月圓中時照影

丙戌元日齋居

寒磵去年水冰華殊未銷亦知余臈在凍雲晝封條春王謹嵗始由來重三朝野褐無朝次端居惟寂寥罏焚芳气達榻暖術煙飄頺齡諒難制修短寄一瓢幽人保貞吉無庸幹山樵

趙千里聚扇上寫山次韻題

翠水丹山气磅礡幾疊香痕經手握何年破鏡飛上天吳淞水剪並刀薄江南寶繪多遺余王孫不歸恨蘼蕪蘼蕪消歇秋風起班姬爲我歌烏烏

鄭明徳倡曰宋諸王孫妙盤礡萬里江山歸一握捲藏袖中紆在手淸風徐來縠衣薄文采於今零落余雕防玉砌淒煙蕪至寶不隨黃土化門上空題頭白烏

倪元鎭和曰誰見觧衣乍盤礡捲懷雲煙歸掌握春雨江水波竹間日暮衣裳薄零落王孫翰墨余越王臺殿久荒蕪要知人好畫亦好愛此當年屋上烏

陳子貞和曰薴衣春暖初盤礡防綴溪山不盈握白雲隔浦見桃花坐使涼風起林薄故物凋零百嵗余王孫有恨迷平蕪衡門今日看眞迹始與人辧雌雄烏

次韻虞道園懷張秋泉眞人短歌贈其從子戴士安研山蓋其傳寶云

曽見研山如見畫蒼龍一在其下眞人气岸雄且堅此石精英可方駕掉三寸舌帝者師入不言兮出不辭手把瓊芳迎太乙江南艸木回春姿更借龍涓滴水天藻亭中筆新泚題詩何必見安道從子風流政如此

半云歌

四明之客半雲叟要我爲作半云歌丹山赤水一百八十里山川出云何其多其下澒洞根溟波其上泛濫支銀河惟當半雲間仙人道人常婆娑云之莫兮海爲岸日蒼涼兮云之旦芝宮與貝闕乃在云之半我來爲指雲間路中分茅屋東西住待得還丹艸創成定將雞犬雲間去

登善精舎葺治茍完賦七絕句

故山破屋誰來補辛苦經營拾燕泥幾樹桃花相送老不消更著子規啼

澗中采石重鋪逕坡上移花小築墩深結云嵐爲保障賸培松竹當兒孫

梓桞都移五十栽稚松千个緑毰毸旁人莫笑千年計萬一他時化鶴來

就暄前坐開陽室北牖來乘水洞涼憂世何關吾輩事有時蒿目據胡牀

玉鉤橋水如凝碧才過牀頭瀉瀑雷恰是東風太薄劣逆流花片出墻來

故向山椒冠小亭諸峯收拾入檐楹行人指防藤蘿外不道薔薇澗底行

一生坎不稱意政是此春風雨天稍使桑楡見殘日也勝中酒過年年

山居十詠用張率性韻

先世守淸閥而我益孤寒依彼桑及梓樹彼芷與蘭太上詎忘情防養老黃冠髙明鬼闞室敝廬方茍完

右登善庵

朝气雜非煙初陽發晨霞指顧煙霞中締構卽吾家同口淨鉏艸岡頭增築沙未睹隔幾石先見隔垣花

右煙霞同

折流十丈彊赴此作甘冷如曳白練裙羙人延修頸日曝老蛟涎云排斷虹影不比玉鉤斜此地極深靜

右玉鉤橋

靈泉非外得淸澈見底木根深糾蟠恆恐龍蛇起爲君挈茶具煎茶要煎水平生張又新續記自此始

右小龍

芝生嶺隅置之讀書堂𨿽匪照乘珠幽谷有耿光我聞隆漢日丹碧生齋房小艸不異昔於以表時康

右紫芝館

隨山皆北面此室就陽明翻翻披竹素種種羅芝英內償首丘願外了遺世情奉君茅檐日亦足寓吾誠

右開陽室

幾榻枕泉上竹樹破崖根淸風無時來白晝爲掩門崖根立香鑪泉上出窪尊考槃獲長年何有嗜欲昏

右澗阿亭

鑿池象月一水來不緩但令驗盈縮奚必分半滿差差篁竹涼漾漾芹藻暖臨池學書者詎識崇館

右半月池

何年洞庭波伐此靑山骨其姿絕淸溫其气殊崒兀下將壓神鼇上欲攀棲鶻盍觀道之凝雲气從此發

右凝雲石

池上冢累累而有此仙客自無一丘樊何以容六翮泠然合喙鳴月露浩以白矯首太淸家歸路才咫尺

右來鶴亭

吳大宗師索賦河圖仙壇下圓池

爲愛靈泉來弗竭一池新鑿向丹丘靜同太極渾淪體動合滄溟浩瀚流大珠往往爭明月淸鏡時時防白漚聞道仙壇碑絕妙蛟龍文采照千秋

研山圖【淮陰龔聖予題十詩於上】

南宮米老書無敵同盟亦有薛河東研山自昔懷淸賞石友令人拜下風絕頂方壇承露潔遊神空洞與天通平生古學龜城叟一一題詩取次工

屯江元戎村樂亭

行營好在春江上村樂亭前芳艸柔門有在官蛙鼔吹時無久戍虱兜鍪水流翻動魚龍窟沙汰洗空狐丘借我淸談白羽扇還君暖老黒貂裘

寄同別峯

賀監湖頭實非夢春林林下迹還稀陰雲鰻井層層上落日龜山故故飛布襪靑鞵身向老赤髭白足意多違牟尼政使無人識防取傳家大布衣

夏商隱還京師【試華判憲墨】

扈蹕行營三十載侯門不肯曳長裾閒從甪裏先生飲與說圯橋老父書花外飛丸紅叱撥月中采藥白蟾蜍殘骸倘有刀圭分防向南山覓敝廬

段宰吉甫金壇回舟有詩次韻

不肯折腰彭澤令淸風畱與後千年雪殘鳷鵲人回首路近蓬萊風引船故篋書隨朝服解老梅枝映燭花然天下奇才段公子未應歸問酉陽田

趙伯容入都

翩翩濁世佳公子玉立身長要羽衣野鶴樊籠那肯住鯉魚尺素莫教稀八分字許千金直萬斛舟隨五兩飛對禦談能事了明年春早約來歸

雪景三香圖【紹興待詔修武郎梅和冩生】

雪羽相呼雪意濃國香狼藉暝煙叢倩誰與剪吳淞水愛爾能吟栁絮風翠袖佳人玉條脫平頭奴子錦薰籠劍南畫手看前輩著粉施朱或未工

僧擇中送龍翔遺書淛東回求詩

大夫公有遺書札送得元沙白紙來飛錫應眞攜眾接燒香侍者拆封開繞渠薜荔牀三匝進我胡麻飯一杯已是人間觀小刼麒麟髙冢盡莓苔

馴鷺

孑然馴鷺雪霜明下瀬求魚照影行碧玉燈檠雙足痩白麻衣袂一身輕海鷗見事應何晚凡鳥題門也不情輸我鴛行舊儔侶舉頭寥廓總雲程

鼇峯宜晚亭

鼇峯亭子偏宜晚約下風煙與細看獨鶴歸時煩寄語夕陽舂外一凴防昔遊謝朓空陳迹回首敬亭生暮寒萬一桑楡容倦翮西飛防訪毛公壇

早春偕張率性贊府遊大滌山

春日春陰人日雨溪頭第一畨春船山中惟知許史貴我輩還同李郭仙長夜詎能勝樂酒獨醒不復廢淸眠才情合譲張從事白雪貞松取次妍

晨興

聊與梅花說嵗窮眞成古木共衰翁百年勲業何煩爾一世雲山不負公寒夢漸消影上春容已在雨聲中晨興陡覺詩神旺未放韶華角長雄

道館雅集聽琴次楊彥常韻

幽蒿細竹滿墻間雨後危墻似斷山一室了防塵世隘諸君能賞病夫閒池巡野鶴魚苗緑土蝕秋虫菜甲斑我不鼔琴偏識趣絕憐失勢重躋攀

讀戴帥初剡源集

剡源詩卷落吾手便似移家太白峯學道昔慚山世逺知人今愧郭林宗空山樂書有遺譜白日天馬無畱蹤【皆集中譜】太息斯人不可作厭將兩耳聞寒虫

老學齋書懷寄京師故人

手種羣松數尺圍艸深南澗客來稀一經斷送垂垂老萬事安排念念非晨待樵蘇才蓐食涼驚絡緯尙絺衣蓬萊坊裏淸宵月也到山家白板扉

中庭古栢

庭中異柏前朝物銅柯石榦兀靑蒼云壑終憐老蛟臥珠樹獨畱威鳳翔月上圓陰移覆砌雨餘古香飄近牀支離疏老深根在閱盡世人還久長

李遵道寫湖石

好石昔聞牛相國寫竹今惟李使君能消龍尾一螺墨與染蛾眉半朶云瑤艸種來秋著露昆刀藏去玉成文堂上朝來有佳气淮南獻壽獨殷勤

張彥輔雪山圖

淸才絕似王摩詰愛向髙堂寫雪山華蓋洞中如屋裏赤防橋外是人間瓊樓祗許飛仙住珠樹應畱織女攀莫信寒泉傷玉趾最宜淸暑聽潺湲

萬竹亭

髙懷思得去人羣馬馱沙頭竹似云亭子當江偏窈窕主人遮道欲殷勤日中見斗靑霄立月下吹簫碧洞聞渭川自足封侯儗未數零陵萬石君

絕句

白足過橋三峽雪蒼頭吹笛滿林風狂花也有淩霄意飛上松頭爛漫紅

謝僧送柑

肚能堅束三條篾手亦親栽兩顆梨珍重黃柑三百顆好山多在洞庭西

殘梅

皎皎當萼緑華滿懷幽恨付山家春風春雨悤悤去一防殘香啄暮鴉

野桃花

野桃無語最含愁若个林間得放牛比似落英歸糞艸不如流水出香溝

白雲半間圖【陶隠居別號外兵】

白雲住處不曽扄割取西偏著外兵伸腳三條椽下臥任君裘蓋洛陽城

歸自天柱山招朴庵僧

仙人住近余杭姥得酒移缾上野航踏雪能來傾一風流不減在余杭

三香圖

淩波仙子塵生襪空谷佳人玉鏈容不柰天寒風露早日髙猶傍錦燻籠

筲箕吟書黃山人石壁

石爲箕不可以簸揚箕盛水瓢飲足濫觴一漱一咽洗髓腸載援斗柄挹天漿半夜箕犯月大風捲地我欲狂起騎箕尾跨石梁長嘯應谷驚下方張皇醉降黃姑房哆然大笑箕口張水流月明天蒼蒼

冬日五言

雨雪衡門晏陰景薄山阿飛鳥各謀食愧此養防屙餘生轉晦昧芳嵗亦蹉跎勿云幽疾久去疾將如何

雪作

夕寂防生聽寒頑稍使猜明珠交撒帳銀甲整銜枚厲鬼鋒令挫東皇駕卽回眼中紛物色白戰若爲裁

澗阿對雨

山云油然作山雨來不緩旣霑靈石塢遂灑寒鴉館落木遽如許眾艸行復爛有酒不斟酌無物堪把玩與聞季長笛寜從中散鍛代謝夫如何徒爲白首嘆

步歸靈澗幽泥染居士屩不知嵐雨深稍怯布衣薄拂牀次羣帙掃逕堆脫籜淸坐亦偶然吾非慕仙爵

九日風雨淸齋

中林授衣節寒气早已集牖戶薄裘褐凡百闕治葺窮居味時序頗訝光景急叢篁助幽翳灇瀬發空寂水禽穿屋過巖樹排檐入陶幘旣塵淸墨突亦面立遐思把菊詠端處掬澑室空言非藥餌殆不廢九日

嵗暮

忽忽嵗雲暮徒興白首嗟山畱待伴雪春禁隔年花把卷因遮眼分餳且膠牙自緣身懶惰莫遣送窮車

艸堂雅集卷五

欽定四庫全書

艸堂雅集卷六

元顧瑛編

陸徳源

字靜逺吳郡人甫裏先生之後好學博古尊敬師友𨿽貲瞻力給謙恭若岀諸生之下憤甫裏之學不傳遂作甫裏書院於城南撥良田以給學徒有司聞其事遂命其長是院後陞徽城教官以疾終家有杞菊軒吳人稱爲杞菊先生云

送徽紙昌園梅且索和

顧陸從來同裏閈定交何必要通名桃花流水二三月著我扁舟聽雨聲

玉色疇能比硬黃酸辛敢擬出靑房品題奕奕歸年少慚愧華顚作漫郎

玉山謝紙曰蜀郡金花新著樣剡溪玉版舊齊名荷君寄我黟川雪猶帶漣漪瀉月聲

又謝蜜梅曰江南煙雨未全黃誰使靑酸墮蜜房娬媚已能知魏證典刑時復見中郎

和題新安梅花次韻

東風一夜渡江新開徧梅花照眼勻何遜從來有才思題詩不待廣陵春

送陳敬初秀才北上

江南八月鴻雁飛故人挾防遊京師爲郎作簿𨿽可期老懷與爾寜分違憶昨同舟風雨夕胥江委蛇嚴灘白紫陽之山千里隔何曽笑我防官斥歸來吳城又半年攬袪結佩仍周旋陳膠雷漆非偶然拍肩笑語防其顚秋風蕭蕭吹去舟徵衣蓐食還依劉芙蓉照波生逺愁欲別未別難爲畱玉堂金闕有耆舊艸詔防書當在手乘時薦剡如轉丸兀兀園非所守子之行兮良不茍

張舜咨

字師夔錢塘人由行省宣使調休寜簿居官有能稱政事之暇焚香閉閤哦詩對捲翛然無塵想修潔可知也

送子庭栢上人東歸

賀公吳語尙淸狂上防黃冠乞故鄕柏也東歸何所有畫圖詩卷滿奚囊

寄玉山索蘭花

許我猗蘭葉有光報君墨竹節尢蒼秋期坐對文峯下淸閟幽香道味長

題竹四首

萬里髙風不自由瑯玕掀舞一天秋何人笙鶴歸來晚縹緲仙城十二樓

右風

雨重篔簹翠實寒檉陰野色與檀欒結根牙谷専淸閟似厭人間道路難

右雨

土地肥磽自不齊蒼巖痩石故相宜繁華坐見成秋苑獨立空山閱嵗時

右老

苔緑生香石有文駢頭下見錦繃孫夢中彷佛東橋路沽酒人家小角門

右嫩

次李士亷韻柬玉山

書樓棐幾石嶄然晴雪飛來太華顚墨本祕函枯樹賦牙籖挿架白雲篇淸心求友先同調華髮逢人恥問年共惜分陰珍雅翫封侯擬不到鳶肩

用韻寫栢子庭捲

之子庭前栢含暉蓄景光托根當太白何口得雌黃大道從行食深禪坐亦防自憐塵鞅客擾擾自蜂房玉山詩曰虛舟元不系湖海至今稱悟得庭前栢方爲物外僧空空無我相落落有誰應肯向東山住東山气倍增

明海歌贈寶明海

大明麗天雲海空榑桑倒景三韓東八紘磅礡俯仰內萬境膏沐鴻蒙中梵宮髙標跨溟渤嵒嶝杳絕煙霏蒙時時雲气趨羣龍龍君夜出流光從道人深禪入水觀要探眾寶馮夷宮手書貝葉睒金碧身翳雨花紛翠紅君不見俗緣千刼塵网防鏡像不離生筒乂如磨牛履陳迹究竟彼岸無終窮人心至善奧通尙需法語開盲聾便從穴紙逃癡蜂泠然空飛禦天風

寄廣西白

歸思迢迢不柰何寄聲珍重病維摩風帆明日春江上回首蒼山緑樹多

題新安方丈梅花

新安堂上梅花新南枝北枝開未勻渠儂切莫訝渠痩中藏萬斛江南春

熊夢祥

字自得江西人博讀羣書旁通音律能作數體書乘興寫山水尢淸古無庸工俗狀以茂才舉教官不樂拘制輙棄去以詩酒放浪淮浙間居婁江上扁得月樓與予爲防年交曠達之士也號松云道人

題管夫人竹

夫人寫竹何縱橫錯刀離離光怪生安得月明招白鳳玉闌西畔聽秋聲

題二色芙蓉便面

曽障西風十二闌亭亭醉醒碧波寒月邊靑鳥無消息流落人間作畫看

題趙子昂蘭石

泛晴湍兮潺湲乘芳馨兮嬋娟望九嶷兮眇眇思公子兮未敢言

趙翰林桃花馬圖

風翻細雨入天閒貌得權奇電影寒鳳閣春深人已逺空餘精彩匹曺韓

題李息齋竹

薊丘道人寫瀟灑煙寒兔齒石蒼蒼素娥剪翠云葉亂三十六陂春水香

題邊伯京畫盤松圖

居震宮受秦封乘元气超穹窿又何獨羨夫梁棟之質莫測夫神奇變化之功夫然後知其爲龍松

題柏子庭枯木

鐵瑚樹飛鬼蝶王子敝舄不許躡乞與海神神不收湧樹雪晴光煜煜何人潑墨淡復濃使我一見成心獵便令退從未畫前無孔笛中宮徴葉

題張叔厚描琵琶士女

剪燭塡詞明皓齒是非恩愛從玆始莫將貶竄立人倫世上伊誰魯男子

題畫山礬

傍路依山到處生只因樵牧慣相輕若教塵俗如桃李未必梅花肯作兄

題王元章梅

紫禁春醲雪未消年年香冷只飄颻許身入畫酬淸賞不嫁東風過小橋

客懷奉柬玉山

我昔離家七月彊只今十月隕淸霜可慚濁酒黃花興應悔靑鐙白髮長翠袖天寒修竹暗綺日暖碧茸香夜長枕上揚州夢江北江南是故鄕

玉山戱答詩曰秋水藍橋一尺彊愁聞玉杵搗霜東籬老子烏紗薄西郭佳人翠袖長古寺竹深禪榻靜晴花落研池香西風鶴背三更夢笑看璚花作醉鄕

題王元章畫梅花

水影淸光爲寫神當時巳是失天眞一從殘角吹新曲幾向寒谿覓故人縞袂歸來猶有月佩環飛去更無塵莫言醉魄空離落信把和羮屬大臣

趙奕

字仲光吳興人魏國文敏公仲子作詩爲文翰墨遊藝皆有家法尢好古雅不事進取與予特友善相去𨿽數百里必一月一致書其天質秀雅如芝蘭玉樹王謝佳子弟也

玉山與郯九成自姑蘇來吳興僧可傳邀予陪遊弁山之黃龍洞時有紫霞同席遂分韻得花字

盤屈度碕礒崯復谽谺龍居潛石洞花暖集蜂衙峭壁生蒼蘚淸泉長赤砂松濤響云壑竹翠滴桃花杖履丹梯險籃輿緑磴遮攀藤嘯猿狖並艸臥麕麚絕頂望笠澤傾溟想女媧遙天連島嶼逺水接蒹葭道士來邀坐仙童爲煮茶林深多虎迹地僻少人家對景詩情逸尋芝道气遐幽塵不到境勝興無涯堪種茅山術宜栽邵圃寶書傳正法靈劍掛靑蛇逕﨑尢峻苔荒突又窪淙淙流暗澗聒聒閙鳴蛙下嶺日欲落登舟路更賖平田飛白鷺別墅宿歸鴉犬吠柴門近鵑啼野樹斜菜畦黃撲簌麥壠碧交加老態慵登渉衰形獨嘆嗟山翁荷鋤鍤村婦倚籬笆駐舫攜紅袖停杯挾紫霞金鑪薰篤耨玉手防琵琶鑿落傾香醸玻璃挿艷葩歌姬聲縹緲醉客笑諠嘩擊柝城將閉吹笳鼔尙撾捲簾風滅燭濕幔雨垂麻今日𨿽云樂他年還共誇更防歸去速燈影照籠紗

雨寫懷

幽談笑話平生三十年間幾度更白髮滿頭今巳老靑山排闥故多情桃花灼灼應無語春雨蕭蕭尙未晴明日扁舟攜好酒南村筍蕨正堪烹

春日書懷

忙衷過韶華東風日易斜黃梁應未熟白酒尙堪賖蝶魄迷幽夢蛛絲絆落花百年能有幾隨分度生涯

送聞梅澗住弁山祥應宮

石磴懸崖人迹稀林深地僻絕塵機井邊丹竈千年冷外山云盡日飛老虎毎來廊下走黃龍常向洞中歸先生有道開門坐松響瑤笙月滿衣

倪瓉

字元鎭毘陵人酷好讀書尊師重友操履修潔詩趣淡雅如韋蘇州作小山水如髙房山自號經鋤隱者家有雲林隱居與予有葭莩之親累辱見招規往而毎不果然多得其所作故並刻云

聽袁子方彈琴

蕙帳凝夕淸髙堂流月明芳琴發綺席列坐散煩纓回翔別鵠意縹緲孤鸞鳴一寫冰霜操掩抑寄餘情

送別甘允從

來從墨沼雲林下共愛女蘿緣石牀喚人鸚鵡語猶澁當戶枇杷子半黃奉橘定應題百顆籠鵞卽欲寫千行蘭亭書法人間少好去山陰泛野航

奉懷張外史

陰壑慘慘緑苔生碧雲亭亭多逺情松杉鶴去轉蕭瑟洲渚花落自縱橫從君下榻住十日看我鼓枻出層城洞口菌巢無恙否定應閉閤著書成

次韻薩天錫寄張外史

谷口路防山木合濕衣空翠不曽晴饑猨攀檻爲人立寒犬號林如豹聲小閣秋深聽雨臥長空日出采芝行道心得失巳無夢沐髮朝眞五更

題所畫喬林磵石

山家日出無行蹤雲林煙蘿逺且重不見鹿眠盤石上提壺自掛一長松

題柯敬仲竹書達兼善祕書後

誰能寫竹復盡善髙趙之前文與蘇簡韻蕭蕭人品系篆籀渾渾書法俱奎章博士生最晚耽詩愛畫同所趨興來揮灑出新意孰謂髙趙先乎吾

達祕書曰堤栁拂煙疏翠葉池蓮過雨落紅衣娟娟惟有前竹長是淸陰伴夕暉又梁王宅裏參差見山簡池邊爛漫栽記得九霄秋月上滿庭淸影覆蒼苔

題所畫雲林小景圖

赤城霞暖神芝秀洞裏桃花不記春何事卻將山水腳鐘陵市上踏紅塵

馮文仲自玉山來攜向畫雲林小景圖復求題詩因用前韻

憶昔舟歸雪浦濵松陵瑤艸欲生春閒拈逸筆圖淸思今日披圖似隔塵

題自畫竹

東海有癡夫自稱繆且迂書壁寫絹楮豈其狂之餘

寄懷鄭徴士

谷口子眞今最賢久別鬰鬰夢相牽好營秫田多醸酒欲買茒屋尙無錢兄病毎書賖藥劵客來惟煮茶煙闔閭城東有艇子憶爾靑燈相對眠

賦句曲外史精舎書在虞伯生張仲舉後

道士朝乘白鶴還樓臺金碧鎖空山半天花雨飛幢節萬壑松風雜佩環丹井夜寒光剡剡石壇春靜蘚斑斑飄然便擬從君隱分我洲一半閒

伯生詩曰隱居聞道無人迹麋鹿來依積雪深毎占雲气得芝術莫怪丹光穿樹林茅君自騎一虎下木客或與羣猿吟知爾此時最相憶想予飛矯度千岑

仲舉詩曰洲別塢鬰巃嵸滿谷蜷云養萬松外史編圖金匱鑰隱居畱誥玉泥封丹池雨現龍無角瑤艸春肥鹿有茸擬借一龕爲洞吏與君來往大茅峯

次韻郯九成見寄

郭外靑山舊結廬防茫野逕望中無殘生竟抱煙霞癖好事猶傳海嶽圖夜壁松風懸雅樂秋池菊水酌商觚倘從世外求賞好趂輕舟看浴鳬

送徐元度還江西

悠悠西江水緜緜江上山借問離羣鶴孤飛幾時還白雪亦忌潔靑雲安可攀時時王子晉吹笙向人間

九日登華氏溪亭

茱萸黃菊稍斑斑野水寒煙蒼莽間送客歸來逢九日華家亭上獨看山

吾友陸友仁甫舊得古銅印一紐以示予辧其文曰陸定之印以名其子而字之曰仲安友仁旣歿仲安求爲賦焉

吾友友仁甫覧古閔世盲示我古印章始得自幽並辧之曰定之釋義爲爾名旣名字曰安朂哉在敬誠友仁今則亡緬懷涕沾纓繄昔黃太史結交漢米生手持玉刻文螭紐交縱橫上有元暉字印刓與弗輕殷勤字其兒祖武冀可繩允以學業懋繼述暉芳英書比二王迹價重十連城髙躅思仰止景行爾其行

張心逺訪郯九成因書以寄

州府今爲掾風埃多厚顏香芹渾滿磵去鶴未巢山思逐春云亂心隨野水閒張君應話我樗散碧巖間

爲馮文仲畫山水小幅

知君近住西湖曲湖水淪漣似輞川下靑松髙百尺時時落雪滿琴弦

題曲江洗馬圖

校獵上林苑洗馬昆明池霜威肅笳鼔雲气畫車旗馬班陳賦頌衞霍綏蠻夷王風旣未逺文明方在玆逶迆霄漢上鳳皇尙來儀

賦居延王孫徳新小隱軒

志隱寜須分小大不論城市與山林橘中之樂固不減洞裏有春藏更深奕戱自能防世事酒尊聊用散衝襟傅說巖築茍無遇豈有朝堂論道心

題水仙

曉夢盈盈湘水春翠虯白鳳照江濵香魂莫逐泠風散擬學黃初賦洛神

蘇臺懷古

望中煙艸古長洲不見當時麋鹿遊滿目越來溪上水流將春夢過杭州

送甘允從

鴻縱髙姿流水去不息枉道別友生揚舲望京國婉孌前途憩蕭條余景匿神京衣冠防左右金張宅驅馬流星繁乘軒春霧集嘉子玉質朗早通金閨籍行逢明主顧入補詞臣職束帶向晨趨陪燕終日昃芳年易爲晚所願崇令徳英英白雲飛渺渺靑山隔秋風應節起萬里思親客遊子返舊居銜枚數相覿

再用歸字韻寄張貞居栁太常鄭明徳

華陽外史從幽討谷內髙人亦賦歸遙憶愚溪對山坐何時菌閣看鴻飛荒荒旭日晞髮潏潏流泉浣素衣寂寞松懸榻處塵生塵尾不堪揮

送元度北遊

荷鍤空林春雨餘艤舟沙岸燕飛初去尋天上仙人佩肯顧山中隱者居霜月四更提劍舞田園二頃帶經鋤蘭榮栁密南檐下佇子雲間枉尺書

送章鏈師遊七閩

髙士不羈如野鶴忽思閩海重經過舟前春水他鄕逺雪後晴山何處多觳觫臥云芳艸細鉤輈啼樹野煙和武夷九曲最淸絕落日采蘋聞棹歌

再和虞道園題劉宗師畫像

焚香坐石孤峯月飛佩朝天萬壑風邈爾空歌傳碧落飄然流響振金宮神君降服霜劑聖主能延緑髮翁共道乘鸞去無迹祥雲繚繞畫圖中

九日

自笑不能孤九日一壺濁酒對西山遙憐玉樹秋風裏靜看鴻落日間艸木蕭蕭云更碧山川漠漠鳥飛還長途誰是陶彭澤被褐行吟意自閒

鄭遂昌隱居梁鴻山以詩寄之

伯鸞近在東山陲室無孟光惟兩兒艸堂貲煩王錄事蓮社緣依逺法師迎我掃除松下雪因君起寫壁間詩便知從此遂眞隱深谷紫芝堪療饑

林下遣興

眼見藤梢已過墻手拈書卷復堆牀聊因水檻親魚鳥欲出柴扄畏虎狼冠制不嫌殻小衣裙新剪鶴翎長從來任拙惟疏放一月秋陰不下堂

賦謝陸繼之紫蠏黃柑之貺【吳郡舟中】

闔閭城外皆秋水斜日維舟方醉眠攜手故人驚夢裏送書飛雁落尊前黃柑開裹煩相贈紫蟹傾筐也可憐憶爾獨居湖上宅晴奇石晝生煙

首夏卽興呈貞居

鵞鴨如雲散碧陂來禽靑李壓低枝深林汲磵常聞虎淸晝焚香獨下帷路出城東無十里燕來堂下不多時可憐稚筍都成竹忽見春蠶已吐絲

春日贈張茂實

久客東海上秋風吹練裙放言愛莊叟笑癖如陸云采藥淸晨出哦詩靜夜聞滄浪可濯足吾與爾爲羣

悼宋髙士

秋日髙人逝微霜蕙艸摧鵞羣空碧沼鶴影自層臺應馭泠風出疑隨密霧來松杉暮蕭瑟撫事有餘哀

十月十三日蕭閒館夜坐

隱幾忽不寐竹露下泠泠靑鐙澹斜月薄帷張寒防躁煩息中動希靜無外聆窅然去虛際誰知有身形曲彥逺寄茗裹賦此道謝且求致梨栗木

繞屋靑山謝朓居木梨栗種扶疏不妨暇日騎官馬自喜淸時少薄書九月授衣霜欲落百年回首雁初飛猶憐踽踽空山客茗裹封題逺慰予

寄段吉甫

昔年段幹木逾垣避其君防翳不可幹淸風扇炎氛徳緜百世下吉甫賢且文神鸞養奇采芳芷結幽芬回視當世士雞鶩政紛紜區區事誇奪子獨志不羣舎瑟作而嘆此道誰復云

章鏈師由蘇州訪鄭有道而歸

良覯忽云阻桐花今亦繁落日滿泗渚揚舲念孤鶱因懷息機叟蘊眞從灌園晨拂石上云佇子接淸言

送髙侯之秦郵

秦漢置牧守猶古之侯伯封建而郡縣仁政固不易漢宣知所本畱意二千石愼哉髙侯車願循古轍迹

惻惻行並序

三月十五日陸元素將從梁鴻山歸吳淞之上是夕坐至夜分始別予入舟賦此追至梁鴻山寄之以定及冬重來之約

惻惻復惻惻幽思從中發感子逺來訪畏子遽言別不有同心人何以慰孤寂矧玆夏春交蕭艾盈路側江水亦浩漾風雨還飄突行將阻攜手轉覺意忽忽交好匪在今髙誼惇自昔人生寜無別所悲嵗時易坐嘆辛夷紫還傷蕙艸碧僕夫竊相告怪我悲憤塞山中梁鴻棲江上陸機宅井臼今蕪穢鶴唳且寂寞子往經其壖徘徊但陳迹天地眞旅舎身世等行客泛泛何所損皎皎奚自益修短諒同歸數面聊歡懌

送李徴君過荊溪訪王司丞

何處尋狂客故人王子猷花落庭前樹風吹溪上舟紫筍生春雨緑蘋滿芳洲心隨酒船發悵望不能休李徴君將還揚州因言沈郎官在吳下賦此以寄

二月桃始花淮南客還家階前疏雨落堂上春衣薄爲言沈約在吳中玉壺靑絲酒如空春風相過蕙艸緑芳菲滿堂樂未終

醉歌行次韻答李徴君春日過艸堂賦贈一首

杜陵昔年有茆屋浣花溪邊錦江曲古人不見春風來桃李無言自山麓石牀蘚澁靑泥幹決渠流水夜潺湲可憐寶劍埋黃土空餘山月照波間今我不樂空懷古短世長年誰比數花下那知李白來山鳥恣歌童亦舞酒酣大笑五情熱作相形求築巖說夷齊相逝居首陽逍遙采薇飽芳潔勿歌虞夏神農詩賢愚等是百年期魯連恥秦亦蹈海笑爾局促商山芝少文壁間對圖畫莫待老來難命駕仰看翕忽浮雲馳安得乘螭與之化漠漠楊花縈逺天迸壑晴雷驚醉眠李侯神爽色不動手中茶雪落輕煙逢君此樂誠艸艸便欲攜君赴煙島海上千年白鶴飛世人胡爲空自老

玉壺中挿瑞香水仙梅花戱詠一首

寒梅標素艷幽卉弄妍姿團團紫綺樹共耀靑陽時折英欲遺逺但恐傷華滋置之玉壺冰芳馨消歇遲

雪中折枇杷花寄吳處士一首

雪中自折批杷花走寄城南處士家明朝雪晴定相顧兩株松下煮春茶

擬陰常侍一首奉寄到祕監趙員外

幽並遊俠地都城百雉連河漢瞻疑近云鳬信是仙樓分霞欲曙花將月共妍摛毫傾藻思獻賦足爲傳還知跨烏鵲夜宿防云邊

秋夜賦

淸漏下數刻疏鐘仍獨聞零露漙夕影端居澄俗氛恬淡斯寡欲榮名非所欣樂哉詠王風忘年棲白雲

秋答寅夫對雨見懷

溽云變陰晦零雨隨風濤的皪集蓮沼飄颻灑蘭臯朱絲緩瑤瑟緑錢生寶刀撫事生慷慨端居倦遊遨處世毎慚栁懷人徒詠陶脆質愛靈藥閒情宣弱毫

古意一首次韻答曹徳昭

齊王好竽客鼔瑟操瑟何以干齊門古人結友多豪傑況爾封君之子孫王國陳詩終大雅楚俗尙鬼悲招魂相思日暮不可見鴻飛防防目力昏

云槎軒

已比溝中斷空思海上浮隨云秋泛泛貰月夜悠悠無路通河漢憑誰問女牛漂揺非有待吾道付滄洲

題陳氏齋壁

愛爾茆齋少塵雜時來下帷淸晝眠風流政思書裙去懶惰惟知坦腹便林間病鶴尙俛啄池上山雞徒自憐何爲當年種桃者移家偶脫區中緣

悼頂山寺淸上人二首

幽曠山中樂飄颻物外蹤梵餘閒憩石定起獨哦松花落春衣靜云垂磵戶重依依種蓮處林暝只聞鐘杯渡前溪見水源偶來佩芷服蘭蓀香臺猶帶山影經卷長依松樹根雲起晴峯還有觸雪消春野不畱痕倐然我已防言說翠竹黃花自滿園

送張伯雨還山

日暮書傳靑鳥使華林瑤艸待君歸挾舟蜿蜿雙龍出背雨寥寥一鶴飛秋水琢成蒼玉佩朝霞補作紫煙衣山中長吏來相覓應借間白羽揮

雪後謁陳子眞

陶公宅南村裏快雪初晴思一遊樹辧防茫來獨鶴櫓揺欹側散輕鷗墨池絕霤春冰滿塵榻繙書夕照收相見惘然如有失掉頭吟詠出林丘

晨起一首寄丹丘

竹晨起聞幽鳥深巷絕無車馬喧多病馬卿非不遇歸田陶令自防言墻陰薯蕷苖方茁雨裏櫻桃花正繁二月陰寒少晴日坐看秋水上柴門

雨後

雨後循除泉亂流落花時節緑陰稠石尊貯酒供抔飲素壁圖山入臥遊翳日長林藏伏虎際天春水浴輕鷗幽棲四月饒櫻筍醉裏題詩一散愁

寄王叔明

幾夢山陰王右軍筆精墨妙最能文毎將竹影模秋月更愛山居寫白雲祕笈封題饒古迹雅懷蕭散逸人羣今年七夕聞多事曝畫繙書到夕曛

寄吳孟思並懷張外史

江海風流吳孟思十年不見鬢成絲舊同野老松花供今寄仙君石室碑秋日滿船初曬藥晴雲浮水獨臨池南山樹裏孤棲鶴爾去何當一問之

送劉彥文爲浙西憲司掾並簡貞居

落日采蘋溪水緑目追帆影先飛鴻寄書爲覓仙人隱種杏久居丹井東逺道悠悠宵入夢晴波洶洶晝多風鳴珂使者淸無事爾得優遊羣掾中

八月十八日蕭閒道館聽袁南宮彈琴是日風雨蕭然有感而作

玉琴轉淸亮風雨更飄颻疏桐防髙館朱槿耀芳條生物曷可遏撫事發長謡弱齡陪淸防循髮想垂髫相見日巳老離居夢且遙秋江雲水去鶴影揺揺

余與元鎭初識時元鎭始弱冠余年六十今余年八十有六而元鎭四十餘矣蕭閒館東齋庭下向見盛鏈師手種二桐忽已十五年今桐陰可蔽十車地因誦桓司馬樹猶如此人何以堪之語元鎭復賦此詩相與諷詠爲之然袁矩書

寄王叔明

能詩何水部愛石米南宮允矣英才最居然外祖風釣絲煙霧裏船影畫圖中他日千金積陶朱術偶同

題米南宮石刻遺像

南宮遺像刻堅瑉猶在荒城野水濵絕嘆莓苔迷慘淡細看風骨尙嶙峋山中仙冢芝應長海內淸詩語最新地僻無人打碑賣毎懷英爽一傷神

寄張貞居

不但入城蹤迹少南林野老見猶稀狂歌鳴鳳聊自慰舊學屠龍良已非蒼蘇渾封麋鹿逕白雲新補薜蘿衣羊君筆札誰能寄欲讀靈文一叩扉

過薩判官齋聽其鼔琴

薩公能琴賢且文城闉一遇何懽欣髙堂掃榻新雨霽爲鼔瀟湘之水雲竹林蕭瑟風嫋嫋山日晻靄波沄沄曲終推琴意愈淡忍卽別去隨飛蚊

戱題嚴錄事所集書畫藪

雨館晝逢嚴錄事手持書畫索題詩金題玉躞齊梁迹墓刻石鐫秦漢碑把玩始驚繁卷軸品量還愧拙言辭古人冷淡今誰尙漫葺殘編慰所思

薩仲明爲丞相府掾時僦居京師其軒曰半野後買宅延陵亦揭是名於軒因雨宿其下遂爲賦詩云

何意開軒名半野身存魏闕思江湖斜侵圃通花藥稍傍薇垣近竹梧千里秋風催斫鱠九霄晨露浥飛鳬如今別買荒城宅自掃風林野夫

十一月二十三日率性徳源共載過林下而予適不在遂返棹竟還明日詩來因次韻重邀之

雲林風雪興不孤指顧可求塗豈迂兩忘主賔政自好一以禮法何其拘我方飄忽念嵗月子乃疏豁笑人奴再爲理棹急相就放筆爲寫狂遊圖

次韻徳源率性所賦十二月四日雪

海宇希防隱一毫行舟冰膠夕停篙愁看寂寂雙峯並細數紛紛亂石髙豈有風塵勞白羽謾思文采照宮袍雪融二月溪流合洞口誰尋千樹桃

余不溪辭

余不溪水涵緑蘋防風吹波蹙龍鱗看山蕩槳不知逺兩岸桃花飛接人溪回路轉松風急竹林華房霞气濕忽逢道士頎而長疑是韓國張子房相期飄拂紫煙裏下攬滄溟浮玉觴

義興吳國良用桐煙制墨黒而有光焰膠法又得其傳將遊吳中售諸隱君輒賦詩速其行雲

生往荊溪上桐花收紫煙墨成羣玉祕囊售百金傳孰謂奚珪勝徒稱潘谷仙老松端愧汝桐法更淸妍

聽秋軒

聽秋軒裏聽秋雨定起山僧坐翠防隱隱煙濤揺夜席蒙蒙花雨著人衣驟如厓瀑衝云落宛似湘波鼔瑟希六用根塵今已淨松篁陰下共香霏

友人期過寺中不至

山寺擁罏夜風聲如怒濤獨吟何水部還思王騎曺曠達予所羨阻別心增勞來玆慰幽寂輕舟可卽操

贈天寜寺福上人

荊溪霜落後銅官日出初自櫛頭上髮更理篋中書上人從定出詠言方繞除邂逅發防笑幻身同太虛

李文逺制墨以贈吳寅甫次韻

潘衡墨法老坡傳承晏相承又幾年獨依山室燒桐子贈與仙人寫內篇石竈霞光存活火夜帷云影淸煙要知文字遺不朽猶向詩中詠墨仙

奉題曺文貞公墓道奉先亭

奉先亭子山之陰雲气低徊何處尋烏啼隧道風林靜蘚剝趺雨後深故老猶言前日事鯫生漫感二毛侵河山流峙英靈在世事紛紛一短吟

曺文穆公旣歿韓伯髙防政爲其子買宅京口

淸貧我早識尙書身後韓公爲結廬可使家聲今不替也趨禁直未全疏臨墨沼揚雄宅郭映雲林謝朓居共愛諸郎遊息地風雩閒詠暮春初

十二月七日與季堅與之夜坐走筆書贈與之

僧扉共臥風雨夕嶽生淸眞何太顚持家有弟足自慰沽酒無錢殊可憐梅蕋衝寒欲放白燈花惱人故生妍孰知旅枕作孤夢周處祠前行買船

遊善權寺冒雪還重居東院

來窺善權洞一上李公樓水玦簾前引云旌松際浮燃燈長不夜垂釣只虛舟欲讀吳朝刻眞成冒雪遊十七日過與之洛澗山莊畱宿復大雪作及明起視戶外巖岫如玉琢削竹樹壓倒逕無行蹤飄瞥竟日至暮未已雪深尺餘賦詩畱別

世途縈荏苒嵗晏不知歸密雪竹林夜挑燈共掩扉稍移神慮靜髙詠言防遇此巖中賞初心悵多違

贈墨生

巖谷春風起桐花落磵紅隔水輕煙發収煤石竈中豹囊祕玉鵞池生白虹湯生法潘谷千載事同風

次韻重居寺柯博士壁間舊題【至正辛夘】

初月五日春意動逺水蕩漾晴如何鏡中羞見白髮短栁上愁看靑眼多起拂緑琴歌楚調爲畱明月掛松蘿弭棹溪南一杯酒他年浪迹倘重歌

題曺僉事畫溪山春霽圖

荊溪之水淸漣漪溪上晴嵐紫翠圍連舸載書煙渚泊提壺入林春蕨肥身逺雲霄作幽夢手栽花竹映山扉磯頭雪影多鷗鷺也著狂夫一浣衣

示友人

子處窮愁際我居憂患中貪殘墮鬼國喜怒屬狙公莫笑淮陰俛誰同鮑叔風雪汀畱雁迹飛舞任西東至正十年十月二十三日予以事來荊溪重居寺主邀予寓其寺之東院凡四閱月待遇如一日予歸命大覺懴除垢業使悉淸淨乃爲寫寺南山畫已因畫說偈

我行域中求理勝最遺其愛憎出乎內外去來住止夫豈有礙依桑或宿禦風亦邁雲行水流遊戱自在乃幻巖居在於室內照胸中山歷歷不昧如波底月光燭眄睞如鏡中燈是火非紿根塵未淨自相翳蔽耳目所移有若盲瞶心想之微蟻穴隄潰囅然一笑了此幻界

爲方厓上人畫山就題

摩詰畫山時見山不見畫松雪自纏絡飛鳥亦閒暇我初學揮染見物一似癡郊行及城遊物物歸畫笥爲問方厓師孰假孰爲眞墨池浥涓滴寓我無邊春

初書記以詩來別且諄諄開諭深見方外之情因走筆次韻奉謝並期面別

但知四大皆假合順境逆途非樂憂夢中妄想驚得鹿海上忘機思狎鷗舉世何人到彼岸獨君知我似虛舟詩來說法能開諭頑礦無情也防頭

題方厓墨蘭

蕭散重居寺春風蕙艸生幽林蒼蘚地緑葉紫璚莖早悟聞思入終由幻化成虛空描不盡明月照敷榮

題方厓臨水蘭

蘭生幽谷中倒影還自照無人作妍暖春風發微笑二月二十四日潘子素王叔明來慰藉臨別爲寫水傍樹林圖並賦詩

積雨開新霽汀洲生緑蘋臨流望逺岫歸思忽如雲

絕句三首

秋水淸空似泛槎此生汩沒似無涯蕭閒堂上收書坐八月芙蓉始著花

芙蓉花下坐鳴琴疑在瀟湘斑竹林翠節霓旌煙雨濕秋來江水不知深

嶽王孫子最淸顚袁老彈琴和磵泉一簀松肪初醸得賸將醉爾竹林前

鄭明徳新居

僦居吳市仍栽竹掛榻髙齋獨待予風引香煙金鵲尾雨添書水玉蟾蜍仲舉未應治一室更生何用博羣書繞牀阿堵那嫌俗毎罄金錢一飯餘

潘純

字子素淮西人世儒業博學通古今善談笑作詩爲文迥出流輩壯遊京師名公大人無不與文晚居淮浙間名重一時云

題周公瑾墓

伯符早世將軍死鄴下羣臣賀魏公石馬荒涼眠道左紫髯倉卒帝江東二喬信是傾城色甲第空規建業宮百尺孤墳蓋春艸逺林寒食紙錢風

山行卽事

石子路三義居人八九家緑分鄰寺竹紅出矮墻花野老能娛客山泉自煮茶茜裙誰氏子赤腳髻雙丫

題嶽武穆王墳二首

海門寒日澹無暉偃月堂深晝漏稀萬竈貔貅江上老兩宮環佩夢中歸內園羯鼔催花髮小殿珠簾看雪飛不道帳前勅勒舞有人行酒著靑衣

湖水春來自緑波空林人迹少經過夜寒石馬嘶風雨日落山精泣薜蘿江左長城眞自壊鄴中明月竟誰歌惟餘滿地萇血艸色年深碧更多

送顧仲父赴廣東市船提舉

合浦明珠久不還使君風采動羣蠻鮫人把臂來城裏荔子堆紅出坐間江映蕉花鸚鵡緑雨昏榕樹鷓鴣斑昔年駿馬經行處父老那知得重攀

題蘇伯修滋溪書堂

華屋書充棟淸溪樹拂檐波光浮藻井云影亂牙籖四世風流在諸生禮數嚴歸來謝賔客長日下疏簾

題伯修春風亭

靑陽動防和條條原上來緑池解輕冰芳庭散香埃粲粲桃李花照耀初日開永懷亭中人春服宜新裁

送杜元父赴南臺掾

故國江山在行臺地望優顧瞻烏亦好卻憶鳳曽遊寺隱淸溪曉蟬聲玉樹秋郎官多古意莫上最髙樓

題豫章楊季子水北山房

舊聞楊季子水北有山房竹色長年緑松陰五月涼雨絲深釣渚風帙散書牀亦欲相從去江波不可航

送金溪道士南歸

南州髙士芰荷衣賣藥都門盡不知手種溪頭千樹杏花開正是到家時

送諸葛子熙闗中打碑

漢苑秦宮生緑蕪斷碑殘刻墨糢糊應從三峽浮船下欲問君家八陣圖

送路吏張蒼麓又別號養晦【循國忠烈王諸孫】

寂寞麒麟閣浮沈雁鶩行已聞書上考猶不負前王古井宮槐冷空山海檜長歸心似潮水日日向錢塘

送杭州經歷李全初代歸

東家老人語且悲衰年卻憶垂髫時王師百萬若過客靑蓋夜出民不知巷南巷北癡兒女把臂牽衣學畨語髙樓急管酒旗風小院新聲杏花雨比來官長能相憐民間蛺蝶飛靑錢黃金白璧馱西馬明珠紫貝輸南船繁華消歇如翻掌官中賦斂年年長里巷蕭條去不歸華屋重門結蛛网語中嗚咽不欲聞道旁狼虎方紛紜麒麟鳳皇那復得使我益重髯參軍參軍在官近一考素髮蕭蕭坐成老上官掣肘下吏罵賴有閭閻獨稱好杭州公事天下繁大才處決無畱難參軍累官日益貴何術可使斯民安

桐花煙爲吳國良賦

常聞吳剛上天去手斫嫦娥宮裏樹調向人間作散仙陽羨州中水邊住曽見玉兔搗霜三生悟得燒墨方墨成得錢卽酤酒那知世有白玉堂百年生計萬慮息身不求知名四集臥吹長笛看靑天嵗掃桐煙三百石周郎昔斵長橋蛟腹中有白凝爲膏石牀暖傾玉髄滑竹屋夜搗山月髙江南李墨人共惜安得今人不如昔君看鬰鬰歙州山山上靑松盡千尺

題顧周道畫濯足圖

脫屨白石上濯足淸泉中悠然天際想木末生防風

題髙宗二劉妃圖

秋風落盡故宮槐江上芙蓉並蒂開畱得君王不歸去鳳皇山下起樓臺

題趙子固蕙花蛺蝶圖

江上靑山日欲晡幽花小紙墨糢糊華淸宮殿生秋艸零落滕王蛺蝶圖

題王若水幽禽圖

花間幽鳥愛幽棲揀得春風最好枝只有江南王若水白頭描寫是徐煕

贈歌者杜氏入道

夜涼瑤佩玉丁東月下焚香禮碧空願逐吹笙王子晉並騎丹鳳彩雲中

簾壓濃寒晝掩門沈香火暖淡氤氳舊時衫子渾無用剪作仙家百衲裙

云髻髙梳鬢不分掃除虛室事元君新糊白紙屏風上盡畫蓬萊五色云

秋日奉陪徴君李先生遊華山

輕雲淡秋色涼日靜琳宮水落白石上人行深樹中悠悠坐長嘯肅肅來淸風仙人不可見芳艸碧叢叢

題巾子山房【僧室】

淸江抱禪棲山頂在屋下朝霞生庭戶老樹立石罅日出漁舟集日入市賈罷僧子獨何爲長年事閒暇

送海東之西省出戍

窮猿憑險弄干戈五月樓船奏凱歌自古蠻夷多反側只今州縣重差科漢家循吏文翁少亮府謀臣馬謖多莫道鮫人居水底海中曽見不揚波

題劉髙州國初運糧文卷後

帝室經營始髙州饋餉多猶存數紙在已是百年過勲業麒麟閣英雄勅勒歌漢廷功第一隻合數蕭何

艸堂雅集卷六

欽定四庫全書

艸堂雅堂卷七

元顧瑛編

鄭東

字季明溫州之平陽人幼酷嗜書明春秋後生學徒爲舉子業者一經指授皆就繩墨作文爲詩防趣髙逺別有文集行於時今所載者特與予家題品者耳

題宋髙宗畫扇頭自題云萬木云深隱連山雨未開

多時海上日光催猶道千山雨未開總被浮雲能障斷龍沙不見翠華回

題葛仙翁移家圖

多事移家向道塗定從何處覓深居無人占得神仙气乞取靑牛背上書

題江貫道平逺圖

飛烏欲沒暮煙稠落落人家竹樹秋絕似南徐城上望蒼茫野色入揚州

題張戡瘦馬圖

北風蕭蕭沙艸黃天寒馬瘦骨如墻渾家兒女雕鞍上日日陰山射白狼

題士宣杏花雙喜

移時山鳥鬭芳叢深院佳人晝睡濃起立階頭驚碧艸不緣風雨落春紅

題李唐牧牛圖

羨殺田翁不出村牛羣坡上散如雲買牛何日同渠牧短笛時吹向樹根

懷舊

滄江樓上酒初醒起視林花落曉星三月到京春雪霽太行山色馬前靑

送郭彥昭北遊

白面郎君好逺遊卻從遼海上幽州十日南風行萬里牽牛夜夜在檣頭

天妃祠前潮已生踏歌捶鼓送郎行黒水洋頭好風色數過萊州五日程

莫聽謳歌倚柁樓令人愁怨憶南州一片姑蘇城上月送郎直過界河頭

寄郭熙仲兼簡郭彥昭

翼也東吳彥孤標玉樹柯政須愁飲少且莫倚才多曉日開靑嶂秋風連白波無人相問訊小阮近如何

題報本寺

迢逓珠林滄海邊參差緑水石渠連燈燃方丈開猊座屏擁罘罳防法筵天女時來花亂下龍君欲至風泠然金相夜涼遙共禮月華長照寶階前

送何謙亨歸撫州

二月離家作吏長江行船興有餘文采曽承盧太史風猷不墜宋尙書豫章寶劍何由得東海明珠政不虛多時失奉髙堂饌歸釣寒潭一尺魚

和郭熙仲

毎愛揚雄能作賦不憂賈誼易遭讒蒼鷹拂拭黃金鏇駿馬光明白玉銜太乙頻來觀象帙麻姑相許寄銀椷獨愧才名難並立見稱龍尾也非凡

寄呈梁承防

太平天子重詞臣色爛宮袍寵澤新應對金鑾明日月步趨玉署上星辰夜分執笏傳宣急晝永揮毫艸誥頻自愧不才頭已白秋風垂釣大江濵

贈墨生魏元徳之京

昔年廣陵有魏翁隱居不出玉山中朝汲山下泉暮采山上桐手操玉杵不計工一日煮麋三日舂墨成包以錦十重色如犀角堅如銅魏郎傳家墨逾好我始得之如至寶喜聞學士延閣開驅車欲向都門道爲君抱墨三嘆息虞公目昏揭公老

贈筆生陳重實

吳興老馮善擇毫擇毫入筆銛於刀近年楊陸亦有法聲價直與馮齊髙陳生後出掩三子射利肯作庸工饕欣然爲我開一東詎數豕鬛並貍毛才濡入手卽圓熟揮灑不覺運腕勞野人得此殊快意翰墨𨿽拙尢便操旣不能寫虫魚防又不喜書龍虎韜暮年但欲給生筆收拾遺史明誅褒顧無好句相報答且復浮以尊中醪气酣耳熱秋風起江山如助詩人豪

九龍山懷友

風雨兩鄕難縮地山時讀去年詩九龍何處云深淺一雁不來人別離老樹引藤秋結子黃猿窺果晝呼兒遙知句就無人解月落山靈墮淚時

題楚江淸曉圖

樹碧江寒日出遲靑山雲起亦多時幾人船屋緣貪睡佳气朝來竟不知

題朱澤民秋江獨釣圖

山川無防云萬物粲可數長江秋气至美人在中渚涼風吹蘭舟木葉下如雨魴鯉豈必多書卷良可咀初非與世殊聊以樂空屢

題張叔厚畫琵琶士女

蝦蟇陵下春風夢潯陽江頭秋月愁莫怪靑衫容易濕多情司馬雪盈頭

題馮文仲畫山水

六月涼風吹板扉蒼苔生滿釣魚磯人生抵死貪防祿如此溪山不肯歸

題顧定之畫墨竹

眼中得見瑚樹無乃佳人碧玉釵酒醒同誰步淸影不勝白露滿秋階

題王若水畫棘鍼野雉

雉於翔有煜其章隱而弗見於雉何傷【一章】雉於止翟翟其尾𨿽離於棘於雉何恥【二章】雉於雊孰捫爾噣凡民多言亦孔之疚【三章】

題從子倫畫梅花家鳬

池上花開如白雲碧波鵝鴨動成羣擬開水檻供垂釣日日春晴共汝分

題盧尊師三香圖

美服兮繽紛容佩兮氤氳咸告予以谷旦聊容與兮江濆爰周顧兮九野忽邂逅兮予昆季佇立以待予廼執予手而與言羌齒髮之未化尙偕老兮夫君

題徽廟馬麟梅

龍樓鳳閣美人歌賞盡瓊花碧玉柯驛使去時渾浪折江南春色巳無多

題範寛小雪山圖

雪壓寒林萬木垂經旬不與野人期蹇驢借得如黃犢猶怕山橋不敢騎

題趙翰林桃花馬圖

昔共將軍戰陣間髑髏濺血上斑斑昆明池上教人洗選入天家十二閒

題趙翰林畫馬

大宛前日進龍媒屹立天池駿骨開黃帕寶鞍才卸卻鑾輿八月上都廻

題管仲姬著色竹圖

賜防曽陪玉座旁瑯玕光彩映椒房秋風此日愁無限恰與苕溪秋水長

題李唐秋山圖

萬壑霜飛木葉丹石橋流水暮生寒卻疑二月天臺裏一路桃花照馬鞍

題趙千里髙士圖

題詩日日樹陰傍不斷淸風灑石牀騎馬出門塵似海百年都只爲官忙

送郭彥昭歸吳中

江淸碧月出東垣良夜開樽修竹園天馬何年漢墀下爰鶋此日魯城門豈求碧海瑚樹貪看炎州茉莉盆定擬重來尋玉局容成洞裏與君論

又

外沙沙頭潮沒渚海壇廟前唱蠻歙政喜南風吹五兩不愁落日轉檣烏鯿魚一尺恰上釣吳姬二十獨當壚醉歌白雪誰能和擊碎筵中玉唾壺

送日本僧之京

萬里乘濤來絕海中朝冠蓋盡相知丹丘博士與飲酒靑城先生邀賦詩傳鉢底須歸故國把文遂欲動京師絕憐船上看春色二月官河水發時

送駙馬西山公詩

明侯徳美世莫儔麒麟之趾丹鳳咮黃流芬芳在尊防繅借光彩收琳球王姬下嫁禮服優鋈金爲車白玉輈閨中通籍孰與侔貴宜列爵同徹侯大布遂易狐白裘事業直擬追前修賦詩援筆思不畱天機豈用加雕鎪眾觀后羿親射侯束手欲立江輒流法書一字千金酬玉釵之股瑚鉤大儒老師日與遊論道極口稱伊周二年市官畱小州政寛坐致東南酋三韓毛人及琉球行縢在股寶絡頭長風萬里驅大艘象犀珠貝充海陬貢之府庫常汗牛歸視其室惟蒯緱聖主在位將爾求出入王命爲舌喉

題畫山水歌

君不見謝康樂短面長髯痩如鶴作郡安能棄丘壑又不見鴟夷子屬鏤飛霜赤心死一棹三江入煙雨我生千載下酷愛古人心本野老仙縮地誰得傳顚墨淋漓醉中灑幽幽樹意含暝雨朶朶山頭靑欲雲橫江依約度深谷三里五里東西鄰采芝定有商顏叟槲皮之裘槲葉裙神仙有無不可卽杳杳路斷桃花津何人相期過西麓牲肥酒熟秋樂神祗知耕鋤及婚嫁廟堂黜陟那得聞扁舟從何來盈盈載秋碧嵐光忽已冷日暮問家室熒熒林隙燈火靑雞黍家人具令夕終南相繼售卑價才薄官防遭箠罵久知富貴成茹荼吾獨愛山如食蔗家貧恰有買屐錢白髮漁郎許借船箕山潁曲命吾駕百嵗胡爲墮機擭

題王若水梨花山鵲圖

庭北梨花爛漫開一雙山鵲忽飛來人生有幾淸明節日日春風醉百廻

李元珪

字廷璧河東人端厚沈毅重然諾酷志讀書非其人不茍與交書法如困學凡所寄詩章多爲好事者持去故所載不多雲

感懷

異方久漂泊嵗晚羈吳門感慨俯流水悠悠度朝昏荊璞獻所知懷寶非有恩達人一傾顧至道千古存富貴易追逐安能效塵奔世態日已薄憂心向誰論

一日復一日

一日一日復一日百嵗能消幾雙屐玉龍嘶斷東溟波春風吹老南山石栁花著水流靑萍瑯玕弄影生秋聲霓裳短衣尙堪舞髑髏醜眼不再明竹馬兒童誇疾走檀板梨園歌白首桑根陵谷號饑狐一夜黃河向西吼芒碭山下赤龍子千古英雄魂不死崆峒重揖廣成公笑我擕來亂紅紫羲和盡意驅長云有酒誰酹田文君燕雀紛紛戱鴻鵠古人道義今無聞東家嬌娥怯春老曉鏡畫眉鬭新巧開屛自語芙蓉秋妾顏不似當時好一朝一朝又一朝黃塵車馬長安橋麄衣藿食養心骨防看鵬背摩靑霄

題梅花士女

夢裏尋香出曉城一聲殘角暗魂驚美人不作羅浮夢獨倚梅花看月明

秋暮

秋色已雲暮天寒未授衣異鄕三載過倦客幾時歸交漆惟君久論心見面稀題詩寄淸隱江國雁初飛

送趙季文之湖州知事

芙蓉幕裏舊參軍文采風流思不羣執法憲庭名久著分符水部政多聞今朝別酒聽吳曲後夜輕帆卸霅云咫尺相思相憶處一琴一鶴獨隨君

春日訪雲林隱君倪元鎭

往嵗慕幽隱玆晨適雲林倒屣荷主意下榻情何深取琴爲我彈唐虞有遺音感子曠達志滌我塵煩襟雨過池艸生虛松竹陰倚檻俯流水開軒聽鳴琴芳春集嘉防酒至還自斟愛客畏言別維舟睇遙岑

南昌諸郎立春次日邀飲江閣

置酒宴江閣濟濟皆郎官素心偶相愜气味如芝蘭東風奏防和晴雲靄林端美人歌白雪玉筯行春盤焉知千里客共此一日歡夕陽下西麓徘徊更憑防

冬日平江寄倪元鎭

文館裏逢君日剪燭傳杯夜話時寒月半親下榻幽人滿坐共吟詩無兒守舎馮唐老有客分金鮑叔知咫尺維舟空悵望封題聊爲寄相思

雨中夜宿洲江浦

春陰江浦易黃昏雨里人家早閉門歸雁雲間知塞路過帆沙觜帶潮痕遙膽北固靑山郭只隔南淮綠水村野寺疏鐘到孤枕閒愁淸夜與誰論

秋暮夜宿望亭

茅屋沿堤密掩扉官橋昏黒泊船稀守關戍火明村塢隔岸魚燈照石磯寒木盡隨溪雨落斷鴻猶趁野雲飛篷欹枕渾無寐倦聽人家夜搗衣

贈伊遜祕書載書歸文翁石室

一燈夢覺靑藜杖長揖蕓臺入四川載書深藏石室裏居還近艸堂邊蜀臣漢士明日月文翁武侯相後先江上揚帆歸萬里幽花野艸鎭經年

梁溪春暮寄範徳原

三月梁溪上徘徊憶故人客畱山館雨花落野橋春媿我無兒子憐君有老親何時相對榻重與話酸辛

梁溪畱別虞彥髙

野人情曠達志不在輕肥夜雨三更夢春江一棹歸神駒難並駕鷙鳥不羣飛老去才聞道吾生漸覺非客海陵光孝寺秋深感懷二首簡盛克明

海陵蕭寺裏獨客感秋深只有君知已更無人聽琴鶺鴒天共影促織夜偏吟回首南塘路凋殘楓樹林孤燈照無寐飄泊寄僧房蕙艸零秋露莎雞啼夜墻愁來嗟伯道老去憶馮唐曉把靑銅鏡生憎鬢底霜

次韻遊虎丘

寶剎近城郭峯從海湧來千人盤石側絕壁劍池開聞道吳王冢今爲釋氏臺古碑題木客陳迹幾風埃

題文湖州湘中推篷圖

嶽王樓前湖水邊離歌驚覺鷓鴣眠生綃一幅秋云亂又上江南客子船

江行春暮

江岸薔薇也自紅可憐夜雨落花藂不如燕子知人意个个飛來近短篷

白鷗

幾个白鷗眞可愛碧波蕩漾卽爲家春江正喜中流急又趁潮頭過淺沙

張渥

字叔厚博學明經累舉不得志於有司放意爲詩章時用李龍眠法作白描前無古人𨿽達顯人不能以力致之

題所翁畫龍

我聞眞龍神變化呼吸風雲齊上下胡爲卻向九淵潛頷下驪珠光不夜一朝帝勅鞭雷霆祕怪恍惚無逃形蜿蜒千丈露頭角顚倒山嶽翻滄溟乾坤澒洞日爲黒元气淋漓收不得願將防滴試天瓢艸木晴光蘇下國龍兮龍兮汝爲龍攀之不見追無蹤何當飛空附其尾手接鴻蒙究元始

題金碧仙山圖

丹崖翠壁五雲間此是蓬萊第一山笑指碧桃花發處玉鸞曽載月中還

題明雪蘭

援琴誰嘆生空谷結佩應憐感逐臣九畹斷魂招不得墨花夜泣楚江春

題百禽噪虎圖

短艸空山怒養威百禽驚噪向斜暉寢皮食肉堪憐處且喜將軍出獵稀

題書扇

一自蘭亭飛筆後昭陵風雨夜如何當年老嫗能知此扇出人間百價過

題王元章梅

照水疎花冰有暈橫痩影玉無痕孤山月冷黃昏後拄杖曽敲處士門

題趙翰林墨蘭

白鷗波防研池淸楚畹香風筆底生記得弁峯春雨後撥云移種向南榮

題昭君出塞圖

黃沙漫海幽云髙燕山雪凍春不毛其人生長獰如梟氈處肉食膽气豪角弓羽箭花紋刀踴躍快馬騰飛猱旗樹日驚霜飇云是使者來漢朝漢宮佳人顏色嬌蛾眉顦顇髮無膏手揮琵琶響檀槽聲聲嗚咽寫郁陶穹廬不暖鄕夢勞邊月長照非良宵天寒賜著灰色貂雙壺灔灔傾蒲桃金門玉殿心旌揺長安煙水空迢遙穹廬蹋歌嗾犬獒自憐耳絕聞簫韶畫工受賂死莫逃筆底妍醜移分毫掖庭舊好防不交在北𨿽恨寵可要和蕃計失令之驕干戈萬里紛擲跳廟堂老將蜀錦袍玉帳坐爵麾赤旄兜離碧眼滿近郊鳳凰之穴蟠蛇蛟北風動地吹黃茅獨畱靑冢狐貍號流魂千載誰能招嗚呼流魂千載誰能招

題了堂上人鏈雪軒

雪消成水固非異煮水作雪眞爲奇吾師悟此煎茶法掬泉敲火須臨時手搏淸風防明月幻作一同滋味別試看椀面乳浮花濁惱消除置冰銕君不見達摩面壁雪山中至今直指傳宗風又不見玉川先生洛城裏軍將叩門日髙起何似松風堂上人不譚九轉丹有神嗽瓊咽玉詩淸新華池肥水常津津

李瓉

字子粲姑蘇人幼從元明余先生遊資性曠達多才能讀書作文之暇旁通浮屠並漆園氏學凢有品題若不經意而穎脫過人與余友善故所寄尢多焉

仙韶曲

九天宮闕五云西金門曉辟千官齊云韶仙侶奏天樂聖王南面方無爲八音克諧八佾舞風傳龍管雷鳴鼓至和薫蒸大樂舉羣生萌芽萬物覩聖人立極四海淸咸英韶濩皆同聲億萬斯年垂鴻名

遣興

客舎沙南蒲子岡流光愁思共防茫疎林翠竹含溪影小樹紅梅播埜芳解樂師防方入海乘舟張翰謾歸鄕不如卻學南山牧叩角浩歌淸夜長

因顏陋隱寄上淸外史薛卿

仙人薛外史髙隱在幽閒碧雲上淸境浩月瓊林壇博雅坐虛室飛神修大丹彈琴松樹裏吹簫淸夜間幾時訪山館相與遊三山

立春奉寄海虞山人繆仲徳十韻

嵗星司淑气天造立王春艸出金茸細梅開玉蕋新三陽仍及泰萬象始維屯防勝皆題句金花亦記辰至音聞木甲厚味列盤辛江海恩波濶山川化日醇明時調玉燭聖徳降絲綸之子當全盛行歌就隱淪舉觴空顧影伐木獨懷人輾轉不能寢題詩慰所親

春夜集諸奕友

海濵初春夜寥間髙林蕭條羣籟寂蕭蕭防風吹繡衣悠悠明月生歌席諸君才气何卓犖専心能繼奕秋學旗壘還如事攻掠黑白昭然見彊弱淸宵玉漏何遲遲笙歌滿座傾金巵坐中賔客亦皆醉霜落西樓烏夜啼

春原

林樾風初協村原泥正融香蕪連埜碧冶杏過墻紅塞鴈歸天末巴鶯出谷中春光濃若酒歡賞興何窮

春初奉寄海虞山北聲九臯上人

杖錫虞山北春風憶舊遊翠厓云毎集丹壑水爭流染翰超懷素哦詩繼恵休何當上湖夜相與泛扁舟

栁枝詞

吳江緑水生春明江上栁枝今漸靑棲烏啞啞中夜鳴愁絕東風長短亭栁枝當戶森成束思婦正倚防幹曲別情有恨不可解萬里相思淚盈掬愁多不織流黃機織得回文更慘淒功名悞人不足恃槁砧槁砧何日歸春夜懷豫章倪中豈並太原王本中二子皆客京師故詩及之

耿耿春夜永迢迢更漏殘美人隔千里淸月在江關舉桮不能樂援琴孰爲歡悵望五云外目送雙飛翰王子經緯學防繹茫無端倪生富文史落筆回狂瀾古劍沒丰城太璞昧荊山奇材每不識萬古一長嘆而我困畎畆漂流吳楚間釡魚獨恆饑衣鶉毎懷單慷慨念二子頻年事徵鞍庶幾抱瑟心不愧齊門彈

題倪元鎭聽松樓

昔者貞白隋梁間躬行道徳謝塵累隱居獨在華陽山好聽松聲白雲外泠然虛籟何蕭蕭刁刁淸聲雜調調宛如王母揺玉佩想象子晉吹笙簫我亦從來愛幽險羨子結構尢髙逺巧言如簧獨不聞絕愛蒼髯鳴翠巘春林夜起颼飅聲天風海濤來靑幾時相過一洗耳醉中同躡鳳凰翎

春艸曲

春風百艸生何許伊沅之洲澧之浦荃蘅蘭蕙與芳杜馨香采色紛無數鶗鴂先鳴眾芳舉萬緑如煙花欲語王孫遊子去湘楚蘼蕪開謝山之阻春艸無情情獨苦別離恨深乃終古春艸生淚如雨

江浦送別

協風吹冰泮水色微茫緑沙融文禽集波暖白鷗浴之子逝將別分手愁局促離觴一何頻徵舸嗟去速今日江浦東明朝闗山北棹歌不堪聞淒然淚盈掬

歸鴻曲

髙秋鴻雁來仲春鴻雁歸闗河道路逺沙場聲韻悲去年曽寄帛書去回文織就相思句槁砧逺在邊城戍髙樓不見絕心緒愁多別久淚防幹何日歸來再合歡一聽歸鴻一生怨揚子江南春雨寒

欲雨

大埜積層陰油云閣時雨蜉蝣出陰曀商羊頻自舞夕月離於畢土气潤於礎及春望滂沱萬物盡興覩

闗河栁

關河春初官栁靑上有棲烏啞啞鳴千樹萬樹恨如織水逺山長無限情栁絲忽換黃金色當時憶送遊俠客去年驚心揚子南今年又恨沙塲北關河栁枝管別離離人一去何時歸折枝千里寄相思

上亷訪監司圖嚕公

聖主今堯舜賢臣昔禹臯風雲千里迥日月九重髙宰執仍銓注明公實俊髦上憂分閫轄威令樹旗旄防贊安藩翰論思並略韜爲邦過魏邴論事失蕭曺逺道驊驑迅長天雕鶚翺浙河淸泚泚風俗樂囂囂力穡甘耕耨條桑各繹繅人沾施澤恵國著秉鈞勞憲將俄優擢王言極寵褒豸官方就列鷹鏇忽辭縧稷契當朝著夔龍千載遭幸生交泰日下士荷甄陶

滄浪亭

蘇公昔在宋盛時文采才名動天地暮年築居向滄浪艸聖相傳世尢貴積書爲林墨爲池長歌散髮鬢如絲風流百嵗不泯滅及此士論無燐緇憶昔嘗爲吳下客刺船攜酒訪陳迹卻思重遊不可得臨風淒然念疇昔

遣興

遲遲當麗日冉冉及陽春艸色連煙翠栁條垂麯塵哦詩紅杏館漉酒白綸巾欲寫江淹賦淒然寄逺人

鬢絲行

君不見少年雙鬢如靑絲骨格磊磈淩雲姿金鞍玉勒五陵道桓桓意气不可羈功名未成淹嵗月短影蕭條如白雪忽然不知老將至滿目塵埃仍汩沒人生百年寜有待富貴功名豈長在何如日飲金尊酒醉學山公歸倒載

淇緑堂緋桃

淇緑春方麗緋桃滿樹枝繁香何冉冉穠蘂獨離離冶杏皆慙落殘梅只謾披擬攜浮蟻酒與客醉金巵

雉朝飛

仲春風日生淑气畦麥靑靑與天際一飲一啄性所同時哉時哉雙飛雉雄唱於前神不驚彼雌隨後相和鳴雄雌頋盼各得意牧犢對此能無情人倫久廢禮義缺夫婦恩情易懸絕千年惟有杞梁妻生則異室死同穴

擊檝行

日華悠悠江色淸碧波萬里生春明商婦琵琶別怨生擊檝渡江舟正行美人美人旣無情澧蘭沅芷揚芳馨欲見不見心怦怦輕風吹羅裳擊檝且勿忙恐驚菇蒲中交頸雙鴛鴦莫學桃根與桃葉渡江一去音信絕江上春來復春去對此流光淚盈睫

牡丹一章奉寄玉山公子

巷南亭館春風樹魏紫姚黃取次開翠羽當林影麗紅雲繞坐國香來凝酥暖泛金壺醸羣玉晴籠錦障埃洧外何能誇芍藥番禺自足愧玫瑰竟湏髙宴煩燕女左手持花右酒桮

暮春三絕句

水生澤國䢐春暮倚杖汀洲立恵風千樹桃花紅雨落滿林竹筍緑陰濃

牡丹滿檻紅於錦栁絮隨風白勝緜何日扁舟釣湖上滄波深處一絲煙

屈宋文章冠天下才華名譽本源流後人曷足能窺測權變經常乃不求

戴勝吟

江臯春暖桑盈墅三農耦耕蠺事舉嗟爾戴勝胡爲來乃有鳴聲驚織婦戴勝來降於桑采采麗羽何淸揚天時月令仍相當玆禽一鳴谷雨至農人聞之興耒耜蠶成繅絲秧及蒔

種葵

種葵南軒下葵長不盈尺芃芃初葉茂挺挺交柯直匪以花爲美有取心向日孤忠類臣子恆性若有徳只恐秋風至蘭蕙同蕭瑟𨿽然遇雕落凡艸孰可匹

栁花

澤國春餘江樹盡栁花無數沒鳬翁每當白日飛晴雪似與遊絲逐恵風灞上啼鶯孤驛外隋堤歸馬夕陽中離人欲折還驚嘆空對柔條恨不窮

袁南宮江西歸吳門隱居短句奉寄

江國䢐春暮蘭苕生恵風佳人天之末髙隱林泉中有懷不能伸愁思渺無窮朱弦發淸響大雅振黃鐘依依閭門栁去去塞北鴻永言寄歌詩用以慰幽悰

搏熊婦

關西幼婦如花容乃有猛力能搏熊徒手搏熊熊力窮神色不變如英雄嗟熊之力猛於虎初若恃彊欺幼婦一市見之皆爲驚玉腕朱顏那好武君不聞昔之猛虎嘗負嵎馮婦攘臂而下車千秋萬古稱善士嗟婦固與常人殊

上昆山知州王世傑

中原多異气盛世產賢能事業人恆慕才華世所稱朝廷方海納名譽翕云興讜議驚僚屬雄文播友朋爲州宗敬義下令不驕矜舊染還思革仁聲信有憑明時當舉用善教任宣承梗治民俄變並緣吏所懲龔黃政教美杜召徳音聖主方前席行當瞻日升

芍藥

恵風吹芍藥爛漫亞雕防緑葉生春末紅葩粲榦端穠桃空媿赧冶杏亦凋殘準擬攜壺酒開軒醉玉顏

春半

水國春將半叢篁映白沙檐楹皆燕雀徑術接桑麻吟嘯分江色登臨愛日華何當學鄭子谷口問山家艸堂雅集卷七

欽定四庫全書

艸堂雅集卷八

元顧瑛編

唐棣

字子華吳興人由茂才仕至吳江州知州尹休寧時有善政民爲立生祠能繪事嘗畫嘉熈殿爲上所知尢長於詩有集行於時

潮音渡

送客潮音渡飛花春又殘隔溪聞笑語倚櫂看峯巒落日漾晴彩東風生曉寒往來人似織應羨獨憑防

寄題謝子翼晚翠亭

洞庭咫尺少經過嵐翠霏霏晚更多風作雨聲鳴墜葉云垂秋影落滄波楓林賽社聞村鼓橘岸開船發棹歌欲泛空明三萬頃恨無題詠到陰何

城西閒居

久欲依山每恨遲居貧難辦買山貲貪收古畫人誰購愛種名花手自移近日看書愁散漫經年曬藥補淸羸裁詩寄與諸朝士還道如今老更癡

古詩一首上復齋郎中

吳蠶繰出絲如銀頭蓬面垢忘苦辛苕溪矮桑絲更好歲歲輸官供織造不知何歲轉省輸從此居民受煩惱今年省官賢且明省中庶務多變更我公首爲去玆誰料寒谷春風生民作歌詩感公恵公心自與民情契願言積徳遺子孫贊輔皇家千萬歲

慈感寺

溪上前朝寺人間古道塲栁垂門外綠花發殿頭香雨榻晴猶濕風廊暑亦涼經僧旋繞處淸磬散還長

丁復

字仲容天臺人有盛名往年予訪虛一趙眞士於白鶴觀時公在座間後數年君去世檜亭集始行然多所遺落今所輯錄皆補其缺其出處見檜亭集中

山水圖

飛流怒觸靑厓急倒樹斜欹白漲深峽日曉晴生雨气石林寒色起春陰豈無百丈牽江上應有孤猿惱客吟行路人間盡艱澁未應小米亦闗心

賦姚氏瑞竹軒

想見靈萌錦籜兼露蕤戢戢長雙尖蒼擎漢使駢頭節翠擁吳姬縂角【闕】疊和鳳聲風及檻並回鸞影月當檐何因末客勞前席相對此君長卷簾

送余遵道之當塗學錄兼柬嚴教授父子李伯羽昆仲

楊公晚歲多髙弟余郎妙年初試官爛熟厭聞渠手熱瘦生從笑此肩寒開窓白鳥當書幾把箸靑山落飯盤監郡長侯賢特地下階相接愛儒冠

嚴家父子賢橋梓李氏弟兄芳桂枝大白甖來須彊酒小靑衣至又傳詩庭槐夾道寒垂角泮水橫橋冷見眉頗怪東頭近州縣教成何日罷榜笞

送一宗上人覲師秋浦因懷舊遊奉悼印江宗公兼柬季瞻仁卿子和三徵士

江色遙連池口山潮痕新上石頭灣阿師棒喝機鋒疾令子棹歌心宇閒春歸芳艸落花外月出白猿靑樹間水車嶺頭一相憶龍河寺裏幾時還

二年秋浦將諸友兩寺春林喜醉回抵掌笑談空記憶上頭尊宿已凋摧奔流歲月尋常去倒上江潮日夜來好與長歌白石爛平天水色一銜杯

送璟上人之武昌就道入京

弔古且過鸚鵡洲觀光還到鳳凰樓乾坤百歲易遲暮風雨幾時今蚤秋南國每逢天際雁北溟不化水中鷗黃金軟貼伽黎色卻愧蘇卿尙敝裘

和唐長孺致仕歸

黃山三十六嵯峨江上相逢碧玉珂社稷終淹長孺直文章每患士衡多教官不足先生飯詞客曽論織女梭石田茅屋歸來好安車蒲輪柰爾何

蜀山寺江月樓

髙僧愛居江月樓霜飛木落蜀山秋天空直與江無底月出獨登樓上頭烏鵲自驚迷島樹魚龍不動失沙鷗江流東去日西落白髮未知人世愁

送慈上人遊金陵

吾鄕名彥俱見之吳門畱滯未云遲杯前落日當人沒笑底春云爲客披一錫先期成獨往六朝遺迹許同嬉卻爲蕭寺鬥酒飲浩歌須君詩句奇

書唐仲實寄題紫陽山興道觀詩後

萬仞花屏天下奇三十六峯遞參差仙人騎鶴夜度嶺客子問龍秋上池厓根一一十洲樹丹顆明明五色芝何年卻送唐君去細和山中所賦詩

賦得雨花臺送勝上人歸吳

云公髙坐講貝葉天女虛空散寶花綠艸漫生新雨後靑臺獨上夕陽斜眼中歷歷六朝樹海上翩翩五月槎雪色鱸魚生作鱠朱涇船子釣綸車

題飛霞樓

仙客離居帝子家朝朝樓上看飛霞九華山頂畱鳬舄五色雲中接鳳車幾上珠光紅似日庭前桃子大如瓜持杯更有憑髙興直道銀河泛海槎

寄題湛碧軒【伯生書】

古道南昌湛碧軒名方西國給孤園靜臨無地天垂蓋虛動承塵月湧盆雪气兼浮寒竹繞秋聲防動夕花翻靑城樵者遺題墨紫禁通宵幾夢魂

五日登賞心亭

秦淮之水繞郡流誰家後園紅石橊人間五日不作飲天上浮雲空自愁白髮尊罍將稚子畫闌珠翠賞龍舟回頭楊栁生新月騎馬朱顏擁從騶

送禦史自湖廣按部還遷內臺

驄馬巡行楚子國詔書逺召江南還要令耳目在左右用廣視聴銷回姦雕鶚橫空霜翮勁鯨鯢落波海水閒玉帛繽紛朝萬國卻從東封祀泰山

壽寧寺送僧歸永嘉

淸涼脫眾東甌去乍暖興孤南路賒總謂龍河新作寺終憐雁宕舊爲家石【闕】或問菩提樹海國爭看優鉢花更道本來無所住尙看鳴錫帶飛霞

懷虞伯生

奎章學士虞夫子老向山中臥白雲祗爲盛時成瑞物鳳皇鵷鵠自成羣

懷李仲公

閔子十年居白下仲公文字數相看信州河下扁舟泊風雨蕭蕭獨夢寒

懷祝蕃逺

白衣寺裏一尊酒語坐古藤將葛彞饒州博士應相憶獨上春山采紫芝

懷危太朴

十五年前危處士秦淮江上忽相逢眼中一一驚奇見如上昆侖羣玉峯

懷汪伯羽

桂櫨楩楠未盡識艸艸何堪別長公喜是鳳簫吹月下髙秋日日願東風

題錢舜舉畫雞

花前爭雄兩角勇花後伏雌孤哺雛忘身縱欲作花伍塞耳不聴時大夫

孟氏山庵和劉堯佐韻

綠映春林如積苔山翁仙去客能來松根斜日停杯看無數幽蘭花自開

題謫仙觀瀑圖爲方逺賦

三生異精爽千載獨情親已愛匡廬境更愛匡廬人謫仙騎鯨不可返香鑪瀑布長在眼上人字逺非偶然前身自是東林逺往年掛席下小姑陶公社路埋春蕪定中時復一歸去石上夜發雙芙蕖卻訪天門捫絕壁仙燈防防厓孤碧竦身健陟日尋覓舉頭近將天咫尺銀河倒掛三石梁錦袍宛在五老旁淸風緬邈九江秀逺席依稀七寶牀卽欲攬之忽不見飄然散作秋云片笑向吳興唐子華爲寫水墨裁東絹

和鄭復初書懷

促促誇父杖汲汲祖生鞭無繩能系日有酒可忘天身後長千載生涯近百年時題醉中語翻解得稱憐此生非獨得與世偶相依睡帶晨煙起行將落日歸未能超有迹漸欲到無機矯首終遐漠天髙黃鵠飛

送戈伯敬歸臨川

江上兼旬雨山中六月秋澄潭周室下飛瀑出巖流雪气生蘿僻陰輝動竹幽隔年懸寄幙此日上歸舟昌運難忘仕名邦自足遊三神淸颯爽六帝久淹畱著述恢前史編題發大猷揮毫驚冠豸下馬按行騶秋剡烏臺上晨光白璧投先傳廣陵肆不待集賢讎郭相名初重王公禮更優虞翁深奬子吳子早趨摳道在珠淵媚譚敷蠒軸抽殷周起釣築廊廟賴謨謀自謂才須用寧知命尙仇向來聞亞聖傳食且諸侯宣惠庸非擬勛華信所侔只今同海宇不敢固林丘燕賺曽論馬齊歌或飯牛彼遺從彼耳吾出豈吾不喜色毛生檄驚心季子裘家尊臨饍憶庭稚掩書愁親戚來還廣朋儕過問稠作花燈陸續鳴樹鵲綢繆行省新官好淸朝哲士收大廷陳寶器奇產尙琳球上壽登觴俎循常進瀡滫徵書應自及束帛況加修抱甕聊玆老持杯寫我憂王門裾已短那得效枚鄒

寄朱以寧奏差

生世若萍梗憶別悟斯言蘭舟乘趙女晴湖看文鴛作賦比黃祖下榻識陳蕃與子各試吏間隔邈攀援旅食更朝暮簿書厭啾喧念彼廊廟器爲國秉要論玉堂事明主聲名照乾坤屈伸固有待奐若魯璵璠志士當守素抱徳良自尊春風媚桃李松柏常髙鶱

夏日過龍翔寺養防室問琦元璞書記因讀鄭明徳詩就韻奉贈

新竹滿墻雨西鄰畱老翁上人虎丘虎作客龍河龍及室每愛玉樹好住屋少隔銀杏東日不得見夜作夢時一過之但恐空百年共秋艸兩間同轉蓬昨日之日我髮亦已白明日之日子顏寧復紅眾皆上我固下宋石盧胡誰售價花緣梅苦暖爲冬葉爲松髙寒入夏南風西來卽是秋商歌且爾鏘鳴球一蝸舉世兩鬭國六鼇何防三山洲須君界發白毫相放我江湖之客舟我年五十久知命我自信之誰與證君今語我我卽聞我且語君君乃聴僦屋得園一畆耕煮菜作羮全無成何如戚叩牛角長歌夜夜迨天明

李五峯題此詩云初讀新竹滿墻雨意謂類馮海粟及讀至一蝸舉世兩鬭國六鼇何防三山洲大以爲好

奉餞玉淵上人之湘南

湘之山兮蒼梧九疑在其南君山當洞庭少平兩峯上向周遭六十里而乃逺與之相參他山霹靂感神物異朶菡萏開優曇阿大中郎道吾住滿院蒼竹秋蕭槮猶子上人別我去故山紫芝春郁藍置酒送之與眾醵贈言有以豈我緘匡廬有峯未讓嶽彭蠡之澤何如潭佛樓行將五鳳入僧省趣至兩馬驂常家太守新作寺廣闕衲子禪爲龕開堂卽當龍象集說法亦遣蛟鼉諳固知近郭殿閣逺政以在水波濤涵夜宿尋汀下鳴鶴晝光入棟搖如蠶何當多寶分半塔永聴屑玉霏淸談道气迎人昔蘊借林霏送客朝熊繹渚梁同楚國虎闗失守嘆崤崡訖今諸孫散吳越猶以喬木知纓簪仲南覲母良亦好玉淵奉師尢所堪晨聲走覓鐸繞殿夕影出送經寘函推門數數喫茶去寫詩往往待酒酣老艸也復譽新好饌蔬每卽充饞貪杜陵可以卽枕簟揚雄泊如忘石甔豈不記祭酒歸來有髙致作詩送淵因寄及當時自謂蒼厓翠壁之石或者爲我鑱師今之行實是歸之人其聞之亦將馳夢於春山杳靄之蒼嵐政如天臺老客失二子靑萊可摘赤腳可使有酒且湑無酒且酤舉杯在手念之到口不能銜天闗劃開雷府疾雞肋不足虎口饞淩霄更上亦安穩抱甕竟老吾無慚

送鄭防泉入茅山

三君各上鶴背去三峯卽同鼇背還遂此天家開洞府至今仙島在人間靈夜直趂虎出白气晝擁許龍閒淸秋坐嘯向髙頂處處稻田云繞山

瀛海仙翁有令子逺訪茅家三弟兄霞气繞庭先作夢佩聲行道或來迎丹飛木末龍頷吐霧下松根虎魄成今年江上有狂客共櫂酒船歸四明

項炯

字可立天臺臨海人端行積學爲時名儒嘗居吳中甫裏書院獲相與從遊惜其詩不多得云宿鳳皇山上方懷古

夜豁山坐泬寥一尊月下酹江濤縱橫龍尾霜痕斷彷佛虎牙雲气髙誰云魂魄猶思沛細看荃蘅忍反騷百五十年眞夢爾古槐殘蟻黑於毛

石壁削下三千尺掛我雙屐棲林廬潮聲夜半起天末月色秋髙照雨餘禪榻了無羅綺夢酒家或見鳳鸞書塔根蘚骨化黃土寧使人間瘧鬼除

江左夷吾浪得名豫州英防亦沈冥夕陽逺樹山如赭秋雨荒臺艸更靑漢苑玉魚誰復昭陵石馬已無靈可憐白髮商人婦猶向鐙前話後庭

楚聲四起國殤悲運盡東南事可知塞下徑推金馬去艸間俄見石鯨隳祝宗端合先祈死丞相空聞後出師落日半江秋寂寞乳鴉啼繞萬年枝

卽事

江南水濶疑無地漢北風髙忽似秋鴻雁定應驚悄悄麒麟何許泣幽幽步兵阮籍惟耽酒隱士龎公不入州敢饜朝盤堆苜蓿封侯渾是爛羊頭

送袁孟敏歸潭

吳門送客折楊栁迢遞郵亭短復長五月海云應未熱孤舟江雨定防涼春濃乳酒浮鸂鶒夜冷牙牀攬鷫鸘歸到故園無限樂小山招隱莫須忙

次韻鄧祭酒贈極元禪師

麈尾天花灑石扉莫教五色掩摩尼峯頭笑縱金衣鶴竹裏閒尋玉版師言論每懷龍井夜扶攜渾似虎溪時芝云更擬分蒲榻黃葉滿山題近詩

題趙子固水仙

龍波乍起湘云濕帝子欲歸歸不得十二煙鬟防遙碧到今愁魄寄湘花畫出深愁雲繞筆

題趙子固蘭菊

涼云如波散銀浦飛虹不見行天鼓野花幽艸一圑春暖天相倚愁殺人

空井辭

石闌古蘚靑連錢老梧石罅孤根懸下有一斗琉璃泉轆轤不鳴修綆斷蛛网蒙蒙梧葉幹

江南弄

篁深雨過月色靑濕螢幾防風穿櫺秋聲滿江龍一吟江空漠漠懸疎星鳳皇城頭石花吐雷擊老樹蛇骨腥鬼雄騎黿潮際上暗藤如山走漆燈

吳宮怨

繡楣灑黃粉椒壁張紅靑倚檐樹如鬼深艸蛇夜鳴髑髏已無淚古恨埋石扄

公莫舞

龍蟠錦帳金奕奕虎旗無際人馬立肉林垂陵阜赤萬甕行酒晴虹濕大蛇中斷狂魄滅重瞳無光射寶玦雷憤風愁三尺鐵河山未必如瓜裂老荒辟咡語公莫頭上靑天懸日月

妾安所居

北風玉燕落雲際曲屏夜渺紅冰碎守宮不滅腕痕香蕙帳垂垂雙錦帶杜鵑聲裏發珠林黃葉夢中行紫塞防秋舊校馬如狗繡鹿毳袍新樣制芳魂一防渺何棲煙雨菇蒲大江外

感秋六首

南風久不作囂祲曀中天龍文裹羸牸熊防散如煙萬蟻赴墜蝶防於下瀧船誰當昭若防凍雨灑枯蓮劉項龍虎爭遺民盡瘡痏故掾入收律諸將醉斫柱四老亦彊出兩生終不起三王盛禮樂竟爲呂政燬烏乎百代下汲汲豈無意

洛陽少年人英風振四方三表與五餌可以紿中行胡爲慟歲餘不一試而亡曽顏𨿽魯愚豈曰終荒唐天才何代無養之當有方

班超負奇气投筆西出闗風塵髀肉消日月鬢毛斑茍可利吾國何必求生還偉哉馬伏波竟死壺頭山雲雨手翻覆越盟久已寒尺布與鬥粟意態尢可憐狂奴豹隱霧故人龍在天鶴書訪羊裘賤貴何足言今年深入山逝將同木石時讀古人書撫髀成感激顏生𨿽陋巷易地亦禹稷彬彬韶輅冕損益文與質杜陵安知此妄語同盜跖哀哉疇我晤長林月如漆

髙明

字則誠永嘉平陽人至正五年張士堅榜中第授處州錄事長才碩學爲時名流往來予艸堂具雞黍談笑貞素相與澹如也

題孟宗振恵麓小隱【宗振孟後之裔】

汴水東邊楊栁花春風散入五侯家繁華一去江南逺閒汲山泉自煮茶

題支離叟

錢唐門裏支離叟短髮蕭疎色黧垢雪霜歲晚結輪囷風雨年深增老丑挫箴治繲總無能欲與冥靈齊上壽天公怒此怪且孏勅遣靈官下搜取勾婁吉利忽飛來虎倒龍顚盡灰朽女蘿飄騰白鶴去琥珀迸裂靑羊走繁陰已逐謝仙車枯漧徒存韋偃手邇來好事猶痛惜嘆息形模無復有寧知百年皆夢幻靜看萬變互紛揉榮枯相尋無已時成壊有數元非偶南山誰信梓化特昆侖俄驚栁生肘朝菌何曽閱晦朔棫朴那知避薪槱全軀孰似櫟社樹絜之百圍今在否人生根蔕不可牢況爲艸木計近久野客空嘆倚江柟老奴謾泣瑯琊栁寒煙落日西湖邊衰艸荒廬園數畆不見當時銕門限春蚓秋蛇徒蚴蟉雲飛盡墨池空直寄亭前誰酹酒

送蘇參政

日月垂光照海濱東南聲教屬儒臣九天雨露金甌重萬里山河玉燭新田野年丰多貢賦江湖秋靜息風塵此行宣室須前席賸有嘉謨爲上陳

上苑東風珂佩鳴宮鶯初囀隔花聲天淸北口煙塵淨云去西山雨雪晴畿甸居民瞻奉使衣冠國子拜先生漢家張趙何須數待看臯防致太平

天上神仙白玉京煙花繚繞鳳皇城端門日上紅雲動太液春寒綠水生封事曉當香案奏奎星夜接泰階明更看鼎鼐功成後綠野堂深遂素情

趙渙

字季文【闕】人由憲掾陞湖州從事端謹廉方人見其儀表莫不興起從政之暇放情詩畫皆爲時所重然不茍得也

暇日同仲穆諸公遊道塲山和東坡韻

道塲山深美林麓坡老文章照巖谷簿書休暇得良朋載酒幽尋歡意足朝寒嵐重陰漫漫石頭路滑靑屈盤仰瞻孤塔倚髙漢俯聴絕壑鳴飛湍老僧愛客煮茗出暫與閒雲分半席自言住山八十年夾道長松手親植宗人好事擕歌鬟爲予嘯傲泉石間壺觴到防卽傾倒何必西湖與東山郡圃花開少晴旦屈指春光已過半百年行樂能幾何爛醉芳時莫長嘆

病後過道塲山漫成

愛此道塲泉石好公餘每到卽欣然兩山空翠疑無地一塔髙寒別有天未暇耕云深隱遁何妨煮雨小畱連賞音最重東坡老爛漫雄章萬古傳

連日南山風共雨染深溪色綠依依官閒自喜詩添槁病起誰憐帯減圍栢府無才名漫在艸堂有約夢頻歸足艱未快登臨興空羨雲間鴻鵠飛

宋沂

字子與淸江人由成均諸生擢藝文監掾遷贑州從事復除常山縣尹與予防於白鶴觀出示春詠亭槁因錄數詩用刋於左

題燕士李叔成靜怡精舎【叔成故淮安郡侯子也】

守道豈忘世脈脈重端居曠懷不可極淸風生太虛寂寂獨無營欣欣常有餘童子啟戶晝讀孔氏書窅然在隘巷時來長者車問我何棲遲東陵未丘墟矧伊幽州士何爲臥空廬答云各有志素絲尙匪污相從賦黃鳥駕言歌白駒鳳兮或來下愧彼狂接輿

題澹齋

泠泠山下泉謖謖松上風松風吹我心置彼山泉中淸深聊洗耳汪洋因蕩胸時時酌酒孰與甘醴同張侯坐齋閣尺宅如虛空泊然濯塵慮明徳庶彌崇

題聴秋軒

憀栗夫何如幽齋致虛極相看數竿竹更覺萬籟寂顥景逾淸曠天宇彌寥泬涼颸發金奏繁露漙玉滴髙梧庭鶴唳衰蕙虫喞願言凝耳韻端居以遊息

送趙禦史仲禮之任南臺並柬兼善達公經歷元載王公用道孔公二禦史

天子龍沙拜法官議郎新戴辟邪冠曉辭漠北冰霜重秋到江南艸樹寒諫疏頻煩明主聴題詩長共故人看應憐閭裏誅求急尙布朝廷禮意寛幕下風淸鳴一鶚臺端雪霽見雙鸞寥寥渡海三冬翮煜煜淩空五色翰晉代新亭蒼蘚合梁朝舊寺土花殘石城慷慨悲袁粲別墅風流憶謝安千里憑髙麾繡斧幾回攬轡並銀鞍諍臣事業須公等努力明時匪素餐

奉餞禦史中丞汪公大司徒致仕歸隴右

仗引絳騶中執法鏡懸淸鑑大司徒當今天子尊元老自昔諸侯祖二疏臘盡掛冠辭北闕春來供帳出東都魏舒就第施行馬薛廣傳家保賜車徳教萬民防帝賚王封四世贊皇圖翰蕃方國歌周雅帶礪河山著漢書燕塞驊驑知故道隴云鸚鵡識前驅平泉艸木芳華裏終日垂紳擁玉魚

東海謠奉送宋太監降香海上天妃廟

東海鯉魚搖赤尾舳艫盡發江南米帆檣出沒蛟鼉窟靈雨神風勞帝子紫衣使者麾金幢麒麟暖玉隱天香元君晝下翠旗濕百靈冉冉天吳立使君騎馬歷東吳吳中父老爭迎趨自言春濤漂白骨官家下詔復徵役今年隴畆秔稻空縣官索租到疲癃丁男登山拾橡栗妻孥含酸向人泣使君北來神人應憐赤子百憂集明年海若不揚波君歸宣室當如何

送逯都水赴海運萬戶

都水使者日邊來黃金虎符照漕臺笑持英簜入滄海不比徐福求蓬萊將軍昔騎靑驄馬風采桓桓丹闕下紫髯如防半成霜議論精神更瀟灑今年運米發東吳三百萬石皆明珠揚旗列防耀云漢伐鼓鳴金轉舳艫將軍尙文今尙武何物鯨鯢敢予侮欃槍蕩滅凋瘵平報政歸來奏明主

贈別黃徳廣赴都

江上相逢渾未久忽對芳尊傾別酒君向燕臺萬里餘我畱吳會三春後當年曽入承明廬千官委佩侍金輿此行剰擬長楊賦何用頻封光範書

白鶴觀次韻鄭防泉呈朱仲文陳庶子

誰寫黃庭一兩章碧桃花發日初長欲求大藥黃金鼎先解明珠白玉璫漠漠春陰連海气遲遲云影度天光羣公共愛幽棲好芝艸瑤花雜眾芳

次韻答蘇昌齡

二十四橋春雨晴髙齋日日讀書聲寄來滿紙【闕】濕想見吹簫防月明傾蓋淸尊相爲醉盍簪白髮可憐生東風三月淮陰郡寫寄綢繆故舊情

寄馬易之

近日淮南見馬卿新詩句句掇瓊英畫船不肯畱三日先載東風過四明

自是風流愛鑑湖木蘭舟上倒金壺鱸魚蒓菜戀鄕國馬湩蒲萄憶帝都

艸堂雅集卷八

欽定四庫全書

艸堂雅集卷九

元顧瑛編

郭翼

字熙仲姑蘇之昆山人明敏博學不屑爲舉業專志爲古文詩尢精悍縉紳先生無不愛重之人言婁東之能詩者必曰東郭生云

題張戡畫瘦馬圖

瘦骨鋒稜珠汗落臥痕半雜古苔煙未脫將軍金匼匝又防兒女玉嬋娟倉皇日色龍沙外慘淡秋聲雁塞前神駿只今誰貌得開圖老眼一醒然

宴婁東園分得五字韻

迢迢望瀛洲流云下東渚笛教仙人借酒使文君取篔簹寫林綠菡萏發江雨煌煌金閨姿天動星文聚華辭播蘭茝繁價登璚瑀龍鍔秋濤淨鳳羽云色五燕遨亦云暢驩集那得屢驕驄蹋晚轡閣門涼月舉

寄郯九成懷鐵厓且聞有挾璚花赴倪雲林之約

府中從事近將書只道淸狂事事無雪艇下來要陸倩雲林直去看倪迂醉時自舞鐵如意愁裏休歌玉唾壺揚子艸堂頻有約速來滿擬爲君酤

江水辭二章

江水一百里送君君去時丁寧桃葉渡莫唱渡江辭江水一百里江流七十盤初三上月相憶照彎環

題宋髙宗便面

康邸龍飛日中原不可支乘輿猶北狩淚濕畫中詩

與野航泛舟綽山懷玉山

綽山樹色靑如薺蕩裏張帆曉鏡開烏目峯髙云北下白沙湖濶水西來菇蔣打雨鳴還止鸂鶒迎船舞卻回好入【闕】

盡祗慚揚馬是仙才

樂府十六篇

江南曲

江南暄新花月天美人盤遊緩愁年翠鬟姣春扶上船扶上船月如水霞蓋車度花裏

遊女曲

麝衣寶珞花氤氳芙蓉小釵金鵞裙流目艶艶思若云思若云可憐嬌玉條脫金步搖

采蓮曲

靑溪小姑雙嬋娟蓬蓬荷葉金槳船含情戲采並目蓮並目蓮爲郎喜刺滿莖傷玉指

采菱曲

湖灣小婦歌采菱蕩舟曲曲花相迎花開鏡裏搖明星搖明星妬華月郎不歸怨花發

陽春曲

栁色靑堪把櫻花雪未乾宮中裁白紵猶怯剪刀寒

鳳臺曲

聞道嬴家女吹簫入紫雲如何鳳臺上不棲祖龍君

淮南王曲

漢武好神仙淮南去不還徒令風雨客感淚茂陵阡

獨漉篇

求祿求祿淸白不濁淸白尙可貪污殺我明明日月麗乎太淸明君當寧明臣在廷賞不虛功刑必當罰孰將混混我寧察察濯乎不污皭乎不緇莫夜之金弗替於懷幸甚至哉歌以言志

自君之出矣

自君之出矣花開又花謝思君如日月耿耿晝復夜自君之出矣徒守零落耳思君如車輪輾轉愁不已自君之出矣琴瑟何曽禦思君如落葉蕭瑟悲秋暮

明鏡篇

開鏡珠璣匣盤龍百鏈金使君持照妾不解照君心

采蓮曲

蓮子復蓮子苦心郎不嘗爲郎剝蓮子蓮子憶空房

汴隄樂

已信隄名汴誰教栁姓楊龍舟行樂地不得復歸唐

王孫曲

春來百種艸無那怨王孫迷卻郎歸路萋萋不斷根

夜夜曲

蕙花空帳不生春香壁泥紅墮网塵防步姍姍燈影裏金屏夜降李夫人

題柯敬仲梅花竹石圖

夜寒起坐看龍影金閣罘罳小殿東夢覺香吹梅子樹玉文堂上月方中

題李遵道小寒林圖寫廉夫詩後

溪泉溪樹滿春靑寫入桃源翡翠屏揚子風流那可得爲渠安个鐵厓亭

行路難十二首

贈君蒲萄之芳醇璚瑰玉佩之鏘鳴昆吾鹿盧之寶劍空桑龍門之瑟琴紅顏暉暉不長盛流光欺人忽西沈願君和樂兮欣欣聴我長歌行路吟不見陸機華亭上寥寥鶴唳詎可聞朝愁不能驅暮愁不可處中區何陿隘乘雲汗漫瑤之圃爰從王母訪井公復約元君謁東父靈桃花開銀露臺玉文棗熟靑琳宇我願於焉此中息錫以遐年永終吉

君不見艸木榮復凋靑靑摧折風霜朝人生寓一世何異石火飛流猋貴賤壽夭百千殊死者前後孰可逃當年稱意卽可樂烹羊炰羔召同僚莫令閒慮損汝神未老面黧毛髮焦岡頭松柏多髙墳聲譽俱隨塵壤消令人及此志沈菀上堂鼓瑟歌詩謠

門前十字街車輪馬腳不可遮馳名逐勢死不畏赤手生拔鯨魚牙得之未足爲身榮敗者顚倒紛若麻嗟予無能守命分樂取意適不願奢諸君惘惘胡不思來日苦少去日多丈夫闔棺事始定何用無益長怨嗟秦女捲衣咸陽宮蘭煙桂霰茱茰芳泥金爛爛輝五采新衣新賜蘇合房朝擁羣仙行羲和禦車駕飛龍莫從天女遊月中吹笙鳳鳴空君恩恐移今已衰羞將淚滴紅芙蓉寧作蓬池並翼鳥飛飛到死匹雙雙

離離西園艸翩翩蝴蝶飛憶昔與君婚媾時年華容色兩相宜死生謂我不棄置中心不合勢必離還君金鑮畫搔頭不忍與人結相思

今日復明日年年月月從此積一年三百又六旬彊半夜消五十刻予年四十貧不仕戚戚何日展顏色看花抑鬱與誰語對酒彷徉不能喫諷誦書詩百家言唇腐舌禿齒臲卼眼中靡曼盡年少靦然面目予不識不知主之何者神彼此薄厚胡不均人言人有願願至天必成兒子長大力田穡有酒樂我平生心

蹙蹙靡所騁出自城北門顧瞻荒丘中鬱鬱蹲石麟石闕字漫漫不知何代貴者墳形骸已滅魑魅迹物化盡爲狐塵吁嗟漢家陵闕荒無主靑山落日秦川下猶聞樗裏有智人天子之宮夾其墓今日休論智與愚昔人意气復何如願借飄颻丹鳳舄與子錬形入云墟庭前芳樹花參差歲歲爭新滿舊枝開白開紅接芳葉撩亂二月三月時昔日美人顏似花看花暮去朝復來紅袂羅襦炫香露靑天白日春風吹而今零落少顏色見花惋惋含悲思百年何人得長好嘆息謂君君不知長安豪俠無所憂紅雲百尺起髙樓簾櫳玳象織爲蓆麗服綺食擬王侯黃金買妾防嬌彈銀鞍走馬逐貴遊不知仁義何辧爲孔墨不知事業何重爲伊周他人叩之無一言磈然坐待歲月遒天意茫茫胡可道夷叔餓死顏回夭君不見落葉辭故枝南東北西從風吹君不見薤露何易晞人死一去無還期君於此時坐憂老不知日月疾若馳冨貴在天那在我爭者招尢速其禍且從陳遵投轄飲適喚王戎如意舞以玆日夕意歡樂昔人愛酒苦不足達生委命皆有然君獨胡爲自拘束君不見信陵君仁而下士有名聲步從毛薛遊盡禮於侯嬴食客無慮三千人何況大國一个臣東閣虛席生埃塵縱使蘇秦生乎太平世閉口結舌難列陳

陌頭采桑悲好春秋風落葉愁殺人豈獨推移感時序念君客遊恆苦辛鴻雁秋髙斷邊色蠨蛸露寒流网塵豈無膏沐可爲容愛而不見心孔瘨憂來不覺沾裳衣援琴未鳴聲已悲怨妾防防而獨處羞見合歡雙鳥棲君不見流水泯泯去不還日月逐逐曽無閒人生長恐死催促富貴早來開我顏飲酒飲不多直愛美人揚美歌只今愛樂亦巳晚過眼百年能幾何

題倪元鎭畫雲林圖

鬱鬱倦時燠雲漢雨如洗美人旣云遘胡寧不忻喜防煙朧夕樹鮮月度秋水人生豈無適所適當在爾

蹋踘篇和鐵厓韻四首

簇花小銀云作團雙尖繡襪星流丸金蟬束腰燕盤盤燕盤盤防門下第一名齊云社

倡園小奴花个个蹋踘朝朝花裏過釵墜蜻蜓髻倭墮髻倭墮玉瓏嬌倚樹雙臉紅

綠云艸色光如苔防樓紅扇相當開美人淩波蹴月來蹴月來不墮地袖回風動羅袂

花落水流春滿路走紅蹋踘羅塵步繡襦鴛鴦暖香霧暖香霧酒光獰紅映肉太嬌生

和李長吉馬詩廿三首

騄驥連錢動金鞍鏤玉羈無人尋穆滿借與閬風騎肉礧錦纏鬃流云汗似紅太平無戰伐驂驔走沙蓬龍性非凡質騰波出紫雲檀溪飛過日應識漢將軍繡霞橫虎脊珠汗抹龍章落日靑蔥嶺霜髙艸色黃龍印畱官字霜花剝暗毛長鳴愁顧影秪憶九方臯霞目鏤金鞍霜蹄削玉寒曉看經邏些暮已驀樓蘭瘦骨如山立臨流飲渇虹誰憐中道棄苜蓿老秋風出河冰在鬛昂首動驚飈伯樂不再活誰復振金鑣神駿知無匹驍騰絕域來流沙一丈雪夜拂白龍堆天子飛黃馬牽來賜近臣玉堦新雨過風滚落花塵內廏玉花驄斑斑歕肉騣奚官新浴罷沙苑踏春風佛郎通上國萬里進龍媒曉日開閶闔虹光射玉臺天馬誰能馭和鸞駕紫防年年淸暑去霹靂逐龍飛大奴司虎苑驃騎牧龍廷不擬歌秦驖重看賦魯駉騋牝三千匹云屯十二閒六飛當禦駕喜色見龍顏霧漲蒼龍鬛風鳴紫玉珂駿羣空冀北天象動榮河踣【闕】超云影拳毛散玉花相將馳鳳苑寧復困鹽車宗愛舞馬錦色看如雲離宮三十六樂動半天聞赤驃何神駿應憐識者稀賢材生並世騰踏看追飛莫言淹皂棧也防蹋祥麟逐電疑無影如龍自有神煌煌金絡腦裊裊紫遊韁看花不畏晚相逐過橫塘秦皇七匹馬追風个个輕不聞東海北采藥上蓬瀛驥子大宛種房星夜降精漢家求不得兵壓貳師城

題仙山樓觀圖

五雲樓閣世間無日月龍光出綺疏王母眾中金羽蓋雙成扶下紫雲轝

題美人圖

上淸宮殿五云車降下仙人蕚綠華怪得雪衣無个信只將條脫寄羊家

題詩意圖

郁金堂上春濃否薄薄羅襦杏子紅白日繡牕鸚不語都緣詩思落花中

題倪元鎭畫

不見艸堂榿樹西早來雲气忽相迷野老回船怕風雨竹雞柵裏莫教啼

題秋山圖

山上浮雲天幾重秋髙華散玉芙蓉好擕謝朓驚人語醉裏來登落雁峯

絕句

沙洲蘆葦如城郭水深門前百丈洪老漁曬网臥日裏稚子捉船行水中

楊栁蓋江花蓋屋就中二月覺春多一雙白鵠浮新舫窄迹紅雲踏艶歌

髙桃花發江林裏蝶防鸚銜四散飛便開金畱連看莫放靑春冉冉歸

可惜淸明雨也晴好春須看水東亭桃花如馬斑斑色楊栁蔵鴉樹樹靑

芣苢新生蓋地面辛夷髙開滿上頭生憎雨惡兼風惡轉益朝愁復暮愁

雨多二月連正月艸沒南園與北園一面無情花片片百般如怨鳥言言

昆山謠送友人

吳東之州婁東江民廬矗矗如蠭房官車客馬交馳橫紅塵軋投康與莊雞鳴闗市森開張珠犀翠象列道旁吳艎越艦萬首驤大帆云落如山崩舟工花股百夫雄蠻音獠語如喫羌水仙祠前海茫茫魚鼈作道虹作梁龍堂貝闕當中央靈女緩歌吹笙簧馮夷伐鼓相鏗轟或乘飛龍下滄浪大檣小檣火流光翠旗摩云互低昂左驅勾陳右攙搶天子錫命祀南邦重臣下拜靈慈宮太平無象躋成康吾州富庶文物昌厥田下下賦下上歲貢天府民職恭君子誾誾講虞唐小人業業爲工商大夫從事舉賢明堂曹僚屬登其良王郎作掾材用長理煩剸劇乃不蘉自少軒輊有父風穰穰學業盈囷倉乃翁七十須眉蒼二三昆季故昂藏中郎虎髯黠而彊誠心懇懇愛其兄願汝忠謇爲國楨子孫慈孝百祿將願集中正以爲裳願以仁義雜爲珩願言揖子以爲明徳音秩秩亦孔章

天臺行送友人

吾聞天臺山一萬八千丈赤霞壁立百雉城閶闔天開勢摩蕩瓊臺雙闕云幾重羣山俯伏華頂雄靈仙聖所窟宅紫气彷佛飛防龍滄溟直下但如沼靑煙東望蓬萊小火珠光動金銀宮日月跳丸幾昏曉丹崖气散如飛霜艸木冬夏涵天香羽人霄蓋擁旌節雨衣雲帶雙翺翔石橋飄緲那可度憑雷躡雲天所怒不知方廣今有無如何絕卻人間路有客有客多好奇方舟明日過靈溪靑山之谷事幽討手援芝艸歌古詩

贈卜香印錢道人

吾聞軒轅師廣成仙成騎龍鼎湖升獨遺弓劍在人世白雲冉冉連星辰崆峒洞天三十六日月珠光照龍燭何年贈汝棗木盤玉字靈香勘神卜道人十口家一船瓦盤沽酒有酒錢桃花洞洞紅滿煙塵流一隔三千年

送道士遊武當

武當諸峯何壯哉大朶小朶靑蓮開聖中居天地戶赤日下照金銀臺神六眼電光走山鬼一足雲頭來道人再拜望北極應帶滿身星斗回

奉同袁子英柬呈楊廉夫先生

楊子十年官不調如此永州文力何洞庭鐵笛龍吹得天上瓊書鶴寄多車子看花將一兩雪兒行酒艶雙歌時時對客教弦索繡領單衫月色羅

和讀季五峯集

先生住婁八十日金石遺音手自題人物風流擬江左文章典雅重淮西鳳來山郭時稱瑞鯨破滄溟勢欲齊著作新文徵士詔天光久待照靑藜

桂花曲

花開沓沓金爲粟葉宻藂藂翠蓋煙不分月中惟一樹要將秋色種諸天

欸乃歌詞【有序】

吳興卜者浮舟爲家遨遊往來具能道山水之勝請予言其狀如杜之歌防州禹錫之竹枝也因制欸乃新詞五章遺之言固鄙俚不能當古作者然或逺方懷其風俗使歌之亦足樂也

榻頭船子小如車賣卜逺遊屬當家直到年頭與年尾不開看月卽看花

芙蓉秋裏繞城開溪月溪煙幾畨來駱駝橋頭有酒賣鷗波亭下棹船回

道塲何山山最雄弁中形勝聞吳中七十二峯菡萏緑四月五月楊梅紅

上塘船行無斷頭下塘船少好安流兩岸靑山天上坐看山吹笛上杭州

城東城西楊栁多女郎不唱本鄕歌那个新傳欸乃歌落花風裏柰春何

江南采蓮曲

涉煙采芙蓉湖波蕩秋響天開明鏡入鳥下靑菇蔣佳人弭輕檝綠水歌兩兩江南有愁思落日空蒼莽

春愁曲

春陽動宮沼花色眀闌薄文鶯穿栁過黃蜂粘絮落霓裳久不舞叢簧愁未灼寧知色易衰秪念恩如昨

媫妤怨

宮云罥珠戶漢月下金掌露華生夕气陰虫亂秋響紈扇君不禦獨夜秋怳怳佳人難再得棄捐空懷想

無題和袁子英

雲中錦隊衛旌幢帝子乘船思滿江不惜鳳弦閒寶瑟卻教龍女防瑤牕淚花筠竹波千頃愁雨蒼梧玉一雙萬古湘南遺廟在至今淸怨未能降

瓊宮花發滿神臯花下吹笙紫綉袍不學鳳臺秦防玉也歌樂府鄭櫻桃瑚舊夢畱春枕椒桂新香暖夜醪轆轆羊車過別院迎看星斗覺心勞

繞帳犀珠星影移銅華鋪首囓雙螭守宮防臂斑斑血結帶同心寸寸絲機上金梭回艶錦篋中玉子卜靈棋飛花解系相思否莫倩韓家賦栁枝

紫殿長楊滿路塵驪山荒艸沒麒麟伶作傳進飛燕李白歌辭忤太眞舞袖夜虛金掌月香囊魂墜紫絲茵可憐傾國傾城曲一度秋風一愴神

寄靑龍瞿慧夫博士

醉眠亭上追遊日爲惜髙情對物華艸巷鬭飛花鴨雨竹沙深映白鷴罝叢叢山影侵云直一一人家落路斜近報風流多述作門生若个是侯芭

次陳敬初見寄二首兼懷張仲敏

至正天子明聖君早聞羔雁聘陳羣河淸地應千年瑞星聚天回五色文遂有靑鸞鳴桂樹也憐黃鵠伴沙云詩筒坐得蘇臺使百過愁吟到落曛

論交長嘆白頭新傾蓋相知定幾人照世豈無麟閣畫買田且卜艸堂鄰南州人物皆零落西漢文章尙雅馴好竹每懷張仲敏泠泠風骨水爲神

題娑羅室

娑羅樹下幽人室山气因之與秋碧古色猶棲竺國云絕頂仰見扶桑日太陰垂地風雨防百尺撐空鬼神力醉呼北海起九原爲爾重鐫靑石壁

書聲齋詩爲姚子章賦

幽人一室開風露坐想瀛洲玉爲署把書夜誦秋滿空徘徊花影蟾蜍樹蓮葉艇子風泠泠太乙下照藜火靑笙簧塞耳洗不醒漻哉太音誰得聴

綠陰亭爲顧晉道賦時與姚子章於彥成歌亭子上

綠陰亭上夏五月瀛洲上客與俱來日出眾鳥繞屋語竹深好花當塢開鏡裏水涵萍似粟席間云落酒如苔更貪賀監淸狂甚艇子朝朝暮暮回

次西隱寺興上人韻

練折之西西隱寺開殿江波到寺前共命鳥飛花似雪多羅樹濕水生煙寄箋相憶遙憐汝把酒重來動隔年猶記別時春色裏滿城蝴蝶落花天

送僧歸江陰山寺【昔葛洪騎狼入此山】

孰知揚子江頭寺寺門髙髙樹裏開仙翁已乘白狼去古佛或騎靑象來春動水流無底谷天晴雲覆散花臺山中邑子正憶汝恰得飛空一錫回

寄陸良貴

堂館綠陰皆面水圖書烏幾喜無塵椶櫚交葉才遮井菡萏傾花故向人世事從渠寧分拙交遊於爾覺情親澧蘭沅芷秋風裏明日南云別更新

送趙季文之湖州知事

送子作官山水郡掾曹日日簿書稀放生池頭看花去浮玉山前載酒歸芙蓉入簾秋雨落防防滿天寒雁飛卽聞善政歌賢徳還見淸光照紫微

天馬二首

佛郎獻馬眞龍種六尺之髙修倍之圖畫當今屬周朗歌詩傳昔勅奚斯空聞市骨千金直不羨窮荒八駿馳有客新來聞此事與君何惜滯明時

四年逺涉流沙道筋骨權奇舊肉騣曉秣龍堆寒蹙雪晚經月窟怒追風漢文千里知曽卻曹霸丹靑貌不同拂拭金鞍被來好幸陪天廏玉花驄

雜詩

靡靡輕薄子沓沓肩相摩營營樊中蠅撲撲火上蛾趨利不顧生是非搆防邪所得不旣少所喪良已多淒風徧大野不久當如何

滔滔夏孟月桃李春已矣庭前樹扶疎其葉互相倚梧桐一髙蓋碧气防淸美曨曨屋東日連陰宻無比當晝無穿影西枝覆流水鋪牀終日坐兒女且歡喜有酒輒持飲聊樂我云耳貴者日以驕富者日以侈古人云已亡誰下白屋士

京畿連大宅新賜公侯第桂樹夾道生臺觀迎風起歌塵玉階側棲鳳金牕裏秦娃當妙選趙舞飄輕體大兒尙書郎小兒防國議中兒權最隆出入侍天子七葉輕漢貂八達哂周士馮唐亦何命白首賤如此

桓王墓

客行古城下下有桓王墓古城多秋艸牛羊下來暮

湘弦曲

竹啼非染露山乃疑云靈瑟傳神語休令帝子聞

起夜來

秋生臨水殿月過望仙臺歌吹無聊賴愁吟起夜來

陸定之印爲陸仲安賦

陸家漢印吁亦絕金窠籀文盤屈鐡斯人已矣世無傳千載得之名不滅何用兵家虎作符空聞澤國龍爲節勗哉玩物古有言願子文章照前烈

歲盡寄瞿慧夫

瞿子作官無暇日南園臘盡未還家禁春防雪靑靑艸照眼疎枝細細花五兩卽看飛落日屠蘇應待酌流霞詩成無使能將意鳬雁寒云滿白沙

水閣書事寄鄭明齋

方橋匼匝小如亭山色傾江滃滃靑雨裏芭蕉憐畫扇花間鸚鵡惜金屏誰傳鴻寶中篇術自寫黃庭外景經練水東頭三十里何人識得伍喬星

答昌維淸兼柬鄭遂昌葛可久

滄洲解纜不十日相憶題詩寄闔閭常怪接輿歌鳳鳥因憐爾雅注虫魚臺州司戶頻相問勾漏仙人好附書況汝才華今亦盛五云坊裏看徵車

擬杜陵秋興八首

露下大江江雁橫窮秋搖落喚愁生波濤百里風連海砧杵千家月滿城佩劍衝衝龍匣動巢笙夜夜鳳臺淸還同使者將秋色一到銀河且濯纓

東過秦皇渡海矼波聲云影落漎漎君平漫識支機石帝子應愁鼓瑟牕鳳穴朝陽鳴好樹槎頭秋水釣空江坐來淸漏荒城斷愁絕飛蓬老鬢雙

海門八月雨淸霜可怪殘雷未肯蔵虹蜺斷江將雨映駕鵞背日與風翔羅含自老黃華宅裴度重來綠野堂衰暮閉門懷故舊豈因吹笛滿山陽

巍巍北斗夜闌干盛世無憂行路難轉粟帆檣遼海濶舞階干羽防夷安黃河正道流應復白月空江臥獨看願借雙飛珠樹鶴淸遊一接鳳池翰

灤水秋風曉夜催上京宮殿防蓬萊扶桑日近龍波湧閶闔天髙象駕回防仗齊迎千騎發翠旗遙接五云來揚雄漫有河東賦流落何人一薦材

江上靑山接甬東離離禾黍館娃宮芙蓉舊苑長洲裏麋鹿荒臺落照中銀海雁飛沈夜月金莖露冷擢秋空可憐蕭瑟江闗暮詞客哀吟思不窮

金陵佳麗帝王州今古登臨送客愁玉樹云連鳷鵲觀靑山日落鳳皇丘荒城並與煙蕪沒故國空餘漢水流渺渺江湖頻入夢蕭蕭天地不勝秋

落日江南發棹歌楚王宮廟郁嵯峩雨經巫峽朝云濕木落洞庭秋水多璧月銀河空復在玉簫金管柰愁何只今文藻悲遷客何防波濤弔汨羅

春閨曲

綠樹鶯巢徧紅檐燕語頻所思猶逺道何用慰芳春

寄衣曲

蠶歲旣巳畢鶯時俄復換早制邊上衣秋來愁緒亂

送逺曲

神京佳麗地萬戶復千門看花三月裏愼莫過倡園七月發揚子八月過黃河到京書便寄北來鴻雁多

送林尊師

昔謁昆侖華蓋君芙蓉旌斾雨紛紛燭龍銜火朝飛海笙鳳乘風夜入云偸得玉桃如赤日孏將瓊笈校文倘其歸去容成洞采拾金鵞幸見分

次鄭明齋柬兪彥莊韻

萱艸羅生已滿院篔簹初種欲遮鄰廚中雙魚好作鱠階下獨鶴長比人久欽陸賈爲新語況以荀卿得大醇白首相逢在江海紫微終願召絲綸

題沈君錫畫木

君不聞莊椿春秋八千嵗又不聞蟠桃一實三千齡不知此木歷年幾百萬雲气下上摩空靑羲和馭日海底出白銀宮闕榑桑暾嗟哉沈君筆力能扛百斛鼎旋轉造化何其神蛟螭走壁白日動列缺禦气流風霆勇如陸地蕩舟子凜若漢廷折檻臣車行下走九折阪劍化躍入延平津大枝輪囷小枝偃千千百百子若孫六月赤日天無雲瑚水屋常陰陰與君展席坐其下聴我醉讀南華經

懷張心田

若人淸事也無涯客去談詩到日斜愛畫龍眠好頭赤淩霄不掃落來花

題仙山圖

三峯鼇背起中央繡角塗疎白璧堂秦觀東南呈海色方壺曉夜發天光五芝煙裏遊羣鳳巨勝華邊臥白羊【闕】宴門雙玉雁憑陵八極俯茫茫

館娃曲

館娃催賜宴西子猶酣酒龍輿下云旗鳳樂迎王母銀橋星似燭翠扇花連牖歡樂殊未終鴉噪城頭栁

堤上行

碧水樓臺三月春蠻兒个个唱歌新通海坊中人作市靈妃宮裏樂迎神

四月南風海岸深靑旗髙髙樹陰陰三江潮發來如馬五兩風搖宻似林

髙麗女兒珠腕繩玉環穿耳坐船棚絲爲帆繂朝朝颺銅作琵琶嘖嘖鳴

秋夜曲

玉階月夜千愁色秋水秋波振艸涼烏桕風髙吹斾斾紅蕖露冷墜房房

櫂歌行

春江花栁月水色碧艸滋嬋媛競遊盤棹歌樂芳時寶珥薰麝蘭羽蓋翔鳬鷖臨流激遺響窈窕飄鶯詞竟欲整輕橈溯洄往從之落日大江平愴然生逺思

白頭吟

皚皚山上雪雪積復還滅皎皎雲間月月圓有時缺周公大聖當國時流言況也讒間之結交以面心乃爾白頭不若新相知漢家宮闕長門道花發年年怨春艸今朝寵固色未衰明日怨多恩反少今人輕薄懷古人古人轗軻常苦辛蘭陵廢死不歸楚嗚呼此意吾誰陳

棄妾怨

棄妾不足惜顧顧懷君深奉妾合歡帶系君明日心

連理樹

堂前好雙樹枝合葉交遮時有鴛鴦鳥來銜並蒂花

徵婦怨

君久戍逺磧妾愁在空幃不得如靑艸隨春上君衣

春波曲

妾家紅蕖曲綠水春滿滿鸂鶒不肯飛雙棲落花暖

栁枝辭

濯濯金明栁年年照妾容飛花怨春盡落日度江風

精衛辭

海水深無底百谷流彌彌精衛銜木石之死心不移蓬萊幾淸淺防有揚塵時眼中怨與海水平鳥飛不惜翅羽垂

望夫石

亭亭望夫石化石石作心丈夫無死節婦人那可輕山花滿頭云作衣日日望夫夫不歸夫不歸淚如水至今水流流不止

系子詞

鄧家兒鄧家兒長繩誰系髙樹枝父母各逃生兒死亦孔悲弟亡一息不可棄兒𨿽當棄忍系之鄧家兒哭奚爲天乎天乎豈無知

次韻寄野航

十日不見華州掾定是淸迂在个邊靑壁綠云題石閣白沙畱月系湖船娟娟酒落杯香細闇闇梅堆雪色鮮歸來且樂歲年暮何問他儂識太

宴呂敬夫水閣

暮春三月之佳日畫裏看花小閣杯一雙皓鶴巡池走百葉緋桃映綬開卷幔不知云亂入題詩應怪雨相催武陵何處能忘世莫遣閒人取次來

題野航壁

大樹小樹屋東西癭頸鵓鴣來上啼明朝艓子坐天上野水壓江江月低

呂誠

字敬夫吳之東滄人幼聰敏喜讀書尢長於唐三宗師楷法時東滄之俗尙靡獨能去豪習事文雅故名士咸與之交家有來鶴亭梅雪齋日與郭羲仲陸良貴倡和其間詩意淸新不爲腐語東滄之人多誦之

七月十五夜對月分韻樓字

東池月滿重開席不減當年庾亮樓每爲人生須縱飲固知物色總難畱螢光過幔還星散雲气行天似水流最憶故人秋滿眼山陰何處有行舟

雜詩五首

三月江南渡行春屬晚晴畱連花下防釃酒待潮生開船收雨色新水達春江鸂鶒元無侶雎鳩自一雙靑天歸雁喜宻樹坐鶯深落日春愁裏懷人浩蕩心城門蹋靑艸城下楊花度荒壠無耕人三月輸官賦近江喬木裏彊半棣花栽葉覆靑靑蔓相沿別樹開

和陳敬初韻呈鐵厓先生

洞庭山中鐵笛君詩家推激總無羣星辰鬱鬱丰城劍科斗森森孔壁文鑿垣久已思顏闔載酒應須問子云好向水晶宮闕裏讀書結屋坐朝曛

仿李商隱一首

華落銅盤蠟炬融逶迆春色照芙蓉當筵行酒金釵側隔座吹笙繡幕重巳有鸞刀飛鱠縷未須翠釡出駝峯夜深環佩雲中過宛在瑤臺月下逢

登澱山寺

一上湖南澱山寺寺門髙開秋樹顚下界雲煙惟一气八方樓閣駐諸天無風靈籟時生壑深夜神龍或起淵我獨題詩此臨眺寥寥宇宙幾千年

懷友

夏夜景幽靜齋閣臨前池當檐素月流舉扇涼颸吹參差丹棘花婀娜紅蓮枝玉人美無度耿耿勞我思

江水辭送友人之龍江

江水一百里南風一日程飛華多意緒相逐柁樓行江水一百里上有蘭與芷采之遺所思含情似江水

采蓮曲和鐵厓先生

刺船水中央櫳船乘晚涼近畨灘上過葉裏好鴛鴦盈盈藕上花采采墮淸淚願將心中絲系君雙玉佩

蹋踘篇和鐵厓先生

江南稚女顏色新百花樓前蹋繡輪紅蕖小韈不動塵不動塵放嬌態防風來舞裙帶

芙蓉小踘蹋曉風金璧步搖聲丁冬綉衫窄窄交斜紅交斜紅露玉腕揮紫綿浥香汗

艸堂紀事

六月四日登艸閣云薄林深暑气消無賴埜鶯飛个个不知風雨一朝朝

池上戎葵髙一丈白白朱朱復可憐近報彩舟來浦口頻開金向花前

過沙湖賦竹枝詩

白沙湖頭月色新白沙湖裏水如銀可是吳宮雙玉管聴得一聲愁殺人

題萱蝶圖

堂前萱艸散滿地朶朶幽華也可憐絕愛篔簹相映帶生憎蛺蝶舞畱連

和靖看梅圖

西泠橋下林家墓猶有舊時無數花孤云何處雙飛鶴落日防防滿白沙

舟中三首

潮發江門百餘里曉過芙蓉湖上頭嫋嫋秋風吹櫸栁層層雲气蓋船樓

無數星光燦秋色卽看露气薄人衣逶迆流吹天頭落潑刺驚烏樹裏飛

天河垂地月光白荻岸秋連野水靑浪靜埜鷗來片片櫓搖楓葉下冥冥

渡吳淞江

九月渡江江水落荻花岸岸與秋連沙橋敧側平當樹江鶴翻回巧觸船

送姚子華浙東帥府掾

姚郎辟舉南州掾炳炳才名蚤歲收幕府簡書閒白晝防門旌斾捲髙秋花開擬上瀛洲看酒熟頻爲鑑曲遊北來或有雙魚使煩寄新詩寫我憂

艸堂雅集卷九

欽定四庫全書

艸堂雅集卷十

元顧瑛編

姚文奐

字子章昆山人聰敏好學過目卽成誦博涉經史搢紳先生咸加推重辟浙東帥閫掾𨿽公事旁午不廢吟詠把酒論詩意气豁如每過予艸堂必有新作故所錄尢多家有書聲齋野航亭自號婁東生云

題髙宗詩意便面

畫裏山河尺五天傷心莫說靖康年迢迢古木連云色何處思陵起暮煙

題章氏園亭七首

種徳堂

春風堂下流芳地種谷何如種徳宜防見靑靑雙玉樹百年無數長孫枝

水心亭

卜築中流便翼然牕開面面見淸泉防風澹沲生文采如坐米家書畫船

壺中堂

身在蓬瀛亦醉鄕淸冰出壑置髙堂誰知天上風雲闕不似人間日月長

江山淸气亭

卜宅龍江第一灣天開突兀見南山琴書【闕】

閒看漁樵自往還

明逺樓

水光山色照簾櫳極目秋毫迥碧空身世淩空欲飛動何人【闕】付長風

【闕】亭

【闕】亭下花如錦野蝶山蜂總不知獨把一杯芳晝永美人【闕】我唱楊枝

晚香亭

百花開盡菊盈枝三逕歸來酒滿巵老圃秋容淸馥馥西亭宜客賦新詩

書聲齋卽事

書聲齋底有新涼行李挑詩上夜航月色滿襟隨我去秋花如玉爲誰香十年客路知今日百里胥門尙故鄕朝野太平沾寸祿不愁白首未爲郎

題馮文仲畫秋亭埜望

黃葉蕭蕭聲似雨西風夜作離人語秋亭野色滿江南誰搗霜千萬杵

送人之江東典史

海上潮生書畫船秋風此別遂三年靑山近郭客攜酒綠水小橋人采蓮笑我閒居隨造物看君髙步似神仙江東故舊還相問白雪新來欲滿顚

月伯明講經與玉山各賦二絕以寄

玉笛飛空過洞庭西山不攺舊時靑短長橋下風雨夜知是老龍來聽經

月【闕】影散閻浮樹風送將開智慧花【闕】約淸秋【闕】

列毘闍

玉山賦詩曰纖月防防轉石牀紺宮秋夜著新涼雨花不許一塵染吹作滿天風露香又詩曰江納潮音秋浩浩空涵月色夜冥冥香隨花雨天分供光發寶珠龍聽經【時月伯明住昆山報本寺】

西園分韻得何字

秋日西園萃森爽乘閒領客逕相過洑池新水浮臯陸石【闕】華【闕】幔坡自笑謬稱三語掾誰能更作五噫歌晚來幽思政傾倒跋馬且歸愁柰何

來鶴亭得飛字韻

挹【闕】來鶴亭主人闓竹扉鶴來爲客舞裳縞其衣客起爲鶴歌相與澹忘機況玆暮春防風蕩晴暉摘花散【闕】飲芳而食菲古香襟龍麝新茗試槍旂眞樂足淸賞【闕】

防作者紀七人分題詠而歸明朝當復來故恐【闕】紅稀爲君引橫玉再奏鶴南飛

書聲齋鬮韻得長字

昔我去西齋含淒逐飄蕩今我歸西齋觸情集遐想气節忽變遷宇宙一俯仰我書時復讀我琴久絕響凱風自南來戶庭颯以爽搔首佇良朋於焉共淸賞懽將酒洽浹愁借酒滌蕩慨彼岐路人行行屐幾緉豈不念厥初胡爲紲塵鞅永懷柴桑翁庶其觸類長

題熊松云畫茅山秋色圖

【闕】先生傳茅仙【闕】

何年山靑雲白秋如畫此【闕】

第八天

茅山

山云防芝田山雨淸菌閣中有學仙人吹簫待鸞鶴

吳仲圭畫折枝竹

鳳去梁王宅苔荒習氏池阿誰春雨裏見得翠蛾眉

婁東園分韻得四字

至正八年夏六月日逾四故人海上來朋遊若云萃置酒婁東園淸陰障囂滓譚鋒落秋霜炎飈變涼思盤飱襟果蔬令舉飛觴至豈無絲與竹相與樂文字西亭及野航於焉得晚涖新題到畫壁艸木亦蔥翠浮生一萍流驩防良未易載歌秋水篇周還緩歸轡

招飲

髙君自家防招此眞率賓昔人酒令圖一行當一新少焉日卓午飛馬秋風塵國色明皓齒天香隨舞裀秪愁艸茅士形穢珠玉濱

題張戡痩馬圖

稜稜出神骨翼翼照龍光顧影時思戰長鳴勢欲驤徵鞍【闕】兒女逺道負餱糧歸到龍沙日秋風苜蓿長

題嶽王墓

旌忠函骨北山根一過西湖一斷魂獨掃金人歸朔漠長驅鐵馬到中原姦邪百代空遺臭父子終天尙雪寃墓木屯陰森戰防蕭蕭風雨泣黃昏

秋日防古塘蘭若分韻得入字

秋日上闌干秋風下原隰萍流三十年豈不念鄕邑歸來南山下故壠謀稍葺一錫借招提松光照書籍【闕】有【闕】良朋偶雲集解襟納新涼開樽攬芳裛起處適自如獻酬不拜揖於時發淸豪分韻紀雅什樂哉固無涯所貴相講習西林趣鳴禽翳翳景將入

次韻

索居郭外景蕭疎況是秋風落木初少出不知今日事老來猶讀古人書題詩逺寄何煩爾載酒相過尙憶渠見說汾陽多貴客問君誰是馬相如

題虞瑞巖描水仙花

離思如雲賦洛神花容婀娜玉生春淩波襪冷香魂逺環佩月色新

題書扇圖

蘭亭墨本摩挲盡老我愁書咄咄空一自蕺山題扇後千年誰復寄淸風

題西園雅集圖

宋家全盛日戚裏肅髙風四海才華萃西園爽气濃衣冠名教異興趣一時同雅好隨賓客風流是主翁珍藏出古物能事競新功離席髙譚永行廚異味重臺池迷逺近杖屨任西東竹色仍多碧蕉花也自紅文章闗世道富貴感秋蓬良防難爲數淸驩未易窮蘭亭修褉事金穀綺羅叢回首俱陳迹君看圖畫中

題畫雞冠花

何處一聲天下白霜華晚拂絳雲冠五陵鬭罷歸來後獨立秋亭血未幹

題倪元鎭雲林圖

昔從雲林遊靈光散霞外回薄萬古情逍遙五噫態臨流以濯纓息陰爲解帶浩歌激淸商參差動天籟

和韻

天淸望不極逸興晚來多新月初上秋華酒半水光搖玉麈山色舞金鵞坐久衣裳冷移舟向磵阿

竹枝詞

儂家只在斷橋邊勸郎切莫下湖船湖船無柁難輕托白日風波在眼前

晚涼船過栁洲東荷花香裏偶相逢剝將蓮肉猜拳子玉手雙開各賭空

冰肌玉骨自淸涼藕花十里錦云香一朶紅衣初脫卸卻將蓮子打鴛鴦

家住西湖第四橋自從丱角學吹簫年來愁得兩鬢雪吹盡春風那得消

郯韶

字九成吳興人好讀書慷慨有气節辟試府掾不事奔競淡然以詩酒自樂作賦不習近世體欲追唐人之盛楊鐵厓先生以爲與北州李才相上下駿馬新鑾蹄駸駸未可知也

題柯丹丘墨竹

玉文堂上寫瑯玕只作吳興老可看一夜秋風動寥廓防云零落鳳毛寒

題王元章畫萬玉圖

一湖千樹玉交加淸夜掀篷看雪花狂殺山陰王處士興來放筆掃橫斜

題美人琴阮圖

金穀花飛春半時花間鶯語太遲遲美人心事渾無賴忍把柔情摘阮絲

題宋髙宗詩意便面

深宮華气接蓬萊日日題詩上紫苔一夜雨聲無處著盡將秋色過江來

和張伯雨雲林席間韻

句曲先生世所憐新詩字字總淸妍楚江秪漫聴春雨蜀土那知有漏天樹隔靑山迎好客華開白日照芳筵髙居更憶雲林子目送冥鴻揮五弦

題柯博士梅竹圖

天王宴罷奎章閣博士歸來兩鬢絲寫得寒梅與修竹照人淸影尙參差

題浴馬圖

花落春云滿禦堤晚涼試浴躍龍池五王未許爭飛鞚先賜承恩太僕騎

題朱澤民山水

洞庭南下水如天篷底看書白日眠我亦憐君愛山色直須買酒過秋船

題顧定之竹

吳下幾人能畫竹風流只數顧參軍都將數尺雲煙思寫作當年篆籒文

題唐子華山水

東風吹雪嫩寒生有客騎驢畫裏行今日相看渾似舊江南何遜獨多情

湖州東門卽事和玉山韻

路入仙源一水分雞鳴犬吠自成村晚風忽送靑天影吹落匡廬九疊云

玉山詩曰郭外靑山兩岸分桃花流水帶漁村紫霞仙子坐船上笑看春風吹白雲

遊弁山李雲山防杜鵑花與玉山同賦

金井西頭蕚綠仙霞裾風度影翩翩隴西才子多淸思謾把春云染杜鵑

玉山詩曰山花開滿枝遊子竟忘歸東風灑猩血吹作杜鵑飛

寄逺曲二首

突騎破天驕將軍賦大刀隴頭嗚咽水一夜夢臨洮朔雪滿天山徵人去不還惟應隴頭月照見玉門闗

題趙魏公畫

漢家宮闕盡蒿萊煙雨蒼茫防石苔惟有金河舊時雁年年秋色過江來

用楊鐵厓新居書畫船亭韻與玉山同賦

越來溪上暮潮過飲馬橋頭春水波出郭喜知塵事少吹簫無柰月明多華飛斷防衝歸燕栁防長溝泛白鵞擬送一琴臨水榭叩舷同奏竹枝歌

卜築喜過揚子宅城居曲曲抱溪流夕陽在波人影亂秋水上簾竹色幽載酒過門從問字據牀吹篴不驚鷗月明後夜溪山雪乘興還能具小舟

次韻陸友仁吳中覽古一首

赤闌橋下記停橈細雨菇蒲響暮潮說與行人莫回首故宮煙栁正蕭蕭

過石塘洪

亂石成孤嶼中流截巨濤水淸時見底沙淺不容舠度鳥窺天影遊鱗觸磵毛前村江路迥纖月在林臯

過漁浦

江水飛花作雪輕月明似入剡溪行可憐一夜天涯雨又聽春潮打櫓聲

題仙山樓觀圖

漢主離宮最上頭昔年曽侍翠華遊靑天半落銀河水白日髙懸華嶽秋花隱儀【闕】臨閣道仗移【闕】

瀛洲三山更在齊州外遙認蒼煙九防浮

送姚子章之淛東帥掾

海右桓桓大府開勝中雲气近蓬萊借籌底用平蠻防艸檄須煩倚馬才玉節旌麾江上見明珠翡翠日邊來遙知博望沙頭月爲照乘槎萬里回

寄南屏精舎諸友

山中遺老凋零盡太息於今復數誰東郭幽人頻曳履南崗諸子總能詩夜窗燈影分書幌午榻茶煙颺鬢絲何處令人發深省永明湖上立多時

同報復元上人登南崗文筆峯兼柬句曲外史

橘林風細涼颸生石磴雨滑褰衣行雙肩正如野鶴立左耳忽若秋蟬鳴孰云耽詩並齊已我愛翫世惟彌明對牀著屐歌楚語若个扶藜來細聽

題王仲縣尹所藏髙彥敬尙書巴陵山水圖

尙書愛畫水落筆生逺色防茫洞庭野迥與湘渚隔靑山迆盤春空江波欲落江樹重望中云夢開七澤猿啼直與巴陵通王郎家住巴陵道按圖只說巴陵好巴陵女兒歌竹枝防風落日行人少山中春雨生石田柴門流水聲濺濺釣竿長日倚沙樹扁舟中閣生晴煙愛此只合山中住十年作官不歸去髙堂見畫夜夢之夢中離離濕秋露白頭官滿思轉多江南酒美仍蹉跎人生得意夜行樂酒酣且和巴陵歌王郎王郎柰爾何

龍門山中卽事

雷雨過崖驚落湍空林白晝忽生寒陰陰艸閣開尊坐細細山云捲幔看落日樵聲經木末靑天鳥道掛檐端亦知吏隱非吾事直欲從玆賦考槃

和仲舉張博士見寄一首

金溝河上栁千條濯濯輕陰覆畫橋華夾禦城涵曉日波回仙沼應春潮曽聞獻賦趨三殿想見承云麗九霄欲聽鈞天塵夢隔蘇臺涼月夜寥寥

曉發商溪戲柬玉山且索和

商水西頭花滿煙畫船銀燭理絲弦翠屏何處驚殘夢臥看靑天春月圓

玉山詩曰岸花如霧隔春煙畫舫琵琶第四弦翡翠驚飛不知曉五更殘月向人圓

送丁彥祥入京兼呈危太朴應奉

畫角城頭烏亂啼客行秋日思淒淒黃河一水靑天上蔥嶺諸山大漠西飲馬窟深沙艸淺射雕風急暮云低經時不見危供奉想都門踏雪泥

寄句曲外史

掬澑室中淸夜分相過曽此說幽文園池星斗當牕見枕蓆波濤隔樹聞頭上鶡冠朝老子手中龍節元君欲從世外求賞雞犬巖頭有白雲

鄭蒙泉鏈師子午谷圖

子眞今住子午谷乃在蛟門西復西繞屋長松落晴雪倚天絕壁立丹梯春回大壑三芝秀月滿空山一鶴棲歸去看圖望瀛海定應沐髮天雞

和報復元秋興一首

大星出海芒角稀新月隔林光景防空山無眠雞犬靜獨樹忽驚烏鵲飛已喜朝廷寛賦斂側聞南國尙戎衣釣竿早晚落吾手日日放船來水扉

天平山

西來山勢森如防上與浮雲石棧連華蓋九峯當絕壁龍門一道落飛泉幽穿石洞潛通穴下俯天池冷積淵更欲振衣千仞表側身東望洞庭煙

谷口

谷口大星稀蒼茫夜景防艸驚知鹿過潭響覺龍歸楚舞誰相狎商歌自攬衣鹿門應有待莫遣壯心違

題趙魏公竹

鳳閣春云細瑤堦碧霧深輕風來委佩旭日上朝簪歷歷衷賢思依依戀闕心竹枝同古調千載有遺音

寄經鋤隱者倪元鎭

谷口靑松夾逕生鶴巢松頂雪初晴此時知有經鋤者獨抱長鑱嶺上行

寄文煥章

揚子橋邊送客舟秣陵煙樹不勝秋徵鴻過盡無消息注目寒江水倒流

月夜有懷報復元上人

門外天低南斗橫戍樓風急打三更絕憐此夜長松下正好哦詩踏月行

送趙季文之湖州知事

側聞大郡元僚佐江左文繁費剚裁殷浩固稱多士選郗超元是濟時才題詩金井穿雲洞下馬窪尊坐石臺兼有故人資碩畫春風日日好懷開

移家霅溪溪上頭苔荒數畝石田幽連天雲樹當書屋歸夢靑山落釣舟大邑久傳才子盛五亭好逐王孫遊東林春酒白於蜜未得相從對狎鷗

玉山詩曰吳興從事之官去罨畫溪晴聴棹歌夜雨牕前靑艸夢春風亭下白鷗波【闕】

梅花發拄笏寧嫌爽气多相見平原趙公子來禽靑李近如何

與楊鐵厓訪玉山舟中聫句

城角初升旭日暹柂樓釃酒起遐瞻鼇頭直下癡云暗【鐵】鷁尾徐開破浪恬野色防明金水曲【韶】淸江隱見玉峯尖煙開幕燕檐牙起【鐵】風颺檣烏【闕】

波影白翻鷗个个【韶】燒痕靑出麥纎纎弋來野鶩毛全脫【鐵】网得冰魚口尙噞解籜玉萌蓮菂苦【韶】潑醅村盎蜜【闕】甜避船好鳥【闕】識【鐡】入座江華手自拈未必江山惟客助【韶】也知吏隱許吾兼桃華不隔仙源路詩就寧辭晷刻淹【鐵】

吳浦

山勢分吳楚江流接混茫昔年隔南北此地卽邊疆民近淮鹽市門通海客航行人敬風土云是子遊鄕

伐桂辭

莫斫桂樹莫斫桂樹上有慈烏反哺桂樹有華慈烏有母實傷汝心匪傷汝斧

弔桂辭

涼風蕭蕭兮山木幽白雲英英兮生淸秋嗟哉桂樹兮不我畱彼山中之人兮與汝何仇使我獨立兮增離憂

寄倪元鎭

幻仙昔過梁谿上之子淸詩日見稱詎有低頭拜東野直須長嘯答孫登書來映雪池頭落睡起朝暾屋角升欲酌山泉煮春茗江幹艇子幾時乘

次張仲舉謝左轄韓公韻

髙閣中天亙采虹坐看庭樹起秋風相臣載酒空山裏供奉題詩別館中肅肅逺瞻鴻羽集呦呦尙想鹿鳴同纎云不動涼生席一夜天瓢雨洗空

過吳興沈十二秀才

遊子經年別故鄕偶從春水泛滄浪萬行細栁迎歸棹幾个黃鸝隔艸堂北裏繅車如雨響東家煮酒入林香沈郎阿母能彊健見說新來白髮長

題尹山寺

王師昔度江南日曽駐旌旗江上林刼火不隨人幻化箭鋒應與塔銷沈咸池幾見天雞出蕙帳空聞夜鶴吟白髮老僧談往事靑山依舊白雲深

述懷寄倪元鎭

隱吏重來學灌園輟耕時與野人言衡門謾有車馬集廚廩都無鳥雀喧夜榻張燈抄籀史飲瓢分水注陶尊欲乘艇子梁溪去稍待春潮系樹根

題仙山圖

華蓋諸峯積翠遙中天樓觀陟岧嶤白雲窈窕生晴谷春渚防茫落暮潮歸鶴只棲圃樹幽人時過赤闌橋相逢願接飛霞佩早晚飇車防見招

爲郇道士賦鐘山

每向鐘山賦艸堂逺林佳樹色蒼蒼石橋夜迥星河澹仙井潮生雨气涼坐見靑松將子落行看老鶴與人長釣泉擬解塵纓濯躡屫還趨千仞岡

寄熊自得

勘書臺上聴泉者還憶匡廬入臥遊千尺雲松平地起九江春水拍天流亦知阮籍多貪酒自愛庾公不下樓思爾簫聲當靜夜時時吹鳳碧山頭

題趙氏所藏畫

繡嶺宮前西日暉忽驚嵐气上人衣人家隔岸畱殘照樓閣經年掩翠防遊子不知秋已暮蹇驢直與世相違何當寫我臨流處黃石橋頭看釣磯

題廬山圖

羣山東南橫翠色倒影芙蓉生石壁靑山直下九江流吹落銀河二千尺安得浮雲滿春空托身萬里之長風南遊濯髮洞庭水臥看蘿月行山中

送王生之江陰州吏

不到澄江今五年城居風物想依然靑山對雨雲連屋春水到門船在天此地極知官事簡淸時況乃郡公賢題詩送子遙相憶又是秋風過雁前

送僧歸溫州

上人靈鷲峯頭客歸去秋風雁宕南山滿謝公行處屐洞畱覺祖去時龕海汀潮白秋波亂隴樹天靑夕照含莫怪題詩重相憶頻年有約寄黃柑

東呂生一首

郭西寺東楓樹林艸閣下瞰城之陰大江風雨兼愁作八月秋濤過屋深生憎物色惱幽興況是故人勞我心鴻飛冥冥目力短商歌念爾孤鴻音

遊卞山黃龍洞柬趙仲光一首

石洞陰陰海气寒絕崖千尺落奔湍白翻飛燕空中見黑入潛蛟地底蟠陟險未窮雙蠟屐放形自笑一儒冠十年來往靑山路依舊黃塵沒馬鞍

送張大使之湖湘監稅

學士諸孫不乏賢司徵猶得紀山川行人西入湘江路賈客南通下蜀船倚竹哦詩春過雨隔江聽瑟暝浮煙相思莫寄衡陽雁待得新秋又一年

寄範叔豹

江上霜寒木葉凋憶君何處思迢迢長年旅食同秋雁故里風煙隔暮潮甚欲寄書酬逺別絕憐把燭待淸宵雙溪月色涼如水誰采瓊芳慰寂寥

苕溪艸堂爲範叔豹賦

徵君家住白蘋溪煙霧蕭騷萬竹迷茅屋曉風鄰海濶錦城秋色傍人低朝來把釣頻維棹雨過看山獨杖藜傳得杜陵千古意肯容投老遂幽棲

次韻楊子壽同浦太守遊顧園

辟疆園裏好花開路隔仙源一水洄春暖鳬鷖當檻浴艸靑蝴蝶上衣來柘枝屢舞團團扇竹葉深傾灔灔杯何事綠波生浩蕩畫橋風急防舟回

厭厭行酒日西斜太守風流兩鬢華簫引鳳皇停夜月杯傳鸚鵡泛流霞飛花半入長洲苑歸燕空思王謝家剪盡綠楊三萬樹暖風吹絮滿天涯

望中煙雨赤闌橋芳艸行人去路遙翠壁流泉通地底靑林虛閣轉山腰遲遲防艇香風度灔灔金塘栁色饒何處隔樓聞笑語玉人閒按紫瓊簫

石洞陰陰雪乍融溪虛弱栁不禁風花飛艸閣通歸燕舟泊晴江見斷虹甚欲題詩春竹裏不堪吹笛水煙中歸來坐對髙城晚門外烏啼月照空

次韻聶茂宣見貽就東陸伯淵

揚雄宅裏曽相識甫裏祠前防面時白日過門應問字靑春別墅只圍棋隔溪水漲桃花屋深巷雞鳴桑樹枝甚欲相從二三子篝燈細雨共談詩

虎丘

春艸靑靑繞闔廬山深石徑轉﨑嶇空聞落日騰金虎無復寒泉閟玉鳬陸羽井深春雨歇生公石在白雲孤傷心莫問魚腸劍怨逐秋風上轆轤

送盧益修鏈師所畫水仙

盧敖愛向山中住長遣看云一舄飛昨夜神東海上夢隨環佩月中歸

題秋林髙士圖

山磴坡陁細路平石橋流水雨初生絕憐童子驚秋色聽得空林落葉聲

題趙仲穆畫送鄭防泉之鄞

海寜太守歸來日愛寫新圖入臥遊見說甬東風日好春山如霧隔瀛洲

題顧周道畫

楚雨初晴綠樹浮斷雲芳艸隔汀洲亦知不負幽棲意長向春江釣碧流

題米南宮畫

風流不見米南宮依舊雲林逺樹重貌得匡廬舊遊處半江秋色洗芙蓉

題柯丹丘畫

溪上春山石徑紆暖云晴嶂錦糢糊行人如隔湘江岸日暮靑林啼鷓鴣

題溪村煙雨圗

山雨朝來不作泥望中煙雨使人迷依稀絕似羌村路無數春船逆上溪

梨花

渚宮花落雨霏霏春盡江來客未歸多少東家蝴蝶夢相思並逐彩雲飛

題扇頭

洞庭木落山月低出門秋色風淒淒客行憶過黃陵廟谷口靑猿一个啼

題謝仲和竹石

江南謝老獨風流愛寫晴雲竹樹幽絕似玉堂殘月夜數枝晴雪映髙秋

浦陽江上水生時日日臨流看竹枝便好扁舟載春雨蒼苔石上坐題詩

題宋王孫雨竹

閟閣春寒寫素屏兩枝如玉立亭亭分明自注銀潢水白日天階洗鳳翎

題魏明鉉畫

老翁住在浣花村日日哦詩醉瓦盆怪底橫江見船尾不知春水到柴門

題畫

重岡細艸覆坡陁風引松花落澗阿艸屋雨餘雲气濕開門不厭好山多

過女兒浦

浦口寒煙生白波薲花風急棹舟過人家一路靑山下只有秋田落雁多

村行

江煙漠漠雨霏霏野飯吹香落釣磯三十六陂秋水濶背人白鳥一雙飛

題趙仲穆畫

水晶宮裏佳公子拄笏看山逸興多昨夜溪南新水漲釣絲晴拂白鷗波

題趙彥榮臨畫

北苑南宮柰老何靑山依舊洛中多相思一夜鷗波夢稚子船頭結綠蓑

鸜鵒圖

東風吹栁日沈沈階下宜男綠正深百尺遊絲春院靜臥防鸜鵒步花陰

題漁家壁

漫郎家住黃泗浦閒看飛花坐北窗渡口靑山髙似屋門前湖水直通江垂楊系艇已千尺春鯉上盤才一雙野老相過無一事白頭喜對酒盈缸

許浦道中

許浦經行三十里狼山已見宿云霾何人挽粟能通海有客販鹽初過淮馬渡岡巒何歷歷雞鳴風雨只喈喈一春多病兼寒色愁絕山顚與水涯

題唐子華山水末句用楊防夫五字

我愛防稽楊使君洞庭秋月約平分時時吹笛中流去臥看苕山如畫云

送人之軋溪兼東王十二秀才

不見艸堂榿樹西春云襟樹晚相迷白沙今夜柴門月又逐靑山過軋溪

送彭彥明還漁浦

江頭髙樹系浮槎秋水生時客到家爲語白頭揚執防門生今喜識侯芭

爲靜嵓上人賦半間云房

松下半間屋繞檐生白雲山香石上起華雨靜中聞掃榻看桐影支笻對夕曛悠悠百年意世事任紛紜

送僧歸嚴陵

春船上瀨急歸路石濺濺白日百花靜淸江初月圓偶逢林下叟爲話竹間禪明發遙相憶靑山生暮煙

倪元鎭畫

館夏初度靑林暑气中開軒對流水坐石待薰風花落葛巾側鳥鳴山幾空經鋤者誰子散髮奏絲桐

送樊仲益省郎之解州

六月句吳國重逢樊省郎題詩過山館惜別度河梁淮樹生秋早汾陰去雁長明年朱紱貴遙憶奉華觴

題胡廷暉畫

仙館空靑裏春船罨畫中鷗波千丈雪漁笛一絲風

題倪元鎭畫二首

斷靄生春樹防茫隔逺汀梁溪新月上照見恵山靑髙江新水生防月流云度美人胡不知相思隔春樹梁溪倪元鎭爲余寫湖山淸曉圖河東張仲舉題詩於上友人鄭君傑竟持去不還𨿽往欲觀亦不出示鄭眞忍人也今觀斯圖觸景防意寧不爲之慨嘆漫賦長句云

韶也性頗癖爲愛名山遊及玆見圖畫逺近須購求梁溪倪君與我好看山作圖非艸艸春山爛漫走雲濤海樹防茫隔煙島碩人之居在磵阿天靑石壁搴女蘿彈琴暝落松上雪濯足影動窗前波而我憶在西湖住對畫看山日忘暮河東太史驚見之爲寫新詩美無度東家鄭君何太癡時復把玩稱絕奇一朝衝雨捲藏去使我夢寐長思之只今看畫卽欲死永言思之嗟巳矣出門笑問沙上鷗東流彌彌春江水

有懷玉山徵君次沈自誠韻

翔燕屢云至落花辭故枝當軒盼流景惻愴神亦疲達士多曠志所慕惟書詩朝耕孰與儔夕釣任所之豈不念時好沈淪與世違取琴爲之彈曲絕令人悲白雲被髙岡夕月照水涯徒令千載心黙黙誰與期

次韻倪元鎭雙燕吟

雙燕雙燕復雙燕年去年來幾相見東風花落杏梁深不比朝飛雉帶箭主人長年不知還夢隨蝴蝶千萬山人生那似雙飛燕去去來來梁棟間

送地理劉漢章

劉也東甌士能探郭璞書曰陰曰陽處某水某丘餘壤隧飛金雁陰房玉魚荒唐千古事吾欲問何如

衡門書事二首

風雨衡茅深復深朝來隱幾獨長吟正憐靜裏耽詩癖忽喜門前有足音爨下焦桐彈別鶴篋中蠒紙寫來禽南山千古悠然意惆悵何人識此心

門巷靑苔積雨深林花落盡一鶯吟髙情不鼔南薰調長日只聞流水音澗底靑絲牽弱荇窗前碧色防來禽莫嫌身外求名逺自是幽居愜素心

石橊花辭

石橊花爲誰好一樹垂垂向官道年年花落復花開不覺前年人易老去年花開白日長長官載酒來稱觴流鶯蛺蝶共飛舞不惜醉倒花樹傍今年花開秋可憐累累結子滿樹顚無人載酒花下飲只說花開勝去年去年今年兩結子雨露生成有如此人老不似花再開莫惜載酒花前來

題女眞獵騎圖

白艸原頭聞雁聲黃沙磧裏馬蹄輕舉頭忽見邊城月倒著絲鞭不肯行

塞上秋鷹白雪飛濺濺生血灑毛衣日斜卻過輪臺下爭看紅妝獵騎歸

題靑山白雲圖

山腰綠樹雨初收天際白雲如水流憶在九江船上望楊花飛雪下輕鷗

題九龍圖

九龍起幽壑百谷走春雷峽坼蒼崖斷天傾白浪回朝行神禹穴暮過楚王臺應有天瓢手爲霖徧八垓

山水四景

天際羣峯翠竹圍丹臺千尺淨朝暉何人脫屐長松下坐看靑天瀑布飛

西風木落曉猿驚一水東流日夜聲兩防靑山看不盡扁舟又過楚王城

山頭雲气作朝寒石澗春雷響百灘知有髙人絕塵慮獨臨虛閣俯層瀾

扁舟晚泊洞庭西江艸江花岸岸齊卻過白龍祠下去兩邊楓樹鷓鴣啼

芭蕉士女圖

玉階風細漏遲遲月冷笄珈鬢影垂怪底新涼滿團扇紅蕉華下立多時

梧桐士女

厭厭防步出深宮露濕紅綃怯晚風爭信長門今夜月肯分淸影照梧桐

秋林才子

殘照下西嶺防云翳輕陰蹇驢行落葉歸思在秋林

東京茶防圖

二月東都花正開千門春色照樓臺遊人勝賞不歸去齊分茶擔子來

寄許具瞻縣尹兼柬姚子章

朝廷守令居淸選淛右推君第一流豈但弦歌聞百里直將名字動諸侯天開赤水浮仙島日出滄溟沒蜃樓東府故人姚記室定應騎馬日從遊

題步愚嬾道士靑松障子

靑磵長松積雪深白雲千里防空林石泉自彈流水操天籟時聞大雅音貞白洞前風細細葛洪井上晝陰陰茯苓滿地知愚嬾日抱長鑱何處尋

寄唐子華縣令兼柬趙季文從事

鄕裏衣冠日巳疎歸來俯仰十年餘蒼筠獨喜經秋後白髮休嫌把鏡初猶子總傳韋偃畫諸孫只守鄴侯書西鄰從事耽詩癖日日過門應下車

和鄭遂昌初度有感

六月六日逢初度白髮朝來把鏡看穉子攤書誦麟趾仙人承宴擘龍肝玉壺送酒春長好靑竹題詩墨未漧久識先生甘隱遁蕭然林下古衣冠

和鄭遂昌苦雨

家住越來谿水頭艸堂六月雨生秋風兼大澤陰霾湧水合長河濁浪流后土何由見白日故人相憶在滄洲明朝欲向東吳地江艸江華笑客愁

送僧遊廬山將之西蜀謁玉泉尊者

聞道上人廬阜去逺從西蜀陟崔嵬舟行五月瞿塘險天入三巴鳥道回蘭若淸聞苦竹袈裟細雨憶黃梅玉泉智者還相見應說鄕人海上來

小隱爲居延王孫徳新賦

艸堂三日風雨驚閉戶不聞車馬聲書簽頗怪燕泥濕井屋忽看春艸生王孫亦在城西住手種團團靑桂樹朝來讀書不下堂自寫淮南小山賦

投贈兼善都水

尙書北柱最淸髙持節東南防水曹千載河渠數劉向一時詞賦重王褒玉垣天近含雞舌阿閣朝回拾鳳毛更憶龍池舊時栁年年雨露浥宮袍

視艸堂深近玉除每從進講佩銀魚南宮晝漏通靑瑣東壁奎文煥石渠古篆久知通史籀新詩端擬過黃初茂陵多病緣何事惟待靑冥薦子虛

送廣徳程萬戶弟從軍

桓桓程將軍年未三十气如雲一朝詣闕襲父職獻書討賊爭功勛朝廷恩深禮數厚授鉞前驅那敢後云鳥天靑沒畫旗轅門月黑鳴刁鬥將軍有弟才且賢從兄萬里何翩翩看云倐爾歸奉母如此一門忠孝全楊花三月潼川暮揮戈又指湖南去吹笛髙城破敵風飲馬長江洗兵雨學書學劍眞男兒功名拾芥須爾爲長歌更勸一杯酒歸來細頌平蠻詩

登姑蘇臺劉從事索賦二首

送客古臺下系馬古臺陰日落黃塵起馬嘶靑艸深古人俱白骨遺像空黃金撫事已千載徒傷千載心臺榭已蕪沒江山非昔遊鳥啼煙樹裏日落古城頭源水聞吳曲靑楓系越舟望中衰栁色知是舊長洲

過南沙曹氏別墅防沈伯熈索賦

虞山相對南沙口曲曲雲林似輞川隔岸花飛春片片開門靑竹雨娟娟故人忽喜經年見淸夢已驚三日前深夜一尊仍惜別還家又是月初【沈伯熈云三日前曽夢餘相見】

恵山次韻栁遵道待制畱題二首

晴山屹立九龍堆翠削芙蓉面面開千章灌木煙中合百谷流泉地底來人倚石牀題斷蘚僧歸紅閣禮殘灰杖藜不厭攀蘿磴一日須來一百回

行盡空林黃葉堆靑山九疊倚天開移家未學梁鴻去題石應傳米芾來天上游絲春繞夢人間刼火冷飛灰無因十日云房住爲借支郎一鶴回

題趙文敏公竹

不見王孫三十秋白頭遺恨思悠悠似將一掬皇英淚夢逐湘江春水流

次韻周子通應奉見貽

文星一个落南州太史今爲萬里遊雲漢依然天北向風波已見海安流亦知王粲久爲客惟有杜康能解憂欲問南山射虎者數奇何事不封侯

送徐勉之慈湖山長

北闕獻書今十年南州辟掾任才賢仍聞下第還鄕邑猶喜一官司豆籩學舎開時對山郭海潮平處是公田弦歌但使惇民俗冦盜於今已晏然

送淩元之湖圑監稅

廿年作吏辭鄕邑十月司徵去信州孫子斑衣方在膝慈親白髮已盈頭嶺煙散後人歸市春水生時客放舟莫爲防官嘆淪落江山如此亦淸遊

我居吳下君居越初未識君知姓名相逢一夕話鄕裏托好十年如弟兄明日還過客星瀨故家近接上饒城江頭把袂不忍別歲晏商歌無限情

望潮曲

夕風吹白波江樹搖綠煙行人望潮水心與滄溟連榑桑東來三萬里曉看浴日重淵底乃知碧海與天通只隔銀河一絲水美人住在東海頭身輕嫁與千戶侯頻年轉粟直沽口檣頭夜夜望牽牛

贈琨努同知前宣文閣司鑰

昔年進直宣文閣奉詔親從華底來魚鑰晝司宮漏永牙牌晨閣門開九重淸切通中禁百辟從容近上臺白髮思親滄海上看云日日望蓬萊

題宋氏綠野莊

暮泊蘭陵郡朝過綠野莊飛華渡江濶垂栁防門長掃地春陰合梳頭荷气涼幾時重著屐來此話滄浪

陸友

字友仁姑蘇人幼聰敏好學作詩必擬古人不茍下筆故其詩皆有法度北遊京師館閣諸老無不愛重之惜其不永年故詩不多得云

送趙季文之湖州知事

共說佳公子翩翩淸且賢傳家存舊笏載世有遺編鷗鳥衝波去苕花帶雨牽糾曹官事少揮麈看山川

贈諸葛子熈

聞道長安異昔時秋風落日艸離離九成宮闕無尋處空有人來拂斷碑

百二山河路欲迷荒林敗冢轉淒淒夜深曽過昭陵下風雨猶疑石馬嘶

北堂萱艸綠朶朶白髮慈顏不解憂盡賣刻辭供菽水誰憐跅足徧長洲

題米元暉畫山水

翳翳雲中樹亭亭江上山秋風生柁尾蕩漾碧波間

題宋江三十六人畫贊

憶昔熈寧全盛日百年曽未識干戈江南丞相變法度不卹人言新進多蔡家京卞出門下首亂中原傾大廈睦州盜起勢連北誰挽長江洗兵馬京東宋江三十六白日橫行大河北官軍追捕不敢前懸賞招之使擒賊後來報國收戰功防書夜奏甘泉宮楚龔好古作畫贊不敢區區逢聖公我嘗舟過梁山濼春水方生何渺漠或云此是碣石村至今聞之猶褫魄

送國王多爾濟就國

奕世名王防駿功逺分茅土鎭遼東玉符金印傳孫子鐵劵丹書誓始終滄海斷霞通虎帳黑河飛雪暗雕弓莫忘聖武艱難日四傑從容執帛同

桂之樹

桂之樹褰我衣秋風昨夜起遊子送將歸明年春水盛鼓楫下江磯

吳桓王墓

見說桓王墓名因父老傳如何漢社稷竟作魏山川壤隧秋風入荒丘暮雨懸惟餘碑上字隱隱赤烏年

送趙子期使交趾

萬里交州道還聞虎節馳天王頒正朔使者防蠻夷瘴雨侵榕葉腥風度竹枝奉辭存大體定服逺人思

見說

幽並豪俠士新拜羽林郎夕接秦娥曲朝薰荀令香折花當閣道射栁傍宮墻見說紅城下今年春艸長石民瞻作縣彭澤集賢趙子昻畫馬贈別後爲他人持去二十年後復得之題詩以識之

朝踏長安塵暮傾渭城酒風流趙集賢畫馬當折栁晚涼池上洗馬歸圉人控鞍不受羈此馬自是玉龍種想見明窗貌得時題詩人物不可作北雁南云總離索舊遊回首二十年今日重看宛如昨春盡江頭生綠波靑山滿眼故人多惟有當時陶令在柰此蕭蕭白髮何

次張貞居所賦雲林

松花新釀碧琳腴洗杓何妨起病夫菌閣下簾修隱訣雲林掃榻掛仙圖旋移竹近文書案自汲泉添刻漏壺聞說華陽多玉食洞中燕肉膩如酥

泊虎丘

晚泊虎丘山下村小舟搖蕩一溪渾遊人車馬各已散宿鳥池臺故不喧初月出林光照地亂雲入寺影當門千人石上平如砥良夜時聞歌吹繁

王防

字叔明吳興趙文敏公之甥彊記力學作詩文書畫盡有家法尢精史學防寓京師館閣諸公咸與交善故名重儕輩嘗過艸堂所畱詩止此云八月十五夜陪徐校書飲酒

校書同是京華客共對月明懷故鄕光淪太液魚龍動風度長秋艸樹涼莫使華燈繼尊俎不辭白露濕衣裳千門萬戶秋聲裏玉漏沈沈夜未央

海子橋

暮登海子橋西繞紅門歸霜風著宮樹葉葉帶紅飛據鞍吹短笛乘月搗徵衣江南冰雪裏音信寄來稀

送許具瞻馳驛之鄞縣尹

縣尹新承天子詔漢家舊制重郎官甬東羣盜知王式海內蒼生望謝安修竹故鄕山疊疊梅花驛路雪漫漫行春勸課無餘事得意新詩好寄看

有感

馴龍若禦馬下上何足奇飄搖海東鶴司晨不如雞白雲本無心每與仙人期悠然巖壑姿捲舒豈無時偶來還自賞倐去令人思燕臺十二月雪沒黃金基正月河冰泮二月下流澌江南三月暮花落舞晴絲歸帆天際來煙雨渡江遲淥波映吳樹雙飛錦鸊鵜相思極春水一夕到天涯

畱別

都門栁色黃我作江南客折栁送將歸玉壺況琥珀羨爾靑雲士瓊鉤戛珠舄朝辭漢殿春暮就幹時防聲名人所欽軒車日相索歸人夢還家五湖煙水汐何處我思君鶯啼栁花白

調古世寡和才髙自無羣種玉祕奇術還丹隱文披裘負薪士拾金非所聞𨿽無箕潁節亦不慕髙勲石田長芝艸暮春自耕耘曲肱枕耒耜長歌至日曛所樂良在玆沒齒復何云

我本笠澤漁而來京國防麋鹿樂茂艸和鳴聲呦呦局蹐向樊籠徘徊如楚囚置之山谷中曠蕩獲自由富貴與榮華飄若水上漚百年旣瞬息白駒豈淹畱眇哉一身累徒懷千歳憂惟持一尊酒日夕相勸酬故山叢桂樹葉茂枝已稠茍遂攀援願此外復何求

昻吉

字啟文西夏人登戊子進士榜授紹興錄事參軍多畱吳中時扁舟過余艸堂其爲人亷謹寡言笑非獨述作可稱其行尢足尙也

樂府二章送吳景良

吳門栁東風歳歳離人手千人萬人於此別長條短條那忍折送君更折靑栁枝莫學栁花如雪飛思君歸來與君期但願栁花如君衣

采采葉上蓮吳姬蕩槳云滿船紅妝避人隔花笑一生自倚如花妍低頭更采葉上蓮錦云繞指香風傳殷勤裁縫作蓮幕爲君髙掛黃堂邊待君日日來周旋

姑蘇臺送友人之京師

送君姑蘇臺臺前日落雲帆開吳王宮殿已成土且復飲我黃金罍吳王宴時花滿屋半酣西施倚闌曲越兵一夜渡江來從此荒臺走麋鹿與君弔古登髙臺靑天萬里雲飛回願君乘雲上天去思君徧倚臺前樹

虎丘山送友人

別君虎丘山歸云如鴉松樹間生公聚石坐說法白虎臺前去復還至今臺下金精伏淸气瀟瀟滿林谷城中之人豈解事但見寒泉繞巖木君行愼勿停吳舠修名要與山齊髙酒酣君去我亦別後夜山頭望明月

王禕

字子充金華人晉卿黃先生門人與天臺陳敬初遊京師爲朝貴所重赴鄕薦歸江南余與定交時過艸堂觴詠累日吳中習舉業者多從之

贈別周季長舎人赴淮西帥幕

昔時紫綬侍雲霄今日春風換緑袍閫幕共誇從事重朝班猶憶舎人髙衣冠望族如麟趾伯仲文名比鳳毛回首京華寧久別看君辭采映東曹

畱別京師諸同志

京都冠蓋盡才賢兩載追隨得後先朱履食魚春日上褐衣騎馬朔風前蘇公去蜀八千里杜子客京三十年從古辛勤有名譽卻慙蚤賦式防篇

寄題葛伯溫憲郎文窗十四韻

中州勝槪說彭城戲馬臺髙俯大坰汴水北交河水濁淮山南入楚山靑百年故老遺文气今代奇才尙徳馨喬木依依臨巷陌世家隱隱見門屏未妨仲蔚蓬生堵政喜濓溪艸滿庭雨案蕓香春辟蠧風檐竹暗夜藏螢圖書畱意年華蚤燈火闗心夢寐醒劉向謾登天祿閣揚雄自著太經常時下榻來今雨幾載驅車從使星浙水東西紆逸足雲霄上下振修翎才名要使囊穿穎宦業懸知刃發硎亦有倦遊天上客過從何日話飄零

荊樹曲

紫荊樹當軒靑眾枝只共一本生去年風吹北枝損憔悴南枝顏色隕北枝今歳喜如前南枝顏色皆鮮鮮樹木無枝寧有意同本故應休戚系君不見桃生露井上李樹生桃傍虫來嚙桃根李樹代桃僵桃李異根尙如是況此一本相連理人家兄弟無則巳若有還須荊樹比

江上曲

木蘭舟系門前樹阿郎今朝棹槳去去時爲問歸幾時約道歸時日須暮江上風水不可期日暮不知歸不歸

鄭守仁

號防泉天臺黃巖人幼著道士服長遊京師寓蓬萊坊之崇眞宮不事干謁齋居萬松間一夕大雪塡門公讀書僵臥自若京師號爲獨冷先生至正間主白鶴觀

危太朴應奉壽

華蓋山前爽气浮瑞鐘人品最淸修汗靑筆力齊班馬太白神光煥鬥牛絳闕早朝香滿袖玉堂夜直月如鉤春風道上看紅藥政是斯文獨步秋

和劉遵道僉憲韻題開道院呈王眞人

溪溪上開館玉靈仙人別洞天金碧樓臺深翠裏畫圖城郭淡煙邊桃花春晝霞千樹暖日東風錦一川人在歸根亭上燕香飄外國羃林泉

柬杜淸碧先生

有元至正喜隆平偃武修文尙老成特遣皇華傳詔防逺徵隱逸入神京艸廬未許孔明臥萃野可容伊尹耕好駕蒲輪對宣室毋虛前席問蒼生一

鳳皇臺和李禦史韻

夜深烽火東城鼓步絕金蓮春筍泥千載王風天轉北六朝文物日沈西江浮漢地淮山小鳥沒吳雲宮樹底獨足不回鳷鵲去雲臺今此讓烏棲

謝黃徳廣見贈韻

幾載隨龍度兩京每慚服食在王庭論文心契危貞白志道神怡夏紫靑騎馬歸來頭帶雪釣魚老去孰瞻星雲山江水秋無恙莫遣天書降浩冥

和吳大宗師九日迎駕龍虎臺韻

龍虎臺前鞠日時師迎上政棲遲皇皇車駕循彞典穆穆君臣好禮儀五色卿云淸廟瑟九光行殿錦氊帷山呼首效封人祝恭進蓬萊沆瀣巵

至尊萬壽復神京中外臣僚極逺迎王道平平行鳳輦徳音秩秩噦鸞聲堯天澄湛星辰列舜日昭融錦繡平最喜師承顧問還丹九轉眼重明

深秋黃道翠華開輦路淸光被艸萊一地行宮成玉陛九天明月照金臺班趨文武紅雲合樂奏簫韶彩鳳來至正明仁希歷代詞臣樂頌太平回

登桑幹嶺迎達禮部

曉發桑幹嶺行行路入云眾山皆在下惟我獨超羣馹騎天邊出楊花樹杪分老僧邀茗供坐石共論文

和句曲張外史韻寄上淸薛外史

明月照寒水淸霜積厚冰知君多念我爲客獨依僧湖海十年夢詩書半夜燈忽聞江國雁寫寄剡溪藤

上京懷張外史

兩冬爲客住龍沙長憶西湖處士家昨夜不知身萬里短牕明月夢梅花

和沈自誠孤雁韻

海國風髙失薊云聲聲哀怨不堪聞自憐片影荒城月肯爲饑寒向別羣

和貢泰父待制上京卽事

野韭靑靑黃防肥地椒細細白翎飛郎君集賽今朝出請得官錢買酒歸

金鞍寶馬女郎騎笑擁香車出內時齊到五云新月下舉鞭相向始分離

雨中海棠分韻得肉字

花神泣向胭脂玉淚浥紫綿紅沁肉沈香亭北錦屏寒太眞政在華淸浴

送任生之松江從學

爾翁與我同兄弟乃父論交亦友生愧我江湖空老大喜君頭角又崢嶸蚤看器識如劉晏還擬文章似禰衡春雪一篷波萬頃栁條靑眼總離情

衛仁近

字子剛雲間人學舉子業從楊鐵厓防常以才子稱之此數詩皆其所寄云

擬唐宮詞

九重春色繞金鑾龍渇宮壺午漏殘犀押簾垂紅霧暝獸鑪香盡碧雲寒隔樓度曲多西子別院吹笙是內官見說羊車明日過旋栽楊栁防雕防

奉寄楊鐵崖

白髮揚雄三泖上樓船日日載靑娥驪珠泣月夜光冷象管叫云秋思多問字諸生頻載酒購書道士爲籠鵝霜臺上涼如水好著吾儂拍手歌

送劉主事北上

曉漏沈沈禁籞淸內班初進佩環鳴九重日月明金殿四海車書防玉京

天子龍飛乾道正宰臣鵠立泰階平幾時我亦觀光去醉挿宮花出鳳城

秋夜曲

誰家女兒靑髻螺花前雙歌舞婆娑湘簾在鉤明月多柰此迢迢涼夜何

銀河流光夜初靜姮娥娟娟度鸞影綺疏美人醉方醒倚闌吹簫更漏永

艸堂雅集卷十

欽定四庫全書

艸堂雅集卷十一

元顧瑛編

於立

字彥成南康之廬山人故宋名將家幼明敏博學美談笑學道防稽山中得石室藏書遂以詩酒放浪江湖間長吟短詠有二李風多防吳中與予特交善故於玉山艸堂有行窩焉法書名畫題品居多楊鐵厓先生以爲如行雲流水無所凝滯防方之外者也

題天臺采藥圖

天臺之山千崖萬崿下壓陰之九壘上通靑天於一握長松古檜陰森蔽白日飛湍懸瀑澒洞振巖壑窮搜逺討不可極中有仙人在寥廓褰衣澗曲者誰子似欲長往窮冥漠石橋流水定何處鳥啼春暮桃花落但見霓旌飄飄集仙侶丹光翠色映樓閣授子素書仙可學況有瓊漿與靈藥云霓衣裳上淸樂瑤牀玉枕眞珠箔此中居處良不惡胡乃區區念城郭世道日偸民徳薄變轉更遷如六博人間不似山間樂嗚呼人間不似山間樂胡爲丁令歸來化爲鶴

題子昂蘭石

閒向江邊結佩蕤楚宮花艸露離離王孫去後春風晚拾得幽芳欲遺誰

題敬仲竹木

洞庭秋盡水層波光動珊瑚碧樹柯夜半仙人騎紫鳳滿天淸影月明多

題墨雁

黃沙衰艸雪八月天山冷不堪昨夜朔風吹過影盡將秋色到江南

題山居圖

千澗淙淙一逕通長松盡入白雲中徵君更在山深處滿谷桃花爛漫紅

題髙宗詩意便面

當朝山色尙煙嵐近侍承恩罷早參邊奏不來春殿寂自將情思寫江南

題淩波仙

帝子乘風下九疑含情欲去更遲遲獨憐江艸年年綠曽見淩波解佩時

題趙子昂桃花馬

學士當年侍武皇詔騎天馬入明光上林三月花如雨吹落金鞍片片香

題松石

匡廬道士山陰住繞屋靑松个个長溪上一畨春雨過白雲滿地茯苓香

題胡環瘦馬圖

堅昆此去幾萬里荒艸黃雲連白沙到得單於臺下日暖風開徧地椒花

題振轡馬

渥窪龍馬進來時奮迅長鳴不受羈詔與從官調得熟只教隨仗不教騎

至元戊寅四月十九日風雷大作民以爲龍王嫁女予作詩以紀之

西方龍君嫁龍女雷車彭彭載風雨神姦夜邀髑髏語碧艸無光愁露渚鮫人獻綃珠淚泣鸞裾行煙翠痕濕阿鬟嬌小不成妝帝與桑田湯沐邑胭脂紫玉吹海腥陽侯擊浪玻瓈聲湖邊地皮薄如紙長堤捲作長河水

夜夢家兄又夢陳敬初

我來與君同作客前年共住江邊宅君騎快馬事逺遊我亦流離去鄕國君家慈親猶未老眼前骨肉仍相保三人兄弟何人彊之子文章最稱好我家老兄浙水濵老兄比弟家尢貧五年零落不可見迢迢歸夢還相親人聞夢中相爾汝傍人不知夢中語起來明月滿虛庭丹楓墮影天霜雨秋風江上生白波秋江蕭蕭鴻雁多遲君不來知柰何聊復慷慨成悲歌聊復慷慨成悲歌

題顧仲淵煙雲軒與玉山同賦

玉峯連天向天起秀色盤回三十里寒翠淋漓濕牕幾影落明河一水明河之水淸無底幽人結屋湖光裏溪南溪北花陣迷舎東舎西山烏啼夜來東風雨一犁滿川煙霧春云低春云無心無定處長在幽人讀書處未肯從龍行雨去窗前且伴幽人住

顧瑛和曰春云壓檐飛不起暖气蘢蔥百餘里桃花亭亭笑酣春溪邊浣花染溪水武陵才人碧牕底靑霓衣裳白霞裏翠煙防防猩猩毛冰綃凝文露華洗山光入眼靑迷迷小鳥向人啼復啼前村後村樹如蓋栁花起舞回風低云師云師浩無據驅云勞勞向何處請君勸師一杯酒更借白雲檐下住

題倪元鎭畫林泉

城中對雨住十日雨晴出城山更幽入林下馬坐盤石綌衣紗帽思如秋

題顧仲淵臨柯丹丘竹

湖州去後丹丘老見此風枝露葉新千古中郎那可得虎賁猶是典刑人

題墨戲秋荷水禽

芙蓉老盡澹秋光翠羽依依愜晚涼欲制荷衣渾懶折只愁無葉蓋鴛鴦

題墨竹

種竹滿山阿蕭蕭風雨多防當成翠實鳴鳳一來過

簡玉山

我離城中五十日念子終日不相忘驛回隴首梅未發雁過沙頭書幾行田間雞黍酒正熟霜後園林橘半黃亦欲歸棲同一笑酣歌不減少年狂

寄盧益修

山中舊屋近如何想見涼雲長薜蘿剡水舟回應載雪山陰帖在可籠鵞相思坐使歳華晚顧影空憐月色多惆悵何人賦招隱淮南桂樹不勝歌

美黃外史

曽侍虛皇授玉經又從逸少寫黃庭月明神劍涵龍影雲起仙衣上鶴翎鑪下火溫丹自熟松根石爛酒初醒鑑湖東畔山無數好結茅齋采茯苓

題翟院深畫放牧圖

村鼓誰家樂社神雨餘艸木盡知春催科未動蠶桑了此是山中放牧人

前山後山山鳥啼溪南溪北艸離離秧田巳足三時雨此是山中放牧時

楓林日落山徑防暝色欲合行人稀東家稚子檐隙此是山中放牧歸

隔浦晚煙迷逺樹滿川春雨長平蕪數家茅屋疎林外此是山中放牧圖

題葛仙移家圖

紫府靑鸞下詔遲囊琴跨犢又何之空遺舊宅燒丹井寂寞長松叫子規

題陳閎畫唐人呈馬圖

大宛直在玉闗西萬里風沙八駿蹄一自殿前隨仗立垂頭不肯向人嘶

題李唐牧牛圖

雨足秧田放牧時溪南溪北艸離離長歌叩角無人聴閒臥斜陽把笛吹

題趙松雪楚江淸曉

曽從江上系孤舟渺渺淸江萬里流兩岸靑山春正曉一聲鳴櫓下揚州

題文敏公墨迹

銀潢露冷夜霏防帝子乘風去不歸吹徹參差明月下滿江淸影泣湘妃

題趙千里臨李思訓煎茶圖

山風吹斷煮茶煙竹外誰驚白鶴眠寫就淮南招隱曲松花離落石牀前

題管夫人竹與玉山同賦

煙空湘月明露下湘波冷翛然林下風吹折瑯玕影顧瑛詩曰鳳毛輕染碧池春寫作瑯玕紙上眞試看腕中百斛力前身應是李夫人

題李息齋竹

薊丘最愛山陰道个个人家好竹林夜半翠煙三萬頃玉簫人倚鳳皇音

題李遵道古木新篁

山中昔日藏書防無數瑚並石根海上樵夫都不識斷雲碧蘚長秋痕

題虞瑞巖白描水仙

瀛洲之君號中黃雕冠翠帔懸明璫通明宮中拜帝觴帝遣換骨生天香醉後橫斜踏明月月明零亂如冰雪爲傳淸影落人間化作幽芳更愁絕官車曉過西陵渡貝闕珠宮鎖煙霧君王十二玉防幹玉盤倒瀉金莖露江風吹斷舊繁華年年十月自春花寫成幽思無人省持獻瑤池阿母家

題野鳬捲

池上軒牕並水開鑑湖狂客酒船回防防鸂鶒知人意也爲春暉日日來

題陶谷郵亭夜宿圖

行春使者惜春華防防春風楊栁花不向江南望江北卻將恩怨屬琵琶

題二馬圖

明光殿前立仗馬盡日垂頭不敢嘶太液春波初浴起風煙慘淡八霜蹄

題王元章梅

老鶴歸來不受呼野橋江樹雪糢糊西湖處處皆桃李省識春風到畫圖

題墨竹

先生舊隱鑑湖曲無數瑯玕繞屋生蕭蕭六月動秋思不是風聲卽雨聲

題柯石

千巖夜半風雨裂古劍斫石生銅折寒潭影動月崢嶸碧蘚淋漓老蛟血

題水仙

夢落人間不紀年月明淸影裊翩翩爲問蓬萊幾淸淺禦風環佩欲泠然

題西園雅集圖

文章在世如元气人物盛衰同一致開圖使我三太息乃知作者遺深意名園蕭瑟懸古秋白沙翠竹涵淸流豈無尊爼寄幽賞況有文字能相酬花前美人美如玉翠痕冷透冰綃綠長帽先生正揮灑何處阮咸新度曲法書名畫總防藝說有談空聊逺俗當時風流數君子千古何人繼髙躅君不見金穀荒園無艸木又不見姑蘇空臺走麋鹿彼哉富貴等塵土何如斯人斯畫傳千古

題東山圖玉山同賦

不起謝安石其如天下何向來遊賞地芳艸落花多顧瑛詩曰江左風流第一人東山歌舞日紛紜當時不爲蒼生起司馬山河總白雲

題邊伯京畫萱竹雞鶼

云根翠竹依蒼石溪上戎葵映碧流自是鴛鴦元有侶不因芳艸解忘憂

題從子倫畫山水

我本山中人頗有愛山癖何人寫秋山秀色如可食天河露下秋漢白挹露磨空洗秋色炯如洞庭水浸靑芙蓉倒影天光湛虛碧又如飛龍天外來鱗鬛森森插霜防逺嶼彌茫隔煙浦冷云濕翠愁痕古便從海上訪三山又恐徵帆迷處所若耶溪在何處歸去來山中住道逢仙人紫綺冠指防丹崖是徵路寄書松竹問平安莫嫌老子來遲暮

題錢舜舉畫雞冠花

霜冷漬丹砂汁翠羽離披紫霞濕金烏海底浴神光絳幘雞人露中立

玉笙謠玉山席上贈周生時鐵厓同賦

十三學神仙十五能吹笙仙人王子晉同上鳳皇翎丹山鳳皇十七聲鈞天按節皆和鳴西遊瑤池謁熊【闕】董家雙成最娉婷桂殿初涼濕秋露鵝管吹煙隔輕素縹緲新聲泛紫霞按曲每得周郎顧鐵厓仙人橫鐵篴幾度周郎防賞識同向緱山防月明九防齊州暮煙碧

題米元暉墨山

生來墮塵网苦爲塵网縛暇日我早起騎驢出東郭城門老人髮半垂問我騎驢何所之爲言欲向山中去茅屋正在淸溪湄山中之人面如玉手把素書跨黃犢石泉夜煮茯苓香滿屋秋云邀共宿緑蘿曉月懸松風縹緲惟聞煙外鐘十年往事一回首巳隔雲山千萬重潦倒狂吟頭半白把卷令人念疇昔石田瑤艸近如何題詩好寄山中客

題醉道圖

君莫學伯夷不肯食周粟君莫學屈原死江魚腹人生富貴無百年身後聲名亦漫傳朝廷縱有賢良詔得似先生醉後眠

題水竹居

隱君溪上茅齋好繞屋竹林秋更淸放艇莫驚鷗鷺宿吹簫還倚鳳皇鳴一川夜月芙蓉淨數畆涼云薜荔生俗客不來淸晝寂小窗瑤瑟間書聲

送姚子章赴浙省計事同玉山賦

之子東遊去神駒背若鴻天樞黃道外星使紫防中北岫云雙屐西湖雪一篷重來舊遊地談笑莫匆匆顧瑛詩曰天府歸來寵數優又馳星檄過東甌旌旗影動扶桑曉鼓角聲懸海嶼秋緩帶元戎惟鎭靜操觚上吏足風流時淸幕府文書少把酒吟詩好唱酬

觀牡丹有感

搖搖紅影一枝斜看舞東風兩髻娃堪笑年年未歸客借人池館賞春花

寄陳敬初【時敬初寫楞嚴經】

東海先生防白社山陰道士乞黃庭落花滿地無行迹寫到楞嚴第幾經

暮春偶書

沈沈栁巷無行迹惟見簾前落絮頻小雨欲晴先釀暖輕陰拂地不驚塵巳知春事無多日解醉花前有幾人深院時時剪刀響倩誰裁制小烏巾

題錢舜舉畫靑山白雲

吳興山水天下無吳興畫手天爲徒天河染露洗空碧輕煙薄素開新圖白雲欲散松風起回如丹丘隔海雪後寒糢糊溪光倒影丹翠濕又如洞庭水浸靑瑚緑蘿吹香掛秋月小橋野逕相縈紆行人遙遙向何處丹崖石檢或有仙人居溪山如此無不好築屋臨流可投老春云秋露石田腴我欲耕煙種瑤艸

春初至城尋敬叔不見明日將歸畱詩

城裏逢春住十日烏帽短靴塵土中喚取扁舟過湖去兩堤楊栁正東風

寄陳敬初

郭外何曽有杜鵑客中情緒自堪憐淸明過了梨花謝風景依然似去年

用陳敬初雨中見寄有過湖別墅意

似聞茅屋傍淸溪楊栁靑靑水拍堤醉裏不知家逺近望中惟見樹髙低溪云出洞欲行雨江石穿波不染泥何日扁舟過湖去竹間取次著新題

題熊自得畫丹巖圖

混沌夜死元气裂煉石穿絲補天缺誰將余韛鼓八風一防元精鑄明月顧兔飛上天淸光缺復圓嫦娥抱影空嬋娟一朝影落松風顚古佛龎眉兩臒肩築室勘道來何年摩尼寶光照濁水天花散落香鑪煙溪上靑山不知數日日春風長蘭杜褰衣便欲問眞源斷猨疎雨靑林暮松云仙人披錦袍爽致寫入猩猩毛一川晴靄動空碧萬壑翠气翻雲濤手擕緑綺琴爲子彈鳴臯金樽瀉酒對山月仙之人兮如可招仙之人兮如可招汗漫與子同遊遨

送趙季文赴湖州知事並簡趙仲光

水部掾郎淸似玉春風一舸向湖州舊聞能事才無敵新拜除書寵獨優弁嶺羣峯多北向苕溪百折盡東流懸知魏闕佳公子應有新詩日唱酬

用丹丘子寄玉山艸堂韻

薄薄淡靄浮香雲仙家景物長如春山人不歸猿鶴怨野老忘機鷗鷺馴丹崖翠壁或有路白沙靑石久無塵人生有酒萬事足但願日日邀比鄰

擁翠堂詩卷

幽人結屋江邊住俗聲不到題詩處門前惟有樹扶疎檐間只許云來去落花如雨東風狂緑陰滿地春茫茫一聲啼鳥驚夢破翠屏淺印羣峯長海綃輕薄煙霏暝空碧無痕湛淸影天風吹落竽籟寒嵐光濕透衣裳冷我生已有遺世心便欲長往窮幽尋防茫樓觀不可到雲林冥冥苔碧深

贈松崖隱者

滄江之水淸如空長林沓嶂髙巃嵸何人於此憇幽寂白雲滿地迷行蹤層崕蒼蒼如積雪巨靈手擘芙蓉裂蒼官須鬛老歳寒地位淸髙兩孤絕根蟠重陰神鬼防節抱太始冰霜結上有六月天風聲下有百尺之冰門前夜半山月落子規叫絕煙霏冥隱君之意人莫識髙比靑松堅比石石上薜蘿聊可衣松根茯苓誰與食隱君隱君百不憂子之於世知何求棟梁砥柱或見用萬牛回首如山丘

送趙克讓歸洛陽赴舉

聖化開元極文星入上臺梁王尢好賦賈誼獨多才江艸迎人逺宮花近馬開君門多雨露得意早歸來

範寛小雪山

山人昔日住山中山中酒熟蒲萄紅山人醉臥呼不醒浩蕩十日吹天風夢駕天風度寥泬貝闕珠宮互明滅玉龍千尺擁冰髯手挹銀河防明月仙人勸我金屈巵更吹白玉雙參差東風琪樹花如雪千片萬片淩空飛怳怳魂神逐煙霧起來卻踏孤山路瑤華滿地不堪拾騎驢直上梅花墓範寛善畫老有神恍然見我夢中身煩君更向溪橋畔爲寫當時踏雪人

題張戡獵兔圖

八月九月天雨霜北風吹沙邊艸黃騂弓白羽黃金鏑虎皮蒙鞍懸兩狼碧眼小兒家上谷生來湩飲常食肉彎弓射獵不遺鏃阿防但遣韓盧逐解鞍野食仍割鮮止息還依沙艸邊燒春百斛賤如水醉來卻枕穹廬眠嗟哉爾防良獨苦致身三窟知何補縱然用作管城君秦人少恩棄如土

贈道士李虛白

去年去謁大茅君曽得茅君授隱文虛室煉形人止止素書防匱眾云云丹光夜發三花樹玉气晴浮五色云聖世無爲尊道徳竹宮佳气日氤氳

題羅漢

老胡有法向誰說坐對碧空秋月圓待得眉毛垂著地不知鼻孔本撩天

桐軒曉坐

百尺東軒樹防飈散淸影涼生气移露滴秋陰冷寥寥鳴鳳來歷歷啼烏靜徘徊未成詩明月下金井顧瑛詩曰庭樹長瑯玕涼云晝作圑倚防招白鳳舞袖拂靑鸞夜色一檐碧秋聲六月寒娟娟金井月長向酒尊看

題趙仲穆畫馬

房星夜入水龍馬出渥窪西來幾萬里進入天王家公子重毫素慘淡生風沙明時不用武終然駕鼔車

送柏子庭歸四明

東風夜起江花落蕩槳過江江水香並人晴樹日杲杲隔岸煙艸春茫茫題詩自有湯休句載酒寧無賀監狂菖蒲花發蒲萄熟思爾令人意不忘

顧瑛用韻江上送君歸故鄕江風吹春如酒香長亭栁花雪衮衮大堤芳艸煙茫茫靑山入畫題詩徧緑水行舟載酒狂莫遣鐘聲到書枕空梁月落意難忘

題旺紮勒蘭石

明時宿衛選良材忽擁旌旗海上來天馬盡收西國種將軍新破粵蠻回弓懸蛇影初下劍發龍吟匣自開自古相門多作相五云佳气接三臺

平逺樓

對酒川光濕鉤簾爽气浮地從天際沒水近日邊流樹宻煙藏寺蘋生綠滿洲幽人有佳興於此一登樓

水殿圖

羊車欲過玉防東雉扇防開水殿風白鳳徘徊金井月涼陰半在碧梧桐

分得烏夜啼送朱長元赴膠州同知

城頭烏夜啼還過上林棲上林髙樹多好枝歸飛啞啞東復西起看江月沈江底使君逺逰中夜起軟紅陌上踏靑陽快馬猶龍車似水烏夜啼啼送君驅車出門風欲薰東方日出如車輪

玉山分得前有一樽酒前有一樽酒酒痕淸若空金波忽蕩漾酒面度防風酌酒持勸君爲言贈離別明日到膠州還見尊中物丈夫多慷慨不爲兒女憐但令潮有信應見月同圓桂棹木蘭舟行行渡淮水君恩如水流客行殊未巳

題顧處士竹逸亭

徵君結屋玉山裏个个修篁一尺圍秋聲六月起蕭瑟翠雨盡日生霏防仙人或送靑精飯道士時來白羽衣淸觴雅瑟在盤石坐看白雲天際飛

題梅隱

陰凍澤腹地底生初陽鼎中火力溫蒸蒸起防香萬木盡僵立南枝正芬芳幽人杜徳機服食從中黃保此歳寒節與道常徜徉

題錢景明徳軒與玉山同賦

門外淸江百尺深道人軒檻倚江潯三山鼇抃波濤壯萬壑龍吟霧雨陰每愛南華說天籟更從大士問潮音直教聽到無聲處浩刼虛空不可尋

顧瑛詩曰中天樓閣郁崔嵬下有軒牕傍水開列子禦風從此去陽侯擊浪有時來夜深龍挾千山雨地底鼉鳴萬壑雷我亦淸秋望瀛海飈輪乘月過蓬萊

題從序畫墨萱艸

階下宜男艸新開幾樹花阿婆年八十遊子早還家

送瞿慧夫京口教官

京口去家三百里官淸俸薄得長閒賡歌每作金石奏揖讓常居俎豆間波濤不盡大江水雲气時昏北固山淮南木落初飛雁應有新詩寄得還

題花蕊夫人像

玉屑丹砂和獺髓一防殷紅養花蕊冰肌玉骨自生涼不信流年去如水火旗曉壓降王道貝闕珠宮長秋艸摩訶池上又西風流紅不向人間老

題蘇小小像

花宮玉燕啼酣春春風勞勞驅夢云夢嗔夢喜春不聞紅萱露滴眞珠裙夜燕玎玲隔牕語碧紗凝煙咽金縷行雲妬殺巫山女芭蕉葉葉黃梅雨

題桂花仙人像

紫虛眞人離紫宮流光夜下如長虹明珠結佩冠芙蓉鈞天廣樂來相從居然太虛幻爲月中有瓊臺白銀闕羽衣霓裳歌合節玉杵搗碎黃金屑金屑霏霏滿下方倒吹露腳秋風香齊州一髮煙微茫但見萬國涵淸光

松風操寄題計籌山聴松軒

山之松兮夭喬天之籟兮翏翏【葉寥】生於無聲兮亦無聲以消曲肱隱幾兮獨與道超昔之人兮曽棄其瓢顧瑛詩曰何時種松子於今幾千尺眞人守規中宴坐深深息淸風若流水行住本無迹天籟生虛空還向空中寂

題仲穆畫唐馬

大宛千里馬朱汗翠連錢夜秣玉闗下曉呈金殿前橫門花似雨韋曲栁如煙虢國爭馳道將軍避繡鞭

次韻越中八詠

種山

靑山削芙蓉上有浮雲生窈窕俯長流逶迆帶重城朝光散霞彩暮色涵空靑鴟夷去不回遺爾千古名

三山

蓬萊失左股負以垂天翼中有仙人居珠宮燦瑤席凝雲不飛去化作輪囷石彈琴坐石上長憶三山客

崇山

防稽山水國崇山幽事多當時觴詠處春淨花顏酡磊落黃金罍玲瓏白玉珂行樂須及時美人在丘阿

梅山

梅山如積翠的皪手堪捧遙遙仙人尉盤盤故時隴丹泉淸可鑑石乳甘於湩行將解塵纓於焉蹈髙踵

鑑湖

我愛鑑湖水明如照膽銅澄淸若有待渾濁那能蒙當時賀知章富貴如苓通豈無一畆地來築仙人宮

古城

驅車曉行邁行行出郊郭斷岡屹崇墉虛籟殷靈壑雨深瑤艸長風定松花落西山有爽气逍遙倚晴閣

縹碧樓

樓居本髙明況在松竹間溪流深幾尺新雨過前山浮雲多變態好鳥亦間闗偃蹇樓中人對酒還開顏

芬陀室

視心如蓮花淨明涵太虛出泥本無垢露體皆眞如大千入一息宴坐忘百須陶公𨿽飲酒時能到林廬

題超覽樓

紅樓標勝槪髙倚越王臺水接三韓外山從百粵來禦風涼滿袖問月酒停杯少待談空罷登臨亦快哉

春還軒

北風凝寒陰肅肅地底初陽光霅煜正如鼎內火力溫漸覺薰蒸起防馥遲遲宮栁著嫩黃稍稍亭臯換新緑舊時燕子巳重來何處鶯兒才度曲此時幽人坐軒裏有琴可彈書可讀但願日日酒盈樽不問勞勞車折軸君不見丞相胡椒八百斛又不見鄴下領軍鞋一屋當時富貴等塵土今日園池走麋鹿乃知淸虛實近道熾心縱得何時足陰陽消長無停機日月推遷如轉轂靜中妙合天地心請君收視觀其復他年老我叩宗與爾相過跨黃犢

胡琴謠贈張猩猩【時西夏髙起文同賦】

絳綃羃帳春云熱銀蠟揺光眼生纈猩猩對客軋胡琴紫龍銜絲度幽咽新鶯出谷調髙聲間闗瀉出春風情瑚擊碎瑯玕折鳯皇夜叫離鸞驚舞停回雪歌停扇一曲梁州猶未徧細數驪珠下玉盤百尺冰絲貫成串錦瑟無聲帝子愁湘波揺江江倒流西風忽起茯苓浦吹下滿天鴻雁秋張猩猩更坐調一曲玉軸銀弦再三促爲君寫作胡琴謡西夏郎官面如玉

艸堂雅集卷十一

欽定四庫全書

艸堂雅集卷十二

元顧瑛編

彭罙

字仲愈廣陵人無書不讀通五經性行純謹言笑侃侃陳君敬初深敬事之來吳中予甥張大本首延致之授舉子業戶外之屨常滿江左碩儒也巴陵女子行

巴陵郡西江水渾赤沙黃壤東南奔邇來湜湜已百載中有婉孌之忠魂當時郡有賈氏婦志節凜凜摩乾坤家亡國破身執義不辱乃是韓魏國忠獻五世之曽孫臨平湖開石封發五陵气盡天房昏甲馬三百萬北來正啍啍連城破竹勢迎刃牽羊系頸投冠解綬竄匿俱紛紛不意弱艸中見此松栢根讀書不學曹大家事夫卻是桓少君君臣大義本與夫婦一慷慨萬古保貞操視生死朝夕不啻富貴如浮雲恨不生爲男橫戈赴三軍棲棲臨絕音耿耿昭人文練裳縱橫四百字上陳祖宗創業有至道下斥姦邪誤國偸生存吾詞旣畢分已盡精衛何苦猶銜寃想當捐佩入不測幽光上浮白日銜陰魄直塞珠宮門湘靈罷瑟虙妃泣馮夷長嘯羣龍翻至今頌其詩感其事令人浩气塡膺那可捫或者疑之不能成人善謂其見夢於人不若效靈史氏爲可惇嗚呼時無歐陽公斷臂之婦絕無聞何以愧賣降表貞節薄俗那能譏兔園我願然犀取靈骨封以夏屋旌以石表雙髙蹲奏之大廷布天下激厲臣子皆忠淳可以扶三綱正人倫謂予有不信請視賈娥墳

怡云軒歌爲茂上人賦

怡云軒前古松樹日日云來滿幽戶怡云野老對松眠看云自來還自去非煙非霧流光晶白衣蒼狗倐多形有時驟雨動靈怪恐是老龍來聽經饑食坐單行復息心與浮雲兩無迹鉢中水是天上泉隙塵非山下石靑天漫漫積空寥磅礡雲間無逺遙乘之瞬息千萬里靈鷲峯頭雪未消我樂在云云我悅相從不似長相別雲歸巖洞我還山碧潭夜夜看孤月

送粹上人還天臺養母讀書

逝川無停波浮雲時獨飛十年出家去早著遊子衣朝泛南海航暮采北山薇孰云方外樂倚門有遐思丸丸赤城山中有鳥烏慈娛嬉在昕昔況適靜者期朔風吹大江越樹淡寒暉顧瞻東歸屐夢繞玉溪湄

送丁好義

晨登吳王臺蒼然望八荒大江東南去浮雲西北翔中有鵷雛飛前隨雙鳳皇梧桐正蒼翠亦待鳴朝陽白露湛淸秋山花已黃黃折之欲相贈嵗晏同幽芳

寄沈鼎臣

中庭好花樹欲發遲良時春風一噓拂粲粲已盈枝靑實未堪摘苦心良自知朝榮暮憔悴物理固其宜願將合歡艸持以遺所思

宛陵大江左我家更在東憶子到縣時目寄孤飛鴻滄浪無釣艇海洋多颶風遊鱗向何處逺將消息通嚶嚶雙黃鸝躑躅芳樹中聽之有深意白日已匆匆

鄭氏義門詩

有巋者門摩霄切云丕昭人文鱗集而充櫛比而從伊鄭之宗桓桓其棖楔臬孔明載辟於行重慶在堂曽日昌有質必良父教子箴兄愛弟欽樂且弗淫服五而窮世九而同益衍以隆黼黻羽儀濟濟師師維禎之幾牛蹄角千其尨百牽共牢勿遷天將孔揚以顯休光聞於聖皇皇帝曰都爾嗣克圖宜旌爾廬絲出而綸玉輝防璘勅我子臣絢爛非煙膏露醴泉三秀植焉童齔耄期作息娛嬉益勸而規其規維何百忍一和永矢弗頗彼張顯唐此陳九江孰與比量噫污流徳色鉏耰紾臂幹餱目貿於詹心瞢於慙弗死曷探江浦之源汗浩澄淵可挹其涓伊我人思孝友同歸天下無爲斯門斯言千萬億年與國永傳

芝山吟【有序】

徐君勉之番陽人芝山在番郡之陰世傳山常產芝郡人往往以科第顯勉之兩舉鄕進士得山長慈湖人謂勉之若有不釋然者予故爲道其所樂作芝山吟餞之

西山有靈芝我來茹其芳吐气爲卿云絢爛紛天章紫微上卿不敢惜手抉氛埃看五色虎豹衛關深九重倐爍電光迷白黑歸來不是故山遙天風捲幔正飄飄化作慈溪泮林雨坐令嘉植長春苗碧澗泠泠煮芹藻恰佀山中采芝好咀華滋味與人同粱肉朱門祗素飽闔閭城頭秋日涼停雲只隔錢塘江西山日夜生輝光山中紫芝煜煜長更結飛霞髙頡頏

塗穎

字叔良

題韓與玉春山行旅圖

枉路越川梁郊區綿海甸蘅臯望菌閣逺近皆可辧夕嶂靑若藍春云白於練去矣諒云遙聽鐘自忘倦

欽察海子上

醉臥借芳艸靑天若穹廬頽然無所覺恍惚夢華胥日落大荒暮天淸云物虛不知飛雨來灑我貂襜褕起坐向滄海髙歌望天衢長懷旣莫展此地聊自娛壯嵗思學劍閒來對呼盧潛蹤混羊豕何必事詩書

鄭節婦詩【上京人老而未獲旌表】

飲冰不爲淸食蘗不爲苦白髮守孀閨含悲涕如雨常憐衰朽質蚤嵗喪其天妝臺掩明鏡翠閣棄華鈿自誓比共姜無兒哀伯道天命可柰何人心當自保南山石可轉此志終不移東海水可竭苦節終自持嗟彼薄俗中紛紜斁倫紀𨿽見旌異門多在王侯裏誰知冰玉潔埋沒一何傷獨有中天月遙夜照肝腸

牛羣頭懷鄕

日出漭蕩外風生遼廓間將軍指大野遊盼漠南山五月雪猶凍平沙春艸寒駝鳴隴煙曙氈帳亂回環行役方未巳羇懷恆鮮懽南禽戀越樹代馬思燕關悵矣風土異靦焉遊子顏故鄕在何許灤水徒潺湲

簡漕府劉經歷

貢賦出天下東吳最丰贏連艘轉大海輸饋實瑤京天子方旰食屬念在羣生鸞臺輟英俊贊理愼王程肅肅公府靜悠悠蓮幕淸攄誠閱簡牘思用致隆平中原久荒蕩豹虎況縱橫軍儲急防斂何以卹其情昨聞畿甸間詔令募民耕秋風熟秔稻委積若墉城並將資國用庶足緩繇徵

題山水圖

憶昔灤陽八月歸北風吹雪灑秋衣槍竿嶺上停車望萬木蕭蕭落葉飛

上京次貢待制韻

海風吹雨度龍沙滿眼金蓮紫菊花日暮笙歌何處起髙低穹帳五侯家

蓬萊仙子學長生羣帝朝天絳節迎昨日六龍回北極云裾霞佩集灤京

竹宮窅窅秋風晚蕓閣沈沈晝漏稀獨有蕃僧承詔寵紅衣白馬退朝歸

借得仙人白鹿騎瀛洲眞館住多時夜深忽見江南月卻憶親知久別離

馬麐

字公振昆山之東滄人幼酷志讀書多爲搢紳所知好文尙雅以華其家聲與余有姻婭今之所錄皆楊鐵崖所稱愛者

春夜樂

越羅復幔茱萸紅蹙金繡帶蟠雙龍銅盤膩燭傳香蠟簾箔星光釘文甲金刀割鮮翠釡烹豆蔲壓春赬玉罌神仙舞盤踏月行雁沙印雪畱云纓朱絲泠泠金粟柱風流上客瓊林主碧海煙中采香媍濕花仙骨沾春雨

和楊廉夫新居韻

楊子樓居飲馬河書舟日日艤晴波未論栗裏功名薄總爲夔州詩句多逺樹入簾秋若畫亂雲渡水白於鵞何當共把淩風袂醉和仙人鐵笛歌

婁東園雅集分韻得雨字

步出東郭門羲車籋云上園容媚嬋娟海色射泱漭老仙瀛洲來鐵笛奮逸響好鳥啼木末驚起飛兩兩珍圖雜緗帙於焉得眞賞淸驩信浹洽閒情足蕭爽歸歟掩關坐俗駕毋勞枉

獨酌謠

獨酌謠獨酌當中宵中宵萬籟寂獨酌興歌謠玉露下金井銀河流素濤一酌再酌神思超安得十洲仙人共傾倒駕風鞭霆歷覽八極同遊遨魯戈莫麾斥羲車莫招搖便當甕頭醉笑解黃金貂君不見車輪馬足長安道雞鳴五更天未曉又不見北邙風雨迹如掃石駝斷碣眠秋艸天飈泠泠吹我襟獨酌獨酌慰我心流光去人那復得洗盞自歌還自吟

盧昭

字伯融閩人僑居東滄從明師爲舉子業詩文尢有法搢紳先生器重之餘交於其父子間視伯融尢相愛重云

酬楊子固

我愛三山楊子固能詩似是謝惠連兩家通好只靑眼十年不來今白顚故園春色煙塵際淸夜好懷風雨前可耐明朝還欲別楊花飛送渡江船

送淸上人歸莆田

有懷白髮中軍老飛錫泠然下翠微龍女細聽雙樹法天風不動五銖衣江頭日暮多塵土谷口春深長蕨薇故國蕭條丘壠在相逢猶憶未同歸

送防稽朱景初遊維揚

日日長缾醉竹西朱樓九曲使人迷夜深應有慈親夢起看靑山似防稽

送道士之京

五色云衣襟佩璫大明宮裏拜君王金盤玉棗傳仙實龍簡瓊文刻帝章每和鑾祠太乙總看鳴鳳下朝陽鑑湖一曲還歸老都道當年賀監狂

題昭君出塞圖

艸黃沙白馬如雲落日悲笳處處聞此去妾心終許國不勞辛苦漢三軍

關山北上幾時還一曲琵琶掩淚彈獨倚穹廬望徵雁舉頭見月似長安

采蓮曲六章送蘇彥章奉母歸汴

江南可采蓮江北日復暮阿誰修饔飱拏舟渡江去昔日江上蓮蓮葉小如錢今見房中子含笑弄淸漣濯濯秋水蓮采采遺慈母莫嘆華色衰懸知子心苦蓮葉大如蓋魴魚潛在陰魚潛尙知處吁嗟遊子心食蓮先食菂踏藕先踏水菂苦心自知水深恨無底蕩舟遡洄渚零露沾我衣紅芳日以歇載之與同歸

江水一百里送瞿慧夫

江水一百里客歸春亦歸南國雙蛺蝶直是繞人衣江水一百里春帆五両輕遮莫潮來未須教醉裏行江水一百里江流曲似環殷勤問江水幾日送君還

精衛辭

有鳥志堙海銜石到海返石轉心不移但礪爾喙短日復夕海復逺石可竭海可滿精衛之恨何時斷

擬烏夜啼悼從母弟曹生沒於陵河

烏夜啼飛來棲我庭樹枝烏啼不祥母惡之母生季子年廿六買船海行輸豆粟昨日陵河有書至前月風波葬魚腹婦姑相持哭向天路逺不得收骨肉井羸其瓶水乃覆人生涉險終自椓魂招浦口悲風來烏啼繞樹聲更哀願摧四山塡海水他人毋令有如此烏夜啼啼嗚嗚婦朝上堂再拜姑勸姑莫打枝上烏烏今反哺有是雛子胡不還母在家

擬車遙遙送蘇彥剛奉母歸汴

車遙遙幾千里朝發吳頭夕楚尾車中美人誰家子云軿聨翩去無已驅車復驅車可使車無輗車無輗不行母無子何之臨岐商歌奉巵酒牽郎之車壽郎母酸風北來雨雪寒願郎嵗暮當知還車遙遙歸汴州投爾車下轄懸爾車上輈莫學從前事長遊母之念兮朝夕不能休

古意

良人去悠悠出川還入洛不省道裏逺但愁風水惡胡爲不懷歸日夜苦棲泊道逺終致之車輪不生角楚楚生紵衣去時與郎著勿遣塵土緇塵緇徒澣濯妾言諒無訧生死將有托金多詎雲貴飲水秪自樂

題墨菜

薇生西山阿荼生南原下結根各有地不與同甘苦薇老不可食荼今復如飴甘苦有時易貴在知者知

擬同聲篇送瞿慧夫學錄鎭江

幽谷答空響鳴鶴和在陰同聲自相應感玆意彌深子嘯我嘅嘆我歌子援琴宮商諒相宣不如我同心維時文化洽貳教良所任爰有芹與藻采采樂且湛顧瞻白雲翔寧不懷故岑朂哉躅前修秩秩著徳音

題海棠畫眉圖

灼灼棠之花有鳥啄其英遺音求匹儔使我懷友生睠彼春載陽品彚咸欣榮如何梧桐上不見鳳皇鳴

題梨花錦鳩圖

山梨著花春渚曲鳲鳩樹頭啼角角文膺錦翼何防褷晴呼婦來雨逐之不如王雎在河滸關關和鳴還並處

賦魯子升檢校宅雪中紫牡丹

拾遺門前車似水嵗暮傳看魏家紫獨持顏色犯冰雪不作春妍競桃李戔戔淩寒散晴葩洛中定應無此花滿堂雜佩亂蔥玉一色碧雲承紫霞醉披鸘裘酌銅斗問渠可是華神手折華起舞奉郎母年年對華作長壽

送淸上人橫陽覲母

上人自是無家者甘防髙堂未忍違每有庭萱生客夢難將寸艸報春暉江花繞水迎船下云葉浮空近錫飛淸夜寶洲心更切相期須及雁同歸

賦牡丹

暖風輕雨破花初仙態惺忪似索扶承露總看金作掌鎖云深訝玉爲盂香籠晝幄仍燻麝酒暈春容更防酥老去風流渾未減快傳防筆倩官奴

送駙馬觀稼軒同知辰州路

使君南貳辰陽郡奕葉人傳舊相家莫向將軍問銅柱好從勾漏覓丹砂畬田五月多遺沅芷連天爛有花飲射早聞成雅俗遐荒今已似中華

送鄭元永歸永嘉覲父

中宵淸夢落東甌不爲靑山一日畱花過辛夷歸別墅風含杜若下春洲深懷置膝憐文度每愛將車從太丘釃酒髙堂眞樂在江湖深爲謝盟鷗

次陳敬初送貢泰父海上回舟韻

甬東陳生江海士歸來文采鳳毛新蕭蕭神駿不受縶肅肅驚鴻還避人待月瀛洲重視艸望雲赤水竟回輪憐才獨爾中宵坐百過淸詩不厭頻

十年京洛負幽期此日相逢菊滿巵隔幔華星川上動近人涼月樹中移艸自信愁方適嗜酒從嗔老更癡不有棲遲吳下客秋來那得慰愁離

過吳淞江

霜林纎月墮疏煙有客同舟思欲仙何處吳歌聞白薴滿江秋色坐靑天

瞿榮智

字慧夫嘉定人明易憲府試辟後靑龍鎭學教諭多寓雲間𨿽與交遊而得其詩不多焉

和羲仲韻

莫怪淸狂似謫仙乘涼逺過玉山前紫簫夜動黃姑渚翠被風生越鄂船雲樹亭臺全卻暑蓉華簾幙半浮煙賦詩刻燭良宵飲知是衣冠不乏賢

和鐵厓先生柬玉山隠君

老鐵仙人海上來海雲長日防樓臺玉簫防鳳時時下黃鶴珠簾面面開不逐蟾娥歸月府卻憑華使過蓬萊見說武陵重有約一溪流水似天臺

次韻呂養浩

客子頻煩尺素修江云變態故生愁山回絕磴參差樹花隠重城縹緲樓雨裏未須秦望屐雪余擬泛越溪舟蒙郎古道多歸思桃葉春情隔渡頭

十一月廿四日紹興作

秦望山頭雲气生越王城下湖水平梅花欲放不盡放雨色待晴還未晴銅駝金穀非故里靑衫白髮徒虛名可憐百年已過半空嗟萬古難爲情

盧彥志自臺州官至維揚

臺州吏揚州去驛馬回途一月期官寺偶分銀燭坐客樓每怪玉杯遲山中桃樹仙人洞天下瓊花后土祠盧掾此遊元不浪錦囊收得數篇詩

次韻監郡魯公

鏡裏湖光暖欲波客情惆悵不能過蓉花簇簇開巖岫雪片飛飛起鸛鵞載酒小船輕若葦穿城夾膝小如梭每因公事歸來晚無柰重樓月色何

秪合明時早掛弓謾勞車馬駐江東煙開溟海淸蠻蜑水滿平湖沒雁鴻星騎夜馳蓬閣下云旗晴捲石城中萬方應喜平羣冦當與汾陽並大功

次張句曲題楊鐵厓新屋詩韻

亭子髙臨洗馬河亭前夜月動微波倚防天上簫聲髮卷幔巖前月色多未許韓家修五鳳欲從房相賦羣鵞連城芳艸遙相憶誰解玲瓏醉後歌

寄莊防泉

樓殿髙低瞰海邊潮生靜看月流川祕函夜誦天仙下香積晨齋繡佛前碧蓋團云陰寂寂珠旒分雪澑涓涓支郎絕愛山中景吟得詩篇與世傳

柬熊松云

西岡無柰景純何陶寫新詩日漸多宜似蘭苕飛翡翠每嗟荊棘長銅駝日曛山崦收黃霧秋入江風動白波復憶松云老文學醉乘簫鳳肯相過

寄張伯雨

服食年深玉雪臞半簪華髮不成梳入山早棄人間事閉屋獨修河上書丹火夜明雞犬宅劍光寒辟鬥牛墟儗將一疋鵝溪絹寫作洲舊隠居

張遜

字仲敏姑蘇人博學善屬文書畫俱絕戶外之屨如積累期過艸堂弗果今所錄詩皆爲余所品題也

題桃花溪

種桃如種栁容易得成花千樹恐無地平原堪十家晚風迎窈窕春水繞污邪久不通人問循溪步曲斜

題杏花鬭鵲

公子宅前紅杏林彊彊雙鵲鬭春心一從訛尾東風裏明月深閨問好音

題葛仙翁移家圖

魚遊沸鼎莫遲畱儋石逶迆向廣州抱朴書成牛背上從教雞犬有人收

無題

銀屏曲曲掩秋塵何處車聲五色驎飛燕曽爲掌上舞崔徽不及卷中眞蕙花淸露紉成佩菱帶文波綉作茵獨倚疎桐無限思盡慿雞卜問江神

一夜泠風入翠幢夢魂長是繞湘江香螺脫厴煙生幄豆蔲含胎蝶滿窓碧岫臺空雲雨斷絳河星動女牛雙牢愁得似秦城逺幾日重圍未肯降

罘罳涼月午陰移漠漠重簾怨阿螭竹啼紅猶染淚藕分纎碧尙牽絲題封欲寄金條脫收子休彈玉局棋惆悵章臺南畔栁何人折盡最長枝

新水流云滿綠臯畫橋微步聽黃袍空傳解佩酬交甫只惜能詩似蒨桃栁色障塵侵小扇荷筩含雨沁香醪蛾眉老去都陳迹懷古懷春謾自勞

畱別李五峯

秋風曽過靑蓮館南蕩誰傳白雁書只擬馬遷爲太史也知枚乘有安車客星當戶江淸夜華月浮空雪霽初如此好懷舟莫發慿髙釃酒鱠雙魚

懷貞居張先生

不見貞居張外史故園牢落已經年山中絕境如三島河上遺書著幾篇竹榻何曽延俗客瓊樓只合貯神仙扁舟有待秋風後重約湖陰日叩舷

題挾彈圖

綠樹陰陰水滿堤春風立馬看黃鸝慿郎金彈莫輕發恐有慈烏來上棲

次唐本初韻

霜屋午雞唱出林羣鳥繁誰歟驅物來澎湃如河源客檐得南向仲冬气猶暄坐井窺靑天遲覺陽烏鶱勉將聖人意一對童子言九齡與文要之矢弗諼

古道苦埃壒微言易風波屈性以徇人椓喪尋斧柯遊心欲遐遺卻挽塵鞅過屠羊固所願有待遲蹉跎小楫不受膝中流慿渡河來者倘未期我樂非無多

李簡

字士廉廬陵人僑居吳之昆山操守端方文學優贍好古尙雅傍通陰陽家書與予相去無一捨然多居錫山故其詩不多雲

次唐本初韻

總道周南多滯畱寥寥杜曲可眞遊駐顏無復靑精飯取醉能疎藥玉舟獨雁叫雲天拍水斷鐘送晚月當樓庾郎此夕懷同賦一發商聲報答秋

秋興

黃落山川秋气髙一聲白雁過江臯西風芳篋收團扇涼月重簾落剪刀倦志已孤紅叱撥牽情何事紫檀槽吳霜易防靑靑鬢莫道當年記得牢

袁泰

字仲長吳郡人父易字通甫以詩名有靜春堂集行世而仲長與予交尢宻云

秋夜書

夜永月未出明星爛盈門商飈振髙梧下有羣虫喧切切促機織依依如訴言炎蒸未云幾涼思彌乾坤驚心節物換撫事中襟煩但見川水流莫知塵土昏朱顏自玆異白髮亦已繁禾苗布東塍果樹列西園栽培𨿽異地生成本同根華實各有待凋零性長存君看碩大遺蔓仍籬藩

送勒允常赴祕書監典簿

石渠天祿祕藏初錦帕牙簽禦覽余顧問有時勞檢閱崇文無日倦收儲千年汗竹傳科斗四庫香蕓辟蠧魚承詔定來東觀讀靑藜偏照夘金書

唐元

字本初姑蘇人讀書博雅有船號一葦杭圖書古玩列離左右浮游江湖日哦詩其中自號葦杭子每過予溪上必系舟栁下終日譚笑

虞山秋夜

迢迢秋夜長靑燈半明滅棲鵲繞疎枝流螢依腐葉穀虛振幽響室靜生虛白數聲誰家笛吹墮西窓月

東臯

暄晨出東臯春風襲杖屨溪流帶落花晴煙裊飛絮濯足竹邊泉散策松下路幽禽忽驚起飛過溪南樹林深疑無人俄聞響機杼

文質

字學古甬東人居吳之婁江有詩名好爲長吉體酒酣長歌聲若金石遊京師爲朝貴所知每過艸堂必談笑累日所錄皆口誦云

題芙蓉畫屏

太液池頭月色涼夜深天上按霓裳西風吹醒遊仙夢尙帶淸秋玉露香

沈水煙消啟綠窓涼秋又見木蕖雙日斜睡起銀屏裏應是相思到曲江

題秋林才子圖次玉山韻

石嶺西來竹屋幽蹇驢歸去晚山稠溪頭霜葉似花落天外白雲如水流

題風雨歸舟圖

西風木落九江秋黃鶴磯頭是舊遊憶得向年風雨裏靑山無數逐歸舟

月漉漉送瞿慧夫之練川

月漉漉在婁水老蟾千年浸不死蓉花已萎春蕙芳望茫茫運天髓月漉漉在練水桂影無煙玉如洗一天淸吹涼參差琉璃碧破飛魚起我家月明滄海曲漁歌不驚鷗夢熟脫巾醉臥竹葉舟白頭浪起髙於屋送君行月漉漉

公無渡河

公無渡河河水彌彌腥風怪雨捲空來濁浪掀舟雪山起妾力挽公不我止公旣渡之竟如是淚可竭情可滅河水東流何日歇

行路難

行路難歷九土猛虎當途狼在隖滿目莽蒼荊菅深獵者誰爲施弶弩行路難渡江河其中豈無蛟與鼉行舟往往看風色如山大浪揚驚波水陸之險尙可平人心對面干戈橫浮雲變態在倐忽陰矢設毒無猜驚君不見史伯魚處世以直誠非愚西邊鵲噪東啼烏行路難堪嗟吁

折楊栁

折楊栁煩纎手金黃細縷牽春愁送客年年汴河口汴水明楊栁靑此時傷心無限情同心結就孤舟行折楊栁君知否有書莫寄雙鯉魚一度春風一回首

烏夜啼

烏夜啼江月皎皎流寒輝去年養子叢木底今年九子俱不歸烏夜啼聲慘淒网羅天地難髙飛反哺之恩竟寂寞風巢冷落秋煙稀烏夜啼啼相思

城上烏

城上烏啼攫攫朝啼城南隅暮啼城北角昨日妻別夫今日母憶兒烏啼烏啼心愈悲徵人去兮歸不歸烏啼烏啼知爲誰

張簡

字仲簡姑蘇人讀書知古今寄迹老子法作詩淡雅有陶韋風隠居鴻山凡經吳中𨿽少防面必寫詩由鐵崖寄焉

玉笙引

我嘗躡輕鴻浮空度瑤闕醉看碧桃花吹笙弄明月仙人王喬董雙成爲作春水流花聲昆侖十三鳳飛翔相和鳴曲終飄然上鶴去逸韻散落天風淸自從失腳墮塵世飛夢尙繞芙蓉城浮丘公今不見白玉臺走雷電云和妙曲杳無聞萬壑松風洗淸怨

春日齋居書事

垂簾覺春靜水檻幽情多蘭香舞雙蝶淥水浮羣鵝微微晴雲度輝輝野气和新栁帶長阪飛花泛輕波閒居違佳景芳事俱凋訛忽忽已初夏綠暗靑山阿

初夏偶成

淸風度虛閣飛花集羅幃方欣晝晷永不覺春光歸鳴琴發逸響嘉樹含淸輝幽情多黙悟澹景寧相違覽書慰虛寂獨閉南齋扉

次韻落日墟上晚眺

荒墟屬晚眺日莫煙華消落花散芳渚孤云度晴霄感物微情切懷人幽思遙辛夷花未發難寄最長條

和楊鐵崖小臨海

海靜不揚波仙人跨鶴過靈峯七十二何處月明多扁舟下彭蠡望見大君山只道支機石移來天漢間歌按霓裳曲分行舞廣庭天壇看星斗散亂若浮萍海門掉馭出鯨吼浪花飛孔翠排旍蓋云昏黃鶴磯龍子丹砂鬛金芒耀水盆眞人忽騎去霹靂破天根夜過洞庭曲靑山互作堆仙人吹鐵笛白鶴自飛來雨過積金頂芙蓉萬朶靑神魚不飛去風伏翠濤腥憶坐松根石相看說大還昆侖云一朶喚作九華山仙花云萬疊浩刼與春開卻笑瑚樹焦枯作死灰海上三神嶠嘗看羽蓋飄玉虹三百文噓气結成橋

次韻寄鐵崖

鐵笛先生老更迂摩空有賦擬相如奇文一變中吳學大筆猶編後世書絳帳風搖珠絡索水窓云沁玉蟾蜍小娃唱得新翻曲多是芳亭春雨餘

次韻寄雲林

棲神之山雲雨齊雪消春水漲橫溪長松正與層樓對髙士還同獨鶴棲每見迂名嗤薄俗絕無塵事惱淸閨燕遊一月不歸去應笑竹林鶯亂啼

破山磵上聽泉

破山龍去雨初歇坐聽飛泉濺石岡萬壑風雷喧地軸九秋云露瀉天潢好從細艸陳瑤席更趁飛花送羽觴飲犢上流奔軼者何年來此結茒堂

寄靈石張尊師

楊許遺經久不聞能書只說華陽君淸修每自披靈笈髙臥因誰寫練裙春晝雨晴山擁坐秋空月皎鶴成羣何時去覓幽棲地郁木坑頭禮白雲

送王子充之京師

鳳闕嵯峨北斗邊馬頭遙覲極風煙石林鑿鑿河流急人海茫茫帝宇連國子先生詢舊業白雲親捨憶髙年匡時正用平生學努力惟君髮尙

送徐教授曉山歸武林

三年言子邑寂寞鼓鳴琴官舍冷如水杏花春滿林化風惇薄俗淸气集虛襟歸去吳山下靑靑艸正深

顧盟

字仲贅甬東人髙才好學館於杞菊軒此詩因李月壁所寄云

賦翠微

倚山爲宅似城闉耕鑿懸知可療貧政想綠陰當甕牖但愁翠雨濕綸巾投林防雀終無角出谷峯巒半似人濁世無憂惟隠者願分藜藿老天民

送樊仲宜

樊郎昔補太常掾郊祀通天致敬時先過罘罳張鼓樂復從鹵簿建旌旗頒宣卽用金書刻讀祝還令玉板持今日江南見樵者命渠歌作贈行詩

送謝子方歸臨川

連雨淋浪不耐秋江行已試木棉裘侍中無夢思通籍肘後有書能校讎身坐米船歌灌口眼明瀑布是江州到家先謁虞夫子定作芝亭一月畱

次韻慶雲衲二首

數竿修竹便爲鄰有力任舂未是貧世事空隨流水駛閒心自與白鷗馴更招遼海傳書鶴爲問洲種玉人還有佳期同晚嵗白頭相對豈無因

東來孤鶴下林梢破屋蕭條不剪茅洗玉池頭雲气合繙經臺上樹陰交閒心詎遣神爲馬辟世方慙祝代庖忽寄新詩到圃淸歌須借玉壺敲

次韻範徳原與倪元鎭城南倡酬之作

髙士叩門方倚馬先生與客正爭棋也知溪上多佳集亦到山中傳好詩滿地綠陰敷坐處隔林黃鳥把杯時城南我欲相尋去買下扁舟恐後期

次韻範景逸立春日病中之作

嵗暮西岑雪未晴範公祠下少人行探梅踏凍煩丹使扶病迎春問麯生石竈茯苓和雪煮云根流水似冰淸田數畆春泥暖好課巖中子弟畊

八月十三日自鴻山歸吳舟中賦

扁舟風輕穏如馬容我領覽秋气淸橫塘水深白鳥下欹樹雨濕靑苔生東曹掾史有髙興太乙眞人無俗情去學吹簫喚孤鶴明夜月滿姑蘇城

送呂惟淸歸耕蕪湖

蕪湖郭裏野田花曽見南朝舊將家九月荒茨飛社燕千年喬木噪寒鴉江山風雨殊今昔文武衣冠起嘆嗟扶防歸舟有孫子寧辭辛苦答春華

次韻張田秀才見寄

樹杪靑虫晴颺絲春城風物似年時貧余許邁飡金法樂止陶潛飲酒詩芳艸靑靑連野闊徵鴻歷歷度江遲長洲故苑煙華外千里懷人入夢思

紅梅

九疑山中得道女春寒石上飲流霞不知遺卻玉條脫獨倚東風暮竹斜

寄學可二首

九龍之山第幾峯曽看飛雪下長松小樓日夜聽春雨忘卻溪頭尋暮鐘

石上一杯淸冷水傳是若冰小洞天借渠茗器登山去春雪正與梅爭妍

寄阿山

最憶鳳雛年十四臨池愛學漢中郎西齋舊種櫻桃樹今嵗還應共汝長

次韻楊廉夫冶春口號八首

姑蘇城北桃花塢日日敲門去問春自是狂夫被花惱求之不得亦愁人

醉舞花前倒接防雙雙燕子共差池畱連只恐春光暮芳露濕衣人不知

石湖春水如酒濃玻璃萬頃開龍宮我時泛舟過湖曲無數桃花發舊叢

近得洲飡玉法不用采石登昆侖景純解道遊仙句海上鶴來傳到門

江城雪夜深一尺欲問梅花馬不前袁生此時正髙臥不知春江有釣船

玉壺春酒碧於海客至縱飲寧傷廉已無俗事惱眞趣只有淸香散寶奩

緑暈雙蛾新畫眉風流堪賦比紅兒繡窓無人解春意行傍辛夷折栁枝

吳姬殷勤折簡呼靑錦坐褥花中敷聽唱梨園供奉曲新聲一串驪龍珠

遊石湖治平寺用唐人許渾所題詩韻

湖上春雲挾雨來楞伽山木盡低摧吳王廢冢花如雪猶自吹香上舞臺

閱眞誥

長史昔好道鏈眞三秀峯夜感紫微仙降集華房中鸞鳥鳴素月翠旍颺瑯風摛辭托諷寓贊揚皆眞宗中有飡霞法可以回嬰童刻之白玉檢藏之華陽宮眞人有仙气乃得探其蹤我生慕素無由啟愚蒙嘯吟金玉章靈音朗九空懷仙起冥想防然精靈通焉能出囂滓歘忽驂雲龍

次韻答彊仲端

花落紅雲島風生白玉堤眞人不出戶芳樹自成蹊掃地雨初歇捲簾鶯正啼此時不一見春思轉淒迷

送王子充歸金華

春入長洲苑東風已及時苑中垂楊樹吹作黃金絲送君出春城艤舟折柔枝以此聊贈逺相別仍相期君歸金華山當逢牧羊兒毋因入山去遂爾來遲遲楊栁飛花日待君同賦詩

黃文徳

汴中人號尙文子讀書能文侍父爲玉山縣教官因錢洞雲遊廬山歸故得詩於後云

寄玉山艸堂

圃仙人吾未識聞說吳山種春色昨夜洞雲天際來明月空齋坐相憶

自題曰予家汴中僑居閩之昭武甫官五溪適洞云錢居士過我得覿仲瑛揮玉詞翰兼美𨿽未能識荊有不能忘情者賦二十八字附卷末他日洞雲歸淛當出此爲顧君一笑且以期後防云

贈錢洞云

玉峯古洞多白雲中有學道臒仙人問言盡日說空有一朝興入廬山春香鑪峯髙虎溪逺石上秋深長苔蘚白蓮不老秋月明萬里浮雲自舒捲

顧瑛詩曰廬山五老香鑪峯紫煙縹緲靑防中銀河光搖白防蝀明湖影落金芙蓉當時送客過溪處至今古木號山風逺公香火有遺社白蓮墜露秋重重

周砥

字履道蘭陵人幼學舉子業且立意作詩不泛交來遊姑蘇與予聚首彌月過艸堂卽往鴻山其與倪雲林最相友愛故其詩畫亦相似之

夏日同彊二秀才過鑑公山房因遊仁壽精舍

尋僧直到梵王家便汲山泉爲煮茶阮籍從來無禮法湯休何用著袈裟醉眠石閣聽風樹步入松云掃磵花與子歸時仍並轡蕭條墓道夕陽斜

寄楊文可

屋廬星散當山郭門前小溪相與通橘子壓樹千頭緑鯉魚跳波雙尾紅空梁寒月拱夜防傍壁燈火鳴秋虫故人亦在他鄕住此時作客情思同

贈兪逺明醫者

乘雲行泥志所異著書賣藥情可同野老自惟捫虱客徵君當是奪牛翁橘林華落丹井畔芝田鶴鳴雲气中嗟乎濟人不求報我特聞此緣丁公

寄周子羽

乃翁天性惟眞率縱酒狂歌老未休不是生前渾欲醉卻緣客裏易爲愁百年心緒畱黃卷幾樹梅花共白頭昨過比鄰司馬氏阿戎談論更風流

春日

空山寂寂行人稀岡頭落花如雨飛罷琴惆悵不能已故鄕寥落何當歸南去百粵羽書急北來三吳戎馬肥安得龍驤擁戰艦掃除俘冦揚國威

寄鮑校書並簡彊二秀才

城邊楓樹葉欲赤涇上芙蓉花亦繁聊寫寒溫傳逺意願逢顏色問言牙簽題字羣書整玉鼎焚香古制存時在髙齋住終日彊郎詩律最堪論

送福上人遊江西

西江江水漾明霞買得吳船泊晚沙春鳥銜花落經卷涼風吹月上袈裟廬山屹立千峯秀瀑布流傳一道斜愛爾心源絕淸淨東林寺裏白蓮華

題可意樓

吳興山水稱奇絕愛汝樓居事事淸花片拂雲飄幾席湖光浮日動檐楹主人好學三冬足對客髙談一座傾樂事本來皆可意爲君拈筆賦閒情

題毛遂執劍圖

六國爭雄勢若何紛紛劍客口懸河合從不作尊王計遂也何煩用力多

題張道師所藏畫

秋月無風渡海遲瑚玉樹碧參差明朝我亦三山去爲借韓終白鹿騎

寄張習之四首

數日陰雨復寒凝沙邊艸閣非倦登梅花蕭條竹枝瘦大似不禁風雪淩

枇杷花開繞捨香竹枝披拂映滄浪舊雨故人不相遇亦可寄書來艸堂

空山寥寥獨抱琴時過谷口之雲林自從幽人采芝去不見鹿鳴雙磵陰

夕陽在山云在松松間石上憶相逢西林問訊屢有約且可防面得從容

枇杷樹下懷葛石泉道士

曬藥枇杷林秋陽滿山澤不知林間風吹花墮巾幘道心政散浪野性非頗僻不有孤桐琴何以寄逺客

題倪雲林畫

云木蔽淸野蛾眉橫素秋一雨過大壑百川防新流未能聞至道寧卽歌逺遊嵗晏且歸去采芝南山幽

題宮人行樂圖

金宮遊素女玉笛弄淸暉月殿龍香度風簾翠影飛雲開移防仗花落卷春衣莫買相如賦長門事已非庚寅嵗秋九月餘邀張習之呂志學枉過云丘志學過期不至獨與習之觴於紫霞丹房醉後因紀其事

宮雲气暖玉瓶春酒香亂山碧霞裏錦幛相低昻靑童奏仙歌半空鸞鵠翔飄飄興方逸奕奕思何長便呼張仲蔚爾來共銜觴呂生褒衣人置之亦何妨謔浪古松下欹傾琪樹傍惟玆遂眞性誰復笑楚狂嵩髙兩道士亦來與徜徉勸我飡金液遺以辟穀方於時政酣暢仰觀天茫茫不暇譚理邀之入醉鄕

鳳笙篇贈紫霞道人

鳳笙十三簧音響應天時自從軒轅調律後誰將弦管置之虞舜祠神人以和鳳皇來儀後來作者不復知頗聞仙人王子晉好作鳳鳴花下吹鳳鳴幾千載仙人吹笙至今在昆侖池頭看碧桃玉振金聲過東海過東海遊蓬瀛金霄防防郁紫淸空中嘹喨回天聲三十六帝下云軿中有防女數百輩玉顏如花珠佩明手弄云璈瑤瑟來相迎相迎向何許鳳笙鳴朝玉京

送李生北上

李生東吳人住在東吳市手持賈誼書去謁漢天子天子白玉闕虎豹守九關黃金爛初日照耀蓬萊山願爲丹穴鳳飛入五雲間莫學襄陽孟夫子誦詩玉堂空放還勸爾一杯酒與爾作離別西風吹折楊栁枝八月燕山夜飛雪君當掛席大河去我還拂袖東山岑閉門自掃石上月緑蘿樹底彈鳴琴

寄倪雲林

魯連有志節蹈海不復還嚴陵不肯仕歸耕富春山兩公出處𨿽異代千古同髙天地間我識雲林子亦是隠者流一生傲岸輕王侯視彼富貴如雲浮鯨魚未化北溟水鳳鳥獨宿昆侖丘含光韜耀人所慕才華自可稱獨步手弄雲霞五色筆寫出相如大人賦𨿽無天子詔書徴不失前賢髙蹈名且須快意飲美酒醉拂石壇秋月明昨日相逢碧桃裏衣上春云照溪水別君已是幾月來芙蓉忽然江上開知君此時臥煙島而我相思滿懷抱何當借騎茅君鶴共入都拾翠艸胡獨商巖紫芝老

寫懷寄吳下一二知已

朔風吹庭樹寒雨集楊園此時懷故舊淒愴不可言憶向吳門道挾書訪遺老兩公卽相知把袂日傾倒別來今幾齡白日不畱停五見枇杷樹開花拂艸亭相思亂心緒搖搖無定處飄若天上云隨風忽東去知君臥紫煙淸直如晉賢手持玉麈尾相對談重我苦不得志巖居非本意寶匣劍空鳴金尊日長醉吐气如長虹古人敢追蹤子雲天祿閣宋玉蘭臺宮柰何出門去荊棘滿中路當伺天帝醉騎龍躍雲霧君非知我深何能說胸襟聊玆寫情素非爲莊舄吟

擬古

迢迢逺別離相去幾萬里月照魯陽關風吹漢江水宵夢不可托路迷復中止登山還有屐涉水亦有舟我心如懸旌搖搖獨亡休常恐瑤華落春風不能畱豈君弗識察故此長悠悠安得白鸚鵡銜書東海頭

翠管鳴春暉瑤箏弄秋月孤鸞忽驚飛哀吟中夜發鄭衛久足貴正始誰復陳若無琴與瑟寧知古風淳南國有佳人蛾眉艷淸秋芙蓉含玉露不足比嬌羞明月照裳衣淸霜肅衾裯因此貞潔性宜爲君子逑置之昭陽殿飛燕焉足侔

別君能幾時秋葉忽辭柯蠨蛸已在戶流螢亦渡河感物抱悁結容華恐蹉跎黃鵠飛靑雲遊魚潛緑波豈不懷契闊慰此離恨多明月照機杼不織鴛鴦羅

風吹原上樹緑葉如春煙枝條旣繁茂根柢亦以堅如何兄及弟骨肉自相懸漢謠一尺布民歌上畱田遐心賦脊令我心已淒然緬彼夷與齊千古稱聖賢

殽黽無虎迹潁川有鳳音朅來千載後此風遂防沈騶虞固仁獸虺蜴亦何心不念君子懷暴物良以深浮雲西北來望之如作霖隨風忽飄散汗漫不可尋嗟哉古人逺寂寞甘棠陰

峩峩昆侖山秀色翠如掃白鶴銜瓊花飛入紅雲島仙人駕采鳳手弄金芙蓉靑童玉節舞鸞笙半空中遺予紫金丹服之壽無窮相攜淩倒景去入蘂珠宮

翡翠棲蘭苕鴛鴦上錦機物固各有類寸心獨何依春色來幾日海燕忽雙飛迎風不須入塵滿靑樓扉漢宮起秋風美人感團扇褰帷坐遙夜含愁獨長嘆桃李笑白日垂楊拂靑絲旣受春風榮芳菲同一時茍欲令偏瘁造化庸可欺願君心如日照物無恩私

大運有興廢日月不停畱君看姑蘇臺至今麋鹿遊漢家五侯宅富貴誰等儔白玉刻窓戶黃金飾驊驑一朝天气肅霜落五花裘風華不待晚露葉已驚秋所以賢達士志不忘林丘功成身自退嘯歌常悠悠

北風送王宏也宏侍親江西故作是詩以送之勉孝心之無怠亦以自見也

北風淒淒河水流澌子有行舟在水之湄嵗聿云莫逺遊何之子曰從父於江之西朝夕承事則莫敢違敬有訓誨以培以養克恭淸溫淑愼幾杖子有喬木予曷從而仰吁嗟我生繄獨何心送子於岐泣涕沾襟云兮在山亦在於谷孝抑有怠嗟矣何及朂爾君子毋爾顚覆心焉允臧天錫之祿執手於郊飲餞於洲我有話言子應不可畱江水悠悠何以寫憂

壊室詩

嗟哉彊生性卓犖超忽榮觀甘菲薄不事繡衣與朱襮獨處壊室云自樂垣墻臲卼廬傾撲棟橈由來本末弱誰復椓葺聲橐橐東方日出明屋角烏號防走雞咿喔春風吹花隔疎箔或墮糞混關籬落雨濕中霤碧蘚駁傴如病鶴時俛啄彊生牽船防上泊垂首屈骼同束縛稭莞堅坐足仍縮左右圖史列幾格探賾索隠博以約汲汲鉛槧筆匪閣如發霜硎耀冰槊南陽西蜀久寂寞枯桑敝甕寧可噱古人見道實宏廓睢盱髙堅恆卓卓豈患齷齪困屯剝孰謂後來不復作朂哉彊氏之子恪欲爾心志無隕獲苟能用此充而擴天地於吾一橐籥還復气餒頓錯愕夢寐完美心灼爍雕墻峻宇丰醴酪若此安足置齗齶朂哉彊氏之子恪

春日對酒

暄風蕩四極萬物皆涵春造化茍無私吾復憂賤貧衰榮各有運生死仍相鄰百嵗但勞苦胡不防其因對此一壺酒情性亦所忻同飲乏故舊鄰曲二三人旣醉卽就睡頽然忘我身淳源散已久舉世失其眞所以靖節翁自惟無懷民素抱委窮達邈哉難具陳

送蔣士元歸秣陵得麗字

伊人倦遊歷逝將從歸計借問將何之秣陵有故第六朝久湮蕪江山固非異悠悠傷古昔耿耿抱離思曜靈倐西馳川流復東逝人生匪金玉容顏豈恆麗對此心悁勞握手不忍棄芳塵初歇席回塘轉艫栧音容𨿽已遙念念孰可旣惟當愼所朂貞白乃吾志

對雪懷張山人

廬山雪淩亂暫宻還復稀縈空下脈脈著樹弄輝輝咸言綃幕覆復道玉塵飛野薺隠凍葉園梅墜夕霏悵予忽無緒對酒念暌違所欲駕髙榜嵗暮托因依先看王孝伯行披鶴氅衣

題彊都司燕喜堂

堂上南風四月初陰陰楡栁防前除寵恩壽母尊榮盛防酒嘉賔燕樂余窓近果園秋有橘門當溪水晚多魚閒情自可幽人賦孝友須看太史書

送楊子固赴江淛鄕試因挈妻子歸閩中

楊君才思山泉湧戰藝文塲力有餘雁塔定應題姓字鹿車先挽到鄕閭江連百粵風濤壯霜落三山艸木疎看爾明年天上去杏園花發早春初

題滄洲詩卷後

騎鯨東海上豁然形神淸仰看中天月逍遙吹玉笙淩晨歸返三山住銀闕珠宮渺煙霧東風吹亂碧桃花化作紅雲渡波去

艸堂雅集卷十二

欽定四庫全書

艸堂雅集卷十三

元顧瑛編

胡助

字古愚金華人性端方好讀書長遊京師受知館閣諸老辟試史館職後以太常博士致仕詩有雜興及上京汴中紀行集與鐵崖楊先生訪予裏捨其所題玉山艸堂諸作別刋於精舍吟云

送趙季文之湖州知事

苕溪洲渚上靑黛開煙鬟石色何秀潤有璧生其間四圍阻巨浸世稱浮玉山狂潦不能沒髙低依碧瀾蓮幕趙從事昔年此盤桓重來泛秋水見之發長嘆美璞貴內韞升降從時觀渺渺水晶國虹光山月寒

駿馬行翩翩靑絲絡錦韉美人向何處言往苕之壖苕溪繞城春水發樓閣重重花漠漠釃酒哦詩掀紫髯水精宮裏芙蓉幙弁山如龍天際來七十二朶靑蓮開小娃雙歌蕩舟劇鷗波滉漾靑於苔君不見王孫宅百年喬木髙千尺願君種徳及湖民防見髙文勒貞石

送陳玉林南還

黃衣道士識重瞳冠劍芒寒星斗胸赤壁月明驚夢鶴蓬萊雲起防飛龍新宮突兀三淸殿故國蒼茫六代松忽憶舊遊今白髮何期共聽蔣山鐘

灤陽十詠

帝業龍興復古初穹隆帳幄倚空虛年年淸暑大安閣巡幸山川太史書

綠蘭靑艸玉花驄馴鹿眠遊殿閣東西梵祝釐環地坐曈曨日色防旗風

西淸學士艸黃麻閣老承恩扈翠華昨夜司天臺上望文奎光焰照龍沙

小西門外艸漫漫白露垂珠午未幹沙漠崢嶸車馬道半空秋影鐵旛竿

板屋松煙染素衣天街暑雨沒靑泥夜來沙磧秋風起鳴鏑雲間白雁低

禦天門前開詔書驛馬如飛到大都九州四海服訓誥萬年天子固皇圖

斗北髙寒無防暑舉頭止見七星文玉堂近與琳宮接淸夜步虛聲盡聞

朝來雨過黑山云百眼泉生水艸新長夏蚊蠅俱掃迹葡萄馬湩醉南人

萬騎櫜鞬列斾旌周廬嚴肅駕將興帳前月色如霜白曉汲灤河窟裏冰

玉堂視艸屋三間盡日鼇峯相對閒身遇太平鈴索靜題名篆畢又南還

右灤京十詠古愚親寫以寄𨿽已刋於上京紀行集中人不多見今再附於此庶以見皇元典章文物之盛事云

龍門行

龍門山險馬難越龍門水深馬難涉矧當六月雷雨盛洪流浩蕩漂車轍我行不敢過其下引睇雄奇心悸懾歸途卻喜秋泥幹颯颯山風吹帽寒溪流曲折淸可鑑萬丈蒼崖立馬看

虞翰林題紀行集雲集仕於朝三十年以職事至上京者凡十數驅馳之次亦時有吟諷不能如吾古愚往復次捨所遇輒賦若是其周悉者也集老且病將乞身歸田竹簟風輕茅檐日暖得此卷誦之能無天上之思邪卷中龍門後詩尢佳歐陽元功亦云至順庚午十月廿八日虞集題

卞思義

字宜之楚州人能苦吟對客談詩終日不絕辟都水屬掾與余交遊頗宻故所作爲多雲

鐵笛詩寄楊廉夫

一叚淸冰百鏈鋼曽翻宮徵侍虛皇裂開黃鶴磯頭石驚落靑鸞鏡裏霜仙子佩環新樂府翰林風月舊文章道人淸節磨礱久卻笑桓伊獨據牀

和楊廉夫新居韻

樓居最喜傍西河春水溶溶生緑波近市小橋云影亂隔簾疎雨竹聲多執經弟子登金馬換帖山人贄白鵞欲向尊前吹鐵笛且聽牙板翠兒歌

贈淸隠楊錬師

野鶴昻藏自不羣往來瀛海絕囂氛碧瞳老去照秋水石室曉來生白雲采藥每於松下見步虛時向月中聞太親授神仙祕霜繭淋漓舊墨紋

大瀛海道院爲呂嗇齋作

人間咫尺大瀛海方丈蓬萊信杳然若木三更先吐日弱流萬里不通船未同徐福來求藥好訪安期且問仙聞說呂公髙隠處蛟龍常防石牀眠

巢云爲吳義卿作

元气氤氳天四垂我來髙處足棲遲笑看烏鵲空三匝肯與鷦鷯共一枝露濕衣裳星斗近暖生毛骨夢魂知有時借得天風便喚取仙人白鶴騎

侍宴疊嶂樓次蘇資道韻

使君閒暇宴髙臺佩玉得重陪無數好山成疊嶂一灣流水似天臺煙中佛寺藏樓閣火後人家半艸萊不用登臨增感慨春風梁燕又歸來

西津渡

西津渡口望洲吏懽迎使客舟天塹已無南北限江流不盡古今愁雲連巨艦來湖口風送殘潮過石頭驛舍題詩滿東壁重來還憶去年秋

過邳州風雨不能渡宿州治

天上黃河勢欲奔江南遊子黯銷魂陰風怒作波濤險秋雨忽來天地昏下榻可堪塵滿席開懷賴有酒盈罇曉晴又上徵鞍去城下新添漲潦痕

上元日侍宴疊嶂樓

上使開華宴髙樓倚碧霄山如屏嶂列風逐管弦飄事簡春偏永歌長酒易消月明人散後驄馬不勝驕

毘陵妙觀

古柏靑杉鏁翠霏寥陽金闕隠扉旛幢影動羣仙下星斗壇空獨鶴歸髙閣云深分樹色修廊雨過濕苔衣壁間若問雙龍迹化作天池寶劍飛

汗酒

水火誰傳旣濟方滿鐺香汗滴瓊漿開樽錯認薔薇露澑齒微沾菡萏香水泄尾閭知節津生華蓋識溫涼千鐘魯酒空勞勸一酌端能作醉鄕

題溪山煙雨圖

西崦人家枕碧流屋頭髙樹近山頭短蓑煙雨歸來晚滿地落花人倚樓

馬善長設宴思逺樓湖船

綠野橋邊系短蓬歸來微雨濕靑驄艸堂無夢尋康樂蓮社何人憶逺公海上相逢疑昨日尊前談笑自春風明朝舊約知誰問隔岸海棠花正紅

容城道院

聞說容城小洞天當年曽住大羅仙星壇露冷人初靜竹屋云深鶴正眠半面好山藏石室一淸水引蒙泉道人欲問全眞訣須向純陽脈上傳

過維揚

露冷金盤酒價添云埋瓊樹客愁兼竹西舊曲無人理謾捲紅樓一半簾

雲龍教子圖

龍公頭角何嶄然教子拏雲飛上天語之愼勿習癡懶旱水盤盤井底眠

春江逸響圖

黃鶴磯頭一棹還白鷗波上幾人閒笛聲吹斷江南曲不見漁翁秪見山

懷楊鐵笛

琵琶聲斷翠鸞孤鐵笛仙人淚眼枯聞道小弦今已絕竹枝依舊唱西湖

溪山春雨圖

野人結屋臨溪上溪上白雲生疊嶂城中車馬自紛紜朝聽樵歌暮漁唱雲林靉叇春日低小橋流水行人稀桃花落盡春何處風雨滿山聞竹雞

喜白髮

白髮新添不用憂鬢邊垂領自風流一簪霜雪簾櫳曉萬古乾坤艸木秋【闕】馬肝空拂拭底煩烏帽彊遮羞憑君試問封侯者幾个全身了黒頭

過琴溪徐公釣臺

芳艸茸茸襯馬蹄重陪使者過琴溪東風又屬梨花月夜雨新添燕子泥石室塵空蒼蘚合釣臺人去暮云低跛奚莫厭詩囊重多少江山未品題

次王安行韻

杖策來尋隠者居閉門重著絕交書入城無事不騎馬臨水有時看釣魚未羨淵明開菊徑儗從諸葛住茅廬淸時羽翼知多少肯散黃金學二疏

次楊防夫韻贈歌者翡翠屏

揚州曽賞瓊花宴吳下新傳翡翠屏湘水月明環佩冷巫山云濕髻鬟靑蹙金孔雀非爲貴隔屋琵琶正好聽靑鳥無情易飛去雕籠深鎖重丁寧

題舒秀實鉏隠

賔幕歸來野興濃卜居還得近城東繞籬自斸荊榛地傍屋添栽杞菊叢一鐝燕泥春雨後數聲牛笛暮煙中紅塵軒冕非吾事老圃如今願已同

湣忠閣

登臨獨上最髙層東北闌干不敢憑云近蓬萊連復道天低星斗掛觚稜湣忠曽葬徵遼骨破暗空存供佛燈欲浣京塵振衣袂冷風蕭瑟灑炎蒸

屠性

字彥徳防稽余姚人明春秋學幼從晉卿黃太史遊故其詩文嚴整有法度嘉定儒學聘爲經師其經由多至艸堂故得詩稍多

送王季埜侍父入京

江左風流屬過翁賦成入奏大明宮未應膝上畱文度還向談邊見阿戎金縷東風歌折栁錦帆遲日帶歸鴻六龍淸暑灤河上扈從應馳白玉驄

館娃宮

棲越歸來此築宮佳人欲與死生同鴟夷始見投江上烏喙俄聞賜甬東木落秋波環佩冷艸生故國綺羅空幾回香水溪頭望飛雉猶翻夕照紅

送人赴彭湖巡檢

三十六島繞彭湖見說泉南天下無花時小隊旌旗出處處春風啼鷓鴣

山閣

幽居只在碧山阿髙閣淩虛帶女蘿門外水生春渚白窓前雲起夕陰多藏書每許鄰人借釀酒時邀野老過見說南岡千嵗柏倚闌安得眄貞柯

和潘子棄韻

雲林精舍傍巖阿中有行吟十二窩陸羽泉淸童汲慣潘郎詩好客酬多茅山猿鶴驚春曉楚水魚龍落夜波歸去不成千里別抱琴重約聽樵歌

送趙季文

湖州此去百餘里公子之官是勝遊細雨澹藏城外寺垂楊齊拂水邊樓妙年未厭官曹劇大府仍聞禮數優日日髙堂具甘防白魚須寄霅溪頭

送智教授兼柬郭思道錄事

先生去作州博士尙憶滄浪水竹居研露自臨修禊帖閉門欲著絕交書九江城外春颿近五老峯前曉雁疎此去談經有餘暇參軍爲我問何如

題趙子昻墨蘭

王孫宴罷碧瀾堂翠羽瓊蕤結佩裳欲寄靈均無處所至今遺恨滿瀟湘

竹桃

仙子吹笙處碧桃花正開花邊有竹實畱待鳳歸來

竹菊

曽向山中住黃花爛漫栽主人緣愛竹三徑不教開

竹棠梨

石畔竹扶疎棠梨結子初坐來山雨過濕翠欲沾裾

竹梅

美人湘浦去翠袖倚瑯玕橫笛吹霜曉遙知不耐寒

題馬

渥窪神水與天通汗血淋漓帶赤騣明日甘泉祠泰畤和鑾聲在五雲中

曉來疎雨過沙隄振迅先聞栁外嘶不是圉人調未習臨流怕濕錦障泥

陳秀民

字庶子

灤陽道中

晨出建徳門暮宿居庸關風鳴何蕭蕭月出何團團短轅駐空野悲笳生夕寒我本吳越人二年客幽燕幽燕非我鄕而復適烏桓前登桑幹嶺西望太行山太行何盤盤欲往愁險艱寓形天壤內忽如水上船昨日東海隅今夕西江邊役役何所求吾將返林泉

吳中栁枝

長洲宮苑艸離離中有吳王舊沼池至今二八吳中女爲人歌舞學西施

館娃宮中花似云館娃宮外酒如春花前把酒花下醉莫遣春愁惱殺人

姑蘇城邊楊栁絲千絲萬絲垂參差栁絲𨿽長不禁手難織回文錦字詩

木蘭含芳西塢西吳儂出遊知未知只恐過時不采摘零落將隨秋艸萎

棠梨花開郎出門宜男艸生妾思君如何宜男艸上露不濕棠梨花底云

白日欲暮入空房手把銀燭照西窓繡幃芙蓉開兩兩金屏翡翠立雙雙

畱君身上白狐裘賣妾頭上玉搔頭賣得靑錢來買酒一洗從前離別愁

題竹

蒼林曉落天上云萬頃瀟湘翠波冷月明葉葉秋無聲著我扁舟臥淸影

煙波晚棹圖

東林待月月未出長江走煙波著天靑山回首不可數幾防白鷗飛過船

秋林平逺圖

滄溟气深秋映空髙云晚墮玉林風金盤爛爛光出海泠然坐我蓬萊宮

陪同公待制遊南城

城南百花開滿洲城中主人招我遊急喚吳姬歌小曲莫令花落起春愁

王鑑

字明卿安平人幼侍父宦居吳中介然自處累舉茂才不就閉戶讀書非其人不交惟陸杞菊及家翁諸老成時往來實隠徳君子也

喬宜中邀看杏花並再和宜中劉禹疇韻

朱闌曲徑春光好一樹杏花開獨早枝頭無處著風流時有幽香暗相惱畫堂簾影晝婆娑佇看嬌姿紅映縞芳心欲吐半含羞脈脈春愁倩誰掃飛來翠鳥更多情斜立花枝如畫槁主人畱客客盡歡暢飲髙歌各傾倒明朝回首綠陰濃惆悵殘紅借芳艸

江南二月風光好爲惜花枝春起早窓前曉露濕胭脂無限嬌羞使人惱欲開未開開更妍半醉佳人衣輕縞年年消息雨聲中數防落紅和眼掃客來終日隔簾看棋罷酒闌詩上槁情懷不似少年時白髮對花嗟潦倒明朝相約抱琴來重嗅餘香步庭艸

當時共說梁園好過眼繁華消歇早靑城有恨不可雪酒酣按劍生煩惱東風回首花滿城桃李紛紛紅間縞一枝嬌小獨堪憐翠葉纎纎眉半掃徐熈巧思妙絕倫畫出生紅畱舊槁相期看花花已飄爲惜春光醉倒酒醒不忍踏殘紅坐看佳人閒鬭艸

送趙季文之湖州

東風官栁緑生煙江上飛花送客船人醉離亭金鑿落馬嘶芳艸錦鞍韉淸溪繞屋渾如畫白酒盈尊不論錢遙想政成多暇日好詩隨意入新編

曲江春望

檐牙隠隠出層霄飛閣連楹湧翠濤花夾禦城紅霧重春移仙仗防云髙天家日月無私照聖世山河不動搖正是太平文物盛玉笙金筦進蒲萄

發東滄呈伯京

空江五月湖水生搖搖一舸隨潮行蘆花旋風作雪舞水气上天侵月明白髮不禁遊子興靑山忽動異鄕情天涯淪落何多幸賴有故人如弟兄

題梅二首

玉妃步步影毿毿燕罷瑤池酒正酣夜半不知風露冷夢隨春雨過江南

右紅梅

湖上無書問老逋冰霜巖壑耐淸孤三更月上天全白轉首春風是畫圖

右白描梅

呈張貞居

句曲仙人毛髮古蒼龍爲劍羽衣輕道髙不入方士格海內惟聞外史名石菌依稀丹气動玉壺瀲灩紫文生孤山祠與樓居近應傍梅花領鶴行

春日艸堂奎章照磨林彥廣惠酒

江南三月春始足桃花杏花參差開溪云入屋夜生雨山瀑近牀晴殷雷讀書弔古有何益行道濟時無此才多謝奎章老文伯時時擕酒艸堂來

柴門不起整十日溪上春風來更遲庭松自覺相忘我野花不知開向誰防須釀酒致元亮底用抱琴懷子期所喜樊山古心在相逢時許艸堂資

王冕

字元章防稽人卓犖不羣嘗遊京汴間好爲詩尢工於畫梅以胭脂作沒骨體自元章始隠居若耶山中事母盡孝道名公咸推敬之

偶成

四月八日風雨歇放翁宅前湖水髙典衣沽酒亦足醉騎馬看花徒爾勞海國尙聞謌蔓艸山陵誰與薦櫻桃元龍本是無能者後世謾稱湖海豪

歸來

頭白歸來驚面生東家西家知我名友朋投老漸凋落兒女向年俱長成野梅開花尙古色山風吹雨墮寒聲最喜溪翁防眞率濁酒過墻香滿罌

寄徐仲幾

僦得城樓枕臥龍儲無甔石是英雄吟詩不媿杜工部乞米或如顏魯公蘭省異於霄漢上艸堂卻在畫圖中故人相見無多論笑指松花落晚風

山中答客問

人間塵土苦熇煩林下淸風六月寒夜半酒醒方脫屐日髙眠起不簪冠坐看遊蟻巡危磴靜聽閒花落古壇老我自無軒冕意尋常豈是傲時官

題金陵

賞心亭前春艸花賞心亭下栁生芽收功謾說韓擒虎亡國豈由張麗華江山萬古足登覽豪傑幾人過嘆嗟野老相逢閒指防六朝宮闕盡桑麻

餘日彊

字伯莊昆山人與餘聲問久闕一日以和楊鐵崖詩來見其所學云升川增不覺驚嘆故錄於此奉同鐵笛相公賦王粲登樓圖

建安文章應劉陳通侻亦有王公孫長安西行白日匿漢陽人依劉俊君漢陽偸安無逺略王孫坐覺荊州窄英雄固當擇所歸作掾終慙坐上客北風蕭蕭吹素心北望杳隔荊山岑魏官牽車出關逺銅華蝕風驚春深秋來滿眼生禾黍江山重感非吾土憑軒作賦抑何心猶是黃初非典午君不見當時奴視賣履翁矯矯文舉眞如龍

李廷臣

字仲虞臺之寧海人幼從仲容丁先生遊故有聲江湖間所和余與鐵崖聨句詩尢穎脫觀者可知矣

和聨句韻

榑桑旭日紅半壁艸色如天靑滿簾入海爵羣應化蛤逐風龍唾或生鹽長雲帶水連三島落月和星轉四檐靈穴怪鰍潮捲尾中山老兔穎濡尖仙姬具飯靑精細庖吏儲鮮異味厭翠釜出駞行玉碗繡幃薰麝啟銀奩吹簫公子鸞凰語擊劍將軍虎豹髯郢雪飄飄詩總好蒲萄灩灩酒頻添酣歌更上層樓頂萬頃波光上下黏

和張句曲題楊鐵崖新居詩韻

昔年曽向賀湖過湖上春風生緑波吹笛道人從去後抱琴客子已無多門前新栁黃於酒山下浮雲白似鵝今日姑胥懷舊隠興來時和紫芝歌

宗本元

字景明京口人幼好學能作詩嘗從天錫郭從仕遊其談論述作多似之今其所錄皆艸堂所題詠也

題秋山圖

南遊雁蕩北居庸歷歷靑山在眼中今日不勝怊悵處馬頭黃葉又秋風

題琵琶士女圖

江水東流月滿船江風吹怨入冰弦何如銀燭秋堂夜一曲新聲直萬錢

題墨竹

可人家住篔簹谷明月淸風十萬竿一自玉山相見後滿庭淸影夢髙寒

陸仁

字良貴昆山人好古文詩不茍作爲人沈靜簡黙與予有葭莩之好故舟楫時過艸堂相與談詩淸話終日忘歸當時館閣諸公皆重之稱爲陸河南云

買妾言

遺妾明月珠結爲雙佩璫妾身幸分明暮夜亦有光

春波曲

靑靑太湖波小小芙蓉檝舟輕弗解操水深那敢涉

栁枝曲

朝垂金門雨莫拂玉闌風飛絮髙髙去枝葉在深宮

野田雀

野雀飛在田化爲田中防黍稌動連云防食那知止

缺月詞

月體無虧缺日照乃自偏安得長合璧與天相周旋

續曲

麐角煮爲膠續在弓但持上箭不射孤飛鴻

精衛辭

精衛兩翼大飛向海波去口銜石子不知數山髙髙海深深山髙海深石自沈

招鵠辭

黃鵠兮黃鵠騫翮兮扶搖一飛兮絕泰華再飛兮衝層霄鵠兮無弟與兄若將求其曹於乎鵠兮心悁勞燕雀在樊兮食且飽樂且不憂中林有木兮木有巢鵠乎歸乎無逺遨

石婦辭

鳥鳴孤竹岡春花復斑斑江水日東落行人殊未還妾孤處妾之心白於水水白泥可渾妾心潔且明望夫不歸那忍生精神忽通化爲石千秋萬年岡上立

題文海屋洛神圖

神之媛兮霓裳淩長波兮回翔龍輈兮孔蓋秋之水兮如霜浦有蘭兮蘭有荑折芳馨兮遺所思揚舲兮遽逺目眇眇兮愁予

思公子寄馬希逺

蟋蟀兮在戶菊始花兮婀娜擥芳兮延佇思公子兮江之左荃橈兮桂旍江流兮泌淸絙朱弦兮橫琴荼甘如薺兮楚酒馨宛延兮婁水蘼蕪黃兮夕雨婁之上兮有園與廬思公子兮歸乎樂只

夫子去魯圖

遲遲兮去魯居是邦兮爰念父與母臨沂泗兮未濟望山兮有渰其雨津則有舟兮車則在道先王軌轍兮孰履其武道之不行兮命矣夫周旋天下

潁之水賦題劉西村卷上

潁之水兮其流湯湯西匯於湖兮灌漑我稻粱我所居兮潁之旁郊原孔膴兮有棗與桑朝耕於潁兮夕誦於堂於赫在上兮如軒黃我出而仕兮遭世孔明我思潁兮靡忘潁水決兮潁善忘潁之人兮毋防兮飲彼牛羊

春還軒

陰陽無停運太極體自常姤復造化樞日月天地房凝寒一已消煦煦春載陽曲塘魚上冰層漢雁北翔潛心驗物齋居情味長容色當少壯豈不惜流光流光不待人撫時且徜徉

城上烏者取晉叔向城上有烏齊師其遁之謂而作也漢桓帝時則有其謠迨梁劉孝威吳均輩比有作焉然各有托而不及此意予方感悼其事因補其義而賦云

城上烏羣相呼羣相呼防其雛公侯幹城民父母官軍見賊莫遁逃【葉】城中之民勢亦孤安得千金覓壯夫城上烏烏有翮東西引雛飛格格胡爲羣來盡紅帕驅民登城要相殺鳥啼城頭頭亦白

送客一首贈淩元之別

送客復送客跋馬河之津河津雪始霽細栁媚將春畫船平如屋中有白髮親嵗晏歸鄕井母子意欣欣持觴壽阿母祝母年如椿司徵祿堪養馳驅亦良勤雙谿見明月定當懷故人

矯矯一良士

矯矯一良士志行與世殊三年斵一輪十年成一車度才擇堅貞髹畫飾丹朱斵輪無不方制車復有輗識者以爲巧不識以爲迂一朝祀先行出門登廣途鳴鸞和相應執禦轡如濡邈矣天路遐懷哉若人且

賦得靑天月團團盛孟章古香亭

靑天月團團大於黃金井中有桂樹枝上疑山河影微步下亭臯夜色天與永露葉團夕陰幽芬襲巾領把華翫明月逌然發深醒

幹明寺鐘詩與玉山同賦

猗嗟鳬氏久不作幹明寺鐘奚制度冶金爲池粲於鑠圓範胚渾囿邈雷文庚庚外周郭蒲牢上呀犍兩角叩之響答佛鬼愕曰聰曰瞶俾有覺登之崇虡度之閣千年懸象免蝕剝昭玆銘言著金錯至正庚寅四月朔顧瑛詩曰幹明寺中樓百尺壯壓神州負六鼇鳬氏範金圖罔象鯨魚觸浪吼蒲牢風生瀚海潮音逺霜落丰山夜气髙令尹名僧合同傳千鈞筆力仗誰操

寄五峯李著作一首

小車上直過宮溝城闕沈沈十二樓太乙靈光金匱夕少微星采玉垣秋齋房度曲謌朱鷺海子驚起白鷗想得賜金歸裏第雁山依舊足淸遊

題謝伯誠靑梧軒錄上玉山徵君求教

靑梧軒前梧十尋水屋雪洞相蕭森髙枝樓樓不受暑大葉拳拳故多陰丹丘鳴鳳幾時至金井啼烏秋思深謝家園池信淸絕擬來與子一橫琴

題漢天馬圖

朱鬛衝風汗血斑遙思踣雪度龍關風塵四海兵戈滿未省將軍戰馬閒

送友人之京兼懷陳庶子

五兩搖搖孔翠翎舵樓釃酒潮生爲言北海三千里只作南風十日行檣頂隕星神或降浪深陰火夜還明到京煩告陳徵士兩得緘書慰逺情

十月江南艸樹空五雲天近立鼇峯龍沙飛雪似掌大馬湩醉人如酒濃曽佐元戎書露布還陪天子頌東封宛駒自此行千里消息無忘輒報儂

題金陵

麗正門當天闕髙景陽臺下艸蕭蕭江圍大地蟠三楚石偃孤城見六朝落日不將遺恨去秋風能使旅魂消忘情只有龍河栁煙雨年年換舊條

送趙季文之湖州知事

能詩自愛水曹掾又況樓船向霅濆方伯正思賢從事邑人還識舊參軍靑山對幕髙於弁春水連城蕩若云或過王孫池沼上莫驚亭下白鷗羣

題水仙

媺嬋媛兮淸揚明月爲佩兮緑云爲裳搴芳荑兮遺誰幽懷悁兮如結嫋嫋秋風水深兮可涉

題倪元鎭畫雲林圖

窈窕平林岸岸流雨柯涼葉樹樓樓秋風个裏梁溪思南市津頭欲問舟

婁東園分韻得人字

步遊婁東園淸暑水西濵水色動庭戶坐深涼蕩人葵花露泥泥桐葉雨蓁蓁觴酌麻姑酒歡泳習池賔晤言式相好諒知心所親畱滯豈恆久揚鑣淸路塵

送李景福遊武當

均州武當巴峽東徑去已復嵗將終鹿皮爲衣不怕雪艇子行江能咒風鐵繩直垂斗崖上神闕望拜五雲中玉竇流肪可采飰歸來驗子碧方瞳

天馬歌

於穆世祖肇王迹受天之慶大命集神防鴻圖大無及功烈皇皇共開辟四方下上沛流澤列聖相承纉丕績哲王嗣位建皇極大臣弼輔尙禹稷禮樂制度靡有隙六府孔修萬姓懌天子聖徳於昭赫念承皇祖心弗宅日月同明天地廓絕域窮陲歸版籍萬國貢獻嵗靡息琛瑤瑰異陋金錫豈須徵討費兵革文懷逺人盡臣服至正壬午秋之日天馬西來佛郎國佛郎之國邈西域流沙彌漫七海隔浪波橫天馬橫涉馬其猶龍弗顚踣東逾月窟過回紇陸地不毛千里赤太行雪積滑如石電激雷奔走飈歘四年去國抵京邑俯首闕廷拜匍匐帝見逺臣重怵惕慰勞以酒賜以帛逺臣牽馬赤墀立金羈絡頭朱汗滴房星下垂光五色肉騣巍巍橫虎脊崇尺者六修丈一墨色如雲踶兩白天閒騏驎俱駿骨天馬來時皆辟易驌騻屈乘未足惜大宛渥窪斯與敵穆王八駿思遊歷漢武窮兵不多得天馬自來徵有徳史臣圖頌永無斁再拜歌詩思彷佛願帝愛賢如愛物更詔山林訪遺逸昭明治化齊堯日帝業永固保貞吉天子萬壽天降福

桓王墓

城東盜發桓王墓遺物書年見赤烏羣醜揚兵俱叛漢弟兄汗馬竟開吳早思宻隧藏弓劍寧謂陰房出兔狐英气如生風滿樹焄蒿淒愴不能無

送康魯瞻除國子司業

水曹之官官最淸拜命乃復貳司成時人總美孔穎達國子正慕唐陽城陰槐承云日華動秋水如璧星文明金支翠旗或臨幸朝陽聽子鳳皇鳴

寄倪雲林

花明快雪鉤簾坐謾把閒情寫竹枝誰謂兩生仍在魯共知三謝最能詩溪頭姑惡當人語露下戎葵向日垂艇子不來婁水暮百回延望念深期

寄張貞居

龍井西來云石塢仙人居處好池臺紫芝屋角春俱大白犬山頭夜獨回或見遊神形似豆莫驚酣睡息如雷開過辛夷又三月靑牛車子幾時來

送彊彥栗之京都

春水滿南國悠然生逺愁褰裳采芳荑薄莫送行舟神都麗燕服景气若瀛洲星連絳闕動云承翠華浮駕鵝飛海子楊栁防宮溝寄言幕府掾覽賞日夷猶

白紵曲送朱元長之膠州同知

白紵皎皎淨凝華皎如明河流素霞想當浣濯踏江沙江水靑靑蘭紫芽金窓無人思綽約裁作春衣使君著使君有行隔千里流飈莫遣車塵起車塵起涴白紵願君服之保明潔載歌白紵與君別

思昆侖歌

昔我侍紫皇從遊昆侖頂手持九龍節前驅陟盤嶺翠鳳低回玉麟騁羣禦霞衣日星炳靈飈冉冉動卿雲月出瓊林散金影瑤艸神芝光萬頃羽葆霓旌立眞境吁嗟眞境宻且周黃金作屋玉作樓紫皇宴坐鏘瑯璆九色錦裙緑華裘仙嬪左右如雲稠鳳笙龍管音婉柔帝呼九霞酒徧賜星冠儔令我歌洞章鵠立金鼇頭天河如練東南流孰曰弱水弗可舟上淸眞人起勸酬丹書玉冊夜不收帝謂大道邈以幽元气運行天地浮俯視昏濁穢九州鴻蒙希夷誰克求嗟爾小子宜飭修還丹之壽齊山丘積功成練能無由我今縱爾洞府遊洞府遊悞落人世三千秋三千秋碧海頭黃塵瞇目令人愁日月飛行不可畱微生幸結香火緣使我再遇玉都仙握手大笑談重太山萬丈下瀑泉金莖秋露滴銀盤半夜白海開靑蓮仙人大藥非凡鉛豈曰變化直萬錢一粒入口能長年仙人仙人願乞與使我復到昆侖顚拜手稽首紫皇前

袁華

字子英吳之昆山人幼有雋才尢善作詩鐵崖先生愛其俊敏常與過余艸堂輒有吟詠徳性純雅尢可稱焉

題玉山所藏畫水仙卷書達祕書後

窈窕楚臯女委蛇佩陸離淩風翳翠袖乘月靡云旗含嚬黙延佇怊悵失佳期涉江采璚芳將以慰所思達祕書詩曰翠羽靈旗洛津淩波微步韈生塵可憐金屋重門掩只有陳王夢阿甄

題畫竹

風生太液水微波霜影侵堦月色多截得昭華蒼玉琯多情蕭史柰愁何

婁東園分韻得秋字

今日有佳集野航俯淸婁酒從碧筩瀉煙向博山浮長林樹陰宻芳池水气秋蟬依叢葉語魚唼落花遊暫合還亟散飛光爲遲畱

野航壁

淥水滑可染白石明可把髙林落秋聲誰船系其下

和鐵崖先生韻

醉著宮袍天上來鳳簫吹月下蘇臺風生錦纜牙檣動燭剪金釵玉蕋開仙掌露華浮沆瀣珠簾雲气接蓬萊桃花源裏春如海儗泛星槎達上臺

小遊仙

鸞胎麐脯侑璚巵五色云旗阿母來樹上蟠桃如斗大休令狡獪小兒知

樓觀峩峩白玉京云房中有董雙成瓊漿百斛那解飲要學叢霄作鳳鳴

桑田變海海揚塵持節麻姑駕五云九老未來煩見待作書先爲報元君

發軔朝從麐鳳洲五城弭節宿昆丘蕭郎吹得參差玉更約飛瓊十二樓

海津卽事二首

沙門宛在海東邊白浪漫空霧漲天屯衛逺分貔虎士島夷潛匿蜑蠻船蓬萊淸淺髙秋見碣石蒼茫落照連應笑嬴秦那解事虛勞徐福迓神仙

鑾輿北狩神京日車騎回屯海上秋艸地霜寒散駝馬氊廬日夕下羊牛革囊挏酒醺人醉蘆葉吹笳動客愁幸遇太平忘武備蹋歌頓足擁貂裘

壽徐復初

星應郎官析木津鬱蔥佳气曉氛氤儗周甲子四百嵗重見周王二月春花底吹笙來鸑鷟膝前行酒舞麒麟種云萬頃都成玉夜夜虹光向北辰

和鐵崖先生蹋踘篇

冶家女兒髻偏梳教坊出入不受呼蹙金小襪飛雙鳬飛雙鳬曳雙袂玉圍腰珠絡臂

栁風吹云衮香綿六銀繡花明月圓湘波盈盈動金蓮動金蓮汗霑粟屐鮫綃釧鳴玉

女郎娟娟栁腰肢錦靴靿束靑芙蕖玉纎團云傾紫絲傾紫絲軃羅袖蹴花心爲郎壽

香輪小鞹戎葵紋官場蹋起齊靑雲防結樓縣月爲門月爲門身過五華團天上墮

渡黃河

河之水流彌彌出昆侖導熊耳逾龍門激呂梁吾不知其幾千里但見濁浪混淈東馳入海日夜去不已奔灘水瀺灂斷岸石碕礒北風揚沙雙目瞇一夫操舟眾夫艤長年百丈上急洪十步趨前九步止蒲伏力爭磨旋螘戲馬臺空履橋圮芒碭雲飛大風起楚漢英雄俱已矣吾聞千年一淸聖人生聖人臨禦河當淸河之淸萬方寧下土江南蟣虱臣觀光獻頌歌時平

送盧拙庵遊茅山

盧郎抱琴別我去駕言往采茅山薇三峯月下木客嘯丹陽湖中姑惡飛筍輿問程溪店逺芒鞵躡雲林逕微歸來袖有長生藥乞取刀圭意莫違

登桐川郡樓

酒酣倚闌西日暮靑山當戶如髙人銀杏樹陰不受暑薔薇花開猶是春目送雲霄瞻羽翮手捫河漢近星辰莫欺老子才情減還據匡牀折角巾

遊惠山寺

蒼山蜿蜒蟠九龍石泉混混流其中下灌吳田數千頃澤物豈止煎茶功支分餘潤及艸木松杉栝柏靑防茸只今無錫天下濟鍜冶不復炎煙紅鼪鼯羣嘯叢祠空遺像者誰桑薴翁汲泉酹地薦蘋藻俯仰千古懷淸風

寄子明兄

我兄三月適上國賤子定省臨髙堂慈親病已勿湯藥官奴手解縫衣裳五雲樓觀煙花合萬里河山日月光司馬多才年更少儗將詞賦獻長楊

靜安堂爲婁下徐氏賦

婁江東下經昆丘上有新堂何渠渠軒榮窈窕通綺疏挾以槐栁羅前除堂中之人美而修集芙蓉裳紫霞裾心不妄動安無虞誰其主之曰姓徐女紅麻枲子治書丰年多黍仍多稌視彼利欲爭紛挐蹲沓權門足趦趄何如靜安安厥居汝陽作詩置座隅朂爾朝夕勤劬劬毋縱逸樂荒於嬉審能行之寧爾軀

次艸堂淸集韻奉懷李五峯先生兼柬諸君子

艸閣臨江上有楓長天秋淨見防鴻百花洲畔纎纎月從此相思夢寐同

題張外史登善精舍

陰森水石林塘幽六月彷佛如三秋髙遁何慚孔車騎舊遊還憶董糟丘鶴臺夜禮淸虛像鳬雁朝回黃蔑樓願乞引年餐玉法頡頏飛佩閬風頭

次瀞天鏡韻奉懷句曲外史云扉講師

曽陪外史淸涼室二老風流老更狂海上畱衣有韓子僧中愛馬獨支郎近傳蓮社開龍井更約蘭亭泛羽觴已辦靑鞋仍載酒舉桮同吸鑑湖光

送陸二茂才南回

燕山十月同爲客之子先我江南回淸秋岱嶽雲邊見落日黃河天際來平安煩向吾家報襟抱相期異日開舟過廣陵重九節好呼尊酒慰羈懷

題江山蕭寺圖

百里風颿晻靄間暮潮西上復東還斷磯雁塔雲林表知是吳頭楚尾山

客海津送郭秀才南回

百丈牽船上禦河客中送子柰愁何柂樓晚飯魴魚美細雨微風水不波

艸低沙軟見牛羊煙霧蒼茫落日黃燕女如花不相識笑傾馬湩勸人嘗

海霧昏昏水拍天馬牛遺矢滿平川翻思五月江南道萬木淸陰叫杜鵑

贈能拙翁

鹽鐵塘邊艸色齊我居塘東子塘西興來相過不相問自把新詩竹上題

題滄江月色圖

水寒月明天蒼蒼欲落未落夜未央足叩兩舷歌滄浪金粟圖中見眞迹中嶽外史美冠裳

江臯木落江月明坐擁錦袍調玉笙吹作昆丘雙鳳鳴順流東下莫蕩漿好逾弱水窺蓬瀛

二月廿九日遊董氏墳庵次錢冶韻

明朝二月三十日三分已過二分春莫思萬事且飲酒林外提壺亦勸人

次艸堂淸集韻

芙蓉小苑落秋紅聲動帷犀瑟瑟風共說揚州月無賴紫鸞簫裏露臺空

江上野航絕低小曲曲疏櫺面此君茶具酒材饒菜把何妨佳客盛如雲

秋風細細動靑蘋甘菊決明開斬新禾黍登場雞犬靜買魚沽酒醉比鄰

繡被燻籠防暖云酒痕曽上錦綾紋秋風艸閣梧桐雨淸坐張燈校玉文

次秦一秀才見寄

晨興謝囂雜晞髮坐廣庭零露叢條初日薄東榮矯首懷友生惻愴難爲情有酒但斟酌莫嗟年運傾

題徐種云撿校水閣

湧金門外春如海虛閣亭亭瞰水涯畫棟畱云涼縹緲雕闌轉月澹交加杜陵濯錦江頭酒賀監千秋觀裏華樹樹芙蓉圍別港雙雙鸂鶒聚圓沙遊絲趁雨縈紅樹香霧隨風度碧紗潁水荒涼安足數郎官空閣未容誇牕含嶺雪通三島塵逺壺天貯九華歸去漁舟聞欸乃坐來櫪馬絕喧嘩自緣丹扆曽投防豈用靑門學種始信登瀛元不逺鎭從此地泛仙槎

紀行歌送陳廣文

陳廣文短而精悍才且儁垂老逺之新諭任中流揚舲張大颿窄帽霜華照秋鬢我別楚鄕今十年夢想江山動遊興憶昨經覽初看山數去程泊舟婁江口坐待南風興長年三老椎大鼓釃酒割牲祈降靈須防掛席入揚子東望淮沙海門紫鯨魚吹浪波防防不覺狼山去如駛舟行三日數百里忽見金焦屹相峙鐵甕城頽壁壘荒百戰英雄嗟已矣曉行朱金沙暮泊石頭城不聞商女歌玉樹黃蘆苦竹生秋聲復溯長風沙還經敷淺原落颿彭蠡渚遙見香鑪煙卻憶儀眞不數日行盡長江十三驛鄱湖雨晴冰鑑開白石靑林映行色始離墟落見城市髙閣巍巍對山起摩挲鐵柱弔旌陽俯仰淸風懷孺子三洲木落秋雨霜閣皂玉笥靑天雙煙花萬井照丹碧石城百丈圍淸江範夫子淸江生視艸登紫閣看花遊玉京子今往彼我歌紀行範公𨿽仙典刑在山川艸木皆知名醉歌擊瑚君毋憂問途安得成寛輩寫作長江圖

述懷贈鐘安期兼柬富珠哩子升

我遊錢唐時始識種雲叟種云江夏姿意气傾牛斗小閣瞰重湖掩映栁洲栁數過南陽君髙居宅其右長身美丰標淸廟列尊卣堂前兩槐樹薿薿葉碩茂淸言坐竟日炊黍剪春韭極稱安期生亹亹不絕口前年往京師同泛具區藪傳捨遂識君傾蓋若舊友檥舟垂虹側返照在戶牖鱠鯉烹鳬雁張鐙夜置酒哀弦展淸商撫節歌擊缶間別情何長愧乏報璚玖去年南陽歸往勞或恐後君至我適來良防亦非偶我畱洪橋市君宿南屏阜相過半捨余觸熱屢奔走迫暮卽下榻果雜野防秉燭坐假寐欲睡還掣肘自言上有親龍鐘及黃耉下無應門兒內乏主饋婦幹祿閩中郡風埃面多垢薄遂終養計奄焉失慈母履霜悲風木居廬嵗時久今子來婁江訪我意彌厚睠玆夏春交新緑暗林莽別君休作惡思君獨延首呼酒與君飲中懷與君剖昔如鷹脫韝今若魚在罶北南屢邅回齟齬動輒咎長歌送君行輾轉愈懷舊種云已仙遊空室泉瀏瀏南陽往泉海側近回轅否相逢倘問予爲言安畎畆

楊栁枝送蘇彥剛奉母入汴

楊栁枝春江曲千縷萬縷搖新緑柔條不解系蘭橈相趁遊絲向天北兒郎去未歸數徧江頭樹憂心如搖旌縣縣逐飛絮絮飛葉成陰猶能庇本根嗟彼逺行子胡爲不思親枝上靈禽噪晴晝鶴髮臨門屢搔首防衣南歸琴堂下持觴起舞歌楊栁母樂泄泄子樂融融不比楊栁枝零落同秋蓬母子歡樂情無終嗚呼母子歡樂情無終

鶴巢爲龍虎道士趙伯容作

野鶴龍虎至故巢鳳皇顚故巢破勿理新巢小於拳修頸髙結喉裳何蹁躚曉棲三珠樹夕飡五色煙左盼紫虛君右揖浮丘仙嘯歌空洞章覽景升上緬懷塵外蹤歸來是何年

哀宋姬【並序】

宋姬者宋肅王樞之女也幼戲水濱得玉印一文曰金妃之印靖康之難入金金主彊納爲妃或云符印之防夫父讐不共戴天況國亡家滅之餘猶委質以求全者君子不取也吾觀姬之心則不然欲求其死以不死耳故甘屈身爲巾櫛之侍箕帚之奉冀一言以悟主聴庶防二帝生還𨿽血濺北庭骨糜鼎鑊亦不惜也否則蓄謀藏機俾其禍生於袵席間以雪大辱大恥然則不幸而誅戮𨿽死猶不死也至後又徙二帝於五國城姬驟諫而主怒以匕首殺之予哀姬之志不克信而嘉姬之死得其所嗚呼處變而不失常道者其惟宋姬乎廼作辭以哀之其辭曰

膏吾車以北徵兮歷黃龍之故城山川蚴蟉以盤郁兮實完顏氏之所京當二世之雄特兮日從事乎兵革胡靖康之多難兮身降庶而竄殛維肅王之有女兮亦俘累而在行符玉文之印讖兮充下陳於旃房甘伏節委命乃固當兮羌殺身其何益俟機隙之或可乘兮𨿽九死而不惜彼得雋而騁姦兮又將徙二帝於窮山之陰昧大義而共戴天兮荃不愧於中心陳讜言之謇謇兮諫不從而矢繼以死也何彼蒼之不鑑其忠誠兮竟捐生於寸七也噫吁天胡不仁兮俾中原之淪覆父旣辱兮國隨覆身旣失兮讐不能復謀弗克兮遭殺戮哀幽憤兮不平河流湯湯兮徵鴻肅肅泰陵兮拱木金源兮走鹿些吾辭兮弔貞淑魂其歸來兮故國【葉谷】

獨酌謠

獨酌一壺酒獨酌樂天眞又何須撞鐘擊鼓列鼎坐重茵又何必秦謳趙舞翠袖映朱唇天地作蘧廬日月爲戶牖陰陽作朋造化爲友不願白玉懸腰間不願黃金系肘後但願年丰五穀登日酌美酒一千斗獨酌有眞樂但惜無知音池蛙解奏鼓吹樂山鳥能歌快活吟旣不負公家租又不負私家金仰天嗚嗚兩眼白感時撫事愁彌深長歌拔劍舞渾脫壯气激越秋陰陰獨酌之樂莫遣他人知他人不解翻見嗤酒酣慷慨肝膽露肝膽潔白無瑕疵君不見東家積錢與鬥齊美人如華白玉題一朝禍起口仰藥紅顏散作他人妻悔不日日獨酌三千巵又不見王惇不飲愷殺婢舒王固辭司馬醉千古垂名在汗靑酒邊已露姦邪意

木有螙

木有螙聲口以木爲糧身以木爲屋風雨不漂搖寒暑任往復潛匿心孔安一飽萬事足獸罹网羅魚餌毒木中之樂那可儗爾螙愼勿使穴穿穴穿穿穴集螻螘啄木飛來不貰汝

驅車篇送瞿慧夫之鎭江學錄

驅車聲轔轔駕言適朱方揚旌翠析羽櫜弓叢在房褰帷覽河山飛蓋度康莊行矣闡文化天子正當陽過張子英閒止齋閱法書名畫歸湖上以紀

步出甘泉坊始得閒止齋𨿽迫市中集頗愜靜者懷閱架發古祕愒玩心所諧方忻晝晷永適際風日佳疏花鄂韡韡好鳥鳴喈喈回防古城隅叢祠臨水涯喬木暄气合遙峯夕煙霾寤歌遂成章聊以慰離乖

遊南山諸寺次云扉講師韻有懷張外史

昔陪張外史躡雲上崔嵬前登風篁嶺酌泉蒼蘚堆後度麥岡重荒墳際蒿萊陵谷嗟變遷感玆良悲哉維時夏春交鳥乳聲喧豗行循靈石磵坐覓繙經臺萬竹森玉立云扉絕纎埃楊氏椒房親葬母此山隈想當全盛日冠蓋如雲來至今淸壑亭金鋪照莽苔行觴借艸飲蔬筍雜櫻梅賴彼二三子促席相延陪醉題素壁間詞翰粲璚瑰掩映房山詠光怪燭九垓桑田變滄海化鶴何年回二妙不可作掩卷心孔哀

慶左轄府昌陽試花

扶輿磅礡鐘艸木粵有靈苗根蹙縮下嵌崖竇漱蜚瀑澤沐沆瀣煦初旭寸十二節色縝緑厥名昌陽葉上矗淩傲霜雪气芳酷審能食之面如玉嵩丘中人衣朱襮翩然而來輸相國挾以盤盂湛淸淑云根堅固嵗不刋花如車輪光然素榮英英秀而妍內秉貞白美嬋媛見之者昌壽綿延飛行八極生羽翰豈但明目能引年世人不信空自捐吁嗟相國仁且賢載拜上致紫皇前爲霖爲雨蘇煩悁

玉山同泛婁江舟中卽事

六月橫塘水漫沙淸明風起豆將花憶同對榻頻更燭喜共臨流得泛槎盌送白蓮狂客酒刀分紅玉故侯艸堂佳處咫尺許梧竹淸陰生晚霞

顧瑛就和曰夏潮平沒白鷗沙舶趠風生起浪花爲向船頭置美酒恰如天上泛浮槎銀盤雪落千絲鱠玉手冰分五色明日山中看疎雨共將詩句寄丹霞

郊居

郊居旭日旦艸木發華妍沃壤潤含雨髙林澹浮煙飛鳴變新聲游泳起淸漣所忻气和那計節序遷逍遙城闕中放浪江浦邊曉從銕塘去暮向樊村還上懷舞雩詠下儗歸田篇宴安古所戒躬耕樂天年

題金人校獵圖

朔風吹驚沙樺林葉斕斒獸肥馬驍雄校獵出天山曉逾黃龍塞暮入居庸關騂弓金僕姑寶刀龍爵鐶白鵝雲際落小隊磧邊還披圖重興感緬想明昌間

野芳亭雅集

野芳之亭俯婁濵華明曲岸波粼粼車騎雜遝羅眾賔蹙金麒麟蟠繡文玉壺靑絲酒如銀熊蹯鼈甲猩猩唇飛觴舉令不厭頻靑娥皓齒歌聲勻就中阿鬟藝絕倫音節逺過韓與秦金魚夾衫搖麯塵弓盤舞雪何紛紜當座虎頭癡絕人放浪詩酒從天眞不惜千金買嬌嚬

張泰正月十六日作

長安元夕少燈光此夜歡娛覺更忙十里東風吹翠袖九門銀燭照紅妝虹橋禦陌爭春步云閣誰家閟晚香醉看吟鞭急歸去老夫當避少年狂

郭文舟屋竹枝詞

金馬何曽半步行碧雞那解五更鳴儂家夫婿久離別恰似西山空得名

張含龍池春遊曲

紅心艸茁紅桃開龍池渺渺春水來春鳥語不歇春燕語更切少婦踏靑遊傷春無限愁紅蕖蹀曳羅襪羅襪塵生暗香發宻意難傳陌上郎含羞折花空斷腸跢跦路側盼斜陽

王竑回瀾閣

不成亭館不成樓矮屋重棚立水頭非儗金梁橫巨海也爲砥柱屹中流座中爽气消三伏檻外飛湍肅九秋幾度登臨仰前哲昌黎古作邈難儔

醒心亭

鑑池池上結茅亭卸卻煩襟任獨醒云影散來無外物天光澄處是虛靈靑靑艸色開牕見颯颯松聲隔座聽塵慮不幹眞境絕焚香兀坐理黃庭

秋香徑

歸老溪園徑未荒徑邊黃菊有餘芳芒鞋踏處濡朝露藜杖擕來帶晚香淸景且宜供笑傲髙年何必問行藏淵明把酒來籬下我亦隨緣醉此傍

丹霞塢

不學逋仙學董仙杏花開徧石墻邊渾疑日下朝云界半是人間大赤天晚景催人𨿽潦倒春光在眼且畱連村翁擕酒來相訪憇此徜徉共醉眠

水竹居

水繞柴門竹繞闌歸來寓此足盤桓一溪冰玉涵春意萬个瑯玕耐嵗寒對客只求詩興好臨流肯放酒杯幹衰遲幸入康莊境一任紅塵蜀道難

鄭丈招飲

鄭老山林才館閣江海胡爲尙飄泊吳琦越瀞雞中鶴笑視俗子守儉約諸郎抱負經濟略豈獨歗傲事諧謔烏紗巾岸觥籌錯雅歌雄辯大合作對華酌酒當嗢噱風流雲散良可愕江水東傾日西落人生幾何胡不樂蘭亭梓澤俱寂寞虛名烜赫防在槖愼勿苦被微官縛

春日卽興

栁澹鵝黃雨乍晴斷岡泥滑竹雞鳴便須移席長林下臥聽風泉落磵聲

送周處士遊天目山

西瞻天目白雲端豈憚羊腸路百盤兩乳空餘龍鳳勢三潭還浸女牛寒木瓢貰酒餘杭姥艸屨尋眞長史壇他日遊仙過鄕裏雙瞳如漆臉如丹

賦得館娃宮送陳庶子武岡城步巡檢

驅車閶闔門息駕靈巖下靈巖信淸麗維玆館娃所遲子停宵徵於焉同覽古夫差昔好奢築宮置歌舞璇題逼層霄丹碧曜平楚藻幄曳華幔妬寵爭媚嫵采香朝檥舟響屧暮淸暑代謝人事遷商飈動禾黍緬懷渚宮勝亦復一丘土不作楚囚悲將軍本雄武

射魚曲

東海大魚鱗鬛赤首卬洪濤數千尺鋸牙鑿齒鏡夾眸噓气云蒸天地窄惡蛟毒鱷垂饞涎射工黃能相後先環以鼈甲鳴鼉鼓白日出沒淸泠淵前年吞巨艦哆口大江裏今年取渇虎掉尾南山阯任公投犗不敢釣韓子移文未能徙伏波將軍天上來陽侯淸道馮夷陪三千彊弩水犀手海防龍驤銜尾開天吳罔象俱辟易黃間機張聲礔礰箭迸流星一防飛暴額摧腮肝膽瀝皇仁如天覆海防蠢爾恣睢自貽慼將軍奏凱登瀛洲取封鯨防髙若丘六龍當空天下白滄溟洶湧今安流君不見枯魚過河泣肉棄泥沙螻螘食寄謝平頭黃帽郎愼勿操兵取顚踣

題李嵩防茶圖

谷雨初晴燕燕飛金河春水漲凝脂挈瓶小試團龍餅想見東都全盛時

夜泊京口

斷岸還分吳楚疆英雄遺迹墮蒼茫三家鼎列矜豪傑五丈星流失棟梁江限北南天塹闊山圍髙下甕城長只今惟有中泠月還照芙蓉葉上霜

立峯秋望奉寄楊鐵崖先生

楊子十年官不調近除消息竟如何翰林風月交朋少進士衣冠弟子多春秋直筆天王統樂府新聲子夜歌日日酒肴尋好事未容門外可張羅

送雷萬戶之徐州太守

前席親承大府開武寧政迓使君來也知劉項爭雄地須得龔黃治郡才芒碭嵌空當野斷黃河如帶抱城回理閒引客登髙賦應在重瞳戲馬臺

無題儗李商隠

玉樹參差障羽幢舊愁如水漫春江葳蕤鏁合收銀鑰窈窕樓空閉綺牕彈鳳橫釵終作對舞鸞窺鏡始成雙繡屏倦倚看紅豆滿眼相思意未降

環佩下漢臯璚樓風颺郁輪袍琴心寄調傳孤鳳華意畱情屬小桃金粟柱移箏上雁玉蓮桮舉掌中醪乘鸞一去無消息腸斷神山夢寐勞

燕語銅樓淑景移鏡臺香冷玉蟠螭書傳王母三靑鳥鍼度天孫五防絲江浦見蓮須覓藕石枰尋子未圍棋獨憐鸚鵡知人意故傍銀箏索荔枝

裙曳湘羅動麯塵雀義小佩玉麒麟紫簫偸按雲中曲彩筆慵傳鏡裏眞蝶粉膩袍金作縷雁沙回雪翠爲茵若蘭錦字多華麗未減風流賦洛神

珠金沙

將軍爲國備安危勢弱兵孤漫出師江左望風如破竹沙邊背水尙張旗可憐吳楚三軍潰始信襄樊一木支揚子秋髙波渺渺木綿春盡艸離離

毘陵妙觀飛霞樓

毘陵地迫湖江濆飛霞之樓吳下聞虛櫩朝聚五色气曲闌夜棲三素云醉吹鐵笛蒼龍過坐視銀河白練分步虛空歌雜璫佩人在層霄禮道君

送呂敬夫赴鄕試兼柬張貞居外史楊鐵崖大尹

天開奎壁煥文章聖代徵賢軼漢唐棘擁重垣分邏卒花明華省宴新郎渥窪霧濕生騏驥阿閣風微止鳳皇若過貞居逢大尹好傳衣鉢賦長楊

淸明日偶成

捨南捨北栁如城故著黃鸝燕子鳴謾向鏡中嗟種種何如槽下聽棖棖淸童解誦髙軒過好客應須倒屣迎坐對梨花浮大白人生看得幾淸明

贈洞庭山海上人

洞庭之山太湖陰上有紺宇何沈沈天香雨空丹桂樹霜實照野黃柑林蜃樓勢逼金銀气鯨濤聲雜鐘磬音更聞毛公遺迹在明發遲子同幽尋

憶昨

交友如雲海內多豈因謗訕竟蹉跎未思張翰蒓鱸鱠俄動田橫薤露歌萬卷空畱遺一子千金用盡買雙娥栁洲東畔無情月還照芙蓉蘸碧波

湧金門外昔曽遊落日淒涼燕子樓紅粉不隨黃土化淸歌還爲彩雲畱愁褰簾幙雞聲曉夢隔江湖雁影秋淚落神山一壞土忍將麥飯灑松楸

廣陵雜興

十年不到廣陵城依舊璚花弄晚晴繡被土甎於闐寺寶裝刀劍鎭南營樓飄簫鼓雲中響地接煙花日外明小杜風流今寂寞誰攜紅袖按新聲

長江天險隔南徐千古英雄恨有餘玉樹歌殘龍虎地錦颿船下鬥牛墟栁迷竹浦寒鴉聚水漫雷塘野老漁欲弔文章賢太守山堂零落昔年書

參差吹作鳳皇鳴廿四橋頭璧月明不把璚芳祠后土還持彩筆賦蕪城小樓窈窕低金縷別館蒲桃下玉罌醉寫烏絲遺所愛風流彷佛記三生

西北有髙樓

西北有髙樓飛甍與云浮曉寅暘谷日暮挹昆侖秋仙子下黃鵠美人行玉舟紫鸞雙度曲涼月在簾鉤

寄張師允禦史兼柬髙則誠錄事

中臺禦史國元儒淸廟雍雍列六瑚蹔奉旂常司禮樂又峩獬豸肅貪污河歸故道朝東海日麗中天照八區遙想此時髙錄事定陪驄馬步云衢

次秦文仲韻奉懷瀞天鏡學性海二上人

嵗晏客中殊可憐擁罏哦詩肩聳鳶好風著栁動靑眼積雪映空搖白煙政想分符龍井水還思載酒剡谿船莫厭城居苦迫窄好收景趣付吟邊

小海軒【舟名】

小海軒中歌小海靑山兩岸花防迷水連落日南溟逺天入長江北斗低待看錦袍下采石何必黃冠還防稽布颿無恙倘相覓與子重遊西塞西

送庸田副使康魯瞻國子司業

煌煌天子都穆穆素王宮睠玆成均地禮樂古所崇揖遜講至道考鼓鏗華鐘冠蓋集羣彥矯矯如麟龍康侯璚林客髙標淩雪松鐵冠峩獬廌叱吒摧姦雄出作蒼水使驄馬來自東湖南行且止右司天眷隆明君日求治側席宵旰中願宏伊周學俾復唐虞風

淮海秦茂才東郭艸堂

艸堂近築婁東郭風物還如蜀錦江燕燕蹴花衝細雨蜻蜻防水避驚瀧名髙淮海黃樓賦地擅句吳季子邦何日買魚仍載酒與君剪燭坐西窓

夜坐

澤國秋髙木葉稀窮途倦客尙絺衣夢擕兒女情如昨興托絲蘿念已非何處蛩螿催紡績誰家鐙火柴扉可憐骨肉凋零盡矯首西風把淚揮

長平戈

長平戈頭土華碧長平城下阬降卒將軍戰骨化黃埃此物尙隨鉏鐝出識銘浮滅蛟龍形猶帶徵人燐血靑也知在徳不在險四海承平安用兵

秦約

字文仲淮海鹽城人居婁江孝友先生秦君徳卿之子也家傳詩經之學文行兼備爲鄕閭所稱嘗過艸堂出所作見示敬錄於左

天馬歌

佛郎天馬來西域逺進彤廷立仗側鳳臆晶熒珠汗流龍鬐絢爛朱幩色遂令豢養歸八坊餵之粱肉當倍常橫門春明宮樹好朔漠風暄沙艸長吉行惟日京城內照路寶鞍黃帕蓋蹄截玉肪浮夜光身被云得露彩圉官牽出自東華勅賜金刀剪五花驍騰有神誰貌得意气傾人良可誇翠旂玉斧時巡狩山回龍虎居庸口追風馺去如雲駉駉萬騎俱塵後皇恩曠蕩海防敷梯航太平天子都秦皇何如漢武世無逸豈輸王防圖金河雪融淨於洗潾潾緑漲桃花水莫教試浴向深淵定逐蒼龍九天起

題辛夷士女圖

辛夷破花香霧寒翠檻十二朱闌干九鸞釵墮釧籠玉綽態溫溫睡新足蹙金裙衩繡裲襠背人不語看春光重屏吹香隔瑤地塗抹花房紫霞膩眾中偏數好容色獨倚東風瘦無力欹鬟防鬌惱多情血防守宮珠汗濕郁金堂前春日斜鈿箏按曲度窓紗相思不逐防雲散夢隨蝴蝶飛東家

題金菊畫屏

天風隔幔度微芬宴罷西池夜半分翠纛不來淸漏迥月中羞舞郁金裙

寶鴨香飄翡翠帷玉奩重試晚妝遲環佩天階下采得金英欲遺誰

題馬公振畫叢竹圖要玉山同爲文海屋賦

鳳丘張樂夜厭厭飛蓋追隨思未忺憶得瑤階新雨過笑渠猶倚水晶簾

昔年曽住風篁嶺綠玉參差眼愈明五月涼生不知暑臥聽山澑落溪聲

顧瑛就題曰渚宮避暑晝厭厭折得宜男思不忺薄暮羊車過閣道夢隨春雨度湘簾

瀟湘江頭秋水濶芙蓉城裏月波明爲君截作參差玉吹徹鈞天廣樂聲

防集北郭艸堂明日追寄諸友

三月靑春風日佳相邀作伴蹋江沙雜花照樹已啼鴂弱栁委地欲藏鴉只惜長歌太窈窕生憎屢舞自欹斜勝遊始信良難及憑仗夔州好句誇

次韻陳敬初見寄兼簡錢伯行

東觀防書制作新著書誰似赤城人一區我欲重卜宅百萬何當共買鄰蘋野呦呦鳴鹿聚榿林个个哺烏馴風流更愛錢公子曲幾焚香寫洛神

戊子嵗立春試筆

今朝立春春意動便覺長河冰凍開黃道日行東陸近靑旂駕擁五云來辛盤獻壽初筵秩衮職求賢黼座陪自信融風解生物不勞羯鼓向花催

春日有懷貢泰甫待制張師允修撰

閶闔門深漏防稀環佩早朝歸苑中碧樹啼鶯合井上靑苔乳燕飛仙仗春明宮女扇禦奩香惹侍臣衣從容奏對天顏喜不覺罘罳轉夕暉

送陳天民偕李侯歸澄江

海風東來吹袷衣淩晨相送客帆歸水芹葉大鳥至官栁條長江鮆肥好覓瀼西杜陵屋莫談垓下白登圍柂樓徙倚有餘興釃酒看山歌式微

小海軒【舟名】

小海軒前水如海靑山坐對淸於秋夜闌華月在幾席天未涼飈生柁樓芙蓉杜若傍江好鸂鶒鸕鷀衝雨浮煙波浩蕩信爲樂何必東尋麟鳳洲

過馬鞍山東禪寺範公讀書處

範公山中讀書處雲气亭亭如蓋遮連岡白石或化玉匝樹紫藤都著花要知奉使盡忠讜豈但賜恩爲寵嘉野人生晚不並世獨倚涼飈增嘆嗟

仙山樓觀圖

霞光樓觀郁嵯峩下有虹梁俯磵阿千樹松肪化神珀萬山靈籟答空歌翠鸞不寄麻姑信白鹿遙迎葛令過我欲排云淩浩蕩仙凡未省竟如何

吳桓王墓

吳王城外桓王墓秋樹連云棘樹低寶气已隨金雁化憐光還照赤烏棲三分割據嗟何及一代英雄孰與齊下馬荒丘酹巵酒不堪風雨晚淒迷

送劉庸田之福建鹽使

閩南此去幾千里江轉晴灘百丈牽鹵中莎艸白勝雪船尾蕉花紅欲燃秋風到官近八月水部行囊無一錢矯首涼云望徵雁賢聲又待過人傳

顧定之詩來索鶴次韻戲答

防軍愛鶴眞成癖癡絕題詩最有情只惜壁間遺箭影莫驚夢裏度江聲孤山積蘚靑錢合緱嶺調笙翠纛迎不是仙家丹檄召裳未省下東瀛

芝秀軒以雙白鷴籠贈玉山予賦詩偕其行雲

雙禽曾未換雙璧籠致艸堂淸絕塵李白多才今有子胡公好事豈無人竹間飲啄池臺曉花底飛鳴島嶼春更想金衣天際鶴防防寥廓與誰親

顧瑛以詩謝云雙禽價重雙白璧素質皜皜離風塵逺煩芝軒矍鑠老獨寄艸堂癡絕人琪樹花明臥白日玉潭水淨照靑春已曽馴狎我所愛況復就食能相親【芝秀軒主人者馮君瑞也】

雜興

矯矯逺遊客出門樂且湛飲餞相晤言慷慨意彌深丹荑被中洲綠蘿翳髙林彼物尙有依吾寧非所任驅車望神都天風捲旌斾宮闕郁岧嶤蓬萊儼相對矧玆時序遷獻嵗心痗痗何以發詠歌王化大無外春至气暄好鳥間關鳴端居濬房中夷朗神思淸良人諧婉孌不念舊日情當牕織鴛綺裁縫熨帖平含愁逺相遺冀妾孤衷明於以宣郁紆抽琴奏前庭前庭誰與偕載瞻靈雨零

萋萋園中樹緑條閟前榮君子憇其下悠然動遐情遐情在天末相思邈吳越好鳥忽飛來銜書慰悄結旭日出城隅皓月射牕牖日月流耿光美人起搔首美人美如英芳潔諒自守不憂言笑暌但憂違別久湛湛天宇髙炎氛載道周斗柄應至大火從西流載浣絺綌衣載著狐貉裘及時不豫備遂致卒嵗憂攬玆靑桐樹墜葉那少畱嘯歌聊自怡露下銀牀秋

涼飈中夜起烏鵲向南飛耿耿河漢流煌煌星月輝悠悠具觴酌僛僛褰舞衣睠言彼美人燕鴻苦相違修名不勉旃皓首將奚爲

冬十月交蟋蟀近我牀傷彼苕之華含英委淸霜丈夫四方誌千金誡垂堂壯矣不奮迅老矣徒慨慷

題林屋先塋圖

望洞庭兮極浦長太息兮愁予英英兮白雲乘淸气兮降時雨倚宰木兮聊淹畱念我心兮孔由山有岡兮水有湫駕吾車兮泛吾舟鳥鳴兮嚶嚶鹿鳴兮呦呦激木杪兮回風奠桂漿兮髙丘髙丘兮何所邅吾道兮西顧西顧兮不忘申纘言兮遺來者

萱之華【並序】

萱之華憫孝子也孝子行役在外不得奉養其母故作此以道其志焉

萱之華羅北堂我憶母兮心彷徨我出我遊縫我衣裳鬒髮如雲體力康日復日嵗復嵗定省不修兮使我心痗

九日當采菊

九日當采菊矧玆微霽開社燕背人去塞鴻度江來淸吹任欹帽緩歌送深杯非關要愉樂良由佳景催

江之水寄楊鐵崖

江之水流彌彌蕩漾雙鳬舟涉江采蘭芷蘭芷靑靑露如洗下有一雙魴與鯉美人美人胡不來相思日暮江風起

靑靑水中蒲

靑靑水中蒲蒲柔堪織薦織薦不逺將獨臥心輾轉靑靑水中蒲蒲白可爲食褰裳欲采之春水愁蕩滌

自君之出矣

自君之出矣膏沐洞房中出門若有語防蝀在天東自君之出矣汲水得鱒魴金刀不敢剖持以奉姑嫜

班婕妤

春明辭步輦獨下昭陽宮團扇承落花曲裙曳回風但恐芳景歇思君恩豈終

采菱曲送瞿慧夫

涼飈度天漢炎氛蕩河洲銀船湛芳醴防艦趁安流吹笛驚飛鷺彈箏起浴鷗牽條出素手弄蕋送輕謳遺響仙音暢遐觀逸思畱分違乘曉發江雨浣淸秋

淮安忠武王祠

憶昔平南日桓桓萬虎貔天心元自應市肆不曽移衮冕諸王服烝嘗百世祠重門須下馬一讀麗牲碑

夜聞古塘水聲要良貴子英同賦

奔流從東來日夜聲淙淙如何勒灣洄賈勇觸石矼依稀灩澦堆彷佛岷峨江操舟欲濟之神色沮且而我則不然坐令相激撞乃寤道體微乃覺此心降因之遺同袍長歌倚南

送文海屋北上

磨蠍宮中星斗燦倒景下垂光爛爛至尊宿衛羅虎賁千乘萬騎若云屯江南客子好遊衍瞻拜恩光閶闔門神飈東來黑河道野合地椒花發早車行莫待春光老宣文閣中風日麗鈴索不搖鸚鵡睡荔枝木花蕋蕋把酒看花足風致江南客子挾冊來閣門待士宜宏開洛陽有策賈生重甄拔要須精鑑裁只今東壁圖書府夜夜流光彌九土慚悚斯文竟何補

宋姬怨【並序】

宋姬者宋肅王女也幼戲水邊得玉印其文曰金妃之印靖康之變金主彊納爲妃或云得印之異徵也及金主重徙二帝於五國城姬諫弗聴因怒責金主主怒以匕首刺殺之嗚呼姬之失身固爲不幸姬之殺身非不幸也印亦何預於人事哉因痛二帝之阨作宋姬怨云

肅王之姬貌如花娥娥宮掖試鉛華妝成不學淩波步獨駕春風金犢車春風鬭艸宜春苑懽樂未終重賜宴只知帟幕花前圍不道旌旗城上見金源虎視何驍雄一朝擁去嬋娟空恨隨靑冢暝云合怨逐黃河流水東吁嗟大內竟誰有蒼黃南渡天王狩九廟神靈煨燼中萬官車騎風塵後遙思玉印得水邊異徵之來殊未然穹廬居深思蕭索谷蠡歌罷心煩悁乘輿云胡重播越照人尙賴中天月五國城荒畫角哀赭袍拭淚都成血王姬勸諫諫𨿽頻敵國由來多不仁剩一死在匕首寧忍偸生羞懿親黃楡白艸西日暮玉貌花容委塵土也勝生還逢漢君卻把哀笳傳樂府君不見當時賣國茍全身於今太史書叛臣

夷陵詞【並序】

山南夷陵縣有漢景帝廟又有曹操廟而無孔子廟今閩憲僉申屠子迪掾山南時按部覩其事曰漢賊不兩立久矣遂白使者墮曹操像而爲孔子像於其廟民皆駭然申屠此舉深有關於名教之重故予韙之而系之詞且以示其民焉

山之南兮夷陵邑有神兮揚靈揚靈兮要眇粵漢景之原廟嗟原廟兮云胡此邦陳牲幣兮祀事不爽龍輈鸞輅兮招搖無方焱逺舉兮爛其耿光紛黔黎兮曷爲其導祀魏瞞兮復何孔炤彼鬼蜮之姦雄兮載登歌而鷺翿儼華采之若英兮膺衮黻於肖貌羌偃蹇而愁予兮眾昬昬而奚告嘅伊人之康汰兮爰諮詢於芻蕘念漢賊之不兩立兮建大義之昭昭斥巫覡之駿奔兮墮像設於崇朝敞翚飛之黌宮兮來遊歌之衿佩奠聖於厥居兮亙萬古而攸在重曰夷之陵兮其山蒼蒼夷之水兮其流湯湯山有榛栗兮水有鱒魴采之罟之兮奉烝嘗千秋萬年兮民毋我忘

田家雜興【有序】

積雨彌旬春色無賴呻吟之餘觸事興感𨿽耕鑿之樂眷眷予懷然不假之言辭則不能宣暢厥趣因擬田家雜興凡九首且以自悅懌焉

春至戴勝鳴興言事東作周覽阡陌間俛仰粗有托我庶且夥孳養何菲薄從玆廣沃壤卒嵗且爲樂髙丘試憑眺於以感今昨遊氛軼宇初暾絢朱蕚逌然愜所遇長嘯倚寥廓

眾皆好營營所忻競刀錐我獨好悠悠所嗜惟書詩防心悅適防菑畬乃忘怡如何紈綺徒笑我作計癡我計詎易言覽物重敖娛招要黃髮翁名酒聊共持

野人念時序倐忽更代謝緯蕭聊自給日向城市賣靈雨桑谷靑逝將羸牸駕適意隨所之招搖嘉樹下遙睇金張徒髙駝乘駿馬意气淩都邑俊采動閭捨焉知務農者俛首爲悲吒

淮甸有遺氓被褐尙隠淪趨向與世殊他人心靡親崇朝憇東臯舒嘯岸烏巾感時良靡遑素履善自珍只知耔與耘不知窶與貧

文鵷棲我梁鳥巢我堂結髮兩夫婦白首同糟糠所憂稂莠多不憂杼軸空故人適相慰逺道致壺漿謂我上賦寛勿令神慮傷今毋翺且翔後膺丰且穰

猗猗魯桑條籊籊湘竹竿並捨掩映之各來相與看薄暮墟囿中淸防有遺懽弋鳬未用罝烹鯉且登柈靈河素魄流斗柄長闌干明朝還醉醒毋辭共盤桓

晨興壠畆上獨行嗟踽踽秋气日微肅戶牖足髙致网虫念團扇篋笥那復試離獸藪澤深防鴻霜露至畋遊在農隙犒樂愼終始咄哉區區心踐禽詎云美

釋耒仰大運云胡往交逵畊鑿弗自安馳騖將奚爲不如息我心黙以理推嘗聞姬周季七雄互相持奄忽俱淪逝空令後人嗤維南有崇山巘崿紛獻奇緑云重延貯載擥藂桂枝

粵從混沌鑿譚譎啟其由逺士汗漫期胡寧咫尺謀力田未有年深入蒼山幽熊虎衛我居鸞鵠導我遊道逢一羽人相顧意彌周采珠爲綴衣琢玉爲飾輈於焉超鴻蒙回翔昆侖丘

紀夢柬陳檢討

宮車轆轆過神臯五色雲中望赭袍野膳不嫌涼餅滑小奴花下剪春蒿

玉闌低護繡簾垂芍藥花明蛺蝶飛鈴索不搖宮漏迥自拈金剪制春衣

寶衣五色雜鳴璫羣從如雲禦輦傍種得木桃和露采金盤盛卻奉君王

日轉罘罳防仗移乳鶯聲在萬年枝殿頭樂奏升平曲又是宮嬪尙食時

吳蠶八繭染春紅繅盡柔絲未論功若得君王一回顧不辭白髮上陽宮

艸堂雅集卷十三

欽定四庫全書

艸堂雅集卷十四

元顧瑛編

釋余澤

字天泉姑蘇之吳江人幼棄俗從覺王法研究教乘尢博儒書長遊京師名王大臣無不敬禮晚住吳之大教寺與余爲物外交云

送趙季文之湖州知事

日暮江南歌采蘋春風催起宦遊人鷗邊水葉侵衣碧馬首山花照眼新公子文章應獨步軍案牘漫相親也知伯仲能忠孝堂上潘輿送喜頻

題界溪顧處士竹逸亭

築室臨溪界兩分修筠回繞翠如雲何當一舸東風便載酒來尋抱節君

題顧處士梅隠齋

雪後園林散策時橫枝疏蕋浸漣漪花間幽士身彊健世故紛紛總不知

次韻屬栢子庭首坐

誰傳西祖意庭柏著徽稱吳下無尊宿鄞東有此僧遇緣隨所住與道最相應翰墨人爭玩年來气益增

次韻屬師夔典簿

水東行幕下就見喜和光洗醆傳芳醁披圖閱翠黃宦情殊不薄道術澹相忘相業今誰似令人憶子房

那希顏

字悅堂四明人幼悟禪防博聞彊記寛厚好士王公大人無不折節敬禮奉母尢致孝住玉峯薦嚴寺與余艸堂相去無一捨交往尢宻云

題界溪顧處士竹逸亭

界溪分得渭川種直節虛心耐嵗寒月落林風吹酒醒詩成吟對翠瑯玕

題界溪顧處士梅隠齋

竹外橫斜一兩枝花敷不與眾芳齊孤山月下無多樹分得仙姿在界溪

釋寶月

字伯明姑胥人明敏讀書幼從天泉座下得悟教防住玉峯報國寺余凡往來經從必下榻談詩云題界溪顧處士竹逸亭梅隠齋二詩

竹色圑蒼翠溪光凝碧流徵君頭半白於此獨夷猶橫斜一枝春淸淺半溪水幽人樂閒居暗香透牕幾月明雪初晴爽气動髮髓脫巾調素琴渺渺天如洗

釋祖栢

字子庭四明人故宋史魏王后幼從禪學有詩聲江湖間來往經余艸堂多所畱詠

秋夜長柬玉山

秋夜長秋夜長靑燈半灺玉漏未央云葉颺影露華凝光

戲題陰涼室堦前芭蕉

新種芭蕉繞石房淸陰早見落書牀根霑零露北山潤葉帶濕雲南澗涼得地初依蒼石瘦抽心欲並緑筠長雨聲夜響顚崖瀑晴碧朝浮海日光樗櫟自慙全壽命楩楠合媿托巖廊觀身正憶維摩語艸字寧追懷素狂白晝棲遲吾計拙靑霄偃仰汝身彊嵗寒要使交期在莫畏空山有雪霜

暮春雍熈寺訪沈自誠不遇

暇日逺相問古寺幽且深靑苔余華落雙樹一鶯吟鑪存散微篆茗熟獨成斟明當持山酒慰子客居心

題趙仲穆看云圖

舊遊淸苕上愛看弁峯云稍將春雨度始見逺林分起滅悟眞理逍遙遺世紛於焉自怡悅永懷陶隠君

虎溪三笑圖

境緣心妄起心悟境自忘三老同一笑物我兩茫茫月照淸溪水風散白蓮香無端一笑已千古笑何長

題倪雲林爲韓復陽寫空山芝秀圖

每憶雲林子隠居淸且閒褰裳采芝秀倚杖自秋山微雪松陰暝靑苔石上斑韓康偏有意時復到柴關

誠道原溪山晚霽圖【道原隠於芝阜】

微雨過溪上靑山艸閣前牛羊知返逕童稚喜歸船煙樹村村鳥春泉處處田披圖憶芝阜頭白尙安眠

題松溪漁隠圖

老樹驚鵲枯莎怨螿幽人對景炯不寐西風一疊神淒涼我欲渡河無梁我欲濟津無航攀鱗附翼愧凡骨化金防石無仙方腰金秉象兮我貌弗揚剸蛟縛虎兮我機弗張有弓無由掛扶桑夜光明月孰辧昔那子黃河太華誰是今歐陽天寛地大若無礙無處可著詩人狂西風再疊兮形無爾傷黃鵠可跨兮蒼虯可驤南箕可簸兮北斗可漿所不可以智力而致者惟命之常何聖賢亦不能免於厄兮或毀於臧或畏於匡然大人虎變有不可得而測者豈非尋常之中而有築巖之傅釣磻之呂臥廬之亮納履之良者耶西風三疊兮聲始洋洋黃金滿地山花香呼童重洗琥珀觴籬菊已露螯已霜樂天知命兮吾亦從此逝矣相與忘形乎無何有之鄕也歌欲斷夜將半拔劍起舞無人伴卻對嫦娥影淩亂君不見芙蓉曉夢萬花酣有人卻恨春宵短

效劉屏山作十二相屬歌

鼷防不發千鈞機釁鐘無罪牛何之大人虎變不可測狡兔死窟元來癡龍梭懸壁風雷起常山蛇行首應尾服車良馬時使歟觸藩羸羊勢然耳楚人冠猴事有無雞肋取食難爲圖累累堪笑喪家狗愼勿逺效遼東豬

題【闕】蒲萄帳送玉山

【闕】

壁【闕】未落龍怒拏【闕】眼欲脫武陵春色正繁華勢【闕】

頭活春無盡意不餘子生孫又孫生子个个【闕】

釋良琦

字元璞姑蘇人自幼讀書學禪白雲山中性操溫良澹然無塵想詩聲尢著江湖間與楊鐵崖郯九成累過余艸堂超然物外人也

夏日招張師聖文學二首

初夏稍淸暢山茨景彌新桐花落井榦鳥語喜歸人苔石當坐臥松枝堪掛巾髙士一來此忘言道愈眞云深巖寺古復此涼雨積樹宻聽猿啼苔深斷人迹觀理閒慮逺懷君苦情役觴酒對幽花徘徊山屐

苕溪客館寄沈自誠處士

秋齋人罕至落葉沒行屨旅宿將就途懷抱不可語偶有山中酒而無池上侶遲子一來過鉤簾對疎雨

春夜宿海云寺

喧靜同一致大隠卽山居乃知道者流所止恆晏如煌煌舊吳防鬱鬱髙人廬山閣花霧暝池館緑陰初復此涼夜長禪影流碧疏素友愜淸防境寂鐘磬余離坐忘言笑超然悟虛不臥如有媿塵路何馳驅

題黃雲卿林屋先塋圖【云卿祖居洞庭後遷婁東懷其祖父寫圖以自慰楊鐵崖嘗題其捲云】

江夏先塋林屋洞七十二峯碧參差竁道防防云作蓋秋畬淰淰樹成帷海鄕西望空情事江水東流永孝思好在披圖思禰祖楊侯佳句有深期

送端上人歸松陵兼柬杭野雪上人富子微鏈師

擕手玉山滄海東歸心潮水忽匆匆龍當艇子浪雨白

燕拂袈裟海日紅林下固應畱【闕】市人【闕】

公多情【闕】

我昔楚江上釣船時往還長歌送落日濯足對靑山魚遊春艸裏鳥去白雲間此意孰能解忘言心自閒

魚虎子圖

翠羽畫殊絕窺魚秋水深忽來知險意靜立見機心沙白霜初落溪寒日易陰何當隨啄木除螙向髙林婁江西門夜泊明日將歸省有懷吳水西

良夜維舟次題詩最憶君微鐘花外度淸篴月中聞燈報庭闈喜杯從故舊分西城駐馬日還與入山云

遊慧聚寺和唐人詩

海上玉子岡中有古佛牀娑羅晚猶翠薫陸靜逾香浮空諸天樂出夜神火光安能駐金錫居玆妙覺塲寺闓江水近山沒海云吞亂葉堦前雨長藤石上根風帆知別浦煙樹見遙村載拜向師座天花滿洞門

送濤雪江上人住淞江時思教寺

古剎吳淞上東南第幾峯入雲山舞鳳奔海水如龍先哲行斯道譚闡妙宗花飄金地靜月暎寶林重之子稱才職於時合奮庸缾盂曽萬里鐙火足三冬粹照還齊駕生融可躡蹤孤標同玉樹大器比金鏞髙遁因人出名山喜自逢紅衣明海旭鐵錫掛雲松聞法羣官集聽經萬指從鼉鳴初講鼓鶴散下堂鐘龍女珠應獻天廚飯亦供幸當昭代日復見徳人容風雨春寥落江河浪折衝題詩一相送霄漢雁噰噰

春日有懷郯九成

春雨晝連夕閒愁鬢欲蒼鶯聲在官栁艸色映書牀每念庭闈逺仍憐簡帙荒卻思摩詰室淸坐只焚香爲後蒼筤題李隴西所畫墨蓼花雙鳬玉山同賦

李老畫精妙寫生尢出羣秋花照秋水川鳥亂川云歷歷丹砂顆明明錦繡文詩成思獨往把釣大江濆顧瑛詩曰洞庭湖中曉揚舲楚郎唱歌越女聽沙上雙鳬忽驚起蓼花蘋葉滿秋汀

過臨平山

臨平山髙出雲霧下有澄江帶楓樹煙中漁子叩舷來竹裏樵兒唱歌去客行輕帆如鳥翰南風小雨生朝寒荷花浮水照徵袂碧峯白雲當飯盤昔人經過題句好我不能詩空自老客路靑山不及登紅塵明日錢唐道

送王可舉之雲南省政

張掖昆侖北燉煌僰道西酋官元鑿齒部落雜雕題分政華省殊恩拜紫泥鐃簫江月靜旌節塞云迷荔浦飛鸚鵡榿林蹲兕犀威聲楊僕舊勲業武侯齊萬里連煙火三年絕鼓行看披玉籍按召步金閨

招復見心書記【見心豫章人時畱山中逺公庵】

坐對芭蕉樹題詩憶豫章髙秋居石室落日臥藤牀衣薄雲霞濕心淸艸木涼亮公名不忝逺老約難忘栢子香煙細蓮花漏刻長了知無罪懴底爲有身忙苔色靑當檻桐陰緑覆岡能來一談笑共待月流光

秋云亭爲茜涇楊道士賦

茜溪之西隠者居竹間亭子最淸虛牕寒似積陰崖雪路暝應迷過客車靑靑玉映題詩處細細香颺捲幔初便擬東遊走相問鶡冠久著道家書

題仲義江居圖

洞庭夫椒靑挿天湖水東與吳江連三髙堂西我昔住茅屋深入楓林煙是時吳子顏如蓮吟詩飲酒夜不眠緑水蕩舟花滿渚紅橋吹笛月當筵朅來畱滯婁江邊吳也與我忘歸年沙雲海鳥𨿽可樂山光林影情相牽矯矯松鶴之臒仙跨鶴忽下昆丘巓手持幽居畫一幅把手展畫心茫然大峯岞防溪洄沿翠竹白石鳴春泉不意僑居荒海上山與故人來眼前尋窓數戶重嘆息蘿磴云迷舊行迹坐令淸思落蒼靄七十二峯凝黛色人生何處非吾鄕男兒墮地誌四方我將飛錫覽八荒乘風萬里同翺翔

和答程用昭舍人見寄兼謝州太守諸官見過山中

傳呼五馬出郊遲恰是從容政暇時鶯囀秋林華似雪龍回陰壑雨飛絲敲棋響落松間子命酒觴浮竹下池儗解衲衣酬玉帶山人卻媿老元師

相門玉樹長新枝況際淸朝全盛時花映春庭趨防服日明公館寫烏絲雪堂屢欵參寥室山簡頻遊習氏池好及秋風數來往釣船茶竈約漁師

次韻程太守宿壽安寺

行幕昏從梵剎歸坐聽蓮漏夜遲遲金鳴紫殿風微處香散珠林月皎時到寺題詩韓最好尋僧借榻杜嘗宜卻憐林壑秋寥落此日須公政澤施

郯九成吳竹裏相期不至反有詩見招復用其韻

艸堂逺在白雲坡長夏歸來攬薜蘿修竹出墻黃鳥語靑山當戶緑陰多東林載酒能忘約竹裏題詩許見過不有故人相軫念淮南桂樹爲誰歌

題初士元所畫雙樹圖【時吳寅夫先生自梁溪來吳防於市樓居同題其畫】

梁溪溪上曉揚舲吳人竹枝自可聽不得回船系崖石寺門松樹爲誰靑

題初士元松亭圖

蓮花一峯煙際靑澗水松風長茯苓定復還山有佳句寄在支公放鶴亭

次韻寄柯丹丘博士

鼎湖龍去邈殊庭供奉歸來兩鬢靑閣下天髙太白月江南人識少微星春泥下馬穿花入夜月吹笙隔竹聽惟有鷗波慰寂寞相看潔白映靑防

書唐仲實寄題紫陽山興道觀詩後山有華屏峯

道家祠宇瀛洲近才子文章逸气飄虛白月明秋似水華屛云色曉如潮虎蛇猶防蒼精劍鸞鳳應隨碧玉簫乘興幾時還獨往浮丘終隠不須招

苕溪道中

遊子看山溪上過雙溪昨夜雨添波長髯黃帽搖烏榜矮髻輕衫采綠荷楓葉防頭秋色靜桂花天气夕陽多太湖西畔饒生計好向漁磯坐釣蓑

歸西山道中有懷自誠水西二友

婁柬放棹歸來日水緑溪深逺映山新樹陰中啼鳥靜落花風外釣船還喜聞沈老鄰居近苦憶吳郎客捨閒終擬暮年同結社杖藜來往白雲間

栁暗江深積雨晴知君獨放防船行歸心自爲靑山動客思都從芳艸生新葦交加鷗渚沒飛花淡宕燕風輕桃莊回首云迷路我亦懷人勞逺情

春日寄柬趙仲光沈自誠二友

二月湖州動客心靑山粉堞帶春陰溪溪漁屋桃花靜面面歌樓栁色深西府門間鷗自到東林酒熟客誰斟風流二妙如相問爲道淸吟瘦不禁【二妙謂韓濟之趙彥榮】

題春山飛瀑圖

憶昔東畱雪竇寺寺門瀑布兩峯懸銀漢翻濤迸落地玉龍破山飛上天洗盞每臨春澗曲繙經時坐古松前披圖不覺塵夢醒日暮空堂生海煙

冬日過練川黃東溪隠居

嵗晚來尋黃處士小艇曉入東溪雲水生栁下鵝鴨喜日出沙頭鷗鷺分枸杞子香浮茗椀枇杷花气雜鑪燻卻憐淸防難頻得明日南江又憶君

冬日羅居士見過婁東寓所

暉暉寒日照霜筠晨起開門見故人雙鬢已斑粗覺老一官初滿尙然貧船中書籍教兒讀篋裏詩篇得意新且盡茅堂一樽酒梅花栁眼不勝春

題錢伯珍所藏艸堂圖

錢郎讀書性閒雅艸堂隨處卜雲林周顒不遂山居志梅福仍兼吏隠心玉洞桃花春霧暝石田芝艸暖云陰磵西一逕通深竹還許支公日見尋

七月十五夜三賢閣望月有懷士瞻翁畱匡廬

璧月當江夜不收萬峯髙處獨登樓山河潔白非關雪艸木淒淸已是秋仙佩泠泠回海鶴星槎眇眇遡河流匡廬九疊雲開錦何許猿聲動客愁

松下淵明圖

謝安卻爲蒼生起陶令何辭印綬回若使生逢聖明世靑松老盡不歸來

次九成韻柬劉西村經歷

海上煌煌漕府開幕中從事得賢才法流水寺談詩罷愛看秋山上馬回

月浦道中

江似三巴曲星隨獨樹斜客行猶轉柁秋盡尙迷家白漲寒沙霧紅生曙海霞故人驚見面老大惜年華

夏夜山中

山空素月出天淨涼雨住羣蟬鳴已息靈籟稍微度筧竹咽逺水鄰燈映深樹念玆棲棲者何由了悟

題張元傑艸堂讀書圖

昨日雨晴歸碧山桃花滿澗水潺潺嵐光入壁圖書潤艸色侵帷枕席閒莫問山靈嫌客至偏憐松月待人還張郎有志能遺世白髮相期水竹間

秋夜與程太守山中同坐

鼓角聲髙秋滿城空山夜坐不勝淸星臨瀛海三洲靜月出長山萬島明幾處風煙驚絳帕此方歌吹樂蒼生羨君美政如黃霸不負明君屬望情

題倪雲林小幅山水

雲林隠者絕風流嘗到澗西僧寺遊下馬脫巾靑竹裏題詩寫畫野泉頭房山墨法誰能得謝脁襟懷自可侔便儗梁溪一相覓桃花春水隔芳洲

題馬公振畫竹

馬氏白眉者隠居婁水湍閒將筆五色醉掃玉千竿露重鳳毛碧月明龍气寒春山歸正好稚子喜相看

送四明孫明逺道士

道士度海去此時秋正淸天靑一鶴過江急亂山傾服食太霞气彈琴流水聲相思何許在矯首古鄞城四明我昔到萬山霞霧陰靑峯橫玉几雪瀑照珠林餌藥且延壽燒丹應煉心他時一相問春洞桃花深

題蕙蘭圖

蕙蘭生深林結根同芬芳緑葉緣風轉羣葩耀春陽飄飄靑霞袂粲粲雕玉璫貞哉不自獻宜爲王者香念彼君子徳比之惟允光持以遺所思交好勿相忘

夜坐

雨入寒竹響風吹枯桑疾微燈照孤坐餘香閟淸室念斂塵慮泯神明定光出同體不同知玆理一何宻送慧上人海上歸昆山就遊吳門西山

袖捲金經便作歸海光晴日宕淸輝鯨魚載足如船穏龍女將花出浪飛玉阜寺門欏樹綠琴臺云崦橘林稀故人相見應相問爲道淮山獨掩扉

秋日有懷吳水西昆仲

古寺棲遲秋已分閉門無那思紛紛故人應在碧山裏淸夢還來滄海濆浦口潮洪檣似防苑中艸緑馬如雲如何數月音書絕啼雁南飛只漫聞

遊西沙興教寺

海村嵐气郁蒼蒼金剎開基始巨唐紫閣乘陰龍徙窟石臺分食鳥歸廊六時或下諸天樂五色長浮古佛光我躡星槎一來過濤花吹度白雲裳

送暄上人歸槎川南翔寺【有序】

上人乃南翔道韻士也畱海上董氏觀堂修白業三載今年冬言歸鄕裏索詩爲別因知東林勝上人與鄕之善士追逺法師結社故事章彥圭爲之開講遷恆心歸云卿諸公必同防焉漫賦唐律二首以餞上人且柬諸故舊云

讀罷龍王宮裏經便飛孤錫向靑防金銀光擁千年寺河漢槎流五夜星空室禪棲花寂寂長廊句寫竹靑靑憑君爲問曽遊地云防南江舊艸亭

聞說東林大社開名僧談法聚羣才經牀茶器池邊設酒榼籃輿竹裏來道气卽今髙士少古風須仗哲人回南望令余起遐想散花應自接天臺

送柏上人入京

紫煙曙气浮丹極瑤島春光暗碧霄立志不棲幽側地觀光還及盛明朝五方花發人調馬八月霜髙客禦貂愧我一丘成鈍質淸時誰賦小山招

秋日歸虎丘懷銛仲剛書記

虎丘共作五年畱幾度相攜上小舟楊栁春橋半塘寺芙蓉夜月百花洲長林放鶴閒支遁一室編蒲老睦州此日獨歸懷往事空山艸樹不勝秋

題柯丹丘梅竹

丹丘歸老江南日每話奎章儤直時一夜春寒愁漠漠白雲蒼雪共襟期

釋文信

字道元永嘉人幼警悟不喜塵俗遂出家從浮圖氏旣悟禪防兼通儒老善屬文詩尢淸峭不爲世俗聲住石湖寶華禪寺每與談詩令人灑去塵想古婁顧仁山於其所居植竹數百本竹中作亭日逍遙其間乃署其亭曰竹逸嗚呼古之賢者必有寓若顧君寓於竹不亦賢乎哉爲賦詩一章以頌之

時維靑陽彼花競英雨雪飄飄我竹靑靑於彼竹中曰構我亭我琴旣弦我酒旣淸以遨以遊以樂我情豈不爾思於焉孔寧君子之心惟以是貞

題顧處士梅隠齋

夷齊首陽餓黃綺橘中樂軒冕豈不榮物性各有托顧君幽隠地種梅良不惡獨芳洞皎潔桃李流光薄師雄悟翠羽何遜吟東閣防言適至理曷用調鼎擢嵗晏冰雪繁陰雲蔽河嶽豈無凡艸木愛爾抱貞慤

贈劉法官

黃冠鶴氅玉佩齊拜壇夜起天門低鐵牌落潭水蛟死霜劍出匣山魈啼松下摘芝露滴滴磵邊煮石風淒淒欲知乃祖有徳北海太守曽畱題

釋子賢

字一愚天臺人幼聰悟絕人禪定之外肆志作詩最爲鐵崖楊公所稱賞云

送葉明齋如京

墨突不暇黔孔席不暇暖周流天地間微蹤何蹇蹇邇來千百年懿徳人所範送爾嘿無言山城春日晚傷君逺行邁白日何淒其微陽漏林光稍稍照人衣天髙鳥垂翼風花落枝荒臺俯流水萬里長相思

題綠筠樓

綠筠樓外玉參差坐愛檀欒曉霧霏五色雲開丹鳳下九天風動翠蛟飛江波渺渺湘妃泣羽斾娟娟帝子歸我爲玉人歌此曲山城秋日淨暉暉

爲文中上人題唐子華畫

江岸潮生白煙鐘樹杪撞漁舟浮个个沙鳥去雙雙野曠雲橫樹天靑月墮江看圖思長史獨倚暮樓窓

華頂雲遊江西

幾防靑靑峯頂云乾坤萬古結絪緼扶桑舊挾蒼龍馭華嶽還依白鹿羣江漢淒涼望霖雨匡廬盤薄度朝曛錦囊盛拾蓀蘭秀續取離騷弔屈文

日照香鑪縹緲峯半天萬仞金芙蓉上盤劍气幹星極下有隠士巢雲松澄潭湛湛龍歸窟細艸靑靑鹿養茸好去海東詩畫客采蘭江口聽煙鐘

儗鐵笛先生遊虎丘得開字韻

九月九日天無雨擕妓遊山亦快哉鐵篴一聲厓石裂銀尊多爲菊花開空池劍气幹丹極古寺芙蓉照紫苔愛殺月明江路靜畫船簫鼓緩歌回

寄敏仲謙於洞庭翠峯寺

敏公遙住洞庭西咫尺煙波路欲迷落日斷霞山疊疊揚舲鼓角風淒淒魚龍出沒隨潮上橘柚參差壓樹低東崦人家更淸絕也思來此作幽棲

題顧仲瑛玉山佳處

玉峯佳地小徘徊霞气丹光接上臺白日山移蓬島去紫宮花繞蘂珠開云邊靑鳥迎人語溪上黃童采藥回昭代衣冠非辟世憑軒泚筆寫仙才

奉上鐵崖先生文署

晏嵗曽逢張外史梅邊日日說廉夫文章气逸江東李作字工專海上蘇把酒逺山當夕照彈琴修竹散煩紆不才駑馬勞靑眼更作人間汗血駒

與白雲山人夜坐山人將歸天臺卽席賦此送之

桫欏樹頭月皎皎共坐論詩天欲曉大星飛落滄江前小虫啼徧墻根艸我愛髙人白雲姿對客長賦白雲辭漫遊羣仙白銀闕拾得碧海瑚枝又載云軿下塵世涼飈微動靑霞袂一聲鐵篴徹長霄鸞鳳和鳴滿雲際髙人讀律仍讀書白頭在堂辭我歸殷勤防服壽春酒江城八月秋暉暉

送李提舉歸蜀

白帝城邊落木秋峨眉山上月如鉤少陵野老曽爲客太白仙人舊所遊玉峽樓船煙雨暝錦官臺殿夕陽收他年百丈牽江上訪子殷勤到益州

題王元章墨梅

我家繞屋梅花樹況在淸溪白石邊雲霽月明疎影小讀書猶記十年前

釋來復

字見心

送馬元臣僉憲淮西

吳船八月過丹陽雁子啼霜木葉黃淝水東來淮海迥蜀山西入楚雲長九霄風翮搏鷹隼五色天章下鳳凰圖治只今勞聖主諫書何日獻明光

遊石湖蘭若柬瀚上人

荷花蕩西湖水深上有蘭若當髙岑客吟時見猿鳥下僧定不聞鐘磬音雨香秋林橘子熟云落空澗棠梨陰閒來掃石坐竹裏靜與山人論素心

五龍之峯云作屏雙厓削出芙蓉靑何人磵底拾瑤艸有客松間采茯苓林風不驚虎臥谷山雨忽來龍聽經吳王臺榭今寂寞秋香薜荔花防防

送瑗上人還廬山兼柬星書記

匡廬佛寺金爲國杖錫南歸訪薜蘿山擁重雲開玉峽江分九道落銀河蛟龍聽法乘潮起林虎依禪嘯月過爲問東林星外史防棲消息近如何

寄贈洞庭葉隠君

一舸南歸鬢欲華買山湖上臥煙霞尊如北海應多酒園儗東陵亦種丹壑泉舂云碓藥橘林風掃石牀花傳家自與鄰翁異見說藏書有五車

釋自恢

字復元

雜言五首

世事競紛紜人生若愚蔽汩汩利欲懷區區衣食計贏羨校分銖得失勞夢寐寡欲味道眞誰能薄浮僞富厚苦營營寒微何戚戚機巧勞百慮困此朝與夕虧盈有常數得失無定迹百嵗同歸盡泯滅淪木石羣音瓦釜鳴眾色紅紫爛澆漓日以滋淳朴日以散滔滔萬派分隄決何由扞黃鐘祕太朴棄置誰能玩援琴寫素心淸風邈云漢

釣渭臥蓬萊耕莘飽藜藿遭時困顚危斯民墜溝壑風雲際良防雨露悉磅礡如何懷寵榮防佞出然諾勢隆還復傾委棄等防雀

軒裳詎云惡斧鉞良難嬰獨有忠義心不隨生死傾行虧名節毀寧不媿爾情襟裾混庶類空有斯人形

碧山歌贈朱隠君

紫陽山人碧山住臥云遙在山深處種杏雲林不計年花繞東風千萬樹雲中之山碧嵯峨錦屏百疊翻翠波秀出芙蓉九霄上靑猿白鶴啼煙蘿瀛洲東望不可到珠館瑚隔滄島聞有仙人王子喬海上靑田種瑤艸我愛碧山人長嘯碧山春手持玉拄杖頭戴華陽巾鏈精禦气顏色好朝飡每拾安期棗有時閒與八公徒玉檢丹經細論討黃精壓酒春滿壺呼兒取醉不用酤浩歌舉觴酹巢許掃花磐石相歡娛浮名不直一杯水肯向權門曳珠履但願長乘白鹿車笑折三花紫煙裏

題唐子華畫山水

江門如雪樹髙低竹里人家傍水西滿地松陰春雨過好山靑佀若耶溪

云分晴磴樹交加蘿屋陰陰石腳斜絕似龍門三尺路一溪紅雨漲桃花

送海上人還荊門

徧禮南朝古佛宮荊岑春去百花濃江通楚蜀波濤壯山入湖湘紫翠重拄杖穿雲隨白鹿軍持分水浴蒼龍欲知後夜相思夢月落啼猿滿竺峯

艸堂雅集卷十四

