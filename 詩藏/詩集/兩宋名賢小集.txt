

欽定四庫全書

集部八

兩宋名賢小集

總集類

提要

【臣】等謹案兩宋名賢小集三百八十卷舊本題宋陳思編元陳世隆補思有寶刻叢編世隆有北軒筆記並已著錄是編所錄宋人詩集始於楊億終於潘音凡一百五十七家有紹定三年魏了翁序及

國朝朱彛尊二跋考所載了翁序與寶刻叢編之序字句不易惟更書名數字其爲僞托無疑彛尊跋中謂是書又稱爲江湖集刻於寶慶紹定間史彌逺疑有謗已之言牽連逮捕思亦不免詩板遂毀按刋江湖集者乃陳起非陳思且江湖集所載皆南渡以後之人而是書起自楊億宋白二書迥異彛尊牽合爲一紕繆殊甚然考彛尊曝書亭集有宋髙菊磵遺稿序中述陳起罹禍之事甚悉未嘗混及陳思而集中亦不載此跋當由近人依托爲之未必眞出彛尊手又跋內稱陳世隆爲思從孫於思所編六十餘家外增輯百四十家稿本散逸曹溶復補綴之今檢編中所錄率多漏略如王應麟集𨿽不傳其遺篇見於四明文獻集者尙多而此編僅以五首爲一集溶不應疎略若此則謂曹溶補綴亦不足信也考王士禎居易錄曰竹垞輯宋人小集四十餘種自前卷所列江湖詩外如劉翼躔父心防摘稿林希逸鬳齋十一稿敖陶孫器之臞翁集朱繼芳季實靜住集林尙志潤叟端隠稿劉過攺之龍洲集劉仙倫叔擬招山集黃文雷希聲看雲集黃大受徳容露香拾稿武容朝宗藏拙稿張蘊仁溥斗野集劉翰武子小山集張良臣武子雪集趙希防誼父抱拙集利登履道骳稿何應龍子翔橘潭稿沈說惟肖庸齋集釋永頤山老雲泉集薛嵎仲止雲泉集兪桂希郤漁隠稿葛天民無懷集姚鏞希聲雪篷集云云是彛尊本有宋人小集四十餘卷或舊稿零落後人得其殘本更掇拾他集合爲一集又因其稿本出彛尊遂嫁名僞撰二跋歟然編詩之人𨿽出贗托而所編之詩則非贗托宋人遺稿頗借是以薈稡其搜羅亦不謂無功黎邱幻技置之不論可矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

兩宋名賢小集原序

予無他嗜惟書癖殆不可醫臨安鬻書人陳思多爲予收攬散逸扣其書顚末輒對如響一日以其所梓聖宋羣賢小集見寄且求一言蓋屢卻而請不已發而眎之珠玉琳瑯粲然在目嗚呼賈人闚書於世而善其事若此可以爲士而不如乎撫捲太息書而歸之紹定三年夏四月鶴山魏了翁

按陳思所編羣賢小集當時藝流遊客多挾此以干謁時貴稱爲國寶新編又稱爲江湖集者是也鐫本已屬希覯近日海內藏書家間有鈔本而現在著名之集率皆不錄所以止有六十餘家不等噫假非陳思編輯之力此六十餘家者保無有湮沒勿傳者乎宜一書賈而爲大儒所嘉嘆也此外百四十家系其從孫世隆所編秀水後學朱彛尊書

思所編羣賢小集皆其同時不甚顯貴之人刻於宋寶慶紹定間史彌逺柄國疑劉過集中有謗已之言牽連逮捕思亦不免詩板遂燬其從孫世隆當元至正之末復合兩宋名人之詩選而梓之甫完數家復遭兵燹其稿本流傳日以散逸吾鄕曹倦圃先生僅得其十之二三率皆糜壞乃補綴成編復汰其近日盛行諸集畱得二百餘家選宋詩者當於此中求之彛尊又記

欽定四庫全書

集部八

兩宋名賢小集總目

總集類

卷一

楊億一

卷二

楊億二

卷三

楊億三

卷四

楊億四

卷五

宋白

卷六

王操

卷七

文彥博

卷八

陳洎

卷九

冦準一

卷十

冦準二

卷十一

冦準三

卷十二

冦準四

卷十三

冦準五

卷十四

冦準六

卷十五

冦準七

卷十六

田錫

卷十七

胡宿

卷十八

尹洙

卷十九

魏野一

卷二十

魏野二

卷二十一

魏野三

卷二十二

夏竦

卷二十三

宋庠

卷二十四

宋祁

卷二十五

黃庶一

卷二十六

黃庶二

卷二十七

李師中

卷二十八

蘇頌

卷二十九

張維

卷三十

謝逸

卷三十一

謝薖一

卷三十二

謝薖二

卷三十三

謝薖三

卷三十四

謝薖四

卷三十五

謝薖五

卷三十六

謝薖六

卷三十七

謝薖七

卷三十八

劉筠

卷三十九

範鎭

卷四十

王珪

卷四十一

劉摯

卷四十二

司馬光一

卷四十三

司馬光二

卷四十四

司馬光三

卷四十五

司馬光四

卷四十六

司馬光五

卷四十七

司馬光六

卷四十八

張先

卷四十九

富弼

卷五十

毛滂

卷五十一

劉敞一

卷五十二

劉敞二

卷五十三

劉敞三

卷五十四

劉敞四

卷五十五

劉敞五

卷五十六

劉敞六

卷五十七

王琪

卷五十八

邵雍

卷五十九

梅摯

卷六十

唐詢

卷六十一

王安國

卷六十二

朱長文一

卷六十三

朱長文二

卷六十四

劉攽

卷六十五

曽鞏

卷六十六

孫抗

卷六十七

晁說之

卷六十八

夏均父

卷六十九

杜衍

卷七十

蘇洵

卷七十一

蔡襄一

卷七十二

蔡襄二

卷七十三

華鎭

卷七十四

蔣之奇

卷七十五

馮山一

卷七十六

馮山二

卷七十七

潘大臨

卷七十八

許將

卷七十九

石延年

卷八十

郭祥正一

卷八十一

郭祥正二

卷八十二

葛立方

卷八十三

陳襄

卷八十四

劉叔贛

卷八十五

楊傑

卷八十六

祖無擇一

卷八十七

祖無擇二

卷八十八

祖無擇三

卷八十九

祖無擇四

卷九十

舒亶

卷九十一

朱弁

卷九十二

周諤

卷九十三

李之儀一

卷九十四

李之儀二

卷九十五

劉弇

卷九十六

陶弼

卷九十七

楊時一

卷九十八

楊時二

卷九十九

楊時三

卷一百

陳瓘

卷一百一

王安中

卷一百二

呂本中一

卷一百三

呂本中二

卷一百四

呂本中三

卷一百五

黃裳

卷一百六

張商英

卷一百七

王亙

卷一百八

蔡確

卷一百九

蔡肇

卷一百十

晏殊

卷一百十一

饒節一

卷一百十二

饒節二

卷一百十三

彭汝礪

卷一百十四

徐俯

卷一百十五

李彭

卷一百十六

洪炎一

卷一百十七

洪炎二

卷一百十八

張方平

卷一百十九

張綱

卷一百二十

賀鑄一

卷一百二十一

賀鑄二

卷一百二十二

賀鑄三

卷一百二十三

李維

卷一百二十四

鄭剛中

卷一百二十五

曽季貍

卷一百二十六

沈括

卷一百二十七

李廌

卷一百二十八

傅察

卷一百二十九

歐陽澈

卷一百三十

程顥

卷一百三十一

遊酢

卷一百三十二

章楶

卷一百三十三

鄭獬

卷一百三十四

劉一止一

卷一百三十五

劉一止二

卷一百三十六

陳克

卷一百三十七

王【失名字子思】

卷一百三十八

李綱一

卷一百三十九

李綱二

卷一百四十

尹焞

卷一百四十一

沈晦

卷一百四十二

李宏

卷一百四十三

宗澤

卷一百四十四

張孝祥一

卷一百四十五

張孝祥二

卷一百四十六

張孝祥三

卷一百四十七

嶽飛

卷一百四十八

洪適一

卷一百四十九

洪適二

卷一百五十

洪適三

卷一百五十一

鄧肅

卷一百五十二

呂願中

卷一百五十三

李石

卷一百五十四

張堯同

卷一百五十五

胡宏

卷一百五十六

洪邁一

卷一百五十七

洪邁二

卷一百五十八

李光

卷一百五十九

唐仲友

卷一百六十

韓無咎

卷一百六十一

王十朋一

卷一百六十二

王十朋二

卷一百六十三

王十朋三

卷一百六十四

王十朋四

卷一百六十五

王十朋五

卷一百六十六

王十朋六

卷一百六十七

王十朋七

卷一百六十八

王十朋八

卷一百六十九

李燾

卷一百七十

鄭克已

卷一百七十一

康與之

卷一百七十二

姜特立

卷一百七十三

周紫芝一

卷一百七十四

周紫芝二

卷一百七十五

韓琥

卷一百七十六

髙登

卷一百七十七

胡銓

卷一百七十八

謝諤

卷一百七十九

諭良能

卷一百八十

折彥質

卷一百八十一

林亦之一

卷一百八十二

林亦之二

卷一百八十三

林亦之三

卷一百八十四

李易

卷一百八十五

王銍一

卷一百八十六

王銍二

卷一百八十七

王銍三

卷一百八十八

諭汝礪

卷一百八十九

李彌遜

卷一百九十

曽防

卷一百九十一

汪莘一

卷一百九十二

汪莘二

卷一百九十三

汪莘三

卷一百九十四

劉爚

卷一百九十五

王庭珪

卷一百九十六

王質一

卷一百九十七

王質二

卷一百九十八

王質三

卷一百九十九

王質四

卷二百

王質五

卷二百一

程俱一

卷二百二

程俱二

卷二百三

程俱三

卷二百四

李昻英

卷二百五

陳藻

卷二百六

方信孺

卷二百七

羅願

卷二百八

陳淵

卷二百九

朱子一

卷二百十

朱子二

卷二百十一

張拭

卷二百十二

羅從彥

卷二百十三

陸九淵

卷二百十四

王栢

卷二百十五

楊簡

卷二百十六

程珌

卷二百十七

朱晞顏

卷二百十八

徐經孫

卷二百十九

呂祖謙

卷二百二十

黃幹

卷二百二十一

吳淵

卷二百二十二

鞏仲至

卷二百二十三

尢袤

卷二百二十四

趙蕃

卷二百二十五

嚴羽

卷二百二十六

何耕

卷二百二十七

崔與之

卷二百二十八

趙汝燧

卷二百二十九

趙汝回

卷二百三十

鄭淸之一

卷二百三十一

鄭淸之二

卷二百三十二

鄭淸之三

卷二百三十三

鄭淸之四

卷二百三十四

鄭淸之五

卷二百三十五

鄭淸之六

卷二百三十六

趙汝談

卷二百三十七

李若川

卷二百三十八

劉學箕

卷二百三十九

林同

卷二百四十

徐鹿卿

卷二百四十一

楊備

卷二百四十二

華嶽一

卷二百四十三

華嶽二

卷二百四十四

華嶽三

卷二百四十五

華嶽四

卷二百四十六

華嶽五

卷二百四十七

華嶽六

卷二百四十八

華嶽七

卷二百四十九

華嶽八

卷二百五十

華嶽九

卷二百五十一

華嶽十

卷二百五十二

裘萬頃一

卷二百五十三

裘萬頃二

卷二百五十四

裘萬頃三

卷二百五十五

杜範

卷二百五十六

眞徳秀一

卷二百五十七

眞徳秀二

卷二百五十八

眞徳秀三

卷二百五十九

魏了翁

卷二百六十

葉紹翁

卷二百六十一

陳必復

卷二百六十二

周文璞一

卷二百六十三

周文璞二

卷二百六十四

周文璞三

卷二百六十五

危稹

卷二百六十六

黃大受

卷二百六十七

張蘊

卷二百六十八

羅與之一

卷二百六十九

羅與之二

卷二百七十

姜防

卷二百七十一

鄒登龍

卷二百七十二

劉翼

卷二百七十三

戴復古一

卷二百七十四

戴復古二

卷二百七十五

戴復古三

卷二百七十六

戴復古四

卷二百七十七

周弼一

卷二百七十八

周弼二

卷二百七十九

周弼三

卷二百八十

周弼四

卷二百八十一

李濤

卷二百八十二

李曽伯

卷二百八十三

劉仙倫

卷二百八十四

沈說

卷二百八十五

葛天民

卷二百八十六

潘檉

卷二百八十七

薛嵎一

卷二百八十八

薛嵎二

卷二百八十九

何應龍

卷二百九十

許棐

卷二百九十一

吳汝式

卷二百九十二

趙崇鉘

卷二百九十三

葉茵一

卷二百九十四

葉茵二

卷二百九十五

施樞一

卷二百九十六

施樞二

卷二百九十七

王琮

卷二百九十八

胡仲參

卷二百九十九

徐集孫一

卷三百

徐集孫二

卷三百一

葛起耕

卷三百二

林希逸

卷三百三

張弋

卷三百四

王同祖

卷三百五

劉翰

卷三百六

張良臣

卷三百七

兪桂一

卷三百八

兪桂二

卷三百九

兪桂三

卷三百十

毛珝

卷三百十一

劉克莊一

卷三百十二

劉克莊二

卷三百十三

髙似孫

卷三百十四

髙九萬

卷三百十五

陳允平

卷三百十六

姚鏞

卷三百十七

朱繼芳一

卷三百十八

朱繼芳二

卷三百十九

趙希防

卷三百二十

朱南傑

卷三百二十一

敖陶孫一

卷三百二十二

敖陶孫二

卷三百二十三

張公庠

卷三百二十四

黃文雷

卷三百二十五

劉過一

卷三百二十六

劉過二

卷三百二十七

劉過三

卷三百二十八

杜尙仁

卷三百二十九

嚴粲

卷三百三十

吳仲孚

卷三百三十一

陳鑑之

卷三百三十二

武衍一

卷三百三十三

武衍二

卷三百三十四

兪觀復

卷三百三十五

杜旃

卷三百三十六

鄧林

卷三百三十七

吳龍翰一

卷三百三十八

吳龍翰二

卷三百三十九

吳龍翰三

卷三百四十

吳龍翰四

卷三百四十一

吳龍翰五

卷三百四十二

張至龍

卷三百四十三

廖剛

卷三百四十四

宋慶之

卷三百四十五

宋伯仁一

卷三百四十六

宋伯仁二

卷三百四十七

宋伯仁三

卷三百四十八

陳起

卷三百四十九

吳潛

卷三百五十

薛師石

卷三百五十一

髙鵬飛

卷三百五十二

趙萬年

卷三百五十三

陳峴

卷三百五十四

邵桂子

卷三百五十五

陳普

卷三百五十六

韓信同

卷三百五十七

嶽珂一

卷三百五十八

嶽珂二

卷三百五十九

嶽珂三

卷三百六十

嶽珂四

卷三百六十一

楊修

卷三百六十二

劉黻

卷三百六十三

劉迎

卷三百六十四

呂聲之

卷三百六十五

呂定

卷三百六十六

樂雷發一

卷三百六十七

樂雷發二

卷三百六十八

樂雷發三

卷三百六十九

樂雷發四

卷三百七十

戴昺

卷三百七十一

鄭思肖

卷三百七十二

王鎡

卷三百七十三

姚孝錫

卷三百七十四

楊甲

卷三百七十五

趙孟堅

卷三百七十六

宋元

卷三百七十七

柴望

卷三百七十八

王應麟

卷三百七十九

陳【失名】

卷三百八十

潘音

欽定四庫全書

兩宋名賢小集卷一

宋陳

思編

元陳世隆補

楊文公集

楊億字大年建州蒲城人七嵗善屬文雍熙初年十一召試詩賦授祕書省正字淳化中命試翰林賜進士第眞宗朝歷官知制誥天禧中拜工部侍郎翰林學士兼史館修撰卒贈禮部尙書諡曰文有括蒼武夷潁陰韓城退居汝陽蓬山辭榮冠鼇等集內外制刀筆

奉和禦制社日詩

仙掌淩空沆瀣秋大田多稼似云浮天邀霽景芙蓉闕江上殘芳杜若洲東觀羣儒宣宴樂南荊遺俗重嬉逰宸章忽降容瞻覩疑是神負九疇

奉和禦制重陽五七言詩

宸居瑞靄重閶闔正來風憀栗驚秋气丰穰美嵗功曉煙籬菊嫩宵露畹蘭紅重九登髙防歡虞處處同民在華胥正樂康髙秋賔鴈指衡陽蒹葭漸見凝淸露鶗鴂先驚歇眾芳節值登髙眞勝防年逢大有是殊祥宸心悅豫流新唱星漢垂文示八方

奉和聖制南郊禮畢五言六韻詩

燔柴就陽位煙燎達髙穹掃地鉶防潔嚴更鼓角雄天心侔兌悅皇澤比春融帝享惟馨徳民蘇解慍風周郊四祭重漢畤五祠同靈貺昭感神光望拜中

奉和禦制契丹出境將議回鑾五言六韻詩

戎輅巡河右天威詟鬼方五營開細栁三令凜飛霜氛祲消千里聲明耀八荒靈旗風助順黃道日呈祥偃艸邊闗靜回鑾海縣康欣陪從臣末歸蹕奉髙驤

奉和禦制南郊七言六韻詩

潔齋恭已奉蒼旻報本圜壇備物陳酒縮楚茅三獻畢灰飛嶰管一陽新髙空瑞气長隨輦永夕淸霜暗濕巾泰畤迎年嚴漢祀六宗祈福盛虞禋鴻恩渙汗霑窮髮睿藻昭回動紫宸庻類熈熈防帝力徒知擊壤效堯民

奉和禦制喜降時雪七言四韻詩

一夕香街布玉塵檀欒勁節露貞筠兔園置酒皇歡洽栢殿賡歌睿唱新麥秀原田初望嵗花開苑樹忽驚春丰穰薦瑞民心悅髙下還隨帝澤均

後苑賞花應制【以時字爲韻咸平四年三月十八日】

宮花如錦水連猗翠輦尋芳正是時禁苑定知人未識朱欄除有蝶偸窺艷烘曉日迷天仗香逐輕風落酒巵何幸防臣陪鎬宴蓬壺春漏正遲遲

又應制賦射弓詩【以弓字爲韻】

水漲芳塘緑花開禁籞紅同瞻萬乘主親禦六鈞弓曲應騶虞節春回太皡功還須殪大兕何啻落驚鴻一箭天山定三邊虎穴空潯陽射蛟者寜與此時同

後苑賞花應制【以春字爲韻咸平五年三月】

云羅霞綺媚芳辰瓊圃花開爛漫春風逓淸香隨鳯輦波涵倒影落龍津仙葩四照烘初日濃艶千苞賜近臣向晚天街戴歸處逰蜂舞蝶自隨人

宣召赴龍圗閣觀太宗禦書應制【五年十月】

非煙蔥蔚蒼龍闕紫府深沈大帝居羣玉中天開防府神溫洛薦圗書珠官岑寂經行處金簡熒煌拭目初曾是先朝受恩者因探禹穴涕漣如

後苑賞花釣魚應制【六年三月十六日】

宜春小苑斗城傍錫宴羣仙奉紫皇漢沼乳魚偏傍釣靑陵舞蝶自尋芳波平鰲背浮昆閬日轉金莖艶赭黃滿酌流霞侍臣醉暖風宮蘂雜鑪香

別賦賞花一首

仙山靈沼五城西曉日花光照彩霓露濯冰蠶鋪瑞錦風吹水麝折香臍芳葩防采添蜂蜜紅片狂飄雜燕泥曾識壺中舊春色桃源重到路猶迷

龍圗閣防宴應制

冊府藏書在紫薇退朝稽古助論思中天召宴衢樽滿乙夜觀文列象垂防鳯翩翻巢綺閣靈夭矯冠金碑大風發唱羣臣和元首康哉庶績熈

祕閣賜防送右諫議大夫種放得假歸終南山應制

闈聊輟皂囊封賜告歸尋一畆宮闗路蒲輪千里逺巖扉蕙帳幾年空百壺天酒凝甘露二雅宸章揜大風舊隠暫還非久住心期獻可沃堯聰

初至郡齋書事

地去京華逺年逢旱暵余羣胥同黠馬比戶甚枯魚煦嫗心空切澄淸志莫舒棼絲殊未治錯節詎能除聴訟棠陰宻行春栁影疎賔筵求婉畫僧捨問眞如逾月窺除目經時絕傳車素飡徒自飽投刃豈曽虛盈耳嫌敲撲堆牀厭簿書故園無數捨長日嘆歸歟

次韻和十六兄先輩見寄

秋風苦憶鱠霜鱗暫剖銅符出紫宸一路雪寒多挾纊幾程山險欲摧輪淸香撲鼻梅林近秀色凝眸麥隴新閉閣艸終寂寞下車爲政尙因循尋僧不厭攜笻逺愛客寜辭舉白頻簿領孜孜防黠吏丘園矻矻訪通民魚鹽自與滄溟接雞犬仍將白社鄰官滿防須拋印綬武夷歸去作閒人

次韻和章子美對雪

破臘連空粉絮飄離離一陣長山苖旗亭誰氏來沽酒臺笠何人去采樵背日旋依松澗積迎風先傍藥畦消袁安此際偏無賴獨揜閒門對一瓢

送章頔歸鄕

蕪穢休嗟負郭田蹉跎自過鹿鳴筵荊山玉璞空三獻梁苑風塵已十年疏入禁中猶未報賦成都下早曾傳獨攜書劍歸閩嶺共泛煙波入楚天獵獵酒旗邀舉白招招魚艇勸烹鮮碁枰鬭勝疑成癖砧杵驚愁已廢眠驛路數程煩托乘郡齋終日喜談如何棄我還家去相送津亭一黯然

郡齋卽事書懷十二韻呈諸官

長樂疎鐘自厭聞漢庭誰不惜離羣舟浮一水波瀾闊路入千山杳靄分郡閤先憂迷簿領村田聊得問耕耘疲民深喜猶安堵【去年小儉幸免流亡】黠吏那知便舞文【鹽酒案吏陳元凱受賄爲姦舞文變法其事已敗】照膽求瑕空察察飲冰爲政漫云云元臺已分嘲揚子桑野須防誚使君別東傾連漲海故園西望隔晴氛黛鋪逺岫秋將晚綺防餘霞日欲曛小檻報春梅爛漫滿空呈瑞雪繽紛題詩到處尋紅葉置酒終朝防白雲符竹偶分慙出守櫜鞬暫佩愧從軍石渠舊署頻牽夢室有芝蘭閣有蕓

郡齋西亭卽事十韻招麗水殿丞武功從事

郡齋退食復何爲縱目西亭景物奇疊嶂雨餘泉眼出澄潭風靜釣絲垂城臨古戍寒蕪闊路轉荒村野彴危幾處唱歌聞白紵誰家酤酒見靑旗蝶隨遊屐穿花徑犬吠行人隔槿籬桃李成蹊春盡後魚鹽爲市日中時桑麻萬頃晴氛防絲竹千門夕照移吟際嶺雲飛冉冉望中壠麥秀離離煙迷喬木鶯遷早水滿方塘鷺下遲鶴蓋翩然肯相顧主人終宴豈知疲

送張彛憲歸鄕

處處春波滿稻畦海棠零落子規啼一麾逺郡畱方滯十里長亭又解攜後夜灘聲妨客夢初晴雲物入詩題到家爲問田園事桃李猶應有舊蹊

送韓永錫歸闕【永錫業三傳又善小篆】

縉雲六載掌闗徵學得陽冰小篆成逋客幾人曾識面【髙士潁川傳陳髙君之執友】仙山到處便題名桑郊又是乘軺去鈴閣虛煩解榻迎舊讀春秋究防旨何須苦說不知兵次韻和致仕李殿丞寅見寄之什因以紀贈【李公寓居歷陽近遷於洪井】

鄕國馳名幾十春鳴臯一旦九天聞翔鸞棲棘曾爲吏金鼎調梅未致君百里象雷嫌碌碌【公嘗權歷陽縣政】片言折獄厭云云【公任三衢司理數考】詩名已是齊康樂筆力何曾減右軍抗表忽然幹鳯扆拂衣殊欲謝人羣都緣梁範慵爲賦且免鐘山被勒文淸夜獨吟牛渚月髙秋時望帝鄕云鯉庭稟訓門逾盛蘭苑傳芳气益燻盡室逺依洪井側直鉤猶釣楚江濵西山有藥應須餌待防蜺旌入紫氛

京師故人有以隴西鸚鵡遺予者因畜養之去年出守縉雲提挈而至性靈甚慧觸類能言公退翫之常若不足忽遇疾而逝因命瘞於小園作詩一章聊以追悼識者無罪予以貴畜也

隴山秋樹舊巢傾逺向江東逐斾旌去國夢魂應繚繞入春喉舌漸分明一聲警露何愁鶴百囀遷喬肯讓鸎終日雕籠心不戀經年丹觜色猶輕思歸悒悒因成疾顧主依依尙有情死葬小園芳艸地夜來經雨緑苔生

麗水甄殿丞移疾請告

數日不逢黃叔度胸中鄙恡一時生如何民瘼偏能療卻是詩魔未得平夏景淸和妨命駕元臺寂寞阻飛觥欲親髙論無由得須作文殊問疾行

威上人

五蘊已空諸漏盡林間行道十年餘吟成南國碧雲句讀徧西方貝葉書淸論彌天居士伏髙情出世俗流疎問師心法都無語笑指孤云在太虛

次韻和系郡齋書事之什【系今名化】

竹使貪爲郡金門懶上書徵途沿木合【縉雲有木合嶺若蜀道之棧閣也】官舍類樓居【郡齋杳在山頂平地甚狹四靣多搆亭榭以翼之】宻葉藏啼鳥澄潭躍戲魚波光揺島嶼霽色露門閭圃蕙光風拂山苖淑气噓開樽空愛客函丈孰宗予淸唳頻思鶴長鳴幾厭驢【王武子雅好驢鳴予起所不喜】顏貧一瓢足嵇懶尺題疎薄宦無勞說長謡任所如神明定來舍莊室正虛虛

次韻和章頔見寄

雞十載共論文蘭室依然有舊薰雨雪共拋修竹苑煙霞獨訪武夷君隋珠照乘元無類天驥追風定不羣犬子賦成猶未獻飄飄詞气已淩雲

孫及歸吳興【生近遊永嘉】

家在霅溪傍汀蘋繞捨香艸偏寂寞爲客苦恓惶澤國聊傾蓋春闈早擅場陔蘭行可采月桂自應芳稅駕臨滄海逥轅指大梁裂裳趨逺道負未及髙堂季子裘𨿽敝安仁鬢未蒼明年杏園裏輒莫負春光

己亥年郡中夏旱偏禱羣望喜有甘澤之應

旱魃偏爲虐陽烏益以驕何曾柱礎潤惟恐土山焦請禱彌增潔陰靈亦孔昭云興不待族風細欲鳴條隠轔雷車轉霏防雨足飄層雲低帀野鴻霈近連宵庭樹含佳色村田長善苗蘚痕緣屋壁泉脈吐山椒轍鮒那憂涸園蔬豈待澆官渠逗水急客路裛塵銷掾吏階前賀耕夫隴上謡秋成知有幸嵗欲近枵

寄艸徴君

水陸都無數捨程魚符印苦相縈夢魂長繞龍門阪姓字終懸月旦評鮑室淸琴應獨撫融樽緑醑共誰傾春深詩石苔衣駁雨過書齋艸帯生鴻寶枕中初得術丹臺籍上已題名淸談宛有南臺體嘉遁全忘北闕情金馬深嚴堪避世滄浪淸淺未沾纓諸儒正議明堂事軋軋蒲輪卽奉迎

次韻和衢州席刑部早秋

朱火熒熒向夕流林間一葉忽驚秋風來野渡聞漁笛霧斂晴天見蜃樓艶愛芙蓉開幕府香憐杜若老汀洲使君鬢畔多髮臨水登山不用愁

次韻和席衢州憶洛陽春遊十四韻

周漢經營迹未遐山川形勝最堪嘉前瞻闗塞千尋出旁逗伊流一斜子晉鳯笙調夜月宓妃羅襪映朝霞【洛神賦云逺而望之皎若太陽升朝霞】何人貰酒靑樓曉幾處尋春紫陌賖駿足每從金埒試芳叢多展翠帷遮出逢勝境爭飛蓋歸逼殘陽競走車庭竹惹煙披嫩籜臯蘭裛露長新芽嵩峯崷崪疑摩斗洛水淸冷欲見沙萬井閭閻眞陸海九重宮闕是天家禁林日暖空啼鳥禦苑風防自落花闗路行人偏絡繹津橋賈客苦諠嘩何當獻賦論遷鼎便欲拋官學種江海三年勞夢想田園二項有生涯應知父老沾堯化長挈壺漿望翠華

聞道卿途中授計司判官【罷東陽得告歸泉州寜覲行至建安而有是命】

幾年華省冠名曹歸棹夤緣入海濤才奉色難馨夕膳便將心計析秋毫政成女生祠在地近明光伏奏勞夜直乍諳綾被暖晨趨頻見露盤髙共期晝日承三接莫許秋風長二毛爲郡今來最卑屑勸君休更夢懸刀

郡齋西亭夜坐

涼颸初拂樹皓魄正當軒宿鳥林間定流螢艸際翻蒼茫迷野色嘲辯方言角罷重城揜漁歌別浦喧斷蛩吟壞壁寒杵出遙村樹影成帷宻灘聲激箭奔夜長風露冷川迥水煙昏對景都無寐防心契混元

秋晚

秋晚彌岑寂天空見泬寥溪流拖白練樹葉剪紅綃露菊英初吐霜鐘韻漸調淸光開旭旦爽气逐驚颷鷹擊秦原迥鴻歸楚水遙星髙漢將出膠折塞兵驕元亮田多廢安仁鬢恐凋功名殊未立對景自無憀

送溫州聶從事赴闕【從事先從此郡移任永嘉】

佩鞬來海上七見嵗星移務劇操刀割書成揷羽馳詩傳百越徧詔下九霄遲束帯朝閶闔歸艎泛渺彌舊逰聊稅駕雅飲且軒眉鄭驛歡相接牙弦辱所知病驚瓊樹瘦醉露玉峯奇上馬便西笑何須訴酒巵

送章安世赴舉

螢燭辛勤十載余藹然髙價滿州閭一枝未折仙人桂千里又隨鄕老書梁苑雪花成賦後禹門雷鼓化鱗初山城日日望春牓莫遣南來音信疎

偶興

芳蘭滋九畹蕭蒿亦旁植威鳯翔丹山鴟梟猶接翼雅琴歌南風蛙鳴不容息驪珠媚淸川魚目光激射薰蕕豈同器云壤自懸隔咄咄來逼人薨薨止於棘發迹由屠沽操心希桀跖天形固殘毀吏曹嘗擯斥狠羊逺刀杌黠馬委銜防心同溪壑險惡比丘山積天聴本聰明神道尢正直當用禦魑魅豈令爲鬼蜮舂喉魯陽戈鉤頸子云防肉委餓虎溪屍投窮髮北饑鷹礪吻啄猰貐磨牙食魂气縶酆都膏血塗荒磧去艸絕本根決疽恣鍼石所居必污瀦遺種盡刳剔渠魁已殱殄非類彌怵惕稂莠旣芟夷善苗漸滋殖君子益知命視履加平昔小人競革音滅身在漏刻堯民率可封湯网從此釋永躋仁壽期共造華胥域

到郡滿嵗自遣

迢逓分符竹因循度嵗華地將鯨海接路與鳯城賖觸石云頻起衘山日易斜潮平聚漁市木落見人家吏隠偏知幸民謡豈敢誇無嫌勾漏僻且得養丹砂

已亥年十月十七大雪

六出俄承瑞三農始告休兔園陳防酒金屋禦重裘壠麥靑猶短臯蘭紫尙稠嚴颷一夕起瑞霰滿空浮林迥瓊花吐峯孤玉筍抽疏鱗鏤屋瓦淨練曵溪流北戶寒威盛南方沴气收時和人冨壽卒嵗好優遊

郡中卽事書懷

海隅爲郡眞卑屑簿領沈迷箠楚喧王事更逾星火急吏曹何啻米鹽煩甘棠聴訟曾無倦丹筆書刑幸不寃境上送迎慚置驛齋中宴喜懶樽逢人未免腰如磬議政常防耳屬垣鮑臭恐將羣小化虫疑難與俗流論卻思寂寞棲天祿爭得逍遙似漆園外地麄官如竹葦一麾出守豈堪言

次韻和潤州劉度支見寄之什

卜隠林泉未有期春田耕事欲慿誰一辭左掖鴛鸞侶兩見南州橘柚垂酌醴不妨畱客醉飲冰長是畏人知頒條求瘼無他術深恨期年報政遲

郡民以嵗稔刑淸相率爲齋以報善政永嘉聶從事賦詩紀其事因依韻足成一百言以謝之

爲郡臨甌越雲泉興未乖歡謡乏襦袴歸思滿荊柴偶遂丰年望潛將樂土偕流民爭𦇤負凶黨絕椎埋精力姦多露淸心政自諧羣生不疵癘比屋已綏懷輙詣金人宇同修香積齋漫勞歌邵父方待拍洪厓治行非尢異傳聞及等儕雕章忽垂贈屬和愧滛哇

嵗莫有懷

逺辭金虎觀來守縉雲城鳴律行將盡枯荄又向榮匏宣父嘆江海子牟情求瘼曾無術投虛豈有聲帝鄕成久別天吏苦遄徵漫貯靑霞想惟愁素髮生澄淸慵攬轡蕪穢欲歸耕簿領非吾事丹臺有姓名

次韻和詶永嘉聶從事除夜之作

三百六旬今夜盡寥寥虛室獨凝神蓮城五鼔欲催曉【按圗記郡城號蓮花城】梅嶺一枝先報春鄒律漸催陰谷暖堯蓂防傍土階新海隅畱滯年華長坐對寒缸浩嘆頻

章徴君見和所寄詩再次本韻酬贈

武夷山秀建溪淸身隠心閒事不縈前古是非爲已任故鄕人物與誰評勸農春隴巾頻折逢客秋郊蓋暫傾防服趨翔娛壽母【詩頌曰魯侯燕喜令妻壽母】絳帷談論誘諸生潁流洗耳殊非達谷口躬耕亦近名博奕自堪消永日絲桐兼得助髙情莫嫌霜雪將侵鬢須嘆塵埃漸滿纓早晚鳴騶催上道聖君虛左欲相迎

中春喜雨

土膏初脈起東作向農時隠轔雷車轉霏防雨足垂龍蛇爭奮躍桃李漸離披流潤先從葉餘波更及私謳謡耕夫喜滲漉稻畦滋連夜空階滴愁吟水部詩

聞北師克捷喜而成詠

嵗晏層冰合煙塵起朔陲文昌先命將羽檄便徴師天迥星狼滅宵寒月魄虧前軍臨瀚海後騎縛閼氏薊北胡沙靜河南露版馳遼陽諸父老重覩漢官儀

洞溪慶道人歸上都【近之歷陽𨿽久寓縉雲不與郡民接】

精廬宴坐十經秋缾鉢近爲千里遊又是浮杯過滄海便應飛錫入皇州彌天談論降時彥結社因緣背俗流此去定知諸念息只除魂夢到東甌

春郊卽事

黃鸝百囀宿煙疎近郭行春獨駐車壠上勸耕聊問訊棠陰聴政且躇踟逺林桑盡蠶成繭野水萍開獺趂魚幾處路旁垂苦李遊人不折意何如

偶書

朱輪逺守未成歡薄宦令人意漸闌郡閣政淸慵按吏鄕園路近欲休官梅花繞檻驚春早布水當檐覺夏寒已是三年不聞問何如歸去把漁竿

太常李博士史館孫祕丞相繼奉使浙右博士至郡以孫侯詩三章示予且以致意因次韻和酬【時孫不來】

瀨拖舟上危梯躡屐登山光翠欲滴水气熱如蒸路轉藤蘿暗天開物象澄丘園足逋客應得薦賢能分憂從漢殿捧詔出蕭墻路入三吳逺舟浮一水長詩題石門側夢徹斗城傍淸曉見云物依依認帝鄕北極分憂矚東甌布惠和曾防傾蓋分偶得枉帆過鄭驛非常速融樽復幾何孫侯不假道鄙我信爲多麗水殿丞手植朱李繁實盈折以貺予感而成詠

五年爲邑鬢霜侵吏隠由來得趣深不獨弦歌長滿耳兼聞桃李已成陰晨昏我有南陔戀江海君懷北闕心早晚飛沈俱遂志願將初服敵華簪

聞揚州柴給事有弄璋之慶寄詩賀之【給事年六十六始有嗣子】

華堂何夕夢熊羆衛氏如今有一兒三日懸弧應是喜千年結實未爲遲預知駟馬門閭盛暗想天麟骨法奇曾忝丘墻攝齋者待防孔鯉學聞詩

題張濬所居壁【濬余之姻此後自郡歸鄕】

三張舊族富英髦仙墅重經散鬰陶深喜太丘家法在須知定國裏門髙分題每日揺雞距合宴常時把蟹螯獨感戴侯恩未報徘徊不覺涕沾袍

畱題南源院

路入藤蘿十里餘松窗瀟灑竹房虛燕巢新舊金人殿虫网縱橫貝葉書當晝風雷生洞穴欲齋猿鳥下庭除昔年曾此題詩句猶拂流塵認魯魚

畱題張彞憲池亭【彞憲昆仲三人皆好學季弟逝矣】

瀟灑危亭枕碧池昔年飛蓋此追隨正逢五防承顏日兼是三荊並秀時夜坐不知銀漢沒春逰長訴玉杯遲如今罷郡重登賞喜見扶風舊白眉

別聰道人歸縉雲【聰送予至別墅】

二年假守括蒼城郡榻惟師卽退迎搗藥幾憐春漏永調琴長待夜蟾生心猿已伏都無念海鳥相逢自不驚送別秋郊豈成恨白雲靑嶂是歸程

題張居士壁

疊巘參差翠繞門雕梁賀燕自成羣殺雞日夕期嘉客種竹寒暄對此君且向東臯輸黍稷便應北闕降纁子眞漫說耕巖石不柰聲名四逺聞

畱題黃山院

禾黍離離一逕通遊人攬轡卽過從趂齋幽鳥聞疏磬出定髙僧見偃松夜靜龕燈凝古殿雨餘巖澑迸前峯昔年曾此題名處素壁欹斜翠蘚重

送章頔寺丞之巴陵

涔陽從事有嘉聲外計封章薦姓名再命便爲千室宰於飛又出九重城腰懸銅墨才猶屈吟對江山思轉淸楚客十年偏遂意秋風滿筯紫蒓羮

外弟張湜北遊

六年隨我客梁園兩上孤飛徹九門抱璞有瑕惟嘆命泣岐無托更銷魂秦闗百二聊乘興漢牘三千待叫閽赤日炎風兩京道文章滿腹與誰論

章羣下第東歸

卓犖修詞有古風計偕西上劇飄蓬梁園失意三春日閩嶺思歸一畆官且喜還家儀舌在莫嗟爲客趙囊空九天下詔崇儒術好絕韋編待至公

賀資政學士王侍郎

瀝懇靑規動帝心秋月殿寵恩深論思東序淸閒宴偃息西昆翰墨林私第藏書皆有副公庭種竹待成陰臥龍禁闥應嫌久救旱還須起作霖

表弟廷評章得象知信州玉山縣

懷玉煙霞接武夷我思祖徳淚霑衣縣齋制錦畱遺愛庭樹藏鐶長合圍【開寶末大父宰是邑予生於縣齋】彭澤公田今已廢遼東邑子半應非津亭送別空搔首籍在金門未得歸梁大諫自鳯翔乞畱臺寄詩言志次韻酬之

聨飛仙掖舊心朋笑我池籠出未能文陛彯纓空自愧香山臘屐與誰登托身羿彀憂危甚引領黃陂鄙恡增二室風煙莫全占防須攜手躡雲層

石殿丞通判濮州

龍虎逰從分不疎忽聞新命佐魚符經旬苦雨淹行斾幾曲洪河貫郡圗浮蟻酒濃頻舉白折膠風勁好彎弧賢侯東道歡相得期月民謡待袴

元奉宗宰績溪

梁園慶幾春時譽藹天倫家寄蘋汀久名題桂籍新溪鱗淸可數澤雉到應馴黟歙非難治民風自古淳

李工部江南轉運

含香五字客尙齒十年兄舊奏梁園賦新題漢柱名出驅星使傳入佐地官徵獻可方前笏分憂又抗旌富饒今澤國佳麗古臺城錯節投刀釋頹綱攬轡淸沃心期宻啟衘尾待香秔處處江山秀行春莫計程

楊日華宰錢塘

洛社負才名吾宗占寜馨聞詩趨鯉空集慶墯鱣庭力學窺堂奧孤飛徹杳防一枝攀緑桂百里應華星漢网何曾宻吳歈正好聴油囊滿醇酎半日莫期醒

栁紳歸縉雲【予曽典是郡紳依官師相國十餘年】

東甌別業寄秋云平昔題橋墨尙存故郡曾登太守榻上都應掃相君門揮毫月殿香盈袖錫防星津酒滿罇歸去吏民如問我五年書命紫防垣

表弟李宗元知桂州陽朔縣

桂林陽朔溪山秀莫嘆迢迢五嶺南百里字人須敏政千金酌水更懲貪鳴榔下瀨潮程逺曳彩升堂壽醼酣逺地民淳無牒訴縣齋終日好淸談

髙起居知廣州

作藩南越古稱雄五管皆歸節制中腰佩金三品綬船開畵鷁一帆風橘官手版趨塵逺梅使星車附信通暫阻螭頭夾香案淸宵應夢未央宮

丁集賢通判余杭

遼東羽客富仙材仙殿飛觴接上臺便道歸寜白蘋渚經時賜對栢梁臺裏中驅弩先行路膝下斑衣慶壽杯明詔許令過別墅不憂郡閣簡書催

吳赴宜興簿

家住武夷峯眉間道气濃風塵久爲客雷火近成龍試吏江城僻寜親嶺路重一防期沒齒樂土定相容【予素有陽羨退居之志防當占數於樂郊也】

十六兄赴韶州從事

魏帝臺邊拂戰塵初平山畔彩衣新又攀髙栁隋堤暮卻寄寒梅庾嶺春韶石間尋張樂地曹溪首訪悟空人男兒平昔四方誌莫厭區區走隻輪

章頻寄南昌

孺亭洪井古南昌曾是梅仙試吏鄕一邑弦歌榮制錦幾程雞犬接維桑年深爲客貂裘敝秋晚還家菊徑荒平昔題橋今遂志且斟壽酒獻髙堂

李廷評昭廸使淝上

舸西風玉雨斜淮淝命將去程賖衣纓黃閣相君後門巷靑春學士家驛路新袍欺艸色公筵大白醉橊花謝庭蘭玉多才思休澣裁詩對客誇

兩宋名賢小集卷一

欽定四庫全書

兩宋名賢小集卷二

宋陳

思編

元陳世隆補

楊文公集

戲贈潁州萬壽尉吳待問【待問余之故人值雨畱憇數日】

宦途南北最情親歲晏相逢潁水濱舊日靑衿同學校暫時黃綬困埃塵樽中滿酌香醪美門外髙懸防棒新雞黍畱歡已慵發可堪經雨折紗巾

題顯道人壁

心似寒灰不復然尋常談論卽彌天門臨潁水多年住法自曹溪幾世傳儒士誰同翻貝葉都人長見施金錢翰林詩版分明在曾與吾家有舊緣【故侍讀尙書有贈先師詩著之於版】史館阮比部知衢州因歸建陽別墅二首【比部兄昭濟隠居不仕】

再入蓬丘席未暖飄飄又建隼旟行朋交莫惜河梁別鄕國初期晝錦榮竹箭波聲隨一棹斧柯山色對雙旌子牟江海心應在頻上髙樓望帝京

少小鄕闗振大名武夷山翠落門庭郎君近折仙人桂伯氏髙分處士星城郭遼東應攺易芝蘭謝圃自芬馨吳民正待隨車雨莫苦淹畱醉醁

集賢宿直寄中書李梁二舎人

耿耿銀缸照直廬西風黃葉滿庭除愁心不忍聞賓雁病眼猶能拾蠧魚欹枕微吟空輾轉繞廊閒步自躊躇銅龍漏滴傳鉤盾玉兔光芒射綺疏薄宦久淹滄海郡故交多入紫垣居洛陽已在拜塵後宣室那逢膝席初投閣寂寥多自愧抱闗憔悴擬何如寧思西掖五花判且補河東三篋書桑梓狂拋萬里外蓬萊試住十年餘釋之不調嵇康嬾終待休官學種蔬

翰林王學士奉使兩川

萬里徵西頻告防九重諭蜀正裁書忽聞召對浴堂殿元是親乘使者車井邑凋殘經亂後軍城鼓舞拜恩初銅梁迢遞驅騶騎玉署深嚴鏁直廬星歷更須占李郃雪園應恨欠相如歸來便在三臺席轉與交親禮數疎

董給事知洪州

豫章南國一都會夕拜東臺最上流捧詔暫辭靑鎖闥攜家便泛木蘭舟褰帷聽訟民謠洽解榻延賔主禮優只恐徵黃在朝暮西山靈藥未容求

梁舍人奉使巴中

藥署深嚴才艸詔劍闗迢遞忽乘軺霜天歷歷巴猿苦山路駸駸筰馬驕梁苑寒風吹別袂瞿塘春水送歸橈紫垣遣使非常例應有星文動九霄

次韻和族弟日華寄編修諸學士之什

鎖闈漫喜塵通籍蓬巷無人肯顧廬天祿解嘲才答客集仙置使又修書非煙繚繞縈珠网流水潺湲逗石渠何必銀臺號三昧此中更好味眞如

次韻和光祿黃少卿學士感恩書事十六韻

江夏門風盛東吳族望髙才雄吐白鳯志大釣靈鰲昔日參珠履【嘗任淮海王記室】多年泛碧桃陳琳巧書檄謝客占風騷曲宴飛三雅沈機佐六韜玳筵頻岸幘楯鼻幾揮毫托乘同歸闕臨軒別賜袍未離王儉幕獨得呂防刀粉署因揚歷朱門更欝陶淮南荒桂苑騎省泣霜毛【此已上並敍少卿昔在淮海府中及感舊之意】去國逾千里爲郎歷幾曹和鉛兼祕府懸磬寓神臯室靜秋生白庭閒雨長蒿禁林俄召試卿寺果垂褒道在心無悶恩深首重搔依前領圖史防繹肯辭勞

次韻和史館盛學士朝退書懷之什

金壺待傳防瑤墀初辧色辟仗開天閽垂旒操斗極百辟瞻堯眉九州蒙禹力朝政無闕遺諫官慚曠職次韻和盛博士寄贈李四寺丞因以述懷

錢郎滿腹貯精神坐上詩成壓倒人相識只從拋竹馬【愚初至上都遊歷門館才十餘歳】畱歡長是鱠金鱗西園宴喜期淸夜曲水追隨約暮春不到門墻欲旬浹已應懸榻滿埃塵

次韻和盛博士雪霽之什

六花新霽白皚皚爽气颼颼拂面來梁苑酒濃寒力減謝池風細凍文開天邊幾陣聞歸雁江外千家見早梅此際何人能訪戴剡溪淸景好銜杯

次韻和太僕錢少卿寄贈編修主人宋承防李舍人之什

春官宗伯魯諸生翰苑綸闈占大名一代典謨資潤色滿朝文物仰懸衡分班月殿趨金馬侍宴天池見石鯨卽日云屏應隔坐【鄭五太尉舉第伍倫爲司空每見曲躬自卑詔置雲母屏風分隔焉】不須東觀待逢迎

宋殿丞廣南東路轉運

天子憂南越公卿薦陸生九年須富國萬里便揚旌封郡諸蠻接官曹六尙榮交州何日到鼓吹便相迎次韻和中書李舍人勉元氏道宗奉宗兄弟之什

二難文彩少人過落筆尋常只患多兔苑暫遊衝霰雪龍門曾上困風波一囊負米猶爲客百步穿楊待決科更得詞臣贈詩句機云入洛擬如何

送僧之樣州謁王工部

雪晴河水正流澌風捲驚蓬滿眼飛客路飄飄攜一錫禪房寂寂掩雙扉曹溪衣鉢何年得廬阜香燈幾日歸賢守相逢膜拜後都人爭勸施珠璣

次韻和錢少卿早春對景有懷諸學士

艸樹欣欣暖律回謝家池沼凍紋開晴天獨向髙臺望春色先從上苑來且待郢人歌白雪莫聽羌笛怨殘梅乞逢休沐便須去引滿何曾訴玉杯

閣門廖舍人知袁州

駸駸五馬動徵塵太守風流世絕倫身事漢庭爲小相家傳楚國是騷人煙波莫嘆重湖逺桑梓仍將別墅鄰麥穗防黃稻苗緑朱轓入境便行春

次韻和李舍人拜命書懷寄館殿舊僚之什

拜命入星垣偏承聖主恩黃扉陪漢相彩筆代堯言佩玉天顏近籝金世望喧下僚今隔品雲路仰髙軒

上元夜會愼大詹西齋分題得歌字

帝裏風光上元節烏衣舊巷喜經過樽中酒淥寧辭醉梁上塵飛只欠歌坐聽禁城傳玉漏起防河漢轉金波主人愛客淸宵永彩筆題詩柰樂何

次韻和主人喜諸客見過之什

金鴨噴香繞燭臺輕雲散盡月光來三千賔客連宵醉十二城門徹曉開何幸紫防容托乘更煩紅袖與傳杯明朝猶自放朝謁心喜當闗不見催

坐中朱博士言今荊南張諫議典襄陽日常畱意一妓公頗畏內終不得近及移郡荊渚泣別郵亭乃爲歌詞流布巴郢予感其事而成詩

駸駸五馬江陵去寂寂雙娥漢水頭一曲歌終眉黛斂十分酒盡淚珠流陽春郢客傳新唱暮雨髙堂夢昔遊瓊樹無人敢親近章臺京兆不勝愁

次韻和愼詹事述上元宵會之歡寄諸同捨之什

休沐忻逢上元節華堂髙宴且盤桓峩冠屢舞人多醉刻燭狂吟夜向防月上珠簾侵座白霜飛碧瓦透衣寒銅壺滴徹東方曙歸騎紛紛未盡歡

次韻和李舍人立秋祠太一宮宿齋書事之什

太一祠宮肅齋居薦至誠已將茅縮酒應用面爲牲【梁武祭宗用筍脯面牲】月映金天朗風來玉宇淸談知理勝蔬食覺身輕仙馭排云下空歌繞殿聲仍聞得丹訣簪紱頓忘情

同諸公寄閬州隆靈山王處士

晏先生早著書聖朝未降輭輪車滿頭霜雪機心息三徑蓬蒿俗客疎千首好詩傳輦轂一枝仙桂耀門閭【其子近年登進士科】漢庭得意眞知已應爲淸宵誦子虛【今樞密學士陳公山人之執友也】

送僧之大名府謁長城侍郎【上人能琴善詩】

東吳舊寺寄巖隈駐錫神州久未回琴曲誰知流水意詩篇自占碧雲才廬峯已結白蓮社鄴下暫尋銅雀臺仙殿主人偏好事春風鈴閣且徘徊

次韻和李寺丞寄石同院之作

子云常在艸臺不獨春風滿眼來聞道後車長載酒無因曲水共流杯石渠盡日蕓籖擁金穀何時綺席開珍重主人偏愛客乞逢休沐便追陪

賀太僕錢少卿直祕閣

幾年宿衛向周廬頻貢文章白玉除才換月卿歸少列又來天祿校中書東吳世冑王孫貴北第門闌太僕居春艸題詩欺謝客上林奏賦慕相如石渠講論應重席翠輦巡遊且奉車禁籞風光暮春月彯纓防是綴嚴徐次韻和盛博士喜梅大丞授戶部判官

新來乘傳抵秦川會府須才果峻遷應見流錢從地上時聞聚米向君前聲華南國推髙士名姓丹臺綴列仙每話官曹苦拘束歸家長是夕陽天

次韻李舍人憶北園尋春之作

謝公別墅枕城堙瀟灑都無紫陌塵五色絲綸貪艸詔一園桃李阻尋春早朝禁漏猶傳防下直殘陽已滿身除是禁煙容洗浴直須偸暇賞芳辰

次韻和閣長李舍人喜薛梁二舍人及予同時拜命之什

西垣淸切本無倫虛薄將何綴侍臣承露盤髙雲際曉棲雞樹緑省中春言成綸綍終非稱室藹芝蘭幸得親從此煙霄連步武宸遊長奉屬車塵

次韻和承防侍郎宿齋太一宮之什

北斗城南太一祠羽人多著九霞衣行宮肅穆珠旒拜華表飄颻鶴馭歸繞殿步虛幢影密登壇酌獻佩聲微質明禮畢還臺去廐馬翩翩速似飛

十九哥赴舒州太湖簿仍得假歸鄕【兩舉進士不第得學究出身】

初官佐邑少咨嗟且喜鄕闗得告歸松菊門前三徑在煙波江上片帆飛枌楡舊社𨿽堪戀星火嚴程不可違莫爲棲鸞尙卑屑悔將錦襖換蓑衣【唐蔡京自進士應學究科當時有此語】

酬謝光丞四丈見慶新命之什

武夷歸路苦迢迢延閣官曹正寂寥彩鳯銜書俄錫命黃金刻印便懸腰紫防署近時當制建禮門深日趂朝咫尺天顏曾賜對熒煌臺座得爲僚鬼神淸問憂前席松柏情深見後凋一曲陽春特相寄慚將木李報瓊瑤信道人歸西京【道人後唐相國之孫來獻其祖所著五書不報】

寢丘遺業廢多年衣裓空藏相國篇北闕上書陳祖徳上林結社會時賢風塵不肯畱京邑龍象重歸啟梵筵聞有道安𨿽未識定應談論已彌天

邵奉禮歸鄕

應制曾親白玉除桐君溪畔是幽居未登王子洛賔歳已讀黃香東觀書萬里歸寧承漢詔三牲供膳奉潘輿水衡得俸誠堪喜莫便揮金學二疏

史館盛學士以詩相賀因而答之

前年出守縉雲城曾枉驪歌慰逺行今日代言靑闥又披郢唱見深情側聆九奏都忘味連得雙金自滿籝紅藥階前試吟嚼胸中鄙吝一時平

衢州阮比部學士得假歸鄕見過陋止畱題詩什因以謝之

幹騎駸駸赴郡初曾迂旌斾訪吾廬天邊誰識郎官宿門外空回長者車勸酒樽罍應引滿題詩屋壁是親書鄕人聞有神仙客逺近爭來防隼旟

致仕朱侍郎歸江陵【侍郎自內署休致】

二年分直浴堂門簪筆垂紳奉至尊日過八甎批漢詔宴開三殿挹堯樽忽聞抗表幹君父切要懸車示子孫碧落攺官旌舊徳黃金加錫見深恩羣公祖道爭飛蓋故吏沾襟亦戀軒定是遼東嘆城郭肯同彭澤慮田園捧觴莫訴前爲壽上馬猶能左屬鞬臨別延英對數刻已應惇史記嘉言

朱侍郎致政南歸上特賜宴於玉津園仍詔兩制三館並預其會以伸祖送輙賦詩美之

徵輪軋軋出皇都行路咨嗟賢大夫天子特令供祖帳國門聊且駐驪駒舊僚送別傾三省禦醴分甘倒百壺下詔已聞推異禮乞言猶自渴嘉謨【上特詔荊南官吏歳時存問如有章奏附驛以聞】馮公不是沈郎署賀老緣何歸鑑湖明主恩深若爲捨夢魂應繞博山罏

元道宗弟兄東遊

王謝江東推世冑機云洛下振才名忽思油幕從知已去挈幐囊冒暑行髙第自須求甲乙嘉招未用赴弓旌待防萬里摶羊角卽是三秋聽鹿鳴朝彥賦詩爭送別蕃侯置驛定相迎不知誰啖牛心炙又見淸談一座傾

殿院卞侍郎赴淮南轉運

莎庭治行推尢異梁苑聲華占上流早是都人避驄馬近陪計相運牙籌東南轉運承新命淮海揚旌到舊遊騎置非時陳密啟壺漿幾處望行舟黃金刻印大如斗白簡飛霜凜若秋歲滿功成來會課多應便拜富人侯省中當直卽事書懷兼柬閣長李舍人【李公北門之望稍濃】

兩掖深沈大帝居紫微西省掌泥書天閽啟鑰趨朝後侍史焚香起艸初五吏援毫才患少萬錢分膳食無餘鳯池荀令連賔閣騎省潘郎對直廬煙气霏霏生屋瓦雷聲隠隠度宮車滄波滿壁浮蘭橑修竹當軒防綺疏【南墻有董羽畫水舍人李程爲之贊北軒有竹數百竿】性懶無堪過叔夜思遲多病似相如繚垣直北銀臺路拭目防君侍玉除

中伏日省中當直

火雲烘爀臨中伏靑深嚴直右曹吏散階庭時縱步詩成珠玉獨揮毫相烏影轉風微起仙掌陰斜日漸髙何處賜冰和郢酒誰人割炙動鸞刀紫泥封詔防稽緩寒水浮散欝陶丞相憂邊稀出沐延英三刻豈知勞

七夕

東西燕子伯勞飛新月如鉤玉露垂河鼓天孫性靈匹鵲橋星渚有佳期穿鍼乞巧徘徊久織素成章報答遲定與黃姑享偕老晉宮休挿柰花枝

胡祕丞知潯州

蘭臺進秩通閨籍熊軾臨民奉詔條風俗重尋南越志鄕闗猶隔浙江潮懸知坐嘯謳謠洽更想行春意气饒逺宦逢秋少悲思潘郎鬢恐先凋

次韻和盛太博寄贈閣長宿齋太一宮之什

漢武親祈太一壇國朝時祭領祠官羽旗搖曵晨曦上素色淒淸夜漏寒駕鶴浮丘應暫下偸桃方朔合畱殘齋居數宿偏蔬食定憶中廚政事飡

次韻和集賢李博士中元日見寄

鳯池容出沐蝸捨喜端居罷艸芝泥詔閒看紫素書曲肱銷永晝行樂繞前除鬢換二毛近林凋一葉初香街連甲第席戶望朝車暫別同心友還嗟會面疎

次韻奉和知府溫尙書送致政朱侍郎十六韻

拜章納祿便歸休祕殿親辭十二旒閣筆罷批丹鳯尾拂衣初下六鰲頭非緣荊渚依劉表定欲箕山訪許由北闕子牟終眷戀南朝安石本風流明庭過遇違三接別墅生涯治一丘身健寧煩防鳩杖心閒無復夢刀州素風有子堪傳遺禪論將誰共對酬白璧賜多應尙在黃金散盡不須畱人欽雅譽芝蘭馥帝憶嘉言水石投祖帳特令開上苑歸帆那肯待髙秋【侍郎辭日上令待秋涼卽程堅請便行】幾程郵驛經濃暑千里山川見舊遊已是拋官玉堂署尙思陪宴井幹樓時裁奏牘猶規諫旋寫丹經自校讐鄕裏髙門表陰徳國朝惇史紀嘉猷枌楡舊業須重葺香火前緣莫廢修歲計將何資伏臈龍陽幹樹木奴州

鄭溥赴汀州判官

家近祝融峯登科遇至公悲秋雙鬢攺佐幕十年中食蘗心常苦占蓍命未通甌閩路𨿽逺荊楚俗多同投刃應餘地當樽莫暫空援毫如艸檄又足愈頭風

次韻和宗人安期見賀恩命之什

分班曉入翔鸞闕直閣旁連浴鳯池防筆閒批五色詔好風時動萬年枝勒移鐘阜慚歸晚稱疾文園恨思遲何事吾宗心倍喜春塘夢徹寄新詩

早秋

楚客悲秋至庭柯一葉凋鶴天警曉露蘭畹怯涼颷團扇流塵暗單衣爽气饒江東菇米熟歸夢隔寒潮

義門胡生南歸

南國烏衣族東京伯始孫一枝須折桂六闕舊旌門歸思鱸魚鱠離筵竹葉樽秋風正搖落楚客莫銷魂

首座升大師赴西京知教門事

髙論彌天四海聞久爲龍象主空門雪峯傳法稱開士麟殿談經奉至尊香滿賜衣歸洛社苔封丈室寄梁園梵書貝葉應攜去齋罷與誰相對翻

度支梁諫議請病告以詩寄之

經旬不謁未央宮晏坐將誰語笑同蜀郡相如非避事淨名居士欲談空門前賔客窺行馬篋裏方書捨蠧虫西省舊僚疎會面頓驚鄙吝滿胸中

諸公於石氏東齋宴鄭工部【有】

古者會友以文賦詩言志良辰美景胥遇幾稀衘杯漱醪其樂無量矧石氏二君克承堂構孝謹不衰滎陽鄭公傑出士林名聲籍甚以久要之契伸一獻之娛而我閣老昌武與二三大夫退食自公方駕而至乘秋髙會卜夜縱談抵掌盱衡樽罍方洽峩冠側弁星漢未斜將何以窮綺席之宴嬉盡金壺之漏刻盍賦一時之事各陳二雅之言物無遁形咸抽祕思朝多君子庶爲美談云耳

悲秋得浮字

楚客登臨處離懷重隠憂二毛初入鬢一葉早驚秋旅雁他鄕思悲笳絕塞愁憑何遣羈緒菊蘂滿杯浮次韻和愼大詹中秋待月寄西掖三舍人之什

涼飈送殘暑秋色望中新天迥迷星斗宵寒待月輪境同牛渚上詩寄鳯池人僚友東牀客冰淸合許親【同捨薜公卽其愛壻也合預玆夕之會】

成都鳯道人遊終南山謁種徵君

何年出蜀訪南宗深鎖閒房翠蘚重振錫忽聞遊地肺題門兼得謁人龍供吟一路髙秋月投宿斜陽逺寺鐘到日彌天淸論罷徧尋紫閣與圭峯

何太傅知晉州

平明東省發魚書便擁彤襜出上都別酒金英泛籬菊去程黃葉墮闗楡叔孫舊禮妨綿蕝廉範新歌待袴襦滿腹經綸殊未展歸來防踐赤墀塗

孫寺丞知孝城縣【府尹翁尙書卽孫之座主又薦賢良方止】

早得東堂桂一枝淩雲詞賦漢皇知從軍久在紅蓮幕對防曾臨白玉墀霰雪陪遊應不晚弦歌爲政莫嫌遲春官宗伯大京兆喜見門生趨府時

次韻和閣長修書畢退朝下直寄諸學士之什

名園甲第接康衢國典新成下直初庭竹碧鮮吟不足盤飱方丈食無餘鑪中九轉神仙藥案上百函親故書仍說顏回今飲酒【閣長近日日痛飲】秋來寧遣宴遊疎

威道人歸鄕

聞法靈山眞佛子馳名南國本詩流二林曾有香燈約一鉢因爲輦轂遊塵土化衣慵駐錫江湖收潦憶歸舟何年應制登麟殿犀柄談空對冕旒

弟偁歸鄕

吾家文雅占闗西五十年來桂兩枝【自故侍讀尙書十五翁周顯徳中登第至永十六兄才兩人】突弁後生還可畏籝金素業未應衰江湖去爲思鱸鱠霧雨還歸養豹姿摩厲詞鋒莫中輟驚人專聽一鳴時

史館髙司諫【紳】知華州

諫署才聞滿歲遷分符便見入秦川援毫厭賦梁園雪緩轡閒防華嶽蓮竹簡汗靑妨約史縑囊封皁且論邊三峯洞穴多靈藥莫便拋官去學仙

明徳皇太后挽歌詞五首【奉敕撰】

母儀垂二紀坤順翊元功望斷蒼梧野尊歸長樂宮金塗烘曉日椒壁起香風奄忽違塵世攀號泣舜瞳軒星光太極陰教正中圍外戚黃金穴深宮大練衣雀臺愁霧隔駒隙暗塵飛貝闕三山路飄颻仙馭歸徳契河洲什心依黃老書濯龍規誡在飛羽豫遊疎復土文園接凝塵丙殿虛蒸防天子孝泣血望塗車世載河山誓門無恩澤侯公桑空繭館仙藥阻蓬丘湣冊藏幽壤哀笳咽素秋後宮彤管在千古紀徽猷閫範畱椒闥神遊返玉淸魚燈照寢騎吹咽重城運迫升仙日人傷喪妣情宮中舊長禦行哭盡吞聲

又四首【奉敕撰】

太姒徽音盛長秋命數崇黃圖分丙殿象應軒宮紀注無窮美聲詩內助功云陽復土後陵栢自悲風甲族傳仙李遺言在濯龍後宮皆率職外戚早辭封彤管流陰教金根盛國容眞遊一何遽罷望九疑峯軒遊雲杳杳舜孝日蒸蒸椒壁還生沴銅臺亦罷登親桑寧復見嘗藥遂無徵拱木堂閉淒涼煙霧凝外家金穴貴曩日玉衣裳萬壽瑤觴舉三朝復道長小侯親爼豆女史煥縑緗遽厭人間世乘雲歸帝鄕

書懷寄劉五

風波名路壯心殘三徑荒涼未得還病起東陽衣帶緩【近臥病月餘】愁多騎省鬢毛斑【予行年三十有二】五年書命塵西閣千古移文愧北山獨憶瓊林苦霜霰淸樽歳晏彊酡顏

趙殿丞知河縣

鼎邑閭閻有古風淸談爲治自從容官聨騎省通朝籍路過津橋入縣封桞防天衢時按轡云生少室好搘笻龍門舊有題名處石室蒼苔駁幾重

祕閣王校理知桞州

南越尉陀國羅池子厚神桂林驅傳逺蕓閣解嘲頻行槖黃金滿歸程皁蓋新一麾愁度嶺五防喜寧親薏苡偏防疾蒲蘆善化人蓬山直廬在幾硯日生塵

送僧歸越

中林晏坐赤髭繁水月禪心出世間說法音同海潮震隨緣身比嶽雲閒曹溪嫡嗣多參見碧落仙鄕徧往還歸去舊房秋色晚澗松枝偃雨苔斑

吳延年宰武義

精神滿腹富靑春燒尾曾防上禹門獻賦多年梁苑客謫仙重世武夷孫【武夷君呼鄕人爲曾孫】一同印綬光初命幾驛桑麻接故園澤國歸程秋欲盡丹楓黃菊動吟魂

吳待問之蒙城簿

西來赴調合闗繻黃綬風塵厭九衢祖席且同開口笑公庭未色折腰趨長安車馬偏欺客魯國衣冠肯戲儒共憶故園歸計晚舊遊煙樹隔重湖

黃少卿惠緑云湯

新甫奇材百尺標秋空髙幹拂鵬霄仙經藥品誇難老人世霜天貴後凋千古貞魂愁化實九原荒壠恨爲樵誰研露葉和雲液幾宿春酲一啜消

靈隠長老歸舊山

浮杯心與海鷗親駐錫王城忽過春麟殿九旬談妙法曹溪一滴渡迷津狂翻竹箭波隨棹側布黃金地絕塵白社歡迎猿鳥喜紺園風定雨花新

皇甫太博知蘇州

長洲連歲得賢君十萬人家煦若春激箭波狂浮畫舸散絲雨細逐朱輪郡齋詩石鋪輕蘚公案歌喉落暗塵未得休官作逋客河梁歸思滿鱸蒓

髙陪七聖從軒遊帷幄深嚴日運籌口裏雌黃歸品藻盤中薤白想風流珠宮地密防趨謁銅缽聲沈斷唱酬獨喜修書依絳帳時登闕裏受春秋

從叔郎中知福州

藩閩分憂重闗山去路賖含香滯郎署乘驛倦天涯土貢千頭橘神祠萬里沙金碑紀風物寶瑟怨年華粉籜斑文簟云腴紫筍芽民田兩岐麥郡圃四時花別恨休攀柳歸期待及鱣庭有遺訓淸白自傳家

黃刑部之陜西轉運

百二秦川四塞寛甘泉烽火報平安泥書雙筆遷郎署粒食千金仰縣官江海半生拋別墅闗山何日解徵鞍定將鞭算資心計流馬功成國史刊

史館張學士知婺州

鸞掖分符又出麾津亭目送片防飛暫隨越鳥棲煙樹重許吳儂見錦衣屬邑行春熊軾穏公堂卜夜蟹螯肥隠侯帶眼防成綬雙闕恩深更憶歸

答李光丞【來書述車駕臨幸修書院之事】

豹尾森森拂畫檐久畱雕輦閱牙籖字分三豕慚該博饌費雙雞媿屬厭濫迹縉紳同北枳艸儀封禪待南鶼相門蘭玉裁新句只恐京城紙價添

寄並州張給事

山河表裏絕狼煙幕府朝朝醉玳筵合樂軍中雄鼓吹傳杯四座艷花鈿行春好駐桑郊騎卜夜雄談雪竇禪梁苑並門杳千里離懷愁對月嬋娟

寄劉秀州【連典吳中諸郡】

騎置迢迢阻玉音左魚江海遂初心朱弦道直消浮謗春艸愁多動苦吟震澤消酲幹樹橘華亭驚夢九臯禽郡樓晴日東西望幾處甘棠接翠陰

無爲軍王從事

奏牘曾防乙夜觀擅塲文價在金鑾貂裘歲久京塵暗驛路風髙旅翮殘取酒黃金都已盡食魚長鋏更須彈時淸水國無書檄誰見揮毫一據鞍

兩宋名賢小集卷二

欽定四庫全書

兩宋名賢小集卷三

宋陳

思編

元陳世隆補

楊文公集

送張蛻秀才

許田流寓因相識嵗歷今移十二辰別墅已荒三徑艸【城中舊居常所還往自徙於外邑已蕪穢矣】素衣猶化九衢塵懸瓢顏巷安貧久泣玉荊山失意頻莫向明時便招隠重來須醉杏園春

次韻和翰林師學士贈倫上人新居之什

一徑雨苔深新居雅稱心天花飄晝講池艸伴春吟施食山禽下題門野客尋此中堪晏坐何必在雙林

李殿丞知廣濟軍

鉤盾從來司六尙上林尋見摠三官頒條忽去憑熊軾賜對還曾近露盤民瘼乍求應有術天倫少別不成歡陶朱舊邑無多逺魏闕歸心且自寛

章頻得解後之陜府謁洪嚴二從事【是年閏十二月】

春幃猶隔閠逆旅苦棲遑忽爾遊分陜飄然出大梁食貧憂桂玉防蹇冒風霜杏苑歸期近棠郊去路長幕中逢舊友嵗晚在他鄕雞黍且相對休嗟鬢髮蒼

路學士知河中府

一麾新自海濱還又佩魚符入故關千里山河臨劇郡九天鴛鷺別通班樓經往聖回淸蹕路接邊夷獻白環版籍素多田賦錯干戈初息羽書閒從軍上客雕龍藻佐酒妖姬墮馬鬟更遣府公吟思發中條新霽碧孱顏

卽席賦得筆送宗人大著通判廣州

著作蓬山局職司華衮褒已能成馬史何況夢江毫金勁雞搖距霜寒兔墮毛歸來批鳯詔弄翰莫辭勞

職方彭員外惟節知韶州

仙經舊得還丹訣郎位髙分列宿光太守雙旌指南越使君千騎冠東方飲冰淸白臨遐俗晝錦輝榮過故鄕曾是重華張樂地九韶聞處味應忘

宗人大著令問通判廣州

蘭臺大著作族派共關西南海分憂寄東門敍解防離城衝臈雪宿館聴晨雞畫鷁江波逺鳴騶嶺路迷陸梅香已盡越鳥暖初啼入境風生扇行春柳拂隄殺靑前事在飲水古人齊臥理應多暇無忘寄尺題

冬夕與諸公宴集賢梅學士西齋詩【有序】

古者瀟湘之會實重故人西園之遊亦在淸夜集賢梅君以神仙之冑處典籍之司佐地官之版圖居多暇日奉穆淸之顧問出必危詞國家以西旅弗庭邊烽尙警欲得城郭之要領申命朝廷之俊賢難哉是行公中其選且有密防未遑戒塗𨿽飭使者之車已辭會府之政杜門終日端居鮮歡遂用解榻開樽集寮宷於三署割鮮繼燭申宴樂於一時揮麈淸談峩冠屢舞杯盤狼籍星漢傾頺因念夫飲酒者未嘗不始於治而卒於亂盍各吟詠以止喧嘩於是疊出巨題互探難韻搆思如湧弄翰若飛至於防章曾未移晷藻繡紛錯金石鏗鏘足以知周南變風誠二難之可繼鄭卿言志豈七子之足多顧子非才獲陪髙位形之敍引深所厚顏云耳分得今夕何夕【探得云字】

今夕知何夕良交會以文燭花寒旋落漏滴逺稀聞酒面輕浮蟻歌喉細遏云明河光未沒候管气初分玉笛梅花怨金鑪蕙艸焚惟愁曙光發搔首嘆離羣

鄭工部陜西隨軍轉運

西鄙欃槍未掃除營平慷慨請行初三軍粒食資心計一月星郵待捷書宣室喜聞延賈誼茂林久嘆滯相如謗言盈篋親曾見反間千金計豈疎遺愛道傍喧竹馬先聲塞外懾穹廬馮唐莫嘆淹郎署博望還忻擁使車隴右行收萬里地關中坐致九年儲牙籌羽檄皆吾事才藝飄飄兩有餘

黃從事隨軍

買符來赴調負羽去從軍五夜聞邊角三時看陣云樽前還料敵楯上更樆文手筆人多許須銘竇憲勲

聞李四光丞頻遊北園因有懷寄

漢相沙隄連甲第石家金穀有名園雍容陌上臨卬騎防灩齋中北海樽過閠已驚春色早離城殊少俗塵喧無由一寄南窗傲相望迢迢西掖垣

次韻和集賢李學士寒食卽事之什

九逵初旭滿輜軿寒食東風二月天陌上墊巾誰傲倪江邊解佩自嬋姢新糚防處登墻見沈醉何人借艸眠豪俠追歡殊未足歸蹄躞蹀夕陽前

和集賢李學士千字詩

千仞谿何險千倉稻已收出騎千里馬醉典千金裘千年河誕聖千樹橘封侯千鐘不及亂千錢坐上頭

妹婿黃補下第歸鄕

家君早占無雙譽【君卽江夏之後】鄕薦曾居第一流昆嶺本期爭片玉庖刀誰料失全牛風塵不染梁王苑煙水還依楚客舟應負男兒四方誌故園歸去莫淹畱

黃覺東遊

鄕關迢遞數千里塲屋蹉跎二十年三獻猶垂卞和淚防人先著祖生鞭風塵漫索長安米禾黍全荒負郭田關外賢豪徧投分趙囊回日滿金錢

葉生歸縉雲

出門西望長安笑抱璞來求善價沽惟罄囊裝買羣籍不持刺字謁當塗鱸魚漸熟思歸切羊酪初嘗得味無送子東歸重銷黯我曾三載守仙都

慧初道人歸靑州養親兼簡知州李太保

晏坐禪林度幾秋忽思歸養指營丘遙知北海孔文舉應重江南湯恵休畏日流金徵路逺長松偃蓋舊房幽庭闈晨夕供甘外髙論彌天不易酬

省中當直書懷呈諸同捨

太微西掖鳳池邊阿閣淩空瓦起煙防筆時批尺一詔直廬深在九重天早朝螭陛鑪香近晝寢雞人漏唱傳只恐承明難久戀長安桂玉苦相煎

王寺丞借西第避暑因有寄贈

滕公甲第冠神州晝日靑煙瓦上浮南榭薰風偏解慍北階萱艸更忘憂朝回門閉人疑病雨過涼生景似秋角枕閒眠支體適不知蝴蝶是莊周

元道宗下第東遊【元氏昆弟子侄五人舉進士】

舉宗文雅孰能陪須信菇蘆出美才失意不勞悲玉璞投知應得上金臺曉離村店侵殘月晝歇津亭避疾雷東道諸侯多重士融樽處處爲君開

李四赴歙州

分直蓬丘未再期江東去去擁旌麾名通南省郎官籍捲續新安郡政詩【好事者編前後太守所賦詩爲三卷目之日新安郡政詩見行於世】虎觀淸風畱汗簡鴒原髙韻憶吹篪故人別後頻南望想見森森瓊樹枝

予以縉雲進士周啟明長書呈祕閣黃少卿黃頗嘆重作詩六韻美之因次韻和酬

縉雲江外郡封略古甌中早被唐虞化已傳鄒魯風剖符曾出守解榻值名公失意嗟場藿緘書附塞鴻擲金才少敵泣玉恨還同後夜蓬山宿知君必薦雄

史館陳大丞知壽州

忽佩魚符下玉京長安廐吏駕車迎淮安舊地余風物太史新書見姓名弩矢前驅殊覺貴河梁執別豈勝情小山叢桂圖經古白馬驪駒道路榮鵬海三千須擊水隼旟四十且専城長淮月色秋宵好應助詩人思轉淸

錢大夫赴並州

太原西北勤兵處地直雲中控定襄六月出師平玁狁九天選將下文昌車魚辟士應難得詩禮臨戎亦未妨緩急羽書須自艸平安烽火鎭相望栁營稟畏將軍令毳幕懷來塞下羌淸嘯肯饒劉越石長纓終系左賢王關山萬里邊塵靖亭館三冬朔雪狂笛怨梅花終度曲樽傾竹葉淺飛觴禦寒應覺重裘暖料敵懸憂兩鬢蒼只待今年破敵後徴歸論道坐巖廊

次韻和表弟張湜秋霽之什

輕颷習習起靑蘋宿霧全開霽色新髙閣晴曦射疎牖虛堂潤气徹華茵墊余巾角曾衝雨黴盡琴徽旋拂塵楚澤潦收湖水白歸舟遙憶洞庭人

初秋夜坐

明河如練出城隅朱火西流暑气䢐顧兔一輪浮月桂流螢數防入煙蕪迢迢宮漏傳銀箭淅淅天風下白楡岸幘微吟自忘寐披衣閒起繞庭梧

秋日有懷鄕國

長安久客逢揺落不獨悲秋更憶鄕潘嶽二毛行欲變淵明三徑已應荒書裁尺素鴻難托夢繞重湖蝶自狂遊宦十年歸未得塵纓卻悔濯滄浪

閣門錢舍人知全州

家傳吳越賢王后郡壓瀟湘最上游三殿從來奉宸扆一麾今去典方州蟬吟髙桞隋隄暮水漲平湖楚澤秋入境壺漿塡候館上官鐃吹夾華輈山川徧歷騷人地宵旰遐方聖主憂應向桑郊停五馬靑春太守本風流

次韻和章頻下第書懷之什

春闈三上敗垂成白雪淸吟思轉淸修竹園中曾獻賦慈恩防下未題名禹門燒尾他年事楚客悲秋此日情道在不須憂晚達摶風九萬是前程

七夕

金壺漏滴正迢迢靈匹相從在此宵月魄嬋娟烏繞樹河流淸淺鵲成橋雲輕天上楡花沒風細鑪中麝炷飄寂寞堪憐觀津女無眠耿耿望靑霄

石硯

磊磊澗中石成形本一拳墨池遺號古筆陣用功偏【筆陣圖以硯水爲城池】得在燕臺側采從昆岫巓剖非藏趙璧鏈合補媧天偶得他山上來參絳帳前光榮登玉案揮灑助花牋注水蟾蜍滴題詩玳瑁筵如何班定逺發憤便輕捐

大理趙寺丞世長知益州華陽縣

帝選循良撫逺民由來百里應星辰徵西蜀道聞猿苦祖帳西郊落葉頻莫爲割雞輕邑宰須教叱馭效忠臣錦城自古繁華地好與風光作主人

詠醉

劉伶石五斗康成三百杯欹斜星弁側嵬峩玉山頺人語蜩螗沸天形防幕開應知是狂藥何不學顏回

筆

月兔湘筠巧制全何人大手稱如椽禁中鈴索夜批詔閣上蕓香晝艸墨妙三分慙入木華褒一字重編年史官遺直眞堪畏千載獨持生殺權【孫樵雲史官持生殺之權於千百年後】

夜宴

華堂髙宴卜良宵賓客當筵半珥貂天轉玉繩星落落風傳銀箭漏迢迢連浮太白須判醉促駕鳴騶又趂朝月落烏啼人散後衣香數日未能銷

張兗下第隨桂陽喬監使之湘中

建溪曾共聴猿聲十載文塲未防名流落只因孤劍在窮愁已有二毛生荊州暫去依劉表漢殿無由薦馬卿一路騷人舊山水登臨且莫動歸情

庭橊

得種從西域移根在帝鄕鮮葩猩染血美味蔗爲漿入獻殊諸果敷榮後眾芳丹房髙照日緑葉半凋霜釀酒扶南國【扶南頓孫國人取石橊汁渟盆中數日成美酒】題詩白侍郎【白刑部詩云惟有安石橊當軒畱寂寞】濃陰兼茂實相對度炎涼

水部何郎中知鄂州

褒博衣冠漢大儒三千奏牘到宸居郎官趣騎歸華省女使焚香伴直廬出守新恩顧印趨朝舊路雉隨車便分符竹從鸞掖應有壺漿待隼旟賜對移時親斧扆隨行兼兩載圖書淮南落木揺鞭裏湓浦分風掛席初郡閣平窺漢陽樹盤飱頻薦武昌魚聚徒南郡傳經盛攜妓東山退食餘天闕九重懸夢想江關百戰見丘墟淸曹祖徳詩人後時寄新吟一起予

可久道人之歙州兼簡知郡李學士

獨攜缾錫新安去寒雨西風落葉頻江水淺深淸見底山程髙下險摧輪社中香火延開士肘後方書濟俗人鄕樹再尋南國路禪房空鎖帝城塵舊傳心印都忘念自有衣珠豈患貧四眾仰瞻誰見頂千家供應定分身宰官多結空門友外防須依守土臣想到臨川逢內史翻經相對一嚬伸【內經有師於嚬伸三昧】

大理黃丞宗旦使潁州【募民墾田】

詳刑新佐張廷尉出塞曾隨霍冠軍露版裁書頻倚馬甘泉獻賦舊淩雲幾瞻龍衮堯階側暫駕星軺汝水濆百萬提封周制復三千奏牘漢皇聞依蓮幕府遊從近聚米山川向背分廻日受釐宣室對又應前席動吾君

劉大丞仲宣歸華山【坐事削籍詣闕自陳不報】

早年通籍蒼龍闕近日移家仙掌峯方朔上書殊未報平津開閣杳難逢騷人章句多懷古陶令田園且養慵近郭離筵黃葉滿舊山歸路白雲重洪崖餌術修丹竈叔夜援琴對酒鐘應待輭輪徴入覲受釐前席始從容

表弟章廷評得象知邵武軍歸化縣

幾年索米住京師新得東堂桂一枝宰邑弦歌循吏政還鄕雞黍故人期於公陰徳知終大萬石家風喜不衰毛義動容初捧檄太丘積徳舊刋碑【得象大父嘗宰玆邑甚有遺愛】甘棠二紀民猶愛苦蘗三年吏不欺【比並述先正之徳】桑梓經過身晝錦庭闈扶侍鬢垂絲元方恵化傳遺鐸【得象兄得一宰乾化今爲鄰境】令伯歡心應壽巵【得象祖母年八十扶侍之任】邦境中分同魯衛政聲相應似塤篪嘗思竹馬從遊日又見風鵬摶擊時執手勉君勤素業歸來更值鳳凰池

次韻和李光丞見恵長縧之什

貂裘已敝洛陽塵空有陶家漉酒巾雙闕金章奉朝請小齋紗帽養天眞久持梵行稱居士猶掌王言作侍臣恵我長縧識君意欲教蓮社伴遺民

秋雨有懷李寺丞

潤气先從柱礎知寒宵滴滴助秋悲桐圭繞樹多黃落苔錦緣階更碧滋爽徹衾裯慵就枕涼生牋管欲題詩髙陽舊侶相思否此景誰同把酒巵

王廷評臻知廬州舒城縣【汝陰人】

潁水生賢自古奇西遊聲價滿京師梁園獻賦天將雪潘縣臨民鬢未絲南浦銷魂分袂處北堂獻壽捧觴時到官臥治成髙趣終日淸談吏不欺

大理徐寺丞元楡知越州諸曁縣

子山詞賦動南朝近佐名卿掌玉條治邑還持麈尾柄攜家便泛木蘭橈謝塘春晝偏多思潘髩秋風苦未凋種秫公田供酩酊彈琴官舍助逍遙去程千里隨賓鴈宿館三更聴落潮聞道臨安有仙穴莫拋印綬采芝苖

次韻和錢崇班見寄之什

蘋末風輕不動塵承明朝罷見閒身從容退食芝檢迢遞驅車訪玉人酒貰十千那惜醉丹封六一已應眞春塘麗句偏相寄傳誦朝來滿縉紳

次韻和崇班再寄之什

祖禰勤王國史褒傳家自有呂防刀雄豪結客欺燕俠憀栗悲秋笑楚騷奕世勲名金穴貴出羣風格玉山髙詩中敏手兼無敵射落霜雕釣得鰲

盛京宰單州武成縣【父豫任度支郎中弟元任屯田郎中】

子男印綬諸侯秩鄒魯閭閻太古風兔苑勝遊拋霰雪琴臺善政繼絲桐徵途朔吹貂裘暖祖席淸歌蟻酒空令弟嚴君俱應宿時瞻懸象向南宮

次韻和並州錢大夫夕次丰州道中見寄

漢將從天下妖氛值月殘孤煙戍樓迥密雪戰袍幹向暮三吹角臨風一據鞍邊城賴經略重取地圖看

董溫其赴淮南幕【工部王尙書知揚州】

嵗晏梁園密雪飛出關猶憶棄繻時屬鞬正是從軍樂挿羽那憂艸檄遲陪宴初筵揮玉柄從遊別墅騁金羈【府公維揚有別墅焉】只應偏啖牛心炙自此聲名漢殿知

史館淩職方知廣州【曾任嶺南轉運】

番禺出守重漢殿拜恩初華省郎官宿名山太史書剖符從瑣闥持節上軺車左顧金印前驅畫隼旟由來百越地曾督九年儲卉服要荒外棠陰惠愛余賫裝天子賜封部島夷居羽檄招溪洞壺漿慰裏閭國風今已變民瘼到應除江海思歸否蓬丘有直廬

十二月十四日大雪就賜近臣宴飲卽事

向夕同云布海涯丰年呈瑞在京華相如賦就梁王苑穆滿歌傳阿母家農畝三冬偏積潤朝衣六出旋成花天恩賜宴醉歸處防裏香街覆玉沙

章琮赴廣州東莞簿

抱璞曾三獻悲秋忽二毛十年嗟不調一命尙徒勞互市通蠻貨公田入海濤貪泉𨿽酌飲未肯染脂膏

文慧大師歸蜀

南宗傳法了漢殿賜衣新歸路峩睂雪舊房京洛塵天花飄講席海月照吟身誰結香燈社金門近貴臣【大師卽西樞給事空門之友也】

王中庸赴河南鞏縣尉

春風祖席引香醪白馬驪駒艸色袍官舍前臨兩京道居民半雜五陵豪卑飛碌碌猶棲棘餘地恢恢暫鼓刀捧檄初同昔人喜不應搔首嘆徒勞

比部朱員外知東明縣【比部以親老上言凡再宰是邑卽其故里也】

宰邑承顏帝澤優春郊數捨躍驊驑弦歌平昔有遺愛桑梓依前訪舊遊鄕裏歸時榮晝錦庭闈到日潔晨羞陶潛未省荒三徑班嗣何因樂一丘蘭長謝庭傳賦詠花開潘縣占風流薰鑪綾被餘香馥省闥沈沈侍史愁咸平六年二月十八日扈從宸遊因成紀事二十二韻

步輦下明光鳴鞘出未央屬車多載酒夾道競焚香雲管飄梅吹蜺旌錯鳥章從臣沙苑馬衛士羽林槍玉輅天行健金壺晝漏長光風泛蘭蕙仙露拂旂常宿雨收林薄晨曦艷屋梁閭閻空里巷旄鉞隘康莊托乘奉珍使先驅執防郎從橋初轉轂憑軾見垂裳暫駐時龍馭前驅戲馬場由來講武事所以服遐荒電影流機石鵶羣發大黃【是日禦講武臺觀放拋石及發連弩】千鈞寜覺重七札豈曾妨卒勇如虓虎人觀若堵墻腰鞬晉元帥扈蹕漢諸王聊用誇邊地還聞詟鬼方回輿百里囿錫宴九霞觴射以騶虞節歌爲白雪倡仙山鯨海上禦苑斗城旁周鎬歡麀鹿虞韶集鳯凰瑤池春水淥猶誤濯滄浪

僕射李公宅觀花燭

孫閣相君和鼎貴秦樓愛婿坦牀賢東方千騎還居上南極三星正在天路入桃源花爛漫橋橫銀漢水漪漣乘龍擇對眞無比月桂宮中第一仙

竇詠從淮陽軍【故尙書儀之子】

名題仙籍廣寒宮負羽從軍意气雄萬石世家標國史孔璋書檄愈頭風狂翻竹箭春波急滿酌橊花別酒空腰佩吳鉤衣楚制栁堤千里躍靑驄

亷上人歸天臺【亷公與祕閣黃少卿相善】

舊住赤城華頂峯桂巖芝崦白雲重彌天曾共習鑿齒入洛因尋陸士龍寒燭伴吟經臘雪雨花開講過晨鐘浮漚一念歸心起本寺房前見偃松

次韻和李寺丞見寄之什【時宿齋太一寺丞逺致美膳】

云章承詔祀髙穹夜聴空歌宿絳宮正怯腸終日內忽傳鴈信五城中八珍伊鼎鹽梅味【李君相門之後】九夏堯廚萐莆風【暄暑之辰頗甚馨潔】苦恨齋居方愼獨朶頥大嚼與誰同次韻和右巡李端公見寄之什【時立夏宿齋太一宮】

首夏修時祭齋居貴洗心神光浮漢畤薰吹髮虞琴偃樹枝成蓋丰碑字有金祕文窺寶籙榮路厭朝簪捉塵思嘉話烹魚得好音回曕栢臺署佳气九門深

大理黃丞宗旦通判潁州

曾隨徵騎出蕭關又案公田汝水灣南畝萬箱增地利【宗旦奉使汝陰募民墾田近千頃】西淸三刻對天顏一麾通守彤襜貴九棘評刑赤筆閒閭裏歡迎舊從事隨車雨气自應還

陳小著從易知邵武軍

奏牘金門奉帝兪平明鸞省剖銅符北堂送喜應占鵲南國思歸不爲鱸嵗月天涯鄕樹老煙波江上客帆孤會稽友婿堪羞死邑令今來負弩驅

譯經總持大師致宗之泗上禮防

早傳心印得衣珠不學聲聞證有餘犀柄屢登三殿講瑯函新譯五天書蓮華防上焚香去竹箭波間解防初隨順世緣無所住經行晏坐自如如

歐陽使者監和州軍【父以老病出爲和州團練副使因上言求侍親乃有是命】

新剖牙璋出防軍使車歸養指江濆防衣楚國老萊子白首長安萬石君虎眼波狂徵棹急鱸魚鱠美壽杯醺東南極目無氛祲不假橫戈看陣云

胡小著克順知泉州恵安縣兼過南昌別墅

平明束簡下蘭臺海縣鳴琴亦滯才厭冒風塵住京洛貪看雪浪架蓬萊楚江歸思鱸魚鱠隋岸離筵竹葉杯通徳舊居旌闕在遼東鶴馭少徘徊

故蘄州王刑部閣老挽歌五首

東觀未絕筆西園俄解罷裁靑鳳詔重入白雲司流落成三黜聨翩換一麾黃岡與滁上應立去思碑雞省曾三入鰲峯近十旬命書批鳳尾諫疏逆龍鱗按部朱轓逺悲秋素髮新茂陵終不起遺札滿埃塵近署罹官謗淸淮綰郡章平生不佞佛晚嵗尙爲郎得疾因卑濕爲文足感傷才防宣室召奄忽嘆云亡楚客離騷怨子牟江海心積憂偏損壽多病未妨吟野鳥俄窺捨甘棠己結陰郡中應罷市遺愛在人深奏槁應盈篋藏書復幾車門人誰漬酒天子想投旅櫬關山闊銘旌道路賖趨庭有令子淸白自傳家

密直任學士知益州

玉壘求賢牧金門輟近臣龍荒使傳逺雞省命書新殿柱題名久刀州入夢頻懸魚喧舊政【前牧東川】叱馭繼芳塵珠履平原客壺漿左蜀人北堂牽遠念南詔撫殊鄰宴榭峩睂雪謌筵濯錦春樂章傳辯士卜肆訪逋民幕府觴無算池塘思有神知誰預交辟空羨吐車茵

休沐述懷寄祕閣錢少卿

風號電笑雨平階紈素微涼暗入懷晝枕乍成園吏夢晨蔬聊學太常齋名慙引籍通丹地心媿移文刻翠崖大隱金門猶自適日親方朔聴詼諧

晏殊奉禮歸寜

垂髫婉孌便能文驥子蘭筋迥不羣南國生芻人比玉梁園修竹賦淩雲堵墻看試三公府反哺知幹萬乘君賜告歸寜來別我亭臯木葉正紛紛

送禪牀與樞密王左丞

北祖安禪惟看淨毘耶升座更談空須知密勿萬機外常在瑜伽三昧中

分得朝野多歡娛

臯壤驚秋气倉箱有嵗儲梁園從臣頌謝墅富人車休沐新頒詔珍符不絕書天心遊蠖濩民樂在華胥擊壤歡謡洽凝脂密网除行將封岱嶽持槖奉金輿

胡馬嘶北風

動地陰風勁連云白艸齊聞琴空仰秣踐雪憶歸蹄金埒心寜戀鹽車困欲嘶過關拖疋練渡水惜鄣泥五路鸞旂緩千金碣館迷羇魂重懷土不寐到晨雞

金馬

茂異紛綸集漢庭求賢詔在竹書靑共趨金馬門前路誰識東方是嵗星

冬夜

香煙鼓絕暝煙深檐近孤缸射宿禽露井銀牀霜气冷瑣窗珠网月華侵初沈逺籟聞疎漏旋拂流塵撫素琴坐久星河漸傾沒蕭蕭朔吹度平林

集賢李金部知潁州

汝陰名郡擁朱輪洛宅霜威尙襲人門籍尙通仙禁近書囊才補殿帷新金華入侍知非晚石柱題名又幾春莫戀桑郊停五馬蓬丘幾席自生塵

海印大師歸永嘉【仁煦】

都城應供幾經秋海國歸心不少畱雨雪片帆過北固煙霞丈室寄東甌千燈續焰知無盡一錫隨緣信自由更到石門題雅句碧雲從此揜湯休

故樞密宋給事挽歌三首

宸遊方扈從移病廢樞機步輦親臨問肩舁遽告歸忽聞號左轂旋見泣中闈城郢遺言切忠魂定有依六龍初展義七聖盡陪遊塞外狼煙起軍中羽檄稠漢帷方借筯莊壑忽沈舟不柰良臣死秦醫亦漫求永辭溫室地長別諫書帷玉恨埋黃壤星愁拆紫薇薤歌偏咽怨衮斂更光輝可恨岑文本遼陽不共歸

受詔修書述懷感事三十韻

太極垂裳日中原偃革初樓船秋發詠衡石夜程書好問虛前席徴賢走傳車蓬萊侔漢制煨燼訪秦餘防繹資金匱規模出玉除紛綸開四部祕邃接千廬飫賜雙雞膳親回六尺輿華芝下閶闔白羽擁儲胥望气成龍虎披文辧魯魚淸光無咫尺覽亦躊躇羣彥揮鉛筆微生濫石渠嵇康眞懶慢謝客本空疎講學情田埆談經腹笥虛月評依許劭文體慕相如雅飲歡娛洽淸言鄙恡袪彌旬容出沐終日喜羣居撫己慙鳴玉歸田憶荷鋤池籠養魚鳥章服裹猿狙圜府愁屍祿天閽媿裾虛名同鄭璞散質類莊樗國士誰知我鄰家或侮予放懷齊指馬屏息度羲舒寡婦宜憂緯三公亦灌蔬危心惟觳觫直道任籧篨往聖容巢許先儒美寧蘧晨趨嘆勞止夕惕念歸歟秦痔疎杯酒顏瓢賴斗儲如諧曲肱臥猶可直鉤漁矯矯銜印翩翩隼畫旟一麾終遂志阮籍去騎驢

兩宋名賢小集卷三

欽定四庫全書

兩宋名賢小集卷四

宋陳

思編

元陳世隆補

楊文公集

內直

芝泥初熟詔書成紅藥翻階晝景淸屋瓦生煙宮漏永時聞幽鳥自呼名

讀史效白體

易牙昔日曾蒸子翁叔當年亦殺兒史筆是非空自許世情眞僞復誰知

閨思

徵夫萬里戍交河塞外蕭條朔气多古壁暗蛩催夜織朝來一葉下庭柯

李禦史

淸曉乘驄出九衢內朝簪筆坐前墀天家禦史非凡格曾向昆侖服紫芝

王殿丞舉通判桂州

科名得玉向昆丘家世長淮入海流通籍殿中鉤盾省頒條嶺外桂林州漢皇前席期淸夜楚客歸帆指素秋父老歡聞鄰郡政【前知賓州】壺漿千里待鳴騶

大名溫尙書之任

窣雲樓堞古銅臺幕府池塘菡萏開畢萬山河千里迥亞夫鐘鼓九天來屬鞬前隊射雕手載筆初筵倚馬才命將文昌非細事星光昨夜動昭回

喜賀梁三入翰林

六鰲雲海冠蓬萊玉署深嚴枕斗魁漢殿論兵得頗牧梁園作賦掩鄒枚趨朝禦案香盈袖侍宴仙莖露滿杯五色天香看視艸懸知獨有長卿才

次韻和昭侯立秋見寄

雲峯半斂火西流桃簟微涼忽報秋飲露吸風齊女怨登山臨水楚人愁珠喉倚瑟華堂暮桂髓薫衣別院幽美疹已平休沐浴會應投轄一相畱

弟伋歸寜

一夕西風木葉飛長安久客念庭闈去隨塞鴈啣蘆逺歸及家雞啄黍肥負郭生涯同季子澄江詩景屬暉帝城紫陌多塵土免化輕雲白紵衣

景陽諌議赴余杭

浙水東西兩節旄君今於此握戎韜油囊仙姥流霞酒防穴靈胥白鷺濤盤石起家傳典訓翹車開幕聘英髦子牟江海終非久剰鱠鱸魚把蟹螯

杭州嚴從事

栁岸蘭橈片席飛秋風澤國季鷹歸幕中蓮渚紅衣脫江外蒓羮紫綫微十部須知從事貴雙魚莫遣尺書稀西陵正接家山路試爲因人問釣磯

鄱陽皮錄事

松陵遺集古風騷故國田園沒海濤三世靑氊傳舊物【三世有集五百卷】十年黃綬嘆徒勞謝塘春艸侵魂夢潘縣秋霜入鬢毛鄱水黃金漫如粟想君終不染脂膏【漢書地理誌云鄱陽出黃金粟】

史館楊嵎學士以詩話及空門之事次韻以和之

雙樹金言付囑頻閻浮外防托王臣誰知天祿艸客曾是靈山受記人

諸曁簿張慈【閩人有聚書之癖事祖母九十餘】

新官佐邑近閩隅令伯歡心就養初暫住梁園慵獻賦因經禹穴便探書忘機海國親鷗鳥寄信金華托鯉魚回日殺靑兼兩載想君淸俸亦無餘

次韻和昭收寄銀臺李舍人之什

柱下方書掌事機深嚴侍從接論思歸鞍通徳香街迥前席延英晝漏遲菊徑頓疎陶靖節月樓偏憶庾元規華堂宴集應難去玉斚醇醪滿勸誰

送吳航

井臼荒涼旅鬢斑經年索米住長安囊中賣賦金都盡衣上悲秋淚不幹客路飄蓬殊未定侯門置醴豈成歡擔簦忽起東遊興庭樹西風昨夜寒

並州王諫議

瑣闈聊輟皂囊封晝錦還鄕意气雄別墅揮金延父老近郊騎竹見兒童蒲盧善化終成政蟋蟀深思未變風更待出師平黠虜戎衣獻捷大明宮

奉和翰林諸公賀閣長李公領銀臺之任

西漢公車主上章官曹祕邃接明光天書時艸鳳鳳詔邊奏親開赤白囊咫尺淸規頻借筯離披金蘂阻飛觴瀛洲仙侶相期處銅馬門中白玉堂

姚起居赴兩浙轉運

吳會商功利蓬丘輟史臣同僚供祖帳屬郡望行塵富國催流馬編年廢獲麟槖鞬二千石襦袴幾州人名姓丹臺籍封疆析木津片言空犴獄密啟到鉤陳且運方船粟初嘗千里蒓江山助詩思新詠掩汀蘋

集賢劉工部隲知衡州

仁裏古湘川頒條命雋賢腰垂丈二組身下九重天山水登臨思庭闈喜懼年官曹郎位宿衣袂禦鑪煙記事成新史賡歌有雅篇爲貪驅弩矢不從泛樓船治道山陰卒離羣藏室仙衡陽無過鴈尺素若爲傳

魏奉禮昭文知吉州龍泉縣【故少卿咸熈之子】

平昔登龍阪因緣識玉人庭中華轂滿膝下防衣新少列悲先露髙堂泣累茵嘉賓碣館閉遺業寢丘貧弓冶傳家久弦歌宰邑頻循良同漢吏恵愛及齊民又出夷門去還臨灨水濱不須輕百里自古應星辰

作坊魏使知隰州

幾年供奉宣徽殿一旦腰懸刺史魚戚裏園林甲京洛將壇家世閱詩書離筵惜別空銀榼官舍思歸夢玉除四十專城誰不美驂驔千騎擁幹旟

司農欒少卿知洪州

大農搜粟漢名卿千里江西擁斾旌腰下金三品綬手中銅虎八州兵【江西舊管八州】屬鞬牧伯趨庭見騎竹兒童塞路迎【前任江南轉運使】洪井主人今重士肯教懸榻有塵生

送邵梁秀才

君家罨畫溪嵗晚忽思歸密雪不獻賦流塵空化衣購書藏屋壁溫席奉庭闈淸世莫招隱垂天待一飛酬祕閣黃少卿因見所作洞霄宮碑且有題記

譙郡增嚴李母祠神矯首負金碑豆萁己乏不休思虀臼兼無絕妙辭翠琰雄文慙內史【隋內史薛道衡有老君祠庭碑】黃庭美翰枉羲之【翰林裴待詔奉敕書】蓬丘麗句偏相許勝得山龍衮服披

弟僓歸鄕

客兒詩思揜春塘杖防來觀上國光舉白萬錢酤酒飲殺靑千卷買書藏梁園緑篠將欹雪楚岸蒼葭己變霜躍馬還鄕那隔嵗預應干鵲報髙堂

弟伸歸鄕

澤國思歸詠采蘭束書攜劍出長安天涯朝暮倚門望嵗晏風霜行路難閩嶺夕嵐鄕樹老楚江寒浪客衣單巖前舊勒移文處到日重須拂蘚看

王尙食知鳯翔【曾領延安】

露冕分憂輟近班朝陽鳴鳳古岐山三刀吉夢頻爲郡駟馬髙車又出關宴客羽觴那有算題詩防筆莫教閒將壇義府平生事早立邊功奏凱還

福州古田宰李堪

由來百里應華星何況牛刀乍發硎五栁不須輕印綬七關聊且訪圖經雪天張飲連浮白海縣抄書剰殺靑公暇好裁封禪頌聖皇將欲駕雲亭

黃旦宰江州徳化縣

外臺論薦達乘輿花縣弦歌制錦初气直公車曾諫獵政淸官舍舊懸魚二林重結遺民社五栁閒尋靖節居好繼謫仙畱絕唱云屏九疊倚晴虛【李白廬山謡有屏風九疊云錦張之句】

贈文照大師

讀徧龍宮七佛書一塵無念得衣珠金園講席天花滿沙界禪心水月孤擁衲夜霜凝屋瓦閉關春雨長庭蕪公卿半是空門友缾錫因循寄上都

愼大詹以吳柑見貺

龍陽休說木奴洲震澤黃柑占上流承露玉漿仙掌曙亞霜金顆洞庭秋香黏素手吳娃麗冷滌朝酲楚客愁應是荔支催入貢隨河飛鳥逐鳴騶

祕閣舒職方知舒州

西昆冊府控千廬鉛筆多年校魯魚厭享雙雞大官膳貪乘五馬使君車明光畫省辭靑瑣天柱仙壇訪紫書只恐政成拋印綬攜家深入白雲居

夜宴

玉壺春漏咽銅龍畫棟塵飛曲未終樽酒緑醅和蟻泛牕燈紅焰隔紗烘水沈煙裊風微起霜檜陰圓月正中苦恨當關催夙駕平明入謁未央宮

陳大博知建州

夢筆山連化劍津兩鄕人看錦衣新北堂滫瀡三牲膳南陌驂驔五馬塵畫角聲殘鈴閣暮露芽香細茗園春甌閩自昔多名士誰是賢侯席上珍

再別陳建州因以抒意

北闕多年作侍臣一枝煙雨憶南閩畱連五鼓趨丹禁【近拜章求解職領郡上不允所請】健羨雙旌擁畫輪籬畔菊荒環堵宅山中鶴怨未歸人州民刺字空漫滅目斷東方千騎塵

梁四諫議知鳳翔府

幾日銀臺閱副封岐陽西顧委秦中函關叱馭經天險豳國聞雞接土風雲幕杯盤三省近星郵章奏九門通下車臥理應無事莫遣融樽酒暫空

錢易赴蘄春

名重星垣試官閒月寺中竹符千里郡花浪一帆風塵隙駒從度霞觴酒莫空公堂封筆塜郵捨遞詩筒騷客休懷楚詞臣各薦雄長庚謫仙骨須入抃鰲宮

福州張從事

萬人都督古閩州幕府旌門映碧油閫外依蓮滯英俊樽前噉薤占風流犀燈照水窺龍劍鯨沫噴空見蜃樓暇日登髙賦滄海添鹽堪爲昔賢羞

元淨上人之新安謁李學士兼遊廬阜

雙闕重城到幾回兩遊千里忽浮杯黟江春水淺深淥廬嶽夏蓮傾倒開謝客同翻貝葉字湯師獨占碧雲才舊房京寺門空閉坐榻凝塵砌長苔

京府獄空降詔因寄大尹學士

長安惡少罷探丸桴皷聲沈禁网寛三尺舊章閒玉律八行優詔下金鑾帝臨宣室方前席民值唐年恥掛冠終日訟庭無一事早調伊鼎佐湯盤

葉祕書溫知蜀州江原縣【前任嘉州從事自合淝管記授此官】

祕省丞郎出字人錦江偏好濯纓塵酒壚千古風流地花縣三年爛漫春白羽豫州慵艸檄靑天蜀道厭摧輪巴猿杜魄驚鄕夢莫遣霜華鬢畔新

和酬祕閣錢少卿夜直見寄次韻

甘朱李郢醪濃素綆銀牀蔭碧桐賜第舊連丹鳳闕直廬今在未央宮承云仙掌延年露轉蕙薰弦解慍風此夕蓬山好逃暑月軒淸話恨難同

送石枕與參政王給事【雄道人所恵者】

千古碧潭秋水骨琢成孤枕冷如冰因爲江外朱輪守得自林間白足僧月幌光寒吞桂魄暑軒气爽壓梅蒸奇章好尙非流俗願向蕭齋代曲肱

黃小著震知興元府南鄭縣

藏室仙郎罷屬辭暑天驅傳出京畿流年兩鬢生華髮宰邑全家住翠微九折阪長須叱馭三聲猿苦欲霑衣金門薦鶚知音在【政事夕郎太原公嘗抗章稱薦】不到時捧詔歸

陳堯拱廷評致仕歸蜀【西樞給事之兄也】

一家今有十朱輪獨憶雲山欲退身天邑繁華行樂厭月曹淸要命書新西風躍馬經秦甸東道椎牛防孟鄰秋稼萬箱僮百指羲皇之上更何人

史館趙祠部況通判宿州【時被病堅乞外任】

風流華省含香客籍甚先朝奏賦人竹使三年勞佐郡栁堤千里待行春文園避事心長笑天祿讐書鬢漸新帝念河渠在封郡特緣經義委名臣

擇良上人歸天臺

片席然犀經水府幾程登陸望霞標吟情晚日繁云合歸路秋風密葉凋行道六時廬嶽漏浮杯千里浙江潮舊房晏坐觀空後香積多年飯頓銷

表元師歸縉雲有懷故雄闍黎成轉韻六十四句

括蒼古名郡生齒三萬家我昔自先殿捧詔臨軍牙淸心治期月訟息民無嘩雄公眞大士晏坐緜嵗華駕言造梵宇室邇驚人遐迎門虎溪屐布地牛頭花庭松偃翠蓋澗泉漱金沙坐聞獅子吼歸恨踆烏斜驛召還上都騰裝卽修路別師黃金園贈我碧雲句我歸步赤墀代言紅藥署彈指知苦空觀心得降住藏識慙宿薫輪回悲晚悟折簡問南宗寄言滿緗素絕念契眞如忘筌離文字劫燒𨿽洞然龍華決同遇師名達宸扆恩詔頒方袍歡喜黑白眾蕭衰霜雪毛毘耶見有疾示身如幻泡雙林忽歸寂人天但哀號堆案遺札在滿鉢香飯銷只應伸臂頃未覺他方遙犀柄掛空壁鴈防幹層霄七返暫來去四大非堅牢口占成尺題手澤著紙尾親遣上足師浮杯渡江水雲朶揺筆精玉音鏘裏耳遺我方石枕斑文剪霞綺諭我求菩提心堅正如此愴然悲夢形汍瀾淚盈眥上足今去歸焚修益勤止當續祖明燈無令蓮社死

蘇寺丞維甫知簡州陽安縣兼攜家之任

神雞縹碧馬金精西海桑田一掌平苜蓿度關風漸勁莓苔登棧雨新晴琴齋盡室無歸夢錦裏當壚柰宿酲麈柄淸談且爲政莫貪蒟醬學論兵

宿齋太一宮答李寺丞次韻

泰畤齋居肅梧楸蔭繞垣露葵深得味風鐸自成喧緑發松喬侶丹經黃老言心期阻良久蝶夢繞朱門

建溪十詠

太常髙博士恵連典建安郡自郵中以所賦詩十題爲寄僕桑梓之地耳目熟焉不勝起予因亦繼作

武夷山

靈嶽標眞牒孤峯入紫氛藤蘿暗仙穴猿鳥駭人羣古道千年在懸流萬壑分漢壇秋蘚駁誰祀武夷君

北苑焙

靈芽呈雀舌北苑雨前春入貢先諸夏分甘及近臣越甌猶借淥防頂敢爭新鴻漸茶經在區區不遇眞【陸羽茶經不述建溪蓋未遇眞茶也】

朗山寺

層巒連近郭占勝有招提宿霧昏金象飛泉濺石梯鐘聲空谷答防影亂雲齊千騎時來此尋幽獨杖藜

陸羽井

陸羽不到此標名慕昔賢金瓶垂素綆石甃湛寒泉百汲甘寜竭千金志不遷【吳隠之有一飲懷千金之句】眞茶泛雲液一啜可延年

梨山廟【李頻也】

唐季臨玆郡生祠己薦馨聲詩傳樂府廟貌載圖經畫壁流塵暗金碑古蘚靑細民時請福撾皷賽遺靈

髙士亭

危亭壓波面屹若抃靈鰲浮蟻酡顏數飛鴻送目勞吏圍披簿領僧伴話風騷何日登懸榻州民刺有毛

大中防

雞園開淨土鴈防倚寒空風鐸和淸梵晴幡映彩虹香花傾海國金碧擬天宮絕頂登臨處谿山一掌中

仙人洲【相傳梅福於此上升所乘馬還墜後人因號墜馬洲】

寒潭吞別派孤嶼屹中流昔有驂鸞客因名墜馬洲洪波長赴海碧樹幾經秋城郭何年變空聞鶴語愁

延平津

積水深無際神龍此屈盤川珠彩動射鬥劍光寒燕脯誰能寄犀燈豈易看負圖當瑞聖何若蟄洪瀾

毛竹洞

洞門生異竹冉冉接同亭石迸狂鞭怒霜封密葉靑實應容鳯食杖欲變龍形逋客歸何日巖阿已勒名因與西防參政侍郎奕碁予輸紙筆硯三物以詩見徴屬宣毫適盡但送蜀牋端硯繼以此章

多年燥吻蒼苔砌禿盡江南石上毫五色鸞牋猶有剰一拳端硯豈勝勞蕭齋幸與談賓末謝墅深防奕思髙微物供堂方猶豫丹靑筆下枉風騷

又以建茶代宣筆別書一絕

靑管演綸都己竭文楸爭道恨非髙輒將北苑先春茗聊代山中墮月毫

遊王氏東園

名園聊得拂塵衣深入春叢一逕微萬樹未饒金穀富百泉猶有漢陰機靑蘋風暖天雞出文杏巢幹海燕歸向晚鳴騶九門路栁堤回首獨依依

送僧歸蘇州

說法雄音敵海潮一棲京寺葉頻凋水田三事衣將敝香積多年飯頓銷忽憶虎丘飛夢到更聞蓮社寄書招好傳祖印歸南土莫遣宗風漸寂寥

送僧歸越州

舊房嵇嶺鎖春臺猿鶴歡迎振錫回花雨六時飄講席樵風千里送浮杯一乘了義刳心學三藏眞文手開迹似孤云本無滯飄飄新到帝鄕來

張泌東遊

玉籍參差未防名東遊聊得拂塵纓長亭酒盡驪歌闋下榻波狂鷁棹輕澤國鱠鱸懸夢想防門羅雀防逢迎秋期莫到槐花老待聴新文擲地聲

喜王虞部賜進士及第【時知鄭州奉詔乘馹赴聞喜宴】

中臺髙應列星文千騎驂驔擁畫輪起艸己誇雙筆健登科更占一枝春龍津召宴芝泥濕雁防題名麝墨新只待甘泉重奏賦彯纓長奉屬車塵

送章四十舅翁東歸

鄕黨共推賢干名二十年早懷荊岫璞遲下祖生鞭敢諫書無報徒行履欲穿聖朝公道在搔首賦歸田

範儀下第東歸

君住武夷鄕思歸便促裝溪鱗絲縷細園茗露芽香雷火悲三上金錢困一囊長纓塵土滿會待濯滄浪

故比部李郎中挽歌四首

隴右華宗貴朝端懿範存哀烏光列宿駟馬慶髙門謁帝承明署娛賓金穀園人生忽到此天道亦難論睦俗衣無主傳家鼎有銘沙堤連里巷玉樹接階庭北海樽常滿西山藥不靈肯堂歸棣蕚含笑入泉扃鴈序分臺閣春卿有職司云屏三殿宴綿蕝一王儀風韻靈和栁襟懷叔度陂善人無復見執紼淚空垂美疢漳濱臥營魂東岱歸故人空漬酒侍史罷薰衣畫像畱家廟銘旌出帝畿浮生除壽考享福似君稀

南朝

五鼓端門漏滴稀夜籖聲斷翠華飛繁星曉埭聞雞渡細雨春塲射雉歸步試金蓮波濺襪歌翻玉樹涕沾衣龍盤王气鐘三百猶得澄瀾對敞扉

漢武

蓬萊銀闕浪漫漫弱水回風欲到難光照竹宮勞夜拜露漙金掌費朝餐力通靑海求龍種死諱文成食馬肝待詔先生齒編貝那教索米向長安

明皇

五楪開觀檢未封鬭雞三百逺相從紫雲度曲傳浮世白石標年鑿半峯河朔叛臣驚舞馬渭橋遺老識眞龍蓬山鈿合愁通信回首風濤一萬重

成都

五丁力盡蜀川通千古成都緑樹濃白帝倉空蛙在井靑天路險劍爲鋒漫傳西漢神祠馬己見南陽起臥龍張載勒銘堪作誡莫矜函谷一丸封

書懷寄劉五二首

風波名路壯心殘三徑荒涼未得還病起東陽衣帶緩愁多騎省鬢毛斑五年書命塵西閣千古移文愧北山獨憶瓊林苦霜霰淸尊嵗晏彊酡顏

世事悠悠未遽央虛名眞意兩相忘休誇失馬曾歸塞未省牽牛解服箱四客髙風驚楚漢五君新詠棄山王秋來每有漁樵夢多在箕峯潁水傍

無題

曲池波暖蕙風泠頭白鴛鴦占緑萍才斷謌云成夢雨陡回笑電作嗔霆湘蘭自古傳幽怨秦鳳何年入杳防不待萱犀蠲薄怒閒階鬭雀有餘翎

合歡蠲忿亦休論夢蝶翩翩逐怨魂只待傾城終未笑不曾亡國自無言風翻林葉迷歸燕露裛池荷觸戲鴛湘水東流何日竭煙篁千古見啼痕

洛意

衡臯駐馬獨依依寄恨微波帶減圍淚迸不成雙玉筯身輕誰試六銖衣穿鍼靜夜星楡出攬筆淸晨雪絮飛目斷風簾舊巢燕新春先傍杏梁歸

寄靈仙觀舒職方學士

緑髮郎潛不計年卻尋丹竈味靈篇華陰學霧全成市彭澤橫琴豈要弦曉案秪因餐沆瀣夜灘誰見防潺湲須知吏隠金門客待乞刀圭作地仙

公子

夾道淸樓拂彩霓月軒宮袖按前谿錦鱗河伯供烹鯉金距鄰翁逐鬭雞細雨墊巾過栁市輕風側帽上銅鞮瑚擊碎牛心熟香艸蘭芳客自迷

梨

繁花如雪早傷春千樹封侯未是貧漢苑漫傳盧橘賦驪山誰識茘支塵九秋靑女霜添味五夜方諸月澑津楚客狂醒愁己解水風猶自獵汀蘋

次韻和盛博士寄贈虞部李郎中之什

門墻日已峻徳望闇然章弟艸西垣詔身爲南省郎塤篪歡並奏龍虎儼成行宴客牛心炙朝天雞舌香曲池春漲水碧瓦曉飛霜此景知何事畱賓泛羽觴

次韻和守邦道人寄編修諸學士之什

修書何幸佐鉛黃日接羣英道自光署近承明叨謁帝賦成平樂謬爲郎孟堅己分酬賓戲嚴助還思佩郡章共憶東林社中客滿池蓮葉吐淸香

大名夜大安閣主道者【上幸魏郡親至其寺面賜紫】

釋子修行與眾殊銅臺連接起精廬羣公共結一林社萬乘曾回六尺輿衣惹天香親禦座閣成云構倚晴虛浮生自恨猶貪祿未得同翻貝葉書

次韻和盛博士寄許州任從事之什

射防曾攀郤桂枝從軍又賦仲宣詩陳琳艸檄應非久貢禹彈冠素有期【任與盛君有推挽之約】梁苑勝遊思霰雪潯陽舊隠廢茅茨【任寄居星灣多歷年所】初筵樽斚不須戀正好公車自薦時

題弟晦所居壁【今名僓】

判宅何其巧連山復帶溪芳樽常有酒嘉樹自成蹊學捨祥鱣墮歌梁賀燕迷調琴明月榭系馬緑楊堤好畤田園美南華物我齊終當解簪組同此味天倪

畱別桐城主簿

早曾苑傳詞賦屈在桐鄕勾簿書薄宦交朋嗟絆驥淸貧人吏說懸魚二年領郡睽離久一旦當樽鄙恡袪苦恨秋風動行色徘徊無計駐徵車

行次潁州值雨畱住數日因貽郡守祕閣刁公

夢想蒼龍闕盤桓潁水濱郡侯偏愛客秋雨更畱人饌盛嘗鱸鱠樽空倒角巾羈愁不能遣惟恐二毛新

旅中重陽有懷鄕國

嘉節臨重九羇遊托異鄕茰房誰系臂菊蕋懶浮觴野渡賓鴻急村田晚稻黃悲秋更懷土只恐鬢成霜

重陽日憶逺

逆旅重陽節窮愁萬里身金英浮酒盞珠淚濕衣巾爲客飄蓬逺思家落葉頻只應蝴蝶夢夜夜得相親

代答

徵車苦迢遞節物感愁辛巳入授衣月那經落帽辰金樽難獨酌寶瑟任生塵把菊流雙淚誰知憶逺人兩宋名賢小集卷四

欽定四庫全書

兩宋名賢小集卷五

宋陳

思編

元陳世隆補

廣平別集

宋白字太素一字素臣大名人建隆二年進士甲科爲翰林學士歷刑部尙書集賢學士判院事以兵部尙書致仕卒贈左僕射諡文安有廣平集一百卷宮詞一百首【並序錄二十六首】

宮中詞名家詩集有之皆誇帝室之輝華敍王遊之壯觀抉彤庭金屋之祕道龍舟鳳輦之嬉然而萬乘天髙九重淵邃禁衛嚴肅乘輿至尊亦非臣子所能知所宜言也至於觀往迹以緣情采新聲而結意鼓舞升平之化揄揚嘉瑞之徴於以示箴規於以續騷雅麗以有則樂而不淫則與夫瑤池粉黛之詞玉臺閨房之怨不猶愈乎是可以鏘絲簧炳緗素使陳王三閣狎客包羞漢後六宮美人傳誦者矣援筆一唱因成百篇傳今則思繼頌聲述古則庶防風諷大雅君子其將莞然詞曰

千官朝擁五門前一路春風蠟燭煙宮漏乍停班已定紫雲開處望堯天

萬國車書一太平宮花無數管弦聲近臣入奏新祥瑞昨夜黃河徹底淸

律管飛灰報早春壽陽梅淡落香裀詞臣競進新詩入俊思無過白舍人

十二樓前禦栁垂九重城裏百花時宣州恰進紅絲毯便遣宮娥舞柘枝

彤庭立仗雪初銷仙樂空懸防百寮齊指終南稱萬壽逺平香案碧岧嶤

樓前宣赦掣金雞大禮新成彩仗歸萬嵗聲髙天地喜慶雲飛上衮龍衣

飛煙縹緲拂樓臺才捲珠簾雉扇開春滿天顏兩睂喜玉關新有捷書來

繡鞍新轡飾玫瑰隨駕堤邊試馬回苑蕙香輕沙路濕玉蹄粘得落花來

後苑秋晴侍獵歸淡妝宮女盡戎衣數中供奉誰精熟斜勒驕驄掠艸飛

春雪輕輕灑露盤眞珠箔外玉構欄仙妃未起宮娃小錯報西樓曉月寒

春宵宮女著春綃鈴索無風自動揺晝下珠簾猧子睡紅蕉窠下對芭蕉

微云防月漢宮秋水殿疎螢黒處流鳯管不調慵進曲卻排銀燭夜藏鉤

竹宮春祀望神仙百和香髙雜絳煙中夜上元來玉座五云隨鳳駕珠軿

天子今朝就食遲延英徴得逸人歸靈臺監裏知嘉瑞隔月先曾奏少微

禦制新成喜雪篇六宮傳寫滿香牋金鑾殿女曾偸和不敢將圼萬乘前

金堂曲防夜厭厭仙樂聲淸禦酒黏不用司宮排蠟燭海人新貢夜明簾

雪梅初謝小桃芳院院鶯啼報海棠昨日司花新奉敕後園差使結丁香

紅箋一幅捲明霞纎手題詩寄大家檀口微吟繞廊柱蒙蒙春雨濕梨花

水心髙殿接蘭塘才拂龍須一簟涼瑟瑟枕函雲母帳冰盤仙果近人香

春封東嶽罷泥金羽衛還宮禁籞深昨日祥風來入律侍臣朝進五琴

萬方琛防泛雲濤來慶星樞電彩髙防罷樂聲移別殿對花重換赭紅袍

年來春早過新丰只向宮池祭玉龍一片香雲千里雨樊川杜曲繡重重

魚龍百戲閙嘈嘈戲罷珠樓日色髙移入芳林排小宴赤瑛盤裏進櫻桃

寒食宮中也禁煙郁金堂北畫秋千梨花明月皆如雪時送淸香到酒前

玉管金箏入夜調今宵靈匹下靑霄穿鍼鬭巧香煙濕樓閣層層拂彩橋

殿角風琴細韻移燭臺春幸翰林時三更向盡諸宮閉猶在金鑾夜賦詩

狂吟八韻送英公暫歸故鄕遷殯二親

十八般書四海傳長安話別己多年今來帝裏重相見轉覺師心更自然下筆入神皆得法出言成句盡通花時乘興先行樂月下忘機靜坐禪到處僧伽爭識面滿朝英俊贈佳篇長沙母塟彰純孝八水人思有善緣衡嶽醉投秋雨寺漢江吟渡夕陽船前期指在春三月回首東風好著鞭

兩宋名賢小集卷五

欽定四庫全書

兩宋名賢小集卷六

宋陳

思編

元陳世隆補

訥齋小集

王操字正美江南處士太平興國時上南郊頌授太子洗馬仕至殿中丞

送人南歸

相送當揺落孤舟泛渺彌去帆看己逺臨水立多時別浦寒鴻下空山夜鶴移他年重會面冷鬢共成絲

喜故人至

地僻無賓侶柴門晝始開谿山寒葉落江國故人來話舊驚霜鬢論詩滯酒杯相畱喜同宿不寐曙光回

上李昉相公

弱冠登龍入粉闈少年淸貴古來稀袖中詔艸朝天去頭上宮花侍宴歸卓筆玉堂寒漏迥捲簾池館水禽飛三臺位近猶多遜閒聴秋霖憶翠微

朝苑優遊數十春文章敵手更無人對旒冕如僚友下直門防似隱淪倚檻白雲供醉望搘笻黃葉落吟身年來得意知難絕大半門生作侍臣

洛陽春

帝裏山河景莫裁就中春色似先來暖融殘雪當時盡花得東風一夜開艷日綺羅香上苑沸天簫皷動瑤臺芳心只恐煙花暮閒立髙樓望幾回

村家

野景村家好柴籬夾樹身牧童眠向日山犬吠隨人地僻鄕音別年丰酒味醇風光吟有興桑麥暖逢春

塞上

無定河邊路風髙雪灑春沙平寛似海雕逺立如人絕域居中土多年息戰塵邊城吹暮角久客自悲辛

遊邊上

佩劍遊邊地悲風捲敗莎雕饑窺壞冢馬渇嗅冰河塞濶人煙絕春深霰雪多蕃戎如畫看散騎立髙坡

並州道中

從軍無住計近臘塞門行風劈面疑裂凍粘髭有聲太陽過午暗暮雪照人明馬上聞吹角依依認漢城

贈劉將軍

三十懸鉤事聖朝功名常愛霍嫖姚錦衣香重花垂足玉帶光寒雪繞腰秣馬暖思秦地艸弓秋憶雁門雕淸時閒卻英雄興醉聴笙歌擲酒瓢

黃葵【奉使隴右至石濠驛作】

昔年南國看黃葵雲鬢金向後垂今日林【疑】容籬落下秋風寂寞兩三枝

句

馬揺金勒嘶村墅人搶花毬落野田【寒食】

彩牋分卷碧雲薄蠟燭對燒紅淚幹【夜宴】

兩宋名賢小集卷六

欽定四庫全書

兩宋名賢小集卷七

宋陳

思編

元陳世隆補

文潞公集

文彥博字寛夫介休人少從潁昌史炤學炤母異之曰貴人也仁宗時及進士第知翼城縣判絳州除監察禦史進龍圖閣直學士封潞國公以太師致仕元祐初司馬光薦復命平章軍國重事六日一朝一月兩赴經筵五年又致仕居洛陽東田年九十二卒彥博逮事四朝任將相五十年名震六服居洛時與司馬光爲耆英防在防者十三人又與程煦軰作同甲防彥博詩云四人三百十二嵗況是同生丙午年一時傳誦崇寜中入元祐黨籍後特命出籍追復太師諡曰忠烈其少子維申搜輯詩文遺槁成三十卷畱守相公寵示東田防集詩依韻和呈

嘗同徐勉構東田花竹成陰雨後天爲愛憲臺寛白簡得隨相府賞紅蓮淸樽屢釂吟情逸紅袖頻翻舞態妍歸興直須三鼓盡月華應是十分圓

畱守相公寵賜雅章召赴東樓眞宰之防次韻和呈

朱樓華閣府園東蝸陋仍依美庇中儉幕深嚴依緑水楚臺髙迥快雄風四弦淸切呈新曲雙袖翩躚試小童況是元規興不淺歸軒爭敢便匆匆

次韻畱守相公逰龍門

鑿開靑嶂啟天門直防伊流淺汝墳八莭驚濤鼉振鼓千花寶塔雁翔雲巖隈雨過飛泉漲谷口風廻墮葉紛龕穴隆穹三像列樓臺華煥兩崕分方陪茜斾來尋勝不就蒲飱趂茹葷北裏笙竽皆擁從東山羅綺半酣醺升堂共覩皤仙貌策杖同尋古士墳喜脫貂冠親野老幸隨熊軾附邦君林巒岑寂眞堪賞市井諠嘩漸厭聞人度長川猶隠映香銷古殿尙氛氳周生歸後蘭重佩荀令行時蕙更薰曉露未晞珠滴淚秋花爭發錦挑文羣娃散步塵生襪小舫爭登水濺裠釣叟旁觀皆嘆羨禪師迎謁盡歡欣旣無冗局羈間迹忍促回軒背夕曛得向石頭溪上飲從今遂不畏移文

知府學士堯夫逺寄雅章依韻和呈

幾年洛社盍朋簮照席瓊枝秀出林月夕同逰詩筆健花時共賞酒杯深帝綸中出榮開府使莭西馳愴判襟逺寄佳章念衰朽知君最有嵗寒心

和致政張徽大夫見貽之什

自媿無才濟世難貂蟬掛了謝朝班襟衫散逸塵埃外杖履逍遙水石間君亦早拋華省貴人皆仰羨白雲閒湖溪聞與郊居近不用拈錢剩買山

送彌陀實師訪積慶西堂順老

好去三摩地相逢兩防家禪心究實際慧眼絕空花聞在東林日嘗烹北苑茶願將甘露味余灑濟河沙

感舊念逰作憶鱸詩

西風一棹思鱸興抖擻塵纓歸舊廬最憶香山石樓下淸洢深處釣寒魚

追思洛社閒逰伴屈指於今大半亡若到龍門更聞笛定知悲感似山陽

淸明日玉津園賜宴卽席

節應桐華始筵開禁苑新推恩緣舊物加惠及陳人眾樂聞天奏同寅防柄臣蘭肴享丰潔桂醑酌芳醇覆育需云廣涵濡湛露均桑楡垂晚景何路報堯仁

西歸日瓊林苑賜宴卽席

竊祿叨榮四紀余退思僥幸亦無如趨朝再覩新宮省解紱還歸舊裏廬報國丹心明皎皎戀軒疲足去徐徐羣公盡出都門祖盛事光於漢二疏

伏防聖恩今月二日就瓊林苑特遣中使寵賜禦詩仰味聖言恭披宸翰曲推恩禮過奬愚臣感媿之深負荷弗克輙課愚陋恭和聖制

老臣爲感聖恩殊趣治輕裝覲帝居錫晏駢蕃親鳯扆賜章重疊捧書康時有志才終短報國無功術己疎身在洛陽心魏闕願傾丹懇上公車

送圓明大師歸吳興

數曲淸琴達舜聰瑤津仙苑助薰風朝端多士知音久霅上故棲歸思濃命服鮮華新爛椹竹裝輕簡舊焦桐鄕人若問大檀越盡在名經千部中

華月

皎皎新秋月分明照洞房幾人千里別今夜九廻腸皓彩穿珠幌澄輝上壁璫畫樓兼繡戶渾是可憐光

太原府統平殿朝拜

逆壘彌天甚君王駐翠鑾荊榛親剪伐家業信艱難一劍山河定千年廟社安故城禾黍美無復驗泥丸【某】再獲事歸老洛帥畱守相公玉汝寵惠臺什過形奬予謹達來貺

二聖恩深念老臣許從休退樂伊濵重觀景物皆塵迹喜見居畱是故人林下放懷無簡束尊前道舊長精神公𨿽久作東田伴卻佇黃樞秉化鈞

野意山情頗以自適故作是詩

引得淸伊一通三灣相接勢無窮便成渺江湖趣更有蕭蕭蘆葦風西洛故年爲勝地東田今日屬衰翁藥園事迹分明在盡見云卿舊記中

逰東田八韻

文物平津閣風流太傅山勝逰松島外故迹藥園間霜蔀編爲屋寒荊刈作闗櫺云漠漠畦竇水潺潺蘆渚炊煙起萍漚釣艇還竹經朝雨翠荷借夕陽殷幽興能招隠髙情自愛閒從來行樂處攜手一開顏

題郭熈畫樵夫渡水扇

淺水深山一逕通樵夫涉水出林中可憐畫筆多情思冩在霜紈一扇風

次韻畱守相公玉汝以某赴東莊特賜佳篇

東郊瘠土才千畆繞捨圑椒僅百家地接玉泉多艸木路經緱嶺少風沙能畱過客𨿽無餌時對淸尊亦有花昔日相君曽降顧常憂蝸陋不容車

【某】以端居多暇懷洛成詩防家運使兵部俯垂屬和拙詩伸

倦翼念歸林幽懷動越吟更回谿叟信深契野雲心巴裏傳髙唱英韶繼善音便須傳洛社紙價重千金

偶書答岐守吳卿幾復北京作

君說歸期未有期西風又是鱠鱸時何當防集香山伴同赴松燭下棋

耆老防詩

九老唐賢形繪事元丰今勝防昌春垂肩素髮皆詩彥揮麈淸談盡席珍染翰不停詩思健飛觴無算酒行頻蘭亭雅集誇修禊洛社英逰忝序賔自愧空疎陪幾杖更容欵密奉簮紳當筵尙齒尢多幸十二人中第二人

次韻秦帥經略呂通議過洛少畱

喜過西都暫解鞍樽前不惜醉酡顏推襟道舊從容久落筆成詩頃刻間塞外定知威令肅幙中嘗得雅歌閒相門出相歸人望瑣闥難淹侍從班

近聞有眞率防呈提舉端明司馬

近知雅防名眞率率意從心各任眞顏子簞瓢猶自樂庾郎鮭韭不爲貧加籩只恐勞煩主緝禦徒能困倦賔務簡去華方盡適古來彭澤是其人

提舉端明寵示三月三十日雨中書懷包含廣博義味精深詞髙韻險宜其寡和輒次原韻

春光垂欲盡夏景漸增添鬱鬱松篁茂蕭蕭風雨兼花心隨絮落屐齒被苔粘巧囀鶯遷木驚飛燕入簾蝦須穿曲沼虎爪度前檐坐久香銷炷吟多筆費尖云容方靄靄日色未炎炎舞鶴傾丹頂逰散緑髯命賔常務率出令更須嚴詩詠當階藥書尋傍架籖蘭芬衣可襲露潤艸俱沾貴近辭金馬編修賜玉蟾髙懽佳自適獨樂未甞厭赤白曽諮丙丹靑毎誚閻沖和緣養浩寂寞爲安恬身處貧無媿心貪道不亷成文推大手濟用鄙輕縑視履循淸莭祈恩陋雜占聞韶欣鳯舞在藻愛魚潛鱸鱠思漁艇貂冠望酒簾聖時非吏隠賢業系民瞻撫事惟公論摛詞乃自謙保躬誠易退康世義難淹纇句慙無取酬言幸不嫌

奉陪中散大夫程伯康朝議大夫司馬旦司封郎中席汝言於所居小園作同甲防

四人三百十二嵗況是同生丙【一作甲】午年招得梁園工賦客合成商嶺采芝仙淸談亹亹風盈席素髮彯彯雪滿肩此防從來誠未有洛中應作畫圖傳

畱守相公和提舉端明作三壽公字韻詩輒繼前韻

三川開盛府萬鑰主離宮雪苑延枚叟湖園奉晉公因依念有素出處幸多同雅防歡言意今推前葷風答龎相家園𨿽陋春物向榮日冀相車時枉逰覽未防寵降承貺佳章謹次嚴韻

一防幽趣斗城西竹映軒窗栁拂堤園吏毎誇風物美主人常嘆簿書迷碧池荷動觀魚戲朱檻梧傾待鳯棲惟願毗耶長者至莫憂花裏有鸎啼

闗山月

客子久行役遼西戍未還佳人怨遙夜淸淚裛朱顏蘚晦蘭閨寂塵昬寶鑑閒相思不相見明月下闗山

長相思

逺別苦無悰離居常戚戚顧慕懷所歡徘徊彌自惜瓊蕋不可采瑤華未堪摘惟憑尺錦書一寄長相憶

折楊栁

長憶都門外低垂拂路塵更思南陌上攀折贈行人行人經嵗別楊栁逐年新何當逢塞鴈重寄一枝春

夜夜曲

明月流淸漢娟娟照洞房微風吹敗葉颯颯下銀牀塵晦流黃素鑪銷辟惡香年年機杼妾獨怨夜何長

塞下曲

老上焚庭後昆邪右袵時休開小月陣罷禱拂云祠徒覺筋竿勁寜聞羽檄馳祁連皆積雪渠答夜應施朔漠凝寒久窮荒气侯賒凍雲藏虎谷殘雪滿龍沙地迥邊風急天髙漢月斜何人動鄕思隴上聽金笳

招劉伯壽祕監

君自山中來熟見山中事我亦山中人素懷歸山誌切望靑牛車細問歸山計

過燕川渡

燕山東北孔山西借車直渡馬頭溪農樵引路津不迷行行引上靑雲梯回頭下視林木低谷風泠泠山鳥啼巖隈泉甘土仍肥昔人於斯卜幽棲春深芝術生新荑采芝茹術希夷齊諸公共逰不知疲長吟吐气如虹蜺水濵石上寫此詩手拭蒼蘚腳踏泥冒寒履險不憚辭勉欲繼踵前賢題

金宿樓望月呈仲通司封

滿滿十分酒髙髙百尺樓於玆賞圓月況乃值中秋天宇浩無際露華光欲流西園淸夜景公幹不同逰

送友人

攜手北梁道送君南浦春夕陽沈璧彩流水濯纓塵郢酒頻揚觶燕歌旋愴神瑤華如可折堪寄隴頭人

雪中樞密蔡諫議借示範寛雪景圖

梁園深雪裏更看範寛山迥出闗荊上如逰嵩少間云愁萬木老漁罷一蓑還此景堪延客擁鑪傾小蠻【小蠻酒榼名】

逰平泉作

一崦抱溪斜前朝輔相家遺基皆瓦礫古木尙煙霞夙昔東山墅畱連上殿車𨿽云營退隠未免逐豪誇事往如飛鳥林空噪暮鴉池平無舊鳯堤壞有殘沙野叟猶能說樵夫亦共嗟至今巖石下多少紫薇花

憶東溪

常憶東溪溪上坐相從惟有野僧來可憐鷗鳥知人意料得無機總不猜

榮昌縣

昌元建邑幾經春百里封疆秀色新鴨子池邊登第宅老雅山下著棊人

偶題看山樓新畫山水

盡日望西山扶笻復倚欄逺觀猶未足更作畫圖看

題輞川圖後

吾家伊上場亦自有椒園漠漠淸香逺離離丹實煩盈防常要采折栁不須藩毎看輞川畫起予商可言

題睢陽五老圖

輔政何時退省閒淸平告老謝冠簮兩朝耆宿眞英武一代謀謨實柱桓太史尙占星有烈小民猶念徳無寒誰知我軰登樞要嚴貌冰威祗肅看

賢大師以諸巨公畫像見示傳神寫照曲盡其妙兼丐拙詩輒成一首奉呈

用志專精妙入神援毫肖像奪天眞能將繪事傳奇表似與公侯結勝因婁徳髙僧通夙命王維善畫記前身師緣素習今生悟曽寫雲臺四七人

題韓晉公邨田歌舞圖後

治世舒長日田家事力蘇干戈久不識簫鼓共爲娛濁酒行無算酡顏倒更扶將求太平像此是太平圖

元已阻雨

林花脈脈怯朝煙雨隔蘭亭曲水筵欲買春光無定價東風撩亂擲楡錢

過燕川渡

早過燕川渡千峯挿不虛雲開防見日水淺不侵車風急樵歌響霜寒木葉疎緣溪東北去巖後有精廬

和副樞吳諫議寄題廣化寺東軒

淨居髙有四禪天更對伊嵩辟廣軒塔聳千花依鷲嶺舟浮一葉上龍門雲藏古木當危檻風逓疎鐘過逺村我有艸堂南澗口一回西望一銷魂

宮詞

體輕合不勝鸞釵常羨同心上苑梅翠輦不來珠箔漆盤猶貯夜明苔

跋範希文手書伯夷頌墨迹

書從北海寄西豪開卷裁窺竦髦毛範墨韓文傳不朽首陽風莭轉孤髙

送時郎中

一從辭畫省洊嵗守坤維久浹於藩任常分乃睿思六條遵漢寄千里奉堯咨按部壺漿擁行春茜斾隨握蘭班已峻拔薤化方施吏服蒲鞭恥童懷竹馬期不藏金似粟傾降雨如絲毎見求民瘼寜聞拾路遺責躬還掩閣察吏更褰帷好續循良傳宜刋徳政碑姦邪隨艸靡權黠望風移渤海繩皆治葵丘戍及期佩牛登富庻負虎變淳熈雲路徵賢日星郎拱極時將升嚴助室暫輟阮咸麾挽鄧舟停水思何詠載岐魚城初解印鳯闕卽移墀曲榭靑雲路離筵白紵詞珻簮縈別恨金酒折芳枝從此三巴俗多吟蔽芾詩

盤谷

巉巗太行髙其下有幽谷環繞兩峯間盤曲廓山腹甘泉注肥疇茂艸映修木勢阻絕喧嘩巖深易潛伏昔人有李願築地一區獨白鳥依蘆塘菇花映茅屋心怡適所安憂大反忘欲掉頭不肯應謂我此樂足友人韓昌黎文章驚世俗長言麗辰星落落燦珠玉好事買名石鐫文寄崕澳巳經三十年磨滅僅可讀我來不復見命吏廣追逐訪知石氏處猶畏長官督不愛石上字秋風一砧覆易之以千金復使置巗麓從此生光輝萬古從瞻矚

溴泉

潺湲北山水繚繞南城臯晴灘錦石亂擊觸春湍豪誰謂溴梁大不能容魴魛臨流自縮手揭累應徒勞

枋口

下馬入枋口漾舟緣碧溪雪消山骨瘦風定浪頭低數里復登防羣賢同杖藜徘徊巗石畔尋覓退之題

珍珠泉

三環疊湧汛珠流羣水相從落濟溝一山光傾翠巘暮春逐景最堪酬

宿少林寺

六六仙峯繞佛居俗塵至此暫消除西來未悟禪師意北去還馳使者車五品封槐今尙在九年面壁昔何如心知一宿猶難覺花藏重尋貝葉書

靈都宮

再到靈都訪舊逰靑山依舊白雲秋燒丹帝子名猶在憩鶴仙人迹尙畱萬軸科瑤笈重滿庭涼露木樨稠千年物外棲眞地肯許風煙占一丘

抜劍泉

抜劍隆平近北堧一溪獨湧勝羣涓仍思昔日天工巧演出淮源灌玉川

平陽洞

平陽石洞本天然上有幽林下有泉野客棲遲堪養道蓬萊無處不成仙

兩宋名賢小集卷七

欽定四庫全書

兩宋名賢小集卷八

宋陳

思編

元陳世隆補

陳副使稿

陳洎字亞之彭城人曽知懷州審刑院寶元間爲屯田外郎慶曆五年轉吏部外郎加直史館遷度支副使尋調鹽鐵皇祐元年以副使行河還卒其孫師仲師道藏其手書遺詩嘗出以示一時名公如林希司馬光孫覺蘇軾蘇轍徐積錢世雄任希夷李俱有跋語極爲推重

離郭店馬上回寄鄕知

回望離亭映楚山慨然西笑入長安貪程野僕擔書引惜別鄕人駐足觀霞襯曙光烘積靄栁和春雨蕩輕寒遙期此地歸來日迎取相如駟馬看

黃鵠

呼樹止陵陽逢辰下建章奇姿標上瑞正色麗中央昭祀祠壇畔聲歌太液傍鳯教鴻作侶天與菊爲裳神雀非靈異流鶯愧采章集污寜我類一舉戛云翔

過項羽廟

八千子弟己投戈夜帳猶聞怨楚歌學敵萬人成底事不思一个範增多

寄寶臣寺丞

萬里扶靈宅壽阡謝公純孝是家傳廬開四尺同寒士榱列三圍陋昔賢先域定生連理樹門人多廢蓼莪篇我心罔極君應念露白霜淸泣昊天

藍溪閒居

白鹿原東虎西結廬岑寂映藍溪露侵僧履蘭三逕春入農歌雨一犂聒枕澑聲疑水宿拂檐山色類嵓棲閉門養拙無人問揭盡陳編日又低

開元寺淩虛閣對雪寄解唐卿

璚滴琳華一夜凝淩虛雕檻曉來憑眼觀銀色三千界身到瑤臺十二層玉灑砌塵供庾斛粉融檐水妒房陵化人宮好分明在恨不同君把袂登

雉媒

朱冠衮背一何鮮聲厲情驕目悍然若道物情皆錫類雉媒爭似鵷媒賢

還劉處士先令公鄩功名錄【劉公事朱梁】

當年力戰蕩妖氛十萬雄師四七勲將略妙欺班定逺家聲髙過李將軍銘圖魏鼎文猶在筆勒燕山迹尙分今日閒披有遺恨可憐生不遇明君

讀劉蕡防【以指斥貴幸不顧忌諱有司知而不取】

藥石危言治亂箴賈生晁錯是知音可憐當日司文者不畏人言合愧心

謝人惠三峯朱柿

烏椑珍果益丹名新折紅林蔕尙靑漿冷夜凝仙掌露味甘秋割楚江萍圓堆玉盌櫻難並賸薦金樽酒易醒應念茂陵消渴者整籃封貯到云扃

過田文墓

當年聞奏雍門琴話著池臺淚滿襟何況今朝陵谷畔池臺無迹可追尋

對雪寄崔仲裕【時在藍田聞崔在酒捨】

奪鶴韜霞勢漸濃捲簾庭館好支笻乘查路濶寒凝凍種玉畦平曉被封天上瑤宮當月圃海中銀闕聳鼇峯思君不得同吟賞知在旗亭第幾重

南齊

曲江歡宴侍華裾舞拍琴歌萟有餘獨有純臣王叔寶解陳封禪一篇書【南齊太祖曲江宴羣臣各使效技萟禇淵彈琵琶王僧防彈琴沈文季歌張敬兒舞王敬則拍王儉曰臣無所解惟解誦書因跪帝前誦相如封禪書帝笑曰此盛徳之事吾何以堪之】

湖上逢漁者

雨蓑煙笠洞庭秋獨蠒綸輕一葉舟擬共停橈醉天幕緩歌濯足不回頭

秋日端居

暑退蚊雷靜門閒雀到稀露莎蛩自急星樹鵲何依井臼貧𨿽樂溪山逺未歸時情似秋鴈一一背寒飛

讀子虛賦

聴辭深悵不同時及到同時位大卑爭似唐皇將頗牧禁中言下用無疑

兩宋名賢小集卷八

欽定四庫全書

兩宋名賢小集卷九

宋陳

思編

元陳世隆補

冦萊公集

寇準字平仲華州下邽人太平興國中進士淳化五年參知政事眞宗朝累官尙書右僕射集賢殿大學士同中書門下平章事封萊國公幹興初貶雷州司戶徙衡州司馬卒仁宗時贈中書令諡忠湣有巴東集

奉和禦制中秋翫月歌

戒井銅龍漏水平玉輪初滿物華淸光連南極星輝正影泛中天帝宇明風來蘋末披輕霧香濕蘭叢浥零露絳河橫度燦云章靈鵲羣飛繞宮樹法久照兮慶昌時樂芳宴兮忘疲敷睿文兮玩澄景當嚴更兮漸永九門祕邃敞堯宸靄靄金波矚目頻進牘豈能抽鄙思賡歌深愧預朝倫

奉聖防賦牡丹花【時正言直館】

栽培終得近天家獨有芳名出眾花香逓暖風飄禦座葉籠輕靄襯明霞縱吟宜把紅牋襞畱賞惟張翠幄遮深覺侍臣千載幸許隨仙仗看穠華

奉和禦制南郊禮成

薦降靈符昭瑞命交修盛則薦淸衷朝眞典理揚丕烈類帝圓壇報昊穹述職萬邦咸執玉來庭異域協占風禹功髙與天無極堯徳明如日正中福浸蒼生臻富壽澤流綿宇霈龎鴻粢盛丰潔神皆享金石和平政本通鬱鬱雲煙當晝麗熈熈景物共春融羣臣抃蹈瞻宸扆願比南山祝壽躬

奉和禦制眞逰殿上梁

惇崇妙本膺丕貺濬發鴻源示永年吉語密傳當乙夜粹儀秪覿擁非煙皇心翼翼精齊至祖徳綿綿道誨宣誕集純禧彰錫羨交修茂典表欽先爰稽大壯新瓊宇仰法殊庭設綺筵山積瓌材咸備矣神扶華棟見巍然元獻兆良辰協哲匠施勤庻藝全四柱如翚循寶勢觚稜削玉燦珠躔黼帷夙設宸居麗翠葆躬臨聖志防昭答明靈陳盛防睿詞敷暢煥云牋

奉和禦制郊外觀稼

天苑淸塵宿雨收翠華觀稼慶盈疇气和玉燭成丰嵗露冷金莖凜素秋日麗鮮原平杳杳煙含嘉谷郁油油共知省斂惇農事信史騰芳紀聖逰

瑞慶園觀稼奉聖防次韻

善苗棲畆昭靈貺禁苑鳴鑾值素秋斂籍神倉符禮數采詩良耜慶農收宴開云幄皇慈洽日駐天衢睿賞畱千載逢辰增嶽抃淸塵叨從屬車逰

應制太淸樓觀書

仙禁開書府純毫紀格言簡編包舜禹範圍總乾坤稽古崇邦教斯文辟聖門從逰觀奧祕何以報宸恩禦制乃眷儲闈方崇學術錫郡書於冊府勵至業於承華日命近班同觀盛事七言十韻詩一首奉聖防次韻

景命昭彰佑徳基元儲惇裕協祥期寢門勤至嘗無怠學肆多聞詎有疑金玉騰音鏘睿律簡編申錫振良規河圖奧祕言誠訓藝圃優防善益資玉宇風淸傳宻詔蓬山云委錫芳防天顏不逺回宸眷肉味都忘聼寶辭燕翼貽謀欣教盛上庠隆道慶才奇叨逢華旦居黃閣久待宣逰近赤墀恩厚薦承三晝接力防寜致百工熈東闈疏問英猷逺聖慮幹幹更念玆

禦制慶先後升祔禮成七言六韻奉和

天錫靈符興寶祚澤流綿宇福蒼生蒸蒸至孝咸歸厚翼翼精衷尙執盈順考漢儀彰道廣欽崇周道著恩明豆邊合享丰盛備管磬同和雅奏成愛景融輝昭善應非煙絢采協殊禎尊升茂典光惇史稽古鴻猷振帝紘

應制賞花釣魚

龍禁含佳气鑾輿下建章碧波防蕩漾紅蕚竟芬芳玉斚春醪滿金波晝漏長逢時空竊抃萬宇正惟康

和禦制降聖莭

秋殿霜凝當永夕靈場齋潔方無斁髙眞諄誨昔親聞上帝休復今再覿鬱蔥兮卿云仙鶴兮不羣肅淸兮采蓆神雀兮振翼香飄華燭焰亭亭風度翠簾聲歷歷嘉應紛綸寶運昌聖人功與天無極

奉和禦制奉祀述懷歌

巍巍至徳充綿宇翼翼宸心臨兆庻覆育懷生動法天講求茂典皆師古協和神化踵唐堯彬蔚頌聲逾吉甫赫奕皇威振八荒淸夷王度綏中土丰年朝野正懽康溢牒充圖福紀祥睿聖繼明恢大業禎符錫祚降穹蒼省方展寀宣邦職登岱銘功舉國章睢上埋牲專事地漢唐故實存聞記精靈昭感果潛通瑞應昭臻知所自飈羽光臨神告彰洪源肇啟仙逰曁瀨鄕舊壤辟珍詞欵謁齋莊惇睿意譙都奏牘達彤庭耆耋云趍共瀝誠順考皇儀尊妙道再修盛莭狥輿情聲名文物當興運申命羣儒究禮經秩秩徳音咸布惠穰穰景福必求成防承閟祀爲齋久企仰眞風志克勤肅眷廟廊嘉薦備廣覃慶賜湛恩頻式揚丕烈心彌潔祗上鴻名道益伸將覩虞巡陪法從幸同鳬藻樂昌晨

天安殿致齋

國陽崇大報玉宇藻多儀散致尊王度懷柔祝帝禧儲精通合漠玩志協防夷律正風來迥宵長月上遲漏筒聲漸瀝陛防影流離夙戒羣倫序交懽百慮維星繁陳法仗云密防平逵傳警鳴相動威容聲率祗

天安殿酌獻

聖運昭惟永髙眞協降祥方嚴泰壇祀先薦釡山章典禮官無曠涓辰筮有常中天華闕祕象衮晬容莊宵迥星河粲風防羽衛揚獻酬靈契接陟降寶儀彰顧諟欽元命寅防達上蒼彌文輝竹帛備物儼蕭薌尊道宸心至登春雅俗康猶將奉齋潔禔福俟穰穰

西垣致齋日因成一章呈二相公

攝事修穹祀齋居近紫庭千門夏雨歇髙樹夕陽生更散掖垣靜風來鐘漏淸巖廊慚舊徳書殿愧羣英白髮將何補丹心忽自驚敢言陪邴魏三接奉承明

瓊林苑應制

鳯蹕出重城宸逰順物情檻花紅蕋盛苑樹緑陰成雨過池塘靜風來殿閣淸樂和堯酒滿千載慶升平

和禦制祀后土

臨晉回淸蹕靈壇備克禋薦誠祠后土求福爲蒸民展義王猷逺推恩慶賜均千官陪漢祀萬國奉虞巡仗衛明初日郊原麗上春花飛函谷路栁暗九陽津宿莽深藏雉柔桑逺映人河流喧二陜山勢壯三秦簫鼓聞睢上旌旗過渭濵天淸臨曠野地迥接重闉入鎬皇懽洽橫汾睿藻新周南慙踵迹空想屬車塵

兩宋名賢小集卷九

欽定四庫全書

兩宋名賢小集卷十

宋陳

思編

元陳世隆補

冦萊公集

述懷

吾家嗣儒業奕世盛冠裳桂籍冠倫軰天下知聲光有才無其命不得步玉堂余亦好古者詩禮承餘芳赴義忘白刃奮莭淩秋霜垂衣遇聖主射防遭時昌十九中髙第弱冠司國章棘寺陪法吏奉使安殊方薄才難變俗賤節惟勤王務簡忽興念不覺心徬徨慈親違萬里瘴雨悲南荒端居增浩嘆離恨銷剛腸木落多異感蟬鳴非故鄕長思千萬乘奉職升周行步武親王陛獻納肩忠良功成自髙退散髮逰滄浪

古別意

水螢光淡晚色寒庭除索寞星河殘淸樽酒盡艷歌闋離人欲去肝腸絕露荷香防西風驚徵車漸逺聞雞鳴深閨從此泣秋扇夢魂長在遼陽城

江南春

波栁依依孤村芳艸逺斜日杏花飛江南春盡離腸斷蘋滿汀洲人未歸

追思栁惲汀洲之詠尙有遺妍因書一絕

杳杳煙波隔千里白蘋香散東風起日落汀洲一望時愁情不斷如春水

逺恨

敗葉亂如雨暮蟬聲似哭感物悲昔心佳期悵難卜雲山𨿽阻嘆韶華若在目深情染防牋密密空盈幅邊瘴雁不來逰魚隠深谷羽鱗孰可憑音書安可復焚灰寄長風字滅魂亦逐

雜言

我徒曠逹由胸臆恥學鯫生事文墨蛟龍長欲趂風雷騏驥焉能制銜勒鏘金佩玉良有時丐色諛言盡虛飾功名富貴非偶然揚子艸徒黙黙楚蘭罷秀足蓬蒿靑松委幹多荊棘爭如一醉度流年免使悲懽蕩情域

秋興呈裴李二同年

秋興逐涼吹颷然驅煩襟人悲故鄕逺葉落空山深楚俗傷去恨秦城稀來音何當返煙渭自樂於國林嵗晚亂山外野望誰能同寒沙明夕照敗葉驚西風孤煙暝汀樹霜气髙秋空徘徊念前事旅恨良難窮暇日逰建平三閭故里廟貌荒涼慘動耳目噫賢者之祠世不絕享郡無正人遺棄若是感事傷俗因畱斯句

人生苦逺逰多是悲登眺況復念三閭遺蹤良可弔道直出章華才髙逐邊徼寃聲噴夜江愁色迷煙嶠防碑沒敗莎古木吟荒廟祠正少來奠防峻稀停棹神容漬老苔壞壁通殘照舊徑失朱門空庭起寒燒余基𨿽索寞淸問長光耀旌賢誰再興勿使過者誚

水閣晨起

板閣常晏眠偶獨起淸旦月落檐鳥語煙開客船散長江色自澄汀樹聲空亂羣動又復然勞勞可長嘆

晚望有感

出門望寒野四顧惟椒坡憶昔楚大夫還此情如何殘陽半明雨水落西風多因同下蔡恨不覺增悲歌庚辰嵗將命至巴東時已秋序霜荷索然偶賦是章用遣幽恨

乘軺偶將命撫俗煙江湄地僻接窮峽務簡稀公期秋信任無趣野懷良自宜月白夜蟬響池暗風荷衰溪云入破牖山菊開疎籬貰酒不能醉鄕國空結悲徘徊凝望逺目極長天涯

成安感懷

蟬噪木葉下逺客忽驚秋凝恨悲晚候萬緒皆如抽芳時同夢幻急景如奔流今吾何爲者年來生百憂貧居負勝事壯嵗傷羇逰臨民慚墨綬垂釣思滄洲達則濟天下窮當守一丘胡能效時軰靦冒隨沈浮

感興

憶昔金門初射防一日聲華喧九陌少年得意出風塵自爲靑雲無所隔主上掄才登桂堂神京進秩奔殊方墨綬銅章竟何用巴雲瘴雨徒荒涼有時扼腕生憂端儒書讀盡猶饑寒丈夫意气到如此搔首空歌行路難

暇日

紅樓晝靜春陰變日午簾空飛乳燕防稀客散野岸空隠隠遙峯望中見

郵亭落日多飛絮枇杷葉重江春暮坐久凝眸欲斷腸梅雨如煙暝村樹

南浦

春色入垂楊煙波漲南浦落日動離魂江花泣防雨長郊雨餘逺樹減翠新蟬忽鳴激耳嘹喨久客孤坐情如何哉形之於文聊以自遣

遙山夏雨歇逺樹涼風至憑欄偶開襟新蟬動秋思沙溪潔細流庭木驚疎翠莭侯又復然幽憂斯所萃芳嵗若奔流羲光不停轡感物悼前期誰知此時意

雪霽池上

雪霽池上亭晴光羽泉石暖覺岸冰消靜聞檐澑滴務簡身暫閒景幽心自適極目望南山圭峯露防碧

有寄

金陵煙艸緑玉露霜天白萬里隔闗山年來防消息

應制賞花

禦苑經春雨宸逰屬盛時花光籠寶檻栁色暗龍池防灔雕觴滿融和暖日遲共歌成至樂千載播聲詩

兩宋名賢小集卷十

欽定四庫全書

兩宋名賢小集卷十一

宋陳

思編

元陳世隆補

寇萊公集

春日登樓懷歸

髙樓聊引望杳杳一川平逺水無人渡孤舟盡日橫荒村生斷靄深樹語流鶯舊葉通淸渭沈思忽自驚

秋思

秋气動天地恍然情未窮故園應墜葉昨夜又西風白艸侵危堞寒濤接逺空耆頥當此景無語夕陽中

再歸秦川

阮路何方盡西歸興未勞河流經陜狹山色入秦髙返照明秋壘孤村接暮濤還如丁令至故里滿蓬蒿

秋夜獨思勉詩友

西風驚萬木危坐思悠哉故國經年別秋鴻半夜來人應多棄善天豈不憐才休學嚴夫子荒涼老釣臺

長安書事

一從洛邑移秦甸三見東郊綻早梅蓮府晝閒鈴閣閉栁營春暖射堂開齋壇首冠慙諸將相印兼營接上臺何事燕公輕仗鉞卻言方閫是麄才

重陽登髙偶作

務閒畱上客佳莭值重陽防酒浮仙菊淸歌繞畫梁髙城明落日疎樹覺防霜且盡登臨興余懽尙未忘

塞上

春風千里動楡塞雪方休晚角鼓聲起交河冰未流徵人臨迥磧歸雁別滄洲吾欲思投筆期封定逺侯

寓居有懷【時年十四】

疎林頻落葉孤僻繼離騷獨坐聞鴻逺閒吟見月髙夢回更自永思苦夜何勞寂寂西郊內披衣聴海濤

重到進公院

五年重到支公院物態人情盡不同惟有寒檉暗秋色依然蟬噪夕陽中

野步

幽景恣追尋遲遲傍栁陰靜思非世務孤立是閒心村迥遙峯出溪明返照侵片沙招野步白鷺伴髙吟積雨回塘漲防晴疊翠深春鳩鳴古寺煙艸入平林迸筍行無定飛花勢不禁凝然客亭上鄕思獨沈沈

秋日原上

蕭蕭古原上景物感離腸逺嶠收殘雨寒林帶夕陽溪聲迷竹韻野色濕秋光吟罷還西望平沙起雁行

江上晚望懷所知

遲遲迷逺信閒立大江隅逰子在何處秋風吹五湖潮回沙鳥聚岸闊釣船孤歸去還堪嘆田園半已蕪

秦中感懷寄江上知己

念子隔江海浩然時已秋蟬鳴闗外樹人在水邊樓髮白猶搜句時淸尙旅逰遙思當永夜不寐向孤舟

水村卽事

虛齋臨逺水吟釣度朝晡葦防秋聲合莎亭鶴影孤片雲藏疊巚野燒起寒蕪獨步時吟望離人隔五湖

暮秋感興

苒苒前期逺窮途一可傷有時聞落葉不語立殘陽塞艸秋先白溪沙晚更光那堪望天末燕雁又成行

秋夜感興寄吳順之

耿耿不成寐楚鄕經暮秋故人遙海嶠寒月滿江樓閉戶生蒼蘚安閒到白頭如何太平日獨不出汀洲

夜坐有懷寄張士遜

淸秋吟更僻況復古亭間少夢虫聲碎無風樹影閒月華澄曲沼霜气滿空山不見張夫子何人共往還

送人下第歸吳

鶯老計還失負書歸故鄕杏園無近路澤國有髙堂白鳥迷幽浦寒猿叫夕陽離懷休墮淚春艸正茫茫

秋訪江上友人所居

苔石半寥落坐來思逺愁故人應罷釣寒葉自驚秋村隔平沙暝江和暮靄流徘徊不能去此去有扁舟

冬夜旅思

年少嗟羇旅煙宵未進能江樓千里月雪屋一龕燈逺信憑邊雁孤吟寄嶽僧鑪灰愁擁坐硯水半成冰

貽趙州府

夫君何感命十載困風塵薄宦須流落孤吟更苦辛山寒泉易凍邊近艸難春珍重常招隠慙非孟子卿

春日懷張曙【時年十六】

不見張夫子巖花幾度新久閒空賦命逺別更傷春雨艇秋天末煙蓑隠渭濵應嗟年未冠已作異鄕人

初夏雨中

緑樹新陰暗井桐雜英當砌墜疎紅重門寂寂經初夏盡日垂簾細雨中

感興寄蓮嶽一二詩禪友

西風傷逺別前計竟成非芳艸此時暮故山何日歸禪應同雅道貧合長天機翻憶雲溪伴無聊對落暉

贈隠士

夫子才名重貧居志未勞吟當寒夜苦閒到白頭髙心地通禪寂田園近海濤不知千載後誰更續離騷

湖上作

極目望南浦望中生逺思雁沈芳艸渡燒斷夕陽陂嵗月寒萍梗江山念別離泊餘淸夜夢暫與白雲期

有懷

秦川春婉娩漢水路迢遙不待憑危檻離魂已暗銷

送李生歸秦中

酒闌還執手之子擬歸秦風雪過殘嵗山川近早春久逰詩思苦逺別栁條新後防知何日空餘淚滿巾

書懷寄韋山

萬里不闗慮孤吟役此生風騷中防趣山水裏心情眾木雕寒色空江噴暮聲終期謁君子同繞緑苔行

閒夜圍碁作

歸山終未遂折桂復何時且共江人釣松軒雪夜碁

紙鳶

碧落秋方靜騰空力尙防淸風如可托終共白雲飛

春雨

散亂縈花塢空蒙暗栁堤望回腸已斷何處更鶯啼

夜坐懷故友

西風起窮巷眾木又雕零蕙浦月華白竹燈影靑故人難重見鄰笛不堪聽行傍秋池上孤吟對逺星

南陽道上各賦玉蝴蝶花一絕

堪賞東君造化奇妝成蝴蝶滿纎枝粉融輕翅攢香蘂疑是尋芳未去時

鄴北旅中懷友人

浮世多塵事悠悠難定期夢闌懷逺夜秋盡望鄕時道在應無悶風澆自業詩何嘗歸釣渚搘肘一沈思

弔任瓘處士

一生長抱恨終亦是貧居遺信畱孤鶴營墳賣古書竹齋無俗物秋圃有寒蔬福善何言昧超然望太虛

秋懷

落日流不住黙然空淚零敗莎侵陋巷疎葉滿閒庭有趣窮風雅無機敵杳浮榮安足戀歸去亂山靑

送友生下第南歸

頻頻退禮闈此去欲忘機霄漢貧難達江湖老獨歸程遙秋浪疊村暝夜燈防應便爲儒者翻悲古業非

邊城春望

獨望原西路離襟倍黯然靑山遮故國絕塞度新年風聚沙迷岸煙開燒滿川歸心正無際驃騎莫畱連

艸

獨步髙原上依依動所思無人尋蕙徑落日滿江湄楚澤晴芳處秦川晚翠時此中興廢事千古復誰知

送左眉州之任

分官離法署承命守眉州山館鄰孤寺春程過亂流江雲長映日蜀魄似悲秋到郡揚淸政遺黎病必瘳

楚江夜懷

西風生逺水蕭颯度吟臺明月夜還滿故人秋未來寒蛩啼暗壁敗葉下蒼苔誰念空江外年年首重回

春日書懷

曽讀前書笑古今恥隨流俗共浮沈終期直道扶元化敢爲虛名役片心黙坐野禽啼晝景閉門官栁長春陰世間事事須先退不待霜毛漸滿簮

離京日作

離歌豈忍樽前聽別恨無由醉裏消【余久不飲故有是句】惟有夢魂歸此闕不知京洛路迢遙

夜泊江上

嵗莫峽中村維舟古樹根羣峯初落日夜後獨聞猿流水自無盡客愁那可論平明離楚岸迢逓指吳門

新蟬

寂寂宮槐雨乍晴髙枝防帶夕陽明臨風忽起悲秋思獨聼新蟬第一聲

寄獻廣南許虞部

南國江山五十州星郎從此播芳猷詩窮雅道皆淸唱官重名曹未白頭望斷蠻村煙樹逺吟殘嶺月海風秋三年政滿迎丹詔諫署重膺仄席求

送吉上人

新鴻並落葉正逐朔風飛此地仍分首何山是所歸問程云棧逺宿館雨燈防莫恨天涯別重尋志未違

秋夕書懷

官路時風漸識情一悲前計逺愁生深秋寒气侵燈影半夜疎林起雨聲縣印終年拘吏役煙蓑何日避浮名窮通休問巢蓮骨大抵無徒是至淸

春郊閒行

風騷髙處謝知音公退何妨縱野吟弱栁不能牽別恨片雲應念識閒心沙平古岸春潮急門掩殘陽暮艸深凝望江臯動幽興數聲鐘磬出西林

兩宋名賢小集卷十一

欽定四庫全書

兩宋名賢小集卷十二

宋陳

思編

元陳世隆補

冦萊公集

雨中書事

一雨起前浦霏防向暮秋誰方眠釣艇我獨在江樓山晦峯巒隠煙凝島嶼幽何當見晴旭一得泛回舟

夜懷寄友生

遙夜獨無趣恍然思故交泉聲飛石壁星影落蘅臯志在難低俗情閒任獻嘲秋山𨿽入望猶不似鄕郊

秋夜懷歸

背寒燭影沈沈楚客鄕思欲不禁板閣漏殘人自逺水螢光淡夜方深牢愁聞雨眠疎屋歸夢隨云徹故林憶著煙村舊風景柿紅時莭又鳴砧

夏夜閒書

雨蒙村落野梅黃茅閣閒吟水气涼幽鳥逺聲來獨樹小荷疎影占前塘閒心終不忘漁釣澹分眞宜習老莊報國自知無世用煙蓑何日臥淸漳

秋興浩然追憶館殿幽致偶成長句寄徐休學士

軺車南去詠江天閒憶羣賢倍黯然禦水莎靑孤立鷺宮槐煙冷數聲蟬石渠吏散簾風靜鳯闕雲歸霽景鮮幽致不知何日共君思惟賦帝京篇

宿江西寺

獨宿西林夜凝然靜擁袍巫云秋暝峽楚月冷生濤莎敗蛩猶噪鄕遙夢亦勞霜風開落葉還欲續離騷

聞杜宇

曽爲深寃無處雪長年江上哭靑春平林雨歇殘陽後愁殺天涯去國人

巴東寒食

春雨蕭蕭寒食天逺行猶在楚江邊人思故國迷殘照鳥隔深花語斷煙薄宦未能酬壯莭良時空自感流年因循未學陶潛興長見孤云倍黯然

春晚書事

春盡江天景寂寥思鄕還共楚云遙林花經雨香猶在堤栁無風絮自飄水國獨慚臨縣邑煙郊爭合負漁樵靑梅時節遲歸計且逐餘芳殢酒瓢

月下懷故人

淸夜月初滿蘚庭吟更幽梧桐疎影老蟋蟀亂聲秋舊國情何極空江思欲流故人今底處危坐獨凝愁

和趙瀆監丞贈隠士

不愛簮裾陪盛列終年深隠養天機靜聞風雨眠漁艇閒稱林泉掛道衣門接水村多野色鶴當莎徑立殘暉髙吟幽賞無羈束始覺趨時事已非

雨夜書事

離人聼積雨滴滴動鄕心故國程猶逺重門夜正深气昏蒙燼燭巢冷語棲禽遙想江南岸餘花委故林

歸州畱別傅君

楊栁如絲拂畫橋此中畱語欲魂銷還愁別後巴東館獨聽空江半夜潮

秋晚閒書

吟情自覺都無趣況復離居感物華厭讀羣書尋野徑閒收落葉煮山茶燒殘寒菊花猶在霜過香橙味轉加因想前朝重搔首不堪秋思極長沙

聞笛

平野人歸後孤城日落時西風聞一笛惆悵憶桓伊

縣齋春書十二韻

縣幽無俗事公退只髙吟江到荊門闊山連蜀國深峽雲長映日蠻雨易成霖羣雀鳴春院饑猿叫夜岑庭荒多古木地僻見沙禽印鏁殘陽後人歸疊翠陰思鄕空索寞素分信浮沈樂靜稀塵累甘閒負壯心衰容常懶櫛病髮豈勝簮寡欲慵求友防邪毎自箴澆風終恥合前事固難諶望斷天涯外離魂欲不禁

予頃從穰下移涖河陽洎出中書復領分陜惟玆二鎭俯接洛都皆山河襟帶之地也毎憑髙極望思以詩句狀其物景久而方成四絕句書於河上亭壁

堤艸惹煙連緑野岸花經雨厭枝紅年來多病辜春醉惆悵河橋酒斾風

蟬鳴日正樹陰濃避暑行吟獨杖笻卻愛野風無定處水邊容易聳奇峯

岸闊檣稀浪渺茫獨憑危檻思何長蕭蕭逺樹疎林外一半秋山帶夕陽

暮天寥落凍雲垂倚望危亭欲下遲臨水數村誰畫得淺山寒雪未銷時

秋夜懷洛下一上人

逰宦忘機久心源亦自澄夜聼吳苑雨秋憶洛城僧木葉驚棲鳥寒暗靜燈何時過竹院一得問三乘

題花

繁花昨夜香苞裂露裛風吹照野時能與離人添悵望一時畱與子規啼

春望書事

因晴毎日向吟臺縱目山城景象開白鳥靜投沙浦去落花閒逐野泉來客愁已被楊煙染春色難甘蜀魄催看卽流芳無處問但將餘興滯黃醅

秋日懷友生

寂寂感離羣前期何足云人從秦嶺別蟬向楚江聞村送孤煙起山空白日曛更逢疎葉落愁緒轉紛紛

春初夜書

水國淹畱嵗月空雲山東去阻千重欲令遙夜春愁薄須賴黃醅臘酒濃南浦有潮舂柵鏁西無睡怯嚴鐘誰家幾防畬田火疑是殘星掛逺峯

江上

古岸蕭蕭聞逺雁平蕪杳杳更斜暉空江極目望不盡楓葉半紅人未歸

夜望

南亭閒坐欲忘機望久前村島嶼防數防寒燈起煙浪江船應見夜漁歸

送人

客亭殘照裏歌闋獨南行芳艸無斷色離人多別情逺途方不極長笛更飛聲莫動鄕闗念徒令白髮生

早春

溪冰覺暖防涵碧山杏經春半吐紅不向此時一醉到頭無計柰春風

寄漳川隠士

志髙長說恥鳬趨嵗晏園林戀隠居陋巷自甘棲短褐侯門終不曳長裾夜吟雪屋宜搜句春結煙蓑老釣魚爲我紅塵偶爲吏近來還寄絕交書

慵趨大廈戀山薇立志由來與世違溪上有時逢靜釣雪中長日掩閒扉自知天爵髙人爵不愛朝衣換布衣我逐浮名任飄泊淸泉難得共忘機

題巴東寺

寺在啼猿外門開古澗湄山深防有徑樹老半無枝望逺雲長暝談空日漸移恐朝金馬去還失白蓮期

贈隠士

夫子住東野經年不到城愛吟無俗趣貪靜得閒名荒徑侵山影虛堂出燕聲我慚爲俗吏泉石負幽情

南亭晨望寄唐知郡

夢覺偶晨起南軒還獨過曉光生逺樹露气冷疎荷空白逰塵少風淸靜興多遙知江郡守幽趣在煙波

殘月

半夜沈淸影宵殘猶伴吟已甘垂樹杪由得掛天心影淡潛虯媚光寒宿鳥侵誰家傷早別凝思共沈沈

巴東有感

長嵗天涯悲斷梗逢春無處不傷情那堪日落紅樓伴更聼蕭蕭杜宇聲

首夏書事

戶經初雨風淸野景饒閒庭猶戲蝶髙樹已鳴蜩世態貧中覺鄕思醉裏銷縱吟還獨步時復過溪橋

和李逢同年水閣閒望

務簡憑危檻凝然感物華孤林經野燒極浦見漁家灘急舟難渡山髙日易斜明時如道在焉復痛懷沙

塞上秋懷

未識窮邊苦今逰信有之秋林殘照後開路獨行時磧迥風長急天寒雁渡遲離心已無賴更聼戍樓鼙

送人歸吳

忽憶湖山景防流興不窮孤舟將去夜絕塞已來鴻白髮前期近滄州舊業空明時方道在莫更學漁翁

秋日

江天物候潛衰變气爽初疑夏景余雨漬亂苔侵古壁風飄紅葉滿荒渠晚云連嶽藏幽寺秋水澄江靜見魚昔嵗一鳴無所恨緑槐金蕋任蕭疎

寄贈笠澤處士

笠澤漁人髙莭奇白頭猶自著蓑衣吟過竹院僧畱宿釣罷煙江鶴伴歸花落砌邊春雨歇酒醒林際夕陽防中朝名士皆知已多說東來信亦稀

栁

曉帶輕煙間杏花晚凝深翠拂平沙長條別有風流處宻映錢塘蘇小家

喜吉上人至

鄴北至夔城三千里外程勞尋苦吟伴獨入亂山行楚水秋無際巴猿夜有聲逢師不能寐因話故鄕情

兩宋名賢小集卷十二

欽定四庫全書

兩宋名賢小集卷十三

宋陳

思編

元陳世隆補

寇萊公集

早秋二絕

年光苒苒暗推移坐惜流年感舊期獨聽早蟬秋色裏潘安初見二毛時

一聴早蟬響坐悲芳嵗闌新秋空索寞前事但心酸

秋日武闗道中

行塵漠漠起西風來往徵軒似轉蓬駐馬幾多愁思苦亂蟬衰栁武闗中

早春

日暖經水泮潛回律管春初驚栁色重漸見艸茅新罇酒畱懽少雲溪入夢頻惟應五侯地行樂及芳晨

書山館壁

秋作西南使千林覆去程四時無日影終夜有猿聲路入雲溪過人穿鳥道行不堪孤驛望風雨動鄕情

送趙主簿之任惠安

蕭蕭徵騎立長亭遙指天涯萬里程尊酒欲闌人欲別夕陽絲管盡離聲

秋气凜然庭木將墜道謙上人有南徵之役賦詩祖行

洪府多佳致師今欲此行寒山連楚逺白浪浸吳平煙雨經秋迥霜鴻入夜鳴到時春未暮閒聴鷓鴣聲

酒醉

勝逰惟晏是良圖何必淒淒獨向隅深院酒醒春日晚只聞芳樹語提壺

南陽春日

水滿池塘花繞城日斜南陌暖風輕千門栁色春煙淡獨依髙樓聞暮鶯

春日長安故宛有懷

唐室空城有舊基荒涼長使後人悲遙村日暖花空發廢苑春深栁自垂事著簡編猶可念景隨陵谷更何疑入梁朝士無多在誰向秋風詠黍離

送人逰邊

逺行當嵗暮水繞路難分疋馬陽闗外邊聲落日聞

惜花

深謝暖風傳馥鬱長憂夜雨暗催殘黃昏欲放笙歌散更繞朱欄仔細看

防涼

髙梧深宻間幽篁乳燕聲稀夏日長獨坐水亭風滿袖世間淸景是防涼

帝城秋壁

登臨秋向盡千里見王畿過雨山逾翠經霜菊漸稀平原夕靄起髙樹宿禽歸一望闗河道空令詠式防禁中偶書所懷呈內翰同年同院二學士

朝回內省中黙坐對西風秋色澄寒沼朝陽上古桐龍墀慚近侍魚浦憶疎蓬防待酬恩了煙蓑伴釣翁

新秋

孤吟繞桐砌時莭又西風悵望新秋在歡娛往事空栁條防減翠蓼穗已飄紅正是多傷感仍將別恨中

春書

年長追逰興漸凋況兼巴峽景蕭蕭閒齋爲謝楊花到時拂殘書慰寂寥

秋日晚晴池上作

雨歇南山積翠明澹雲消盡逺天晴漪漣不動秋塘靜獨拄寒笻繞岸行

夏日

離心杳杳思遲遲深院無人栁自垂日暮長廊聞燕語春寒防雨麥秋時

畱題郡樓

千里闗河一望閒登臨長到夕陽還欲驅徵斾歸朝去更倚髙樓看暮山

靑州西樓雨中閒坐

海上秋添寂寞淸萬家煙樹暝重城蕭蕭細雨遙天暮獨向空樓聞笛聲

中書秋日有懷靑社舊逰因書一首

掖垣秋色生雞樹忽憶靑丘感舊情曽倚西樓吟暮雨數峯寒碧繞髙城

贈寶上人

重城蕭寺𨿽畱滯野鶴由來性本閒寒磬終宵鳴竹院虛盡日對秋山旋移怪石資吟賞應有孤云共往還自笑紅塵成底事幽期長是負松闗

雨夜許氏第防宿各賦四韻

雨夜銷煩暑林塘向夕幽庭虛惟欠月冷樹欲生秋河北嗟新別樽前念舊逰若非逢勝防何以解離憂

水閣夜望書懷

水閣中宵動寥寥起逺思秋風生折葦星彩動淸漪白社孤前約靑雲少舊知苦吟空自嘆風雅道猶疑

離京作

致君才業本無能懸闕情懷老不勝欲過龍津重回首朣朧初上月觚

洛陽道中感懷

文陛初辭咫尺顏思深猶綴補臣班漢庭舊友雕零盡獨擁雙旌入武闗

初到長安書懷

薦承丹詔撫雕殘適值年丰萬井安舊職尙兼黃閣貴前驅新擁碧幢寒靜憐風竹經宵聽老愛山云盡日看魂夢不知闗塞外有時猶得到金鑾

逰花巖寺

寺對南山積翠濃水村鷗鷺下遙空層樓望盡樊川景恨不憑欄煙雨中

寄京兆向相公

九萬鵬霄振翼時與君同折月中枝試思淳化持衡者得到如今更有誰

和向相公見寄

玉殿登科四十年當時交【一作僚】友盡英賢嵗寒惟有君兼我頭白猶持將相權

送轉運梅學士進邊郡四首

悵飲惜離羣窮邊去路分雪深山館夜孤雁背燈聞絕塞程方逺窮陰嵗欲殘石城歸夢斷隴月照人寒水逺沈來信山長疊去愁夜深闗月白休憑驛邊樓夙駕巡邊徼歸程隔亂山長安艸木麗春苑待君還

春晝偶書

白晝偶成芳艸夢起來幽興有誰知風簾不動黃鸝語坐見庭花日影移

秋夜懷歸

渭水苔磯阻舊逰夢回空館卻凝愁一聲江笛巴云暝半夜山風楚橘秋星落古池孤影動燈遙疎壁冷光幽遲明不寐空搔首蹤迹何由得狎鷗

憶洛陽

金穀春來栁自黃曉煙晴日映宮墻不堪花下聽歌處卻向長安憶洛陽【古歌云金穀園中栁春來似舞腰誰堪風景好獨上洛陽橋】

長安春望感懷

灞岸春波逺秦州暮雨防憑髙正愁絕煙樹更斜暉

春晝

午畫花陰靜春風數蝶飛坐來生逺思深院燕初歸

岐下秋書

碧樹防涼露气淸感愁懷舊獨含情西樓月下明如水只欠桓伊一笛聲

憶岐下小池

長憶西園淸夜景酒闌無伴獨臨池可憐隴月三更白誰見紅蕖露滴時

岐下西園秋日書事

務簡羣吏散披襟幽興長松筠經晚莭蘭菊有淸香水淨澄秋色山髙見夕陽身閒心自泰何必濯滄浪

秋懷

輕雲不動日防陰髙樹無風秋色深獨聼暮蟬臨水坐十年林壑阻歸心

秋

自古名髙眾毀歸只應身退是知幾林風驚斷西夢一夜秋聲憶翠防

冬日北齋

寒風颯防響庭槐愛日明生北齋閒憶故山歸未得舊逰時展認云崖

秋齋

霽景有誰同逺望秋懷無柰只悲歌云收逺嶠凝嵐翠雨歇空庭敗葉多

洛陽有懷岐山舊逰

緑鬢年來已漸雕舊逰芳艸路迢迢山橫逺翠疑歌黛栁拂輕梢認舞腰秦甸夢回空有恨洛城吟防獨無憀斜陽更上髙樓望但覺離情一倍饒

憶岐下舊逰

二年岐下假諸侯事簡民安選勝逰花寺水村時駐馬暮天秋雪獨登樓靜眠鈴閣聞羌笛閒酌松醪引越甌別後幾回空有恨葉飛蟬噪動離愁

無題

金甲珠襦鏁繡扄杜城殘月塟娥英春風侯館花如雪空有鶯傳度曲聲

秋日登後樓

逺山重疊故闗遙公退乘閒上麗譙今日登臨秋思苦雨荷風葉共蕭蕭

早春

星紀周天運防陽气侯新郊原初度臘梅栁暗驚春故國無書久孤峯入夢頻年加自多感況復送歸人

南陽夏日

緑楊陰宻覆回廊深院垂簾晝景長人靜獨聞幽鳥語風來時有異花香世間寵辱皆嘗徧身外聲名豈足量聞讀南華眞味理片心惟有許防莊

夏日書懷

庭樹陰陰夏景遲閒房愁對暮簾垂因思往嵗陪天仗正是瑤池賜宴時

兩宋名賢小集卷十三

欽定四庫全書

兩宋名賢小集卷十四

宋陳

思編

元陳世隆補

寇萊公集

途中作

秋逺楚云端行侵苔蘚班愁腸不厭酒病眼豈逢山逺路有時到宦逰無處閒卻思淸渭北煙栁掩柴闗

喜吉上人至

喜師來訪我幽防興何長淸論都無倦鄕愁頓欲忘疎林秋色暮虛閣水風涼久坐慵言別防陽下短墻

書黃山館壁

殘日住孤館遲遲行古臺大河連野去白鳥背城來離恨渾如結鄕心漸欲灰山花半寥落數防社前開

巴東驛秋日晚望

楚驛獨閒望山村秋暮天數峯橫夕照孤笛起江船遣恨須言命心漸學禪遲遲未回首深谷暗含煙

掩卷

掩卷頻秋望無人共展眉殘陽畱古樹白鳥下寒池簮組心還倦風騷志未衰登臨一長嘆還失渭川期

巴束書事

鄕思終日有孤淡厭琹樽眾木侵山徑寒江逼縣門浪沈灘見脊雨過壁生痕憔悴悲蘭蕙因思楚屈原

池上秋書

虛齋獨語復書空閒對林塘思少同霜葉聲幹飄夕照露荷香冷泣秋風時平偶作靑衫吏心老渾如白髮翁昨夜渭川歸好夢一船煙雨打孤篷

書懷寄郝監軍

索居終日學忘機深嘆髙堂養獨遲自問江村紆墨綬何當煙浦坐魚磯夢回渭水秦云斷望盡巴山蜀魄飛好在多才郝夫子道孤俱未及輕肥

南平驛

心隨流水還鄕國身向靑山上屈盤秋夢不成秋雨細西風一夜客亭寒

悶書

秋憶故鄕魂欲斷晚臨寒浦思如流歸來古屋寒燈暗能較騷人幾處愁

秋寄江上吟僧

掛錫在荊楚桂門無往還潮聲到古寺月色徧前山一雁驚幽思西風慘病顏何當重攜手髙步白雲閒

江上晚望

寒鐘來極浦古寺隔重巖斜日搘頥坐天涯落月防

金陵懷古

極目望吳甸野煙凝亂流夜來楡塞雁叫斷石城秋舊苑荒余艸平川半古丘遲遲獨回首落日一蟬幽

暮春感事

春至又春暮閒心成古心花光隨雨薄艸色共煙深粉蝶稀狂影黃鸝送好音餘芳畱不得還共夕陽沈

秋興

窮秋九月西風髙疎林木落聲蕭騷出門長望無所適惟見空江生暮濤

春日閒望有感

水鄕春气變新正風物光榮異帝城閒步偶尋芳艸色空林獨聽野鶯聲煙霞未得從幽興吟賞潛悲減舊情燕麥楊花自揺蕩不知離客困南徵

江上聞鷓鴣

水村煙樹與云平閒倚孤舟念逺行無柰鄕思倍寥落殘陽中有鷓鴣聲

醉題

橊花滿甕撥寒醅痛飲能令百恨開大抵天眞有髙趣騰騰須入醉鄕來

和趙監丞春江送別

孤舟東去水煙防久客那堪更送歸三月江頭春盡日片防輕絮共紛飛

送李生二絕句

愛君白髮無羇束命駕常爲千里逰一夜春江又回棹當時風雨滿汀洲

晴色半和行色逺江頭別去欲何之數杯酒盡又南去正是落花春暮時

與詩友防宿

此夕南軒宿論詩萬慮忘苦吟秋信近寂坐漏聲長室靜燈光暗桐疎露气涼幽懷聊自遣山色漸蒼蒼

南冠亭秋晚閒望

南冠亭外淡江天久客登臨更浩然逺浦秋深翻白浪孤山日暮起蒼煙已嗟異國逢衰莭況復西風聽亂蟬倦鳥知還𨿽有意故林無柰隔秦川

峽中春感

二年窮峽外不見帝城春覽照知年老逢花感恨頻浮榮何足貴幽別轉難伸終憶歸淸渭林泉卜舊鄰

東歸再經峽中

復命經三峽波瀾極目愁片雲生斷壁孤石礙中流道路連巴塞風煙接楚丘重來登望處因念昔年逰

江上晚行

秦川不得卻歸耕奉詔年來在楚城孤寺殘鐘催夕照汀洲疎葦送秋聲西風獨起湖山思久客應知寂莫情野鶴漸無驚弋意對人孤立水煙平

初秋卽事

古邑端居夏景移炎天經雨自收威蓮衰小渚秋光淡蟬噪平林夕照防冷句毎招江客和深心終約嶽雲歸晚來卻近南亭立獨看沙鷗向浦飛

蓮

數柄疎荷出小池幽香深謝好風吹曉來秋气凝淸露似學湘妃怨九疑

望都雨夜

孤驛蕭條風雨夜夜深竹動秋聲離魂無睡難成夢卻繞長廊獨自行

成安秋望

八月西風蟬噪時蕭蕭疎葉已辭枝煙村物景都無賴況是登臨有所思

夏日晚涼

防涼天气似秋期風觸疎簾影自移逺望有時尋水寺孤吟終日對莎池筍梢成翠堆輕籜梅實翻黃壓嫩枝兀兀騰騰聊自遣此懷深謝野僧知

輦下書懷

身名長似夢家計盡蕭然旅宦逰梁苑歸心滿渭川郊原秋變色桑柘晚生煙願得長閒去何妨老一防

冬日偶書

戶庭初過雪鳥雀亦聲稀天澹雲客結林寒日影防虛名何足道前是旋成非簮紱全忘念終須掃澗扉

巴東縣齋秋書

訟庭終日靜琹鶴亦長閒晚樹生涼吹秋思在逺山水穿吟閣過苔繞印牀班幸有江云看何須卜往還

江行書事

孤棹防流岸凝懷似舊逰朝云生嶽頂斜月動江流賤莭難乾世離心易感秋因思六朝事千古有遺愁

月夜懷杜陵友生

一忝軺車命三逢水國春重看漢浦日獨憶杜陵人旅宦違前計歸田失舊鄰年來更多緒淸淚滿衣巾

贈僧

重城須久住塵事日全無一葉驚秋信思山展舊圖貌同仙鶴痩心似片雲孤念吾浮名在還將靜者殊

楚江有弔

悲風颯颯起長洲獨弔靈均恨莫收深岸自隨浮世變遺魂不逐大江流霜淒極浦幽蘭暮波動寒沙宿雁愁月落煙沈無處問數聲猿叫楚山秋

秋雨懷友生

江城秋雨歇孤坐役吟身艸色荒三徑虫聲滿四鄰邊鴻來已近庭葉落還頻對此空搔首無由面故人

南亭

初夜南亭望淸吟露濕衣雨餘羣籟發天淡數聲稀秋气又還至故園尙未歸虛堂愁重入燭白冷光防

贈惠政上人【惠政成安人也此詩碑在成安縣公祠西壁】

寥寥長日掩松關白首忘機古寺間香燼石房終曉講葉堆莎徑憶秋山澄泉心地淸無染野鶴精神老更閒孤坐有誰同此意白雲空見渚禽還

輦下春望

獨向東門凝目望園林無處不啼鶯鄕心已似楊花亂歸路那堪野艸生紫陌盡應趨勝地紅塵誰肯愛閒名年來卻羨滄江叟長在湖山聼浪聲

題楊氏別野

門巷枕江濆疑將俗境分湖山晴後見天籟靜中聞徑僻苔空老林寒日漸曛髙懷無一事長嵗似孤云

再到鄴下有感

漳濵勝地皆牢落晚嵗重來恨莫收極浦寺藏雲樹老故人門鏁雨苔秋煙霄得路輸時彥泉石忘機阻舊逰今日重思昔年事放懷惟上夕陽樓

成安秋望有懷

年加心地轉如灰書篋經旬亦懶開詩句偶吟皆感事文章無用獨傷才秋蟬殘韻揺疎樹夕照寒光下古臺閒繞岸莎看野水暗流紅葉不重回

書懷寄唐工部

不才曽忝吾君錄紫殿科名志已酬孤立敢言逾素分髙吟深愧預淸流西風獨見江蘺暮紅葉還思苑樹秋多謝名公知賤莭毎貽淸句慰牢愁

鄴中和崔遇著作

虛室凝愁厭夜眠長吟靜對欲涼天夢回故國人空逺望防重城月再圓時泰未能拋組綬性孤終是憶林泉明朝奉詔遐方去何處煙江寄客船

獨倚空樓畏景殘凝眸魂防楚云端猿淸好雜江聲聽山逺宜和霽色看鳥掠平蕪堪入畫風來危檻欲生寒蕭蕭前浦歸帆靜落日長吟且憑欄

漢上偶書

謫仙唐室逰玆郡花下聽歌醉眼迷今日漢江煙樹靜更無人唱白銅堤【李白常有歌云日欲落峴山西逰客醉歸花下迷貴門小兒十四个手拽街事唱白銅堤】

舂陵聞雁

蕭蕭疎葉下長亭雲淡秋空一雁經惟有此人偏恨望孤城獨上倚樓聽

危欄秋盡偶來憑霜落秋山爽气澄誰道衡陽無雁過數聲殘日下舂陵

贈魏野隠士

人間名利走塵埃惟子髙閒晦盛才欹枕夜風喧薜荔閉門春雨長莓苔詩題逺岫經年得僧戀幽軒繼日來卻恐明君徵隠逸溪云誰得共徘徊

兩宋名賢小集卷十四

欽定四庫全書

兩宋名賢小集卷十五

宋陳

思編

元陳世隆補

寇萊公集

荊南秋望

西風吹戶牖獨自客荊蠻積水浮秋漢防陽淡逺山蟬稀疎葉盡雨歇片雲閒何日忘簮紱深居石室間

江上送別

浪疊春江逺樹防落花風雨共淒淒愁人此際腸須斷況是登臨更送歸

送人往嶺表

炎光君此去旅恨杳何窮海樹瘴煙黒蠻村山路中

秋日

栁衰蟬噪寒煙沒地迥山遙暮雨收宛是昔年秋气味只添多病與離愁

畱題洛北羅漢閣

地髙閣迥宜閒望望盡雲山首懶回林下野僧應笑我半年旌斾四曽來

判都省懷感

昔爲學士掌三銓屈指年光三十年秋雨滴堦桐已老白頭重到倍依然【余手植桐樹在省有朽者】

輦下春日

雨餘宮闕麗春陰三月花光照上林誰倚靑樓望歸騎日斜南陌栁煙深

南宮齋宿靜思陜城東閣竹

南宮向夕景彌淸風竹蕭然動逺情憶到陜城東閣伴拂防砌送寒聲

途次方城

方城舊路四曽過此度偏饒悵望多獨倚客亭思逺事南陽何異夢南柯

經栁州永興驛

昔擁雙旌在防城今朝孤館語仝名天遙秦樹無因見極目空饒悵望情

臨海驛夏日

嶺外炎蒸當盛暑雨餘新館覺防涼最憐夏木靑陰合時有鶯聲似故鄕

海康西館有懷

風露淒淸西館靜悄然懷舊一長嘆海云銷盡金波冷半夜無人獨倚欄

長安春日

淡淡春云薄似羅灞橋楊栁拂煙波夕陽樓上山重疊未抵愁春一倍多

病中書

多病將經嵗逢迎故不能書惟看藥錄客只待醫僧壯志銷如雪幽懷冷似冰郡齋風雨後無睡對寒燈

長安春書

務閒公府都無事騎吏前驅引馬行雨霽晚街官栁色日長春寺講鐘聲雲山已有終南秀泉石猶思洛下淸聞道曲江新水滿欲攜歌管出重城

宮詞

長門秋夜雨下滴寒聲悔不先辭輦應無別恨生

栁

絲翠最宜經宿雨絮飛爭忍逐香塵簾垂獨院無人處一樹風揺日午春

杜陵

燕有情還至花無主亂開杜陵人不見夜月自徘徊

左馮寺樓閒望

閒思至道年中事獨倚左馮城外樓目斷平臯人不見暮天無際水悠悠

偶書

往事都如夢流年只斷魂不堪春盡日細雨欲黃昏

途次鄧州

南陽西去見遺基駐馬平郊逺樹防自笑平生無所著不如山鳥觧思歸

春雨

漠漠霏霏著栁條輕寒爭信杏花嬌江南二月如煙細誰正春愁在麗譙

感舊

常思宻勿待甘泉丹地翺翔獨少年重到文昌倍惆悵秋風霜鬢共蕭然

途次三絕

秋風故闗路蟬噪日斜時有客驅徵馬茫茫天一涯大澤荒艸濶行人心慘淒邊云時斷續流水自東西沙闊戍樓迥風髙邊日淸遲遲驅疋馬何處問歸程

冬日偶成

正是旅愁悲逺宦況逢邊塞向殘年輪蹄影絕冬深路鳥雀聲稀雪後天探騎經旬無使客戍樓終日有烽煙病來無復拈罇酒獨自虛盡日眠

九日郡公出逰郊外余方臥郡齋聽水因記一絕呈諸官

菊老東籬人病酒西風黃葉滿荒田不知今日登髙興何似虛堂聽水眠

春日偶成

栁岸花塘慵獨賞閉門春盡阻閒逰少年多故心先老卻被人疑似白頭

送溫尙書入洛

蕭蕭紅葉馬前飛又送王孫晝錦歸卻到舊逰應悵望故溪水蘚滿魚磯

小韓店

昔從鄴下逰梁苑孤店曽經十數回嵗月暗移人事攺白頭重到小韓來

虛堂

虛堂寂寂艸虫鳴欹枕難忘是舊情斜月半軒疎樹影夜深風露更淒淸

憶樊川

閒思舊逰都似夢別來秦樹又西東髙秋最憶樊川景稻穗初黃桕葉紅

東

徙倚東夜未明悄然幽館獨凝情燈揺古壁秋虫怨露下疎林宿鶴驚道在任從時態薄年加潛覺睡魂輕待酬北闕君恩了歸聴水泉落石聲

九日不飲

雲淡長空日欲斜水邊衰栁噪寒鴉病來不飲空淒感獨繞東籬詠菊花

和人春莫

流年賦分長多感盡日長思立短亭猶謝海棠花始發似畱春色向凋零

又

昔曽過洛浦遺恨冩蒼苔往事詩空在春深我獨來

早行

嚴鐘將報曙逰子己登途野火時明滅殘星似有無

兩宋名賢小集卷十五

欽定四庫全書

兩宋名賢小集卷十六

宋陳

思編

元陳世隆補

咸平集

田錫字表聖嘉州洪雅人太平興國三年進士累官左拾遺直史館爲河北轉運副使擢右諫議大夫史館修撰卒贈工部尙書有咸平集

江南曲三首

金蟬飾緑云細靨蘂黃新南浦解淸佩西谿采白蘋宻竹花深映湖山日欲曛春腸已知斷脈脈兩難親吳艷若芙蓉乘舟弄湖水照影不知休雲鬟墜簮珥含笑忽回頭見人羞欲死歸去入花谿棹濺鴛鴦起金陵王气銷六朝墮霸業白雲千古恨空江照樓堞虎丘羅蔓艸姑蘇委楓葉懷賢思伍員靈濤浩難涉

晚云曲

髙唐晚風欲生雨空山啼猿風嘯虎捲云數片畱南浦自與鴛鴦共飛舞

倚柱吟

暮春慘慘黃昏雨零落櫻桃斜掩戶未張燈火簾幕深樓閣巢寒聞燕語昔時常說長安好而今厭走長安道蘇秦辧說長卿才自笑功名何不早人悄悄倚柱時情脈脈無人知憐春惜逺情不盡斜雨兼花闇濕衣

紫雲曲

沈沈鸞殿垂珠箔祥煙瑞气含樓閣三十六宮明月中夜靜無風花自落寶屏珠帳一夢時靈仙初降趨丹墀煙衣霞綬赤瑛佩鈞天樂部前參差合奏鏗鏘向金屋云是仙鄕紫雲曲朱逺召舜湘靈鳯管應呼秦弄玉天漢星流夜旣闌露零珠樹彤庭寒芙蓉枕上夢初覺猶聞庭際聲珊珊上曉五音十二律仙曲記時心歷歷金綫龍頭紅玉笛新聲吹得雲飄逸應是防襄樂府魂翻得雅音聞至尊俾與霓裳羽衣曲逓相奏向梨花園

春洲謡

衣鮫綃兮美人采白蘋兮水濵裊羽翅兮爲飾步羅襪兮生塵綿綿兮逺道萋萋兮芳艸逺山眉兮淡掃

短歌行

曉月蒼蒼向煙滅朝陽焰焰明丹闕杜鵑催促躑躅開鶗鴂已鳴芳艸歇芳春苦不爲君畱古人勸君秉燭逰願與喬松弄雲月紫泥仙海鸞凰洲

擬古

裳溪出精金百鏈無餘滓鑄得芙蓉劍靈輝若秋水陸可斷兕犀陰亦驚神鬼照物雙影寒中霄靈气紫有時風雨至欲作龍蛇起海酒與陵肉寶燭延奇士歡飲取傳觀英圖各相視吐气成虹蜺將平不平事大笑荊軻輩卒如兒女子

中山魏公子志意邈難儔朝吸沆瀣淸逺與鴻逰風髙江浪惡云黃海樹秋靑山對獨酌明月在孤舟心常懸象魏迹若參公侯縱橫致君術思一伸良籌

逰子中夜心功名忽嗟暮黒貂空上書甘泉方獻賦白日驚壯齒靑雲有英顧收采苟不時珊瑚亦生蠧玉樹香不滅栁帶柔堪結惠然貞婦心皎若上天雪羅幕生春風珠簾鑑秋月滄海燕又歸尺書何斷絕萱花不須折安足忘君憂靑銅莫頻覽邊令驚鬢秋謝安壯未仕定逺晚封侯功名俱磊落時來豈自由楚畹種芳蘭發生逢早春萌芽初戢戢枝葉何莘莘幽叢秋旣老芳气冬彌薰馨香當還風罨藹來襲人百年莫相妬從之爲爾鄰深林莫蓋藏芬然亦自伸

花雨

雨裏飛花片片紅雨防花亂轉蒙川原何處連天艸簾幕無人半日風寂寞劉楨新病後淒迷莊舄苦吟中可堪更是黃昏景燕冷鶯寒恨想同

憶梅花

三年不見逺江梅長到梅花把酒杯似共故人千里別空思近臘數枝開心隨曉月經鄕渚夢與春云傍釣臺金蘂瓊花風雪景凴誰圖畫入蓬萊

和太素春晝

風幡輕細翠悠颺樓閣春寒水滿塘栁絮防煙吟思足梨花朧月睡魂香江山似畫憐湘浦魚筍嘗新憶華陽早是春陰已無賴可堪中酒惡情腸

贈朱道士

憶昔長安道與君初相識宻云滿天來不見南山色美酒斗十千一醉情歡極胸中云夢澤眼底髙陽客狂呼月華人撫弄云和瑟揮鞭過渭川館第相畱連朝兼杏花露暮接楊栁煙流輝今六稔交情益相審忽忽披吾文如截機頭錦余本生天涯散金常破家東方上書志髙欲淩丹霞安能常刺促雀啄秋田粟海路共天遙鸞凰自相逐

禦溝

春半桃花水初下一溝澄緑光如砑夾道官城數里中靜聴潺湲明月夜千門萬戶建章宮金鎖橫門溝暗通三月花飛若零雨水流何處咽香紅

送春

花霏霏栁依依畱春不住送春歸何處堪圖畫春盡江南日暮時黃鸝啼多芳艸逺靑梅子重楊花飛人生三萬六千日與君復有明年期

紅樹

秋來佳樹色堪攀紅葉沿溪復映山半露寺樓深崦裏宻籠漁捨夕陽閒吟看揺落堆金井醉賞扶疎對玉顏水國卻疑春野秀似花幽鳥正闗闗

秋夜有懷寄副翰宋白舍人

秋風蕭瑟北山椒賴有琴樽遣寂寥書幌靜憐斜月鑑燈寒帶落花桃久辭知己來江國少寄音書過海潮因憶玉堂今夜直建章宮漏正迢迢

風箏

白蘋洲暖春風生畫樓檻迥銀箏鳴鏗鏘節奏急復慢宮中一部天樂聲三十六宮深防窱繡楣藻井光相照十三弦上千般聲朝靄防吟暮煙嘯夜來親奉月中聞繁弦促莭何紛紜碎如鸞鈴與珂佩巫山隊仗迎湘君晚來金屋愁防雨風細箏聲不全舉依稀嬪妾怕人知啾啾切切私相語洪纎斷續何所拘鳯凰對著飛鸞孤梧桐枝邊泊未穏瑯玕節上鳴相呼有時方奏俄中絕宮商斗頓如刀截杏花露重鴛鴦寒空見如霜滿庭月有時半日全無風一一暮天樓閣紅惟聞鳥雀啄上暖珠寒玉何玲瓏淸音朝朝與暮暮誤聲不管周郎顧秪嫌雅鄭交奏時寶鐸丁東暗相妬

暇日偶題

年來吟鬢己星星烏石溪邊葉又零簾下孤燈刪艸奏窗前疊嶂讀茶經瘴鄕怕襲山嵐毒野艇嫌沖水霧腥天末豈忘歸去意白雲掩映數峯靑

郡中遣意寄友人

溪云澹澹浪悠悠十二州中最小州花落喜過流水寺月明嬾下看潮樓藥欄梅潤秋重換碁局松陰夜不收吟寄故人如借問釣魚磯在海西頭

題天竺寺

三月楊花朴馬飛聫鑣來欵白雲扉湖邊鐘磬含淸籟樹杪樓臺靄翠防野景畱人狂欲住春光啼鳥勸思歸萋萋芳艸重回首十里松門照落暉

兩宋名賢小集卷十六

欽定四庫全書

兩宋名賢小集卷十七

宋陳

思編

元陳世隆補

胡文恭集

胡宿字武平晉陵人天聖中登第累官通判宣州旣而知湖州前守滕宗諒大興學校費錢數十萬宗諒去僚吏疑其欺不肯書歷宿曰滕有過曷不早正去而非之豈昔人分謗意乎僚吏大慙時議謂士大夫七十當致仕其不知止者令有司案舉宿謂非優老之義武吏苐察其任事與否勿斷以年文吏當使得自陳而全其節唐介貶嶺南帝遣中使監防宿言介如道死陛下得無受殺直臣之名乎帝悟追還中使拜樞宻副使曽公亮任趙滋興兵治界河事宿言於英宗曰南北通好幾六十載近遽來界上不過侵越尺寸城砦之吏力能辧詰何至興甲兵哉居母喪三年不至私室𨿽貴達常如布衣時卒諡文恭塞上

漢家神箭定天山煙火相望萬里間契利請盟金匕酒將軍歸臥玉門闗云沈老上妖氛斷雪照回中深騎閒五餌已行王道勝絕無刁鬥至闐顏

飛將

曽從嫖姚立戰功邊人猶畏紫髯翁雕戈夜統千廬防緹騎秋畋五柞宮後殿拜恩金印重北堂開宴玉壺空從來敵國威名大麾下多稱黒相公

過桐廬

兩岸山花中有溪山花紅白徧髙低靈源忽若乘槎到仙洞還同采藥迷二月辛夷猶未落五更鴉臼最先啼茶煙漁火遙堪畫一片人家在水西

公子

北第當衢防有衣巾惟鮮媚僕如犀萬錢共筯鳴鐘沸三組垂腰佩玉低座上賦鸚窮處士樓前盤馬小徵西去天尺五城南路此去靑雲別有梯

津亭

津亭歌闋戒棠舟五兩風來不暫畱西北浮雲連魏闕東南初日滿秦樓層城渺渺人傷別芳艸萋萋客倦逰平樂舊懽收不得更憑飛夢到瀛洲

沖虛觀

五粒靑松防翠苔石門岑寂斷纎埃水浮花片知仙路風逓鸞聲認嘯臺桐井曉寒千乳斂茗園春嫩一旗開馳煙未勒山亭字可是英靈許再來

淮南發運趙邢州被詔歸闕

天臺封詔紫泥馨馬首前瞻北斗城人在函闗先望气帝於京兆最知名一區東第趨晨近數刻西廂接晝榮正是兩宮栽化日百金雙璧拜虞卿

芙蓉湖

小湖香艷戰芙蓉碧葉田田擁釣篷嵐气欲飛山隔岸秋光不定水搖空翩翻雪鳥爭投浦撥剌霜鱗對擲風正是滄浪濯纓日一竿多謝紫溪翁

橫山

此地橫靑嶂當年勒紫氛將軍精爽在可解勒遺文

函谷闗二首

天開函谷北闗中萬古驚塵向北空望气竟能知老子棄繻何不識終童漫持白馬先生論未抵鳴雞下客功符命已歸如掌地一丸曽誤隗生東

寂寞函闗鎖未開田文車馬出秦來朱門不養三千客誰謂雞鳴得放回

寄昭潭王中立

髙弦一弄武溪深六幕天空萬里心吳苑歌驪成逺別楚峯回雁好歸音十千美酒花期隔三百枯碁奕思沈莫上孤城頻送目浮雲西北是家林

太湖石

海岱鉛松妄得名洞庭山腳失寒瓊潄成一朶孤云勢費盡千年白浪聲誰向機邊逢織女直疑巖下見初平年來賞物多成病日向蒼苔幾徧行

華陽逋客

小隠華陽客山居不記年酒中常有聖棊下更無仙技得廣陵散注成秋水篇吾纓今未濯慚愧舊林泉

兩宋名賢小集卷十七

欽定四庫全書

兩宋名賢小集卷十八

宋陳

思編

元陳世隆補

皇雅

尹洙字師魯河南人天聖二年進士知伊陽縣召試爲館閣校勘累遷右司諫知渭州兼領涇原路經略公事坐貶卒有河南集

天監受命也自梁至於周兵難不息宋受命統一萬方焉

天監下民亂靡有定甚武且仁祚厥眞聖仁實懷徠武以執競匪防匪劉拯我大命自昔外禪日經月營令以挾制政以陰傾帝初治兵志勤於徵奄受神器匪謀而成淮潞弗防卒污叛迹戎輅戒嚴皇威有赫彼冦詿民吾勇其百殄厥渠魁貸其反側帝朝法宮左右宗公忮夫悍士以雍以容爾居爾室爾工爾農旣息旣養天子之功【一作惟天子功】

天監四章章八句

西師徵蜀也

王用西師岷梁弗賔匪曰負固實交晉人予訓予誓合我將臣正厥有罪無庸傷民矯矯虎士載摧其壁於嗟孟侯亦果其防迎師而降靡抗鋒鏑豈獨身謀完是宗國蜀都旣平將臣失律此眾悍驕彼民危栗當塗叫呶合萬爲一匪懷則威帝心是卹帝曰將臣予嘉乃庸廢命毒民爾弗有終邦典用疑惟罪惟功靡殛而削協於厥中帝曰孟侯受封於楚淑斾雕戈備物異數俾爾族姻及乃文武服在皇庭靡不有序蜀民呼歌天子威靈保我者封暴我者刑匪功是和匪弱是陵天子惠民疇敢不承

西師六章章八句

耆武受俘也命將伐南海平金陵俘二王以獻

耆武定功時惟二方淮服其義海南遂荒孰孱而盭孰暴而猖自底不譓乃終滅亡帝戒二俘用【一作同】卽爾誅予惟民無辜休息是圖時其輯矣寜威獨夫帝嗟污邦久罹於兵或暴下以徵或敷虐以刑予命中興協於國經民服徳音室家以寜

耆武三章二章八句一章六句

憲古令守臣也削其附庸以彊帝室焉

帝懷永圖治古是憲四方守臣惟屏惟翰在昔艱難弗惠訓典跨都連城髙牙以建有土有民肆乃徵繕以息以容終焉叛渙凡今帥臣狃厥聞見匪革亂源曷淸多難帝告庶邦式是典懿元侯顯父戚臣宗支正乃封圻予一人是毗凡曰附城罔爾俾之畜兵厚賦靡爾得私毋凶而國作福作威天子有命疇敢不秪子孫承承惟萬世規

憲古二章章十六句

大鹵王師討晉罪也

冀州之疆粵惟大鹵俗忮而尃地阨而固協比幽都蕩揺邊圉三垂旣夷凶威弗沮帝禦六師百萬貔虎剪其附庸至於城下鋒鏑始交梯衝如舞蠢爾孱王請附降伍我士奮揚願究吾武皇帝曰吁念彼黎庶匪鯨匪鯢復爲王士晉郊旣平九區以寜陳功太廟告假威靈在昔武王於商觀兵維我藝祖亦旣【一作勤】於徵匪貸晉罪俟厥貫盈聖作聖繼巍巍相承皇矣二後功莫與京大鹵二章一章二十二句一章十四句

帝籍修故典也躬耕以勸農焉

帝籍於郊典儀具陳務農以訓供祀以勤祀在於誠曁厥庶民千甸有制飭哉惟寅帝賚髙年式宴且喜種種黃髮族立而議我生艱難暴亂以繼耳狃金鼓目狎戎器皇其我圖親講農事有子有孫力田孝悌鼓舞至仁薰焉如醉

帝籍二章一章八句一章十四句

庶工任賢也

帝咨庶工疇其輔予俊乂以登厥勞乃圖匪忘舊勲匪賢勿兪巍巍衮臺盛徳以居任賢伊何昌言是庸勉告爾猷罔卹乃躬豈無狷辭怫於予衷予不爾疵爾無面從始時從官戎容揚揚今帝左右儒冠煌煌朝廷以尊文物典章得人之盛奕世重光

庻工三章章八句

帝制北方請盟也

帝制萬邦罔有弗賔蠻夷戎狄羈而弗臣威格三方稽顙獻珎單於革心願交使人帝謀公卿列侯庻校鹹曰彼心暴戾陰狡旣擾我疆復利我寶無若利兵襲其還道皇曰有眾予實念玆戰無必勝矧其歸師借曰大獲疇能盡之俾益余醜毒我朔陲乃兪其盟北州以綏在漢世宗抗威北戎暴農算商經用弗充中土震騷漢南始空降及後世猶稱厥功於穆聖老徳無與偕匪勤於兵北人遂來逮是三紀逺俗以懷生民休息鳴呼仁哉帝制五章四章八句一章十句

皇治卹刑也帝仁於用刑在位者以寛卹爲治焉

皇底其治欽哉惟刑在疑而宥罔察爲明愛怒弗肆孰爲重輕毋一弗辜惟典之平前世理官倚法以刻匪彼爲仇蓋曰任職今之蔽獄務正其辟鑑於前人繄我仁徳皇徳在仁寖而成風公侯卿士靡不率從麛卵萌生咸保厥終不鄙其天樂哉融融

皇治三章章八句

太平封祀告成功也

噫太平無象兮世烏得而知維盛徳可迹兮其封祀之儀東岱宗兮西汾睢禮上帝兮賔地只皇有徵兮吾民以嬉皇有祈兮吾民是私天敷佑兮俾皇之釐億世永寜兮無疆之基

太平一章章八句

兩宋名賢小集卷十八

欽定四庫全書

兩宋名賢小集卷十九

宋陳

思編

元陳世隆補

艸堂集

魏野字仲先陜州人母夢引袂於月中承兔而生嗜吟詠不求聞達居州之東郊鑿土屋方丈曰樂天洞彈琴其中歌嘯自得性不喜巾幘見賓客惟紗帽白衣出則跨白驢眞宗聞之累徴不起卒年六十詔贈祕書省著作郎

上澥梁潘學士十韻

盡繼祖風流其如鬢未秋石渠陳表讓山郡折資求舜禹城分界神仙嶽映樓淫祠隨處毀學校逐鄕修密疏多親寫狂詩少自收通宵營有樂度歲獄無囚酒席圍紅粉鹽池照碧油藥同方士煉壺共野僧投瓦礫今徒獻瓊瑤舊未酧幾多懷抱事欲去復遲畱

寄逸人陳孟

姑射山前住朝昬事若何鑪消文火疾琴斷武弦多絕粒身彌健酧杯性轉和相思與僧約春暖杖藜過

詠懷

道心𨿽博愛遇物忽難兼樹更因巢惜云曾爲月嫌酒中寧有感詩裏覺無厭漸老成何事疏慵病轉添

贈安邑知縣方寺丞

尋常少往還門靜似居山書爲傳家祕琴因國忌閒坐衙更鶴氅行樂到禪闗約我休官後鄰居竹樹間

嵩嶽十四韻

東西南北嶽峻極盡難羣有感生賢相無偏象聖君四方觀王气萬壑絕妖氛影入周公側聲曾漢後聞民居依巨防敕祭答殊勲洞府髙低接都城左右分煙蕪巢父水嵐濕許由墳頂濶星難轉巖髙日易曛薜蘿藏隠逸瀑布濺耕耘帝籍頒辛讀天香附廟焚石危名啟母村古號將軍獻壽臨雙闕呈祥出五云將仙存舊迹封禪表遺文終待移家住摩挲不厭勤

謝益州同理劉大著寄惠笻竹杖

𨿽勝斑竹與紅藤絕逺羸軀豈易憑爭得化龍歸錦水老身騎去見心明

和孫虞部見贈

朝客惠詩牌山人愧不才旱田春雨過暗室夜光來燈下吟三復琴中鼓數回性愚非賜也微防尙難猜

和陳推官見贈

白髮朱衣好寫眞鶴行佐幕異常倫勘書幾見招閒客斷案常思出罪人棠樹政聲僧說逺蘇臺實錄世傳新仍知公退無餘事惟只焚香禮北辰

張生示餘味菊詩且古之作者遲晚之意頗同體狀之功未盡因書一絕以答之

正當搖落獨芳妍向晚令看露然還似六宮人競怨幾多珠淚濕金鈿

送薛端公赴石蜀均輸兼呈同理劉大著二首

金魚新躍綉衣邊暫委均輸出劍闗九折路危驄馬快一方塵靖木牛閒諸侯迎送威風下赤子歌謠喜气間更羨錦城劉大著海棠花裏恣追攀

旌斾悠悠出陜時白頭人送倍依依蜀川尙憶蒲盧政蠻洞先驚獬豸威祖席香濃花未老行廚味簡筍初肥公餘若薦相如賦郫縣梅山好發揮

貽不出院眞公

閉戶頭初剃今來巳白頭五侯堂上見四海定中游鑿井還臨砌栽松欲映樓人間思慮絕擁衲任經秋別後卻寄三門發運卞寺丞兼簡臧推官

共泛樓船去臨流羨送君煙中旗不見風裏樂猶聞李郭情堪並荀陳事豈分歸來村路上特地愴離羣

送劉大著赴任益州同理

金口親除向錦川一般監郡最榮遷從來才巳欺鸚鵡此去寃應雪杜鵑迎接僧攜笻竹杖歌謠民寫浣花箋移風定不妨吟笑絕唱宜磨玉壘鐫

晨興

夜長乞待得晨興耽睡童猶喚不應燒葉鑪中無宿火讀書牕下有殘燈臨堦短髮梳和月傍岸溪云洗帶冰料得巢禽翻怪訝尋常日午起慵能

酧和知制誥孫舍人見寄

也知皇宋足名人至論誰教繼後塵巳見世傳元相制將聞詔寫白公眞紫薇星宿𨿽潛望紅藥階除豈易親野客多慚惠佳句彊酬應信費心神

送紫微孫舍人赴鎭長安

長安千古帝王城鎭選詞臣自聖情三字帶來天上貴雙旄擁出世間榮朱衣尙列神仙步紅藥猶吟雅正聲預想前春遊賞處九龍池上百花明

和郡侯詠雪

時節初過打獵天山河一色曉漫漫梁王宴罷尊猶濕謝傅詩成墨未漧筆硯牕間寧覺夜管弦堂上豈聞寒須知祥瑞同霖雨莫把梅花桞絮看

謝孫紫防同郡侯石太尉見訪

誰共東郊訪懶魁一時文武盡奇才朱衣列到柴門住皂纛隨穿竹徑來乍照兒童戈似雪忽驚猿鶴皷如雷眼看兩地翺翔去溪上無因更接陪

詠菊

榮𨿽同雨露晚不怨乾坤五色中偏貴千花後獨尊馨非慚黍稷采合勝蘩蘋蛺蝶寒猶至鷦鷯靜亦存味堪資玉鉉光欲奪金罇帶霧藂猶密經霜艷更繁砌虫侵有路梁燕識無門薜荔宜求友茱茰好結婚栽培勞婢僕服食教兒孫易犯方先哲難爲繼後昆敗莎承亞朶落葉擁纎根𨿽異皇家瑞寧孤白帝恩延齡仙訣著應候禮經言不與羣芳競還知我避喧

上知府石太尉二首

陜城天險枕河湄茅土眞風勝暫知云露𨿽頻沾虎節雪霜全未染虯髭白霓放作軍中練紅袖行爲帳下旗公暇不妨遊賞外佐僚時得一篇詩

功名早歲立艱難今日堪消費百般婢僕出來皆會樂兒童生下便爲官實封萬戶應方足密賜千金旋巳殘暫輟坐棠閒豹略尙嫌拘束動嗟嘆

送三門發運辛寺丞赴闕

山河仗忠信盡室去安然白浪爲行路紅旗認坐船禹門辭有燕隋桞到無蟬豈羨乘槎客風流帶管

防小渠

分得前溪水縈紆繞砌流淸汵𨿽可樂嗚咽不闗愁靜稱浮花片閒宜泛酒甌卻嫌川上看時復有沈舟

寄河中田沃兼呈李瀆徵君

未遂去蓬瀛閒居在舜城七絲調似性萬卷記如名下榻畱山相敲門認竺卿中條與太華牕裏見崢嶸

送唐肅察院赴東川提刑

按察東川十四州幾多山水似蓬丘淸時應喜無寃雪贏得乘驄到處遊

薛田察院洎壽師同宿三門開化院

繡衣蕙帶方袍客身計𨿽殊性共閒同宿河心山頂寺數宵無一事相闗

寄王谷推官

登科二十載佐幙尙如初官爲詩磨折家因酒破除靑山應懶補白髮想慵梳別後長相憶何緣得共居

值雨宿諤師房

信步閒遊處妨歸路豈賖因琴避山雨和鶴宿僧家語直非闗酒眠遲不爲茶共論塵世裏夜亦事如麻

送王希赴任衢州判官

秋江四十有餘程稱作紅蓮泛去情從闕到州堪羨處船中坐臥看山行

和江南提刑王國慱見寄

欲寫情懷難一一擬尋山水隔千千輸他吳越閒鷗鷺朝夕常親畫舫前

送閠上人南遊

山水興如燒難畱住陜郊五湖攜磬去幾夜在船敲犀迹來沙岸蟬聲起樹梢南方未回日何處暫編茅

聞王衢王辟登第因有寄賀

人間第一榮初得好科名萬乘登樓看三臺讓路行搜羅空艸澤宴會敵蓬瀛榜眼兼衣鉢偏依野客情【衢爲榜眼辟爲衣鉢】

送宣筆與成都同理劉大著

宣城防筆眞堪愛蜀邑花牋更可誇雅稱風流劉大著閒時題詠海棠花

同晦上人遊羨陂

羨陂寒水碧溶溶野客江僧望不窮更值晚來風雨歇終南一半浸波中

還何學士詩集

魏也非商也防言豈易窮看𨿽許朋友寫不倚兒童合在龍圖上難畱蝸室中因思持納處還浦與珠同

送髙僧歸靑社

去指滄溟畔來辭翠靄間程遙過鳯闕家近見牛山紅葉飄行色淸溪照別顏蹇驢看上處拄杖出柴闗

聞孟周下第

乙巳暮春天端居忽愴然一名傷祖聖三牓作遺賢我自空彈指君誰可比肩何由消此恨獨坐落花前

送孫磻西遊

貧居勝富貴況復是貧遊前路誰靑眼髙堂母白頭春山晴望好隴水夜聽愁早作歸寧計歡逢莫滯畱

詶閠師見贈

絕唱和難繼因之久滯淹隔年詶不得終日誦無厭曬曝偏防蠧收藏別著籖偶吟聊報謝遲拙莫相嫌

兩宋名賢小集卷十九

欽定四庫全書

兩宋名賢小集卷二十

宋陳

思編

元陳世隆補

艸堂集

詠竹杯珓子

誰識破筠根還同一气分吉凶終在我翻覆漫勞君酒欲祈先酹香臨擲更焚吾嘗學丘禱嬾把祝云云

喜懷古上人見訪

隔嶺僧來宿閒同倚石樓漏聲過半夜月色近中秋雅道元須到權門險莫遊此心方共識明日更相畱

村居述懷

布褐楮皮冠朝昏信自然眼明山雨後髮亂晚風前鶴病生閒惱僧來廢靜眠自知慵嬾性至死豈能悛

上知府鮑少卿

五福三朝客同年想少存立功從太祖臥理見曾孫易進同仁政難休爲帝恩權臨二陜重官處九卿尊煙翠甘棠樹風淸畫防門四民潛遂意百吏動驚魂不病輕丹竈無愁鄙酒尊出衙淸道路在宅素盤飡上馬身猶健看書眼未昏獄空時擁斾多謝到山村

懷寄河中表兄李徴君

蒲津棠樹兩閒人我恐虛名帝亦聞三世往還爲近戚一時遞互喚徴君𨿽同閉戶辭丹詔尙阻連牀臥白雲苦恨中條鎭相隔老來離使轉紛紛

送鮑太監赴闕

紫詔徴黃下碧虛棠郊人送去何如深疑我後尊三老未許伊川學二疏到想煙霞侵幾杖行愁花雨滴圖書歸期野客難陪從空有吟魂逐後車

依韻和長安龍圖陳學士登熈熈臺之什二首

鶉野龍圖陳學士迎秋登眺稱英奇一聲玉筦風流處百尺金臺雨霽時云近上淸爭縹緲山連太白鬭參差碧紗他日愁多少籠得園園寺寺詩

臺號熈熈倚半空新秋景少與春同朱衣吏列登臨處百二河山一望中

謝大著劉煜寄惠玉牋

皎潔分明如我鬢捲舒方正似君心三千里外情多少一幅眞堪值萬金

送王國博赴江南提刑

聖主憂民意過於君自憂一麾常自選八使更親求車馬皆新賜江山半舊遊蠻斿飄後騎水弩下先舟貧愛憐吾道寛思雪楚囚莫忘相送處村店凍溪頭

陪畱臺李學士筵上賦得文石酒杯得杯字

知自何山得磨礲作酒杯斟疑五色動醉認一拳開窪似泉舂出防如蘚漬來主人心朴素愛惜過瓊瑰

貽司馬池

年少老成人林間訪我頻文𨿽如貎古道不似家貧題柱寧慚祖甘時不爲身鼇山將首冠莫嘆尙沈淪

寄贈洛下達三藏

曾攜瓶錫到靈山古寺歸來洛水邊新譯經文傳北闕舊遊詩句在西天鑪中香想十方試籠裏燈應數世傳別有空門難繼處宋尙書序本師編

寄長安孫紫防

帶掌絲綸出鎭時樂天當日未如之九遷官職光鷗鷺百二山河壯虎貔漢殿舊題司馬賦秦樓新唱舍人詩相思大欲相尋處酒戶如何敵酒巵

依韻和益州同理劉大著喜與運使薛端公相見之什

錦川風物似蓬丘運使詩流壓大流五色雲中題寺觀四時花裏按軍州棠交野客空遙羨蘭省才郎稱共遊縱使謫仙今復出難陪唱和卻應愁

依韻和詶晦上人見題所居

陋巷西鄰召伯祠入城流水透疏籬雨來石室琴先覺春去松庭鶴不知薜荔交加侵甕牖莓苔斑駁繞盆池艸堂近日尢增價添得湯休二首詩

送王田宰靑石縣【田字伯元】

陶潛但植當門桞潘嶽惟栽滿縣花爭似伯元靑石去教民先只種桑麻

書三門開化院琳師房

四邊浪打山疑動寺在半空山頂頭繞檻門牕多晝掩應嫌坐臥見沈舟

送王祕丞利通倅閬州

想到行仁政民間豈復言寃思雪蜀魄哀欲弔巴猨山水州城僻煙嵐徑路昏遙思上事日正值海棠溫

暮春郊居懷李安

艸屋松篁杪寒多市井間嚴風生北戶愛日落南山下第人何處棲林鳥自還琴罇𨿽在側難以解愁顏

送王大博知榮州

莫嘆迢迢逺帝京且憐叱馭繼家聲歌鐘竟出棠郊送鼔角應過劍閣迎防葉帶風驚玉勒梅花和雪照紅旌下車遙想無餘事政譽遙同在陜城

依韻和李安見寄

三舉休嗟尙陸沈獻書巳得帝知音燒殘灰燼香分玉披盡泥沙始見金思苦任成潘嶽鬢道窮莫動孟軻心公車再召應非晚疏嬾尢難卜訪尋

劉煜大著忽惠雅章喜懼交集輙增二詠聊以贈詶

東觀劉郎一古儒等閒簡帖類經書論交不棄如雲客並馬常容似雪驢蝴蝶夢魂知有據鳯凰詔命想無虛翻愁旦暮西垣去難伴王維宿直廬

送薛堦迎靳察院

知心人去野人孤猶賴時時見鳯雛病裏鳯雛辭又去老身縱健不如無

又次前韻兼乞鶴

君去華亭鶴又殂眼前空見眾禽雛欲憑轉乞爲閒伴許史多情許我無

咸陽道中作

渭水凍無波終南翠色多雨臨殘照霽客向故城過驚雁逺猶叫牧童寒不歌心愁人不會謂我欲如何

送孫狀元監丞赴闕

詔命𨿽殊異行裝亦等閒蓬壺如得路藜杖似歸山赴約過松嶺辭家到竹闗從玆位淸峻野客轉難攀

暮秋懷王專臧奎王衢三從事

舊友各西東閒思興莫窮盡居花幕下獨在竹林中白屋貧𨿽異淸宵夢想同吟余遙望處寒雨正蒙蒙

送石太尉移鎭許昌

厭居棠樹逺京師新自飛章白玉墀許郡虎符依口得涼州龍節逐身移離聲銀字調家樂行李金函鎖禦詩想到卽徵歸密地金波亭上不多時

送司馬池歸夏臺

芳艸垂楊弄色初中山酒好想躊躇他時駟馬乘如祖莫忘今朝跨蹇驢

雪行

溪南一向幾多垂欲詠終難比並伊應似彤庭將禦試麻衣羣見折腰時

哭岐賁從事

君喪重堪悲才髙位竟卑寄孤偏屬我知巳更求誰祭徳宜修廟傳名不在碑何人與爲傳願錄野人詩

送懷古上人遊錢塘

正當搖落日忽憶向江天猿避經行路鷗隨入定船袖攜詩卷重杖揭鉢囊偏約我湖心寺相尋結白蓮

悼鶴

誰折仙禽足經旬至枉終讐宜天與報恨使我難窮風月猶疑慘園林頓覺空殷勤親起塜只在艸堂東

送王國博赴江南提刑三首

江南按察去如何詔勅𨿽然密賜多不斷仙舟來往處狎鷗載鶴聽漁歌

江南刑省致時和十郡應從宴樂多自有山迎兼水送淸音不斷勝淸歌

江南大半舊經過君稱心多我恨多好景阻陪遊賞處空縈老病動悲歌

送李安赴舉

野客獲何陳賢侯首薦人俗流寧肯餞良璞不嫌貧棠樹離偏曉函闗過巳頻花時好消息佇聽向溪濱

醍醐鳥

解題兼解酌啼處靜堪聽林下𨿽沽酒人間最獨醒石泉窺認甕花露飲爲瓶翻笑耽杯者還應損性靈

寄贈知洋州李澤屯田

一種分符命最優翠防深處是洋州白雲繞坐疑山相紅斾隨行表郡侯禪定僧宜陪靜話音聲鳥稱伴閒遊更輸屬邑錢希聖四季花前共唱酬

三門與臧奎推官聫句題東樓

二陜三門境【奎】江城想未勝【野】早衙連廟鼓【奎】夜市雜船燈【野】乞任多朝士【奎】忘歸有海僧【野】東樓仍更好【奎】欲去又同登【野】

兩宋名賢小集卷二十

欽定四庫全書

兩宋名賢小集卷二十一

宋陳

思編

元陳世隆補

艸堂集

書逸人兪大中屋壁

羨君還似我居處傍林泉洗硯魚吞墨烹茶鶴避煙閒惟歌聖代老不恨流年每到論詩外慵多對榻眠

送文兆上人南歸

油油成獨自誰滯復誰催住笑云無定歸嫌水不回瓶惟添瀑布杖只卓莓苔如此眞行腳余堪我靜咍

述懷

東郊魏仲先生計且隨緣任嬾自掃地更貧誰怨天有名閒富貴無事小神仙不覺流光速身將半百年

和宗人用見寄

兀坐幾忘形柴門夜不扄稔憐丞相雨瑞愛老人星妻識琴材料童諳鶴性靈逺山延頸望疏竹枕肱聽祖業存圭竇年支有茯苓閒身寄精舍狂迹在旗亭飬藥依丹訣嘗茶驗水經何時得相見靜話向松庭

送進士孫磻赴舉

半生飬鈍向棠郊此去深宜奪錦標莫嘆遷鶯方出谷卽防一鶴迥衝霄送詩吟恨冰生硯別酒攜從雪濯瓢驢蹇童羸山路險他時貴不防今朝

送王辟太傳赴闕呈劉正言

吟坐俱頭白分攜重愴情才堪親帝座貧不似官行曉霧迷山徑秋霖破驛程惟應劉小諌到闕喜相迎

酬和提刑王國博見寄兼謝惠竹簟

召伯城邊勞夢想滕王閣上動詩心閒思巳隔江山逺老別防堪歳月深三徑出稀靑艸合雙眸望久墨花侵翻嗟珍簟𨿽蒙寄早晚同將坐臥吟

寄贈西川禦史薛端公益州同理劉大著陜路運使臧殿院梓州提刑唐察院

四賢同在兩川時不獨民間鬭察防蜀魄血流啼亦少巴猨腸斷叫應稀文君酒防停紅斾神女雲從惹繡衣雪盡沈寃題盡景齊防詔向十州歸

送薛奎殿院赴闕

謫監陜郡滯賢才淸雪忻將紫詔開緩步未親龍扆去回車願擁隼旟來辭家得得過山徑送合迢迢到栢臺秋霽山川行色好乘驄防蹇恨難陪

薛殿院將赴闕先歸絳臺迎覲

不妨赴詔暫歸寧躍馬惟消兩大程七十嚴君千萬里防衣爭似繡衣榮

謝孫大諫惠茶

盧仝曾謝諫官茶枉作長歌任過誇爭似君今相惠者分從京口送村家

贈華山何學士致仕

累表乞眠云明君始許君三峯同鶴住半俸與僧分益壽藥難得朝元香自焚承家多令子冠蓋世紛紛

依韻和馮亞見贈

君向城中住淳風想獨還相逢多解夢不見少開顏期約同尋藥商量共買山羨余庭際石重疊蘚防斑

贈薛田察院兼呈劉大著

居喪貧禦史家近亦難歸卻恐詔起復如何贖繡衣僕夫潛去盡親友頓來稀惟有劉東觀時時扣掩扉寄贈河中孫大諫兼簡劉大著李瀆處士

暫出皇州路不賖莫同夢得動容嗟雙旌況鎭重華國五府猶爲大尹家劉曜卿方知屬邑李長源舊寄生涯【劉煜字曜卿李瀆字長源】相逢應是星頻聚豈獨河山勢可誇

和詶孫大諫見訪之什

冬日開門忽似春溫顏和气接如親貴能尙故尋村叟醉誤猶呼作舍人茜斾穿林行蘚上椹袍拂石坐溪濱仍畱雅詠酧𨿽晚每防長先整角巾

送賈注歸蜀

將爲千名入帝都卻言歸隠蜀鄕閭水拋丹桂辭京輦深入靑山待板輿囊裏幾般仙藥艸杖頭數卷道經書相門親友欣相羨富貴終難復舊居

長安龍圖陳學士寵示重陽日翠防樓上見覽拙詩之作兼蒙寄翠防樓長樂亭二記各述一絕紀而謝之

京兆重陽大尹家翠防樓上賞黃花秦娥應是停歌吹防我詩狂到日斜

翠防樓

斗城誰建翠防樓富貴陳家小狀頭和記從今爲四絕鳯毛玉筯與銀鉤

長樂亭

長安長樂古來坡新創離亭景致多從此祖筵休別唱記中自有斷腸歌

和夏臺知縣李尙賢殿直見贈

咫尺縣前山陽城舊掩闗兩衙公務靜三載使星閒雲入司房暗苔侵界石斑曾爲攀桂客多謝訪林間

送王專著作之任犀蒲

西川宰字選淸彊東觀修文輟佐郎濯錦江邊趨郡府浣花溪上問封疆半年訟必消民境數月歌應徹帝鄕百里舊聞風物好公餘遙想入篇章

送張子臯推官赴闕

閒想何人得似君泛蓮難滯五侯門風淸自是神仙客雅淡誰知將相孫寒籟忍堪飄別曲秋霖那更灑離魂靑春漸上靑雲去後會應難向水村

次韻和酧洛下宋京見寄

聲名獨步向西都主將風騷敵亞夫洛泛應隨釣叟龍門遊想領生徒公車未召身猶散相府深知道豈孤可惜春時還不見眼前花卉漫芬敷

知府石太尉閒抱瑤琴榮臨圭竇燒筍供膳刻竹題名因成二絕紀而謝之

分茅人忽到茅齋踏破溪邊萬防苔卻恐歌鐘喧靜境隨軒只背古琴來

筍就林燒厭八珍煙爲翠幕艸爲茵功臣名姓畱何處自把金刀刻翠筠

池上閒詠

防物滿池塘閒防向夕陽艸虫腰盡細水鳥嘴多長科斗漁翁字芙蓉野客裳詩成堪寫處蓮葉碧牋香

送縣宰王希之闕下

到任預憂替替歸貧類初離情似芳艸逺道逐徵車遺愛還畱記行裝只擔書將來好官職願載此間除

寄唐異山人

不見琴書友相思二十秋能消幾度別便是一生休未得云迎步還應雪滿頭何時各攜杖竟去防嵩丘

送王祕丞赴闕

詔下儒中選將臣眾推何處避君恩圖書官職人間美斧鉞威權閫外尊蘭省交朋迎敵願棠郊寒士送消魂功成佇聽居藩翰肯憶漁樵在水村

和薛田察院詠雪三首

林間踏去宜沽酒石上收來好煮茶除卻子猷當此景髙情偏憶戴逵家

七字空吟六出花與君無酒只烹茶門前俱絕行蹤迹還似袁安臥在家

密壓溪云入戶斜照開睡眼不須茶誰言落處無偏黨牽率詩家壯酒家

送趙推官赴王太尉辟命

舊友惇詩將邊城辟去初坐籌銷劍防行李減琴書戎帳應先遁屯田想未鋤蕭闗迎有騎瀚海食無魚家道寧思慮軍容紀慘舒唱籌戎幕靜登眺戍樓虛馬飲沙河濁蟬鳴隴樹疏佇防歸闕日官向粉闈除

新栽葦

臨砌復臨流栽初尙未稠長因帶風雨逺似在汀洲靜閣宜紅蓼閒樓稱白鷗前春應更好江上夢潛休

送王太博出鎭桂林

主上求人鎭大藩桂林𨿽逺莫嗟嘆薛能嘉樹非眞命韓愈朝陽是謫官甘雨將沾蠻艸潤仁風先掃瘴煙殘龍鐘不得相隨去願寄州圖枕石防

謝何學士王專推官王道士同見訪

閒離錦帳戴紗巾誰送東郊訪隠淪舊在幕中珠履客新遊門下羽衣人掃苔𨿽是開三徑采薇何由致八珍太史應還憐纒次郎官星犯客星頻

經嵩陽廢觀因有戲題

嵩陽多廢觀欲驗少碑文地屬村夫子苔漫石老君艸生泉更浸松老燒猶焚欲問神仙事悠悠空白雲

送馮介迎覲

離聲無管弦空把指頻彈惟子猶爲客何人不作官前程貧豈易後會老期難想拜髙堂下麻衣淚始幹

送無用上人歸中條

迢遞中條寺秋尋防險途履蹤臨水有錫影入云無像閣分秦樹經牕見舜都我曺題壁處閒防想躊踟

秋夜與陳孟話別

艸堂燈暗雨蕭蕭欲話分攜重欝陶何事琴中猶怨切淒涼調裏鼓離騷

寄盩厔知縣解且著作

盩厔樂天初任地此時君又繼多才閒應時到遊仙寺石上題詩拂緑苔

兩宋名賢小集卷二十一

欽定四庫全書

兩宋名賢小集卷二十二

宋陳

思編

元陳世隆補

夏英公雜詩

夏竦字子喬江州徳安人以父死事補官眞宗朝舉賢良除光祿丞仁宗朝累擢知制誥拜同中書門下平章事封英國公後攺封鄭卒贈太師中書令諡文莊有集

上元觀燈

魚龍曼衍六街呈金鎖通宵啟玉京冉冉遊塵生輦道遲遲春箭入歌聲寶坊月皎龍燈淡紫館風防鶴焰平宴罷南端天欲曉回瞻河漢尙盈盈

題江州琵琶亭

流光過眼如車轂薄宦拘人似馬銜若遇琵琶應大笑何須掩淚濕靑衫

詠牡丹

紅芳爭並蕚湘葉競駢枝彩鳯雙飛穏霞冠對舞遲

應廷試

殿上衮衣明日月硯中旗影動龍蛇縱橫禮樂三千字獨對丹墀日未斜

靑箱雜記云夏試制科廷對出楊徽之見其年少遽邀與語曰老夫他則不知惟喜吟詠願丐賢良一篇以卜他日之志夏忻然爲書此作

天臺道中

驅馬天臺路悠悠漸向晨雲開忽見寺山盡偶逢人細雨疎篁長微煙古木春行行遙驛道落吹起輕塵

石梁

斷澗橫幽石蒼蒼古木陰敧危接山腹迢遞過云心峭壁峙千仭飛流下萬尋秦人若驅策蓬島路非深

觀藏珠

敏手機心頗自安遮藏有路巧千般主公當面無因見只怕傍人冷眼防

按詩話云丁晉公爲玉淸昭應宮使夏公爲判官一日賜宴齋宮優人有雜手藏擫者丁請夏公賦詩詩云舞拂桃珠復吐丸遮藏巧使百千般主公端坐無由見卻被傍人冷眼防

再徙西都詠靑雀寄張升諫院

弱羽傷弓尙未完孤飛誰敢擬鴛鸞明珠自有千金價莫爲遊人作彈丸

贈術士張介南歸

上公詩筆千金重【時呂許公王沂公皆有詩】逋客歸裝一舸輕莫到靑山更招隠且畱明哲爲蒼生

詠燕雀舉示胡旦

燕雀紛紛出亂麻漢江西畔使君家空堂自恨無金彈任爾啾啾到日斜

按詩話胡旦秋監性褊躁居襄陽夏英公常師事之及公貴達胡尙以故舊眡公公出鎭襄陽時一造焉一日謂公曰讀書乎曰郡事少暇比只作得燕雀一詩因爲誦之胡自是少戢

廣農頌

皇哉惟聖躬提天柄億兆歸心三農洽慶廣我田事肇修稼政乃置官民乃頒號令號令惟何分條建規恩斯懋斯流冗攸歸官名維何啟職庀司訓之導之播種維時民曰勤止服田力穡晝爾於耕宵爾無斁千耦偕飛百谷咸植旣藝浮鹵越經封洫官曰蒞止糾力勸能痔我錢鎛疏我溝塍乃能灌漑爰相丘陵污萊以辟遊惰用懲赫赫聖謀有作咸覩畎澮四溟井疆九土沃野萬里縱橫其畆擁耒成林灑流降雨陽春如膏原隰如鱗我稼旣華六合生云稻粱黍稷萬井龍文同我婦子或耨或耘八月其獲乃登爾稼滯穗棲原餘糧厭野盈溢京庾流衍方夏式歌且謠土金同價百姓足矣君孰不足三百之同九年之畜八蠟旣通五禮咸穆藏財於民所寶惟谷君哉君哉樂事訓農炎帝之教后稷之功方我王度明而未融臣之頌之永矣無窮

出守杭州寄執政二絕

造化平分荷大鈞腰間新佩玉麒麟南湖不住栽桃李擬伴沙禽過十春

海雁橋邊春水深略無塵土到花陰忘機不問人知否自有沙鷗信此心

靑雀

靑雀孤飛毛羽單卑棲豈敢害鵷鸞明珠自有千金價莫爲他人作彈丸

國淸寺

穿松渡雙澗宮殿五峯圍小院分寒水虛樓半落暉葉從金地下云向玉京飛欲問西來意誰傳智者衣

桐栢觀

鳥道寒藤結洞門蒼蘚深樓臺在山半松檜出云心土防春長在峯髙月易沈羽衣祠太乙香冷石壇陰

赤城

丹壁排空疊防虹上眞應此駐靈蹤煙沈曉日明孤頂云破餘霞出半峯巖下法師曽伏虎洞中天子屢投龍他年翠蓋東巡狩玉牒終須受大封

三井銘

石罅山半三井如鑿圓不可窺深不可度亂澗四入飛流外落墮石不盈驕陽不涸冷激松檜碧混崖崿山靈所衛神物攸托簫鼓一鳴雷雨間作

兩宋名賢小集卷二十二

欽定四庫全書

兩宋名賢小集卷二十三

宋陳

思編

元陳世隆補

元獻詩槁

宋庠字公序安陸人舉進士開封試禮部皆第一歷官左正言郭皇后廢庠與禦史伏閣爭論坐罰金久之知制誥累遷翰林學士帝遇庠厚且大用矣庠初名郊李淑恐其先已以奇中之言曰宋受命之號郊交也合姓名爲不祥帝弗爲意他日以諭之因攺名庠寶元中以右諫議大夫參知政事庠爲相儒雅練習故事與呂夷簡論數不同凡庠與善者皆指爲朋黨如鄭戩葉淸臣等悉出之乃以庠知揚州未幾以資政殿學士徙鄆州進給事中慶曆中範仲淹去位帝問宰相章得象誰可代者得象薦其弟祁帝雅意在庠復召爲參知政事帝嘗召二府對資政殿出手詔防以時事庠曰兩漢對防本延巖穴艸萊之士今備位政府而比諸生非所以尊朝廷請至中書合議條奏時陳執中不學少文故夏竦爲帝畫此謀意欲困執中也論者以庠爲知體明年除尙書工部侍郎充樞密使皇祐初拜兵部侍郎同中書門下平章事集賢殿大學士饗明堂遷工部尙書三年諫官包拯奏庠不戢子弟又言在政府無建明乃以刑部尙書觀文殿大學士知河南府後徙許州又徙河陽遷檢校太尉同平章事充樞密使封莒國公禦史言庠昏惰乃以河陽三城節度同平章事判鄭州徙相州以疾召還英宗卽位移鎭武康軍封鄭國公以老請出判亳州庠所至以愼靜爲治及再登用沈浮自安晚愛信防子多與小人防禦史呂誨請敕庠不得以二子隨以司空致仕卒年七十一贈太尉兼侍中諡元獻帝爲篆碑曰忠規徳範之碑庠自應舉時與祁俱以文學名擅天下儉約不好聲色讀書至老不倦善正訛謬嘗校定國語撰補音三卷又輯紀年通譜區別正閠爲十二卷掖垣叢志三卷尊號錄一卷別集四十卷天資忠厚嘗曰逆詐恃明殘人矜才吾終身弗爲也

二月

二月尋芳已有期橫來風雨固難知潤添水榭千波凝寒勒林花下日遲曉匣气昬鸞不舞寶弦聲縱夜頻移傷春遺恨君須會重暖山鑪釂玉巵

重展西湖

緑鴨東陂已可憐更因云竇注西田鑿開魚鳥忘情地展盡江湖極目天向夕舊灘多浸月過寒新樹便畱煙使君直欲稱漁叟願賜閒州不計年

寄子京

八年三郡駕朱輪更沗鴻樞對國鈞老去師丹多忘事少來之武不如人車中顧馬空能數海上浮【一作逢】鷗想見親惟有弟兄歸隠志【一作去】共將畊鑿報堯仁

閠十二月望日立春禁中作

閏歷先春破臘寒防花金勝寵千官冰從太液池邊動桞向靈和殿裏看瑞气因風生禁仗暖暉依日上仙盤須知聖運隨生殖萬國年年共此歡

落花

一夜春風拂苑濇歸來何處剰淒涼漢臯佩冷臨江失金穀樓危到地香淚臉補痕煩獺髓舞臺收影費鸞腸南朝樂府休賡曲桃葉桃根盡可傷

答葉淸臣

紙尾何勞問姓名禁林依舊玷華纓欲知七略稱臣向便是當年劉更生

玉蘂花

唐昌觀中樹曾降九天人鸞馭今何許雲英如舊春豈無遺佩者來效捧心顰

歳晏出沐感事內訟

山海有完士希世無良籌偶穿東郭履遂別野人舟不取篆刻賦來肩英俊遊私智甚鳬短塵容若鴟愁備員太史氏補屬富人侯姑學了官事何嘗分主憂日貪斗食利歳感星躔周中都富才彥方駕若龍虯茂先善史漢平津治春秋髙文用司馬格五寵吾丘間濶路逢葛繽紛人召鄒桑羊興賈豎安國出縲囚汲鄭貴交盛徐陳英藻遒況乃天下樞雄雌來九州衣冠徑復道鼓吹出長楸席上萬錢箸橋邊八列騶雍容紱魯玦意气拂吳鉤咨余良不韙瓴甓厠琳璆吹竽昔已濫在梁今可尢臺閣魏舒被風霜蘇季裘有志謝軒鶴無機防海鷗防竢杜陵課誅茅歸故疇

有將獨鶴行都市道上者左右奔迫野態憔悴因成短韻

明心本霄漢此路極喧埃何意鳴臯罷翻同舞市來波臣憂轍涸海鳥避風災寄語昻昻質非君羽獨摧

春夕

暄色蔽孤齋空軒向夕開花低應露下月暗覺云來燭牖輕蛾聚風枝倦鳥猜無言聊隠幾萬境一靈臺府齋歲晏節物感人輙成拙詩上寄昭文相公樞密太尉

處世何常盡值才虛名髙位自驚猜千重浪裏隨流出百尺竿頭試險回衰鬢不徒欺曉雪孤心兼欲伴寒灰嵩陽潁曲風煙接已仗歸云作隠媒

兩宋名賢小集卷二十三

欽定四庫全書

兩宋名賢小集卷二十四

宋陳

思編

元陳世隆補

西州猥稿

宋祁字子京與兄庠同試禮部會諒陰止奏名以祁爲第一庠第三章

獻太后曰弟可先兄乎乃擢庠第一而寘祁第十累遷翰林學士命修唐書書成進工部尙書逾月拜翰林學士承防復除羣牧使卒年六十四祁將終自爲志銘戒其子勿請諡其後張方平言祁應得諡賜諡景文

九日藥市作

陽九恊嘉神期人始多暇五藥會廣防遊肩閙相駕靈品羅賈區仙芬冒煙捨擷露來山阿斸煙去巖罅系道雜提攜盈防更薦借乘時物無賤投乏利能射饔芩互作主參齊交相假曹植謹贗令韓康無二價西南歳多癘卑濕連春夏佳劑止刀圭千金厚相謝刺史主求瘼萬室系吾化顧賴惡石功捫衿重慚唶

思賢閣圖余眞愧而成詠

沗中二千石罷去輙圖眞揆余本完士早蒙善養仁執笏班華位飛綏待邃宸如何金紫服乃裹丘壑身西南一面重朅來駕朱輪牽拙歳再期初無徳在民形象安足紀崖略聊自陳質陋眸子了志泰眉宇伸謂誰彼其子而傳阿堵神爵裏三十八赫赫多名臣瞻前謝前哲垂後慚後人

蜀地海棠繁媚有思加膩幹丰條苒弱可愛北方所未見諸公作詩流播西人余素好玩不能自黙然所道皆在前人陳迹中如國風申章亦無愧云

蜀國天余煦珍葩地所宜濃芳不隠葉並艷欲燃枝襞防分羣蕚均霞防萬蕤淺深雙絕態啼笑兩妍姿絳節排煙竦丹缸落帶垂回文錦官日傳信到邊遲

海防

哆熾風葉張囷皴雨皮厚叢橑列蓋端攢旄注旗首物以稀見珍材緣怪忘醜

枇杷

有果產西裔作花淩早寒樹繁碧玉葉柯疊黃金丸上都不可寄咀味獨長嘆

答朱公綽牡丹

珍蘤分淸賞飛郵附翠籠蹄金防鬢密璋玉鏤跗紅香惜持來逺春應摘後空玩詩仍把酒恨不與君同

贈楞嚴舒公上人

丈室錦城隈庭閒地徧苔飯從香積取花續少林開講晝經殘葉禪宵獨委煤無嫌一時學要是暮云才

將歸二首

逺假西南守三逢梅桞新衰令宦情薄老惜歳華頻郫釀工銷日巴禽巧喚春離家何所恨雁後作歸人云棧短長亭今玆重作經卭崍叱殘馭蜀分使回星旅鬢雙垂雪羈懷一泛萍驪駒在門久此曲若爲聽

長安道中悵然作

三輔古風煙徵驂悵未前山園蓬顆外宮室黍離邊樹老經唐日碑殘刻漢年便須眞隕涕不待雍門弦興亡作今古事往始堪悲宮破黃山在城空北斗移走岡寒兔隠啼戍暮鴉饑灞岸重回首惟餘王粲詩

過惠崇舊居

𨿽昧平生契懷賢要可傷生涯與薪盡法意共燈長遺畫空觀貎殘詩孰補亡神期通一語無乃困津梁

僑居

公宇靜寥寥居然俗意銷屐間誰記齒帶適自忘腰畆首秋殘獲城西日暮樵比來行樂慣隨意度溪橋

春晏宴北園

天意歇餘芳人間日始長落花風觀閣睡鴨雨池塘稍倦持螯手猶殘藍尾觴春歸無所預羈客自回腸

臘後晚望

寒日系難定鳴笳防已休凍崖初辧馬昏谷自量牛漢樹臨闗密隴泉出塞流登髙能賦未風物古堯州

贈淸逸魏閒處士

奕世依巖石褒恩下帝庭姓名髙士傳父子少防星池澑遙通澗家林近帶坰分明詔書意天極賜鴻防

答勸農李淵宗嘉州江行見寄

嘉月嘉州路軻峩接部船山圍杜宇國江入夜郎天霽引溪流望涼供水閣眠愧君舟楫意遂欲濟長川中秋新霽壕水初滿自城東隅泛舟回謝公命賦

齋舫談經後官池載酒行斜陽鳥外落新月樹端生演漾思江浦夷猶繞郡城東轅有遺恨日想物華淸

再遊海云寺作

十里云邊寺重驅千騎來天形欹野盡江勢釀山回園柰濃成幄樓鐘近殷雷斜陽歸鞅促飛蓋冒輕埃

題信相院黙庵

對言方有黙因黙乃名庵庵畱黙不遣一物遂爲三掃泥中防正恐力弗堪自問呵黙者了然成妄談

渡湘江

春過瀟湘渡眞觀八景圖雲藏嶽麓寺江入洞庭湖晴日花爭發丰年酒易沽長沙十萬戶遊女似京都

城隅晚意

寥寥天意晚稍覺並閭閒水落呈全嶼云生失半山牛羊樵路暗燈火客舟還暝思輸鳬鵠歸飛沆漭間

夏日陪提刑彭學士登周襄王故城

聊隨漢使者一止周王城片雨北郊晦殘陽西嶺明野禽呼自別香艸問無名誰復黍離詠但多箕潁情

東晉

倉卒浮江日聲明建號初羣臣讓禁臠上宰制單綀气鋭開桁戰心歡折屐書纎兒競撞壞不念好家居余昔遊雲臺觀謁希夷先生陳摶祠堂緬想其人今追作此詩

仙館三峯下年華百歳中夢休孤蝶往蛻在一蟬空蘂笈防言祕宵晨浩气通丹遺防後鼎林遣禦余風市霧沈荒白飡霞委暗紅峨眉有歸約飛步與誰同

懷古眺望

城闉聊屬眺千古恨悠悠夏享空臺毀韓亡故社畱廟祠旌頴鳯溪水識巢牛春色依林動晨煙傍戍浮庌騶閒自集田鶴叫相求町篠夤緣密川葭靃靡柔櫟虛迷鄭鄙隗路隔軒遊感昔如吾輩曾經幾斛愁

詠史

古有容容福人譏齪齪員生貪巧作奏死戒直如欲重髙門地非論媚竈天詩書大儒冡絲竹後堂防東閣翻芻馬西園竊瘞錢道謀誰執咎戶選不因賢朱鼓成妖日羌雛入賀年須防反室詔終取闔門憐異日讒成錦先時黙似蟬空貽後人嘆流涕掩靑編

覽蜀宮故城作

國破江山老人亡岸谷摧鴛飛今日屋鹿聚向時臺故苑猶霏雪荒池但劫灰頳遺糊處壤闔記數殘枚恨月窺林下悲風覓隴來依城狐獨速失廈鷰裴回廢社才存樹陰垣自上苔有情惟杜宇長爲故王哀

集海云鴻慶院

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇供坐僧飛鉢香園客戲沙吾遊眞艸艸深意屬靑霞

次韻和季長學士正月二十八日出郊見寄之什

雅俗傳祠日年華重宴辰初陽澹江霧小雨破街塵客蓋浮輕吹齋刀儼後陳林芳催兔目原色換龍鱗壤路歌聲雜褠倡舞疊新持杯徧酬客惟欠眼中人

十日宴江瀆亭

節去歡猶在賓來賞更延悠揚初短日淒緊乍寒天霽沼元非漲秋花自少妍蟻畱新獻酎蕙續不殘煙戲鰋衝余藻遊避折蓮流芳眞可惜從此遂凋年

潄玉齋前雜卉皆龍圖王至之所植各賦一章凡得八物或賞或否亦應乎至之之意歟遂寫寄至之

萱艸

修莖無附葉繁蕚攢莛首每欲問詩人定得忘憂否

淡紅石橊

移植自西南色淺無媚質不競灼灼華而效離離實

芍藥

有名見鄭風今賞異疇日采花當采根可能治民疾

蜀葵

紅白相嗣繁色鈍香亦淺相對庭戶間俗尙焉能免

竹

修修稍出類辭卑不肯叢有節天容直無心道與空

菊

纎莖寒始密秀葉晚逾滋芳意君須識羣葩搖落時

芭蕉

不枝惟葉茂無干信中空所以免摧折爲依君子風

官下

東泊驂驔一駐車騩云芣木澹扶疏風經禦防仙遊外野識禆諶艸創余潁谷寒煙仍井邑時門殘日但丘墟兩都大道過從盛不稱支離佩左魚

兄長莒公赴鎭道出西苑作詩有長楊獵近寒熊吼太液歌餘瑞鵠飛語驚邁予輙作一篇

寶樓斜倚闕西天北轉樓陰壓素漣白雪久殘梁復道黃頭間【一作空】守漢樓船塵輕未損朝來霧樹暖才容臘外煙弭節不妨饒悵戀待歌魚藻記他年

寄題相臺太尉韓公晝錦堂

瑞節前驅晝錦身堂成署榜示州民遷鶯賀燕聨翩集嘉樹甘棠次第春漳岸夕波通沼澑魏臺暾日防梁塵君防千古靑編上得意如公有幾人

寒食假中作

九門煙樹蔽春防小雨初晴撥【一作潑】火前艸色引開盤馬地簫聲催暖賣餳天縈絲早絮輕無著防袖和風細可憐鰲署侍臣貪出沭瑉穈珠餡愧頒宣

把酒

歌管嘈嘈月露前且將身世付酡然漫誇鼷防機頭箭不識醯雞甕外天靑史有人譏巧宦黃金無術治流年君看醉趣兼醒趣始覺靈均更可憐

余旣到郡有詔仍修唐書寄局中諸僚

一章通奏領州麾詔許殘書得自隨吾黨成章眞小子官中了事是癡兒昏眸視久花爭亂倦手搔余雪半垂所願弟兄皆傑筆劉生當見汗靑期

眞定述事

莫嫌屯壘是邊州試聽山河說上游帳下文書三幕府馬前鞾靺五諸侯王藩故社經塗國俠窟余風解服仇四十年來民緩帶使君何事不輕裘

擬杜子美峽中意

天入虛樓倚百層四方遙謝此登臨驚風借壑爲寒籟落日容云作暝陰峴井北拋王粲宅楚衣南逐女嬃砧十年不識長安道九籥宸開紫气深

春宴行樂家園

園芿初幹小雨泥飲壺遊屐況親攜身輕早蝶千回舞技癢新禽百種啼乘飲艸茵侵坐軟畏風桃綬向林低陽暉自有畱人意銜照髙樓未遽西

落花

墜素翻紅各自傷靑樓煙雨忍相防將飛更作回風舞已落猶成半面妝滄海客歸珠迸淚章臺人去骨遺香可能無意傳雙蝶盡付芳心與蜜房

將到都先獻樞密太尉相公

再試州旟驗不才卻將憔悴到中臺相車問罷同牛喘大廈成時與燕來今日謀猷須丙魏他年賓客但鄒枚西園聞道餘春在尙及花前防艷杯

和致政燕侍郎舟中寄晏尙書

異時仙閣對三休頓首辭榮動邃旒疏廣故僚供祖帳鴟夷盡室付歸舟側堦生玉懷歡宴列壁圖山代逺遊新句漸髙塵累少紫芝巖曲要相求

送越州陸學士

梅天霞破候旗幹鄕樹依然越絕間挾策當年逢掖去懷章此日繡衣還亭余內史浮觴水路入仙人取箭山牛酒盛誇先墅宴不妨春詔得親班

成都

風物繁雄古奧區十年傖父巧論都雲藏海客星間石花識文君酒處壚兩劍作闗屏對繞二江聨派練平鋪此時全盛超西漢還有淵云杼頌無

二月十八日席上方憶季長未還不同斯樂欲作詩寄之會使者來已有新章今牽聨成篇拜呈上

煙壓西郊雨壓津滿城歌吹爲芳辰江形左右衣畱帶桞色髙低麹與塵暖逼園花迎望密曉催林鳥每啼新知君貪擁光華節未肯樽前共惜春

九日宴射

佳節憑髙駐防旗亭臯霧罷轉晨曦堋間羽集號猿後臺外塵飛戲馬時芳菊治屙爭泛蘂丹茰辟惡徧傳枝明年此會知何處醉玉頹山不用辭

程密學知益州

墀塗晝對別堯蓂細札芝泥襲綬馨三蜀舊臺呼輻寵十連新府夢刀靈云梯霽日明鉤棧雨閣蒼苔蝕劍銘只恐廉歌未厭熒煌歸應六符星

重陽不見菊

蜀地秋髙未擬寒翠苞如粒露華幹重陽已過君休恨畱取金英晚節防

僑居

抱病苦憂幽都城困倦遊身拋禿翁板言入稗家流世路風波惡天涯日月遒危心正無泊時底諭窮愁

入壬辰新歲

五十爲衰始仍餘五歲衰雙眸不明鑑殘鬢已紛絲銅虎𨿽頻剖荷囊信濫持何須依老格先作故山期

罷學士出守還拜承防

十八年前玷玉堂當時緑鬢今蒼蒼傷禽縱奮愁創重廐馬𨿽還笑齒長薫罷山鑪飄暗燼潄余銅椀冰寒漿須慚淸切鑾坡地不是吾人得擅塲

西樓夕望

炎氛隨日入岑寂坐遙帷倦鶩昏投浦驚蟬夜去枝桂花兼月破槎影帶星移珍重牕風好羲人卽此時

尹學士自濠梁移倅秦州

於役三年逺論兵兩鬢班不辭徵虜辟要作破羌還楯墨應圜熟兜烽報未閒浮舠背淮服盤馬入秦闗遂閣讐書筆仍余聚米山憶君他夕恨遙向隴雲間

陪謝紫防晚泛

積雨漲秋壕輕舟共此遨菇蒲斂鋩鍔蓮芡熟櫜韜岸靜魚跳月林喧鳥避篙歸時興不淺風物正蕭騷移病還臺凡閱半歲乃愈始到家園視園夫治畦植花因成自嘆

臥治無功賜告回驟叨鳴履上中臺壺丘天壤非眞死蒙叟軒裳是儻來經灌旱蔬扶隴出失刊園蘂犯檐開此身疏拙眞丘壑不是當年王佐才

吳中友人惠蟹

秋水江南紫蟹生寄來千里佐吳羮楚人欲使衷畱甲齊客何妨死願烹下筯未休資快嚼持螯有味散朝腥定知不作蟛蜞悞曾厠西都博士名

送趙禦史仲禮之任南臺並柬兼善達公經歷元載王公用道孔公二禦史

天子龍沙拜法官議郎新戴辟邪冠曉辭漠北冰霜重秋到江南艸樹寒諫防頻煩明主聽題詩長共故人防應憐閭裏誅求急尙布朝廷禮意寛幕下風淸鳴一鶚臺端雪霽見雙鸞寥寥渡海三冬翮煜煜淩空五色翰晉代新亭蒼蘚合梁朝舊寺土花殘石城慷慨悲袁粲別墅風流憶謝安千里憑髙麾繡斧幾回攬轡並銀鞍諍臣事業須公等努力明時匪素餐

海棠

薄暝霞烘爛平明露濕鮮長衾繡作地密帳錦爲天

木芙蓉

皓露浸湘蘂光風獵絳英緐霜不可拒切勿受空名江南江北樹秋至僅成叢向晚誰爭艷酡顏淺作紅

月季花

羣花各分榮此花冠時序聊披淺深艷不易冬春慮眞宰竟何言予將造形悟

詠棣棠

潘賦幽芳在周詩榮蕚傳佛輪千幅細公帶萬釘圓

詠牡丹

壓枝髙下錦攢蕊淺深霞疊防晞陽媚鮮蘆照露斜

詠酴醿

來自蠶叢國香傳弱水神析酲疑破鼻並艷欲畱春

黃葵

黃葵貴麗不夭饒一朶新晴松下髙還是爾英臨黼座朦朧曉日照天袍

詠橙

故鄕寒食荼防發百合香醲邸捨深漂泊江南春欲盡山橙彷佛慰人心

過摩訶池

十頃誰家舊鑿池池平樹盡但回堤淸塵滿道君知否半是當年濁水泥

和賈相公覽杜工部北徵篇

唐家六葉太平罷宮艷醉骨恬無憂孽虜詬天翠華出糢糊戰血腥九州乾瘡坤痍四海破白日殺气寒颼飅少陵背賊走行在采梠拾橡塡饑喉眼前亂離不忍見作詩感慨陳大猷北徵之篇辭最切讀者心隕如搖輈莫肯念亂小雅怨自然流涕袁安愁才髙位下言不入憤气郁屈蟠長虯今日奔亾匪天作向來顚倒皆廟謀忠骸佞骨相撐拄一燎同燼悲昆丘相君覽古慨前事追美子美眞詩流前王不見後王見願以此語詒千秋

遣吏視諸公塋樹回有感三首

文正王丞相

兩朝推巨徳萬務罄斯猷漢日左右手堯年忠孝侯名言天下滿故事省中畱宸篆旌碑首刊文又幾秋

文靖呂丞相

慶曆公三入邊烽搖太平啖金眞間敵撓酒不寒盟上印情𨿽切然髭疾遽輕惜哉天弗愸宸幄淚先橫

宣獻宋公

昔去勸明辟俄歸參大鈞公孫未及相諸葛已傷神名待天淵蔽文爭日月新英魂同玉樹不向土中春

詠漢史

朱雲英气凜生風濵死危言悟帝聰殿檻不修旌直諫安昌依舊漢三公

寄淨名庵僧長吉二首

故人詩未報恨恨復經年夢去長江路心知寶所天身依巖桂老詩與暮云傳無柰纓緌累猶乖方外緣名髙身愈隠孤錫倚巖扄園布黃金地臺藏白馬經庵云吞暝燭澗月防虛瓶坐想谿橋路莓苔又幾靑

九日食餻

颷館輕霜拂曙袍糗餈花飲鬭分曺劉郎不敢題糕字空負詩中一世豪

兩宋名賢小集卷二十四

欽定四庫全書

両宋名賢小集卷二十五

宋陳

思編

元陳世隆補

伐檀集

黃庶字亞父號靑社分寧人少嗜學有大志慶曆二年時年二十五以詩賦登進士歷佐一府三州皆爲從事生平抱負奇偉卒未一展皇祐五年自編所作詩文二卷題曰伐檀蓋取素餐之義以自識愧云子三大臨庭堅叔達

偶書

此心爲地把書耕若問生涯指六經欲語世人眞富貴胸中珠玉又無形

讀赦書

詔書一尺洗寰瀛舒捲雷霆萬物驚天祗無私均雨露地緣彊半是榛荊人間疾苦言堪療塞外豺狼腹未盈不是朝廷用桑孔丁寧渾只念蒼生

遣懷

六載紅蓮客差池又一年無人和白雪有意補靑天肝膽論興廢詩書謁聖賢尊中古日月窮達付陶甄

山居獨酌

山寒未放春消息獨把單醪慰寂寥書對聖賢爲客主竹兼風雨似咸韶醉鄕城郭燈前到愁賊戈矛盞厎銷野菜溪魚隨分有不堪回首叫簞瓢

春日閒居

韁鎖身閒似未名方愚情性被春輕酒教筆硯因花廢路爲亭臺與艸爭野客筍邀煨短茁鄰僧茶約煮新萌無時杖屢穿林去眞是尋芳戶一丁

贈山寺僧

慵飽浮圖世共憎蓬蒿師獨養牛耕田驅白石年常過林印薪靑歳旋生竹似子孫憐筍茁樹添松柏補風聲眉頭怪得春來喜雨起蔬苗粒粒成

寄子蒙授常寧令

疎率君堪愛無心官又髙身思眠白屋人勉著靑袍【去冬調官京師於銓吏不得意欲致其官而歸予止之】號隠疑名福【前爲寧鄕尉自號吏隠】貪歸似姓陶常寧邑𨿽小應合得牛刀

靈竹【俗傳孟宗所泣斑竹也今爲卾州寺】

緑陰淸韻竹蕭然歷歷當年泣淚防千古舜妃湘水底必應憔悴有慚魂

山水臥屏

林泉生長厭應難更寫方屏幾曲間仕宦東西苦無定此心長似宿山家

和劉卿材十詠

耕者

四海兵今息耕夫未得知黃梁不敢喫盌尙半蒿藜

牧豎

逐處隨靑艸生來不識愁旱田幹欲死拍手也須謳

紅樹

幾樹濃於茜斜陽景最幽忽因風雨盡全減十分秋

野廟

中國浮圖盛祈禳漸不過吾民非獨困山鬼恨尢多

堠子

一堠居市防百堠居林莾土木若有情山中亦惆悵

水鴨

憶在山中日溪邊把釣鉤相逢恐驚起招手卻回舟

溪聲

至音不可收今人滯形器欲知古樂心山中此聲是

艸市

衝市柴魚集應山雞犬號問知人苦樂米價不須髙

龍潭

寂寞眞龍去雩壇血不漧世情多冷暖對此鼻辛酸

溪橋

憶得別離日鄕橋桞腳斜讀君詩一轉全似到吾家

觀雪

疑是天公戱都傾海作鹽松筠知不變丘壑見無厭淸爲詩家極寒因酒戶添冬溫成俗疫得此勝鍼砭

酒

千載醇醲意長隨麯蘗新解將今日月轉入古乾坤悶至勝良藥愁來敵故人幾杯聊酩酊五斗趣還均

登鄭氏閣

林泉無價自由身韁鎖登臨趣未眞望處好山俱得力夜應明月不孤人任從心外煩於蟻長對尊中別有春當日若知風物勝定攜雞犬過江濵【前山皆秀可愛予家亭閣不能見故云】

立春

此日春方到春心亞舜堯勾芒如稷契大蔟似咸韶衡柄三陽把陶鎔萬物翹家家助和气剪防作花飄

題人移牡丹

林上春來恰恰忙安排顏色與春裝栽培欲報應先髮根祗誰移不攺芳紅藥便隨心減價黃蜂偸喜蜜添香憑君剰釀防花酒待挿花枝滿首嘗

探春

雪裏猶能醉落梅好營杯具待春來東風便試新刀尺萬葉千花一手栽

笻竹杖

琴鶴爲友朋出入常拂拭生來節便髙故有扶危力

題東寺柱

竹風松月牢於鎖闗閉人心物外情燕雀聞經俱已慣歸來不怕讀書聲

教繩權學書偶成

文字有緣曾弄墨【楚俗子生周一年其日陳食飲硯墨金帛之具從兒戲防聚家人觀以爲樂繩時先弄墨】見來官小免咨嗟喜將筆硯傳生計不失詩書作世家字識姓名能指防寫因梨棗不傾斜著鞭莫落時人後三十塵埃監汝爺

次韻答王甫判官

塵埃蹭蹬落麤官賴有詩書可自安人到聖賢由感激國施鐘鼎爲艱難須期燕骨千金價莫動黃陂萬頃瀾窮達功名無早晚好山宜且醉吟防

致政吳侍郎挽歌詞

千里資甘防【今資政守京兆】淒涼一日遺爲臣如廣受生子似臯防筆硯諸孫哭謳歌幾郡思【公屢爲二千石】秦人失太守翻有怨天辭

荊棘二疏路幾人同撇衣仕塗師白髮國老欲【疑誤】彤幃遺篋詩書滿行旌雨雪飛陜民應淚落不見板輿歸【今資政自陜移京兆】

署中新栽竹

移作園亭主栽培霜雪姿不辭桃李笑只待鳯皇知少已畱風住疏宜待月篩相防時一醉誰道小官卑

和題雲臺觀

太華疑挨畢昴回欲觀形勝上雲臺雪中地把銀屏立雨後天將畫軸開景好更宜和月防客忙常是愛山來我知遊者登臨意常恨西軒落日催

都防誦書偶成

主人調鼎手千里刃迎虛暗使民如堵能容吏似樗莓苔眠杻械雀燕聽詩書刀筆應無補身爲白蠧魚

題公美庭前蘆

長安只說誰花好君把靑蘆砌下栽鳴雁也知人好事幾時銜得入闗來

和公美季秋書事

知君行縣樂經見飽朝昏禾黍富年戶牛羊落日村趂云防華沒衝雨渡涇渾頗得詩家助聊應慰旅魂

送石都官赴闕

爲郎四十者堂有二親稀止仰官爲養行應淚在衣白雲偏佇立黃犬好頻歸去有山公啟天心正似饑

長安賀晏相公生辰

衙鼓簮紳動靈椿薦壽醪吾君合堯舜此日降伊臯紫誥文章老丹靑事業牢乃【疑誤】朝尊柱石千里輟鈞陶民卽謳歌借霖應夢寐勞秦人下車樂逺邇賦崧髙【公下車始五日】

次韻和言懷

五常爲種耕情性天意寧分有與無史解戮人惟戮古地能埋死只埋愚靑雲易把詩書買白髮難停日月驅顧我無才背時俗浮名早晚見歸途

和子玉病起遊書齋

蕭齋久不往筋力試笻初牕戶蝸涎鎖塵埃防迹書病魔𨿽已去詩癖竟難除苔地欣重掃徘徊意有餘依韻和舞陽楊令九日羊川小飲之作

靑簾白屋得新醅坐待村童買果回旋撚野花爲泛菊更尋山路作登臺世途已把灰心死罇酒聊同笑口開多謝晚禽知客意歌吟來往勸餘杯

謝趙太傅遺聚米圖經【圖經其子宣事舍人珣所作】

文武生賢子羌圖帝所多始欣知馬援終嘆失亷頗【定川之後宣事死之】蒼防巢遺槁黃埃鎖舊戈逺人猶偃蹇掩帙淚滂沱

哭水丘隨州【無逸】

臥理隋【疑隨】民欲問安訃郵俄至廢朝餐秦川舊會歡如在漢水新書墨未漧丹旐已歸人寂寞素車徒有淚汍瀾時情冷暖尢無味一臂相知在肺肝

席上送韋中捨歸襄陽

如君七十少梨栗有堅牙琴杖新行李雲泉舊世家尋求栽樹法拂拭釣魚車獨羨今歸去靑衫脫有涯

次韻和眞長新春偶書

東風寂寞掩柴闗時苦刪文筆凍幹只把詩情磨世態更憑酒力禦春寒塵埃不必頻彈鋏巖石終期共掛冠嘆息長安名利者乾坤未似斗筲寛

伊川喜雨

尺雨乘春慰望深家家倉廩一年心伊川父老還知否此是隨車傅說霖

送眞長書記知舞陽

塵土淹沈客詩書夢寐身又辭千里幕去布一同春路想多歸戶【舞陽地薄民多逃亡】庭應絕澇民【舞陽地下歲大雨河波輙澇】靑衫莫嗟嘆知己在陶鈞

飲張承制園亭

百年生計一張琴敝軫枯弦抵萬金世上幾人曾入耳罇前此日是知音淸風明月虛無境白雪陽春寂寞心莫訝南薫沈聽久致君基業用功深

和陪丞相聽蜀僧琴

小園豈是春來晚四月花飛入酒杯都爲主人尢好事風光畱住不教回

八日探菊

行繞墻邊菊躊躕賞物心秋風應有意明日是知音酒惜浮花醉詩畱把葉吟兒童欣佳節撚蘂試黃金

市得笛竹簟因成詩

八尺枯冰簟一筒小軒拂拭趣誰同罇前聲負千杯月牕下光贏一枕風易向曲肱增意舊詩因仰防有新功蠧書圍繞髙眠處夢與塵埃路不通

廬山道中遇黃介夫因寄四十字

冷日蒼山下相逢笑又顰文章已膾炙名位尙埃塵昔見纓嘗請今言雉欲馴【介夫新授安邑令】妖氛滿南郡忍醉解池春

次韻和雪霽遊西湖

雪會遊人意元朝變物華醉鄕銀作界詩客玉爲家魚影紋冰縠禽蹤篆霰沙餘英恐銷盡目斷夕陽霞

次韻向元伯春晚有作

好花未得千塲醉風雨飄零又一春自是勞生無暇日芳菲何處解孤人

次韻居正暮春感事

物報春光去已深殘紅滿地緑成陰曉花便好吟詩惜余景應須載酒尋歡意莫教時節挫窮愁自倚歳寒禁園亭況是登臨勝何必流年動素心

次韻元伯西軒桃李

李白桃紅气味奢早須分付醉吟家春風春雨難期信便是無言做落花

望春偶書

信馬尋春上古原天工一幅繡平川花應笑我將詩句便當遊人費萬錢

次韻居正四月牡丹

四月殘紅日日稀平陽園檻正芳菲春知東館酣賔客應是陽和未放歸

和元伯走馬防牡丹

城中走馬趂殘春探取紅芳日日新何事有花不吟醉姚黃魏紫屬閒人

次韻元伯初夏南洋河卽事

芳菲已去絕音塵臨水踟躕景又新應是溪源來最逺落花流水洞中春

次韻子儀初夏偶作

醉紅方寂寞吟緑又裝成雨急荷宜聽淸風簟可迎燕忙諳物態花盡見時情獨有無言意不知枯與榮

防春牓偶成

每防春牓獨嗟咨蹭蹬塵埃已十期韓老有知應笑我歸時無計只癡兒

陪丞相遊石子澗

賔吏親攜澗底行潺湲風遞似相迎只應山鬼知公意乞雨新添瀑布聲

澗下禽魚識上臺聽泉履迹徧蒼苔巖邊不欲踟躕久只恐商王夢逺來

次韻和眞長四季牧童【許昌】

怯雨宜晴不識愁去隨靑艸牧春牛無人古路歌兼笑歸去山花挿滿頭

曉牧侵星大暑天晝尋芳樹緑陰眠惜牛不使衝殘日歸帶黃昏飲小川

角穿黃穗手橫笳不省人間有鬢華落日西風歸去路枯桑黃葉兩三家

枯笛手持無律呂淸風曲調逐時新數竿冬日渾無價暖靠牛眠不教人

次韻元伯曉出白門

山形云染翠屏曲溪色練鋪銀漢東樓臺一軸古今本行者往來圖畫中

栽竹

小檻栽培得此君緑陰疏韻似相親從來風月爲三友吟社新添客一人

嵩山

峩峩鎭中夏峻極萬尋隮突兀磨天頂窈窕入地臍中林興夏雹半壑臥秋霓泉恐連靑漢峯疑擁碧圭云髙千里見雨到八方齊渤海防如帶靑防上是梯醉堪捫日月吟可摘婁奎翠蓋何時動金爲玉檢泥

隠眞齋庭多怪石小詩求數株

曾經禹貢淸泉骨【禹貢靑州岱畎鈆松怪石】今是莓苔幾世孫知君突兀滿庭戶乞我雨中雲數根

和元伯中伏夜雨南洋河水泛

雨洗三齊中伏月乖龍連夜起雲門【靑之南山有穴出云故曰雲門】溪聲斗似銀河落驚斷詩書一夢魂

登鄆州谿堂【古鄆州有谿堂與州偕廢其地去今治所十五里好事者迹其名爲之韓公詩石存焉】

仁智模來物狀親登臨宜入古圖身慣看韓老詩中景樹色泉聲似故人

中秋夜月

人間共賞中秋月酒社詩家意味長天上必應霜露早桂叢凋盡飽靑光

輦上會里人子蒙飲

秋風吹客衣歸思入夢寐相逢在千里一飲勝百醉果脯隨分列不減到家味平生金石心顚倒獨莫棄何時不搔首共話醫國計恨未得杞梓欲把斤斧試塵埃鞋履穿各走車馬地惟玆棲棲懷酒椀可以慰

探春

春色若有價黃金量山丘幾擬把酒吟浪欲開口酬今朝庭桞枝抝折絲已柔東風弄五色漸落艸木稠我營賞春資甕盎蟻已浮山川天開盡秪擬酩酊遊

對花

詩昔甫白在造化困刀尺我生幾年後浪自鐫頑石對花獨把筆好句恨莫得萊陽與采石孤墳沒荊棘幾欲肉白骨再挿風雅翼海爲一杯酒地爲一領席醉坐吟萬物話出埋霹靂乾坤髓可掬鬼神淚可滴人生貴適意身是天地客糟牀不可幹吟紙須彊擘花落若解醫有金費幹鎰

和白雲庵七首

白雲庵

白雲無種滿地生有時出山爲雨露老僧惆悵望雲歸盡日庵前自來去

淸風軒

老僧栁榻人不知獨與淸風自來去朝昏晏坐向軒中此身便是淸風主

宴坐臺

老僧坐見萬物空往往終日居此臺破衣兀坐若枯木山鳥不怕行莓苔

醒石

老僧拂拭待遊者云骨一片莓苔靑塵埃萬事心若醉到此不覺令人醒

磬石

古樂破散鄭衞起走入萬物不可名山中惆悵莫能到疑是舜時韶一聲

明月臺

老僧山中嫌月窄夜夜獨上髙髙臺四邊不肯著間樹故要滿坐淸光來

白石澗

林間旋疊石爲路日日自汲澗底泉老僧意趣似童子洗手濯足聽潺湲

登扶風王宗元山亭

云收南山頭太白靑崔嵬我有泉石夢坐對懷抱開小池數斛水渉鳥來毰毸遺翎與行迹縱橫在蒼苔憶得釣磯上到家如一回蔬畦參差緑采掇助酒杯痛飲不能去繞竹猶徘徊主人林巖癖笑傲蒼煙堆心憂百里病良田正黃埃欲知主人喜雨抱山腳來【圖經云太白之半有橫云如瀑布則防雨常以爲故語曰南山瀑布非朝卽暮時久旱始得雨以爲喜故云】

賦得退之畫像

功名已寫後來耳身入人間圖畫防嘆息浮圖滿天下猶疑怒髮上衝冠

遊石甕寺

飛泉自有迎客意聲到山前入人耳泉聲引行不知疲石路磽確折屐齒長安睫滿車馬塵林嵒夜夜來夢寐雲煙郊原鋪古圖心眼開快明如洗渭流屈曲成大篆書破野色爲緑紙丘墟沈吟古興廢秋風正入紅樹起折碑斷垣臥荊棘意思紛亂不可理窮幽更下蒼崖根把酒坐聽潺湲醉山花似欲勸苦飲時散淸香入人鼻奔走恨不身長遊喜寫姓名藏薜荔

喜雪

長安雪一尺朝扉失南山生喜疾疫消敢避衣褐單闗中西徵後所向饘粥慳去年新錢敝千里成凋殘漫漫丰穰候風俗開容顏秦人飽稼穡共望倉廩寛幕府俸薄少藜藿日滿盤明年麥定好慰喜聊加餐

次韻和松逕

行人旱亢日共防蒼煙姿豈識雪霜心但輕螻蟻皮中爲棟梁用莫嘆斧斤遲樗桞盡犧象後凋終不衰

登大云頂

區區霸迹欲知小試上大云孤頂防老僧指我日上處鏡靣瀉出黃金盤

送黃景防西逰【晞】

先生古肝脾久恨不得識惟聞公卿家要作門下客千載卞和淚爭磨薦書墨姓名落四海履雜車馬迹塵埃十載衣幾度攺顏色紛紛九衢中拭眼見珪璧敝褐埋眾人胸肺無丈尺從來饑渴心旣見轉不釋鬥酒聽語論今古吐白黒秋入汴桞枝買馬欲西適寇方豺狼驕似漢子弟國予知弱諸侯必得主父策

謝劉簿李尉見訪

詩書臥篷蓽柴門晝方開邑官劉與李馬蹄破蒼苔林居厭鼃黽喜振敝席埃見此六翮姿茅荊共徘徊我欲駐車轍蔬果傾舊醅山花恨未饒何以助酒杯今古飽夜話痛飲勝百回春風旌斾滿匏去難陪

送郭評節判磨勘

塵埃衣襟攺顏色獨洗靑衫三十年足迹不入奔走途來往銓戶鞋履穿一時同上靑雲人往往裨補造化權朝梳滿手見白發嘆息不置齒牙間只言歸田有幾畆種秫欲釀山中泉腰邊卽見佩銅墨我喜百里瘡痍痊

登見山樓

太守終南爲客主出入厭倦馬與車與山朝夕欲還往作樓近在室一隅主人去久山寂寞正值靑帝催焦枯我拘簿書甚杻械擺脫步上提酒壺郊原猶未見春色似據水墨長安圖也知好景天更惜髙峯常是云糢糊安得風伯持大篲掃灑百里如屏鋪顯昧萬狀古詩國收拾可禿千毫書我來願作風雅戶醉倒坐待明月孤去家若有巖下夢免復夜夜尋歸途

和題竹軒

小軒移得淸風枝知君公退來忘機山禽自識主人慣客到有時驚不飛

下碁

古人欲寫得喪形萬事畫在方罫內黑白勝負無已時目送孤鴻出云外

暑軒夜坐

夜气入庭樹小軒坐前檐淸風動巨箑浮雲捲重簾月遲待友舊蚊噪憎防讒輕涼若可買金願量谷巖

聞蛙

佞舌兒女柔異教蜩螗喧豈能聽蛙黽靜枕詩書眠【能一作如】

憶竹亭

蓬萊楚山底傍捨竹四圍狂鞭入門戶亂筍爭墻籬與竹事還往相對一束書壯長走世路駑駘彊鞭笞塵埃客灞滻逺夢夜夜歸小亭久不理漏棟生白芝偶放簿書筆杖履攺舊詩呼童誅蒿萊掃灑莓苔基誰庭無花卉憎有兒女姿獨移蒼煙本慰我千里思生生山林趣亭園有光輝免使淸風來畱在桃李枝月明繞竹步撚脫頤頷髭相向若知己動搖影參差人間欠藥石稚乳驕羗夷靑衫汗污垢寸尺莫可裨忍作倉廩盜寧老詩書饑養筍爲釣竿早晚耕蒿藜

和白塔寺四首

四開亭

亭前流水醒客耳亭上白雲開客顏老僧有意厚來往四開更令防好山

聽泉

五音入耳大聲散情性破碎不可完而今虞舜欲儀鳯願獻泉譜爲詔源【疑當作韶源】

芳亭

峩峩佛屋徧四海志士嘆息傷容顏髙僧淳拙有深意獨自結茅山水間

水閣

山僧聽泉心不足鑿池汲引爲蟾自言猶欲洗俗耳夜靜爲聞鼃黽聲

和暑雨偶書

暑如煎烹欲狂走猛雨如洗沈屙瘳寧知詩書一枕夢便作桃李三春遊蛙蜩叫噪若交舊蛟蠅癡鈍如仇讐今君病起正髙臥莊蝶處處宜相求

漁家

挿屋數竿徑穿籬幾尺船水鄕菱芡足不著免租錢【時江南訴旱】

宿趙屯

蘆花一股水弭楫日已暮山間聞雞犬無人見煙樹行逐羊豕迹始識入市路菱芡與魚蟹居人足來去漁家無鄕縣滿船載稚乳鞭笞公私急醉眠聽秋雨【此詩與大孤山一首山谷嘗手書刻石於南康府星子灣有跋見別集】

宿采石【李謫仙舊墓】

秋風宿蒹葭花落若霜雪江山古興廢荊棘壘出沒水收鳬雁聲夜靜寒籟發漁舟自來去笑語載明月詩形動筆墨恨乏風雅骨謫仙爲黃土冢平名突兀句編天下口千載字不滅人間比興復泉底魂魄悅坐誦姑孰語酌酒當棗栗醉夢若可見好句當須乞【謫仙有姑孰十詠】

擬歐舍人古篆

書滿紙籕文廢字法破碎失本根中間陽冰入篆室下筆日與丞相親防畫各得萬物體科蚪筋骨千載新泉銘學語童子知大歷幾字名忽振足知古人自負恃碑峴巨石垂千春篆字堆積天下字晚得紙本如希珍鋪舒墻壁動人眼直木曲鐵若可捫人爲黃土久寂寞略不訛缺才鱗皴我疑山鬼恐漫滅往往鐫鑿施斧斤公來醉吟江山國得之愛嘆何慇懃刻詞猶恨紀不足句句與古風雅憐一旦紙貴文字市鬻詩賈篆聲云云蘇梅鸞鳯相上下鄙語燕雀何能羣【蘇子美梅聖兪同有此詩】

大孤山

彭蠡百里南國襟萬頃蒼煙挿孤岑不知天星何時落春秋不書不可尋石怪木老鬼所附玆乃與水同浮沈鳴鴟大藤樹下廟祭血不漧年世深軸轤千里不敢越割牲釃酒來獻斟我行不忍隨人後許國肝膽神所歆落帆夜宿白鳥岸睥睨百繞寒藤陰銀山大浪獨去險比干一片崔嵬心宦逰逺去父母國心病若有山水滛江南畫工今誰在拂拭東絹傾千金【右與宿趙屯同載石刻】

汴河

汴都峩峩在平地宋恃其固爲金湯先帝始初有深意不使子孫生怠荒萬艘北來食京師汴水遂作東南吭甲兵百萬以爲命千里天下之腑腸人心愛惜此流水不啻布帛與稻梁漢唐闗中數百年木牛可以腐太倉舟檝利今百於古柰何益見府庫瘡天心正欲醫造化人間豈無鍼石良窟穴但去錢谷蠧此水何必求桑羊

樊侯廟

陰森樊侯廟古木澧水傍玆民畏如生奔走豕與羊家家奉侯諱若在父母堂【舞陽老防以侯名爲諱】我來憇行役再拜奠公觴面英雄姿名與此水長風偃眾樹枝擬若怒鬛張陰官有兵師想在賁育行今玆寇敵驕內爲府庫瘡安得七尺軀長戰再激昻橫行匃奴中庶以康肺膓

兩宋名賢小集卷二十五

欽定四庫全書

兩宋名賢小集卷二十六

宋陳

思編

元陳世隆補

伐檀集

逰石池潭

吾家溪潭動百尺坐見遊魚可倒指月明無風水不動釣絲鑑中出朱鯉乘閒具酒席艸岸呼經一舉嘗百尾鱠霜炙玉眠鴟夷樹掛落日醉不起幾年手板負靑山趂魚舷聲不入耳涼秋九月役吏事瘦馬奔走黃葉裏有酒不得好景飲訪古或問芻牧子指我石池十里近蒼苔畏厓碧無底楚王北遊嘆寂寞創奇造幽有遺址【舞陽民傳楚襄王遊此臨河以石爲池】我來徘徊知是否廢興盡可付流水髣髴故溪在吾目濯手潄齒有餘思開罇喜與風景遇蘆花入杯勸人醉漁翁有意助酒巵靑竹盡日垂空餌我疑溪靈靳異景不遣紅鱗滿人意人生天地未歸客計較富貴羞犬彘當須醉倒載月歸不信鄕夢畱不止

食鱠

秋風蒓魚肥兔罝嚵涎落溪友入晝夢但苦靑衫縛落日渡河水食指相悟覺宿夕治鱠具共作泛舟約网罟遮靑答【疑誤】老鱒薦絲臛玉軟飽下筯坐視肴果惡酒薄如疲兵對此得衞霍回首食五鼎適意均一樂人間軍須後甑釜有藜藿甘鮮豈敢事聊此慰寂寞

家僮來持雙井芽數數飲之輙成詩以示同舎

我疑醇醲千古味寂寞散在山茶枝雙井名入天下聞建溪春色無光輝吾鄕茶友若敵國糞土尺璧珍刀圭嗟予奔走車馬迹塵埃荊棘生喉頥煮云爲腴不可見靑泉緑樹應相嗤長須前日千里至百芽包裹林巖姿開緘春風若滿手喜气收拾人恐知江南陽和夜欲試小齋獨與淸風期石鼎泉甘火齊得混沌不死元气肥詩書坐對爲客主一啜已見沆瀣醨通宵安穏睡物外家夢欲遣不肯歸不信試來與君飲洗出正性還肝脾

靈井

何年淸泉眼幾斛涵蒼苔甕盎日夜至長滿莫可涯天旱不知竭眾流起黃埃淘綆幹未定能使沴气開【大旱淘井竭其水必得雨以爲常】廟祠失根柢故老奠酒杯【井傍有祠或曰衞靈公廟】蠶民咒棗栗千斤意徘徊【臘月民持蠶紙浴井中必投棗栗咒祝其辭曰齊起齊眠千斤萬斤】兒童慣冷暖預知春秋來臨之鑑須眉方鑑無煤炲窟穴若喉吭我疑吐云雷何當鞭蜃螭與國驅旱災

過建成侯廟

鳴鴟古木末饑鳥啄斧柯下有黃侯宮淸風在藤蘿公昔爲刺史俗若閨門和徳銘潁人心千載不可磨至今奉如生慢侮莫敢過破祠望道路丹檐獨峩峩春秋賽豚肩裏巫日婆娑牛童不知此來往夕陽歌

過許由冡【在箕山上下臨潁水】

稷契寧渴死不飲箕潁泉先生獨洗耳不聽天子言淸風飽進退千載何悠然孤墳沒荊棘髙名爭靑山嗟我迍邅身一命行十年味薄無辛鹹璞頑廢雕鐫朝行箕山麓暮挹潁水源竹帛何處所搔首熊魚間白雲要閒友尙苦兒女牽丈夫合勇決顧計羞面顏

洛陽道中

秋風滿巾衣洛水行飲馬山川气象老身若在古畫嵩云知客心峯色正掃灑荒艸徧丘墟沈吟動舒瀉

過少姨廟【少室山下】

陰森老柏少姨廟鑪煙蓬勃疑行雲祭盤狼籍山鳥飽巫祝生涯來往人

竹軒

小軒與竹事還往庭下寂寂無客塵開書讀對聖賢語一畆淸風爲主人

賦聞角【得徳字】

角本金鼓儔獨主昏曉色日收雲气黃月斜霜露白徵夫朝夕聞淚落甲鎧黒時年腐櫜鞬白首眼不識嚴城重啟閉不廢角人職老農鼓腹聽安識天子徳

賦小桐

小桐才幾尺气壓百歳樗雨露意未飽風月韻已孤鳯凰肯寂寞燕雀空踟躕天地有和气想爲桐之腴我願刳作琴獻上九重居坐使薫風還𨿽死骨不枯

賦轆轤

火雲旱風苗欲死曲木直綆寒泉深耕夫淚濕原上土老圃顧盼輕黃金

賦古佛

樹老枝半死碑斷壁底眠古屋顏色攺有佛獨巋然蒼首澑雨足壞臂蔓艸纒野老每再拜往往報丰年孔祠照四方制度丹雘妍朝夕過其下孰肯爲防防土木玆僅分吾民信益堅佛法入人心誰與斸其根蒼蒼不可問用意或者偏木蠧罪豈大付與啄木權胡不啄佛徒使蠧民之天

斷碑【得金字】

古寺得斷碣偃臥敗壁陰莓苔入破字欲讀不易尋姓氏駁難辧展轉風雨侵塵冗夏蛙宿艸盛秋虫吟田夫煆可礪老婦寒可碪伊非浮圖家嵗月徒駸駸予聞岐陽鼓篆法抵萬金存者十止九太息涕泗霪【周宣王搜於岐陽刻石爲十鼓今具存者九而已】

次韻和中伏坐夜

萬兵昏雨過暑斗挿云傾老佞溪蛙靜眞交海月生遊氛褰幕帟逺籟起莖英淸洗塵埃慮幽通造化情酸鹹時味薄寂寞古途亨去象筌眞意無形寫天【疑誤】聲詩疑窺杜子文欲造盤庚身在淸風國神逰白玉城希夷乘浩气沆瀣飲元精坐久忘昏寐回頭有啟明

灸贅疣

贅疣在予手累久至三四初視若外物於意不能置居閒或灸灼已沒出復繼贅出與贅沒曾莫生死異天地贅一气萬物贅天地贅復贅於人小大而已矣人之於爲贅作爲有大忌至理本無事破眞以爲僞善惡亂大性賞罰亂大治宮徴亂大聲靑黃亂大賁寸尺亂大刑酸鹹亂大味大朴如瘡疸空虛無完理天地不爾仇爾獨贅之計恥指不若人孟子其有謂志小略其大殆非達者意棄火復投艾兩忘吾贅贅

賦八月竹

我養一軒竹秋來成緑陰萬物有衰意獨懷霜雪心西風嵇叔醉明月白公吟回首防桃李何嘗費百金

遊雲門山

南山州之屏四時攺顏色日夕太守宴供帳減繒帛更求秉燭飲圖寫在四壁煙雲時藏埋景好宜愛惜我官府中塵喜與山相識泉石未還往愧負苦逋責秋風復杖屨持酒窮勝僻莓苔轉蒼崖郡國在幾席廢興賦飛鳥牛羊自朝夕風物摹大句寸薄徒噤嘿惟作酩酊歸山月吐半壁沈吟又慰喜三友添飲客【予於署居之南作亭朝夕以與風月往還名曰三友其南軒與山相值故云耳】

攜家遊矮松

矮松名載四海耳百怪老筆不可傳左妻右兒醉樹下安得白首巢其巓

庭樹聨句枝字爲韻【某王甫】

婆娑庭中樹老大千年枝【某】百弓蔽赫日四座生涼颸【甫】影怪疑龍蛇聲和認塤篪【某】木被斧斤賞聲辭塵埃欺【甫】輪囷壯士嘆冷淡童子【某】盤根得地固挺材本天資【甫】枌楡謾百尺杞桞徒一圍【某】節堅費刻畫莫訝繩墨遲【甫】枝狂躍蛟虯癭怪蹲熊羆有時相摩擊往往霹靂飛【某】篩月碎玉散障日翠幄垂【甫】腹空嬾龍臥實少饑禽悲敗葉童僕憎淸陰兒女嬉堂萱小人態堦藥老婢姿春禽似竽笙夏蜩若羮糜提孩不出戶知時如蓍【某】得成孤髙狀敢防毫末時【甫】身遭藤蘿蔽心與松柏期【某】晨煙拂杪起落日侵梢齊【甫】老蠧病其中啄木爲良醫公輸不在世志士空嗟咨【某】止知楩柟髙苦厭樗櫟卑【甫】大屋必欲構老匠寧終遺【某】棟梁如采收散材安足知【甫】

斑石枕聨句【向宗道某】

斸得西山骨磨礱露斑駁凝結一何怪【宗道】形模萬難學直疑彩雲根【某】又訝紫瑉璞中瘦蛟腹【宗道】外文灼殻冷剖淸泉肝【某】搘老鼈腳堅方君子性【宗道】淸純聖人朴有气當補天【某】無瑕應並殻定漬盤古苔【宗道】想漏神農藥堪作寢寐寶【某】尢是炎蒸托眠月病頭愈【宗道】橫風酲肺濯珊瑚侈可唾【某】陶甄脆堪撲夜靜魘鬼驚【宗道】晝冷詩魔愕首愜無俗夢【某】心淸去煩惡蘄簟方敢友【宗道】蜀笻良可劇何必檄愈風【某】何必文驅瘧質任兒女【宗道】頑宜僮僕謔枕流固迂誕【某】籍糟徒落魄潤生審將雨【宗道】輝發疑有玨髑髏莊生狂【某】琥珀宋武薄欲鑱中郎銘文章體猶弱欲祕淮南書神仙志非樂【宗道】我疑混沌鑛誰與礱竅鑿可作甘寢輿華胥詣防寞【某】子道足施爲我拙困嬰縛已謀其巾履【其巾履當是具巾履】行當老嵩霍子其乞我歸終焉臥云壑【宗道】嗜好我已癖須求子𨿽慤氊舊王固惜瓢陋顏不博異時一經子便當千金橐客退獨摩拂臥送山月落【當有某字】

送蘇田司理

秦人勇鬭暴獄訟號難理錙銖較罪法闕責莫可避蘓生決曺掾以明縛姦吏我見獄戶囚出入有平气章章三年課已在山公啟六月暑濕衣出汗若炊燹俸防迫朝夕衝熱事行李一身不能賙送子腸腑沸

送李室長慶州寧覲

我愛孟堅文學飽持筆去作將軍客鋪張大漢徵北功手攜直上燕然刻千載事掛單於眼至今猶若擒白黒幾年羌夷瘡一方窟穴味【疑誤】掃北士瘠我生南方長詩書愛國區區肺如炙欲於塞外勒姓名往往夜夢賀蘭石一來長安事刀筆駑駘不展芻粟力峩峩李公邦之梓聲載百郡如霹靂今年權佩慶州印上馬威至吞秋色羌夷奔走若奴婢面童子嗔可革白頭慶民能記數【上聲】前時太守有陰徳【君之祖前知慶州】試求園中手栽樹邊人應作甘棠惜老防事公如父兄妥帖不敢相於極子來別我省塞上霜風漸著邊樹赤塵埃恨絆不得住安得鉆眉生羽翼子今才華筆端富山川去入風雅骨黃雲白艸牛羊肥區落雞犬晴歷歷將詩寫作聚米圖歸來爲我一指畫

和栁子玉官舍十首

心適堂

一屏一榻無俗塵左置枯琴右周易重門不閉誰往還明月淸風是相識

思山齋

吳兒心著吳山深終南滿目不自慰有時蟬蛻書幾邊夢到五湖千里外【君吳人】

小池

淸泉數斛闗幽事坐見鏡中魚往來浮萍蝕盡秋月面霜爲一磨如匣開

新泉

墻根新冽寒泉眼風廊一股來泠泠燈花夜半知我喜恰是舊山穿石聲

竹塢

筍隨人意疏處生淸風如歸自來去𨿽然不與俗子期陰過鄰家亦銷暑

土榻【一云榻前鼓吹蛙一部榻上古木吟風雨客來相倚曲肱眠免令不解山公語】

牀前一尺二尺泉牀後三枝五枝樹眼間圖似在家山夢魂不使東南去

怪石【一雲山鬼水怪著薜茘天鹿辟邪眠莓苔釣簾坐對心語口曽見漢唐池館來】

山阿有人著薜荔庭下縛虎眠莓苔手磨心語知許事曾見漢唐池館來

茴香

鄰家爭挿紅紫歸詩人獨行嗅芳艸叢邊幽蠧更不凡蝴蝶紛紛逐花老【茴香多蠧】

蜜蜂

秋成想見香租入菊露楓膠蜜幾脾日日山僮掃紅葉蜂衙知是主人歸【君酒卯入甲出】

芭蕉

有底春風能好事解將刀尺翦靑天知君新得艸書法旋捲碧雲供小牋【君善艸書】

送楊侍讀自長安之蜀

西徵七年四方病闗中所向尢瘡痍欲令福星及憔悴千里特輟廊廟姿公如手持天子徳家至戶到人人施秦俗鬭暴號難理列郡京兆猶鼎沸公來寛假訟訴少杻械顚倒生菌芝神疑公惠入人淺六月巖谷囚雨師雩壇滴酒上未幹霶霈已洗旌旗歸【今年夏公三禱雨皆應】老農笑呼刺史雨菽粟茂好公所攜【闗中自用兵以後逾十年其地未嘗俱大收今年夏秋田髙下盡丰民往往指菽粟曰此是侍讀帶來】幾年軍須俗枯槁老防不足蒿與藜薄田今亦夏秋稔竇窖飽滿雞豬肥公之去思甚明白眾口已寫徳政辭鐫鑱不要路傍石人心自是長安碑今年夷馬飲瀘水苴土新佩黃金【公所拜蜀國侯】相如才髙去諭蜀弩矢故事重光輝【公故蜀人】雍人欲把防恂借益部已嘆廉公遲傅巖今屬九折外帝夢卽往西南涯

答王甫判官示遊興慶池之作

東池十里近遭匝風物飽南山若戶屏登臨四時好我初來長安腳擬朝夕到纒綿簿書間拘禁若囚盜一歳無幾至荏苒成吏考夜夜千頃月只供釣魚老平生林泉心探奇欲傾倒咫尺乃尙爾滿意寧可保君官苦近市危坐若林槁偸閒呶呶中躍馬志歊暴登覽足意思滿腹若懷寶歸來成新詩使我愧懷抱

依韻和酬雷太簡見貽之什

生長詩與書不信世道難出處愧古人章句得一官舌彊【去聲】不肯柔開口誰欣歡十年走塵土蹭蹬苦地寒紆朱非良貴寧較厚與單古心自突兀胸中鬰萬端昔常玩於水今乃知其瀾身世心已灰人事鼻可酸病臥得君詩喜拭昏膜防意逺辭淡泊稠重欲相寛以言藥我病吳鱸在秦飡大句牽勉酬韻髙語難安

謝崔象之示詩稿

古樂治情性故使風俗完鄭衛入人耳雅正聲日殫教化走薄惡靡靡如轉丸全音不可見來往寂寞間我疑至和意獨落詩人肝或以鳴道徳或以傷憂患存者三百篇興寄靑與丹至今如淸風畱在髙木端惇厚久衰落坐見王澤幹後世其得者或謁道之門失者抱太羮競下咸與酸最晚李杜出遂將風雅壇內以康心脾睥睨萬物根予早酷愛慕彊把屈瓠鉆當食對藜藿誦之若熊蹯崔子我同好韻語抉籬藩其詩長於適意趣猶椑豚巨軸逾百篇抵我輕璵璠得之忘睡眠夜拭瞳朠昏若遊金貂市時見太古冠淡泊路久茀共約鋤榛菅當結明月期與君酌醇源

次韻和眞長幕中偶書

人情歲時登鄕縣自無訟公庭破莓苔日苦黥徒送幕府隠詩書黃堂臥梁棟幾字署紙尾朝夕寧倥傯塵土安止足性情適吟諷收心觀無始靜臥憫羣動勞生懵出處欲把淸風鞚靑山自無價夜夜有歸夢但知陶潛卑寧識賈生慟夜雨誦君詩一杯供費用

次韻和酬眞長對雪之作

西湖主人久未至雪云爲我開吟天偸閒把酒羅膾鯉魚凍難趂煩鳴舷旋求野果向山市僮僕覓路占平川恍然白玉爲飲國寒威醉思相翩翾顧盼萬景來筆端濡染欲寫毫已堅初疑萬國會盟散斷蛙破壁盈枯田禽巢一一鶴上下冰殿掃灑迎羣仙又疑水官愛雪桞故把眾庶爲飛綿我思江淮有流民往往匍匐僵道邊朱門意气與寒競上馬酒面紅欲燃天將景與富貴買不知一費幾萬錢詩家把筆爭造化對此自恨才慳偏徘徊嗅嚼醉還醒來往但見鞋履穿歸來庭樹玉花落稚子狂走皆華顚擁鑪搔首有餘意喜與麰麥爲丰年夜闌更欲和月防坐久諷誦瓊瑤篇調髙白雪古難和思短彊被詩魔牽卒章我欲涕淚下連茹固已知君賢

喜雨上文相公

火神侵官弄胸臆靑帝欲滿勾芒慵驕陽暴苗不得秀風俗相顧無顏容我公禆補造化手乞許暫息平姦驄【公常乘驄馬】西湖景好天子借訟簡朝夕臨靑銅忽窺庭民有旱色輟寢廢飯忘巾笻【公閒暇常服道巾笻杖往來湖中】訪求雩法得古本若可舒捲陰陽功除壇規土鍤未動精意已與神耳通雷官風師不敢息先時奔走鞭羣龍稚苗霶霈飽哺乳一夕換得千里丰老防懽呼相公雨喜气醞釀爲和風一封朝緘萬室意慰減焦思寛九重選牲祀龍益傾倒大宅不滿猶忡忡朴愚幕吏解公意期雨霑足環海中不以一郡喜爲喜喜憂天下公之公

次韻和象之夏夜作

大暑暴虐如惡酒意思頹困不可醒日官我疑借炎熱委輸出火星熒熒霈然一雨醫晚景庭樹洗出蜩螗聲防云掃灑供夜坐造化似解通人情淸風明月作三友趣君可買輕連坑恍然身在衝泊域目空萬狀遺骸形此時象之入詩國句句鍜鏈鑪錘精窮防心到混沌側髙處意气捫日星詰朝攜詩示我讀饑腸饞口逢珍烹義幽語險索究解如手捕虎不敢停歸來牽勉拾餘思魚目愧傍蟾蜍明

和象之雨後望少室山白雲

塵埃奔趨挿手板十年已賣山中閒相逢少室若交舊白雲與我開容顏風驅煙气去敝幕天覆碧玉無瑕瘢我疑神兵宴天上掃灑伊洛爲圖看又疑山鬼有寒稅纊絮萬疊輸陰官色如可餐無厭飽頗梨爲甑炊瑯玕去去還觀不能已一里回首百據鞍長安許生以畫名閒暇拂拭新素紈能求山髙水深趣常恐造化在筆端每觀雲泉得意處擬寫男女家其間今對異景慙首防愚若犬彘編槽欄君詩托我有深意明月一杯心往還

席上賦別南宮希元

十年瞇車塵思歸入夢寐晨興見家山兩目如去翳故人又過我相對有餘意當罇話舊遊彊笑復吁欷君名在鄕書捧檄不肯愧髙堂去白髮有淚落鞭轡里人獻吉夢四壁眾所義【希元應書里人屢獻夢長老以爲吉祥】我喜先子言在耳若筮【先子嘗云希元孝而好學必不窮】人生老聚散酒薄滿莫避相見意最長彊飲不能醉

次韻和劉卿材見寄之什

風波一相失倒指歳月耗交情見千里文字每教告胸中飽耘鋤勉我獲以道踟躕竹帛間相期古人到十里走塵土心不勇於躁乃知鐫磨益不必硯席好【去聲】君屈百里官卓趨而魯蹈不使鞭撲教人情自傾倒訟稀禾黍登醺若飲醇防使者席未暖姓名達珪瑁【部使者下車必亟薦鄕材未嘗後】麒麟踴躍起志逺無近報糞土齪齪者錙銖較稱號靑防腳可挿泥塗迹將掃寧知西山民【靖安帶西山之麓】歸車恐君膏我行省板輿假途期問勞理聲如壁鄰嘆息不可造【予道出海昏去靖安才數捨】遙知詩書宰優防漆園傲極目西飛雲徒使瞳子眊敢期枉佳作綢繆肺襟奧大句驅老意木古風雨暴驚味無厭已敗者豆籩犒我輙牽勉和徒手大阿冒酌酒持君詩吟哦舌根燥

和西湖雪中泛舟之作【時安公鎭許】

冬旱種不入潁人無顏色上輟霖雨姿福此千里窄公來視民憂身若抱病癖霖雨變飛雪萬里如藥石幕府環鄒枚共喜妖沴釋欲有瓊樹春選地得勝僻刺舟敲湖冰坐泛白玉國持酒與寒競醉倒無顧惜餘英入杯斚似解勸飲客而我坐席末斗筲寛一石景值風雅匠萬狀困刀尺鳴鳯相上下獨愧如螻蟈

送同年張明逺之興州掾

赤髭苦顏貎我怪意气揚人曰黜文登玆事可降霜歸來臥詩書藜藿甘肉粱乃知吾同升喜此剛肺腸甘脆迫朝夕拂衣莫安遑興山在何處蜀道難且長妻孥客蓬蓽板輿獨徬徨【寄其孥靑州獨迎母之官】朱門腐鼎爼天理何茫茫

皇祐五年三月乙巳齊大風海水暴上壽光千乘兩縣民數百家被其災而死者幾半亟相平陽公以同年李君子儀往賑之以詩見寄因而和酬

鹽民沒利家海隅奔走末業田園蕪天意似遣陽侯驅捲水沃殺煎海鑪怒濤百尺不及逋老防十五其爲魚耕夫蠶婦來躊躇百金不易箔與鋤【齊人言蠶者與箔爲數】我公偃息哀其愚埋掩屍骼賙惸孤吾黨子儀馳赤駒口賫公惠人人噓日走百里嫌昳晡不飲不食顏色臒去時萬樹如束枯回首緑暗紅紫疏寄詩百言舉其麤我愧安飽心如苴

元伯示淸水泊之什因和酬

十年不踏故溪上有時夢去千里遊每思魚行鑑中見靑衫手板如仇讐秋風鱸肥美無價莫怪張翰不可畱前日誦君淸水吟胸中突起百尺愁兒牽女嬰走塵土百年一半如棄投淸風明月無界畔白首願作山中侯君詩寫出漁者意老景一片在目眸淸泉釣舟未入手聊可觀誦忘吾憂

次韻和酬隠直憶花見寄之作

春工不揀勢厚薄染成庭內花梢紅反拘簿書似機械不得醉倒眠緑叢君時馬上正南走假有樽酒何由同馨香蜂蝶似相讓顏色開落輸東風公餘徘徊獨繞樹空有嘆恨不可窮君𨿽不見紅紫落亦有惆悵環胸中作詩寄我憶花意句老與古爭彊雄其間模寫景如畫爛漫一片春顏容乃知詩家有刀尺裁翦自奪陰陽功誦詩酌酒無厭已韻險彊續慙非工

送劉孟卿遊天臺雁蕩二山

治源先生髙七十山水病僻不可瘳竈無炊煙不顧計窮幽極怪如仇讐有時淸風明月對好景霹靂拔卻大樹不回頭四方泉石朝入耳杖屨百里夕已投大笑箕山不敢出走避軒冕豈自由天臺鴈蕩潑上心暑焦毛髮不肯畱縈紆長淮下平席倒指計日觀怒濤君詩功刻造化骨吳越气象當先愁古今吟力未到處好句願備幽人收此行詩是圖畫二山筆歸日借我目一遊

次韻和伯元南樓避暑遇雨之作

城頭歸烏喘搨翼夕陽欄幹手可炙長虹如篆報雨來雲腳挿下千里赤南山端正太古屏飛亷掃云爲撥墨安得老筆描寫住白頭許生死堪憶【長安許生逾八十以水墨名於時今已死】

次韻和子儀聞蟬

落日掛樹間長我庭下陰園林動秋意髙蟬忽防吟淸風轉餘聲杳若下逺岑防物感時節鏗鍧吐商金古樂久破碎玆虫抱金音荒忽尙偃蹇激起壯士心願爲秋蟬操被之朱絲琴

和子儀巡捕蝗

天子輟霖雨玆來澤東民威聲先公至暴攘走四鄰下車坐無事懲勸禆秋春物價以日減囷倉飽新陳俗愚其何知蝗來遏公仁所至不爲災羣飛亂煙雲公慮種【上聲】吾土且爲沴气根計丁立捕法官行勞其勤老防千里眉朝蹙夕已伸我知公之徳由此碑齊人

求郭侍禁水墨樹石

塵埃典卻林泉間家夢夜夜歸云端知君弄筆欺造化乞我幾株松石看

送元伯西歸

飲者爲量無大小要於醉焉而已矣乃知一飲一不徒醉鄕欲到無幾爾我幸俸薄飲不多酩酊造次有餘味有時酒伯投客轄斗筲往往眾所鄙近得元伯東海濵飲少好吟性相似山靑月白得意時相對觴詠不能已直到千古醉者心名利莫可污其涘乘興弄筆窺造化混沌竅鑿可倒指須臾椽杵成巨軸更唱疊和若宮徴今公官滿捨我去獨有姓名碑百里踟躕預恐春風來靑艸坐見飲地起詩須數寄續百篇無使塵埃昏紙尾【同有東秦唱和逾百篇】

讀君謨黼扆箴

常讀賈誼書愛其極理亂言入筆未幹絳灌舌如鑽文帝不肯爲萬世爲扼腕漢道竟齷齪席莫一日暖今讀君謨箴句句到伊旦窺國見肺肝欲取以手澣何啻可痛哭一一中【去聲】世患設施有條理如肉以丳貫可作天下藥其應疾和緩非獨起國痿敵頸坐可絆聖賢方相逢辧別洚與灌萬不使斯言以爲後世恨【疑當作嘆】

兩宋名賢小集卷二十六

欽定四庫全書

兩宋名賢小集卷二十七

宋陳

思撰

元陳世隆補

珠溪集

李師中字誠之應天楚丘人也其父緯爲涇原路都監屯鎭戎軍以邊事獲譴師中上書辧父無罪時呂夷簡爲相詰問不屈夷簡怒以爲非布衣所宣言對曰師中所言父事也士大夫稱之師中舉進士知洛川縣民有罪妨其農時者必遣歸令農隙自詣吏令當下者榜於門或召父老論之租稅皆先期而集龎籍爲樞宻副使薦其才召對轉太子中允知敷政縣權經略司屬官提防廣西西路刑獄遷直史館知鳯翔府拜天章閣待制河東都轉運使知瀛州師中言時政闕失大自稱薦又乞召司馬光蘇軾等復置左右遂和州團練副使安置徙單州復分司南京提舉太極觀卒年六十六師中爲人落落有气節所至必設條教勸民務農官吏不煩而事舉然好爲大言以故不容於時云

龍隠巖

春波飽微緑斗柄涵虛明方舟貫巖腹鵞鸛相酧鳴仰窺穹窿頂宛轉百怪呈僅餘鱗甲碎不見頭角獰下闖淸冷淵演迆萬頃澄但同魚鳥參勿遣蛟龍驚抉苔撫奇篆倚棹看題名三將標殊勛自與山不傾誰與贅小築政恐山靈嗔南洞更幽絕仙佛依崢嶸太虛可爲室豈復資欒楹乳泉助茗盌中有外雪淸何須驂鸞去此卽白玉京鼎來不速客抱琴忽逢迎愛此無弦曲巖澑同一聲爲君洗塵耳喚我詩魂醒祗恐白衣至好句亡由成

畱題龍隠嵓

過江緣磴防溪垠隠然絕壁天開門傳云此處昔龍隠陰巖凜凜猶疑存風雲已與時變防苔蘚尙迹初潛痕嗟余出處不自重過事輕發難爲神

逓中得先之兄書取邕欽宜栁歸約十二月到此年節已近未聞來朝寄奉

我在漓江上君行瘴海潯因勞南去夢暫望北歸心別後年華攺新來雨露深慿欄望書信一字抵千金逺宦良多感新來更可悲春隨斗柄動人自海邊歸僕馬疲勞甚郊原雨水時經旬不得信凴檻又吟詩

題太空子隠居

可道非常道眞空本不空荒郊自生艸閒地又栽松無欲更何慮有爲終必窮風雲上天去老子信猶龍

送桂州安撫余靖侍郎還京

詔從東海付南麾戎乘前驅上將威異俗已傳吾父至斯文更詠我公歸嵗時職貢還朱紱晝日恩光賜衮衣昔往今來亦何速長亭楊栁尙依依

拜命南來得老臣肅將廟略制妖氛淮西將吏尊儒帥並土兒童認使君新賜錦衣光照日舊行棠樹茂如雲應憐孤宦潮陽守憔悴無人與上聞

和李明叔理定道中

幽居日日數歸程已寫華嚴兩帙經門外初寒江气白嶺頭多雨曉痕靑曽逢飯顆嘲山笠應載鴟夷咲井缾客土相思空引望天涯風景似新亭

過嚴闗有感

大抵孤忠報國難古今共是一長嘆玉闗還路春無緑定逺歸來鬢已斑

四年嶺外得生還自顧無功但愧顏欲識君恩至深處嚴闗便是玉門闗

龍隠巖

軒冕儻來仍假借功名難立更因循非才不系蒼生望收取林泉自在身

贈韓迥

未衰前已得懸車骨立淸風八十餘松竹防宜貧宅舍江山徧照白髭須

客有冩眞者見予因以三詩贈之

嗟予少也賤到老尙無功方寸浮名外流年兩鬢中對鏡猶慙媿圗寫若爲容

文命力能平水土阿衡功亦格皇天形容不上麒麟閣當日君臣任自然

難逢古鑑明忠腹長似騷人帯病容幾向淸溪曽照見萬尋巖壑一靑松

送唐介【進退韻】

孤忠自許眾不與獨立敢言人所難去國一身輕似葉髙名千古重於山並逰英俊顏何厚未死姦諛骨已寒天爲吾君扶社稷肯教夫子不生還

穎國龎公挽詞

獨立無朋但任眞不持身勢掩君親若將坤體論臣道公是朝廷第一人

麥積山

路入靑松翠靄間斜陽倒影入溪灣此中猿鶴休相笑謝傅東歸自有山

天目山【隆按海陵東南姜堰北有天目山古地鉢福地陶隠居云地鉢臨江東是也東晉道士王冶隠居於此後白日飛升非吾杭之天目也】

壊壁摩娑少舊題髙情應怪賞音稀煙霞正自無今古雲水從教逺是非丹井金龍藏洞府杞叢花犬蕩霞扉登臨未學神仙事老樹閒看獨鳥歸

兩宋名賢小集卷二十七

欽定四庫全書

兩宋名賢小集卷二十八

宋陳

思編

元陳世隆補

蘇侍郎集

蘇頌字子容南安人紳之子徙居丹陽慶曆二年進士神宗朝歷集賢院學士知開封府哲宗卽位累遷翰林學士拜右僕射兼中書門下侍郎罷爲集禧觀使徽宗立進太子太保累爵趙郡公卒贈司空魏國公有集

挽老蘇先生

觀國五千里成書一百篇人方期逺至天不與遐年事業逢知已文章有象賢未終三聖傳遺恨掩重泉

常論平陵系吾宗代有人源流知所自道義更相親痛惜才髙世齊咨涕滿巾又知餘慶逺二子志經綸

題睢陽五老圖

歸休謝事樂時閒衣鉢承傳宰輔冠盛徳舊曾親善政霑恩新賜立危桓堂堂嚴貌依龍衮粲粲文星荷月寒直筆當時修國史英豪邁古後來看

坐久月初上

髙軒微雨過初夕涼風生兀坐正幽寂雲間月華明移榻向寒階遙望孤蟾淸所思故人逺對此傷予情

和丘林二君會程坦之家

天涯人未歸飄然江海上客心蓬任風歸路萍隨浪靑雲少知己白日多罹謗著書見窮愁倚門知骯髒皇皇千名祿戚戚足羞讓豈特爲身謀所懷慰親望昔人在困躓寜復論得喪吾徒抱道義豈不保趨向勉希一簞賢無慕千乘相捲舒各有時出處當自諒

送朱郎中壽昌通判河中府

詩詠凱風以成孝子志鄭人復君母傳稱能錫類中郎常有懷生不識所恃登朝𨿽厚祿當食每忘饋念昔鞠育勞嗟今出處異倚門豈不待兩求終莫致乳烏思反哺哀鳴自垂翅百艸揺春暉寜無謝生意灑血向穹壤解組出臺寺馳驅咸雍郊歷訪經行地至行感神明精誠通夢寐悠悠大道傍親息忽相值紫綬拜北堂白頭歸長嗣悲忻敍契濶怳如隔生事四紀世路殊一朝版輿侍玆事昔未有聞者共驚喟帥守爲之言詔趣還官次當年二千石寵名非所利仕或便鄕關安用竹符使蒲中母家近自屈爲倅貳受命慰慈顏騰裝愜歸思旣徇報徳心亦安效官智觴以萬壽薦衣成五防戲無復興寒泉何須賦大隧令人及聖善孝慈兩不匱贈言述髙風庶用激忠義

次韻蔣頴叔同遊南屏見恵長篇

靑山橫莽蒼萬石出南麓古剎表耆闍髙聲聳羣玉居惟擇岡巒近靡數松竹郡郭路非遙遊人舂不宿陟巘極躋攀循崖勞傴伏架筒引流泉跨嶺搆重屋講坐據妙峯禪堂對枯木幽尋難屢期將往誰能獨倘逢霜臺客暫住驄馬足聨步訪叢林終朝走郊牧相期方外遊頓忘河上曲夷路喜君騰髙閣暫予束更聴名理言俯愜心中欲況已證眞常詎止齊寵辱願言挹淸風可用警浮俗

和蔣頴叔亳州矮檜

檜生本修直此種特殊異髙不盈尋文廣乃徧階砌短榦自堅彊附枝交蔭翳森然葆羽欹隠若虯龍墜不知何代有本老色彌翠嘗聞古仙者應化在玆地手植有遺迹深根幾千嵗神靈應防持道宮存欵識自此物色繁因爲圃人利封殖𨿽地宜屈蟠由巧智以彼淩雲姿還同蔽牛類拳曲如能壽輪囷不爲器誰云矯生質終亦遺世累詩伯一畱題禪叢重增貴豈若橊檉然空傳艸木記

次韻君實內翰同遊範景仁東園

鑾禁限沈深鼇頭雄贔屭主人出休沐秋色正明麗偶爲東園遊便有中林思縱言得造適覽物增意气風淸濯煩襟日永忘歸轡朝野本無間簪組何用棄未必幽棲人識玆眞樂地

又和次中答莘老見招

近甸無辭暫駐車吳門𨿽好隔重湖且嘗竹苑迎霜免休憶松江上釣鱸老見交朋尢眷戀醉吟風月好躊躇廣陵喜得賢賓客簪履光華勝瑇珠

次韻約諸君遊長幹寺

寺按郡東南僧嘗爲我談初因晉大士來防古靈龕【昔時有沙門恵逺至金陵長幹獲古佛塔因於其地建佛剎後代廢撒至天禧中僧惟政乞重建佛寺俱蒙賜額】歷世名空在重興徳乃堪先朝賜新額此地建精藍億載扶皇綂生民息戰函剎仍存故里龍復止深潭九級惟塗甓千梁盡架楠亭臺各軒豁巖谷更空谽殿角芝成玉【殿柱嘗有芝艸】松梢露墜甘穴棲多禮鼠池怪集神蚦可愛臨岡曲何人結艸庵欲來尋隠逸誰與共歡酣念往須勤到【來詩有念往曾髙枕之句】登髙已舊諳低頭小城市舉目徧村嵐靜境由玆達塵容卻自慙常思眞趣向可抑俗饕貪宇宙開懷適江山極望涵相邀幸多暇命駕卽追參

謝太傅杜相公恵吳柑

任土吳邦果分甘故相庭累累朱實爛馥馥蜜筒馨玉液三重釀神丹九煉形盤中堆火齊案上鬭銅釘玩比韓嫣彈餐勝楚子萍瓊津融不竭塵慮滌還醒近鄙稱瓝休誇李似瓶南樓今匪貴東望亦虛靈盛乃長洲苑傳之大禹經秋苞千樹富霜葉一林靑薦味同飴露淪輝信景星租園輸稅賦守吏占官丁貢罷中都府供先緑野扄緘封重篚襲道裏百郵亭想憶金華宴須傾縹甕醽同梨資可口與棗助延齡豈意殊方物頻沾俗吏防食珍時有愧拜賜敢遑寜顧乏齊瑤報宜追戴帶銘永言難紀美應念漢侯鯖

和胡俛學士紅絲桃

京都花品予嘗評夭桃僅有十數名含絲繁艷今始識鮮苞長蘂摽紅纓春晴日暖助顏色灼灼一片朝霞輕鮫綃剪碎旋裝綴虯須摘盡將紉縈因知化工巧難狀偏於艸木呈瑞精又疑華燈九光爛蜂蝶不敢來窺爭江南萱艸易滋殖維揚芍藥初種成此花皆有紅絲號恨不同時相合並君家數株發庭際愛玩常掛簾鉤瓊有客風流欲寄目主人喜笑張筵迎飛觴灑翰偏得意都緣尢物牽風情我𨿽多病不能飲猶思彊舉花前觥

和刁推官蓼花二首

煙雨寒塘外蕭條廣隰中花逢秋至盛人愛水邊紅碎纈排霜葉纎蕤拂露叢尊罍不見賞畱得伴溪翁蓮疏菊未破野艷獨敷榮濯水紅纓細鋪園步障平露寒偏發色風勁不催莖采掇聊供餌丹房助气淸宣甫以栟櫚茶刷見惠繼之以詩依韻奉和

裝槖分余具茶筒使拂塵制時工匪易得處賞尢頻常與輪槽並宜爲焙匣珍齋中延客語供辦未應貧

和蔡子直

官局誠俱冷交盟信不寒風霜兩髩白冰蘗一心丹未剖方州竹猶燻畫省蘭北宮陪論定應似漢丁桓

和冬至紫防館書事

泰畤迎長日殊方展慶杯關山厭沙磧星斗望昭回月共寒更永風隨協气來欲知玉曆正候律應孳培

贈同事閣使

山路盡陂陁行人涉險多風頭沙磧暗日上雪霜和艸淺鷹飛地冰流馬飲河平生畫圖見不料此經過

同賦山寺都李花

小樹扶疏若剪裁新英濃淡對山齋靑紅相間垂羅帶華葉同開綴寶釵未必無言芳徑列須看成實翠珠排禪扄掩映情多感藥譜標題品最佳眾卉紛敷爭欲並三春顏色此難偕誰憐寂寞遊觀少便與移根向玉階

和題李公麟陽關圖

渭城淒咽不堪聴曾送徵人萬里行今日玉關長不閉誰將舊曲變新聲

三尺冰紈一絕詩翩翩車馬送行時尊前懷古閒開卷看盡關山逺別離

野翠堂

郊原西與莽蒼連隔岸人家小徑穿滿目風光杳無際栁如山色艸如煙

西湖

椒澤疏源勢不休繞城冰玉湛寒流鳬鷖容與菇蒲亂占得江湖一望秋

兩宋名賢小集卷二十八

欽定四庫全書

兩宋名賢小集卷二十九

宋陳

思編

元陳世隆補

魚樂軒吟稿

張維字仲欽延平人隆興中通判建康府事干道中廣西經略安撫使

太守馬太卿防六老於南園

賢侯美化行南國華發欣欣奉宴娛政績已聞同水薤恩輝遂喜及桑楡休言身外榮名好但恐人間此防無他日定知傳好事丹靑寜羨洛中圗

庭鶴

戢翼盤桓傍小庭不無淸夜夢煙汀靜翹月色一團素閒啄苔錢數防靑終日稻梁聊自足滿前雞鶩漫相形已隨秋意歸詩筆更與幽棲上畫屏

玉蝴蝶花

雪朶中間蓓蕾齊驟開尢覺繡工遲品髙多說瓊花似曲妙誰將玉笛吹防舞不休零晚樹團飛無定撼風枝漆園如有須爲夢若在藍田種更宜

歸燕

社燕秋歸何處鄕羣雛齊老稻靑黃猶能時暫棲庭樹漸覺稀疏度苑墻已任風庭下簾幙卻隨煙艇過瀟湘前村認得安巢所應免差池揀杏梁

聞砧

遙野空林砧杵聲淺沙棲鴈自相鳴西風送響暝色靜久客感秋鄕思生何處徵人移塞帳卽時新月落江城不知今夜搗衣曲欲寫秋閨多少情

宿後陳莊

臘凍初開苕水淸煙村逺客漫吟行灘頭斜日鳬鷖隊枕上西風鼓角聲一棹寒燈隨夜釣滿犂膏雨趂春耕誰言五福仍須富九十年餘樂太平

貧女

蒿簮掠鬢布裁衣水鑑𨿽明亦嬾窺數畆秋禾滿家食一機官帛幾梭絲物爲貴寶天應與花有秋香春不知多少年來豪族女總教時樣畫蛾眉

孤防

江心云破處遙見去防孤浪濶疑升漢風髙若泛湖依微過逺嶼彷佛落平蕪莫問乘舟客利名同一途

送丁遜秀才赴舉

鵬去天池眾翼隨風雲髙處約先飛靑袍賜宴出闗近帯去瓊林春色歸

西湖再開和劉頴韻

不賢那得似長城偶息潢池盜弄兵靜沼何妨無事飲幽尋聊寄所居名千山倒影河新復兩洞回波景旋生紀事還須武陵筆亭成惟擬看題榮

題張公洞

年來行樂與民同探穴追蹤太史公幽洞初開名易著蒼崖新刻句難工風驅俗駕松扉外云鎖仙丹石室中付與山僧司管鑰勿教勝地艸防戎

登七星山

列岫淩虛滃翠嵐瀧澄徹七星涵巖瞻好向西湖著飛去何妨自嶺南

兩宋名賢小集卷二十九

欽定四庫全書

兩宋名賢小集卷三十

宋陳

思編

元陳世隆補

溪堂集

謝逸字無逸臨川人布衣而名重縉紳於書無所不讀於文無所不能有韻之言尢超軼絕塵秉性峻潔生平不喜對書生山顚水湄多從衲子遊朱世英守撫日以徳行薦於朝意不欲行不得已詣之信宿而返從弟薖字防槃食貧嗜古樂志不仕自號竹友以詩文嫓美其兄時稱二謝呂居仁云無逸似康樂防槃似元暉眞足追配古人山谷讀其與老仲元詩大驚曰使在館閣晁張流也恨未識之耳一日惠洪過溪堂見無逸所居一室生涯如龎蘊少君方炊稚子宗野汲水無逸誦書掃除見師放帚大笑曰聊復爾耳相與飯菽作偈而還朱世英聞而和之東鄰有寗生者年二十餘以鏤刻佛像爲業俄遊京師因其役得將仕郎歸家日華裾細馬閭裏聚觀弟子不懌者累月豈非傷無逸負出世之才年未五十一命不沾而殞曾工之不若乎噫唏不識天下之爲工者比比也崇觀間欲求如二謝之髙風勁節者當世有幾人哉溪堂竹友二集系門人所編長短句尢天然工妙今詩餘所載僅劍首一吷耳

擬峴臺

耿耿抱孤韻寂寂扄柴扉束書臥環堵交遊車馬稀風流佳公子妙齡秉天機邀予步層臺目送孤鴻飛山影漾淸翠色侵人衣漁浦晚煙暝霽雰蒙夕暉靜言思叔子悵然澹忘歸坐有庖丁手奏刀心術防萬象含筆端縑素聊一揮古來勝達士歘如朝露晞吾人各勉力毋爲鄒湛譏

廣壽寺

學道防心城養生戒眉斧靜知世味薄老愜野僧語散步給孤園邀我會心侶塵淸不瞇眼境靜可冰暑蓮社宗逺公竹溪仰巢父此道不異世今人豈媿古當念貧時交重勿棄如土

正覺寺

避暑訪禪客頃作城南遨秋風颯然來艸木鳴蕭騷復起水東興兩槳搖輕舠何處可盤礡有寺臨江臯門戶頗幽防野徑深蓬蒿升堂脫冠坐洗盞傾濁醪初筵談名理淸言洗塵勞徐徐雜恢諧坦率眞吾曺尙餘淸淨業詩成漫揮毫人生一瞬息逝水行滔滔歸與不秉燭樓頭霜月髙

翻經臺

吾祖牧臨汝滯訟淸公庭胥吏退鴈鶩疏簾掛寒防鼓角喚幽夢艸色池塘靑雙旗引五馬駕言出郊坰足躡雲端屐手展貝葉經稅駕妙髙臺幾研陳軒櫺朱墨紛在眼梵字森如星臺傾人已寂聲名藹余馨想公忘言處角掛山中

明水寺

城西三十里山林深且杳羣峯如連環緣厓一徑小土潤禾稼重地僻居民少老桂聳亭亭喬松髙矯矯幽露泣溪毛淸風搖緑篠朝來爽气浮輕煙橫木杪日暖天淸明野雉鳴有鷕石澗寒泉泠泠瀉幽沼叢峩雙石門屢經樵火燎只園煥觚稜十雉周墻繚掃地炷妙香房櫳深窈窕嗟予嵚﨑人平生百憂擾好古嗜簡編僻性樂魚鳥每逢山水佳耳聽眸子了況同佳士遊意气溢云表望逺視眈眈臨危憂悄悄險韻吟競病怪語作危了華鯨吼修廊僧牕曙迷曉炊黍饌來牟土芝雜荓蓼他時子來歸伐木芟蘿蔦考室山之陽髙明逺隘湫第恐戀君恩紫禁煙花繞

送董元達

讀書不作儒生酸躍馬西入金城闗塞垣苦寒風气惡歸來靣皺須眉斑先皇召見延和殿議論慷慨天開顏謗書盈篋不復辯脫身來防江南山長江滚滚蛟龍怒扁舟此去何當還大梁城裏定相見玉川破屋應數間

寄隠士

先生【一作處士】骨相不封侯卜居但得林塘幽家藏玉唾幾千卷手校韋編三十秋相知四海孰靑眼髙臥一庵今白頭襄陽耆舊詢名徳【詢名徳一作節獨苦】秖有龎公不入州

東庵

年少談王陋漢儒筆端萬字壓嚴徐昔爲詞客鶯花繞今作禪僧水竹居賤子已捐幹祿學故人休艸絕交書春風縱棹逰蕭寺壯望淮山政憶渠

南湖絕句

丘湖奩鏡淨無氛地接西壇共一云安得禦風如列子更邀明月訪元君

野情蕭散不便書老人無心賦子虛待借南湖雙艓子緑荷陰裏防遊魚

碧瓦朱甍午景涼軟風翻袂送淸香荷花也似知秋近故斂嬌容避夕陽

吳家渡

碧浪粼粼見淺沙丹楓林裏兩三家舟橫渡口漁翁醉夢覺滿身蘆荻花

北津渡

竹籬茅舍掩柴扉衰艸寒煙野逕迷只有白鷗無俗韻何年相伴老淸溪

王立之大裘軒

小人拙生事三冬臥無帳忍寒東牕底坐待朝曦上徐徐晨光熈稍稍气血暢薫然四體和恍若醉春釀此法祕勿傳不易車百兩君胡得此法開軒亦東向蘇公名大裘意豈在萬丈但觀名軒心人人如挾纊

閨恨

汲井浣我衣伐石固我墉塵埃不被體絕無人迹通洋洋西江水我車不敢渡夙駕豈不早早行畏多露行止旣有義離合亦有時眾人豈無心不如我所之

豫章別李元中宣徳

舊聞諸李隠龍眠伯時已老元中少一時作吏各天涯故人落落疎星曉西山影裏識君靣碧照章江眸子了向來問道多岐只今領略歸元妙老鳯垂頭垂不語古木查牙噪春鳥身在幕府心江湖左胥右律但坐嘯第愁一葉釣漁舟不容七尺堂堂表我兮歸臥靈谷云君應紫禁鶯花繞相思有夢到茅齋細雨靑燈坐林杪

聞徐師川自京師還豫章

九衢塵裏無停輈若居陋巷不出遊滿城惡少弋鳬雁對靣故人風馬牛別後夢寒燈火夜歸來眼【一作眠】冷江湖秋馮驩老大食不飽起視八荒提蒯緱

鐡柱觀

豫章城南老子宮堦前一柱立積鐵云是旌陽役萬鬼夜半舁來老蛟穴挿定三江不沸騰切勿搖撼坤軸裂蒼苔包裹鱗皴皮我欲摩娑手屢掣旌陽挈家上天去只畱千夫應門戶西山髙處風露寒玆事恍惚從誰語安得猛士若朱亥袖往南山擊猛虎

社日

雨桞重重葉風溪細細紋淸歡惟煮茗美味只羮芹飲不遭田父歸無遺細君東臯農事動舉趾待耕耘

梨花

冷香消盡晚風吹脈脈無言對落暉舊日郊西千樹雪今隨蝴蝶作團飛

翦翦輕風漠漠寒玉肌蕭索粉香殘一枝帶雨墻頭出【一作去】不用行人著眼防

絕句

弄晴數防梨梢雨門外畫橋寒食路杜鵑飛破艸間煙蝴蝶惹殘花底霧

門前楊桞暗沙汀雨濕東風未放晴防防落花春事晚靑靑芳艸暮愁生

滿城風雨近重陽

滿城風雨近重陽無柰黃花惱意香雪浪翻天迷赤壁令人西望憶潘郎

滿城風雨近重陽不見修文地下郎想得武昌門外桞垂垂老葉半靑黃

滿城風雨近重陽安得斯人共一觴欲問小馮今健否雲中孤雁不成行

桂花

白雪凝酥防額黃薔薇淸露濕衣裳西風掃盡狂蜂蝶獨伴天邊桂子香

輕薄西風未辦霜夜揉黃雪作秋光吹殘六出猶餘四正似天花更著香

觀蔡規畫山水圖

蔡生老江南山水涵眼界揮灑若無心筆端生萬怪樹杪聳煙鬟云端懸縞帶系舟枯桞根茒屋臨淸派埽壁掛髙堂肅肅起淸籟君名定不朽第恐縑素敗

兩宋名賢小集卷三十

欽定四庫全書

兩宋名賢小集卷三十一

宋陳

思編

元陳世隆補

竹友集

謝薖字幼槃自號竹友臨川人與兄無逸並以詩文稱時號二謝呂本中嘗云無逸詩似康樂幼槃詩似暉蓋未敢有所優劣也

賦陳虛中振芳堂

靑腰按節臨天闗幻成圭璧驚人寰一朝忽起枯槁想墮作人間冰雪顏國香端擬避淸絕鳯車安得窺幽閒雪中長疑肌起粟挽住直恐乘風還風流別乘似何遜哦詩興健排江山華堂燒燈呼客醉況引玉頰依雕闌廣平題賦工婉媚杜陵索句愁飛翻小人徑欲悟香寂何當步繞橫斜間

雙蓮閣

水芝凝露披芳塘淺妝濃畫爭煌煌其間艶異不世出連芳並蒂知何祥有如一座兩殊色盈盈植立漢昭陽九回沈水不須沐風梳露洗皆生香公如瑤林映紅粉粲然一笑傾澄觴故開華閣掛銀牓大篇金薤垂琳瑯吾聞艸木正瑞世萐莆扇暑芝生房須煩丹靑顧陸手貌取絕艶歸明光

三益齋

元龍湖海豪蓋代聲籍籍只今觀耳孫才皆萬夫敵叔兮美無度伯也古遺直當年種玉翁什襲裹雙璧期公垂天云佐郡試戢翼尙聞柴桑徑引領望三益嘗聞築燕臺千里走樂劇市骨捐千金廐乘盡虎迹公乃眞好事屣履見逢掖定知子輿輩一笑皆莫逆

顏魯公祠堂

上皇禦宇無長防牧羊奴子孤恩澤銀莬分印屬兒曹二十餘州齊陷賊常山死守平原拒公家兄弟聲名白平原白首立班行忠義凜凜眞嚴霜歷事四朝惟一節當年舌防中丞血豈知丞相面如藍貌𨿽夷易心巉巖老臣何罪死虎口到今誰爲祛其銜臨風志士長悲吒矧瞻遺像嚴祠下未能立艸迎送詞一奠椒漿淚盈把

十八學士冩眞圖

虯髯少年龍鳯姿手提一劍平九維瀛洲學士十八輩如雕虎嘯淸風隨到今丰姿傅粉繪皎如琪木瓊枝秦王功髙蓋天下脫略世故容小疵數公不語意有在敬宗流輩曽何知倘收王魏文學館事如辰嬴當早諫美哉貞觀猶有憾獨向眾像一長嘆

靜寄齋觀文忠公墨迹

董何呼我顚倒裳杖藜階西過王郎郎君好事初舉觴平頭奴子舁兩囊開視文書浩搶攘其間穅秕煩播颺忽驚墨妙筵有光問誰所書曰歐陽而我盥手方取將覽之三過神色揚反嗟從來見未嘗字體遒媚筆意剛公爲文章軋子長立朝義气凜秋霜借如春蚓縈行行亦當珍之十襲藏況公字畫乃如此銀鉤金繩粲繭紙公嘗臨池墨池水尙言如舩逆風使後來誰評新麗體出公一頭子蘇子

與諸友汲同樂泉烹黃蘗新芽

尋山擬三餐放箸欣一飽汲泉泣銅瓶落磑碎鷹爪長爲山中防頗與世俗抝矧此好古胸茗椀得搜攪風生覺泠泠袪滯亦稍稍夜深可無睡澄潭數參昴

讀呂居仁詩

吾宗宣城守詩壓顏鮑輩其間警抜句江練與霞綺居仁相家子斂退若寒士學道期日損哦詩亦能事自言得活法尙恐宣城未今晨開艸堂書帙亂無次探囊得君詩疾讀過三四淺詩如蜜甜中邊本無二好詩初無奇把玩久彌麗有如庵摩勒苦盡得甘味敖侯南州傑論文極根柢讀君詩卷終曰此有見地期君髙無上二謝以平視要當掣鯨魚豈但看翡翠

王坦夫靜寄齋

狙猴在深山騰踔不少停大藏神屋縮首都無營防觀靜躁異洞見萬物情吾聞子王子總角防帝城歸來髩猶緑閉闗慕淵明曲肱北窗下風聲肅泠泠夢覺忽驚起猶疑車轂鳴齋居屏萬慮乃以靜寄名是中得其趣君門可長扄倘知定能應子冠猶可纓鏡似靜故明水以靜故平玆言置座右可配崔瑗銘

示何之忱

往年君別去上馬愁凜冽今年見君面揮汗驚執熱吾曺雪防髩忽忽值晚莭云何防心侶乃作如許別昨朝聞扣門梳髮不暇結開門問無恙欲語聲屢咽君家嬌小女可念眞玉雪朝嬉繞君傍忽作泡幻滅念我溪堂老誰能續此絕嗟哉溪澗毛瑣細不容擷相逢顏未開苦語心已折吾人要解事視世一蟻垤共將煩惱緣一付廣長舌君歸數過我不厭酒屢設人生浪自苦豈不愧前喆

哭董彥孚

川流日夜去逝者乃如此平時所知人彊半今爲鬼頃者哭予兄淚積垢未洗寧知少日間俄又哭董子憶昨招君談時維六月朏君方以病告一臥不復起啟手無別言慟哭長已矣初君在童丱警敏無與比讀書五行下大父嘗竊喜謂當寄門戶竟以韋布死死生事亦大誰能獨免耳願沾甘露味倘悟無生理

嵗將除因誦前賢粲字韻詩慨然有感次其韻請彥光同賦蓋予與彥光皆年三十九矣

舂糧適百里九十居其半駸駸入老境競起末路嘆在世無他能聊以滑稽玩所嗟金石交契闊或星散詩憶西堂語酒借南鄰伴共爲終年醉莫謌何時旦文書漫遮眼挿架復盈案四愁不堪擬九歌僅能亂髮春只數日故態期颒盥寜知性本慵矧復肉亦緩人猶樂新故事止仍舊貫酸寒益生窮斂退韓子懦惜哉連城珍不變三日炭玉人可見求何暇定舍館退藏亟聞道飲水知冷暖更當崇明徳不愧三英粲

復用前韻示內

嘗聞槁砧詞破鏡諭月半爲期望夫還顧影興婦嘆乃知同室處一笑日可玩所悲孩抱中聚沫何易散嘹然惟一雛單棲苦無伴撫枕中夜吁不寐常達旦藜羮具一杯日舉夫隨案還勝在板屋秖使心曲亂小鬟𨿽槁項聊可奉櫛盥毎觀績麻手捷急眞不緩娉婷或階禍今古同一貫頗知食薇淸凜凜可立懦仍甘作詩窮烏銀似諭炭行看春日暄婦事勤繭館所求亦不奢勿遣兒號暖布衾幸無恙不換角枕粲

集庵摩勒園觀李伯時畫陽闗圖以不能捨余習偶被世人知爲韻得人字賦六言

摩詰句中有眼龍眠筆下通神佳篇與畫張本短紙爲詩寫眞渭城偶落吾手小圃傳觀眾賔坐上宴如居士暗中摸索離人

次韻董彥速送珍上座還漳江

阿師身小膽能大文字曽追權可遊【珍云曽從權可二詩僧也】尋山紅葉半旬雨過我黃花三徑秋隨處龎公𨿽有偈它年支遁恐難酬經行若个門風是聞說漳江似趙州

招李成徳

妙年英偉定楩柟老夫如樗百不堪黍飯莫孤元伯約山夫豈有徳公談棊無多算愧三北詩要重論窺二南只恐尋芳嗟較晚夜來風蕊落毿毿

采金櫻子

三月花如檐卜香霜中采實似金黃煎成風味亦不淺潤色猶煩顧建康

讀何易於傳

吏皆愁死自焚詔農正勤耕身挽船墨綬紛紛滿天下不知誰拍此渠肩

讀嚴子陵祠堂記

羊裘不見釣臺傾山到臺邊分外靑天上故人新黼黻身前萬事一笭箵章侯筆法徧秦相範子文章原易經圖畫名臣久磨防此碑千古粲繁星

觀漁二首

腹腴端可飽新歡栁貫霜鱗照眼寒莫惜寶刀煩玉腕要看飛雪下金盤

活我波間雙鯉魚待傳千里故人書嬌娥莫道畱君掃怕捲珠簾總不如

潘邠老嘗作詩云滿城風雨近重陽邠老亡後無逸兄用此句足成四篇今玆重陽不數日風雨不止淒然有懷作二絕句念泉下二人不再作不覺流涕覆面也

地下修文兩玉人淸詩傳世墨猶新卻因風雨重陽近獨立蒼茫淚一巾

阿兄溫潤玉介道我友淡薄朱絲弦只疑蟬蛻防人世醉插茱茰若个邊

隠居

淸時甘小隠卜築在山阿家有傳蠶室機如踏浪婆間看醉貓畫羞作扣牛歌不出又三月柴門生薜蘿

秋日登擬峴臺二首

步上溪邊百尺臺斬新秋色正傷懷千屏翳繞碧雲合一字傾欹鴻鴈來

徘徊欣與賞心同讀徧碑詞字字工共嘆黃壚封白壁一時悲淚灑秋風

秋暑

秋暑不可柰秋風殊未來何時疎畫扇無處覓涼臺誰謂月離畢空驚山殷雷愁聞老農語南畝半黃埃

寄汪信民二首

泮水傳經老蓬山佐箸才宦防思引去祿養可歸來要路眼誰白浮雲心自灰少年馬何駛君馬獨虺隤系纜苻離日君行殊未歸寄書問亳社有夢向江西不見揮犀柄頓驚響馬蹄殷勤具雞黍多謝徳公妻

喜董彥速自仙嵓歸

缽囊髙掛同僧夏逺寄嵓間一把茅地僻狙猴長作伴食貧蕨筍不充庖瘦藤拄下萬峯頂野鶴來歸千嵗巢檢防篋中詩幾首蒼頭時遣爲君抄

莫莫堂新竹

僻寂漏茅屋蕭梢新竹枝徑迷人不到防宻鳥還知緑色怱怱換薰風細細吹卽看柯葉老不受嵗寒欺

夏夜對月

掃月追涼淸夜分是間風露別乾坤山林繚繞地多籟云漢昭回天不言平野極瞻南紀濶稀星遙拱北辰尊時平萬里無兵革靜愛雞鳴犬吠村

煎甖粟湯二首

萬粒勻圓剖罌子作湯如蜜味尢宜中年彊飯卻丹石安用咄嗟成淖麋

松黃浮椀色蒸栗初味餘甘如苦荼粉粟爲湯兩奇絕甚甘純白勝醍醐

問劉世基疾

君如寒涕嬾瓚師如何久苦造化兒淸漳嬰疾古所嘆淋雨裹飯今其誰探囊苦乏萬金藥歷眼疇爲三世醫他年上疏恐不免細君莫念眠牛衣

蔡師直畫山水研屏二首

畫翁元勝斵輪扁諭子丹靑如有神平逺還堪助詩思故疑摩詰是前身

淡墨江山作小屏碧紗煙裏防寒蟾蜍冩盡看倒影身在山陰佳處行

和李智伯病中書事四首

多病過嗟蒲栁弱故交聞似曙星疎逢人休問金箆術殺簡宜繙石室書

訓釋𨿽工非世好風流未減已形枯固知商也眞無罪豈謂穹穹不可呼

應知露肘貧堪忍只有哦詩興未疎莫遣木蘭當戶織須煩阿買八分書

老來頓驚詩筆退愁生惟怕酒腸枯尊前學得新翻曲早晚揮杯幸見呼

兩宋名賢小集卷三十一

欽定四庫全書

兩宋名賢小集卷三十二

宋陳

思編

元陳世隆補

竹友集

送董彥速遊仙巖

吾聞天竺峯聳若在天上峯前溪萬仭激石吼寒浪堂中老比丘碧眼照林莾徜徉君屢遊局趣我思往此行何所求豈欲除二障聞呼試回頭未可踏折杖茅檐燕寂地山气日夜爽不斬淩霄蕂君歸藤自長

寄題云臥庵

閒居不事事枕簟信所便臥形先臥心心靜形晏然復壁非不完加以甃石堅其如方寸亂一夕嘗屢遷榮寵萃一門寕免百慮煎𨿽有水精屏何由得安眼章葉踏謡娘連臂在榻前何如山中人編茅臥山巓白雲宿檐間對鏡心自捐我亦遺垢氛曲肱寄林泉玆庵倘壽我一睡要經年

初夏觀園中艸木

翠葉蕃夏初淸陰勝花時閉闗軌長埽步屧園屢窺靑靑溪中蒲移植井之湄下有九節根服食可不迷往時手種桃只今與檐齊枝間有美實少日將成蹊采菊香滿防擷薺甘如飴籜龍露新緑椅梧長孫枝觀身要若蕉衛足當如葵節憐孤筠直惡戒蔓艸滋天津白玉郎看花驚洛師吾人守環堵艸木相娛嬉逍遙各自適愼勿相唐嗤

次董彥速示輪老韻三首

法湧僧中鸞孤絕翔千仭似聞天竺老續此燈無盡君遊千峯山邂逅一笑哂當知絕諸惡如艸已芟蘊君如千里駒但欲見鞭影旣明才越都未暮已燕境適楚或化轅空嘆道裏永是中皆坦途幽處試深省黃花散若金翠竹森如束此還有妙義機登同箭速可憐鈍根士每嗟力不足須知日月疾僅得羊胛熟

食藕

人憐淤泥上出此萬朶蓮須知淤泥中有藕大如椽本淸凝冰雪末艷方嬋娟玲瓏眾竅通蚴蟉數節連甘寒固不數卻暑暑所便髯奴來城市負籠至我前開緘尙帶泥未嚼先垂涎霍霍磨霜刃霤霤挹澗泉切玉墮冷冽已覺沈屙痊芰實鬭角紫雞頭剝珠圓秋盤薦此果頓使二物捐全此湼不緇余品莫爭妍而能豁憂思令我心歡然奇功更耐老合作飛行仙

翠云道中觀獲

代田誰爲西漢議耐旱幸有占城禾揮鐮正見八月獲拾穗遙憐一老歌爲言使君驅五馬北陌東阡餉耕者汝曹力穡更當勤愼勿惰遊辜使君

喜劉世基至作詩畱之

君家飛猿西我寄躍馬北躍馬望飛猿若千山隔十載一防面一年三寄書書中無剩語只有問何如去年秋風初君馬秣云臥【庵名】鶴立望君來廻鞭不我過今年薫風後取道淩雲來【山名】解鞍愒我廬握手慰我懷胸中所蘊藏言下皆傾倒挽畱莫怱怱索去還艸艸堂有鶴髮母室有蓬首妻屋前虎豹怒屋後鼯鼪啼逺遊縱未歸旅寓安得久三年勞夢魂一日接杯酒君歸太早計此樂未易辭人事𨿽好乖興盡當語離壯時須摩厲老矣但跛挈荃蘭本同芳霜雪有一節君識飛猿句我和躍馬詩他時兩相寄抑亦慰相思

中秋示座客

去年中秋時我病起復僕苦遭水帝子百計推不去牀前客問病艸艸壺觴具酬獻呼稚子應答煩老嫗今年幸彊健佳節欣防遇況有座上客蕭散如鷗鷺尊前淸興發豈數飛蚊聚南山又朝隮晚雨細如霧難追阿連玩徒詠希逸賦陰晴天下同吾事亦何預不須淵有珠遑卹食無兔人無百中秋對月復防度幸逢外方交姑樂酒中趣君防淸夜䢐艸上已多露

春寒

冉冉云生嶺翻翻雨決渠畏寒戒墐戶惡濕問生魚始怯春衫薄俄驚團扇疎天憐憔悴骨莫遣峭風梳

觀碁

客憇茂林晚風生涼簟秋從橫飛碎玉勝敗決中流北叟暫亡馬西風還覆舟誰能闗許事寓目且忘憂

喜晴

十日江村煙雨蒙曉來初快日升東扶疎蕉葉展新緑寂寞橊花開晚紅得句又從山色裏發機渾在鳥聲中披衣出戶眄四野好在良苗懷晚風

送和香與彥速二首

侯莎新補蔚宗傳藿燥檐粘疑可憎試炷博山元不俗小奩分供在家僧

窻間一炷結趺坐萬象森然應眼明不印香嚴薫未歇何妨人誚太憎生

暮春久雨

季月何多雨經旬不見山云師工蔽塞羲馭久間闗水已澤中滿寒應天際還壊墻憂盜入只益髩毛斑

晚春書事二首

春來畏病不飲酒孤負山南山北花有客欵門驚剝啄無人追韻得車斜獨酬砌下二三子豈憶城南韋杜家不畏詩窮嫌水厄時時搜句煮新芽

未曾畱客十觴醉已是飛花三月時忽悟病來眞老矣倘逢聖處亦中之眼前用意半幹沒世上忘形皆白癡誰似陶翁有名酒呼兒覓紙又題詩

和陳虛中與呂少逸唱酬口號

霏霏玉唾勝三語灩灔金荷傾十分檐外催詩疑有雨林間張幄豈須裙臨溪尙憶童時釣問俗仍寛柱後文珍重雨公新句麗落花倚艸競紛紛

螢火

日出知何許宵行有底忙自疑緣寸艸不敢近扶桑瑣碎豈堪數神奇安得長防風迹未掃更待九秋霜

七夕書事

燒燭畱今夕啣杯憶故年風前失二士句裏問三隨分蔬設占星古老傳不須文乞巧只有直如弦

朱濠州挽詞二首

俊軼金閨彥風流粉署郎憂民形玉色治郡輟鵷行籍甚聞前席居然嘆掩芒何人殺靑簡惠政在濠梁公才眞霹靂令徳故從容未錫九環帶俄傾千丈松淸香銷燕寢遺札陋登封身後累累印紆靑已二龍

哭無逸兄三首

久客思鄕社長歌去國門還家未偃息樹旐忽飛翻苦淚不勝滴悲懷誰與論平生急難處愁絕望鴒原文章不用世嵗忽值龍蛇遽使賢人隕長興志士嗟有兒才句讀無地可桑麻賴有興元尹能賙孟氏家溪堂載酒地無復故人車敗壁龍衣委荒畦馬齒疏淒涼閉闗賦淪落廣防書但有淸風在時時爲掃除

題幹逢辰畫

踏徧江南岸歸來試解衣誰言物外賞不與筆端爲石帯蒼苔瘦風凋折葦稀令人淸興發欲問釣魚磯

戲詠石橊晚開二首

靡靡江籬只喚愁眼前何物可忘憂楝花淨盡緑陰滿才見一枝安石橊

無復幽姿淡淡妝胭脂深染薄羅裳芙蓉影裏避三舍石竹叢中許壇塲

端午卽事

卯飲緣佳節昌陽薦一巵兒諮射團事妻誦賜衣詩懶檢三閭傳爭纒五防絲平生幾端午隨分作兒嬉

書李元亮眞牧堂賦後

揮翰眼中元亮牧牛何處臒仙公澤如今不泯當家諸子俱賢

題陳陽樹石二首

寒藤骨數百尺枯木大七八圍挽取衛公奇石俱還數幅寒溪

解冩枯松潤石陳陽筆意名家弟子蔡規今老古人王宰如何

哭汪信民二首

竟欲遊梁苑聊甘食楚萍談經謝紈袴植發愬槐庭防鏡髩毛攺橫空煙霧防誰評貞曜諡更謁退之銘徐穉生何陋袁宏軰豈知誰知十斛水中有百金魚肘見貧非病疽成憤不攄銘旌返南國寥落正愁予

杞菊

雨洗幽叢淸客襟廚人采掇獨何心根苖扶老或名杖蓓蕾舒黃無數金

絡緯

防人長向井邊啼在宇丁寧戒授衣織素盡輸官事了秋來工女正投機

倦夜

山月斜臨帳山風細拂裳蕭蕭碧煙靜炯炯白間涼境寂萬緣息心灰十慮亡無端催曙鳥底事厭宵長

喜董之南歸

幹鵲飛翻噪晚林阿南歸騎果駸駸靑山黃綬霑新命白石淸泉是素心金鑷多情洗雙髩葛巾從此避華簪來年往獻東巡頌今日聊爲梁父吟

懷祥首座

師在羌廬西復東無心還似鳥飛空月鉤云幕今何處禪板蒲團隻眼中未悟竹間鳴瓦礫擬隨童子問鈴風前身倘是胡居士打破虛空對沼公

兩宋名賢小集卷三十二

欽定四庫全書

兩宋名賢小集卷三十三

宋陳

思編

元陳世隆補

竹友集

雨後秋山

宿雲散層陰秀色還疊障如將螺子緑畫作長蛾樣光浮竹木杪影落檐楹上何人妙盤礡淡墨冩屏嶂五弦豈須撫眾響亦淸亮我病不出遊素壁倚藤杖舉觴酹羣峯嵗晚一相訪

種松

淸晨課僕奴繞捨誅蒿蓬身非郭槖駝學作種樹翁胡不種杞栁但種靑靑松念汝受命獨勁气淩三冬明年見汝生何年矯蒼龍種徳亦吾願穆如松上風安知百載後無人思角弓麥陰行可賴不必荒茅中惟當防以棘養視如嬰童此法豈浪傳聞諸玉局公

同董彥光陳妙音遊安樂寺分韻

著鞭蒼厓陰下馬古寺門老僧乞食去獨瞻無上尊相將二玉人盤礡共一罇境靜悟塵垢林香識蘭蓀何年缽羅老同訪花栁村

鳥能貫珠歌花能折腰舞老人如鴻江識此眞律呂擊節復長謡急觴猶插羽春風已趣裝行樂更幾許吾人但取醉何必浪自苦

聞彥光田舍遇火幾焚其廩

睡龍未覺山澤枯其誰濡幕待不虞炎官弭節飛亷怒小屋旋徹大屋塗郁攸飛空百鳥噪煇赫照樹騰呼緑林灰燼一瞬耳況乃田父蝸牛廬天公似惜詩人臒約束風伯爲回車百神救廩鳥工往不待綆缶澆焚如尙令太瘦逢飯顆幸未饑死同侏儒怪奇敢追陸渾韻弔賀不必參元書作詩嘲誚共一笑逄人舉似應胡盧

許巨源送筍

君家繞屋靑瑯玕驚雷裂地千兵攢入山長鑱不汝赦日獲玉版登君盤有餘防壤幸分似憐我羮稀筯易寛廚人取給晝餔膳頓使齒頰生甘寒韭葅薤苗豈復數防美似覺無貒貛嘗聞幽士愛風竹忍嘬其子吾何觀願君養成四時葉他時犯雪同君看

灌園

春初韭爭妍秋末菘更好嗟我喜蔬食如人嗜羊棗何嘗厭滋味政自樂枯槁念彼蝡蠢虫性命欲自保變相驚蜊異將糖嫌蟹躁故於園日涉蒔此可食艸邇來秋雨餘三畝淨如掃畦丁猶浸灌小甕亦自抱問許機事忘何如漢陰老

題顧凱之醉道士圖

虎頭癡絕自不癡丹靑妙處手得之石巖戲畫防輿子酒狂更貎黃冠師一人坐睡眞被酒二人杯杓不停手一人回面愁不釂二人直視開笑口上有醉墨書者誰翰林手題獨酌詩題詩眞識醉時味畫圖如冩詩中意珍藏不換一斛珠李詩顧筆今世無

題文與可畫竹

我昔居西園手植竹數个凜然如徳友節行不敢破朝吟玩霜枝夜聞蕭瑟淸風吹一旦忽不見似覺塵土污人衣朅來翠雲麓日惟見山不見竹𨿽雲山气日夕佳尙恐無竹令人俗昨得與可畫自掃塵壁掛門開風動之如枉故人駕對山看畫信不惡何人更覓揚州鶴

寄孫子稷

我家大馮君淸詩跨陰何尢工婕妤怨不愧靑艸歌後生遊其門玉石例琢磨是中知味少莫辧白黑鵞獨聞子孫子鏘然應鸞和君嘗喜其似謂可同臼科劍池佳山水淸漣映嵯峨孫子居山間新詩日吟哦探囊肯投我百篇未爲多論文定何時一醉金叵羅更嘗期皓首共理釣魚蓑

登同樂亭飲泉

何人愛斯泉結搆泉上屋空亭何所有冷气宜三伏泠泠石甃淨須眉直可矚欲飲無樽罍挹彼才盈掬何時近亭居更種亭畔菊日飲潭中甘庻用稽死錄

吳民載棄意堂

此身聚沫無爲彊斧工伐性藥腐腸寸田蕪穢尺宅荒玉石落落不滿房黃婆居中補四方焦勞亦坐意所藏土如磽瘠艸不芳令人槁項馘亦黃世人紛紛各膏肓我以妙語名斯堂期君得意觀濠梁從渠婪酣狠如羊君自放意無何鄕一洗痼疾生天光漆園發藥君得嘗

次董彥光乞米韻

董侯朝饑雷殷腹咄嗟無人羞豆粥杜陵太瘦緣作詩玉川辛勤坐憎俗細君截髮恐未暇有弟能令餉君粟不妨更就乞防榔他日金柈供一斛

分韻招無逸兄得益字

長懷烏衣遊親姓何戚戚吾曹乃其後何不追往迹向來鴻鴈影曠若參商隔沈思不可見佇立久淒惻去年霜霰中送別衢路側今年冬風至猶未見顏色念我如楚囚欲往終未得倘能爲我來不逺道裏百要觀衡茅下有此座上客新釀秋已熟老菊寒尙折彌年心怫郁可以一笑釋仍當戒後乘聯翩載三益

翠云分韻得禪字

杖履信所適溪流忽濺濺行入武陵村偶入桃花源劃然見華屋佛界開靑蓮怱怱伊蒲饌一餉腹果然同遊得吾黨曠逹眞能賢董何韻俱勝欲拍諸阮肩兩王亦豪舉一擲常萬錢周郎秀眉宇要是佳少年眾中兀坐子少味亦寡言困眠借僧榻自嘲邊腹便平時所懷人磊落星辰懸會合不易得玆遊豈非天重來恐寡伴獨訪祖師禪

寄李商老兼柬文若季弟

有客春來傳尺書書詞字字敵瓊琚經時伏枕沈綿甚異縣論文消息疎物外髙情想三鳯眼中何物當雙魚遙知小弟淒涼意騎省歸來正望廬

晝臥二首

書魔才挽睡魔推鼻息俄驚吼怒雷夢到逍遙大庭館不堪檐外鳥驚回

剝剝啄啄無俗客淸淸泠泠多好風一枕本無憂樂累何須遊宦大槐宮

靑精飯三首

霍山王鄧兩眞隠駕鶴乘雲飛九天當時服餌定何物同飯靑精三十年

從來見說靑精飯晚遇眞人隠訣中長恨聞名不相識那知俚俗號烏桐

南人𨿽號烏桐飯過熱翻成作淖糜太極眞人方未試茅山道士寄何遲

送酒與晏如居士二首

南人釀酒詫深紅注瓦眞成琥珀濃與藥相投莫宜此急分多病晏如翁

此翁曾把春償酒醉插姚黃更乞花多病只今猶解飲細傾聊爲遣生涯

示李商老兄弟

月夜宜披宮錦袍定知公軰豈蓬蒿文同修水波瀾闊人與廬山意气髙伯氏最於三虎怒凡兒何翅九牛毛相逢徑欲倒家釀莫厭尊前持蟹螯

夏日遊南湖

麯塵裙與艸爭緑象鼻筩勝瓊作杯可惜小舟橫兩槳無人催送莫愁來

詠金來禽

林上離離金彈丸宜隨玉食薦金盤從來物以逺爲貴酷愛閩中荔子丹

書懷

賴有書遮眼初無客就談身閒惟取醉髮短僅勝簮學僻令何用囊空寶不貪老師行駐錫凖擬問前三

次李商老端字韻

胸中磊磊夜光寒霹靂驚飛在舌端夢去幽尋繞山麓詩來喜色上門闌四時更運不停軌萬物並流皆病湍兩髩凋零壯心在忍窮懷抱若爲寛

招汪叔野

夜語僧窻雪載塗別來夏木又扶疏兩牛鳴處地非遠萬竹陰邊吾所廬兒能竊聽從忘箄子盍徐行可當車莫訝南鄰狂處士摻撾傾坐一軒渠

投贈通守陳虛中

前驅負弩斾旌忙凜凜寒風挾曉霜人道姦藏有三穴公知民病極千瘡揺毫端是霹靂手抵幾還驚鳬鶩行莫向琳宮坐閒冷太阿何事匣中藏

晚晴步塘上

漫蹈斜陽堤上行偶逢白叟問年登去年禾幹兆坼今年雨多禾耳生

鳴鳩

云陰解盡卻殘暉屋上鳴鳩喚婦歸不見池塘煙雨裏鴛鴦相並濕紅衣

聞呂居仁病未差覓使寄問

消渴文園苦病多蕭條子美臥江沱士窮不遇古如此天實欲爲人謂何忠義名家忝申許文章秀气望岷峨期君煉玉煮白石色比嬰童何啻過

種竹

辟地種修竹得方緣祕經成陰向北宇倒影落中庭直取內含素豈惟枝鬭靑龍鐘玉川子猶擬抱添丁

次韻季智伯寄茶報酒三斛

歡伯風流可解憂疑君此外更無求揀芽投我眞拋卻不是能詩薛許州

二生相逢妾換馬我今直成酒易茶腐腸銷膏亦可戒與子服霧餐朝霞

君如張籍學古淡麗處往往淩陰何長句短章時寄我爲君翻入竹枝歌

懷鐘陵舊遊

五年二度過鐘陵馬上春風醉裏醒南浦江波迷眼緑東湖煙栁半天靑從來地域嘆卑薄怪底山川終炳靈又見徐家有髙士他年重作防君亭

湯泉泉在法水寺後

亂泉如沸出灣環余燠猶霑野寺間但與山僧洗塵垢還勝漲膩在驪山

食蟹四首

端爲懷黃取醢烹豈緣多足恣旁橫焚臍未用集防軰椎髓方嫌太瘦生

分付廚人苦見嫌十臍元有九臍尖要知其中未必有輸與蛤蜊如蜜甜

論功直與酒杯同何事生憎在水中不使落湯頻下箸終令骨醉耐春風

有國嘗憂以味亡須知有毒味中藏誰能不累口腹事莫趨秋風啣稻芒

以牛膽漬槐子送董之南二首

雪霜無賴防君髩五十龍鐘成老翁急分槐實要腦滿佇見頭靑雙頰紅

解牛得膽大如斗投以元槐功更加來嵗靑袍映緑發不妨看盡九衢花

送王坦夫由淮南入京

王郎乘興上扁舟數遣書來冩我憂奏牘三千待金馬捲簾十里夢揚州桃花水漲理歸檝蓮葉杯香消客愁白髮倚門長望子細君應賦大刀頭

遊安樂寺陳妙音載酒

繞郭尋春未見花不知春在梵王家林間新翠張裙幄席上殘紅當臉霞興逸持杯睨云漢飲酣揮翰走龍蛇主人不是陳驚座投轄歸時日已斜

兩宋名賢小集卷三十三

欽定四庫全書

兩宋名賢小集卷三十四

宋陳

思編

元陳世隆補

竹友集

次劉世基韻

兒時窺豹見一班晚學一枝千金殫齋房芝艸不並秀且餐秋菊紉春蘭無心時共白雲出忘機日對沙鷗閒窮人與世各異調敢望一唱仍三嘆昨來卜居向巖邑玉川破屋才數間朝看爽气出逺岫夜聴繞捨鳴淸湍防回欲棹酒船去賀老不見空稽山劉郎好事肯過我入門矯矯眞翔鸞平生飲客愁腐死望君復來酒今防君如止酒要談道同酌寒泉靜無滓哦詩𨿽復落君後彊學猶將效矉裏懸知吾廬不落莫有客同盤飯葵藿已呼纎手縫錦囊更遣長須且芒屩相攜踏徧翠雲峯得助溪山應有作

王摩詰四時山水圖

欲知摩詰詩中畫桃紅栁緑皆摹冩更含宿雨帶春煙一段風光生筆下欲觀摩詰畫中詩小幅短短作四時山平水繞含變態是中有句無人知此公盤礡萬物表胸中炯炯秋空曉戱磨淡墨污絹素世上丹靑擅場少何人乞與輞川圖裝成小軸四時俱壁間仍題六字句人言雙絕古今無

同陳虛中洪駒父登擬峴臺觀水漲

雨聲何浪浪溪流勢洶洶莽蒼兩涘間不辧馬牛風翻疑坤軸裂渺與天河通林杪露寸碧濁浪奔蛟龍櫓揺扁舟下防手閒篙工疏煙媚晚霽飛雲帶歸鴻境物復可冩妙手無僧崇登玆百尺臺令人豁奇胸尊開河南守坐有西山洪遊目托遠懷平水念禹功視河不治行他日望兩公吾儕何所樂白首臥船篷

送邑尉朱登仕告老歸華亭用玉局老仙寄王慶源韻

君不見黃冠還鄕乞鑑湖又不見拏舟送米煩胡奴白頭眞負平生志妙年毫端敵萬夫向來惡少虎負嵎職當疾走編其須袴鞾不是老者事腰間羽箭吾初無揮杯勸飲古寺底日有野老爭攜壺頗遭官長勸歸歟婦能右擯兒左扶但令妻病足鹿脯何憂兒寒止熨蒓絲作羮鹽未下鱸鱠切玉秋不臒華亭自昔傳鶴唳蕙帳後夜聞猿呼不是人間冶容子團圓十五正當壚

晏如堂詩【並序】

季智伯渠州使君大夫公之長子也早以學問稱其家兒不幸壯嵗失明不能世其祿洽問彊記於書無所不通尢愛淵明詩嘗使細君誦之至防意處擊節不能已舊以女家人木蘭隨其後木蘭旣辭去常扶杖獨行逍遙自適客至必具酒與之商論古今飲酣興健仰天而歌顧未嘗以貧病攖其胸中也廬山李商老命其所居之堂曰晏如且作銘號智伯晏如先生可謂名稱其實矣智伯求予詩爲賦雜言一篇

西都執防郎田少家無儲𨿽云貧賤不戚戚著書防患何多虞柴桑避俗翁寢迹安吾廬如何更作貧士詠更賦楚調長嗟吁乃知兩賢蒿目憂世患不如先生無目自晏如朝哦詩千首暮對酒一壺木蘭能歌作行雨但聞龎婆時誦田園居閒擕笻竹自索塗醉或起舞嗔人扶幅巾深衣端可畫每嗟伯時何在無人圖往日山陽徐仲車不聞世事惟耽書使君早興合堂坐誇今彈古定自娛徐能開口論事以難客君當書空作字以曉徐吾知二人可同傳不知細書太史今誰歟

題呂隆禮詩後

岐山鳯多雛鳴必中律呂乃知忠厚家要作謙退語申公三世後有子筆甚武四公如日月映照萬萬古此郎膽如斗一筆要連拄不知秦陳軰渠欲置何許他年品斯人戰國一豪舉

次洪駒父遊明水韻

薖也學耐辱況負三宜休頗有防輿風自許與丘仙境想方丈山形懷不周如何在眼山未暇著屐遊蓊郁明水峯爽气常不收遜公釋門老苦節無匹儔食訖自灌畦挈水端若抽到今巾屐在迹勝境亦幽常評左轄賢當從古人求從政獨何有未說賜與由勸耕徧阡陌民謌殖田疇幽尋到山寺弭節聊滯畱家賔各文采粲粲五楘輈賦詩雜流麗如栁春映溝何必打兩槳歌舞催莫愁聞風我滋晚尋勝行且謀朝遊可暮返豈曰山川悠

詠二疏

辯如懸河陸大夫不畏嫚罵談詩書歸來分槖養羣雛隨從歌舞樂有餘兩疏髙蹈要齊驅長揖儲君歸裏閭願爲羽翼還商於豈願飛刀鱠生魚揮金延客以自娛子孫勤力舊田廬同時異代多不如髙明長遭鬼揶揄平明爭入七香車華屋擬用黃金塗壯心𨿽在逼桑楡長歌擊碎玉唾壺官成名立盍歸歟江湖之士可胥疏君不見渠家父子並轡出東都於今粉繪冩爲圖集庵摩勒園會者十人以他年五君山卽席分韻

生涯水中萍漂蕩信所之十年糊其口不食故園葵思歸同越鳥長是巢南枝祭竈郭北隅小屋如雞棲園開十肘地艸木發華滋紅橊媚夕陽初篁揺輕颸招我賞心舊於焉持酒巵合離如日月果有望時詩壇失老將一鼓气已衰賴我如虎賁典刑猶在玆相歡且盡醉莫詠驪駒詩

聞無逸兄下第

丰林分首各消魂兄弟傷離況玉昆初謂過都畱虎脊又令防額向龍門往聞淮北雪花大歸值江南梅雨昏欲寄短書無別語年來花栁自村村

李簿家有侍兒妙麗善歌舞諸人惜其死爲賦詩予亦賦二首

艸頭朝立露溥溥樵歌暮歸丘隴寒當時座上客半醉琵琶不許近簾彈

郎子風流棲枳鸞枳上單棲泣夜防窻前邂逅一笑粲夢中猶作在時看

久旱喜雨

誰言旱魃虐敢奪雨師權彌漫溪流漲瀾翻屋霤懸占年丰防防快意滌柈筵疎懶知何幸茅齋穩晝眼

植菊

憔悴靈均老蕭條子美醒飱英謀自潔摘蘂恨猶靑事往成今古人亡尙典刑老夫今白髮賴汝制頺齡

有懷如璧道人二首

道人詩思防江湍乞食侯門鋏屢彈鋪褐臥云何處去不應投老累儒冠

每憶詩人賈防仙投冠去學祖師禪塵埃不染心如鏡妙句何妨與世傳

寄王立之二首

坎修門裏蕭條處士廬憎人玉川子憤世竹林書家有來禽帖門無載酒車諸公生死隔不是故人疎舌本初傳彊仍聞右臂枯經春一旬臥見客二兒扶吾道何寥閴夫君合洗蘇世無湔浣手藥味且時需

贈別董彥速四首

人間底處異蘧廬莫莫堂中豈定居我尙滯畱君去速荒園三畝夢歸歟

多謝淸風日掃庭與君同種菊靑靑開花爛漫君何在莫忘蕭條我獨醒

欣同眾鳥托吾廬投杖行當嘆索居不是酸寒孟東野吾言能聴果誰歟

機事都捐憶大庭茅檐相對眼俱靑期君別後文章健往弔沅湘屈子醒

次韻無逸兄見示

憔悴誰能賤大招防將菌桂雜申椒巷南鄰里頻相過水北山人詎可邀細酌敢謀長袖舞苦吟空詠寸岑遙耕耘賴有陶潛婦不美孫郎對大喬

次汪信民寄無逸韻

詩翁索莫閉門居珍重山陽信不疎但報七言當玉案何須千里駕柴車樂天官滿應歸早楊子家貧只晏如他日往來隨二老共甘盂飯與盤蔬

送酥魚頭醬菜與何之忱三首

和蜜煎膏學甕酥兒誇甘味比醍醐老夫舌本不知味彊解嘲爲羊酪奴

放浪三江又五湖頭顱見醢亦何辜世無剛者不用覆往侑一觴隨蜜酥

甕底寒酥冬作葅春來把酒必時須庾郎鮭菜二十七還得何郎下箸無

立夏日作四絕

雨腳連云苦未收曉驚池面日光流田家甑裏封蛛网卽漸歌謡麥有秋

小簟含風六尺牀竹奴從此合專房吾身瓠落都無用占得山間一味涼

熨得絺衣一番新幅巾輕軟最宜人花時气暖長愁夏竹裏風防又勝春

學作蒲葵扇未工手揮聊有古人風君王別用機中練定被南來長養功

寄劉世基用世基寄之忱韻

斵堊誰能鼻不傷虎賁何取似中郎吾人身健間何濶誰日書來喜欲狂華屋不存長念昔【用文靖事】金蛇𨿽在莫幹梁【用劉氏事】防時燒燭畱君語更向東窻置一牀

招李商老兄弟時聞權守陳公畱之未聴其來

十年不見令兄弟眉宇長懷元紫芝栩栩夢魂我獨往翩翩書札慰相思求船貨馬事應速酌醴焚魚吾豈辭政恐孟公投轄飲惜君髙論解人頥

次劉世基韻

孔子已傳三十八諸孫猶自見長身試將後謝追前謝豈料今人愧古人華子岡頭千疊秀劉郎詩律一朝新吾家碧澗紅泉句聊欲煩君作後塵

用前韻和董彥速

得句可傳千古意搜奇攻苦百年身河梁贈別初無對錦裏吟春復有人我已汗顏驚手縮君猶瓊樹賞朝新從今習气須磨盡二字惟當悟客塵

夏日書事二首

蒼虯蟠礎濕生雲翠竹揺風水有紋涼臥北窻呼不省虫飛繞髩夢中聞

雲峯矗立駐金雅夢防槐宮影未斜屏翳禦風遊不返南山空轉阿香車

余嘗防李商老於海昬識呂居仁於符離今已五六年矣偶見二公倡和詩各次其韻二首

憶昔逢君夜雪中髙談未了酒尊空淸漣緑篠今輸我白璧黃金政負公渭水流淸終異濁池花變碧舊曾紅欲評此意君何在長是蒼茫立晚風【右寄商老】

維舟濁汴偶相逢彈鋏歸來四壁空耕道十年常九潦謀身一國自三公似聞諷諭能知白豈但詩詞要比紅申國凜然生气在故知郎子有家風【右寄居仁】

兩宋名賢小集卷三十四

欽定四庫全書

雨宋名賢小集卷三十五

宋陳

思編

元陳世隆補

竹友集

李成徳作二筆幾以其一見遺云得樣於郤子中家並示長句輙次其韻奉酬

琴不安弦制奇古可憐不入文房譜防須龍尾玉蟾蜍與汝俱成防心侶誰能好事爲品題端效廣防亡輙補謫仙傳樣桂林家以暗投人吾竊取我書太俗如墨豬下慙羅趙何足數蒙公厚貺試臨池一字不成如畫虎欲報初無靑玉案哦詩況乏驚人語淨鋪滑薄待君來愼莫踟躕畏今雨

李成徳復用前韻見貽亦次韻奉和

蔡家筆法擅今古楷書尢誇荔支譜後來誰筆最神通要與渠伊爲伴侶只今書學貴瘦硬弟子闕員誰可補君持此幾要投人字畫不工那得取小人俗書如俗馬骨少肉多今不數當君此贈恐不堪大似無功饗鹽虎新詩繼作恐難如只賞君房妙言語嗟予老矣亦懶書畱與兒曹寫時雨

次韻郤子中所藏筆幾

聞君文史三冬足家居未奏三千牘明窻棐幾淨無塵筆研淸幽眞不俗小琴承臂筆縱橫章艸眞行隨所欲家藏敝帚將何用時人尙作千金畜此物𨿽奇君不惜似把隋珠當魚目小童傳觀許見貽與君杯酒初相屬吾詩戱作異香山唐衢𨿽見何由哭見公眞玩爲君賦銅缽聲終字盈幅

朱端甫以畫牛一紙遺李成徳成徳以示予爲賦長韻

畫牛蹄角四十八禇生塵昏僅可閱頭頭露地各逍遙不愁牽車喘見月防筆和墨誰氏子定自道人非畫史把鼻牽回得眞牧信手摹成妙如此朱公自是老斵輪不惜是牛持贈君願君成誦石鞏語更將此畫同參取

次韻李成徳謝人惠墨牛

君不見八百里誇王氏駮常勅家童瑩蹄角綺紈袴競奢豪臥席不安愁禍作何如傳寶墨牛圖不飾靑黃如素朴向來奇畫購千金宜在蘭臺天祿閣兩牛方鬭未雌雄或奔而從或小卻其餘三四亦殊絕或如虎臥鶴俛啄滕王蛺蝶東丹馬嘉陵山水靑田鶴如將優劣比人材長文何必慙文若人言愛畫亦一癖被野牛羊何用貎是家持論果非耶煩君試謂評其略

午日

今晨定何祥桃栁各映戶粉團髙气薰鵞防椒葉覆朝餐隨土風杯酒晚來具防絲纒祭筒畫楫誇競渡楚人哀怨情正以屈子故當年夢魚腹蓋坐入宮妬榮華一時好放逐千載慕得失吾不知持杯自欣豫

成徳不面逾月僕以病暑未能出謁輙和所寄藳字韻詩奉寄兼東子中

門前蓬藋無人掃客去墻陰藜莧老我家城北君城南相憶何其掛懷抱不聞叔寶方外談澄也何因令絕倒知君不作避暑飲閉門亦深荒徑艸鉤章棘句日哦吟玉軸牙籖時探討邇來聞艸鹿脯帖盛湘十日虛蘋藻摻摻丸藥恐不免俗客縱譏何足道恨我猶嫌褦襶嘲不敢熱行惟夢到君取奇功翰墨林筆陣可埽龍駒島願言不學司馬公萬事蓬人盡稱好我詩燕石初不如浪欲珍爲夜光寶殘暑促裝行造請曉來涼气迎秋早定邀鄰捨廣文公同聽誦詩傾腹槁

碧筩

君不見韓潮州銀作飲醆誇工倕防花鏤葉太碎何言豪士亦爾爲又不見六一翁嘗吟鸚鵡紅螺詩華堂一釂豈不樂淸歌勸酒須蛾眉吾儕山人寕有此競折圓荷爲飲器細傾初作露珠圓滿引忽驚雲液碎鼻中寂寂聞妙香舌本徐徐識眞味采蓮當殽花當妓豈有登臨百金費安得城西十頃塘水光容裔暑气涼時引碧筩如象鼻仍防翠蓋立霓裳

感白髮

吾年昔始冠已有一髮白作賦數百言嘲罵等戱劇只今尋舊作一字不復憶恍然如夢寐了不見往迹但有髩間絲冉冉如堪織南方地平濕壯嵗多老色行年四十二髩鬒那容惜洗蘇將防白諱老嗟何益一染復星星此語寄阿客人生光景促倐忽如敲石詩成亦寐語感嘆初無得後應不識今今已不識昔

秋日登鳴玉亭

山路秋陽何赫赫山亭淒冷多秋色豈惟醒耳玉淙琤照眼光寒如練白舊聞瀑布垂雲間怳疑銀河墮天闗西望香鑪不得往个中元有小廬山

次董彥爭韻兼柬之南

大門江南英詩名重當時兒時得其槁同輩爭誦之不及拜諸門常恨生若遲只今諸孫子籍甚皆能詩大篇每投我孰非黃絹辭我詩不成句落筆爲眾嗤如人食土炭嗜好終不移君何獨賞味與眾直異馳相望巷南北不面令我思歌聲亦若哭此意誰當知阿大一門傑相爲塵外期風流竹林防應許仲容隨

次韻之南讀彥光詩有作

君家父子俱能詩天遣淑鳥鳴春時文窮扺掌定不免齊竽不學君何疑平生說詩喙三尺只今偃蹇成期期願君髙處古無上抑以自警無邪思

有懷覺範上人

道人心與貌俱古哦詩不復效等伍淸疑仙掌露華墜新似秋空玉鉤吐要將餘事付風騷已悟機窺佛祖泐潭老子乳於莵果在叢林嘯風雨何當掃室祗樹圜夜看金盆聴軟語我𨿽不是龎徳公懶駕柴車入城府公如歸結白蓮社畱我山邊一防許

次韻彥光睡起病目

蝶夢遊揚臥碧紗知君不賞玉釵斜夢回起坐有佳思亂觸牙籖書五車黒蠅著眼君勿嗟學道乃得靑蓮華商略此言當過我樵靑竹裏爲煎茶

喜汪叔野見過

大汪權奇汗血駒小汪連翩鸑鷟雛垂頭未遇伯樂顧覧輝將下朝陽梧豈知靑衫埋朽壤更令斑鬢困泥塗喜君翩翩過我廬握手借問今何如若云難遂白髮志朅來翻作靑衿徒急呼歡伯置座側解顏談笑聊相娛語及阿兄平日事往往屑涕長欷歔怪君長不滿六尺髙談似是膽滿軀且寛是事飲此醑逢人但作口囁嚅畱君住騎勿驅明朝酒盡爲君酤更防月落起浩嘆四面宿鳥聲相呼

玉茗花二首

佳園昨夜變春容淸曉驚開玉一叢素質定欺雲液白淺糚差退鶴翎紅似聞金穀初無種欲畫鵞溪恐未工底事餘花避三舍孤髙元有使君風【謂魯公也】

騷人浪說麻源谷本在風流刺史家直與瑤林共髙徹可須梅影鬭橫斜芳尊莫待紅糚賞幽艷長令烈士嗟憑仗邊鸞折枝手應宜展幛玉鴉義

漫成

年來任運學騰騰愛酒還同醉李僧痛飲亡何緣客至時穿不借繞村行檐間燕雀新聲好門外池塘春水生曉起坐窻無一事卷書南望見髙稜

飲酒示座客

身前不吝作虫臂身後何須畱豹皮劬勞母氏生育我造化小兒經紀之牙籌在手彼爲得塊石支頭吾所師偶逢名酒輙徑醉兒童拍手云公癡

和李智伯金石臺不見舊題之作二首

瘞鶴書蹤逸少齊華陽長使後人迷姓名不得芙蓉手何用全牛捧硯題

復憶髙人張季鷹每將杯酒勝榮名登臨叔子緣何事湮滅無聞一愴情

悼亡三首

舊聞林下趣旣見卽心降月冷同秋夢燈寒對夜窻孰知身是幻深念涕如江仰嘆朝飛雉防禽亦有雙三公吾豈敢曾爲忍饑寒擬聴笭箵雨潛悲苜蓿槃煙雲昏璧月霜露殞香蘭佇立東風泣忘情良獨難去作三秋隔來歸二載余臨風還念汝傷女更憐渠憔悴衣圍減漂零髩發疏吾今多病久誰付茂陵書

呈無逸兄

漢儒章句文勝質魯國衣冠實愧名但遣詩書長在眼可令聲利苦闗情咄嗟茗飲有時辦夢想溪堂何日成舟泊寒沙臥明月此期終欲與君盟

示捨弟

蕭然環堵獨何有自謂過人惟一丘野性定爲滄海客妙齡須寄道山遊江寒沙靜鶺鴒晚云濶天低鴻鴈秋休嘆烏衣成往事一尊相對且忘憂

寄桃鄰居士

桃鄰野客無消息寄食招提豈定居倘有龎公知徳操何須程鄭識相如食魚他日勞彈鋏防痔今人剰得車流落生涯俱寂寞因風時遣一行書

寄無逸四首

三足祥烏曾集冠平生菽水奉親歡從今五鼎應無補不可柰何君自寛

聞說潘郎窘食貧何年會面慰艱勤北風如有齊安便爲報相思頻夢君

故園風物長如舊松柏參天六月涼岑寂北窻風雨夜獨吟詩句繞胡牀

浩蕩漳江瀉碧漪西山淸絕助新詩好因歸鴈傳佳句要見羊何共和之

觀李伯時陽闗圖二首

坐對丹靑傷別離淚和朝雨想頻揮道邊垂栁年年在看盡行人長不歸

春艸春波傷底事靑靑栁色最消魂龍眼自有離家恨貎得陽闗煙雨昏

秋興

雨隔千山暮風驚一葉秋朱顏傷露槿靑眼賴沙鷗畏酒遊揚夢因詩防染愁有懷誰與語多病獨登樓

聴曹道士彈琴二首

淡泊絲弦誰與聽試開塵匣寫幽情琴中自有無窮怨彈出離騷意外聲

小窻疏箔列仙家彈盡遺音晚景斜賀老當年定塲屋虛將妙曲付琵琶

兩宋名賢小集卷三十五

欽定四庫全書

兩宋名賢小集卷三十六

宋陳

思編

元陳世隆補

竹友集

讀書

吾生後淵明頗亦念黃虞要知千載外所學非殊塗兀坐對聖賢撫卷一長吁彼智自明哲惟狂益昏逾一源同濫觴派別乃差殊我觀載籍中世事何所無癡人不識古謂與古人俱相望何遙遙淸都視積蘓咄此不可獻諷誦聊相愉嗟哉子栁子文章蓋羣儒速進自貽戚南冠成縶拘天孫不與巧溪神亦爲愚讀書𨿽滿腹何曾捄饑劬乃知伾文輩要路難齊驅

飲酒

世故不料理萬事付一樽呼賓陳肴蓛乃爾不憚煩秩筵初嚴冷稍稍笑語喧有如鄒子律能回寒谷溫朱顏挽不住雪髩日夜繁人生行樂耳惲也亦至言哀哉獨醒人顦顇拾蘭蓀寧知阿堵中端有妙理存

寄題朱氏小隠園

吾聞滑稽兒避世向金馬刈艸吉云鄕探鳳荒城野斯人玩世耳豈必蒿廬下墻東本儈牛君平蓋卜者朝市亦堪隠山林實瀟灑君居占深源境物粲可冩老檜上干云孫桐已拱把雨窻修竹響風磴寒泉瀉此翁少年日巧射如注瓦百金裝寶刀千金買流赭晚歌紫芝曲情性妙陶冶蒲履谷皮巾何取綬若若嗟予亦曠蕩與世自藞苴方期訪桃源更欲結蓮社

次韻董之南見贈

章甫不入越夏虫多拘時生無適俗韻舉世誰知之鐘嶸不並世無人識丘遲𨿽有落花句知爲何等詩如逢賀賓客方嘆烏棲辭我初出險語俗子爭唐嗤俛眉欲從事復恐遭文移亦知適楚車安可從北馳董家名父子平生所懷思𨿽云識面晚相聞已相知君詩有古意且結皓首期端能啖杞菊時復過天隨

陳循中求賦髙麗墨詩爲作長句

老松收煙琢玉可試洮州鴨頭緑來從萬里古樂浪傳到麻源第三谷要須岱郡鹿角膠搗成方解土炭嘲請君摩研新詩作一弄潺湲弔康樂

竹友軒

城北有陳侯眉宇初未識似聞臭味同炯炯見胸臆願言登子軒哦句呼阿客看君陰森下玉潤映連璧龍吟秋夜永臥聴風摵摵或當命柴車獨詠此君側興盡悠然返誰能暖君席

讀莊子內篇

經春十日雨卻掃門無車伏枕夢鳴轂淙琤行澑渠端坐發深省妙香浮素裾盥濯披陳編諷誦臨前除陳編爲何誰漆園傲吏書奇辭通諔詭空語極虛無得意榮辱境脫身憂患余胸中灌頂句身上如意珠逍遙有妙處領略歸一途塵影閱千世風波連九區畏夏苦執熱開軒除鬱蒸檐前鳥雀喧朝旭上朱甍席間裁函丈詩書浩縱橫槃礡環堵間幽獨懷友生古人在黃卷十載使我傾出門窺物變艸木各鮮榮靑靑墻東竹見汝忽眼明愛玩不能忘移根傍軒楹俯仰與竹俱定交見深情不是無朋友此君冰玉淸風吹萬籟響寒梢韻竽笙我獨哦其間詩作秋虫鳴瑯玕亦有實期汝向秋成鳳凰何時來翽翽翔我庭

貫時軒

舊時王子猷愛竹僅成癖斯人向千載論世心莫逆吾軒謐竹友寓意比三益俗士舊雨來今擬定埽迹投足寄其間鼎鼎一何愚倘同蓬蒿鷃勿笑溟海魚

陶淵明寫眞圖

淵明歸去潯陽曲杖藜蒲鞵巾一幅陰陰老樹囀黃鶯艷艷東籬粲霜菊世紛無盡過眼空生事不丰隨意足廟廊之姿老蓬蓽環堵蕭條僅容膝大兒頑鈍懶詩書小兒嬌癡愛梨栗老妻日莫荷鋤歸欣然一笑共蝸室哦詩未遣愁肝腎醉裏呼兒供紙筆時時得句輒寫之五言平淡用一律田家酒熟夜打門頭上自有漉酒巾老農時問桑麻長提壺挈榼來相親一尊徑醉北窗臥蕭然自謂羲皇人此公聞道窮亦樂容貌不枯似丹渥儒林紛紛隨混濁山林髙義久寂莫假令九原今可作舁公籃輿也不惡

斸苓軒

萬鐘辭屠羊五鼎貪主父是間多毒臘可茹亦可吐緬懷陶隠居朝服掛神武餌苓期郤老曠蕩適林莽我家城西偏有地一防許開軒俯長松倒影廕庭廡嵌空宿龍蛇晻曖蔵霧雨流脂入地脈凝結嵗月古長鑱白木柄生事聊付汝想彼塵外人遲暮肯同煮但當稍兔絲敢望擘麟脯

約諸人遊羅坊觀

陽夏吾鼻祖人物傾九州間擕東山妓文靖極風流屐齒步飛磴快哉康樂遊耳孫牛馬走闒惰無匹儔但有愛山趣尙能繼前修頗厭城市塵拘縶如楚囚朅來龍泉上杖履隨沙鷗幽尋風露靜江月動金虯靑山帶長江佳气日夕浮旁有列仙家丹闕連飛樓琴書靜無嘩竹樹煩更幽約我雲霞交玆遊及淸秋朱弦蕩塵襟芳樽寫牢愁道士如彌明長頸髙結喉初無石鼎句崄怪壓劉侯從渠倚壁睡吾屬足防搜

無逸病目以詩戲問

六根無牢彊萬事有戕敗丹白豈不加能令眼根壞溪堂老居士學道入三昧空花結空果過眼了無礙偶然幻翳侵惱此淸淨界道人不易得定爲天所愛恐君墮塵刧豫此小懲戒病眸防空靑勿作兒女態爲君禱於天君病當立瘥未忘覷詩書不敢窺粉黛

寒日出郊

水晴鷗弄影沙軟馬驚塵宻竹斜侵徑幽花亂逼人深行聽格磔倦憇倚輪囷往事悲靑塜年年芳艸新

寄洪鴻父

兒時訪道章江上燕雀羣中見阿鴻南浦飛雲看畫棟北欹枕颯涼風讀書長憶登山勝作尉聊甘食薺窮想見詠懷非一首鉤章棘句定能工

有懷潘子眞

沖和庵裏潘居士旅食京城久不還玉屑銀鉤長在眼瑤林琪樹未承顏大門曾是鄭嚴輩吾子卻居恵間想見紅塵車馬底夢魂隨鴈過西山

食菜

道人眞是伊蒲塞頓頓園蔬入饌來紫芥寒葅防薤韭黃橙苦酒伴鹽梅蒸豚不羨貯人乳飯豆亦能羮芋魁但恐酪奴不解事攪令枵腹轉春雷

暮春二首

澑渠鳴玉雨成霖春艸池塘數尺深後院落花人不到無聊獨下海棠陰

晚雨墻東暗緑槐淸陰庭院鎖莓苔委堦紅藥將春去貼水靑荷與夏來

春日黃梅花二首

臘梅初雨雪爭妍素艷寒香亦可憐政使北風吹得盡一枝金蓓始嫣然

傍人如笑不勝妍曽是尋芳向臘前縱使遊蜂能拂掠含酸結子爲誰圓

梅花四首

姑射神遊閱九闗水精宮殿不勝寒下窺人世生塵想故作梅花與俗看

淸曉防開淡淡黃蕭疎無柰北風涼幽姿不許人窺見故向寒林度暗香

薔薇露染玉肌香疎影寒光照野塘長使詩人動幽興不教桃李鬭春妝

冷香零亂防寒莎眼底愁生萬種多收拾餘芳無處惜只傳佳句似陰何

送都仲獻

酒曹懷璧蹔投閒俄許朱轓未賜環殿閣涼生應在眼宮門騶唱合趨班鳯凰觀徳翔千仞虎豹窺人礙九闗只恐蒼生傾望久未容投紱老家山

寄題長沙髙善時醉月堂

亂山岑秀繞湘濆君築茅堂底處村蠻國戈矛眞夢幻醉鄕風露別乾坤平生不負南樓興何日能同北海尊聊欲揮毫書楚些憑君招取獨醒魂

與江君佑遊五福寺觀竹二首

老子平生與竹羣淸風灑濯勝三燻江都定自興不淺共打僧門看此君

小池環插碧瑯玕气韻蕭梢六月寒一夜淸霜羣木落獨畱孤節與君看

吳彩鸞寫眞

天上鳳凰難獨宿人間翡翠本雙棲丹靑不與文簫共誰遣雉東迷雀西

戲詠防須筆

編須捋取蝟毛磔裁管縛成雞距長誰言防輩不足齒也復論功翰墨塲

山間四首

籬落秋花未得霜嫣然一笑媚秋陽可人風味撩詩興不記姚家宮樣黃

野老緣岡拾墮樵溪童收网度橫橋髙懷盡在行歌裏豈信人間有市朝

未羨顏生樂一簞一簞懸磬若爲歡有田如使揚雄足亦學前賢在澗槃

舉案齊眉老孟光隠居無計可須忙殘年但使糟牀注亦付生涯與醉鄕

兩宋名賢小集卷三十六

欽定四庫全書

兩宋名賢小集卷三十七

宋陳

思編

元陳世隆補

竹友集

題戴崧石鼎聯句圖

衡山道士熊豹姿夜過劉生逢說詩止於座隅初莫識口不能言心自知坐中淸逸校書郎新有詩聲誰過之豈知老子殊不淺可但逐鬼愁蛟螭須臾指鼎出佳句脫略凡韻生新奇二生得句不敢吐鳴聲彊作秋虫悲如窘兔避鷹隼懍如敗將收旌旂借問防筆摹者誰定是盤礡眞畫師退之斯文有妙處丹靑冩盡初無遺彌明學道如不死應在衡山深處棲端能過我挑詩敵與君周旋我敢辭

讀葛洪傳

葛洪鏈丹砂卻老得遐壽鶴髮安在哉巖穴遺井臼勞生亦何爲荏苒度昏晝煌煌昆山芝未暇擷三秀寄謝浮丘翁何由挹其袖

讀三都賦

漢遭陽九運無復見中興不聞黃屋處郊野蔽旂旌三人己成虎況阻三國兵揚塵日月暗喋血郊原腥作都𨿽云美其如九鼎輕十年翰墨手模冩費丹靑人與骨俱朽山川空炳靈吾懷鮑明逺寂寞賦蕪城

田父招飲不赴

萬錢供食如嚼蠟百壺載酒如飲水要知自古窮達人脫略世味皆如此經旬不逢南鄰伴曲肱聊寄北底田父剝啄扣我門頗應昨夜燈花喜殷勤攬衣謝父老陶令愛酒今朝止伏雌可殺葵可羮他日薄飯招鄰里吾君恭儉似文帝勿爲酒醪傷穀米

喜雨【是日聞攺元】

涉冬無一雨元阻驕陽上田塵沙飛下田蒲稗荒鋤犁不入土龍具掛壁墻村居巷無井抱甕汲長江汲多恐流絕無以飲牛羊昨宵天意動浮雲霾月光灑然潤物功洗蘓及枯楊先帝劍弓冷小臣涕淚滂屬聞建中號謳歌騰路傍雨從膏澤沛風與和气翔山林獨何幸預喜霑稻粱尙能賦時雨激烈謌阜康

余賦野香亭前木犀花二小詩盛稱此花之妙而江迪彛賦梅花詩以反之往返唱和十數篇二花優劣未決故復長韻示之

君不見杜陵布衾冷如鐵朝來米盡炊煙絕偶然乘興江上行無柰被花惱不徹城南陋巷在江涘讀書蒲團生蟣虱吟成少陵七字詩酷愛梅花似冰雪竹友道人端可嗤頷髭如棘手如從來口業洗未盡醉吐狂辭歌木犀賞花自是少年事出口未覺吾儕癡我今束縛喙三尺勿與世俗爭妍媸空花徧世不礙眼淡如雲水老禪師

寄題王立之賦歸堂

小官五斗米達官五鼎食均有懷祿心細大各封殖疾驅挽不還此輩車轂擊王侯生綺紈雅意在山澤頗賦歸去來作堂慰休息似聞一尊酒醉眼分靑白何時上君堂酌酒話疇昔和君五字句想望柴桑陌

亦愛軒

漆園遊濠梁得意儵魚樂淵明愛吾廬感彼眾鳥托兩賢俱達道妙處要商略夫子誰與歸潛也如可作柴桑久無人玆道竟寥落頗能誦其詩尙友亦不惡世路多艱險君軒可槃礡但恐君出遊蕭朱綬若若

求定齋

吾觀大梁城九衢塵暗天蠻觸日交爭防蚿互相憐此心如慈幡裊裊風中懸王子閉門臥守心長縛禪能定乃能應如鏡別丑妍吾豈匏哉孔子有至言君看日月行亦若磨蟻旋涪翁已發藥此句不用傳【黃魯直爲名此齋並道其名齋之意】

寄饒次守

我初丱角時聞有饒進父【次守舊字進父】破衣下裏捨應書不得舉要是磊落人白眼看法度吹笙彈箜篌餘事能律呂市人惡少年往往爭笑侮掉頭出裏門徒步大梁去蒯緱謁王公敝貂走風雨十年不還鄕無人問死所客從北方來喜气滿眉宇探懷出君詩字字粲璣珇筆蹤入顏揚句法窺李杜奇偉可畏人我輩誰比數借問從誰遊一一英俊侶我家阿夷兄詩有春艸句說君不離口恨我識君暮帝城十二衢素衣染黃土食貧出無車覊旅亦良苦束書早歸來只雞祭墳墓況聞霍將軍尙有陳氏母銅山郁嵯峨其下原膴膴我思結茒捨帶經學農圃他日如買鄰定可連墻住頗聞君卜婚我亦未有婦要如子栁子各娶老農女東市買杯杓西市買筐筥南市買綆缶北市買甑釡生理能稍稍來往辦雞黍兩家如有子男女互嫁娶從來不識面便作平生語但緣臭味同請君莫訝許

讀潘邠老廬山紀行詩

杜陵骨已朽潘子今似之欻觀廬山作乃類北徵詩是家好男子札翰非凡兒阿耶有新句把筆如畫錐此詩落吾手三復喜可知有才如長卿武帝思同時不令歌天馬亦合賦靈芝何爲鬢已凋但作愁苦辭錦囊勿妄發恐爲俗子嗤

汲古齋

人言曲誤周郎顧豈謂周郎眞好古長歌短調各風流說盡心招及眉語頗聞汲古用修綆乃知餘事工律呂君軀三尺膽如斗欲窺唐虞探鄒魯頃來長安濶畫眉時人半額相媚嫵天姿潔白惡丹鉛獨有溪頭浣紗語要知學者用心處不追時好乃如許君家有井千尺深容我時攀轆轤否

寄李商老

所思定何方然羌山麓別來經一年不寄書一幅憶在元眞館與君同飲缸論文久未去夜雪打寒明朝欵君門箯輿踏殘雪尊前聴君談意气排凜冽雪中兩相過把酒俱畱連豈同剡溪去興盡回酒船今年走東吳無復相邂逅遭回行路難歸已三月後逢君所知人頗嘗問君安猶聞臥苫塊毀棘今欒欒君家有嬌兒聞已去懷抱昔我嘗見之瑤環實娟好我歸臥衡門愁苦亦如君淋雨子桑病敝冠原憲貧此懷其誰語思君何能己寄聲勞苦君兼問兩季子

移松二首

古貎蒼髯十八公巍巍獨出眾材中朝來挽致茅堂下爲我商量送好風

河出昆侖派九州屹然砥柱立中流蒼松若比丘山重豈但回頭費萬牛

次韻吳民載告別覓酒二首

君詩起予者百徧爲君開世俗惟何甚予心不可諧獨思南去楚眾欲北之回何處可休影期君歸去來齊下老從事相逢靑眼開有朋方悃欵得汝更詼諧老興此非淺後車君與回嘉蔬實空甒並遣木奴來

偶書二首

大儒讀書如播谷小儒據幾如王孫道人竟日無一事臥看前江煙雨昏

平生蹇喫不解語終日坐從客嘲他年若使登要路定被人譏無口匏

題陳先生華山髙臥圖

落葉開花秋復春睡中榮悴豈闗身那知五起雞三唱亦有寒不寐人

和董彥光立春日二首

梅蕋飛翻栁色新雪泥幹盡已成塵愁看節物獨驚眼醉吐詩詞君可人藜杖應門原憲病鸘裘貰酒茂陵貧朝來似有飛揚意可但無情艸木春

交情自昔白頭新富貴移人或望塵顧我喜求方外士得君端是眼中人謫仙詩富舊無敵東野囊空今不貧已遣摻撡縫古錦共搜佳句賞新春

彥光示詩有釋氏之語復次韻

歷眼浮榮逐日新誰知澄寂本非塵吾曹例作區中士此味全輸世外人空裏華生均是病衣中寶在卻憂貧是間枯淡君姑置且辦芳樽醉早春

何之忱用前韻示詩復次韻

楊子牢愁更美新賈生悲鵩在承塵忘懷久已栽萱艸行樂尢欣見玉人邂逅題詩聊可意平生嗜酒豈憂貧明年剰作顚茫計劇飲狂歌莫負春

從陳妙音覓酒二首

雪癡坐撥寒灰萬斛淸愁掃不開排遣此懷將底物憑君催送麯生來

長恐閨人抱頸羞何當更脫鷫鸘裘試煩郎子傾家釀不用平原老督郵

次韻董彥孚獨臥逸堂之句

繞捨檀欒五月涼嵗寒髙節亦難忘期君鴻鵠應髙舉顧我蚍蜉豈自量索價舊曾睎少室荷鋤猶可繼柴桑虛堂若許連牀臥待看風吹細細香

送黃柑與彥孚二首

殘臘才經一畨霜靑靑三寸作金黃故園兄弟懷思我特地分甘到艸堂

手折奇苞遺細君更思持送逸堂人甘寒定可錦繡口看吐新詩泣鬼神

過金山下作

揚子江中風浪生小舟如葉任欹傾槳搖齊指金山寺露暗初疑鐵甕城絕頂迥分雙塔秀層樓危立一僧淸他年來訪結庵地吾與此江春水盟

獨登有美堂

趺雙跱日星懸讀罷憑闌心浩然繚繞峯巒浮野色參差樓閣起晴煙湖光淨照山間寺江浪遙連海外天安得翰林風月手一時摩寫入詩篇

雨中漫成四首

東風渾作勒花寒寂莫林塘不受看玉版鶴翎俱未識梨梢空有羽闌干

向老逢春懶問花惡風吹雨故斜斜一城桃李應漂盡不到城南韋杜家

一樹山礬宮樣黃曉風防送雨中香鼻端空寂誰知許莫怪雄蜂取次狂

才見花飛掃不開只今靑子落莓苔當時一笑冰霜面曾動揚州詩興來

送王山人

秋風蕭瑟賦歸歟此去懸知食有魚我亦羨君無奪糈長沙終負過秦書

兩宋名賢小集卷三十七

欽定四庫全書

兩宋名賢小集卷三十八

宋陳

思編

元陳世隆補

肥川小集

劉筠字子儀大名人也舉進士爲館陶尉入爲祕閣校理契丹內冦眞宗北巡以筠爲大名府觀察判官與修冊府元書成轉左正言直史館修起居注召試中書遷左司諫知制誥史館修撰出知鄧州徙陳州入爲翰林學士初筠艸丁謂李迪罷相制旣而謂復畱命筠艸制筠不奉詔謂再相時眞宗久疾謂浸擅權筠請補外遂以右諫議大夫知廬州仁宗卽位復召爲翰林學士拜禦史中丞己而數以疾辭進樞宻直學士知潁州召入復爲翰林學士承防同修國史兼龍圖閣學士出知廬州卒年六十一筠自景徳以來居文翰之選與楊億齊名當時號爲楊劉三入禁林三典貢舉以防論升降天下士自筠始也性不苟合於時臨事明達而所治尙簡嚴云

淮水暴漲舟中有作

行行極目天無柱渺渺橫流眼有花客子方思舟下碇陰虯自喜海爲家村遙樹列秦川薺岸濶牛分觸氏蝸鳶嘯風髙良可畏此情難論坎中蛙

寄靈仙觀舒職方學士

石渠仙署久離羣抗迹丹臺世絕倫揚子不甘嘲尙白漆園終許自全眞紫煙深處鸞雙舞朱髓成來鳥共伸若向雲中見雞犬可能渾忘姓劉人

題林處士肥上新屋壁

久厭侯鯖靜室來卜居鄰近釣魚臺舊山鶴怨無錢買新竹僧同借宅栽鬥酒誰從揚子學扁舟空訪戴逵回抽毫有污東陽望但惜明時老澗才

南朝詠古

華林酒滿勸長星靑漆樓髙未稱情麝壁燈回偏照日雀航波漲欲浮城鐘聲但恐嚴糚晚衣帶那知敵國輕千古風流佳麗地盡賖哀思與蘭成

詠唐明王

嵗嵗南山見壽星百蠻回首奉威靈梨園法部兼胡部玉輦長亭復短亭河皷暗期隨日轉馬嵬恨血染塵腥西歸重悔霓裳舞故老相看但涕零

漢武

漢武天臺接絳河半飛霧鬰嵯峩桑田準待他年變瓠子先成此日歌夏鼎幾遷空象物秦橋未就己沈波相如作賦徒能諷卻助飄飄逸气多

成都

鏤膚剽俗恣遊遨或得蹲防號富饒井絡共知天與險蠶樷無柰世興妖杜鵑積恨花如血諸葛遺靈柏半燒才似文園何足道一生琴意秪成痟

公子

油壁香車隔渭橋黃山路逺苦相邀行庖爨蠟雕胡熟廣埒鋪金汗血驕別館橫陳張勝婉期門長揖霍嫖姚注鉤握槊曽無憚緑桂膏濃曉未銷

始皇

利觜由來得擅塲盡遷豪富入咸陽屬車夜出迷雲雨峻令朝行劇虎狼前殿建旂臨紫極東門立石見扶桑從臣善頌徒虛美不柰盧生防國亡

禁中庭樹

紫闥分陰地丹條濯秀時髙枝接溫樹宻葉覆辛夷夜影瑤光接晨英玉露滋乘春好封植爲賦角弓詩

夕陽

瓊蘂滋晨飲靑縑擁夜衾萬年宮省樹五色帝家禽詔艸裁藤角燻鑪燼水沈浴堂還獨對鳴佩有靑音赴郡之初尋屬愆亢有議舉舊典取湫水徴巫覡以致禱而涉旬靡應農事方急遣罷去越翊日漸獲優洽

優詔將州任視政才旬時田畯訴炎暵坐虞多稼萎云將掉頭去波臣涸轍危行部殊未及隨車杳難期往慙神父化徒令旱母嗤諸曹白事者雩典舉舊規郡北岐棘山上有三湫池衙吏潔齋往汲水置縹瓷朝服領巫覡詰旦迓諸岐舁以結防輿奉以五龍祠自是率賓介寅午欵於斯紛敷薦楮鏹浸漬灑楊枝瓦鑪松香髓匏樽黍酌醨四壁繪神變正筵塑靈儀悕若葉公牖怪甚葛仙陂老覡十數輩勃屑頭如魌童巫及伶倡貎寢語嘍囇但多甕盎質曾乏婉孌姿交手操鈴拂合噪屢僛僛喧塵著蓬髮穢汗落粉頥一問且一嘔掩鼻以帨防朝隮蔚旋敗成震巽散之巽風暮欲息竅行呼復來【葉】慢黷固己甚誕妄相憑隨如是者浹日僅得沾服滋嗟予政無狀百拜胡敢辭矧夫民習俗姑用慰賫咨抑聞古人言天鑑本無私神道貴得一何乃托邪師遽俾送湫勺撤役勤蠒絲申明卹刑詔挺重捨輕疑從此四三日油霈洽封圻又聞堯湯世水旱軫君慈振救自有術斂散適所宜元元無菜色九載尙熈熙用禮地官職皇舞𨿽有祈道經涖天下傷民誠弗爲惟神稟聰正逺鬼務肅只願守有常徳可戒興妖思

兩宋名賢小集卷三十八

欽定四庫全書

兩宋名賢小集卷三十九

宋陳

思編

元陳世隆補

範蜀公集

範鎭字景仁華陽人居洛陽寶元元年舉進士爲禮部第一累知制誥英宗立遷翰林學士神宗朝歷端明殿學士提舉崇福宮封蜀郡公卒諡忠文有集信相院慧燈

行樂到蕭寺像殿何煌煌僧年過九十細話燈焰長方憶髫齔時初離父母鄕是時循舊迹晝夜不暫忘自事膏火來日就與月將始卒未嘗暗眉髮皆如霜禦風設絳紗求福兼異香寒村防織女借余坐如匡陋巷苦志士鑿壁偸鄰光太息日己暮百結忡心腸類此事億萬聊書成短章

送程端明再鎭成都

成都一都防千里帶坤維自昔公坐嘯至今人去思朝廷愼東注方面要安綏遂爾重藩屏因之職殿帷龍光出劍匣謳頌走江湄曉雪離都馭春風入境旗壺漿故父老竹馬舊童兒疊足相歡躍同心仰福禧邦人顧若此邑子更何其防講中和化重爲樂職詩

遊昭覺寺

炎蒸無處避此地忽如寒松砌行無際石房禪自安鴛鴦秋沼漲蝙蝠晚庭寛登眺見田舎衡茅半不完

淨眾寺新禪院

金地西郊外一來煩惱攄凡逢似仙境鮮不屬僧居岸緑見翹鷺溪淸無隠魚殘陽已周覽欲去幾躊躇

武侯廟柏

滿葉是淸霜培根無沃土恥作秦皇松寧爲馮異樹英靈自有風防蔚長如雨可憐靑靑姿不知人事古

畱題張少愚屋壁

髙隠郫城下平時仍徑還門開值冠蓋簾捲爲江山沛雨人間待浮雲天外閒泥封詔不起朝夕奉慈顏

送羅勝卿同年提舉玉局觀

匹馬西歸去知君得意偏人情重鄕裏官職更神仙曉後無衙喏旬頭有俸錢何須駕白鶴辛苦上靑天

送羅郎中登管勾玉局觀

五門門裏觀松檜日蕭疎道話忘心境仙歌作步虛壇場髙突兀廊廡四紆余世事多紛擾君心定了如

韓太丞同守成都次韻

盛府佳招貴嚴宸雅寄深輿題仲舉坐闕掛子牟心漢竹分新契潘花過舊陰當年百里驥方此試駸駸近境連桑陌先遊盛竹林並將懷舊意持作恵時心藻思春生筆淸機月滿襟成風錦江曲迥上玉山岑春色艸將深春寒栁未陰靑天指行棧淥水蕩離襟後乘何爲托前旌諭此心南枝倦飛翼憑爲寄歸音仲遠龍圖見邀學射之遊先寄五十六言

幾年魂夢寄西州春晚歸逢學射遊十里香風塵不動半山晴日雨初收指防武弁呈飛騎次第紅妝數勝籌夾道綺羅瞻望處管弦旌斾擁遨頭

和閻寺丞海云寺

春日金田驩且嘩始因民俗好紛奢管弦齊奏喧聞野鶯燕髙飛不在花雕檻凴時見城郭回廊行處有煙霞方塘靈石從來信不獨當年太守誇

登崇聖閣

金地環回半錦城累年斤斧不停聲遠村民舎煙未起滿寺僧筵鐘盡鳴欄檻髙低資眺覽市廛言笑尙分明阿房昔日徒虛語壯麗應虧此畫楹

和提刑海棠

不知眞宰是誰専生得韶光此樹偏吟筆偶遺工部意賦詞今識翰林權風翻翠幕晨香入霞照危墻夕影連移植上園如得地芳名應在紫薇先

和成都吳仲庶見寄來韻

嵗華今緩昔如流舊日樊籠可自由官事了時無盡極人生安處且閒休愚忠皎皎丹心老歸思綿綿兩鬢秋縱使海棠時節過急行須及浣花遊

濯錦江深恵澤流西人都未究蹤由畊疇擁耒春還動織戶鳴機夜不休講徳定應勞四子富民須合用千秋鳯凰臺上需賢久卻恐城作蹔遊

山橫雙劍水雙流棲北巢南去未由三尺素琴彈浩浩一鑪丹藥詠休休白巖霜重紅梨曉銀礫煙深紫芋秋毎夜夢魂歸處路只應明月見神遊

題曹山人墅居

橋外浣花溪水通山人髙隠在其中一江絲竹喧天沸爭及松篁半日風

雞鳴臺

古人惟恃眾心城何事秦皇苦好兵本設函闗禁姦詐不知半夜有雞鳴

上巖

巖雨晴猶滴溪泉直復迂傾崕目轉亂石步﨑嶇

成都觀牡丹

自古成都勝開花不似今徑圍三尺大顏色幾重深未放香噴雪仍藏蕊散金要知空色論聊見主人心

題靜照堂

堂構虛閒處師心靜照中當門自流水滿院占淸風趺坐通禪觀髙談說性空那知人世上日月有樊籠

次張寺丞園

園林再到身猶健官職全拋夢乍醒惟有南山與君眼相逢不攺舊時靑

馮允南遠貺佳作有舜律遠相通之句因次韻寄之

盛旦眞明聖平生伏至公遭逢不世出覆露與天同諒直誠多勉謀猷媿罔功後王明若日夷夏慶同風喜气中兼外歡謠北至東敢圖嚴密禁擢處太淸宮峻拔山形大髙明地望雄起居無忘古坐臥只思忠論樂嗟淪廢求音扣寂空大和非隠伏至理自穹崇曖昧幽還顯尊卑降復隆使人思舞鳯如弋慕飛鴻世事安淸謐人心處正中至醇當直詣精義故旁通本自闗瑤律還須撫素桐天材由聖作物理要人窮往古爲經始來今是攷終云爲極微妙襟抱貯沖融斂聚陰陽气窺觀造化工因君說樂事詩詠照光虹

奉和馮允南二首

小馬輕輿蜀道難身披裘褐頂峩冠己從林下幽人往猶作朝中舊徳看漁釣喜歡新得侶道途瞻顧尙呼官多慚鄕友貽淸唱天外鸞音與鳯翰

常望鄕山憶翠微此來時節更春暉林間怨鶴久招隠花外啼鵑仍勸歸云似隨人飛縹縹雨如先道灑霏霏回思仕宦平生事六十三年始悟非

送祖龍學擇之赴陜府酌飲贈別次歐陽永叔韻

史君分陜惜別難緩聴長吟速行酒荊山北面黃河南千里封疆爲己有往來無窮西復東衮衮輪蹄利名走甘棠𨿽云勿翦伐未必從前不傷手當時遺愛安在哉賴有聲詩傳不朽擇之寸刃如新硎歷年何啻十有九胸中蘊蓄富術業此行直欲古人偶近世只知廚傳爲不顧虛名似箕斗寄言道路如采詩但問樵夫與田叟

秋懷答司馬君實

疇昔共登仕爾來三十秋常睎絲繩直竊恥防夷柔蹄涔學鉅海螘垤依崇丘行之不自疑親寡憎怨稠於今不亟去淪胥恐同流努力買良田遠追沮溺遊

李才元寄示蜀中花圖

牡丹名品眾特地盛於今西子含羞甚東君著意深障行施爛錦屋貯用黃金妾婢羣花卉那能不妬心

望湖臺

臺上望城下迢遙知幾尋湖光隠隠見多礙栁煙深

萬艘潭

私船官運鬭縱橫殖貨交通繞近城燈火夜涼人未散古潭冝復萬艘名

金蓮泉

道侶殷勤鑿石渠金蓮泉胍入靈都暗穿竹徑仍淸冷爲我烹茶敵酪奴

兩宋名賢小集卷三十九

欽定四庫全書

兩宋名賢小集卷四十

宋陳

思編

元陳世隆補

王岐公集

王珪字禹玉成都華陽人也徙家開封父準爲太常博士祕閣校理珪少好學日誦數千言及長博通羣書舉進士廷試第二爲大理評事通判揚州召試學士院遷太子中允直集賢院同修起居注攺右正言知制誥其文典麗有西漢風嘉祐初爲翰林學士初詔以三聖並配於郊溫成皇后立廟城南牲幣祼獻登歌設樂同太廟珪曰三後並配欲以致孝也而瀆乎享帝後宮有廟欲以廣恩也而僭乎享親於是郊以太祖専配而攺溫成廟爲祠近世享廟堂上升歌有節鼔而無柷敔珪言柷敔所以著樂之終始八音豈容有闕願詔有司攷古增定之是嵗明堂始置柷敔黜節鼓而用摶拊以備八音仁宗以英宗爲皇子珪當艸詔明日請對崇政殿曰天下望立皇子久矣果出自陛下意乎仁宗曰朕意決矣珪再拜賀曰陛下誠能爲宗廟社稷計天下之福也於是退而艸詔英宗卽位詔珪撰仁宗諡珪言古者賤不誄貴幼不誄長天子稱天以誄之欲稽舊典先請於郊遂爲定制仁宗旣祔廟珪以嚴父配天之義請以仁宗専配明堂明年小祥禮官言當以十月祫祭太廟而未終三年之制宜行時饗旣禫請行禘祭珪曰神主祔廟已嘗告祭柰何禫畢復行饋食乎詔議濮安懿王典禮珪與禮官合奏宜依先朝封贈期尊稱皇伯濮安懿王三夫人當封大國執政不以爲然其後三夫人卒如珪議除端明殿學士遷翰林學士承旨熈寧元年當郊祀神宗疑亮闇珪曰王制喪三年不祭惟祭天地社稷爲越紼行事不敢以卑廢尊眞宗居明徳皇后之喪旣易月而服除明年遂享太廟祀天地於圜丘請如故事其服冕車輅儀物音樂緣事神者皆不可廢從之三年除參知政事九年拜同中書門下平章事集賢殿大學士元丰二年以階易官珪時爲禮部侍郎當爲正議大夫遂越拜銀靑光祿大夫兼門下侍郎同中書門下平章事監修國史珪嘗薦張璪不用珪曰臣爲宰相三薦璪矣而不見用是臣失職也請罷神宗喜曰宰相當如是神宗欲以內侍李憲主兵珪奏非祖宗故事陛下獨不鑑漢唐之亂乎五年拜尙書左僕射兼門下侍郎以蔡確爲右僕射初神宗旣新官制先謂執政曰官制將行欲新舊人兩用之又曰禦史大夫非司馬光不可時珪確相顧失色珪憂甚不知所出確曰陛下久欲收復靈武公能任責則相位可保也珪書謝之自是西師深入靈武之役死者十餘萬蓋自西邊用兵神宗嘗持淺攻之議𨿽一勝一負猶不至大有殺傷至於西邊將帥習知兵事亦無肯言深入者非珪確不歷外任不習邊事無敢開此議者神宗不豫珪奏乞立皇太子請皇太后權同聴政聖體康復依舊神宗首肯之皇太子旣立未幾神宗升遐哲宗卽位拜金紫光祿大夫封岐國公薨於位贈太師諡曰文恭有文集百卷號華陽集

大饗明堂慶成

皇祐更秋律明堂奉帝禋粢盛𨿽薦徳霜露本懷親於赫朝三後無文秩百神幾筵交玉幣重屋近星辰邃幄畱飇禦淸壇墮月津衣冠漢儀舊金石舜韶新受胙開宣室鳴鐘降紫宸羣陰光復旦葉气斗回春靈貺叢千祝丰恩滲四垠慙非老詞筆徒學煥堯文

呈永叔書事

誥書初捧下西廂重棘連催暮鑰忙緑繡珥貂畱帝詔紫衣鋪案拜宸香捲如驟雨收聲急筆似飛泉落勢長十五年前出門下最榮今日預東堂

依韻恭和聖制上元觀燈

雪消華月滿仙臺萬燭當樓寶扇開雙鳯雲中扶輦下六鰲海上駕峯【一作山】來鎬宮春酒沾周宴汾水秋風陋漢才一曲升平人盡樂君王又進紫霞杯

梅花

冷香疑到骨瓊艶幾堪餐半醉臨風折淸吟拂曉觀贈春無限意和雪不勝寒桃李有慙色拈枝試並欄

遊山寺

寒日徵驂懶復回經宵仍喜駐巖隈逕盤幽迹遙知鹿林逗淸香定有梅曉影瘦猿窺澗澑夜聲肥羜灹鑪灰我心非動亦非靜白足禪僧無妄猜

依韻恭和聖制龍圖天章閣觀三聖禦書

半夜傳君召西淸閱帝文筆回丹穴鳯歌起沛中云禦幄金虯轉仙墀羽仗分君王自天縱況復睿心勤

和王原叔內翰有懷

暮鑰嚴溫省宵鈴靜浴堂銀花無柰萎瑤艸又還芳夢久聞仙笛班淸犯曉霜帝閽何所叩一炷祝堯香

次韻和元厚之平羌

詔收新土鳯林東四百餘年未奏功蔥嶺自橫秦塞上金城還落漢圖中輕裘坐款無遺防解髮來庭有舊風零雨未蒙音己防不勞歸旅詠周公

聞種諤米脂川大防

神兵十萬忽乘秋西磧妖氛一夕收疋馬不嘶楡塞外長城自起玉闗頭君王別繪淩煙閣將帥今輕定遠侯莫道無入能報國紅旗行去取涼州

依韻和吳相公從駕之開寶寺慶壽崇因閣

崇因開寶構金碧晝相輝禁蹕隨曦馭層城轉斗機梵音獅子吼妙相鴿王歸洛水浮神篆天花散禦衣塔疑從地湧棟擬入雲飛上行乘今果羣超懼昨非慧珠常自照法雨徧成霏但起眞如念梯梁不可幾

金陵懷古

懷鄕訪古事悠悠獨上江城滿目秋一鳥帶煙來別渚數帆和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更風流

宮詞

金鉦畫角警場開天子南郊玉輅來十里靑城遙北望防雲宮殿月樓臺

鼓角三聲夜奏嚴夕齋淸廟宿重簾殿前太尉橫銀仗指防金盆禦水添

鑾輿昨夜宿郊壇月淡風低防防寒密冩銷金紅牓子宮中日日報平安

禁籞春來報踏靑禦池波漾碧漣輕內人爭送秋千急風隔桃花聞笑聲

露井銀牀凍不收深宮花暗曉鶯愁殘紅滿地無人掃一半隨風落禦溝

昨日龍輿幸寶文宸毫金軸展風雲前朝禦印從頭坼重整牙籖甲乙分

盤龍新織翠云裘檢防黃封玉匣收防備秋來供禦著金箱捧入曝衣樓

十三垂髻碧螺松學舞經年後苑中近日昭儀抄姓字一時宣撥入東宮

內庫從頭賜舞衣一畨時樣一畨宜才人特地新裝束生色春衫畫折枝

黃金掌上露華飛朝退君王索輦遲到得經筵春講罷海棠花影數甎移

焚香重熨赭黃衣恐怕朝陽禦進遲禁鼓五更交早直歸來還是立班時

素霙飄灑住宵寒一寸金花燭淚殘連夜封香宣兩府平明謝雪到齋壇

盡日閒窗賭選仙小娃爭覓倒盆錢上籌誰占蓬萊島一擲乘鸞出洞天

麗日祥煙鎖禁林櫻桃初熟杏成陰年年翠輦來遊幸花落春宮一寸深

夕宴中秋醉廣寒閬風銀闕鎖三山美人半夜歌明月聲在玉壺天地間

新供禦馬可曾騎靑鬛連錢碧玉蹄每到殿前祗駕金鞍卸下不聞嘶

六龍觀稼奉宸遊齊賀丰年薦麥收後苑宴回卿相出內官金合送來麰

大家裝著鬭時宜獨自尋常拂淡眉爲染淺黃衫子色金盆添水看鵞兒

簾搖翡翠金風晚瓦濕鴛鴦玉露天秋殿曉開重九宴內人爭貼菊花鈿

崇文殿裏勝蓬萊繡柱扶天祕閣開典籍校讐三閣外圖書多出禁中來

六宮春色醉仙葩綺戶沈煙望翠華琥珀盤生山芍藥絳紗囊佩木香花

花外闌干壓翠檐水邊金閣半垂簾內砧敲月黃昏後坐覺春風一倍添

端午生衣進禦牀赭黃羅帕覆金箱美人捧入南薫殿玉腕斜封防縷長

選進仙韶第一人才勝羅綺不勝春重教按舞桃花下只踏殘紅作地裀

七寶防幹白玉除新開涼殿幸金輿一溝泛碧流春水四面瓊鉤搭綺疏

山樓彩鳯棲寒月宴殿金麟吐禦香蜀錦地衣呈隊舞教頭先出拜君王

天外明河翻玉浪樓西涼月湧金盆香銷甲乙牀前帳宮鎖玲瓏閉殿門

西風敧葉撼宮梧早怯秋寒著繡襦玉宇無人雙燕去一彎新月上金樞

夜寒金屋篆煙飛燈燭分明在紫薇漏永禁宮三十六燕回爭踏月輪歸

晚吹翩翩動翠旗鑪煙千疊瑞雲飛何人奏對偏移刻禦史天香隔繡衣

金井秋啼絡緯聲出花宮漏報嚴更不知誰是金鸞直玉宇沈沈夜气淸

內庭秋燕玉池東香散荷花水殿風阿監探菱牽錦防月明猶在畫船中

東宮花燭彩樓新天上仙橋不鎖春徧出六宮歌舞奏姮娥初到月虛輪

紗幔薄垂金麥穂簾鉤纎掛玉蔥條樓西別起長春殿香碧紅泥透蜀椒

翠華香重玉鑪添雙鳯樓頭曉日暹扇掩紅鸞金殿悄一聲淸蹕捲珠簾

金作盤龍繡作麟壺冰樓閣禁中春君王避暑來遊幸風月橫秋气象新

淸曉自傾花上露冷侵宮殿玉蟾蜍擘開五色銷金紙碧瑣窻前學艸書

翠鈿貼靨輕如笑玉鳯雕釵裊欲飛拂曉賀春皇帝閣防衣金勝近龍衣

鎖聲金掣閤門環簾捲眞珠十二間別殿春風呼萬嵗中丞新押散朝班

雞人報曉傳三唱玉井金牀轉轆轤煙引禦鑪香繞殿漏籖初刻上銅壺

禦案橫金殿屋紅扇開云表露天容太常奏備三千曲樂府新調十二鐘

宮女燻香進禦衣殿門開鎖請金匙朝陽初上黃金屋禁掖春深晝漏遲

三月金明栁絮飛岸花堤艸弄春時樓船百戲催宣賜禦輦今年不上池

內人稀見水秋千爭擘珠簾帳殿前第一錦標誰奪得右軍輸郤小樓船

夜色樓臺月數層金猊煙穂繞觚稜重廊屈折連三殿密上眞珠百寶燈

天門宴閉九重闗樓倚銀河气象間一防星毬垂絳闕五云仙仗下蓬山

禁裏春濃蝶自飛禦蠶眠處弄新絲碧窻盡日教鸚鵡念得君王數首詩

鬭艸深宮玉檻前春蒲如箭荇如錢不知紅藥防幹內日暮何人落翠鈿

太液波淸水殿涼畫船驚起宿鴛鴦翠眉不及池邊栁取次飛花入建章

禦座垂簾繡額單冰山重疊貯金盤玉淸迢逓無塵到殿角東西五月寒

春心滴破花邊漏曉夢敲回禁裏鐘十二楚山何處是禦樓曽見兩三峯

釣綫沈波漾彩舟魚爭芳餌上龍鉤內人急捧金盤接潑剌紅鱗躍未休

蕙炷香銷燭影殘禦衣燻盡徹更闌歸來困頓眠紅帳一枕西風夢裏寒

禁裏宮鶯曉未啼千牛仗下報班齊銀袍五百趨龍尾天子臨軒賜禦題

洛陽新進牡丹叢種在蓬萊第幾宮壓曉看花傳駕入露苞初坼禦袍紅

碧桃花下試枰碁誤算籌先一著低輸卻鈿釵雙翡翠可勝重勸玉東西

侍輦歸來步玉堦試穿金縷鳯頭鞋堦前摘得冝男艸笑插黃金十二釵

瑤臺夜滴金莖露水殿涼生玉枕風臥看星河歸閣曉月斜疎影轉梧桐

臨明一陣梨花雨夢隔瑚斗帳明後苑樂聲催引駕春衫初試覺身輕

盆山髙疊小蓬萊檜栢屏風鳯尾開緑繞金堦春水濶新分一脈禦溝來

內苑宮人學打毬靑絲飛鞚紫花驑朝朝結束防宣喚一樣眞珠絡轡頭

夜深獨倚闌干角玉笛橫吹弄月明餘響度云無處覓人間聞得兩三聲

新學琵琶曲破成仙韶第一己知名朱弦未落黃金撥玉腕先聞動釧聲

太尉洮岷破虜回腰垂金帶入闗來殿前獻壽天顏喜花覆千官拱禦杯

元夕星燈照露臺六宮歌吹出云來夜深翠輦歸金殿十里回廊錦帳開

後苑歸來月上初天歌吹引六鸞輿春風料峭餘寒重猶索金函覽奏書

金雞竿下龍旗動萬國華夷拜冕旒十二門開傳詔急祥雲捧日在樓頭

數騎紅糚曉獵還銷金羅襪鏤金鐶佯佯走馬穿花過拂拭雕弓對禦彎

晚來東殿放笙歌外院池亭得暫過深炷鑪香登月榭防幹西角拜嫦娥

中宮晴雪玉成峯滴露堆寒冷照空三十六窻明月夜嫦娥渾在水晶宮

兩班齊賀玉闗淸新奏熙州曲破成畫鼓連聲催隊進玉人多半未知名

沈煙揺碧透金鋪密下珠簾鎭玉壺近賜趙昌花雀陣卻嫌崔白芰荷圖

內庫新函進禦茶龍團春足建溪芽黃封各各題名姓賜入東西兩府家

博士當年教玉箏六宮誰敢鬭新聲如今舊曲無心理寶柱一行秋鴈橫

宮人捧硯臨香案一幅春綃展素霞玉筯彎環題禦篆風雲金殿起龍蛇

銀盆著水灑毬塲馬嚼銜聲立兩行齊上玉鞍隨仗列粟金腰帶小牌方

三殿飛雲禁鑰開風從天上送香來諸番玉帛朝元日齊獻南山萬壽杯

黃昏鎖院聴宣除翰長平明趂起居撰就白麻先進艸金泥降出內中書

魚藻宮中淑景長鴨頭新水禦池塘奇花深院門門閉總被春風漏泄香

石刻蛟螭扶繡柱金盤龍鳯走雕楹萬年枝上流鶯囀屏掩春山夢不成

紅濕春羅染禦袍透簾三丈日華髙金鍼百尺穿縫處一對盤龍落剪刀

霜明鳷鵲樓邊月風落昭陽殿後梅鑪炭灺消香獸暖獨拈香箸撥紅灰

花香著蘂藏蜂翅栁影拖金入瑣窻舞鑑曉鶯無柰只認梁歸燕卻成雙

玉兔何年上月宮夜深搗藥特無蹤神丹不老嫦娥鬢乞取刀圭駐玉容

萱艸成窠杏子靑夜聞禁漏曉聞鶯吹回一覺昭陽夢帳外春風太薄情

翡翠盤龍裝繡額眞珠雙鳯蹙花毬時聞玉女牽簾笑箭躍銅壺不算籌

迢逓金壺漏水長輪更傳防報君王諸宮各進時新果堆著龍牀駐夜香

殿下排塲擊土牛君王玉仗久遲畱外人爭卜宜春喜奪得金泥各自收

千年一偶聖人生豈特河淸海亦淸瑞應固宜流樂府行看絲竹有新聲

小雨霏微潤緑苔石欄紅杏傍池開一枝插向金瓶裏捧進君王玉殿來

金陵懷古

控帶洪流古帝城欲尋舊事半榛荊六朝山色情終在千古江聲恨未平設險丘陵荒蔓艸帶城桑柘接新畊十年重到無人問獨立東風一愴情

登懸瓠城感吳元濟

將軍戈甲從天下丞相旌旗匝地來堪笑怒螳猶彊臂不知蟄戶欲驚雷咄嗟武相深寃洗指顧山東逆境開吏部聲名千古在防碑何處臥蒼苔

三鄕懷古

淸洛東流去不還漢唐遺事有無間廟荒古木連空谷宮廢春蕪入亂山南陌絮飛人寂寂空城花落鳥闗闗登臨幾度遊人老又對東風鬢欲斑

登海州樓

城外滄溟日夜流城南山直對城樓溪田雨足禾先熟海樹風髙葉易秋疏傅裏閭詢故老秦皇車甲想東遊客心不待傷千里檻外風煙盡是愁

依韻和蔡樞密岷洮恢復部落迎降

河湟形勝壓西陲忽覺連營列漢旗天子坐籌星兩兩將軍解佩印累累稱觴別殿傳新曲銜璧名王按舊儀江漢一篇猶未美周宣方事伐淮夷

五日宮中帖子

紫閣曈曨隠曉霞瑤墀九禦薦菖華何人又進江心鑑試與君王卻眾邪

題靜照堂

身居在城邑趣不落人間門外塵埃滿庭中日月閒風隨朝梵響雨入定衣斑幾欲攜筇去松陰一叩闗

新正帖子

北地凝陰盡千門淑气新年年金殿裏寶字貼宜春

挽老蘇先生

岷峨地僻少人行一日西來譽滿京白首只知聞道勝靑衫不及到家榮猿夜哭銘旌過紫燕朝飛挽鐸迎天祿校書多分薄子云那得塟鄕城

題齋宮

鄰雞未動曉驂催又向靈臺飲福杯自笑治聾知不足明年彊健更重來

邵安簡公挽詞

短褐曾陳定羌防汗靑猶著立儲書春風澤國吟箋落夜雨溪堂燕壘疎

兩宋名賢小集卷四十

欽定四庫全書

兩宋名賢小集卷四十一

宋陳

思編

元陳世隆補

劉忠肅集

劉摰字莘老渤海人少舉進士禮部奏名第一遂中甲科知南宮縣徙江陵府觀察推官用韓琦薦除館閣爲監察禦史裏行是時仁宗勵精求治摰感恩遇因上疏言時事未幾責監衡州鹽倉僉書應天府判官元丰初爲集賢校理知大宗正丞開封府推官遷右司郎中以事免黜知滑州哲宗卽位爲吏部郎中攺祕書少監擢侍禦史奏論蔡確之罪又言經義之有司莫能辧請雜用詩賦取士復賢良方正科罷常平免役法引朱光庭王巖叟爲言官拜禦史中丞遷門下侍郎元祐六年拜右僕射兼中書侍郎移知靑州紹聖初落職降知黃州分司南京居四年責鼎州團練使新州安置卒於貶所年六十八時章惇蔡卞誣造元祐諸人事不己以邢恕爲禦史中丞用其言欲誅摰及梁燾王巖叟等以爲摰有廢立之意遂起同文館獄用蔡京等雜治卒無佐驗防摰卒乃已元符三年復中大夫旋攺觀文殿大學士大中大夫贈少師諡忠肅

老子畫像

敝周僿於文老子談大道仁義己末流禮法固行潦虛無抱珠淸淨爲至寶剖斗息羣競死聖止大盜謂可憑斯民狂瀾復旣倒不知世大變萬僞火就燥欲以區區言反俗入羲昊渾淪五千言道徳何浩浩漢常求其說施用未深造衣食己有滋煩苛己能埽惜哉衰世士學術失探討流而爲刑名慘礉極枯槁但見多申韓舉皆罪黃老聖人無常師有善取輿皂問禮固有然誰謂孔徒小遺貌知是非君無論醜好

孫少卿鹿頭山詩並畫圖二首

誅茒搜險旋尋眞聞說仙巖一日新佳境畱連應有待先時登覽豈無人披榛好石來如召隨手淸泉應若神不獨山中興勝事幾多風愛在邦民

使君眞愛鹿頭山圖畫歌吟去爲傳塵世那知武陵事時人爭誦永嘉篇行春遊醉嘗勞夢按部登臨又隔年有客平生志林壑坐憐雙眼隔雲煙

易元吉畫猿

槲林秋葉靑玉繁枝間倒掛秋山古面睢盱露瘦月氄毛勻膩舒云老顧子稍畱滯小猿引臂勞攀援坐疑跳擲避人去髣髴悲笑生壁間巴山楚峽幾千里寒巖數丈移秋軒然獨起林壑志平生願得與彼羣吾知畫者古有說神鬼爲易犬馬難物之有象眾所識難以僞筆淆其眞傳聞易生近己死此筆遂絕無幾存安得千金買遺紙眞僞當與識者論

兩宋名賢小集卷四十一

欽定四庫全書

兩宋名賢小集卷四十二

宋陳

思編

元陳世隆補

獨樂園稿【一】

司馬光字君實夏縣人以父防入官年二十登寶元初進士龎籍薦除館閣校理英宗朝進龍圖閣直學士神宗朝加資政殿學士退居洛陽凡十五年田夫野老皆知爲司馬相公自稱迂叟著迂書四十一篇元祐元年拜尙書左僕射是年九月薨年六十八賜諡文正徽宗初蔡京議光入姦黨碑令石工安民鑴字辭曰民愚不知立碑之意但如司馬相公謂之姦邪民不忍刻也怒欲加罪泣曰被役不敢辭乞免鐫安民二字於石末恐得罪於後世聞者愧之建炎中配饗哲宗廟文集八十卷自爲編次以授子康康歿晁以道得而蔵之中更禁錮南渡後謝克家劉嶠始鏤版以傳焉

出都日塗中成

賤生習山野愚陋出於骨𨿽爲冠帶拘性非樊籠物揚鞭出都門曠若解徽紼【亂絲】是時天風惡靈沼波蕩汨龍鬛互騫騰鷗羣遠浮沒川原寖疎豁煙火稍蕭瑟艸木𨿽未榮春態先髣髴桑稀林己斜栁弱條可屈蛛絲罥【罟也】晴陽鼠土壅新窟徐驅款段馬放轡不呵咄與爾同逍遙紅塵免蓬勃

和王勝之十二月十五日朝退馬上作

瓦溝微白雪光淸闕角初紅海日騰塵息長街千騎入鞘鳴深殿六龍升雲巖有客空回首圭蓽何人尙曲肱自笑鯫生章綬縛不容逃去正如罾

送崔尉堯封之官巢縣

弱嵗家淮南常愛風土美悠然送君行思逐髙秋起巢湖映微寒照眼正淸泚低昂蹙荷芡明滅縈葭葦銀花鱠肥魚玉粒炊香米居人自丰樂不與他鄕比況得良吏來倍復蒙嘉祉君爲太學生气格己英偉登科如拾遺舉步欻千里毋嫌位尙微觀政此爲始尊公久塲屋上國困泥滓豈不重相離念子勉爲理當令佳譽新煜煜滿人耳髙堂𨿽在遠聞之足爲喜何必羞三牲然後稱甘防

送守哲歸廬山

哲公金陵來神韻自孤秀京華三十春髙節愈幽茂烜赫公卿門道路日奔走自非趣尙合一息不相就慷慨賢豪士波溢千金富疏飯苟有餘秋毫未嘗受囂呶【喧嘩也】不可變堅白如瓊琇居然尙愁寂終厭塵土臭忽思香鑪云薈蔚冠孤岫振衣尋昔遊煙霞宛如舊絡木藤蔓長攫【爪持也】石松根瘦瀑泉響夜壑乳管添春竇茅茨防方丈宴坐度春晝幾席雨奇花階除馴猛獸方知物外樂回視人寰陋愼勿露聲光愚迷將輻湊

遊噴玉潭二首【其日大風】

驚風動地起遊客望山行若待佳辰去應無好事名萬木吼窮谷駑駘屹不前猶勝望塵客佇立九衢邊

夜發長垣

長塗暑气劇永日臥郵亭晝伏如墻鼠宵行似野螢歇鞍沙月白拂面栁風醒歷歷瞻云漢誰爲二使星

同舎防飲金明沼上書事

日華駘蕩金明春波光淨緑生魚鱗煙深艸靑遊人少道路苦無車馬塵石渠諸君職事簡載酒擷花畏花晚浮舟逐勝任所之箕踞狂歌叩舷板眼花耳熱气愈豪擲杯擊案聲嗷嗷驚沙颯颯繞洲渚魚龍遷去避我曹人生大料無百嵗貴賤賢愚同一致在家殽防餘幾何一日風光不宜棄

呈範景仁

劍山中防融爲川淸江雙流鬰回旋溝塍【田畦也】阡陌燦如繡香秔紫芋皆良田池靈物秀气淑美由來滚滚生英賢朝家文明所及遠於今臺閤猶蟬聨獵纓鳴佩走聲望出入金馬如雲煙柰何應辰獨坎防【坎防屯蹇不得志也】華髮未得離賔筵璵璠懸黎己爲寶結緑【劍名】豈得偏棄捐願君彈冠自重惜邑人行誦子虛篇

正月三日與廣淵同出南薰門分趨齋宮塗中成

並轡出都門蔥蘢日欲昕野寒餘宿雪樹闇濕春云稍望郊宮近先愁馬首分一朝猶戀戀可復久離羣和王道粹垂拱早朝王範二直閣班列在前戲成小詩

霽日扶霜仗祥煙覆曉班帝居回北斗天闕竦南山紫殿鵷鸞肅金門虎豹環蓬萊兩仙伯迥立白雲間

夏日西齋書事

橊花映葉未全開槐影沈沈雨勢來小院地偏人不到滿庭鳥迹印蒼苔

寒食南宮夜飲

積旬畱省署容易度春華芳艸踏靑晚長楸行樂賒云疎時送雨風細暗飛花直有黃金百無因過酒家同張聖民過楊之美聴琵琶女奴彈啄木曲觀諸公所贈歌明日投此爲謝

坐曹據案心目疲出門上馬行何之闕然久不見之美率意共往初無期正逢攬轡欲有適爲我卻解連環覊閒軒適足容數客夏木初繁有佳色呼兒取次具杯盤靑眼相逢喜無極檀槽錦帶小靑娥妙質何須誇綺羅按弦運撥驚四座當今老手誰能過彈爲幽鳥啄寒木園林颯颯風雨和啄長爪短躍更上丁丁取蠧何其多曲終拂羽忽飛去不覺酒盡朱顏酡己聞啄木曲又觀啄木歌雄文更復値絕藝有如天際傾長河今朝壯觀誠極樂去時將柰寂寞何歸來解帶豁胸腹坐踞胡牀仰看屋從今三日不洗耳耳內泠泠有殘曲人間何物號冨貴紆紫懷金盡虛器如君自處眞得防身外百愁都擲置太學餐錢月幾何客來取酒同醒醉

晚秋洛中思歸東園

不利不名空去國雁飛葉落未歸來秋風肯待主人至籬下黃花隨意開

相國魏忠獻韓公琦挽辭三首

瀛海訏謨定宗祧指顧安鴻勲柱石壯勁節雪霜寒翼亮三朝久初終一徳完如何未黃髮壠柏己丸丸愛物威容悴憂公宿疹加孤忠貫白日美志掩丹霞行路皆惆悵聞風悉嘆嗟英靈覲宗祖猶想佑皇家惻怛動旒扆鴻臚葬老臣簫鐃振淦口紼翣隘漳濵久大英名在哀榮異禮陳丰碑紀遺烈長泣鄴城人

古松

摧頽巖壑間磊落得天頑香葉低漸水余根倒掛山白猿窺子落黃鵠認巢還不久應爲石莓苔舊己班

黃柑

黃金綴縹蔕搖落楚江涯采取杯盤勝羞將橘柚偕時移香不變物遠味尢佳欲種滄洲樹何年此意諧

栁溪對雪

春風不勝雪散漫度龍沙密映緣谿栁爭飛亂眼花鴟夷賖美酒油壁系輕車塞下芳菲晚聊將當物華

曉思二首

束帶朝尙早蓬門未脫扃短籬潛落月老樹帶孤星隠幾貂裘黒開編竹簡靑子云非執防何以得窮經盡日少閒暇中宵夢亦勞符移空浩浩榜楚鎭謷謷敢說今求郡翻思昔坐曹羨君乘五馬東去一何髙奉同運使陳殿丞【知儉字公廙】惜洛陽牡丹爲霜气所損

名花多種欲紛敷一夕霜風非所虞節物偶然何足道人情遺恨不能無飄颻健筆詩千首惆悵東風酒百壺縱使前春滿朱檻使車那復滯西都

和王秀才【虞仲字道齊】以光始自陜右遊山歸復將登少室爲詩見寄

瘦馬飄颻屢往還疲勞専爲訪名山須知筋力行將老漸恐峯巒不可攀蠟屐早能尋勝防彈冠悔更落塵寰幸依賢者爲東道大得逍遙水石間

和景仁西湖泛舟

滿船歌吹拂春灣天外晴霞水底斑誰信飛觴臨綺席獨能回首望靑山東門車馬匆匆別西洛風煙處處閒疊石溪頭應更好卻輸野叟坐林間

贈邵堯夫

家𨿽在城闕蕭瑟似荒郊遠去利名窟自稱安樂巢雲歸白石洞鶴立碧松梢得喪非我事何須更解嘲

和楊郎中秋月

秋气平分夜沈陰乍散天窺林初淡薄照席忽孤圓冷入詩毫健光浮醉弁偏嘉賔勿輕去桂影正娟娟

栢梯寺

鑿石開溪峻登崖置閣危笑談空谷應步武白雲隨眾壑如翻浪鄰州若布棊何當遂棲隠身世兩相遺

新買疊石溪莊再用前韻招景仁

一溪淸水佩聲寒兩岸莓苔錦繡斑三徑誰來卜鄰舎千峯我己作家山鹿裘藜杖偏宜老紫陌紅塵不稱閒早挈琴書遠相就放歌爛醉白雲間

送峽州陳亷祕丞三首

宜都賢太守治迹古人齊虎負眾子去鳯環羣鳥棲行增潁川秩別降武都泥正恐還朝速春林未子規郡府猿聲外旌旗鳥道邊樓髙出楚塞煙霽識巴船襦袴嗟來暮簮紳惜外遷皇仁矜遠俗非謂意疎賢地險三巴口江流百折蟠騶珂通峽響門防照秋寒翠壁虎牙石素花狼尾灘孫劉置柵處細爲寫圖看

送趙書記眾之官華州

車馬西城外遙遙未有塵辭梁猶帶雪過洛漸生春幕府斜依嶽闗山曲抱秦曩時謨畫拙不必笑前人

和王勝之雪霽借馬入局偶書

勝之家本公侯貴弱冠英才己驚世雒陽多士誰敢倫千古比肩惟賈誼昔遭絳灌深切齒奔走十年爲下吏近方拭出泥塗稍學和光匿鋒鋭防計之官豈足爲黽勉簿書聊自庇王城九衢臘月尾風雪數朝窮恣睢櫪間款段疲且病借馬於人亦疲曳揚鞭掣轡趨省庭刺蹙不前泥沒鼻慨然遂有勞者歌滿紙雄文歘軒輊人生榮遇有早晚視此錙銖勿闗意況君卓犖髙出羣異日靑雲終自致鮮車大蓋擁驊驑莫忘今朝乘小駟

正月二十四日夜雪

疊瓦浮輕雪參差粉畫難苦欺初變栁故壓未生蘭夜色微分白春容不受寒卽爲花卉奪猶得暫供看

苦雨

積雨欲侵甸朝晡漫不分蒼涼微露日慘淡己生云地半成泥滓天應厭垢氛時聞度蒼鴰空外自爲羣

始平公新作雙樗庵命光爲詩

間气生王佐多才秉國鈞棟隆憑杞梓節勁仰松筠底績承平業遺榮壽考身結廬依散木退讓樂天眞

送鄭推官戡赴邠州二首

形體邠公國旌旗漢將壇秦云低落日塞樹怯春寒艸檄無畱思投壺不勝歡還應笑黃卷寂寂守儒官百榼行春樂千弓從獵豪苦吟邊月冷飛鏑野風髙奇防鞭殊俗長纓系不毛輸君躍馬貴一等著靑袍敵騎作歸計聖朝方寢兵時聞火入非復塞塵驚秋嶺無南牧春田恣北耕休窮西海路辛苦學甘英

上元書懷

老去春無味年年覺病添酒因脾積防燈爲目屙嫌勢位非其好紛華己久厭惟餘讀書樂暖日坐前檐

和白都官序見贈

齒疎鬢白兩眸昏萬事無堪老病身脫粟猶霑太倉祿法官仍忝外臺臣直緣迂僻求閒地豈是孤髙慕古人英俊滿朝皆稷契太山何必一飛塵

兩宋名賢小集卷四十二

欽定四庫全書

兩宋名賢小集卷四十三

宋陳

思編

元陳世隆補

獨樂園稿【二】

喜雨二首呈景仁侍郎兼獻大尹宣徽

累日增煩暑通宵結薄陰蒼茫變風色散漫作春霖野店垂柳重僧房緑篠深疎慵尢得趣閉戶擁重衾漠漠春陰合爞爞旱气收人心方有望時雨不須求豈獨老農喜仍令思客畱洛城花未謝作意更同遊

送史館任祠部顓河東轉使

問望簮紳舊恩華雨露重圖書周內史汾澮晉全封秀發千尋望寒生百錬鋒歸時門有防惜別更從容

初六日四老防

茰房迎令節菊蘂入芳筵華燭初長夜淸霜未泠天悲風咽橫笛驟雨送繁弦聊附鄒枚客敢希園綺賢忝職諫垣日負憂思緬思云夫處士老兄蕭然物外何樂如之因成浮槎詩寄獻以抒鄙懷

秋水浮槎客漂如一葉輕鷗羣須仗信鯨口幾忘生耿耿天津闊滔滔海浪驚何時還故土懷糈問君平

相國祁正獻杜公衍挽詞三首

舟楫才猷大冰霜徳操堅陶鈞成茂業書史樂髙年瞻望簮紳共吁嗟館舎捐舉時無異論方信令名全釣玉吳臺舊誅茅梁苑新位登華衮貴家似布衣貧直道髙當世淸風遺後人千秋寒照目竹帛不棲塵先子同烏府知音誠皦然脫縗來拜伏撫首辱哀憐迨此泉扃掩空悲塵网牽無由懷酒絮灑涕望新阡

病酒呈晉州李八丈

身如五嶺炎蒸裏心似三江髙浪中誰道醉鄕風土好舟車常願不相通

和安之久雨

秋霖逢甲子禾耳恐須生流俗幸無驗髙田猶有成潤惟藜莠得爛與蕙蘭並早晚浮雲豁逍遙賦晚晴送趙殿丞【象字子輿】歸成都【祀明堂禮畢子輿新升朝以恩官其父大理評事賜告歸寧得其除書以俱二三同舎爲詩以紀其美僕得回字】

蜀棧錦衣來髙堂綬笥開恩輝同日至喜色共春回駟馬過鄰社朝裾捧壽杯吾生無此樂空使寸心摧

謝始平公以近詩一卷賜示

皇家駿命承蒼穹烝民之傑生維嵩聖賢防合若符契坐致四海登熈隆三階淸平九鼎重指揮拱揖安華戌人情誰不樂將相往往皓首忘疲癃北平飲乳尙懷印千秋乘車猶入宮惟公致政年甫至耳目明利志气充幡然脫去萬鐘祿羽儀髙遠如翔鴻靈臺不復絓塵務至徳恬淡含黃中英華純粹積不發事業轉爲文字工大篇短韻間金石遠追吉甫流淸風刻雕眾物非用意黙與元化參神功應劉鮑謝事奇巧細瑣豈足誇才雄祼圭夷玉淸廟器肯與環玦爭玲瓏絳帳生徒東閣客微官拘縶如樊籠言詩何敢望商賜幸得誦詠祛童防昏花病目不自惜服膺盥手書一通千金之產不可易子孫寶蓄傳無窮

寄題傅欽之濟南別業

縣郭遙相望修篁百畝餘林間淸濟水門外太行車道勝隨宜足身閒與世疎何時容命駕采蕨釣肥魚

題致仕李太傅園亭

漢家飛將種气槪耿淸秋解去金貂貴來從洛社遊淸商擁髙宴華館帶長流可笑班超老﨑嶇萬里侯

早春

璿霄轉斗車春意逼梅花熟寐侵街鼓閒情到酒家晴陽浮地末寒色斂天涯歸雁空餘迹朝來印浦沙

秋日登觀信亭

西風連夜雨艸樹巳蕭條宿靄稍零落寒山更寂寥林紅猶帶日岸白欲生潮新鴈來何處離離天際遙

謝胡文學九齡恵水牛圖二卷

牛生天地間益物用最大其功配坤元象爻參眾卦血毛類上帝肸蠁景福介宗廟及賓客百禮無不在引來犁中田粒食烝民賴服箱走四方竭力任重載昔聞戴叟筆圖寫窮纎介胡君繼其妙差肩立異代公卿仰名聲一觀不可匄如何散賤者遽有雙圖賚所嗟性顓愚雅不曉佳畫有如歌九韶鐘鼓樂聾瞶得之乃虛器無異居大蔡神物恐化去立召風雨怪雙圖𨿽捲還重貺敢不拜

旬慮十七韻呈同舎

府官無旬休慮問乃遊息詔書禁從詣還舎始朝食緩帶對藜羮下筯免促迫門前吏卒散卻掃謝來客北軒有藤牀今晨始拂拭蓬髮亂宜梳霜髭閒可摘開囊曬藥物發笥出書冊菊畦親灌浸茶器自涓滌於時孟秋末天晴色紺碧林葉𨿽未零風聲己淅瀝神明還九重淸气襲百脈徵夫解甲冑疲馬脫覊靮蜚鳥開樊籠跳魚出鼎鬲形骸盡我有不復爲物役𨿽非久安逸幸得少頃適訟庭止敲撲咫尺異喧寂明朝不能然顧盼愁月夕

新遷書齋頗爲淸曠偶書呈全董二秀才並示侄良富

長夏暑濁云火髙防岏豈徒肌骨煩水港川流漧新居得南齋楹檻稍虛寛森羅對艸樹曉暮淸陰寒泛埽布幾簟气體粗可安圖書𨿽非多亦足備覽觀聖賢述事恭細大無不完髙出萬古表遠窮四海端於中苟得趣自可忘寢餐況今有道世谷祿正可幹朂哉二三子及時張羽翰力學致顯位拖玉簮華冠毋爲玩博奕趣取一笑歡壯年不再來急景如流丸

漁父

楚岸橘花香扁舟泛渺茫短蓑衝密雨素髮淨秋霜煙外鳴榔逺波間擲綫長無人識名姓擊楫入滄浪

湖上村家

萬頃寒煙外茅茨枕碧流楓林巢乳鶴沙漵亂鳴鷗漠漠菇蒲晚蒼蒼蘆荻秋欲過南浦去籬下出漁舟

西湖

佳麗三吳國湖光蕩日華魚驚動蘋葉燕喜掠楊花云過山腰黑風驅雨腳斜煙波遙盡處髣髴見漁家

放鸚鵡

野性思歸久籠樊今始開𨿽知主恩厚何日肯重來

酬邵堯夫見示安樂窩中打乖吟

安樂窩中自在身猶嫌名字落紅塵醉吟終日不知老經史滿堂誰道貧長掩柴荊避寒暑只將花卉記冬春料非空處打乖客乃是淸朝避世人

和邠守宋度支迪來卜居與南園爲鄰

弱冠交遊鬢髮蒼飽諳官況好深藏閒居共買一防地盡老常依數仭墻𨿽喜卜鄰同晏子卻慚推宅異周郎何時稅此馮熊駕倚杖相迎立路傍

太行

象帝胚渾散愚公轍迹開橫行四極外蟠據九河隈岪鬰天門近崢嶸地軸回陽崖明艸樹陰壑轉風雷波沓羣峯湧云奔峭壁來猿巖垂磊落龍窟鬭喧豗噴雨驚湍灑跳星巨石頽平塗憂屐折跬步戒輪摧覆頂千春雪緣潭萬古苔谷盤容國士髓裂餌仙才晉市飛樵札燕郊落燒煤棊圖分冀野蟻壤認叢臺在昔王塗塞嘗聞霸略恢嚴闗陰伏甲間道夜銜枚挾詐揮金斗貪功襲墨縗戰塲空爝火京觀悉蒿萊險易曽何變興亡只可哀隆平方恃徳襟帶自崔嵬

次韻和鄰幾秋雨十六韻

气象殊朝夕興居錯晦明混元初不異霪雨浩無程墊隘寧天意咨嗟固物情曣防【日暖也】方有望薈蔚己隨生杲杲升還隠淒淒防復行亂莎常被徑荒蘚已緣甍轍迹康荘絕潢污壠畝平茅茨不足庇禾黍若爲成蟋蟀頹垣泣蛜蝛壊竈盈乘時眾鴟舞得意怒蛙鳴牛馬誰分異蕭蘭巳混並居閒猶叵度負重況遐徵舟泊川無渚輪推路有阬轑羮愁病婦煬竈擁寒嬰災不妨明徳神應格至誠淳光終下燭時藿久心傾

觀僧室畫山水

畫精禪室冷方暑久徘徊不盡林端雪長靑石上苔心閒對巖岫目淨失塵埃坐久淸風至疑從翠澗來

答師道對雪見寄【直講陳洙】

陰風一夕驚曉雪滿都城气覆千家白光連萬象淸戀空飛不下弄態舞相縈歷亂看無定飄颻轉未成綴垣時缺剝壓竹乍敧傾細隙過無滯寒牕拂有聲園林勻結練觀閣巧雕瓊艸木情先喜乾坤意亦榮營魂頓疎健病目蹔虛明郢曲髙誰和羞將叩缶並

雪霽登普賢閣

積雪明朝日山河坐可分嶄巖初解凍片段未歸云濶望窮人境髙尋俯雁羣開門枝鳥散玉絮墮紛紛

歸田詩

同年張聖輔嘗語及仕宦之多端因稱仲長子有言使我有良田美宅背山臨流適意極樂誠無事於此慨然感之作歸田詩五章

秋水風波大嗟嗟未可遊漁樵自應樂珪組爲誰憂直木知先伐明珠忌暗投果然鉤可曲不惜取封侯紱冕誠虛器簮裳悉畏塗觸機身未保好直道先孤甔石曾何有田園浪更無可能推兩耜沮溺共爲徒聖哲𨿽雲遠遺文幸未亡沈觀禮樂髣髴見虞黃雞黍延三逕琴書樂一堂逍遙名教內富貴亦微茫松菊陶潛宅蓬蒿仲蔚家行遊筇杖瘦嘯傲幅巾斜屋小疎茅覆門深亂栁遮村童迎客至竹箒埽桃花桑柘緑無際田間戴勝飛淸醪迎社熟鳴雉向春肥執耒時將急銜杯日漸稀四鄰能共樂招飲莫相違

夜坐

春陽气未勝重爲陰所乘涔涔積雨闋慘慘餘寒增流云郁不開烈風尙憑陵夜闌閉戶牖靑暈生昏燈僮僕悉已眠幾書久敧憑涉獵閱舊聞暫使心魂澄有如行役歸丘園怳重登又如遠別離邂逅逢友朋嗟嗟宦遊子何異魚入罾奪其性所樂彊以所不能人生本不勞苦被外物繩坐愁淸旦出文墨來相仍吏徒紛四集僕僕如秋蠅煩中劇沸鼎入骨眞可憎安得插六翮適意髙飛騰

二月中旬慮問過景靈宮門始見花卉呈錢君倚

賤生參府僚勉彊逾半嵗終非性所好出入意如醉訟庭敲撲喧眾艸絕生意不知有靑春倐忽己攺燧周章連日忙爛漫數宵睡軒窻岌飛舉風雨頗恣睢謂言芳華物狼籍應掃地今晨呼馬出歷獄問囚系窈窕淸宮深倉瑯朱門閉廣殿肅層陰虛庭藹佳气長楊委嫩緑老柏淨新翠薜荔垂蜿蜒奇石立贔屭【壯大貌】豁然愁憤開精神四面至事役難少畱防馬去尙睇亦足慰無聊年華不都棄

西臺詩二十四韻

翰苑昔陪侍天光辱顧瞻寵𨿽承渙汗功不立毫纎山鹿纓頻頓鈆刀礪不銛拭花眸子缺撚雪頷髭添局影慚屍素胡顏處禁嚴辭盈𨿽免戾取少豈因亷定鼎分都異張官執法兼剡章愚懇盡出綍茂恩霑原憲非無栗胡威尙有縑求田近瀍洛買宅混閭閻地僻宜花卉兒勤付米鹽倦遊良足悔居吉不煩占裘葛膚無見囷倉飯屬饜僧居閒可借野步靜無嫌行樂筇枝瘦延賓稻醴甜麥田泥試屐桑防帽低檐愛竹忙猶種貪書老未厭松煙溪石潤檀燼博山尖牋啟來慵拆衣冠脫怕拈紫毫斜倚架黃卷密垂籖涸轍猶防潤寒灰免附炎所憂資秩滿但願嵗時淹自是散無用非爲智養恬聖朝英彥冨幸許一夫潛

風

隴首紅旌急罇前翠幕重林端翻遠剎花外轉疎鐘夜寂淸機發春闌別意濃如何玉琴韻並欲在靑松

送吳仲庶知江寧

江南佳麗地人物自風流靑骨祠靈在黃旗王气收衣冠余舊俗歌頌樂賢侯正恐還朝速江山未徧遊兩宋名賢小集卷四十三

欽定四庫全書

兩宋名賢小集卷四十四

宋陳

思編

元陳世隆補

獨樂園稿【三】

潞公遊龍門光以室家病不獲參陪獻詩十六韻

旌節擁憑熊逶迆向鑿龍順成過社蠟閉塞令行冬雪壠痕猶濕梅林思己濃傳呼空谷應前導白雲逢飛蓋多邀客停車數問農禹功雙壁防佛刼萬龕重絕頂標孤剎疎林透遠鐘气蒸泉鬱鬱冰綻水溶溶藥閣低臨渚茅庵背倚峯凍醪資野酌寒筍佐晨饔【公作藥寮潞公庵臨伊庵皆在龍門】碁局移依石茶鑪坐防松醉醒皆眾共小大盡公從顧以私恩累難追勝賞蹤原思初不病叔夜亦非慵稽古慙經笥摛華怯筆鋒防須參後乘異日待從容和史誠之謝送張明叔梅臺三種梅花

別後相驚兩鬢霜可憐梅蘂爲誰芳臺頭日暖分三色林下風淸共一香正爛漫時遊不足忽離披去樂難常慇懃手折遙相贈不欲花前獨舉觴

去春與景仁同至河陽謁晦叔館於府之後園旣去晦叔名其館禮賢夢得作詩以紀其事光𨿽愧其名亦作詩以紀之

蓬飛匏系十餘年並防華榱出偶然郭隗金臺𨿽見禮華歆龍尾豈能賢浮雲世味閒尢薄寒柏交情老更堅明日河梁卽分首人生樂事信難全

和吳辧叔知鳯翔見寄

岐陽府舎始相逢四十餘春屈指中昔日布衣今露冕當時小吏亦衰翁醉吟久作藏身計條教應多及物功惟是防衣難再著長林極目起悲風

釣魚有感

野釣披榛竹梧桐半死身那堪衰病意更作獨遊人

送章伯鎭知湖州

江外饒佳郡吳興天下稀蒓羮紫絲滑鱸膾雪花肥星斗寒相照煙波碧四圍栁侯還作牧艸樹轉淸輝

送李秀才元知廣安軍歸成都覲省

皂蓋五驊驑今來異昔遊簞壺交裏舎鐃吹下瀛洲壽酒行當舉歸鞭不可畱春光久相待先在錦江頭

寄題李舎人偉蒲中新齋

隴上家聲勇气殊邊庭臥鼓欲安居非同王翦私求宅更似甘寧晚好書劍倚寒窻風淅瀝門無雜客栁蕭疎蒲州風土平生愛爲問旁鄰地有餘

李花

嘉李繁相倚園林淡泊春齊紈剪衣薄吳紵下機新色與晴光亂香和露气勻望中皆玉樹環堵不爲貧

秋夜

城上調秋角煙間發暝鐘風枝揺宿鳥霜艸覆寒蛩久負觀書樂端愁束帶恭蹔因羣吏散還得遂幽慵

坐船

使君張皂蓋髙宴碧湖心苒蒻牽菱蔓夷猶泊栁陰晚風侵坐冷春浪沒篙深倒載歸何晚波間夕照沈

和陳殿丞芍藥

化工餘巧惜春殘更發濃香繼牡丹防防藏心殷勝纈異芳迎鼻酷如蘭瓊樓窈窕仙家宅云葉低垂醉裏冠【纈子樓子冠子醉西施皆芍藥名品】自有殊功存藥錄不當獨取鄭詩看

陪始平公燕栁谿

谿光不動栁風輕玉帳森沈擁萬兵鷗入煙中閒自舞魚翻波面喜相迎樓船下視晴天碧鼓吹前驅遠陌淸桃李歸時應盛發薫然和气滿春城

宜甫東樓晚詩

賔主俱歡醉髙樓迥倚空形忘覊檢外酒散笑談中晚市煙初白秋園葉半紅登臨不厭數朝夕是寒風

寄揚州侯都監仲倫

木落淮南樹秋風日夜髙月臨揚子渡雪捲廣陵濤不得同蕭散何因破郁陶空憑尺書速未解夢魂勞

夏夜

溽暑郁不開矗矗云萬疊長風捲地來涷雨不濡葉𨿽無潤物功涼冷得所愜須防號怒息淸月照壁頰小冠簮短髮衣裾輕獵獵敧傾依曲幾暫爾蘓疲苶【疲貌】坐久不思眠艸間微露浥

早春戲作呈範景仁

閏餘春意早卉木先有思嚶嚶羣鳥翔東西各求寄伊予忝諫垣動息抱憂悸衮職曠不補言責眞可畏況復禁過從陋巷若囚系茅茨庇風雨偏隘無餘地時於壊垣隙歷歷生新薺君侯乃比鄰跬步難自致常思去嵗初西軒習歌吹座客皆故人歡笑無拘忌平生不喜酒是日成爛醉豈言長揖歸良防難再值東風忽復來時華一何駛叢竹固無恙夭桃作花未朝廷正淸明詎肯容竊位何當遂廢放歡飲還自恣

武成致齋奉酬吳衝卿寺丞太學宿直見寄二首

廣文冝直太常齋咫尺無從盡素懷不及春風得隨意夜深容易過天街

雪後余冰尙綴檐月華霜气入疎簾難堪瓊玉驚心骨坐覺淸寒幾倍添

司徒開府韓國富公弼挽辭四首

天祐休明祚時生雋傑臣賢科首多士宰府澤生民煥爛三臺正沖融四海春欲知甄冶力試問白頭人漠北驕無信漁陽廣聚兵移書侮中國決意背齊盟直气輕軺入英辭勍敵驚四方烽火滅防縣復升平大呂功名重鴻毛軒冕輕閒居客愈盛蹔出市皆傾溟海涵容大龍門謁見榮謙光儼在目慟哭望佳城杖履還私第精誠在本朝愛君老不懈憂國沒方昭東閣秋牢落西芒夜寂寥只因忠亮志气運不能消聶著作三舅謫官長沙作耐辱亭書來索詩

少連善降志無卹能忍詬玆亭名耐辱締構自吾舅樽前湘水淸席下湘山秀於焉忘榮枯終日醉醇酎攻愁若攻敵避喧如避冦困久理須通非徒保無咎

中秋夜始平公命與考校諸君置酒賦詩

月華秋色兩鮮新萬里澄空不受塵兔濯素毫騰浩露桂飄香實下飛輪光侵酒面寒無力淸入詩毫健有神坐客何須辭醉倒相君應不惜重茵

二月三十日與同舎宴李氏園晚歸馬上賦

門前蹀躞金覊滿座上連翩玉斚飛數尺遊絲畱客醉一行垂栁送人歸同邀勝友時難得重到名園花巳稀莫惜芳辰賸行樂無端風雨橫相違

和子淵元夕

緹室重飛玉琯灰物華全與鬥杓回依依殘臘無情別歷歷新春轉眼來彊取酒巵浮翠柏懶開粽葉覓楊梅男兒努力平生志肯使功名落艸萊

和吳省副【中覆字仲庭】梅花半開招憑繇張司封飲【伯玉字公達】

帝鄕春色嶺頭梅髙壓年華犯雪開正與嘉賔思共醉不須芳物重相催從軍貯酒傳呼出側弁簮花倒載回風雨難期王事劇未知休沐幾旬來

秋雨蕭條聞宗聖案應之飲酒詩呈甫宜

寒風細雨未晴天密似輕塵薄似煙一室獨吟圖史亂四鄰髙防綺羅鮮鴈飛斜柱絲隨指蠏薦新螯酒滿船自笑不歌仍不飲昏昏只解枕肱眠

八月十七日夜省直紀事呈同舎

窮秋直省舎大雨吁可畏九河翻層空入夜愈恣睢置牀東壁根時有塗塈墜颯颯勢將摧怵惕不成寐中宵抱衾立呼燭久方至徙之近西偏裯帳不能備飛蚊胡不仁忍此加啄噬避煩只深藏悒悒面防被須臾漏轉急枕褥亦沾漬𨿽欲起何之室中無燥地展轉遂達旦耿耿負憂悸因思閭井民糊口仰執技束手己連旬妻兒日憔悴囊錢與盎米薪木同時匱敗衣不足準摶手坐相視予今幸己多敢不自知愧無謀忝肉食念爾但增欷【泣餘聲亦作唏廣韻啼也】

和聶之美重遊東郡

躍馬津亭未幾何宦遊容易十年過飄颻空似隨流梗寂寞猶爲掛壁梭西嶺應余當日翠南湖眞減幾分波【之美雲南浦比舊水涸過半】輸君尙得飛徵蓋重向春園聴舊歌

和範景仁西圻野老

西郊廣路浮壤黃上天雨泣寒云蒼鸞旗闟防紛晻靄扈從威神歸帝鄕田家老父眉睫白杖藜匍匐泣路旁且云生逢至仁主蠲租罷役嵗爲常蠶收百箔桑蔽野麻麥相望無邊疆去年翠華出賽雨錦繡緡絲墟裏光拜迎六馬負縑帛孫扶嫗接歸揚揚自分謳歌畢余景一朝縞素安可防哀聲澒洞徹四極艸木滲淡顏色傷螻蟻衰齡不足贖淚如飛雪空霑裳河縈洛貫嵩峯足泉底環瀛日月長羨門己閉屬車返軛上空瞻金鳯凰

和宋復古小園書事

飽食復閒眠風淸雨霽天葉深時墜果岸曲乍藏蓮波面秋光淨林梢夕照鮮東家近亦富滿地布苔錢

和王介甫烘虱

天生萬物名品夥嗟爾爲生至麼麼依人自活反食人性喜伏藏便垢涴晨朝生子暮生孫不日蕃滋逾萬个透疎緣隙巧百端通夕爬搔不能臥我歸彼出疲奔命備北驚南厭搜邏所擒至少所失多捨置薫燒無術柰加之炭上猶宴然相顧未知亡族禍大者洋洋迷所適奔走未停身己墮細者懦怯但深潛幹死縫中誰復課黒者抱髮亦憂疑逃入幧頭黙相賀腥煙騰起遠襲人袖擁鼻端時一唾初𨿽決意終自咎致爾殱夷非爾過吾家篋笥本自貧況復爲人苦慵惰體生鱗甲未能浴衣不離身成垢破朽繒壊絮爲淵藪如麥如麻寖肥大虛腸不免須侵人肯學夷齊甘死餓醯酸蚋聚理固然爾輩披攘我當坐但思努力自潔淸羣虱皆當遠邇播

華屋篇【時視役河上寄郡中諸同舎】

涼風淨埽云無迹海月未生星歷歷貝聨珠貫拱北辰三五縱橫此何夕重樓疊榭出秋空鳷鵲露寒連桂宮瑤井迥臨丹闕外玉繩斜掛瑣窻中徵人遠別空閨悄鐘漏蕭疎天不曉碧紗展轉無復眠臥視寒光度華沼漢家賢將戍臨洮結髮從軍今二毛誰憐身老心猶壯深入長占太白髙丰城古劍沈淪久匣中夜半雙龍吼乃知神物不自藏紫气依稀見牛斗有客離居望所親遙知淸夜防荀陳隄繇未息無由去不及浮槎河畔人

和邵堯夫年老逢春

年老逢春春莫咍朱顏不肯似春回酒因多病無心醉花不解愁隨意開荒徑倦遊從碧艸空庭慵埽自蒼苔相逢談笑猶能在坐待牽車陌上來

再和邵堯夫年老逢春

年老逢春猶解狂行歌南陌上東岡晴雲髙鳥各自得白日遊絲相與長艸色無情迷眼緑花林多思襲人香吾儕幸免簮裾累痛飲閒吟樂未央

又和來韻

年老逢春無用驚對花弄筆眼猶明不嫌貧舎舊來燕喚起醉眠何處鶯一僕相隨巾幅出羣童聚首小車行人間萬事都捐去莫遣胸中气不平

兩宋名賢小集卷四十四

欽定四庫全書

兩宋名賢小集卷四十五

宋陳

思編

元陳世隆補

獨樂園稿【四】

獨樂園新春

春風與汝不相闗何事潛來入我園曲沼揉藍通底澈新梅翦防壓枝繁短莎乍見殊堪喜鳴鳥初聞未覺喧憑仗東君徐按轡旋添花卉伴芳樽

宿石堰聞牧馬者歌

太河之曲多寛閒牧田枕倚長堤灣烏棲鵲散隄樹寂析木聲稀夜欲防牧兒跨馬乘涼月歷歷繞羣髙唱發幽情逸气生自然往往鳴鞘應疎節歌辭難辧野風髙似述離憂嗟役勞徘徊不防何妨近髣髴如聞已復遙長川冷浸秋云白露艸翻光凝碧色星疎河淡夜初長展轉空亭柰孤客洞簫音律京君明可憐骨朽不更生安得使傳哀怨意爲我寫之羌笛聲

春日書寄東郡諸同舎

滑臺古鎭掲髙牙主人賢厚賔友嘉公庭退休射臺飲水沈緑李浮甘瓜淸言妙諭間詼謔笑語往返何喧嘩別來泛濫若浮梗塵愁俗累稠於麻提鞭俄蓋觸風日慘澁滿眼飛埃沙朱門湛湛果深淺門外日擁千餘車閽人未肯卽通剌指彈手版景欲斜就令入見亦何事气象邈淩靑霞圍棋角智賭勝負拙者理與功名賖捨之歸入戶庭隘仰視靑天如井蛙後檐數尺地荒穢不翦欲令生薺花當春寂寂但如此意恐至外逢紛華柰何勝友百餘里不可一見如天涯何時更共把巵酒側身北望空咨嗟

閒居呈復古

閒居𨿽嬾放未得便無營伐木添山色穿渠擘水聲經霜收芋美帶雨接花成前日鄰翁至柴門埽葉迎

奉和大夫同年張兄防南園詩【徽字伯常】

露濃秋過半气爽雨收餘取酒邀嘉客呼兒埽敝廬生涯數畝地官業一軒書竹結綸屋泉分入座渠愜心皆樂事容膝卽安居梁靜棲無燕波澄戲有魚茂林穿繚繞微徑步虛徐果落方知熟莎長不忍除過從常苦遠接待每慚疎不厭茅茨陋時迃長者車

和吳衝卿三哀詩【江鄰幾梅聖兪韓欽聖】

天生千萬人中有一儁傑柰何喪三賢前後才期月鄰幾任天資浮飾恥澡刷朝市等山林衣冠同布褐外無涇渭分內有淄澠別逢時敢危言慷慨誰能奪聖兪詩七千歷歷盡精絕初無追琢勤气質稟淸潔負玆驚世才未嘗自摽掲鞠躬隨眾後側足畏蹉跌欽聖渥窪駒初生己汗血𨿽有絕塵蹤不失和鸞節宜爲宗廟器儼雅應鐘律眾論誠共然非從友朋出羣材方大來軮軋【髙下不齊貌】扶帝室誰云指顧間聨翩化異物弔縗哭未己病枕气巳竭同爲地下游攜手不相失紳紱頓蕭條相逢但嗟咄誦君三哀詩終篇涕如雪眉目尙昭晰笑言猶髣髴肅然來悲風四望气蕭瑟

和邵不疑送敵使還道中聞江鄰幾梅兪聖長逝作詩哭之

昨夕郵吏來叩門致書函呼奴取以入就火開其緘不疑賦長篇發自燕之南痛傷江與梅繼踵良人殱噫嗟知其二尙未知其三請從北轅後覼縷【委曲也次序也】爲君談鄰幾𨿽久病始不妨朝參飲歠寖衰久厥逆生虛痰逮於易簀辰皮骨餘崆嵌遺書屬淸儉終始貞無慚聖兪食寒水外以風邪兼愚醫暴下之結轖愈添惙惙气上走不復容鍼砭自言從良友地下心亦甘欽聖體素彊藥石性所諳平居察舉措敢以不壽占一朝蹔歸臥簿領不廢簽訃來眾皆愕未信猶闚覘興言念三子舉袂涕己霑英賢能幾何逝者迹相銜君疑天上才難得帝所貪我疑人間美多取神所嫌茫茫幽明際蓍蔡難窮探憂來不可忘終日心厭厭

謝興宗恵艸虫扇

吳僧畫團扇防綴成微虫秋毫宛皆具獨竊天地功細者及蛛蝥【蜘蛛也】大者才阜螽枯枝擁寒蜩黃蘂粘飛蜂翾然得生意上下相追從徒觀飛動姿莫睹筆墨蹤兒曹取眞物細校無不同恐其遂躍去亟取藏箱中乃知藝無小意精神可通不興誤圖蠅能感紫髯翁子猷狀蟬雀藏寶傳江東不知古何如此畫今爲雄人墓木巳拱其徒頗能工舊法存百一要足超凡庸友人幸爲賜物薄意何隆玩之不替手愛重心無窮常如對君子穆穆來淸風

都下秋懷呈聶之美

愚疎彊從仕趣尙與時乖朅來遊京邑榮願知誰諧王國冨與奇气象標巖崖云鴻送雙目攀援路可階秋風轉枯葉颯颯繞寒齋出門無所之飛塵滿天街夫君宦未達猶得稱我儕解衣換鬥酒且盡平生懷

送李汝臣同年謫官江主簿

得喪互循環古今昧終始百嵗落其間僅與毫芒似所以達人心身外不復計愁來若亂絲疏解當以理昔君闗外來借借聲華起憑案一濡毫萬言俱落紙老生窺其文色若寒灰死閣筆不能下敢有玭瑕指或時抵卿相入門俱倒屣閽夫迎受謁不敢揚眉視解褐吏邊州長途初進跬蛟龍得尺水雙骼方嶷嶷西羌負徳澤飛鏑聳邊鄙添兵十萬餘斗粟無支擬州郡走符檄縱橫恣鞭箠閭閻浪愁苦卒食半糠粃上官知君才悉以儲糧委開倉募平糴至者車連軌嚴明束吏手誘諭提民耳畱谷受金去若與同儕市朔未云周露積丘山比曽無轉運勞坐飽防秋士幕府上其功明詔深嘉美爲僚登九寺長人専百里卿用報勤劬未言窮任使何期逢怨讎意外成瘡痏刺骨無文法吹毛出瑕滓淸霜五月飛慘烈傷蘭芷鸞鳯失倚梧飄泊還荊枳聖朝方任能大過尙收齒況於濟時具蹔然遭詆訾寧因靑蠅惡遂取璵璠毀良工構明堂必不遺杞梓勉哉益自立勿爲窮衰止人生難豫期神理無終否庸知今日憂不爲後日喜我道誠無虧坎安足恥闗山迆邐長百劍連天倚縈紆結危棧迥入云星裏蜀國富嬉遊花繁春酒防莫作弔原文投之岷江水

景仁書云去冬因酒病耳病牙遂不入洛以詩寄呈

許昌攜手盡時英況復新開甲第成醉裏都將春作達老來不向酒藏情齒疎無廢銜杯趣耳病猶分度曲聲舊友昔遊渾忘卻可憐寂寂洛陽城

郭氏園送張仲通出刺棣州【得朝字】

名園送嘉客冠蓋去傾朝小雨塵微斂餘寒酒易消鴈歸春近塞日上海生潮北道平如掌東風五馬驕

河邊曉望

髙浪崩奔捲白沙悠悠極望入天涯誰能脫落塵中意乘興東遊坐石槎

送朱校理【寀字亷叔】知濰州

東國連年水傷稼使君到部卽行春茫茫四野潢污竭鬱鬱萬行桑柘新俗不好奢田器貴獄無畱系吏家貧齊人勿怨歸朝速自是承明侍從臣

晚春病起呈擇之治臣

風日正和柔身輕喜病瘳嬾拋殘蠧簡暖脫敝貂裘值客開靑眼逢花忘白頭家家好春色何處可同遊

興宗許菊久之未得邵亢

菊栽許送定如何庭下不堪秋艸多九日無花更無酒便攜藜杖直相過

和伯常見寄

誅茅宋玉宅邊人知醉宜城幾甕春細雨短蓑漁向市孤村極浦鼓迎神徧遊七澤身忘倦更賦千篇意轉新不必滄浪羨淸泚向來纓上己無塵

參政正肅吳公育挽詩三首

皇家近茂異鶚立迥無倫髙議誰能奪英才自有眞驊驑寧受縶冰鑑不棲塵試爲咨淸論風流第幾人辭華己獨步政治復無前吏不容三穴民皆戴二天於今知和寡自古愧才偏惆悵棠陰下仁風尙藹然【公再牧陜光實陜人知公之政】

念昔少年日謬登君子堂重言何以稱厚徳不能忘【光昔以文請見公答以長歌過有褒嘆】玉麈聲容在泉臺嵗月長憑誰寄淸淚爲我灑松岡

和子美河西列岫亭二首

秋山對疎牖覊客倦登臨雨後嵐光活晴初落照深素波明別浦赤葉照衰林佇目寂無語何人知此心亭臯資遠矚秋思浩無涯鴈唼牽菱蔓童歌出荻花壠荒猶叱犢枝暗少棲鵶煙靄藏東渚憑軒莫望家

送昌言舎人得告還蜀二首

迢逓銅渠道凝嚴靑瑣闈負書當日去鳴玉此時歸鄕樹迎朱轂江花照錦衣臨邛不足並榮耀古今稀淒愴懷桑梓劬勞詠蓼莪樹風今遠矣鼎食柰悲何劍閣登車近秦闗屈指過騰裝才首路夕夢己江沱

寒食許昌道中寄幕府諸君

原上煙蕪淡復濃寂寥佳節思無窮竹林近水半邊緑桃樹連村一片紅盡日解鞍山店雨晚天回首酒旗風遙知幕府淸明飲應笑驅馳逆旅中

奉和始平公憶東平

相印東臨汶水陽兩看春葉與秋霜登山置酒延鄒湛上馬回鞭問葛彊谿竹低垂寒滴翠露荷相倚淨交香宵衣深念長城固肯得從容傲醉鄕

千巖秀色擁晴川萬頃波光上下天委地魚鹽隨處市蔽空桑柘不容田訟庭虛靜官曹樂儒服寛長邑裏賢不爲從知方負羽獨乘魚艇老風煙

和南園眞率防見贈

白頭難入少年塲林下相招莫笑狂緑篠影侵碁局暗黃梅花漬酒巵香任眞自媿殽羞薄假寐初便枕簞涼醻應詩豪困牽率從來嬾放似嵇康

送光祿王卿周致仕歸荊南

九列誰云非顯塗人生已不負爲儒拂衣長揖防龍貴散髮還爲黃綺徒白鶴歸飛心自遠靑霞髙舉勢何孤千金盡與鄕人費不向江頭買木奴

送李侍中柬之西京畱臺

先公勲烈盛鹽梅淸白如聞濟世才華省拂衣辭簿領衰衢回首謝塵埃嵩峯排戶依稀出洛水迎人迆邐來寄語馬前頭白吏何殊昔日李西臺

參政尙書文簡丁公度挽辭二首

鳯蹕遊汾曲非熊得偉人同臺尢顯重訓誥愈深諄論道參黃閣橫經侍紫宸如何天不憖志業未全伸丹闕晨趨退蕭然忘世榮閒齋虛自白永日澹無營脫落簮纓累沈冥丘壑情貪夫誠有激千載素風淸

和範景仁謝寄西遊行記二首

洛川秦鳥鬰相望風物山河舊帝鄕澗底逢人問樵徑松間系馬宿僧房恨無同好攜三雅共解前聞醉百塲【李白詩痛掃鸚鵡洲與君醉百塲】歷徧勝遊翻悵望日邊回首遠煙蒼

八水三川路茫翠微深處白雲鄕目眵懶拭如松液領髮頻抓似栗房林壑不収無用物形骸難入少年塲緣苔躡蔓知多少千里歸來屐齒蒼

兩宋名賢小集卷四十五

欽定四庫全書

兩宋名賢小集卷四十六

宋陳

思編

元陳世隆補

獨樂園稿【五】

立夏呈安之

畱春春不住昨夜的然歸歡趣何妨少閒遊勿怪稀林鸎欣有托【前日始聞鸎】叢蝶悵無依窗下忘懷客髙眠正掩扉

君貺環溪

地勝風埃外門深花竹間波光冷扵玉溪勢曲如環榮路回翔厭華軒笑詠閒堪羞謝太傅不復到東山

長安送堯夫同年

昔嵗瓊林花气曛今朝長樂栁梢靑事隨流水滔滔度鬢結繁霜戢戢新世路飽諳都是夣人生可貴莫如身防須築室臨淸洛相與攜筇戴葛巾

修酴醿架

貧家不便構堅木防竹立架擎酴醿風揺雨漬不耐久未至三載俱離披往來遂復廢此徑舉頭礙冠行絓衣呼奴攺作豈得己抽新換故折四籬來春席地還可飲日色不到春風吹

和韓秉國招範景仁飲景仁不至云方作書與光論樂

山桃佳李實如拳西湖盡眼鋪芳蓮景仁不從鄕賢飲爲此樂論方窮研周衰官失疇人散鐘律要誰能傳近人欺眾公私意最可閔笑房生顚如光初不辧宮羽是非得失安敢專每煩教諭累百紙頑如鐵石不可鐫王李阮胡相詆毀各執所學何妨偏景仁家居鑄鬴斛欲除民瘼恐未然要須中和育萬物始見大樂之功全

送薛水部十丈通判並州

十萬貔貅士旌旗晉水陽元戎倚耆碩別乘選才良秀直寒松節精明利劍鋩知君畱滯久從此欲騰驤王君貺宣徽垂示嵩山祈雪詩十章合爲一篇以酬之

今秋少雨冬不雪麥寄浮埃根欲絕聖主焦心憫萬民負扆不怡常膳撤詔書朝下徧九州嶽瀆百神俱禱求西都畱守防君命促駕不敢須臾畱嵩髙萬仭蟠地中海內眾山無與雄前驅大斾擁千騎波騰雲湧來祠宮牲肥酒香籩豆潔盛服齋明薦毛血有司執事皆肅然寶帳神來風窣【穴中出也】屑公心猶是九閽遙丹誠不得通靑霄分畱從屯林麓別張醮具登山椒山椒迢逓峻無極行挽枯藤蹋危石萬室嗷嗷愁死饑敢憚劬勞愛餘力天門上出俄坦平下視一世塵杳防焚香拜手傾懇側左右前後皆列星公今三守三川地咫尺嵩髙未嘗至詰朝旣畢祠事嚴暫轉鳴珂歷諸寺少林昔爲達摩居達摩英靈今有無庾辭流散滿天下競以兩手捫空虛法王魏氏離舊宮玉刻狻猊向猶有子孫宗廟皆塵灰止見伽藍存不朽防善庭隅千嵗松一根二服淩寒空勢如鼎足爭秀出泠泠永夜吟霜風少室先生樂閒暇棄官來家玉峯下昔爲浪泊據鞍人今結東陵賣捨溪上有堂名掛冠四垣重復皆林巒呼兒掃地喜公到隨分弦歌畱盡歡周王太子名聞久相傳羽化緱山首鶴飛笙逺窅無迹遺廟今人空瀝酒公來本不事遨嬉周流閭裏詢疲羸親呼令長囑赤子勿貪榮利窮鞭笞境中羣望無不走回轡仍過鑿龍口奉先暮投林日曛浥潤晨徵轍冰厚歸來新詩盈一編明珠大貝相屬聨此行𨿽不從公後歷歷勝逰如目前

送魏寺丞廣赴辟秦州判官

徵西大府開後乘得髙才區脫烽煙靜渠搜職貢來隴云低玉帳羌笛奉金罍信美從軍樂修梧茂帝臺

送周茂學【沅字子眞】眞定安撫使

玉帳前矛舉銅魚左契分平生公望著期月政聲聞陌上壺漿溢潭邊花气曛遙知待新將民物兩欣欣

苦雨

今春憂亢陽引領望云族首夏忽滂沱意爲蒼生福自爾無虛日髙厚亦霑足連年困饑饉此際庻和熟如何渉秋序沈陰仍慘黷長檐防潺湲晝夜浩相續喧豗流潦怒突兀壞垣禿駕牛泥沒鼻跨馬水平腹瓦攲松漫白道廢艸濃緑污萊閔下田漏濕憐破屋縱橫委地麻狼籍臥隴谷怯聞饑嬰啼愁聴寡婦哭閒官𨿽無責飽食愧有祿世紛久去心物役柰經目郁陶聊秉筆狂簡己盈幅

和子華招潞公暑飲

朱門近在府園東杖履過從跬步中避暑連翩投轂晏析酲蕭灑滿襟風閒來髙韻渾如鶴醉裏朱顏卻變童剪燭添香歡未極但驚銅漏太怱怱

伏防畱守相公賜示陪太師潞公東田宴集詩輒敢屬和

舞雩新雨浹公田水滿東溪上下天行逕乍迃初見筍浮舟正好未生蓮弦收裂帛胡琴闋袖結淸風楚舞妍相國火城光滿路夜歸不假玉蟾圎

景仁將歸頴昌輒爲詩二十韻紀贈

秀發西南美挺生河嶽靈雕龍蔚文采老鶴瑩儀形落筆髙時雋飛緌侍帝庭英聲軼云漢逺勢擊滄溟苦節專憂國嘉謀每據經溫𨿽比圭璧直不避雷霆道勝軒裳樂神和气體寜忠誠懷畎畝樂事寄林坰藻鑑評隨月過從徳應星苦吟金出壙確論木銜丁賤子叨流輩髙風仰典刑巨川容滴水余景借流螢久別眉俱白重來眼更靑淹畱與晦逰集醉還醒有酒須相就無歌不共聴奇花喧夕市疊鼓咽春亭揚袂行辭洛回車去望陘【許昌北有陘山見來書】往還天表雁離合浪間萍異日期同傳【景仁嘗言他日與光若得在國史必同傳】窮泉約互銘【光與景仁約後死者當爲先死者作墓銘】古今難得事交分保頹齡

孫器之奉使淮浙至江爲書見寄以詩謝之三首

防矢迎山驛軺車下帝臺夜防牛斗分應有使星來吳釀水蘭春【蘚州有水蘭堂酒】江鱸白錦鱗玉盤聊下筯初識紫絲蒓

岫貼晴天闊舟緣石岸深【吳江中石岸長數里】遙知作書處防裊緑波心

三月三十日防雨偶成詩二十四韻書懷獻畱守開府太尉兼呈眞率諸公

春盡少歡意昏昏睡思添正憂花意索更用雨聲兼乍語鸎喉澁慵飛栁絮粘落英紅沒砌茂艸碧侵簾寶相錦鋪架酴醿雪擁檐沼萍浮鈿靨林筍露犀尖坐惜風光駛行愁畏日炎追隨任塵甑歌笑望霜髯落筆詩情放飛觴酒令嚴金丹呼勝彩玉燭耀新籖傲岸冠巾側淋浪襟袖霑饑仍畱瘦馬歸必待淸蟾筋力𨿽無幾娛遊亦未厭脫身離簿領適性得閭閻多病非辭貴無才豈養恬淸塗誠愧忝防祿己傷亷日費須三爵年資仰數縑餱糧粗自足龜防不須占河洛今爲盛圗書昔所潛家家花啟戶處處酒飄簾溫飽資兼愛安平倚具瞻愚夫猶樂育下客愈防謙落拓形骸逸優遊嵗月淹餘生信多幸狂醉亦無嫌

和錢君倚日本刀歌

昆吾道逺不復通世傳切玉誰能窮寶刀近出日本圗越賈得之滄海東魚皮裝貼香水鞘黃白間雜鍮與銅【賈人云眞鑰似金眞銅似銀】百金傳入好事手佩服可以攘祅凶傳聞其國居大島土壤沃饒風俗好其先徐福詐秦民采藥淹畱童丱老百工五種與之俱至今器用皆精巧前朝貢獻屢往來士人往住工辭藻徐福行時書未焚逸書百篇今尙存令嚴不許傳中國舉世無人識古人嗟予乘槎欲往學滄波浩蕩無通津令人感嘆坐流涕銹澁短刀何足云

和運使舍人北園餞別行憩三交僧捨冒雪宿百井闗見寄

驪駒北上雪孱顏防矢前驅度漢闗僧室松杉靑照眼驛亭煙火迥依山馬銜邊艸猶枯瘦雁怯行雲冷未還賤子不須回首問鬢毛蕭颯簿書間

和韓子華寒食休沐與諸公同防趙令園暮歸馬上賦偶成

冠蓋連翩陌上來風光爛漫擁樓臺玉巵貯酒隨宜飲綺席尋花觸處開小雨前宵先潑火季春明日又吹灰須知勝集人間少惆悵金覊容易回

張元常挽詞二首

爲吏文無害臨民政不苛渾金生自美古井澹無波方喜風鵬舉旋聞隙駟過善人宜壽考報施定如何秀眉無定驗結轖遽爲災鄕曲三年別江山萬里回林閭飛旐入書劍逐舟來墳艸枯還緑重泉不復開

送惠思歸錢塘

孤岫平湖外禪房老柏陰倦逰諳濁世獨往遂初心夜雨燈窻迥秋苔屐齒深勿鉏山徑艸便有俗人尋九月十一日夜雨宿南園韓秉國寄酒兼見招以詩謝之

雨多秋艸盛濃緑擁寒階吾廬奧且曲退縮如晴蝸小園己自溢欲往泥霑鞋體羸畏風冷室處門常�九日古所重負此時節佳緬想使君宴綺席臨髙齋肥羜堆玉盤飛觴酒如淮楚舞陵湖波茱萸落金釵神醒鼓吹喧百疊疑傾崖歡餘忽我思牙兵星火差潩泉恥獨醉醇味相與偕我飲𨿽不多和气浩無涯梧子拾爲果櫃桑伐爲柴沼中數寸魚烹煎足爲鮭【吳人謂魚肉爲鮭】誰言無以侑繞渚多鳴蛙交道久衰薄巋然見吾儕柰何數捨遙晤語積年乖況乃辱嘉招私心豈不懷轘轅石道澁重以陰雲埋𨿽有果下馬款段非渥窪臨風徒竦踴志願安能偕狂詩寄一笑聊用當詼俳

獨步至洛濵

艸軟波淸沙徑防手攜筇竹著深衣白鷗不信忘機久見我猶穿岸栁飛

邵堯夫許來石閣久待不至

淡日濃云合復開碧松淸洛逺縈回林端髙閣望已久花外小車猶未來

和邵堯夫安樂窩中職事吟

靈臺無事日休休安樂由來不外求細雨寒風宜獨坐暖天佳景卽閒逰松篁亦足開靑眼桃李何妨挿白頭我以著書爲職業爲君偸暇上髙樓

送冷金牋與興宗

蜀山瘦碧玉蜀土膏黃金寒溪潄其間演漾淸且深工人剪穉麻搗之白日砧就溪漚爲紙瑩若裁璆琳風日常淸和小無塵滓侵時逐賈舟來萬里巴江潯王城壓汴流英俊萃如林雄文溢箱篋爭買傾奇琛夫君乃冠冕辭气尙千尋十載爲舉首扵今猶陸沈嗟我蓄此紙才藻不足任願以寫君詩益爲人所欽縞帯猶多物足明同好心黃鐘聲如雷豈病無知音請以此爲質他年神所臨華軒防駟馬愼勿忘遺簮

兩宋名賢小集卷四十六

欽定四庫全書

兩宋名賢小集卷四十七

宋陳

思編

元陳世隆補

獨樂園稿【六】

吳衝卿直捨閻士安畫墨竹歌

閻生畫竹舊所聞望中一見遙可分伊予不甚曉佳畫猶愛气骨髙出羣狂枝怒葉淩絹素勢若飛動爭紛紜蟠根數節出地底上有百年蒼蘚紋森然直榦忽孤聳意恐出屋排浮雲秋風颯颯生左右耳目灑落遺塵氛乃知良工自神解昧者傲習徒艱勤子猷昔者得收玩不患終朝無此君

苦寒行

窮冬北上太行嶺霰雪糺結風崢嶸熊潛豹伏飛鳥絕一徑僅可通人行僮饑馬羸石鐙滑戰栗流汗皆成冰妻愁兒號彊相逐萬險歷盡方到並並州從來號慘烈今日乃信非虛名陰煙若霧朝不散旭日不復能精明跨鞍攬轡趨上府髮拳須磔指欲零炭鑪炙硯湯涉筆重復畫字終難成誰言醇醪能獨立壺腹迸裂無由傾石脂裝火近不爇蓬勃气入頭顱腥仰慚鴻雁得自適隨陽南去何防防又慚燕鳥識時節巖穴足以潛防形我來蓋欲報恩分契闊非徇利與榮古人有爲知巳死只恐凍骨埋邊庭中朝貴人豈念我重裘厚履飄華纓傳聞北地更寒極不知彼民何以生

蘇才翁子美有贈扶溝白鶴觀黃道士詩記於屋壁嵗久漫滅今縣宰周同年得完本於民間抵予求詩

潦倒黃冠無足論白頭嗜酒住荒村狂名偶爲畱詩著陳迹仍因好事存金石鏘洋虛殿寂龍蛇灑落古墻昏飛黃滅沒浮雲外瘦馬何能望駿奔

和吳仲庻寄吳英比部安道之子壯年致政歸隠蘄春

負米承親願己賖【遭母憂服除遂致仕】恥隨雞鶩逐泥沙一朝投紱眞髙士萬卷藏書舊世家齒髮未衰非藥物山林不返爲雲霞龎眉尙有郎潛者徇祿憂生眞可嗟

聞範景仁遷居許昌爲詩寄之

天衢名利塲塵泥繼朝昏況玆辭榮久厭苦車馬喧慨然忽髙舉翩若黃鵠翻朝賣城西宅暮理南行轅回首豈無懷眷眷望國門想象解裝初完美未可論縱橫置老屋缺剝周短垣臧獲念去故炊防假甖盆防穉喜就新階庭走諸孫幸有克家子生事不日溫許昌昔名都扵今亦雄藩先賢𨿽己逺風迹凜猶存況復多巨公分義素所惇丞相辭黃閣學士乘朱轓靑雲同禁省白首防山樊潩水湛寒光盡眼淸心防華堂臨曲渚畫舫承十樽髙談金石諧逸筆風雨奔得朋誠多歡孤陋未可爰時當惠好音獨樂慰荒園

和範景仁緱氏別後見寄求決樂議𨿽用其韻而不依次蓋以景仁才力髙逸步驟絕羣非駑拙所能追故也

至樂存要失易求之難昔從周道衰疇人曠其官聲律久無師文字多缺漫仁皇閔崩壞黃庭集危冠紛紜鬭筆舌異論誰能殫或欲徇陳迹竅厚潛鎪剜或欲立私意妄取舊史刋古今互齟齬大抵皆欺讕景仁信其說墨守不可幹賤子欲面從誰與換膽肝必求此議決深谷爲崇巒何如兩置之試就中和防天地育萬物生成適暄寒聖人保四海皇極致阜安樂理亦如此炳煥猶朱丹嘽緩與噍殺折衷遺兩端玆道苟不由芒刄難嬰髖魯樂最爲備雍徹施三桓齊韶猶隸習太公避陳完唐民聴伴侶不復含悲酸乃知樂有源鐘鼓皆波瀾昨者淸明初楡火始攺鑽景仁從許來傾都咸聚觀諸公競邀迓非獨惜春殘議樂不復對晝夕且窮歡來時桃李穠去日芍藥闌三旬只須臾駛若阪上丸轘轅逢雨別怳惝歸騎單東西步步逺回首祝加餐仍冀勉中和心廣體自胖

贈太師文公挽辭三首

汾晉地形美古今多巨賢況承勲烈後宜有慶靈傳著位登朝右聲華出眾先起家從此始圭組遂蟬聨美化流民物薰然遺愛多樂公當日社邵父至今歌庭有三鱣集門容駟馬過欲知餘慶在公鼎格平和夏屋封何處山田有臥牛蟠根走伊水回首負嵩丘忠孝家風備哀榮禮秩優寵驚舞宸翰萬古照松椒

樞密太傅文恭胡公宿挽辭二首

行冠鄕人品文爲學者師黃裳蘊厚徳玉律儼淸規大節人難奪嘉謨世莫如儀刑不可見遺烈滿丰碑徘徊逰內禁密勿贊鴻樞陰徳加民物淸明服士夫天方遺一老星忽隕三吳疑從龍髯去乘雲在帝都【英宗時方上仙】

緱山引

王子吹笙去不還當時舊物惟緱山山深樹老藏遺廟春月秋風空自閒轘轅左界連商雒碧瓦朱欄露華薄經時掩戶庭艸深永晝無人澗花落徘徊未下日將西遙望嵩陽煙景防鶴馭飄颻向何許林間空見白雲飛

和王介甫明妃曲

胡騶上馬唱胡歌錦車己駕白槖駝明妃揮淚辭漢主漢主傷心知柰何宮門銅環雙獸面回首何時復來見自嗟不若住巫山布袖蒿簮嫁鄕縣萬里寒沙艸木稀居延塞外使人歸舊來相識更無物只有云邊秋雁飛愁坐泠泠調四弦曲終掩面向胡夫侍兒不解漢家語指下哀聲猶可傳傳徧胡人到中土萬一他年流樂府妾身生死知不歸妾意終期寤人主目前美醜良易知咫尺掖庭猶可欺君不見白頭蕭太傅被讒仰藥更無疑

初到洛中書懷

四十餘年西復東勞生薄宦等飛蓬所存舊業惟淸白不負明君有朴忠早避喧煩眞得防未逢危辱好收功太平觸處農桑滿贏得閭閻鶴髮翁

和邵堯夫秋霽登石閣

飛檐危檻出林端王屋蒿丘咫尺間獨愛髙明遊佛閣豈知憂喜滿塵寰目窮莽蒼纎毫盡身得逍遙萬象閒暇日登臨無厭數悲風殘葉巳【先生冬夏俱不出】

同鮮於子駿題和樂亭

春禽弄朝晴秋虫吟雨夕風和振蘭芳露寒滋菊色萬物苟得所隨時各有適矧伊人最靈胡爲長戚戚聖人垂大訓燦爛著芳冊至樂和無聲大禮簡無迹心專守中庸身不蹈邪僻造次常在前須臾不離側窮通𨿽百變何往不自得玆亭聊寓名樂和在胸臆

送向防禦經知陳州

千騎去翩翩專城尙少年韋平家好學陰馬世稱賢官用才能進恩非雨露偏想聞河潤逺封畛帝畿連

張子厚先生哀辭【名載】

先生負材气弱冠逰窮邊麻衣揖鉅公決防期萬全謂言叛羌背坐可執而鞭意趣小參差萬金莫畱連中年更折節六籍事精研羲農訖周孔上下皆貫穿造次循繩墨儒行無少愆師道久廢缺模範幾無傳先生力振起不絕尙聨綿教人學𨿽博要以禮爲先庶幾百世後復都三王前釋老此尢熾羣倫將蕩然先生論性命指示令知天聲光動京師名卿爭薦延寘之石渠閣豈徒修簡編丞相正自用立有榮枯權先生不可屈去之歸臥堅孤嫠聚滿室糊口耕無田欣欣茹藜藿皆不思肥鮮近應詔書起尋取病告還舊廬不能到丹旐風翩翩人生防歸盡但問愚與賢借令陽虎壽詎足驕顏淵況於朱紫貴飄忽如雲煙豈若有淸名髙出太白巓門人俱經帯雪涕防松阡厚終信爲美繼志仍須専讀經守舊學勿爲利祿遷好禮效古人勿爲時俗牽修內勿修外執中勿執偏當令洙泗風鬱鬱滿秦川先生儻有知無憾歸重泉

觀試騎射

閶闔風正淸觚稜日初媚材雄集便殿玉座親臨視三河俠少兒初識天子貴天山汗血畱蹀躞全鐶轡揚鞭秋云髙顧盼有餘鋭縈回勢可觀罄控動如志毫釐應心目審固參身臂鳴弦電雹驚寸的冰瓦碎龍顏薄笑春喜色連旁侍旦爲徒步人暮作彯纓使揚揚出九門親友生意气須知天地徳愼勿忘所自黠羌猶旅拒獫狁方繁熾求爲忠義臣無負搜羅意

藏珠石【疊石溪東山下有墜石卸九徑二尺餘其崖上脫處猶存】

水齧東山根土色渥如丹危峯忽摧脫半崖卸石丸陰陽昔融結神化不可原初疑偓佺養靈藥魑魅觴之無故落又疑蛟龍伏巨卵雷電擊之從此毈【卵不孚也】或者女媧補天余卻下靑遺耳珠不然盤古戲爲樂聊取天弧彈朱雀物理萬狀終難知巧心推求徒自疲不如引客坐石上好奇且醉手中巵華嚴眞師以詩見貺聊成二章紀其趣尙

知足隨緣處處安一身溫飽不爲難禪房窄小才容榻此外從他世界寛

素髮靑眸七十餘未嘗逰學只安居旁無幾杖身輕健應爲身閒得自如

六十寄景仁

從來好與天爭力困竭方知已力防見事晚扵蘧伯玉今知五十九年非

和子美二貧詩

君子尙仁義寶用爲身資其人苟不賢冨饒亦胡爲所以回憲徒不厭糟與藜當時萬金產令名傳者誰子美初解褐爲吏長河湄月得數斛祿僅足供饘糜謂言家無寶不必修籓籬囊衣不自暖乃爲偸意窺穿墉入其室探取無纎遺從事借之帯同列乞其衣日髙服未具不敢逾門畿蕭條四壁寒獨立空自嗤援毫揮幅紙書作二貧詩上言運命邅溫飫無時期下嗟職事勞舊學日以隳乃知賢者心不獨憂寒饑坎𨿽益多志業終無衰我實甚貧者視君猶白圭行年三十餘碌碌無他奇庇身太學官朝夕惟鹽虀讀君二貧作我事借君詞君誠士林秀不免靑衫卑滿腹豈無才抱蓄未有施不用固爲小用之活蒸藜如君有此富豈必藏珠璣財貧非道貧已矣何嗟咨

送薯蕷苗與興宗

客從魏都來貽我山藷實散之膏土間春苗比如櫛吾家庭戶狹樹藝苦其密危根逓扶戴怒牙猶拂郁興言念伊人好嗜與我一家蓄桐君書喜觀汜氏述𨿽爲簮帯拘雅尙林樊逸分獻取其誠豈容羞薄物況聞知藥者餌此等苓術願益君子年康直體無疾散誕得寛壤繁大宜無日蕭條新蔓抽苯防【艸叢生也】故叢茁入冬霜霰嚴葉落苗可出伸如猿臂長拳若熊膰腯拾木防銅鼎相期聚書室云誰得其徒谿茶與山栗

閒居

故人通貴絕相過門外眞堪置雀羅我已幽慵僮更懶雨來春艸一番多

兩宋名賢小集卷四十七

欽定四庫全書

兩宋名賢小集卷四十八

宋陳

思編

元陳世隆補

張都官集

張先字子野烏程人康定進士知吳江縣詩格淸麗尢長於樂府有云破月來花弄影浮萍破處見山影隔墻送過秋千影之句時號張三影李公擇守吳興招子野軰集於郡圃爲六客之防晚嵗優遊鄕裏常放舟釣魚爲樂仕至都官郎中年八十九卒

西溪無相院

積水涵虛上下淸幾家門靜防痕平浮萍破處見山影小艇歸時聞棹聲入郭僧尋塵裏去過橋人似鑑中行已慿暫雨添秋色莫放修林礙月生

巢烏

烏啼東南枝危巢雛五六心在安巢枝一日千往復脫网得羣食入口不入腹窮生俾反哺豈能報成育

潤州甘露寺

丞相髙齋半艸萊舊時風月滿亭臺地從日月生時見眼到江山盡處回三國是非【一作興亡】春夢斷六朝城闕野花開心隨潮水漫漫去流徧煙邨半日來

吳江

春後銀魚霜後鱸逺人曽到合思吳欲圗江色不上筆靜覓鳥聲深在蘆落日未昏聞市散靑天都淨見山孤墻南水漲虹垂影淸夜澄光照太湖

贈妓兜娘

十載芳洲撫白蘋移舟弄水賞靑春當時自倚靑春力不信東風解誤人

醉眠亭【李行中築在松江】

醉翁家有醉眠亭爲愛江堤亂艸靑不聴耳邊啼鳥亂任教風外雜花零飲酣未必過此捨樂甚應宜造大庭五栁北知此趣三閭南儗漫孤醒

兩宋名賢小集卷四十八

欽定四庫全書

兩宋名賢小集卷四十九

宋陳

思編

元陳世隆補

富鄭公集

富弼字彥國河南人天聖八年舉茂材異等累擢知制誥歷同中書門下平章事封鄭國公進昭文殿大學士監修國史進司徒薨贈太尉諡文忠

涵虛閣

畫閣髙連百雉城涵虛應不愧標名門前栁色兼旗色座上琴聲雜佩聲肯羨五湖歸範蠡未饒三徑隠淵明我來恰值初晴後山影波光分外淸

定州閱古堂

天下十八道惟河北最重河北三十六州軍就其中又析大名府定州眞定府髙陽闗爲四路惟定州最要定爲一路治所實天下要重之最知是州者兼本路兵馬都部署居則治民出則治兵非夫文武才全望傾於時者不能安疆埸屏王室也然自國初已來專以武臣帥諸路慶曆七年甘陵妖賊據城叛河北妖黨相揺以謀應卒驕將愞人心大震天子悟始議選儒臣帥四路以督諸將乃起知鄆州資政殿學士給事中昌黎韓公帥眞定以遏亂萌明年春賊誅人安旣而夏大雨河決商胡東北入於海河北災人復不寜流徙失業者咸四出不翅千里僵殍滿道天子卹然且虞他姦遂以公帥定定旣要重天下宿兵素多屬傷殘之後官民枵困徵賦逃無幾而兵不少減兵襲舊幸歉益驕以悍公夙夜裁整以威以懷兵之驕不從令者捽其首惡斬以徇略爲條教余怗怗就約不敢嘩於室至有調發者逺而彌戢如公親臨已而招集逋亡四流爭還如啼孩奔父母惟恐其後至則充然各得其欲農無廢隴賦有餘粒不旁誅橫斂而上下足堙漏補罅一面完固公旣擊彊梗之兵又育雕瘵之民左行斧鉞右哺飲食亂者畢治亡者畢存禮法政教向之人所不得聞者今漸濡酣飫無不貫徹自是邊人革其耳目新其肝腸優爲而樂從故人易治而功成速也又明年秋天子圖公之功詔加大學士公先嘗表其志幸終三年不願急易也至天子抑騎召而使卽以授姑遂公請亦以慰斯人愛公之心也公惕寵處官𨿽無事未嘗輒自豫念兵與民之急宜無過者矧臨要重之路憂虞所系凡是經畫不可以無法乃擇取歷代賢守良將總若干人行事創大屋以類相次繪於周壁牓之曰閱古堂蓋欲閱古之人所爲而爲之法也噫公雅文傑武自當視乎古人且天下方遲公入輔以致太平若其安疆埸屏王室豈庸考古而後能哉實公衝然不自有其有而歸乎古人也其懸知來者不師繪事而公是師也𨿽然蹈古搜善恵人警已公之意謂其至矣乎公郵問索詩因粗序所致之防以志其始而示於後詩曰

朔方之兵勁於九土尢勁而要粵惟定武兵勁在馭用則羆虎失馭而勁驕不可舉曰保曰貝閉壁連阻武爵新守束手就虜皇帝曰噫汝武曷取有敝必革以儒於撫公來帥定始以威怒有兵悍橫一用於斧連營怛之膽栗腰傴旣懼而教如餔如乳以刺以射以鉦以鼓無一不若師師旅旅列城自刺靡不和附陰沴爲梗降此大雨大河破泄在河之滸民被黜墊田入莽污流離蕩析不得其所公慼曰吁予敢寜處乃大招來乃大保聚乃營帛粟寒衣饑茹民歸而安水下孰禦彊弱死生由公復慮曰義曰仁震肅春煦合和蒸天天順以序公境獨稔爰麥爰黍公俗獨樂夫耕婦杼人𨿽曰康公亦奚豫謂此一方民與兵具務劇任重稽古其裕人皆謂公與古爲伍公文化民公武禦侮何思古人公不自許遂擇奇匠繪於堂宇列其行事指掌可數前有古人在我門戶後有來者依我墻堵斯堂勿壞有堂有故堂之不存來者曷睹宏乎煥乎千載是矩

題範希文手書伯夷頌墨迹

夷淸韓頌古皆無更得髙平小楷書舊相嘉篇題卷後蘇家能事復何如

睢陽五老圖

休官致政老年閒廟堂嘗享著袍冠調和鼎鼐施霖雨燮理陰陽佐武桓念國不忘先世烈歸鄕豈念舊廬寒我輩若從親炙授儀容如在使人看

過邵堯夫先生

先生自衛客西畿樂道安閒絕世機再命初筵終不起獨甘窮巷寂無依貫穿百代嘗探【一作窮】古吟詠千篇亦造微珍重相知忽相訪醉和風雨夜深歸

答鄭州祖龍圖見寄原韻

坐擁雙旌甫浚郊總戎曾未屬鍵櫜千金寡妙方移疾二府交修敢憚勞處世機牙都不競攝生權柄急須操他時病起君恩報始信林泉屬我曹

畱守太尉相公就居爲耆年之防承命賦詩【時以守司徒致仕年七十九】

西洛古帝都衣冠走集地豈惟名利場驟爲耆徳會大尹吾舊相曠懷輕富貴日與退老遊臺閣並省寺予慙最衰老亦許預其次遂欲肖儀容爛然彤繪事閩嶠訪精華鮫綃布絕藝令復崇宴衎聊以示慈恵幽居近銅駝荒敝仍湫庳塞路移君庖盈車載春醴獻酬互相趣歡處不知止商嶺有四翁晉林惟七子較我集諸賢盛衰何逺爾玆事實可矜傳之足千祀

兩宋名賢小集卷四十九

欽定四庫全書

兩宋名賢小集卷五十

宋陳

思編

元陳世隆補

東堂小集

毛滂字澤民江山人東坡守杭毛爲法曹秩滿辭去是夕東坡宴客有妓歌惜分飛詞問誰所作妓以毛法曹對東坡語坐客曰郡寮有詞人不及知某之罪也翼日折柬畱連滂因此得名政和間守秀州風雅和恵吏民懷之有東堂集

詠桂

玉階桂影秋綽約天空爲捲浮雲幕嬋娟醉眠水晶殿老蟾不守餘花落蒼苔忽生霜月裔仙芬淒冷眞珠萼娟娟石畔爲誰妍香霧著人淸入膜夜深醉月寒相就荼蘼卻作傷心瘦弄云仙女淡紵衣煙裙不著鴛鴦繡眼中寒香誰同惜冷吟徑召梅花魄小蠻爲洗玻璃杯晚來秋甕蒲桃碧

響應山禱雨寄東坡

靈意不肯休垂垂閣云端餘暖蒸衣裘勢作墮指寒曛黃陰雲來俄忽急雨空階答檐語跳珠上闌干世尊儼無說凍坐誰爲歡蕭條僧捨影癡兀依蒲團相照憐短檠坐恐膏油幹勞生竟何如嵗月如走丸七星在長劍細事何足彈尙想丘園人慙頰時一丹徘徊經屠門飽意只自謾顧惟揮牛刀庶足厭一餐不然學農圃趂此筋力完年丰得飽飯日晏眠茅菅咄嗟萬里空俯仰百嵗殫行止信流坎所遇隨足安勲名片紙薄天地如瓢簞離騷幸相逢濁酒聊自寛誰與談此心夜气方漫漫絕墻過饑鼠翻倒爭餘殘

紅梅

何處曾臨阿母池深將絳雪防寒枝東墻羞頰逢誰笑南國酡顏彊自持

下渚湖

春渚連天濶春風夾岸香飛花渡水急垂栁向人長逺岫分蒼紫垂波映茫此身萍梗爾泊處卽吾鄕

碧玉潭

水面平波一境空夜深明月照龍宮猿聲未響潭先響一樹花開二樹紅

定光禪院

曉出開霜阪饑烏啄麥畦山腰余雪瘦天面冷云低寒意梅花北禪心栢子西窻前借殘月照我渡前溪

兩宋名賢小集卷五十

欽定四庫全書

兩宋名賢小集卷五十一

宋陳

思編

元陳世隆補

公是集【一】

劉敞字邍父袁州臨江人也舉進士甲科爲大理評事通判蔡州召試遷直集賢院判尙書考功仁宗賜夏竦諡曰文正敞言竦之行邪而諡之以正不應法仁宗爲更竦諡曰文莊同修起居注尋遷右正言知制誥奉使契丹敞博聞彊記素知敵山川道裏敵人自古北至栁河回曲千餘里敞問曰自松亭趨栁河甚徑不數日可至中京何不道彼而道此敵人不虞敞知皆相顧驚愧曰誠如公言自通好以來置驛如此不敢易也時順州山中有異獸如馬而食虎豹敵不知名以問敞敞曰此所謂駮也爲言其形狀聲音皆如所見敵人益嘆其博物使還求知揚州初狄靑在兵府諸軍訛言借借每出小民輒聚觀仁宗不豫靑益爲都人所指敞將行言於仁宗曰陛下愛靑不如出之以全終始今外說紛紛𨿽不足信要當無後憂寜負靑無使負國仁宗頷之曰可語中書敞見三丞相謂曰向者天下有大憂今有大疑上體復平大憂去矣而大疑者尙存具以靑事告之丞相唯唯敞旣至州遺公卿書曰汲黯之忠不難於淮陽而眷眷於李息朝廷皆知爲靑發也京師犬水彗星見靑出判陳州靑去之夕而彗沒自揚徙鄆州糾察在京刑獄嘉祐四年祫享羣臣上尊號敞言尊號非古仁宗然之除翰林侍讀學士知永興軍召還翰林治平中判太常寺敞在永興得瞀疾求便郡英宗曰如劉敞者豈易得哉遂出知汝州攺集賢院學士判西京畱司禦史臺卒年五十敞爲人明白俊偉博學自信自六經諸子百氏至傳記小說無所不通爲文敏贍在西掖時一日追封皇子公主九人敞將下直爲之立馬卻坐一揮九制文詞典雅各得其體在長安得先秦古器數十愛其款識文字奇古因以考知三代制度與先儒所說不同者所著春秋權衡說例意林總四十卷文集六十卷弟子記五卷七經小傳五卷弟攽子奉世

魏京【有】序

上二十年始建北京以章明先帝巡狩之徳以孝思於下於是野之處士或相與議曰蓋文王都丰武王都鎬丰鎬之問不能數百里文武之位不過侯伯而詩人乃以聖人之徳天子之事歌之有如聖朝徳位相侔述作相繼而無遹駿烝哉之詩此乃處士之罪非公卿之過也乃考聲譔詞以繼大雅垂之無窮其文曰

皇作大都大都雄雄奄定北國四方來同皇曰卿士在昔聖考只遹文武維慈幼老天監在上旣有明徳乃命於下罔有不復匪允命之亦章慶之匪允服之亦保育之時維玁狁侮予之疆靡度靡虞跳呼以狂業業烝黎載震載驚侵魏及澶羣心不寜帝奮厥武百萬其士匪怒以棘於三千里如虎如貔如霆如雷靡有逺邇天子其來天子來止士增其喜孰偸其生以不奮興驅之渾渾攘之賁賁靡有輈張殱厥鯨鯤或獻其寶或請其命帝振於旅維時旣定屹屹魏土山河之固匪山河之固維上帝伊祜旣閟爾弓旣櫜爾矛玁狁臣之四方是休皇曰卿士聖孝之徳允於孝思孝思維則爾眎於魏以作我都以赫厥靈俾後勿逾皇曰卿士維帝時功時亦維人維冦萊公爾敬爾止弼予於治期爾前人用迪爾事皇曰卿士維帝作武垂是萬年莫敢予侮泰山之封后土之禪予監若玆維天是眷翼翼魏土天子國之穆穆原廟聖人則之孰爲彊暴來覯來覲俾詟於威於忠是訓顯顯天子孝徳自躬率是休烈覃之北戎河水東注昭哉禹績時萬斯年天子之徳

閔雨【有序】

臣伏見春首以來天久不雨歷官李用晦治大衍軌革太醫趙從古治黃帝六气鹹以爲風旱嵗惡然陛下焦心勞意側躬修徳蕃樂損膳議獄宥過以迎導善气爰及言事得罪者唐介杜樞之徒復特見甄序小大之臣莫不欣然人情恱則天气和矣乃三月己巳日入而雨至扵庚午詩不云乎益之以霢霂旣優旣渥旣霑旣足生我百谷以此見聖人之徳與天地符言出而物應行發而神助𨿽水旱之占有常數者猶不能違之況其者乎竊觀詩書所載盛徳之君至誠動天之速未有及陛下者也臣不勝鼓舞之至謹撰閔雨詩一首十三章章六句投進以聞

堪與絪緼一晦一明或沈而毀或亢而暘自古以然世習爲常民生防防靡究靡知其幸而吉不幸而災猖狂妄行惟所遇之天命降監在我元聖兼覆慶裕四方旣定維民之卹無所疵病伊年暮春旱久不雨人曰時哉歷有常數禹湯之賢莫能弗遇帝獨喟息是豈足言化育萬物若鎔以埏患在誠薄不能動天退而齋心淵黙以居鐘鼓不抎宴遊不娛左右肅然一懷瞿瞿疏獄省刑與物更始內恕孔悲引咎在已爰及四海愚智咸喜追悟讜直褒進淹滯聲色無迕左序在位嬖習權近懾威屏气己巳乃雨若有鬼神淒淒其風渰渰其云自東䢐西罄無不均匪震匪拔匪溢匪泄生我百谷區萌畢達以享以食小大胥悅天子之徳視雨之施肇自京師達於四裔無有蠻貊孚我君恵天子之政視雨之時養老長幼速哉熈熈更化易俗而民不知天子之慶視雨之積自天降康時萬時億睂壽無疆以靖四國

古風

子欲富矣何用爲富農不若工工不若賈子欲貴矣何用爲貴徳不若名名不若勢粹兮純兮三五之人兮終窶且貧兮孰知其珍兮

懷歸操

蟋蟀在堂嵗云除今我不樂郁以防豈不懷歸畏簡書蟋蟀在堂嵗云逝今我不樂濡以滯豈不懷歸友朋畏

曉至池上

宿雨墜髙葉薄雲麗朝陽園林澹澹秋庭戶蕭蕭涼水淺魚拂郁荷深鷺低昂幽懷欣自得佳賞契所望忽恐羣動作深林沸蜩螗

金山廨院

門前松響亂頭上壁上江圖流眼前松聲水響兩不辧似有疑非心悠然安得乘興浮輕船

晚涼

落日蔽昆侖微風起閶闔虫聲語淒惻樹影翻離合蚤露結明灼圓蟾瑩塵匣浩歌始自放喟此區中狹

金山東崖北望海門

憑髙仍一望北固何崔嵬地形束吳越江險通邛崍英雄旣已矣壯觀空在哉寂寥寒潮上孤帆當檻來

過聖兪讀其近文明日寄之

昨日過君家雙瞳偶淸刮非無俗塵累喜見秋陰豁住瑟請新聲瑤音邈超越神驚自束躅不爲天寒發

細雨

小雨滿前軒濃陰不時捲隨風气潛潤竟日化微池光慘澹昏摟色依微辧寒添夕景長坐逼秋容晚楚客歌泬寥吟懷孰云淺

睢陽歌

梁人猶未睢陽歌隋人水調能相和梁人池臺已平地隋人岸樹空嵯峨梁人隋人去如水水聲日夜流不已張巡廟前春艸生里人尙識將軍名國讎已滅心不死憤气半夜淩蒼防丈夫節義豈在小願爲長劍刳長鯨

移葦

蕭蕭江上葦秋老叢已深悠悠文王死尙懼牛羊侵遷根污潢池慰我江湖心淸風日夕過白鷺時見臨疎響拂琴瑟緑華染衣襟處卑節不攺習靜情足欽炎輝已堪愛秋景坐可尋願及創明堂甘心辭故林

秋霽防北軒

北軒屬秋霽曉見風葉零置觴命賓友環坐飛淥醽遇適輒獻笑放言豁中扃兀然不省睡起見天上星勉彊相勸引我謡子宜聴幸無兵農憂稔嵗防休寜讀書業文外惟有醉勿醒世途若波濤富貴乃浮萍置之無可稱視彼鴻杳防

屏上兩賢

謝靈運

謝公樂山水不以官爵間天機有所賦世路從爾訕上躡巉巗峯下弄淸泠澗吾生慕如此敢避刺疎慢寜爲塗中勿作蒿下鷃

王子猷

人生誰不如妄爲世所束興來當自往興盡斯自復大雪暗溪路新晴月微燭去非之子慕返豈斯人辱優遊便所適偃蹇幽獨

寒林石屏風

屏風畫山皆任暇寒林石屏自然者蒼紋紺脈亂交加短樹髙枝自瀟灑觀者寜知畫與非但怪奇妙非人爲又疑古苔著石瘦何得本末無纎遺桑田變海松栢死寒暑不及榮枯期佳哉大鈞育羣類埏鎔精巧無巨細天眞道貌皆生成俗師筆墨那形似居人幽獨最相宜朴厚逺謝雕鏤姿城中雲母屏更好愼勿浪示豪家兒

昨日風贈王舒

昨日風今日雨門前泥坑昨夜土秋懷慘淒誰最多江南秀才洛下旅十年麻衣走南北饑寒不比倉中鼠悠悠暖日庇重云舉頭看天不得語

始聞鴈

冬夜何漫漫北風扇淒惻始聞南飛羽稍稍過林側來賓無乃後恐非嵗時忒朔方稽常貢物性隨變易哀音一何厲路遠霜雪積就陽旣雲歸感義寜自黙何爲堂上士撫劍重嘆激

貢甫在京口阻潮未渡

向晦月消魄楚濤爲之衰防堂無深涉客子緩歸期吟繞沙步濶眺賞秋山奇大川漲南島落日明西垂登髙旣易賦懷古誰難詩喟彼一帶阻積此三嵗思何當命海若利涉慰調饑

冬雨偶作

江上朝來雨城中起寒色淒淒濕塵土漠漠寂空碧築場看已晚及物悵無益苞蓍怨下泉客子長太息

雨過前軒偶作

江南羇客懷鄕墅晚起前軒對零雨淸波滿目如鑑中繞岸髙松十餘樹砌旁芳艸似汀洲巉巗殿角飛紅樓沈光倒影入浪底宛是若耶溪上頭薄霧疎煙迷近遠水色誰能辧深淺忽驚謝去塵中遊不知正自居京輦何人艸服倚長松回頭誤問釣魚翁眼前景致偶相向豈異仙術遊壺中

桐軒曉坐

孤軒繞危桐颯颯聞閙雨驚起眼前除飛花亂如舞輕香密侵席晚景寒當戶玉粉散遊蜂珠華濺髙宇紛紛緑苔上半已隨泥土邈彼丹穴鳥何年翥文羽芳時不可驟嵗晏聊容與

贈梅聖兪

耳聞梅聖兪及此將十載洛下聚英豪文華富如海【聖兪昔與錢丞相歐陽公尹洙王復會洛中皆名士】聲名動冠劍久合參朝宷何意幕中客新違江上宰【聖兪以諸侯從事知建徳縣罷歸京師】髙材用𨿽晚大器終有在三公識者多薦拔可立待棲棲九衢裏塵土增厥殆相逢恨知晚乍似去貧餒鄰居幸見過沃此胸磥磈

潘道士

上淸宮中老道士曾從先皇去封祀山頭候夜窺火輪汾上掊鉤出金耳云成龍虎當翠華雨師前道淸泥沙萬靈扶駕百神防雜沓仙侶堆雲霞黃衣羽客千有餘多能引說軒轅初漢庭儒生議迂濶天子自用申公書金繩玉防埋石壤神光夜見連空虛天心報貺神意喜白茅玉印旌其徒帷宮賜席接虎幄待之如賓盡誠慤中書祕術使之觀神動精揺易飛躍鼎湖龍去何超越日月茫茫自淹忽龍髯墮地秋艸生人世霜華滿頭髮

野人致枸杞靑蒿

味薄時共笑野人猶相髙春回有餘暇餽我杞與蒿酌酒謝其意采之亦成勞城中多好事過半稱賢豪杯肴具五鼎珠玉輕一毛將之獻門下皆有千金褒何故背此計而反從吾曹淡泊從自樂膏薌未能叨性知老夫美頗欲耕東臯因閒有餘力從人觀芟薅

登禪智寺上方贈同遊諸公

重岡抱城起靑川帶野回舊都遷陵谷遺寺空池臺修竹入晻靄荒蹊轉崔嵬鳴禽畏人起故老驚客來置酒感興廢浩歌寄歡哀伊昔遊此人於今安在哉谷深春先覺地爽景後頽造適暇一笑願君盡餘杯

蔣生【有序】

廣陵蔣生死十四年矣屍猶溫其妻與其女閉門守之未嘗與鄰里通水火或者疑其有道而杜君懿實之蓋嘗有自【闕】來者以書一封畀其家視之蔣生之迹也故俗以爲仙因作五言贈君懿

仙翁棄妻子往爲壺中客玉棺竟未掩人世已成昔白雲無回期三徑滅余迹猶傳有靑鳥往往寄消息

楊白花

飛飛楊白花隨風渡江水江水來不極楊花去無已鵶啼淺深樹雪落千萬里春气傷人心緜緜復如此

烏夜啼

城頭月出天正白眾烏驚飛啼夜色枝髙風多露新滴畏聲惡影不能息愁人感之拔鳴琴拂弦成聲淚沾襟嗟爾雛生八九遊不過東西臨白頭反哺無所恨拍山分飛獨何心

庭前菊花

翠葉金華刮眼明薄霜濃露倍多情誰人正苦山中醉借與繁香醒宿酲

荒田行

大農棄桑避徵役小農挈家就兵籍良田茫茫少耕者秋來雨止生荊棘縣官募兵有著令募兵如足官胥慶從今無復官勸農還逐魚鹽作亡命

雜詩

齊有梁丘據晉有樂王鮒據能愛晏嬰鮒欲殘叔譽二臣嬖兩朝事君爲恱豫景有尙賢志據逆以爲助平失宥善心鮒乃速其去毋以據爲賢易地則同趣丈夫處世間必有遇不遇豈無覺者乎正色君亦悟區區嬖幸徒何忍就朋附

贈別長安妓蔡嬌

玳筵銀燭徹宵明白玉佳人唱渭城更盡一杯須起舞闗河秋月不勝情

朝乘

朝乘日車出暮載星影還沈防朝暮中出入咫尺間已覺素志非更知人理艱小利専欲速大徳不逾閒

兩宋名賢小集卷五十一

欽定四庫全書

兩宋名賢小集卷五十二

宋陳

思編

元陳世隆補

公是集【二】

涵虛閣玩猿孔雀

淸池明夕景髙樹含涼風巴猿戲前檻越鳥安深籠悲吟激淸漲文繡揮防茸弱喪不自非全生或爲容玆遊感眞樂逺哉濠梁翁

過海舟

秦王好神仙東上瑯琊臺蛾睂緑發五千輩去乘長風款蓬萊此時秦人海傍立生別死分不敢泣但見髙帆雲中沒野鳥悲鳴爲翔集過海舟何時還火焚荊棘空驪山

睡起

日午吏稍休池上逍遙眠水木澹相映庭戶淸無喧時有山中禽來鳴髙樹巓微風拂衽過會意成翛然有生滯形役萬物安靜便愧無淮陽績髙臥亦終年

和貢甫步詩

江介多悲風川廣不可越畏塗非吾土遊子愴明發羣山起楚蜀眾水防溟渤地險自始然天塹豈虛設憑陵三國際偃蹇五胡末【魏太祖亦嘗至步所謂白馬飲江水佛貍死卯年】非無英雄姿於此智勇竭疑城尙虎踞白馬余飲窟人謀𨿽工拙神物有予奪請陳眞人翔頗事丹浦伐風雲掃氛埃雷雨救時暍禹功東漸海漢使南哨粵太平自玆始盛徳信貽厥

雨霽同聖民登西北樓

雨餘暑气減日出浮雲開髙樓極遠目百里無纎埃山形西北鶩江勢東南來舊都尙能記壯觀多可哀微風激淸嘯浩霧傾寒杯亦知非吾土聊復樂徘徊

采藍寄王深甫

采采澤中藍制爲金翠衣春風爲君舞婉轉有光輝良辰古易失麗色世云希嗟嗟不盈掬日暮空來歸

雷陂勸耕作雜言

此陂蓋江都宮之地吳王釣臺在其旁先時民耕三十家其後爲吏所奪廢不耕者十餘年矣予按地籍悉召還耕者使縣大夫授之地如其舊

君不見江都宮昔時何崔嵬下臨雷陂水前踞吳王臺臺傾無餘級水竭空塵埃隋人已曾顧此長嘆息今世更爲隋人哀乃知天地間一盛亦一衰但從伏羲以來三十餘萬嵗未有書契勝言哉堯桀是非可兩忘我欲勸人辟艸萊種稻水一方藝麻塍四頽爽鳩之樂非我有聊獨翫此坐莓苔未知百年間更復誰當來且欲及閒從賓客省耕訪斂時徘徊

李覯以太學助教曾鞏以進士及第歸俱會郡下素聞兩人之賢畱飲涵虛閣

孤鸞方北遊威鳯復南翔邂逅中道遇弄音何鏘鏘太平向百年此固多美祥擾擾都人士爭先覿輝光𨿽無醴泉流江水淸且長𨿽無朝陽桐翠樹茂且芳念將萬里逝願得少徬徨爲君附捲阿因以謝楚狂

秋興三首

微風起閶闔秋意日已滋陰虫羣悲嗚艸木同變衰天道𨿽茫昧平分爲四時功成自當去揺落何獨悲魏侔貴公子沈沒功名間一浮江湖水慘戚頽朱顏魯連揖萬乘蹈海如忘還棄世脫敝屣風流安可攀耿耿秋漢輝中夜西南流牛女永相望婉孌悲素秋安知乘桴翁徑出海外遊天路或幽險神仙非所求

疊韻

圖書如蘧廬吏事累志意招邀聊逍遙醉寐自棄置奉同永叔於劉功曹聴楊直講女奴彈啄木見寄之作

空林多風霜霰零啄木朝饑悲長鳴口𨿽能呼心不平誰彈琵琶象其聲雌雄適直相丁嚶欲飛未飛皆有情琵琶八十有四調此曲獨稱得妙翠鬟小女眉目殊能承主歡供客娛轉關揮撥意澹如坐人𨿽多旁若無醉翁引觴不汝餘歌詩彈鋏歸來乎兩君韻髙尙如此何況櫪上之馬淵中魚我生不曉世俗樂頃臥江城更寂寞中園有時聞啄木𨿽有髙下無宮角木聲犁然當人心猋氏之風殆可學淵明無弦非無意白髮秋來自少樂得公新詩濯我愁因問楊子更借否我欲醉聴江城樓

畱城子房廟

大風起丰沛海水羣飛揚逐鹿未有歸飛熊猶道旁一見契千載立談開八荒蛟龍不可羈鴻鵠得新翔昔爲黃石師智防無與雙晚蹈赤松賞功名忽如忘由來神仙流理與天地長陵谷自有遷若人豈復亡我行覽遺迹城邑空蒼蒼感古追逺遊白雲杳何鄕

出城【八角以東積水江湖壞田甚多居民更以捕魚種蓮芡自給從丙申已來四年矣】

出城得自便下馬事幽討曠野荒不耕蒺藜生滿道往往逢饑人羣輩掘野艸不惟黃頭兒亦有白髮老問之指積水此去殊浩浩室廬久漂蕩樹木多枯槁食魚且賖死堯年亦久澇不能去墓墳更欲依蒲藻昨來計蓮芡頗不減粳稻明年當大種妻子或相保

與景仁聖兪飲景彞西園

鬢髮今欲白山林未能往每逢負郭趣黙有歸田想置酒松栢下當春更蕭爽欣欣二三子相與畱一賞早花何娟娟秀色傾宿莽馴禽聲喧呼永不忘羅网物情樂於適未必在深廣育育井中魚何然困偃仰佳哉主人翁示我以天壤放懷寓一醉益愧鳴佩響【園中井有魚數十頭】

同永叔和介甫昭君曲

漢家離宮三十六宮中美女皆勝玉昭君更是第一人自知等輩非其倫恥捐黃金買圖畫不道丹靑能亂眞別君上馬空反顧胡風吹沙暗長路此時一見還動人可憐怏怏使之去早知傾國難再得不信傍人端自誤黃河入海難卻來昭君一去不復回靑冢消摧形迹絕惟有琵琶聲正哀

燈花

火中有芝殊榦連葉頃刻三秀爛其煜煜孰爲而生孰爲而滋旣富且壽君子正之

同介甫和聖兪贈狄梁公裔孫

陳平智有餘周勃勇無敵兩人相提衡終復漢社稷梁公柱石姿獨力謝羣力存君多直言薦士有深畫旣扶將頽運復起未然防事業兼二子皓然雪霜白偏材成獨往特達見全徳誰謂十世逺風義猶不隔末孫何支離畎畝有餓色明詔問樂鄕布衣列士籍名垂天壤間气使懦夫激聞君商聲歌更若出金石

送胥元衡通判湖州

平生笑山濤非隠復非吏今更欲似之顚瞑老將至羨君負淸識於世寡所求能從魏闕下逕取江湖遊扁舟駕長風千里破髙浪倚檣一淸嘯佚气橫云上碧醴若下酒紅鱗苕溪魚防衣起爲壽此樂天下無誰不慕軒冕顧多困朝市人生難自諧祿仕當若此

贈聖從待制

君居禦街西我居禦街東如何百步間十日不相從君非園中植落落千丈松我亦湖海人庶防孤飛鴻俱遊人世間俛仰豈不同蕭蕭髮向白衮衮嗟轉蓬仕固不期達貧亦不諱窮行當一麾去幸識攖寜翁

雨中獨居有懷江梅

晨起風雨交蕭蕭秋意寒出門無所詣行道如此難思我平生遊相得何日歡興來未嘗約趣合不待言濁酒有與醉孤琴能一彈時時商聲歌磊落摧心肝浮雲歸無期宿艸秋向殘獨詠雞鳴詩一唱三四嘆

早至涼榭觀芙蕖

林深池亦淺日出光晚及粲粲花尙含漙漙露猶濕良魚潛復躍幽鳥翔又集物情況如慕心賞浩難戢誰能贈逺人采采空佇立

同諸客飲涪州薛使君佚老亭

百尺井底泉激輪作飛流潺湲入庭戶宛轉如奔虯主人三署郎持節西南州棄之臥故里富貴安足畱卻掃長閉門籯金非所求客來坐林下樽酒相獻酬未嘗語朝市餘事良悠悠乃知獨往意不必山林幽衣冠多雋才繼踵公與侯誰能懸其車五十未白頭嗟嗟賢大夫此風可鎭浮爲問三輔間何如馬少遊

曲水臺竹間黙坐

杖履不能逺逍遙池上林微風起眾響炎日隔繁陰斐亹激泉流間關語鳴禽放懷在離人寄賞欣會心旣謝朝市喧亦忘山谷深𨿽知非吾室猶以開煩襟

野望

重陽去寥落小雪逼蒼茫獸起駭枯艸鳥歸橫夕陽薄雲低引白衰菊暗消黃竚立何爲久傖人非故鄕

蕪城閒望二首

幽尋古城上秋景日淒淒落照映原沒陰虫當路啼隋宮變蕪蔓楚分失端倪自是傷亡國非關醉眼迷春艸忽更緑荒城陰霧滋風存鮑昭賦秋益宋生悲慨想秦兵出傳聞羽檄馳江湖嵗將晚空羨逐鴟夷

秋霽望月

明蟾此夜新竚立爽精神防日隔霖雨相望如故人風生疑折桂雲散欲埋輪應有關山客長歌哭滿巾

行詣揚州壽寜寺作【周世宗嘗幸此】

隋宮老荊棘淮地阻山川天子周王狩諸侯楚社遷宿車江水上休甲古城邊淸蹕仍過此髙臺亦宛然殿空出影響畫古剝丹缺甃驚跳鮒遺碑失紀年廢興眞可感耆舊毎多傳一詠蕪城作斜陽聞暮蟬

招友上淸宮

修竹髙松無俗塵全然不似近城闉黃冠習靜多藏客野鳥忘機卻傍人髙閣祥雲銜落日黃庭霏雨濕靑瑉北窗固有逍遙地來讀離騷戴角巾

送張六丈尉新安

新安好江水往復似桐廬吏隠應相稱官卑還自如洛塵趨走裏周俗戰爭余防自求知己頻飛一鶚書

月下

蟾蜍滴露侵石垣松檜吟風如澗泉夕夢未窮山夢逺自疑乘月弄潺湲

聞範饒州移疾

汲黯亷平漢主知淮陽移病苦淸羸偃籓政事應無及伏閣精神定未衰天欲斯人身必乏帝疑飛將數多奇何當半夜開宣室獨使雍容對受釐

淮上期龎十一不至

淮上稱晨朝晨光滿麗譙有懷空悵望無和獨行謡水色全含鑑林花半隠樵雲煙平宿莽鷗鳥破春苗野俗陽歌麗遊人白馬驕先生惟寂寞至樂亦逍遙洙泗風差逺川源景幸饒思君不得見何以助簞瓢

城南雜題

講武池

當日龍船校五兵旋開池沼學昆明邇來封禪和平久舊地分教百姓耕

玉津園

垂楊冉冉籠淸籞細艸茸茸覆路沙長閉園門人不入禁渠流出雨殘花

短槐【在水陸院】

盤跚不稱三公位偃蹇空妨數畝庭只有老僧偏愛惜借人圖畫入書屏

水寺

早時風景愛東吳一到京師興益疎偶向城南疑澤國夾川垂栁帶僧居

兩宋名賢小集卷五十二

欽定四庫全書

兩宋名賢小集卷五十三

宋陳

思編

元陳世隆補

公是集【三】

小雨

春城頻過雨一望一增新欲晚云成錦初晴艸似茵和聲散喧鳥芳意屬遊人向晚車馬息東風飛暗塵

送人之洛

逢人問嵩少千里駕徵軒倦馬夜未寢鳴蟬秋尙繁風煙新洛邑冠蓋上東門合有西賓問歸時許共論

夏晚

閏餘時候早夏晚似新秋月出空堂靜蟬鳴深樹幽健逢鷹學習喜見火傾流早晚涼颷起重修白罽裘

聴鐘

陋巷客回轍夕陽鐘送秋寒聲漏空谷暝色下髙樓斗逐悲風起微兼逺角投旅懷傷急景聽此愧淹畱

軍捷

捷報蒼龍闕書從白豹城【賊中城名大軍所至】關河開地利雷雨肅天兵气懾千山動威加萬里平獻俘多寶玉效首悉長鯨社稷靈何逺巖廊防自精余妖暫呴沬壯士待龔行天馬來西域貂裘實上京遙知舞干羽冠劍賀公卿

編杜子美外集

少陵詩筆捷懸河亂後流傳簡防訛樂自戴公全廢壞書從魯壁幸增多斯文未喪微而顯吾道猶存歗也歌病肺悲秋情自失苦吟時復望江沱【子美詩云病肺臥江沱予亦有此疾】

於司錄東園

辟疆園圃壓城闉聞道池臺事事新自置一樽消永日別畱磐石待幽人雨添菊色迷三徑風散花香入四鄰亦欲肩輿乘興去主公何必舊相親

城樓晚望

長夏淮天卻似秋居人未解白貂裘雲起岱山時漲雨風迎滄海欲橫流日邊渇問長安使天際頻沾賈客舟自是七哀宜冩望不關非土故登樓

芙蓉池

緑華靑蓋滿方塘雨灑風吹著處香淨掃釣磯雙樹下醉攲涼枕弄秋光

觀城上梅花憶和

城頭梅樹花初發毎到花前憶剡中白水碧山應有伴與君攜手過春風

淸明後鴈

畱滯江南久今來萬里歸春風稍和暖作意入雲飛

西戎乞降

南國傳消息西戎送好音懷柔知帝力啟佑亦天心禦酒蒲桃逺離宮苜蓿深仍聞編舊禮五嶽望君臨

西浦阻雨

黒云連海面急雨漲淮潮稍稍洲渚沒昏昏城郭遙畏塗仗忠信髙舉幸扶揺不作圖南興誰當慰寂寥

金山寺

水面塵土少山頭炎景微蛟龍能防法魚鳥各忘機【山有龍穴及山禽巨之屬皆馴】空寂見佛事幽閒滯客歸蓬萊似咫尺擬縱海帆飛

江行寄隱直

自念復遠適與君仍解攜天文鶉首尾地勢陜東西江漢饒風雨關山盛鼓鼙離憂各易老秋意欲淒淒

憶和

楚澤茫茫白芷生春風紅樹語流鶯髙樓不見千巖路落日空含萬里情

雨後登坐嘯亭

風捲髙花舞成雪雨滋芳艸緑侵雲層軒獨立時惆悵淮北春光過五分

黃薔薇

緑葉黃花相映深水邊臺畔結浮陰何人解賞傾城態一笑春風與萬金

始秋

秋色忽已攺旅程殊未央水雲含變態山雨送淒涼杳杳靑楓暮菲菲白芷香多才悲屈宋揺落近滄浪

山寺

野竹檀欒翠孤峯杳靄靑山樓隨詰曲石路上靑防云色移時合鐘聲隔寺聴似聞堪避世遊子未嘗經

琵琶亭

江頭明月琵琶亭一曲悲歌萬古情欲識當時斷腸處只應江水是遺聲

野望

江水不可越扁舟浮夕陽髙秋露寥落逺樹出毫芒澗水淸兼淺山苖緑映黃漁翁豈招隠何待唱滄浪

西域請平

西域請都防崆峒獻凱歌兩階曾羽籥萬里肅山河甲第旃裘小春宮苜蓿多雌雄雙匣劍棄置欲如何禦戎傳上防不戰屈人兵遂斷匈奴臂何須萬里城出車非逺略髙枕得升平戰骨翻空死吁嗟壯士名單於貪漢物中國避天驕賜予金銀貴行來玉帛遙悲傷賈太傅感慨霍嫖姚慟哭將辭第英雄未可招

椶櫚

纛影毿防竿影直雪中霜裏伴松筠可憐憔悴淩雲色還是昂藏獨立人

觀南戍士卒作樂

簫鼓軍中樂旌旗嵗晚過激昂雙劍舞慷慨萬人歌睥睨荊衡小騰淩虎兕多北風隨殺气橫絕洞庭波

風雨寄張野人

風雨初開泰云雷未厭屯泥深長閉戶謀拙苦憂貧狼籍千株雪空亡一半春仍愁三徑裏艸色斷幽人【張好周易陰陽之說故詩有泰屯狼籍空亡之語】

雜詩二首

鑿井取泉飲上山采薇食豈不信憔悴所願皆我力泉也非難致薇也不易得志士恥徒飽眾人苟所獲犧牲畏芻豢樊籠害羽翼晤理宜在早無爲晚更惑

道薄徳亦散功名爲時須用力世所賢守正眾云愚智者競蒿目小人復邇圖悠悠三季後此風益已渝安知治末病防痔而多車堯舜無能名越哉已矣夫

朱云

志士不忘棄溝壑勇士不忘喪其元伏雞搏貍狗襲虎感激只在精神存漢朝陵替外戚盛五嶽振蕩三辰昬臣彊主弱上不悟廷中唯唯誰能言朱生節義埋金石面劾不避師傅尊願求尙方斬馬劍誅一厲百淸其源天威振怒不我受利刃接頸雷霆奔當前折檻色不變命在頃刻誰攀援昔時仲尼魯司冦七日行戮端乾坤嗟哉此生志不就防防后土埋其寃漢家社稷變王氏張禹虛防師保恩卓然先見在物表佞臣貶國誰復論我願乘雲款天閽巫陽掌夢招其魂立朝謇謇辧邪正無復姦防開幸門

小園春日

艸色初新栁帶長宿煙朝露濕朝陽東山雲起西山碧南捨花開北捨香

城南泛舟

乘興隨所適出郊聊泛然淸波能照髮白鷺巧迎船老樹悲秋雨髙風急暮蟬孤城隠不見落日暝浮煙不踏城南陌從春及素秋蕭條非復昔顧盼莽堪愁白露蒹葭老淸風蘭桂幽佯狂驚楚俗應識棹夷猶髙岸看爲谷通波幾覆城檜巢非太古野俗競偸生雨逐行雲過山依返照明楚歌揺落際更動北歸情

秋晴西樓【中秋】

淸風捲氛翳廣野落秋毫木落山覺瘦雨晴天似髙開窗置樽酒看月湧江濤髙臥淹湖海非關气獨豪

題送亭別任回

北飛鴻鴈南飛燕擾擾俱非自在身莫向孤亭南北望野花江艸最愁人

獨酌憶和甫

開窗一樽酒獨酌靜無言夕陽不可駐流水自東奔野犬迎虛吠舟人爭渡喧悵然此時意不醉已消魂

聞聖兪移官霅上以便歸養

親老不擇祿此心如古人戴星捐吏事戲防過鄕鄰若下開新酌汀邊詠白蘋醉吟俱入手亦未負靑春

晚涼

楚山何處雨天气晚來涼返照原野靜淸風松桂香髙樓半雲霧遠水入滄浪幽意驚飛動眞憑酒散狂

城南晚歸

髙秋變揺落逺水露澄明飛鳥江中墮孤帆木末徵逆風吹帽側疎雨逐雲行興盡聊當返途窮眼自驚

秋晚西樓

微霜欲墮木葉脫積潦已收天宇淸皎皎日華映林莽蕭蕭風色閉柴荊正憐戎馬秋防塞何處悲笳暮繞城回首浮雲滿西北七哀還見古人情

遣思

淮上秋光凝客恨城頭暮色隱斜暉獨醒未必能勝醉逺望由來可當歸

觀魚臺

落日含古意髙臺多逺心魚龍潛凍水蟋蟀有哀音江漢南浮逺關山北望深張衡四愁意歷歷起登臨

泛舟

雪消泉似漲冰解舟可通操篙不憚冷環渚故無窮歌詠淹畱日醉酣輕朔風何須萬乘相始辧鴟夷翁寄王二十【先借王杜甫外集會疾未及錄近從吳生借本增多王所收因悉抄寫分爲五卷又爲作序故報之】

昔借君家杜甫集只緣臥病不曾編近從霅上吳員外復得遺文四百篇夫子刪詩吾豈敢古人同病意相憐【子美亦有肺疾也】新書不識傳將去悵望秦城北斗邊

聞徙關中兵備河東【壬午嵗】

邊兵絕當路戍卒下河源烽火飛狐口旌旗積鴈門和親故下防薄伐本中原誰斷匈奴臂非無國士恩

雪後登觀風樓

雪帶郊原濶城橫碧玉齊夕陽寒似落逺樹望如迷旅鴈晴更急棲烏饑亂啼彊歌非郢客竟日戀危梯

觀陜西圖三首

險固非天意承平厪主憂三年勞將帥萬里問旃裘尙記安西道空悲定逺侯大河知所向日夜正東流憶昨傳消息兵來渭水旁信知秦地險未覺漢兵彊靑海通西域長城起朔方分明見地裏悵望隔要荒乘槎漢使者聚米馬將軍關塞他年阻河山此座分悠悠傷戰骨處處怒妖氛未分儒生老深希筆硯焚聞韓範移軍涇原兼督關中四路【癸未】

涇原非逺略韓範各名卿地盡三秦國身當萬里城指麾沙漠靜談笑鐵山輕報國心如日憂民病若酲終軍材冠世汲黯直知名風雪隨車騎鷹鸇起斾旌年年戰頻衂事事淚堪橫會刷蒼生恥重看鑄劍耕

九日【時保州軍亂殺守尉河北置烽火夏臺未平關中防秋】

采采黃華菊飄飄閶闔風醉從紗帽落興與古人同北嶽烽煙隔甘泉候騎通悲歌傷逺目不獨爲靑楓

寄隠直

江漢相思山萬重君家少【闕】定西東年華過去如流水心事差池似老翁一世共爭蝸角上微生分付酒杯中途窮何必多垂淚吾更防防笑阮公

重傷胡二【前寄詩與因甫至而因甫卒使者不能以予詩送其家遂復持回予甚恨之作此詩也書云因甫死後其妻生一女故末句及之】

今日寢門側涕流予不堪伊人竟長逝回使返空函如覺知音絕深懷掛劍慚仍聞身後事生女不生男

梅花

澤國春還早山梅臈競花繽紛迷雪意浩蕩逼年華驛使紅塵逺江風短日斜芳菲恐易失愁思亂悲笳

至日登樓

南極陽生天地新髙樓气色已含春得無鴻鴈翻歸翼應有龍蛇動蟄鱗亦復盡云占楚嵗不辭爲壽引湘醇甘泉從祀誰能賦悵望勾陳擁北辰【是日上親郊】

雪後

飛塵暫消息春意日沖融野水涓涓緑林梢靡靡紅躍魚輕泮凍鳴鶴舞和風出處驚時節悠悠看嵗窮

春陰

江上浮雲聚城中暮景兼東風酒味溢小雨客愁添寒色端侵牖斜陽不滿簾滯畱成楚老卑濕意無嫌

初晴

雨餘春更好日出望還新暄鳥啼驚客林花笑向人年華如過鴈世事劇飛塵置酒陶嘉月滔滔醉任眞

和楊備國博弔屈詩

知音不恨遠異代或同聲靈魂自識路幽遇亦含情往記識楊子臨淵悲賈生髙文激頽俗會使眾人淸【楊前嵗中夢作此詩後數日詔除秭歸守旣署事過謁屈子廟想見物色如夢中所觀作文祭之刻於石】

漁翁

白頭老翁披敗蓑求魚終日罩淮波波深水濶望不絕网目𨿽繁能幾何大魚鱣鱏入淵底小魚鯤鯢登网裏手皸足趼吁可憐何不爲网大如天

兩宋名賢小集卷五十三

欽定四庫全書

兩宋名賢小集卷五十四

宋陳

思編

元陳世隆補

公是集【四】

庶幾堂雨夜偃幾作

短夜摧微月流云濕太空蕭蕭篩竹雨颯颯舞松風形影明燈裏歡娛隠幾中吾衰儻未甚正復夢周公

寄聖兪

徘徊帝城裏獨詠有所思故人昔別此秋風今若玆流水去不已新鴻來有期寄聲可相及見慰天一涯

離京後寄貢甫隱直【哉生魄後一日雨中作】

淸川如帶屢回環信宿猶居百里間敢恨淹畱同杜渚正憐風雨似梁山月殘虛魄無由共雪映髙樓不可攀卻怪夢中翻識路化爲蝴蝶一飛還

壺公祠大樹

若人旣羽化伊樹亦千年委榦龍蛇蟄【此樹枝反下入土中】交陰孔翠鮮流光駒過隙浮世海成田信有壺中藥能移物外天眞遊邈何許神理直茫然會見遼東鶴悲歌感市【壺公所居近市今此樹乃在郊外非漢時城邑也】

芷亭

借甚離騷後芬芳楚澤濱移根煩老圃比興得佳人秀色誰與玩淸香不自珍吾廬故可愛況及物華春

鼓角樓宴席

周城百雉擁中軍阿閣三階麗白雲燕雀總知依盛徳山河相與助雄文【此樓府公作自爲記】輕裘緩帶居多暇防酒嘉肴客易醺還識魏牟懷北闕正逢長日扇南薰

奉天門觀流水

流水回環縈雉堞亂山蒼翠擁層樓會將緑蟻消長日幸有髙風送麥秋

鼓角

落日孤城閉髙風暮角愁邊聲亂歸馬物色向淸秋尙有單於怨仍傳出塞憂時平翻感激不語看層樓

臨波亭

緑楊芳艸舊無蹊竹塢花源敵剡溪水影時翻髙檻動天形略抱郡城低逢迎野興鷗雙下防綴春愁鸎亂啼宿雨楚山云正滿髙樓莫上使人迷

春晚

芳菲不少住白日定空長庭樹暗新緑春衣生晚涼悠悠向時節細細倒壺觴誰使風前絮來參醉後狂府公說牡丹盛開是日逼晚竟不及觀

落日含明艷輕風襲暖香傳聞亂人意想見弄春光醉裏嵗空晏愁中夜未央異時驚麗絕秉燭正難忘

夏日上府公

紅芳過盡緑陰多索寞無如長日何午影遲畱成蘊暑薫風飄蕩作淸和夢餘欲驗松生腹碁罷眞如斧爛柯還想髙吟酬美景訟庭岑寂長靑莎【府公有詩云髙吟酬永晝痛飲嘆華年故及之】

寄襄陽舅氏龍圖

虎符龍節鎭方州天祿先生尙黒頭南紀山川殊壯觀髙陽賓客故風流沈碑幾處書遺愛非土他時更倚樓想詠五君誇屢薦爲憑三鳥寄綢繆

登東城樓【時與李支使棋】

髙樓望不極野興逺相隨宇宙一長嘯山川多所思薄寒才勝酒短景不禁碁俯仰哀羣動遼遼見爾爲

開竹下小逕招君章

翠竹先無數蕭蕭一逕新陰繁催短日地僻斷飛塵磐石能容客幽禽不避人君能爛漫醉當及七賢眞

瑞竹【雙榦同本因以瑞名】

聳節偶相望雪霜終不迷應將古人比孤竹有夷齊偃師驛觀先帝所植兩松及錢丞相壁記

華封耆舊望車塵故以靑松祝聖人云去帝鄕桑變海舊枝重疊長龍鱗

寄題歙州流杯池

公子愛客意髙山流水間淸波無斷續翠斚自回還野興四時得棠陰終日閒何當竹林賞醉耳聴潺潺

涼夜

疎雨洗明月淸風生晚涼動揺星辰影泛澹河漢光螢變覺艸腐虫吟知境荒端憂易遽感不眠疑夜長

墨竹

羇遊念此君子墨慰幽人灑落不經思篬筤如出塵交加月下影濃澹霧中筠試作吳山想蕭蕭意亦眞

秋雨

采蕭逼嵗晚飛雨度髙云暝色空窗見秋聲墜葉聞過云低似滅逺岫望如分蟋蟀悲【闕】織輕絲競欲棼

小孤山

驚波觸南崖反怒射北壁蒼山相與排所謂小孤石蟠根萬仞淵聳角百丈碧祠堂豁精嚴行旅進粉澤或云婦女神肸蠁頗有迹吾知定名意似欲旌介特流俗失其眞傳聞莫開釋居人私其利禍福妄損益競爲媢妒說以誣聰明徳先王秩山川禮典有廟食柰何媚於竈屈已忘正直吾欲爲小孤作書解行客復恐不見從嗟哉世多惑

雜詩效玉川體

毀巢鳳不至竭澤龍不遊賢者有所歸得非龍鳳儔周公下白屋聖徳被九州趙禹謝賓客漢朝以爲優澆淳不相襲用捨何其繆苟徇一身利不爲萬姓謀哀彼枤杜詩死生遺道周

示張直溫

築山必使髙鑿井必使深百工戒淺近盛徳羞浮沈焉有尺寸枝能棲垂天禽焉有升斗泉能容橫江鱘借玆諭物理足以開君心隘在容不足弱在力不任大道如路然固無古與今

西楚

楚割淮西自不輕元王賓客亦洪生重捐醴酒延髙士末路翻亡五十城

袁本初

橫刀長揖紫庭中健者寜須屬董公郿塢然臍眞假手始知天下有英雄

周節推移曹州此君凡換五幕府

珠履幕中客棲棲亦倦遊勞歌一長鋏歷聘五諸侯捧檄爲親喜問津輕旅愁誰憐在陳士無友重悲秋

澄心堂讀許渾以下諸詩

許渾死後三百年長嘯空堂覽舊篇落日孤城曾不攺曲池髙榭復依然塵埃蹔憩道路客文雅相追今昔賢魚躍鳥飛殊有意卜居仍欲近湖邊

送楊景修祕郊歸

武陵曾孫塵外仙手攜桂枝歸故山誇鄕始信一經是衣錦不須三組還蓬萊觀盡聊復爾枳棘棲鸞殊未然野人放蕩辱先進慙愧竹林諸阮間

懷陳州舊居所種桐寄黃翁

忽憶南軒樹春風空復來陳亡韶已矣孔老鳳悠哉不作溝中斷應隨爨下灰舊居阡陌並君到爲徘徊

月夜

月出浮雲盡風生中夜淸星辰競揺動河漢湛虛明老樹稀疎影驚禽斷續聲秋懷先已亂蟋蟀更宵徵

荷華

水國非人境芙蕖五月秋亂香淸宿醉濃艷破徵愁魚戲都堪數鷗飛絕自由會須窮一賞詰曲任扁舟

七月二日

西風進庭樹天气颯然秋山雨才成潤髙云澹不流平分感一葉遠興憶扁舟蟋蟀何須急羈人始欲畱

戲和同年時在薦福寺

逃暑涓涓灑開襟細細風過云催急雨落日澹秋空樹影經行熟泉聲笑語通少年興不淺寜與老人同

送王子直還斤溝

薄薄雲蔽日淒淒寒中人飛飛燕歸蟄漠漠鴈來賓送子獨無友悲秋空病身登山復臨水便覺二毛新重到謝氏園亭寄裴博士俊叔王主簿宗傑時裴往淮南王詣京師

徘徊逺林下幽艸爲誰芳前日同遊客今朝俱異鄕東風𨿽澹蕩陳迹似淒涼何用江千里春心故易傷

泥雨早朝

雲气捲舒東復西月華明晦曉兼迷正憐盛服坐假寐何處蒼蠅來誤雞髙臥山林勞夢想出門冠帶混塗泥人間气味故易厭豈若從容歸治畦

送隠直辟靑州幕府

全齊七十城表海寄名卿開府馳羔鴈除書得俊英借籌心感激憑軾气縱橫浩蕩軍中樂從容稷下生士由知已用祿以及親榮送別羞長鋏能無歸去聲

和章伯鎭

南上湘潭誰記初北還宣室受釐余共憐賈傅才無敵眞作揚雄老著書調笑羣騶饑欲死去來千騎樂何如洞庭木下鱸魚熟三嘆新詩重起予

寄劉景烈【前寄新詩未寄答移髙陽關部署】

漢設重關斥塞垣詔移飛將防秋屯胡人無復窺南牧燕客時應祭北門淸酒肥羊宴長日輕車精騎獵平原少年眞得軍中樂沈復詩書盛討論

賀司馬君實河濟川得龎公炭

上府愛才天下聞兩君素出將軍門欲正大鑪慰民望預排寒气作春溫不煩束緼資遊說聊取優賢報國恩自笑野人臥窮巷負暄方擬獻天閽

獨宿直捨

談笑從容宮漏稀髙軒去盡揜重扉風含玉宇霜威勁月墮窗疏燭影微周衛相望喧夕警鑪香不斷防朝衣塵軀更作仙山峻旅夢端從江海歸

送同年王殿丞知鄞縣

同日大梁客共登靑雲梯逢時方躍馬從政蹔驅雞萬水會東海千巖開剡谿逺遊極壯觀肯爲簿書迷

奉同鄰幾詠雪

侵旦滿城雪從天萬里風陰沈朝日變慘澹宿云同徑渡胡沙逺羣飛海上空崩騰兼上下晃失西東帝所銀爲闕河濱貝作宮瑤林髙不及璧水濶無窮巨麗神仙境精微造化工霏花爭爛漫噴霧極溟蒙掃灑埃塵豁包含物象充牛衣愁病客鶴髮似衰翁侵冒貂愈黒憑淩火似紅厲威深刻轢正色坦昭融妬舞多珍【闕】迷羣有斷鴻陽微怯頻復陰老恣驕雄蔀屋貧奢等輝窗書夜通嵗華驚朔易古老識年丰占賦慙賓右聞歌慕郢中閒門徒自喜乘興力難崇

再和鄰幾

沍寒調暮節大雪冒神州气象昏千里光芒混六幽渡前蚊過日隕曠葉驚秋煙素長誰引云羅薄自浮勢輕低更起影亂去還畱土石均仁覆珠璣共暗投圍城明組練格野亂旗旒模象羣形富牢籠眾險周履空諳曳縰騁望快登樓棲璧含珍帶裝簾耀寶鉤潤應河澤此甘豈井泉侔萬物紛同態繁陰慘共愁波聲增渤澥原色借來麰邀醉時【闕】雨欺貧屢灑裘驅除夏虫盡排迮楚【闕】收人謝泥塗辱家成汗漫遊畫圖饒粉堊比興極歌謳積久風逾厲消遲嵗聿遒短材非子敵祕思爲君抽髙韻侵梁郢煩言不可詶

直捨竹下殘雪二首

阿閣三階敵井乾宮墻十仞逼云端故畱殘雪侵春事欲侔孤篁老嵗寒

重疊空階委玉塵蕭疎碧篠凍浮筠地寒自稱孤髙節不共陽林競早春

送鼂殿丞僉判鄭州

世徳緇衣美天倫玉樹溫於君如舊識贈子欲奚言東裏賢能宅成臯戰伐源從容訪耆舊遺迹尙多存

送洛南周寺丞

不知商洛道空慕紫芝歌從事老將至送君情獨多雙鳬尙方去駟馬故鄕過想見揮弦樂春風初扇和

送邵武張學士

待詔頻穿履承明厭直廬一麾從此去千騎上頭居嵗事畬田早風謡鴂舌余班春急乘傳知不爲鱸魚

雨中北軒晚寢

樹色禽聲相與閒吾廬仍共一枝安浮雲蔽日綿綿雨積水嬰城慘慘寒還恐百芳從此歇不知后土幾時幹閉關髙枕交遊絕一夢江湖意緒寛

戲作

仙家千載亦何長人世空驚日月忙洞裏桃花莫相笑劉郎今是老劉郎

文章落筆有誰先坐上詩成海外傳明日帝京應紙貴開簾卻扇有新編

兩宋名賢小集卷五十四

欽定四庫全書

兩宋名賢小集卷五十五

宋陳

思編

元陳世隆補

公是集【五】

月夜獨酌

涼月被云涵碧霄暫憐塵宇斷塵囂露飛向樹光明滅風度疎星影亂揺驚鵲似投人處息暗虫無恨嵗華凋短歌薄酒淸輝裏百感先秋不自聊

詠亭前箭竹

冉冉東南美托根那在慈鳯凰不可待嵗月方屢移非復山林意空餘霜霰姿淸風有時至獨與幽人期

五月望日赴紫宸謁待旦假寐

半夜北風天反寒倒衣驚問紫宸班云容不辧陰晴際月色猶迷爽晦間獨聴鳴雞識鐘漏正憐殘夢失江山濯纓簮筆初無補空愧紛紛數往還

月夜期江梅兩君不至聞在李二審言家飲

日入更灑掃翛然庭檻空酒杯落明月白羽來淸風佳興自不淺幽人無與同徘徊臥林下重露濕蘭叢

和直儒夜涼

急雨逐雲過防風吹月生寥寥天宇濶粲粲葛衣輕展轉漏將永昭回河正橫秋槎舊有信忽憶泛滄瀛

同持國過江十新作池塘亭

築榭因髙栁疎泉激淺沙登臨容展席遊泛足浮槎露盌涵醇醴冰盤餉美瓜愛君難興盡未醉惜還家菡萏千枝發池塘五月秋香繁初過雨影密欲藏舟魚躍知人樂鷗飛爲客畱江湖未成往愧此意悠悠吏隠由來事郊居故自宜池臺隨意定泉石象天爲珍樹移時語淸風竟日碁市朝情久厭野老不相疑

和永叔禁中對月

珠宮銀闕閟金鑾獨得淸輝盡日看冷奪雪霜深刺骨瑩分毫髮凜衝冠通中夢覺鑪香斷方底封余玉滴幹佳句密傳天上景世人空仰白雲端

又和憶幽谷

早聞幽谷未曾窺翠碧淸泉入夢思到眼惜無名手畫醒心欣得醉翁詩種花舊比甘棠樹刻石今成峴首碑使我一麾從此逝勝遊當不減君時

駕幸飛山教塲閱武侍宴

冬令三農畢時巡萬乘行川原分壁壘貔虎望麾旌王气云成殿天光日繞營風隨鼓桴急塵絕馬蹄輕發石機投短抨弦火激明響振摧烈缺影墮落欃槍令下疑霜肅恩加挾纊平搴旗輕俯仰奪槊妙縱橫壯士前歌勇儒生從觀榮炙行烽燧舉觴溢海濤傾淸道遙傳警鳴鞭夕向城欲知威略逺區外詟天聲

北軒手種竹兩竿近輒有甘露降其上作示同捨

秋來手種竹憔悴不成林從此雪霜晚空驚孤直心如何沾瑞露似欲慰窮陰珠華粲將墜玉色潤還深含春乍荏苒戴日尙蕭森元澤非人力樵蘇無見侵

劉永年部署淸防堂【文丞相爲作之】

漢廷謀帥用詩書丞相今來握虎符帳下偏禆皆緩帶軍中談笑亦投壺故開廣榭宜髙會自有淸泉入座隅三輔衣冠獻謡俗五陵豪俠壯規摹椎牛灑酒捐長日急管哀弦舞艶姝射取天狼作幹豆莫推衛霍擅西都

送李畱後守東平

少壯去人如水流似君那作侍祠矦髙談每及功名際出守眞寛聖主憂麾下百城包海岱道傍千騎擁貔貅家聲時論俱輝赫世將寜爲好畤羞

十二月二日

十月黃河冰未澌栁條若若艸離離寒蛩逐馬聲相續都似江南秋半時

朝謁信武殿二首

旌旗千里自天來投防黃河余馬回聖主緝兵方外服東巡日觀望蓬萊

天下安危寄老臣幄中談笑靜邊塵丹靑未備雲臺像防管猶悲道路人

魏文帝

江水由來一帶橫魏文何事畏疑城不應天意分南北自是無人敢請纓

武皇

武皇英气古無儔解道平城遺朕憂汗血龍媒十八萬單於臺下獵淸秋

楊無敵廟【在古北口其下水西流】

西流不返日滔滔隴上猶歌七尺刀慟哭應知賈誼意世人生死兩鴻毛

自入北界候迓者供帳每進益恭少嘗至契丹者皆云異他日示陳副使希元

和親𨿽復用諸儒聖徳由來感格天子今成大父行匈奴自號兒單於候人守燎圉馬渤海西道奚前驅塞外始知漢使貴畱犂堯酒直區區

陰山

陰山天下險鳥道日稜層抱石千年樹懸崖萬丈冰悲歌愁倚劍側怯扶繩更覺長安逺朝光午未升

鐡漿館

稍出盧龍塞回看萬壑靑曠原開磧口別道入松亭【此館以南屬奚山溪深險以北屬契丹稍平衍漸近磧矣別一道自松亭闗入幽州甚徑易常祕不欲漢使知】獵馬寒隨艸奚車夕戴星忽悲田子泰寂寞向千齡【奚人以車帳爲生晝夜移徙】

富公老人臧用自云本京師兵士咸平中沒番五十餘年矣

白髮衰翁雙涕零曾隨諸將戰咸平一捐北鄙迷歸路卻問中華似隔生思報漢恩身已朽恥埋泉壤死無名今朝縱觀非他意得見官儀眼自眀

麃子嶺帳館寄隠直

離腸易感嵗華催更席龍沙望紫臺持節不眠宵自永聴笳無事淚空摧扁舟何處山陰雪驛使他年嶺上梅欲寄一書愁已亂天邊應客星回

寄書

甌脫逢歸驛作書慿寄聲那知夢識路先入大梁城

畱別永叔

回車欲度幕南庭此地那知眼解靑老覺鬢毛俱種種醉看風物盡防防平時慟哭休論事逺別悲歌更忍聴且共春風同入塞憶君時計短長亭

逢範景仁李審言二諫議

怪來原隰滿光華不意相從天一涯久別班荊情未易少畱空蓋日傾斜山連木葉千峯雪地逼龍城萬里沙深愧壯心輕逺適自嫌憔悴聴悲笳

過中京走馬上平安奏狀

驅車終嵗極河源【庭在潢水北自雲天潢也】狀奏今朝叩帝閽目斷白雲浮魏闕心先飛騎向中原揣摩詎試衡人術感激空銜國士恩猶使匈奴戴黃屋南歸慙弔陸生魂

朱橋【鹿兒館前】

朱橋栁映潭忽見似江南風物依然是登臨昔所諳犬聲寒隔水山气晚成嵐畱恨無人境幽奇不盡探十二月二十七日宿栁河聞永叔是日宿松山作七言寄之自栁河直路趨松山不過三百里然諱不肯言漢使常自東道更白隰長興折行西北屈曲千餘里乃與直路合自此稍西南出古北口矣

相望不容三日行多岐無柰百長亭欲知河栁春來緑正似松山雪後晴

檀州【正月二日】

窮谷廻防盡孤城平望遙【自古北口山至都盡】市聲衙日集【此州衙日市集】海蓋午時消【每旦海气如霧至午消盡土人謂之海蓋】冠帶才通漢山川更入遼春風解冰雪最覺馬蹄驕

紅玉誰家女【燕中記見四首】

紅玉誰家女雙瞳如水流映花防漢使不覺墜搔頭紅玉誰家女明艶奪靑春羞人不得語含笑卻成顰翠霞金縷衣獨立翳斜暉無柰春風蕩吹人只欲飛春風能吹衣不能解人意使我爲朝云與君從此逝

冀州正月十六日飲席

月缺雪殘云亂飛千燈相照續長輝寒欺短夜禁杯酒春入東風試舞衣老惜佳辰經嵗得醉驚陳迹出門非漁陽鼔節尢悲壯知我新從萬里歸

雪後城上

雪後原野曠春生風气和靄靄林表色輝輝地上波形開境逾靜望逺意更多年華適可玩不醉將謂何

登平山堂寄永叔內翰

蕪城逺地隔人寰盡借朝陽萬疊山江气橫朝飛鳥外嵐光平墮酒杯間主人寄賞來何暮遊子消憂醉不還無限秋風桂枝老淮王仙去更能攀

和貢甫遊禪智寺

崇岡斗上半浮雲行繞芳叢日已曛防頂川原眼中見揚州歌吹竹西聞荒王重壁臺先毀古佛雙林火亦焚會防旃檀重滿地莫悲麋鹿向成羣

后土廟瓊花【廟吏云近嵗開花絕少比舊憔悴】

繁香簇簇三株樹冷艶飄飄六出霙移植天中來幾日欲防憔悴老江城

無雙亭觀瓊花贈聖氏

東風萬木競紛華天下無雙獨此花那有雪霙淩暖日不爲琪樹隔流沙祠成寂寂春空老江雨防防日易斜仙品國香俱妙絕少傾髙興盡流霞

四月見梅花作

臘前芳樹暑前開笑憶周南摽有梅玉色還如雪中見天香不減嶺頭來黃鸎未識休頻顧粉蝶初逢亦自猜應與靈芝共三秀碧城瑤圃隔塵埃

送張奕進士歸廣徳省親

南北旅遊三十年相逢依舊孝亷船千鐘不洎今吾老羨爾歸安二頃田

園人獻芍藥

淮海由來艸木夭春工殊復自嬌嬈始知隋苑多佳麗未覺吳宮久寂寥冰雪肌膚明綽約雲霞衣服潤飄蕭一枝漫取堪誰贈老去風情不自聊

雨後回文

緑水池光冷靑苔砌色寒竹深啼鳥亂庭暗落花殘

轉運沈郎中歸和州墨墅堂

寶軸牙籖三萬餘中園華宇廕淸渠風流復見郊居賦榮觀歸乘使者車俯仰江山樂無有優遊文籍昔誰如何當去此從君語盡得平生未見書

城樓

新晴彊人意步上西城樓雲煙開井邑綺繡錯田疇離離麥就熟翳翳桑尙柔懷歸感初服覽物悵淹畱

得貢父巢縣書云阻風

別離常作惡衰老異他時望望風波苦悠悠兒女悲江空人迹絕天迥鳥飛遲若復無雙鯉何由慰我思

雨中聞鐘

疏鐘不隔雨迢逓入重城倦客未能寐歸鳥初不驚霏防隨暮色颯沓隠秋聲簾幕鮮風起明朝應早晴

喜晴寄彥猷

積陰向十日不見江南山何意浮雲盡依然庭戶間芳艸晚已歇瑤華初可攀故人在逺道悵望凋朱顏

與楊十二延平同登城東門

緑樹浮萍合靑山畵障開登臨共今古壯觀雜歡哀長日消碁局防風彊酒杯浮雲滿西北容易雨飛來

城下種竹今春極有佳筍

環城密篠舊檀欒春筍新成幾萬竿池上龍蛇驚蟄起軍中矛防繞營防鳥啼窈窕千重碧風過蕭森五月寒緩帯輕裘客自暇履綦多向此林端

兩宋名賢小集卷五十五

欽定四庫全書

兩宋名賢小集卷五十六

宋陳

思編

元陳世隆補

公是集【六】

蟻鬭

擾擾嗟何急營營若有侵由來穴知雨非爾旱爲霖王伯彊並弱興亡古到今願君推達觀安得異機心

防雨登城

雨映寒空半有無重樓閒上倚城隅淺深山色髙低樹一片江南水墨圗

中秋見月

防風送雨江南去涼月銜雲水上來暑气頓除秋暗入忽疑浮漢弄槎回

雨中送孜入京兼寄諸親舊

江外五年別齋中三日畱何能慰衰疾正足亂羇愁澤國時雨淮山桂樹秋思歸與招隠一一謝交遊

珍簟

珍簟平鋪水珠簾半捲風勞生髙枕裏多事劇碁中性癖非朝隠民淳賴嵗丰翛然對松菊但覺訟庭空

曬書【先祖賜書法帖甚多】

藏書不滿萬幽蠧亦時除上有朝廷副多從秦漢余山川迷禹穴雲海隔昆墟持此貽淸白歸爲林下居

墨云

屯云望如墨萬里橫空浮白日變夜朱明成素秋疾風動屋瓦急雨落河流俯仰駭神化精防難與謀

蟬

防軀定誰恨淸嘯不知勞屈宋悲秋苦夷齊臥隠髙風林含咽絕露葉動蕭騷何必催揺落人今已二毛登揚州城北門予昔侍親寓居此城下驛舍十八年矣愴然感動

昔釣城下水今來十八年居人幾能在里巷獨依然手種成喬木躬耕有廢田悲歌顧千騎不覺涕淪漣

臨雨亭

秋至感人思登臨成惘然浮雲帝鄕外落日古城邊歸燕聲相別幽花色可憐名山負獨往觸物見䢐年

勸耕亭晚望田家作

田廬非一處小徑自相通日下耕釣息林邊言笑同此𨿽人間俗獨有方外風吾願畢婚嫁還從擊壤翁

和少述題虎丘二首

吳墟秦燼滅遺蹤誰見千巖鏁梵宮化作樓臺雙樹外密移天地一壺中石形虎踞森相向劍气龍蟠冷射空羈宦無由蠟山屐因君詩句夢江東

昆閬乘沙不可攀蓬萊徙海去無還寜知勝絕神仙境近在靑林紺宇間

自淮南遷東平移后土廟瓊花植扵灈纓亭此花天下獨一株爾永叔爲揚州作無雙亭以賞之彼土人別號八仙花也或云李衛公所賦玉蘂花卽此是聊以小詩記其所從來

淮海無雙玉蘂花異時來自八仙家魯人來此天中樹乞與春風賞物華

谿上避暑

滴瀝松下雨淸防萍際風欣然此時賞我與斯人同倦鳥墮水上游魚翔鑑中不言閱羣動未覺幽興窮

王屯田歸望山別墅

岱陰宿雨霽汶北秋風過獨往余所慕躬耕人謂何林間雞黍其日暮漁樵歌卻望靑山郭應知惆悵多樂郊陳漁臺下柏林中結茅作小亭命曰幽素本懿臣刑部之書也

結茅更何好列柏自成林素履宜獨往幽人欣宿心炎暉翳羽蓋淸吹和瑤琴稍與事物逺忽如丘壑深良無山水樂安得契知音

董相

江東治後守膠西衮衮諸侯等棄之爲問平津相天下尙開東閣欲賔誰

受詔候代先遣家人南歸後一日寄內

年久漸難禁逺別宵長初信有相思天寒展轉不得寐一夜風吹庭樹枝

丙申閏月領揚州與京師諸公別戊戌十一月受詔還閣首尾僅三年爾然原叔伯庸隠甫子奇公南淸卿之翰昌言八人者皆已䢐謝感之愴然作七言寄滑州正臣密學給事

冠蓋如雲笑別時亦知陳迹易傷悲歸來未似鐘山醉零落多扵鄴下詩人事可憐駒過隙秋風幾許鬢成絲何須更聴山陽笛欲近西州涕自垂

汾州有唐大歷中崇防公主嫁回鶻時手迹在石壁上李山甫作七言詩並刻之子華永叔內翰皆繼其韻亦同賦【本僕固懷恩女托名帝子與解憂事同】

錦車西去水東流漢節何年送解憂獨上靑山自惆悵彊歌黃鵠少淹畱遺蹤不逐哀笳斷麗句空增北渚愁君念平城三十萬謀臣奇計已堪羞

白登

白登計祕自堪羞相印猶歸曲逆侯安用熊羆三十萬平城更遺子孫憂【武帝詔曰先帝遺朕平城之憂】

飲子華家醉翁不來令蘂英彈醉思仙

翠眉紅袖拜尊前撩防春聲入四弦坐少車公還不樂爲君重奏醉思仙

鎖宿禮部中夜口號

浮雲不動月防明錦帳香寒夢易驚猶覺春風花未發獨聞宮漏出重城

齋滿二首

長日薰風春欲回啼鸎鳴鴂亂相催不嫌栁絮都飛盡惜許酴醿取次開

白日不知天上樂殘芳可惜逐東風誰家酴醿花正發走馬平明防醉翁

集禧齋宮雨後

雨餘風露似淸秋燈燭愔愔十二樓髙枕江湖時獨往捲簾河漢正西流人間浪逐顚防客物外初知汗漫遊拂露卻趨靑閣路蓬萊回顧五云浮【是日事畢仍赴早朝】

同梅二十五飲永叔家觀所抄集近事

陶公一畝宅尢愛北窗風心逺地成僻客來樽不空觀書太史氏全性市門翁予亦何爲者扵玆淸賞同

兪氏甥及第後赴壽春尉送別

爾門大父行俱是雲霄人諸孫自駿骨髙第復靑春試吏小山下還家芳桂新當成我宅相寜肯滯埃塵

閣下紫防花

宮中萬年樹天下紫薇垣此地飛塵隔經時絳雪翻幽香通復閣密影半層軒已後陽春節無辭白露繁

探花郎送花坐中與鄰幾戲作五首

兩郎探花如顧山紅紫黃白俱可憐春風過此卽掃地爾復碌碌慰眼前

兩郎放蕩不自羈春物寂憀寜得知能讀離騷飲美酒頭白衰翁殊復奇

春服始成天气新沂水風起如魚鱗由來舞詠吾與防童子與公凡幾人

溱洧芍藥堂背萱濃紅柔緑相映繁鄭衛之風久寂寞坐無詩翁誰使言

酴醿薔薇香最奇古人不聞今始知世間此軰復可限零落深林方足悲

答景彞對月

正惜蟾蜍沈夕靄忽傳鐘鼓送秋晴浮雲四卷無餘迹斜漢西流亦自明危檻釣簾吟獨夕薄衾髙枕夢逾淸幽蘭佳菊霑新露的的珠華滿翠莖

客有遺予注輦國鸚鵡素服黃冠語音甚淸慧此國在海西去中州四十一萬里舟行半道過西王母三年乃達畨禺也

四十萬里外孤舟天與鄰應誇王母使更過越裳人素節宜姑射黃冠卽羽民那將隴禽比瀟灑絕埃塵

燈花

寒燈不及鄰花艷競爭新重疊芝三秀分明桂半輪東風誰變律芳意自驚春畱玩堪通夕長眉莫效顰

聴女奴彈胡琴

女奴能爲馬上曲一彈一彈復一彈我醉已眠都不醒半天落月防霜寒

鷾鴯巾【余率意作之以便當暑其形制如燕也】

逺思意而子因作鷾鴯巾處世本遺物全生反近人輕涼便肌髮瀟灑外埃塵山林有獨往此亦陶唐民

聖兪挽詞

孤宦眾人後空名三十年交遊一時絕詩筆四方傳歸旐江湖永藏書日月邊應封史通子他日慰窮泉

過湖城誦雋不疑傳作一首

北闕公卿如堵墻誰持一語判興亡君知京兆人無及正用春秋侍帝傍

同河中府僉判劉狀元延平訪華陰雲臺觀陳摶先生故居是日雲霧不盡見諸峯

平舒道士望三峯翠出浮雲幾萬重過客仍迷五里霧眞人與致二茅龍

正月初五日杜城集

雪霽春容滿舊都尋春寫鞚杜城隅冰消流水相縈帯日出南山半有無往事廢興悲故老扁舟沿溯想江湖路人應笑山公醉此興由來屬我徒

答校書郎孫侔少述

金華勸講愧通經銅虎分憂彊請行千騎亦知翁子貴一麾誰覺仲容輕西賔落莫空遺俗北斗闌干有舊城欲作歌秦無與語故人髙論久盱衡

和禦制後苑賞花釣魚詩

四照繁英拂檻開九重芝蓋賞春來卿云共和光華旦瑞露偏凝沆瀣杯池藻躍魚波澹蕩林光傾日景徘徊淮陽閉閣頭今白夢繞釣天惜未陪

興慶池送客

紅蕖千頃合碧樹百年藤長日宜沿溯淸風破鬱蒸別離情易惡衰老醉那能還望邯鄲道悲歌不自勝

送彭待制知瀛州

趙北燕南如掌平定知臺選寄長城雅歌不廢軍中樂緩帯能令塞外淸傾蓋由來欣意气著鞭從此想功名灞池送日邯鄲道倚瑟空多惜別聲

戲題

薄宦遭百舌不如歸去來提壺沽美酒泥滑滑於苔

獨行

南山半雲雨天气雜暄寒野興宜獨往春愁無定端鳥聲來靜聴栁色入云防卻謝芳樽酒悠悠誰與歡

晦日

是月佳辰勝玆遊舊俗同會須陶一醉相與送諸窮江栁參差緑林花防染紅春期猶大半作意競東風

風雨

春光從此半無復彊淹畱風雨仍何急鸎花各自愁登臨非故士揺落似淸秋物物驚人眼應須與醉謀

潞河【此水自代北來正爲潞字疑赤狄嬰兒所居近之】

飲馬長城行且謡雕鞍金勒映春朝潞河正月冰都盡不惜障泥走度橋

立春後逰杜城陳丞相郊園

韋杜勝逰誰可尋相君舊隠對云岑冰渠婉轉蛟龍活霜竹參差孔翠深故老能言臥龍地兒童不用滿籯金郡齋殊負靑山郭空挹芳樽慰客心【古詩朝離靑山郭暮宿靑山上靑山不可上步步常惆悵謝朓亦云不對芳春酒還望靑山郭】

兩宋名賢小集卷五十六

欽定四庫全書

兩宋名賢小集卷五十七

宋陳

思編

元陳世隆補

漫園小槁

王琪字自君玉岐公珪之從弟也兒童時能爲歌詩第進士調江都主簿上時務十二事仁宗嘉之歷修起居注鹽鐵判官判戶部勾院知制誥會奉使契丹因感疾還上介誣其詐謫信州團練副使久之以龍圗閣待制知潤州徙知江寜先是府多火災或托以鬼神人不敢救琪召戒邏者作賞捕之法未幾姦人誅之火患遂息復知制誥加樞密直學士知鄧州徙揚州入判太常寺又出知杭州復爲揚州潤州以禮部侍郎致仕卒年七十二琪性孤介不與時合數臨東南名鎭政尙簡靜每疾俗吏飾廚傳以沽名譽故待賔客頗濶略間造飛語起謗終不自卹葬扵眞州詔發眞陽卒防其窆蓋異數也

秋日白鷺亭向夕有感

白鷺敞西軒檐宇窮爽塏千峯若連環翠色不可解是時天宇曠六幕無纎靄金斗熨秋江素練橫衣帯乾坤淸且斂气象朝昏攺蘆花作雪風飛舞來滄海九霄汀鷺起萬里檣烏快月上三山頭鳥沒橫塘外蒼茫洲渚寥錯落星斗大開尊屏絲竹披襟向蕭籟餘生本江湖偃蹇欣所會淸興𨿽自廢苦嗜亦吾累魚龍慿夜濤四面忽滂湃安得燃犀燈煌煌發水怪

詠玉蘂花

玉蘂生禁林地崇姿亦貴散漫陰谷中蓬茨復何異淸芬信幽逺素彩非妖麗蒼煙蔽山日瓊瑤爲之晦嵗久自扶疎巖深愈凝請觀唐相吟俗眼無輕視

九曲池

越調隋家曲當年亦九成哀音已亡國廢沼尙畱名儀鳯終沈影鳴蛙秪沸聲淒涼不可問落日背蕪城

金陵賞心亭

千里秦淮在玉壺江山淸麗壯吳都昔人已化遼天鶴舊畵難尋臥雪圗冉冉流年去京國蕭蕭華髮老江湖蟬不會登臨意又噪西風入座隅

吳中曉寒曲

大澤穹天莽同色碧瓦閶門曉花白石巖左右斷行人洞庭一夜冰千尺曾持漢節單於壘北風如刀割人耳知憐凍足苦雙摧一生不向遐方履慿誰贈我紫衣裘中吳風土淸且柔令嚴气正天地肅長歌白薴臨寒流玉蘭酒熟金醅溢太白連云尙殊【闕】書半掩晝始開幾日紅梅斷消息

淸輝殿觀唐明皇山水石字歌

皇家四葉恢聖功天臨日燭淸華戎漢條靜治洽柔教老心稽古開神聰有唐英主稱好文仙毫灑落驅風雲壯哉山水有奇字煥乎八法存翠瑉自從棄置咸陽道蘚駮煙滋委宮艸天開神贊會休辰甄收再作皇居寶如何淪棄三百春迎逢睿鑑來紫宸奎鉤粲粲光華動羣玉森森气象新丹籞春妍瑞靄深文梁藻棟結芳林鴻翔鳯翥徑方丈杯流泉湧防親臨鯫臣榮幸從金輿鉤婉魂驚拭目初多慙攬筆非淸藻惟慶千齡際帝圗

無弦琴

寂寞之淳音其爲樂至深應嫌鼓腹者獨自撫弦琴

答永叔問

班班疎雨寒無定皎皎圎蟾望欲闌應在浮雲盡深處更慿絲竹一催防

紅梅

館娃宮裏舊精神粉瘦瓊寒露蕋新園吏無端偸折去鳯城從此有雙身

兩宋名賢小集卷五十七

欽定四庫全書

兩宋名賢小集卷五十八

宋陳

思編

元陳世隆補

安樂窩吟

邵雍字堯夫衛州人也刻厲爲學夜不枕席者數年有王豫者以師自居聞雍學易召而欲教之雍往見豫與語三日蹶然起拜雍嘗適吳楚過秦魯客梁晉而歸徙居扵洛士人道洛者必過其廬與人言必依扵孝悌忠信樂道人之善不及其惡故賢不肖無不親之其學自天地運化陰陽消長皆以數推之逆知其變世無能曉之者而雍內以自樂浩如也初舉遺逸試將作監主簿熈寧初以爲潁州團練推官與常秩同召而雍卒不起居洛三十年而卒年六十七贈著作郎諡曰康節有書十二卷曰皇極經世詩二十篇曰擊壤集子伯溫

皇極經世一元吟

天地如蓋軫覆載何髙極日月如磨蟻往來無休息上下之嵗年其數難窺測且以一元言其理尙可識一十有二萬九千餘六百中間三千年迄今之陳迹治亂與廢興著見扵方冊吾能一貫之皆如身所歷

和祖擇之

吾家職分是雲山不見雲山不解顏逰興亦難分日限夢魂都不到人間煙嵐欲極無涯樂軒冕何嘗有暫閒洛社交朋屢思約幾時曾得略衣攀

謝擇之惠詩

思深骨髓爲慈親義重丘山是故人歸過洛陽舊逰地白雲收得薜蘿身

觀物詩

地以靜而方天以動而圓旣正方圎體還明動靜權靜久必成潤動極遂成然潤則水體具然則火用全水體以器受火用以薪傳體在天地後用起天地先

睢陽五老圗

政事渾如春夢閒人情囂薄惡儒冠四朝遺烈承平日兩世觀風樹大桓經濟安民心不晦保全傳嗣骨無寒乾元恰似諸公意符節還同一揆防

復封詩

冬至子之半天心無攺移一陽方動處萬物未生時酒味方淡大音聲正希此言如不信更請問庖羲

天道吟

天道不難知人情未易窺𨿽聞言語處更防作爲時隠幾功夫大揮戈事業卑春秋懶乘興出用小車兒

莫春吟

林下居常睡起遲那堪車馬近來稀春深晝永簾垂地庭院無風花自飛

閒吟

忽忽閒拈筆時時樂性靈何嘗無對景未始便防情句會飄然得詩因偶爾成天機難狀處一防自分明

觀物

萬物備吾身身貧道未貧觀時見物理主敬得天眞心爽星辰夜情忻艸木春自憐斵防後能作太平人

仁術

在昔賢君子存心每欲仁求端徒有術及物豈無因惻隠來何自虛明覺處眞擴充徒此念福澤徧斯民入井倉皇際牽牛觳觫辰向來防楚越今日備吾身

聞善決江河

大舜深山日襟靈保太和一言分善利萬里決江河可欲非由外惟聰不在他勇如爭赴壑進豈待盈科學海功難並防川患亦多何人親祖述耳順肯同波

秋日

閒來無事不從容睡起東日已紅萬物靜觀皆自得四時佳興與人同道通天地有形外思入風雲變態中富貴不淫貧賤樂男兒到此是豪雄

龍門道中

物理人情自可明何嘗戚戚向平生捲舒在我有成算用捨隨時無定名滿目雲山俱是樂一毫榮辱不須驚侯門見說深如海三十年前掉臂行

史畵吟

史筆善記事畫筆善狀物狀物與記事二者各得一詩史善記意詩畫善狀情狀情與記意二者皆得精狀情不狀物記意不記事形容出造化想象成天地體用自此分鬼神無敢異詩者豈扵此史畫而已矣

詩畵吟

畵筆善狀物長扵運丹靑丹靑入巧思萬物無遁形詩筆善狀物長扵運丹誠丹誠入秀句萬物無遁情詩者人之志言者心之聲志因言以發聲因律而成多識扵鳥獸豈止毛與翎多識扵艸木豈止枝與莖不有風雅頌何由知功名不有賦比興何由知廢興觀朝廷盛事壯社稷威靈有湯武締構無幽厲攲傾知得之艱難肯失之驕矜去巨蠧姦邪進不世賢能摘陰陽粹美索天地精英借江山淸潤揭日月光榮收之爲民極著之爲國經播之於金石奏之於大廷感之以人心告之以神明人神之胥恱此所謂和羮旣有虞舜歌豈無陶賡旣有仲尼刪豈無季札聽必欲樂天下舎詩安足憑得吾之緒餘自可致升平

寄祖擇之

三十年交舊相逢各白頭海壖曽共飲洛社又同遊脫屣風波地開懷松桂秋兩眉從此後應不著閒愁

首尾吟三首

堯夫非是愛吟詩詩是堯夫可愛時寶鑑造形難隠髮鸞刀迎刃豈容絲風埃若不求侵路塵土何由上得衣欲論誠明是難事堯夫非是愛吟詩

堯夫非是愛吟詩詩是堯夫不彊時事到彊爲須涉迹人能知止是先防面前自有好田地天下豈無半路岐省力事多人不做堯夫非是愛吟詩

堯夫非是愛吟詩詩是堯夫喜老時明著衣冠爲士子髙談仁義是男兒敢扵世上明開眼肯向人間浪皺眉六十七年無事客堯夫非是愛吟詩

安樂窩中自貽

物如善得終爲美事到巧圗安有公不作風波扵世上自無冰炭到胸中災殃秋葉霜前墜富貴春花雨後紅造化分明人莫會枯榮消得防何功

月到梧桐上吟

月到梧桐上風來楊栁邊院深人復靜此景共誰言

淸夜吟

月到天心處風來水面時一般淸意味料得少人知

天津橋晚步

芝蓋久稀疎莫云空坱圠千年舊都城一片閒宮闕禁籞尙連延觚稜猶嵲橋勢橫雌霓隄形偃初月瀍澗崖已深漢唐時未歇危亭獨坐人浪把興亡閱

天春園

內鄕有園名天春春時桃李如彩雲邑民攜觴連帟幕或歌或舞同欣欣縣令春閒意自若直謂前世無古人牡丹百品紅與紫華而不實徒紛紜

兼隠亭

兼隠詫來書於時特起予民淳無訟聴縣僻類山居簿領杯盤外官聨談咲余不知當此際傍邑更誰如

伊川

向晚驅車出上陽初程便宿水雲鄕更聞數弄神仙曲始信壺中日月長

錦屏山

錦屏山映一川霞桃李爭妍二月花試向宜陽髙處望故宮翻作野人家

逰黃澗

堪嗟五霸爭周燼可咲三分拾漢余得似不才閒處坐平時雲水繞衣裾

疊石溪

縱轡來逰疊石溪斷崖還合與云齊飛泉亦有畱人意肯負他年到此棲

九龍泉

九潭冷浸崖根黒數峯髙入云衢碧逰人屏气不敢言長恐雷霆奮扵側水邊靜坐天將暮猶自盤桓未成去馬上回頭更一觀雲煙更隔無重數

晚步天津次日有詩

溪翁昨晚步天津搔首橋邊佇立頻洛水但聞催去棹西風惟解促行人山川慘淡籠寒雨樓觀參差鏁暮春此境更堪蕭爽防欲霜時候雁來賔

自題安樂窩

安樂窩中弄舊編舊編將絕又重聨燈前燭下三千日水畔花間二十年有主山河難占籍無爭風月任收權閒吟閒詠人休問此个功夫世不傳

洛下園池

洛下園池不閉門洞天休用別尋春縱逰只合輸閒客徧入何嘗問主人更小亭欄花正好盡荒臺榭景才眞虛名誤了無涯事未必虛名總到身

安樂窩中詩一編

安樂窩中詩一編自歌自詠自怡然陶鎔水石閒勛業銓擇風花靜事權意去乍乘千里馬興來初上九重天歡時更攺二三字醉後吟哦五七篇直恐心通云外月反疑身是洞中仙銀河洶湧翻晴浪玉樹嵖岈生紫煙萬物有情皆可狀百骸無病不能蠲命題偶被神相助得句偏爲人所傳肯讓貴家十部樂寜慚富室一囊錢若條此過知何限且喜臺官獨未言

福昌遇雨

云勢移峯緩泉聲度竹遲此時無限意惟有翠禽知

觀陳希夷先生眞及墨迹絕句三首

未見希夷眞未見希夷迹徒聞希夷名希夷心未識旣見希夷迹復見希夷眞始知今與古天下常有人希夷眞可觀希夷墨可傳希夷心一片不可得而言

黃河

誰言爲利多於害我爲長渾未始淸西至昆侖東到海其間多少不平聲

題範忠獻公眞吟

範邵居洛陽希夷居華山陳邵爲逸人忠獻爲顯官邵在範之後陳在範之前三人貌相類兩人名相連

和司馬溫公韻二絕

冠蓋紛華塞九衢聲名相軋在前呼獨君都不將爲事始信人間有丈夫

風背河聲近亦防斜陽淡泊隔云衣一雙白鷺在山外將下沙頭卻背飛

和溫公見候詩韻

君家梁上年時燕過社今年尙未回爲【闕】誤君凝望久萬花深處小車來

觀易

一物其來有一身一身還有一干坤能知萬物備於我肯把三才別立根天向一中分體用人於心上起經綸天人焉有兩般事道不虛行只在人

觀書

吁嗟四代帝王權盡入區區一舊編或讓或爭三萬里相因相革二千年唐虞事業誰能繼湯武功夫世莫傳時旣不同人又異仲尼惡能不潸然

觀詩

愛君難得似當時曲盡人情莫若詩無雅豈明王教化有風方識國興衰知音未莫吳公子潤色曾經魯仲尼三百五篇天下事後人誰敢更譏非

觀春秋

堂堂王室寄空名天下無時不戰爭滅國伐人惟恐後尋盟報役未曾寜晉齊命令炎如火文武鎡基冷似冰惟有感麟心一片萬年千載若丹靑

插花吟

頭上花枝照酒巵酒巵中有好花枝身輕兩世太平日眼見四朝全盛時況復筋骸粗康健那堪時節正芳菲酒涵花影紅光澑爭忍花前不醉歸

洛陽春【八首之一】

四方景好無如洛一嵗花奇莫若春景好花奇精妙處又能分付與閒人

冬至吟

何者謂之防天根理極防今年初盡處明日未來時此際易得意其間難下辭人能知此意何事不能知

閒吟

自古禦戎無上防惟慿仁義是中原王師問罪固能道天子防塵爭忍言二晉亂亡成茂艸三君屈辱落陳編公閭延廣何人也始信興邦亦一言

題淮陰廟十首

一身作亂宜從戮三族全夷似少恩漢道是時初雜霸蕭何王佐殆非尊

據立大功非不智復貪王爵似專愚造成四百年炎漢才得安寜反受誅

生身旣得逢眞主立事何須作假王誰謂禍胎從此始不宜回首怨髙皇

一時韓信爲良犬千古蕭何作霸臣彼此並干名教罪罪猶不逮謂斯人

韓信事劉元不叛蕭何惑主竟生疑當初若聴蒯通語髙祖功名未可知

𨿽則有才兼有智存亡進退處非眞五湖依舊煙波在範蠡無人繼後塵

若非韓信難除項不得蕭何莫制韓天下須知無一手苟非髙祖用蕭難

漢家基定議功勲異姓封王有五人不是淮陰最雄傑敢教根固又生秦

韓信恃功前慮寡漢王負徳尙權安幽囚必欲擒來斬固要加諸甚不難

若履暴榮須暴辱旣經多喜必多憂功成能讓封王印世世長爲列土侯

兩宋名賢小集卷五十八

欽定四庫全書

兩宋名賢小集卷五十九

宋陳

思編

元陳世隆補

梅諌議詩集

梅摰字公儀成都新繁人舉進士稍遷太常博士知蘇州二浙饑官貸種食已而督償之摰曰貸民所以爲惠也反撓民可乎奏請緩期輸之慶曆中爲禦史權知諫院元昊納款石元孫來歸議者欲援赦釋之摰不可曰元孫不能死行陣今不誅何以厲將臣哉李用和除宣徽南院使不數日又除同平章事摰言國初杜審瓊國舅也官止大將軍李繼隆功臣也晚年方得使相陛下豈可以名器而私外戚哉又言張堯佐緣宮掖以進恐上累聖徳仁宗曰梅摰言事殊有體爲三司戶部副使以事出知海州徙蘇州入爲三司度支副使拜天章閣待制陜西都轉運使遷龍圗閣直學士知滑州州嵗調民以備河民甚困摰以兵代之而民獲休息入知三班院出知杭州仁宗賜詩以寵其行徙江寜府拜右諫議大夫移知河中府卒年六十五摯資性純厚不爲矯厲之行平居未嘗問家業云

昭潭十愛

我愛昭州水湘漓共一源本無泥滓污去有棹歌喧沃野藤溪道浮琛玉海門有時新雨漲多半是君恩我愛昭州士平居富塾庠興賢尊漢詔論秀美周鄕藝苑蒲開堞書堂縹結囊蟾宮前後進一一手間香我愛昭州觀裁基壓大溪一樓云駐隠雙表鶴歸迷金剜先朝語鸞驚舊使題皇恩新雨露祈福爲蒸黎我愛昭州寺東西占景開門臨九峯列僧自五天來講次花飄席齋余鳥下臺萬民共行樂終宴首慵回我愛昭州路優遊不險﨑九疑通舜野八桂繞秦祠亭堠相望處漁樵有讓時政無牙虎鬭莫信義山詩我愛昭州角嗚呼右郡衙萬愁縈桂水一曲阻梅花調古湘云葉聲幹嶺月斜今愁並古恨吹起落誰家我愛昭州月閒宵入綺樓涼生荔浦樹冷熨桂江秋朱戶千家啟浮雲萬里收誰誇魏公子飛上鄴門逰我愛昭州樂供官不在多薰風齊樂聖淑气且宣和謁廟知神格鋪筵喜客過聲邊無一事對酒漫髙歌我愛昭州酒千家不禁燒縹醪一爵舉瘴霧四時消紅葉和云踏靑簾傍水招化濃民自醉鼓腹日歌堯我愛昭州果西東此擅珍荔枝登宴美桂子薦盤新映樹珠含影承牙玉澑津二行逰宦樂滿腹嶺南春

兩宋名賢小集卷五十九

欽定四庫全書

兩宋名賢小集卷六十

宋陳

思編

元陳世隆補

杏花村集

唐詢字彥猷錢唐人天聖中賜進士及第除工部員外郎擢起居注知制誥出知杭蘇靑三州拜翰林學士卒贈禮部侍郎有集

昆山

昔有人如此玆山得美名巖扃鎖積翠谷水斷餘聲喬木今無在髙臺久已傾如何崧嶽什獨詠甫侯生

華亭谷

深谷彌千里松陵比合流岸平迷晝野人至競方舟日照方諸泣風迎弱荇浮平波無限逺極目漲淸秋

附梅堯臣和

斷岸三百里瀠帯松江流深非桃花源自有漁者舟閒意見飛鳥日共泛觥籌何當驂鯨去一去幾千秋

柘湖

世歷秦亡逺湖連大海濵柘山標觀望玉女見威神渺渺旁無地滔滔孰問津何年化魚鱉髣髴歷陽人

山堂偶書

在處煙雲早晚生自疑呼吸气皆靈十年夢寐江山裏今見江山入戶庭

養魚池

異代人亡久滮池卽舊居未移當日地無復故時魚蒲藻依稀在風波浩蕩餘水濵如可問一爲訪庭除

附梅堯臣和

來觀瑁湖水乃是陸生居春塘艸幾變誰膾此中魚莫容科斗應亦有魯工餘不隨蛟龍飛神鱉未可除

三女岡

淑女云亡久哀丘尙著名九原誰可作千載或如生靑骨何時化荒榛此地平空餘圖牒在不復啟佳城

顧亭林

平林標大道曾是野王居舊裏風煙變荒原艸樹疎湖波空上下裏閈己丘墟往事將誰語淒涼六代余

陸機宅故址

舊堞傳遺址悠然歷祀深人無令威至門異下邽箴谷水當年澑昆山昔日陰魯堂那復見絲竹若爲尋

秦皇馳道

秦徳衰千祀江濵道不修相傳大隄在曾是翠華逰玉趾如將見金椎豈復畱悵然尋舊迹蔓艸蔽郊丘

爲杭州送客舟中

山雨霏防不滿空畵船來往疾輕鴻誰知獨臥珠簾裏一榻無塵四面風

寒穴泉

絕頂干云峻寒泉與穴平還同帝臺味不學隴頭聲夜雨遙源漲秋風顥气淸誰云蔗漿美絕可析朝酲

附梅堯臣和

山頭寒穴泉淨若鏡面平熨齒敲冰冷貯瓶防玉聲傍有野鹿迹上啼林鳥淸何由一往挹況復病方酲

兩宋名賢小集卷六十

欽定四庫全書

兩宋名賢小集卷六十一

宋陳

思編

元陳世隆補

王校理集

王安國字平甫安禮弟神宗召試賜第爲祕閣校理呂惠卿連鄭俠獄奪官卒有集

夏日獨居

竹苗敷夏陰蘿蔓蔽朝亮感此節物佳百骸適無恙委蛇投廣廈蕭瑟絕遺響稍酬【一作讐】簡編余俄得冠裾放身𨿽勢利中心隨弦歌尙黙然想聖賢遊世無得喪抱闗秉翟間未分棄冗長人生適意難聊各安所鄕

平居

絺綌散薫風平居觸事慵古今饒得失義命孰違從水鳥迎秋舫山花映夕舂故鄕圖畫見生死【生死一作垂老】愧塵容

池上春日

一池春水緑於苔水上花枝間竹開芳艸有時依舊長文禽無事等閒來年顏近老空多感風雅含情愧不才獨有前人修禊在荒亭終日此徘徊【一作獨有浴沂遺想在使人終日此徘徊】

春陰

似雨非晴意思深宿酲牽率臥春陰若憐燕子寒相並生怕梨花晚不禁薄薄簾帷欺欲透遙遙歌管壓來沈北園南陌狂無數祗有芳菲防此心

假寐

計較平生分閉闗偶然容得近人寰春風池沼魚兒戱暮雨樓臺燕子閒假寐塵侵黃卷上行吟花墜緑苔間了無一事撩方寸自是頹齡令鬢斑

苦熱

出門無路避飛沙長夏那堪暑气加永晝火雲空爍石華堂冰水未沈瓜月明蔥嶺千秋雪風靜天河八月槎終借羽翰乘興往煩冤誰此戀生涯

繚垣

繚垣烏鵲近人飛簾外曈曈日上遲檜作寒聲風過夜梅含春意雪殘時古今無物爲眞樂出處何心更詭隨寄語年華聊一笑未應長負醉鄕期

遊廬山宿棲賢寺

古屋蕭蕭臥不周披裘起坐興綢繆千山月午乾坤晝一壑泉鳴風雨秋迹入塵中慚有累心期物外欲何求明朝松路須惆悵忍更無詩向此遊

杭州呈勝之

遊觀須知此地佳紛紛人物敵京華林巒臘雪千巖水城郭春風二月花彩舫笙歌吹落日畫樓燈燭映殘霞如君援筆宜摹寫付與塵埃北客誇

金明池

霓旌逺逺拂樓船滿地春風錦繡筵三島路深遊閬苑九霞觴滿奏鈞天仗歸金闕浮雲外人望池臺落日邊最引平生江海趣波瀾一段艸如煙

贈三靈程道人

三靈山下新安水瀟灑人間畫不如收得市朝忙日月歸來田裏老樵漁君能知命忘機久我愧於時觸事疎從此卜鄰同笑傲何須彊著解嘲書

和魏道輔雨中見示

移病憛憛久雨中鳴騶時聽六街東【一作龍】忽吟佳客詩消暑逺勝前人檄愈風海運我殊慚斥鷃陸沈君合伴翔鴻更酬珠玉思談笑裹飯何須厭屢空

雨意

柱礎霑濡雨意成翩翩鳥雀隔簾鳴侵尋爽气來欹枕想象滄波去濯纓己識古今無得防秪須彼我不相迎囅然一笑呼歸騎聊更飛毫戲友生

黃梅花

熈寜五年壬子館中作是時但題曰黃梅花未有蠟梅之號至元祐蘇黃在朝始定名曰蠟梅蓋王才元園中花也

庾嶺開時媚雪霜梁園春色占中央未容鶯過毛先類己覺蜂歸蠟有香弄月似浮金屑水飄風如舞麯塵場何人剰著栽培力太液池邊想菊裳

送李子儀知明州

兒童劇戲甬東天小別侵尋二十年海岸樓臺靑嶂外人家簫鼔白鷗邊哀容愁問州民事勝防欣逢太守賢爲我剰題瀟灑句遙聞鳯詔待詩仙

送烏子山給事赴揚州

都人供帳國門東淮海兵符節制中靑論思虛夜月朱幡遊衍值秋風侯嗟誰在思張仲民喜重臨得次公內外忘懷能自適何時談笑一樽同

送徳之提刑郎中赴廣西

天扶開寶至熈寜和气薰蒸瘴癘停五管閭閻如按堵六朝仁聖喜祥刑欲推恩澤求膚使果見謀猷簡大庭嗟我白頭甘抱槧看君歸日上靑防

送文淵使君郎中赴當塗

看花金穀屢銜杯先後歸時出處乖朝日衣冠辭魏闕春風旗鼔過秦淮談間咸慶連云屋事外歡娛付水齋回首未成東下計可無書札冩離懷

金山同正之吉甫防宿作寄城中二三子

寺壓蒼厓勢欲傾歡然西度爲誰興雲隨艸樹縈層岫江浸樓臺防萬燈坐久不知身寂寞夢回猶覺气軒騰思君城郭塵埃滿相逐尋閒亦未能

此詩第四句佳然終被乃兄壓倒平甫自和有云檻外風吹前渡語江邊影落萬山燈半空月上方淸徹萬里潮來自沸騰又較親切

西湖春日

爭得才如杜牧之試來湖上輙題詩春煙寺院敲茶鼔夕照樓臺卓酒旗濃吐雜芳薫巘崿濕飛雙翠破漣漪人間幸有蓑兼笠且上漁舟作釣師

中夏

朝晡廣廈坐欹斜稍覺炎天气象加紫玉簫攢湘竹筍赤霜袍爛海【一作石】橊花悠悠物外身無事擾擾人閒智有涯五鼎一瓢何必問且慿詩句度年華

雨餘

雨餘宮闕映秋旻漠漠槐花水上新夜有蝭蟧催節物【蝭蟧蟬也咅提勞】朝無沆瀣助精神形如槁木聊依世名若浮煙底徇人莫笑長吟銷短景故園回首隔參辰

得雨

靑天赤日水如湯車馬飛塵百尺長望嵗人人憂旱魃舞雩旦旦待商羊淸衷淩物回天鑑膏澤乘時助嵗穰自有股肱歌盛徳芻蕘誰敢僭揄揚

次韻景文雪中見寄

未能談笑破愁城猶幸都無俗事攖載酒何人過揚子評詩今日得鐘嶸杜門落漠塵埃隔掃逕侵尋霰雪生誰向梁園能授簡看君文格出天成

雪意

雪意悠悠底未成年華促促尙誰驚浮雲稍助春來暗薄日遲回午後明靜見遊塵侵蘚迹忽聞落葉掃堦聲此時俯僂無酬酢世諦吾心棄不爭

憶梅花

禁街人語絕諠嘩庭下防吟斗柄斜萬里云容今霰雪一陽泉脈動萌芽頓忘人世蓬心累巳任天年葆鬢加早晚翩然靑雀舫滿江春色看梅花

梅花

醉筆題詩紫界墻梅花零落撲衣裳天香又雜杯中淥春色還驚鬢上蒼渉世何妨爲白璧流年未必抵黃粱一吟起我平生志今古冥冥出處忘

郊外

野曠天寒气象嘉浮雲濃淡日初斜澤中雨漲無鳴鶻荷下波翻有怒蛙簫鼔殘聲來帝闕漁樵歸徑見人家塵簪羞把黃花插不耐飛蓬鬭鬢華

宋匪躬太祝先輩示及劉貢父伯仲三人同年登第之詩因奉一篇

六朝文物事當奇閥閱如今舉世推射策人爭看三虎薦書吾早識孤羆集英曉日臚傳後瓊苑春風宴喜時共羨絲綸歸世掌還看驂隔鳯凰池

同器之過金山奉寄兼呈潛道

憶同支遁宿崟不負平生壯觀心北固山隨三楚盡中泠水入九江深紛紛落月揺牕影杳杳歸舟送梵音東去何時來蠟屐天邊爽气夢相尋

紀夢

按詩話平甫熈寜癸丑嵗宿崇文院夢人邀至海上見宮殿甚盛其中作樂簫鼔之伎甚眾其宮曰靈芝邀平甫俱往有人在側呼曰時未至且令去他時迎之恍然而覺時禁中己鳴鐘平甫頗自負作詩紀之後四年卒

萬頃波濤木葉飛笙簫【一作嵯峨】宮殿號靈芝揮毫不似人間世長樂鐘聲夢覺時

滕王閣感懷

滕王平昔好追遊髙閣依然枕碧流勝地幾經興廢事夕陽偏照古今愁城中樹碧千家市天際人歸一葉舟極目煙波吟不盡西山重疊亂雲浮

讀魏世家

亹亹談先王古今誰有得施爲𨿽緒餘要在情不匿嗟彼三代後淪胥入戰國翟璜聞一言僶俛慙李克論材稱權衡輕重無物惑吾心能如此乃可任人責

夏日獨居

晳晳池沼鯈緑萍隨下上黳黳堂廡燕白晝容俛仰顧我亦晏如環廬花藥長無材助太平得地幸閒曠稍渉千古書日覺神明王乘閒盼物情自適忘外奬涵濡覆載仁誰廢魚麗唱黃塵洮隴戍黑霧荊衡饟奔波喝道邊畢命營邊障吾此獨何爲飛潛樂能饗何時聞解嚴慰彼西南望當使少陵翁得見廉頗將

堂上有遺羶

堂上有遺羶堂下無聚蟻但知嗜欲求不必風雨至客方笑營營貪得故無幾安知萬類中趨捨忘彼己天乎顧人寰等是一時戲受形巨細分阽危後先爾浸淫蚍蜉生穴柱從此始莊生亦知言信矣當棄智

兩宋名賢小集卷六十一

欽定四庫全書

兩宋名賢小集卷六十二

宋陳

思編

元陳世隆補

樂圃余稿【一】

朱長文字伯原其先越州剡人家吳郡嘉祐四年進士授祕書省校書郎攺許州司戶防軍充蘇州教授築室郡西表曰樂圃鄕人稱爲樂圃先生紹聖間除祕書省正字兼樞宻院編修卒有樂圃文集

公堂置酒羣彥咸集作詩呈學中諸先輩且用敍別

漢有郡文學儒宮所宗師稚圭𨿽欲滯鄧禹猶願爲聖朝興庠序內外振新規嗟余介且拙性與丘壑宜靑衫起泮水六月開辛夷經術聊辧惑文章非振奇羣英何濟濟屈就董生帷講習良可樂效學友相資但觀芹藻長不防顏鬢哀忽傳太學命飛詔下天涯自省艸茅賤豈稱廊廟知親友頗惇迫黽勉趨官期生平好古心或冀伸此時偶玆春奠畢將與諸生辭濁酒多如澠頒貺自守麾鄕飲久不講禮意猶可追髙閣矗丹檻公堂煥云楣裒衣二百眾齒髮敍尊卑籩豆儼在列鵷鴻來有儀珍饔薦瑤觴𨿽醉尙肅祗式燕固云善有行尢愴離勉旃重勉旃修業戒荒嬉黼繡在徳義金玉惟書詩豫章生拱把羣木共威防養之得其性自有淩雲枝又如甽澮流不息趨天池居鄕爲閔參得志慕臯防當令竹帛間炳炳令名垂

防使君召預池光之防

韋公池閣尙依然賔主於今不乏賢郡內欣逢兩耆舊尊前喜防四同年淸談自可成珠玉眞賞何須聽管燕罷旌旗揺暮靄蔡經寂寞別羣仙

遊虎丘借前韻

一丘𨿽小勢巉然自古登臨歷幾賢門惹白雲常盡日地藏靈劍不知年淸歡相與隨雙斾幽趣誰能解七每月來遊存故事郡中依舊有詩仙

次韻蒲左丞宗孟遊虎丘二首

命相將來傅說舟愛山尋徧樂天遊先聲汶北安千里選勝吳西賁一丘靜見隴云生峭壁寒知海气入危樓鏘金佳句畱蕭寺剡紙朝來貴此州

蓬島奇峯水四環何年湧出向人間淸池不測通滄海寶玉常存潤碧山曾致神仙畱嘆詠可令軒冕樂蕭閒謝公方爲蒼生起戀戀煙蘿日暮還

次韻蒲左丞遊虎丘十首

玉堂紫閣冠英流身作三公未白頭須向鳯凰池上浴豈容蕭散詠林丘

掃石捫蘿向上行門前坐見白雲生應思夢得多佳趣獨宿樓中待月明

地近峯低俗慣遊不知絕頂冠吳州從今合與名山等左轄題詩翠嶺頭

羣山處處盡淩空未若奇峯隱寺中一見便知名不棄爲傳佳句滿江東

萬丈潭澄挾兩崕削成奇壁自天開龍泉一淬名應得不待秦皇發冡來

層巒稍稍暮雲歸喬木森森眾鳥依再踏石花尋去路畫船十隻帶斜暉

丘如蹲虎占吳西應得佳名故國時未必金精能變化空傳怪說使人疑

海湧當年有舊山吳王侈葬倚層巒誰知國破丘陵在兄弟幽居屬二難【乃王珣王瑉舊宅】

西溪風月宜眞賞東嶺煙霞稱苦吟他日黃扉勤論道秋風一夢到山林

雲霞咫尺壓吳郊乘興斯須棹小舠欲往結廬嗟未得羨他何氏有三髙

喜雪上太守

築壇精禱意通神零雨先期澤此民驟作六花猶及臘更遲一日卽回春飄然燕寢初驚密平疊髙樓漸喜勻千里山河忘險穢十門坊市絕埃塵謝庭賀宴淩晨集郢曲歌聲遇景新細入吟窻粘凍筆輕隨舞袖落華茵膠舟漸進危檣逺汲井彌甘短綆伸徧壅枮根蘇杞柳巧裝寒葉活松筠終朝訟息延嘉客幾度年丰逹紫宸力可回天消旱暵爲霖豈獨傅巖人

次韻朱牧樂圃宴有感

竊祿都無簿領迷得錢邀客手頻擕春來佳景廻三徑雪後晴波滿一溪嵗月易凋靑鬢色塵埃難上白雲梯煩君枉駕慙荒索空種梧桐待鳯棲

次韻彥書席上有作

蒼煙寒水滿方塘挿架排籖典籍塲喜對七賢閒把手希逢四皓醉飛觴林深迥出千齡幹【圃中有千齡檜】詩就俄成萬丈光逸興欲尋丁氏宅雲間老鶴共昻昻

雪夕林亭小酌因成拙詩四十韻以貽坐客昔歐陽公與人詠雪先戒勿用棃梅練絮白舞鵞鶴等字今篇中輙守此戒但愧不工伏惟采覧

極望鋪千頃平觀徹九霄縱橫隨物象合散委天飇灑竹聲防動妝松勢不揺庭空飛鳥影窻失逺山椒釣罷盈孤嶼行稀覆小橋爭光籠碧瓦騁巧綴柔條片片誰裁制團團似琢雕丘陵平坎險艸木起枮焦皎潔那容染輕淸祗自飄掬來便幼穉披去羨漁樵篷冷孤舟泊蹄輕逸驥驕危樓明皓皓虛室靜蕭蕭余霰飛殘夜層冰結霽朝界疑華藏見境入洞天遙向晦終難掩居髙卻晚銷潤滋甘井脈寒減暮江潮思婦啼紅袖徵夫擁皂貂履穿愁踐足心悟任齊腰就映猶開卷頻烹愈病痟袁公當獨臥謝女尙能謠旋取茶鐺泛多收藥匕調任令埋蠟屐直欲鼔蘭橈掃處迷三徑吟余凍一瓢因思良友至急命牧童邀池館增瀟灑杯盤柰寂寥壺中聞笑語物外覩風標眞樂非管奇辭脫篆雕紅塵蕩滌盡宿酒等閒消燭映凝膏淺香淸切柏燒談圍終易解詩將可稱驍聞道羣賢集方從五馬招黃堂催盛燕緹幕防英僚海气連平埜巖光滿麗譙繽紛霑壽斚炫熀照華標劉白才名重枚鄒筆力超袴襦歌美政牟麥慶新苗畎畆深盈尺風雲防再宵賀聲周四境瑞奏逹中朝郡國仁風逺乾坤協气饒年年書大有擊壤望唐堯

奉謝司封使君晏公臨顧園居三首

閒臥林泉與世疎使君三度枉旌旟未陪徐穉升賔榻敢屈文侯軾敝廬暫擲魚竿絲半捲旋開新徑艸全鋤悔無美酒拈巾漉難得金波欵緒餘

未入柴扉卽下車茅齋揮麈緩論書不知銅虎威權重豈責荷衣禮貌疎此日狂歌希魯望昔年能賦擬相如篋中殘稿如傳後𨿽枉朱幡亦不虛

甘盤徳業滿天區博學承家行有餘鳯翥頻觀先帝詔牙籖新補相君書晨羊不飲康衢靜夜犬無聲獄犴虛風績巳應推第一鼇峯深處列仙居

次韻虎丘祖印大師秋日寄懷

不愛紛華愛寂寥松風竹月共蕭蕭因隨野鶴過三徑每對江鷗洗一瓢無復塵埃沾短褐尙思煙水泛歸橈道人肯與羲之友飛錫重來莫待招

重九與子通遊虎丘謁祖印大師三首

絕境良辰少兩全搘笻莫倦到山巓淸談己可忘樽俎眞樂何勞聴管弦才子就題黃絹語髙僧多諷碧雲篇孤舟欲去更回首天半樓臺生晚煙

秋山寥曠景無涯執手憑欄到日斜地竦一丘容澗石天低四面納雲霞淩風劇飲從吹防多病忘情懶揷花深羨二難兄弟好共將巖壑占爲家

浮世誰知金石堅吟須俄頃見皤然登山未免懷千古泛菊相期保百年方外逸民猶有傳人間髙爵豈如仙良辰盛燕多遺迹何似江南五柳賢

彥和善談性理子文繼成偈句見要屬和謹次韻

萬法都明一瞬中可憐情膜久相防浮雲映月元非暗病眼生花本是空斷想求眞猶未悟將心覓佛轉相攻誰能吸盡曹溪水莫負當年祖道東

彥和與子文相期卜鄰子文作詩以遺謹次韻

仙才宜在道家山卻學幽人欲閉闗淸燕曽陪明主問羣言巳助相君刪談圍莫敵書盈腹詩社相過酒滿顏聞道卜鄰同喜慰亦開荒徑待餘閒

次韻子文抱病幽居之作

幾年防筆擅詞塲鬢髮相饒色更蒼千里舊聞稱驥騄九霄安得接鸞凰醉憑淨幾拋烏帽閒捲新詩置錦囊治世莫將公幹比松陵風物勝淸漳

好閒不復愛輕肥病起神淸與道宜藥竈夜寒新焰歇書窻晝寂竹陰移坦懷莫學窮途哭行己應無屋漏欺里巷遊從須勉彊相逢猶記是童兒

佳雨應祈因思昔年諸友作詩今再敍舊

晏侯昔爲州嵗旱慶霖雨夫君與方子吟思共淸苦不才輙繼聲玉石愧同處賡酬自邦君歌詠徧幕府開編讀英辭風義恨修阻歷年屈指八閱守今巳五【自晏易五守】溫溫劉蘇州【謂夢得】揚仁美風土篇章極淸新操行到淳古去年掌膠庠幸此廕徳宇遇君來自西暫作臯橋旅【謂公權】並遊盍簪裾良宴陪樽俎辱顧眼俱靑言詩多見與近當庚伏間不雨病禾黍田幹如龜裂蘊漑勞逺取如惔沴气生望嵗羣心沮園居𨿽閒曠何處逃蘊暑使君憂憫深雩祀以時舉精誠禱祠下若與神告語隨車油雲飛闔境膏澤溥稿苗興膴原涸轍通別浦萬輪水可汲千笠艸務去秈禾與防稻指期入我庾淸暉登谿山餘潤滿林圃中吳垂白叟買酒相忭舞掃石邀良朋淸風快談麈此時無一詩歡意何以敍朝家日隆平二聖保基緒施仁塞天淵敷政皆堯禹舊臣畱旦奭新相拜房杜風和調舜琴俗厚空周圄銷變召太和協气應律呂吾儕夙承學嘉慶幸親覩相期美康平復見頌多稌

蘇學十題【並序】

蘇學昔有十題曰泮池玲瓏石百漧黃楊公堂槐辛夷石楠龍頭檜蘸水檜鼎足松雙桐是也或云蘇子美命名然篇詠莫傳殆有其名而無其辭也予頃至學中訪所謂十題者其存有六而龍頭檜蘸水檜鼎足松雙桐者亡矣蘇學故南園之地南園者錢元璙之所作也錢侯好治園林築山浚池植異木充其中未久歸於國朝百年承平之間萬物暢茂遂得其生厥後割南園之巽隅以爲學捨遺墟餘木迄今猶有存者而建學之後繼有培植然間有爲風霆之所偃防卒之所摧毀甚可太息夫無則巳矣其存者當爲之珍惜因取六物又益之以多幹柏並秀檜新杉泮山復爲十題題各有詩以傳來者庻幾觀是詩而愛其物則勿翦勿伐騶虞之仁行葦之厚見於學校之間矣豈如孔明廟柏攄少陵之幽憤太淸仙檜發曼卿之奇藻好事博雅爲之嗣音元祐壬申正月十有四日

泮池

怪石鋪幽麓芳塘倚茂林冷光開玉鏡淸影滌人心芹藻無傷性龜魚各就深泉源應不涸何必傅巖霖

玲瓏石

巨浪洗蒼玉一峯飛我前鑿開混沌竅窺見滄浪天洞敞延華月巖虛生翠煙幽軒相對久古意日翛然

百漧黃楊

寶幹多林美孤根一气同春餘花淡薄雪裏葉靑蔥蕃衍非人力堅剛稟化工寸枝裁玉軫可助舜南風

公堂槐

五紀栽培後三春長育中靈根盤故國密葉防儒宮患與般斤逺謌宜魯藻同先儒垂意逺期此出三公

辛夷

楚客曽畱詠吳都獨擅奇風霆存老漧桃李避芳時名入文房夢功資妙手醫紫防顏色好光占鳯凰池

石楠

昔年曽玩賞移自碧山遙古幹磨文石寒枝熨翠綃𨿽殊楩梓用終免雪霜凋來者宜珍護毋令困采樵

多幹柏

古柏列重門連枝若弟昆參天分直幹得地共靈根月照龍蛇影風吹鐵石痕鸞凰期可宿香葉向春繁

並秀檜

盤根幾百齡合干倚防防偃蹇雙虯聳聨翩兩蓋靑紫鱗霜外躍紺葉雨餘馨左紐憑仙宇何如拱泮亭

新杉

弱植還生意淩冬見後凋尙低霑雨露更長拂雲霄庭月揺疏影檐風舞細條他年逢匠石寶棟壯天朝

泮山

山形拱泮宮林壑意無窮自得千巖秀無虧九仞功光延東嶺月淸轉碧潭風官冷眞相稱婆娑一釣翁

佳雪應時呈司封使君三首

蘇臺風雨久如期太守精誠不待祈萬廩更爲來嵗計六花故就臘辰飛靜裝松桂仙枝老深壅芝蘭土脈肥衡泌棲遲墻仞逺爲公何日賦緇衣

炫晃天花著物新壺中萬景淨無塵光輝只欲饒寒士淸潔尢宜比古人韋白吟時飄入硯鄒枚宴處舞廻茵明年霄漢橫飛去應踏繁霙拜玉宸

千里江山入郡樓憑欄乍喜宻云浮冷光交映天峯色餘潤遙隨笠澤流民疊袴襦看不厭客叢簪履賞應畱野人乘興狂吟外引鶴披蓑上釣舟

次韻司封使君新嵗喜雪

玉燭均調應攺元賢侯喜雪望堯天【太守詩云王正首此書佳瑞三見元丰大有年】暗聲撒竹南齋夜瑞彩連云畫防前千里湖山成洞府萬家觴詠展賔筵應憐陋巷袁安臥擁褐孤吟又過年

次韻司封使君立春紀事

碧瓦猶藏臘雪寒東杓初向斗旁觀雪垂華旦天京逺雉舞條風野老歡官栁嫰黃迎皂蓋園蔬新緑委金盤詩才例作姑蘇守一曲陽春喜嵗端

次梅評事韻

滿目紅塵淚眼深誰能世事總無心買松野老栽成徑覓竹山僧種滿林薄酒時斟資道气好詩頻諷滌煩襟鳯雛光顧門庭喜應笑陶潛責子吟

梅公書齋掛蓑笠釣輪船楫四物形於詩句予爲和之

快楫輕輪笠與衣閒將四物掛柴扉江頭夜雪好披去湖上春光宜棹歸靜處無憂嫌印綬貧中有味勝輕肥興來願借君無卻渺渺煙波一葉飛

英宗皇帝挽詞五首

仁廟規模逺慈闈教愛隆承平萬世策臨禦五年功玉鏁開天上金縢納匱中乘雲那復見陵柏起悲風英防能承祖慈襟善繼仁詩書教宗室禮貌待元臣損己遲徽冊欽天撤步茵昔年平水患盡力在斯民代邸推賢久甘盤授學精持盈周鼎重立長禹謨明仙館靈芝秀嚴祠宿潦平歷觀唐漢盛未若廟稱英鳯翣行將逺龍髯防莫尋白雲畱穆禦黃屋豈堯心𨿽享天齡淺終成睿算深垂鴻須萬祀累葉奉姜任有徳三宗後無憂累聖間鳯當金粟翥龍隔鼎湖攀玉几言猶在霓旌去不還園陵饒瑞气東接永昭山

次韻送毛正仲太傅赴召

馬周起布衣一日見紫宸獻言中機防數嵗持衡鈞嘆息慕前哲誰能繼淸塵毛公東南美迥掩竹箭珍髙才與精識卓爾出天眞論政明得失談兵到幾神天戈討梅山婉畫昔己伸一官遇賢守相與康吳民孰云芙蓉幕久臥五色麟聖君馭羣材功業圖日新旌麾牧頗用帷幄良平臻奇士求卽至當世有偉人君今赴明詔亨防在此辰夕發碧江外秋過淸淮津彤庭敞神麗文陛髙嶙峋良籌上意合深防廟謨親功名立少壯富貴逼此身我亦有志者臥疾松陵濵耰鋤代長鉞韋帶比華紳髙懷未遐棄荒徑枉朱輪纚纚聽君語懦夫气益振病驑觀逸驥舉首嘶鳴頻尙期居要路廻光及幽淪

次韻公權子通唱酧詩四首

春晚遣興

春華急似曉天星誰得年年鬢髮靑露濯淺深枝上錦風吹離合水中萍吟餘金穀香隨步書罷蘭亭酒欲醒擬把冽泉同一酌爲君林下洗寒瓶

閶門懷古

九曲堙淪茂苑荒吳人誰復怨吳王莫言故國千秋逺知是仙家幾日長湖上只誇浮海相裏中休笑效顰娘舊時芳徑今猶在但屬漁樵自采香

春日旅懷

身在塵勞未免憂傷春佇立碧江頭回腸只殢千鐘飲方寸那容萬斛愁懶看錦袍淩巨浪好乘黃犢傍髙丘池塘得句頻相示直把珠璣爲暗投

牡丹

奇姿須賴接花工未必妖華恨洛中應是春皇偏與色卻教仙女愧春風朱欄共約他年賞翠幄休嗟數日空誰就東吳爲品第淸晨仔細閱芳叢

秋月乘興遊松江至垂虹亭登長橋夜泊南岸旦遊寜境院因成十絕呈君勉且寄子通

防衣幾度醉江濵今日重來淚滿巾惟有舊詩存屋壁豈知投老負垂綸

前哲臨流猛拂衣身違憂患是先幾非才自合居閒曠不泛五湖何處歸

云動檻中雙槳飛天圍林外月帆歸欄桿倚徧日雲暮坐看丹霞生翠防

人爭軒冕安在哉我愛煙霞歸去來魯望有靈還見笑更回城郭戀塵埃

兩山映日磨蒼玉萬頃涵虛皺碧羅不防樂天猶近俗漫將弦管雜煙波

長虹穏臥碧江心夢寐頻遊覺莫尋歡友相逢淸絕處酣歌一夕抵千金

漠漠秋煙羃故園沈沈暮色暝漁船月華未出詩翁逺樂事人間少十全

銀潢倒防入滄溟身近魚龍夜不驚鳴艪空飛孤鴈過漁燈照浦一星明

僧捨蕭疎竹葦間開軒處處面雲山詩家不及禪家樂坐臥湖光百慮閒

江裏鱸肥味不羶江頭酒美滑如泉長橋爲席云爲幕抵欠洪崖笑拍肩

轉運少卿生日

昔在章帝朝先君爲名臣入陪儒林署出擁使者輪忠謨與休烈萬世永不冺惜哉未大任天意昌後人公生韞俊徳磊落功絕倫深林有條梅不采自可珍外隅正以方中府粹且仁沛然施之事迅若般之斤自聨金閨彥頡頏三十春牙籌析經費龍節綏逺民朅來天之東威譽薄海垠羣情無遁照眾理日益勤吏徑皆敞辟根悉鋤耘惸惸舊鰥寡今也皆不貧闔部數百城膏澤一以均正月方再浹是日爲生申東人競祝公百福叢於身同宗復荷徳善禱久所陳況公方耆艾百行享明神俾公永且康筆端扶化鈞俾公熾而大膝下森華紳近得舉芳躅【荊南侍郎】前望伯虎塵【朱虎】先閥期益顯蹇品庶可親

上運使陳兵部

屈指西州當世英我公傑出久知名自從揚馬奇才後又得岷峨靈气淸剛者近仁今始見惠而知政古難並胸羅萬象縱橫有目悅羣情黒白明己借牙籌安右輔尙畱金節壓東瀛片章持上雲霄動一檄飛前艸木驚防割劇繁如簡易碱砭瘦瘠使丰盈此時阜俗資良策匪夕疇庸在老成竊愧衰姿毗太府幸逢雅量庇寒生欲祈陰施增仙算幾見蟠桃結子榮

奉和司封使君春日回文之作

佳景更同民共樂俊髦皆集盛飛觴花隨客醉還成句栁贈人行欲防腸斜月上時霞散綺暖風來處寢凝香華年惜過須心惜富貴叢身逼鬢霜

次韻司封使君和程給事

通波隄上幾秋千花接遙山栁接天故里松楸霑雨露神都池苑隔雲煙耕桑交勸紅塵外羅綺分遊畫舫邊暫歇甘棠隨眾望不禁野岸更聞鵑

次韻司封使君和陳給事寒食城外感事

花如步障艸如茵萬景繁華在此句金印誰來誇故里宻章燔了賁慈親莫看白髮興千感好共朱轓醉一春俱是詩人兼富貴只疑元白是前身

次韻司封使君和程給事

勝地寛閒舊卜鄰耆年得意辟髙門中吳晝錦如公少好作坊名賁故園【程公次其地古雨亭在南園置爲宅基久矣近嵗始成而未聞有坊名】次韻司封使君和程給事越來溪三章

溪色如藍照舳艫越王金璧獻姑蘇館娃宮里長髙枕不覺行師到國都

萬騎連雲照水犀旌旗倒影蔽長堤誰知數嵗干戈後不是吳溪是越溪

忠魂自逐滄波去往恨空隨茂苑春若使吳王思後患屬鏤只合賜防人

送魏君致逺之吳興兼寄祝修中

庠中今多才燦若荊岫玉琢磨觀粹美尢愛魏與祝二子幼相友共學橫山麓抱書來泮宮美質異碌碌文辭堪適用光瑩輕縑幅前年掇髙選麗賦人爭錄吳興太守賢好善下白屋貽書勤聘禮掃榻待英躅伯樂過冀北所顧皆驥騄翩翩告別去舟泛苕溪淥南陔急親飬聊以奉水菽愧我不能畱嗈嗈想鴻鵠良辰振六翮一舉聳羣目云漢期髙翔稻粱非所欲

吳門比月不雨司封使君深閔而精祈俄有嘉應謹吟成七言二首聊代謁賀

賢守憂勞鬢欲霜通宵霢霂滿吳疆五湖水闊魚龍喜九曲塵淸檜柏香【九曲路自胥門外入姑蘇臺】更入髙鄕多防防𨿽當淺處泛艅艎爲霖事業傳家世潤澤應難限一方一雨歡心幾萬家預期春稻博流霞低侵滬瀆田交岸【今嵗低田早種松江東防海曰滬瀆也】髙傍支山水滿車葉幄漫霑桃李實隄奩暗長芰荷花丰年闔境渾無事閒把詩豪放兩衙

兩宋名賢小集卷六十二

欽定四庫全書

兩宋名賢小集卷六十三

宋陳

思編

元陳世隆補

樂圃余稿【二】

少章過吳門寵示淳夫子贍唱和並惠山寄少遊之什俾余繼作輙次二公韻以寄之

懷友對華月身如匏系何遙聆金玉音悵望江湖波憂來誦三篇調饑餉嘉禾蘇範天下賢閱士嵗月多憐君似蘭芷長育瑤山阿良工得寶璧韞櫝加琢磨發爲驚人語九曲傾洪河蟠蛇寄短章浩蕩冩長謌一官得武林萬景盡包羅又如彈響泉餘韻淸且和借湜師韓文其則在伐柯俯視枳棘間翔鸞豈蹉跎聖朝頌聲作周雝與商那二公且大用豈得歸岷沱

仲春上丁知府金部躬率寮寀釋奠於先聖旣而升公堂命學官講書竊惟中庸之篇自安定先生

嘗以是爲誨人閱嵗旣久嗣音者稀【某】孤陋無似竊慕前哲其啟講也今龍閣黃公嘗臨之其終講也金部使君又臨之郡儒在列咸與榮觀輙成五言律詩二十韻敍謝

天意紹斯文成書在聖孫一篇窮妙理萬古誦防言美行敷華業精誠固本根並明參日月幽贊極乾坤奧義誰鉆仰眞儒善討論【謂安定先生也】披云觀泰華行水自昆侖庠序非才處詩書素志惇崇朝羞侍席暇日廢窺園辧惑開羣聴潛心到大原意將追往哲學豈爲專門盛府連稱治耆英繼典藩始終臨講席前後枉髙軒全帳羅金鼎盈庭倒玉樽旌旗來有慶衿佩寂無喧士識師資貴民知道義尊僖公史官頌鄭校相君存芹藻歡欣意陵阿長育恩中材多杞梓寶器列瑤琨五紀登朝盛羣英著籍繁美哉文正學遺澤洽元元

海賈

千艘萬貨集江邊爭較錐刀逐利遷生理幸逃魚腹餒夢魂猶怕駕樓船

陸寶山

陸家山色隠平蕪文彩如虹照碧虛痛爾臨刑思鶴唳輸他謝病食鱸魚

江浦

一川吐納五湖深海裏三山何處尋料得防夷從此去古來煙水秪如今

知府司封見和喜雨詩次韻陳謝

天意分明應魯雩髙壇晨拜紫袍濡禽窺舊井寒泉長魚泳新荷涸轍蘇敏政有餘閒利刃淸詩無纇擲靈珠夏畦防潤秋臯稔顏巷銷憂卒嵗娛

送榮子楊齋郎

茹蔬酌水度淸晨自是浮生潔靜身好事頻過三徑晚愛閒惜別五湖春品泉暗識南泠味鑑茗多藏北苑眞且著靑袍居膝下少年未羨折腰人

次韻公權燈花

蘭膏未耗結花新花自無情喜在人生向輕籠先得地開從細焰別裝春飛蛾𨿽繞光難掩夢蝶初廻色尙勻更待玉堂淸夜直賜來蓮燭影相鄰

次韻兪子文南軒雨後

農疇巳種圃畦靑髙臥丘園自放情客少不嫌三徑濕年丰休嘆一瓢淸殘鶯喜向風前囀病鶴猶能月下鳴千載令名如有得莫愁軒冕老無成

次韻兪子文感事

我曽折桂向蟾宮君有文章似彩虹運蹇未酬今日願笑歌猶得故鄕同不才甘作耕巖叟有志宜爲結駟翁窮達由來都是夢幾人曽是黒頭公

送知府滕光祿

榜登龍虎亞掄魁一紀橫飛長憲防謨議軒昂開日月辭章雄偉鼔風雷朝端巳慶明良防廟論咸推將相才一跌云衢成老大幾遷方面笑邅廻致君事業防霜鬢經國風猷付玉杯驅弩屢驚園令出引章還喜買臣來展墳乍覺靑松長視學追懷絳帳開榮滿江山增气象仁霑裏閈舞兒鮐齊云晚詠難畱白【白傅將去蘇有齊雲樓晚望作】緑野新居欲繼裴淮海巨藩𨿽重寄傅巖須起作鹽梅

送曹縣丞入京

忠義家聲久夫君更美才吏民愁旣去交友約重來【君有居吳之意】別岫浮雲逺徵防曉月開棣花同郡府眷戀共銜杯

次韻司封使君和推官早梅山茶二首

嫩跗黏絳蠟輕朶挿珠鈿雪裏心偏苦花中達最先玉階香馥鬱煙埜蕊聨娟托植𨿽然別黃金子並圓柏葉元同翠桃顏未比紅畱芳占春月弄蕋耐秋風自稱階庭玩休煩簾幕籠佳篇補韋白流品重吳中

挽邵相母

華屋辭榮飬佳城合舊封浮生無定相眾善有餘蹤家盛金籝在山長玉案重浮圖傳勝事寶殿壯天峯

次韻楊彛甫見成甫裝裱舊書之什

儒者須防萬卷書古人精博固難如殘編莫惜裝池費舊迹堪憐繕冩初輕撥蠧虫文未損平齊緗帙架無虛白頭更且窮經藝誰道忘筌便得魚

次韻公權庾中成詠

坐局偸閒步小橋風隨秋月過軒蕭愁多萬斛量難盡飲欠千鐘困易銷笠澤狂歌方繼陸海門髙隠莫如焦昔時委吏猶堪處誰道倉公厭寂寥

喜公權仲逢垂訪

髙軒相約訪柴闗瀟灑如君會合難雨徑偕行穿履濕風亭久佇袷衣寒百忙好向閒中息萬動宜當靜處防公暇再來應不倦東籬金菊未凋殘

曉坐朋云齋懷公紹

曉來乘興步髙岡便就幽齋作醉鄕鄰寺樓防分兩面一家池館得中央南坡嫩橘寒傾日北牖疎筠小帯霜更待怪松擎積雪莫辭訪戴舉瑤觴

詠齋偶書呈子通無隠

夙志在蕭閒獲此遁幽迹喬林無冬春蒼靄異晨夕旁窺疑好峯俯瞰驚峭壁浩然溪山興盡在陶潛宅杖藜行水邊萍際湛空碧良魚不輕遊弱羽猶自惜吟髭不禁霜曉鑑見早白古人巳深嘆信是林園客遣累假禪鋒陶情任詩格寄聲招友人來防亭前柏

靑龍江上偶書兩絕呈無逸監

潮滿溝塍稲滿田暑天不雨自丰年海商有貨官無擾防子爭來就一廛

捲碇初來海客船脫身鯨浪見吳天千防總約秋風至應助闗徵額外錢

挽張虞卿

一臥東吳七十春區區南北笑鄕人盛開黌捨招英俊敞辟華堂待縉紳婉婉重孫勝彩服煌煌兩壻擁朱輪銘旌巳去空回首通徳門前舊是鄰

梅評事擕詩過訪欲求屬和因次其韻

築室尋幽處惟求水竹鄰心安何必貴累少莫如貧石裏求奇古花中悟道新不須多轍迹猿鶴自爲賔

次韻蘇文饒見貽之什

閒釣松陵閱嵗多家林終日對煙蘿茹芝深隠慚商皓獻璧求知笑卞和靜送徵鴻云外翼冷防老桂月中柯洛陽年少材驚俗車馬猶從陋巷過

次韻樞言龍圖得請洞霄之作二首

世間如幻此生浮寜典仙祠不典州決勝金城勲烈茂宣風玉壘治聲優逺移遁迹無嘶馬舊得調元問喘牛耆俊如公宜大用行聞召節越蘭舟

平生气節薄靑雲不任機心只任眞金爲散多虛越槖衣從洗淨逺京塵吟隨野鶴滄洲晚醉賞鶯花茂苑春仰止髙山同裏閈掃門羞未效前人

次韻公紹賀崇靜之賜金紫二首

北窗二紀傲羲皇節比淵明事更光共喜遐齡垂紫綬莫嫌猛退棄銅章文房句就心常佚藥鼎功成壽轉長七品官階三品服滿斟醁醑醉春陽

久脫朝衣襲野裳親逢盛旦日重光耕田鑿井堯民事垂組懷黃漢服章諸老相歡陶聖治兩宮遙祝與天長謫仙才調今誰是首解金燕夕陽

次韻徐中散丙寅三月見訪之什

數年解綬隠林扉乘興頻來訪習池老似樂天兼少病官如叔夜又能詩身閒幸與耆英接學淺虛防國士知白雪佳章難復繼策駑追驥自嫌疲

祖母生日

挺生賢徳對耆英嵗物皆新淑气淸年至八旬人巳少子爲四品世稱榮紫泥屢捧門多慶華髮𨿽凋體益輕欲比遐齡何所似蟠桃結實老仙京

奉送中散使君提舉崇禧觀

方面威名久朝端聞望隆需章祈玉陛寶詔與琳宮睿奬均勞逸髙情保始終他年黃髮老淸世紫芝翁迹放風波外心安夢幻中身輕隨壽鶴目極送防鴻祖帳羣公集啼嬰萬俗同何緣畱召父無路達堯聰誇裏金重榮光宻印崇髙堂羅爼豆幽徑剗嵩蓬趂健歌歸去因閒味道衝謝庭長有慶越槖任令空醉帽欹華月吟髭動好風翠虯喬木老錦帳海棠紅平昔髙軒過深嗟陋巷窮噓枯言不絕推轂賜嘗防載酒要彭澤名卿表鄭公量材如防木荷徳重維崧耆俊方圖任明廷正納忠劇藩如擇將猶恐起宗工

詠齋三絕

泰伯祠邊舊圃開半栽蔬果半池防閒門不放紅塵入門裏淸流自在來

塵冠寂寞更休彈車轍荒蕪晝掩闗一片淸暉長在眼多情惟有四飛山

非山非寺且優遊尙有塵緣未自由巖下結廬應更好石門西去近松楸

次韻李子功畱別之作

采蘭無復飬嬰此終天悲家空弱妹長恐失桃夭時翠蔓倚長松之子得所隨銜杯欵相待摻袂傷暫離洞庭春風髙楊桞淥江湄柴門歸獨掩桂楫暮何之眷眷厚有餘佳什猶見貽散帙渴精論言詩佇良規惜哉片防去快若駟馬馳東臯多樂事歸計勿遲遲

次韻司封使君和練推官再詠山茶

珍木何年種繁花滿舊枝開從殘雪裏盛過牡丹時對日心全展淩風漧不欹藥階如賦詠欠此尙相思

次韻練定公權垂訪樂圃之什

隠圃甚蕭條驅車豈憚勞境從前代勝岡對逺山髙林曉猿抽臂池秋鶴浴毛興來頻就醉奇句僕離騷

判府曹宣徽生日二首

星杓指未月增神選良時恊半千恭儉動增長樂意潔淸能紹兾王賢緩垂相印淹公論堅請州符避劇權四十擁旄非不貴更防黃髮珥貂蟬

盛世髙門福兩全星辰粹气萃爲賢釣璜韜略傳三世齋鉞風稜積十年陰徳在人宜壽考淸才脫略恐神仙寒儒欲繼崧髙頌不獨生申但美宣

郡牧李侍郎生日二首

柱史仙翁舊柏枝生賢左右太平基居畱成就昭陵後賜誥從容故里時籌策久爲當世重勲勞方受兩宮知欲祈天賜公眉壽更過芳蓮葉上

當年弧矢設門防英气鐘於曲阜間名覆金甌新品地香盤宻印舊家山腰邊紐光華動膝下龍駒禮法閒五福俱全難企及流霞爲壽日開顏

賀林承務還吳門

朱顏充賦早蒼鬢拜恩歸煙水鶺鴒聚霜穹鴻鴈飛傳經金恥富下筆玉藏輝貴任毋嫌晚天門受賜衣

謝虎丘祖印相訪

支嶺髙風逺杼山佳句稀云巗有開士詩理到精防不知蓬戶隘未勌金鐶飛忘形任譚笑敷衽評是非近師宣城老逺慕蘇州韋我亦有吟癖古人思與歸願聞碧雲篇所得如珠璣漁樵未晚出乘興叩禪扉

謁郭道衝唐師徳登防偶作

衝寒步郊原煙水照林薄雲余山色佳浦漵潮未落靜可釣綸垂淸欲塵纓濯相逢兩俊友辭義富金雘擕手登髙防談笑有眞樂寸眸周逺近幽思勝寥廓逝將飛片防直到洞庭腳縶維阻並遊搔首向城郭

挽林少卿

壽考安榮遇聖朝早成門戶自勤勞閨中萊婦皆華發膝下荀龍盡防袍堂有金籝身更約案披玉簡道尢髙人間厚福終歸盡漲海難停一夜濤

歸隠橋新成偶題三絕句書呈同志

幽居處處映煙蘿歸隠橋邊月色多蟾桂有情憐病叟淸光終夕照酣歌

掛卻簪纓裏幅巾淸流繞合防紅塵小橋何用通來往猶爲凝冬病渉人

逢人尙說開松徑送客應休過筆溪【此橋下臨筆溪】林下有誰頻肯顧春深好聽子規啼

閏月丙子判府相公被制命升使弼越六月癸夘公誕生之辰【某】謹齋潔爲詩二章拜獻左右𨿽辭句蕪陋不足奉揚盛徳姑以述惓惓之誠

武徳陰功積在民旣生太姒復生申手提將鉞𨿽三世身到臺衡始二人膝下龍駒環壽斚日邊奉使捧恩綸沙堤築就朱衣引富有靑春尙四旬

宣制初聞下玉墀又逢盛事恊熊羆靑霄靈凝祥久紫府蟠桃結實奇飬志增添鶴算避權辭遜鳯凰池從今若校中書考屈指當如郭子儀

元厚之少保生日

四紀勲勞動冕旒倦趨黃閣傍滄洲名如白傅身尢貴才繼防之徳並優千載神巢葉穏九霄老鳯帯雛遊蓬來水淺公猶健輝照東南對斗牛

寄和晏守

二年懷郡印八度到柴扉曾未陪珠履頻煩友布衣水邊孤鶴睡天際片雲歸拜徳知何日煙霞戀翠防春秋終講伏防知府諫議臨視學捨燕勞諸生謹成小詩敍謝

泰山先生久防防世把春秋束髙閣腐儒隠居三十年獨玩遺經思筆削濫叨師席媿匪才曰演防言更嵗籥欲遵廣路視堂奧誓辟浮雲窺碧落玆辰講解告終篇敢屈邦君親視學邦君舊是補衮才忠論嘉謨動宸幄宻爲福澤徧寰瀛暫得麾符出京洛愛民如子不忍傷政用中和屏威虐深惟教本在庠序力助儒風止姦惡羣材倘得就長育百堵何爲憚興作耽耽黌捨盡修嚴翼翼公堂驟淸廓已欣華構將落成肯枉雙旌率寮幕淸晨初謁二公祠重道嚴師致恭恪更忘煩暑臨講席自降威容聴揚搉羜肥酒釃宴諸生金印煌煌對襃博傳聞長防相告語爭誦詩書親教約歡聲四出屏陰沴雲霧俄收日華爍【久雨是日喜晴】文翁化蜀士皆成魯矦修泮民思樂自慙傳道竟何補祿食充饑免藜藿幸逢賢守喜承流喜與吳人醉優渥

和公權秋暑奉懷

誰謂雲中句能移江上峯淸飇隨玉楮爽气襲塵容劇暑嬰多病嘉招恨未從眷言相與意深荷故情濃鄕校叨防祿家鄰傍舊峯散人那適用逋客拙爲容良友幸不棄華軒時肯從蚤秋須命駕荷葉露華濃

華亭吳江道中偶作十絕

人聞出鶴只雲間相合仙經得亦難塵外應多隨逸客未教流俗等閒防

舟去舟來閱古今夢中憂樂累人深慿將一匊松江水未洗塵纓且洗心

白日歸來皆有意平生事了最爲難可憐萬頃煙波色只屬天隨醉眼防

千古防夷節獨髙脫遺富貴一鴻毛館娃宮女曾亡國豈獨相擕泛海濤

妖華傾國豈無情忍復顰眉見越兵若使將軍猶好色安能三徙更成名

賢哲多爲貴勢拘人人空道愛江湖誰將五鼎盈前食肯換秋風一箸鱸

煙暝重湖日欲明輕篷遙遞浦前聲良魚好入深淵去不爲鳴榔取次驚

川上飛橋處處橫幾回經此閱平生碧蘆蕭瑟風前韻一似家林散雪聲

吹散靑雲見好峯家林祗在此山東寄聲猿鶴休悲怨蕙帳今宵遂不空

獨當家責性難堪五女同孤巳嫁三更待人間了塵事別尋云外結茅庵

挽黃朝散二首

持心平厚勝澆浮仕路徊翔四十秋政事毎於談笑辦交親多向急難收命由眞宰隨窮達身在勞生任去畱舊治昔年應畫像龎眉聞訃淚先流

江湖嘗佩左符歸一臥漳濵素願違平日華旌過里巷此時丹旐下巖扉羣峯拱揖開新穴萬木森羅長舊圍佇防於門驅駟馬想應丘隴亦光輝

答人見慶除博士

幅巾短褐對江雲閒把羣經自討論魯泮未能開後學虞庠豈稱講防言羸駒久絕騰驤望病木猶霑化育恩蔣徑𨿽荒陶菊在徘徊惟恐去吳門

元少保生日二首

孟夏堯蓂六葉殘來從仙府瑞人寰幾年彩鳯池中浴此日神葉上閒七老相懽非將相二疏髙宴欠湖山羨公退自臺衡地長在煙霞縹緲間

體貎方隆避政樞歸來衮繡耀東吳騎鯨才格從天稟化鶴風姿與眾殊經國文章縈睿想濟民徳澤感神扶堂邊三壽髙千丈依舊扁舟泛五湖

程給事新第

朱門不鎖走朱輪東省仙材晝錦人石上云卿林屋曉花頭露重洛陽春謝公戰罷烏巾靜裴令吟髙緑野新他日南園眞可乞滿池煙水正相鄰

光祿生日

卿士方森棘侯邦屢建旂才鋒周物理智燭見神機壽逺眉毫秀身康鬢雪稀翠筠髙挺節古柏暗增圍云陛朝升對銅符夕佩歸灌苖潛致茂鍼瘼坐令肥召杜名方重松喬志所希非才學詩禮多幸奉庭闈葉載神穏雛隨彩鳯飛晨昏趨膝下永著老萊衣

判府蒲左丞寵贈佳篇謹次韻

髙文大冊耀天衢新句鏘金擲隠居廊廟方將歸輔弼江湖猶復念耕漁百城艸木知威望一代賢能入薦書近日東南多節士旣旌吳子又褒徐

次韻公權喜太守再畱

不爲機巧不求新坦坦襟懷任道眞揭節二方陰布徳兮符千里別生春兒童共喜重迎伋父老相懽許借恂池閣逍遙無一事淸風挹座轉江蘋

近承南康朝請使君寵訪林圃小酌至夜公權特惠篇什次韻

栝柏森森覆小防淩風采菊共衘杯東籬寂寞陶翁醉連騎繽紛衛相來放浪五湖慙釣客均調玉燭仰璇魁秋河夜半檐前轉誰泛仙槎去復廽

奉陪太守及諸公遊虎丘

何必防陽孟浩然苦吟自可繼前賢虎丘合去十二度熊軾再遊三百年云閣爲君追舊額【飛雲閣本齊雲樓今追之】霓裳從古播朱此行不減唐人樂暢飲惟無八酒仙

光祿生日

舜廷新遣牧漢寺舊名卿致主丹心在憂民素髮生鷲峯仙桂老猿澗古松淸金簡傳眞理期頥體更輕

次韻司封使君和練推官春望

目極江湖近心存象魏遙未調金鼎餗新泛玉觴椒賦爲慿欄得憂從散帙消髙才方謝守輕舉羨王喬桃結千年蕊松抽百尺條天涯舟一葉風送逸漁樵

求笻杖

霜筠來自蜀山遙天骨輕淸素節髙我若得之如佩玉君應輟此似秋毫

求虎丘竹

勁節難同眾艸防深根更入白雲蟠園廬種此多餘地爲向西南斸數竿

兩宋名賢小集卷六十三

欽定四庫全書

兩宋名賢小集卷六十四

宋陳

思編

元陳世隆補

公非集

劉攽字貢父與兄敞同舉慶曆六年進士歷祕書少監出知蔡州召拜中書舍人卒弟子私諡曰公非先生有集

春艸

春艸綿綿不可名水邊原上亂抽榮似嫌車馬繁華處才入城門不見生

今古路

出門道路多縱橫不可測我今欲逺行須問曾行客徐徐問路人借問靑松側客曰今何往答之逰京國客乃指要路而言行有益古路𨿽大道不如今路直但行今人路猶如假羽翼彼客別我去獨自躊躇立爲見今古路信乃無苦忒今路足輪蹄古路多荊棘欲行今人路恐背古人迹欲行古人路今人笑迂僻又擬不出門柰何饑寒逼哀哀此時路悠悠蒼天色不避今人嫌路須行古陌古陌𨿽然逺且保無蹶失勉哉自勉哉前去難爲適不獲見楊朱萬古凝愁魄

上書行

仕不至二千石賈不至五百萬此事誇者憂而非志士嘆君不見下邳少年受書起幄中運籌制千里功成不受二萬戶拂衣歸從赤松子君不見計倪半策誅彊吳鴟夷扁舟逰五湖三致千金不自擅至今籍籍宗陶朱大賢富貴不爲己心事邈與常人殊逢時致身如反手云蒸龍變無時無君勿憂上書獻賦稱賢豪刺繡倚市相矜髙丈夫昔曾笑徒勞啇賈旦旦爭錐刀

絕句

靑苔滿地初晴後緑樹無人晝夢餘惟有南風舊相識徑開門戶又翻書

芍藥【又見公是集】

跗萼晴相照芳香暖競飄波翻蜀地錦霞萃赤城標

萱花

種萱不種蘭自謂憂可忘緑葉何萋萋春愁更茫茫

葵花

白露淸風吹八月紫蘭紅藥共淒涼黃花冷淡無人防獨自傾心向太陽

鳯仙

手植中庭地分破紫蘭畹緑葉紛映堦紅芳爛盈眼輝輝丹穴禽矯矯翅翎展

逐伯彊詞

寶元二年餘羇旅淮南醫來言曰今玆嵗多疾疫余因作文以逐伯彊伯彊厲也能爲疫者故逐之

皇皇上天兮浩浩后土厥生孔繁兮其施甚溥陶陶仲夏兮艸木蕃廡鳥獸孳息兮我民樂胥我民孔靈兮上帝是仁天子聖兮百工日新上無粃政兮下無悖人鄰里具集兮樂哉欣欣伯彊何爲兮孰畀以政反世五福兮持極其令我民不怡兮旣爽其盛白黒瞀兮孰察其正爲壽反天兮謂康反病仁義無益兮苟且爲幸嗟爾伯彊兮其獨何心絕世和气兮俾民不任上天孔仁兮大徳曰生天不可長防兮民不可久侵天誅誠加兮安所避雷公驅兮風伯逝嗟爾伯彊兮何所詣南有蠻兮爲防爲逋西羌戎兮恃艱自虞天子孔仁兮靡焉畢屠伯彊往兮代天伐誅嗟中國兮不可久畱子不去兮顚倒思予

五色菊

屢聞白雪題詩句飽見黃花泛酒杯豈是一枝能五色相隨次第雪中開

詠荼防二首

明紅暗紫競芳菲送盡東風不自知占得餘香慰愁眼百芳無得似荼防

瓊林殿側玉釣欄雪覆新花四月寒宻影酡容千客坐柔條何處萬龍蟠

桃花

小樓西望那人家出屋香梢幾樹花只恐東風能作惡亂紅如雨墮窗紗

松

一株靑玉立千葉緑云委亭亭五丈餘髙意猶未已山僧年九十淸淨老不死自云手種時一粒靑桐子

詠史

自古邊功緣底事多因嬖幸欲封侯不如直與黃金印惜取沙場萬髑髏

送劉長官桂州府掌機宜

桂林風物舊宜人雪片梅花五嶺春心喜大江流瘴霧眼防南極異星辰軍中羽檄時無警徼外明珠日獻珍酒量問君能幾許越猿蠻鳥易傷神

送潤州裴如晦

桞陰深碧黃鸝語川水平堤鷗鳥舞送君臨流眼蹔明愛此虛涼少塵土何況連檣一月行吳山楚水相逢迎稲花吹雨香不絕蘆葉揺風聲正淸北固樓防似圖畫廣陵欲渡聞潮生縹壺盈前京口酒紅斾相隨北府兵少年投防當爲樂晚嵗甘棠空涕零望君鴻飛不可攀白頭方出玉門闗獨向天涯共明月猶應夢裏借千山

題館中壁

璧門金闕倚天開五見宮花落井槐明日扁舟滄海去卻從雲气望蓬萊

兩宋名賢小集卷六十四

欽定四庫全書

兩宋名賢小集卷六十五

宋陳

思編

元陳世隆補

齊州吟稿

曾鞏字子固建昌南丰人易占長子嘉祐二年進士調太平州司法參軍召爲集賢校理出知福明等州神宗朝加史館修撰中書舍人卒有元丰類稾續稾外集

西湖二十二日

平生拙人事出走臨東藩紛此地獄地欣乘刀筆間漾舟明湖上淸鏡照衰顏春風隨吾來掃盡冰雪頑花開滿北渚水緑到南山魚鳥自翔泳白雲時往還吾亦樂吾樂放懷天地間顧視彼誇者錙銖何足言

百花堤

如玉水中沙誰爲北湖路久翳荒艸根未承靑霞步我爲發其枉修營極幽趣發直而砥平驊驑可馳騖周以百花林繁香淸露間以緑楊陰芳風轉朝暮飛梁懸太虛峣榭躡煙霧直通髙城顚海岱歸指顧爲州乏長材幸嵗足秔稌與眾飽而嬉陶然無外慕

寄子進弟

憶子去家日南風始吹衣今來日未幾蠅蚊已羣飛思子兼晝夜何啻如渴饑喜聞逺客至手自排荊扉客送書一紙翰墨子所揮上言山居惡夢寐接庭闈次言服畎畆禾黍膴已肥其餘業文字頗測隠與防題詩在紙尾語老意不非我喜何所似大似客得歸我與子事親未飽藿與薇常苦去左右辛勤治鞍鞿子當何時反我眼日已睎應須畢秋刈相見慰依依

蔡州

蔡州昔人居遺堵不可尋靑石久埋沒荒煙起空林昔人依劉表意气傳至今廣路競朱轂深藏閟黃金構難琦琮間咎責積已深終貽覆宗累苟得非所欽爲惡理當爾足懲誇者心

鵲山

一峯孤起勢崔嵬秀色挼藍入酒杯靈藥已從淸露得平湖長泛宿云回翰林明月舟中過司馬虛亭竹外開我亦退公思蠟屐會防歸路送人來

鵲山亭

大亭孤起壓城顚屋角峩峩挿紫煙濼水飛綃來野岸鵲山浮黛入晴天少陵騷雅今誰和東海風流世漫傳太守自吟還自笑歸時乘月尙畱連

環波亭

水心還有拂云堆日日應須把酒杯楊栁巧含煙景合芙蓉爭帯露華開城頭山色相圍出檐底波聲四面來誰信瀛洲未歸去兩州俱得小蓬萊

芍藥防

小碧闌干四月天露紅煙紫不勝妍肻爲云住陽防女恐逐風飛石室仙洧外送歸情放蕩省中番直勢拘攣何如蕭灑山城守淺酌淸吟濟水邊

水香亭

臨池飛構欝岧蕘櫺檻無風影自揺羣玉過林抽翠竹雙虹垂岸跨平橋煩依美藻魚爭餌淸見寒沙水滿橈莫問荷花開幾曲但知行處異香飄

靜化堂

修檐防防背城陰行盡松篁一徑深好鳥自飛還自下白雲無事亦無心客來但飲平陽酒衙退當擕靖節琴世路人情方擾擾一遊須抵萬黃金

仁風防

凜凜風生寄此堂塵埃消盡興何長朱弦鼓舞逢千載白羽吹揚慰一方已散浮雲滄海上更飛靈雨泰山旁誰知萬物心焦日獨對松筠四座涼

霧凇

園林初日靜無風霧凇花開處處同記得集英深殿裏舞人齊挿玉籠

百花防

煙波與客同尊酒風月全家上采舟莫問防前花逺近試防何似武陵逰

西樓

海浪如雲去卻回北風吹起數聲雷朱樓四面鉤疎箔臥防千山急雨來

鶴林寺【李渉所謂因過竹院逢僧話又得浮生半日閒卽此寺也】

昔人春盡彊登山只肻逢僧半日閒何似一樽乘興去醉中騎馬月中還

鮑山

雲中一防鮑山靑東望能令兩眼明若道人心是矛防山中那得叔牙城

親舊書報京師盛聞治聲

自知孤宦無材術誰道京師有政聲黙坐海邊何計是白頭親在鳯凰城

芙蓉橋

雁翅橫連杜若洲碧闌干影在中流蓬萊日日逰人到誰道仙風解引舟

凝香齋

毎覺西齋景最幽不知官是古諸矦一尊風月身無事千里耕桑嵗有秋雲水醒心鳴好鳥玉沙淸耳潄寒流沈煙細細臨黃卷疑在香鑪最上頭

北渚亭

四楹虛徹地無鄰防送孤髙與使君午夜坐臨滄海日半天唫防泰山云靑徐气接川原秀常碣風連艸木薫莫笑一尊畱戀久下階塵土便紛紛

閱武堂

五朝壞冶歸皇極萬里車書共太平胡馬不闚光祿塞漢家常羽林兵栁間自詫投壺樂桑下方安佩犢行髙枕四封無一事腐儒何幸偶專城

閱武堂下新渠

方渠新鑿北林開流水遙經畫閣來洗耳厭聞誇勢利濯纓羞去傍塵埃不憂待月供詩筆已欲防花泛酒杯卻憶虎溪橋上過夜涼臨砌尙徘徊

舜泉

山麓舊耕迷故壠井幹余汲見飛泉淸涵廣陌能成雨冷浸平湖別有天南狩一時成往事重華千古似當年更應此水無休歇余澤人間世世傳

趵突泉

一遙從玉水分暗來多灑歷山塵滋榮冬茹溫常早潤澤春茶味更眞已覺路旁行似鑑最憐沙際湧如輪曽城齊魯封疆防況托娥英詫世人

金絲泉

玉甃常浮灝气鮮金絲不定路南泉云依美藻爭成縷月照靈漪巧上已繞渚花紅灼灼更縈沙竹翠涓涓無風到底塵埃盡界破冰霜一尺天

北池小防

笑語從容酒漫巡笙歌隨賞北池春波間鏤檻花迷眼沙際朱橋桞拂人金縷暗移泉澑急銀黃相合鳥聲新幸時無事須行樂物外乾坤一防塵

峴山亭置酒

石磴縈回入杳冥筠松髙下簇虛亭春歸野路梅初白雪盡沙田麥正靑馬窟飛雲臨畫棟風林斜日照疎櫺長年酒量殊山簡卻上籃輿恨獨醒

北渚亭雨中

振衣已出塵土外捲箔更當風雨間泉聲漸落石溝澗雲气迥出金輿山寒沙漠漠鳥飛去野路悠悠人自還耕桑千里正無事況有樽酒聊開顏

到郡一年

薄材何幸擁朱軒竊食東封已一年隴上雨餘防麥秀桑間日永問蠶眠官名𨿽冗身無累心事長閒地自偏秪恐再期官滿去每來湖岸合畱連

冬夜卽事

印奩封罷閣鈴閒喜有秋毫免素餐市粟易求倉廩實邑尨無警閭閻安香淸一榻氍毹暖月淡千門霧凇寒聞說丰年從此始更回籠燭捲簾防【齊寒甚夜气如霧凝於木上旦視如雪日出飄滿階庭尢爲可愛謂之霧凇諺曰霧凇重霧凇窮漢置飯甕以爲丰年之兆】

郡樓

滿眼靑山更上樓偶擕閒客此閒逰飛花不盡隨風起野水無邊帯雨流懷舊有情惟社燕防機相得更沙鷗黃金駟馬皆塵土莫靳當歡酒百甌

郡齋卽事二首

畫防森門寵誤防從來田舍一衰翁囷倉穣穣逢康嵗閭裏恂恂有古風瞷氏宿姦投海外伏生新學始山東【時大姦周髙投海島而學校講說尙書】依然自昔興王地長在南陽佳气中

滿軒山色長浮黛繞捨泉聲不受塵四境帯牛無事日兩衙封印自由身白羊酒熟初防雪黃杏花開欲探春總是濟南爲郡樂更將詩興屬何人

早起赴行香

枕前聴盡小梅花起見中庭月未斜防破宿云猶渡雁欲深煙桞已藏鴉井轤聲急催寒玉籠燭光繁秉絳紗行到市橋人語宻馬頭依約對朝霞

戱書

集賢自笑文章少爲郡誰言樂事多報答書題親筆硯逢迎使客樂笙歌一心了了無人語兩鬢蕭蕭柰老何還有不隨流俗處秋毫無累損天和

西湖二首

左符千里走東方喜有西湖六月涼塞上馬歸終反復泰山鴟飽正飛揚懶宜魚鳥心常靜老覺詩書味更長佇到平橋初見日滿川風露紫荷香

湖面平隨葦岸長碧天垂影入淸光一川雨露荷花曉六月蓬瀛燕坐涼滄海桴浮成曠蕩明河槎上更微茫何須辛苦求人外自有仙鄕在水鄕

西湖納涼

問吾何處避炎蒸十頃西湖照眼明魚戱一篙新浪滿鳥啼千步緑陰成虹腰隠隠松橋出鷁首峩峩畫舫行最喜晚涼風月好紫荷香裏聴泉聲

遊東山示客

虞寄庵余蘚徑通滿山防殿出靑紅難逢堆案文書少偶見憑欄笑語同梅粉巧含溪上雪桞黃防破日邊風從今凖擬頻行樂且伴罇前白髮翁

離齊州後五首

云防十幅順風行臥聴隨船白浪聲好在西湖波上月酒醒還對紙窓明

畫船終日扒沙棹已去齊州一月程千里相隨是明月水西亭上一般行

文犀剡剡穿林筍翠靨田田出水荷正是西亭銷暑日卻將離恨寄煙波

將家須向習池遊難放西湖十頃秋從此七橋風與月夢魂長到木蘭舟

荷气夜涼生枕席水聲秋醉入簾帷一防千里空回首寂寞船窗秪自知

寄齊州同官

西湖一曲舞霓裳勸客花前白玉觴誰對七橋今夜月有情千里不相防

兩宋名賢小集卷六十五

欽定四庫全書

兩宋名賢小集卷六十六

宋陳

思編

元陳世隆補

映雪齋集

孫抗字和叔黟人少孤力學寄食浮屠山中步行偕書數百里升樓誦之而去其階數年遂博極羣書爲文操筆數百千言始同學究出身歷官後登進士甲科知潯州攺作廟學召吏民子弟秀者親據案講說文藝未幾旁州土皆來學擢監察禦史言事不顧利害子適邈廸適遇適從王荊公防年十四論議著書已驚人登第後終永州軍事推官邈嘗爲縣令荊公亦稱其好學能文自廸以下及孫略皆登進士第北牖洞

舊駐東方騎因題北牖名來須風作禦去認斗爲城日气晚方到云収寒易生予心匪防衍拱北振華纓

白雀洞

禽貴羽毛潔地憐巖壑幽名非華陰凍景似秀林秋不覩音塵繼空驚嵗月遒何如潁川鳯千古冠緹油

南華洞

峭徑入蒼煙他山盡一拳上盤朱鳥翼中寓漆園仙淸可擕壺賞涼堪拂石眠九疑生接境曽此按薫弦

朝陽洞

險絕信天開春蘿防古苔不愁雲影閉先得日光來片石充棊局涼坡遞酒杯東風偏著意艸木爛成堆

嘉蓮洞

地應連海眼終古蓄寒泉四列靑蒼壁雙開菡蓞蓮已嗟眞賞去猶訝昔香傳未媿東林下霜葩社眾賢

夕陽洞

塵寰𨿽未逺顥气覺偏滋日落鳥歸去秋髙風勁時吟餘下天籟坐久凜冰肌信是棲幽境涼蟾照履綦

棲霞洞

寛逾城闕峻瑤魁萬壑吟風四壁苔不獨雲霞可招隠溪流長送落花來

兩宋名賢小集卷六十六

欽定四庫全書

兩宋名賢小集卷六十七

宋陳

思編

元陳世隆補

景迂小集

晁說之字以道濟州鉅野人端彥之子自號景迂生元丰五年進士蘇軾以著述科薦元符末與崔鷗同書邪籍靖康初召爲著作郎試中書舍人兼東宮詹事建炎初終徽猷閣待制有景迂生集

覧古

遙岑不娛人蒼莽頗愁絕東南有防梁水寒不可涉西闉不欲往旦暮畏喋防歸來坐北堂悠然理書防之人阿堵中𨿽死情不隔周公䢐東山仲尼陳蔡厄大儒且不遇小子何足責時命姑置之何爲常促廹

謝沈次律水枕

沈侯筆力鼎可扛左手截取吳松江折流來此一尺枕指麾巨鱷回濤瀧平生性不好長物舉以遺我嗟無雙呼兒快取蘄笛簟掃除塵榻移當窗隨眠置我丘壑裏始信孫郎眞枕水我生不出長安城四十二年塵涴耳領君此枕何瀟然睡起醒心如一洗

題六一東坡像二首

座右銘何有丹靑得若人東坡禪客衲六一醉翁巾先後文章伯安危社稷臣廟堂思潁日海嶠夢鈞辰【缺】眉山凝間气渤海識玆人一代執鞭士千秋折角巾髙趨周室輔平處漢廷臣白首齊明易鴻鈞異撫辰參差非所【缺】契濶自如神不念乞靈者翩然駕白麟

和新鄕二十一弟華嚴水亭二首

渚蒲淅淅風猶急岸栁纎纎雨尙餘棲鷺宿鷗渾去盡溯溪還有兩三魚

荷蓋防溪三數葉藤稍繞樹幾千層投閒更與髙人約重抱琴來聽廣陵

和圓機題艸虫

怒劍無煩起逐蠅從教小物此憑陵禮加蛙臂何時用書到蠶頭幾日能半是苔邊徒有感全收芋處肯生憎如椽大筆麼麼落憤懣令人終拂膺

次韻王立之雪中以酒見餉

同云慘慘驅朝暄龍沙一雪人相憐寒猿哀嘯失山木饑鶴仰唳空無天當年補天眞戱爾不知修月何時已坐煩耆舊說辛卯至遣兒童憂甲子城中米價貴如玉舉家倒廩無斗粟千金狐裘豈易得百結鶉衣不堪鬻我生但識茅與菅何曾過眼逢瑤璠展君新詩問所似欲辯不敢非忘言開壺酌酒澆我胸酒酣起舞顏爲紅防見東風掃冰雪江梅塞桞煩春工

題兩馬圖

前馬去駸駸年少意有餘後馬追馳驟喘殺肥髯奴

邊鸞雉

駭雉丹靑人姓邊無花無石自瞿然已能倚壁音聲絕何用蹲飛欲上天

自和因思國史燕穆之傳稱其知明州革輕悍鬭爭之俗及今海潮圖作

燕公未肯祖虛無悍俗歸仁舉國書莫道邦人都背徳壁間猶有海潮圖

曹仁熈畫水壁

夫子在川上悠然嘆所逝見逝不見水身與水不二天維及地軸去矣不可制日月徒勞勞出入丈尺地莫言此身防九圍待經濟或指波濤觀姑在蹄涔內後人不及門有口安足議妙得防莊周動與呂梁防肇公識前波不共後波系龎公橋柱流奔湍是誰事孰誇觀濤者八月吳儂戱瞪目不敢瞬睫轉蛟鼉噬多謝曹仁熈筆端落妙意欲采甓社珠於此觀燦翠

次韻送畫山水扇與張次應

五日十日豈爲工萬壑千巖自絕蹤在握已能霄漢上更須羣玉占前峯

題蜀道圖

山鉤樹白何年嵗流瀑可聴下無地行人愁絕卻無愁始信宜歌蜀道易

次二十一兄【季此】九日韻

淸秋九日至晚菊兩三開愁把他鄕酒思登故國臺賜懷朝士寵詩想從臣才向晚能無淚飄飄鴈影來

懷濟北弟侄

久客思吾子生涯滯故鄕獨擕髙士傳翻憶紫香囊合榻言猶在同堂樂未央翩翩春艸夢隨意繞池塘

桃花渡

今朝旅恨到何處軒窗直到桃花渡桃花渡上風吹雨道人芒屩誰來去

鄞江

終日一杯終日醉看潮初上看潮回自疑前世陶貞白乘興閒遊鄮縣來

超然亭

少年曾識京華樂老得江山懷抱開風月不談辜此夕恨隨潮去與潮回

又

秋色日駸駸江亭敞夕陰殘霞沈浦口新月出波心

題明皇打毬圖

閶闔千門萬戶開三郎沈醉打毬回九齡已老韓休死無復明朝諫疏來

題明發所畫訪戴圖渠自有詩

扁舟雪夜興千載風流存詩畫能幽絕不似諸王孫興多卻易盡一世復何待傖父莫罵予猶且不見戴

題景升太尉畫孫登像

契濶王孫魂夢勞京華一日重遊遨圖書不惜黃金費歌舞何妨瓊佩髙月到南樓臥吹笛花殘曲幾醉揮毫如何愛著須臾懶不使蘇門對楚騷

題陸大夫畫逸少逺遊道林

防稽內史勤筆墨逺遊中坐無一物何事支公愛神駿團揭鼻齒映頂足拄杖圓笠如意負蓬髮著巾俱肅肅相向忘年在何許望斷髙山空翠麓

再題王許支圖

海嶽登臨許逺遊上乘雲气下扁舟可憐畢竟不聞道妙翰神騅卻得畱右軍憤世猶懷古何事一朝得支許馬足不動羣奴癡感深絕俗俱無語

謝蘊文承議陽關圖

邂逅故人逃難處王孫气象獨升平詩吟摩詰如無味畫到陽關別有情

題大年關路逢僧圖

關深羇思滿風斷緑陰單一遇空門侶那知行路難予以四韻記陸大夫三髙圖自謂能省句矣復作絕句增畫筆之妙

馬解防經度碧空便令王許伴支公山童野僕立如石忘卻儂曽在防中

兩宋名賢小集卷六十七

欽定四庫全書

兩宋名賢小集卷六十八

宋陳

思編

元陳世隆補

五桃軒集

夏倪字均父蘄州人英公之孫宣和中自府曹左官祈陽監酒有逺遊堂集

題宗室永年畫犬圖

公子朝回玉宸裏戱弄丹靑歌扇底興來貎冩到濃犛拳尾如搖欲投胔丰顱闊腋偉骨相縱逸未饒盧鵲駛庭除夜閒春尙寒屈藏短喙眠朝暾其一狺狺口若吠欲前卻立客在門俗言犬馬最難畫眾所共識誰面謾非如鬼物隠幽反覆醜好懸毫端紛紛眾史坐嘆息筆仗突兀不可扳乃知心匠本神授以心運手不作難我家敗屋依破垣偸兒踏瓦驚夜眠四壁𨿽如長卿第舊物猶存子敬氊就君乞取掛墻壁端能警我窺窬客

跋聚蟻圖

紛然虫臂蟻爭環付與髙人一解顏不待南柯婚宦畢始知身寄大槐間

和王子飛題李伯時畫列子禦風圖

道師形气合於無八極超搖得自如知我禦風風禦我長袪獵獵自乘虛

次韻題歸去來圖

堦亭午景負槐陰空齋初罷戱五禽沔州太守致音問啟讀乃有歸來吟先生抱道肯乞憐凜凜有面方如田何能爲此五斗粟折腰鄕裏小兒前顧視銅章等涕吐賦歸唾詞如湧泉龍眠居士嘆豪逸想象明窗戱拈筆翕忽英姿來筆下如恐超起將羽化吁嗟能事詎可疇一見公詩如見畫惜哉道逺莫可致彊欲賡酬抽鄙思韻絕難追神易倦使我空然汗顏面他日從公防借觀錦囊捧出春筍寒

次韻漢陽蔡守題陽關圖

君不見季子敝盡黒貂裘一生車轍環九州使之負郭有二頃未必肯相六國侯此郎亦復何爲者浪自出入不肯休東風夾道羅供帳倚馬欲行那得上緑尊翠勺浩縱橫四坐哀歌互酬倡陰雲漠漠天四垂行子多著短後衣金羈滴瀝鳴翠弭負屩蹶倒從盧兒漁舟微茫出浦漵逺山無數迎修眉傾曦防醉出關去縱有離愁渠得知長安春色濃如酒乃向斯時別親友可憐兒女浪苦辛奔走功名逮華首濁醪百榼胸崔嵬暮色慘慘羇鴻哀羊腸鳥道天尺五爾獨胡爲來此哉水有蛟龍獰口眼陸有兕虎潛巖隈嗟爾遊子不顧返冨貴有時終自來

兩宋名賢小集卷六十八

欽定四庫全書

兩宋名賢小集卷六十九

宋陳

思編

元陳世隆補

杜祁公摭稿

杜衍字世昌山陰人登進士甲科歷官至集賢殿大學士兼樞宻使進太子太師封祁國公卒年八十贈司徒諡正獻

詠蓮

鑿破蒼苔漲作池芰荷分得緑參差曉開一朶煙波上似畫眞妃出浴時

雨中荷花

翠蓋佳人臨水立檀粉不勻香汗濕一陣風來碧浪翻珍珠零落難收拾

睢陽五老圖【杜衍八十嵗王煥九十嵗畢世昌九十四馮平八十七朱貫八十八】

五人四百有餘嵗俱稱分曹與掛冠天地至仁難補報林泉幽致許盤桓花朝月夕隨時樂雪鬢霜髯滿座寒若也睢陽爲故事何妨列向畫圖看

附諸老詩

王渙【渙一作煥禮部侍郎】

分曹歸政養耆年李下何由更整冠賢相賦詩同笑傲聖君優詔許盤桓龎眉老叟俱稱壽淩雪喬松豈畏寒屈指五人齊五福鄕人須作二防看

畢世昌【司農卿】

菲才最忝竊髙年分務由來近掛冠敢造鉅賢論軌躅幸依都府得盤桓篇章奉和慙風雅眷待優隆荷嵗寒儻許衰顏參盛列願憑繪事永傳看

朱貫【兵部郎中】

各還朝政遇堯年鶴髮俱宜頂道冠乍到林泉能放曠全拋簪紱尙盤桓君恩至重如天覆相座時親畏地寒九老且無元老貴莫將西洛一般看

馮平【駕部郎中】

詔恩分務許幽閒肯借畱都獬豸冠名宦倘來空擾攘丘園歸去好盤桓醉遊春圃煙霞暖吟聴秋潭水石寒退傅況兼爲隱伴紅塵那復舉頭看

鄕有好事者出君謨行艸八分書數幅中有梅聖兪詩一首用成拙句以識二分

莆田筆健與文豪尢愛南山縣詠髙欲使英辭長潤石毎逄佳句卽揮毫淸如韶濩諧音律逸似鸞皇振羽毛羲獻有靈應悵望當時不見此風騷

寶林寺【後攺爲應天寺天寧寺光孝寺在越州府城】

中懷無絆外緣閒深掩禪扉客到難勝景可曾飛錫去好山多秪捲簾看晝升講座天花落夜步吟軒海月殘今日逢師堪論道歸心愁思一時寛

新居感詠

無似老且病惟恐歸田遲一旦得引年九天還聴卑尙霑二品祿俾盡百年期恩深淪骨髓感極橫涕洟始營菟裘地來向濉水湄城隅最窮僻匠者寧求奇卜築悉由已軒牖亦隨宜外以蔽風雨內以安妻兒燕雀莫羣噪鷦鷯才一枝因念古聖賢名爲千古垂何嘗廣居室儉爲後人師亞聖樂簞食寢丘無立錐文【缺】防勢奪去病恥家爲文園四壁立鄭公小殿移伊余具員者適防承平時無術毗萬務無才撫四夷爲郡亦齪齪勞心徒孜孜保身已天幸拊已宜自知開卷顏間厚復懼來者嗤朂哉知止足淸白猶可追

幽居卽事

寂寂復寂寂告老閒居日徑艸髙於人林鳥熟如客黃卷不釋手淸風常滿室內顧平生心無過此時適逺防運使度支以資政範公所寄黃素小字韓文公伯夷頌許昌文公淮西富公題詩於後才翁復綴雅什兼寄長安晏公公亦有作衍久玆休退人事僅廢不意雅故未遺悉以副本爲貺俾愚繼之對此怔忪旣感且愧率成拙句奉呈敢言亦驥之乘聊爲續貂之比耳

希文健筆鈔韓文文爲首陽山下人寧止一言旌義士欲教萬古勸忠臣頌聲益與英聲逺事迹還隨墨迹新當世宗工復題詠尢冝率土盡書紳

林下書懷

從政區區到白頭一生寧肯顧恩仇雙鳬乘雁常深愧野馬黃牛亦過憂豈是林泉堪佚老只緣蒲桞不禁秋始終幸會承平日樂聖惟能擊壤謳

和孫珪祕丞

老來楷法不如初試向閒齋習艸書落筆何曾見飛動雕章早已過吹噓

兩宋名賢小集卷六十九

欽定四庫全書

兩宋名賢小集卷七十

宋陳

思編

元陳世隆補

老泉集

蘇洵字明允眉州眉山人至和中歐陽修薦除校書郎食霸州文安縣主簿祿與姚辟同修太常因革禮書成而卒有嘉祐集

云興於山

云興於山霿霿爲霧匪山不仁天實不顧山川我享爲我百訴豈不畏天哀此下土斑斑鳲鳩谷谷鳴號天乎未雨餘不告勞誰謂山川不如羽毛

有驥在野

有驥在野百過不呻子不我良豈無他人縶我於廐乃不我駕遇我不終不如在野禿毛於霜寄肉於狼寧彼我傷寧人不我顧無我子忘

有觸者犢

有觸者犢再箠不卻爲子已觸安所置角天實畀我子欲已我惡我所爲盍奪我有子欲不觸盍索之苙

朝日載升

朝日載升薨薨伊氓於室有績於野有耕於途有商於邊有徵天生斯民相養以寧嗟我何爲踽踽無營初孰與我今孰主我我將往問安所處我

我客至止

我客至止我迎於門來升我堂來飲我樽羞鼈不時詈我不勤求我何多請辭不能客謂主人惟子我然求子之多責子之深期子於賢

顏書

任君北方來手出邠州碑爲是魯公冩遺我我不辭魯公實豪傑慷慨忠義姿憶在天寶末變起漁陽師猛士不敢當儒生橫義旗感激數十郡連衡鬭羌夷新造勢尙弱胡爲力未衰用兵竟不勝嘆息眞數奇杲兄死常山烈士淚滿頥魯公不死敵天下皆熈熈柰何不愛死再使蹈鯨鰭公固不畏死吾實悲當時緬邈念髙誼惜哉生我遲近日見異說不知作者誰云公本不死此事亦已奇【或云公屍觧𨿽見殺而實不死】大抵天下心人人屬公思加以不死狀慰此苦嘆悲我欲哭公墓莽莽不可知愛其平生迹往往或孑遺此字出公手一見減嘆咨使公不善書筆墨紛訛癡思其平生事豈忍棄路岐況此字頗怪堂堂偉形儀駿極有深穏骨老成支離防畫廼應和關連不相違有如一人身鼻口耳目眉彼此異狀貎各自相結維離離天上星分如不相持左右自綴會或作斗與箕骨嚴體端重安置無欹危篆鼎兀大腹髙屋無弱楣古噐合尺度法物應矩規想其始下筆莊重不自卑虞柳豈不好結束煩馽羈筆法未離俗庸手安敢窺自我見此字得紙無所施一車防百木斤斧所易爲團團彼明月欲畫形終非誰知忠義心餘力尙及斯因此數幅紙使我重嘆嘻

歐陽永叔白兔

飛鷹搏平原禽獸亂衰艸蒼茫就擒執顚倒莫能保白兔不忍殺嘆息愛其老獨生遂長拘野性始驚矯貴人織筠籠馴擾漸可抱誰知山林寛穴處頗自好髙飈動槁葉羣防迹如掃異質不自藏照野明暠暠獵夫指之笑自匿苦不早何當騎蟾蜍靈杵手自搗

答二任

魯人賤夫子名丘指東家當時𨿽未遇弟子已如麻柰何鄕閭人曾不爲嘆嗟區區吳越間問骨不憚遐習見反不怪海人等龍蝦嗟我何足道窮居出無車昨者入京洛文章被人誇故舊未肯信聞之笑呀呀獨有兩任子知我有足嘉逺遊苦相念長篇寄芬葩道我亦未爾子得無增加貧窮已衰老短髮垂髿髿重祿無意取思治山中畬往嵗栽苦竹細宻如蒹葭庭前三小山本爲山中楂當前鑿方池寒泉照谽谺玩此可竟日胡爲踏朝衙何當子來防酒食相邀遮願爲久相敬終始無疵瑕閒居各無事數來飲流霞

丙申嵗余在京師鄕人陳景回自南來棄其官得太子中允景回舊有地在蔡今將治園囿於其間以自老余嘗有意於嵩山之下洛水之上買地築室以爲休息之館而未果今景回欲餘詩遂道此意景回志餘言異日可以知余之非戱云爾

岷山之陽土如腴江水淸滑多鯉魚古人居之富者眾我獨厭倦思移居平川如掌山水蹙恐我後世鄙且愚經行天下愛嵩嶽遂欲買地居【一作安】妻孥晴原漫漫望不盡山色照野光如濡民生舒緩無天紮衣冠堂堂偉丈夫吾今隠居未有所更後十載不可無聞君厭蜀樂上蔡占地百頃無邊隅艸深野濶足狐兔水種陸收【一作取】身不劬誰知李斯顧秦寵不獲牽犬返黃狐君今南去已足老行看嵩少當吾廬

憶山送人

少年著奇迹落拓鞍馬間縱目視天下愛此宇宙寛山川看不厭浩然遂忘還岷峨最先見晴光厭西川逺望未及上但愛靑若鬟大雪冬沒脛夏秋多虵蚖乘春乃敢去匍匐攀孱顏有路不容足左右號鹿猿陰崖雪如石廹暖成髙瀾紅日到絕頂目手足顚自恐不得下撫膺忽長嘆坐定聊四顧風色非人寰仰面躡雲霞垂手撫百山臨風弄襟袖飄若風中仙朅來遊荊渚談笑登峽船峽山無平岡峽水多悍湍長風送輕防瞥過難詳觀其間最可愛巫廟十數巓聳聳靑玉幹折首不見端其餘亦詭怪土老崖石頑長江渾渾流觸齧不可攔苟非峽山壯浩浩無隅邊恐是造物意特使險且堅江山兩相値後世無水患水行月餘日泊舟事徵鞍爛漫走塵土耳囂目眵昏中路逢漢水亂流愛淸淵道逢塵土客洗濯無瑕痕振鞭入京師累嵗不得官悠悠故鄕念中夜成慘然五噫不復畱馳車走轘轅自是識嵩嶽蕩蕩容貌尊不入眾山列體如鎭中原防日至華下秀色碧照天上下數十里映睫靑巑巑迆邐見鐘南岸口蟠長安一月看山嶽懷抱斗以騫漸漸大道盡倚山棧夤緣下瞰不測溪石齒交戈鋋虛閣怖馬足險崖摩吾肩左山右絕澗中如一繩慳傲睨駐鞍轡不忍驅以鞭累累斬絕峯兀不相屬聫背出或逾峻逺騖如爭先或時度岡嶺下馬步險艱怪事看愈好勤劬變淸歡行行上劍閣勉彊踵不前矯首望故國漫漫但靑煙及下鹿頭阪始見平沙田歸來顧妻子壯抱難畱連遂使十餘載此路常周旋又聞吳越中山明水澄鮮百金買駿馬往意不自存投身入廬嶽首挹瀑布源飛下二千尺彊烈不可幹餘潤散爲雨徧作山中寒次入二林寺遂獲髙僧言問以絕勝境導我同躋攀逾月不倦厭巖谷行欲殫下山復南邁不知已南防五嶺望可見欲往苦不難便擬去登玩因得窺羣巒此意竟不償歸抱愁煎煎到家不再出一頓俄十年昨聞廬山郡太守雷君賢往求與識面復見山郁蟠絕壁橫三方有類大破鐶包裹五六州倚之爲長垣大抵蜀山峭巉刻气不溫不類嵩華背气象多濃繁吳君潁川秀六載爲蜀官簿書苦爲累天鶴囚籠樊岷山靑城縣峨眉亦南犍黎雅又可到不見冝悒然有如烹脂牛過眼不得餐始謂泛峽去此約今又愆只有東北山依然送歸軒他山已不見此可著意看

上田待制詩

日落長空道大野渺荒荒吁嗟秦皇帝安得不富彊山大地脈厚小民十尺長耕田破萬頃一稔粟柱梁少年事遊俠皆可荷弩槍勇力不自驕頗能啖漧糧天意此有謂故使連西羌古人遭邊患累累鬭兩剛方今正似此猛士彊如狼跨馬負弓矢走不擇澗岡脫甲森不顧袒裼搏敵場嗟彼誰治此踧踧不敢當當之負重責無成不朝王田侯本儒生武略今洸洸右手握麈尾指揮據胡牀郡國逺浩浩邊鄙有積倉秦境古何在秦人多戰傷此事久不報此時將何償得此報天子爲侯歌此章

途次長安上都漕傅諌議

丈夫正多念老大不自安居家不能樂忽忽思中原慨然棄鄕廬劫劫道路間窮山多虎狼行路非不難昔者倦奔走閉門事耕田蠶谷聊自給如此已十年緬懷當今人艸艸無復閒堅臥固不起芒背實在肩布衣與食肉幸可交口言黙黙不以告未可遽罪愆驅車入京洛藩鎭皆逹官長安逢傅侯願得說肺肝貧賤吾老矣不復苦自嘆富貴不足愛浮雲過長天中懷邈自念惝怳難自論世俗不見信排斥僅得存昨者東入秦大麥黃滿田秦民可無饑爲君喜不眠禁軍幾千萬仰止塡其咽西畨久不及老賊非常然士飽可以戰吾寧爲之先傅侯君在西天子憂東藩烽火尙未滅何防安西邊傅侯君謂何明日將東轅

答陳公美

少壯事已逺舊交良可懷百年能幾何十載不得偕念昔居鄕裏遊處了無猜飲食不相捨談笑久所陪拜君以爲兄分宻誰能開齒髮俱未老未至衰與頽我子在𦇤褓君猶無嬰孩君後獨捨去爲吏天一涯我又厭奔走逺引不復來嵗月杳難恃區區老吾儕況從與君別多事嵗若排心力不能救衰病侵骨骸二子皆已冠如吾苦無才君亦已有嗣骨肉秀且佳人事知幾變防合終不諧昨者本不出豪傑苦自咍鬱鬱自不樂誰爲子悲哀翻然感其說東走陵巓崖不意君在此得奉笑與詼君顏蔚如故大噱飛塵灰我老應可怪白髮垂兩顋新句辱先贈古詩許見推賢俊非獨步故舊無所乖作詩報嘉貺亦聊以相催

又答陳公美三首

仲尼魯司冦官職亦已優從祭肉不及載冕奔諸侯當時不之知爲肉誠可羞君子意有在眾人但愆尢置之待後世皎皎無足憂

仲尼爲羣婢一走十四年荀卿老不出五十干諸田顧彼二夫子豈其陷狂顚出處固無定不失稱聖賢彼亦誠自信誰能卹多言

公孫苦放逐牧羊滄海濵勉彊聴鄕裏垂老西遊秦自固未爲壯徒爲久辛勤君子豈必隱孔孟皆旅人

送李才元學士知卭州

貧賤羞妻子富貴樂鄕關不見李夫子得意今西還白馬渡涯水紅旗照蜀山歸來未解帯故舊已滿門平生浪遊處何者哀王孫壯士勿齷齪千金報一飡

送陸權叔提舉茶稅

君家本江湖南行卽鄰里稅茶𨿽冗繁漸喜官資美嗟君本篤學寤寐好文字往年在巴蜀憶見春秋始名家亂如髮棼錯費尋理今來未五嵗新傳兩盈幾又言欲治易雜說書萬紙君心不可測日夜湧如水何年重相逢祗益使余畏但恐茶事多亂子易中意茶易兩無妨知君足才思

送王吏部知徐州

東徐三齊之南鄰夫子豈是三齊人辭囂乞靜得此守走兔入藪魚投津徐州絕勝不須問請問項籍何去秦江山雄豪不相下衣錦遊戱欲及晨霸王事業今已矣但有太守朱兩輪還鄕據勢與古並豈有漢防窺城闉論安較利乃公勝行矣正及汴水勻

藤樽

枯藤生幽谷蹙縮似無材不意猶爲累刳中作酒杯君知我好異贈我酌村醅衰意方多感爲君當數開藤樽結如螺村酒綠如水開樽自獻酬竟日成野醉靑莎可爲席白石可爲幾何當酌淸泉永以思君子

送任師中任淸江

吾老尙喜事羨君方少年有如伏櫪馬看彼始及鞍奔騰過吾目蕭條正思邊誰知脫吾羈傲睨登太山君今始得縣翶翔大江幹大江多風波渺然天欲翻浩蕩吞九野開闔壯士肝人生患不出局束守一防未嘗見文物不識天地寛今君吾鄕秀固已見西川去年作邊吏出入烽火間儒冠雜武弁屢與氊裘言又當適南土大浪泛目前胸中芥蔕心吹盡爲平田陳湯喜形勝所至常縱觀吾想君至彼胸膽當豁然

送吳待制中復知潭州

十年嘗作犍爲令四脈嘗聞湣俗詩共嘆才髙堪禦史果能忠諫致戎麾防稽特欲榮公子馮翊猶將試望之船系河堤無幾日南公應已怪來遲

臺省畱身凡幾嵗江湖得郡喜今行臥聴曉皷朝眠穏行入淮流鄕味生細雨滿村蒓菜長髙風吹斾防船獰到家應有壺觴勞倚賴比鄰不畏卿

從叔母楊氏挽詩

老人凋防悲宗黨寒月淒涼塟舊林白髮已知鄰里墓傷懷難盡子孫心幾年贈命涵幽壤當有銘文記徳音千里緘詞托哀恨嗚嗚引著涕中吟

次韻和縉叔遊仲容西園

春入禁城懷舊隱偶來芳圃似還家番番翠蔓纒松上粲粲朱梅入竹花客慢空勞嚴置兕酒多無用早成蛇相公猶有遺書在欲問郎君借五車

栽松成徑百餘尺隔徑開堂似兩家厭事共邀終日飲渴春先賞未開花客來庭樹鳴寒鵲酒入肌膚憶冷蛇衰病不勝杯酒困醉歸傾倒欲乘車

香

搗麝篩檀入範模潤分薇露合雞蘇一絲吐出靑煙細半炷燒成玉筯粗道士每占經次第佳人惟驗繡工夫軒窗幾席隨宜用不待髙擎鵲尾鑪

九日和韓魏公

晚嵗登門最不才蕭蕭華髮映金罍不堪丞相延東閣閒伴諸儒老曲臺佳節已從愁裏過壯心偶傍醉中來暮歸衝雨寒無睡自把新詩百徧開

涵虛閣

幽居少塵事瀟灑似江村苔蘚深三徑衣冠盛一門嶺雲時聚散湖水自淸渾世徳書芳史傳家有令孫淨因大覺禪師以閻立本畫水官見遺報之以詩

水官騎蒼龍龍行欲上天手攀時且住浩若乘風船不知幾何長足尾猶在淵下有二從臣左右乘魚黿矍鑠相顧視風舉衣袂翻女子侍君側白髮垂雙鬟手執雉尾扇容如未開蓮從者八九人非鬼非戎蠻出水未成列先登揚旗長刀擁旁牌白羽注長弮𨿽服甲與裳狀貎猶鯨鱣水獸不得從仰面以手扳空虛走雷霆雨雹晦九川風師黑虎囊面目昏塵煙翼從三神人萬里朝天關我從大覺師得此詭怪編畫者古閻子於今三百年見者誰不愛予者誠已難在我猶在子此理寧非禪報之以好詞何必畫在前

詠菊

騷人足以思香艸比君子況此霜下傑淸芬絕蘭气稟金行秀徳滿黃中美古來鶴髮翁餐英飲其水但恐蓬藋傷課童加料理

與可許惠所畫舒景以詩督之

枯松怪石霜竹枝中有可愛知者誰我能知之不能說欲說嘗恐天眞非羨君筆端有新意倐忽萬狀成一揮使我忘言惟獨笑意所欲說輒見之問胡爲然笑不答無乃君亦難爲辭晝行書空夜畫被方其意得尢若癡紛紜落紙不自惜坐客爭奪相謾欺貴豪滿前謝不與獨許見贈憐我衰我當枕簟臥其下暮續膏火朝忘炊門前剝啄不須應老病人誰稱我爲

兩宋名賢小集卷七十

欽定四庫全書

兩宋名賢小集卷七十一

宋陳

思編

元陳世隆補

蔡忠惠集【一】

蔡襄字君謨其先自光州固始入閩家仙防又遷莆田遂爲莆田人天聖八年進士累官龍圖閣學士知開封府徙知泉州召爲翰林學士乞爲杭州拜端明殿學士以往治平四年卒乾道中諡忠恵有集讀樂天閒居篇

閒居篇云君看裴相國金紫光照地心苦頭盡白才年四十四乃知髙蓋車乘者多憂畏予感其說因抒鄙章

予年四十四發白成衰翁非有髙蓋車曷與賢者同嗟予出寒逺家世常力農十九登科第聖彀防英雄十年出吏選校書蓬陼中【是年二十九】天子誤采拔謂有諫諍風旣叨言責地【三十二】蹇蹇思匪躬竊不自度量語剡姦邪胸一亳抗千鈞擯落無畱蹤同時皆驤首金紫班著崇惟予守長樂幸就祿養丰【三十四】八年江海外再上螭階東四十入西閣宿仇司化工防錦設機穽惟賴天聴聰代言逰禁宻侍從多從容尋行京兆事擊斷露銛鋒是職非所好輒以死竭忠願辟大幽都爲君囚四防願拂西省堂爲君延防龍願舒泰山云甘澤成嵗功願回太淸日晴景破陰防願躋萬人壽夭紮終不逢願令編戶富食衣無困窮羣臣走率職陛下居法宮文采成禮樂籌略羈夷戎意言亦良苦精神庶潛通短步趨逺道心健力不充早衰發已華憂傷仍自攻我知古人心生徳貫上穹何爲論貴賤貴賤非大公南歸𨿽云樂此念殊忡忡

過皇甫侍郎

丈人防八十嵗晚益窮經陰陽判九六天地環丙丁初若發泉穴漸已澄滄溟所寶非世有願充天子庭問我久京國鬢髮何星星無乃矜才能吐論生風霆不爾負潔修揚眉自娉婷昬翳本來性憔悴百嵗形子知大方家眞精潛杳防萬化一相遇起滅如秋螢而於須防間計較罍與缾膏消見逺照木燼聞余馨惟公懇懇誨敢怠拳拳聴追思向踐歷媿汗曽未停決然趨所適金刀貴發硎去矣汴流駛薫風送揚舲

秋思

幽蘭受新霜孤雁叫落月沈憂何由平永夕不可撤將琴鼓憶憐【曲名】聲急屢絕芳華日益逺香澤忽消歇秋風吹石門思君還復訣誰云無生認識此悠悠別

湋南十詠

龍臺

漸看初日照龍臺白玉髙堂錦幛開樹色一番逓馬過溪光幾曲抱山來雲歸深洞天形痩風落前村笛弄哀擬結靑樓徧題詠思王何吝斗量才

城東水閣

亭上芳樽惜別人亭前斜日欲歸輪傷心定是丹楓樹拂面空來紫陌塵嵗月暗驚山色古愁情長與艸芽新何時此地回飛蓋寂寞欄幹又一春

南溪

近郭溪光緑好裁雨晴波厎敞樓臺防堤佳樹千圍合掠水輕舟一箭開驚釣寒魚拖糝去防機閒鳥信潮回官余擬欲祛塵意書徧平沙我獨來

月滿池亭

有客髙懷脫世塵碧灣晴檻樂逰頻無心自合波中月照影誰分鑑內人莎砌亂蛙爭噪雨杏梁雙燕欲畱春長年老厭趨毫末來揖孤云作上賔

西湖

湖上山光一抹靑佛宮髙下裹嵓扃煙收水曲開塵匣春送人家入畫屏竹气更淸初霽雨梅英猶細欲殘星吳船越棹知何處柳拂長堤月滿汀

圓山廟

風雅遺芬嶽有神此山靈祀越千春彩毫佳句言猶在翠琰新詞意未眞絕頂墨林長帶雨曲崕飛磴不畱塵瘴云收盡秋田熟祓境殽漿再拜人

陳將軍廟

曽憑水柵誓長江報國全軀事不雙力屈已嗟龎悳死勢孤猶笑李陵降宿墳古劍龍腥匣壊壁靈旗獸纒杠神理髙髙人意近楮錢祈福暗塵牕

白雲亭

云擎翚檻翠嵓巓石老松皴不計年舉世覺來空白日防人逰去上靑天醉看絕壑都無地嘯倚淸風只恐仙花晚春殘無限意他時回首定依然

齊云閣

繁閣靑梯壓翠岑春情秋思共登臨雨嵐供眼橫千掌星漢垂檐直半尋忍別朱欄眞俗吏獨棲珍樹秖仙禽當年人定多奇尙擬托巖扃息寸心

東郊

苒惹晴雲釀雨時東城無處不芳菲斜坡艸短孤麛臥平壠苗深雙雉飛照塢亂花驚客眼罥空輕絮防郎衣年來意气多羈束無復長楸帯酒歸

秋夜書廨中壁

遙夜不能寢值玆節物淸太空瑩虛碧仰觀澄性情素月若可把浮雲何故生瑤琴且勿弄誰憐希代聲

觀宋中道家藏書畫

宣獻業文學嘗作調羮鹽藏書百千帙傳世惟淸亷東堂得春和花卉晨露霑之君延賔從當晝褰珠簾朱函靑錦囊寶軸紅牙籖大令至歐褚屈宋聨鉤鈐艸行戰騎合楷正中軍嚴水墨固昏淡骨气猶深潛江田亦名手農野與鋤鎌桑麻婦女喜饁餉兒童覘烈女自幽閒明眸咽頸纎昔人何遙遙意防相披瞻南曹古貎醒博士新詩炎持杯屢屬我謂我毫錐銛煤嫗浮醉鈿研流泣秋蟾放灑云雷起取余風浪恬鄙藝豈足多詫語誰能謙因思佐宣獻載檄陪車幨辱公知遇厚表裏曽無嫌間復請筆法指病如鍼砭今朝觀故物撫已悲慙兼層丘恩徳重素髮華年添不能枉尺尋況乃事飛箝壯心久矣衰奇尙顧未厭幸公有令子辭源橫江灊劇飲以自慰後慶其人占

防鼓山靈源洞

郡樓瞻東方嵐光瑩人目乘舟逐早湖十里登南麓云深翳前路樹暗迷幽谷朝雞亂木魚晏日明金屋靈泉注石竇淸吹出篁竹飛毫劃峭壁勢力忽驚觸【題名石壁】捫蘿躋上峯太空延眺矚孤靑浮海山長白掛天瀑況逢肥遁人性尙自幽獨西景復向城淹畱未云足

耕園驛佛桑花

溪館初寒似早春寒花相倚醉於人可憐萬木凋零盡獨見繁枝爛漫新淸艷夜霑云表露幽香時過轍中塵名園不肯爭顏色的的夭紅野水濵

和陳殿丞南州新詠

寶坊髙閣徧憑欄曽是芳晨得未閒日上天容低接海煙輕湖底倒揺山夜深佛火寒星外春過人煙暗樹間無意孤吟采幽致異時行槖只空還

過天津橋

日暖溪平冰漸消水聲才下內前橋山川滿眼閒宮殿樹艸迷人舊市朝每向尋春偏有意卻成懷古更無聊洛陽平昔多豪傑惆悵埋魂不可招

金明池小飲

城西禁籞宿煙收霜薄朝寒上裘佳樹得春生意動平池受日翠光浮十年歌笑驚前世滿眼風華是舊逰從此曲江芳物好定知重到更宜畱

和禦制觀三聖禦書

聖業存功徳宸毫冠藝文勢開千里浪光動九天云法駕乘時至仙都與世分皇心欽寶訓求治益精勤

溪行

秋气已寥落淸溪才此行船移酒盞側魚得鱠刀鳴日色浮兼動風痕防又生從知隠者趣不獨傲榮名

西郊

曉蓋西郊道春光極太虛村風香晚稻溪日曝寒魚雀噪饑鷹下山空病木疎歸期侵杪嵗東望是我廬

三月詣陳逋民

振衣淩曉色霽野縱防韁莓潤溪云重春深山露香林幽風更細院靜日偏長曾是天皇外相從識酒鄕

夏晚南野

夏竹侍前楹涼襟析舊酲壘云封日茜斜雨著虹明魚動池開暈蟬移樹減淸葭洲煙向暝鳧鶩自相迎

上元進詩

臣伏覩法駕特禦端闈宣諭臣僚上元觀燈不爲逰賞蓋與民共樂也臣職在文字恭惟徳音宣布睿防感詩人抒揚盛美輒成短章上干宸覽臣無任惶恐戰越之至

疊聳靑峯寶炬森端門初晚翠華臨宸逰不爲三元夜樂事還同萬眾心天上淸光畱此夕人間和气閣春陰要知盡慶華封祝四十年來恵愛深

喜歐陽永叔余安道王仲儀除諫官

禦筆新除三諫官喧然朝野競相歡當年流落丹心在自古忠良得路難必有謀猷俾帝右直須風采動朝端人生萬事皆塵土畱取功名久逺看

寒食樂詞

皇州令節已藏煙帝渥乘時錫廣筵和气去添春色重恩光來助日華鮮千聲鳯吹朱門裏一道花香谷雨前更喜簪裳嘉宴日親逢干羽治平年

送楊殿丞通判睦州

蒼崖中斷一溪來迆邐人家向水開盡日煙雲迎斾去滿瀧鐃吹引船回虛齋晝夢鳴禽下別塢春逰畫角催莫怪杜郎題處少更畱佳致待淸才

宿延平雙溪閣

鳴籟蕭森萬木聲濃嵐環合亂峯靑樓臺矗處雙溪會雪電交時一劍靈曉市人煙披霽旭夜潭漁火鬭寒星畫屏曽指孤舟看今日孤舟在畫屏

春野亭待月有懷

淅瀝涼風來空郊生暮寒山气郁蒼蒼江流去漫漫闔闗行人稀投棲夕鳥還疎鐘度林際華月吐城端徘徊待遙夜露下明月寛心朋隔萬里獨坐起憂嘆

碧峯亭

虛亭城西隅開檻俯臨北靑山正相向萬狀呈峭格落日涵紫翠深春變顏色云石抱幽致猿鳥自娯適上窮林端寺下見海內國賢侯乘閒來四座揖佳客歌吹侑杯酌筆硯角文墨雄談連古今大笑一歡戚嗟物亦時遇曠久玆乃得從知閩州圖復記新名迹

四賢一不肖詩五首

中朝鸞鶴何儀儀慷慨大體能者誰之人起家用儒業馳騁古今無所遺當年得從諫官列天庭一露胸中奇失身受責甘如薺沃然華實相葳蕤漢文不見賈生久詔書曉落東南涯歸來俯首文石陛尹以京兆天子毗名都翼翼郡國首裏區百萬多占辭豪宗貴幸矜意气半言主者承其頤昻昻孤立中不倚傅經決訟無牽羈老姦黠吏束其手眾口附和歌且怡日朝黃幄邇天問帝前大畫當今宜文陳疏舉時宻啟此語多祕世莫知傳者籍籍十得一一者已定爲良醫一麾出守番君國惜此智慮無所施吾君睿明廣視聴四招英俊隆邦基廷臣諫列復鉗口安得長喙號丹墀畫歌夕寢心如疚咄哉汝憂非汝爲

右範希文

南方之彊君子居卓然安道襟韻孤詞科判等屢得雋呀然鼓焰大地鑪三年待詔處京邑斗粟不足榮妻孥耳聞心慮朝家事螭頭比奏帝曰都校書計課當序進麗賦集仙來顯塗誥墨未漧尋已奪不奪不爲君子儒前日希文坐言事手提勅敎東南趨希文鯁亮素少與失勢誰復能相扶斬然安道生頭角气虹萬丈橫天衢臣靖胸中有屈語舉嗌不避蕭斧誅使臣仲淹在廷列日獻陛下之嘉謨刺史重官𨿽重寄柰何一郡捲不舒言非由位固當罪隨漕扁舟盡室俱炎陬此去數千里槖中狼籍惟蠧書髙冠長佩叢闕下千百其羣訶爾愚吾知萬世更萬世凜凜英風激懦夫

右余安道

君子道合久以成小人利合久以傾世道下衰交以利遂使周雅稱嚶鳴煌煌大都足軒冕綽有風采爲名卿髙名重位蓋當世退朝歸舎賔已盈脇肩諂笑不知病指天報遇如要盟一朝勢奪徳未攺萬鈞已與毫釐輕畏威防上亦隨毀矧復鼓舌加其評逶迆陰拱質气厚兩豆塞耳心無營嗚呼古人不可見今人可見誰與明章章節義尹師魯飭躬備道爲華榮希文被罪激人怒君獨欣慕如平生抗書轂下自論劾惟善與惡宜彚徵削官竄逐𨿽適楚一語不掛離騷經當年亦有大臣逐朋邪隠縮無主名希文果若事姦險何此吉士同其聲髙談本欲悟人主豈獨區區交友情

右尹師魯

先民至論推天常補衮扶世爲儒方圜冠博帯不知本樗櫟安可施靑黃帝圖日盛人世出今吾永叔誠有望處心學古貴適用異端莫得窺其墻子年五月範京兆服天子命臨鄱陽二賢拜疏贖其罪勢若止沸反揚湯勅令百執無越位諫垣何以敢封囊哀來激憤抑復奮彊食不得下喉吭位卑無路自聞達目視云闕髙蒼茫裁書數幅責司諫落筆騄驥騰康莊刀迎縷析解繞要其間大意可得詳書曰希文有本末學通古今气果剛始自理官來祕閣不五六嵗爲天章上心倚若左右手曰備顧問鄰淸光苟爾希文實邪佞曷不開口論否臧陰觀被譴始醜詆摧朽拉腐奚爲彊倘曰希文實賢士因言被責庸何傷漢殺王章與長倩當時豈曰誅賢良惟時諫官亦結舌不曰可諫曰罪當遂令百世覽前史往往心憤涕泗滂斯言感切固已至讀者不得令激昻豈圖反我爲怨府袖書乞憐天子旁謫官一邑固分耳恨不剖腹呈琳瑯我嗟時輩識君淺但推藻翰髙文場斯人滿腹有儒術使之得地能弛張皇家太平幾百載正當鑑古修紀綱賢才進用忠言錄祖述聖徳垂無疆

右歐陽永叔

人稟天地中和气气之正者爲誠明誠明所鐘皆賢傑從容中道無欹傾嘉謨讜論範京兆激姦糾繆揚王庭積羽沈舟毀銷骨正人無徒姦者朋主知膠固未遐棄兩幡五馬猶専城歐陽祕閣官職卑欲雪忠良無路岐累幅長書快幽憤一責司諫心無疑人謂髙君如撻市出見縉紳無面皮髙君攜書奏天子防言容色仍怡怡反謂範文謀疎濶投彼南方誠爲宜永叔忤意竄西蜀不免一中讒人機汲黯嘗糾公孫詐於上前多謝之上待公孫禮益厚當時史官猶刺譏司諫不能自引咎復將已過揚當時四公稱賢爾不肖讒言易入天難欺朝家若有觀風使此語請與封人詩

右髙若訥

晚色

晚色在何處樓髙天宇低閒雲無去住歸燕自東西

秋日登郡樓

落葉隨飛鳥疎砧答暮蟬悠悠戍樓角淒切萬家傳

夢中作【年十八時入京就進士舉過舒州相城夢中作】

白玉樓臺第一天琪花風靜彩鸞眠誰人得似秦王女吹徹云簫上紫煙

落花

何事蒼苔數防紅曉來花片落春風可憐春色兼花盡今古幽情無處窮

福昌院

山前溪上最宜春千樹夭桃一雨新爭得扁舟隨去水亂花深處問秦人

和丘提刑寄湖南賈度友

何處多離感山郵霽野光淸吟貫騷雅逺意屬荊湘霜樹呈秋色秋風生晚香使軺偏倚望摛藻寄回腸

嵩陽道中

千里動秋意縈回上古原山樵斵晚日野火著寒云鐘磬出鄰寺牛羊下逺村振衣歸去好塵事莫知聞

送別陳比部

祖帳西郊道川原畫閣臨燒痕經雨活樹色過溪深斜日明春態孤云減客心何人知別意重把酒杯斟

題僧希元禪隠堂

逰錫徧他方歸休靜黙堂孤吟時有得諸念若爲防刪竹減庭翠煮茶生野香雲山莫騰誚心地本淸涼

正月巡歷部郡侍親還家

養親方解郡奉使又還家逺岫鄕闗近前旌父老遮揮金貧自媿舞彩喜仍誇特地延賔友相期詠白華

興化軍曹殿丞茘枝

厚葉纎枝新絳囊使君分寄驛人忙彩毫封處曽畱意翠籠開時不減香風色甚豪應少損路程差近得分嘗閩州縱有千千樹未抵家園气味長

飲薛老亭晚歸

終日行山不出城城中山勢與云平萬家市井魚鹽合千里川原彩畫明坐上潮風醒酒力晚來巖霧蓋鐘聲歸時休更燃官燭在處紗燈夾道迎

和許寺丞泊釣龍臺見寄

釣龍臺下艤行橈獵獵船旗待晚潮萬里徵人應悵望一川秋色正蕭條雨雲來處山明滅風浪髙低日動揺有志四方男子事莫懷鄕國便魂銷

晝寢宴坐軒憶與蘓才翁會別

投涼下馬臥僧家繞簟淸風捲絳紗修竹滿前微雨過逺山無際薄雲遮武侯舊隠人應到【京西提防刑獄廨宇在鄧州】粵國孤城日自斜解與塵心消百事更開新焙煮靈芽

耕園驛

明道中予爲漳州軍事判官晚秋嘗至州西耕園驛驛庭有佛桑樹十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一首慶曆元年予使本路明年夏四月自汀來漳復至是驛花尙仍故追感昔逰因紀前事並載舊篇龕於西壁

使軺迢逓到天涯館遷延感嵗華白髮卻攀臨砌樹靑條猶放過墻花悲來惟見金城栁醉後曾乘海客槎欲問昔逰無處所晚煙生水日沈沙

和杜相公謝寄茶

破春龍焙走新茶盡是西溪近社芽才拆緘封思退傅爲畱甘防減藏家鮮明香色凝雲液淸徹神情敵露華卻笑虛名陸鴻漸曽無賢相作詩誇

遷陽道中奉寄楊正臣同年

襄頓首頃者同年祕校楊兄以疾去官退休於家洸洋自適無不如意每念不得一奉從逰之後以觀塵外之趣如何也前嵗復往邑中未始一通問訊懷恨無量今者賜告迎親嵗暮道逺歸心揺揺義不得一造門下顧塵容之人益可愧耳過遷陽路輒書一篇以導企念之思兼伸起居十二月二十八日襄又頓首

名第同一籍家園連七閩何爲別眉宇於今十四春昔子補一尉扶病走風塵歸來解組綬晏處頤精神架書括遺逸甕酎涵淸醇東阡與北陌問通慇懃或言疾良瘉呼盧气益振或傳近詩句平淡與古鄰語之天下事塞耳不復聞寜當決引去道固有屈伸嗟予仰寸祿對讐中祕文天子誤采拔指名塡諍臣力微責任重百慮加一身列章乞便郡賜告迎慈親窮冬過梨嶺徵鞍出幽榛俯深下坎井斗起攀蒼旻水石齧晚沙霜風變朝皴粲粲澗中花孤芳能自珍斑斑云上鳥朝鳴亦求羣嵗晏時節動天遙客愁新去子無跬步笑語絕燕秦作此欲招飲翻愧林泉人

治吳江寄胡武平

遙夜吳江瀕露坐須成葆天空不帯云野迥正收潦徘徊波上月灩漾浮光好淸風送炎歊翻覺秋气早乃問苕溪路舟虞爲予道水行至州下樓臺壓煙島浮居譬如仙嘉產極富媼念君鎭雅俗適以資恬浩豈不欲一往驩成寄鳬藻縱逰窮佳賞劇論探幽抱嗟予逺庭幃六年見春艸終日諷陔蘭無路羞羊棗何爲久去家一慮心如搗今而賜告歸計課免讐討前走奉慈顏敢憚勤輿皁北來尙何時汀洲白蘋老倘得杯酒同爲君一醉倒

至和雜書五首

八月一日

淮天過盡入吳渠蘭亭晚日光疎疎金桃傅粉好顏色緑醽泛灩深車渠觥巡屢捲明星出花翹零落隨衣裾麼弦不動凝古意春容淺破長眉舒庭院簾帷一齊下紅蠟陰沈霜滿瓦雞頭軟熱七月終舉手分傳玉盈把席前碧甕覆瑤漿一秋愁淚風前灑雲中寶暈萬里髙付與輕綃藏冰麝孤城寒柝夜迢遙誰道劉郎有天馬歸來卻問東海桑海浪漫漫彩虹掛紅絲縈膾曉刀鳴雙龍笑斷夢中驚莫將團扇掩塵匣曾障淸歌十數聲

八月二日

濃云瞥過雙鳳飛淸顏照射朝日輝畫船南畔煙成障鮮荷掩防仙銖衣凝魂杳渺不知處酒醺香破驚新知一聲入耳醉人骨天容牢落星防稀海山萬里風濤外扶桑未老成春絲春絲不斷縈成結玉環宛轉無窮時曉簾半上香飄蕙笑指冰壺凝逺淚秦樓後夜鏁孤鸞秋風不動烏龍睡願將瓊樹隔花看一一花房暗相值濁水芙蕖天際雲長時倚望淸江濵迎來未語送歸速暮山紫翠含空顰勸君美酒千萬壽情如芳艸年年新

八月九日

曉虹跨江一千尺平浪東西入天碧逰人初覺秋气涼衣不禁風薄羅窄漁家小艇方醉眠艇底長魚三尺白彩欄北倚數流螢似與流螢舊相識香脂揩盡暗成云銀甲試弦初未直橋前流水聲潺潺年華一去何時還重來若問桃花路記取斯亭月影間

八月十二日

髙樓中天月色淨玉山禾熟秋云映艸邊水際見流螢流螢獨自尋香徑稜層鴈塔掛千燈宻意𨿽通語還並城上驚烏飛復啼落泊無依終不定欲下長橋夜漏深燭臺飄灺靑梧陰仙人若也乘鸞去彩霧千重是處尋

八月十九日

潮頭出海捲秋風風豪潮起蒼海空弄潮牙旗出復沒騰身潮上爭驍雄沙頭萬木注江水晴雷幹雹來無窮幄外簾旌飛獵獵新醅翠斚行坐中欲作吳歌弄淸晝回看滿眼西陽紅六曲屏深映雲母珠盤縷縷靑鴉茸山移海轉有變化生緣長短須相逢

溫成皇后挽詞二首

紫極騰軒曜靑春委蕣顏云軿何處去金殿幾時還仗下編簫咽陵中夜燭閒六宮哀送返疑是夢魂間翟彩開新禮金文易大名眞逰上僊路故物感皇情月落辭丹禁春前引素旌剛風吹挽鐸不是佩環聲

寓居興化轉運廨舎

病惱連春夏居閒意味長海風生永晝山雨送微涼書帙梅蒸潤衣巾茘實香塵緣消遣盡物我久相忘

西齋秋暑

齋居一室靜晝永來風微仙棋覆前局女布便輕衣向人顏色彊與世心事違且效金門隠詎有田園歸

雨晴早出

䢐秋久不雨霑濡才此旬新陽淨萬物太虛無一塵老稚出曠野鋤犁及淸晨愛爾安居樂力作勿辭貧

訪天臺庵

幽人去未還門戶和云閉亭午樹陰圓深冬泉響細寒生羣鳥鳴淸徹孤鶴唳寂寞傍山歸寫向滄溟際

畱別舊居花檻

別意起中夕出門風吹衣側月光艷薄餘光香气微淸尊歲相向欲去心有違殘葩勿盡放主人行亦歸

題將軍巖

赤日正停午解衣巗石下石泉殊甘涼野簌亦瀟灑驚猿度嶺雲遺菓墜庭瓦披軒忽永嘆幽抱不可寫

稼村詩帖二首

隠居何事可謀生堯舜難周畎畝情若得一犁膏雨足石田茅屋起歌聲

布谷聲中雨滿籬催耕不獨野人知荷鋤莫道春耘早正是披蓑叱犢時

兩宋名賢小集卷七十一

欽定四庫全書

兩宋名賢小集卷七十二

宋陳

思編

元陳世隆補

蔡忠惠集【二】

禦筆賜字詩

臣襄伏防皇帝陛下特降中使賜臣禦書一軸其文曰禦筆賜字君謨者臣孤賤逺人無大材藝陛下親灑宸翰推著經義俾臣佩誦以盡謨謀之道事髙前古恩出非常臣感懼以還謹撰成古詩一首以敍遭遇干冒聖慈臣無任荷戴兢營之至

皇華使者臨淸晨手開寶軸香煤新沿名與字發深防宸毫灑落奎鈞文精神髙逺照日月勢力雄健生風雲混然气質不可寫乃知學到非天眞緘藏自語價希代誰顧四壁嗟空貧臣聞帝舜優聖域臯陶大禹爲其鄰吁兪勑戒成典要垂覆後世如穹旻陛下仁明如舜禹豪英進用司鴻鈞臣襄材智最駕下豈有志業通經綸獨是丹誠抱忠朴嘗欲贊奏上古珍又聞孔子春秋法片言褒貶賢愚分考經內省不自稱但思至理書諸紳乾坤大施入洪化將圖報效無緣因誓心願竭謨謀義庶禆萬一唐虞君

任山歸河東

風俗憂思深在昔言汾絳之人隠其間白首甘陋巷畢力事詩書豈特專記誦編年作通紀起周迄炎宋甲子二十五回環補遺空予聞春秋法尊王正一統維持生民綱樹立大邦棟上賢若防夏鳥獸於麟鳯三傳自名家講解或失中區區休預徒奔馳困羈鞚排辟侵異端寢久成蠧虫仲淹著元經劉蕡比奴從去聖日彌逺斯言誰折衷猶勝女兒曹煙雲費嘲弄君於春秋學勤勞務包綜向時恥飛箝畫防尙擒縱羌秦負恩徳王師壓秦雍邊圉重瘡痍堪爲賈生慟廟堂誅賊謀謂與天下共詔書入巖穴丐告嘉謀貢使者出河東輒以姓名送朅來逰京邑天門如可羾岧嶤雙浮雲下有千人防扳緣遂聲利激射苟祿俸蹭蹬不肯前撫心疑愈恐短翮無吹噓微芳少培擁客舎逼隆冬蕭條殘雪凍悠悠晉溪上水石掛淸夢長謡復西歸孤懷不偶眾身窮先節義物曲何時用美田隨意耕寒魚仿經種夜堂素琴橫晚案靑蔬供決然顧予別蕪音彊吟諷持歸傳裏閈亦足侑罍甕

杭州訪吉祥璘上人追感蘇才翁同賞牡丹

曽乘春飲繞花畦花底餘香入燕泥剪處佳人傳燭下歸時明月到云西重來艸樹驚秋色零落交情感舊題若使他年逢勝賞一觴知復共誰攜

謝宋評事茘枝

伏防評事宋文分貺家園丹茘世傳此樹已三百年黃巢兵過欲伐之時王氏主其樹其媼擁樹願並戮巢兵爲之不伐今𨿽老矣實益滋繁味益甘滑眞佳樹也因成短章用酬厚意

齋館從容接燕申每臨佳樹走觥巡兵鋒卻後知神物年壽髙來況主人並賞昔聞思故友【公嘗言陳太監方諫議及太卿並曽防賞】分甘今喜奉慈親豈惟特祝公難老兼欲靈株比大椿

福州堂下小欄花艸多是手栽今已繁盛因賞花有所感悼

愛花盡日傍花臺檢防當年手自栽前事已隨朝暮變舊叢空見淺深開山禽忽下還飛去溪雨才收又復來只有春醪能遣恨無人欄畔共持杯

登四徹亭

偶爾尋幽上翠微逰人啼鳥似前期花間行印露霑紙山下放衙云滿旗艷艷舞衣朝日處飄飄商櫓落潮時傳杯且與乘春醉身世悠然兩自遺

和答孫推官久病新起見過錢塘之什

病來安健賦詩誇甲子新移一嵗加吾道所存惟浩气世緣何著但空花煙雲已過同歸鴈楊栁初藏並宿鴉便擬尋山逐幽趣春泥隨馬不須遮

和偶登安濟亭

津亭遙望艸萋萋空曠淸懷與物齊春水倒行潮欲上晚云平壓日先低髙城覽古人何在逺渡傷人客自迷好共山翁同出處不隨朝騎五門西

和新燕

燕燕何來處處喧新從海上振輕翰早飛不避春泥重並語應愁夜雨寒客舎暗窺吟筆健宴堂暗見酒杯幹雕梁信美多移主願爾將雛擇便安

寒食西湖

山前雨气曉才收水際風光翠欲流盡日旌旗停曲岸滿潭鉦鼓競飛舟浮來煙島疑相就引去山禽好自由歸騎不令歌吹歇萬枝燈燭度花樓

羣玉殿賜宴

臣防恩宣召再至龍圖閣觀書羣玉殿曲宴伏以數千年間無此盛事臣忝職翰墨榮遇非常謹賦拙詩一首備載本末上干聖覽無任戰越之至

治道承炎歷皇基亙萬年深仁涵海嶽至徳著坤乾文物歸元首臣鄰悉巨賢蓼蕭思及下奕葉力追先昕色方羣進臚音忽四傳衣冠紛雜還臺殿郁蟺蜎【嘉祐七年十二月二十三日詔宰臣以下龍圖天章閣觀三聖禦書】寶字藏三聖瑤圖祕九天榮河祥气徹昭漢曉光旋磊砢珠璣在崢嶸歲月遷家聲終卓越上意益恭防書觀開鋪首【又幸寶文閣作飛白字召臣僚觀人賜一軸兼賜紙筆墨各有差】宸毫落彩牋煙雲初不定鸞鳳互相鮮拜賜兼金重珍藏尺璧全人人皆自得事事獨超前睿藻惇風教【賜禦詩一首令羣臣次韻和進】防捜出化權來從玉山府逺過栢梁篇回馭臨髙館【賜宴羣玉殿】推恩錫廣筵迷魂逰帝所休應動星躔申命嚴樽爼【二十七日幸寶文閣召宰臣以下觀太宗防藝集瑞物十三種仍賜禦書宴羣玉殿宣諭太平無事令羣臣盡醉】新章被管弦千齡叨際防曕古絕夤緣大施難論報精神第祝延惟應歌盛美樂石可磨鐫

陪尹子漸申安禮宿香山寺

二月已彊半尋春登石樓山光侵雨變艸色到云休歸鳥沈巖際行人過樹頭剝苔看石碣因火認漁舟漸夜灘聲怒憑虛屋勢浮乘閒聊自適觴詠屬吾流

逰龍門香山寺

彩閣縈林轉蒼崖隔水開龕明千像日波起一灘雷緑淺春前艸香餘臘後梅背人驚鷺去將雨好風來雲气隨衣袂嵐光入酒杯淸逰知不屢欲下更徘徊

登府店福昌山閣

危磴通髙閣登臨境迥淸雲開千岫出雪霽一川明斷雁來孤影遙泉落細聲野煙依竹見溪樹與橋平已助騷人思空揺逺客情扁舟如可泛歷歷是江程

登三鄕寺閣

歷覽宜陽道披軒臨朔風地宜塵世外人在畫圖中巖曲疎鐘答村前小彴通水煙寒更白山气曉微紅逰宦眞浮梗流年似轉蓬長懷無所寄盡日送歸鴻

十日西湖晚歸

淸晨出閣又斜曛已見空枝嫩葉新爭得山頭能閣曰且容湖上不歸春人隨百戱波翻海酒到三橋月滿身【三橋乃西湖歸路月中飲於橋上】只有牡丹才半拆未知何處可娛賔

和孫推官憶徑山逰

三十年來浙右行徑山才稱愛山情油幢絲杉翠【五山盡植絲杉】環佩涓涓石澗鳴【繞寺流泉】極峻只疑天上逼遙臨初覺地東傾分符不得重逰賞喝石巖邊記姓名【舊有記鑴喝石巖】

和運使學士芍藥篇

宻葉陰沈夏景新朱欄紅藥自爲春香於蘭芷偏饒艷畫入縑綃未逼眞已恨芳華難駐景可堪愁臥動經旬三年想愛須畱戀不爲江頭酒未醇

伏承躬俟安輿出逰煙霞洞拙詞奉呈運使學士

新晴特地入煙霞道並南山轉更賒幽磬過鄰溪口寺眾雞鳴午野人家洞深垂澑先如雨石古籠藤亂放花潘嶽小園猶作賦輕軒選勝樂無涯

中秋夕獨坐望月

萬里淒凝魄幽深在處通淸流河漢盡寒入水雲空逾久方全白彌髙適正中開書還自捲把酒復誰同葉漙宵露吹衣變暑風更看庭樹影漸過粉墻東

自漁梁驛至衢州大雪有懷

大雪迷空野徵人尙逺行乾坤初一色盡夜忽通明有物皆遷白無塵頓覺淸只看流水在卻喜亂山平逐絮飄飄起投花防防輕玉樓天上出銀闕海中生舞極揺溶態聞余淅瀝聲客罏何暇暖官酤未能醒薄吹消春凍新陽破曉晴更登分界嶺南望不勝情

城南春會

陰雲薄薄地無塵淸曉城南集畫輪睢苑卽時裁雪霰潁川連夜聚星辰山眉帖漢晴光擬鶯舌尋風碎語眞芳艸有情迷謝客落花無處問秦人樽前莫厭歌醒耳世上偏饒淚滿巾嘉意未闌繁盛減東皇底事惜殘春

離錢塘

迎潮小舸滿旗風回首津亭暮靄中惆悵今宵歸去夢迢迢直至海門東

嘉禾郡偶書

盡道瑤池瓊樹新仙源尋到不逢人陳王也作驚鴻賦未必當時見洛神

閣下晝眠

急雨初收宮殿明紅薇花落暑風淸忽傳午漏驚殘夢寂寂西軒喜鵲聲

泰靈院書事二首

檻外珍叢砌下泉祥符天子泰靈仙忽逢野老臨池水自剪殘花趂歲錢

上元天仗欵琳房靈圃遙傳玉殿香要識年年桃李色不關春力是恩光

泉州北藏院見初荷華

初花才過小荷身曉露霑紅防防勻莫爲愁心偏倚重淸江元有未歸人

梨園小部

梨園法部更置小部音聲三十餘人帝幸驪山楊貴妃生日命小部張樂長生殿因奏新曲未有名會南方進茘枝因名茘枝香

傾宮晨起傅輕妝山殿生風夏日長小部新聲落天上無人知是茘枝香

永叔示及聖兪酬答因奉和寄聖兪

吾友多稱君思見寒附火气溫玉開籍才敏鏃加嘗於師魯書言詞屢及我乖疎久益新慕合迎已可柰何縻組綬無路動車輠近乃得百篇能詩今信果淸寒水石舂怪險蛟螭鎖逺念煙鴻去呈妍露葩娜古人𨿽已矣風流未應墮束來勿後期山桃綴紅顆

送胡武平出守吳興

東南有佳士文髙志淸苦翩然請郡章入居使君府霅水生春瀾瑩靜沙可數霽日明旌旗長風送鐃鼓煙帆十丈船湖山一抔土橘嫩宴亭秋茶香齋閣午神歡所適宜動黙造幽覩應念懷鉛人垂頭證魚魯

陪諸君會史館園

名園霽宿雨春日正和柔花香泛艸際竹影揺淸流鳴禽自往還逰魚時沈浮出門市朝喧愛此林亭幽況陪君子防飛斚更相酬亦有佳人攜艷歌淸眉愁佳人足娛適逺思何夷猶故鄕去千里野堂臨溪頭夢寐別四載南望無時休王粲昔從軍登樓以鎖憂今予豈不然每到終遲畱

寄題滁州丰樂亭

君爲滁上守乘閒務幽尋羣從畱山阿美望窮前林良防追佳賞髙亭曠遐臨煙雲無定姿水石惟淸音靜見魚鳥適遙聞雞犬深時節屢丰有民裏無欺侵豈獨延眾物因玆托衝襟大筆每絕唱芳樽寜孤斟別日念已長來期詎能今安得淩風翰相從殫歲陰

達觀亭

峭峻釣龍石飛亭壓其端曠徹四無際因之名達觀扳云躋大庭仙路何紆盤秋明澄逺緑署霽凝新寒城郭煙火稠水陸漁樵安偶暇按民俗適逰心意歡鳴弦俯淸流對酒環蒼山重拂衣裾淨從帶石嵐還

聖泉【竭十餘年今者復溢俗傳熯則民安】

源流出何山湧涸玆有異湛然盈石餘波下金地淸甘本無滓渴飲得眞味端能發茶色博亦資農利矧玆民俗安湓溢尢可熹滿酌復擕歸良追曲肱意

北苑十詠

出東門向北苑路

曉行東城隅光華著諸物溪漲浪花生山靜鳥聲出稍稍見人煙川原正蒼郁

北苑

蒼山走千里斗落分兩臂靈泉出地淸嘉卉得天味入門脫世塵官曹眞傲吏

茶壠

造化曽與私亦有意所加夜雨作春力朝云防日華千萬碧玉枝戢戢抽靈芽

采茶

春衫逐紅旗散入靑林下陰崖喜先至新苗漸盈把競攜筠籠歸更帯山云寫

造茶【其年攺造新茶十斤尢極精好被旨號爲上品龍茶仍嵗貢之】

屑玉寸陰間摶金新範裏【龍鳯茶八片爲一斤上品龍茶每斤二十八片】規呈月正圓勢動龍初起焙出香色全爭誇火是

試茶

兔毫紫甌新蠏眼淸泉煮雪凍乍成花雲開未垂縷願爾池中波去作人間雨

禦井【井常封鑰甚嚴】

山好水亦珍淸切甘如醴珠幹【音韓】持方空玉甃見深底勿爲先竭憂嚴扄有時啟

龍塘

泉水循除明中坻龍矯首振足化仙坡回睛窺畫牖應當歲時早噓吸云雷走

鳳池

靈禽不世下刻像成羽翼但願醴泉飲豈復髙梧息似有飛鳴心六合定何適

修貢亭【予自采掇時入山至貢畢】

淸晨掛朝衣盥手署新茗騰虯守金鑰疾騎穿雲嶺修貢貴謹嚴作詩諭逺永

憶丙子年春三月予解官漳州與弟君山西行至順昌富屯之間夾溪十里紅白薔薇盛開時與君山臨流飲而賦詩甲申夏四月二十日復來追悼君山之亡畱詩屋梁以紓哀思

淸溪曲曲抱山斜繞溪十里薔薇花春風吹香襲人骨榦紅淡白相交加眼睛光未能視爛如赤日淩朝霞時有扁舟向中下共疑來處從仙家於時邀我臨流飲下踞大石盤犬牙平生意气一快論屈指世務還驚嗟酒酣擘紙探彊韻胡塗醉字成亂鴉侵更把火入官舎下馬猶吟詩各誇何言花落悲人世只見溪流似歲華今年初夏我復至深叢翠艷余孤葩山川故物依然在惟子別路幽明賒想象音容杳何許桂旗獵獵隨云車悲來獨坐防芳樹涕淚揮灑霑黃沙行人怪我愛溪水那知此恨無邊涯

寒食梨花小飲

江南寒薄春常早花卉入春先自老嗟予衰病不及時出見池園半靑艸縱有餘葩在葉間行看落片隨風埽尋春已過索寞歸重憶歡娛嘆懷抱𨿽然妖艷難再得但只逢花須醉倒二月中天寒食朝墻隈忽見梨花飄開門四顧粲然白傳催翠帟賔朋招長吟環繞不知數漸值明月臨淸宵誰剪輕雲成碎蕊天畱宻雪封枯條重重盡掛珠纓絡簌簌初呈簂步揺傍花行酒發新唱滿座例舉黃金瓢西都姚黃髙一尺揚州寶鬢分變翹幽香絕艷信尢物設欲致之千里遙壁門寫生亦名畫未免五彩塗鮫綃莫如此君慰人意相對一笑開無憀古來英豪多感激坐使緑鬢朱顏凋勸君且作梨花飲愼勿稱量別流品

李山英以疾歸田客有言山英移書石守道者因摭取其略作詩以送之

吾友守道气剛勁醜邪扶直出天性意髙身賤無所發胸中事事先後並襄嘗畏其太勇果願以中直爲得正忽聞魯士李山英移書告之要力行曰今天下最急務邊頭戰守羌夷橫異術紛回蠧化原佞夫欺巧疪邦政生民失職餽斂繁勢若久旱方雩榮安得快雨洗長空萬物蕭森蒙大慶古人有以身殉言前者已僵後者更況值朝廷尙寛大苦諫兼容天子聖我疾不幸子可屬或列封章或廷諍勿學得路世俗兒軟語妖歌日酣醟乃知山英落落者支革𨿽疲心愈競予思物理似顚倒難用智愚凖衰盛賢豪旣少遇又稀或老且困壯而病就令貴顯亦迍躓尢觸陰機石臨穽一思九嘆起呼天何等官曹司是柄由來宰主都防防用舎惟時窮達命山英歸去亦何恨門外無塵春色淨回看名宦似浮漚都把雄心付觴詠

聖泉寺松徑【徑中艸不植】

靑松冉冉門前道根柢堅牢顏色好鳴籟蕭森風雨生紫鱗開動龍蛇老天若有意別畱種百年其下無纎艸雷霆時繞雪霜重勁節支扶不顚倒野姿峭拔已背時肯要藤花彊纒抱南方赤夏苦蒸濕萬木無聲就僵槁忽經宻防少休息肌骨便驚秋气早寄言匠者勿復顧畱作淸涼除熱惱

送石昌言知宿州

符離封城古云望扼控東南地形壯飛流金粟走車舟鎭壓姦雄宿兵仗昌言才思老臺閣聲名逺出風騷將倦直承明得守符詔書遣臨士民上萬家裁制須得宜譬若楩楠迎大匠京師從逰日月久送君酒酣益惆悵人生豈效雞鶩羣意在糠粱取甘養邊隅多故急賢材往往稠人拔公相吾儕有防空自奇皎皎丹衷亦誰亮欲隨戎馬僅勝衣彊作文章還覆醬大都用置系於時丈夫未死固難量觥巡捲到君勿辭行看岸下船頭放我今聨束若愁鷹注目靑雲思逺颺一麾當復泛隋渠願君加數爲公釀

甲辰閏月初伏快雨涼風晝眠初覺庭前小欄花木各有意气戲效柏梁體

閏夏天气熱焰烘崇朝快雨隨淸風晝軒夢覺開前櫳畫欄花艸意气雄側枕遙問數異同如子微物煩化工盍各言爾之所從繁葩富艷生朱紅【川海棠】枯條大蕊千萬重【絳桃】修幹防綴赤日中【蜀葵】蠲去憂忿誰與功【萱艸】采摘烹煮祛煩胸【百合】秋霜鉅實垂如甕【木】橫柯逺引交加叢【紅玫瑰】葉抽緑劍黃端茸【山姜】直立開披泉貨通【金錢】疊繞翠羽翻虯龍【薜茘】誤入畦町非余公【頃麻】助滌渇肺思匪躬【麥門冬】物物自名詞不窮願當我意乃汝容負汝不飲慙衰翁

和王學士水車

星鳥正中春事茸農夫入田布嘉種田中白水極彌漫鷺翅羣鶱魚鬛聳扶持水車倚塍畔翻翻龍脊起雙踵日在天中人在野脫粟未逢心益恐婦姑晚餉猶徳色童稚飼余窺饁籠夏苗欲長苦焦枯又送微波上層隴傷哉作勞無早夜嵗終贏餘凡防桶【音甬秦斛】丰年遺秉尙盛歉一有不登皆散冗賦田無利從來逺索息嚴於供上俸富者不耕耕者饑役民枋雄豪總錢塘風俗本誇奢工商射利尢加勇丁男恃壯走長街僕奴意气金銜駷方春逰女湖上行舉首惟愁釵挿重笑汝田家弄水車何不乘時作光寵

仁宗皇帝挽詞二首

聲教中原泰恩仁萬國臨憂勤符帝夢付與得天心簫吹凝寒气雲山斂夕陰還期千載後歌頌莫知深儉勤追禹績恭讓體堯仁措枉朝多直除苛吏盡循尊儒恩禮異左戚賞刑均立子知天意超然卽上賔

開州園縱民逰樂二首

風日朝來好園林雨後淸魚防知水樂蝶戲見春晴艸軟迷行迹花深隠笑聲觀民聊自適不用管弦迎節近淸明逰人已踏靑挿花穿防戶酤酒向旗亭日迥林光潤風迥海气腥未知何處樂歸路已嚴扄

夜雨病中

久雨曽無度陽和漸向闌雜香生眾木濃翠入孤巒漏緩宵仍靜燈微曉更寒芳時猶臥病何日出城看

太湖驛寄建州同年竇職方

別驛臨溪曲淸寒結曉陰灘聲生亂石急雨入閒林登第年華久相逢禮愛深茶山春物近那得共追尋

逰靈峯院龍龕山

天柱支南極蓬山壓巨鼇云崩石道險潮落海門髙客館聞鼉鼓秋風憶蠏螯憑欄望鄕樹千里楚江臯

北園登髙卽事呈諸同僚

江云寒薄不成霜九月登髙菊未黃飛鏑有聲弓得力小槽分澑酒初嘗秋容行見丹楓老客意難勝紫陌長【時被召還都】曽是禁園風物好故鄕時節可能忘【重陽賜宴外園】

燕司封同年以詩見迎

寄問閩州明使君十年蹉跌路岐分帳前約束承嚴節【福州乃泉之轄】案下文書接署云【隔政知福州】北去最先趨畫防老來應免醉紅裙新編一覽空懷舊搔首孤吟日又曛

人日立春舟行寄福州燕二司封

淸溪潮上送行船回望髙城隔曉煙景色似看名畫展【前過君家盡出名畫】醉魂猶憶壽杯傳【君家世傳壽杯行之侑觴】春盤食菜思三九人日幡書頌百千南國逢君惟道舊後時何處笑今年

過楊樂道宅西桃花盛開

城隈繞舎似山家舎下新桃已放花無限幽香風正好不勝狂艷日初斜自憐馬上空愁望誰向尊前與醉誇京國難逢春气味莫隨塵事度年華

和楊龍圖蘆鴈屏

何事髙堂秋思生野蘆寒鴈畫工精風前挺立孤根老云外相從去意輕不似丹靑能借色若逢霜月定聞聲研桑心術多無取回望江鄕計未成

和楊龍圖麞猿屏

畫莫難於工寫生麞猿移得上幽屏相逢平野初驚顧共逐薫風適性靈引子晝逰新艸緑嘯羣時望故山靑可憐官省沈迷處毎到中軒頓覺醒

和吳省副北軒湖山之什

誰於素壁寫江流雲樹疎疎映荻洲盡日淸虛全卻暑一川揺落似經秋暫逢名畫心猶在終向扁舟老去休只有逰鰷能自適莫懷香餌重遲畱

送程刑部出守洪州

何事名郎出計臺鐘陵都會久須才江山不是人間有旗鼓初従日下來列郡五符歸總制故鄕三組少徘徊勿嗟南國多懷感寶气還應徹斗魁

送錢端明還京

禁墀初別紫霄端故國生光裏俗懽二世家聲聨將相百年廟貌儼衣冠躬臨州防迎門下【每至州廨客次下馬】人喜曽孫夾道觀石照老苔封舊迹錦溪喬木涕淸瀾東趨越嶺興懷逺夕聴胥濤入夢寒江上馳心思魏闕日邊歸路指長安香深離渚花重疊涼滿行舟酒半防應念非才持虎契平時相繼侍金鑾

度南澗

隱隱飛橋隔野煙石磯西畔問漁船桃花盡日隨流水洞在淸溪何處邊

秋日

城頭蔓艸受新霜天外孤鴻叫夕陽送客懷情楓樹老著人襟袖菊花香

玉仙池

洞府花飛不減春輕雲成片玉成塵香軿縹緲知何在無限池頭再拜人

逰九鯉湖

何嶺巍峩欲挿天回頭人與白雲連桃花不防尋常路從此依稀度九仙

兩宋名賢小集卷七十二

欽定四庫全書

兩宋名賢小集卷七十三

宋陳

思編

元陳世隆補

藜齋小集

華鎭字安仁防稽人元丰二年進士官至朝奉大夫博古工詩文嘗輯防稽覽古詩幾百餘篇最稱精覈傅崧卿稱其詞格淸麗興寄深逺足以垂觀來者今其書亦罕傳舊志乘中間有數首而已子初平亦登進士爲太常博士有越中考古錄

雲門寺外勝迹諸詠

王中令裔孫智永善艸爲世所重求者弗違戶外之人如市所居限頻爲之毀以鐵固之時號鐵門限眞艸千字文十九年成一千通栁誠懸稱其書得家法世傳右軍蘭亭其迹弟子辧才尢加寶祕貞觀中求之不得至使蕭翼設奇而取之山中父老尙能道其事

鐵限僧坊迹未移千通眞艸了無遺蘭亭墨迹何由見秪說蕭郎奉使時

鄭相廟

鄭公起樵風用郡守第五倫之薦致位三公與倫並列可謂盛矣祠宇之下至今猶有風朝南暮北

鳴玉鏘金漢上公當年榮與舊君同故山廟食千秋後來往猶乘旦暮風

秦望山

秦始皇東巡登髙歷覽刻石紀功故曰秦望

秦人兩世盡東遊輦輅曽臨到上頭睫在眼前終不見不知登望竟何求

葛仙翁釣臺

若耶溪葛仙翁投迹之地苔磯孤秀起於中潭環山千疊澄淵無底淸光翠色上下相照迥然不類於人境謝客兒兄弟悅之日至其上更酬疊唱夕而忘歸

聞說風流謝客兒鴒原相應日鳴飛仙翁遺迹云深處擕手行吟送落暉

五雲溪

徐季海曰曽子不入勝母之閭吾豈泛若耶之溪由是目之爲五云今亦曰徐浩五云發源於雲門其流達於樵風涇湖山之間此爲奇絕

萬壑千巖秀气鐘鳴琴潄玉曉玲瓏瑞云重疊中書館花浪騰稜相國風

樵風涇

鄭巨君【名】采薪若耶山中得仙人遺箭歸之而獲便風之報千載之下朝暮不渝

碧山重疊水溶溶南北長來旦暮風巖壑防稽眞勝絕樵蘇猶是漢三公

鄭公泉

鄭太尉若耶山居有美泉雅嗜其味嘗有疾藥石不能愈家人取山泉飲之卽愈山泉非攻病之良藥其美不稱於三公之奉飲之而疾愈者常性素好不爲富貴移也鄭公之所飬在富貴當何如哉

溪上淸泉玉色寒臨泉蹋盡石苔斑爲憐北闕乘軒客白首髙情在舊山

城山

其山中卑四髙宛如城堞吳伐越次查浦句踐保此拒吳又名越王城有佛眼泉洗馬池泉中產嘉魚越拒吳時吳意越之乏水以鹽魚爲饋越取雙魚答之遂解圍去

兵家制勝舊多門贈答雍容亦解紛緩報一雙文錦鯉坐歸十萬水犀軍

鏡湖

亦名鑑湖任昉述異記軒轅氏鑄鏡湖邊因得名或云黃帝獲寶鏡焉或又云本王逸少語山陰道上行如在鏡中逰故名

水風不動淸光合十里渾無一防瑕野客若尋湖上事不須臨水問荷花

雙筍石

在上虞縣釣臺山髙百餘丈若人冕而對峙者其巓有異花每杜鵑啼時開若霞錦神宗崩三年不榮髙宗崩花忽變白孝宗崩三年若枯旣而復茂

千尺相髙卓翠瑉雨餘雲外露嶙峋鼎湖龍去蒼髯防三載叢花不記春

放馬澗

在新昌縣支道林放馬之所或譏道人養馬不韻答曰貧道賞其神駿

春艸茸茸澗水淸路人猶記昔時名金羈縱後雙蹄逸想見風前蹀躞聲

虞國墅

在余姚羅壁山襟帶溪山大勢具體金穀郗太宰徧逰諸境棲情於此每至良辰攜子逰憩後以司空臨郡遂卜居之

山列翠屏圍碧落水流鳴管繞平田郗家池館蘿蕪沒金穀形容自渺【一作宛】然

陳大夫宅

在越城東南禮遜坊竹園巷之間漢大中大夫陳囂未貴時與紀伯爲鄰伯竊囂藩地以自益囂見之不言益徙地與之伯慙亦歸所侵地其中乃爲大路鴻嘉二年太守周君刻石表曰義里長檐路

鄰里相歡起美談通衢髙栁碧鬖鬖至今風俗稱虞芮目擊岐周始自慙

燕竹

越人以其燕來時出筍甚美因以爲名

竹箭黃芽欲老時杏梁日暖燕初歸他林未聳千竿翠此地先抽一握肥

孟橋

橋南漢孟嘗宅也

漢上還珠太守家小橋斜跨碧流沙淸風不共門墻攺長與寒泉起浪花

兩宋名賢小集卷七十三

欽定四庫全書

兩宋名賢小集卷七十四

宋陳

思編

元陳世隆補

三徑集

蔣之奇字穎叔宜興人嘉祐二年進士哲宗朝累擢翰林學士徽宗朝拜同知樞宻院事除觀文殿學士出知杭州提舉靈仙觀卒入黨籍有集

逰朝陽巖遂登西亭

朝陽巖在瀟江之西去治城不逺唐永泰二年元次山爲道州刺史避兵至零陵訪而得之因其東向遂名朝陽方是時結有盛名於世故永之守丞獨孤愐竇泌爲之剪荊棘建茅閣結又爲之銘與歌其後栁子厚繼爲之詩予以子厚詩考之正所謂西亭者也復爲亭而系之以詩

昔逰不在逺幽巖臨治城嵚岑俯瀟碧庨豁延陽明緣澗可徑入滑路偪仄行泉源何自來涓涓玉鏘鳴疑穿雲雷窟尙帶魚龍腥寒江淨瀉鏡怪石坐開屏幽鳥馴可羅潛蛟深莫罾梯險接層棧冠巓葺危亭俯睨極窗仰攀窮靑防蹇曠出物表髙虛挹英惜哉非吾土不得憩此生舊業寄陽羨故園依晉陵秋風滆湖白春色頤山靑一從紳笏去遂使猿鶴驚迂疎暗時機孱瑣叨官榮謫棄分所宜醜惡顏已盈人生詎有幾世累吾方輕願言解羇紲上疏還簪纓寜居召魂魄恬養休性情紛華屏外慕衝澹巖中扃窮年侔農圃畢志先疇耕

澹巖

零陵水石天下聞澹山之勝難具論初從崖口入地底始見殿閣開重門乃知玆洞最殊絕洞中金碧開只園寛平可容萬人坐仰視有若覆盎盆虛明最宜朝日照陰晦常有黒云屯盤虯夭矯垂乳下巨獸突兀巨石蹲香木一株在巖壁人迹峭絕不可捫呀然雙穴露天半籠絡萬象將並吞只疑七竅混沌在五竅防失兩竅存神奇遺迹未冺滅至今猶有斧鑿痕云牀石屏極隈隩昔有居士常潛蟠避秦不出號徴君美名遂入賢水源咸通曽爲二蛇窟元暢演法蛇輒奔從玆其中建佛剎棲隠不復聞世喧惜哉此景久埋沒但與釋子安枯禪次山子厚愛山水探索幽隠窮晨昏朝陽迫迮若就狴石角禿鬝如遭髠豪篇矜誇過其實稱譽瑉石爲璵璠環觀珍寶欲掩有不到勝處天所慳嗟予至此駭未覩不暇稱讀徒驚嘆恨無雄文壓奇怪好事略與二子班蕪詞願勒巖石上勿使嵗久字滅漫

寄題三瑞堂

好在廬陵守年來彊健無一麾新佩印三瑞更爲圖善政傳江右飛書到海隅緬懷烏府舊何日笑談俱

萍鄕卽事

地接長沙近鄕名自古聞毛山千嶂雪玉女一堆云拱木扶霄上飛泉觸石分霜風萍實老目斷楚江濆

琴髙臺懷古

髙士遺臺曲澗東俯臨百丈之飛虹云捲云舒絕壁下花開花落空潭中丹砂鏈去山俱寂赤鯉騎歸路不通嘆息往來車馬客幾人忙處問琴公

白面山【在池州府西南山石如傅粉故名】

白面峯巒碧玉堆故人卜築在巖隈難尋荀鶴舊逰宅尙有昭明古釣臺滿檻名花紅勝錦一溪流水緑如苔七閩千里倦逰客兩眼眵昏向此開

寄米元章

京城汨沒興如何歸棹翩翩返薜蘿盡室生涯寄京口滿牀圖籍鎖巖阿六朝人物風流盡千古江山北固多爲借文殊方丈地中間容个病維摩

逰化城寺

級級躋攀險肩輿若上天云端開淨剎峯頂見平田水石淸無價煙霞翠滿前髙僧卜居此意欲斷塵緣

和祕防曝書會詩

宴豆追儒雅簪纓盛禮容中天開壁府左海見鼇峯汗簡陳三館緗圖煥九重紫微才思敏十吏筆能供

六和寺金魚池

全體若金銀深藏如自珍應知貪餌者畢竟是凡鱗

隱居南莊

耕春煙一壠釣月水千尋未荒三徑菊不負此生心

蒼玉洞【在長汀縣】

蒼玉門徑濶白雲庭院深鄞江一丈水淸可照人心

鷲峯院【在汀州府南】

山前十里入靑蒼猿鳥聲中建道場日轉竹陰侵閣冷水流花片過門香

燕窠石

墨窩化石鎖煙苔巖上茆空煙又開塵刼一聲淸磬裏至今猶有燕飛來

重湖閣

宮亭彭蠡接揚瀾浩蕩橫空六月寒試問風波何似險老僧只管倚闌干

水西示劉尉

役役塵埃倦客情偶逢佳處得閒行憑君爲把如椽筆便向蒼崖記姓名

涇溪

蕩漾溪沙深淺間羣山回抱翠連環扁舟便欲乘流去直下山門六刺灘

附余良肱和詩

畫舸夷猶紫翠間暮云如掃月如環三山六刺須臾過恰似嚴陵七里灘

過幙溪憶左難當

幙山孤秀幙溪淸玉鑑光寒映翠屏今古寥寥何可問難當遺事在圖經

劉遺民釣臺

最愛仙人臥白雲一竿來此釣紅鱗我今不學磻溪叟行作宗雷社里人

春帖子

昧旦求衣向曉雞蓬萊仗下日將西花添漏鼓三聲逺柳映春旗一色齊

琴髙臺懷古

來至涇川十里餘嶄然怪石翠淩虛自慚不是神仙骨空羨琴髙控鯉魚

嘉禾驛

旴江淸淺見逰鱗百尺飛橋跨碧津行過水南看更好風光駘蕩百花春

孤嶺

鮫綃剪下碧雙垂歸挹淸流背紫微北向更登孤嶺去此身還傍白雲飛

兩宋名賢小集卷七十四

欽定四庫全書

兩宋名賢小集卷七十五

宋陳

思編

元陳世隆補

安嶽吟稿【一】

馮山字允南蜀之普州人初名獻能嘉祐二年進士熙寜末爲祕書丞通判梓州終祠部郎中有安嶽集春意

賞花不須折一折春思闌飲酒不必醉一醉無餘歡相知共淸賞所屬聊孤彈朝繁坐臨池暮惜行繞欄醒醉無異趣開落同一觀鄰花隔墻悲憔悴枝葉單鄰翁貪酩酊疾起春向殘但知芳菲意常作悠久看

送鼎倅陳安仁虞部

峨峨陽山民資以仁僭陽欺天不需不神而乞於民泱泱沅江城繄以寜橫流漬川不畜不靈將坎於城暴政殘俗劇於懷襄猾胥擾民甚於凶荒借公後時吾民防亡舞公入城若旱而雨若霖而晴頌公之還孰靈沅江孰神陽山

和程之才正輔感遇

天理貴自然枉直各有病人情隨所得是非本無定此身寄軒冕心與萬物競低回就衘防跳踢落機穽巧求固爲累矯枉亦過正持之有原本出處一以靜所守以吾道所安以吾命不驟窮馬力決不暴虎性富貴偶而已勿使憂喜並感遇難我知無言爲心聴

郊外

杖僻走世喧吟靜追古意解巾臥柔碧虛懷揖爽气漏竹日腳紅出亭山尖翠偸閒興未足遲遲動歸轡

城南

散雪郊外風含晴霧中日江流淺可渡潺湲弄幽石長堤塵未動遊子念逺適行止愼厥初輪蹄有遺迹

和果倅趙衮良弼平江亭

牛峯絕頂淩雲閣形勝潼江照開廓涪水臺中隠幾庵坐對西山橫碧落頃嘗登覽放懷抱鉤掛軒窻捲帷幕气酣景熟狀不起一片風騷情索寞充城累身倦未出無事門庭可羅雀翠筠五瑞掃塵土澄照淸風易椽薄平江最好最後到隠幾淩雲僅依約屏坐主人局閒散長句森森邀我作漳濱病起吟魂耗中散慵來筆鋒弱鏗金入木將柰何手把新篇空愧怍

寄髙梁守勾輔元

北按經時出南歸計日趨幽花明澗水細雨潤春途就歇開新醖催行趁早晡故人休問吏相見且歡娛小溪尉丘君父母年皆九十康彊精明尙能讀書挫箴如五六十嵗人相繼受恩命某固未嘗見也亦未嘗聞也因作詩遺丘君且以傳諸士大夫如果未嘗見聞則宜相與樂道其美而形於歌頌云

人間夫婦老難期九十俱全古亦稀滄海蟠桃看結子碧梧棲鳳久忘歸君恩黃髮頒新誥兒戲靑衫著彩衣一尉三公無此樂百年琴瑟在庭闈

寄題希元承詔堂希元恵詩因次其韻

鸑鷟峯前舊隠亭仙翁曾此被弓旌雲山每恨未能到松桂向人如有情【公自有詩云庭下松桂栽淸陰從此始】共把淸尊慙北海更聴餘論學南榮何須酩酊爲眞賞歸袖瓊瑰已自盈

壽春穆東美有節亭

淮上仙翁倚嵗寒繞亭閒種碧瑯玕林泉莫恨歸時晚風月偏宜靜處看爲愛蕭森從葉宻欲令蕃衍放根蟠階庭已見淸陰合更長龍孫百十竿

和鄧內翰遊烏奴寺

萬險初離峽三程未到關相歡才把酒偸暇更尋山古意登臨外人生笑語間一茶遊興盡簫鼓欲催還和新成都知府鄧潤甫溫伯內翰道中見寄【與鄧奉節交承】

畫舸秋離峽長江水齧隄郡樓髙送別客袂慘分暌前後聲難繼升沈分不齊私心嘗有待得意幸相攜千里聞鳴鳳三年倦割雞一哀纒性命萬事錯端倪英俊聨翩起淸華直上躋平生依筆研俛首失鋤犁同嗜餐秋菊忘言病夏畦精粗分玉石去住卽云泥近列多鵷鷺誰人享駃騠徊翔趨鳳閣隱約駕雞棲訓誥資溫潤衣冠出品題風流淸憲府威望肅朝閨戲彩江湖樂觀濤嵗月稽還朝垂拱北易帥華陽西舊徳傾中外歡謡浹庶黎忽聞旌棨近頓解簿書迷一笑何勝喜髙談爲少低長篇追杜老餘論及曹溪把酒聴新闋尋山傍小蹊欹斜行疊嶂空曠上危梯拾掇畱尊俎蕭疏媿糗藜故人難會遇壯士合悲啼物理紛無定年華去可淒王師行解甲盟府重盤圭劍外聲文鐸關中息戰鼙時淸數相見寜望胯金犀

鄰家婦

鄰家婦一貧復一富舅姑愛憎苦不常憎貧愛冨多心腸富婦初嫁時身上曄曄生輝光舅姑好財不好義婦道無復較短長不如貧婦巧且勤巧能養家勤養親君不見古來烈女傳往往多是貧中人鄰家婦一爲烏一爲鴞貧婦慈孝富婦驕

和徐之才浮萍

瀟灑春容靜飄揺水性柔根從何處起身任此中浮得地輕依托隨波旋去畱潢污深不采溟渤望空悠花蕊看還落蕉心久未抽豈如經夜雨便欲障江流晚入吳歌唱晴邀漢女遊翠連芳艸渡寒映緑楊樓碎剪神工巧平鋪澤國幽微軀烏足道浪迹更誰收踏破閒行鷺衝開暖上防但知能委順何用校稀稠漫欲通河漢寜虞踐馬牛迸從菱芡密如把芰荷揉寂寂苔成陣紛紛芥作舟屈騷遺故事湛賦壯前猷蛙躍沾雙股行蔽兩眸聨居如有守逺近亦無求別浦千重恨吟塘萬防愁生涯隨所寓細域浩難籌野色宜茶竈仙姿泛酒甌淸芬傳澗沚餘思滿汀洲暗與蒓絲結多爲荇帶鉤豈専嬉雁鶩自可覆蛟虯助賞名園側含情古道周遡洄差勝防汩沒尙憐漚赴急如趨市逢枯類轉溝吉祥興霸業美薦格神休爲愛常靑眼難題防白頭新篇盈巨軸牽彊豈能侔

與陳萬石

千首詩兼百首文宗韓之子拾遺孫吾鄕此道嗟防絕先世余風喜僅存三變聲名徒自惜平生襟抱向誰論相知惟有貧相見撥置窮愁付酒尊

送韓存寶閣使

君常慷慨論兵機喜見韓侯定逺歸將略無窮𨿽世出秋毫不犯似君稀封侯气骨靑春在報主功名白日飛齷齪簿書何所戀擬投儒服換戎衣

李待制寄僧詩有歇定之語兼聞有岷峨之遊因作詩以寄之二首

無心宜與物相期旣歇須行似不疑出處休將人事說功名多在老成時胸中白練何妨潔足下靑雲豈自知好取聖賢權進退莫教輕重失毫釐

春遊遊盡欲尋山杖屨岷峨只等閒但放髙懷窮物外不知淸譽滿人間經年緑野嘗沈醉防日香峯暫往還自笑塵轅盤未得逍遙無路一追攀

求劉忱明復龍圖畫山水

晉唐諸公重小筆髙價直與才名俱然多華丹少泉石淸格往往人間無至今百存無一二存者眞僞難分區營丘李成稱絕迹峯巖秀拔非常模穆之灑落亦其亞玉堂屏上瀟湘圗董屈許範凡數輩隠隠俗气藏肌膚乃知山水系絕品筆墨造化非功夫要之文章之緒餘世上眞巧歸吾儒益昌臺府少文字見性文空談毗盧龍門雪景生坐隅山潛水奧爭奔趨倚空直幹鬭孤聳緣險古道盤縈紆擁衲禪僧對寂寞攜琴朝士來﨑嶇主人肆筆聊自娛新言黙與天機符公家淸白傳數世經濟滿腹冰霜壺一言不用輒掉臂五年蜀使甘馳驅時將素毫寫胸臆寜復意外分精麤復古𨿽淸尙許格【復古詩道寜格疑其學許也】與可亦壯非燕徒【文與可學燕穆之然未至也】豈如公思脫羈束破碎嵩華傾江湖窮冬從公熟窺看愛重不覺聲嗟呼靈峯北苑助蕭爽雪不到地聲號枯平生好畫已成癖寜借不喜臨與摹出公門下欠公筆有類客海遺明珠願公乘興一揮灑束絹數幅光芬敷異時解組還故廬皎潔將伴林泉軀

灩澦堆

巨石當江衝江水皆倒還夏秋水石鬭怒浪髙於山長年欲下峽防石如防姦乘流一無備拳石皆險艱獨使灩澦誇千載不可刪

岑公洞

武龍南浦南秀拔異眾山下有巖洞幽嵌虛隠關岑公江陵來一寓不復還養神脫塵滓百嵗如童顏至今遺像存寂寞空幢幡老栢壯人气淸泉繞回環暫爲物外遊偸向壺中閒叟其靜者歟深藏厭喧煩或將避擾攘甘此石穴艱不虞身後聞夐若髙難攀萬事皆偶爾多在功名間

溫湯寺

溫湯气如蒸冷泉寒於冰並流不相入洶湧爭奔騰佛廬煥金碧法地何時興二泉灑其間回環淸且澄維舟愛古栢磴道垂千層殿堂絕纎埃瀟灑嚴香燈敲欄施魚食弄水揺懸藤一掬洗病眼再潄祛煩膺逺訪豈憚勞勝遊誠可矜

送李才元待制二首

直道﨑嶇出禁林江湖長有愛君心五年漢法更張際千里潼江恵澤深天下鵷鴻方得侶道旁桃李正垂陰邦人不用畱行色滿斾薰風入舜琴

爲掾初逢幕府開便將淸望屬非才重來門下經年後始見天邊促召回況有平生餘事業此行髙步脫風埃孤蹤已作溝中斷休費工夫爲剪裁

和苖子居新【缺】道中

閬水兼山鬭曉光星軺親按古村鄕臨江麥隴煙雲翠夾道林花錦繡香使防天邊勞按察人情車下見歡康東風相伴行寛詔敢問年來鬢髮蒼

寄題榮守岑象求巖起太博淸富樓

南樂太守傳詩郵詩題淸富城西樓樓中風物略已盡行欲模詠難爲酬憐公謫官不累意如與萬象同優防扁舟隨分與山水好景散漫無人收昔人知宴不知賞俗气未斷煙雲羞淩雲把酒獨長嘯嵗久此地才風流公帆南國走欲徧聳秀浩蕩皆窮搜歸來耳目殊未厭尙恐勝防遺遐幽九疑巖洞識元叟三湘泉石封栁侯名賢到處適所遇非事筆硯搜林丘五年畱梓恣登覽百剎照水江環州得公新篇似相約正上兜率吟淸秋塵中嗜好屑可鄙恨不徑往追公遊他時三老期一笑愛閒豈是平生謀

和周正孺遊醴泉寺蠶叢

衰遲猶有少年心十里名藍共訪尋抹緑郊原逢雨後殘妝桃李覺春深嘩喧歌舞隨流俗瀟灑溪山憶故林一醉不辭繁上酒簿書回首費光陰

和鄧溫伯一首

不獨髙文耀世奇曾將宏議振天維誰人才術能爭手自古功名貴及時暫別鵷鴻蓬海上少畱旌斾蜀江陲西州筆硯𨿽衰落會有中和樂職辭

送程嗣恭正基提刑赴闕

從來貴閥多豪俊失在矜持驕與泰白屋寒門亦有人往往窮愁損英槪得時舊恩報不暇安能與語功名會驊驑擺首倦銜防一蹶中途爲傷駃簮纓重要畎畆壯所養旣完發亦大磨礱寶刀挫圭璧更向天資才術外正基太師丞相後學博文淸古冠帶天機不露驥盤櫪雲气𨿽升蜃沈海平生胸中未一出萬事食間宜少待語黙機巧孟軻盜顏色睢盱次山丐世故未能以身殉家聲欲傳道猶在逺別相知試一言不是向人歌慷慨

桐軒

幽軒處淸奧前有雙桐起婆娑勢初合修聳意未己葉分竹巖路根漬石沼水秋聲動素琴曉影覆齋幾主人相對樂性靜窮物理純音藏未兆孤幹直不倚安得千仞禽來哉共棲止

竹軒

翠筠淸人心愈少愈可愛風騷靜中得一室處以泰北軒隠吟幾復與此君對泯黙追古意蕭森散秋籟淡薄世鮮味俛仰誰與會七賢非吾徒心猶有名在

寄題宇文之邵南止亭

公南九亭名止止亭不妄作名何爲羣公賦詠得深趣淸絕正與斯人宜鋪張止義到無說使吾下筆先遲疑聖賢出處無定轍俛仰輕重爭毫釐云行非行止非止由賜狂病淵騫癡公南少年負才術試仕吐出胸中奇一言齟齬便投袂自道豈欲求人知公卿文章彊且起舉首謝絕無還期傳家萬卷書史樂負郭五里松楸悲岷峨嘉景照硯席事攪輒醉醒仍詩有時日晏臥不動鬱鬱經濟藏肝脾太師竹洞枕溫洛龍圖藥圃臨淸伊二公止迹不止道力與名教相扶持今君所處近伊洛道在不必分髙卑文章自可敵行事荀孟皆我知爲誰亭非俗亭止非止人物不到西南欺

閒防亭

徹頂造閒防據欄俯山齋軒窻蔽修竹磴道懸蒼崖登臨快雙目應接煩虛懷羣峯病擁閼次第隨天開物色無定姿變化紛難裁髙吟絕儔侶但攜淸尊偕物理醉可一逍遙付齊諧

西縣道中

漢水引我行梁山邀我坐山水已淸絕舂容碧相和下馬取酒飲梅飄酒中墮日落醉不去靑茸艸間臥

寶峯亭

益昌萬山間寶峯秀惟獨使臺俯山下气象互盤覆郁勃尙南走回環已西屬古城削千仞危棧轉幾曲錦繡紛上領瑯玕翠揺腹亭榭何參差逺覽意尙局絕頂躋寶峯超然脫羈束城市截唾落二江可手掬重關固天險大道不停轂古意劇滿眼人事傷轉足主人始經構髙蹈非絕俗幽懷捲雲霧長嘯動巖谷鳥雀爭晚林防防有鴻鵠寸步異出處虛心見榮辱屈將經濟才分繼騷雅躅語黙固可傳誰爲寶峯錄

巴子臺【忠州】

早渡鳴玉橋竟登巴子臺雲林擁磅礡磴道窮縈回古寺不足觀猶有南軒開浩蕩橫深溝逶迆環覆杯古人去我逺萬事隨塵埃赤穴何渺茫靑山但崔嵬聞名不知實此意空悠哉乍到輒復還石滑倦去來苟能厭耳目未免窮筋骸

和湖州文同與可學士見寄

聞乞湖州去交親不與謀京塵收馬足汴水放船頭試茗春歸渚題詩月滿樓散人吟不盡苕霅一溪秋

過永泰文與可宅因寄

數程奔走倦徵車喜見蓬仙舊隠居秀气峯嵐排戶牖淸風樓閣鏁圖書一從髙步東山起重見深秋少室虛無計墨君堂上看林間猿鶴共躊躇

讀劉賓客外集

七言常愛中山好百首猶存外集多大約晚年知性命一時淸韻入中和森張劍防𨿽無敵隠約瑕疵惜未磨三繞花欄俱讀盡杜陵回首郁嵯峨

和子駿郎中淸江道中

繚繞川原又載馳人情風物共依依膠舟野水涸將盡捲雨嶺雲寒不飛豈憚長途勞使傳尙尋淸景扣禪扉前山次第看梅發剰帶新年春色歸

送滿夷行秀才赴太學

漢唐諸儒經術淺事業不及文章多六經意義失原本次第疏鑿成江河聖朝羣公盡禹力注海一道橫流波淵源太學得至寶洗出光耀猶鐫磨聖朝徳業貴簡易一气自在生中和鍼醫馬蹄鑿渾沌或恐純粹成雕訛君方茂年已知道歸涉浩渺登嵯峨置身爵祿慶賞外人迹斷處逢丘軻

八陣迹

永安宮前瀼西磧萬流峽口爭奔激秋濤捲地裂山谷水落依然陣圖出陣形聚拳六十四傳是武侯親手迹斯人管蕭豈足道身在巴東心漢室從容所遇皆法制浩蕩胸中萬分一陰機暗與天地合壯气曾將鬼神役至今千載矻不動渺莽幾深難致詰豈徒豪傑重嘆賞應有神靈常防惜廟偏裸裎七壯士酒炙紛紛走巫覡萬事顚倒皆偶然臥龍無處沾餘瀝

和子駿郎中文臺

地接松枝絕塞邊星居人戶種畬田語音髙亢關中俗風物蕭疎劍外天一失羈縻生保障十分流運費刀泉閭閻漫作封侯計防輩伻圖到上前

兩宋名賢小集卷七十五

欽定四庫全書

兩宋名賢小集卷七十六

宋陳

思編

元陳世隆補

安嶽吟稿【二】

送範百祿子功學士知諫院二首

天庭髙議破羣姦先帝曾將侍從班談笑一辭雙闕去縉紳遺恨十年間傾朝每憶劉蕡對側席才聞賈誼還言貴逡巡非久計行看鳴玉上鼇山

聖賢中道意何如歷歷樊川論諫書要在致君成徳業不當沽直徇名譽平生忠義傾心際後日經綸試手初得意古人多气義彈冠應有舊簪裾

和蒲安行題鮮於秀才山居

羣峯屋背猿烏啼二江門前鷗鷺飛雅聞君居頗奇絕長恨不到心依依仙翁落拓少拘檢解舞石上淩秋輝整冠投袂或雲起塵土一踏何時歸

送梓漕李竦端臣赴闕

道途去無窮嵗序嗟易攺相知念逺別遇物增感慨悲歡勞寸心喣沫異江海南歸得嘉報迅棹若旋凱機穽觸不發神明怳猶在名因去愈重事𨿽晚可待去就勿自謀防防付眞宰

寄題合江知縣楊壽祺著作野亭

野亭何處訪仙翁安樂風煙迥不同千里淸泉來塞外四時佳景出山中抽身暫逐禽魚樂放意翻成筆硯工醉伴逍遙無計去鉤藤新熟荔支紅

興州坐臥二仙

莫道眞心際混茫豈將生死系存亡已驂雲霧朝丹闕猶脫衣冠寄異鄕姓氏不傳靈祕錄精神長在發圓光洪肩丘袂攀無及分向塵中到老忙

答江安尉鮮於頌野翁

寶峯首相聚錦屏袂一判音容阻良覿嵗月嗟易換我觀潼江曲君尉瀘水岸到處逢酒徒無人作詩伴南風灑襟袖佳句適我願汶蜀防萬里信息偶中斷三軒風雅會蕭條各分散孤吟少儔侶眾喙易嘲囋念君同所嗜戶近聲可喚倡酬實相惓牽率豈辭憚亹亹郊籍心無爲簿書亂

和李曼修孺職方謝梓守張靖子立龍圖遊春

飲酣起擊劍恥與豪俠遊雍容詩酒歡乃是神仙儔風騷固有靈造化陰爲謀至音苟同調曠世不可求杜陵思江東洪厓揖浮丘自然風味殊豈特文章優嗟餘萬事拙吟詠心久畱自媿蘋藻微恐爲王公羞晚遇淸河公采蘭深林幽修孺素防益百贈無一酬邂逅相撫掌踉蹌容擡頭𨿽然再鼓衰且免三爵憂【見蘭亭故事】吾儒學以仕本代親禾麰然多志尙逺擲筆思封侯前時徵南將驅馳出塞溝詩書非無助爵賞不見疇尙能解客嘲相歡蘋詠洲三術起商鞅一言貴馬周致身果有防何地無餘庥肯使韶濩音變作巴渝謳

送蒲安行誠之祕丞興州僉判

春郊散輕靄日出車馬動看君曉裝發送客尊酒重眾人別良易我別情靡共飛纓轉山曲延頸卽成夢𨿽夢去柰何不夢存者多一言起相顧慷慨成笑歌淸吟散泉石醉墨蟠云蘿人生苦汲汲浩如長江波江波西南流君行方北輈林深足豺虎路廢空亭郵居處常山中出亦山中遊不嗟吾道窮每爲斯民憂憂民竟何爲從事猶俛睂晚達十六七萬事懸難知但窮聖賢意莫賦離騷辭有得常寄我以慰朝夕思

和任師中舟中見示

經年雅音曠不聞客衣彼此俱紅塵六月赤日火照地仙舟艤在交河濱君年四十已顯宦去去榮路無涯津丈夫未死功業在但使道富何憂貧【師中詩多言貧故云】

寄上潁昌範蜀公【元祐二年】

大老歸眞主前朝遺數公精神時一會出處道皆同起潞儀刑地煩溫燮理功及觀光祿表深見古人風聘幣來何厚安車願不東光華膺政殿僶俛就祠宮論議髙逾武文章逺繼雄退身無少憾憂國有餘忠幾杖誠先覺衣冠爲一空千齡重際遇二聖極優崇將相交遊盛朝廷禮數隆一星容處士四海望防鴻箕潁紛囂外岷峨气象中楚詞淸更適舜律逺相通【公以古律定雅樂】庭玉連城價孫枝百尺桐聖賢今日是河漢防時窮晚輩徒瞻仰先生蓋始終冰霜嚴皎潔塵滓坐消融信史知將貴聲詩恨不工東齊如見錄光彩附垂虹

春閒

好景𨿽心賞多情半睡降春深蜂繞屋晴意鳥臨窻漸老依花徑無機付酒缸人生求適性何苦自樅樅

卽事二首

閉戶塵緣息忘機眼病除就閒因教子臨老更知書防防風前稻婆娑雨後蔬窮中方得趣門外已巾車舊病花浮眼衰容雪到眉風塵憐客久筋力恨歸遲所得眞如夢無厭固已癡不知緣盡處猶有防多時

和蒲安行誠之見喜新受梓倅

故國連芳艸吾親在白雲榮歸慙主父虛語類終軍劍閣𨿽吟戀潼江亦喜聞惟愁良友別分手復何云

寄潭州何正臣君表待制二首

繡指初從劍外還文章開府冠羣仙忽聞五管傳邊警又出三湘領使權偃息湖山非久計翺翔鴻鵠待殊遷不同宣室因循召臺輔明時屬少年

髙卑鵬鷃分難攀豈意相知邂逅間北海防時曽薦鶚愚公終日尙移山平生冺黙無他技一顧差池已厚顏猶有功名心尙在鑪錘當手待君還

送梓憲胡揆少卿赴闕【方求宮觀】

富貴一鼎味謂嘗須過食功名萬鈞器負趨少量力不勝苦爾體不厭傷爾臆誰能達涯涘百動靡一息古人去我逺獨公抱淸識進退處以道始終完無隙車馬切嚴召江湖正遙憶賢達事如此貪懦猶且惑是豈時俗知聱牙相緘黙

寄上範蜀公二首

去就人兼眾美難侍郎髙望肅衣冠每尋當世羣公議更在淸流絕等看屈宋辭多誰傍國漢疎名重只休官求仁己得無餘憾自向靑防著羽翰

拱極星文動少微西南風物重光輝平生親友傾心望共慶功名畢手歸車馬歡聲傳里巷松楸佳气雜煙霏長卿兒戲揚雄拙未足公前較是非

曲細道中

一溪流石色萬木聳山陰地僻有佳景眼明勞寸心墜猿猶掛壁驚鳥怱移林莫問去程逺行人方苦吟

詠雪

半夜風威壯今朝瑞雪呈徊翔如有待附著不勝輕疊疊云篩下畨畨雨簇成雕鐫非眾巧融結似無精河漢潛欺沒乾坤欲混並漫空𨿽潔白觸處已縱橫枯茂全糚出窪隆一槪平參差相掩覆散亂或逢迎逺岫依稀失髙松獨自榮光明通鬼穴肅殺下天兵揮霍偏隨馬憑淩或繞城威稜生劍防物色儼冠纓樓閣危將墮烏鳶禁不鳴巖封蹲豹起岸斷蟄龍驚地軸猶疑折林梢不易擎濃寒排瘴毒和气入春耕𨿽學峨峨勢其如薄薄名暗消知地暖坐對覺神淸交砑當門舞玲瓏照眼明味宜茶品試力與酒權爭佳景誰能賞幽吟似有情開尊煩防綴喣筆爲題評舊說三農慶量深一尺盈憂民心正切擊缶助歡聲

寄上北京文侍郎

四紀三朝防遇同陪京猶望節旄雄欲知元老經綸迹盡在生民鼓舞中漢府重歸黃閣相商山難訪紫芝翁陶鈞末士慚無報惟解聲詩冩至公

和朱牧宣徳

英遊相聚日相歡休唱還家蜀道難爲愛尊前文字飲不知門外雪霜寒酒酣依約羣仙夢談極飛揚巨海瀾從此追隨頻笑語莫教憔悴恥儒冠

和題成都諸公唱和集

諸公髙詠蜀人編唱和春容近百篇厚重江山藏古气軒翔雕鶚在秋天不徒神物陰相防兼有風謡樂共傳誰謂開元新集好退之題後始完全

瞿塘峽

勝絕瞿塘險西陵古地形巴江深洞穴蜀主舊門庭王气吞三峽神功出五丁斜長天一綫相對石雙屏瀑擊巖巒瘦云蒸艸木腥眾流趨灩澦逺意會滄溟顧盼如無地幽陰似有靈白鹽懸日月黒石鼓雷霆鑱鑿餘痕在髙深巨勢停魚龍憑險怪煙霧鏁沈冥念昔窮探常言駭視聴波濤同激箭舟檝劇奔星倒掛傷猿足橫飛羨鳥翎死生期一瞬出沒類浮萍葉上憑忠信胸中混醉醒人煙逢瀼岸語笑落沙汀瀝酒重灘下回頭萬仞靑停橈詢故老借筆潤圖經二孟連稱帝三川恃建瓴關防𨿽鞏固基業旋飄零藝祖收長策神旗指不寜彥疇空死節曹翰首開扃五嶺劉歸國重湖馬就刑磨崕誰刻此逺續孟陽銘

施州道上遇雪

易下山中雪初寒塞上途郵燈催客起澗水雜猿呼密綴林驚秀輕防石變枯無人來冩取十幅李成圖

寄新先輩蹇頎子長書記

年少才華自不羣果然飛步出常倫漢廷大對無雙手【聞子長累考中狀元】蜀學巍科第四人【吾蜀李公素楊元素王宣義與子長皆第二人也】暫屈鵷鸞棲枳棘行看雕鶚離風塵東川佳气因相待共作榮歸晝錦春

和楊壽祺承事見寄

道屈文章價不低誤傳新句落天西忽聞命駕趨云棧猶憶同舟上井溪爭嘆科名淹奮發誰憐簿領困沈迷相逢且約嘉陵酒爲洗關中數尺泥

丁夘除夜

庭罷驅儺戲門收爆竹盤酒香添臘味夜气雜春寒嵗序張燈守人情遇節歡明朝五十八消息近休官

送防漕王宗望蟠叟大夫赴闕

君子不苟然每以中道居處身槪有常爲吏形其餘太原大夫公使蜀元丰初蜩螗沸淸晝交道狼與狙公時於其間素蘊惟所攄紛擾目不瞬開濟心自如蜀人恃以安至今芬名譽更駕漕三峽應手民瘼除適逢恵澤新禁网闊且疎攫噬化爲麟奔馳不能車公無異他日法度方得疏均齊卽人心簡易平徭書天邊促嚴召嵗晚巾歸輿老成坐廟堂收實攘浮虛有常豈易得得見將已歟行看步臺省自可風簪裾非才共封略況舊遊門閭贈行期有知知公當知余

送利漕劉明復朝議

中山元魏後數世十三傳皆在河南塟初從代北遷中書謀定防【環雋字仲賢魏中書侍郎】大理力扶顚【坦字寛夫隋大理寺卿】渝國乘機日【政防封渝國公】唐公起義年議髙都尉識【字深之太宗駙馬都尉】名累侍郎賢【奇天官侍郎死羅織獄】原武輸期集東阿舊俗悛【聚字文秀東阿令】河陰才被詔【藻茂實河陰令】戶部志繩愆【符字端朝戶部侍郎】八子生中葉【符有八子崇黽崇彛崇望崇魯崇纂玕珪崇黽字子長嶺南節度使崇望字希徒左僕射崇魯字郊文翰林學士】三臺共一躔洪洞城不下【玕】工侍政無前【珪】昭輔書儀集明宗禮意全【太常卿】中丞安出處藝祖首詳延學士淸臺閣咸平起澗瀍斯文醇復古宏議自摧堅江漢源何巨公侯兆已圓信辭師魯志佳气尹樊阡祕監花儒將緱山酒地仙看公承逺構發迹向孤騫浩蕩窮經笥縱橫信筆椽巾箱遺紫綬【見譜】伯仲襲靑氊辧論多兵略澄淸累使權鳳鳴雄屏翰鶉首富刀泉詔自髙臺下車隨北斗旋鵷鴻思舊侶嵩少望歸鞭師節頻輕伏戎腥未一湔朝綱今省戶古道日經筵盡是徊翔地行承咫尺天門施唐棨防冠珥漢貂蟬閥閱誰如此功名盡勉旃愼無從子晉輕去戀伊川【因公之志而云】孑立棲遲久深知气義然人情嘗嵗月物色自風煙士要文章別詩因譜第編碑陰如可附靑玉爲雕鐫

和陳興州見寄

音信易傳臨一水道途相去隔三州何時尊酒同爲會無補篇章約共休鄕思豁從歸後少貪心宜向靜中收此情惟有君知我不羨人間萬戶侯

和李獻甫云頂

舉首看山不到山每來畱恨翠微間禪關但有經年約使傳終無一日閒春到栢林香渺渺雨餘巖漏瀉潺潺虎溪莫過虛邀客猿鶴鐘峯悵未還

和王子巖南平道中寄示

雨隨行色過重闉路有思歸送別人未省幾時趨北闕且同回首望西鄰【嘗同在梓】黃花漸近羞重見白酒猶期醉一巡三峽苦辛嘗欲徧置杯休要問澆醇

木門早行

白虎前峯數尺髙露華蕭颯滿徵袍只知眼底簿書靜豈意山中車馬勞石夾雨餘重按轡艸間風動幾橫刀通途聞說無多地踴躍身輕意气豪

題範亦顏聖鄰同年集後

聖鄰生西南豪傑如山東倜儻負奇節脫身起蒿蓬文章學西漢不作雕篆工東京太學士議論傾羣公髙適遊大梁馬周隠新丰酒酣吐素蜺意气橫煙空翻身落州縣束手如兒童無人解秋隼摩天看飛衝黃鵠垂兩翅飲啄雞鶩籠始知命使然甘作防防終資陽數尺墳萬事隨秋風相從嘉祐初擊發每兒防死生𨿽云異坎坷略已同然猶有子棄孤芳秀珍叢慷慨悲父書收拾塵土中蘭山四百首玉佩淸玲瓏余文隱圭璧夜气如長虹古人身後名乃是不世功蜀士去不朽存者惟卿雄有能兼斯名昔否今始通聊書附篇末相與傳無窮

開州盛山十二題

宿云亭

基搆白石層風物靑山圍野雲戀幽寂長繞軒窗飛

梅嶺

繁梅照溪谷蜂蝶殊未省巖風莫吹落畱妝臘前景

茶嶺

新萌雨露濃嶺頭春未足緣云采擷人爭收火前緑

流杯渠

爲愛泉石飲屢招賓朋遊浮觴來不倚一水循環流

隠月岫

月從海上來淸輝長礙山山前愛月人惟愛亭午間

盤石磴

數步卽一息始知登山勞盤盤行徹時迹與心俱髙

故盧沼

中虛得嘉名水淸石環環天邊侍從人來照冰霜顏

琵琶亭

片石胡琴槽構亭事登臨考功閒中樂非好世俗音

桃塢

聞說舊桃塢嵗久無殘枝春信已不到猶有風騷知

繡衣石榻

禦史來山中拂石常優遊非人勿據玆恐爲山人羞

上士泉瓶

爲愛禪翁遊潄泉聴泉音何當酌淸泠洗我塵垢心

竹巖

倒影蔽山骨引根出巖腹誰人萬仞間團團種靑玉

愛石堂【並序】

熈寜八年七月安嶽馮山允南至梓始逾月出篋中文字筆硯求置閒燕處得愛石堂乃前倅府事祕書丞嘉陽李堯兪所建而石無有也訪之得雙石筍於北垣下叢篠陰翳中上有王舍人克眞八分書鄭祠部文寶玉箸篆皆自寫其銘記與詩也拂拭洗剔復歸於堂之中庭屋以版環以苦竹每公退次第取書卷略略誦讀倦則撫石看王鄭字法淸風蕭然古气襲人旣而又得李記於西廡下噫奇石古字蓋無事於世俗之用𨿽時或見賞而廢棄常多豈物理固然因系之以詩刻於李之碑陰

雙石非梓石厥功置者誰埋沒不知嵗復有賢者知王分逼漢邕鄭篆源秦斯今人竟未及墨本收淸奇文字相稱古銘記兼以詩鐵畫隱石骨郁屈蟠蛟螭李丞嗜奇古見石喜且悲耽耽建華屋落落刋丰碑爾來三十年堂在石已移幸未僕作橋上有車馬馳缺折從瓦礫疊爲垣墻基一見叢篠間若與平生期淸泉去塵垢始露金玉姿殷勤還玆堂如母逢厥兒對以古書卷環以秋竹枝勝捨結髙義出處相與隨夷齊秉達節顚沛不少虧豈事燕處玩可爲終身規嗟嗟石何有三賞百見欺好惡凡在人顯晦若有時官滿當捨去棄置無復疑聊書告神物爲我當防持

送趙悅道參政大資知越州二首

乖崖威重兼之怒正獻純風重以和髙世淸名公取盡經邦餘事蜀霑多二江遺愛流長在雙劍銘功壁屢磨聞向蓬萊指歸路其如朝野共瞻何

徒禦紛紛擁劍關蜀人重是送公還欲知千里謳歌意半在百篇文字間風霰道途方過闕煙霞旌斾更尋山重來不負扁舟約賀老鑑湖春水閒

兩宋名賢小集卷七十六

欽定四庫全書

兩宋名賢小集卷七十七

宋陳

思編

元陳世隆補

潘邠老小集

潘大臨字邠老齊安人有柯山集次弟大觀字仲達亦入江西派其詩不傳

吳熈老所藏風雨圖

我遊匡山夏將杪赤日靑天萬山繞忽然風雨動地來震气果雷離電繞一川煙靄失東西萬里乾坤錯昏曉香罏髙峯危欲墮石門細路人心江翻那聞得計魚木拔豈有安巢鳥須防雲過雨腳收依舊晴暉著叢篠羣山歷歷在眼前恰似憑髙日方曉誰將此景入畫圖數幅生綃盤礡了吳丞此畫絕代無張公此詩古來少讀詩觀畫興未窮北牕風涼退自公使君意消三伏中未可鞭箠催靑銅

贈張聖言畫柯山圖

我昔騎鯨遊九州上扣天關望冕旒羣公侍旁好顏色將順帝防成剛柔抱持日月不自獻防茸塵土歸家丘結茅竹間今休已炎暑避舍淸飇畱屋頭淸溪鳴晝夜當戶古木蔽馬牛蒼頭盧兒從髙蓋傳呼不到門巷幽兩公忘言兒袖手驅除睡魔須茶甌誰傳此意到旁郡解衣槃礡煩張侯張侯落筆妙天下未墜學士之風流欲見柯山入畫圖丹靑知君百不憂黃公不肯直南省一麾已具東南舟請君援筆待公至畫我迎公竹陰裏

題張聖言畫四時景物

我到淮南幾見春一身蓑笠蔽煙雨桃花林裏有人家疑是柯山最深處

成陰眾木與天參日暮風雨地軸翻曽向廬山問行李石門西路接僧垣

荻花索索水津津日落空山開霽新松下有人摩詰似與渠煙火作比鄰

云防山頭雪翻空飛鳥繞樹困號風關山淮水失微路酒鑪曽借衰顏紅

題陳徳秀畫四季枕屏圖五首

亂山深處碧波流隔岸垂楊系小舟無數桃花伴春夢夢中還作武陵遊

茒檐竹閣枕回溪栁外平橋拍水低在藻白魚知鷺下穿林黃雀覺蟬嘶

錦樹連云爛不收山河風景一畨秋老夫枕簟便涼夜不比新亭去國愁

江樹溟蒙雪暗天似聞寒雁破昏煙相思此夜堪乘興試問漁翁覓釣船

好景入詩皆可畫未知陳子畫中詩疑公便是褚季野正爾不言行四時

題趙承逺所藏大年畫平逺二首

吳頭楚尾散花洲天濶波云恰下鷗帝子胸中有江漢故能風露筆端秋

將軍心眼到滄洲木脫波生一夜秋想得筆端鳬雁足又添鸂起沙頭

江夏別魯直送之宜州

翰墨精神全魏漢文章波瀾似春秋可是中州著不得江南已逺更宜州

兩宋名賢小集卷七十七

欽定四庫全書

兩宋名賢小集卷七十八

宋陳

思編

元陳世隆補

許文定集

許將字衝元閩縣人嘉祐中舉進士第一歐陽修讀其文曰王沂公輩人也累官知制誥不試而除實神宗特命士論榮之契丹以重兵壓境求代地將奉命往館客索地將隨語折之又與肄射將發先破的上聞之甚悅遂有意大用之矣進翰林學士權知開封府防治太學虞藩獄釋諸生無罪者蔡確陷之逮禦史府逾月方解黜知惲州故事每上元張燈吏必籍舊爲盜者系獄將曰是絕其自新之路也悉縱遣之召爲兵部侍郎屢上言兵事悉中機宜熙寜中西方用兵上遣近侍問兵馬之數將立具奏明日上問樞臣不能對也將身兼數器雅爲上知紹聖初拜門下平章事章惇蔡卞方日夜求元祐諸人罪欲舉漢唐故事大行誅殛將諫曰本朝治道所以逺過漢唐未嘗輒戮大臣也哲宗乃止惇卞又欲發司馬光墓上以問將將又曰發人之墓恐非盛徳事上嘉納其言將仕三朝寵榮無替當時小人知其陰庇元祐諸君子誣以他事出知河南府屢丐致仕奉祠卒諡文定成都運司西園亭詩【十首】

髙牙負北郭芳園路西轉鳥鳴戀故木蘭茁歸新畹坐延花景深行倚笻枝軟翳然思林木會心不在逺朱堂俯玉溪玉溪淸且幽從公暫偃息撫景空夷猶浮雲冠圓島白日回方流抵此有光碧何必昆侖洲重樓起城陰乘髙望四極列峯橫靑天飛雪千里積疑是空素山冬夏海中白莫怪頻東向上有思歸客海棠冠蜀花此軒花尢冠紅雲簇蘂細淥水照葉嫩倚糚宮粉聚疊綺霞光散雨淚防春風應懷上林怨蜀地山四維益州平如掌累臺郁臨風坐看月宵上稍出叢木末始發眾籟爽玆焉暫遊目一覽天地廣闌干竇澑長防窱空埃靜修林密總翠盡得錦城景云舒靑靑色風散騷騷影未爲夜行人共此晝夜永引泉注淸渠潺潺潄寒玉側出閬風遲驟驚江雨速飛瀨乍揚白樛木細涵緑晝夜聲不止肯效楚人哭茅茨以爲庵環顧蕭然虛內樂苟自足容人卽有餘旁依修竹密上翳靑松株勿言此中陋中有君子居飛閣出方池修竹見空莽低臨花塢近平覺春波長返景澄餘暉夕陰帶浮爽從容觀魚樂不減遊濠上翩然溝上亭左右相映帶修柟列翠幄長松偃髙蓋地褊景逾寛處約志彌泰誰知坐嘯問心遊萬物外

遊東山和程大卿師孟

東山十里復溪流逺客時時騁望愁泉近橊花深洞口亭開獅子舊峯頭一州旂色天邊出三館蕓香海上畱南北共歌公所憩獨嗟無計共英遊

東山碧巖亭

舊室曾畱古岸邊新亭同賞碧巖前日生獅子峯頭樹煙伴橊花洞口泉黃葉入秋山出地白雲臨曉海乘天飄然蹤迹今何定別去江湖又一年

兩宋名賢小集卷七十八

欽定四庫全書

兩宋名賢小集卷七十九

宋陳

思編

元陳世隆補

石曼卿集

石延年字曼卿先幽州人晉以幽州遺契丹其祖舉族南走家宋城延年跌宕任气節爲文勁健於詩最工且善書眞宗錄二舉進士以爲三班奉職延年恥不就張知白數奇之曰母老乃擇祿耶延年不得己就命歷太子中允同判登聞鼓院嘗上言天下不識戰三十餘年請爲二邊之備不報及元昊反始思其言召見稍用其說延年喜劇飲嘗與劉潛造王氏酒樓對飲終日不交一言王氏怪其飲多以爲非常人益奉美酒希果二人飲啜自若至夕無酒色相揖而去眀日都下傳王氏酒樓有二仙來飲己知劉石也延年𨿽酣放若不可攖以世務然與人論天下事是非無不當年四十八卒官其一子當時有釋惟儼祕演者並工詞章負气節隠於浮屠與延年友善歐陽修當稱爲奇男子云

瀑布

飛勢掛嶽頂無時向此傾【此句一作明珠萬斛傾】玉虹垂地色銀漢落天聲萬丈寒云濕幹巖暑气淸滄浪何足羨就此濯塵纓

詠春

一气回元運恩含萬物深陰陽造端數【一作造化首】天地發生心有信來還逝無私古到今和風激遺暢南轉入薫琴

曹太尉西徵

仁者𨿽無敵王師尙有徵獨乘金廏馬都領鐡林兵肅气闗河暮屯煙部落晴旗光秋燒合甲色夜江橫士喜擊中皷軍疑聞後鉦無私乃時雨不殺是天聲濯濯前誰拒堂堂彼自傾寒逾博望塞春宴隗囂城外使戎心伏旁資帝道平公還如畫像爲贊學班生

贈劉潛歸陶丘

丈夫未大用身與仁義閒可宜更聚散風塵摧厥顏君今歸柯澤路出梁宋間芒碭有吾廬親老待我還羨子先諧願思親頭鬢斑韶光苦不再溝水長潺湲

金鄕張氏園亭

亭館連城敵謝家四時園色鬭眀霞窗迎西渭封侯竹地接東陵隠士樂意相闗禽對語生香不防樹交花縱遊防約無畱事醉待參橫月落斜

秋夕北樓

秋霽露華淸帶水月眀天色白連河夜防澄景生防動瑟瑟層颸上下波

小桃

生色深紅綬帶長宮簾閒在井欄香母家升上瑤池品先得春風半面妝

送人遊杬

激激霜風吹黒貂男兒醉別气飄飄五湖載酒期吳客六代成詩倍楚橋水荇漸靑含晚意江云初白向春嬌前秋亦擬錢塘去共防龍山八月潮

春日樓上

水樹春煙重庭花午影圓人邊無限地鳥外有餘天

春陰

寒食少天色春風多栁花倚樓心目亂不覺見棲鴉

橊花

王母庭前親見栽張騫偸得下天來誰家巧婦殘鍼綫一撮生紅熨不開

贈劉潛歸陶丘

春老有時回人老不再少艸自有時榮發白不再好人生不如春發生不如艸可堪送別春艸前靑春未老人先老

偶成

力振前文覺道孤恥同流輩論榮枯動非仁義何如靜得見機闗不似無孔孟也應輕管晏臯夔未必失唐虞侯王重問吾何有且自低心混世儒

首陽

夷齊在孟津諫伐紂而死於首陽其山在蒲乃舜都也豈非二子之意何古人之所不思哉

遜國同來訪聖謨適觀爭國誓師徒恥生湯武干戈日寜死唐虞揖讓區大義充身安是餓淸魂有所未應無始終天地亡前後名骨𨿽雙此行孤

寄尹魯師【平陽防中代作】

十年一夢花空委依舊河山損桃李鴈聲北去燕南飛髙樓日日春風裏眉黛石州山對起嬌波淚落糚如洗汾河不斷天南流天色無情淡如水

按古今詩話曼卿死後數年闗永言夢曼卿曰延年平生作詩多矣嘗以爲平陽代寄篇最得意而世人少稱之能令余此詩傳於世者在永言耳永言乃增其詞度爲迷仙引曲於是人爭歌之他日夢曼卿致謝焉

題趙平叔豹隠堂【在漣水郡】

熊非淸渭逢何暮龍臥南陽去不還追美二公今郡守蔚然惟在立談間

登第後被黜戲作

無才且作三班借請俸爭如錄事參從此免稱鄕貢進且須走馬東西南

按詩話曼卿登第有人訟科塲事覆落者數人曼卿在焉方興國寺克期畢集追所賜勅牒餘人皆泣而起獨曼卿解靴還使人露體戴襆頭笑語終席次日放黜者例授三班借職戲作此詩大抵皆縮下語耳過內官孫可久別業賦贈

南北占河潤幽深在禁城疊山知逺意辭俸買閒名閉戶斷蛛网折花移鳥聲誰人識髙趣朝野石渠生

再詠小桃

本分桃花寒食前小桃長是上春天二喬二趙俱傾國女弟嬌彊意自先

古松

直气森森恥屈盤鐵衣生澀紫鱗幹影揺千尺龍蛇動聲撼半天風雨寒蒼蘚靜緣離石上緑蘿髙附入云端報言帝座掄才者便作明堂一柱看

籌筆驛詩

漢室虧皇象乾坤未卽寜姦臣與逆子搖嶽復翻溟權表分江域曹袁鬭夏坰虎奔咸逐逐龍臥獨冥冥從眾非無術欺孤乃不經惟思恢正道直起復炎靈管樂韜方略闗徐駭觀聽一言俄拜至三顧已忘形南旣淸蠻土東期赤魏庭出師功自著治國志誰銘歷劫兵如水臨機防若瓴舉聲將漬敵橫勢欲逾陘仲達恥巾幗辛毗嚴壁扃可煩親細務遽見墮長星戰地悲陵谷來賢賞徳刑意中流水逺愁外舊山靑想象音徽在侵尋毛骨醒遲畱慕英气沈嘆撫靑萍

兩宋名賢小集卷七十九

欽定四庫全書

兩宋名賢小集卷八十

宋陳

思編

元陳世隆補

靑山集

郭祥正字功父當塗人母夢李白而生少有詩聲梅堯臣方擅名一時見而嘆曰眞白後身也登進士熈寧中知武岡縣保信軍節度判官爲王安石所詆旋以殿中丞致仕後復起判汀州有政聲公餘與郡守陳軒觴詠酬酢又知端州棄去隠於縣之靑山題所居曰醉吟庵著有靑山集

百嵗王姥自云平生未嘗服藥

不服丹砂不養眞老來天與健精神自憐五十頭垂雪始見人間百嵗人

代刺訪歷陽孫守公素

月洗晴江秋愈淸扁舟西渡歷陽城漁翁贄見無羔雁滿防盈襟皆月眀

遊仙四首

漠漠出寒霧悠悠趨太淸珠樓被重綃靈花紛素馨靑衣捧緑章磨丹書姓名爲我橫玉笛一奏雌龍聲非塵復非煙氳氳散紫淸乃知泠風禦翛翛恣遊行忽逢黃金闕云是玉帝京逍遙侍禦者不假精鋭兵澡心華池液燻手玉樓香一披寶神經眾眞共來翔七言詠良遇至音疊瑯瑯珍重衞夫人行艸記瑤章仙家無四時瑤艸常芬芳五嶽倐來爾玉鞭驅鳯皇得道疊相度不聞嫉賢良所以心無邪人人自年長

春日獨酌三首

桃花不觧飲向我如情親迎風更低昻狂殺對酒人桃無十日花人無百嵗身竟須醒復醉不負花上春平生最嗜酒況復就花飲眀月正照人吳姬安得寢更起盡餘杯擊碎瑚枕

防日待春光春光易衰歇流年信宻移誰能保肌髮何須秉蠟炬今夕值眀月但願海變酒拍浮長出沒歸來歸去來蓬山有仙闕

懷友二首

夕陽在窗戶涼气何處來微風泛庭柯蕭蕭歷空階抱琴一寫之冰霜濺孤懷但惜對樽酌而無良友偕聊將幽獨思滔滔寄長淮

晚坐庭樹下涼颸經我懷亦有樽中物佳人殊未來佳人隔重城誰復爲之儕瞻云云行天步月月滿階想聞誦聲作崩騰防江淮

東湖

東湖北漵水相通千里荷花半白紅冷艶已能消酷暑暗香時復散淸風欲眠別浦無漁艇且倚疏欄學釣翁雲起仙庭飛晚雨灑然身世出塵籠

贈子中修撰

承眀厭直下天來聊寄招亭小謝才珠迸玉盤詩得句月騰金浪酒盈杯江城未許民心借京國顒瞻召節回試問行年俱乙亥固應憐我困蒿萊

子中修撰疊嶂樓致酒

重山復水碧相連勝地欣逢太守賢欲倒樽罍秋色裏故邀賓客畫圖邊丹靑迥壓王摩詰騷雅仍兼白樂天莫戀宣城風物美玉堂提取筆如椽

次韻陳思道見送之什

誰聼袁宏夜半吟一時傾蓋便知心疲駑自信難追驥秀木從來忌出林巧匠旁觀應縮手眀珠所得已盈衿嶺頭孤唱思君和著月梅花似縷金

六祖大湧泉

金鐶一卓透曹溪禪祖心傳上上機流出山腰蒼兕吼湧開池面碧綃飛應同霖雨能蘓旱莫比滄浪只濯衣不願夕陽催我去要隨幽鳥帶雲歸

江亭

江亭孤坐久野望眼偏眀映日浮雲薄揺風細栁輕出墻新筍熟拍岸晚潮生遣僕沽春酒幽歡取次成

幽居

春晚堪行樂幽居獨閉門忘形付詩酒吾道委乾坤壞壁蝸涎亂殘經防迹翻交遊今已絕孤坐欲何言

水花

水畔花饒笑歌枝映小亭日光烘欲醉江色冷還醒淺白渾迷鷺殘紅尙襯萍幽人頗蕭索此地要頻經

王元常家蔵鐘隠畫三害圖

老鐘筆法何奇古三害精靈一圖聚周生自握蒼精龍白額長蛟甘喪沮危橋跨水壓波濤巨木翻風暝煙霧挺然獨往知忘軀敢謂誅邪天地助三日生還動閭裏千載遺蹤存絹素薄蝕已更人仰之自古賢豪遺細故何獨今人無此人已覺丹靑有深趣江南印璽尙如新國破蒼茫畫誰付一圖分裂蔵三家離合悠悠嵗時度只今皆屬丞相孫掛向髙堂邀客顧倐然風雲駕霹靂雨來平地銀潢注珍綈收蔵捲不徹直恐變化復入江湖去

謝鐘離中散惠艸書

丈人行艸天下無體兼眾善精神俱少年防翰今懸車一幅不博千眀珠墨池翻瀾化鯨魚老木半折傾藤枯霜天一陣來雁鶩荒陂數防眠鷗鳬換鵞瘞鶴𨿽已矣折釵劍舞成須臾心通造物乃神速伯英懷素眞其徒邇來作我醉吟贊寶藏二妙歸江湖要將垂法數百載摩挲靑玉親傳摹文人善吟仍善奕名譽豈止專能書名譽豈止專能書皎如皓雪盈冰壺

溪岸

溪岸逢春暮柔條盡意攀輕鷗翔近渚好鳥響空山小艇長欹側孤云自往還逺遊成底事白首憶鄕闗

客問

來時麥未吐今見秀盈畦投穽還遭石登云孰有梯爾防徒似錦吾醉只如泥行止無勞問空山杜宇啼

松風

夜寂松風度魂淸客枕寒琴聲傳不盡詩句寫應難驟雨傾瑤砌眞珠落玉盤隱居如可訪吾欲跨翔鸞

寓館

一徑松陰合重門院落深客來聽鵲喜春過惜鶯吟風月時經檻塵埃不到襟黃庭防在手白雪任盈簮

深夜

四天垂翠碧一水湛星辰寂寞殊方夜漂流片葉身帝鄕勞夢想客路只風塵鐘鼔還催曉深慙釣渭濱

石室後遊

七星山色碧離離山下空巖世所希不獨霧深知豹隠有時水長見龍歸方牀瑩潔仙人座文石縱橫織女機旋剔蒼苔辧陳迹李邕詞翰亦依稀

畱湯主簿小飲

窮荒得見故人稀話舊還驚嵗月飛君有兒孫能力學我無金穀可言歸靈仙觀裏黃柑熟宋石江頭白蟹肥北望何時同此樂暫畱行棹莫相違

次韻陳文思見寄

星灣髙防豈能忘萬丈離愁寸寸量東閣賦梅攄錦繡南山射虎凜冰霜功名未得封千戶耕鑿何由共一鄕春蕨秋鱸味偏美時聼社鼓醉淋浪

次韻林辧之長官送別之什

十年相識迹非疏今日江亭嘆別車牢落名聲防謗後支離形影瘴氛余從來仕路誰能捨卻返家園欲自如煙浪一舟無長物罷官只似到官初

謝洪甫黃安中尙書惠雙泉二首

北風遮莫阻歸舟公有雙泉慰客愁玉斗貯來云尙凍金焦傾處蟻爭浮黃花遙想東籬畔白浪正翻南浦頭醉魄忽成蝴蝶夢卻尋春色到皇州

北風變冷水歸瀯南浦扁舟未得行孤雁叫云詩膽碎怒濤舂岸客魂驚誰陪髙論應懸榻想有雄詞欲膾鯨病骨支離難彊起尙防樽酒慰餘生

和惇復畱題池州防水亭

我寄江南隠數爲防水遊讀君防水篇感慨攀巢由赤腳踏雲雨投竿玩河洲鷗鳥不見猜飛舞相應酧誰傾百斛珠跳躑無復收一發海客祕爛副貧家求李杜縮光焰王謝慙風流開卷起予興飄欲乘桴浮如觀秋浦圖晚景入兩眸愛之不能捨饑魚適吞鉤嘗置几案間出沒窺嵓幽一別防何時嵗月已十周迹滯若匣劍綉澀不可抽何當隨君車吟哦與君侔

謝胡丞寄錫泉十瓶

憐我酷嗜茗逺分名山泉玆山固多錫泉味甘尢偏幸遇佳客便十缸附輕船開缸潄淸冷不待同茗煎想君民事休時時造泉邊入碾龍鳯碎浮甌乳花圓一啜未能止七杯誇玉川兩腋生淸風飛逐蓬萊仙江心與谷口校之孰爲妍欲報吾子惠仍思陸生賢

答魏椽招飲

我欲招魏子小山嘗白醪月華𨿽未滿已覺秋風髙何物侑樽酌肥鱸並蟹螯一飲洗百憂軒冕稍可逃此語未及發辱君先見要乃知志趣同盍簮皆後僚亦應喚舞娥紅雲欲飛飄不然避謗傷淡話傾漁樵期歸一酩酊世事如芭蕉

和陳椽效陶齋

君欲效陶潛超然異冷趣開齋卽吾廬欣欣同所慕潛魚不羣遊棲鳥不返顧無意亦無我何思復何慮遂超羲皇上日夕自休裕百年能防何不知嵗云莫終當隨白雲悠悠北山去

送楊伯玉還京

伯玉農侯頎頎眞丈夫首𨿽峩武弁滿腹藏詩書三年監部兵一日云觧符考之閭井言公亷卒如初未嘗害一物縱捨乃有餘我方臥空屋坦跣與世疏感君數相過晨坐定及晡新詩並美酒問遺無時無老境重可惜逺別復何如羨君五福全客官奚拘拘子孫旣祿仕京城富園閭精神趂彊健優遊早懸車祝君可以歸爲君吟歸與

訪林居士

門無車馬緑生苔今日軒窗爲我開邂逅同爲方外客得攜笻杖等閒來

白蓮禪師北軒

家風淸白世相傳自小能吟晚好禪瀟灑一軒無長物荔枝茶品冩遺篇

齋公長老臥云軒

云本無心師亦閒閒身聊臥白雲間白雲不滅身長在時往香防請供還

睡起

睡覺紗廚酒尙醺老來詩句怯題春冥搜一夜添華髮不認靑銅鑑里人

仲春櫻桃下同許損之小飲因以贈之

君不見古人悲歌愁殺人一片花飛減卻春徑須沽取就花飲暫時爛醉陶天眞借令黃金大於斗豈買人間百年壽但願靑春永不歸更得滄溟化濃酒朝酌弗幹暮傾弗竭東向扶桑采日枝西入瑤池浴眀月梧桐三尺安足彈重華去矣薫風寒夷齊恥食首陽粟屈子徒佩瀟湘蘭噫吁千古賢與愚同歸一死胡爲乎共君極飲旦爛醉指防世路皆虛無許損之爾爲我滿斟我爲爾髙吟相逢莫恨晚結交貴知心坐防南山一片霧忽成千里萬里之春陰

左蠡亭重九夕同東美玩月勸酒

平生防月無今宵一亭危在山之椒下瞰揚瀾連左蠡白琉璃地覆鮫綃欲披錦袍捶鼓過世無賀老誰相和屈原憔悴湘水濱夷齊自守西山餓且來登髙望眀月拂拂霜風濯煩熱身心都在淸涼宮一防無塵光皎潔與君同遊執君手況逢令節當重九不憂短髮還吹帽頭上有巾先漉酒飲醇酒望眀月我歸姑孰溪君赴黃金闕眀年此防知誰健細防茱萸莫輕別

西山謠寄潘延之先生

男兒無成羈薄祿日月相推猶轉轂誰向生前悟此生西山山人掛冠速買田築室臨西山時來石上橫琴彈千古萬古治亂事一曲兩曲頓挫松風寒門前禾熟醖美酒故人車馬畱盤桓榮亦不足貴辱亦不我幹但願靑山緑水兩不變醉醒自得窮觀玩名落人間非所欲閉門且喜辭憂患君不見李太白朝爲酒家仙暮作金鑾客醉裏題詩宮妾扶自謂遇君今古無一朝防言入君耳夜郎逺謫吟魂孤到死空言竟何補何如道行及妻子西山人孰可比晴空矯矯孤雲飛欲往扳援無路岐

贈陳懶散

懶散翁何怪奇形容磊落似元亮情性孤髙如伯夷靈防瑩澈軒轅鏡妍醜莫辧毫與釐生涯只寄一壺酒萬事掉頭予亦知或乘爛醉說儒佛風雲座上騰蛟螭顯晦自任不可測頭角變化將有時驚人一鳴衝天一飛豈能齪齪事小隠堯舜君臣方有爲嬾散勿懶散石渠金馬須翁馳

和倪惇復觀梅二首

聞說觀梅借燭光今宵爲我更開觴月來枝上冰生艶風過梢頭玉有香羌笛防聲傳舊曲菱花一夜照繁妝坐中老杜淩何遜索酒題詩思欲狂

江月江梅鬭冷光就梅臨月舉瑤觴素娥未許風搖影靑帝寧容蝶采香迢逓一聲羌笛怨輕盈千防玉人妝出塵標格情多少東閣曽令杜甫狂

題方處士捲尾

子陵獨往已千年處士重來把一竿治亂不同非我計文章聊許後人防璞中美玉誰雕琢潭底神龍防屈盤七世有孫方遇主風流長在防驚湍

重陽懷歷陽孫公素太守

重陽應與客登臨隔水無緣預盍簮濁甕撥醅初泛蟻佳人纎手鬭挼金南來縱有雞山賞北望頻興魏闕心安得快風吹我去勇提椽筆伴君吟

公素送酒復次前韻和答

慘別城東秋未深相思白髮已盈簮逺分酒味須頹玉正是秋香欲散金潤澤生民公有志浮沈末路我無心扁舟眀發穿南斗聊學滄浪漁父吟

送賈眀叔侍禦守宣

直節忠言久不聞堂堂今見賈生孫老姦去位朝廷正聖母憐才徳業尊句水曉光塵不染敬山秋色玉無痕北樓把酒頻邀客紫詔傳呼下國門

碧溪亭

山光與溪色一碧防雲中倚檻久未去更聽松上風

月

安得妙畫師畫取眀月夜將期月暗時展向松窗下

自釋二首

去日不可追來日已無多衰頹復自念遷謝當柰何賢達並愚賤百嵗同消磨不如詠觴酌徘徊盼庭柯流翠自成幄好風時經過憎愛理兼忘虛淡神所和運盡卽隨盡葬骨南山坡

遭時如堯舜擊壤歡且歌歸田尙叨祿天寵固已多敢復邀長年萬景隨流波有酒卽觴酌風日眷淸和俯悲秦晉士含饑避干戈

題化城寺新公淸風亭用李白原韻

唐時升老亭剪棘今重開南瞻峨嵋闕北峙淩歊防新公將家子爲僧亦多才譬彼獨鶴唳安用羣雞猜或彈玉軫琴傾耳濯纎埃淸風不知處冷冽時時來吹云云窈窕吹月月徘徊幽人許共賞渇心咀珍梅了然得眞味塵魔自崩推令侄人豪傑書名駭奔雷【其侄衝雅善書】禪談屢終久茗酌無餘杯還歌太白篇事往良可哀古今倘同轍浩气不寒灰

追和李白姑孰十詠

姑孰溪

源從丹湖來奔流朝北極雙橋跨長虹千艘濟民食月華動淸曉岸栁揺行色文王未出獵垂竿人莫識

丹陽湖

湖光際長天永日微風止菱歌一舟去雪陣羣鷗起荷香迷近逺秋色瑩表裏試問賀季眞何如鏡湖水

謝公宅

山腰存廢址昔是元暉宅林藏幽鳥聲月防野棠白髙賢百年盡遺事千古積此興欲誰論摩挲問磐石

淩歊防

髙防築千尋勝景供逺目雲煙防城郭吳楚接川陸不知歌舞散雌鳯叫空竹鬼火照殘碑應有精靈讀

栢公井

環宮鑿九井井深泉不竭舊甃缺瓊瑤新苔荒嵗月重吟太白題興自相公發我欲喚嫦娥團圓伴澄澈

慈姆竹

一種碧瑯玕攢根繞蒼島濃陰不透日宻幄得春早笙隨緱氏仙釣入磻溪好欲識化龍蛇惟應雪霜保

望夫山

登髙望天涯化石與君別秋鬢霜露深春山薜蘿發旅雁只空飛悲咽長不絕行客歸去來芳心可休歇

牛渚磯

長江防危磯雷怒安可向煙雲忽藏月鯨鯢互噴浪朱衣吐犀火丹靑豈能狀引杯聊醉吟徑臥巨鼇上

靈墟山

仙人赴金闕靈墟躡髙路空見白雲飛想乘黃鶴去月冷步虛壇苔深煉丹處塵寰欲何爲光陰等閒度

天門山

巨靈擘蒼山勢分金闕對月引曉嵐交江翻寒影碎雙鳬落人間千防出天外我欲往髙吟淩虛踏煙靄

送錢朝請還防

銓選相逢弱冠前竹符分得各皤然開樽且喜君尢健問捨應輸我最先北上有心思報國南來無物載歸船冰淸世澤源流大須享人間五福全

蕪陰北寺檜軒

靑幢碧蓋儼天成翠色蒙蒙滴畫楹禪客自陪千嵗老遊人時把一樽傾恥隨桃李春風短奪得松篁夜气淸安有鬼仙提巨筆不容左紐獨傳名

病中先寄愼宰閻公達承議

松檟相望孰俊名髙才暫屈浚蒲城公庭寂寂無畱訟四野熈熈有讓耕未作鹽梅調鼎鼐且鏗金玉直蓬瀛病骸尙阻趨東閣懷抱思君爲一傾

陪朱行中龍圖飲澄惠院二首

寒煙淡日滿滄洲防榭相通一徑幽志欲吞吳嗟隔水力能存魏宻藏舟紙窗趂曉開黃卷蒲葉涵春付白鷗千載廢興何可問一樽濁酒更遲畱

島嶼回環水繞堤碧蘆靑荇宻相依淩風戰艦知何處落日遊人尙未歸細細佛香時入座雙雙沙鳥靜忘機使君自是蓬萊客倚徧防幹戀翠微

小池白鷺

白鷺白如銀窺魚意思馴此中無彈弋莫厭往來頻

兩宋名賢小集卷八十

欽定四庫全書

兩宋名賢小集卷八十一

宋陳

思編

元陳世隆補

靑山集

山中吟

山中吟白日長碧霄泉暖菖蒲香仙翁勸我采爲食登髙遂覺足力彊登髙望逺逺思發春風浩浩天茫茫美人一別隔滄海靑鳥寄與雙眀璫靑鳥東飛亦不返艸色緑縟云徜徉艸色防回緑雲飛無故鄕魂迷夢斷竟何在山中吟白日長

山中樂

尋山佳興發一夜渡江月首到廬江元放家水洞淸光數毫髮愛之便欲久棲息又聞靈仙之境敞金闕淸風吹我衣不覺過皖溪危梁千步玉虹臥松行十里靑龍歸煙霞繞腳變眀晦忽見殿閣鋪琉璃重檐卻在云漢上倚欄俯視白日低虛庭自作簫籟響屋角更無飛鳥飛霓旙重重蔽眞馭仿佛遙見星文垂長廊紗籠絕筆畫老龜穩載靑瑤碑更逢逍遙不死客齒淸髮翠桃花肌蕭防可到亦非逺雲間況有白鹿騎細窺絕景輒大笑吾曹何事塵中爲安得良田三百畝可以飽我妻與兒長年只在名山裏萬事紛紛都不知

賞蓮

濯濯水中華香艶勝蘋藻英英泥中根潔素常自保房實又堪食無一不爲好乃知金仙經譬諭肆論討遊焉集賓僚賞詠固宜早一朝霜颷至莖葉變枯槁抑亦如佳人妍媚忽衰老顧盼豈復憐棄置不足道幽懷向君開芳樽爲傾倒木末誰能搴愁煙起孤島

雙泉軒贈太平守梁正叔

開池得雙泉因泉構華屋池中種菱荇池上列花竹與春蘸新紅遇風揺淨緑輕鷗自飛舞纎鱗隨出縮操舟往江海端憂龍蜃觸捲衣入山林而防虎狼欲豈如一憑欄俯仰快心目朝吟吟有餘暮醉醉不足雙泉長涓涓比公享天祿公歸民懷公聼我雙泉曲

淮南韓魏公新祠

新祠重見舊風標儀鳯無聲立紫霄富貴榮華垂四紀功名事迹冠三朝月移簾影燈長在春散庭陰木未喬何獨斯民懷惠愛帝詞天篆刻琨瑤

韶州唐張文獻公祠堂

文獻頎頎學問該可憐爲相遇嫌猜當年致主陳金鏡後世空祠見鐡胎武水直疑龍臥久韶山時想鶴歸來我朝繼有襄公出誰道南方乏美材

南丰道中

前溪淡淡日落後山靄靄雲歸桃花不知客恨一片飛上徵衣

感懷寄泉守陳君舉大夫

柴門永日淚沾巾事與心違漸失眞家住江南防萬里身畱海上已三春眀時枉作銜寃客皓首翻爲哭子人多謝泉州賢府主數將書札問悲辛

攜茶訪徐彥醇助教

蓬蓽蕭然一畝宮生涯四壁有淸風鄕閭髙行終無玷場屋遺才誤至公書卷五車心盡記年華八十耳猶聰滿杯雪液聊分酌別後音塵豈易通

白蓮院觀蔡君謨遺迹

盤屈龍蛇未奮身老禪當日亦知人來趨蓮幕文章客去作金鑾侍從臣物外論交終不泯壁間題字尙如新年年楊栁春先緑誰復多情與望春

開元禪寺

三寺參差見剎竿【東塔天王開元三寺相鄰】開元形勝據龍蟠樓防影落靑霄險鐘磬聲傳碧澗寒物物有緣香供盛塵塵無礙法筵寛欲隨大士披華藏北斗容身不亦難

小閣夜眺

白日塵寰憂思深夜登危閣觧煩襟空江云盡月涵璧絕壑風生松奏琴佳客不來分坐賞濁謬誰爲此時斟疎鐘輒莫催淸曉吾欲凴欄更一吟

南山晚步卽題王祖聖南澗樓淸斯亭

雨過南山紫翠深團團仙露灑衣襟碧雲影裏寒猿嘯玉澗聲中怨鶴吟期赴前林同茗酌倦投盤石揀蘿陰憑誰寄語謝康樂安用披榛故逺尋

平昔朱衣駕兩轓髙樓歸隱臥雲泉文章未許矜盤谷水墨無勞畫輞川春日半晴花照地秋風入夜鴈連天燒丹辟穀非吾事能逺塵寰卽是仙

松徑松溪溪水深水光澄碧倒松陰浮杯可酌劉伶酒坐石仍彈靖節琴無數輕鷗隨出處幾畨佳客伴登臨自嗟羅网何時脫往濯塵纓爲一吟

贈武平許令

昔拜先翁滙水濱存亡回首幾經春鳯毛今喜爲花縣鶴髮誰嗟困客塵篋有贈篇長取讀心藏遺徳尙如新源源世澤來無盡桂籍傳家己四人

次韻無逸長老秋居見寄

榕樹蕭蕭一徑深門庭秋盡紫苔侵能依幻質尋元覺黙運眞悲防眾沈有想願分香界飯忘言求出世間心旃檀漫把壚中爇無盡無邊結寶陰

追和紫霞翁紀夢二首

乘雲親到紫皇家不是人間舊物華四座散香春結蓋一墀栽玉曉生花入盤仙李皆含露出鼎騠金尙帶砂偶對吟牋追昔事猶疑鸞鳯數行斜

笑上蓬萊第一山蔥蒼半落有無間金雲璧月夜何永王殿珠樓人盡閒五嶽已能超險路九天從此造元闗回頭爲問桃源客底事雞鳴便欲還

傷春二首

臘月花開盡中春不見花栁陰空拂地艸色漫平沙客路心常折僧窓鬢自華故鄕何處是瘴海暗天涯春雨時時暗春花眼未經生涯隨過鳥世態委浮萍瘴霧何由避蠻歌不忍聼誰家有醇酒吾欲醉兼醒

獨醒

野性惟憐酒無聊遂獨醒風塵雙白鬢天地一靑萍鵬鳥寧須賦離騷未是經回頭付陳迹終欲醉冥冥

邸報

立法新三省論材只數公簿書期防正風俗見聞同民物瘡痍後朝廷气防中不才思獻賦天路恐難通

自遣

骨相殊屯賤無官只有階平生萍梗遇兩鬢雪霜排去國腸空防求田心未諧新交莫相笑中立一枝柴

雨過

雨過添幽事褰裳步暖沙竹梢含淨霧藤刺罥輕槎鸂鶒雙隨浪蜻蜓對覓花老夫詩思愜頗覺日沈車

屏迹

屏迹已恨晚疲軀今自由百年無七十一日有千憂覓酒開靑眼憑詩遣白頭莫言賓客少池上兩三鷗

入承天觀

飄飄飛蓋入仙山樓閣初逢碧靄間爲問蟠桃今熟未客來一食欲忘還

云舒云捲曉風涼千尺松梢鶴唳長昨夜月宮飄桂子至今樓殿帶天香

出觀

沈沈樓殿五雲藏艸木長春水石香一榻可能容我住桃源迷路笑漁郎

呈同行黎東美朝散

風日蕭蕭暑气無艪聲相逐轉江湖西山廬阜靑如澱應有新詩入畫圖

儲溪懷亡友

秋風入夜透徵衣防防漁燈各自歸投老重來江上泊廬山如舊故人非

入萬杉

翠靄紛紛蔽一嵓何年人種萬株杉天翁已許虯龍臥匠石不勞斤斧劖

出萬杉

禪庭欲別更遲遲猶戀涼風灑客衣無力便分靑嶂住滿懷空帶白雲歸

無客

病久人情厭經旬客不來簾因風力捲門待月華開栁上新蟬咽城頭暮角哀勞生隨物化孰免葬蒿萊

農事

三嵗悲農事官倉亦已貧勅書𨿽赦獄恩澤未蘓民南國供輸大中宵涕泗頻一心隨艸木無復念沈淪

野望

暑雨收殘候秋云結薄陰山光翠兼紫水影淨還深竹宻羣鵶入天空一雁沈興來�白首衰颯愧儒林

謝蔣頴叔惠澄心堂紙

李氏三世皆名書古今筆法誰能如澄心堂中畜妙紙敲冰搗楮惟恐粗當時文物稱第一教勅往往親涵濡赫然眞龍躍中國僣迹甘就雷霆誅論功行賞盡金玉惟有此物多贏餘流傳旣久乃珍絕一軸不換千眀珠樂安禦史輙寄我二十五幅無纎污卻疑織女秋夜醉素段割裂天所須又如美玉才出璞瑩采射目爭陽烏握管未得二王法寶紙漫對眀窻鋪廷圭煤麝銅雀瓦气象幽雅尢相於坐思厚貺欲爲報累旬安得論錙銖況君才力似韓愈盡當返贈誅姦諛

謝余幹陸宰惠李廷圭墨

集仙昔與文忠遊文采聲名喧九州鯤鵬未化忽蹋翼地老天荒雲海幽篋中嘗祕上賜墨【仁宗所賜李廷圭墨】紫金泥印雙脊虯名題廷圭姓氏李此物未省何年畱紋如堅犀刮不動鏗鏗觸硯蒼煙浮蜀牋灑落黒勝漆欲論所直眞難酧麟兒字法肖家學珍綈寶匣深藏收並力截防輙分我始信眀珠今暗投嗟予吟筆久已閣辧舌倒捲剛腸柔書陳北闕上印紱志樂南畝親鋤耰得君賜墨竟何用捧玩反覆增予羞況君髮緑眸子瑩才業自副朝庭求研磨麝煤染諌艸扶掖世病蒼生瘳名成功遂取上笏世閥光焰垂千秋莫如老鈍黙將死再拜謝貺長江頭

謝王公濟節推惠硯

歙溪之仙洗山骨一輪琢出秋潭月摩挲淸潤無纎痕不學寒光有時缺玉川輙莫愛蝦蟇縱爾觜吻何由齧陰天著手泉脈生三伏臨之失【去聲】炎熱又如眀鏡當晴窻對面森森數毛髮端江品格直頑賤鄴防片段多皴裂中山有客先得之獬豸峩冠爲忠血竄身南過洞庭湖覆舟防蛟龍穴君今贈我誠謂何自愧閒官非補闕松煙和漆法廷圭玉兔長毫妙諸葛敲冰搗楮出烏田四物收藏豈虛設乾坤俯仰存赤心誅貶姦諛佑臣節獨刊五傳扶春秋肻趂時文校工拙更衰更老心更堅與硯相將不倉卒

謝歷陽王守惠新釀

卓犖英才歷陽守年來不得音書久隔江知我巖戶寒赤泥封送兵廚酒碧玉爲壺黃金鬥雪樹云作賔友爲君一醉歌陽春空山霹靂龍蛇走只愁君返紫皇家西望連云漫搔首

石門澗

啟閉何人見湍流一澗分仙家無路入空鎖石樓云

白沙泉

幽泉出白沙流傍野僧家欲試甘香味須烹石鼎茶

搗衣

淸秋送殘暑隔屋忽聞砧逺震星河夜遙興闗塞心欲知鍼縷宻卽是淚痕深他日功成後逢人寄好音

秋笛

淸秋聞笛弄獨立露沾衣天外云畱住水中龍未歸悠揚聲益苦感激思何防不似前春聽梅花片片飛

題畢文簡公撰李太白碑陰

淸風無根長不死太白髙名亦如此何人謂是王佐才文簡雄詞防秋水賢孫出守鑴長碑碑成字字生光輝寵承妃子己萌亂翩然鳯鳥來非時出林秀木眾欲殺納官贖命何其危畫船載酒酌眀月不著漁蓑披錦衣醉眠天地卽衾枕至今荒塜人疑之丈夫闔棺事未定後三百嵗方逢知知太白文簡公不誇能詩與飲酒惜其浩气突兀藏心胸靑山老碧洗秋色姑溪濯緑涵春容太白不見碑可見螭盤龜載傳無窮

舟經池州先寄夏寺丞

去年收防貴池口聞君髙歌撞玉斗今朝至自大湖南五溪新事爲君談一年往返七千里鄕國生還眞可喜君家白醪應已熟正好登山賞黃菊

寄獻荊州鄭毅夫

李白不愛萬戶侯但願一識韓荊州荊州太守古來好至今文采傳風流鄭公詞賦天下絕殿前落筆鏗琳球相如嚴謹反枯澀宋玉爛漫鄰倡優卓然風格出天造冰盤洗露銀蟾秋麻衣脫去未十載寶犀飾帶魚懸鉤道行言聼遇眀主皂蓋朱幡寧久畱渚宮風物最蕭灑酒滿金罍誰獻酧公嘗愛我似李白恨不卽往從公遊醉防舞防捲眀月夜聼長笛臨髙樓詞源感激防江海筆陣頓挫排戈矛駑駘蹇蹶固已困勉之尙欲追驊驑一朝公歸坐廊廟致君事業如伊周門防從衛愈嚴宻是時願見應無由行當投印佩長劍夢魂已附西江舟

靜眀軒

道人得道萬緣灰欄下幽花手自栽終日開軒無客到淸風時引竹聲來

再送賈眀叔侍禦

宣城重見謝元暉只恐斯民不久依爲報聖眀容諌諍南牀虛位待公歸

宗公香瑩軒

酴醾洞口作新軒香瑩佳名自此傳要是釀爲光祿酒醉來騎鶴上靑天

素質曽將蘭麝燻開軒有意待遊人請防一架晴空雪又勝桃源洞裏春

藏雲寺酌泉

不到藏雲四十年寺名重換屋新遷淸泠不變當時味只有庭心一眼泉

逹觀防黃魯直名之二首

戴氏山頭一席平集仙椽筆冩防名長江自與天爲鏡不用風雲變晦眀

髙防千尺俯江幹達觀寧論眼界寛但見靑山圍逺水不知何處是長安

承天院淸輝閣

一軒誰與冩淸輝地近城闉卻少知只待中秋深夜防玉蟾低蘸碧琉璃

逢東林舊僧

寶陀巖下種松篁舊客欣逢煮術湯憶著東林攜手處十年添得兩眉霜

柴門

水落煙村迥柴門四五家晚風回防雁寒雨側幽花世事紛無己人生自有涯鯨鼇眞可釣吾興欲乘槎

謝君儀寄新茶

北苑藏和气生成絕品茶豈宜分旅館只合在仙家防處成云蕋防時變雪花淋浪得新句又勝玉川誇

排悶呈元輿

交態非今薄人情自古難裘甘我老雄劍請君彈魂逐雲峯防心依酒海寛百年能防許日月似跳丸

登淸音亭二首

已別城樓景還登樹杪亭地髙鄰北斗山逺接南溟蟾影依云防樵歌隔浦聼客愁安用遣此處可忘形薄暮杳何適髙髙登古亭地無南國瘴簾捲半空星石瘦長人立潭空皓雪停短才吟不就終欲付丹靑

舟經彭澤謁靖節祠

彭澤江邊邑蕭疏靖節祠煙昏鹿皮畫艸暗菊花籬詠徳今千載言歸彼一時男兒要出處此道防人知

英州煙雨樓

江路分韶廣城樓壓郡東妓歌星漢上客醉水雲中潑墨天涵暝鋪綃月映空登臨逢此景不復念途窮

端門肆赦

藹藹端門紫气濃捲簾蘭麝散和風星環帝座天澄碧繖映龍顏日透紅寶扇參差移仗裏金雞綽約下雲中恩覃艸木先春力萬嵗歡聲合國同

追和李白登金陵鳯皇臺二首

防鳯何年此地遊髙防千古自風流寒煙淡淡籠城郭寶器時時出塜丘舴艋競歸芳艸渡鷺鶿羣舞碧蘆洲重華不返簫韶防落日秦淮添客愁

髙防不見鳯凰遊望望靑天入海流舞罷翠娥同去國戰殘白骨尙盈丘風揺落日催行櫂潮捲新沙換故洲結綺臨春無覓處年年芳艸向人愁

和姜伯輝見贈醉吟畫詩

蒼崖一萬丈中防白玉泉飛鳥度不得而我長攀緣洗盡心地垢吟成元化篇更復有何物一尊當我前忽逢姜伯輝爽量涵冰淵開談了無迹所得全於天便欲脫靑衫泛我江東船結交要終始相忘復頽然徑呼妙手畫秋江霜景全冰輪正卓午照影無陂偏誰能騎蹇驢世路空流連咄哉可以往揮手從飛仙

庭竹

眷此庭中竹羅生橫十尋疏疏挺髙節宻宻敷淸陰好風每相過流塵詎能侵其下無蔓艸其旁多秀林結根自得所非髙亦非深誰復采笙簫玉宇思和音

兩宋名賢小集卷八十一

欽定四庫全書

兩宋名賢小集卷八十二

宋陳

思編

元陳世隆補

歸愚集

葛立方字常之江陰人諡文康勝仲之子諡文定邲之父也天資髙邁博覽諸子百家言詩文信筆抒寫不加持擇與弟立象妹壻章道祖同登紹興戊午進士累官吏部侍郎因迕時相罷去自號歸愚居士築堂三楹扁曰餘慶優遊以終老焉

避地傷春六絕

一年春事又瓓可惜芳菲愁裏防愼勿掃花供餵馬惱人秀色自堪餐

洛陽宮闕半成灰艸艸花枝濺淚開國色天香消息防妝防誰奉紫金杯

枯藤六尺步長阡客裏韶光絕可憐好著靑楓重試火西陽三日突無煙

碧羅天宇亂花稠搔首花陰只重愁頭上無貂堪換酒開箱賴有鷫鸘裘

石門連日動徵鼙花栁無情自繞溪回首故園今好在杜鵑花落子規啼

菖葉靑靑杏蕋新牛耕白水一犂勻蒨裙窺愛疏籬晚不是沈香倚太眞

天寶三絕

凝碧池頭弦管聲秋槐落葉若爲情王維空詠朝天句誰似當年雷海靑

翠輦重登勤政樓紅桃依舊唱涼州但知玉笛傳佳曲不記鈴聲動客愁

飄渺黃裙墮游水瓓斑錦襪委嵬山臂環畱得知何用羞殺新丰謝阿蠻

攜家避地二首

菟裘眞可老飄寓失初心去去家山逺行行澤國深光陰三翼過情緒二毛侵何日干戈定鷗盟得再尋生身恨晼晚喪亂遺吾遭百嵗大槐過三年空谷逃平羌無上策醫國付羣豪老大傷篷轉相攜破濁醪

咸倉作呈叔能同官

平生懶作子公書俛首銓曹一紀余第有神馳招隠館久無夢到承眀廬文字眞宜覆醬瓿技能只合服鹽車淸才弗悟亦塵役早晚促君登石渠

直孺叔用韻見贈再和爲謝

異時黌捨共翻書黃卷相從樂有餘十載乖離馳別夢半生飄蕩失吾廬飲江偶脫胡人馬並海欣逢長者車軟語蟬聫相勞苦羈遊情緒一浮渠

次韻陳文仲

小園邈在古城陰爲愛寒葩杖履尋卻笑蓬廬檐下客對花熟睡亦何心

低枝垂蕋逗疏陰不學髯龍幹百尋此去江南知防驛只今誰動故人心

大人遊千金訪張仲宗以守舍不得侍行用仲宗韻二首

古寺依煙艇一篙春水深石壇幡轉影玉殿磬流音客有張公子僧皆支道林行行雲水窟幽夢難尋聞道千金好幽人已奠居森森松繞寺汨汨水循渠旅泊未妨酒長饑猶著書謫仙詩酒地今尙指匡廬

和叔才餉酒

百事不掛眼一尊難暫忘伻來須酒聖客至引杯長桑落開新甕昆侖接舊觴鵝兒黃液重象鼻碧筩香銀海俄增量金嬰可配漿蟻浮甘防灔石飲見溫良世事紛忘去詩情合得嘗醉來庭宇醒後竹陰涼釀鄙平原縣鄰防吏部郎糟丘誠可老不用爾聲將

次韻蔡仲平察院中秋

素魄經秋分外眀桂枝濃傍蕋宮淸人寰散影千山白愁絕村村砧杵鳴

不是銀河隠半輪滿天散彩絕埃塵幽懷想得如羅隠耿耿相防似故人

次韻仲平病間齋祠

居士彈一指森羅萬象皆聊須三昧酒不奉八闗齋雨罷簾初捲山迎榻自排蕭然忘世慮心境兩相諧

次韻林梅卿吏部遊湖

竟日闗心朱墨間西湖好在且偸閒光淩萬頃搖銀海興愜千鐘倒玉山未辦防毫書側理只愁赤壁下烏蠻客兒忽墮池塘句格律都髙漢以還

周元舉侍郎梅花次韻三首

不隨羣卉艷陽天防樹孤芳玉磵前萬樹偏宜髙士臥一枝奪得化工權憂虞莫問兵戈滿賞玩要須酒盞先𨿽是廣平心似鐡也應作賦詠蕃鮮

山村疑有散花天五出瓊瑤忽滿前地僻聞香尠韓壽漏深濡蠟照公權賞心共付尊中美索笑誰爲席上先他日成陰子如綻不堪對酒割芳鮮

怪底窮冬雪滿天一枝香艷媚尊前未應黒帝專司殺誰道靑陽獨擅權冷伴素蟾斜弄影輕飛麼鳯欲相先坐中人是王夷甫幽韻靑標兩鬭鮮

次韻洪慶善同飲道家賞梅

陌上風光驚老眼簇新香韻惱騷人霜晴日淡虛庭裏玉骨幽貞不嫁春

麝臍飄馥來疏蕋霜女將寒墮瘦枝數朶臈前舒冷艷催花羯鼓未應知

寒葩脈脈畫堂新同是巡檐索笑人獨把幽姿伴冰雪舒花結蕋不闗春

立盡黃昏賞玊肌月華無語上疏枝絕憐熟睡含章畔無限花飛總不知

遊衢州烏巨山幹眀寺

烏巨山前談實諦江郎巖畔逗眞機白虹示滅知何處去采山桃人不歸

次韻劉卿任飲散感秋之作二首

云子登塲賽鼓讙村南村北盡黃冠防聲榦葉下碧甃數尺瘦山浮畫攔水落野橋魚网掛月懸煙浦鵲枝寒新秋愁絕他鄕客衣帶年來如沈寛

華堂不料著野客艸服底同章甫冠鷗外翠光淸醉眼尊前爽气動危欄霜沈紫荇玉奩濶風脫丹林煙髻寒百榼香醪消萬斛酒中跌宕賴君寛

小酌招友時九日

寶篋開緗葉香塵墮柘羅湯鳴檐雨細盞占隴云多連日伊蒲塞今朝熱洛河春風入詩腹五字與君哦眼眀逢九日習气自多生官冷有閒趣花開無世情元囂何許是素滻第存名百嵗風狂士東籬且掇英前訪叔才旋防賜詩以貧不能畱客爲愧次韻

一舸風防放晚秋訪君幽巷卜淹畱緑搖岸栁容如舞碧蘸溪毛美可羞喜見林宗歡欲絕久欽阿大語難休士貧雞黍無勞具謀食何如道可謀

和道祖韻

未落天狼未止戈誰能頻擊唾壺歌奕棊聊欲消憂耳飲酒無如作病何孫紹那憂鄕太逺退之莫嘆日無多菟裘已向菁山卜從此棲遲到髮皤

大人築室將畢道祖亦作宅基治園作四詩示道祖

習隠肯回駕求榮難著鞭有心營緑野無夢到淩煙盞斚花開裏檐楹鴈落邊冰淸仍玉潤共此一山川篷轉欣初定泛金非我鄕買田無好畤共宅有淸漳菱罷水天接春回花艸香邗溝風月地恰悵隔參商

兩地屹相向幽園早辟疆君方林上塢【聞移梅栽於上塢作梅林甚盛】吾亦沼橫洋鑿翠辟窻戶入天棲棟梁東屯寒月夜老杜只茅堂

世事只如許幽居試樂哉報安知楚竹索笑得江梅岸放平湖入窻邀逺岫來兩家車馬地莫遣染蒼苔

次韻道祖書懷

白雲深處縛柴荊一壑灣環似有情志气已超名利外年華難與嵗時衡濁賢淸聖時同酌上尾平頭得共評莫問鶴翎由喙拔此心久與白鷗盟

次韻法觀送紅梅

羅襪初淩一水間霜深應怯夜來寒含章檐下渾冰雪卻要騷人帶醉防

胡樞橫山堂

鬱蔥佳气渾如沐霧閣云窻丹雘新玉盌金杯有防玷瑤林瓊樹無纎塵枕溪飽度看山日橫海小乖嬉水春上古乾坤隨處有素琴濁酒且闗身

云夢胸中吞八九了無官事苦相闗廟堂曽引五星縷巖壑今防八節灘鳥織白雲機杼濶溪喧蒼石杵砧寒東山難戀山中相梅子枝頭正著酸

朱甍碧瓦市塵逺繞捨泉啼山復橫勝防爭長渾僕妾亂來有此防公卿已公茅屋實父子裴氏午橋眞弟兄竟日倚欄天外眼世間軒冕一毫輕

春過木濃山轉翠雨餘湍漲石添痕主人正自笏柱頰客子底容裾撤門好鳥傍人窺野核亂雲釋嶠落芳尊眞成命駕輕千里李杜文章得細論

天然平逺染百幅泚筆底須束絹傳窻戶吐吞新日月風煙出沒舊山川白公築室地多少揚子艸元文五千筋力尙堪駈使在異時重泛白蘋船

連日灌畦菜廢作詩

莫問新來額挿犀了無魂夢到金閨平頭上尾慵搜句重後輕前且灌畦正自無人嘗鼎臠不知有客辧萍虀瘦郎三九同芻豢野薺從教施五溪

送李元孟赴湖南漕屬

君忽湘潭去斜陽馬首銜將無催白髮正坐此靑衫暑雨駈魚嬋薫風入鱟帆南來衡嶽雁引領望書函

疏慵

閒處著疏慵鮮鮮幽桂叢讀書聊竈北避世且墻東市駿卑蘓代求徴謝子公丹心阻閶闔欲付小心風題臥屏十八花

姚黃

抗旌汾浦根移白豎箔藍闗花染紅欲識龍媒空萬馬宮袍黃挾禦鑪風

八仙

瑤林瓊樹非人世種得仙花雪作團后土祠邊還寂寞只今空對畫圖防

橊花

琴軫含房風力防盈盈脈脈度炎暉怪來一夜丹須拆杯酒新翻艷冶衣

薔薇

香風細細入東榮嫩刺柔條疊絳英飛下神霞緣底事剪來曽倩董雙成

杜鵑

雲昏水暖艸萋萋空谷無人獨杖藜卻憶西江石樓老送春花下子規啼

牡丹

北廊東院滿畦栽嫩紫輕紅次第開直與墻葵較多少二千里外一枝來

山茶

十月幽園開曉風層層絳蕋艷芳叢江南只慣收鷹爪誰願山前鶴頂紅

梅花

含章英落佳人睡卻月香殘水部詩何似江南覓春信和香先得最南枝

蜀葵

傾心小圃陽初照束火中庭雨不霑裊娜腰支渾欲舞好令韓偓賦香奩

杏花

攜來仙種手親栽春閙枝頭滿意開正拂文君酒壚上莫教蜂蝶等閒來

酴醿

玉骨檀心不肯妝牽絲引蔓過東墻正須把酒酬淸艶莫待幽香閟枕囊

海棠

濯錦江邊雨露勻杜鵑啼血染香繒定緣佳防詩難貌可是無花開杜陵

黃菊

秋入重陽气倍淸東籬采菊眼偏眀杯中要作茱萸伴不是湘累飱落英

芍藥

沈水飄香透藥塵紅燈爍爍一枝春防姑倚檻𨿽無賴未肯甘爲侍近臣

桃花

細防裂錦又蒸霞黃師塔前江上花折得一枝眀老眼與兒洗面作容華

苣霜

宻葉髙叢傲嵗寒殷紅膩緑映江幹沈香亭畔無消息賴有霜前秋牡丹

牽牛竹

髙節本爲靑女伴牽牛勿誤配龍孫孔融天下無雙士並坐尊前對虎賁

白菊

天上新栽琪樹枝拖云帶月下瑤墀須知正自眞仙種豈是金鈿未染時

不飲

蒲團藜杖屋三間世故眞成觸與蠻但有雲山供送目倘無尊酒亦開顏吳宮雪紵鶴翎散越地風荷象鼻灣老子何曽持入夢百年倐忽鬢毛班

月蝕

六月炎天气鬱蒸懸空寶鏡沒埃塵長歌不見徘徊影並出初無齟齬輪麟鬭何因識星度鵲飛誰復見天津春秋不著誠非異母惑東家號素臣

聞歌二絕

初唱城闉雁影寒玉喉防窱軃云簮小叢底處傳歌樣供奉棃園人姓南

月眀如鏡酒如空響谷淸聲出漢宮怪得中庭紅葉墮琉璃帳底唱回風

葉舟淩巨浪訪道祖

一牛鳴處是君家乘興煙篷蹴浪花銀浦流云新得路人驚仙客在浮槎

一頃煙波太空獨蓮葉破靑銅炊煙不動無人迹底處求僧與二童

春日野飲

十載干戈僅脫身殘年重作太平民杯鐺有趣於中好花栁無情分外春不逺上元新甲子肯將短筆怨庚寅從教蕙帳驚猨鶴卻欲重彈冠上塵

余起官宮庠與道祖通判久聚乍散每有懷想作詩五十韻道二十餘年出處寄呈

初拜淸揚日菇城荻始芽家聲潢出渭駿气馬生涯博識該三篋宏才記五車髙眀挈日月文彩炫雲霞結友方傾蓋連姻復附葭鳯軿銀燭映鸞扇彩雲遮去作南陽別俄成澤國賖復都先玉轡濉水防仙槎我止防溝第君歸霅水厓扮闗方馳擔毳幕忽鳴笳茂苑依城堞菁山隠谺林巒迷霧豹鼓吹只池蛙宇宙焦先室庖廚蔡樽茄旋聞剪虵豕卻共注魚鰕經笥精藍肄辭鋒試席誇棘闈排勝陣楓殿趂朝赮聫籍攀丹桂連名掇墨緺枕溪同擇勝築室共崇窊許邁通懸霤何君住若耶奇礓爭磊砢嘉卉鬭紛葩風入黃蘆浦煙橫白鷺沙鷁舟行櫂短蟻酒酌尊污覓句文詞競秤棊笑語嘩山深陪杖屨林僻預茶歌放卑王豹琴閒鄙裏巴朝遊趂奔鹿暮宴起棲鴉溪上方霏屑山陰遽及殿訶紛候吏罄折擁晨衙踴躍良朋賀睢盱野老呀銅章輕擲置銀紱嗣榮加還與牛同皁寧嗟鳯在笯歸來齊靖節隠去類祁嘉鴆堇功名防膏梁釋梵家果因流菜葉倐爾認桃花杜口傷鳴雁持鉤出睡虵少多臨濟捧生死祕魔義蔬食期羮芋遊心正倚麻一朝牽吏鞅瑣質濫京華宮邸便淸佚官曹懼過差學無禆稚騃儒或變淫奢仰徳勞心膂陳情費齒牙幸蒙魚网細數寄雁行斜凝望千巖阻何因兩槳挐身修誰琢伐詩病孰疵瑕縮地今無費移山昔見誇願憐魚自適莫惜馬頻撾驥尾終期附牛鳴幸不遐淸標如防覿羇旅失悲嗟悃愊煩淸縷淒涼倦絳紗聊須哦短句緘印錦溪砂

奉祠太一

咚咚鼛鼓不勤民幻出琳宮逺世塵風咽唄聲金殿邃日移幡影石壇新云軿揺曳來三境霧帳淒迷妥十神堪笑茂陵成左計虛將棗脯侯秋春【鄙意欲以春秋祭太一所用如雍畤物而加棗脯】

次韻陳廷藻戶部西湖快目堂之集

冰壺影裏集朋從三雅同傾共一中相與文楸防飛露不須舞防覓驚鴻云邊鳥道古來寺煙際漁舟何處翁竟日追歡難卜夜只緣身在省墻東

周元舉待制挽歌詞

平生器業負經綸誰謂公才不秉鈞讜論十年持紫槖仁聲三郡駕朱輪龜文豈是背無甲駒隙俄驚嵗在辰宅夾隋漳親義重佳城引領涕霑巾

手開榛棘啟云扃淳古胸懷到大庭坐脫老龎那問日自名小杜不占星牛頭吉兆空形夢馬鬛新封遽妥靈謦欬從今成永訣欲瞻遺像只丹靑

試院和陳蕃仲酴醾二絕

芳心玉靣出蠶叢骨碎先生酒醆中白髮病翁新止酒枕邊猶有夢魂通

幽姿不分小山叢合在江梅季孟中香破鶴翎眞可惜肯教七七擅神通

送胡汝眀待制赴鎭桂林

今代人中傑攄忠久贊襄摛文揮鏤管積學儷靑箱體道經爲笥臨機錦作囊威名知艸木義勇震戎羌元女傳符舊黃公授略長投壺羊叔子納策蔡中郎暫觧淮西印來浮霅水航求田多好畤卜宅類淸漳寄興紅塵外追歡錦瑟傍醉酣容偃防吟詠許寒螿邂逅升徐榻夤緣上孔堂周旋略名分盼睞沐謙光細札俄須命眞儒起乾方地寛連五嶺權重詟三梁油防眀朝日銛戈耿夜霜桂林飄黝粒荔浦劈瓊房來暮歌亷袴遄歸覲舜裳謀謨多妙簡夢想獨難忘烏府思忠藎丹墀渇對揚一言蘓品類三策獻皇王沙水猶含凍江梅暫放香行行攜部曲去去背云鄕劈箭飛徵櫂牽繩引別腸平居原刻畫祖送倍淒涼客意興邦急人材敵國彊佇觀揚渙號爰立上嵓廊談笑妖氛靜經綸寶祚昌小人簮屨舊枯卉徯春陽

冬至後雪

客寐失通宵寒聲動泬漻云容頹玉宇雪陣攬層霄防防銀灰落亭亭栁絮飄文窻斜系紙老樹巧裝條墮嶺篩寒髻淩波灑碧綃風狂初索索雨細漸瀌瀌入酒應愁凍當鑪覺易消蕭森聲勢宻飄瞥路塗遙江冷翁仍釣山迷客罷樵裁紈鋪縞素修月屑琨瑤市小瓊樓合時和玉燭調三章歌瑞景五夜賀寒朝吠犬驚南嶺騎驢憶灞橋終南憂壓腦少室衒齊腰嗟我星霜老經時鬢髮凋摘蔬和凍煮收葉帶蘓燒路滑難求馬衣單悔貰貂暖寒誰掃逕莫負紫金蕉

次韻陳元述見寄謝茶

年來直欲配茶神石鼎山前日日親竹裏烹煎嗤左計舌端咀味認前塵書林坐攪枯腸潤酒所渾消玉頰春曽飲日邊甘露椀沙溪灘逺亂吾眞

露窠那畏主林神小摘筠藍手自親旋轉注湯云作腳芬芳出磨麯爲塵睡魔己戰三竿日詩社聊嘗一信春不把膏油塗首靣要須色裏認天眞

章氏園小集荷池上

一金營雅集荷濕露香濃鳥起驚歌扇云移落酒鐘碧筩灣象鼻翠釡出防峯百嵗狂風似無因系六龍

次伯父見貽原韻

江夏無雙舊姓黃末科容我出寒鄕人間學士垂垂老天上丹枝恰恰芳避地本安元結洞擁書猶記贊公房豈知今世持衡者不聼更籌聼織芒

接伴賀天申節北使至闕

流虹壽節慶升平嵩嶽遙呼萬嵗聲毳幕奉琛充日闕防船捲斾息雲程九天鎬晏歡魚藻重譯賔筵詠鹿蘋聞有紫泥還餞客淮山佳處擬班荊

送伴回至平江舟中與元覧試茶

壑源春色起雲阿拂拂輕塵動柘羅騎虎已驚官焙早注湯還鬭乳花多淸風兩腋添詩興紅日三竿戰睡魔燕頷未能飛食肉腹中藜莧且摩挲

正月十日小園木香盛開

天上新春破奇花照野塘靈苞泄蘭麝仙骨傲風霜未放攢丹粒初開散粉囊亭亭欹寶檻戢戢動香房廬阜移僧鉢平泉出相堂藥枝識嘉種桐葉認眞香左紫空西落辛夷漫楚湘邀賓須醉賞莫訴飲杯長

子直近日畫筆稍進而棊似倒長作詩戲之

沈郎終日掩柴扉遊藝𨿽多道日肥防絹丹靑眞得髓文楸黒白要知機筆添龍眼防頹壁陣合魚麗孰觧圍暇日杖藜須過子一枰贏取畫圖歸

比賦棊畫詩防子直次韻復和

東牀髙韻畫兼棊不比尋常較瘦肥莫向謝安爭別墅自同劉子得天機翻成小窟讙三捷現出神光詫一圍二事相從眞可樂籃輿訪子殆忘歸

禮部尙書洪公【皓】挽歌詞

沙場握節伏時髦說舌縱橫小六弢委盾肯輕從晉鼓摛文空見泣秦牢冷山韻語名如斗蓮社危言命若毛豈料歸期才十稔白楊聲裏壽原髙

守節冰天十五霜歸來飛語又炎方正欣射雁還幽窖旋復飛鳶墮瘴鄕位不當材僅喉舌壽難酬徳遽膏肓八龍共侈荀門慶𨿽厄龍虵殆不亡

髙材博識服簮紳玉樹瑤林絕防塵氏族源流推顧陸春秋褒貶重天人膝間韻磬傳山水枰上枯棊戰楚秦妙處不傳今已矣遙瞻遺像淚沾巾

江陰新阡松柏爲大浸所壞累夕見於夢寤

新阡松檟已交柯狂潦侵陵一尺過擬欲移根易嘉本正須培土捍層波傷心半夜飛蝴蝶觸眼何人是槖馳倘使今朝親尙在定教枯栁再婆娑

所居二室號書癡禪悅各成一詩

枕溪曲室巧涵虛萬卷旁羅恣捲舒單族未應慚四姓寸陰端合競三餘麟毛不具羞文虎貍骨空傳尙墨豬坐穴枯牀逢掖事那知新有鶴頭書

右書癡

多生業果種情田鷲嶺家風好著鞭要使野狐驚鐡杖莫令黃葉認金錢傳衣𨿽落慧能後成佛應居靈運前趺生蒲團成冷淡比從人後竟誰賢

右禪悅

聞琵琶方響成二絕

赤烏寶女新妝九轉霞漿酌滿觴但聼琵琶喧啄木誰知捍撥是龍香

十六寒金犀作槌舊人漫說馬仙期荷間縱有防賓鐡一段風流那得知

己卯嵗四月二十七日自湖州赴宜春郡余杭由陸至富陽

發軔出江津晴薫緑野勻泉聲潄沙石嵐崒濕衣巾天近云衝馬林深鳥喚人將身入圖畫誰復羨麒麟

新城道中

已去日邊逺宜春城尙餘呼童秣徵馬帶月趂啼鴉橋防復掲水路窮還渡沙誰能飾廚傳褁飯野人家

桐廬牛嶺

輿曳入崔嵬連天霧不開驚波掀過雨細路滑蒼苔瞰下憂魚葬淩髙被鳥猜垂堂千古戒底急爲名來

入壽昌縣界

一躡壽昌境山深溪水蒼編柴作籬落囊石當橋梁野店炊煙接官途松吹長石田能防稜底用遣人忙

壽昌道中壁間有鳥石寺詩和其韻

鐘情翠巘倚崚嶒付與芒鞋與瘦藤君賜一麾方作吏天融萬壑卻輸僧擬將矩矱追亷杜未許機鋒嗣秀能投幘他年應未晚與君曲室話三乘

晚泊二絕

晚泊牛羊已下來淸泉爲我洗塵埃觧顏客裏無巵酒壁上防詩笑防回

曲突無煙驛使忙匆匆弛擔旋舂糧須知五鼓應還起早趂南窻一枕涼

將至玉山

蓐食轉前峯梅橫細雨中濤翻疑鷺翿泉急認松風山合秧畦窄林深屐路通怪來人語別不枉使江東

過九坡【在臨江軍道中】

行盡千山與萬山種情偏在此煙嵐海波神闕今饒六仙女巫峯尙欠三雨潤防條生翠滴云封疊嶺澹煙涵卻思九阪修梁地空使斯民命不堪

罷職還家漢卿叔賜詩和韻

爝火疇能補大眀漫陪朝請起晨興𨿽叨荷槖簮纓舊頗愧銓衡水鏡澄夜帳歸來驚怨鶴曉窻穴處縱癡蠅自知浮食辜君賜卻擬扶藜換斗升

題曲屏牡丹桃花

不與春風別有因香苞長好四時新曲屏曽見西眀種疑有平泉防里人

一枝濃艶欲燒空誰畏門前手自封豈有落英飄曲檻與兒洗面作華容

防恩除吏部侍郎子侄以詩相慶

雞窻不夢筆頭花分合扶犁霅水涯禁掖俄膺九芝檢仙逹許侍五香車厚陵自昔多承寵【曽伯祖嘉祐中爲兵部侍郎】徽廟於今倍有華【伯父先人宣和間俱任大司成】無似鵜梁譏不稱儒冠儒服可承家

崔申之以詩爲別蘓眀父郭逢叔各有和章謹復用韻二首

露章瀝血上彤墀螻蟻𨿽防願弗違韞迹正慚髙士傳離羣卻恐小人歸身同元豹霧中隠目送孤鴻天際飛丹竈素書今好在臨風憶子話精防

見逺亭邊送落暉菁山挽我惜暌違連年走俗爲貪仕一日投閒恐富歸谷水爲官輕似紙苕溪轉櫂疾於飛羽觴捧劍無人問悵望如今束廣防

具上人以詩相別復和之

定回不解人間世千傾堂前又飽防仙裏未須求七七禪中聊共說三三逺師今日宜同社彌勒他年可共龕不見生公講經處至今花雨落毿毿

朱丞相赴宣州四十韻

天祐於皇宋時生柱石賢餘光承祖禰秀气稟山川應物心如水臨機直似孔書窮竹簡羲易玩韋編記問諸儒竦聲華六合傳虎闈書攷異蟾窟姓名先文卷驚嚴助經師拜鄭防刋讐飽黃卷遷擢冠靑錢稠疊膺神貺澄淸出使旃陪都佐畱鑰東道握兵權慘淡邊塵靜低回漢節堅肅陳鵞鸛整直擬蠮螉平潛防淮陰幟爭加祖逖鞭力遮江國路生沮陲煙气防靑雲上忠誠紫蓋邊龍飛逢履位虵輔喜差肩遭際風雲防夤緣雨露偏紫荷躋法從碧落耀卿聫揆事紛紜貫論文仔細研北扉鄰浴殿夜直履花磚將略驚頗牧綸言燦許燕覆袍分蜀錦歸燭爛金蓮左轄精搜選中原付幹旋鳯池邦本正虎帳國威全七校兵屯壯三吳節制專金甌升揆席玉鉉煥臺躔治欲追三五時方防半千外臣驚虎拜內地掃妖纒智洗虞淵日忠扶杞國天朝廷終不攺宗社復安然宰路連三入官榮笑九遷和戎頻魏絳遣使屢張騫功紀旗常外忠居甲令前兩儀歸燮理萬化入陶甄少戅卑周勃傷苛小薛宣暫迷商野夢來泛霅溪船偃息聊三輔蕃宣表十連敬亭靑欝欝涇水碧漣漣衮綉防於邁鋒車竚式遄黃麻重拜相又見中興年

張千里以詩送郃侄銓試用其韻

眀堂一柱已扶顚下詔猶求桷與椽言並玉巵猶閣筆鑑同金鏡共持銓驪珠魚目難齊價嫫母西施孰是妍勉矣一鳴驚眾彥莫將梔蠟誤長鞭

旅次二首

山行確犖趂雲程食寢無多但有名作夢方成雞喚起加餐未竟馬催行風吹栁葉山頭影雨迸溪泉谷口聲差喜太平行路穩依然六幕自澄淸

視印宜春一月過寧知平地起風波未成黔突眞如傳俄復脂車去似梭𨿽快徴君還北牗卻思太守類南柯流行坎止何須問似覺閒中所得多

滄浪亭

滄浪亭下水連溪影倒虛檐鳯翅齊髙樹迎風迷酒市小樓聴雨響秋鼙魚舟防防依蘋渚雁齒依依跨栁堤舊日滄浪元不變何妨居士手重題

大雄寺陳朝檜【俗謂倒植檜】

老檜盤拏古殿春空庭坐閱防朝曛根株橫裂可防蟻枝葉倒垂猶拂云求福端同木居士【寺僧雲村民祈禱頗驗】出靈莫效栁將軍黃奴己見韓擒虎獨有玆村貸斧斤兩宋名賢小集卷八十二

欽定四庫全書

兩宋名賢小集卷八十三

宋陳

思編

元陳世隆補

古靈集

陳襄字述古侯官人少孤能自立出防鄕校與陳烈周希孟鄭穆爲友相與倡道海濱聞者皆笑且驚守之不變卒從而化謂之四先生襄第進士調浦城簿攝令事民有失物者捕偸兒至數軰相撐拄襄語之曰某廟鐘能辧盜犯者捫之輙有聲乃率同列詣鐘所祭禱陰塗以墨而以帷蔽之一人手無所污遂服罪知河陽縣始教民種稻富弼爲郡守禮遇之襄畱意教事進縣子弟於學或防之於弼襄講說不少懈弼入相薦爲祕閣校理判祠部歷知諌院攺侍禦史知雜事論靑苖法乃管商之術非聖世所宜行望貶斥王安石呂惠卿以謝天下又乞罷韓絳政府以杜大臣爭利而進者且言韓維不當爲中丞皆不聼召試知制誥以言不行辭補外安石欲以爲陜西轉運使帝特畱修起居注襄懇辭手詔諭之乃就職逾年知制誥安石乂欲出之帝不許防直學士院安石益忌之摘書詔小失出知陳州徙杭州以樞宻直學士知通進銀防司兼侍讀判尙書都省卒年六十四贈給事中襄蒞官以興學爲先平居以講求民間利病爲急旣亡篋有手書數十幅盈紙細書大抵皆民事也神宗嘗訪人材可用者襄以司馬光韓維呂公著蘓頌範純仁蘓軾至於鄭俠三十三人對謂光維公著不當久外謂俠竄瘴癘使得生還帝不能盡用洛陽曲

有客頓徵轡暮宿洛陽堤洛陽緐華地慨然心傷悲憶昔季倫家朱門鼎貴時錦步四十里冠蓋相追隨寵移百琲珠醉擊瑚枝一旦委溝壑身隨朝露晞綺樓日顚僕金穀無人歸緑珠千古魂散作香塵飛荒榛塞中道惟有寒螿啼嗟哉百世後驕奢徒爾爲

幽菊

有幽斯菊濯濯其芳烝爾髦士惟其修兮有美於鄕照余無以說兮惟醴之觴

有幽斯菊煜煜其華烝爾髦士惟其施兮有顯於家往余無以將兮惟古之嗟

送闗都官致仕

鴻鴈於飛歸戾於澤君子於田亦適惟則旅力不愆曷云其極庶民之髦職自爲愚君子之耋其徳有濡旅力不愆曷云其劬有堅松栢君子斧之有實秠稷農夫有之天子有老曷其與歸野有白駒來食我麰君子之往胡爲不畱我心悠悠爲天子憂

樓上曲

金徒抱箭寒更起寂寞孤城一千里嫦娥擎出月華來白玉樓防瑩如水上有佳人紅粉妝妙年學得吹霓裳呼兒將出紫玉笛一聲天外流宮商宮商欲盡何幽咽曲調不成聲防絕羅衣掩淚愁向天手把瑤華歌一闋寒蟾出兮眀星稀良人阻兮天一涯憑軒遙望兮心傷悲願隨鴻鵠兮髙飛

荔枝歌

畨禺地僻嵐煙鎖萬樹累累產嘉果漢宮墜落金莖露秦城散起驪山火炎炎六月朱眀天映日仙枝紅欲然自古淸芬不能遏畱得嘉名爲椹仙上皇西去揚妃死巒海迢迢千萬里華淸宮闕閴無人南來不見紅塵起至今榮植徧閩州離離朱實緐星稠一日爲君宜變色千里憑誰速置郵可憐錦幄神仙侶爲飲凝漿滌煩暑綺筵不惜十千錢酩酊秦樓桂花醑秦樓女子繡羅裳鳯簫嗚咽流宮商醉歌一曲荔枝香席上少年皆防腸

古靈山試茶歌

乳源淺淺交寒石松花墮粉愁無色眀星玉女跨神云鬭剪輕羅縷殘碧我聞巒山二月春方歸苦霧迷天新雪飛仙防潭邊蘭艸齊霧鴉吸盡香龍脂轆轤繩細井花暖香塵散碧琉璃捥玉川冰骨照人寒深入千盤與萬盤瑟瑟祥風滿眼前紫屏冷落沈水煙山月堂軒金鴨眠麻姑癡煮丹巒泉不識人間有神仙

遊冝興法藏院觀杜紫菊花

山茶花開菊花紫靑桂重重立花裏柔枝翠幹已可憐更傍幽叢防花蘂山僧揖我臨階坐眼到闌邊心卽喜便欲攜歸種郡齋忍令此地風煙埋

晚景

晚崿殘霞防晴空宿靄收緑蕪天共逺眀月水同流落葉塡秋望孤碪答旅愁提壺伴詩筆獨醉庾公樓

幽齋

幽徑絕塵蹤莓苔上粉墉秋聲連夜雨寒色一溪松學有書千卷歡無酒萬鐘云屏孤夢防寂寞掩巫峯

金華山人

幽居倚翠巒塵事不相干天地醉來小琴碁靜裏歡雨苔春徑緑風竹夜窻寒若問長生術金鑪有寶丹

和鄭閎中仙居

我愛仙居好園池日退居馴禽來鶴鶴野水進徐徐艸樹通樵采桑麻有老鋤猶言民未樂更待寢刑書

墨崖道中作

陰山沙漠外六月苦行人水迸金蓮曉湯回鐡腳春馬饑思漢艸僕病臥邊塵夜夢金華阻披衣望北辰

水口贈別大吉祖師長老

直向此間眀縱橫語論精山中嘗入定世上未知名一雨春溪漲千峯曉雪晴臨分無別說相送水邊行

舟次巴峽

江流何險阻次第入三巴崕防時無路山深更有家鄰蔬饒竹筍鄕果足枇杷況有荊州釀淹畱不用嗟

觀海

天柱支南極蓬山壓巨鼇云崩石道險潮落海門髙客館聞鼉鼓秋風憶蟹螯倚闌望鄕野千里楚江臯

九日與浦城縣學諸生遊南峯院

九日黃花節新尊緑蟻浮投壺鳴魯鼓謌者似商謳諸子衣冠盛先儒禮樂修西巖山景好爲爾作陽秋

送別探得南字

謫宦情牢落窮通理更諳讀書不廢事道古亦何慙昔喜鄰州守嘗陪後乘驂西湖遊未厭北海飲方酣躡屐扳云嶠捫蘿訪竹庵鷺濤幹頃雪鷲嶺萬堆藍聲價時難一睽離嵗忽三陪京方接畛歸省防同參士子文宗愈朝廷禮問耼好畱君左右俄領郡東南嵗旱錢仍貴民饑命不堪下車寛賦役露冕訓田蠶畫舸乘春別新書卜日覃牙旗風發發瑞節虎耽耽龍鳯吳王骨煙霞古佛龕荷香輕泛浦桂子靜飄嵐艸澤行吟苦蘭陔奉養甘子文無慍色夷甫足淸談物外天籟樽前據石楠惟應憐舊尹漁釣負江潭

悼古

碧城樓角重凝眸迆平原接古丘七國戰爭人不見六朝興廢水長流逺煙芳艸年年事眀月淸天夜夜愁範蠡功成在何處五湖波上一扁舟

春日賞林亭

把酒春亭覧眾芳水晶簾箔逗山光孤松冷落千年操野槿紛華一日香緑圃煙深迷蛺蝶曲池波暖睡鴛鴦文園莫惜驦裘費買取宜城作醉鄕

寄逺

飛鵲翩翩暮欲棲楚天新月射璇題防中己滅三年字心曲惟通一防犀步障影迷金穀路桃花香隔武陵溪瑤華好折無人寄腸防江樓百尺梯

織女

眀河淸淺曙星稀一夕歡娛一嵗違不是盈盈隔流水多應軋軋廢殘機人間累鵲經秋防天上奔龍逐曉歸期約黃姑重相見伯勞東翥燕西飛

夜意

薰鑪香燼蕙煙沈凜冽寒生翡翠衾月國音塵千里絕仙山樓閣五云深離懷暗耿金壺漏獨夢多驚玉女碪騎省中郎才調逸擬將文筆賦秋心

和正辭職方以濬河畱滯

萬眾如雲濬禹溝荀卿橋畔艤行舟珠躔合照賢人聚銀漢無波海客畱且作東山攜妓樂未應南浦送君愁辛夷花發春醅熟只俟郊原雨少休

依韻和徐郎中毘陵重陽

自愴宮車別帝防寄言籬菊不須開心喪忍到行春浦耳病慵攜遲月杯天色陰沈迷鴈過物華零落暗蛩催卻輸小杜憐嘉節酩酊齊山夜始回

和郎中九月望日始見菊花

月滿霜飛菊始華幽叢冷落帶煙斜籬邊過卻重陽酒澤畔誰憐野艸花漫學先生歸觧組最憐當日老居家皆因晚節無人用隕涕臨風爲爾嗟

登雄州南門偶書呈知府張皇城

城如銀甕萬兵環悵望孤城野蓼間池靣緑陰通易水樓頭靑靄見狼山漁舟掩映江南浦使驛差池古北闗雅愛六韜名將後塞垣無事虎貔閒

使還咸熈館道中作

土曠人稀使驛賖山中殊不類中華白沙有路鴛鴦泊芳艸無情妯娌花氊館夜燈眠漢節石梁秋吹動胡笳歸來覽照防顏色陡覺霜毛兩鬢加

重陽閣下和同捨

君逢佳節憶還家我亦淹畱感嵗華淸禁讐書驚白髮故園吹帽負黃花謝安行有登山屐揚子居無載酒車何日得歸溪上隱大收圖史作生涯

和程大卿遊鳯池院

白雲深處一軒開鳯去池空折野梅山入九龍爭夭嬌路盤千騎久徘徊煙嵐翠入尊前滴水石淸從防底來誰與忘機此棲息笑防林鳥下髙防

東園觀雪

風毛雨絮小園東天幕低垂慘澹空蘋浦萬家云覆瓦花溪千樹玉雕籠穿林已奪春梅早夾隴潛滋夏麥丰獨酌小樓𨿽可賦豈無捐瘠在溝中

古城

蘆葦蕭疏天气淸水含山色照重城緑蕪何防管弦地碧落舊時鐘鼓聲三峽橋邊秋雨過六鼇宮裏夜潮生蕭郎秦女無歸約十二樓防空月眀

和子瞻

乞得湖山養病身花時曽共憶行春鸎鳴幽谷還遷木觱沸淸泉復采芹皂蓋尋芳丘有李防樓觀戲巷無人錦河公子歸何晚獨念溝中菜色民

春陰漠漠燕飛飛可惜春光與子違半嶺煙霞紅斾入滿湖風月畫船歸緱笙一闋人何在遼鶴重來事已非猶憶去年題別防鳥啼花落客沾衣

和子瞻牡丹原韻

新接枝頭色倍添馬蹄尋處帽欹檐春工別與鉛華麗佛地偏資好相嚴紅蕊欲開丹未渥素香堪掬雪非甜詩翁何事辜眞賞無限風光入畫簾

常州郡齋

使君非是愛山閒道在盈虛消息間不見白雲無一事等閒爲雨卻歸山

過罨畫溪

五云無防問新亭月裏乘舟半夜行不見藤花相掩映鄕人遙指畫溪名

余自白陽馳謁宜都周夢得長官飲於淸江亭愛其山水之勝畱題於壁

丹山西去水東流亭在山南隔蓼洲船系白楊歸不得淸江如畫主人畱

喜江南梅度支至

淡泊交情老更濃爲君彈瑟送金鐘薴蘿香逕無人到姑射仙姿是處逢鸞鶴品流慙晚達煙霞門戶憶先容公餘莫放西湖景步步蒼苔岸岸松

公望當年最得君畫圖城郭喜同羣門前碧浪家家海樓上靑山寺寺雲松下玉琴邀鶴聽溪邊苔石共僧分情多景好知難盡且倒金尊任半醺

題林和靖水亭

城外逋翁宅開亭野水寒冷光浮荇葉靜影浸漁竿吠犬時迎客饑禽忽上防疏籬僧捨近嘉樹鶴庭寛拂砌煙絲裊侵窻筍防攢小橋橫落日幽徑轉層巒好景吟何極淸歡畫亦難憐君畱我意重疊取琴彈

初之樂安

水逐云根動山縈馬首靑下車蓬繞膝拂幾鳥窺屏吏老鶉衣結民貧菜色冥瘡痍傷未起矧忍凟邦刑

宿猿洞

防年營此艸堂棲施飾名園百卉齊曽學子眞耕谷口今容摩什老山西龍防日午千峯出雁塔云生一逕迷知有嶺猿猶在否使君髙臥莫教啼

登越王山

荔子園林海日邊幽亭更在碧雲巓江山舊是無諸國樓殿今爲極樂天五馬定知少暇日一尊何必盡華筵須知白首畱連意己有新詩寄北船

和程大卿遊升山詩

相逢不及荔枝期況值千巖雪灑時南國詩人偏去逺北山逋客獨來遲雲中直有三淸路城外都如一局棊聞說引泉堪洗藥未應奪我鳯凰池

寄題林迥南華洞

梅嶺峯前習隱亭拂衣聊此玩眞經四時花木錦繡谷十里江山水墨屏猿鶴只愁空北嶽鵾鵬終待化南溟知君不是榮軒冕未忍鑑鏘去帝庭

劉國博命賦假山

去年水潦百谷死居民無食食糟粃州之餓者數千人黃巖之民猶倍蓰攜持老少出城郭盡徹墻屋無居止鬻妻棄子人不售價例不復論羊豕白日市井聞叫號夜堆廊廡如虫豸縣官哀憐發賑救一飯才得一盂爾出門未暇充喉咽已有數十塡溝水我時過之不忍顧往往悲咽胸塡委豈無智慮禆萬一逺地不得號君耳錢侯作倅忠且仁悲憐餓殍如親子日開官廩與之食又令豪右發儲峙昨日馳書白轉運披陳肝腎獻金矢更乞兵儲二萬斛民之大命方有倚侯從新年作假山自聞民饑不得視非無泉石可行樂人今方瘁何能喜願侯勿遽愛此山念此煢煢存狐蟻天無疫癘五穀熟生者保聚歸田裏此山之石堅不堅將與侯徳無窮已

和鄭閎中仙居

我愛仙居好臨民必以誠簿書無日暇獄訟積年生百疾求箴補千鈞待凖平嗟予不如古斯道未能宏我愛仙居好隆儒尠大方諸生令講義童子俾升堂買地興民學驅車下黨庠三年邑未化官滿意彷徨我愛仙居好公餘日在房憂民極反覆責已未周詳法律行隨手詩書坐滿箱老來須向學多病喜平康

題寶嚴院垂云亭

小亭巉絕出雲間萬象升沈不得閒莫怪詩翁頭白早時來向此冩湖山

兩宋名賢小集卷八十三

欽定四庫全書

兩宋名賢小集卷八十四

宋陳

思編

元陳世隆補

題畵集

劉叔贛神宗朝中書舍人

華山隠者圖

六王昔崩蕩秦帝按劍興虎爭四十年方隅爲之平豪气竟未己用民如不勝因河旣爲池起洮復堅城嘉哉諸老翁攜手西山行避世往不返逍遙塵外情眀星備灑掃巨靈爲友朋饑食玉井蓮手攜三秀英世事一朝變龍蛇復縱橫烈火咸陽熾蟻聚成臯爭置身靑雲上顧視不爲驚萬期乃須防安知谷爲陵爾來見圖畫眞气猶冥冥世人但蓬蒿安知鴻鵠徵桃源迷去路蓬萊浪知名異時三峯遊防當慰平生

過栢林院贈吉長老有古殿吳道子畫維摩居士又有斷碑等古物

靈光嵗久獨巋然峴首遺碑亦未遷防向三生記前佛暫從方丈謝諸天篆香徐剰黃金印梵宇時開具葉篇門外風霜正搖落庭前翠栢自安禪

陜西圖三首

干戈今日事闗塞此圖防白日長安近蒼山壠阪寒由來名百二自古有艱難指以安西道凝情竟據鞍萬里靈州地他年漢朔方山河從割棄闗輔急隄防轉憶狼窟堪嗟禮義鄕靖邊須壯士防盡意蒼茫河源來碣石天馬涉流沙耳目成千古丹靑在一涯荒涼都防府防絕使臣槎安得山西將收功似漢家

山水屏

吾家古屏來江南白晝水墨漬煙嵐我行北方未嘗見眾道巫峽兼湘潭山頭老樹長參天水上猿公撐釣船靑蓑擁身稚子眠得魚不賣心悠然久嫌時勢趨向狹頗思種藥依林泉桃源仙家不可到但願屏上山水寘眼前

蘓子瞻家畫松圖歌

君家圖書皆所見近得此松尢可羨根蟠平石蹙蛟螭幹出靑冥超雷電樛枝橫斜復防尺緑華茸茸鋪繡綫空堂深沈白日寒肅肅似有風吹面此圖剪裂人不知塵土分張數流轉能令神物還相從非君苦心誰與辧更惜良工名不傳可憐世俗多誇衒爲君作歌君志之後千百年無復賤

和李公擇顯相國寺壞壁山水歌

蒼山本是千萬丈怪爾防落盈尺中枯松掛崕正矯矯白雲出谷方溶溶昨憶髙秋十日雨百川湧溢騰蛟龍丹靑壞劫不可駐金碧拂地都成空人間流落萬餘一掇拾補綴防無從當時畫手合眾妙得此誠是第一工松陰行人何艸艸禿幘小蓋馬色驄長途未竟不得息嘯歌正爾來悲風巨靈擘華防黃河仙娥移山開漢東海波芥子互出沒大雄遊戲神與通我今與君未嘗覺指視壁畫將無同新詩飄飄脫俗格得閒防復來從容

題古畫山水障子【時年六嵗】

應是塵外境不隨陵谷遷江山猶舊日松柏又千年

畫雪扇子

灑落瑤花溥蒼茫殺气深因風驚拂靣濯熱幸開襟夜色非闗月朝云不待陰秋風未應起好在郢中吟

畫鶴

夙抱煙霞性三年故不飛軒居寧假寵野客防忘機燕雀那相笑鳬鷖直自肥蓬萊千萬里正想玉爲衣於祕校示郊園棠木連理圖偶題長句

偶對名圖欲賦詩野棠並榦上交枝始疑和气偏回復可是常情悅附離愛樹去思吾豈敢髙門陰徳子應知濟南固有終軍辧傳布仍煩老畫師

壁畫古槎歌

南山大樹楓與樗百年不到生理枯老枝錯落麋奮角病根蟉結龍垂胡風霜不知春不攺古苔懸蔓相縈帶豈知髙堂素壁上畫圖能令觀者愛野夫晨興坐樹邊偶說此樹來上天暫乘西風犯牛斗卻防東海成桑田

次韻酧盛祕丞黒桃二首

度索眞殊域昆侖豈素封防人曽白眼吾子幸先容晦迹煤炱暗含滋沆瀣濃上林求異木詔使防尋蹤春華各自媚秋實頓能殊悴貌從黧黒丹心固實膚橊花隨使者荔子賜匈奴寄語元都客相疑失味腴

同原甫詠祕閣藏古器圖

黃占金寶气天瑞告成功績事今時絕書文自古同問年記巫錦按刻異桓公塵世無由覩昆山防府中

畫龍

南人謁雨爭圖龍畫師放筆爲老雄煙雲滿壁奪畫色雷電應手生狂風觀者皆驚爪牙動攫拏意似翻長空吾疑奮迅出戶牖何事經時畱此中共言葉公初好畫當時亦有神龍下天意爲霖非爾能世俗慕眞聊事假

次韻蘓子瞻韓幹馬贈李伯時

韓幹畫馬名獨垂冰紈素幅對客披諸公賦詩邀我和我如鈍錐逢利錐區中才容三萬里正可騕褭一日馳朝燕暮吳亦其亞幸得夷路無縶羈此間三馬皆國馬瑰姿逸態成崛奇有如秋空見霜鶻下睨眾禽皆伏雌良工苦心爲逺到天機杳渺潛得之區區駑駘浪自負直教畫骨不畫皮李侯灑筆定超詣尙有天驥君未知迄今四海皆屬國汗血不敢勞貳師

和江鄰防梅聖兪同蔡學士觀宋家書

中郎石經天下傳江翁說詩當世賢南昌子眞亦祿仕讀書養性希神仙雄豪相遇古莫及所至衣冠爭願焉貴公子孫誰是勝廣平家書盈萬千當時交友皆父行賈生論議欺老先開門迎客車結轍而此三士相周旋牙籖挿架塵土絕寶軸出囊瑤玉聫前秦篆籀頗磨滅中世粉墨仍新鮮咨嗟古人不可見但覺能者心意專知音自昔貴一過千嵗相望猶比肩況有淸詩紀實事豪壯入耳如哀鄙夫觀書識難字目迷五色心茫然要當乘興過君所刮膜一洗頭風痊

楊寺丞書畫

楊侯古書數十軸艸缺殘猶可讀古書流傳動千嵗書可仿摹古容僞愛君苦心能辧之捐棄千金不爲費世嘗售名不售眞物可見形難見神重令志士一惆悵念有遺寶隨埃塵東墻西墻畫滿屋琵琶小兒理新曲鄙夫長安交遊少騎馬能來與君熟萬事好惡我自知不肯浮沈易耳目

和原父同江鄰防過淨土院觀古殿吳道子畫楊惠之塑像

眞賞非俗嗜雅遊知勝緣百身化前佛方丈納諸天工以智自表名由髙益傳吳生擅粉迹楊氏妙鈞埏能事古未盡希聲今亦然伻圖觀省像啟戶置鳴弦理防均聞見神交遺後先衣冠若對面山水欲忘年釋氏防中祕仙翁柱下賢新詩俱絕唱塵土更餘妍

兩宋名賢小集卷八十四

欽定四庫全書

兩宋名賢小集卷八十五

宋陳

思編

元陳世隆補

無爲子小集

楊傑字次公無爲人也少有名於時舉進士元丰中官太常者連數任一時禮文之事傑與討論嘗奏請四後升袝以爲孝惠賀後淑徳尹後章懷潘後皆祖宗首納之後而孝章宋後嘗母儀天下升祔之禮久而未講謂宜因慈聖光獻崇配之日升四後神主祔於祖宗祏室斷天下之大疑正宗廟之大法由是四後始得升祔元祐中爲禮部員外郎出知潤州除兩浙提防刑獄卒年七十傑自號無爲子有文集十五卷行於世

題吹衣亭

馬上衣彩涴塵土斂板權門腰傴僂冷風天上呼不來厚顏如甲汗如雨星郎髙韻淩雲煙天籟喚歸酌流泉人間熱惱醺不到亭上鶴衣飄欲仙君方醉樂人愁絕何如禦此登天闕叩天借取衣上風吹下九州作春色

勿去艸

勿去艸艸無惡若此世俗俗浮薄君不見長安公卿家公卿盛時客如麻公卿去後門無車惟有芳艸年年加又不見千里萬里江湖濵觸目萋萋無故人惟有芳艸隨車輪一日還舊居門前艸先除艸於主人實無負主人於艸宜何如勿去艸艸無惡若此世俗俗浮薄

二妃廟

黃陵二妃廟客過動愁顏湘水有時盡帝車何日還血斑千畝竹魂斷九嶷山欲問蒼梧事白雲生棟間

贈傳神歐陽價

國手曽煩寫幾回無人髣髴醉顏開靑銅鑑裏尋常見不謂今從筆下來

玉泉

白雲山下泉幾年石中韞但見玉色明孰能究其本

西山仙迹巖

功鏈三千滿手持白玉珪出塵舉天步踏石上云梯物外蹤長在人間路自迷只因從此去曽過越王溪

玉隆萬壽宮

竹標溪澗蠲民瘼劍擊蛟龍救水災四十日升金闕去半千年後玉函開丹藏井底人難得栢防壇心手自栽一叚彩雲天外至山翁疑是錦堆來

梅壇

天下人心愛至公天心還與世人同自生羽翼三淸去不獨丹砂九轉功漢代變名逰越國道家遺像並蕭公石壇正是飛升處老鶴一聲松檜風

今古錙銖較是非不依仙域欲何依三千世界紅塵滿十二眞人白日飛新塜但驚生野艸短笻誰解扣巖扉逰山須得潘居士尋徧雲泉始得歸

雙泉

南泉甘滑北泉淸竹引潺湲繞殿楹分銅龍穿石過兩寒月隔堂明金沙自是藏金穴玉馬長遺噴玉聲曽倚欄桿一欹枕夢回疑不在重城

施肩吾書堂

玉京髙謝黃金榜石室來乘白鹿車山後暗通天寶洞眼前便是地仙家時聞淸夜雪中犬回視紅塵井底蛙五百年前人未死芭蕉源上鎖煙霞

靈山

繁川靈鷲山山頂駕老屋初從曲徑登疊石盤巖腹景逐軒楹轉雲煙炫逰目憶昔心上人欲往怯洄洑前人漲白沙環流作平陸昨夜暑雨暴髙低或成谷感物鑑江水江水淸可掬莫驚秋霜飛能換髩邊緑我有紫陽丹晶明大如粟服之能長生千載一時轂

淩歊臺

大明七年暮冬月宋武南巡立雙闕鑾輿先幸淩歊臺雲中簫鼓轟春雷六龍一去杳無迹山花野艸空相憶翠羽鳴鞭來不來景陵芳艸年年碧

碧霄峯

巖深映碧蘿金鬛弄寒波莫念江湖好江湖風浪多

謝公約惠墨竹圖

幽人噴墨冩成竹變化瑯玕作元玉公約贈我兩大幅不比丹靑尺艸木六月都城苦炎燠車馬紛紛正馳逐曲臺官冷晝掩闗淨掃虛堂展霜軸簾間忽有防風來不動纎枝淸滿屋憶得扁舟載雪時曽寄防稽江上宿

橫望山

陶家舊宅寄山坳七百年前此結太尉雙碑遺字晦先生五井暗泉交野僧拂石爲牀坐童子穿冰作磬敲巖下淸音誰解聴古聲長在老松梢

金地院

大歷年中茅結宇禪翁瓶錫久曽畱飛泉堂下雨長滴偃石道傍云不收野鳥歸來羣木晚老猿啼罷一山秋世人多事頭多白底事情閒亦白頭

逰北山

今古忙忙利祿閒幾人能此扣松闗猿驚鶴怨不知處虎踞龍蟠空見山芳艸路隨流水逺老僧心共白雲閒淮南舊隠拋離久一誦移文一媿顏

廬山五笑之一

我笑陶彭澤聞鐘暗皺睂籃輿急回去已是出山遲

仙都山

有路入仙都何人到鼎湖秋風夜來急吹落碧蓮無

題老子出闗圖贈錢穆父待制

祕藏函谷闗中子將獻蓬萊閣上仙願得須眉如此老卻教鶴羨長年

吳興明月樓【時爲吳興太守】

江南地暖少嚴風九月炎涼正得中溪上玉樓樓上月淸光合作水晶宮

靜隠寺

五嶺碧崔嵬云深隔世埃寺從梁氏建僧自梵天來錫井三泉迸松門十里開如今渡江者見說不浮杯

書寶山寺壁

片帆曽渡謝家洲屈指於今十九秋沙鳥重歸迷戰島釣磯空在憶浮健蒼顏白髮生新感疎竹淸風伴雋逰借問蓬萊江上月停杯還記故人不

秀溪寒食

十里喧闐錦繡川秋千人健趂飛鳶花明栁暗丹靑國薄日濃雲水墨天逰女踐成芳艸徑畫船衝散碧溪煙武陵漫說桃源好屈指如今幾百年

龍鼻井

漏盡雞號厭夜行年來小器溢瓶甖棄官縱未歸東海罷郡猶能作水衡幻色將空眼先暗勝逰無礙腳殊輕空煩逺致龍淵水寜復臨池似伯英

詠南山諸勝

風篁嶺

防風揺瑯玕蕭瑟嶺一道萬帚掃晴空纎塵不可到

龍井

崖下一泉窈奧不可測有時靈气生散作人間澤

歸隠橋

道人從此歸影不入防市端坐笑浮雲往來太多事

滌心沼

縱有狂風生未嘗險浪起何當招世人來此鑑淸泚

獅子峯

巖風壯威猛晴雷隠哮吼無心露爪牙百獸自奔走

薩埵石

解虎錫常閒飼虎石常在亡軀度有情淸風幾千載

潮音堂

潮來音普聞潮平音亦歇孰若此山堂潮音未嘗絕

訥齊

天道竟何言四序自流轉廼知毗耶翁𨿽黙眞大辧

衝泉

不汲泉不盈愈汲泉愈淸湛然有常徳隨气利羣生

寂室

白雲隔塵喧虛堂太岑寂寒盡春自來鶯啼報消息

照閣

幽人無適莫乘興登髙閣夜月鎖雲林春花繡巖壑

閒堂

趙公歸休年訪師翠防間始知浮世上白日兩人閒

方圓庵

地方不中矩天圓不中規方圓庵裏叟髙趣有誰知

逰大滌山

大滌洞天玉爲室眞官典校長生籍靑山九鎖閟仙源老盡碧桃人不識祖龍求仙徒用力駕海欲驅山下石神人倚柱不與行防得巖前隠山迹

和程大卿雨中登物華樓

澤國連朝雨春山半夜雷登樓寒食近隔岸畫屏開沙鳥飛還止漁舟去復來年年南浦艸相伴緑波回

玉晨觀左紐檜

華陽山裏千株檜玉晨殿前一左紐虯枝龍榦向朝曦勢與搏桑鬭長久亳州渦水大淸宮老子手植才數九一檜正與此樹同蒂固根深應不朽信知福地有靈木栽種曽經上眞手君不見龍從火裏出虎向水中生生理尙左不尙右又不見天輪左旋不休止日月五星如磨蟻左紐檜蘊至理上士體之能不死

題陳令壁

地勝華胥國風淸令尹家酒闌寒食夜月上海棠花

徐賢亭偶成

湖外靑山在湖邊人不歸古今無問處幽鳥下漁磯

送陳令歸無爲

楚水漾輕碧楚花飛亂紅故人故鄕去半雨半晴中

野寺

澤國春風老雜花間芳艸門前車馬稀竹葉無人掃

滴滴泉

巖谷連天嶺杉松徹象山路從云外入人自海邊還

遙碧亭

幽鳥無心去又還迢迢湖水出東闗暮云防戀不飛動添得一重山外山

太白桃花潭

桃花潭似武陵溪太白仙舟去路迷岸上踏歌人不見年年空有鷓鴣啼

逰白雲山醉題僧壁

買得靑山不用錢金沙門外艸綿綿黃梅老令醉欲倒擬借白雲今夜眠

山房枕上作

十里溪源尋未見忽逢茅屋白雲堆竹牀紙帳睡心穏無柰野猿驚覺來

天臺三賢堂

丰幹

從來淸淨土鼎足聖賢聚騎虎歸故鄕世人猶未悟

寒山

家住天臺寺雲巖萬丈潭本來人不識饒舌是丰年

拾得

拾得元無姓山前拾得來常攜一敝箒不是掃塵埃

妙蓮閣

天臺有新閣勝地近塔廟影浸碧琉璃沿洄去山嶠蓮生污泥中白日有明竅花實相表裏光色互炳曜處空不染水烈火豈其燎寶藏諸如來端坐演法要靑目付上士不待舉花笑芬香初洞達宿病已能療淨土記珍色機感願力召三時有開發一本常寂照不讀智者書豈知此蓮妙

琉璃軒【在諸曁上省院】

西軒一水瑩淨碧琉璃天人舉目視中有魚龍知不知

瑞竹悟老種蓮

東林聞說好林泉社防荒涼幾百年靈物孰知崔氏竹方池新種逺公蓮華嚴頓淨三千界廬阜重招十八賢應笑陶潛又歸去白雲幽鳥伴歸田

禪月眞堂

童子依師蘭水濵聲名眞是碧雲人定中傳得阿羅漢十六身中第幾身

崔仲嶽隠居松江以丹白黒飾舟曰鶴舟括蒼周子韶無爲楊次公治平三年夏六月防仲嶽於繁昌蓬萊亭勉其罷鶴舟以應書席上聫句送之

且就飛龍牓休登白鶴舟【子韶】隴書方勸駕閬苑莫回頭【次公】丹頂歸滄海霜翎擲素秋【子韶】海鵬期變化仙驥任沈浮【次公】煙月閒三島功名重五侯須知馳鳯詔便是釣鰲鉤【子韶】已得衝天便無思擊漿逰【次公】楚醪鏗逸韻湘瑟助防搜南浦成春別北山空夜愁九臯聞象魏一葉寄汀洲【次公】世气騎風虎機心走海鷗【子韶】昔年嗟鶂過今日並麟逰【次公】八月仙槎駛千齡聖運優市朝眞大隠箕潁漫淸流【子韶】鼓枻漁父乘槎笑仲由片帆從此卷舊氅亦應畱【次公】冠佩重華國鶯花四皓樓雄文髙雁塔大醉憶蓬丘【子韶】勲若書靑史幢須建碧油蘭橈好重舉乘取上揚州【次公】

兩宋名賢小集卷八十五

欽定四庫全書

兩宋名賢小集卷八十六

宋陳

思編

元陳世隆補

袓龍學集

祖無擇字擇之上蔡人進士髙第累官直集賢院出知袁州入爲龍圖閣學士權知開封府進學士知鄭杭二州神宗朝知通進銀臺司知明州坐事謫忠正軍節度副使移知信陽軍卒有煥斗集

書髙辛氏廟

平昔敍星辰元功祀事分因人列官紀行道亞皇墳髙躅追顓頊徽聲壓放勲淳風今不競帝典世無聞陵古森喬木祠新際逺氛樵蘇當季運血食屬明君【開寶六年勅建是廟】舊壤資余廕遺黎薦苾芬春秋奏簫鼓疑是大英文

依韻和登州推官張同年之梁山

峻極幹蒼蒼班移自混茫勢臨坤軸斷根入海濤僵屹立逾千仞孤標冠四荒興雲山近泰浴日出連暘絕憤於斯勝煩襟到此涼山經終寂寂祀典漫煌煌【山海經不載此山秦祠八神五曰陽卽此山也】巖黒驪龍睡煙淸朱鳳翔藏書陋羣玉中瑟小空桑【空桑山材中琴瑟】禹載無遺迹秦碑有舊章乘輿畱直上鞭石宛居傍在昔初遷鼎當時異省方縱心師誕妄恃力逞彊梁儒學微言絕神仙怪說彰錫符尊徳水畱防著吾裳豈念思王度惟期至帝鄕賫男何杳杳秩祝自瑯瑯詎得三山藥翻同一國狂八神寜爾福二世果斯亡始禍聞陳涉遺書見子長龍興成大定虎噬免交攘往事眞塗炭寒心劇刺芒自從玆滅國誰復此祠陽寃毒疑淪髓凋殘競沐瘡鑑宜觀夏后道合慕陶唐聖世逾三代明君掩百王朝廷隆盛禮簡冊耀休光運契千齡統歌喧八達莊古今稱治理夷夏共瞻望洪化周無外羣生洽太康東民休望幸端拱徳芬芳

和禦制賞花釣魚【時爲中書舍人】

禁篽春深禦幄開鳴鞘曉出五云來花含瑞色三霄露酒湛晴光萬壽杯香餌得魚波滉漾仙音儀鳯日徘徊微臣叨竊逢宸幸垂槖甘泉此從陪

九日陪舊防政蔡侍郎宴潁州西湖

秋晚西湖勝防多臺軒來此駐鳴珂沙鷗散去驚絲竹煙栁低垂間綺羅亂擲金錢和露菊狂搖鈿扉倚風荷下僚幸接曹尊末率爾翻成擊箸歌

讀王元之後集題於卷末【其集三卷皆出黃州後所作詩】

提筆防回書誥命剖符長是守方州未能抗表分司去【五閒詩又題云何當婚嫁了抗表請分司】終老爲郎謫宦休歌舞懶呼寒食節【寒食防郡客詩云歌舞懶呼筵上妓饑寒慙見獄中囚】醉吟孤坐月波樓【月波樓詠酌獨酌詩云孤吟獨酌送殘春坐久樓邊白鳥馴】文章獨步成何事【太宗嘗日王禹偁文章獨步異日垂名不朽】空有離騷寄隠憂

寄獻闕下一二知己

公道當朝絕比倫因憑培養變孤根才衝霰雪遊梁苑便逐風雷化禹門南郡已甘拋絳帳東州何幸佐朱旛心懷象魏自江海兩地悠悠欲斷魂

歷城郡治凝波亭【濟州】

耽耽層宇俯淸漣山色波光曉共鮮形勝爭雄齊十二風流素盛客三千鋪舒栁影眠鷗渚欺壓蓮香載妓船公退每來須度日塵纓未濯媿潺湲

畱題泰山孫復先生新居

築室新成日觀前亂雲重疊稱髙眠人逢捫虱驚旁若眾望乘駒詠賁然名理靜談誰捉麈古書閒校自磨鉛行聞天子東巡狩羽葆親臨此禮賢

試筆

濟南通守欲防年最課無成媿古賢卻爲簿書拋筆硯每思樵釣負林泉浮名自信𨿽徒爾薄俸相拘且勉旃已共妻孥約生計防須搔首賦歸田

監丞蕭君見貽嘉句仍恵芳醪彊率鄙詞輒繼髙韻聊資哂爾深媿斐然

遲日和風婉婉春感時情思浩無津煩君遠寄中山酒顧我方爲洛社人濡筆便思題素扇當尊難惜吐芳茵己欽才妙兼懷恵相遇文塲願捧輪

寄泰山孫復

先生心與白雲閒五十秋風鬢不斑自有淸名滿天下更無塵迹到人間逍遙樂外非攸好貪懦聞風合厚顏不待髙吟賦招隠見收餘俸滿靑山

蕭五監丞新作堂成名曰知雄且賦雕章題之屋壁勉率蕪惡以繼髙韻

況堂佳號塵遊外題壁新吟藻思春撲素自持師老氏淸醒常戒鑑靈均窮通一致由知命仁智相須合入神因覽君師我顏厚不能假日樂天眞

題三教圓通堂【其堂在蔡州開元寺內龍學時知制誥】

師本佛之徒潛心老與儒一堂何所像三教此焉俱香火長相續丹靑久不渝髙賢旌好事二記聳趺

馬上讀韓吏部集

驅羸倦逺徵尺箠亦慵擎卻得開編看仍教縱轡行儒推文暢行詩許孟郊鳴盡日旣遺味渾如挹太羮

至齊五月兩院獄空喜而成詠

厭預鈴齋議欣聞獄犴空三章用舊制五月紹遺風止系垂衣治非干別駕功惟期四海內刑措與周同

眂役於淸偶書四韻寄示幕中賓客

經旬一水湄風土化緇衣豈敢嗟於役何當賦式微雲山晴特秀花木暖相輝期子同攜手春遊事勿違

齋中邸書事

軍壘無多事朝晡且放衙吏人如野鹿公署似僧家京信因求藥賓懽爲鬭茶忘懷塵俗外枕籍祗南華

羌先生廟

先生髙世迹舊隠白雲深結宇知何代遺祠直至今地分壇杏影門接社蓮陰我亦希風者終朝托玉岑

贈廬山崇勝珂長老

珂也僧中秀曹溪得祖衣雲泉聊適性缾錫遂忘歸九月秋風老千山暮雨霏我來陪靜話相對兩無機

送承澤上人歸寜富沙

五老峯前見過從一嵗余還將隨客棹歸去侍親輿乞食江雲際閒吟臘雪初秪應淸夜夢時復到荒廬

酬江西運使齊工部見寄

龍阪彌年別長玆仰道風夢曾瞻使節喜忽得詩筒詞藻春林秀恩私地鎭崇因將示知者傳誦滿江東

遊韶石

純音何寂寞秀色自崔嵬巖艸遺簫在溪禽學鳳來余希探禹穴人似畏軒臺登眺秋風裏煩襟盡日開

秋曉寓目

梧桐冷墜秦宮井沆瀣光浮漢苑槃倚杵逺天垂六幕照梁初日上三竿

鴛鴦

水宿雲飛無定期雄雌兩兩鎭相隨到頭不會天何意卻使人生有別離

後池新栁

客來莫怪寡心情俗吏喧嘩不喜聽多感後池楊栁眼一回相對一回靑

歷城春日對酒

數尺遊絲拂面來數枝紅杏向人開眼前信美非吾土且勸春風酒一杯

戲別申申堂

翠栁和煙籠碧沼紅芳如火照芳鄰主公欲去寜無戀倚翠隈紅屬後人

汴水卽事

波狂如箭雨如絲泛泛扁舟瞥鳥飛睡起啞啞乍鳴櫓卻思村捨聴鄰機

題袁州東湖盧肇石

袁山之陽秀水側艸覆遺基誰氏宅昔云子發其姓盧往以文章名籍籍宅中舊物何所存惟有嶙峋一區石闊才三尺髙倍尋久臥塵沙羣瓦礫余心好異因獨往下馬環觀聊拂拭地表可見十二三已足怪駭動魂魄呼工運鍤塹其旁挽以長絙百夫力雜然鼓噪登大車恍爾如防巨靈擘選置東吳最佳處四面澄波暎天碧倚空突兀無與鄰頓覺亭臺增气色彎環幽竇莫敢窺恐有乖龍飛霹靂余嘗南遊到陽朔眾峯矗矗春筍植捫蘿踏蘚窮之徧若此奇觀曾未識郡人奔走來如雲故老驚視復喞喞乃言此石遇眞賞屈指於今年二百沈埋曠代誰爾珍一日光價逾荊璧嗟余束髮大夫後區區志尙惟孤直十年再謫非不窮猶慕堅絕無攺易如何故老不我愚感物再三形嘆息石不能言人有言勿使他時重湮阨

和李泰伯送春絕句

九十日春今日盡送春何況我先知後期應在經殘臘重探梅開雪裏枝

憶昨相逢甲午年與君同賦送春篇等閒又見春風老更捧新吟一惘然

萬樹紅芳落漸稀浮榮能得幾多時孤根未識陽和力春去春來兩不知

袁州慶丰堂十閒詠【皇祐五年十月二十一日】

吏散鈴齋掩閒眠到日斜無端是春夢容易繞京華鄭聲良可厭閒抱七絲琴欲識調弦意理人先理心年長身多病閒抄已試方未甘先犬馬畢命報恩光靑山日相對閒看白雲生誰謂無心出中含濟物情曉按三杯後閒烹北苑茶色香俱絕品雪泛滿甌花扁舟賓客少閒作道家裝迹靜心還靜逍遙覺日長雨霽輕埃息閒吟面曲池遊鱗時對擲雙破碧漣漪朝來因試筆閒答故交書莫怪音塵絕吾心與世疎漸老無功業閒思惜壯年桑楡如有待猶可勒燕然晴軒足淸趣閒與鶴開籠寄語北山侶無驚蕙帳空

兩宋名賢小集卷八十六

欽定四庫全書

兩宋名賢小集卷八十七

宋陳

思編

元陳世隆補

祖龍學集

暮秋江上逢端州朱使老詩以申餞

奕葉淸棻逺夫君素履恢人皆推世徳我亦愛卿材新命一麾守長途萬里來畫船江雨暗紅斾海風開服嶺先聲浹編甿美化該此行眞邂逅幾日共防洄去矣瞻仙棹依然對酒杯前程如見憶爲寄早春梅

南康落星寺

金碧共玲瓏樓臺浩渺中雨花僧講盛星石寺基雄巖岫廬峯對波瀾蠡澤通微紅防海日逺緑認江楓鷗鳥機心息潮音梵唱同人間羣玉府【寺有太宗皇帝禦制禦書】物外廣寒宮云衲藏多壞塵襟到自融扁舟五湖客長此伴支公

廬山瀑布

絕巘千尋勢飛泉萬疊防寒光涵玉岫靈析璇源峭壁河流立蒼崖井浪翻猿悲經樹急龍駭落潭渾气爽諸峯秀聲和眾籟喧功成身退日期此灌中園

遊眞陽石室【皇祐元年十一月丙申任廣東提刑日所作有石刻在英州】

昔讀到難篇乃聞眞陽室亦嘗惟斯人稱道或浮實邈在數千里莫覿煙霞質靑山有獨往吾志久已必如何驂俗駕尙此紆朝紱謬分南顧憂惟刑在欽防孤宦𨿽云逺勝踐其敢失行行訪雲巖艸樹披防密呀然一穴開勢欲吞朝日嵐光展障屏乳澑龍蛇屈溪流自淸泚松韻何蕭瑟酌酒飲遊客謂言此可述周生誠不誣所紀窮纎悉惜哉非吾土無由寄蓬蓽平生丘壑心與道共湮郁難進而易退終當守儒術【唐周防作到難篇謂此祠離長安逺故到者難也】

贈牛仲容

吾君旰食念邊陲天下英雄待聘時仁義未行眞處士功名不立豈男兒臥龍誰識南陽隠失馬何勞北叟悲【牛嘗來薦濟南不利】莫向林泉賦長往秋風吹子鬢毛衰

張寺丞鳴玉亭書事

爲憐瀟灑近城闉來往何曾問主人列岫曉昏云鬱鬱流泉秋淨石粼粼陸機詩就惟招隠班固文成正答賔愁見西峯日將暮卻驅羸馬入埃塵

庚辰淸明州衙不送新火

禁煙故事存遺俗攺火平時有舊章縱道齊民皆按堵堪驚烜氏昧修方晨炊已絕供賓饌晚燎兼無瀹茗湯不似前年爲客日富鄰猶許借餘光

赴任南康將經九江遊二林先寄交代闗屯田

平生山水有心期今得軍麾慰所思我欲因行訪蓮社君應未許過時若逢勝槪終朝住兼領閒僧到處隨莫遣迎新吏人至雲間泉畔不相宜

送交代闗屯田赴闕

謝公雅尙廉侯政兼得如君不可加自有袴襦歌道路長驅旌斾訪煙霞林僧解誦松牕句防吏能封竹檻花今日北園堪健羨淸風畱與後人誇【君僧房畱詩公庭種花甚多】

琵琶亭

晚泊湓江半客舟琵琶亭下動閒愁霓裳緑麼杳何許楓葉荻花空自秋賈賦有才悲鵩鳥楚騷終古怨靈修莫言司馬靑衫濕今日行人亦涕流

南康春日

慚媿東風破臘來一尊淸聖爲君開無方可使朱顏駐有客相逢白眼回老大漸能知世態疏慵那復計身媒遙憐伊洛冰應泮芳艸還荒舊釣臺

簡寂觀【觀卽陸靜修先生所居名郡先生之諡號焉】

順風能屈帝王尊身後髙名與觀存石室深居廣成子布囊薄葬楊王孫流塵羃羃凝丹竈淸吹徐徐觸絳旛牢落空山門晝掩羽人亦說絕囂煩【梁沈旋碑云止煩曰簡逺囂在寂卽義表名也】

右軍墨池

匡廬峯下歸宗寺曾是當年內史居繭紙世傳遺迹後墨池人記作書初秋毫幾老崇山舊法空觀得水魚【筆勢圖云先取崇山絕谷中兔毛八九月收之又用筆法云送腳似遊魚得水合頭若景山興雲也】珍重僧家能好事朱闌碧甃壯庭除

淸明日與二三賔客賞花陳判官爲推勘他州事不預是會以詩扺予因次其韻酬之

寒食春光正好誇小筵應免負芳華淸談且喜文揮麈賭酒何須要畫蛇潑火雨餘微緑潤落花風急亂紅斜幕中有客應惆悵今日全輸太守家

秋日天平驛書事

孤館無人慰寂寥感時情抱楚旌搖縱橫著物秋聲起早晚連空殺气消衰鬢已同潘騎省壯心猶羨霍嫖姚誓江義勇吾家事不得提戈靜虜妖

吏隠宜春郡詩十首【以太常博士直集賢院皇祐五年知袁州】

吏隠宜春郡年丰獄訟稀餘糧委南畆茂艸滿園扉天意憐艱食民心恥盡衣萬家行樂處車馬有光輝吏隠宜春郡溪山若畫圖纎鱗時自躍幽鳥靜相呼曉浪噴寒雨暗嵐鏁緑蕪漁樵本吾事搔首重踟躕吏隠宜春郡追惟二相賢【房琯李徳裕】節明天寶日業茂會昌年友善曾何累朋誣亦自煎【琯坐與李適之韋堅等善貶宜春太守徳裕爲王潘李漢等所誣貶爲宜春長吏】不才非不幸異代若差肩

吏隠宜春郡閒思應舉時端居若貧賤徒步入京師誤寵乘軒鶴貽憂入廟犧功名在何許雙鬢已垂絲吏隠宜春郡鄕園去路賖間闗成客宦荏苒度年華出水魚吞餌辭山鳯在笯誰言千里隔夜夜夢吾家吏隠宜春郡同僚得俊髦純音等防越餘力劇豪曹器識靑雲逺歌詞白雪髙遂令遷客意不復賦離騷吏隠宜春郡山城少客過靜中窺物理閒外養天和春暖尋花塢宵涼玩月波將迎者誰子勞逸兩如何吏隠宜春郡放懷詩酒間未能慚下俚幾欲效中山杜甫藩籬窄【元稹論杜李之優劣云李尙不能歷其藩籬況堂奧乎】劉伶幕防慳髙吟與沈醉榮辱詎相闗

吏隠宜春郡窮通嬾更占矜名遭巧譛晦迹喜深潛昔慕狂爲聖今師智養恬優遊無一事不覺歳時淹吏隠宜春郡素餐誠有餘政聲慚遂霸文藻謝嚴徐使節分銅虎仙廬祕石渠君恩殊未報不敢賦歸歟

澄淸閣【在楚州】

範滂雅志在澄淸今日廉車命閣名華榜髙標𨿽具美柰何長是困蒼生

贈江州李虛一司戶

官況蕭條三語掾地居卑濕九江城曾聞午夜開宣室早晚君王召賈生

劉仙石【在江州太平興國觀】

神仙不死石長存萬古千秋表洞門人欲求眞好修煉莫徒將杖叩苔防

支機莫問君平肆取履誰修黃石祠深洞自開人不見何須惆悵憶當時

交代屯田逺惠書問紙尾批示若就江州至軍兼可腹背遊覽廬阜因成拙句且答佳意

廬山在境好行春猶恨奇峯屬半鄰腹背徧遊煩示諭卽當先謁樂天眞

將至南康道中

湓江輟棹整驂騑松路揚鞭入翠微好是近郊人候望紛紛羽服與田衣

招二三僚友遊廬阜

雨餘廬阜連天碧公退鈴齋盡日閒爲報二三佳客道速須蠟屐共登山

遊棲賢

偸得沈迷簿領身暫來林下訪幽人雲泉滿眼慵歸去便擬拋官學隠淪

題尙書余襄公西園

臺閣淸風正凜然歸休車騎曲江邊及親已具三牲養負郭新添二頃田萊子長年榮防服衞公雅意樂平泉官閒道在心無悶惟惜光陰事簡編

題余尙書山居要術

張衡已作歸田賦汜勝仍修種樹書願借山居精要術欲將嵩洛葺吾廬

和閻運使以詩見奬吏隠宜春郡詩

狂吟何足話風騷和寡甘降郢唱髙敢望與言同子夏競推多可似山濤九成豈後虞韶美一字終虛魯史褒自笑潢污不盈尺猶將學海去滔滔

和王元之郎中見寄韻

未持雙節去朝元玉陛猶虛侍從班浴舊遊天直上雞林新句海中間品流有日歸陶冶隠逸無時奉宴閒鶴馭仙遊何處所軒皇冠劍在橋山

兩宋名賢小集卷八十七

欽定四庫全書

兩宋名賢小集卷八十八

宋陳

思編

元陳世隆補

祖龍學集

景臣作亭於池上予名之曰夢艸賦詩以志

新構俯漣漪名標謝客詩窗明溪雨過檻靜竹風吹賀廈應容燕巢蓮亦許何人倦漂泊此地好追隨兀兀乘籃轝厭厭倒接防秋芳正堪賞樽酒莫過時

題仰山二十韻

維南鬥牛下萬仞聳崔嵬日上光先占江盤勢卻回一方防雨露防處對樓臺不逐秦鞭去曽經禹載來云生峯慘淡冰泮谷喧豗險外煙嵐變深中洞府開巖花春灼爍溪鳥暖毰毸飛瀑含淸籟乖龍走疾雷平川蕭廟閟半腹鄧壇摧精蘊瑤瑰寶靈鐘杞梓材僧軒冝薜荔樵徑怯莓苔旁眺龍舟橘前瞻庾嶺梅仙經饒地肺賦筆讓天臺神物多靈貺農田少旱災隱君須獨行吟詠亦難才何客能依止伊予語敢哉一麾成系滯四友阻遊陪未脫紅塵累徒嗟白髮催夢頻生枕席賞每倒尊罍預恐時代圖歸作醉媒

濟上夜泊寄杜祕校

十幅蒲防一竹篙隨流逐浪我心勞防程煙水秋光逺半夜星河天气髙正想黃陂何渺渺可憐禹瀆更滔滔猶興明發諧相見願奉淸言散郁陶

經劍池【皇祐元年八月晦日題時以祕書丞爲廣東提刑經過】

巧冶何年百煉金刜鐘芒刃此湮沈气沖牛斗𨿽難掩鑑遇張雷始見尋恍惚莫窮神物逺波瀾空在曲池深鉛刀也彊思磨拭悵望西山與華陰

送春長句呈李防伯【時在袁州】

盡日臨風把酒巵宜春臺上送春歸已看緑樹陰陰靜猶有殘花帖帖飛嵗月任從隨手過功名未必與心違我緣客宦無常處後防如今亦恐稀

送潘華陽

河陽苗裔有英翹年少聲名動帝朝月桂我欣同賜第澗松人借此沈僚金牛開道秦川險笮馬來賔漢使遙想到刀州遇知已便從平地上煙霄

防子廟

億兆夷人困獨夫惟君先見得良圖爲仁始欲扶商祚去國終能啟宋都銕質豈甘因諌死髠鉗仍免作官奴千年廟食應無愧知退知亡卽聖徒

寺有四絕一曰靈巖予以赴官獲此稅鞅因賦拙句用志其行

常想靈蹤得到難因回徵轡此盤桓松風逗磬僧齋冷石水環堂客夢寒聖作自同堯典布【寺有偃蓋松白鶴泉及藏大宗皇帝禦制禦書】古碑猶是魏朝刊最憐山色當樓好欲去重來一憑防

贈商水連尉同年

塲屋相知最有情去年同試便同榮神仙名籍輸梅福典冊文章滯馬卿泣玉淚收休積恨擲金詞在藹新聲公卿好致歸臺閣莫遣徒勞浩嘆生

次韻和酬張兟秀才見寄

傾蓋相知分不同逺憑郵置枉緘封題評祗益顯凡品刻畫何曽補陋容防服侍行君得意朱轓假守我勞悰【予方權領郡事】論文未遂西齋約早晚重親出匣鋒

明水鎭水陸禪院

誰卜精藍若畫屏四邊山色與泉聲野僧憎見心應樂俗客偸來骨亦淸晚吹乍回香篆破曉云才散蠟燈明吏人莫怪徘徊久自得閒情減宦情

龍圖範給事以禫服向除修治塋域就山築室因爾書懷俾無擇繼和謹次用其韻

采采陔蘭負養親防思定省泣晨昏三年已畢先王制盡日將承聖主恩名遂自同周柱史諫違誰記魯臧孫考槃在澗𨿽云樂祗恐泥書到逺村

田四祕丞通判鎭戎軍

身紆茜綬朝章貴手把芝涵帝命新方朔上書曽自薦祁奚外舉果知人【公前應運籌決勝科今爲侍讀李侍郎保任被召試策入等遂領此命往西北用兵】運籌暫遂徵西將侍橐看歸拱北辰我亦潛心禦戎策羨君抗斾擁朱輪

題紀信廟

漢祖臨厄日將軍獨奪功一身𨿽是詐萬古盡言忠樹老風聲澀天寒景色空我來觀廟貌無語對村翁升州保寧寺鳯凰亭【臺舊有亭中廢已久今長老承泰建此】

鳯臺𨿽舊趾亭榭斬新開荊棘榛蕪去江山气象來神君虞氏化賢守次公才遲爾離丹穴飛飛止此臺【時龍圖葉起居鎭金陵】

畱題女郎臺

女郎臺上寺寺影蘸湖光夜梵星辰近晨齋烏雀忙煙滋楊栁綠風逞芰荷香欲下還慵去憑闌到夕陽

春郊卽事

東方驅曉騎南畝勸春耕試與牧童語因知林鳥名雨前茶正小社後酒猶淸可笑豚蹄祝篝車望豈輕

送李丞知京兆司錄

才從知己薦【公近以知己慰薦攺官】又應辟書行【今知府天章孫待制辟公領是任】廷尉官聨重軍謀職任淸華巖東野秀紫閣晚峯橫盡是供吟處歸應新集成

送宋寺丞通判卭州

半刺侯藩重臨卭驛路賖將經防陵樹先看洛陽花土物張公竹民封卓氏家爲君傷逺目日日防襃斜

秋日感懷

多病多愁客新秋百感生異鄕違土性孤宦見人情案厭畱燈讀田思帶雨耕不堪臨曉鑑潘髩二毛成

寄潁州兄

川陸一千里炎涼六十旬意通書信少思入夢魂頻身外宦情薄眼前人事新願兄無見念憂道不憂貧

舟次張澤阻風

舟楫𨿽佳興風波卽畏途我心何所懼世路此無殊銜尾千艘泊爭頭萬怪趨飄然不終日揮手謝淳洿

寄題漢州西湖兼簡知郡馬屯田

房相畱遺愛淸風湖水長人思浴池鳯誰識濟川航白雪徽音遣【太尉喜子彈琴】洪鈞道化光還聞繼髙躅新有召公棠

歌者李蘇蘇【齊州】

歌妙累累若貫珠歷城惟秪數蘇蘇何當更唱陽春曲爲爾今宵倒玉壺

過渦河

揚鞭策羸馬橋上一裴回欲擬臨渦賦慙無八斗才【昔曹子建臨渦作賦書於鞭上】

馬上口占

前年躡屩念歸歟今日乘軒類使乎千里行春憂寄重自慙翻羨老潛夫

登泰山簡周行

日日塵中眼不開暫登蒼翠喜遊陪莫辭辛苦經艱險大有人生不到來

又遊靈巖

紅塵滿馬三回到靑嶂迎人萬疊開卻被野僧相顧笑區區還是舊時來

次韻酬陳判官見貽

一篇爲惠枉瑤封疑得仙文自蘂宮始信夫君才力大居然天地入形籠【陸機文賦云籠天地於形內】

周成職方笑臺

賈生太息唐衢哭感事傷時可柰何爭似君當堯舜日臺頭大笑樂天和

次歐陽永叔送赴陜韻

前日西行別翰林爲我開尊飲之酒髙冠滿坐皆賢豪談笑喧呼時各有自慙流落防遊陪十載江湖成浪走主人名重聞四海典冊髙文推大手發揮六藝無遺精攻黜百家如拉朽顧我昬冥聞道晚代謝春秋四十九當年擊節效金注此日彊顏同木偶事功未省成尺寸廩祿惟思校升斗防須歸去老東陂鼓腹含飴同堯叟

九日登袁州宜春臺

落防佳辰又到來黃花爛漫爲誰開已經多嵗衰容攺更被無情急景催取次杯盤須盡醉隨宜歌管任頻陪卻慙未報君恩厚空向山城養不才

兩宋名賢小集卷八十八

欽定四庫全書

兩宋名賢小集卷八十九

宋陳

思編

元陳世隆補

祖龍學集

途次金陵逢同年沈五判官

數載天涯別年來不定居扁舟忽相植孤抱信何如公幹猶多病【春述】孝先仍懶書【自謂】人生從坎客意且躊躕淡薄市橋酒鮮肥江岸魚可來同飲食勿笑此蕭疏

官況

物態無端固盡諳自爲俗吏欠淸譚豈憂官況全蕭索秪畏人言足二三玉勒已辜尋曉陌錦鱗猶憶釣秋潭公餘自逺疏慵性從道嵇康七不堪

哭鄲州孔給事二首

出入多年侍紫宸封章頻上觸龍鱗杼投防見疑慈母檻折終聞記直臣闕裏忽驚歌曳格洛陽那復見埋輪師門一慟盈襟淚痛爲眀時惜正人

聖孫家世嗣衣纓夫子當朝有令名許國志堅存亮直致君心切贊隆平眀庭抗防忠言在列郡班條惠化行不享永年兼大用終天遺恨負蒼生

夏州叛

羌虜姦誅軫聖憂出師十萬擁貔貅朝廷命將詩書府廊廟論兵帷幄籌舜後舞幹期振旅漢臣投筆待封侯宣王六月存周雅願繼徽聲頌國猷

寄澶州孫司理

眀道二年同夏課四人兩舉盡登科孤寒惟子辛勤甚虛薄伊余忝竊多宦路驅馳今各自名場出處舊相過感今懷舊無憀賴不覺臨風發浩歌

送孟湘虞部赴闕

科名拾芥職三虞落落雄才與眾殊爲政人驚今遂霸論兵自比古孫吳倚廬已見因心著【公近居先大夫防哀毀過制】結綬還陪辧色趨不似馮唐空白首漢皇今正渇嘉謨

送劉進士遊邊

朔風動地雪花眀去去從知指戍城場藿失縻千里驥食魚翻嗜五侯鯖徵途望防河冰合旅館吟殘海月生且共淹畱話離索一尊濁酒爲君傾

同年楊兄作尉僰道兼領勾稽之任賦七言四韻詩以送之

縣城荒僻民居少吏事全稀似隠淪且喜桑郊接鄕樹莫嗟藍綬染京塵鸞姿豈合淹仇覧仙骨應難滯子眞好在公餘頻寄問我方江上學垂綸

宋嘉言雅善飛白一日書八字貺予因成長句謝之

輕如遊霧重如雲學到精防妙入神奇迹昔年傳堊帚髙名他日壓烏巾誇呈朋友防求副畱敎兒孫恐失眞天子淸閒好揮翰似君須合侍嚴宸

送韓尉員外

防年獻賦向公車四十方爲冉冉趨昔競寸陰終蹭蹬今貪斗粟尙踟躕潘郎毛髩防將白陶令田園說已蕪官滿還歸省門下預應搔首重長吁

題魏野園【陜府】

曉日東郊如隠扉曈曈初日弄朱旗黃梢風舞先生栁紫頰霜殷【鳥閒切赤黒色也左傳云左輪朱殷】大谷梨粉艷淸歌聞邃閣碧溪寒韻落幽池我來載酒山翁醉且喜秋香菊滿籬誚王安石乞分司西京避讒而去因以述懷

割防攀緣宰相權憂危爭似我身全試觀竿上拋生體且擬波中戲釣船名利不求還獨樂是非莫辯祗髙眠何當對景幽堂坐更得閒吟度百年

寄千乘劉殿丞求字人編

千乘劉夫子髙名繼謫仙從居庇身邑已著字人編才入鐘嶸品文期鄭氏箋何當求副本長願播匏

寄信安判官張祕校

蓮幕從軍客逢山著錄人才章過鮑謝交契敵雷陳婉婉謀謨暇翩翩書問頻徒知感髙義猶阻奉淸塵

泗水

紀地復涵虛淸疑顥气俱東家遺敎逺夏后建功殊冷色平吞魯長波迥勝吳淮黃交滙處沾漑慶民謨

沈康赴江西掾

髙譽冠時英人皆倒屣迎失科材尙屈掌獄職仍輕滕閣登吟健吳山醉望淸公餘如訪古一爲問丰城

張唐民下第東歸

學古功非淺幹時命尙屯拾靑辜壯志垂白念慈親歸路天同逺生涯槖自貧知君謀道久愼勿嘆沈淪

送人作尉臨潼

年少文能老新曽射策來縱橫傳古學慷慨濟時才黃綬官徒爾靑雲志在哉他年歸防課遲子出塵埃

書懷寄呈萊州張學士

從作東齊吏經年寡往來朱顏隨日減靑眼爲山開學政慙能政論材信不材何人慰孤寂知己在蓬萊【累辱書問兼貺詩筆故云】

萬太傅知惠州

惠州君未到聽我送君吟去路九韶石鄰封八桂林下車秋色老望闕海云深善政多餘暇無忘惠好音

送新州陳式虞部

大庾嶺南郡新興事若何還珠合浦近辟惡密香多主聖天如覆時平海不波更逢賢太守應有袴歌

送蓮房與馬屯田

問遺不必貴要之資闕如蓮房三百枚來掇亦云初持以侑尊酒甘香卽有餘野老獻芹意今予其有諸

題安成劉伯玉日新亭

積善家餘慶日新亭可云詩書盈防有道藝喜時聞兒侄旣登學晨昬在克勤欲知榮地力此便是靑雲

寄成都詩人謝希濤

常聞遊蜀客來說謝希濤气稟江山秀名因翰墨髙新詩來句逺【去嵗得詩三十首】宻意念空勞拙句聊相贈應煩報錯刀

感事

東家木鐸徳音逺西竺金人像教來禮樂不興王道絕吾民何日遂康哉

題蔡州壺仙觀【龍學四月八日遊蔡人每嵗於是日來集此歡賞遊歌其觀在城北十里許有仙橋數十株亦名大木觀】

鸎老花殘過禁煙杖藜閒步到壺仙仙家本是無塵地別有風光一洞天【費長房懸壺之地】

聚爲九老自詠

龍學因分司西京禦史防與司馬溫公九人爲眞率防謂之九老

科名髙獻玉堦前歷任公卿四十年休道老夫無事業兩扶紅日上靑天【英宗皇帝卽位龍學充皇帝卽位契丹皇太后國信使神宗皇帝卽位是時龍學爲開封府大尹】

題蔡州東湖

夕陽水底霞鋪錦淸夜波心月湧金此是東湖最佳處無人來伴水仙吟

詠繭兒

千絲萬縷自經營本爲藏身卻誤身待得功成歸鼎鑊不知輕暖屬他人

詠震山巖彭徴君釣防

彭云宜春人力學多通尢善講易陰陽圖緯無不精究注通元眞經辭理深逺世所推重隠居不求聞達天寶中刺史李璟以其名聞上遣使者齊延丘以蒲輪徴之凡二往始至宗欲官之徴君辭焉堅乞歸鄕上元元年六月卒年六十三葬東原有釣防在震山之前本朝皇祐五年九月二十日休暇龍學與郡僚遊震山巖因以詠之震山離州東十里釣防本一巨石紹興己未季春雷轟石防

閒作山城吏隠居敬君眞逸寓漁磯防前巖畔淸風在尙想煙波映芰衣

和李泰伯題東湖樂遊堂韻

晴煙羃防淡湖光勢勝居然占一方拂水萬絲楊栁弱倚風千蓋芰荷香縱遊閒泛蘭舟穏半醉狂眠石席涼公退毎來須度日卻疑身出利名鄕

又和題宜春防

異鄕何處散幽懷賴得城中百尺防還向天涯經嵗住那知春色爲誰來雪消江上防梅發風暖衡陽有鴈回彊擬登髙聊賦詠再三媿乏楚人才

兩宋名賢小集卷八十九

欽定四庫全書

兩宋名賢小集卷九十

宋陳

思編

元陳世隆補

舒待制詩集

舒亶字信道明州慈溪人也擢進士調臨海尉民有使酒逐其叔母者亶命執之不服卽斬之投劾去王安石當國聞而奇之用爲審官院主簿熙河路分畫界疆命亶馳往於時洮隴新喋血亶卽日引道至則示以朝廷威信夷人以肉置刀頭啗亶亶以口承之眾皆歡呼使還提舉兩浙常平召爲太子中允禦史裏行太學官受賂事聞神宗不悅亶奉詔驗治窮盡黨與加集賢校理與李定何正臣交論蘇軾作爲歌詩譏訕時事軾坐貶黃州尋修起居注知諫院擢禦史知雜上言郡邑不治監司得以按劾至中都官不治而禦史顧不得行法誠使禦史如監司人知所畏矣於是置六察官朝廷推行新法亶言役法不均責在提舉官神宗曰提舉官未可責也近臣僚有自陜右來者欲盡蠲免中下之民朕謂不然且中下之民多而上戶少若中下盡免而取足上戶則不均甚矣朝廷立法但欲均耳卿更可講求以聞遷給事中直學士院拜禦史中丞上防論尙書省凡奏鈔法當置籍錄其事目今違法不錄旣案奏乃謾以發歷爲錄目之籍亶以爲大臣欺罔而尙書省取禦史臺受事簿亦無錄目亦奏亶爲欺罔又劾奏亶直學士院日違法請廚錢臺官朋蔽不言請付吏事下大理獄具當坐贓追兩官勒停哲宗卽位授保康軍節度副使至徽宗卽位起知無爲軍復以言者罷久之知南康軍崇寧初辰州巒叛以直龍圖閣知荊南府亶選形勢得飛山福純坡建新城爲控扼之要以功除龍圖閣待制卒年六十三

仗錫山

何人仗錫過千峯雨裏風煙轉不窮暗壑水聲淸決決深巖花气濕蒙蒙遙知雪嶺開亭近舊說云鄕有路通自恨靑鞵踏城郭仙遊長在夢魂中

阿育王山

參天松柏綠陰陰古佛巖前一路深猿鳥不驚如有舊雲山相對自無心數寒水雲藏雨十里輕沙地布金杖屨更知非世境上方日日海潮音

香山智度寺【在慈溪縣】

龍防禪堂鉢云籠古殿燈經窗僧待月茶井客敲冰驚鴈回峯影疏星壓墖櫺心淸更無睡未讓省郎能空洞云探月髙齋客聚星霜分破窗白山獻隔簾靑窺水知僧定占云識地靈時時驚鶴夢木葉下危亭

宿鷺亭

云過千溪月上時雪蘆霜葦冷相依正緣野性如僧癖肯爲遊魚下釣磯

白雲山

髙低深淺逐陰晴一簇林巒畫不成誰道靑山怕云防白雲防處轉分明

四山靣靣玉成圍只待閒雲去又歸更有小軒人不到落花狼籍防苔衣

寶嚴寺

四山煙雨收雙沼漾晴碧白鳥忽飛來防破檐前色

雙乳泉

石眼雙開白欲漫潺湲更傍碧瑯玕地饒爽气全無滓天借靈源兩不幹曉月自分云外潤午茶誰鬭雪中寒孝先多睡相如渇始把淸甘乞取防

太白山

千峯下視盡兒孫仙事寥寥不可聞長作人間三月雨請看膚寸嶺頭云

天童山

日日靑鞵踏白沙未應泛艇卽靈槎雨溪淸越鳴哀玉風蔓蜿蜒動暗蛇曉潤芝挑秀茁午香茶竈煮蒼芽玲瓏仙客知何在千古煙霞自一家

明覺院

不管霜毛不貸人一年舊了一年新山窗未曉聞山樂可是梅花漏泄春

防橋閒下路橫斜隔水人煙四五家雨後一枝紅帶雪風流不道有巖花

小白山前大白山兩山彊坐屬僧閒何時卜築三椽地黃防靑鞵日往還

隠學山

曾是談經一艸堂千年金碧欲飛颺頂峯有路靑天近絕壑無塵赤日涼月底露驚猿鶴夢雲中風動薜蘿香芝茶竈平生念遙謝仙人白羽觴

靑山

鳴雲過雨翠成堆天淡平湖一鑑開萬木號風韻絲竹千峯帶月上池臺靜無俗駕金鋪地閒有髙人玉滿杯聞道碧桃看欲發劉郎何事不歸來【舊時劉誼翁有畱題】

十里松行翠插天暗溪嫩艸尙芊綿笙歌自滿蕭郎宅琴鶴空隨賀老船未分舊遊雲寂莫遙知歸夢蝶聫翩故鄕幸好宜回首還見人間換一年

鄞江

地吞越絕海分深渺平流萬馬駸早晚渡船潮有信往來鷗鳥客無心寒空倒影千山動暖日澄波萬籟沈安用魚龍閒養鬛平時春雨自成霖

春樂軒

隔水巖花紅淺深花邊相對語幽禽管弦不到山間路誰防憑闌此日心

大梅山

萬壑聲中柏子煙髙僧日日看云眠當年象虎今何在千古寒堂一鐵鞭

仙去人間地轉靈蛟龍合處谷風生誰知雲霧千峯頂長得靑天霹靂聲

流水山間無盡時登臨到處與心期世人只愛桃源好梅熟山間那得知

雞犬同時亦上升赤霄今日防人行我來正唱升平曲不用山間變姓名

虎跑泉【在太白山天童寺之側】

一嘯風從空谷生直教平地作滄溟靈山不與江心比誰防茶仙補水經

尊教寺

竹砌緣寒渚松蹊借綠苔樓臺隔林見花木帶雲開溪旱長流水峯靑自隠雷月華防萬頃誰棹酒船來

金峨山

叱吒滄溟雪浪空鯨鯢騎去杳無蹤煉丹井上春蕭索知在蓬萊第防宮【一作重】

五峯山

何人縮地海東偏靈嶽分來不記年防見彩雲爭照日直疑仙掌欲擎天依希故國松千尺迆前山石一拳四面開窗看不足老僧時立碧溪前

灌頂山

十里曾聞一嘯聲當年猿鶴想猶驚白雲不礙靑天路嬴得重來擺手行

萬松偃蹇揷云根四面諸峯盡子孫日日飛煙雲霧斂不妨掌上看乾坤

雷頂髙僧眼覷天只應風月是生緣那知坐作人間雨千丈巖頭一道泉

月湖

金碧樓臺閣暮煙彩虹雙影臥漪漣云鋪物外無塵地月滿人間不夜天細栁千門惟畫舸華燈兩防度鳴弦淸狂亦有黃冠客不負仙人載酒船

十洲風籟韻笙簫疑有仙人燕碧桃影逼銀河星半墮气吞月窟免爭豪九秋波浪沙鷗狎萬古功名釣艇髙卻恨何須明似鏡空令志士泣霜毛

和太守劉戶部珵十洲詩

花嶼

暖吹紅葉上靑枝掠水風煙巧事持蜂蝶鸕鷀各芳意錦囊消得探春詩

芳艸洲

小雨如酥露乍晞嶼花汀栁自相依畫橋不礙尋春屨誰傍煙波拾翠歸

栁汀

困倚滄波綠動揺冷煙疎雨共蕭條誰將輕薄嬌春態彊拂人頭向市橋

竹嶼

欲問葛陂安在哉端疑波底化龍來子猷此興君知否小徑何放卷竹開

煙嶼

漠漠寒蘆不見花暗藏鷗鷺啄晴沙暖風吹起渾無定半落僧窗半落槎

芙蓉洲

照水枝枝蜀錦囊年年澤國爲誰芳朱顏自得西風意不管淸秋昨夜霜

菊花洲

懶對陶家酒甕開東籬寂寞久風埃防湏結取登髙客折上龍山醉帽來

月島

何人騎鶴上瀛洲淸影明波正九秋吹罷玉笙端不見滿空桂子有誰收

雪汀

防栁糚梅不暇裁平波直擬湧瑤臺釣磯葦防知何許防誤漁舟夜半來

松島

亭亭古幹對滄浪雨細風飄吹老香晚嵗何人同寂莫水西我有讀書堂

十洲閣

綠玉手持尋五嶽正應未識海邊洲倚欄花木參差見對防笙歌次第遊煙霽多疑九峯曉波平全勝六鼇浮仙風坐隔紅塵路消得丹靑吒北州

翠巖山

桃源深處一招提門對寒雲路繞溪長使千峯光景動未應洞裏老金雞

玲瓏巖

詭形迥與萬山殊空洞由來一物無直恐虛心自天意人間穿鑿枉工夫

響石

淵明休弄沒弦琴混沌中含太古音聞說防回風雨夜四山渾作老龍吟

詠雪

茅君失卻三神鶴王母應添五色鱗艸木未香花事動乾坤不夜月華新

邨居

水繞陂田竹繞籬楡錢落盡槿花稀夕陽牛背無人臥帶得寒鴉兩兩歸

和石尉早梅二首

霜林盡處碧溪傍小露檀心媚夕陽天下三春無正色人間一味有眞香相思誰向風前寄趁早先從雪後芳朝夕催人頭欲白故園正在水雲鄕

依然想見故山傍半倚垣陰半向陽短笛樓頭三弄夜前邨雪裏一枝香可能明月來同色不待東風己自芳幸免杜郎傷嵗暮莫辭吟對釣魚鄕

太白山【在明州】

何年杖錫此徘徊天上眞官爲我來芝圃鶴歸香火冷石碁空鎖舊花臺

夢入天臺

天風吹散赤城霞染出連云萬樹花誤入醉鄕迷去路旁人應笑卻還家

湖心寺

吹落淸香縹緲風樓臺彷佛水邊紅人間誰是丹靑手畫取春湖細雨中

兩宋名賢小集卷九十

欽定四庫全書

兩宋名賢小集卷九十一

宋陳

思編

元陳世隆補

曲洧存稿

朱弁字少章徽州婺源人建炎初授修武郎借吉州團練使副王倫使金通問被拘凡十九年紹興十三年始與洪皓張邵南歸易宣教郎直祕閣主管佑神觀卒有聘遊集輶軒唱和集曲洧舊聞風月堂詩話行世

十七夜對月

病骨懷風露愁懷厭甲兵人居絕域久月向此宵明輪仄初經漢光分半隠城遲遲不肯下應識異鄕情

上已

行行春向暮猶未見花枝晦朔中原隔風煙上已疑常令蘓節在莫作楚囚悲早晚鑾旗發吾歸敢恨遲

客夜

城月四更上風一室幽纎云縈鴈塞重霧逼貂裘兵革何年息乾坤此夜愁殊鄕兩行淚騷屑灑淸秋

善長命作嵗除日立春

土牛已著勸農鞭葦索仍專捕鬼權且喜春盤兼守嵗莫嗟臘酒易經年東風漸入江梅夢朔雪猶迷塞栁天元防眀朝定何處羈臣揮淚節旄前

季任道編錄濟陽公文章與僕鄙制合爲一集且以云館二星名之僕何人也乃使與公抗衡獨不慮公是非者紛紛於異日乎因作詩題集後俾知我心者不吾過也庚申六月丙辰江東朱弁書

絕域山川飽所經客途嵗晚任飄零詞源未得窺三峽使節何容比二星蘿蔦施松慚弱質蒹葮倚玉怪殊形名齊李杜吾安敢千載諸公有汗靑

攄抱

客滯殊方久山圍絕塞深秋風入橫笛夜月傍沾襟造膝他時語捐軀此日心飛霜滿明鏡髮短不勝簪

寒食

淸明亦到客愁邊雙髩星星秪自憐兵气尙纒巢鳯閣節旄已落牧羊天紙錢灰入松楸夢餳粥香隨楡栁煙北向雁來寒霧隔音書不比上林傳

戰代

戰代何年定悲愁是處同黃雲縈晚塞白露下秋空魚躍深波月鳥啼落葉風誰知渡江夢一夜繞行宮

劉善長出示李伯時畵馬圖

俯首舉尾拳一蹄掣韁如嗅驕不嘶奚官聳肩兩足垂意貎自與造父齊雞目麟鬐鳯凰臆玉山禾逺未容食籋云返電有餘地置之畵圖人豈識精神權奇孰可班當在白兔靑雲間君知此馬從何來龍眠胸中十二閒

白髮

白髮使車前煙波思然霜淸獲稻日風急授衣天客館但愁坐釣舟誰醉眠乘槎防有便直到鬥牛邊

炕寢詩

風土南北殊習尙非一躅出疆𨿽伏節入國暫同俗淹畱嵗再殘朔雪滿崖谷禦冬貂裘一炕且跧伏西山石爲薪黝色驚射目方熾絕可邇將盡還自續飛飛湧元云焰焰積紅玉稍疑雷出地又似風薄木誰容防棲冰信是龍銜燭陽曦助喘息未害揺空腹惠气生袴仍工展拳足豈惟脫膚鱗兼復平體粟負暄那用詫執熱定思沃收功在嵗寒較徳比時燠𨿽余炙手燔寧有爛額酷矧當凝冰辰炎帝獨回轂元防眞退聽祝融端可錄嗟予亦何者萬里歌黃鵠偃仰對扉妍暖謝衾褥壯懷羞竈媚晚悟笑突曲因思墮指人暴露苦皸頻年未觧甲蹈此鋒刃毒遙知革輅中旰食安豆粥陪臣將命來意懇誠亦篤有奇不能吐何術止南牧君心想更切臣罪何由贖此身𨿽自溫此志轉煩促論武貴止戈天必從人欲安得四海春永作蒼生福聊擬少陵翁秋風賦茅屋

冬雨

冬雨不成雪北風寒未深山藏千疊秀云結四垂陰勢灑淩朝閣聲殘入夜衾端能洗兵甲足慰此時心

南齊

頻年行役夢庭闈陟岵常嗟腳力疲毎訴酒巡嫌客惡力營官事笑兒癡雲山幸不持錢買花竹何妨帶雨移此味貴人元未識恐緣詩好被渠知

送春

風煙節物眼中稀三月人猶戀楮衣結就客愁雲片段喚回鄕夢雨霏防小桃山下花初見弱栁沙頭絮未飛把酒送春無別語羨君才到便成歸

北人以松皮爲菜予初不知味虞侍郎分餉一小把因飯素授廚人與園蔬雜進珍美可喜因作一詩

吾老似出家晚悟媿根鈍滋防卻羶葷禪悅要親近偉哉十八公玆道亦精進捨身奉刀幾割體絕嗔恨鱗皴老龍皮鳴齒溢芳潤流膏爲伏千載未須問便堪奴筍蕨詎肯友芝菌跏跌得一飽萬事皆可擯侍郎文懿後落落眾推俊淡然世味薄內典得所信香廚畱淨供頻食不言頓晏然黙不語艸木雷音震得發於此公骨髓傳心印應憐持節人餉此爲問訊欲將無上味爲我洗塵坌食之不敢余感激在方寸

龍福寺煮東坡羮戲作

山寺觧塵鞅溪邊有防行手摘諸葛菜自煮東坡羮𨿽無錦繡腸亦飽風露淸鉤簾坐捫腹落日千峯明

元夕有感

朔雪餘千里東風徧九州闗河中土異撥火上元愁緑蟻嘗新釀靑貂戀故裘紫姑無用卜世事正悠悠

獨坐

艸凍慵抽碧桃癡懶暈紅黃雲猶漢野紫塞漫春風使節空畱滯侯圭未防同堦陰雪不掃獨坐數歸鴻

秋夜

秋夜𨿽漸永未抵客愁長秋月𨿽已圓不照寸心方將心貯此愁眞作萬斛量爲月憐此夜誰共千里光空令還家夢欲趂徵鴻翔

春陰

闗河迢逓繞黃沙慘慘陰風塞栁斜花帶露寒無戲蝶艸連云暗有藏鴉詩窮莫寫愁如海酒薄難將夢到家絕域東風竟何事秪應催我髩邊華

蘓子翼送黃精酒

仙經何物堪卻老較功無如太陽艸龍銜雞銜名𨿽異莵公羊公事可考蘓君眞是神仙裔橘井陰功貫穹昊雲笈書成數萬言銀闕珠宮用心早獨知此物有奇效福地名山爲儲寶不憚林泉新斸掘斥去杵臼謝篩搗況從髙士論麯蘗更課公田收秫稻一朝靈液浮瓦盎三冬浩气生襟袍且欣軟飽得澆腸漫說逆流工補腦眼碧那憂散黒花髮白故應還翠葆賈傅只嫌松醥陋劉墮敢誇桑落好直須五斗論解醒寧待三杯乃通道誰知萬里落旄人亦許匏尊自傾倒爲君喚回雪窖春八載羈愁供一掃曼倩宜分此日桃安期莫詫他年棗何須更采石斛花已覺容顏不枯槁根連石室喜入夢句擬桐溪愧摛藻平生我亦愛書札朱髓緑腸勤探討幸君汲引成此志鶴駕駸駸望仙島吞腥啄腐非夙心嵗晚玆言良可保

寒食

絕域年華久衰顏淚防新毎逢寒食節頻夢故鄕春艸緑惟供恨花紅只笑人南轅定何日無地不風塵

重九

九日今何地寒深紫塞霜敢嫌蘆酒濁且對菊花嘗嵗月雙蓬髩乾坤百戰場賜茰知未舉夢自識鴛行

次韻子文秋興

逸興常時有逢秋一倍多山長含楚雨天逺接吳波尋壑同元亮浮家伴志和釣竿行入手還著向來蓑兩宋名賢小集卷九十一

欽定四庫全書

兩宋名賢小集卷九十二

宋陳

思編

元陳世隆補

四休堂詩集

周諤字亷彥鄞人生而秀頴十嵗如成人十四入太學力學勤苦登元丰二年進士第益究六籍諸子百氏之說悉論著其本防爲文踔厲競爽超古作者不以絺章繪句爲工言必期於有用旁至天文地理罔不該博初調桐城尉辭不赴乃遊潁昌訪舅氏範忠宣公時文潞公司馬溫公富韓公皆在數得請益造詣逺大國子祭酒丰稷給事中範祖禹交薦之後知南雄以言邊事忤時相入黨籍遂退而家居作四林堂日與其弟籃輿野榜徜徉山水間時爲詩歌自娛客至具樽爼隨所有殽簌終日談論古今未嘗一語及官事士論髙之

萬金樓【月湖馮氏建以施藥】

防年江上夢黃鶴意悠悠百尺獨臨水萬金難買秋杵聲喧藥市欄影枕漁舟應有壺中客分身向北遊

澄輝閣

雄建俯空濶下瞻霄漢浮眼將云漠漠心寄水悠悠日暖鳥飛鏡月涼魚弄鉤行期分此景家在甬西頭

西湖

曉鏡初開淑景明使君風味一般淸身從菡蓞林中過人在鯨鯢背上行妙舞屢翻紅藥鷰淸詞時囀紫薇鶯賡歌久矣虛前席肯向樽前戀麯生

使君修禊與民遊千里笙歌水面浮動地雄風塵外起截天雌霓雨中收登防已有難並樂擊壤寧無寡和憂卻憶內家新賜火海棠無數出墻頭

眾樂亭

雙虹倒影上檐楹碧水澄空一鏡明野艸閒花無限趣短藜幽榜不勝情已知風月隨人意聊爲湖山載酒行卻訝錦囊賡夢艸坐令詩思繞寰瀛

望春山

四明罌脰湖西南列羣峯玆山乃獨立勢欲排蒼穹白鶴殿其西丹丘嶼其東怪石臥猛虎靈湫蟄神龍斸云藥圃潤泛水桃源紅我來淩絕頂倒身丘島中況當淸秋時气淸且融窮幽心宇曠眺望目光窮緬彼滄海人偕我蓬萊宮采芝當永年還丹有功朗誦招隠篇飛空快埃風

棋盤石

幽器如盤隠者誰尙傳遺局舊壇基磨苔枰路存纎縷掃葉楸紋露防絲屐齒折來初破迹斧柯爛後已忘饑千年故事空相憶惟見春風艸緑離

芝山

乘閒特地抱琴過堪羨名山勝事多近望梅林連雪隖遙觀芝嶺接云阿時康只聼羣民樂世治那聞四皓歌此景此山防不厭愧予衰老柰如何

佛迹巖

靈山名大蓬香水靄薝卜龍祖久覆防云物翳深谷拂衣向刼中神斧防蒼玉至今天人尊靈迹印金粟頗聞開士防飛錫隠嵓麓坐令湖海間香供走川陸巍巍防報地色相儼金屋緬想舊巾瓶猶能慰心目籃輿訪蓮社一笑欣自足撫事動幽尋疇能念榮辱松檜裊如見餘力付棋局更覺夢中身翛然百無欲

兩宋名賢小集卷九十二

欽定四庫全書

兩宋名賢小集卷九十三

宋陳

思編

元陳世隆補

姑溪詩集

李之儀字端叔滄州無棣人元丰中登進士從蘇軾於定州幕府歷樞密院編修官通判原州元符中監內香藥庫禦史石豫劾其不可以任詔勒停徽宗初提舉河東常平坐爲範純仁作遺表編管太平遂居姑孰自號姑溪老農久之詔知唐州終朝請大夫有姑溪前後集合編二十卷

送李仲益赴豪梁司戶

炯然五府不受塵深山大澤猛虎蹲豫章千尺若可抉滄溟萬里疑平吞秋天一鶚禰正平人物南川龎士元莫詠豪梁好風月當知猿臂出吾門

晚步汴堤始見春色次夜與蔡彥規鄭希仁同飲進奏官舍

昧日行河堤柳色緑如埽只疑晚煙罩寒林細防始知春已到春來本不與我期病中蹉卻春來時塵埃雨過風不起但見紅紫咄咄陵髙枝年年見春隨分喜今年見春略無意泊然相遇等幻化況是客愁如夢裏前年隨春入都門去年探春海上村今年作客還到此萬里漂浮誰與論故人邂逅羅酒樽白髮相逢情更親身世﨑嶇有底急終日裂臍如歸云倚門防夜環連夢勃窣稚子行逡巡扁舟早晚東南奔車馬紛紛愁殺人

藏雲山居

鳥語晚更好山風秋轉涼心閒日自永簟冷夢尢長赤薦新春稻淸添舊防香此身歸有地去路尙何方雨後山尢好秋來方此時心淸覺老健步懶欲歸遲林響驚鼷防風閒叫畫眉善人吾豈敢去此尙何之

題張約之長春閣

江山信美亦人同寒暑隨時興易窮寓意果能超物境養花長欲占春風何須戶外屨常滿自樂尊中酒不空可笑道人猶有恨一畨紅盡一畨紅

後圃

鵓鳩呼婦天欲雨杏子退花鸎未雛庭前已覺緑半毯波面忽有紅雙鳬芳物戀客不忍去主人好賢誰復如防應百歳享此樂何妨畫作重屏圖

謁李太白祠

愛君獨酌板橋句想君不向嵇山時千載風流同一轍孤墳數尺埋蒿藜文章誤人豈當日聲名𨿽好終何爲譬之花卉自開落又如時鳥啼髙低行吟漫葬江魚腹鵩來空賦予何之君不見吾腰恥爲小兒折或車或棹聊爲期又不見嬴顚劉蹶不到耳采花摘實相維持春寒漠漠靑山路厚顏已覺歸來遲一防尙冀容此老與君朽骨分東西

宿大乘贈初燈

倦遊知止未知還平日生涯只在山金碧喜逢云外境文章重見管中斑篆煙縈曉畱無寐寶鐸吟風笑不閒他日歸棲𨿽有地勝遊終寄夢魂間

宿靑山坊君錫館置甚欵時方興玗

命駕追彭澤開懷得士龍殘寒偏惱客小雨未妨農已幸同歸轍何勞更賃舂川原如故里疑是舊栽松

謝陳無已相訪

下直來天祿柴荊故逺求論心日恨短歸路雨何憂紅葉繽紛晚黃花爛漫秋防須尋此況擊節再相酬

書長千僧房

異日延禪地今朝選佛塲眞身瘞堅固層級韻瑯璫雨灑家家潤燈傳處處光曽將一則語要路截諸方

賞心亭

賞心亭角倚欄幹虎住龍蹲自屈蟠無復埋金銷勝气空餘飛鷺識前灘百年名在人何處萬里潮平雨送寒防向後庭更白紵不堪殘照下魚竿

次韻東坡還自嶺南

憑陵嵗月固難堪食蘗多來味卻甘時雨才聞徧中外臥龍相繼起東南天邊鶴駕瞻仙袂雲裏詩牋帯海嵐重見門生應不識雪髯霜鬢雨毿毿

題步云亭

昨夜風髙蟬半咽起來知是白露節玉面少年窄袖衫袖裏新詩似冰雪防日炎炎如甑中今朝忽覺超樊籠不惟气候已八月更得冰雪開心胸謝公山人詩筆奇問君何緣得此詩報我我欲步云去山人許我因畱題君作斯亭防許髙擬推皓魄翻銀濤誰謂姮娥落君手坐遣山人詩思勞君不見梅老句出天地窄曽謂山人眞太白采石月下憶相逢笑披錦袍弄明月十年明月歸謫仙姮娥豈得在君邊何妨邀取山人去卒嵗扶攜醉笑間

題山堂

二年江南客對面不見山負我愛山心兀兀塵埃間一聞說山心便喜欲挿修翰遽飛起君家乃是山中居永日靑山同徙倚流泉涓涓薜蘿暗明月時時窺枕簟三伏淸霜帯雪來不防煙雲擁欄檻只恐居山興易防萬壑波濤翻等閒知有心期難得否憑君借與畫圖看

濟上閒居

閉閣焚香萬慮澄莫云身似打包僧功名了未榮三事理性容先契一燈丹竈鶴歸休炷火茶甌客訪旋敲冰倦來卻有登臨興上徹層樓最上層

次韻參寥杜孝錫

君不見深山窮谷千丈潭懸崖絕壁倒掛松雷霆雨電有時一灑徧八極繁霜雪霽能邀夜月來髙穹又不見江頭手洴澼絖裂地得侯終有逢長安大雪防千尺髙臥不愧衣玲瓏揖人而相若反掌登天有路非難通天之可上勢或便得相乃在須臾中朝冠貂蟬暮徽纆曲肱何在三千鐘方東遽北安足究豈異海舶隨狂風舞雩而詠吾與防坐中客滿誰知融屹屹杜夫子靈芝翳深叢百年轉盻皆腐朽且將逸駕聊與同我慙圭觚刺人眼空向霜天望飛鴻

宿采石

江聲隱隱風前恨鴈陣喧喧枕畔愁更覺孤衾如潑水始知今夜宿山頭

昨日偶到北觀防君兪元載元發明叔惠然見過

勝日欣相得曠懷誰與同如何四君子肯顧一衰翁林杪收殘雨檐牙逓好風歸時不須問更待月如弓

和錦繡亭

漂泊生涯寄一萍勝逰長記錦花亭山來已訝天能巧春到方知地更靈𨿽許登臨追曵尾卻應顏色未忘形何妨共保千年約白防回頭笑管寧

送陳瑩中及第歸洪州

七月江南秋已到江水如天魚尾掉處處團橘欲黃時家家門前艤歸棹西山佳气徹靑雲潘郎門巷如深春陳家有兒新及第就著恩袍歸拜親爲報行人洗眼看養兒如此誰不羨願兒不要重科第事業功名他日貴

送鄭彥莊

酌君白玉杯送君正黃梅長安風沙瞇人眼君行暫詣黃金防劇辛巳老樂毅去荊棘平地多龍媒九重深沈四海逺快便誰許參云雷黃金防髙不易上並州雄節防塵埃當時勲業皎白日余風表表皆雄才龍晴豕腹實異相肝膈上下羅瓊瑰丹靑萬物大門壻妙論爾汝無嫌猜同時舒卷一門盛將見烈火生寒灰十年卑飛不足嘆靑雲自此亨途開我暫追隨極天末有酒取醉長追陪離亭雨足緑蔽眼健防危掛寒風催黃金防不知幾千尺勸君窣衣直上首莫回時和嵗丰亦足被君賜何須逺過靑山隈

走筆贈報寧老

半山老人筆如椽落筆直欲拏雲煙東亭右軍不復見龍跳虎臥誰爭先姑溪六月汗流水邂逅淸風頓如洗他時問法到山前應許神光得吾髓

次韻兪希賢大暑家居寄天寧二老

靜退陶彭澤風流支道林論歡𨿽暫阻投分本來深客捨汗如洗僧軒云正陰莫因俗眼礙終負勝逰心

無題

邂逅俱靑眼招攜媿白頭穿林猶畏日坐石忽驚秋不作﨑嶇倦防成汗漫逰臨分懷杜老月湧大江流步武髙低外生涯夢寐中不知三徑足信是一生窮觸目如逢舊隨緣似有功便應參羽翼何異注魚虫軒廡千尋碧江山一抺紅防吟接僚友健啖趂羣童戀別猶能暫論懽昔已通更憑將此況逺問霅溪翁

傳子昌歸興州

嘉陵江水接天流州據江流最上防惜昔練衣隨防馬而今白髮任虛舟慶門譽望聞來久塞路殷勤得暫酬見說明朝卻西去長亭揮手恨無由

次韻題隱居巖

隱居何必在山巖境界全歸指顧間能把軒裳爲外物便應風月勝酡顏地連紫禁千重防石繞淸泉五色斑從此夢魂猶可到定知衰廢不容攀

送馮子莊赴秦州將官述其督詩之語以廣篇首

我詩易得君休嘆君節難攀我自知問防但嗟歸有日奏功方看獨先時簫笳部曲催驕馬綿繡山川入防旗莫訝黃金偏滿手平生慷慨是男兒

離宣城

倦客登舟際江城欲暮時恨長山自逺心速棹歸遲村市明魚火嚴城起鼓鼙詩成眞有助新月上天涯

送芝老

江頭春色已可掬風雨惱人常不足筆力俱來紙上春墻外落紅爭蓛蓛忽然別我下廬山蓮社風流指顧間爲我寄聲陶五柳少畱佳處共追攀

贈劉九思山人

我行亦偶然君來定何謂風髙浪如山聞者亦已畏而君從一葉過我乃特地郵亭六日俱臨別尢自媿朝出才辧色夜歸或霑醉殘燈不見人待我獨昬睡語欵多破顏情極防屑涕屈指再相從便作新井計我擔旣弛肩君駕亦方稅不覺渉四年俛仰才一喟每見意每加終始不少替顧匪求名頑豈不懷此義凡生等飄蓬何物非委蛻爲我謝故人隨方聊自慰

次韻子椿見寄

一逢佳節一消魂靑徹江山綠滿園又把鋤犂聊自遣卻嗟身世獨難論三鐘竊幸資三徑九奏時猶夢九門勝處何能偏見憶便應佳思襲香蓀

次韻子椿同關聖源吳思道贈董無求有懷米元章

海嶽仙人不我期碧雲幽恨獨心知坐間優孟已難別筆下羊欣更出奇自是人才空立異當知臣叔本非癡重輕到了存公議揮扇何勞彊執葵

過蒲池寺謁田承君

蕭寺經行舊騷人趣尙幽從來不妄許相見苦爲愁稅駕終何地乘桴可共舟感君詩有味老去復誰求

夜行鞏洛道上

夜久露華重寒鴉不肯棲月推銀海上鬥過玉繩西風脫林衣瘦山擎云防低流螢三四防趂隊過前溪

題歷陽天慶觀自然庵

一日復一日新年卽舊年本來無欠少彊自起攀緣妙悟通三境淸風寄七弦升騰如未果且作地行仙

送宣上人逰方

七軸蓮經誦已通定將何事作家風當知法界重重意盡在云逰步步中金臂見時猶是妄玉毫光處未爲功路頭全記文殊指須著工夫子細窮

題繁川徐氏孝嚴亭

欒欒欲報恩嵗月猶過隙常恐寸艸暉終負陽和力萬鐘非所養所重在以色庶防參與騫不獨暮今昔千尋用或短乃未及咫尺哀哉過隙心淚盡墳艸碧坐見食亦覩幽明固無隔烝嘗𨿽其時要是未爲得詩書聖人事力久眞自積捲舒豈他人悲孝均我職尙容表跌過者必此式長江防生塵徳澤何可極

題白紵山

回見黃梅雨後天煙林常在笑談邊早時欲到不自果今日初來端有緣無復新聲傳玉齒空餘殘照滿金田不知誰是雲霞侶聊揖髙風一悵然

呂吉甫第乃謝鎭西故居中間常爲佛剎而雙檜則舊物也劉夢得有詩因賦其韻

故國悲涼古木奇勢分庭下蔚相差霜根半露出林虎畫影全舒破賊旗寶界曽廻鋪地色節旄還映挿云枝劉郎風韻知難敵儒帥端能表異時

戱子防兼次韻陳君兪寄題蘭臯

和風暖日作霜天冰雪相投豈偶然特枉新詩詠塵迹便同佳趣賞當年學優曼倩三冬足才過荊州十部賢爲問醉衾應好在莫教癡望似蠶眠

次韻眞師移植新竹

錦棚方有托粉面轉相疑漸露陵云節防分弄月枝髙僧開檻賞野客帯砧移只恐成龍去空來欵此時

贈呂煥

紅鑪歡坐臘燈長豫借春風發艷妝流水落花無限好卻應雙鬢恨劉郎

李去言相別二年忽得書知在吳中答書偶成

宦路相逢一笑休共知身世兩虛舟楚才有用誰靑眼趙將無功枉白頭防見姓名通北闕何妨風韻冠南州求田接武如鳬鶩只欠元龍百尺樓

寄耀州畢九

造物於我終何功寓形宇宙一粟同由粟而形則可物自形而我如飄風我初與子未束髮長我一嵗今皆翁間闗世故憂愁集悔不相向但盲聾邇來夢寐亦渾噩無異舩皷撾咚咚逢塲作戱固聊爾隨緣應責疇能充邊城氛埃蔽天赤春物豈暇尋靑紅頗知別來甚相得共玩雙翠臨雕籠酒防起舞屢脫防笑指落月如懸銅何當容我作鼎足未易歸馬催匆匆

喜客泉

取逕輙林莽得地三尺餘名曰喜客泉客至如湧珠初驚一穗起逡巡周四隅酌之甘勝醖瀹茗尢敷腴物理不可詰感嘆常躊躇於焉知福地未易世眼拘

雨中自步謁寶覺遂約逰黃社寶覺遽有儀眞之行雨後獨往夜分方到泥滑路乘步相半

夢寢東南逰金山居第一泊船瓜州口風雨系黒日冒雨訪老胡翛然出羅蓽壁間十弟子云是王維筆生者今何在別有一丈室相期同過之佳思久披拂差池成獨往敢憚泥沒膝投鞭望橫參露重衣如濕方諸湛漏魄指顧盡纎悉目神爲淸壺冰蕩肝膈亹亹相問勞軟語皆中律頗怪不預知有似驚暴客權牙薦鑪紅柔脆修林茁老淚感陸生明盤皎霜橘木魚動曉堂寒星耿南畢百年驚枯槁平日膠在漆幅巾行此時嵗暮悲蟋蟀

正旦日大雪過秀州城外聞樂神踏歌打鼓

嵗除夜雪一寸許便覺新年喜气多大觀元年第一日一番勝事信可歌歌不已鼓聲起漫壠連村如市裏更願雪深一尺餘收了去年三尺水

宿滴水巖懷趙徳麟和壁間韻

瀑水防靈竇鏗鏘韶濩音樹深猿嘯月山迥鳥歸林一曲廣陵防再歌梁父吟天邊有鴻雁莫寄此時心

迎暉閣

霜風吹我衣日短歸路長放懷卽可家何適非吾鄕稍聞東南隅勝致寓一方超然世外人雞黍隨低昂檐甍辟無際戶牖延初光孰云日月久但知嵗時康每逢防心處萬境不得藏何當駕修翰飛雲共回翔淋漓非所期逺目聊倘徉庶防蠏眼白打出鵞兒黃【張君好藏茶多能識土人嵗入貢必迂路以致其新故名聞江上】

次韻陳君兪攜酒見過

野人欣莫逆君子戒多上幸爾違朝市聊復圖蕙帳薄田幾負郭山水分背向巾車俯秋成舒嘯防隨仗吾友眞可人輕舟數相訪投懷失枯槁達意信揺蕩時哉固難得觸境沈波浪謂我來嵗寒種種不少創杯盤挽气類論辧極戶量敢辭屢舉白自喜老彌壯回頭易陳迹傾倒乃惆悵樂事須勉防何適非醖釀

兩宋名賢小集卷九十三

欽定四庫全書

兩宋名賢小集卷九十四

宋陳

思編

元陳世隆補

姑溪詩集

甘露堂歌

炎天熇熇如湧湯使君置酒甘露堂無風但覺冷徹骨坐來髣髴飛靑霜使君顧客指新榜天假此應來輝光八十里叟感盛事獻頌請名相激昂我非取専已上報堯仁舜智方當陽邇來瑞應發處處中臺第一彤雲章吾邦𨿽僻亦影響明徳所祐眞無疆已而轉眄欲受簡慙非叟比疇能當輒因勝遇彊僶俛庶幾擊壤同揄揚吾君之澤不可象使君之恵何可忘才髙名重偶暫屈遺愛他日逾甘棠嗟予落寞徒自感乍鳴乍已如寒螿安時逐境姑委化隨緣致力聊爲鄕時逢載酒問難字未擬持箠操羣羊但知今日不易得縱不能飲須空觴

次子椿同君兪三首

倦途回首已無牛獨向田間渉半秋倚仗固知同失馬攀援猶恐昧操舟漸逢陌上相推醉尙有空中未下鷗可是道邊無葬地肯將身世曲如鉤

西來不復見靑牛問徧生涯兩鬢秋但受郢人誇鼻斵豈知防叟是腰舟柱頭寂寞千年鶴波面分明一防鷗不向虛中問消息磻溪終老但垂鉤

隱隱山林似臥牛紛紛防擔喜逢秋虛名漫托三春柳實際須歸萬斛舟未信此生眞野馬且將餘日寄江鷗﨑嶇精衞人空笑終恐長鯨上直鉤

試郭底泉和韻

午睡不覺久起坐獨捫腹眊矂相苦魔瞀遂爲族永懷建溪春偶爾得藏畜品第𨿽非貂猶勝狗尾續虛堂無纎塵百轉紛擊築破碾頓愕眙屑紛隨輪蹙被褐而懷璧凡眼眞防凟聊資定碗黒豈待無托綠久聞城西角有泉堪寒玉名因所居傳亷惠才可僕殷勤持小罌甘瑩來一掬蟹眼方轉旋色味相芬馥邇來棘荊生未易梨栗熟一啜便超騰庾愁空萬斛

偶書

風吹蘇小門前柳雨暗羅敷陌上桑遙想九江春色晚被花惱得少陵狂

白鈐轄席上琵琶

靑海傳烽沙繞塞謀將櫜戈身不介卻攜紅防弄煙月醉笑溪山窮物外文章聲名家世事投筆收功無十載天子防嗟相見晚暫許南來聊曠快一時賔客多可人坐令五月如深春畫棟潭潭簾半捲蒙蒙香霧無纎塵云披霞散爛紅綠滉漾無處投精神秦樓風輕雁初泊玉指如流乍前卻捍撥當胸拍屢催一叚風光來濩索𨿽無儀鳯與舞獸擊拊分明諧振躍緱嶺排空午夜涼杳杳鸞吟上寥廓逡巡舞防廻飛雪紅葺毯襯鴉頭韈落花飛絮互繽紛流星掣電爭明滅主人情不已下客歡正濃更邀婭奼持金鐘從來酒戶落人後防灔不覺隨手空金張燕接平生慣炤眼今朝眞未見敢辭醉倒菊花偏只恐銀潢低曉箭鈞天一夢固依稀欲問桃源路已迷何時再到紅茸地更遣遊絲惹住伊

和人臘日

又聽村村臘鼓鳴年丰物阜慶淸平星霜陡覺嵗華晚時序祗傷今古情裝景雪花飛防防催詩云葉亂英英自慚伏臘尢多誤和語煩公仔細評

再和仇粹夫

曽寄冰綃十幅開竹間紅蘂燕啣來黃筌已厺風流盡忽見詩翁筆下催

面面軒楹壓水開暑天端恐雪飛來冰肌玉骨元無汗更倩殷勤執板催

和參寥過敝廬畱宿因見寄之韻爲謝

及此仲春月頗欲謝逺步世味久已疎何憚魚生釡靑陰合廣除似失北門路端知雞在塒未媿豹隱霧飄蕭方外逰繾綣慰遲暮共待淸光來軟語坐良樹呼風破炎蒸扣齒卻忘慮逡巡棲鳥驚不記衣上露臨分期屢來此樂復誰與

自大乘將逰湯泉道中

迢迢山路永漠漠曉風昏雨歇鳩呼婦年丰稻有孫旅懷悲暮齒野飯寄前村只恐今宵夢憑誰續防魂

覺老求詩

江南江北久相望常負靈山一炷香防上拈花𨿽未笑坐中持鉢頓生光投鍼伎倆空諸有彈指莊嚴自一方何必湯池能滌垢入門心地已淸涼

答成都侍其純父用其韻

鹿頭闗下花深處竹馬曽尋防衣路𨿽知梨栗是生涯人道風煙如鄠杜四十年來若防橋問津無計冷蕭蕭一聞此語心先醉似向江邊筍自燒羨君材器森諸有寶帯垂腰今一叟未說常開壇上旗且須再遣雲中守從來別駕不謀身欲作蛾眉防里人本是文殊親接引定應見處必逢君

維揚會張曼老陳瑩中分韻得柳字

我生固有地物物皆可口身行半天下薦飽無不有讀書恨未博每索多掣肘一逢可意人似對靈和柳老來益落莫永日類中酒北舟得二妙洗盡平生垢參軍欲陵春記室寒掛斗雍容送落日百衲爲斗藪﨑嶇廿載余撇眼自妍醜眞樂極胡越詎可論不朽昔人固欣慕僅欲操箕帚堂隍防千仭未易窺戶牖逡巡卽千里轉盼百年久一笑且低回朱顏今皓首

次韻邦老見貺

髙風疇昔在煙霞末路芝蘭屬當家一句轉身元的確千條差路任紛華才疎意廣𨿽難契語欵情眞特見加只恐平明便分手相看更待月西斜

白鶴觀

白鶴不復見荒臺煨燼余昔時三茅君鶴駕常相於一嵗許一防此地爲寄廬倐然自一境歷攬莫與俱兄弟兩羽人玉骨太古須燒丹云未暇彈琴聊自娛日佇駕鶴來夤緣參玉虛身世久已忘況復話裏閭

謝範守惠鵞

玉翎紅觜小池中雙入筠籠寄病翁不是山陰親換得自慙書學久無工

得常州感慈邦長老書求詩兼寄鄰老

淸晨得君書逺意來吳中開緘一見面頓覺百慮空書詞若蕭屑怪我情不通我豈逐物者君亦如冥鴻便當永相忘何計騧與騘聞君奮鈐槌喝下分華戎晚魚防千指一一麻中蓬朝參月破牖暮請燈在籠坐令萬折異沛然俱向東緣契乃如此想見圭璧叢胡爲特垂手千里尋龎公龎公無伎倆只這是家風復知多聞師亦在兜率宮人間最勝處何必顏如童防當謝朝謁爛漫遊無窮

眞師自湯泉相送至石磧遂歸索詩爲別

流落不我棄如君能幾人寧辭迂驛路且喜慰情親蹭蹬還逢雨因循懶問津尢慙逺相送誰謂白頭新

三家店主人勸飲

早飲欲過午感此去路遙解衣酒家牀主人喜相招逡巡出餖飣勸我飲一瓢舉手謝慇懃宿酲猶未消報言雪滿野徵轡相與聊何如酩酊去更可忘今朝年來頗解官徑欲隨所邀端愧兩槳迎未覺羣心揺偸薄日益窘妙論輕鴻毛何當受一防醉到同漁樵

華陽洞天

洞天名此山於此實第八東將秦嶽連西與岷峨軋磴道端可通足亦若相戞我欲踵其武苔徑特見滑屢試輙復卻宛似物所遏周行半天下是等三四閱有無終可疑雷同慙小黠退之固頡頏桃源蓋彊說卒謂武陵傳何殊眼著楔孔子亦獵較此理信難輟

書長千僧房

昨日方得書經年不相見書來必累幅分明如見面𨿽同雨千花略不通一綫誰云非吉祥便是金毛現

雷塘行

鞭長不能及馬腹有限生涯時苦促空使後人悲後人雷塘春艸年年緑誰知秀色若可餐風光付與初凴肩力殫四海笑未巳眉黛一螺當幾錢君不見黃金棟梁回首蠧漠漠胡沙靑冡暮麼弦欲防空自知千金漫買長門賦膏油續盡天須曉石土余罍可長保就令並蔕永不分也應終恨雷塘艸

張聖行解官入京僚友餞別分韻勸酒得醇字

密雪不著地朔風暖如春天公豈無心慰此東歸人吾人晚相投每見每更親逾年稻梁俱未覺旦暮頻欲識分淺深蕩蕩風中云問其美如何表裏無淄燐深湛子云黙髙廣太丘眞汲汲惜日短奄玆奉離樽莫辭十分斟酒薄情則醇庶防一舉盡涇渭從此分萬里自只尺百嵗均埃塵行人定向適他年期問津

題楊子儀虎圖

秋陰報初寒慘慘日遽晚有客自宣城明爽叩昏懶手持兩巨軸六幅從而展披圖畫如生竟軸詩盡選平生說包鼎今日眞到眼何止辧騧驪於焉識淄澠愛之不能已欲掛恨壁短猶冀逢他時更擬探深款

次韻子椿金陵相防詩

蒙蒙小雨落徵防漠漠煙雲逺近山屬意防回眞入夢欲來常恨澁如灣家程豈復嗟畱滯物外何妨且往還便恐都人入圖畫卻應難冩是髙閒

用聖行韻和呈防仲

牢落郊原正早秋書來起我頓風流弦歌韻裏識琴賤鴻鵠飛時逢奕秋極目煙雲來指顧何時談笑共沈浮文章落筆驚人眼新有聲名舊姓侯

題韋深道寄傲軒

南窻何似北窻涼寄傲來風各有方千古光輝如昨日一時收拾付新堂已驚醆裏醅初緑更覺籬邊菊漸黃就使主人官卽顯此間髙興定難忘

鮮於子駿用魯直見寄韻因以爲謝

雲間彼上人處污能見垢咄咄向風雅入國知溫厚別來仰髙山霜風刮衰顏新詩解人頥調古不可攀練練瑚璉姿森森棟梁气願學固有歸黯然由此起世味淡於蠟孤懷冷如冰十年問歸路歌舞懷西陵嵗晏感飄蓬老去委瓠落豈無杖頭錢鬥酒不問濁尙平累愈重欲去亦良難安得厠木鴈才與不才間遇君本有地悵我將焉宅遙遙遡家山一望幾千尺何須驚墮葉防當鑑攘雞風來北窻下此況誰爲知

得璉老莊僧書所報周悉且速東歸旣愧其勤因述書語爲謝仍約官滿就見

故人書報新種畦東臯豆麥稻水西更添莊屋成小築誅茅薙艸排沙泥栁挿千本竹萬个雞豚母子羣相攜又倚前岡辟塲圃更下南泊來鳬鷖兩年課役已似此數嵗漸可如山溪吾師報地適我與胸中瑩徹眞琉璃一錢不取力爲盡只得一飯仍雞棲我慙汨沒落防穽眼前差路知防蹊緬懷吾邦歸未得書來未讀先酸淒本無去來彊縶縛亦非顚倒隨傾擠萬眾過眼卽他物列鼎旣飽均朝虀明年定作一村老非施委曲誰刀圭

同熈績侄登有美堂

雪晴時節臘窮天湖海光浮萬井煙勝防尙能驚老眼曠懷無復似當年難堪塞鴈終聨翼賴有龍駒特象賢已約一防須卜築不妨當此共遷延

陶隱居書堂

山云自往來人事久蕭索誰爲挿小松記此常棲泊坡陀披淺麓窈窕帯逺壑著書方呻吟誰與防所樂鸞鳯耿莫追嵗月儼如昨隱約玉簫聲憔悴金匕藥風來萬籟奏一笑竟難約尙友徒此心相期在廖廓

送孫叔靜

浮雲無定著乍合還分離廓開萬里天好是無雲時我懷苦蕭屑多感不自持柰何情所親容易成南飛秦人𨿽愛寶睨柱誰瑕疵空能九賔賞終負連城歸此道固有命如君應未遲且從淮上游霜濃蟹螯肥載取一樽酒裏門相扶攜笑語欲難背古人良可期開編若對面謔浪尢相冝皎皎澄漢月森森瓊樹枝燕地重郭隗吳兒輕陸機曉來猶薄露防見髙風披

登山未還範景仁以詩見促次韻

撲面煙霞曉更嘉偶隨黎杖訪仙家斜陽不見登山屐獨繞長溪折夜花

危墻煙際聳層城潮落沙頭眼更明不覺歸舟犯牛斗天風吹下步虛聲

腰痛醫者饋藥以酒爲使命酒對燈欲飲不能

我固不喜酒醉中賞獨賢不辭譏濩落袛恐負妖妍迹類懷沙悴心馳濁世翩空樽聊口誑繼晷漫膏然未分窮投魏長思夜刷燕蛇驚元有影蟻慕本無羶兀坐疑癡鶴忘形已蛻蟬滄溟𨿽可徑何意逐鯨鱣

和州太守曽延之置酒鼓角樓

樓臺煙樹接平蕪水墨丹靑十幅圖認得黃山家住處雲中相對似相呼

同趙徳麟宿長河堰僧房徳麟適相送至此且約明春再相防有詩見及次其韻

涔涔一夜雨皎皎百年心嵗路無多日僧牀有剰衾長卿空滌器季子漫多金賴有綈袍舊春風定可尋

毗陵西城樓感懷

平臯已春風昨夜猶繁霜倦客驚節物逰子思故鄕樓髙白日促逺日空悲涼願言平生歡各在天一方遡逰不可從山川阻且長安得一樽酒吚啞共深堂孤懷昔蕭屑壯志猶激昂無由契旨尙期夢池塘蒼鷹在千里怒鬛存三湘寒鴉似相求依依度斜陽

崇壽宮梁昭明太子修行之地

鴻禧已不凢崇壽气尢古經始天監謀餘力保大舉十圍人何在烏鵲尙如覩井泉翳荊棘像設半塵土視今猶視昔一笑才仰俯有媿所坐峯安得參鶴羽

石磧朱希仲館谷甚勤因題壁間

主人好客久聞名曽約江魚對酒烹邂逅相逢同一笑逡巡不覺到三更屠龍手叚元非策畫虎工夫浪有聲便欲與君論卒嵗卻憂舟子報潮平

除夜小舟中雨不止而作雪寄徳麟

醉吟今何在寒燈倍黯然卻應聽雨夢猶是散花天老境不自得客程誰我憐曉鐘催去路明日又新年

兩宋名賢小集卷九十四

欽定四庫全書

兩宋名賢小集卷九十五

宋陳

思編

元陳世隆補

龍云小集

劉弇字偉明江西安福人登元丰二年進士復中詞科歷官太學博士元符中有事南郊進大禮賦哲宗嘉之除祕書省正字徽宗攺著作佐郎實錄檢討官卒嘗讀書石廊洞中爲辭鏟剔瑕纇卓爾不凡有龍雲集三十卷

送方絢解元赴試南宮用桂林一枝爲韻

君王十二閒一一登權奇飽之靑玉芻絡以黃金羈南宮舊冀北雜遝追風姿驌驦固神物豈病孫陽嗤如聞丹桂約暗滿秋風枝

癸酉嵗暮壽春道中

有城有城半蕪沒倔彊當年開狡窟靑韁白馬成底事魏得其狗空淩突淸淮不洗饕利腸石白崔嵬化英物據鞍浩嘆爲踟躊但見悲風起蓬勃

有客有客垢髮須羮魁掛鞍無宿儲翹心北闕比寒藿他日南山拋舊廬逆旅丈人眞脆意揖我下牀邀踞悠悠髙門擊鮮子萍匏殊根勿誚渠

走筆答郭子隆勾稽

春歸防何時綠樹陰己滿蕭條子云巷誰借吹噓暖常日雙柴扉深扃類休浣稚燕掠翩翾疎蟬弄淒防擷芳聊自娛任從食息懶嶷嶷棲鸞郎蝸居閒三款兒童憚逢迎應客事謾誕謝絕髙軒榮秪增鼯防短賴君不吾靳慇懃接誾侃酸然梅雨天煩襟斗湔澣

送李侯朝散還任

西山閱今昔章水弄淸泚云陴挿天半滕閣中隠起靑鴛千萬家湖光豁如洗鐘陵一都防信亦非偶爾君來無防何所得己倍蓰笑談送白日慷慨拾遐軌成詩殆百篇天籟落凡耳事竣各還朝相送情難己悲歌一再行杯觴覆蒼翠秋標拔孤云鴻雁思吾子

石廊汨

君不見仙家三十六洞天西南大半盤蒼巓此外元陽擅嶄絕況有石廊人喜傳碧蓮參差隅地湧徙倚危梯飛蝀陰陰洞戶半空開一縷聨凹愁寄種萬鈞崔嵬掛礧石吁可怪兮若飛動天然湫面尋丈間寒掬初慳媼神捧紫厓防茸瑤艸秀懸泉涓涓挹天酒淑靈豈卽乾坤私窟宅宛是神仙舊飛鳥防影陽光回遊子履深驚殷雷九夏三冬自回幹雨暘寒燠爭喧豗神物奄有似無謂突兀古廟當巖隈鼪鼯笑舞助怪變落日愁絕松風哀瞰臨一方殆天意累露之疑此其是仙乎仙乎胡不歸忍使秋燐泣陰鬼

人日

去年人日螺江邊今年人日在通川故家浩蕩五千里客子騷屑心茫然霜蘆盡解故時葉生意陡爾歸蘭荃海風如刀冰寒渡欲航野水雪暗天他鄕信美非吾土香艸悅魂眞浪傳南冠故聲秪噪楚劉章雅志惟歌田五秉如單費廩粟一囊就盡持飱錢顚毛冉冉不吾與齒根浮動輕於翾小雀誰言畏死鷂未肯屈折同桮棬章貢直西三逕在爾來望眼欲成穿科桑洗竹眞吾事孰使齪齪才充員何時解得無拘束歸釣潭頭楓葉騙

送邢淸臣赴選

泊舟梅林浦解纜墨潭灣層波日日生雙槳那得閒龎眉靑翰客相與春風還江梅吹欲盡岸柳未勝攀無以持贈君對君成彊顏官況更新好晚步非間闗直北淸夢多半落夷門山慇懃尺素語勿謂魚鴻慳

宿法藏禪院

斜河左界懸朱提冷燼掠天螢糝飛髙梧泣液涼參差前村後村烏夜啼雕甍繡栱絕坤維知自在世張禪扉有睆釋子龎兩眉淸梵一聲捎翠微亂我心曲天之涯寂歷故感迎新悲歸與誰是眞忘機獨鹿水深愁濁泥

憶黃天倪

遊絲罥空生別愁我車欲駕羌無輈驚風吹花濺紅雨天腳空隨江水流思君度日倚髙閣時把長懷寄寥廓靑春九十行過半白日西住看時落古人不願身後名但願生前一杯酌安得此身生羽翰髙騫便似追飛鶴

村南

村南行吟踏新場馬乘款段壺懸漿稼如濃云穟含黃杮葉亞枝収趁霜臘團雞脾盤肴香簫鼓下神巫正狂呼兒往問當壚娘淸美何如顧建康

安成道中作

故家楚尾鄰三湘粗有隙地麻與桑利機未判身輕嘗生涯寄將一葉上歸釣頳尾秋滄浪

翠篠娟娟棲暗芳半隠半見誰門墻分曹兒戲嶷雁行今我垂垂老境逼竹馬鳩車憐汝狂

夜嘆

丹鳥白鳥爭吞吐還云去云無定度不無夏簟工熨體況有秋螿競扶戶一嘅三嘆詎如許客思紛紛野煙縷霄明景宴掛斜河叢萱苒蒻團淸露有美一人在西方白玉環佩珠兩璫明眸皓齒艷朝陽企予望汝涕徬皇安得鵲汝羅衣裳

畏日

畏日天西隅半規銜山我僕痡招提訪尋數里近牛羊防續前村孤揚塵動滿垢膩爪好風不借淸涼軀目送長云下碕礒鶩鳦愁對陂陰湖

杉溪驛

竹巖杉溪道路長道邊古驛開蒼茫分流溪水薄枉渚挨石人家環上方王程星火何時歇霜冬艸樹蕓其黃去來今昔防男子姓氏喧傳兩女郎

北禪水閣走筆

西風涼客衣弭檝滄江潯晚吾事瀟灑聊復此登臨云容不礙秋淸樾有餘陰煩心洗東波寸目明遙岑樊籠脫鳥窟揺落弔蛩吟莽墟閱今昔長慨撫孤鐔故楚冠劍盡物情防浮沈懷哉嵗將月無爲空滯淫持語朱陵翁須以早抽簪

感遇

防娟誰家子粲粲生輝光弄姿俯春蘭臨風振防芳秋水揚淸矑白玉雙明璫問渠家何許笑指南山陽去去不輟軌怳若遊雲翔遙看入縹緲明月防人腸

富貴若不常倐忽移易人靑門聚客曽是故侯身金鏡失秦家中原駴煙焚屠狗販繒子閭閻排氤氳一逢泗水公濯鱗淸滄濵信知天地間虛槖鼓遊塵防中有神力呼吸旋峨岷小兒善播弄挈故還趨新得失定有寄無爲喪吾眞

疾雷疑車音出門乃知非抱影長自明流螢防霜幃羅帶翦秋水黃金縷春衣持看淸夜防愁非故時輝食葵心知傾茹蠟腸虛肥纂纂棗下歌惜此嵗月違因聲勸語儂勿復遲遲歸

秋日儀眞卽事

秋風來從越天末痛洗玻璃出明月云陴隠起玉龍眠下有舂容萬濤雪獨蠒之綸歌一葉半酣老漁棹歌發客心寸許了無多底事臨風吹欲折

客從南來一何臒烏紗不屋非縵胡散堆亂帙覘牛防穿穴殫殘眞蠧魚尋撞𨿽上亦未計立仗不鳴甘豆芻昔人舉肥我今爾安得外澤如瓠壺

持釣

艇子悠揚打雨來裊絲越箭靑玫瑰昨聞湫古新雨足漲波泛入西溪隈西溪兩岸行人少白鷺對翹佳客陪低云弄嬌不成去半與枉渚相縈回藻間頳尾厠銀鯽正爾作羣爭曝腮故應沈餌得所置行醉甕間新熟醅

宿長山寺

蒼山兩蟠虯傑勢分夭矯不緣事幽尋玆地終難到破暝紫煙生寫谷淸樾好村長下牛羊云綻入歸鳥松風捲孤磬夜半秋聲小客懷方未央千里漫白道庭樹一鳥驚愁看楚天曉

遊麻姑觀用黃道士韻

鳥道參差掛空白雲林曽是飛升迹漫論滄海復揚塵已識秋山老岑寂玉駕班龍飛九色古殿崔巍遺石刻防須揖彼丹丘人掇拾頺年玆偃息

蔣沙莊居

他日蓬蒿地吾廬瓦數溝井泉甘勝乳庭竹冷先秋村巷時情淡田疇嵗計優荊扉論日掩最喜近松楸黃嶺虹腰抱鼇山負復橫中非避世士稍亦畏時名傍晚澆慵酒尋春濯足行雞雛嬌底死犢子健能生晴屋鳴鳩婦春陂翳雉媒筋頭甘野防鉏力到陳荄掠水千艘健橫風一笛哀最憐雙白鳥解事等閒來名媿周繁弱村非魯孟勞蛙仍當鼓吹徑任沒蓬蒿紫芋新防味黃橙馥鱠刀業詩何水部耽酒阮兵曹劉宗墳墓國金水眇縈回颭颭鴉巢覆疎疎槿戶開春風持贈柳臘雪試妝梅欲識塵埃少元無俗物來

莆田雜詩

淸樾陂陀外春深四五家叢祠下簫鼓平楚暗桑麻水國潛蚪偃天程去鳥賖仙山仍在目瀟灑送生涯梅雨催農鏄癡風泣海檣魚龍波浪濶燕雀戶庭涼鰩柱春刳玉蠔山夜鑿霜家園兩痕浪早晚促吾裝梅井經疏鑿如聞自昔人玉奩深貯月云乳暖蔵春桐葉誰新汲葵芽好問津端堪事杯酌冷汰客襟塵題鴂靑春宴鼱鼩白社驕掠風雛燕翼界雨晚虹腰醥醁銀牀瀝芊茸紫澗苗到家幸無苦浦漵有回潮鶴唳歸云急龍移過雨腥桂淸飄月岫槎老臥煙汀洞失壺公舊雩傳妙應靈不緣幽事隔小復理篁箳道東無際海萬水自朝宗沃日才分爝浮天亦蕩胸吐吞何楚越冗長到魚龍好在乘桴客吾安議適從

早發赴防縣

艸露垂垂白溪泥腳腳深槿籬藏吠犬桑翳漏棲禽食匕驚浮世鞭梢度寸陰利名無計得寧是死灰心試院次韻奉酬趙達夫記室惜春之什

風酣雨輭裊檐絲端負吾人痛飲師使者嶺梅傳信逺王孫芳艸怨歸遲釀成紫府無端夢開到朱欄第防枝欲問東君挽流轉顚狂好在曲江詩

淸眞觀步翠閣

飛梯倒挿玉防蝀危欄別刻靑芙渠送涼野水舊竹借色春山擬滴裾王喬過鳬可坐揖蕭史鳴鳯徒紛如眸子欲酸跂予望弔世淸涙橫方諸

九曲池

昔帝檣烏下日邊曽畱淸蹕此蹁躚魚龍窟暗浮春漲鳬雁行低破暝煙星閣摧頺空嵗月蕪城埋沒舊山川後庭一曲陳家破更看當年水調傳

江館

山川定出書意外魚鳥自閒眠對時艇子粘天歸一葉濤頭吹雨落千麾截波尙欲論孤劍應客初慙乏大兒聴得漁郎隔溪語夜來秋色暗江蘺

建州試院次韻和林源叔監試

鷺袍粉白筆摩秋餘地爭看眾刃遊堅壁賴公専細柳得壺如我愧中流僕姑此日先穿札綠綺何心曉報鏐恰恰丰隆通蟄戶論功相與副旁求

春日送僉判陽承議

春山野思萬千里更江頭來送公別淚滴流紅杏雨離情揺曳綠楊風一枝易繞南飛鵲隻字難憑北塞鴻惟有感恩情不防夜深長入夢魂中

春日舟中卽事

倚閭幸有北堂親肯泛孤舟瘴海濵萬里江湖愁去客一春風雨厭行人花朝水國畱題懶月夜鄕園入夢頻每被煙波驚破膽卻思云石自由身

兩宋名賢小集卷九十五

欽定四庫全書

兩宋名賢小集卷九十六

宋陳

思編

元陳世隆補

陶邕州小集

陶弼字商翁永州人以軍功補官兩知邕州善爲詩山谷志其墓許可之其詩尢善言風土蠟茶詩至五十韻事母孝謹少時嘗聚徒講授六經以奉甘防年三十乃從軍歷任郡縣並反側盜藪多所籌畫封境晏然每求去朝廷輒進官重任使遂老於桂林卒年六十有四所著詩文書奏十有八卷子通冠而死以兄之子同爲通後

兵器

五代乏眞主姦雄紛僭僞橫磨濶刀劍白日相簒弒我宋皇太祖潛徳動天意神物旣有歸乃卽皇帝位不惠兆民樂不怒諸侯畏顚倒執玉帛奔走恐後至獨有陰山戎時時冦邊地天子赫斯怒大警巡澶衞射殺右賢王遂防匈奴臂狼心貼然服結好同昆弟卒閒喜夜歌將老貪春睡自此爲太平恍逾三十嵗戎昊乘我間南馳賀蘭騎陽闗久夜開樞朽不可閉陣雲起秦雄殺气橫涇渭使臣股栗奏宰相嗔目議僉曰急發兵豎子坑甚易倉皇築邊壘未戰力先瘁逼邊開庫兵土蝕鋒鋩脆防秋采舊屯推轂謀新寄舊屯老且死少者無實藝良由不訓練手足迷擊刺新寄將家子從小生富貴六韜未嘗讀口但知肉味師復從中禦進退由閽寺權輕號令冗兩戰無遺類曹公棄七軍晉人獲三帥吾兵自此喪有詔新其制此器不預設一旦從何致朝廷急郡縣郡縣急官吏官吏無他術下責蚩蚩輩耕牛拔筋角飛鳥脫翎翅簳截防稽空鐵烹堇山碎供億稍後期鞭撲異他罪愁气擁太虛霽景晝冥晦我聞郭汾陽料敵多奇異單箠諭突厥畨酋膝雙墜又聞李西平臨戎有英气身著紅錦袍懷光肝膽碎是知用兵術在人不在器君耳舜髙聴君目舜明視願采謀略長勿倚干戈鋭

公安縣

門沿大堤入路趁淺莎行樹短云根拔山窮地勢傾孤舟難泊岸逺水欲沈城半夜呼津口煙中荻火明

送趙樞寺丞宰防化縣

路入防云去如何輕解攜人煙五嶺北星斗大江西暖雪梅花樹晴雷贛石溪靑山欲無淚不柰鷓鴣啼

出嶺題石灰鋪

馬渡嚴闗口生歸喜復嗟天文離捲舌人影背含沙江勢一再曲梅梢三四花登髙休問路雲際是吾家

重到陽闗

五管新多事輕車屢往還勤勞成白髮故舊是靑山樹色才分楚江聲未出蠻自慙迎少無惠及孤鰥

吟石

守邊無一事江上得閒吟醉囈歌防出狂書墨不深潮痕沒髙岸月色透疎林此意無人解宵分淚滿襟

東湖

寧越佳山水東湖帶郡城月天髙寺影春雨一橋聲石上靑蒲合沙中白鳥橫天涯正寥落獨往若爲情

西湖

寧越佳山水西湖似浙城桂多天竺子潮欠海門聲路向林梢轉天隨野色橫從玆棲泊者無復渡江情

題霞溪驛

歌聲野色中人樂嵗時丰暑雨陰陽雜秋田早晚同嶺雲無烈日江樹足涼風自指香山語前村有路通

登邕州南城臺

江國家書少秋臺閒艸生無人來逺渡盡日上髙城落照懸魚市孤燈起戍營東園故籬句又向酒中傾

登昆侖臺

落照古城隅邊風動隼旟久閒忘戰略多病熟醫書白髮隨年短新情與世疎桃花春水起還釣舊溪魚

茘枝

五月南遊渴欣逢茘枝丹殻勻仙鶴頂肉露水晶九色映離爲火甘如木作酸枝繁空相染樹重欲成團赤蚌遺珠顆紅犀露角端爽能消內熱潤可濯中幹一簇冰蠶繭千苞火鳯冠隔瓤銀葉嫩透膜玉漿寒

題陽朔縣舎

石壁髙深繞縣衙不離牀袵自煙霞民耕紫芋爲朝食僧煮黃精代晚茶瀑布聲中窺案牘女蘿陰裏勸桑麻欲知言偃弦歌化水墨屏風數百家

天涯亭

雨色絲絲風色驕天涯亭上覺魂消一家生意付秋瘴萬里歸心隨暮潮兵送逺人還海界吏申遷客入津橋山公對此聊酣飲怕見醒來兩鬢凋

途次葉縣觀千葉桃花

三月官桃滿上林花開千蕚費春心葉公城外襄河北一樹無人色更深

登潮月亭

渡頭人語知潮上下看南江東北流試引輕帆學歸去茶山溪淺卻回舟

過淸湘

嶺開蠻壤防此地下湘川綠水紋如染丹楓色欲然瘴消還愛酒兵解尙憂邊故里誰相訪孤帆出曉煙

二妃廟

溪上龍蛇屋蕭條帝女祠竹痕當日淚山色故人疑故服霞流綺新妝月獻眉楚民無水旱簫鼓謝神禧

送臨桂令戴若納出廣

五嶺生還少無辭酒滿觴共經邊冦事先出瘴煙鄕楚樹蟬聲早湖天日影涼此行休問路宮闕斗杓旁

送桂林余靖侍郎移帥長沙

戈船不用兵鼓角下湘靈艸歇初春雨天回奉使星江蒓波上紫楚木望中靑欲轉湖湘去家山在洞庭

送陽朔尉王翊還東海

勞生如嶺水嶺盡忽分流艸色湘中路潮聲海上洲少孤家有法宦薄鬢先秋我亦嗟貧病相期江漢遊

寄陽朔上官凝明府

嶺上一揮手蠻村花又疎閒思昨夜夢勝得舊年書地誌煙嵐裏官資州縣初詩成好相寄江水接靈渠

寄桂師趙待制

一紙降書落天恩寵作州舊疆分海界新額上城樓古塞南唐詔荒祠蜀武侯前朝聲敎地自是北人愁

寄陽朔尉輔臣

將斧徵蠻嵗儒官破賊初日邊呈瑞气夜半得降書許國心非淺封侯望已疎相逢感秋病眷眷舊溪魚

欄蠻山

西去萬里山玆峯獨限蠻天生賊多計民賴汝爲闗設險數州地防危一日間守邊須以道絕頂可躋攀

永平塞道中

疊嶂深千里窮邊今一隅北風家信息南斗客程途嶺勢頻開合猿聲乍有無過溪人語笑隔岸戍煙孤

送呂濤典獄之梧州

峽口蒼梧縣城依南斗魁江潭海潮上地熱火山來艸沒嘉魚穴云封拜表臺到應無獄訟豆蔲酒頻開

容管

一年勾漏守尋盡洞中天佛記盧藏用仙壇葛稚川醒心西驛水燒眼碧池蓮我豈無心事詩碑與酒泉【自注郡有勾漏白石都嶠等山所謂三洞天也盧藏用大云寺記石髙丈二尺西驛韋丹建閣下有石泉並記後唐李復作池植蓮數萬】

早登昆侖臺望戎兵北歸

春風歸未得黙坐廢臺間居易終腸結安仁兩鬢斑蜂銜新蘂去燕引舊雛還帳下誰更戍旌旗出亂山

南寧昆侖闗

闗路下昆侖蠻封迆分春光偏著艸雨意不離云俗異君修徳時平將用文臨溪照綠水老鬢雪紛紛

三公臺落成飲其上

北原喬木外三將舊屯營艸沒金錘迹山應玉管聲路隨闗地起江背瘴天傾異日誰相繼來書第四名

那霸泉

昔年觀地誌此水出牂牁防岸深無底平流暗起波感恩來客少射影短狐多未老諸蠻在樓船空再過

羅秀山

尋山入羅秀旋結艸堂居花露生瓶水松風落架書聞猿得句後見月出行初此夕雲林下無因夢使車

防仙嵓

寂寂長冥洞涓涓潄玉泉鳯簫聞夜半鶴馭認云邊煮茗尋安老披蓑訪稚川於中得消息何用買山錢

思明府明江

防年來瘴外此夜宿溪中照枕殘雞月吹燈落葉風盧循猶僞國楊僕巳衰翁起戴寒星去前村燒影紅

入桂林

滿耳洋洋分嶺泉早秋時晚涼天稻花斑白初經雨竹色靑蒼薄帶煙安得孤臣能慮患不勞明主更憂邊東坡故老知誰在望我車塵若望仙

桂林書事

淸羅江水碧連山城在山光水色間地近瘴煙人好酒路臨溪洞卒難闗心知禍福傭占鬼事熟安危笑議蠻卻爲林泉作詩苦三年贏得鬢絲還

寄陽朔父老

兩官三任五流年舊事人懷一惘然爵祿豈知緣武進姓名猶賴得詩傳萬云亭北山藏日雙月橋東水接天爲報崇賢諸父老宰君今悔把戎防

再過陽朔寄人

昔日儒衫今武車重來父老尙奔趨後人相繼皆淸徳小吏回看半白須條敎漫爲新楷法官資猶作舊稱呼裏門不閉田疇辟好買丹靑別畫圖

謝桂林郡幕沈通惠詩

五色飛鸞下桂林林間新客寄新吟才髙韓愈靑羅帶義重張衡綠綺琴楚尾聲名先在耳嶺南章句晚知音逢人要指荷花幕銅柱西南煙靄深

寄桂州張田經略

五色溪州五寨城廣宣恩詔諭羣情開懷曉日重昏破下令春雷百蟄驚塞路風埃人戱馬隔雲煙火賊燒營廟堂有防今無用謝爾靑頭百萬兵

犀甲銀盔銅鼓兵周旋五十五屯營據鞍疾悶心無力橫槊防吟尙有情卒冗不搜秦鋭士官租還用魯儒生溪人重武輕文藝應笑擔書載酒行

寄桂林歐陽咸寺丞溪藤杖

勁節寒梢屈曲根虎牙龍鬛蟒蛇鱗采從黃鶴獨飛起寄與靑山先退人髙閣倚吟畱落月小園扶醉過殘春惟存一本自収拾卽日溪邊躡後塵

登邕州春野亭寄桂帥潘伯恭學士

二紀看花瘴霧中野園今日又東風人心有感時時別春色無私處處同長笛一聲諸曲盡巨觥雙飲百愁空風淸水暖羣魚上誰向荊溪下鉤筒

寄茘浦林術明府

諸蠻烽火照深溪同著儒衫事鼓鼙壯節己皆成皓首孤蹤猶未得丹梯鬱蒸艸气龍蛇舞昏黒空山鬼鳥啼十八人中存者六孰爲霄漢孰爲泥

賔州閱武堂

南嶠風雲久肅淸壊溝殘壘號升平官曹惟識簿書字民俗不知金鼓聲往嵗忽傳南詔檄近時方築伏波營安成太守深邊計菡萏花開閱水兵

那霸泉

路下牂牁水石間三分才過二分山年光欲盡家猶逺嵐气𨿽疎鬢已斑賔從笑談譏獨進兒曹音信喜生還南風一夜吹鄕夢數刻飛過五嶺闗

龍州秀嶺

路隨云磴石梯行限隔華夷天意明自與大君爲外屏何勞諸將作長城福民可拜三公爵壽聖能呼萬嵗聲海國未彊崖石老待誰來此勒功名

思甘泉水寄通判景範梁屯田

二井鑿通千佛塔七元流濟萬人家波心不動靑天色井口常飛白雪花見釀宜成殘臘酒聴煎尢焙早春茶歸時覺久添新嵗羞向寒淸照鬢華

題芙蓉亭

邊柝無聲獄訟疎芙蓉池上避金鳥民収果實充田賦匠寫空形入縣圖白鳥知機逺冠蓋紫鱗貪餌落盤盂主人非爲淸香設愛此煙波似五湖

膏澤峯

石壁含天澤南山第一重旱時先出雨陰穴必藏龍云影揺諸壑雷聲起半空滲成泉脈大滴出土膏濃溝洫施仁澤民誰帶戚容何當大滂沛盡活四方晨

淪漪閣

談笑淪漪閣藤花竹葉間易醒江上酒難畫雨中山

屏障山

名山愛陽朔平陸逼峯巒郡境尖中折人家缺處安

丹竈山

羽客朝元地遺壇古樹中煉成丹竈在騎去鶴巢空

思柳堂

羅池刺史寡塵緣畫防墻頭築望仙黃鶴與誰同一去碧桃無主又千年

桂林

靑羅江水碧連山城在山光水色間莫道宜人惟桂郡驂鸞客至只思還

題順應廟

白崖山下古松靑暫捲牙旗謁廟靈見說昆侖闗北畔曽將艸木作形人

茘浦鎁闗

三任邊州六往還此時才入莫鎁闗訪僧莫道無閒事手指靑山口說山

邕州

南極諸蠻傲典刑斗門時復見飛星君王仁恕將軍老五十溪州六萬丁

邕州城

夜半孤城百尺臺亂虫聲裏一樽開憂邊日繞南云下戀闕心隨北斗回

郁林鼓角樓

去嵗同登畫角樓諸蠻未滅夜談兵五更將吏知人意吹作梅花塞外聲

寄郁林郡守姚道

越裳濟海喜天晴五葉戈船不渡兵堯舜逺方皆樂國漢唐諸將本書生

柑子堂

子厚才名甲有唐謫官分得茘枝鄕羅池水盡黃柑死獨有空碑在畫堂

靈巖

溪僧過此說山公遊徧眞仙洞府中乳石崖邊得靈艸可能封裹寄衰翁

仙影山

月帶星冠映碧虛逺看𨿽有近還無瑤池玉女雙雙過遺下羣仙聚飲圖

安城卽事二首

往嵗傳聞南詔檄近時方築伏波城安城太守知邊計菡萏花中閱水兵

金鼓聲防劍防収使君回上雅歌樓樽前一闋淸商曲銷盡窮邊萬里愁

寄蘇州徐處士弁弁能畫山水

平南無策鬢如霜七十峯前舊隠鄕相約祝融孤頂上借君吟筆畫瀟湘

賓州仙影山

月氅星冠七丈夫逺看𨿽有近還無瑤池侍女雙成道遺下羣仙聚影圖

宜陽

孤城溪洞裏聞說己堪哀蠻水如鮮血瘴天巳死灰吏憂民置毒巫幸鬼爲災【缺】

寄渷州新守謝麟

險盡天開溪路平詩書新將典新城三千戍卒今無防十萬屯田古未耕屬縣乞除防虎檻生蠻願獻采砂坑從玆預擬風塵息盡是仁威下斾旌

桃

樹正含芳酒正醅熙熙爲爾醉春臺一花五出尙可飲何況重重疊疊開

李

春晝暖風薰翠幄暑天涼气暗朱防主人肝膽無猜忌果下遊人但整冠

李楊梅

嶺北土寒無茘子人言形味似楊梅翠條丹實休相學不願紅塵一騎來

滴露花

九天瑞露滴成芽不是楡花卽桂花星女月娥宮不鎖天風吹落野人家

丁香

萬枝千葉遞相親內結花心外結身艸木至防猶有合悲哉父子與君臣

桐

老桐休斵爲琴瑟樂部新翻格樣淸試聽琵琶采蓮曲一般弦上數般聲

雞頭

三伏池塘沸雞頭美可烹香囊聨錦破玉指剝珠明葉皺非蓮蓋根甘似竹萌不應徒適口炎帝亦曽名

過思明

防年來瘴外此夜宿棲中照枕殘雞月吹燈落葉風盧循猶僞國楊僕己衰翁起載寒星去前村燒影紅

閤皁

萬仞天然皁閤形陰陽不似眾山靑一區海上神仙宅數曲人間水墨屏華表鶴歸春谷響玉京龍起夜潭腥可憐張葛無人繼三級髙壇拂杳

亷州石

使君合浦來示我海濵石千巖秀掌上大者不盈尺

洽浦還珠亭

合浦還珠舊有亭使君方似古人淸沙中蚌蛤胎常滿潭底蛟龍睡不驚

贈章使君

善戰無如新息侯漢兵才度緑蘿州愛君挽我陶溪粟直到牂牁水口頭

司馬錯

北設長城陷敵塵更來勞役武陵民我疑洞裏栽桃者便是當年版築人

辰州

詔條符節古連今王澤漸濡豈不深賦役未行中國法謳歌猶帶逺人音采金戶簇靑莎岸射虎兵圍黃葉林寄語湖南灘上客預將忠信待浮沈

【缺】

璽書行絕域銅柱入中原艸暖聞鳴鹿江淸對飲猿何時一樽酒重入謝公軒

白露驛

一曲靑谿一曲山鳥飛魚躍白雲間谿山豈要行人到自是行人到此間

三山亭

諸峯不及此三峯翠影多年路未通野老傳來無地主神仙畱待與山翁雕弓射減虎狼迹長劍剪開荊棘叢吏引旌旗先險阻匠營樓閣出虛空藤蘿葉暗初無曰松桂枝新漸有風下瀨將軍防舉職安南都防逺輸忠商誇合浦珠胎賤民樂占城稻穀丰火炬影沈山岸北潮聲流過郡城東四時収印來無定終日開尊望不窮玉版淡魚千片白金膏鹽蟹一團紅雲臺志節悲歌外銅柱封疆醉眼中所借溪頭好厓石只書詩句不書功

祝融峯

曽到祝融峯頂上步隨明月宿禪闗夜深一陣打窻雨臥聴風雷在半山

武陵

曲臺風月徳山云夢想中間有幾春臣葬江魚終愛楚民逃花洞不思秦

五溪

六月五溪邊溪深气象偏晝陰疑雨後久冷覺秋先棧倚臨崖石竿通隔嶺泉【缺】

木芙蓉

孤芳托寒木一曉一番新春色不爲主天香難動人丹楓見流落黃菊坐因循莫訝偏相愛衰遲似我身

端研詩贈王欲

端石如虵狀潤疑雲雨通觕官不識字好去伴詩翁

銅雀研

得自銅雀臺收晚稜角摧四方緑琉璃一片靑玫瑰煉盡沙石滓陶成金玉胚

題陽朔縣捨

畬田過雨小溪渾逺近雲峯互吐吞殊俗易昏三里霧陽崖忽豁一家村桂花香裏尋僧寺榕葉陰中掩縣門井稅未輸兵甲後心勤撫字且休論

對花有感

得莫【一作意字】欣欣失莫悲古今人事若花枝桃紅李白薔薇紫問著春風自不知

紫薇花

人言淸禁紫薇花艸詔紫薇花影傍山木不知官況別也隨紅白上東廊

山茶

淺爲玉茗深都勝大白山茶小海紅名卉漫多朋援少年年身在雪霜中

江南池館厭深紅零落空山煙雨中卻是北人偏愛惜數枝和雪上屏風

栁

揚子江頭流水澌長安陌上逺風吹黃金瓔珞雪晴後碧玉瓏璁春盡時端的園林俱不及等閒臺榭便相宜思量也是多情物占與人間贈別離

陶弼詩絕似晚唐宋文鑑選其二首防化縣云暖雪梅花墅晴雷贛石溪出嶺雲天文離捲舌人影背含沙李洞諭鳬可相伯仲成都楊愼

兩宋名賢小集卷九十六

欽定四庫全書

兩宋名賢小集卷九十七

宋陳

思編

元陳世隆補

山集【上】

楊時字中立將樂人熙寜九年進士遊二程之門歷知瀏陽余杭蕭山三縣召爲祕書郎欽宗朝兼國子祭酒髙宗朝除工部侍郎兼侍讀以龍圖閣直學士提舉洞霄宮卒諡文靖學者稱山先生有集

此日不再得示同學

此日不再得頹波注扶桑蹮蹮黃小羣毛髮忽己蒼願言媚學子共惜此日光術業貴及時勉之在靑陽行己愼所之戒哉畏迷方舜跖善利間所差亦毫芒富貴如浮雲苟得非所臧貧賤豈吾羞逐物乃自戕胼胝奏艱食一瓢甘糟糠所逢義適然未殊行與藏斯人巳云沒簡編有遺芳希顏亦顏徒要在用心剛譬猶適千里駕言勿徊徨驅馬日云逺誰謂阻且長末流學多岐倚門誦韓莊出入四寸間雕鑴事辭章學成欲何用奔趨利名場挾防博塞遊異趣均亡羊我懶心意衰撫事多遺忘念子方妙齡壯圖宜自彊至寶在髙深不憚勤梯航茫茫定何求所得安能常萬物備吾身求得捨卽亡雞犬猶知尋自棄良可傷欲爲君子儒勿謂予言狂

遣興

嵩華千仞立不礙天地寛涇渭淸濁流不離海波瀾人生過眼萬事役記憶細故眞童顏

嚴陵釣臺

漢綱久陵遲國柄授權室中興得英主威明戒前失三公經邦手吏事困精覈功臣欲圗全猶不任以職矧玆故人分義惇天倫戚卓哉子陵心秉哲固前識投身豢名爵豈得枉尋尺萬鐘𨿽云富樊雉非予匹石瀨淸旦泚蒼崕聳而直掲竿事幽尋釣水鮮可食羊裘禦冬溫衮繡未云益三旌屠羊肆義在不吾易用捨各有趣髙風亙今昔

書懷

敝裘千里北風寒還憶簞瓢陋巷安位重金多非所慕直緣三釜慰親歡

端午日

悠悠南北各天涯欲望鄕闗眼已花憶得親庭誰共語應憐遊子未還家

別遊定夫

黽勉吾將仕謀身力已分漆雕慙未信子夏又離羣慘淡交情重間闗道路勤至言宜逺寄孤陋願頻聞

冬至日聞雷

土圭日以南百年生有期新陽潛地脈慘慘羣陰防尙覺雲气昏嚴颷弄寒威狂雷與驟兩奔逐如喧鼙百虫誤驚蟄生理亦已虧向晚怒聲息霰雪交餘輝淩寒山驛孤持杯空自疑

過金山

環望荊吳折淸江日夜流飛騰潮汐浪漂泊利名舟山湧鰲畨出樓噓蜃气浮僧窻千古意出沒看輕漚

過吳江

天水相涵翠有餘玻璃萬頃接芳壺山浮晚照淸如洗風逺飛帆細欲無漫叟未應甘皁櫪散人終欲傲江湖維舟況值鱸魚美鱠疊銀絲飫腹腴

諸宮觀梅寄康侯

欲驅殘臘變春風只有寒梅作選鋒莫把疎英輕鬭雪好藏淸艷月明中

勉謝自明

少年力學志須彊得失由來一夢長試問邯鄲欹枕客人間防度熟黃粱

土屋

土屋枕荒陂周回僅容席環堵異營窟猶遺古風質功𨿽勞版築身自有餘力依戶鑿圓竇寒光度如璧戶開迎溫風冬墐可棲息胡爲棟宇麗但免風雨阨安居自寛暇見者徒逼仄寄言鄰捨翁各自適汝適愼勿慕華屋澆漓非至徳

酬林志寧

君不見昔時卜年公折食墨瀍澗東伊流洛水環紫宮廣輪千里天地中眞入一往不復見鼎湖弓劍空遺蹤陰陽所交風雨防和气自古生英雄邇來百千嵗零落多奇窮鳴臯少室崢嶸倚天闕下有回淵萬仞蟠雙龍蒸雲結雨气蒙蒙惟有蒼髯紫頷包珠時發光焰淩煙虹成周太平郁余防但令洙泗生淸風羨君妙齡有仙骨乘槎暗與天潢通萬里不一息去若徵孤鴻決開銀河浪分出一派懸秋空顧予山野姿未老心己慵謬從君子遊營道術偶同有如退之與東野自慙靑蒿倚長松感君恵然抵山谷開談冰雪淸吾胸髙堂黒髮顏如童未須念此心忡忡幸有山前淸泉冷可酌與君啜甘茹艸忘春冬

入山行

蒼崕峭立靑天涯古徑蕪沒防淸溪深林四合晝亦暝寂寂惟有哀猿啼野人心形灰死如槁木山禽見之猶驚飛因嗟太古不可復我無機械胡相疑

登桐君祠堂【昔有隱者結廬子此人問其姓指桐樹示之故號桐君】

霜染溪楓葉葉丹翠鱗浮動汐波閒盤盤路轉千峯表冉冉云扶兩腋間掠水輕鷗情自戲淩風飛燕暮爭還結盧姓氏無人防靜對庭陰一解顏

巖松

婆娑千尺倚巖巓隱隱虯姿拂逺煙尢喜地靈泉脈潤獨愁天闊晝陰偏孤根礙石盤彌固直干淩霜老益堅臃腫不須逢匠伯散材終得盡天年

和鄭商老下第

雨餘新惹一畨愁展轉衾寒客思悠獻璞又添今日恨登科空負昔人羞林泉水石君先到京國風塵我尙畱若爲浮名苦憔悴前春行釣巨鰲頭

潁昌西湖泛舟

扁舟乘興漫追尋路轉河回入栁陰拂面落花春意盡避人幽鳥野情深慚無健思供吟筆賴有寒光映客心日落倚風歸棹急一鉤新月臥瑤芩

春過鶯花無處尋移舟行近古城陰褰衣水上収殘片傾耳枝間覓好音山隔曲堤迷逺近魚跳文藻亂浮沈飄然自得江湖趣陡起歸與萬里心

臘月見桃花

脂臉輕勻作艷妝未應潔白似梅香夭紅不見淩霜操漫向春前取次芳

過蘭溪

紛紛朝市競秋毫江上霜風正怒號不問楊瀾與彭浪翩然東下日千艘

枕上

小智好自私小徳常自足自私開人賊自足心有目瑕瑜不相掩君子比良玉黙黙枕上思戒之在深篤

雨寒

天幕陰雲積蕭蕭雨正霪泥污闗市寂水入禦溝深破屋寒侵骨哀弦凍絕音更愁風力健瘦怯不能禁

久不得家書

彼晨風飛日暮歸郁林遊子尙何得但寄千里心庭闈斑白親憶念我亦深云何彼無耗徒役夢寐尋有如在空谷嵗久想足音竹篇一行書貴可抵萬金踟躇步前庭復坐口欲瘖淚墮不自知便覺盈衣襟人生本無待豈受外物侵歸當臥牛衣竹籜橫荊簮

藏春峽

國華先生得幽谷於劍水之東去其所居僅一里餘負山之巓辟地西向爲堂名曰詠歸堂堂下有亭曰老圃亭之前有迹穿數畦其南北有二茅亭南植梅數株名曰暗香北種紫竹數竿名曰虛心又其南有一石竇其下可容數人名曰容照巖合而名之藏春峽

結廬東山阿屹然俯全閩下有黃龍淵浮光抱層雲彼美谷口翁杖防來往頻明月自爲友顧影相爲鄰擷芷佩芳蘭不與麋鹿羣虛堂發輝素黃卷日相親采薇芼晨羮弋鳧侑淸樽曝日負巖竇爲童浴溪濆防吟曳雙屐踏破靑苔紋歸與自樂只此意將誰論防狂聖所與聊欲繼餘芬

右詠歸堂

昔君居隠鱗投竿拂瑚【國華故居有隠鱗洞洞前有釣臺】今來寓谷口結亭事春鋤亭下十餘畦蔚蔚富嘉蔬野果銜朱防蔓實垂靑桴籬根有蹲鴟晨炊勝雕胡豈惟充君腹鄰里亦厭余疏泉動地脈磽確成膏腴諒彼漢陰人假修匪吾徒避俗柴桑翁不復嘆荒蕪捲懷經綸手治【平聲】此一畝居知子非隠淪聊以寓壯圖人生出處分禮義安可逾玆謀異樊須甘事小人儒

右老圃亭

漫愁靑女妒新糚巳有風傳處處香試問隠鱗溪上客欲將春色若爲藏

右暗香亭

山橫鼇背碧防岏亭對浮筠縹緲間【拾遺記蓬萊山有浮筠之榦葉靑莖】蕭散誰爲三徑佀祗應長共白雲閒

右虛心亭淸時投迹在嵚崟一穴晴光破晚陰刺艸未容忘魏闕故應長有子牟心

右容照巖

山銜幽徑碧如環一壑風煙自往還不似武陵流水出殘紅那得到人間

右藏春峽

送丁季深

煙含疎柳綠防茸杏頰桃英入眼紅邂逅興君逄臘雪飄零獨我過春風空愁轉轂音塵逺且寄離懷笑語中後夜月明人寂寂相思那復一樽同

蘄州早起

城頭雷動角聲哀似共行人怨落梅欲報晨炊梁未熟喚回殘夢眼驚開霜淸暗覺貂裘冷月淡空令邑犬猜倚杖起肩風正慘紫防繚繞俯三臺

合江亭晚眺

倚杖鉤簾兩冰間晴光飛彩上雕欄帆催畫鷁摶風去雪吐銛鋒作劍攢平野浮迷逺目晚溪潮漲失前灘騎鯨一往扶桑近休問人間行路難

含云晚歸寄眞師

每扣禪闗卽晚歸塵中回首萬緣非不愁幼翳迷心地且聴潮音振祖衣歸路往來無別徑夜光淸徹有餘輝虎溪舊社知重約陶令如今已息機

題贈吳國華釣臺【國華自作記不取嚴陵】

君不見釣璜溪上白髮翁一竿西去追防鴻田車同載非羆熊鷹揚烈飛如飄風又不見羊裘石瀬垂綸叟爽防淩天動星斗萬乘故人親訪求臥對鑾輿忍回首聖賢遇合自有時潔身亂倫非所知髙風寥寥古已往較然得失知者誰君有釣臺臨橘水橘溪不與桐溪比收身欲攝渭老蹤笑撫長髯照淸泚澄潭夜月秋光浮撇波短艇沿汀州長繩巨石不能系飛帆片席歸蓬丘巨鉤沈餌牽九牛一鉤直掣金鼇頭修鱗擺鬛浪山起雲鵬飛翻怱千里跨云憑翼上靑防一防孤光厠箕尾

贈別蔡武子被誣得釋赴泉州錄參

君不見馬伏波後車薏苡珠璣多乂不見章臺秦璧非有疵相如謬使秦人疑匡章不孝通國非世無孟子知者誰惜君髙材兼眾美完徳從來速招毀含沙怒欲陰中之剛引涇流污淸泚輕雲捲盡天日明容光竅穴無潛形刮磨玉瑩冰雪凝楚人謾費塗丹靑齊庭有鳥又不鳴會須一舉天衢亨北防歘起風雷驚修鱗巨鬛隨波輕不須回首顧潛鯨好乘扶揺九萬里奮迅六翮飛南防

送防守楚大夫

象緯辰心次雄都水濁時經天浮瑞彩絕代出英姿厚徳千金璧虛懷萬頃陂霜蹄來漢苑云翮上天池籍籍才猷美皇皇使卽馳飛書騰眾吻橫穽寘通逵剖竹章流逺還車蜀道巇【除成都憲以臺章罷得防守】秦庭徒被指趙璧本無玼黃霸初勤細裴公可範規惠流三那俗名掩四賢祠大廈資梁棟承祧賴鼎彛會須紆衮繡寧夕駐旌麾晝舸行空挽甘棠去防思煙波迎棹急江栁拂檣低賤士行藏拙參軍秩序卑生涯惟蠧簡事業付毛錐懶惰文園病伶仃曼倩饑自甘同跛鼈未忍捨靈朽質難雕繪餘生辱品題寒荄回暖律陰壑得晴曦終愧麞頭賤難酬國士知兩行淵客淚感激自沾頥

縣齋書事寄張世賢

朝衙羣吏集戢戢同隊魚暮衙羣吏散翩翩若驚鳧歸來坐虛室開編對璠璵啟戶閴無人淸風入吾廬持杯邀明月大嚼時與俱跰蹮步松陰對影聊相娛嗟予懶惰久濶略與世疏故人隔淸湘懷抱何由舒爲問魯山翁此意今何如

歸雁

天末驚風急江湖夜思長悲鳴愁絕塞接翼冒淸霜澤岸多繒弋雲間乏稲粱茫然棲息地飲啄欲何傷

感事

世事浮雲薄勞生一夢長散材依櫟社幽意慕濠梁風激鷹鸇迅霜殘艸木黃投閒如有約早晚問耕桑

過闗山

牢落闗山路年來倦往還長隨流梗泛有愧白雲閒親逺江天外魂勞夢想間然遊子淚挹盡復汍瀾

次防思睿見寄

聖賢千古愧難攀力學方憂敢自閒顧我久拋聲迹外慚君猶掛齒牙間平生計拙心長在解帯髙風志未還捧檄於今非得已漫勞魂夢繞溪山

次防蔡武子書懷

放形鋤色恐成光斵堊能令鼻不傷自信放魚眞得計卻憐挾策亦亡羊刃投有間多餘地語到無言輙自忘擾擾世紛何足問松終日獨徊徨

感懷寄鄕友

漫浪人間已十年簿書擾擾曰羈纒朱公漫有千金璧季子初無二頃田籬下蹲鴟余晚實雲間紫鼈奮新拳淹畱寸祿空回首一望鄕闗一悵然

贈致政楊孟堅宣徳【孟堅歷三世不攺官而諸弟子各有第宅故以楊陸爲比】

子云論薦有王音【孟堅累爲達官所薦】陸賈年來老境侵自守一官歷三世退令諸子分千金平生器業成幽夢白首功名負壯心賴有新詩輕萬戶未須投紱嘆堙沈

廣文官冷竟誰憐空負才名四十年【孟堅及第已四十年】蕭散欲尋濠上侶飛揚還作酒中仙龍章繡紱榮何在鶴氅綸巾靜自便遙憶瀬溪風物好勝逰應不愧斜川

夜雨

似聞疏雨打篷聲枕上悠揚夢半醒明日覺來渾不記隔船相語過前汀

重經烏石鋪

夾屋靑松翠靄中去年經此亦匆匆重來烏石岡頭路依舊松聲帶曉風

江上

寒云羃羃結秋陰月淡霜娥冷不禁更祝江波休蕩漾莫令淸影碎浮金

黃彥昭時思閣【前有連理檜】

狐丘鎖千岑層閣跨雲起永懷霜露思時未薦醪醴敬宗貴收族蟄蟄神亦喜故令傲霜根駢枝連理黃侯渥窪種一躍不容擬慶源如歸墟萬壑自奔止終見君子鄕乃是鳴珂裏

江陵令張景常萬卷堂

民生結防初異宇本同體誰令四目翁破肉作瘡痏龍出河洛玆理固天啟張侯瑚璉姿髙步軼前軌買書費千金充屋未云已六經滀溟渤百家雜原委中流湧千波舉體惟一水參前眞有趣萬古一憑幾毫端吐奇芬溢目麗紈綺防言窺聖域妙應期得髓黙坐筌蹄忘斯文亦糠粃

送蔡安禮

眷言與君違寤寐念往昔結歡自童稚分比膠投漆乖離成參商出沒俱齊汨羲和鞭日禦過眠飛鳥疾五載一相逢俯仰如昨日論情方繾綣念子又何適行矣不可畱惝恍心若失人生惟所遇行止或使尼況復各宦遊聚散何可一嚶嚶黃鳥聲上下求其匹俛首聴遺音飄零淚橫臆

題愚齋

結廬依林丘回峯爭盤紆下闞淸池淵憑軒數遊魚飛閣出云表浮煙襲簪裾中有傲世士脫略自謂愚髙義輕籝金貽謀有詩書靑編富充宇散秩羅瓊琚鱗鱗壁間題一一露瑚嗟予久昏塞荒蹊少耘鋤昌黎已隔世將焉問夷塗道逢北山公荷鍤時與俱皎皎河曲叟朋儕共歔歔髙齋一來遊豁然心神舒籬東有餘址誰能薙榛蕪結茅可容席一瓢來此居寄謝陶彭澤何必愛吾廬

童氏必大亭

超遙武夷翁霞衣爛朝日作亭依云根望壙玆焉息仙遊去不返孤立巳陳迹身𨿽編齊貽謀有遺則慶流終必大名亭以爲識伊昔晉公堂三槐手親植扶疏滿庭陰貂蟬映圭璧黙視天人際召應齊律呂閭門容軒車玆裏固可必終見童氏裏鳴珂聲赫奕

江上晚步

鏡潭磨靑空璧月浸江淥攬衣弄淸泚炯炯月在掬冷然適我口肝膈貯冰玉流光頃百變一玩不可復歸來盡余樽醉臥媚幽獨羲娥偶相憐嵗往如破竹餘生枕中付勿問黃粱熟

寄湘鄕令張世賢

身遊羿彀偶相逢安得初終若駏蛩道學未容窺閫奧吏師應許叩鄰封蕭條此意君誰問落拓防官我更慵盧白回旋眞戲事傍觀無用气塡胸

縣齋書事

朱顏凋盡鬢防鬖世路低回老益慙偶影獨遊聊自適談書不輟竟何堪神鑪黙黙金徒踴螘蛭紛紛夢正酣誤把此身攖世网自纒徽纆信如蠶

臨川驛偶成

冉冉朝仍暮蕭條官舍幽閉門三尺雪觸物一虛舟虫蠧生涯盡萍漂世事浮尙思方技學多病未能休

晚泊遇雪

向晚驚風急飄零雪滿坰气升云羃羃天逺月溟溟寒色終無賴丰年漫寄聲餔糟吾不慣彊醉復還醒

偶成

天逺何須問勞生聴若何犂鉏三畆足棲息一枝多白雪寧堪冒淸時只浪過好尋明月影醉舞自婆娑

除夜感懷

嵗律已云盡思家日日深二年爲客恨千里倚門心節物羅樽俎兒童學語音然如在目恍惚夢難尋愛日乖予願親顏長在心逺遊仍換嵗華髮想盈簪永夜誰同席殘杯憶共斟相思空有淚揮灑滿衣襟

次韻錢帳計

駸駸羲馭定難羈過隙跳丸日夜馳但見光陰如掣電卻尋【缺】巳當期飛黃汗血宜千里秋鶚乘風此一時芝艸鳯凰眞美瑞淸明應有退之知

和張倅行縣

江浮疊巘弄淸輝云外防鴻江上歸擊目自多幽興在揮毫時見彩箋飛應愁零雨侵星駕好爲援戈卻晚暉帝室正須調鼎鼐動移寄語不須譏

防幹遊光大示犀老

山橫杳靄有無中疊觀層臺一梵宮萬軸瑯函方杜口數聲鳴鳥正談空溪云抱影侵行屐香篆飛煙襲晚風薄宧羈人如接槢自慙來往苦匆匆

王簿淸輝亭

黛染煙螺拂檻低抱城流水緑逶迆澄瀾碎影揺靑鏡斜日沈暉隠半規坐上盈樽無俗客壁間照夜有新詩登臨巳動忘歸興況復淸談足解頥

寄長沙簿孫昭逺

陽城衰晚拙催科闔寢空慚罪亦多祭竈請鄰君自適載醪祛惑我誰過猗猗庭有蘭堪佩寂寂門無雀可羅歸去好尋溪上侶爲投纓紱換漁蓑

安禮以宏詞見勉奉寄

吏部文章世所珍終慙無補費精神浮名膚外增余贊薄宧戈頭寄此身養志吾方同邴曼談書誰復問山賔自憐坐頃三遺矢衰晚那能用楚人

秋晚偶成

纎纎晚雨洗秋客庭樹蕭然防防風萬籟自鳴羣物外四時長在不言中坐臨流水襟懷冷臥對浮雲世慮空寂寞一防吾自適客嘲從更議揚雄

臨川道士

風雨離山驛防橋危欲顚去心奔逸驥行路上靑天鴈序江湖樂雲歸島嶼連悠悠逺徵客千里獨茫然

旅捨書事

出懶乖時尙支離與世殊饋漿驚禦防避虎愧陽居觸事紛難解忘形色易鋤不須修混沌機械本來無

過淸溪渡

天濶江銜雨防防上客衣潭淸魚可數沙晚鴈爭飛川谷畱雲气鵜鶘傍釣磯飄零滄海客欹倒一帆歸

泛江至土坊

萬頃江湖逺孤乘一葉船雁飛雲外字篷掩水中天波靜櫓聲息風防帆影偏回環聊注目浩蕩接淸煙

秋日有懷寄從弟表民丁伯父憂

羈旅吾方困哀思汝正煩望云愁雁序回首憶鴒原北圃蔬還盛東軒菊想繁飄零不相見沾灑獨忘言

淮上獨酌

亷繊晚雨洗輕塵天澹雲浮夜色新賴有麯生風味好不須邀月作三人

緑陰亭上

沙邊幽鳥傍淸漪瀧下漁船逆浪歸身在輞川圖晝晴空惟欠雪花飛

溪上

悠揚春夢成幽興冷落溪光醒酒魂天濶云浮遮不盡浪平風遇杳無痕

兩宋名賢小集卷九十七

欽定四庫全書

兩宋名賢小集卷九十八

宋陳

思編

元陳世隆補

龜山集【中】

山

衡湘側南二千里淸淑之气常蜿蟺丹砂玉石气所感融結萬狀非磨鐫窮深荒蹊異岱畎不逢禹迹經棄捐苔封土蝕誰復問嶙峋僵臥當市防龜山老叟見之喜鳩徙輦置羅前軒岧峣孤峯露仙掌【有一石如掌】屹若太華靑摩天傾崕斷壑坐中見蔥蒨似玉生雲煙初疑祖龍未死日浮梁擬跨咸池淵神號鬼怒驅不前捶擊刓燐成枅圏又疑巨人出龍伯掲竿來自昆侖巓連鰲合負雲濤翻蓬壼簸蕩畱平川繄予竟日倚欄檻矯首便欲追靈仙虎輪神馬自足駕已覺兩腋風泠然瓊臺浮游與世隔醉傲笑拊洪厓肩山間艸木卽靈餌含英茹實資長年悠悠廣息變今古坐看溟渤成桑田

寄練子安教授

憶昨吾子客上都我獨奔走天南隅各年未壯已多累誤投世綱身攣拘飄零今日偶相值乃復咫尺不得與子俱人生委質金在鑪大冶鼓鑄誰號呼惟愁踆踆走塵土舊業已廢成荒蕪惜君髙才卓犖與世畸雄文灑落珠陸離雷驚電赫轉坤軸風號浪擊飛天池珊瑚挺榦滄海竭騏驎趨軼不可羈經綸有道世莫知櫝中良璧始自奇君不見扶藜隘巷蓬蓽居裋褐甕牖桑爲樞擁門軒蓋何所慕藜羮自飽非臒如又不見揚雄寂寞守太棄捐覆瓿眞可憐折腰小吏昔所恥田園須賦歸來篇終當結屋蒼厓巓期子相與臨淸泉投簮解帶謝人世拂塵披蠧親遺編松皴檜老生靑煙雨餘風弄鳴哀弦低回野興眞有意浮名鸛雀過吾前結歡膠漆常連連從遊鹿豕終長年

送富朝奉還闕【紹榮字國華】

君不見慶曆承平道如砥馳車八荒同一軌邊人鴟張怒螳臂百萬云屯若封豕又不見朔方橫流漲天起腐麥蛾飛木生耳扶攜道路雜老防操瓢溝中半爲鬼關河日夜刁鬥驚嫚書乘駟來渝平兵間持節得英傑談笑坐使羈長纓靑社環城萬區屋發廩分曹具饘粥饑羸枯頰生光叢塜不聞新鬼哭臧孫有後天匪親閭門容車何足論朅來濉上見猶子雄姿宛有典刑存驊驑已度渥窪水朝燕暮越應千里行看玉勒駕鑾輿濯足瑤池從此始

寄遊定夫

憶昨相逢鳯山址駒隙駸駸余半紀君趨烏府近淸光陸海驚濤漲天起雲帆大舸半摧溺艤防得全誠偶爾我時捧檄赴京渚放浪江湖一浮蟻談書考古老無用哺啜糟醨咀糠粃東歸𨿽復有民社爲米折腰良可恥市朝紛紛眞羿彀朔幹燕弧不容擬投身中地竟誰未信棘端能捍矢重樓百尺臥徳問捨求田不須鄙早歲結鄰初有約齒豁頭童今老矣築田預想傍田廬負耒耦耕何日始

過錢塘江迎潮

銀潢翻空際天白鯤怒鵬鶱海波擊湧云噫气聲怒號萬馬馳車隨霹靂低昻上下如桔橰頃刻性命輕鴻毛賫囊負笈有夷路一日何事常千舠因思羊腸盤九阪攀援蜀道愁猱人生觸處有萬險豈必此地多風濤願言夷險不須問莫負對酒持霜螯

和潭倅張朝請行縣言懷

夾道旌麾動陰霾萬里開霜迎威令肅春逐馬蹄來幽壑光初滿寒荄暖自回仰窺嵩華質曾未施纎埃

又用前韻和早梅二首

楚國春歸早寒梅處處開月和淸艷冷天與靚妝來東閣詩魂動南枝歲律回蕭然冰雪態無處覓輕埃星使經行處梅花忽已開只疑春信早先擁使旌來嫩蕚紅初破寒柯緑未回淩霜半含月皎皎絕纎埃

感事

邊徼無虞日王師討弗庭收功誇廟算行險毒生靈川谷旌麾暗風塵戰血腥寂寥歸馬日目斷華陽坰虎士冰河側日聞刁鬥驚气吞沙漠盡風蕩賊巢傾關塞長年戍邊塵幾日淸太平陳朽冨一旅百夫耕

席上別蔡安禮【予方赴調安禮赴慱羅仕】

故里相看眼暫明一尊聊此話平生杜陵蚤被微官防元亮今爲世网攖長路關山吾北去春風梅嶺子南徵結鄰莫負當時約早晚滄浪共濯纓

次韻安禮見寄

末俗相看老尙新交遊千里更誰親蕭條身世聊安分迂濶行蔵懶徇人宦路競羞關柝吏勞生誰息利名身我慚抱甕無機械幽興惟思水石濱

冬寒兩齒忽覺動揺因成書懷

未年三十髮先雕歲晚俄驚兩齒揺都爲疏慵成計拙直緣衰病覺形焦連經宿雨重裘冷旋煮藜羮野興饒擺脫塵樊猶未得不堪回首問漁樵

書懷

駸駸塵土久方還直道謀身力愈難靖節每嗟纓世网漫郎何意出人間風驚駭浪潛鱗伏竹隠灣磯翠羽閒好去杖藜穿蠟屐伴云隨月弄潺湲

汴上

天上行雲曳白衣半衘晴日在林扉盤花落雁驚還起啄食饑烏走不飛楡莢靑錢飄已盡月堤流水漭相圍徵途處處塵隨眼多病長年與世違

陳畱書事

烏檣風纜欲飛翾拍防驚濤挽不前曲浦漲沙仍積凍疏林斜日自生煙﨑嵚道路眞堪笑放浪江湖已判年一枕晝眠無好夢空慙邊老腹便便

感事

桑麻腴地想榛荊騎士西來劍防腥藜藿陋儒心更鄙但思干羽舞虞廷

藍田溪上

夾籬桃李趁溪斜淺淺淸流映落花欲問武陵源上路度云穿石認胡麻

白公艸堂

鑪峯裊裊曉煙輕雲入屏幃一枕淸髙興自應無世累獨於妾馬未忘情

久旱

農郊阡陌起黃塵望斷天涯絕防云疏懶無情訟風伯幽窻時讀退之文

過七里瀬

拂云髙雁倚風摶下視平湖萬里寛搔首扁舟又東去錢塘江上看波瀾

予自長沙還植蘭竹於東西軒調官京師逾年而歸蘭竹皆衰悴感而成詩

柴桑衰晚愛吾廬三徑歸來手自鋤但得叔卿長飽飯不妨孝若老談書蘭因采佩枝先瘁竹爲淩霜葉自疏畱骨廟堂寧曳尾魯門無用祀爰居

和李倅遊武夷

濃淡煙鬟半雨【一作雨半】晴溪光初借晚霞明鰲頭湧出三峯秀【三層峯防爲秀抜】天漢融成一鑑淸【魏王峯頭有天鑑池】枌社有誰蔵舊牒賓云無處問遺聲幔亭寂寞仙何在勾漏丹砂早晚成

荊州書事

江湖泛泛一虛舟去作人間浪漫遊歲晚光陰雲冉冉畏途風雨日浮浮萬鐘信是樊中雉一棹聊同水上鷗投老虀塩成底事慿誰爲種橘千頭

觀獵

貂裘白馬誰家子擁防弧囊勁矢褰身欲與鳥爭飛觸起塵埃雲四起長防驅逐狐兔驚驕鷹掣臂流雙晴飛揚雲間電光閃旋復艸際無遺生鷙腸久厭鮮肥餌顧盼方能伺人意但矜鼎爼有餘甘貪飱誰憐殄生類安得淑气回嚴秋徐令用拙同鳴鳩林間百鳥恣孶乳𨿽欲擊搏知無由

寄範正甫【時討西夏】

羈窮莫厭如牢圏從古功名出屠販男兒不負懸弧心馬革裹屍猶足願君不見準陰寄食饑貧叟【一作竊爪寄食淮陰叟】胯下英風亦何有逢時吐气雷電奔金印累累大如斗玉門晝夜羽檄驚脾腉欲塹天都城叩關虎士郁余怒科頭奮戰如雕鷹君從壯年蘊奇防未冝縮首蔵柴荊昔人投筆眞豪英慨然萬里終成名南山白額𨿽欲老百獸遭之猶裂腦

吳子正招飲時權酒局不赴作詩之

寒鑪火冷浮靑煙勁風刮靣如戈鋋凝陰不動天欲雪竟日兀兀成拘攣廣文才名四十年天寒坐客猶無氊參軍官小技能薄寂寞冷坐誠冝然望形杜老偶相覓傳呼歌舞開華筵嗟予簡書固可畏不得對飲檐花前漫有糟漿逆人鼻汝陽口角空流涎可能更似蘇司業只與時時送酒錢

勉懷

紛紛於我未忘情疏懶多應捨怨憎便好世間師栁惠不須巖下問孫登

梭山潮【十一日潮起信是日潮小不到】

向晚牛羊沙防歸落帆煙浦潮時誰言江上須忠信潮到於今自失期

徐郎廟

古廟靈場枕碧巓松楸依約鎖風煙羽毛一去無消息隨落人間幾百年

送陳幾叟南歸

連墻東郭倦追尋髙臥毘邪老病侵自愧屠龍眞拙技漫令吾子費千金

霾風防雨濕徵裾隔雨棲臺半有無南去定逢韓閣老歸愚當見問夷【是時幾叟過四明見了翁】

幾年夢想到親闈身逐行雲萬里飛苕水未殊沂上樂春風無負舞雩歸【初授余杭】

和陳瑩中了齋自警六絕

畫前有易方知易歷上求恐未白首紛如成底事蠧魚徒自老靑編

八荒同宇混車書一視那知更有渠慿軾自應由砥道徑蹊無處問歸歟

行蔵須信執中難時措應容道屢遷一目全牛無肯綮騞然投刃用方安

造次欲安嗟孰是參前無物若爲書蕭條此意人誰問興廢由來命也歟

聖賢事業學須彊俚耳由來笑折揚詭遇得禽非我願但知無有是吾鄕

盈科日進幾時休到海方能止眾流只恐逹多狂未攺坐馳還愛鏡中頭

閒居書事

輕風拂拂撼孤檉庭戶蕭然一室淸隔葉蟬鳴微欲斷又聞餘韻續殘聲

送席二伊川壻

摳衣丈席想多聞髙節應能與俗分不用卑飛入幽谷定知喬木在靑雲

寄遊定夫

綘帷燕侍每從容一聼防言萬慮空卻愧猶懸三釡樂未能終此挹淸風

蕭條淸頴一茅廬魂夢長懷與子俱五里橋西楊栁路可能鞭馬復來無

含云寺書事六絕

獸駭禽鳴蘙蔚中難將此意問鴻防縈回小徑蒼苔滑故屨從今恐不通

北山山下一漁翁形解心凝骨已融支枕睡餘人寂寂一軒明月滿窻風

山前咫尺市朝賖垣屋蕭條似隠家過客不須攜鼓吹野塘終日有鳴蛙

夾屋靑松長數圍午風揺影舞僛僛幽禽葉底鳴相應時曳殘聲過別枝

竹間幽徑艸成圍藜杖穿雲翠滿衣石上坐忘驚覺晚山前明月伴人歸

蝶夢輕揚一室空夢回誰識此身同窻前月冷松陰碎一枕溪聲半夜風

荷花

照眼紅雲鬭晚霞重重靑蓋半傾斜會須直跨三千仞移取峯頭十丈花

冝春溪

斜斜疏栁照淸漪借借殘紅自滿蹊刺眼藤梢牽不斷欲尋流水路還迷

冝春道上

艷杏夭挑日日稀空餘淑气尙遲遲誰人爲作畱春計莫放風花自在飛

過丰城

淸江緑浮天慱物無人繼昔賢應有鬥間靈气在誰能更與斸龍泉

瀏陽五詠

洄淵浩蕩白鷗飛老懶時來坐釣磯岸幘行人聊自適不應憔悴似湘螺

右渭水

簾捲晴空獨倚攔鴻防防有無間秋風注目無人會時與白雲相對閒

右歸鴻閣

芙蓉雕盡蕙蘭芳杖屨翛然一漫郎鳬鶴短長寧復問但知鵬鷃兩相忘

右飛鷃亭

柔條疏蔓緑交加煙鎖云涵去路賖繡紱貂纓無處問空餘雞犬兩三家

右相公堂

聖童去後水雲間陳迹難尋艸木間獨有防言傳野史洞天寂寂在人寰

右洞陽【孫思邈修眞所】

荊州隅作

鄭公阮流野性本麋鹿平生傲羲皇白首就羈束天寒客無氊官冷飯不足頋予支離人攘臂受余粟江魚尾盈尺飽食勝粱荊山富樵蘇丈室有餘燠頑疎愧前哲所得逾往躅談經追時好俯仰負愧忸流光逝不反愁鬢日攺緑世道刼火燃不鑪乃良玉晚交定難恃雲雨手翻覆官居眞蘧廬束擔聊托宿求田意𨿽鄙此計正冝速歸尋谷口耕勝賣成都卜坐想帶經鋤倚耒聽布谷

送鄭季常赴太學正

驅車出西城眷言與君違北顧臨康衢問子將焉之赤度渥窪終當飲瑤池成都九軌道一躍不可追浮塵暗荊棘防徑行多迷長風戰秋林零露沾人衣靑松不攺柯期子淸霜時

次韻何吉老遊金鑾寺

榮名嗟何爲病木自生癭彭殤一夢覺烏用論久頃寄身淵明廬翛然在人境衛生鄙樊雉放浪任流梗相防到形影世累不須屏剉鍼聊自營寜復事干請負暄有餘燠蓬鬢亂埀頸客來坐無氊誰頋廣文冷忽聞過我門冠屨不暇整邀我招提遊並轡相與騁僧關叩禪寂未語心已領並遊皆韓徒辭刃淬鋒頴多聞富如坻吾方拾遺秉頋慚管窺陋未覩豹文炳謬追俊遊後如渇得甘井願從借金箆爲割眼生鼻端堊漫久妙質愧非郢酬困詩律恐坐杜陵防相攜上層崗出戶畏深穽每虞參也魯蹞步輙三省遲回月初上雲間掛金餅昏雞鳴相呼更覺林逾靜湖光湛星漢天水永歸蹊暗塵土回首失淸景角聲下譙門歸步怯修嶺晚市人迹稀靑燈耿疏影【金鑾有退之題名故有韓徒之句】

題詩長老璧

維摩病士意超然邊腹便便但晝眠共說平時忙底事烹茶煮藥過殘年

出尉氏

隔村殘雪防輕風日射晴光玉縷紅桃杏渾如梅欲綻直疑身在故園中

感事

權門車馬日紛紛寂寞多應笑子云白定知非世尙解嘲那復彊云云

過廬山遇雨

江風吹雨逐人來行過山前首重回絕頂隔云看不見石稜崖角獨崔嵬

送趙循道赴都講

鳯山郁崔嵬下有千頃陂【南陵鳯皇山大農陂漑田千頃】峻極不可攀浮光亙長鬐晦防滴風雨澄淡含瓌奇呼吸入君懷萬態羅心脾吐辭麗金艧煥若星斗埀朅來荊渚遊紅蕖照淸漪故宮久零落一灑增余揮惇族貴老成堯言下丹墀浮駕雲防眷然成仳離長裾曵王門豈比困鹽虀驊驑踏長板萬里誰能羈

送胡康使湖南

北溟有潛鱗其廣數千里揚鬐厲東海泛泛等浮蟻百川競奔注漫不見涯涘寄之天地間大澤礨空耳胡荊山姿妙質久礱砥飛聲動旒冕持節照湘水功名與時防事道從此始驊驑駕輕車夷路道九軌朝燕暮騰越快意未爲喜聖門學須彊一簣虧可恥擴之天地寛於道乃云邇爲士貴毅無防味斯防

寄題趙貫道後樂亭【亭在沂州新泰縣】

叢祠有狐鳴羣雛滿東州彬彬齊魯郊不復論軻丘皷刀販繒翁衮衮封公侯風流日凋世久俗益偸昔時帶經人輟耕仍佩牛椎埋盡行盜閭裏更相讎趙子尉平陽始止惟民憂百花爛成圍幽禽哢春柔問子胡不樂我心殊未休威明揉彊梗驕鷹化爲鳩買犢解吳鉤束身自鋤耰田廬戶無樞長物並不收結亭自樂只開編玩前修誰云酸寒吏憂樂非身謀乃知君子懷與世異沈浮嗟予一漫叟放浪猶虛舟舞雩有淸風遺迹今在不君乎此去矣欲往將誰儔寄言春服成尙覬一來遊

泗上【聞將閉汴口】

淮口平沙漲檣烏向日斜防云變蒼狗輕浪蹙浮花風勁回飛雁林喧集暝鴉河流應未閉遲我到京華鬢蓬凋欲盡岸幘任欹斜瘦怯重裘重慵看細字花凍雲穿曉日晴樹繞飛鴉老大驚遲暮飄零惜歲華聞道河流閉逢人每問津天髙云羃羃風細水鱗鱗未種江陵橘空思千里蒓且邀明月伴相對解綸巾

出京

旅泊驚秋意塵沙變客衣明星爛河漢殘月暗簾帷風栁斜斜轉云防片片飛窮愁添別病衰晚意多違

東林道上閒步

寂寞蓮塘七百秋溪云庭月兩悠悠我來欲問林間道萬疉松聲自唱酬

百年陳迹水溶溶尙憶髙人寄此中晉代衣冠誰復在虎溪長有白蓮風

碧眼龎眉老比丘云根髙臥語難酬蕭然丈室無人問一炷鑪峯頂上浮

江上夜行【赴荊南道】

水壺防灩接天浮月色雲光寸寸秋不用乘槎厲東海一江星漢擁行舟

過石首謁縣官回有作

萬事紛紛醉卽休無功可作酒泉侯誰能載取千缸去且向舟中打拍浮

偶成

緑鬢漸驚老境催更憐衰晚困低徊但知周道平如砥莫問瞿唐灩澦堆

兩宋名賢小集卷九十八

欽定四庫全書

兩宋名賢小集卷九十九

宋陳

思編

元陳世隆補

龜山集【下】

嶽陽書事

洞庭水落洲渚出疊翠疏峯逺煙沒重樓百尺壓髙城畫棟沈沈倚天闕湖光上下天水融中以日月分西東气淩雲夢吞八九欲與溟渤爭雌雄澄瀾無風雨新霽一日萬頃磨靑銅琉璃夜影貯星漢騎鯨已在銀河中湘妃帝子昔何許但有林壑靑浮空【君山世傳湘君居於此因以得名】蒼梧云深不可見遺恨千古嗟何窮須臾晦防忽異色風怒濤翻際天黒乘陵瀨壑走魑魅渟滀百怪誰能測忽看舟子玩行險更欲飛帆借風力安得晴雲萬里開依舊寒光浸虛碧

南康值雨

廬山臥龍庵有劉道人自云百餘嵗碧眼不粒食惟食栢飲水每客至必先知之欲往見之不果故並記之

平沙漲雪淸江濆水花照日紅生鱗軒然五老出城表雕玉萬仞窺長身云巾星弁覆華頂飛泉潄瀑垂天紳平生未識廬山面碧巘橫云望中見江頭一夜雨銜天奔浪號風作悲健朝來淤泥沒牛馬咫尺坐論千里逺芒鞋拄杖掛塵屋神馬尻輪歘飛轉臥龍庵前碧眼翁日飲山淥餐溪松神融气合八荒外此心炯炯宜先通未須勤移卻俗駕防應一洗塵寰空寄言歸侍壺丘子他日未遊當禦風

遊武夷【是日泛小舟至雞窠巖還遊衝佑觀】

函闗崎嵚走秦鹿天下並逐爭羣雄抉云翻空鰲足折黔黎竄伏如寒蛩武夷山深水淸泚避世猶有髙人蹤龍東注海波湧【嶺有投龍池世傳與海通】玉女翠擁秋雲松【玉女峯】赤霄眞骨寫虛壁通泉凡筆慙非工【魏王峯前有畫鶴】蔵舟浮梁跨絕壑【山間有小橋橋西有一小舟皆人迹不可到】隠見似與天潢通當時雞犬不復見窠巖依舊煙霞籠我來秋杪月旣望尙有幽菊埋榛叢天容洗淨雨新霽云幕四卷淸無風掀篷進棹窮異境注目想見流殘紅回船杖履躡幽徑松竹窈窕環琳宮翠琬溫辭耀華衮【褒詔有石刻】金榜大字纒交龍自憐病骨掛塵网幔亭髙防何由逢解衣歸臥玉瑣碎仰看明月穿疎篷

謝詹司業送酒

鄭公負才名流落四十年髙視隘八荒天寒坐無氊忘形賴司業時與送酒錢嗟予樗櫟材臃腫世所捐云何附靑雲拜賜追前賢開壺對靑樽內愧顏靦然公乎廊廟姿直幹上參天袨服羣娃宮不虞妬爭妍驊驑誤一蹶萬里終騰騫朝燕暮刷越駑馬安能先玉瑩本無瑕寧須事磨鐫宣室久虛席玆行定詳延陋儒气塡臆感慨聊自宣辱惠不知報彊歌成短篇

戲贈詹安世【喜談兵慕耿弇之爲人故有虎牙之句】

防舟駐閶門初與子相識長空翥秋隼爽气橫八極摛辭鏤圭璋吐論森劍防鄧侯不願仕志在書竹帛長纓系單於落落蘊奇策气吞流沙外意無燕然北虎牙有餘勇戎寇非彊敵防當朔風勁伏鉞控鳴鏑老大慙衰謝見子徒感激平生謬經綸此意已寥寂信哉功名防事道古難必窮通付時命未足爲悅戚餘生如鼴防滿腹防分畢行矣脫簪纓翛然適吾適【安世乃司業之子年少未受官】

隠幾

上天不殞霜萬木正鮮澤靑蒿與長松各挺嵗寒節朔風吹沙寒髙嶺凍積雪萬木已摧落長松獨淸潔人生無艱危君子竟何別隠幾試澄思行蔵易差轍

畱別富宣徳

富侯荊山姿落落混燕石鐫磨經世故不燐乃天質軒裳儻來寄旣去寜須戚驊驑走長阪一跌未爲失秦庭謬瑕疵睨柱終完璧君子有逺懷事道先器識千鈞等鴻毛始見烏獲力行矣各勉防他時賴三益

別西齋諸友

浮雲如積酥涼颷勁弦疾溶溶天末飄忽易相失懸弧四方誌匏系非予匹平生結歡久始願膠投漆別離傷素懷此身任萍迹

遣懷

君子𨿽自嚴至潔宜若污昭昭揭日月所向將蝟如天地一穽中逼仄身亦孤遊世在虛已浩蕩與時俱靈府有天遊環中眞道樞

元丰壬戌嵗暮書事

閩陬地力盡種萟被山谷涵濡一雨潤鬰鬰原野綠春風忽云䢐舒景變炎燠涼颷動地軸揫斂何神速坐愁林巒空俯視萬木脫凝霜借風力摧折到松竹嗟余閉門人感此亦愁蹙幽庭有萱艸采采不盈掬如聞糟牀注取醉須百斛沈酣樂時運天闗不須觸萬物一芻狗蒼蒼自髙目

緑漪軒

開池傍淸軒環除種蘭芷虛明淡星漢疏影薦鳬履君乎試憑軒鑑此亭下水蕩風生防瀾風定還泚泚悠然得眞趣吉祥來止止

迂疎堂

終南有捷徑屈蠖終當伸君獨恥不蹜安得與世親結廬寄人寰獨柱寜問津形影廢酬贈相忘誰與鄰寄謝漠陰叟抱甕良非眞

鄱陽湖觀打魚

秋髙水初落鱗介滿沙脊浩如太倉粟寜復數以粒紛紛漁舟子疑若俛可拾橫湖沈密网脫漏百無十虫鰕雜魴鯉駢首吐防濕小人利口實刀機污鱗鬛鯤鯨亦狼狽風雨移窟宅玉淵有神祠變化在噓吸胡寜飽羶香忍視萬魚急幽潛不足恃感嘆百憂集寄謝漆園吏於計未爲得

送嚴尉

世路久艱棘靑防翳妖氛孤鳥叢祠中豺虎塡城闉君能摘姦伏竭澤無潛鱗勿云功未酬屈蠖終當伸飛黃架輕車一躍窮無垠

檢田

尋侖上層崗隨衝出髙原煙火一里餘雞犬遙相聞瘠壤僅容席訟牒徒紛綸齊魏兩蝸角況復三家村舉世競毫末薄俗寜足論吾衰過元亮欲辧已忘言

送向和卿還京

江湖多秋風惝恍夜不眠念子將北歸起視明星懸君平翠虯姿聳身蒼梧淵髙步隘八區淩風上靑天妙質蘊荊璞寜須事磨鐫贈言以爲別妄意追前賢聖言乃常珍含咀眞味全奇辭暫時好過眼如飛煙潔身忘廉潔觸物宜虛船吾方病羸苶市藥還自憐明日隔長陂相望空惘然

向和卿覽餘詩見贈次韻奉酬

杜陵頭白長昏昏海圖舊繡冬不溫更遭惡臥布衾裂盡室受凍憂黎元詩人窮愁自古爾豈若種萟依靑門嗟予老懶世不用窮巷久雨無髙軒虫鳴烏噪感時節不卹緯羞前言殘章斷簡棄不錄自愧潢潦無根源君胡衮字富褒飾三復妙語將誰論知君獨負靑雲器欲使饑者名長存

贈程舍人近侍入閩

路公溪上鶴髮翁眼光照日顏如童龎睂垂鬢有仙骨駢集五福天所鐘螭頭暫輟三長手杖節扶輿入閩嶠弧南一夜晶輝浮海隅艸木俱榮耀朱金拜後古所稀繡紱全勝衣防衣玉觴薦壽須珍奇更待蟠桃結子時

言溪早起

短日催徵轡聴雞踏曉霜逺山頻入望薄酒漫搜腸湘浦蒓絲滑吳淞鱠縷長何時一疏放把釣臥滄浪

漢阪舟行

曲岸通幽徑疏籬映竹斜塢深蔵吠犬林薄露人家石瀨魚偏美鄰村酒易賖秪應雲水富自是一生涯

席太君挽辭

賢配無前古傳家有子賢四靈來薦瑞一鶚已摩天蒿裏迷長夜悲笳暮煙蕭蕭原上路猶想駕雲軿稟粹猗蘭秀來嬪洛水濵一窺識公輔三徙得儒眞畫翣流雲气松阡臥石麟哀榮今日事誰復繼前塵

湘君祠

烏防荒庭暮秋花覆短墻蒼梧云不斷湘水意何長澤岸蒹葭緑籬根艸樹黃蕭蕭竹間淚千古一悲傷

新湖夜行

平湖淨無瀾天容水中煥浮舟跨云行冉冉躐星漢煙昏山光淡桅動林鴉散夜深宿荒陂獨與雁爲伴

哀鴻

哀鴻當苦饑悲鳴垂其翼朔漠曉霜寒江湖晚煙羃乾坤一网罟髙飛亦何益日暮無與羣驚風暗【缺】

荊州書事

千里瀕江地可毛結廬何必故山椒載醪不過斜川路飲水誰同陋巷瓢勿問雞虫閒得失但知鵬鷃各逍遙黃塵滿眼僧窻靜坐對風花意已消

天寧節

祥開若水射瑤光淑气先春景自長玉陛風閒飛防綬獸鑪煙暖襲珠囊雲門羽鶴儀仙仗天上蟠桃薦壽觴已見晶輝環帝座定應長照鼎宮傍

閒居書事

虛庭幽艸翠相環黙坐頹然艸色閒玩意詩書千古近放懷天地一身閒疏窻風度聊欹枕永巷人稀獨掩闗誰信紅塵隨處淨不論城郭與靑山

直捨大風書事寄循道

枕書無寐首空搔萬竅噓風正怒號雪意浮空迷逺目月林梳影見秋毫幽庭所借惟荒艸妙理應須付濁醪誰念維舟江上客落帆千里壓雲濤

和席季成遊金鑾寺

朱甍碧瓦照孤城杖屨翛然野色淸縠捲水風輕蕩漾珠翻荷雨自虧盈勝遊已覺非人境妙語寜須是玉英願借金箆聊括目不容幻翳有纎塵

送王充道遊三茅廬阜

荊吳相望各天涯千里柴車鹿自隨觧轡定應春盡日及歸宜待鶴來時【三茅中峯每嵗八月十七日有鶴至充道當候見物乃可回】聖賢莫負樽中淥日月長爲物外遲若過匡廬訪眞隠臥龍庵下有期頥【臥龍庵有劉道人人言百嵗壽】

春日有懷諸友

憑幾無聊晝掩扉芬芬晴气減春衣隔簾相應鶯初語背日連飛鴈北歸莫逆交遊千里別逺來音信兩年稀追尋舊事成幽夢觸物心行事事非

望湖樓晚眺

斜日侵簾上玉鉤檐花飛動錦文浮湖光瀉出千峯秀天影融成十里秋翠鷸翻風窺淺水片雲隨意入滄洲畱連更待東窻月注目晴空獨倚樓

次韻晁以道

誰能載酒尋元亮共寄無何作醉鄕便好收身事農圃不須驚世露文章壺中日月春長在塞上煙塵客自忙千里同風無逺近未分秦隴與瀟湘

和錢濟明遊官園

虛舟觸物本無意看花得句慙非才名園古寺尋春色不暈勿鄙雙魚鰓【是日與濟明徧遊諸平詩院觀雙魚花抵暮至官園】木奴千頭比封戶秋實付與江風催因思萬防愁人處何似洞庭金作堆【蘇子美詩洞庭柑熟客分金】

寄題環翠樓【記云唐君作此樓以奉親】

方壺七萬神鼇連瓊臺縹緲居靈仙鯨翻海運成桑田異境誰使誇娥遷銛風四面蒼圭圓巨靈巧以靑瑤鐫揉風洗雨淨娟娟修眉浮空秀爭妍淸溪回旋瀉幽泉下有澄瀾湛洄淵繡楣雕欄欲飛翻淩切漢道摩星躔恍如直跨須彌巓璢璃凝光圍四天喜君妙齡謝世喧萱堂慈顏白盈顚兒童牽衣戲蹁蹮優哉此樂誰與先嗟予昔以三釡懸投身世网百慮煎今乎老矣誠可憐狙猿何用簪纓纒子云終須守一防誅茅結屋才數椽薜衣雜佩紉蘭荃手披白蟫玩靑編春暉不報常欿然𨿽有至樂安能全

晚雨

斷霞明滅天日黝雨意晴暉爭好醜浮雲冉冉無定姿白衣忽變如蒼狗悲風激烈河漢翻雨腳如麻飛霰寒山深气腥豺虎亂乾坤四合誰云寛將溪溪上野客懶成癖怯寒手攣面如墨把杯彊吞僵立歌閉門獨愁天已黒

贈醫者鄧獻匡

云容方黯黯夜色正蒼蒼空羨南歸翼幽懷增感傷

過漢江

西極鰲足折東南地維傾眾流競趨下洶洶歸滄溟誰能跨明河挽此經天行世難乘槎翁此意終防防

過吳江

天水相涵翠有餘玻璃萬頃接方壺山浮晚照淸如洗風逺飛帆細欲無漫叟未應甘皂櫪散人終欲傲江湖維舟況值鱸魚美鱠疊銀絲飫腹腴

南歸書事

浪漫人間壓客塵衡門長憶鎖楡枌忘言擬盡輪人妙陳迹慵尋史籀文萬里功名心獨冷一防耕鑿力能勤舊遊欲問南歸趣寂寞吾今過子云

寸碧軒

隠隠遙山列畫屏檐間寸碧與云平低回席上遺簪露彷佛墻東翠黛橫虛景逺涵千里色晚暉仍借一溪淸春風景物知多少可稱收身樂此生

冬早書事

窈防誰爲宰鑪錘榮謝惟知嵗序催臘日未經梅已綻春風尙逺凍先開愁無潤澤歸芳樹獨有餘寒著死荄收盡浮雲天愈淨夜深猶起望三臺

齒落書懷

身上蕭條事事空齒牙衰落勝衰翁渴心尙欠冰淩解病骨長思藥力攻文幾倦親塵土暗斷編慵理蠧魚封南牀穏臥陶公宅枕上悠揚一榻風

縣齋書事

簿書投老豈身謀朱墨紛紛晚卽休平世功名歸社稷一瓢我欲慕巢由

一去人間二十年空餘飛雪上華顚淸時最有求田樂未愧陳登榻上眠

身名於我兩悠悠形影相忘懶贈酬擬把一竿滄海去漫然淸世一虛舟

醴陵丁君洋洋亭

依蒲泳藻兩相忘宛有江湖气味長憑檻修然眞得計秪應幽興在濠梁

安西聞捷

鷹揚塞外得非熊萬里金城一箭通玉帳投壺隨燕豆坐看飛將防驍戎

將軍新擁節旄閒紫塞云浮豹尾斑白首邊城休悵望馬蹄未出玉門闗

雅歌不待來天馬謝質今應閉玉門早勒勲名上彞鼎放回春色滿乾坤

直捨書事

鱗鱗池面水初生萍底靑蛙自在鳴誰使幽庭當鼓吹雨餘時聴作新聲

登峴首阻雨

羊公風績幾經秋獨繞龜蚨爲少畱欲問荊人尋舊事一江淸泚自東流

江浮雲影抱層欄云外靑山一水間盡日倚欄看不足杖藜欲去更回還

江風江雨上雕欄庭樹蕭蕭景自閒向晚防雲遮不盡好山渾在有無間

庭前古木已經秋天外行雲暝不收倚杖卻尋山下路一川風雨濕徵輈

春早

雲天羃羃漏防光疏懶惟添睡思長枕上隔籬聞鳥語半殘春夢更悠揚

此身如幻病何傷白日無人景自長寄傲南窻容膝地時時飛夢到羲皇

過檐赫日晝如燔睡轉庭陰始一反縱有諸人來問疾毘耶居士已忘言

寄形一榻日蘧然倚杖支頥髻指天莫逆過門無子祀時來鑑井自跰

古椿朝菌已忘言貧病寜須更問天石彈不妨隨物化自求鴞炙自應便

鄒公挽辭

一伏靑蒲上三年漳海濵泉甘不出戶【公謫南方所居無水庭中怱湧甘泉】客醉豈無神【公在謫所忽有醉客言公將歸翌日赦至果得歸】報國心長在知恩志未伸【公所居一名知恩】追懷垂絕語空有淚盈巾舊徳今誰在雕零已不多雲天開日月陸海自風波空嘆與齡夢難畱曳杖歌生平濟川意無處問施羅

冬曉

著瓦霜華冷暝空曉霧均气昏難見日風過易生塵洗硯冰紋破憑鑪火色春莫嫌寒尙薄雨雪更愁人

兩宋名賢小集卷九十九

欽定四庫全書

兩宋名賢小集卷一百

宋陳

思編

元陳世隆補

了齋詩集

陳瓘字瑩中南劍人也舉進士甲科爲湖州書記久之用蔡卞薦召爲大學博士遷校書郎章惇蔡卞主紹述之論追貶司馬光上謗宣仁後人不敢輙議瓘因對以謂今日以前旣往之迹便爲古事道常然而不渝事有獘而必變故堯告舜舜告禹皆曰若稽古若者順而行之稽則考其當否或若或稽必使合於民情所以爲帝王之治且論天子之孝與士大夫之孝不同哲宗感悟徽宗卽位除右正言論卞修實錄增加王安石實錄紊神宗大典請攺修徽宗欲開言路首還鄒浩而中丞安惇尙緣往事欲格成命瓘再上防力言宜召還浩逐惇以明黜陟遷右司諫乂極論蔡卞假托經義倡爲繼述重誣神考輕欺先帝倡爲國是以行其私卞之所是謂之國是卞之所非謂之流俗尊安石而薄神考不可爲國是宜因其請祠許而遣之章惇懷異不忠宜因其辭山陵使罷之乂言惇爲山陵使無狀致大升輿陷於泥淖之中露宿野次宜罷其職乂論修建景靈西宮不當且言建立之地非是又言邢恕反復宜定其罪禦史龔夬言蔡京罪朝廷不以夬言爲然夬將去位瓘上防言紹聖以來七年間五逐言者皆與京異議今夬以言京又將罷去殆非祖宗奬厲言官之意皇太后已歸政瓘上防謂外戚向宗良兄弟與侍從希寵之士交通使物議籍籍謂皇太后至今與政也罷監揚州糧料院攺知無爲軍瓘貴之日方褏防論蔡京而命卞於門外繳四奏並明宣仁誣謗修實錄建西京寺事徽宗宻遣人賜瓘黃金百兩由是京罷召還除著作郎遷右司員外郎又以書抵曾布論實錄及國用事以爲尊私史而壓宗廟緣邊費而壞先政布怒罷知秦州尋主管衝佑觀除名編管袁州移廉州又移郴州監中嶽廟坐其子正彚上書逮系開封獄安置通州始瓘所辧日錄事著尊堯集議者以爲言多詆誣編置臺州移楚州居住以卒年六十五靖康元年贈右諫議大臣瓘篤學有識志不苟合居喪孝初蔡卞知其才待之加禮瓘不肯附麗恬於進取𨿽諸公交薦迨居言職所防姦惡𨿽所舉不避也嘗曰彼則舉而所知此則爲仁由已識者重其言瓘旣力言京不可用用之必爲腹心患悉如其言瓘有詞辧通易數言天下治忽多驗自號了翁云

了齋自警六首

本無一字堯夫易八十一篇揚子今古是非那復辧仲尼尢不廢爲編

文書難冩伏羲書字外成篇始見渠賜也能分可不可一瓢居士只如愚

過時不易始爲難執處那知是變遷度盡千山無鳥迹不勞傳語報平安

手在何憂弓力彊巧窮那得必穿楊太和有味人人飲誰識醒時是醉鄕

仲由行行終身誦師也堂堂帶上書五栁卻能知此意無琴上賦歸與

只說爲山不說休山成日夜水橫流惜哉覆簣成迷復只見當初一掉頭

自合浦還淸湘寄虛中弟

三年已絕生還望一日天恩到海涯路過淸湘猶間闊當時何不住長沙

行徹天涯萬里山月明方照海珠還瘴鄕來往渾閒事聊爲淸湘一破顏

曽近滄溟看風波濤有盡海無窮四年陳迹今何在坐對湘云豁晚空

瘴海只將梅作雪湘山今見麥爲春晴空有月當如舊嶺北山南總照人

與全州崇寧斷臂和尙

少年得髓幾人知想見當年斷臂時此是湘山大知識衡門堪繼防昌師

和劉太守十洲詩

花嶼

紅紫商量欲滿枝持春觴豆好攜持便須載酒淩波去底事黃堂獨賦詩

芳艸洲

緑色映波千古恨至今南浦兩依依我今又出江東去多少行人宦未歸

栁汀

密幹參差籠月影輕波蕩漾蘸煙條暑天要此淸涼地欲往何辭度小橋

竹嶼

霜姿迥出紅塵外只有鵷雛傍水來別岸若尋棲隠處軒窻須爲此君開

煙嶼

靄靄紛紛緣底事故來波上罩晴沙莫教散入滄溟去卻恐能迷上漢槎

芙蓉洲

紅雲可覓無蜂去寒波映晚芳未必孤根能耐雪且看秋艶已經霜

菊花洲

光景不畱人易老恨無羽翼出塵埃世間那有飛升藥且傍汀洲采菊來

月島

月明偏照海邊洲緑水回環漾素秋斗轉參橫羣動息桂花零落遣誰收

雪汀

誰把平氊水上開坐看飛絮撲瓊臺酒家耳熱笙歌沸應怪幽人此把來

松島

影參岸栢童童緑葉蔽汀蘭澹澹香斤斧不來人迹遠養成千尺勢堂堂

湖心亭

塵境紛紛俗累爭故尋幽徑訪南能湖波浩無窮緑寺屋髙低不計層詩老新吟工惱客使君餘暇得陪僧碁中得失何時了一局輸贏未可慿

兩宋名賢小集卷一百

欽定四庫全書

兩宋名賢小集卷一百一

宋陳

思編

元陳世隆補

初寮小集

王安中字履道陽曲人第進士政和中自大名主簿累擢中書舍人翰林學士承防出鎭燕山府召除檢校太保大名府尹兼北京畱守司公事靖康初貶象州有初寮集

許道寧松

玉骨巑岏雪作頂淸溪下舞蛟龍影忽驚發地扶屋極誰向天公乞刀尺道人逸气天云髙韋偃畢宏皆坐超奔崕斷壑皆睥睨悲風激激星勞勞胡爲乎掛卿髙堂之素壁許侯筆興萬牛敵坐來一气回霜秋四顧滿堂皆古色老夫卜築寄雲松屢揖伯鸞攜敬通忽見婆娑眼中物使我嚼句生天風千章奇材臥澗底公獨區區悅其僞我知金石貫冰霜便與髯卿同一味君不見耳霞大士燒木佛此老胸中果何物

戒壇院東坡枯木張嘉夫妙墨童子告以僧不在不可見作此示

雪裏壁間枯木枝東坡戲作無聲詩霅川謫仙亦豪放酒闌爲吐雲煙詞相傳秀色絕今古正如四月出盆絲老僧遮護不許見防門遊客遭慢欺我來擬看亦乘興興盡卻還君不

王摩詰釣魚圖

我本江湖人市朝豈無心偶然墮世网如鳥思長林交視豈不多之子徳我深賜沐有餘閒一馬時相尋茒亭容膝耳九衢可窺臨掛壁出古圖驚笑靡自任筆墨粗可識佳處疑非今佳哉王摩詰風味我所欽自狀釣車圖葦間相拏音有如漾波遊一杜挾兩岑坐令黃塵中思落淸江潯秦子詩思古淸新間雄沈示我五字句月杵鳴秋砧回杯勸摩詰對手自斟我子髙趣子聆我防譬如影與形妙在同一陰我時坐其旁淸風溢幽襟歸來步長廊缺月戶半侵丹靑已過鳥齒頰猶哦吟頻公有聲畫相我無弦琴

次秦夷行觀老杜畫像韻

寒折天吳圖饑糴太官栗拾遺官在朝何異老林麓英風想防藺妙手傳顧陸防茸頭傾冠駊騀鐙脫作熊兒與阿叚左右相扶逐生平經綸具悵望靑蒲伏窮途付麯蘗放意謝羈束艸堂幸無事君騎時見辱淸吟動霄鶚逸艷驚魚目顧玆神眀意豈易丹靑卜當時腰長鑱憔悴十指禿聲明乾坤破生事嵗月促但聞列仙臒豈見肉食墨企予攀逸駕短步羞匍匐不能師廣袖乃爾好奇服嗜詩得雋永徐味自當肉不知褒公貴顧謂何郎俗窮通等夢幻思慮自棖觸苦吟只效尢呼琖進蟻綠

題席大光所藏謝安石眞

小兒破賊書能置此貎恐非山澤臒東土登臨猶可狀新亭談笑若爲摹𨿽疑太傅平生在不比司空少恨無只冩君眞便相似向來曽見管夷吾

新八賢閣像

此地何從列姓名半因新國用輕刑江湖萬里知聞斷圖畫相看眼自靑

顏特約爲範師厚作孔明坐嘯圖十大比丘像顏者以爲聲訛不可不下一句

窮顏妙畫今虎頭忽以武侯爲範侯他日卻冩十比丘下筆不數僧貫休作佛作相三昧遊在江在海兩浮漚丈夫心機入法流到處還渠第一籌

題李伯時畫船子和尙

等个魚兒久未逢滿船眀月一絲風離鉤三寸誰開口打落掀天白浪中

一橈打省猶回首露布須收人與船不著釣絲牽老防卻畱戽斗付龍眠

題顏持約畫四小景

梧山暮雪

一白空迷浩渺萬卷卻立孱顏北渚曽遊帝子南巡更憶虞鰥

荔浦久陰

曽向荔支浦宿林紅間碧猶疑老矣少文欲臥咄哉王贊何如

桂嶺秋晴

海市當寒可出嶽雲正雨猶開故捲黃茅障盡爲飛碧玉簪來

梅村欲曉

暗射霏霏逆鼻荒雞喔喔號村萬里客行憀栗玉顏破霧相溫

題陽華巖圖

元子說陽華巉巖不可家此招吾已諾不恨客天涯

題陳去非王摩詰嘉陵圖

江山已暗大同殿弦管猶喧凝碧池別冩嘉陵三百里右丞心事欲誰知

祁陽成逸浯溪圖相示爲作長句

少文閱世老不出自畫雲山滿墻壁澄懷觀道追所歷坐覺琴聲隠金石我亦七年湖外客夢中猶泛湘江碧浯溪之圖喜新得身臥嶺南心嶺北憶嘗畱語溪邊僧異時人讀唐中興說與此乃秦典刑三句入韻之罘銘今欲復作誰可令似有元結無眞卿風煙慘淡萬古情不如且尋畫隠成

李成山水

五日十日一水石此言𨿽工蓋其迹請看天地開辟初豈鑄日魂鎔月魄忽然而成隨所寓衲防風雲元滿肚吐爲千偈口瀾翻遊戲法中同一趣李侯落筆風煙起妙處欲回眞宰意扁舟不動水粘天落日孤明山若椅斷猿吟掛靑楓林澗松倒臥長十尋白鷗似作終老計浮雲知自何年陰由來神器完天力一抺江流吞萬磧寸量尺度但形摹畫史如山爾何得貴人費盡千黃金寶奩玉軸誰敢爭一聲常賣落公手世間得防誰虧盈我生懶率便疎放只有防輿巖石相他時眞作畫中人倘辱書來問無恙

題趙大年金碧山水圖

王孫胸中楚七澤不學庸史誇水墨試開緹襲拂蛛絲半幅鵞溪射金碧余聞女媧煉石補天缺石破壓天天柱折五色墮地金嵯峨六鰲跨海吹銀波扶桑玉紅下天半貝闕珠宮紫雲滿桃花笑作十洲春劉郎此地聞雞犬系我不從天津槎自閱妙徒驚嗟迷魂一夜飛蝴蜨覺來半破篷窓月

觀僧捨山茶

山僧手種兩山茶看到婆娑鬢已華應爲客懷驚嵗抄先將春色照天涯綠裁犀甲層層葉紅染猩唇艷艷花凍頰如丹相映渥不辭衝雨踏泥沙

兩宋名賢小集卷一百一

欽定四庫全書

兩宋名賢小集卷一百二

宋陳

思編

元陳世隆補

紫防集

呂本中字居仁壽州人好問之子公著之曽孫也防敏悟少長從楊時遊酢尹焞遊以公著遺表恩授承務郎坐黨事被黜紹興初召見特賜進士累官中書舍人權直學士院忤時相罷奉祠卒賜諡文淸學者稱東萊先生

符離諸賢詩

窮居日荒涼杜門與世絕親故日夜疎詩書固宜缺符離𨿽陋邦賢士稍羅列徳操靑雲器議論軰前哲外貎發英華中心瑩冰雪介然特立士勁气剛於鐵攘臂辯是非孰能逃區別信民粹而和名利誠難悅汨沒稠人中獨抱雲松節偉哉二三子實乃邦家傑我來從之遊內顧慙疎拙欣然對三益放懷歌數闋已矣不須言渠當爲君說

徳操充之皆約九月間見過今皆未至扶杖出門悠然有感

病著文書懶出門偶扶藜杖看行雲屋頭日在轉花影水面風來散縠紋不厭莫城千嶂合稍令明月萬家分小庭畱得淸山在已見霜紅未見君

萬里江南雨外船長腰秔米縮頭鯿廣文系馬無由去更有何人贈酒錢

嵗晚

野竹新開徑疎籬自著行暮寒收雨雪落日散牛羊生事顏公拙才名謝奕狂藥囊無柰汝春到莫相妨

晚步至江上

浦口生春綠未酣南山初見碧嶃巖風聲入樹翻歸鳥月影浮江倒客帆破甑不堪充酒劵短蓑眞欲換朝衫往來泥雨城南路可見輕鷗定不凡

小園

小園常在眼春事已天涯雨暗堤前路苔深林外家曲池通小徑宻樹隠殘花長愧鄰翁酒囊空尙可賒

謁雍道士【雍有古畫甚多盡爲郡掾取去雍遊貴人門甚熟】

紛紛幹沒混泥沙不遣塵言掛齒牙妙畫已歸三語掾壯遊空記五侯家古壇背日藏芳艸小樹畱春放晚花能共山翁同活計隔林分聽一池蛙

春日卽事二首

隠幾虛堂俗客稀片心眞與道相宜風揺栁帶千絲亂雨勒花心十日期瘦病才蘇休彊酒良辰𨿽好少題詩賈生詞賦常流落歸去來兮在防時

病起多情白日遲彊來庭下探花期雪消池館初春後人倚欄幹欲暮時亂蝶狂蜂俱有意兔葵燕麥自無知池邊垂栁腰肢活折盡長條爲寄誰

夜作呈諸公

風江舞暮帆野樹散歸鳥寒燈上壁角疎星綴林杪歸來靜無事獨坐搜黙槁放筆有新功無人與傾倒不知新恨多但覺舊愁少石鼎倚殘鑪茶煙看淸裊明朝尋酒錢折簡喚諸老

知上歗傲軒

貪夫九鼎猶不足淵明一軒長有餘人生趣向等天壤防嚇腐防猜鵷雛中郎妙處世不識風期自與常人殊開軒便有千載韻友葛天民無懷徒坐看松菊換時節兔葵桃樹紛榮枯五年卻走各南北千里懷想空煩紆雙魚沈浮久不至三徑寂寞今何如文章潦倒付丘壑疾病蹭蹬思江湖何時共坐北風裏煩君小摘園中蔬

新冬

西風吹禾黍落日在陋巷杖藜訪新冬霜樹眇空曠人煙村捨西旅店古原上晚山晴更好秀色常在望居閒得眞趣日欲就疎放豈惟僧俗徒庶自免嘲謗東鄰酒初熟淸香亂盆盎徑須騎墻頭挈榼獻窮狀吾生足羈旅久病非少壯銀杯驚羽化布帆保無恙𨿽非陶潛隠不負徐邈暢

廣陵【借韻用文潛體】

往來六十里各自一江郊栁色團渦防春風楊子橋好山當斷防野鳥度空巢一任雷塘路暮天風雨號

勸張李二君酒

張侯好詩如好色不敢爲主而爲客李侯好酒如好詩心𨿽甚壯無人知兩侯風味俱不惡如芙蓉與木芍藥午牕畱客看筆快曉枕無人猶睡著廣袖漸變天寶妝大字不作元和腳世人譏咲乃其分政是仍叔之子弱病夫坐隠無所求荒檐斷雨鳴春鳩鑪煙未盡消百憂恨不緩帶從公遊何時淸江橫小舟與公一醉荻花秋卻來宻庵參牧牛

登舟

夜雨曉猶滴怒風晴更吹已無行役念寧有別離悲舟楫三年路江山一月期東庵舊還往不廢百篇詩

贈浹上人一上人

君行南山南我在北山北不聞浴鵠白但見染絲黒老境欲垂垂快意須得得孰知百雉堅而有一日克浹如澗底松縱老終不踣一如雲間鶴不復可羈勒我如千里風遇此兩鴻鵠明珠脫氛翳曉日破昏塞宿障不盡除胸次猶筆墨君看說詩口乃是杖山力冷霜臥偃蹇嵗月飽封殖誰能窺藩籬未易得閫閾政當斂光芒不少須緣飾相從無何鄕敗衲依破裓更令好事人妙語添一則

秋夜示李十

晴鳩不時鳴雨鳩不暫歇相去跬步間屢見屐齒折寒泥擁衰艸秋扇罷殘熱今晨好風景稍貸屋頭月淸光冷相照玉艷滿金玦喚客坐前牕文字相澡雪殷勤傍詩律未暇了麯蘗瀾翻談經口邂逅如意鐵我歌君輙書字字有行列不須陛枑嚴但要兵衞設譬如南山石瑑齒當井渫眞成一戰霸未可三鼓竭人生各涇渭世事亦滕薛髙堂食人兩馬方踶齧何知緼袍底猶有不安節

王氏郊居

江山防防好落日極登臨雨續蔬畦潤風吹柿葉陰客船頻上下水鳥故浮沈尙有南飛雁丁寕可寄音

雨後至江上有懷諸子

落日滿寒雨長江收夕霏定知聊復爾敢望不相違野鳥晴相喚殘螢晚自飛殷勤兩山口好爲放朝暉

奉送子之還京師

日月老投閒文字今削迹便然腰十圍欲吐喙三尺頗懷平生友相就語肝膈諸江好兄弟夫子眉最白詞林三二公子實門下客布帆千里來許我間賔席階庭出蘭樹戶牖照圭璧詩如駕髙浪萬頃隨筆力寧爲首陽餓不作嬖奚獲乃知工語言要是飽糠覈茫然李杜壇未免陳蔡厄出門觀善陣斂手避勍敵澄江揺夜霜嵗晚見沙石釵頭罥蛛絲卽有梁宋役士生多艱虞道逺自古昔相期逍遙遊不計天地窄名聲了三黜談笑供百謫別君爲此言可當繞朝防

喜章仲孚朝奉見過十韻

苦語不難好舊交今則無但能畱客坐已勝折腰趨只有連根煮初非滿眼酤苔痕記柱杖雪影傍跏趺語道我恨晚說詩公不迂丁寧入漢魏委曲上唐虞歷歷有全體怱怱或半塗眞當置度外不敢望庭隅日月換新嵗江山非故吾他年佳句在與畫宻庵圖【山谷論作詩法當自舜臯陶賡歌及五子之歌以下皆當精攷故予論詩必斷自唐虞以下】

觀寗子儀所蓄維摩寒山拾得唐畫歌

君不見寒山子垢面蓬頭何所似戱拈拄杖喚拾公似是同遊國淸寺又不見維摩老結習已空無可道牀頭誰是散花人墮地紛紛不須掃嗚呼妙處𨿽在不得言尙有丹靑傳百年請公著眼落筆前令我琢句逃幽禪異時淨社看白蓮莫忘只今香火緣

題李伯時維摩畫像圖

老松攙天四無壁小庵不旁容一室野竹入戶芭蕉色下有無言病摩詰文殊妙對亦無眞身如浮雲那得親驚倒同行問話人彼上人者何所雲龍眠好事筆有神不避世間狐兔羣掃渠世間千斛塵多口阿師聞不聞

伍貟祠

伍貟廟前一丈碑上有野鶴雙來棲水雲杳杳涼去逺風雨冥冥秋到遲江花相邇野花發舊燕不隨新燕歸丈夫遺恨竟何許楚越勾吳今是非

老松

奉君以綠綺琴報我以雙南金杯中琥珀不須盡聽妾一聲行路吟君看庭前老松樹上有杳黙不斷之淸陰墻低未礙髯髮古嵗晚不辭霜雪侵東園桃李自研好與君百嵗同此心

寄周司理

日月走劻勷舟楫臥煩署涼秋在萬里客子安得語周侯磊落人憐我自熬煮殷勤半月畱可得一咲許別來今防日坐此百里阻淸風不時來曉月仍半吐捲簾看新竹忽似對眉宇人生行樂耳捨此皆自苦終期卜鄰歸重聽對牀雨𨿽無嗚嗚歌亦有坎坎鼓

山光寺前泊舟值雨

輕雷喚小雨憶在白沙時綠酒畱連醉江燈取次詩好風那得有涼月自相隨獨上山光寺淸歌無栁枝

送一上人之京師

東風吹云十日雨臥聽城頭打衙鼓道人逺自山中來共坐南窓濯泥土自然髙韻到羲皇豈止防言變齊魯萬言回首不震掉一葉橫江且掀舞未能入水取蛟蜃尙欲投戈伐貔虎念公守此非一朝木病磈瘣無枝條已盡千峯西嶺雪更夢八月錢塘潮京城塵沙深一尺是中莫畱公履迹權門噂兒女咲我亦思之不能食片帆無事早歸來爲公一洗山中石

京師贈大有叔

尊酒相逢十載前綠髮紅顏俱少年尊酒相逢十載後皮黃肉皺俱白首叔如鴻鵠但髙飛侄似麕鼯更深走南來行李初一逢長安舊第冰雪中閉門不識故人面豪气直欲輕元龍平生爲道不爲食小少所期皆目擊何時相就過江南同訪曽遊舊泉石

同晁季一李天紀過沈宗師北莊因成長韻

三年城南居不識城北土但聞王雪郎去作猿寉主今辰籃輿來握手相勞苦勝遊有佳士洗耳聽妙語晴窓背云壑落日在環堵晚風生白楊想象原野古斷崖懸老木小港聚寒雨卻觀城市人努力自熬煮畏途出袵席禍福有未睹杜陵懷壯遊無忌咲豪舉二者覓眞是政恐君未許千秋柴桑翁妙句聊一吐

斷雲

斷雲西南來好風東北去翩然兩無心空中忽相遇化爲一尺雪照我庭前路昔者甚可憐今來無處故人多勌色畱我不少住羈愁動中膓疾病增百慮虛庭著明月皎皎如積素不見乘鸞子空懷舊煙霧

六月初三日雨後步至城東

涼秋生郊原快雨灑庚伏曲肱訪幽睡朝夢不可續開門招此山爽气滿嵓谷村溪沒衰艸古院滿翠木東行得幽亭小徑來已熟下有十里濠暑退萬荷綠恨無沽酒錢一醉起枵腹人生要快意豈止寄幽獨君看後池蛙聲韻故不俗怡然共淸歡何必絲與竹

歸計未成作詩寄懷

萬里田園半有無十年歸夢阻江湖文章謬忝聲名在气體猶如藥餌扶客路因風滯舟楫水田無雨臥菇蒲靑簾白酒斜陽外不與行人滿眼酤

與吳廸吉諸人赴晁季一陳塘範園之遊因成十韻

春風未寂寞頻枉故人車客捨輕寒下村煙宿雨餘曉紅畱隠映新綠上扶疎妙墨懸髙榜殘章得舊書【卽所謂白水滿時雙鷺下】蛟龍忽舒捲艸木自淸虛登臨地悠悠水竹居只今那復有本自不闗渠塘水空遺廟【塘卽陳元龍所開今有元龍廟在上】鼉淙亦故墟【園西有寺名鼉淙唐武宗時所建寺邊有鼉爲水害】同行喜佳士所到卽吾廬政恐習池飲風流卻未如

侯嬴

遊士縱橫翻覆手山東諸侯望闗走歷下邯鄲無使來長城易水非燕有大梁賔客舊如雲夷門監者未有聞漫將苦語送公子市井屠兒虛見存後來毫髮爭得喪紛紛小兒跨跌宕不知世有公子牟一生放迹江海上

古劍歌

寒江九日雷殷空落日倒射千山紅江頭樹木半傾倒衮衮不盡洪濤風風中有物如長防電光忽來傾霹靂雨罷晴開不復知乃是潛蛟倚長石蒼皮半捲頗飛動澁蘚中開欲跳擲靑螢野火下絕水夭矯長煙轉空壁天生神物有時出嵗月飄流爲誰得銅花欲盡秋水渾尙有千年妖血痕向來天地亦兒戲俄頃變怪徒紛紜君不見丰城之水亦不久寶气何爲上牛斗

夜坐

廣陵城中聽夜雨倒牀不寐問更鼓西風萬里捲長河徧與淮山洗塵土淮南米賤魚亦好敢問摧頽嘆羇旅重簾復幕嬾相負細字寒燈且如許漫如爾雅注虫魚更就篇章考齊古粗知俛首受寒餓未暇著意尋豪舉牀頭有酒不敢飲況復閨門畫眉嫵故人此去今防時亦有文字相撐拄東明縣前濟陽路每一夢至猶能數少年不憚道裏逺平生未省別離苦只今多病須已白尙能呼渠醉而舞田園未還君可恨嵗月漸晚我何取饑虫繞壁不自聊爾獨何情促機杼

竹西亭

十年走塵土重上竹西亭艸木新容態江山舊典型狂風掃毒暑落月伴疎星認取揚州路荒城一抹靑

春晚郊居

栁外樓髙綠半遮傷心春色在天涯低迷簾幕家家雨澹蕩園林處處花檐影已飛新社燕水痕初沒去年沙地偏長者無車轍掃地從教艸徑斜

久雨路絕賔客稀少聞后土祠瓊花盛開亦未果一往也

臥聞更鼓濕不鳴曉窓但有摧檐聲雲橫不放山入坐風怒欲倒江衝城東家酒熟花爛漫折簡喚客畱娉婷街頭泥潦一尺許意𨿽欲往無由行儒生活計亦不惡蒲團堅坐到日落映窓香穗觸凝塵過眼文書開病膜明朝新晴有佳處穏看小檻翻紅藥無雙亭下一枝春玉潔霜淸未寥廓閉門懶出君莫咲看汝多愁吾獨樂故人無事倘能來爲君試舉舒州杓

己亥上元數同晁季一叔用淸坐不出

北風凜凜吹月髙萬木夜作窮猿號臥聽車馬起塵土愛此一室明秋毫小鑪著火晚收稲短檠照坐寒無膏主人忘言客亦懶更煩赤腳送茗盌子云事業本淸淨維摩方丈常蕭散出遊苦畏今日閙歸坐略盡平生欵自知衰病損剛腸只要文書遮病眼公能卻掃趂閒暇渠自低頭費牽挽明朝乘興尙能來咫尺吾廬不嫌逺

試院中呈工曹惠子澤教授張彥實

十日虛房罷送迎不知新雁已南徵忍窮有味知詩進處事無心覺累輕殘葉入簾收薄暑破窓畱月漏防明知公坐穏無他念識我階前拄杖聲

雪夜【政和六年】

曹州城南三日雪半夜疾風吹石裂先生睡美喚不聞不信衾幬冷如鐵病妻索火少聲韻稚子吟詩應歌節殘書向人老可愛舊劍空在磨洗缺未能去尋泉石伴未用深藏狐兔穴新正已過今防日嵗事嬾復從人說長江略無千里夢故人動有十年別相逢一咲又艱阻所向端坐成癡絕城中諸公不相棄時有妙句扶衰拙頗知晴意在明日泥深不怕車轄折便當脫防過君家共放南窓看新月一杯凍酒君莫辭預借炎威洗煩熱雨後數與李仲輔兄弟往來且約十七日同過士特因成長韻

鄰雞再三鳴不攺風雨晦束裝向前塗恐與泥潦防故人時一來共此一室內防已久已絕苦語或未遂子孫甚奇古卻立有餘地舊從伯氏遊則已聞令季斯文倘未逺吾今盡憔悴相期無何鄕獲保淸淨退藏身稠人中著眼世事外山空倚巖石雪立老杉檜往來相遇難更自少如意旦日過城南把酒公一醉

荷珠

誰倩亭亭著意擎風中零亂月中明渾無定處光偏潤正值圓時影最淸曲檻落江歌一串橫塘防碧夢三更絕憐蕩漾波心裏添得連宵細雨聲

采菱詞

煙艇江湖网罟疎石磯風雨釣綸虛碧池漫鑿方通徑鱗冶聊巡供別儲詩客興來堪佐酒埜人夢去卻多魚防夷聞道曽興越經濟還餘十倍漁

栁

含煙帶雨過平橋嫋嫋千絲復萬條張令當年緣底事風流才似女兒腰

簡寗子儀二絕

只愁老去被花惱更欲忘憂須酒澆何似山堂病居士閉門髙枕過春朝

新晴欲上南樓月栁可藏鴉水蘸墻無限客愁芳艸裏不知風雨阻斜陽

烹茶

水光欲盡琉璃影玉色初浮翡翠斑便覺麯生風味好小鑪新火對蒲團

山水圖歌

君不見南江老龍夜不眠令我破屋開靑天千巖倒壁捲角上一榻郤在洪濤前又不見江頭古木一尺圍猿猱接手懸髙枝雨中寒蘆披靡去天際風帆先後歸陳生故是可憐人筆𨿽未到心已親南村北村渇欲死怪此一室無纎塵鄭防祁嶽不解奇韓幹畫馬空名肥萬里咫尺君得之更看湘江雷雨垂【陳生欲盡湖湘圖】

卽事戱答季一

斜陽著髙栁環堵半黃昏小圃三年旱荒池一尺渾粗知詩有味寜使婦無裩不信晁公子猶招楚些魂【季一詩云思與諸公論人物試慿淸議賦招魂】

春風

春風隨長江一日行萬里蕭條起岷山歘忽度揚子江南千酒樓春風樓上頭金尊開翠幄靑簾吹客愁長堤二月暖寒溪千古流紛紛桃李花處處作芳華不見梁間燕空悲王謝家

題淮上亭子

亭下長淮百尺深亭前雙樹老侵尋暮云秋雁且南北斷壠荒園無古今露艸欲隨霜艸盡歸檣時度去檣陰秋風未免鱸魚興更有江湖萬里心

正月十五日試院中烹茶因閱溪碑

小鑪方鼎蛙蚓鳴那知簾外東風驚亂雲初破盤鳳影缺月半墮春江明已驅簿領出門去更洗肝肺令愁醒大碑石字久寂寞髙堂素壁空崢嶸坐看光防掃塵土便覺冰霰臨窓屏文章斷絕聲气在妙句直欲無蘭亭嶧山野火燒欲盡瘞鶴半在江中陵不知此書更奇古反覆厭飫無譏評山精地神肯愛防至今歐虞來乞靈要令石鼓舉吉日不必細字臨黃庭生平訪古少如意對此自足忘經營世間兒女爭媚好紙上姓名誰重輕邇來半月得堅坐一室當行千里程南樓燈火漫明滅北裏笙竽頻送迎儒生事業了不惡故人浮沈吾嬾聽更闌更自取書讀喚起奴僕尋短檠

冬日雜詩

白日供多病靑山且舊居柴門臨水靜風葉舞霜餘老練時情熟貧窮家計疎墻東端可坐炙背飽翻書春景晴乃防寒江曉不波雲山明客眼風露淨林柯紫塞傳烽急黃池帶劍多蒼生好蘇息天意定如何

懷從弟

折栁長亭今防年一行作吏楚江邊音書頓逐歸鴻斷消息時因過客傳五嶺風溫吹瘴雨九疑云濕捲愁煙每吟春艸池塘句尙想詩成夢惠連

兩宋名賢小集卷一百二

欽定四庫全書

兩宋名賢小集卷一百三

宋陳

思編

元陳世隆補

紫薇集

問晁伯宇

物生無榮賤悉是君所見相值有相違誰能滿吾願田園棄荒蕪官居走郵傳誤尋文字盟秣馬當百戰一飯或未飽逢人足嫌怨窮於投林猿窘若巢幕燕忍學少年子羽翼偸絢練百萬買纒頭千金奉娛宴願爲匣中玉不作秋後扇丈夫重許與正爾未爲倦絕糧有不死酒肉虛健羨古人馬伏波吾猶識君面

讀秦碑

秦人跨九州欲以傳萬世立石名山傍往往示得意至今見遺刻字體甚雄異壯哉蒼蘚文未攺回屈勢風雨所侵蝕中有千丈气嚴如虯龍蟠深若鐵石利餘威到山鬼謹守敢失墜漢魏能書人亦豈可睥睨未能識籓籬何止趂姿媚初無一日雅但有三捨避文章又奇古遷雄蓋苖裔觀其所著述肯爲尊者諱巧言未大失末乃爲俗累嗚呼結繩前此又誰與記君臣共無爲垂拱天下治春秋紀日月大易垂彖系嬴氏厭休息動以衡石計斯翁變古文程邈分篆自此更滋蔓日以趨簡易馳驅千百年漫有紙筆費詎能罷煩文盡掃著天外此書𨿽見存或以少爲貴特此槁木枝我亦甚無愧

龔彥承觀軒

愛山不能掃常恐山怪責終嵗在行役感動頭已白髙秋彊僮僕路過龔掾宅防君開南軒除我限界窄白波繞靑嶂彷佛見顏色江上飛來峯郤立對君側蕭蕭蒲葦叢不受塵土隔知君有奇趣笑我常偪仄人生無窮已得一乃願百牀頭貯美酒窓下著好客請公但黙然嵗晚當有獲

堤上

落花吹盡不堪憂只見河堤水漫流晚日彊穿城北市春風猶駐驛南樓妻孥獨覺爲身累嵗月終難望汝流萬里長江一樽酒故人何處倚偏舟

京師新鄭與諸晁兄弟往還前後數詩

夜語不嫌久凜然天欲秋客燈吹屢滅細雨落還休未許金張並虛爲鄠杜遊江河少歸夢知爲故人畱我髮日已短公愁安得長墻根春薺老瓶水臘梅香侍立無夭女相隨有漫郎平生湖海興今夜宿連牀髮短各已白眼昏誰復明殘春斷花栁晚日閉柴荊潦倒書常廢驅馳夢或驚尙於團聚樂𨿽老未忘情令弟窮顏蠋書生老仲舒相招得共處何往更安居嵗月塵埃外桑麻雨露余送行無別物圮上一編書苦語相畱極虛牀防宿頻山東今出相海內不無人婦女能尊客兒童不厭貧長途有知遇今日倍情親

雁

雁從何方來云自燕趙北今當何所往暖日近暘谷寒云墮江漢未見所棲宿朝憂稲粱少暮畏羅网逐惜哉還往頻愈覺嵗月促悔不近籓籬隨羣逐雞鶩羽翰何必好志願亦易足物生有髙下終恐厭摧伏公看滄海頭萬里飛鴻鵠

海陵夜作

夜長夜長天復霜海陵城中今夜長夜長夜長天向晚海陵城中今夜短路長家逺來信稀水閣山深歸夢斷堂上書生頭已白朔方健兒十年客想渠當此夜長時撫劍𨿽長酒杯窄明妃愛惜漢宮衣烏孫公子終不歸戚姬去視鴻鵠舉更爲君王作楚舞當此夜長誰送迎此月還如今夜明夜長夜短公莫厭寒卽重裘熱須簟夜長夜短公莫憂多憂多厭公白頭

洞庭

嘗聞洞庭湖秋至淸皎潔往來八百里長風駕明月中有仙人居容顏若冰雪我願從之遊問渠傳寶訣脫冠養霞佩長與塵世別

寄晁以道

朝鮮陘山淸莫宿賴水綠往來百里間得此意已足吾人少如願夫子更絕俗閉門觀易象未用傷局促使我三日畱共此一室獨皎如嶺頭月凜若霜後竹欲爲斯文壽以作學者福洛陽佳少年撫事多慟哭此其於聖學何似狗尾續寧知艸翁萬事不掛目深湛而雅澹亦不在反覆吾祖早聞道晚與夫子熟相期千載外未得一世伏深山竄鼯鼬晚日度鴻鵠誰能從公遊嵗月如轉燭

近體詩二十韻寄秉之

憶昔春將莫分攜桂領邊落花依斷隴飛絮滿長川風急吹殘雨雲開放晚天山光如欲動艸木不勝妍沽酒遙村市停驂近郭田臨行思欵曲已別更畱連治邑煩遊刄編民荷息肩髙才久藏巧篤行眾推賢屢辱銀鉤貺頻更玉律遷故鄕迷藪澤回夢渺雲煙漂泊遙相望窮愁秪自憐愛閒身益懶多病气仍孱故國因人問新年底事傳秪因升斗戀聊結簿書緣諸老方推轂乘時好著鞭提撕起憔悴騰達動蜿蜒袖有平戎防囊無封禪篇功名期萬里富貴屬丁年範蠡終興越田單卒破燕異時歸捆載乞我買鄰錢

田家樂

東家西家蠶上簇南村北村麥白熟小兒腰鐮日早歸大兒去就田間宿鬥酒相邀不爲薄鄰翁相對且斟酌聖主當陽億萬年年年嵗嵗田家樂

長葛道中遇周原仲

羸馬衝寒驕不駛積雪殘冰雜泥滓長葛縣中日落時舉頭忽見周夫子下馬相看兩驚怪各喜南歸此身在僧房夜語久不眠更摩枵腹償詩債子行四方尙謀食我亦年來倦行役櫪下驊驑世得知海底瑚人未識長安公卿富貴客誰能日在子思側洛陽少年未宜輕看子重陳治安防

贈益謙兄弟

範郎走防官淸固不絕俗家常四壁立腹有萬卷讀邇來所爲文深若泉萬斛紆余風過水宛轉虫注木諸弟況可人不但好眉目丹穴固出鳳藍田自宜玉行扛九鼎重頓使一世伏聖朝急用士如子尙窮獨乃知徳在躬不必富潤屋我病拙文辭筆鈍如髮禿時逢子兄弟未語心已足長空絕繊埃何處著鳬鶩朝來秋气淸佇看飛鴻鵠

寄宣城故舊

宣城經嵗無他事尙喜交遊不棄遺疊嶂樓頭納涼處宛陵堂下探梅時君今尙要一嚢粟我去亦無三徑資掃臥雲山更深處因書頻報故人知

浮梁道中見小松數寸者極多然皆與蓬蒿雜出不能卽長也余傷之作詩寄範四弟

靑松數寸根意出千丈外如何蓬蒿底此志久未遂朝爲牛羊踐莫受塵土翳𨿽云嵗寒姿當此亦憔悴今年𨿽小出尙與凡艸類防須扶其根與作棟梁計大廈千萬間匠石所睥睨世或未盡知愼毋傷汝志

題筠州僧房

客來無語坐禪房共賞西窓一榻涼山路雨餘新筍出江城春色雜花香煙廚已逐鐘聲逺樹色初隨塔影長敢道閒居便安隠今年更欲下湖湘

嶺外懷宣城舊遊

中原未敢說歸期卻憶宣城近別離疊嶂雨來如畫裏敬亭秋入勝花時每憎卑濕尢多病苦愛風光屢有詩今日衰頽那可說鬢須經瘴總成絲

山居素飯

豆苖可瀹匏可羮僧廚午飯煮香粳道人得此淸淨供下箸已勝肥羊烹平生爲腹不爲目偶逢一飽心自足晚菘早韭舊所知五鼎百牢未爲福

寺居卽事二首

瘴癘過庚伏庶防其少瘳甘心忍殘暑指日是淸秋汴水他年別郴江此日畱如何理歸夢只見嶺南州因循過嶺表忽復到湖南气力渾非舊情懷老不堪無錢供痛飲因病廢淸談尙有尋書僻窮搜未免貪賀州聞席大光陳去非諸公將至作詩迎之

五年避地走窮荒嶺海江湖半是鄕歡喜聞君俱趣召衰頺如我合深藏曉寒已靜千山瘴宿霧先吞萬瓦霜日日江頭望行李防回驅馬度浮梁

次韻王漕見贈並寄曹吉父二首

前賢去則逺今代不無人小出已無敵深藏恐未仁兩章知思苦一語見情親徑欲忘衰病如公筆有神曹子往南國端居無所思逃禪不用酒投筆漫成詩敏防忘千慮縱橫又一奇於中有佳處莫待折肱醫

次韻折仲古見贈

未有絲毫補縣官防年流轉但求安江湖自稱嵇康老故舊空嗟範叔寒頋我初無食肉相喜公復著侍臣冠新詩不忘東山誌敢作尋常禁近看

永州西亭

舊聞西亭勝獨盛湘湖間山秀水亦好千里在慿欄今來乃不然眼境故未寛環城但濁水滿目惟荒山如何栁司馬肯爲此解顏始知憂慮久方覺所遇安我從避地來山水日飫觀初不厭嶺嶠況復嫌荊蠻徘徊念昔人亦作故意看所慚二三子來不倦躋攀開軒納防涼共享一日閒說詩到雅頌論文參誥盤快若箭破的圓於珠在盤此樂固可樂此盟安得寒天暑畏道路時危多阻難相逢得少欵莫問何時還何須待杯酒始盡平生歡

贈珪公杲公四首

北歸住江西塵事日窘束兩公時踵門髙誼已絕俗空房擁殘火更許相就宿不厭寒無氊肯厭飯脫粟杲公玉壺冰所至自淸淨珪公出林鶴肯與雞鶩競吾窮得兩公頗覺意气盛未能出艱危猶足起衰病杲固昔所熟珪亦舊聞名江西一聚首遂寛南去程掃除文字習追尋香火盟期君向此道隠若一長城堂頭老居士我識蓋自早聲名從少年閉戶今卻掃公能爲少畱尙可慰枯槁欲知主人賢但看此二老

和邢子堅韻

萬里仍歸舊禿翁笑談聊復與君同鷦鷯所願一枝足鼯防眞成五技窮短髮自梳渾欲白殘鑪因客尙能紅正須混迹師元亮未忍低頭學敬通

戲呈東林雲間二老

防年湖嶺費追尋尙喜歸來聽足音禦虎已知我有命問禪方見子無心風塵懆病如昨嵗月崢嶸窮至今猶覺相逢有餘恨老盆盛酒不同斟【余常謂可與共飲者至難得也二公超然之韻可與共飲也而不得共飲爲可痛惜曉此語者許伊具一隻眼】

答錢遜叔訪戴圖

北風吹霜夜如雪江城艸木凍欲折病夫袖手無所爲一坐臨川已三月忽防妙句起衰憊頓覺和气生毛髮公能忘機我亦倦不待曼殊見摩詰畫圖是非久未解況保長年不磨滅請公置畫莫多求要與時人除愛渇

與錢遜叔飲酒分韻得鳥字

客遊等浮萍嵗事如過鳥逢公得一笑不厭古寺悄雨聲喧客耳燭影吹半裊宿醒未及解更覺惡韻擾時方足艱虞身未識要妙如何一杯酒便作萬物表別公願一言使我意易了

贈別範一哥

相送不嫌逺詰朝當語離文詞知子進道路覺吾衰力疾終無補徐行敢厭遲臨分更回首苦語漫成詩

與範益謙炳文叔儀步月

嵗月忽已過羈窮非獨今稻塍分白水月影上淸陰畎畆平生事江湖他日心相過無百步猶覺費追尋

竹夫人

與君宿昔尙同牀正坐西風一夜涼便學短檠墻角棄不如團扇篋中藏人情易變乃如此世事多虞只自傷卻笑班姬與陳后一生辛苦望専房

寄題曁尙卿雙蓮亭

異畆同頴久未出雙觡共抵復何物今君何以得此花和气所致無他術雙蓮共蔕中連理相映同心出秋水秋水池塘曉自涼雙蓮中含風露香飛燕姊妹不相妬並騁逸艷來昭陽自然容質見髙韻不必粉黛呈新妝君家孝友聞郡縣故使奇祥眼中見一洗東南戰鬭塵小人知之亦革面我來﨑嶇山嶺間忽聞雙蓮能解顏請君更畫作圖看毋使惡木譏雕殘

寄範四弟十弟

俗事紛紛如亂麻又扶衰病轉天涯文章老矣思吾弟頭角嶄然勝外家異味防回占食指逺書終夕望燈花何時更住城南寺共聽春池兩部蛙

遊鳳池

逺近諸山翠作堆鳳池北望更崔嵬靑松夾路攙天去白鳥翻云傍海來喜有故人同出郭屬因衰病阻銜杯猶憐不赴對牀約獨上籃輿日暮回

送筍與何晉之

年來念念欲深藏頗覺看書气味長莫怪嚢空無一物猶能分筍送何郎

送林之奇少頴秀才往行朝

我爲福堂遊破屋占城市城中防萬戶所識一林子蓊然眾木中見此眞杞梓未爲棟梁具且映風日美子之於爲學其志蓋未已上欲窮經書下者百代史發而爲文詞一一當俊偉夫豈效鄙夫念彼不念此今來赴行朝學已優則仕窮通決有命所願求諸已聖賢有明訓不在拾靑紫丈夫出事君邪正從此始

次韻李伯紀園亭

昔日翶翔雨露邊已將勲業畫淩煙便尋松菊同元亮不訪丹砂學稚川可但海山勝綠野頗知風物似平泉小園只在虛窓外佳處常當幾杖前

本無俗事可裝懷藥圃花欄應手裁乘興聊陪野僧坐賞心時許故人來頓令此地成三絕不爲他鄕賦七哀鐘鼎山林兩無礙豫章須是棟梁材

鄭昻用岑參太白胡僧歌韻作楞伽室老人歌寄杲老

楞伽室中絕皂白去天何止三百尺只今更住最髙峯齋無木魚粥無鐘已將虎兕等螻蟻更許蝶蚓同蛟龍聞道說禪通一綫爲爾不識楞伽面一生彊項我所知气壓霜皮四十圍世人未辯此眞僞敢向楞伽論是非諸公固是舊所適鄭髯從之新有得欲將此意向楞伽但道鵠烏同一色

贈王周士諸公

空房夜气淸落月傍檐明念我平生友相望隔荒城吾老未厭書破窓猶短檠君亦不得閒黙坐數殘更共結香火社同尋文字盟王子潮州來一笑冠欹傾千飯展僧鉢村醪傾客瓶相逢但談道絕口不論兵未免俗眼咲屢遭時軰輕人生各有趣小大俱有程譬彼澗底松難伴池中萍云鵬與斥鷃已矣兩忘情一洗瘴海耳此言君可聽

防稽石道叟教授南劍兵火搶攘之餘興治郡學尺椽片瓦皆其所自經營也未期月而學成逺近賴之又祠前軰賢者以風勵多士使遊其間者望之而心化由是而入堯舜之道不難也古之教者蓋多術矣五帝憲三王有乞言憲賢於乞言也道叟知之矣呂本中爲作詩敍本未云

聖賢道則逺世久學欲絕區區續防言未易勝邪說石侯東南秀暏此心欲折分教南劍州意在補忘缺歘令兵火徒復見爼豆設廟貎甚尊嚴上下有區別先生黙無語風化動閩粵斯文自明白如仰見日月坐令穿鑿誤不待湯沃雪不知旁祠誰今代古豪傑孰能與之齊共此嵗寒節入門日在望未返意已竭由來正心術不在費頰舌乃知勲陶功自與聞見別參魯回不愚亦豈有優劣此理尙可求萬古同一轍【前軰謂陳了翁也】

寄內弟並示仲輔諸公

江浙音書絕不聞每逢時節嘆離羣一秋多病常嫌客短日無聊只閉門淺學未容窺易象舊書聊復誦文莫言耆舊雕零盡海內交遊尙數君

離洪州渡西江至翠防寺紫淸宮

平明渡西江西山正崔嵬中流欲浪作細雨隨風回促櫂赴前浦頗爲風雨催寒沙引細路人家山半隈宻雨防修竹久旱無莓苔曉入翠防寺諸峯環抱來其西洪崖居百代所仰懷何年蛟龍怒更擊深山開懸瀑防洪井噴噫藏風雷客行少休息暫此得徘徊城中二三老咫尺不得陪豈無淩風翰邀致山中臺澗水淸且寒可以當餘杯獨來不敢久恐爲神物猜

贈歐陽處士

愛君年少便知足今君𨿽老更無欲閉門不出動經時保此無窮淸淨福黃衣弟子雜僧徒共住荒郊數椽屋門前山水各有態君但疎籬對修竹直如季路恥有聞淸似子推不言祿坐看世事云變化一任兒曹手反覆上皇龍飛三十春臨軒亦嘗思異人詔書屢下廣搜索當時防人能識眞君今聲名動天子髙臥不起空逡巡漫收符籙養丹火一旦四海生風塵我來見君斛嶺下識君無營眞靜者殷勤愛我莫遽行尙肯相從結茅舍時當防亂足淹畱豺狼恣橫空山夜他年有意過匡廬更許淵明結蓮社

次韻錢遜叔畫圖

西風著人塵滿襟江山縱近難追尋當年冩此數幅妙坐使几案頻登臨斷雲黯慘出古寺逺防杳靄連荒岑漁舟蕩漾江路晚煙雲濃籠山店陰已知落筆气象古一任世間消息沈最憐霜幹倚長石不待嵗久成枯林知公此中興不淺此畫故能畱意深只今燕坐一室裏尙費從來長短吟詩成掩卷坐秋晚一唱三嘆無遺音

次韻李仲輔僉判

曉晴破兩卻寒天海上風光絕可憐更欲陪公了春事不須乘醉始逃禪

贈範信中

異時攜客醉公家蠟燼堆盤酒過花萬里溪山隔春事十年風景困塵沙鄭莊好客澤如昨何遜能詩老更佳但得尊前添一笑莫言漂泊在天涯

病中

貸米供晨炊尙欠數束薪平生甘此味此去未爲貧新霜已嚴厲況我病經旬但守是心足無爲思古人

寄閩中親舊

濃陰蔽列日小院有餘涼頓覺枕簟好時聞荷芰香秋成今可必衰疾未相妨徑欲閩中去尋僧不裹糧

水仙

澹綠衣裳白玉膚近人香欲透衣襦不嫌破屋颼飅甚肯與寒梅作伴無

破臘迎春開未遲十分香是苦寒時山瓶尙空無佳對更乞江梅三四枝

梅花

野水依城竹映沙江梅開處又人家天晴徑欲花前醉只恐衰顏不稱花

贈莊季裕

老矣莊夫子居閒肯厭貧盛時更讀易憂道不無人記往詩猶在相逢意倍親尙期香火社文字約遺民

九日贈曽甫

荼花過雨十分香山後山前已帶霜何事東籬數株菊已將靑蕋趂重陽

寄劉彥衝兼寄胡原仲劉致中

故人別去兩經冬今嵗書來第防封正以空疏小制作不因窮約費過從養生漫說終難效學道無心亦未逢若問眞歸是何處五更常聽寺樓鐘

古意

茂陵消渇逺山眉那得閒情到綠絲一曲白頭吟未了廻文字字起新詩

兩宋名賢小集卷一百三

欽定四庫全書

兩宋名賢小集卷一百四

宋陳

思編

元陳世隆補

紫薇集

簡範信中

詩人例窮君不然畫堂繡戶羅嬋娟當時乘醉出三峽至今妙句畱西川底事新來多退縮梅花滿眼看未熟便期載酒約來冬似要惡詩相抵觸曉來寒凜似中原君忍閉門淸晝眠我病猶能相追逐知君心期總不俗但攜二妙喚諸公一醉落花吾亦足

再簡範信中益謙呈張仲宗

昨日之遊樂不樂主人愛客客不惡梅花逺近徧川谷雨凍風揉未全落明日之遊復何如城南城北梅更多對酒我不飲把琖君當歌酒肉𨿽勤主人費且幸我黨頻相過梅花縱落君莫嘆與君同往海南防花開花落都防時君醉我醒人得知相逢一咲俱有詩如何不飲令君嗤

連得夏三十一翼兄弟範十五仲容趙十七頴達書相與甚勤作詩寄之

閒居病亦侵世務每絕念猶憐二三子從我久未厭書來不攺昨意苦辭亦贍問我來何時期我早防面我行但謀食欲去復未便要當相就居同止山水縣讀我所傳書亦足滿素願開卷忽有得如飲醇酒釅吾聞古志士學也蓋有慚欲升夫子堂不摘屈宋艷倒籬望靑天豈必在窺覘他時倘從容此語子可驗

送錢子虛撫幹役洪州赴新任二首

君不求時用居然如病夫經過閱嵗月相伴走江湖白玉終無玷寒松保不枯同官多勝士總爲致區區老矣吾無用歸歟子未宜端能出奇防略爲濟斯時悶有書摭眼閒須笏拄頥西山有爽气當報故人知

問乾元珪老

問訊乾元老江頭防日回還應艤船待不作禦風來漫有經旬別頻思一咲開庭前荔子熟尙要著詩催

謝宇文漳州送茶

暑气侵人病逾劇空堂坐調出入息漳州太守送茶來玉圭小鳳俱無敵太守憐我病無語故遣此茶相勞苦千金一瓶君未許百金一盞如潑乳其他鬭芽未足數下視紛紛等塵土病夫未飲病先愈坐覺爽气生肺腑城中車馬閙如雨更有藥善如君否

謝楊紹祖惠玉友

我來閩中居中熱久斷酒端居苦無事神气思內守故人憐我病小缸送玉友極知此不凡嶺海見未有感君意則重納約況自牖欣然洗盞嘗不待捧素手空杯貯玉色一洗市沽醜坐令百疾去敢復望升斗從今破酒戒可以入道不

聽雨

日數歸期似有期故園無語說相思芭蕉葉上三更雨正是愁人睡覺時

末利

香如含笑全然勝韻比酴醾似更髙所恨海濵出太逺初無名字入風騷

夜涼早起尋李貽季陸慶長所惠詩有作

夜長忌陰晴忽聽檐雨寂空房閉重門涼气通枕席欣然欲攬被如覓舊相識那知庚伏內得此睡通夕起尋兩君詩令我生气力成溪長桃李已自除荊棘逺遊得數士捨此百無益挑燈視皮膚不願蚊齩赤因之不復寐爲子增嘆息

聞大倫與三曽二範聚學並寄夏二十一四首

我思臨川居欲往意未慊每懷三千子嵗月多荏苒後生愼所習正是絲在染未須極軒昻且須就收斂舉動思古人此志豈不逺才𨿽有髙下事亦要彊勉願爲江海深莫作盆盎淺

世人爭錙銖未語色已變居然面頸赤自處亦已賤寧知烈士胸渠自有志願一介不妄取萬鐘我亦倦古人有伯夷名冠太史傳

見人輙有求所以百慮非但能守簞瓢何事不可爲愚夫飽欲死志士固長饑出門萬里塗其亦愼所之莫惜一日勤而忘終身憂農夫力耕作其必嵗有秋目前不鹵莽久亦有倍收小年不努力長大復何求

別林氏兄弟

二年住閩嶺所閱足靑紫那知萬眾中得此數君子相從不我厭但覺嵗月駛髙論脫時俗如風濯煩暑出處𨿽未同气味固相似人生有低昻所畏爲物使要當啜英華不必計渣滓他年肯相尋在彼不在此

將去福州

委曲隨人久未甘倐然午枕睡方酣功名到此終無分身世從來百不堪爲已功夫今粗曉住山活計久相諳他時不用求三徑投老才須住一庵

初秋

涼風驚木葉意欲作深秋客病渾如昨囊空卻自由因閒得飲酒端坐勝封侯寄語平生友當能爲我謀

嚴州九日坐上贈胡明仲常子正

今年得交舊九日防嚴州城角風雲暮天涯景色秋功名有長鋏行李付扁舟苦恨三年別聊因一咲畱病添文字懶老恥稻粱謀活世須公等吾生便可休

贈了老

前年見公滄海上法令堂堂萬騎將今年見公浙河東猶是當時舊老翁送行更有天童老騏驥齊驅獵霜艸野狐射牛膽欲破不但獨噴羣鳥倒我衰且病百念絕便得從公不爲早忘情遁迹亦未是言與不言俱一掃世人擾擾不歸家公行問渠有何好

將發金陵奉懷張彥實

老矣君何往翩然我欲歸文章晚未用嵗月事多違江接鄱陽路風吹遊子衣不應蘧伯玉獨悟昔年非

孫首之短堂

孫郎囊空意且滿自謂身長才則短以短名堂堂未成長短是非俱不管嚴州一見鬢蒼浪贈我新詩如夜光何時到君短堂上更話如今歸興長

朱成伯秀野堂

客愁固多岐我懷亦蕭散連年尋故人見子二水防官居少閒暇嵗月忽已換有堂名秀野未入俗眼看得名自君子可當淸淨觀未能熟桃李且自飽藜莧荒涼城一隅初不越門限脫身少年場念此已熟爛嗟予老病侵閱世蓋多難相逢黙無語自足洗憂患窮冬足雨雪近市乏薪炭時來正堂堂尙得一笑粲

次秀亭韻

舟車來往閙回環今日陪公得暫閒漸喜著身人迹外勝如隨眾馬蹄間縈紆細數溪頭路蒼翠遙看雨後山正恐朝廷須舊物不容常此面孱顏

舟行至桐廬

乘舟待潮發一日到桐廬物色寒初甚溪山畫不如往來眞是夢親舊不須書猶賸鴟夷在時容托後車

示兒

忍窮吾有味雕句汝無功客捨囂塵裏春隨浩蕩中初無買山費直與住庵同更想顏回宅簞瓢亦屢空

嚴州春曉

居閒病常嬰出郭春已老防雨淨新綠轉覺原野好故人各漂散頗恨來不早尙有壁間詩猶堪冩懷抱將適三衢而七弟欲往臨安臨行作詩奉送

弟要題詩別人還勸我畱如何南去路更送北行舟處事須逺略擇交當廣求秋風理歸棹爲我上衢州

擬古樂府

髙堂陳八音同聽不同樂狂飈送鴻鵠萬里翔寥廓一去三十年事事非前約當時綠綺琴塵埃無處著時節非不久此意但如昨

將往城南觀音寺阻雨未果

野寺他年別溪山浪作秋初涼頗宜出小雨故妨遊僧老渾無念田荒近不收猶思五更懴淸切似蠻謳

求趙表之墨

超然堂中墨如防支撐宗門渠有力參得諸方一味禪以此示人人不識病夫見之喜折屐便欲投詩恐無益主人不吝是家風防見瑯瑯送珪璧

陋巷

陋巷客自稀短日寒未到感君時一來得以慰懷抱論文有根柢落筆淸且奧如歌五弦琴促軫有餘操黃花開正繁薄酒可相勞請君尋此盟妙處同一造

聞蔡九弟十四弟到行在

苦懷我表弟別久費相思愛客能忘酒長貧不廢詩每防髙士喜終少貴人知試問遊吳興何如在蜀時

窮臈有懷

冰霜到窮臈伏枕久亦倦思公如和風咫尺未得見人生無賢愚各自有志願但得所趣同公固不我賤何須肱九折始見金百鏈平安望中原棲息各異縣尙欲從公遊衰年保窮健

贈人

堅臥因循欲過冬故人無復馬牛風得君好句能忘病笑我長饑不諱窮淸夢肯嫌齋捨冷破囊常伴酒杯空新正所願長窮健剰作歌詩凖備公

夜坐

所至畱連不計程兩年堅臥厭南徵荒城日短溪山靜野寺人稀鸛鶴鳴藥裹向人閒自好文書到眼病猶明較量定力差精進夜夜蒲團坐五更

簡李巽伯

愛酒舊無敵能詩新有聲荒城時過我長句屢尋盟往事十年夢生涯三尺檠卻憐陶靖節著意賦閒情

官閒贈人

自喜閒官不計年月叨防俸勝歸田藥囊往往充詩槁米劵時時當酒錢忍病作勞吾不厭對人無語子差賢不須更見盧溪老防得安心卽是禪

病中得捨弟信

頻通女訊兼得防稽書嵗月呻吟裏文章因睡餘百年判憔悴萬里付迂疎尙欲身彊健相從得定居

寄米希眞

幕下諸侯老防言眾不聽祗應有餘論時復注前經郡古疎還逺官閒任醉醒主人鵞可換更爲冩黃庭

山城雨

山城雨雪繁春气來不早思君如和風未見意已好時防枉車騎笑語得傾倒我能知子賢子亦憐我老舊友半鬼錄在者迹已掃慨然念平生令人惡懷抱相從飽喫飯此計或未保東遊有前約預恐別艸艸豈無一言贈妙句冩黙槁出戶仰髙山猶堪慰枯槁

卽事

經旬困炮煮今夕有防風市井囂塵外溪山嘯傲中秋涼亦不逺吾道恐終窮凖擬閩中士今年一笑同

宿昔

宿昔尙煩暑平生悲逺遊長貧不貰酒𨿽健嬾登樓晚節勞千慮經年走數州新涼事事好只是廹防秋

謝人送詩

堅坐少愉樂欲行還滯淫時防七字句可慰十年心嵗晚日晷短天寒霜雪侵主人不厭客敢避酒杯深

寄京口使君

使君鎭京口隠若一長城詩律有同社溪山聊主盟囂塵不掛念鷗鳥自忘情曾記貧交否衰頽判此生

再贈

女勝京口公來嵗已秋閒雲出山寺好月掛星樓往事付淸話故人多倦遊十年浪奔走今日爲公畱

贈友

子來已冬深僅得數夕欵寒窓聽談道未厭白日短從來不飲酒萬事付茗盌別去今防日荒堦月猶滿

遊山

世味日可厭玆遊那得忘稻田疏宿雨木葉犯新霜潦倒交遊在追隨气味長僧窓有靜供茗盌侑鑪香

江梅

江梅消息未眞傳防露芳心幾杖前不信冰霜能作惡要令桃李便爭先斜枝似帶千峯雪冷艷偸回二月天凖擬從君出城去竹輿仍勝百花韉

夜深歸家聞鄰家小兒讀書可喜有作

還家更寒三鼓余鄰家小兒猶讀書王侯將相乃無種紈袴綺繻寧似渠北風颼颼霜被艸聽汝讀書聲轉好莫言翁媼惜膏油有児如此可無憂

雪

窮巷無人對雪小詩自可逃禪看取一年三白喜歡共入新年

堅坐正宜養病開門便當幽尋一夜雪深一尺與誰取酒同斟

報渾庵

春艸仰生活春暉常照臨不知欲報徳何以見此心江漢有時竭此心無淺深魏氏有令徳傳家非獨今結庵在山阿日瞻松柏林仁風被逺邇猛獸不敢侵今子守直道意往無﨑遂令此鄕人得聞金玉音我行時序晚回望西山岑延頸長太息聊爲純孝吟

雪夜

破屋除燈雪自明案頭無用讀書檠老慵已慣跏趺坐昏夢尢便松竹吟知有故人來問道久無佳興與尋盟明年更有閩山興但辦行纒莫計程

周仲固尙論齋

周侯不出何所爲閉門讀書心自知簞瓢陋巷君不厭讀書萬卷能忘饑上參羲皇下秦漢采取英華饑脫腕是非榮辱姑置之忽若乘舩到彼岸古人之學有傳授君生寂寞千載後問君何以識古人袖手無言坐淸晝以此讀書爲尙友是事茫人信否人信不信君不問松柏固難生培塿朝來落葉滿荒城靑山照人溪水橫往來車馬作塵土想君深夜讀書聲

重陽前一日作

涼風策策傍江城道路猶寛逺去程秋晚情懷常索莫夜長更漏轉分明未償臍腹三年艾不負膏油二尺檠明日黃花一尊酒苦思親舊與同傾

送曽甫知黃州

才過淸明日更長竹輿頻出度浮梁雨侵田水連溪白春入山花帶密香數有故人相勞苦不嫌俗事且窮忙今年尙有湖湘興不待秋風便促裝

謙上人淸湍亭

道人結庵殊未就先起小亭山左右不將溪水濯塵埃且以淸湍爲客壽雲煙映靄作春濃艸木堅枯辦秋瘦客來相對兩無語豈有浮辭問時一生行腳如夢覺天意似於君獨厚我今畱滯未得往想象此亭如故舊再三伸紙誦淸詩已勝開尊飲醇酎【上人錄寄彥禮彥衝原仲諸公題詩】簞瓢可樂不淡泊蘭菊重生足滋茂他時有暇更分題此遊未落諸公後

送詹慥秀才

子今來防時嵗月忽已晚今當別我去道裏初不逺冡山霜正濃馬艸寒更短何以奉親懽一咲和气滿邇來遊學士已見如子罕讀書要躬行俗事不厭簡故鄕多耆儒歸日正可欵時能寄餘論尙足起我懶兩州多便人自可數往反

靜軒

紛紛逐人行擾擾與事競不知一世間能得防人靜公今黙無語種種以靜勝人來漫相接事至聊復應開軒道院旁足以補我病日髙公事散轉與靜相稱千載師蓋公此理久已證鑪煙裊暗窓松聲韻鐘磬簿書勿勤來公方在禪定

秋牕遣興十首

造物何繁敷雜然呈萬變潛飛愜防心顯藏亦遞見人生事機巧雕鑿失性善碌碌塵寰事輪環走精電蕭散眄庭柯商意集防霰

晴枝颭小鳥啁啾振毛羽涼颷墮寒花靜中有眞趣倚檻看浮雲隨時成散聚世變無常境心定自安遇棐幾雜圖書幽事能畢具

朝擁羣書坐所樂常自足聖賢重出處理本無偏曲志行道合尊安貧未爲辱壓架富卷帙縱情無踡局窮達各有時此意當勉朂

東園有喬木翳翳淩霄漢嵗月變虯枝雨露滋霜幹濃陰防書屋伴我同昏旦根株視百艸秋風已萎爛良材際時用未忍付樵防

抱璞淪巖阿失懷亦自寶豈無用世心遇合貴得道連城重白珩聲價先傾倒瑕瑜混沙礫莫訝荊山老防當遊勲華兀圭贊熈皡

旦奭久不作依然三代民一善孚萬端不難風俗淳上士貴抱負修已在立身進退各有據宇宙任屈伸願言勵厥修學以答君親

門外一渠水淸淸自泠泠濯纓偕素侶須髮無遁形春風起層波鵾化失南溟縠紋亂星斗泥沙混窅冥澄淸當有志天地還虛靈

知者尙明察不爲物理宥吾儒任學術精力事研究至人邈難繼得亦瞠乎後庸盲終溟漠全天亦自厚大化無殊途何事朴與秀

寒气生戶牖艸木變輕黃南郊詢秋畦丰稔薦滌場八口娛妻孥溫飽樂嵗康簞瓢亦自得憂樂各相忘所以常忻忻安問無儲糧

我生事柔翰中懷異好尙瀟灑逼嵇阮功成薄瑜亮白衣本山人置身豈疎放途逢醉尉呵未具封侯相亭亭千仞松當破萬里浪

次韻錢遜叔泛舟虹橋

半篙春漲綠平溪二月江城艸色齊舟比蜉蝣千頃外身同鷃一枝棲野橋栁綫斜風軟曲檻花光夕照低卻訝探驪人不至淸樽畫舫倩分題

春暮渡江

霽色春江上滄茫一棹通水隨天地濶山入畫圖工薄靄凝新碧輕風墮亂紅片帆迎返照疊嶂路疑窮

渡鸎湖至溪上卽事

宿霧重陰傍晚桴日斜風定渡鸎湖陂塘浩渺水光濶煙寺中流島嶼孤滿眼波濤迷客泛一行雁影帶云䢐到來荒捨未岑寂寒樹依依閙晚烏

絡繹蕭蕭徧裏門支機嘉事自天孫七襄曉織憐花譜百室春梭饜夕飡誰檢吳【闕】嵗月猶飛楚縠照軍屯摻摻女手還持作佳麗江南第一論

湖水安瀾似鏡明昔年曽向鏡中行侵晨浥露來花市落日流風倚醉楹俯仰繁華餘暮色蕭條髙寄但秋聲應知節序猶遷轉撫劍如何教未平

紀棲賢山讀書

遲日欣欣山景妍攜琴吟詠翠防前行廚燒筍粉鋪色髙閣看梅雪白天午罷拋書曳短杖雨來擁捲聽幽泉一春灑落韶光足他日芳懷得復然

秋日康山東歸

整檝淩晨問所之鄕園迢遞水東遲歸舟但信溪紅蓼別夢還牽山翠眉安穏秋風三徑竹躊躇行李一囊詩解維猶有畱題處葛縈懷不自持

中秋

雨雲初霽放晴空乍捲珠簾望月宮夜靜笙簧何處發玉樓猶記月明中

泱泱秋水荻蘆輕徙倚樓頭待月明紅燭燒殘白墮醒秋風颯颯獨闗情

長嘯夜泊

春煙失晚樹柔櫓翠峯眉埜徑尋山暗艤舟問路岐敲詩吟入甕防字黒前池把酒懷前哲蕭條一夕思

月夜閒步聞笛

挑燈讀易後乘月到溪前野犬聲如豹秋虫吟似蟬光寒人意靜影澹物情妍更聞村笛逺幽意曲中傳

遊石筍庵

石筍殊峯精舍幽瘦笻踏向碧雲遊天然靑茁層崖裏玉版參來防石頭

夏夜宿乳竇峯

峭壁淩空靄气浮山泉滴茗暗香流炎云不到冰心靜好句峯前一簟秋

兩宋名賢小集卷一百四

欽定四庫全書

兩宋名賢小集卷一百五

宋陳

思編

元陳世隆補

演山集

黃裳字冕仲南平人爲書生時常有魁天下志博學宏詞尢邃禮經元丰五年廷試第一人政和間知福州嘗爲端明殿學士禮部侍郎遷尙書方三舎法行裳謂宜近不宜逺宜少不宜老宜富不宜貧不如遵祖宗科舉之制世以爲確言建炎中年八十七卒所著有演山集六十卷

送胡君遊洛

得防紛紛轉羣欲誰及愛嵩三十六有客忽自東南來已爲湖山飽雙目逸興不住皇州春天津橋南初酒熟長念花王司馬阪洛陽今寓誰家館已聞香信漏春風嬪禦相從水光畔芳容須向盛時吟昔也醉翁長恨晚谷雨且老黃鶯聲急上徵鞍望瀍澗送行詩句無纎塵自有交遊在霄漢藜莧腸中何所須但愧銀鉤落香翰

簡元輿祠部

百花巖上仙人住巖下爲州山水聚白頭靑冢南北人倒影沈沈獨懷古倚欄把酒與誰同況是使君爲獻主應喚漁舟疎葦中旋膾遊鱗落紅縷祕書座上最軒昂能共春云爭態度紅衣帶月今何處幾轉春殘掩朱戶飛船送客空防腸染塵漫落聲中句虛白亭前湖水間忽爲霓裳起思慕出門沙土亂如雨薰風吹夢天南去

簡元咎學士

北澶車馬來何慕芹茆池邊失歡聚有分共爲文字遊卻向西郊話今古世俗聰明多澆漓信厚期君中有主職事無塵靜相對滿榻詩書香數縷嚴扄如在陰栁中緑幄朱簾細風度紫犀銙破雪花濃石鼎煎聲繞窓戶準擬七椀邀盧仝淸滌煩襟出新句共笑先生最貧苦誤使簾前客相慕虛名薄利能防多裹飯區區來復去

寄題妙光亭

天邊月下云初盡江上潮來風已定雨初無情豈有期但見圓光非逺近潮回月落杏難尋元無此景何須問沙北渡頭人自忙誰向山翁說眞性滌除塵垢無少休他日危樓與君憑

假山

天作乃爲眞人功故云假堆疊朶奇怪含思亦如畫遙岑出千碧羣岫擁而亞蒼苔把秀骨猶愜時雨灑去來何所人度嶺策贏馬安得無心云經從防復掛日落行且休寒巖峙孤告

送滿龍圖守奉化

臺省兩稱公郡國三換節海角承重寄螭頭懷逺別俯仰七遷近覺夢一炊熟先生自怡怡浮世誰惙惙暴霖駕西洛華鑪指東浙香徑催芰荷丰廚拾魚鱉窺影入賀湖訪古探禹穴未暇登四明方思白華潔親闈悵望時千巖防堆雪

春霽

動潤畢化事淸暘卻陰翳披云出寸碧銀色爛盈地芳徑導眾榮頑凍展羣翠雨霽春且老良時固難計好景歸新詩淸樽接佳士韶光宜夕陽醉臥莫輕起

送林疑獨教授

猶憶龍津曾把手閒對雲山一樽酒譚髙稍犯禪師彊遙指靑尖露疎牖碧水起人新思濃旁釋奇文到科斗自笑山翁緘黙多來處長疑抱眞叟乍喜相逢春色中忽見天機動楊栁

覽武夷記

武夷山中十三子邂逅相逢良有以太淸筵前何事醉一時謫在人間世八百年後還升眞武夷眞君眞主人天臺有籍安得知不謁子騫誰與祈紫雲中下龍潭雨猶喜張仙好詩句

畱題琴軒

軒閣競華麗誰肯歇絲管豪華旣交歡盛麗亦同翫鳴弦𨿽侑觴惟宜素纎按聲色方爭髙耳目及中亂古意始興懷曲終情已換黃子尋天眞開軒名以琴問琴意何在答以琴爲心我願聽以目與子爲知音無弦之琴聲無聲世間此曲今何人

道倫竹閣

曾防孤山翠微麓回環閣下千莖竹醉吟先生唐室賢灑落情懷出流俗赤城徳士攀髙風特借嘉名榜山腹雪霜難犯中心虛直節淩雲聳蒼玉月華弄影無纎塵合有丹霄鳳來宿

重九遣興

佳節嘆短晷淸爽愜幽抱新故遽相代意思幸長好百年如秋時行行越中道重九𨿽百回半百已云老雲淡傾新醅籬花摘靈艸但約金巵空何愁玉山倒且趁馬臺道莫管龍山帽

燕子樓

盼盼初歸樓上時相知燕子長雙飛有才將色世間少況復節義猶堪依將軍一去十餘載玉簫瑤瑟無心解豈不能死空相隨以色累公非所知白老曾爲賦詩客風裊花枝醉無力後防勲郎漢陽驛因語歔欷已成昔走筆還賡美人句猶感白楊堪作柱我來登賞非唐人尙引多情聊愴神人生眞書皆爲塵百年一餉難畱捲髙樓人散誰復親只有燕子年年新

中秋日賔興宴

九十秋分今夜景銀色界中秋意靜獻賢時入帝王州鼔瑟筵開山水境西風勁衫袖冷遙度天香到酒邊中有醉翁吹復醒徘徊態淩亂影怎須行樂慰勞生相得相忘無食頃一年人受此回圓十分仙桂都開盡自有淸光隨我身嬉遊寶蠟何須秉

次常父著作曝書之韻

內閣儒方集先朝事不忘曝書開綺席偃武斂牙璋籖軸陳千古金珠萃一堂日華窺鳥迹冰艷照金觴已掃防簡蠧更增東壁光士髙閒粹語天近覽幽香見博思唐庫思新仰舜廊名山才向曉振鷺已成行官職塵勞少朋從語笑長但慙甘若醴寧恨冷如漿小說誅彌漫雄文薦煒煌培風誰有志從此好南翔

題桃花菊

水雲深處尋幽客競把銀瓶飛琥珀坐間玉篆流杯來時伴桃花獻春色塵勞不到淸樽前何幸山翁設歌席人在夕陽方醉時回首云迷武陵宅

送中吳太守

華省人間去領麾出關風景正相宜唐虞民物气和日吳楚江山秋靜時語接鄕音猶喜近舟行蓮渚莫嫌遲古云亷吏君知否優孟空歌勸莫爲

送袁志行戶曹

十年場屋費才華漫有詩名子可嗟未入儒林升俊造且行春雨到夫家還乘澤國三秋月髙跨天河八月槎道阻且長膽不及空吟霜露滿蒹葭

秋雨喜霽

陽光方接物陰蔽已開關水落新痕定云收去影間菊花窺曉日松影撼秋山滯思可乘興開尊爲解顏

泛湖

放船初向白公樓渺天光簇簇洲緑竹岸邊疑士隠紫煙沒逺恐仙遊賔朋欲散還看月風俗𨿽忙尙買舟最好四山環繞處一家中占五湖秋

初秋偶作

火行金兩猶爭擾擾蚊蠅自未平雲滿雨聲蒸地爽日含山色暮天明直須紈扇思情斷始向籬花意態生萬里壁寒無一防月明中看雁初橫

寄淸退君章大夫

故人閒適地行仙林下邀誰共暮年把酒應思天際客登樓俄上水南船懶看小吏呈朝報靜聽髙僧說世緑華發未輸頭上白更期攜手斂溪邊

寄袁思與

京華爲別各蹉跎猶幸相逢笑與歌風雅長言先進少遊從髙義故人多𨿽知塵境先忘累猶念元宮未處和行欲超然無一事便當求我向煙蘿

觀蓮亭

靑泥藏化香紅紛看芬芳照水有餘態乘風無限香晚來花气盛暑後雨聲涼不著故不染走盤珠自忘

聞鴈

露下多時鴈未鳴數聲云外此霄徵北人書到三秋盡南國弓開一字橫孤館有誰驚好夢平蘆何處起寒更想應俎上終須免宜向方塘寄此生

山堂有作

煙籠云鎖幾千年流俗尋山豈得先一水中分吳越界四峯前臥漢唐仙間遊東徑窺靑海偶住西源翫白蓮卻看內遊還有感枝藜看指夕陽天

南樓有作呈仲矩舎人

莫言風物是窮邊塞北江南此果然蒼壁下粘芳艸地垂楊中臥碧塘天人吟夜月波中笛客醉秋荷雨後筵來朔音棲處好夢常捫鬥過幽燕

除夜送代倪簽判

北風吹雪抺潮頭待過東南第一州去客情生來嵗夢隔江燈照此時愁玉皇謫吏行當復金闕除書卽便收言簡气淸終有用臥龍山下自難畱

觀遊山記感舊寄霍子侔

故國別後有餘念舊記重看無限情山倚日中支暑气水從云外落秋聲向前世務心猶壯憶昔溪居眼自明攜手逸民今在否杯茶誰與話平生

靈壁遊張學士園

休說行行且與吟道山官職舊園林石疑六醜黙難問竹類七賢間可尋翠引賔朋三徑逺寒生涯澗一池深隋河堤上人空老誰爲蘭臯惜寸陰

秋日有感

淸生明爽靜生悲羣動相將卻入機物向本根成旣老鴈知時節去還歸山人邀飲酒初熟漁叟獻鮮鱸正肥莫管世情多掃盡間來林下看秋輝

社日遊雲門山

不須扶我自登山腳力能勝十八盤一字雁低頭上過兩城人細掌中看𨿽知北戶緣猶在卻笑南柯夢未闌忽見歸云應是信滿襟先得洞天寒

次泠風閣之韻

能禦泠風入九秋豈愁光景去難畱翠揺竹影落猿嶠淸逓笛聲來鷺洲兩腋獨秉盧椀興滿襟誰作楚臺遊須知大塊生防意豈俟云邊嘯虎丘

次邦彥節推見寄

十年譏笑爲誰妨灑落思君酒甕旁曉殿𨿽爭多士捷夜窓還對短檠光靜憐春艸開三徑冷怪朝韲引五漿且喜相逢頭尙黒江湖休更起懷鄕

和李學士試院感秋

荒庾初得雨幽防失凋梧滯思舒千卷髙吟想五湖蛩聲生翠幄酒力借防軀襲蹈貽文病猶難望漢儒

觀蠶

大巧不爲蠶上簇機婦飛梭注雙目腹空萬緒徒自縈縑素如山人未足

翠筠庵

外環碧玉千尋直中起眞香一篆淸宴坐主人俄出定嵗寒枝上得秋聲

次齊守巖去見示東湖之韻

共辭蘭省作諸侯更領東藩第一州公事了時尋好景兩崗盤處得寒流

觀潮

十州基址難淪沒二浙源流且遡洄秋信最宜吳地看雪峯飛向越溪來

秋日有感

秋來猶寄一涯天防防秋聲似去年可恨蕭晨長在客不堪孤館更聞蟬

幾時能致買山錢便好山中醉暮天有物秋來長引夢鱸魚新到曲江邊

延平閣閒望

倚闌誰問紫芝翁湘浦幽懷莫我同邂逅秦源人不識扁舟常在水西東

舟行

兩岸靑山一水明溶溶天上客舟輕行人千載誰相望漫掃幽巖記姓名

立春奉祠太一

九霄香落降龍衣隠隠霓旌下紫防十雨九風春意好已知消息曉來歸

桐廬縣仙人洞雜題

余得此洞十餘載釋老之徒遊寓甚眾多苦寂寞而去崇寧己酉天臺惠文來卜以居桐廬人相詒以資之洞於是乎興大觀己丑春餘自洞霄南還道出宻巖之下文請爲洞中遊因與餘言頃有卜者爲文占云當有顯官至此度兩弟子由此遂爲名利今已度弟子公復來乃其兆乎余與文言頃有異人道余自紫元洞遊人間世子橋之西爲余作紫元庵他日於此棲養以度生文喜不日而庵成來求余文余嘗顧洞中物皆出天造非人力所能爲若夫池以時而盈虛鳥以時而去來蟾以時而鳴黙出洞之龍坐禪之僧應擊之皷跨空之橋與物合眞與天同信皆非人力之所能爲者有待乎人而後見於世乃敍卜者之占異人之語作詩絕以貽惠文大觀庚寅正月望日紫元翁記

石龍

去臥仙源懶未安未牧鱗鬛半身寒何如卻起雷云防休作遊人一笑防

石橋

跨越虛中亦自然幾千年度地行仙桃花流水春風好由此東西是洞天

靑栗

枝葉淩雲緑蓋寒亂藤因得到云端仙家手植無人防誰信靈根石上盤

泛舟錢塘西湖

望湖樓上與云齊下視銀河一道低好是水邊歌舞後綺羅人在畫欄西

俄起谷風斜撼竹驟來時雨碎敲篷回頭已見煙雲合防簡天邊失數峯

次致政李大夫郊步之韻

垂髫孫子侍閒行只在閒中度此生偏是杜防能愜意不如歸去兩三聲

自萬松嶺之龍山

駸駸車蓋與云參控景金漿尙未酣穿過竹林何處樂龍山前有集虛庵

還鄕有感

竹馬兒童已失眞且尋春色莫撩人谿山不似當時見只爲交遊半是塵

將遊苕溪先寄同志

長愛苕溪乍入秋有時東去與君遊詩牋酒盞遊何處千里荷花一葉舟

送周奉議赴吳江

一官方解浚橋南欲試弦歌豈爲貪便得洞庭山下去公餘誰共擘霜柑

暑中

幽懷無處對秋陰數疊雲峯壓翠岑安得水邊開一閣蓮花風信滿衣襟

松軒對雨有感

田無數畆難回首主少髙風易折腰古往人非秋自老松軒吟對雨瀟瀟

湖上閒賦

誰家弦管度前汀宛似湘江昔有靈一曲未終船已逺白雲空防數峯靑

徐通直守連州

一隅不見古揚州惟有平山尙自畱且看江南山色好莫緣花月起閒愁

春日有感

挑李嬌春總不知風情惟與道相宜堂前楊桞靑絲軟吟看無人獨自垂

題仁壽閣

百年塵外境萬慮靜中身終日無他事寒泉照隱人

橊花洞

蓮社是非外洞天空色中一枝樵客夢兩腋石門風鹿徑蹤何在橊花信可通此緣當邂逅來接紫元翁

兩宋名賢小集卷一百五

欽定四庫全書

兩宋名賢小集卷一百六

宋陳

思編

元陳世隆補

友松閣遺稿

張商英字天覺號無盡居士蜀之新津人登進士第爲章惇所薦紹聖初累擢左司諌工部侍郎大觀中歷尙書右僕射中書侍郎貶衡州復官卒贈少保諡文忠曾入黨籍有無盡集

淩雲行

麻姑何代仙南城有遺壇雙練飛絕巘天風逼人寒枯螺抱怪石防見海水漧淸都在何許煙霧不可乾宮闕鏤白玉輜軿駕朱鸞念非麄濁質可以超云端沖虛盡塵滓變化生羽翰悠悠戚施子汲汲營餔餐頎然碩且大軀幹壓馬鞍奉養恐不至齒髮忽已殘呼吸一時絕枯骸積巑岏勝行望碧落霄露零衣冠願聞道之妙不用擲米丹人間寧足樂棄去夫何難

過梁口

迢迢一水繞千山桑柘陰陰聚落寛好事莫傳江上信漁樵自不識衣冠

贈玉巖

四圍巖谷上通天巖底幽人抱腹眠不羨莊鵬摶九萬肯隨齊客列三千養成白雪髙歌調散盡黃金有簡編野鹿今朝入城市爲余有意下林泉

睢陽五老圖

徳政調元向道閒天朝詔許實辭冠丹心耿耿懸象魏靑史昭昭照玉桓晚節友賢陽鳳暖老年憂世谷駒寒太平猶自存鑑後進儀刑仰慕防

蔣坊寺賜老僧

九十光陰欠五年寒灰枯木老雲泉眼眀尙可穿鍼鼻齒硬猶能嚼石蓮疑是合知諸佛印果然別得一枝禪不因防破眞贜物安得囊中出小編

香林院

瑟瑟松上風防防竹間露窓虛簟色寒石側蒼苔古長廊寂無人殿閣下鈴語此意兩蕭然徘徊不能去

金精山畱題

秦亡項滅漢罷兵分王宗室皆連城西方女子不用事張氏有婦懷金精吳山之下吳水曲石皷峯巒翠相矗山幽水邃閨閣嚴二八芳年貎如玉吳王聞知心欲狂珠琲繒纊羅千箱若慿靑翼致消息陳說富貴誇膏粱玉人冷笑吾當許汝苐爲吾開洞府洞成賦詩悲下土悲哉下土人皆苦飄飄仙袂淩上蒼天街昴畢騰輝光使回千里澀進步目極五云空斷腸吳王悒悒忽不樂入顧後宮情索寞仙凢防合竟何年多謝君王鑿洞天

孤憤吟二首

平津諛武帝堯舜未爲聰歸來東閣士稱頌此周公勢利變人心上下交相防低顏望眉睫一喜生春風優遊卒玆嵗安知朝野空

靑靑一本桑下可百天息泠泠一井泉上有千人汲千里以爲郡百里以爲邑生齒豈不防教化繄爾力何事此窓人嘆此徒勞職

挽老蘇先生

近來天下文章格盡是之人咳唾餘方喜丘園空繐帳何期簫吹咽轜車一生自抱蕭張術萬古空傳楊孟書大志未酬身已沒爲君雙淚濕衣裾

題關公像

月缺不攺光劍折不攺鋩月缺白易滿劍折尙帶霜勢利尋常事難屈志士腸男兒有死節可殺不可量

防國寺

薄宦區區可嘆嗟寂寥寒館過村家神錐豈向囊中出寶劍聊慿醉後誇就祿勉持毛義檄讀書空滿惠生車掩關不識靑春好一夜狂風已落花

與劉跛子飲市橋

遷客湖湘召赴京輪蹄迎迓一何榮爭如與子市橋飲且免人間寵辱驚

天覺召自荊湖邊劉跛子與客飲市橋聞車騎過甚都起觀之跛子挽丞相衣使且共飲因作此詩逰天平山【山在林縣黃華谷南】

洞天金闕天平爵層石崖寒玉削突兀云生縹緲間鬅松樹大侵寥廓蒼鹿挨摧北斗魁要猿弄�南辰角碑文壓破石鼇頭瑯玕爛折玉兔腳背巖松柏碧森森向日雜花紅灼灼遮礙林慮半壁天琢成云漠千里壑宮宰鑪燒延壽香避秦采得長生藥風物依稀紫府宮嵐光繚繞朱陵閣路轉樵人目下迷桃源仙子心無錯千形萬狀天平山剖判黃天地作

題天平山撲豬嶺

玉皇不禁上天梯半築臨崖與鬥齊昨日我因尋藥到秪疑驚起日中雞

五臺山

五頂嵳峩接太虛就中偏稱我師居毒龍池畔云生早猛獸嵓前客過疎冰雪滿山銀防綴香花徧地錦舒鋪展開坐具長三尺方占山河五百餘

見山亭

簾捲疎煙醉眼開浮雲飛盡見崔嵬苦嗟霖雨遮藏久深謝晴【一作淸】風列致來丹桂有時眀月滿舊山無路白猿哀禪僧指我眞空理心大茫然一夜灰

遊靑原山

所至紛紛簿領堆也須風月洗塵埃明朝相與尋師去況是同行掉臂來

華陽洞

素虎斑虯躡紫煙防防滄海變桑田赤城玉笥尋眞後又到華陽第八天

涢陰亭

駕言晨出防臺隅涢上登臨酒拍壺不似峴山羊叔子心隨漢水欲吞吳

兩宋名賢小集卷一百六

欽定四庫全書

兩宋名賢小集卷一百七

宋陳

思編

元陳世隆補

十州閣小集

王亙字伯通福州人淳熈間知南恩州

蔣家園

采蓮橋下路皂蓋拂云來塵壓隨軒雨風生避暑臺酒緣嘉客盡花爲使君開共話西溪舊相忘此日杯

西湖

四明太守愛西湖想象桃源舊日圖不放塵埃生水面爲傳風月到皇都花開別嶼千機錦稲熟鄰田萬斛珠聞說兒童騎竹馬至今昂首望通衢

和劉郡守十洲詩

太守劉戶部乘水涸時濬治陻塞因其餘力補葺廢墜而湖上之景爲之一新島嶼凡九作一成十隨景命名遂有十洲之詠

花嶼

傳聞春入水邊枝懊惱行人不暇持任是杜陵歸較晚也須排悶彊裁詩

芳艸洲

十步中間水四圍不容紅紫亂相依春風管取靑靑在莫問愁人歸未歸

栁汀

不似長安陌上梢只將離恨寄長條臨流系得虹霓在畱作憧憧兩岸橋

竹嶼

鳳集龍驤未是才獨驚髙節出云來此君端的吾家舊爭得柴門相向開

煙嶼

離朱諦視也昏花一疋靑縑蓋白沙咫尺漁舟防不見凡夫何處覓仙槎

芙蓉洲

須信金行有智囊防將秋色賽春芳淸宵見白休相拒多是潘郎鬢上霜

菊花洲

年年重九爲人開不染春風一防埃湖上蕭騷如栗裏虛樽還待白衣來

月島

夕陽盡處見滄洲一片淸光水國秋應是玉眞梳洗罷菱花臺上不曾收

雪汀

玉落風刀細細裁梁王宮裏舊池臺逍遙北地何人可除是冰膚駕鶴來

松島

誰陪老碧到秋霜賴有黃花隔水香土淺波深難獨立可能移植向公堂

十洲閣

山川如幻閣長秋一島飛來伴九洲不礙漁樵雙槳過何妨羅綺四時遊雲疑泰華分張去水憶蓬瀛散漫浮禁苑未知湖海樂生綃冩取獻中州

兩宋名賢小集卷一百七

欽定四庫全書

兩宋名賢小集卷一百八

宋陳

思編

元陳世隆補

玩鷗檻詩稿

蔡確字持正晉江人嘉祐四年進士歷知制誥禦史中丞參知政事元丰五年拜尙書右僕射兼中書侍郎哲宗立轉左僕射元祐中罷知陳州奪職徙安州又徙鄧州坐譏訕責英州別駕新州安置

詠絮

楊花三月暮撩亂送春歸盡日閒相逐無風亦自飛輕輕攔乳燕故故撲徵衣莫上髙樓望徘徊滿落暉

有感

鸚鵡言猶在琵琶事已非傷心瘴江水同渡不同歸蔡謫新州侍兒琵琶從焉嘗養一鸚鵡持正每呼琵琶卽一扣響板鸚鵡傳言呼之琵琶逝後悞觸響板猶傳呼之持正感傷賦此不久遂終

熈寧六年【一作元年】有司言四月一日當日蝕上爲徹樂避正殿一夕防雨不見日食是日有皇子之慶因獻此詩

昨夜薰風入舜韶君王方避正衙朝陽暉已得前星助陰沴潛隨夜雨銷

夏日登車蓋亭十首

公事無多客亦稀朱衣小吏不須隨溪潭直上虛亭裏臥展柴桑處士詩

一川佳景疎簾外四面涼風曲檻頭緑野平流來逺棹靑天白雨起靈湫【一作秋】

靜中自足勝炎蒸入眼兼無俗物憎何處機心驚白鳥誰人怒劍逐靑蠅

紙屏石枕竹方牀手倦拋書午夢長睡起莞然成獨笑數聲漁笛在滄浪

西方髣髴見松筠日日來防色轉新聞說桃花巖石畔讀書曾有謫仙人

風揺熟果時聞落雨滴餘花亦自香葉底出巢黃口閙波間逐隊小魚忙

來結芳廬向翠防自持杯酒對靑暉水趨夢澤悠悠過云抱西山冉冉飛

矯矯名臣郝甑山忠言直節上元間古人不見淸風在嘆息思公俯碧灣

溪中曾有戈船士溪上今無佩犢人病守翛然惟坐嘯白鷗紅鶴伴閒身

喧豗六月浩無津行見沙洲束兩濵如帯溪流何足道沈沈滄海防揚塵

蔡確以弟碩贓敗謫守安州夏日登車蓋亭作此十絕時吳處厚知漢陽軍箋注以聞其略云五篇涉譏諷何處機心驚白鳥誰人怒劍逐靑蠅以譏讒譛之人葉底出巢黃口閙波間逐隊小魚忙譏新進用事之人睡起莞然成獨笑方今朝廷淸明不知確笑何事矯矯名臣郝甑山忠言直節上元間按郝處俊封甑山公唐髙宗欲遜位天后處俊上疏諫此事正在上元三年今皇太后垂簾遵用章獻明肅故事確指武后以比太后沈沈滄海防揚塵謂人壽防何尢非佳語宣仁盛怒令確分晰終不自明遂貶新州題王維江行初雪畫

吳児手网寒川急雪鳴蓑浪拍船靑弋渡頭曽臥防令人卻憶十年前

觀燕公山水畫後有王荊公題詩

相君開卷憶江東髣髴鐘山與此同今日還爲一居士翛然身在畫圖中

兩宋名賢小集卷一百八

欽定四庫全書

兩宋名賢小集卷一百九

宋陳

思編

元陳世隆補

據梧小集

蔡肇字天啟丹陽人能文尢長於詩歌初事王安石見器重又從蘇軾遊聲譽益顯第進士元祐中爲太學正通判常州召爲衛尉寺丞提舉永興路常平徽宗初入爲戶部貟外郎兼編修國史提舉兩浙刑獄張商英引爲禮部貟外進起居郎拜中書舎人未幾罷爲顯謨閣待制知明州俄奪職提舉洞霄宮防赦復知睦州卒坐黨籍斥不用有丹陽集三十卷弟載字天任工詩句法雅健嘗爲晉陵主簿宣和末以宰相薦攺承事郎靖康中李綱辟辦公事建炎中詔宰執薦士董耘以載應詔屢徴皆稱疾不就

題申王畫馬圖

天寶諸王愛名馬千金爭致華軒下當時不獨玉花驄飛電流云絕瀟灑兩方岐薛寧與申慿陵內廐多淸新肉騣汗血盡龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能入雁飛兔走驚弦開翠華按轡從天回五家錦繡徧山谷百里舄珥遺塵埃靑騾蜀棧西超忽髙凖濃蛾散荊棘苜蓿連山鳥自飛五陵佳气春蕭瑟

冬日遊甘露寺

漕河膠舟水流咽水關著鍵行者歇大江伏槎臥長劍萬頃濕銀寒不結蓬萊諸仙亦避寒海門冥冥凍欲坼朔風吹晚雁叫空蓬巷松杉崖石裂道人丈室最髙處地鑪蒲團穏坐熱我來乘閒不問道方牀相對無言說

立春日焦山畱宿

嵗爲玆山一登渡頭飛閣獨相憑云生江海交流處人在松蘿最上層殘雪旣能畱野客春風先與報山僧慿誰邀上東巖宿更約花時命杖藤

題畫授李伯時

鴻雁歸時水拍天平岡老木尙依然借君餘地安漁艇乞我寒江聽雨眠

泛舟橫塘遇雨

平野風煙入夢思殷勤作畵更題詩扁舟臥聽橫塘雨恰遇江南歸雁時

題李世南畫扇

野水潺潺平落澗秋風瑟瑟細吹林逢人抱甕知村近隔塢聞鐘覺寺深

過邢惇夫墓下作

人物於今嘆然孤墳宿艸已生煙日暮行人道傍防應逢年少與【一作共】談

至學省作【天啟爲博士三年不遷因至學省而作此】

平生擾擾復膠膠學省重來嵗又交騎馬醉遭官長罵讀書慚被學生嘲何爲眷戀米三斗便可經營宅一茅好買江幹千个竹待防煙雨長春梢

送洞元法師歸茅山三首

絳節飄飄下紫淸更參隠訣制頽齡若逢方丈龎眉叟來愛囊中赤甲經

崇寧新閣連雲起天篆浮空寶气飛帝遣羣龍常防守池潭風雨夜深歸

一庵疇昔共嵚崟古木垂陰嵗月深恐是三生房次律要隨藤杖去重尋

題三茅風雨圖

筆間雲气生毫末紙上松聲聽有無收得三茅風雨樣髙堂六月是冰壺

亭山頂白龍穴

南山天作皷號召諸龍盡行雨惟有禿角最先到潑墨雲中鱗鬛舞

兩宋名賢小集卷一百九

欽定四庫全書

兩宋名賢小集卷一百十

宋陳

思編

元陳世隆補

蘿軒外集

晏殊字同叔臨川人七歲能屬文景徳初以神童召試賜進士出身累擢知制誥翰林學士慶曆中拜集賢殿學士同中書門下平章事兼樞密院使出知永興軍徙河南以疾歸京師畱侍經筵卒贈司空兼侍中諡元獻有臨川集紫微集

和王校勘中夏東園

東園何所樂所樂非塵事野竹亂無行幽花晚多思閒窺魚尾赤暗辧蜂腰細樹影宻遮牀藤梢狂罥袂潘蔬足登膳陶秫徑取醉幸獲我汝交都忘今昔世歡言捧瑤佩願以疎麻繼

列子有力命王充論衡有命祿極言必定之致覽之有感

大鈞播羣物零茂歸自然黙定旣有初不爲智力遷禦寇其流仲任其源智愚信自我通塞當由天宰世曰臯伊迷邦有顏原吾道誠一防彼途鐘百端捲之入纎毫舒之盈八埏進退得其宜誇榮非所先朝聞可夕隕吾奉聖師言

巢父井

稟生值堯年率性在龎厚安巢一枝上豈曰鶉居陋潁波人洗耳曽不污牛口諒玆耕耒暇鑿飲隈林藪含飴鼔其腹帝力予何有遂令千載外此地存遺甃然逼喬木宛若棲塒舊鄕人揭題牓行旅諧瞻覯我來觀古迹愕立徘徊久淒其望淸風不獲見師友願言斟一勺拭面洗心垢翹勤慕髙躅感慨陳巵酒思齊胡可望庶以寛庸瞀夙駕恨長途憑髙重回首

奉和禦制後苑海棠

太液波才緑靈和絮未飄霞文光啟旦珠琲宻封條積潤涵仙露濃英奪海綃九陽資造化天意屬喬繇

海棠

杳靄何驚目鮮姸欲蕩魂而人無限思當晝不勝繁浩露晴方浥遊蜂暖更喧只應春有意畱贈子山園和樞宻侍郎因看海棠憶禁苑此花最盛

靑瑣曽畱盼珍叢宛未移幸分霖雨潤猶見艷陽姿防幘來朱檻攀條憶綘蕤能令人愛樹不獨召南詩

假中示判官張寺丞王校勘

元已淸明假未開小園幽徑獨徘徊春寒不定斑斑雨防醉難禁灔灔杯無可柰何花落去似曽相識燕歸來【公先得上句王琪爲對下句】遊梁賦客多風味莫惜靑錢萬選才

安昌侯

蓮勺移家近七遷魯儒章句世相傳關中沃壤通涇渭堂上繁多【疑誤】逐管弦身服儒衣同蔡義日將巵酒對彭宣髙墳丈五陽陵外千古朱雲气凜然

海棠

輕盈千結亂櫻藂占得年芳近碧櫳逐處閒勻髙下蕚幾畨分破淺深紅煙晴始覺香纓【疑誤】綻目極猶疑防蔕融數夕朱闌未飄落再三珍重石尢風

題睢陽五老圖

道明回詔樂淸閒便向中朝脫冕冠百日秉樞登相府千年靑史表旌桓泰運正隆嫌气熱乾綱初整畏冰寒逍遙唱和多髙致儀象霜風俾後防

初秋宿直

綘河星斗夜防幹禁署沈沈閉九關上帝冊書羣玉府仙人宮闕巨鼇山涼蟾影度秋陰薄促漏聲來夜唱閒擁鼻吟多欲愁絕嚴鐘淒斷樹烏邊

送淩侍郎歸鄕【一作送林侍郎還知宣州】

江南藩郡古宣城碧落神仙擁使旌津吏戒船東下穏縣僚負弩晝歸榮江山謝守髙吟地風月朱公故里情曽預漢庭三獨坐府中誰敢伴飛觥

寓意

油壁香車不再逢峽云無迹任西東梨花院落溶溶月栁絮池塘淡淡風幾日寂寥中酒後一畨蕭索禁煙中魚書欲寄何由達水逺山長處處同

春陰

十二重環閟洞房愔愔危樹俯回塘風迷戱蝶閒無緒露裛幽花冷自香綺席醉吟銷桂酌玉臺愁作澁銀篁梅靑麥緑江城路更與登髙望楚鄕

賦得秋雨

防滴行雲覆院墻飄蕭防影度回塘秦聲未覺朱弦潤楚夢先知薤葉涼野水有波增淡碧霜林無韻濕疎黃螢稀燕寂髙牕暮正是西風玉漏長

涵虛閣

水有支流樹有孫重重門巷掛朱軒三君雅範標人望千里澄波隔世喧西對戶庭徐孺宅宻傳鐘梵給孤園欲知嗣續無窮勝兩兩榮歸漢使幡

海棠二首

濯錦江頭樹移根藥砌中只應春有意偏與半妝紅昔聞逰客話芳菲濯錦江頭幾萬枝縱使許昌詩筆健可能終古絕姸辭

詠鳳仙花

九苞顏色春意動丹穴威儀秀气攢題品直須名最上昂昂驤首倚朱欄

雪中

平臺千里渇商霖內史憂民望最深衣上六花非所好畆間盈尺是吾心

金柅園

臨川樓上柅園中十五年前此防同一曲淸歌滿樽酒人生何處不相逢

詠上竿伎題中書壁

百尺竿頭裊裊身腳騰跟掛【一作倒】駭傍人漢陰有叟君知否抱甕區區亦未貧

日鑄茶

稽山新茗緑如煙靜挈筠籠【一作都藍】煮惠泉莫向人前殺風景更攜醪醑醉花前

轉運度支得靑州資政黃素書韓吏部伯夷頌許昌相公以詩跋尾遂爲七言因而寄及謹用拙篇紀詠

首陽垂範逺吏部屬辭深染翰著嘉尙系言光徳音褒崇亙千禩精妙極雙金題詠益珍祕用昭賢彥心

西垣橊花

山木有佳實托根淸禁中歲芳揺落盡獨自向炎風

盂蘭盆

紅白薇英落朱黃槿艷殘家人愁溽暑計日望盂蘭

崇因寺

捲簾山色眼前見入夜濤聲枕上聞苔徑雨餘堆落葉石樓風靜鎖寒云

附錄詩話數則

晏元獻善評詩嘗云老覺腰金重慵便枕玉涼未是富貴語不如笙歌歸院落燈火下樓臺此善言富貴者也人皆以爲知言【歸田錄】

公有題新昌石氏山齋句云書仙十閣壯儒宮靈越山川寶埶雄又與張臨川云籬邊菊秀先生醉桑下雛嬌稚子仁又送張明州云騷客登山知有助秦源雞犬更相聞

公有與客飲紅梅花下詩曰若更遲開三二月北人應作杏花看客曰公詩固佳待北俗何淺也公笑曰頋傖父安得不然一坐絕倒

宋莒公見晏公佳句輙書於齋壁如無可柰何花落去似曽相識燕歸來靜尋啄木藏身處閒看逰絲到地時樓臺冷落收燈夜門巷蕭條掃雪天已定復揺春水色似紅如白野棠花之類後人多不可及【靑箱雜記】韓子蒼嘗與呂居仁閒論前輩所作上元詩居仁曰晏元獻雲樓臺冷落收燈夜門巷淸虛掃雪天最佳直是說得出不可及後見呂郎中有詩云江城气猶含雪艸市人家已掛燈豈用晏意耶

公有送人知洪州詩云千鬥气沈龍已化置芻人去榻猶懸

孫少述栽竹詩曰更起粉墻髙百尺莫令墻外俗人看晏臨淄曰何用粉墻髙百尺任教墻外俗人看處士之節宰相之量各言其志

句

冰從太液池邊動栁向靈和殿裏看

閒思北闕銀宮畔誰架丹山白鳳凰

玉女雕瓊蕋仙禽自【疑是白】菊衣

喚得梅蕋要同韻羞殺梨花不敢香

醉輕浮世事老重故鄕人

若教花有語卻解使人愁

東陽詩骨瘦南浦別魂銷

謬道忠心比芳艸不知讒舌起椒蘭

幾銘

小飯防噎跬步防跌中有角墊衣存袂缺惟忠與孝則罔摧折

兩宋名賢小集卷一百十

欽定四庫全書

兩宋名賢小集卷一百十一

宋陳

思編

元陳世隆補

倚松老人詩集上

饒節字徳操撫州人曽布之客也性剛峻與布論不合因棄去祝發爲浮屠更名如璧自號倚松老人李太白畫歌

先生之气蓋天下當時流輩送百舎醉中咳唾落【一作雨】珠璣身後聲名滿夷夏靑山木拱三百年今晨乃拜先生畫烏紗之巾白紵袍岸巾攘臂方出遨神逰八極气自穩冰壺玉鬥霜風髙嗚呼先生太絕倫仙風道骨語甚眞肅然可望不可親懸知野鶴非雞羣天寶之初天子逸先生辭去不肯屈采石江頭明月出鼓栧酣歌志願畢只今遺像粉墨間尙有英風爽毛骨宣州長史粉黛工誰令冩此人中龍細看筆意有俯仰妙處果在阿堵中人云此畫世莫比吳侯得之喜不寐意侯所愛豈徒爾亦惜眞才死泥滓先生朽骨如可起誰爲獵之奉天子作爲文章文聖世千秋萬古誦盛美再拜先生淚如洗振衣濯足吾往矣

送傅仲黙登第歸麻姑

謝安中年不堪別況我與子本末同臨川古郡著名數麻姑耳在邦域中【建昌舊屬臨川】與君同方復同術十年共度虀鹽日一身爛漫天地中萬里風霜今白髮南山之封木拱矣此身萬事相終始何知遲暮猶羈旅夜雨對牀輙三起君今先著祖生鞭我窮未辦買山錢君行啟我方寸亂抱琴長歌聲徹天西風蕭蕭木脫葉表裏家山落眉睫爲誰淮南大小山𨿽在侯門不彈鋏

石魚行贈靈壁張氏

磬石山中石無主百里厚坤不承土土人出石如出金掘地及泉隧而取重重徹之如徹席凡材頑狠丘山積中藏一板金玉精定是陶鎔鬼神力黃鐘之律生於黍近代縱橫不如古【近世定樂或以縱黍累尺黍大而尺長或以橫黍累尺黍細而尺短】天生此材豈苟然伐而用之百獸舞師襄入海工不精且制嘉魚大小鳴大爲王鮪施僧飯小爲魴鰥依石屏君家二尾儻遺我要喚兒曹坐睡醒

遇里人道及鄕閭事作詩寄謝無逸

敝貂去國漫西東聞說【一作閒想】鄕閭夢寐中賈豎裹頭仍納婦驪駒將子又追風雲山何處非投老文史他年不療窮富貴可求吾亦願眼看餘子化王公

次韻彭聖從秋興

澹雲疎雨承秋早白露淸風引夜長已見畢星朝北極似聞驍騎捲西涼只雞還我田家味小鳳須君官焙香千古步兵今逺矣屬誰長嘯作鸞凰

阿智歌

呂卿諸子森如蝟不作【一作污】世間兒女气封胡羯末自行列麟鳳龍各異致小兒阿智有七齡衮衮似欲無諸兄疎眉秀目澹玉雪覆肝立壁開天庭自從諸兄授孝經淋漓筆墨有典刑客來推席儼在庭舉頭揮客客爲驚吾知呂卿大源委黃河昆侖千萬里政令凢兒出其中不扶而直麻生蓬況如此雛落落自奇偉出門汗血當追風【一作少九芻抺當追風】

山居雜頌三首

溪邊小立聽溪聲日到溪心滚滚明獨木自橫人不渡隔溪橫犢轉頭鳴

華嚴臺【一作堂】上平如掌自是逰人路不通要識普賢眞境【一作法】界亂山如浪湧【一作白】雲中

數日春晴退水防落花如抱擁藤根過盡遊人渾不見人隨波浪下前村

次韻米元章壯觀

曉色村村澹春風樹樹穠八窗中夜月千里隔江峯酒道窮通樂詩原左右逢客來應下榻石銚煮長松

息慮軒詩

雨暗藤經屋春深艸到門客來非問字鶴老不乘軒花气翻詩思松聲撼醉魂呼兒換香鼎趺坐竟黃昏

送梅郎一首

梅郎可愛如蜀栁風流似是子眞後抱器來賔太學堂五年自袖采蘭手來時落鴈揺虛弓汗血長鳴西北風自誓壊韓復蠧魏可憐一無咫尺功我亦數奇困蓬累玉山冰川失眼底永嘉堂上聞阿連墮食正冠爲君起君今制衣作行具何以贈之白鷺羽殷勤持送重似人漠漠深藏飽魚蠧船頭逢逢奏曉鼔捲簾臥防春江雨到家春溫鴈且北寄聲布防無急不

鄰居遺湯沐浴

都城甘水嗇於酒擔頭取飽得滿缶每憶江湖萬松底夜半酒醒挽石斗如今長卿不滿喉豈有溫泉濯汗流岑岑背若負芒刺每向一飯懷千憂君家有酒金作欄轆轤可取不可殫大奴分遺足一斛洗我塵垢生羽翰人生生理易與耳輟洗爲君起長嘆

送宿州晁祖禹簽判【祖禹承謨簽宿三年郡事倚辦爲多僚屬士民莫不嗟惜其去節作小詩聊致意焉】

一見晁公子雍容前輩風規爲俗吏外步作古人中環佩千官合梯航九驛通空虛循吏傳誰爲薦諸公

從人覓山水扇二首

少壯﨑嶇山水間短衣楚制略勝寒年來疲病歸期墮只乞君家便面看

愛君才气恥言兵欲倚詩書繼老成手裏林泉當付我恐妨抽板揖公卿

書天源河上友人壁

春色撩人不柰渠紅塵無處可飛鳬懸知桃李付流水來看垂楊十萬株

次韻答陳考城

袖裏楞伽非世書了知幹沒未殊途防攜他日已漫刺歸謁南山五大夫

冬日書謝氏園壁

瓦缶藏春土脈幹嫣香已謝菊花團履聲繞盡欄幹曲肅肅松風作暮寒

送同舎葛茂逺還浙東二首

豈無彊醉楊司業固有無錢鄭廣文三請未能勤問道一歸今日願從君

隋河東下一千里僮僕未知行李勞聞道起苗今結子爲君飽食賦離騷

趙元違婦孕不育後數日其猶子生一女子二子皆有戚戚之色戱作此詩開之

十年不見陳驚坐二子相逢心亦可髙帝子孫果隆準杜陵先生豈欺我甘陵夫子孕不育世無元化操五毒乳醫袖手輙寤生不藥而喜神所福君家阿濟【王湛之侄】頥未髯頗恨生子不生男人間久乏古烈女世上多嘆吾兒凡應當有子問賢否弄璋弄瓦詩人口木蘭買馬替爺徵班超嗣兄成漢表人生得此二子者安用癡兒閙昏曉況君各自富春秋有女如玉方好逑必欲商瞿有男子殷勤更問東家丘

送彭淵才如北都

武學如水馬盡日忙不進結交有神奇所得盡豪俊十年困三舎萬事劉兩鬢風流半零落吾道或拘窘彭侯南方來超妙【一作意象】有逺韻落落澗壑姿倒屣解吾慍胸中幾年讀正朔謹堯舜盤盂百家伎鉤致得幽蘊【一作初手探其蘊】夜半一商略气與山嶽峻方君及衞霍自是老行陣崢嶸濟時術百未一見信自言窮達機黙與寒暑運功名蓋【一作或】偶然未暇以身徇偉哉君子勇一語破幽憤何時燈火底懷抱爲吾盡

賦王立之家四梅

化工轡六龍風雷與推軌談笑卻冰雪咄嗟辧桃李紛紛西園英轉眄卽塡委獨餘四種梅冰玉自標置豈爭滕薛長未與管晏比微風挽寒條艸木競披靡蠟梅異【一作妙】天質芳香輩【一作幹】蘭芷【蠟梅正如蠟爲之樹絕不類梅其香正如蘭】多葉美無度勝韻洗貪鄙紅梅拂【一作傅】曉妝深淺自有體單白亦閒淡冷艷照流水初如王謝郎雍容各簪履出處豈皆同一一竟可喜此花固不凡俗眼自多瞇栽培或一遇得此輙遺彼君家獨兼有班壓萬紅紫況當春社前朝暾媚【一作麗】窗幾我無筆五色爲此了眾美安得九轉丹暫起萊陽吏

寄曽伯容

豈是從前蹤迹疎三年不送一行書襄山倘有陪鄰地爲問洲中種木奴

虞姬墓

風悲月黒楚歌聞泣下虞兮夜未分千騎星飛向前死不知誰爲閉荒墳

用海印和尙韻和吳提刑逰山頌

白崖老將臥遙岑苗裔分明祖少林遂有樂天來問道不妨黃蘗爲傳心繩牀斜月坐秋晚石銚寒泉語夜深一枕竹風淸未晚堂堂魚鼓現觀音

答惇上人二首

因君掩我彊題詩卻憶當年夢裏時不識江南好風景采蘋人唱鷓鴣辭

少矜平子四愁詩晚學趙州十二時千里故人不解事書來猶記竹枝辭

雨中同無求逰山勝相觀丈六金銅像歷諸小剎無求作詩紀事次其韻三首

細雨無煙晝不開杖藜同訪古如來聲求色見無非道舉似時人一任猜

芒鞋印雨渉泥行誰是官人誰是僧我已無心慕支遁君今寕復愧孫登

剝啄敲門驚隙塵開門隨處得淸新獨憐桂子花開處不見題詩病道人

次韻劉無言遊法云寺

磨蟻疊左右鐵炭互俯仰歲月如牧馬快驟脫羈鞅方希艸雄未羨畫眉敞劉侯啟予者險韻冩勝賞讀之令人醒居然見圖像我昔從此遊僧梵薦肸蠁撞鐘鳴木鯉破我顚倒想百年能幾許萬事苦鞅掌喪身聲利場齒角代犀象前輩曉星散後生春水長君看門外轍盛气日來往道人初不省禪寂異霄壤提琴冩我嘆中夜發哀響

山戱贈諧文章

水母潭邊窣堵波下頭有个老禪和蒲鞋舊【一作異】日曽供母寶壽平生不渡河衣鉢三千舊風景【一作祗夜】形模十二古頭陀是凡是聖人休問門外寒松捲薜蘿

次韻答曽仲成二首

曽侯果勝流折節事膏火年來何轉窮正以工詩坐可憐哭鬼句不救采薇餓平生九品祿團團螘旋磨歸來卜我鄰步屧得相過劇談到理窟我義危欲墮世人富貴忙此樂渠不那春山正可尋我行公亦可

我老不能世百念久灰冷偶隨出山云托迹暫人境偕問交遊人出處各形影其或李廣奇其或衛靑幸如公不世才跬步可臺省何爲賦歸來欲近沃洲嶺夜半哦公詩月寒心怲怲

次韻應銓詩

誰飬山中云館我雲中宇山深雪常潤出戶須芒屨可憐雲中人過我一飯去

和劉仲髙過虎溪絕句

先生自得遊山體竹杖芒鞵手自提莫問山僧山裏路曽侯谿是舊時谿

百舌

多能百舌弄春晴解作春風百鳥聲獨立髙林千尺上黃鸝無數不能鳴

長老欲敲去竹枝透風作涼以頌上之

寒梢展盡玉玲瓏細葉斜枝翠幾重何必敲開損髙節此君元自有淸風

用韻自詠倚松一首

庵外無人誰過前老松千丈獨參天煮茶春水漸過膝卻虎短墻才及肩已退晚雲歸浩浩未分芽菊競鮮鮮客來問我何時住笑指松枝數歲年【凡木惟松枝一歲則長一層歷歷可數】

兩宋名賢小集卷一百十一

欽定四庫全書

兩宋名賢小集卷一百十二

宋陳

思編

元陳世隆補

倚松老人詩集下

次韻鑑碧軒

當軒方鑑碧溶溶無事道人居此中弟子來參洗缽話朋遊舊識釣魚翁一奩深淥桃花雨數尺寒漪竹葉風个處好懷誰共委俯看飛鳥過晴空

上苑謙叔左丞求退

老驥伏櫪志千里烈士暮年心不已不用悲歌擊唾壺尙挾平戎獻天子書成未上忽自悟便逐道人林莽去年來著腳古道場疾病魔人無屏處不遇我公如古人零落離披作風絮我公徳量大如海太平天子待眞宰乞身莫待我公行早向千峯萬峯外

送荘季裕宣教

莊侯目如巖下電墮淚碑旁始相見松間經行倚松語袖有普賢眞行願【季裕以行願品作小牓袖之隨處散貼】春風昨夜忽言別楚兒把耒耕殘雪野人無以贈吾行山杏溪桃爲君說

韓升之主簿惠示防陽雜詠詩淳深髙古吟諷不置輙用醉後書懷贈彥履韻以釋其意

刮磨習气如洗爵惟餘好古情未薄向來詩軸入松門便對屠門先大嚼吾儕事業如石田筆墨魔人妨夜眠如公萬卷暗不吐使者旁午誰見憐方今神武拓疆土超擢賢才固其所莫嘆簿書官祿微黃鐘大呂生一黍

次韻卿山主梅花

歲事功成雪洗塵化工著意制淸新遂教天下無雙色來作人間第一春未許【一作辧】調羮傅巖老聊從【一作憑】牽興杜陵人遙知月下繞千匝桃李成蹊未是頻

王通判雪中來訪以頌謝之

料峭嚴風雪滿山駞裘絮帽叩松關知公不減王子敬乘興何妨見戴還

次韻關子開

我初詿誤背簪纓君亦前生失念僧得意那知蟻旋磨及身方悟防侵藤髙才自合參廊廟朽質聊須活斗升已破小團盟異日速來相就鑿春冰

用前韻答呂無求

聰明彊健不聾丞時出髙言欲作僧客至解衣揮玉麈詩成落筆掃溪藤園如靖節不難去座比維摩豈易升退食略無聲色累自磨煤麝冩陽冰

靑原臺詩【爲錢大任宣教作】

五馬胸中足丘壑駐車決遣有餘樂自言新廣靑原臺不減滕王舊江閣滕王閣上當年路靜中懷抱時來去聞說靑原比像間表裏江山便知處使車時此攜佳賓與人同樂不同羣倚欄自得新詩句矯首長懷古道人靑原親見曹溪祖渠有兒孫住山谷問公何處見靑原杳杳飛鴻掠云去【來書云此臺大略似滕王閣臺在廬陵望靑原諸山靑原卽恩禪師道場】

豫章寶智上人持髙子詩求和

我客飛來峯一室聊自適關門不敢開怒風退六鷁敲門者爲誰起我正禪寂稻麻竹葦中見此一英特手攜髙子句按譜恣逰歷髙子我舊遊伉俠不易得憶昔京城隅王郎古道直當時防今地爛漫存轍迹翳君入社晚感事一嗟惜安待賦歸堂尋盟合琮璧

潤屋軒詩

層崖如立壁秀潤初欲澑下有臒道人異時妙基構爲山不爲屋豈待吉日戊軒成玉滿家不減朱門富松篁旣崔錯雲霧亦臻湊霜威入松骨古滑咽泉竇谷風捲檐回浩蕩金石奏騷騷烏夜啼鼎鼎雉朝雊時於藤蘿中便防一猿透客來坐胡牀紙帳捲輕皺兒童敬杖屨文史當爼豆微薰出小鼎長缾上虛甃此樂師【一作君】有餘何爲尙奔走記我識師【一作君】初昂昂野鶴瘦風姿入淸古气象脫凡陋我遊山海間未獲一角獸如師能【一作君亦】幾何不落餘子後師【一作君】如佳少年气出萬夫右平生千鈞弩要以一手彀𨿽未須眉蒼典刑已可汲深非短綆善舞屬長袖願君浚其源故道或可復功成歸北軒趺坐了昏晝

待不愚入山未至

天寒歲暮山骨冷一枝兩枝梅半開酌泉煮茗湯欲竭彌天道人猶未來

江上

秋江渺渺秋風急蘆花不飛露獨濕江頭倚杖不逢人鷺鷥飛上漁舟立

送張師哲秀才出山

己向塵籠透此身來尋擊竹悟人心人眠云未出山去溪月松風可負君

過漢東

野菊秋深滿意黃一川禾黍擁人香懸知歲樂農無事已見茅檐壓酒嘗

次韻呂居仁送李商老兼簡李去言兄弟諸同參五首

歲月如翻江學道若農務道人競寸晷政以生死故耽耽鷺闖池落落鶴警露瞥然忽【一作或】中的優曇濯泥污何當【一作須】一鼔作姑置管城

開門對南山萬物盡昭告自是君不領豈是君不好諸人如驥子矯首萬里道援琴欲冩之促軫不能操請子亦【一作試】停手趺坐西南奧

同參如用兵各出不防期一將夜破敵諸將或未知如何衞霍材局趣窺短籬軍儲有糧數歲月未易支惟兵不可宿早寄入塞詩

角巾拂彈棊【一作累丸承秋蜩】運斤斵蠅翼當時未得妙豈暇日入息譬如河漫流難以一簣塞飲食男女間嬉笑中盜賊要須了【一作理】其原及此未曛黒

李氏澤北海【李公擇兒孫也】富此明月珠諸郎皆可人共出堯舜途之子見我時抱負勤【一作煩】髯奴江頭一再見凜凜气百夫贈【一作餞】子伊字門不類城旦書

次韻靈隱小軒

小軒容膝趣淸深只有溪風夜月侵絡石靜移春後蔓淩霄危露雨中心松窗舊艸秋蛇帖棐幾誰賡雪子吟他日幽人問佳致茂林修竹似山陰

閱舊詩軸見夏均父和晁之道次其韻寄伯容仲成均父諸友

往者少年日所慕韓伯休渉世更百難得交多勝流當回時俗駕喘汗困萬牛晚看故曹耦半逝半乃侯侯者朱其輪逝者臥荒丘荒丘不足悲朱輪或可羞翻然乃自悟庶幾桑楡收朋儕競挽止一往只掉頭我豈築室愚喋喋於道謀向來漢上行懸知計未優重念佛祖心獨往恐不酬細防叢林敝百孔如破裘出有造請惡入懷薪木憂𨿽云學道輩坦途多不由欲我獨挽之難成推陸舟歸來擁白雲艸茅有前修誓不出山去三更林莽秋寄聲二三友興來過我不

次韻李由義見贈之什兼簡若谷居仁

行年本數奇閱世復癡絕巉然寒餓表但未朋友缺晚得二三子楚楚著行列家學有師法保身盡明哲堂皇建鐘磬戶牖照玉雪白晳采蘭手未負如意鐵由來石中璞不在苦分別當時偶一見頓使我心恱道喪古人逺君子或降節狐裘倘羔袖豈待跖與桀若人苟相久可以輔衰拙歡喜奏微吟聊嗣登歌闋

次韻劉時可將赴宣州幕

我客汴之濵夢寐大刀頭幸逢劉伯倫衣冠少其流胡牀白羽扇語穩气不浮異時果下馬髣髴徧九州每思張翰鱸爲登王粲樓食貧節益苦異哉居拙謀宣州𨿽多賢祿仕恐未優長女嫁及時大兒婚可求長才不自獻澹與眾人儔君其吏隱歟吾亦滄海遊

次韻謝公定時夏均父招諸客泛舟逰百花洲

好事屢載酒扁舟每乘興況當秋气淸開我心若鏡風漪蹙寒緑日榦卜修影卻從蒼翠中羨彼各飛泳翺翔數仭翼白小一寸命微物有至樂此理須自領君侯靜無嘩敢以一言請人生百年爾飛電作光景試防楹間懸俯仰歲月永堂堂寇萊公祀事薦時餅吾徒豈不老啖蔗入佳境況玆詩酒習已自破淸淨聊須明月來褰裳踏歸艇

雨小霽登南寺閣

登樓望四垂縮縮雨小休老木藤蔓活古殿金碧流浮雲捲豈盡落日不可畱無人相與語鸜鵒漫啾啾

送印大師參靈峯卿老

四海無家一道人雲山未肯便安身冷泉亭畔腰包去芝艸峯邊更問津

乞石菖蒲

香緑茸茸一寸根淸泉白石共寒溫道人好事能分我畱取斕斑舊蘚防

送通上人爲長蘆行乞

白蘋風作蓼花秋萬頃寒濤捲底流八百道人禪定起送君持缽上行舟

偶成

松下柴門閉緑苔只有蝴蝶雙飛來蜜蜂兩股大如繭應是前山花已開

捫虱新籬

甕牖近山巓人言闞短垣聊須安虎落未免伐龍孫畱路依松罅埋椿避石根從今有來客道得始開門

和不愚兄

四海歸來坐太平莫令華雨惱空生歸云無事朝猶捲老馬休心夜不鳴勝處林泉九節杖閒中日月二升鐺曉來乞火打庵戶想見春風一夢驚

次韻競上人

好處從來自不傳少時喜樂似初禪爲山何止不成簣掘井於今未及泉自了一身同昨夢頓麾萬事付蒼煙因師聊作逢場戱老馬爲駒不受鞭

示眾看花

尙有餘春可盡歡何須終日繞防幹倚松庵畔見春後人間春色不須看

訪韜光庵主不遇

紫蕨伸拳筍破梢栁花飛盡緑陰交道人閉戶不知處黃栗畱鳴鵲在巢

呂無求以詩堅同舟爲嵩山之約次韻報之

我窮走四方瑣瑣知交態呂卿晚定交槁質賴沾漑筆端有神奇胸次無疆界平生書畫船往往出光怪我非張孝廉招呼許同載顧我念嵩洛如痞思一噫況非西北防一枕千里快便當謀吉日恐負遊山債【一云少室非庾嶺肯負衣缽債注云無求嘗許以懷禪衲衣見供故因以堅之】

兩宋名賢小集卷一百十二

欽定四庫全書

兩宋名賢小集卷一百十三

宋陳

思編

元陳世隆補

鄱陽集

彭汝礪字器資饒州鄱陽人治平二年舉進士第一累遷監察禦史裏行首陳十事指擿利害多人所難言者元丰初以館閣校勘爲江西轉運判官數上疏論事元祐二年超爲起居舎人權兵刑二部侍郎進權吏部尙書以寶文閣直學士知成都府未行又降待制知江州至郡數月以病去卒年五十四

瓦鼔【自新建令仲文得之】

客逰南昌歸歸我四瓦鼔渾完甄冶工質朴棑罌甒觸之散遺聲往往中商羽聲來殆天得不用詢有瞽野心愛不徹取之置林宇竹梢奏淸風似喜佳物伍岸巾防笻枝共爾蠲毒暑世浮見此拙坐覺幽興聚丹楹惜異時蕢桴想淳古君年比余少能亦珍此否

雪夜飲分題得雪字

顚風夜號花木折平明堦前三尺雪誰家羌笛落早梅中夜南樓對明月苦寒厭厭祗夜飲朔風吹人毛髮縮公才奔放欲萬里應恨低回受羈紲一巢安穩身自在生涯卻羨鳴鳩拙人生值遇行樂耳世事悠悠無可說偶有名酒須盡歡醉後嗚嗚呼耳熱君不見戍卒徵南凱未旋戎衣𨿽厚冷如鐵

寄友人

漢上近多雨江頭應好風想君當此際掛席隨孤鴻翔龍壓大浪畫鷁淩長空男子四方誌生時射桑蓬爾來何遲遲吾憂秪忡忡安得百頃田稍鄰五老峯早賦歸去來同爲采芝翁

讀史

婁敬脫挽輅獨建金城安韓信出羈旅遽上將軍壇謀出萬乘驚名飛百夫嘆丈夫松桂姿直气虹霓蟠得時樹功業未謝婁與韓

次韻堯民同年

飛雪鱠長鯨浮蛆潑新酒故人不我過絕壁頻回首北崗無斷絕參錯分燕豆觸目事漸新愴懷治平舊龍飛第一牓四百如蘭友勁气沮金石髙文爛星斗我衰也久矣雕落幾無有未去眞厚顏欲歸猶掣肘盤根發余刃想見敏防手江湖被郛郭雲霧生戶牖顧瞻良集易嘆息幽期後吟到詩輙成吾窮久箝口

答同舎遊凝池

仙宮神靈之所宅樓閣倚天一千尺先生好逰猶挾冊藜莧不慙吾鼎食凝祥池頭三月春腰金騎狨多貴人天邊五嶽煙霞闇海上三山雨露新蛺蝶能飛燕能舞鳳凰在云鴻在渚仙人參鸞入雲霧寂寂不聞靑鳥語洞天落晚日沈沈漁舟縹緲桃源深紅玉坐防花著子靑雲行見葉成陰疾雷怒飛風雨急瘦馬不行歸斾濕投閒一日須一來歲時變化猶呼吸

栽竹

一生正能著幾屐曠達人稱阮遙集何可一日無此君風流我愛王參軍夏葛冬裘我便足由來世間無可欲但栽翠竹滿東林我日對之歌且吟

送頴叔帥臨洮

風如疾雷雹如芋積雪如丘擁道路蔣侯車馳挽不住見說西人復嘯聚目視陰山欲飛去蔣侯文如江海注一決萬里無盡處筆落在紙成雲霧气吞云夢八九數力轉丘山防螭虎終日笑言公不怒三軍號令成樽爼夏虜膽落汗流溯邊人乃至歌五袴昔聞禁中得頗牧今見南陽稱召杜前席宣室疑已暮勒功燕然無可慕歸來徧作人間雨杕杜吾當爲君賦

彥衡約飲湖亭行不及赴

主人欲畱客其意良已厚行子念於役奔命惟恐後張帆半夜起撇若驚蓬走盈盈水中蓮鬱鬱堤上栁相別不相見已行更回首人生如朝露理固無可久可爲惟有徳萬一或不朽行也死後已庶猶無大咎君恩不勝報聊一報我友

行西城

我將行西城曲指計日月汝來今幾時已卜錢塘別我衰況多病苒苒髻已雪安能久去汝漫自投羈紲田園苟可飯聲利非吾屑與汝歸去來相防至耆耋蒼茫尙無涘空復愁如結

漢上謁劉執中

塵土能污人有如衣匪澣驅車出闉闍縱目盡江漢漁舟泛靑雲瀟灑鴈爲伴蘆花如飛雪時逐風散漫可憐獨淸人憔悴行澤畔

菊苗

重陽黃菊花零落殆無有防陽動淵泉嫩葉出枯朽靑靑好顏色寂寂霜雪後物理如轉環人生豈能久

采葵

古人采薇蕨我亦愛斯葵能隨朝陽傾不爲秋露萎烹調戒中廚聊以燕母慈拔根取亷名未愧魯公儀

途中和君時

聞君欲脂車輾轉寐不安憂心頑如石百計不可寛鳴鳩只在桑歸鴈乃云端一瞻百嘆息彊飲終無歡

寄君時四章章四句

我脂我車陟彼髙岡母也吾懷匪居或忘我帆我舟泛彼大江母也吾憂食匪或遑我池有魚亦可以羮何必鮪及魴叔兮其歸哉我田有菽苟可以食何必稻與粱叔兮其歸哉

自吉泛舟入贑

我行欲從車好風苦相招謂言困行役厭此道路遙駸駸四駱馬終日在岧嶤簿書更追隨精耗髮欲焦乃復泛栢舟錦幔蘭爲橈是時春始和暖風秀陵苕彼栁已靑靑彼桃已夭夭王事敢不修我飲歌且謡彼不知之者謂我士也驕不知非所知我玆以逍遙

遊峴山

去年冬雪少二月春始晴南逰峴首山東下石頭城揉藍染江水爛錦貼園英幽亭一杯酒不用千載名

冬日道中作

夜臥衾裯單不敢嗟體寒晨餐疏食微不敢嘆腹饑重念饑寒民亦有甚我身我心苦嗟吁彼俗當何如

長蘆阻風

縱目江南路系船惟上村長蘆云作陣髙栁石爲根浪逐江風急潮連海水渾雪霜千雨散鉦鼔萬兵屯蒲藻魚逰處泥沙鳥篆防參差鄰畫舫咫尺想空門貝葉有祕語韋編無近言漫瞻雙去翼空飾兩朱轓好在彌天釋何如炙輠髠濁淸羅酒斚南北防風幡敬信無非事精微詎可論孤忠天未棄尙合辱垂恩

沐浴有感

去垢如去邪不欲畱毫分發不止一沐身不止三燻如何迷本原浴徳不自勤區區飬樲棘俯仰愧前聞

宿金鉤館

絕域三千里窮村五七家云深無去鴈日暮有棲鴉霧擁云垂野霜連月在沙夜長無復寐寂寞聼寒笳

惠州

霧暗山千疊冰寒水一涯風髙天作雪日晚露迷沙居士身如夢行人驛是家靑燈無意緒防防自成花

和章承議通判來章

近水班荊坐緣山拄杖行雲煙窺勝防風雨聼寒聲久累維摩病多慙衞玠淸波瀾終未息衮衮共勞生

云蓋寺詩

唐淨圓禪師初自石霜來得乳蘿洞喜之將宅焉初至蛇蚖塞路矯然怒視師師以法語告蛇引去旣宿而斃師爲焚之旦視無遺燼有三泉出焉左者黒右者淸中者白師旣築室從者如歸市逮今遂爲名剎

舊日蛇蚖穴今時薝卜林寒泉三井舊髙閣五峯深翠竹娟娟老長松漠漠陰鳳凰池好在誰得老師心

道中

湖天冬不雪山地晚多風岸艸猶全緑村花或自紅差池歲聿暮寂寞雨其蒙南北隨蓬轉浮生寄寓中

內鄕招提寺

淫雨宿蕭寺白雲思楚山病催顏色老淚裛鬢毛斑流水終何事飛禽倦未還夢歸無別處鷲嶺鳳林關

途中早起寄兄弟

爲惜庭闈別方驚道路難醉憐山月古病怯野風寒駐馬詢農耜臨溪問釣竿新詩如有得冩染寄歸翰

送巖夫庭佐歸寕

春雨傷行色秋風問後期欲迎黃鳥意更遺白華詩家塾求吾友親庭寄所思獨吟城壁晚如悟角聲悲

接伴太傳離新館其兄迓於途

使者乘軺至將軍走馬迎侏離何所語踴躍不勝情寓目鴻鴈澤傷心杕杜行天乎非有間我老獨無兄

夜泊睦州桐江

一水連銀漢千山擁古城客乘淸夜息舟倚碧溪橫皓月危峯影淸風細浪聲嘔啞殊俗語慘淡異鄕情餘十一月甲申以使來武岡坐茅茨之室逼閭閻之陋無故人往來之樂懷羈旅不足之情於是有遊古山之寺在縣西十五里而山水俊拔深秀亦有可愛者因畱置酒抵暮還驛而作是詩

澹日沙村晚霜晴溪路遙蠻人瞻虎節田父看星軺使指勤咨問君恩費飬調畏途諳跋渉遺防問芻蕘臘近雲長暝春遲雪未消遠空低幕帟疊嶂露瓊瑤板屋誰家舎茅檐何處橋梅香浮逺水藤古上重霄細艸眠黃犢巓崖落皂雕兒童晴出牧婦女晚歸樵椎髻騎吹笛斑衣行踏謡封疆連五嶺習俗帶三苗狐防威溪老豺狼脫洞驕今當防潤澤久已靜氛妖歌舞隨鄕地耕桑托聖朝威儀欣用夏姓氏恥稱傜僧至不千里寺名非一朝小亭浮艸莽髙閣出岧嶤泉細能沾潤峯危欲動揺防觀禪味足還見講花飄茶泛波無迹香深篆未消逺遊貪物象久客厭塵囂子美詩千首淵明醉一瓢儻來淹白晝輕去恨連宵野色隨行李灘聲逐畫橈舄歸鳬漠漠旌旋雨蕭蕭澹月生昭曠靑燈照寂寥歲時惟箭激江海秪萍漂洪井連廬阜蒲山近斗杓且從周夢去莫作楚辭招

在合肥幕中有作

幕府開雄盛朋逰望俊髦雙松鬭冰雪一鶚出蓬蒿春雨吟花蔕秋霜滿蟹螯山川畱翰墨天地入風騷感慨驚多變防生病一號酒巵余寂淡詩筆惠英豪憂思生心腑塵埃上鬢毛簿書今日困道路此身勞小雨開濡滯淸飈散郁陶小亭山可見從此欲登髙

送劉器之待制知眞定府

時平謀帥重侍從輟名卿龍種三千騎虯髯十萬名紅蓮王儉幕細栁亞夫營側道諸侯謁還鄕故老迎試詢三將宅應過五梁城漫樂潭園勝難忘魏闕情守株嗟我老仗鉞壯公行秪恐非朝夕君王召賈生

和春城北

春光未恣看已復見春深水漲千溪緑松低一路陰簿書淹世態雞黍亂鄕心莫廢淸和飲枝頭李可沈

和晚北園

天气非相逼東風已自歸樂遊終少及世事故多違桃杏春如在溪山暑尙微早期筌楫泛頻縱角觴飛和祖道國門外文淵子至東父餞席上贈別

行李隨長道飄蓬笑賤官望云瞻白日臨水防驚瀾鳥語如知節花開尙怯寒莫嫌春色淺畱到後園防陳師道教授示黃梅詩次韻呈正夫學士

美色絕殊眾暗香時著人齊州終自別不比嶺頭春可但深宜晚須知巧耐寒北人渾未識秪作棣棠防

大小沙陀二首

南障古北口北控大沙陀土地稻粱少歲時霜雪多古來長用武今日許通和豈乏驃姚將君王悟止戈大小沙陀深沒膝車不畱蹤馬無迹曲折多途鳥亦惑自上髙岡認南北大風吹沙成瓦礫頭面瘡痍手皴坼層冰峩峩霜雪白狼顧鳥行愁覆溺一日不能行一驛吾聞治生莫如嗇

和漢廣席上賦

秀色霜滋重餘香露洽鮮鵠巢靈殻媚蟾窟夜珠圓丹橘非優貢蟠桃亦浪仙無嗟後林質未至大淸天

龍泉

秋風入泉野吹散菊花芳萬里無人處千枝秖自香風流憶彭澤時節念重陽物意𨿽寥寂能忘酒一觴

和君時余未至君時言有羣鵲集

舊重千金諾元爲五日期水淸冰破玉巖潤石凝脂命駕不嫌遽舎車空悔遲多慙無道力有往鵲先知

和君時弟韻

流火退縮金盛彊郊原日夜生寒涼梨垂栗皴橙柚香田家笑語炊黃粱山水秀澈揺秋光重巖細菊斑斑黃萬象呈露無遁藏時和歲丰辰亦良脂車與子遊上方吐論縱橫气軒昂書帙羅列圖畫張睥睨孔孟窺虞唐偃息道奧緣禪牀苒苒定防移星霜

遊西山示同志

我少及長從公逰我今老矣公白頭淵明彭澤不歸去太史周南方滯畱愛山興與精神聚形骸自笑縻珪組欲騎馬去陟彼砠空羨鴻飛在於渚西山苐一列洞天別有日月無歲年洪崖已成丹竈藥瑤池每賦白雲篇嘒嘒蟬噪竹枝露斑斑豹宿巓崖霧伯兮伯兮歸勿遽人間旱禾須霖雨秋雨辛勤開菊花春風取次生蘭芽我𨿽調公不敢易龍駒防去超邊沙

使北有懷

長年日戱老萊衣不忍此身終日違今日馬頭燕北去不堪頻望白雲飛白雲汝飛去何許悠悠防到江南路朔風吹淚灑大河直與波瀾競東注

皇帝郊祀禮畢詣景靈恭謝次履中學士

黎明駕出告熙成朝野人呼萬歲聲日上天門春意近雪殘宮瓦曉寒生六龍寵防隨天仗三爵恩榮醉禦觥徳似丘山毫未報白頭知愧不知榮

郊丘從駕

今歲郊丘上始躬宿齋初出未央宮百年禮樂星辰爛萬國衣冠錦繡中精意與天相應接人心如水自流通聖時好作休成記今日誰爲太史公

和瑛師

江湖日夜著東流水上干坤一防浮隔浦雲山隨客步近村花竹慰人愁同舟自有林宗在結社還須惠逺逰酒興正酣歸更懶坐看涼月上滄洲

送宋文先輩

夫子聲名二十年塵埃嘆息欲華顚相如舊有淩雲賦靖節今無種秫田南國寂寥歸見鴈北風悲壯屢聞蟬思量世事眞如幻合置窮愁頓酒邊

萬安道中

上下雞籠牛口灘灘頭濯濯雨聲寒气蒸曉日云無際波漾春風雪未幹落絮並花浮逺水飛鷗隨鷺度驚湍扁舟穩泛滄浪逺珍重嚴陵一釣竿

嘗約誼父同遊龍泉奔走失期故作是詩奉和原韻

野寺幽幽隠翠嵐山川形埶盡束南吟隨野竹吾懷愜醉啜溪泉此意堪樂事難兼眞可惜登髙能賦亦曽諳遊從欲盡林間勝雨气渾渾滿古潭

送望之郎中提舉舒州靈仙觀

江幹逺別幾秋螢汴曲相逢眼更靑余志自能同豹變弋人安得望鴻冥風流緑蟻千鐘酒香火黃庭一卷經秪恐諸公還薦鶚未容輕去老巖扃

山林

鶴瘦松枯不自禁窮愁千緒欲相侵山林誰識謝公意風月獨髙梁甫吟行視水防嗟不息靜防云影愛無心懶隨塵土趨時態欲就絲桐丐古音

暮雨

暮雨忽隨江上舟寒風髣髴轉淸秋興隨煙月成千首醉忤鶯花長四愁不系可憐波上月忘機應喜海邊鷗一聲畫角吹魂夢散落淮天曉未收

和張侍讀總翠亭

城隅東北起危亭臥棟飛檐控地形萬井不藏平野緑一湖才見逺山靑春歸別圃低華幄雨歇寒蕪露翠屛日暮登臨望樓闕誤隨飛鳥下南溟

防仙洞

大松十里建旌旗曉日朝霞五色衣幽谷靜聞猿一嘯白雲時見鶴雙飛花開洞府春長在人防瀛洲夜未歸家近武陵時入夢詩成更憶故人薇

簡王大丞

我防繁劇頻搔首君賦才名亦異常尙有閒襟尋水石更當佳句夢池塘松苖自合分髙下鳬鶴天教有短長徐上靑雲猶未晚可無音問及滄浪

題醉心亭

紅塵萬里困徵鞍喜向幽亭一倚欄日夜水聲趨澗曲西南山色上云端窗橫古木秋容老檻逼蒼崖雨气寒搜盡肺腸吟不就欲君親置畫圖防

寄臧渾

二月驅車出宋都轉頭卽是十年餘可憐老大猶爲客莫怪尋常不作書蠟屐阮孚人不防鱸魚張翰子何如寄聲莫污靑峯地畱與先生作隠居

至雄州寄諸弟並呈諸友

馬頭今日過中都到得雄州更有書道路莫嗔音問少天寒沙漠鴈全疎

和國信子育元韻

雪余稅馬立孱顏望盡南垂北際山一段黃雲凝不散野人說是瓦橋關

二月已亥曉出成祀髙禖

澹雲斜日曉昏昏風物遲逥認故園竹葉宻藏林下寺桃花低映水邊村

塵沙騎馬聼流溪淡薄春風卻似秋坐憶洞庭波萬頃灘聲常在釣魚舟

塵土防防二月風寥寥天外有歸鴻松陰想見芝山路隔浦溪花岸防紅

景繁見和再用前韻馳寄

魚飛鯨躍出波瀾獨立蓬萊縹緲間防有淸詩寄蘆竹能無歸夢到溪山

和執中及謝檢法

三年不見洛陽花今日襄陽看轉嘉奔走簿書長似夢不知春已滿人家

北風

北望南淮云更遮別離方覺路爲賖深林靑杏還爭熟淺水紅蓮亦自花

泊眞州新河亭

鬢毛垂雪欲毶毶道路風波老不堪系防短亭聊自慰靑山數防見江南

蘆花

風起蘆花散雪紛紛故著枯槎曉日曚曨照處十分認作梅花

沙栁

沙陀秖見塵土栁色如逢故人憶著千條萬葉金明馳道靑春

擬田園樂二首

買田何須近郭作屋卻要依山靑松共我終始白鳥隨人往還

山色依云闇淡溪聲潄玉玲瓏孤笛醉吹明月扁舟臥釣秋風

山村卽事

莫笑農家老酒尊丰年畱客足雞豚山重水復疑無路栁暗花明又一村

過虎北口

雪余天色更淸明野店忽聞雞一聲地裏山川從禹畫人情風俗近燕京漁陽父老常流涕燕頷將軍孰請纓容覆不分南與北方知聖徳與天平

燕姬

有女夭夭稱細娘眞珠絡臂面塗黃南人見怪疑爲瘴墨吏矜誇是佛裝【按西神脞說燕俗婦人有顏色者目爲細娘面塗黃者謂爲佛裝】

巢燕初至

一雙掠水燕來初萬防飛花社雨餘辛苦成來君莫破從來吾亦愛吾廬

兩宋名賢小集卷一百十三

欽定四庫全書

兩宋名賢小集卷一百十四

宋陳

思編

元陳世隆補

東湖居士集

徐俯字師川洪州分寧人以父禧死事授通直郎紹興初賜進士出身累官端明殿學士簽書樞宻院事權參知政事有東湖集

題顏魯公畫像

公生開元間壯及天寶亂捐軀範陽兵竟死蔡州叛其賢似魏徴天下非貞觀四帝數十年一身逢百難少時讀書史此事心已斷老來鬢髮衰慨嘆功名晚嗟哉忠義徒防去不可緩初無當年悲只令後世嘆一朝絕霖雨南畝常亢旱小人計𨿽得斯民蓋塗炭長歌永君節千載勇夫愞敬書子張紳庶幾古人半

滕王閣

一日逢王造千年與客遊雲邊梅嶺出坐上贛江流日落回飛鳥煙深失釣舟蟬聲枯栁外天地晚風秋雲气浮髙棟波瀾繞古城雨餘山更碧葉下水逾淸燕語畱秋色鴉聲落晚晴昔王歌舞地防急見山行同曽戶部吳縣尉張秀才北山僧房尋梅令客對棋

處處已收南畝稻閒閒還看北山梅累觴聊爾酡顏在對局怡然笑口開掃徑似知佳客至杖藜惟可數君來移松種樹鄱陽老章貢風防嵗一回

庭中梅花正開用舊韻貽端伯

羌笛何勞塞北吹江南何處不寒梅千秋寂寂無人看獨樹亭亭對客開偏爲咨嗟惟爾念是誰移種待君來縱畱一曲安能唱恰似朝歌墨子回

戊午山間對雪

雪中出去雪邊行屋下吹來屋上平積得重重那許重飛來片片又何輕檐間日暖重爲雨林下風吹再落晴表裏江山應更好溪山已復不勝淸

詠史

楚漢分爭辧士憂東歸那復割鴻溝鄭君立義不名借項伯胡顏肯姓劉

遊潛峯二首

昔年會稽探尙書探得六甲開山圖載之潛南天柱山上侵霄漢下淵泉眞人祕語世不傳但見絕頂防雲煙漢武射蛟浮九江舳艫千里來樅陽築壇祈仙瞻杳茫茂陵檜柱空靑蒼石牛一臥叱不起白鹿還歸深洞裏二月靈鶴有來時洞口桃花泛流水

久畱舒子國慣作北門遊山逺三峯出溪長二水流

明皇夜遊圖

歌吹開元曲鉛華天寶妝苑風翠袖冷宮露赭袍光閨闥連閶闔驊驑從驌驦千門還欲曉九陌乍聞香

李賀晚歸圖

近代推名畫諸君作薦書皇都開藝學博士是新除髙栁長安道亂雲昌谷居丹靑聊至此僕馬晚歸歟饒守董尙書令畫史繪釋迦出山相及維摩居士使靈山香火之因不斷復恵臘藥數種皆病夫所欲也作此寄之

示病毘耶金粟影出山五祖金仙相神妙通靈顧虎頭白蓮香火空諸妄臘中發藥補衰朽扶杖淸風看花栁防書政用此時來開顏正爾難忘酒韓門弟子更誰如卽今猶有董安於更有承明兩學士與公相對白髭須

成生山水畫歌

畫水不畫濕畫山不畫堅盈尺之紙數寸管便有江湖萬里天成生貎古心亦古造化爲工筆端取冬起雷夏造冰翻手作云覆手雨嶺外荒山與野水自昔不聞傳畫史只畫瀟湘與洞庭於今卻在兵戈裏翠峯碧嶂鬰然來病眼愁心次第開人家浦漵扁舟渡何日眞能到一回

次韻可師題於逢辰畫山水二首

江漢逾千里陰晴自一川故山黃葉下夢境白鷗前巫峽常雲雨香鑪舊紫煙布帆無恙在速上釣魚船席上浮三楚毫端防百川名今大年亞意古恵崇前竟日對秋色無時散暝煙知君不浪語一眼認歸船

單老畫樹石山水歌

老樹筆間生奇石筆下出濃淡髙低逺近山陰晴朝暮煙雲沒漠漠江天杳杳空不勞施力自然中便於沙際尋歸路卻怪霜林葉不紅

畫虎行爲吉州假守蘇公作

昔日何人畫於菟君家獨有他家無宣城老包骨已朽紛紛俗子尙讙呼大虎蹲踞小虎戲目光注射百步外名畫多聞內府收人間豈惜千金費巉巉巖巖谷中石老樹穹枝拂秋色銳頭將軍射不得卻掛江南使君壁林間一嘯四山風麏驚狐號鳥墮空不向南山隨李廣只愁東海笑黃公憶昔余頑少小時先生教誦荊公詩只今耆舊無新語賴有廬山病可師

再次韻題於生畫豹二首

耽酒丰城客子醉畫山崦人家他日營丘伯仲髙名逺出長沙

彭蠡何限秋鴈此君胸次爲家醉裏舉羣飛出著行排立平沙

春日登眺遊寶勝諸寺且觀名畫

防法儼神龍諸天擁梵宮樓臺春日麗海嶽畫圖雄浦樹重重緑園花灼灼紅微風吹細雨只在夕陽中

次可師韻

五湖出畫師手一葉浮漁父家風裏芙蓉野色雨中鴻鴈汀沙

白鷺洲

金陵與廬陵俱出白鷺洲相望萬里江中同二水流

雙廟

開元天寶間衮衮見諸公不聞張與許名在臺省中

跋韓子蒼代葛亞卿詩

夏木陰陰欲放船黃鸝啼了落花天十詩盡說人間事付與風流葛稚川

訪鄒道卿故居

履霜頗彊健晨興恣所適兩兒休籃輿呼客同防屐危橋出隘巷慿髙聊物色蒿然但林莽蕪廢長荊棘井竈那復移江山依舊碧要知千載下懷賢求所歷

句

平生功名心夜牕短燈檠

離鸞只說閨中事防犢那知母子情【詠慈母溪】

兩宋名賢小集卷一百十四

欽定四庫全書

兩宋名賢小集卷一百十五

宋陳

思編

元陳世隆補

玉澗小集

李彭字商老南康軍建昌人公擇從孫有日渉園集夢訪友生

少年結客長安城妄喜縱酒同章程支離老去一茅屋枕書臥聞長短更友生相望止百里寒夜寥閴無微聲夢中乘興輙見戴剡溪聊爾扁舟行覺來蘧蘧一榻上不用僮僕爭驩迎吹燈弄筆欲書寄前白月方亭亭

都城元夜

斜陽盡處蕩輕煙輦路東西入管弦五夜好春隨步暖一年明月打頭圓香塵掠粉翻羅帶宻炬籠綃鬭玉鈿人影漸稀花露冷蹋歌吹度曉云邊

翻經臺

五千餘卷在髙臺內史翻時蠟屐來夢斷池塘人不見年年春艸緑成堆

阻風雨封家市

往時李成冩驟雨萬里古意毫端聚行人深藏鳥不度便覺非復鵞溪素龍眠老阮作陽闗北風低艸云埋山行人客子兩愁絕未信葡萄能解顏兩郎了了解人意似是畫我封家市戲作新詩排晝睡忽有野雁鳴煙際

題呂少馮聴雨堂

碧澗寒侵屋幽云夜度墻貪看山入座慣聴雨鳴廊苦乏陰鏗句聊登孺子牀非君無汲引寄傲學潛郎

望西山懷駒父

去嵗湖湘賦凜秋聞君江國大刀頭百年防靣知幾遇十事欲言還九休照眼遙岑落懷袖過眉拄杖立汀洲莫言靑山淡吾慮誰料卻能生許愁

唐明皇夜遊圖

開元禦極垂衣裳登三咸五陵羲皇白環重譯銀甕出卜夜遨遊離未央香車鬭風秦與虢羅帕覆鞍眞乘黃赭袍錯落綴北斗步輦優遊含鏤鍚寧王玉笛上霄漢禦路花光爭月光汝陽羯鼓絹防穩打徹參旗低建章太眞霑醉玉欹側力士傳呼聲茫翠釵掛冠紅粉妝金貂貰酒白靣郎君臣玩狎樂莫比淸禁喜聞宮漏長若令姚宋坐廟堂防中諌防神揚揚萬里橋邊行幸處後世龜鑑懷苞桑

閻立本醉客圖

酒有何好工作病頗怪此人喜中聖藏身麯蘗勝嵓幽寄愁天上呼不醒春風吹開玉東西月墮參橫斟酌之吐茵脫防有妙理朱成碧渾忘歸右相丹靑果馳譽幻藥調成疑笑語便覺微綃古意生似聞醉眠卿可去半生憂患復蕭條甕中肥遁何須邀一樽桑落對公等盡解平生藜莧嘲

題駒父家江幹秋老圖

江風颼飅江水寒蘆洲雁下生微瀾漁翁夫婦不能語津吏醉倒船著灘其旁病夫坐箕踞持竿萬事那復顧懸知寧斷嬌兒乳不及防鴻及飛鷺

魏錬師四松畫軸

四松在澗壑嵗晚乃更奇蕭然如黃綺傲岸不可追誰將談天口掉舌聊見移由來拂東絹冩此霜雪姿便有松上雨催我牕間詩翻思斸靑采藥堪扶衰當年丹靑手開辟造化隨旣有圮下約子行何後期

徐叔明校書篆筆奇古復作丹靑爲予作漢江暮靄扇材極妙力求鄙句作此以贈

曩時徐騎省篆古逼秦相後來得仍孫毫端溟渤壯能回頓挫姿丹靑生意匠餘酣寫便靣萬里煙莾蒼何許捕魚郎落日蕩雙槳無勞剪吳松安用買疊嶂眞欲老是間塵境孰非妄憐君俱入妙簡逺復淸曠定爲造物嗔覓句聊分謗

題訪戴圖

閒庭秋艸積滿砌蒼苔深忽向冰紈上聊窺訪戴心雪月俱皎皎風林互森森縱觀停艫處猶聞擊汰音終年剡溪曲何嘗返山陰徒言興已盡眞妄誰能尋浮生圖畫耳慷慨爲長吟

兩宋名賢小集卷一百十五

欽定四庫全書

兩宋名賢小集卷一百十六

宋陳

思編

元陳世隆補

西渡詩集上

洪炎字玉父豫章人徽宗朝官中書舎人與兄朋父芻駒父弟羽鴻父俱以詩文名時稱四洪

己酉嵗十一月二十六日避至龍潭院十二月十五日作

徑轉橋橫水林深寺據山鐘魚告閴寂松竹媚孱顏避地欣有托依僧成暫閒東歸路不隔片片隴云還突兀山椒寺披榛二百年剎從吾祖卜席是裏僧傳溪送無盡水林供不斷煙囊中有餘粒假息且安眠潭黒蛟龍宅山靑虎豹林隠憂何日了淹泊見冬深薄雪恨還積梅疏冷不禁平生一樽酒衰疾廢孤斟殺气纒中土妖徵出泰階架橋淩禹穴投防暗秦淮匪兕歌何苦非熊亦乖申胥𨿽有淚無地寄予懷宵旰憂𨿽切咨謀防靡長築壇推騎刼假節得糜芳已矣重江險哀哉古豫章蓬茅今在否矯首恨難忘

次韻鄭公實見贈二詩

鄭侯風防似虞薫醉飽初疑對苾芬一日君嘗南浦水六年我踏寶峯云詩情賦物已聞命山色溪光倘見分羣盜何曽念王粲相逢聊喜見斯文

百濯生香眞寶薫中泠取水挹淸芬素娥影落秋宵月白鶴翎翻春晝云俗客來依禪客住林花自與雨花分扶傾不假迂儒力敢倚筆端能綴文

寶峯讀駒父壁間詩次其韻

兔迒通一綫筍輿度千尋隔林見潭影迎客有鈴音梵唄出廣殿飛舞來珍禽履此勝絕境一淸塵慮心仲氏趣逺造詣非尺尋誰云干戈際獲覩金玉音七日南山霧一鳴幽谷禽依然拂塵壁愁絕見余心

次韻公實感寓

求田問舎轉頭空十口無家寄栗蓬失得自憐嬰世网是非都欲問天公綿綿不解溪邊雨淅淅無情松下風賴有詩人排悶作且吟佳句任窮通

次韻公實雷雨

驚雷勢欲防三山急雨聲如倒百川但作奇寒侵客夢若爲一震靜烽煙田園荊楚漫流水河洛干戈今幾年擬叩九闗牋帝所人非大手筆非椽

次韻公實喜晴二首

凍雨連三日春膏過一犁寺橋杯渡水村徑橇行泥燠若生晹谷寒収豈石犀欲窮洪範理夕室有靑藜持璧還投鵲鎔金恨作犂行吟乘曉日扶杖入春泥學懷文豹終慙禿角犀徒歌無好語野飯只羮藜

馮太衝置酒卽事用公實韻

故人同客寓蕭寺近淸明春事一尊酒夜闌三尺檠風流孔北海文字漢西京苦勸加餐飯年來太瘦生

山中聞杜防

山中二月聞杜防百艸爭芳已消歇緑陰初不待薫風啼鳥區區自流血北移燈已三更南山髙林時一聲言歸汝亦無歸處何用多言傷我情

寶峯筍用公實韻

繞寺千株筍髙低逐澗丘參差舒鳳尾突兀長貓頭入鼎資甘脆殘林且罷休防須堪小艇裁作海乘浮公實示間字韻詩悵然有感次韻奉和三首

晴暉生燠雨生寒朱夏陽春季孟間斷雁哀猿金馬客落花流水石門山早知蟻穴成何事欲棹漁舟去不還昭氏有琴無作止虧成都任一機闗

輟哭人歌行路難畏人無地出人間欣逢北海孫賔石猶是江南庾子山野艸離離隨意緑羣鳬泛泛倦飛還一川煙艸村蘿外何處梯云叩九闗

此處非燕南趙北我琴無濮上桑間勞生聊作夢中夢苦語莫酬山復山觸石白雲數峯起照人明月一鉤還徳星已爲荀陳聚紫气休浮函谷闗【漢末童謡燕南垂趙北際中央不合大如礪惟有此間可避世】

載酒邀公實同過西園食枇杷與公實同賦卽次其韻

有美枇杷子三珍共一時朱櫻梁苑早盧橘蜀都遲載酒寧辭病窺園似好奇酬君要佳句從古未題詩

公實再賦枇杷之什次韻二首

連云蔥蒨外佳樹枇杷林味極東南美恩知雨露深山夫琢栗玉谷鳥避丸金永日羈棲意玆焉一慰心醁尊中酒枇杷云外林甘飡千顆盡軟語一杯深老境宜扶杖交情得斷金遺民伐荻去眞處卽吾心

公實作暴雨詩次其韻

民生惟播殖天意在農深一夜盆傾雨千家粒食心知時占聚蟻催種有鳴禽喜是田間語靑靑刺水鍼

次韻卽事二首

自媿山林士來炊蕭寺煙怨驚寄猿寉飛躍任魚鳶咄咄空中字昏昏醉後眠摛文非孟子何以差狂顚寄榻逢僧夏登塲喜麥秋一風將浹日四月尙重裘去矣吁何及歸歟幸少休雨晴寒自戢桂魄更添愁

次韻野步

意行無逺近山徑自橫斜煙月生晴嶺風幡接莫霞影歸巢幕燕聲散宿林鴉屣履相隨處僧垣卽是家

遊都梁山

風吹古汳口云滿都梁山執厭偪仄幽尋上孱顏淸泉似石乳滴瀝巖竇間乞此一瓢飲爲祛千載煩山靈知我意殷然下層巒散空作急雨抉石出甘寒一酌蕩齒頰三咽縈肺肝輕軀變滯骨塵鞅思靈闗來當踏雲至去當禦風還再拜謝神休幸汝不我慳

四月二十三日晚同太衝表之公實野步

四山矗矗野田存近是人煙逺是村鳥外疏鐘靈隠寺花邊流水武陵源有逢卽畫原非筆所見皆詩本不言看挿秧栽欲忘返杖藜徙倚到黃昏

野步

散防尋溪偶緩行羈棲愁眼忽雙明非煙幕幕平蕪合倒影層層逺翠橫鷗鷺低飛映山去江湖一諾百金輕直知己造洞天內身在人間卻自驚

石門中夏雨寒

五年鐵騎躪中原四月江南尙薄寒入月誰能移太白來朝我亦見呼韓灌壇風雨行將戢陋巷簞瓢且自寛紅日再中天地正塗泥不辱漢衣冠

次韻卽事

端居入夏愁更新不數多愁過一春躡虛難同若士去取醉但與索郎親朝天幾日車同軌擊地共唱野無人自許世才非管樂聊將心事比雷陳

嘗白酒用麋韻

竹葉橊花久擅塲一尊雲液勝椒漿人惟任逹常中聖藥自消憂不作狂滿泛冰甆無別色錯斟瓶水有眞香祗應剰醖逡巡酒始耐仙山日月長

庚戍嵗六月四日至洪城舊廬無復尺椽悵然感懷用丙午嵗遷居詩韻

南州一炬火我歸無所歸六月下驚湍一葉正復欹空城何所有城闕雙闔扉遺甿四五輩眙虫鳥棲潭潭大都府灰滅余空基委重者誰子汝實凡且卑螻蟻輕民命泥沙損國貲犬狼肆噬嚙毆逐乃其宜胡爲使羣吠如惡艸蔓滋哀哉三萬室鐘此百六期故居不可識將是復疑非階前手種花自憐托根微露艸相對泣吟風作悲詩人言城門火魚禍自靡遺我亦無淚哭且復一解頥

病間和公實飲酒詩

憂毎傷人人亦憂花防兩眼雪防頭干戈滿地不可觸蓑笠爲家何處浮秋入鳴蟬催暑去酒如凝露與淸謀冩成庾信江南賦更續相如老倦防

戲和公實感秋對酒

靑山愛客長靑眼白酒知時泛白雲少日悲歡才一醉中星寒暑又平分稻粱狼籍余棲畝雀防穿窬自立勲一葉已驚秋意早映階黃落更紛紛

次韻公實七月一日雨感懷二首

平生離俗得閒多素髮驚秋柰老何賔從盤飱惟白石意行供帳有靑蘿禦風獨往松三徑踏月空歸雪一蓑短布單衣窮至骨醉吟不作飯牛歌

日日愁隨萬緒多遣愁不去若愁何文書引睡繙黃卷福地求生訪緑蘿酒厭銀瓶聊注瓦衣辭錦襖卻披蓑五更風雨作金石助我貫珠商頌歌

韋荘蜀程記入嘉陵道上如行靑蘿帳中福地記武陵有緑蘿福地與桃花源相接將去寶峯誦老杜更欲投何處賦五言三首

更欲投何處乾坤老病身窮愁但有骨棲泊無津巖穴探幽藪人煙隔幾秦驅車上九折回首黯傷神更欲投何處窮猿不擇林低回竹樹語慘戚鐘魚心邑邑出門淚行行渡嶺吟西江如此吸在處海潮音更欲投何處仙山不可窺欲尋吳許迹黙與綺園期裹飯隨妻子淸秋問路岐神眞有汲引逸駕或容追

奕棋絕句二首

新秋遣悶只圍棊病不銜杯亦廢詩對局蕭然兩無語个中君子有爭時

鷺落寒江鵶防汀晴飛雹擊槃聲方圓動靜隨機見淸簟疏簾眼倍明

又

白日惟銷一局棊攬碁還誦李侯詩傍觀不作千年計防有局成柯爛時

棊局醒心過博局棋聲娛耳勝琴聲少年此戱殊不惡坐隠時聞夜逹明

再賦奕棊五言八句五首

荊璞玉爲子井文楸作枰有求惟別墅不喜得宣城跕跕飛鳶渡丁丁伐木聲破愁逢一咲無地著虧成祗園三日雨碧澗一枰秋試問酒中趣何如林下幽從它著虎口尋我鎭神頭惟悟爭先法當機與手謀不作丹朱戱難禁淸晝長敢言白玉局聊取紫羅嚢角道空傳記乘除自有方兒童爭畫紙漫學老夫狂眉山非快手奕勝亦欣然變態一翻覆幾微系後先陶公慮太過雪女慧堪憐張弛誠吾道斯文許爾賢凝神迷逺躅致一有全功皎皎婦姑月鴻鵠風置君愚寗子議樂哂溫公誰謂商山老飄然到橘中

越王山二首

朝登萬仞岡夕宿雲霞間越王昔何時稅駕宅此山山顚有石室險絕未可攀煙樹相映帯尙想颷輪還文吳二仙子騰趠跨兩班俯仰五百秋下視悲人寰王室久蕩析世路方孔艱我尋眞人居荷鋤支蓬菅林泉依福地樵汲闖靈闗庶以逺兵革返玆後死顏

越王名玆山無復車馬迹絕頂有佳處軒然大盤石靈洞閟其中神池蕩其側雲气朝夕生合散一瞬息吾聞王子搜隠遁辭越國玉輿去不返丹丘鏁荊棘二仙去季世故老猶記識遺蹤落人間不稽傳寶墨我睎伯夷淸願作老役脫身埃外捄暍望三益

嶺雲

吾居半山上繞屋猶峻嶺舉頭卽見之坐臥作墻屏忽復不可求澒洞云萬頃初疑岸谷變身不踐人境俄頃如故常突兀在屋頂隠見須防間變態莫記省煙霞成痼疾終日常炯炯早閱金丹訣未辧卜竈井世亂一丘壑斯志或可逞鳴猿落空巖翥寉颺晴影石泉漱芳潤艸木皆秀整洞天有歸路來往心已領

從寶峯長老惟足求貓頭筍

不識貓頭筍還思馬祖山庭蘭生舊茁繃錦換新斑蘊玉爭懷寶登盤想飫餐分甘須劖劚逺助一瓢簞

食榧子

若【一作石】橊資彭糧榧實伐彭兵三彭穴身中各以屍自名伺隙殘所托睢盱爲已榮仙山無凡木榧林髙且淸八月實累累斗量亦嚢盛盈盤得恣食不與汝糧並嗟汝小黠爾安所逃汝生蚤讀黃老書五牙潄瑯英𨿽微玉山果知汝久已行喪亂食不足長饑病所嬰蟠桃未能致橡栗庶可營作詩頌子榧期子以主盟

十月十五日山中下視雲气自山間岀已而彌漫咫尺不辧巖谷戱成五言一首

一嵗下元日千山小雪天雲層生逺壑雨割平川放牧虛橫吹樵蘇樂靜眠遙知載酒客無路到齋前

十月十六日

雲气依然合山蹊舊不通虀塩猶可問牢酪頓能空細檻泉聲外疏籬犬吠中無人披宿霧采藥過龎公

南城鄧氏亭

小麥靑靑傷一曲江南千里傷春目旴母江頭喚渡人遙指麻源第三谷裹鹽包飯各怱怱回首煙霞樓觀中詩成更著羊何和猶是前身內史公

兩宋名賢小集卷一百十六

欽定四庫全書

兩宋名賢小集卷一百十七

宋陳

思編

元陳世隆補

西渡詩集下

遊麻姑山仙都觀

浥露出南郭遵塗盼西嶺幽尋不憚逺陟巘造殊境懸瀑防天路髙齋跨參井麻姑固神人上下淩倒景逸駕不容迫遺蹤博塵影仙壇獨巋然蘚蝕此山頂古屋鳴鵂鶹污池育蛙黽葛顏有異聞源委渺難省空餘丰碑字欻若猊驥騁永言賞心遇所樂塵務屏濯纓欲自孔斵鼻還思郢安得斯人徒置論挈裘領聖眞豈逺而炯炯金在鑛九淵孕眀月七返悶神鼎至道如可求汲深修綆

靜思院上元日二首

麻姑山換越王山憶昨下元今上元老去休驚長客寓春來不擬問田園畏途豺虎中原近挾日風雲四海昏夢繞瀟湘無落處憑誰楚些與招魂

欲趨嚴蹕萬重山且酌淸尊慶攺元穡事何時銷劍防賢書不用到丘園傷心華屋燈如晝觸眼荒塗犬吠昏今日江東須管仲可憐窮尙遊魂

雲溪院

水竹依山住煙霞並舎分愁添中夜雨冷浸一溪云滿目千戈地闗心鳥獸羣歸塗如可問猛犬莫狺狺

二月十二日偶成

金谿東行二十里髙卽登山下臨水亂山中斷水橫流水際招提對山起丹靑像設半泥塗野僧一飯無鐘魚散防閒尋筍蕨芽宻林時逢桃李花

信州逢寒食

客行寒食路春晚上饒城野寺鳥鳥樂山蹊荊棘生人隨乘鴈集地隔一牛鳴俛首徵途內官曹何日淸

題盛彥光丘壑軒

盛子卜居南澗濵開軒自比葛天民一丘一有能事三浴三薫無俗塵閒逐逸人同執射偶逢漁父亦垂綸此軒成毀吾何預畫著巖間恐未眞

代簡呈信州李使君

萬斛誰能破客愁一尊風味乏醇酘中丞自許憐漁父鬲上無端住督郵必使索郎頻有頋也知歡伯解消憂蘇州刺史詩盈捲還憶山僧冷病否

曉發鵝湖

萬松參嶺路千畝勸春耕不復紅鵝下空餘碧澗橫佛扄穿縹緲仙馭鏁崢嶸道釋分殊境籃輿許我行

古田縣

勾吳於越通舟車南走甌越城百餘鑿山架橋窮奧區班春不行猶一墟此邦自與桃源並不能深藏卽人境五百年間閱戰爭淳朴散盡狙詐生

次韻和古田縣丞一方景南見恵詩

疏慵我似海鷗閒文采君如霧豹斑不省流離思樂土深知鄊往愧髙山低飛乳燕聲相接小叩華鯨夢亦還共看圍碁欲終日忘年初在立談間

遊石鼓山湧泉院

昔聞石鼓鳴今作石鼓遊擊拊久已息甲兵殊未休精廬莊嚴海百室雲霧浮維時當長夏蕭如涼秋髙崖不見日老木枝相樛靈泉發嵌竇下注千仞溝向來經行人頗以名字畱俯仰百年內磨鐫徧巖幽石橋可坐臥淸絕無等儔眾山合沓來響合相獻酬𨿽逢防心欣未弭當世憂不知稽山上復有勝處否六飛尙東巡狐兔穴中州戈鋋塞河洛冠蓋集閩甌墮此吠雪國烈火爛不收炎飈方焚輪赫曦欲停輈微生類焦谷玆焉得依投一乘淩風翰濯纓天漢流

初食生荔枝

六月寓閩山初逢荔子丹皺紅分顆顆凝日作團團品目誠無限珍甘擬亦難不勞走馬使安坐得加餐獨擅東南美誰如十八娘咲顰俱有味朱粉不迷香璀璨珠生掌淸泠露入囊風流須第一飣座毎難忘

秋日登萬嵗山平逺臺次糜韻

山川信美自愁多嶺海途窮可若何倦客難尋越絕記畸人但唱郢中歌天香不入伊蒲塞佛水猶開優鉢羅還是浮雲韜白日鳳凰臺上一經過

戲次韻和了信上座

天工下觀戱魚龍分披惇物隳岱宗塵沙欲枯防向眼酒醴難澆磊塊胸防稽之南曰閩海東行萬里因雄風二兒得邑古長樂意擬分治三山中門張羅雀卽吾室弔影不識求羊蹤擔簦挾捲者誰氏捉筆言詩有此公紛紛道旁皆杏李辛苦交攻無復理入林初聞薝卜香知味自覺醍醐美今時社稷見老人它日陽休望吾子我觀蓬萊才一水桐柏羅浮相對起赤烏銜符得寶書靑鳥拂檐來報喜君能無事如懶殘吾兒倘不慙張底

次韻許子大李丞相宅牡丹芍藥詩

山丹麗質冠年華復有餘容殿百花看取三春如轉影折來一咲是生涯綺羅不妒傾城色蜂蝶難窺上相家京國十年昏病眼可憐風雨落朝霞

聞師川諌議至漳州作建除字詩十二韻迓之

建武下詔書海嶠識明主除吏得陽城所喜逸民舉滿腹懷經綸筆間含露雨平生相期心中興爾乎取定交自疇昔契濶及再暑執熱子南來五月憩漳浦破啼謀一笑預置風月俎危言倘可陳正學當盡吐成虧在須臾得失宜熟數收功謝王魏取道迹傅呂開玆眾正路慰彼蒼生苦閉闗拒他盜拂席招巢許

題團圞圖

一老滅塵慮七兒同靜緣境超法界觀身作地行仙男女非殊相丹靑亦浪傳襄陽聚首話猶是在家禪

社日宇文徳和送酒次麋韻

羈遊苦少澤藏山老境難希藥駐顏日日尋春穿窈窕行行止渇漱潺湲忽逢歡伯來傾蓋無數愁城盡斬闗多謝天公愛狂客九衢忙裏獨偸閒

次韻許子大王丰父圓明送春之什

鶗鴂能愁物外人芳菲聊借夢中身要知瓊刃非凡骨信有金庭不盡春伯雅相將浮鴨緑素娥應共踏蟾銀休驚麗句同仙授王許從來侍帝宸

福州程使君止戈堂二首

甌山閩海兩髙深幕府同開閱古今堂號止戈賢守意郡名長樂聖君心行看賣劍爲農器卽有飛鴞集泮林比日東南是洙泗喜聞頌發淸音

跳梁山谷有頑民電掃風除一聚塵排闥江山千里眼滿庭桃李四時春定知當寧思龔遂正恐攀輿借防恂誰是諸侯老賔客酣歌應許杜陵人

坐上呈師川有懷駒父

上坡諌議立淸班入奉威顏咫尺天仲氏三山久憔悴徴君五嶺亦迍邅欣逢白寉歸華表更想黃熊出羽淵客捨一尊雙淚落相陪里社復何年

師川見和再用元韻

河洛中秋已凜然甌閩八月尙炎天方懷許國忠言切不計歸途道裏邅子產未能忘季札太阿應必待龍淵樹人樹木有明算誰謂百年同十年

鉛山縣石井院

兩年再踏鉛山路今日初嘗石井泉碧玉巖邊瀹湯餅全勝五鼎擊肥鮮

初入浙中

松竹籠官道牛羊食野田防山低送客蕩水逺含天乍聴吳兒語初逢傖父船平生足未歷聊以慰華顚我生豫章汭遊宦在京華百粵非吾土三吳亦爾家客星嚴瀨釣西子越溪紗一洗眵昏眼如乘上漢槎山村柿栗熟客舎稻粱秋池足能言鴨蹊多喘月牛如聞息戰鬭剰欲起歌謠鼓楫臨江誓誰爲祖豫州

立秋日上饒郡偶成二首

承明非厭直衰疾自投閒江漢蒸炊內盤防防哈間層冰萬里夢謁帝九重闗借摶風翼追逰物外山平生逃暑飲病著不濡唇熨齒甘冷流匙香粒勻加餐𨿽意決對案已眉顰卻嘆廉頗老猶爲善飯人盛彥光次韻見和復用前韻因以自嘆

星織烏同織鶴閒鷗亦閒問君離俗久何事落人間末伏秋無雨殘歊晝掩闗寒泉聊洗耳淸冷似吾山涼飈將透齒烈火謝燋唇壁織梭梭應檐珠顆顆勻隠憂成獨樂淺笑換深顰更上藐姑射問塗冰雪人

夢中作四言用前韻

事有怕愛語分忙閒左右前後外內中間靑雲幹呂紫气浮闗五星東井微臣北山

鶂鶂珍腿猩猩美唇醴齊調適勺藥和勻老商嬉笑西施解顰倦黽若士翳桑餓人

再次四言韻

執虎入圏縶在閒志六合外身十畝間組系單於泥封函闗樂我叢桂淮南小山

魯兄衛弟虞齒虢唇倚伏相因否泰惟勻履玆艱虞愼厥笑顰水淸見石天定勝人

再次四言韻

入聖有域存誠以閒徳不徳上材不村間堂上不糞門設常闗鄙哉丘垤覆簣爲山

編貝皓齒含朱絳唇甄陶圓熟琢削細勻不笑不言倚席以顰商略有此爲若而人

秋分日偶成

洪崖山下一臞儒碧玉巖邊抱病夫永日翛然無復事人欺憔悴鬼揶揄

曽仲共和予春日登滕閣詩蓋舊詩也復次韻

西江東畔見江樓江月江樓萬斛愁試問海潮應念我爲將雙淚到南州

防梅

見江樓下防梅花香撲金尊醉落霞獨倚東風如夢覺一枝春色別人家

人日

開嵗逢人日吾衰不夢周家書生逺恨客舎起離憂朔雪驚南眼江梅哭隴頭誰能結防勝一爲散春愁

鐘乳

鐘乳宜爲粉扶衰老所便緘藏鵝管細治錬玉椎堅石髓誠難值云腴恐浪傳刀圭聊已疾未敢議眞仙葉少蘊出示鄭先覺閱駿圖爲作長歌

丹靑得名曹將軍畫馬已來無復人諸生韓幹受其法絕足亦傳沙苑眞儒林望郎李公麟曹韓復生能與鄰心胸可納天西極紈素頻空兾北羣鄭生晚識李侯比自許筆端輕萬里山川初出大宛城翰墨猶沾渥窪水汗血歕沙指頋間霧鬛風鬉卷中起戱寫十馬皆龍材前有飛黃後山子葉公好尙有祖風不愛眞龍愛畫龍千金不惜市駿骨睥睨神物秋毫中英雄嘗聞妾換馬意气欲將詩換畫詩工畫玅兩崛奇谷量馬觀未論價公詩自是生驊驑恨公不身親李侯向來曹韓空白頭

和曽仲共大風折木歌

疾風岌嶪土囊口陽崖中裂陰崖吼南山喬木大百圍頃刻剪伐如斷臼修枝偃蹇擲龍蛇直幹崩山塞巖岫干云蔽日埽地空掣電奔霆翻覆手山靈掩泣惋惜深匠石含悲涕洟久折臂而公黥而王精金當鎔玉當剖防木刳爲浮海航路指銀河上牛斗委余猶得宮殿材細亦防梁棟取萬斛之舟可勿論大廈帡幪此焉有狂飈捲空欲奚爲壽金石長不朽天生大才將有用乖逢相因孰先後嗟爾幹風與枯栁摧扤爲薪尙誰咎楚州阻水漲懷汪信民呂居仁二十四言

大江北理長淮西逝厥隩射陽城邑嶽峙鑿渠而漕首淮江尾舳艫防峨連檣千里靑雀翩翩彩虹嶷嶷梁局舟蹐限玆黃水昔我至正得二國士簞瓢相樂汪呂氏子於今幾年乖隔生死梗泛萍飄乃復於此菱花淨土鷺羽徐起如欲我畱盼睞以喜俯仰山川感念成毀一瞬千古寓非予恥

奉送駒父師川二郎中赴召四首

火中暑退庚伏在婁赫熾方炎金石在流之二大夫服絲紑紑文昌臺郎祗命是憂中江有舳中塗有輈風檣雨轂長夏爲秋白雲在天崒如巖丘倐忽西東不我告謀翩翩者鵠俯矚魚遊將逝復止矯影河洲嗟予去國三葛於休止車生耳永謝鳴騶揮袂江幹長嘯林幽

遷居

從宦三十載故山凡幾歸昔歸尙有屋再歸已傾欹今歸但喬木竹落荊薪扉上爲烏鳥都下爲犬雞棲相從東北隅三畝以爲基積塊與運甓實窪而培卑成玆道傍舎空我槖中貲堂室取卽安戶牖適所冝嘉樹三四株當發華滋馨香入懷防似與遷徙期我今六十老豈不知前非咨謀愚見捨就列筋力微竊食奉祠祿永負伐檀詩松楸幸在望鄰曲不見遺葛巾隨里社庶以保期頥

次韻公實與用中夜話

賢哉鄭圃客去爲五漿驚解榻棲雲表開納水聲忽逢京國舊相對夜燈明嘆息胡證老猶思摘鉄檠

玉女峯

玉女何時見玆峯獨抱羣古容余佛坐虛室但罏薫林隠投壺電山藏出岫云自慚非屈宋欲賦不成文

兩宋名賢小集卷一百十七

欽定四庫全書

兩宋名賢小集卷一百十八

宋陳

思編

元陳世隆補

朴齋小集

張方平字安道宋城人舉茂才異等爲校書郎英宗朝累遷禮部尙書出知鄆州神宗卽位拜參知政事致仕薨贈司空諡文定有樂全先生集

送楊君西安

君過嚴陵瀨扁舟入婺溪灘長秋日短山逺亂雲齊未探驪龍頷聊羈駿馬蹄胥江濤正惡鴻雁此東西

玉泉觀贈髙道士

古屋气象冷蒼崖煙翠中龍歸半天雨虎嘯一巖風露後芝房紫霜餘柏實紅終期把藜杖來伴白雲翁

寄汾陽郭先生

君家白雲外巖澑響嘈嘈絕壑風煙淡孤峯冰雪髙自能無世累誰見有生勞指我蓬壺路瓊宮隔海濤

都下別友人

海內故人少市樓新酒醇與君聊一醉分袂此殘春北道邢臺路東洲泗水濵相期復何處京洛舊風塵

寄郭誠思華下茅齋

舎在世塵外松扉夜不闗心同秋水靜身共野雲閒自得逾三樂誰堪話九還他年玉泉約何以救衰顏

初春遊太尉宅東池

蓬防靈仙宅星河帝女家波光泛金翠樓影動雲霞淸淺遊魚過參差垂栁斜移舟更尋勝逺見小桃花

暮秋登彭祖樓

危樓古城角山色繞蒼蒼寒日下何速淸風來甚長煙塵思戰國雲水似江鄕重九登髙近瑎前菊已香

秦州後園春防贈部署劉幾閣使

栁暗三眠困花繁二月香【秦州後園有二月花開最早繁艶甚盛絕有淸香】情懷當酒盡興味爲春長疊鼓漁陽節淸謳北裏妝階前樂無誤席上有周郎

江樓遲客

靜外遊神迥望中塵物稀天連逺水盡鳥背夕陽飛木葉初揺落鄕懷動式微興闌不忍去遲子一舠歸

夜意

羣動已沈響蛩吟時一聲露寒仙掌重月午庾樓淸感慨聞雞舞悲涼倚情幾多塵役者夙駕待鐘行

送吳春鄕赴都

法座臨軒防俊髦同君陛見預旌招疲駑十駕始千里孤鶴一飛先九霄蘭棹秋風行邐迆觚稜旭日勢岧嶤石渠爲謝諸儒彥行邁同趨便殿朝

蝶

遲景融融暖气浮中園曲宻小庭幽春風故引顚狂甚芳樹相容爛漫逰不慣風流輸楚女嬾將身世問莊周有時見多情處毎遇王孫盡日畱

靑陽峽

奇峯疊巘無重數橫澗飛泉防一溪老樹藤蘿從古長寒空云靄與天迷幽中應有神仙住深處惟聞猿鳥啼野性舊多山水癖恨無心賞此相攜

謁觀妙宗師值晝寢

一枕淸風靜館深滿庭松檜鬰交陰此時內景人難見月在泥丸日在心

送沈生昆弟隨侍之博白

炎方景象異中原海气昏昏雜瘴煙今日蠻荒成雅俗薫風南播自嬀弦

不須南浦懷消黯好過西山訪隠淪比到嶺時應近臈相思可寄一枝春

東連海道徹扶桑北望神斗柄傍兩處音塵杳難接徵鴻嵗只到衡陽

夕陽疏葦暮江湄秋色蕭蕭動客思自侍君領州去豈同騷客滯邊時

兩宋名賢小集卷一百十八

欽定四庫全書

兩宋名賢小集卷一百十九

宋陳

思編

元陳世隆補

張章集

張綱字彥正潤州丹陽人入太學屢試獲首選政和二年賜上捨及第特除太學正歷徽猷閣待制引年致仕防秦檜柄國綱臥家二十年檜死起爲吏部侍郎兼侍讀後以資政殿學士知婺州尋致仕築亭池上扁曰歸喜自號華陽老人日與親舊遊息其間髙宗幸建康召見行在孝宗登極召陪祀以老辭乾道二年卒年八十四綱歷事四朝正直自持多所建白華陽集四十卷其子堅所編章奏居多詩僅二百餘首

赴喜雪禦筵歸作

喜雪排筵曉漏催玉人傳詔下天來香隨日轉蓬萊近花帶春回錦繡開一綫新陰畱鼓吹三登和气入尊罍叨霑惠澤思歸美授簡梁園愧乏才

次韻仲弼重九

黃花白酒兩相逢把酒簪花對晚風千里故園雲水外三年歸路夢魂中自憐晼晚傷秋色誰解疏狂發醉紅寄語髯周頗知否此時情緒與君同

感嘆子蒼有詩見贈次韻奉呈

隨緣到處是吾廬風雨飄颻敢定居異縣逢君如隔世七年怪我苦無書平生出處皆陳迹大半交遊已故墟愁絕不知尊酒盡醉歸兒女笑牽裾

寄曽公衮用子蒼韻

衰艸連云萬木風天髙滅沒見孤鴻夕陽人防酒旗下逺浦船歸漁笛中兀兀松窗翻蠧簡垂垂蓬鬢颯霜叢自憐世味諳來慣已覺忘辛似蓼虫

亂後入城

未復錢塘郡先收鐡甕城妖星隨月落殺气逐參橫已築鯨鯢觀重新鼓角聲大江應好在流恨幾時平賦隨寛詔免恩浹大江浮人少餘新市城荒剰古丘瘡痍誰共理宵旰獨深憂莫上西樓望黃雲滿眼愁

南洞卽事

紫綬金章八十三衰殘不稱舊官銜煩君冩作歸田老野服翛然坐碧巖

次韻國衡

古寺慿崇岡蒼煙防喬木欹斜屋鱗比繚繞墻帶束何人辟層軒延客寄遐矚醉賞菊坡下客意豈在菊念昔居此地名世盡儒服師曠賢多智蒼史聖重目臺成竟誰遊事去不容局梁王髙帝孫名字亦不辱當時盛歌舞肯使後人逐陳迹今故存新池爲誰緑感嘆世上事翻覆如轉燭請君聽鐘魚尙想吹紫玉

次韻仲弼

千里長懷北固樓客居顏巷不堪憂靑熒坐防孤燈夜揺落初驚一葉秋已厭淸談揮麈尾誰能細字冩蠅頭蒓鱸固是吾家事好約西風買釣舟

次韻李傳道感事

臥病何人爲掃門墮霜黃葉任繽紛旋沽濁酒難禁醉厭數孤砧逺更聞冉冉生涯飄似夢悠悠心緒亂如雲幾時得遂江湖去野性終隨鷗鷺羣

送春

滿眼鶯花自在春送春情緒怯愁新鼓琴不用戴安道行酒卻須溫太眞晚嵗深交能有幾相逢爛醉莫辭貧新條更有明年在重與東風作主人

歸鄕

窮巷歸來已白頭結茅何必榜休休好山當戶碧雲晚明月滿溪寒葦秋詩社縦添新句法醉鄕難覓舊交遊平生幸自無機械一棹夷猶去狎鷗

用前韻

愁來莫遣上眉頭著酒驅除醉卽休未省一官堪送老已驚雙鬢不禁秋收心香火供淸夢洗眼雲溪結勝遊喚取短篷乘晚興坐防煙浪沒輕鷗

庚午三月十日遊茅山

雨餘沙徑淨無泥策杖何妨過竹谿迎客野花隨處發勸沽幽鳥向人啼峯巒路轉攀蘿倦樓觀煙深望眼迷疑是武陵仙地隔坐來遐想舊桃蹊

老夫辭榮裏居行年八十酒間漫成拙句述意而已不以示外也

莫笑尊前白髮翁曽騎竹馬戲元丰年彌八十癡頑在身荷三朝寵眷隆緑野敢將前哲比香山幸有老人同興來尙欲尋幽去收拾殘春杖屨中

次韻王子飛跋石曼卿洛中題壁

酒狂翫世芙蓉仙胸中落落太古全浮雲富貴不著眼肯復騰上誇鳶肩應怪元龍負豪气獻書天子言十事騎驢一去不可追風月淒涼壁間字

壽燭【代人上鄭相生日】

凝香紅蠟大如椽華堂兩兩排金蓮漏澀銅壺寒夜永光揺翠幄爭春妍蘭膏芳苡何足道簾捲香風碧煙裊霜娥勿用拂麟須合就仙丹防難老我公身依日月光不假仙丹亦壽康煌煌神燭照天下光焰何止萬丈長世間爝火知無助想象丹輝爭欲賦可憐賤士老不才短檠見跋無佳句

次韻酬彥逹

浮榮過眼風脫葉鴛行無復淸夢接柴門晝閉雀可羅寒日暉暉弄疏樾已種芳蘭滋九畹更遣胎仙舞三疊李侯壯志亦可人舉目萬里欲橫絕醉眼時防石稜紫吟鬢半作霜棘折方今聖主躬儉勤奏賦不須誇羽獵中興盛事要磨厓老於文字誰逾結願君勉力上扶揺渺渺雲海出飛楫莫隨鎩翮臥窮巷漫學啼螿弔寒月

次韻彥逹對雪有感

朔風捲地寒云繁忽驚空花墮檐間逺山歷亂眼中失飛鳥滅沒天際還緬想端門萬官賀云陛儼列鳴佩環丰年獻瑞天一笑聲動四海俱歡顏李侯人物妙天下何獨臥窮看屋山胸次冰壺自深瑩管中霧豹難窺班異時富貴恐不免詎忍空歌梁甫艱君防鴻鵠有髙志一舉九萬誰能攀

對月

蓬鬢秋風老柴門轍迹疏誰同今夜月望絕故人書止酒愁元亮何心賦子虛得詩還喜誦習气未全除

夜雨

夜雨妨淸夢疏檐滴細聲幽懷無客語偶坐有琴橫水濶柴荊迥風髙雁鶩驚感時思報主材薄愧平生

日暮

地偏車馬靜門閉水雲深野艇收晴网邨舂續暮砧危腸逢酒怯病骨畏寒侵又見鴉歸盡誰歌【一作】梁甫吟

月夜

漁火前邨近秋砧靜夜多山煙歸宿鳥水月動明波燭短催詩急樽空若客何抱愁眠不穩林影半牀過

次韻彥逹折梅

信步尋梅約欣逢亞雪枝春藏紅蕚小寒嗇暗香遲畫角傳新曲妝臺斂翠眉廣平心不動惟許筆端知

嵗暮

忽忽嵗雲暮霏霏山雨頻鳥啼茅舍靜梅映竹籬新陋巷無深轍淸酤有善鄰中原消息斷聊與醉鄕親

次韻洪總領題花信亭得江樓

誰爲傳花信新亭破睡風春回芳意早客到賞心同酒盞揺江緑詩箋照座紅無由接歡宴危坐正書空

次韻蘇晉翁見寄

不見梁王舊吹臺年來愁眼向誰開求賢廊廟無虛日報國涓塵自乏才直指漫能迎櫑具永懷寕敢詠金罍相防鬢髮霜千丈自視文章水一杯晚嵗可憐神气索故人猶寄好詩來追還正始眞堪喜突過黃初豈易陪婉孌也知能度曲葡萄應已釀新醅何時東閣容驚坐一日那辭一百回

戲題所見

破睡輕風透碧紗寶聊挿任欹斜欲尋女伴嬉逰去試問秋千有幾家

次韻李道士觀南山

柴門無事晝慵開杖屨誰曽得得來隔岸野花隨處發防巢幽鳥傍林回

從丁世叔覓花栽

老去看花能幾回旋移花樹著行栽君家封植滿煙霧分我一枝春色來

兩宋名賢小集卷一百十九

欽定四庫全書

兩宋名賢小集卷一百二十

宋陳

思編

元陳世隆補

慶湖集卷上

賀鑄字方回衛州人喜談當世事可否不少假借人以爲近俠博學彊記工語言深婉麗密如次組繡尢長於度曲掇拾人所棄遺少加櫽括皆爲新奇嘗言吾筆端驅使李商隠溫庭筠常奔命不暇諸公貴人多客致之苟所不欲見終不貶也初娶宗女籍右選監太原工作是時江淮間有米芾以魁岸奇譎知名二人每相遇瞠目抵掌論辧鋒起終日不能屈談者傳爲口實元祐中換通直郎通判泗州又倅太平州竟以尙气使酒不得美官悒悒不得志食祠祿退居吳下稍務引逺世故亦無復軒如平日家蔵書萬餘卷手自校讎所爲詞章住往傳播人口黃庭堅自黔中還得其江南梅子之句以爲似謝元暉自裒歌詞名東山樂府嘗自言知章之後且推本其初出王子慶忌以慶爲姓居越所謂鏡湖者本慶湖也避漢安帝父淸河王諱攺爲賀氏慶湖亦轉爲鏡故鑄自號慶湖遺老有集二十卷

叢臺歌

按邯鄲縣譜叢臺趙武靈王築起地三百尺今故址猶十仞在縣中東北隅元丰辛酉七月同邑令濮人杜儼仲觀登杜先有此詩要餘同賦

累土三百尺流火二千年人生物數不相待摧頹故址秋風前武靈舊壠今安在禿樹無陰困樵采玉簫金鏡未銷沈幾見耕夫到城賣君不見叢臺全盛時綺羅成市遊春暉一從雕輦閉荒艸蕭散行雲無復歸招魂想象風流迹【一作在】晴華露蔓猶依稀登臨弔古將誰語城郭人民今是非【一作縈紆棘逕撩人衣禾黍晚來貆貉】層檐碧瓦碎平地夢作鴛鴦相伴飛【一作逐伴飛】

彭城三詠

元丰甲子余與彭城張仲謀父東萊寇昌朝元弼彭城陳師仲傳道臨城王適子立宋城王羾文舉采徐方陳迹分詠之餘得戲馬臺斬蛇澤歌風臺三題卽賦焉

秦蛇已中斷劉項方龍戰叱吒沮風雲睢盱走霆電鴻溝一畫天地開楚王洗劍東歸來新都形勝控淮泗籠山絡谷營髙臺重瞳登覽何爲者不知招賢知戲馬上如激矢下投丸蘭筋霜腕便回盤半夜悲歌騅不逝明日陰陵行路難騋牝三千歸漢苑粟豆尢聞蠧縣官君不見華山之陽古坰牧春風吹艸年年緑

右戲馬臺歌【臺在郡城南】

君不聞泗濵昔日有亭長送徒咸陽失收掌澤中置酒飲相訣吾亦從玆犇芒碭陰風蕭蕭導者懼前有修蛇怒橫路酒酣拔劍肯畱行劃斷蜿蜒不回顧河明月出人踵來彼媼何寃號且哀謂遭赤帝屠吾子語竟莫知安在哉眞人聞此自心許茫茫四海吾其主虎變龍飛十二年馘項梟英蓋狐防半夜雄鋩飛上天幾見長陵一抔土

右斬蛇澤歌【澤在丰縣西二十里】

漢祖髙風百尺臺千年客土生蒿萊無窮人事水東去如故地形山四來江淮猶沸鯨鯢血八十一車枉歸轍白叟逢迎皆故人牢酒歡呼惜將別崤澠迢遙非我鄕死生此地烏能忘酒闌鳴築動云物靑衿兒曹隨抑揚爾時可無股肱力端思猛士守四方君不聞淮陰就防何慷慨解道鳥盡良弓蔵

右歌風臺詞【臺在沛縣郭內】

江南曲

遊倡搴杜若別浦鴛鴦落向晚鯉魚風客檣千里泊當時桃葉是新聲千載長余隔水情烏衣巷里人誰在白鷺洲邊艸自生

和潘豳老漢上屬目

白雲防山頭淸川山下流芳洲采香女薄暮漾歸舟並蒂雙荷葉逢迎一障羞持情不得語大婦在髙樓

雨餘晚望

相應乳鳩鳴桑間返照平明津小舫度髙隴一牛耕林藪歸心健塵埃病骨輕屈騷魂爽在未許獨君淸

待曉朝謁天慶作

望曉謁琳宮荒庭霧气濃曽陪羽林仗如待景陽鐘薄宦情無幾勞生夢不容樵朋與漁伴他日會相從

擬溫飛卿

露网朱甍上風簾翠幙前宿衾燻菡萏朝鏡拂漪漣津潤銷金筆香依撲粉綿度間雙陸子撥恨十三弦鸚鵡殷勤語旃檀委曲煙鮫綃幹玉筯魚鑰限金蓮團扇謌桃葉烏絲代杏牋朱門長窅窅白馬自翩翩難釣三珠樹徒拋七寶鞭酒闌應有待夢破卽無緣信鵲新秋去孤蟾後夜圓浪言墻外地的是洞中仙

題張氏白雲莊

彭城張謀父居泗洲之東山耕田數百里中擇爽塏列樹松竹結茅其間牓曰白雲莊甲子九月置酒招余與寇陳王李子酒酣賦余得云字

江左陶徴士髙風昔所聞應慙五株栁難比一溪云我有乘桴約君方植杖耘悠悠竟何得晚嵗盍同羣

子規詞

長江靡施山坡陀旅竹荒松防蔦蘿蠶初眠起風日暖梅弄黃時煙雨多山間有徑行逶迆倦客據鞍生睡魔柰爾思歸啼鳥何子規鳥不如歸去好誰家西北起髙樓幾爲王孫怨芳艸子規憐爾解歸飛我獨何心長不歸十年迹絕蘇門道夢裏舊遊知是非

廣張衡四愁寄李譓

夜如何其夜未央斗星燦兮河蒼涼明月入牖窺曲房候虫刺促鳴我牀離憂歘來煎人腸緑琴在薦兮擬楚奏之沅湘朱濕露兮聲戾指而不揚我有所思兮在河之陽愛而不見兮衷難彌忘明璫玉案兮爾不我將緘誠結惠兮久莫汝償永如牛女兮南北相望西風蕭颯兮淩百艸以殞黃蘭萎芰裂兮恐被服之不芳念汝玉立兮賤組繡之文章元節日厲兮柰慘栗之冰霜胡不乘白雲兮歸來乎帝鄕尙何所徯兮畢永嵗而彷徉

故鄴

按鄴都記漢建安十二年曹操滅袁氏始大築鄴當時京兆洛陽南陽許皆大都而鄴爲之長操子丕代漢復定都洛陽此後僭竊更據鄴而未始殘破元魏孝文帝自代南巡駐蹕鄴下久之以南望枉人山北接柏人縣非善地遂去之河南將行掛飯於城樓上識者解之掛飯懸飯飱也豈待孫宅此乎至孝靜帝果爲髙歡刼遷都鄴齊五主營建宮室規模壯麗逾前魏周武平齊焚撤略盡及楊堅克尉遲迥遂洿瀦之築京觀於葛屨山徙郡治安陽鄴猶爲屬邑熙寧間始廢之戊午九月獨遊晚歸馬上賦

魏武昔恢圖北平譚尙孽卜鄴築新都非徒爲三穴將行遷鼎志遽有分香訣落日繐帷空奠終歌舞闋旋聞瀍洛上載起蒼龍闕四葉不歸東苔花馳道絕食槽防終驗掛飯期先決擾攘百年間累車尋覆轍山川气象變朝市繁華歇白露復靑蕪茫茫換時節陰風吹葛屨燐火走丘血木葉下西陵寒虫助騷屑

對酒

庚申三月晦滏陽賦

白駒不可駐尺璧非所珍獨挹盈樽酒悲歌送䢐春歌闌酒亦盡回首迹已陳自笑十年仕尙迷沮溺津豈無濯纓水柰爾長路塵命也復何道今人猶昔人

閒情

紫苔生玉甃靑窻隠夕曛佳人久不見翠被銷檀薫長巾拂緑綺上有三年塵聊彈別燕弄寄謝陽臺云

燭蛾

雙【雙一作鬼】蛾來翩翩慕此堂上燭附炎竟何功自取焚如酷感彼萬動防保生在無欲不見靑林蟬飲風聊自足

送陳傳道攝官雙溝

彌檝想登臨閒雲防日陰靑蒲泗水濶古木漢祠深應醉杯中物誰聞澤畔吟禪坊養屙客輕別若爲心

遊滕縣時氏園池

珍重西園主開門待子猷城隅樹交蔭樓下水通流鴝鵒鳴深竹蜻蜒駐小舟可能忘夢想塵土滿徐州

自鄆還徐道中

八月過新雨行雲弄晚涼山川乍明晦禾黍半靑黃西去眞何事東還非故鄕悠悠塵土裏無路不亡羊

丙寅舟次宋城作

水館雨邊村登臨柰斷魂黃花開小徑紅粉哭髙原舟檝逢新火松楸老故園斜陽一千里依約是蘇門

苦竹村南馬上

楚澤薫風後林臯夕照間漁船沿緑岸鳥道轉荒山久負杯中樂長偸馬上閒悠悠白門路何日杖藜還

題諸葛谼田家壁

地在烏江北八十里與江南石頭城相望

晚度孔明谼林間訪老農行衝落葉徑坐聴隔江鐘後捨燈猶織前溪水自舂無多遊宦興卜隠幸相容

詶桂林從叔

江到三湘盡山圍八桂深龍蛇寒不蟄霧露晝多陰迢遞馳梅信殷勤訪竹林淮南風土美畱滯亦何心

懷寄潘孝本兼簡其子言

春色先梅嶺秋深後桂林溪通五羊險云近九疑陰無雁難逢信有猿能伴吟曉春酒自美應對阿戎斟

宿黃葉嶺田家

聚落荒山裏畬田嵗不登牛衣障隙雪鼠穴見鄰燈愁入魚難瞑寒凝酒亦冰悵然歌白石持枕待晨興

遊六合定山眞如寺

達摩初祖道塲

隻履西歸逺何年此布金地寒蒼檜老嵗晏白雲陰燒隔溪冰斷樵穿徑雪深祖心無處問俗駕晚駸駸

湯泉道中

靑石岡山下靈泉產藥苗山英如有待水落可相招蟬帶風移樹塵隨馬度橋颺鞭吟舊句歸路不知遙舟當【一作當和江口】利口待風累日懷寄感城中朋遊

一葉寄津口怒濤安可乘朝風【一作帆】占酒斾夜爨乞漁燈牛渚逢新月秦淮想結冰故人他日夢歌吹滿金陵

金陵懷寄歷陽王掾

徵虜亭邊路望夫山下舟長江不隔夢明月秪供愁促席歌塵斷閒窻醉墨畱惜芳橋畔栁誰系木蘭舟

秦淮夜泊

官【一作宮】栁動春條秦淮生暮潮樓臺見新月燈火上雙橋隔岸開朱箔臨風弄紫簫誰憐逺遊子心斾正揺揺

辛未興龍節日懷歷陽王掾元胥

昨嵗東溪口扁舟欲下江伴愁燈映幔欲睡月侵窗漫寄書連紙誰同酒一缸何當見之子聊使我心降

秋夜聞雨晨興偶書

故國心馳北扁舟計漫東寒生一夜雨病涉兩秋風落泊籬根葉幽憂屋角虫何情悲節物聊自況衰翁

題蘭陵王碑陰

碑載王名肅字長恭北齊文襄之子按北史直書長恭而沒其名蓋當時以字行而史失其詳爾王有武略善撫士每得一瓜數李必分甘餌眾金墉城之戰免冑先登推功第一今蘭陵王曲卽凱歌也爲後主所忌得疾不治而卒以鴆薨碑陰刻王弟延宗一詩甚哀墓在滏陽西南十里道占其東夏潦所湊壠已半圯碑字大兼小法有古气而不著書人名文乃盧思道也庚申九月十日賦

齊室生武賢蘭陵類頗牧析饗虎士饜慰比粱肉金墉免冑戰破陣何神速樂府有遺聲當歌凱旋曲磐宗旣不壽霸祚宜爾促十代六百年人間變陵谷荒塗接幽壠誰復禁樵牧窆石半攲摧鉤鋤斷鼇足蒼苔蝕瑑刻仰睇塵目操翰無愧辭千言不爲辱人生妄區別共盡同艸木何待雍門彈令君淚盈匊

兩宋名賢小集卷一百二十

欽定四庫全書

兩宋名賢小集卷一百二十一

宋陳

思編

元陳世隆補

慶湖集卷中

冬夜寓直

庚申十月滏陽賦

落月半侵屋蛩聲寒到牀羇人不堪此夢後夜仍長結衣出庭戶河漢正蒼涼浮陰暝四野來雁不知行陳物悲暮節畏途懷故鄕十年泥滓賤馳驅厭路傍豈不志事功鬢毛攬朝霜素尙竟誰許行歌追楚狂

冠氏送武欽之安陽

黃金絡徵轡之子待明發樽酒少遲畱禪林見涼月歌鬟結蛾黛怨此佳期濶去去栁堤風靑蟬催白髮

寄杜邯鄲

余寓居魏之冠氏杜仲觀以詩相招屬大河北徙莫知其津竟不果赴但賦此答之

窮巷厭多雨頹垣藜藿生蜩螗飽風露晏景一何淸坐指嵗芳歇羈人心骨驚所懷不可見東州聞政聲三年但弦歌百里稱神明風月動髙興詩章時一鳴天葩落健筆直與春工爭渾河失故渠怒水方縱橫難慿束葦濟跬步萬里程夢想不知逺笑談何可並賴有西飛翰尺紙緘馳情

除夜嘆京師賦示周沆

壯髮忽種種年華今復窮客懷少安適況乃京塵中病肺厭斟酌疲筋謝過從閒坊稅老屋車馬無來蹤日俸才百錢鹽猶不供夜榻覆龍具晨炊燻馬通出門欲貸乞羞汗難爲容安得一扁舟浮家乘興東江山比深隠終老爲田翁春秧二頃苗秋獲期百鐘稚子課樵汲壯妻兼織舂行歌滄浪淸臥快柴桑風神明養內觀憂患無旁攻有客聞此言誚余何不衷玆行果勇決誰攬防防鴻安知祿籍間去就如樊籠防尙良自信所悲君不同

寄杜仲觀

中春雨收霽與子登叢臺形勝宛然在太行西北來無情百尺土千載未摧頹四顧發悲嘯淒風振頥頦淩髙气象變似不容徘徊下出破禪剎斷碑生紫苔嚴公賦懷古復使後人哀西防王氏園一徑趨城隈老竹未萌筍繁花如雪開惠然美少年逸躅欣攀陪小謝羅醼豆開簾按俳詼招呼縹緲人晚鏡摧糚梅水調唱金縷云罍浮玉醅傾腸敢惜醉忘著接防回明日遂分首舊遊安在哉西風吹去雁尺紙爲君裁

謝米雍丘元章見過

今古兩妙令雍丘與太丘當時稱道廣後日想風流吏鼾庭陰午農歌野色秋吾非荀氏老愧爾徳星畱

龜山晚泊

春候半寒溫維舟淮上村長林補山罅靑艸際潮痕久厭浮家役重招去國魂禪房欲舒寫煙雨促黃昏

舟發金陵望歷陽作

尙識歷陽道依然西照間風煙古磧戍林麓楚王山隔水一凝佇當年數往還誰知躍馬客衰病再投閒

郎官湖

按李白詩序云乾元嵗流夜郎遇故人尙書郎張謂使夏口沔州杜太守漢陽王令觴於江城之南湖張公四望超然請白標之嘉名白因號之郎官湖席上文士輔翼岑靖以爲知言今所謂郎官湖者占郡城之北束手於兩山間縱廣百許步固不足四望而超然也已知其非是且郡南瀕江之人持南唐時地券尙指郎官湖爲鄰蓋湖爲江水所並而去城裏余猶有洲渚隠然未泯乃湖之故防也余丙子五月舟次沔陽求訪遺老始得其詳因賦此詩志之

當年賢守令載酒沔南遊涼月呈新霽明湖涵素秋郎官夏口使仙客夜郎囚促膝靑螭舫連觴紫綺裘髙驩隨雨散餘躅想風流芳艸失靑履滄波浮白鷗江吞百頃盡石刻一篇畱宜有沈碑者前懷陵谷憂

題寶泉官舍壁

寶泉監在夏郡城東三里黃鵠山之陰

偶著彊名字非才但鑄金不妨稱外監況復住山陰勝日聊披捲淸風故解衿餘生偸祿隠何者是升沈

江夏寓興

風與檣烏便儂先塞雁來山經七澤斷潮自九江回漁父猶知隠騷人枉衒才朋遊正相逺梅信爲誰開

雨晴西郊寓目

城中厭雨過淸和偶出西郊野意多蠶簇趁晴初摘繭麥場經潤欲生蛾營巢黃鳥啼深樹引犢靑牛飲暮河老圃念人畱佇久挽衣沽酒願相過

寄周文淸

周時流寓海陵丁已八月趙郡賦

節物驚心不我畱故人相望海邊州芰荷老盡池臺晚鴻雁來多雲漢秋誰共淸樽尋樂事獨將長幅寫離憂明年芳艸靑門道好試靑衫伴俠遊

冠氏寺居書懷

古剎荒涼晝掩門鳴雞吠犬接西村窻前自記曽歸夢樓外誰招欲斷魂漫賦新詩題琬琰少逢佳客佩蘭蓀更堪愁肺經春病負爾商歌酒一樽

題彭城張氏放鶴亭

亭有石刻蘇睂山制文唐之陽春亭故址在徐城之東薛能尙書有詩見集中壬戌九月賦

曽見君家亭上碑東望風月動閒思昔曽卜築如相待今遂登臨是不期萬頃白雲山缺處一庭黃葉雨來時許昌應負重泉恨當日陽春枉賦詩

臨汳亭送客還馬上作

衮衮塵埃與願違可堪持酒送將歸壯心已服駑駘老羈思常先朔雁飛十口無厭太倉粟四鄰分采故山薇何時偃臥柴桑裏自訟淵明昨日非

病後登快哉亭

經雨淸蟬得意鳴徵塵斷處見歸程病來把酒不知厭夢後倚樓無限情鴉帶斜陽投古剎艸將野色入荒城故園又負黃昏約但覺秋風髮上生

送李宗古錄事謝病南歸

十旬病免謝雞羣收得閒身付白雲南浦少畱離別賦北山相負勒移文松舟桂檝曉將發菇葉鱸魚秋未分異日有懷長笑客西飛燕子一相聞

題永城縣園水亭

詰曲池塘碧玉流禊亭孤占小汀洲長紉座上芳蘭佩不系檐前畫鷁舟好泛羽觴修舊事爲書繭紙記淸遊季眞待得東還日初見紅蕖十畝秋

罷大匠屬爲淮南行

何處經行特惘然津頭曽送木蘭船桃花春水生前夜楊栁秋風憶故年驛路尺書疑斷絕官倉斗米愧畱連飄颻復作江湖計後此長安是日邊

同王克愼宿淸涼寺兼示和上人

六代風流不可尋石頭勝防古猶今疎鐘答饗江山迥野鳥忘機松竹深借問白雲誰卜築擬要明月共登臨終投逸少興公社蔬粥麻衣事道林

與張歷陽追懷從禽之樂因賦

宜秋門外養鷹坊好艸陂頭射雉場油幕氊廬張野飲錦袍貂帽結絨裝興防落日黃塵斷夢後西風白髮長誰念江湖獨流寓此情難話與漁郎

歷陽姥磯下馬上有懷京都遊好

楚澤初冬正獲田孤鴻欲下卻翻然人煙隠約靑山郭云物離披小雪天送別杯盤猶昨日勞生鞍馬遂窮年故人多在金閨籍誰念心如寸斷弦

烏江東鄕往還馬上作

黃塵隨馬染徵衣十里江臯送客暉廢井艸荒鼃黽怒下田沙漲芋魁肥解纓拂樹弄淸淺橫榻掃雲飛翠防人生事事不如意終日念歸何日歸

題定山寺法逺上人壁

支郎風味喜相親乘興來尋雪後春夾徑竹陰疑礙馬隔江山色似招人豈無暇日容髙臥如有閒田願卜鄰預約東城二三子嵗時相過莫辭頻

宿芥塘佛祠

壁間得魏湘畢平仲張士宗回所畱字皆吾故人也庚午三月賦

靑靑防麥欲抽芒浩蕩東風晚更狂防徑斷橋尋古寺短籬髙樹隔橫塘開門未掃楊花雨待曉先燒栢子香底許暫忘行役倦故人題字滿長廊

上已晚泊龜山作

薄暮東風不滿帆遲遲未忍去淮南故園猶在北山北佳節可憐三月三蘭葉自供遊女佩蕓編聊對故人談洛橋車騎相望客曽爲吳兒幾許慙

寄淸涼和上人

南國風流百不存石頭今是給孤園山連雉堞斜侵路潮送漁舟自到門方丈定容居士病貝多應待客兒翻懸知後日逢迎際桃李春風兩不言

潘豳老出十數詩皆有懷蘇儋州者因賦

人煙寂絕鬼門闗更指儋州杳莽間三四月交天漏雨東南地盡水浮山依迷春艸鴒原失響像秋風鶴馭還回羨河陽賢父子雪堂曽伴十年閒

答致仕吳朝請潛登黃鶴樓見招

城隅黃鶴莫登臨端使悲翁動楚吟日下長安人共逺天圍夢澤嵗方陰北風欲雪雁飛急南渚始冰魚伏深誰似艸堂安穏客下帷隠幾不求心

二月二日席上賦

仲宣何遽向荊州謝惠連須更少畱二日舊傳挑菜節一杯聊解負薪憂向人艸樹有佳色帶郭江山皆勝遊載酒賦詩從此始他年耆老話風流

髙郵舟中對雪

天涯晚嵗客無歡擁鼻防吟行路難三楚浮程波渺渺五陵歸夢雪漫漫園授簡心猶壯剡曲拏舟興久闌病骨支離仍禁酒漁蓑重緝待春寒

廣陵茱萸灣晚泊

冷云拋雪未成花過埭東風凍著沙荻浦漁歸初下雁楓橋市散只啼鴉舊聞南國饒春事行見東風換物華老病心情亦何有藥囊詩卷是生涯

淸燕堂

雀聲嘖嘖燕飛飛在得殘紅一兩枝睡思乍來還乍去日長披卷下簾時

初見白髮示內

安能屈指計封侯西日東風見白頭信是色身非我有若論身外更悠悠

西城馬上

燭冷塵消過上元晴明風日栁初繁偸閒偶出西城陌喜見靑山似故園

再遊西城

栁條破眼已堪攀鷺下城隅水一灣後日重來寒食近杏花林外見靑山

晚泊防亭

此日苻離復捨舟馬蹄塵土入徐州只應明月曽相識伴我時登燕子樓

楊栁枝詞

楊栁東風盡日吹柔條應自不禁持都門三月傷心地彊半靑靑贈別離

汴下晚歸

隋渠經雪已流冰乘興東遊恐未能試問何人知夜永一樽相伴小窻燈

過曹氏園馬上作

香風細細出重墻不見繁枝已斷腸知有何人捲簾箔臥看零落滿斜陽

重賦京居暮感興

怒風狂雨信悠悠收拾春華不少畱秪有栁綿吹未盡墻陰落泊伴人愁

兩宋名賢小集卷一百二十一

欽定四庫全書

兩宋名賢小集卷一百二十二

宋陳

思編

元陳世隆補

慶湖集卷下

遊雲龍張氏山居

雲龍山距彭城郭南三里郡人張天聖築亭於西麓元丰初郡守睂山蘇公屢登燕於此亭下畜二鶴因以放鶴名亭復爲之記亭下有小屋曰蘇齋壁間榜睂山所畱二詩及畵大枯株亦公醉筆也亭上一徑至山腹有石如礱治者公復題三十許字記戊午仲冬雪後與二三子攜惠山泉烹鳯團此巖下張卽鑱之壬戌秋餘初至徐張惠然見臨繼相招爲山中逰

昔聞張逸民卜築雲龍山東望結遐想喜得彭城官一語定襟契宛如平生歡招攜屬休沐投此蘿薜間女僕門巷靑袿雙翠鬟蘇齋軒戶明餅火焚椒蘭寶墨鬼神防淸詩冰玉寒森然拱檐霤架石排瑯玕東趨放鶴亭燈道披茅菅指顧百村落炊煙林莽間日腳灑平陸兩山如斷環淒風振脫葉坐怯衣裘單引領紫霄極飄颻如可幹緬懷睂山公五馬來逰盤興酣【一本作酣興】走顚筆蒼崖卽鑱刋午年仲冬月雪野雲彌漫掃石坐舒嘯惠然烹鳯團當時詫盛集千古陋逵安俛仰迹遂陳斯人久泥蟠我來後千日逸防何由攀仰懷勝事往俯遵塵路還山英能不辱時款白雲關

登黃樓有懷蘇眉山

登黃樓望黃州黃州望不見樓下水東流水流何可畱浮雲更悠悠傷心澤畔客憔悴楚蘭秋

燕子樓

城據山川勝千年爲故都髙樓臨汳水楊栁防芙蕖唐室中多故將軍老鎭徐毬場朝戲馬玉帳夜投壺白雪徴淸唱黃金得綠珠春風樓上醼三日極歡娯紅粉夢魂散白楊兵火余已亡雕夏燕空有穴墻狐曲徑擁黃葉西風時掃除來客晚登覽傍徨思壯圖荊榛閉銅雀麋鹿逰姑蘇陳迹豈足道舊歡何日無朱欄開酒寶勒迎官奴醉袖舞鴝鵒艷聲歌鷓鴣遲畱故時月桂影來座隅

上已後一日登快哉亭作

上已信嘉辰流觴傳舊俗良逰悵不遂吏局方有屬東風吹曉雨萬竅嘷林麓疑有泊舟人狂歌河女曲逾朝始澄霽物色如新沐城角趨危亭登臨慰幽獨

三月二十日逰南臺感賦

晴春六十日不與酒杯親吏事豈無閒風雨復兼旬始作南城逰時物固已陳掃迹桃與李濃綠迷荊榛登髙暫消遣引目淸泗濵向田有交逕俯城皆要津得意屬禽魚愛玆意共馴顧餘千里客一官猶患貧履綦集座隅萊蕪滿甑塵山園有芳蘭幽佩手自紉長哦白雲謡遐想紫陽眞去矣南昌尉庻幾乎若人

艤舟秦淮雪中訪侍其瑀

北風破雨初成雪齋舫篷窻吹紙裂籃舁冷訪圓廬得把一杯聊耳熱人生自適待何時矧君與我皆衰遲防待晴天暖風日杖藜同赴北山期

畱別僧訥

冗從西班誰比數牛僧馬醫猶爾汝詩解窮人未必工苦調酸聲效梁父滎陽道人方外交謂我有言追屈騷驪珠不惜彈黃雀狗尾何堪聯黒貂秦淮潮上扁舟發後日相思一書札千里同風了了然人間無處無明月

題漢陽招眞亭

大別山嶺淸沔尾飛亭岧嶤帶雲起淸狂使君初燕喜拍手招呼黃鶴子元津煉出太陽酥手葺胎髮防頭顱每誇久落北酆籍豈意賫恨歸黃壚越客登臨興何有愁不能言病妨酒殘陽云夢窅然防尙欲開襟吞八九羽駕飄颻安在哉使君余迹已塵埃但見庾令樓橫煙樹杪角聲催月渡江來

送鄂州刑獄掾王懋元功罷官還海陵兼簡金陵和上人

暖云芳艸橫塘路送客何之官鄂渚江臯暑淫气如蒸別來何事還海陵海陵鄂渚非我土每後君來先我去人事根蒂本悠悠況指滄波是舟路君方少健我衰遲局蹙轅間不自持因行寄聲雁門逺歳暮敢忘林下期

和張謀父逰石佛山觀魏太武書

按南北史彭城圖經魏太平眞君十一年太武南侵至步築宮駐蹕聲言欲渡江宋人患之遣使請婚饋百牢以犒師明年春旋師渡淮復畱連徐方再旬始北去今彭城南五里固山鑱佛髙十許丈東北百步有大盤石攲枕小溪劃然四字曰阿彌陀佛皆徑尺餘特陀佛兩字爲逸筆結之其長倍尋下落溪中蓋當時太武以鐵箠畫是字非刋刻也乙丑秋張謀父摹墨本見惠兼賦一詩要余屬和焉

中夏惜屯否代天所開鴻圖屬太武不世英雄才南洗洛陽血西蕩長安灰氊車十萬乘略地驅風雷一葦濟長淮築宮步隈東鄰拜牢餼走使爲婚媒云旗卽歸路覽勝此裵俯揮鐵馬鞭頑石同奇瓌劃成四大字屹粟陰虹摧淪精入崖壑怒气羞蟠回茫茫六百年風雨生莓苔偉迹寖銷泯威靈安在哉君爲訪古遊賦詩追七哀人生誰不爾零落同塵埃

感懷寄二三知舊

人生七十稀行年今已半事功貴及時遲暮復何算嗟吾夙夜疚失怙在童丱詩禮思有聞飄颻辭祖貫慈親念衰緒卒卒營婚宦名姓系西班星霜亟䢐換未築黃金臺長歌白石爛豈無同心契相望云漢

擬南梁慧偘法師獨杵搗衣

嶧陽桐杵鳴蓮嶽石砧平待誰相應節要自不勝情吹衣風稍急弔影月防明防有不眠客聼此斷腸聲

擬阮步兵夜中不寐

夜久不成夢張燈開故書淸霜屛云物片月來庭除良時悵難再不與佳人俱掩卷長太息望子城之隅

遊雍丘燕溪分韻作

捨轡步平綠解衿俯淸池防風度修竹瑟瑟生淪漪黎華照晴影暖雪正紛披把酒久沈想況與玉人期

畱侯廟下作

文成念韓痛破產伺彊秦千金募健士椎斷屬車塵東去變名姓浮游淮泗濱忍恥奉遺履得書何老人十年風雲防赤帝資經綸鴻門禍端結一言卽解紛英彭旣合縱楚項提孤軍偉哉借箸談豎儒無復陳分疆餌兩將來若從龍云釋怨俾侯印謀銷蛇豕羣定都天府國推功歸奉春四老落吾術拂巾辭隠淪東朝羽翼就楚調徙悲辛出處能事畢致君終乞身豈眷萬戶封僅與蕭酇均淮陰敗晚節顧亦非吾倫願訪赤松子逍遙云漢津嚴祠鎭川余澤及斯民祗應終萬古黃石共威神

遊金陵雨花臺

臺在城之西南蓋生公講堂故址也南卽石子岡登覽盡江南之勝

迢迢朱雀航飛蓋共陵越東風石子岡芳艸防徑絕生公法堂在淸夜貯明月回認城郭逰春華爛晴雪長煙動江隩防雲起山脇連檣去遲回白鳥屢明滅

題香社寺平屙湯泉

驪山禦湯殿歲久玉蓮傾誰謂大江北有泉溫且淸相傳白雲竇中閟丹砂英澡濯浹肌骨沈屙亟能平豈特滌吾足徑當潔吾纓築廬俯源上涵泳鳬鷗輕非復罣塵网禦風朝玉京賦詩投楚澤用弔懷沙生

宿寶泉山慧日寺

日久思不遑驅車更之東回蹊出防密解防迎長風風從何許來歷歷江南鐘頓轡阿蘭若虛庭月正中流螢逗深竹白鳥巢靑松華燈耿翠箔瑤花擢春叢絕境美淸夜怳非塵界逢惜無一樽酒幸與之子同明發卽南北浮生兩飛篷

曉度黃葉嶺東谷懷寄金陵王居士閒叟嶺在烏江北八十里戊辰七月十六日自寶泉慧日寺之茅塘村路經此

陰谷不寓暑松風朝露零乳溪逗綠篠琴築聲泠泠老石漬金碧窅然沈列星酌此石上泉餌彼松下苓條歘振飛步豈徒制頽齡何須歷五嶽卽蹈神人庭顧余方有役俗駕不敢停寄音采眞子預卜白雲扃

遏胡城

烏江縣譜昔石虎南侵晉相王築此壘以遏之

狂胡昔慿淩濶步長淮外去此百雉城萬甲屯要害時平一登望江山互襟帶想象文獻公淸風宛如在

采石磯

瀕江兩磯相對相傳李太白嘗隠東磯上故址存焉

東西采石磯山水兩淸絕漁舠與商舶今古防沿越飄颻翰林主長笑弄明月難訪物外遊飛雲天末

百福寺

卽唐詩人張司業籍故居籍繪像今存

文昌西郭居修竹閉環堵琴樽不復存靑蓮開梵宇塵紛晦遺像粉繪才可覩拜奠愧無言長哦古樂府

遊金山

輕舠放中岸逺春風壯檝師俯仰呼天水爭簸蕩吾方扣其舷聊小海唱梢回卽東麓側磴聯屨杖危剎表層巓疲筋躡牽彊斜廊繚復殿魚脊分背向放目四垠寛秋毫入吾望侵云鐵甕壘崛起無緣傍映日海門山不蔕滄波上吾𨿽百石吏平昔有防尙俄得金仙徒剪蘿開岫幌誓投桑楡年浮玉翁自況

感庭棗

昔來花纂纂遽許實離離西風防揺落行復見空枝歳物感流駛事功傷暮遲咄彼身後名前人端自欺書殫南山竹奄奄定何知賢哉張生翰千載與心期

寄題粟亭

少陵昔避地幽棲鳯皇川始願獲其所賦詩此終焉睠彼美林麓防膏腴上田陽坡饒埀珠陰谷繁玉延長鑱勤采斸服食攀飛仙兵祲奪和气力耕無善年林坰開冰雪旬浹斷庖煙嗚呼歌七章暮節西南遷環堵久蕪沒斯亭名尙傳茂宰愴懷古增崇殊過前雕甍揭長簾下容十客筵嫩嵐隔春叢淸竹鳴夏蟬風月有髙興寫之武城狂客屬尫廢駑筋難彊鞭何暇逺登覽但哦鯨海篇尙苦八口累依稀同曩賢餘齡寄幻境未斷東西緣江淮米價平一舸去悠然幸此丰歳樂浮防吾所便異時訪陳防復使後人憐

寄題潯陽周氏濓溪艸堂

周本江華人名惇頥字茂叔仕至尙書郎累使嶺表中年投節退居湓城之南溪上因名濓溪以自況二子壽字元翁燾字次元相踵第進士丙子五月餘艤舟漢陽始與元翁相際求余賦此詩

濓溪之水淸未足擢公纓平生抱苦節成就此溪名長歗置符傳孤雲歸思輕溪頭四壁居溪下百畝耕量汲奉晨盥課樵共夕烹稀逢杖屨遊但聽弦歌聲爲客開三逕傳家惟一經雙珠先照乘合璧價連城被褐有餘樂問縑無隠情昔仰名父子今推難弟兄不應文範防遽謂公慙卿勒詩髙崖石敢告後代生

斗峴山馬上

西來投防倦躋攀晚葉寒華一逕間盡日閒雲不畱雨斜陽還照隔江山

渡冷水澗投宿萬歲嶺

蕭蕭黃葉下淸溝白鳥飛來故少畱今夜行人短亭宿小窻風雨夢漁舟

同張漢求宿升小院西寮

僧闔窻扉學畫船靑熒燈火對牀眠北風帶雪披檐竹渾似瀟湘夜泊天

快哉亭朝寓目

風起喜舒曠徑趨城上樓初暘動禾黍積雨失汀洲水牯負鴝鵒山樞懸栝蔞坐慙眞隠子物我兩悠悠

送畢平仲西上

吟鞭西指鳯皇州好趂華年訪昔遊新樣春衫裁白紵舊題醉墨滿靑樓鳴鼃雨細生梅潤颺燕風髙報麥秋須念江邊桃葉女定從今日望歸舟

望夫石

亭亭思婦石下閱幾人代蕩子長不歸山椒久相待防云防髮彩初月輝蛾黛秋雨疊苔衣春風舞蘿帶宛然姑射子矯首塵防外陳迹遂無窮佳期從莫再脫如魯秋氏妄結桑下愛玉質委淵【淵一作泥】沙悠悠復安在

溪上屬目

白雲防山頭淸川山下流芳洲采香女薄暮漾歸舟並蒂雙荷葉逢迎一障羞持情不得語大婦在髙樓

茅塘馬上

北圖忽忽負當年回羨農家過我賢水落陂塘秋日薄仰眠牛背看靑天

題宋林寺

破冰泉脈潄籬根壊衲遙疑掛樹猿蠟屐舊痕尋不見東風先爲我開門

長安在何許二首

長安在何許疑在靑天上矯首遡西風浮雲斷人望長安在何許疑在白日下裴徊天一隅華月生新夜

題關路逢僧圖

蹇驢烏帽禪客落日黃塵故關巳悔棄繻昔去更逢挈履今還

題秋水蘆雁

塞南秋水陂塘蘆葉蕭蕭半黃直北飛來鴻雁端疑个是瀟湘

題梅花雪雀

春雪霏霏晚梅抱枝寒雀毰毸隴下有人腸斷爲銜芳信東來

題鳴琴召鶴圖

結茅百尺荒臺杖藜一徑莓苔謝絕雞羣老鶴不應端爲琴來

題巫山圖

巫山傳美女秀色發朝云絢麗不可挹飄颻去無痕楚夢一夕後蒼山秋復春目斷腸亦斷往來今古人

兩宋名賢小集卷一百二十二

欽定四庫全書

兩宋名賢小集卷一百二十三

宋陳

思編

元陳世隆補

崧坪小稿

李維字仲方肥鄕人門下侍郎平章事沆弟雍熈二年進士召試中書知制誥爲翰林學士歷工部尙書栁州觀察使有集二十卷

休沐端居有懷希聖

銀闕琳房視艸余龍門岑寂斷軒車彩毫閒試金壺墨靑案時看玉字書王令風流希謝傅子云詞賦敵相如瓊枝不見蕭齋晚蕙艸煙防度綺疏

直夜

繚垣嶤闕慶雲深畫燭燻鑪對擁衾三殿夜籖傳漏箭九秋霜籟入風琴階前槁葉驚寒雨天際孤鴻答迥砧攲枕便成魚鳥夢豈知名路有機心

寄田錫舍人

當年心計此心知忽忽逢人亦自疑枉是憂公生白髮有何長略謝淸時林僧巳怪抽身晚朝侶猶嫌到闕遲多喜通規識幽抱路遙無處寄相思

歸越東舊隠別秦中知巳

客亭楊栁葉初殘歌咽秋空慘別顏吟愛好峯歸越路醉衝寒雨出秦關煙蘿庭戶重棲倚漁浦人家舊往還縱使功名無分得免教心在怨尢間

再防傅逸人

分別知心意不輕幾年曾是愴離情防風吹雨雁初下落葉滿堦虫正鳴燈靜若嫌論劍略簟涼頻喜轉琴聲從來共約雲泉老肯向人間占好名

貽傅逸人

少年名節動人羣避俗身居積水濆幾爲典衣畱逺客半來歌枕看閒雲門連酒捨靑苔滑路近沙汀白鳥分誰道無情活黎庻數篇新制詠南薫

郊居寄朝中知己

年來流水壊平田客徑窮愁自可憐汀葦亂揺寒夜雨沙鷗閒弄夕陽天狂嫌濁酒難成醉冷笑淸詩不直錢碧落故人知我否幾回相億上漁船

王左丞新菊

靑氊前席暇歸沐興何長北第秋將晚東籬菊正芳幽叢霏薄霧桂色艷輕霜己近黃金印兼臨白玉堂甘疑掩萍實秀肯讓芝房有佞還應指無憂可要忘蘂浮丞相酒气馥令君香好固松椿壽仙經識祕方

霜月

銀牀葉暗飄霜月夜迢迢寒極犀難辟憂多酒漫消荀鑪殘更換湘瑟罷仍調誰道河流淺盈盈萬里遙

兩宋名賢小集卷一百二十三

欽定四庫全書

兩宋名賢小集卷一百二十四

宋陳

思編

元陳世隆補

石羊山房集

鄭剛中字亨仲楘州金華人紹興二年進士累除祕書少監出爲四川宣撫使爲秦檜所忌罷謫桂陽軍徙封州卒檜死復原官諡忠湣有北山集

南陔詩【並序】

南陔補亡也念劬勞之恩重痛逮事之無日故作是詩以慕焉

陟彼南陔有風惟薫曷念劬勞華髮盈巾彼髮之華尙可剪也嗟嗟吾親不可見也

陟彼南陔其薫逺兮慨我功名今亦晚兮功名之晚尙可爲也嗟嗟吾親不可追也

彼居之子庭闈休休愛日之念胡勿省修

曕彼禽鳥亦哺其母養而弗驩於老奚取

敬爾身矣懌其親矣逮其暮矣云何吁矣

梅花

玉骨透花寒冰壺淸露滴暗香驚返魂移自芝蘭側殷勤置書幾粲粲百態出徘徊欲與語柰此雪霜色髙標邈難親欲疎還不得个中須有詩苦覓不到筆要須明月來托之問姑射

修修窗前蘆

修修窗前蘆孤瘦倚靑玉心虛知夜涼風葉亂相觸使我入幽夢如在江湖宿方玆困炎曦愛爾眼中緑柰何柔脆姿行犯秋霜肅霏霏霜露中芰荷等摧覆大抵無勁節不及歲寒竹

讀坡詩

公詩如春風著物便新好春風常自然初不費雕巧又如荊山玉不問多與少流落人間皆作希世寶吾獨恨造物生我殊不早不得拜堂下朝夕事灑掃追攀邈難及淸淚出幽抱

書齋夏日

五月困暑濕眾謂如蒸炊惟我坐幽堂心志適所怡開窗面西山野水平淸池芰荷間蘆葦秀色相因依幽禽防嘉木水鳥時翻飛文書任探討風靜香如絲此殆有至樂難令俗子知

晚邨

暑雨霽余飛翻溝水鳴玉半規入嵐霧平疇愈新緑時有牧歸牛一笛過山曲吾廬附幽深四面防修竹埀云下林梢驚鳥自爭宿夜色迫書卷呼童具燈燭

宿長安閘口

天寒雲气陰地濶江岸敞鼓動風勢狂掀簸浪頭長單防纜扁舟避雨宿深港上有阿蘭若危鈴作孤響一夜魂夢寒鄕國勞逺想淸霜作朝晴舟師動帆槳

卽事

夏木埀嘉防中夜防雨集晨興渉西園爽气衣外入側身過幽林葉上見余濕菇蒲暗池塘有鷺如玉立樂哉吾此居時平足堪葺

丁未四月與李叔佩還錢塘道浦江井坑嶺賦此詩

扁舟絕驚濤芒履陟修嶺躋攀𨿽小勞窈窕豈人境巨石開雙關有道細如綆其中漸寛虛濶步隨所逞古木埀嘉防一覆余裏頃寂寂艷山花沈沈晦龍井時有飛泉落噴薄珠玉冷毛骨皆淸涼反顧發深省麋鹿聞人聲駭去山之頂春禽正對哢決起不畱影豈知道上翁甚愛幽獨景如何防鄙外一笑不相領負負出前山遲疑夢初醒

暑雨

結廬在深寂芳檐防松蘿天晴風日溫時有燕雀過今玆夏暑雨衡門可張羅永嘆復自慰幽興吾亦多

臘月三日義烏道上寄潘義榮

天風生暮寒一夜新雪積遲明兀箯輿亂入山逕窄茅檐兩三家雞犬不見迹冬令頃弗嚴艸木僭春色愆陽入桃杏弄暖浪蘂坼肅然變霜威犯者輒衰息獨余山上松不動與寒敵十丈偉標致四面風淅瀝時於翠葉中碎掛瓊玉白忘我道路嘆但覺心忘懌擁鼻作孤吟淸思浩無極

對月再用韻

團團滿庭月冷浸霜華重何人萬里外與此孤光共摩云度徵鴻天濶目難送三杯見妙理一靜服羣動陶然夜气中可以觀幻夢

久雨二首【錄一首】

山嵐變濃云地气泄冬急雨春風顚十日聲不絕捨中流水入墻外古溝咽塊然檐下雀狀若木雞拙我亦類襌定癡坐萬慮歇廚兵忽相報謂己糝藜蕨隨緣就一飽再看栢香爇

淸明前風雨兼旬城外桃李無在者書室中有酴醾一瓶置之甚久蓋風雨所不及也爲賦五韻

素質吐孤芳柔條敷瘦緑誰將刻楮手作此數防玉園林煙雨多百卉飛簌簌小室偶深靜花意猶淸淑置之硯席間鼻觀常芬馥

茉莉

嶺上老梅樹歲晚等凡木霜風吹枯枝曾有花如玉茉莉抱何性犯此炎暑酷琢玉再爲花承以敷膄緑憐渠一種香徧歷寒與燠時於寂黙中至意防相屬鼻觀旣得趣就枕便淸熟夢中見靈均九畹皆芬馥

焚香

五月黃梅爛書潤幽齋濕栢子探枯花松脂得明粒覆火紙灰深古鼎孤煙立翛然便假寐萬慮無相及不知此何參透頂眾妙入處靜動始定惟虛道乃集心淸杜老句髙韻不容襲余馨夢中殘密雨窗前急

偶題

軒前有修竹穿紙入窗淸風動揺之壁間影縱橫軒後有修竹山花依以生幽芳吐孤艷不與翠色爭愚翁坐其間萬事蠢不萌不識動與靜但覺懷抱淸千古媿張籍眼明心自盲

靜獨

飲酒或濡首作詩防嘔心疾走欲避影不如常處陰階前享眀月但鼔無弦琴淸風倘相過付之修竹林一靜服羣動萬緣寧我侵

郡治西防錦被花不爲治架每花開覆地而紅或緣他木以升予分其本植艸亭之東家僮相與栽木於地髙七尺許上布圓竹復破竹交加之外出四檐如屋之狀通小窗側戶以窺視而出入餘皆花地下置一榻一幾可以獨酌作詩以記之云

栽花傍庭砌立木爲花屋小戶虛一偏橫窗置其腹分竹接柔蔓尺寸引鉤曲春工直解事夜雨頻澆沃枝條日滋榮滿架籠新緑紅淺暗香深揖遜薔薇服此花名錦被覆我四圍足比之公孫布豈不堪華縟自慙流落人尙此享癡福我欲飲其中亂影交醁擁被卽長謡傲枕眠淸熟又欲效王勃醉處先磨墨引此略覆面腸胃成機軸染筆起臨風定作花芬馥【王勃每醉先磨墨數升引被覆面覺乃爲文】

大暑竹下獨酌

新竹日以密竹葉日以繁參差四窗外小大皆瑯玕隆暑方盛气勢欲焚山樊修然此君子不容至其間淸風如可人亦復怡我顏黃昏開竹杪放入月一彎緑陰隨合之碎玉光斕斑我舉大榼酒欲與風月懽淸風不我畱月亦無一言獨酌徑就醉夢涼天地寛

閨怨詩三首

幽思春風亂擬向琴中說徽寒錦薦髙未鼓弦中絕尙有無弦韻或可奏明月堦前望水輪去去不停轍薄命如妾何秋風河漢濶

無心事鉛黛采采菊金黃徘徊欲寄逺云夢連瀟湘豈不懷君子念之不敢忘西鄰擊神鼓東鄰閙笙簧三嗅籬邊英淚落秋風香

晨光入幽戶手織回文書聞古有雙鯉爲人致區區書成立江邊天寒渺無魚防懷旣莫致慘黛何有舒歸來更無語悵望庭花疎

正月十一夜燈開雙花

鈆杯壓短檠淸膏沃虛艸炯炯孤焰瘦吐此雙花好誰爲夜气溫暗坐春風巧碎剪朝霞紅緣以金粟小或云兩玉虫飛來抱釵杪美人輕燎之要看火中寶我聞家道和可以感穹昊門闌將有喜每事吉先兆而我方朽衰負戾落南嶠胡爲今夕光熠熠似相報無乃天地慈四海施洪造陽和隨根性溥爲脫枯槁吾其得歸與頂戴君恩老

平字梅花詩

江梅非凡根先春花南枝玲瓏皆瑤英雕鐫誰爲之天髙孤芳寒風來幽香埀朝暾晞霜華蘭膏塗眞妃移之當疎簾吟腸淸相宜吾將讒花神妖紅徒紛披何如令江梅芬芳無休時終愁芝蘭嗔侵渠名聲衰

寒食

江鄕時節逢寒食花落未將春減色嶺南能有幾多花寒食臨之埽春迹花多花少非我事春去春來亦堪惜柴門風雨小庭寒無柰池塘煙艸碧欲將詩句慰窮愁眼中萬象皆相識欣然應接巳無暇都爲老來無筆力夜聞雨聲賦古風時趙使祈雨之翼日也

山齋道人夢魂淸夢中細響忽可聼三峽流泉出幽隠萬蠶食此春葉晴又疑相如夜病渇蟹眼亂沸石鼎鳴呼童起視果安在云是西檐甘雨傾於時火流祗三日田兆正作龜縱橫昨朝太守拜壇下五龍奉命云雷驚小兒放散蜥蜴去神鼔罷擊巫舞停田翁翻溝出賸水婦子田邊笑相迎商量今歳多釀酒是間指日當云平山齋一飽想無慮摩腹臥看秋風生

寄贈張叔靖

堂堂張矦好眉宇照人冰玉無塵土憶初邂逅共杯盤姓字未通心已許參商別後各天涯屈指流年不勝數何如防馬忽東來扣我柴扉敍寒暑相親顏色愈敷腴不俗胸懷細傾吐使我頻歲饑渇心如飲甘泉餉腵脯吾生寒苦眾所知眼髙無人人不與技窮漸覺蒲栁衰進取一途方首防有心斸土治田園束手抽身事農圃荷鉏今亦粗成趣頗有嘉蔬待春雨所恨松根長茯苓僻寂無人堪共煮安得溪霜素月髙促膝與公長夜語宣和壬寅仲冬二十六日畱別臨川陳泰頴

江南浙東千里遙雁聚沙汀無定迹偶然握手如平生袛恐前身已相識不然安得一覊旅披露煩君出金石我今漂泊又西去艸艸分衿實堪惜孤舟漾水如輕葉何處煙村倚灘磧明朝橫枕淸浪頭夢破霜風正相憶

故居

北山三十里憶得舊書堂小徑通蔬圃新醅壓酒牀晚涼荷葉嫩細雨菊花香此夢今何許隨緣又一方

栽竹

信緣移老竹觸暑種根小雨回生意蒼苔覆劚痕影還隨舊葉涼巳到淸尊相對如佳友何妨盡閉門

哦詩

怕醉還思醉哦詩未得詩過雲飛雨急斜照晚涼遲嫩緑開荷葉新紅入荔枝躊躇搔短髮倚檻立多時

重五

異鄕逢午節臥病此衰翁竹筍迸新紫橊花開小紅山深人寂寂气潤雨蒙蒙煮酒無尋處菖蒲在水中

闌暑

闌暑秋郊暮前山瘴霧中猿猱都下飲鳥雀未歸叢弄影試新月披襟招好風銀潢向何夕零露濕梧桐

春晝

深村春晝永事事不相關花少蝶蜂瘦水淸鷗鷺閒柏香薰紙帳竹枕傍屏山付與翛然夢樂哉天地間

寒意

嶺南霜不結風勁是霜時日落晚花瘦山空流水悲棲鴉尋樹早凍蟻下牕遲季子家何在衣單知不知

幽趣十二首【錄二首】

幽趣無人防閒居我自知筍尖穿落葉花蕊掛遊絲寒在蜂來少風斜燕不遲老夫無定力破戒爲題詩幽趣無人防云依逺岫行寒塘時撥剌古木屢敲鏗壁殻拖涎鈍花飛度粉輕山泉煮石鼎孤啜不勝情

早過烏龍嶺

烏龍嶺上萬峯巒疑是羊腸九曲盤山麓吐云人世逺松梢滴露客衣寒驅馳寸祿意寜樂蕪沒小園心未安早願車攻歌復古不須埀老掛衣冠

庚申二月二十二日宿齋省中

齋所深嚴客過難逼人書債未須還檐遮暖日桃夭瘦鳥踏風枝竹影閒細細乳花新茗椀霏霏香霧小鑪山滿庭斜月無公吏只似東陽田舍間

譚勝仲卿有冊賓禮成新句用韻和呈

寶函重鎖環金密冊櫝雙盤帶錦斜長樂春風迎母后未央和气集皇家簾埀禁衛収黃繖禮畢天仙下玉花班退笙鏞猶在耳五弦歌舞未須誇

仙人山塞至日

戍兵列柵守空倉俯瞰嘉陵萬仞江山下不知傳鼓角天邊時見引旌幢歲寒木落鳥穿屋晝靜簾埀云繞窗教罷諸營無一事錦腰催拍照金缸

寒食偶書

楚鄕孤坐掩重扉素髮荒唐酒一巵眼闇久因書卷得心闌全自世緣知臨流問米方終日踏雪尋梅是幾時欲上髙樓望吳越無邊煙雨正埀埀

有客問予每日何事客退賦此

杜門管得酒瓶幹餘事誰能著眼看髣髴殘春幽夢斷冥蒙細雨落花寒林梢寺隠孤鐘晚水外人喧社飲歡萬里一身聊爾爾此身惟覺上恩寛

初春

古人書卷慢翻尋齒髮蕭疎歲月侵萬里家山孤枕夢滿城風雨五更心防茸軟艸涵空翠寂歷初花弄曉陰燕子未來寒意重數峯圓瘦入云深

初夏

春物闌珊逐曉風芰荷敧角艸茸茸野梅結子疎枝重老竹生孫翠影濃煮酒情懷還是客異鄕歌笑且相從醺然就枕皆佳處醉夢何妨度曉鐘

出江

淨練已欣平似熨更因雨過助淸深何人孤笛穿雲杪野岸歸舟入樹陰鷗鳥慣看遷客面江山偏識老夫心半鉤小捲黃昏月欲得淸詩个裏尋

和方景南乍晴

闌暑知秋近淮濆气已淸風雷驚夜雨鐘鼓報新晴霧散槐庭曉雲開魏闕明馬行朝露穩人喜積情傾初鳥方爭出殘蟬莫亂鳴小窗偏得睡更待晚涼生

擬送楊栁

久戍思賢日中興入覲時旌旗生喜气梅蘂動寒枝報國心偏苦安邊計自奇一軍常北出萬騎絕南窺結軌聞修好櫜弓謹退師浩歌蔵戰甲雅拜習朝儀天近雷風迅雲深雨露滋告庭行有命祖載敢無詩雪意畱金勒歌聲寄玉巵明年秋秫賤釀酒約歸期

春到村居好四絕

春到邨居好茅檐日漸長杯深新酒滑焙暖早茶香春到邨居好園林興味長蠶貪桑葉出蜂趂蜜脾忙春到邨居好枯腸飽可圗筍尖將露角麥秀欲生須春到邨居好淸明欲禁煙亂紅桃下雨輕白栁飛綿

陜西戲成二絕【錄一首】

出門上馬𨿽云【一作所】樂乍見秋風亦念家何日隋隄霜後路亂飛揄栁踏平沙

早行

風栁驚霜日夜飄客程中夜馬蕭蕭據鞍髣髴如殘夢曉月一鉤猶未消

頳肩攜擔又催程寸許孤燈照壁靑破縣殘更誤傳曉馬行十里見明星

靈壁驛有方公美少卿畱題戲和於壁

君把使旌臨洛水我參樞幕過潼關秋風想見吹歸渡先看淮南第一山

雨過

云壓江邊艸樹低麥揺秋色望中迷卻知向晚有晴意雨過一聲村落雞

懷山居二絕

春淺酒寒人密坐花深雨細蝶移枝十年未解作歸計此恨故園鶯自知

披叢尋得晚花瘦帶雨剪來春韭香憶把餘醺付松枕明朝春夢不勝長

夜燭花

蠟炬香光照夜紅垂垂簾幙靜無風金盤五寸花成穗可但釵頭綴玉虫

無題

池塘好處煙迷栁簾幙昏時雨過山燕子不知春有恨銜將花片入梁間

卽事

小徑客來穿竹入艸亭涼到枕書眠鳥呼人笑荔枝熟如此封州巳二年

渡胡源口

暫出箯輿上小航眼明重喜見江鄕夢魂孤寄浪頭宿一夜隨潮入富陽

卽事

暮春景物稱山家屋角團團緑葉遮薄晚防云疎過雨一番小麥顫輕花

枕上聞秋雨

被麄骨老夢魂淸月暗窗昏烏鵲驚茅屋不知疎雨過但聞髙樹作寒聲

嚴陵懷古

一舉無心爲六鼇萬鐘於我亦毫毛客星不到雲臺上莫訝先生索價髙

客惠賓州竹簟甚佳取退之鄭羣贈簟詩讀之數過成古風雲

捲送風漪光八尺竹新漸作琉璃色世人貴耳便賤目那知不低蘄州笛年來媿汗常浹膚夏日自嫌污枕席有時追誦法曹句悵恨宗人不多得山齋置榻容一身君惠淸涼到心骨門前客至莫見嗔老子解衣喧鼻息元信自潯州遣人恵以明徹冰壺名酒作二十八言謝之

是翁明徹一塵無養就江心秋月孤自舊相從杯酒裏豈惟今日見冰壺

絕覽亭

目力所臨皆在下亭名絕覽未爲叨大都心地當如此此外應知更有髙

兩宋名賢小集卷一百二十四

欽定四庫全書

兩宋名賢小集卷一百二十五

宋陳

思編

元陳世隆補

艇齋小集

曽季貍字裘父文定公弟宰之曽孫也再舉進士不第師事韓子蒼呂居仁又與朱晦翁張南軒書問往復南軒被召季貍戒其不當談兵且勸以範文正忠宣父子爲法郡守張孝祥樞密劉珙薦於朝皆謝不起呂東萊數稱其學有淵源南軒有探古書盈室憂時雪滿顚汪應辰有四海曽裘父之句其爲時賢稱服如此自號艇齋著論語訓解陸務觀序其集曰文詞簡逺讀之者遺聲利防得喪如見東郭順子悠然意消然可傳之作尙不止此遺珠棄璧識者嘆焉

羅漢石

吾聞大幻師種種示方便𨿽於土石中神力亦周徧君看此翠瑯乃有羅漢面殷勤作禮相形質皆可辧初觀頂相殊次觀雙足現僧袍如輕綃風舉勢轉旋得非方廣尊影落此石片千年磨不盡若堅金百煉我來一瞻敬贊嘆未曽見摩挲諦玩久欲去反畱戀叮嚀善守防尊者俱神變防當淸夜闌神光照金殿

靈谷山

舊聞伯子記巳得靈谷名隠然望此舟奇勝稱山靈懸崖瀉瀑布如髙屋建瓴喬松數千丈下有千嵗苓仄足行鳥道勢欲摶靑防仙事𨿽渺茫幽討未忘情髙秋八月後擇勝來經行黃冠兩三人淡然亦忘形煙霞到幾席爽气來戶庭瘦筇閒指防老瓦同注傾慚非換鵝手不敢臨黃庭或可聨石鼎未必讓彌明重陽無十日黃菊漸向榮佳哉此天气一笑未易營但願腳力健年年此尋盟

躍馬泉

山靈從何來崩騰躍萬馬初疑夫差軍水犀光照夜又疑閼於戰聲撼武安馬森然毛骨竦舌拄不能下對此神驂姿可以一戰霸

五星泉

五星耀寒芒直射入九淵化爲石泉眠位置相聨綿相映璧月夜上下爭珠連星光本遊空著地今何然得非泉石癖如我老不悛

宿正覺寺

正覺江邊寺風煙罨畫然庭羅合抱樹門泊釣魚船暮雨涼初過中秋月正圓無人來共賞獨自占江天

白水寺

暫假僧房憩炎蒸覺頓忘誰知六月雨巳似九秋涼石徑苔痕滑稻花田水香鳴蟬休聒耳容我此徜徉

苦竹行

碧艸送春晚綠陰迎夏涼輕風揺細麥淺水出新秧嵗月催人老田園引興長一防如可辦吾亦學耕桑

金石臺

江上岧嶤百尺臺摩挲塵迹但徘徊不辭濁酒三杯醉坐對晴空萬里開楚澤風煙隨處好仙家桃李有誰栽黃花過了梅花發待我扶藜得復來

南湖

葛巾藜杖興何長爲愛南湖六月涼雨在山頭作雲气風來水面散荷香登臨稍喜市聲逺徙倚猶嫌歸興忙後日重來攜枕簟不妨午夢到斜陽

積翠樓

手捫霄漢摘天星腳踏丹梯最上層須信神仙足官府能令雞犬亦飛升

少日便懷丘壑情看山看水飽曽經如今積翠樓頭望看盡江南未了靑

西隠寺

彷佛兒時住此間重來不記舊山川卻因坐久僧相問細數如今二十年

疎山道中

村深谷鳥近人鳴暮靄收時雨又晴極目春山隨處好筍輿穿盡綠陰行

苦竹舟行

船頭觸處浪花生船尾隨人山影行一水到家能幾許順流東下片時程

危全楓祠

香火頽然寄梵宮精英不與眾禪同臨川千古人心在猶說當年保障功

疎山

來往疎山四十年主人與客兩華顚此心不攺澄河見往事休論過鳥然無復仙舟遺迹在空餘矮叔一燈傳危亭獨上窮登眺古木蒼藤繞暮煙

楊源寺

落日郊原獨杖藜偶尋蕭寺坐移時下臨稻壠如棋局細數僧房似蜜脾風里長松能逺韻霜餘殘菊尙多姿因吟竹院詩人語笑我勞生力已疲

疎山

江南九月未飛霜木葉蕭蕭巳半黃行徧疎山山下路滿山惟有桂花香

垍湖潭畔呼舟渡苦竹林邊策杖回衣濕爲穿山雨過手香因折野梅來

艸封支徑路欲斷雨洗野花山更寒西嶺東岡煙漠漠南溪北澗水潺潺

鳴玉泉

何人邀我來白晝朝鈞天千官正雜防佩有蒼玉懸衝牙互擊觸逺韻聲泠然律呂相應和宮徴更相宣應笑居鄛人玉斗空碎捐

兩宋名賢小集卷一百二十五

欽定四庫全書

兩宋名賢小集卷一百二十六

宋陳

思編

元陳世隆補

沈中允詩集

沈括字存中湖州人嘉祐中進士累官龍圖學士博學洽聞凡律樂醫卜諸家皆有論著嘗使契丹圖其山川風俗上之元祐間謫知秀州卒栁志収入流寓今仍之

望海樓

雨聲林外盡秋色望中添落日掛疎栁逺江橫暮檐好風疑有意隨葉故爭簾爲問樓中客胡爲盡日淹

夜登金山

樓臺兩岸水相連江北江南鏡裏天蘆管玉蕭齊候送一聲飛防月如煙

登北固樓

丞相髙齋半艸萊舊時風雨滿亭臺地從日月生時見天到江心盡處回三國是非春夢防六朝城闕野花開心隨潮水漫漫去流徧煙村半日來

花山寺

經旬飄雨喜新晴病馬新晴取次行老態只應隨日至春心無意與花爭山川滿目浮煙合樓閣侵天暮靄橫嗟我有身無處用彊攜尊酒入崢嶸

姑孰溪二首

豹堂春水緑泱泱謝市云深栁綫長睡熟不知潮信過船頭晚雨打菇蔣

新晴渡口百花香石子池頭鴨弄黃卷幔夕陽畱不住好風將雨過梅塘

蛾眉亭

雙峯秀出兩眉彎翠黛依然鑑影間終日含顰緣底事祗應長對望夫山

秀州秋日

艸滿池塘霜送梅林疏野色近樓臺天圍故越侵云盡潮上孤城帶月回客夢冷隨楓葉防秋心低逐雁聲來流年又喜經重九可意黃花是處開

嘆老

爲覓少年心不得當時感舊已潸然情懷此日君休問又老當時二十年

鄜延凱歌五首

先取山西十二州別分牙將打衙頭回看秦塞低如馬漸見黃河直北流

天威略地過黃河萬里羌人盡漢歌莫堰橫山倒流水從教西水作恩波

馬尾胡琴隨漢車曲聲猶自怒單於彎弓莫射雲中雁歸雁如今不寄書

靈武西涼不用圍畨家總待納王師城中半是闗西種猶有當時軋喫兒

旗隊渾如錦繡堆銀裝劍背打回回先教淨掃安西路待向河源飲馬來

江南曲

新秋拂水無行迹夜夜隨潮過江北西風捲雨上半天渡口防涼含曉碧城頭鼓響日腳垂天際籠煙鏁山色髙樓索莫臨長陌黃竹一聲無北客時平田若少人耕惟有蘆花滿江白

兩宋名賢小集卷一百二十六

欽定四庫全書

兩宋名賢小集卷一百二十七

宋陳

思編

元陳世隆補

李方叔遺稿

李廌字方叔陽翟人少以文字見知於蘇軾元祐初軾知舉意在必得廌以魁多士及考章援程文以爲廌無疑遂以爲魁旣折號悵然出院廌竟無成而卒有濟南集

觀吳正獻眞

次公不許畫麒麟孝宣妙選知名臣拜公之像想風度乃是雲臺子顏之文孫元丰天子建原廟玉宇萬棟臨端門累朝名臣儼冠劍列聖禦坐開乾坤修廊祕殿鎖春色髣髴音容皆駿奔相君相業皆炳炳旂常彛鼎定書勛儀形在歿侍神考英气噩噩凝天閽嗣皇方思服【缺】美欲考辟公觀烈文君傳玆圖落人世世人遂得知瑜璠吾知袁公固有後能平楚獄竟無寃召公甘棠猶不伐衛武之徳誰能諼君不見溫公之像滿人間願廣此圖令並傳

燕龍圖臨深圖燕穆之昔作履薄臨深二圖履薄已進呈仁皇而臨深逸二首

下看飛流入碧深崖蒼潭黒往登臨戰兢欲示爲邦愼可見忠臣納諫心

須知筆諫似誠懸馳譽丹靑詎等閒嗟爾畫師閻立本一生虛老寸毫間

王摩詰曲江春遊圖

咸雍山川互王霸涇渭爲隍城塹華曲江臺沼備豫進祗與畫師供入畫長安城西山萬重昆明煙浪繞新宮新蒲細桞春風裏萬戶千門佳气中我生不及開元時猶喜此圖今見之蒼莽煙綃橫短幅眼中終南倒溪淥傾城士女巷無人三月三時曲江曲老稚妍媸賤或貴來者攜壷歸者醉筆端造化有能事各有人人樂遊意如今此地空塵迹石鯨縱在如銅狄宜春五作更蕭條無復【缺】中得遺甓我願吾生明六符不蹈漢唐耳目娛池籞假民任畋漁無令畫師爲畫圖

書侍兒小瑩帬帶

旋剪香羅列地垂嬌紅嫩綠寫珠璣花前欲作重重結系定春光不放歸

驪山歌

君門如天深九重君王如帝坐法宮人生難處是安穩何爲來此驪山中復道連云接金闕橫觀隱隱橫翠紅林深谷暗迷八駿朝東暮西勞六龍六龍西幸峩眉棧悲風便入華淸院霓裳蕭散羽衣空麋鹿來遊墟市變我上朝元春半老滿地落花人不掃羯鼓樓髙掛夕陽長生殿古生靑艸可憐吳楚兩醯雞築臺未就已堪悲長陽五柞漢幸免江都樓成隋自迷由來流連多喪徳宴安鴆毒因奢惑三風十愆古所戒不必驪山可亡國

文選樓

申轅應楚聘鄒枚適梁苑藩侯喜賔客賢賢易鷹犬黃綺遊漢庭羽翼矰邀逺秦府十八公攀附名益顯昭明眾才子文囿俾搜選髙齋切浮雲雉堞俯淸巘尙應愧兩【一作河】間筆削非大典

兩宋名賢小集卷一百二十七

欽定四庫全書

兩宋名賢小集卷一百二十八

宋陳

思編

元陳世隆補

傅忠肅公集

傅察字公晦孟州濟原人也從曽祖曰堯兪有傳察爲人端重有特操舉進士蔡京欲妻以子察力拒之爲靑州司法參軍歷永平澑川丞久之除太常博士遷吏部員外郎宣和七年接伴金使時金人巳渝盟察至燕山聞斡裏雅布兵至金人曰見太子當拜察曰太子𨿽貴人臣也當以賓禮見何拜爲斡裏雅布曰汝主失信吾興師南向海上之盟不可恃也察曰皇帝與金國講好信使往來項背相望何謂失信太子幹盟而動意何所爲乎敵左右但使拜白刃如林察曰死則死耳豈有俱人臣而輒拜者或抑猝使伏地察植立衣冠顚倒始終不屈斡裏雅布曰爾乃不拜我耶麾令去察知不免謂其下曰彼脇我以拜我義不辱我死必矣我父母老素鐘念我聞之必大戚若等得脫幸記我言以告我親知我死國稍解其無窮之悲也左右盡泣旣次燕山遂見殺年三十七聞者哀之贈徽猷閣待制

用亷夫韻招諸友登淸防

束帶縛吏事發狂中憤興世情多面朋噂沓惡背憎緬懷數君子皎皎瑩壺冰披云見顏色翠光露鋒稜忘形到坦率髙論破炎蒸藹然嘉譽在映我獨無稱文場屢交鏑師老畏侵陵況復時雨過綠苗覆千塍便當共臨晀此興那可勝孤亭枕蓆住下有寒潭澄仰看霞綺散坐待月華升嘲詠縱歡謔明朝期再登

防夫有防當歸去來之句復次前韻

少小尙奇偉長年病莫興折腰仕五斗詎敢論好憎居然畏罪苦局如履春冰每懷鷹隼翮韝上看鋒稜追隨縉紳後糠覈雜肴烝泮宮天下士借甚得儒稱巍巍眾峯上跛足豈易陵朝廷重薦延拔茅余空塍公孫富經術非子誰能勝坐見萬頃波甖缶汲逾澄沛然下膏澤蓊若朝云升勿云歡畱滯靑史他年登

次韻防夫登淸防二首

蝸捨不容膝煩敲局寢興豈惟倦束帶絺綌猶云憎淸微跨城角窣兀疑凝冰深池暮黯黯逺岫朝稜稜往嵗與申子賓朋日云烝遂令棟宇陋顧盼流名稱先生今詩伯气欲靑雲陵鏘然出佳句椒蘭布畦塍邀我避暑遊意重愧難勝何【缺】

神明自淸澄嗟彼浮名者此亭豈易升踟躕恐【缺】時攝衣請先登

大火气方熾新金伏未興茅屋若卑陋蘊毒空自憎流汗常被體滌煩屢飲冰那堪靑蠅輩鼓翅作威稜薫風爍炎日沸鼎助薪蒸每思謀爽塏地溢舊無稱髙亭枕城隈粉堞勢騰陵淸水繞其足茂林瞰田塍此間有異趣躋攀弗能勝佳招適我願坐覺神魂澄何當卜鄰捨與子朝夕升飄然忘世累長嘯效孫登

次韻祝防夫登髙樓

膏雨潤四野艸木蘇中幹駕言共臨眺淩雲陟層盤華宇蔭曦日潯暑隨風防淸談無俗好茶果有餘歡撥置簿領煩憩此簟席安悠然得佳趣可以寄簮冠耳目去局促心體自廣胖何如斂手版觸熱事上官晚來纎藹霽矯首欣遐歡一見沒天外千林杳云端西山有爽气淺緑浮防岏翻疑圖畫裏未覺云夣寛蕭蕭林間蟬己如咽暮寒直恐霜露至歸歟可忘餐

同七兄寄二李

昔我在淇水二陸皆少年伯也气軒昻丹鶴唳靑田季方文章士摛花桃李妍力學乃未已有如火始然相見一傾蓋便誦膠漆堅笑語玉麈折登臨蠟屐穿時時出秀句灑若沈屙痊爾來逾十嵗自當冠貂蟬胡爲茅屋下寂寞尙艸方今明堂構收拾棟與椽安得刷羽翮吹噓送上天此志儻不遂何用空言傳不如李翰林沈醉自稱仙不如陶彭澤歸來謝塵緣但解琴中趣何妨甕下眠富貴艸頭露名譽空中煙子意竟何如余心方寂然願求眞實語莫作猾頭禪

夏日登淸防亭

永日畱煩暑斯樓得屢登向來如異境髙處若無憑逺岫生云直輕風蹙浪層試取金掌露更接玉壺冰抵掌賓朋盛題詩气象增望窮遺恨在我欲醉時升

淸防亭分韻得空字

縹緲千層外縈紆一經通飛甍明落日巨棟掛斜紅當晀資公退招邀得調同九天開浩蕩萬眾入牢寵水色連暗碧雲容借晚空淸來庾公興快挹楚王風【缺】側金罍倒樓昏畫角終明朝車馬客陡覺厭塵紅

大暑同蔣明亞叟熙載夜登淸防亭

土潤伏新金陽歊困亭午曦禦駐徵驂朱光防厚土鳥雀噪堦除蛙蚓鳴艸莽簿領抗塵容茅檐芘環堵蜂蠆亂繩牀蚊蟁隠雷鼓棕拂徒爾爲靑蠅敢予侮避喧空百慮對食但三吐舉箑未搖風揮汗己成雨那能整冠巾誰復對賔主豈惟生花坐覺气如縷南方有髙樓兀然蔽華宇摳衣倦躋攀防杖愁傴僂俄頃叩云端飄蕭開洞府新涼防爾來舊暑脫然愈淸池湧波瀾疎星穿牖戶夜气襲冰霜月明粲珪組烏鵲倦飛還遊魚渚可數珍果走金盤淸談揮玉麈羣籟正囂囂幽夢方相栩何當食瓊漿一夕生毛羽

夜登淸防亭云陰掩翳東北有雨少頃月出皎然復次前韻

融融暑未防悄悄夜方午命駕聊叩門尋幽得玆土俯矚但蒼茫前瞻何鹵莽萬籟正虛無羣生各安堵蟬嘯雜笙簫蛙鳴當鐘鼓鳬舄政參差詼諧懼狎侮豈惟冠蓋傾己覺肝膽吐坐久隠奔雷天邊垂密雨疎木列賓朋眾峯自臣主螢火落明星鑪煙裊靑縷那能【缺】酒杯所欣曕徳宇髙歌屢激昂笑喜或俛僂蕭防濯塵襟淸虛湛靈府快如仙爪爬灑若頭風愈須防出金盤照耀開玉戶映浪雜瓊瑰穿簾間璧組斯逰豈前謀後防難逆數歡餘岸綸巾語約揮松麈可能伴雞棲亦復隨蝶栩廣寒防可升試爲刷翎羽

次晁之道韻

翰林詩百篇發興自鬥酒同遊八仙中七者顏己厚邇來數百年斯人那復有風流東城晁四海蔚稱首之子乃其豪異代得密友滿腹貯詩書妙意寓醪酎政使譽日新位卑未爲丑亭亭澗底松不如園中栁芝菌冠眾芳其出未枯朽叫閽問大鈞得致君側否

送承祖赴定州幕府

中山控北陲彊弩號百萬單於銜國恩方且事逃遁謀帥得眞儒不煩一戰頓風流本江左亹亹有餘論幕府極妙選參謀不容遜借甚丞相孫淩雲气豪健所懷社稷計嘗願竊有獻蹭蹬三十年羈旅頗自困因人作逺遊實亦乖素願談笑靑油幕聊復可排悶嗟余謬不學塵根苦遲鈍一官聨事久矜式每自勸但覺有不如未見有寸進公亦不吾厭叩擊愧煩混念當爲逺別悵然亦多恨時方苦炎蒸行矣蘄彊飯

伯時往河東戲與亷夫分韻道相思之意三首

日月劇跳丸暫別亦已久靑山繚層巓道裏阻且右今晨登南樓防此同志友思公聊北望竚立但搔首秋風八月天霽色明朝牖軒車何時來遲爾一杯酒

朝氛霽西山晚日明薈蔚遙憐太行上陟巘可畏王侯眇小夫中盤淩雲气端如車公賢談笑出眞誹胡爲久﨑嶇使我重吁欷王事有程期來歸懼其未

之子何磊落本是靑雲才委翅蓬蒿下黧面垂防防卜鄰與我遊肝膽向人開酒酣遺世累謔浪絕嫌猜西風換煩燠四野無纎埃方當共臨眺公兮胡不來

題毛彥謨容膝軒

夫子負異才端若防稽笴平生懷剛腸於世少許可文詞類激昻議論恥媕娿髙名三十年坐此常坎軻同時英俊流往往步靑瑣歸來樂簞瓢琳宮得安坐小軒僅容膝陋巷生堀堁惟餘豪俠气屢折每不挫卻眠利名場終身系韁鎖生𨿽華屋居死我翳蓬顆固知宇宙間所有終非我但當淸我心餘事等麼麼

次七兄韻

蝸捨蓆爲門淸風無所扇閒視才半尋起行空百轉對食不下喉流汗常被面矧復鳬鷺行摘尾抱大捲余方有公事汝輩宜罷遣賴此伯仲賢縱談逞雄辯時時雜博奕豈不賢遊燕呼奴取具來據榻聊一戰初如兩軍交整陣咸伺便俄頃鋒刃集解紛在一箭或喜而拊掌或駭而色變或旁睨而審或當局而剝剝伐木聲離離眾星見勝負旣已分反奩若收電卻尋文字觀觸物本無戀覓句屢吟哦誦詩乍遊衍百謫勿相聞從渠書我殿

晚登淸防亭次祝教授韻

雉堞亭亭倚翠微髙樓裊裊弄淸暉共邀佳客扶筇杖驟喜涼風振羽衣過雨山川顏色好投林鳥雀噪聲稀月搖翠浪明珠碎云滿金波破鏡飛雄辯瑯瑯如落屑新詩句句似連璣自憐怪僻耽幽寂卻恨匆匆便賦歸

送朱熙載攺官還鄕

陶唐名臣有朱虎揖遜夔夷尊文祖後來傑出漢云孫折楹當時誰敢侮煌煌聖代見斯人凜凜遺風振千古乘牛不數魯家俠衣錦何妨買臣窶十年牢落困膠庠五斗棲遲尙環堵惟餘豪气自不除傾蓋向人肝膽吐忽然結束事徵鞍軒軒气色浮眉宇謂予倚門親久待況復楓宸拜明主朝廷公卿重薦延鶱騰一鶚生毛羽髙義如君世所稀早據要路思裨補

芝堂

度負土忘晨夕空腸未忍進一溢伯防隆冬不衣帛野火燎原天雨澤當時廬側產靈芝盛事至今光史冊王家兄弟皆英豪借借聲華若連璧髙文奧學乃餘事一門躬行如萬石孝思他日徹蒼旻血淚垂頤灑枯栢𨿽云艸木但有生始信幽明本無隔煌煌二秀發坤祥小大髙低紫與白搢紳駭嘆絕前聞老稚提攜溢阡陌爭言圖舄獻修門坐見恩榮來絡繹公獨掩耳更悲啼吾忍貨名於窀穸豈知采摘付兒童大勝籝金滿千鎰方當孝治軼唐虞八行求賢常側席公𨿽韞匵畏人知定有新詩振奇迹

雪九首

都城十日雪庭戶皓己盈呼兒試輕掃畱伴小窻明天公亦戲人奇幻驚倐忽朝來檐霤間一一綴明月晚風掃連氛客被增夜峭明朝赴看燭更把昆山照髙堂連夜賞蛾眉映珠櫳誰憐閉門客衣穿履亦空黒云埋日車厚雪鎭坤軸行路勿匆匆包藏恐深谷忽驚陋巷間踏作瓊瑤迹坐聞郢中歌妙句壓元白春雷忽隱隱春雪復紛紛農夫戒及澤荷鍤已成云撒鹽乍可擬刻楮竟難成研辭覷天巧應復召羣生盈尺兆嘉祥三登賀亨泰我𨿽無寸田一飯猶足賴

次韻杜無逸西園獨坐九絕句

南浦送防波西山來逺緑日暮獨盤旋慨焉撫孤竹前輩不可見古道邈難尋何時赤松子相與歸山陰折腰爲五斗我已愧淵明共赴東林約悵然懷友生虛齋篆鑪煙兀然得禪寂𨿽有錦繡腸畫餅安可食亭亭澗底松干淩雲霜孤旣無鸞鳯翔鳥雀來喧呼一世競榮利紛若空中花蚤作田園計人生防有涯身遊闤闠間心在孤雲杪譬如登太山頗覺天下小外慕亦無已及身良有餘乘流如可迹韞匵豈藏諸聖徳覆天下歡然萬物春北窗防笑傲似是羲皇人

題張季良適性齋

揚雄家無甔石儲閉門作賦擬相如鄴侯插架多異事牙籖萬軸吞石渠吾友張子斯人徒嗜好醎酸與眾殊被褐懷寶老不臒收拾萬卷以自娛伹願生爲蠧書魚咀嚼英華味道腴揮毫落紙驚羣儒佳處往往淩子虛网羅秦漢包唐虞上下幹載歸指呼自言此樂世所無不羨潭潭卿相居方今淸廟收璠璵肯使滄海遺明珠髙明他日播天衢行看旌帛來庭除

任伯仲時徳升用均父韻送徳父守菑川邀餘同賦

妙齡擢秀如黃童借甚詞林振古風瀾翻千

載常在口磊落萬卷獨蟠胸不將龜筮論從

逆獨向詩書有髙識琳宮乞得十年閒可但

新詩勝疇昔一麾自出治東萊洗眼防公手

重拭疲民安堵身暫休黠吏垂頭聲不出人

言功效眞卓爾歸近髙堂渾捨喜喜公才气

更難量致君要著巖廊裏秋云漠漠向空飛

颯颯涼風生桂枝馬蹄又踏東川去盤水洋

洋可樂饑我今作吏愧無補夢寐林泉那得

歸防抽手版付丞相卻掃庭闈戱防衣卜鄰

儻許依仁裏與子艱難共生死釣竿伴我訪

滄溟沮如定無三尺鯉

送傅倅五首

洺之水兮其流舒舒公之來兮朱服熊車士

元展驥仲舉題輿公之來兮民斯樂胥

洺之水兮其流洋洋公之化兮春雨秋陽袴襦頌洽禾黍嵗穰公之化兮民期悅康

洺之水兮其流彌彌公之去兮旌旗旖旎父老攀轅縉紳方軌公之去兮瞻望徙倚

洺之水兮其流泄泄公之徳兮此邦所愒吏遵其畫人懷其惠公之徳兮久而無替

洺之水兮其流活活公之名兮玆其彌達翔於朝著鶱於省闥公之名兮莫我敢遏

贈朱令中泮宮

折桂陪英彥彈冠接宷寮志連秦壁固論鄙楚師恌逸驥終難縶翔鸞詎可邀緬懷巖下士終得夢中宵

吏隠亭防集

招防共到習家池雲水爲裳芰制衣魚戲輕船浮枕簟鷗隨落日下汀磯岸巾已得杯中趣橫吹如從天外飛野性每來應未厭驪駒寜復賦言歸

尉治吏隠亭三首

公餘吏隠剏新亭野濶云低疊素屏風動荷花翻偃蓋日搖波影散疎星望窮南畝千重緑坐久西山數防靑更待晚涼蟬亂噪與君散防試同聴

一畨新雨洗華亭四面晴天倚翠屏並秀采蓮舒嫩臉孤飛白鷺帶殘星披襟驟覺登仙樂倚檻猶疑倒影靑橫笛晚來聲更好龍吟下亦時聴

十五伯以詩見贈因次韻爲謝

蕭然顏巷復誰堪竟日潛心到五三載酒未妨從靖節圍棋端不羨羊曇逢人傾倒羣兒笑落筆縱橫四座慙舊學靑箱知未替更將新律付諸男

次韻申泮宮直宿早秋四首

新秋爽气溢長空弦誦低昻月映櫳濟濟靑衿成魯變洋洋泮水詠洙風羣儒篆刻空章句百氏紛紜賴折中何日拔才空兾北如今髙譽滿山東

皎皎淸波滿四空疎林散影防朦朧援毫欲賦陽臺夢振袂欣乘玉宇風己覺素秋來席上卻疑仙景落壺中淩雲未許攀仙桂臥看冰輪沒漢東

一方明月落長空萬里餘輝鏁玉櫳蟬韻啾啾來逺木槐云裊裊弄淸風共邀載酒陶彭澤走訪談經戴侍中景物蕭然無限思靚糚應許過墻東

泮宮深閉絳帷空遙想佳人照綺櫳閒倚畫屏憐永夜懶搖紈扇引涼風直疑令史歸天上猶想陽臺入夢中展轉覺來無一事日搖槐影過窗東

又次申教授直宿三首

皎皎虛堂帶月淸金風入律露華明潘郎遇直生秋興韓子長歌憶短檠驚鵲繞枝巢未穏幽虫臨砌隠餘聲卻嫌詩思撩歸夢數盡髙城長短更

擾擾浮名絆此生相逢樽酒眼還明君如俊鶻方搏翮我似彎弓不受檠弱植幸容依玉樹新詩嘗喜擲金聲他時防致靑雲上莫厭卑棲嵗屢更

秋堂襆被有餘淸驟喜秋光潑眼明簾外月華篩碎玉牀頭螢大當長檠豈嫌喞喞秋虫響還聴瑯瑯誦聲善教尙煩畱滯席朝恩未許便歸更

同工曹至臨洛道中禾黍蔚然喜而有作呈朱令

甘雨初勻嵗事時冥冥造物本無私緑云捲地薫風細翠浪翻天曉露滋巳見郊原深沒馬預欣場圃積如坻從來令尹憂民切短句聊憑一解頥

方量牧地次韻工曹王亞叟

朝廷庶事備成康郡邑承風底事忙要使幅員無曠土始知兾北有畱良疎狂似我徒勞耳術業如君�易量奔走幸容陪笑語每觀醉墨屢琳瑯

杜無逸畱別次韻三首

薫蒸和气浹丰年羸老欣聞詔令宣疾惡如讎知勁節淸言有味樂推賢卻嫌松菊荒三徑故乞絲綸下九天欲識邦人思厚徳四郊艸木亦依然

汪汪萬頃浸淸波千里旁漸惠澤多化比宋均方渡虎瑞同黃霸自生禾盤根治劇觀遊刃破膽投姦去宿屙己有謳吟喧井邑更傳佳句似陰何

一官塞北似飄蓬邂逅威嚴霽弱翁他日若陪林下客亦能把釣待秋風

無逸用前韻見謝復次韻

借借聲名自妙年優優惠化詠來宣寧誇衣錦光前牒便擬揮金繼昔賢秀句屢同歌白雪髙標猶幸視靑天自慚不得陪騶禦空想余風尙凜然

一麾聊復散餘波才比淮陰益辦多千里宣威憺夏日三年種徳斂秋禾如綸忽聴頒新渥勿藥還欣已舊屙卻恐九重思治行蒲輪他日竟如何

鵬飛初不礙蒿蓬自擬歸休慕仲翁況有仙姿標洞府泠然禦冦己乘風

和鮑守次韻林徳祖十四首

南宮三日仕非輕湖海歸來一艸亭譽襲芝蘭方冉冉節髙松柏獨靑靑仁風巳播袁宏扇素尙行須毛玠屏豈待期年歸報政人占此地有臺星

莊周蝴蝶夢魂輕盤谷山家有舊亭下筆未能工嫓白折腰何敢望紆靑思魚此日空彈鋏誤墨他年防畫屏寂寞艸繩戶閉猶堪歸伴少防星

五月黃塵去傳輕褰裳幾處宿郵亭共知何日輸心赤【公詩有報國身輕之句】莫嘆防霜防鬢靑【公詩有白頭之嘆】每傍重霄求寶劍欲令新木作枯屏流傳防有風騷句遙想羣公若防星

思分千里賞猶輕好建精思李柏亭日映冰壺融皎潔風臨玉樹發防靑髙名競慕蒲葵扇雅操寧施刻鏤屏夢得惠連春艸句虛傳李白是金星

气蓋千人一羽輕九霄丹鶴唳華亭姓名巳入金甌覆畱滯休嗟銀印靑彩筆掞天摛麗藻髙標挿地見長屏鹽梅他日從人望商說何功比列星

聖代勤民豈外輕聲名今已播邊亭風搖鈴閣終晨靜雨鎖棠陰滿地靑賜表殊功宜冕服榮分從吏亦題屏如公學問畱閒郡東璧何人應二星

十年塵土坐才輕五斗猶堪佐縣亭鼎貴敢歆新綬紫途窮惟有舊氊靑己甘終作輪囷木未忍翻同屈曲屏猶喜膺門被容接常瞻郎位蔚堂星

銀鉤落紙彩毫輕醉寫新詩入禁亭學擅儒宗窮壼奧文摛墨妙炳丹靑親承零露如金掌密蔽衝風似寶屏雅意未須嗟出守宵衣方念庶民星

九萬鵬程舉翮輕蚤年髙譽滿江亭曽分蘭省趨墀赤行從荷囊拜瑣靑雅度最宜鏘玉佩精忠不用錄沈屏欲令行部襜帷去要使人爭識景星

久嗟畱滯厭叢輕桃李無言向野亭展驥始應流汗赤登龍早見出藍靑三餘共對賢人酒四野欣瞻別駕屏何日蒲輪趨召節便看兩兩映魁星

半刺同流寄未輕勤勞每念離鄕亭髙懷不羨貂蟬貴麗句還酬玉案靑字買千金休擇筆才兼三絕好書屏獨慙後學波瀾狹明月舒空映小星

淮陰當日少年輕官舍渾如寄旅亭十載淒涼甘組緑三冬諷誦伴燈靑才非徐孺慙懸榻諂異陳咸豈觸屏獨幸親逢陶謝手每觀一字並華星

佐縣三年敢意輕掾曹還許暫平亭齒延屢醉爭扶白嗣響非工愧取靑自此浮鷗容海浪幸同馴鹿傍車屏從今已恐終更去悵望參商是別星

使軺問俗書輪輕五馬張筵駐驛亭他日恩榮封詔紫佇看蹇諤伏蒲靑才能並賜龍文劍勲業同分雲母屏太史已書賢者聚荀陳此地仰華星【沈和仲過郡鮑欽止固畱飲宴】

七月二十五日登舟

暫來徵騎出闍闉卻棹扁舟下小津颯颯西風如送客蕭蕭晚雨欲畱人一年蹤迹無停日千里羈遊又逺親爲問篙師從此去定知幾日到東秦

野宿

沂水秋風揚短棹穿林落日系孤舟心淸乍喜離囂俗野曠翻疑動旅愁歸雁髙飛雲杳杳幽虫夜語艸悠悠此間景物君知否卽是瀟湘一片秋

晚發

理棹頻看谿水分岸移不覺轉孤村漁翁醉臥灘沙穏樵子行歌艸樹昏白鷺成行低欲落淸蟬無數防還聞須將野色並秋色都付詩魂與醉魂

過濼次衡元度韻

山云漠漠水溟溟千里拿舟似葉輕乍喜晚光偏照耀卻嫌秋色太分明疑人鷗鳥看來熱殢客荷花望處平佳景直須乘興入蚤催風伯送吾行

再阻風次衡元度韻

阻風三日不舂糧浪逆篙橫未到莊碧水預知饒夜月靑山已復下殘陽每吟秋興空多渡欲賦西徵細作行行止定非臧氏力艱難險阻自須嘗

次韻烹茶四首

移種疑從紫府仙世間凡艸防芊眠味髙石密甘居下效捷靈芝愧在前玉【缺】並標官焙印月團猶帶禦鑪煙年來海宇皆知【缺】卻笑神農未解煎【劉夢得茶歌炎帝𨿽嘗未解煎】吏隠從人號孄仙一甌常及日髙眠要令萬卷澆胸次便覺三山到眼前客至不須樽有酒家貧肯厭突無煙淸泉近在南山麓珍味殊勝渭水煎【白樂天有渭水煎來始覺珍之句】不但蠲煩起醉仙能令古莽失多眠【見列子】春風乍拂千巖上曉雨初霑百艸前絳縷繾嚢包紫璧【杜牧之詩牙香紫璧裁】玉塵凝盌照淸煙【李郢詩有玉塵煎出照碧霞】今人嗤防前人拙未肯須依古法煎【徐鉉詩任道時新物須依古法煎】

仰望羣公若防仙貪論茗飲未安眠冥搜往往遊塵外得句時時在枕前夜漏嘔吟淸徹骨晴窗揮染淨無煙中秋風月佳晨近應把云腴對竹煎【季衛公詩防吟對竹煎】

槐堂二首

慇勤當日植文槐志在經綸世豈知古栢空傳武侯廟甘棠爭誦召公詩頽檐共惜成陳迹夏屋初欣敞舊規豈但一時追盛事髙名從此看雙垂

鬱鬱庭柯已百年相傳勿翦豈徒然曽棲鸞鳯枝條聳直傍雲霄雨露偏彩制乍驚增昔構佳名還喜契臺躔故知異日思遺愛爭指新堂說二賢

季良寵示牡丹長句謹賦三首

一見奇葩潑眼明兩州風物寄爭新十家京洛供長日萬朶東秦照暮春諦視尙疑傾國女醉吟猶付謫仙人定知不是無情物爲有眞香暗度頻【僕家近洛陽而常官靑社故云】紫檀刻蘂香初吐紅粉勻葩色正新孤艷最宜防帶雨眾芳誰復與爭春無端應恨風驚葉不醉卻宜花笑人從此徑須連夜賞繞欄百匝未爲頻

如酥小雨壓芳塵曲檻重來花更新莫怪東風鐘共美獨將仙種殿餘春愧非阿母池邊客喜見陽臺夢里人猶恨此生輸蛺蝶偸香抱蘂往來頻

題毛彥謨容膝軒

【缺】

意未疎歸來端爲憶吾廬縱談衮衮皆忘倦豪气飄飄尙不除賴有一經如長孺休嫌四壁似相如小窗宴坐無餘事門外頻聴長者車

次毛彥謨韻

平生貴異不謀身率道恂恂範伯孫巷有靑衿來問道家無赤腳可應門抗章曽叩蒼龍闕讜議終開白獸見說晚聞多妙教悠悠浮世更堪論

南溪防集

傳聞公退集羣英共指殘春到野亭髙栁半天成翠幄遙峯挿地作長屏應憐曠寂囂塵絕更覺蕭疎梅象泠顧我阻陪車馬客空吟河畔艸靑靑

澹蕩春溪帯晚城勝遊此地繼蘭亭風搖波面璢璃簟雨洗山光翡翠屏舉酒莫辭歸酩酊垂綸聊復向淸泠防須踏月重追賞要看林煙共罩靑

次韻任伯仲和均父詩

數子聲華久絕塵更將詩律鬭淸新爛如曉日鋪紅錦穆若薫風泛緑蘋王謝由來多大手【誦任伯仲詩】何劉那得比斯人【語均父】從今海內流傳徧在處常應防鬼神

九日次韻邢子友

側身西望涕占翰黃菊丹萸又滿欄徧挿定應憐我逺從遊誰復盡親歡年過騎省悲秋易貧似司空乞酒難何日故園鳴雁侶醉歸松竹掛衣冠【司空圖九日詩黃菊斯開乞酒難孟浩然詩煙紅鋪藻翰松竹掛衣冠】

贈毛謨彥二首

相逢晚歲莫情疎徑欲連墻卜並居苦學羨君詩有味困窮憐我食無餘從容杯酒頻揮麈斗擻塵埃喜振裾問道談言更轉漏故應回首萬緣虛

嘆息朝廷記憶疎未聞平子賦閒居窮經豈但論糟粕樂道寜能逐腐余已覺煙霞親幾杖不教塵土污簮裾客來彊起談名理寂莫茅齋盡日虛

馬上作

心逐輕波去身隨匹馬歸據鞍揮淚盡回首一依依

夣覺

日永不可過夜涼愁更多蟬聲明晚月孤枕夢如何

思家

一別遽如許歸期可柰何無心戀明月有淚寄流波七月十一夜涼風驟至卽事書懷三絕句

涼飈此夕何佳哉萬里朱炎去不來吹入離人多少恨卻將魂夢到陽臺

蕭蕭初覺澹雲輕颯颯如聞轉樹聲收拾光輝渾在眼應如騎省賦初成

窗外時聞一葉落槐陰驚起幾蟬鳴秋風定是多情物解作離腸欲防聲

七月十六夜對月

空捲天髙鳥鵲飛滿庭槐影轉風枝可憐秋色誰分付正是安仁作賦時

牡丹三首

侍中宅畔千餘朶興慶池邊四五枝何似城南王處士滿園無數鬭新奇

無柰狂風日日摧東君欲去復徘徊應緣眾卉羞相並故遣妖姿最後開

半醉西施暈晚糚天香一夜染衣裳躊躕欲畫無窮意筆法何人繼趙昌

聞有遊蔡氏園看牡丹詩戲作一絕呈季良

車騎雍容駐道傍小園尋勝見花王應知異日傳佳句處處人稱黃四娘

海棠二首

恰恰淸明昨夜過海棠幽獨占春多杜陵不是無心賦才薄難工柰若何

欲識東君用意工故將殘葉襯輕紅可憐雨洗胭脂濕只怕風吹翠幄空

兩宋名賢小集卷一百二十八

欽定四庫全書

兩宋名賢小集卷一百二十九

宋陳

思編

元陳世隆補

飄然集

歐陽澈字徳明撫州崇仁人建炎初徒步走行在伏闕上書請誅汪黃等與陳東俱死扵市紹興中贈祕閣修撰有飄然先生集

醉中食鱠歌

君不見秋風未發鱸正肥張翰思歸心欲飛又不見田文有客歌彈鋏爲嘆無魚聲激烈水晶細鱠落金盤須信江南味中絕山谷曽名醒酒冰一筋未嘗延俗客助盤橙橘薦甘酸入口瓊瑤碎牙頰扶起嵇康頽玉山滌破樂天醉吟魄烹龍炮鳯未云珍防勲終是愧霜鱗江湖散人興不淺爲羨此品常垂綸有時舉竿獲錦鯉玉屑花中爛醉笑他大嚼市防流浪說屠門能快意靈運池中蓄頗多揚鬐鼔鬛戲淸波知我平生嗜此癖霜刀細縷紅玉搓典衣沽酒試轟飲纈紋入面春風和平生逸气射牛斗功名未必常蹉跎醉來擊劍歌白雪閒愁萬斛俱消磨俗態翻云仍覆雨世情炙手復張羅丈夫富貴當自致恥傍權門效女蘿雄圗自許羞俯仰請看毫端食鱠歌

七夕後一日寄陳巨濟

去年七夕待試臨川二三友從遊於巽溪閣江山气象如在冰壺玉鑑中汝川勝防一目而盡酒酣興發舒牋防翰爭賦新詩以攄逸气今年七夕憂患沮防胸臆結束彊追談笑防諸友飲於蘧軒眼對景物緬懷舊事愴然驚怛黎明欲遣人問巨濟動靜戲作古詩以供捧腹

髙樓昨夜西風轉耿耿銀河云葉捲擎空皎月弄嬋娟領略溪山堪指防秋光次第磨靑銅一味淸涼襲庭院遙知天外鵲橋成牛渚黃姑防佳燕憑髙翻憶鳯樓人慇懃乞巧陳芳奠可堪目斷心旌揺砌成幽恨無人展促樽欣得莫逆交脈脈閒愁憑理遣淸狂舉白話平生午夜香然殘寶篆淒涼此際憶年時爛漫瓊樓興不淺

重遊寥陽洞有感

尋眞曾到寥陽殿小立廊腰花影轉飛瓊仙子下瑤臺綽約雲鬟眼波剪水沈煙斷一簾秋醉睡海棠紅玉軟武陵歸去探年華揚州夢覺江波逺重來風物恰依然愛日融融素煙捲洞門寂歷鎖長春異木槎枒插天半霞衣苒苒媚東風緑鎖窓前重識面酒酣春筍理琵琶曲終依約含幽怨人間名利幾時休馬蹄不駐空畱戀桃花流水古猶今回首碧雲人不見

和答徳秀長句

摩云標格儒林秀濯濯美如春月栁毫顚文陣轟雷槌字勢龍蛇翻夭矯才名借甚燭景星卓然可獨尊南斗締交雲路許攀鱗談我諄諄不離口層樓長記聳詩肩吟苦任渠嘲太瘦暗中輕擲道途人相視誰論報瓊玖彊搜斐句答慇懃當恕人才有能否

古詩寄遊良臣兼簡陳國鎭

鹽興淺知無策謝絕歸來事淸白亂絲心緒尙紛如時對風檐獨捫虱防看稽古補前愆赤水遺珠不難索仰公學問日芳新磨礱幸偶謫仙人遙知議論到佳處眉間喜气常津津我慚蹤迹浪萍梗欲親棐幾嗟因循飛奴寥落絕問福渇心依約生埃塵以膠投漆貴耐久回光借燭期知貧情均骨肉非有素白玉琢成心始固莫學紛紛輕薄兒世情翻覆成雲雨登雲依舊髙嵯峨指掌江南勝防多佳眠風物未入夢疑泛靈槎遊絳河朅來乘興湏一往飛觴爛醉橫秋波譍門況有金閨彥筆驅麗景森吟哦悠悠此志遂何日款段相期踏雪過

夢仙謡

良臣拉僕醉於臨川巽溪閣江山勝防一目殆盡滿飲巨觴惟恐告竭酒酣興發猖狂不知所如遂爛遊花栁適有奇遇灑然非塵土之境醒而思之恍如夢覺噫浮生荏苒時一夢耳而於夢之中適有好夢焉豈容於黙黙作夢仙謡以紀其盛事云知其夢者試揮鳯藻以繼韻否

寥陽洞口風煙好枯木槎枒插云島重重金鎖繞嬋娟滿地落花常不掃蕭郎聞說已乘鸞空餘九轉燒丹竈煙霞截斷絕非塵凡夫蹤迹無由到髙陽有客攜佳侶訪異尋幽豁襟抱瓊樓酒散恣歡遊誤入蓬壺如夢覺云闗初叩閴無人松梢鶴唳如驚報須臾奓戶迎者誰吳宮女児面凝脂指防蘭堂篆煙裊珠箔玲瓏窣地垂髙擎翠袖輕輕捲半露妖嬈素蓮臉嫣然一笑啟檀唇喚我躋堂語聲軟相隨環坐一軒秋旋列杯盤供雅宴倚風仙蘂似有情競吐芳苞噴香逺朝云一段下陽臺綽約標容塵世鮮黛眉輕拂逺山靑明眸斜盼秋風剪蘭柔栁弱不禁風睡起芙蓉香體顫櫻桃緩啟歌貫珠夕陽花外流鶯囀曲終低語愈含情自訴芳心猶未展苞藏惟恐泄眞香尋常嬌怯羞鶯燕爲憐坐客俱多才羞試許求相見安然若有惜花情願丐錦章鐫琬琰溫柔淑恵已無雙更聴斯言眞絕艶放懷舉白不暫停酷嫌鸚鵡杯中淺醉玉頽山臥綺窓秋水一牀凝角簟悠颺好夢入巫峯泄泄溶溶興正濃遽然夢覺一何有防綴餘霞散眼封依約餘香散滿袂行雲縹緲已無蹤壺中天地古來有黙想風物遙應同我聞劉阮曾迷路武陵邂逅如花女靈丹咀嚼頓輕身脫洗紅塵已仙去又聞仙去有蕭防曾耦雙成飲玉漿一朝誤入華陽洞於飛終許學鸞凰仙凡異境無憑據每笑前聞但虛語豈意親逢事偶符始信人間有奇遇歸來燈火欲黃昏隠幾無聊暗追慕濡毫始作夢仙謡端欲夢魂重黙悟

寄周居安

周郎辭气帶煙霞凜凜秋霜嚼齒牙麈尾動思談吐屑筆頭遙想夢生花三年幸獲從遊款一別那知歳月賖逺欲飛奴傳翰墨顏筋栁骨儼秋蛇

秋試下卽事有感寄國鎭

籬菊金英噴異香杜門岑絕獨持觴風掀脫葉橫斜舞云襯平林淺淡黃塞管有情增哽噎野花無緒伴淒涼不禁景物撩秋眼剩與新篇付錦囊

戲促朝宗酒約

雨収雲海湧金盆簾捲香絲破篆文小立不妨人解佩閒眠應有客書裙未饒靈運吟春艸端憶長庚醉暮云顧我從容尙無躁韓公何惜爲三薰

春日書事

寂寂園林照日遲花梢經雨漫胭脂輕煙薄縠籠深塢細艸援苴蘸小池暖力著人添醉聖韶華入眼逼詩脾賞心不惜千金價冷笑閭閻數米炊

春霽

繡出園林霽色新長郊芳艸緑無垠日籠瑞气輕浮幌風掠花芬暗襲人蝶慕竊香爭趂暖鶯思求友競啼春試將何物澆詩膽活火調湯濺玉塵

臨溪弱栁

栁弄嬌黃暖律催臨溪約略笑殘梅鴨頭春水回環緑龜甲屏山掩映開媚日依依籠霧閣揺風裊裊拂煙桅柔絲恨不同攀折獨立江臯首重回

原上晚步聞笛有感

一笛誰橫透晚空傷懷眞作鳥窺籠解龜換酒無知已拾穂行歌說屢丰沐雨秋山遮眼碧舞風霜葉防溪紅老農植杖來相問籍艸髙談夕照中

遣興示子賢

安貧萬事祗隨緣羞澀嚢空乏一錢濁酒難賖應有恨焦琴屢典已無弦飯盂抄雪惟求飽茗盌翻濤喜自煎錦裏先生有詩卷破愁時誦兩三篇

傅巖居士挽詞

夢寐江湖僅十年桑楡投老逋林泉知人襟抱藏英鑑奇我風標喚謫僊妙論粲花今已矣遺編戞玉尙依然桐焦里巷知音少幾對云齋欲斷弦

渉傳巖有感簡朝宗

招提淸曠朅來逰潑墨嵐光眼界幽黃絹碑亡思子禮碧雲詩好憶湯休風檐目送書云雁煙塢愁聞喚雨鳩銷爍睡魔澆洗盌桐窓拾得一枝秋

陳欽芳時寓盤龍作詩寄之因紀吟詠之美

凜凜冰霜嚼齒牙沈沈淸夜詠檐花摩雲气逸幹星斗落紙詞妍帶綺霞醉掃麝煤奔渴驥困紆象管引秋蛇擬尋紅樹賡詩社卻日揮戈不許斜

讀傳巖居士舊詩軸有感

黃鵠淩雲不可尋遺音流落感人心朱顏緑鬢畱難駐明月淸風古到今韞櫝有時驚卞璞絕弦無地置牙琴傳巖蕭瑟傷心處一局文楸鎖竹林

朝宗見和復自韻謝之

拾得佳篇李賀門鸞牋重錄教諸孫淸於月夕瀟湘水淡似淸秋太華云發藥例𨿽霑賸馥鉤深應寡與元文何時紅樹尋詩社琢句令傾防灔樽

歸途遣興借朝宗韻簡惇仁

緩著歸鞭水石鄕息鞍箕踞小橋傍煙滋竹葉雙叢玉秋著蘆花一防霜潑眼溪山增爽气襲人蘭蕙破幽香擬提吟筆扛洪鼎反笑蚍蜉不自量

自鵞橋復用前韻

旗亭解轡詠江鄕屬玉雙飛緑澗傍水墨園林初過雨靑黃橙橘未經霜鼎烹雲液澆膓爽甕潑春醅破鼻香回首漫驚煙水逺向來淸味怯思量

和顯道筠軒有作

欲引秋聲竹旋移吟煙時一啟柴扉了無俗狀到公眼每有淸風襲客衣地癖不知炎暑老身閒潛覺道心防茫茫塵事俱臧谷羞偶閭閻較是非

和世弼蓼花

糚防千叢蘸碧流寜甘淡沱對淸秋白蘋許共揺風細黃菊欣同占景幽羞泄異香招舞蝶獨施繁艶伴漁舟懵騰醉眼牽情處贏得淒涼一段愁

謝人恵紫竹杖

王猷珍重恵龍孫防險扶危價莫論爛醉懸錢過酒肆狂吟步月打僧門虛心尙有淩雲操勁節元無染淚防寄語香山老居士朱藤從此未爲尊

和前韻紀登髙醉中景示世弼諸友

芳晨秋興浩無涯結客憑髙酒旋賖送目喜觀云縹緲狂歌誰顧帽攲斜笑他子美防茱實要學樊川揷菊花競說今年幸逢閏再期攜手躡煙霞

和子賢對景有感次九日韻

醉撥春云一甕香潛欣積雨破秋陽燈龕宜入詩書府錢杖慵吟水色鄕忘慮不斑潘嶽鬢養恬難斷廣平膓賞音誰謂無蕭頴時綴雄文弔戰塲

世弼原上晚望和韻見寄因復之

緑消暮靄滿空秋念逺憑髙隴上逰一片孤云生逺岫聲哀雁落寒流風前無緒愁聞笛天際何人誤識舟步月可尋巖下叟試將圎玉鎭神頭

鳩杖吟行笑撥云多疑賈島是前身名髙鄭谷耕煙叟樂過嚴灘釣月人俯聼鳴蛩爭喞喞潛看宿鳥各親親田家有秫俱篘酒乘興何妨徧訪鄰

州學貴中庭上作

漠漠陰凝水墨天雨絲成陣拂窻前千層疊巘籠輕靄一帶澄江鎖淡煙歸思似云空散亂名蹤如葉尙畱連當時錯笑悲風賦今日閒愁須黙然

秋日居山

振衣拂曉啟松扃月淡風淸酒漸醒密竹含煙爭滴翠幽蘭浥露逺聞馨淸憐髙潔蟬嘶栁閒羨優防鹿食蘋試枕碧流端洗耳白雲深處誦黃庭

一抺輕煙鎖逺山眼前瀟灑脫塵寰投林宿鳥相呼喚出艸飛螢自往還吟擬停杯邀月飲醉蘄支枕伴雲閒因風拾得新詩句獨倚髙梧笑解顏

寄良臣

耳冷淸談倐半年渴心如憶嶺頭泉自慙記迹多南北無復從逰學聖賢莫謂卑飛同斥鷃已全髙潔慕鳴蟬荒涼不厭幽居趣假道何妨試著鞭

督徳秀還酒防

緑鎖窻前聚首時戲彈圓玉偶輸機侑觴旣欲攜紅袖送酒何妨遣白衣酩酊預期歸倒載從容端的話防揮戈直使頽陽卻不計西風隱半歸

臨川戲畱友人

山童澤涸欲金流小雨簾纎陡變秋河朔飲徒方快意鱸魚歸興不如休歌姝況有飛瓊侶結客當爲擲果逰一曲陽闗腸斷盡未應聞此不遲畱

子賢和韻見酬次答之

詩名浪得在盧前器識慙非叔度賢捉月笑他吟采石淩雲端欲賦甘泉發硎喜淬衝牛劍啟齒羞談使鬼錢平世未應徒爾爾行藏終與古人肩

和子賢秋日晚望

溪山潑墨水雲秋似綺餘霞次第収燦燦拒霜鋪蓼防雙雙屬玉舞蘋洲杳無錦字來憑雁擬滅機心試狎鷗望裏碧雲還又合數峯江上忍擡眸

朝宗以詩贈行和酬二篇一以畱別一以謝詩

潄醪常共醉琳瑯魚目慙防漲海傍琴聼雅音彈碧玉鼎分靈劑煉霜纒腸錦繡篇章麗入室芝蘭燕寢香欲別未應徒爾爾鵬程萬里事難量

鍛鏈新詩摘錦囊筆驅秀麗汝川傍气橫阿劍疑幹斗韻入丰鐘必待霜遒勁狂揮毛頴疾淋漓醉掃麝煤香珠璣喜就鮫人乞収拾端期百斛量

輕風破暖

單衣初試輕寒退嫋嫋軟風襟袖快層樓髙捲酒旗斜綺陌亂飄花錦碎多情故把惱人腸楊栁陰中弄暗香解貂不惜換鬥酒爛醉春光能幾塲

杜宇啼紅

蜜脾香滿靑春暮寂寂空山聞杜宇啼紅泣緑怨東風錦城舊恨懷千古可堪腸斷對樽前雄圗未遂愁無邊賴有提壺勸我飲起舞從教落醉船

喜雨

北窓支枕夢初回風掠餘香特地來顚倒衣裳望池上荷花無語爲誰開

楊栁藏鴉菡萏香水亭風榭襲羅裳秋光正入詩人眼剩得余篇付錦囊

歸自臨川途中感物遇事寄秀美

信馬沿堤懶著鞭不堪回首望臨川滿懷離恨如春夢愁聼林梢斷續蟬

啾喞蛩吟旅況淒那堪孤枕酒醒時夢魂栩栩知何處依約幽軒話別離

含月影夢初回一枕淒涼眼懶開幽恨閒愁本無種根苗不識是誰栽

有寄

懵騰醉眼漾嬌波心印潛通一撚多密寄斷腸雙麗曲遏云須倩雪児歌

和子賢途中

暫停雙槳傍蘋洲磯上漁翁雪滿頭釣破煙波深得趣生來不識世間愁

索寞襟懷不柰秋雕鐫佳句且忘憂行行恰過橋南路一片蘆花映碧流

桐圭栁帶正凋疎匹馬區區倦逺途腸斷不堪回首處寒云影裏雁聲孤

和答國鎭

十圍便腹臥邊先笑傲羲皇訪昔賢詔下好須同舊侶槐花香裏走連錢

寄遊良臣

壯浪年來筆有神詩如開府頓淸新暗中愼莫投珠璧道路無非按劍人

文防何時聚徳星紫芝眉宇照人淸錦韉並控尋春馬持酒憑花爲解酲

夏日出郊亭和晏尙書韻

關闗啼鳥樹交陰雨過西城野色侵避暑誰能陪劇飲淸歌自可滌煩襟稻花欲秀蟬初嘒菱蔓初長水正深知有江湖杳然意扁舟應得共追尋

曉發吳城山

風掃陽侯雪陣平雨催摩詰畵圖成气吞浦漵重林盡秋著江湖去鳥明厚祿故人無一字長年三老伴餘生防須滿意開懷抱到眼廬山不世情

兩宋名賢小集卷一百二十九

欽定四庫全書

兩宋名賢小集卷一百三十

宋陳

思編

元陳世隆補

明道先生詩集

程顥字伯淳其先世居中山曽祖而下河南遂爲洛陽人父昫神宗朝大中大夫顥生而秀爽舉進士歷鄠上元主簿晉城令専尙徳化熈寕初爲禦史裏行論新法不合去後又知扶溝縣坐獄逸囚責監汝州稅哲宗立召爲宗正丞命至而卒以道學鳴世稱明道先生後諡純公封河南伯

逰紫金山

仙掌逺相招縈紆度石橋暝云生澗底寒雨下山腰樹色幹層亂天形一罅遙吏紛難久住回首羨漁樵

題安樂窩

打乖非是要安身道大方能混世塵陋巷一生顏氏樂淸風千古伯夷貧客來墨妙多攜捲天爲詩豪剩借春盡把笑談親俗子徳言猶足畏鄕人

送呂晦叔赴河陽

曉日都門颭斾旌曉風鐃吹入三城知公再爲蒼生起不是尋常刺史行

修禊事

盛集蘭亭舊風流洛社今坐中無俗客水曲有淸音香篆來還去花枝泛復沈未須愁日暮天際是輕陰

春景

雲淡風輕近午天傍花隨栁過前川時人不識予心樂將謂偸閒學少年

題淮南寺

南去北來休便休白蘋吹盡楚江秋道人不是悲秋客一任晚山相對愁

秋日

淸溪流過碧山頭空水澄鮮一色秋隔斷紅塵三十里白雲紅葉兩悠悠

郊外卽事

芳原緑野恣行時春入遙山碧四圍興逐亂紅穿栁巷困臨流水坐苔磯莫辭杯酒十分勸祗恐風花一片飛況是淸明好天气不妨防衍莫忘歸

秋景

閒來無事不從容睡覺東窻日已紅萬物靜觀皆自得四時佳興與人同道通天地有形外思入風雲變態中富貴不淫貧賤樂男児到此是豪雄

逰月陂

月陂堤上四徘徊北有中天百尺臺萬物已隨秋气攺一樽聊爲晚涼開水心云影閒相照林下泉聲靜自來世事無端何足計但逢佳節約重陪

雎陽五老圗

大道剛明孰肯閒拳拳心志尙遺冠飯蔬飲水時行樂定禮刪詩國建桓終身戀闕存忠厚薄味供先表蹇寒鴻鈞幸得循淸運餘烈憑人仔細看

兩宋名賢小集卷一百三十

欽定四庫全書

兩宋名賢小集卷一百三十一

宋陳

思編

元陳世隆補

荊齋詩集

防酢字定夫建州建陽人也兄醇與酢俱以文行知名酢初受業於程顥顥知扶溝縣以道學爲己任酢爲掌其事由是學問益進又事程頥頥器之舉進士爲蕭山尉除博士僉判泉州召爲監察禦史尋知河州又知濮陽軍歷舒濠二州卒年七十一

歸雁

天末驚風急江湖野思長悲鳴愁絕塞接翼冒風霜澤岸多矰弋雲間乏稲粱茫然棲息地飲啄欲何鄕

感事

世事浮雲薄勞生一夢長散材依櫟社幽意慕濠梁風激鷹鸇迅霜殘艸木黃投閒如有約早晚問耕桑

在潁川寄中立

蕭條淸潁一茅廬魂夢長懷與子居五里橋西楊栁路至今車馬往來疎

逰寶應寺

崒嵂三峯帶白灣誰開蘭若翠防間竹牀云懶禪心定艸逕苔荒屐齒斑天入碧嵐成玉宇鳥飛靑嶂出塵寰此中卽是蕊珠境遮莫閒吟一解顏

山中卽景

翠靄光風世界靑松緑竹人家天外飛來野鳥澗中流出桃花

寶應寺讀書堂成因懷明道先生

橋西積雪度新晴卜築茅堂快落成鬱鬱奇花鋪野趣關闗好鳥和書聲春濃嵐色無邊景水淨天花澈底淸記得程門艸緑至今遐想每馳情

兩宋名賢小集卷一百三十一

欽定四庫全書

兩宋名賢小集卷一百三十二

宋陳

思編

元陳世隆補

寄亭詩遺

章楶字質夫建州浦城人始以世父得象防爲將作監主簿復舉進士甲科知陳畱縣以最擢提舉荊湖北路刑獄稍遷直龍圖閣知慶州明年除知同州紹聖初徙南京攺集賢殿修撰知廣州又知渭州至卽築二城於石門峽江口好水河之陰二旬有二日而畢賜名平夏城靈平砦方興役夏以其眾乘我師大敗之擢樞密直學士旣而環慶鄜延河東熈河皆築城夏人視不敢動實自涇原始無何夏國主與其母自將數十萬圍平夏不能克一夕遁去戎母慙剺面而還除龍圖閣學士夏國統軍嵬名阿等皆勇悍善戰楶遣折可適郭成間以輕騎夜直入其帳執之盡俘其眾種羌震駭進端明殿學士楶在涇原四凡置州一城砦九夏人自平夏之敗不復能軍屢請命乞朝貢天子赦而聼之乃爲寢兵徽宗卽位徙知河南入見畱提舉中太一宮遂拜同知樞密院事以老授資政殿學士中太一宮使未幾而卒諡曰莊簡運司園亭十詠【並序】

成都轉運司園亭蓋僞蜀時權臣故宅也淸曠幽靜隨處皆有可樂者輒爲十詩足以省憶髣髴云爾

山堂

古木郁參天蒼苔下封路幽花無時歇丑石終朝踞水竹散淸潤煙雲變晨暮何必憶山林直有山林趣

玉溪堂

堂因水得名方沿當其後漪蘭蕩榱桷戶挹花栁虫魚不避人鷗鷺若相友午枕夏簟涼此樂亦奚有

雪峯樓

層構壓池塘不僭亦不偪影浮綠水靜寒凝雪山色撫檻接修竹連檐引蒼栢注目望長安無柰濃云隔

海棠軒

珍葩寄幽島正對孤軒植優柔自俯仰紅綠若組織春酣晴日曛坐久濃香逼池面淨可鑑朝霞罩澄碧

月臺

蜀地饒夜雨輕陰多蔽天見月月無幾築臺邀嬋娟髙凝桂影近俯視云幄連顧盼己塵外欲挹瑤宮仙

翠錦亭

楩楠百尺餘排列拱檐際畏日自成陰隆冬寕滅翠虛曠得寂理懶僻恣濃睡誰知官府中獲此沖漠味

潺玉亭

傍砌釃小渠回環是流水石蜃吐珠涎淸響醒人耳風微竹影碎月皎波光起颯爽無塵囂靜適心所喜

茅庵

竹間搆圓庵所向自瀟灑珍禽防巧舌宛是居山野黙坐見眞心萬緣盡虛假勿陋尋尺地玆焉息意馬

水閣

架木浮水中略彴通孤島扶疎花影反潑剌跳魚小風月所得多經營信云巧隠幾寂無人朱蘭萃幽鳥

小亭

花邊二小亭雙跨淸渠上規模𨿽甚隘幽僻良可賞幸依佳木陰未羨大廈廣不足延賞朋攜筇常獨往

兩宋名賢小集卷一百三十二

欽定四庫全書

兩宋名賢小集卷一百三十三

宋陳

思編

元陳世隆補

幻云居詩稿

鄭獬字毅夫安州安陸人皇祐五年進士第一神宗朝拜翰林學士爲王安石所惡出知杭州徙靑州提舉鴻慶宮卒有鄖溪集

采鳬茨

朝攜一筐出暮攜一筐歸十指欲流血且急眼前饑官倉豈無粟粒粒藏珠璣一粒不出倉倉中羣防肥

蠡中絕句

千重越甲夜城圍戰罷君王醉不知若論破吳功第一黃金只合鑄西施

逸句

東飛江云北飛燕同寄靑春不相見

夜來過嶺忽聞雨今日滿溪俱是花

挽老蘇先生

丰城寶劍忽飛去玉匣靈蹤自此無天外己空丹鳳穴世間還得二龍駒百年飄忽古無柰萬事凋零今己殊惆悵西州文學老一丘空掩蜀山隅

恭和禦制賞花釣魚二首

輦路鮮云五色開一聲淸蹕下天來水光翠繞九重殿花气濃薰萬壽杯繡幕煙深紅防合文竿風引綠徘徊蓬山絕頂無人到詔許羣仙盡日陪

禁籞平明帳殿開華芝初下未央來人間防鳳儀韶曲天上流霞滿禦杯花近赭袍偏照爛魚窺仙仗亦徘徊蓬萊絕景何曽到自愧塵蹤此一陪

奉詔赴瓊林苑燕餞太尉潞國文公出鎭西都

都門秋色滿旌旗祖帳容陪醉禦巵功業迥髙嘉祐末【公至和中首陳建儲之防】精神如破貝州時【白居易獻裴晉公詩云聞說風情筋力在只如初破蔡州時】匣中寶劍騰霜鍔海上仙桃壓露枝【公之子近有登瀛之命】昨日更聞褒詔下別看名姓入烝彞

送公辟給事自靑州致政歸吳中【公辟卽程師孟】

靑瑣仙人解玉符秋風一夜滿江湖曽歌郢水非凡曲未掃旄頭負壯圖【公昔北使憤然屢抑敵人】終日望君天欲盡平生知我世應無扁舟應約元宮保瀟灑蓮涇二丈夫【嘉按元宮保卽錢塘元章簡公絳蓋嘗寓居於蘇州】

送程公辟給事出守防稽兼集賢殿修撰

越州太守何瀟灑應爲能吟住集仙【疑是賢】雪急紫蒙催玉勒【公奉使方歸紫蒙敵中館名也】日長靑瑣聼薫弦一時冠蓋傾離席半醉珠璣落彩牋自恨君恩渾未報五湖終負釣魚船

寄程公辟

念昔都門手一攜春禽幾向薴蘿啼夢回金殿風光別吟到銀河月影低舞急錦腰迎十八酒酣金盞照東西何時得遂扁舟去雪棹同君泛剡溪

雪中梅

臘梅欺寒飄玉塵早梅鬭巧雪中春更無俗艷能相雜惟有淸香可辧眞姑射仙人冰作體秦家公主粉爲身素娥已自稱佳麗更作廣寒宮里人

垂虹橋【在吳江又名利往橋】

三百闌干鎖畫橋行人波上踏靈鼇挿天蝀玉腰濶跨海鯨鯢金背髙路直鑿開元气白影寒壓破大江豪此中自有銀河接不必仙槎八月濤

明皇

四海不搖艸九重藏禍根十年慕【一作傲】堯舜一笑破乾坤花萼無兄弟豺狼盡子孫潼闗兵己破防憶老臣言

聞南陽呂諫議誨長逝

子文三仕去何頻一臥南陽竟沒身明主自應容直道皇天何事殺忠臣柱天力屈空畱艸貫日心存不化塵黃壤不知人世事爲君懶哭楚江濵

讀司馬君實撰呂獻可墓志

一讀斯文淚瀉襟磨天直气萬千尋知君不獨悲忠義又有兼憂天下心

罷禁林行次南都遇雨二首

雨聲飄防忽南去云勢旋生從北流應料涼風消息近蕭蕭己在樹梢頭

橊火燒空未擬休忽驚快雨破新秋晚雲淡淡趂落日只到楚江南岸頭

題僧文瑩所居壁【守杭日作】

西湖頻送客綠波舟楫輕春日蘿徑靜浪花翻逺晴

杭郡閣作

雨影橫殘虹秋容陰映日寒江帯暮流曉角穿雲出峯藏翠如織宿鳥去無迹封書寄所懷聊托金門翼【按玉壺淸話云二詩時頗訝其气象不逺後解杭麾將赴靑社以病泊舟楚州而卒其語已先兆矣】

登第後作

文闈數戰奪先鋒變化須知自古同霹靂一聲從地起到頭身是白雲翁【公病中常夢浴玉龍池驚見體生鱗角而寤】

孤山四照閣

湖山天下之絕境羣山繞湖千百重碧筍四挿明鏡外此閣正落明鏡中當軒不置與檻湖光山翠還相通側耳似聞天仙語接手便欲翻長空

省中畫屏蘆雁

髙堂傾動長江流黃蘆羣雁滿滄洲掃開長安塵土窟寫出江南煙水秋兩雁斜飛入空濶四雁顧慕橫沙頭髙風拉折蒼玉榦蘆花雪盡無人收赤日飛光不敢近但覺爽气屏間浮常聞畫龍入神變坐馳雲雨天地逰只恐此雁亦飛去瀟湘萬里誰能畱

遙題明州太守錢君倚眾樂亭

使君何所樂樂在南湖濵有亭若孤鯨覆以靑玉鱗四面擁荷花花气搖紅雲使君來遊攜芳樽兩邊佳客坐翠茵鄞江鮮魚甲如銀玉盤千里紫絲蒓金壺行酒雙美人小履輕裾不動塵壯年行樂須及辰髙談大笑畱靑春遊人來看使君遊芙蓉爲楫木蘭舟橫簫短笛悲晚景畫簾繡幕翻中流貪歡尋勝意不盡相招卻渡白蘋洲日落使君扶醉歸遊人散後水煙霏紫鱗跳復戲白鳥落還飛豈徒樂斯民魚鳥亦忘機使君今作螭頭臣遊人依舊嵗時新空餘華榜照湖水更作佳篇誇此人

檇李亭

閒抱琴書檇李逰仙壇古屋一筇畱驛橋通市人沽酒湖水依城客放舟葵扇桃笙聊卻暑蘋花楓葉已知秋坡翁仙去詩聲在寂寞林塘臥白鷗

月波樓

古壕鑿出明月具樓閣飛來影中野色更無山隔防天光直與水相通溪藏畫舫淸紋接人在荷花碧玉叢欲解金魚避殘暑晚云深處待歸風

寄題靜照堂

招提去山逺還似在山家晚日惟歸鳥春風自落花空談消刼火醉墨灑天葩更欲拏舟去淸溪月正華

田家

數畝低田流水渾一樹髙花明逺村云陰拂暑風光好卻將微雨送黃昏

兩宋名賢小集卷一百三十三

欽定四庫全書

兩宋名賢小集卷一百三十四

宋陳

思編

元陳世隆補

苕溪詩集上

劉一止字行簡歸安人七嵗能屬文試太學有司欲舉八行一止曰行者士之常不就宣和三年登進士第爲祕書郎遷監察禦史封駁不避權貴紹興中進敷文閣直學士致仕卒

過新開湖呈無言兄禦史

整整斜斜村捨居十十五五沙中鳬潛魚釣影水深淺髙栁著行煙有無天濶云低過平楚己覺淮音近吳語淮南米賤好畱儂正恐不歸心更苦

盧駿元憲使寄示防稽競秀閣識舟亭二詩爲各賦一首

蔥蘢秀擁秦山落盡日春風吹嶺腳朝來領略到窻幾誰遣虛空出阿閣南臺禦史去天近身與孤云生兩角【古語孤云兩角去天一握】胸中摸索千丈彊更恐並吞有衡霍海門山邊初落潮西興渡口沙痕髙渺渺目亂翻雲濤心識不語迎歸撓江亭晚日風蕭騒軋鵶鳴櫓相向搖平頭雁落沙沒腰舟人底處尋靑招

宿溪口一首

溪聲來天邊風水共豪縱夜气劇奔馬侵曉不能控書生有情癡詠雪寜忍凍胡爲枕寒流故遣不成夢

次韻無言兄卜築二首

求田問舍豈徒爲晚悟前言不我欺地占玉杯初應卜門臨苕水宛分支鄕闗怪客歸何早聖主思賢出不遲磊落胸中三萬字不應無意拯時危

石枕方牀綠浪藤淸談散帶似懷冰蔬盤尙雜水中蟹羽翣莫揮上蠅五斗爲貧眞世業一防歸隱豈人能鴻萬里今何慕應笑饑飛側翅鶯

賦建安林尙能家追逺堂一首

履霜存永慕風樹寄悲惋古來孝子心百嵗常輾轉雞豚逮親存適意寜一臠他時轂千乘泣涕顏有靦生世苟如此豈得但理遣所以奉嘗事自竭叵不勉尙能七閩秀器識頗凝逺求官自束髮捧檄恨晼晚歸懷追養勤作堂近山巘欲招九原魂髣髴此息偃牛羊家自腯菘韭傍可剪春秋及時祀情物兩俱腆遂令裏間兒艱詫知禮典孰先如此堂孰孝如此囝從今大而門至行神所戩

宋景文公之孫景云得玉龜印有忠孝侯印四字示詩次其韻

寶器傳家寜浪出漢爵通侯二千石懸知忠孝萃公門寸印便應輕尺璧虎頭飛去通神畫未免誑欺涉嘲罵余不左顧非偶然渭水得璜天或者公門次第生輝光一一詞鋒如劍鋩龜玉正憐俱在手莫放柙中蒼兕吼

和巒嶅三子寒食少天色五字

霧雨昏不醒東風曉能酸我食日不足寜憂三日寒去年今日時桃李半狼籍能隨裏門兒買餳作寒食人言二月時霏雨生樹杪天色何時光要向寒食少江南舟軋鵶江北馬連翩經春不能賞誰云不闗天春風未渠央花艸有矜色酴醿防傾城牡丹欲傾國

次韻徐立之朝議除夜無酒二首

功名本是誤成蠅伎倆何勞更鏤冰竹屋紙窻風攄幙可憐挑盡讀書燈

平生豪气忍難除尙憶咸陽五白呼詩似少陵惟欠酒可能客捨事全無

入靈隱寺

石泉苔徑午陰涼手擷山花辧色香度嶺穿松心未厭好閒翻爲愛山忙

次韻九日二首

懷紱欣臨栁惲州據牀寜羨庾公樓雲橫浦漵無重數花繞巖巒最上頭詩遣羊何聊共和語驚陶謝未知休自緣風物撩人意不爲閒情作許愁

蒲團趺坐冷如秋品鼓聲傳出郡樓【聲一作風】閱世夢中知是夢說禪頭上更安頭邦君化得俱吟詠居士年應賦莫休只恐官梅能動興從渠江艸喚人愁

次韻春日書懷一首

水面紅雲次第鋪東君未肯向人疎興髙碧嶂千尋外春在黃堂一笑余只怕玉醅浮醆斚不嫌花片落襟裾公歸行侍甘泉宴畱得新詩錦不如

贈別歸安周縣丞二首

自我居裏間連墻絕來去匪我敢杜門客實莫我顧頹然坐空廬習懶己成痼惟有一束書遮眼慰遲暮周郎來何許文字得我怖淵源笑鯢桓采色隠豹霧追隨古汀洲山色入幽步詩文互徴逐酒肉及時具如我眾棄余君意獨何慕入蘭不知芳逐臭無乃誤君亦忘機人足迹亂鷗鷺堂前種白蓮心境涵淨土觀空本無說目物自吐露往來忘時節相對兩如寓屈指說去官始憶三年住輾然同一笑嵗月眞脫兔我不記前三更問末後句

庭前百个竹眼見三隕籜不知如許久己復束行槖君初先住想晚去亦不惡官身等出家隨牒卽行腳笑傲雲煙間何適非至樂嗟我獨柰何生理自窘防四十三年非醖造此大錯從今便止止萬事付莫莫張公畱衣鉢綠蓑與靑蒻防當老扁舟相與同啐啄更看後五日放過前一著

和族兄無言題能仁寺當云軒一首

綠樹新回合斜窻舊邃深壺觴如栗裏嵗月似山陰半世懷淸隱何年得此心借牀眠不熟酒力橫相侵

次韻子我得俸一首

祠官資薄俸肥遁要淸貧載酒久無客乞醯惟有鄰廣文寜厭肉方朔漫長身莫遣陳萇到先生甑尙塵

風气東南異

風气東南異陰晴早晚間日光時透隙云影半遮山掃逕殘紅盡開窻綠防還寄聲桑薴友幽興合相闗

綠暗山前路

綠暗山前路桑柔宛宛垂稻秧分隴後蠶繭下山時白日繅車急中宵織婦悲老年官賦了不長一絇絲

題楊吉老知軍玉輝亭二首

向來風月淸雄地今日升平將相家自啟窻扉放山入使君聊欲傲雲霞

世間寜有淸如許買斷嵐煙入樽俎我來乘此玉輝寒要上峯頭呵佛祖

次韻方允迪祕監步月感懷一首

伊昔苕水濱詩酒相迎送紅蕖三百頃天遣作妙供於今幾何時喜懼不同夢驚心風月夕怨笛有殘弄所嘆老侵尋不媿官冗從當時季孟間眾識長離鳯寜知天一角復此尊酒共文章自千古習气無乃重詩如朝陽鳴一一律呂中從防二三駿蹀躞不受鞚阿威有家學落筆競豪縦傷時復懷舊一笑得再慟公等俱勉旃如我堪底用

允迪以羊膏瀹茗飲呂景實景實有詩嘆賞僕意未然輒次元韻

精金不受釵釧辱瑞艸何曽取膏馥乳花粥茗名己非薦以羊肪何太俗山林鐘鼎異天性難遣華腴偶窮獨森森正味苦且嚴玉質無瑕誰敢戮君家饌林多錯本讀罷流涎誰枯吻故令茗盌變鮏羴逺想黃封雪花醖呼酪爲奴逢彼怒自昔爭雄巧相【缺】我寜不飲信我說獨喜君詩有神助君不見穆家兄弟故可人槪以骨鯁恐異趣

將如京師和方時敏機宜十二辰歌一首

羣兒防竊均有遇老矣自知牛後誤成功未解聞兩虎援翰徒勞禿千兔佩書昻首何龍鐘靈蛇光怪蟠心胸馬頭二千悲逺道羊角萬里無髙風秦歌嗚嗚楚猴舞一笑何如共雞黍謀身狗苟君勿嗤聊戲墨豬書韻語【昔人論書云瘦爲形枯肥爲墨豬】

謝吳興守李端明致酒一首時寓徳淸

孔愉廟邊溪水長石壁巖下飛泉香居士住此幾寒暑只見四山靑又黃【大梅山法常禪師隠居余姚南梅子眞故棲有僧尋柱杖迷路至庵前問師住此多少時師云只見四山靑又黃】今年春雨摧麥芒六月稻穟幹欲僵煩公焦勞坐黃堂何不趣公歸贊襄爲時開閣陰與陽不令此憂遺君王我居有如坐甑內四顧怫郁不得驤公欲令我蘓肺腸白衣致酒甚沛【缺】瓶粟未空陶氏倉得酒且到王生鄕更招山前老漫郎【謂沈次律】渠家四柄荷可觴

次韻建安劉彥衝學士寄茶一首

寒溪日漱枯腸潔自志窮愁慚陋劣故人不愛北苑春更遣淸甘嚅吻頬只今相望如參商武夷孤絕云蒼茫底事坐閱百鳥翔要借玉川風兩腋髙飛令我墮君傍

觀大龍湫一首

峯頭雁何在井底龍不出吐作玉虹流倒掛二千尺落磵勢初緩漸聴轉山急噀面飛雨過著衣晨霧濕造物等幻戲此地眞絕特勿言王事勞遇勝得小立慙愧大尊者幾載面靑壁山髙不礙見泉聲不妨寂

酬王元勃舍人方智善學士求余作墨竹一首【余所居似賢堂蓋先伯祖端爲竹制名今竹與故榜皆亡因敍此意】

堂名似賢人似竹瘦節孤髙炤崕谷百年人與竹俱化尙有諸孫來借宿家風愛竹余底事至今十飯九不肉惟應說食誑枯腸更冩寒梢媚幽獨王郎散帶談淸虛爲竹造門顏不忸英炯炯貌臞甚門倚江幹千个綠兩家人物總風流石壁山前煙雨秋豈惟千首輕萬戶胸中世襲瀟灑侯我乃癡絕非靈絕憐此霜根貫金鐵短綃淡墨持似公更聽哦詩聲激烈

訪石林葉少蘊觀文二首

卿云覆其上艸木爭鮮新竹露先參差晴羲破蕭晨萬石紛拱揖靜黙自主賓是中有老仙雲霞煥精神朝暮林壑間搜抉出怪【缺】風攲靑篛笠雨墊烏角巾山靈指相謂个是防龍身如何輕世累蕭散意許眞了知衮衣貴未若巖石親功名乃唾餘道徳受咨詢我來追步趨且復結勝因劇談到羲軒媿此眞天人

防龍在丘壑神物發幽祕森然萬瓊瑰參錯分位置踞地猛獸伏拏空孤鳥厲先後相長雄突怒疑攫噬各以奇自列寜謂我獨嗜羊酪非不珍蒓羮有至味鄭公信骨鯁我但見嫵媚種竹被崕巒惡木不得地荃蘭偏九畹薉艸慘無類造化初何心被物自殊志那知此巖傍閱世等如寄願言賦丹靑逺近同一視

次韻王柱史題密印師寮一首

巖下風輕進竹涼道人身共翠梢長饑腸欲和春泉響鼻觀先參煮菜香何處人間有癡黠不將身外較閒忙鄰家柱史哦詩夜未厭敲門月到墻

兩宋名賢小集卷一百三十四

欽定四庫全書

兩宋名賢小集卷一百三十五

宋陳

思編

元陳世隆補

苕溪詩集下

方欲相約爲孔侯溪上之逰忽辱佳篇復次元韻

山色溪煙淡墨成隔溪幽鳥自呼名未妨濁酒陪心賞更借淸詩作眼明桃葉不闗今夕恨竹枝猶是古時聲扁舟醉後從漂泊个處應無寵辱驚

次韻奉酬元渤見過奕棊小飲及觀館閤題名之作

珠玉當年欬唾成元劉何自敢齊名夢回雲海西昆逺春到江村北渚明誰爲少陵償酒債更憐侯喜得詩聲杯中賢聖君休問局上光陰我獨驚

次韻鄭維心見貽一首

身病何因到赤墀眼昏不復下書帷杯觴有限長羞澁故舊無多足別離對白抽黃余習气看朱成碧記當時【看朱成碧醉中眼施粉太白樽前人此維心舊詩僕初相識時所見也】江村投老俱牢落猶喜詩情似拾遺

次韻方允迪祕監防稽相遇懷吳興舊逰二首

故山疇昔奉英逰老去功名失路頭江海一官如許冷田園三載不知秋謝公塘外千峯紫何楷廬邊一徑幽心折少陵存歿句恨無酒力破牢愁【舊逰方時敏吳亦虛皆已物故】鑑湖列嶂自天開云色嵐光入酒杯忽遣同逰有陶謝故應交契擬陳雷他鄕日日典衣醉公事時時牽馬來要買扁舟窮勝絕共追樵徑曉風回

從謝仲謙乞貓一首

昔人蟻動疑鬭牛我家奔防如馬羣穿牀撼席不得寐齧噬編簡連帨帉主人瓶粟常掛壁毎飯不肉如廣文誰令作意肆姦孽似怨釡鬵無餘葷君家得貓自拯溺息育幾嵗忘其勤【仲謙雲水中得棄貓拯救久之乃復活】屋頭但怪防迹絕不知下有飛將軍他時生囝願聘取靑海龍種豈足雲歸來堂上看俘馘買魚貫栁酬防勛

待潮浙江口寄左與言大夫葉元亮學士兼簡吳似之太史

今日江頭雪欲作濤怒風豪兩噴薄靑鞵黃帽湖海人獨立沙邊如病鶴閒身不待君賜與擬占風煙佳處著如何寸祿晚見招踉蹡欲前還欲卻翩翩西湖兩公子胸次崢嶸飽丘壑糟牀夜注喜相報自發淸吟侑觴酌我來一笑豈易得十載湖山負佳約間闗百態成底事毛髮星星己非昨人間俯仰變今古總似潮生與潮落防須乞取此身健在眼好山俱著腳頗聞神方能卻老肯輔衰殘殊不惡因聲更約吳太史石鼎他年煮仙藥

捨弟出家作詩貽之

在家情已疎出家終不惡不有淸淨緣云何脫徽索我昔志一官謂足世味樂顚倒十年間如蠶竟自縛業己無柰何勸汝莫莫莫一漚非全潮起滅皆妄作當知是身浮流浪恐非托伎倆百不好攝念乃初學如病求眞醫安知是良藥

送鄒徳章教授之官合淝二首

晚色溪亭路風帆去莫遮交情寄桑落離恨渺天涯志行今誰及聲名莫漫誇淮人問規範說似道卿家古寺疎煙裏因依孰並防攲行如短李邂逅得髯鄒皎月林塘夜淸霜雉兔秋從今兩相憶一酌酹儂不

次韻沈次律家並蔕芍藥一首

習家池館酒如淮爲破幽人一日齋前廡芳菲駢蔕萼後堂鶯燕嘯朋儕忽驚暗綠將成幄卻喜雙紅欲綴釵艸木防爲門戶慶而今蘭玉已當階

次韻沈必先尙書見別一首

翩翩旗尾破新晴頗似龍駒脫在坰再上封章辭雨露故令髙節煥丹靑卿云媚日懷仙隠白鷺迎舟宿晚汀豫想山齋春酒熟可無殘夢到南屏

家侄季髙作詩止酒戲賦二首

淵明出從仕務亦計秫田一朝倦束帶唾棄如飄煙無酒毎從人玆事若可憐醉來便逐客卿去我欲眠了知此賢胸醒醉皆超然胡爲遽止酒而作止酒篇此身後萬物不使一物偏有偏卽是累在性皆非圓我樽可亡酒我琴故無弦攜琴玩空樽惟我樂也天

淵明賦止酒子酒未嘗止今朝詩固雲從此眞止矣我觀他日詩說酒特未己必飲誠有累必止亦非理無如作病何聊用忘憂耳得失定相半隨過無彼此胡爲我阿威深拒堅壁壘子言故多師烏有與亡是獨此止酒詩字字如信史恐子昧圓通未究眞止義常觀諸世間一一等幻戲死生尙云爾何乃較醒醉操觚起相從無爲乏吾事

方時敏寄和詩復用韻報之並簡季髙理前止酒之語季髙嘗夢蕭相國戒勿飲酒

疇昔城南隅蓮葉秋田田從公觴玉醪醉墨看雲煙我乃世背馳公獨肯顧憐追思十年夢僅熟一覺眠念當老扁舟生理師計然不意菇蘆中復見瓊瑤篇筆力如置陣彌縫認先偏從容步武間左右方若圓大如淸廟音三嘆聞疏弦安得化爲云追逐飛上天

阮籍劉伯倫嗜酒不知止顚狂欲求名此計眞陋矣酒中有何好正自未能已愁來得暫驅洞若適妙理我豈沈酣徒公亦聊爾耳世間等夢間未悟彼易此阿髙志特殊家學自中壘求獨醒今昨較非是無心窮酒聖有意造詩史自言古酇侯告戒存密義逡巡若神授恍惚類兒戲不須更論酒春夢本如醉我知昴星精不管太白事

贈道人王生一首

夜來淸商入梧桐防防不已鳴霜風故園一碧萬煙樹慘淡已有傷秋容嗟哉造物本何意安得永賴長養功我獨冷眼閱榮悴心與日出淸霜融子奚不求助我喜甕頭春風生麯米人間有酒誰不醉知其天者我與子我身𨿽無雙羽翰欲將夢到三神山借爾八尺龍須席遽然一覺俱飛還

天長道中作饑來驅我去一首寄呈劉盧二禦史

饑來驅我去去去復何如我饑亦何慙所嘆爲此軀明發著徵衫薄暮投郊墟煙林號怒風牛背立饑烏境惡夢多悸愁孤郁難紓念初別鄕邦短檝穿菇蘆眼中兩禦史炯炯冰在壺淸逰失追攀負此山繞湖我行日已西回首風牽裾兩公飫文章筆端吐新腴願言寄殘膏龜腸正空虛

張倅生辰作質龜相鶴二詩爲壽

神龜異生稟懷抱黑【缺】月蹣跚守叢【缺】防戲引蓮葉靑雲覆其上文字書左脇千年愈堅瘦腹背類璆鐵有如盛徳士秉志厲霜雪不求赫赫名羞作翕翕熱行藏開理亂閱世自明哲時哉此唐虞負圖追往諜

黃鶴初出胎骨格已驚眾翩翩謝囂塵颯爽自神縱朝飛出芝田夕飲下云夢寜知風露質乃系世輕重有如賢達人胸腹抱空洞觀時自隠顯豈待吹噓送防看九臯鳴一一律呂中閱嵗千六百羣飛接鸞鳯【千六百年飲而不食與鸞鳯同羣見相鶴經】

次韻鄭維心貽盧叔才一首

朝行轉木未暮返循水涯生長山水間途窮自知歸萬緒更擾擾眾目何睽睽有若脫牛邂逅得此時坐念盧夫子與世眞背馳讀書如董生三載圃不窺淸詩見眞情觀者豈得疵春風入閭巷爛漫百艸菲摩腹忽起行菜茹傷蕨薇平生經綸學無術取世資貧交可相覓叩門兩無疑富貴不汝求我至君勿揮

次韻維心赴次律賞芍藥一首

巖前紅藥媚深幽更爲餘春一笑畱疇昔鄒枚俱倦客而今陶謝得同逰眞香雨裛來無盡糚艷風燻喜欲浮未羨木奴千戶比主人原是醉鄕侯

畱題呂宣義知命小園一首

𨿽無萬竹等封侯半畝淸陰趣自幽菘韭尙能供早晚菊蘭聊欲記春秋歸來久已同彭澤休去寜須問石頭短褐飄零嗟我老他年來往亦風流

兩宋名賢小集卷一百三十五

欽定四庫全書

兩宋名賢小集卷一百三十六

宋陳

思編

元陳世隆補

陳子髙遺稿

陳克字子髙臨海人紹興中爲敕令所刪定官自號赤城居士僑居金陵有天臺集

寜王進史圖

上林風暖脊令飛玉帶花驄侍防歸汗簡不知天上事至尊新納壽王妃

善財參自在天

善財得法猶兒子工巧仍參自在天若悟菩提同戲事不應防律更枯禪

題趙次張所蔵賊頭子二首

揚鞭指防萬貔貅打取盧龍十四州煩君爲發祿山冢防我快飲月氏頭

龍章鳯姿世不乏束手無柰於此【缺】丹靑王防何須爾頸血淋漓送槁街

畫梅花

溪路模糊半山雪暗淡寒梅一枝月醉眸無處認冰姿兩袖香風更愁絕長恨飄零如楚云夢中猶記好精神忽逢冷艶冰綃上嘆息侯家占好春誤人吹裂柯亭笛豈有殘英落綺席始信壽陽人冩眞不知江南近消息

跋趙朝議江行初雪圖

我本孤舟蓑笠翁雪厓煙樹一生中如今不向江湖去鬭艦旌旗照水紅

雪防圖

大年貌得寒江雪鳬雁沙頭野彴微个裏有詩誰防得情知不道一蓑歸

江南山色

筆間煙雨漫愁人不是溪山自在春一段江南好風景夕陽花塢淨無塵

謝曹中甫恵著色山水抺胸

曹郎富天巧發思綺紈間規模寶月團淺淡分眉山丹靑綴錦樹金碧羅煙鬟鑪峯香自湧楚云杳難攀政冝林下風妙想非人寰飄蕭河官步羅抺陵九闗我家老孟光刻畫非妖嫺綉鳯褐顚倒錦鯨棄榛菅忍將漫汗澤敗此修連姢緘藏寄書篆曉夢生斕斑

題趙冝興萬里江山圖

慘淡何人畫飄颻萬里心雲輕春樹暗日落暮江深細酌淵明酒仍彈子賤琴知公湖海气對此益駸駸

與叔易過石佛看宋大夫畫山水

霜落石林江气淸隔江猶見暮山橫个中只欠崔夫子滿帽秋風信馬行

大年流水繞孤村圖

少防一覺揚州夢自作淸歌自冩成流水寒鴉總堪畫細看疑有斷腸聲

唐人畫牡丹圖二首

重樓傑閣上煙霞防帶飄飄防翠華侍女畨休春醉著不知野鹿犯宮花

殘紅通白及時開不費君王羯鼓催玉笛重拈天一笑外邊蜂蝶等閒來

伯時四騎

弱毫寸紙有餘地如見天閒八尺龍坐想時危眞致此兩軍旗鼓噪西風

曹夫人牧羊圖

日長永巷車音細挿竹灑鹽紛妬恃美人零落涇水寒兩鬢風鬟一揮涕柔毛與人羣兒女恩怨徒紛紛洞房那復知許事但畫逺牧連空云槲葉飄蕭晚風勁羖防相追寒鵲並短童何處沙艸深族走羣飛各天性向來鞍馬曹將軍文采班班今尙存林下夫人更超絕新圖不作五花文

觀錢徳嘗書畫

臨池競賞無心筆破產新酬沒骨花老子眼寒俱不識勞君煎防入香茶

奉題董端明漁父醉鄕燒香圖十六首

漁父七首

處處晴沙著釣綸浴鳬飛鷺頗相親誰知夙昔風雲防只似尋常江海人

鱠縷絲絲雪色魚碧筩香細到村沽江天此樂誰無分不問官家乞鑑湖

君王獵罷載熊羆錫壤分茅合霸齊邑有魚鹽太多事翛然何似釣璜溪

傾吳佐越早經綸朝市風波猛乞身不道五湖春浪急蓬還有捧心人

志和漁隠古仙眞霅水風流見後身蓑笠何須訪圖畫貂蟬凜凜在麒麟

雷澤田漁翊聖明射蛟南幸見升平稍分天漢昭回象更和江湖欸乃聲

風煙回首釣魚臺巾褐從容小殿開自是玉皇香案吏外邊休奏客星來

醉鄕七首

醉鄕天地誰開辟光景沖融古到今明月淸風一長嘯杯中時見昔人心

昔人愛酒復能詩阮籍陶潛蓋有之共道尙書兼此興超然異代忽同時

鬥酒百篇元祐初當時流軰已蕭疎閉門日飲身彊健得見升平總不如

子房帷幄贊神謀晚嵗疏封自占防代邸勛勞今絕口上恩仍與醉鄕侯

脫靴神气迥飄飄平日千鐘奉帝堯老子浮沈人不識酒壚爭席柰漁樵

老瓦盆中旋潑醅陶然樂聖且銜杯只今痛飲誰能那寶噐恩從天上來

黃金細字勒杯巡魚水恩私晚更親但得賜田堪種秫向來浮議不闗身

燒香二首

相如緑綺有新聲荀令燻鑪非故情曲罷空山滿香霧飄然還上赤霄行

琴心非佛亦非仙座下弦歌萬二千一瓣香中誰防得要須靈剎散花天

題葉碩父畫卷二首

扁舟欲向山陰去端爲林泉作此行不獨卷中攜栗裏還於句裏得淵明

風煙幻出元暉畫林壑天然碩父詩只似無心云出岫輪囷蕭索更多姿

題張文潛畫帖

此老從來馬如狗卻笑蹇驢難朝天聊爾據鞍猶覓句想知行處似乘船

官曹文書堆滿牀憒憒度日孤晝長安得如彼二三子抱琴挾防置我旁

何伯言畫

何子畫山心極苦不畫山林畫其趣不知此絹厚幾許隠隠深入疑有路去年持此幹貴權數幅得官仍得錢平民常產賣有盡筆端有產無窮年而今束絹知何數不爲水墨爲襦袴我憐何子老更癡平民皆飽汝獨饑

兩宋名賢小集卷一百三十六

欽定四庫全書

兩宋名賢小集卷一百三十七

宋陳

思編

元陳世隆補

拙齋別集

王【失名】字子思行履無考

徳淸宰兪居安自畫淵明圖

門無車馬喧徑有松菊陰前牕面淸泚後戶依嵚岑就使世俗工猶足冩幽深況今令尹賢洞照先哲心出處異軌轍丘壑同胸襟予知淡筆墨良似無弦琴先生如明月瑩潔照古今形模或能冩光彩詎可臨寥寥千古意當向筆下尋人心去典午朝柄歸卯金豈無康濟心且賦歸來吟天生卓犖姿豈是甘山林當今急英賢四海待商霖勉哉就功名枯槁不足欽

表兄丁行之俾予作山水一軸

禿髮管城書不中麝煤滿硯隨輕濃煙雲變怪本無定丹靑故匪能形容解衣盤礡無人久妙迹於今復何有揮毫要使眞宰泣嘆息初非癡絕手遼東有人丁令威去家得仙今暫歸上界繁華異丘壑安得長林大麓長追隨聫翩大軸要予冩敲冰不在鵞溪下吾旣不能爲喬松直榦摩蒼天又不能爲小童一綫飛紙鳶萬里江山入平逺喚取畫師閻立本

江侯邀予作山水書以贈之

江侯樂山水誓卜山水居遊戲天目道篛帽跨蹇驢村童習識之拍手笑且呼行行不之顧心與山水俱於玆且幾年所得應有餘云何不知厭要予冩諸圖昔者少壯日戲墨謾妻奴今衰眼目暗筆研久已疎書來不得謝督迫疇敢徐圖成不自識濃淡恣所如雲深霧莫測中恐藏於菟人生孰非幻作觀隨有無江侯樂山水何考其眞歟作詩調江侯江侯其曉諸觀畢勿遽棄醤瓿尙可糊

何源秀才爲予畫山水圖覓詩

孤峯特立何巉巉勢與霄漢光相參左蟠右列分嶺岫儼若至尊朝子男怪余蝸室不函丈欲有異境超塵凡素縑掛壁故妥帖平地作此千嵌巖雲蒸霧結深莫測長林大麓亂不芟想當變怪蟄龍虎中有窟穴誰能探將崩未崩江石動欲去不去風滿帆山防林闕見天際隠釣萬里橫煙嵐嗟予質性素山野視此丘壑心益耽斗升之粟眞秣莝野馬垂耳就轡銜西山爽气日在望吏卒侍側嚴若監靑鞋布襪棄不著誰令自苦披靑衫頗羞漁父駐短棹似笑大夫新被讒寄言鳥獸倘可侶吾將從汝棲林巒

戲畫古松眞淸齋前

輪囷復離奇不柏亦不栗吾廬非夏社嘉樹伊誰植刳心謝吹噓彊骨餘霹靂崢嶸歷風霜偃蹇豈朝夕客從何方來一覩心眼惑怪此蒼蛟龍落寞依屋壁不知造物工輸冩入筆力輕明絕纎埃晦滴濃墨皮堅散鱗甲葉老櫕矛防古工【缺】不師揮掃恣淋瀝槃礡醉且狂詎識韋與畢𨿽云不造極要自出胸臆當知後凋操不在翰墨迹地瘠山骨出天低雲气逼俯仰輒有礙巨榦那能直翻令棟梁姿鬰屈自局蹐安得少陵絹一掃二千尺防看十八公髙壓三品石

戲畫松栢壁間

窮山數家聚宦況若羈旅冰防晝日永眇眇誰與語眷彼蒼髯生結友得新甫奮筆冩瑰姿雙虯見墻堵飽霜柯葉老積石皮骨古上有云垂天慘淡閣寒雨下有溪漱石犖確絕埃土材奇生長艱根瘦卓立苦交柯寒相依雷陳共然許分榦或相避亷藺馴兩虎信非同根生要是嵗寒侶眾木猥連林噲等何足伍君防桃與李穠麗相媚嫵情態能幾時紛紛可堪數

兩宋名賢小集卷一百三十七

欽定四庫全書

兩宋名賢小集卷一百三十八

宋陳

思編

元陳世隆補

梁溪集上

李綱字伯紀邵武人登政和二年進士第宣和中歷尙書右丞髙宗卽位拜右僕射兼中書侍郎卒諡忠定有梁溪集一百二十卷

松江第四橋【舟人云橋下有老蛟以後赴沙陽謫所作】

松江第四橋風雨不可過下有百尺蛟蜿蜒枕橋臥窟宅據要津口腹長饑餓每慿波濤勢能作舟楫禍安得佽飛手坐使神姦破往來永無虞時鼔淸江柂

雜興三首

邑犬驚行客林烏啼曉霜山村云冉冉澤國水茫茫移櫂輕舟穩鉤簾野興長誰知因謫宦得向水雲鄕肅肅嵗華暮霏霏煙靄深輕冰依淺渚寒日映疎林故邑懷親日扁舟去國心凝眸無限景愁絕不成吟暮天來逺色行客尙貪行櫂急浪花碎月髙云縷輕巢烏棲更起漁火暗還明獨寢不成夣夜寒聞雁聲

韓賈

退之守潮陽戚嗟見章表賈生赴長沙自廣托鵩鳥拘達言𨿽殊均爲未能了今我謫龍津筦庫素所曉粗令職事辦便覺溪山好燕坐一室間妄念悉除掃豈復計窮通端亦忘壽夭回觀古人心頗嘆二子小

田家

江村煙火逺茅屋兩三家斷防垂衰栁疎篁隱細沙田疇賸秔稻网罟足魚蝦不識宦逰味見人還嘆嗟

嘉禾道中遇夏侯子陽

京華契濶已再冬扁舟野防欣相逢天寒水逺飛霜風談笑坐覺回春容年逾七十兩頰紅眞气上溯泥丸宮剖符南海窺祝融欲求丹砂訪葛洪問予執筆侍九重胡爲謫墮溪山中迂愚久合親耕農君恩未報徒忡忡飄零孤迹隨斷蓬他日相憶看云鴻

初到臨平見山

孤舟渺渺兩山間終日鉤簾只看山落日半銜霞未散疎林逺暝鳥初還淒涼離恨誰能寄浩蕩詩愁自莫刪賴有靑山可人意與君相對且開顏

小雨

小雨晚初急暝云深不収霏霏暗煙樹索索響篷舟山色增遙翠漁蓑生暮愁淒涼蘓季子寒覓敝貂裘

靈隠宮

我昔曽遊飛來峯白猨晝掛峯上松然靈光如彩虹鐘磬自響金仙宮宦遊漂泊西復東𨿽欲再到無由從帝居鈞天陋瀛蓬螭坳載筆侍重瞳逆鱗聊試摩神龍謫墮劍浦山重重徵鞍來此尋舊蹤恍如夣落煙霞中寒泉幽石欣相逢門前池館虛含風一洗塵慮淸心胸明朝南去隨徵鴻惆悵勝遊回首空

自哂

自哂何爲者南遊亦偶然未登離垢地端有散花天遇境聊爲戲安心不離禪幽懷誰與共深炷一鑪煙

渡浙江

理櫂適桐江隨潮過魚浦山寒雪猶積江迥月初吐禦气淩煙霄乘槎渡星渚空蒙老龍吟髣髴翠蛟舞境淸人自愁夜靜气尢古獨坐不成眠霜晴聴津鼓

桐江行贈江致一少府

放浪江湖乃吾樂羈束軒冕非所榮謫官去爲劍浦吏鼓柂遂作桐江行艤舟浙防候潮至百越微茫煙水外波橫天際海倒流噴雪驚雷聲震地須防風軟潮已平片帆去逐飛鴻輕櫂謳四起日西落暮天杳杳惟參橫江山蒼蒼負殘雪江水茫茫浸寒月誰云逐客苦淒涼今我斯遊最奇絕淸晨弭櫂桐君廬溪光山色世所無故人見我一笑粲殺雞爲黍聊相娛嗟予仕宦等逰戲防梗飄蓬本無蒂但令景物供吟哦出處窮通何足計此行幽討殊未防滿目亹亹皆雲山鷺飛魚躍石齒齒今夜且宿嚴陵灘

偶題

日照溪光碧起鱗溪頭雁鶩自成羣可憐獨鶴歸何處萬里相隨一片雲

江南三詠

江南竹霜霰嵗寒依舊緑誰向溪邊養籜龍滴露搖風一林玉

江南梅昨夜溪頭玉雪開贈逺欲傳千里恨和煙爲折一枝來

江南客鬢髮蒼浪不可摘明時遷逐念前非一夜愁吟霜月白

鵞湖昌長老詢予來歷以詩答之

休問西來意吾行日向南淒淒達摩防歷歷善財參舊事已不憶新交寧易談維摩本無語非是學三緘

趨眞亭

煙霞深處一亭閒石磴縈紆紫翠間但覺峯巒勞顧揖不知身到武夷山

遊仙溪

一溪九曲貫羣峯演漾輕舠淺碧中杳如誤入武陵去落花流水山重重

兜擔石

仙人戲賭翠蛾眉空有花輿照夕暉雲月娟娟風嫋嫋尙疑玉質在簾幃

學堂巖

仙官讀徹蘂珠篇几案巖中自寂然昆閬圖書蔵防府誰言孤陋解成仙

船場巖

仙艇何年插翠微云篷煙櫂尙依依淩虛欲鼓天邊柂喚取雙龍背負飛

雞窠巖

磔磔天雞啼曉煙仙家風景鎭芳妍自從防翼飛仙後只有遺棲寄嶺巓

仙機巖

云去仙機杼柚空報章何日已成功天孫織就煙霞錦吹落溪山夕照中

折筍巖

玉府鏘鏘玉筍林誰將移種翠巖陰斕斑猶帶當時籜照水籠煙幾百防

仙竹

陰崖翠竹自檀欒瘦節疎枝特地寒𨿽未化龍歸洞府正宜和月掃天壇

泛舟至晞眞館遇雪

行到淸溪六曲頭森然峯岫照人幽雪花拂水輕輕舞石瀨依巖淺淺流不盡淸光常在目未窮幽興且回舟追尋欲徧神仙窟須向他時卜再遊

訪李道士

誅茅獨占溪一曲時有白雲來伴宿自言身在此山中暮暮朝朝看不足

記舊夢

余今夏夣乘舟行亂石間四顧峯巒奇秀有如玉色者覺頗異之及謫官劍浦道武夷山小舟溯流水落石出徧覧勝防至晞眞館雪作巖石皆白恍如舊遊然後信出處之分定而斯遊淸絕已先兆於夣寐𨿽欲不到不可得也作小詩以紀其事

淸夣先曽到武夷玉峯積雪倍幽奇小舟遊罷尋歸路恰似翛然夣覺時

題棲眞館三十六韻

武夷古洞天奇峯三十六一溪貫羣山淸淺縈九曲溪邊列巖岫倒影浸寒緑翩如鸞鳯翔矯若虯龍蹙樓觀聳岧嶤屏幃互重復蛻仙骨遺金逰女肌削玉雞棲層巖巓船挿防崖腹學館存几案仙機余杼柚嵐光瑩徹潭虹影掛飛瀑翠竹陰天池蒼苔封石屋繪禽頂長丹遺迹指如掬峨峨天柱峯幔亭連翠麓傳聞武夷君嘗此防仙俗飛橋防千丈絕頂亙山足障以翠云屏借以紫霞褥瑤罇傾沆瀣玉豆脯麟鹿仙妃奏賔云金鼔間絲竹酒酣歌夕暉嘆息光景促曽孫誰復在往事空遺躅至今風月夜笙簫響虛谷地靈饒泉石山潤秀艸木坐使七閩人防此仙靈福嗟予眞散材性愛山水酷仙經與地誌名字久已熟薄宦方區區仙骨宜碌碌神遊先夣寐幽覿寄圖籙寧知因謫宦乃得厭所欲沿溯窮幽深應接勞耳目開襟豁懷抱壯觀慰幽獨卻邀白雲歸伴此巖下宿夜寒夣魂淸曉發輕裝速仙遊須再來何當謝羈束

劍浦道中

此去平津路匪遙嶺雲溪雨自蕭蕭山深瀉澗泉長響地暖淩寒艸不凋放逐卻教窮水石登臨因得狎漁樵誰憐澤畔人憔悴更把騷詞賦大招

春詞

余謫沙陽寓居興國佛祠寢西小軒春至梨花盛開玉雪可憐修篁嘉木幽禽百囀每晨坐讀書午睡初醒把酒寓目慨然感懷因成春詞以紀景物可以興可以怨庶幾乎詩人之防覧者無誚焉

幽禽百囀舌如簧院宇深深花木香飄泊傷春惟泥酒不知林外已斜陽

誰使鳴禽自在啼感春端似惜芳時一枝暫寄休饒舌靜處須防挾彈兒

桃花零落逐風飛地上紅多枝上稀春色陡然歸艷杏梢頭還欲衒芳菲

梅花

寒梅幾樹開前村靚糚綽約歸仙魂橫斜影落石谿淺皓潔色洗煙嵐昬幽香暗動松竹徑淸格自羞桃李園窮冬萬里霜雪積獨得一防陽和溫冰姿最宜夜月白玉彩更炫朝霞暾明妃失意去朔漠阿嬌無寵扃長門芳容寂寂誰復顧雅意耿耿今何言天涯相對且相樂爲爾吸盡黃金罇

春雨

春晚雨聲碎天深云影低蕭蕭度逺岫脈脈漲前溪芳潤歸花蕾淸寒作燕泥池塘夢生艸碧色已淒迷

春意

春鳥窺緑踏落庭前花美人爲之笑鬢腳風中斜不惜花踏殘只愁鳥驚去奼婭背人飛林深無覓處

春晝書懷

春院沈沈晝掩關坐看雲起面前山靜中圖史尢多味身外功名已厚顏匣硯細磨鸜鵒眼茶甌深泛鷓鴣斑簿書粗了無餘事更有何人似我閒

次韻志宏見示春雪長句

百花爛漫如冶容頗訝陡然春色濃那知忽作三尺雪艸木洗盡羣芳空六英飄舞片片好誰與刻削嗟神工溪山恍在玉壺裏樓觀飛出瑤臺中卻憐極目皆皓素不復零落傷殘紅幽人栩栩應夢蝶落絮漠漠方黏蜂虛堂兀坐淸入骨欲期汗漫遊鴻蒙剡谿訪戴久寂寞安得一禦泠然風年來端恐詩道窮幸子佳句時爭鋒客愁已劇更賦雪半夜吟苦天地白

志宏以牡丹見戲呼牡丹爲道州長詩以報之

我昔驅車遊洛陽正值名圃開花王嫣然萬本鬭妍媚雕檻綽約羅紅糚風枝似響湘浦佩露苞如浴驪山湯乍驚照眼國色好更覺撲鼻春風香鞓紅檀防玉版白細葉次第舒幽房玉奴纎指尙餘撚鶴翎坐恐隨風翔就中品格最奇特共許魏紫並姚黃千金不惜買一醉少年渾欲花底狂歸來試作牡丹譜未服秉筆惟歐陽自從遊宦多感傷況此逺謫閩山傍諦觀世味如嚼蠟惜花未免猶膏肓亦知春色到庭戶不見此花如未嘗子於何處得一本贈我意厚誠難忘戲言劍浦此爲最聊試呼作道州長化工雕刻無厚薄地气培植非其鄕𨿽云單葉不入品無那富艷逾羣芳願言愛惜勿嘲笑且醉玉斝酬春光

戒酒

吾初不解飲涓滴莫下咽自從逰宦來稍稍頗稱善譬猶怯懦士習慣亦能戰作气欲吞敵賈勇乃求殿迀愚嬰重釁飄泊旅異縣懷家路迢迢惜春花片片澆愁欲千鐘燕客卑九獻浩如鯨吸川無那浮壺箭歡然偶過量淺狹誠易見噎嘔九蔵翻昏瞀兩目宿酲味猶惡累日不欲膳吾生如浮漚急景若奔電學道貴淸虛爲文欲精練胡爲事杯杓無乃廢筆硯先生一石醉待詔三升懸枕麯與借糟自污何足羨從今梁谿翁無復醉鄕願

巖桂

閩山气候眞不常浪蘂浮花渾欲狂團團巖桂著春雨擢秀不待秋風涼微舒嫩葉玉剪碧巧綴碎顆金排黃木如犀理自堅致噴作十里旃檀香沙陽滿眼皆此樹安得白露零淸商芳根端可伴眞徳他日移植梁溪傍志宏送巖桂並惠長篇求予賦詩次韻答之

我來閩嶺值春月坐見園林花競茁殷紅枝上破胭脂嫩白梢頭開玉雪平生苦吟緣愛奇對花豈忍都無詩愧將拙句寫天巧但把濁酒酬春暉邇來巖桂花尢好亂綴黃英向靑昊非時似欲鬭羣芳艸木無情亦相惱栟櫚送花來覓句端恐梁谿得歸去謫官且作九年期家在天涯那復顧何時萬里吹秋風淸香伴此金芙蓉臨風一醉百憂散看子揮毫如彩虹

寄內

南遷道逺不相攜錦字還嗟雁到遲玉臂云環同夜月繡屏金鴨獨香帷諸兒應解勤修習稚子遙憐弄喔咿何日得歸成隱志孟光舉案定齊眉

戲成短歌從志宏求芍藥

東風不隔沙陽僻嫩蘂濃花自春色栟櫚也是可憐人毎送梁谿慰愁寂邇來芍藥已盛開供花未到吾須覓賦梅豈害廣平剛乞醯更覺防生直爲將爛漫數枝紅伴我淋漓一丸墨

志宏供勺藥且以詩來再賦前韻

誰道心閒緣地僻夢裏何嘗有空色小一枕覺來時燕語鶯啼春寂寂忽思春盡芍藥開賦詩試與幽人覓短篇才去花已來卻愧詩詞太狂直嫣然數朶玉樓春何似江南稱落墨

子美

杜陵老布衣饑走半天下作詩千萬篇一一於教化是時唐室卑四海事戎馬愛君憂國心憤發幾悲吒孤忠無與施但以佳句冩風騷到屈宋麗則陵鮑謝筆端籠萬物天地入陶冶豈徒號詩史誠足繼風雅嗚呼詩人師萬世誰爲亞

太白

謫仙乃天人薄遊人間世詞章號俊逸邁往有英气明皇重其名召見如季綺萬乘尙僚友公卿何芥蔕脫靴使將軍故自非因醉乞身歸舊隠來去同一戲沈吟紫芝歌緬邈靑霞志笑著宮錦袍江山聊傲睨肯從永王璘此事不須洗垂天賦大鵬端爲眞隠子神逰八極表捉月初不死

六月十八日同陳興宗鄧成彥鄧志宏早防凝翠閣晚遊泛碧齋

髙閣凝空翠虛齋泛碧川七峯連秀色萬戶鎖靑煙風物悲遊子登臨集眾賢伊蒲羅淨供香霧繚芳筵嗜酒陶元亮狂吟白樂天嫩菱披紫角新荔擘紅圓文字眞淸飲溪山結勝緣畫橋橫防蝀繡嶺臥蜿蜒落日生氛靄移舟信溯防星河光耿耿風露气涓涓山吐三更月人逰半夜船亂螢行熠燿宿鷺立聨拳盡興忘歸櫂銜杯約倒蓮乘槎疑犯漢禦气欲登仙但有詩千首何妨謫九年深慙二三子陪從亦蕭然

十六日泛舟

小雨破殘暑移舟佳致多煙嵐逺增翠雲水暮相和散綺霞依日揺金月委波勝遊非易得不飲欲如何

次韻湖陰曲

王惇舉兵明帝微行視其營壘由是樂府有湖陰曲而亡其辭溫庭筠制詞以補之東坡書以遺秦少遊客有出以示餘者因效其體次韻和之

繡鞍玉勒黃金鞭躍馬直入無王錢繞宮三匝人不識天風翻動旌旂鮮賊臣晝寢倉黃起夢裏陽烏光照水追風鐵騎去非遲眞主那從賊中死寶鞍傳玩日淒淒行逺不聞天馬嘶千金安用試虎口將帥何如思鼔鞞西南大星寒有鋩晝衣繡衮垂平章九重宮殿鎖春色豈知萬里秦城長

附唐溫庭筠詩

祖龍黃須瑚鞭鐵驄金面靑連錢虎髯拔劍欲成夢日壓賊營如血鮮海旂風急驚眠起甲重光揺照湖水蒼黃追騎從外歸參索妖星陣前死五陵愁碧春淒淒防川玉馬空中嘶羽書如電入靑瑣雪腕如捶摧畫鞞白裘天子金鍠鋩髙臨帝座回龍章吳波不動楚山晚花壓欄桿春晝長

次韻東坡四時詩【缺冬景】

玉欄花發惟愁落風捲栁綿穿繡幕繞池煙艸碧成茵夾竹露桃紅破萼美人半醉軟香肌不語慿欄知恨誰莫把春愁自消損且唱罇前金縷衣

深院沈沈淸晝永畫屏玉枕冰肌冷轆轤驚起寶釵橫香篆浮煙簾幙靜翠眉不爲捧心顰鬢亂妝殘約略勻情似楊花無定處可憐金穀墮樓人

梧桐葉脫苔滋緑綺寂寂風敲竹笑將紅扇撲流螢戲剪碧荷裝寶屋深沈玉宇夜長扃風露淒淒可一庭步月淸宵攜手處誰家笛作防腸聲

荔枝詞集句

開元天子萬事足惟惜當年光景促昭陽殿裏第一人十幅紅綃圍夜玉夢中同躡鳯凰翎歸作霓裳羽衣曲沈香亭北倚防幹緩歌縵舞凝絲竹回眸一笑百媚生盡日君王看不足崩騰獻荔枝百馬死山谷一騎紅塵妃子笑媫妤傳詔才人索絳紗囊裏水精丸不是人間香味色漁陽鼙鼓動地來血污逰魂歸不得明眸皓齒今何在金盤玉筯無消息漢主山河錦繡中三十六宮土花碧不見玉顏空死處淚痕血防垂胸臆

松架敝以新枝易之

日曛雨濯半飄零旋采虯枝防廣庭風動細香還泛泛露滋新葉更靑靑𨿽慚剪伐勞斤斧猶勝燒燃競爝螢涼夜蒼龍尙吟嘯坐看明月入重扃

白鷺

白鷺孤飛映碧峯皎如片雪落輕風徊翔意態𨿽容與心在淸波寸鬛中

次韻丹霞錄示羅疇老唱和詩

快哉善知識能以種種諭我今亦樂說漸修與頓悟頓如艸木芽荄核已完具又如大明鏡色像悉呈露漸如雞哺雛羽翼勞覆防又如苗成實非一朝夕故邈然孤峯頂邂逅適相遇歷歷欲親之非是夢而寤卻來共談說妙契那復精勤假修習卽得無生趣淸淨摩尼珠初無塵垢污圓成一滴水豈殊千里霔妙藥須對治能起膏肓痼欲觀皎日輪當去漫天霧鐵輪頂上旋不復有驚怖刼火洞燃時自有安身處了玆一大事餘外復何顧庭前栢樹子古廟香鑪去孤云與野鶴何往不可寓返觀生死海便是涅槃路並化示全身達摩攜只屨證道坐菩提降魔成露布乃知費千談不若行一步丹霞眞道人願力極堅固眼從慧中得法乃佛親付疋馬與單鎗縱橫自馳騖願見緣未合臨風增景慕何以冩餘懷繼此龍津句

次韻和李太白感秋

秋風從西來敲我庭下竹夜涼月窺罇淸光如可掬風月豈故人萬里慰愁獨披衣從之遊更欲邀共宿泠然洗我心耿耿安用卜三十八年非庶以不逺復俯仰天地間平生皆可覆一醉夢還家黃粱猶未熟

中秋望月次玉局翁韻二首

明月如玉盤飛上靑霄東徘徊鬥牛間照我禪室中爽气藹亭戶淸光透簾櫳我𨿽不解飲敢辭玉罇空舉酒對明月起舞聊相從身世兩翛然如遊廣寒宮夜久風露冷艸根吟候虫咽咽不能已豈自鳴其窮天涯多霧雨好景誠難逢哦詩不成寢頗類魚噞喁

皎皎月華白寥寥秋气淸念我方逺客步月庭中行風露感我心淒然入重扃誰家弄橫笛巧作斷腸聲獨酌一壺酒對此千里明人生但自適何必四者並醉眼視萬物擾擾如浮萍得喪何足道譬猶陰與晴節義重太山富貴鴻毛輕我心與明月照見萬古情

又次韻中秋長句

涼風吹空明月髙淸光萬里見秋毫銀云櫛櫛方解駮河漢掩映如波濤須防掃盡無多子天影悠悠碧於水冰輪正午久停鞭羣動寂然聲不起諦觀此月眞跳丸山河倒影如虵蟠桂花耿耿已澄潔秋气泠泠增淸寒前年望月都城汴只愁風雨中宵變一杯相屬有親情側耳歌樓聞鼓板今年望月沙陽山照我心如鐵石堅美人千里共明月遙聞閨中只獨看空庭步月更幽好白露漙漙濕煙艸開編況讀古聖賢發憤忘憂不知老男兒本自甘賤貧富貴名傳能幾人題詩對月到日出錦囊何似龎眉客

桃源行

桃源之事世傳以爲神仙非也以淵明之記攷之特秦人避世者子孫相傳自成一區遂與世絕耳今閩中深山窮谷人迹所不到往往有民居田園水竹雞犬之音相聞禮俗淳古𨿽班白未嘗識官府者此與桃源何異感其事作詩以見其志

武陵溪水流潺湲漁舟鼔枻迷溯防谿窮路盡恍何處桃花爛漫蒸川原花間邑屋自連接云外雞犬聲相喧衣裳不同俎豆古見客驚怪爭來前殺雞爲黍持勸客借問世上今何年自從秦亂避徭役子孫居此因蟬聨不知漢祖以劍起況復魏晉稱戈鋋殷勤畱客不肯住落花流水空依然淵明作記眞好事詩人粉飾言神仙我觀閩境多如此峻溪絕嶺難攀緣其間往往有居者自富水竹饒田園耄倪不復識官府豈憚黠吏催租錢養生送死良自得終嵗飽食仍安眠何須更論神仙事只此便是桃花源

秋思二首

朝來秋色髙西山有爽气開軒逺相望自得靜中意那知宋玉悲肯灑楊朱淚逍遙天地間俯仰可無愧秋雲淡無依晶晶映寒日捲舒誰使之聚散在倐忽出岫本無心行空寕有躓功成歸何方妙用藏於密

傳畫美人戲成

美人顏色嬌如花鬢髮光翳朝陽鵶玉釵斜挿翠眉蹙豈亦有恨來天涯畫工善畫無窮意故把雙眸剪秋水丹靑幻出亦動人況復嫣然能啟齒年來居士心如灰艸戶金錘擊不開縱教天女來相試虛煩雲雨下陽臺

傳畫忠義圖

君臣以道合言出心莫逆膏澤下於民美化施無極中世此道衰言如水投石義士以死爭直諌或有益折檻制畱今斷鞍事存昔當車血污輪伏蒲涕霑席昭然貫日誠屹爾回天力誰將丹靑手圖此忠義迹傳之置坐隅能使懦夫激斯人不復見壯哉古遺直

得家信淮南飛蝗渡江入浙嵗事可憂感賦

聞說飛蝗起自淮勢如風雨渡江來吾家嵗事何須慮只恐人言不是災

乘泛碧齋至北溪口觀新橋與興宗志宏分題予得泛字

秋髙气倍淸夜靜舟初泛露華皓如洗月色寒可鑑林巒與邑屋左右入軒檻晶熒星影揺崒山光蘸風微煙羃羃溪逺波湛湛端疑客乘槎坐使云河犯觀梁且停橈戀月愁系防景幽費模冩思妙造古淡吾方久於此勝賞豈云蹔願同二三子險韻時得探

志宏得碧字以詩來次其韻

明月照淸溪影落千尋碧輕風皺微瀾蕩漾揺金色相攜理桂楫及此萬籟寂天空露气寒棲鳥正縮瑟何人起秋思數弄月中笛坐使遷客情淒然感故國淸逰得英俊勝賞飽泉石豈殊在吾家親戚款於側賦詩各言懷險韻對勍敵歸來气未衰開匣看三尺

凝翠閣晚望二首

白蘋紅蓼滿汀洲浙浙西風古渡頭寒日無情又西下溪淸不語只東流

白雲防破亂山靑影落寒谿晚更明誰謂天涯無雁到雝雝初聴兩三聲

秋意

蕭蕭南浦白雲秋楓葉蘆花相對愁何必仍窮千里目亂山凝翠滿溪樓

得了翁書並寄石芝云其味初淡中苦已而發甘鮮有知此味者感而賦詩

海日气射蒼崕根石上生芝幹蘚文懸梯采掇資好事中有至味難爲言豈惟食淡兼攻苦嚼蠟茹荼多欲吐淸甘徐髮齒頰間漱以寒泉如飲乳幽人贈我意已深一掬可比千黃金世間此味知者少往往旣吐還追尋我欲持之獻君子自古至言多逆耳願於苦處辧忠良若待回甘眞晚矣

兩宋名賢小集卷一百三十八

欽定四庫全書

兩宋名賢小集卷一百三十九

宋陳

思編

元陳世隆補

梁溪集下

次韻和歸去來集字【以後自沙陽放還作】

予初抵沙陽嘗和陶淵明歸去來辭然竊意歸期未可以嵗月計也近聞例許牽復眞得歸矣偶讀玉局翁歸去來集字因次其韻簡諸弟七首

少負丘壑志誤嬰軒冕榮剛腸難隱忍懶性倦將迎學佛欣自得謫官知物輕悠悠勢利子千古見交情壯志已衰落頹然成懦夫編須休虎穴曳尾且塗松菊猶可理田園將欲蕪親朋恱情話濁酒任傾壺軒冕豈足戀田園誠可歡村村自花栁物物寄遊觀舊事不可憶吾生良易安南審容膝歸去學鯢桓曠蕩推新澤迀疎念昔非休爲賈生賦且治老萊衣報國撫長劍懷親歌式微慿髙望吳越千里白雲飛寤寐在親所得歸欣載奔防衣猶在笥素髮已垂門遣興詩千首忘憂酒一樽歸與理三徑松菊故應存舊隠北山北結廬猶可防曽傳種松法當遂采芝心有酒且觴客無何用琴一生幾兩屐愼勿廢登臨處世若大夢吾生感行休何須縛軒冕且復傲林丘云木千巖秀煙波萬里流忘機齊物我魚鳥與君遊

奉酬陳之元教授見贈次韻

謫官因得窮林泉陶冩聊復資詩篇靑岑疊疊山滿眼碧波湛湛溪涵天南連海嶠饒霧雨北望吳越淒風煙感懷觸目還得句但可娛戲那敢傳譬猶候虫與時鳥自鳴自已眞偶然豈知飄落廣文耳飾以妙語煩雕鐫與公平生未相識一見傾心誰與易沙陽百里阻逰從注目寒空暮云碧朅來邂逅慰所思況得新詩飛霹靂我今歸去隠梁溪逺迹江湖養愚直看公白日上靑霄九萬扶揺不勞力

題黃亭驛

雲山一帶碧崔嵬迎我南遷又北回嵗籥才周兩經歷此行端爲武夷來

武夷行

宣和攺元之夏予備員左史寓直東省晝寢夢遊武夷山未幾謫官閩中取道山下果符所夢因作賦一篇古律詩近五十首今冬防恩北歸復尋舊遊泛逰仙谿登換骨巖致祀十三眞君防食觀妙堂因盡錄前所作遺觀妙法師且別賦一篇以述再遊之意目之曰武夷行

憶昨退朝門下省槐陰扶疎淸晝永瑣牕一枕夢仙山覺來毛骨猶淸冷謫官道出武夷山風景翛然似夢間碧溪九曲山萬疉況值密雲糚煙鬟寛恩今日容歸去笑指洞天防舊路霜晴日暖白雲深遙望幔亭天一柱羽人導我遊仙溪翠壁蒼崖晚更奇浩歌快飲縱回櫂星月耿耿風淒淒曉來換骨巖中看玉潤金堅余片片三姝駢立映彤霞二水交流縈素練徵鞍欲去更從容仙境靈蹤豈易逢他日追思不可到夢魂還過七閩中

自分水嶺過江南

行盡關山萬屈盤江南形勢陡然寛山平水逺望不盡木落艸枯霜始寒醉裏謳吟聊自適夢中往復本非難誰言春信年年早笑指江梅試折看

望峯

饒陽景物猶武夷巖石崛起多瓌奇此峯厥狀更詭異舉首曳尾如靈穹窿曝甲正霜曉蹣蹶引气當晴暉故知造化巧凝結欲問所以良難推我疑龍伯釣溟渤六鼇連引背負歸中途遺一尙贔屭直欲赴海冠峩嵬又疑淸江使河伯波濤相失畱於斯化爲巨石峙千古𨿽欲鑽灼無由施茫茫神怪不可詰但使風景增淸輝我來閩嶺厭山水見此還復伸雙眉頗嗟行役不果到側身西望生長思

江行七首【池陽至銅陵】

理櫂適江幹初欣眼界寛日蒸江气白風約櫓聲寒蔣詡謀新徑鐘儀只舊冠浮雲休蔽日直北是長安春江徹底淸沙尾見潮生朝气噓成霧南風戰作晴防移看樹逺船穩信波平覧盡江山勝還悲萬古情渺渺春江穩融融午睡腴夢回雙艫急望極片帆孤皺水風還逆維舟日欲晡雲間有行雁冉冉下平蕪春光揺畫鷁江影浸長天浪勢隨潮急渦痕逐艫圓避風依島嶼防冦問人煙深念還愁絕髙歌且醉眠朝來問風俗五兩向南飛旅泊愁春恨舟行與願違缻梅空的的岸栁已依依寂寞江南路那知自此歸春江望不極慘淡起層陰煙雨蒙蒙濕雲濤渺渺深懷家千里意報國一生心嘆息知音少空爲梁父吟杳杳楚天濶悠悠江浦淸便風帆腹滿順水艪腰輕煙淡山逾碧雲髙雨易晴無心問漁父濁酒慰平生

銅陵阻風

春色到江渚梅花正防魂風波畱逺櫂煙雨濕寒村雁過傳遺響潮來沒舊痕淒涼一尊酒愁絕與誰論

題防法寺瑛老黙堂

維摩丈室何年設滿目江山自風月道中試露黙中機千偈瀾翻本無說

自銅陵行四十里風復作泊江北岸地名散潭屬淮南

鏡中漸覺鬢絲多半世勞生可柰何極望不來靑足鳥滿江更起白頭波揚帆賈客風前笛撒网漁人月下歌自防此生甘寂寞毗耶歸作老維摩

夜坐二首

春夜沈沈燈影明卷書兀坐忽三更不知船外風多少但聴滿江風浪聲

波濤漠漠雨紛紛夜泊江南煙水村慨念平生都不寢可憐心事向誰論

次韻和淵明形影神三首

形贈影

大塊己載我何如未生時气變芒芴間七竅誰鑿之百骸與九藏假合以成玆與子非故交從我如相期屈伸及動止契合初不思常恐隨物化念此情淒洏我生夢幻中變防不復疑安得永相保聴我悲來詞

影答

紆余非我妍濩落非我拙與子兩相依生來無間絕俯仰隨願指豈是事容悅因光長周旋處陰暫睽別況復同物化子壞我亦防防防長夜臺念之五情熱願子衛生經無使精腦竭千載永相從彭殤孰優劣

神釋

人生若大夢積微以成著少壯得老死一念卽非故二子異金石松蘿暫依附胡爲羨久生切切兒女語有形防當防是影無實處惟我謝客塵妙湛乃常住不入造化機豈墮陰陽數回光試返照凡聖悉皆具不減亦不增誰毀復誰譽超然外死生卓爾無來去周行萬物表獨立初不懼二子非吾徒安用多憂慮

雙鳬

雲濤萬頃連天雨波上雙鳬自容與風髙江濶煙水寒日暮相將何處去

次韻茂載海陵寓居有感三首

羣盜休慿險天弧正指狼沙虫徒跋扈貔虎極精彊寓目江山異傷心花艸香浙河那得此回首一徬徨江城漂泊久幽徑緑寒莎嘆息靑春暮悲傷白髮多蒼生端若此狂寇竟如何更起乘槎興滄洲萬里波不謂繁華地還飛戰鬭塵澆愁空泥酒極目更傷春懷古繙書帙論情托友人誰深醫國術吾欲問甘辛

贈虞公明察院

寓居海陵初欲問道每見輒爲碁戰所困此殆曹參陽城醉客以醇酎意臨行作此詩庶防發藥

嶤岧古城隅下爲鳯凰池鳯去不復返池水空漣漪傍有幽人廬松竹森四圍結搆極爽塏借問居者誰先生聞道久昨自海上歸食棗大如定曽見安期不知修何術能奪造化機金鼎燦含葩玉池灔生肥顚倒出龍虎騰降分坎離行年五十餘气貌如嬰兒餘暇分圖史不廢酒與詩髙堂防賔友落筆風雨馳戲事聊復爾一笑初何爲懸知廣成子千嵗形不衰顧我抱迂拙與世眞相違徒欲睎驥騄曽未窺籓籬寓居邇函丈數造董公帷願聞眾妙門成此一段奇胡爲久閉拒客至輒圍碁歸隠志已定後會知何時銘心逝相學發藥幸教之他年倘有得同駕雲中螭

自海陵泛江歸梁谿作

淸江湛湛波不興澄江際天如鏡平火雲突兀聳峯岫倒影萬丈揺空明扁舟歸逐落潮急防耳但聞雙艪聲乃知長江無六月水气自與風兼淸去年狂寇起歙睦江浙慘淡妖氛凝百年涵養極繁盛一日蕩析屯臊腥衣冠北渡旅淮甸扶老攜幼分縱橫王師出討盛貔虎凶渠授首封鯢鯨迨玆浙右稍安定鼓柂復作東南徵家山在望已可喜僮僕我應歡迎平疇戢戢稻秧緑峻嶺靄靄松竹靑田園有趣良足樂軒冕無味非所榮蒼生倘有安堵望笑傲可自終餘齡只今餘孽尙充斥弩力廟算宜哀矜裹包兵革不復用坐使四海還康寕次韻上元宰胡俊明蔣山勤老唱和古風

竺教流傳入中土以相求之無自可達摩西來直指心擬議之間已蹉過皮髓誰分深淺機祖禰翻貽子孫禍鐘山禪老眞可人髙唱宗風震江左學流雲集欲何爲佛祖要須自心作宰官倥傯牒訟間偸暇相從還作麼也知襟抱素相親更把篇章疊酬和詞嚴義密讀難曉字順文從識皆妥應憐孤陋方杜門亦欲追隨良未果故將佳句寄幽人此意勤渠滋愧荷談空摩詰無一言聴法文殊非兩个若將情解議眞如明眼人前應看破世間萬法互低昂正若旋輪與推磨隨時俯仰乃善謀就中拙者無過我九折羊腸欲著鞭萬里滄溟思縱柁只今行年四十餘已覺衰頽多坐臥平生作具何所施盡已付之一弄火回光返照黙自參妙湛本然無防涴公方齒壯志气豪正可立功同魏顆胡爲亦復味禪那坐視軒裳如縶鏁蓮社荘嚴淸淨池丈室含容髙廣座他時共結香火緣心期耿耿當非頗爲余稽首問勤師如師材徳誠磊砢釣龍羅鳳大江濵法器誰爲語無墮庭前倘有立雪人我欲因風致三賀

得吳元中書言近不作詩以所著豳七月詩義見示因成一篇贈之

儒生樂事信同風端把前言當鼔鐘公正說詩箋七月我方學易緯羣龍艱難盛業原衣食憂患餘生問吉凶去聖寥寥千載後何時揮麈得從容

題伯時明皇蜀道圖

君不見開元天寶同一主治亂相翻如手舉掔盈欲惡𨿽一人變易安危原近輔姚宋已死九齡黜誰使楊釗繼林甫宮中太眞專寵私塞外畨酋成跋扈禍胎養就不自知漫向淸華遺匕筯漁陽突起破潼關百二山河震金鼓翠華杳杳幸西南赤縣紛紛集冦虜傷心坡下失紅顏墮淚鈴中聞夜雨山靑江碧蜀道難棧閣連空防相拄旌旂慘澹雲物愁林木陰森猨鳥侶戎裝宮女亦善騎皓齒明眸猶笑語老髯奚官驅蹇驢負槖賫糧豈供禦九重徼衞復誰勤萬里艱危眞自取至尊狼狽尙如此嘆息蒼生困豺虎千秋萬嵗不勝悲玉輦金輿盡黃土空令畫手思入神一寫丹靑戒今古

題邵平種圖

君不見伯成子髙讓侯爵在野終年自耕獲下風趨問禮徒勤俋俋田間事無落又不見於陵仲子推相位爲人灌園刈葵藿抱甕區區同漢陰不糝藜羮有餘樂古來賢達有如此志趣未可常情度力辭富貴居賤貧凜若霜風隕輕萚召平本是侯東陵秦破國除丘一壑當時漢祖疑鄼侯置衛增封意非薄眾賔皆賀平獨弔一言轉禍推先覺以玆智略佐風雲復取故封何所怍歸來種靑門外灌漑鋤耘甘寂寞長安之東壤尢美翠蔓離離照城郭秋陽正曝爪正肥解衣摘實如俛鶴兒童玉立形骨淸挈笠攜筐助操作遂令世美東陵身後髙名動寥廓屠販曽聞封絳灌奴僕後來興衛霍髙鳥已盡良弓蔵更有韓彭辱囚縛何如終老守畦自飽飽他眞不惡龍眠也是可憐人畫此端令事如昨世間如畫畫如夢聊爲作歌資一噱

唐植甫左司許出示所藏紅絲硯輒成短歌奉呈並簡顧子美

羲和整禦升暘谷赤云夾日如飛鶩晶光下射東方山石卵含丹孕巖腹誰令巧匠鑿山骨截此頳堅一肪玉琢爲巨硯形制奇中有彤雲爛盈目端溪美璞色馬肝黟歙珍胚紋霧縠豈有至寶出嵎夷散綺浮花彩尢縟鳳咮空聞名字佳龍尾苦笑規模俗漫誇眉子鬭嬋娟休認明眸類鸜鵒顧盼幸防君子知拂拭自逺塵埃辱火輪炫熀赤烏流墨海奫淪兔浴千金象管雕鏤精百煉松煤龍麝馥怒猊渴驥縱奔拏春蚓秋蛇相綰束楮生便覺肌理妍毛穎何嘗免冠禿公家三世擅直聲此硯提攜資簡牘力侔天地掌中回膽落姦防筆端戮固宜祕玩不輕示神物防持無輒黷明幾淨齋閣深日暖風淸靄松竹試將墨妙冩新詩落筆煙雲嘆神速矧公早年曽餌丹鶴精神鬢毛緑久臥商山茹紫芝行度天門騎白鹿猗蘭玉樹富堦庭黃卷靑緗防編軸願言十襲遺云仍大筆髙文永相續

次韻子美提舉許雪中見過之作

殘臘苦寒情味惡萬里風雲欣雪作夜積端愁坤軸傾曉望卻驚天界廓玉龍鱗甲臥羣山冰海波瀾凝巨壑謝家兒女自多才笑詠飛花度羅幙金鑪未覺獸炭溫錦帳猶訝貂裘薄書生饑甚況復寒坐聴朱折臨嶽松孤竹老念山林甲冷戈寒憫沙漠豈思龍尾賀千官且疊琴心舞雙鶴瑤林玉樹粲回環勿謂軒庭全冷落擁門但作袁安臥命駕誰思子猷樂溪山如畫眞自知金玉滿堂端不博煩公攜具款我門注目遙空登晚閣凍吟猶作號寒聲此病欲醫那有藥公家故自富香醪我亦安能辭巨杓醉看萬事雪銷凝妙觀圓成不須學

寄毛達可內翰並錄送魏公別錄

迂愚聊復隠淸時幽事相闗只自知滿地落花看鶴舞一軒春雨對僧碁閒中日月眞銷得物外煙霞漸可期坐致時康賴公等不須深遁采商芝

同似表叔易置酒平山堂

暫停徵櫂此從容嘆息前賢結構雄心眼乍隨天宇濶笑談不覺酒尊空江光隱見軒楹裏山色虛無煙雨中種栁仙翁何處去年年疎翠自春風

兩宋名賢小集卷一百三十九

欽定四庫全書

兩宋名賢小集卷一百四十

宋陳

思編

元陳世隆補

尹和靖集

尹焞字彥明河南人父林官至虞部員外郎焞師事伊川以徳行聞靖康初召至京懇辭還山賜號和靖處士金人陷洛闔門被害焞死復蘇避劉豫聘奔蜀止於涪紹興中召爲崇政殿說書後遷禮部侍郎兼侍講所著有論語解及門人問答

過種明逸故居題絕句

少年妄意學經綸老矣空餘此一身面似髑髏頭似雪卻來巖谷繼前塵

自秦入蜀道中絕句三首

緑陰深處竹籬遮也有紅花映白花卻憶故鄕卿相第不及張三李四家

曉來雨過槐陰潤午霽風揺麥浪寒自愧此身徒擾擾未知何處可偸安

南枝北枝春事休啼鶯乳燕也含愁朝來回首頻惆悵身過秦川最盡頭

亡姑墓銘詩

嗟夫人之生兮一气凝乎混茫變而之死兮去不知其何鄕惟懿徳之在人兮愈久而不忘歸安此室兮其千萬年無壊傷

避賊至商山絕句

西來防被雪霜埋鴻鴈嗷嗷莫彊猜今朝始踏商山路髙視浮雲任去來

附錄

挽和靖先生詩

呂徳元

往在伊川學他時洙泗傳從來有髙第未覺防前賢繆列三千士於今二十年山頽與梁壊淚盡防稽前四海尊師席斯文特未衰何其兩楹夢遽使哲人萎閬水從容意稽山疾病時勤勤付斯道矢死奉成規垂老朝三聘生平食一簟絕知斯道在遺恨得時難廟謹先師祀書傳後代看形容銘墓石三發喟然嘆

曽班【朝請提宮】

凜凜河南已百年維公髙行繼前賢早施絳帳崇師席晚入金華侍講筵斯道未傳今逝矣彼蒼難問竟茫然回思昨日論交地不見牙籖列簡編

道直心無愧師嚴貌有威上方虛席待公怱掛冠歸王室懷元老天星掩少防簮紳竟相弔奚獨我心悲

髙閌【司業】

身占河南第一功力行篤信守家風淵源漫說斯文防深切今知此道東七日夢楹終有待三年築室恨無從嵩伊千古溫淳气收入稽山鑑影中

謁和靖先生虎丘祠堂詩

李道傳【陵陽人】

涵飬當用敬進學在致知如車去隻輪跬步不可之夫子受師說惟敬實所持升堂逺易簀參倚日在斯遺言落人間取論極研幾是心要收斂中不容毫釐大學著明法格物乃階梯放心苟不收窮格將安爲古人貴爲已末習多外馳豈無實踐者玆焉當孰歸晚生拜遺像敷袵跪陳詞願言予服膺沒齒終不渝

兩宋名賢小集卷一百四十

欽定四庫全書

兩宋名賢小集卷一百四十一

宋陳

思編

元陳世隆補

環碧亭詩集

沈晦字元用錢塘人舉宣和狀元禦試防題舉子不能條對晦精通象數一揮千言祐陵於聞喜宴上以禦詩寵之除著作郎金人攻汴從肅王出質後得還爲給事中髙宗將召爲中書舍人有論其布衣時事帝曰頃在金營見其慷慨士人細行豈足爲終身累耶然卒出知平江乞以建康太平鎭江池鄂五郡兵連衡守江與韓世忠掎角金必不敢渡召募敢戰練習期年京口可成彊藩趙鼎稱其激昻卒不果用進徽猷閣直閣學士終知鄆州

題獨秀山

老鶴下遙天昻昻在林表霜毛臨野人逸气秋天杳矯矯顏始安不受冠帶繞淸眞自嵇阮一醉萬事了讀書空谷中生芻白駒皎長哦吾君詠極目送飛鳥

竹溪

寒流穿淸閟支徑入翠防山深古木合林靜珍禽飛居人本避世遊客亦忘機歸路晚煙暝新月照柴扉

遊松陽百仞山

山頭白雲如擘絮竹雞無聲鳩喚婦團團朝日在林梢寒日棃花谿口路一峯獨秀橫溪陰靑林倒影千丈深上有白龍蟄幽洞嵗旱往往能爲霖如今寂寞空山裏古屋荒壇冷紅紫防看前度種花人他年來作巢居子

竹嶺

九月亂山中﨑嶇處處同谿流因雨漲木葉著霜紅人迹千巖絕松聲萬壑空尋幽自可問不復嘆途窮

松陽上方山居五首

月斜樹影穿窗入雨過山泉繞捨鳴野寺中宵人不睡蒲團布衲悟無生

山中寒早野陰薄慘慘黃昏欲雨時市逺無人與沽酒地鑪松火自燒梨

天畔羣峯一艸亭半溪煙雨花防防老翁投老得此景日與谿山同醉醒

此生眞與世相忘投老生涯寄上方洗足闗門枕書睡連山松檜雨浪浪

學道空山水月深丹成初試馬蹄金猶餘一勺丹泉水洗盡人間名利心

兩宋名賢小集卷一百四十一

欽定四庫全書

兩宋名賢小集卷一百四十二

宋陳

思編

元陳世隆補

琴溪詩集

李宏字彥恢宣州人博學工文詞建炎中呂好問知宣州得士四人詹友端周紫芝王相如與宏也毎宴集必與俱惜其詩多不傳宏宣和初以左承值郎署涇縣事紹興初李光爲守時復檄署縣凡四載後遷轉運使

遊金泉觀

昔時謝女升天處此日遺蹤尙宛然蟬蛻舊衣畱石室龍飛勝地湧金泉碑書故事封蒼蘚殿冩眞容鏁翠煙薄暮松巓聴鶴唳淩空髣髴是神仙

鳬山廟【並序】

顯道廟蓋晉之隱者不顯其名後世無考時竇子明罷令煉丹陵陽峯與之邂逅遂相與友往來麻川之望仙弦歌徽水之棲眞髙嶺皆有迹焉廟存古碑具載其事𨿽刓裂尙可讀政和間賜額鄕人因大其祠以歆朝寵答神貺今碑已徙置樓基下裏有裘氏者年八十餘尙能言之乃悉如前所說予懼後人無所考徴輒成長句以記其實庶幾傳信焉詩曰

鳬山髙與蒼旻齊根盤八里雄坤維【一作輿】油然出云爲風雨澤周一境無凶饑重樓復殿據山腹蜿蜒攫防神【缺】威靈如在駭聞聴至今父老能言之斷碑刓缺尙可讀湮埋嵗久人無知髙髙一峯獨秀出上有蟬蛻眞仙居似聞嘗任石埭尹化流徳洽眞民師持竿戲投白龍餌隱霧深韜豹姿手披蘂笈校丹篆足躡飛升【一作舄】騰紫防相逢邂逅一笑粲眞將莫逆論心期從玆來往因無間遺蹤所至猶可推弦歌標鄕裏猶在望仙紀地名獨垂棲眞寄偉曽稅駕絕頂尙畱丹竈基近鄰眢井數盈九石甃堅深端可窺神旣廟食還舊隱仙亦偶坐應禱祈合堂薦享異肴防乞靈修敬傾裏閭政和天子謹祠祭郡縣有請咸勿違一朝飛章達旈扆往往一夜曽躬披兪音載錫降芝簡寵賁徽名昭典彞神兮仙兮服君賜福庇斯民無已時仙將出遊神速往霓旌絳節相追隨神旣來歸仙至止衮衣羽帔瞻光儀繄予頂謁亦云屢淋漓醉墨聊一揮詞𨿽蕪纇事摭實庶防傳信祛羣疑

兩宋名賢小集卷一百四十二

欽定四庫全書

兩宋名賢小集卷一百四十三

宋陳

思編

元陳世隆補

宗忠簡詩集

宗澤字汝霖婺州義鳥人元祐六年進士靖康元年知磁州勤王兵起康王以澤爲副元帥建炎間累遷延康殿學士京城畱守兼開封尹連結諸路義兵方尅日渡河力請上還京爲黃潛善汪伯彥所沮憂憤疽發背卒贈觀文殿學士諡忠簡有序

東上辭松楸一首

八年坐親黨冺伏長安城甘心傍松楸申我兒子情閉戶慨巖廊讀書笑金籝力田固爲政課童乃司兵深病骨相寒不蒙軒冕榮維天臨萬邦搜羅世豪英我友挽出之大人今繼明古無忠孝全泣涕去丘塋爲翁大門閭翻然以東徵

感時【有序】

勍敵長驅京邑阽危此忠臣義士痛心疾首勤王報國之秋也而宰臣遷家郡守逾垣縉紳士大夫陸竄水奔使人主嬰孤城以自守無一犯難者事小定矣而上書獻防之人亦未有慨然以東者世道之衰一至此乎太息之餘以詩自道

卿士辱多壘天王憤防塵禦戎要虓將謀國須雋臣百戰取封侯未必亡其身懷姦廢忠義胡顏以爲人吁嗟世道衰大僇加搢紳平居事奔競梁汴分云屯一旦國步艱四迸如星繁輔相已擇棲守令仍逾藩冠蓋陸西竄舳艫水南奔鄙夫用慨然防馬趨修門勤王羞尺柄悟主期片言時來倘雲龍峩冠拜臨軒逶迆上玉除造膝伸元元措世於泰寧歸來守丘樊

曉渡

小雨疎風轉薄寒駝裘貂帽過秦關道逢一澗兵徒渉赤脛相扶獨厚顏

華陰道中三首

煙遮晃白初疑雪日映斕斑卻是花馬渡急流行小崦栁絲如織映【一作隱】人家

菅茒作屋細【一作幾】家居云雒風簾路不紆坡側杏花溪畔栁分明摩詰网川圖

寧王畫作金盆鴿韓愈詩誇玉井蓮瓦缶泥村落小亂茅羣雀不堪傳

雨晴渡闗二首

燕北靜風塵河南濯我兵風雲朝防合天地晝淸明泣涕収橫潰焦枯賴發生不辭闗路逺辛苦向都城蕩滌眞成快氛霾不敢陰萬花恩澤了二麥寵光深地勢瞻仙掌河源識帝心馬頭迎霽色詩句日邊尋道逢散遣之卒云講和退師無所用之矣輒以二十六句道胸臆

翁擁麾幢我爲兒剽聞竊睹皆兵機其中襲擊不容瞬颷行電掣猶逶迆敵人長驅越大河天下震驚觀闕危肉食之謀殊未臧我憤切骨其誰知慨然奏疏金馬門力陳盟賂損國威嚴尢下防尢可笑晁錯上書亦奚爲道路荊棘初剪除花如步障吾東之八年閉戶尺蠖屈一旦渡闗匹馬馳行行側身聴奏防忽聞募士詔遣歸濃書大墨榜教詔曰敵悔過今退師羽檄向來召貔虎乃詠出車歌杕杜櫜兵銷刃兵猶怒卻把鉏犂農歌舞君王神武今藝祖爾如不歸污我斧

又賦一律

罷兵洵上防試問可誠然竟棄三軍力空拋半壁天上林無旅雁絕域有啼鵑羞見龍泉劍飛光牛斗前

至洛

都人士女各紛華列肆飛樓事事嘉政恐皇都無此致萬家流水一城花

華下

千巖層出亂雲飛失我平生洞府期夜據徵鞍不交睫舉頭彈指睡希夷

過潼闗

一雨崤函底風沙放我過嶽神猶假借官吏莫誰何塹防思航渡城堅戒石摩一夫工墨守寧怯萬夫多

道逢鄕人笑僕騶馬之瘦

生笑長裾曳仍羞下澤奔據鞍非馬援叱馭豈王尊汗血能觀國的盧終感恩莫欺騶馬瘦揮防詣金門

盤豆鋪南李翁園

李翁臥亭午春深掩柴荊忽聞風雨響疑是勤王兵

題趙園

瑤瑛夾侍梅臺琹瑟自鳴松島山中野服相羊足以亡憂遣老

鑿池智有泉源種木胸無芥蔕螭頭吐水涓涓端是銀潢一派

馬上口占

龍興虎視詫周秦王气東遊作汴京陰祝巨靈移此險大河爲塹嶽爲城

早發

繖幄垂垂馬踏沙水長山逺路多花眼中形勢胸中防緩步除行靜不嘩

謁華嶽

楊賜嶽所挺嚴武金天晶二子爲時出顧我非炳靈維嶽鎭四方气秀天骨靑嶻嶭立千仞力能產公卿降神詠崧髙防緯仍反經取象到執珪譎怪如洞冥平生笑窮奇立語心自驚我質培塿耳胸中固崢嶸誰言華嶽髙我山摩玉京是中所包藏丹碧參瑰瓊平居蟄云雷飛雨溢四溟此豈眞有之落筆紛縱橫發我文物祕象渠膏澤傾太華屹不揺我山身載行

兩宋名賢小集卷一百四十三

欽定四庫全書

兩宋名賢小集卷一百四十四

宋陳

思編

元陳世隆補

於湖集卷上

張孝祥字安國歷陽烏江人父祁與胡寅交善秦檜惡寅羅織及祁並眞嶽孝祥年十六領鄕書紹興二十四年廷試考官擬秦塤首選孝祥次之塤檜子也髙宗親自披閱擢孝祥爲第一檜忿甚後孝祥詣檜檜問習何書答以習顏書又問學何詩答以杜詩檜佯笑曰好底盡爲君占卻也檜死累遷起居舍人歷知撫州平江靜江俱有聲績尋以荊南湖北撫安撫使進顯謨閣直學士致仕卒孝祥精翰墨時稱之曰紫府仙所著有於湖集

赭山分韻得成葉字二首

昨日一尺雪今朝十分晴防日上積雪光若虹气升江平鏡新磨地迥玉琢成防山有令色令我白眼靑借馬屋東家喚客踏層冰冒貂挾裘茸石路五里平竹樹紛掩然珠幢間霓旌野僧不慣客倉皇門前迎屋古少完壁堂虛有危燈石上迹宛宛山腰塔亭亭刼火偶不燒百年費支撐我有一尊酒髙處得細傾諒非無事飲憂國空含情長歌寥廓歸路已載星

萬生紛不同宿昔有定業哀哉彼遷民苦事乃稠疊累累庭際炊采采澗底葉問渠何爲來悲淚不盈睫連年避兵亂生理安可說今年更倉皇芻槁亦焚劫扶攜過江南十口四五活斗米六百錢兼旬又風雪前時詔書下振廩要周浹聖主甚哀矜我曹空感咽願今兵革罷復得理歸楫傳聞菇蒲中相殺血新喋本是耕田農饑寒實毆脇須公語縣吏早與支米帖

椰子酒榼

矮胡生南方托家碧山崖采擇供貢篚扶持上天街愧此願慤姿欲售久未諧道旁麯先生風味故自佳逢渠卽傾蓋輸寫能開懷刮削出光彩防繩去攲侅金玉豈足貴膠漆眞我儕客來有嘉招二士經必偕婆娑止坐隅供餽煩金釵矮胡𨿽本彊醇徳眞無涯虛心實其腹居然外形骸防物幸見用棄置理則乖毛頴有封國陶匏薦斂柴大藥起世屙炮燔及根荄願子自洗濯勿受塵埃埋暇日肯相從醉經坐髙齋

和何子應賦不欺室韻

隆興天子開千齡六龍飛天動潛鱗東嘉先生初召對不欺之論驚廷臣誰令浮雲蔽白日脫幘歸來還堵室巍巍烏府憶霜簡凜凜螭蚴有椽筆魏公眼力無餘子與公周旋豈其死請公細讀不欺銘一字之褒如魯史某頃防信陽使君教以邊字韻佳句伏讀降嘆病勌答謝甚緩復不能奇仰俟斵削二首

風流追數建安年誰遣朱轓並塞邊舉國向來儒服少是邦端有大夫賢須公帷幄収長防著我江湖刺釣船池閣最涼肯臨否紅妝翠蓋擁三千

百謫歸來又一年投身烽火戍樓邊私憂自笑愚無防制勝懸知國有賢北去燕然堪勒石西來樊口看燒船中州更有王夫子筆陣猶能獨掃千

殿廬偶成

簾幙垂垂燕子風宮花春盡翠陰濃日長禁直文章靜寶藝時時一折封

蠟梅

滿面宮妝淡淡黃綘紗封蠟貯幽香遙憐未識春消息乞與一枝教防腸

重入昭亭賦二十韻

我本山中人對山輒忻然蹉跎落世网欲去常拘牽蒼鷹著珠韝側腦思髙鶱靑絲絡奔驥擺脫意乃便抑鬱不自聊沈防向誰宣長懷昭亭山積翠摩靑天下有千柱宮突兀數百年往者雲中遊羣峯玉回旋飛閣出本末下晲春無邊堂中二老人龍象開法筵炯炯月在空浩浩海納川應庵黙無言妙處心已傳如庵說千偈防詞諦眞詮靜極炷鑪燻對牀且安眠更欲捐冠簮一簞寄三椽此志竟不遂緇塵亂歸鞭今朝復何朝卻望山中煙縹緲見樓觀鐘梵聲淸圓我攜九節笻飛步云蘿巓

次韻左舉善木樨

想見秋光插滿頭遙憐不負此山遊一枝並與詩筒饋气壓西湖萬斛秋

讀中興碑

繡繃兒啼思塞酥重林燎香驅羣胡阿環錦韈無尋處一夜驚眠揺帳柱朔方天子神爲謀三郎歸來長慶樓樓前拜舞作奇祟中興之功不贖罪日光玉潔十丈碑蛟龍【缺】拏與天齊北望神臯雙淚落祗今何人老文學

子云壓境先遣詩次韻

相風日日問長年蠲首遙知近个邊別後情親難過我故家人物更誰賢一尊且對荒城酒六月休牽上水船小此淹畱待追詔公車歸奏獨三千

以茶芽焦坑送周徳友徳友來索賜茶僕無之也

帝家好賜矞雲龍祗到調元六七公賴有家山供小艸猶堪詩老薦春風

卽事簡蘇廷藻

落日邊書急秋風戰鼔多私憂眞過計長算合如何盡斂淸淮戍仍收瀚海波棲遲一尊酒幽恨滿闗河

罷歸

親老難爲住恩深許放歸北行湘水闊南望瘴煙防兵衛収門防徵塵上客衣遙知六七月喜气滿庭闈

三墖寺阻雨

墖上眾鈴語湖頭三月風蒼山在煙外髙浪與天通市迥薪芻少僧殘像教空不妨畱滯好且看夕陽紅

王淵亭

夜投寶覺寺徑上玉淵亭峽束千防水天分一段星神光行熠燿空翠矗靑冥雄觀兼幽趣悠然寄獨醒【以上善鳴集】

淸虛觀

石側疑無路山回別有天神泉通玉海帝畫麗奎躔紫闥𨿽重到靑瑤卻未鐫只須香案吏爲冩白雲篇【廬山誌】

黃陵廟

百世黃陵廟淒涼屋數間只憐斑楚竹那憶赭湘山訪古韓碑在徵歌【缺】水閒虞嬪更堯女莫作水仙班【長沙志】

蘄春道中

霜淨波平水落灣我行正在畫圖間簾鉤不用怕風日且看江南江北山

登馬氏永寧閣和朱漕元順分韻

佛宮昔誰營猶挾蓋世气應慚割據丑稍識苦空味重檐隱白屋隆棟湧金地耽耽壁間像尙可將千騎鄕來歌舞處荒棘擁城雉惟此悲願成歷劫更興起橫撞鐘萬石妙響驚昏醉憶當風雪晨玆事實經始老僧喜成就膜拜顙有泚喚客饌伊蒲齋房頗深邃空巖才跬步不往獨何謂徑攜雙竹杖腳力勇難制繡衣兩使者風誼我所畏相逢瘴海上此樂豈天恵山林與心防風月可回施聊乘簿書隙此一日費摩挲水邊石勝處欲専美不用濡漆書公詩卽行記

次江州王知府叔堅韻二首

何人列屋閉嬋娟憶對淸歌重慨然一笑相憐窮相眼漫撩詩思入愁邊

經行有恨是陰雨不見香鑪生紫煙安得艸堂容一榻聴松聴水日髙眠

題張仲欽所藏隆茂宗畫登瀛圖

老隆已死畫筆枯畫歸天上人間無公從何處得此圖眼明嶺外三嘆吁天防上將天爲徒指揮羣龍淸八區褒鄂英衞供掃除功成告廟金模糊歌童舞女不願渠乃此數士相爲娛鐵面苦口談詩書直欲措世如唐虞老隆妙手神所摹蒼頭廬兒亦敷膄祝公卽歸承明廬願持此道補帝裾

送劉伯同侍開府公入覲

相公早勒太常銘康樂當家更典型槍急曽看飛鳥過筆精時作換鵞經極知許國心常赤趂取封侯鬢尙靑若到都城見知舊爲言江漢有浮萍

昭亭食柑

一雙分我洞庭秋梨棗旁觀不那羞喚得風霜回齒頰夜尋淸夢五湖舟

和如庵四首

厭聴諸方三昧禪卻思夜雨對牀眠欲知千偈如翻水看取朝來綠漲川

不談世法不談禪徹曉齁齁一覺眠个裏神通元不小回風急雨震山川

朝供鑪香夜供燈閒來落得困瞢騰如庵許我參堂去長作昭亭粥飯僧

一燈分作百千燈光徧河沙正郁騰稽首應庵休采擇直須傳與在家僧

再用韻呈仲欽元順

今時朱仲欽文字有奇气潛幽睹天奧雋永得古味袖手閱時紛虛心余樂地那持瘴野節不從羽林騎埋輪吾宗英補衮五色雉去年對延英禦坐再三起憂民甚已溺稽古乃心醉天衢行日月發軔從此始防當紀鴻業我筆墨先泚相期並徵詔禁殿直淸邃尙憶此追遊班中語相謂我懷江湖去初服反舊制閒遊靜成趣岐路險多畏此事屬兩君它年儻終恵長篇起予病妙語充法施調髙和難工初學慚紙費郊原春無數風日極淸美已遣具方舟重遊更須記

送子云倅荊州二首

閱世波流險未涯愛君悃愊靜無嘩髙門自惜聫三防飛佩何當乞九霞喬木世臣余故國采蘋齊女甚宜家君王早晚思前席防有徵書訪賈嘉

荊吳相望各天涯惜別尊前菊未華便放扁舟衝駭浪要看秋日冠輕霞新詩滿路分吾子威業康時是故家好去依劉靜邊瑣防勲行卽賜褒嘉

道間見梅

寒女生來不解妝天然玉色照孤芳疎籬茅舍無端恨故有幽人與防腸

贈江淸卿

吾友林少頴讀書不記屋抄書手生繭照書眼如燭往時羣玉府上直對牀宿夜半聞吾伊吾睡已再熟此君抱髙節雪栢映霜竹造物乃兒戲臥病在空谷尙能作手書寄我成一束我懶更愧渠終嵗不報復今來見江子少頴儼在目不必不如師惟子肖甚速持身嚴法律自愛比冰玉學官冷徹骨三月食無肉危坐談仁義口吻若布谷時能從我遊騎馬踏溪淥定自我輩人胸次不碌碌惟皇開洪業大廈非一木豈有棟梁姿而今久淹辱願子益寵珍卽日馬首北我懷山林去掃迹混樵牧躬耕得薄少持用供水菽稍逺聲利場眞勝萬鐘祿但恨與子別醉語成諄復因書寄少頴以寫我心曲

題蔡濟忠所模禦府米帖

生前官職但執防身後一字萬金值當時雷霆下収拾世間不復有遺逸上淸虛皇手自擇編星爲囊云作級流鈴擲火守防密君從何處見眞迹知君定通玉帝籍太防垣中賜余墨龍騰虎臥摹不得想君神授五色筆江南鉤鎖腕中力釵折屋漏千態出整整十卷字猶濕光彩激射海爲立平生我亦有書癖對此倘怳心若失口呿汗下屢太息十日把玩不得食作牋天公拜稽首乞我此老生時一雙手爲君痛飲百斛酒墨池如江筆如帚一掃萬字不停肘

枕上聞雪呈趙郭二丈

上瑞來寧玉座憂夜聲先到竹窻幽饑腸已作來年飽病眼聊須臈月収髙士淸貧無履故人狂興阻扁舟卻思淸曠江邊路鶉兔成車酒自篘

楓橋

四年忽忽兩經過古防依然窣堵波借我繩牀消午暑亂蟬鳴處竹陰多

和蔡濟忠天字韻

憶我初識君屈指今七年鹽車著騏驥駑蹇紛爭先謂當對淸閒帝席半夜前稍使修世官復近尺五天如何尙朱紱亦隨嶺海邊前山春色多佳樹午影圓散防履幽徑方舟下長川心目得開明語笑爲芳鮮但恨暝色至不得窮攀援尙欲夜燃犀下照蛟龍淵淸遊難繼歸夢蒼山顚須君換鵞帖更敍山陰賢

題西湖可賦軒

風光獵獵上烏巾不那西湖爛漫春借與繩牀對修竹爲君一洗軟紅塵

賦王唐卿廬山所得靈壁石

湘江竹深韶不傳後夔神禹飛上天泗濱之磬無人編帝敕此寶淪深淵於乎不知幾千年奇形異質鬼所鐫靑虯赤虎遭縛纒蹙筋怒爪身拘攣自從邊塵瘴中原神物變化隨霏煙金聲玉振義不辱六丁徙置康廬巓靈臺星官未知處但怪寶气幹霄躔王郎齊居旉淺源飲水泣血天所憐空山無人下羣仙似夢非夢或吿旃捫羅獨上果有得失喜而懼心茫然百夫挽取自包裹解衣更買蠻兒氊緘扃不肯鄕人說知我好古容觀瞻焚香再拜屢嘆息安得致之天子前安得致之天子前明堂郊丘備宮懸調和正聲薦上帝消爍羣慝収戈鋋朝廷淸明用耆舊一律四海歸陶甄鳯皇來儀獸率舞復古卻到虞韶邊是時賦公筆如椽襞牋爲艸登歌筵

湖上晚歸遇雨

陰雲靄靄艸萋萋晚過東湖雨濕衣細栁含煙凝翠色浮鷗戲水弄晴暉輕舟系纜斜依防釣子収綸欲下磯湖上人家未扃戶兒童蓑笠負薪歸

題胡惇約山行圖

松行石磴兩﨑嶇此去長安路更迂底个官儂彊健在葛巾芒屩自騎驢

送紙衾韓中父

韓郎香盡諸緣絕壊衲篝燈供佛燻乞與紙衾綿樣暖撩教醉裏【一作雪夕】夢紛紜

郡侯遣騎至山中餽名醖輒呈長句用黃宰韻

山前山北雨生寒竹樹風煙蒼莽間靑壁倚天元未見白衣送酒故相闗共追蓮社公應許穩上籃輿我欲還後日重來一月細扶藜杖覓巉岏

考試呈周茂振舍人陳季陵國正

胸中五斗棘厭此十日讀紛然湘羅帕猶作春筍束先生擇法眼一閱不再復探囊得至寶每出輒驚俗孟公更超絕涇渭飽渟滀從容了官事繭紙唾珠玉鄙夫聞道晚衡鑑恐不足防搜夜無寐慚愧費官燭何時卽三昧屈指社甍熟秋客日夕好應到堂前菊

近得一二硯示範達【缺】笑以爲堪支牀也許送端州大硯作詩以堅其約

範郎紫玉余半圭翻手作雲雨雹隨龍蛇起陸孔翠飛雲収雨霽千首詩薦以文錦盤珠璣夜光發屋憐翁知桂州刺史書成癡單車萬里日夜馳囊中已無去年錐欠此石友相娛嬉範郎笑我支牀龜忽遣致我重寶賫金印如斗不願攜愛此直欲忘朝饑君行題曰古端溪溪石醜好紛不齊溪邊之人足漫欺須君眼力爲辧之更作萬斛之墨池爲君大書十丈碑

去年三月三日雪霽入昭亭訪應庵如庵二老今年在臨川追懷昔遊用寄萬庵韻

蹇驢衝【一作踏】雪度松林齧【一作漱】石溪流有令音旋摘白雲濡燥吻更參黃蘗印初心嵐開復嶺屏千疊凍合浮圖玉數尋一夢經年歸去好宦情全薄此情深

將至宣城和壁間韻寄王宣子

一笑歸來見在身倒傾江水洗緇塵騎驢緩緩東風裏知有工夫展故人

隱靜覓杉株

舊聞隱靜庭前栢虎嘯龍吟三十秋我亦經營一丘壑無根樹子卻須求

題夏氏莊

平湖漠漠雨霏霏壓水人家燕子飛欲向湖東問春色杏花無數防徵衣

和子云白蓮

仙人玉步揺佛手白練衣新妝水底明素手風中揮盈盈夜露光灔灔秋江肥寒月分好色朝霞借餘輝遙聞功徳水盡洗幻化非惟此妙花幢坐受諸天圍鄕來孤山遊未覺所見稀零落塞艸邊相逢故依依結實須及早要令飽霜威采剝登君盤勿嫌此麼防

黃升卿送粽鞋

編粽織蒲繩作底輕涼堅密穩稱趾帝廷無復夢絲絇上客還同貺珠履我家江南山水窟日日行山勞屐齒感君投贈欲別時布襪靑鞋從此始亨衢知子方著腳直上雲霄三萬里泰階歷盡卻歸來赤舄一雙應幾幾

用韻簡天童應庵

敬亭松竹古藂林二老風流舊賞音樓閣長開太平像鐘魚能洗祖師心別來黃鵠還千里盟在白鷗當再尋卻憶西堂大言客只今髙坐海云深

舟中卽事

夜行水澁舟難進月白林稀鳥易驚老去不堪霜露力尊中防覺似多情

小憩孫氏竹軒觀諸公詩兩首

開軒種竹仍畱客想見此翁彊健時借我繩牀小盤薄爲君試讀壁間詩

種竹主人今白髮題詩客子半靑雲北來南去何時了風月依然只此君

與趙李二同年夜飲有懷石使君恵叔

佳月久不見忽見如故人淸風何方來過我孤竹君我有一尊酒政爲二子斟防此風月宵更覺笑語新北城石先生欲喚不敢頻坐上欠此客長懷無津南方鳯之徒瑞世五色文鐵石賦梅花一洗瘴海氛臺家須貢珍我欲列九閽且補諫官闕日酌白獸尊

贈張欽州

張家承平四姓侯門前列防金城丘南來淸貧家立壁但有萬卷書滿樓雲山極觀半空寫下有花竹秀而野閉門讀易已三年樂天知命忘華顚我行湘中識此老難兄莫年更枯槁從來戚畹須表勸防聴鳴珂趂朝早衡陽小隱𨿽深幽去天尺五君無畱貂蟬兜鍪何足道君必不爲猿鶴羞

奉陪宣守任使君謁昭亭神祠二首

緩驅千騎出朝京【門名】喚得春回眼界靑旗腳靈風來廟步馬山蹄雪過昭亭極知太守懷忠款端爲君王薦徳馨慚愧去年冬十月軍書徹夜聴鳴鈴

丰年已卜稻如京雪盡春從艸際靑竹裏紅旗行防防松間白塔見亭亭暖回宿麥開寒色風約疎梅度晚馨卻憶宣城李太白也將詩句掣齋鈴【太白詩云昨日方爲宣城客掣鈴交通二千石】

王龜齡遣妓送酒賜詩走筆爲謝

不復襄王夢裏云紛紛縞袂與靑裙鳴鞭枉送齋中釀病徹杯觴欠薄醺

與薦福

湖上童童百畆陰丹樓碧閣照淸深不嫌歌板相喧聒要見桃花印此心

丰城觀音院有胡明仲範伯達汪彥章諸公題字

中興人物數諸公遺墨淒【一作依】然野寺中欲訪英靈無處所獨搔蓬鬢立西風

入桂林歇滑石驛題碧玉泉

百折﨑嶇嶺路頭一環淸駛石間流須君盡洗南來眼此去山川勝北州

敬謝經略祕閣餘甘湯二首

甘言誤我三折臂良藥爲洗五斗腸欲知苦過味方永請試君家肘後方

此老才堪上諌坡南州畱滯意如何還將苦口劘英主醫國懸知藥籠多

寧淵觀

極目洪波轟轟浪接天江心分殿宇勅賜號寧淵日照山如畫云濃小似煙休尋蓬島地只此水中仙兩宋名賢小集卷一百四十四

欽定四庫全書

兩宋名賢小集卷一百四十五

宋陳

思編

元陳世隆補

於湖集卷中

金沙堆廟有曰忠潔侯者屈大夫也感之賦詩

伍君爲濤頭妬婦名河津那知屈大夫亦作主水神我識大夫公自托腑肺親獨醒梗羣昏聚臭醜一薰瀝血摧心肝懷襄如不聞已矣無柰何質之雲中君天門開九重帝曰哀汝勤狹世非汝畱賜汝班列眞司命馳先驅太一諏吉辰翩然乘回風脫迹此水濵朱宮紫貝闕冠佩儼以珍宓妃與娥女修防充下陳至今幾千年玉顏凜如新楚人殊不知謂公果沈淪年年作端午兒戲公應嗔

詠雪

東皇攜春來屬車載霓裳回風作妙舞雜佩鳴珠璫千官玉筍班再拜稱瑤觴酒罷各分瑞圭宗粲琳瑯浩蕩涵濡恩一笑徧八荒塵垢得湔洗焦枯亦輝光偉哉造化力天地爲翕張功成了不居防日天中央

賦沈商卿硯

石渠東觀天尺五壁星下直圖書府琳瑯寶鎭出三山浩瀚簡編照千古右文儲硯一百九鈿匣珠囊防瓊玖有時淸夜發光怪諸儒縱觀容拜手一朝收迹歸故園瓦池葦管塗突煙夢尋淸都故歷歷起憑書案空潸然眼明見此超萬石色如馬肝涵玉質白圭之玷尙可磨澁不拒筆滑畱墨摩挲太息不自己呼兒汲水爲湔洗天遺至寶瑞吾子要與詞林壯根柢子行飛鶱爲帝須西淸承明有佳謨収功翰墨倘乞我田間自抄種樹書任守作醮爲民祈福先期而雪是日開霽

紫府仙人自列眞緑章封事更通神淸塵已作連宵雪不夜潛回萬屋春玉節珠旛來浩蕩云車風馬正紛綸步虛聲徹朝元路便挈荷囊款帝闉

應庵退席蔣山寄居昭亭萬壽三請不得已而應輒贈長句兼簡蘇內翰尙書二首

逍遙丘壑欲忘年忽作風蟬脫骨仙鐘阜卻從三昧火靈巖重要一燈傳極知掃迹終無防且與臨岐快著鞭莫作山林城市想從來大隱故居防

不寄音書又隔年因師問訊玉堂仙碧油早覺儒爲貴靑海應無箭可傳憶昔絲綸催喚仗何如沙路聴鳴鞭生涯落寞公知否凖擬松江受一防

徳慶範監州以子石硯寵假𨿽小而奇戲作二首

曽侍虛皇玉案前夜書繭紙筆如椽莫嫌此石規模小一寸云萬斛泉

端溪別駕極風流白壁明珠不暗投笑我支牀已多許須君隱幾更冥【一作宜】搜

題朱元順梧溪圖

去年過梧溪王事有期程夜半度湘水但見天上星平生中興碑夢入紫翠屏已辦北歸時十日窮攀登今朝復何朝忽此短軸橫歷歷眼中見湘山無數靑白雲著山腰樓閣秋气明便欲扶短防下濯滄浪纓主人山水仙妙處心自評元順骨已冷千載交蓋傾賞音寄幅紙益見忠孝情題詩疥公畫托我不朽名

大雨呈同行諸公

我船千斛初甚遲上灘下灘風薄之百夫撐挽才得過水淺舟大行無期同來賔客笑鈍滯一葉自買如鳬鷖瞥波急槳亂藻荇瞬息不見颷車馳忽然昨夜雷雨作墨云頽山風捲壑龍門春漲魚鼈亂千渚宵明鬼神惡篷飛纜防泊不得客只一身無處著長年絕叫客驚起一浪先掀半船水囊衣漂盡到巾履一夜奔忙沙石裏我時甘寢殊不覺但怪颼颼風到耳起來呼酒自勞苦水滿涼生差可喜鄕來笑者今卻悲人生淹速那能知明朝轉柁我船快喚客同船莫嫌隘

和曽裘父韻送老人赴鎭江

邊箭収聲江不波廬山髙處與天摩向來只作靑蛙計此去無如紫詔何鯨起江濤煩翦拂經余蓮社更磋磨文成本自籌帷幄不擬黥彭戰伐多

以水仙花供都運判院二首

十月西湖冰齒涼梅間松下小齋房幽芳靚色天爲笑落莫南來也自香

瘴土風雲那有此卻疑姑射是前身冰肌玉骨誰消得付與霜臺衣繡人

再和二首

雪屋因君發妙思作歌可比漢芝房根塵已證淸淨慧鼻觀仍薰知見香

玉壺寒露映眞色霧閣云窻立半身可但淩波學仙子絕憐空谷有佳人

寄題向彥績使君采菊堂

使君天資髙夙昔事幽屏長懷丘壑余習謝鐘鼎東籬羲皇人槁死骨已冷淒其千載後妙處一笑領髙堂娛白髮兄弟極整整不須南陽泉壽與日月等

和總得居士康樂亭韻

气格稜層壓大千塵囂逺盡思翛然龍門不障洪河決喬木終隨故國顚栁下煆工眞得道竹林酒友漫稱賢先生義防雲天薄千載參渠活句禪

和仲欽題粉巖

一麾縻我欠追從悵望千山紫翠重忽向郵筒得新句知君正在碧蓮峯

昨日極暑今日極寒

昨日火流金今日風折膠昨著疎布衣今衣敝緼袍赤帝與冥凜凜隔一宵聊將擁鑪適換此揮箑勞冰炭欲盈懷炎涼不崇朝幻生過隙駒是身九牛毛等是一寒暑胡爲自【缺】嘲萬法從心生心靜境亦消悟此本來無綌絺同狐貂還當隠吾幾試聴萬竅號

仲欽寄民爲重齋詩和答五首

齋中寒日影瓏璁齋外參天十八公二十四州民樂否莫教一物怨途窮

玉節南來兩使星埋輪折檻有家聲不嫌齋榜民爲重去國當時一葉輕

徳意丁寧到緑林都捐刀劍作齊民皇華入奏天顏喜趂得朝元第四春

行邊使者幾時回寄我淸風欲滿懷已把十詩鐫樂石爲公滿意落新齋

蠻煙瘴雨侵行李每向南云有所思定自爲民忘涉險請君細讀寄來詩

初得愛巖

髙巖劃天門仄徑通乳穴隈堆靑螺髻嵽嵲白玉闕外有虎豹蹲中恐蛟蜃蟄東榮俯雷電西出挾日月萬壑生悲風六月不知熱但覺駭心目未易紀筆舌平生山水趣嶺海最奇絕洞府二十四未厭屐齒折晚乃得遊此餘地皆僕妾同來六七士嗜好頗相躡舉酒酹山神慰我久湮滅

寄張眞父舍人

投分生平不數人憶陪文館笑談新資中冢樹看成拱荊府詩筒迹又陳已恨別離空嵗月那知邂逅亦參辰古來命駕須千里薄宦區區愧此身

從珪老求竹

東窻便種千竿竹凖擬淸風六月涼傳語報恩珪長老相煩去作竹街坊

與邵陽李守二子用東坡韻

兩李有佳句冰雪灑肺肝淸越石在懸圓熟珠走盤吾家十二樓下俯千仭湍誰掣白玉瑣借與二子看臨風度長篴瘴海爲淸寒卻立望九州隘陿非所安便欲馭長鯤九萬扶揺摶神山在吾牖弱水空彌漫回首五十劫不費一指彈絕笑塵中年攝提與涒灘

吳城阻風

吳城山頭三日風白浪如屋云埋空北來大舸气勢雄車帆打鼓聲韸韸吾船正爾不得去局促沙岸如鳬翁長年三老屢彈指六月何曽北風起由來官儂多齟齬世不汝諧神亦爾我愧此言呼使前順風逆風皆偶然皇天廣大豈有意相汝嗔喜庸非偏瓶中有粟囊有錢與汝飽飯姑畱連

中秋觀月齊雲樓用孫昌符韻

玉宇無塵夜气淸銀河徹底素波明人應好月同千里身在髙樓近五城丹桂定知憐我老緑荷何惜爲君傾建章鳷鵲當年夢便欲憑空上玉京

偶得四月菊以奉提刑運使二首

午陰籬落小徘徊底許淸香鼻觀來定自霜臺風力峻故教霜菊暑中開

金縷裁衣玉綴裳掃除障暑作秋香一杯擬做重陽賞更借西風一夜涼

鄭儀寧送蒓菜

我夢扁舟震澤風蒓羮到筯晚盤空那知嶺外炎蒸地也有靑絲滿碧籠

奉送李彥國還廬陵

李生來嶺南自挾書一束食簞寄蕭寺矻矻晝夜讀餘子尙頭角文作翻手速小試不盡能他日眞可卜裏中老仙伯曽對玉堂宿髙節老彌厲名蓋斗南北掖垣我畏友不愛萬鐘祿捲藏一丘下勲業所迫逐於歸問道要儲作饑嵗谷富貴偶然耳吾欲子金玉

暑甚得雨與張文伯同登禪智寺

老火陵穉金聚作三日熱舟行湘江上蒸煮到魚鼈黒雲起東北一震山石裂不知雨來處但見風捲葉銀河倚天防髙浪舞飛雪只聴打篷聲已覺涼意愜岸旁古佛屋樓殿頗嵽嵲不辭衝泥去一看雨腳闊吾宗紫巖客窮苦志不懾自吾來浯漢奔走已旬浹我懶久廢學愧子來挈挈相攜得偉觀爲子熾然說願子領話頭吾今指標月

過昭亭哭二弟墓

陌上春風久已歸墓頭衰艸正迷離白頭未抆三年淚黃壤長埋短世悲憶昔追遊常並轡只今獨往更題詩兩兒二弟俱防漠顧影伶俜欲語誰

贈甘法曹

此嶽仙人汗漫遊斯文曽到海邊州誰憐詩禮甘公子牢落靑山向白頭

丙戌七夕衡陽境獨遊岸小寺

七月暑中行道路萬里賖今夕已七夕我猶在天涯系船蒼石根人影散晚沙上防是修竹仄徑如行虵茅屋四五間往昔佛所家經禪劫火盡舊觀初萌芽墻疊古瓦盆僧被破袈裟喜聞柱杖聲掃地自防茶何以爲我娛冰雪汲井花一洗十日渴分涼到童髽盈盈牛女期不著雨洗車疎星銀漢動新月玉鉤斜更呼老奚官捲蘆作鳴笳莫驚潭中龍聊起棲樹鵶

金沙堆

玻璃盆中金作堆藥房桂棟中天開洞庭無底蛟蜃惡君不喚我那能來旁船守風四十日我行昨日到磊石山頭望君乞杯珓僮僕歡呼得頭擲二更南風轉旗腳打鼔開船報君徳君今淸都豈其食聊須飽醉撐船儂明日依舊行南風

贈邕州滕使君

千騎東風白玉鑣十眉環坐紫檀槽安南都防來鰲禁建武將軍握豹韜瘴雨蠻煙驚鼓角朔云邊雪滿旌旄夕烽不到甘泉殿尺一徵還近赭袍

登七星山呈仲欽二首

魁杓歷歷控云嵐地闊天虛萬象涵不與天公管喉舌猶堪嶽立鎭湘南

便驅匹馬出煙嵐聖主恩深若海涵卻道幾重杯斚地載來恩醖過江南

福巖【丙戌七月】

行行山益髙所見益以奇煮茶南臺寺更上千級梯道傍古時松閱世心已灰不與嵗月競況受霜雪威路回聞鐘聲寶剎隱翠防排空冩金碧刓石著栱枅門前兜率橋劫火昔所遺神龍厭庳陋一炬然枯萁談笑舊觀還殿柱百尺圍老禪七十餘髙與此山齊大屋貯龍象空巖走金犀齋盂細細參正味無鹽醯頗聞三生藏中有萬寶賫佛牙舍利湧貝葉旁行稀剖蚌慈相尊破匣血縷飛稽首所願觀爲洗往昔非卻尋上山路擬看浴日池急雨忽畱人吾其少須之

湖湘以竹車激水秔稻如雲書此能仁浣壁

象龍喚不應竹龍起行雨聨綿十車輻伊軋百舟櫓轉此大法輪救汝旱嵗苦橫江鎖巨石濺瀑疊城鼓神機日夜運甘澤髙下普老農用不知瞬息了千畆抱孫帶黃犢但看翠浪舞餘波及井臼舂玉飲酡乳江具誇七蹋足繭腰背僂此樂殊未知吾歸當教汝

欲雪

欲雪未雪天糢糊凍行沙尾鶬鴰呼北風刮耳立不住更騎鈍馬穿枯蘆兩生憐我意不舒江頭三日占檣鳥髙堂明朝置安輿買羊沽酒償勤渠

夜讀五公楚東酬唱輒書其後呈龜齡

同是淸都紫府仙帝教彈壓楚山川奎躔錯落珠連緯嶽鎭苕嶤柱倚天宮羽在縣金奏合驊驑參隊寶花鮮平生我亦詩成癖悔卻來遲不與編

薦福觀何卿麒壁間詩對之悵然次前韻

金華老子定臞仙翰墨文章編兩川遺迹已驚風落木髙名依舊日行天人間易得朱顏老寺壁空懸玉唾鮮欲繼二賢歌薤露嚴詩杜集儻同編

再用韻作五公詩

如公韓子定飛仙更喜門人老玉川莫厭詩筒頻度嶺卽看侯弁去朝天飛龍位正雲霄近集鳳樓髙彩色鮮我欲扁舟君記否但教歸去雜民編

蒙侍禦丈再用韻作送行詩走筆和答迫放船不暇工也

憶曽總領道山仙自挽狂瀾制百川廷防萬言功蓋世臺評三上力回天楚東賸喜詩郵速天北催頒詔墨鮮我老江湖堪野史看公勲防手親編

壽老迓使者以齋素不置餞二首

火雲飛焰擾檐前淨滌齋防防不羶定自隨車有甘雨爲言星使早如鞭

藩府東行迓綉衣海雲山月照旌麾錦囊賸有新詩句寄與幽人莫遣遲

贈黃司法

吾友王升卿乃是天下士阿翁苦硬節禦坐畱諌紙辛勤教其子不但爲科第一官法曹掾整整老須忌吾行桂嶺南所得但五子願渠自愛惜窮達初不計功名倘來耳期子以千嵗

宵徵

畏暑倦長道呼童戒宵徵三更渡前溪溪水淸且鳴舟人自相喚炬火如疎星俯視亂石多仰見北斗橫防防白露下磔磔宿鳥驚竹輿山林薄十里月漸明光彩散艸木涼意侵冠纓

泛湘江

十日行湘江湘水淸而溫不療亭午渇卻憶土井渾道傍古剎竿著屋髙樹根飛泉出山腹甘冷冰瓶盆何止解百憂一灑塵埃昏設供者誰與稽首兩足尊

余幹趙公頤賢宗室也魏公題其堂曰養正且爲作銘取易頤之義刻碑堂上予過之爲賦詩

眼裏紛紛不要同從教三徑滿蒿蓬肯來與子談周易此去何人識魏公家近星辰雙闕北身居煙浪五湖東淸臺有日占雲气一丈丰碑夜貫虹

風洞

山入烏蠻連越巂天開斗野對珠宮應憐嶺海長炎熱乞與淸涼萬竅風

秦城

塹山堙谷北防胡南築堅城更逺圖桂海冰天塵不動那知壠上兩耕夫

岸傍偶得木犀

天公不求金富媼不復藏居然土同價散作艸木芳英英園中葵一心傾太陽采采籬下菊令汝壽命康惟此木之犀更貯萬斛香雄姿傲霜雪鱗鱗森靑蒼三賢鼎足立正色凜相望豈比桃李徒紅紫紛披猖聊息貪者心來上君子堂嵗晚從我遊寘汝兄弟行

贈朱逺遊

逺遊何方來峩峩古衣冠袖中三百篇貯月白玉盤溪淸石瀨急雪凍銅壺幹有如山澤仙外瘠中气完便合朱弦彈細著靑瑤刋懷哉人未識飛步江風寒

和張欽夫尋梅

寒梅本無心適與春風期孤根擢嵗晚桃李更媢之取我碧玉壺薦此白雲枝故人不可寄耿耿空自奇故人隔湘江獨立知者稀采香正滋蘭忍饑不食薇拏舟許過我此約不可違江南煙雨村願與子俱歸

鑑湖納涼

鑑湖周圍三百里極目平湖淸到底荷花嵗久生滿湖人來采蓮唱歌起賀家千頃水雲鄕六月荷花風最涼短楫輕舟來防續山橫曉月正蒼蒼

雞籠福地在歷陽將至丰城望一山宛然感之賦詩

黃茅白葦徑才通忽見晴嵐掃翠空從吏只今俱蜑戶仙山何許是雞籠逢人漸覺交遊少問路仍行盜賊中自是麤才合麤使瘴鄕那得便途窮

西湖

岸艸汀花對夕陽滿船新月夜鳴榔秋淸菡萏紅幹柄風靜琉璃白一方

勸範東叔飲

今代太史公四海範氏門斯文十世澤班班被諸孫我識叔西父白玉比潤溫今來見令弟後气百馬奔一第混子耳勿愧而家尊臨分無多言更酌老瓦盆

入淸江界地名九段田沃壤百里黃雲際天他處未有也

野水彌漫欲漲川稻云烘日更連天定無適粵千金槖可買臨江九段田黃犢眠邊髙樹防白雞啼處逺炊煙此中若許投簮紱便老鋤耰卜數椽

寒光亭

亭依三塔占淸幽松竹環除翠欲流晚色晴開千嶂月波光冷浸一天秋瓊瑤影裏詩僧屋云錦香中釣客舟風送不知何處笛雁聲驚起荻花洲

兩宋名賢小集卷一百四十五

欽定四庫全書

兩宋名賢小集卷一百四十六

宋陳

思編

元陳世隆補

於湖集卷下

和沈敎授子壽賦雪三首

北風吹來燕山雪十萬王師方浴鐵風纒熊虎靈旗靜凍合蛟龍寶刀折何人夜縛吳元濟我欲從之九原隔東南固是王气勝西北那憂陣云結豈無祖逖去誓江已有辛毗來仗節

今年米貴更風雪破屋荒涼冷於鐵道人三日不出門臥聴攲檐竹枝折髙吟忽送三十韻覿面未覺千里隔此公也是可憐人家徒四壁衣鶉結君不見漢時蘇子卿窖中齧氊終持節

天公作劇已三白刮面東風利如鐵只今斗米錢數百更說流民心欲折敵騎打圍塗塘北煙火穹廬一江隔陛下宵衣甚焦勞防臣私憂長鬰結爾曹忍凍不足說我輩何時立奇節

畱題彭澤故縣修眞觀

五月問修途今日一百里莫投彭澤縣愧此邑中士古觀官道傍借榻暫少憩較彼靖節翁衷情相謬戾不能早投簪一官苦匏系見人屢折腰奔走徒自蹶聊爲奴僕飯明日更蚤起速過栗裏去毋遺髙士鄙

呈樞密劉恭父

鼎席方虛望已隆上防那得更煩公敢言兩鎭成交契自是孤根累化工舊弼新開元帥府閒官且領太平宮歸家淨洗如椽筆凖擬燕然勒駿功

翁子功湯補之逺送海錯甚珍

白彘烏羊未見曽靑虵赤蟻當常珍忽驚海物來登座能致南烹有故人萬里漂流憐逐日百年麤糲愧嘗新新篘恰趁來時熟細酌梅花雪片春

張仲欽朝陽亭【亭在建康】

便合朝陽作鳯鳴江亭聊此駐修程南瞻禦路臨雙闕東望仙家接五城日上白門兵气靜春歸淮浦暗潮平遙憐幕府文書省時下滄浪自濯纓

舟中五首

扁舟東去幾時還身寄雲濤泱漭間一夜櫓聲鳴到曉覺來滿眼是他山

山圍平逺水浮天目送歸鴻落照邊好趁新年釀雲液歸來猶及牡丹前

亂山深崦小溪斜野水防茫浸斷霞一笛晚風生碧樹始知林裏有人家

南來北去秪紛紛又過荊山一月春笑殺風前桃李樹飄蓬猶作未歸人

泊船江口夜深深月傍篷窻照淺斟隔岸漁燈半明滅不眠空有故人心

喜雨

已晴復雨雨還晴慣閱人間夢不成小立闌干搔短鬢亂雲飛渡夕陽城

湘中館

云去月在沙潦淨秋滿川北斗掛落木西風送歸船去年過湘中夜半投馬鞭篝燈洗塵土所見只屋椽雞鳴問前途殘夢兀擔肩那知闌干外有此山水姸防防淸露漙稍稍明河偏孤光更自照靜極欣所便身世兩悠然吾其逐飛仙

中隠

吾家中隠君才比萬斛泉短小精悍姿一劍當雄邊去年栁州賊俯視衡嶽巓君從襄陽來孤忠作戈鋋談笑百雉安淨洗湖嶺煙謂當醻王勲金印如斗懸言歸遽如許此意誰爲宣小隠卽居山大隠卽居防夫君處其中政爾當畱連早晚有詔書喚君逺朝天欲爲中隠遊更著三十年

送張司戶還蜀

似向川人有夙緣交遊存沒最多賢今年初識張公子六月還尋上水船萬里親庭心已到一杯別酒意空傳西行賸有新詩句寄我應書十樣牋

廣右道中二首

參天古木緑陰合峻極層巒瀑布長啼鳥一聲家萬里依然無語對斜陽

觸鼻野花香泛泛勸歸啼鳥意諄諄嶺南三月巳煩暑猶向江頭細問津

贈鹿苑信公詩禪二首

詩卷隨身四十年忙時參得竹箄禪而今投老湘西寺臥看湘江水拍天

句中有眼悟方知悟處還同病著錐一个機關無兩用烏窠拈起布毛吹

聞徳逺與曾裘甫黎師侯防飲範周士所三首

海棠開後碧桃開寒食人家燕子來一病閉門三十日更無屐齒到蒼苔

張飲名園樂有餘奉常何苦但齋居一杯我亦垂涎甚病起無聊只羨渠

臞曽句法早知名新築詩壇五字城不要綈袍憐範叔應將石鼎調彌明

萍鄕境上有驛傍有老杉餘百本余過而愛之驛無名余名之曰愛直而爲之詩又以告邑大夫趙君公廩曰使繼自今爲令者幸如君之賢也則此杉長存不然將斧斤斯民以自封植於杉何有

此杉已百年林立官道側鬼神所訶防斧斤不敢迫愛此遺直姿凜凜有正色未云支大廈聊以防行客作詩調令尹爲我驛壁刻但使杉長存懸知子淸白

遊千山觀

朝遊七星巖莫上千山觀東西兩奇絕勢略嶺海半長江寫縑素疊嶂俯杯按中有萬雉城鐵立不可玩伏龍起雲雨老樹舞影亂衝風挾驚電意恐崖谷斷路懸石磴滑眾客紛駭汗嵌空偶自托發若鳥集灌須臾便開霽杲日麗淸漢卻坐山巓亭容我烏幘岸長懷付樽酒別語不容判防須九垓外與子期汗漫

麒麟硯滴分韻得文字

素王西狩麟筆削昌斯文茂陵一角獸妙語聞終軍壯哉筆硯間英姿欲拏云名參龜龍瑞威掃狐羣豈獨濡毫端政爾淸妖氛防當獻君王玉殿春夜分輸寫胸中奇恩波被無垠

幽興

海涵太陰日西墜畫角一聲城欲閉柴門闗上濯足眠萬事不如髙枕睡睡鄕廣大我能容兀兀騰騰興莫窮推枕起聸河漢近月明庭竹響淸風

和仲彌性煙霏佳句兼簡二車二首

收斂經綸寄一麾戲分風月與煙霏醉餘防筆三千首老去蒼官四十圍露菊浦秋催落帽蠟花摧夜照更衣登臨縱好難畱滯白髮雙親待汝歸

引手星辰逼太防蕩胸云物散空霏莫山好處靑成案秋月明時雪打圍竹洗佳人千防淚荷翻仙子六銖衣巖西定有漁翁宿障雨攔風不肯歸

庾樓和林黃中韻

九月扁舟下水風一尊佳處與君同眼髙四海氛塵外詩在千山紫翠中傾座只驚談麈白踏筵不怕舞衫紅樓頭今古無窮事醉倚胡牀月滿空

水仙

淨色只應撩處士國香今不落民家江城望斷春消息故遣詩人詠此花

賦衡山張氏米帖

人物千年海嶽翁筆精墨妙與天通傳聞有帖蔵張姓怪底湘江月貫虹

欽夫折贈海桐賦詩定叟晦夫皆和某敬報況

童童翠蓋擁天香窮巷無人亦自芳能致詩豪四公子不敎辜負好風光

勸農以湘波不動楚山碧花壓闌干春晝長爲韻得幹字

積雨已連月長沙尙春寒今朝定何朝喚客來江幹問訊湘西寺露重江漫漫聊須萬斛舟湍此千尺湍老松如相迎翠落頭上冠卻望城中花寶髻垂珠鬘勸農有故事般樂非所安薄晚防春園老稚隨馬鞍彘肩侑尊酒呼喚來同盤從容及鄙事爾汝開心肝我是耕田夫偶然此爲官飽不知稼穡愧汝催租瘢願言各努力長年好相看

陳仲思以太夫人髙年奉祠便養卜居城東茅屋數間淡如也移花種竹山林丘壑之勝湘中所無食不足而樂有餘謂古之隠君子若仲思者非耶乾道戊子六月某同張欽夫過焉徘徊彌日旣莫而忘去欽夫欲専壑買鄰卜居有詩某次韻

平生交遊中此士故耐久不折爲米腰頗袖斵輪手卜居並東郭艸艸宮一畝日課種樹書箋題徧窻牖花艸當妻妾松竹是朋友上堂娛老親家飯隨野韭客至卽舉詩興來亦沽酒淸溪繞屋角古木老未朽翻翻荷見背戢戢魚駢首幽觀天所蔵勝踐我獨後不因南軒君玆遊幾時有爲君便賣鄰溪南好山阜我喜君亦狂呼兒挈尊卣一灑塵埃胸快若苗去莠晚涼佳月出人影散箕斗恨我當先歸君能小畱否

樞密端明先生寵分新茶將以麗句穆然淸風久矣不作感嘆之餘輒敢屬和三首

伐山萬鼓震春雷春向家山挽得回定是君王思苦口便同金鼎薦鹽梅

先生筆勢挾春雷春色先從筆底回欲笑麤官成漫與望林止渴竟無梅【茶爲郵卒所竊但詩筒至耳】

詩腸隠隠轉饑雷【一作殷雷一作驚雷】春困無人與喚回彊續新詩終不似空傳衣鉢向黃梅

送慈曼如金山迎印老住大潙

傳語金山山下龍乞將上水一帆風道人自有飛空錫只載中泠十丈洪

小山書院

萬里淸江占一灣藂生桂樹防幽閒誰人得似劉郎子賦到淮南大小山

送邵懷英分魯直詩韻人間風日不到處天上玉堂森寶書得書字

將酒澆君車問君行何如初無十萬錢但有一束書往昔千官班渠曽綴簪裾日月九門隔江湖十年餘老榦久淩剝寒灰費吹噓今者尺一追問津承明廬蓬萊道家山紫極帝所居功名儻來爾步武當徐徐遙岑出疎林淺水行遊魚臨分再三囑音信莫我疎

送張定叟

戊子嵗二月定叟如南山行李太匆艸問君何當還敬展南陽阡永慕涕巳潸畢事卻登覽紓子悲悴顏羣峯最髙處眼界窮塵寰紫蓋款佛剎黃庭叩闗夜榻借云衲曉窻闖煙鬟野飯薦筍蕨幽尋剪榛菅酒賤可痛飲詩成要重刪勿作賈胡畱閨人賦刀環歸時買竹防小破行囊慳

讀書堂在烏江卽唐張文昌讀書處自五代至宋皆世守之渡江後爲史氏所有

漫有五車書不讀豈似一編勤過目癡兒鬻肆蠧魚書巨富牙籖塵滿屋市南水竹一畝空平生腹笥史長公閉戶卻掃得眞樂防搜萬古窺鴻蒙淹畱嵗時亦何有防勛玆事要持久吾家文昌讀書處好在溪山落君手上方治定登文儒東觀石渠森寶書望公起直承明廬從來海內知名士須讀人間未讀書

風雨石首呈同行寄荊州舊僚

昨日離筵酒未醒今朝風雨暗江亭近人積水全成緑隔岸荒山夜卻靑野史衣冠行木偶客船燈火散疎星寛程且作三旬約要看廬山紫翠屏

江行再用前韻

澤畔行吟我獨醒歸程不計短長亭西風送浪頭頭白芳艸隨人段段靑昨夜疎蓬猶窘雨今朝嚴鼓欲侵星無人去喚華容宰畫我江行作小屏

夜半走筆醻壽翁二首

短篷掀舞不得寐忽枉新詩手自開主人畱客不作意更送一江風雨來

二年塵土堆中坐一到南樓眼暫開風靜江平畱不得特教黃鵠送詩來

琵琶亭二首

江州司馬舊知音流落江湖感更深萬里故人明月夜琵琶不作亦沾襟

潯陽江上琵琶月彭澤門前楊栁風兩賢底許不相似哀樂𨿽殊吾意同

朱陵洞

黒雲起我趾白雨過山腳卻立朱陵洞一望紫虛閣神丹我已祕仙臂眞可握試向靜處聴空蒙有笙鶴

一覽亭

城中十萬戶亭腳五千丈小退鴈鶩行卻立雲霄上主人心如此坐子鏡中像沙尾是我船煙波更空曠

睡起

睡起有佳聲蕭蕭竹間雨蒿廬淡無營一榻不受暑防颸入牖來喚起香中縷撫捲忽超然空梁走饑鼠

去臨川書西津漁家

作客臨川又一年卻尋歸路淺灘船宦遊到處眞聊爾別恨何須更黯然夾道長紅慚父老繞城濃碧記山川無端此地成畱滯定自從渠有宿緣

上元設醮畢作長句

緑簡朱書自叩眞馥鑪香霧晚絪緼雪花便作茶花白春色還隨月色新江漲不憂堤萬丈年丰何啻粟千囷防生只擬休官去拜胙歸來吉夢頻

過三塔寺二首

湖光防灩接天浮風捲銀濤未肯休夜岸系舟來古塔不妨蹤迹更滯畱

層巒疊嶂幾重重萬頃煙波浩中釣艇未歸饒夕照耳邊蘆葦戰寒風

玉淵亭

靈源直上與天通借路來從五老峯試向闌干敲柱杖爲君喚起玉淵龍

萬杉寺二首

莊田總是昭陵賜更著官船載禦書今日殘僧無飯喫卻催積欠意何如

老樹參天一萬株廬山佳處著浮圖只因買斷山中景破費神龍百斛珠

三塔寺寒光亭【見南畿梵剎志增】

亭依三塔占淸幽松竹環除翠欲流曉色晴開千丈月波光冷浸一天秋瓊瑤影裏詩僧屋云錦香中劍客舟風送不知何處笛雁聲驚起荻花洲

詠梅次韻二首

樓上簫聲欲斷魂仙官分與一枝春旋摧妝額添新樣細撚香須數玉塵月下精神宜淡貯雪邊肌體更淸勻老來花事無消息只有君詩當寫眞

天與孤標不受塵生憎桃李鬭芳新詩成名下無虛士花在身邊當麗人只恐素英欺白髮試煩纎手挿烏巾風流今代神仙尉管得河陽縣裏春

楞伽寺三絕

硃砂峯下楞伽寺白髮僧生乙丑年乞我一杯淸淨水爲扶腳力上層巓

天圍欲盡三千界地險眞成百二闗不向中峯最髙處諸君原未識廬山

山北山南刼火餘如何畱得此僧居【一作廬】可憐鐘閣三枝竹無復山房萬卷書

鸞溪

蒼龍翔舞餘千仞瀑水奔流欲百盤定自山靈憐寂寞故敎臨鏡有窺鸞

漪瀾堂

水漫春洲到處通檣桿無數挿空蒙主人只愛堂前木不放廬山入眼中

子余許修艸堂遣句勸請

蓮社髙人久寂寥艸堂風物故蕭蕭追還舊觀須公等喚我它年寄一瓢

有懷長沙知識呈欽夫兄弟二首

春風花栁又芳姸更接髯郎水竹園小閣橫橋俱勝絕只應欠我共開筵

召公分陜是東鄰天逺堂中好主人更喜新來黃太史賸佳句了新春

題塔子寺

酴醿壓架玉交加深院無人有落花卻憶江南田舍樂旋敲生火煮新茶

題斷堤寺三首

柔桑細麥綠油油雲水烘春爛不收馬上困來尋歇處斷堤寺裏半時畱

堤邊楊栁密蔵鵶堤上遊人兩髻丫可惜行春來較晚誰家畱得碧桃花

古寺畱春最得多紫防花畔海棠窠無人嵗晚同幽獨古栢陰森著薜蘿

山居

松韻笙竽徑雲容水墨天人行秋色裏鶯語落花邊修竹三間屋淸泉二頃田了無官府事雞犬慕神仙【四川總志禦選】

兩宋名賢小集卷一百四十六

欽定四庫全書

兩宋名賢小集卷一百四十七

宋陳

思編

元陳世隆補

嶽忠武摭槁

嶽飛字鵬舉相州湯陰人宣和間應眞定宣撫幕累立戰功南渡歷少保河南北諸路招討使進樞密副使封武昌郡開國公罷爲萬壽觀使爲秦檜所陷殞大理寺獄淳熈六年賜諡武穆嘉定四年追封鄂王淳祐六年攺諡忠武有集

從駕遊西內應制詩

勅報遊西內春光靄上林花團千朶錦栁燃萬條金燕繞龍旗舞鶯隨鳯輦吟君王卽天地化育一仁心

題翠巖寺

秋風江上駐王師暫向雲山躡翠防忠義必期淸塞水功名眞欲鎭邊圻山林嘯聚何勞取沙漠塵飛定破機行復三關迎二聖坐看席捲盡擒歸

巍石山龍居寺

巍石山前寺林泉勝復幽紫金諸佛像白雪老僧頭潭水寒生月松風夜帶秋我來屬龍語爲雨濟民憂

遊金山

第一泉頭過幾日黃花猶待客重來男兒有意扶中國不斬樓蘭不易回

題池州翠防亭

經年塵土滿徵衣嬴得尋芳上翠防好水好山觀未足馬蹄催趁月明歸

送紫巖張先生北伐

號令風霆迅天聲動北陬長驅渡河洛直向燕幽痛飲黃龍府鏖兵木葉樓歸來報明主恢復舊神州

華嚴院

手扶竹杖訪黃龍舊穴空遺虎子蹤云鏁斷巖無覓處半山松竹撼秋風

寄浮屠慧海

湓浦廬山幾度秋長江萬折向東流男兒立志扶王室聖主専師赴國讎功業要刋燕石上歸休終伴赤松遊丁寧寄與東林老蓮社從今著力修

池州翠光亭

愛此倚闌干誰同寓目閒輕陰弄晴日暮色隠空山巖樹蕭騷外徵帆杳靄間吾𨿽江上老心羨白雲闗

題新淦蕭寺壁碑

膽气堂堂貫斗牛試將大節報君仇斬除元惡還車駕不用登壇萬戶侯

過張溪贈張完

無心買酒謁靑春對鏡空嗟白髮新花下少年應笑我垂垂羸馬訪髙人

乩上詩【臨安西溪軍寨子弟請紫姑神王降乩書此宛然平日眞迹】

經略中原二十秋功多過少未全酬丹心似石今誰愬空有遊魂徧九州

歸赴行在過上竺寺偶題

敵騎犯京闕駐蹕大江南二帝雙魂杳孤臣百戰酣兵威空朔漠法力仗瞿曇恢復山河日捐軀分亦甘

兩宋名賢小集卷一百四十七

欽定四庫全書

兩宋名賢小集卷一百四十八

宋陳

思編

元陳世隆補

盤洲集卷上

洪適初名造後更今名字景伯皓長子紹興十二年中愽學宏詞科孝宗朝歷尙書右僕射同中書門下平章事兼樞密使提舉太平興國宮卒諡文恵有盤洲集

方福州生日行

雪風髙髙雪如許海門潮生浪吞浦郎罷攜行街西東到處歡然聞好語舊日大官多養髙民詞獄寄充官曹橫行阡陌喧夜鼓催徵闗市析秋毫只今事事無長蠧五月政成歌召父尺一方來問鳯儀魁三快刷聨鴛羽三山岌嶪摩曾空便是方丈蓬瀛中他年圖畫淩煙了卻向山中訪赤松

雪詩用晁無忌韻

密雪舞冬晝祁寒友夏炎竹枝低未濕梅萼瑩先霑怯冷昻肩立欣繁矯首聸隨風方北渡際海必東漸軒簸來如糝繽紛勢轉嚴枯荄新防綴曲砌巧增添伺隙花穿戶承甍箸插檐髙飛迷皎鶴夜影逼淸蟾砧淨綃橫石虛粉雜奩昆丘千璧碎武庫五兵銛煙徑楊吹絮香蹊蜨奮髯鯨鯢【缺】骨腐鵠鷺野翎爛白髮秦人遁龎睂漢尉潛漬蠶功孰及平地瑞初占窖臥行人節門扃志士恬已甘穿履困奚避割氊嫌醉慕雙螯畢寒懷五袴亷飄颻疑宓女刻畫謝無鹽河濶凝新浪峯髙失舊尖山陰賓欲返淮右冦將殲穆滿三章著桓溫五板兼君恩捐衞粟天意絕齊痁江上蓑堪畫籬間氅可覘客觀眸已兒咀手頻拈足沒尋萱履腰閒刈藿鎌馬馳毛愈素烏喙首難黔凍折騷人筆光臨纎婦幨螟【缺】寧待火疫癘詎煩砭甲長寒蔬細根肥宿麥纎年丰𨿽欲頌神助媿江淹

題陳體仁判官休齋

翔纓飄組蓋中畱緑水芙蕖且漫逰過耳從教千不是處心渾欲一宜休鑪中異馥非多愛架上新籖弗外求寂寂掩扉無所事飽聴風竹韻涼秋

次韻題謝景思少卿藥寮

壯嵗揮金邁二疏眼看餘子伏鹽車芷蘭淸馥渾紉佩芝術新苗幾荷鋤剰作好詩傳近體誰言巧宦勝閒居北睡起琴聲寂便若身登太昊墟

蔡聸明寺丞有詩見簡次其韻

漱芳傾液飽心胸久矣髙名在郢中遂請叢祠方養气卜居蕭寺且談空結交計入芝蘭室拓隠奚須桑薴翁妙語鼎來驚創見益慙白豕過河東

次韻李舉之立春四絕句

東皇先遣雪淸塵一夜山川眼界新共喜太平今有象更兼歌舞爲迎春

三冬文史總空虛獨有施行寛大書坐對南墻千个竹何妨畱客煮園蔬

雪後疎梅正壓枝春來朝日己暉暉癡兒公事何時了一醉花前心似飛

他鄕春日思如何屛去茶甌任睡魔且得小成好夢片時江上逐煙蓑

次韻陳體仁恵詩並示逰山詩卷

人生名利塲覊絆無休假沈迷雁鶩行夢寐雞豚社見謂逰子欺更防官長罵何如山中樂私肆嘉話陳侯靑雲客英聲蜚日下當年金馬門掉鞅示閒暇小試芙蓉池未整驪駒駕臺嶽十日行樛蘿若相迓來歸探古囊篇篇可圖畫傾耳金石聲鄭衛敢爭霸

得舎弟消息

倚闌春晝靜花栁自芳香消息三洲逺塵埃兩地忙鵲聲傳近喜鴻影憶初行抄得新書冊歸時補墨莊

次韻李舉之風雨中書事四絕句

掛壁鳴琴久斷弦彊繙書帙本相便詞源顧我非流峽藻思如今已掞天

雨勢風聲何太雄羣山答響亂賁鏞靑奴今夕安用汝玉友此時畱得儂

怒號通夕攪空虛好夢那能到玉除枕上泰然無一念只愁雨滴架中書

向曉登樓憑小欄蕭然歸興在江幹癡兒未了公家事且把雲山仔細看

宿佛窟寺

籃輿登佛窟髙閣望中淸古木爾許防飛泉無限聲雨消今日暑云作晚來晴獨對靑山久相逢如有情

題景思水芝亭

逺意閟千云亭幽不受塵來爲池上客本是社中人影密魚防花開鷗鷺馴買山如遂志應許卜比鄰

過妙緣寺聽懷上人琴

斷澗復危琴紅塵且滿襟疾祛避炎熱小憩得禪林煮茗對淸話防琴知好音秋風不借便去轍己駸駸

懷孫邦求

灑開桑落泛觥觩行子驅車恨不畱雁塔自是丈人行麟臺更參儒者流官居二年有十月別思一日眞三秋冰輪今已可人意何時來賞城東樓

摘星嶺

披山鑿道何崄巇上摘星漢摩虹蜺七襄終日往曾問一握去天今可躋叱馭已排蘿蔓去下車不復雲煙迷舉頭此際長安逺願借六翮淩丹梯

畱別縣寮

滿城鼓吹出林坰珍重來思此日情共說棲鸞畱政迹自憐展驥墜家聲一時官侶推儒雅百里民編樂治平山意川容若相挽不堪整駕問歸程

蔡聸明以詩還行邑鄙捲次韻謝之

涼秋野趣已蕭騷方駕看山念我曹十日空歸才每下一篇來貺曲彌髙詞華若我慚雌霓筆刀惟公掣巨鰲欲作歌詩興協律淸朝今日有王褒

酬李舉之用前韻見寄

閱盡千峯不憚勞歸來文墨厭官曹浮槎問漢秋期近埋劍衝星夜气髙那復精思如吐鳯初無壯志欲乘鰲詩壇軒輊歸題品濫得陽秋一字褒

九日官舍種竹

獨整陳編對北煙雲渾欲助新涼庭前且使竹交翠籬下從他菊自黃逺宦只今同旅泊壯懷誰復問行藏攜壺已失登臨便不待防吟恨夕陽

天臺道中

灘聲因雨急山勢向云斜橘緑誰能畫楓丹逺似花春鉏懷淺水郭索上寒沙漸聽鳴梭近林中三數家

赤城

平生幾讀興公賦今日霞標對赤城此是南門入山路山祗乞我一畨晴

玉京洞

颷輪曾此宅靈仙洞府今稱第六天規往不辭蘿蔓險回看云物起瓊田

國淸寺

紺宇今方盛名知國已淸萬松九里影雙澗四時聲杖防將窮覽巾車不計程登堂山更好人去曉猿鳴

淸音寺

久坐俯潺湲流淸詩思慳跳珠鳴蘚石淙玉下松闗此日耳塵靜幾人心地閒抽琴作新曲歸去要怡顏

禪林寺

振防快秋晴伽藍倚翠屏看云不畱瞬對竹已忘形銀地聲千載虹橋拱百靈至今鐘磬響如講淨名經

雨中宿萬年寺

夢回深夜耿秋燈泉竇爭流一味淸過雁不畱天外影寒松長送枕邊聲饕風可但久無賴急雨那能便寢行已問瓊臺雙闕路此心何必羨層城

閒主人覽眾亭

籃輿行盡白雲層來款禪居得小亭亂石引泉歸曲澗寒風吹雨過中庭四旁野色朝昏別一覽巖姿逺近靑宴坐蒲團作何想光陰不復問堯蓂

桐栢觀

屹然雙闕峙瓊臺仰見彤雲鬱鬱開三井窮源知海眼六符乘象應天臺松杉滿道欣初過芝術何年得自培更聽鳴泉雜風籟直疑笙鶴紫霄來

天臺觀

芝田環拱碧崔嵬流瀑髙從天際來飛沫有風長似雪寒聲無日不如雷巖前八桂人誰折蹊畔千桃路未開便覺仙都淸晝永翻愁歸路染黃埃

劉阮洞

桃花當日未成蹊只有幽禽語翠防楚峽行雲空入夢秦臺鳴鳯要同飛仙家長若三春好人境何知萬事非訪問丘園荒舊迹卻應回首悔來歸

明巖寺

路轉霞標外雲開綬帶前幾層山底屋一綫竹間泉洞口石孤聳巖頭峯倒懸故應風雨際行子總回鞭

寧國寺

幾日山南北端期汗漫防水痕秋雨過竹色曉煙收宦海何時了僧房爲少畱卻尋歸去路餘興漫回眸

得景嚴弟書

往年同入洛此日各監州慣見浮雲攺相思野水流有書將逺意何處話新愁莫爲癡兒事干螢蒲案頭

次韻錢處和連使郡齋晚集

風聲止雨嵗雲暮雪態兼云晝欲昏共喜髙軒歸別墅肯臨畫防對淸樽埋輪前事空豺路授簡英辭踵園是處梅花寢消息更憑玉藻爲招魂

寄吳明可正字

嵗晚仍多病春來尙異鄕愁城誰與破談壘漫相望體怯山風重心隨驛路長後亭梅若放爲寄一枝香

憶梅呈曾宏父

重憶東城路盈盈十里梅彌旬阻風雪幾處雜塵埃已是春移律何時酒泛杯好花那忍落直待使君來

題王氏秀野堂

飽聞居處好逺意快心胸樹接髙低影山分朝暮容佳時能自適閒客幾相從勿訝題詩晚新來百事慵

除夜懷景嚴弟並寄景盧

逺鄕勞薄宦防服共思親耿耿胸中事紛紛眼底塵與誰同別嵗到此兩迎春獨有還家夢書一笑新

次韻曾宏父欲賞山宮梅花

黃堂淸興動官梅遙望花林首屢回命駕許同狂客往舒殘頻有好詩催空懷月觀橫千影趁取山宮舉一杯爲語東皇相假借莫教零亂防蒼苔

見招賞梅時範子芬欲行

翩翩畫防對春光命客重登千仞岡坐上行人傾別酒花前小雨伴啼妝雪膚不爲輕寒瘦玉骨何如昨夜香麗句競傳新樂府誰誇何遜在維揚

添竹

添竹果春力期君共嵗寒靑靑懷特操碌碌媿麤官尙育哦詩日尢朦借宅看他時誰撿校何處報平安

送季元衡教授赴調

三年淹講席鬥酒動離情此去登臺省諸公熟姓名驊驑看地絕鸞鳯爲時鳴春日西湖上煩君一寄聲

題左遙功秀才桂香齋

小齋面蓬瀛昂霄得雙桂黃卷對聖賢欣然有餘地筆端妙言語挾此波瀾勢熒熒百鏈剛自是靑萍器衝星不我識鉛刀且爭利於今修月手益振淩雲气明年廣寒宮聲多郤詵似歸來八桂香浮丘挹仙袂

還李舉之太平廣記

稗官九百起虞初過眼寧論所失誣午枕黒甜君所賜持還深媿一瓻無

次韻向憲見贈三首

理財無管晏言利析秋毫吐論千人廢摩空六翮髙未簮安世筆先佩呂防刀楚澤東風勁寧辭攬轡勞四望荒樓觀登髙動土思山川相映帶桃李己紛披漢節人重仰黃坡世莫窺三章堆錦綉唐突古西施河東空有賦人不道揚雄貴賤云泥隔夤緣井邑同平畨依列宿談笑霽威風終賴帡幪力能成尺寸功

次韻向憲畱題荊門惠泉卒章見及

對泉一洗心如水誦詩三嘆顙有泚字比渴驥駸駸來文如翠防鱗鱗起皇華轍迹環諸道濟物良籌載襟抱雙泉復見等故人竹馬兒童半羸老吾君丰澤要下流慚愧長瀾力不侔一方始此一滴潤千畝長有千鐘收去瘼未盡惠未施可使剜玉生新痍塵埃滿面語甚惡虛辱逢人說項斯

喜景徐作小圃因懷東閣二絕句

數頃澄湖練有光小亭處處得疎篁夢中春艸多佳句一洗塵埃速寄將

白白朱朱手自栽兩年憶著滿林開莫教童稚輕攀折惜取濃陰待我來

兩宋名賢小集卷一百四十八

欽定四庫全書

兩宋名賢小集卷一百四十九

宋陳

思編

元陳世隆補

盤洲集卷中

謝景髙兄惠魚蠏

霜風激水蟹捨寒漁火獻俘淸夜闌不烹五鼎若賖死使之骨醉尢加餐尺半之魚鱗六六同入糟丘隨小牘鼎來兼味口流涎可使盤中食無肉潯陽從事姿南金髙山調古誰知音寧同娵隅作蠻語生憎郭索多躁心檐頭雪消春有意洗琖開尊宜一醉持螯頗憶左手同尺素不妨時遣使

送唐左史紙墨

黃山奇峯三十六聳壑壽松多節目眞工曲突埽芳煤介圭拱璧陳玉浙河千里玆濫觴萬谷之皮搖冰霜肌理細膩色白晳蜀网剡藤難雁行使君來自岷峨麓曾賦客卿朝奏牘細字不作蠅頭書髙文富有牛腰軸向來平步第一螭勇退宛在番之湄陶毛穎幸旅進快冩元和聖徳詩

次韻董伯魯

讀破羣書有逺謀逢時便可動凝旒不辭巖邑千山險可作鈴齋十日畱耕舌未容蠡測海歸心己夢蝶爲周松門萬一逢佳友爲說相如故倦逰

次韻黃子余惠雙井茶二首

荻花風葉醉爲鄕每憶臨分一鼎香枉費光陰驚老大略無治行媿循良歸心來往雞豚社淸思消磨雁鶩行且喜弦歌餘樂地好詩句句挾風霜

峯橫萬仭臨雙井調防旗槍春怕深白雲有第鷹作爪黃粱無夢蝶何心聞名可信非虛語知味端如賞好音秖欠谷簾一杯水未能相就盍朋簮

次韻程觀過

山城寂寂簿書稀梅際春風一夜歸忽喜烹魚中有得恍然揮麈久相違折腰豈愛蘄州竹問漢須尋織女機奇絕黃山待佳句何時小雨濕徵衣

詹氏仁壽軒

修竹林林貫四時龎眉扶杖到期頥子孫長憶當年事畱取軒楹客賦詩

闡陽驛二絕句

略略春晴天亦慳雷驚雨作轉頭間浮雲又逐東風起不見前山出髻鬟

觸石泉聲髙下聞曾將兩耳洗埃塵相逢尊酒今誰侶細艸靑莎是故人

次韻施徳初逰齊山

詩塵誰復數齊梁小杜文章楚大邦曾爲黃花酬九日至今陳迹擅三江新亭髙下依喬木逺岫參差進曲著履與君時茗飲後車何必酒盈缸

花信亭

解報花消息江邊有好風吹香四時別問訊幾人同梅塢難藏白桃蹊豈借紅但能長撿挍定不酒樽空

次韻馬上偶成

天遣祥風掃塞氛越疆軺傳禮儀新禦戎可鑑秦無防覘國誰誇鄭有人鳴鶴九臯聞徹響翔龍千載仰攀鱗垂鞭日日陪淸話談笑成章泣鬼神

寒食遇雨

殊方遇寒食節物負年華小雨偏宜栁輕風未落花見餳如隔嶺對月共忘家俗重子推廟誰祠萬里沙

次韻得保州老張瓦硯

毛頴傳旣成陶名不朽陳楮接武來論交篇籍囿千年銅雀臺瓦解淪坤厚何人澄其泥頗能彷佛否龍公天上人金蘭幸同臭結束萬里行聨翩五旬久淸談落玉麈痛飲盡金斗咳唾璣珠粲揮翰不停手窮邊得佳硯可出老呂有瓦缶莫雷鳴龍尾羞牛後

次韻楊花二首

桃花開落不同時燕子銜泥相伴飛若向章臺問春色可無淸淚濕徵衣

官路風輕落絮迷望中髙下雜防絲糝氊擬雪春無際只有騷人早得知

次韻中山雨後

好雨連宵鳩喚晴曉行襟袂有餘淸逺逰朔塞殊風景夢到東阡看火畊紅退桃溪三月晚緑添麥壠一川平纎塵不逐車輪起喜聽驅驢叱馬聲

陳畱聞鶯

恰恰啼鶯馬上聴凝雲欲雨曉寒輕滿郊碧艸皆春色祗欠山光與水聲

南京道中

密葉成陰行路寛鳩鳴鶯囀足開顏半泥滑夜來雨數片雲飛何處山薄暮每尋尊俎共殘春能伴節旄還塵襟好濯西湖水偸取禪房一日閒

奇別景盧

禹穴遺書不可尋坐看緑葉成林千巖競秀非吾土三徑就荒勞我心誰是周人思召伯今無老叟出山陰臺堦穏上添花萼時倩來鴻續好音

次韻景盧野處解嘲之什

地偏不接市塵聲古木參天鶴唳淸臺榭迥窮千里目詩章突過五言城花移瓊樹眞無敵酒換金貂未足榮燈火歸時笙管作解嘲何事有歌行

答景嚴

向來戎馬沸邊聲曾出良籌助埽淸六載倦逰潛楚澤一枝同折記欒城北門西府仍班綴後雁前鴻媿寵榮兩鬢星星吾老矣看君重上赤墀行

送朱叔召歸吳中

長憶吳中鳴櫓聲風髙月上水波淸臞庵掩映花成聚笠澤防茫煙若城十載相忘成夢想一帆此去喜歸榮老來無復蒓鱸防尙看驊驑得路行

隆庭竹至四絕句

憶昨分抄種樹書三荊今古美同株閒將艸木供詩戲待把漁樵足畫圖

竹裏巧傳幽鳥語月臺髙視客星移鄕園何幸三分鼎鳴鼓鏗鐘樂詠詩

斑籜逺移湘岸種貓頭亦是渭川孫百金得諾金無恨千畝封侯不在言

裝景松篁渾可喜忘機鷗鷺不相猜南情話有時盡喚取靑州從事來

答小隠惠山茶

何處仙官萼緑華鞭鸞獨禦五云車來從月窟曾依桂分種盤洲不礙茶枝耐嵗寒犀換葉蕊藏朝霧錦羞花紅顏不逐東君老須著頻來鬭臉霞

答小隠聞野處開尊

遺我雙魚集棣華尙疑信馬誤隨車絲聲自是不如肉酒薄須知大勝茶翠袖明朝看倚竹蘭燈昨夜報開花飲闌獨步曾臺月古堞危亭見綺霞

園中觀種樹

望中赤葉漬霜華林下徐行便當車好處見山仍見水興來呼酒不呼茶旋移朱橘添盧橘更揀紅花間白花出郭最欣塵事少飽看孤鶩逐飛霞

答景盧詠道上新松

落落喬松說九華逺移霜骨想專車淪脂此地能和藥結實殊方卻入茶村女拾釵分翠葉野人敲粉聚黃花翛然一徑窮芝嶺曉見飛雲夕見霞

野處送百結花

盤屈枝仍墊蔥靑葉不稀雙銜疑鳯帶百結類鶉衣弱骨長連鎖輕腰孰解圍若教花自在應作防雲飛

和景嚴詠冬開木犀

桂枝冬更好浪蕊到今稀雅韻催吟筆幽香傍舞衣月【缺】

影風突百花圍倚防山亭暮寒鵶亦倦飛

和景嚴約賞木犀

簌簌蟾宮桂冬開自昔稀犀通一防骨密染六銖衣樽淥深酌鑪紅漸可圍賞花宜卜晝莫待曉霞飛

許倩遣舟送花栽

雙舟十日渉長湖甆斛筠籃且百株可喜石橊初變白更驚玉茗不施朱臨風含笑勞花使映水分行擁木奴裝防園林娛杖屨好來一醉倒金壺

侶鷗亭

憩策新亭上波光入座來魚逰能自樂鷗狎肯相猜風爽塵襟豁云深俗駕回尋盟須日渉未怕落霞催

小隠芝艸

芝叢盈百見聞希不數嘉禾連理枝紫蓋堆雲光防漆金莖防露色凝脂一時競秀園林勝十載深藏天地知急辦軒楹尊瑞物泥封詔墨有來期

紫薇花以六月至自溧陽在道已五十日今有花滿樹因示二弟

六月炎天千里移不期繁蕋便盈枝向來渾是西垣客憶得看花艸制時

九日欲爲雲松之集以病倦而輟

半秋翻藥裹九日負雲松黃菊從他好淸尊不我同零丁憐敗葉旁午羨逰蜂今古登臨恨云迷五老峯

景盧約賞朝天菊不克往

暮節眞無分頭風秪自知朝天𨿽有菊向日不如葵久旱千株槁深秋百艸萎吾哀亦相類飲興謝東籬

觀園人接花

植杖看園吏揮斥接果栽奪胎移造化類我借根荄一似雀爲蛤能令桃作梅天工待人力信手便春來

雪後逰盤洲

書事斜川日月同行年過四逼衰翁縱情自洗和陶筆乘興誰開訪戴篷梅萼僅存難聚雪竹根未穏不禁風莫將野趣逢人說水上輕鷗西復東

上元日圃中歸

春風環栁岸夜雨失沙痕剰竹期新筍移花防舊根身閒貪獨樂舌在戒多言是處無燈火荒涼一上元

次韻梁憲盤洲之集

輕風吹雨稱行春丘壑盈懷我輩人照水軒如進艇穿花旌節屢移輪攜壺疊講三杯酒揮麈曾無一防塵明日兵防尋故事已教園吏拂華茵

再和

於越歸來三見春買山學圃狎漁人非嫌厚祿輕捐印所畏空餐詠伐輪時運可驚如過隙人生何苦不同塵明年此防誰重講惟把書郵問鼎茵

次韻梁憲再集盤洲

春風步屧共優防自喜園廬匪拙謀羅列淸樽資笑傲安排好語待賡酧茸茸香艸裝三逕恰恰鳴禽想十洲玉節尋盟端不再便回天上近凝旒

送吳逺澤赴南宮

文壓秋闈擥桂華一鳴天陛穏乘槎歸來須踏盤洲路要看荷衣醉藕花

九曲有感

忽忽光陰轉駸駸華髮添迹陳三可嘆心賞四難兼

嵗三日挿栁

欲教垂栁匝池臺尋覓長柯處處栽待得成陰身益老攀條能有幾番來

朱叔召遺文官花

不用風人怨緑衣身兼魏紫與潛緋司花直爲文官地寧忍春葩一片飛

解褐方聞上玉除寵光轉眼疊金朱大夫不博喬松貴加橘千頭也作奴

次韻景盧賞梅

曲塢梅藏白東皇解出奇不嫌歌板閙直與酒尊宜倚竹盟三友淩風粲一枝淸標何水部千古說能詩三月十六日巢觀月渭師攜寵同賞後兩日大雨復作景盧有詩同其韻

潛鱗故故上鉤遲翠袖憑闌自一奇半夜醉歸閒有趣一年春晝事多宜盍簪何憚三瀆覽鏡堪嗟六十癡巳辦尋盟臨斫鱠不將可否問蓍

四月十三日流杯寄渭師

今年無好雨曲水未勝杯誰伴山翁醉難令俗客陪靑苔迎馬入緑栁送鶯來縱步濠梁上垂緡更樂哉

流杯同景裴韻

三春少雨未行觴槐影交加更漏長半夜水來山防滿四檐竹密酒樽涼新亭方作巢葉畫棟何妨燕語梁滿飲三觥一醉老來眞个惜時光

庚子山居采茶有感

憶昔采茶時雨後山蹊濕鷹爪喜盈襜蟹眼思朝汲歸路取盤洲下吳行蹤急珠汗透裳衣更換登梯級徙倚曲闌干鳴雁圓沙集晚景不勝春寒气潛相襲詰旦傍妝臺歌側人扶立輿疾望醫來請煮靑黏汁舉案念齊眉幻泡何嗟及重過故園門不忍攜筇入引領顧前丘空對旗槍泣

兩宋名賢小集卷一百四十九

欽定四庫全書

兩宋名賢小集卷一百五十

宋陳

思編

元陳世隆補

盤洲集卷下

次景裴席上韻

桃李紛紛已半春海棠睡覺晚妝新巢剰有千般景瓊報渾無一防塵酒未舉杯風逐客詩方拈筆雨催人從今只揀晴和日艸艸杯盤勿厭頻

枕上示景盧

朱幡皂蓋有行期暮景無情憯別離枕席半旬乖語笑急風吹雨淚垂垂

南憩畨禺北抵燕片帆西上駐荊門平生不作東甌夢茘子丹時念灌園

懷景盧

菖蒲節近暑風髙棠棣叢疏月影交淸夜不曾空鶴帳浮生何幸老巢酒杯獨引今無侶書卷閒開共苦抄想得公堂鳬鶩退須懷西塢欠誅茒

排悶

數日雪兼雨凝寒懶舉頭出逰閒豹舄危坐索狐裘怕冷杯常執扶衰藥屢投滿園冰木稼天遣阿誰憂

答裴弟

棠棣成陰慰暮年困人春雪好長嘆閉門終日詩頻和伏枕盈旬病未安已遣攜鋤移竹逕更思杖策整花欄飽聞冰下逰魚躍所恨雙溪一笑難

辛防安稼軒

濟時方略滿心胸卜築山城樂事重豈是求田謀萬頃聊因學圃問三農髙牙暫借藩維重燕寢未須歸興濃且爲君王開再造他年植杖得從容

紅梅

不謂天然白今同杏與桃玉肌添酒暈還是冠風騷

艸堂

茸茸春艸茁碧水映芳塘入夢無佳句看云憶對牀

溪簾

雨過溪添緑橫瀾自在流水晶簾欲捲何處著銀鉤

人面竹

怪奇存法相姸醜出天眞此君無二貌正是葛天民

慈竹

義居傳九世瑞物記三林何似同根竹春風一死生

梁子正有詩謝牡丹及聚仙次其韻

天教國色傲春華不肯爭先伍雜花西洛塵埃長太息召園今屬阿誰家

癡坐林間類守株一年春事已無餘且須九曲添淸漲灑掃椶亭進一盂

玉蘂茸茸映四筵團欒如集飲中仙下方簇蝶非儔匹上比瓊花難並緣

病中憶九曲

新穿九曲望時霖水到渠成病已侵見說小舟穿栁岸那知淸漲入桃林五旬藥裹長經眼幾日荷花復賞心夢裏亦知行樂處老來尢更惜光陰

次韻景盧題巢

拙速誰前勝巧遲新亭結罷得能奇細看逺水兼天淨可但中秋觀月宜出郭自欣三徑樂枕流今有幾人癡巢蓮千嵗同藏穴一笑泥塗曳尾

流杯次日連雨次渭師韻

入夏濃云日夕昏舉頭煙雨暗前村風隨重客淸葵扇月爲佳人射翠樽依舊建瓴欹屋角幾畨攜杖失溪痕小枰己在紗下欲把明瓊看倒盆

再答

投老無能千慮昏歸田浸久使令村長因步月成三影難得披云共一樽水漲溪橋孤釣隠雨侵山徑洗靴痕寓公在此寧黔突防有容光照覆盆

雨中排悶

飯牛戴笠牧童昏安得斜陽過別村戶外涎蝸行半壁牀頭渇防側空樽花殘鶯老渾無夢水到渠成不見痕天意未晴人未飲冢奴款曲辦籸盆

用景盧諸公詩軸韻招監司太守

淺白輕紅笑倚門何須雪夜憶前村韶光定入詩人句勝事難逢俗子言風振繡衣須命駕雲隨皂蓋欲窺園人生易老愁春老問栁尋花故事存

景盧數日枕席復用前韻

半載悠悠只閉門不知紅緑徧千村山川滿目衰境桃李成蹊出怨言可惜花飛聊洗琖何期雨作阻行園車公不出須重講撿挍芳菲幽興存

答太守謝牡丹

華髮歸來不記春優防學圃傲江村已欣勝日臨千騎漫折香霞佐一樽對竹便當尋曲水藏花那肯效慈恩行廚若有眞消息奔走畦丁急埽門

謝洪慶善提刑遺法帖

紛紛渇驥競秋蛇鐫鑱收拾俱名家吾宗尺牘擅天下年來野鶩維肩差庭前書帶凝寒緑架上牙籖富新軸中藏墨妙更奇奇長物不畱沾賸馥生平小楷拘蠅頭豈知蠆尾與銀鉤從今已辦筆成冢學奇還許登門捧

春思

自聞郊外景多病負年光沐雨桃容膩尋春蝶興狂幽期知我背遲日爲誰長一枕虛寂鑪煙續舊香

晚望

古堞髙亭暮登臨逺眺時菊房棲白露荷蓋偃淸漪遵渚歸鴻集投林【缺】悲闗情聊繪句獨立自遲逓

客至

閉闗聽剝啄有客款蓬蒿談壘萬人敵詞源八月濤園蔬菜甲盤實飣毛桃冷淡琴書味由來屬我曹

送人至姑蘇

吳門千里役別話不堪聞暫發參商嘆長懷星斗文菊叢黃彩亂槐路緑行分日冀書郵至冥鴻接暮春

答林神童

快覩終童英妙時蛩然銜袖出明璣家聲不詫大哉問文律何愁知者希益利鋒鋩臨大敵養成羽翼看髙飛紅塵可厭忙車馬挹取西山爽气歸

瑞香花

衮衮香毬次第開結根幽獨謝紛埃芳容妒入鴛鴦社異馥淸傳錦綉堆睡裏魂交非是衍醒時心賞可無猜品題蓋在春林右不是花王喜後來

讀秦本記

應侯一語幽宣後長信防辜徙萯陽秦室無親類梟獍借箕誶語亦其常

侯生

淮陰束手大江閒誰信功成頰舌間不惜鴻溝分二國太平今日得生還

楚懷王

武開謀詐卻稱臣寃魄防魂尙在秦墓木蕭條冢猶濕流聞其子作昏姻

讀戰國史

折足黥徒未易欺簣中死士亦何爲魏齊斷首龎涓死禍報由來不可知

讀召公世家

齊晉瓜分四國王嬴秦爲呂芉爲黃六雄當日皆新主獨有甘棠澤未亡

穰侯

推轂曽聞薦武安威伸三晉走荊蠻厠中犬彘圖攘奪猶道藏兵不出闗

田單

齊主輕忘在莒時鮮裘淄水遽相疑若無貂勃明勲業幾使功臣枉見夷

長平

一敗長平振古無趙邦臣主亦何愚當時已中馮亭計猶自區區遣鄭朱

春申君

珠履三千盡在門爭無國士解銜恩棘門難作無遺類死黨寧聞報李園

酬李舉之

象載凝華落筆工一時英妙盍居中交情耐久惟同味詩意求新更鑿空揮麈寧談阿堵物聨珠不數囁嚅翁文成間故雞林得復有聲名到海東

次韻蔡聸明登巾山

朝來爽气冠曾丘急雨驚風正麥秋要得云軒聊放目何妨松徑暫低頭

多韁局促祗懷慙飄忽熈春月過三矯首白雲千里外此心無日不江南

好句聨翩見未曾品題今日欠鐘嶸登臨自有江山助豈是胸中不得平

夜飲藥寮次景思韻

主人知我樂郊居藥圃嘉招走尺書笑語池邊欣促席醉歸林下卻肩輿正聞雁過猨啼後更是風淸月白初見說長安消息近卻須髙興謝鱸魚

黃巖道中

兩日黃巖縣紛然有慮侵乍聽幽鳥語復起故園心冒熱度峻嶺憚勞休茂林潮來知海近三島可能尋

登寧和嶺

初識寧和嶺有懷占夢時聞詩千里隔斷織九京悲艸木應相記煙雲渾異宜西風襲懷抱淚睫不勝垂

次韻酬丁致逺司戶

翰墨塲中識面初珠璣粲粲似相如盍參多士登臺省卻掾諸曹親簿書白社不妨閒紙筆赤城更好命巾車寸心淟汨方茅塞快讀新詩得剪除

賀子忱吏部抱膝庵

主人蚤嵗抽華簮隠居時作梁父吟於今松在人境空有蕙帳畱煙岑風來翠篠自搖玉秋著黃花仍散金拂拭塵埃記行役興來命酒還孤斟

石道士妙聲堂

泉澑古今同臨流萬慮空采芝歸絕嶂添竹映疎叢影漾髙秋月聲宜深夜風眞淸長在耳何用撫孤桐

仙壇院

舊聞王子晉云臥夜吹笙控鶴衝天去松風千古聲

贈護閟昌老

緩轡到禪扃髙談得細聽茗花泛輕椀煙篆度虛櫺門外云千嶺軒中水一瓶我來無好語畱此待丹靑

寒巖寺

峭壁插靑防層巖覆化城空中淸磬發幽處慧燈明萬瓦足雲气四檐無雨聲丰幹不饒舌此地孰知名

曉發秦安驛

林夢不能曉起行山徑迷小車驚宿鷺列炬誤鳴雞冷覺霜華重光瞻斗柄西金庭有佳處芳桂想幽棲

次韻曾宏父探梅未開

梅枝渾待雪山意漸呼風欲索檐間笑那憂徑外窮英詞窺玉潔拙句媿雷同只恐花開日綸言下法宮

招曾宏父待雪

欲把詩催雪先將酒送寒凍雲方作意防霰已開端目斷鄕城逺心驚嵗事闌擬同今日醉待取玉花看

次韻範子芬雪中同訪曹功顯

明朝春琯欲飛葭臘裏重看舞雪斜筆下百篇非事業樽前一醉卽生涯初疑髙栁枉吹絮卻伴寒梅好放花踏凍不辭方駕逺閉門畱客更誰家

次韻蔡聸明雨中書懷

梅雨冥冥晴復陰小軒終日起歸心自憐宦業初何補獨喜交情久益深憶【缺】防醺看錦瑟媿無好語比南金靑山千里江南路它日郵籖幸見尋

茅軒

剪茅聊復爾步屧欲何之風卷三重去危檐謢雀兒

兩宋名賢小集卷一百五十

欽定四庫全書

兩宋名賢小集卷一百五十一

宋陳

思編

元陳世隆補

栟櫚詩集

鄧肅字志宏南劍沙縣人少警敏能文美風儀善談論李綱見而奇之相倡和爲忘年交居父防哀毀逾禮芝產其廬入太學所與遊皆天下名士時東南貢花石綱肅作詩十一章言守令捜求擾民用事者見之屏出學欽宗嗣位召對便殿補承務郎授鴻臚寺簿金人犯闕肅被命詣敵營畱五十日而還張邦昌僭位肅義不屈奔赴南京擢左正言先是朝廷賜金國幣一千萬肅在其營密覘均與將士之數大約不過八萬人至是爲上言之且言金人不足畏但其賞罰必信不假文字故人各用命朝廷則不然有同時立功而功又相等者或已轉數官或尙爲布衣輕重上下只在吏手賞旣不明誰肯自勸今當專立功賞一司使凡立功者得以自陳若功狀已明而賞不行或功同而賞有輕重先後者並置之法上從之朝廷受僞命者眾肅請分三等定罪上以肅在圍城中知其姓名令具奏肅言無所隠耿南仲嘗薦肅於欽宗肅言之不卹上嘉其直賜五品服範訥畱守東京肅言訥出師兩河望風先遁訥遂罷內侍陳良弼肩輿至橫門外開封買入內女童肅連章論之時官吏多托故而去肅建議削其仕版而取其祿以給禁衞若夫先假指揮徑徙江湖者乞追付有司以正其罪因入對言敵人之巧在文書簡簡故速中國之患在文書煩煩故遲今兵戈未息豈可揖遜進退尙循無事之時欲乞限以旬日期於必至庶幾法嚴事簡賞罰之權不至濡滯肅在諫垣遇事感激不三月凡抗二十疏言皆切至上多采納防李綱罷肅奏論之觸執政怒送肅吏部罷歸居家紹興二年避寇福唐以疾卒

分嵗

余臘羈人少共歡那堪飛雪集云端四時欲盡三更漏六出翻成兩嵗寒壓損嶺梅殘豓薄敲殘亭竹碎聲幹公卿休埽黌堂下畱與來朝執玉看

別陳少卿

平生杯酒百無憂四海風流說太丘據景筆端陵鮑謝當年門下得伊周那知避世嵚迹也許從公汗漫遊聞說片帆今又舉三山無處著人愁

戲洪丞

萬里歸來雲水鄕逢春得酒且徬皇好賢誰佀雙松吏使我終時一石狂忽與髙唐來防目卻令朱戶鎖梅糚先生取瑟吾知己安得從今不舉觴

大雨

夜夜陰雨如潑墨雨勢欲挽銀河竭春工十八落泥塗驟雨誰雲不終日魏紫姚黃業已空嬉遊何足介心胸只恐年年禾黍地浸淫盡入陽侯宮憑誰爲我呼少女埽空陰翳開天宇光風霽月暖層霄坐令六合同歌舞

寒梅上李舍人

窮山觸目紛茒葦此意昏昏誰可洗竹間橫破一枝梅對月嫣然耿寒水吟詩索酒滿髙堂穿簾的皪射晶光世上羶葷來不到翦翦天風吹冷香人言百花睡未起獨冠羣芳差可喜珍重和羮自有期行事爭雄壓桃李

題梅齋

江邊蘆葦風颼颼東君一防破寒愁窗間疎影橫春痩枕上冷香尋夢幽夜深竹折驚殘雪捲簾醉起千山月洗空肺腑龍麝腥落筆天香鬭淸絕

上先生

夜馬踏殘月荷策來泮宮入門見先生語意何雍容短檠挑燈一千夜髙談雄辧流胸中吾皇求士若饑渴那許先生久臥龍玉鞭斜指長安市小軒從此冷如水空畱絳帳照孤燈窗外西風起寒葦

龍興避難

傍山怪石如蹲虎絕頂去天無尺五卻披叢棘下山腰丹碧照空飛棟宇道人蓬戶壓塵勞避世祗嫌山不髙那知行空老曼倩竊食當年王母桃松檜參天門晝閉碧玉擷蔬飯炊雪百年冷坐無車音一旦偕來眞惡客當知喧寂豈殊觀出世何妨在世間能致吾人師作古龍興今日始開山

送丹霞禪師

山壓濃陰勢欲頽阿香推車振不開君來論詩風四起挽出羲和照九垓別居八年驚電掃霜髭已失童顏好逝者任從造物流吾人一笑初不老明朝飛錫過平津浩歌歸畊隴上雲巖竇不應藏一滴要須化作無邊春

再用南齋韻謝

沙溪淸可啜逺山翠欲流翩然航一葦浩歌入蘆洲髙堂上木杪幽人事勝遊但足簞瓢樂不知天地秋我輩嗟無口防摉空掉頭何如三才傑等是濟川舟開卷騰光怪天上卿云浮阿云又嗣音吾研不欲畱平生浪詩名寒虫號淸幽已對狂道士從此敢吟不

過霹靂灘

門前又見馬如流兵革紛紛幾日休嶺似車盤方稅駕灘如霹靂更行舟豺狼敢侮乾坤大江海徒深蟣虱憂安得將壇登李郭挽回曦馭照神州

諫花石綱十一章之七【一章至四章已失】

皇帝之囿浩無涯日月所照同一家北連幽薊南交趾東極蟠木西流沙

是中日月磨星斗下視羣山眞培塿千年老木矯龍蛇天風夜作雷霆吼

三月和風塞太空天涯海角競靑紅不知花卉何近逺六合內外俱春容

聖主胸襟包率土天賜園池乃如許坐觀塊石與根莖無乃卑凡不足數

飽食官吏不深思務求新巧日孳孳不知均是囿中物遷逺而近蓋其私

恭惟聖徳髙舜禹一囿豈嘗分彼此世人用管妄窺天水陸馳驅煩赤子

安得守令體宸衷不復區區踵前蹤但爲君王安百姓天地一圃樂何窮

詠桂

雨過西風作晚涼連云老翠入新黃淸風一日來天闕世上龍涎不敢香

西庵餞春

傍水禪房半掩門乍晴簾幕捲黃昏風驅紅杏春何在酒入香肌玉自溫勿笑饑腸充筍蕨須將醉眼蓋乾坤杖頭更有百錢在明日還尋未到村

寄朱韋齋

歸帽納毫眞得策要牋畱帶計還疎公如買菜苦求益我已忘腰何用渠閉戶羽衣聊自適推窗柿葉對人書帝都聲價君知否寄付新傳折檻朱

兩宋名賢小集卷一百五十一

欽定四庫全書

兩宋名賢小集卷一百五十二

宋陳

思編

元陳世隆補

撫松集

呂願中字叔恭紹興中知靜江府

環珠洞

朝野樂升平園林窮勝討快雨洗塵埃秋山淨如埽遊魚聚江灣饑烏集木杪羣芳郁崢嶸一水翠繚繞雲頭蒼狗變龍蛇亂夭矯巖洞眞奇崛造物逞天巧近在堂奧間超然類三島暫捨簿書忙何時脫紛擾靜聽黃鸝鳴一聲還復悄纚維去咫尺涉步卽幽窈新防暗蒼苔喬木蔽蘿蔦山腹有遺祠隠然見華表筍輿訪崇臺空曠遊遐眺八桂困樵蘇嘆息心爲愀任侯三蜀秀冰壺湛春曉有藥駐朱顏可以長不老雄篇頃刻成舉座悉稱好戛玉副鳴球士夫善傳道五嶺類觀東一覽眾山小呂巖何興廢事固有前兆新詩刻翠瑉異日可稽攷玩珠紀勝遊聊復醉淸醥

遊東觀

郊原同按轡杖屨陟靑冥山色混林樾溪光照斗星螺峯髙插防兔徑曲穿庭【闕】一聲逺千嵓特地靑

訪顏氏讀書巖

洞口防云恣捲舒石巖相對一蘧廬賦才晉宋多夷曠好景古今難貯儲茗椀已驚浮雪浪齋廚俄聽響鯨魚子云識字終何用且讀人間未見書

假守呂叔恭遊中隠巖無名洞坐客鄱陽朱國輔云此洞未有名因公而題欲名曰呂公巖予未敢披襟而劉子思陳朝彥皆曰甚當戲書五十六字鑱於石壁間紹興甲戌季春七日

防田緑水轉山樊滴翠羣峯列巨杉洞外僧藍侵斗漢澗邊人迹隔仙凡深深雲谷春常在寂寂松扉夜不緘此處得名爰自我要須題作呂公巖

郡守呂叔恭以甲戌季春七日遊中隠巖山水膏肓之興未已後兩日再拉機宜劉子思監州朱國輔經屬陳朝彥同至新洞所見愈奇眞所謂倒餐甘蔗聊書五十六字

爽塏虛明小洞天巉巖垂乳類鋒銛薰風習習來三面夏雨蕭蕭欠一檐指顧羣山勞應接徘徊歸騎縱觀瞻門前綠水澄淨底處應須是谷簾

華景洞

斯洞名華景累累乳石懸虛崖疑月窟絕頂瞰江湍巖底金仙寺峯頭玉井蓮地形居眾外气象偉無前徙杖觀初月歸輿觸暝煙蔽林排翠幄封徑簇花鈿爽致資淸賞鐫題記昔年猿啼聲應谷云破月侵筵策蹇追華駟鳴髇指墜鳶誰人能畫此爲倩老龍眠

北牖洞

南窗聊寄傲北牖有涼風巖洞幽深處結茅容老翁

嘉蓮洞

羃羃煙雲鎖洞闗旁開六戶類連環芙蓉未是仙家瑞更約同登太華山

朝陽洞

半世觀山鬢已皤欲求釣艇老漁蓑杖藜又過煙霞洞聞說當年爛斧柯

白雀洞

洞中石燕可長生白雀何因浪得名無限好山難買得世間奚用孔方兄

夕陽洞

怪底浮屠不宿桑直捜巖竇意徜徉洞中日月未嘗老何事仙家有夕陽

南華洞

亂崖深峭水淙幽六夏來遊儼似秋安得蘧蘧一覺夢倚巖栩栩訪莊周

假守睢陽呂願中叔恭機宜祥符劉襄子思通守鄱陽朱良弼國輔經屬建安陳廷傑朝彥因祈晴乘興遊中隠巖畱題以記勝遊

坎止流行但信緣嶠南風景異山川偶因乘興穿山腹始悟壺中別有天

劉仙巖

平湖小隊出郊墟盡日登臨據隼旟聞道仙人屍假去尙應猶學世間書

題元巖

崒嵂倚空蹲怪石輪囷夾道臥長松白龍應已衝天去巖竇巋然有故蹤

兩宋名賢小集卷一百五十二

欽定四庫全書

兩宋名賢小集卷一百五十三

宋陳

思編

元陳世隆補

方舟詩集

李石字知防資縣人負文學有盛名於蜀紹興間爲校官乾道中爲郎歷秉旄節趙雄不善石以是晚益困有方舟集七十卷

禮殿

蜀侯作頖錦水湄先聖先師同此室巍然夫子據此座殿以周公名自昔聖人兩兩如一家均是周人先後出東家想見終夜夢猶與公孫同衮舄斯文授受乃闗天不爲漢唐加損益我時來視豆爼事重是漢人斤斧迹漢宮制度九天上散落人間此其一多因丰屋起戎心獨此數椽綿嵗歷規模嵲東魯似气象縹緲西岷敵竹松猶是斯幹詩風雨方知棟隆吉𨿽然漢獻來至今閱時已多駒過隙中間豈無鳥防慮妙斲不知難輒易工師不揆亂如麻敢向殿門言匠石詩書譬彼尙闕文後學如何補遺逸祖龍非意竊登牀蝌蚪有心來壞壁舊章僅在命如絲誰勒吾詩勝丹漆

左右生題名

蜀地𨿽逺天之涯蜀人只隔一水巴自從文翁建此學此俗化爲齊魯家頖林春風桑椹熟集鼓坎坎聞晨撾諸生堂奧分左右相比以立如排衙九牧之金充嵗貢【缺】松下吟哦幾唱酬卻攜螃蟹餞監州穏挑書擔去環碧頻寄詩簡來雪州異姓弟兄千里月故山泉石一天秋葛峯隱者如相問爲道侯已白頭

題環碧亭

十里漣漪陸瑁湖一亭幽絕重先居云根數朶排靑闥泉沬雙流濺綠裾竹鎖斷橋飛雁鶩荷侵涼檻蔭龜魚洛園還許人同樂時向林間望小車

兩宋名賢小集卷一百五十三

欽定四庫全書

兩宋名賢小集卷一百五十四

宋陳

思編

元陳世隆補

嘉禾百詠

張堯同嘉興人有嘉禾百詠

胥山

馬革浮屍去君王太忍人此山空廟貌何以勸忠臣

殳山

丹竈功成後寥寥掩竹扉但聞蟬已脫不見鶴來歸

滮湖

四境田相接煙瀾自渺彌客來吟此景無或比滮池

鴛鴦湖

東西兩湖水相並比鴛鴦湖裏鴛鴦鳥雙雙錦翼長

長水

古來名未滅人好水還淸一讀髙僧疏塵勞悟此生

谷水【一作許尙詩】

短棹經行處風披藻荇香中宵孤鶴唳片月在滄浪

天星河

拍岸浮春淥菇蒲四逺生网羅人不到魚鳥亦忘情

穆溪

靜練明田外源流笠澤通不因逢嵗旱誰識濟時功

韭溪

終與雙溪接分流入郭來市橋人影合不解洗塵埃

雙溪

柔櫓聲相應名齊漢魏收可憐一溪水分作兩塘流

秀水

好景明於畫長浮五色波一竿吾欲釣來此聽漁歌

白龍潭

呼吸風雲合飛潛自有時只愁潭底淺頭角被人窺

禦兒

用此臨吳戰何人爲越謀夫差曽不寤亡國始知羞

範蠡湖

少伯曽居此螺紋吐防絲一奩秋鏡好猶可照西施

梧桐涇

落落梧桐樹何年作鳯鳴試看千古翠流盡一溪聲

汾湖

我是滄浪叟閒來系釣艭如何一湖水半秀半吳江

柘湖

神居陰陽防尋國捍洪波莫慮蛟龍怒年來畏叱呵

馬塘涇

疑著風波惡民謡亦畏人築塘成堰後斬馬祭河神

杉靑堰

舊吏家何在空尋古栁隄世情今亦爾莫笑買臣妻

鳳凰洲

竹秀水色淨忽來雙鳳凰岐周昔鳴瑞今復見文王

龍舌頭

一吸長川靜煙雲忽有無誰看頷底月誤欲探驪珠

月壕

入徑深於塢滄波近馬蹄毎尋蓮社友咫尺走東西

靈光井

玉甃祥光發難藏世上名定多慈防力一飲百屙輕

幽瀾泉

神女鐘靈處眞堪療渴羌滿甖秋玉色一酌灑淸涼

檇李城

螳螂方捕楚黃雀遽乘吳交怨終亡國君王到死愚

射襄城

此地連江海曽經古戰爭干戈今不見空有射襄名

四城

吳越爭雄日區區在用兵空餘爭戰地無處不髙城

何城

報越心何壯貪齊計已輕忠言殊不聽何用築斯城

由拳廢縣

故城人不見擊劍淚空霑一絕悲聲逺今猶說孝廉

嘉禾墩

寂寞黃龍後紛然壠上碑廢興無處問空詠艸離離

古戰場

自昔干戈地城空艸自荒漁樵懷舊事何敢議興亡

村門口

昔日荒閒地今聞市井喧人情看促迫無復似當年

宣公橋

祗因裴少保功業敗垂成往往橋邊客今猶恨未平

五栁橋

爲懷陶靖節無復見其人誰種橋邊栁猶含舊日春

百步橋

舊址依然在荒墟未百年還分一橋水流入幾家田

跨塘橋

路接張涇近塘連谷水長一聲淸鶴唳片月在滄浪

菩薩橋

片雲初出岫南北自飛揚舊日橋邊路猶聞舄履香

竹橋

腰枕政亭北橫斜古渡頭風吹雙淚落恨逐水東流

河內亭

掾死緣非命兒來哭未休舊時亭下淚疑與水長流

嘉禾亭

五馬來何暮經營指一彈石碑書近事畱與後人看

列岫亭

吾州風物好惟是欠靑山忽有洞庭色來從一笑間

水心亭

波光磨不盡鏡面絕纎塵照得紅亭子亭亭似美人

樂郊亭

竹下淸風好時來掛幅巾待逢田叟問知是樂郊人

防景亭

有景道不出須來此水濱十分花鳥色團作一亭春

南塢

防回波曲曲城轉艸層層忽見桃花落還知到武陵

海棠亭

蘚砌迎煙渚花開忽滿株春風吹爛漫如展蜀川圖

白蓮沼

滄波圍四面艷艷玉開花自可除簾幙淸香不用遮

桃花亭

不待東風拆池塘已自春試看原上客猶恐是秦人

紅薇逕

漸放秋風晚花無爛漫香淺深紅似錦散影在滄浪

茶溪

茶林那復有零落付樵人舊日溪邊叟空悲二月春

仙鶴亭

杳杳雲間路重重隔翠林數聲淸夜後來伴月邊吟

芙蓉塘

一發連千丈紅雲出素波秋風吹欲老無柰落花何

白薴橋

徧隴敷靑綠桑麻共幾家滿城羅綺子應笑不栽花

漁漵

野水連天濶滄波引釣緡寄言溪上叟莫學直鉤人

懷蘇亭

猶使樽前客常懷沒後名好風吹逺籟如有笑歌聲

披云閣

玆樓當勝地髙望極崚嶒欲覩靑天色還須上一層

景龍樓

千秋傳異防百尺防雕防欲識金龍瑞丹霄試仰看

煙雨樓

妙手誰烘染梳煙沐雨姿一聲長笛晚人在倚樓時

月波樓

天濶冰壺淨溪平玉鑑寒捲簾看晚色鷗鳥並闌干

眞如院

田家輕脫屣聊結淨人緣影外香燈寂淸風百世傳

雪峯庵

一語合領悟師承豈在身戲言廬墓客未是報恩人

景徳禪院

白毫光未滅勝事百年中好是傳燈地林泉有古風

三墖

石匱埋神物靈光照夜多龍歸天上後無復更風波

學繡墖

孤塔岧嶤立猶傳學繡人五湖如好在鍼綫不勝春

水陸院

白晝重門寂蒼苔古殿深老僧香火罷松柏夜森森

泗洲庵

舊寺丘墟後重興嵗月賒莫將間禍福容易托僧伽

雲門家捨

滿篋藏鋒句家傳世幾何逺孫無悟解卻笑葛藤多

白蓮上方

古屋深於洞門前種白蓮好尋當日社重結此生緣

普濟院

祗應曽布地往往化爲魚一遇丁千騎禪人便結廬

兜率寺

昔年池滿地今見屋耽耽不結蓮花界龜魚死未甘

姜庵

不入紅塵市安居三十年至今庵下路芳艸碧芊芊

惠明堂

地僻無人到松風鶴夢淸一燈禪榻畔自向暗中明

三過堂

題詩三過此坡老昔時曽悟得成禪指來爲打睡僧

寂照庵

寂滅跏趺地燈光照四時髙僧穿地脈此意少人知

天慶觀

寥陽龍已化華表鶴空悲欲問梁朝事惟應老檜知

福順廟

老屋無丹雘空堦只翠苔繞檐看箭鏃誰記赤眉來

昌武廟

祗因吳士季千載仰公神欲借驅痁術來臨刻木人

楊姑廟

孝徳襄陵久天然與眾殊坐男不能養應合愧楊姑

徐偃王廟

王有岐夷徳千年貌亦存我懷三刺史誰是後來孫

曹使君祠

一笑淮兵卻功成未易論豈慚顏刺史詩酒在平原

髙使君祠

一暝移藩日邦人昔被恩步兵碑尙在功業敢經綸

寥陽殿

人歸天上去空識舊衣冠祕錄藏金匱淸風滿殿寒

霍將軍廟

弼漢功非淺讒夫可柰何海神今亦畏安敢布風波

讀書堆【一作唐詢詩】

平林標大道曽是野王居往事將誰語淒涼六代余

簡齋

詩老追唐句閒居築簡齋芙蓉寒浦外紅落感秋懷

陳賢良隠居

發策名猶在回頭事已非池塘春艸緑空憶謝公歸

徐長者園

丹砂猶未就白髮忽成翁卻有憐春意栽花向此中

趙老園

藏書幾萬卷歸老此林泉不爲尋蒓鱠於公亦有賢

施墓

蒼苔侵壞道晚雀散空林莫問人賢否浮生一古今

衞墓

惆悵黎陽客飄流浙水濱定忘空腹恨知是赤心人

劉伶墓

荷鍤從吾後叮嚀死便埋人皆譏嗜酒我獨愛忘懷

嚴忌墓

有子如君少終緣叛國亡家前無後嗣切勿怨張湯

朱買臣墓

世事春風轉榮枯一夢間繡衣人不見孤冢舊家山

周都官墓

不識君名字應難問子孫一丘浮水際神怪欲誰論

蘇小小墓

泉下骨應朽幽魂獨未消防畨淸夜月孤影度南橋

羞墓

傷哉負薪子五十始登朝空使埋羞處山花復采樵

木紋觀音

雙瞳分日月眉際一星懸照見人間苦三辰不在天

邦藥王龕

父老懷遺愛誰傳肘後方藥囊同日葬空憶紫元香

淨相佳李

地重因名果如分沆瀣漿傷心吳越戰未敢盡情嘗

符姥瑞竹

一幅霜縑外靑靑出自然天機何敢議珍重白衣仙

兩宋名賢小集卷一百五十四

欽定四庫全書

兩宋名賢小集卷一百五十五

宋陳

思編

元陳世隆補

五峯集

胡宏字仁仲文定仲子幼事楊時侯仲良卒傳其父之學紹興中以蔭補右承務郎卒學者稱五峯先生有集

題上封寺

百年身似客浩蕩世間遊入望靑山好夢魂偏我畱我家巫山十二峯浮江直過巴陵東瀟湘水與蒼梧通環繞衡嶽靑冥中扁舟白雲不可度杖藜臘屐乘春風山光浮動可攬擷云舒霞捲飛煙虹深巖大壑翠巘巘足力已到心無窮羣峯迆邐勢不競上盡祝融五千仞祝融峯髙天更髙太空人世如牛毛風雲萬變一瞬息紅塵奔走眞徒勞

觀建安七子詩

作文發妙理經國勵逺圖遊目建安中才子足歡娯西南落漢日楊益奮兩隅山河裂地軸星象分天衢八師遇有姚萬世垂楷模一元均大化五服擁皇都悠悠彼七子流光失其孚飛觴宴婉孌鼔瑟吹笙竽主人敬愛客徒爾相揚揄魏祚竟不長貽謀止斯須逡巡四十年橫流被八區所以漢髙帝嫚罵輕文儒

和江子玉

無奇試學居盤谷誰信斷弦膠可續湘天冷落數家村曩時曽枉旌麾沐潺湲堦下碧溪橫栁靜風防幽意足知君文武濟時才舊時軍律寒生粟文書脫略是人師應有魏昭能換粥我無眞樂送芳年悵望顏回屢空腹淒涼指日秋風髙願更同來寫心曲

西林寺廓然有懷

超然峯頭秋气淸廓然堂延秋月明我乘淸秋弄明月中有所感思冥冥峯勢淩蒼穹上有煙林封去天不盈尺路斷心忡忡虛名過耳如松風

同伯氏還鄕

江村沙暖蔞蒿長味比枸杞餘甘香茁茁荻芽生近渚紫花臺菜初未嘗白羊烏狶俱在牧茒捨竹籬眞故鄕人生未必須富貴萬事且願身康彊徑買官場舊醅酒共醉春風殊未央

桃源行

北歸已過沅湘渡騎馬東風武陵路山花無限不闗心惟愛桃花古來樹聞說桃花更有源居人共得仙家趣之子漁舟安在哉我欲乘之望源去川源逺近蒸霞開一片隨水從東來及晨徧覽三春色莫使風雨空莓苔

題法輪寺

春色初收夏气淸路分松檜入崢嶸深盤岣嶁千峯下逺抱瀟湘一綫明大眾總迷身在處三闗除卻道方平山林若是有情住何異紅塵爭利名

絕句

幽人偏愛靑山好爲是靑山靑不老山中出雲雨太虛一洗塵埃山更好

兩宋名賢小集卷一百五十五

欽定四庫全書

兩宋名賢小集卷一百五十六

宋陳

思編

元陳世隆補

野處類槁卷上

洪邁字景盧鄱陽人皓季子紹興乙丑中博學宏詞科孝宗朝累遷中書舍人兼侍讀直學士院拜翰林學士進煥章閣學士知紹興府以端明殿學士致仕卒贈光祿大夫諡文敏有野處類槁容齋五筆夷堅志萬首唐人絕句行於世

秋日漫興二首

江湖久客日思家坐覺防霜上鬢華節序又催秋後鴈風光爭發雨前花倦遊已夢莊生蝶不飲何憂廣客蛇怪底朝來衣袖薄一川白露下蒹葭

一夕西風木葉飛畫梁落月淡餘輝銀燈夜照還家夢金剪親裁寄逺衣霜信早隨新鴈至素書深訝故人稀無因爲謝東曹掾鱸熟蒓香莫便歸

庚戌正月十四日同友人丁晉年王蔚之謁普照塔

孤塔鶩霄漢晴影金碧重來得寓目歸枕尾殘汴緬懷何姓人哀禱傾淮甸是身如皎月有水著處現彈指徧大千何止數鄕縣惟應因緣地聊爾共流轉顚危悔勒馬善渉悟覓扇君看悔與悟只在一轉盼至人獨何心示此禍福變當知夙緣定莫作邪道見哀哉眾生愚積惡稔天譴云何一朝急賴此香火薦我來適燈夕寶蠟明邃殿還揩客眼塵重睹浮屠面朝來塔上鈴告我風色便平淮一回首岸容失蔥蒨

曉過吳縣

舟行有嚴程越國常曉發雙艪兀殘夢起坐窺落月人家岸野水霧雨籠邃闥遙憐瑣窗人攲枕聽嘔軋

陪余杭張無垢先生飲

先生結屋在人境門巷蕭蕭作冰冷紛紛入眼不入意坐客千言不相領叩闗聞我倒屣迎重解舊榻塵埃生向來妙處久不吐一挽天漢昆侖傾共說別來經世事我言所向皆兒戲胸中磈礧不用澆便有淸愁說無地士林師範六十翁先生合在伯仲中願言終賜指歸處爲君敬作曽南丰

於潛道中

山行厭犖確理策扶攲危綠野三兩家一息知可期冉冉晴林端炊煙裊晴暉居民丰且樂恐是太古遺那知都邑間百索困鞭笞繁華今何有半作道旁羸

度芙蓉嶺

幽泉端爲誰放澑雜琴築山深春未老泛泛亂蕋馥娟娟菖蒲花可玩不可觸靈根盤翠崕老作蛙蚓蹙褰裳踏下流濯此塵土足何當餌香節淨洗心眼肉余功到方書萬卷不再讀晚嵗窮名山靈苗縱穿斸【菖蒲服之通神令人聰明健記】

信州禪月臺上

玉峯防寥廓霄漢疑可梯玉水環城陰灩灩方拍隄層臺擅二美吾策時一攜何當蠟我屐更欲照以犀塵勞不相赦竟類窮途迷吾生麋鹿爾不羨駕駱驪向來丘壑懷語發人所詆長安黒頭公玉勒朝金閨山林出戲言廣已無端倪誰收遮日手歸把耕雨犂紛紛塵土中等是舞甕雞頗聞山水間幽子飯藿藜行當踐此語絕境同攀躋

送禪師往妙香寺元住雲溪

道人捨幽居誰管溪上云此身白雲耳遑暇南北分頗聞妙香山天花雨繽紜宴坐丈室間歷亂蒨衲紋山前路悠悠山後水沄沄應觀川途客念我奔走勤豈無香火緣他年往相羣飽食跛鐺飯稀摘幽澗芹當令枕花臺白社掩前薰

坐睡

坐久睡屢兀手失未了書淸風脫然至心醒得我娛起看孤隙光了不移錙銖云何短夢中萬境生須臾嗟彼市朝子百巧營其軀安知非夢役過眼滅無餘至人有達觀那與世賢愚不須無言子同上昆侖墟

遊山光寺

寺藏兩山腹路轉百步陰登髙試病腳掬冷淸煩襟敗壁龕石刻嵗月不可尋惟應查公石俯仰閱古今屋古囷枝掛摧頹力難任何當咄嗟辦嗣彼鐘梵音興衰豈闗吾得酒且滿斟歸路有溪月攬之醒吾心

送建州徐生

人羈天地間誰非一浮萍泛然偶相值便有離合情君家武夷下歸路塵眼明我生愛山者夢寐秀色橫秋風送客去把手更心傾邇逢山中人爲我寄此聲

贈覺師

覺師儒門秀脫屣世故早那知軒冕味夙悟心已槁惟餘章句習心境時相惱如人生於齊而卽楚鄕老𨿽遭楚人咻微音或淸好固無益生死亦未妨至道家山亦何有骯髒衣間窖叢林選佛塲一擲想盆倒云何慰故居俛仰待華皓他年空手歸子語吾爲老幸分曹溪水萬刼付一澡

休寧村落間有奇石時彈子渦所出宜養石菖蒲程徳藻許以餽我以詩督之

君家綠溪上岸曲溪成渦渦間石無數水蹙相蕩磨誰嘗掬而戲一一印指螺我欲往取之擁此菖蒲窠石罌注新汲幽姿發淸哦夫子許餉我往督書已多願言速寄與起此泉石屙

效淵明

人生本無事況我麋鹿姿一墮世网中永與林壑辭此行獨何事豈不爲寒饑弱嵗慕古人頗覺世好卑那知齒髮邁終然此心違春風到山澤魚鳥亦知時我行何日休流目瞻長岐且用陶翁言一觴聊可揮

酬馬退翁見示之什

我家大江左江水日夜東遙瞻發源處乃在西南窮相望邈異境正北一水通故令我與子迹逺心自同我生寡所諧彊顏紅塵中倦飛矯歸翮饑吟咽寒蛩獨欣得吾子萬慮一笑空時時出秀句醒我如風松當知山澤臞不鄙犀角丰彈冠實伊始此生各飛蓬卜鄰應未必卽事聊從容

戲答胡汝能

吾生苦中狹與世枘鑿乖平生素心人耿耿不滿懷汝能伯始後遊世如嬰孩相逢握手語便作塤篪諧時時笑謂我如子患未涯執古以規今求合誠難哉涉世幸未逺子車尙可回我介足怨忌君通絕嫌猜不見山巨源雍容居鼎臺不見嵇中散絕交自可哀賢愚心自了短韻共一咍

謁吳公路許借論衡復畱一日戲作

幽獨不自得駕言款齋廬殷勤主人情投轄恐回車轄亦不須投此去將焉如惟憂酒錢盡使吾詩腸枯防合曽防何可復自作疎更當畱一夕帳中捜異書

新秋

幽人無與娛耳冷百不聞新米熟未知但覺市酒醇滄洲散秋色山水逾淸新一醉不忍獨念我存故人

道中得雨

吾行田野間吁嗟連數村千山收宿雨谿作黃梅渾漸看風葉底一洗龜坼痕余功被行客稍壓旱塵昏

道中

驕陽久自殺一雨蕩龜坼田夫夢亦好翻隴已幽咽朝來喜相晤一飽心已決翻翻風葉亂嫋嫋露芒出去年禾欲秀積潦滿秋澤今年豈堪旱束手就溝壑我生拙謀口藜藿甘如密向來眞過計憂民豈吾職赤子天可憐嗟人獨何力何須事兒戲合沓來賀客稍欣新稻熟社酒行可覓當同扶路翁醉歸舞南陌

無題

前年溪上秋風時主人酒熟烹黃雞歸來醉倒睡便著父老喚起牛羊蹊先生一醉寧易得未辧身爲貴人客徵西將軍爾何人那用尊前驚墮幘朅來明月再經秋聞道軒名涎已流懸知得酒推不去此客有轄何須投今我正爲奔走役空想題詩滿髙壁若逢落魄姓回人爲問何時定相覓

書窗對月

天公自厭雨一夕開寒晴霜風淨曠野鴻落有餘聲饑鴉得林靜霽月素窗生慰開睡眼色一洗空花橫故人千里餘壺濁誰與傾遙知勸影杯共此通夕情今冬有奇事三見飛玉英明年溪上路誰餉雨中耕

宿野人家

夢裏滄波揺一葉覺時正受肩輿兀人家一宿晚可投新席槁梧香更滑霜前防防收百畝稚子新能牧鵞鴨我生本是个中人挾策久矣猶能說

度石棟嶺

我行欲安適防馬逾山樊谷深不可瞬危磴爭猱猨坡陀兩山間寂歷三家村茅檐靑裙婦蓬髮薪煙昏敲冷那可飲分我一掬溫郎樵晚未歸客至不與言不奉沙頭巵肯投栁下門作詩配國風行者式其藩

用退之韻賦新霽

春泥窘幽步苔上屐痕少新淸一褰衣綠葉藏啼鳥方塘灩宿漲古鏡窺淸曉華顚忽自笑防羽墮驚矯瞻言雲中耕縹緲穹脊繞歸把東臯犂此念何日了

送金確然歸弋陽

昔我雲溪居送子雲溪濆重來問何如笑指溪上云一別四周星坐此世故紛衰顏兩非昔華髮粲可耘我纒風樹悲終日無一欣子乃菽水憂尙此奔走勤對牀語未終懸知便離分霜風吹客袂別意如絲棼子歸葛陂上去路接鄕枌歸夢尙隨子何當嘆離羣

至節日建州防詹士元

嗟予身百憂佳節過倥傯客愁隨綫增歸思與灰動當年從子日未覺百慮重髙堂繞牀呼一擲有餘勇那知客天涯相對寒骨聳嵗月曽防何鬢綠今種種忍饑山藥煮附暖地鑪擁深藏斷往還衰病脫拜拱興言望鄕闗云物方郁滃空餘相屬意杯酒久不捧

用前韻答翁子靜

客心旣岑寂節物亦倥傯幽籬菊初暗深壑梅已動古人防尺璧顧謂寸陰重欲從夫子遊掣肘媿不勇松髙節磊砢鶴老格淸聳當知山澤臞誰笑將相種一官戲人間叢書以自擁防言聞緒餘三嘆手輒拱靑天本寥廓不受雲霧滃願言瞻淸明茗椀不辭捧

防雨

端居身百憂況乃貧病俱天公頗相愛相愛雨我蔬藥區曉晴新日薄生意蘇衞生固未必一飽行可圖故園天一涯茒荊誰爲鋤崢嶸嵗云晚此念當何如

寄題叔父池亭

一壑久藏勝數椽忽開亭方塘蔭瓦影淨見魴鯉行主人有嘉招轉柁失髙城不知幾揺兀我舟上崢嶸尊酒酌芳醁園蔬煮柔靑翩翩射鴨方一笑甜防翎那知海陬侄斗粟忘歸耕餘生信萍梗歸夢識林坰漲水有回波故鄕豈無情一醉防有日因之濯我纓

贈謝彥翔建安人九嵗異人與藥至今不食建安有梅子眞升仙處

我本世味薄寸田足自營年來荊棘盡稍有梨棗萌但恐骨相凡未敢希長生陳畱達人後未齓犀角盈舊遊記三山幽夢徹九淸邇來三十年但覺膏粱腥幽尋飯綠髓黙臥誦黃庭顧我塵土中深慰夙心傾仙人吳門卒解後煩寄聲相期朝金闕鶴馭何時徵

考亭陳國器以家釀餉吾友人卓民表民表以飲予香味色皆淸絕不可名狀因爲制名曰武夷仙露仍賦一首

二年飲水閩中村忽見玉醴傾蠻尊涓涓醍醐灌熱腦耿耿沆瀣明朝暾旱塵久漲塵市暗渴夢欲挽江湖吞何人逺致雙鯉信知我來扣羅雀門不須邀月已淸絕尙恐熨齒當防溫要從華池吸眞液豈獨鬢薅愁根防茫已識投轄客蛾眉似返當壚魂奇功誰續伯倫頌妙意要與淵明論胸中我自有涇渭筆下君已傾昆侖詩成寄與約他日飲君與我空瓶盆

久旱新嵗乃雨

髙田土可簏下田不受犂遺蝗憂插啄況乃麥未齊赤子天自憐溝壑忍見擠雨逐新嵗來停雲忽淒淒莫辭三日霖爲作一尺泥汪汪旣沒膝灩灩仍拍隄漸看蓑笠出笑語喧畛畦我欲與寓目父老同攀躋此身羣萬生擾擾舞甕雞曽亦無防求脫粟配羮藜永言故隴耕老眼路淒迷好收斂手版鋤耰歸自攜

春日與卓民表陳國器步出北郊

灼灼桃吐華濯濯栁垂縷芳菲挽人出春力乃如許嗟佘閉門客佳節過不數不因可人呼那得幽步舉客如山陰勝詩作斜川語誰言一尊酒妙處合千古歸來讀殘書耿耿霜月苦空餘流落心三嘆非吾土

蔬飯

蕨拳嬰兒手筍解籜龍蛻薦羞杞菊間來斸煙雨外嗟佘飯藜藿咽塞舟溯瀨朝來二尾魚一飯良已泰充腸我誠足染指客應嘅平生食肉相蕭瑟何足賴王郎催牛炙韓老憶鯨鱠俠气信雄誇戲語亦狡獪吾師曽顏子陋巷翳蓬艾執瓢不可從一取淸泉潄

戲贈吳知伯

條侯得劇孟吳楚坐可馘我知無能爲失此一敵國偉哉奇男子俠气橫八極書生復何者骯髒老筆墨刺口論安危事往竟何益匹夫嘯空野驚塵一方塞區區空有意浩蕩洗鋒鏑何如吳王孫語輒面浮赤交遊得朱亥負販鄙膠鬲腰間鐵絲箭上鏃紫塞翮笑指蛇豕區滅此而後食諸公未備知欲薦恨無力明日我過君烹牛啖社客當書遊俠傳令子姓名白

送僧

空中世界紛河沙不知底處爲天涯乾坤百億在指掌觸處與子同一家云何猶作去來想千里一跌毫釐差坐令契潤費星紀嶺雲欲寄山川遐撥眉相對此何日丈室淨掃余天花詩毫辧舌久投閣萬竅寂歷風無嘩爲君遊戲出三昧妙處那復相聱牙往將妙響應空谷一任飛錫淩蒼霞

兩宋名賢小集卷一百五十六

欽定四庫全書

兩宋名賢小集卷一百五十七

宋陳

思編

元陳世隆補

野處類槁卷下

書僧房

陸續流泉自成句來擁紅鑪聽山雨道人更有深深處語曲如珠蟻絲度幾硯無塵寒欲霧雕盤篆破孤螢吐味如嚼蠟那禁咀茶甘未回君莫去

題蘆鴈屏

徵鴻坐何事天遣南北飛蕭然如旅人無情自相依孤葦吹欲折秋風不勝威防防一孤鶱空費弋者機寒聲落煙渚相應不我違嗟吾識此情手納空嘆欷安知丹靑師落筆乃庶幾畫形孰不工畫意識者稀他時因吾句購此千金揮

題臨賦軒

蒼山圍岑寂下有一水奔閉戶臥風雨束蒿翳籬藩寥哉只樹人心逺忘世喧此身自蘧廬長物余此軒鳥語幽夢斷香橫經帙翻未成借路行自要窺潺湲逺師淵明意不媿靈徹魂月度了無迹風行偶成痕心境兩淸妙尺喙何由吞賦詩安所取碧雲未足論何當揣朱絲窈弦我言

答並安江師送米

不見道人久天涯嵗云除朝來食指動忽接送米書念師折腳鐺五合未省余𨿽無覆餗禍尙有乞食逋云何憐孤客日受饑火驅未曽貸監河矧肯索胡奴誰言千升意矯矯超萬夫嗟予事筆畊輕棄南畝鋤恩煩方外客此計良已疎何時事粗了歸葺五畝居生涯寄綿竹豈卽非良圖不爲泉壤蚓願學江湖魚

陳徳瑞饋新茶

空山冥冥雲霧窗春風好夢攲殘缸朝來果得故人書防凸而麼犀鍔雙貴人爭買百瓔珞此心兒女久已降坐觀市井起攘袂念之使我心紛龎領君此意九鼎重我𨿽有力安能扛何時來施三昧手慰我渴夢思長江

次韻希旦喜雨

驕陽挾酷暑何啻虎而翼髙田土可簏況乃耕與植風伯眞可訟云合吹復拆那知下土民糟粕配橡實古佛棲巖隈旱沴豈我責應緣賢令尹閔雨丐法力積陰暝山谷流潤淒幾格朝來賀客散置酒浣愁疾古詩成云外險句動潛蟄旋看蓑笠出競喜溝澮溢誰言令與佛念我一何悉嗟吾困蒿藜最覺民可卹何當問牛喘免使訴魚失九闗虎豹守懷此欲安適誰哉此心同吾飽將何日

古風二首寄汪明道

紫蘭初茁芽深壑終自秀骯髒蕭艾中不來則誰咎兒曹逐紛華壯士保窮陋應知此詞同萬世無先後俗士白人眼從誰明此心不欲故人見訶我車轍深蕭然江上廬客臥詩書林得句不相寄誰賞气駸駸

建安道中

吾生意行初不謀泛泛何啻波中鷗攜家來作閩海夢三年客食天南陬我先人廬在何許大江之左道阻修奉新家有手足愛隻身歸掃先梧楸旋當來此營斗粟南北顚倒無時休此心轉與世事左自作磨蟻將誰尢安知不滿達者笑窮達一戲如觀優咄哉吾語亦已墮且與造物同浮游

書事呈元聲如愚起莘三兄

隠吏朱墨暇飽眠北窗風時呼方外客逃暑尊酒中寂寞杜拾遺四壁口不供坐取盤餐款哀哉豈天窮何如平生友磁鐵間不容毎懷千里駕令作五斗逢吏行散鳬防楸局收鸞龍共話十年舊事往如飛蓬浮榮眞一戲何者爲窮通應須河漢語淨洗芥蔕胸僕夫適在門客醉尊亦空更爲後日約及此芙蓉紅

寄題起莘家義軒

貞觀盛徳後餘慶未渠央舊聞閩海家欲縱燕山芳教子嗣先訓開軒翼中堂地偏市朝逺幾淨書簡香先生陳太丘飯糜百憂忘弟子俱羯末不聞觸屏僵一變豪俠窟遂成鄒魯鄕下車裏門外他年看諸郎坐上行素髮詵詵立冠裳我詩自可弦請以侑壺觴

梅花

山深春未動沙淺水欲冰玉梅於此時靚妝略無朋露蕊欲的皪月枝掛鬅鬙儼如江漢女可愛不可陵他年江南路曉妝犯嚴凝尋香煙雨中橫斜插茅簦卻數今幾日癡如秋後蠅北嶺桂欲空誰與扶一登聊分窺水影依我照字燈坐使惜花夢臨風腳騰騰昔如夢中螺今學桑下僧了知菩提長念起我何曽

十一月十九日與仲猷大年綽中美中飲於南臺

空山欲暝云冥冥玉梅半開吾眼靑此身垂欲走塵土聊復舉酒看崢嶸折腰向人不知恥故園可鋤在千里金昆石友一開眉珍重道人相料理楚江東岸先人廬竹君安否久無書歸歟何時應白首我若食言如此酒

春社齋禁連雨不止賦呈夢得

嵗丰農猶饑嵗惡何可說哀哉半菽氓罪嵗同一舌年時旱塵漲臈盡不見雪靑皇忽雨我萬頃麥苗活令尹民父母溝壑思手挈祈年祓齋居有酒不忍設那知桃李徑狼籍香泥滑芳意一如此坐恐及鶗鴂郊原佇開晴出勞南畝饁秋成已在眼一醉宇宙豁更呼湔裙人勸此側帽客和公斜川詩磨石鑱嵗月

次韻夢得見示長篇

雉馴不因媒鳩暖自呼婦詩成桃李陰知是霹靂手簿書我亦厭丘壑渠自有卻憐支離疏飽食得薪槱俗夫嘗世味甘苦半噦嘔知公超然處心迹兩無垢愁陰老芳物虫鳥故相誘浪蕋費收拾柔條可結揉豈無我輩人一醉開笑口那知市門底客倦枕兩肘眼髙可人稀命蹇亨運偶平生願執鞭見謂余小友細觀豈弟心宜在帝左右卻來塵埃中寂寞對五栁鷇音藏鵠羽正待荊雞剖學政容窺譜問字當載酒虛名翻誤夢恐坐箕與鬥言詩終不稱永媿賦瓊玖

身閒書有味吏傲俗不親小窗據物表掃盡心眼塵令尹垂珠玉敲門喚行春作意向芳物吾車曽未巾愁陰入病骨鳩婦聲亦嗔防防三日雨桃李迹已陳空餘深枝間一一靑子新穠芳殿春晚猶堪慰佳辰酴醿曉妝靚芍藥醉臉勻白萼簪嫋嫋風枝倒粼粼言當呼短舞抵掌回雙顰年來得相從稍覺安沈淪豈不掛俗事察公極淸眞眼中醉鄕路風味良獨醇流光不容玩尺璧何足珍漓俗益可厭願言勤問津

牡丹酴醿各一首呈周宰

珍藂壓朝露無人羞欲攲春風醉香骨綽約不自持誰憐曲肱人一笑遺穠姿不言意可了君醉當勿疑糚淡洗逾靚肌香薰不成皎然月露姿一笑午景晴聊移夢蝶牀相對戶不扃誰令春雨暴睡起春縱橫

次韻夢得淺紅芍藥長句

十日愁陰病不出臥看春歸無計惜詩翁遣送淮海春衰眼熨開雲霧拆胭脂注臉勻未徧肉紅借酒生春色了知造物著意深傾倒春工不餘力年來不顧溱洧女載酒非公復安適且將妙句寫餘妍欲立佳名付精識一春頗困歌湮沒回首紛華三太息願言乞與洗心方歸對鑪香誦周易

宿禪寂院

夢中一葉揺江湖困睡不覺身籃輿眼明佛屋麗丹碧瓦鴟鐵鳳淩空虛疲民日者困苛索半作頳尾相濡魚鵜鶘數罟兩不置肯念竭澤明年無道人誰與辦此事斤琢千指開渠渠頗疑如幻三昧力上方手攬歸吾廬了知舌本法輪轉咄嗟檀施爭奔輸不辭割愛一念善誰謂嵗惡窮民愚書生袖手對溝壑力不能援心煩紆事無大小成者少談說治亂何區區調卑弦急誠齟齬鑿圓枘方尢濶疎古今罪嵗同一口撫掌一笑皆愚儒

詩約範直夫遊萬葉寺觀瀑泉

範侯隠下吏夙尙本丘園身投攫金市聚書以自藩炯然如孤月不受黃流渾要知句律工競病何足論我生羣末俗涇渭同一源同心無楚越傾蓋如弟昆人生各有役不暇捧一尊風蒲掛南浦念欲東南奔對牀定何夕靑燈照晤言懸知吟詩處千尺銀河翻

次韻夢得見示之什

居楚求齊音美惡不同土諠豗俗物華鮮復有佳處時後玉璧人商略窮萬古詩如粟牛戲誤得摩頂許望道渺逾逺浮生眞暫寓忍持尺璧陰空作秋虫語防言倘傾倒河漢濯肺腑向來說詩口自此行可杜

送甌寧魏生赴武舉【生後與金人戰有功戰沒於邯】

建安少年請纓客橫槊賦詩兩無敵辭家去作入彀英气拂天狼夜無迹廟堂尺箠鞭羌雛智名勇功付壯夫引弓沒羽世自有敢聞上策當何如

陳仲仁止止堂

以我有限景逐彼無涯知失足踐畏途投身試危機舟車日奔覆定無丘與夷萬古踐此轍嗟我與誰歸仲仁古靜者懷璧照褐衣名途嘗一戲回首羞前非心如得坎水不受狂風吹功名憂不免當復定何之請觀本無作今復止者誰築堂市門側著書園不窺蓬藋深一丈圖書周四圍時有好事人載酒問所疑攫金奮敏手倚市誇妍姿回光時自照何者非吾師

送志宏西上

九州眼一防餘子眞瑣瑣嶽立防嶁中喜此髙岋峨如公吾輩人取友一到我揮毫賦垂天風雨捲蓬顆相期八表遊未覺夙心左解龜醉江閣酒面山月墮起瞻帝鄕云感嘆不成坐何須飛霞佩自辦淩風舸瀛洲渺溟渤萬里一掀簸緘詩寄天涯秉燭對新火那知市門仙斗祿事麼麼空餘腸九回上流何日果

有懷捨弟逢年時歸婺源以詩督之

水落天未霜君歸定何時相思如驚鵲中夜未安枝夢中見阿連鏘然詠新詩寤驚衰葉翻道是步屐移攬衣下中庭風露浩渺彌遙知客衣薄歸來一何遲平生短檠燈相對忽解頥萬古一舒捲佳處良在玆是中及物心上與稷契期援古以自例自矢無乃癡夜叉叱九闕側足不敢窺坐令一寸心日抱二柄疑遲君商量此免得兒輩嗤況乃綠髮親倚門鬢欲絲狶膏非鳳喙車轄無可脂再拜壽杯分斑衣舞參差秋芳未云歇采采黃金防萬鐘不足樂古人豈我欺

九月十七日夜度蔡道嶺宿彌勒院

月出度松嶺露香非羽衣肅肅夜气淸蒼蒼煙徑防川光浴秋容蘿影掛夕輝冰輪碾空濶飛轍無因依擬掬星渚波恐觸天孫機偓佺何時見沆瀣聊獨揮未應靑霞志卽與素願違稍依塵外蹤想此巖下扉淸吟寫萬籟妙想絕百非不須河漢言盡解紛華圍飛仙亦戲劇學乃庶幾鰲山切丹極嵗晚行將歸

遊鄭圃

城郭不去眼而得林壑娯低徊撫壯心欲吐無與俱鏗然一枝筇細磴半樵漁挽衣竟與飲不省誰爲吾

女貧苦難妍

女貧苦難妍士貧苦難髙了知論此者不識一世豪此身百斛鼎流俗欲手操寧當捨其中局促計所遭頗疑有若人骯髒棲蓬蒿考槃一丘壑光景不可韜斯人不我忘空復逾垣逃軒裳亦雲華唾去如腥臊哀哉夷此子擾擾冠猿猱活無齊世心閔黙死滔滔朅來事斗祿俛仰身桔槹一官戲人間防何非餮饕誰言眷此情擲去輕秋毫區區欲驕士一哭嗟兒曹

溪南梅花

巉巉石徑鳴枯筇意行詰曲無西東心知幽壑梅已動一枝寄我曽未防淸香橫路忽驚顧冰蕊的皪蠻煙中有如佳人久去眼邂逅相得情何窮蔬畦壓霜翠羽亂已覺雪片棲丰茸嗟我過此來已晚攀條嚼蕊聊從容玉仙遊戲下塵世絕艷一洗汞鉛空不知閬苑在何許叱回風馭無匆匆溪寒沙淨迷俛仰坐待山月來朦朧豈無尊酒相暖熱錦裘起舞如驚鴻仇池老仙羽化人妙曲三疊余仙風歸時醉倒不知【一作成】臥明日來此誰能同

再和求首座

道人昔曳匡廬筇五老負雪湓江東犯寒貪覓玉梅句𨿽有衲被何曽防歸來苦雨熟梅子捲裓深臥蠻煙中詩傳絕境忽入手置我鄕國情何窮十年不蹈江上路漠漠海气昏貂茸異鄕嵗晚慰流落一笑賴此冰雪容嶠南絕唱誰敢和騎鯨人去塵寰空昆墟下視堪笑閔雕琢肝腎愁匆匆那知幽子雲雨上風斤玉斧修朣朧讀詩令我一回首杳若目送孤飛鴻何時晤語折鐺側坐聽萬籟號天風拈花特地兩顏解他時與子眞參同

奉酬令徳寄示長句

閒官屋舍如幽棲寒苦餘業償鹽虀忽聞鵲聲作破竹尺書入手誰所賫交遊勝絕似公少矯矯鸞鳳依蒿藜靑防側足在咫尺誰使狡獪捐其梯秋風溪上共尊酒擺落羈束忌畛畦紅裳起舞意未足缺月銜嶺星河低只今跌宕走塵土淸夢往復無山蹊新詩驚怪爛盈幅筆力抝怒蟠虹蜺遙知盤礡小窗底得防已著一理齊此生同困造物戲未覺與世誰云泥𨿽無絕唱連白雪賴有妙契如靈犀一笑從公豈無日挽袖相屬空玻璃不須俗物敗眞賞但覓佳處同攀躋

答康民見和梅花詩

寒崦人家碧谿尾一樹江梅臥淸泚仙姿不受白眼污風斂天香瘴煙裏向來休沐偶無事惟我亦遊二三子彎碕曲徑一攜手凍雀驚飛莫能委班荊勸客少延佇酌酒賦詩相料理多情入骨憐閔殊休倚橫斜嚼冰蕊至今淸夢掛殘月彊作短歌傳素齒韻髙尙恨白難稱賴有君詩淸且美天涯嵗晚感鄕物歸歟何時路千里枕樓一笛雪漫空回首江亭淚如洗

上丁余膰置酒招綽中徳粲逢年

我生無幾求畢願老葭菼誰今事斗祿飯糲羮不糝書生亦可憐防物有先感朝來食指動膰肉丰咀啖恭惟魯司寇道大長坎空餘祠千載不救陳蔡慘永言百世師願學吾豈敢當饑不忘歌旣飽復何憾安能如王孫長物貯頥頷急呼講肆人一醉捨鉛槧相攜桃李徑歷亂蹴紅言彊三尺喙气溢一身膽平生超然處獨嗜逾昌歜詩成持徵君莫遺兒輩覽

用綽中韻送正臣正臣欲歸隠而無資故廣其意以告識者

華裾錦領烏紗幘气蓋當年五陵俠胸中磈礧不可平拂衣歸來抱長鋏軒然寄傲楸枰間長恨坐隠非雲山相逢笑我眷防粟我歸未可君何難世人錢作牛吼音誰能立談壽千金空令擁鼻誦招隠知君心在仙峯陰故山自嘆無歸期作詩但擬淵明詞卻愁他日林下信千里寄我惟當歸

秋懷六首

庭柯一葉飛風挾涼气歸湛湛陂水淸芙蕖脫紅衣非無岑寂士句法鈔元暉獨懷履霜戒徳人貴知防眞儒六經學文字聊解紛長孺棄諸侯漢庭相公孫兒口乳未幹妄作黒白分誰能領斯防事往風中云導江自岷山源淺觴可濫下集大小川千丈水府暗策策井桐寒炯炯窗月淡後生抱奇志黃墨勤防勘市朝富危機匹馬死馮河何如狎鷗子煙雨同一波行藏各有趣不在相詆訶我師陋巷人千古冠四科穿堵超玉繩倒影夜窗寂火雲一洗空月露淸欲滴幽人負屙臥起坐三嘆息歸同對牀弟晤語永佳夕掩窗耿不寐道人亦無悰故山新稻香【闕】

枯桐夢中信了了推枕聞西風少遲穉金壯歸善與子同逢年與徳粲同之溫陵謁大智禪師醫作四小詩送之

丈室掩槐夏與君同臥屙平生莫逆人裹飯誰見過跰起鑑井萬古寂不波觀心要知是造物如吾何六年別故山松竹故無恙此身已天涯飄走復何向淸源老醫師砭樓出投狀勿辭一往勤挹彼上池漲石梁跨壕山永與方壺久憑君持一杯往酬濟川手遙知相攜處溟渤浸箕斗作詩問大釣猶有斯人否山河我四大物我同一體誰爲苦疾癢搔按不容擬多生抱此念耿耿未云巳那知知魚樂更有濠梁子

與陳彥時防華嚴道人偶書

屋頭煙雲屯屋下波濤諠團圞坐已久起扣丹霞門客至苦舌彊目擊翻無言元龍湖海士懷哉夙契惇淸坐鼎足峙妙語流潺湲君遊華嚴海貝葉手自翻此心於身世鳥度空無痕笑吾流浪中久被業識吞讀書談古今綺語生禍根望道未見況乃躐其藩職卑困掣肘見溺不得援未知造物心頗復哀黎元近窺賢稷意未敢遽掩闗躬耕亦細事防要五畝園釋羇牛在牧駕鼓馬伏轅居然見優劣不比魚熊膰持問跏趺人一笑霜眉掀相攜妙峯頂暝色窺逺村解衣略輩行班坐搴芳蓀欲歸意未巳幽徑相與捫蒼崕出玉體不受瘴毒溫願言同酌此我語庶不諼

書栟櫚院璧

側身西來度千山列仙仙去空孱顏斗升自殺應笑我何苦詰曲戲塵寰歸畊無田仕難合疑此二柄首尾間摩挲崕石三嘆息我心安得如汝頑

次志宏韻督成壽置酒

歸耕食吾言回首媿江水方爭揚子席誰置穆生醴鄧模傾蓋舊小寢蓺桃李走書約啗我涎迸齧唇齒朝來獨何事怒色劇染指𨿽防射鴻遊顧有捩手鬼平生談天口得酒便鋒起年來病不觴但要謳貼耳眞成畫蛇足足就酒空矣樊川吐怨句想見紫雲美何時咄嗟辦一醉吾亦擬噂沓聽羣兒口實爭笑鄙

附集外詩

寄題分繡閣

新閣何隆隆經營自玆嵗其前山送靑其下竹交翠景物日夕佳登臨春秋異治中公事暇領客共畱憩四座歡相酧壽主珍重意向來蓬瀛上視此毋乃媿主稱客意好是事幸且置拄頰飽看山朝來殊爽致

送制置使王剛中帥蜀

上都門外垂楊陌葉葉經霜不堪折春光猶未到梅花何物當扳送行客路人驚問去者誰髙牙大纛爭光輝君王應念蜀父老故輟侍臣來紫微明光起艸文章手卻聴元戎報刁鬥回首翔鸞一夢中玉簫緩送成都酒邛郲九折何足驅慷慨功名眞丈夫成都花錦君莫戀早晚歸凱持鈞樞

車駕幸玉津園晚歸進詩

五更猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造物誇上苑春光無盡藏何須羯鼔更催花

王龜齡王嘉叟木蘊之同過小園用郡圃植花韻

節到中和暖尙賖東風隨處起芳華自慙翳翳松三逕相對蕭蕭馬五花老去醉鄕爲日月年來痼疾在煙霞午橋別墅歸公手早定淮西取白麻

送楊簡遷國子博士

楊君解墨綬去作國子師邑人十萬戶遮道嬰兒啼曩嵗天旱苦赤地無餘遺饑殍千百輩上山爭采薇采薇有時盡詎能救長饑慨然顧自任捨我將告誰昩爽出防事日暮忘旋歸大家貯陳粟出糶不敢遲偸兒紛狗防鋤治如平時一意摩手撫如子得母慈明年麰麥登比屋無流移史牒載循吏於今親見之我亦受一防惜哉輕語離橋山未迄役酌餞疎酒巵聊述路人頌持作送君詩

朝天菊

但見荼防能上架那知甘菊解朝天亭亭秀出風煙上冷落東籬卻可憐

與葉晦叔同考校諸生鎖宿貢院作

沈沈廣廈淸如水市聲人聲不到耳一閒十日豈天賜慙媿紛紛白袍子相逢更得金玉人久矣眼中無此士連牀夜語不成寐往往雞聲忽驚起是中差樂眞難名昔者相過安得此但憐時節不相謀正墮淸明寒食裏梨花已空海棠謝外間物色知余防只恐風雨摧折之負此一春吾過矣謝公尋山飽閒暇應笑腐儒黏故紙錦囊得句應已多萬一相思頻寄似

上淸宮

振防衝暮云攜琴宿仙境松風生夜涼蘿月散秋影洞逺落猿聲溪淸鳴鶴頂中宵夢仙翁乘車停翠嶺獅子身五色鸞鳳互相引上有朱幡幢金碧不可省風吹云璈徧顧我忽而哂遺以丹篆文再拜豁心領明當謝浮榮飄然從結軫

和朱子淵石柏詩

海底靈根石效奇山經地誌不曽知凝紅幻出珠千顆染紫裝成玉一枝鶴骨龍姿隨質見鸞棲鳳宿與香宜元戎髙唱眞難和愧我年來筆力衰

宣瑣

禁門深鎖寂無嘩濃墨淋漓兩相麻唱徹五更天未曉一池月浸紫薇花

兩宋名賢小集卷一百五十七

欽定四庫全書

兩宋名賢小集卷一百五十八

宋陳

思編

元陳世隆補

椒亭小集

李光字泰發上虞人崇寧五年進士累官司勲貟外郎欽宗擢右司諫髙宗朝進吏部尙書除參知政事因爭和議安置瓊州移昌化軍卒追復資政殿學士諡莊簡

越州雙鴈道中【雙鴈鄕余姚縣】

晚潮落盡水涓涓栁老秧齊過禁煙十里人家雞犬靜竹扉斜掩防蠶眠

戲贈伴送使臣【公在政府與秦檜議論不合爲中司所擊送藤州安置差密院使臣送之】

日日孤村對落暉蠻煙深處忍分離追攀重見蔡明逺贖罪難逢郭子儀南渡毎憂鳶共墮北轅應許鴈相隨馬蹄慣踏闗山路他日看來又送誰

昭眞宮【在貴溪縣】

造物閟靈境靈山隠仙躅丹成自飛升何用駕鸞鵠舉手金沙嶺片石聊寄足至今鎖煙扉气象鐘淸淑井池丹藥就千載湛寒緑我來春雨餘溢水漲幽谷琤琤落環佩細細響琴築黃冠六七輩一一道機熟余師本緇流遊走徧四瀆初明大乘禪鋒辧誰敢觸升堂猛虎跪諸方狐防伏晚乃思長生師許寶籙時登玉虛殿叨迎禦輿服俯仰能幾時世事有反覆蕭然坐空巖復理舊松竹卻談京洛夢感慨气塡腹人生夢幻耳何必苦拘束期師謝冠裳復見眞面目

國慶寺【在上虞東山】

永夜金莖下九天郊坰風物正淒然百年寶地空蕭瑟十里靑山【一作天】自接連局上笑談棋易勝坐中奇險句難聯定回老衲應相問淨社何時到白蓮

裘氏義門

夫何於防稽卓然有裘氏同居六百年相聚三千指昔賢欽義方列奏聞天子恩詔保門閭光華映閭裏

百官渡【在上虞百官市口】

曉雨防茫水接天隔江茅店有炊煙杖藜獨步沙頭路記得當時趕渡船

客星山【在余姚縣】

子陵古眞隠逸气橫九州平生江海志自比巢與由鴻飛本冥冥肯爲稻粱謀虛屈萬乘顧枉煩物色求貽書誚君房預作要領憂舜江子邑裏子去逾千秋髙山無古今大江日東流人物浪淘盡英名至今畱當年漁釣地陳迹余荒丘

嚴公堂【余姚令徐端禮建】

徐侯有佳政百里安田疇作堂名嚴公懷賢慕前修時來對江山一尊更獻酬我豈隠淪歟三黜今白頭年來賸得閒忘機狎羣鷗結茅牟湖傍一竿幸可投篛笠靑蓑衣生涯寄扁舟嚴子定不死吾將從之遊

懷三峯樓

一川花栁擁雕欄濃綠浮空四面山便欲移家來住此不將名姓落人間

智林寺【在常熟縣李墓村】

扁舟來訪小叢林花木通幽院落深旋拂胡牀成午夢閒持貝葉動秋吟竹聲瑟瑟生虛籟山意峩峩入素琴更喜老綱能防事手攜鑪銚自相尋

兩宋名賢小集卷一百五十八

欽定四庫全書

兩宋名賢小集卷一百五十九

宋陳

思編

元陳世隆補

說齋小集

唐仲友字與政金華人登紹興進士復中宏詞科累官知臺州府政聲然爲同官髙文虎所忌譖於提舉刑獄劾罷主管武夷衝道觀所著有六經解九經發題經史難答孝經解愚諸史精義帝王經世圖譜乾道祕府羣書新錄天文地理詳辧故事備要詞料雜錄宣公奏議解說齋文集

續八詠

雙溪占勝地

占勝地勝地難摹寫二水防城闉千山帶林野山林郁蒼蒼千里遙相望括蒼轉曉色九峯含夕陽危欄壓雉堞嘉名寄文章陰晴閱變態晝夜無故常郊平漲潦滄溟渚迥澄波縈素練霽後遙岑歷歷分霧中疊嶂蒙蒙見增逺目兮雙明含淸輝兮四面奉分星之肸蠁切宸居之轉邦人來此意以恭客子臨之遊欲倦神莫覩敬先通言有盡興無窮煙籠野以浮碧浪射霞而湧紅連赤松之佳气過三洞之剛風仰層閣而跂翼俯浮梁而臥虹數徵帆而引興瞻倦翼而省躬聽弦歌之盈耳震鼓角之淩空洪鐘發天半淸磬入雲中英靈降被異膏腴生物丰淸絕玆樓景佳哉冠江東

八詠掞英詞

掞英詞英詞有防意懷章戀雙闕吟情深六義秋月淸可依春風惠無私艸桐感霜露鴻鶴傷羽儀解玉佩去朝防駕朱旛張皂蓋張蓋非不榮解佩難爲情靑緺矯濁侈錦帳懷休明邦衣未容褫況值佳山水時來一登臨淸曠豁千里旣爲玆土愁亦云玆土美揖林壑俯淸淪摛錦繡歌陽春天球鳴兮朱弦奏朱弦奏兮玉律新靈均淵源建安風度參眾體於柏梁接遺聲於楚賦值重光嘆盈闕曳長裾懷散聚想西園兮不復遊典南尉兮未能去薄淮陽之見疎幸浮丘而來顧非流落以爲患諒熱中而怨慕景入詠以增輝詩因樓而得趣嗟暗投於拙目指防瑕於寶璐髙文一何寥絕境亦難遇子期久云亡蚍蜉秪撼樹

千年增舊觀

增舊觀舊觀已云美棟宇朱翚飛賢侯爲興起昔時兮淸賞昔日兮淸文揮弦兮歸鴈隠幾兮浮雲八篇合綺麗萬古垂芳芬鶴歸城郭幸未攺人去典刑猶得聞風流兮代變城隅兮勢逼故迹兮溪山靈祠兮門閾湊香火於庶繁局宇宙於褊側惜經度於無地厭往來於如織重舊貫於攺作付流年於未極負吟詠之髙名起登眺之太息侯至懷古賢民樂值丰年謀始規摹壯競辰旌斾遷落成駭不日面勢快瞻前昔人應有待神交臭蘭茝淚碑忽已新革帶儼如在當時屈望郎此意屬眞宰樓髙兮山逺野曠兮水長冥冥兮鴻翼渺兮鷗行客至有永日詩成無短章見聞靡不逮名實非自彰隆昌七百載作者永相望

萬象出新奇

出新奇新奇震英越經營得要領呈露入軒闥迢迢栝蒼山虯龍南北環中含七邑環下注溪流灣昔樓已據勝今樓與名稱東西倍軒豁髙下增比興極目送朝宗目窮波未窮萬里出寸碧千里來雄風地迥月偏蚤艸緜心易忡牕影射朝白檐牙畱晚紅村村辧回互樹樹分玲瓏長煙低抹岸逺水靜涵空雲間無迅翼天末識歸篷輪奐覩新作邦人胡不樂憧憧絕紛擾寂寂宜淡泊溪響答棋聲云影入杯酌守登心自知客至意亦宜哦詩句易得撫檻坐忘疲垂名千古地一朝風景異楹桷壓閭閻丘壑輸胸次淸遊未渠央吾民那可忘詞章賁髙閣前後兩甘棠

遲日春徧麗

春偏麗偏麗兩溪湄三農喜趨事萬物忻逢時伊吾土之洵樂勤甽畝之東作彌隴麥之曠望徧水田之疏瀹抽新緑之桑麻換柔靑之林薄【缺】初遷鶯郊原膏澤晴園花張錦爛堤栁弄絲輕落梅吹香盡芳艸連天生遊人自適意客子偏傷情韶華忽雲暮檐楹亂飛絮南浦淥波瀾秀野深煙霧魚肥急釣舟沙暖多翹鷺紅殘少踏靑日落喧競渡翩翩來去燕芳洲銜泥便弱羽度髙城斜拂防和扇物態皆光輝憑髙自忘歸輕雷送夜雨江色含朝暉俗厚異觀洧服成思浴沂所幸癘不作但願年無饑寛書已屢下宣布闗深機

薰風夏更宜

夏更宜更宜倚欄客扇化養之淸防布丰美之潤澤空翠幄之桑柘漲黃雲之麰麥掃園囿之落紅溢甽澮之疏白亙東西之入望固髙下之無擇響繅車於林野度牧笛於阡陌銷永晝於樽罍散輕暑於絺綌嘉賓可以娛塵襟可以釋俯檻艸芊芊懷人情脈脈黃梅熟兮大霔洪濤漲兮古渡前渚長兮長已沒浮梁斷兮斷無路駐徵客之行舟失逺村之芳樹望靑林之濟溺慮黃帕之爲蠧浪洶湧而未息云冥漠而猶固幸學海不爲逺忽安流已如故赤日照奇峯絕壑石神龍奔雷過車響急雨跳珠容爲霖利已溥潑墨收無蹤防涼入殿閣朝爽開心胸髙明可居君莫厭變化莫測吟可供

秋空月皎皎

月皎皎皎皎飛明鏡滌風露以孤髙照溪山而淸靜協二气之金精肅萬物之西成捲云衢之防綴廓天路之澄淸掃埃於玉宇流沆瀣於金莖泛林光於逺野轉檐影於髙城蕩金虯兮深浪湧浸玉兔兮長灘平射淵潛兮魚龍動冷巢棲兮烏鵲驚在冰壺兮心腑快吸瓊華兮毛骨輕念逺人兮懷塞北依末光兮思承明顥气分深淺素魄有虧盈橋成牛女度日沈河漢傾光輝懸半月憂樂殊羣情肅霜漸寒色逺鴈向南徵此景皆奇絕玆地獨崢嶸當午夜之寥闃帶逺煙之蒙密認遙山於微防分近樹於歷歷急搗衣之寒砧引泊舟之橫笛伊心賞之難並對玆焉眞無敵佳人兮懷哉參已橫兮歸去來

冬野雪垂垂

雪垂垂迥野望中奇冥迷一色混琢鏤萬般宜嚴風初作意愛日爲收曦千山淡若慘萬壑凍無姿同云忽沍合飛絮漸分披漫天歷亂落灑檻橫斜吹粉浸兩溪浪瓊削千林枝素虯橋枕渚冰柱瓦漸澌田種皆雍伯弦絕非子期沙頭鴈影滅城角鳥聲悲煙孤辧村墅天沈迷酒旗愛登樓之縱目忘起粟之侵肌忽愁容以暫開漏朝暉之照矚射積素之峯嶺認防波之溪谷燦垂檐之明珠爛開府之羣玉凜暮寒而復凝灑夜聲而相續覩開闔以多端玩朝昏而未足孤松气猶剛百谷土增沃積陰那可久見睍深所欲白雪與陽春願賡郢中曲

兩宋名賢小集卷一百五十九

欽定四庫全書

兩宋名賢小集卷一百六十

宋陳

思編

元陳世隆補

南澗小集

韓元吉字無咎開封人維之子仕至吏部尙書龍圖閣學士封潁川公嘗師尹焞與朱熹友善又得呂祖謙爲壻師傅淵源儒林推重徙居上饒居前有澗水號南澗涉澗而南有園築亭竹間號蒼筤與兄元隆俱登甲科所著有愚戅錄周易系辭卒葬城東子孫遂爲上饒人子曰琥字仲止號澗泉尢有髙節詩與趙昌父並稱於信土

雨中聞伯恭至湖上

莫嫌鞭馬踏春泥茶鼎詩囊偶共攜山色雨深看更好湖光煙接望還迷連天花絮飛將盡夾道蒲荷長欲齊官事得閒須洗眼蓬壺只在帝城西

記建安大水

孤城雨腳暮云平不覺魚龍自滿庭托命已甘同木偶置身端亦似羸瓶浮家卻羨鴟夷子弄月常憂太白星當日乘槎便仙去故人應在曲江靈

紅梅

不隨羣艷競年芳獨自施朱對雪霜越女漫誇天下白壽陽還作醉時妝半依修竹余眞態錯認夭桃有暗香月底瑤臺淸夢到霓裳新換舞衣長

送陸務觀得倅鎭江還越

髙文不試紫雲樓猶得聲名動九州金馬漸登難避世蓬萊已近卻回舟燒城赤舌知何事許國丹心惜未酬歸臥鏡湖聊洗眼雨餘層壑正奔流

送陸務觀福建提倉

觥船相對百分空京口追隨一夢中落紙雲煙君似舊盈巾霜雪我成翁春來茗葉還爭白臘近梅花盡放紅領略溪山須妙語小迂旌節上淩風

隆興甲申嵗閏月遊焦山

荒村日晴雪猶積系纜焦公山下石江翻斷崖石破碎瘞鶴千年有遺迹瘦藤百級躋上方浮玉南北江中央檣竿如林出煙浦酒船逺與帆低昻老鴟盤風舞江面殺气淮南望中見神龍只合水底眠爲洗乾坤起雷電觀音巖前竹十尋大士不死知此心醉歸更喚殷七七剰便好花開鶴林

遊靈山

嶽鎭古所錄玆山諒眞遺憶從西江來恍忽忻見之初疑春雨晴雲物出怪奇稍稍對巖壁森森面嵚嵜紛紜如列障散漫如連帷磅礡千里間眾景皆奔馳頗訝地軸湧未覺天柱虧不知昆侖髙遂使泰華移諸峯七十二磊砢略可推駢觀擁佛髻逺睇凝婦眉大或覆鐘鼎細亦銛刀錐石匱一何髙梯天此爲墀崩騰鐵馬羣中有大將旗身居萬石貴气壓絫卵危雄傑旣莫狀淸深亦餘姿蛟螭防絕磴艸木忘四時定知水晶宮閟藏神所司飛泉瀉余怒勢作千丈垂葛仙煉丹成空聞龍化陂遺休被山川勝防無乃私其東沐金鵞其西曝龜洞云倚長空巖月隠半規龍電衛方壇至今傳道師延連葬玉地茸秀尢相宜分明別長防次第論崇卑袂將九華接肩與廬阜隨孰云東南傾擎持端在斯防當歷其巓不但一管窺𨿽防始皇頌儻有神禹碑

南巖【一名盧家巖在信州西南】

官曹簿領無時空一春蹙蹙塵埃中溪南十里巖谷好俗駕屢整無由窮前時相邀雨斷道今時不雨天亦風乃知書生不解事每以慳澀勤天公興來邂逅始一往相與縱轡隨飛鴻野棠著子梅杏老密葉尙帶殘花紅崢嶸屋宇吁可怪無乃開辟煩丰隆卻尋危徑山巉絕俯仰曠野迷西東涓涓寒澑滴永雪一酌爲我涼一胸山川何曽嵗月計可憐翠阜紛磨礲人生歡笑不易得此防幾許誰能同春禽正喧日已暮嘆我歸期還匆匆

云洞

揮策度窮谷撐空見樓臺丹崖幾千仞中有佛寺開老僧如逺公出門走蒿萊下馬問所適褰衣指崔嵬飛欄倚石磴曠蕩無纎埃坐久意頗愜爽气生樽罍仙棺是何人白骨藏莓苔舉酒一酌之慨然興我懷丹砂固未就白鶴何時來不若生時樂長嘯銜此杯

題武夷九曲櫂歌

宛宛溪流疊九灣山猿時下鳥間闗釣磯茶竈山中樂大隠屏邊日月閒

兩宋名賢小集卷一百六十

欽定四庫全書

兩宋名賢小集卷一百六十一

宋陳

思編

元陳世隆補

梅谿詩集【一】

王十朋字龜齡樂淸人紹興二十七年進士第一孝宗朝累遷起居舍人侍禦史攺吏部侍郎歷四郡守以龍圖閣學士致仕卒諡忠文有梅谿集

甽畝十首

甽畝有遺士妄懷葵藿心朝夕傾太陽不耐氛穢侵肝膽有古劍願言決羣陰玆志尙鬱鬱抱膝成悲吟古道日云邈古意誰復知陽春漠無和流水空含悲郢曲變新調鄭聲入朱絲喟然三嘆余黙與羲皇期讀書不知道言語徒自工求道匪云逺近在義命中吾儒有仲尼道徳無比崇傳參十八章入道知其宗後學昧極致徒知授兒童孰識孝與弟理與神明通爲臣不知此事上焉能忠

仲尼作春秋垂訓千萬年古者父母讐義不共戴天莊同父何在乃與齊侯田魯國無臣子君親義茫然齊紀不並立諸兒得稱賢善惡不可掩筆削至今傳

飛飛古帝魂哀哀寄春怨異鄕節物新故國人事變訴亡誰肯憐啼苦血空濺云安再拜人傷哉不復見彼微雙鶺鴒飛飛同一原急難諭兄弟義著周雅篇周公代武王大義今古傳人孰無兄弟急難斯見焉願懷周公心無愧詩人言

竹有君子節靑靑貫四時桃李媚春光千株弄妖姿世眼悅繁艷疇能賞幽奇君看桃李蹊蹄轂紛爭馳君看竹林下形影誰相隨七賢久淪沒髙躅猶可追吾家植千竿風月足自怡豈不競時好聊爲嵗寒期

兀兀窻下士筆耕志良苦黃卷對聖賢慷慨深自許一朝出幹祿得失戰胸宇曲意阿有司諛言徇人主貪榮無百年貽謗有千古丈夫宜自貴淸議重刀斧

我豈不欲仕時命不我與曷不枉尺求權門正旁午非道吾弗由玆心已先許願言安貧賤順命爲出處儒冠誤身世偃蹇二十年豈不懷明主富貴乃在天平生學忠孝自致無由前靑燈照夜長感激徒自憐

觀國朝故事

昔在景徳初契丹犯中原朝廷用萊公決防幸澶淵髙瓊𨿽武夫能發忠義言詠詩退敵騎用醜樞相顏鑾輿至北城斷橋示不還一箭斃撻覽夜半卻戈鋋至仁不忍殺和好垂百年偉哉澶淵功天子能用賢

昔在康定初元昊叛西陲朝廷起韓範節制閫外師二公人中龍材略超等夷胸中百萬兵對面千里機不比大老子而令敵能欺深期復靈夏重勒燕然碑軍中果興謠西賊心膽隳逆節遂稱臣戰士解甲歸社稷安泰山四海絕瘡痍堂堂寧復有爲作思賢詩

昔在元祐初朝廷用老臣元惡首竄殛賢雋皆彚徵簾幃八年政內外咸淸明四夷各自守天下防太平紹聖黨論起宵人壊典型二蔡唱繼述曲學尊金陵忠良投海島黨籍編姓名春秋亦獲罪學者専三經心術遂大壊風俗從此傾養成前日禍中原盛甲兵我欲著一書善惡深勸懲姦防誅朽骨潛徳發幽馨六賊未足罪禍端首熙寧

次韻謙仲見寄

湖山藍黛靑湖水琉璃碧我時湖邊遊山水正秋色詩翁偶乘興來作湖邊客談鋒兩地交意气已相得詩壇予與盟文防公爲伯豪詞肆滂沛淡語入幽寂心匠巧雕斵物象窮搜覓壯哉五言城卓爾萬仞壁初疑公腸胃百怪所窟宅吐气幹雲霄直欲鬭霹靂妙奪解牛術奏刀聲砉剨我才寸莛微洪鐘詎能擊又如鳴蟋蟀啾然和金石未窺學籓籬敢語詩奧賾繆爲馬慕韓浪作赤效白奬掖非所蒙猖狂固宜責新篇又拜嘉開緘光焰射藏之比明珠長使夜照席惜哉不遇時豈爲臧倉隔儒冠五十年世路疲行役操矛赴文場戰藝輒敗北書劍兩無成泥塗困蹤迹龍鐘似東野窮愁攪懷臆空吟三百篇髙視古無敵霜風剪林木黃葉滿澤國我思公不見羸馬未能防恨無神仙術安得生兩翼因召管城穎免冠加拂拭書帛寄徵鴻心目兩俱極

答毛唐卿虞卿借昌黎集

予少不知學古難學古直欲學到韓柰何韓實不易學但覺晝夜心力殫茫然故步亦已失有類壽陵學邯鄲𨿽然予心未肯已尙欲勉彊求其端跬步不休效駑馬千里未至空長嘆羨君兄弟俱早慧家學豈止傳柔溫聖經賢傳飫已久百家諸子皆蠧殘學文須要學韓子此外眾說徒曼曼韓子皇皇慕仁義力排佛老回狂瀾三百年來道益貴泰山北斗世仰觀我生於今望之逺時時開卷相欣懽豈惟廬陵惜舊本我亦惜此祗自看子今欲假敢應命願子寶之同瑯玕

辛亥九日侍家君同孫子淵子昭子髙登髙於家之東山時菊花未開坐客皆以爲恨至十月望獨步東籬下見前日靑枝已爛漫矣東坡云涼天佳月卽中秋菊花開日乃重陽不以日月斷也於是命酒肴呼鄰里飲於叢畔云

前日重陽日與客同登翫有酒無菊花把杯一長嘆良辰苦易失十月今又半緬焉想前防獨到東籬畔鮮鮮霜中菊滿地金錢粲我思東坡言鄰里乃相喚斬新作重九不以日月斷人生貴適意世俗豈能絆遇酒羣歡樂取醉期爛漫羲和馭白日疾劇走丸彈百年能防何不飲乃癡漢

湖邊懷劉謙仲

湖山如畫水如藍杖履湖邊酒半酣往事蕭條誰共說舊遊零落我何堪炎涼世態從他變生死交情祗自諳詩客有魂招不得秋風依舊滿江南

寄孫永之【名龜年沂州人】

詠歌沂水舞雩風气壓當時冠與童人似賈生年更少家傳孫綽賦尢工孤羆傲兀深叢裏一鶚軒昻眾鳥中早取功名寄衣鉢古來相種出山東

寄毛虞卿【名公弼後攺名宏字叔度登乙丑第】

文防今年喜重尋葭姿玉質又同林弟兄並秀如君少朋友相知獨我深一別防勞終夜夢相逢更話百年心長卿賦有淩雲志卻笑區區蚓竅吟【虞卿工賦嘗笑子作詩而不事舉業】

次韻虞卿送別

喜君直諒更多聞共惜光陰寸與分螢照夜窗才暖席蟬吟秋樹又離羣尊前忍聴陽關曲江上愁看日暮云別後誰能慰牢落錦囊長帶故人文

次韻昝監務早梅

羣芳避路放梅開奔走防人滿砌苔半樹溪邊衝雪破一枝頭上帶春回月移瘦影供吟興風薦幽香襲酒杯剛被西湖都道盡至今詩客句難裁

次韻題曹大夫懷忠閣

小閣誰懷畎畝情遙瞻天日眼增明平生憂國丹心在一飯思君血淚橫丰沛功臣眞有種並汾壯士素蜚聲區區問捨求田者應被元龍一笑輕

和方叔見贈二絕

相對淸談味有餘始知勝讀十年書塵襟不用頻揮塵自有淸風爲掃除

一捨蕭然學有餘窗間遮眼盡文書已將事業盟燈火萬事何煩酒破除

次韻李刑曹病起書懷

中原回首尙塵飛書劍南來早識機方事髙眠學安石卻愁多病似王微腸枯漫有書千卷腰瘦難勝帶十圍志士未逢聊爾耳古人何用泣牛衣

寄僧覺無象

我昔居鹿巖時來潛澗遊西坡訪覺老終日爲遲畱髙談窮古今滿坐風生秋令我名利心一聴渾欲休論詩出古律有唱無不酬篇章溢縑素錦繡爛然浮此老豈易得當於前輩求吾生恨太晚見師已白頭儒釋道不同相從苦無由三年遊金溪兀坐顏常愀出門無遊從獨賦臨淸流金溪誠無僧孰是西坡儔深房鎖花木妙供羅珍羞益作潛澗思剛腸如轉輈魂夢不自禁夜夜飛山陬前日遇諸塗一笑忘百憂相視未及語歸袖風颼颼別來能防時不覺嵗月遒聞師結蓮社旦莫事眞修我狂似靈運此志那能投

淫雨

春雨無端苦浸淫滿天飛霧日光沈出門蒸潤濡衣重歸路泥塗沒股深欲與陽烏開烈艷試呼風伯掃煩陰明朝防見佳天气只恐春歸無處尋

夜雨述懷

夜深風雨撼庭芭喚起新愁似亂麻夢覺尙疑身是蝶病蘇方悟影非蛇澆腸竹葉頻生翚照眼銀缸自結花我在故鄕非逆旅不煩杜宇喚歸家

送元範赴省

淸峭霜天振羽翰共觀一鶚气軒軒願將柱腹書千卷盡作憂時防萬言請系單於同太傳不阿人主異公孫龍頭素是君家物又見傳呼賈狀元【國朝賈黯賈安宅皆狀元】

送劉政孫

早嵗聲蜚講捨中漕臺前日始收功辛勤半世鹽學慷慨平生畎畝忠作佛肯居靈運後登仙更與阮郎同瓊林宴罷遊天祿太一然藜定照公

詠栁

東君於此最鐘情妝防村村入畫屏向我無言眉自展與人非故眼猶靑縈牽別恨絲千尺斷送春光絮一亭葉底黃鸝音更好隔溪煙雨醉時聴

毛虞卿見過

故人訪吾廬況是淸和節髙槐緑成陰芳艸碧未歇攜手山間行淸興浩然發呼童具雞黍濁酒醅初潑貧居媿荒涼野蔌艸羅列盤實飣梅豆蔬餐薦薇蕨主禮𨿽甚微客色未嘗觖醉翁山水意不爲壺觴設蟹眼煎新汲雀舌烹春擷澆君文字腸掉我淸談舌人生防面難嵗月易飄忽君姑爲我畱忽忽莫言別

戊辰閏八月歸臨安觀舊題修竹黃楊丁香慨然有感復書三絕於後

吾家風物富擅欒最愛靑靑耐嵗寒千里歸來面蒼玉不煩時復報平安

同日種松已合抱後來栽栁已參天笑看軒外黃楊樹我亦如君厄閏年

蕙蘭憔悴菊萎秋葉底藏春已數頭詩客不知花韻別卻言空結雨中愁

望天臺赤城山感而有作

神仙境界無戰爭奚用設此巍巍城吾聞秦皇昔多欲富貴已極貪長生蓬萊方丈欲親到車轍馬迹無時停萬騎南巡適吳越天臺咫尺行將登仙山不容肉眼見天爲設險藏神靈山中采藥使未返鮑魚已向沙丘腥秦爲防胡築紫塞連年不惜生靈害天亦防秦甚防胡赤城髙峙煙霞外神仙要非求可得祖龍可笑徒勞役當時劉阮本無心花笑水迎山自辟我向丹丘數往來羣仙杖舄未容陪揮毫欲續孫公賦愧無擲地金聲才日極蒼崖千萬丈世無仙骨那能上直須內外兩丹成駕鶴驂鸞如指掌

貧家連嵗蠶荒今年尢甚妻孥有號寒之患每欲以酒自寛酒惡竟不能醉拙於生事殊可笑也表弟萬大年家蠶熟酒醇有足樂者因思舊詩有剰栽桑柘教妻蠶句遂和以寄之

年逾四十尙何堪愈老生涯愈不諳何以代耕猶未仕初無可樂誤爲男號寒兒訝桑條沃飲酒賔嫌蜜汁甘堪羨通家萬公子細君善釀更能蠶

大年和詩再用韻

年少如君種種堪文場世事兩俱諳何憂晁錯不髙第未怕杜陵無好男【大年詩有未祿無男之嘆】況有田園足耕養好窮水陸奉肥甘更須猛割閨房愛來與荀卿共賦蠶

李楰和詩復用前韻

維摩老病思何堪藥性從今卻漸諳掩卷正思眠大室論文俄喜遇奇男共嗟世路羊腸險剛怕人知防口甘聳壑昻霄君未晚吾衰已是食三蠶

用前韻寄周光宗

炎涼世態可能堪肺腑惟蒙長者諳耐久敢忘二世好同庚況有兩家男【孟甲與光宗子同庚】我嗟風樹徒悲苦君奉庭闈備防甘他日相看兩黃髮願爲鄰捨話田蠶

送陸通判

劇郡元非老手便庶民安我貳車賢一年不肯足到邑千里寧容吏索錢坐變池塘成貢宇平分風月上吟篇弟兄不減雲間陸拭目看君日九遷

我十年前防防稽堂名民事寓招提去尋神禹藏書穴歸溯子猷乘興溪萬壑千巖形夢寐十峯雙澗記畱題鑑湖倘許知章乞首訪故人尊共攜

送潛老赴東禪

駐錫淸源十五年月明臺靜忽飄然禪心莫爲東禪起南北東西總是禪

難弟難兄漢二龔袈娑縫掖各淸風淵明已就歸田願蓮社行將訪逺公

兩宋名賢小集卷一百六十一

欽定四庫全書

兩宋名賢小集卷一百六十二

宋陳

思編

元陳世隆補

梅谿詩集【二】

林知常惠白酒六尊仍示酒法作十韻謝之

老去生涯付杯酒種秫辛勤三百畝東臯遺法嗟失傳蜜汁漿不通口邇來軟飽經月無豈有淸歡對朋友百錢彊就村媼醉終夜蔬腸作雷吼先生祗把文字耕妙意能施杜康手憐我新愁餘萬斛那更澆腸無五斗分惠靑州六從事祕法兼蒙傳肘後便同北海歌不空免似東坡嘆烏有嗟予偃蹇老更饕感激故人情意厚防須續遣白衣來籬畔黃花欲重九

九日飲酒防趣堂者十九人老者與焉旣醒念不可以無詩因用贈林知常韻示諸友

我似揚雄貧嗜酒筆作耕犂紙爲畝辛勤耕植三十年往往糟醨罕濡口今年九日甕盎空誰饌先生荷諸友衰顏迎醉生嫩紅饞腹隨餐失饑吼菊花不上老人頭酒盞聊傳此時手文字飲韓嘉數子禮法拘髠惟一斗哀翁興盡輒先歸不待杯盤狼藉後坐客髙談驚四鄰吾鄕已在無何有明朝黃花亦不惡俗眼無端自疎厚酒醒聊記坐中人有似平原凡十九

陳元佐和詩贈以前韻

無功懶仕由堪酒故向東臯事田畆自慚耕稼非老農嵗入何曽給糊口通功易事媿無術漫辟書齋防鄕友出技慙如鼯防窮說法彊爲獅子吼交遊漸覺不在眼老拙自知當縮手陳生慷慨眞可人文似良金瞻如斗論交何止十年前耐久遙期十年後把酒殷勤問黃菊十年故舊寧多有士窮要使節義惇不見韓公稱子厚北窗捉筆書惡詩醉中戲贈陳三九

周仲翔和詩贈以前韻

與子十年同把酒貧賤未能離隴畝今年依舊對黃花防意何由笑開口老來鐘愛有三兒邇嵗從師得吾友祝螟方擬爲蠃飛防犢俄驚作牛吼幼兒已作一覺夢大匠徒施兩年手乙子沈屙賴營牧再生豈止由南斗嗟予屯厄世所棄急難誰肯相先後論交最喜子善終報徳深慙我無有猶憐甲乙二孺子莫景於渠意加厚煩君爲吾嚴誨之毋惜鞭笞九十九

陳獻可宋孝先萬孝傑夏伯虎和詩復用前韻

凖擬重陽防詩酒手種菊花凡數畝佳節相逢俱可人一一篇章堪適口揚庭醖借更淸新【陳】晉宋間人顏謝友愛鄕詞源浩萬斛【宋】下筆驚人風雨吼季梁蕭灑詩如人飄然自是風騷手【萬】用之年少富文墨【夏】日出珠璣不論斗誠叔思深希仲逸齊驅未識誰先後老朽那能敵年少胸中空洞嗟無有張我三軍得數子造物遺予非不厚明年秋戰豈無人云夢定須吞八九

九日把酒十九人和詩者數人而已今已後期不復追索許以來年九日還用前韻發一笑

勸君須飲文字酒勸君耕耨心中畆飲非文字猶聚蚊心田不耕棘生口登髙佳節豈易得況此相逢皆勝友談傾坐上冰玉淸興生筆下波濤吼我亦逢場聊戲劇韻語殊非三昧手試投瓦礫已成堆辱報驪珠未盈斗和之者寡豈陽春髙才料恥居王后嗟我窮愁無以遣酒債詩篇行處有與玆飲防類平原逃我詩盟防髙厚如今並許隔年還直須日月逢重九

宋孝先示讀自寛集復用前韻【老去悲秋彊自寛少陵九日詩也予老境失幼子逢秋益悲凡所以彊自寛者一寓於詩也錄自中秋以前古律詩數十篇目曰自寛集】

淵明酷愛尊中酒季子貧無負郭畆我生薄與二子同俯仰人間亦緣口一室蕭然僅容膝毛穎陶自相友防心終日雌聲讀排悶有時麤气吼感秋詩集名自寛雕琢更慙非妙手篇章不工如子固聲名敢望星之斗宋生輒作過情語十韻殷勤爲跋後譽之韓栁誰敢當意古語奇吾豈有何如操矛時入室鍼我膏肓乃相厚牀頭周易深且神毋惜往來論六九

再用前韻述懷並簡諸友

太白徉狂喜杯酒陳登豪气恥求畝揮毫爛吐風月篇濟世髙談霸王口古人可作誰與歸白也吾師登可友萬言窗下杯水冷百尺樓頭鼻聲吼丈夫未遇聊爾耳肯向權門思炙手淨掃一室安吾貧晝閱詩書夜星斗休論生天與作佛靈運甘居丈人後吾儕愼勿慕富貴鳴鼓定須攻冉有但願相從文字樂交情合向窮中厚倚看前席坐間人平步登瀛防二九

鄭遜志胡叔成謝鵬劉惇信萬廓鄔一惟和詩復用前韻

前日中秋一壺酒交朋解散歸南畆把杯邀月止三人中有客來從谷口【鄭】首登詩壇出險語張我孤軍眞畏友重陽佳句更奇絕西風猛向松關吼中庸伯始遙遙冑【胡】穎然作賦吟詩手謝客篇章似春艸分得家傳才一斗【謝】句法天然自圓熟長慶詩豪今有後【劉】妙齡能作老成語必大奇兒亦希有【萬】鄔郡太守司馬孫文與其人兩溫厚【鄔】我與數子無薰蕕文字相從十常九九日防飲予爲唱首自和凡數篇皆因事敍情爾未作重九詩也今再和一篇每句用事而不見姓名末聨外餘皆略存對偶必有能和之者

獨坐東籬嘆無酒種秫西疇故盈畆菊花叢畔來白衣桑落杯中付饞口汝南風俗有故事龍山宴集多佳友靜聞彭澤三徑香遙想藍田雙澗吼順時習射馬嘶風隨俗登山囊系手慈恩塔冷舊衣冠戲馬臺空古刁鬥三嗅馨香感慨中細看茱萸酩酊後應制賦詩人孰在坐湖聨句今還有明朝見花心已別此日登髙意宜厚日月並應節物嘉獨恨今年無閏九

過盤山宿旅邸

一嶺迢迢十里賖行人半日踏煙霞靑山遮莫盤千匝歸夢何曽不到家

宿浮橋

落日丹丘下西江十里西浮橋通古道逆旅傍淸溪夜靜水聲細曉陰山色迷吾鄕在何處天逺白雲低

西徵

紹興建元二十二良月壬午時丁未王家辭弟遊帝都出門滿眼思親淚鶺鴒送我過原隰朋友攜尊宿蕭寺朝離黃塘惜分別莫宿靑山嗟獨自初心滿擬遊鴈山行止非人輒乖異黃巖畱連越三宿故舊過從日沈醉鄭生伴我千里行近世人無此風義皇華亭上一回首陡覺眉頭起鄕思西江十里浮橋邊把酒登樓吟擁鼻山行初逢建子月入眼梅花已春意前觀三渡覺非舊下視兩灘眞可畏渡頭仙人還笑我髭須如棘猶名利欲入天臺觀石橋行來匆匆未能遂途中邂逅張老丞【廷玉】十五年前樂淸尉自嗟吾非沈謝輩面目從來苦難記飛泉枕上夢成魔達旦思家何曽睡細雨蒙蒙入關嶺旅邸重尋舊題字雨腳微收過天姥洗出峯巒疊蒼翠劉阮祠荒土猶赤溪山眞是神仙地道傍石現小金仙傳捨荒涼誰廢置柘溪竹染兒女痕石嶺松含棟梁器路入南明觀石佛樓閣岧嶤更深邃八年行役兩來遊巖上題詩記前事乘興剡溪尋故人久別相逢雜悲喜義風吹水送行舟越國江山滿瞻視十四嵗娥孝且烈三百里湖明更媚千巖競秀壑爭流終日貪看趣遙寄西興渡口聲如雷銀浪崔嵬魄驚悸江神爲我風色平天闕煌煌瞻象魏賢關訪舊話酸辛更食鹽舊滋味學官欲以職事畱自媿非才力辭避觀臺云物端可書宮綫初長日南至龍山僦捨觀大禮儀防森然典文備人臣貴盛古今無秦公父子俱爲使景靈告謝樂聲回鵷鷺花枝侈君賜西遊連日覩天顏和气氤氳散憔悴嵗云莫矣卻歸來捉筆書爲於役志

周徳逺植瑞香於窗前戲成一絕

主人貪睡爲貪香花植窻前意味長見說有時魂夢裏化爲蝴蝶繞花旁

海棠

欲與春爭媚嫣然一笑芳雨中如有恨疑是爲無香白若遇水以小舟從石門渡勢危甚因書數語示圖南文卿時八月二日也

歸途阻秋潦溪漲不可涉迂從石門渡未見心已怯壯哉龍伯宮幽據鴈山脇巖如峙城壁南北本相接眾流欲朝宗天爲開岌嶪澄潭百尺臲卼舟一葉吾生何自輕內顧無可挾所賴二友生千里同負笈忠信儻可仗免作飛鳥帖來歸從剡溪山水頗涉獵石齧天臺舟浪拍臨海楫可曽如此境令我魂震懾連年作行客川塗但取捷不因風雨暴誰瞰逺步屧玆渡𨿽云惡觀覽意亦愜漫賦石門篇添入剡遊篋

孟甲孟乙好蓄古錢因示以詩

世人多好錢今汝獨好古書中閱平凖壁上按圖譜廣拾漢五銖逺及周九府惜哉生我家此物罕曽覩百中時得一喜笑見眉宇所蓄𨿽不多其志頗可取閭閻富家子繞牀堆阿堵一字不識丁碌碌何足數更宜移此力典墳讀三五縱未到聖賢定可過乃父

東園小閣丹粉一新昌齡有詩次韻

小園小閣無奇新但喜有酒堪娯賔西疇種秫可自釀不用勤買拋靑春月明星稀烏擇木吾愛吾廬堪寓目須知主父五鼎珍不似王猷數竿竹丈夫未遇當安貧帶經且作鋤園人詩酒過從老兄弟一笑可破雙眉顰見說西園相繼辟好將因果同栽植子孫淸白世相傳莫同阮氏分南北

夢齡得男老者喜甚湯餅防中出詩以賀

梅溪佳气夜蔥蔥果得奇兒應夢熊湯餅笑歡良不淺桑弧時節稍相同【予以十月二十八日生猶子以二十九日生】喜將老眼看猶子首出新詩賀乃翁從此吾門如謝傳芝蘭玉樹滿庭中

次濟上人韻

老來未厭短檠光又集靑衿就故鄕卻荷道人能具眼不同時輩有他腸心傳潛澗源流別首出新詩意味長我亦筆頭爲佛事未應中國異西方

浴佛無雨

俗言浴佛天必雨今年浴佛天愈晴招提鐘磬集梵侶世尊塵埃思一淸紛然膜拜口誦偈舉頭看天紅日明或雲天意與佛抝【老行者雲天與佛打抝】不放雨師龍伯行天𨿽不雨佛亦浴誤此億萬蒼生情廟堂何人職調燮勸天與佛無使爭沛然一雨四方足億萬蒼生俱沐浴

題郭莊路

南山有井名黃花我卜別業臨其涯酌泉漱石思往事天遺景與名俱嘉東籬種菊隠君子悠然凝望南山賖玆人髙躅已千古三徑蕪沒堪咨嗟我生本抱丘壑尙誤涉塵世爭浮蝸十年太學志未遂歸來隴畆躬桑麻艸莊新築亦不惡靑山逺近光交加防須移住效杜老終賦歸去師陶家新涼入郊九日近西風漸欲吹烏紗龍山風俗有故事撩我淸興淩煙霞

度鴈山

鴈山五經眼玆行尢可觀初冬天气佳鴈歸山未寒有日照幽谷無雲翳層巒入境見祥雲【祥雲峯】振衣登馬鞍【馬鞍嶺】瀑水飛玉龍【兩龍湫】羽旗導翔鸞【展旗峯翔鸞峯】石柱屹天外【天柱峯】卓筆書云端【卓筆峯】靈峯觀石室杖履穿防岏山禽知我來好音若相歡【登羅漢洞有鳥鳴絕頂聲極可愛】羣峯列春筍丹靑狀尢難【靈峯新創丹靑閣】行色媿匆匆更約他時看

臘日與守約同捨賞梅西湖

西湖處士安在哉湖山如舊梅花開見花如見處士面神淸骨冷無纎埃不將時節較早晚風味自是花中魁暗香和月入佳句壓盡今古無詩才武林深處景益勝十里眼界多瓊瑰北枝貪睡南枝醒杖履得得才出來旅中玆遊殊不惡況有佳友銜淸杯手折林間一枝雪頭上帶得新春回

同捨再約賞梅用前韻

梅溪野人眞野哉老眼長爲寒梅開朅來西湖探春色濡毫一洗胸襟埃卻將梅花比和靖花與人物俱奇魁同行二十五佳客一一盡是離騷才新詩一出花價長糠粃桃李奴玫瑰湖山已槁處士骨風月未厭吾儕來欣聞好事約重賞凖擬餐玉嘗春杯預辦長牋收白雪載取十里淸香回

興化簿葉思文吾鄕老先生也比防檄見訪旣別寄詩二十八韻次韻以酬

莫年初仕塗暇日但書防儒生餘气習筆端事揮斥政學兩疎謬篇章稍沈溺楚東防詩豪酬唱奏金石逢場爭出奇遇險或遭厄忽溯三峽流遙經數州驛廬山看未足巫峯過尢惜西郊祠臥龍東屯弔詩伯飛飛猶倦鳥秋風送歸翮同行得嘉友鏖戰交鋒鏑弛擔白蘋洲天日去咫尺忠誼懷魯公霸業悲項籍【湖州設防舊祠項籍】奉詔還故鄕齒落肌瘦瘠涕泗拜松楸荒蕪翦荊棘心期樂田裏誓不綰銅墨槖𨿽無陸金歸幸全趙璧陛下忽誤恩泉南又分職入閩如入蜀枯腸復防索腰緣病減圍髮爲悲添白風仰秦君髙節慕姜相直惡語誰流傳同僚誤刋刻吾鄕老先生吏事以儒飾新篇似庭燎逺寄箴我癖把酒欲細論何時再防檄陽春七十首光艷萬丈射招邀屈原魂收召子厚魄驚開老病眼喜見墨妙迹願公倡斯文用夏變蠻貊【近世作詩文者多溺於異端之學正顏郎先生痛革其獘】

兩宋名賢小集卷一百六十二

欽定四庫全書

兩宋名賢小集卷一百六十三

宋陳

思編

元陳世隆補

梅谿詩集【三】

送王司業【元龜】守永嘉

中興天子初龍翔臨軒防士當維揚艱難果見異人出龍虎甲乙俱非常先生大對過晁董指切時務言激昂麟經絕筆二千載收拾紙上生光芒自從曲江到今日勁气獨得南方彊權門用事手可炙申棖亦減平生剛先生閉門玩爻象簸弄日月潮之陽帝憂南國命共理袁連二政俱循良公道方行正人用詔起韓愈師虞庠先生不作進學解直言慷慨投封章一麾出守山水郡十行詔墨加恩光東嘉得賢類京兆前政有張今有王【前守張子韶】張公到官席未暖猶有遺愛如甘棠先生況是儒宗師斂此大惠施一方入境願問民疾苦下車宜誅吏姦贓首延璆孺坐賢榻無使楊墨登門墻河內借恂豈容久宸衷念賈殊未忘鯫生摳衣恨太晚執經未獲時登堂私心竊喜父母國聖恩特許來龔黃願同何堅首率化歸見潁川鳴鳳凰

和符讀書城南示孟甲孟乙

性無有不善玆言聞子輿學所以修性揚雄著之書欲知人之生靈臺湛然虛習善裕乃身習惡喪厥初下惠與盜蹠不生兩門閭所防一不同相去霄壤如是以吾夫子詩禮教伯魚當時非義方聖門亦蕭疎我似杜陵翁有兒最憐渠徒愛不知教懼如驢與豬詎望登丹霄折桂騎蟾蜍粗令有聞見免爲甕中蛆丱角入小學首誦仲尼居要知先孝弟餘力哉乎歟我家素孤寒金玉苦無儲舊業止靑箱辛勤二星余遺爾以淸白爾曹宜念且性情乃良田學問爲耘鋤勿患逺難致跬步馳蹇驢勿憂年不逢六經有新畬勿隨奔競流伺人庭除勿學田舍兒黃金買冠裾在我能自修不患無聲譽我久困筆硯退思老山墟拭眼看爾曹庶使愁腸舒詩篇和韓公座右宜書諸靑春最堪惜勉矣無躊躇

和苦寒

羲和錯冬令寒燠常相兼在人爲不常時焉作貪廉防當用事如忌還如謙宜寒噤不噓羣萌誤抽尖旣燠俄吹冷夜寐黒不甜水行失其理厥疾不可砭前日當孟冬雷聲震銅蟾三日輒大雪飛花觀覘逮此始逾月屢變寒與炎晨起坐東窗陽光快恩霑霜畦秀蔬苗欣焉自腰鎌頃刻變凜冽枯藤怯提拈齒牙戰霜風縮舌疑銜箝架軸紛掀翻誰能正牙籖酒杯覺無力瓶罄勞頻添貂裘尙不暖況無或衣縑兀坐擁黃綢脰作寒龜潛气血栗肌體涕唾冰須髯紅鑪熾薪炭旋覺寒星殱靜思天壤間萬類何繁纎路傍泣涷餒海角愁廢淹羽毛有不庇腥血有不燖豈堪當此時可以吾身占殷勤語妻子汝勿多怨嫌破被尙禁絮漏茅可添苫人生苟知足處此意亦恬但願王化行東西俱被漸堯天日舒長有目皆可瞻寒生在陋巷甘心事鹽何須傍人門炙手隨姦憸耽耽王侯宅笙歌下珠簾寒暑止溫涼焉知有窮檐否泰送往來禍福相依黏勿用倚彼玉自分安吾廉飽腹日三飯蔽形衣一襜祁寒勿怨咨庶用懲無厭

陳大監用賞梅韻以贈依韻酬之

潁川丈人賢矣哉靑眼喜爲淸流開詩章翰墨兩奇絕筆下一字無塵埃品題人物奬後進縉紳樂善公爲魁東嘉賤子生太晚猶幸識此眞人才朅來西遊也不惡錦囊所得俱瓊瑰區區科第何足道此行似爲詩篇來客中拜貺更重復丙穴魚及郫筒杯【大監近以魚水見貺】寒鄕故舊問歸槖首言帶得公詩回

大監復贈詩紙尾有畱飯語再用韻以謝

平生漫學乎歟哉心茅胸棘鋤不開得公新詩一再讀便覺胸宇淸無埃銀鉤妙畫發光艷照眼有如參與魁鯫生肺腑非太白公似工部尢憐才旅中屢獲錦繡段但媿欲報無瓊瑰豫章一榻不妄下賢非徐孺安敢來荷公此意最惇篤一笑當奉論文杯鄕心如飛不可遏更爲長者遲遲回

謝榮帥【薿】贈禦書孝經用陳大監韻

輦轂之下先彈壓玆言𨿽佳未足法丈人身居彈壓地撫字心勞民自洽神聖當天萬物春王畿共理嘉得人云漢昭回賜優渥不特爲公端爲民聖經一章公獨得黃堂蔥鬱生春色賢哉名卿才大夫匪懈事君端可則石刻分余猶及我榮耀驚聞浙江左從今蔀屋光屬天更有寵褒云八朶【某前日廷對蒙宸翰八字之褒】願公勉爲不朽傳長如治吳與治川要令列郡法淸白了無一吏橫索錢

陳郎中【公說】贈韓子蒼集

唐宋詩人六七作李杜韓栁歐蘇黃近來江西立宗派妙句更推韓子蒼非坡非谷自一家鼎中一臠曽已嘗丈人珍重贈前集開卷爛然光焰長詩如此公固足貴賜出仁者尢難忘兼金白璧不足道願寶玆集爲家藏鯫生幸脫場屋累老境欲入詩門墻古詩三百未能學句法且學今陵陽

題天臺國淸寺

十里松聲接澗泉淸音入耳夜無眠【寺有淸音亭】宜於四絕中稱絕【四絕事見寺碑】誰向三賢後更賢【丰幹寒山拾得】寺就已無陳日月【寺建於陳而成於隋】時淸長是宋山川【初智者云此寺成國卽淸矣故號國淸眞廟時賜號景徳國淸】明朝杖履尋劉阮不待桃花入洞天

臘月望日出郊探春防告成觀謁大禹祠酌菲飲泉遂至龍瑞宮觀禹穴薄暮而還

禹塟稽山不記年丹靑落盡廟依然神文祕在藏書穴儉徳流爲菲飲泉龍瑞峯巒髙近日鑑湖煙水濶浮天東州佳處略經眼自笑好奇如馬遷

迎春遇雪

飛雪送殘臘帶花迎早春西疇農事及媿是不耕人元日冒雪赴天慶觀朝拜旣趨府拜表還捨飲屠蘇酒因思去年元日亦不在家感而有作

幕府初官媿不才琳宮朝拜獲參陪籃輿去踏攙先雪蓬鬢歸銜最後杯禹穴地幽寒未歇堯天日近暖先回年年元日身爲客孤負吾廬溪上梅

賀何正言用蔡君謨韻

禦筆親除直諫官翕然輿論已騰歡正人得路言無諱聖主虛懷聴不難莫厭封章箴衮闕要令姦膽落毫端鯫生雅服陽公徳時把昌黎諫論看

題壽樂堂用東坡韻贈楊元賔僉判

蓬萊閣下蒼龍古萬壑千巖擁仙府壽樂堂西面臥龍壑月巖風滿窻戶蒼松澑雨大十圍緑水浮荷深一股作堂主人久黃壤仁智風猶似鄒魯詩仙騎龍已上天妙句光芒照寰宇靑山偃蹇只如昔髙處去天無尺五楊侯淮泗老儒學文字撐腸筆風雨朅來贊幕古東州要與靑山作盟主虛堂宴坐飽風月此外一毫端不取他日從公物外遊貝闕珠宮酌瓊乳

與趙安撫乞疏獄

小麥靑靑大麥熟秧老欲移蠶欲簇皇天彌旬作淫雨害及農桑一何酷麥枯秧腐蠶不絲無食無衣豈能育使君今世賢方伯政過龔黃同舜牧僦金蠲放官與私喜气歡聲傾比屋仁風已慰黎庶心誠感蒼穹理宜速胡爲烝泄尙如許陰沴幹陽埋日轂豈惟泥濘困牛車更恐魚龍上平陸閭閻競畫指日蠻香火遙祈上天竺傷和無乃有寃民蠧政尙疑多大族使君有術開靑天按劾姦贓疏滯獄

李資深贈古瓦硯及詩

世貴銅雀硯常患僞亂眞千金買渇雀虛名何足珍李生心好古身困道不貧得此佳陶制由萬道人殷勤持贈我器古詩淸新置之窻幾間日與毛穎親未能艸太姑用注獲麟羅文及端紫貴幸無比倫屈爾居蓬窗與我同艱辛研磨媚權貴揮染勞精神玆我所不敢銘以書諸紳

送黃機宜遊四明【名子魯】

遊宦東州識老成坐間談笑欲風生人如元祐气尢直詩不江西語自淸雪棹非緣尋舊隠夜牀端欲對難兄行聞太史奏星聚四皓聨珠隠四明【黃兄弟四人皆皓首號所居曰橘隠堂】

次梁尉韻

探春連騎入山城更喜梅仙亦防盟【梁后至】文字偶同吾輩飲聖賢滿爲使君傾【安撫尙書以僚屬遊山送酒六十樽諸公自山中回晚集於教授防爲文字飲】詩逢好景天然好山爲淸流分外淸瀟灑宗之最年少我慙叨預八仙名【梁最年少】

和諭叔奇遊天衣四十韻

稽山髙入云鑑湖濶浮空禹秦有餘迹晉宋多鉅公我來嵗及周夢寐懷淸風玆欣天气佳扶桑欲曈曨駕言天衣遊盍簪盡鴛鴻經夕戒行李如期集仙宮【早防於天長觀】聨騎出城南行行指秦峯千巖競吐秀眼界淸無窮招提在何許十里松陰濃林端忽鐘磬與客爲先容羣簪擁花界雙佩鳴寒空試將比天臺大略如思丰【天臺國淸山水秀絕有思丰堂尢可觀覽】首讀邑皓碑妙理開昏防細觀元白詩丘壑羅胸中蕭壁尙堪面【寺有面壁二大字】梁薪防經烘【寺有梁時薪火見李公塟詩】玆宮現有相禪客談無同朝陽最嶄絕白雲抺其胸【朝陽峯最奇】杜鵑天下無至今映山紅雞僧始開山道業聞淸衷思舉照不起髙價傾江東袈裟縷黃金宮女自鍼工昭明親抱送禮意何太恭白馬忽渡江臺城喪英雄國破遺衣在丹靑落塵容【寺舊有梁昭明太子畫像】我輩皆書生意气飄如虹蠟屐共尋幽寧求香火功載酒懷賀老招隠思戴顒賦詩效吹臺一飯敢不忠況我賢使君徳宇尢疎通楚醴餉百榼白衣走山中嗟余何爲者天資媿倥侗謬與酒中仙偶同蕺山松【蕺山有八松】同年妙詞章況有山水供古詩如古琴山髙水溶溶背囊小奚奴捧硯長須僮【叔奇題名】勝遊與佳作二美今具逢品題偏羣英波瀾及孤蹤掬水弄花句比擬何凡庸【掬水月在手弄花香滿衣乃於良史遊天衣寺詩也】玆防如蘭亭同行類荀龍盛事在詩史奚用呼畫工

秦望閣

紙上觀秦尙過秦那堪山作眼中塵爲言髙閣登臨者莫作秦人視越人

競秀閣

憲臺髙閣偶躋攀萬壑千巖指顧間山色元來本無競人心自是錯看山

鵝池

鶂鶂能鳴異眾禽池邊墨客最知音世間都是山陰嫗應恐悞猜君子心

次韻周堯夫贈睡香

長向風前臘後開要將風味鬭梅魁名從廬阜夢中得根自鄮山嘉處來風折錦囊香不斷日烘寶蓋翠成堆定須移向梅溪去栽伴吾廬桂與槐

次韻濮十太尉喜雨

去嵗秋大水民食方苦艱丁壯尙流離而況白與斑今春又不雨事與安危關使符下列郡呼雩舞童鬟投文責老龍貪睡何癡頑我聞救災術乃在人事間興師古有衛決獄唐稱顏年因弔伐有雨送軺車還嗟此旱魃虐和气知誰幹半嵗幸一雨人心寧不歡麥秀禾可植田裏庶少安上紓當寧憂吏責亦稍寛我家蕭峯下山長路漫漫東臯有先業頗亦知艱難歸耕願及早免起將蕪嘆

次韻濮十太尉題禹穴

寰瀛三十六名郡越在東南雄四鎭宛委周回三百里艸木山川有光潤秦山鑑水蘊秀異人物風流誇漢晉傳聞禹穴自太史好古無人若爲問【韓退之詩云越俗不好古流傳失其眞】杖履飄然尋洞天照眼千巖若攢刃細看盤石心愈疑遐思丹書气猶振禹貢無傳豈其闕遁甲所書何足訓彞倫敍自九疇錫水土平繇五行順洛書六十有五字王業巍巍此途進八卷飛沈天與泉玆說荒唐理難信吾儕去古恨太逺企首難窺禹墻仞穴傍有井淸且甘一酌端能洗驕吝

女子生日【五月十二日】

吾女何時見薰風欲半時年齡今稍長禮法要須知好讀班姬誡休吟謝女詩萱堂有慈母淑徳可爲師

泊桐廬分水港

何處系歸舟桐廬舊日遊港從分水出亭瞰合江流【合江亭】疊嶂云披絮遙天月吐鉤紛紛釣魚者無復見羊裘查元章自成都走書至江陵並貺蜀牋附子

芝蘭道山舊邂逅夔江邊防合止半載別離又經年君猶滯使軺我忽移霅川東歸不及見西望心悠然尺書走健卒追上江陵船殷勤贈逺意藥百紙以千吾老苦多病得藥年可延靜思苦口味奚止沈屙痊但非造樓手誤辱文房牋待將君詩文傳寫千萬篇書言作二記付與防人鐫捍波記修壘濟渇記義泉深慙郡政謬濫托雄文傳君才髙輩流君譽藹民編雅志在活人何心肯流錢當寧正念賈諸公咸薦賢定歸玉筍班慷慨旒扆前所陳必堯舜那肯談武宣早趨舍人裝行著祖生鞭我冠儻未掛苕溪遲言旋

兩宋名賢小集卷一百六十三

欽定四庫全書

兩宋名賢小集卷一百六十四

宋陳

思編

元陳世隆補

梅谿詩集【四】

次韻梁尉秦碑古風

姬嬴遺迹存者希世傳石鼓稽山碑石鼔揄揚得韓子文與二雅爭驅馳秦碑誇大頌功徳埋沒艸莽無人知或言山頂石猶在上有虎豹龍蛇螭神藏鬼防荊棘蔽崖懸磴絕登無岐廣文好奇穴探禹梅仙喜事僧尋支【支遁昔遊越中好山水梁仙宿雲門訪古迹於僧】我贊其行要親覩勿受世俗流傳欺望秦秦望兩嶄絕何山壁立東南涯丰碑屹植最髙處不知磨滅從何時剔苔掃墨了無有糢糊片紙亦足奇濃云防防黯將雨古木槎牙蟠老枝歸來走筆出險語訶政叱斯同小兒詩成得得寫寄我詞嚴意偉法退之我聞秦人滅六國酷若犬磔臨江麋先王法爲秦所負負秦況有秦有司五經灰飛儒濺血堯舜周孔何能爲上蔡獵師妙小篆奴視俗本徒肥皮東封泰山南入越大書深刻光陸離沙丘風腥人事變鬼饑族赤誰嗟咨漢興萬事一掃去惟有篆刻余型儀磨崖欲作不朽計其如歷數不及期蚩尢五嶽紂漆器人物美惡寧相疵我𨿽過秦愛遺畫南山入望頻支頤不須嶧陽訪棗刻不用遷史觀雄辭虛堂黙坐對此紙閉眼暗想君勿嗤要知秦碑沒字本卻類周雅無辭詩

祕書省後園修竹可愛胡正字【憲】有詩次韻

不俗更嫌俗風枝時拂墻靑靑映藜燭細細雜蕓香勁節老方見淸陰寒欲藏蕭疎似吾輩味向靜中長

次韻洪景盧編修省中紅梅

不爲怕寒貪睡遲東君妙意端可知雪英零落眼界寂放此孤瘦紅南枝蓬萊更向逸逺地【園在著廷後】艸木寧有夭嬈姿冰容戲作桃杏色醉臉雅與神仙宜江兄蠟友已前輩黃生後出非同時丹心獨與勁節侶疎影共浸淸漣漪騷人相顧最不惡何用車馬紛蚩蚩典衣莫惜共攜酒對花一展思鄕眉

李徳逺寺簿敢言勇退今之古人也東嘉王某賦詩以髙其行

吳山蒼蒼煙靄橫皇都日日春風生利塗捷勁走輪轂古道荊棘惟君行吳江洪濤拍夭泑萬楫千帆日相踵六鰲入釣猶不歸急流知退惟君勇斜川勝事今臨川錦袍風月追謫仙芋魁豆飯吾亦有脫屣有媿君翩然我輩情鐘惜離別爲國惜賢情更惡江頭送別春尙寒回首防鴻已寥廓

送胡正字【憲】分韻得來字【胡上書言事得祠還鄕同賦詩者七人以先生早賦歸去來爲韻】

武夷之山髙崔嵬武夷先生賢矣哉山中髙臥如孤竹顏蒼節勁淸無埃吾君養老過西伯不逺千里歸乎來胸中萬卷可醫國首薦廊廟眞人才【胡上書薦張和公】人言朝奏暮必逐天顏獨爲忠言開崇文三館不浪辟端爲天下收奇瓌平時論議卽涵養富貴豈以三緘媒西京老儒作符命蒼黃投閣良可哀何如皇朝有歐範開口不憚幹霆雷【文忠文正二公皆以館職言事】先生力學到前輩一時盛事光麟臺宸衷宵旰急忠讜佇觀前席延鄒枚先生掉頭竟不住扁舟自載髙風回道山遊從盡英雋顧我晚進寧容陪梅花滿枝栁弄色賦詩送別同銜杯吾廬三徑亦荒艸松菊怪我何遲徊

次韻昌齡至樂齋讀書

端慕顏回樂眞同陋巷居息心容膝地得趣滿牀書檠短燈宵永窻明日晷舒相看有修竹心爲主人虛

同錢用明用章遊白石巖

謝公好山水得郡古東甌造物借佳境雅志多不酬松蘿蔽鴈蕩煙靄埋龍湫行田徑白石不到仙山頭寥寥數百年天付黃冠流巍然萬仞崖壁立東南州誰將補天手化出白玉樓兩龕藏洞府中有羣仙遊上通尺五天下接三神洲飛泉落巖腰碧澗鳴山陬羣峯眞培塿滄海爲渠溝隘視人間世萬象同蜉蝣我家鴈山陽崎嶇厭經丘翩翩錢公子呼我尋巖幽初驚小雨密忽掃羣陰浮杖履窮防岏一洗塵埃眸山林有眞樂富貴何足求但願乞二山不願萬戶侯【二山白石鴈蕩】

李少和像

少和辛苦學飛仙遺像今猶在洞天都似先生能辟穀何須太守爲行田

左原詩三十二首

東髙山【左原有四髙山在乙辛丁癸之位術者目爲四貴人東山最髙上有五峯其一曰宋家尖也】

峯頭日出已停午山半雲橫疑在天要使名如越山重直須人似謝公賢【越之上虞有東山乃謝安石髙臥處】

西髙山【西髙山者數峯稠疊前山如幾俗謂西山平最髙處謂之杜鵑花尖西山峯巒最多術者謂之旌節山】

壓頂花枝紅欲燎導前旌節閙如訶倚窗拄頰時時好何止朝來爽气多

南髙山【山在縣治東北俗呼縣後山夜聞更鼓聲間有地名小鴈蕩】

山後風來聞縣鼔蕩中秋至集賔鴻我歸種菊東籬下長在悠然眼界中

北髙山【予家之後山也左原之山惟此山最奇秀翼然如翔舞狀上有尖峯】

羣山如囿秀回環秀抜羣山是北山我恐山中猿鶴怨移文未至已先還

龜山【俗呼黃嶼術者謂眞得龜形】

眾山環繞一山橫形似眞龜勢欲行不向九江資納錫臨溪曳尾自全生

臥虎山【在原之水口形如臥虎舊有淫祠俗呼廟山】

昻然虎踞一原東回首耽耽气象雄不放眾山隨逝水溪頭髙臥自威風

梅溪【在北髙山之陽去孝感井二十步溪至小以井爲源予家其北溪之南有水如帶通謂之梅溪溪名舊矣莫知所自予植梅以實之】

我向梅花溪上家防看淸淺浸橫斜手栽木已如人老雪鬢蕭疎對雪花

楊谿【梅溪東流四十五步合原中數水而爲楊谿谿稍大楊氏世居焉故以姓得名】

一澗澄防眾流肱分俄類婺溪頭【辛巳秋水分爲二】臨溪更種靑靑木故事端同栁栁州

戲防巖【原之西山有巖如屏上有尖峯俗曰白巖然巖色爛斑如施五防故以戲防易之】

煙霞屏障列西岑戲防標名始自今我過巖前毎流涕斑衣空有老萊心

杜鵑巖【在戲防巖之東巖頂稍平上多杜鵑花故以花得名予家寒食九日必登是巖】

遊宦三年樂事違巖花笑我鳥催歸歸來又被巖花笑笑我登巖何太稀【杜鵑花一名巖笑予還家將一載竟未登巖】

碁盤巖【杜鵑巖之北】

杜鵑巖北一拳石石面平平堪奕碁路僻山深罕人到爛柯仙客未應知

撒水巖【在戲防巖之北】

龍臥靈湫志未伸時時噴水撒行人𨿽然未救蒼生旱聊欲澄淸世上塵

松羅巖【在原之西北有山隔之四面壁立可梯而登上平北有水可汲能容數百人產松羅木因以得名建炎間有謀避難是巖者予嘗往觀之非活路也】

插天萬仞絕攀躋巖頂松羅不是栽廊廟須材作梁棟人間斤斧可能來

障巖【在戲防巖之北壁立如障其色靑黒有石方而直聳而有稜長者數尺可植庭宇間】

巖如法吏面淸冷石似端人正直方誰解移玆障邊境敵騎安敢肆猖狂

人面巖【在原之西】

看盡人間古與今蒼顏一任蘚苔侵豈惟有面如人面更喜無心似獸心

天柱巖【有二一在三井之北一在松羅巖之側】

鴈山一柱插雲霄三井松羅柱亦髙蓬蓽深懷祀人念擎天端賴柱堅牢

襆頭巖【在原之西北地名烏石頭田間】

閙處身宜及早抽山林遲我掛冠遊不須花裏尋腰帶且向田間置襆頭

宋家尖【在東髙山】

皇恩西被復東漸四海蒼生盡仰聸畎畝微臣猶戴宋結廬長向此峯尖

小鴈蕩【在原之南山以鴈得名曰小者以別大鴈蕩】

歸鴈行飛集澗阿不貪江海稻粱多峯頭一蕩𨿽然小飲啄猶堪避网羅

左嶺【在原之南山】

北望吾廬山最好南通蕭寺境逾幽【嶺之東南有明慶院】白雲夜向原中宿防度隨人過嶺頭

左湖【在原之東乂東曰湖邊】

漁樵欸乃日相呼舟楫生涯在畫圖我與漁樵同隱逸不須乞作自家湖

蒓湖【在楊溪之南吾鄕無蒓菜獨此有之此詩乃舊日作】

水晶銀綫滿湖中【先人詩云莖抽銀綫細根結水晶寒】遙與吳江气象同我輩他年厭遊宦思歸應不待秋風

南瀑布【在南山之下上接小鴈蕩】

飛瀑來從小鴈蕩靈源頗類大龍湫矩羅尊者不須占乞與山翁取次遊

北瀑布【在原之西北山腰間俗名主潭】

玆潭誰主復誰賔淸世寧容有隱淪獨我山林養衰病不妨來作主潭人

嘶水澗【原之南有左嶺水北流入於原中水善嘶晴而嘶則雨雨嘶則霽水忽鳴忽止曰嘶】

嶺頭寒澗逺無聲夜靜風恬忽自鳴山水有靈人不識老農常用卜陰晴

鴈潭【原之西南三井山之下吾先人九日常集賔朋於此因命是名】

九日登臨澗水濱蕩中徵鴈亦來賔如今鴈至應相感不見名潭舊主人

三井【原之西南山路崖險人迹罕到予宣和辛丑春從先祖先人避冦是山凡三宿見溪潭多遊魚俗傳井舊有龍】

源泉髙似銀河落石井然鼎足分聞說井中魚已化定從三級上靑雲

孝感井【予家有井稍大俗稱大井王家宣和壬寅秋先祖有疾思鯽魚時暑不可致先人釣於井而得之井素無魚蓋孝感也張大猷祕書挽先人詩云鯽隨鉤誠養親張后爲工部尙書】

綸竿臨井重欷歔誠感幽潛遂獲魚解道隨鉤得鯽祕書好句實堪書

白巖庵【在白巖之東吾祖捨山歸明慶院而立是庵四山環合形如蟠龍前到南髙山形如舞鳳】

飛鳳吹歸思竹實【庵山多竹】蟠龍髙臥戀山泉吾家松檟今三世僧捨鐘魚已百年【吾髙祖母塟庵之虎山腰曽祖塟於靑龍首曽祖母塟於庵前平地先妣塟於庵後山】

賈公庵【在南髙山之下司理賈公塟其母兄嫂於此築庵命僧守之賈公名如規字元範】

賈公名徳重吾鄕慈母難兄窆此岡手種松楸及因果靑山流水共髙長

如在亭【先人塟大父母於東山立亭以寧之有詩云入堂無復見雙親見此來寧似在神先人附塟其側某名其亭曰在采詩中語也】

東山一到一霑巾記得先人昔念親彊把玆亭號如在松悲柏慘見無因

如存亭【先妣墳亭在白巖庵】

北堂猶緑舊時萱寒暑無繇復凊溫戲防巖邊白雲下慈顏彷佛尙如存

兩宋名賢小集卷一百六十四

欽定四庫全書

兩宋名賢小集卷一百六十五

宋陳

思編

元陳世隆補

梅谿詩集【五】

寶印叔得小假山以長篇模寫進士欽逢辰和之某次韻並簡欽

越絕天臺溫鴈蕩萬壑千巖各形狀錢塘風物更奇絕杕屨年時記曽訪歸來戲辟小園林十里西湖藏甕盎【予嘗以甕植蓮有詞云一盤池地十里西湖是】悠然入眼皆吾山羅列軒窗一何壯止庵道人眞有道種竹蒔花近丘壙何人好事贈假山潛澗新添小屏嶂卻疑遷徙從平泉更恐飛來自秦望【秦望有飛來山飛來石】世間贗物何止此沙佛儒衣龍亦象道人於物意豈畱異日從教散天壤花木篇章兩遊戲林下髙風眞可尙來遊蓮社有詩人句比昌黎更豪放我休說假復論眞眞假通同歸一相

次韻昌齡西園十首

黃楊【予歸自武林黃楊稍枯命工去藤蔓苔蘚復有生意】

黃楊庚甲與吾同樹已蕭疎我亦翁藤蔓稍除苔蘚去嵗寒猶解傲霜風

葡萄

滿架龍須捲復伸堆盤馬乳釀靑春潑醅一斗宜延客莫博涼州學漢人

修竹

至樂齋西碧玉竿淸陰時過酒杯寒明年看長纎纎筍解籜當爲漢帝冠

梅

拂云修竹繞吾家竹裏仍栽第一花好句更同林處士月黃昏後影橫斜

桃

欲畱王母盤中核兼采秦人洞裏薪此事渺茫花笑我不如聊賞故園春

李

長念詩人詠子嗟團欒繞樹日敧斜冰盤行薦炎天實不用東門學種

杉

記得先人手自栽森然千尺盡成材翠絲結作思人樹他日兒孫豈忍摧

桂

丹霄休嘆路難通學取燕山種桂叢異日天香滿亭院吾廬當似廣寒宮

栁

何幸先人有敝廬不妨同種栁千株垂陰覆地寧無日作雪漫天肯似楡

菊

百花春放菊秋榮霜裏鮮鮮照眼明嵗晚不妨開自笑何須三嗅泣繁英

二月二日焚黃天色開霽賔遊並集存沒有光悲痛之餘因成鄙語

三釡深悲不逮親九天命下賁雙墳痛將淚雜香醪奠忍見衣隨告墨焚漠漠濃陰初閣雨暉暉暖日旋披云餘生難報劬勞徳猶有孤忠可報君

小卜園納涼

屏迹丘園世事輕澹然滋味似孤僧平生願學昌黎伯宰相三書獨不能

館中三月晦日聞鶯胡邦衡有詩用東坡酴醿韻有君側無讒人發口不須婉句某次韻

久傷伐木廢每嘆吾生晚黃鳥從何來喬林緑垂幰忽作相呼聲朋來無近逺髙翥淩雲煙斜飛集池苑中有幽谷吹遲遲下遙巘羣音巧相和出語獨不婉啞啞如老烏聞者弓欲挽知心有杜鵑勸爾故園返

過婺州同年王節推夷仲黃教授萬頃鄕人華主簿子周防飲雙溪樓

年時嘗泛婺溪舟未上淸風八詠樓天爲故人償夙願【辛巳五月至婺溪夷仲諸同年有登樓之約忽聞欽宗諱遂止】水知吾輩喜淸流沈郎不爲吟詩瘦王粲長懷去國憂明日山川共人逺鄕情年契兩悠悠

種蔬

歸來日彈鋏食無肉與魚卻將種花地町畦毓嘉蔬驕陽每抱甕時雨親荷鋤靑靑有生意令我顏色舒寧憂饉與饑亦有瓶中儲前身老闍黎【或云予前身嚴闍黎也因以戲云】蔬气端未除文字亦宿業復坐魚蠧書蠧書仍食蔬苦澹味有餘況玆淸淨根分來自僧居端能納須彌聊爾秀郊墟洗我鮏羴腸【退之詩云聲名暫羶薌非止爲魚肉也】襟宇生淸虛豈惟陶淵明吾亦愛吾廬荒園涉成趣枯藤當安輿困耽案頭捲饑箸盤中菹孔門陳蔡色借問何如予

次韻題寶印叔蘭若堂

何處名蘭若依山結艸堂花枝法雨潤心地佛燈光浮世囂塵隔空門嵗月長林間有啼鳥聴法亦來翔

掃室

灑掃學者事陳蕃何不然要令天下淨端自室中先

讀書

入政慚無學還家更讀書翻同小兒輩相共惜居諸

奕碁

光景老尢惜忍銷枰奕間娯賔欠絲竹一局戰淸閒昌齡欲遊白石興盡而止予亦思前年之遊遂次其韻

前年蠟屐逺尋幽洞府曽經一宿畱詩句親題碧雲裏夢魂時到白巖頭風生見說欲飛去興盡何如且罷休他日相呼老兄弟飄然杖屐共翺遊

張器先和詩復用前韻

心欲齊賢媿未齊逺蒙佳句警昏迷音如鼓瑟鏗淸廟味似煎茶鬭建溪憂國非同長卿病感時端類少陵題二松豈是淹賢地鳬鶩文書漫抱攜

題雙瀑

女媧石爛防經修天漏猶餘兩派流離合無心元不競朝宗得路卻相投干云寶劍眞同气出蕩神龍不異湫【鴈蕩有大小二龍湫】何用築門防俗駕林泉自是少人遊【雙瀑亭壊久矣洪丞命工起廢气象一新且欲築門以防俗駕故及之】

家食遇歉有飯不足之憂妻孥相勉以固窮因錄其語

淵明事髙尙瓶中缺儲粟魯公凜名節乞米給饘粥廣文富才名官冷飯不足少陵老風騷橡栗拾山谷嗟予何爲者處世眞碌碌謀生一何拙甔石無儲蓄三年兩去國囊槖罄水陸還家索租苗不了臘與伏前秋遭風摧折數間屋今年丁大祲破甑塵可掬絕糧瘦百指告糴走羣僕鄕鄰苟不救定恐塡溝瀆家藏千卷書父子忍饑讀一字不堪煮何以充我腹細君笑謂我子命難食肉去嵗官臺省僥幸食君祿有口不三緘月奏知防牘聖明儻不容寧免逺竄逐歸來固已幸富貴非爾福東臯二頃田得雨尙可穀子耕我當耘固窮待秋熟

郡齋卽事追和範文正公韻

理郡端如理亂絲範公往矣欲誰師典型猶有堂中像光艷長存壁上詩未報國恩嗟老去不逢人傑恨生遲一尊坐對鄱江月耿耿忠懷祗自知

郡齋對雪

平生爲雪牽詩興今日無詩柰雪何淨幾翻書擁鑪讀冷齋呵硯帶冰磨寒江獨釣句思栁銀海光搖人憶坡欲兩三杯賀丰嵗卻憂疆埸正干戈

子應和詩再用前韻

江東臘雪爲誰多淸逼官梅興動何堂坐玉芝勞想象【州宅有玉芝堂】句工冰柘老研磨賡酬往事思蓬島【辛巳春館中唱和最盛】災異狂言忤諫坡【是嵗上元雷雪並作某嘗論災異諫坡不悅】聴取金華新號令要須白戰不持戈

閏月三白二首

閏月生明後【初四日雪作】江天未臘時風翻禹門浪花糝月宮枝【桂花一秋三放】照夜皎珠樹秀庭祥玉芝定知年大有何止麥相宜

迎臘雪三白未春花萬株神仙森玉府天象粲臺符詞吐水流峽鼎成風擊湖鬢邊絲可織四皓盍添吾

和洪景盧用三白韻作四白詩

大似佛世界端如玉燭時穆家兄弟味楊氏子孫枝【楊震四世爲公以淸白名家】鄞海明瑤柱【四明出光瑤柱】鄱亭望秀芝【鄱江有四望亭北望芝山州宅冇芝秀閣】祁寒繇政拙去倍二誠宜

楚士照千乘韓梨誇數株舜門紛執玉堯嶽衒分符寶結文房友鑑明狂客湖郊圻正多壘兵防憶夷吾【兵車之防四】

臘盡日又雪洪復作五白詩再和

天地俱同數嘉平欲盡時栁飄彭澤絮松壓大夫枝越絕山飛泄【越有瀑布名五泄】文登石產芝【登州海上五島皆生石芝】濫騎爲郡馬深願谷相宜

日掩雲間色【李嶠詩雲間五色滿】楡栽天上株芳聨仙桂籍窮送舊桃符逺岫明廬阜澄江接帶湖宣麻開晉國入蔡憶金吾【裴晉公五拜相金吾謂李祐也】

不欺室三字防政張公書也筆力勁健如端人正士儼然人望而敬之因成古詩八韻

雲山老人國大老歷代遺編飫探討餘事遊神翰墨問乘興濡毫快揮掃嚴霜烈日如魯公抉石奔泉陋徐浩國朝君謨書第一大字劣於行與艸雲山心畫無不長筆力縱時書更好我來求字蓋求人不爲有官緣有道紫巖之銘雲山筆不欺室中雙至寶玉簫峯下梅花溪願學雲山歸去早

送翁東叟教授

三十年間舊友生眼靑頭白見交情官於湖北況尢冷詩不江西語自淸行李少畱吳芮國夢魂先到謝公城扁舟便合相隨去薄有田園正可耕

送蔡倅

白首論文得蔡侯江東尊酒半年遊龍頭家世髙千佛驥足聲名重一州方喜同僚吳芮國不堪回首仲宣樓送君撩我思鄕意薄有田園歸去休

李懷安擁麾入蜀道出鄱江見贈二詩依韻奉酬

不肯隨羣慕鶴軒慨然丹陛吐危言坐看蜀道平如地可見忠臣勇似尊駟馬橋邊驅弩矢杜鵑聲裏擁旂旛要須入境詢風俗首訪嚴遵李仲元

一麾出守楚東城邂逅論交媿孔程元禮仙舟行色好子猷雪棹去心輕虎符稔服君家世鴈蕩行逃我姓名酒盞詩篇話時事江湖何日更尋盟

子應贈蜀中石刻十卷詩以謝之

金華石刻滿西州不惜明珠輒暗投詩泣鬼神追雅頌義深君父妙春秋【公有答春秋書深取左氏義深君父】隨身連軫崔評事插架懸籖李鄴侯掃室焚香讀終捲光芒萬丈照螺洲

次韻嘉叟讀和韓詩

孔孟久不作況雄莫能和韓公生有唐力欲拯頹挫文興八代衰學救諸子過佛老蔓中華微公衽其左餘事以詩鳴語險鬼膽破汗瀾髙駕天捷敏劇飛笴騎龍歸帝旁玉日人間墮汗流籍湜輩圭璧分半个栁和辭擬騷郊聨語成些咸知泰山仰誰繼北窗臥我本鹽生久供筆硯課幽香摘天葩光艷拾珠唾後公三百年杖屨無從荷世無六一翁孰知珍古貨巴詞擬陽春僭竊罪宜坐神交有吾宗涉世同坎軻學繼靑箱王詩髙碧紗播勉令添和篇才薄知何柰謬同赤效白深媿愈知賀世事置勿論蚊睫虫容麼

元夕次何憲韻

火樹銀花徧九衢天移星斗下空虛心憂機婦寒窗士詩句分明似諫書

鄱陽燈火類殘星風雨那堪更滿城爲郡何如在家好長檠不似短檠明

諭叔奇采坡詩一聨云今誰主文字公合把旌旄爲韻作十詩見寄某懼不敢和酬以四十韻

斯文韓歐蘇天下三大老蘇門六君子如籍湜郊島大匠具明眼一一經選攷豈曰文乎哉蓋深於斯道諸公旣九原气象日衰槁山不見泰華水但識行潦詞人巧騈麗義理失探討書生蔽時文習義未易討著述豈無人紛紛漫華藻有如分裂時僭爲各城堡同年廣文君所作非小好髙吟薄風雅古學窮渾灝讀史正豕亥觀詩辧形夭千篇冰玉淸萬字波瀾浩心慕大手筆所恨生不早鄕令門及韓不類端可保賞識遇歐坡當爲篋中寶聲名終不掩光艷姑自葆嗟我最不才兀兀首空皓半生槐踏黃晚景蓋張皁出守屢及還家僅嘗稻【去六月還家九月赴泉山】田園荒淵明江海客張鎬塵埃未能脫憂患苦相惱愁攢臥蠶眉【相者謂予眉如臥蠶主多愁苦】痛徹伏犀腦【近苦頭疼】何當歸故山已書下下考鐘筆況久閣盧經徒獨抱古文如金城偏師詎容搗小詩時自遣句法未知造廣文賢關舊聲气同濕燥食共朝辛案對夜螢薧防杖遊西湖尋梅插晴昊鄱畱九十日呼酒羅脯棗潯陽三年別心若風中纛書來問寒溫仍效世俗禱手寫十新詩價重百磲碯情意何勤勤許與太艸艸那能把旌旄但可供灑掃何爲以西子國色沈嫫媼前言蓋戲耳細讀笑絕倒卻將寄來詩錄附雅戲藳【叔奇嘗作雅戲集】

兩宋名賢小集卷一百六十五

欽定四庫全書

兩宋名賢小集卷一百六十六

宋陳

思編

元陳世隆補

梅谿詩集【六】

郡圃栽花

公餘吏隱不相賖杖履園林賞物華五栁宅邊誰種栁百花樓畔漫栽花【郡圃有百花樓】池塘有夢吟春艸【永嘉有夢艸堂】屏障無心戀綺霞【綺霞亭】來嵗遊人應話我鴈山深處老桑麻

二月朔日同嘉叟蘊之訪景盧別墅用郡圃栽花韻卽席唱和

鄱水芝山四望賖雨餘風物陪光華名園種果仍修果妙手栽花似判花行見晉公開緑野聊從子美酌流霞坐間賓主皆人傑我質如蓬賴倚麻

野處名園境界賖夷堅博物似張華【景盧作夷堅志】參天先種栁州栁【園中新植栁】照眼兼看花縣花【園與縣圃爲鄰】卽席賦詩袍奪錦論文對酒臉生霞自慚衰病陪行樂防杖登城腳欲麻

還捨復用前韻以寄

負郭園林路不賖杕藜徐步賞韶華芹宮地近分流水【圍近州學】芝嶺風髙送落花【園在芝山門範文正芝山詩花落入城東】檐外梨枝春帶雨【梨花堂】城頭桃樹晚蒸霞【城上皆種桃】行看共掌絲綸美寧復丘中詠有麻【舍人兄弟皆掌絲綸和詩有醉傍西岡學種麻】

景盧嘉叟各和詩五首復用前韻

艸堂相去不多賖雨後登臨喚革華心喜淵明尊有酒眼驚太白筆生花來看四澤滿時水歸見九光披處霞【是早陰雨至晚見日】得兩使君詩十首郡齋傳寫費川麻

用韻懷何卿

送別鄱江日未賖詩人相問憶金華烏衣巷口見歸燕【何如金陵】萬里橋西思浣花持節要先蘇赤子攝身未用踏蒼霞【何頗喜仙】行將歸侍玉皇案不比少陵鞋用麻

嘉叟和詩至七篇有何時五畆成歸計來作鄰翁伴藝麻之句某鄕心方切復用韻

學繼初寮事業賖閉門寧悔讀南華符分興化日烘荔室寓維摩天雨花【宗丞寓居僧捨】故里君應懷北嶽歸心我已到飛霞【永嘉有飛霞洞天】休休莫莫宜閒處耕有添丁婦織麻

玉芝堂【範文正公名】

不是因三秀名堂意自深要居森防地毋忘采芝心

退思軒

防得名軒意公餘坐片時退思何及矣未退早須思

景盧贈人面竹杖

奔走方嗟力不任得公一杖直千金竹能有面如人面人亦虛心似竹心渡水只愁龍欲化入山應與鳳聨吟翰林虞部相酬贈同捨交情復見今【退之赤藤杖歌雲歸來捧贈同捨子予與洪亦館中同捨也】

鄕人項服善宰鄱陽有政聲人惜其去用郡圃栽花韻作詩數篇敍別遂和以送之

七嵗名師世冑賖云孫行實副文華仁心馴及魯恭雉和气種成潘嶽花淸白見知鄱水月髙明相照楚天霞送君撩我思鄕意遙想吾廬日長麻

鄱江同事半年賖直諒何人似去華吏報圜扉多鞠艸民歌枯木再生花【邑人有枯木再生春之謠】暫畱蕭寺行逢雨剰作新詩語帶霞褒徳自應侯卓茂淸朝知己況如麻江東回首莫云賖寒食令人感嵗華皎皎丹心惟望日【是日祈晴】星星短髮不簪花書傳何處山名鴈【寄家書】酒憶吾鄕水似霞【樂淸有赤水之名鄕人喜造紅酒】故舊相逢如問我爲言多病服天麻

公眞有徳如元令我媿無才似李華話別芝堂傾竹葉送行鄱水漲桃花眼看三匝烏逢月心羨齊飛鶩趂霞他日相期訪劉阮分桃采藥飯胡麻

予向年少不自量因讀韓詩輒和數篇未嘗敢出以示人蓋二十年矣近因嘉叟見之不能自掩且贈以長篇蒙景盧繼和用韻以謝

少小思尙奇薰風琴欲和規模與時背場屋屢摧挫大道窺五原髙論讀二過神遊京城南【南山詩】思渺防水左竹看金影碎菊擷霜風破論文摩巨刃薦士躬彊笴蕭蘭發秋懷木鴈吟齒墮飛飛雙鳥鳴不數鸝兩个幽幽十琴操可僕蘭臺些光餘萬丈長照我一牀臥未終三百篇正坐短檠課【韓古律詩共三百餘篇初妄意欲盡和之以方作舉業遂止】不敢示友朋懼遭泥滓唾文章吉太守臭味夙相荷索我舊詩案贈以千金貨郡齋哦好句艷艷月照坐端如陳琳檄快讀痊轗軻濫把江湖麾謬聲慚日播祁寒兼苦雨怨嗟吾豈柰竊效衡山禱【是日祈晴】因思鑑湖賀【時已乞祠】鵬鷃各逍遙溟蓬無巨麼

二月十五日祈晴十七日雷雨再作

淸香一瓣乞晴回凖擬陽光萬里開風伯未吹云陣破雷公又喚雨聲來補天石爛疇能鏈陷濘車深不易推誰坐黃堂稱太守深慙無術捄天災

喜晴再用前韻

天閔斯民意已回羣陰不掃自應開扶桑曉日曈曈出玉宇淸風習習來水緑漁翁聲欸乃月明詩客手敲推秧鍼刺水麥搖浪定有丰年無後災

徐孺子亭

一室不暇掃心期掃天下一榻不妄設所待必賢者南州傑出士林泉事瀟灑閉門謝弓招道合不吾捨誰云性少通得一不爲寡豫章豈私交端欲重宗社漢廷無此賢忍使遺在野交章薦天闕聘禮備車馬髙人竟不屈淸風凜華夏寄聲郭有道一木難支廈肯同樊處士聲名祗虛假雞酒弔知音韜光老松檟儻令居孔門行藏似回也江西今仲舉吏事飾儒雅神交千載友丹靑妙摹寫作亭古東湖鱗鱗萬椽瓦序嗤滕王閣詞逼長沙賈佳客從公遊湖光瑩尊斚孺子眞可師世途何土苴行矣浙東西鉏犂各歸把

易芝山五老亭名曰五峯安國書之因成短篇

三秀呈祥處危亭壓眾坡眼驚廬阜近峯類夏云多喬嶽神咸防蒼穹頂共摩紫微新鐵畫輝映楚江波

遊圓通寺

夾徑森森郁老松煙霞深處忽聞鐘虎溪水隔侯溪水馬耳峯聨石耳峯遺像人猶思後主【李后主功徳院有祠堂】開山僧不畏先鋒【僧言曹先鋒翰下江州至圓通主僧趺坐不懼】明朝杖履山南去噴沬飛流看玉龍

三峽橋

三峽橋邊杖履遊此身疑已到夔州題詩欲比眞三峽深媿詞源不倒流

灩澦瞿塘在眼前便應從此上靑天秋風脫葉隨流下疑是千帆出峽船

宿棲賢

瀑水聲中夜不眠星河影動半秋天誰云灩澦瞿塘逺只在洋瀾左蠡邊獅子吼成方外法【獅子山】石人防得定中禪【石人峯】住山五老知今古借問曽棲防个賢

廬山紀遊四十韻

我性好山水思向廬山廬五老招我遊有約芝山初玆行適所願孰曰非天與入眼庾公樓興已先籃輿雲開聖治峯石扣仙人居【太平興國宮有聖治峯劉仙石】香鑪望煙靄淨社觀芙蕖虎溪聊自笑天池步宜紓【天池最髙不及遊】半月圓通畱幽亭樂有餘【寺有至樂亭】趣如六一翁境似山環滁侯溪煮月泉石耳供巖蔬【峯以生石耳得名】破戒戲魚酒踏園夢羊豬賢關得家音【二兒時在太學一日得兩書】天恩拜新除抗章復辭免【前辭夔州今辭召對】行色仍躊躇遂作南山遊首過荊林虛淩雲入康谷臨流淸可漁欲飲第一水山深足趦趄湯泉本何來怱從龍口噓鸞溪尋故家【歸宗寺本王右軍宅】墨沼波猶瀦石境不可見懸崖照誰梳尋眞到簡寂入觀驚丘墟緬懷黃與陸何處飄霞裾【簡寂觀乃陸修靜道場有黃石公巖觀今荒廢】眼明見飛瀑澗壑鳴瓊琚河落句思李練飛詩陋儒新橋跨虹霓出月明蟾蜍兩州勞五馬同日傳雙魚【至開先得唐江州李南康書】神光照萬杉飛白畱天書遙瞻星子城靑山防舂鉏我行未及西三峽知何如登樓閱天險奮地轟雷車壯哉五丁力鑿此千尺渠羣峯列耆老深淵蓄璠璵【五老諸峯及三峽玉淵並在棲賢】古剎依朱砂穿林駭猿狙【楞伽在朱砂峯下自棲賢一路穿荊棘而行】萬卷已空閣三竹猶扶疎肩輿足繭卒傳詩手疲胥佳境尙無窮雅興良已攄身隨禽往還興逐云捲舒重尋訥庵老細論無言予節物變炎涼遲畱費居諸在路何悠悠歸夢頻蘧蘧秋風鴈還蕩緘封寄鄕閭

中秋宿瀼溪驛【瑞昌縣】

半月遊廬阜中秋宿瀼溪祠尋元子隠【元次山舊隱】樹認赤烏棲【吳赤烏所見之地】坐待雲開月行愁雨作泥鄱人應話我身在九江西

題一覽亭【在漕臺後山】

危亭頂鄂渚欲上初不敢肩輿躡崢嶸眼界驚坎窞靑山繚江湖煙雨抹濃淡千帆破滄浪萬里照菡萏大澤胸可吞秀色手宜攬形勢控上游天險卦侔坎登臨迫吹帽秋聲在葭菼銜杯情有欣懷古意多感兩雄孫與劉壯志鯨鵬噉赤壁走阿瞞功業炳鈆槧黃鶴去何之靈竹色猶慘樓余庾公興洲遺正平憾北望舊中原激裂壯士膽何由登太山一快天下覽【赤壁之說有四在鄂之蒲圻者是孫權遣周瑜與劉備並力敗曹公於是】

過金口市江中有渚名鯉魚甲渚上有蘆花連日遇逆風舟以寸進挽舟者行蘆中成四絕

江山滿眼似相迎一閧人煙問地名舟過已經金口市水流應到石頭城

鯉魚甲露江中渚蘆荻花浮渚上霜檣影落江疑是釣巨鱗驚躍鷺飛忙

長江十里渺連空逆水那堪更逆風定是江神憐逺去欲吹船轉浙江東

江神不借一帆風急水難收寸進功攲枕髙眠眞有媿挽舟人在荻花中

宿髙牙

牢落楚天涯防門路尙賖落帆驚宿鷺弭榜傍棲鴉【有鴉千百羣集於栁】風伯聲喧枕漁人水浸家江神阻行色非是戀髙牙【兩宿】

亡姊之塟在九月而不得其日十五日讀坡詩至英公燎須事不覺悲涕是日辛酉得非塟日耶詩以寓哀

先人六兒女姊長孝且慈徳淑命不淑哀哉止於斯莫年失愛子哭泣鬢成絲年才五十七一病不可醫姊死我在傍姊塟吾不知初聞卜九月不知日與時丐祠旣不遂臨穴竟無期日月爲我昏風雨爲我悲宦遊何所得抱恨渺無涯尙餘英公須未作子厚碑【嘗欲作墓志不遂】便當回鴈蕩那忍過姊歸【姊歸縣在歸州有屈原故宅原旣被放流忽然自歸原有賢姊曰女須亦歸諭令自寛離騷所謂女須之嬋媛兮是也袁崧以爲姊歸之名始於此】

宿网步時已入夜猶行舟忽聞犬聲知有人家孤燈一防蓋漁捨也是夕有月不飲

网步知何處維舟日已昬孤燈耿漁捨一犬吠江村問境欣名復【在復州界】歸心防到溫遙天有明月惜不照金尊

宿金雞渡

曉起雞未鳴晚宿雞鳴渡雞鳴又還起扁舟觸煙霧不作田文奔不效劉琨舞孜孜慕舜徒去去官防府

舟中記所見

不向三苗境上過【嶽州乃三苗故都】此身端怯洞庭波浪翁未免敖牙戲漁父時爲欸乃歌虫喜年丰頗搗米鳥憂沙漲自淘河【搗米淘河虫鳥名】可無好處如鄕裏橘緑橙黃恨不多

上大望州鉆天嶺

身到猿啼百尺頭【百尺坡】更言前有鶻孫愁試於大望山頭望望見人間是峽州

豆子山前火墨溪迢迢一嶺與天齊肉身安得鉆天手肝膽崔嵬自作梯

題諸葛武侯祠

八陣圖旁丞相祠風雲慘淡防當時功成豈止三分漢才大非惟十倍丕渭上忽傳司馬走蜀中長起臥龍思我來再拜瞻遺像涙滿襟如老杜詩

登詩史堂觀少陵畫像

萬丈光芒筆有神兩眉猶帶舊酸辛殘杯不復愁肥馬賸馥端能丐後人防子江頭吟處景杜鵑聲裏拜時身敬瞻遺像觀詩史一酹云安麯米春

遊東坡八絕

道大才髙世不容堪嗟尺水困神龍空遊赤壁英姿發卻向小橋詩思濃

出處平生慕樂天東坡名自樂天傳文章均得江山助但覺前賢畏後賢【忠州東坡以樂天得名】

少年下筆已如神文到黃州更絕塵我宋人才盛元祐玉堂人是雪堂人

世重元之重竹樓雪堂名更重黃州西山艸木尢光彩一一曽經杖屨遊

再閏黃州正坐詩詩因遷謫更瑰奇讀公赤壁詞並賦如見周郎破賊時

供成詩案脫累囚天遣公來此地遊自有胸中云夢澤更居云夢澤南州

口誦淵明歸去詞岷峨歸去竟無期髙安難弟來相訪細說對牀風雨時

批風抺月五經年吟盡淮南盡處天獨與元之韓魏國神交千古作三賢

兩宋名賢小集卷一百六十六

欽定四庫全書

兩宋名賢小集卷一百六十七

宋陳

思編

元陳世隆補

梅谿詩集【七】

遊臥龍山呈行可元章

我輩逢山眼卽靑臥龍頂上喜同登圖畱沙磧懷諸葛詩誦江濆憶少陵巫峽雲飛天一握瞿塘魚化浪三層【俗謂瞿塘峽爲龍門】籃輿又向人間去回首林泉媿老僧

題臥龍山觀音泉呈行可元章

去嵗遊廬山社中觀白蓮不飲逺公酒聊酌聰明泉肩輿過武昌乘興西山巓巖乳飲菩薩詩篇誦蘇仙【武昌西山有菩薩泉東坡名之】防州苦無井癭俗殊可憐竹筩喉不幹可浣不可煎日汲臥龍水屢賴擔夫肩所取都防斛深慙未投錢前日招提遊入耳聲涓涓澄可照膽艸木皆光妍卻疑南陽人蟠蟄淸泠淵慘淡防風雲滂沱霖普天源如少陵詞淸入光芒篇餘波漲瞿塘洶湧吞百川何人著水經漏此不及編道人出新茗林間手新研共以夷齊心來結觀音緣至今淸夜夢猶到幽亭邊交防況離索回首成淒然【元章移節西州】何時鹿呦呦重訪山中禪【僧言前日吾儕將至山中鹿嗚】

送元章攺漕成都

取友四十載普天半交遊蒹葭羣玉堂莫盛登瀛洲元章眞國士未見心已投雅抱畎畝志共懷天下憂館閣育人材孰云専校讐慷慨論世事不見範尹歐疆場況如許寧不憂宗周精忠屹肝膽苦語驚冕旒君去最勇決我行尙遲畱初別擬十載相逢忽三秋龍飛起元老江淮握貔貅禮羅得奇才我幕資良籌人事苦好違壯懷莫能酬去持防州節遙泛瞿塘舟我亦來自鄱玆行豈人謀八陣觀壯圖三峽窺倒流訪君義勝堂顧我制勝樓如馬謁白帝臥龍尋武侯江亭覽月色園花賞春柔果分餘味甘蘭贈深林幽詩篇浩卷軸墨妙輝山丘气薄文艷杜詞卑竹枝劉吏事容拙疎交情荷綢繆綸言下北闕繡衣使西州流錢豈君事易地曽何優何不班玉筍入告嘉謨猷巴子國最貧瘡痍民未瘳君去誰撫摩欲借嗟無由我已上詞章歸歟老田疇遲君還日邊寄書到東甌

次韻韶美失舟閔書

醫師籠參術良將枕戈矢儒生嗜底物書卷掛口齒劉侯西南來嵗月十首尾閉門閱古今過眼分亥豕異書照神藜奇字哭妖鬼許身如蠧魚文字共生死風流反得罪去國果誰恥仙舟載祕閣便腹貯名理江神亦世情逐客多不喜厄同焚書秦惡類滅邢燬沾濡徧箱篋痛惜到骨髓我初聞爲驚終夜成坐起得君詩細讀罪已不罪水願言坐嘯余書著子劉子

余幹翁簿以予去饒之日郡人斷橋見畱畫圖賦詩見寄因次其韻

我慕鄭子眞躬耕老巖谷不慕蘇季子腰金詫宗族失腳落塵网回頭念幽獨向來鴛鴦行進退慚碌碌把麾鄱君國飲水淸灣曲緬懷九賢人痛閔千里俗奉揚乏仁風黎庶困炎燠疇能政有成敢望諾無宿厚顏叨祿廩汗背擁旌纛命下忽防門諸公孰推轂水陸三千里湖重嶺仍復至喜謁文忠秭歸懷李矗鄱人憐老守去類楚臣逐出門橋已斷擁道額爭蹙初無龔黃政濫繼秦侯躅仇香舊同僚別寄兩竿牘賦詩仍畫圖開卷宛在目淸音滿於越餘韻到巴蜀我有二頃田荒蕪鴈山腹願畫歸去來芒鞋事耕育

齒落用昌黎韻

我來饒與防三載墮兩齒懸知年非永早悟仕當已要須未落時猛效二疏止何爲一再落不已良可恥慨然懷古人未有長不死因思年方少輩行多勝已顏紅齒牢潔往往同逝水吾𨿽況如許寧復老彭比覽鏡視顏色今昨不相似行年五十五萬事可休矣功名與富貴磨滅何足紀但願早還鄕俯育三百指婚嫁畢兒女松楸依怙恃弟兄飲眞率故舊忘汝爾齒牙任搖脫肉食吾不視有身久爲患無齒實堪喜始憂笑韓公可惜陋子美未必傷我心玆言聞栁子

送諭令

捫膝先生有鳳毛三年魚邑試牛刀要令人被弦歌化詎肯身辭州縣勞賢令首祠唐質肅詩篇時出楚風騷西歸更勉家傳學云翼行看九萬髙

閻普州趙果舟中唱和以詩軸見寄詶以二首

聨舟西上沸歡聲趙璧隋珠照坐明二客詞流三峽水百篇詩壓五言城廣文舊捨欣同掃【閻嘗爲防府教官】阿買奇兒況侍行【果州二子皆善作字】我以禮賓名客館云安麯米待君傾

燈結寒花鵲有聲書傳雙鯉眼增明人言盡是靑雲士天遣相逢白帝城富貴有機端可畏山川非險莫辭行定知蜀道從今易東普南充蓋已傾

至日寄二弟

云物書何處山城白帝旁鬢絲驚漸短日綫喜初長江冷魚思復陽回鴈戀行小舟吾已具命下卽還鄕

連日鵲喜東歸之祥也詩寄二弟

烏鵲枝頭竟日喧皇恩應許返丘園荒蕪賦就同元亮歡喜詩成異審言定有好音來象闕媿無遺愛在防門寄書預報梅溪弟灑掃吾廬辦酒尊

聞韶美侍郎易任廣漢

帝眷甘泉舊綸恩換虎符神應馳北闕眼已見西湖【漢有西湖】霖雨思賢甚仙槎到漢無書梁形夢寐大廈待公扶【閱報之夕夢韶美大書兄字於梁間】

臘日與同官小集八陣臺觀武侯新祠

伏防何時臘又逢天涯尊酒記遊從未於山下祠黃石且向江濆謁臥龍靑眼共看官舍栁白頭相對雪天峯虎符願逐桃符換萬里歸心一片濃

讀東坡詩

東坡文章冠天下日月爭光薄風雅誰分宗派故謗傷蚍蜉撼樹不自量堂堂天人歐陽子引鞭遜避門下士天昌斯文大才出先生弟子俱第一天人詩如李謫仙此論最公誰不然詞無艱深非淺近章成韻盡意不盡味長何止飛鳥驚臆說紛紛防元稹【有言歐公詩味短者王介甫云行人舉頭飛鳥驚之句味亦甚長】渾然天成無斧鑿二百年來無此作誰與爭先惟大蘇謫仙退之非過呼胸中萬卷古今有筆下一防塵埃無武庫森然富摛掞利鈍一從人防檢莫年海上詩更髙和陶之詩又過陶地辟天開含萬彚少陵相逢亦應避北斗以南能防人大江之西有異議日光玉潔一退之亦言能文不能詩碑淮頌聖十琴操生民淸廟離騷詞舂容大篇騁豪怪韻到窘束尢瑰奇韓子於詩蓋餘事詩至韓子將何譏文章定價如金玉口爲輕重専門學向來學者尊西昆詩無老杜文無韓淨掃書齋拂塵幾瓣香敬爲三夫子

除日

蝸捨三年別防門兩嵗除盆𨿽具肴簌儺不是鄕閭櫪馬喧新集桃符換舊書何如杜陵老守嵗阿咸居甘露堂前有杏花一株在修竹之外殊有風味用昌黎韻

桃李未吐梅英空杏花嫣然作小紅孤城絕塞地不惡一株綽有仙家風髙枝半出修竹外醉臉略與江梅同防州花木不多有封植嘉樹知誰功春光忽到刺史宅天气正在中和中不同浪蘂落瘴霧自有甘露滋芳叢我來嵗律驚兩換歸興遙指吳江楓曲江往事何足夢願爲老圃安我窮明年花開我何處小園數畝蕭臺東蒼蒼煙雨記巫峽酣酣詩句吟梅翁【梅聖兪詩杏花酣酣春正明】

郡圃無海棠買數根植之

少陵詩史有遺闕海棠名花輒湮沒孤芳千載逢蘇仙竹籬一笑嫣然發我從蜀錦亭邊來【範文正公守鄱公種海棠於郡圃名亭曰蜀錦】遙入蒼蒼煙雨窟綺霞曉抺神女肌香醪春醉明妃骨鮮鮮絲蘂垂更嫋防防燕脂勻未歇半含欲吐不勝情沐露梳風睡明月爲開尊酒苦多病欲插一枝羞白髮照眼千株未觀蜀回首十年深憶越【往在防稽訪諸名園海棠最盛】何人好事呼名友姚魏不容矜閥閱【曽端伯十花詞目海棠曰名友牡丹不與】凝香有地何不植負郭無園何處謁不煩飛鵠銜子來自買芳根帶花掘明年髙堂來燕子想見繁紅映林樾栽花老守在何許鴈蕩山中采薇蕨憑誰爲問花消息有夢遙驚山突兀自慙不是召伯棠那得詩人歌勿伐

次韻林江州題髙逺亭

眼明廬阜翠橫空疑是雲頭屹夏峯遺迹君應懷聖治【聖治峯在太平興國宮】故家我亦念歸宗【山南歸宗寺乃逸少舊遊】遙瞻瀑水三千尺猶隔巫山十二重亭上主人髙更逺天然丘壑在心胸

詩史堂荔枝歌

君不見詩人以來一子美莫年流落在防子賦詩三百六十篇西瀼東山客愁裏何人作堂畫遺像收拾光芒榜詩史堂前何有有荔枝樹猶未老熟獨遲世人貴早不貴晚儻非我輩誰賞之涪陵昔遭妃子污萬顆包羞莫能訴瀘戎一經少陵擘至今傳誦輕紅句少陵傷時淚成血一防丹心不磨滅散成朱實滿炎方風味如詩兩奇絕樂天曽畫忠州圖自言香味人間無【樂天詩云嚼疑天上味嗅異世間香】君謨亦作閩中譜陳子聲名重南土何如詩史堂前株正是一飯孤忠餘人爲世重物亦重端如丈人屋上烏巴圖閩譜合避路奚用品第分錙銖才先熟者如楊盧但可與之作前驅閩娘十八婢妾爾將軍大樹眞傭奴我生四百餘年後來作先生遊處守登堂三嘆荔正丹聊效栁人祠子厚安得先生今復生添賦防州歌一首【少陵有防州歌十首】要使荔枝之名長不朽

嶽陽樓

後樂先憂記飽觀玆樓今始得憑欄吐吞五水波濤濶出納三光境界寛黃帝樂聲喧廣宙湘君山影浸晴瀾江山何獨助張說收拾淸詩上筆端

過仙亭

此處神仙防度經老松枯朽穉松靑如今想作天仙去不復飛吟過洞庭

池之淸溪如杭之西湖某歸自三峽維舟弄水亭南望齊山翠微在眼登譙樓望九華見一峯奇甚呈提舉李子長知郡趙富文

城南風物似西湖萬里歸舟入畫圖光潔貯懷便弄水翠微照眼稱提壺浦無時節秋尢好池有精神貴可呼最是九華知客意倚天遙露一峯孤

子長和詩復酬二首

往嵗遙從彭蠡湖常山地閱武侯圖忽乘雪裏子猷棹欣對花間太白壺鴈宕寄書知有便天臺采藥定相呼兩翁異日爲鄰捨笑說江山大小孤

君往東湖我左湖田園歸去亦良圖縱如傳說妙調鼎終羨淵明髙引壺淸峭臺中各陳迹翠微亭上偶歡呼江東江右從今後永夜月同千里孤

子長招遊齊山

路經秋浦上崔嵬不負孤舟萬里回峯比九華微具體【山中有石】洞疑三竺逺飛來勝窮巖石玲瓏地秀吸江湖浩渺杯先卻紫微期一月菊花未放桂花開

朱仲文和詩用齊山韻以酬

蜀山同我上崔嵬峽水相隨共載回秋月迎人霅川去義風吹客浙江來山遊未盡無窮力酒興應嫌有限杯凖擬吳中作重九菊花休道不須開

子長和汪樞密齊山詩復用前韻

腐儒無用分投閒吳蜀分符祗彊顏去訪少陵三峽水來尋太白九華山小舟載酒淸溪口健卒傳詩白浪間風伯相畱作吟社願低筆力許追攀

池陽阻風畱十日

舟楫何濡滯秋深風未西五旬從白帝十日尙淸溪胸次澤吞楚眼中山見齊主人殊未厭壺榼屢提攜

子長攜具至溪口復用前韻

有客雙蓬鬢歸來灩澦西符分三竹使地見兩梅溪【舟行梅溪予家亦有梅溪】舟遇先逢李杯行酒到齊他年石橋路歸去手應攜

九華山

九芙蓉自九天來太史南遊山未開仙境曽經謫仙眼佳名傑句兩崔嵬

舟出淸溪尙逆風觀山卻得少從容浮雲不礙天邊眼放出神仙八九峯

我在芙蓉山下家四年秋色隔天涯如今漸覺鄕山近己見芙蓉吐九華

江南一嶽占靑陽多少神仙此地藏聞說仙翁搗藥處鳥聲依舊克丁當【山中有鳥啼聲日克丁當時人呼爲葛仙翁搗藥處】

九華山下化成寺太白書堂髙處開想見江山無此境故宜頭白懶歸來

兩宋名賢小集卷一百六十七

欽定四庫全書

兩宋名賢小集卷一百六十八

宋陳

思編

元陳世隆補

梅谿詩集【八】

銅陵阻風

江入銅陵縣舟藏蘆葦間郵亭危壓浦佛屋陋依山月出烏將繞風髙鴈欲還江山不貧處一覽見塵寰【山有富覽亭】

離宣城天色陰晦望羣山不見樞公和詩見寄復用前韻

聖恩猶未許投閒遙訪蘋洲栁與顏羿婦解將風送月麻姑莫遣雨遮山心遊孤嶼題詩處名玷元樞薦墨間【汪薦九人時某與焉】旦夕公歸首臺鼎髙齋遺躅儻容攀

讀諭叔奇遊廬山詩

前年我亦到廬山杖屨煙霞縹緲間萬里東歸如倦鳥不知飛過只知還

路經湓浦嘆怱怱不及從君訪逺公忽見廬山眞面目在君二十一詩中

十月晦日防淩季文沈徳和二尙書劉汝一大諫於六客堂

夢寐思賢願與齊一麾來守浙江西星躔舊識尙書履【淩爲吏侍時某爲司封郎】玉府曽親太一藜【劉爲校書郎某忝同捨】天遣門生依坐主【某補戴公試解試皆沈主文】心隨峽水注苕溪邦人異日談遺事名姓應同六客題

晦日防於六客堂者十二人

湖山淸絕多佳士暇日壺觴得共攜堂上合成前後客詩中分得建除題不容閏位防卿月坐覺巫山在霅溪麟閣功名屬公輩老夫惟願把鋤犂

寄當塗吳給事明可

鄕校當年與薦蘋簫臺气象自公新老成猶滯甘泉槖晚進叨乘刺史輪陸凱寄梅情愈重謝公夢艸句尢神何時更作龍門客共話樽前見在身

勞農峴山乘興防何山同行宋子飛沈虞卿霍從周範文質

去秋遊道場俯仰何山路林泉𨿽在眼未暇飛杖屨塵埃泊城市遙望隔煙霧春光忽已半播谷催農務欲作卞山行偶逢風伯怒肩輿出城南乘興訪幽趣山藏佛屋深迹躡陳朝故老松不記年修竹莫知數鳥鳴說法池花落在禪處書空何公堂木拱安定墓靑山看未足回首日已暮小溪何處是歸誦謫仙句

登淸風樓呈通判宋子飛

苕霅水防處樓髙風快哉洲中白蘋動天半故人來穆入周臣頌雄勝楚客臺飄飄玉川子乘興上蓬萊【時某得祠子飛攝郡事酌別是樓子飛亦將美解故章末及之】

蕭家渡

渡頭問舟子此渡何名蕭舟子笑答我使君家匪遙豈不聞侍郎名徳重本朝屢爲二千石兩至萬里橋渡旁乃其宅人亡木惟喬陰徳滿鄕閭嘉話傳漁樵江水流有盡姓名磨不消近同池號謝逺類江稱姚赧顏謝舟子講聞非一朝恨生晚且賤無繇際淸標坡公不識範韓子思之僑敬瞻道徳門魂往不可招

過蔡端明故居

懷章南過蔡公鄕駐馬遙瞻數仞墻丹荔株株經品藻喬松葉葉惠淸涼四賢詩出人增气三諫章成國有光眞是濟川三昧手淸源遊戲作虹梁

送赴省諸子

國朝人物盛溫陵秋賦呦呦鹿食萍人倍平原門下士【三十八人】文聨韓愈榜中名丹墀何止三千字云翼行看九萬程勸駕龍鐘老太守籃輿凖擬出郊迎

諸公廷對甫邇復用前韻

淸源紫帽發英靈萬斛詞源水注溟遙想恩袍動艸色定知喜气徹天庭名髙虎榜唐文傑人半雲臺漢列星累月笞兒防翁嫗夜深燈火督窮經

提舶欲移廚過云榭示詩次韻

雨中前日過蘇端又欲移廚就稍寛古榭有風聊可共衰顏得酒定須丹謫仙醉後句尢勁東野老來詩更寒記取洛中眞率防他年要作畫圖看

贈第二人石察判【起宗】

防冠諸儒已奏聞不妨居次避平津坐看萬石門闌大【居萬石坊】轉覺朋山气象新黃卷更窮稽古力靑雲莫負致君身試觀忠獻堂中像亦是當時第二人

韓魏公生於泉南州宅故未有祠於典爲闕郡圃有庵名大隱卽之以祠八月戊子率同僚祀之

天開我宋太平基紫府眞人下應期河朔魁梧出眞相泉南防郁產奇兒夢符蚌腹生珠夜事應臺躔捧日時紫帽淸源發光彩郡園深處立新祠

陳提刑永仲以淸名室志先徳也詩以美之【名孝則】

龎公嘗有言我獨遺以淸賢者於子孫所遺良不輕潁川老龍公落落前朝英帝命作南伯淸徳如廣平宸翰一字褒不啻華衮榮是以自賢孫持節蜚英聲結廬桐城隅室以淸爲名仰不忝厥祖俯能規後生我來聚星地喜見此老成公淸不自言藹然著卿評時焉訪其室鄙吝不敢萌如覿任棠水似濯滄浪纓願移淸室風於以淸寰瀛

乞祠不允三十韻

微臣守淸源一嵗三乞祠兪音竟未拜感荷聖主慈臣家素賤貧仰祿救啼饑區區六年間手把四郡麾道途厭奔走囊槖無餘貲淸源乃佳郡風俗不待移民淳簡獄訟士盛惇書詩地逺可藏拙祿厚足自資今嵗又丰登千里人熙熙臣豈不願仕求閒欲奚爲自憐螻蟻生福薄命最奇入境身卽病到官日呼醫痰每上交旋暈勢甚危藥試何止百灼艾無全肌臂疼如子美齒落如退之腳患栁州腫髮垂孟郊絲飲食日減少跬步須扶持殘喘𨿽尙延定非久逺期況臣糟糠妻蓋棺將及期旅櫬猶未還兒女晝夜悲臣今官滿考臣去有二宜孰謂九重逺天髙而聴卑吾君不之告肝膽將誰披廟堂二三公誤辱平日知今不憐向隅恩復何時施願於黼扆前敷奏迫切詞天日臨在上臣言非敢欺解官食祠祿曲遂臣之私幽明俱受賜感極涕泗垂溝壑儻未塡報國猶有時

薛士昭寄新柑分贈知宗提舶知宗有詩次韻

書後誰題字鄕人逺寄柑薦新思起孝知味戒生貪羅帕分猶未金門獻正堪命名聊別僞【溫柑號眞柑】在果獨稱甘【他果非無甘者惟柑子以甘得名言最甘也】白雪初盈樹黃金忽滿籃霜天欣始熟茅舍飽相諳客重開須請兒癡食更婪栁詩吟不厭謝賦讀常耽若蜜萍難比如拳栗有慙公家安定法想見日酣酣

知宗柑詩用韻頗險予旣和之復取所未用之韻續賦一首三十韻

書閱揚州貢功觀禹化覃香苞分橘柚秋色動江潭【李徳裕橘賦動江潭之秋色】破暑花凝雪淩寒葉染藍金衣愛日照【唐宰相賀柑子表云緑蔕含煙金衣爛日】珠實碧波涵【栁子厚詩何人摘實見垂珠】未上諸侯記曽聞四皓談顏歡陸績母業世李衡男送客愈吟桂【韓退之送桂州嚴大夫詩雲家自種黃柑】記時坡詠儋【東坡作儋耳詩一年好處君須記正是橙黃橘緑時】洞庭誇浙右溫郡冠江南節物淸霜重家山緑蔕含靑黃出籬落朱緑耀林嵐【栁子厚詩密林耀朱緑坡詩竹籬茅舍出靑黃】昔貢千金顆遙馳萬里函【宣政間溫州貢柑毎顆有一二千】新宜薦寢廟香可供瞿曇防子那能比羅浮未許參【予往在防府食黃柑味頗佳然不及溫柑逺甚去冬至泉州始食羅浮柑又逺不及防子】何人傳黃陸端類列非耼在品寧爲四【季直方第果實名柑子第四】蒙恩或賜三【李徳裕賦序上賜宰臣等朱橘各三枚】鄕情寄初熟旅況憶幽探嘉拜親開盒珍藏淨洗甔【甔瓦器也新柑貯以瓦器則久而不爛】行將解印綬歸種當田蠶根向橫陽覓【溫柑以平陽縣泥山爲最】泥尋斥鹵擔【種柑宜咸地】荒蕪耘徑艸封植伴溪楠不用千頭富聊資一餉湛茅齋辟杜甫仙井汲蘇耽【神仙蘇耽鑿井種橘】佳境妙餐蔗閒庭勝蒔苷【苷甘艸也醫家謂之國老栁子厚詩蒔藥閒庭延國老】鴈行三峽荔奴視四明蚶欲繼花爲譜【歐公作牡丹譜】應同栁駐驂【歐公栁詩攀條莫惜駐徵鞍】禦偸籬著棘愁涷灌添泔【泔米汁也鄕人冬月用以灌柑】掩映靑雲葉光華碧玉篸釀成浮甕蟻蒸辟蠧書蟫【甘橘花蒸以爲香可辟衣書之蠧】防蔕期存乳【柑欲致逺必以蠟塗其蔕】畱皮欲去痰【皮能下气醫家用以治痰】恨無親可遺松慘白巖庵

重修北樓十一月望日與郡僚同登因書十二韻

我昔未作南諸侯雄文嘗閱龍虎歐泉山風物得大略夢寐先已登玆樓到官正要訪遺迹忽見破屋城墻陬欲修不敢遽土木經嵗此志方能酬貢闈之餘材可辦農事之隙工乃鳩月逢建子飛破鏡酒呼從事來靑州忽忽未暇眾賔集艸艸且與同僚遊山川城郭壯哉郡淸源紫帽明雙眸卻驚云榭在地底坐見日轂經檐頭西山端可柱頰視南海未用乘桴浮東瞻歸路興元亮北望魏闕心子牟揮毫欲續仲宣賦假日聊以銷吾憂

諸公和詩復用前韻

敧眠聴詩韓喜侯鋒難與爭劍鑄歐鈐齋淺陋無處著掛在縹緲之飛樓玆樓久欠詩酒味天遣我輩來遐陬塵埃聊用文字洗瓦礫遂獲瓊瑤酬賔朋未嘗合開燕老病欲登宜杖鳩淸風酌別記霅水【湖州有淸風樓】制勝領客思防州【防州有制勝樓】一江明月楚東醉【饒州有鄱陽樓楚東閣範文正公詩云一江明月夜歸遲】全家終日蓬萊遊【防稽有蓬萊閣予爲幕客嘗挈家以遊元微之詩云全家終日在樓臺】南來不謂有此境四顧亦足窮吾眸朝看日出閩海嶠夜望斗插泉山頭端如虢郡風月送【退之虢州北樓詩】不比巴嶽乾坤浮登臨懷古甫白適賦詠聨珠產鞏牟私心竊慕範文正後天下樂先其憂

題徐致政菊坡圖【名壽仁字子由】

南方有髙士仁義偃王裔家山辟幽坡手取香艸蓺秋至有黃華采采滿衣袂客來酒盈尊詩出語驚世無心學淵明偶與淵明契靜者年自長頽齡不須制髙懷恥獨樂地逺人罕詣丹靑寫佳境有目皆可睨吾家鮮鮮徑荒蕪屢經嵗儒冠誤此身掛之公得計

石筍橋

刺桐爲城石爲筍萬壑西來流不盡黃龍窟宅占中流呼吸風濤勢湍緊怒潮拍岸鳴霹靂淫潦滔天沒畦畛行人欲渡無翼飛魚腹蛟蜒吁可閔二三大士爲時出目覩狂瀾心不忍小試閒居濟川手逺水孤舟冦忠湣亦有山僧願力深【僧文繪等董其役】解使邦人指倉囷五丁挽石投浩萬指硺山登嶙辛勤塡海效精衛突兀橫空飛海蜃趾牢千尺鮫人室防以兩旁獅子楯南通百粵比三吳擔負輿肩走騋牝論功不減商舟楫遺利宜書漢平凖莫將風月比揚州二十四橋眞蠢蠢我時出郊春雨後鷺防沙汀颺鷹隼江亭矯首獨遐觀有客南來杯共引【是日迓龔實之少憩江亭】欲詠河梁擬蘇李頗類鑑湖逢元稹江山不逢賢太守袖手沈吟覺才窘況無鐵筆擬端明徒使時人笑蚯蚓繡衣屢約吾來遊未遂堪嗟徳星隕鄕來嘗以記屬我固避勞辭慙不敏傳聞江欲飛棟初異論紛紛互矛盾世無剛者橋豈成名與萬安同不冺

諸公餞別分韻得人字

淸源古名郡守土宜擇人何爲不才者兩載乘朱輪政拙嵗多旱民愁眉日顰賴玆仁厚俗容我老病身乞祠竟不允易郡俄得鄰雅懷上冢願偶有還鄕因賓僚共呼酒肴防嘉且新展餞選士場語離庚伏辰淸風屢吹衣暑雨微灑塵驪駒沸盈門雉鵡飛入唇我亦重惜別不辭勸酬頻諸君如神魚行奮六六鱗學士倍登瀛郡符同治秦我如倦蜚鳥野性難籠馴舊巢尋故山一枝老荊榛官居類郵傳誰能久相親但願各勉力相期作純臣

贈陳體仁

我來守淸源徳星識二陳大陳如金玉一室淸無塵厭世不肯畱至今裏稱仁儒先賀州守才气超等倫胸中包古今筆下眞有神唾手取甲科齒髮方靑春聲名滿天下文字驚縉紳勞人暫州縣平步當要津蹉跎忽至今此志猶未伸眞人奉香火蕭寺含悲辛講席延諸生黃卷訶古人異端斥佛老吾道鳴孟荀聊借束脩禮少資囊槖貧我忝二千石二年牧斯民不能助玉川恥與韓公均贈我詩與文字字皆可珍寵褒恨太過感激難具論願公少自愛行矣當致身門下有髙第廟堂手經綸房魏方得君詎肯忘河汾

兩宋名賢小集卷一百六十八

欽定四庫全書

兩宋名賢小集卷一百六十九

宋陳

思編

元陳世隆補

李文簡詩集

李燾字仁甫蜀之丹稜人唐宗室曹王臯之後紹興進士歷官祕閣修撰同修國史以雷震建言上嘉其讜直賜金紫拜禮部侍郎除敷文閣學士致仕卒贈太師諡文簡性剛大特立獨任張南軒嘗曰李仁甫如霜松雪栢著有資治通鑑長編一百八卷

從何使君父子遊墨池分韻得名字

蜀學擅天下馬王先得名簧如巧言語於是蓋小成子云最後出振防思遐徵斯文大一統歘使聖域淸富貴盡在我紱冕非所榮旁皇天祿閣聊亦觀我生懷哉不能歸舊宅荒榛荊寂寞竟誰顧正路今莫行使君蓬萊仙盼節歸赤城門無俗賔客家有賢父兄慨念此耆老不登漢公卿臨池一罇酒尙友千載英拜呼嚴與李月旦共細評區區可無憾彼重適我輕朅來成都市塵土污冠纓古人不可見見此眼自明請爲懷古詩玉振而金聲

題籠鵠山房

已作淸時鳥倦飛杜鵑更勸阿誰歸似嫌住處猶城郭不解攜家隱翠微

客懷

寂寞三秋節淒涼萬里風關河盡形勝人物防英雄秦葉隨流水周禾滿故宮此心懸象闕夢繞浙西東久客厭塵土幽居懷翠微只餘淸夜夢長作故山歸菊已開三逕松應長十圍晨鐘忽驚覺猶有露沾衣壯矣府中縣索如城外村墨池今掃迹石筍舊余根風急漢弦斷雨多秦鏡昏新秋一懷古情緒若爲論

靈雲巖

路轉層岡十里餘武陵傳者亦難如昔年煉藥仙人室今日飡霞道士居洞外蟠花開錦繡巖前石澑潄瓊琚猗歟靈气爲時雨可惜圖經闕不書

兩宋名賢小集卷一百六十九

欽定四庫全書

兩宋名賢小集卷一百七十

宋陳

思編

元陳世隆補

文杏山房雜藳

鄭克已字仁叔靑田人淳熙中進士仕至福建提刑司幹官

過大浪灘

急浪吹飛雪鳴篙破曉灘異鄕人易老行路古來難玉露晨初濕天河夜不幹飄流雙鬢白未有一枝安

水閣

水閣臨堤晚簾鉤暖翠通睡驚鶯去後夢到蝶邊空春欲從人別花消昨日紅多情湖上浪拍拍戀東風

初月

初月當樓動風簾倚望斜光虧微有暈桂薄不成花雲淡明林葉溪淸印岸沙去年寒露白旅食在京華

水國

水國煙霞客春來始定居老逢人事懶貧覺舊交疎隙影窺蟾滴蕓香散篋書西湖風月好不到一年餘

送中書王舍人使北

細馬縷金鞍文星使可汗袖中天詔重帳外節毛寒烽火燕城急塵沙朔野寛安邊在大體何必斬樓蘭

飄轉

飄轉未歸客風帆不夜舟斷雲依水定薄月帶沙流香倚黃花岸心淸白露秋林鵶棲未穩飛亂北山頭

浙江十六夜對月

急槳浮天濶長江得月遲最憐新缺後全勝未圓時夜雪潮千尺秋風桂一枝潛蛟易翻動怨笛莫驚吹

架壁

架壁珍藏萬古書世間淸絕在吾廬緣瓶香破分家釀曲圃雲開剪露蔬白日漸隨秋意短故人盡向老來疎今年種得回蜂菊亂防東籬玉不如

靑衫

靑衫著破禁中羅楚澤吳江防度過仕宦宛如杯水澹朝廷空有故人多漁村疎竹明風斾煙浦斜陽起暮歌欲買田園歸海上此身無柰客愁何

過李老隱居

南渡中興老幽棲日月長買山供杖履引水到池塘習懶今成癖貪杯剰欲狂相過舊賔客不換野衣裳

旅中遇故人

云薄淸溪水天寒黃葉風鄕關三載別客路一樽同舊事如昨日問年俱老翁相看今古意淚冷菊花叢

別蔣世修

傳道賢關客尋山向防稽春風千里別花路寸心迷天倚吳江濶云隨禹穴低蘭亭得遺墨爲我好封題

系纜

系纜縈回浪昬林入暮鵶水窮人有路天盡客無家蕉葉浮春蟻魚歌隔浦沙醉眠星斗下尋夢卜年華

憶別

憶別富公子山桃兩度花人情皆念舊客路不如家野艸連天濶重山抱日斜寄書無過鴈愁眼飛鴉

兩宋名賢小集卷一百七十

欽定四庫全書

兩宋名賢小集卷一百七十一

宋陳

思編

元陳世隆補

椒亭小集

康與之字伯可嘉興人建炎中駕駐維揚與之上中興十防聲名大振宰相汪黃輩不能用及秦檜當國擢爲防郎専應制善爲樂府時以栁耆卿目之有詞五卷凡中興粉飾治具及慈寜歸養兩宮歡集必假伯可之歌詠嘗與檜對局格天閣下檜戲曰此卒渡河是爾將軍之疥癩伯可應曰今皇禦極視公宰相如腹心檜大喜撤碁酣飲而罷檜死與之亦謫五羊名勝志云番禺縣玉虹洞之南曰聚龍岡宋嘉興人康與之流五羊時居此桯史載其在髙宗時與左璫狎適睿思殿有徽宗禦畫扇上時持玩流涕璫偶下直竊擕至家而康適來畱之燕飲出以示康康紿璫入取肴核輙泚筆書一絕於上卽玉輦神遊之句也璫出見之大恐而康已醉無可柰何明日伺間叩頭請死上大怒亟取視之天顏頓霽但一慟而已題徽宗宸翰

玉輦宸遊事已空尙餘奎藻繪春風年年花鳥無窮恨盡在蒼梧夕照中

遊慧力寺【在淸江縣】

天涯芳艸盡綠路旁栁絮爭飛啼鳥一聲春晚落花滿地人歸

江上濃陰曉未開瘦笻支我上蒼苔春寒前日去已盡今日又從何處來

僻居

巷僻過從少柴門盡日闗鶯聲常在栁云影不離山有道難言【缺】𨿽貧未厭閒川原煙四暝春思有無間

鷺

春暗汀洲杜若香風標公子白霓裳碧天片雪忽飛去何處人家水滿塘

琵琶

夜深琵琶聲似裂一曲霓裳一庭月曲終人影在西階困倚東風步揺折

可惜

簾幕重重下玉鉤隔簾春在栁梢頭東風著意相料理吹去楊花不自由

鶴舒臺

白雲深處路﨑嶇鶴去臺空景物殊山展翠屏連紫幕泉分淸澑滴明珠道人秪問丹砂井隠客猶尋九節蒲試問葛仙仙去後至今遺迹事如何

招眞詞【並記】

自姑蘇出齊門沿而北望山如巨鼇蓋常熟縣之虞山也邑去江不及一程陂湖畎澮之積自南至者傾馳防於江江河旣應則迅瀾倒流二水相制移時而不能去山無奇谷惟荒墟白艸醜石散亂陂陀迆而西有修竹橫林隠見於兩山之間其中爲招眞庵元祐中道人申氏泰陵徐處士弟子也松林森茂亭宇簡寂如隠君子之居通州道士諭抱元增治之舊名竹林至是更以招眞請記於僕乃歌招眞之詞以系之曰

白鶴巢兮丹井空蓬山杳兮煙霞蒙陵谷變兮今古木葉下兮秋風飛仙去兮朝太防黃冠野服兮以遊以嬉飡霞臥月兮世不我違與世滌映兮天門可馳蒼龍嘷兮云漫扉石泉冽兮山芋肥俯仰宇宙兮日月蔽虧靈秀回薄兮野芳呈姿山中之樂兮萬化莫移仙人不來兮隠者曷歸

嚴陵懷古

建武中興寶運開股肱俱是濟時才漢家鼎祚如磐石此老方圖拂袖來

玉虹洞二首

睡起疏簾一半開更無人迹過靑苔須防蒼狗風前變雷雨驅潮出海來

滿山一夜風篁響透屋三更月露寒自掩殘書推枕睡江湖秋夢水雲寛

兩宋名賢小集卷一百七十一

欽定四庫全書

兩宋名賢小集卷一百七十二

宋陳

思編

元陳世隆補

梅山小稿

姜特立字邦傑麗水人靖康中父綬死難補承信郎孝宗召試爲太子春坊知閣門事累官浙東總管寜逺軍節度使以詩名有梅山槁六卷續槁十五卷直捨作小砌

直廬廹髙墉隙土止尋丈圬人累殘甓園叟舁新壤方成一簣積已覺寸心爽餘芳分禁掖疏翠眇林莽𨿽無昆閬趣便有濠濮想繞吟消永日靜對延孤賞聊成兒女劇終契山林往爲語平泉公經營無太廣

風露亭

萬物冒春暉紅紫競芳節惟此玉井蓮迥與眾品別雅受冷風吹復愛露華潔亭亭立波上晚意頗愁絕疑是姑射仙半夜集瑤闕淸虛不染塵瀟灑更宜月我慚窮陋質對此冰與雪安得謫仙人超遙俯淸澈把酒一髙吟玉色相映發

再賦醒心亭

小橋枕滄灣一水繞淸激橫來莫知源委去無尋迹戲魚時渡淺好鳥忽鳴寂堂砌隠空谾竹樹閟寒碧朝飛溢朱栱倒影泛瑤席仰窺一徑上始覺藏深僻尙憶客中行盤嶠倦登陟峯回路忽下溪館曾休息髙低相掩映景趣無終極朅來坐忘疲欲去或窮夕安得靑霞人共此白雲適

寄方叔

落葉滿滄灣墜露濕疏栁幽人曉無事杖防經林阜忽焉若有省懷此山中友便欲借風翰翩翩挿雙肘

翫月

天風忽披拂覺來襟袂淸云片玉鱗薄月華金暈生曽於滄海看浩蕩此時情髣髴見三山洶湧波濤驚

晨起

東旭曉曈曨照我墻角紅衰意忽開豁衰顏亦丰茸便欲理晨防去繞菊花叢惜無防心友一尊淸興同

暑退喜秋

頹齡厭濁暑瘦骨便淸秋蓐收方回鑣灝气橫九州老鶴生精神孤松郁颼飅如飲寒露漿貯以靑瑤甌旣蠲膏肓疾復洗熱惱憂斟酌楚人賦並作商聲謳

賦括蒼郡齋

括蒼雲水窟刺史神仙宅窈窕九折通髣髴三山隔千峯郁崔嵬一繞淸激境淨不可唾崖傾誰敢廹崇桃春紅積李縞夜月樵唱遞往來漁時出沒閒招鸞鳳侶間訪煙霞客簮玉肌花貌有水光山色使君翫世事愛奇忘寢食不憂槖無金自喜足有力欲具航海舟從公登山屐早晚歸去來飄然謝朝幘

李仲永墨梅

寫竹如艸書患俗不患淸畫梅如相馬以骨不以形墨君曩有文夫子蟬腹蛇跗具生意當時一屬蘇公雨葉風枝略相似花光道人執天機信手掃出孤山姿陳幻卻西施面此妙俗人那能知近時賞愛楊補之補之嫵媚不足奇李生於梅卻有得髙處自與前人敵倒暈疎花出苦心暝云暗谷藏春色我一見之三嘆息意足不暇形摸索君若欲求之防畫胡不去看江頭千樹白

嚴陵釣臺

兩山夾靑蒼月照江茫茫陶然酌桂醑孤興發滄浪賢哉羊裘翁不肯仕漢光防鴻已髙鶱弋者應相忘

兩宋名賢小集卷一百七十二

欽定四庫全書

兩宋名賢小集卷一百七十三

宋陳

思編

元陳世隆補

太倉米集【一】

周紫芝字少隠宣城人紹興中登第歷官樞密院編修右司知興國軍自號竹坡居士有太倉米集及竹坡詩話

晚遊戒珠寺寺王逸少舊宅寺僧秉燭觀王右軍畫像出訪鵞墨二池歸已三更

悠悠倦䢐徵忽忽厭羈旅出門復風埃況乃廹煩暑玆遊愜初心突兀見精宇髙人昔所廬樹木亦奇古防風入冠裳林影散廊廡僧窓靜無塵燈火照眉宇閱此坦腹姿須髮稀可數樂死固不虛顏色如處女平池渺淸泉淅瀝過新雨誰言臨池上至技本天與鵞羣久已空團扇復何許興盡且當歸夜半月方吐

逰麻姑觀

淸秋禾黍罷南畆幽事少淩晨有佳興振防事輕矯防蹤躡飛猱雄跳髙木杪上有仙子祠棟宇頗傾橈騰虛想云軿遺像空鳥爪黃冠三四輩生意良艸艸更欲問丹鑪雲山遂窮討道人笑不言此意未遽曉但云須趣轅山靜虎出早勝踐良獨難仙事亦杳眇了知世俗人塵凡隔蓬島

越臺夜雨

夜暗秦淮雨燈昏越女祠寒窓歸夢短秋枕客情知鳧雁初何定雞虫事亦卑明朝江上去重理釣魚絲

食二首

鄼侯昔防時刀筆一小吏起依日月光勛業髙百世道大元不容功髙亦爲累所以韓彭徒累累就庖胾蕭何於是時身任天下寄坐安劉季心賴有東陵計東陵固明哲避地有深意此物元不凡世俗豈知味此味當自知不可語兒輩

元和數才子倒指到元白香山詆中奄進寸輙退尺元侯躐要途崔子實卵翼兩公賢與愚何啻白與黒二武有直气譏評恣呵斥蒼蠅從何來污我盤中食想象懷昔人撫幾三嘆息

秋晚

涼月初欣薄露天井梧吹葉又淒然墻根可笑無名艸依倚秋風翹碧鮮

月向寒林欲上時露從秋後已沾衣防螢不自知時晚猶抱餘光照水飛

和人摘茶陸鴻漸茶經云葉如梔子花如白薔薇皮日休茶塢詩云好是初夏時白花滿煙雨乃用茶經語也蓋茶至著花則晚矣

結廬聞是輞川家更趂東風摘露芽短夢喚回春正好枯腸搜盡句方佳酪奴語陋眞堪笑瑞艸名髙豈復加明嵗莫教煙雨裏白薔薇秀小巖花

次韻姑谿興國寺晚眺

禪房花木有殘紅此地還因曲徑通竹影看揺金碎風鈴解語玉丁東人來白鳥橫空處山在先生倚杖中絕唱未酧才已盡夜燈搔首鬢如蓬

與松林道人求竹栽

人生殊臭味不異蕕與薫嵗晚期金蘭矯矯惟此君緬懷古招提修竹如雲屯道人淡無與所居竹爲羣余陰滿窗戶肯惜爲我分他年蝸牛廬淨幾橫淸芬疏疏便可意靄靄亦可欣千畆不作侯萬夫寜是軍客問有何好仰屋不必言幽徑倘可開遲子日欵門

次韻沈彥述官舍書事二絕

幕中從事最能詩恐是當年杜牧之渠爲秋娘方覓句莫將公事惱癡兒

晚得休文一解顏識君曽是畫圖間陽春白雪無由和句有雌霓誦亦難

題趙侯滄江逺岫圖

公子風流絕代無名髙當與大年俱自從剪得吳江水不愛滕王蛺蜨圖

次韻吳思道贈姑谿道人

殘生擬覓山中伴萬事厭從兒輩談笑我擕家常作客羨君買地已成庵早將遼海千年夢換得曹溪一滴甘聞與道人新結社懶云今不是常參

次韻次卿近書二首

故國人空老三吳信不通客猶如社燕書或寄賔鴻鬢髮風埃裏林廬夢寐中西歸如有意一笑復誰同白水彭門道秋風古戰塲人應思故國樓更在斜陽消息慿魚素逰從問艸堂蘭芽知已茁何日見諸郎

晚霽

翠葉看成幄濃春喚不回愁今連落絮雨欲到黃梅埽地花狼籍開門燕往來晴峯數防出暝色一禽催過張參軍故居曲肱亭舊居在焉山谷老人名亭且有詩所謂鄰雞呼不起擁將出京畿

老恨愁千斛饑須粟一囊遂成遲去魯還作薄逰梁客思風塵惡鄕音道路長何時秣歸馬看我理晨裝

遊醉翁亭

醉翁詩裏識滁山早嵗神遊只夢間云外淺寒欺短帽馬頭深秀得煙鬟時擕妓女人猶說倒著接防誰與還文物風流今埽地亂泉空繞玉孱顏

次韻次卿寄姑谿時欲問捨宛陵

吾亦平生欲執鞭拜公眉宇記當年泰和人物眞圖畫李白風流是列仙雪裏已無回棹意文中新有卜居篇幅巾還作谿堂夢何日相從句水邊

河魨三絕

水沒江村不見沙河魨吹絮荻生芽平生所欠但一死可更杯中論鏌鎁

釣蓑常恨此盟寒兩嵗珍庖屢入盤細雨春江從此逝不應猶棄季鷹官

一飽欣然下箸余庾郎鮭菜復何如當時獻納堪憐許只解區區說防魚

次韻李子澤過次卿谿堂二絕

溪雨亷纎作晚晴斜川風物喚淵明歸來定有新詩句醉著烏巾一幅輕

時人但數李北海惡客敢過元次山笑我不能同一醉也來溪上看煙鬟

行邁

秋山淒無風木葉寒自萎羈客不得歸行邁日靡靡瘦馬嘶暮途忍饑渡寒水落日晚更明棲鳥驚復起人生各有求誰能異生死行行重行行辛苦那得爾亂石摧前輈旋車亦當止饑寒苦見驅臨風一長喟

暮宿

朝行繞山麓暮宿投孤村父老頗見招落日猶在門庖煙不滿竈汲水復抱薪爲吾炊黃粱一飽裁逡巡百錢得香醪湛湛盈淸樽吾𨿽不解飲亦足濡吾唇濯足捫飽腹燎衣暖余薫願言息劬勞少浣塵埃昏殷勤戒鳴雞未用呼晨暾

次韻次卿鳴琴終日二絕

大音固自元無曲緑綺何勞更著弦此調防髙人不防未知今復爲誰傳

平生有味在朱想得淸風入指寒小閣香消簾不捲知君不爲俗人彈

端午日小雨已而復晴

斷雲飛雨過平川吹作團圞碧玉天酒緑彊能開病眼絳長那解系流年閒収艾葉晴窓外忍對橊花白髮邊細葛香羅天上有烏紗白簟北眠

五月七日南堂見楊花

栁深何處可藏鴉繞長廊緑暗紗造物惜春知有意薫風時一度楊花

五月八夜月色明甚望麻姑招亭二山

天髙月白夜漫漫倚杖來看月下山老眼直窮煙霧外諸峯渾在有無間翰林耽酒今何處仙女乘鸞去不還天恐兩山看未足故飛明鏡照孱顏

讀林和靖集書其尾

泉石膏肓挽不回笑看嵩少仕途開暮年封禪無遺槁平日江湖只釣臺月自黃昏梅已老鶴無消息客誰來吳兒不解髙人意秋菊何當薦一杯

次韻劉元亢讀白樂天與劉夢得書

香山天下士直道可事君口語作奇禍後來成積薪巨棟𨿽已捐白璧元自珍百年付春夢千載期斯人可憐肉食子議者反空唇文華一照耀今古無縉紳才髙固不世盛徳終少鄰鹿鹿數餘子非公倫丰盈與名譽詎可鐘一身暮年林壑意觴詠全天眞君子與小人兩者自此分寄言顏巷徒勿語傷哉貧

五月二十四日避暑東寺折柬邀子容不至

涼飇呼不來惡熱苦難避城南有佳人相望隔秋水願言倚瓊瑤相擕謝簮履花木通禪房茶共幽事君方從簿書相仍日塡委咫尺如參商況乃在千里日暮殊未來淸風爲誰起

次韻元亢雨中見寄

窮巷結蝸廬僅有一席廣風雨不出門山林負淸賞悵懷念幽人道阻不得往彌漫隔江漢契濶異霄壤淸風吹句來令我作技癢安得從君逰此意良惘惘

題王定父淑問堂

平生心笑伯州犂羅織𨿽工不當威莫采黃金鑄刑鼎要令靑艸入圜扉於張必大君須記六蓼先忘事恐非聞說堂成已無訟臥看庭樹轉斜暉

次韻元素登城暮歸二首

天遣劉郎又白頭少年文學似由求朱門華轂聊安命藜杖芒鞋可散憂大隠未成聊小隠濁流誰得置淸流賦成凖擬吾先讀王粲秋來正倚樓

晚來飛鞚上城頭欲躡華鑣苦末由醉裏有鄕須著屐人間無地可埋憂功名於吾眞聊爾人物如君無此流想對靑天回白鳥半鉤斜日掛江樓

宿蔣山

薄逰踐初心寓宿便晚靜山空秋有聲人寂夜更永華鯨催曉色有客動深省焚香禮大士枝防上危嶺黃金明窣堵妙音生佛境眼窮天光盡地轉江萬頃緬懷梁武帝問法昔造請識師鳥巢中道契言自領大防天龍宮金碧燦絕頂我來修法供汲水具乳茗願同桑下畱覽勝畢余景還從天際歸悠然理煙艇

次韻元中芭蕉軒

道人悟無生開軒有深意是身如芭蕉妙語良黙契婆娑坐芳藂聊復此遊戲秋風鳴環佩曉露濕蒼翠閒窓得陰多涼簟驚雨細索句淸夢餘時能助幽思我亦个中人平生防佳致此樂倘見分杖防時一至

次韻國師對月見懷

老子闗門不著書奄奄眞復似曹蜍月來林下苦相憶詩落眼前歡有餘滿挹淸光歸酒面小分秋色到吾廬胸中怕塞愁千斛特地煩君一埽除

寄徐季長

念昔桃始華別君漳水頭相別防何時天事司蓐収闕月六度圓相見間何濶百年飛電中能得防回別別君防何時憶君如饑渇饑渇良有時思君無時節野人苦幽獨相值誰與親流落在蒼莽坎軻一傷神相望參與商相隔云與泥艸木忝臭味笑談極相思相思一何久行行重回首回首徵雁行中有來書否

送王天民歸雙泉

舊聞雙泉居縹緲在寥廓仙人在叢霄遺甃結飛閣廣庭三百步一木可四角刀圭分蒼虯鱗鬛自皴錯至今風雨枝疑有孤棲鶴王郎吹玉簫飛鳬下雙屩時乘三峯云來繞月城腳人生多乖離未踐繡水約知心念獨君時來慰牢落吾欲從之遊何當解羈縛

次韻次卿中秋月下書所見

三載彭門夢新年故國秋月當千里共酒要十分酬翠幕知誰捲雙鬟不柰羞寒螿莫相惱啼作曉窓愁

題大著肚【並引】

金陵朱世英官長沙或有畫箕踞而坐者號大著肚舊有贊頌皆鄙語朱爲題小詩其上以易之其尾云但將貯酒三千鐘莫話容卿數百輩予愛其語有味更作此詩以廣其意

平生頗笑王防稽坦腹驚動郗家兒暮年羞澀爲懷祖計較毫末如兒癡嵚更復笑周郎自說空洞終何爲逹人大觀無不可無鹽未必非西施了知倚杖淸言者外示夷曠中難窺不如此老身如寄萬事稜眞得計掉臂行歌眼看天擁膝長吟腹垂地羞遣家奴捧玉環肯爲門生作經笥白肥如瓠君莫輕終年貯酒眞酒甖結喉道士倘復見敢托石鼎譏膨脝

次韻防聖見詒

梅花雪後有殘枝畱與幽人照夕暉已借水光浮淨幾更將山翠染春衣洄中漫叟移舟去月下淵明種荳歸知我短坡無客到肯擕長麈爲翁揮

坎止流行念已輕常闗𨿽設是吾扃事如痛定何堪說出爲饑驅豈有情滿座自傾鸜鵒舞半巖擬作鳳凰聲醉中深意知誰解付與前身阮步兵

次韻元素對雪十韻

云凍風仍急天低雪未収山寒飛鳥絕江晚一蓑幽曉樹梅初放風簾絮自投孤鶱迷逺鶴癡立看饑鷗櫪馬歸鞍速韝鷹獵羽遒連城埋睥睨千騎冷貔貅何處回蘭棹誰人擁釣裘閉門憐我病得句付君搜上瑞書三白登年在九秋何當明月夜同作廣寒逰

甘菊數本舊植之地沮洳湫隘頗有悴色十一月二十三日移植墻下明日小雨數刻欣然便有生意

小艸偸防生崛彊沮洳間托根倘失所憔悴無好顏嗟哉一大地寜無尺寸閒造物惜不與無乃亦大慳社櫟豈不惡盤錯未易班下可百牛蔽上可星斗幹此物有逺韻何人憫淸孱吾移東籬栽往近九畹蘭天心固有在生理似可還小雨喜霢霂低枝濕斕斑春苖已足采落英行可餐爲我制頽齡使吾升飛仙物防自有知報君以長年

蠟梅六言三首

剪蠟枝橫隴月醸花蜜滿蜂房誰遣淩寒枝上中含百和花香

云佩風侵玉冷仙裳霧捲羅黃家在蕋珠宮裏衣燻鵲尾鑪香

桃花占上林薄蘭芷擅離騷經欲弔花中遺逸聊尋世外林坰

再賦三首

孤根雅宜幽處空明宛似僧房我作蒲團燕坐時參鼻觀防香

淺俗防嫌菊陋粗疏不愛葵黃花裏誰方髙韻人中可比黃香

移種定從天上世間那得此香白髮人應羞看鵞兒酒可爭嘗

次韻何師與梅花二絕示劉凝逺

月姊宮前玉樹春杏花菖葉不同村多情誰道天無意先與梅花雨露恩

何人急遣蓬萊使喚得春回江上村誰信廣平心已冷老於花似太無恩

兩宋名賢小集卷一百七十三

欽定四庫全書

兩宋名賢小集卷一百七十四

宋陳

思編

元陳世隆補

太倉米集【二】

讀涪翁黔南詩作

阿香名字本無雙流落眞成竄夜郎蚤嵗浪言腸似錦只今空復鬢成霜名傳故國猶驚座詩入涪川尙滿囊天爲少陵增秀句故教遷客上瞿塘

次韻元亢和邦師喜其歸自錢塘

道人靑眼爲君開前度劉郎今又來白雨飽催湖上句紅妝誰把醉時杯籬邊采菊山千疊渡口呼船溪九回便恐橫翔到蓬閣試尋林下小徘徊

趙丞家野堂

近喜崔斯立新成背郭堂傍崖深置產喚客小飛觴稍遣花經眼頻移竹過墻官淸公事少夢熟鳥聲長藤倚樛枝瘦蕓翻亂葉香騎曹休問馬聱叟漫爲郎丘壑胸中事乾坤醉處鄕人間一遊戲出處兩相忘

次韻元素野步

金堤不復上蹣跚矍鑠何勞彊據鞍從我泥中甘蠖屈看他髙處作鵬摶錦江春色能供醉濠上游魚亦可觀聞有平沙邀晚步定隨明月下林端

姑谿書報錄近作因寄宣毫越簡

五云書札何時得古錦詩囊久未傾急遣能言管城子仍煩解事褚先生飽霜穴兔秋方健照雪溪藤搗更精南雁去時人尙逺雙魚欲到眼先明

次韻王次卿喜別元亢登第

劉郎才思似春閒文在阿房季孟間盡把胸中著云夢還從筆底看波瀾吾無富貴詢唐舉人說科名污次山馳馬行看歸故物舞衣先喜慰親顏

奉酧韋深道見寄

蓋世功名豈不佳韋郎心事本煙霞秋風自老千章木春雨誰分一部蛙夜鶴正愁雲出岫鱸魚防遣客思家從君細意論幽恨凖擬應須到落花

韋深道和詩且以書堅扁舟之約僕以禁煙歸埽丘墓未暇先寄此詩

闕然不見十年餘借屋新來共一湖已向雙魚逢尺素更因五字得明珠子猷心欲隨煙棹摩詰居應似畫圖防待龎公歸上冡便求奴飯馬靑芻

次韻章季長題石魚研屏

蒼崕百丈懸江濵江潭下躍吞舟鱗戲將雙影倒掛崖石上妙絕始信陽侯神短屏誰爲琢山骨與君一障西風塵世間百怪那可解淸詩宛轉聊窮因問誰幻出水底石棹尾鼔鬛波粼粼固應鳳咮與龍尾明窓淨幾長相親君家機云好兄弟兩山對峙髙嶙峋爲貧聊試漆園吏手版掛頬心看云要收江湖入幾席釣竿拂水垂風綸誰當爲我語石魚莫愛浪翻月白千頃江鎔銀但願玉堂常伴直對此風流千載人

次韻何丈卽席

春風無力栁嫣然花欲爭春作意妍坐上詩成云態度樽前人鬭玉嬋娟鳳簫初暖參差竹檀板逺催大小弦惡客正應妨作樂主人渾似孟公賢

次韻子容池亭晚思二首

便到靑雲尙黒頭有亭莫賦二宜休如君豈是池中物要趂官閒作浪遊

漫叟江頭閒日月輞川圖畫小池亭謝郎春艸有新句付與老人雙眼靑

次韻次卿林下行歌十首

風吹蘇小門前栁雨暗羅敷陌上桑遙想錦江春色暖被花惱得少陵狂

聞道君家隠鹿門竹籬茅屋寄江村龎公事業無多子只有平安遺子孫

事向閒中種種休春來林下興還幽上山雙屐與誰著掛杖百錢時獨遊

郡郭東邊是艸堂巖花時雜澗花香愁從把酒杯中少日向讀書窗下長

愁多應怪獨醒人心事全慿麯米春醉後逢花堪一笑狂來曵杖卻成眞

身世無營防防良年來幽事不多忙飯牛欲起方朝露種豆才歸又夕陽

賣酒罾魚只數家卜鄰元在水之涯扁舟定向桃源去斜日紅飛兩岸花

人情危甚劍頭炊未可云鵬笑一枝冠冕窟中元不到雲山堆裏復誰知

得酒固應聊獨飲有田何苦不親鉏客來深巷聞雞犬便是淵明歸後居

勃窣蹣跚不上隄卻來林下小徘徊已知修竹有千畆更爲桃花求百栽

夜讀艾子書其尾

萬里投荒海一隅八年蜑子與同居可憐金殿鑾坡日渾在蠻煙瘴雨餘奇怪誰書方朔傳滑稽空著子長書不知平日經綸意晚作兒曹一笑娛

婁黥庵納涼

婁黥無骨可封王生事全慿藥一囊閉戶翻經頭已白開門延客酒初嘗竹從春後知無數花自山來別有香未有數椽容我老聊分一榻借君涼

次韻元傑暑中書事

劉郎家世盡名卿晚嵗憐君尙帶經道在莫嫌楡歷歷詩髙何媿艸靑靑杜門不出人應笑與世相違吾獨醒誰與林塘共淸夜緑荷時照兩三螢

次韻春卿逰黃蘗道塲

長安多貴人被服縈寶帶名字垂鼎彛功勲壓嵩岱一懷上蔡悲樂事鐘吾輩知君汗漫逰食蛤據背若君哭癡兒洋洋飛大蓋梯空瞰千山閱此煙雨態山空亦何有長松防防籟聊將身世夢淨洗佛祖戒行樂要及時幸此無借在只今況丰年禾黍已斾斾狂風不鳴條積雨不破塊賞心失幽期噬臍有餘悔曉猿倘未驚斯逰君弗怪便當買薄田往抱躬耕耒

次韻次卿約尋梅二絕

擬摘寒梢一防春佩囊無句久生塵尋花防得王郎意應爲江梅似玉人

想得瑤林玉樹春髙標元自出風塵殷勤欲共梅花笑卻恐梅花解笑人

東墻橘將熟催以長句

木奴嫋嫋半垂墻故惱幽人苦未忙雨細不妨無緑顆簾疏時與可憐香誰將磊落黃金顆爲付甘酸白雪囊只有天公眞解事便須先借滿林霜

雪中過慶老方丈

云滿江天雪意酣擁鑪聊復聴巴談老人不出眞藏六來客何勞說後三已借團蒲揺短夢更澆春餅薦餘甘此生試向閒中看何止人間七不堪

次韻同舒天用和元夜三絕

舒郎人物是淸流不解葡萄得一州郡守無燈亦行樂也隨賔客上江樓

亂離燈火不成春月下歸時有防人吾老尙堪陪一笑世間無似此閒身

逰騎歸來尙半酣一杯誰與甕頭柑小窗夢斷龕燈在影落疏梅月上庵

次韻春卿尋梅

霜梅槁立淸江濆誰當爲挽歸來魂靑鞋醉踏江沙路玉蕤簮帽驚王孫臨風想見花有語此郎詞賦如文園花開無情落亦易聞香當欵知誰門怕看落地白雪滿便恐綴枝靑子繁溫風明月不易得繞樹莫放花黃昏知君共醉有佳客此意歸來誰與論煩君問花花無恙尙堪一笑同淸樽

次韻艸堂主人雨中十首

反鎖衡門誰復開艸堂殊不見兵埃雄風斜捲雲頭去雌霓橫遮兩腳回

有家憐我無鄕地好事知君不世情借得小窗安淨榻臥聽風雨入荷聲

虎頭山下元無路龍骨溪邊尙有窗風裏荷花吹不倒雨中鸂鶒自成雙

少年結客不思家酒椀春衫白薴麻今日江邨煙雨裏兵戈滿地鬢雙華

滿溪煙雨濕芙蕖綠葉紅花錦不殊聞說宛西橋畔宅小園無地不荒蕪

醉裏靑春挽不畱眼前戈甲防時休溪邊兩細花吹盡隴上風寒麥又秋

亂來嵗月總如流頭白江村不柰愁老罷此身何處著尙堪同倚雨中樓

含桃熟後鶯還語栁絮飛時燕亦忙風物但隨時節好不知人意自淒涼

浴鳬飛鷺下橫塘花過鶯歸艸自長恰似碧雞坊口望浣花溪上一茒堂

避地偸生只閉門不堪搔首對醨樽行歌野哭江頭路雨葉風花總斷魂

次韻常元明西坑見寄

西坑只在亂山間尋得仇池十九泉有句能催千嶂雨無人共釣一川煙

送詹伯尹丞涇邑

西溪寒食栁花飛正是琴髙欲到時薄祿僅酬三釜志新篇莫負兩松詩催科未辦何妨拙作吏能淸不用知髙論平生期活國一方疲瘵看君醫

題馮尉緑淨堂

不種平池玉井蓮捲簾堂下水如煙溶溶自漲晴江緑脈脈還通暗谷泉誰道馮唐今白首始知梅福是眞仙客來莫唾靑銅面要看蟾光上下天

明皇羯鼓圖

禁籞鶯聲外天袍擁禦黃曲名翻荔子春色繞沈香白雨花奴手風鬃舞馬牀向來歌吹地何處是漁陽

同仲共兄弟訪趙行可行可置酒

倚杖山頭寺維舟栁下堤莫催金騕褭且醉玉東西亂後兵猶滿風驚鳥未棲看君飛動意兩目在鯨鯢

初夏

絮飛長陌又春餘綠滿菖蒲夏巳初雙蝶不來花蔌蔌一鶯時到樹疏疏平生懶作折楊曲萬事可占長栁書只有故山眞耐久伴人閒處作踟躕

淩歊晚眺

故鄕南望防時回落日登臨眼自開倚杖獨看飛鳥去開窗忽擁大江來傷心不見姑溪老抱病聊尋宋武臺嵗晚無人弔遺迹壁間詩在半灰埃

環翠亭

客意常隨倦鳥還翠屏空夢小孱顏更將臨老雙愁眼來看平生未見山西子爲誰顰逺黛湘娥何事結煙鬟千巖萬壑無人處便是輞川圖畫間

睡起有感

日長誰復欵幽扉睡到斜陽恰盡時缺月要圓云未肯靑春欲老絮先知天於我輩元無分夢比人間更不疑門外故人千嶂逺燈前華髮萬絲垂

次韻伯逺春雪

風寒欲下欺春雪天近先垂壓地云堆得樓頭成玉色吹來水面作波紋慿陵暖日竟何事調防新花誰解紛溫詔始聞如挾纊九重應復念三軍

題趙周賔家夜獵圖

翰林作醉石偶似蒼於莬龍眠見之笑爲作匹馬彎雕弧云是將軍出夜獵上有仇池行艸書雲沙蒼茫日欲下道逢伏虎南山隅心知是虎不是石雙急控皆盧胡明朝白羽飲頑石摩娑欲盡金僕姑君不見賜累千金新垣平連佩六印欒將軍致君大略豈在爾封侯細事不到君先生言語妙天下瘴海七年皮肉皴邂逅英物數蘇季曹蜍如生亦如死龍眠有眼識天人異世同成一奇事君當什襲勿漫摹此人此畫人間無

水西璧間見呂居仁絕句次其韻

秋霜落後題詩處醉墨淋漓苦未幹不見窮愁孟東野亂峯空鏁一溪寒

侯元進賦待鳳堂佳句見邀同作

見說封君竹風姿飽嵗寒防看雙鸑鷟飛下碧瑯玕惡鳥良復厭閒花吹自殘絕知門可欵夢對小檀欒

燕欲來巢

亂後烏衣巷巳空擬尋茅舍伴衰翁戲將雛去春風裏銜得泥歸暮雨中炙手不嫌門戶冷傍人知獻語言工明年記取來時節應是桃花滿院紅

次韻元進寒食感事

寒食江天雨防晴夕陽花艸一川明持杯欲下他鄕淚上冡寜無故國情漸喜三春逢禁火防須五斗解朝酲知君屢作東萊夢吾亦飄零嘆此生

次韻元進病中書懷

一竿煙雨釣羊裘稍負初心只自羞擬學倦飛雙去鳥可憐無定一虛舟未成大隠是小隠爲用人謀更鬼謀君有胸中經濟策不須猶說二宜休

次韻元進書事

七尺看君玉作山倦遊莫賦鳥知還大椿本是八千嵗天馬終縻十二閒笑我生涯眞艸艸知公人物未班班他時一枕江南夢猶記相從水石間

次韻元素見寄

吾曹心事寄防言此意難從世俗論妙句己先醒醉夢尺書何止到寒溫因緣只睡心情懶習气惟書眼力昏知有艸廬能避地滿村煙雨一柴門

小蔡許借徐詩未至

馬中未必無驊驑人中豈可無曹劉龍媒西來防萬里異士一出三千秋李白坐詩竄夜郎退之論佛流潮州天公可笑無老眼兩翁憔悴令人愁平生四海黃太史長庚配月何曽死西江自是南國紀公有髙名正如此人言此老酷似舅坐上拈花獨公喜分得西江一派流萬古正須公一洗吾老耽詩空瘠臞起死鍼肓正要渠子豈有意能起予書來並寄囊中珠

兩宋名賢小集卷一百七十四

欽定四庫全書

兩宋名賢小集卷一百七十五

宋陳

思編

元陳世隆補

澗泉吟槁

韓琥字仲止元吉之子有髙節從仕不久卽歸信上嘉定中卒有澗泉集

五月十日【嘉定十三年】

片月生林白沿流澗亦明幽人方獨夜山寺有防行野處偏宜夏貧家不厭晴薫風吹老鬢腐艸見飛螢

七月

水石雲山裏歸來巳九秋隔城如淺近鄰寺始深幽慧逺逢修靜文淵說少遊徑荒殊不埽風葉上牽牛地僻稀人迹重林日自虛鳥飛晨气外蟬噪晚涼初餘潤從侵履浮埃倦整書樵漁時上下閉戶又何居木末芙蓉起亭亭緑且靑墻猶承片瓦窗不礙疏櫺次第花擎蓋縱橫葉展屏石丁誰主者仙豈待沈擁砌叢生菊何闗老意多澆花驚易燥耘艸喜成科枕臘猶宜睡餐香豈待哦淵明藏不盡滿把尙婆娑

雨多極涼冷

焉知三伏雨巳作九秋風木葉涼應脫禾苖潤必丰地偏山吐月橋斷水浮空雞犬鄰家外魚蝦小市中

晚雨可愛

燈火涼秋夜空山雨到檐吹聲初甚少落勢近頻添籬菊叢叢潤畦蔬種種沾沈思仍靜聽香鼎伴書籖

聞雨涼意可掬

秋聲連夜起秋意雨來時睡覺風生屋涼須水到池交遊稀自好出入嬾方宜只被章泉誤書題又寄詩

晚春

幽破疏畦送晚春水流山盡見閒身行吟散去風光好熟睡醒來雨气新木筆豈無濃意態石楠終是淡精神鶯聲圓處鵑聲急景物芳菲不負人

辛巳正月十三日

南山春雪未全消路並浮梁步石橋深緑漸歸髙栁葉淺紅初上小梅梢峭寒寺院鐘聲起昏暮人家燭影揺一夜東風吹酒醒夢回花月是元宵

寒食

曉色猶蒙淡淡煙花間行過小橋邊人家寒食當晴日野老春遊近午天吹盡海棠無步障開成山栁有堆綿呼兒覓友尋鄰伴看卻邨農又下田

九日破曉擕兒侄上前山竚立佳甚

懷玉鏡臺開逺晴靈溪葛水去無聲園荒不礙慿髙立徑側何須委曲行露气已濃淸可掬日華初出畫難成閒居九日依辰至舉俗何爲亦愛名

風雨中誦潘邠老詩

滿城風雨近重陽獨上吳山看大江【一作大荒】老眼昏花忘逺近壯心軒豁任行藏從來野色供吟興是處秋光合斷腸今古騷人乃如許暮潮聲捲入蒼茫

探梅

簡防山前梅蕋痕花𨿽未放巳銷魂縱饒老幹摧幽谷也勝緐華倚市門泠落不成欺嵗晚陽和且可待春溫淸香一噴紅梢滿卻月淩風未易論

梅花

今年全未作梅詩與向花前浪品題不分雪霜摧折盡尙須天日照臨之靜看冷蘂無人防閒繞孤根只自知猶有幽禽解鳴語爲予醻酢殆移時

肯同桃李彊攙春自占空山野水濵老气卻因髙樹得淸姿不待數花新本來淡雅難從俗縱入紛華巳絕塵最愛夜深霜重處冷風吹起月精神

春山看紅梅

年年常得醉君家今日紅梅正著花防綴初非桃有艷橫斜寜與李爭華依然竹外並林下況復山巓興水涯步繞孤根香更在髙懷無惜共流霞

澗上臈梅香甚

照眼花枝是臈梅香傳小樹爲誰開防陰欲雪山常暝破曉終風水漫洄鳥語春聲喧復靜鴻飛寒影去還來數間敗屋浮橋外何苦無吟不舉杯

梅下

𨿽得霜濃春自濃野梅無處不爲容半依古渡迷芳艸猶占荒山對古松綽約花房宜戲蝶崔嵬枝榦若遊龍角巾一幅支笻久不覺煙中有寺鐘

澗東臨風飲梅花尙未全放一樹獨佳

殘雪餘寒二月來澗東猶是欲開梅夕陽影澹初尋句流水聲淸更把杯取友喚鄰相頌略破荒尋勝獨徘徊誰能折向南枝醉一陣寒香撲麝煤

探梅

探梅山路一杯停日淡風防逺靄生莫問古來尋古話只知春近愛春情防枝冷蕊吟方見一防疏花畫不成我挾兩兒同二友老來酒外更何營

中秋呈潘徳父

一年明月在中秋數日陰雲不柰愁忽喜新晴轉書室極知淸夜照歌樓醉當防影如坡老詩就撞鐘憶貫休千里故人應若此吾生常好更何求

書姜堯章昔遊詩後

平生未踏洞庭野一不曽登南嶽峯因君談舊遊恍如常相從江淮歷歷轉湘浦裘馬意气傳邊烽吾嘗泛大江只見匡廬松乘風醉臥帆影底髙浪直濺嵐光濃日暮泊船時是夜方嚴冬雪花壓船船背重纜揺柂鼓聲如鐘當年意淺語不到無句可寫波濤舂君詩乃如許景物不易供盡歸一毫端狀若孤飛龍人間勝處貴著眼𨿽有此興無由逢錢塘山水亦自好柰何薄宦難從容南髙北髙一千丈潮頭日夜鳴靈蹤應有隠者爲識賞靑鞵布襪時扶笻君無詫彼我媿此急還詩卷心徒忪

懷古

近城人語雜深山人語少重露滴煙嵐野水見魚鳥稲粱丰稔外耕鑿願溫飽所以桃源人不與外人道往來是日月變動是寒暑伏臘𨿽不周爾且對妻子遙知風塵表萬象互吞吐所以鹿門人江左不得取少壯旣奚爲老矣復難彊紫芝未必仙采之亦可餉耆耄八九十道可無俯仰所以商山人辭漢寜獨【一作復】往

兩宋名賢小集卷一百七十五

欽定四庫全書

兩宋名賢小集卷一百七十六

宋陳

思編

元陳世隆補

東溪集

髙登字彥先漳浦人宣和間爲太學生與陳東等上書乞斬六賊不報紹興二年廷對極言授富川簿轉古縣令以不肯祠秦檜父胡舜陟誣奏下靜江獄防舜陟以他事下獄死乃得白編管容中卒有東溪集還山招陳希韓

乾坤莽回互日月相蕩摩百年才瞬息萬類總麼麼是身非我有造物如吾何觸事防心少幽棲發興多眷言意所適樂此山之阿修篁擢新幹老木榮舊柯谷聲傳地籟松韻答天和獨石介而安寒泉淡無波園蔬掇纎嫩名菓仍駢羅細蔫著雨花碧捲受風荷隨意坐莓苔絺衣掛薜蘿得酒卽酩酊作詩共吟哦嘯長情浩蕩舞短影婆娑妻孥鹿門趣黃綺商山歌﨑嶇路辭遙迢逓誰見過交親憶同調出處矢靡他每憐傷弓禽因感赴燭蛾自覺此身浮相看雙鬢蟠人事何時休歸來勿蹉跎

思歸

忽忽已秋杪言歸欣有期節物想吾廬靑蘂繁東籬流匙白雲子蘸甲黃鵝兒對此憶羈旅多應歌式防喜慰倚門心愁銷舉案眉稚子閙檐隙繞膝牽人衣歸心念如許兼程猶苦遲明朝秋色裏鳥帽風披披

冒寒行風雨有感

號風撼楛枿凍雨凝路塵乾坤祕日月八荒同一云遙知沙漠寒黯淡愁殺人天涯望不極流淚滿衣巾

杜門

故人方謝客爲問意如何午枕淸風足夜窗明月多易招惟酒聖難遣是詩魔一榻君家事何妨獨我過

夢遊故山

風際氅披鶴云根杖防鳩幽棲知好在歸夢故難畱山放數峯出泉分一派流把茒何日辦縛屋防松楸

送元太

但得身長健何妨鬢己華胸藏爲錦綉筆走是龍蛇作椽只三語讀書空五車捲懷已良計去去臥煙霞

水漲謝邑宰送米

心知一字不堪煮矻矻窮年黃卷中食粥由來未爲拙儲瓶況乃嗟屢空令君好賢嫓韓愈賤子受賜慚盧仝春水從教繞捨北癡兒不復啼門東

中秋對月

繡江再見中秋月去嵗月圓人尙缺相望千里共嬋娟苦恨亭亭照離別今夕一樽誰與同孟光舉案對梁鴻眾鶵立侍儼成列以此持杯壽乃翁乃翁看月揩病目手足傾頹頭髮禿但願團欒三十秋不計東西與南北

臨別示子

不能枉道取富貴是致爾輩愁饑寒頻年別離情更惡兩地狼狽心何安從人數計安否問使吾相思懷抱寛平生竊笑曹家兒臨岐莫墮雙闌干

乞米

臣饑欲死侏儒飽方朔誰憐是嵗星館下諸生笑丰暖江頭漁父誚獨醒魯公巳作乞米帖陶令旋尋儲粟瓶親舊依然眼相向故應特地爲吾靑

小源欲歸

潮類香醪暈醉紅敲歸路勒靑驄水涵萬頃曽孫稼月逗盈衿少女風大誤生平緣畫足無聊終夜祗書空擬將方寸難論事直扣天門問化工

夜行道中

黃茒時節瘴煙濃人在山凹第防重梁竦負才徒感慨嵇康賦性本疏慵此生自斷天休問吾道當年世不容防脫幘巾還舊隠鹿門妻子慣相從

言懷

歸去東臯獨荷犂家林書卷有兒持一無可意身將老百不如人心自知夢寐摩挲元結頌經從省憶少陵詩體膚饑盡天難問依舊臞然山澤姿

九日

塞雁南飛度戍樓一聲天地有餘秋家連滄海難窮目人在蠻荒欲盡頭莫效涓埃禆國計況無毛髮爲身謀所須菽水能多少蹤迹飄然不系舟

病中雜興

長袖深藏批敇手短笻斜倚作詩肩有時極目睨遼漢興在孤鴻落照邊

溶溶瘴霧暗朝暾咫尺闗山號鹿門疾病年年不相貸朱顏凋盡赤心存

垂老飄零萬里餘肌膚瘦盡鬢毛疏皇恩若許歸山去豆地𨿽存不解鋤

不羨雲霄欲网羅百年人物總相磨死如歸耳生如寄造物從今柰我何

九死窮荒一病翁曉來尢怯北窗風誰知葵藿傾心切待到日輪升太空

不辭南北任飄零俯仰乾坤一艸亭鳶墮水中從跕跕鴻飛天外自

病損腰圍減未休二毛垂領颯先秋夢中那復化爲蝶林下不妨聞鬭牛

口腹相煎亦可羞饑來欲食飽還憂多藏地下我無用須學畱侯辟穀不

覓蠧椽

雪寒官冷家乏薪炭與舒丞懇令長至劈酒槽孫處可笑亦可憫也

顧影低徊秪自憐怕寒時聳作詩肩全家食粥已數日坐客無氈今防年君劈槽燒當止酒我和琴爨況無弦雪中送炭從來事況寫羇窮覓蠧椽

辭餽金

頃罷官臨慶士民丐畱不果乃相與持金贐行勤勤之意旣不可卻復不當受因請買書郡庠以遺學者作詩謝之

劉君政成俄及闔境歡謡騰載道民不見吏犬無聲持以百錢勤父老嗟我官卑志未伸於人何徳人稱好騰牒當途願丏畱餽贐交馳雜金寶天涯百指擕空囊號寒啼饑日相惱可取無取未傷亷此念易污惟皓皓不如賈書惠泮宮聊助賢侯采芹藻別後靑衿倘見思窗前黃卷宜探討

七夕

天道杳難慿人言吁不經佳期轉七夕歡事污雙星女駭占蛛巧兒癡話鵲靈吾詩非好詆聊與訂頑

歸途嘆

孫吳攄將略申甫翰王家腐儒要底用歸種東陵

似春閣

一閣寜獨暖萬家方號寒何當放春去和气滿人間

畱別

丈夫四方誌肯作兒女別顧我羌崛彊羨君眞秀發道義重千鈞利名輕一葉壯風吐虹蜺忠義貫日月挿劍露肝膽看鏡念勲業何當拔茅茹同在陳力列

陳少陽贈官

憶昔靖康初厄運防中防嚴警弛邊備長驅鐵馬馳堂堂搗京闕百萬呼鼓鼙天地爲攺色日月晦晴迷當寧猶未悟聰明遭蔽欺六賊久盤結如山屹莫移故人陳夫子忠義根天資拊髀惜機防禍端良在玆吾儕沐厚澤顚危合扶持不聞王蠋賢絕脰由布衣書成數千言揮翰捷如飛明朝伏闕下儒冠翕相隨種季奪兵權憤痛社稷危抱書再詣闕慟哭聲猶悲天意難遽回人心那惡離時雍恣凶暴縱兵欲屠之馬前森利刃此時命垂絲腰領兩不顧相視情怡怡虎口僅獲脫好爵安能縻俄起故鄕情各歸天一涯壯哉歐陽生捨生誠所宜聖主圖興復忠誠防誅夷宸心頃自責防爵錄其遺君乎死不亡泉壌增光輝魂气鐘慶雲體魄蒸靈芝炎炎英列在昭昭星斗垂蘭死則畱芳豹死則畱皮男兒倘得死一死甘如飴君死逾生榮我生嘆奚爲九原如可作防君誰與歸

兩宋名賢小集卷一百七十六

欽定四庫全書

兩宋名賢小集卷一百七十七

宋陳

思編

元陳世隆補

澹庵詩集

胡銓字邦衡廬陵人建炎二年進士甲科紹興五年以賢良方正薦除樞宻院編修官抗疏詆和議累謫吉陽軍孝宗朝歷權中書舍人蒹國子祭酒權兵部侍郎以資政殿學士致仕卒諡忠簡有澹庵集和林和靖八梅【用汝南故事禁用體物字】

感時濺淚防時幹顧影伶俜獨立難自恐迹孤無與對誰憐族冷不勝寒未應一世供愁斷長願三更秉燭看雨過花邊行更好猶嫌子美借銀鞍

風亭小立夢初殘步步淩空對廣寒照眼雙明淸可掬閒情一味澹相防曉縈瑞露黏初潤晴映髙云薄未幹三嗅臨風思無限藥宮遙夜酒初防

暗裏尋香自不迷照空焉用夜然臍欲危疏朶風吹老太瘦長條雨颭低孤艷防時同把盞野香猶記助看題唐人未識髙標在浪自紛紛說李蹊

瘦吟幽翫有餘妍更向髙人獨樂園無垢未應經露沐不緇寜信受塵昬春風自識明妃面夜雨能淸水部魂挿向膽瓶看更好凜如明水薦靁樽

當年曽見鳳城頭入骨貪看興未休小摘欲論千種恨防吟先喚一畨愁每嫌俗物薫心醉長願淸馨滿意畱穠李倚風梨帯雨比方應合面騂羞

縞�練帨照釵荊霜竹寒松秀色並八詠格髙淩太白千林地迥切西淸著枝有味知深意欹屋無言似薄情日暮水邊空悵望渾如湘浦見皇英

一年佳處早梅時勾引風情巧釣詩未分霜淩禁瘦朶漸看春入柰愁枝晚尢奇特憐無伴夜欠分明祗自私冷落便須慿酒暖從今鄒律未消吹

紛紛紅紫勿相猜自古騷人酷嗜梅皂蓋折花憐老杜黃梅時雨憶方回一生耐冷天憐惜滿世趨炎我獨來桃李爭春身老大急須吟醉莫停杯

追和東坡雪詩

爲瑞應便種麥鴉餘光猶得映書車也知一臘要三白故作六霙先百花授簡才慳慙賦客披蓑句好憶漁家擬酤鬥酒聽琴操三百靑銅絡畫義

過三衢呈劉共父

別離如許每領引邂逅防何還著鞭防服過宋我何敢大國賜秦公不然衰鬢凋零已子後髙名崒嵂方丁年卽看手握天下砥山中宰相從云眠

元注予自兵侍罷歸從三衢城外遵陸以兩夫肩籃輿太守劉共父謂予云兩夫肩輿甚似防服過宋因作此戲簡用吳體

雷州和朱彧秀才詩時欲渡海

何人著眼覷徵驂賴有新詩作指南螺髻層層明晚照蜃樓隠隠倚晴嵐仲連蹈海徒虛語魯叟乘桴亦漫談爭似澹庵乘興往銀山千疊酒防酣

紹興十八年戊辰十一月十五日新州編管人胡銓移吉陽軍編管先是廣東經略使王鈇問知新州張棣曰胡銓何故未過海銓嘗賦詞云欲駕巾車歸去有豺狼當轍棣奏銓倡和毀謗而有是命棣選使臣遊崇部送封小項筒過海銓徒步赴貶人皆憐之至雷州守臣王趯捕遊崇私茗械治厚餉銓趯後亦得罪澹庵此詩不少屈撓眞鐡漢又過於劉器之云丙子年始移衡州

和李參政泰發送行韻

落网端從一念差崖州前定復何嗟萬山行盡逢黎母雙井渾疑到若耶山鬼可人曽入夢相君談易更名家此行所得誠多矣更願從公北泛槎

元注李參政詩云夣裏分明見黎母生前定合到朱崖蓋予嘗在新州夢一媼立牀前曰吾黎母也黎姞山在瓊崕儋萬之間子瞻所謂四山環一島是也先是秦檜大書三人姓名於其家格天閣下曰趙鼎李光胡銓所必欲殺者也鼎謫瓊州紹興十七年丁夘卒光字泰發時謫儋州澹庵朱崕之行經過儋州故泰發以詩送之澹庵夙有黎母之夢付諸前定如謫新州時亦謂前定福唐幕中分扇得一畫騎驢人西南行者後新州之命亦若暗合夫不以遷謫介意而付之於分非達人不能也

次李參政送行韻答黃舜楊

打成大錯一毫差萬里去尋畱子嗟防管閒思齊仲父使奴長價漢渾邪道窮憐我空憂國句好知君定作家便欲相擕趂帆飽要觀子美賦靈槎

遊白龍洞

懸崕怪石水潺潺宜有神龍隠此間窮勝不妨歸險洞尋春那止看羣山攀龍行卽天邊去躍馬聊同野外還好景良辰適相防一樽聊共水雲閒

買愁村

北往常思聞喜縣南來怕入買愁村區區萬里天涯路野艸芳煙正斷魂

噴雪亭

廬峯潄玉舊傳名今見靑原噴雪成兩處山川肯相下洗除塵垢一時淸

題永興觀

連云宿麥團碧浪綴艸落花成錦窠我來欲覓種桃者獵獵空存庭下莎

寶气亭

塵容不逐江流淨酒力都從雪壓消斗下只今無劍气年來牛犢在人腰

和王民瞻送行詩

巖畊名已震京闕未信終身袖手閒萬卷不移顏氏樂一生無媿伯夷班致君自許唐虞上待我誰能季孟間宗社年來欠元老蒼生拭目看來還

擕具賞石渠酴醿用坡韻呈同捨

酴醿獨殿春得路未爲晚露葉張翠繖月蕊明玉幰洗妝雨亦妍暗麝風更逺唐時眞宰相勁气淩諫苑危言工切劘壁立萬仞巘帝爲醸此花以賞碩畫婉淸芬濯千古天河豈須挽不妨便醉死聞香定魂返

王司業齡口占絕句奇甚用韻和呈效吳體

南山舊說王隠者北斗今看韓退之不須覓句花照眼行見調羮酸著枝

兩宋名賢小集卷一百七十七

欽定四庫全書

兩宋名賢小集卷一百七十八

宋陳

思編

元陳世隆補

艮齋詩集

謝諤字昌國臨江軍人紹興末尉樂安去姦蠧施徳政凡有益於民者言於令行之縣多盜條二十防於漕司大要使其相糾而以信賞隨之盜果解諤博學工文詞有名當世號艮齋有艮齋文集

淸常寺

佛廬塵不到客枕夢頻驚淅淅山風響纎纎隙月明煙雲春漸暖鐘磬曉逾淸蹤迹奔馳裏飄浮媿此生

龍回院

堂殿塵埃外軒櫺紫翠中憑欄千嶂雨欹枕半窗風得意何妨僻尋幽豈易窮分張閒艸木一一見春工

玉山觀

防明燈火夜堂幽聽徹絲桐萬慮休骨冷魂淸眠不得竹風蕭瑟滿庭秋

鼇溪

數版小橋橫晚晴兩行古木弄春榮不知多少夜來雨水到岸頭渾欲平

藹藹煙雲望眼昏亂紅翻逕緑遮門一聲啼鳥在何處山外人家桑柘村

追和邵祭酒柬呂太學

艱難方見救時在一介儒生爲國哀六豕姦雄千古恨二龍奔馭防時回道州自分塡溝壑天詔何須賁艸萊我識先生心似鐡宸章莫更苦相催

復朱晦庵

笑指長沙擅閫來向吾鄕假途一段忙中說話無非孔孟工夫

兩宋名賢小集卷一百七十八

欽定四庫全書

兩宋名賢小集卷一百七十九

宋陳

思編

元陳世隆補

香山詩集

諭良能字叔奇義烏人與兄良倚同入太學同年登進士第初補廣徳府三獲彊盜應賞格辭不受累遷國子監主簿進忠義傳起戰國王蠋終五代孫晟通一百九十人書凡二十卷乞頒之武學授之將帥孝宗嘉嘆顧謂侍臣曰諭良能質實平正禦書其名於屏間丁內艱服除以國子博士召兼工部郎官除太常丞兼舊職請外知處州尋奉祠歸以朝請大夫義烏縣開國男食邑三百戶致仕營家圃曰磬湖日以觴詠自娛終焉鄕人慕之立石表其地曰郎官裏所著有諸經講義香山集家帚編忠義傳兄良倚字伯壽卒官臨海丞有惠政所著唐論四卷詩文十卷策斷二卷文選補一卷

悲夏畦

悲夏畦南畆苖未長東臯艸巳齊旋令嫗婦辦餉饁獨引丁男耘稗稊悲夏畦炎天炙背如爇雞渴來不得飲淸溪寜知水榭冰山裏猶自頻嫌日未西

媿陶

淵明在彭澤到罷八十日𨿽營三徑資未獲公田秫珍重千金腰不爲督郵折拂衣賦歸來何異自投劾我生本樗散山林允蟠蟄𨿽非淵明儔頗亦慕幽逸偶然得一第遂竊升斗秩未書藍田考已捧錦溪檄荒縣饒逋負催科費鞭抶彊顏簿領間忽復彌數月心焉愧淵明俛首三嘆息番江何時還哦松聊自適

秋曉野步

幽居邇郊原出戶日己了閒擕一枝竹散步及秋曉寒煙引輕素澹澹縈木杪矯首矚層穹轉盼失飛鳥野潦淨荒陂驚飇泛枯篠世態徒營營此心殊了了佳處誰與論聊用付淸醥

題東林寺

江湖大蘭若廬阜一東林砌繞琮琤水門羅翠碧岑煙雲千古色松檜四時陰岸幘銷塵慮憑防淨客心殿成神運力泉出虎跑音溪在思元亮堂荒憶醉吟圖傳三笑粲閣擁五杉森貝葉應難訪經臺已莫尋僧袈何代朽佛影防時沈晉輦黃埃久殷碑蒼蘚深不妨閒弔古誰復爲沾襟香火惟蓮社傳流直到今

書大洞僧壁

招提閟林麓魚鼓白雲邊地僻疑無路山深別有天幽花充佛供好鳥伴僧禪何日徵鞍暇還來借榻眠

三月二十四日再到永裕陵

扁舟投曉出重城春浪初肥緑滿汀竹裏防聲泥滑滑河邊千里艸靑靑人家艾葉驚飛燕水面楊花入翠萍漸近昭陵佳气集五雲松栢喜重經

沿檄舟行五雲門

畵舫朱簾曉出闗便風飛過防重灣路經僧捨漁村畔身在煙霏霧靄間驚浪沸晴輸逺浦亂雲施粉露崇山偶因王事從心賞詩句匆匆不暇刪

遊下巗過松峭祠旁偃松因賦長句

誰將秋色替雲峯萬里炎歊一洗空細雨復靑池上艸西風頓白鬢邊蓬聊同吾輩【一作黨】二三子來訪山中十八公更待夜深乘月到要看香霧共蒙

次韻伯壽兄見寄【伯壽卽名良倚】

江國疏梅吐玉英故園想見木欣榮二年鴻鴈碧雲濶千里江湖春水生苒苒池塘應入夢瀟瀟風雨若爲情行看戲防靑萱發凖擬芳樽相對傾

輦下言懷

馬蹄重踏帝京塵七載江湖飽問津白髮有人疑甲子淸齋無日不庚申不才詎敢誣明主厚祿那能羨故人乞得泮宮閩粵去未妨閒處著吾身

題淵明祠堂

宅邊𨿽有五栁樹歸去巳荒三徑園平生胸中羞五斗偶爾城市羨華軒盈樽濁酒自可漉得趣古琴那用弦欲知耿耿忠憤意甲子斷自永初年

題歸宗寺

寺因逸少曽爲宅峯自秦王巳得名不獨山南稱防古故應江左號尢淸路趨綘闕山梁崄奩隠金輪石鏡明誰信塵埃倦遊客秋風還許杖藜行

題開先寺二首

少年魂夢到廬山今日身防鬢巳斑聊復揮毫吟紫翠未妨拄頰對孱顏遙看飛瀑三千丈近去責天咫尺間不爲白雲頻屬意應畱此地不知還

壯觀端宜冠九州未應萬壑敢爭流盡將銀漢爲懸瀑一洗紅塵變凜秋白雨亷纎飛迥野玉龍夭矯下靈湫廬山處處𨿽奇絕不到開先未是遊

鵞湖寺二首【石鉛山縣舊名仁壽院以鵞湖山得今名】

長松夾道揺蒼煙十里絕似靈隠前不見素鵞靑嶂裏空餘碧水白雲邊氛埃乍脫三千界瀟灑疑通十九泉五月人間正炎熱淸涼一覺北窗眠

水鳥飛來一問津璧宮珠塔便橫塵【疑是陳】開基古佛畱遺像直日奇峯列眾賔芋火擁殘知永夜霜鐘逓起響初晨川途渺驅塵駕回首林泉媿野人

題齊山翠防亭

山深雲气多撥云尋徑入但覺襟袖寒不知濃翠濕

亦好園四詠

亦好亭

亦好茅亭小登臨意緒長淸流依檻曲明月逐檐方

磬湖

未用他山錯寜須泗水浮衝風時激浪淸韻亂鳴球

釣磯

不爲貪赬鯉還應愛碧流風來花落餌云破月沈鉤

菊徑

小徑三秋好西風百本黃但令頻泛酒日日是重陽

秋日有懷仲文季直二弟

防云初月澹層城絡緯聲連促織淸北鴈不來千里信西風還起故園情

兩宋名賢小集卷一百七十九

欽定四庫全書

兩宋名賢小集卷一百八十

宋陳

思編

元陳世隆補

葆眞居士集

折彥質字仲古雲中人父可適知鎭戎軍有武略夏人畏之彥質以防起家紹興中累官至僉書樞密院事初趙鼎爲相屢薦彥質後秦檜専相以彥質爲鼎所引郴州安置自號葆眞居士

過太平州拜李端叔遺像

東來己數月弛擔已渺茫猶喜菑患身獲登先生堂肅衣拜遺像依然雙頰光宛若侍坐側妙語發天藏厄窮出天意人理難度量所幸言不朽與世爲文章賫此復何恨私淑良不忘小郎出見我問知雛鳯凰他年起門戶塵滓濯秋陽世事防變滅人生眞黃粱置之不足道感慨涕淚滂我行方有程墳山空相望

觀汪丞相所藏崔白畫羅漢

山堂漠漠開曉煙何許大士當四筵坐忘黙識形骸外持鉢植杖風露前老龍欲奮屢回首於莵甚馴非畏鞭小兒巳解辧人我抱頭怖走成癡顚豈知畏愛果何物手裏舍利空燭天嗟余耳目更淺陋喜歡獲遇希有緣神明泰定始一笑摩挲粉墨心茫然平生崔白畫常見邂逅入眼多棄捐莫言人物鬥奇崛醉裏落筆神助焉汪公昔入魏帥幕嘆息鉅壁圍神仙歸尋十疋好東絹恰有名手能摹傳提擕萬里到嶺表尢物自得髙人憐邇來劫火壊諸有陪都正苦紛戈鋋無力挽河爲吹洗披圖感極淚如泉

湘山畱別

寓久渾忘客臨行似別家途窮身更怯秋老鬢先華生計黃茅合歸期碧海賖湘山今夜雨畱我意無涯

跋浯溪造極圖

浯溪未到已登臨筆力能窮造化心我是零陵新逐客披圖一一可追尋

跋湘西淸絕圖

與山分淺正傷神蠟屐明朝陌上塵誰寫湘西淸絕景巧移林壑慰行人

超然亭

超然亭上鬢毛斑浩蕩秋風小立閒豈爲詩情堪過海只緣腳力要尋山峭峯斷續天容缺髙壘縈紆地勢慳回首不堪東北望桂林萬里是秦闗

濯纓亭

澄練正縈檻髙屏近擁門偏宜云慘澹更好月黃昏

兩宋名賢小集卷一百八十

欽定四庫全書

兩宋名賢小集卷一百八十一

宋陳

思編

元陳世隆補

网山集【一】

林亦之字學可福淸人自號网山山人月魚氏從學艾軒林光朝之門初艾軒講學於蒲之紅泉學者常數百人稱髙弟必曰网山艾軒卒网山繼其席從遊之眾無異艾軒也淳熙十二年卒有月魚集三卷肅翁林希逸爲序

古詩

奉題林稚春【丰】菊花枕子歌

故人所說菊花枕似把冰丸月下飲秋水一雙明炯炯數在靑囊第一品狂風江上吹蒹葭此物往往得之嵇康阮籍家閉門讀書二十年眼睛損盡生空花建陽小作箸頭書殘更燈火亂虫魚石渠文字大如斗場屋嵗月又不偶卻來南山靑艸邊東西四至盡爲菊花田手提長筐向山曲一下收拾三百斛昨者昏寐才起來解把檐頭小字讀乃知妙物通羣【一作神】仙一切藥裹應棄損

奉酬稚春梅花行【稚春云早梅花一枝大不凡新詩見餉卻不曽寄花來因道此意以奉酬耳】

艸堂梅花千萬枝新詩品題何太奇可憐一枝非凡羣賞心何人空自珍請與君談別花人如或見之當俯身西河一帶何蒼茫涓涓數枝臨水旁上有幽人眉骨橫終日對花情意生花如秋月照芭蕉人似春風吹野苗人與花枝自與親一篇至人吟如新胸中若有一防塵縱對此花無精神平生不識市沽兒四更誦書長苦饑摩挲此腹繞疎籬笑折花枝花自知

戲題稚春杜少陵詩集

十年蕭蕭去武林槖中惟有謫仙吟君今失意還山窟少陵詩集如明月自怪平生每相似窮愁嗜好亦如許飯顆山頭舊相逢安得娟娟同處所故人語我明年冬或騎大馬長安中或倚書樓頭如蓬卽見雙劍終然同我聞此語讙且劇視若狀貌如其筆兩目津津可終遁此物應藏月魚室月魚文字非時好已問莵裘吾將老緑煙亭下黃花時兩手抱取歸柴扉

和李鹽倉【諤】欲遊龍臥山以海風大作不果往

枉防龍臥篇如睹藤蘿境十年招隠士欲到此山頂坐石誦離騷掬水防淸影無人同荷鉏長媿林下景昨者逢李侯一笑驩驩領爲言有明月公事且暫屏騎驢學賈島捫虱喚王猛雙鑣云外來斜帽不須整夜投招提宿聽雨寒更永論文到昌黎說詩笑匡鼎悶人數日風何時發深省

丁亥九月十六夜偕李鹽倉宿龍臥山中聽雨看月同時事也所謂魚與熊掌兼得之賦詩一篇以紀其事

相喚此山來狂風吹我衣把酒桂花下山云片段飛掩門雨初滴開門月還上倚樹看明月半山聞雨響人間有佳景詩句頗發越何曽似今夕聽雨還看月

九月晦日登烽火山

興來走上烽火山著足不定秋風寒四邊黃茅滑如雨低頭一看毛髮防防年要到紫菜鄕大練小練並東墻如今一時在眼旁白雲浮水天茫茫酒防更欲弔虎屋無端日腳相催促一奴魋髻一跛足逐我下山如野鹿見獨斯行叔綺子爲赴春試一出江頭送別殊令感懷聊爲巴闌行一首以道此意云爾

巴防獨還嵗月深相送出門自沈吟十年交舊總如許狂歌一曲傷人心今人讀書如過客壺飡只向市頭索吾曹苦志膓防穿安得相逢不索莫念我生平防典墳六月北窗長閉門雕肝篆肺得一句旁人袖手評其文思量至此復一笑如何躍馬追年少我今聞說有場屋兩耳如聾怕聴得网山山下月魚亭就船買魚活煮羮何時挾冊此來歸議論不到吾縱橫故人年紀今猶未正好欵門問知已時命相遭不用多或在半言並片紙老人校書紫雲樓相見或問吾因由爲言索處海水頭蓬萊方丈不可到此心日夕徒生憂

秋夜同章三十九弟次邠宿延慶山中紀遊一首

芭蕉月上照窗扉屋裏老僧眠不知起來樹根飲一盞舉頭忽是三更時藤蘿一處一處好我亦持杯隨處坐山雞忽叫野鐘鳴滿地西風愁殺我

古意

深夜步秋檐明月照石堦所憶不可見歡愛徒興懷我欲掛天帆長江風浪摧我欲跨緑耳蒼林煙雨回只有坐長想佳人安在哉何時覿來袂雙目炯炯開

邑大夫範丈處義寵示廣陵餘事泠然誦之歷歷慘惻如在目中輙賦短篇紀所聞也

嘗閱淮南圖蕭蕭艸屋少人居及讀廣陵集惻惻我心欲垂泣吁嗟戀鄕國生死不肯去邊笳才一動殺戮先此土可憐此土人父子無白頭不死於饑卽死戰性命只在道旁溝更聞維揚有鬼市銅錢須防變爲紙都緣白日殺人多所以寃魂有如是君俠壯志淩雲空靑衫匹馬戎幕中當時轅門眼所見長歌短歌淚如綫少陵嶇﨑防峽路一切悲愁托詩句至今太史不足慿惟有此詩爲可據紹興辛已淮楚功紛紛予奪或異同他年石渠訪遺事爲說東陽有蔚宗

範宰登瑞峯塔續防寵寄古篇輙次來韻

平明眺逺目蒼波吐紅暾已瞻大鼇网復矚鸕鷀門宿酲𨿽巳解衫襟猶酒痕慿陵不可羈往往天欲捫卻憶去年時舟役勞朝昏防婦帶桎梏嚼飯不敢吞今年復此役溪山恣討論爲有陶元亮心胸如阜坤

範宰見寄遊艸堂誰謂漁鹽市之什輙同賦一篇不用元白唱酬之法

誰謂漁鹽市乃枉大夫軒旣登雲霞觀更尋薜蘿村松枝何夾道萱艸況當門借問阿誰家此爲故人園倚竹坐半日論詩到初更愧無捫虱姿敢辱輟鸞言勞勞靑衫客莽莽紅塵奔所至有山水何曽解討論君侯食肉相杞菊爲心魂一縣固多事終朝如山樊行旌遇佳勝呼賔羅芳尊有此幽寂趣從容以剸繁

範宰同鄭簿【公敏】應尉【振】送戰船至海上招野人同遊賦得可月湖一篇奉呈

可月湖邊送戰舸長嘯便欲淩淸波好風吹帆如去馬防曹若可雙手把靑天無雲水初漲一山兩山浮水上平生膽意少羈束叩舷長歌心益壯生平誦讀口啾啾何似一日觀滄流龎眉太史足重繭盡驅百怪歸筆頭羣公楚楚皆人物我亦自忘布衣拙詼諧莫續濟川君可無一詩配明【一作年】月

丈人行答通平林簿【丈人乃泉州人嘗客紅泉與艾軒論及樂律网山不知其姓名但稱丈人尊之也其後乃子又寄書於林宜季石筍之諭美之也】

祖龍一出羣儒怒滔滔稷下如抽縷樂以聲傳非文字千年闕斷無人補昔有大人壺山前紹興甲寅乙夘年定律不待參黍起瓦缶皆可成宮徵更言吹律隨隆污百世不以一聲拘此法漢魏周隋無紅泉得之延坐隅一時河漢東西奔姓氏何爲旅人門我欲栩栩還皇墳要以六琯爲根原九簫鼓吹百物和羽衣狼籍漁陽戈須信樂能召太平非是太平爲樂歌丈人宿艸飛毿毿乾旋坤轉誰更堪忽有尺紙如春蠶遺音石筍天之南三更把書不成眠四更起坐霜月懸五更開門欲上馬至竟此人何山下

挽章徽之妻盧氏

蒿裏歌蒿裏曲長簫悲柰何短章嘆不足少年欵欵嫁夫婿今夜屋檐何處宿蒿裏歌蒿裏曲

賀江宰【濤】生朝

淸秋八月月未河陽市上謳聲傳今年百姓杯飯足敢不祝公長命篇靑衫白馬鳴琴初適逢吁嗟舞羣巫日維對案愁眉紆退食皇皇雙頰臒家𨿽貧困仰母慈村村樂業無逃逋況此一熟十年無東家西家禾滿車窮儒如儂四壁立亦有甌寠可讀書縣人安得此丰嵗實以善政吾非防昨者越上人苦饑公一主簿何能爲目穿滄海告鄰糴所視身命半縷絲長風駕浪海波黒舟人各各面如墨尙據胡牀取紙筆爲文憤怒罵風伯翩翩盛名日以起四海識公從此始總謂六鼇帶歸去何哉雙鳬更來此陰徳由來活人多齡鶴算定爾過況當竹下圍棋日繽紛百福連山河【荊楚風俗八月初四日鄕人於竹下圍碁勝者獲福也】

奉酧監鎭梁丈所詠臈梅之什

臘梅好好花枝閒官亭楚楚嵗事防思量窮冬損情思感激芳意生容顏孤標不是如許骨野落可能禁此寒誰信魚鹽屈詩客三更繞樹興未殘

兩宋名賢小集卷一百八十一

欽定四庫全書

兩宋名賢小集卷一百八十二

宋陳

思編

元陳世隆補

网山集【二】

林亦之

律詩

答稚春送瘞鶴銘

烹魚防尺牘瘞鶴有殘碑老去無他好朝來愜所思幽懷增感激妙處自傾欹喜劇還生嘆如今愛者誰

答稚春所寄詩卷

不見防多日詩篇句句新沈吟堪膾炙塗抹更精神世俗難知巳文章卻解貧竹窗休苦思思苦轉愁人

夏循矩先生挽詞

嘆息靑燈下偏旁古字通讀殘五車去贏得一生窮末俗輕前輩何人念此翁傷心舊時宅颯颯巳如空

艸堂同爨呈稚春

云錦堂前花作堆尋幽養靜屬吾儕髙髙下下黃柑樹曲曲斜斜碧艸堦數防逺山如越縣一條寒水似秦淮龎公父子能畱客我亦三年忘客懷

奉酧監倉李丈金橘銀魚之什

爲有風流賀季眞道齋從此往來頻錦囊牙軸詩千卷金橘銀魚酒一巡見我每呼蓮社客看君還是竹林人有時夜話寒更盡明日相逢語又新

挽林伯謨

幽情千木外巧思百花前好事如吾子傷心嘆早年桃溪親意恱薤曲里人憐半夜悲笳起涼天野月懸

九月登龍臥山

【缺】亥九月同李監倉宿龍臥山越三年復與二曹叔侄海陽章尉爲此遊而監倉巳沒矣今玆九月二曹並海陽又不可見首尾凡八年有是存沒對酒悲慨情見乎詞

復此雲山飲吁嗟空自勞三回看杞菊兩度難蓬蒿昨者惟傷李如今更憶曹海陽眞俊逸一等野墳髙九月逰龍臥山畱一夕明日值雨坐超上人房偶題

野興更周遭應遲問大刀山房逢雨好人意與秋髙多謝烹鮮乳還令厭濁醪重來須累少欵欵聴蕭騷

古龍曹孺人挽詞【林髙舉母】

寒原何處哭下馬欲銷魂白日數行淚黃柑十里村傳家猶綬墨聘婦盡朱門似此何多恨空漚不要論

嵗晚樓書懷

儺鼓逄逄起江邊嵗又除我詩猶古木髙枕尙僧居腳垢時忘洗頭蓬月懶梳自應塵事少非我故耽書

秋試歸訪緑煙亭

竹徑縈紆去相逢情若何江從木杪去秋向菊邊多漫有風濤想如今嵗月過惟於交舊裏聴取碧雲歌【去當作見】

挽郭孺人【林牧之母】

國子先生宅相傳此母賢一哀孤燭下再拜十年前防犢貪書卷飛鸞慰暮年夕陽聊寓曲終要到新阡陳文煥秀才所宅近市凴樓一望西山宛然墮幾桉中縣之豪雋唱酧不下數十百篇野人後來承聴許不必似韻故爲之賦一首

西山檐外見何必鹿門行近晚市聲合疎簾野意生終朝如此好初月更多情卻愧才華鈍三年句不成

縣學東軒

莫道東軒惡朝來意欲迷平田飛白鳥髙木叫黃鸝林闕孤峯出檐低逺樹齊𨿽然有佳趣那似海門西

挽丹井陳子白母二首

哀曲梧桐夜何年苜蓿盤敬夫前輩重好客婦人難十月明朝盡孤墳落日寒鹿門吹出黍此意竟長嘆嫁娶比鄰近門庭古木幽槁砧舊相好蘭玉久從遊雙鶴來何處孤鸞不到頭通家丘嫂行愁涕白雲浮【陶侃母憂常有二客來弔不哭而退化爲雙鶴衝天而去時人異之】

江上

敗絮滄江上柴門落日中論文誰與共覓句不須工壯思如秋葉搔頭似老翁﨑嶇村浦路敢自說豪雄陪範明府與諸同官飲新亭是夕以莞爾榜之因賦此詩

把燭新亭下迂疏【一作疏狂】聊爾歌酒緣人品勝官要野情多燕豆客俱好漁竿人亦過誰知武城笑深自惜蹉跎

瑞峯院夜語奉酧鄭簿

百級上層巒呼鐙同所歡甆杯眞有道行李似無官妙語勝熊掌疏才媿鶡冠古人相見意不作酒肴看江樓陪範長官宴自警一篇戲呈鄭主簿

防回過海上此日暫躊躇未盡尊前酒還奔使者車官人無少暇賤子敢安居一畆芭蕉圃如今要自鋤

奉送範宰秩滿還東陽

語違今防日猶更向層巒【一作戀徵鞍】情自緣君子吾非送長官衝寒去程逺惜別賦詩難政拙爲畱愛畱將識者看

挽松林林巖叟

誰學陶朱去梅花古戍旁平生疎幾杖哀曲損肝腸稚子靑衿雋東牀緑袖長四更笳鼓動月白水茫茫翁丈柔中同侄昭文相訪畱兩日旣別贈以詩

委巷無過客明燈迎此翁驩欣屐齒折羞澁酒瓶空燒芋隨家法論詩到國風胡牀煮淸棗更擬故人同

挽楊嚴州母

生長大夫宅來歸禦史門吾兒天下寶此母里人尊九嶺三江外孤云片月村同鄕無見日他國賦招魂

网山二首

風濤生長處土地屬東隅樹樹懸魚网村村吹鷓鴣酒旗孤嶼見書卷一山無欲趂雞豚社深慚身業儒屋舍髙低住比鄰活計同【一作衣裳結束同】笭箵嫌月白螃蠏要霜紅吠犬隨村落賣魚成老翁地咸耕種少海熟抵年丰【前此和李倉詩序某欲於网山下結茅爲屋空乏之人徒然有此念耳新詩餉我便催促爲此行且以网川鹿門爲同日事令人轉有終焉之想今欲且畫网山圖掛於西壁下篇詩鬥酒日遊其間此便可以呼网山處士也買山一件徐問之未晚耳】

宜人姚氏挽詞【余倅之母】

別駕歸來日連年哭九原白頭如此母丹旐只諸孫燈火防榔市簫笳梅子村比鄰惱鵝鴨還阻弔幽魂

續夢中所見兩句

長劍歌明月吳門一夜過紅樓何處是爲說馬蘭坡

辛夘嵗應舉過西峽渡

白鹿山頭云欲頹峽門灘下水如雷錦囊破裂元無用席帽﨑還更來我自未能逃世俗人誰便解脫塵埃扁舟且趂牛羊渡莫問如今第防回

寄精嚴谷堂【惟頥】老宿二十年欲訪谷堂觀筆法因循去未得偶逢水西客沈吟久之因寄此詩

隔浦娟娟古佛廬防回欲去更踟躕敢誇栁氏元和腳要問隋僧智果書見說交情多雋逹每慚識面尙生疏山頭紅葉知無限可許閒人暫寓居

挽林義夫母

孟母何曽憾生前錦軸橫東徵鳳毛好西府玉昆榮貝葉忘言處金牀寫水聲十年堂上客一曲是悲鳴

寄範都廂

南去封題久不聞北來數數聽寒暄聮鑣太守三千首擊柝長安十二門飛觀淩空天子國輕帆半日女兒村淵明好趣紫桑近官職髙卑【一作低】未要論【西都賦曰立十二之通門】奉陪嚴陵史君楊校書【興宗】囊山夜話一別數月欲乍見不可得因寄此詩【庚子十月作】

鄕廛一語竟何曽卻向他州逢李膺白馬千山緣矍相【先生之喪史君來弔往返數十程故有此句】朱旛四海有嚴陵鵝湖猶記通宵雨虎石還同半夜燈素髮相看才兩度不知再見防時能【楊校書云要得一書藏石室爲緣新說自金陵】

挽方士登女

傷心來赴日各各爲【一作淚】沾衣慈母夜長訣郎君客未歸短山長笛慘靑艸素旗飛料得楚人些連篇說斷機

淸逺尉林昭逺【孔章】挽詞

一宦辭南海蕭然百念枯裏閭稱長者門巷似窮儒死日分明去生年爾汝無傷心哀鼓動寒月野園孤

秋試後再寄林井伯

方國三年一合圍園門屢戰定髙飛人如我友無靑眼天豈斯文厭紫防苦縣老耼終遁去敬亭小謝未須歸丈夫謀宦非身計荔子山前有防衣

送井伯赴上庠

紫防巷口送徵鞍白社村前豆葉丹一賦雕虫如桂水【井伯曽作桂林賦】千山羸馬上長安短檠巳自甘投老健筆胡爲未得官鳳閣起家緣六館州人更欲祝東巒【井伯自號束巒子】

得捨弟行可【云之】鹽官病後書

荷花開盡蓼花紅逰子今年秋又窮千里病眠鴻雁影一書愁殺月魚翁天寒好處予煨芋日落何山汝轉蓬名利不成作歸計先生巳老海門東

捨弟客臨平

慿誰爲問鶺鴒原燈火三更隕淚痕天逺未知萍梗迹書來說在藕花村年華似汝寜爲未場屋如吾巳懶言璧水【井伯時爲國子生】故人今北去短長門戶好同論【吳僧道潛詩云風蒲獵獵防輕柔欲立蜻蜓不自由五月臨平山下路藕花無數滿汀洲故詩人以名其地如栁惲云汀洲生白蘋日暮江南春後人因號白蘋洲】

借冊井伯

吉貝城邊寄此身【一作冬復春】故鄕歸少異鄕親蜀無儋石雄何苦浴有書船孟不貧緑水孤村何處客白頭雙闕老門人令狐冒雪成圖畫還【一作可】許渠儂續【一作接】後塵

迎仙致政王修職【衛】挽詞

晦徳香泉下秋風知【一作今】防回襟懷如阮達門閥自唐來立馬曽交語寒蛩重一哀生前雙錦軸亦足慰蒼苔

挽王司業【定】

未作鵬飛萬里程一時英俊巳錚錚只應傲雪淩雲气合得驚天動地名明月酒杯如李白暮年官職似陽城秋風癸亥古祠下多少行人淚眼盈【韓退之癸亥年守潮本朝陳文忠堯佐及黃魁並以是年出守故此郡有三癸亥祠】

憶浮家洞

萬竹蒼蒼烏鳥啼一江渺渺薜蘿西幽懷動處蘭初長好句來時月巳低年嵗卻從爲客盡家書長是倩人題疏鐘日落孤村立秋燕梁空歸思迷

寄表弟章由之爲理曲堆屋廬

苦來爲客竟何爲宅舍荒村誰與治別墅𨿽無輞川畫生涯堪入杜陵詩身如燕子年年去家似漁舟處處移丹井西頭曲堆下更煩嵗晚定疏籬

送林子方祕書【枅】赴廣東提舉

乘軺嶺上丈人回奉使天南學士來萬里家聲蠻子洞一門旌節越王防驛辭懶口初逢菊界入潮州定折梅莫怪襄陽負韓約蕓香又好賜環催

次韻奉酬致仕通直吳七丈上元所寄之什

空齋自合冷如灰何物龍鐘似不才日日讀書無處用年年作客防時回君爲諧老先生行我在當初最後來可忍殘春對耆老不擕鬥酒去相陪

挽戴少美【晦之父黃石人】

一聲哀管水邊聞忽憶秋風畱月軒洛下書生來問字襄陽耆舊亦過門遊梁無限通宵話訪戴如今何處村縱使鸞封到幽壠白雲荒艸不堪論

次韻致政吳丈【悅之】和林縣丞【褒】丹桂非時之什

靑山湖上宅丹桂月邊枝菊蘂元同日桐花卻並時籠鵝翁不俗蠟鳳子多奇須信三秋好先從數月期藍田一防壁黃卷五男兒問禮當年事芹宮未頌僖

次韻奉酬林仲雨

年去又來三月彊詩成未了寸心狂巳無精力能穿鵠尙有頭顱可牧羊老栢縱教逢嵗晚幽蘭本不爲人香東膠待補猶堪戰莫道今無識繞梁【仲雨次韻云萬事不成嘆畫虎一官那得似驅羊】

挽陳伯順夫婦

晴春相【一作一】見未多時忽嘆霜蕪雪屋非僵瑟樓前方悼往吹簫防下竟同歸讀書歷歷向秋樹織錦悠悠空曉機須信人間伉儷重【缺】死日不相違

謝林守【元仲】架艾軒先生祠堂

雙闕巳嗟秋艸邊兩楹誰作麥堆前幸奉皂蓋行春日如見紅泉講道年工部先生天下士莆陽太守大夫賢斯文直待斯文出千載名聲與共傳【林守詩云原上臥龍無起日柱頭化鶴見何年】

再用前韻和林守

淸詠重重畫防邊芳題短短竹籬前政如美稷西河日詩到黃初正始年滕國已歌慈父愛韓門更感使君賢銅魚好句闗風教巴嶺酧只浪傳

挽陳仲罕母

橘林霜後欲寒天【一作黃柑時欲寒天】多記陶家作客年碧水靑山如昨日白雲紅旐是新阡鳲鳩七子母思重寡鵠孤巢婦徳賢最苦哀簫老松下漫漫瞿麥雪平田【洞簫賦孤巢寡鵠娛優乎其下】

奉寄云安安撫寶文少卿林黃中【栗】

泥封欵欵下靑卻許麾幢換使軿防子城頭開幕府杜陵詩卷作圖經十年去國未還國萬里長亭更短亭可信明時好人物亂猨啼處是州防

滕王閣懷古奉呈撫州別駕兼簡戶曹

城連帝子閣西頭水繞南昌故郡流山短天長鷗鷺小夜深云淨月星浮澹防墓暗竹根古孺子亭荒荷葉秋漠漠滄江無了日哦詩莫苦替人愁

江西試罷還故里八月二十九日過飛猿嶺連日遇雨

萬里﨑嶇愁不禁飛猿更聽雨淋淋剰將暑藥涼無用未著秋衣寒巳深刻鵠雕虫成底事牧羊餧鴨負初心還家漸近病漸好得句自題時自吟

挽稚春母鄭氏

他誰天外哭聲長有客歸程何太忙同防情親如五服升堂義重比諸郎昔人澆薤蒸梨事卽我浮家泛宅旁嘆息白頭陶母意中秋三日轉淒涼

秋試罷重九過滄峽

野濶村歸如暮鴉路沿溪曲似春蛇不諳水土愁多病【一作屢眠野館愁爲客】忽聽鄕談喜近家一帶靑山將屋繞數行【一作莖】緑竹倚門斜年年逆旅逢重九今嵗須看籬下花同安撫趙子直【汝愚】餞朱晦庵於懷安二首得重字

祖帳寒梅白未空已看新葉緑重重八州鉞斧送行客十里旌旗繞暮峯北斗獨髙韓吏部南州爭慕郭林宗一時賔主俱豪傑敢道招要到野農

武夷長想蕙蘭蹤螺渚幸修桑梓恭詩造本情天下誦學傳正統世儒宗三山過客日無數四海聞人此一逢官燭行行送歸路半村無月海云重

挽蔡以之母

鄰母悲秋長短聲客窗聞此夢魂驚新鄕誰共雞豚社先世由來香火情薤曲縱教如宋玉裏喪終是媿陳平傷心起望秋云亂愁斷千山防日程

別莆陽史君林宗丞二首

下筆翩翩如史君年過五十始朱輪蜀山久托無家客滕國曽爲負耒人【先任福倅】脫印忽聞過我裏攀轅尢更甚州民乍晴乍雨黃梅道好聽泥封下紫宸

扶羸十日行期葉初生荷滿池別袖難禁須進酒離情未足更題詩飛鸞渡口還家後老防梯前到闕時士論民謡如皎日甘泉直上豈容遲

別林黃中帥湖南

淸秋緩轡馬如雲論定忠邪白黒分湘水傳呼新刺史霸陵攺觀舊將軍平生孤節人難到自此一畨名愈聞定有詔書催入覲不勞下擔楚江濆

代上陳給事【峴】二首

謝安舊宅翠云環復見新墻月樣彎市近豈容三島客樓居須向九仙山去天尙欝金門步計日催歸玉筍班好與衣冠添盛事一門三府照人寰

云錦軒楹蘭玉堦暫從仙仗下蓬萊良辰歌館聲聲起明月妝樓夜夜開天上李藩批敇手蜀中嚴武總戎才【曽知成都】可教問捨悠然去卽下紅泥促召回

暫還网山井伯以詩送別次韻

暫著芒鞋歸故丘新詩吟罷恍如秋麥堆去後惟君勝荔子紅時送客愁好句合教吾北面生平長恨海東頭如今別袂應須惜一日能畱便少畱

兩宋名賢小集卷一百八十二

欽定四庫全書

兩宋名賢小集卷一百八十三

宋陳

思編

元陳世隆補

网山集【三】

林亦之

絕句

春晚招石門陳居士【渺】防麥斜巖破新茶因讀南華齊物論二首

叫破殘花深處眠麥斜巖下畢逋前須防汲井開茶供讀盡南華齊物篇

好好輕衫淸晝便短鉏欲乞此來田只應荷蕢無靑髮且漫春風二十年

續夢中所見兩句

長劍歌明月吳門一夜過紅樓何處是爲說馬蘭坡

記九月二十五夜夢中作

藥圃幽人徑桃源處士居嵗時𨿽屢攺蹤迹尙如初

艾軒先生侍郎挽詞四首

典刑還似魯人初四海衣冠歸坐隅涕落寒蕪嗟不見月明蠏井白雲孤

菖蒲對客尙從容明日紅泉夢巳空縱是千年有豪傑六經人物在斯翁

繡衣曽出黃梅嶺金印還遊紅藥堦勲業至今人道說幽懷長是在空齋

黃柑時曲堆村長憶籃輿到蓽門恰是今年去年日野螢衰艸弔黃昏

延慶寫眞贊二首

住山頭欲白何爾太揶楡卻厭舊時面丹靑別換模秋雨秋山夜縱縱自橫橫平生無罪過不合去爲僧範公彌誕之辰輙述閭巷語爲邑大夫壽且俟采詩者

錦樓壽曲未須吹且聽江邊老婦詞但願年年好官長一如官長在官時

同範長官鄭主簿送戰船奉酬應尉

相送長江風浪輕尉仙眞自好心情四更明月宿何處魚骨山前第一程

挽靑龍陳公【次膺】四首

明月靑燈合浦村北人惟此讀書園竇家風義人牢落多少衡門欲斷魂

誰解題封忠敬堂長安白髮紫防郎斯名似不緣渠作卻最闗渠淚數行

胡爲春渚夢初回卻是行舟恰到來數盡長亭過閩嶺夕陽愁殺落花防

欲哭芻靈何日時長江望斷涕沾衣夜香樓下如重到鶴叫三更人已非【君嘗以合浦書堂謁名於艾軒老人老人目之爲忠敬堂蓋取武城之人其待先生如此忠敬也斯名不緣我而生實以丈人視此事爲無媿色夜香樓落花防謂君之東園也】

挽鮑待用【明之父】四首

一經教子巳靑裾況又行年七十餘恰好遭逢身卻死北風門外只長噓

去年一笑荔枝園今嵗重來是墓門縱有靑靑舊時樹已看斜日照黃昏

寒村夜雨斷人煙卻有累累哭野田一飯誰能弔衰艸似君此事至今傳

讀盡東牀一卷書不妨蹤迹向來疏劍津紅帳爲門戶想得多多送車

光澤朱君【諱賡字師言或字少裘】挽詞四首

諸老蕭蕭似捲塵不堪再見素旌新白頭縣尉笭箵浦夜雨寒窗是舊人

長記前回過我廬艱難步履喚兒扶莫將馬箠敲門去寒水無人野渡孤

爲官長者得聲名惟諾公堂如父兄欲作汝南耆舊傳不須多語盡平生

乃翁飛旐過前村一婦隨車一在門何處人家有三柩髑髏山下合消魂

題長樂縣靈峯寺望日亭【庚子十月十六日作】

雲母江邊有艸亭分明見得日頭生一村籬落更何處此巳無天只水聲

題嚴子陵釣防

莫向金門傲冕旒歸來卻要著羊裘乾坤不是劉文叔那得長竿釣白頭

林井伯母生日口占

由來此母如吾母再拜一巵復一巵最好年年作生日碧蘭黃菊與同時

挽趙路分【丞相汝愚之父】三首

二月餘幹花艸春天遙莫問謫仙墳長簫不要吹哀些愁殺江東日暮云

苦學聲名聞縉紳傳家況復有麒麟漢廷玉牒先多士數盡慈恩只一人

每誇愛子對人言東觀同遊有艾軒我向築場聞此語斂襟西望轉銷魂

挽林校尉紹老三首

落日平田何處村竹墻繚繞是髙門莫言雞黍未相識一聽悲歌自斷魂

白浪漫天眼自驚吳兒一見欲飛鳴何人爲述膠西事十萬樓船有姓名

華屋共言淸淨想長途還作去來緣念君陰徳有如此何事春風卻短年

挽林少朋三首【海陽四十弟屢約爲海棠之集斯人不可見而公亦云亡因賦此詩不覺澘然而悼之】

年年二月看花時野笛小園長短吹誰道今年看花日秋千門外鼓聲悲

聞說當年歌鹿鳴黃花八月牡丹生何人爲續夷堅志好向橋東問姓名

防回欲去醉花旁此事如今轉渺茫不獨哦詩弔金穀更令掩袂憶劉郎

淑人生日口占

方朔曽爲老侍郎麻姑來降紫雲香壽杯今日逢長至欵欵長年此日長

挽余倅父子【鳳】二首

廬陵別駕有慈闈到處官亭見彩衣總爲靑山能送老不知黃壤卻同歸

誰唱雙棺薤曲悲前聲未斷後聲隨人間父子情何恨可忍長簫逐个吹

挽盧氏母二首

爲語歌鈴過野田不須淚眼更懸懸人間催促如風葉誰是平頭八十年

小徑幽幽竹繞門閨樓終日總無言若教誦得維摩句應媿平生費討論

哭故人曹十九祕校叔明海陽四十弟自潮州送歸柩未有哭詩故人於海陽爲甥舅也沈吟感泣因並以弔之二首

海陽天外巳傷懷【海陽章辟之】白水墻頭轉自哀卻是人生難得好兩年只見哭聲來

淚眼才幹更哭君殘陽破寺起愁雲故人海上能多少巳見江南有兩墳

重陽次日登城山

城山飲罷冷侵衣潮上重來月滿巵未愛疎籬黃菊日最憐秋水白雲時

挽小練林承事【文炳父】二首

薤歌才唱巳堪嗟莫道生平隔海涯曽向网山圖上見蛇門東去是君家

生前莫問劉郎浦死後還看孟母鄰遙想芻靈穿海出浪頭如屋自愁人

挽曹不占二首

年年除暮卽相呼夜語如君不可無爲報嵗寒同社客今年不要作柴鑪

有時街上斷人行猶見敲門訪子云一種傷心向誰語夜防燈火只思君

挽鄭氏母二首

片片花飛上已村誰將雙淚哭寒原明朝況是初三日好把流杯爲續魂

畫樓最好緑波前萱艸還看白髮仙更說列卿太常老吁嗟一曲與人傳

重過紅泉

憶昔嘈嘈來拜經秋燈秋雨苦吟聲如今秋雨秋燈夜大半當年猶未生

挽曹廷輔二首

里巷相聞長者聲春風更有女蘿情殷勤爲作愁腸曲白日西頹月又生

緑水白鷗三月天哀簫長短使人憐艸鞋踏雨同歸去此事如今十五年

挽盧助教質扶二首

山中香火今誰在那聴殘春薤曲新第一傷心惟此老父時諸客巳無人

毗耶鈔軸五千卷淨幾焚香心自閒蠟燭燒殘春夢斷逢逢哀鼓弔空山

秋日題

漠漠騷騷如捲砂當門枯木見巢鴉秋林最怕風吹盡一直愁心無樹遮

方提舉公美挽詞

馬上姿容向朔風吁嗟不見夕陽紅長江自小爲鄰捨昨日歸來無此翁

挽路橫林少臯

十年騎馬畫橋歸長記朱樓傍水湄今日悲吟想君屋一如騎馬十年時

九日下水口

黃花時苦思鄕急水還家一日彊莫道南風打頭上客船揺櫓作重陽

挽鄭唐仲

三閭未死巳招魂卻是狂夫不要論誰肯將身緣問道十年臥病菊花村

艸堂老人和仲平頭七十宴客緑煙亭輙賦口號一章以爲艸堂之壽

今年七十多靑紫莫把仙翁一例看再拜尊前爲翁舞艸堂最好是無官

兩宋名賢小集卷一百八十三

欽定四庫全書

兩宋名賢小集卷一百八十四

宋陳

思編

元陳世隆補

李敷文詩集

李易字順之江都人好學多聞以淸素見稱建炎初髙宗駐蹕維揚防試進士易爲第一以上憂勞辭聞喜宴從之授僉書江陰軍判官防金人犯江陰至夏港距城數里守臣胡紡謂易曰吾曹義當死城郭君有母宜亟避之易歸告其母母曰我去則汝必無意堅守死生當與汝同之聞者感泣旣而金人疑有備引去紹興元年爲太常博士韓世忠辟爲參謀轉工部員外郎爲太常少卿自建炎維揚之變宗正寺所掌四書曰玉牒曰仙源積慶圖曰宗藩慶系圖曰宗支屬籍皆逸於江滸至是易請編次玉牒從之遷中書舍人攺直祕閣知揚州以本貫辭不許官至敷文閣待制提舉江州太平觀以疾請卒於秀州

竹西懷古

淮南昔繁麗富庶天下稱管十萬戶夜夜聞喧騰不徒竹西寺歌吹相豪矜一朝烽火急防市爲溝塍風月無歡場睥睨皆射堋荒荒野月白照地如寒冰自從畫江守嵗嵗輸金繒蕭條閭井間水旱又頻仍我來經故里日暮此一登隋唐倐己往遺迹防廢興江山極蒼莽望之涕沾膺

居剡寄鄭天和

金庭洞在桐栢山山髙一萬八千丈中有神仙不死區鬱鬱黃雲覆其上透巖流壑繞四旁面勢參差皆意向雞登天姥有時聞鶴在沃洲何待放彩衣大勝宮錦袍白髮奉親仍敬養異才爭出輔淸朝爽气自驚逰碧障古來無位有重名吾家謫仙陸魯望平生願到猶不諧矧復區區走俗狀桃源康樂舊鄕存路接風煙甘逺往渡江正謂九華丹石筍飛泉歸指掌鸞翔鵠浴傳異時列岫方池閒想象剡溪隨處可卜居乘興扁舟正相訪三懸潭【在貴門山半泉湧如噴三潭瀦焉上兩潭中有石碐相界下滙一大潭】

鹿山今是貴門山【原名鹿門山朱文公攺爲貴門】盡室攜扶萬壑間流水相隨眞自悟遙岑一望若爲攀風翻竹塢淸如洗月過松扉靜不闗潭底臥龍煩一起正須霖雨濟塵寰

題剡山所見

剡中無數野薔薇黃雲爛漫相因依玉杯淺琢承墜露金鐘倒掛揺晨暉斑竹筍行三畆地紅藥花開一尺圍豆角嘗新小麥秀來禽長向櫻桃肥歌舌隨風桞外囀翠花帶水煙中飛魚跳破浪奮赤鬛鶴唳投松翻縞衣鄕闗萬里久無夢巖壑四年今息機叮嚀杜宇往江北爲喚故人令早歸

卜居獨秀山

訪戴溪長近若耶金庭雪對赤城霞沼從鵠舉添蕭索峯似鸞翔解嘆嗟每愛林間百種蝶難忘竹外四時花剡川圖上他年指獨秀山前是我家

貴門卜築【貴門山在剡縣西南】

亂後亦擇居筮山山輙許居民百餘家喜甚手欲舞云久聞公名此幸殆天與感玆鄭重意時節共雞黍剡川非沃野地僻民更窶趂時務擷茗餘力工搗楮寡婦念遺秉洿池憐數罟我欲教耦耕盡力循南畆桃杏種連山深居可長處東鄰有節士酒酣乃發語公昔起布衣髙誼掩前古親擢類平津決見逢眞主兩宮佇六飛萬乘思一舉交侵正倔彊蠭起益旁午浩然公獨歸偶出寜有補黙塞復何言長嘆汗如雨

剡溪幽居

勝絕剡溪邊巢枝度半年燕回銜落絮魚湧接飛泉丹鼎山頭气茶鑪竹外煙幽居己成趣佳句若爲傳

詠吐綬鳥

昔人仙去斷丹梯憔悴深山吐綬雞百轉和鳴非我事漫將錦服擅幽棲

仙人洞

云巘分佳茗風潭矗怪松書疑黃石授稅可紫芝供抵玉那驚鵲探珠欲近龍晚來聽近雨乞水濯塵容

羅漢石【在貴門山數石類僧踞水涯相對危坐故名】

鐵騎侵淮海龍潭碧始通云生倚寶剎月出見珠宮瀉澗水噴薄依巖樹鬰蔥神交難獨擅吾黨契元同

珠溪

玉龍劈山開南騖肆奔猛風蕩雪蒙蒙月流光炯炯壯气動貴門前驅入蛟井萬籟息中消一區臨絕境奔雷有餘音垂磬得深省白雲何所聞就宿孤峯頂

兩宋名賢小集卷一百八十四

欽定四庫全書

兩宋名賢小集卷一百八十五

宋陳

思編

元陳世隆補

雪溪詩集【一】

王銍字性之汝陰人昭素之後也博學有才識常同子正薦於朝視秩史官給札奏禦時秦檜柄國迕其意遂遭擯斥嘗居廬山結詩社後避地剡溪山中日以觴詠自娛著有黙記國老談苑侍兒小名錄及雪溪集

巫山髙

十二危峯隠寒霧旁連三巴下三楚斷崖靑黃聳天壁秀山蒼茫接天路鼔瑟玉京嬉帝旁下鎭九淵稱帝女心可見類相求夢裏襄王神遇鏘然玉佩似可期倐爾霓旌去無所天風浩蕩吹太淸萬里憑虛送飛步行雲行雨終不來嵗月人間防朝暮那知一戱疑萬古至今不知髙唐處仙兮神兮非與是流傳只有蘭臺賦山藏虎兕爭怒號峽束江水翻波濤舟楫寄命輕鴻毛猶起羨慕成譏嘲行人所見日卑淺仰首彌覺巫山髙

送王惇素歸金陵

曉踏河堤月逢人問去舟巳爲羈旅客更挽別離愁索漠憐同姓丁寜數舊遊欲知幽獨意風露滿城秋洪駒父泛舟將過潁同張仲宗出餞席間畱詩爲別且邀用韻

巳作分攜計尢傷送客歸經行汝南郡爲問漢陰機晚菊饒秋色丹楓帶恨飛平生無別淚相對倍霑衣晚防云低月相隨照夢歸行藏嘆人境開闔任天機身與江山逺書尋鴻雁飛薄情怨靑女偏解透徵衣

芭蕉

六曲欄幹院宇深影連苔色晝沈沈己將虛實論因果尢稱風流冩醉吟夢短不禁簾外雨愁多常怯檻邊陰可憐今古無窮恨捲在凋零如寸心

曉發石牛

匆匆車馬出淸晨日淡風防已仲春松竹陰中山未盡梅花林外有行人

山中夜聞風雨

空山淸夜寒無寐松檜揺聲風雨髙行盡江湖忘巖壑猶疑繞屋盡波濤

闗山月

戍樓炯炯闗山月白首徵人數圓缺闗山不隔四時寒夜夜冷光沙似雪照破天涯萬古心閨中又是經年別雁飛惟願得書歸月下有人魂斷絕閨中月下不勝情獨戍闗山更堪說一時北闕賀書多萬古西戎終不防陽和待得活枮荄東風洗盡徵人血

春郊

不斷煙蕪起暮愁無窮揚桞拂東流一聲歌罷香輪去只有斜陽伴畫樓

碧飛紅斷正傷春萬里天涯一病身芳艸路長樓百尺樓中更有憑欄人

墨君十詠

弄雨

一段風煙筆下開小枝帶雨思縈回障風一袖如相向說與嫦娥淚落來

藏巖

小年輕別廬山道林下防吟夜更幽影落人行半巖月五更風露一山秋

露葉

秀色娟娟自出塵曉枝更帶露華新淸風一至如相語從此開簾來故人

霜節

春花秋葉不同時髙節偏於墨色宜莫遣世間丹綠筆等閒俗卻嵗寒枝

舞月

江樓月下夜聞歌不柰忠州刺史何輕嫋腰支更淸峭桞枝何似竹枝多

迸石

渭水侯多失舊封平泉池館亂來空靑靑石上何人賞孤映暮山風雪中

欺雪

愛竹髙風已自賢興來更泛剡溪船枝間淸響風驚雪憶得東林夜宿年

云梢

第五橋邊一徑遙滿林野竹立江郊鴛鴦浮破水涵影翡翠壓斜風舞稍

夜風

倚竹佳人生暮愁那知情伴夜蟬幽一山風月龍吟罷聲入江云嫋嫋秋

憶昔

匡廬古寺暗松藤曽宿寒巗最上層火暖鑪溫四山靜前溪風雪後燈

十二月中旬書戴溪亭

天上東風轉斗星天涯羇客尙飄萍道塗況復經殘嵗風雪那堪宿旅亭春到怯添雙鬢白夜寒愁對一燈靑殘年萬古淒涼恨不計樽前一醉醒

雪聲

飛滿前村夜不知慿風聲與靜相宜銀缸志士詩成後玉枕佳人夢覺時乍聽打投米急想同糝徑落梅遲孤舟曽向江湖宿淸入寒蘆韻更奇

雨後登雙溪閣

夢寐登臨處漂流來此行長年爲客意落日倚欄情雨過水光發風生云態輕山川沈郎舊巉絕有餘淸

剡溪久寓

山水戴逵邑尙餘淸興中千巖落花雨一徑捲松風酒茗延幽子圖書伴老翁長生吾不羨久悟去來同

芳艸

防時曽憶梅籠雪別後常懷月照沙到底多情是芳艸長隨離恨徧天涯

晚望

春濃已伴客愁濃門掩雨餘江上峯莫道夕陽無一事逺嚬眉黛更千重

寄題眞州扃岫寺

一峯秀色何髙寒更於木抄橫飛欄荊吳形勝妙天下間鋪云錦光斕斑山從千古混沌始江自萬里岷峩還江山無際眞賞逺人境未知心境寛乃知萬象自變滅我與天地俱淸閒時來登覽健意气興落煙靄空蒙間宛如列岫在扃鐍何待謝守窻中看仙壺日月悟世換蟻穴富貴驚夢殘易中求象山有天須彌納芥曽何艱乾坤槖籥一气內鉅細兩不離區寰徑呼飛仙來取醉笙簫髣髴鏘佩環巳鞭鸞鳳到三境何待虎豹號九闗只今朱甍半落日誰系畫舸臨蒼灣何當脫身戎馬際共契妙防相追攀懷哉欲往波浪濶回首江南江北山

蔡天啟作中興碑詩且邀同賦

一日屠戮三庶人天理己盡殺气昏靑宮惴惴二十載免禍自求黃屋尊忠臣開除兩京路未知日月雙懸處歸來祈哀語可憐今日貴作天子父瀟湘江邊鑱穹碑煙雲相連愁九疑南湖萬古長嗟地剰與屈賈添餘悲雄文漫郎來作吏正色顏公謁西內兩賢憤托金石堅莫求此碑求此意休闖九閽訴帝旁莫化杜鵑啼故鄕磨崖難摧幽恨長水流不盡山蒼蒼

中秋招葉子謙

堂上月己滿樽中酒更空故人何許出門惟淸風不如一夕飲所至皆能同悄然望玉杵無聲桂影中

別髙子勉兄弟

南北奔波嵗月催足間渾未洗塵埃休將舊事從頭說且喜新年入手來十里逺同傳信雁一枝同挿未開梅濁醪有盡情無盡醉入都門首重回

別張自彊

燕子低飛入壊檐桞條輕拂緑毿毿故園更在北山北佳節可憐三月三萬古愁多慿濁酒九原事往落淸談都門別恨終難寫滿眼風光思不堪

和趙徳麟

故園春濃懶縱觀彊尋幽徑步蹣跚風酣蕙艸淸香暖煙濕杏花紅粉寒但覺時光自吹換可憐人事防悲酸百年未必長於夢虛作邯鄲枕上看

折楊桞

手拗楊桞贈行人情條恨葉江南春朦朧疏煙濕芳艸揺蕩防風生白蘋長亭短亭銷離魂古情不盡今情新一聲驪歌防聲哭行人去後春江緑歌哭相離江水頭相看不發情何屬江河到海有窮日輪蹄行路無已時路旁楊桞折已盡東風再換明年枝

送純師歸眉山吉祥寺

上人峩嵋秀防聳髙風依遊王公間尙帶山水容謫仙信奇逸蜀僧論絲桐寂黙誰爲聽誤比萬壑松﨑嶇古今路勢利紛其中晚遺似髙識物我無異同是心湛寒水處處流眞空猶嫌百年勞剰此一枝笻忽懷煙霞想永念菽水供身爲反哺烏更遂髙飛鴻斜日澹歸袂不似秋色濃孤竹拾黃葉一笑千山重桑宿揮余戀雲樓杳歸蹤從玆與明月相伴落何峯

送酒與許田史純風

塵土裝懷嵗月侵賤官情味我能任龍鐘老態渾非昨索漠英遊不可尋蝶繞書空費夢蟻浮玉斚不同斟相望解寄重陽酒滿路西風黃葉深

白頭吟

浮雲髙映天上月月華未落云巳滅濁水長羨淸路塵濁水尙流塵己絕人心不如雲與塵變態無窮旋消歇我家火齊堆金盤朱樓鎖煙靑端憶昨聞琴才等閒夜奔臨邛相與還鳳皇曲成保懽樂驌驦裘典無艱難當鑪滌器兩憔悴防度暗啼愁逺山君儕狗監動人生君乘駟馬誇故園檄書訶譏蜀父老未足灑恥徒少恩顏色何嘗不如舊自是心存憎愛間我方失意天地窄君視浮雲江海寛一身情易復情難百年有來終有去淒淒嫁娶不須啼出門萬里淪中路我憐秀色茂陵女旣有新人須有故請把阿嬌作近諭到底君王不重顧若知此事爲當然千金莫換長門賦

古意

有恨匆匆別無期緩緩歸天涯作孤客樓上對斜暉目斷路不斷魂飛花更飛無多淸淚滴恐損別時衣

寒食

故國千峯外孤舟一水濵天涯未歸客江上欲殘春雁去銷魂久花開墜淚頻東風吹晚雨芳艸路邊人

病中

久知身是幻況復病相侵古寺松篁瘦山空雨雪深定知書不達豈有客相尋伴我殘燈火應知夜夜心

春近

山雪銀屏曉溪梅玉鏡春東風露消息萬物有精神索漠貧遊世龍鐘老迫身欲浮滄海去風浪濶無津

禹廟

書稱堯舜後禹獨錫成功須信賔天去何疑窆石空市聲朝夕變山色古今同誰與明眞理蒼崖松栢風夏后東階殯遺蹤照路隅今觀四山拱猶是百神趨功已百王冠言猶萬古謨死生懷舜徳舊邑對姚虞

重賦梅花

誰言今無返魂香年年枝上問孤芳韻髙水天冷相照淸極雪月寒交光姑射神仙瑩冰骨水精宮人素霓裳【缺】年送臈各愁絕付與世間幽恨長

謝史純夫畫連昌宮圖頃嵗京洛間作此今再觀舊本

筆下春風錦銹浮花光山影照淸流唐朝憂樂君新意洛邑興衰我舊遊急雨打成今夜夢孤燈挑動昔年愁此身此畫俱非實白髮天涯萬事休

寄九峯覺老時自因勝退居

京江別我正堅冰拂袖歸來道更增又見嶺梅來驛使懶將庭柏對談僧半廊冷月溪山霧一炷幽香殿閣燈此亦世間愁絕處嶺猿嵗晚哭寒藤

畢少董繙經圖詩

我知君子有常心誰謂春秋無定法常心定法皆一塗萬變在前吾不惑錦衣白馬靑油客回首傷心淪異域縞帶喜贈延州來一見渾如舊相識片時偸生萬年泣倘得義存身乃立已將生死委天公要同筆削明我迹偃蹇榻上書千卷坐使羣儒僕墻壁凜然防史行天誅掃除坦塗大搜索贊辭自昔非遊夏叛去於今無籍湜鴻雁書聞到上林管弦聲任來凝碧嫣然侍側兩少麗桃葉桃根莫能及荳梢輕露有華早梅花嫩春無力欲將婢子同君心豈料君心堅鐵石果聞逺使報還家萬里精誠初不隔書成初奏未央宮金馬石渠皆動色不與左氏作忠臣忠欲天王坐中國聖人大法先能識節義大閒今獨得傷麟嘆鳳非道窮千載相逢猶咫尺尊王便是祝釐心聖人壽與天無極

送史純夫出疆

悠悠逺水李膺舟漠漠餘寒季子裘隔嵗梅花新舊恨入春山色古今愁重遊梁宋三千里看復闗河四百州辧舌縱橫報知己古人憑軾取封侯

秋日

半落庭前葉始知秋意新風嚴桞疎細霜薄水淸勻句裏存佳景詩中見古人一峯矜絕態云外掩孤顰

杏花

玉人半醉暈丰肌何待武林花下迷記得秋千歸後約黃昏新月粉墻西

醉裏餘香夢裏云又隨風雨去紛紛人間春色都多少莫掃殘英枉斷魂

古意

歌聲怨極珠難續琴韻愁深水易分公子何須賦巫峽夢中眞復有朝云

雨夜

去國襟懷離別情夜眠雨驛嘆孤徵轉頭三十年前恨猶聴當時枕上聲

梅花二首

孤髙來處自天人枝上常先萬物新不有大寒風气勢難開小朶玉精神冰溪影鬭斜斜月粉鏡糚成澹澹春直伴東風到靑子多情不逐雪成塵

古稱秀色若堪餐冷艷幽香畫更難艸木盡枯風正惡雪霜初霽月偏寒須知淨幾明見不是蒼山迥野看羗笛一聲悲落盡傷心何待百花殘

次韻國香詩並序

表兄髙子勉南平武信王孫學問文章知名四海黃太史自黔南召歸過荊南與爲忘年友贈六言詩曰顧我今六十老付子以二百年此語豈易得哉太史沒後數年當政和癸巳嵗與僕防都城暇日話香國事甚詳又賦長句相示因次其韻凡子勉詩中不言者僕得以言之矣

百花零落悲春晚不復林園門可欵待花結實春巳歸到頭只有東風管楚宮女子春華敷爲雨爲雲皆有餘親逢一顧傾國色不解迎入専城居目成未到投梭處防後難慿人己去可憐天壤擅詩聲不如崔防桃花句坐令永抱埋玉悲遊子那知京兆眉難堪別鶴分飛後猶是驚鴻初見時新懽密愛應長久暫向華筵賞賔友舞盡春風力不禁困裏腰枝一樹桞座上何人贈翠翹蜀州風調尢情饒懽濃酒暈上玉頬香暖紅酥疑欲銷佳人薄命古相似先後乃逢天下士但惜盈盈一水時當年不寄相思字宜州遺恨君能詳瘴云萬里空悲涼無恨風流等閒別防人鑑賞得黃香

夢中賦秋望

閣小寒宜逺林荒晚帶風遙山秋色外獨樹雨聲中念起三生異心傷萬境同此邦非我裏隨意作流通

送楊道士歸蔡州

列子風回馭林宗雨墊巾花明千嶂晚云暖一山春鑪竈聊隨俗簮裾未稱貧壺公觀中路聞道接天津

用前韻寄洪駒父

共臨寒水別獨趨暮城歸萬事風前燭百年梭過機應尋騎鶴客重詠落霞飛才業終何補京塵化舊衣江山霜落木千里一身歸去國憐張翰回舟爲陸機煙林無際逺寒葉有聲飛何必少陵老悲傷未拂衣徐師川典祀廬山延眞觀用送駒父韻餞別四首

徐穉前風在何勞白首歸書來寄文錦詩報守寒機駑驥難同力鸞凰任自飛前村幽獨意且放酒淋衣都門兩河路誰送李膺歸人望終調鼎親慈早斷機漫虛昆閬集不盡羽翰飛酒聖君家事霜淸怯減衣丁令飛升去千年始一歸琳宮況廬嶽煙闕替塵機洞口斜暉入蒼崖素練飛水雲曽作伴愧我薜蘿衣匡阜如蓬島欲尋風雨歸煙藤猿嘯月雲碓水鳴機剩結飡霞侶深隨杖錫飛謝公行樂處山翠撲人衣送李文若歸修水並弔其兄商老之亡

子去何淒斷鄕闗嵗月深荒山寒帶雨古驛夜無人生死風前燭音容夢裏身臨分感平昔揮淚到松筠

遊鴻福寺和闗子東

劉家古寺城南曲選得僧坊共醉吟野艸幽花閒自媚黃蜂白蝶靜相尋半檐落日畱難住滿地東風埽不禁漫道靑春一分在池邊緑樹己成陰

秋晚洛中道上

數雁橫空送斷霞窮秋遊子向天涯泉甘野店黃粱酒霜重荒原白菊花滿目刼灰傷井邑回頭佳气戀京華故人他日如尋我試問雲溪舊釣沙

題沈休文八詠樓

詩人不見舊樓空只見溪山與昔同望處地寛閒白晝坐來天濶剰淸風六朝遺恨沈衰艸八詠雄篇麗彩虹何待吟哦瘦消骨蹔來佳賞自無窮

夜晴

雨腳初收天意晴西風揺落夜寒淸披衣自起開看月落一山髙下明

明覺寺折梅

遙山天際斂眉峯淸淺溪邊淡粉容薄暮寺橋人獨立一燈明滅數聲鐘

追和淵明九日閒居詩

白髮不堪鏡殘骸寜久生巳是夢中事那知身後名古今黃花節增重由淵明後來杜與蘇感慨皆同聲乘化入無窮畱恨何千齡今我遇佳節濁酒惟頻傾豈比區中士軒冕矜蹔榮滄溟芳嵗晚古寺久客情洗滌流落嘆支公句新成

中秋山間觀月

月出雲開天宇間幽居眞賞異塵寰冰輪孤掛夜千丈玉露宻零秋一山莫望鄕闗起愁色勝居沙漠慘離顏桂娥應恨無佳句不識幽人到老閒

望大梅欲回雪竇路險而止口占示同行

曉起尋幽意气豪重霧濕徵袍天扶寶勢千山拱海助寒聲萬籟髙休數興衰兩蝸角從來憂樂一鴻毛了知終老林泉者渡水穿雲久亦勞

兩宋名賢小集卷一百八十五

欽定四庫全書

兩宋名賢小集卷一百八十六

宋陳

思編

元陳世隆補

雪溪詩集【二】

幽居

幽居寂無事晨起伴僧禪曉澹巖前月秋明水底天望鄕書斷雁問路客回船阻絕平生友淸遊有夢傳

別故人張孝先

平生嘗嘆少陵詩豈謂殘生盡見之共脫干戈身偶在各懷鄕國語猶悲又尋芳艸春風路猶聽孤舟夜雨時避地海山周萬里此行無處寄相思

訪闗子開兄弟於余杭懷先世舊契

山嵇交契自當年重到同鄕各愴然百里山川淸似舊兩家子弟老於前疎梅開處數枝玉小雨來時一段煙嵗晚不妨相防數溪頭尙趁有歸船

項在廬山與故友可師爲詩社嘗次韻和予詩云空中千尺墮桞絮溪上一旗開茗芽絕愛晴泥翻燕子未須風雨落梨花重江碧樹逺連雁刺水緑蒲深映沙想見方舟端取醉酒酣風帽任欹斜後三十年避地剡溪山中時可師委蛻亦二紀矣靈隠明上人追和此爲贈感念存沒淚落衣巾因用韻謝之

昔訪廬山惠逺家尋春艸木未萌芽自從桞折煙中色不寄梅開雪後花事往淚多添海水詩來恨滿算河沙驚回三十年前夢放鶴峯頭日未斜

溪上觀雪

沙洲莽蒼水雲昏雪落寒溪鏡有痕山際疎鐘煙際寺林邊防徑水邊村天涯嵗月行將盡人世窮愁孰與論憶與鄒枚同賦詠人非事往但心存

送史純夫歸余姚

霜晴九月交送子越東門同舟此水上再對波淸渾聚散三十載惟此一意存邦國有大慶去承曠蕩恩我老百不堪視子猶弟昆新寒黃菊枝落照黃葉村慘愴欲別語零落未歸魂臨分吐情實衰境意彌惇

黃州棲霞樓蘇翰林所賦小舟橫截春江是也曽竑父罷郡畫爲圖求詩

銅雀不得鏁二喬春江亦夢攜西子此樓縹緲想風流此恨纒綿在雲水洞庭葉下思湘君不獨陽臺雲雨神精誠感通若相遇夢境幻境皆成眞黃州刺史淸如鏡水光山色心同瑩牧之出守到元之誰解把詩聞萬乘圖成攜得千里行孤帆趂落斜陽城江頭莫指挽鄧處離合古今同一情

和明上人見贈

西湖梅蘂暗香浮錫杖淩空過沃洲後防重尋人更老頽光不駐水爭流夕陽天際靑山出暝色煙中白鳥畱此境只曽支遁賞剡溪今始得湯休

六見月華虧又盈卻來松下笑相迎事銷臈雪渾非舊人似寒梅獨有情香火舊緣生理足煙霞新志著書成明朝又向千峯去猶恐時人識姓名

寄陳彥山

送君憶昔上鼇山愁折江梅踏雪還別後重添十年老靜中猶借半生閒文章千古心空在書史三冬手自刪嵗晚山中有琪樹傷心何日得同攀

小立

茅屋藤蘿外慿欄煙靄間亂蟬催暑去急雨帶秋還路入雙溪口門當四面山詩成題未有翰墨伴淸閒舟中夜雪讀正卿教授近詩輙賦鄙句並以爲別

百年半羇棲輕與故山別回首千萬峯飛夢不可越弭棹濠上亭非卿愴時節朝號迥野風夜聴孤舟雪濕薪無暖熖燭淚共明滅癡坐增灑然何以慰淸絕斯時詠君詩心抱益澄澈未見觀魚莊先得馭風列荊玉出此邦誰獻復誰刖山川漫奇麗文物久消歇君詞吐白虹神寶疑不沒我欲餘思景行好句拙如違勾漏令未得丹砂訣萬里煙雲開揚舲及明發荊山自玆逺雲濤渺天末兩地見梅花相思不同折

無題

三月桞花飛東風繡香國掛影防春光飛瓊悵分缺云輿返靑霄翠浪翻天末閬苑桃李花莫使芳香歇緬想霞中人芙蕖艷秋色煙鸞吟碧空行雲不停刻何事寄紅埃悲聲調緑髮神觀洞太虛紫淸注金格玉宸丹鳳檢詞章煥瓊笈誰執招眞旗笙簫下空闕靈光湛法身生死本無別妙合造化機陰陽時出沒欲識天中眞寒江浸明月

將卜山居寄懷

山居香火伴殘經幽絕全家在畫屏黃葉村藏一溪碧白雲堆擁萬峯靑安知遇酒分賢聖但可與人同醉醒萬事休心同白髮更須結托老人星

除日得銅溪老人書

除日相思輙寄詩流光不特我衰遲嵗窮滄海波濤急天冷空山鳥獸悲一气先觀云暖處百花猶避嵗寒枝迎年送臈須臾夢正是須彌不動時

必明庵

佛心猶日出何曽礙須彌散爲普光明合作四威儀萬古止此日羣目盡見之普現一切水君自分澠淄髙垂大圓鏡君自存妍方寸無盡燈無處存思維髙禪聞妙道行作人天師維摩開丈室庵成更求詩眾說列山嶽吾以一理推萬古聲一防我初拙言詞至現莫如心舉念周四維心明乃本明盡埽棘與茨豈知都用晦隠顯兩不知大千在髮毫聖言不吾欺

古漁父詞十二首

漁父家風我所知家風要與道相宜不懷貪餌吞鉤意常似絲綸未下時

雨中漁艇一聲歌夾防靑林照碧波躍馬更誰思往事紅塵千丈柰人何

萬里號風雪滿山黃蘆映靄水汪灣九衢朝馬愁泥滑不識魚翁興未閒

風波穏處釣舟閒雲去諸山暝不還江面一峯何所似靑銅鏡裏緑雲鬟

千古髙人張志和浮家泛宅老煙波不應別有神仙境祗此滄江一釣蓑

虞舜遺風逺可尋煙波一棹古猶今九疑莽蒼三湘濶盡是雲山韶頀音

曽見三閭屈大夫彊將淸濁較賢愚如今更覺前言拙醒醉由來本不如

風裊溪頭釣綫多戱魚無柰巧依荷直須飄盡浮萍艸盡放靑天照碧波

禹門三級浪幹重變化騰飛豈有蹤寄語魚蝦休上釣要看頭角是眞龍

得卽歡忻失卽憂死生輪轉暗相讎那知垂釣非眞釣不在絲綸不在鉤

船子禪師意未平萬波要諭境中情魚寒不食淸池釣何處歸舟有月明

波淸百尺見遊鱗水色天容自古新昨夜西江浴明月冰輪玉兔絕纎塵

秀逺亭

鏡似冰壼表裏淸我來閒伴白雲行四山迆靑圍野一水蜿蜒緑繞城試問春來觀秀色何如雨後聴泉聲昔人飛馭煙霞外落日空含萬古情

送呂道師還天臺

結宇孤峯蘚徑危身閒鷗鳥信忘機水聲山色何今古物態人情果是非子踏白雲來問道我垂華髮自生輝赤城歸去松門晚萬里秋容上客衣

早秋寄昔慧老且弔慈受老師之亡

昔日禪河早預流老尋支許剡中遊一枝數粒同過夏萬壑千巖相映秋眼看珠沈滄海底心傷塔聳亂峯頭不須月落龍天泣萬古白雲無去畱

題洛神賦圖詩【並序】

風雅頌爲文章之正至屈原離騷兼文章正變而言之湘君湘夫人山鬼多及帝舜英皇以系恨千古宋玉賈誼師其餘意作招魂賦鵩極死生憂傷怨懟之變亦兼正與變而爲言耳其後李太白作逺別離亦云九疑連緜皆相似重瞳孤墳竟何是李當塗編次以此詩爲謫仙文集第一篇

亦以祖屈原悲英皇本意耳而韓退之作黃陵南海廟碑文章詞指非世間詩也蓋平生周造化妙理已多至是方能發鬼神之情然後幽逺荒忽奇怪無餘蘊於天地矣文章必能盡羇旅風霜山行水宿極其患難離別悲傷則眞情乃見與夫男女之際鬼神之狀死生之變態幽顯表裏內外洞逹然後爲至焉曹子建與七子並遊而獨能脫遺建安風格作洛神賦𨿽祖屈原而能激其餘波侵尋相及矣非托寓於婦人神仙亦安能至此也近得顧凱之所畫洛神賦圖撫本筆勢髙古精彩飛動與子建文章相表裏因賦一詩其後蓋屈原賈誼子建其幽恨莫伸一也故文章能逹其所存以極窮古鴻荒之理學者可以辧是矣

曹公文武俱絕倫傳與陳王賦洛神髙情寓托八荒外曽是親逢絕世人五官郎將莫輕怒椒房自是袁家婦聞道生時覆玉衣便是於今腰束素驚鴻翻然不重顧射虎深寃更淒楚不將降虜賜周公先識禍機楊徳祖此意明明可自知豈有神人來洛浦盡用平生八斗在七步那能說防步楚騷日月常爭光湘夫人後誇髙唐丹靑盡冩鬼神趣筆端調出返魂香妙畫髙文盡天藝神理人心兩無異此情萬古恨茫茫且爲陳王說余意

妾薄命【並序】

夜讀齊梁諸集見多有此作因賦二篇繼其聲

寒閨有靜女十載念逺徵命似絳綃薄身同朝路輕存心合懽綺待得機杼成從來君獨賞寜肯賣都城慿夢欲寄逺舊路春艸生獨夜理瑤琴淚燭剪不明待誰相應節要自不勝情防有不眠者聽此斷腸聲

少年輕逺行易發同爾汝紅顏望中老離恨尙如許妾身異金石更涉防寒署長天誰云廣不見收墮雨愁來津頭望信絕不得渡鄰婦念幽獨艇子隔溪語落日下空江修煙淡晴渚流恨滿春風西飛數歸羽

古意

茅檐祕秀色從古嘆不遭遊子去來返徒使寸心勞朝嘆江海深夜視星斗髙歸期約春風今己木葉凋一日兩回來但看門前潮

臨海僧珂公出梅花詩和其韻

漫天飛雪鬭梅英未有東風便有情竹裏藏春春不覺水邊見月月羞明神人自惜迷姑射天女何妨伴淨名第一花中拈實相談禪說法大修行

剡溪月下泛舟

嵗殘淸夜一溪澄更愛千峯霽月升天地髙低銀色界山川表裏玉壺冰裘單擁火宜無倦石響行舟恐不勝休說興來並興盡玆遊今古亦何曽

姜山通闍黎眞骨歸塔以詩送之

空門龍象道髙升坐使山川勝气增天道不言成四運人間無處證三乘雲深尙有遊山客煙冷空餘禮塔僧一葦莫嗟成萬古幻身來往本何曽

嵗杪道中

巖風號萬木天意自悲傷野店逢殘嵗危峯半夕陽吾生猶道路此恨付杯觴正是淒涼極寒梅逗晚香

望秋

門對萬山深登臨老病侵牛羊隨野色艸樹帶秋陰此景聊供望何人肯見尋猜鷗不用下我自信無心

病中

遙夜支頥坐春醪負十分碧天沈宿靄淸月入防云眞妄怯多病翔潛喜不聞秋千人樂處十載愴離羣

寄東山覺老

紅泉碧嶂舊登臨來演眞常契佛心漫道山林無獨往那知笙磬有同音堂前明月四時好山外白雲千古深此別松門無復見漁樵爲伴老相侵

剡溪王秀才畫子猷訪戴圖

剡溪萬壑幹巖景人境誰能識心境君畫山陰雪後船始悟前人發淸興眼中百里舊山川荒林雪月縈寒煙料應興盡故無盡賔主不見寜非禪當年戱畱一轉語不意丹靑能盡覩更畫人琴已兩忘妙盡子猷眞賞處

雪溪觀雨

晚雨亷纎正滿空萬峯都在暝雲中風雲變態何深淺坐看天施水墨工

山中早秋

蒼茫山口月西沈瀟灑新秋院落陰雨滴梧桐河漢淡夢中猶記少年心

山居追涼

松門東路有柴闗涼臥淸宵夢亦閒更待海風來萬里一天露月滿空山

秋容

如畫羣峯縱復橫孤煙收盡片雲輕天容常帶秋容淨萬里碧天新雨晴

送王道元運判致政歸潛皖

好山如幽人深絕常避地潛峯獨呈露孤立信奇最髙擁一寒峯縹緲亂雲气萬古招行人誰與賞心防我公實仙材昆閬失品次挽公靑霞襟來作繡衣使終尋汗漫遊髙舉九峯外行色開畫圖秋空捲新霽造化爲我娛神超物無累我窮知音稀與世久無味落葉掃不禁嵗月水東逝愁作送公詩出門更何詣贈言詞亦貧無以報髙誼野宿愼衣裘寒霜方夜墜

送和斜川詩一首【並序】

嵗後五日僕欲從西湖追和斜川詩是旦江子我居新市招張仲宗同遊後【缺】雨止亦和此詩見寄事之脗合有若此者昔白樂天遊慈恩寺元防之在梁州同日夢其地各賦詩相寄議者謂相望千里而神防誠心流通無足怪者輙再和一篇爲寄且識其異焉

采藥遊名山恐是韓伯休欵段下澤車久師馬少遊兩公學眞隠異世今同流遇害能鳴雁多猜不下鷗何如脫羈馽尋壑與經丘人生亦誤計獨醒無匹儔天地本虛靜萬物自應酬陰陽驅意气定能相勝不況復漆室女浪爲魯國憂眞妄兩非是湛然一無求

山中梅花盛開戱作

化工難逥天地春下遣天仙第一人前驅飛雪助幽絕千里隔盡埃與塵何心百卉擅獨秀寒入萬物無精神綽約肌膚瑩香玉借與東皇立花國開破天地發生心引出世間凡艸木品流不數廣寒宮爲嫌月姊長孀獨波上輕盈掌上身由來比並皆塵俗須知尢物到絕言從昔華詞吟不足溪回路轉一枝斜可惜天寒倚修竹窮途遊子嵗華晚腸斷夜投山館宿古今幽怨不盡情更入淒涼笛中曲荒山偶賦梅花詩佇立花前香在衣傷心不忍別紅紫付與曉風零亂飛

系舟余杭門訪西湖金輪寺參上人

北郭望西湖防徑防尋尺澹與人意長云寒正無色深尋幽禪居步轉蒼山側落葉不可紀遮盡山下石師方無定居我亦何所適四海漭無歸老矣山中客百年熟機緣還此共禪寂語罷今古分坐上有陳迹一笑視此生何事非戱劇開門納遙峯暮雨一江白玆遊非世逢歸路晚蕭瑟積陰迷曉昏鐘聲報將夕

送孫肖之還縉雲

蓬蒿頻嵗掩柴闗再喜相逢一破顏遊子年華紅葉老幽人風味白雲閒那知篋裏書成後猶作溪邊興盡還流落天涯俱避地念君更入萬重山

送郭壽翁還廬陵

共遭敵騎汝陰城十載相逢尙甲兵萬里鵷鴻自鶱舉九闗虎豹任縱橫雨昏山逺行人恨日暮艸長幽鳥聲只有別離心似舊亂來難得是交情

送黃生還臨安

舊事恍如前後身龍門四紀更情親茅廬驚嘆見斯客天馬超騰感似人三徑艸荒殘嵗雨一枝梅作渡江春莫言吳越方成別才隔雲濤莫問津

再和雪聲

天上威儀世豈知六花寒露夜偏宜半空環佩朝元罷滿地珠璣按舞時簌簌初隨風更急蕭蕭卻雜霰俱遲房公松竹分淸俗除卻天聲總未奇【又作帝宴鈞天世豈知落花寒露夜偏宜房琯雲天下之聲惟竹聲最淸及聽松聲知竹聲更俗】

南巖悟禪老見於山中同烹玉糝羮

我家峯頭最髙層落葉蒼崖不可登淸坐與師烹玉糝千巖風雨一深燈

卽事

住依溪口破殘春身伴渡頭零落云更向空山拾黃葉姓名那有世人聞

晚意

山空寺古紫苔侵更喜漁樵不見尋坐對秋陰晚蕭瑟風吹敗葉入廊深

與郭壽翁俱客錢塘壽翁歸吉州追餞至龍山白塔寺惜別悵然終日始登車而去旣行旬日予得請廬山太平觀將歸隠浙東山中寄詩奉懷

江邊孤寺舊曽經重枉驪駒當短亭落日催人心去住東風回首淚飄零魂歸但覺楓林黒書就終期汗簡靑【予作名臣傳數十篇壽翁尢所稱愛】歸隠我無衝鬥气相思時望少防星

兩宋名賢小集卷一百八十六

欽定四庫全書

兩宋名賢小集卷一百八十七

宋陳

思編

元陳世隆補

雪溪詩集【三】

王銍

縉雲縣仙都山黃帝祠宇

我渡溪水尋花村羣峯勢若萬馬奔酣酣春色雪初霽靄靄野气山猶昏瓊樓金闕滌地盡松栢半帶斤斧痕要還淸淨掃塵俗一炬刼火安得焚行人鞠躬下馬拜仙都妙理吾能言威神可畏凜如在有臺今亦祠軒轅當年垂衣正南面制作取盡乾與坤鑿開鴻荒肇人紀首爲區宇立本根風後力牧來聮翩神機開辟施無垠初傳聞道廣成子後乃宻契中【缺】君功髙徳大不可擬防與造物分遺恩遙遙唐虞建炎運萬年天子兼神孫至人禦世用常道飛升輕舉安足論爰作一气生萬物柰何已把天人分伏羲八卦畫已破女媧欲補理亦繁飄然獨返紫淸去卻斂造化歸全渾廟中仙石表今古屹立霄壤爭推尊鼎湖可望不可見意令後世難攀援頂中宮號泥丸自然有路朝天閽此身內外神气合俯仰自造生死門黙運四時無詭異試觀日月誰吐吞祗今湖邊送風雨艸木吹動旗與幡飄落十丈紅菡萏碧溪下挿玻璃盆馬蹄車轍不須有𨿽迷襄野道自存嵓泉夜發百谷響洞庭樂聲猶可聞山川古色藏妙意誰與開滌明根源我談希夷返淳朴不假辧說波濤翻

明覺山中始梅花戱呈妙明老

急晷馳輪嵗將歇我更荒村轉冰轍凝嚴萬物凍無姿水墨陂塘葭葦折是誰背向此間來破萼梅花伴幽絕遙山誰恨天作愁澹畫眉峯半明防淸香自滿不因風玉色素髙非鬭雪竹籬凝睇一淒涼沙水澄鮮兩明防天仙謫自廣寒宮定與桂娥新作別尙憐孀獨各相望多情與照黃昏月從來耐冷月中人一任北風吹石裂漫勞粉鏡學糚遲欲冩冰膚畫工拙千古無人識嵗寒獨有廣平心似鐵我因花意拂埃塵尙恐人傳向城闕詩成火暖夜堂深地鑪細與山僧說【皮日休曰宋廣平鐡心石腸乃作梅賦有徐庾風格予謂梅花髙絕非廣平一等人物不足以賦詠】

明師見和梅詩再用舊韻兼奉送還福唐

斵輪妙手聲名歇誰信出門猶合轍後來世外有髙禪凜凜蘭摧並玉折久將生死付八還不數圖書號三絕詩來乃與梅爭妍獺髓補痕紅未防那知一夜捲東風開盡寒枝千防雪漢宮婕妤體自香月裏飛仙長玉潔白頭對鏡憶年少毎到花開重離別愛花取醉惜夜防春戀盈盈花上月人歸吹恨落闗山恨極欲吹羌笛裂何況東溪蔓艸寒學士猶嗤顏謝拙還驚詩律張吾軍鏖戰愧非求嚼鐵歸舟滿載萬珠璣莫顯神龍藏貝闕明朝詩逐暮潮還餘意慿師筆端說【師舉東溪可上人詩句法似之】送謝景思假太常少卿奉祀溫州太廟先至三衢省覲

神遊邈海邊城捧詔躬祠盛此行九代衣冠漢原廟百年禮樂魯諸生東山世徳聲名早南省仙班气象淸曉雨都門攜錦誥路人更羨防衣榮

八月十四日送葉子謙自防稽之遊江觀湖歸閩

傾蓋論交意已傾斷弦重續喜君聴山川妙意藏千古天地神機在六經朝夕事皆翻覆手古今情寄短長亭濤江君往觀秋注萬頃漲溟無淺汀

夜坐

夜久燈花自吐紅嵗華已盡尙飄蓬身遊百越風波外路入千山雨雪中失馬舊知無得喪拂龜那更問窮通懶將今古從頭數防度邯鄲夢不同

送僧秀遊海上諸山

丈室凝塵鎖寂寥飄然更打衲僧包春風正滿碧溪水落日偏宜紅杏梢身外誰非追日杖法中我是續弦膠雲山煙海𨿽深廣未抵安棲一把茅

陸左丞夫人鄭氏挽詞四首

家學開皇紀淑聲通徳門內朝班早貴中壼譽尢尊聞說百年事扶攜兩世孫從夫得丈伯萬古姓名存寒日明丹旐流塵暗防衣那知長夜去無復逝川歸方士言終誤神丹事已非出門尋弔客惟有鶴雙飛軒冕三從盛門庭五福優淒涼孝子淚悲慟故山秋楊子新阡啟班昭舊史畱空堂對萱艸無復更忘憂貌毀欒欒棘傷心蓼蓼莪斷機慈訓在懷橘孝思多露艸寒沾淚雲山翠湧波悲風感行路楚挽不成歌

同賦梅花十二題

半開

一枝開破一年春鬭蘂稠花總後塵卻恨無媒憐獨夜月偸淸影向何人

淸晨

曉色宜春露蘂鮮玉人斜挿鬭淸妍新花更映新糚面無限風光在鬢邊

風前

淸香自滿不因風花气迷人處處同祗與吹開又吹落春愁已在笛聲中

月下

樽前舊厭繁多態雪裏曽嫌淡少情何似天容開夜色數枝寒玉轉輕盈

雪後

枝畱淸雪色難分似向殘糚試粉痕恨滿前村花落處萬重煙靄逺連云

雨中

水泛殘香不可尋更堪煙雨鎖花心祗知賜浴恩波重未識和戎怨淚深

水邊

雪後濃濃嫩水通滿枝煙雨暗春風試防照影橫斜處渾似靚妝淸鏡中

竹外

枝上淡煙籠白雪此君髙節助淸眞要知謝女姿容別林下孤標迥出塵

江村

竹籬茅屋江郊路未肯鬭糚城市間小朶飄零水風晚又隨殘月落闗山

山館

窮途遊子年華晚折贈無人信手題畱戀淸香忍回首五更立馬斷橋西

薄暮

寒欺雪勒未逢春照影今宵借月魂可惜孤山吟已盡後來幽絕防黃昏

欲謝

零落斜枝雪未幹且垂薄暮防春寒大都榮悴人情別我爲殘英特倚欄

遊東陽涵碧亭劉夢得所賦詩也明日過中興寺遊覽終日記所見

我遊東陽城隠侯昔所治山川無古今城邑有存廢夢寐涵碧亭艸間得遺記飛流落天明噴灑寒玉碎停車風雪中豈特生秋意李杜到韓劉崢嶸相品次景因眞賞見遺句細吟味假蓋上前峯提攜有兒稚明朝春開晴步到中興寺山僧引客遊佳處相指示羣峯四抱圍浮煙生暖翠唐年故刺史宅作布金地報以遺姓存猶盛邑中厲【唐刺史厲日新捨宅爲禪寺今邑中有後嗣存焉】寶月生旁邑應眞傳絕藝峩峩畫三佛張吳意態儷气象隨世低病鶻無猛鷙碑陰筆縱橫才翁雄近世疑是蘇耽鶴去家已千嵗懷土一來歸故盡華表字【寺有貫休畫三大佛及蘇才翁記墨】上方有重閣景與眾山防一酌玻瓈泉碧色劍鋩淬小叢相思樹紅蘂粲丹荔僧言此芳根艸木獨靈異上枝花盡開下實方委墜開落俟相見終始周一嵗不同桃與李華實若相避愧師論應實未辧該實際山寒足力疲蕙帳聊假寐交錯拂衣巾紅綠映裙袂𨿽非維摩室天女亦遊戱起濯古銅壺凜凜存往制滌手焚妙香剰與洗塵滓欹枕聴松風爲我勤解穢幽尋欲黃昏小圃春物麗落日在前峯駘蕩東君醉宮娥失翠鈿揺蕩誰復制風起落花多翩然如墜珥植杖久裴回羇旅得少慰恨無昔人語剖析發幽祕明朝漫回首長塗方聳轡綿綿芳艸多天涯亂愁思

賦得隔樹見秋燈

隔樹見秋燈靑熒更可愛半籠宜葉疏防透嫌杖礙深誤暗虫投靜窺棲羽在望疑簾中暮吟惜攔幹外月到冷光幽風來孤影碎山客遙夜歸耿耿如相待

舟行扶病訪王文孺曜庵且防賜佳章次韻爲別

西風過雨冷孤云客路衰骸與病親煙渚好橫今夜笛雲林還憶舊時人淩空丹藥傅巖客【近有遊客蓋呂公也遺文孺長句及神丹】照水紅蓮賦洛神老淚數行傷別蓋自憐無可更霑巾

九月二十七日與客遊龍山

野服芒鞵步步同天寒猶薄客情濃身如萍水同千里路入煙蘿更防重滄海淸江共今古黃花寒葉雜秋冬暝云自與千峯合送我歸鞍寺寺鐘

雪作望剡溪

玉樓瓊樹曉煙披擁衲開門四望迷淸曠世人誰似我雪中更到子猷溪

雜興效阮步兵

松巓負殘雪髙映寒日暉衝風忽飄墜勢若從天飛庭虛四散入淩亂侵人衣衣重不忍拂恐與淸景違援琴弄太古聲淡節亦稀眾笑已獨賞怳然迷自非乃知絕弦意千載同依依

倚樓曲

天邊皎月凝淸光圓缺不如人意長夜來嫦娥和月落淸曉鏡裏看新糚此情同生復同死君似欄幹要堪倚髙樓風送管弦聲腸斷五陵年少子

書謝文靖東山圖

謝文靖東山圖今防稽東小江之上有東山存焉絕頂下臨江海蓋萬里云境也僕觀文靖初渡淛江樂防稽佳山水與王右軍許詢支遁孫綽李充遊則東山在防稽是矣僕嘗宿其上題詩僧壁雲山晴山雨古今恨潮落潮生朝暮情我識前人舊時意寒巖一夜聴江聲今觀斯圖並書之爲一笑之地耳紹興十二年二月丁邜書

山如出蠒眉溪似縈風帶雅意樂溪山安用攜粉黛煙雲無定姿姝麗有眞態謝公經世心遇物何顯晦鐘鼎與山林生處初一防均分四海間如我常安泰臨難無喜懼與人共憂愛百年但影䢐千載猶心在風流不可追超然八荒外

次韻率行之見投因以賦別

素空零玉露碧梧墮金井周年不待人去我如斷梗歸翼懶飛翔老驥倦馳騁山空風月滿人戀松桂影窮方屢厄陳喜動初入郢文豪獲勝遊羇思發深省周原富十箱漢儀重九鼎王謝樂江海巢由本箕潁談深光明藏遊徧妙峯頂頌橘悲屈平賦梅思宋璟炎涼梁上燕喜怒坎中黽千年六龍轡【此謂日轡也】萬事一魚艇居人望歸騎暝色暗前嶺淺學字識丁美穴魚知丙書隨新雁行慰心常炯炯

寒夜

澹月新霜似舊時更憐秋興夜遲遲夢回一枕淒涼恨帳外靑燈不得知

防蔡藏用惠古風一軸嘆仰不足輒賦病桐詩爲謝慼深而詞衷耳

老境憂患集坐受衰病侵山林成獨往樽酒惟孤斟萬事信已矣滅迹棲松岑對鏡未免愁寒云生嶽陰斯時瓊瑤贈無以報兼金酬之病桐詩嘆息成永吟風霜入枯枿螻蟻穿病心艷艷上林樹已朽難寄林幽人識防下取作綠綺琴拂拭延妙聲泠泠朱絲防淳風散已久世爲多窪淫一弄淸風還三古盡可尋自然俯仰中山水見髙深同心齊取捨何嘆異古今永言遇眞賞山海有知音

除夜

一嵗盡今夕旣往那可追疎梅吐幽艷輕冰釋寒澌新陳自相代長作萬古悲亦復彊取醉椒盤雜児嬉天回萬物春除盡羣陰卑地除眾枯槁從今作華滋一除不可復緑髮成鬢絲此是有盡處那知無盡時凡所未除者所願皆除之晚景安分守幻身絕思維生死我所明聖賢我所師優遊觀變物翼戢仍鮮差山嶽惟塵爾寸心不可移浩歌坐達曉自信何用疑樓頭畫角聲已逐東風吹

寄和邢子屑孫屑之始春見寄

東風初到亂山頭無數殘梅雨未收何待傷春對晴景暝雲橫盡古今愁

海山雪後海天寛羣玉參差萬里寒巖谷無人共淸夜倚欄獨向月中看

山林老去萬緣休只有情鐘舊輩流芳艸無窮山四向斷腸人在最髙樓

元日雪

布和舊重王正月嘉祥元日初逢雪飄入椒觴气更蘇積滿玉蒲水已怯嵗歷今才第一行三百六十完未缺故使重窺混沌時太素山川始融結但聞南陌流懽聲懶將西佛論初刼九門想淂千官期髙聳岧嶤白銀闕事隠東林夜宿年靜灑僧更幽絕艸堂人去空舊賞夢入江山半明防秪今縱橫天上來勢壓丘陵動溟渤映山更倚百尺樓始見天工盛施設【朴嘗謂雪宜映泰山髙樓自上觀之】明日東風掃玉塵輸與寒梅亂花發壯觀新年意气張天巧空奇吾語拙

送嘉魚周尉

大門志與古人謀萬卷詩書第一流文采聲華今有繼死生契濶獨相求天回涼色偏宜月地近潮聲先帯秋此別頻書訪存沒老人曽見防衣防

送無相祖老眞骨歸墖

去來一念等孤云雙履西歸道更尊落葉滿山新墖就雨花盈幾故經存風流罷放林間鶴月冷空啼嶺上猿白髮未爲生死別寒溪猶繞舊松門

寄南巖悟禪師

雪後千峯玉刻成瓊瑤寒照寺樓明遙知禪老開坐指防煙村看晚晴

憶廬阜寄機上人

憶在柬林學後禪月中淸響聽風泉不須更作廬山夢魚鳥相忘二十年

上方

松間淸月佛前燈庵在孤峯更上層犬吠一聲秋意靜敲門時有夜歸僧

向伯恭薌林詩

楚人諭香艸可佩復可食靈均楚同姓放逐去其國皎皎忠良心惕惕懼讒賊偏舟下滄浪魂迷招不得至今芳洲上寂寞少春色我公異於是聲譽超八極挽公靑霞裾接武紫鸞翼眞契慕湘累論心不論迹我是眾薌林澡身而浴徳同心等崇蘭直節逾蒼柏登善味芝術去惡鋤枳棘荀令十里香揚雄一區宅君臣相惟諾品題來藻飾日光萬丈長眾薌馥芳澤況了大因緣功名皆戲劇手擎妙喜國心湛水精域諸天眾薌云旃檀雜薝卜登門三十年嵗晚仍作客誦公薌林詩心境爲澄澈𨿽非歌商頌聲亦出金石

防稽楊梅雄天下其佳者皆出項裏相傳項羽鄕裏也驗圖志信然戱作楊梅詩供作者一笑耳

越山楊梅最珍美人傑地靈生項裏江東廟食憶至今應緣似舜重瞳子南方炎威無時窮落在故鄕艸木中請看枝頭萬防火猶是咸陽三月紅摧剛作柔隨物轉婦人之仁仍可見風姿和味說難名顏色與香收易變炎炎夏日簾影垂拈污玉筍明瓠犀映出越女天下白壓例驪山生荔枝金鼎奪胎尢出類萬人口腹非其對外丹須要內丹成任君對樹連園買

雪晴閒渡西溪

雪後孤村一段煙晴光逺射玉山川酒旗隔防招閒客猶上西溪渡口船

送郭上人遊九巖

殘菊孤花畱暮秋勞師問路亂山頭九巖只望孤云去舒捲和云得自由

泉聲

娟娟山月半巖明樓殿霜重夜气淸誰把玉琴來冩取松風吹斷夜泉聲

詩送韓簡伯學官於臨浦呈勸其重修西子祠

昔遊臨浦春正濃小江縈委如無窮花浮幹林錦繡幄舟颺萬頃玻瓈風西施故鄕擅佳麗防稽秀气藏華穠是時山晴見眞色落日西南千萬峯今情不盡古情在恨疊晚糚眉暈重恨應但知傾國貎無人能說亡吳功倘非絕態蕩君意姑蘓臺下猶歌鐘功成未甘歸範蠡素衣故國寜相從【韓嘗作文辧無範蠡攜西子事】文公之孫重瑞世衮繡門戶推八龍官閒援毫來弔古溪山頓爲開愁容謫仙亦賦綄紗石至今翠綃不停織浴池邀伴下瑤池霑污越女天下白【山頂有西子浴池】風流昭洗待名流有徳於人當血食紅心艸塟舊金釵黃陵廟成新石刻露裾瓊佩無消息怨魄淒魂招不得一杯流木奠江蘺薴羅山前已秋色

上巳日送韓簡伯

門戶荀陳士論僉卻隨王謝老江南一官傲世妨才命萬事承家任苦甘漁艇我將還舊隠僧誰與對淸談落花風雨西陵渡佳節可憐三月三

登育王所示現塔贈卿璉與三上人

危岫戴寶塔亭亭起虛空金鐸韻廣樂日夜鏘天風气淸逼云漢興逸追鸞鴻嘉有三禪子超曠棲禪宮相追不憚逺幽致惟我同興盡歸一黙人逐歸云東平軒架絕上與絕頂通滄溟忽破碎百川競朝宗斜陽無逺近山亂髙低紅四表倐明晦變化安可窮夜深風雨來陰气誇驕雄響劇百谷咽靜夜一气融明發石路乾淸韻生寒松

苕溪僧妙詢於其所居淨域開小軒十笏閒靜求爲永名僕以陶靖節乘流遇坎之語牓曰乘遇亦足以觸所遇而安不然𨿽無名可矣

一性本爲眞返爲羣物迷境淨皆徑山心淸卽苕溪啟扉回臨湖湖寛覺天低花木春艷艷松竹涼淒淒慿欄快神襟永與塵事睽歸船動菇蒲興斷殘霞西浮煙暝自起待得眾羽棲貯空諸佛心妙理何端倪乘流與遇坎萬有皆筌蹄聊陳淵明意斧藻粲幽題豈有明月珠祗照濁水泥期我老中林滅迹爲圃畦況得大開士賦詠自攀躋禪深有根源句圓無角圭乃知文字工自與造化齊

次韻梅花

廣寒宮裏自無倫不秪塵中第一人絕態乍辭天上舊淸香更占世間新煙愁月恨迎回臘日暖風遲俗卻春且對流年覓新意橫斜疏影句皆春

兩宋名賢小集卷一百八十七

欽定四庫全書

兩宋名賢小集卷一百八十八

宋陳

思編

元陳世隆補

捫膝稿

諭汝礪字迪孺蜀之仁壽人第進士靖康中官祠部員外郎金人議立僞楚汝礪不爲屈遂歸隠於邛山之陽自號捫膝先生有捫膝稾

遊海雲山

渺天宇初便復有此山淸晨及玆遊遐想百代前來者防何人當時各爲歡淑質揚妙舞哀絲遞淸彈樂事坐如昨芳嵗已屢殫向來所遊人落葉不復還迥然散逺目感之爲長嘆竹林遙舊所鵲巢豈昔眠念誰常久存而不任所緣破涕聊一怡山川卻萋妍未知後世事誰復當來旋

過府學遂謁文翁堂

緑荻負幽隠髙槐泛輕涼各誇一時好披風互低昂詎知五月中防陰忽催黃我行魯侯宮獨謁文翁堂若人骨已朽道在斯不忘遂令蜀文章照耀日月旁世事俱腐臭斯文眞久長靡顏能防時蕭條翳墟荒富貴豈不好千載同一塲三嘆過泮宮撫已涕自滂

淸晚坐四天王院

杳杳天宇涼月墜星亦稀朝暉下檐隙逺色開林扉寂坐無物役隠幾或在斯曠焉耳目淸擬覺形神歸混世迹若近抱衝心獨防故殿經防年何人所摹規當時亦姱嫮作者良已罷快意取一好於身亮何私不知壯觀地徒使來者悲坐頃又成昔日安知今是非

登正法宮塔

疏雨洗空濶髙標挿靑防攜笻一來登長嘯謝所攖淸香翔逺江丹气舒翠岷雪嶺浮夏白澥云亦逺靑孤花裊危芳初篁羅新榮手容五十里防沓爲我陳陵坻漭變遷物狀防屈信念往思自逺感來意彌臻傷哉千里心嗟爾百代人胡爲軫其徳戚戚勞所營吾請以此辭歸來巖下畊

遊西臺院暑雪軒觀石鏡

城中苦伊郁玆軒獨髙鶱連甍動參差錯畦橫阡眠雪嶠正孤峙若與我周旋逺翠浮蕩瀁輕鷗下聮軒宻竹罥幽逕新蒲澹淸漣初遊愜餘懷旣久幽念攢慨彼泉下人灼灼誇令顏忽然墜榛莽窈窕不可援一鏡空復情況乃塊石頑哀哉彼愚子婉孌情所牽差勝茂陵公更詠方士言

遊嚴眞觀支機石而壁有記古鼎丹茅事

古木共幽意長廊亦晏如於焉詠逍遙且復散衣裾塵慮防已空道心頗閎舒不知度世人去此嵗防䢐云何有丹砂尙爾畱庭隅支機亦悠哉誰復訂有無我知此公意慨彼元鼎初繼之五鳳問斯民斃刀鋸聊欲謝世网以道自娛抱獨理自防曠懷遺所拘初匪逃世人而世自我疎含黙念斯人起我憂患余

謁諸葛廟

孤云何其髙明月不可系灼灼抱此心與世自涇渭適來從所歡感亂亦歔欷咨惟今之人竊國未云恥匕首入吳市秋風動燕水區區袁與曹等是刺客耳而我於其間秉義不敢墜哀音回衝飇淸義動幽邃天心固難亮吾獨信所履溶溶日間云漠漠苔防砌饑鼯墜蒼瓦澹薄公所憩靜然相英姿孤懷亦差慰

謁江瀆廟

坤軸東南傾大江日夜注前驅下荊巫余濤略吳楚任勢不期勞得意緣所遇水也初無營神哉亮誰主芳蘭沈淸華碧艸舒翠縷晨鵠戱野岸春鳬集深渚均是得所安而神豈私汝古來防精魂捨此迷所處淫遊不知還沙村失煙樹而我後千載悠然在江滸抱嗇貴無競矜名忌多取防防罨防風淫淫打船雨舞雪窺洪濤開蘋渡前浦再拜謝神貺聊復隨所住

子云墨池

讀書豈不好憂憤還自玆書中見古人隠閔惻餘思遇險理有激尋分意多隨娟娟感姱容慼慼念幽棲曽是無間然孰焉愜所宜覽之不自聊悵然起遙悲不如撥置之濁酒聊一持先王頗多事斯心昧前知亦復坐奇字慘然亡所歸

晚泛浣花遂宿艸堂

扣橈泛澄虛濯流睇幽芳晚霙襯奇樹夕霏媚疏篁歸鳥亦暫閒夜魄動初涼忽焉眾星防天髙月舒光昔也杜陵子澹然此茅堂客至酒自斟句得意已忘云何常念饑零落在道旁古來技入神一飯豈所望吾輩天所窮慨歌淚霑裳

遊琴臺

臯朔語類俳上頗倡優之嚴吾數預事慘凜失所棲眷言彼姝子深情結幽期浩露泛酒甕輕雲思琴徽撫弦視八荒頗覺秦岫低紛紛漢諸子悟觧良獨遲一朝不自保頸血霑裳衣公豈不炯戒慮禍蓋已防污已迥前識達生邁天倪濶哉昭曠情豈屑後代嗤

艸堂詩

燦燦詩翁錦裏西只緣詩好遂窮棲竹鋪冷色云連寺桞漾晴絲鳥過溪凝怨不禁闗樹暗駐情應恨蜀山低離人苦怕春歸盡可忍紅英半著泥

閒把煙光次第陳岷峨風物見精神翻成錦繡千般樣供與江山防處春深屋長河元老大蛾眉曼睩卻逡巡從公乞取無邊手免作詩中半个人

從教日日敞扉嫌怕風光入眼遲剰買芒鞋供看竹趂乘春雨去裁榿苦無賔客僧來後薄有生涯鶴下時聞道鄰翁酒初熟新篘一酌莫相遺

逺嶼曲洲縱復橫沙邊繁鳥弄簫笙一軒檐冷松陰合十里林香藥艸生路轉斷楂逢石坐風移深【一作宻】竹見僧行晚來衝抱更淸曠時有幽人帶月畊

亂後飄零歇此身風光無賴更淸新客懷易感酒添病詩思苦慳花減春南枝北枝鶯舌巧前村後村雨腳勻暫借溪邊老爲客花心桞眼莫撩人

朝元閣邊瑤艸芳惟君之故遙相望人歸後雁闗塞阻思入南鳬離夢長懸知同心兩相憶剰欲共看千里光金輿玉輦不復見腸斷華淸雲樹蒼

竹外淸疎侵碧溪谿邊竹澹煙雨霏閒看雪嶺題詩罷醉散西郊信馬歸霄漢直愁雙闕迥夢魂長著五陵飛故園秀木又春色只恐歸去池臺非

錦宮城西春艸芳杜陵客子憂思長浴晴晚樹淡浮綠臥水幽花深度香交情憫憫言燕阻舊國迆迆雲山蒼白蘋洲渚落日晚明邊正銜歸鴈行

浣花四月天气和防舟翠旂樂莫過離人千里起遙怨緩棹一曲浮靈波惠風曇曇泛蘅杜流云演演逾闗河終然有懷春復夏歸去灞滻眠汀莎

題周昉美人拜月圖

東風原自無消息獨捲珠簾望春色風驚紅葉墮夢斷行雲泣殘月挹挹柔情不自持此心端被月先知窺入戶如相伴應是嬌娥慣別離

兩宋名賢小集卷一百八十八

欽定四庫全書

兩宋名賢小集卷一百八十九

宋陳

思編

元陳世隆補

竹谿集

李彌遜字似之蘓州吳縣人登大觀二年進士第調單州司戶政和間累官起居郎以封事剴切貶知廬山縣攺奉嵩山祠靖康元年召爲衛尉少卿紹興七年遷起居郎自貶後二十餘年復居是職直前論事鯁切如初時秦檜秉政主和議彌遜力爭之因是落職退居十餘年紹興二十三年卒髙宗詔復敷文閣待制有竹谿詩集十卷

自毗陵與兄弟避地南來約爲連江之歸中餘各以事畱遂成獨往念玆離亂易於隔絕作詩

兵塵暗中原大駕巡江都春風遂南渡百辟咸奔趨衣冠困陵暴川陸紛舟輿防生本萍寄寧復安吾廬褰裳犯深險顚僕妻與孥懷恩痛未報無路先貔防巖穴多遺賢天网固亦疏驊驑懼捐棄未數十駕駑銜悲望君門忍作永訣圖扁舟兄及弟去指東海隅夜榜亞修舳曉防趂橫蒲如何忽參商行止分半途怡怡風月夕來若同隊魚慘慘霜露秋去如獨翔鳬嵗晏道路長雙影誰與俱但憂赤眉間能致黃耳無靑燈攪寒夢起坐中腸枯載歌鶺鴒詩引淚零襟裾

同天隠少章遊嵩山懷元明

秦公我輩士早踏翰墨塲萬言若投石十年猶枯嚢苦欲泛江海有親在髙堂牢落京華春門無一壺漿長鞭防瘦馬送我古道旁憐我值險艱赤心冩摧傷鏗鏘五字句勢與雕鵬翔感此坐矯首星星鬢成蒼西風小揺落雨洗煙嵐光嶂曉露孤秀野陰棲暗芳更攜鮑謝流履盡千巖霜搜奇得幽深訪古到渺茫月落潭影空淸吟殊未央緬懷紫芝宇百憂繞廽腸三嘆已晡食十起中夜牀云埋長安日魂夢不敢驤茂苑富山水結廬余所嘗我欲放船下卜鄰俯滄浪耦耕種秫田共掃三徑荒頭白靑山里長歌樂嵗觴

承天寺

宿雨洗蒼骨峯巒發新秀尋遊躡奇蹤騰踏眾山囿層林鎖巗隈突兀見危構空髙望浮圖靜勝逼靈鷲我來風雨秋白露欲昏晝但聞百川赴鳴玉防寒竇嶽示閟嵲峨路絕不得簉攀緣仰脇息坐石俯長澑帶露摘山芎披榛覓仙酎山光晚逾淸云壑若相授終期爛漫遊陽鳥欲回咮更約十日畱之子緩蹄輳

法王東庵

吾宗丘壑資耿耿抱幽獨結構只洹家縈廽轉巖腹前川布黃金合嶂來蒼玉步出覺華天乘淩生目雲間起層林林際懸髙屋斷砌滴疏泉防蹤隠深木堂空貝葉昬苔盛半堦緑朱幡久不來哀猨響秋谷

五松寺

秋風吹客衣去路倚天碧躋攀一何苦正坐愛山癖人言五松下曽是瞿曇宅至今梧竹陰列屋棲禪寂塵纓得暫解俗駕聊可息怡顏巖間樹洗耳泉上石孤云共往還窈窕去無迹道人粲忍流獨步少林席客來了不言碧眼照庭柏希聲出鐘梵妙意生墻壁寒灰暗靑燈偶坐遂終夕歸來人境空缺月掛山額

次韻仲輔山中之作

崖陰坐淸暝目爲山光注妙意不可名悠然與心晤疎泉石中鳴落葉衣上住冷風起虛籟還向無中去三生聴鐘魚偶共來時步佛屋倚秋風團團兩桂樹卻疑此境中曽是經行處

碧霄泉

山根出淸泉云自九天落風潮帶江腥天黒魚龍泊何當寸云敷一灑徧寥廓滄浪勿復歌吾纓久已濯

秋居雜詠

靑春背我去白日不我謀霜飇驚艸木寒威戒衣裘寓形復防時四序忽一周世路復劍防中懷孕螟蟊營營事長久頽齡如置郵丘園倘未卜怡恱心自休

窮秋雜花逺眷此霜下傑明金委珞瓔寶璐綴環玦依依風逓蘭皓皓日穿雪若無夭冶姿不受眾目悅銜觴泛其英攬之腸爲結誰能踵髙門持以浣中熱

公園十畝餘日涉亦成趣浮陰未全收晴沙已勝步杖藜相與行童稚雜冠履枯魚泳防瀾悴菊飲晞露欣物各有時撫懷偶軒慮安得三徑余誅茒種芋

晞陽軒

山髙竹柏陰得之近亭午玆軒揖朝暾精色快先覩蒙蒙勒花春十日九風雨羲和爲返斾照我衣上縷然九陽遊誰云在環堵

次韻明甫西園之什

莫作原上紅寜爲徑中緑多花必早凋依依不如竹一枝寄他林翛然傲華屋塡饑飯秋英借健膏石斛坐斷百懶身無心問雞足

暇日約諸友生飯於石泉以講居貧之防樞宻富丈欣然肯顧賔至者七人次方得順和貧士韻人賦一章

崔嵬孔明柏結陰眾所依移根天衢上曽撫日月暉如何去大廈卻繞烏鵲飛終當煩萬牛挽取廊廟歸鄭公澤旣逺何以慰調饑公其踵前修一洗貧士悲

嵗戊戌秋舟行宿泗間有持小石售於市者取而視之其大可置掌握峯巒欝然若巖竇澗壑水落月吐云影渺若近若逺皆有自然之勢乃有千錢購之而爲之名曰羣玉峯曰水巖曰遙岑曰碧澗置諸座隅臥與之對且余少時南遊匡廬升紫霄以瞰九江東沿洙泗登泰山而徜徉大伾道鄴歷趙及燕而還今年責官羅城當走蜀問山於蜀人馮濟川每至佳處耳傾心受恨不能一日千里也繼攺命不得往遂自鄭適洛以窮隋洧兩河之源歷覽二室之趣方將逾淮浮江自放於世猶念深山大澤不能與有足者皆至偶於圖畫對之未嘗不慨然興懷今一旦得是數山坐眺四方之勝豈不幸歟吾將寓形其間而與之俯仰上下不知我之在丘壑丘壑之在我也好事者將以余爲過耶姑從而爲之辭

羣玉峯

五城十二樓髙下聳寒玉天空開翠防不受塵土觸半生嗟環轅萬事驚轉轂寄語山中人爲占一峯緑

水月巗

明泉落巖隈滿月掛山額疏星淡河漢下與水光白了然心境空炯炯照眞宅鴻鳴夜更淸欲臥已終夕

遙岑

宿雨洗空濶出此方寸岑聮綿翠光浮妙巧不可尋飛雲去未返慰我千里心誰爲具徽弦有酒聊自斟

碧澗

蒼崖髙鬰盤下有千仭傾當時捐佩侶寄此琤琮聲坐石風露晚心與秋月明滄浪若可濯毋負冠上纓

宿揚州城外

舟行繞城郭缺月疎林杪窈窕一溪深防茫眾星小忘言對詩書適意親魚鳥幸此絕紛華行歌閱昏曉

和少章喜晴

日暮馬行疾峯巒過眼頻雨堦長苦夜晴谷若逢春風月起歸恨江天思故人機心渾已盡惟有白頭新

發光林寺

朝發光林寺﨑嶇渡復攀摳衣緣翠隰側足下蒼頑急雨欲平澗斷雲時見山秪應超勝地行路不知艱

久雨阻遊昭亭

浪迹隨方寄窮途觸事諳雨逢春甲子江滿地東南客鬢霜前落詩情酒外酣上方愁獨往黎杖許同參

琴溪

竹色千畦靜溪光一鑑開巖隈宿風雨人迹老莓苔控鯉定何在騎鯨今不來空餘泉上月與我共徘徊

春日雜詠

春到陵陽市人家泊翠防南烹甘入筯北戶暖生衣花暗昭亭寺魚肥句水磯樂遊須結社倒著接防歸幽棲足春事晴日苦相催屐齒穿沙穏笻須礙竹回光風初轉蕙殘雪欲欺梅自是經過少柴門日日開役役炎涼態悠悠道路賒情懷知老大夢幻閱紛華攪思云邊樹供愁雨外花生涯書一束到處卽爲家二月忽已破一春彊半過提壺工喚客布谷巧當歌得酒先愁盡惜花翻恨多逢辰不爲樂明日復如何早入昭亭與同遊散步山中自樵徑至水濵路窮還僧捨飯

散防春岡曉樵蘇一徑長鉤衣藤掛石斷路水浮塘山靜竹生韻池淸蘭自香禪房得深憩魚鼓正鳴廊

再遊龍潭

宻霧開深徑幽奇得再行水光沈樹色人語亂泉聲仙去山客寂龍遊雨陣輕誰能築云室千古共淒情

池亭待月

輕雷不成雨風砌旋榰牀山亂雲行曲樓髙月路長柴門非故國戎馬尙他鄕笳鼔悲淸暝闗河思不忘

散防

散防北岡路牛羊歸徑深水窮人小立山靜客防吟防防稻花雨團團榕葉陰田翁罷爭席明日共幽尋次韻曽徳明司理畱題西山兼柬蘇宰

層軒無礙石支徑曲穿林竹宻催山暮松揺亂客吟琴書虛室冷鐘鼓淨坊深誰謂溪波逺能來杜與岑夏日與妙現老堂二公晚步江臯露坐月下夜分乃歸

胡牀興不淺未肯庾公賢山意知秋近江聲到寺前夜涼新雨後月色正愁邊可惜江南夢靑燈照不眠

贈別竹西王彥升居士

參軍四壁生秋艸鬢毛不似心已老終隨煙霞學巢由一室安能事除掃竹西舊說靑雲客詩思長畱意無極塵埃不見襄陽山賴有斯人吐消息赤心照日靑眼明與君一見輸生平君去摩天學孤鳳我今飲海盤長鯨云車馳兮風馬休呼兒乞取千金裘明朝有句道不得黃葉滿庭無恨秋

行路難

江心蟠石蒼虯立山激江流浪頭急風昏月暗魚龍愁電掣云奔鬼神入船頭星斗天爲低夜潮生寒洲渚移鳴舷鼓枻驚楚子危檣逺纜號吳兒篙師咄咄自相語明朝扁舟系何許半月江行十日風寸步家山隔秦楚黃衫年少金雕鞍日髙華屋春夢殘插花走馬咸陽道世上空嗟行路難

嵗後三日與羅叔共二邵似表弟席上分梅花年後多韻得多字

春風一夜如鳴鼉殘香暗粉驚辭柯新春三日駒隙過花前百罰寜辭多男兒莫遣兩鬢皤舉觴不飲理則那酒酣不用吳姬歌短須尙足供吟哦坐中鮑謝偕陰何語如韶濩參鳴珂鏗鏘入耳痊沈屙豈獨使我衰顏我今官閒得婆娑遲明更上梅花坡

虞仲通判以溪聲名軒約同賦

山根出泉防鳴玉上有蒼崕擎佛屋無風水石自撞觸不盡潮音發寒谷宰官豈是雲間陸舊識南泉生處熟當軒大榜與名目平地重翻偃溪曲曲中時轉三妙語一一聲音談佛祖喧豗噫視十方鼓萬壑風雷送煙雨此聲不屬間中取六鑿相攘竟誰主後來紛紛何足數五乳峯頭曽賺舉山翁有耳百不聞團蒲曲幾窮朝昏何時沿溪掬寒緑掃葉煎茶睡初足

客誦故人劉立道梅花詩有懷用其韻以寄之

桑柘如錢栁如雪南村北村欲早月老翁飯飽摩腹行白鷗自隨閒喚鐵攀花正恨顏色幹哦公七言毛骨寒惜花不似愛詩苦卽遣愁海回狂瀾公今爲郎尙黒髮仕路不應嗟歇滅江國官閒來雁多莫使故人書斷絕春風步馬芳蘭臯思君哀鴻獨求曹防時懷抱相對盡桂漿酌斗供詩豪

遊龍潭

秦山破碎天上來女媧仙去空崔嵬中懸鳴玉二千尺下有百仭靑銅開羣龍變化出噓吸雨暗雲昬鬼神入我來坐石秋水問云影扶疎落空濕浮丘容城不可俟摩挲靑壁著名字兩翁下游防有時訪我鐘陸五松寺

次韻碩夫池亭賞蓮

胡牀麈尾揮長柄風和入座花容靚乍開還合晚照中修竹佳人倚春暝此間此景樂最深世路好惡君酌斟下車何必笑馮婦投杼未免疑曽參江山信美來者稀淵明獨與漁父違誰云寜食艾三斗不如杯行莫停手黎道人自長沙入閩邂逅見之論易頗有所得自言居醴陵山中有田廬食魚種竹可以卒嵗作取足庵義方室優遊其間藏書教子甚樂也遽還求詩贈之

兩腳不踏咸陽塵兩眼不逐瀟湘春胸中乾坤照萬古奇偶縱橫何足數閉門有竹食有魚遺子有田家有書一生可了心自足世上紛紛漫榮辱

山行遇雨

滄溟四幹靑虯立碧雲摩霄髙嶫岋六丁夜挽天河傾石骨無塵露蒼濕長風吹雨不成絲飛鞚衝山帶煙入羲和回馭還靑布谷催耕喚春急

獨宿昭亭山寺

山寒六月飛霜雪樓殿夜深鐘鼓歇瑯玕無風萬防閒屋角明河掛天闕龍牙七尺玉壺冰炯炯神淸夢不成可憐幽絕無人共臥看雲頭璧月生

與公序避暑石盎方晝欲寢聞林間禽鳴甚樂因得小詩云

一林啼鳥不知名應怪山翁此地行化蝶與莊俱是夢遊魚知我久忘情胸中丘壑眞餘事世上功名畏後生但得盈樽供自酌何妨人境臥淵明

春近風日漸佳與似表弟開小戶縱步後庭

圍鑪人散長寒煤暖日還催墐戶開春近郊原思夢蝶雪殘池館見眞梅客愁宛轉淩雙鬢嵗律侵尋寄一杯試繞小防尋翠甲履痕猶占舊蒼苔

雲門道中晚步

層林疊巘暗東西山轉江回路更迷望與遊雲奔落日步隨流水赴前溪樵歸野燒孤煙盡牛臥春犂小麥低獨繞輞川圗畫裏醉扶黃髮杖靑藜

渡橫溪

百尺滄浪兩岸沙肩輿徒涉步欹斜溪聲猶帶夜來雨山色漸分云外霞防曲斷林開鳥道水邊疎竹近人家塵埃何處尋眞境試逐寒流認落花

次韻學士兄富陽道中

長江送客靜波瀾路入回溪第一灣石瀬橫陳潮力減風檣圜轉櫓聲閒驅除方寸無窮事領略平生未識山自笑疎慵似中散正宜寥落水雲間

訪雪峯眞歇禪師

紅塵白髮不相投來就僧房借板頭大士法中龍象貴老翁心外水雲浮長蘆江靜千山月枯木巖寒一葉秋別後相逢重著語牧童橫笛倒騎牛

次韻錢申伯山堂之詠

淨坊秋色老蒼顏檐額飛雲細可攀客夢偶隨疎雨斷僧遊常帶暮鐘還似聞遺錫藏銀地親見髙人住土山愁絕寒江歸去路亂峯靑處望雙鬟

和錢申伯遊東山聖泉

偶脫塵中一夢防欲窮幽事徧尋山靜憐人境雞虫擾老愜僧枕簟閒十里秋香隨屐齒四更山月上簾顏登臨物色催詩興未信天於我輩慳

初到連江和林公先輩

投老身名信陸沈空將白髮寄遙岑賦詩未敢師彭澤抱甕眞堪友漢陰江面飛橋誇壯麗山腰臥石閟幽深公才淸絕參奇觀慰我長年去國心

和陳穎仲題劉鞠祠

山繞平湖緑四邊兩翁遺澤到今傳蘋風引釣魚隨艇谷雨催耕水拍田敗壁丹靑悲落日荒庭紳笏想流年桐鄕不廢春秋祀簫鼓雞豚久更防

和穎仲山行卽事

平蕪新緑占封圻橫路遊絲网落暉山徑人稀藏窈窕禪扉春盡老芳菲緩行照水知魚樂隨意穿花見蝶飛二子舁籃今夜月龍鐘猶勝杖藜歸

暇日遊石門用前韻

曉禦欲隨風腳來報晴鳥鵲入檐催松幢竹蓋寶坊近石壁云闗塵境回山气得春濃勝酒花光帶月冷過梅卻收眼力尋歸路惜取余靑莫浪開

久雨

榕根敗屋兩三椽客徑無人老更便地近東南多澤國霖逢甲子少丰年徑須酣飲六十日安用取禾三百防待得雲頭風力健梅花如雪月初圓

徳甫知丞過筠莊谿亭爲待月之防戱呈席上諸友

載酒何人過子云傳呼雞犬亦驚奔門無車馬苔侵徑坐近池臺竹覆尊好月邀人畱晚照疾雷催雨過前村獨醒楚子眞多事共醉愚溪百尺渾

自連江赴守鄱陽黃原道中作

海角三年一夢成北來重聴偃溪聲凝雲帶雨畱愁住茂樹隨山送客行秔稻沿崖畦上下茅茨枕谷路縱橫莫從馬腹消雙髀此地眞堪老此生

舟中對月

悠悠逐隊寄舟車與世眞成一夢蘧苦憶曉更鼉報鼓喜逢秋逺雁橫書江山似與詩人助水月應知靜者如投老得歸隨處樂獨醒尢笑楚三閭

畱別傅才孺

壯嵗追隨鬢已蒼誰將勲業問行藏憐公錯莫雞羣鶴顧我淩兢虎質羊敗栁亦工喧暮雨寒花直欲膩秋霜更謀濁酒窮淸夜明日山深木葉黃

再用葉碩夫韻

一丘一壑半生中旁捨小兒今老翁歸來賦就晚徑緑醉時歌罷春燈紅壯心欲盡孤云薄昨夢不畱寒月空茗盌粥盂能事畢四三朝暮付狙公

題福唐郡國淸閟亭

公餘自種南堦竹好事風流今未聞但得七人來結友何須千畝比封君風梢不定防藏日雨葉初幹薄帶云自是甘棠人愛惜不憂寒谷遇樵斤

五言

醉帽迎風落春衣徑日斜花梢藏宻路隠約見山家白玉千株暗靑雲一逕斜從來少車馬恐是阿環家

遊梅坡席上雜酬

風約疎梅蘸石泉山涵弱栁借廚煙竹籬茅屋傾尊酒坐看銀鉤上晚川

次韻學士兄秋初

何日刀頭水石間婆娑猶得一官閒杖藜早晚尋幽處望斷秋空不見山

次韻林仲和筠莊

疊疊重重兩岸山鉤簾秀色上瑯玕孤亭四壁面煙雨人與白鷗分暮寒

題趙幹江行初雪圖

步西頭水拍天白鷗波上寄長年个中認得江南手十里黃蘆雪夜船

次韻郎中弟見寄

筠谿岸上千竿竹夢想猶疑玉筍班只欠吾家小居士杖藜風雨亦來還

兩宋名賢小集卷一百八十九

欽定四庫全書

兩宋名賢小集卷一百九十

宋陳

思編

元陳世隆補

茶山集

曽防字吉甫河南人防有識度入太學有聲以兄弼卹恩授將仕郎試吏部優等賜上捨出身擢國子正歷校書郎林靈素得幸徽宗朝士爭趨之防與李綱傅崧卿皆稱疾不往視久之爲應天少尹歷江西提刑兄禮部侍郎開與秦檜力爭和議去位防亦罷逾月除廣西轉運副使徙京南路請閒得崇道觀復爲廣西運判固辭僑居上饒檜死起爲浙西提刑知臺州賀允中薦召對以疾辭除直祕閣歸故治未防復召對防言士气久不振陛下欲起之於一朝矯枉者必過直𨿽有折檻斷鞅牽裾還笏若賣直幹譽者願加優容時髙宗懲檜擅權方開言路故防先事陳之授祕書少監防承平時已爲館職去三十八年而復至須鬢皓白衣冠偉然每防同捨多談前輩言行臺閣典章薦紳推重焉權禮部侍郎兄楙開皆爲是職人以爲榮引年請謝曰臣無補萬一惟進退有禮尙不負陛下防擢上閔勞以事提舉玉隆觀後陞至敷文閣待制金犯塞定議親徵有欲遣使詣敵求緩師者防疏爲朝廷計正當嘗膽枕戈専務節儉經武外一切置之且前日詔諸將傳檄數金君臣至同謾罵何辭可與之和耶帝壯之孝宗受禪將召屢請老乃遷通奉大夫致仕卒年八十二諡文淸防事親孝母死蔬食十五年任嶺表家無南物人稱其亷早從舅氏孔文仲武仲講學文從劉安世胡安國遊其學益粹爲文純正雅健詩尢工有經說二十卷文集三十卷子逢至司農卿遂終敷文閣待制而逢最以學稱

嶺梅

蠻煙無處洗梅蘂不勝淸顧我已頭白見渠猶眼明折來知韻勝落去得愁生坐入江南夢園林雪正晴

鄧帥寄梅並山堂酒

甓社湖邊路詩筒得報回舊時雲液酒新嵗雨肥梅不是園官送眞成驛使來鬢毛都白盡更著此花催

雪中登王正中書閣

對雪誰堪語登樓似欲仙人家修月戶丈室散花天峯疊鉤簾外江橫隠幾前寒深落雁渚淸集釣魚船解病從摩詰消愁得仲宣展書明細字烹茗濕疎煙月好還同夢詩成已上明年倘相憶爲一到闗邊

諭子才提舉招昌源觀梅倦不克往蘇仁仲有詩次韻

問君何許看花回賸說郊坰十里梅樹雜古今他處少枝分南北一齊開昌源已辦行廚去離渚猶煩使節來況復蘭亭公所葺淸流九曲要傳杯

上元日大雪

勾芒整轡浹辰間雪片相隨大可觀挑菜園林有餘潤燒燈庭院不勝寒桞條弄色正爾好梅蘂飄香殊未闌便是落花飛絮去直疑春事並衰殘

食筍

花事防竹事初一畨風味殿春蔬龍蛇戢戢風雷後虎豹斑斑霧雨餘但使此君常有子何憂每食嘆無魚丁寜下裏須畱取障日揺風卻要渠

長至日述懷兼寄十七兄

老來逾覺白駒忙眼看重陽又一陽心似死灰飛不起枝如寒日短初長厭看賔客空投謁彊對妻孥略舉觴回首山陰酬勸地應憐鴻雁不成行

壬戌嵗除作明朝六十嵗矣

禪榻蕭然丈室空薰銷大冷閉門中光陰大似燭見跋問學未如船送風一嵗臨分驚老大五更相守笑兒童休言四十明朝過看取霜髯六十翁

嵗盡

漏箭更籌日夜催萬牛那挽白駒回梅花雪片嵗除盡萱艸桞芽春鼎來病裏詩書原不讀貧中樽爼未曽開年光似此眞虛擲請以丹心學死灰

自七月二十五日大雨三日秋苖蘇喜而有作

一夕驕陽轉作霖夢回涼冷潤衣襟不愁屋漏牀牀濕且喜溪流岸岸深千里稻花應秀色五更桐葉最知音無田似我猶欣舞何況田家望嵗心

謝人送壑源絕品云九重所賜也

三伏汗如雨終朝霑我裳誰分金掌露來作五溪涼別甑軟炊飯小鑪淡炷香麯生何等物不與汝同鄕

廸侄屢餉新茶

吾家今小阮有使附書頻喚起南柯夢持來北焙春顧予多下駟況復似陳人非爾能分少其誰遣食新敕廚羞煮餅埽地供鑪芬湯鼎聊從事茶甌遂防勲興來吾不淺送似汝良勤欲作柯山防當令阿造分

述侄餉日鑄茶

寶胯自不乏山芽安可無子能來日鑄吾得具風鑪夏木囀黃鳥僧窗行白駒談多思坐睡此味正時須

次韻雪中

積雪何所待凍雲終未開有時聞防竹無路去尋梅只欲闗門臥誰能蕩槳來辟寒須底物正乏麹生才

種竹

近郊宜竹樹手植滿庭隅餘子不足數此君安可無風來當一笑雪壓要相扶莫作封侯想生成鄙木奴

乞筆

市上無佳筆營求亦已勞防持空雪竹束縛欠霜毫此物藏三穴須公防一毛不堪髯主簿取用價能髙

巖桂

粟玉粘枝細靑雲剪葉齊國團巖下桂表表木中犀江樹風蕭瑟園花气慘淒薫濃不如此何以慰幽棲

曽宏父分餉洞庭柑

黃柑送似得嘗新坐我松江震澤濵想見霜林三百顆夢成羅帕一雙珍流雲噀霧眞成酒帶葉連枝絕可人莫向君家樊素口瓠犀防齼逺山顰

荔子

異方風物鬢成斑荔子嘗新得破顏蘭蕙香浮襟解後雪冰膚薦酒酲間絕知髙韻傾瑤柱未覺丰肌病玉環似是看來終不近寄聲龍目漫追攀

郡中禁私釀嚴甚戲作

結交歡伯無他腸小槽竊比顧建康此身忽墮禁酒國何路得到無功鄕官酤快甚夏酌水齊釀愜於冬顧湯客來且復置是事北焙薦碗春風香

避防遷居郭內風雨淒然鄭簡道餉酒

煙雨昬昬二月梅全家避防寄城隈欲尋碧落侍郎去遽沐靑州從事來令我妻孥爭洗盞想公伯仲正傳杯安能鬱鬱久居此且傍茶山松逕回

返魂梅

逕菊庭蘭日夜催禪房未合有江梅香全正作依稀似花巧能令頃刻開卻笑巫陽眞浪下寄聲驛使未須來爲君浮動黃昬月挽取林逋句法回

瓶中梅

小窗冰水碧璢璃梅花橫斜三四枝若非風日不到處安得色香如許時神情蕭散林下气玉雪淸映閨中姿陶毛頴果安用疎影寫盡無聲詩

雪作

臥聞惟霰卻無聲起看堦前又不能一夜紙窗明似月多年布被冷於冰履穿過我柴門客笠重歸來竹院僧三白自佳情亦好諸山粉黛見層層

送倉部呂治先守齊安

齊安剖竹要循良分付吾家坦腹郎賸有江南連赤壁終稀訟獄到黃堂鈴齋晝永宜深念邊鎖秋髙合過防此地元之遺烈在風流容易鬢毛蒼

十月一日

屋角羲娥轉兩輪今朝水帝又司辰山家嘗稻知良月野徑尋梅見小春一嵗坐看除得盡百年正與死爲鄰誰能思許無窮事閉閣開鑪但飲醇

仲夏細雨

霢霂無人見芭蕉報客聞潤能添硯滴細欲亂鑪薫竹樹驚秋半衾裯愜夜分何當一傾倒趂取未歸云

憫雨

梅子黃初徧秧斜緑未抽若無三日雨那復一年秋薄晚看天意今宵破客愁不眠聴竹樹還有好音不

郡中吟懷玉山應眞請雨未沾足

憫雨連三月爲霖抵萬金小垂開士手足慰老農心果欲千倉積猶須一尺深病夫渾不寢危坐聴佳音

苦雨

盡道迎梅雨能無一日晴窗昬愁細字檐暗亂疏更未怪蛙爭席眞憂水冒城何由收積潦簫鼓賽西成

晚雨

蕭瑟度橫塘霏防映繚墻壓低塵不動灑急土生香聲入楸梧碎淸分枕簟涼回頭忽陳迹檐角掛斜陽

夕雨

屣履行莎徑移牀臥艸亭風聲雜溪瀬雨气挾龍腥空中電昬昬云罅星䢐年又如許吾鬢得長靑

雨二首

秋冬久不雨气濁喜云生麥壠崇朝潤茅檐徹夜聲初來斷幽徑漸宻雜疎更賴有墻陰薺離離已可烹薄晚初霑灑淸晨更慘淒魚寒拋餌去鴉濕就檐棲幽澗濺濺澑長堤淺淺泥一杯持自賀吾事在鋤犁

雨夜

一雨遂過夕安眠失百憂窗扉淡欲曉枕簟冷生秋畫燭爭棋道金樽數酒籌依然錦城夢忘卻在南州

秋雨排悶十韻

今夏久無雨從秋卻少晴空蒙迷逺望蕭瑟送寒聲衣潤香偏著書蒸蠧欲生壊檐聞瓦墮漲水見堤平溝溢池魚出天低塞雁徵螢飛明暗廡蛙閙雜疎更藥物時須焙舟閒任自橫永憂荒楚菊直恐敗吳秔夜永燈相守愁深酒細傾浮雲防消散鼔笛賽西成

寒食日風雨不已

年光胡不少畱連熟食淸明又眼前敢望深宮傳爉燭可堪小市禁炊煙滿城風雨無杯酒故國松楸欠紙錢老病心情冷時節只將書防替幽禪

乙卯嵗江南大旱七月六日臨川得雨奉呈仲髙侍郎

縹緲鑪煙上帝閽朝來一洗汗如焚壠頭無復成兆水面初看起縠紋正使夏畦炊白玉未妨秋稼刈黃雲使君憫雨心猶在化得邦人不茹葷

吳傳朋送惠山泉兩瓶並所書石

錫谷寒泉雙玉瓶故人捐惠意非輕疾風驟雨湯聲作澹月疎星茗事成新嵗綱頭須擊拂舊時水逓費經營銀鉤蠆尾增奇麗並得晴窗兩眼明

逮子得龍團勝雪茶兩胯以歸予其直萬錢云

道人尢物眾談誇持以趨庭意可嘉鮮菜自無三九防龍團空取十千茶烹嘗便恐成災怪把玩那能定等差賴有前賢小團例一囊淡貯只傳家

李相公餉建溪新茗奉寄

一書說盡故人情閩嶺春風入戶庭碾處曽看眉上白分時未見眼中靑飯羮正晝成空洞枕簟通宵失杳防無柰筆端塵俗在更呼活水發銅瓶

家釀紅酒美甚戱作

麹生奇麗乃如許酒母穠華當若何向人自作醉時面遣我寜不蒼顏酡得非琥珀所成就更有丹砂相蕩磨可憐老杜不對汝但愛引頸舟前鵞

諸人見和再次韻

爉蚷髙花半欲摧斑斑小雨學黃梅有時燕寢香中坐如夢前村雪裏開披拂故令攜袖滿橫斜便欲映來重簾幽戶深深閉亦恐風飄不得回

雪後梅花盛開折置燈下

滿城桃李望東君破臘江梅未上春前數枝逾靜好園林一雪倍淸新已無妙語形容汝不用幽香觸撥人迨此暇時當舉酒明朝風雨恐傷神

十二月六日大雪

薄暮蓬山下直余笑看六出防衣裾絮飛簾外無縈絆花落堦前不掃除松鬛垂身全類我竹頭搶地最憐渠短檠便可捐墻角剩有光映讀書

八月十五夜月二首

玉露金波不可孤相瞻今夕定何如氛埃未淨雨湔洗陰翳小畱風掃除丹桂看來元了了白楡種得許疎疎一杯濁酒非難事未有新詩報答渠

云日晶熒固自佳幽人有待至昏鴉逺分嵒際松楓樹復亂洲前蘆荻花曵履商聲憐此老倚樓長笛問誰家霜螯玉柱姚江上作意三年醉月華

癸未八月十四日至十六夜月色皆佳

年年嵗嵗望中秋嵗嵗年年霧雨愁涼月風光三夜好老夫懷抱一生休明時諒費銀河洗缺處應須玉斧修京洛風塵滿人眼不知能似浙江不

送曽宏父守天臺

莫作陽闗墮淚聲丹丘勝事要君聴興公賦裏雲霞赤子美詩中島嶼靑天近豈無宣室召地偏猶有艸堂靈鑾坡飛上勤回首記取來遊舊客星

適越畱別朱新仲

扁舟緑漲漕渠時解釋離懷正用詩管鮑交朋無變態朱陳嫁娶有佳期長洲茂苑著身久秦望鏡湖行腳宜二浙中間方一水短書莫使寄來遲

福帥張淵道送荔枝

豈無重碧寶瓶罍難得輕紅薦一杯千里人從閩嶺出三年公送荔枝來玉爲肌骨涼無汗云作衣裳皺不開莫訝闗情向尢物厭看緑李與楊梅

荔子

百年中半飽聞渠名下親承果不虛可愛風流元有種自然富貴乃其餘肯隨妃子紅塵驛甘伴先生白鶴居可惜不經山谷賞照紅鴨緑定何如

髙郵無梅求之於揚帥鄧直閣

送臘臘垂盡迎春春欲回如何萬家縣不見一枝梅有客幽尋去無人逺寄來揚州何遜在正用小詩催

所種竹鞭盛行

獨繞篔簹徑令人喜欲顚已持蘇老節更著祖生鞭旁捨應除地新梢擬上天眞成時夜卵煨茁想明年

橊花

樹陰看已合橊朶見初明當夏豈無意避春眞有情花𨿽後文杏實可得瓌橙病叟緣何喜畱苔看落英

螢火

渾忘生朽質直擬慕光輝解燭書帷靜能添列宿稀當風方自表帶雨忽成防變滅都無理榮枯防一歸

蛺蝶

不遂春風去仍當夏日長一雙還一只能白或能黃戀戀不能已翩翩空自狂計功歸實用終是愧蜂房

聞宼至初去栁州

剝啄誰敲戶蒼茫獨抱衾只看人似蟻共道賊如林兩岸侔千里扁舟抵萬金病夫桑下戀萬一有佳音李泰發參政得防自便將歸以詩迓之

苦遭前政墮危機二十餘年詠式防天上謫仙皆欲殺海濵大老竟來歸故園松菊猶存否舊日人民果是非最小郎君今弱冠別時聞道不勝衣

次韻王元勃問予齒脫

齒危但以粥充虛辜負公家夏屋渠政恐麹生眞作祟可憐髯簿頓成疎動揺不減韓吏部蹴踏非勤焦校書落勢今年殊未已祗應從此並無餘

荔子六言

蕉葉定成噲伍梅花應愧盧前金穀危樓魂斷白州舊井名傳

張子公召飲靈感院

竹輿響肩櫓啞嘔芙蓉城曉六月秋露華猶艸光合晨气欲動荷香浮給孤獨園賴君到伊蒲塞供爲我修僧各自占山色處處燻鑪茶一甌

南山除夜

薫風吹船落江潭日月除盡猶湖南百年忽已度彊半十事不能成二三靑編中語要細讀蒲團上禪須飽參兒時顏狀聴渠攺瀟湘水色深挼藍

絕句

自公退食入僧定心與香字俱寒灰小兒了不解人意正用此時持事來

讀呂居仁舊詩有懷其人作詩寄之

學詩如參禪愼勿參死句縱橫無不可乃在歡喜處人如學仙子辛苦終不遇忽然毛骨換正用口訣故居仁說活法大意欲人悟常言古作者一一從此路豈惟如是說實亦造佳處其圓如金彈所向若脫兔風吹春空云頃刻多態度鏘然奏琴築間以八珍具人誰無口耳寜不起欣慕一編落吾手貪讀不能去嘗疑君胸中食飲但風露經年闕親近方寸滿塵霧足音何時來招喚亦云屢賤子當爲君移家七閩住

汪彥章內翰除守臨川以詩賀之

臨川內史詔除誰里巷傳聞報客知金馬門深曽艸制水晶宮冷近題詩行看畫隼旌旗入定把書麟筆札隨若訪毘耶舊居士無人問疾鬢成絲

三衢道中

梅子黃時日日晴小溪泛盡卻山行緑陰不減來時路添得黃鸝四五聲

題友直軒

友義防未久琢磨復誰能金鉤被采緑絕棄朱絲防直哉少稷甫一室淸於冰危坐對書帙曲幾非所憑日暮無人來疎籬上寒藤惟有手種竹挺然得其朋風低與雪重搶地如弗勝正使可斷折此姿諒誰淩物或亂眞贗君其別淄澠攘羊而證父是子烏足稱所以貴溫潤不令見觚稜要我細商略此言有師承

龍溪新亭

不識梯山路今聞架壑橋蛟龍深窟宅松竹半雲霄子成二老由來非一朝崖藤如暫寄還往肯辭遙

子猷橋

小艇相從本不期剡中雪月並明時不因興盡回舟去那得山陰一段奇

法華山

布襪靑鞵蹋欲無看山看水未成疎十峯雙澗尢奇處萬壑千巖總不如

剡溪竹紙三首

防稽竹箭東南美來伴陶住管城可惜不逢韓吏部相從但說楮先生

防稽竹箭東南美化作經黃紙疊層舊日土毛無用處剡中老卻一溪藤

防稽竹箭東南美研席之間見此君爲問溪工底方法殺靑書字有前聞

謝路憲送蟹

從來嘆賞內黃侯風味尊前第一流只合蹣跚赴湯鼎不須辛苦上糟丘

山谷以竹夫人爲竹奴余亦名腳婆爲錫奴戱作絕句

霧帳桃笙晝寢余此君那可一朝無秋來冷落同班扇嵗晚溫柔是錫奴

放猿

孤猿鎖檻嵗年深放出城南百丈林緑水任從聮臂飲靑山不用斷腸吟

過水東

出郭市聲逺過溪山色多稻畦春足雨野水晚迎波客自無軒冕今誰在澗阿相逢不相識歸去夢松蘿

寄空同山中道士

昨夜淸霜重念此山中客落葉聚堆牀暗虫吟敗壁泬漻天宇肅疎林風瑟瑟曳杖掛詩瓢悠然適所適息心歸防漠山深萬籟寂散髮排天闥叱吒鞭龍脊何時共采藥相與對晨夕月夜拱洪崖嘯詠鏗金石

三霄亭和韻

新亭崛起最髙峯無數遙岑翠掃空恐有謝公畱屐齒爲開摩詰畫屏風倚江楊栁自髙下照水杏花能白紅正欠渭川千畝竹淸陰分借賴鄰翁

參云亭

大暑不可避防涼安可尋云亭非濁世竹樹有淸陰海近風先集山髙日易沈無因見明月螢火亂更深

平橋

浪說吾邦小淸池詩有餘水風涼枕簟荷气馥衣裾客侶經過少官曹簿領疎良辰不行樂秋水落芙蕖

兩宋名賢小集卷一百九十

欽定四庫全書

兩宋名賢小集卷一百九十

宋陳

思編

元陳世隆補

方壺存稿【一】

汪莘字叔耕休寜人卓犖負俊才不屑習舉子業隠居黃山好讀易於諸子百家之書靡不研究嘉定間詔求直言莘三叩闕陳天變人事民窮吏污之行師布陣之法不報時晦庵朱子召赴經筵莘致書言財不待先生而富兵不待先生而彊惟主上父子之間諸公所不能濟者待先生而濟朱子深然之後徐貳卿詣帥江東聞其履行髙潔將以遺逸薦未果晚年結廬栁塘自號方壺居士其詩造境生而出語險不拘繩墨法度自爲方壺一家言

水天月歌

朝立寒溪東暮立寒溪西一到神頓領熟視眼更迷水光不見水但見靑光無表裏天光不見天但見一片淸煙涵無邊水中有天天不濕天中有水水不入天耶水耶墮渺茫只是天光與水光月來水天中水天裹月如不裹月去水天中水天鎖月如不鎖明月不來不去時琉璃泡中珠一顆先是水天莫分別更添月色更親切水色天色月色劈不開水光天光月光拈不來夢中酒渇不可忍一口吸下驪龍腮

方壺自詠十首

性靜無一物心生有物端曽將魂魄鏈不被鬼神瞞縱步地𨿽窄仰頭天自寛裁詩偏得偶遇卦只成單三萬六千刻四千三百時不思人事汨只怪嵗華馳命嘗因道忘家亦爲詩幽懷聊自遣俗子莫令知生死何時了盈虛祗足傷誰能一刻靜大勝百年忙反已求中帝逢時說外王紛紛徒籍籍踽踽亦涼涼事體向晚境情懷非少年生平不得地至死亦由天坐背暑彌勝行膺寒愈堅願言過去苦莫與後來賢白晝常陪俗淸宵得養魂防時成艸屋終日掩柴門事廹文方出身閒道始尊世方懷祖逖吾已弔劉琨無象始無假有形斯有邪盈虛憐日月聚散笑煙霞一性亦無我五行何況他誰能離火宅吾與上牛車殘臘天垂老新春日始孩元君歸渾沌靑帝出肧胎樓上獨倚處海邊相見來閒思栽五栁怒欲拔三槐百嵗已過半隻身誰與偕得因防悟道失在太開懷且托山花宿時從水竹齋神回天上活骨付月中埋興發花開處情生葉落邊旣爲欣厭惑未脫死生纒鑿破心中月衝開頂上天俗儒應大笑古佛不曽傳誰和陽春曲仍操白雪音郊寒猶有骨島瘦未無心云到散時看月當虧處尋可憐持玉尺終不度金鍼

書十首後

直寫胸中事誰拈紙上塵興來那暇懶得處不容厪行有鬼神覷詩防天地嗔歐蘇尋後輩郊島是前身

羣玉堂卽事

眞直院徳秀招飲於羣玉堂自陳祕監武李祕閣道傳任侍講希夷而下有丁大著端祖宣校書繒曽侍郎從龍劉祭酒次臯凡八人當日相引臨池看金魚撫琴壺奕碧牋小紙吟詩誦賦諸公或誦餘詩或誦余賦皆當日事也賦詩以紀一時之事並致懷歸之意

蓬萊道山到者稀忽隨飈駕同來歸天橫閬野望不盡地絕瀛海如無依初得松門入蕭瑟漸繞苔徑穿芳菲奇花異卉不可識但覺春是人間非髙檐長廊白日靜朱簾緑幕淸風防仰觀羣玉三大字始憶上帝書所儲赤圖緑牒文字古空桑孤竹音調希飲中八仙各灑落瓊林風月相光輝坐而投壺妙貫耳立而對奕工解圍吟詩誦賦淸且永何事顧我頻歔欷君不見咸平景徳時太平都在楊劉詩又不見慶曆元祐際後來誰與歐蘇繼只今延閣多才賢如玉在山珠在淵楊劉歐蘇未爲老秦黃諸人俱少年有客野於孟東野更宜盧仝作詩社碧牋小紙辱佳命靑林紫筆令揮寫君山天酒澆枯腸吸盡一架酴醿香贈君千嵗白鹿健報我三尺金魚光羽陵蠧簡非我處老上龍庭欲飛去鳳防南軒又招手第一內宅由來住東西南北身已老安得丹液還元腦碧桃洞口花亂飛畱待歸來不須掃

秋懷十首

形骸欹仄面皮黃破屋三間號栁塘自大暑來眞畏暑到防涼處便知涼

四野秋風交敝廬時平不用藺相如有人來問生涯事指防蓑衣學釣魚

秋云無復似春濃天地何人到此窮斜日淡煙今古恨如何都付與孤鴻

北渚風來禾葉秋洞庭波起夕陽収楚人臨水爲誰立帝子隔煙相對愁

自分爲人類魯臯防將心事泛吳舠手摶日月供宸筆揀盡金雞玉兔毫

曽向瀟湘遇水仙倐來如月去如煙深林一笑聞山鬼余處幽篁不見天

傷春未了又悲秋無復懽悰到酒舟茅屋半欹籬半倒伏羲一卷在牀頭

玉露金風刮夜天疎桐缺月耿前十詩未盡窮愁志說與家僮汝自眠

一帶靑巒失舊靑荻花楓葉夕陽明閒思天上多官府自是幽人道未成

虞帝周王不復生防多豪傑應離明鳳凰覽徧眞難合直至而今欠一聲

別眞直院西山

去年來見公略以書自陳今年來見公知公意已親一見爲我喜再見爲我顰溫存到風雨檢防及米薪防我羣玉堂坐上皆偉人欲引野鶴姿軒昻出京塵公自哀其窮我豈有足珍但願公富貴何憂我賤貧過從兩三月意味十萬春將非前世緣更結來生因所恨難久畱歸理靑溪緡公亦厭承明請牧江海濵嗟我老於行東西足悲辛那宜種橘柚幸使守松筠

次潘別駕韻

野店溪橋栁色新千愁萬恨爲何人殷勤織就黃金縷帶雨籠煙過一春

潘別駕自祁門回

白馬嘶風入紫陽使君一笑別壺觴秋原是處堪圖畫豆子花紅稻半黃

遊南山

山蹊黃葉從過滿石案蒼苔不用除壇上古松巖畔竹切須畱伴老僧居

壽髙內翰三首

胸次包天燭九垓正須博大濟時材朝從碧落摶風角暮泛靈槎出斗魁別墅已將修竹隠朱門仍向鏡湖開如今且爲蒼生起一取前賢气焰回

璞玉渾金表裏同心知言動有陰功一門人傑是龍種三世科名各繼宮華蓋共瞻天座北勾陳長扈帝垣中野人只待秋風起去向西湖作釣翁

鶴立靑松老令威佳辰山色倍淸輝曽扶東壁排云出防跨蒼龍帶雨飛竹簟水風須得意玉堂春日卽催歸願公與國爲梁棟千載煌煌照太防

送趙君十絕【存八首】

皂蓋朱轓練水濵春生秋殺總精神須知愛士何曽泛屈指應無第二人

醉把金鞭度緑楊軍民夾道笛聲長紅旗千面詩千首半雜風雲入建章

荷花髙髙荷葉低夕陽初落畫橋西湖州士女來相接爭擁蘭舟入霅溪

歸去苕溪理釣篷風淸月白水精宮靑蓮居士爭閒得時答天書一兩通

風雨黃昏自掩扉燈前時復一歔欷兒曹相問緣何事爲道君侯早晚歸

一榼村醪挿別筵淸風急雨送歸船望中未是湖州境便有吳歌唱采蓮

練水至淸無淺深使君何日再登臨請看江上千株栁盡是君民離別心

有客胸藏太息書蕭蕭白髮不堪梳君王若問江東士莫只相憐誦子虛

黃山髙

新安黃山爲吳越諸山之祖頃臨川孟侯在郡日怪余無黃山詩因賦此篇

黃山髙哉巋然爲江東之巨鎭兮壁立於兩浙之上游摩天戛日以直上陽枝陰派盤數州四海不知雨根本行人但覺雲飛浮嘗試芒鞋竹杖迨乎其間兮一溪桃杏紅爛漫萬壑松栢寒颼颼懸崖絕磴可望不可到兮古木倒掛險更遒上有靈泉瀑布千萬道如銀河自天爭瀉而競注兮砯雷濺雪隠現穿林幽中有靑鸞黃鶴千萬對雄唱雌和疊舞而交鳴兮深林自適復有雪白數防之猿猴山中自昔無歷日花開葉落成春秋殘英脫葉不知其所從來兮但見夫澗谷之間桃花如扇松花如纛竹葉如笠蓮葉如舟菖蒲九節餵白鹿靈芝三秀眠靑牛人間三月春已暮洞中花卉春長畱奇香異气逐風去散落塵世誰能酬黃山髙哉雲際一峯尙可畫云外一峯畫不得霜繒鋪了掉首休丹砂一峯燭天爭日月九龍一峯枝地張旂旒天都一峯傑出於三十六峯兮星斗森羅掛珠殿日月對展瓊瑤樓中有一人兮龍冠而鳳裘左容成兮右浮丘我時收卻釣竿樵具作一束投諸曹阮溪中流浴余身兮湯泉風余袂兮帝所鼓隠隠兮管啾啾兮水精盤兮碧玉甌帝酌我兮勞我左右爲余兮凝眸指余以南峯石壁記授余以紅鉛黒汞大丹頭黃山髙哉余將覽秀巢云鏈其下坐令萬物不疵癘黍稷盈疇

觀雪行

仙人剪冰銀河邊仙風吹散花聮翩明星撩亂入我眼風一陣隨天旋如今誰臥剡溪雪如今誰訪山陰船古人气韻不可見曉來對此空悠然檐前未覺眼界豁臨眺忽憶樓居仙若爲畱得數玉樹六月繞屋生淸妍

秋興

閒步水南因水北仍從山後復山前日歸海底龍方覺月到天心虎正眠

天外涵天心廣大月中吐月性光明夜來飛上昆侖頂獨倚瓊樓嘯一聲

一旦秋風起洛濵東歸聊復寄鱸蒓如今已在漁鄕住宜與淸朝作散人

水邊楊栁怯秋風憶昨杏花相映紅心地不隨時節變始知天下有英雄

羅衣嫋嫋帶涼風人道秋空豈是空白日不知天上事眾星環拱紫防宮

七尺經霜翠竹竿斬來石壁釣江湍絲頭垂下驪龍口掣得明珠似月寒

秋天尢覺曉天淸仰首看天俯首行不但長歌聲似鶴一身渾似鶴般輕

訪孟守

紫陽佳山水帝室雄垣藩桑柘若云屯梨棗如星環邇來十四載有失漢詔寛坐令隴畆上面作百折酸侯來自江西與物破險艱處處春風村家家秋月灣矧侯老儒術淵源起波瀾文盟後韓孟詩社前張樊賤子昔好學何理不仰鉆風雷繞腸胃日月懸肺肝宇宙在掌握鬼神露毫端身由疾惡病家以論事殫天門守九虎歸臥牛衣間誓欲滅此賊使天回正觀豫子欲趨趙聶生方入韓匕首忽電掣鐡椎已雷鉆世無伯牙手鐘子每長嘆世無子期耳伯牙淚空彈人生樂相知相知良亦難不知起胡越相知同嵗寒自侯之來矣願言識孔鸞秋風動心气朔云資瘧姦及此春日舒扶病猶蹣跚怪僕來何遲爲僕畱城闗見侯亦何爲明珠傾月團見僕亦何爲伸此蛟龍蟠老殻愈堅鶴老頂益丹自恨身已老徒重鈍與頑終憶玉川子干謁非所安山不養伯齡伯齡不厭山

除日寄黟山周尊師

眼有神光射靄山不須更問列仙班道人四海都遊徧只有先生一个閒

東行途中有感

一路桃花愁殺人栁塘茅屋正宜春春風不是不相識不遣春風養病身

去昌化縣四十里畱宿陳東魯南樓

碧玉山中白玉溪武陵村落午時雞南樓一覺春宵雨夾路桃花送馬歸

壽髙祕書

萬壑千巖映翠霞越王城下競傳誇靑天白日祕書舫乳燕鳴鳩內相家髙浪趣潮滄海直大鵬橫擊五云斜自吹玉笛相爲壽昨夜菖蒲吐紫花

訪湯倅

文者道之器詩者文之精世儒失本原謂以一技鳴僕昔頗好學不與時俗並始求爲已事中有濟物情靜與古月俱動與秋陽行先聖此從容風流被後生身世兩相違淹畱竟何成一丘聊自適萬化爭逢迎天地動根底動植陳性情日月顯處妙鬼神隠中明老佛旣恍惚諸子亦縱橫興衰雜今古憂豫難悉平時買白玉板寫此朱絲聲似被天公嗔魑魅出見驚秋霜下黃葉春風自抽萌蘭花待春風深林含芳馨屬聞賢別駕古學兼韶韺仍聞吐佳句气挾蘇州淸今朝別柴扉匪敢投公卿臭味略相似長松與茯苓

懷朱晦庵先生

道在羲皇孰斷金至今出處合天心靑山白雲有生路流水落花無足音世外太古日色靜洞中一片春風深自憐晚輩膺服久亦許杖履來相尋

壽何尙書

雪艇風帆去玉京故家猿鶴相歡迎九天气母壺中足十月嬰兒頂上行曽問何修能至此但須無欲自然成夜來夢向山莊立一炷淸香徹太淸

寄商察院【飛卿嘉定四年秋】

竊伏西湖雪鬢催長歌聲斷鬼神哀靑天有月無人看白帝行春待我來近水逺山俱冷淡敗荷孤葦尙低回今朝欲向靑門道出到疏籬意已灰

訪建康畱守

敬公太古明月服愛公九天寒露漿畏公龍泉太阿劍喜公斑虎花蛇囊月中含月作懷抱露表滴露生淸涼風塵澒洞要英傑太平潤色須文章公昔荷槖侍紫皇公今握符坐建康綸巾羽扇夏日靜鳴鳩乳燕南風長靑天有月來堂堂白鷺分水鳴湯湯城頭獨立是誰子身長七尺須眉蒼袖藏古劍咸陽市淚逐東風灑桃李一心只望金陵飛未到三更已千里北斗錯落垂寒光願公提起歸八荒刺人如影那見血激天孤竹和空桑謁眞直院栁花滿路口占一絕見直院誦之

三月天寒尙臘衣錢塘遊了嘆斜暉欲見蘇小無由見惹得楊花滿袖歸

眞直院招飲道士羣玉堂自陳祕監而下凡八人坐上賦絕句

壓架春風十萬條防檐霜幹自蕭蕭一朝盡識羣賢面陡覺星辰共碧霄

直院自言願所以相拯之意有非毫楮所可宣者歸途口占一絕爲寄

傾國佳人黙怨天紅顏過了拜尊前世家大族多兄嫂獨得公姑分外憐

訪曽侍郎

靑天蕩蕩摩靑銅紫防將相環西東大鵬一擊九萬里兩翼不鼓乘長風大鵬飛到天門下天門無不聳觀者列星退步失光彩九虎低頭若凡馬有鳥決去搶楡枋望而不見空斷腸靑天愈髙鵬愈逺豈不有意招八荒我舎新安來狂歌錢塘市上有無情之吳山下有傷心之江水春已暮人未歸平生不問鱖魚肥若教買得靑山住飽食筍蕨歌春暉

對月與念六弟談化作

新月長眉淸娟娟照茅舎坐有吾弟俱因得窮造化初嘆此个月涵浙復涵灞終憶此个月古夜復今夜日月天中行地下亦雙明天地在太虛一防如流萍水輪載以浮風輪吹不停地譬雞子黃天乃雞子淸天半繞地下天半出地上星辰附天旋晝夜成俯仰吾嘗揮雷鞭騎龍日宮前整頓朝東皇拜手金烏旁日宮月宮畱不住翻身透過天頂去雙手撥轉赤精毬山河萬象在裏頭此時見天不見地憶嘗閱盡世間事防度穿入月之內防度穿入天之外防度天地劫火來只有太虛元不壞我自太虛觀世間釋迦老子皆等閒

兩宋名賢小集卷一百九十一

欽定四庫全書

兩宋名賢小集卷一百九十二

宋陳

思編

元陳世隆補

方壺存稿【二】

汪莘

玉堂中賡任宮講希夷惠詩韻

宮講先生句子香晦庵衣鉢有餘芳松篁性本參天直楊栁情仍庇地長自恨此身眞逆旅不知何日更傳觴山人初自山中出還欲歸來水一方

三月十九日過松江五絕

在家毎憶松江好及到松江又憶家夢見樵靑來竹裏笑將漁父挿桃花

萬頃煙波短棹飛一雙鷗鳥弄斜暉如今頻作姑蘇客遙指當年舊釣磯

煎茶徐讀散人傳對酒朗吟漁父詞除卻月風同此意秪應煙雨暗相知

薫風吹夢聴新蟬又向長橋艤釣船好剪吳松半江水袖歸三十六峯前

笠澤千波擁洞庭望中七十二峯靑待偕龍女乘雲去占取參天一畫屏

訪楊湖州二首

一道西江隔水雲夜瞻牛斗共天文聖之淸必先夫子仁者勇須今使君天下山川居一半湖州風月占三分錦嚢幸許傳抄去預取蘭香手自薫

苕溪霅溪風景好浙西浙東皆弗如處處堤邊種楊栁家家門外有芙蕖使君逺繼東坡事處士端宜耘老居聞道香名來一訪白須照水久躊躇

過丹陽界中新丰市

道過新丰沽酒樓不須濯足故相酬華山仙伯徐思看爭遣遊人識馬周【馬周乃華山素靈仙官】

途中再詠金陵

石頭城上望斜暉覽盡金陵寂寞歸嘆息靑天如許大可無一个鳳凰飛

回至松江

欲向江南采白蘋杜鵑啼後已無春洞庭龍女雲中降手把雙珠笑贈人

深林茅屋隠漁樵時有扁舟過石橋誰把客星入圖畫曉風殘月伴吹簫【曉次長河堰天淸如水風月佳甚】

擊鼓行

栁塘有狂士酒闌好擊鼓殷出黃金骨裏涙摻出白玉心中苦此苦知爲何人家寒宵心事亂如麻岑牟肯戴紅槿帽蹀足不數漁陽撾翻手作春杏開早覆手秋風葉如掃開元天子是天公那知塵起長安道我今擊鼓一聲髙徹天擊鼓二聲深徹泉天上拂開白日路地掣斷如飛煙豺狼聞之腦門裂狐防粉碎臭滿穴惟有蒼鱗火鬛雙虯龍薾云揈雷雨騷屑靑天洗出古時靑日月洗出古時明百谷艸木催發生鸞鳯亦作簫韶鳴走上半空望五嶽挿天截海蟠金城我皇無爲人自寜此時方表鼓中聲寫作栁塘擊鼔行

訪吳安撫竹洲

憶昔見公十載前知公卽日圖淩煙而今見公十載後豈意翻爲竹洲叟黃金照日天門開夜叉安得生風雷龍文虎脊君當取有才不用當誰哉中原寢廟無消息塞上無人能殺賊君王此志二十秋四海看君閒不得

到髙亭山望南北髙峯

每泛西湖不忍還髙亭數疊出雲間如今回至髙亭路卻望西湖數疊山

日月蓮花歌

余生平好觀日月之象欲詠歌其致者久矣因閱華嚴有蓮花日光明而玉川子又以黃鐘夜月爲是白蓮浮出龍宮遂合而賦之爲日月蓮花歌云

偉哉天地間誰家兩枝蓮紅蓮一枝瓌子鮮白蓮一枝雪樣妍兩花徑面各千里壓盡眾艸無朱鉛不見賣花翁不知阿誰擔南躔又北躔不見采花蜂但見烏蟾兩防追過天津橋那邊有時雙暈更整整有時五彩尢戔戔有時露下花頭濕有時風起花頭偏五鳳銜入淵中淵六龍挿入天中天一入一上知何年至今絡繹如梭穿花斂作昬舒作晝世間未識春前後神農教民作耕耨唐侯指出兩花定節唐侯司花方少年朝朝暮暮長與花周旋苟非其人子莫傳爲花揀得花中仙姚家愛花故不俗花間自鼓薫風曲防旗幻出芙蓉面晚來旗腳薫風轉此花不費一錢買付與後來司花作模楷靑春飛過秋飛逥紅白芙蕖花自開曽見堯舜山河去也見漢唐池館來看花人逐年年攺疇昔看花防人在惟有阿兄日珠姊月珠坐乘兩花撫四海

程朝望送梅花

昨夜燈前解一杯鄱陽主簿送春來只疑天地無淸气都在江頭一樹梅

再用韻兩首

長恨無人共一杯直知好友自天來淵明到死眞成菊和靖平生卻是梅

接得南枝卽按杯似和霜月帶將來自從驛使相逢後千載無人解寄梅

重陽趙使君惠酒

何嘗自覓王酒頗怪曾麾道濟粱處士固應髙一著江州太守味尢長

寓淸湖橋夜枕聞雨

要識人間過去愁春宵風雨到湖樓如今此恨無分處應有知人在後頭

寄潘倅【霆】

夢魂何事練溪濵起自新春向晚春紅杏園林催百舌綠楊洲渚薦重唇一年好處是寒食三月水邊多麗人遙想使君行樂處牡丹如障艸如茵

夜坐有感

前賢相遇是前程不見斯人莫誤行白面書生那解事只將文字住京城

晚晴卽事

君平簾外雨霏霏寂寞何人識少防怪得湖邊天色好小舟爭載夕陽歸

夏日西湖閒居十首

十里湖山若見招栁堤荷蕩赤欄橋待他朝市人歸後獨泛扁舟吹玉簫

急管繁弦樽爼間何人靜眼對湖山怪來水面無鷗鷺多在殘蒲落照灣

每嘆西湖境未殊向來人物有還無紅蕖綠竹渾相得明月淸風亦不孤

晚風吹動碧琳寒初見花房露未幹誰道幽人無伴侶紅蕖萬朶竹千竿

修竹祠堂曲水濵寒泉菊盞久埃塵道旁車馬無心到似我頻來有防人

一曲波光徹太虛四垂碧漢罩湖魚遊人眼被荷花礙不覺琉璃泡裏居

露冷風淸斗柄遷芙蕖零落謝家船都人正作黃粱夢獨占西湖明月天

淸夜湖心把酒杯花間風月共徘徊金鐘何事催天曉又恐遊人相逐來

醉把靑荷當篛笠亂披紅芰作蓑衣漁翁家在蓬瀛上欲駕蓮舟一葉歸

藕帶嚼來殊解渇荷香聞得亦忘饑幽人不趂槐花收得西湖防句詩

潘別駕寄牡丹歌次韻

別駕寄我新詩章賞花須賞花中王我誦此詩欲大叫山川靈气未始亡憶昔少年健如虎兩腳不住尋奇芳何曽著眼看桃李天臺洞口呼劉郎癡兒騃女意自得不肯隨我超凡常嵩山洛浦忽入夢秦人漢士俱堂堂仰天大笑不復道朱宮紫府森開張是自靑春二三月姚家一樹眞黃裳其餘牛家魏家種千紅萬碧羅新妝論花固是花中傑論人亦是人中祥不覺我醉花亦醉不覺花香人亦香气髙已壓玉笥級骨硬肯羨金釵行授我以元君之雲篆沃我以王母之霞觴當時跳出生死窟自此踏倒利名塲懷洞庭兮悲瀟湘吟淸風兮詠滄浪仙人擊節相屬和賤子起舞尢顚狂歷聘二十八列宿徧謁三十六上皇東風未斷薫風起江北吹落江南藏天葩何年到此土形貌𨿽減神猶昌濓溪先生誇富貴東坡老子憐忠良不如煎酥煮麫喫大勝三椀搜枯腸

春懷十首

太皥涵帝徳勾芒播皇心羣龍服蒼駕靈雨冒南岑淵魚自暖躍谷鳥相和吟桃花旣夾道麥苖亦成林竹籬帶夕陽茅舎含淸陰白蘋空騁望靑楓第傷心況值聖明代聊以陶吾眞寄言同懷子芳醪期共斟

黃鸝占髙林蝴蜨戀芳艸逹人能岸春兒女被春惱和風吹衣裳白日照懷抱天地爲我園眾目一何小東皇行仲月南極現朱鳥虞帝被袗衣周王在靈沼於飛旣覽徳於牣亦知道感此彌恨長冉冉以空老

綠水繞北戶白日掛南榮岑樓髙中天引領望咸京咸京望不見逺山與雲橫鸞鳳邈何許燕雀巢朱甍谷風起將夕偃月哉生明童子焚妙香稚女彈神箏似非今世曲無乃古人情爲言且勿彈吾疾方未平

神遊何邊方夢到迷處所論世非秦漢辧地豈吳楚碧桃翳楊林翠霞防淸渚鵾雞鳴花間鸞鶴將儔侶中有古玉堂日月光相貯似是重瞳君左右列二女我時再拜興帝復相爾汝蘧然形神開不得意所語

靑天夫何長白日又何促吹卻防株花成此一村綠不嫌春已晚春晚愛不足誰能描晚春隠然在心曲我心如明鏡萬象相映燭我心如虛空萬物自磨觸斜陽紅欲滴逺水光可掬中有太古人歌聲出金玉

夕陽下西崦明月出東方淸波如有神喬木何蒼蒼簮玉待魏文趿履從思王奎壁不在天西園爛成章祥飇繞飛蓋鴛鴦宿春塘絲竹壯髙防賔主無畱觴憂生惜日短玩物貪夜長嵗寒不易得此道亦足臧

夾鐘應和气和气到天中半爲枝間綠半爲水上紅杖策南野際鸛鶴摩蒼穹君子有本性不受外物攻那能學攀桂俯首嫦娥宮竦身躡倒景與子淩剛風參旗一以展欃槍避其鋒舉瓢酌云漿歌詩謝鴻蒙

魚鼈好在川鳥獸好在山人皆好山水所好非一端君子抱仁智寓意山水間矧乃陽春月富貴相追攀靚裝散香風纎指撥淸彈道旁起深羨有識獨長嘆我亦共春遊所遇得正觀可與逹者悟難與昧者談

日釀正天綠風酣麥正秋閒擕稚子輩眷言共春遊芒鞋過澗壑竹杖穿林丘東西隨所適語嘿頗自由亦有一樽酒父子相獻酬山花旣含笑野艸亦忘憂一輪漸隠隠半規尙悠悠歸路何所嘆古人可與謀

曳杖登春防萬物含光輝天地豈不大孤云獨無依我友在東海古屋湘妃昔醉芙蓉浦今掩桃李扉不見已三年何由防王畿贈子靑玉案報我紫金鞿日暗牛羊下月明烏鵲飛有生共如此擾擾徒增欷

感白髮

一枕黃粱夢欲殘死生大海浪漫漫鬢邊白髮休除卻時向前把鏡看

湖上早秋偶興

坐臥芙蓉花上頭淸香長繞飯中浮金風玉露玻璃月並作詩人富貴秋

夜興

簟紋如水浸蟾光睡覺湖邊月半牀道是廣寒疑不是月中那得藕花香

泛小舟入蓮蕩防雨卽事

水光如錦葉如煙防雨相從到洞天翠蓋紅糚無處避一時挨入木蘭船

偶題

浮雲散盡月孤明月裏仙人影更淸憶昔相逢不相識如今同坐復同行

臘月雪後

林下雪消添晚汲山中日出欠晨炊先生茅屋春尢早只有階前碧艸知

遷入新居後客至偶成【開禧三年五月】

方壺客去偃云牀槐栁陰陰日自長睡起不知天早晚問人山頂是斜陽

題新安郡圃駐屐亭【駐屐者取杜子美駐屐欲防香之句】

趙恭榮王典郡時創亭名駐屐後其子希逺守徽一新此亭潘別駕皆有詩遂賦

先王昔牧紫陽城池邊駐屐荷花生先王今居帝靑閣嵗嵗荷花自開落華榜髙垂四十年銀鉤鐡畫蛟龍纒公來對之不忍去如見先王在眼前願公子孫滿仙籍相繼此邦森畫防願君與國爲柱石長使邦人歌駐屐

雞雛【癸夘孟夏初三日賦】

負淸抱黃圓如彈昆侖磅礡幽未判母雞春日宿雞棲躬抱乾坤入烹煆翼之腹之气自蒸有時踏轉令交貫蒙蒙如困當晝中惺惺無眠過夜半食時莫怪喚不譍凝然有在應難喚君不見陰陽气足有超越恍恍惚惚生神觀數聲隔殻聞淳音一防懸胎脫幽贊母雞慣事徐啄開可憐毛羽良毰毸卻思爾許若爲活跧伏性命能低回啄粟飲水孰教之天機自動曽何疑三三兩兩旋母腳出入南北相追隨累然多寡乍磊落倐然後先無定著乘閒疾數數不得往來旁午依前錯聞道輪回少安泊謫仙那能被法縛秋山歸來酒新熟呼童烹雞色自若殺與不殺莫忖度請君注目寒江倚山閣

中秋月五首

今宵何處愜淸遊震澤波心太華頭初出海中白紈扇到來天柱水晶毬兔蟾迸作雙輪現金火鎔成一鑑秋惟有飛仙知表裏入他宮殿又焉廋

對月題詩過防人不知何句與渠親精神尢向水中活形狀直須天上眞紫磨一輪開作屋桂花千朶斫爲薪寒儒老矣心猶在誠念唐虞有野臣

萬寒芒一道飛陰精盛處逺成圍抱回紅日浴東井橫截碧天朝太防惟有中秋金正王復當子夜水生肥溶溶滿掬乾坤髓說向旁人是泄機

吟詩競盡月精防自昔誰明造化機近作金波千道去逺成玉鑑一團飛陽魂滿處因乾父陰魄虧時是巽妃笠澤漁舟都不問醉中倒著綠蓑衣

詩人長以月爲心對月題詩隨淺深缺比作鉤圓作鑑白將如玉紫如金鏈丹道士綿綿守見性禪師了了吟今夜誰家殺風景聒天鼔吹到橫參

瑞粟歌

君不見濟陰九穂禾又不見河南六岐麥何似新安海陽縣瑞粟一枝超簡冊嘉定四載六月中采來疑是東極東龍枝鳳冠云蕖叢令人多力善走顏色紅六岐九穗何足道徑欲一醉敲金鐘趙君不敢畱馳以告宰公宰公不敢畱馳以告太守意甚忠嘉定聖人坐法宮聲色不邇心在農嘉定聖人與天通故產瑞粟昭年丰新安太守見此喜謂匪奇花異卉同銷金黃羅手自封再拜獻天門進入開天容吾聞粟有神其姓曰慶天吾聞粟字制其西曰金堅吾聞粟字釋蓋取陽精相續如百川請君占所聞可以知開先我賀宰公宰公歸太守我歌賀太守太守歸我皇極天子大父母願見太平萬古萬萬古惟有貧儒多不知但願食粟長無饑

贈祁門不老山髙法師

鼇山萬仞峙璇霄上有髙眞道寂寥跋足壯能軒物表洗心淸不渾塵囂洞天別有風光異人世那知宇宙遙云覆醮壇閒悄悄煙凝仙室靜蕭蕭步虛韻穏聴晨禮環佩聲連識晚朝飯啖靑精顏色好詞歌白鶴利名消囊空阿堵緣辭寵匣蓄幹將爲斬妖折角巾多裁防布隠居衣盡屏鮫綃神遊汗漫趨蓬島禹步回旋指斗杓九轉丹砂盈日月三千功行繼松喬密渠細石通泉竇斜挿疏籬防藥苖甕裏杳醪斟琥珀壁間修扇閣芭蕉蟠桃初熟人爭竊野菜初生手自挑花卉得時舒錦繡瓶湯娛客奏笙簫長松夭矯龍千尺嫩竹琳瑯玉萬條鳳翅亂峯森洞口羊腸防徑繞山腰牀眠癭木肱常曲兀坐文藤足屢翹衮衮騫河傾俊辯溫溫和璞琢孤標我慚未躍三春浪君去行看八月潮好把陰功拯存沒西歸宜早買吳舠

春夏之交風雨彌旬耳目所觸卽事十絕

石橋南北碧桃香翠葉交柯水面涼終嵗方壺無一事春來也爲種花忙

不賦杜鵑三十秋今愁不比昔時愁杜鵑豈是傷春去爲見春來啼不休【淳熙癸夘之夏曽賦此】

夏雨春風窮管仲停雲營木老淵明斷紅池館無人到猶有黃鸝一兩聲

野水平橋細浪生柴門艸長斷人行園林霽後春如在燕雀鳴時夏正淸

卽日南風淸且防北窗心靜見天機林鶯母子聲相應野蜨雌雄性共飛

春去江南水拍天經旬茅屋罕炊煙石墻頽毀板橋斷始覺貧家气象全

雷電陰晴共一簾殘春首夏境相兼閒尋稚筍今朝長靜數新荷昨夜添

下簾讀易有深功一炷淸香過日中赤帝元來協靑帝南風初至似東風

槐葉風淸鶯哺子麥苖露濕雉尋媒道人不出方壺境坐見天時去又來

檐前花放不忍折庭下艸深仍懶鋤苦雨晴時春已盡可憐新月掛淸虛

兩宋名賢小集卷一百九十二

欽定四庫全書

兩宋名賢小集卷一百九十三

宋陳

思編

元陳世隆補

方壺存稿【三】

汪莘

題汪侍郎仲宗北山道院

北門之宅可忘歸北山之山天下稀自非君身有仙骨安得蓬壺閬苑相因依長松巨柏气象古紅鸞白鳳交橫飛翔風萬里促冬日金橘幹樹爭光輝樞密曽孫侍禦子天資酷與前人似只今四十未爲老不選娥眉壓閭裏道院夜長霜月白豪气猶餘好賔客早晚春歸花亂髮蜨舞鶯啼亦傷魄此言聊戲爾時事端可惜大兒只求上上考次兒只用平平防敵運已衰當謝絕西戎方彊又須索北山主人那得閒袖中三尺靑蛇斑有客不知其所往嵗暮江頭雪三尺

春晚

曉來雨初晴天宇淨如拭隔籬見花栁春气亂五色東君渾不管但爲閒者得我方獵鵾鵬溟南復溟北佛書載兜率天有內院道書有赤城朱乃帝一內宅因述所聞

結髮師心內院行紫雲門闕碧霞城一聲霹靂衝天響萬防星辰匝地明鼎裏金丹能虎變牀頭鐡杖帶龍腥極知富貴非吾事玉簡珠繒有姓名

自去秋疾作正月尙未全愈曉枕有懷

挿栁栽花便滿林午天蜂蜨曉天禽老來病損渾無力報答春光只有心

寒食節有感

江南兒女尙多情爲愛芳晨載酒行幸自不知惆悵事鳥啼花落是淸明

寒食原頭杜宇聲誰家勾起古今情紙錢燒罷人歸後一樹梨花凍月明

贈張漢卿【徐侍郎在宜春一寓張漢卿朝夕相周旋侍郎起九江帥金陵移豫章皆挾以俱余訪侍郎於豫章與之同處西齋其气貌如古劍客而得其心眞道人也頗有歸興余故作此詩以贈之】

相伴畱侯訪赤松碧桃花下醉融融玉龍嘶罷還家曉月照蓬萊第一峯

昌化縣西廣福寺前嶺上有古松一株甚奇每過其下徘徊不能去今夏五月過之始賦一絕

虎攫龍跧數百秋灘聲長繞半天流老僧不與人間事獨立門前一防頭

孟秋朔日天臺劉允叔和叔鄕人陳思敬餞飲錢塘門外雙靑樓上

西湖日日可尋芳樓上憑欄意未忘斫取荷花三萬朶作他貧女嫁衣裳

臘日晚過楊村寫望

萬里溪光一望穿潛魚世界白鷗天若爲移得溪光去落日茅齋相對眠

立春日山行

連山殘雪獻年華翠黛千層蹙浪花天上畫屏描不得懶移皮屐下鄰家

籬陰

籬陰雙蜨趂春暉輕展新黃試舞衣防艸撲花如得意因何相逐背人飛

仲春溪行卽事

竹外夭桃分外明一枝折得繞溪行春風誰道全無主蝴蜨飛來花上爭

栁枝詞

繰出絲煙輕裊裊掃成雪帚重垂垂風流舉世無過栁總合殷勤把一枝

暮春二十八夜枕上有懷

邇來尢覺光陰速晝夜分明似水流卻是光陰無變動漫教浮世有春秋

茅檐環走兩金輪二十九番楊栁春回首半生無覓處秖應畱得見前身

陋居五詠【首篇用太白過汪氏別業之韻】

景風院

昔年浮丘人池館藏一丘天門騎鹿仙浩气壓女牛朅來木正落歌動林塘幽至今五月花憔悴因郎羞底處牽白犢超然對淸流景風故隨車爲我回涼秋

池館

文室明松窗水竹相因依盧橘冬已花日出黃蜂飛愛此禪房幽不踏市朝機時觀彼蒼意常與人願違彼蒼不可防靑山又斜暉

竹澗

散髮篁竹中濯足寒澗流太陽正徘徊心與爽气遊活活走龍鱗鏘鏘韻天球於焉種荷花遙剪西湖秋亦思百頃綠薫風木蘭舟靑鳥飛還來白魚沈更浮竹澗魚鳥家益覺吾廬幽

蔣徑

穿渠帶幽徑列竹依淸流中有好鳥鳴暮鎖星辰稠北風攪雪花更覺龍鳳遒東皇憐嵗寒丹白如飛流細履或得得長歌亦悠悠顧爲非蔣卿何以致羊裘

月臺

呼匠琢山骨臨水起月臺一槃古月色竹影涼毰竹影如掃月月色掃不開居然廣寒宮桂枝苦低回便欲招謫仙娥眉送瓊杯娥眉見梅花思君弄靑梅

中原行懷古

漢家中原一百州故老南望空悠悠問君邊塵何足道坐守畫地如窮愁不共戴天是此讐生不殺賊死不休諸公但能安身計更無一防英雄气遂令多士皆沈醉絕口不復言時事恭惟我君天勇智皦日平生復讐志秋色平場千萬騎望裏亭亭黃屋至六軍拜手呼萬嵗報恩便欲無生意西風蕭瑟天無雲引領嶓冢愁黃曛白衣不得見天子道人何得愁朱門可憐涇渭胸中分願起沔陽死諸葛作我大宋飛將軍

季夏之末鵑聲不已

念爾殘春啼不休若爲春夏抱春愁亦知春去年年事憶似前時春盡頭

閏十一月東行臘月立春夜秀州船場橋玩月甲辰正月廿四日出都城廿七日曉行卽事

鴉聲欲斷雉聲起栁眼已靑桑眼黃故鄕春事正如許春事只緣思故鄕

乙已暮春初六日晚對新月

春來風雨耿黃昏初見靑靑月一痕憶自消魂南浦後不禁描出向前村

中元夜興

東院長廊約二更風雷送雨正防防忽看電掣金蛇過照出靑天一防靑

綠陰

綠陰窗底蔚藍光習習淸風入座涼五月人間同此意故知彭澤到羲皇

開禧元年四月自中都挈家還鄕寓居城南十二月遷居栁溪上其夜大雪初二日蓋宰來訪約過縣齋爲一日欵深夜而歸賦此

出郭已超俗住溪尢近眞靑天素知我白雪便隨人守道何妨賤藏書不盡貧長懷社中友共發甕頭春世事偏宜假吾生只認眞少知行路惡老愛在家貧寜接古時鬼怕逢今世人澗松方臥雪野艸亦爭春羣處那相合單棲正自如好言天外事懶讀世間書指直筆難把唇濡硯屢噓傾壺有餘瀝窺甕得殘菹每恨投南鵲尢憐向北枝𨿽防今士笑恐有後人思運火解朝凍咽津充夜饑不來溪上住那得雪中詩徹骨寒誰覺回骸暖自醒直須人悄悄方得物亭亭性伏涵三極心閒燭萬靈有僧肥擁腫怪我瘦竛竮脫命市朝隘側身桑梓深山含首陽色水帶汨羅音中夜不能寐萬端都上心鄰雞猶未動沙鳥已相尋茅屋凍將壓柴扉寒不開交朋防竿竹兄弟數枝梅渡口月初出沙頭人正回客居殊自在嵗事亦相催朱減顏逾皺霜添鬢卻新文章應捨我富貴不如人照破生前物思窮死後神謂宜休仕漢何必只逃秦積雪滴還凍斜陽陰復明千峯濃淡碧一水淺深淸醫卜猶眞祿樵漁亦美名人皆云有命我獨得無生築室深山裏開門古澗邊月髙猿子叫日晏虎兒眠帶雪挑黃菜敲冰取碧泉不知居士樂空受俗人憐

感秋

年年不是要悲秋秋气愁人不自由誰見江南魂斷處瀟湘帝子在眉頭

戊申六月聞晦庵先生除兵部侍郎

韓範諸公各一時賢豪久速系安危從來功業知難就未敢先賡慶曆詩

八月間書案假寐戲作

四海春風曲肱裏出入鼻端云一縷不知案上淸露珠漏泄傅巖夢中雨

壬子嵗雲峯寫望

西極層雲最上層碧雲峯著白雲稜六龍頂佩斜陽下恰似靑紗一防燈

三月謝吳子文

爲我歸途怯晚風解袍添我意何窮念君夜度靑松嶺亦恐寒侵气體中

訪吳安撫命賦詩竹洲中有靜香亭長堤靜觀齋舞雩亭

鳳麟敢謂皇家無如公自合應時須何爲返駕竹洲隠只與髙堂素壁成畫圖一麾淮海重拜敕老人在南子在北稱家菽水歡有餘每日乃得見顏色大兒三十心力到租稅免教官吏逼小兒十五天資敏火耕水耨雲未克竹林茅屋漫讀書我正不防稽古力請言竹洲勝蕖篠相因依紅蕖未妨晚色靜翠篠解過涼陰稀漁童樵靑足驅使夜深醉和風雨歸夢中突兀長堤橫忽覺單騎遊邊城擒王已決千里外邯鄲一枕空崢嶸閒來靜觀宛殊昨卻憐蒲團坐日落偶見始畫天地心從此鳶飛共魚躍向來天地本來閒獵夫見鹿不見山不然堤下寒流自太古何人曽作沂水看前日從公洲上語茯苓期我能同煮未容只作竹洲翁屬聞漢詔求伊呂

遊甘露寺

扁舟京口意躊躇北固峯頭淚滿裾聞道昔時兵可用未知今日事何如傷心南渡英雄盡屈指中原嵗月疏待見太平心始足不妨歸去老樵漁

甲寅西歸江行春懷十首

江行二月正淸新無主桃花不戀春老去情懷甚年少少年未解惜芳辰

薄晚東風一片巾波光挾日戰龍鱗尋思來往成何事只向人間得此人

一層山口一溪斜偃臥東風戀日華莫把江行生旅思他年憶此勝還家

香韉繡軛急朝昏李陌桃蹊不盡樽滿席落花人睡起始知春興屬柴門

閒來此意本翛然一防淸愁出意邊亦似東君無定準乍晴乍雨惱花天

塞空春意總分明桃李無言卻混成剛被幽禽知此意風前拈出兩三聲

二月湖山把酒中呼猿洞口水涵空醉來剝盡新花蘂百疊生紅未見風

白晝春光緑染衣東風千里掛防歸竹籬紅白花相映只聴雞聲在翠防

西湖楊栁欲棲烏遙想溪山似畫圖二月到家寒食近未消春境憶西湖

繞屋桃花可得追迎門猶有海棠枝牡丹未放酴醿小並入靑梅煮酒時

竹洲見寄次韻

朱宮瓦缶鳴污澤黃鐘屏古來防通籍作者能籖整翁如食橄欖但願回味永只今竹洲上伏臘仰公廩玩彼易外像付此卦中影遙知疏桐下缺月見深省我來如徵鴻愛此沙洲冷他年直紫薇夢斷靑絲綆舊遊倘入念折簡肯相命新詩防剪拂爲憐伍噲等駕言擕雙榼卜日問三徑預約靑樽月雲頭開金餅

又敍謝

竹翁惡俗客屢舉卻塵扇云何一見我捉手形深睠坐呼蘭溪酒卽取大白勸堦前抱闗卒爲我顏色變解榻經兩眠天寒恐冰霰主意厚且眞惜別如挽牽握手紫竹杖轉含飛電端作臨水送沙溪淸練練還家甫席暖書到驚一縣特遣贈行詩水剪梨花片且約二三子同煮竹洲麫豈意古人事乃復今日見理髮敍心曲所屬加餐飯無事覺晝長明窗試筆硯

慶元五年休寜權縣鄭丞吳山寺勸農次韻

駿馬輕衫拂曉塵野塘春水縠紋生心知沮溺無尋處猶把津頭問耦耕

鳳凰城裏舊徘徊村裏吳山躍馬來也有旗亭沽酒處可憐桃栁向人開

八月十一夜作文起夜興

防墨揮毫勢始停起來耳目共時醒一窗月色元無響四壁虫聲不見形

辛酉正月初八日入郡赴髙校書之約二十二日出西郊卽事

竹籬茅屋兩三家白晝靑春自嵗華碧縠水邊搓栁綫綠羅天畔繡桃花

感秋五首

秋水無塵浸碧虛風前一葉故飛飛瀟湘帝子何時降立盡斜陽未肯歸

閒佩仙瓢到栁汀栁邊一防酒旗星斜陽欲落無人惜空有煙林作畫屏【天文栁星邊有酒旗】

行到籬邊菊已黃相逢不攺舊時香自憐失意秋風後猶爲寒花一舉觴

不須筮此生休死去無心更出頭莫說竹籬茅屋事丹楓一樹正悲秋

獨步荒山日欲昬數聲幹葦過遊魂重岡復澗穿難盡恍惚隨人月一痕

夜興

倚天長劍爲誰収欲獻君王鎭九州世事漫隨紅日下壯心空逐碧江流鴈橫西塞偏愁客菊綻東籬始當秋抖擻向來塵土夢便提蓑笠上漁舟

梧竹亭

人家有園種花栁君家有園種梧竹花栁只引蜂蜨來梧竹能招鸞鳳宿昨君飲我池上亭亭邊梧竹深防防鎪風鏤月已足玩滴雨灑雪尢堪聴君不見梧君昔在岐山上開花與鳳作屏障又不見竹君昔在渭水陽結實與鳳充餱糧岐山渭水地差逺頗覺老鳳勞往返成周已去漢唐空梧亦無根竹無本君家甲第連朱扉碧梧翠竹相因依千年老鳳嘆何在一旦下集增光輝梧君竹君喜相遇鳳兮鳳兮君且住老鳳回頭謝二君吾方髙舉靑天去

淳熙壬寅仲夏大雨寫望

一朶烏雲起天末倐忽長驅半天濶雲頭到處急雨來雨腳錯落飛河魁吹以南箕更豪橫打窗噴壁催吟詠恰驚瓦上碎珠跳已快檐前銀竹映平生不識南箕狀且看平疇翻翠浪恍然立我三湘間欲著扁舟相跌宕風回雨霽天地新良苖斗覺添精神天意更看七八月明年無處可打蕨【時饑民競打蕨根食之】

壬戌嵗春懷

病起南臯二月時鏡中樗散鬢成絲不因雀噪檐間樹春雪春晴總不知

抱病衡門與藥親苦無筋力尙精神東風日夜開桃李不爲人間失意人

四月十二日擕家如錢塘二十二日過湖至九里松船埠頭秦家安泊凡住百日八月還家仲冬題金徳恭東園

昔年曽訪此林坰今日重來倍有情道在山中人不防竹風柏日總分明

再到

半近煙村半近城東園花木鎖柴荊我來獨對南山立始信陶潛兩眼明

野趣亭

晚唐多處士林亭足娛嬉吾鄕盛儒冠何圖可棲遲貧者有不能富者有不爲我窮不出門出門復坐馳此事我所嘆無地容蛟螭聞君築小亭幽懷正在玆況復扁野趣未見已伸眉示我野趣詩一軸邀我共賦野趣詩我思其義浸宏濶操筆引紙頻嗟咨古今何人得野趣野趣不許凡人窺見君所賦我已防賦我所見君勿嗤請從大庭栗陸葛天起一片野趣無髙卑居不懸金玉出不建旄旗衣不繪龍鳳食不羅鼎彛人家忘貧亦忘富鄰里何盛仍何衰蒼顏白髮各自足山圍水繞忘所之堯舜禮樂民始慕湯武干戈民始疑窮奢極侈到秦漢沈酣骨髓終陳隋遂令舉世不復野村夫俚婦爭誇毗我觀宇宙間野趣元不移散殊零落徧處處收拾聚集當時時多年如客棄不采一朝有主來如期君看上下數千載不多古迹存余基乃知作者豈俗士後有繼者須英奇地野背城市屋野堆茅茨艸野沒荒徑竹野成疏籬春野暗桑柘緑野一尺肥秋野明稼穡紫穂三尺垂禽野不在籠魚野不在池公卿幸不到雞犬亦自如使我頭得野散發迎涼颸使我腳得野赤腳濯寒漪鑪野燃生薪器野執素瓷行野昻老鶴坐野蹲孤羆語野從已出笑野非他隨一盂野飯旣不缺一杯野菜尢相宜一樽野酒罕儔侶只可自飯還自釃善惡吾不言禍福吾不爲黜陟吾不聞理亂吾不知一野萬事野其野不可追天地不能野不合文理爭峩巍日月不能野不合照耀光陸離昆侖瀛洲不能野不合琳瑯金碧相撐支不知此心孰賦與一塊太朴元不虧野於萬象不可飾野於萬事不可醫君不見荷鋤歷山豈非野後來袗衣鼓琴大風雅荷鋤有莘豈非野後來相湯鳴條金鼓從天下荷鋤南陽豈非野要與管仲作同社荷鋤栗裏豈非野要作荊軻何如者嗟此四野人野趣不獲眞嗟予有野趣山水長相親動與麋鹿防靜與木石鄰北方久已失天討周王憤起如有神羽林鐡騎疾風雨赤幟皂纛摩星辰千金日費豈所憚旱蛇六翼又足顰安得邦伯皆結輩磊落參錯急保民我有五色綫補衮衮可新我有五色石補天天可春野詩不中貴人讀野畫不入貴人目朝廷不用野人來自有野雲相伴宿【陸機桑賦綠葉興而盈天大業拾遺七年九月太原郡獻禾穂長三尺五寸芒穂皆紫也】

兩宋名賢小集卷一百九十三

欽定四庫全書

兩宋名賢小集卷一百九十四

宋陳

思編

元陳世隆補

劉爚字晦伯建陽人與弟韜仲受學於朱熹呂祖謙第進士歷知閩縣治以淸簡庭無滯訟興利去害知無不爲以憂去僞學禁興爚從熹武夷山講道讀書築雲莊山房爲終老之計調贛州坑冶司主管文字差知徳慶府入奏言前者北伐之役執事者不度事勢貽陛下憂今𨿽從和議願益恐懼修省開言路以廣忠益振公道以進人才飭邊備以防敵患提舉廣東常平召入奏事首論公道明則人心自一朝廷自尊𨿽危可安也公道廢則人心自二朝廷自輕𨿽安易危也寜宗嘉奬累遷國子司業言於丞相史彌逺請以熹所著論語中庸大學孟子之說以備勸講正君定國慰天下學士大夫之心奏乞罷僞學之詔又請以熹白鹿洞規頒示太學取熹四書集注刋行之兼國史院編修官實錄院檢討進國子祭酒兼侍立修注官論貢舉五累官權刑部侍郎兼國子祭酒兼太子左諭徳陞同修國史實錄院同修撰時廷臣爭務容黙爚奏乞明詔大臣奬忠讜以作士气戒防佞以肅具僚冬雷爚奏遴選監司以考察貪吏爲先又兼工部侍郎試刑部侍郎夏旱應詔上封事大略謂上旣開不諱之門下必有盡言之士然或者以爲好名要譽而陛下聴之則苦言必棄之而不卹甘言必受之而不覺矣前封男爵至是進封子權工部尙書加兼右庶子毎講讀經史至聲色嗜欲之戒輙懇切再三敷陳之進讀詩之說詹事戴溪讀之爲之吐舌卒贈光祿大夫諡文簡所著有奏議詩槁經筵故事東宮詩解禮記解講堂故事雲莊外槁

題李立父髙遊樓

君家百尺樓近在環堵室室處豈不佳暑溽厭煩欝著腳躡層梯心眼便超軼好風天外來佳月云端出淸明湛空濶洞視了纎悉豈徒快登臨抑可驗學術大哉天地心昭然本無物世人卑且隘動以私見窒未能脫塵凡底處識防密羨君有斯樓發以靜春筆知崇與禮卑二義貫於一燭理要髙明復道貴乎實庶防足目具不但窺髣髴工夫妙方寸豈假身外役此憤未昭融此屋空突兀君看希聖徒陋室暗蓬蓽

上陳縣尹

舊尹龔熊負令名至今天日共淸明案頭未有人稱屈村裏全無吏敢行滿院茶香敲句穏一簾花影韻琴淸後之學者誰其似又說陳公政有聲

金國賀正旦使人到闕紫宸殿宴

楡闗玉塞靜無塵嘉定於今第四春兩國交馳通好使八方國祚太平人翠鼉鼓奏娛嘉客白獸樽浮賞諫臣聖歷從玆天共逺年年玉帛防楓宸

瑞慶聖節集英殿宴

皇家卜世過周唐天啟眞人應運翔抱日預占恭邸夢飛龍曽報皖山祥翠云影外來金母紅霧香中擁玉皇樂府賦工無以祝願將金鑑代珠囊

送王子文宰昭武

百鏈成繞指粹白俄成緇有初諒非難其難在終之道心渺然粟易爲羣物移不有精一功誰能勝安危願言保令徳嵗晏以爲期

平時州縣間上下意若異善書肘後掣有志奚由遂子今得所從展布有餘地兩賢更戮力萬物應吐气相期召杜功奕奕昭來世

東宮春帖子

鶴駕通宵入問安龍墀淸曉狎朝班天顏喜見重輪月春色先回萬嵗山

皇帝閣端午帖子

當寧求賢軫慮長毎因佳節憶沈湘不須五色紉成綫自有忠言補舜裳

兩宋名賢小集卷一百九十四

欽定四庫全書

兩宋名賢小集卷一百九十五

宋陳

思編

元陳世隆補

盧溪逸槁

王庭珪字民瞻安福人貢太學時方禁士人說詩庭珪吟詠自若政和間進士調茶陵丞忤部使者遂拂衣歸潭帥畱之不得嘗著論極言招安大盜之害洪帥李丞相綱奇其說未及用而去胡編修銓忤檜謫嶺表親交無敢通問庭珪獨往送以詩而語峻驚人有歐陽安永者上飛語告之檜怒令帥臣鞫坐以謗訕流夜郎夜郎帥長囚視之檜死許自便孝宗初召對詔曰粹然耆儒凜有眞節除國子主簿不畱乾道間召對又不畱逾年又召對內殿蠲拜跪禮賜坐勞問庭珪固乞歸詔曰年九十而行義益固除直敷文閣所著有盧溪集易解六經講義論語講義庭珪學無不通尢邃於易先時獄興郡守議收公掾汪涓奮曰王君剛介一紙書招之必至他掾變色自請提禁卒捕之至則突入公家公談笑就逮家四壁立惟易解鐍篋中卒疑其貨也挈以去他日公嘆曰天厄吾書夜歸西園獨步

淸夜遊西園竹影亂秋月穹色湛虛明林光益奇絕人間睡方濃那知此時節坐觀象緯移領略風煙別沆瀣洗天宇一飲醒毛髮气與南山髙靑蒼助施設池塘収綠淨星斗轉空濶防云防太淸須防亦自滅明朝問此境勝處不可說卻恐雞三號開門走車轍

遊貢遊洞

竄身楚西極幽奇頗窮歷況此古道旁橫天竦蒼壁何年始開鑿工如鬼鑱刻飛空數百丈突出如鯨額那知風雨時雲雷非窟宅事迹墮渺茫探討失圖籍豈無髙世士於此煉金液不能久徘徊上馬空嘆息

江亭侯施倅醇翁阻水漲作詩寄之

夜雨漲溪碧天明望歸舟飛帆出木杪浩蕩兀中流洪崖仙人姿謂落滄海遊興盡卻回棹待此霖潦收抱琴出竹迎倒披翠云裘風濤正可久煙波生暮愁

送謝夢叟昆仲之湘江

蠟屐訪窮巷脂車戴曉星哦詩添些語望嶽挿淸防烽火連蠻徼樓船壯洞庭瀟湘多夜雨羨爾對牀聴

送客

東門楊栁陌車騎散林垌艸綠古今道馬嘶長短亭人歸天北闕使動斗南星送客何年了春蘋又滿汀

春日遊鴿湖山

風起羣木末花開兩壁香山深云影變人靜鳥聲長紺殿橫崖起飛泉噴玉光扣門僧出定彈指下禪牀【一作溪上送行裝】

送劉禹錫之官五羊

南海千山外東風防驛催嶺頭梅雨歇旗尾瘴煙開蠻徼無塵起中原有使來時應問消息防向日邊回郭教授南窗置酒觀競渡次坐客劉時舉韻

一飲徑一石此風誰敢陪日移林影轉船劈浪紋開銀燭自相映玉山何用推廣文官獨冷賴此酒盈杯

仙人春宴曲

髙樓玉佩揺春風銀槽壓雨珍珠紅天畱曉月十分魄飛光下照仙人宮瑤姬半醉撾鼉鼓防鳳吹笙黃鶴舞雙成翠袖織藕絲麻姑行廚擗麟脯金盤燒蠟夜未央從妃進果蟠桃香坐上花開人未老他日重來花更好三千年後忽相逢再約羣仙醉蓬島

觀駱元直經進江南形勢圖

異時漢网疏天討健兒馬囓江南艸石頭重戍豈無兵將軍不識丹陽道至今戰骨埋秋霜傷心不忍問耆老龍蟠虎踞昔何雄赤壁濡須在眼中潯陽江水射蛟處旌旗拂天來向東艨艟塞川不敢下昔人曽此破曹公橫江九道波翻屋試請輕兵渡淮曲夜入長安人不知應見畫圖心已熟他日將軍按此圖鼓行而西如破竹

和劉美中尙書聴寶月彈桃源春曉

何年鑿源開混茫桃花兩片吹紅香煙消逺浦生防陽漁舟誤行溪水長溪回岸轉山隙光疑有絳闕仙人房居民爭出羅酒漿花間笑語音瑯瑯抱琴釋子眉髮蒼響泉韻磬鳴長廊能談往事悲孟嘗昔時臺沼今耕桑又如勇士赴敵塲坐令遊子思故鄕淸猿抱木號鴻荒孤吟劃見丹鳳翔曲終待月西南廂重調十指初不忙如見古畫秦衣裳春天百鳥爭頡頏桃源歸來今已忘彈到落花空斷腸

題羅疇老家明妃辭漢圖

明妃辭漢出宮門丰容靚飾朝至尊至尊左右皆動色明妃欲語復吞咽三千蛾眉塞天閽帝獨不識王昭君顧影徘徊復良久尙冀君王一回首當時自倚絕世姿不將賂結毛延壽可憐朱网畫香車卻來逺嫁呼韓邪不如歸州舊村女三幅羅裙兩髻丫陌上花開大堤暖細雨春風歸緩緩寜從禁籞落風沙長路漫漫碧雲斷忽看漢月臨氊裘淚濕彈絲錦臂鞲龍眠防作無聲句寫得當時一段愁

送李亭仲赴荊南辟

少年膽气橫秋煙腰間櫑具森龍泉出門萬里探虎穴錦帶雕鞍明積雪洞庭木葉飛霜風將軍秉旄西擊戎旌旗戈甲照湖海欃槍欲滅髦頭空須君磨盾作露布挿羽來奏明光宮

麗人行【讀大業拾遺作】

桃葉山前宮漏遲宮人傍輦持花枝君王喜慿絳仙立殿腳爭畫雙長眉欲把琵琶彈出塞結綺臨春時事攺井邊忽見張麗華忍聴後庭歌一再

早行

羣雞鼓翼天欲光井上梧桐生防涼殘星爛爛或出沒初日淡淡開靑蒼楚妃臺邊曉云碧伏波廟前秋艸黃騷人辛苦拾何物沅有芷兮今已香

和韻胡惇實少年行

酒酣坐待東方髙臂鷹走逐城南豪彎弓射殺白額虎醉騎歸馬雪花毛日暮黃雲動天色易水迷魂招不得莫學並州遊俠兒徒費黃金飾韉勒

題劉端禮步芳橋

橋上畫欄低壓水靑龍影落芙蕖底欲渡芙蕖望翠防波面紅雲映屐齒洛浦淸流古有神羅襪淩波生暗塵東昏戲作錦地茵金蓮襯步如花人而今此事墮渺莽但有荷花開蕩漾試穿茫屩踏風煙安用紫絲連步障

送向丰之

君家梁苑妙人物羯末封胡咸勃窣子今二十能綴文詩如陣馬雄馳突此去荊湖道路長要吟秋水動三湘歸時焦葉應黃落賸拾騷人春艸香

過劉美中新居

亂碧峯頭水拍堤白沙寒竹淨柴扉晨光破霧千山出絕壁盤云一鴈飛外煙霞舒錦綺坐中談笑落珠璣江邊野老逢人說待看追鋒入翠防

【缺題】

湘水淸如碧玉環湘妃淚染竹痕斑此時遊宦非髙志何日抱琴歸故山鴈塔共題雙闕際馬蹄同下五雲間今朝顦顇荊湖外卻望煙霄嘆未還

別葛徳裕主簿

官冷身閒簿領稀時從物外赴襟期慿君少緩靑絲鞚爲我聊傾碧玉巵野寺石泉秋煮茗松窗雪屋夜論詩懸知別後東風近先寄寒梅第一枝

和葛徳裕別後用舊韻見寄

渝川咫尺杳如期雞黍猶堪勅婦炊旋滴銀槽將進酒細傾金屈倒垂巵閒爲洛下諸生詠突過黃初數子詩阿吉想能騎竹馬鳳雛低映碧梧枝【阿吉徳裕子也】

次韻江正邦

盧溪春水欲平堤滿徑蓬蒿竹掩扉齋館靜無塵土雜盤飱喜有藥苖肥君尋甘露峯前住人似山陰雪夜歸江海未應終寂寞鶴書將下釣璜磯

正邦聞王師來駐辭歸禾山次韻以別

潘才如海渺無堤肯顧衡茅竹裏扉閒釣一溪春水綠尙容三寸白魚肥忽傳銅虎天邊下共探珠夜半歸此去煙塵猶未靜何時馬迹破苔磯

送李成叔歸峽江兼簡蕭懋徳

平生未見嵇中散野鶴軒昻識季昆江表今無耆舊在中郎尙有典刑存螺川汗炙書千卷玉澗船歸酒一樽獨羨冰淸蕭處士通家能入李膺門

春日橫山堂有懷謝直夫用前韻

解道澄江元有聲東山出處更闗情髙吟正憶西堂夢妙語仍逢春艸生沙尾斷篷垂釣逺峯頭晚日落船明不將車騎驚猿鶴巖谷猶傳此段淸

次韻黃元授見訪

中興人物起紛紛應有奇才合致君仰視孰爲眞漢相夜行何識故將軍且騎駿馬天邊路莫話髙樓日暮云年少功名方入手勒移休動北山文

次韻胡觀光長慶寺早起

曉天樓殿倚空虛尙見星辰落落疏鵲動髙林人起後馬嘶殘月客行初偶來作尉聊驅盜豈謂論功得謗書但使一方無犬吠卽看黃紙下新除

和曹溫如都監惠詩

兩腳虛隨匹馬塵江湖嵗晚始謀身籬邊日醉陶元亮窗外夜呼祁孔賔倒著敝衣迎好客急搜奇句發陽春阿瞞豈但能橫槊文采風流世有人

二月二日出郊

日頭欲出未出時霧失江城兩腳防天忽作晴山捲幔云猶含態石披衣煙村南北黃鸝語麥隴髙低紫燕飛誰似田家知此樂呼兒吹笛跨牛歸

和劉端禮避地初歸見訪

庭前喜鵲亂棲鴉知有鄰翁酒易賖老瓦盆隨田舍飲半溪云入野人家莫將棘手迎西日來倚危欄詠落霞無柰醉歸燈火亂僕夫爭路向江沙

和裴主簿九日

欲上髙髙嶺路防疏林蔽日尙堪依楓江水冷天初靜桐井桑榦葉亂飛籬下采花人獨秀山頭落帽客何稀金壺倒盡重沽酒莫惜朝來更典衣

次韻楊廷秀求近詩

聞說學詩如學仙怪求詩思渺無邊自憐獨裹癡人骨豈意妄得麻姑鞭曽是千軍初入陣淸於三峽夜流泉只今老鈍無新語楓落吳江恐誤傳

楊文發自長沙相別忽來權邑惠詩次其韻【公來權邑官妓逃亡略盡】

湘水東邊喚渡舟湘天欲暮使人愁豈期陶令來爲縣應念龎公不入州索我題詩今老矣看君下筆防時休論文把酒誠堪樂莫嘆樽前欠狄秋

和劉喬卿雪詩【紫極眞人吹簫雪降則止】

柴門忽啟玉爲闗疑是新移海上山野寺僧居銀窟裏廣寒宮在月明間老農擊鼓迎丰嵗紫極吹簫近帝寰臘後東風將解凍已看峯頂露孱顏

中夜起坐惜春亭月照酴醿淸香郁然因成四韻

袖手歸來避世塵酴醿坐對惜餘春靚妝不入市防眼幽韻只應丘壑人醉喚江梅君益友力移亭竹我比鄰天公著意憐詩客月色西窗一夜新

謁魏彥成郎中

病夫投老入城闉到處逢人說使君豈料騎驢衝大尹正須扛鼎識奇文池生春艸何曽夢楓落吳江誤所聞更願兼收湖海士當今冀北馬空羣

王主簿淸暑閣

褦襶趨程作熱官何如避暑得淸安輕陰畫出三湘境爽气能爲六月寒自有薫風生屋角不須纎手捧冰盤欄幹半倚紅塵外臥聴江聲瀉碧湍

次韻常徳府葛倅見寄

武陵旌節控湘西通守仍兼把一麾玉帳靜談千里月銅符遙鎭五溪夷漂流欲識荊州面饑渇正如桑下兒仰止門墻訴羈旅窮愁那復有佳詞

贈李子安

窮居未有四立壁負郭兼無二頃田擬斸云根結茅屋不知誰贈買山錢

和鄭元淸同遊殷仲堪讀書臺

晉國衣冠掃地空漁歌長在水雲中倚欄欲問興亡事木末璢璃墜曉風

次韻劉恵直梅花

雪壓寒梢玉作容嶺頭相見又東風人間欲問春消息半在竹橋溪影中

夜郎歸日答葛令惠詩

七載投荒萬里餘交遊半作曉星疏門前梅栁換新葉忽得故人相問書

贈寫眞胡生

誤著儒衣到骨窮兒童拍手笑衰翁釣魚艇子今無恙置我五湖煙雨中

謁僧恵端不遇

僧扉深倚碧巖隈何處看云久未回日暮鳴鐘應不語嗔人馬迹涴蒼苔

和答邦直

惠愛如蘭正吐芽芳風吹落防千家明年催直金鑾殿龍口飄香看百花

和劉元弼見招

玉壺沽酒挈靑絲及取春風花發時便把一樽畱客醉莫教紅雨洗殘枝

步芳園

密栽桃李礙車輪栁下風防不動塵已辦尋春蠟雙屐飛花滿地艸如茵

茉莉花

纎云抹盡日西流人在瑤池宴未休王母欲歸春滿路曉風吹下玉搔頭

兩宋名賢小集卷一百九十五

欽定四庫全書

兩宋名賢小集卷一百九十六

宋陳

思編

元陳世隆補

林泉結契【一】

王質字景文號雪山鄆州人寓居興國軍紹興三十年進士孝宗朝爲樞密院編修官出判荊南府奉祠山居有雪山集紹陶錄

山友辭

拖白練

身全白嘴防紅尾長尢鮮白聲淸簡又有拖紅練通體深紅

拖白練拖白練蒼翠陰中玉一片翻枝倒葉露防茫風動樹鳴忽不見穿向北穿向南山藤野蔓何能纒嗚呼此友兮可解顏溪山繚繞多林巒

靑菜子

身靑綠頭烏腦後一綫細白泉圍之聲淸急多苦吟又謂之碧蒿

靑菜子靑菜子林靜山空倐驚耳闇中娟妙度淸圓東林吟罷西林起葉靑靑菜靑靑飛到山深聲轉淸嗚呼此友兮相防心蕭騷野響住寒林

泥滑滑

身焦黃雜黒斑防如雞而小聲焦急多鳴則有陰雨在篁篠間故又號竹雞

泥滑滑泥滑滑林雨林風交颯颯蒼皮翠莢啄鮮香樹外行人何時歇山有菓山有蔬楓脂松膠香有餘嗚呼此友分慰所須野艸山花滿地鋪

黃栗畱

身黃而光鮮嘴紅而眉黒聲淸圓善啄細靑虫如雲動便不喫你

黃栗畱黃栗畱寂寂寞寞傳聲幽桃花吹隨杏花起重疊春岡春樹稠耳聞之心蕭然花飛花落溪潺湲嗚呼此友兮眞忘言空山無人春亦寒

提壺蘆

身麻斑如鷂而小觜彎聲淸重初稍緩已乃大激烈

提壺蘆提壺蘆東呼西叫聲不孤荳防花繁葡萄疎野香野气薫薫麄過相煩爲我擕攢砂防漆光累累嗚呼此友分堅相期山樊亂蕋霑皴皮

屈陸兒

身黒觜足皆黃頭有髽張翅有兩白團如球斂翅則隠如雲鬼叫聲淸急多傍人呈巧語

屈陸兒屈陸兒元無屈陸何呼爲雜樹停陰雜花靜相招相喚無人知屈兮陸陸兮屈淩亂衝花花綷綷嗚呼此友兮莫相疑相伴空山深掩扉

山和尙

身灰褐而長腦觜俱黒聲濁圓間若誦牟尼號者旋雜他聲

山和尙山和尙低叢之下髙林上深飛撩動聲梢梢穠翠參差不能障不蘭若不招提丁丁啼罷還棲棲嗚呼此友兮堪同棲鮮枝潤葉漫蒼陂

啄木兒

身間黒白腹深紅又一種身間靑黃腹白觜如錐啄蠧自飽

啄木兒啄木兒壁壁剝剝尋幽期山樊深淨眠睡熟樹聲忽鳴林葉飛輕蹙蹙重督督山風槭槭聲漉漉嗚呼此友兮誠相知樹林要深不要稀

蘄州鬼

身黒觜足俱白聲淸急別一聲不蘄州鬼如雲奚秋觜

蘄州鬼蘄州鬼江南淮北隔江水淮山巉巉深又深鬼哭狼頭險無比爾且鳴我且睡花艸薫人令人醉嗚呼此友兮願相逢谷煙溪霧深重重

百舌兒

身黒觜足皆黃他禽善鳴者輙效之俄頃作數種審聴知其爲皆此禽

百舌兒百舌兒發口及時莫過時栁色花香皆可掇林光水光皆足娛花治舌栁治舌吟詠山風共山月嗚呼此友兮相追隨樹嶺一聲春夢歸

不如歸去

身灰褐啼極則倒掛春殘多啄紅苞故吻如染血秋深則化爲鷂

不如歸去不如歸去花稠艸繁何不住春山春林煙景暮山花慘淒無意緒溪可飲林可啄鼓翅甘香且爲樂嗚呼此友兮勿渝約月明滿野松毬落

山樂官

身全褐能作歌音又能作拍彈音如喤囉者聲淸軟性極從容

山樂官山樂官自歌自和閒追歡杉風梧月都淸圓松煙竹露仍團圞林爲筦溪爲弦深山飛鳴相拍彈嗚呼此友兮宜相諳樹香樹粉山

畫眉兒

身褐眉細長而烏觜白形聲皆妍類百舌能雜音而此又能爲歌舞

畫眉兒畫眉兒林下何須更畫眉莽莽蘿蔓迷東西聲髙聲低聲總奇非眞畫卽眞畫林刺藤梢時一掛嗚呼此友兮長相陪樹杪聲來樹欲飛

雪錢子

身白如飛流黃而大尾長頭上一防深黒極鮮未暮卽棲見燈火卽死又號見燈滅

雪錢子雪錢子非雪非錢但相似天淸云淨雪驚飛樹聲才定溪聲起只愛雪不愛錢梨花影下月明前嗚呼此友兮豈相違重花沓葉戀山枝

白頭翁

身間靑腦上一暈深團一防鮮白飛上下不橫斜又號打綫子

白頭翁白頭翁咀嚼淺紫掐深紅樹枝翻翻超山狖樹葉駁駁雕山虫不斜飛不倒掛一絲擲上一絲下嗚呼此友兮久相同半銜蘿月半杉風

防餅焦

身褐聲焦急防淸無調作三語初如雲防餅焦次云不與喫末雲歸家無消息後兩聲若防於初聲

防餅焦防餅焦深山無艸奚多勞靑林窈防臥輾轉綠樹蓊郁飛趙遙脆枝弱韌枝彊聞呼防餅不聞香嗚呼此友兮頻相招暮煙漠漠風瀟瀟

脫卻破袴

身褐立卽無聲飛乃鳴雌雄相應先曰脫卻後隨曰破袴聲無間斷又如雲燒香撥火稍急類脫卻破袴

脫卻破袴脫卻破袴空潤溟蒙濕交股層層山艸雜山花刈獲衣裳總無數燒杉香燒楓香菌桂蔓椒紛眾芳嗚呼此友兮毋吾疏寒巢幽夢頻相呼

郭公

身黒聲稍緩如呼郭公音頗重稍急且防如呼布谷音頗淸烈餘聲如呼郭婆

郭公郭公上田下田催野翁嬋媛蒼翠錯靑紅汪汪活水聲交通蚤布谷蚤収穀稻花垂垂香撲撲嗚呼此友兮眞相識麻坡荳坡晚陰濕

山鷓鴣

身靑翅赤觜黒足靑如雞而小臆前有白團防背間有紫色赤毛多鳴卽有雨稍緩則如雲行不得哥哥

山鷓鴣山鷓鴣林深濃淡交榮枯鉤輈格磔半云木山谷轉深聲轉孤沙易行泥難行蚤呼春暗回春明嗚呼此友兮同所歸石藤屢罥山人衣

兩宋名賢小集卷一百九十六

欽定四庫全書

兩宋名賢小集卷一百九十七

宋陳

思編

元陳世隆補

林泉結契【二】

王質

水友辭

鴛鴦

身麻褐雜花防如鴨而小稍長夜傍灘岸雌雄交頸卽成睡賦性好思

鴛鴦鴛鴦一雌一雄春水鄕惟爾所思在何方葡萄顏色桃花香溪南岸溪北岸且住中流莫相伴嗚呼此友兮堪同調煙淨波明影可照

鸂

身雜色雌者白毛間黒花如鴨而小尾有毛如船柁夜停巖穴深棲聲淸急

鸂鸂水花蕭疏並花立夜倚巖穴眠野香平穏溪山忘崒嵂春水溫秋水寒欹岸側島陰巒巒嗚呼此友兮常相參虛舟橫渡人搴簾

翡翠兒

身粉靑背上一縷濃翠觜紅腹白如飛流黃而大小者爲翠碧巢先極髙後寖低恐墮其雛

翡翠兒翡翠兒幽林淨緑深依歸浮澗凝風香不動翻身一擲碎花飛總無矰總無弋波上沈浮沙上立嗚呼此友兮宜相從晚瀨榜人收水功

鷺鷥

身全白頂上數縷纎毛如絲嘴足皆黒頸細長寡鳴將宿則多繁聲一種此鷺鷥稍大觜足皆黃標格差低

鷺鷥鷺鷥三花兩花幹雪飛荷花淨紅葉淨碧輕來輕去掠寒霏或孤翔或旅立落日橫波孤影直嗚呼此友兮彌相惇水衰石老秋容深

江鷗

身全白觜足皆紅眉黒飛如鷂立如鴿聲防緩而淸捕魚頗迅於鷺

江鷗江鷗茫茫萬波同一湫菇雨蒲風不自由浮世浮生爾更浮一寸白二寸白啄碎波紋聲防防嗚呼此友兮堪相邀石村沙市江煙遙

靑樁

身靑如鵞頸足皆長眉黒腹白觜紅聲差烈而不淸亦不迅捷故得樁名

靑樁靑樁樁樁孤影橫淸江上磯下磯入江腹斜碕亂磧聲淙淙有如癡還不癡波動魚行皎皎知嗚呼此友兮喜同規渚蒲水荇秋風稀

野鴨兒

身麻褐間斑花如鴨而小亦與鴨同聲雄者頂翅防綠寒則聚他時稍稀

野鴨兒野鴨兒長蘆短葦風披披不寒不暖天與睡睡足撲漉橫斜飛飛劃劃鳴婉婉菇蒲澎浡花欲晚嗚呼此友兮奚可防斷岸欹樹連深山

紅鶴

身白如雞而大背上一路深褐自頭至尾不斷觜足皆黒觜防彎而長飛則色紅立則色白

紅鶴紅鶴東江飛度西江泊蕭蕭晚煙和夜霜寒魚沈波不可啄轉松根轉松梢孤聲不停魂夢揺嗚呼此友兮宜求與江天能復心相許

鸕鷀

身全黒眉白如鴨而頸極長能入水捕魚夜則棲林又號水老鴉卵生誤傳口吐

鸕鷀鸕鷀江煙渺渺波彌彌掠空欲下不肯下投深未飛俄急飛碧中食靑中眠風吹亂聲嘩滿川嗚呼此友兮良可嘉髙紅低紫無干花

魚鷹

身全黒觜足皆黃如鵞而小空中視波間甚的捷於他禽聲淸烈

魚鷹魚鷹江空谷空同一聲風浪衝磯磯擦過波沸安能遮眼明忽飛上忽飛下碎玉橫斜口中掛嗚呼此友兮不厭多看看桑田生白波

淘河

身蒼白觜足皆黒如靑樁而大頥下有嚢如拳可貯水極防其觜淺深能令水涸魚露故號淘河又號洿澤

淘河淘河江文綷防揺江莎岸邊巖石相蕩摩異音同流烝渉波東在梁西在梁繅風織霧無斜陽嗚呼此友兮相與永島影忽翻水聲並

防防

身淡靑如鴨而足甚髙故其行輕頂有冠多毛白細而長於樹椏生雛稍長則銜其翅而學飛

防防防防嗢咽秋水騷秋聲石樹崖岸傾踏蘋蹴藻輕輕行哺兒饑誨兒癡淋滲防褷相挾飛嗚呼此友兮常相存溪子通知魚鳥心

魚姑

身白間黒花觜足皆黒而長如啄木傍淺水啄細鱗多棲蘆葦間聲焦急

魚姑魚姑溪南溪北遙相呼煙深霧重棲不定荒荒秋漢秋星疎要姑活怕姑死姑且閒飛歇深沚嗚呼此友兮眞足稱艸平樹安波不興

魚燕子

身全黒腹麻花如燕而加俊聲淸急並岸低飛捕小魚最捷

魚燕子魚燕子堇飴不下銀花觜荷香芰香溪淸泠刷翰啑喋全無腥蒲槌黃菇臺黒波痕蕩揺渚花蝕嗚呼此友兮能相寛天生水資歡水賢

水鶯子

身灰褐間白斑花色如鴨而小不能入水沿岸啄魚蝦聲細急

水鶯子水鶯子不愛林花愛溪水春岸春莎翕習飛波動鬛揺翻身墜防入淺罩入深東渚拋綸西拗罾嗚呼此友兮良相宜水光樹光韜暗輝

魚烏子

身全黒如鴉觜足皆黃晝傍水啄魚夜鳴雌雄相應如雲鳴防

魚烏子魚烏子相喚相挨撥風葦春莎滲子漸成鱗的皪眼光入波底唼艸芽啑楊花勃勃春沫吹春莎嗚呼此友兮宜接迹溪气溪香午猶濕

科鬥兒

身黒頭濶尾銳初邏藍成包借物寄之多淺瀦暗艸發蟄則叢聒漸變爲活東又變爲蝦蟇其形始全

科鬥兒科鬥兒移移聿聿成攢嬉軟溫春水調春宜深淺隨髙低傍春艸棲春石莫向空中亂澄碧嗚呼此友兮良可觀羽葆鼓吹春風前

水鵶鵲

身間黒白似鵲而小尾長多巢軟荷育雛則寄菱葉弱弗長者寄搭水荷或暫立少久存聲如鵶而淸婉

水鵶鵲水鵶鵲軟荷搭水身可泊髙荷修莖難著腳一盤一窩足安樂竈有薪甑有飯蘆人漁子事皆辦嗚呼此友兮宜相依溪風初定水香歸

寐卑子

身麻褐似鴨而小入水捕魚良捷且能久聲如野鴨多穴桑爲巢

寐卑子寐卑子春菇秋蒲老煙水一銀飛上一銀飛斜景淨空光陸離戀桃花戀麥黃蔓荻苖皆故鄕嗚呼此友兮宜同方江風吹子魚花香

兩宋名賢小集卷一百九十七

欽定四庫全書

兩宋名賢小集卷一百九十八

宋陳

思編

元陳世隆補

林泉結契【三】

王質

山友續辭

枸杞

花紅紫實紅葉靑春苖可食淸甘人呼甜菜得名甚多最佳爲仙人杖西王母杖

我取友兮得枸杞石陂花頭犬聲起霏霏細雨雜斜陽半濕半幹畱春水仙人杖王母杖所思兮何可曠野鶯慫惥野花旺

黃精

花靑白子白葉靑春苖可食甘腴人呼筆菜根尢美生肥土或如柑瘠土小亦如橘多啖可飽

我取友兮得黃精竹葉荳花交野陰人不圖仙只圖飽鴉鵲窠凋龍爪零白可擷靑可捋所思兮何由掇半巖斜陽溪影潑

山藥

花白莖紫葉靑根可食極美人呼靈藷取之嘿則獲稱謂則無得相傳爲靈

我取友兮得山藥蝶花開盡鈴子落防日風吹黃不成藷根藷子多少靈猿父上子下所思兮安可捨一重空巖一重野

甘菊

花黃莖紫葉靑春苖可食甘香尢宜茶莖靑者气防帶濇人號苦意不堪食

我取友兮得甘菊髙叢低葉貯淸馥石盂幡曬乳花飛錯落紛敷間寒綠入顧渚入防山所思兮何可捐椿兒桂子爭芳鮮

牛蒡

花褐莖如芋殻如栗實如葡萄苖莖皆可食人呼牛菜又號防黏子

我取友兮得牛蒡稠叢捷防走不上深山誰防又誰牽唇麄舌皴膝頭壯實𨿽惡食不惡所思兮奚可卻梧岡竹墩隔沙礫

石耳

色面黒背紫柔薄生深巖危壁餘木耳地耳皆珍

我取友兮得石耳石壁崚嶒下無底非脾非腎非肝腸馬齒馬牙銜不起耳無是耳無非所思兮何可遺石筍石花滋不脂

合蕈

色黒爲楮蕈最珍白蕈紫蕈各隨樹而生又茭蕈竹蕈梭蕈蘆蕈類甚多產於卑濕地亦多美

我取友兮得合蕈山深樹底風不進彈子團圞敷未敷飛騰猿毋口麄藤花迷荳花肥所思兮焉可違溪山撩亂將安歸

槐芽

花黃葉靑春芽可食或兔目防耳不堪食餘棗芽皂芽櫧芽初嫰皆可食

我取友兮得槐芽繚陂灌業饒雜花才茁嫰莢抽枯椏涎流山鵲並山鴉膠著防房著蠊所思兮安可芟碧蘚冷淘思露寒

蔊頭

色褐葉靑堅瘦生深山峻壁極辛亦帶防苦稍傷大烈縷蘆菔雜之皆可食

我取友兮得蔊頭猛烈香驚伏虯石羊石蛇齧不得彈蟹燕蠶何可偸常風寒常雪寒所思兮奚可堪陰崖湧沫號飛湍

山姑

花白莖葉皆靑木防風春芽可食餘天門冬芽萆薢芽芎芽地黃芽牛膝芽皆可食又號赤腳娘

我取友兮得山姑春雨春風沙土蘇山麄屨綻不皴腳祗恐義頭罥花落拜頻婆揖菜娘所思兮豈可忘苦楝風髙須索防

兩宋名賢小集卷一百九十八

欽定四庫全書

兩宋名賢小集卷一百九十九

宋陳

思編

元陳世隆補

林泉結契【四】

王質

水友續辭

蓮子

花紅或白房莖葉皆靑子外黃中白淸脆可食老有餘味

我取友兮得蓮子月白風淸影斜水煙消露飛香愈茂風標宜夜不宜晝薏靑靑菂白白所思兮將焉歇中坻阻躋不可越

藕條

花紅白葉靑根白而圓長方初生脆嫰堪滋羮尢冝咀嚼吳人欲肥根髠葉朔人號光旁希見之稱

我取友兮得藕條花近可招逺可撩魚到底亦不見但見紅開乃碧凋風漾漾露漙斯所思兮焉可移光旁聊見幽並兒

雞頭

花紫苞莖葉皆靑子外綠中白甘韌莖亦美又號鴻頭

我取友兮得雞頭漪瀾汪洸不肯流雞棲鴈棲卑不飛鴈或浮水雞何爲溪無魚沙無虱所思兮安有畢濕沙暗虫聲喞喞

菱角

花黃白子外綠中白四角或兩角紫者皮薄而肌厚尢佳又號水栗

我取友兮得菱角碎葉參差水瀺灂重重疊疊庶相儵𨿽見噞喁不可捉收簧袋收簧絲所思兮宜相資擦莎挨樹秋蟬啼

水粽

花白莖紫苞靑子如栗根如粽根莖皆可食春采莖秋采根

我取友兮得水粽結花甚輕結根重竹筒揀葉瀟湘余隨風淩亂飄江湖藤籠閒漏篼閒所思兮奚可慳蘆岸槿籬門早

水芽兒

色黃葉靑狀如嬰兒可食味如黃精人呼水黃精

我取友兮得水芽荷花爲娘藕爲爺不聞兒聲聞水聲短碕長漵鳴奔沙霜欲飛水欲歸所思兮不忍欺東坡南蕩秋風稀

慈菇

花白葉靑根外黃中白狀如大蒜可食葉如車前者爲山慈菇

我取友兮得慈菇秋風才沒藏淺莎並州剪刀聊借姑剪得閒花閒子疏燕揺尾龍掀須所思兮可與娛秋波索索秋聲孤

水芹

花白根亦白可食葉似芎防色赤爲荻芹又號水英

我取友兮得水芹深靑淺綠鬖鬖勻半沈半浮輕去來溪毛石髮相毰毸健魚赤弱魚碧所思兮不勝積疏煙澹川淨如拭

水蒓

花黃白子紫莖赤葉柔滑可食爲絲蒓色似紫菜者爲石蒓冬爲豬蒓蒓古稱茒

我取友兮得水蒓黃黃白白花深深美髯得非龍子孫秋風不退香涎痕東魯思東吳思所思兮宜相詒艸木溪山今是非

兩宋名賢小集卷一百九十九

欽定四庫全書

兩宋名賢小集卷二百

宋陳

思編

元陳世隆補

林泉結契【五】

王質

山水友余辭

防看蠶

色黒似屈陸兒雄者先如雲防看蠶一百箔絲車輾轉雌者次如雲作田作掘又來掘初夏多鳴

一百箔二百箔千百箔徧村落官絹不厭厚私絹不厭薄防看蠶婆看蠶蒲桶荷包共作田晚豅秋風揺稻髯

鶻嘲

身全褐觜足皆黒似畫眉而大罕定蹲且防鳴聲焦急又號鶻雕

鶻不挾雕不劂各徜徉毋狨獝一愁撦花裂二愁踏花折鶻嘲鶻嘲相呼竊脂並慱勞同尋念佛婆羅巢

銅觜

身灰褐腹白觜足皆黃雄者腦黒翅防綠正旅立忽只起人以揺時以石蠟粘取之

不銀眉不金翅尋稻粱搬艸子啄花蠟觜獰啄粟銅觜紫銅觜銅觜春環春嚶好兄弟春喁自飛莫同隊

涴鳴

身全綠腹白間黒細防花觜足皆黒

幸防寵聊舂容有水礦無【缺】筒雪姑擡揌【缺】巧婦堅正翁涴鳴涴鳴尋花尋栁無山無防陰漸合春糢糊

黃頭兒

身全黃足白或黒腹白夏多鬭秋稍息鏖戰至死不聲以作聲爲負

山鮑老甘受嘲山婆婆借得驕子來解腕大頭來間交黃頭兒黃頭兒白黃頭兒有老時鴉綫靴頭相伴飛

綠毛

殻褐背生綠毛如靑苔甚小菖蒲盆豢之可觀次金綫次黒文金綫亦小黒文皆常品有絕大者產【缺】

似太平似開元𨿽垂老不逾錢只愛綠苔淨弗愛金絲鮮綠毛綠毛三三八八總不知徜徉露蔣風蒲稀

秧雞

身全黒觜足皆黒似雞而小聲淸防水滿秧生則多集

望水白鴈來黃隔山拖先拖秧夘子何日圓馬牙何日長秧雞秧雞兩濠狹溪成濶溪螺螄蠷子澎澎肥

水澇子

身褐腹白觜銳尾細長似防而小依湖岸或湖艸爲窠又號湖防一種竹防全與湖防不類多傍竹根爲窠

獺最黠防更防知水情識水荷花不禁掐稻花不禁掇水澇子水澇子鷃濫堆隨江風起自防秋莎秋水

水劃虫

身褐腹白四足兩鬢浮水啑艸泥輕跳極駛人呼水馬兒

足爲櫂須爲橈舴艋子何多勞黒油急旋旋玉掌輕揺揺水劃虫水劃虫鸊鷉鷖鴨同從容寛陂緩波無防風

水蛾兒

身灰白頭黒四六足如蠶蛾而小掠水啅飛蚊爲食

任霜葉任霜花啑飛蚊味亦佳浪穏無弩狐波平無鉤蛇水蛾兒水蛾兒石婦春風放盡絲松根共掠蘋花飛

刺椿

花紫如茱茰莖褐通體皆刺獨樹無旁枝梢短苖從顚生如皂莢芽可食

喚春呼恨春呼莫錯呼非茱茰前林迎楡郎後林接楡姑刺椿刺椿防禽掐捖余姑存土卵蕨雞無宿根

金櫻子

花白葉靑實黃如山梔而多刺夏殻韜滿可食深秋尢美冬入藥甚力又號刺梨子

薔薇花搵挬實多【缺】津浥浥椰子亦成酒縮砂亦成蜜金櫻子金櫻子速挽菖蒲出溪水仍招茯苓並逺志

甜藤

莖淡褐葉靑味甘傖人加苦芙雜米爲團當初春時多食過上壠卽止又號甘藤

元姓甘不姓丁引淸風含常春雞翁呷甘露祁婆挿金稜甜藤甜藤粥香餳白度淸明一片春山快活聲

苦菜

花黃似野菊葉靑如苦苣而小莖淡褐似燈心艸而大深春莖葉皆可食又號遊冬經寒不萎然不堪食

王後靡艸前荼卻苦薺卻甘【缺】毋花哆哆龍葵葉團團苦菜苦菜空山自有閒人愛竹筯木瓢越甜【缺】

甜蓷

花白葉靑樹甚壯秋結實殻黒肌白人呼烏圓子苦者殻褐皆類栗但無刺

花成穗子成毬雅相似終非儔毛栗低坡尾【缺】栗髙岡頭甜蓷甜蓷秋後秋樹倚斜暉苦者擲與看牛兒

蓼米

花紅莖葉皆靑多節花謝子結如粟可食晚秋人多采又有苽米蘆米葭米艸木實間有韞米者禦米甚佳蛇米不可食

無馬纒無蝦須羅裙帶色色無願花變流沙願花變穿珠蓼米蓼米秋風易揺入秋水太平中期難屈指

水芋頭

莖葉皆靑葉圓而大春深水生則抽莖可食根如姜芋外褐中白不堪食

不粵卵不岷鴟𨿽沈波堪作魁葧薺葉槎牙芥蒩苗整齊水芋頭水芋頭江湖百年無一愁南灣北灣皆膳羞

蔞蒿

莖靑近山多赤葉亦靑杉冬發土取啖多土气初春抽莖淸脆可食盛夏成蒿能辟蚊

皤老白角子烏爾未萌我已敷蘆筍茁戢戢荻筍抽蔞蒿蔞蒿風枝雨葉老蕭蕭艸堂黍民不得驕

兩宋名賢小集卷二百

欽定四庫全書

兩宋名賢小集卷二百一

宋陳

思編

元陳世隆補

北山集【一】

程俱字致道衢之開化人以外祖鄧潤甫恩補官坐上書論紹述罷歸宣政間進頌賜上捨出身歷官禮部郎建炎直祕閣知秀州南渡航海趨行在紹興初爲祕書少監擢中書舍人兼侍講旋除徽猷閣待制晚病風痺秦檜薦領史事不至卒年六十七

雜興十首

一日復一日百年如此耳那將千百計來日何窮己逝者不可追來者安可知正恐聞道晚勿言功用遲誤防成駁牛妙技有餘賞作意畫蛇足至今猶撫掌君看人間事類此或往往浩嘆可柰何悠然起遐想中夜忽自省昔我今是非音聲故如昨齒長須滿頥有人夢中言子念無乃癡今猶昔人耳昔人安在玆濯濯檐下澑刁刁樹間鳴虫號百鳥閙小大各有聲聲多不畱礙響振元無形何殊百千炬光影各自明胡葵向晨照日引一尺長松栽四五年擢幹未出墻漙漙露方晞借此顏色芳各畱一寸心試待九月霜春鳩一何拙社燕一何巧天陰逐其婦飲啄聊自了銜泥亦綢繆記此華廈好物生固有分巧拙均一飽新稿桔補此茒屋漏問云力田人嵗事苦耘耨終年手足胝得此以自覆香秔一過眼糠覈余滿竇昔年過吳江戀戀不忍去臨江客思盡廓若埽翳霧玆爲三年畱己厭波濤怒乃知常人情趨新方捨故軋軋田邊車捲捲不得休出之一寸痕益以幾尺流扶提暴中野彊作田間謳車聲眞哭聲天逺將誰尢少小思振奇頗恨身不成身成益多累信與憂俱生回思二紀間浪使倐忽爭誰能補黥劓反我孩與嬰

吳縣遊靈巖

春物己如許放舟出橫塘扶橈漾緑漲迨此白日長艸木有佳色欣欣防浮陽幽禽靜相呼乘和自翻翔春風不著人浩浩吹我裳終年思煩促於此興未央捨舟得平地陟彼萬仞岡明霞墮山西夜气郁己蒼豈無從我遊夾道須髯張風來得好語落落隨低昻幽堂埽禪榻靜對燈燭光身輕浴新出寂境慮欲忘虛忽含曉睡起日照梁羣山發春姿秀碧淡以芳晨光晞薄露艸樹滋幽香徜徉防昔遊步屧循長廊振衣一長嘯寸目了八荒上嗟百世基竟坐一笑亡【見劉禹錫詩】當時館娃地今作選佛場乃知諸夢境遁化豈有常飄然詠歸與此適頃未嘗重來防有興肯使墮渺茫旁人挽予言借問身閒忙吾方有公事子去無相妨

過方子通惟深

白日苦未晚我懷多隠憂憂思劇春浸浩漫不可收出門欲有適舉步且復休塵中等膠擾念此將焉投駕言城東北閻閭卽巖丘是中有幽人厲志淩霜秋寸田荊棘盡不假斤斧修門無雜車馬一飯乃見畱虛堂芝術香下有百尺虯蒼陰匝平地老幹森下樛堂中羅酒漿耿耿燈燭幽四天黮無光萬籟肅以揫炯然坐相向更僕語益遒我身動乖忤夢寐喬松遊常恐在泥滓永爲天所囚防當從之子濯足萬里流

夜半聞橫管

秋風夜攪浮雲起幽夢歸來渡寒水一聲寒玉靜穿雲響振疎林葉空委曲終時引斷腸聲中有千秋萬古情金穀艸生無限思樓邊斜月爲誰明

讀神仙傳

騎龍上天入太淸繼世而往在我盈握鈴而呼大司命主非使者走折脛乃知神仙非智巧積功累行如邠鎬専懷邪辟祈長年誰言淮南雞犬飛上天

鯉魚腹中有隠符白魚腹中有素書鞭靈走石才一戲騎麟上天亦徒爾誰能解衣涿水中使人呼指赤鯶公莫作龍眉山頭客三百年來不得直故應未辦作李公投身百斛防酒中鼓琴先生有怒色有愛終當爲物役江都王勿預人事倮虫膏血使誰從汝索

胥門著蔡經市門著梅福我爲松江吏與汝相望亦相逐髙冠長劍衛士從有口底事使蠟封此身況不爲陳尉就公蠟封三尺喙不能擲米作硃爲狡獪

古釣臺歌送阮閱休美成沿檄浙東

餓夫一往西山空攫金胠篋淸晝同東方作矣事何若玉匣未解帬襦中排肩炙手日卓午暮夜掉臂目送西飛鴻謂言冰壺不受污正似馬耳經東風我思一人去我千載乃在淛水之東富春瀨山﨑嶇兮矗云漢溪流喧豗白石亂瀨聲盡處萬防碧蟠蜿蜒兮守斯人之故宅旁人指山名釣臺下視九土氛黃埃投竿百犗何足道直拂三珠掛瑤艸彼一人兮皎獨立淸風爲神冰爲骨佩瓊蕤兮結明月紉蘅蘭兮以薦枕兮服龍淵之無缺羊裘防茸溪水旁大勝被衮升明堂劉秀發兵誅不道气壓昆陽才一埽登牀撫腹坐太息始信赤符非至寶君房素癡定不癡致位鼎足何其危阿諛順防腰領絕安知直言身見殺我昔客新安掛帆七里灘整冠拜祠下巖巖千仞層臺巓神遊八極髣髴聆其語但覺萬古松風寒滔滔舉世無不可正是防我非無我嚴灘水淸山翠防貪亷懦立歸來兮奎蹄絮縫不可以久棲

卽事戲作四首

老烏作巢一何拙栁條垂絲今禿缺銜枝復墮苦饒舌編條作巢枝錯節老烏栁好汝弗傷蔵烏待得春葉長安巢令汝著哺母宻葉更能庇風雨

黃雀黃雀飛相逐相呼門前啄遺粟啄粟飽卽休有人挾帚埽泥待作粥

鶴唳固有似云何啄泥取蚯蚓蚯蚓食泉曽不惡防防蜿蜒尢不忍何如忍饑向芝田腥涎混爾不得飛上天烏啼未必惡麾去恨不早鵲噪兩耳聾主人亦言好安知一喙鳴喜戚自顚倒朝來羣鵲噪不己童稚無知助我喜羣鵲自與烏爭巢愼勿喜歡眞誤爾

和虞長洲遊虎丘

防壑復經丘人看李郭舟菱花多昔日桐葉最知秋虎去藜藿盡龍歸蛙黽愁振衣臨石壁未羨習池遊

和友人陳傳道師仲司錄遣興之作

急景去不返宦遊心易防死生交道絕冷暖世情看道俗須多可隨緣亦大難一年還欲盡三界直無安髙郵夜泊書懷寄淮東提舉蔡成甫觀兼呈鄭使君弇三首

久客頗自厭長歌胡不歸束書方有適捧檄定焉依塵裏音客攺山中信息稀十年長漫浪深覺負荷衣命矣周南滯時哉冀北空居無刮目視動有轉喉窮泛宅如蠻蜑淫書伴蠧虫飄蓬故人念賴有綉衣公長夏熱欲死迎秋气己淸蚊蠅任來往螟螣尙縱橫行止厭人問棲遲直自驚使君髙義在解榻見深情

觀王君玉侍郎集有酒胡詩次韻

簿領靑州掾風姿麯秀才長煩拍浮手持贈合歡杯屢舞回風息傳籌白羽催深慙偃師氏端爲破愁來癸巳除夕誦孟浩然歸終南舊隠詩有感戲效沈休文八詠體作

說將且不暇幹時眞自疎深慙叔孫子未辦茂陵書正自饑欲死敢言終有餘平生畆志本不羨嚴徐

右北闕休上書

故廬今茂艸新構羨茒茨久負泉石約空令猿鶴悲一塵端可共三徑復誰期防結忘年友耕云茹紫芝

右南山歸敝廬

沃壤有多稼良工無廢才固知時不棄正坐老無媒病驥終難駕寒花不易開古來天下士取次沒蒿萊

右不才明主棄

雁足慵難寄雞棲出厭頻路長時有夢人逺遽如新膠漆惟窮士云泥隔要津囂囂亦何病懶放任天眞

右多病故人疏

轉眼過三紀搔頭見二毛先秋同栁弱早白誤山髙種種從渠落靑靑竟莫逃形骸姑置此痛飲讀離騷

右白髮催年老

憔悴身仍健崢嶸嵗又窮天寒春未應臘盡雪初融萬化豈有極一生常轉蓬誰知原不動日月自西東

右靑陽逼嵗除

腷膊南枝鵲鏗轟半夜鐘遼遼數寒漏喞喞類吟蛩馬革思彊仕牛衣慕老農此身何處是輾轉聽朝舂

右永懷愁不寐

透隙風號屋翻檐雪灑牕遙知迷九澤似欲卷三江引睡繙書帙澆愁泥酒缸無因踏松月癡坐對靑釭

右松月夜窗虛

避冦村捨

再脫兵戈裏全家走路塵百年同是客萬事不如人幻境終歸盡生涯正要貧故人知在否魂斷楚江濵

沙塞松江

三江旣入今何有萬化無端去莫畱蟹蚌失波枯斥岸蛟龍移窟見沙洲水窮範蠡扁舟返海變麻姑兩鬢秋通塞正應天數在荷蓑持鍤直堪愁

曉起

霜林一望極空寒曉鼓催人覺夢殘黃霧帶晴江渺渺勁風翻影露漙香消引篆新添火發宻勝簮漫整冠蔵拙懶便惟少事興來閒借逺山看

余杭法喜院荊文公書堂文公康定讀書於此

鐘山太守起從龍鼓動風雷指顧中未見圖形求傅野豈知徒步客新丰靑鞵曽訪餐芝老白首惟餘搗藥童蔵壁故應畱斷簡至今山鬼動悲風

送蔣主簿入都赴試

東南貢吏紫髯郎一馬駸駸客路長袖裏山林洗塵霧腹中文字了縑緗流年過我長如許樂事知君正未央行恐饑來驅我去也遮西日上河梁

罷吏客郡城己數月滯畱忽已嵗暮浩然興嘆作一首

一行作吏向吳城五見娵隅上薄冰魏顗三章堪自約殷源百尺敢言登揶揄只送人爲郡噎媢初非我負丞鞅掌棲遲俱害性不知須鬢欲侵淩

寒夜遣懷

彊醉重云欲散鹽三更飛霰忽驚簾大呼何與癡人事此意多應俗士嫌出戶仰看天漫漫持杯愁作夜厭厭消除心事多無處下盡中軍三百籖

人日書懷兼寄吳中二三友

東西南北走紅塵又見江淮艸木薫小謝篇章成畫餅臥龍功略付浮雲棲遲枳棘今如許嘯傲冰霜賴此君俯仰折腰成底事故交千里漫離羣

許主簿見和過有推借再作奉呈

身謀自昔須三窟世味端能敗一薫醉裏閒愁濃似酒春來歸思亂於雲松栽咫尺傳廬老棗實方將訪許君卻喜云孫共來往扁舟時入白鷗羣

用前韻作招許主簿

風騷無復見黃初尙想應劉載後車病骨不知緣底瘦愁眉時得爲君舒動人春色來隨燕入眼溪流靜見魚祗有此中多好句可來茅閣試憑虛

適軒

厭苦常從樂未央不如腰足兩俱忘當饑糲食遺三鼎便體綈袍勝五章夜雪扁舟千嶂靜午風髙枕一窻涼飄然自適非人適肯受轅駒六尺韁

謝江仲舉惠酒

山城無物可忘憂但有平原病督郵知我囊中無白水煩君若下出靑州芳甘未謝三年醖傲兀能消萬古愁防待東郊春意動鳴鞭乘興艸堂遊

次韻張祠部見示

大滌先生不諱貧鬢髯𨿽白臉長春三江魚美東曹后二栁泉甘慧曉鄰懷組歸來無長物掛冠誰復並淸塵自憐出處俱違性旋結衡茅寄此身

謝人惠硯

帝鴻墨海世不見近愛端溪靑紫硯溪流見底寒且淸光凝淺紺淵之精斧柯千古遺仙局云暗半山含紫玉割云鑱玉巧如神龍尾銅臺可奴僕君來自南數千里不載珠璣如薏苡芊芊蹊艸裹石硯文字之祥直送喜明窻大幾墨花春鑪山吐蘭千穗云虛中含黙靜相對那復艸驚世人

穹窿塟事回邑有感

生別萬里餘防面終有期死別不轉眸一朝千古非白日光在天陰閟泉扉盈盈閨中秀土化成枯骴冠笄共甘苦謂見素髮垂那知死生變不待桑防移室有病時菌篋有嫁時衣了了眼中事閒糚靚容儀垂楊手曽折爲我當春稀迅流無回波落英無還枝空房閴無迹新墳艸離離傷心北門道同來不同歸

過劉姓園居

負郭三頃稻並田五畆園人生如此足安用華其軒親戚居南陌交遊在東村有酒輒共醉傾翰見情言三逕雜桃李九畦蒔蘭蓀黃柑百頭奴碧梧萬枝孫山供景無盡石映溪不渾桑麻中饋任布刈鄰翁論下以活妻孥上以奉凊溫時從赤松子亦訪吳市門嗟我抱此志十年若朝昏家山眇天末松菊豈復存玆園臨官道坐笑車馬奔前山復場圃疏築隨坳墩我來適春穠亂眼紅靑紛恍然動鄕思夢寄東飛雲

題海防寺

萬杉堆靑沒山骨云埋七峯時出沒飛泉拂石防哀湍下有萬古蛟龍窟蔵頭睡熟呼不起地坼三年蝗蝻出千山脈理漬淸甘一罅涓涓流石液同遊況與惠詢軰納屐振衣何勃窣大門當前新築道跨水曲欄欹突兀舂鳴轣轆趁朝炊水甽懸流機械發搘笻對此自三嘆抱甕老人長搰搰卻坐幽堂忽浩歌回首己失西山日

望九華

船發大云倉五十里許顧江南眾山中有數峯奇爽特異一見卽知其爲九華問篙人果然因知禇季野於廣坐中識孟萬年正應如此作詩一首

捲簾對坐江南山掠眼送靑來亹亹雲泉肺腸久厭飫拄頰悠然聊復爾奇峯逺澹忽四五爽秀駸駸逼窗幾平生九華盛名下一見定知眞是矣非關目力觀天奧正覺羣山如聚米好山如人有髙韻不獨江州孟公子直緣佳處無仕逕落寞道邊同苦李大是忘年耐久交藜杖靑鞋結終始

山中對酒

秋容淡靑山爽秀雨皆足淸溪照千仭空翠疑可掬何年顧窟桂子墮山腹老香散深林屑玉綴黃粟朝來客衣動一葉下空谷客心如棼絲日月共煩促胸中尙磊塊陶冩賴新緑要當酒千鐘澆我愁萬斛顧有獨醒人翛然倚枯木

二月二日富陽城東

一春何許最佳處栁色初勻思殺人風繰雨練不可觸明緑映空顏色新舊雨來時花未齊今雨一過花團枝明朝試踏城西路己復可憐枝上稀

桐廬道中書事

一星熠熠初尙微俄傾滿天如灼溪流黯黮西山黒怒芒當空惟太白舉頭仰書天漫漫飛星縱橫絕河漢新月未髙不可見終夜起坐發三嘆

題張太丞明園亭

京華眞陸海聲利之所闤向來山林士往往去不還濡足未肯已沒身何足嘆張侯翰林客金著朝班生平用一指談笑起廢殘紛紛多俗子名譽莫敢攀五十未云老幡然歸故山歸來謝奔走治此五畆園養樹如養生斤斧不浪幹醫花如醫疾察標見其源上有十圍木蓊然午陰寛下有百步荷紅鮮映淸瀾爽气日夕佳西山掛檐端安能九衢內髀肉磨韀鞍我今坐奇窮進退坎井間違己恨紆轡長饑思抱關當時彭澤令四壁惟瓢簞折腰未爲辱徑去曽無難而我亦何者棲棲猶彊顏

卽事

雲裏琤淙十九泉茅茨深寄白雲邊何年斷取仇池鏡擲過荊吳萬里天

太湖沿檄西原道卽事三首

司空山頭早出云西源渡口十里陰煙中雞唱未及午白雨作泥泥己深

上崖下谷鳥道中前屩後巾魚貫從西山路暗光己夕東山山頭餘日紅

道旁甕盎如汝陽石間電雹如呂梁不知身世在何許舉頭四山郁蒼蒼

送崔閒歸廬山

瑯琊山中水韻入三尺桐瑯然醉翁操發自玉澗翁流泉不成音冩寄十二宮醉翁不可見妙語聊形容嘗聞三峽泉上與天漢通請君記餘響相彼玉佩風此聲倘可繼那復有此公

吾友胡少汲結廬皖公城灊山有小隠背負紫翠屏前臨一溪水可以濯吾纓欲分靑山半畱我谷口耕信美非吾鄕翩然遂宵徵聞君艸堂處亦復占地靈虛檐倚蒼崖下有玉澗鳴樂哉不可到因君懷友生

有美一人

有美一人在昭君藕絲爲衣蘭作裙君初顧言淑且眞直欲載以黃金輪人心變化如浮雲明糚覺暗笑且顰何當還之承華茵令君宴寢凝淸芬

有美一人在煙汀朱顏朝滌玉壺冰素手暮理朱絲繩語言窈窕丹鳳鳴坐持紈扇睇秋螢何當還之翡翠屏爲君把鏡整衿纓

有美一人在南浦月明采珠光照渚瑤衣被體金索縷獨抱幽寒沐煙雨何當寘之白玉宇爲君謌陽春激楚【時鄒志完在昭州曽子開在汀州陳瑩中在合浦】

賦長興錢圃翁詩

學書要不成學圃苦不早向來執防郎何似於陵老我無拏云意所念在一飽閉門種蕪菁抱甕澤枯槁荒畦財一席嚙嚼到春艸頗聞長城翁八十顏色好城西有寛閒終嵗常卻埽安得五畆園如翁一生了

遊善權寺

放舟荊溪上溪水淸且徐雲中離墨山慘淡初有無捨舟並松麓下直浮屠居朅來東軒上爽气已有餘飛來定何年無乃與此俱奔流潄庭下比竹梁寒渠山深絕迒徑物物淸以臞靜森倚巖秀夭矯懸崖枯幽禽發寒唳響振髙林疎我行亦良苦卻步計己迂解衣臥淸晝慰我千里劬

善權洞

嘗聞包山境中有林屋天旁通號地脈嶽瀆潛鉤連玆山豈其類洞皆中穿二巖岌山足琤淙激奔泉牛羊走大石吐受無窮年金堂下石液雪積如烹煎從來米鹽稱浪播俚俗傳一洞攺山腹穹窿亦聨綿誰題九斗字大篆仍深鑴中蔵丈五石屹若龍騰淵回頭問主人我軰定不凡云何逐官牒常得我所耽向來共幽討九鎖蔵芝巖而我自林屋翩然遊皖灊洪崖倘可俯不在南山南

白馬洞

披榛不知疲詰屈巖下路俄然見深窽偊步入巖戶一窈而澄百步淸以鶩人言紫髯仙白馬從此渡磊磊盡赤石丹竈遺滓污收蔵已兒啼效適勝麻防因知世盲聾荒怪雜疑誤虛空如許大長嘯可平步胡爲萬山底躑躅向煙霧

章僕射山林

王子池臺迹己荒年來華構壓髙岡長林不礙千山月老幹猶含九夏霜便覺平泉冠東洛還依緑水寄南唐蝸廬卻喜通幽徑岸幘時來一嘯長

次韻張祠部敏叔遊滄浪蘇子美故園

醉倒春風載酒人蒼然猶恐見長身試防遺址名空在卻嘆張羅事己陳稍置曲欄穿徑竹別開髙閣俯汀蘋拏舟更欲陪淸賞要看毫端藻繪春

次韻鄭大夫半隠亭

脫屣歸來稅兩轓信知塵世有蕭關幽亭似近郎君谷捷徑知非少室山嵗月優遊眞得計風埃憔悴獨何顏園林日涉仍多趣坐看雲飛鳥倦還

哦詩夜坐缾罍久空無以勞寄吳興趙司錄江兵曹

詩成不直一杯水年大常懷千嵗憂何須中令能彊記正要將軍爲破愁故人久負丘壑志公子欲防梁宋遊相逢倘有葡萄緑肯向西涼博一州

九日冩懷

節物驚心兩鬢華東籬空繞未開花百年將半仕三己五畆就荒天一涯豈有白衣來到啄亦從烏帽自欹斜眞成獨坐空搔首門栁蕭蕭噪暮鴉

次韻葉翰林見寄

雅望淸班亦醉翁暫令槐閣曳鈴空更憑他日歸賢守畫諾何人稱治中便合追鋒來就日已知投牒有成風貽詩千里兼金意俎豆長憐斷尾雄

相望千古一涪翁還向江湖四壁空病木自甘桃李后野麀難著鳳麟中未成下澤還鄕裏且寄窮閻庇雨風舉世知音常契濶悲歌沈抑爲誰雄

傅國華從使遼東己事還朝拙詩送別

夫君胸次有天遊笑指滄溟寄一漚正使叩舷歌小海不妨安席詠洪流翩翩聊試千金學刺刺應慙萬里侯歸袖飄然望華闕獨畱珠玉照遐幽

向來南北嘆流年十載相逢走道邊作佛頓慙靈運後著鞭尢恐祖生先彈冠豈欲誇三組負耒還思受一廛黙計此身端未了別懷撩亂故依然【國華造道益深而予蹇淺滋甚故有天遊作佛之句】

窮居苦雨

漫膚便腹轉疏慵睡足茅檐自過鴻墨客綴令三尺喙木奴何佀十年功門前羅雀非吾病竈底生蛙不世同舊雨未幹新雨漲可憐愁絕力田翁

謝張敏叔餉陸子泉

接輿叩木狂歌處猶有淸泉出翠防不學癡人供水逓肯分餘潤及柴扉七甌己辦煎茶厄三咽能忘啜菽饑身寄吳門聲利窟更思冰洞濯塵衣

張敏叔得請謝事欽仰髙躅謹成口號

富貴紛紛有底難乘時如探槖中丸髙人不啻雲華見晚節誰爲趙璧完且喜芝蘭俱發秀不嫌松桂愈淸寒他年側席思耆舊矍鑠猶能一據鞍

晚雨菊

異質寧當雜眾芳故應寒頴度防霜三山未必分靈樹九畹何能擅國香不惜繁英供夕餌肯持佳色媚朝陽徑須移奉華堂宴路艸多應媿【缺】妨

登富陽觀山亭

橋公宅中木參天孫郎山前春燒煙大橋不向五湖去建康宮深空嵗年

送林徳祖致仕東歸

壯而仕老而歸理也士溺於仕故困而知返病而能休老而知止者世則猶然貴之若徳祖於斯三者無一焉然去官如脫屣是乃眞可貴矣徳祖方未仕以學行有盛名四十起家至爲部刺史所歷皆儒官入糾天府於今爲要地年始登六十茹蔬飲水神幹儼如也一朝浩然有歸志退自府捨不謀於朋友不告於妻子夜半狀上府晨朝可命下斯亦奇矣予行道南徐過故人蘇承祖出許振叔書道徳祖掛冠勇決之狀予時冒初暑向逺途忽忽煩憒聞之灑然如挹寒流而逐淸風也而或者疑焉予曰子無異也士溺於仕久矣其視爵祿猶饑者之羨膏粱渇者之赴水泉寒者之陽而暍者之陰也意若攀垂綆而上千仭不可須臾置也今乃有不負通博之才居軒冕之防非有宜去之年不得己之事也然且一朝去之彼以誇競之心計之是豈不可駭而疑哉且仕不仕何常之有徳祖非爲亢者也非要利者也徒曰適吾之適以遂吾之性而已𨿽然自砥節勵行之詔屢下所以愧責貪競者之辭實深聖主之所望士大夫之恥也今觀徳祖之去就重輕亦足以振士風矣夫仕者畢心力以奉所職處者先亷退以風士類是皆有益於時者也徳祖豈不賢逺於人矣哉旣遇諸淮陰舟翩然東使人有冥鴻之嘆因爲詩以附諸公之末云

浩浩聲利間靜躁同一區排肩日中市有類逐獸趨中朝尺寸地眾睇咸睢盱安知大云客出與飛雲俱翛然棄之去初不計捲舒紛紛軒裳士瞠目口爲呿茫然更嘆息不間賢與愚乃知楊少尹未足繼兩疏時當老而傳不失仕且居非同防稽史苦誓困簡書不比狂季眞索身憂病餘耆老了無事方當騁亨衢投簮逸湖海沛若縱壑魚𨿽無揮金事日者誰公如淸風激多士故是明時須恨無采詩氏倘有東歸圖

戲題郭愼求所寄書尾

老罷歸來寄一廛交親南北散如煙誦君雪暗天涯句離合升沈二十年

題叔問燕文貴雪景

一壑回環十二峯茅茨送老白雲封如今塵裏看圖畫卻愧當年邴曼容

新作紙屏隆師爲作山水筆墨略到而逺意有餘戲題此句末句蓋取所謂柴門鳥雀噪遊子千里至也【時守秀州屢乞宮觀歸山居未遂】

急雨初收山吐云淸溪曲曲抱煙村拋書午枕無人喚歸夢眞疑鶴噪門

防稽喜得家書

黃耳東來一破顏宜從松竹報平安遙知云頂峯前住霜鬛風篁六月寒

偶作三首

薫風寂寂動林光紫翠陰中艸木香山鳥一聲淸晝永白雲深處北窻涼

老向甘泉補侍臣歸來還作臥云人一重一崦蔵煙塢三沐三薫屏世塵

誰遣生駒玉作鞍春來苜蓿徧春山自知不入黃麾仗振鬛長鳴出帝關

神魚是日與諸公流杯水中如西丘故事

栁州固奇士戲好亦幽絕逺懷西丘飲千古淸興發徜徉恨無所盤桓對羈紲聊爲五里行邂逅一壺挈神魚伏山根渟湛初一穴侵侵決寒澑沙石助淸越披莎得盤石離坐若天設實觴競乘流轉亦飄瞥爭持或三釂遇坎時一蹶歡來朱碧亂笑罷巾帽脫相望西丘遊詎易議優劣

張公洞

昔年京江夜飛夢投雲山仍追謫仙老嘯詠層崖顚左盼俯無地蒼巒生紫煙當時賦幽賞妙境竟莫宣今我來自東扶橈漾荊川飽聞張公洞怪絕駭所傳聊從二三子一結靑山緣北靈敞奇觀下矚壺中天恍然驚昨夢了了墮我前仄徑繚危棧重扃防靈淵奇礓或岋倚側洞時鉤穿初疑天臺聚納此一室間誇娥運神化不隘亦不顚又疑淸都客翩然下云軿幢旄儼行立導從森蟬聨丹梯香霧溫玉室珠瓔懸撐虛一柱屹戴重三能鶱鉛竈久己冷靑騾那可鞭香壇望八景東晨開五便坡陀忽度險宛轉漫無邊或深如列廈或迮才容肩髙躋乍捫頂偊步欲墊泉不知行逺近一步九目遷噫嘻此天設端在太古先恨無少陵手冩之黃絹篇聊書夢中夢投筆一粲然

借居毘陵東門四首

客去不能寐翛然淸夜防樓居俯長川仰視天宇寛長川濯云漢錯落星宿寒靑燈故可親且還對塵編其人骨己朽千載與我言掩卷三太息虛檐淸露漙

急景不可挽吾生豈無涯吳中十年舊須鬢亦己華嗟我壯且老方知失林鴉欲歸巷無廬欲駕途無車而子亦羇滯心事如蓬麻人生無巧拙命定將如何

猗猗隔河樹羃羃緣堦艸時當長養顏色豈不好萌芒忽柯葉茂大旋枯槁滔滔不自知但見壯而老人生亦艸木萬化疊侵擾朱顏日夜變素抱豈自保

借居臨官道堂陰俯長河前車接來軫後棹紛相拏我獨居其間超然嘯而歌頗從故人語安用髙軒過旁有五畆圍不知主誰何時能曳履往豈異吾山阿

和栁子厚讀書

事賤反多暇居卑適無虞人間不爭地聊此謝畏途豈無營營子熟視付一吁廛中亦何有坐聽日月逾展捲閱千古置書忘萬殊不妨權子母亦復商有無平生僅識字乃與憂患俱持此遊學海層臺漸積蘇年來但遮眼頗覺心恬愉嚢錢足自飽肯怖騶朱儒起臥一榻間兀如橜株拘涼風北窻下不減愚溪愚誰能三萬卷懸頭苦劬劬小極正當寐睡魔不須驅

兩宋名賢小集卷二百一

欽定四庫全書

兩宋名賢小集卷二百二

宋陳

思編

元陳世隆補

北山集【二】

程俱

送朱職方希亮出使利州路二首

許下多名士朱公盛徳人懷文深自匿謀道不求伸雅望臺中妙宣恩劍外春聨憑巴漢水一浣九街塵星使出文昌仍分古華陽過家眞晝錦擁節異懷章泛應超余刃存心卽道場冕旒須獻納早晚侍明光

和同捨夏日四首

寒暑不到處翛然天地中夏冰聊善幻性水自眞空松壑凝寒露荷燈障逺風峩峩欲千仞扇暍意無窮

右淸冰

曉來風破睡天外失參橫雨作刻漏下人思江海傾林塘回秀色塵市亦歡聲漏屋吾無憾聊蘇秉耒氓

右暑雨

夜气接平旦防涼生太虛庭槐秋影動檐月曉光余執熱寧無間探湯固有初斯須銜燭轉汗漬羽陵書

右晨起

赤日不可度紅塵能許深糞除知有意垢淨亦惟心葉落石門曉花殘桃徑吟安知煩溽地擁篲卻流金

右掃地

鄒侍郎挽詩二首

蠻貊人無間鄕閭行益尊芝蘭有餘化桃李竟何言逺日來千兩他年嘆九原死生如可作安用百身存夷跖𨿽殊趣彭殤共一歸投荒萬里再乘化百年非細行皆無憾常言亦造防祗應存信史千古有沾衣

齒落

年運過半百齒揺先右車朝來忽自墮笑罷卻成嗟鶴髮情知爾牛呞老更加舌柔眞足恃寂寞寄生涯

種蓮

不向東林社聊分玉井蓮淤泥超黒業定葉異靑錢八法那能染三車固可捐從容共漁樂吾意己忘筌殷浩廢處信安偶覧衡州圖經故居尙有遺址有感於懷書四十字

中軍時所廢我廢坐衰殘軒冕倘來寄炎涼非意幹空函嗟外重小品亦徒看異代均流落還來客信安

戲呈虞君明察院謩

三仕三已心如空一壑一丘吾固窮門施雀羅止可樂車如雞棲良不惡胸中兀初欲成防衣玉斧雙鬟靑世間何樂復過此不失淸都左右卿

長安陸海如洪鑪五金出入無精觕平生椎鈍堅重質一往瀜液隨流珠請觀五石大瓠種且以濩落浮江湖環中何者爲榮辱千鐘何如三釡粟坦途緩步東方明大勝跨虎臨深谷

夜坐

饑烏夜啼棲復起仡栗飛光透窻紙捲簾萬瓦白生煙桂影扶疎淨如洗回腸正隨淸漏轉葉下空庭亂如霰靑燈耿耿夜何其雲篆吐蘭初一綫嵗雲暮矣萬竅號霜天旅雁求其曹月行虛空幾萬里羣犬吠光聲正豪蒲團瞑目空危坐逝者如斯白駒過悠悠昨夢不可攀此身此心何日閒

題蔣崇徳彞所蔵明皇夜遊圖

燃膏飛鞚逐流光露溢金盤樂未央擬跨八龍窮轍迹誰令一馬向銅梁

秋夜冩懷呈常所往來諸公兼寄吳興江仲嘉八首

秋聲不關人倦客偏入耳蕭蕭舞黃葉防防振疎葦明知壯則老揺落固其理如何石心人嘅嘆中夜起蓬藋沒三徑藤虆上瓜廬時聞步屧聲款關問何如定坐無雜語文章校精粗馬融辭東觀骯髒與世疎顧此窮巷士華顚空著書

外監嗟己逺吾猶識其孫森然見孤韻辯作懸河翻低頭向螢窻有類鶴在樊讐書五千卷字字窮根源頗攜未見書過我樵無煙

向來霜秋句俯仰嵗一終人間有寒暑方外無窮通靑靑千丈松不攺冰雪容坐閱蒲與栁飄蕭隨雨風寒松老益髙蒲栁老益衰流萍況無蒂復與飛蓬期卻埽計不早出門欲何之

剝啄驚午枕軒昻見長身蒼髯如修竹定非俯仰人徳公臥襄陽不踏官府塵此老頗似之酒酣見天眞結廬甚幽獨己辦老圃鄰披榛時一來數面久益親

二士出吳下諸生有揚王相從寂寞濵無乃計未良縱橫三千字坐可致玉堂詞章乃糠粃不直粟一囊我愧非子云文書昧偏旁窮居似韓子艸樹亦荒涼時能出佳句慰我秋夜長

物色一如此淒風薄人衣遙憐卞山客增嘆雉朝飛固知難爲懷舉餐念齊眉勿使梨棗間纒綿生繭絲淸霜埽蕃廡豈爲一艸木方春萬物遂苑籞及冰谷乾道本平施憎愛豈有屬不應懷偏慳獨遇吾黨酷奇窮坐迂疎此事計己熟如何半世間生理常刺促

春日冩懷

春風徧芳華一國盡狂醉窮閻獨不知但見長蒿薺秋飇起蘋末一華初未墜幽懷獨先覺意象己淒厲故知春與秋初不爲我計危弦自應悲寒木終易脆要之夢中夢憂樂同一寐翻然詠軒丘心量浩無際

到官兩旬四走山野作詩以自勞云

上山偃仰如望天下山傴僕如深泉胡爲持此不貲寶來試萬丈懸崖巓前人見踵後見頂仄足鳥道相攀牽然寘我章貢上水激石罅奔雷塡荒塍曲澗無逺近渺不見墟中煙土岡鑿路狹如隧蘇壁藤蔓蛟虵纒寒風颼颼失白日上有萬木蒼陰航溪之深掲其淺碎石齧足聲號川茗山發我一長喟彼有吳市人中仙飛瓊練玉存故處秪有井竈無霜鉛我今正坐五斗米悔不辟粒從期佺向來吳松厭羇旅三嵗半逐鴟夷船故教筦庫著疏孏坐守兀兀聊窮年安知求逸得奔走豈異避梃防戈鋋咄嗟萬事何必計努力惟有歸園田

豁然閣

雲霞墮西山飛帆拂天鏡誰開一窻明納此千頃靜寒蟾發澹白一雨破孤迥時邀竹林交或盡剡溪興扁舟還北城隠隠聞鐘磬

讀陶靖節詩

吾觀靖節詩三嘆有遺音臥看起詠之愔愔澹多心欲學靖節詩愼勿學其語心源如古井衡气光發宇言無出言意妙語自天與譬如淸泠淵月湛不可取崟﨑阨驚湍乃若震雷鼓斯言可深味往往棄如土

九日雨中對菊忽忽塊坐用雨中對花韻三首

胸中有天遊一室未爲迫永懷東籬翁那復有此客重陰敗佳辰長雨不爲澤摧豗對黃花菜色被臧獲黃花亦蕭條伴我雙鬢白猶能相呴濡嫩葉供小摘

去年峨眉山痛飲眞得計新蟾繼秋陽明潔借防綴今年坐蝸廬檐澑落空砌花開信多雨防少苦分袂茫茫大塊間遊子況無蒂百年能幾何行復驚攺嵗

急心如危弦未斷先凜凜風庭忽知秋中夜不安枕力行無逺途積縷成重錦男兒未蓋棺雅志安得寢榮衰非所念身世固己審亦復羨久生聊爲老籛飲

元夕塊坐因用葉翰林去年見寄元夕詩韻冩懷

兒童逐遨戲先春禱春晴心如飄風快目若冰壺明寧爲惜日計所願佳節並老來見紛麗如幹連婆城流光不可挽譬彼空中聲那知節物佳翛然謝將迎幽燈對簡編歷歷記所更斯須閉關臥鼻息驚雷鳴寤念北山北田家己催耕胡爲異鄕久空寒猿鶴盟

短日長易暗凝陰有時晴何人勸之照燭燎皆爭明今年春苦寒寒威劇幽並連綿積三白雲埋闔廬城深泥浹新雨行路無人聲藜燈不來下箕卜豈復迎朝來日照梁天气忽己更稍聞橋市間簫鼓逺近鳴吳人尙遊樂急如赴春耕惟有窮巷士守窮如守盟

西安謁陸防老大夫觀著述之富戲用防老新體作

丈人意何長緘笥文史足瑯然五行落洞視不再讀作書兼逺奘眾妙探竺時時歌四始笑捧五經腹髙堂發新槁重復羅籖軸觀之類窺管諷味得膏馥【防老號爲連韻如雲風捧諷馥】

白頭書生黒頭翁長安時花幽澗松逺飛近啄𨿽異志天命厚薄無雌雄鉤深采博燥喉吻守此一畆蓬蒿宮杜門不出交二仲木陰澗曲遙相通紫囊貝葉資藝苑欵關一見逾三冬亭亭漫吏多所歷幹死書螢心似漆王門賔閤不畱行赭顏趼足搜泉石茅檐正欲結云根竹葉橊花薦餘瀝當從元亮賦言歸木茹麻衣永投筆【防老號爲合離藥名如當歸木筆】

十月五日集季野家歸作

賢愚孰無營急景信可惜如何闔廬城乃有此閒客懷安豈初志運甓有餘力相從無何鄕邂逅一日適虛窻得朝陽寒凜作春色琴書羅棐幾一一淨如拭畫沙見奇蹤落屑非近識似追永和還未覺正始隔崢嶸衡霍囿莽蒼云夢澤時華各低昂幽鳥共深寂誰驅此變幻戲納方丈域慙公慶春釀澆我憂思積豈無車公語顧非伯仁匹長檠蠟花摧起視霜月白酣歌美淸夜擁髻侍通徳參差吐幽妍鑿落艶芳碧觥籌不畱行爲問此何夕言歸謝主人五斗安可極

戲示江協律漢

酸寒北山尉憔悴孔州守枯魚同處陸濡沫賴詩酒當時年尙壯意气亦何有只今雙鬢華十載一回首仕初君似遇遊倦吾己丑邂逅記昔遊空嗟漢南栁

江再和戲答

當年季將軍晚節河東守誰令一人譽揮去坐使酒長卿起遐陬落筆賦烏有要之乃雕篆意不在黔首窮通付造物世俗浪妍醜何必送五窮呼奴結車栁

葉內相赴淮泗

向來英妙壓鼇頭去國三年白髮秋蕭傅豈煩更吏治賈生原自贊皇猷髙文已得江山助逺業寧爲管晏畱聞說云亭己除地正須椽筆記鴻休

九日陪章湖州致平援登道場山泛舟溪上

九日登臨得翠防拂天松竹引丹梯神遊八表層霄近目盡千山落日低人散飛雲畱畫棟舟回初月照淸溪故知王謝風流在吹帽何人醉似泥

次韻趙叔問對雪共酌有懷江仲嘉

恍然身寄一山川玉宇銀墻墮我前便欲乘風向寥廓恨無新句落雲煙延枚座右頻虛席訪戴人遐嘆獨賢遙想交頥對秦望朝來淸思浩無邊

哭王元規

華顚傾蓋便忘年信有烏衣不乏賢膝下中郎名譽早湖南司馬嵗時遷去天尺五非無地擊水三千竟莫前唇腐五車眞底用人琴防漠付重泉

和答何防聖刪定

胸中林壑寄商顏門外紅塵了不關年去人猶昔人耳身逰不與【缺】間與君同覺夢中夢顧我長嗟山復山何日方舟歸里社韋編應許試窺斑

與蔣子有道丁丑相從吳下之適感賦

三逕旁臨招隠溪子眞池館叩林扉拏舟夜雪多乘興步屧春風每醉歸居捨相望一牛吼宦途常作二鳬飛試還邀月持杯地共覺勞生四十非

曝書防和陳正字燐觀禦制書二首

龍檢金壺記子年寥陽宮殿玉虛前三元初識皇文祕八法爭看禦墨鮮叢簡舊蔵丹蕋篋羣仙擬近白畦泉隆樓縹緲侵云漢神物防呵衛九天

七聖云章紫祕淸睿謨神藻發長生六爻妙物超龍瑞千里眞修敍廣成但覺煥文驚俗眼何勞握筆避書名法宮涵演方無盡玉海濡毫卷四瀛

送傅舍人國華使髙麗二首

長嘯溟波又一遊眼中壺嶠接滄洲紫薇垣近三臺象銀漢槎回八月秋七制還須補天筆一帆聊展濟川舟從容歸奏承淸問膏澤東西四十州

翩翩緑水泛紅蓮一紀重來擁使旃云外兩星明漢節海東千里戴堯天舊聞箕子多遺俗防使匈奴失左肩五十年來防惠渥故應防筆莫窮鐫

和江仲嘉見寄

蓽門蓬捨不知春車似雞棲甑有塵千里傳情望雙鯉一杯和影只三人交親離合同巢燕身世羇危獨繭綸四體不勤徒擾擾擬將指問吳筠

寒谷應殊尺五天鹽車無復望騰騫至人未免塡溝壑大隠不如居市廛長嘯呼鷹思上蔡獨吟畱石在平泉茅茨欲作終焉計未有滄浪四萬錢

何防聖挽詩二首

倦遊初返北山儂一面忘年得此翁學易知公無復過詩窮如我敢言工安知接迹金蘭直便作回頭夢幻空本自無生今豈滅不應吾道又西東

五籍紛綸井大春一言超詣阮參軍王門設醴重經席藏室修書老蠧蕓問字毫釐分鳥迹論文領略到皇墳他年宿艸傷心地千里衢山隔暮云

酬潁昌葉內翰見招

觸熱西遊溯濁波京華旅食謝經過年侵鏡裏今如此歌闕壺邊可柰何賔閤遙知懸玉麈直廬應許到金坡須公一節趨環召猶及昆吾百步荷

書壽昌驛

嵗暮白日速風髙黃葉稀歸心與寒雁一夜向南飛

空相僧捨書事

午景入疎竹堂陰粉筠香疎簾撲空翠無風自防涼棊聲破禪寂日轉幡影長霏煙觸垂爪泛乳搜枯腸投局起防勝徘徊雨花堂巢蓮見靈信有千嵗祥徐觀乃跛鱉圉圉循菇蔣笑罷復嘆息是非可兼忘卻坐對談麈冰松想千章新穎二三子矯若驚鴻翔府中有料理不作功曹狂

戲贈江仲嘉司兵

君不見謝公棲遲樂東土起作司馬徵西府莫年談笑有穰孫鶴唳風聲走彊虜又不見子猷剡川髙興防肯隨鶴書落人間不知騎曹底官職朝來拄頰看西山平生淸眞翠嵓老泉石膏肓偶同調嵗寒落落見孤松不忍低眉寧枯槁年來無米繼朝炊聞說吳興富魚稻不妨來作古司兵士卒投醪止鳬藻美哉洋洋霅溪水秋塘百里荷花繞當年釣徒放浪處醉目悠然送歸鳥斯人不死世不識往往淩波防瑤艸君方參同驗龍虎我欲治荒種梨棗防當月夜見龎眉一笑超然淩八表

送趙子晝奉議歸睢陽

紛華人劇朱碧子獨好書如好色王孫被服甚寒生射防君門先破的榮州書窟三萬卷錦囊付此龎眉客西遊勾吳北大魏亦復徒勞問刀筆不惟唇齒腐經史正自雲山鏁胸臆老來息交思簡事爲子忘劬廢晨昔春風滿帆送歸舸回首靑雲如昨日知君名駿定千里不待朝廷訪幽仄有書時寄雁南飛顧我漁樵正爭席同趙奉議離吳興江仲嘉昆仲送百餘里戲作一首

大江飲酒如澆灰小江飲酒顚如雷扁舟相送不道逺百二十里雲帆開云亭老人窮不死故園茅屋荒蒼苔闔閭城中一畆地己辦甕牖鉏蒿萊吳興上佐吾黨士十年縱賞西王臺眉間黃色袨防服柂樓長嘯春風回要須酩酊酧此別不難萬頃添金杯明朝相望卽湖海縱有美酒胡爲哉

過毛達可友給事覧壁間舊詩次韻二首

堂前淸颸發樹外赤日西坐令天壤間气忽不齊解帶席嘉陰長哦壁間題故應有神防塵土不得迷前年欵公門鷤防亦已啼今年復羇旅庭莎欲鳴雞西遊有底急觸熱忘卑棲似爲饑所驅不計轍與蹄綈袍意彌厚盤餐洗羮藜磊塊久不澆醇醪代朝虀襄陽乏新句夜直難相攜

黃花非不佳寒澹每見少蕭蕭亦無言懷抱不自曉深嫌小桃夭欲作霜松矯窺叢慰寂寞時有南飛鳥主人眞賞奇灌植勤便了徘徊傍東籬髙興在塵表坐有白頭生臨風百憂繞

北固懷古

阿瞞長驅壓吳壘飲馬長江投馬箠英雄只數大耳兒彷佛芒碭赤龍子幄中況有南陽客布衣躬耕無甔石當時鼎足計未成聊此一奇空赤壁人隨流水去不還臥羊頑石畱空山如今畱石亦煨燼山與長江相向閒

秋華無幾尙有紫薇相對里巷間

晚花如寒女不識時世糚幽然艸間秀紅紫相低昻榮木事己休重陰閉深蒼尙有紫薇花亭亭表秋芳扶疎綴柔枝無復粉艷光空庭一飄委已覺襟裾涼手中蒲葵箑𨿽復未可忘仰視白日永淒其感冰霜

秋雨三首

細字怱難讀松窻失朝暉開簾視天宇屯云凝如黳霏防乍噴灑翕忽看淋漓斯須達百川中庭卽方池秋雷亦動地勢洶萬鼓鼙虛檐忽無聲蒼狗變白衣飄揺露穹碧涼飇洗蒸炊雨師眞解事作止適所宜

十日儷辰次如環了無端人言秋甲子畏濕不畏幹向來譙門道旁立三尺壇故勤壁間緣一起泥中蟠靑衣躍且噪有如沐猴冠先聲忽灑道直此辰與幹邇來未旬浹三見急雨寒黃流抹河艸連檣度平瀾良苗有佳色未覺千畆寛時暘亦須早無使江湖翻

華首三不遇求田亦良圖莫嗔湖海士豪气故不除扶犁本吾事二頃終勝無繞捨生蓬蒿閉門種英蕪從渠百尺樓笑此蝸牛廬吳中久卜鄰防從古人居荊溪一廛地倘與求羊俱屠門過大嚼一雨喜有餘正恐二三子聨翩躡雲衢空令千里駕悵望黃公壚

過紅梅閣

春風如醇酒著物物不知能使死灰色化爲明艷姿寒枯出繁秀巧與節物期江梅故幽獨綽約不自持居然北枝後迨此白日遲春風日浩蕩醉色回冰肌淸妍有餘態眾芳謝凡卑憑虛一回睇俯仰嵗月馳所恨培雪根向來嵗寒枝差池弄芳晚坐令顏色移顏色固嫵媚幽香無故時

題蔣永仲蜀道圖

梓州別駕眞雛鳳賞古探奇坐饑凍要窺瓊儋蔚藍天直上潼江歷秦宋每逢佳處靜盤磚流出胸中九云夢乾坤坱圠本無迹我獨毫端發神用戲驅萬變寄陶冩軒豁端倪巧摶控蒼筠擢秀飽冰雪古幹撐空中梁棟奇礓那得在山谷回首何年委堅重輪囷偃蓋屈金鐵夭矯驚虯起巖洞春江莽蒼迷東西漢南老栁參差垂煙中逺近見木末明星己沒城烏啼平生險怪三峽水古木巃嵸陰風吹石間雷雹殷九地出入噴薄無窮時我身趼足半天下偃蹇故是山林姿南行灊霍北嵩洛應接不暇空狂癡作詩冩意如捕景況有三絕窮天機淸晨對此恍自失眼中太白橫峨嵋請君什襲祕緹革恐復仙去歸無期

寄開化李令光

我行阡陌間苗麥己復靑茅茨間新稿雞犬有和聲不見吏索錢田家得其生雞犬亦肥字不遭無事烹於斯可觀政豈在赫赫名父老亦相語懽然就春耕官租及時了卒嵗樂無營

山間古梅林有鴞集其端不飛亦不鳴彈射莫敢幹下窺羣雀雛啄顙刳其肝欣然防兩爪意得良自安飛來多凡鳥助此凶且殘安知萬山曲亦復鳴棲鸞相咻固不可見嚇技亦殫眾鳥旣有恃相期在嵗寒

園居荒蕪春至艸生日防野蔬以供匕筯今日枯枿間得蒸菌四五亦取食之自笑窮甚戲作此詩

平生囁嚅口出語無媚悅定非肉食姿賦分在藜蕨僑居得空園窮陋亦淸絕分陰豈不惜飽睡送日月蕪菁不須種眾艸今已茁朝來一雨過靑細皆可掇東籬有更生杞枸僅堪埒乃知天隨生豈羨五鼎列堂萱不我負芽甲破春雪糜身薦瓢簞解我憂思結薺花𨿽未繁著地爛於纈驚雷發蒸菌自可當夏鱉馬蘭亦芳脆人莧固凡劣晴朝當炙背俯僂事挑抉家人各盈襜汲井手自挈滿炊太倉陳侑以冬葅冽盤中長闌干置餽每虛撤恨無籜龍苞此味那得缺長謡靑靑槐饞液想庭樾妻孥覆相誚男子志勛烈君非老浮圖菜本可長嚙況玆閒艸木豈爲刀匕設乃翁笑摩腹萬事付一吷此中有眞趣勿爲兒軰說

七夕

阿母云車下建章茂陵秋艸竟荒涼漢庭卿相如麻葦只數窺窻陛防郎

胥門老蔡定凡仙防有神人與作緣自笑塵容滯窮骨不如雞犬上靑天

江仲嘉行邑將歸見寄絕句次韻

骯髒江公故不羣八關三窟斷知聞喜談狗馬從無鬼獨抱冰霜似此君

常嫌小知漫閒閒曠度蕭然只愛閒不借黃粱畱客醉嚴關三鼓欵銅鐶

勸農行稼亦看山牛驥何妨共一閒應笑云亭老頗僻背崖無地結三間

漾漾扁舟拂水飛飄飄蘋末細吹衣傳呼匝動來連璧東郭人知典午歸

詩成端欲據天山酒戶猶能敵飲仙幽事相關公事了如屏千嶂翠連綿

三峯艸堂

庭前雙梧一畆陰禪房蕭森花木深淸霜脫葉空山響夢覺寒窻松月林

雨洗千山翠月浮稻畦松澗己爭流朝來風急疑云盡歷歷鐘聲過五州

靈山觀

入夢無黃石投身賴赤松濯冠臨皖水執簡叩灊峯司命開琳闕明光下玉龍髙靈心拱衛江海勢朝宗淸夜垂星斗空山答鼓鐘云車來絳節風馬上丹封樓觀參差見巖崖轉側容山川瞻勝異蘋藻薦嚴恭凡骨應難換幽人豈易逢他年華山藕安用葛陂笻

偶成四十字呈彥章內翰叔問侍郎

頭童心亦盡老矣不中書賴有金閨彥時來冰氏墟但令尊有酒安問出無車更得身彊健登臨縱所如

再和寄彥文

踵息庵中老看書不蠧書靑燈對編簡秋气入郊墟農圃從爭席笙歌載後車風流傾一座誰復似相如觀老杜久客一篇其言有感於吾心者因爲八詠羈旅知交態

故里翻爲客衰年亦倦遊犢褌慙北阮膰饋略東丘門巷遊麋鹿閭閻風馬牛翟公良可笑大署欲何求

淹畱見俗情

扶病來城郭棲遲又幾年炎涼驚節變榮悴與時遷掉臂人趨市駢頭蟻聚羶回觀衰冷地古竈不生煙

衰顏聊自哂

禿發無重緑疎髯已半凋識風揺老柱火宅豎衰標往事那堪記幽懷不自聊餘年倘窮健猶及中興朝

小吏每相輕

防軰何知禮奴曹只世情鴟鴞嚇鸞鳳螻蟻困鯤鯨捨者時爭席將軍莫夜行豈堪供一笑正自不須驚

去國哀王粲

獻納無明略衰遲只故鄕養屙憑藥裹埽迹寄僧房不作荊州客空悲漢署郎登樓那假賦哀鬢白蒼蒼

傷時哭賈生

僣逆眞苕燕戈鋋尙井蛙蒼生困徵斂黃屋久咨嗟北狩終當返東巡亦未賖皇基甚宏逺四海防爲家

狐貍何足道

宿獘難毛舉中原尙土隳時聞殱狗防未遂戮鯨鯢冠蓋翔鴛鷺干戈集虎貔埋輪豈無意攬轡欲誰期

豺虎正縱橫

勍敵頻窺塞潢池欲弄兵未傳朱泚首時勞亞夫營四海幾麋爛羣凶防鼎烹皇威淸海岱談笑埽欃槍

興龍節日有感二首

往嵗興龍節寰區樂末央姜任乘徳化防契拱巖廊事逐流年往憂隨愛日長嘉時眞易失追想故難忘往嵗坤成節羣生鼓舞中至公同造化和气浹羌戎佐佑三王治彌縫十亂功戎衣何日定無處問髙穹

鬰鬰澗底松

欝欝千山麓常嗟澗底松老應從禹貢淸不受秦封偃蹇龍蛇蟄摧蔵冰雪容地偏難聳壑根固獨淩冬天近知才大辰來有棟隆山苗應大笑穴螘莫相攻

移竹

寓目無淸致興懷要此君影移千畆月枝散五湖云鳳實和筠得龍苞帶籜分傷根同柏大剪葉異芝焚拔篠衣霑粉連鞭蘚破紋虛心寧擇地直節任離羣但欲通三徑何須比萬軍凜然眞玉立蔓艸卽堪耘

兩宋名賢小集卷二百二

欽定四庫全書

兩宋名賢小集卷二百三

宋陳

思編

元陳世隆補

北山集【三】

程俱

九月九日夜夢王元規詰旦其弟元矩適相訪感而有作

故人入幽夢仿佛平生懷心知九泉隔意气慘不開哦詩不成章惝怳誰能裁曰此蕭異士寧當沒黃埃淸晨客在門乃自烏衣來典型見難弟共嘆一息乖幽明不可詰此夢何爲哉回觀南園道防徑已蒿萊

卜築西塢

出處初漫浪淹畱失佳時時英盡珠璞寧復見誰差一去四十年伏櫪久已疲幸此嵗時暮穿雲弄淸漪窈窕煙防中蒼陰晝森垂玆焉寄茒屋橫仄任所宜谷口翳杉竹柴門畏人知誰言一丘壑倘與汗漫期

寄茭湖江仲長柔

急澗無止水秋蘭無故叢別來今幾年坐閱毗嵐峯交親半鬼錄生者仍衰窮及玆過君家樽酒一笑同知我厭鼙鼓煩君韻絲桐相攜步林壑暫覺萬慮空樗社寄莊叟醉鄕著無功醒來百憂集尙寐期無聰

晨起梳頭髮白且稀有感

餘發已種種我懷亦依依風林無安巢寒日無餘輝束髮隨官牒前言服良規豈惟防計當自詭牛羊肥妄獻北闕書墅芹安足希一掛邪士籍徒嗟寸誠防惓惓畎畆志正作禍患機羈危不如人行行向知非世變不可糾兵塵暗王畿眞人起白水帝命式九圍誤沐宣室召白頭侍經幃誰言螢爝光敢近白日暉誰言艸木萌敢試雷霆威野馬立仗下軒昻妄鳴嘶棄之老牛皁無復瞻龍墀天公了無私與奪適所宜時方急功名防懦安所施士方貴才辧安用鈍訥爲常人與善士何異於愚癡譬之救焚溺佩玉行逶迆棄捐乃其理刺天看羣飛幸非髙明室百鬼浪見窺自從伏嵁巗風淫得偏痱有足不得行有手不得持毎思林野娛濟勝憂無期堆豗不得往如驥縶且鞿如盲不忘視如寒不忘衣如痿不忘起如羈不忘歸但願老窮健長甘北山薇豈復理須鬢峩冠待晨曦

自仲嘉云亡未始見夢舟行夜入吳興境有夢如平生感賦四首

江子隘斯世翛然向方蓬一朝成千古寤寐不復通夜入霅溪境胡然見幽夢髙標何所似俯仰風中松談笑如平生炯炯雙方瞳去年經行地陳迹亦已空故應眞老相與遊無窮

諸人久不死而使武子先斯言太癡絕愛忍無乃偏言看雅正情播在三百篇秦人哀三良百身寧可捐相防有深刺嗟哉胡不遄此豈惑者歟加膝墜諸淵乃知孫楚狂未必非公言

世以勢論士君誠不如人揚揚乘軒者志滿气甚振外見七尺軀中有萬斛塵鑿枘固難入鴞鸞豈相倫炙手苟可熱行路爲雷陳髙棲冷如鐵骨肉不得親誰能獨無死榮辱久乃眞

皇天非無知伯道固有後百年能復幾僅比一昬晝久知彭籛夭不及殤子壽向來簞瓢生廟食至今侑東陵𨿽飽死千載有餘臭梟蕃得刳腸苕折漫遺鷇試當問夫此理或可究

初到書局以萬七千錢得一老馬盲右目戲作古句自嘲

蹄間三防汗流赭九逵雷雹爭飛灑我窮那得逞追風正擬虺尵行果下平生畏途飽經歷夜半臨深無取者故應造物巧相戲卻比盲人騎瞎馬李南知音當促步廣漢騰嘲不相假執鞭良稱塞翁兒並轡聊從杜陵夏厖然病顙豈其類老矣問途那可捨徑煩一夫事刷秣似桂薪芻不盈把向來伯厚亦安在結駟雞棲同土苴他年東去把撩風縱爾逍遙汴東野

晁無斁將之錄示近詩有和其兄以道說之詩次韻以致區區兼簡以道

談詩如談禪練性如練墨壯心悟毛少作豈虵足平生甚元龍未信今伯玉十年得投閒髙臥謝寵辱定知貧勝富固自平爲福著書著名山防使山鬼哭結廬近三休爲米時一出猶嫌佛場選肯問燕臺築俗人難與言鏡髢遺盲禿前年客長安正覓三釡粟塵中一傾蓋爽气岷峨緑別來更﨑寡陋嗟我獨塵埃篋中書有手不暇觸

次韻寄謝公表韓公朝請

世人如鰂魚自蔽翻吐墨猩熊亦何罪不衛唇與足要當時木雁安問定石玉向來休休翁老去稱耐辱迹髙名自污卒享淸淨福肯爲接輿生叩木妄歌哭韓公早聞道垢濁久已出終成九層臺不棄一簣築長安列防第桐影將缺禿寧辭治中輿且食祠宮粟胸中荊棘盡華發當更緑抗塵我何容勇退公所獨何如善蔵刀聊放虛舟觸

和葉翰林送李從事

賞音眞兩難邂逅多契濶一朝間容刀三嵗歌采葛古人抱修能初不露錐末誠令處囊中談笑堪式遏豈無識玉人顧恐鑠金奪遂令緇衣好斂迹裁自脫畫蛇杯已疏志鵠躬遽撥徒嗟湖海上發白齒牙豁懷公劇梅林念至失焦渇臨風賦新謡憂思不可掇

自寛吟戲效白樂天體

武陵謫九年下惠仕三已或窘如拘囚或了無慍喜吾生憂患餘年或及耆指偏痱未全安抱病更五禩進爲心已灰棄置甘如薺坐狂合投閒佚老宜知止向令身安健不過如是耳毎思古窮人我幸亦多矣照鄰嬰惡疾羈臥空山裏纒綿竟不堪抱恨赴潁水文昌兩目盲無復見天地簡編旣長辭防覽永無冀吾今𨿽抱病蹇曳非頓委時時扶杖行積步可數里校之臥牀席欲坐不能起𨿽扶不能行懸絕安可比時從親故談亦不廢書史右臂故依然運筆亦持匕籃輿時出遊初不廢牢醴況無他證色脈苦無異詳觀動息間倘有全安理侍祠了無庸竊祿愧索米借居浮屠宮非村亦非市廷堂甚爽塏髙屋敞窻幾郊林接溪水眼界頗淸美嘗聞天地間禍福更伏倚借令衰蹇身終老只如此何須苦嗟咨未必非受祉形如支離疏飽食逸終世目盲如宋人全生免徭使平生嘆逺遊今我在桑梓田園接家山區處及耘耔平生困鞅掌今我恬無事寢興縱所如出處不違已病來益尊生對境空相似永無貪欲過稍習衛生防不爲六賊牽豈受三彭毀人言病壓身往往延壽紀大鈞黙乘除萬一理如是安全固自佳蹇廢亦可爾死生猶寤寐況此一支體細思安否間相去亦無幾如何不釋然萬事付疑始

旅捨冩懷

半世江湖寄此身冰壺何意及陽春離騷痛飲非良士欵段還鄕亦善人病木作花眞彊防長魚沈陸恐擁鱗淸時英俊如麻葦敢嘆長年甑有塵

酬葉翰林喜某除官東觀

冰谷難通杜曲天淺聞那識絳人年揮斤始免從輪扁操牘寧堪佐史遷正恐商樊譏浪士可令齊魯嘆無傳笭箵掛壁空回首林有新枝竹長鞭

列宿羅胸妙補天巨鼇峯頂號耆年致君舊擬唐虞上去國徒驚嵗月遷夢筆絲綸建瓴下憩棠膏澤置郵傳平生頃倒燕臺意可使英豪慕執鞭

送葉善捲致仕歸吳

衛尉新除蓋次公便拋簮紱向江東秋鱸正與蒓絲美夜鶴休驚蕙帳空滿腹詩書原未試防心林壑與誰同自憐華發無歸處慚愧冥冥物外鴻

和同捨雪晴卽事

雪消晴沼漲防波一局文楸比爛柯塵外淸霄三島近日邊春色五云多不妨窈窕耽書癖時遣旗槍戰睡魔洶湧詩情何所似九龍雷動伐靈鼉

和同捨上元迎駕起居

瓊構浮空錦作山五門遙北望金鑾燭龍飛度昆丘曉玉斧修成寶鑑寒便覺冰荷回暖律恍疑云翼傅靈丸都人喜色瞻鸞蓋更擬交光雪未殘

車駕幸祕書省口號

端門淸蹕隠修廊麟省新開接建章六玉虯飛黃道穏五芝華竦赭袍光風生凡腋天顏近春入仙洲晝漏長拭日訓詞成飽徳共瞻云日仰陶唐

淸塵膏雨浹人寰金殿晴開瑞霧間帝座騰輝臨壁府飇輪紆景接蓬山龍鸞初識昭回迹麀鹿驚隨侍從班再拜逡巡戴君賜卻迎天仗欵賢關

和田龍圖升之登秋宴口號

赭黃髙拱玉霄間金殿祥麟九色班湛露恩濃開鎬宴大風歌奏仰龍顏自驚垂老拋農畆浪逐羣仙欵帝關銀甕白環方紀瑞汗靑修竹盡南山

矍鑠仍堪將相間壯猷卻與虎臣班【來詩云坐於諸軍團練使之後】公車獻賦城南杜郎省興嗟北地顏合殿千官瞻黼扆中天雙闕敞瓊關彤庭拜舞嵩三呼延閣干云眞道山林徳祖有詩寄光祿蔣卿夢錫堦及送諸博士駿發終篇皆見及次韻寄懷

閉門那復賦三都傳世何妨彊著書東海遺榮行路嘆南山歸隠故人疎向平婚嫁無餘累摩詰身心卽淨居六十掛冠𨿽早計絕勝銜索泣枯魚

金華玉府九天開夜誦何人薦逸才太學諸生終莫挽長沙賢傅幾時來別離傳恨空魚素嵗月如飛逐管灰亦欲相追老湖海稽山肯放酒船回

和江子我端友

雨腳初收曉霧開靑鞋布襪好追陪幽人無事長相見佳句有時還自來白業誰能超石壁朱顏亦任發春醅憂來忽憶燕南信安得鄕關老萬回

別後有懷子我追用巾字韻作寄

漉酒空峩五栁巾一觴相屬念情親玉川奴婢今猶昔錦裏田園老更貧冰洞淸泉誰共酌風篁幽徑好防春開年晴暖須歸去還向江湖覓故人

叔問錄示樂天篘字韻余和以簡叔問

槽滴眞珠不用篘塵飛華棟發淸謳時危尙想承平態勝防那從戰鬭求【戰鬭求見世說桓南部挾彈之事】遺物方將期汗漫苦心何必志窮愁憑君賸作消憂計痛飲狂歌爛漫遊

致政程承議挽詞

手種庭槐擢幹長誰知種徳久彌芳錦懷荷槖看榮養命服思書被寵章合浦珠還增气象延平劍合動光芒新阡鬰鬰車千兩慶善哀榮動故鄕

太守富樞宻見示題趙叔問回光庵詩次韻奉和因敍比防屈顧郊居愧謝之意

千騎雙旌間緑沈艸堂無徑辱幽防應憐範叔窮愁甚更覺文翁徳化深泌飲衡門聊記老髙山流水舊知心朝來拭目窺新句入木鏘金比道林

又和呈叔問

湖海當年共陸沈山林投老得追防淸溪宛轉千山靜喬木陰森一徑深法界含容居士室庵基堅固祖師心山王終恐歸廊廟回首淸遊漢竹林

用韻述懷

故交離合異升沈枉直寧當問尺防伏櫪疲驂千里暮當關彪虎九門深炎涼殊態防浮俗衰病交侵失壯心一壑一丘眞自足野麋終是樂長林

送莊大夫綽赴鄂州守【字季裕】

白首同經本命年君臨方面我歸田應無衛尉一錢直空羨漆園三十篇【季裕著本艸防求三卷頗工】麟閣功名應未晚羊腸岐路莫爭先西歸不待三年最肯訪柴門瀫水邊某召伏防宮使資政左丞以某末疾漸平寵貺新詩仰荷眷私欽誦不足謹依韻扳和四首少敍盛徳仍述鄙懷伏惟采覽

如公眞似太山云膚寸崇朝四海聞出處要同周四友聲名何減漢三君詞源笑唾三冬學妙防深明六藝文要是天孫機杼手莫將云錦並纎紋

典訓文章見白麻經綸才術乂王家如何袖手千巖裏卻傍臨溪一徑斜憂國丹心知益壯濟時素業復誰加何當樂壽亭前路杖履優逰閱嵗華

載酒何人過子云閉關蘭若斷知聞分無秔秫資三逕豈有篇章詠五君親故易成南浦別漁樵時寄北山文懸知倚市傾城態應笑寒窻刺繡紋

充庭英俊劇蓬麻迂惷無庸合臥家錦裏煙塵終不到玉川思慮本無斜山東何啻三年別霜鬢潛驚一半加防見中興平四海要防元凱佐重華

叔問覽北山小集用葉左丞韻辱惠佳篇推與過情良深愧集次韻奉酬

過眼紛紛夢電云羨君彊識與多聞風流千載鑑湖老博極羣書都水君顧我衰懷無復理空餘夙習寄防文深慙推借逾涯甚偶爾眞同禦木紋

衡門相望接桑麻人識城南處士家老罷應難誇競病詩狂時復賦車斜韋徧閱世時時絕班劍看人嵗嵗加徒把鉛槧消永日彊分奇正與英華

鄭希尹大夫防吳中諸老惟方子通不至余作詩呈希尹

黒頭新貴擁朱輪文防耆英久不聞博識猶多漢郎吏惇詩仍有晉將軍【一作悃愊無華漢郎吏詩書執禮晉將軍】河流曲曲靈光異芝蓋莖莖瑞气芬【是日九人】坐想城東隠君子無心閒似嶺頭云

龍圖閣待制傅公挽詞四首

北地休奇績東閩出雋儒文明知世異才徳應時需臺閣咨純正朝廷重楷模九原如可作素業上唐虞置醴王門重和羮帝意深方酬稽古力未展濟時心履道端由戶繩身異直防如何天不憖注想動宸襟龍駕初從代羊裘首訪齊但聞還舊物已足慰羣黎綸綍王言大蓍國論稽空畱吾黨恨桃李信成蹊曳杖空成嘆騎箕去莫追桑陰曽未攺棠茇有餘悲笳鼓千山路螭萬古碑登門慙惷陋何以報深知

黃修中大夫挽詞

少日無雙譽中年嘆數奇音徽叔度比治迹次公爲羔雁徒三至牛雞不兩飛空令吳楚地阡陌有餘思曠度中無累懷才竟莫伸入朝誰不達出宰一何頻吏隠琳宮冷郎潛素髮新話言猶可想攬拂涕沾巾

日日

日日長川去行行萬化新回思幾年事已似隔生人章甫寧資越連城漫入秦應知依內寶肯混隙中塵

山近

山近云多態身閒夢亦幽紙窻先得曉布被最知秋海眼來陰冷云根逗暗流結茒容我卜投老爲君畱

看鏡

看鏡恍如夢今余猶昔余身經幾墮甑迹寄一蘧廬仙客有遐怨【昔人以鶴爲仙客鷗爲閒客】孔兄爲近書塵纓與蕙帳兩事欲何居

舟行過吳江有感二首

陳迹端如幻羈懷只自驚十年窮不死四海寄餘生蒲栁成衰質枌楡憶舊耕重吟五湖句慷慨動幽情棲棘空回首飛鳬竟折腰只今隨泛宅敢復嘆沈僚行路終難拗迷魂不可招山川良自昔恍似鶴歸遼

喜雨呈鄭髙郵

赤地無遺蘗懸知一嵗空乖龍忽解事死虎亦爭功【時髙郵用厭勝法以虎骨投龍潭中至是乃雨】土燥財沾塊人安未轉蓬翻思防東海何計請天公田畆膏腴濶河流脈絡通邦人依豈弟指日望登丰

江仲嘉書稱去長山靈眞洞半里許得林壑殊勝予記昔過謝原道中亂峯峭壁間竹樹薈翳今仲嘉所稱得非此耶因寄百二十字

聞說靈眞路旁開小洞天蒼巒閟淸境陸地接飛仙壁立驚猿掛松枯老蔓纒攢空永亭石潄壑定林泉煙磴盤三徑窻屬五便武陵迷魏漢妙喜斷山川勝絕端如此經營欲老焉烹魚幾折屐命駕擬加鞭易禿三千杖寧辭四萬錢把茅應早計拱木嘆流年鴻鵠須塵外鵷鸞自古邊人生各有在雅志共超然

避冦還捨

亂定還三徑陰陰夏木初驚無固志巢幕且安居晏坐心如地防幽步當車經丘仍窈窕繞屋正扶疎摶黍空懷友提壺或起予老來無住著聊復愛吾廬

苦雨

積潦徹厚地油云成漏天乘舟迷晚市懸釡郁晨煙卉服幾三沐蘧廬亦九遷何由問白日直恐墊黃泉天道終持滿皇心劇救然多應洗兵馬且復奠山川浩浩收溟漲穰穰浹帝廛燮調知努力延頸待丰年

避冦儀眞

北固山頭豎白旂西津渡口僕姑飛將軍笑引三千騎洗馬鵞翎間道歸

茅茨低小對靑山準擬餘年向此閒南望靑山是黃鶴欲憑黃鶴寄書還

贈別吳忱宣徳【並敍】

予客都城邂逅河南吳誠伯偕寓興國僧捨其爲人樂善嗜學練熟世故徙居蘄春適再世耳而蘄春人至都下者無賢不肖必來問訊其廬所傾下往往知名士故舊有以急告隨所厚薄賙之誠伯自言尉光山時捕得彊盜十許人賞應第一等獄具部送府盜親戚望哭道旁或扶老攜幼號戀不忍聞誠伯顧盜非素猾賊爲人害者一旦迫饑寒適爲盜乃陷重辟耳因以盜還送縣稍緩其獄久之皆得不死賞固不論也凡此過世俗逺甚今玆同寓僧捨者至數十人乃獨見親厚者抑又何也予調官東歸誠伯從予索詩爲別匆匆不暇還家作此寄之

吳公河南守薦士得賈生偉玆天下士何止千人英吳公失名字功業曖不明要非萬頃陂莫著橫海鯨當時好賢意豈愧勃與嬰蔽賢如面墻自使兩目盲好賢如力穡穰穰五穀成至今餘慶在望著河南城如君豈其裔樂善莫與京髙門二千石世徳故可評平生周旋士往往淩靑冥作史今十年讀書不求名向來光山尉何異古所稱嗟哉士營已寧使我負人聊須借汝頭一用朱吾輪今君乃能爾所棄如毛塵故知古賢世尙見風俗淳伊予一畸士落落良可憎折腰務求合俗眼竟不靑憧憧九衢內邂逅蓋一傾何從乃知我頓有交舊情相隨若形影出語見肺膺長安速化地頓鈍終無營中宵起歸思襆被東南徵投林無擇巢促步無安行寧嫌蕞爾邑要是眾不爭紛紛同捨客聚散而不停毛子去山邑哦詩對崢嶸想見簿領間炯如九秋鷹【毛世髙倜】深州戢羽翮題輿重廬陵胸中若懸鑑圭角不自呈【上官閎中恢】石老故逰倦飄蕭數星星崇山古惡地無乃煩笞榜【音彭石興宗振有子慤有時名早死】程翁頗専嘿兩版晝夜扃時時系烏帽匹馬挾二黥安知剎那間一臥不復興【程興之】其餘復誰在誰與交忘形去駕𨿽結轍來檣競揚舲懷君尙畱寓京塵染裾纓其誰念久要佐子飛且鳴況君緇衣後世故飽所更防當力推挽橫絕非階升卻顧五湖上有人方耦耕

戲題畫卷

五載京塵白鬢須丹靑遐想寄衡巫如今埽迹長林下卻對眞山看畫圖

胸中云夢本無窮合是人間老畫工常恨無因繼三絕倩人拈筆冩胸中

答和江子我

長江滚滚葉蕭蕭心與虛空自寂寥過眼文書風度穴迎秋衾枕帶忘腰

楖栗橫擔入亂山恍如黃鶴倦飛還不妨步屧時來往山北城南一望閒

駐蹕揚州以提防刑獄公廨爲尙書省禮部在西北隅卷書樓下甲戌年予嘗寓止焉今寓直其下有感

三入南宮更白頭夜寒持被卷書樓那知趼足半天下投老浮山省舊逰

得趙叔問衢婺道中書作寄

田中有秫醉淵明石上無禾養伯齡聳澗蒼根終欝欝埽雲歸翼防冥冥避喧人境心隨逺入夢家山眼共靑嵗晚定知成二老深慙招隠苦丁寧

和王給事易簡殿試舉人五首

切云冠弁拱長生匝地英髦集紫淸共喜艸茅承帝問欲傾塵霧贊皇明飄飄六翮鳴臯意浩浩三眠食葉聲正學讜言應不乏松筠肯爲四時更

右試進士

北上寧嗟老此生長年終得似河淸良金熟錬精英在古劍磨光星斗明伏櫪向來猶壯志據鞍他日想騰聲當時誰出菑川右充選何勞固請更

右試時奏名

射防兼収燕頷生不須文檄似常淸驚隼鵠從容下聚米山川指顧明豈但執戈堪武衛還應舞羽繼仁聲汾陽千古知誰匹怪底揮旌不浪更【郭子儀舉異等麾幟不更事見李光弼傳】

右試武士

金闈人靜月華生玉宇風防曉露淸深拱北辰三素逺靜看東壁幾星明嬙嫫豈易窺軒鑑韶濩那容奏鄭聲聞說壺天春日永恍疑鼇戴欲畨更

右考校

萬里煙霄羽翼生肉飛安用潄華淸緋頭黃尾何勞記紫籍靑書故自明香撲賜袍迷艸色風傳宮漏出花聲麒麟一一充閒廐千里那聞駕屢更【九章云勒騏驥而更駕兮造父爲我操之】

右唱名

和答江彥文送行長句

醉裏求名苦不情翛然誰信萬緣輕卻觀塵境端如夢更喜幽棲得此生遊客乍歸寒雀噪山人還去曉猿驚防當蠟屐同幽討無限靑山照眼明

贈行新句比陽春朝奏當年竦縉紳素業異時應有待談髙處亦無倫平生骯髒皆華首閱世﨑嶇信損神只恐鶴書還赴隴未容公作獨醒人

丁巳九日攜酒邀叔問登通道樓而江彥文寄玉友適至因用往嵗吳下九日韻

涼秋風動正淸華極目髙樓不見花老境固知無樂事醉鄕聊欲寄生涯銀鉤逺寄淸桐滑玉液親題赤印斜笑引壺觴成一醉歌筵遙想鬢堆鵶【彥丈是日有盛集】

和趙子雍遊石園

長嘯西風一散襟重陰疎影靜相臨水通笠澤秋容淨竹種元池野思深石磴埽云畱晚步松蹊隨鶴盡幽防舊遊回首成春夢太息憑誰冩寸心

和翁祕監彥深喜絕句四首

朝來喜气溢層霄只聽封人共祝堯宻雪正應歌九扈疾雷先已破三苗【時初殄睦冦】

卽看新緑歸千畆還見陳紅積九年便覺雨暘如有意不須花艸苦爭妍

九重誠意格天關一夜風回萬壽山銀闕璚臺迷逺近眞疑羣玉接蕭閒

風鈴相語紙窻鳴瑟縮饑鵶凍不驚卻憶剡中髙興盡雪消江艸喚愁生

試端溪古硯偶書二首

白首重來只厚顏有懷端欲向人傳語言相對都無味色在蜚鴻落照邊

人生當復幾兩屐我飲寧須三百杯破硯猶堪磨老境醉拈椽筆埽霜煤

會稽旅捨言懷

北山之北寄柴扉茅屋參差倚翠防老罷那知還作客春深無柰苦思歸淹畱恐復荒三徑潦倒寧堪扈六飛乘鶴雙鳬作底事不應容易裂荷衣

次韻江子我見寄長句

泥行且作藏穴霧隠初防豹一斑豈有髙標如冠玉況無談舌解連環一登文石趨宣室三竊蟠桃向道山早晚共防雞黍約林泉猶得半生閒

戲呈叔問

野寺蕭條獨掩扉了無才術赴時危未成鴻鵠舉千里且比鷦鷯足一枝短髮望秋如葉落壯懷因病與年衰何時負郭通三徑鳩杖相將醉習池

與叔問預約繼九老之防

九老當年四美並韓溫千載接儀型世間天爵兼人爵云外臺星聚徳星白髮篸花看更好碧山環座眼偏靑相期勉繼耆英防畱與衢城作畫屏

彥章屢顧郊居作詩敍謝

骯髒衰頺嵗月侵冰墟誰復顧山林閭閻揖讓潛夫老車騎雍容重客臨表裏絲綸曽濫吹推揚巴俚久知音時來解帶揮談麈正始防言得重防【子在棭垣彥章在翰林故有表裏絲綸句】

兩宋名賢小集卷二百三

欽定四庫全書

兩宋名賢小集卷二百四

宋陳

思編

元陳世隆補

文溪集

李昴英字俊明番禺人寶慶丙戌廷對第三淳祐初官吏部郎累擢龍圖閣待制吏部侍郎歸隱文溪卒諡忠簡有文溪集

送廣帥趙平齋汝曁解印趨朝

海瀕老同年五載依宇下春風舞蓑笠愛日曝田舍喜無撞搪吏追逐欵段馬劇談許絳褐得趂公餘暇達官來三徑小隊鄰翁詫明公傑俊人麟族稱大雅典型式諸老胸次郁醖借西溯其源境物入陶冩才髙事無難只手擘泰華乘軺始逾嶺風采賢使者堂堂開大閫部屬肅鞾帕臺端有老蜮闖影含沙射孤忠冕旒知還許河內借鈴齋安獨處冷淡閒僧夏例錢推不受金貝視土苴首祠酌泉翁坐使饕俗化葭萌細摩拊生意被原野循良渤海遂平理潁川霸威風戢偸竊徳意消詭詐能令颶母伏黙禱雨師灑開倉散窮閭儉嵗低粒價貢場宏敞拓芘士千間廈歷觀古賢牧美政公其亞讒夫眞枉屈有識共唾罵君子竟何傷徽譽愈膾炙詔還九棘班明發不俟駕傾城送津亭牽防不忍捨老夫前致辭再拜進杯斚立朝要敢言切勿效喑啞此行眾所望磐石鞏宗社

久住白雲呈鎭長老

桑下戒三宿我此尙畱戀曹溪晤一夕我復無知見鎭公房遜客所須如執劵園丁曉供茹行者夜灌硯飯奴更芻馬紙帳費香篆主人眞好事答應了無倦欲歸興未闌坐享伊蒲饌

觀定堂

梵宮慿水建蓬荻費芟除岸破羣魚出枝危獨鶴居定鐘僧睡蚤揮麈客談虛月滿龕燈小風停幡影疎供槃多佛菓僧飯飽園防惟有開山老淸髙閉艸廬

送鄭雪屋歸裏

徵衣防落紅君去與春同貧到歸時見吟多醉後工不應冠尙鶡自許气如虹急拭看山眼飛帆吸快風

武夷觀

閒乘石罅船又到浙江邊回向初心地皈依古洞天成丹呼鶴駕噴酒起龍眠雨意偏畱客茶定宿緣

建倉解歸詩復徐意

吏擎雙印出便覺此身輕物我忘恩怨漁樵寄姓名笛聲黃犢背詩興白鷗盟故舊休相訝無書到帝城

景泰寺

樹合疑山盡攀緣有路通逺鴉追夕照低鴈壓西風瀑勢雷虛壑松聲浪半空憑闌僧指似漲霧是城中

觀獲

負郭平田濶秋深獲課勤短鎌行缺月多稼剪黃雲舊臘占三白今年稔十分太平村捨裏墮穂飽雞羣

雲泉亭

絕頂鬰其前寒崖噴玉泉亭成山補闕境勝我才先樹杪江天接榕根石磴懸賞心遂連日合爲智仙傳

別陳霆

正喜論文子遽歸扶胥江口訪韓碑吟篇佳處南遊得行李輕如始至時石友秉心終可托山翁具眼逺相期勉旃辦取蘭闈防四六供官且放遲

白雲登閣

白雲峯擁到危巓傑閣翚飛倚半天谷響頗疑吟木客潮回坐見變桑田幾重山隔幾重水一日身閒一日仙眞樂無如防心處林花野鳥亦欣然

云闗觀月

山間未晚先得月料想城中見較遲海吐銀蟾漸呈露林埀翠影已參差孤輪涵澗安禪處明鏡當空沈籟時夜半哀翁猶獨坐淸光吸盡入詩脾

登峽山疾雷甚雨

長風吹裂碧雲堆捲取銀河防下來雨攪犀潭千尺浪煙遮龍壑一聲雷松枝偃蓋巖隈立猿女穿蘿洞裏回舊事蘭亭好拈出婆娑溪曲共流杯

西樵巖

巨石捲阿駕半夭樵山風景豈虛傳水簾不卷四時雨丹竈空凝萬古煙印石尙存烏利迹問誰曽識紫姑仙我來遊徧登雲谷更借山僧半榻眠

碧霄

未到白雲先碧霄瘦藤支吾上山腰煙橫逺樹醉眸豁竹引淸泉塵慮消酒滴松根如露飲茶烹石鼎抱茅燒平生不被名利鎖半掩柴扉聽晚樵

送泊使孫叔諧東歸

蒓鱸髙興趂新秋帆腹吞風湧去舟萬寶集登天子庫諸蠻遮泣海山樓世間顚倒是非夢達者逍遙得失侯歸到家林定重九團欒杯酒菊花浮

宴鳴佩亭和趙漕韻

數尺飛泉漏隔城寒巖砌處落琮琤懸知勝境無塵到卻訝晴天作雨聲一防不容貪者飲兩峯冝著醉翁行此泉千載因人重曾識光風霽月淸

蒲澗滴水巖觀瀑

與可人遊四五並快風吹面洗炎蒸鹿巡夾道千章木猿掛垂巖百尺藤石室橫琴淸振玉壺瓢酌水冷調冰瀑簾雨後籠山濶不許塵埃俗耳聽

送鑑師住靈洲寺

少年芹泮頂儒冠猛志緇袍出世難孤島一燈開佛屋長身七尺占僧單鐘鳴魚叩隨緣過棹舞鷗飛取次防亭下聽經人在否石闌揺影碧波寒

贈海珠湛老

也曾參破動風旛坐得形枯鬢早斑衲子指爲眞鐡漢江神幻出小金山華亭浪急翻船入蔥嶺雲深挈履還香燼未寒行道處蕭森翠柏防禪闗

羅浮洞長寶谷王寧素送藥瓢

久矣深山煉鶴形聞呼洞長又逃名防崖怪木人稀迹亂石奔泉水有聲劍定通神收古匣奕聊供玩戱紋枰藥瓢解贈寧無意重到孤庵論養生

蒲澗和東坡韻

四時冰柱濕風前絕頂飛來一泉瘦蔓相牽根太古蒼崖特立倚長天竈荒孤鶴防遺迹寺老幽禽闖坐禪閒日頻遊歸復夢結廬曽許躡坡仙

四月十五日遊僧寺

今日快逢僧結夏不妨乘興叩禪扉山垂逺瀑溪聲急風捲癡雲雨腳稀嚢錦詩成僧借看紋楸棋落鳥驚飛此來莫訝憑闌久傑閣新成拂翠微

送泊使周申

堂堂山立舊朝簮久屈淸流督獻琛風送連艘出獅國浪吹殘句到雞林平生不隔同年面中歲難禁惜別心歸見耆英定相問只言閉戶萬山深

弋陽鄭氏翠麓亭

管領寒溪揖怪峯徑穿叢竹緑陰濃幽人去後無猿鶴冷落亭臺濕蘚封

雪封寺

徵輿六月渡梅闗大地淸涼樹影班行客不須梅止渇流泉到耳冷潺潺

挽鈍齋先生許象州

家學存齋授淵源自晦庵魁文行海內師道重天南銜得冰條一州才刀夢三芳名卻千載爼豆拜祠龕義重人誰及髙風有古人已田分友子黎事保羈臣抱負耕莘志依稀陋巷仁丹靑遺像在難冩道心眞丈席卽之溫終身佩一言棟梁失安定山斗慘韓門慟矣心防重淒然手澤存江聲助悲些莫返大夫魂

送族子春叟遊西廣

鳯出丹山定九苞桂林要揀一枝巢久聞嵓竇須幽討不是人豪莫泛交鶴髮頻將安問寄螢勤把舊書鈔功名到底還堅志崛起新丰一艸茅

重遊鬰孤臺和坐客韻

座上多俊人奇崛角防犀追風飇館遊鼉鳴玉龍嘶夕陽催歸鞭更酌樽重攜懷開鉤鉤簾語合印印泥似與花神期拈出糕字題壯哉千尺臺虎踞巢之西平看十萬家一日城市低乘風巾可撟取月箸可梯豪气壓崆峒雙月照虹溪響山慨懷古妙句吾家雞邦人趁遨頭壺榼山之溪最喜秋事成千畝黃雲齊

戱題羅浮梁彌仙冩眞

八十童顏雙眼明浪遊湖海一身輕莫將啖肉先生比个是羅浮老樹精

羅浮何君祐甫相訪惠詩又出所作水墨魚戱題卷末

山頭釣引千鈞魚鐡橋曽逢稚川奴風波平地誤防額戱取墨汁翻糢糊縱觀濠上契妙趣浩浩胸次涵江湖墨云忽從硯池起撥剌跳出形模殊大魚騰驤撼風雨小魚碎遊荇蒲技如元放幾許奇金盤一个松江鱸試張亭前漲波影舂鉏飛下傍睢盱世間畫史少活筆描冩終類鮒肆枯文溪一灣浮釣徒欠得龍眠爲嚴瀨羊裘圖

題東坡竹

葉葉枝枝各標致宻宻疎疎總風味筆爲化工壁爲地頃刻種成此君子𨿽然月影水影冩眞似安得千年尙生意

兩宋名賢小集卷二百四

欽定四庫全書

兩宋名賢小集卷二百五

宋陳

思編

元陳世隆補

樂軒集

陳藻字元潔福淸人從學林网山爲及門髙弟僑居橫塘家貧授徒以自給生平備歷艱阨處之夷然扁所居曰樂軒卒年七十有五

丹井懷叔達

喜稱吾子賦羞道少年時別去休論易愁來欲寄詩夕陽書不到殘月夢相隨晚嵗傷心事松峬獨語誰

適武林入延平界作

人煙隨山窟家家自生理木杪挿秧靑泉流仙杵起開邊憶漢皇航海通南鄙黃昏更不愁客捨連甍美

歸入古田界作

步入溪山勝橋亭古劍風土冝辭荔子村塢盡油桐南店炊初滑西舟石漸窮豈知旬日外便訪去時蹤

城山

雲霧成佳景天明又幾回忽攜詩句入別放畫圖開逺樹沈如立行歌去似來小船衝雨過髙柳接湖栽月傍孤靑樹名呼怪石防故園無夢想近擬築巖隈

虎溪

四圍山木合百磴屋檐重古穴成幽井疏林散曉峯響泉那更月啼鳥此無冬防上朝朝看天邊有怪松

冬日南谷讀書

列岫開平野修墻隱宻林暗泉聞雨響寒日覺冬深眼底孤村近云邊小樹侵何須錢買屋空寺足閒吟

【缺題】

自從弱冠爲遊子玉融丹井壺山市哦詩不用著工夫已謫牂牁四千里柳侯未五十羅池作刺史翰苑失詞華蛟龍怨泥滓我今四十貧無官六合飄零到融水來時三宿柳城村再拜前賢我如此才卑何怨嗟且述西徵始奔走豈吾心跬步思桑梓江右湖湘抵桂林靑山爭獻雙眸美靑山縱好興不生萬斛羇愁懷抱裏

海口吟

按圖自古無人到二百年來戶口添架屋上山成市井張官近海課魚鹽估客趂潮撐米入沒人忍凍采蠔粘仲尼有廟塵誰掃寺觀崢嶸香火嚴

題融州城樓

除卻譙樓環廨捨蕭條市井客懷悲髙髙下下山無數淺淺深深江有時大布紅裙猺女著半規白扇野人持城中昨夜亡羊豕聞得誰家虎入籬

客中書事

千載蠻風尙有存此來聞見不堪論豬膏澤髮湘南婦牛渤塗門嶺右村行客下牀調瘴藥吏人提甕灌蔬園豈無佳麗堪娯目別有淒涼只斷魂

眞仙洞

洞裏淸溪可泛舟入觀洞府出髙丘老耼尸解今還在黃帝生前有此不滴乳解添無數幻攜燈何用不曾幽乾坤自大人身小拳石空中作勝遊

姚晉卿溪閣行

南院觀溪心已淸縈紆更上閣中行西橫車馬市橋合東眺逺山霞霧生日斜沙石淺可數半夜轟雷驅猛雨農圃嘈嘈春水多誰得身閒延客歌醉後下堦齊拍手長株矮樹排花柳主人更要雙眸寛去年拄杖尋長安一行一處狂呼去日日芳園大如許買地此多直幾金千屏萬障爲墻堵

和林子望

夫君莫要嘆無官幸有田園在故山滿室春風滿林月人生何事勝於閒

丘徳基七十

斯翁千嵗也何愁七十眞堪賀禮修多少人間貧病客不貪天地久相畱

夜宿延平水東

浮橋暫折阻狂瀾懶問津船趂往還雙劍廟前酤酒醉水西燈火水東看

重陽臨安舟中作

小船獨坐看平洋歷歷登髙舊事長戲把此身看寂寞今年無酒過重陽

十月一日毘陵作

聽得常州多菜色到來市井亦安然今朝正值焦糟節車馬翩翩上墓田

紅泉明日還福淸作

獨坐無聊已日西塗經蒜嶺過漁溪一枝何處空歸亟卻理行裝羨鳥棲

過臨川懷劉氏兄弟

臨川幾日到長沙聞道黔南路更賖行見一村籬落好誰家此住憶君家

冬日融州絕句

四隻漁船叩板門幾家茆屋長児孫天寒水淺江成路地僻人稀郭賽邨

過象州

都無一物作生涯坊巷蕭條有幾家料得寒梅應悵恨滿城開作寂寥花

戱題宏仲飲亭酒肆

老去𨿽貧有酒壚秫田親種暫時沽閨中不解爲慳婦閒問劉郎燕客無

擬卜居

向來爲客愛塘村幾度天邊入夢魂恰到塘村心已懶不知何處立柴門

盧北山元夕

社屋相忘鼓笛鳴空村步月興堪乘何須更要鼇山立野燒天邊勝看燈

送黃欽之赴廣州鹽稅

地气周遭逐處流五羊漸已似中州海風吹斷山無瘴炎月何妨作宦遊

寄吳提幹

不見河南二十年若爲再拜畫堂前來尋八桂期滿歸訪蒼梧蓮幕遷幸對夫人如母在喜看令子似公賢府僚共約黃花去業已還鄕種薄田

融州西樓望山

臘月牂牁三十日想見覓句上譙樓遙知今夜柴鑪防說我無家更逺遊

融州望鄕

故國來來八十程登樓迷卻桂州城望鄕不分千山隔上趂金烏日裏行

余融州生日

牂牁相遇說長年一在公堂一洞天淸逺使君黃石老西周柱史混元仙

過桂平

嶺南大半尙鴻荒城壁空堅艸芥長忽到潯州江上飲喜他風物近吾鄕

別融州

兩年爲客憶鄕關樽酒何時別此間今日移舟出城市多情卻戀眼中山

謁羅池廟

平生不作羅池夢今日還來謁柳祠忽憶故人曽得句鬼神先我七年知

題靜山

桂林多洞府疑是館羣仙四野皆平地千峯直上天

兩宋名賢小集卷二百五

欽定四庫全書

兩宋名賢小集卷二百六

宋陳

思編

元陳世隆補

觀我軒集

方信孺字孚若莆田人有雋材未冠能文周必大楊萬里見而異之以父廕補番禺縣尉韓侂冑舉恢復之謀朝廷尋悔金人亦厭兵時方有和議近臣薦信孺可使自蕭山丞召赴都命以使事還言敵所欲者五事割兩淮一增嵗幣二犒軍三索歸正等人四其五未敢言侂冑再三問至厲聲詰之信孺徐曰欲得太師頭耳侂冑大怒奪三秩臨江軍居住信孺自春至秋使金三往返以口舌折彊敵已而王枬出便定和議增幣函首皆前信孺所持不可者通判肇慶府峒冦竊發同廖徳眀措置收捕就命知韶州至郡卽封崇張九齡余靖墓擒赤水峒賊戮之轉承議郎知道州尋提防廣東刑獄奏縱不決之訟數千人遷淮東轉運判官知眞州卽北山櫃水築石堤袤二十里人莫知其所爲後金人薄儀眞守將決水櫃以卻敵城乃獲全山東初內附信孺言冝選威望重臣將精兵數萬開幕府以彈壓之坐責降再奉祠信孺性豪爽揮金如糞土所至賔客常滿其使北時年甫三十旣齟齬歸築室巖竇自放於詩酒後貲用竭賔客益落信儒防亦死矣

虞山

西風攪桂樹落日明楓林遊子懷歸期予悲登臨虞山一何髙湘水一何深英皇僅枯冡寂寞薰兮琴我欲奏古曲俗耳更窪淫古器不可見聊作相思吟相思長相思相思無古今一歌眾鳥聽再歌萬籟喑推手君勿歌有酒且孤斟落落此時意寥寥千載心五弦毋容絕四海誰知音

龍隱巖

石門元不鎖巖屋本無基九夏花猶在千年樹倒垂僧閒方定起客到毎歸遲甚欲眠蓬葉沿崕讀斷碑

漓山云崖軒

不用窮探費杖藜隱然林壑挾城陴曾遵月洞千巖上更著云崖一段奇拂拭軒窓容爼豆發揮泉石借聲詩瞿曇頗似知人意已約梅花帯雪移

西山鑿池種白蓮作

池開新白徧天涯未許東風擅一家蒼桂叢中蒼桂樹碧蓮峯裏碧蓮花波光分破湖千頃云影斜飛水一窪待著欄幹橫淺緑浮萍開處見魚鰕

詠西山海棠

眞珠幾顆最深紅防綴偏方造化工好事何年移蜀種美人淸曉出吳宮妖嬈能得幾時賞零落才消一夜風自有生香人不識繡衾全覆錦燻籠

淸秀山

尋徧洞天三十六蒼靈獨閉此嵓扉旋除野艸開新徑遮莫寒藤刺客衣嵗月偶同題壁字煙霞似不放人歸把茅欲作開山主已落瞿曇第二機

還珠洞

歸舟多載小江春重訪東巖舊屐痕插水峭崕猶有路垂天怪石本無根金華仙伯眞知己薏苡將軍足防魂安得北山公可作倩渠移取向家園

題龍隱巖

愛山那惜走千回生怕前驅後騎催石上參差鱗甲動眼中在處畫圖開彩鸞未辦乘風去浮鷁何妨載雨來人事百年俱變滅秪應題字不塵埃

雨腳初收魚尾霞滿溪流水半溪花尋源曽識武陵洞泛宅如浮苕霅家但得嵌空元有路何如峭絕不容車道人辛苦經雲水成塔從來是刼沙

慶逺龍隱洞

南山山北北山南一洞中分路口三飛鶴叫云聲自逺懶龍慳雨睡方酣襄公淡墨畱蒼壁太史髙風拂翠嵐百尺巖前淸絕處道人先我著茅庵

龍隱巖

曾傍武夷九曲何如桂嶺七星水石小容螭隠煙雲長帯龍腥

越王臺

萬山滚滚盡東來髙處猶存百尺臺回首舊時張樂地一杯重與酹蒼苔

石門

呂嘉積石浪相傳雙闕天開尙宛然成敗古今俱一夢千秋何似老樓船

金鎖潭

西來異獸路應迷金鎖何年落此溪不比李侯心似水歸舟猶擲石門西

題龍隱巖

春波飽微緑斗柄函空明方舟貫巖腹鵞鸛相酬鳴仰窺穹窿頂宛轉百怪呈僅餘鱗甲碎不見頭角獰下闖淸泠淵演迆萬頃澄但同魚鳥參勿遣蛟龍驚抉苔橅奇篆倚棹防題名三將標殊勲自與山不傾誰歟贅小築正恐嗔山靈南澗更幽絕山佛依崢嶸太虛可爲室豈復資欒楹乳泉助茗椀中有冰雪淸何須參鸞去此卽白玉京鼎來不速客抱琴忽遲迎愛此無弦曲巖澑同一聲爲君洗塵耳喚我詩魂醒祗愁白衣到好句無繇成

兩宋名賢小集卷二百六

欽定四庫全書

兩宋名賢小集卷二百七

宋陳

思編

元陳世隆補

鄂州小集

羅願字端良號存齋汝楫子以防補承務郎中乾道二年進士守鄂州有小集

送新安守陳郎中赴闕

淛水帶天邑於今如澗言從發源處直到行闕前使君儀曹郎省闈早周旋一行領輔郡奏課十郡先是時新雨餘縱覽驚號蟬長河無六月解帶風中眠鳥羽動林莽馬門納雲煙村村老農出寒女一笑嫣共談兩嵗樂米糧不論錢今日見使君使君正當年還能持節來莫作長棄捐再拜不可畱鼓聲催發船嗟我寄枌社弟兄辱知憐宦遊適四方從公倘非難農人實懷土欲見無由緣惟因足襦袴長說使君賢

題賢女鋪【在南康縣南】

許嫁女始字昔人良所欽此身有所屬安得彊委禽嗟哉乃翁愚棄盟欲重防死生還復合世謂遂初心誰知彼寒女義烈動芳襟頃來已一慙厚愧方在今正性不負物臨流殞千金我來弔藂祠目寒潭深淒涼一川上行客聞知音

梁寺丞相見示過嶺新作

淩晨登郁孤南走韶陽道封疆有中畫山川本懷抱公行度塞嶺殘雪故未掃髙情無南北反謂玆山小頃來我嘗遊亦覺山媚好前賢因逺謫我輩得幽討兩崖瞻欲數樹攀且繞想公哦新詩千騎轉林杪衙官候顏色約束軍聲悄韶陽古名郡四十專城早重華已幹嵗蒼石在云表魚龍舞幽壑遺韶蓋可攷以玆供撫玩或可薦壽考公餘亦時飲未用絕芳醥行行布恩惠正直神所保

送贑州守施司諫奉祠歸吳興

去國二千里叱馭良已勤到官一百日啜菽念所欣使君豈常流早嵗承華勛螭首有故步天香帶餘燻時淸省諫紙符竹亦再分屬者冦𨿽除遺民尙驚塵公來鈐江右喜气感三軍下擔見施設果蘇雕瘵羣天姿夙已髙況復勇所聞屬縣但期約訟庭無放紛村團不識吏處處飽羮芹生女戒勿怒減輸勸其耘惠術頗次第歸心已鄕枌小子謬從師頗嘗侍朝曛從容進逢掖慘澹立紅裙中坐要娯客所陳金石文行裝遂如此何以充棟棼人事與天意嗟子豈須云來攜諫坡雨去開崆山云多公能摧剛聖處已防勲行藏吾有命所願不忘君

送辛殿撰自江西提刑移京西漕

峨峨郁孤臺下有十萬家喧呼隘城闕戀此明使車憶公初來時狂狡嘯以嘩主將失節度玉音爲咨嗟一朝出明郎繡衣對髙牙持斧自天下荒山走茅乂光騰將星魄枉矢失驚蛇氛霧果盡廓十州再桑麻思令撰中祕天筆有褒嘉辛氏世多賢一姓古所誇太史任箴闕伊川知亂華誰歟立軍門杖節來要遮亦有救折檻叩頭當殿衙英風雜文武公獨可肩差佩玦善斷割揮毫絕紛葩時時有縱捨惠利亦已遐京西故畿甸傍塞聞悲笳明時資餽餫豈減漢褒斜勿云易使耳重地控荊巴三節萃一握眷心良有加古來居此人愛國肯雄誇羊祜保至信陶公戒其奢安邊有成略此道未全賒公今有才气功名安可涯願底湖海豪磨礱益無瑕淩煙果何晚猶有髮如鴉

和汪伯虞求酒

君不見菊潭之水飲可仙酒旗五星空在天此江縠紋更奇絕投以麹米淸如泉分甘正擬供低唱要築糟臺須大匠詩人便欲醉千日歡伯僅堪陪一餉曰予此樂未知之獨愛爲瓶居井眉因君飲興亦浩蕩夢隨驂駕觴瑤池昔賢酒盡孤長吸大似竹枯還欲瀝明朝秀句傳滿城笑指空樽臥墻壁

鹿鳴宴禮成貽解元諸友並呈通判寺簿兄及眾同官五首

天意欲爲雨川雲出相望明時攬俊乂所立固無方少小諷二南美此江漢鄕猥當興能職首辟較藝塲羣儒悅寛簡浩蕩出文章方觀縱壑魚忽作摶風翔此去升禮闈旋當對殿廊忠言動明主家國有輝光

鹿鳴首宵雅義取好賢深寥寥疑莫續工席有遺音詩言君臣間不以位相臨如禽食蘋水有酒方共斟從容陳所好亦復有鳴琴度使峩冠者洋洋動其心願言解子褐結綬貫華簮眞心有相感千載豈殊今

昔在馮當世起家冠倫魁天衢躍羣龍轉見絕足才馳譽塞四海致身近三臺淒涼城東宅嵗晚就蒿萊古來用武地編簡委塵埃毎見儒冠喜況逢賢路開祝君如馮公決科亦崔嵬終身可師法正復在軻回

任子眾所許一鳴居上頭王髙兩縣來選拔皆其尢裏行張可貴月書蘇屢優向來丁與虞頗從別駕遊嗟我愛羣才不問薪與槱旣爲得者喜豈忘欲旁求鼓篋五百家安皆儒者流相期作鄒魯過是我何來

士有未就駕郡守身勸之君觀漢詔中有此勤懇詞由來賢俊人出處毎委蛇譬彼未嫁女深閨秀容姿施衿有所適婉孌終自持漢俗尙如此前世當可知勉哉防名者不但好爵糜君臣有明良行矣方自玆惟當秉髙節長副此心期

酬任察推惠石耳之作

班嗣不借書劉棻眞好事慙君輟漢簡畀我充口耳胡爲有牽聨蒼石乃遭刵平生任公子百犗供釣餌坐令天壤間厭此江海味君今效淸臒吾更覺軟美挾書擬從遊夢到沙頭上

望梅亭【南安軍未至庾嶺有亭名望梅兄端翔權軍事時所作】

節物重陽後風煙庾嶺頭休論梅子雨才度菊花秋翠壁堪橫絕幽亭勸小畱謀生兄弟拙一一旁南州

送邕州吳使君

題輿才送日邊程便擁油幢鎭列城地望素髙唐五管人才今似漢三明時淸市駿非無意嵗宴逢花好寄聲太學英名湖海气此行持論要平平

次韻日涉園

虛靜堂

華堂淸曠隔喧卑戶外春殘綠滿枝好鳥窺檐時下啄有人燕坐獨支頥

息齋

世間誰號最閒忙彊健收身意自涼春去掃花時汲井客來剪韭旋炊粱

丹桂軒

丹枝近嵗出深宮合向嚴晨伴晚楓珍重幽軒無俗物月中根墢日邊紅

茶巖

巖下才經昨夜雷風鑪瓦鼎一時來便將槐火煎嵓澑聽作松風萬壑回

木塢

山中果樹略扶疎炎帝經中未盡書聞道木紅勝頰露枝云葉綴華琚

奉寄交代通守王兄兼簡胡君二首

籍甚王文度同儕意自親方舟能送我別駕苦勞人屬縣應如律山田向食新荷花開防許老子舊凝神有客才相識乖離又許時不愁蓬轉逺獨恨蓋傾遲卑薄江南地靑防嵗晚期宦遊妨意气直恐負君詩

題汪氏尊已堂

華屋成來有防年名因耆舊裏中傳未容極口稱臧否正欲虛心到聖賢室有圖書人自好門多車馬地還偏邕州健筆人爭誦姓字從今到日邊

次韶楚覺先見贈

奏事何能補帝聡流年早已付天公舊聞雙劍淪波底忽有三刀入夢中首出詩文爲我賀多慚憂樂與人同如君孝友天應報飛鶴那應久在籠

聞寺簿燕客因以酒蟹送似有詩見及次韻

冠蓋追隨寂寞濱絕甘寛我未閒身古來把酒持螯者便作風流一世人

此物湖鄕價不論帶糟聊遣薦芳樽夢魂忽去浮淸霅喚撥漁船傍馬門

酧寺簿錄示胡康侯戒明仲治郡遺訓

別駕遊心到古初時將前輩警公餘異時治行傳靑史名姓牽聨倘得書

奉酬李叔勤知縣覓茉莉花栽長句

郫令風流太史家早知茉莉有奇葩生嫌眾色空塵滓徧閱餘香見等差多謝珠璣來坐右好將根墢到天涯蜀江紅紫紛披後初看東南第一花

次韻酧通判劉兄嶽陽樓見懷二首

蓄納深無際憑臨勢易髙靑春關气象白日散風濤有野張軒樂何人續楚騷古來川浸在閒卻漢陰橰魚龍掀舞後莽記空庭地帶三苗濶山傳二女靈客懷光水月詩筆妙丹靑少作揚雄悔惟思艸一經

次韻和子澄春祠先生律詩

質明悅洗動輕漪禮殿嵬嵬百世師仗幾親瞻古人像陪祠頗雜漢宮儀詩書自可謀元帥俎豆何妨示小兒春服詠歸千古意只今童冠可無詩

春社禮成借用寺簿釋奠詩韻呈諸同官

素餐深覺愧漣漪后稷勾龍實吏師平土至今猶有賴配天在昔蓋多儀操豚底用勤巫祝餉黍行看媚婦兒海內和平頌聲作登歌還有載芟詩

福州趙侍郎開城西古湖以漑田旣成兾得致政丞相福公一臨於是有唱和之篇

湖邊飛蓋欲誰同治行人思舊弱翁行樂未饒溱水女詠歸應有舞雩童閩山影浸煙雲動滄海潮連浦淑空欲識元侯疏鑿意君王勤儉正卑宮

南方春早凍先融荷臿趨時小異同要使齊民如水利亦如前哲變文風四時境淨登臨美萬頃云垂灌漑通嗟我一麾江漢上慨然歆嘆似南丰

兩宋名賢小集卷二百七

欽定四庫全書

兩宋名賢小集卷二百八

宋陳

思編

元陳世隆補

黙堂集

陳淵字知黙一字防叟南劍州沙縣人了翁瓘之猶子也兒時動止不凡瓘器之謂能任重致逺者後從山楊時傳二程之學紹興間以薦知樞密院編修官召對賜進士出身授監察禦史歷官宗正少卿迕時宰罷去卒於家有黙堂集二十二卷門人沈度所編也

延平江上呈吳國華先生

靑山如偉人可望不可致屹然瞰洪流龍翔並虎視春風何時來艸木舞深翠禽鳥暖相依飛鳴眞得意願言斬茒茨結室傍薈蔚且要觀此身功業亦細事

次韻欲遊西湖阻雨

去年賞西湖薄暑攀躋難同遊幸勝士酒沃衣巾斑今嵗來錢塘臘雨扁舟寒友朋適四集局蹙樊籠間此生分林泉造物猶餘慳未爲登嶽禱且作訪戴還無私本天理敢怨陰雲頑向來旱蝗惡徵賦亦未寛寧令風作雪要看麥堆山

十五日過許夜雨暴作明日行四十里宿於潁橋又明日晴書

狂風撼平野沙礫瞇兩目筍輿我與君道逺疲徵逐驚雷一夜發暴雨溢川谷平明泥沒趾寸步不容續我生賦窮蹙觸處背天福風雨豈不好行路非所欲中途聊息肩村驛便可宿我勞固其分端恐僵童僕燎鑪然濕薪傍捨酒初熟安能浣愁腸但取充饑腹中宵耿不眠明月忽掛屋攬衣起視夜秣馬亦膏轂人情易喜慍天道有翻覆陰霽那可知去去無欲速

寄內

明月向人圓愛之不忍睡坐久風露寒忽忽心如醉念君一適我所遇無歡意況乃久別離相思到夢寐我生百不堪謬言屠龍技於今半世人升斗亦未遂願有室中友素懷隱居志肯與梁伯鸞扁舟共東逝

小軒觀月呈興宗叔

茒檐手可攀修竹出檐上寒蟬漏疎明碎影羅屏障情知月色好達覽在虛曠東家富池臺端坐不能訪山林足寓目細大初無相但思人心安景物自淸暢霜風中夜作曲沼金翻浪禽鳥斷飛鳴杉松起酬唱燎鑪宿殘火尙可溫新釀數杯遣沈防萬慮一時放

登召伯斗野亭

落帆新城曲維舟古河右幽防得危亭星斗穿戶牖西風掃殘葉庭宇不待箒娟娟雲間月亦復照杯酒明朝又東南污流映衰栁莫以此時心熾然分淨垢

曉登嚴陵釣臺和安止所畱詩

溪山有底好適契貧士欲敢論生不侯但喜夢非僕千秋釣臺水不濯市朝足而我獨何人得寓塵埃目攜笻縱朝步初日穿林麓西風扶兩腋一舉千里鵠

越州道中雜詠

浮雲作秋陰細雨如朝霧放形山水間意適無艱步忽遇古招提空翠森回互倚杖聽泉鳴悠然不能去

宿仙霞聖仙寺呈伯思子靜

風物吾鄕似山川地勢分稻畦翻碧浪麥壠布黃雲客捨常爭席山僧獨獻芹茒柴餘瀝在聊餉僕夫勤

流長亭

江折亂山圍西來素練飛嵐光環石窆潭影漾松扉欲靜風前樹難忘艸上暉但期流澤逺長與水東歸

自建寧泛江至石首

江注天圍盡舟排浪陣輕岸容疎栁色秋气斷鴻聲風日𨿽堪好雲煙易動情鱸魚知有興好在未知名季修捨舟趨諸曁謁劉元成獨泛錢淸江有懷其人

人逺牛羊暮春深艸樹滋野橋低映水浦防曲縈籬風雨江湖思乾坤杖屨疑論心竟誰是短棹欲何之

和司錄行縣道中偶風雨有感之作

吏隱深藏霧天遊更禦風分攜妨舉目轉盼忽堆紅北去豺狼盡春回雨露同向來相對飲應復念鄰翁

蕭山覺苑寺雪後杜門

雪融檐澑如秋霖古寺掩關無足音詩書廢放道眼淨鐘鼓杳隔禪房深老僧勸坐媒以火茶鼎靜聽蒼蠅吟胸中激梗造澄徹一念不作千憂沈浮生半日未易得邂逅勝境聊安心明日片帆落何處嵗晚濁醪共誰斟

次韻鄧志宏送張思道福唐

紛紛涴耳俱宜洗坐遣髙人厭丘裏迅流蚤自促行舟更有西風滿江葦當年筆陣掃千人今日流輩推能文英辭雄辯灑醉墨倐忽百變春空云人間萬事秋毫細軒冕儻來誰著意身隨去棹落波間興逐防鴻天際三山便到蓬萊宮卸帆海嶼窺魚龍夜涼橫笛弄明月萬頃璢璃秋色中

錢淸過堰

小風吹樹寒流止始覺西湖潮正起須臾倒捲縠紋來已沒防痕猶未已江流自下河自髙逆上更堪行罔水九牛回首竹索細十丈沙泥拒舟底

汝州道中呈遵道

靑煙漠漠栁依依落日雲中防北飛咄咄書空誰獨坐遲遲行道子同歸桑陰蓋地牛羊臥麥秀漫山鳥雀肥向晚未知投宿處敗籬疎屋火煙微

承遵道和又用前韻書懷

端的荊州得所依羽翰終欲更南飛閩山萬里長牽夢蜀鳥千言只喚歸當日朋儕俱艸澤而今兒女自輕肥白雲南望三年客長是尊前誦式微

再和李伯紀舍人韻

時來將相寧有種衛靑故是民家奴懸鶉未用嘆嵗惡濶网近喜除官逋本無得喪任失馬但有言說皆陳蒭從君一飲百壺盡醉倒不知誰謂吾

次韻子靜

淵明束帶向督郵已覺歸思不可畱紛紛朱墨何時休豈待置錐無一丘平生涉世如虛舟明月從人驚暗投胸次已無涇渭流不應罪我緣春秋

次韻陸時可嵗暮感懷

小橋橫截一溪云隔岸遙通避世人釣艇偶隨秋防泊吟窓今見臘梅新煙塵已覺千山靜雨露行看萬國春詩酒暮年生處樂一瓢歸去豈辭貧

離紫溪驛

小風吹面雨亷纎輕薄衣裳懶更添一綫離情裁不絕暮云將過粵山尖

鉛山

欲畱無計去還悲漸逺閩山物象非家在天南今北首忍看歸鳥背人飛

信州禪月院晚眺

一覺華胥日又曛晚來愁緒亂紛紛角聲對起重樓近吹動靈山萬疊云

登睦州環峯亭

月照空山杜宇啼喚歸漁艇夜天低那堪又是雙溪水獨上危樓十二梯

病減枕上二首

堦艸無期日自生獨余貧病破元正春風一種含生意誰道年來也世情

塵埃子石防蛛网殘落霜毫暗蘚紋未把語言爲戲劇新年不作送窮文

七夕

天上銀蟾曲似鉤人間簫鼔萬家浮從來世事俱兒戲不獨秦娥乞巧樓

信馬隨車力不勝聊將觴豆樂交朋靑樓乞巧憐兒女我亦如今拙未能

同魏季修雪中閒步

纎纎月色淡黃昏城郭千家雪照人攜手望春同茗飲小坊燈火自相親

思安常兄

淩虛閣下煙波濶升俊坊前艸木蒼歸去溪南春正好不應蕭索對松篁

月夜江行

吏隱飄然在一涯更堪行役送年華多情卻有空江月長伴離人夢到家

約令徳郊行

檐竹揺風拂面低麥芽穿雪綠齊齊憑君便作遊春計莫待花繁去路迷

通州夏雨

長風捲地驅炎暑暴雨翻空送晚涼只此蚊蠅俱掃迹不須迢遞待秋霜

延平林力道閣上觀水

要看春水拍天流更爲溪山一日畱誰遣白雲迷眼界坐令歸思入扁舟

泊州延平

星河不動水東流夜影揺空逼釣舟夢破滄浪歌在耳欲尋溪友向煙洲

自浦城放船下建安寄龎防先

茒柴也解發淸狂仰看雲天盡十觴白首嵗寒猶道路自憐無意避風霜

寄養防兼呈景駿

粥魚齋鼓网蛛窠古寺長廊客少過惟有一溪明月在夜寒偏向斷垣多

太史溪頭十里間朝陽峯下水涵天靑鞋不踏紅塵陌夢斷僧窓又一年

自梅花村回道中書壁

刺水秧鍼出已齊雨餘膏澤未全犂道旁牛喘無情問慚愧林間布谷啼

邑中諸公見和再用前

看盡愁人萬防紅曉來雙鬢白於茸他時倘記江南夢畫我黃梅細雨中

山寺早梅

雲間初日慘無光天外歸鴻豈戀行短景去人如掣電不應畱滯野梅花

雲母燒香不見煙夜深齋閣閉龍涎此生暇日眞難得蕭寺重來已四年

次韻李光祖南山偈

窓前松竹翠連山窓下歌晝掩關雪裏忍看梅欲吐煙中遙認鳥知還

錢塘江

潮頭駕月衝殘夢水色浮空送峭寒十幅輕蒲連夜發不知身到海門山

過錢淸

江潮來去自有期扁舟閣淺心如飛岸容霜竹靑照眼春信梅花香撲衣天寒鄞江道路阻嵗晚錢淸風俗非故園回首二千里落日看盡行人歸

兩宋名賢小集卷二百八

欽定四庫全書

兩宋名賢小集卷二百九

宋陳

思編

元陳世隆補

性理吟【上】

朱文公諱熹字元晦一字仲晦徽州婺源人中紹興進士第歷事髙孝光寧四朝仕至轉運副使崇政殿說書煥章閣待制致仕年七十一卒理宗贈太師封信國公攺徽國

天

气體蒼然故曰天其中有理是爲幹渾然气理流行際萬物同根此一原

鬼神

鬼神卽物以爲名屈則無形伸有形一屈一伸端莫測可窺二五運無停

命

妙合之機不暫停自然气化與流形原於妙合名爲命卽此而思得性靈

又

靜思二五生人物新者如源舊者流流自東之源不息始終聚散卽斯求

性

謂之性者無他義只是蒼天命理名論性固當惟論理談空求理又非眞

心

性外初非更有心只於理內別虛靈虛靈妙用由斯出故生吾身統性情

情

謂之情者無他思只是吾心初動機又把動時分析出人當隨發察其幾

意

意乃情專所主時志之所向定於斯要須捴驗心情意一發而俱性在玆

道

如何率性名爲道隨事如由大路行欲說道中條理具又將理字別其名

中庸

過兼不及総非中離卻平常豈是庸庸字莫將容易看只斯爲道用無窮

太極圖

性蔽其原學失眞異端投隙害彌深推原气稟由無極只斯一圖傳聖心

先天圖

不待安排自整齊只緣太極本如斯試將萬事依圖看先後乘除理可推

又

乾坤復姤自推移動靜之間起至微終日斂襟看不足其中圓處是眞機

學

軻死如何道乏人緣知學字不分明先除功利虛無習盡把聖言身上行

體用

體用如何是一源用猶枝葉體猶根當於發處原其本體立於斯用乃存

西銘

人因形異種私根不道其初同一源直自源頭明說下盡將父母屬乾坤

仁

心無私滓與天同物我乾坤一本中隨分而施無不愛方知仁體合言公

又

義兼禮智由仁出接物當先主在仁方有四端隨用發譬之四序始於春

居敬

大哉程子明居敬千聖同符入徳門試把工夫橫監看總來不出斂斯存

又

但得心存斯是敬莫於存外更加功殷勤夫子明斯意約禮之時已在中

靜

心惟動與靜相乘當靜之時乃動源所以功夫先要靜動而無靜體難全

又

莫專靠靜偏於靜須是深加格物功事到理明隨理去動常有靜在其中

致知

此心元自有知存气蔽其明物又昏漸漸剔開昏與蔽一時俱透理窮深

克己

本體元來只是公自將私意混其中追顏造聖無他事惟在能加克己功

又

莫道公私未判然自憂一日用功難便隨明處猛分擺志在希顏卽是顏

成謹恐懼

防欲當施禦冦功及於未至丘崇墉常求四者無他法依舊同歸主敬中

求放心

不察於心重似雞更兼放處只緣私才知用理維持際不待追求便在玆

下學上達

學在事時斯是理盍於事上毎防思但令下學工夫到上達之機便自知

夜气

理則無形气是乘气隨夜息理斯存息時無感猶當驗晝不能淸夜亦昏

體認

𨿽云道本無形象形象原因體認生試驗操存功孰後隱然常覺在中明

喚醒

爲學常思喚此心喚之能熟物難昏才昏自覺中如失猛省猛求明則存

爲人

辛勤盡作求聞計沽得過情聲譽來自外而觀爲可喜此心已失實堪哀

三省

曽子尙憂三者失自言日致省身功如何後學不深察便欲傳心一惟中

又

用功事上實根源三省眞傳入道門理卽是心隨事顯事能盡理始心存

十五志學

工夫一進十年期斷自聖言當致思豈不欲人躋聖速只緣科級蓋如斯

小學

灑掃庭堂職是供步趨惟諾飾儀容是中有理今休問敬謹端憑體立功

存心

工夫但欲存心爾底事存心條緒多直使聖賢更剖析只緣私意費消磨

養性

性初不假增加力養字元非別用功只要關防並省察莫教私意害其中

心之官則思

一身胡屬此心微只爲能思擇所爲底事虛靈成暗塞獨於物欲用其思

莫知其鄕

此心活動元無定或出他鄕入此鄕猛省不知誰是主只因操捨有存亡

又

存以公兮亡以私存亡倐忽動時機莫教事過方才省辧析須嚴念慮微

人心道心

自從載籍流傳後此是論心第一條剖析精明爲訓幼如何心學尙寥寥

又

因形與理別言心其實隨形有理存才與理違形獨用便爲物欲理皆昏

又

莫道惟危便爲惡只緣眾欲起於形常須急把理來救亦要少從危處行

知天命

假借立言𨿽似是知非我出枉勞功苟從立志循而得方信眞知味不同

故者以利爲本

論性無非日用間何須虛誕與深艱昭昭萬事皆其理只是工夫欲順難

防前倚衡

理隨心見不曽離苟有斯心便在玆果似有形君信否用心熟後自能知

汶上

仕非其地寧無仕此事還他徳行人彼以勢邀吾自逝丈夫無欲气常伸

山徑之蹊

苟能用力可充微一息昏忘功便虧老矣方知深自警幾番茅塞徑之蹊

不能使人巧

學求入處須師授此外難爲盡靠師但向行時無息處追前曲折自能知

觀防

眇然方寸神明捨天下經綸盡此中毎向狂瀾觀不足正如有本出無窮

良知

孩提自幼良知發此日心防尙未開旣壯防開趨物欲良知反喪亦哀哉

動心忍性

不當拂處常逢拂不合空時亦至空處順不如常處逆動心忍性始成功

又

困窮拂窮𨿽天意如舜何須增不能上知𨿽明事之理也須親到事中行

芻豢悅口

食中有味知斯悅知是能加咀嚼功行處心安思處得餘甘常溢齒牙中

先難

爲學須教效自形但專一意使功深哀哉狹隘頻求效仰止仁人後獲心

謹獨

爲學無功由間斷其如間斷廢關防方知謹獨功誠切不則此時心易忘

鳶飛魚躍

此理充盈宇宙間下窮魚躍上飛鳶飛斯在上躍斯下神化孰屍本自然

又

神化孰屍本自然盍將此意反而觀試將事上深加察才著些私便不安

勿忘勿助長

忘則無功助則私不忘不助正斯時此中體段須當察便是鳶飛魚躍機

樂在其中

夫子亦將貧對樂只因人苦處貧難苟非天理能攘敵只向私心重處安

不攺其樂

已私旣克本心存到處逢源與理行不待有心求樂道此心之樂自然生

逝者如斯

如何物卻能形道只爲皆存理一端偶感斯川存動理故言逝者可同觀

又

岷原萬古只如斯東注曽無間斷時後學不因川上嘆安行體用亦難窺

牛山

此心此理自天根不待栽培觸處生只要關防又欲伐更須著意察滋萌

任重

气無彊弱志爲先努力便行休放肩捱得一番難境界便添脊骨一番堅

萬物皆備於我

萬物當須以理觀不離太極是其源𨿽云萬類皆我具只爲中心太極存

難言

難言非謂不容言謂狀其中體段難須是養成天地塞卻將正直及而觀

四十五十無聞

聖人接物本於仁罕以深言拒絕人不足畏辭嚴且截急將此意省吾身

九思

人之追學在於思思則能知是與非但得用心純熟後自然發處有思隨

辭達而已

方識聖門辭達防作文之法在其中但將正意由辭出此外徒勞苦用功

又

因辭可以驗人心心地開明辭必明試把正人文字看何嘗巧異與艱深

君子去仁

誰云貧賤人難處只爲重輕權倒持釣渭耕莘皆往轍聖賢不法我何歸

就有道而正

差以毫釐丈亂眞苟羞就正墮終身不惟枉費窮年力反作滔天禍世人

出門如見大賓

竦然敬立體斯存容貎常如見大賓此是聖門持守法必須心在可爲仁

必有鄰

徳者人心之所同苟能有徳類斯從不須閉戶嗟寥落但立誠心自用功

浴沂

只就吾身本分思相呼童子浴沂歸更無一防閒思想正是助忘俱勿時

言志

莫道車裘事亦輕仲由義勇乃能行欲知共敝爲難易試把車裘驗世情

斐然成章

學須隨器有成形方可裁中設凖繩假借變易無定體縱逢大匠亦何成

安仁利仁

語利猶能安則難且從利做莫思安懸知等級無他義去盡私心只一般

一貫

一貫明言忠與恕教人之意已昭然當於用處求其一愼勿懸空想聖賢

卓爾

顏淵不日趨於化此際寧容未學知細誦師言彊思索獨於博約語無疑

聞知

見固能知聞亦知𨿽聞如與見時同只緣一本元無二千聖巴亡心在玆

絕四

在人四者要皆無絕盡聖心天與俱敢爾單提希聖術力除私欲是工夫

莫我知也夫

心卽是天天卽理無行不與理相隨故言惟有天知我天豈眞如人有知

又

天怨人尢兩不形欿然下學是工程了無可使人知處盡日相酬理與心

又

聖心端似涉修溪俛首無言但疾馳學者須常存此意自能過絕爲人私

予欲無言

妙道皆形日用間卽斯可見不煩言試將天象明人事希聖工夫萬古存

吾無隱乎爾

聖道𨿽云妙莫窺初非恍惚與希夷分明說在吾行處後學無於行外思

化

春冰融盡絕澌微澈底冰壺燭萬幾靜對春風感形化聖賢體段蓋如斯

又

從天所欲皆天理具體顏淵罷不能所謂不思並不勉舜由仁義卽非行

吾知免夫

常懷四體昊天息自是冰淵恐懼深一息尙存憂未免死而後已卽斯心

博約

事來身向禮中行事過將心去學文局定更無他罅隙得斯二者老吾身

事天

皇天命理以爲人理有存亡系我心存養上還天所賦終身履薄與臨深

兩宋名賢小集卷二百九

欽定四庫全書

兩宋名賢小集卷二百十

宋陳

思編

元陳世隆補

性理吟【下】

仁

天地本來生物心先儒特指此爲仁五行運轉功歸木四序周流气屬春一膜不通身且痺寸私未去道非純有能克己工夫到腔子中間惻隱眞

義

理有當爲道必爲事皆審處得其宜富非以道窮寧忍身可成仁死莫辭取予截然分界限是非斷不謬毫釐要知此道觀元化天地凝霜肅殺時

禮

天澤初分禮已基三千三百特其儀分由父子君臣定恭豈聲音笑貎爲理在人心陰有節民知天則犯無思聖門問目皆根柢四勿當先克己私

知

察慧爲明類管窺此惟公是與公非事行無事烏乎鑿知極眞知覺自微明徳工夫由格物窮神知化可研幾始條理至終條理入聖優於聖域歸

信

有諸已者若爲名道在防前與倚衡克是四端非外鑠確然一理與俱生五行主以中央土萬善歸於此意誠實理流通該造化天何言處四時行

誠

實理根源帝降裏渾然太極其胸中不思不勉聖而化則著則形天者融一性毫釐無矯揉兩間化有妙流通學知未造斯誠地主一工夫要擴充

心

虛靈知覺本無私物誘其間易轉移理義擴充無限量賢愚異向只毫釐精神收斂歸方寸功用彌綸極兩儀一念稍差微亦顯誰云暗室可容欺

又

此身有物宰其中虛徹靈臺萬境融斂自至微充則大寂然不動感而通五官本以思爲主一竅須防欲外攻不睹不聞穹壤隔盍於謹獨上加功

敬

進徳工夫那處防常惺惺地主吾心精神收斂天常在气象森嚴帝寶臨文若在宮先致肅堯𨿽至聖尙能欽帝王心法皆由此學者須還用力深

性

此性凝於二五精天之命我本來純只因气質分淸濁遂使賢愚有等倫誠則踐形須盡力學能克己始爲仁盡人盡物皆吾事本本元元祗一眞

情

未發之時皆是性動而感物乃爲情欲如可欲仁非逺思或妄思邪易生萬想不揺心正大四端旣發善流行隄防意馬如防冦謹獨工夫要講明

气

二五之精判混元厥初本體自純全配乎是道生乎義牿則皆人養則天平旦淸明常不撓兩儀充塞浩無邊死生禍福誰能攝聽命於心卽聖賢

志

方寸中間徹兩儀規模全在立心時希賢希聖惟吾過行帝行王視所之勇則竟成功易集懦而無立事難爲始焉趨向尢當辧舜蹠其徒易背馳

命

賦予皆原造化功胡爲定分杳難窮性根於我元無異气稟之天有不同道在何須言壽天身修只合任窮通聖賢順受無非正義在當爲命在中

思

方寸中間貫兩儀五官五事本於思憧憧合謹朋從戒亹亹無忘內省時理欲兩端分界限聖狂異向只毫釐思誠若達何思地不問生知與學知

意

萬事皆從有意生念頭才起是根萌聖能毋我應先絕學欲正心須自誠百慮經營行此志一幾感發屬乎情濓溪不去牕前艸此意分明養得成

樂

紛華掃退性吾情外樂何如內樂眞禮義悅心有得窮通安分道常伸曲肱自得宣尼趣陋巷何嫌顏子貧此意相關禽對語濓溪庭艸一般春

憂

富貴何須分外求樂天知命本無憂事關職分思無曠徳在吾身患不修流涕賈生深漢慮攢眉杜老爲唐愁困心衡慮終無益療病還須藥必瘳

剛

鐵壁金城硬脊梁夜深劍气凜寒芒三軍莫奪匹夫志九殞難摧壯士腸毅若參乎宜有勇欲如棖也豈爲剛要須集義工夫到血气何如志气彊

柔

溫和如玉盎如春義禮薫蒸淑此身粹徳常存鄕善士嘉猷巽入國良臣但推寛厚慈祥意肯作脂韋軟媚人張禹孔光何等習巧言令色鮮其仁

中

正體原從不倚生亭亭當當理分明帝王相授皆惟一夫婦𨿽愚可與行載在羲經惟二五寓諸麟史卽權衡果能此道經斯世天地中間掌樣平

權

事物稱量易一偏權爲善用乃爲權一心酬酢中常主萬變縱橫理自然不是反經求合道要非膠枉可調若將變化參乾道正气流行四序遷

幾

萬事根源肇自微當知微者著之防安危理亂來除頃禍福機緘倚伏時智者未形先豫料常情已著鮮能知毫芒善利尢當辧舜蹠其徒易背馳

道

一太極中涵性分六君子者得心傳無形超出流形表不物從來有物先龍負屋開妙蘊鳶飛魚躍防眞詮經綸一息無斯道圓蓋方輿特塊然

徳

此徳根於此性眞四端萬善足吾身出寧似舜天之合敬懋如湯日又新細行不矜圭有玷寸私無累玉其純雲行雨施乾元普宇宙中間物物春

四徳

天徳胚胎自渾淪幹分四者可名言元工肇始斯仁普亨道爲通庶類蕃利則有華皆就實貞而無物本歸根流行四序周而始試貫其中是本源

四端

四者本無端可窺一機感發善隨之欲知本體胚胎處著在良心發見時情動始能覘朕兆性初元自有根基火然泉達充而廣此理生生無盡機

格物

一物中間一理存欲窮是理見須眞川流不息應知道谷種能生始驗仁制錦可觀爲邑者斲輪能悟讀書人此身有物先須格萬物從來備我身

踐形

肖貎均之造化功聖惟和順積諸躬聲而爲律身爲度目自能明耳自聡但見從容時中道何須蹈履上加功物皆各盡天然則一理純乎四體充

皇極

以極爲中義未安示民標凖有相關萬殊本本源源地一理亭亭當當間棟木在中羣木拱辰星居所眾星環九章統防歸諸五千古箕疇彞訓頒

忠恕

內不自欺忠是體推而及物恕行焉人能勉此幾於道聖則純乎動以天探本窮源誠是主視人猶已理同然聖門一貫知誰防獨有參乎得正傳

中和

喜怒未形中固在發而中節乃爲和粹然本自性情出捨此其如禮樂何正若固喬淪矯抗柔如光禹失依阿不偏不倚中庸訓理學工夫要琢磨

陰陽

形而下者謂之器天道無陰不佐陽動則羣生俱發育靜而萬物自歸藏雷方伏處潛歸地冰欲堅時自履霜但使陽明勝陰濁此身先自要平章

變化

流行造化杳難窺物有推移道不移艸木春花秋實際獸禽孳尾氄毛時太虛息陰晴雨浮世駸防壯老衰本體尙存形迹異化焉形迹亦無之

夜气

時當向晦寂無營是气分明養得成收斂精神安夢寐流行旦晝亦淸明五官泰定邪難入一室中虛善自生存得滿腔天理在從他鼻息響雷鳴

謹獨

一念根萌自隱微外無形迹可容窺迹𨿽未動機先動人不能知我自知顏燭夜燃防欲縱震金暮斥敢天期豈知爲學求諸內不但幽居暗室時

聖

胸中何慮亦何思妙在從容中道時自是性之非力彊純乎天者豈人爲一私不累大而化萬境俱融生則知孰謂神明難遽造惟狂克念聖之基

神

聖固非人可得爲至神尢更杳難知心功黙與天同運道化全無迹可窺陰闔陽開機孰使風行雷厲令如馳無方無體純乎易禍福昭昭自判時

人心

不是人心與道違先儒特謂此心危气成形後有知識物誘我前易轉移理欲兩端分界限聖狂一念判毫釐若人無有天戕者物則依然具秉彞

道心

方寸中存無極眞纎毫物欲外難侵至精至粹純乎理無智無愚有是心誠實本來消眾妄陽明原自絕羣陰帝王精一相傳法獨向危微妙處防

明明徳

一眞洞洞在中扃人不生知必學成克去已私無晦蝕還他本體自光明蕩除泥滓眾斯潔拂拭塵埃鏡乃淸性分本來非外得斯明原自內中生

止至善

丘隅黃鳥詠綿蠻至道光明體艮山物與俱生皆有得徳𨿽至大不逾閒敬仁盡乃君臣分慈孝嚴於父子間知止乃能安汝止明誠學力本相關

君道

制世非徒勢位尊克艱厥後止於仁九經統防先修已萬化綱維在得人政出中書權在我利捐內帑富藏民大公至正無私眤宇宙中間物物春

相道

金鼎調元贊化工此心端合與天同宗祊大計韓忠獻遐邇淸名司馬公造化無私防眾論格君有道竭精忠綴衣趣馬皆吾屬不問宮中與府中

師道

瞶瞶誰開一性眞要將斯道覺斯民明如虞舜先敷教聖若宣尼善誘人夜立伊川門外雪風生明道坐中春帝王亦有師承益廣廈羣儒日日新

吏道

仕非其義仕奚爲一命當懷及物思淸白居官皆可紀忠勤職敢求知理財有道唐劉晏用法持平漢釋之硬著腳跟行實地班資何必計崇卑

求放心

放渠雞犬欲求難內省何須用力艱出入不逾方寸地撡存尢只片時間當知本體皎然在不是良心去復還人患勿思思則得可容旦旦伐牛山

絜矩

物我由來縂一般四方八面要平看已如欲立人俱立民旣相安我亦安異醴只如同體視彼心當卽此心觀有能彊恕工夫到不信推行是道難

幹祿

顓孫爲學太匆匆便欲邀求祿在躬勿向利名中著意曷於言行上加功常將闕處思疑殆毎把其餘愼始終寡悔寡尢牢記取自然有祿在其中

兩宋名賢小集卷二百十

欽定四庫全書

兩宋名賢小集卷二百十一

宋陳

思編

元陳世隆補

南軒集

張栻字敬夫廣漢人浚子以防補官孝宗朝歷左司員外郎除祕閣修撰歷知江陵府荊湖北路安撫使卒嘉定中諡曰宣從祀大成殿有南軒集

淳熙四年二月旣望靜江守臣張某奉詔勸農於郊乃作熙熙陽春之詩二十四章章四句以示父老俾告於其鄕之人而歌之

熙熙陽春旣發旣舒翼翼南畆是展是圖嗟爾農夫各敬乃事往利爾器誡爾婦子惟生在勤勤則及時惟時之趨時不爾違祁祁甘雨膏我下土習習谷風和澤乃普往卽爾耕惟力之深拄蒔爾苗勿倦其耘於日於夕自遂自達爾心勿忘彼生孰遏惟天之

心矜我下民民不違天使爾有成旣穟旣實旣堅旣好爾獲旣周先養爾老保爾家室撫爾幼穉旣迄有年復思嗣歳嗟爾父老其訓其誡俾務於本惟土物愛不念其本則越其思所思旣越害斯百罹嗟爾父老其告其諭爾之有生君實覆汝尊君親上其篤勿妄小心畏忘率於憲章嗟爾父老教之孝悌孰無父母與其同气反於爾心孰無愛敬卽是而推烏往不順嗟爾父老勿替諄諄其未率從警束其身告以禍患其使知懼無俾蹉跌以蹈罪罟惟國之法曄曄其垂使爾知避豈欲爾施爾成自陷予疚予恫曷使予懷寘於爾衷於赫聖王敷徳流澤布宣弗厪時予之責咨爾父老助予念玆豈予之助報國是宜粵以今日勸相於郊乃作此詩以懋爾勞咨爾父老尙演厥義其諷其歌於鄕於裏俾一其心服我訓言擊鼔坎坎自古有年

七月旦日晚登湘南樓

文書稍去眼日夕進微涼髙樓一徙倚淸風爲我長漁父防深樾歸人度浮梁仰看河漢明俯視羣山蒼平生會心處於此故難忘舊聞水東勝巖巒發天藏豈無一日暇勇往聊徜徉民瘼未渠補況敢懷樂康天邊云物佳似復爲雨祥秋成倘可明歳曉或自彊當從農家鼔一歷水雲鄕

送朱元晦

君侯起南服意气淩九州聿登文石陛忠言動宸旒坐令聲利場縮頸仍色羞郤來臥衡門無媿自日休盡收湖海意仰希洙泗遊不逺闗山阻爲我再月畱遺經得防繹心事兩綢繆惟玆斷金友出處寧殊謀南山對牀話匪爲林壑幽白雲政在望歸袂風颼颼朝來出別語已抱離索憂

漓山

漓江卽湘江濈濈淸見石其東列羣峯秋水碧復碧日出霧露收艸徑上逼側憑欄舒望眼已足慰疇昔更窺巖穴勝創見爲驚惕如何數里間奇觀屢接迹寛同廈屋深劃若巨靈擘日月遞光景風雲變朝夕石橋幾年成乳竇一時滴神龍舊隱處仰視多辟易蛻迹凜猶存隱隱卽霜脊下有澄湫深餘波漱蒼壁往者已仙去來者此其宅薄晚叩松闗風過聲索索聊麾車騎退容我且散防郤望訾家洲輕舫渡前磧回首煙樹林已復掛蟾魄宇曠淨余滓羣物被光澤河洲寄遐思空巖皎虛白淸輝猶可窺水色相激射天邊與川上亭亭如合璧居然廣寒遊不用假六翮班坐依微瀾晤賞共佳客與之相千載詎有古今隔簫鼔歸夜防觀者燦成陌往往羅杯斚班班見殽核諒因年歳丰人意少舒適視爾意少舒於予多忻懌

嶽麓書院

遊觀不作難呼舟渡淸泚新晴宿潦淨羣山政如洗上方憑危欄萬象見根柢寒泉自可防況複雜肴醴髙談下夕陽邂逅元鑰啟中流發浩歌月色在波底

題城南書院招元晦

積雨欣始霽淸和在此時林葉旣敷榮禽聲亦融怡鳴泉永不窮湖風起淪漪西山捲余云逾覺秀色滋層林叢緑間愛彼松柏姿靑靑初不攺似與幽人期

送楊廷秀

昔人忘言處可到不可會還須心眼親未許工雕繢詞章抑爲餘子已得其最當知鄒魯傳有在文字外平生風雨夕毎念名節難窮冬百艸歇手自種瑯玕吾子三十防字字起三嘆豈欲求人知正自方寸殫請哦碩人詩匪爲樂考槃

嶽頂上封寺有懷元晦

憶共朱夫子登臨冰雪中劇談無俗調得句有新功別去雁橫浦重來月滿空遙憐今夕意淸夢倘相同

喜聞定叟弟歸

吾弟三年別歸舟半月程形容應似舊歡喜過如兄秋日聨鴻影涼窓聽雨聲人間團聚樂身外總雲輕

黙侄之官

黙也相從久吾心念汝多又爲江漢別秖覺歳年過气習須消靡二夫在講磨惟應介如石人事易蹉跎

長橋

西風吹短復此渡長橋木落波空濶亭孤影動搖徘徊念今昔領略到漁樵擬有山中隱憑誰爲一招

嶽麓書院

支笻穿百級把酒問春光喬木依然在幽蘭秖自芳未經湘水滿逾覺橘洲長暝色猶回首天涯話故鄕

與弟侄飲梅花下分得香字

日夕色愈正春和天與香提攜一樽酒問訊滿園芳嗣歳詩多思懷人心甚長更須多秉燭玉立勝紅妝

王長沙約飲縣圃梅花下得梅字

平生佳絕處心事付江梅縣圃經年見芳樽薄暮開朗吟空激烈燒燭且徘徊未逐徵書去窮冬尙一來

仲春過陽江亭子

亭古危臨岸林幽巧近城煙容隨雨住花片著溪淸春事已如許客懷誰與傾亭前幾株樹滿意欲敷榮

城南雜詠二十首和朱元晦

原原錫潭水匯此南城陰岸花有開落水盈無殘深

右納湖

團團淩風桂宛在水之東月色穿林影郤在碧波中

右東渚

四序有佳趣今古蓋共玆橋邊獨微吟回首忘所之

右詠歸橋

窓低蘆葦秋便有江湘思久矣倦垂綸遊魚不須避

右船齋

長詠伐木篇竚立以望子日暮飛鳥歸門前長春水

右麗澤

藝蘭北澗側澗曲風紆徐願言植根固芬芳長慰予

右蘭澗

疊石小崢嶸修篁髙下生地偏人迹罕古井轆轤鳴

右山齋

髙樓在林杪中有千載書昔人不可見倚檻竟何如

右書樓

開軒僅尋丈水竹亦蕭疏臨流會自得豈是爲觀魚

右蒙軒

流水自淸瀉觸石短長鳴窮年竹根底和我讀書聲

右石瀨

云生山气佳云捲山色靜隱幾亦何心此意相與永

右捲云亭

前年種垂栁已復如許長長條莫攀折畱待映滄浪

右栁堤

危欄明倒景面面湧金波何處無佳月惟應此地多

右月榭

芙蓉豈不好濯濯淸漣漪采之不盈把惆悵暮忘饑

右濯淸亭

系舟西岸邊幅巾自來去島嶼花木深蟬鳴不知處

右西嶼

幽谷竹成陰緣流著石淸不妨風月夕來此聽琮琤

右琮琤谷

亭亭堤上梅歷歷波間影歳晚憶夫君寂寞煙渚靜

右梅堤

風吹渡頭雨摵摵蓮上聲忻然會心處端復與誰評

右聽雨舫

散策下亭阿水淸魚可數郤上采菱舟桑風過南浦

右采菱舟

湘水接洞庭秋山見遙碧南阜時一登搔首意無斁

右南阜

送定叟弟官桂幙

事業無欲速燕逸不可求速成適多害求逸翻百憂

桃花塢

花開山與明花落水流去行人欲尋源只在山深處

謁陶唐帝廟詞

溪交流兮谷幽山作屏兮曽丘木偃蹇兮枝相樛皇何爲兮於此畱藹冠佩兮充庭潔芳馨兮載陳純衣兮在禦東風吹兮物爲春皇之仁兮其天四時序兮何言出門兮四顧宇宙兮茫然

風雩亭辭

眷麓山之回隩有弦誦之一宮郁靑林兮對起背絕壁之穹防獨樵牧之往來委榛莽其蒙茸試芟夷而郤視翕眾境之來宗櫂連娟之修竹森偃蹇之喬松山靡靡以旁圍谷窈窕而潛通翩兩翼兮前張擁千麾兮後從帶湘江兮浮緑矗逺岫兮橫空何地靈之久閟昉經始乎今公悅棟宇之宏開列欄楯之周重撫勝防以獨出信玆山之有逢

送八兄歸廣漢

彌旬積雨木生耳冬壑未渠收潦水圍鑪情話正爾佳乃復歸舟行萬里百年懷感臥湘城風急鶺鴒原上情豈無他人意則眞毎覺軟語溫如春少年鋭意淩八區晚以樂義稱鄕閭聞人有意亦已如天報兩子雙明珠小飲卜築蘭溪邊修篁喬木今參天是非榮辱不到處卷書一枰淸晝眠有弟有弟復何爲杜門讀書人謂癡故山未遂掃松願江頭獨立送歸時

九日與賓佐登龍山

曉風獵獵笛橫秋澤國山河九日遊萬里煙雲歸老眼千年形勢接中州丘原到處堪懷古茰菊隨時豈解愁此日此心誰共領朝宗江漢自東流

和宇文正甫探梅

天與孤淸迥莫鄰秖應空谷伴幽人千林掃迹愁無柰一防橫梢眼便親顧影莫驚身易老哦詩尙覺句能新幾多生意冰霜裏說與夭桃自在春

和友人夢遊西山

故人疇昔隱西峯野寺幽房一徑通無復老僧談舊事空餘修竹灑淸風夢中尋勝忘南北句裏論心豈異同我欲壁間題唱和他年畱得吒南公

偶書

我愛庭前木葉疎病枝衰蔓手披除從今燕坐無通塞來往風煙任捲舒

嶽麓書院

眼看飛雪灑千林更著寒谿水淺深應有梅花連夜發郤煩詩句寫愁襟

禊亭

一曲淸江正可憐隔江新竹露涓涓好風成我曲肱夢起看飛雲度碧天

城南書院絕句八首

微風習習禽聲樂晴日遲遲花气深妙理沖融無間斷湖邊佇立此時心

花栁芳妍十日晴五更風雨送餘春莫嫌紅紫都吹盡新緑滿園還可人

亭畔薰風盡日涼來從水面過新篁悠然但覺盈襟抱千古虞弦意未忘

林塘過雨不勝秋萬蓋跳疎防碧流倚檻孤吟天欲暮更穿芒屩上方舟

山色頓淸秋欲低湖光更淨日平西涼風獵獵傾荷蓋歸翼翩翩度栁堤

新涼修竹意逾靜初日芙蓉色倍鮮物態直須閒裏見人情多向快中偏

四面紅蕖競緑波晚涼柰此野情何憑城更覺看山穩入戶還欣得月多

拍堤水滿艸茸茸盡日野航西復東欲去未須愁日暮月明波面意無窮

病起城南書事二首

一春風雨水平湖更覺湖心月榭孤坐看百花開落偏依然山色對淸臒

茒亭泉澑四周遭花木經春一一髙郤望西山隔江水徑思一葉泛雲濤

春日和陳擇之

花落花開總可憐橋南亦復好風煙雨餘起我故園夢漠漠浮鷗水拍天

年華冉冉春將半花事怱怱雨滿城想得東郊變新緑未妨攜酒趂初晴

日長漸有簡編樂春半已將櫻筍來無數靑山相慰藉有時明月共徘徊

荔子

荔子如今尙典刑秋林圓實著嘉名𨿽無赬玉南風面郤願筠籠千里行

落梅

淸溪雨伴小橋東落月紛紛水映紅五夜客愁花片裏一年春事角聲中歌殘玉樹人何在舞破香衫曲未終郤憶孤山醉歸路馬蹄殘雪襯東風

金山

萬頃洪濤裏巍然閱古今雲煙三島接花木四時深亂石維舟住西風倚檻吟朝宗如不斷淒切此時心

題南城

城頭望西山秋意己如許云影度江來霏霏半空雨

和元晦詠畫壁

松杉夾路自淸陰溪水根源往復尋忽見畫圖開四壁悠然端亦慰余心

五士遊嶽麓圖

閉門六月汗如雨出門褦襶紛塵土文書堆案曲肱臥夢逐徵鴻過前浦西山突兀不可忘勇往政須求快覩朝暾未升起微風中流吚啞挾鳴櫓長林秀色已在望有如出語見肝腑意行愛此松陰直眼明還喜碑字古髙低梵釋著幽居深穩仙家開閟宇忽看宮墻髙十丈學宮峩峩起鄒魯斯文政倚講磨切石室重新豈無補危梯徑上不作難橫欄截出可下俯惟玆翼軫一都會往事繁華雜歌舞變遷反覆寧重論昔日樓臺連宿莽邇來人物頗還舊豈此十年此生聚眾流涓涓日循除華表何時鶴來語炎氛知不到山林茗盌蒲團對香縷鼎來杖履皆勝友季也亦復同步武洛陽年少空白頭三閭大夫浪自苦一笑便覺眞理存髙談豈畏丞卿怒不圖畫僧聖得知貌與兒童作誇詡請君爲我添艸堂風雨蕭蕭守環堵

跋王介甫遊鐘山圖

林影溪光靜自如蕭疏短髩獨騎驢可能胸次都無事擬向山中更著書

墨梅二首

眼明三伏見此畫便覺冰霜抵歳寒喚起生香來不斷故應不作墨花看

日暮橫斜又一枝水邊記我獨吟時不妨更作江南雨並寫靑靑葉下垂

妙髙梅花

戲折寒梅畫裏傳便知香爨攪佳眠愛君花木逡巡有就笑春風入暮年

光上人送墨梅來求詩還鄕

南嶽有云畱不住東歸結伴過湘湄解將疏影橫斜句來換垂珠的鑠詩曜甚鳶肩寒入畫淸於鶴骨老難醫遙知入嶺風煙暮正及追胥餽歳時

立春偶成

律回歳晚冰霜少春到人間艸木知便覺眼前生意滿東風吹水緑差差

元日

古史書元意義存春秋掲示更分明人心天理初無欠正本端原萬善生

采菊亭贈張建安

陶靖節人品甚髙晉宋諸人所未易及讀其詩見其胸次灑落八窓玲瓏豈野馬遊塵所能棲集前建安丞張君精力未衰卽掛冠家於瀏陽有年矣葺小園爲亭面南山來求予名予名之曰采菊亭取靖節所謂采菊東籬下悠然見南山嗚呼靖節興寄深逺特可爲識者道耳詩曰

陶公千載人髙標跨餘子豈無濟時念斂防獨知止歸來臥衡門無慍復無喜九日天气佳東籬擷芳蕋舉頭見南山佳處政在此地偏心則逺意得道豈否張侯謝銀艾築室娛燕幾小亭才尋丈景物自新美頗聞方瞳淸亦復彊步履不妨數登臨倚杖看雲起髙詠悠然篇飛鴻送千里

挽劉觀大四首

憶昨登廊廟忠言沃帝聰所思惟盡瘁敢復計成功半世江湖上千憂寤寐中汗靑誰秉筆請放眾言公國恥臣當死公家三世心忍看巳絕筆誰續斷弦音精爽今如在衣冠恨更深郤嗟胞與志處世漫侵尋平日多奇節中間似富公天從廬墓請人說捄荒功辛苦培邦本雍容遏亂烽人傳遺奏切更過子囊忠曽是南荊地他年竹馬迎旌旂嚴騎士弧矢盛民兵細仿規摹舊還知節制明思公如峴首同我淚縱橫

挽王詹事二首

大節元無玷中心本不欺排姦力扛鼎憂國髩成絲方喜三旌召俄興一鑑悲西風吹涙眼吾豈哭吾私睿主熊飛日如公舊學臣忠言關國計淸節映廷紳歳月身多外江湖澤在民當年遺直嘆千古更如新

送甘甥可大從定叟弟之桂林

季也有行役我思獨悠悠親朋非不多子能從之遊掛席上湘水靑山挾行舟籃輿問嶺路政爾荔子秋人言桂林好頗復類中州近郊多勝槪雉堞冠層樓待渠幙府暇時與同防搜吾子有令姿胸中富九流處世多齟齬但當付滄洲超然擴遐思詎可耳目謀願爲百錬剛莫非繞指柔昔人不吾欺子盍誠反求預想他年歸此地復綢繆刮目看二子一笑紓百憂

望後一日與客自水鄕登湘南月色佳甚翌日用鄕字韻簡防誠之

一雨五日余南州三伏涼喚客近方沼笑談引杯長相將復登樓月色在屋梁念我懷百憂忽忽髮變蒼及此少自舒觴詠未可忘孤光凜下照景妙無畱藏沙邊數白鷺欲下仍翔徉羣動亦自得如我四體康平生子遊子虛白生吉祥官舍並樓居登臨筋力彊未可效王粲居然思故鄕

淸明後七日與客同爲水東之遊翌朝賦此

平生山水癖妙處只自知夙約常寡味邂逅愜心期幅巾與藜杖安步隨所之朅來坐官府頗覺此願違城頭望羣峯欲往類絆羈三春苦風雨晴日一伸眉沙邊散車騎竹輿從嘔咿獨與三四客野服相追隨亭亭俯空曠洞古探瓌奇懸崖隱日月幽壑蟠蛟螭澗水雜鳴佩松風發淸吹興來卽傾酒語到亦論詩聊揩簿書眼賞此閒暇時所歷固未厭所感多餘思昔遊木葉下今玆緑陰肥江山𨿽可識歳月乃如馳素餐豈不念懷安敢云私歸來耿不寐欹枕聽晨雞

題榕溪閣

寒溪澹容與老木枝相樛其誰合二美名此景物幽太史昔南騖於焉曽少休想當下榻初淸與耳目謀品題得要領亦有翰墨畱我來訪遺址密竹鳴鉤輈稍令舊觀復還與佳客遊樹影散香篆水光泛茶甌市聲不到耳永日風颼颼所忻簿書隙有此足夷猶平生丘壑願如痼不可瘳𨿽知等喧寂終覺靜裏優更思濯滄浪榕根浮小舟

靜江歸舟中讀書

南風駕小雨羣山淨如沐吾歸及新涼所歷慰心目軋軋柔櫓鳴臥見山起伏推枕意悠然還取我書讀平生領解處於焉更三伏老矣百念疎但欲斯境熟向來五嶺遊目力半吏牘小心了宦事終覺媿惇獨世路自險夷人情費追逐翩翩孤飛翼息防望林麓

張子眞楊政先吳徳夫追路湘源賦此以別

驅車出嚴關觸熱歸路長一雨羣物蘇吾行亦淸涼漓水自南去湘流正洋洋眷言二三友跋馬勤送將蕭然短長亭每語夜未央張子名家駒千里方騰驤楊郎嶺中彥而能斂鋒鋩延陵舊所熟气味固難忘向來幕府遊三秀麗齋房居然出別語分袂楚粵鄕人生會有別勿悲參與商獨有贈言意臨岐更平章風俗易移人官途劇羊腸千鈞有不守決去飛鳥翔要當勉自持詩書作金湯他年相會處刮目看增光爲謝桂父老無澤畱一方惟餘石間字時與洗苔蒼

送端臣桂林先生兼簡信叔帥座朱芾

驂鸞碧玉林琢句白瓊瑤人間埃盡星羅數分毫程公列仙長磊落粹露玉曆發太和君同逍遙刻巖棲烏鴉陟巘透紫霄南風無賦鵩卽是宣室招

堯廟

明祀崇千載荒山拱萬靈挿天巉絕壁飛瀑下空庭繪事存淳古眞風寄杳防蘋蘩何以薦帝徳日惟馨

送但能之守潯州

循吏古猶少嶺民今未蘇丁寧煩詔防推擇得吾徒根本誰深念詩書計不迂惟應惇此意豈但應斯須

送陳仲思參佐廣右幕府

舊說桂林好君今幕府遊江山資暇日梅雪類吾州煮海何多說安邊更預謀政應勤婉畫不用賦離憂

寄趙漕

想得昭潭上兒童夾道迎皇華今日使竹馬舊時情梅蕊冬前折山光雨後淸使君桃李客當爲駐車旌

和正父遊榕溪韻

隔岸髙低露碧山眼明便作故園看直從榕影度輕舫更傍溪光撫曲欄鴻雁來希空悵望梅花開早朱初寒喜君萬里同情話明月淸風足佐歡

仲冬朔日登湘南樓復用正父韻

歷徧江南處處山嶠南還得倚樓看化工此地無餘巧爽气窮冬更逼欄官事隨時寧解了書盟平日未應寒相逢自有論文樂只把空杯未礙歡

六月二十六日秀靑亭初成與客同集

亭成勝日好風光佳客攜將共一觴蒼壁挿空千古色髙松防堤三伏涼网魚縷膾寒冰玉剝蓮煮鼎甘露漿便覺故園渾在眼秖應漓水似瀟湘

鹿鳴宴

從昔山川誇八桂只今文物盛南州秋風萬里攜書劍春日端門拜冕旒聖世取才先實用儒生報國豈身謀且看廷防三千字爲寫年時畎畝憂

次趙漕贈王昭州韻

煌煌金節按江城驛路梅花正小春聞說爭迎來滿道定將何術慰斯民憇棠異日誇南國懷橘歸時拜壽親流澤防看均一路要令治象復熈淳

送韓宜州

頃年未識宜州面己信諸賢品藻公幕下從容逢益友胸中骯髒本家風一麾且與寛雕瘵華髮應無慕勇功從古安邊須自治人情初不間華戎

自烏石渡湘思去歳與朱元晦林擇之偕行講論之樂賦此

朝來一舸渡湘水山色橫秋眞可憐忽憶去年聨騎客沙邊搔首意茫然

韓廷玉築亭於官舍之旁園中故多梅防有飛雪予因題其匾曰梅雪蓋取少陵詩語而劉公貢父送劉長官掌廣西機宜嘗用此事有雪片梅花五嶺春之句今廷王適爲此官於以名亭抑其宜也亭邊花木多吾弟定叟舊植故於首章及之

城陰一徑自深窈花木成行菊繞籬細說當時始經事夢回春艸費相思

南州要是梅開早北客巡檐偏眼明一夜飛花來防綴新亭喜復得佳名

眼底風光正自佳滯畱何必嘆天涯日長況是文書省且與閒吟對落花

嶽麓道旁見獲者

腰防聲相呼十百南畆獲婦持黍漿饋幼稚走雀躍辛勤旣苦爲幸此歳不惡王租敢不供大室趨逋約𨿽云粒米多未辦乃升合姑寛目前饑詎有卒歳樂樂歳尙爾爲一歉更何托書生獨多憂何以救民瘼

和張晉彥遊嶽麓

齋舫臨煙浦云屏入畫圖日曛花炫晝風定水明湖布谷催春種提壺勸客沽湘中無限景賦詠繼三都

橘州

小山幽桂叢歲暮藹佳色花落洞庭波秋風何極

題城南書院四首

新竹成林蕉葉靑隔籬深處有蟬鳴晚涼更覺長堤靜自繞荷花待月明

新涼物物有精神靜倚書窓聽雨聲忽憶子綦元未解彊令天籟太麄生

移得幽蘭幾本來竹籬深處手栽培芬芳不必紉爲佩月白風淸取次看

睡覺西山月正平荷香不斷晚涼生園中雙鶴知人意已作金風警露聲

初夏偶書

江潭四月熟梅天頃刻陰晴遞變遷掃地焚香淸晝永一窓修竹正森然

城南卽事

活泉細引忽盈溝自繞書齋防防流添得眼前無限思石橋竹塢對淸廬

枕邊風雨過今春起步園林己緑陰更向坡頭望湘浦水雲無際繞遙岑

次韻範至能峽中見寄

合綰絲綸對紫薇郤捫靑壁聽猿啼只應許國心如石蜀道如天亦可梯

偶作

世情易變如雲葉官事無窮類海潮退食北窓涼意滿臥聽急雨打芭蕉

從鄭少嘉求貢綱余茶

貢包余壁小盤龍獨占人間第一功乞與淸風行萬里爲君一洗瘴云空

茗事蕭疎五嶺中修仁但可愈頭風春前龍焙令人憶知與故人風味同

益陽南境松杉夾道郁然父老相傳忠定張公爲邑時所植也其間亦有旣剪而復生者作詩屬來防持之

夾道松杉半老蒼前賢余澤未應忘君看直幹連雲起豈但當年蔽芾棠

登山有作

上頭壁立起千尋下列羣峯次第深兀兀籃輿自吟詠白雲流水此時心

賦石廩峯

巋然髙廩倚晴天獨得佳名自古傳多謝山中出雲气人間長與作丰年

過髙臺攜信老詩集

蕭然僧榻碧雲端細讀君詩夜未防門外蒼松霜雪裏比君佳處讓髙寒

送李崧歸閩二首

歷數勲賢後如君到眼希胸中蘊金石筆下出珠璣傾蓋嗟何晚臨流又送歸他年儻相憶尋我釣魚磯公事妨開卷遐徵念索居能來數月欵端爲百憂紓師友洛川上人才元祐初歸來有新益不惜幾行書

除多登仲宣樓

懷土昔人志傷時此日心長江霜潦淨故國暮煙深訪古多遺恨憑欄更獨吟細看前浦樹生意己堪尋劉勝因自襄陽過予渚宮於其歸小詩贈別

骯髒寧多忤棲遲久倦遊折肱諳世味袖手惜良籌日月隆中晚風煙峴首愁登臨還慷慨還解寄詩不

和元晦後洞山口晚賦

石裂長蕂瘦山圍野路深寒溪千古思喬木四時陰更得尋幽侶何妨擁鼻吟笑看云出岫誰是此無心

自方廣過髙臺

兩寺淸聞磬羣峯石作城風生云影亂猿嘯月華明香火逺公社江湖鷗鳥盟是中俱不著俯仰見平生

憩淸風峽

扶疏古木矗危梯開始知經幾攝提還有石橋容客坐仰看蘭若與云齊風生陰壑方鳴積日烈塵寰正照迷從此上山君努力瘦藤且喜得同攜

謝楊文昭主簿寄詩楊之父紹興間倅建康不屈於劇寇而死

乃翁詈賊气如虹千載衣冠起愞庸雙廟已應同卞壼佳兒今喜見甄逢傳郵贈我淩雲句斷簡知君學古胸忠孝可全須力勉防勲寧復羨侯封【楊公血食金陵政與卞將軍祠相望】

遊道場山次沈國錄韻

玻瓈盆外起千鬟路入空蒙紫翠間心宇最便天宇迥眼明偏見野雲閒寒泉宰水畱千載淸磬疏鐘度兩山我亦湘城三徑在湖邊歸去洗塵顏

早秋湖亭

澤國今年秋气早湖亭淸悅獨徘徊翩翻荷蓋隨風舞蕭瑟松聲帶雨來靜處豈云身計得吟邊但覺歳華催悠悠逺思憑誰寫多病新來罷酒杯

雨後同周允升登雪觀

一雨端能減百憂肩輿徑上最髙樓山容淨洗無窮碧江水新添自在流己覺春隨花片老不應身似賈胡畱煙蓑風笠南山下正好歸與看麥秋

題邢使君釣隱

使君卜築傍芳洲短檻疏籬處處幽風月隨時供燕幾笑談終日在中流翩翩影落來宥雁漠漠寒生欲下鷗城市山林俱寓目問君底處足消憂

和查仲文雪中卽席所賦

方帽衝泥有客來九衢俗眼莫驚猜一樽相對十年外兩腳新從萬里回壯志未隨衰鬢攺孤懷良爲故人開雪中細訪梅花發不用匆匆羯鼔催

襄州防漕使者張侯寄示所作快目亭記辭多慷慨予讀而壯之且想斯亭觀覽之勝爲賦此

聞說君家快目亭溢江直上起千尋昔人事業規摹在故國山河艸木深世態從渠翻覆手壯圖還我短長吟防須一展平戎防始稱平生灑落襟

次韻周畏知問訊城東梅塢三首

城東幽事如許一見定勝百聞苦雨斜風無柰斷橋流水餘芬

春意新回庭樹角聲莫起江城更著水仙爲伴眞成難弟難兄

短笻偏歷溪山欵段時尋鄰里遇酒聊一中之得句亦偶然耳

和安國送茶

官焙蒼云小臥龍使君分餉自題封打門驚起曲肱夢公案從今又一重

登樓

風雨經旬只閉門朝來倚檻己春深不知花片飛多少但覺江城滿緑陰

兩宋名賢小集卷二百十一

欽定四庫全書

兩宋名賢小集卷二百十二

宋陳

思編

元陳世隆補

豫章先生詩集

羅從彥字仲素南劍州羅源人從山遊以累舉恩授惠州博羅縣主簿紹興初卒學者稱豫章先生淳祐間諡文質有集

觀書有感

靜處觀心塵不染閒中稽古意尢深周誠程敬因粗會奧理休從此外尋

自警

性地栽培恐易蕪是非理欲謹於初孔顏樂地非難造好讀誠明靜定書

示書生

知行蹊徑固非艱每在操存養性間此道悟來隨寓見一毫物欲敢相關

顏樂齋

山染嵐光帶日黃蕭然茆屋枕池塘自知寡與眞堪笑賴有顏瓢一味長

邀月臺

矮作垣墻小作臺時邀明月寫襟懷夜深獨有長庚伴不許庸人取次來

侗見先生出此詩嘗妄意云下兩句不甚渾然先生因攺云也知鄰鬭非吾事且把行藏付酒杯蓋作此數絕時正靖康間也門人李侗謹識

送南劍王守歸

三年政化被生民甘雨祥風溢劍津解組幡然賦歸去攀轅無計可畱恂

未把陽關三疊吟且將謬句寫離心千尋浩浩鐔溪水別後不知誰淺深

勉李願中五首

願中以書求道甚力作詩五首以勉其意然借視聽聾盲未知是否

聖道由來自坦夷休迷佛學惑他岐死灰槁木渾無用緣置心官不肯思【學道以思爲上孟子曰心之官則思書曰思曰睿睿作聖惟狂克念作聖佛法一切反是】

不聞雞犬閙桑麻仁宅安居是我家耕種情田勤禮義眼前風物任繁華

今古乾坤共一身安身須是且安民臨深履薄緣何事只恐操心近矢人【外吾聖人之學申韓佛老皆有書在決擇也】

彩筆畫空空不染利刀割水水無防人心但得如空水與物自然無怨恩【吾道當無凝於物】

權門東往絕行蹤一片閒雲過九峯不似在家貧亦好水邊林下養疏庸

自述

松菊相親莫厭頻紛紛人世只紅塵自憐寡與眞堪笑賴有淸風是故人

題一缽庵

可憐萱艸信無憂誰謂幽蘭解結愁欲得寸田斷荊棘只消【一作秖應】長伴赤松遊

挽吉溪吳助教二首

室富眞儒業門多長者車明經方教子得第己榮家性守仍知分天然不愛奢百年成古昔行路亦咨嗟新生誇躑躅舊徳嘆凋零冷帶商巖月光淩處士星布衣難得祿白首易窮經追想今何在溪流對洞庭

顏樂亭用陳黙堂韻

平時仰止在髙山要以亭名樂內顏顚倒一身渾是夢尋思百計不如閒心齋肯與塵汘染陋巷寧容俗往還堅守簞瓢心不攺恐流乞祭向墦間

寄傲軒用陳黙堂韻

自嗟踽踽復涼涼糊口安能仰四方目送歸鴻心自逺門堪羅雀日偏長家徒四壁樽仍緑侯戶千頭橘又黃我醉欲眠卿且去肯隨俗客語羲皇

濯纓亭用陳黙堂韻

十載猶緇京洛塵歸歟那復厠朝紳君今談笑靑油幕我但巍峩烏角巾江漢便從尼父濯衣冠寧羨屈原新欲賡孺子滄浪詠防意須還捨瑟人

題靜亭

鼎創新亭靜更幽四時景象鎭長畱端如和气衷談笑恍若春風中泳遊排闥山並藍色重憑欄水擁壁光浮我來登賞無窮趣好把詩篇與唱酧

送願中行

聖言天逺海潭潭獨在潛心久泳涵猥念百家非己好妄將一貫與君談賢如賜也才知二學若陳亢只得三此道悞來因自足郤隨鵬鳥話圖南

再用韻送延年

心源寂靜映寒潭每欲操存更養涵顧我日思攀劇論荷君時與得髙談眼前舊識知多少物外深交沒二三幸久相親頻握手遽成分別又東南

和願中巖桂

幾樹芬芳檀與沈枝枝若占郤家林風搖己認飄殘菊日照渾疑綴散金仙窟移來成美景東堂分去結淸陰我今不願蟾桂折待到蟾宮向上吟【一作待到秋宵把酒吟】

題徳士退居

牛頭山頂鎖煙霞檐月松風卽我家筏渡有情新活計袋空無物舊生涯己將黃葉分雙手郤攟白茅占一窊會得懶庸歸去路索然忘鳥更忘花

賀田溪張公遷居

華搆經營占地靈濃巒環合數峯靑苟完公子方成室趨訓兒孫巳過庭豈止一時誇壯麗定知百世享安寧顧惟善頌非張老秖貢湯盤往日銘

和張公敍別

良工創新第瀟灑伴洞府經營未畢工四面方興堵蛟龍忽夜徙空中震雷雨親舊賀於門主人迎孔戶連喚鳳兒來藏書幾多部爲我張廣筵酧賓酌以旅人謂主公賢惇朴嗤峻宇規模出心匠務卑由乃祖欲圖久安逸勿辭暫勞苦忠孝闡家門詩禮光族緒居室云苟完謙沖彌自處玉石不分別鶴雞爲謾侶顧予局促輩鄕評少推許嘗逰莊嶽間喜作齊人語何幸天相之幡然交鄒魯早年欽大名馳書聊以序比來揖淸風談笑揮玉麈見之名利盡久持豈無補素志己深酧靑眼猶相與黙然湯盤頌未爲傾肺腑何當惠古風錦繡施殘楮妙曲誠寡和取利憑斧柯

兩宋名賢小集卷二百十二

欽定四庫全書

兩宋名賢小集卷二百十三

宋陳

思編

元陳世隆補

象山先生集

陸九淵字子靜九韶弟乾道八年進士調靖安簿累官著作丞光宗卽位除知荊門軍務卒諡文安嘗結精舍於貴溪之象山學者稱象山先生有集

應天山【在貴溪縣子靜隱居其中更名象山】

我家應天山山髙數萬丈上開園池美林壑千萬狀山西有龍虎煙霞耿相望寒淸漾微波暖翠團層嶂天光入行舟野色隨支杖吾黨二三子幽賞窮淸曠引興谷云邊題名巖石上碧桃吹曉笙白鶴驚春漲一笑詠而歸千載應可尙

疏山

村靜蛙聲幽林芳鳥聲警山樊紛皓葩隴麥搖靑影離恨付西江歸心薄東嶺忽忘饑歉憂翻令發深省

送勾熙載赴浙西鹽

平分浙江流東境浮海角其民仰魚鹽久矣困徵麥禾與桑麻耕鋤到磽確往歳比不登場圃幾濯濯荒政勞廟謀賑廩開數數饑羸不待飽共感君澤渥仁哉覆育恩所惡吏齷齪教詔彌諄諄聽受秖藐藐何知國與民足己肆貪濁流離且未還己復事椎剝按察殊未曽聖主獨先覺重貽宵旰憂顧盼求卓犖若固岷峨英懷抱富荊璞邇來奏對語朝陽鳴鷟鸑鏘然歷帝聰簡記諒己確外臺適虛席妙選出親擢此節豈輕授委寄重山嶽除音九天下眾論靡瑕馭攬轡首越山靑萍方在握送君無雜言當不負所學

和鵞湖教授韻

墟墓生哀宗廟欽斯人千古不磨心涓流積至滄溟水拳石崇成太華岑易簡工夫終久大支離事業竟浮沈欲知自下升髙處眞僞先須辧只今【一作古今非】

過普寧寺【在玉山縣寺後有武安塔】

偶扶藜杖過南津野寺長橋發興新蹔就淸溪照須鬢不妨翠霧濕衣巾山縈細棧疑無路樹絡崩崖不壓人朝暮有程常卒卒向因攜酒上嶙峋

贈畫梅王文顯

子作寒梢己逼眞不須向上更稱神由來絕藝知音少只恐今人過古人

初夏侍長上郊行分韻得偕字【時年十五歳】

講習豈無樂鑽磨未有涯書非貴口誦學必到心齋酒可陶吾性詩堪述所懷誰言曽防志吾得與之偕

題達本庵

梁光結廬其親塋名曰達本求言於余敬賦是詩以助孝徳

孩提無不愛其親不失其心卽大人從此勸君休外慕悅親端的在誠身

玉芝歌

淳熙戊申余居是山夏初與二三子相羊瀑流間得芝艸三偶相比如卦畫成華如蘭玉明冰瑩洞徹照眼乃悟芝蘭者非二物也己酉上巳復覩瑤芽迫歸拜埽不及見其華是日訪風練飛雪始得一華方掇至案間時云庵僧適至且求餘言爲鄕道余方作是歌因謂之曰當爲子書之第持此以往會當有賞音者紹熙元年三月二十八日象山翁書

靈華兮英英芝質兮蘭形瓊葩兮瑤實冰葉兮霜莖石室兮宛宛苔菌兮菁菁防長松之偃蹇帶飛瀑之琮琤實靑端而黃表眇中藏而不矜匪自昭其明徳羌無愧兮疇能

與僧淨璋

自從相見白雲間離聚常多防聚艱兩度逢迎當汝水數年隔濶是曹山客來濯足傍僧怪病不烹茶侍者閒不是故人尋舊隱只應終日閉禪關

鶯

巧囀風臺急筦淸逾石澗回溪好去枝枝驚夢無人心到遼西

子規

栁院竹齋茅店云蕪風樹煙溪聽徹殘陽曉月不論巴蜀東西

少時作

從來膽大胸膈寛虎豹億萬虯龍千從頭收拾一口吞有時此軰未妥帖哮吼大嚼無毫全朝飲渤澥水暮宿昆侖巓連山以爲琴長河爲之弦萬古不傳音吾當爲君宣

聞鸚

百喙吟春不暫停長疑春意未丁寧數聲緑樹黃鸝曉始笑從前著意聽

曉春出箭溪二首

命駕不辭春逕泥少蓬髙會帝城西物非吾軰終無賴書笑蒙莊只彊齊天人湖光隨廣狹山藏雲气互髙低誰憐極目茭芻裏隱隱蒼龍臥古堤

兩宋名賢小集卷二百十三

欽定四庫全書

兩宋名賢小集卷二百十四

宋陳

思編

元陳世隆補

魯齋詩集

王栢字會之金華人初號長嘯後更號魯齋受業何北山之門郡守蔡抗楊棟臺守趙景緯相繼聘麗澤上蔡兩書院四方從學者日眾咸亨十年卒賜諡文獻有集

赤松卽景

平生百慮懶尙有丘壑心佳哉二三友同盟時幽尋壯懷豁虛曠元宮窮邃深時方釀薄暑萬緑漲云岑新篁疑粉翠日影篩碎金瘦笻扶野步羽扇搖淸吟漱齒掬淸泚雪瀑開風襟脫巾掛琪樹露頂涵重陰山禽自在語濁醪自在斟物外轉棲碧石險蒼苔侵何時侶麋鹿結茅入深林

和葉聖予小桃源韻

二仙何如人夫豈古隱士道成遡泬寥羊臥不再起鸞鶴舞松聲蕭騷快心耳金竈淸塵生余丹不輕委我來桃源遊直窮路所止飛蘿搖春煙素雪噴淸泚何時架艸堂深入此裏翛然逃世慮錬魄繼遐軌

送立齋入閩哭久軒

雙溪秋气深送子臨古道古道如掌平四顧行人少行行復行行何日度南嶠故人今己矣轉憶平生好世事浩無涯愁雲黯江表

送希夷之江西

小雨斂輕塵秋聲滿亭驛驅車過南浦別懷徒襞積世道斯淩夷爲善不自力一朝魯兩生爲人作行色誰知離索悲有甚萬鐘失

和寛居見懷韻

北望戲馬臺荊榛滿中路英气一何多懷古難溯山河腥日月虎豹沐雨露累累楚猴冠異哉天所賦豈無濟川才淹畱秋不暮淸風從何來灑灑定吾故贈我金瑯玕鑿來雙魚素

秋熟

西風不力徵老火未甘退蟬聲亂耳繁癡蚊健始最一雨從天來不復有故態天序自分明人心其少耐

舟中和葉聖予

桐江波漸滑霽色午方開香火嚴蘭若煙霞老釣臺崕髙微徑險水轉萬山回欲訪先生裔相從買一壞江濶風帆急潮回沙露痕寒林無剩葉茅舍各成村雁落煙波鴉歸野色昏未知孤客棹今夜泊誰門

野興

文字饑難煮爲農防最良興來鉏曉日倦後臥斜陽秋稼連千頃春花醉幾場任他名利客車馬逐康莊

和趙師日韻

我生無燕頷四壁笑相如門巷堪羅雀燈窓且讀書老來心事懶貧後故人疏尙有多情月時時到敝廬

蘭

早受樵人貢春蘭訪舊盟謝庭誇瑞物楚澤擷芳名蒼玉裁圭影紫檀含露英奚奴培防巧苔蘚日菁菁

催雨

人世如居甑驕陽不可鉏未聞芻作狗安得夢維魚賦斂民生槁干戈國計虛安危關一飽雨意莫躊躇

題定武蘭亭副本

玉華末命昭陵土蘭亭神迹埋千古率更搨本入堅瑉徽帝歸裝投定武薛家翻刻愚貴逰舊石宣和龕禦府黃塵橫空飛渡河中原荊棘穴豺虎維揚蒼茫駕南轅百年文物不堪補紛紛好事競新模傾欹醜俗亡遺矩如今薛本亦罕見髣髴典型猶媚嫵淸歡盛會何足傳右軍他帖以千數托言此筆不可再慨然陳迹興懷語今昔相視無己時手掩塵編對舊雨

同莊叟遊山

小閣重陰一日晴淸遊應己愜髙情遙知雨後山光好但想云邊屐齒淸素壁𨿽曾題字舊沈屙不許防新盟因知關吏畱魚鑰漫遣奚奴候晚程

題山橋

北山之北兩山齊一逕蜿蜒石作梯腳力倦時山始好芙蓉東畊赤松西

石磴斜溪下水隈玉虹鎖雪掛崔嵬𨿽然只是泉三疊滂湃聲搖萬壑雷

重題八詠樓

樓壓重城萬井低星從天闕下分輝傷心風月客應瘦滿眼桑麻春又肥山到東南皆獨立水流西北竟同歸倚防莫問齊梁事斷石淒涼臥落暉

大安中途迷道作此自警

未識大安道行行多路岐人言訛近逺山徑倍嵚巇自有康莊處多因便捷移我今知堠子萬里不須疑

兩宋名賢小集卷二百十四

欽定四庫全書

兩宋名賢小集卷二百十五

宋陳

思編

元陳世隆補

慈湖小集

楊簡字敬仲慈溪人乾道五年進士寧宗朝累官將作少監出知溫州以寶謨閣學士致仕卒諡文元學者稱慈湖先生有慈湖甲稾

撫琴行

蕭蕭指下生秋風淅淅幽響颼寒空月明夜气淸人骨何處仙風搖丁東野鶴驚起舞流水咽復鳴一唱三嘆意未己幽幽話出太古情龍吟虎嘯遞神怪千山萬壑風雨晦海濤振蕩林木響亂撒金盤冰雹碎和風回春陽縹緲孤鸞翔三江五湖煙水濶波聲飋飋鳴漁榔悲猿臨澗欲渡不敢渡但聞澗底【一作下】蕭瑟松風長閒雲曳碧落勢去還回薄神仙恍惚無定所微吟似欲止所作馭風一笑歸蓬瀛猶有餘音繞寥廓

送張大著出守衡陽

濟濟眾賢俱徐徐五馬驅中司親雁序南嶽佩魚符吳楚從今異參辰幸小殊他時羣玉聚相與話踟躕

淨土院擊竹軒【在富陽縣】

我對此君無一事自言幽處直千金古人今己成陳迹猶向當年擊處尋

進月堂【在富陽縣洪氏浴堂院】

我有一輪月不圓又不缺更無晝與夜光耀常洞徹縱有茅屋遮亦莫知間絕持此以爲燭難作進退說

石魚樓

多謝天公意己勤四時換景示吾人碧桃紅杏分明了緑艾紅橊防第陳秋防聲中休鹵莽雪梅枝上莫因循機關踏著元非彼正是吾家固有身

个裏包坤彼括乾精神微動便紛然桃紅栁緑春無迹魚躍鳶飛妙不傳麥浪豈緣風衮衮荷珠不爲露涓涓分明是了何言否此事難容鄭氏箋

遊樂平明巖

西風吹作明巖去石屋髙虛滴如乳是誰不是洞中仙無人自信吾爲主

偶成

春入園林種種奇化工施巧太精微山禽說我胸中事煙柳藏他物外機旣遣杏桃呈示了又令蜂蝶近前飛如何有眼無人見只解西郊看落暉

腳踏和風步步春石魚樓上等閒人興來衝口都成句眼去遊山不動塵李白誰知他意思桃紅漏泄我精神忽逢借問難酬對只恐流鶯說得眞

風雲雨雪自何來我有乾元大矣哉萬景出奇供杖履羣峯環翠供樓臺興來吟詠誰裁剪飯罷遊行自往回信口道來俱妙義教人尋訪幾枝梅

我吟詩處鶯啼處我起行時蝶舞時踏著此機何所似陶然如醉久如癡

兩宋名賢小集卷二百十五

欽定四庫全書

兩宋名賢小集卷二百十六

宋陳

思編

元陳世隆補

洺水小集

程珌字懷古休寜人都使澐十五世孫甫十歲有詠冰詩云莫言此物渾無用曾向滹沱渡漢兵識者奇之紹興四年擢進士授昌化簿應博學宏詞科除建康教授寧宗時攺知富陽以薦除宗正簿尋直學士院理宗初兼侍讀除禮部尙書紹定攺元乞祠外補除福建路招捕使累疏乞休以端明殿學士致仕卒珌以詞章稱當時世系本河北洺州自號洺水遺民有集三十卷

三月十八鎖試童子侍具行捲蕭然無事成三十韻漫呈同省

旬埋靑防今晨浴新陽老紅墮萬刼稚綠羅千行葉碎靑槐古條淨紫薇香去歲防篔簹今年巳蒼筤【古史窗前竹萌余去年防之甚至今皆蒼竹矣】翩翻鵲引雛伊優雀繞墻有象成熈愉對時多慨慷門外車馬喧省中日月長要之非大快大快在滄浪滄浪興何窮風帆十丈檣明日酌嚴君【自嚴入徽】浮丘蔚南翔【浮丘飛升於徽之黃山】快馬抺靑山恍入萬松莊【先廬】山中多老人雪巓更眉龎持酒相勞苦兒童紛迎將小臥聼雪塢【以下皆山中景物】徐步堆云鄕玉界梅萬木煙海杉千章三峽桃源浪九夏冰巖霜危橋跨長虹曲水飛輕觴兩日足可周百年事難量送客出松闗壯楗設門旁揮手謝世人從今永相忘

勉子侄

外物不足恃翻覆百年間惟有萬卷書可以解我顏男兒貴立志逹人得大觀百川日夜流與海防波瀾丘陵安於卑寧復望泰山方當少年時髮齒未凋殘聖賢戶庭闊人人可躋攀謹勿隨餘子碌碌走丘樊

揭富陽孝子門

去年何明正有女方笄年母病偕幼弟奉佛祈病蠲旣蠲未全已剖肝代蘭荃今年盛力旺二子亦奇偉兄肝起母病弟復先割股人生貴男兒愧此簪笄女峩峩儒冠弁愧此田家子予謬爲令長防愚化不宣彼眞天性厚或以上澤覃勞之緡酒廩重爲此詩篇揭之旌其門觀風盛采防旣以勸邦人庶幾風普天

送夏明叔歸建寧

頃與君別時君頥未生髭忽忽二十年驚見紫髯奇相逢不相識眎刺乃得之尊酒出文卷芙蓉陰未移白露團虛檐素蟾墮寒池何爲於此時與君又語離自言甘防急母失舊館期丈夫屬有志富貴無定姿願君勉自力上以慰親思明年寒鴈來殷勤奇書詞爲報秋風髙吳仙得桂枝

送常世卿歸嘉興

悔作唐山來山深交友絕相逢忽相得乍見乃乍別嗟此冰玉人寒梅疏帶雪胸防羅文奎筆底耀離纈朝家渴英雋結网仍髙設行且收殊科勉哉嗣先烈一編忠義傳姦萌嘆先折千載懦夫魂脆骨變奇節識此吳中奇復幸拜前哲何異魯國人一朝獲雙玦晴雲起芝田東風催啼鴂慈庭有近書明朝動歸轍新抽艸可茵防露花堪折相思復相思後夜天邊月

讀史有感

俗士貪芻豢喜充藜莧膓幽人樂淸曠要湔塵土裳嗟予別松林吳砧九換霜困復不知歸念之汗如漿

仲冬望日登四顧坡

往哲有淸言晉人未爲逹此身旣假合旣防安用鍤大音不在弦琴亦安所設當時逃酒徒往往畏侵及豁哉桴海時風濤任興息

哭吳範二姊

逝者如斯乎翩翩北飛鴻鴻北來歲南人去亡回蹤庚寅仲姊去庚辰伯姊空千里不一見血淚迸秋風自余只一弟畱守先人宮我巳日崦嵫安能久轉蓬束擔其歸與十載山之東

挽朱侍郎

卜宅從先壠駕言練日良飛蓋騖元駟古柳被龍防按轡且徐驅聼歌薤露章憶昔朱峯仙浩刼思陶唐貂蟬換羽衣翩然來帝旁西車極岷峨南佩窺瀟湘髙牙開桂林瑞節照襄陽多少經綸業春風防八荒歸來不言功低簪鴛鴦行一朝侍甘泉天渥方對敭堂堂山立姿九尺鬢眉蒼何爲勇不畱瑤宮去路長夫人有令徳威鳯趣歸凰輪摩同入道未忍遽相忘春天無際春花堪防膓只今楓林崗雙玉一時藏西南多甘棠日莫人淒涼風月三千篇爛爛光生香佳郎與快婿門戶未渠央三者無一憾嗚呼公不亡

挽致政呂通議

營築未休臿曉夕畱松區忽聆載輀車歸自杭與湖冷澁不晴山徑潬如塗間闗五百灘轉軸上云衢純孝格穹安席若平鋪憶昔祖慈親六月暑方䢐奠酒𨿽百壺練溪焦釡枯今日遡長風辛岨諒一如維公有賢稱靄然溢枌閭千金手不售其鐘後人乎天畀此石窌指顧卽吾廬且復愆以平萬家守者居甚欲一引紱山寒阻前趨黃羅金紫峯送目但躊躇

髙宗皇帝寶訓終編錫賚進詩

紅雲一朶金鑪煙黃繖亭亭午漏傳龍牀猶禦金華殿方進羣儒讀寶編編中並載神堯語三十六年眞復古秪今安用讀遺書卓然巳復光前緒髙皇當日濟艱難猶在經綸未備間今日山東河北地百年運去一朝還更有祖宗傳國璽琢於元祐隆平際玉光射日篆雲飛今日煌煌登寶幾髙皇一笑在天靈神孫今日再中興賜與千秋萬歲齡甲兵洗盡年丰登羣臣尙或呻占畢防臣但拱防頭立芳筵華秩及龍媒亦拜聨翩自天錫更憶先朝徹講余有臣曰軾感恩腴願對紫薇花影下試艸招來贊普書今也梯航慕中夏無復更待招來者防臣但摩千丈松敬賡吉甫中興雅

祕閣儒榮堂

天狼騰騰照單於怒麛抗嶽於上都松漠城髙沙萬里其下衍育多穹廬皇仁配天覆中防西垂北際杳無區七十年來軍事絕謀臣猛將皆丘墟兜鍪摧剝土气蝕塞馬不鳴秋艸枯祁連山下安穏臥歲將金帛自膏腴文儒申申武士墮先王奮臂一長吁當時顚末誰能記家有中原孤臣書吮血爲墨膚爲紙驚風吹到玉蜚除誠通精寤動乙覽天經地緯開廟謨手援神矛截河漢中天眞人正握符蛇龍螭虎雜萬騎庸蜀荊楚從吳車皇旅如雷鐵嶂碎汴水沄沄汴風噓尺檄夜傳三秦定侵田歸魯在須臾向來孽霧漲北極羲和一旦晴光舒頓紘提綱無虧闕澶漫萬里宣皇圖怖威報徳永無畔施令酬功偏禆供上下兩間皆葉序天錫皇壽天齊驅炎精亦曜暢大鈞天佑皇業卑唐虞金石並奏告淸廟圓壇紫气靄堪輿丹門宣赦傳天下百家頌聲流康衢此時此書方策勲先王憂國榮有餘

代上楊誠齋

杜陵巳醉老坡仙生後百年恨不及那知開眼大江西突兀見公正冠幘凜然淸風不可攀千載懦夫毛骨防暇時略吐胸中云坐使九霄成五色未辧執樂三千指不計酒材七百石落然收寶入丹田歸省廬阜千尋碧那知城裏住相如但信城東有太白一時餘子皆鷁退家有諸郎傳正脈世塵千刼都磨盡獨有詩緣亡極天欲畱公在世間管領風月長爲客彩鳯一鳴天地靜安得防吟容晚出巨止靑山吞澤芥許投頑石博拱璧先丘宰木已參天幽碣未刋但惕夕魯山四絕先李文誼貫幽明光存歿先生匹素不可辜倘得煙雲生勃鬰化爲匹錦授丘遲磨鈍爲銛希萬一要是人貪常熟書非闗買菜復求益詎敢限字如昔聞小大當惟意所適庻幾掛在露寒堂瑯然一讀意一釋不須防白鱠松鱸解衣臥聼歌赤壁

辛亥冬交石阻風三日

陰崖老虎殺气驕一噫三日攪泬防日寒不熖雲飛逃乾坤蟻轉東南髙疾勢巳作奔天濤余咸猶捲少陵茅魚鱉怖死蛟龍號舟中性命如鴻毛起來危立大江臯白沙黃塵紛驛騷徐呼風伯入蘋蒿指防八極建六鰲翕張槖籥吾誰曹太平之風不鳴條

登紫微崖

富池大信江千里三日醉臥煙篷底曉來推篷登防岸因憶牧之呼屐齒九華隆隆閘天脊防云低度參差是百喚牧之如不聞剝脫塵痕見文字今年十月天未霜木葉畱露光嶷嶷興亡風流不可論蒼松怪石還如此我今與子陟層巓酌酒賦詩云樂只後來誰復是牧之斜陽歸路芙蓉水

於潛崔丞四明人同年友也方此掉鞅百未一見而來書羅縷無非歸與語豈醉夢書邪三詩見寄亟占數語正之

世人眼見眞蓮少眞蓮卻在玻瓈沼浣花溪水入銀河何人更識月皎皎謫仙不見見梅妝荷稠搴作芙蓉裳黃龍乹葉何年墮維摩華昨夜芳眞花眞詩元在眼要須心地先淸涼不然瀟湘水淸寒磯月沙平水晚露低昂勸君休問張子房鑑湖十里藕花香天駟超河夜未央曷爲自同太白光何時握手論行藏江東雲暮天何方

太上虛皇黃庭經句法十篇壽趙帥【今存其七】

太史占春才五日東風昨夜傳消息斗邊一星下南極飭以貂蟬扶社稷更昌斯文開民則

去冬曽說冬葅綠今年蓼甲春盤簇防花金勝相輝屬五色斑衣佩蒼玉先奉庭幃千歲祝

莫辭金醆十分斟邇日星郎寵數深庭前桂子更鮮新鰲頭早晚貼塗金公亦綠殿峩乘簪

漢列土宇封同姓唐擢宗英持國柄我宋膺圖臨海鏡參天杞梓仙源盛蕭敷艾榮何足訂

向也何幸識仙翁玉栗春明盛徳容又常一再見河戎神情頴異機生鋒公家流慶無終窮

明年天使九街馳禦茗名薫宣玉詞更敕儀鸞餉壽巵我有新曲名紫芝防當獻之鳯凰池

喬松落澗節輪囷詩書萬卷終經綸日華隔霧光難晨公獨知其墮凡塵何當一爲問大鈞

郊臺信筆

江天欲雪未成雪推出雲頭照霜月此夕更長不可辜何時百萬入彩盧幾年長涎一車麯輸他獵奴飫生肉也須龍伯坐鰲頭卻看沙磧臥鰕鰍

玉堂晝値有懷萬松

雞籠峯下萬松山中有遊民天地閒左架虹腰上元圃右騎鰲背度飛闗幽壑流泉噴三峽衮衮桃花翻浪雪兩山對峙錦屏開嫣紫肥紅仍炫白十里松風百哢琴丹書一枕臥殘春何人共結無生社冉冉靑蜺下玉麟九華突兀匡廬禿幽深全似入盤谷懷山一夜鬢如霜晝作煙圖入洛陽玉境那容幾骨污急艸天章訊歸路磨松琢石歌太平亦表防臣報國恩

汲井漑田民亦勞止歌以相之

短綆長缾髙下飛老農汗紅淋漓夜來意巳垂垂一事不成風又吹決破玉龍太淸池滿浸萬頃碧琉璃

贈梅庵

髙座不知甚靣目當時喚作屍利密要須勿負此標題更向托茶山頂立

伐千秋巨木竟梁梅堂

二木盤根三千秋萬斧過之無敢眎今辰有梓號國工朋曹十數來睥睨爲言此木難斤斧上有蟠龍下伏虎莫教驚動萬年枝掣電轟雷三日直須作法起南風號召百神同力扈昂昂頭角向梅堂五六鎭星來作輔坐令國勢鞏蘿圖萬歲千秋奉明主

奉送季淸赴山東幕府

黃雲銜雪天模糊有客飄然出上都靑絲絡馬銀兜鍪紅錦防弓金襆姑劍光壓匝照路隅帕首百騎前訶呼不知客本山澤臞今何爲者意气麄自言有將新孫吳我欲與之同力扶嗚呼滅敵豈難且病兵怯將自逃逋君不觀昔我藝祖造中區以兵爲國垂洪模河北河東義勇徒二十四萬鼓應枹中興益振尺五符世忠淮左聚熊防劉錡淮西貔虎俱上流嶽飛彎天弧金陵張浚羆搏狐單於臺下𨿽寛誅采石山前已防顱邇來殘敵尙窺窬門內羣冦更睢盱遂乃朘剝及其膚豈止牛羊不求蒭我欲別幕飛於菟十萬一屯淮之區技閒器利整平居幟明鼓震搜彼廬精神所折渾如無而況山東羣盜乎五符倘缺聼其虛十年且盡一賤租斬然圻畫勿牽渠他時混一更新圖偉哉玉帳得通儒君復碧油吐良謨淩煙豈一貂蟬與

新舊句

憶昔丙辰還親旁恰恰先春社三日社日侍親行交源紫蕨兒拳森玉立是日天明風气柔入自交源茗源出迆又復至前山渉澗還家日將沒慈親意在營一丘眷眷欲於近舎求當時議論悉未定那知今作汪潭遊汪潭去家正五里百里來龍於此止【至此七韻不記甚年作壬辰秋孟中浣日足下一叚】龍止水亦止淸潭窈無底寶劍秋空橫秀峯春筍峙最愛了角羊艮木之印鄕長生亥水來朝丙千古長長溪流不盡雍容冠佩紫薇垣壽星更出丙丁間神遊旣安復昆福賦此銘章皆實錄

子時歌

順數方來兮遡而上之洪荒今不必短兮古不必長地有時而兮天有時而黃知靡艸之先秋兮又當知喬松之傲霜知滄溟之連山兮又當知太華之有長江朝云西暮云東兮豈期悉避乎陽光入蒙汜浴虞淵兮又孰知其扶桑吾烏乎而折衷兮但當付萬化於茫茫

郊祀慶成詩【有序】

臣仰惟皇帝陛下躬上哲之性遵列聖之謨穆卜新陽昉嚴大報天地合饗祖宗並崇晴光映於祥光冬夜溫於春夜燭花如綴蕭煙不揺頌聲流乎天衢英風薄乎楡塞臣待罪翰墨幸列侍祠懿鑠鴻休得所親暏謹撰慶成詩五章一章述大典也二章玉輅如靑城也三章升圜丘也四章禮成也五章言天眷聖徳並隆不巳也干冒天威俯伏惶懼

粹右皆頻歲炎劉或異祠有唐方定制我宋遂因儀列聖馨明徳皇穹答顯祺恭惟聖天子大典應昌期涓潔先原廟純忱歷太宮八神開列闕萬騎擁丰隆軌道淸風肅洪頥防日紅康衢聼細語八彩更重瞳牙籖猶未進玉冕已先須峻級飛平步端圭卻掖扶祥光匝霄極和气滃天區福飲煙升巳儐神靄瑞符紫畤祗堂陛蒼龍奉駕回邊塵知電掃歲稔卜年開丹鳯覃天澤東朝奉玉杯樓前呼萬嵗砰隱動春雷謂聖惟能饗由心克致防天心今答聖聖意更祈天衝性猶勤徳搜求愈任賢愚臣輸至懝端在賦甘泉丁亥閏五月十日回自眞聖道坊車中記事

列嶂羅屏合回泉玉帶環外容三肘密中著十洲寛天意驅蹲虎人心見聖蟾煩君招舊隱來此共潺湲

書富陽普照院二首

境勝由盤古聞名自謫仙一從江國後又到老坡年山頂煙仍紫樓頭月故圓繼今知幾刧風物更依然秪愛招提古那知俗更醇寺𨿽炎漢代人尙葛天民僧定都忘客林深自鏁春我來千載後更有後題人

紅藥當堦翻【校官試】

禁近煙光潤堦平日影喧黃麻方艸罷紅葉正花翻蒨色浮春動淸陰匝午繁心傾靑客香滿紫防垣漏永文書靜天低雨露溫人言有仙骨早晚拜明恩

夜登釣石

頗憶嚴君瀨還尋釣石緣鄰雞方叫月邊鴈恰書天句秀來仙白聲和應樂全展編眞一快如放五湖船

挽程給事

戀闕葵心在懷山秀野寒華繁常侍媿艸折衝難結綠紅輝碎懸藜夜色殘平生桑梓地雪涕景云端

挽汪給事

抱大難傾槖隨時欲見田星災諸葛日齒少紫芝年魯國麟枯骨藍田玉祈瑄忍聞環佩響帝所待鈞天

挽範端明

諸老多淪謝惟公尙典刑謀謨闗社稷風采聳朝廷政路方虛席臺躔遽折星幸哉芳史在寧用問丹靑

挽吳郎中

志抗金堅厲材成玉粹溫時哉非不遇命也更奚言季子風流逺吳公治行存敬亭無恙否愁絕暮云昏

挽程樞密二首

厚徳推吾黨修名靄列紳明經魁別幙伏節聘殊鄰南嶠思良牧西樞失重臣龍原髙冡在千古臥麒麟忠壯源尢逺新安盛莫偕千年瑤斗柄一夜玉樓階學業光文簡儀刑謝艮齋曉鐘傳恨處淸淚落天涯

挽宜人趙氏

分冑天皇媛求嬪相國孫孝慈山上梓法度澗濵蘩鳯去簫沈響鸞空鏡掩痕家庭燻沐事千古說南軒

挽徐提舉

人品眞豪爽天姿尙典刑晝簾深院宇奉斾擁郊坰云子千艘白鹽煙萬竈靑南州髙士傳三嘆一雕零

挽蔡祭酒

孝友尊前哲詞章裕後生栢臺眞禦史槐市大司成騏驥風方力艅艎浪忽傾山寒丹旐急識者爲沾纓

挽曹監丞

學千江水才雄百尺樓鳬飛思葉縣燕寢憶蘇州有感珠還浦無苛虎渡洲浦江天闊處缺月正如鉤威鳯方翔漢寒鵶已宿林平生惟好士無日不揮金駟牡頻催駕琵琶遽絕音山名升白日回首一沾襟

挽錢塘蔡令君

少年思賈誼中壽憶賔王軍政存鐘阜民庸在括蒼馬蹄歸鳯闕車軸折羊腸喚起靑油夢悲風攬白楊

挽王柳州

才華唐令尹名勝晉參軍善政流汾水遺風襲縉雲寶釵當自合神劍不中分心折白巖路猿吟日未曛

挽楊提舉

風慘琳宮曉云愁鐵甕春鴻防方避弋鱣集遽成塵金虎多遺愛銀莵愧後人尋思漢循吏竹帛逐時新

五十六字庸以告未知野夫者

寧須山澤論髙平但要曾餐石決明三世擊鐘敲玉磬十年學劍斮銅釘倘知狐祖天邊去肯向蠻奴腳底行更許野夫尋上著十洲三島一宮城

慶元丁巳十月奉親如臨安宿西菩寺表弟吳克仁俱焉二首

熈寧相望百餘年又有人如古鐵頑日落尙憐今夕路月明無恙舊時山朱紅野實堆盤裏粉白詩牌滿壁間欲爲慈顏供一笑更畱數語任渠刪

安車未向都門移且覽西菩一叚奇路入山腰須種樹泉流石齒莫開池重來坡老今誰是出世參寥不記時結束匆匆出門去白雲明月舊相知

用朱經略韻

歸來南槖舊蕭蕭但有新詩照佩瑤峴首溪山歸防染湘天風月困吟嘲輕裘詩帥風流在嶽牧詞臣意气饒且說玉堂須翰手公當歸侍紫宸朝

用丘樞密韻

起自澄江應夢求天還河北百餘州嵩瀍處士歸羅致淮蔡奇謀入彀收午夜金陵瞻斗極千年昴滅旄頭防須再作中興歷還許諸生執筆不

作堂六桂之東命之曰桂生取漢人招隱篇桂樹叢生之語也詩以記

防年列植擅淸芳今日標題始作堂逺向松岡分老防近於菊畹借寒香地𨿽未離人間世心已全然物外鄕最好夜來淸絕處飛霜帶月下南塘

和費樞密登卞忠貞公墓

底用荒村訪野墳靑編相對儼如存當年但識淸談樂今日方知節防尊千載腐儒空弔古幾章冷語自消魂便當僇力淸河洛一洗新亭舊淚痕

流觴西湖用範左史韻

畫航同載若登仙卻笑泥韉馬不前要識冷煙催糓雨須知澹日養花天千條翠柳隨風舞一樹夭桃照水妍須信人生行樂耳虛名那用世間傳

雪

北風傳信報登平白帝宸遊墮玉英月下艸疑蜀客鼎邊得句失軒明莊嚴東閣若爲好防綴南枝分外淸惟恨蔡州城北水一池鵝鴨更無聲

小憩許由亭

歷數河南去乾坤一艸亭一亭猶是累千古盡浮萍

喬松

風細吹吟鳯雷驚起蟄龍幾年臥空谷今日享眞封

嵗暮

防帖瑜糜濕屠蘇琥珀濃夕陽猶臘日午夜已春風

三月三日度白際

日望黃尖杪今登白際巓千山皆委地一臂獨驚天

戊子正旦賀壽慈宮二首

曙色浮丹栱春風暖禁街防瀾迷秀石纎艸防新槐鳯駕回天仗鴛班集露門須臾趨魏闕杲日正中暾

粥罷

飯已茶三啜隅中粥一盂陶然詠皇化安用柬封書

冰

白日黃流漲渭城三更風急盡成冰莫言此物渾無用曾向滹沱渡漢兵

甘將軍廟

沙寒日薄水雲愁賊魏王吳一夜休自是英雄元不死至今猶占大江流

晚發富池

甘王樓下一帆風獵獵舟旗照日紅釃酒三江飲龍腹摩挲冠冕是誰功

昭明太子宮

千章喬木煙蒼蒼一帙遺文字字香梁鼎西沈何處問至今防手看興亡

陳時栢

陳未亡時栢已蒼風來歷歷說興亡世臣元不如喬木閱盡中原幾戰塲

夜

元機粗透古人胸每說匡來晚未工珍重芭蕉前夜爲傳消息到墻東

築徑

入門一徑小紆回百本芙蓉手自栽寄語後來須善防三年猶及見三開

觀史有感

紛紛賔客趨驃騎何事任安太朴疏卻笑君非王太傳不容朝士不回車

別金陵官舎雙栢

手自移時尺許長三年拂拂及宮墻願言勿負栽培力保此堅貞傲雪霜

復朱教授【某前雪防佳句再雪乃得爲謝信矣相如之思遲也然亦遂爲一叚公案】

詩成催雪豈無功今果裝嚴七寶公休說春花那解舞也教耳熱慰新丰

送李侍郎安撫浙東二首

通明殿上紫芝仙乞得閒身下九天今日都門臨祖處幾人驚嘆著鞭先

夜來天闕望文昌移在藩臣斗極旁千尺濤江元不逺公當早晚對明光

直廬閒賦二首

一陪鸞鳯入仙臺四見薰風舞禁槐自笑平生無夢到那知今日以身來

紫宸朝退曉光寒百吏奔曹一吏閒便可云卿稱防秩柰何名籍尙人間

雪霽玉堂曉眺

當年銀界隔鯨江今日分明玉作堂不是瓊林宮樹密也應白虎接明光

兩烥並花

雙蓮合蘂更開花報道金鑾日未斜已艸禁中新鳯詔趣君十日覲東華

修玉牒官閣子坐屏甚古詰吏亦不知曷始數語紀之

摩詰何年畱此筆至今雙壁猶崒老松掀甲作風雨亂石激流殷霹靂

吳綃一幅苦無多中涵太華及黃河偶然乘風山下坐紫煙翠靄坐中過

早入

紫薇浥露翠條深防防靈禽振好音全似冰巖亭上坐四屏煙靄奏春禽

直廬多暇新綠郁然信筆二絕

朝絕幸恩除目少邊淸妖祲檄書希飯餘摩腹閒行立一抹墻東新翠薇

壁石方壺浸碧天依然全似太湖邊淸風一夜生新興好把漁竿上釣船

江山道中瀑布

松風一壑逼人寒老石瑽瑽響碧端疑是銀河天不鎖防從雲際下人間

梔花

靑瑯削葉玉花鈿獨占炎皇第一天未羨冰桃垂夏后且防金子粲秋前

朱生論天

不知占得幾躔星閱盡人間聚防萍今日重來橋上望依然楊柳兩靑靑

爲釣臺作

人道秋風長桂時天臺防種未爲遲如君算到白楡窟揀取南來第一枝

擁鑪

已甘灰冷竹窗前那意移來近繡氊惟有幽人一寒暑閉門髙臥雪深天

中秋無月

常時斗暗猶閒事無月中秋可若何我欲梯云千萬丈取光還月謝羲娥

春帖

輕煙薄霧鎖平川全似江南二月天昨夜溪頭新雨過分明洗出太平年

程掌書二首

夜來踏月過臨川水靣粼粼桂魄圓此際髙人方熟寐難爲一扣緑筠軒

分明如夢縞衣傍月淩風自在飛夢覺出門都不見不知己上子陵磯【此行專看釣石】

孟夏廿一東作秩然

不見東耕四十年玆晨蓑笠去翩翩從今數過三蓂朔史筆當書大有篇

五鼔夢中作覺而成之二首

人生萬幻一釐輕須築銅駝萬里城莫道斜陽光不逺防霞收盡十分明

當時千駟已無聞寧說牛羊上塜行同是博陵評古者肯令千載尙齦卿

閏九十四

午夜靑衣海上還八年兩度雪封山如今一水平如鏡好釣桐江五百灘

送松煤十九與葉秀才

雲溪深處萬松林煙起晴天自作塵根向九華分結處與君同是墨仙人

出南郊淸甚

春風吹屣到南園著酒塗酥花正繁更喜滿庭無俗物橫塘疏竹渭南村

挽太府丞知徽州韓公

翊運勛臣第一家卻於翰墨掇英華誰知忠孝千年事不逐春風落水花

魯國夫人薤露歌

並海名山萬疊開太慈太白等蓬萊自從齊國鋤云後又見夫人駕鶴來

兩宋名賢小集卷二百十六

欽定四庫全書

兩宋名賢小集卷二百十七

宋陳

思編

元陳世隆補

桂巖吟稿

朱晞顏字子囦新安人慶元中廣西漕使

疊防巖登越亭

不到越亭久橊花今已紅江流寒防玉山色翠浮空百粵薫風裏三湘夕照中行藏仗忠信六合本同風

朝陽洞

湖上初驚八月秋嶺頭又見桂香浮巾車幾憶陶彭澤竹馬多慙郭細侯未遣靈泉還舊隱且同巖壑訪眞遊一枰勝負人何在試問樵柯已爛否

遊壺天觀泛舟過龍隱洞小酌至月上而歸

浪道湘南是瘴鄕玉壺銀闕四時涼臥龍不起葭灰動愛日空驚繡縷長浮蟻且同佳節醉探梅不作少年狂暮歸慙媿山頭月照我駸駸兩鬢霜

伏波嵓

天斵神剜不記年洞中風景異塵寰江波蕩漾靑羅帶崖石虛明碧玉環地接三山眞迹在天連合浦寶珠還重來恍似乘槎到慚愧雲門夜不闗

彈丸山

傷弓枉木漫猜嫌巖石稜稜彈樣圓雕鶚橫空秋凜凜鳬鷗渡水晚翩翩私心灰冷慵思繳蹇步塵勞不受鞭挾彈張弓付年少歸與趂取菊花天

洞底石間得枯木一株花葉咸無而枝榦峭拔扣之鏗然有聲因成都句刻之巖石間

天教海若效珍祥不與千林春競芳擲地遺音淸戞玉淩雲直幹凜凝霜誰浮鯨海星槎到猶帶蟾宮月桂香冶葉浮光埽除盡堅髙直欲共天長

暇日過龍隱山有以千葉白梅獻者輙成鄙句

素艶重重疊雪輕先春不怕雪霜凝人言五嶺地皆熱誰折一枝寒欲冰似笑疏花太孤瘦故教密葉擁千層湘南別有新春樣醉花前喚不譍

慶元攺元寒食日陪都運寺丞遊白龍洞時牡丹盛開小酌巖下夕陽西度並轡而歸

小溪潄碧響潺潺路入龍宮杳靄間佳節漫添新白髮故人賴有舊靑山花朝幾共湘南醉萍迹何年嶺北還歸路連鑣紅日晚多慙龍臥白雲間

龍隱巖

聖主龍飛已在天洞中猶有老龍眠便須吸盡西江水霈作商霖大有年

韶音洞

曾按薫弦天一方埽除民慍變淸涼遺音凜凜猶聞耳不獨當年味可忘

兩宋名賢小集卷二百十七

欽定四庫全書

兩宋名賢小集卷二百十八

宋陳

思編

元陳世隆補

文惠詩集

徐經孫字仲立初名子柔丰城人寶慶二年進士授瀏陽主簿潭守俾部牙契錢至州有告者曰朝廷方下令須行十七界防令若此錢皆用防小須則幸而獲大利矣經孫曰此錢取諸保司出諸公庫吾納防而私取其錢外欺其民能欺其心奚可哉詰旦悉以所部錢上之其人驚服有愧色辟永興令知臨武縣通判潭州帥陳韡雅相知事必咨而後行秩滿由丰儲倉提官進權轄國子博士兼資善堂直講爲監察禦史劾京尹厲文翁言僞而辯防入畱中宣諭至再卽日出闗上遣使追之不及進直寶章閣福建提防刑獄號稱平允歲餘陞安撫使召爲祕書監兼太子諭徳經孫爲安撫時韡家居門人故吏有撓法者不得逞相與揺撼至是韡起家判本郡懷私逞忿無復交承之禮卽日劾奏通判削其秩經孫造朝具白其政府事上聞帝大怒諭宰執曰陳韡老謬至此宜亟罷之於是經孫再詣政府言某韡門生也前日之白公事也苟韡以是得罪人謂我何請之不置俾自乞閒明通判無罪識者韙之遷宗正少卿起居舍人起居郎入奏君人者當守理欲之界限遷刑部侍郎兼給事中陞太子左庻子太子詹事輔導東宮者三年敷陳經義隨事啟廸太子入侍必以其所講聞悉奏之帝未甞不稱善景定三年春雷詔求直言經孫對曰三數年來言論者以靖共爲主有懷者以嘩訏爲戒忠讜之气郁不得行上帝降監假雷以鳴切中時時公田法行經孫條其利害忤丞相賈似道拜翰林學士知制誥未逾月諷禦史舒有開奏免罷歸授湖南安撫使知潭州不拜授端明殿大學士閒居十年卒贈金紫光祿大夫經孫所薦陳茂濓爲公田官分司嘉興聞經孫去國曰我不可以負徐公遂以親老謝歸終身不起

題施山觀音閣

閣道連云棧檐牙覆竹陰南來天馬渡北落水龍吟林鳥疑譚偈田花欲布金憑欄觀下界洞見逺公心

病中有感

習懶多成病旬餘久覆杯帳中聞燕語瓶裏防花開醫已肱三折愁來腸九廻何時得疏防屐齒印蒼苔

贈曽司戶

君家螺江頭我家劍江邊千載防相望飲水同一川朅來古梅開相識春風前髙義軋層漢淸談響幽泉努力效往哲勿爲時俗牽

和黎丞梅闗嶺

峭壁接髙天閒雲淡橫嶺稍便僧房靜未覺官曺冷風月兩閒人山川一佳境誰歟共玆樂老仙白垂領

丙戌年新春偶成

新年十許日才有一篇詩鄕思風中亂春心雨裏知病緣衰驟至懶與睡相宜暗想泉溪上杜鵑啼故枝

小英石

舊作英巗隱今爲庾嶠行𨿽然一拳許有此數峯靑崷崪驚凡目堅剛悖世情墨鄕相指似只尺是蓬瀛

送大庾黎丞

客懷秋易惡送客更當秋薄宦相從久孤徵肯暫畱酒輕離思重目短大江流黃菊聊持贈寒香晚不羞月夜赴郡防歸鞭轉不成寐觸事感懷

庾山髙入雲章水淸見骨山髙晚宜梅水淸寒浸月美人天一方雲煙妙空濶帯月簮梅花獨起舞殘雪

覺溪八景【今存其三】

雷奔石壁間瀑防洞門側蜿蜒乘洪濤變化莫可測【龍門春浪】

山圍古寺陰曙隔鯨音發悠揚三四聲喚上東林月【隆福晚鐘】

飄瀟鷗鷺羣浙瀝菇蒲晚云防山月明新泉落前澗【驟塘暮】

雜興

梅花亦何奇偏得幽人愛淸寒風雪夜一枝靜相對

自贊夏端甫所繪眞

老我不堪位置歸來久混漁樵忽然珠玉在側見之令人意消

出朝賦歸來好

歸來好籬下菊花應未老晚香猶可薦淸樽淵明醉後和衣倒

歸來好一入山林迹如掃杜門謝客免愆尢幾淨窗明讀莊老

恭賀禦制詩

多士新彈禹貢冠對天忠切動龍顏臚傳聲徹頒袍笏燕喜筵開肅佩環樂奏簫韶成廣內詩成奎璧照人間防臣捧詔慚疏拙祗抱傳宣拜賜還

福州卽景

一別居諸歳月增遙聞此景畫難能潮田種稻重收谷石路逢人半是僧城裏三山千簇寺夜間雙塔百枝燈常年六月東山裏地湧寒泉潄齒冰

長孫敏學授承務郎

辛勤埸屋一書生六卷時文漫防名身事兩朝奚所補恩覃五世亦何榮前人慶澤宜丰報兩軰官曺詎可輕移孝爲忠斯不負更須勤學紹家聲

送仲時弟

江闗千里隔山川有弟能來慰眼前方喜雁行隨處樂可堪蟾影別時圓暑行勿亟宜彊飯湍激多驚莫問船歸到家山相勞苦團欒卻是菊花天

乙丑三月十二夜夢得家有園池樂壽康之句覺而足成效邵康節作首尾吟

家有園池樂壽康閒中日月覺偏長睡餘攜杖逰花圃飯後呼童給鶴糧堆案縱橫書數冊隨盤歡喜酒盈觴客來問我渾無事家有園池樂壽康

兩宋名賢小集卷二百十八

欽定四庫全書

兩宋名賢小集卷二百十九

宋陳

思編

元陳世隆補

東萊集

呂祖謙字伯恭尙書右丞好問之孫倉部郎大器之子上公文靖公夷簡居壽州至右丞從駕南渡始居金華祖謙登隆興元年進士復中博學宏詞科累除直祕閣著作郎國史院編修卒有東萊太史集送宋子華通判長沙

騷人故悲秋九辧播三楚宋公舊題壁文彩照潭府千載得君侯遙遙接華譜還當初秋天又進湖湘艣當家多勝事此役可兼取江山日日新似若相勞苦木脫獻羣峯云生失前浦況待別乘權光華動徒旅元戎下分庭百吏羣趨廡後車載仁風習習被南土預知潢池盜無復驚枹鼔正當勸賣劍不必禁挾弩入獻有訏謨論賞駢圭組臨分一杯酒不爲離愁舉

送丘宗卿博士出守嘉禾

檇李國西門道裏去天咫訟庭人摩肩客館舟衘尾涼燠變須臾風俗怵駭視心平理自見周道本如砥堂下萬休戚堂上一笑嚬是心苟不存對靣越與秦豚魚尙可孚況此能言民君防津頭栁葉葉皆相親奮髯疾抵幾解衣徐探雛古來多快士气吞兩輪朱簿書尙沒人迎筆風摧枯自許丰不豪歲晏終何如折肱稱良醫識病猶身傷開府事如麻豈盡昔所甞平生老農圃易置復難忘麥黃要經雪橘黃要經霜

城樓

城峻先迎月簾疏不隔風棋聲傳下界雁影沒長空島嶼秋光裏樓臺海气中登臨胡待晚外夕陽紅

野步

石梁俯淸流苔髮胡可數茆檐春晝長寂寂亭陰午鳥啼花徑深風絮浩無主幽人不可覿棋聲時出戶

鞏采若府推母錢夫人挽章

內助名推冠名成父子間中原遺俗盡舊族素風還石窌天開邑宮門日綴班光華竟何許夕照在西山

王齡詹事挽章

語老收聲盡佳城又到公蒼天那可問吾道竟成窮旌捲莆田簫橫霅浦風今年襟上淚三哭萬夫防太史交旃際元戎捲甲秋先鳴驚眾寐孤憤厭羣咻羽翼新鴻鵠聲華舊鬥牛防橋無恙否落月照寒流

魏元履國錄挽章

麻衣見天子拜防不知休落落山林气拳拳畎畆憂極知千載遇政用一身酬繞舎閩溪水朝宗日夜流羣公祖防傳多士送陽城短棹非前約長亭及此行深畱移白日緒語只蒼生防綺山陽賦鄰人笛未橫

題歸庵

云壁開蒼峽風林捲翠濤諸松皆老大一嶂獨孤髙發興𨿽公等尋逰許我曹秋光端可賦不是楚人騷

王通直挽章

近來南國塜半是北人墳異縣誰憐我同鄕又失君深居傳雅尙堅坐挹淸芬日落長安第三槐拂暮云

興同館逰張氏園分韻得日字

出日厭囂塵入門倦占畢駕言城北園滯思頓消釋方池環修篁廣陌衛行栗先雪梅已苞後霜艸猶拙上躋極髙明旁穿復深密主人眞喜事秀句屢盈帙招呼文字飲及此三餘日山林與鐘鼎零茂本非匹斯逰豈偶然書板記甲乙

寄章冠之

章侯平生一詩囊酬風酢月徧四方浩歌姑熟酒淋浪醉呼太白同舉觴遂登浮玉臨渺茫江濤挾筆益怒張沙頭倚檣樂未央興防忽上秋浦航門前槐花日夜黃閉門琢詩聲繞梁白袍紛紛渠自忙飄然邂逅非所望自言久厭世鎖韁合眼已夣廬山蒼君材甚碩气方剛身𨿽欲隱文則彰江湖故人半朝行左推右挽摩天翔而我戢翼甘催藏不能與俗相迎將徑當行前掃山房俟君功成還故鄕卻駕柴車迎路傍

送柳嚴州解官趨朝

一葉初秋已趣裝璽書頻下駐歸艎少畱北闕三年最多借西州半歳彊身外寵榮元自薄眼前凋瘵故難防書囊知有朝天艸豈是中和樂職章

蘇仁仲計議挽章

幽棲略具便休官帝遣蒲輪喚不還大似文元居道院又如白傳過香山夣回帷幄靑冥上醉墜風波浩蕩間向使胸中有勞辱那能八十鬢毛斑

登門疇昔奉從容婺越之間一水通今日江東無賀老去年牀下拜龎公舊來議論多遺落新出傳聞或異同已矣從誰判眞贗汗靑連屋未施功

向運使挽章

防衣翻戶映庭槐使節州符未展才文獻定知丞相似淵源還自洛陽來異端惑世深於蠱古學違時冷若灰從此湖人識喪禮凜然治命手親裁

何茂恭母王夫人挽章

南陽人物盛諸何壽母皤然樂事多堂下無憂萱弄色天邊有信桂交柯黃金籝滿經方重白玉樓成恨未磨空誦安仁舊時賦版輿零落故山阿

次韻葉丞相陳尙書逰南園

樂事良辰古所難三分春色一分寛潤花過紅裙濕倚竹風斜翠袖寒自有南堂誰舉白可無東絹爲施丹兩翁醉墨曾題品便作平泉艸木防

送諭叔奇通判防稽

鳴騶前日餞出使推皷今日送作州防稽別駕官尙薄道傍羨者何其稠版輿有親餘九十東南之美供甘柔先春鑄芽入午啜破臘箭茁充晨羞況復詩壇執牛耳所至風月相獻酬千巗萬壑徧題品防有采者人名遒

賀車駕幸祕書省

麟臺髙柳識雕輿共記中興幸省初黃道再傳天子蹕靑編重入史臣書需云下際君恩盛晨露髙張樂節舒若冩鴻猷參大雅定非周皷頌畋漁

紫淸丹極與天鄰闔辟乾坤系咲嚬獨爲斯文回一顧坐令吾道重千鈞先生舊物參差見列聖明謨次第陳墨客區區感榮遇豈知深意在彛倫

西興道中

鳬鶩迎船似有情隨波故起綠粼粼野花照水開無主誰信春歸已兩旬

桑麻張主不知春常恐鶯花太防魂東防紅霞西防柳卻將影色爲平分

春日

短短菇蒲綠未齊汀洲水暖雁行低柳陰小艇無人管自送流花下別溪

一川曉色鷺分去兩防煙光鶯喚來徑欲卜居從釣叟垂楊缺處竹門開

檐鐸無聲鳥語稀徑深鐘梵出花遲日長徧繞溪南寺未信東風屬酒旗

曉春

風絮流花一任渠北牕髙臥綠陰初閉門春色閒中老爲謝平生董仲舒

逰絲

防絲浩蕩醉春光倚賴防風故故長幾度鶯聲畱欲住又隨飛絮過東墻

祭酒芮公旣歿四年門人呂某始以詩哭之

少年把筆逐班揚咳唾珠璣落四方歳晚寒渾忘卻瓦鑪香細聲長

聞人有善已伸眉倒廩傾囷更不疑菶菶萋萋竟何許捲阿空老鳯凰枝

先生墓木已成圍弟子摧頺晝掩扉大雪繁霜心境寂有時淸夢尙摳衣

送朱叔賜赴閩中幕府

止戈堂上履聲閒飛蓋相追杳靄間君到定知難入眼倚天霍是家山

路逄十客九靑衿半是同牕舊弟兄最憶市橋燈火靜巷南巷北讀書聲

題劉氏綠映亭

涼葉翻翻不受塵芒鞋藤杖及淸晨開小放前溪入澄緑光中獨防巾

鷺浴魚跳石鏡屏揺靑浮碧太鮮明墻東種得陰成幄隔葉防來覺有情

夜宿浦城魚梁徐刪定子出示林謙之挽其父二詩時謙之方按刑廣東有懷次韻

五年不說空山雨今夜魚梁著釣船爲問故人今健否桄榔葉暗瘴江邊

何叔京挽章

傾蓋黃亭夜翛然淵壑姿倚天惟直幹到地絕傍枝亹亹今何許悠悠只自知寒碑臥風千載有深期

詠杏花

江梅已過杏花初尙怯春寒防蘂疏待得重來防枝在半隨蝴蝶半蜂須

恭和禦制秋日幸祕書省近體詩

麟閣龍旂日月長中興再見赭袍光仰觀焜燿人文盛始識扶持徳意長功利從今卑管晏浮華自昔陋盧王願將實學酬天造敢效明河織女襄

挽汪端明

異時憂世士嘆息恨才難每見公身健猶今我意寛雕零竟何極合復豈無端此理終難觧天風大隧寒四海膺門峻親承二紀中論交由父祖受學自兒童山嶽千尋上江湖萬折東防言藏肺腑欲吐與誰同

挽蕭祭酒

摩揣誠斯薄雕鐫質亦消平生但眞朴直上絕枝條氛霧終澄霽丘山亦動揺朝陽舊時鳯聲入舞簫韶

兩宋名賢小集卷二百十九

欽定四庫全書

兩宋名賢小集卷二百二十

宋陳

思編

元陳世隆補

勉齋先生集

黃幹字直卿閩縣人父瑀髙宗時禦史以篤行直道著聞幹師朱晦翁晦翁甞曰直卿志堅思苦與之處甚有益遂以女妻之晦翁臨歿出所著書授幹曰吾道之托在此幹初監嘉興石門酒稅歷官臨川漢陽安慶皆有善政在位者忌其聲譽羣起擠之歸裏弟子日盛稱勉齋先生諡文肅

石門

吳越天下富京畿遊俠鄕隴畆盡膏腴第宅皆侯王世言蘇湖熟霑漑及四方自我來石門觸日何淒涼淸晨開務門有酒誰復甞累累挈妻子汲汲求糟糠父老稱近年十載常八荒聚落成丘墟少壯爭逃亡

崇徳憫四首

檣頭五揺空飛船頭百丈牽何遲數篙塘水淸可渉故鄕千里歸何時

塘中龍骨髙數層坼田中縱復橫靑裙篛笠倚車臥但有空車無水聲

牛女盈盈河漢傍淸風肅肅吹羅裳朱門逹旦聽歌曲莫遣濃陰蔽夜涼

老夫年老百不悲夜聽羣兒聲吾伊呼童握手長太息不見儂家數口饑

喜四首用前韻

莫愁塵土壓天飛六月栽禾未是遲待得麥麻收拾後通宵好定何時

云霓天外起層層畢月相隨徹夜橫費得天公能幾力數州愁苦變歌聲

睡覺歌聲古道傍有人終夜攬衣裳牀頭鬥酒聊自酌不爲書窗一夜涼

山中書生休浪悲燮調自有臯與伊淸香一瓣來天竺更把民饑作已饑

答曾伯玉借長編

白露下百艸迅商薄修林幽人起長嘆感此節物深攬衣自徘徊撫劍還悲吟丈夫各有志莫作兒女心渉逺當疾趨畏影須就陰願言理輕車去上南山岑

九日早發桃枝嶺

登山豈不樂況此風露淸排檐夜雨滴詰旦天空明歡然金石交要我林泉盟支笻趂汗漫勇往不計程一水何縈紆千峯鬰崢嶸仰視臨云馳俯聼幽壑鳴班荊得所適鬥酒聊共傾人生防有累聚防如浮萍今晨諧勝逰異日難忘情意愜各賦詩庻以紀此行

道間觀瀑布

行行益以逺愜此心期幽一徑險復夷千林密相樛回首天際山矗靣懸飛流銀潢倚石壁玉龍下山湫光揺日璀璨勢激風颼飅可望不可親神往形獨畱眷言桃枝山久懷卜築謀豈無一日閒努力窮冥搜

侍文公飲浮翠用劉叔通韻

涼風振幽壑陰雲翳前山髙懷勵淸秋適意林莽間煙橫萬家井水淨雙溪灣徙倚暮忘歸人境相與閒逰子獨何爲千里方言還陪此杖屨逰忘彼道路艱心期更他歳依嵓結柴闗

與胡伯復

白露下百艸云翳崇岡逰子暮何之倐若孤雁翔朝發長沙渚夕息湘山陽飛鳴念儔侶慷慨增悲傷故人懷我深逺寄金玉章開緘且疾讀慰此饑渇腸是時日中火朔風埽枯黃歳月能防何臯蘭結防霜脂車防良馬日暮道正長徒僕審驅馳前途畏榛荒劣質若難任白雲懷故鄕南山一捨隔矯首空西望

送章元徳司理罷官歸永嘉

送君北門阪遙望東甌路峩峩白鶴嶺飛鸞渡上有虎豹嘷下有蛟龍怒車馬堅且長維檝夙已具褰裳渉其險萬怪不足懼世路劇羊腸皦皦誠易污但能心無愧窮逹安所遇毋爲婉孌者暫蹶輙驚顧生平麋鹿姿處世嘆多忤胡爲展良覿握手便如故髙懷發鍼石正論諧韶濩情親復告別欲語誰與晤乾坤一逆旅日月雙脫兔寒儒守蓬蓽白首困章句期君以逺大庻足慰遲暮

慶元己未冬至前二日訪林公度至栗山翌日同訪吳必大林季亨容之偕行愛其溪山池亭之勝爲之賦詩

篝火下修嶺褰衣渉淸川夜投故人廬洞壑藏眞仙一水逺縈紆兩山對蜿蜒但見煙雲深不識車馬喧主人敬客至杯酒羅堂前諸孫競勸酬烹羊雜雞鮮同來二三友妙語爭春妍此防良獨難逹旦不復眠雞鳴秉獨逰到君新池邊中有讀書堂藏書更精研把筆紀名姓徘徊悵無緣天明驅車去去上層岡顚回首三嘆息安得數畆田結茅與君鄰嘯傲終殘年

過翠防

古寺殘僧少孤村碧樹圍明朝山下路愁絕望煙歸

兩宋名賢小集卷二百二十

欽定四庫全書

兩宋名賢小集卷二百二十一

宋陳

思編

元陳世隆補

退庵遺集

吳淵字道父寧國人嘉定七年進士累官江東安撫使行宮防守兼屯田使拜參知政事封金陵侯有退庵遺集

早朝步葛元喆韻

萬井蒼涼欲曙天禁鐘聲防佩聲聯云浮玉輦霞裾降風動金蓮寶炬燃四國龍飛淸穆世羣工虎拜太平年吾王不惓宵衣念國祚遙知永永傳

九日

百年王事漫勞形客裏逢時迹類萍無酒可添元老興任人浪笑阮宣醒荊湖城壁連鉦鼓河朔黎元陷寇庭久擁旌旄愧無補敢將衰朽嘆飄零

登南城

江城一眺思悠悠平楚蒼然野水流衰艸寒煙梅老墓敗垣斜日謝公樓江山有恨英雄老天地無私艸木秋萬古興亡俱是夢丈夫何者爲身謀

遊靑山【謝朓宅在焉】

碧嶂千層鎭一州十年前記作斯遊因看紅杏行停轡爲濯淸泉坐解裘怪石巉巖蹲虎豹老松偃蹇臥龍虯轉髙轉有無窮景杖履何妨絕頂頭

風流千載憶暉此日登臨不覺疲防取眼前都是句如何身後不防詩須知小飲徜徉日正是髙唫寥泬時可惜出山終不免空畱翠岫與淸漪

橫碧堂

十一年如一欠伸今朝又得快登臨半城楊柳春風滿四野桑麻雨露深檻外翠峯重入眼樽前白髮遂驚心感今懷昔慿闌處不覺崦嵫日已沈

用前韻

每來登眺便眉伸髙處蒼穹儼若臨投老光陰隨日晚思歸情緒與秋深鷺飛沙際明人目雁滿江頭動客心北望淮淝何處是晚來煙霧正沈沈

官梅亭

疇昔花前屢舉觴重來鬢髮已蒼蒼未容籬菊成歸隱且向官梅作醉鄕每約松篁堅歳晚肯隨桃李競春芳東風二月無珍惜片片霏霏雪自香

宿防亭三首

正到春歸惱客腸荼防架上發孤芳劉伶嗜酒名爲酒薛女餐香肌亦香人已今朝衰鬢髮花猶昔日淡梳妝十年陳迹渾如夢徒倚闌干到夕陽

東皇爲代是南燻醖釀成花迥出塵盡洗嬌紅春態度獨呈雅素雪精神牽衣弱蔓如畱客入枕淸香更惱人月下星前曾醉挿肯容煩暑到冠巾

園丁編竹亦勤哉老蔓纎條費剪裁杳杳翠云深作洞霏霏香雪簇成堆玉虯飛下盤千尺金爵擕將飲百杯說與此花狼籍後園林杖屨亦稀來

揮塵堂二首

老守重來何所爲築成臺榭鑿成池綠深夜魚逺紅壓春風鶯燕遲民樂軒墀偏少訟官閒園圃自多詩鳯團啜罷投衾枕夢覺花間日影移

戀宿懷安物我齊況兼兩世四持麾可憐園內樂成日卻被宮中捉去時李郭詩篇懷舊迹歐梅歌舞悵新知多應日後淸宵夢頻到姑溪溪水湄

送杜尙書赴行在

龍徳剛中道學優洛中夫子爾同流暫離天府安邊閫又屬軺車返帝州萬里長城唐李勣百年勲業漢畱侯明朝回首秋江上泰華巖巖天際頭

冬雨

坐來雜霰灑隆冬痛飲那禁觱發風卻憶西樞承防日冒寒猶立大明宮

髙氏小景

地白天寒凍裂裘何人乘艇下中流披圖孟浪不相識疑是當年王子猷

峨眉山【在采石見寰宇志】

一帶天分南北限兩眉煙鎖古今愁【缺】

附詩餘

念奴嬌【牛渚】

我來牛渚聊登眺客裏襟懷如豁誰著危亭當此處占防古今愁絕江勢鯨奔山形虎踞天險非人設向來舟艦曾破風浪千疊追念照水燃犀男兒當似此英防豪傑嵗月匆匆畱不住鬢已星星堪鑷云黯江天煙昏淮地正是防魂時節欄幹捶碎酒狂忠憤俱發

水調歌頭【杏】

太白已仙去詩骨此山藏胸中錦繡如屋都乞與東皇碎剪杏花千樹濃抺胭脂萬防妖艶防人腸曉露沐春色晴日漲風光孤村路途休暇共徜徉酒旗斜處一簇幾紅糚暫息江頭烽火無柰鬢邊霜雪聊復放疎狂倚俟玉壺竭未肯寶鞭揚

沁園春【壽弟相國】

喜我新歸逢戎初度關情更深正晝掩柴扉我尋隠遁曉舒愧府戎正經綸白石淸泉紫樞黃閣同气何妨出處分休嘲笑盡弟爲宰相兄作閒人南國借我登臨都不怕近前丞相嗔但曳履扶笻堪憐獨步攜壺載酒毎嘆孤斟七袠開顏六旬屈指風雨對牀頻上心慇懃祝道何時回首及早抽身

兩宋名賢小集卷二百二十一

欽定四庫全書

兩宋名賢小集卷二百二十二

宋陳

思編

元陳世隆補

栗齋詩集

鞏丰字仲至號栗齋其先鄆州須城人渡江爲婺州武義人少防呂東萊之門淳熈十一年進士甞知臨安縣稍遷提轄左藏庫卒有東平集

曉起甘蔗淵

曉起東風惡晴嵐忽變昬船隨山共走霧與水相吞鉦鼓遙知寨桑麻略辧村來無準則容易濕柴門

夜曉起方覺

夜雨鳴檐送五更不驚髙臥最多情窗間細視花無恙墻外隨聼屐有聲數把柔絲堤柳嫩一奩方鏡閘波淸出門眼界殊明潔但覺春寒處處生

晨徵

靜觀羣動亦勞哉豈獨吾爲旅食催雞唱未圓天已曉蛙鳴初防雨還來淸和入序殊無暑小滿先時政有雷酒賤茶饒新面熟不妨乘興且徘徊

離建

旅中多得早朝晴野潤衣襟苦未淸時時數防雨猶落隱隱一聲雷不驚山入夏來差覺老花從春去久無情長汀又渉來時路麥隴桑村小問程

湖嶺下十里是爲湆澹灘行者多至此捨舟

急流方了又髙岡日永周旋未覺忙壁上字多知店老嶺邊松茂喜車涼叢叢亂篠承欹石帖帖新荷戀小塘湆澹惡灘應笑我爲虞魚腹犯羊腸

寒夜

瓦欲飛霜水欲冰蒲團今夜有塵凝鑪寒閒取薪添火窗暗時將燭助燈久欲歸田遊宦客未能忘肉在家僧於書更覺心情懶病眼愁看細字蠅

中旬休日呈巖老

近見東郊出土牛燒燈已過又旬休酸風鱗靣慵開眼細毛空怯上樓百歳光陰眞蟻穴一年寒燠未鴻溝偸閒文字聊遮眼勲業悠悠且掉頭

兩宋名賢小集卷二百二十二

欽定四庫全書

兩宋名賢小集卷二百二十三

宋陳

思編

元陳世隆補

遂初小槁

尢袤字延之無錫人入太學以詞賦冠多士尋冠南宮紹興十八年登進士第甞爲泰興令修築外城不爲金冠所防吏民爲立生祠注江陰學官需次七年爲讀書計從臣以靖退薦召除將作監簿大宗正闕丞人爭求之陳俊卿曰當予不求者遂除袤復授祕書丞歷著作郎兼太子侍讀初張說自閣門入西府從臣因執奏而去老數十人袤率三館上書諌與郡得臺州有毀袤者髙宗疑之使人密察民誦其政不絕口乃錄其東湖四詩歸奏上嘆賞遂以文字受知累遷樞密院正兼左諭徳輪對申言民貧兵怨者甚切夏旱求言袤上封事髙宗崩前一日除太常少卿當定廟號袤與禮官定號髙宗洪邁獨請號世祖袤率禮官奏謂太上以子繼父不可援光武爲比以亂昭穆之序孝宗卒從初議防建議事堂令皇太子參決庶務袤時兼侍讀乃獻書以爲儲副之位止於侍膳問安不交外事撫軍監國自漢至今多出權宜乞懇辭以彰殿下之令徳進權禮部侍郎兼同修國史侍讀旣而兼權中書舍人先是命兼直學士院辭至是復詔兼之辭不允孝宗內禪議已定諭袤曰旦夕制冊甚多故處卿以是職袤乃拜命光宗卽位開講筵袤歷舉唐太宗不私秦府舊人爲戒又數日復論官制謂武臣披堅執鋭者積功累勞僅得一階權要貴近之臣優遊而歷華要姜特立以爲議已言者因以爲周必大黨遂與祠紹熈元年起知婺州攺太平州召除給事中旣就職卽昌言曰老矣無所補報凡營求內降小礙法制者必不奉詔所繳奏甚多至爲上震怒裂其奏事竟不行除禮部尙書上屢以疾不詣重華宮袤先後奏請駕隨出時上已屬疾國事多舛袤積憂成疾請告不報疾篤乞致仕又不報遂卒年七十贈金紫光祿大夫袤少從諭樗汪應辰遊樗學於楊時時程頥髙弟也方乾道淳熈間程氏學稍振忌之者目爲道學將攻之袤在掖垣首言夫道學者堯舜所以帝禹湯武所以王周公孔孟所以設教近立此名詆訾士君子故臨財不苟得所謂亷介安貧守分所謂恬退擇言顧行所謂踐履行已有恥所謂名節皆目之爲道學此名一立賢人君子欲自見於世一舉足入其中俱無得免此豈盛世所宜有孝宗曰道學豈不美之名正恐假托爲姦使眞僞相亂爾待付出戒勅之袤死數年侂冑擅國於是禁錮道學賢士大夫皆受其禍識者以袤爲知言甞取孫綽遂初賦以自號光宗書扁賜之有遂初小槁六十卷內外制三十卷諡文簡孫焴禮部尙書

逰張公洞

吾聞荊溪南有地仙所宅十年勞夢想今日著腳歷扁舟下湖洑水漲沒沙磧結纜小橋旁杖藜從此適平岡靣陂陁疊嶂堆襞積行行兩三里夾道喬木植其木幾合抱其髙乃千尺風生萬壑響日照四山赤時揺樹林杪忽見屋宇脊宮門何崢嶸古道頗修直長廟景曀曀崩殿人寂寂寥落昔賢題摩娑壁間墨捫蘿上層巓俯瞰得深窟危梯交枝撐鳥道穿詰屈投身乍寛閒局步仍偪窄攀援愁顚躋傲睨驚險僻懸崕朶頦頷亂石拱劍防白雲何時橫乳溢或自滴中空正澒洞了不見天隙行迷近逺傴僂猶擿埴巉巗豈人工隱軫入地脈窓幽或篝火俯跪僅容席仙壇尙故處丹竈儼遺迹山虫鳴咿嚘野防聲嘖唶傳聞老父語以往眞莫測中有白玉堂橫絕巨石塞傍連洞逓野欲去不可極潛窺目先旋縱走膝無力邅廻步仄徑突兀出峭壁樅風髙枝樛藤蔓靑陰羃芳艸何芊綿丹花亦狼籍躊躇古亭上頫仰幽澗碧叮當下流水磊磈欲落石𨿽云培塿髙气與嵩華敵其南有空穴澹瀩殷幽黒陰風訝谷吐冷气森噴逼蛟龍久伏藏金玉閟簡冊靈蹤信茫昧幻怪紛慘戚將無神物守欲與世壤隔平生丘壑志早歳泉石癖豈不思三山所恨無六翮樂哉玆晨遊逸興潛有激仙翁在何許綠髮尙如昔髣髴笙簫聲徘徊鸞鶴翼俗緣磨不盡塵境坐形役何當築衡茆幽討窮日夕風雲西北起天地忽攺色倉皇促歸斾造物豈戱劇良遊易乖忤眞賞難再得寄與山中人重來儻相識

梅

不柰雪埋照可堪風漏香天寒無疹粟日暮有嚴妝桃李羞浮艶松筠共老蒼千山愁絕裏獨自占年芳冷艶天然白寒香分外淸稍驚春色早又喚客愁生待索巡檐笑嫌聞出塞聲園林多少樹見爾眼偏明

蠟梅

破臘驚春意淩寒試曉妝應嫌脂粉白故染麯塵黃綴樹蜂懸室排箏雁著行團酥與凝蠟難學是生香

雪

睡覺不知雪但驚戶明飛花厚一尺和月照三更艸木淺深白丘塍髙下平饑民莫恣怨第一念邊兵

別李徳翁

長恨古人少斯人今古人二難俱益友兩載覺情親世態深難測心期久益眞相防俱半百此別倍酸辛

送趙成都

蜀道當謀帥維城孰愈公夷陵防江左斜谷顧闗中北地紛豺虎南方簇蟻蠭守攻𨿽有異鎭撫不妨同不但元戎貴仍兼制使雄深沈天與度簡敬學成功人士薫陶內兵民教訓中祗應先郤谷寧復後文翁

己亥元日

玉曆均調歳啟端東風又逐斗杓還蕭條門巷經過少老病腰支拜起難白髮但能欺槁項靑春不觧駐朱顏餘齡有幾仍多幸占得山林一味閒

次韻徳翁苦雨

十年江國水如滛怕見三秋作霖可念農家妨卒歳須煩風伯蕩層陰禾頭昨夜憂生耳木徳何時卻守心兀坐書窓詩作祟寒虫鳴咽伴愁吟

次韻尹朋梅花

江北江南天未春陽和先已到孤根斜枝冷落溪頭路瘦影扶疏竹外村水部未妨時遣興王妃誰復與招魂天寒好伴羅浮醉明月淸風許重論

梅花

竹外籬邊一樹斜可憐芳意自萌芽也知春到先舒蕊入被寒欺不放花索笑幾回驚歳晚相思一夜繞天涯直須待得垂垂發踏月相攜過酒家

冷蕋疏枝半不禁眼防芳信日駸駸雪霜不管朝天靣風月能知匪石心望逺可無南北使客愁空費短長吟年年凖擬花排恨不道防花恨更深

落梅

淸溪西畔小橋東落月紛紛水映紅五夜客愁花片裏一年春事角聲中歌殘玉樹人何在舞破山香【一作香衫】曲未終卻憶孤山醉歸路馬蹄殘雪襯東風

入春半月未有梅花

枯樹扶疏水滿池攀翻未見玉團枝應羞無雪教誰伴未肯先春獨探枝防度杖藜貪防早一年芳訊恨開遲畱連東閣空愁絕只誤何郎作好詩

徳翁有詩再用前韻

文章仙伯記仇池每想橫斜竹外枝未放柔柯攢玉雪稍防紅蔕染燕支別來望逺憑誰寄老去尋春只恐遲把酒問花花觧語定應催促要新詩

次韻渭叟蠟梅

快防鵞黃若下春要將香色闘淸珍蠟丸暗拆東君信梔貎寧欺我軰人光價未輸何遜早新篇重見豫章新渾金璞玉爭多少要與江梅作近親

甲午春前得雪

寒聲昨夜響蕭蕭逗曉堦庭亦已消殘蠟距春無防日一年飛雪只今朝防陽欲動梅驚萼餘潤才沾麥放苖天意未能違物意漫畱殘白占山腰

飛英回旋逐風飄爽气令人意欲消荏苒流年春送臘殷勤密雪暮連朝冬回庾嶺花無數煙暖藍田玉有苖一飽自今眞可望更防南畝麥齊腰

凍雲排陣擁山椒待伴還應不肯消皎月冰壺千頃夜冷煙茅屋幾家朝梅枝堆亞難尋萼萱艸侵淩不辧苖殘甲敗鱗隨處是被誰敲破玉龍腰

正月二十八日夜大雪

一冬無雪潤田疇渇井泉源凍不流昨夜忽飛三尺雪今年須兆十分秋占時父老應先喜忍凍饑民莫漫愁晴色已回春气晚風揺綠防來年

劉屯田墓壯節亭

西澗當年卜考槃便於神武掛衣冠後生無復知前軰故老猶能說長官三尺荒墳埋玉冷百年壯節倚天寒表章賴有羣賢力誰把生芻奠一餐

送趙子直帥蜀得湏字

射防當年首漠儒去登雲路只欺須飽聞治最誇閩部已有先聲到益都壯略定羌元自許宗英帥蜀舊來無前驅叱馭休辭逺防取東歸上政塗

帝念西南在一隅簡求才徳應時須羌夷種落誇威令秦隴闗河聼指呼自古功名多少壯及今談笑定規摹玉山舊政人誰記應埽棠陰防晝圖

海棠盛開

兩株芳蕋傍池陰一笑嫣然抵萬金火齊照林光灼灼彤霞射水影沈沈曉妝無力胭脂重春醉方酣酒暈深定自格髙難著句不應工部總無心

玉簪花一名鷺鷥

一種幽花迥出塵孤髙恥逐艶陽辰瑤枝巧挿靑鸞扇玉蘂斜欹白鷺巾難與松筠爭歳晚也同葵藿趂時新西風昨夜驚庭綠滿院淸香惱殺人

送林景思

三年無徳及斯民獨喜從遊得此君囊乏一錢窮到骨胸蟠千古气淩雲論交卻恨相逄晚別袂眞成不忍分後夜相思空闊尺書應許雁知聞

送晦庵南歸

二年摩手撫瘡痍恩與廬山五老齊合侍玉皇香案側卻持華節大江西鼎新白鹿諸生學築就長虹萬丈提待哺饑民偏戀徳老翁猶作小兒啼

送提舉楊大監觧組西歸

徵轅已動不容攀回首棠陰蔽芾間爲郡不知歌舞樂憂民贏得鬢毛斑澄淸未展須持節注想方深便賜環從此相思隔煙水夢魂飛不到螺山

送吳待制帥襄陽

方持紫槖侍西淸忽領防藩向著行誰謂風流貴公子甘爲辛苦一書生詞源筆下三千牘武庫胸中十萬兵從此君王寛北顧山南東道得長城

欲將盤錯試余鋒故擁旗麾訖外庸南峴北津形勝地前羊後杜昔賢蹤不妨倒載同民樂自有輕裘折敵衝努力功名歸報國莫思山月與林鐘

靑山寺

崢嶸樓閣挿天開門外湖山翠作堆蕩漾煙波迷澤國空蒙雲气認蓬萊香銷龍象輝金碧過麒麟剝翠苔二十九年三到此一生知有幾回來

聼鶯閣

春催金穀曉一望百花齊不作遼西夢從渠著意啼

和渭叟梅花

不避風霜苦自甘丘壑潛未禁沾額角信好挿防尖春意已張本寒威今解嚴殷勤畱客意尙許隔墻覘

徳翁有詩再用前韻

立馬黃昏繞曲池幾回踏雪問南枝不應春到花猶未定恐寒侵力不支隴工已驚傳信晚樽前只想弄妝遲臨風不語空歸去獨立無憀自詠詩

甞記尋芳到習池攀條頻認去年枝曉穿曲徑千林去晚度危槗一木支不避春寒來得得只緣人望故遲遲無錢可辦羅浮醉報答春光只有詩

遊閤皁山

春山靈艸百花香誰識仙家日月長滿院莓苔綠陰匝棋聲何處隔宮墻

括署四詠

君子堂

堂堂文簡公一世防與臯君子哉若人此言聖所褒遺愛在斯民誰能薦牲牢獨有坐嘯地淸風仰彌髙

節愛堂

誰憐窮山民糠籺不自贍紛紛死溝壑往往困徵斂夫惟節與愛是謂仁且儉掲玆聖人言聊用自鍼砭

凝思堂

失腳隨塵网牒訴障吾懷公庭了官事時來坐幽齋天風肅冷冷山鳥鳴喈喈我思在何許獨對蒼然崕

樂山堂

艸堂有遺基榛莾歳月久我來始經葺挹翠開戶牖羣山供笑傲萬象皆奔走所以名樂山欲企仁者壽

兩宋名賢小集卷二百二十三

欽定四庫全書

兩宋名賢小集卷二百二十四

宋陳

思編

元陳世隆補

章泉詩集

趙蕃字伯昌【又作昌父】宋宗室居玉山博學工文詞以曾祖防防補官直祕閣致仕蕃性寛平樂易而剛介不可奪甞受學於朱紫陽少喜作詩讀者以爲有靖節之風江南文士赴都者多求其作得其片言隻字無不珍重學者稱爲章泉先生所著有章泉集

小園早步

今朝欣止天气漸柔和籬落小桃破階除馴雀多占方移果樹帶土濯蔬科農務侵尋及吾寧久臥屙

連

夜窓連曉枕城郭與山林旱苦七八月欣三日霖殊勝建武谷更念櫟陽金斗食端何直胡爲久滯滛

望偶題

漠漠靑山霏霏白露煙詩材來逺近晝幅極中邊流落𨿽天外登臨賴目前浮生才幾日此地欲三年

中不出呈斯逺兼示成甫

湖外頻年客江東邇日歸欲知年事迫防取鬢毛非寄意𨿽梅栁闗心在蕨薇令予倒芒履須子叩柴扉

嚴先軰詩紅梅次韻

盡道梅花白能紅又一奇渾疑丹換骨不是酒侵肌防此敷腴色思儂少壯時盛年𨿽不再猶擬歳寒知分界舗愛直驛張安道因杉制名而驛之前有老梅一株不知安道何爲捨彼而取此也

杉是誰人種梅從何代栽腹空雷有擊根瘦土無培要是百年物曾經防客來直哉𨿽見錄淸矣可遺材

憶梅

縱乏幽人宅猶餘大樹祠帶山仍帶水宜飲亦宜詩勿待全開後當乘半放時昬昬郭陰務皎皎上朝曦

橊花

樹陰防已合橊朶見初明當夏豈無意避春眞有情花𨿽後文杏實可待瓌橙病叟緣何喜畱苔防落英

送王子遵赴衡陽丞

王郎妙人物獨步尙江東昔尉旣不醉今丞寧肯聾相依唇齒國忽去馬牛風淸絕官曹外何年著我同

螢火

渾忘生朽質直擬慕光輝解燭書帷靜能添列宿稀當風方自表帶怱成防變滅多無理榮枯防一歸

蛺蝶

不遂春風去仍當夏日長一雙還一只能白或能黃戀戀不能已翩翩空自狂計功歸實用終自愧蜂房

暖甚去綿衣

誰道江南春有寒未經社日衣能單桑麻過日夜長桃李因風髙下殘舊說中州政如此了知瘴气不能乾天公似憫斯民病故體淳熈詔令寛

十一月五日晨起書呈葉徳璋司法

臥聞落葉疑飄起對空庭蓋捲風正自摧頹同病鶴況堪吟諷類寒虫怱思有客渾如我卻念題詩不似公已分虀咸終白首可因霜雪愧靑銅

次韻葉徳璋見示

窮冬未省見梅班故里何由報竹安歸意寧須卜以決衰顏休待鏡頻防交情謝子來今節物娛予後苦寒獨酌更憐終漫興不如骫骳得天歡

上已

朝來一快陰晴東郊百鳥間闗鳴愛風栁條不自惜蘸水桃花可憐生不見山陰蘭亭集況乃長安麗人行東西南北俱爲客且送江頭返照明

梅花

平生欠汝哦詩債歳歳年年須要還未至臘時須訪問已過春月尙躋攀直從開後至落後不問山間與水間卻笑淵明賦歸去庭柯目盼自怡顏

全樹婆娑夥匪奢數枝纎瘦少尢佳春風上苑吾何沗落日孤村汝自嗟定論要爲塵外物飽防寧是世間花不然山谷能詩老曷與山礬定等差

頃與公擇讀東坡雪後北臺二詩嘆其韻險而無窘步甞約追和以見詩之難窮去冬適無雪正月二十日大雪因用前韻呈公擇

細思不是冬無雪畱待春風鬭冷嚴病骨未憂衣乏絮早餐寧嘆食無咸梅添鑿落依同色竹擁參差半入檐坐守地鑪應不破牕頻見北山尖

雪埋老屋無薪賣晨起謀炊自毀車覓飽預期千頃麥破慳先試一春花便營野屐尋茶戶更約綈袍當酒家處士至今疑姓賈壁間但沒掛錢義

蚤立寺門作

春天陰晴無定姿陰雲未捲晴風吹靑山表見花顏色綠水添增鷺羽儀郭外不知誰是主眼中今見我題詩人生何物非郵傳敢謂吾廬不在玆

出郭

疏籬樹樹李花雪野寺條條楊栁絲春風收收後白日變晴晴變時有餘不足無盡景補短截長何限詩煙霞痼疾句成癖老矣折肱眞得醫

晚晴

殘風落日蟬亂鳴細履小園欣晚晴投林倦鳥分暝色滿地落葉無秋聲衛尉一錢曽不直阮郎防屐畢平生三十六中第一防脫卻世故甘傭畊

二月十日喜呈李純教授去非尉曹

滄浪一夜起鳴雷陣因之續續來所病農家成久旱未論花事有新開書生狂妄常憂國聖代飄零少棄才儒館尉曹俱國士好爲詩賦詠康哉

後呈斯逺

已是霜凝更濕春其漸起但無痕莫嗟艸色有垂死定見梅花當返防小駐要須窮日日細尋無惜徧邨邨揩摩病眼從玆始並待君詩洗睡昬

送趙成都二首

蜀道當謀帥維城孰愈公夷陵防江左斜谷顧闗中北地紛豹虎南方簇蟻蠭守攻𨿽有異鎭撫不妨同不但元戎貴仍兼制使防深沈天與度簡敬學成功人士薫陶內兵民教訓中祗應先卻谷寧復後文翁

菊

蔓菊伶俜不自持細香仍著野風吹少年踴躍豈復夢明日蕭條更自悲潭水解令胡廣壽夕英何補屈原饑我今漫學潯湯隱晚立寄懷空有詩

懷玉山

禪月詩僧古道塲山雄吳楚接華場疏通八磜蛟龍隱髙並雙峯虎豹藏雲母屏寒消瘴气藍田璧潤吐虹光碧桃花落仙人去靜聼松風心自涼

絕句

紅葉連村黃花獨徑秋詩窮眞到骨酒薄不禁愁

哭蔡西山

鵑叫春林復遞詩雁回霜月忽傳悲蘭枯蕙死迷三楚雨暗雲昬礙九疑早嵗力辭公府檄暮年名與黨人碑嗚呼季子延陵墓不待鑱辭行可知

防韓澗泉絕筆詩後

周漢歷歷上下秦侯王將相史疊陳辱斯榮斯仁不仁桃源鹿門商山人南磵逺孫澗之濵所以三人入吟呻桃源本是畊農民鹿門商山抱經綸一世𨿽屈九原伸所以絕筆於獲麟我之擬賦非厥倫威公語我淚沾巾

賦黃小園山居

何謂雪名寮應同立積腰要爲膏以潤不作睍而消園小鋤斯食書多腹不枵靑雲附能顯況乃白雲招

防劉溪翁韓家府詩後

何人詠出韓家府是我建陽劉叔通盡道唐人工樂府罕能褒貶似渠工

誰詠韓家府建陽劉叔通是爲聞以戒斯可謂之風妄矣彼侂冑哀哉吾魏公向者歌頌者豈但劇秦雄

兩宋名賢小集卷二百二十四

欽定四庫全書

兩宋名賢小集卷二百二十五

宋陳

思編

元陳世隆補

滄浪詩集

嚴羽字丹丘一字儀卿邵武人粹溫中有奇气甞問學於包克堂自風騷而下講究精到石屏戴復古深所推敬自號滄浪逋客有滄浪集二卷行於世行子吟

行子在江梅飄飄靡常蹤有如芒碭野朔風捲飛蓬朔風無休期飛蓬日千里防落天地間寧有復歸理塞雁西北來一叫三徘徊何時別沙漠昨夜宿陽臺同羣一相失羽翮常低摧人物有殊性柰何罹此哀

憶昔客逰初結交重豪邁髙冠湛盧劍志若輕四海白首悔前圖蹉跎天一隅寒冬劍門道失路空踟躕深林聚豹虎絕壁號鼪鼯雪深車軸折徵馬驚啼呼何當返故處飱黍居田廬淚下不能禁腸轉如轆轤

我友逺言邁

朔風捲秋樹白日寒無光是時鴻鴈來四野何蒼茫我友逺言邁使我結中腸如何攜手歡一旦成異鄕行旅有期程逰子多悲傷置酒欲髙歌淚來沾我裳四座慘相顧徵馬亦徬徨未知防靣日且復盡玆觴

悠悠我行邁

悠悠我行邁邈在天一方道路無終極時節異炎涼路逢故里親揮泣問我鄕妻子別離久不知今存亡中原多白骨城邑聚豹狼逺去無僮僕思還絕餱糧寄語家中人逺行良可傷

朝日臨髙臺

朝日臨髙臺睠彼芳樹間上有共棲鳥和鳴何闗闗爾乃慕儔侶我何獨不然良友在萬里邈然河與山聚會豈不思歳月倐已殫未必無他人要非心所歡

仙逰

憶讀玲瓏篇來往虛皇閣空見白芙蓉秋風幾凋落昨逢紫陽君共有丹臺約下視塵埃中冠纓縛猨玃世事行若此悠悠復何托

朝別簡寂觀夜行石鏡溪溪光照厓緑月色正相冝石上三道士頎然好丰姿或弄金光艸或把珊瑚枝憑風招素手賜我一玉巵嘆我事逺逰蕭颯朱顏哀長林孤月落羽蓋何葳蕤垂垂果之去棄我忽若遺明發闃無覩但有靑鼯啼

瀑布似明月上有石梁橫矯首望東海正見蟾蜍生揚輝天漢間下照蓬丘城桂實幾凋落姮娥空聞名咄哉玉斧子不如白兔精靈藥不服食執柯獨何成迢迢彩雲外誰吹白玉笙竦身一長聼予若出寰瀛

登豫章城

憂來不自得登城望髙天寒云四靣起朔風下長川脫劍且卻坐君知心惘然柰何平生志鬰抑江朔間凜凜秋風來茫茫落日晚長憂生白髮沈想忘朝飯向來經濟士本是碌碌人蕭曹刀筆吏樊灌屠販臣徒步取勲業漢道爲光新我今何爲者飄飄去鄕國狂歌豫章城醉臥風江碧但取英防笑終慙倜儻生名當以徳載事恥因人成獨酌還獨酌哀歌還寂寞安得淩風翰爲君佛寥邈

逰臨江慧力寺

舟中望古剎川上移琴樽隱隱林閣見迢迢鐘梵聞列岫不離席驚濤常在門風忛與沙鳥泛泛隨朝昏天髙一幡掛室靜眾香焚煙起多近郭鴉歸無逺村松際尙防雪經年來暮猨賞惟靜者契法對髙僧論安得息塵駕永懷瞻獨園明朝別此去惆悵滿松云

山居卽事

稍欣入林深已覺煩慮屏霜果垂秋原歸禽度嵐領紛紛葉易積漠漠云欲盛澗底寂無人松蘿窅然暝惟聞山鳥啼月上柴門靜終歳寡持醪延歡聊煮茗羣書北窓下帙亂誰能整

廬陵客館雨霽登樓言懷寄友

終日坐汾淟邈然無少欣登樓一周覽始見萬山羣防洗殘暑靑天捲浮雲襟懷兩廓落朗若見夫君見君君何在顧影還獨笑吏非金門逰隱異滄江調江明秋月白山空夜猿嘯徒事百卷文未返一竿釣畱滯豈勝愁非君誰與謀水寒終赴海雁逺暫賔秋舉世不可語猶當傲巢由贈君三尺劍永駕五湖舟

還山吟

日暮望南山悵然歸思發如何山中客屢防城頭月城頭月照女蘿秋石磴潺湲防碧流巖猿久別應惆悵澗鳥相呼亦共愁城南故人與我好令我忘卻歸山道昨夜西窓夢到家忽驚千嶂芝花老朝來舟子促辭君回首空江語尙聞別後莫嗟難見靣相思只望嶺頭云

思歸引

海上之艸緑芉芉洞門一閉今幾年仙驥去時畱紫鞭掛壁見之心惘然欲歸卽歸亦由我不待功成何不可堯舜未能屈巢由自余王侯何足逰武陵春水緑蕭蕭就中亦有桑麻郊近聞秦人笑相語待我東溪種碧桃

夢逰廬山謡示同志

昨夜月落西窓陰倦推素枕憑石琴身居紅塵不自覺夢入廬山深復深廬山深處在何許五老仙人邀我語眉如秀雪顏桃花酌酒相酣坐箕踞明河九派倒西來石壁巉崖古道開五公握手向我笑不見刼火揚塵灰獨騎一鹿窮蒙廽窅然醉踏靑錦苔松風號嘈何淸哀湍飛瀑卷萬壑雷忽然驚起迷所向四坐已失黃崔嵬披衣徬皇還太息我與世途何所屑亂世茫茫飛蠛蠓囊中別有金膏訣須君之行當何時共向丹壑臥松雪

別客

客鬢風霜晚離亭鼓角聞念君當此去把袂不能分衡霍連秋气瀟湘合暮云愁心將落葉向晚共紛紛

訪益上人蘭若

獨尋靑蓮宇行過白沙灘一逕入林雪數峯生暮寒山僧喜客至林閣借人防吟罷拂衣去鐘聲云外殘

出塞行

將軍救朔邊都防上祁連六郡飛傳檄三河聚控連營當太白吹角動遙天何日匈奴防中原得宴然

關山月

今夜關山月偏能照馬鞍盧龍徵戌客圓缺防廽防遙想金閨裏應悲玉露寒黃沙三萬里何日是長安

江樓夜月懷故山友人

昨夜江棲月思君好防腸猿聲相應發山色更靑蒼楚塞來書逺閩闗隔夢長今朝防愁髮爲爾半成霜

有懷閬風山人

把酒忽惆悵君今吳楚間孤云隨馬首風隔河闗心事竟安在此行殊未還空將百年意泣向寶刀環

懷南昌舊逰

昨在南昌府淸逰不可窮杯行江色裏棹進月明中樓笛吹晴雪菱歌漾晚風坐來懷舊迹萬里一飄篷

江行

暝色蒹葭外蒼茫旅眺情殘云和鴈防新月帶潮生天到水中盡舟隨樹杪行離家今幾宿厭聼棹歌聲

塞下

鞍馬連年出闗河萬里賖將軍思報國壯士恥還家大漠春無艸天山雪作花誰憐李都尉白首沒黃沙

三衢邂逅周月船臨別賦此

戎馬相逢日那知復此間客愁詩莫遣世事酒相闗江上孤舟在天隅兩鬢班更將憂國淚滿防送君還

孺子臺吟

去年醉與東湖別欲上衡湘泥秋月君家畱我卻邅廻悵望還成阻修濶西山縹緲翠屏開復憶滕王倒玉杯經過始識洪厓井調笑重登孺子臺臺前呼酒折荷花水淨煙明散落霞舉杯失嘆君何在望防行雲空咄嗟故人別後還愁緒北都不是予畱處興來目送海邊鴻歸心掛在閩溪樹

送戴式之歸天臺歌

吾聞天臺華頂連石橋石橋巉絕橫煙霄下有滄溟萬折之洪濤上有赤城千丈之霞標峯懸磴防杳莫測中有石屏古僊客吟窺混沌愁天公醉飲扶桑泣龍伯適來何事逰人間飄飄八極尋名山三花樹下一相見笑我蕭颯風沙顏手持玉杯酌我酒付我新詩五百首共結天邊污漫逰重論方外雲霞友海內詩名今數誰羣賢翕沓爭相推胸襟浩蕩气蕭爽豁如洞庭笠澤月寒空萬里雲開時人生聚防何超忽愁折瑤華贈君別君騎白鹿歸仙山我亦扁舟向吳越明日慿髙一望君江花滿眼愁氛氳天長地濶不可見空有相思寄海云

送吳防卿再往淮南

故人身披紫綺裘腰佩寶玦騎胡驑英風俠气橫四海辭我逺向淮南逰淮南桂樹應猶在八公舉手遙相待明月髙懸五兩頭隨君千里過淮流十年鞍馬邊城道又是邊城見春艸春艸萋萋路入秦長安北望空愁人荊楚奇材多劍客感慨相逢思報國男兒事業早致身靑鬢須防霜雪迫我向人間久拂衣白雪相伴掩巖扉調琴鼓罷淸商曲愁見孤鴻天際飛

臨川逢鄭遐之云夢

天涯十載無窮恨老淚燈前語罷埀明發又爲千里別相思應盡一生期洞庭浪波帆開晚云夢蒹葭鳥去遲世亂音書到何日闗河一望不勝悲

將至潯陽途中寄諸昆弟

渺渺孤帆去防程悠悠天際望湓城一身避亂辭鄕國千里相思隔弟兄猿叫區廬寒暮色鴈過彭蠡帶秋聲江湖此去多飄泊腸防風塵逺別情

客中別吳季髙

悠悠逺別半生悲白日相逢又話離海內風塵愁來已天邊消息到何時洞庭旅雁春歸盡瓜步寒潮夜落遲惆悵孤舟從此去江湖未敢定前期

寄郭招甫時在潯陽

夢向三江買釣船掛帆西去白雲邊窓開晚色香鑪見門落寒聲瀑布懸百年酒興陶彭澤四海詩名孟浩然何日眞尋塵外迹焚香酌茗話先賢

送崔九過丹陽郡上荊門省親

江國歸心一鴈牽河橋分手數杯傳千崖萬壑秋聲裏匹馬孤帆落照邊牛渚寒波翻極浦荊門晚樹合遙天他時莫枉瑤華問南北相思各渺然

楚江晚思

旅思遙遙倦向南誰家煙火起晴嵐孤城歸鳥連寒角極浦斜陽帶逺帆楓葉自能悲楚客竹枝何用怨江潭今朝欲冩風波恨千里書成手自緘

西陵望

西陵終日望不見有歸橈欲去頻回首寒江起暮潮

送友人

黯黯離筵夕照收江城笛起邊愁念君此去三千里何處闗山是楚舟

羽林郎

貂防孤裘塞北裝黃鬢年少羽林郎彎弓不怕天山雪生縛名王入建章

聞笛

江上誰家吹笛聲月明霜白不堪聼孤舟萬里瀟湘客一夜歸心滿洞庭

吳中送歸豫章客

川程極目空波送爾歸舟柰別何南國音書須早寄江湖春雁已無多

避亂途中

回首兵戈地遺黎見幾人他鄕空白髮故國又靑春多難堪長客偸生媿此身本無匡濟略嘆息漫傷神

樟樹鎭醉後題

吾憐樟樹好取醉欲無還酒壓鵞兒身辭歌雉子斑朱樓當碧水紅日下靑山興罷揚鞭去蒼蒼煙霧間

天馬山

我來陟髙頂俯瞰臨長川陰崖隠落日疊嶂鳴飛泉獨立一世外所思千古前回首鳥沒處茫茫生白煙

紫芝巖

羽客逍遙地桃源世未尋我來窺異迹髙步越飛岑石帶藤蘿古泉鳴澗壑深紫芝未可采空寄白雲心

紫霞樓

西樓孤絕倚天靑我愛明河對戶橫露滿碧梧風屢起煙消緑嶠月初生仙人共酌丹霞酒逸侶同吹白玉笙不向此時窮笑傲更從何處豁髙情

送上官偉長

歳晚長愁緒嗟君更逺行兵戈今日淚江海故人情此別幾時見寒一夜鳴致君相許在回首壯心驚

豫章城

愛此城髙處回鞭醉每醒江花兩岸白煙樹一行靑雲學山舒態天隨水賦形已多徐孺子獨向此沈防

閨怨

欲作遼陽夢愁多自不成錯嫌烏臼鳥半夜隔牎鳴送趙立道赴闕仍試春官卽事感興因成五十韻

嗣聖中天日遺氓憶漢時一王新盛禮萬國賀重熈官爵霑寰宇光明冠本支窮冬辭老母吉日赴京師祖廣明斜照寒江結暮澌停杯愁把袂立馬語臨岐艸動春前色梅緐雪後枝湖山饒逸興士友重逰嬉菱唱工迎客荷舟穏放維土風珍縞帶吳饌熟蒓絲防寺明全碧樓臺漾渺彌云連勾踐國江動伍胥祠閶闔春朝早觚稜霽景遲栁迎仙伏輭花簇禦樓歌苜蓿來宛馬櫻桃薦寢帷周家千載歷漢服萬年巵駐蹕山川逺櫜弓歳月移天俄憂杞國日仰咸池弓創羣臣淚園陵故國悲乾坤開帝統露豁宸私蜂蠆何爲爾豺狼欲問誰箭流元帥幕城立叛營旗國體存矜卹皇猷務逺綏且從鷹一飽自待虎雙疲復說京西亂愁連蜀道危倉皇分隊伍指防防藩籬狙詐終榮馭逰魂不足羈幾年腥戰血今日痛瘡痍宗社神靈在邦家徳澤遺防聞淝水防可復雁門踦艸詔詞頭切蒲輪禮意車賢良多選防社稷在扶持舉動新羣目經綸停一防長沙何遽往艱卜竟堪疑莫以朝廷重翻令盜賊窺稍懲鷹隼擊庶使鳯凰儀薪膽方無倦輿圗正入披王孫思報國天府待忠詞世道多爲忌波流幸勿隨從容陳古昔感慨論邊陲仕進𨿽云始平生乃在玆靑氊今可復防服更相宜漂泊防軀老蹉跎困翮埀散材元自逸正論竟焉禆誤賞騷人作深慙國士知叫閽時已晚鳴劍志空馳鬰鬰驅浪俗悠悠嘆亂離羊裘終隱去魚釣復何之出處從今隔飛騰不可追濟時須俊傑願都中興期

酬友人

湘江南去少人行瘴雨蠻煙白艸生誰念梁園舊詞客桄榔樹下獨聞鸎

兩宋名賢小集卷二百二十五

欽定四庫全書

兩宋名賢小集卷二百二十六

宋陳

思編

元陳世隆補

蕙庵詩稿

何耕字道夫紹興中守蜀之嘉州有惠政與何逢原孫松壽宋誨號四循良民繪像祀之

靑羊宮

一再官錦城咫尺望琳宮未始得得來正望役役中今朝弄晴雨防蹇隨春風頗愛意象古停驂小從容縹緲百尺臺突起淩半空慿欄俯修竹決皆明孤鴻信哉神仙宅不受塵垢防稽首五千言眾妙一以通靜觀萬物復豈假九轉功區區立訓詁亦哂河上公癡人慕羽化心外求鴻蒙要附白鶴背往訪靑羊蹤

靈谿賦雙流郭信可隱居詩

幽居定何如頗恨未見之主人向我言喜色融雙眉修篁流翠陰寒溪漾淸漪領略非一狀幽妍發餘姿空蒙雨亦佳防灔晴更奇豈惟二江獨意恐兩蜀稀主人信妙士得此固所宜天公閟好景授受各有時豈無多田翁偃蹇逝莫隨素交懷老蒲秀句紛珠璣安得招歸來爲君賦淸詩往者不可作後生欲何爲

龍淵

門前大江河漫昔人飲牛水爲幹水漧龍逝亦其理近在咫尺聊泥蟠魚蝦玩侮防獺笑縱有靈怪誰當防徳人問舎壓我境便爾築室相遮欄坐令異類皆屏伏恃有此耳差少安卻紆朱紱去監郡遣我守舎良獨難昨來過門恍如夢龍致此語催歸鞍先生不信反不笑謂我饒舌狂丰幹

虛舟

君不見江幹車馬紛相送巨編峩峩船載重西南使者解官歸水淺著沙牽不動如君材具豈多得合待明光參法從何爲淺瀨著虛舟頗笑胸中太空洞問君此意竟安在欲說向人誰與共山林鐘鼎本同轍系岸截江隨所用八牕窅窅淨無塵一水泠泠淸可弄何當抱被過君眠分破江天幽夜夢

題龍華佛閣

西川鑿山三大像突兀皆在江之湄修覺九頂見略盡獨此恨未贍客儀朅來勝地了疇昔輕軒瘦馬相追隨百尺金軀信雄傑三乘寶閣何瑰奇燃犀不用照幽鬼擊鼓自合趨馮夷前人開創願力廣下與舟楫扶傾危六月灘濤劇奔吼一分性命爭毫釐篙工落膽行者泣彈指乞活天人師人心狎水水多禍佛力在人人不知慈悲但作布施相江神𨿽怒將何爲

普通山距府東十數里靑州禪師洪果道場也自龍華歸過之楝宇頽落僧徒鄙野良爲可惜是夜雨大作因書所聞所見爲長韻

錦城之東山培塿突起伽藍壓山口入門气象頗不凡在昔規模定非苟黃絹碑詞著眼防靑州老衲知名久自披榛逕結茆屋不剪霜華防蓬首市門有女捧巾盥衣械無花生穢垢至今一轉鶺鴒語散作諸方獅子吼祖燈寂寞何人繼窣堵岧蕘惟鬼守法席艸長深沒膝僧榻屋穿光見斗似聞占借多衍沃合選名緇振頽朽我來不覺三嘆息眼底盡空諸所有自開主席埽塵坌聊寄閒眠憩奔走夢回中夜雨鳴檐臥聼東風寒入牖明朝散步轉山脊好語相呼聞野叟抽芒已見麥翻浪搗炒懸知香滿手須臾日影散林樾絢練春光被花柳僕夫催歸屢不應景物殊佳寧忍負出山騎馬更躊躇乘暇應須重載酒

忘機臺

太虛生防云機事日夕繁兼忘豈不佳尙有忘者存稽首老龎翁妙處布一言請觀臺上月萬古無昭昬

和光亭

枯木倚寒巖三冬無暖气逹人定汝笑胸中太涇渭不妨聲色海徑造佛祖地所以亦樂翁花前時一醉

自合江亭過渡觀趙穆仲園亭

喚舟芳艸渡系馬綠楊陰步入莓苔徑門開花竹林王孫隨蜨逺婺女隱云深想見西南望悠悠空賞心

春日

聞道西樓下香風颺綺羅無錢沽酒得不醉柰愁何老去春緣薄慵來睡興多閉門終一枕亦不夢南柯寂寞城南寺三年寄索居折花修佛供持缽乞僧余竟日無車騎依時認鼓魚九衢塵一尺吾自有華胥門前無俗物城上亦奇觀花浪東流穏雲山西望寒身淩塵外逺目極意中寛最愛風標客晴沙理靑紈萬里橋邊水朝宗去入吳衮衣新曆數神算舊規模四澥從心正諸公著力無際天東望眼渺渺但平蕪唇齒輔車勢坤維井絡方只宜花柳盛莫遣鳥魚忙隴麥無由食邊籌是可防出言還有禁忍淚下成行

題龍華山寺

傑閣山爲佛精廬地布金水防空濶淨路繞翠防深鳥下窺齋缽龍歸識梵音城中塵瞇目那得此幽尋

浮翠橋

隔谿蒼翠各西東架竹爲梁路始通缺月罅林凝淨緑防霞明水抹殘紅芒鞋步步幽深處藜杖聲聲屈曲中回首忽驚橋已逺泠然身禦圃田風

寒碧亭

憑欄日日俯淸湍洗竹年年斬惡竿十頃玻璃秋色靜一林竿籟曉聲寒涼風有意生天末明月無邊照水端誰謂過淸難久處愚溪元自不相安

逺色閣

小小樓居著散仙淵明眞趣本幽然招呼雲月欄幹曲顧揖江山柱杖前獨鳥倦歸翻落日誰家晨爨起炊煙根塵應接無畱礙笑殺胡僧面壁禪

龍華大像蓋冀國夫人所作因成二絕

慧性元從戒定薫百花潭水洗僧裠个中力量眞超絕故老尙傳娘子軍

生男个个欲如狼媍女軍中气不揚試問爭功嗔目士防人能敵浣花娘

假山

空庭幻出小嶙峋假外應須別有眞只恐話頭成雨橛若爲融攝主和賓

蓮塘

色香無比出西方何物妖狐號六郎手折一枝聊供佛前身定是老柴桑

蘭坡

蘭與髙人臭味同含薫聊復待淸風紛紛蕭艾無相笑爾軰敷榮轉眼空

叚文昌讀書臺

叚公曾此讀羣書讀破應須萬卷余家禮一傳爲雜爼稗官收拾附虞初

隴麥漸漸滿意靑只憂春旱起蟊螟當年人誦禱而雨合向玆山試乞靈

兩宋名賢小集卷二百二十六

欽定四庫全書

兩宋名賢小集卷二百二十七

宋陳

思編

元陳世隆補

菊坡集

崔與之字正子廣州增城人紹熙四年進士理宗朝累除廣東安撫使拜參知政事右丞相致仕卒累封南海郡開國公諡淸獻有菊坡集

壽邕州趙守

大夏開朱明物態丰且碩薫弦發新奏生意轉無極間气淸而和融結賦有徳碧梧挺幽榦曠度漫九澤富哉學古胸仁義供服食渾璞希世珍外溫而內直驊驑開道路聲光日斯赫九闗通籍初南來墜雙舄片心淸徹底杯水餞泥軾京兆入幕賔去天不盈尺佳最入聰纊行行陟文石邕爲五管雄地控西南域專梱難其人弄印無以易袖卻經綸手天邊樹牙防猩獠叢篁中深棲而屏息夜月照銅柱警囊聲寂寂邊人解帶臥危地成樂國屏風禦墨鮮早晚來召驛愧我朴才潦霧甘逺役題坐遇知已孤根費培植嵩髙生申旦好語諠井陌碧油寒云端阻莫陪賀客歌詠淇澳詩淸修如圭璧他年玉班頭蒼髯而赤黻

柴祕書分符章貢同捨餞別用蔡君謨世間萬事皆塵土畱取功名久逺看之句分韻賦詩得世字

玉立蓬山巓聲望髙一世淸秋玉壺露耿耿無纎翳中流屹砥柱愈激而愈厲平生學古胸非謂資生計中邊事方殷命脈實闗系憂世危明王誰流洛陽涕直諫逆披鱗言言皆獻替胡爲厭承明退飛勇且鋭有山郁而孤雄踞虎頭勢民貧困科擾椎剝已無藝猩獠叢篁中跳梁無虛歳弄印無以易要起百年獘西風吹馬耳新涼雨初霽尺札聞先聲逺氓已懷惠旌旗簇小隊畫防森兵衛一方覆盂安中原誰共濟顧我亦漫仕空山老松桂勌海作歸夢乞身尙濡滯著鞭公已先脂秣以相繼

送防門丁帥赴召

議論方前席功名早上坡去帆瓜蔓水遺愛竹枝歌同志星辰少孤愁暮雨多倚風窮望眼碧色渺平莎

送範漕赴召

獨汲千尋綆惟開八面牕相逢俱气許未語已心降分鎭中邊蜀歸途內外江禁林風雨夜應念鹿門龎

送時漕大卿淮西簡法

卿月髙華照楚墟澄淸雅意見登車星分屯壘雲中戍風引艅艎塞下儲十二聚民行惠政三千議獄謹刑書最聲炫赫流聰纊聖詔今朝下玉除

十年宦海任飄零豈料髙華伴使星落魄半生頭已白爬沙一見眼長靑天涯明月方依樹淮上長風忽散萍別後誰能效兒女不堪官柳暗長亭

張進武善風鑑謂余豸骨日聳非晚入臺求詩贈之

熒熒碧眼照人寒一別重逢歳又殘老去但求閒處樂君來猶作向時看誰將伏豸誇顱骨我有盟鷗托肺肝坎止流行隨所遇何須求夢到邯郫

揚州官滿辭后土題玉立亭

天上人間一樹花五年於此駐髙牙不隨紅藥矜春色爲愛霜筠耐歳華四塞風沈天籟寂空庭月冷市塵賖臨行更致平安祝一炷淸香十萬家

嘉定甲戌正月以金部郎分閫東淮正當金棄巢南奔之時不願往以君命不敢辭首尾五年而不得代戊寅臈月以少蓬召而病且衰矣自知不堪世用決意南歸舟次豫章三疏乞閒而不得請幡然東下艤棹南康重湖閣夜夢人告之曰死於廬山之下覺而識其事並以小詩謝山神

未到廬山日日陰斜風細雨亂雲深移舟夜壑人間世荷鍤春郊物外心要把封疆安社稷誰教軒冕換山林殷勤招隱知深意五老朝來露玉簪

寄黃州趙別駕庚辰入蜀舟次黃岡適趙倅奇夫沿檄行邊不遇以詩寄之

銅梁玉壘碧雲端尺舸西風兩鬢殘世道多岐今已慣人生一見古來難丈夫不作謀身計巧匠那能袖手看月白風淸雪堂夢銀波萬頃臥龍寒

兩宋名賢小集卷二百二十七

欽定四庫全書

兩宋名賢小集卷二百二十八

宋陳

思編

元陳世隆補

野谷詩集

趙汝燧字明翁汴都人寜宗初登進士第授館職開禧丁卯被劾去官嘉定中起爲鎭江筦分司筦舊用武目時更以文臣邑最之人汝燧預焉嘗蓄東坡書少陵夏夜嘆蜀人趙子云畫李杜像及古琴一張命曰三珍出入每攜以自隨有野谷詩集六卷荊渚書懷

明鏡明於月白髮白於雪月照雪轉添使我心斷絕連年事行役曾不須臾歇陟岡腳雙繭淩湖舟一葉五覿君山面洪濤漲天濶重倚南樓欄逺雁逐云滅西風落破帽龍山酬九節揺鞭荊門去防泉弄淸潔遊觀固不惡奔走計則拙眼指數千里意行遂休轍困翮墮渚宮因循入覊紲天涯寒苦早袖穿手裂村酤酒力薄連釂耳方熱矯首飛白雲杳杳望吳越儒冠信誤身鑄盡六州鐵

小山寺

披霧入野寺寒林響西風誰遣僧出迎山鳥爲我通染衣松露香照眼巖花紅聊此息塵慮歸騎毋悤悤

題王才叔南館

南館著隱士幽爽似僧捨島紅野花繁岸緑垂楊亞人行鳥不驚客至鶴先迓林深自無暑月到更疑夜傾樽對聖賢飛筆追鮑謝興來卽散防無時不得暇

晚晴與何尹登水亭簡張丞

溪流兩岸秋日落千山暮一亭壓其間登覽洗萬慮胸襟富丘壑方領此幽趣擲餌來潛鱗圍碁驚過鷺酒壺展逸興漁唱續逺浦安得哦松來撚髭同覓句

訪隱者不遇

兩腋乘西風送我上髙岑竹根一泉通石徑萬木森中有隱者居敗屋莓苔侵山空人不見云滿掛壁琴兩鶴出我逢迎啄衣襟應酬久頗厭走避不可尋誰伴山下去明月升髙林

翁媼嘆

早【疑是旱】曦赫空歳不熟炊甑飛塵煮薄粥翁媼饑雷常轉腹大兒嗷嗷小兒哭愁死未死此何時縣官賦不遺毫釐科胥督欠烈星火詬言我已遭榜笞壯丁偸身出走避病婦抱子訴下淚掉頭不卹爾有無多寡但照帖中字盤雞豈能供大嚼杯酒安足直一醉瀝血祈哀容貸納拍案邀求仍痛詈百請幸聽去須臾夜捶門誰叫呼後胥復持朱書急急符預借明年一年租

耕織嘆

春催農工動阡陌耕犁紛紜牛背血種時已徧復耘耔久晴渴雨車聲發往來邏視曉夕忙香穗垂頭秋登場一年辛苦今幸熟壯兒健婦爭掃倉官負私負【一作債】索交至勺合不畱但糠粃我腹不飽飽他人終日茅檐愁餓死【詩中不見織婦意似別有一首而遺之】

荊門行【開禧丁卯被檄一相視荊門闗隘】

去年曾問荊門途雞鳴犬吠民耕鋤揺鞭重來意慘淡前日井邑今丘墟雲昏雨澁初堆碧四野荒荒人迹疎深山扶攜皆露處骨肉蕩沒況室廬老農無力倚林臥少定舉首來向余官人且坐待儂說未說涕泗先橫裾老夫老豈識兵革忽見逺近皆賊奴懸崖絕壁魚貫進飛鳥下上爭馳驅吾軍非是無身手未鼓棄甲先奔趨時平廩帛官不計戰勝爵賞官不辜進怯鋒鏑退焚掠賊旣難堪堪汝乎歸來未暇正其罪官有金幣還招呼老夫莫曉軍旅事但聞敗防聲嗟吁我聽其言爲蹙額含淒獨下西山隅金蓮似恨殺气繞防泉未洗血水枯九秋半破明月夕照我孤憤行繞壁天子嘗膽方仄席微臣敢作楚囚泣秋風一劍樓蘭國

古劍歌

洞庭湖漁人得古劍於网中張倅得之以遺予時開禧丁卯春館於嶽陽樓邊事方急

洞庭吞天天無風月印一鏡星涵空波心千尺光五色漁人嘖嘖疑垂虹睨而視之寂不見舉网下罩追奇蹤須臾雷轟怒濤吼鼓蕩六合天溟蒙所得非魚亦非龍炯然三尺貫當中肉銷骨立精气融鏗鍧其聲韜其鋒越砥稍稍加磨礲壯士見之肝膽雄雷煥已死不可起有誰解識鬥間紫人疑龍泉或太阿萬古凡劍空一洗倚樓西北望邊城連月亙天烽火明隱憂枕上思請纓夜半躍鞘牀頭鳴夢中見告若有神吾價豈但直百鈞【一作金】吾勇豈但敵一人知君素有擊楫中流心誓當助君報國萬里靖烽塵

去婦詞

入得良人門自誓終此身掃室擁箕帚進盥躬盤巾采桑趨壠首薦蘋潔澗濵十年盡婦道惟恐堂上嗔上和下睦本無事一旦小姑恣萋菲浸潤旣深貝錦成不棄不出譖不已良人繾綣心自知父母之命安敢違舉頭天邊指缺月暫缺須有團圓時君不聞章臺長條依舊垂樂昌半鏡還復歸

瑤娥曲

一二三四月如眉積累如梳截半規玉斧晝夜修不徹修伐【疑當作成】團鏡當空垂十眉有樣列象幾梳裁春冰鏡涵水瑤娥睡起拂菱花埽黛揷鬢云繞指斂袂亭亭天上糚環佩隱體璆琳鏘驂鸞跨鶴舞仙譜子登彈璈飛瓊簧天風颼飅冷到骨銀河澎浪濺羅襪一輪千古廣寒深折盡桂花應白髮

斷腸曲

憑欄日日望歸騶書來又報瀟湘遊卷書黙坐淚如雨彈向花上花潛愁想郎快意揚州鶴風光何地非行樂妾腸寸斷郎豈知獨步苔階空聽鵲風撼碧紗夜牕深弄鍼燈下無心情蜀羅一段絨五色看定鴛鴦繡不成妾貎畱春春要去糚鏡孤鸞無力舞轆轤吚啞殘夢驚曉嘶似是郎馬聲捲簾無人簾再下遣童水東占打瓦

徵婦嘆

蓮浴雙鴛鴦梧棲雙鳯凰雙舞蝶度墻雙飛燕歸梁倚欄人顰翠忍涙心暗傷閉戶簾幃悄孤燈耿空房欲睡睡未得獨坐理絲簧彈吹不成調徵夫天一方

寄逺曲

君馬踏邊塵繡幃妾一身仰天無過雁俯水無遊鱗酒難獨自酌蟻樽空浮春食亦不知味駝峯徒薦珍憶昔送君君已醉醉言更戍一年事兜鍪北去幾寒暑兩地肝腸摧萬里別來容貎似舊無寄去衣裳知到未折柳絲絲紫塞心對花片片靑春淚夜聞琴瑟鼓鄰家人皆齊眉老年華不忍恨君翻自恨長吁矯首天之涯幾度虛傳歸信息愛聽幹鵲怕聽鴉孤枕有時髣髴夢中見覺來霜角咽梅花

短歌行

赤龍駕輪飛上天倐東倐西晝夜旋流光萬古去不返少壯翻手成華顚閬風層城羽衣仙方瞳緑發耕芝田玉樓貯春春不老蟠桃一熟三千年我欲訪仙弱水隔住世柰此急景煎茫然無計相畱連打屏萬事不放在眼前左杯右蟹拍浮百斛船

漁父四時曲

春

霽江浮春新水肥鱗鱗鴨緑東風微波心上下舴艋滑釣車香餌捲落暉纎鱗噞喁錦穿柳半畱賣錢半換酒爛醉茅檐紅杏家折花簪發把兩手沙岸尋芳靑驄嘶彈絲吹竹挾蛾眉笑指漁父何寂寞漁父掉頭我自樂

夏

煙溪流碧浸炎空滌濯袢延蒹葭風大港小港涼世界隔堤荷蕩香到篷儂家生長舟一葉豈識人間半防熱靑笠緑蓑山雨來雨過波平夜撐月水亭避暑冰玉肌枕設瑚簟琉璃笑指漁父何辛苦漁父掉頭渾不顧

秋

新雁銜秋訪水涯分屯洲渚傍蘆花停橈相釣結溪社來往無嫌同一家酒酣把笛吹村曲聲曳蘭花入山腹釣竿到手萬事輕孰是孰非孰榮辱江樓邀月粉黛濃簧璈嘈雜徹桂宮笑指漁父何冷落漁父掉頭我豈錯

冬

六花坼凍雲糢糊釣鉤空擲寒無魚系舟枯柳歸茅舍撥火煨薪擁地鑪賖鄰一榼醅醱玉老稚分霑春回谷重來解纜放夜筒橫風打向別港宿溪館對雪歌妓圍釡出駝峯酒羔兒笑指漁父何憔悴漁父掉頭但稱醉

飲通幽園

典卻上身鷫鸘裘買酒領客尋淸遊欲洗胸襟塵萬斛快上靑雲展秋眸晴沙翳天風動地挈壺捲席移通幽一奩鏡淨淸可掬千竿玉立塵不畱拒霜兩岸花爛漫紅蓼錯雜爭開秋人生適意未易得癡兒了事何時休陶寫豈必在絲竹山有鳴禽水遊鯈酒酣題蕉競新句景物辟易困雕鎪一梳涼月揷空碧樓頭暮角催歸騶雙桂餘葩尙堪摘便道肯訪勿剪不

贈隱居

繞屋垂垂柳當軒小小江買漁尋晚釣浮蟻倒春缸山近云侵座月來柳映牕隱居誰似子不羨鹿門龎

倚樓

蒹葭秋色晚百尺倚江樓日暗煙藏寺風髙浪拍舟歸云投逺嶺饑雁叫滄洲心事非年少塵埃白盡頭

舟中

系纜停徵棹斜陽古渡頭風霜先逺客天地獨扁舟水鳥衝開浪汀鴻占斷秋在家貧亦好何用出林丘

夏日普信寺江閣

到此全無暑虛欄千里風看飛雲渡水聽落石鳴空日月忙烏兔春秋遞燕鴻一生塵裏過煙艇羨漁翁

過寶云寺訪密師

寺才二三里曳杖且徐行晴塔松梢見風鐘嶺半鳴樵夫分道過僧子就房迎竹有千竿立塵無一防生

信步

午牕方睡起信步過東畦穴徙蟻知雨巢穿燕補泥路坍連艸沒果重壓枝低村婦抱兒子籠邊教喚雞

送彥東還湘

湘南多爽處羨子片帆還秋影淸涵水煙痕淡著山蘭風香楚佩竹淚冷湘斑見說誅茆地江頭只教閒

宿方家店

昏暮方投宿敢嫌茅屋低池深月易入林密鳥爭棲買酒春篘甕求蔬夜摘畦路長莫貪睡囑僕早聽雞

暮行江上

江天詩眼濶沙岸暮扶藜風怒來帆卸林昏宿鳥迷問魚前港有沽酒小童攜夜客畱同飲添杯剪韭畦

遣興

愁來無可柰散防小橋東影轉松隨日香殘花怯風煙霞詩興裏天地酒杯中本是江湖客生涯付釣篷

次莊過荊渚以詩寄之

澤國遙千里風帆隔兩州醉行沙市月吟破渚宮秋魚嘆馮驩鋏貂殘季子裘人傳君入蜀無事早歸休

劉簿約遊廖園

名園新整頓尊酒約追隨春晚花飛少墻髙蝶度遲注湯童暖酒拍案客爭棋寂寞秋千索無人盡日垂

秋夜懷歸

鄕裏千山月塵埃兩鬢星秋聲𨿽是爽客耳不堪聽多淚風前燭孤眀竹外螢吟蛩更無賴終夜幾曾停

宿古寺

黃昏投寺宿古屋瞰荒江村酒沽春甕山房耿夜缸灘髙聲撼枕月落影收牕僧老人皆翫樓鐘曉未撞

舟中

離家俄十日千里獨衰翁篷響過雲雨帆開逆水風新沙增岸腳小港隱蘆叢客思難消遣黃昏月一弓

東村

晴久全無雨溪幹半是沙風橫分雁陣日轉趣蜂衙地僻艸埋徑籬摧菊臥花橋西一林竹瀟灑兩三家

醴陵道中

入得湖南界皆嫌堠子長煙巖松葉暗風陌稻花香橋斷人迂路車鳴水捲塘宿程𨿽不逺木杪已斜陽

日融

日融風力軟曳杖獨逍遙蜂去花心靜鶯遷柳影揺一年春易老兩鬢雪難消客至時畱飲無緣特地招

範園避暑

六月暑如炊追涼此地宜棹舟荷柄颭坐石竹陰移籌貫壺雙耳鼎烹茶一旗小童供筆硯醉客競賡詩

常山道中

寒謝春才展悤怱二月中算來晴幾日多是雨兼風煙艸迷春碧山桃夾竹紅浮名能役我防馬幾回東

夏夜

今夕暑差甚芒鞋階下迎除燈檐月上卻扇竹風生病骨坐難久靜吟詩易成夜涼思睡去樓鼓已三更

乍晴

日色今朝穩園林二月中池塘展暗緑桃杏鬭春紅犯險升髙徑扶衰借小童黃鸝怕人見飛過野橋東

江閣夜

小閣臨江迥疎簾帶霧鉤云鴻遙影滅灘月碎光流詩思偏宜夜衰髯不耐秋漁燈三兩防隱隱荻花洲

聞舟中笛

橫笛秋篷底銜山夕照殘孤音起水面餘韻到云端吹怨蘆聲慘含淒雁影寒有人江閣上斂翠憑闌干

過曹家渡

數篙撐過渡雨後水添肥山橘靑迷樹野花香襲衣哀鴻淒逺客鬭雀墮斜暉童稚喧林壠牛羊个个歸

早徵

店雞一唱接疎鐘起整行裝尙夢中沙路踏殘徵馬月柳隄啼斷曉鶯風水肥渡險添舟子岸沒途窮問牧童千里鄕人逢陌上片時握手各西東

縱步

久雨厭人妨野步幾時便得此畨晴到橋喚僕來相助過寺逢僧約共行籬落一團飛蛺蜨汀洲數防立防防農家竹裏深深住風度茅檐紡織聲

題合江亭

石鼓山頭一小亭乾坤萬里眼雙明𨿽因刺史能尋勝不遇昌黎豈得名衡嶽雲開天洗碧蒸江湘合水爭淸書巖莫辧當時字空積塵泥野艸生【昌黎有題合江亭寄刺史鄒君詩末有願書巖上石勿使塵泥涴之句】

崇眞觀東軒

東軒水面枕山阿左右雲煙濕翠蘿風度鶴聲聞逺壑日移松影轉前坡愁來獨靠淸尊遣老去休憎白髮多道士罷琴揮醉筆詩成自喚小童哦

黃幹見約小飲就宿

病後何人慰寂寥長須持簡忽相招溪山見說爲樓爽杖履寜辭去郭遙柳絮一天晴舞雪松聲十里夜聞潮談詩直到疎鐘動酒困頻將茗椀澆

懷亨父

兩年隻影瀟湘去料想塵埃白髮侵久雨千山秋得意西風一雁客闗心或於夢裏陪談笑每向人前問信音憶昔賡詩巖桂下花開今日嘆孤斟

題防稽用林帥侍韻

東越乾坤到眼邊亂雲連壑艸迷川五更城落千巖月萬頃湖開一鏡天鼓角聲殘秦望曉樓臺影濕臥龍煙舊時太史登臨處每想風流爲慨然

登樓

地卑梅雨濕气壓篆煙低孰是披襟處髙樓百尺梯

苦吟

幾度燈花落苦吟難便成寒牕明月滿樓上打三更

尋勝

老子攜笻杖小童挑酒壺徧尋泉石勝引路倩樵夫

傷春

飛蝶捎風絮鳴禽戀午檐不知春去未但見柳陰添

半夜

坐久香消篆更長燭屢花一輪觀浴兔兩部聽鳴蛙

山寺

樹暗常疑夜山多易得云撞鐘最深處嶺外不曾聞

題莊捨壁

水深荷較晚地僻艸偏多佇立風前聽樵夫隔隴歌

後圃

澆花惟要早芟艸不知名新竹生來巧南塘補數莖

秋夜

秋到情懷惡美人天一方夜深牕轉月夢斷角吹霜

夢回

春意已深寒未了夢回斗帳房櫳悄五更五防殘月消山鳥一聲先破曉

倚防

倚防有恨無人說暮角吹梅寒聲咽急風捲雨過鴻驚吐下蘆花一枝雪

兩宋名賢小集卷二百二十八

欽定四庫全書

兩宋名賢小集卷二百二十九

宋陳

思編

元陳世隆補

東閣吟稿

趙汝回字幾道永嘉人太宗八世孫嘉定七年進士終主管進奏院

杜子墅畱別

有朋不貴數道合意自親早知離別難防覿豈厭頻靑燈書閣下細語交情眞酌此武陽泉饌彼松江鱗公庖復有攜得非知我貧如何不我醉明日隔徵塵

漁父

衡嶽早來雨湘江增緑波小舟浮似屋香艸結爲蓑水定見魚影夜淸聞櫂歌悠悠百年夢醒少醉時多

送李寅歸裏

憐君竟不偶每事與心違南雪嵗將暮西江帆獨歸停薪待官米借宅共僧扉吾老慙爲吏相期尋釣磯

東山堂

謝守登臨地今爲博士居由來好山水常得近詩書洞與衡嶽接泉分玉井餘年年爲吟事春艸不教鋤

呈水心先生

鶴骨𨿽臒髮未斑秋風鷗鷺共翛閒芙蓉夾徑才通馬楊桞沿池不礙山外稿定於何日上中興只在十年間谷城片石無人識胡騎堂堂出漢關

鴈山

木葉新時雨亦晴山中少駐不妨程童嫌路峻頻癡坐僧喜巖幽每促行艸蕩春深無鴈到松林月上有猿聲石屏一帯三千丈可惜題詩又不成

山中卽事

白日荒荒過不知荼防開了覺春歸山家賣筍櫻桃熟河水生萍柳絮飛久雨一晴螢火出閏年三月杜鵑稀沈沈松竹煙嵐冷慙愧髙僧借袷衣

峨眉山廨

褐衣蔬食苦吟身肌骨𨿽淸鬢雪新栗裏未營三畝宅桃源已過一年春也知官職難癡望化得妻兒不誶貧別寫新詩寄鄕友峨眉山下獨閒人

宿羅溪山

鷲嶺東遊霽景微碧桃花外一鶯飛樵夫不斫垂潭樹知有僧人掛搭衣

二月十九日

客去關門讀莊老燈花熠熠春虫小冰雪未消雷雨來長安三月行人少

兩宋名賢小集卷二百二十九

欽定四庫全書

兩宋名賢小集卷二百三十

宋陳

思編

元陳世隆補

安晚堂詩集

鄭淸之字徳源初名燮字文叔鄞人少從樓昉學能文爲樓鑰所稱賞登嘉定十七年進士教士峽州帥趙方嚴重斳許可視淸之獨隆重命其二子範葵出拜且掖淸之無答拜曰他日願以二子相累湖北茶商羣聚暴橫淸之白總領何炳曰此軰精悍宜籍爲兵緩急可用炳從之號曰茶商軍後用果有賴遷國子學錄丞相史彌逺密語之曰皇子不堪負荷聞後沂邸者甚賢君善訓迪之事成彌逺坐卽君坐也言出於彌逺口入君耳若一語泄皆族矣卽除淸之魏惠憲王府教授俄兼太學博士寜宗崩彌逺入定策詔防皆淸之所定理宗卽位累遷參知政事及同知樞密院事彌逺卒命淸之爲右相兼樞密使帝時親總庻政淸之亦慨然以天下爲己任召還眞徳秀魏了翁崔與之李埴徐僑趙汝談尢焴遊似洪咨防王遂李宗勉杜範徐淸叟袁甫李韶時號小元祐又旌異遺逸劉宰趙蕃軰端平三年以雷變請祠嘉熙二年封申國公四年賜禦書輔徳明謨之閣賜楮十萬緍爲築室乃日與賔客門生尙羊山水間淳祐四年進封衛國公五年進封越國公拜少師賜第西湖之漁莊進讀仁皇寶訓謂仁祖之仁厚發爲英明故能修明紀綱而無寛弛不振之患孝祖之英明本於仁厚故能涵養士气而無矯厲峭刻之習蓋仁厚英明二者相須帝褒諭之七年以太傅右丞相兼樞密使帝以邊事爲憂時趙葵以樞密使視師陳韡以知樞密帥湖廣淸之力主之科降辟置無畱難於是泗水渦口木庫之戰皆防諸路虧鹽執其事者破家以償淸之覈其罣誤者悉蠲之全活甚眾又進十龜元吉箴帝命史官書焉卒引薦趙葵使居右相帝從之葵亦不果來兩拜太師辭閤門給扶掖二人再賜玉帶以疾累乞罷政拜太傳保寜軍節度使充醴泉觀使進封齊國公致仕卒特贈尙書令追封魏郡王諡忠定

黙坐觀成

洹河見水老如新此見云何別妄眞心本佛心須作佛境皆塵境莫隨塵空中花果浮生眼夢裏悲歡現在身萬事盧胡喫茶去不知誰主更誰賔

低頭莫莫更休休老去浮沈一敝舟病惱幻軀天惡劇醉尋熟睡我先籌眼前勤惰書開闔牕下陰晴雨散收假使莊生夢爲蝶也應貸粟監河侯

睡魔勾引鶴投林書債中拋筆似瘖尙有烏髭贏白髮擬尋朱汞養黃金寸機解起千疆畝一息能藏萬古今塵世何人是知已推牕明月正當心

追記覺際偶成

我到家山雪尙飛看看寒食展歸期花開無酒蝶貽笑春盡不吟鶯有辭牕下竹君陪晤對手中杖子共追隨閒來自唱無生曲井底泥蛇舞柘枝

靜極

磨甎豈解成明鏡打坐如何作佛身靜閙頭頭須認著暑中冰凍雪中春

燈薪

小艸虛心不染塵傳燈防上屢焚身光明一防元無盡漫結空花作好春

臂疼醫令灼艾戲成

幻體當如泡影觀法身淸淨本堅完四千八萬陀羅臂艾炷教君何處安

食豆莢

西風摵摵艸虫鳴萬莢叢中詫瑞蓂煮啖快輸兒女吻燃萁不忍尙堆靑

臂疼自砭

雲長鑿骨未爲奇斷臂亭亭對祖師萬法從心當自省个中冷暖有誰知

有感

子思問學惟誠意孟氏工夫只反身定慧妙明何處覓要知儒釋共天眞

秋色佳甚未能一到覺際像景漫賦二絕

秋光淡薄有無間掠水斜風雨腳斑試向菇蒲深處望嫩黃一防荇花閒

藕花萬柄斂春妝防駐霜荷葺芰裳水路想通漁艇入我來月下要鳴榔

感風悶坐戲成六言一首示云岑

夢覺無兩莊子是非只一東坡顏淵簞食爲樂啟期帶索行歌魯侯不遇天也伯寮其如命何世事如碁新局人生落葉辭柯誰人見張平叔何處覓藍采和且服單方妙藥般若波羅蜜多

秋成風雨

垂垂金穎賀秋成去逐狂風一羽輕何事天工惡戲劇眼前翻覆見虧盈

雨後閒坐偶成

秋霖得曉晴景色似郊坰山向閒中碧雲從闕處靑檐牙畱宿澑木杪掛疎星一枕便髙臥淸風入暑櫺

兀坐

夜聽寒蛩曉聽蟬梧桐疎雨晚秋天空齋抱膝元無事半是癡憨半是禪

香山老惠兩貓

殺活禪機本自由順行逆用總先籌伽黎親抱貍奴送管是南泉是趙州

香山貓食粥

梵宮新遣兩貍奴晨粥饑餐食肉如料是伊蒲三昧熟未知繞膝許無魚

冬

剪剪黃花夜後春霜皮露葉防長身生來籠統君休笑腹裏能容數百人

茄子

靑紫皮膚類宰官光圓頭惱作僧看如何緇俗偏同嗜入口元來總一般

贈李相士

未遇公卿盡好看防將碧眼炤人寒邯鄲夢覺君休問試卜何時可掛冠

七月初五日城中大風雨

風超海撼官城吹斷銀河徹曉傾瓦陣飛翻千鵠起履聲旁午萬蛙鳴駢肩重足人如醉湧澑奔雲气未平誰與箋天如帝律毒龍斥去鎖東瀛

聞覺際被風寄頔老

古徳把茅惟蓋頭風飄屋等虛舟矮牕猶有蒲團滑也勝牀頭滚雪毬

督覺際蒔菜

秋後從來數晚菘自鋤稀甲幾多叢莫辭榾榾頻攜甕準儗淸饞玉糝翁

偶記賦王昭君漫錄之【因覽詩話中賦昭君者命意多溺於情遂出此作】

伐國曽聞用女戎忍畱妖麗漢宮中如知褒姒貽周患須信巫臣爲楚忠靑冢不遺芳艸恨白溝那得戰塵空解攜尢物柔彊國延壽當年合議功

八月初五夢桃杏枝上皆小蘂頃刻間一花先開旣而次第皆拆色殊紅鮮可愛夢中爲賦一詩

天孫紅錦淺深栽爲惜方苞未肯開爭柰東風披拂甚枝頭次第吐香腮

贈談命陳總屬

彈鋏朱門歳月過生涯安樂徧行窩談天有口機闗別處世無心笑語多自是君平忠孝在其如曼倩滑稽何一帆又作鴟夷去遙想江湖聽踏歌

八月上夕

輕風熨貼晚雲開爲放中秋半月來待得月圓多值雨不如今夕共罇罍

覺際閒坐紀所見

蛛网雨中時卹緯蜂屯衙後自嬰城竹根得土筍爭長紙隙受風牕善鳴

食蛤戲成

滿殻濡潮汐因沙產海漘文身吳太伯緘口魯銅人雀化宜分雋蛙烹肯擬倫【蛙大者名風蛤】試呈饕賦手半熟酒含津

督覺際植花

桂後秋蘭解出奇幽香元不許春知移根好向他山覓承受風光到竹籬

兄弟梅礬是水仙曝根向暖種宜先銀臺金盞惟須酒不可無渠對雪天

催覺際植芥

淡交耐久最宜蔬風味淸嚴莫芥如沃壤深畦須早計雪中滿擬飫冰葅

觀書【連日脾胃不快因觀書遂喜食】

肝脾何藥解淸虛不用參苓不防咀一種單方無授受明窗端坐只觀書

夜雨

依風急雨墊秋淸疎數無時總有聲最是可憐雲裏月幾畨陰翳幾畨明

睡起戲筆

範蠡功成便五湖防夷未了復陶朱爭如終老嚴陵釣千古淸名一事無

謝天童老秋蘭

楚畹春曾泛曉光直畱雅艶到虹藏山中不把一枝到世外那聞千佛香

秋色追隨入慧光肯攜幽卉問行藏深林未省炎涼態來爲閒人特地香

緑葉靑靑【音菁】帶紫光【經有紫金光聚】拈來笑處沒遮藏密圓應具楞嚴偈非木非空出妙香

夜雨不睡

浮沈世事付洪喬敧枕迢迢度永宵雨細無聲檐澑滴香殘有燼篆煙銷翻盆碩防全欺暗繞鬢飛蚊始作嬌老去易驚寒暑變幾多今夕又明朝

少日無歡老易愁鶯花過眼一春休淸虛未解窮耼釋情思誰能更孔周白醉暫煩檐送暖蒼顏惟恐鏡包羞爭如一防天然物不共浮生作去畱

育王老禪屢惠佳茗比又攜日鑄爲餉因言久則味失師授以焙藏之法必有以專之笑謂非力所及漫成拙語解嘲錄以爲謝

曾讀茶經如讀律一物不備茶不出未論煮瀹應節度第一收藏在堅密摘鮮封裹須焙芳濕蒸爲冦防侵疆朝屯莫防要微火九轉溫養如丹房育王老慧老茶事新授祕訣乃如此幾畨惠我先春芽朅來細問茶何似我初謂師茶絕奇十日之後如飲糜頗疑緇俗果異撰良楛輒爲居所移吾言未終師絕叫爲茶傳法恨不早綺疏應合有司存料理如前毋艸艸對師大笑面欲【闕】三年宰相食無鮭長須赤腳供井臼荒寒正賴山人家扊扅炊盡【闕】吼何曽敲雪春雲走不如時扣趙州門侍者可人長摸首

竹下見蘭

竹下幽香秪自知孤髙終近嵗寒姿垂楊漫舞多嬌態倚賴東風得幾時

小軒偶成

齋余宴坐息深深萬法皆閒境防心輕浪颭荷珠澑玉晴曦穿竹翠籠金岸頭舟楫人歸語檻外菇蒲鳥去音漫說陶車並謝屐如如不動勝登臨

舊冬得蔞蒿數十根植之舍傍今春遂可采擷輒持羾黃堂拙語先之聊發一笑

蔞蒿見錄爾雅篇族譜系出荊楚壖居人采擷不論錢橫道躪轢如車前物有貴賤所遇然雞壅氶苓以常言世間何有正味焉嗜芰昌歜性所便冰壺先生齏甕傳敢驕玉食輕膏羶天隨酷謂杞菊賢一賦金石聲相宣玉糝羹芋稱蘇仙天上酥酡能比肩憶昔客授湘湖偏乍逢此蒿日流涎嚼寒冰玉香滿咽甘滑琉璃鳴貝編糅以豚膏軟如綿脆甘丰膩潔且鮮天花石耳羞爭妍木雞退飛山之巓笑渠芽蕨成兒拳岸視橰圃眉宇軒七葅五菜誰敢先獨能兄事玉版禪一別楚產知幾年孤根朅來植鄞川春苗出吐含曉煙援條小摘喜欲癲故人千里方言還調芼酌之雙觥舡枯腸慰滿藜莧緣食芹而美不敢專遣送兵廚羞俎籩噴飯一笑篔簹邊

太史報彗星沒

老彗妖芒欲爇天王良見迫爲收鞭紫微一夜璣衡轉甘雨祥風到野田

和趙從道賦菜畦春富貴

多生菜气粥魚僧味菜還知好色登戲學挑根和露煮正堪摘稻配香蒸【見誠齋詩】

芝田不減商山樂蔬食誰言孔色矜【孔子見老耼云云去而驕志與矜色】蒲筍秪應維防美鏤鍚何必羨韓膺

送林教授行【戊戌九月】

玉壺仙骨產蓬萊客授京璜雋武開曾向西山傳墨印【魯直墨以傳千古文章之印】好遊東觀籋蘭臺靑雲直上輕餘子黒發誰量未易才側耳韶簫充雅奏願同觀樂詫州來石鼎煎茶午夢醒羊腸怕聽繞車聲剡舟忽至驚安道漢使新招別子卿交誼從君知絕俗凋年如我最闗情鸞凰先路爲時瑞肯卜筳篿訴獨淸

兩宋名賢小集卷二百三十

欽定四庫全書

兩宋名賢小集卷二百三十一

宋陳

思編

元陳世隆補

安晚堂詩集

鄭淸之

謝虛齋和詩

闗心穡事恐春遲暫許花風入繡旗翠浪半天岐麥詠玉簮數筯刈蔞詩【兄山谷過土山塞詩】野亭寄韻追唐什【嚴鄭公有寄題野亭見杜集】秋菊餐芳敵楚辭早晚催歸漢廷右西湖深處樂天碑

和虛齋勸農十詩

迢逓層陰曉自開仙舟花底問瀛萊文章太守非遊衍爲省春耕特地來

熱天妖焰彗初沈朝汲仁賢簡帝心未用鋒車便脂牽小須千里徧春霖

蔽日寒云悄欲秋仁風載路曉光浮田翁攬抱兒孫笑竹馬橫陳未肯休

問訊桑麻眞郡政按行松菊似家山挽回和气歸田裏只費齋鈴半日閒

暇日棊書六一翁錦檣絲轡與春逢年時豹尾車中望山色有無知幾重

曉夢吟成望帝歸徵鞍未許柳絲知笑聴鄮嶺春禽哢去博延英午漏遲

酡顏醉客玉西東半濕塵衫上翠空鄒谷𨿽寒應解黍朱車面面是春風

小隊旌旗半道歸松陰緩防攬淸暉女郎未覺褰帷過笑語相敎著嫁衣

老黠山靈具六通解將蒼狗防奇峯虛齋自有靑囊眼卻笑景純書未工

恰好農時踏翠煙睡龍驚起雨公田官程便作乘閒防不用扁舟學計然

宿翠山

箯輿十里見靑嶄行盡松陰得翠巖萬壑聲中淸磬出一峯髙處白雲緘茶新煮鼎作魚沫僧有可人能麈談自覺靈山緣境熟佛禪重問後三三

暖風依日佐山行幾許春隨屐齒生溪舞綠云苔出沒田翻翠浪麥斜橫閒中適意榮三事嵗晚無年式耦耕一靜可能銷幻藥剰開胸次著崢嶸

和葺芷應直院送秋蘭韻

大椿淩千秋靈芝競三秀書傳逓誇詡垂芳古今宙貴耳但好奇相馬失之痩誰知楚醒花逺避漢金酎擇交得素節彼哉懷春誘夫君全徳馨內美本吾有姑置芝與椿秋蘭嵗相壽

南坡口號十八首

十日南坡兩日晴晴時不放日華明春光似妬閒人占端的春風飽世情

天工忽忽度年光料理人間富貴忙閒裏何曾闗造物一分風景亦收藏

誰將春晚作冬看添著綿衣減卻難道是麥寒猶未在願渠麥熟且禁寒

休言無地起樓臺十个花窠沒處裁東近比鄰西近水且敎紅白面墻開

欲識魚梁試作【則个切】看輕拋野淥罩淸寒幾回漉起空無物輸殺羣兒下釣竿

吾孫宗子喜相過一笑檀欒似樂窩且向尊中陪北海直須閒裏識南坡

酷愛鳥鳴山更幽墻陰風雨但颼颼筠籠買得春禽語不防憂時也白頭【近得白頭翁善鳴】

管弦不礙登山屐粱肉何妨滿腹書豈是淸談愧甫爲無阿堵繞吾廬

試向靑池放小鮮洋洋圉圉忽悠然校人眞个知魚樂殺活禪機總是禪

分席春畦僅一弓靈根移自石東【五味子生於四明山】饒渠五味誇仙藥爭似鹽梅僅防功

紛綸兒造信多才果解分風作去來我向南坡一旬雨春陰今曉爲誰開

小白醉篆香遲只有書君伴燕頥料得人間無此樂殷勤獻與定牢辭

枝昻掛起一旬彊剪剪春風到桞塘白髮不公欺老我偏於閒處引春霜

記得兒時誦古詩其甘如薺謂吾欺淡交休恨相知晚攜向晶盤笑殺伊

曉來兩鵲屋山鳴報喜多應只報晴似爲東皇傳好語故畱勝賞到淸明

舊日都城飫子魚一鱗今不到茅廬果然額上通三印盡去侯門代鯉書

安晚生涯冷似灰別墅經營半月回誇與兒郎翁驟富詩囊盈握送陳雷

紅紅白白共枝榮怪底山茶有寧馨倩得司花來判斷不妨一姓養螟蛉

辛丑仲春同黃制屬自延壽雨過禪寂

箯輿掠雨到僧門帶得淸閒一二分素喜堂中無偃月朅來寺裏作穿雲赤心莫逆惟松友靑眼相看有竹君燒葉更聫東野句紙鉆隙晴曛

病後和黃玉泉韻

山扉連月款【缺】巵擬共還家浣客衣愧失養生收一漑笑擒夢豎竄三危大槐安國休重省兜率陀天尙緩歸【樂天詩歸則須歸兜率天】一病一衰秋後雨【舊語老一病一衰秋一雨一涼】孰言之武老能爲

赤明鑰篆正恢臺戲挹雄風滌悶懷病骨喜隨新籜換好詩忽餽寶珠來巨魚未縱王褒壑陋室聊淹禹錫階【苔痕上階綠】且共理身如理國小須握手詠康哉

再和前韻

爲乏刀圭飲卯巵【見魯直語】黃庭空想衣朱衣三田未遣三彭去九軌幾成九折危痩骨可能攴夜永醉鄕那復挽春歸亦知有客眞佳甚握手還須笑樂爲

若時風雨候三臺憂國丰年幾入懷執防未愁方朔死閉門惟喜子桑來人間宰相眞如夢【事見類說】天上羣仙詎可階事業鏤冰何所有之乎者也矣焉哉

轅門怒髮彘肩巵計相當年笑解衣誰識英雄千古意肯論性命一絲危伏波臥看飛鳶墮杜曲生憐獨鶴歸自愧此身成濩落空搔種種欲何爲

遂初惟許賦天臺墻月東邊漫古懷𨿽乏平泉供宴樂幸尋荒徑愜歸來蹣跚愧我無金汞蹀躞看君上玉階傍捨數弓畦藥本聊攴晚嵗亦優哉

難追八駿舉瑤巵肯向羅浮【闕】綠衣敝服眞成原憲病枯枝防賦仲堪危【殷仲堪與客戲作危語云百嵗老翁扳枯枝盲人騎馬臨深池】忘憂擬問酒中聖覓句懶從天外歸笑傲桑楡知有幾春秋敢以大椿爲

茂先博物懵星臺世味沈酣酷鴆懷風月自爲無盡【闕】湖山誰肯愛閒來競知疾下多車乘豈悟幾危踏廩階幸與樂天相伴住休論逹者謂何哉

送姚提干行

虛齋鎭東鄞從之南容君我初未之識邕翰傾殷勤修潔以博習秀美而有文玉犀映秋水英辭湧春云雞距角魯蜀昻然鶴非羣晤言到聖處商也樂所聞最喜直而義壯音駴鼔鼖告子少於孟先防養气勛牛山木信美謹勿容斧斤助苖固得槁可使稗不耘觀子所植立眞能張吾軍仁義可效治淵源在河汾詩書自師友芝蘭足膏薰剛風接勁翮去去翔霄旻淸時有聞者必也吾子云

和徳天治中林宗翰雪詩簡黃制卿

齋壇將禱肅熊貔一縷忱恂六出奇云欲商量先警路雨方收卷避催詩冰花肯效梅糚額風絮嫌隨桞獻眉鹽虎玉龍莊語在願光逺業瑞昌時

古風一篇簡徐徳夫提刑

昌黎有名言受恩異知已而況不識面知心詎能幾浮雲日多變交道冷如水擠水遽下石利害毫髮比人情易燥濕灔澦發九軌終然風雨晦雞鳴獨無已世變方下趨特立繄君子山谷未見坡气味已相似希文非素交永叔甘逺徙敢謂世無人前修可專美我昔聞君名恍如讀靑史已乃知同時深心愛敬起端平濫持衡薦賢職當爾亟以聞九重夜半下一紙雅志樂歌公車猶尼止賢者固難進奪情辭詔防知賢未及用上印返田裏閒居事幽屏黜陟不到耳賓朋有公言聲徽振商徴入則禆國論挺挺中流砥出持皇華節光風汛桃李從容五六載平進付常理乂聞交遊間榮落保終始不負楊臨賀眞見其人矣夜夢加晝思髣髴眉宇紫軍將忽打門緘書炤幾風檐屢開闔襟期頓淸泚有時嶧陽桐知音發妙防髙情激孤笑新意償宿喜得一防已足失百參何恥老我豈私賀善類知有恃看君廣廈間大庇天下士

檐前蜘蛛

如吞吐緯自縈纒出沒無蹤屋漏邊懷毒滿身如蠍大漫張羅网欲漫天

安晚軒竹

松號大夫交可絕梅爲淸客志相同英英鳯實卑餘子楚楚龍孫過乃翁晚際一弓櫜素月暑中千斛糶淸風小軒政欲供晨坐付女遮闌曉日東

安晚園戲占

橫塘雨過水初平浪影窺一孔明籬下觸羝無鹿角林間反舌百禽聲柳公權可送行客梅子眞能寛渴兵誰道夏園無所有蓮花端可傲張卿

九日卽事

安晚閒身晚更安蛩宵無夢落金鞍通心白髮誰爲染對面靑編盡耐看多謝紫萸占老健喜招黃菊伴秋寒江城借【闕】生輕暖忽有鳴蛙卻爲官

甕畦籬戶小園林獨鶴相陪省一琴老眡官年從實錄貧依國息寄橫金【毎從官庫子錢】詩盈弓力猶能寸客值騷辰且枉尋楓葉自知酤令緩漂搖醉臉出墻陰

童孫競爽祝雞翁防看凡將句讀中戲指大兄誇少壯【樂天有張丈殷兄詩】嬾推庚甲問雌雄窮秋對展三更月迥夜傳呼萬竅風逗曉東窻相管領舉頭灔灔日車紅

題偃谿聞長老堯民擊壤圗

炊煙萬井著僧居人在康衢畵不如寄語偃谿揮淡墨圗中添我一柴車

謝林治中訪別覺際庵

野服芒鞋踏蘚斑千峯約飾整雲鬟山行陡覺精神健老去𨿽貧耳目閒步武來尋僧捨舊話言應想夜窗閒錢湖難買歸舟駐料得春衫憶素蠻

正月晦夕夢中作偈覺但記其首兩句遂於枕上足之錄呈慧上人

是身本虛妄覓主了無得誰知日用間顚倒由六賊茫茫前後際生滅在空色賊去主人歸渾家不相識

因筆記賊入空室頌

平生一片癡妄意室中物自言富可待到了貧徹骨一宵入人家百寶認彷佛揀得眞金身明處是泥佛

乙巳三月出湖口占

嵗朝花片落書奩未信春光已屬厭猛省淸明今日事家家靑桞壓朱櫩

又

曉日殷勤爲著鞭微風逐旋約輕煙東皇景勝渾如舊西子糚濃喜近前檻外客山今對展禊時朋酒占初筵十年重訪蘇堤桞總付春光入畫船

兩宋名賢小集卷二百三十一

欽定四庫全書

兩宋名賢小集卷二百三十二

宋陳

思編

元陳世隆補

安晚堂詩集

鄭淸之

冬節忤寒約客黙坐爇品字柴作五禽戲體中差小佳園丁以矮梅至如見東郭順子使人之意也稍欣然呵皸手凍筆占數語呈劉菊坡傳一笑

少日愛花螽趯趯老去凍蠶已休織水村山郭一枝曉忽到窗前三嘆息年年雪裏自作春揺手東皇不相識衣冠古岸綺季至介冑嶙峋亞夫色從來魏證眞嫵媚要是廣平終鐵石月香水影兒女語千古詩腸描不得笑馮與可幻竹君相對無言面深墨

再和

雪毛舞風學喓趯凍落天孫碎云織玉肌不粟彭祖方戲挾奇芬笑安息生憎萬花肯同調嗤防壽陽聊半識結根不向靑桂宮絕交月姊無難色誰能柔此老彊項朝暮隆隆轉媧石春風爲媒嬾結子來訪苔痕娯夢得人間要覓爾許淸語渠肉食乃無墨

又

滕六附暄墮寒力六花未辦天機織蘺菊老盡蘭始芽淩波仙子方踵息水邊亭亭逢玉人照眼縞衣如舊識冰霜相與厲貞操蝶蜂那能犯莊色聽渠吹笛作商聲正音滿地出金石菊坡爲索孤山詩好句新從坐中得二君聨壁如長城笑整云梯再攻墨

牡丹嬌春醉無力艶紫妖紅錦城織鹿解銜花空誤唐楚以姬歸竟亡息何如野外挺孤操照水淵然有深識昻昻雪鬢顏眞卿何物女子稱國色主張繁華勿復言如對鴈門二千石語君欲識梅花面好向雲巖訪拾得語君欲作梅花詩磨盡蓮經大千墨

菊坡筆挽千鈞力剪就冰綃出鮫織謫仙笑作揚州詩鵬賦消揺六月息市門聊學子眞隱下坐還從季野識淸標自是孤山姿防眡唐家六宮色芒端琢句貌疎影竹邊著渠牛礪石枝橫帶雪最佳處近水淸寒月先得語梅政可兄涪翁凍雨浯溪打碑墨

謝鄭廣文和韻

春工漚絲呈功力紅日如梭萬花織愛花蕩子不愛命效死驪姬似荀息艸木揺落天地閉賢哉梅也眾不識靈根九轉列仙品千古離騷作書色漲晴癡暖動山意攀翻健倒蒼苔石髙標底須雪後見淸芬每向閒中得花前失喜廣文詩柿葉書成防新墨

廣文出新意得梅之全花實根葉譜入秀句輒效反騷一章

東風不借半分力老樹絲窠罥寒織虛枝生白獨也正夜气歸根吹以息个中灑灑無一塵無眼界至無意識居然暗發定慧香不取諸相了空色若與此花論相好是人如以木鎖石我嘗聞之老瞿曇無有少法爲可得我詩當以無耳聽索梅一笑付繩墨

再和

靑藜不解支腳力機杼微聞隔鄰織暗香來處窮幽棲蹇驢﨑嶇牛喘息山中欲訪隱君子等閒未許李邕識同盟頗笑五大夫晚節污秦有慙色摩挲寒玉古苔蘚從渠喚作荊山石雪中索隱非行怪自是花間著不得直須謫仙蘇二來溪藤快掃如鵶墨

雪意賈寒欺酒力思婦嬾學廻文織屏山未合篆痕銷笑倩南枝陪燕息冰紈絳【闕】入纎手素臉殷拊未眞識兒癡認作春風面剛道杏花欠顏色香浮紫帳夢欲醒影到窗紗月移石爲梅著語將無同左袒孤山未爲得吳都誇麗逸此士十年浪費老傖墨【吳都賦桃松竹而不及梅】

和趙靜樂梅韻

伊祁作春私帝力司花女課千機織月四十五以爲功化工何當停半息老梅偃蹇傲眾芳一錢輕視程不識和羮肯爲媚竈計望林秪笑欲炙色莓苔被服當文繡冰雪定交過金石靜樂先生大雅韻始信淸名不虛得政須艸聖傳新篇安得張顚首濡墨

司寒駕天騁勢力凍合冰蠶不成織皮膚皸瘃雪滿衣眞人恬漠與道息一花挺出萬木僵其友松筠乃能識淸香逺到惟徳馨素質自持無異色春風著意媚眾卉用物精多老傖石耄紅飛盡密房深佳處暗爲蜂翅得誰知竹外一枝好千載垂芳在詩墨

菊坡疊遣梅什忽惠蘭芽此變風也敢借前韻效楚詞一章以謝來辱

霜雰雰兮風作力艸變衰兮蛩罷織思秋蘭兮委蕭艾望郊丘兮聊止息悵佳人兮旣逺紛吾美兮誰識忽有人兮好修遺予佩兮春色茁瓊芽兮九畹帶杜衡兮被石凜增冰兮峩峩杳光風兮驟得卜蘭居兮南坡拂余龜兮食墨

和趙大監知宗韻

萬里修程占學力色絲黃絹新組織只今下筆追二雅端如養气閉幹息公子何自知寒梅須知三長具精識亭亭玉雪瑞煙曉愛日香浮防衣色自然雅韻出天姿芝蘭那肯羨元石我慙姱節對俚語炊沙鏤冰竟何得願君冩入遂錦堂冷蘂疎枝陪淡墨

再和韻簡菊坡

訪梅長與寒角力兩鬢絲絲尙堪織弔湘賦鵬彊解事長沙少年空太息酷愛孤芳支嵗寒艸木𨿽多嬾求識肥遁不爲蒼帝臣白賁丘園義形色風饕雪虐眞養素笑枕溪流潄寒石請翻橘頌作梅賦倍覺風騷楚人得請翁試爲決然疑謂余非是甘飲墨

昨𨿽移韻於蘭然石鼎聨章不可亦不成也再賦一則語以殿眾作亦騷之亂詞云

好惡移人信有力宮姬尙取昆侖織【晉書織室昆侖奴事】剛姿未必廣平愛皓首誰憐趙岐息夷車衡茝蓀芷荃富矣離騷誇博識靈均橘頌不及梅內白孰爲有精色夫何卞玉楚見棄素瑩無乃碔砆石梅古賢人又何怨伯夷正是求仁得氏以墨胎端自污請效公輸爲削墨

續詩愧無修綆力意緒中防軻母織棹頭吟坐欲成寐出吻非鳴方願息君詩愛梅筆不停四疊陽關人未識冰壺交映雪同調秋水爲神月爭色翛然未肯弟山礬介如何必化松石詩壇置韻百夷姓敵壘收功劇孟得須君爲梅作佳傳問事冥煩史墨

再和靜樂

夫君論事回天力斯文如貢厥篚織天葩瑞時來帝傍天香染衣未渠息因攜天上白瑯玕散作天花天女識冰淸誰似乃翁譽玉【闕】孩視寕馨色月中疎影射銀漢雪裏樛枝防槃石望林笑策蓋世勛萬戶侯封爲公得吹徹樓頭畵角春十行朝拜睿思墨

靜樂用元韻爲勸學之什再和

士惟食志非食力於陵奚事親屨織靜樂一門自師友簣進不爲子貢息元仲季方從太丘海內人士俱願識案上惟作羽籥聲【陸龜防】室中定無鉏箒色申旦督課如園蔬子夜程書過衡石舉似翁嫗笞其兒教育英才笑安得文獻超羣王謝家韋布當磨鐵硯墨

再和梅韻

北窗夢覺呼一力曙鳥微聞絡緯織推窗宛見野梅面帶雨猶如看花息堅白雅占南枝先淺紅畱待北人識宮中自是憐玉奴天上何爲愛藍色【盧杞仙防事】肯隨蘭芷媚屈宋獨立芙蓉笑丁石愧我聨篇蟻空旋羨君六博梟已得梅嬾作尉竟仙去拜官無用斜封墨

再和勸學韻

仕學優於服田力公儀之家廢葵織詩書爲府道徳林樂在藏修洎防息濃薫班馬有餘香暗摸曹劉豈難識挿架牙籖映隙曛近竹蕓編侵晚色諸生競詫邊腹笥正音如聞孔堂石從知車馬自稽古須信熊魚可兼得四科褒進惟尙賢欽想昌黎方讀墨

和葺芷雪韻

冰山鑿碎五丁力散作席花誰捆織射雕人去飛燕寒擁衾內視方閉息能令赤鳯冒白羽夜半翾翻天際識白雲鄕中助劇戲從以萬妃紛玉色鸞沼乍驚舞明鏡虎塩未見蓋危石乍離還合紛總總已定復飄如得得姑置是事先年丰有突不黔應笑墨

誇父逐日有餘力驅萬白蜺飛練織連天照耀作夜明湧池培堆驚壤息竹髙已學搶頭勢梅近猶能半面識坡翁笑效六一翁八章聨翩韻聲色【坡效歐公白戰體以聲色气味富貴勢力韻作八章】麻衣忽見蜉蝣陣硯池觀魚來紫石鄭谷秪解瘦寒句江上魚蓑正披得何如囊錦生縠紋兔園老筆陽春墨【毛東堂兔園老筆生陽春墨葩不待防和扇】

再和雪韻

司冬已窮造父力寒機墮指曉猶織長安貴人金屋嬌琉璃屏下方偃息【楊國忠事】穿窗入幕兒女笑喚作楊花元不識明珠照乘月午夜秋水連天云一色翻縞新詩出退之撒塩戲語欺安石一寒最憐東郭士履穿踵決行不得自喜猶爲孔子徒且學顏淵食炊墨

適得鹵蛤頗佳遣餉菊坡因記曽作蛤子詩有文身吳太伯緘口魯銅人之句戲綴前語代簡

文身太伯甘斥鹵緘口銅人舌防吐借資墨客富濡沫【鹵乃墨魚之沫】骨醉唇香登燕爼半熟含酒老饕賦此翁僅可闖堂戶班班雋永帶神液入室眞味翁未覩菊坡風裁黃豫章如食蝤蛑江揺柱盤餐盡廢太瘦生格逺調髙自淸苦子蛤遣汝到眉按努力去爲酒中虎【諺稱海醋醎者爲捉酒虎】末下醎豉有何好猶侶蒓羮傲傖父海之介夫此小兒雞肋見笑楊徳祖前身誰作水解仙飛入珠宮飲甘露能令齒吻策餘烈一鼎松風潄寒乳

閒中口占五絕

眼欲觀書身欲眠斜拖黃卷曲肱邊不須身眼爭然否試待醒來問孝先

雨多愁麥又憂苗不雨還憂旱火驕憂國浪愁端是苦老天那肯病唐堯

杏桃結子已成翁稚緑中間著耄紅階藥元來如許壽麥秋天气露春工

見說烏蜂不采花羣飛啄蜜喙如鴉𨿽然冗食眞堪汰笑語園丁且放衙

春魚潮罷捉洋山數水罾船素手還海若想應饕更甚飽鮮無復到人間【近海魚絕少】

到龍井寺

竹門斜倚酒家簾石路髙低記水簾炙背老農驚傴僂乘肩癡女笑窺覘數羝人立攀籬落一蝶兒嬉掠繖檐款約朋從歸去路馬頭應有月纎纎

春園古寺緑周遭一閣軒騰面勢髙鑪篆得薌抽露穟石泉借茗作雲濤風流二老歸靈鷲筆墨千年續楚騷拙語畱題罥珠壁暗中摸索愧劉曹

底忙不肯訪禪林山寺何曽避客深奇石韻髙非令色老松皮脫見眞心檐牙徇鐸關幽事溪曲無弦出妙音拂拭少遊碑好在姓名曽記落碑陰

十里輕軒憩佛廬夢身差記蝶蘧蘧伊蒲巧作魚蝦樣矮筍新鑱繭粟株暫到欲陪僧夏靜等閒生怕俗塵污計然老去翻多事空挽西施向五湖

孟童子中異科而還來訪余於行都賜第輒贈以詩

在昔昌黎公序贈張童子獨出超等夷芳名駕靑史君門藹世勲夐軼西平李宗社方同休彪炳見孩稚天庭挿犀角星眸炯秋水誦書如焦琴髙下涵角祉朱門共駭聼洗此箏笛耳老翁欲笞兒眼看拾靑紫一朝聞九關賚予出周篚我朝晏與楊炳炳貴名起願子志逺大勤學踵前軌家尊我相知作詩贈歸騎

兩宋名賢小集卷二百三十二

欽定四庫全書

兩宋名賢小集卷二百三十三

宋陳

思編

元陳世隆補

安晚堂詩集

鄭淸之

林治中鄭廣文以詩來遣魯酒報聘拙語輔行

長公本喜飲半入野人腹南州春夢姿亦復開醉目行想晉流麗鼈飲更升木興來索老兵誰謂酌可獨我亦愛客至陶巾時一漉𨿽有彭澤田種秫若不足頗因病入務瓢棄尙餘緑豈無大雅朋來伴離騷讀廣文粲檐花和靖峙修竹交情如酎醇秀句喜心沃觴政嘗卜夜談闈屢更僕何爲闊芝宇但憶頹山玉聊爾遣書瓻安得洗愁斛昔誇聖人中今愧平原督【今歳家釀殊未佳】杯手助持螯車涎笑逢麯靑州豈烏有白衣問黃菊如臯應解顏對酒頗勝俗【梅聖兪詩獨坐與婦飲頗勝俗客對】何時赤壁遊匏樽笑相屬欲歌鹿鳴三正苦龜藏六飲肯遺公榮雨煩過禦叔忻聞麥雨岐況有魚百族小卻揖二豪觥船倒醽醁

謝玉泉君黃伯厚和韻

卯飲貪引巵夕食不厭腹松醪灔玉池郁尊傲黃目歸閒喜攜防欣榮對夏木頗笑屈原醒寕甘馬周獨詩固發豪思江月欲戲漉每賡北海詠未羨西鄰足槽規長吉紅蟻玩杜陵緑醉鄕擬續記書眼了可讀時康萬戶春興到七賢竹筵虛艶姬舞面想宮嬪沃別腸驅藥使健筆命騷僕居然得良朋淸辭防壺玉習池可聨乘步兵有餘斛【步兵廚有酒三百斛】誰能酒限拘彊效八州督今年小麥好豈屑官廩麯嘉節迫蒲艾早計數茰菊客中眞有佳眼前喜無俗賦殷金石聲光粲牛斗屬句在後三三誰能賽六六試編諸賢詩第以伯仲叔共成杜康傳更聚山中族萬事付亡何干坤一杯醁

諸君和篇摩壘致師不容閉壁再繹前韻

平生周伯仁耿耿空洞腹翛然猿鶴姿豈辧鳩鷹目僕射不解事居士偶題木種栁僅成五樂園秪可獨皓首愧商隱湛恩沾漢漉城府百無有丘壑一已足詎省醉裙紅安識隊樓緑生經未渠諳酒頌聊喜讀耳熱聞秦聲浪謂肉勝竹髙陽有勍者盛气和曲沃直須殿上飲撫牀徑呼僕競看椀揮金幾欲鬥撞玉方丈食萬錢娉婷珠一斛豈復堪束帶靡徙揖郡督耆壽祝老饕嘉名艶春麯乃知梁州萄大勝伯始菊相逢作靑眼洗去爾許俗泠然曲寡和尙有騎能屬元和一漁翁喜共學士六吳歈間雅奏楚優效孫叔石鼎夜未央春空云已族何當一防期淸驩溢寒醁

邴原解劇飲雅名稱龍腹季倫殺爲嬉席妓敢嗔目有酒何容辭恐射蔣濟木但當攜酒去【闕】名賞幽獨年秫未足了【孔羣】聖米猶可漉【杜倧】愛屐憐猩魂奪巵笑蛇足桂漿有餘芳桑落見重緑諌逺衢尊投法置酺飲讀籌觥進蔌肴流觴屏絲竹未憂瓶罌罄但費匜盥沃勝事在園林家務付兒僕【陶淵明傳】釀羔截肪乳炰鳳泣脂玉鏈句丹九轉摛文泉萬斛競詆酒中賢秪堪帳下督穿幘俯前案障面厭方麯【楊譜語魯漫漢事】吹不落眼花【樂天詩】歸去來籬菊華胥國遨遊無懷氏風俗登詩壇爭長破愁城相屬二簋用坎四三客敬需六共樂時方淸誰言世之叔相從孟公座寕別輔氏族【謂鄭廣文也】一笑祝諸賢行釂天家醁【今內醖上尊扁以醽醁】

再和戲黃玉泉

黃公辭酒壚經笥捧便腹讀書饑鳶聲了了崇文目陂澄萬頃波巢寄一枝木戲題百姓眼自笑孤館獨轍涸聊相濡神液未容漉嘯歌匪彈劍悁隘殊躄足文織犧尊黃句綺琴緑不見蟹杯持徒費爾雅讀坐對罌臥墻空有葉映竹枯腸但茶搜燥吻遲膏沃主人如馬瘦酒使欠猩僕【封溪令事】思折酤醖券欲訪義漿玉喟玆鯨吸量眇矣龍驤斛靈根日灌漑詩課自程督試當閱醫經薄醸借神麯共醉靈均【闕】未問長房菊飲興非有期衣曬寕免俗村勺𨿽不勝嘔泄聴隨屬嬾疊陽春三肯競梟博六不飲但麥豆頗勝劉文叔醉騎黃犢孫歸玩墨君族子爲評酒名擬號安晚醁

謝葺芷和韻

無詩不言酒【荊公謂李白無一詩不言酒】作賦眞誑腹未破公子慳況與佳人目壯心思擊壺聖杯賡啄木【樂天啄木曲不如飲此神聖杯】袖想胡旋雙糚托揺手獨【見陳陶獨揺手行】賔筵乏酬獻醴齊催泲漉禰衡辧撾鼔元崇方病足曽無列屋粉空韻梳鬟緑百篇謫仙詠十軸防溪讀【見顧云池陽醉歌】有美建安璩競爽淇園竹芒端寒燠轉胸次古今沃臥甕嗤捨郎祭酒可令僕【漢僕射中興攺祭酒】時陳南北洗頗醉東西玉𨿽微醖五斗端有才一斛詩壇長齋盟筆陣嚴總督方將喝銀云未肯平封麯【李賀酒酣喝月使倒行銀云櫛櫛揺殿明陸龜蒙中酒賦拔酒樹平麯封】宮宴看傳柑帝歌須和菊【徳宗作黃菊歌翰林學士韋綬奉和】牛心固異饌犢鼻且同俗尊酒日相逢我歌君爲屬歡期踐三五釀頃戲十六【樂府信對酒人生一百年歡笑惟三五王續有田十六頃悉以釀酒】酣暢嗟阮修飲狂謝裴叔【裴叔則語石崇云飲人以狂藥責人以正禮】窪尊畱古制長勺分魯族居然同老襟淺斟醽水醁【湘東有醽水故酒得名】

謝鄭廣文和韻

鱣堂心醉經精神應滿腹溫飽無所志飲食不以目【溫公謂今人以耳而衣以目而食】說詩稱解頥善問待攻木頗愁百斛量孔庭惟立獨爼豆答衛問筐瓷欠鄒漉【見鄒陽酒賦】曽子非養口漆園且尊足時於淸夜分酌以翠勺緑【緑尊翠勺爲君斟酌】聊澆磊磈胸不廢吾伊讀每篇亦作句【來詩每篇必有亦作語】如對紀書竹相逢蓋初傾一別桑重沃融尊慙坐滿魯餽疎拜僕衛生不自寶抑首新患玉囊無諛墓金米乏佳傳斛廚煙防人淸蔬課園夫督粟缾收秫田黍醸用陰麯解同杜陵襟期醉昌黎菊赤手當防莵【來詩有白戰之語】白眼漫嗔俗莊虛左氏晏觴肯西子屬【坡賦屬此觴於西子】酒債負尋常防期遭百六要須中聖賢庶以展伯叔【謂宗盟也】醉入無功鄕醒豈屈原族【漢徙屈昭景大族】岸幘一笑粲共賦醽酒醁【晉張載有醽酒賦】

雨中卽事簡二友

怒蛙頻作灌夫罵老鸛惟聞莊舄吟麥熟只應呼快活林間欠此一聲禽

舉頭但覺雲頭闇移腳何曽雨腳漧衣裌未便時衣褐薄寒渾作晚秋看

鳩能喚雨復呼晴日日長從屋角鳴晴雨不應關汝事彊饒唇舌效君卿

五月炎天正及時輕絲扇子未曽持殷勤寄語班姬道只恐秋深卻夢伊

籜龍厭俗托孫兒【鄰竹過墻】隔砌相過人不知借宅敲門太多事匡牀竟日對漪漪

鶯聲求雨亂繅車兀坐翻思二客佳乞得晚晴紅照水南坡東畔月侵階

客有誦袁防齋得雨酬倡之什轍賡元韻志喜也呈虛齋使君

雷伯四月瘖無聲鳴鳩呼婦鳬浴晴星如榝沙燈吐焰羲和駕鞭乘赤明稚秧鍼水未入種秀麥浪畦猶督耕香車不動百龍蟄轉漉如織千蛇橫愛民太守心語口瘨我以旱寕無生川靈有知亦許異物蜿蜒歸掌撫一雨果從方寸來此念端誠本天與但看父老歌丰年不用兒童學皇舞弭災肯效欒巴噀哺民無異紫芝乳一年事在阿堵中四封笑溢迎門語我州瀦野同淮徐公方有意六輔渠上天下澤鐘惠施千里波及皆君余防齋詩成虛齋和我樂賦之如遂初坐對聨珠飽官粟但有歡喜無欷歔秪今快續二賢詠不須乞米與顏書

又

媧石補天玻璃聲遇坎爲雨離爲晴金烏玉兔旁午出百二十官稱常明下土臣敢再拜問誰主風雨催民耕天江津河尾北見玉井水漿參左橫何爲湯旱土坼何爲堯水魚頭生孰令赤地星丈許吭扼雷公仍背撫孰令河鼔塞銀潢勺水綫流不輕與孰令捲舌自張翕孰令天雞自飛舞云師族聚曷遽散電母兒號奚不乳黒豬渡河去無迹蒼龍銜珠噤弗語朱鳥崛彊王偃徐烏縮頸老沮渠夫君牋天帝馮怒旱魃磔死不問余天街淸潤聨珠璧不爲幹封爲太初一雨三日誰力歟更唱疊和忘欷歔歸之太守不肯有欸乃聊代志喜書

又

豢龍作醢龍吞聲天公憤憤迷雨晴玉脂泣烹足媚嫵苦酒五色生光明龍𨿽神物畏饞吻攜朋去作天田耕稚禾婉婉魚薧立髙原庚庚兆橫漢家爕調豈無術陰陽縱閉歸董生【闕】

我貧自笑一瓢許瓶粟屢空慙釜與彭澤從無種秫資沂水聊助詠雩舞頗怪吹云讀風頌浪愁淅米繙危語淸時何事洪羊烹善政端無虎乳仁人拯溺非姑徐亟挽天漢如決渠我知造物識君意十日一雨焉取余願君展此作霖手蘇民旱從扶黃初在在京坁賦髙廩坐令歌頌笑欷歔病坡作計羮玉糝辟糓寕羨黃石書

湖上口占

賣葑千艘底處藏媧天濯熱臥湖光山雲旣雨猶相逐水艸無花亦自香野徑徧穿人借問僧茶旋防客先嘗翻思舉世趨炎者誰識蘋風五月涼

戲續前韻簡幕掾林治中

梅林妬日彊遮藏西雨東邊漏隟光黃口禽鳴應乳臭白花梔坼似荷香排根荷出憐嵇紹遁迹蒓肥哂孟嘗【後湖之後荷蒓間有在者】閒處便成淸境界底須沂水羨雩涼

煮白酒送林治中

長門思客薦寒泉浪讀松醪桂酒篇數米醸來成玉液傳家方祕出金川白飛瓊斝應歸重紅滴珠槽敢忌前聊遣朋壺共一笑平分風月晚涼天

偶成呈林鄭二友兩絕

人才百年能幾見俗子一揖已累人元溫亦知有此客徳操未省誰爲賓

聲名谷口我宗秀風調西湖我軰人自是山巖著不得天教暫此伴閒身

旌徳觀

丈移從弱水間君恩泮奐得躋攀茗香壺酒成三事巾褐枝笻占獨班境勝亦能充道勝官閒何似在家閒元都猶有桃花在更向西湖訪好山

緑蓑靑笠慣孤蒲錯認東湖處士居舟尾笑迎車後客渡頭催買网中魚水程趣戍半規日山意論交千卷書歸去重樓試凝望恍曽雲气矗淩虛

又

半生東甬數間屋一日西湖十首詩回首風光少年客春山擁翠作蛾眉

賜第登樓

避俗懶成癖登樓睡失魔忘機鷗自下開檻蝶相過髙處景差勝靜中春更多君恩欲以報歸夢欲如何

又

桃李漫山不是春紛紛蜂蝶趂遊人梅花已帶春歸了分付垂楊浥露塵

病思歸心走兔迒自嗤幻境未渠忘並州便作咸陽看說若干桑亦故鄕

觀王導傳作

江東老子惠之和九錫牛車慍蔡婆不殺伯仁君信否澹然推分意如何

閒中偶成

病覺身名小閒知日月忙篆香雲四合盆篠竹千章慧性幹成障愁懷弱未張何如莊宇定虛室自天光春過日初永睡餘日未忺露花心翼翼風葉喜沾沾殿後蜂尋穴懷歸燕語檐隨陽在何處落絮防疎簾

兩宋名賢小集卷二百三十三

欽定四庫全書

兩宋名賢小集卷二百三十四

宋陳

思編

元陳世隆補

安晚堂詩集

鄭淸之

紹定閩冦平上功省府黃伯厚載與焉余時在政事堂趙用甫掾西曹力言此文墨士請官以左選旣而賞戾法迄授武階去嵗戊戌用甫帥鄞乃來爲閫屬余浪迹湖山嵗余始一見稍接觴詠亹亹迫人間及前事相見恨晚余與之酒曰一文資直慁子然以人廢法𨿽相知如今日亦弗敢則笑而不怨赴調行在所贈以君莫愁之歌

君莫愁君莫愁不龜澼絖能封侯君莫愁君莫愁腰六相印一敝裘請看涎顙與躄足千金信矣壺中流荻花江月正佳耳靑山浪泣琵琶舟短衣楚制乃翁喜未必挽弓若丁字貂蟬本是待臣冠有時出自兜鍪裏𨿽然萬戶將軍臂夜逢醉尉頭搶地賣薪愚婦輕買臣不信讀書有奇事世間眾萬無定容桃笙木棊惟所逢秋來桂菊黃金叢千機錦繡開芙蓉西風也解作富貴豈必桃李專春風得時失據自甘苦姑置自是天夢夢君莫愁君莫愁雙手試捫舌在不勸君勤買西湖船打篷疎雨旗亭酒

家園卽事十三首

水滿橫塘占曉晴蓮腮霞舉葉云生魚兒富貴眞難比翠蓋紅糚擁隊行

新竹地肥方怒長幽花晚發自欣榮飛來野蝶多情思不逐蜻蜓防水輕

池荷岸竹閟寒淸肱枕歌眠夢欲成珍重西鄰知好事隔河送過讀書聲

千巖萬壑自秋春靜處觀山能幾人疊得假山人競看世間宜假不宜眞

緑陰樂靜未號蟬藕葉扶嬌泛水眠輸殺蜂屯深閉壁峙糧宿飽蜜中邊

侏儒飽愧東方朔嫗母呼回郭舍人博局由來更勝負雉盧那復較疎親

早作南風午北風暄涼翻手雨無蹤田翁舉似霖霪日踏腳鳴車笑殺儂

靑帶環生繞岸靑葉間虫篆學陽冰墨池文冢非難化芝菌從教子厚蒸

樹底鳴鳩相惟諾花間飛蝶自綢繆二虫得失聊堪笑鴻鵠誰能問奕秋

防魚繞石日千里反舌鳴聲已百能老鸛易饑增廩稍乳雞勤哺領孫曽

客有何人君子竹書無同至大王風此風此竹堪誰共著得茶經桑薴翁

人心似鐵鑪猶在世事如棋路不移閒著目光牛背上英雄千古竟兒嬉

老紅擬占春光住嬾緑枝頭更嬌妬隨風宛轉未肯落猶作霓裳羽衣舞

又

樂天故不憂作徳心逸休雞虫笑杜甫蝴蝶夢荘周苛政猛於虎蹊田奪之牛書傳亂人意周易在牀頭

詩別可齋陳制置移鎭吳門

恭惟上明聖宵旰親政初朝有快活貫野無簿笨車我獨何因緣濫持鈞與樞妄意在人物搜羅到巖墟穆之百函至酬答疲捲舒𨿽云得梗槪詎必相賢愚君時靄亷譽一再登除書公牘恥私謝直語非貢諛尙無赫蹏牋而況雙鯉魚元龍一世豪名下定不虛我歸海之濵偃息田園居生平舊交防相忘付江湖軍將忽打門君書來自吳瓿槁冨鴻筆硯銘出龜趺興懷向防泬論文逮荒疎自言久愛敬今始通勤渠不爲熱翕翕不爲暖姝姝云何好尙眞夐與世俗殊意者元城賢待以涑水迂獸旗畫星壤龍藩開玉符老我嘆蒲栁投閒托枌楡味言喜啖蔗秀句嫌催租的知我軰人調度非轅駒子長固多愛含菀乃集枯梅花倚瘦竹淸芬借旉與常恐硬黃紙喚歸翔紫廬問君立朝節謇諤辛毗裾問君治理效所至桐鄕朱正爾澤東履俄然移右扶借畱此截鐙來暮彼歌襦譬之絳霄雲來往本自如君亦何心哉此事姑置諸但惜君去我有唱誰和餘寒山尙餘雪江濶徵帆孤揮毫冩別恨臨風獨躊躇

懷可齋簡林鄭二從事

可齋嚴冷如古書莊語敢下鉛與朱讀之不厭味有餘簫韶間奏愁爰居文墨政事同機樞炤人炯炯懸冰壺昆弟親我同二蘇對牀風雨夜夢俱別來半歳意郁紆賴有二客能從余或寄可齋雙鯉魚道甫問訊今何如

乍晴觀蜂房戲占

蜜蜂家計千頭奴日並花課供蜜租粉紅黃白各本色擁腫雙腳尻爲車采花歸來不知數一一到門如合繻方春乳房擁金屋子弟分王遣之國廣輪處處成甘州饞口嚌嚅不遺力蜜脾割盡刲蠟膚畢嵗辛勤用謀食秋深冬早未見春嗅芳咀華來藻蘋釀成餱糧香滿室日日飽衙知愛君問誰食蜜還主臣阜財富國今何人

糟蟛蚏送葺芷

蚏腹一寸能郭索黃流在中自濡殻蝤蛑可是文人行螃蟹眡之師長伯二眸挺出勝怒蛙八跪前驅非屈蠖笑今樊噲自橫行何用呂布須急防餔糟啜醨乃我味嚼齒穿齦未渠惡屬厭秪覺一解勝效美不辭雙距落蔡謨但記尊足存孫卿不悟鐵成錯漫誇右手亦特螯水中之怒無乃虐梁王葅醢猶至今千古吁嗟漢恩薄玉柱江酒半酣銀絲鯽魚新膾斫此非不足君所邪斶顧居貧未能學虫魚瑣碎熟爾雅麯生逢之三距躍太眞小物自足佳葺芷一笑爲飛白

再和且答索飲語

晦途之人暗摸索如自遮聊以殻沈湘𨿽避屈三閭防髮柰逢吳太伯周官自詭蠯蠃蚳羲經敢並龍蛇蠖嫗妃投甕甘骨醉【俗以羣雌巨掩爲佳】舌味無心寕法縛黃詩未足盤飱吳稲詎能爲嵗惡尊前介士尙錚錚海底漫郎終落落帛聲試聴響犀瓠玉指爲渠代金錯掩筆而取僅遺小誰念坑降秦政虐二螯六跪冒族姓穴居頗笑鄰之薄縱令臏足亦可喜中有妙解木應斫賸擬新篘問揚字先賦南烹仰韓學蠔山馬甲不易致岸下紫鱗方牣躍主人鸛鶴眞耐痛笑許子彭如水白

諺語有鸛鶴日至水濱羣蟹相與捕魚蝦飼之以爲常一日鸛鶴語蟹曰施而不報非禮也吾喬木巢成亦可延客能從吾乎蟹以無翼辭鸛鶴曰此易耳子以兩距鉗吾足我爾身也蟹悅從之一飛戾空蟹懼鉗益力鸛鶴痛怒罵之蟹笑曰作主人乃爾痛耶

鄭徳言暫館於別墅

我如杜甫逢王翰君似梁鴻領孟光花竹自慙非獨樂杼機聊喜聴鄰墻賦成寕笑老傖父甕熟定容周舎郎他日楊花飛燕子可能長記陸宣莊

安晚偶成

五物中間著一翁園防隨分可支筇章施采服花糚露戞擊鳴球竹嘯風疎種密栽觀木漸淺流深浚養泉蒙眼前丘壑無佳句自哂詩腸苦未窮

和鄭制幹遷居

帝遣夫君侍玉除薾雲飛上駕龍駒兵談暫此棲油幕荷隰居然見子都風牖喜便鴻案舉月臺長對兔輪孤孟嘗幸捨非吾事徒愧荀林爲送孥

和鄭制幹謝借居且惠朋樽醉螯詩

平生愛山林裏居想王屋孤月自無朋防云曾不族詎知莊遵市鯈有賈誼卜西河就索居漆園問尊足翟門羅可去軻宅仁已熟似聞結駟多每見後騎屬魯臺時遣餽監侯已發粟競懽王儉蓮肯問顏子粥家貧願鄰富蒹葭欣倚玉頗容稽叟來簉堂上燭猶能辧絲簧漸近不如竹濯醪慁兵醖庸行參聖讀願爲善頌禱旣醉備五福謀婦擬提壺敲門驚啄木持螯兩從事來就桑下宿美味均適口雙明喜增目命駕匪千里星言媿不夙聨句乏追韓補詩聊繼束終當效樂天駱馬爲酒鬻

題雪竇千丈巖

並海危峯駕六鼇招提深處緑周遭樛松直上睡龍起怒濤飛來風虎嘷坐向亭空云作伴待看身與月爭髙山靈意我酬淸賞爲酌冰泉讀楚騷

林治中近有捕虎之役調以拙詩

豺狼當道實堪嗔就乳於莵哭楚臣馮婦下車冝眾恱將軍射石見心眞渡河應避馮河勇搏獸終歸舞獸仁他日朕虞須命益九官濟濟定相親

比以拙詩戲調張籍不知作者已盈軸矣輒和兩韻

展也虞朝庶績熈合修筐貢曁熊貍兕容於野𨿽非地豹澤其文似識時毛革正須供有用血牙安事殺爲嬉國僑惠政人誰犯虎聼多應謝子皮

虓虎寕如有知陸行端自觸危機防渠呂布還須急驅以王尋漫失威肯使黔驢呈短技直敎獵騎合邊圍惡盈詎必分人獸猛獲終擒自衛歸【宋人請猛獲於衛石祁子曰天下之惡一也云云衛人歸之】

圃中問訊梅友老榦疎花有足喜者

洗出金灘鎖骨沙種成老樹競槎牙冰霜歷盡肌生玉窗牖寒深影到紗舊嵗枝頭新嵗景十分好處一分花誰言冷圃惟秋菊春意撩人乃爾邪

東湖送藕與葺芷

艸木誰無知葉落能糞本榮枯逓乘除苖實自穮蔉東湖百頃蓮夏日傲趙盾州家浚河渠狝薙甚蕓墾長身萬柄荷髦梗付鍤畚寒煙熨靑鏡時有白浪輥水解毓仙骨根著泉源混外幹乃中腴下益寕上損淤泥胎玲瓏多節竅混沌園丁亦善沒擘波沸魴鱒眾株忽仰浮登岸如衮衮誰知絳縣塗可試平叔粉名非玉井船實過秋蘭畹肴蔌雜燕豆葅菜補中壺交梨能養生諼艸亦忘忿空言出好事就與津燥吻贈君擬條冰差勝羞藻薀

送新姜與葺芷

仲尼何不撤姜食損智深譏藏戲劇將以愚民豈其然半山失喜爲動色抝執誰解鐫此老一時鑿說契胸臆我疑驗之神農書增壯胃腑良有力月令音商其味辛調芼魚蔬配香稷方冬沃土培其根隴畦分封隨壤息長須視苖厪獻新先時斸起奮鉏棘靑株斯拔薤本重紅萁半露蔆包側駢指驚看產漆園眡足疑爲導積石欲搗芳辛入臼爲憐膚理傲金狄僕命薺荼涴詩雅肩差梅桂班內則笑加束防伐書鯉持助饔庖鱠銀鯽旱年冝姜諺有之今嵗雨多生意嗇小摘酸寒類甲菜大阿嬰冒期膝席公羊谷梁汝往哉反音一笑當勿劾【稗官有記公羊谷梁並出一人之手其姓則姜蓋四字反切卽姜字也】

山間錄拙作求敎葺芷俚語將命笑擲幸甚

老我愧不學無以祛六蔽短綆赴修汲深淺忘厲揭每逢撲凸篇如對葛答謎敵壘或致師何以禦柴曳書林倦回旋筆徑冝脾睨獨自搔背癢誰與解韈系誤墨拙成蠅飲醯癡聚蚋噐成多苦窳艸創類茅蕝未善文心雕曷葵足衛樂只正始音盡發文冢瘞古意窺九嶷詞源決三澨英英韻風雅噩噩規誥誓精剛拏健鶻妥帖律狂猘解注卑虫魚獻納笑蝦防讀檄頭愈疾聼語麋著艸風髙補釣臺天朗摛蘭禊合止按商角刮磨出亷銳妙指曲不傳奪胎骨可蛻神鍼如運斤折屋去眼翳又如大醫王割胃滌滛滯萬象困搜討瑤金拔昆麗司文當執衡卻掃甘擁篲空山闊遊從思君願言蕪詞薦藜藿香芼待姜桂翳桑急壺飱毋爲答飯毳

兩宋名賢小集卷二百三十四

欽定四庫全書

兩宋名賢小集卷二百三十五

宋陳

思編

元陳世隆補

安晚堂詩集

鄭淸之

謝徐徳夫右司和禦制賜詩

直道何曽較尺尋昔賢垂範到斯今臯謨勉勉歌元首說誨年年沃朕心幸遇千齡開聖治頃塵三事愧宵箴奎文衣被眞難報盥誦新詩愛深

朅來林下破天慳要使明詩見一閒齒屐印苔春縱步頸壺蒸粟晚加餐夢魂飛到味書閣【徳夫家有味書閣】世路牢封函谷關翻笑醉翁猶未醉黃金白鬢詫腰環

和林治中雪詩五首

擘天滕六勇如貔移下瓊臺撲凸奇老盡靑山眞是幻從渠白戰更無詩馮欄且喜明雙目嘶騎寕愁到十眉【謂撒戍也坡詩長安畫手開十眉云雲中有漁陽胡騎嘶】羔酒不妨敲竹韻園林正好樂淸時

兒嬉犯凍搦文貔怒眥張唇狀崛奇圖得形模規婦笑絕憐冷落賦翁詩幕談多暇堪娯目喜色排寒爲上眉頗念袁安正髙臥拙柴煨芋了年時

塩虎模糊懵豹貔玉峯髙並自多奇春光北苑供花事夜入西淮奏雅詩銀闕勢增開雉尾賀班香近列蛾眉看君來嵗酬筆移在儀曹進表時

白旄麾編牧郊貔羽扇分飛更出奇凍裂弓鍪元濟防嚙殘氈毳子卿詩蘆花夜月凝湓口梅玉春風侈蜀眉【坡雪詩有玉梅春之句】一幅溪藤知幾返鏤冰冷語不驚時防貗甝佛貃貛貔【見爾雅釋獸連文】獵騎漫山伏正奇瘃手艸成熊館賦羣驅【闕】入兔苴詩獸奔駭類淮肥口狐媚讙摧虢國眉滕六倚渠眞誤事大寒不出是知時

因防來詩再元韻

組練橫陳壯士貔想因舞羽去窮奇千山白髮存公道十日淸吟費老詩待伴易銷春有腳交光最勝曰如眉只愁無著梅花處東絹平章付伯時

續詩之寵依韻以謝

莫搜險韻續貒貔云景須知雪後奇日絢寒光糚淨界梅將眞色薦新詩試敲折竹煎茶舌旋覓遙岑出黛眉油幙輸君談笑樂聖杯正是一中時

村邊以湯婆樣惠示與詩俱來依元韻

惠中秀外更淸便婭奼嬌羞二八年無柰畏生袵席寕敎寒夜折冰綿遣來勣嫗知君狀擬伴涪翁到曉天只恐甎花陶學士風流未了續膠緣

再和村邊解嘲

閒身惟向靜中便莫景侵尋絳縣年未解眞精昬黙黙且觀牝息綿綿溫柔鄕裏誰能老冷澹生涯別有天笑撫腳婆爲法喜漆園何必問經緣【緣督以爲經】

暖足番君老更便摩挲笑問阿婆年聊吟夜月移花影肯向春風逐栁綿自有散花居丈室何妨奼女共壺天鉛華列屋諸君事乞與寒梅了世緣

造化眞機動靜便誰云巧智可同年藍田日暖煙生玉閩嶠霜濃木有綿萬象爲春皆是物一花不實豈其天吾身太極元同運陽長陰消在所緣

和葺芷筍詩

我貧毎笑齊之斶晚食𨿽甘未忘肉梅肥尙餘風折緑溟涬餐英命騷僕藩籬別彼羝羊觸送似玉堂如楚束惡詩聊賦徐凝瀑妙句飛來潄鳴玉曽無導吏隨賈餗坐遣跛奚委葵菽茁芽勤視緣坡竹期飫伯仁空洞腹書腸膏腥士之辱得魚不敢餉羊續要知菜味勝山谷步趨彊顏髮曲局盤有美茹無不足陋矣王芻箋衛澳

贈許石田爲僧

平明對鏡良獨難子能脫屣彈指間戲視此身如髦蠻冠巾擺落逃繻關千金彊弩一笑彎萬錢買盡江南山厭渠世路車輪殷赤腳健倒苔痕斑參寥佛印若是班江湖風月不汝慳汝狂方醒眾所讙我獨見之爲三嘆辧詰孔釋何可刪白雲深防輸君閒

和敬禪師茶偈

飯罷茶來手接時个中日日是眞機建溪顧渚君休問冷暖如魚只自知

睡龍纒繞墨甜時捧喝金提落鈍機管取一毆先著到三更日出有誰知

魚鼔才休客至時摸頭元是最先機不須吸盡西江水一滴曹溪味便知

贈育王堪笑翁

問訊瞿曇老比丘靈山何似雪山頭笑翁底事正堪笑面似靴皮笑未休

蔬圃

活計園蔬日日新杜陵差慰婦長貧旱薑水芋年時熟春薤秋菘意味眞畦甕防分三伏雨露根常占百花晨荷鋤未省勤耕稼猶媿師門學圃人

和林倅賦郡守隨車雨

旌車勤雨拂參旗大士圓通現白衣鑪穟輕煙方先路雷門急令已宣威爲霖防作西成計書嵗誰云大有稀賢守劬躬民國念食言應笑魯臣肥

和白雪老禪二偈

閱盡恆河水上波聲塵何似泡漚多還師拍板鉗錘後更唱誰家別調歌

檐鐸吟風月半凹黃金布地欠誅茅三更日出眞光景大好欽身正笠包

靈隱慧上人惠詩爲古風以贈

貫休齊已唐世人當時逸气淩簮紳聲名亹亹逼甫白幽蘭直與梅爭春誰知北面石霜老服勤杖屨皆終身二公所得當蓋世英詞傑句風中塵至今傳者以詩重妙處反爲詩所湮弄翰戲墨𨿽佛事炊沙作糗成饑嗔不欲詩工與字巧緒餘能奪道之眞心宗一了萬法具辧才飛轉陶家輪君不見阿難多聞及辧慧咒語要敵摩伽神

天育二老禪惠示經佛偈答以十詩

二老毫端一滴曹喚醒防語沒忉忉更無慧可安身處作莫當時立得牢

余塵明極彊分離菩薩如來是阿誰旣道本來無一物將何芥子納須彌

龍宮海藏自分明搕灘頭一任傾因果若還終不昧政須防作野狐鳴

書經猶有遮个在畵佛何曽夢見來玲石玉峯雷雨梅花昨夜一枝開

三經已是太多羅州去休休更問婆个裏幸然無一事何須終日把甎磨

四十刼來閒坐休忽拋長舌閙籃頭若言面壁爲心法瞿老還輸第一籌

懵懂維摩不二門略無遺囑付兒孫普賢若匪剛饒舌此事如何更吐吞

老【闕】無聖亦無言驀指虛空喚作禪掌血條痕無著處教誰白地患靑顚

般柴運水老龎禪佛法無多在蜜邊【闕】汝將來還與汝因師交【闕】更團圓

生老年來病已深灸瘢著艾復難禁六根四大原無有何處求師下一鍼

鄭徳言親覩洛伽觀音相遂依所見繪畵朝夕嚴奉且求贊語敬題其旁

具足圓通性一念本昭徹佛我與信心是三無差別凡人未見聖如渇以何說佛身忽現前如水印秋月心精自開遮見根匪優劣念中有大士珠瓔百寶結補陁洛伽相自在猶日掲是名爲正觀倒想作奇絕稽首圓通尊玆念無起滅非相亦非念不盈復不闕惟然觀自在無眼耳鼻舌

拙偈調偃谿上人

昌黎先生入山裏大顚牢把數珠子松下經函著淨瓶照管習之翻卻水丞郎滿擔江西禪行行勘辯撩天鼻偃谿爛嚼雪窗紙換卻舌頭別參起

雪窗董寺丞將指平讞安晚來訪因舉似偃谿爲下一則語

佛法方當惡劇時偃谿笑裏袖鉗錘不敎管領千云衲打徹頭關更問誰

簡雪窗董寺丞

世路機心去兔迒雪窗一縷不遮藏薾云梯月眞遊戲茅舎何曽外玉堂

聖賢事業在心槃禹稷顏回豈異觀世故波瀾同起滅姓名千古要淸寒

山間大風雨晝夜不止聞松聲撼牀戲成拙語漫錄呈葺芷參溪

顚風橫雨窮山秋樵靑防擔車停輈松聲撼空吼萬牛轟豗勢欲傾不周晨雞扼吭音且愁百鳥何敢相喧啾恍疑趙壁環諸侯呼聲動地鏘弓矛又疑變化鵾鵬儔垂天鼓翼南溟陬或者挽翻河漢流電飛霆擊龍蛇虯不然火烈陸渾丘天跳地踔啼熊猴狂吞狠吐山裂鳩大音奔騰怒相投夢中驚廻仙枕遊分明夜宿浙江頭三更潮水掀柁樓蒼茫起坐擁黃防觸屏喚作錢塘舟此身端坐巖之幽如何兩耳不自由乃與喧寂爲沈浮影蛇石虎以妄求世間萬事浪喜憂大學能定心逸休疾雷破柱方夷猶眞須浩養師孟鄒風止韻作商聲謳

和復岫賡醻之什

勝地來休沐山程懶忌前艸堂新杜曲詩格舊臨川客乘幹珠履翁琴百澗泉參尋幽路滑空想石頭禪大雅千巖秀淸標萬玉前醉扶有宗武屬和得師川境勝堪耡月詩香可釀泉竹林風度在枯坐笑僧禪

書西湖雷峯講主艸書【寶慶丁閏夏】

余以職事出郊歸塗午漏下逋暑於雷峯老師肅客乃二十年前所識云上人也因索艸書縱觀成古風十韻以贈

云師一生耽聖艸銀鐵蟠空覷天巧老來逸气未全平筆底鋒芒猶一掃開關勇士爭赴敵劍防弓戈奮相繚睡龍決起求頷珠劃木防巖紛怒爪風雷喧豗撼坤軸飛電交橫印淸沼忽然天宇變空澄千丈孤峯立寒峭張顚驚號智永泣剝筋椎髓爲君飽恨予不習艸書訣九轉枯腸秪自攪云師云師汝誠能春蚓秋蛇幾時了何如認取主人翁破衲防頭紙窗曉

送王伯厚入廣

五行在天地惟水明且淸如何南中泉乃獨以貪名水號墨與弱淖汩稱濁涇彼皆有其實所以得此聲山川日秀發九疑羅翠屏扶輿產淸淑丹砂銀石英有泉出其間泠然堪濯纓政坐貪夫累土炭涴玉冰桓山以魋故至今人羞稱栁子愚其溪百世相因仍有如此白水好貪豈其情我欲招夷齊【闕】之南山汀一洗萬古貪湧雪歸東溟夫君素潔已贈以貪泉銘

送繼一郭處士

聖君如堯舜豈無巢與由計然亦何慕五湖一扁舟之人久不作側席思巖幽嘗聞鹿何君淸芬徹凝旒【闕】

重華錫嘉號見一光林丘誰謂雅

道息競風日悠悠脫冠掛神武有士歸東州笑將金閨籍猛博處士裘鈞天爲開顏曰此夷逸儔大書繼一字虹光屬奎婁宸章軼麟衮正聲出天球淸名奨靜退下視古素侯睿謨廣先憲姱節追前修況今輯眾雋丞弼登虞周明時樂閒暇出處自不侔赤城宅仙子登陸方蓬洲君歸訪司馬坐忘春與秋方瞳照緑髮戲轉黃河流煙霞肅通客隱者應輟耰欸乃輔行色春風生柁樓

兩宋名賢小集卷二百三十五

欽定四庫全書

兩宋名賢小集卷二百三十六

宋陳

思編

元陳世隆補

介軒詩集

趙汝談字履常號南塘太宗八世孫居余杭淳熙十一年進士累官至西外中正理宗時歷給事中權刑部尙書卒諡文懿

南湖

每憶西湖上靑簾【舊作蓮非】賣酒亭栁條魚頰翠花片馬蹄馨寒食經行路晴牕入夢屏因循春又晚風絮攪空冥

靈谷

谷神仙宅言歸肆目新山光逺如畫秋色老扵人世事棊爭刼人心海變塵功成思範蠡湖上一閒身

翠蛟亭和鞏丰韻

幽亭枕蒼峽云竇通曲水百折如建瓴防防鳴不止客來一抽鑰白霧噀巖底歘翕千丈蛟拏空翠濤起天開混沌竅日洗盤古髓諒匪畜池鱗多應化雷尾馮陵气易壯怖蕩辭難侈日假金洞光景逾瑤池泚誰云逰方外巧異淄塵裏坡仙頗年數覿面猶尺咫采句貴自然鞏言良是已琁題豁靈界篆出蕃君裏物生亦倚數有形必有靡道人亦多事浮念何時死餘生嗜泉藪痼習牽研幾太息動靜機於何寄眞理醉倒和滄浪煩君更詳此

附趙彥假和詩

天下名洞天有山必有水余杭山水窟神仙所棲止仙人乘雲去玉蛟畱潭底至今雷雨夕蛟睡時驚起爪劈巖石裂石罅滴乳髓涓涓泉流出半垂白鳯尾風來琴築響月照纓絡侈曲折納深池徹底淸且泚築亭當防衝木石相表裏翠壁潤含煙層峯去天咫道人幻出奇指顧猶未已忽驅蛟走鬭瞬息八百里怒气挾奔霆艸木爲披靡兒童驚振掉面若槁灰死達人本大觀談笑自隠幾須臾羣動息靜坐窮物理水石本無心相激一至此

附趙汝讜和詩

眾峯抱蒼龍蛟屈翠蛟水放之兩崖間奔洶不得止濤瀾生席上雷雹轉石底恍疑天柱揺將拔陰洞起蘇公雄气壓詩骨得仙髓指麾驅鯤鯨赫變動其尾紛紛下土人蟻蛭自封侈聚觀目精筆墜汗流泚坐令空谷嘯聲徹霄漢裏君來松根吟仙者相去咫老蛟破鎖去余怒猶未已決開防千丈散作霧五里今年溪湖漧艸莽生意靡寸泉落山苗靈鑰起垂死遺吾云子飯報汝靑玉几野人尋泉竇筒壊方復理然山巓池冬夏常若此

逰洞霄宮

好閒謝塵事來作名山逰策杖西防曲乞漿東家丘大滌古洞天仙人此藏修至今翠篛下半夜丹光浮山中舊相識置酒爲淹畱日移云牕午水滴空牀秋授我長生方揮麈談幽我發亦已白赤霄莽何求業緣苦未斷一笑風引舟回首靑天長身名兩悠悠

翠蛟亭

我生宿有山水癖乘風直到匡廬脊匡廬之水懸百仞天下谷簾名第一尋幽偶訪大滌洞絕壁飛流動寒碧忽如翠蛟出亂壑勢與廬匡亦相較敲空倒影揺寒星卻疑夜半銀河傾

大滌山洞霄宮

此亭此水防徘徊舊觀今新老眼開行險不盈還一笑窮源未得且頻來湯年間亦旱禱雨禹步乃能冬起雷戲語聊貽道門舊髙明了後復何猜

環錦亭【在臨安縣余氏園】

與子鄕鄰信有年故王遺事到今傳爽鳩邑攺風煙在散騎園分水竹偏髙架插書供夜讀滿堂戲防敵春妍相如可是區區者戲筆題詩亦偶然

兩宋名賢小集卷二百三十六

欽定四庫全書

兩宋名賢小集卷二百三十七

宋陳

思編

元陳世隆補

延月樓詩稿

李若川字子至紹興中江南東路轉運判官乾道初以吏部尙書使金

三韻雜詠七首

礎潤濕欲雨月暈知有風大哉天地理機熟潛可通念彼在世人心隠無由窮

斯人異好惡是非汨眞情鵞有翅莫飛蛇無足能行世事亦如此未可一槪評

足隨意以行目惟心所視若必待使之動行卽相戾是故造自然斯爲理之至

鷺白固非珍鴉黑亦匪貴使其色相反人皆競稱瑞世情惟尙奇在理則爲蔽

足安咫尺地臨險生憂危世故日紛擾逐物心難持心定境亦定禍福安能移

一气有淸濁二儀成覆載魚鳥各飛潛艸木異榮敗不齊乃至齊造化所以大

瞽者不視色聾者不聴聲觀其動作間視聽由心生一心苟有蔽耳目絕聰明

途中阻雨

髙云無急雨飛灑如輕幽人動羈思冒雨登歸程風來曉煙亂雲破春山明眷言憩荒館我懷有餘情壺中載濁酒飲罷還自傾酒盡興不盡闗關山鳥鳴

夜泊富陽

弭節富春防江潮侵夜生扁舟人未寐風動菇蒲聲羣物漸以息客懷有餘淸開篷坐深夜月在雲間明逺眺江水濶仰視天河橫念此復何極曠然千古情恨阻心中侶濁醪相與傾

理舟

爲客始逾月迢迢若經年晝永空館寂古木參雲煙我生聞道淺未能超世緣念此方寸地憂來相縈纒今晨動幽興沙岸泊歸船防逺望不極歸思隨長川

獨酌

兀坐起往念新愁忽來侵鬱鬱不自怡開尊獨盈斟舉杯對孤影浩蕩生幽襟百慮遂消散無復縈我心修篁爾何情風中來淸音不覺日已晏四面山沈沈超遙醉中適頽然防古今染翰記所寓音屬自成吟

村社歌

淸曉咚咚鳴社鼓前村後村走兒女田家醵錢共賽神謝神時晴復時雨案有【一作具】肴酒鑪有香老巫禱祝躬案傍願得年年被神福秋宜稻穀春宜桑人淳禮簡酒無數歌笑喧闐日將暮田翁攲側醉歸來山頭明月山前路

蠶婦詞

捨前捨後桑成林鉏墾不放靑艸侵東風滿條新葉大村家愛此輕黃金日暖春蠶大眠起戢戢盈箱齊若指看蠶新婦夜不眠蠶老登山滿家喜阿姑嗔辦噪連遲小姑已催修織機殺雞沽酒賽神福今嵗不怕寒無衣

兩宋名賢小集卷二百三十七

欽定四庫全書

兩宋名賢小集卷二百三十八

宋陳

思編

元陳世隆補

方是閒居士小槁

劉學箕字習之屏山先生子翚之孫七者翁玶之子有方是閒居士小槁

吾廬寓言

五峯之山環吾廬五峯之水淸澑渠山水可樂情可娯五畝之宅奠厥居淸湖列嶂開坐隅白沙峩峨煙岫鋪崇山梅嶺豁望眼髙門堇阜聨襟裾況當春晚積雨餘緑褥翠疊靑珊瑚桑麻滿路人意好鳴禽上下齊相呼迨今八月九月初楓林隔水紅凋疏秋場稻熟聴蓬朴小槽新釀傾眞珠昨宵一雪飛璠璵逺山近山光凝酥羣峯突兀不敢覷銀壁照耀天鬼塗千金不須買畫圖丹靑縱有畫不如風景萬態朝昏殊天成此畫人難摹蔬荒圃廢防朝夕一日築居天賜予四時逰觀心良舒考槃在阿歸來乎乃歌曰采於園兮籃有蔬釣於水兮筐有魚余之弗歡兮其誰之歡與又歌曰惠水淸兮出有車蕓香芬兮讀有書余之弗樂兮其誰之樂歟【淸湖白沙崇山梅嶺髙門防阜皆屋側山名】

石假山

潭溪散人方是閒眞山不愛愛假山呼童積疊山磊磈逺近便擁峯與蠻晴嵐滴翠明前淸影掛壁方池邊色侵書帙日華薄丘壑坐上生雲煙雲煙收霏苔蘚緑山石傍頭更栽竹三竿兩竿韻不俗揺蕩靑風涼意足方是閒人當此時以假像眞人謂奇或來靜對酌美酒或來晏坐哦新詩吟詩搜索縈心脾酒醉落魄精神癡吟詩飲酒且不可況復局上爭枯棋不如對山撫吟琴琴心三疊舞胎禽髙山流水存至音古趣澹泊恱我心老泉三峯欄木材百年沈埋安在哉東坡仇池九華石只有佳篇傳入集此山亦猶今視昔與我同生亦同沒

社日喜晴分韻得前字

夜來急雨淙飛檐晚驚紅日輝潭川梨花有情朝露重栁帶無力春風顚傍簾新燕低拂掠入檻戲蝶相聨翩今晨天气亦佳爾一春未見玆晴暄綠陰林下笑聲好簫鼓賽社祈丰年金穰屢丰豈不好米賤更苦人無錢太公九府法已獘楮幣印出私相權所司轉變無善防低昂用否難流傳縣官那更租稅急白紙不問黃榜蠲窮民非負實無有里正罰責殊可憐吾儂𨿽樂此日美釂白醉倒春風前卻愁煙雨暗春晚米價頓長民憂煎

寄靜庵

天寒日短道路長白雲飛去知吾鄕大江之東渭之北念吾故人何可防別來楊栁春依依只今開到梅花香扁舟漫浪歸未得京塵海裏安行藏身名未立仰天笑牀頭夜夜鳴幹將羨師物外無寵辱庭前柏樹常蒼蒼吁嗟急羽飛不到二千里外空相望五云前墜滿室光報師之意無以將篇詩滚墨才淋浪一聲雁過天南翔紫溪莊捨讀癸丑壁間舊題轉眼忽十八年同遊十不存一滋蘭弟亦作古人拂拭灑涕防不欲去因誦歐公詩云人昔共逰今有防樹猶如此我何堪爲韻感懷成十四章庚午四月中澣

維昔舊逰十有八春中閒往來合散風塵詞翰在壁瞻之愈新憶我仲弟然懷人

其二

吁嗟人生年不滿百天地囿形百代過客去日苦多來日苦窄我曷不樂慨念疇昔

其三

艸角燈硯席是共春山朝吟秋堂夜誦棄背三年心骨沈痛防夜見君似夢非夢

其四

念昔童稚泛然若舟惟吾與君孤苦同修博文約禮匪遨匪逰子方盛年遽赴玉樓

其五

朱坦素壁醉墨漓淋虛堂重臨思古傷今文不忍誦盟不可尋卽事卽物淚痛心

其六

舊題墨妙龍蛇戶牖步驟歐虞摸仿顏栁醉裏百篇搜九有天胡奪吾張仲孝友

其七

屈指友於祗今存防自仲之去失此奇偉言不勝情心旌憤悱哀哉蒼天兩淚如洗

其八

團團庭柯淸美無度今我來斯忽然老樹偃蹇輪囷剝蝕摧蠧朱顏蕣華詎得如故

其九

興念陳迹夢寐吾猶植杖風雩某水某丘日居月諸循環靡休疊爾遄邁曾不吾畱

其十

憶自束髮玆焉寓居載思載瞻宛不異初極目遐眺淸風穆如撫事懷人悲來感余

其十一

少生四方逰紫之水每有良朋見止遇止長哦伐木求友乎此樂以防憂云胡不喜

其十二

維親與朋雜然滿坐華屋連甍紅紫繁夥半世重逰霧迷煙鎖慨然撫膺謬悠老我

其十三

念昔考槃碩人之薖琴豆觴酒寤寐笑歌逝者弗返涕泗滂沱念彼不樂傷如之何

其十四

賢乎仲弟和樂且耽自我不見嵗籥換三百感交集憂心如惔山凝暮云回首不堪

插秧歌

農夫戢戢淸波闊秧稻茸茸森石髮父兒呼喚手拔齊千把萬把根連泥四更乘月躅隴陌曉煙漸散東方白歸來喫得飯一盂擔到田頭汗似珠蹲身擘叢種入土不問朝昏與亭午肌膚剝裂肉起皮烈日才陰又風雨秋收幸值嵗稍丰穀賤無錢私債重連忙變轉了官賦霜雪凍餓愁苦窮吁嗟四民天地間服田力穡良獨艱寄言安坐西方輩汝飽不慚吾厚顏

醉歌

讀書求見古人心閉門不知靑春深夜來東風掃浮陰曉光薄林生遙岑搜尋不覺出門去綠暗溪邊楊栁路詩章立願不復作會景那知自成句歸途晤語誰與從眼前物物俱春工崇桃積李事已晚牡丹正麗酴醿穠白茶照人冰雪同紅茶燒空猩血紅金沙雨晴翡翠積海棠露煙濕脂重急呼詩朋喚酒伴髙堂共泛琉璃鐘夜闌秉燭相對語漫道今人不如古古士放達醒者稀今人不飲徒自苦

和韻

燭銷殘轉寂寥柴門無復野僧敲偶來枕上吟詩就記向心頭欠筆抄鳴竹數聲疑雪片尋梅淸夢到山防世情雲雨多翻覆誰是江湖耐久交

白山茶

白茶誠異品天賦玉玲瓏不作燒燈焰深明韞櫝功易容非世力幻質本春工皓皓知難污塵飛漫自紅

舟竹三章

桂櫂兮蘭漿溯流兮防洄天迥兮空明湍激兮聲哀水落兮石出路轉兮溪回鷗飛兮山淨魚戲兮藻開淹畱兮何爲盍賦兮歸來

其二

扁舟兮容與浮雲兮舒捲波澄兮練橫山秀兮屏展散發兮平岡濯纓兮淸淺皇皇兮何之路長兮悠緬蚤賦兮歸來迷途兮未逺

其三

容與兮扁舟長吟兮閒情白石兮離離秋云兮霙霙我思兮光廬水潭兮山屏帳空兮鶴怨人去兮猿驚蚤賦兮歸來涉園兮欣欣

鈆山廨宇題壁

莫遣離愁相絆縈九州之外盡愁城酒頻挹注幽憂浣詩苦冥搜太瘦生漠漠艸茵飛蛺蝶深深栁幄韻鸝鶊客懷未與成匆遽三沐三燻慰此情

道閒池亭小酌

一曲芳池萬柄荷逰鯈潛躍水揚波竹楹檻風偏細梅子江湖雨正多凡物遇時俱意得謂予不飲柰愁何暫來徙倚又還去猛拍欄桿浩浩歌

太湖書懷

淸風起平湖白雲生防陰佳時慘不樂羈思苦難任客子熱中腸浩然懷故林仲夏倐已過艸木郁蕭森萬物欣有托吾生何崎念昔嵗甫冠自許雙南金只今墮危塗不如煙際禽山水所素願利名非宿心何當返故廬嘯傲蒼崖深兩鬢豈長綠勿枉吳霜侵

九月十八日夜夢賞春某氏園池賦春詞二首題柱

芍藥花開日漸長小閒理舊笙篁憑誰爲喚詩宗匠共賦畱云借月章

其二

樓下酴醿壓架香翠圏帷幄覆池塘桃花浪暖魚成陣人倚雕欄到夕陽

古交行【並敍】

予因雲莊李達先遂識漁隠陳惟定二公博學多材藝獲從之逰幸矣賦詩一篇以見意

君居京江頭我住武夷曲平生風馬牛道路防重復會面情相親卜室欣相鄰傾蓋一笑粲恍然如故人君家義聚五百指堂上怡怡奉甘旨收書萬卷不言貧撫防孤婺甚勤止我家防獨與君似自我之出誰料理嵗晚團欒未得歸感事捫膺但增恥知君念吾畱客裏每見時能具羞七心吐肺肝所同然尊酒論文日終晷古靈故家好孫子披覿芝眉因識李博洽多聞世希比頃刻龍蛇飛剡紙我慙學術殊不逮二君二君愛予心良勤交逰情鐘固以類愧以蕭艾聨蘭薰常恐此時心易變作甘和醴欲君持此心淡若秋江水古人心交尙道義今人利交尙權勢古道於今何寂寥傷心不識古交意兩君姿質俱精金百煉不攺色愈明兩君體性如美玉渾渾厚厚韞諸櫝上映亭亭巖上千嵗之孤松下方磊磊丰山百世之霜鐘松靑不變四時色鐘鏗一朝振文物予何人哉得附驥勉勉誰敢自暴棄日暮長歌伐木篇三復詩人琢磨義

蕭長公來訪示以諸公詩卷謂與予逰從之久不能一辭爲贈頗相噍責予賦之不可辭之亦不可皆有說焉名章俊語前後相望無數次乎其間是覩西子之容面自增醜耳所不容卻者予年十五時海山官丁受琴於長夫今予年四十與長夫有二十五年之舊辭之弗作其可乎因書數言

生平不願爲傭書亦不願作章句儒酒酣詩成吐素霓意气凜凜吞千夫前年排云叫閶闔出門一夜車四角去年海嶠席未溫一舸乘潮又催【缺】大江之西日本東廬陵文物常稱雄決科嵗占十八九君當努力提詞鋒才髙不用長嘆息四海彌天豈無識壯年懷居亦何有著眼帶礪開胸臆巖巖柏府淩髙寒豪士傾蓋宜交歡我知屠龍不屠豬食馬政欲食馬肝吳姬壓酒飄香絮謫仙神逰歌白紵敬亭惟有孤雲閒欲雨人間亦飛去

有所思

憶昔美人初別時長亭兩岸栁依依今日美人天之涯美人美人胡不歸憶昔君別妾分破靑鸞鏡破鏡如破心與妾表相憶相憶圖久深憶昔妾別君剪斷金鳯斷如斷腸贈君表相思相思圖久長一日一日復一日靑鏡鸞孤鳯只未必君相思能如妾相憶寒衣剪就欲寄君長安門外無行人雁聲半夜西風惡前一片梧桐落

觀猿

掛石攀云日半斜亂山深處飽煙霞香林月滿僧歸去啼落春風防樹花

失鶴

頂上新成九轉丹【缺】花日日到春壇夜深飛上雲霄去華表月明風露寒

宿大慈山悟眞觀

終南道士學彈琴門外松蘿鎖翠陰涉海八龍朝出洞隔山羣鹿夜歸林琪花過雨溪風澹玉樹籠煙壁月沈三十六壇鐘鼓寂云璈聲接步虛音

賦林景參梅嶼

結廬分得雁山云嶼上梅花是四鄰水月一天薌世界冰霜千古玉精神短檠夜雨西夢長鋏秋風北塞塵我亦煙波綸釣侶與君同作嵗寒人

懷潘鄮屋

洛陽才解佩過眼忽秋分四海一明月千山共白雲雁煙迷曉樹虫露濕香芹滿紙相思字臨風欲寄君

吳江道上

夜半扁舟出洞庭客帆初掛早潮平社風才起海鷹至嵐露未收江鵠鳴吳岫亂雲擎古塔楚臯寒葉擁荒城垂虹橋外天連水無限別離生杜蘅

登西樓懷湯損之

楊栁飄飃春思長綠橋流水繞宮墻碧雲望斷空回首一半欄幹無夕陽

吳山雪霽

九天宮闕春風滿陸地樓臺夜月寒鐵笛一聲吹雁落片雲不到玉欄幹

雙路

王命馳驅不敢輕文書要覈去來情靑山步步生幽意碧防悠悠趂逺程春淺禽聲猶自小泥酥馬迹正宜晴地名見說名雙路便捨崎嶇就坦平

寶際前睡香

瑞錦窠應對錦郎誰將靈種到幽坊山深月冷梅花老壓盡羣英是此香

石橋樓待

當年立雪直齊腰宗旨流傳到石橋風急寒燈影逺疎梅無語夜香銷

手筆華嚴梵笈新更開寶地接迷津一聲金磬人初靜月照空山艸自春

聞寺中曉鼓

靈鼉一鼓振潮音徵夢迢遙枕畔聞語斷頻伽天正曉松風吹散滿山云

跨水道間

店捨總迢遙山深轉寂寥看鷗臨逺水下馬過危橋晴雪林間少春風野外饒此行爲王事旅食任蕭條

峮山鋪

未說路行難山深分外寒晚村林隱寺春防石鳴灘薄宦曾無補勞生敢自安羽書𨿽較少備禦莫教寛

杏塘

境接江東界郵程是杏塘雨喧茅屋小泥滑艸橋長曠野人稀少平田水茫半生逰歷地未若此荒涼

四安焚惠藏殿【記云曾經兵火不能焚法輪自轉】

刼火不能焚空中轉法輪風霜鴟殿古金碧貝函塵物本由成數人言不壊身卻憐無問者遺迹竟成陳

上司諫曹先生

聲名滿世重如山果見延登左掖班天子虛心求國是先生著手濟時艱要看出處諸公上只在精神一轉間前此極言𨿽引去安危理亂正相闗

池萍

一畨雨過一番多間挾晴風漲綠波栁絮吹殘逰迹在謝池防防是陽和

竹籬茅舍去相安誰與移根入畫欄盡道重簾妨暖日疎枝卻得防春寒

風標漫與萬花殊可有塵埃染得渠把住瓊枝相晤語只疑身在玉堂居

和陸明叟

了無閒事上眉纖一炷淸香靜晝簾造化自從回暖律芬華頓覺轉窮檐輕風度栁春情薄細雨催花土脈黏所愧微官相束縛何因共訪酒家簾

夜聽雨

一炷夜香淸挑燈聴雨聲𨿽然添客夢卻可助詩情澤沁蘭心重泥酥筍角萌山行頻有約日日晴明

破橊

蜂殻盈盈萬顆珠潤於瑪瑙浸冰壺吟心先自淸如水嚼了寒霜骨更臞

登應天塔

云級湧靑冥金鰲載寶輪地髙心自逸天近足無塵圖畫千峯晚樓臺萬井春三生許元度曾此證前身鰻井【在應天塔後羅漢堂舊聞有泉透海後爲婦人所穢今枯涸矣下卽濮邸園廟】

人言此井有靈源潮落潮生透海門陵谷未須窮變易朱墻裏是濮王園

大能仁寺【山門八百餘年戊戌秋震於風雨】

規模應甲剎殿閣擁金仙嵗歉炊煙絕城低野色連客僧皆散去主者獨安眠成毀難逃數山門八百年

畱滯

何期蹤迹又遲畱行止於人自不由夢境固知空似蟻生涯卻笑拙於鳩碧涵一鏡晴天濶翠擁千峯宿兩收從此公餘須杖屨未應艸艸度春休

曉寒

曲曲屏山憶夢中峭寒成陣入簾櫳宿香銷盡金猊冷一樹梅花卻曉春

晚思

客思悠悠幸自安亦因吟事可相寛小過了防纖雨細與東風說晚寒

用明叟韻並寓山行未成之意

久客住蘭亭心同晉水淸忘機盟宿鷺伐木聴雛鶯物亦知人意春寧有世情幽尋空作計一夜雨連明

苦雨

何期一雨成三日約客同行竟未能春到分時陰不解夜當深處气猶凝檐低捲箔看飃灑礎潤添香散鬱蒸想見故園梅落盡和羮消息又堪憑

雨中用雪坡韻

無計酬春獨有詩倚欄終日晴暉東風漸屬新桃李簾幕深燕子飛

雪坡以雨阻山行有詩用以次韻

爲欲看山助眼明頻占鵲喜報新晴春光已過三之一塵世難逢四者並詩酒深情殊未適水蔬薄具亦頻更終來不似西湖好晴雨皆堪傍栁行

月丹和鶴莊韻

靈種飛來鶴頂紅誰云九轉有仙功廣庭曾侍東風晏畱得霞杯照晚叢

禹廟

且要盡淸歡須知一出難人因晴後喜春到水邊寛栁長官橋媚梅飄客袖寒荒祠存禹迹得得又來看

鏡湖一曲

天與平湖老賀郎春波依舊染晴光可憐千載風流意付與租符曉夕忙

用雪坡春色防

才出城門興便濃晴光野色兩俱融栁方染得三分綠桃已燻成一半紅山湧林巒荒寺隠湖分港汊小舟通相攜各自論年事防度春風一鬢蓬

用梅溪鏡湖韻

畎畝鏡中分滄波雜斷雲向來官裏賜今屬野人耘懷古天難問貪吟日易曛羽衣傳遺本起誦想餘芬

天基瑞應宮【舊毓聖地】

金碧擁瓊廬天開繞電區鳥流周室瑞蛇斷漢家符石井騰曦馭瑤壇布斗樞願將皇極福敷錫徧康衢

送東蒲張應發歸永嘉

客裏偶相逢襟懷亦偶同對梅吟夜月新栁間春風子勿言浮梗余方笑轉蓬歸程經雁蕩得句附郵筒

碧桃

月浸虛庭夜未央一枝靜對白雲鄕三生自結都約來伴疎梅到玉堂

一春屢有陽明之約雨輒尼之將旋幙侍外舅來防邂逅二羽衣一能參上道一能知天丹竟日畱話喜賦二解時淸明日也

防有行山約山靈早得知仙家寧易到塵世亦何爲艸潤非煙石花流止水池不晴還不雨正是賣餳時裂石未嘗闗毋將俗眼觀虛中原有愛造蘊亦何難羽客能談道云房識丹只應仙有分風響步虛壇

道間見桃李花

東風到處競繁華不問窮櫩與大家垂栁中深院宇隔墻時有出來花

古寺

應天曾建塔又此結精廬釋氏緣何熟詩人念總疎壁荒遺盡水僧老學醫書咲我重來者經年不定居【去年防木白洋僧居此寺】

奉和翁送別

爲說吟邊事曾陪防笑頻自慚無韻者敢對有名人雨洗秦山曉波明鏡水春匆匆還別去芳艸正如茵

蕭山望城中遺漏

見說天文變頻占太史臺但云星犯月不料火爲災盡夜看煙滅逢人問訊來丹心勤戀闕東鄕極裴徊

喚渡旋幙

半載蓬萊地相攜只是詩心懷丹鳳去夢與白鷗隨俯仰俱無愧勤勞必有知歸舟平似掌天亦念孤危

兩宋名賢小集卷二百三十八

欽定四庫全書

兩宋名賢小集卷二百三十九

宋陳

思編

元陳世隆補

孝詩

林同字子眞號空齋處士福淸人以世澤授官棄不仕元兵至福州監丞劉仝子糾義兵卽其家置忠義局敵至同死之有孝詩一卷

堯

道之大原出扵天堯以是道傳之舜堯舜之道孝悌而已矣

道原自天出堯以是相傳曰孝悌而已人人具此天

舜

大孝終身慕父母予扵大舜見之矣

孩提知所愛妻子具而衰大孝終身慕予於舜見之

禹

禹傷先人之功而不成勞身焦思八年於外啟呱呱而泣予弗子惟荒度土功

傷心九載績焦思八年中啟亦呱呱泣惟荒度土功

湯

葛伯不祀湯使亳眾往爲之耕奉先思孝

奉先思孝也不祀豈其情以至使亳眾而甘爲葛耕

文王

朝於王季日三雞初鳴至寢門外問安否何如日中至及暮又至亦如之

問安寢門外旦旦俟雞鳴以至日中昃居常盡此誠

武王

文王有疾不脫冠帶而養文王再飯亦再飯疾間曰女何夢夢帝與九齡

經言事父母所以事天明疾間加再飯夢中與九齡

周公

我之弗辟我無以告我先王辟馬鄭音避謂避居東都又東山周公東徵

我避故云辟東徵是謂徵先王猶可告豈爲伐而行

孔子

子曰所求子以事父未能也

事親良不易戰戰復兢兢學得如夫子猶言丘未能

顏子

謂子路曰去國則哭於墓而後行返其國不哭展墓而入

返必展墓入去當哭墓行誰知顏氏子事死乃如生

孟子

初被慈母三遷之教長師孔子之孫子思

如何年稍長汲汲子思師知是爲兒日三遷感母慈

右大聖大賢之孝十首

契

契以司徒教以人倫父子有親

天性生𨿽具人倫教可無往哉親父子汝契作司徒

元凱

左傳季文子曰孝敬忠信爲吉徳髙陽髙辛氏有才子謂之八元八凱

當知元與凱不出孝而忠能舉十六相斯爲舜大功

孝已

武丁之子莊子云人莫不欲其子之孝孝已憂而曾參悲

子則欲其孝人皆有是心如何武丁聖卻使子憂深

微子

微子之命曰爾惟恪愼克孝微子去之子曰殷有三仁焉

豈計身封宋只愁祀絕殷不惟稱克孝亦自首三仁

泰伯

季歷有聖子知太王欲立之逃奔子貢曰泰伯端委治吳仲雍斷髮文身

爲憐季有子逆探父傳賢斷髮文身事誣哉司馬遷

康叔

元惡大憝矧惟不孝不友子弗秖服厥父事大傷厥考心乃其刑玆無赦

勿云服父事不敬亦無傷元惡與大憝邦刑自有常

君陳

惟爾令徳孝恭惟孝友於兄弟克施有政命汝尹玆東都敬哉

爲爾有令徳存心孝且恭推之施有政往矣尹玆東

伯奇

尹吉甫子履霜操云無衣兮兒寒無食兮兒饑兒罪兮當笞逐兒兮奚爲

無食又無衣逐兒安所之不辭履霜苦猶謂罪當笞

晉文侯

平王錫文侯秬鬯圭瓚曰汝克昭乃顯祖追孝於前文人若汝予嘉

嘉汝故錫汝非將王展親克昭乃顯祖追孝爾文人

衛武公

年九十猶日警於國曰必朝夕以交戒我又孝子之身終

孝子身終者非終父母身武公年九十戒我尙諄諄

齊孝公

伐魯展喜犒師曰豈其嗣世而棄命若先君何君必不然齊侯乃還

豈其伐與國獨不念先君想得還師去難堪此語聞

齊頃公

晉侯欲質其母對曰若以匹敵則亦晉君之母也又漢太公事

我母亦君母吾翁卽若翁分羮何太忍請質可堪從

申生

姬泣曰賦由太子人謂太子子辭姬必有罪曰君老我又不樂乃縊死

姬泣賊由子子辭必罪姬爲憂君不樂寧死莫君知

晉文公

寺人披伐蒲公曰君父之命不校校者我讐也逾垣而走披斬其袪

伐蒲君父命校者是吾讐披直寺人耳鉏霓信有謀

秦康公

晉文公甥渭陽詩云我見舅氏如母存焉又曰我送舅氏悠悠我思

懷哉送舅氏曰至渭之陽念母如存意悠悠寄二章

旣醉君子

孝子不匱永錫爾類其類維何室家之壼釐爾女士從以孫子

若爲錫爾類不獨善其身旣念化家室還思遺子孫

四牡使臣

有功見知則說矣四牡騑騑豈不懷歸王事靡盬不遑將父

懷歸將父母四牡苦騑騑是我心中事君從何事知

南陔孝子

南陔孝子相戒以養也晉束晳補亡

爲養還相戒南陔昔有詩都盧這个意焉用補亡爲

白華孝子

白華孝子之潔白者也

防恥有微缺須知孝未純白華何所似所似皎然身

北山大夫

役使不均已勞於王事不得養其父母焉王事靡盬憂我父母

非止不得養如憂父母何忍能不我念使我獨賢勞

蓼莪孝子

民人勞苦不得終養哀哀父母生我劬勞欲報之徳昊天防極

莫遂終養志難酬防極恩哀哀父母句腸斷不堪聞

妹土小子

其藝黍稷奔走事厥考厥長肇牽車牛逺服賈用孝養厥父母

勤耕藝黍稷逺賈服車牛奔走何爲者心乎孝養憂

老萊子

年已七十父母猶存著斑斕之衣爲嬰兒戲於親前

七十已中壽人生似此稀絕憐老萊子猶自作兒嬉

栁下惠

三爲魯士師曰何必去父母之邦

忍於父母國去此欲何之所以栁下恵三爲魯士師

子思

孔子喟然而嘆請曰意子孫將忝祖乎伋每以不克負荷爲大恐子忻然

如何方喟嘆乃爾復忻然念汝祖無忝知予道可傳

閔子

子曰孝哉閔子騫人不間於其父母昆弟之言又曾子母投杼事

參寧殺人者三至尙逾垣嘆息子閔子孝哉無間言

有子

其爲人也孝悌而好作亂者未之有也涼州易亂課人誦孝經蓋勲謂取怨

其爲人也孝好亂未之聞曾以是取怨無人語蓋勲

曾子

有疾召門弟子曰啟予足啟予手而今而後吾知免夫小子

全歸有明訓珍重恐傷膚小子啟手足吾今知免夫

子路

見孔子曰今由也累茵而坐列鼎而食願欲食藜藿爲親負米不可得矣

食藜殊列鼎負米異重茵不待今朝養傷哉昔日貧

子防

問孝子曰今之孝者是謂能養至於犬馬皆能有養不敬何以別乎

犬馬何以別斯言似太深深言爲飬者可不敬於心

子夏

旣除喪而見孔子與之琴彈之而不成聲作而曰哀未防也

爲有心中事琴音自不和禮𨿽弗敢過哀若未防何

子貢

曰賜也願息於事親又曰大哉死乎君子息乎又大塊息我以死

未須論大塊以死息乎人所願學賜也始惟息事親

林放

問禮之本子曰禮與其奢也寜儉喪與其易也寧戚

故寧戚以儉防爲易而奢致得千載下人稱問禮家

樊遲

問辧惑子曰一朝之忿忘其身以及其親非惑與

當知一朝忿必不忍於人豈止身防卻還應及乃親

闕黨弟子

闕黨之子弟防不分均有親者取多孝悌以化之也

旣漸夫子教防不有分均何復間多取齊言彼有親

樂正子春

侍親疾復加一飯則脫然疾愈復損一飯則脫然疾愈

向非親在念念念每精專未必飯加損能令疾脫然

公明宣

學於曾子曰宣見夫子之親在叱吒不至犬馬宣說之學而未能也

子於親在日叱吒不聞聲旣曰見而說應無學未能

孔子黨人

孔子曰吾黨之直者子爲父隠直在其中矣

忍以證羊故而云我直躬那知爲父隠直故在其中

孟莊子

孟莊子之孝其不攺父之臣與父之政是難能也

無攺父之道直堪以孝稱若論莊子孝此眞是難能

孟懿子

問孝子曰無違樊遲禦子告曰生事之以禮死之以禮祭之以禮

不復問無違祗應懿子知尙愁人不省以禮告樊遲

孟武伯

問孝子曰父母惟其疾之憂

父母之愛子心乎惟疾憂可能不自愛而忍使親愁

管仲

曰吾嘗三戰三走鮑叔不以我爲怯知吾有老母也

戰敗不羞走誰爲知我深叔知我有母亮我走時心

晏子

曰使吾父之黨無不樂生者使吾母之黨無不足衣食者

母家合足食父族使安生睦黨可爲孝能之爲晏嬰

晉君子

民從徵役不得養其父母父母何怙父母何嘗悠悠蒼天曷其有常

何怙復何嘗銜悲問彼蒼蒼蒼不可問重使我心傷

潁考叔

畱羮感鄭莊公母子如初見左傳茅焦諫始皇卽虛左迎母見史記

茅焦甘伏質考叔請畱羮大隧如初樂咸陽虛左迎

魏孝子

役於大國陟彼屺兮瞻望母兮狄仁傑登山望云曰吾親捨其下

念母嗟陟屺思親徒望云可憐魏孝子不比狄參軍

衛七子

凱風美七子能盡孝道以慰母心小弁小人之詩也何以言之曰怨

防諫勞不怨明明載魯論未應小弁作得並凱風言

石祁子

石駘仲卒卜所以爲後者曰沐浴佩玉則兆不沐浴佩玉石祁子兆

執親之喪者可沐浴其身不待石祁兆知非佩玉人

文氏子

旣除喪而越人弔待廟垂涕洟子防曰其庶防乎亡於禮者之禮也

服除有弔者待廟至垂洟亡於禮之禮斯人其庶幾

公叔戍

請父諡於君君曰夫子不亦貞惠文乎故謂夫子貞惠文子

若把夫子論無慚貞惠文不應其子戍至自請於君

靈輒

翳桑饑者趙宣子食之舍其半云欲遺母宣子使盡之而別具食與其母

翳桑一餓者念念母之存賴有趙宣子能爲別具飱

葉公諸梁

後臧從其母於吳不待而歸葉公終不正視

隨母適異國先歸汝忍能致人不正視應是得人憎

伍尙

楚將殺其父奢慮二子爲患曰以免其父召之彼仁必來尙歸死員奔吳

此以父免召彼如仁必來員乎竟何益尙也最堪哀

賈獲

陳大夫鄭師入陳獲載其母妻奔逢陳侯下而授公車與妻扶母奔亦免

扶母猶可免棄君安所之可能共載母忍不受君綏

周紹

趙王謂曰人有言子者曰父之孝子君之忠臣故寡人欲子之傅王子

欲得忠臣者求之孝子門如何傳王子尙復待人言

王孫賈

母曰汝朝出晚歸則吾倚門而望今王走汝尙何歸賈募人殺淖齒

爲齊臣子者此日若無聞獨有王孫賈能知慰倚門

扶蘇

趙髙詐爲書賜扶蘇死蒙恬疑之欲復請扶蘇曰父而賜子死尙安復請

父賜子以死君侯安所疑忍哉指鹿相無復祖龍知

丁蘭

至孝刻木爲母像事之如生蘭婦誤燒木母面應時髮落如割

一靈長皎皎如月不離天要以純誠感非關刻像然韓伯瑜

母杖不痛哀母力弱對母悲泣梁彥先使焦通觀其像通感悟盡孝

母力今衰矣悲啼得杖輕流風存繪畵猶足感焦生

酈奇

與呂祿善周勃劫其父商使寄紿祿出遊勃乃得入北軍

直以劫父故防他賣友名閒將誅呂論非勃亦非平

賈誼

治安防曰借父耰鋤慮有徳色母取箕箒立而誶語

誶言取箕箒徳色借耰鋤不是賈年少還能痛哭無

馮唐

以孝著爲郎中署長文帝輦過問唐曰父老何自爲郎

知以孝行著還應不問唐可憐止輦問何自得爲郎

韋孟

楚元王傳及王戊滛亂孟去位徙鄒作詩諷諫又曰旣去禰祖惟懷惟顧

去王猶諷諫懷祖重情傷誰識有韋孟人惟說穆王

田叔

景帝令按梁事還曰有之無以梁事爲問也太后食不甘味此憂在陛下

勿以梁事問將遺太后憂若非叔長者誰爲帝忠謀

石建

建爲郎中令已老白首每歸洗沐卽竊取父奮中裠親自浣滌不令父知

服勞曽是孝那更委諸人建已老白首中帬滌必親

董仲舒

令州郡舉孝防自仲舒發之後爲江都相

漢有孝防舉誰知發自舒可憐三防罷卻去相江都

司馬遷

父疾執手泣曰毋防吾所論著卒三嵗遷爲太史著石室金匱之書

悲哉執手泣論著謹毋防豈識遷他日能於石室藏

嚴君平

賣卜成都市與人子言必依於孝

賣卜有深意何必避市喧若逢人子問依孝與之言

霍去病

縣吏仲儒私生以驃騎擊匈奴過平陽拜仲儒曰不知爲大人遺體

不蚤知此體元來托大人低頭拜縣吏誰擬霍將軍

雋不疑

爲京兆尹每錄囚毋問多有平反卽爲喜笑故不疑嚴而不殘

不疑固嚴吏如不順親何圖得母喜笑平反敢不多

杜延年

父周爲禦史大夫延年居父官府不敢當舊位坐臥皆易其處

怪來禦史府坐榻不如初曾是父坐處而爲子敢居

疏受

廣之兄子廣謂受曰知足不辱豈如父子歸老故鄕乎受曰從大人議

豈如吾父子歸老故鄕身一聽知足誨欣然從大人

王陽

爲益州刺史行部至九折阪嘆曰奉先人遺體柰何數乘此險遂以病去

禮經稱孝子不服闇登危所以九折阪回車不敢馳

貢禹

上疏曰誖逆者貴於官故俗皆曰何以孝弟爲今宜貴孝悌則天下自治

安用孝與弟今人誖得官一聞陽在位自是合彈冠

王式

曰臣以詩朝夕授王至於忠臣孝子之篇未嘗不流涕反復爲王陳誦也

三百五篇內凡言忠孝人未嘗不流涕反復爲王陳

韋成

兄前坐罪成當襲封知非父賢意乃佯狂後選爲淮陽憲王傅

淮陽誰可傳無以易成卽汝佯狂意爲王言事兄

楚孝王

詔曰王孝順仁慈之國以來二十餘年纖芥之過未嘗聞朕甚嘉之

一自王之國於今二十年了無纖芥過都是孝慈然

原涉

廬墓三年大治冢捨表曰南陽阡人謂之原氏阡

所當約於巳豈忍儉於先道立南陽表人呼原氏阡

薛修

爲臨菑令兄宣爲丞相迎母修畱不遣

邑令直微耳爭如相國榮可憐畱母養不忍聽兄迎

陰子方

至孝臘月晨炊而竈神形見子方再拜受慶因祀以黃羊由是暴富

祀竈令人富相傳陰子方安知由至孝非在薦黃羊

揚子

不可得而久者父母之謂也是故孝子愛日

不可得而久其惟父母乎諄諄愛日語揚氏豈欺吾

東海王彊

母郭后廢彊戚戚不自安願備藩國贊曰遜而知廢爲吳太伯

史以太伯比斯評恐未眞我知東海意不忍母他人

鄧禹

事母至孝雲臺功臣之次立爲第一

功臣三十一劍佩靄雲臺第一人知否曾聞孝母來

竇融

少孤事母孝與隗囂書云爲忠甚易璽書賜融謂欲三分鼎足宜以時定

璽書來萬里鼎足許三分解道爲忠易誰知以孝聞

馬援

戒子曰欲汝曹聞人過失如聞父母之名耳可得而聞口不可得而言也

惡言出於口必至反其聲小子聞人過當如聞父名

樊宏

父重遺令所假貸民間數百萬悉焚削文債家聞而慚爭償之宏不受

能捐數百萬不聽債家償要自父一語銘心不敢防

耿國

國當嗣父封上疏以父況愛少子霸因自陳讓

封侯誰不願顧我獨何心爲憶父所愛偏於少子深

張湛

望縣門步進曰父母之邦所宜盡禮或議其詐笑曰人皆詐惡我獨詐善

下車父母國自重豈其輕謂我詐爲善何憂被此名

馮豹

後母屢行毒害敬事愈謹疾之愈深每奏事伏省閣帝使黃門持被覆之

中人持被覆尙得帝恩深子職竟何是終求慰母心

孔奮

奉母極求珍膳躬率妻子同甘菜茹爲時人所笑以身處脂膏不能自潤

甘同妻菜茹極奉母珍羞一任時人笑脂膏不自謀

伏湛

父理爲當世名儒別自名學湛性孝友少傳父業教授數百人

向來父學顯別自以家名不是能傳業如何著孝名

鄭敬

郅惲謂曰子將爲伊呂乎巢許乎敬曰幸得奉墳墓𨿽不從政是亦爲政

防曽慕巢許非是薄伊周何忍的的去先人有墓丘

古初

郅惲爲長沙太守長沙有孝子古初惲卽以爲首舉

長沙有孝子姓字死猶香料得郡舉首他無人敢當

江革

負母逃難數爲盜刼去輒求哀得免後歸鄕裏每自爲母挽車時稱巨孝

挽車極勞苦逃賊最間闗太息江巨孝能爲人所難

蔡順

拾葚黑者奉母母思順心動棄薪還伏母棺火越他捨母畏震雷輒還墓

賊疑拾葚異母怪棄薪還雷震輒還冢火飛因入棺

姜詩

妻汲供母后時遣去遺母珍羞復還兒溺答母防學忽泉湧躍鯉供母膳

日常供鯉鱠旦輒汲江流兒溺言防學妻還感珍羞

郭巨

恐母減食與其子欲埋之掘坑得金一釜上雲天賜孝子郭巨官不得取

爲養寧埋子那知地有金如何有天賜且復怕官侵

班固

著幽通賦曰懿前哲之純淑兮咨孤蒙之渺渺兮又作敍傳述班氏之先

前烈知純淑孤蹤愧渺蒙果能筆敍傳不枉賦幽通

劉平

負母逃難恐弟絕類抱弟女棄巳子鄧伯道負弟子避賊防其子於樹上

弟類那容絕吾雛聽自生劉平端爲母伯道特沽名

郭基

爲京兆督郵班固薦於東平王蒼謂基孝行著於州裏蒼納之

豈伊東閣裏無似督郵賢直把孝行薦今人少孟堅

防範

年十五與客自蜀步負父喪歸京兆後爲蜀守民歌曰平生無襦今五袴

親喪徒步負萬里歷岷峨何事今人說惟知襦袴歌

鄧彪

少修孝行讓國於異母弟鳯顯宗髙其節許焉又曹子建詩

讓國異母弟如彪正自奇今人有同產煮豆且燃萁

張歆

歆守臯長有執父仇賊歆破械縱之遂棄官亡命範謂其報仇逃亡

去官因脫囚爲感戴天仇史氏乃失實卻云逃執仇

淸河王慶

上書曰乞以臣骸骨下從貴人於樊濯庶母子魂靈有所倚依

乞以臣骸骨下從樊濯原生𨿽闕親養沒擬報私恩

魯恭

性至孝與母及弟丕俱居太學習魯詩爲諸儒所稱學士多歸之

可能來太學卽得譽諸儒豈以習詩苦應云與母俱

黃香

事父竭力致養暑則扇枕寒則以身溫席京師號曰天下無雙江夏黃香

冬月常溫席炎天每扇牀如何漢天下只有一黃香

樂恢

父親爲令所收恢年十一俯伏縣門晝夜號泣令矜之爲出其父

父今爲令系號泣不停聲彼令亦人耳而寧不我矜

仲長統

著論曰倘親有兼珍之膳豈羨夫入帝王之門以揚名立身哉

羨入帝王門揚名與立身何如養親膳每日得兼珍

薛苞

父娶後妻憎苞出之苞號泣廬於捨外旦入灑埽嵗余父母慚而還之

所懼子不孝何愁父失慈涕流分出日天定感還時

張霸

年數嵗知孝讓舉動自然合禮人訝其小能如此曰我饒爲之故字伯饒

幼也知孝讓居然合禮儀休疑汝尙小須信我饒爲

竇章

蓬戶蔬食躬勤孝養講誦不輟時稱東觀爲蓬萊山鄧康薦章爲校書郎

蔬食可堪貧勤哉孝養親蓬萊知不逺應是著斯人

蘇不韋

父謙爲李暠掠死不韋掘暠父冢時譏其讐枯骨郭泰爲優於伍員

要使生者毒休譏枯骨讐看他郭泰論此似伍員優

郭林宗

性至孝範滂稱之曰隠不違親貞不絕俗天子不得臣諸侯不得友

不願諸侯友那容天子臣貞乎寧絕俗隠也不違親

蔡邕

性至孝母嘗滯病三年邕自非寒暑變節未解襟帶者

自非易寒暑未始解衣襟不謂母疾久三年惟一心

楊震

種藍養母諸生有助其種者輒拔去鄕裏稱孝又不受金以畏四知

尙自畏四知於親豈忍欺種藍有助者拔去不妨奇

姜肱

肱與弟俱爲賊所刼將烹之肱曰季江父母所憐請殺巳季江復願代兄

鼎鑊皆知避何心願代烹恐傷父母意不獨弟兄情

陳元方

事親至孝豫州刺史以孝聞天子爲之圖像百城以厲風俗

如何百城內一一畫元方勸孝賢刺史觀風職所當

茅容

字季偉郭林宗見其殺雞意謂爲已設旣乃獨奉母自以飯蔬與林宗食

雞乃爲母設蔬惟與客同賢哉茅季偉誤矣郭林宗

範滂

遭黨禍恐母流離不忍逃曰滂從父黃泉顧子曰欲汝爲善則我不爲惡

寧將身塞禍不忍母流離我自不爲惡黃泉今有辭

鮑永

事後母至孝妻嘗母前叱狗永卽去其妻

禮經條七出叱狗不言焉一旦鮑妻去那知在母前

仇覽

爲蒲亭長化陳元爲孝子民歌曰父母何在在我庭化我鴟梟哺所生

蒲亭一長耳何許得歌聲化爲鴟梟類而今哺所生

趙咨

有孝行盜甞夜刼之咨恐母驚乃先至門迎謝盜慚奔

賊來那可邇而敢以身迎身豈不知愛心乎恐母驚

鄭康成

家貧假田播殖以爲親養時稱爲純儒齊魯間宗之

播殖爲親養家貧至假田焉知後學者盡喚作儒先

李曇

養親樂道終身不仕名與徐孺子等海內列名五處士焉

養親還樂道不仕至終身海內稱髙士非專鄕里人

徐季登

南州髙士徐孺子之子篤行孝弟服闋隠居不仕

南州徐髙士姓字滿東都有子篤孝行終喪意隠居

周燮

有先人艸廬結於東岡燮守之曰我不能追綺季處巢穴屢徵不起

未能追綺季且復守東岡爲有先廬在他山忍遁藏

王修

七嵗母以社日亡來嵗鄰里社修感念母哀甚鄕裏爲之罷社

去年今社日撫事倍酸辛罷社爲兒泣鄕鄰定幾人

徐庶

辭先主曰老母見獲方寸亂矣王陵母曰爲語陵毋以老妾故持二心

不勝方寸亂豈暇二心持忠矣王陵將賢哉徐庶辭

孟宗

母冬月思筍宗入竹林哀泣筍爲之生

萬象死灰色千林號怒聲何人苦哀泣凍竹彊抽萌

顧悌

仕吳爲偏將軍每讀父書跪讀之每句應諾又孝子聴於無聲

地逺隔親面惟憑一紙書句終輒應諾直是聽於無

陸績

六嵗見袁術懷橘墮地術曰陸郎作賓客而懷橘乎曰欲歸遺母術奇之

陸郎作賓客懷橘欲何爲遺母當然事袁公乃爾奇

李密

祖母劉年九十六謂報劉之日短又言爲人子者願爲人兄事親之日長

事親苦日短爲子願爲兄懇懇報劉語令人涕泗橫

和嶠

王戎居防飲酒哀毀特甚嶠禮法自持不能逾戎劉毅謂嶠生孝戎死孝

要以禮法論休言哀毀同但觀生和嶠定勝死王戎

王裒

讀書至蓼莪篇輒流涕門人爲廢此篇廬墓悲號著柏樹樹爲之枯

悲哉生我句柰此念親何墓側有枯樹詩中無蓼莪

荀何

晉何曾荀顗俱有孝行傅稱之曰古稱曾閔今有荀何

古稱有曾閔今復見荀何爲孝一而已能行無甚髙

王祥

母冬月欲生魚祥解衣將剖冰雙魚躍出母命守丹李每風雨輒抱樹泣

風李應難守冬魚未易求剖冰不辭凍抱樹不勝愁

祖納

性至孝少孤嘗自炊爨以養母

視膳子之職何須自執炊閒將心比並合是手成持

丁儀子

陳壽覓千斛米爲儀作傳子不與米朱文略大遺魏收金請爲父傳

尙自不與米何堪大遺金丁儀爲有子文略是誣親

範宣

十嵗嘗以刀傷手捧手攺容人問痛耶曰受全之體而致毀傷不可處耳

手直微傷耳如何忽攺容不能全所受此痛政無窮

戴逵子

戴顒與兄勃並受琴於父逵父卒不忍奏與兄各造新弄並行於世

戴琴妙一世二子得其聲不忍遺音奏各將新弄行

趙至

兒時從師受業聞父叱牛聲投書泣曰我小未能榮養使老父不免勤苦

莫致兒榮養翻令父苦耕可憐癈書泣不忍叱牛聲

陶侃

每飲酒嘗歡有餘而限已竭佐吏等勸少進侃曰亡親曾見約故不敢逾

陶公晏參佐限極每歡餘憶與亡親約淒然不敢逾

桓沖

小字買得郎母病須羊以解以身質羊後爲江州刺史

不辭身作質只爲母須羊此日江州牧當年買得郎

盛彥

母失明婢伺彥出以蠐螬炙貽母彥抱母慟哭絕而復蘇母目豁卽開

旣知爲異物號泣絕還生未有蠐螬炙翻令母目明

王延

後母令冬月求魚不得杖之流血延叩冰哭有魚躍出母悟撫之如巳子

酷矣杖流血奇哉魚躍冰能令母心悟不異已親生

褚徳逸

庾衮字叔褒鄰人褚徳逸善事其親至老而不倦衮見每拜之

至老能無倦眞爲善事親叔褒非佞者何事拜鄰人

王恱

導之子有髙名事親色養諸子莫及導見之輒有喜色

色養傾餘子髙名重一時足爲丞相喜豈計外人知

許孜

有孝行鴈雉棲其梁鹿虎擾其庭交頸同逰不相搏噬所居號孝順裏

能感猛鷙類都無搏噬心同逰至鹿虎共宿有鳩鷹

卞壼

壼拒蘇峻戰死二子昣旴相隨赴賊翟湯嘆曰忠孝之道萃於一門

父𨿽得死所兒豈得生存忠孝古難得於今萃一門

皇甫諡

遺令平生之物皆無自隨惟賫孝經一卷馮亮遺戒手執孝經

盡棄平生物惟賫一孝經死猶不防孝臨沒苦丁寧

郭原平

以耕者於父母墓前裸袒爲慢及貴買此田束帶垂泣躬自耕鑿

忍向父母墓前頭裸袒耕農時每束帶猶自泣原平

二王

王銓學業不及弟錫而孝行齊焉時人稱爲金昆玉友

要以孝行舉寧將學業論錫無慙玉友銓可謂金昆

樂頤之

嘗病與母隔壁忍痛不爲呻吟之聲齒被至碎恐母之哀巳也

痛殊未易忍絕不一呻吟豈復知身疾惟愁戚母心

何子平

以俸米易粟麥曰尊老在東何心猶享白粲珍肴不可寄母則不受

幹祿本爲養資身豈所安珍肴與白粲𨿽美若爲餐

解叔謙

母病有老父遺丁公藤因失所在有童子持蚺蛇膽授顏含忽不見

膽醫顏母疾藤療解親風忽不見童子俄然失老公

王秀之

遺令世人以僕妾直靈助哭當由喪主不能純至欲以多聲相亂耳

一事眞堪笑令人妾直靈都緣無至性徒欲亂多聲

謝防

年數嵗所生母微賤得疾畏驚一家尊卑感防至性咸爲納屨行屏气語

一家感兒孝不欲使親驚盡作屏气語鹹爲納屨行

謝朏

朏莊之子超宗鳯之子明帝嘗敇二人自鳯莊門入超宗趨往朏不肯入

直以父名戲其爲君命同朏能禮自守似是勝超宗

古成詵

以風教自任時韋髙慕阮籍爲人居喪飲酒詵泣曰吾當手刃之

禮豈爲吾設如傷風教何不堪希阮籍直欲刃韋髙

華寶

八嵗晉末父戍長安謂曰須我還爲汝冠後長安陷寶年至七十不昏冠

憶父去時語爾來七十秋終焉不忍冠灑淚望秦州

宗元卿

祖母病元卿在逺輒心痛大病則大痛小病則小痛

異哉宗子孝親疾逺闗心每念痛大小因知疾淺深

劉苞

事嫡母朱氏及所生母陳氏並扇席溫枕

扇席更溫枕古人誰與同一心奉二母自是勝黃童

劉靈哲

母病夢神與藥驚覺得於枕間宋瓊母秋季思瓊夢見求之遂獲

誰言夢想裏所見總空花靈哲枕間藥宋瓊秋季

劉巘

號正簡先生齊髙帝召問政道答曰政在孝經

先生天下士偶迫詔書行勿謂無奇對惟言在孝經

王僧孺

五嵗初讀孝經謂授者曰我願常讀之

孝經𨿽始教何但習於初欲得如兒願常常誦此書

江泌

痛不逮養親以菜心有生意不忍食所食惟老菜

菜心且不食親意一何深爲爾有生意存我不忍心

庾道湣

少失所生母尋至交州入一村中見一嫗負薪心動訪之乃其母也

交州一村裏有嫗負薪行萬里庾道湣心知爲所生

張衝

父遺命祭我必以鄕土所出後牧靑冀常還吳國取果菜流涕薦焉

未嘗無果菜何至取吳中祭我必土產遺言敢不共

顧歡

有孝行人有病者歡令取孝經著病人枕邊果愈

枕邊何所有一卷仲尼居無處覓盧扁應當寶此書

江淹

采薪養母於樵所得貂蟬將鬻以供養母曰此汝休徴畱之後果爲侍中

賣薪圖養母何許得貂蟬知在采薪處庸非吉兆然

庾黔婁

父在家病黔婁心驚卽棄官歸醫云嘗糞可知美劇每取糞嘗之

驚心巳云異嘗糞不妨難庾令何爲者慿君著眼看

庾域

母好鶴唳域營求不怠忽雙鶴來下戴良自據地

作驢鳴以娛母

惜哉戴良誕賢矣庾域誠眞能感鶴唳何至學驢鳴

任昉

父遙性重防榔昉終身不嘗曾晳嗜羊棗而曾子不忍食

晳常嗜羊棗遙亦重防榔參至不忍食昉寧能獨嘗

陸襄

釋服猶若居憂終身蔬食布衣五十年又楊惲云送終有時而旣

憂居五十載陸子最堪悲惲獨非人子而云有旣時

褚翔

有至行母病祈禱中夜聞空中彈指聲及旦疾愈

謹母昧方寸是處有神明夜半爲親禱空中彈指聲

徐孝克

每侍宴無所食噉帝後察其欲遺母敕自今孝克前饌並許將還

自今所賜饌特敕許將還爲爾心向母君前無所餐

阮孝緒

母病須生人參孝緒躬歷幽險累日忽見一鹿隨之至鹿滅處得參

覓參不可得忽感鹿前行行到鹿滅處元來此地生

袁君正

數載父昻疾晝夜侍奉家人勸令暫臥居正曰官旣未差眠亦不安

家人勸我眠共說不眠難官旣未得差眠時自不安

皇侃

性至孝日限誦孝經二十篇以擬觀世音經

儒釋本同途遺經非爾殊未應普門品勝似仲尼居

吉翂

丹陽尹以其求代父命欲舉以純孝翂曰何待翂之薄因父買名一何其辱

父身如何代子死乃其情尹待我何薄而將此買名

吳明徹

父未勤力耕種天旱苗枯明徹之田中仰天號訴苗更生秋大熟

苗枯親未葬號泣日於田誰謂竟不雨而能獨有年

徐份

父陵疾篤份焚香涕跪誦孝經晝夜不息如是三日父疾豁然而愈

父疾𨿽云篤如何豁爾平孝經惟泣誦晝夜不停聲

雷紹

少習騎射後辭母京師從學嘗讀書至人行莫大於孝感嘆還鄕裏侍養

行莫大於孝其如違養何只消一句字安用讀書多

楊愔

防喪母其舅源子恭與飲問誦詩曰誦至渭陽未愔便號泣

渭陽曽讀未對飲偶言詩舅作此詩語兒那能不悲

趙琰

以國禁積四十年不得越闗葬二親於舊兆自痛恨惟食麥至絕鹽味

禮稱親未葬喪服不除焉食麥防鹽味悲哉四十年

防祖訓

父母𨿽久亡猶於所處設幃帳嚴奉如平生曹孟徳銅雀遺令

必如冦祖訓如不死其親孟徳空遺令丕乎眞罪人

王崇

以孝稱風雹至崇田畔便止禾麥並無損落及越崇田風雹如初

風雹忽止處禾麥獨依然料得天公意知爲孝子田

房景伯

爲淸河守召不孝者觀己事母其人愧求去不許曰𨿽顏慙心未攺

親見房太守殷勤奉旨甘那能不心愧豈止是顏慙

元子華

母夜飲還大吐人謂中毒子華掬吐盡噉之母心乃安

未必食有毒人言疑似間不辭噉母吐圖得母心寛

劉獻之

誨學者曰百行殊途要以孝爲首倘不能然𨿽下帷躡屩竟何益乎

百行孝爲首諸人倘未知下帷空自苦躡屩竟何辭

崔道固

母賤諸兄逼其母持炙致賔前道固驚接謂客曰老親自執劬勞

是誰迫我母持炙致諸賔驚起自接取云賔此老親

於仲文

九嵗周太祖問曰聞兒好讀書書有何事對曰資父事君忠孝而巳

讀書無見處與不讀書同勿謂兒年小能知孝與忠

李賢

從師學或譏其業不進答曰豈能領徒授業至如忠孝之道實銘於心

誰知學進處不在好爲師好把銘心底分明說與伊

李崇

以父勲封侯泣下曰無勲於國防小封侯當報主恩恐不能終於孝養

封何爾泣兒防乃無勲恐莫終親養應將報主恩

李自謙

少孤未嘗飲酒食肉絕口殺害之言陸襄親沒終身不敢言殺害

殺生非孝也人未必云然絕口殺害語君看自小年

文中子

汾水之曲有先人之敝廬在有田可以具饘粥彈琴著書不願仕也

先人舊所理汾曲有田廬何意求聞逹彈琴自著書

房齡

以孝稱父彥謙謂曰人皆因祿冨我獨以官貧所遺子孫惟淸白耳

人皆因祿冨我獨以官貧佩父淸白訓爲唐第一人

陳叔逹

禦前賜葡萄不食曰臣母病渴願欲以遺母帝喟然曰卿有母遺乎

葡萄歸遺母所嗜固應思卿乃有母遺誰知此語悲

韋陸

韋承慶被後母笞弟嗣立解衣求代陸景融見兄蒙先被杖輒自楚悟母

不悟以身諫惟恐失母慈景融常自楚嗣立每求笞

狄仁傑

求代鄭崇質使絕域以鄭母老疾宗元願以柳易播曰夢得親在堂

狄請使絕域柳甘易播州爲憐劉母在深恐鄭親憂

崔元暐

至孝母戒以從官有人來云貧乏是好消息冨足是惡消息

若爲從官好不異在家貧忍以惡消息而令戚我親

李迥秀

母氏庶賤妻崔氏嘗詈媵婢母聞之不樂迥秀卽出其妻

生我者爲母無緣貴賤分不思罵婢語何可使親聞

韋虛心

父維爲郎時蒔柳於庭及虛心居郎省對之輒斂容

父居郎省日蒔柳向庭中對柳如對父那能不斂容

歐陽道

居喪詔奪哀每入朝徒跣及門夜直席槁以寢還家輒號慟

夜直借槁寢入朝徒跣行誰知迫明詔可惜欠陳情

劉禕之

相王府相帝謂曰卿家忠孝朕子賴以師矩兾蓬在麻不扶自直

卿家著忠孝朕子賴師模蓬在麻中直多應不待扶

韋景駿

有母子相訟者景駿曰余少不天嘗自痛極爾幸有親而忘孝耶

嘗抱防極痛嗟余少不天汝今幸有母不省汝何然

張九齡

至孝居父喪哀毀庭中木連理居母喪尢不勝哀有紫芝生坐側

連理庭中木業生坐側芝未嘗聞孝感一一有玆奇

顏眞卿

以孝稱祿山反獨眞卿城守帝曰朕不識眞卿何如人所爲乃若此

秖是見忠節何曾省孝誠唐宗休嘆息猶未識眞卿

韓思復

封長山縣伯明皇親題其墓曰有唐忠孝韓長山墓

向來曹孟徳曾擬表徵西那得忠孝字金書作墓題

崔縱

以母事其父嬖妾妾剛酷𨿽縱顯官而數笞詬縱率妻子承候顏色不懈

直以母事妾只云父所安可憐遭楚毒加意更承顏

崔沔

母亡受弔廬前賔客不至柩室曰平生非至親不入謁豈以存亡廢禮

憶昨升堂拜何曾有雜賔事亡忍廢禮不復問疎親

李乂

兄弟孝謹至甚又俱以文章自名兄弟共爲一編號李氏華萼集

俱以文章顯無慙孝謹稱弟兄同一集華萼著嘉名

裴子余

諡曰孝張說嘆曰此諡可無愧矣

直以孝爲諡眞無愧此心可憐張說嘆知得子余深

李勉

江西觀察使部人有爲父病厭蠱者書勉姓名埋之勉曰是孝子也不誅

不誅人厭己而恕子祈親賢哉李觀察今無復此人

陽城

語諸生曰學者所以學爲忠孝諸生有不歸省者乎明日請歸者二十人

學者學爲孝諸生欠講名謁歸二十輩毋乃爲陽城

段秀實

號孝童朱泚爲逆以秀實失兵心恨憤遣騎迎秀實奪笏擊泚以死

意其失兵久怏怏必吾從奪笏直前擊那知是孝童

李晟

少孤事母孝後平朱泚復京師贊曰身佩安危

个是一孤兒曾聞事母時身能幾許大卻佩國安危

元徳秀

字紫芝家貧舉進士不忍去母左右自負母入京師

進士能毋舉偏親可忍離紫芝亦良苦負母入京師

穆寧

戒子曰孝子事親養志爲大我志直道而己苟枉道三牲五鼎非吾樂也

倘非親所樂至枉道而行𨿽以三牲養難辭不孝名

侯程

廬墓哭泣無節侯知道七年程俱羅三年不止李華作二孝贊

三年天下共何爾獨終身無處著深痛何心求過人

李唐

見肅宗抱防女謂唐曰吾念之卿勿怪也唐曰上皇思見陛下計亦如此

吾念卿毋怪難膝下兒好將南內意說與肅宗知

韓滉

當列防以不欲壊父時門第而止不許增堂廡曰先君容焉我奉之而己

謹勿第門壊那容堂廡增父猶足乎此我顧莫之承

賈直言

父道衝坐事賜鴆直言紿取鴆代飲迷而踣明日毒潰足出久乃蘇

幾曾聞飲鴆有不隕其身那得獨全活天應知代親

李景讓

蔣伸酌酒曰有孝於家忠於國者飲此景讓起卒爵伸曰無宜於公

旣爾家能孝還於國盡忠誰宜舉斯爵知是莫如公

韓愈

答元稹書甄逢能顯其父俱當得書董生行雲刺史不能薦天子不聞名

未有人之孝而公不用情大書甄濟傳更作董生行

柳宗元

書先友於父碑陰皆當世聞人中說載隋唐名臣或云福疇所集

乃翁定奇士先友盡斯人疇所知己故儀曹意轉新

甄逢

以父濟名不在國史欲詣京師自言元稹爲移書韓愈又袁滋表贈濟官

史書良爲稹褒詔知因袁足使濟不朽何堪逢之言

董召南

讀書躬耕以養父母韓愈董生行雲爵祿不及門惟有吏來徵租錢

躬耕復樵漁養親還讀書不聞官賜帛惟見吏催租

李興

有至行柳子厚爲作孝門銘曰引刃自向殘肌敗形羞膳奉進憂勞孝誠

刲股如爲孝還應載聖經莫明柳子意因甚取殘形

何蕃

事父母孝入太學嵗一歸父母不許二嵗亦不許凡五載慨然揖諸生去

五載莫歸省雙親孰問安固云親有命不謂我何顏

鄭潛曜

母疾亟爲書丐以身代母火書而神許二字獨不化翌日母愈

願以身代母嘗焚上徹天若非神許我未必字依然

裴敬彞

母病醫許仁則躄不能乘敬彞自願爲輿往迎仁

親命懸醫手敢將親命輕爲輿不辭往重母故身迎

張志寛

爲里正忽詣縣稱母疾求歸曰母有疾志寛輒病令馳驗如言

何忽省母病每因身病知可憐張里正尙得令君疑

趙隠

爲相退朝侍養如布衣嘗侍母觀禦宴隠率百官拜恩於庭回班候起居

至今說花縣當日奉潘輿未必若趙母回班候起居

路隋

父泌陷虜隋尙嬰孺及長日夜號泣母吿以其貌酷類父終身不引鏡

兒貌酷類父母知兒不知何堪引鏡照正復益兒悲

李訥

宰相楊收欲市訥冗捨以廣第訥叱曰先人舊廬爲權貴優咲地耶

先人敝廬在觸目百悲辛忍作優咲地圖娛權貴人

許孝謹

甫三嵗母病不飲乳有憂色或以珍餌悅之不食還以進母

旣不忍飲乳還能知奉親何曾自人教端是出天眞

柳玭

戒子曰名門子孫稍有纎瑕十手爭指生𨿽苟祿死何面目見祖先地下

名門難爲子纎瑕卽辱身直須畱面目他日見先人

韋溫

疾病召親屬賦父綬詩在室愧屋漏因泣曰今知汝身不負斯誠矣

常恐愧屋漏追懷在室詩可憐忍死誦不負乃今知

林攢

爲福唐尉棄官侍母疾廬墓降甘露詔立雙闕又表其廬時號闕下林家

七閩獨莆郡雙闕郁相望豈識林孝子曾來尉福唐右賢者之孝二百四十首

釋迦

欲入涅槃遣弟子升天報母母至從棺湧出爲說母子思情今日別離

入般涅槃際拳拳報母知從棺更湧出爲母說分離

老子

送孔子曰爲人子者無以爲己

子之於父母毋以有其身老子虛祖諄諄此語人

孝悌王

有眞人下降兗州孝子蘭公之家曰吾居斗中爲孝悌王

七星明歷歷萬古仰煌煌誰識斗宮內中居孝悌王

目連

拔母生天故世人以七月十五日設蘭盂會

能將身入地拔取母生天嵗嵗蘭盂防今猶說目連

許眞君

鄕舉孝防後得仙蘭公云傳孝道之宗爲眾仙之長

鄕以孝防舉仙爲孝道宗謂予言不信君請問蘭公

吳眞君

年七嵗夏月伏身父母牀下不驅蚊曰恐去己而噬親也

何事不驅蚊臒然牀下身傷膚非所懼所懼去傷親

六祖

新州人常賣薪養母后傳五祖衣鉢

新州在何處有个養親人一旦成佛去那知昔賣薪

睦州

禪家呼爲擔板漢每閉門自織蒲鞋以養母

捨俗還將母禪闗晦迹深共呼擔板漢誰識織蒲心

蘇仙公

得仙道白日上升畱一空櫃與母曰若有所需敲櫃卽得

世傳蘇氏子白日去登仙念母畱空櫃敲時卽得錢

寒山子

每見人家烹宰羊豕卽曰煮爾爺煮爾娘

鍋裏爺娘語寒山太猛生不妨時著眼直是得人驚右仙佛之孝十首

辟司徒妻

齊師敗問曰君免乎鋭司徒免乎曰苟吾君與我父免可若何

君父今安在諄諄免矣乎可憐齊女子不問辟司徒

雍姬

謂其母曰父與夫孰親其母曰父一而已胡可比也

可憐姬告母父孰與夫親能置此一問未爲愚婦人

衛女

父母終思歸寧而不可得毖彼泉水亦流於淇

歸寧不可得何以冩吾憂不似肥泉水悠悠淇上流

北宮女

至老不嫁養父母趙后問齊使曰此女不朝何以王齊國子萬民

妾身期不嫁至老養雙親何以趙威後殷勤問使人

秋胡子妻

薄其夫與道旁桑婦金不以奉母曰妾不忍見不孝不義之人

妾面羞君面君心異妾心那能不念母卻遺別人金

趙津吏女

簡子欲殺其父乞以身代簡子賢之欲以爲夫人辭以親在

倘得代父死誠非愛妾身不圖君聘妾向道有嚴親

如姬

公子無忌爲如姬報其父仇如姬之欲爲公子死無所辭

底事能令妾爲君死不辭不思君遣客報妾父讐時

緹縈

父淳於公有罪當刑縈上書乞沒爲官婢贖父罪文帝悲憐之詔除肉刑

仁矣文皇詔悲哉少女書至今民受賜非但活淳於

陳孝婦

其夫逺戍囑曰吾若不歸汝善養我母夫死戍所竟不嫁終養姑

妾昔與夫別夫曾共妾言忍能幸夫死不復願姑存

東海孝婦

事姑甚孝而姑女誣吿殺姑獄具竟論殺郡中枯旱三年

如何殺一女能致旱三年婦孝無知者知之惟老天

曹娥

父旴爲巫溺死不得屍娥亦自沈縣爲立碑蔡邕題八字謂絕妙好辭

上虞一巫女名乃至今垂端的由純孝非專在好辭

孔融女

七嵗父兄爲曹操所殺女臨刑曰若死者有知得見父母豈非至願

不憂身卽死惟恐死無知倘得從父母寧非我所期

梁夫人嬺

訟父竦寃詔攺殯恭懷後追封竦褒親湣侯仍徵還嬺母

能返母萬里還榮父九原可憐帝有母亦自待人言

宣文君

父宋躬傳以周官曰汝可受之宋氏後傳授諸生號宣文君

難把父書讀秪因手澤存遺言如可受忍使世無聞

宛陵女子

母夜爲猛獸所取女攀母持獸行數里獸毛盡落置其母去

異哉一女子獨抱母啼號非但脫虎口還能落獸毛

盧元禮妻

元禮卒事姑以孝聞詔號曰貞孝女宗

貞孝諡己美何堪復女宗一朝下明詔千載被流風

木蘭

古樂府云阿爺無大兒木蘭無長兄願從千里馬從此替爺徵

謹勿悲生女均之有至情縈能贖父罪蘭亦替爺徵

鄭義宗妻

盜夜刼其家冒刃立姑側爲盜捽捶幾死竟不去

抵死侍姑側寧知有妾身若懷白刃顧尙得謂之人

李孝女

安祿山亂被刼徙他州聞父喪從間道奔喪旣至父己葬廬墓終身

奔喪脫賊手廬墓至終身此大丈夫事誰云一婦人

崔氏婦

崔氏事姑孝姑病召長幼言我無以報婦但願婦子孫皆若婦孝

姑今病且死頗愧婦恩深但願婦有子皆若婦用心右婦女之孝二十首

東夷大連少連

孔子曰大連少連善居喪東夷之子也

大連少連者夫子筆之書誰謂東夷子而於喪善居

若鞮單於

匈奴謂孝曰若鞮稱若鞮單於王莽攺匈奴單於爲恭奴單於

漢語雜番語堪嗤莽太愚安知若鞮字己是孝單於

休屠王子金日防

降漢牧馬甘泉宮見母像泣拜後受遺詔輔政

牧馬一王子如何卻受遺多因漢宮裏泣拜畵閼氐

西羌東吾

以父滇吾降漢乃入居塞內謹願自守

循循秖自守何獨此羌然直以父在漢忍將身犯邊

號吾

章和二年將其母及種人八百戶自塞外來降

如何降塞下不復戀羌中旣是能將母還應知向風

百濟王扶余義慈

事親孝與兄弟友時號東海曾子

夷方𨿽爾異天性本然同自昔聞曾子如今在海東

扶桑國

親喪七日不食設座爲神像朝夕拜奠

不食至七日能將禮自居旣然嚴像設亦復奠朝脯

吐谷渾葉延

父爲羌所刺葉延縛艸爲人射之母曰賊己屠膾矣何益

父讐己屠膾射艸復何爲豈不念無益其如罔極悲

回紇

郭子儀單騎見虜傳呼曰令公來回紇驚拜曰果吾父也

瞥爾驚吾父同然拜令公遙知恩義重卻似與眞同

沙陀阿跌光進

有至性居母喪三年不歸寢

三年不歸寢至性切於親不信沙陀種還生如此人右外裔之孝十首

烏

嗸嗸林烏反哺其母

靈烏噪何許反哺向中林人可不如鳥而無愛母心

鶴

鳴鶴在陰其子和之

好是鶴鳴陰居然子和聲休雲气所感自是物之情

燕雀

子母共處於一屋之下相哺相樂也

共母一屋下寧知屋欲然不須譏寡智相哺政堪憐

虎狼

虎狼父子相親何謂不仁仁之於父子也

虎狼鷙獸也何乃謂之仁仁之於父子父子亦相親

猿

蜀鄧芝見猿抱於樹上引弩射中其母猿子爲抜箭以木葉塞瘡

不忍身逃箭知爲母塞瘡人心有如此獸面本何常

犬

唐齊瓊家有犬常隠肉喉間出飼病母於頹垣瓊收養之瓊死犬亦不食而斃

食肉隠兩頰飼母向頹垣終感主養母能將死報恩

羊羔

唐屠者王甲將刲一母羊忽失其刃尋覓次蹴起羊羔見所失刀藏腹下

己分幾上肉誰藏腹下刀安知羊不死乃復自羊羔

豺獺

下至禽獸豺獺有祭人而不如豺獺乎

曾聞豺祭獸還見獺陳魚人苟不知祭能如豺獺乎

蛇

漢竇武母產武並產一蛇後母葬有大蛇出榛莽以頭擊柩流血有哀泣之容

似有人傳訃來從榛莽中叩頭至流血垂泣有哀容

靑蚨

水虫子母不相離

子母不相離何心辧鳩蚨忍能利銅臭不枉喚錢愚右禽獸昆虫之孝十首

兩宋名賢小集卷二百三十九

欽定四庫全書

兩宋名賢小集卷二百四十

宋陳

思編

元陳世隆補

靜軒詩集

徐鹿卿字徳夫丰城人嘉定十六年進士調南安軍學教授辟福建安撫司幹辦公事都城火鹿卿應詔上封事言積陰之極其徵爲火指言惑嬖寵溺燕私用小人三事尢切攺知尢溪縣徳秀守泉辟宰南安徳秀尋帥閩疏其政以勸列邑嵗饑處之有法最聞令赴都堂審察以母喪去詔服闋赴樞宻稟議首言邊事遷國子監主簿入對陳六事理宗嘉納攺樞宻院編修官權右司贊畫二府防右史方大琮編修劉克莊正字王邁以言事黜鹿卿贈以詩言者並劾之太學諸生作四賢詩知建昌軍治行大孚田裏歌誦擢度支郎官兼右司入對極陳時獘攺江東轉運判官嵗大饑出本司積米三千餘石減半價以糶及減抵當庫息出緍錢萬有七千以予貧民兼領太平仍暫提舉茶鹽事移浙東提防刑獄加直祕閣兼提舉常平經界鹻地先撤相家所築就捕者自言我相府人鹿卿曰行法必自貴近始卒論如法丞相史彌逺之弟通判溫州利韓世忠家寶玩籍之鹿卿奏削其官後累擢皆辭淳祐三年以右司召猶辭丞相杜範遺書乃出擢太府少卿兼右司入對願早決大計上嘉納之遷右文殿修撰知平江府兼發運副使力匄祠上諭丞相挽畱之召權兵部侍郎固辭上令丞相以書招之鹿卿至又極言君子小人切於當世之務上眷遇深篤而忌者寖多有撰僞防托鹿卿以傳播歷詆宰相至百執事鹿卿初不知也遂力辧上前因乞去上曰去則中姦人之計矣令臨安府根捕事連勢要獄不及竟遷禮部侍郎累防告老授寶章閣待制知寧國府而引年之疏五上不允提舉鴻禧觀遂致仕進華文閣待制卒贈四官鹿卿居家孝友喜怒不形恩怨俱冺宗族鄕黨各得歡心居官廉約淸峻毫髮不妄取一廬僅庇風雨所著有泉谷文集手編漢唐文類文苑菁華諸書諡淸正

酬張直學

章水元通劍水流朅來庠序行同遊自從快蹋梅花雪一洗從前茒瘴秋官況我今忘獨冷鳴聲君合起相酬龍光自有張華識句不驚人未便休

酬黎丞見和

極目龍門峻接天仕途傾蓋便忘年太平官府閒吟竹勝處園林笑舉鞭松栢淩霜知獨後樓臺得月防居先老臣憂國誰能識飛雪飄飄上鬢邊

士友見和七月七日曝書依元韻謝之

寒儒家世派南州天遣芹宮並俊遊劍水章江千里月天孫河鼓一畨秋曬書舊事聊同郝聨句新聲恐類侯隔嵗槐黃頻入夢曾知山角已生不

防法寺勸農呈史君

半載分符江水西何曾一日事遊嬉忽聞千騎傳呼曉正是三春勸相時父老倚鋤聴號令兒童騎竹望旌麾東風歸路歡聲滿野艸閒花索賦詩

興教寺勸農呈史君

自從豳雅無傳後漢有龔黃宋有羅夙駕朱轓勤勸相奉宣黃紙放催科一犁煙雨郊原曉千里春風嶺嶠和看取便民橋下水滿江濃緑漲恩波

湛泉酌餞黎丈有詩壁間遂次其韻

幾人林下賦歸休公獨翩然汗漫逰味道不妨寒似水入時須用曲如鉤從來鄰父邀皆去底事官曹挽不畱後夜相從那復得月明千里故山秋

陳府判邀逰梅闗

庾嶺蒼蒼古復今公餘杖履愜幽尋兩崖峭壁風霜骨一片淸泉佛祖心靜浣世緣揮酒椀更添春色上梅林防摉翻覺詩情拙滿眼皆詩祗用吟

勸農上宮教

竹馬兒童喜欲狂循良太守似龔黃倉庚百囀蠶桑啟布谷一聲稉稻香耕饁盡陶豳國化嬉逰已徧舜民鄕文書便合登髙閣爲說東郊入務忙

愛山堂二絕

橫江江上四山環少得當前面勢寛試上此堂舒逺目疏林靜處見峯巒

自有堂來三換扁官居賢否只山知酴醿嫵媚今何許山色淸妍宛舊時

和杜子野湛泉詩來詩有塵事分淸事之句

榕陰漠漠俯淸泉淺澑涓涓不計年未必塵紛敗佳思憑欄得句卻天然

鬰孤洞天

夢跨長虹海上逰寒生肌骨一壺秋好風吹得詩魂醒自寄人間翠玉樓

湛泉送客

中年懷易惡更聴防腸聲多謝雙榕樹逢人管送迎

兩宋名賢小集卷二百四十

欽定四庫全書

兩宋名賢小集卷二百四十一

宋陳

思編

元陳世隆補

蘿軒外集

楊備字修之建平人億之弟慶曆中爲尙書虞部員外郎分司南京上輕車都尉有姑蘇百題金陵覽古詩

烏鵲橋【在長洲縣東以烏鵲館得名】

月滿星移水照天南飛烏鵲影翩翩𨿽然上屬牽牛分不爲牽牛織女塡

雙蓮堂

雙蓮倒影面波光翠蓋風搖紅粉香中有畫船鳴鼓吹瞥然驚起兩鴛鴦

金陵覽古雜詠十首

汝南灣

汝南王昔過江東此地名將汝海同玉斚濯來人易醉有時人面照花紅

蒙汜池

春條拂岸栁如金一鑑澄空照底深傍見龍舟赭袍影分明紅日在池心

九日臺

甲光如水防如霜禦酒半浮菊半黃東日西風滿天仗簫韶一部奏淸商

桃葉渡

桃葉桃根栁岸頭獻之才調頗風流相看不語橫波急艇子翻成送莫愁

幕府山

六代繁華一瞬間平蕪逺樹不勝閒倚樓天暝云如幕知是瑯琊幕府山

橫塘

早潮才遇晚潮來一一軒窗照水開鑑面無塵風不動分明倒影見樓臺

白都山

駕鶴驂鸞自古聞防名仙籍是眞君天邊舊迹無尋處滿目靑山空白雲

春磵

手拖葛屨坐藤牀竹樹蕭然一水旁枕上白雲船下月卜鄰東磵勝東岡

烏衣巷

人物風流往事非空餘陋巷作烏衣舊時簾幙無由覓秪有年年新燕飛

白鷺洲

春信風生晚泛潮印沙羣鷺立還翹憑髙一片迷人眼蘆葦叢邊雪未消

陸機宅

陸家兄弟頗能文入洛仍將筆硯焚舊宅荊榛狐兔窟機云無復有昆云

天闕山

牛頭天際碧凝嵐王導無稽亦妄談若指逺山爲上闕長安應合指終南

靑溪姑

曩不乘龍卽跨魚岸旁人復乞靈無栁如睂黛花如面聞說淸溪一小姑

靑溪柵

傾城傾國兩妃嬪此地聞名不見人潛想舊時紅粉血落花風裏步香塵

江令宅

竹木池臺尙儼然歸時頭鬢雪霜寒靑溪隠隠朱門處曽屬中書一品官

兩宋名賢小集卷二百四十一

欽定四庫全書

兩宋名賢小集卷二百四十二

宋陳

思編

元陳世隆補

翠防南徵錄【一】

華嶽字子西爲武學生輕財好俠韓侂冑當國嶽上書云云書奏侂冑大怒下大理貶建寧圜土中郡守傅伯成憐之命獄卒使出入毋系伯成去又迕守李大異復寘獄侂冑誅放還復入學登第爲殿前司官屬郁不得志謀去丞相史彌逺事覺下臨安獄獄具坐議大臣當死寧宗知嶽名欲生之彌逺曰是欲殺臣者竟杖死東市

歸釣吟

我生本是絲綸客嘗把絲綸釣王國膠庠𨿽識姚有虞載車未遇周西伯抱琴歸去古江邊江頭風月猶依然江風刮岸岸如削江月照人人未眠沙平浪靜江天濶換酒捉魚魚潑剌有時醉椀和月吞有時醉棹和煙撥或唱歌或吹笛欵乃宮商人不識歌聲喚徹煙水寒笛聲淸透雲霄碧不張帆任渠去去到雲山深處住雲山深處有畫圖添个雲山畫圖侶不撥棹任渠流流入玻瓈影裏頭玻瓈影裏迸珠玉千斛萬斛誰能收倦時眠醉時舞漁家自有神仙府睡時蝴蝶夢莊周舞處鷗鳶奏韶武自舉歸釣吟淸江漠漠煙沈沈雲藏萬壑暗水尾風吹孤月搖天心翠防父翠防父和我行歌進南浦畫橋流水抺晴煙殘照暮霞收宿雨水連天天似水一蓑活計誰能比楓葉飄霜鱸鱠香楊花飛雪河魨美也不學姜太公百年將至方非熊防須年少遇眞主恢我諸夏車書同也不學嚴子陵雲臺不爲魁殊勲中興只作釣臺侶胸中百萬知無兵我网不似漢漢网何太疏也曾漏卻吞舟魚何當周宻如樞機直欲纎悉皆無遺我釣不似呂呂鉤何太直除卻文王有誰識爭如猛曲一彎腰牽取星珠並月璧魚膠寒齒折蒿剔蟹螯刺指和籠烹屠龍飪鼎口不美防鯨斫炙腸聊撐

記夢

溪泠泠鼓咚咚虛堂淅瀝生寒風寒風綽我夢魂去飛颺直上蓬萊宮蓬萊宮殿女如玉霓裳羽扇環簾櫳月娥畱我宴珠翠玳筵間列花叢叢酒酣萬念羅心胸舉杯話別殊怱怱靑鸞命駕下空濶一聲璫佩鳴丁東被衣起坐周四顧庭戶悄悄無人蹤銀河萬里倒澄碧冰鑑半輪斜倚空橫江孤鶴一聲唳喚起鄕心千萬重

上韓平原

君家勲業在盤盂莫把頭顱問钃鏤漢地不埋王莽骨唐天難庇祿山軀不隨召奭始求老便學孔明終托孤十廟英靈儼如在漫於宗社作穿窬

淸富樓

楞伽心地有瞿曇淸富名樓足可觀買斷江山詩料俗揭開風月畫圖寛都無一防紅塵到便作千雙白璧看我欲鞭驢快幽賞白鷗盟在不憂寒

去年淸富屢求詩今日憑防約翠防山帶野花堪入畫水環汀艸欲成圍一園黃菊有餘食兩頃白雲無限衣說與塵寰守錢虜不勞魂夢到禪扉

矮齋

屋老塵生索椽低帳不縑炙燈煙染棟見客帽翻檐織壁慳三尺遮門防半簾吾身交九四控制萬愁兼

容膝

具體功非逺全軀恨已消安禪須促趺覓句敢成搖悔不身齊足時當事半腰行人只蒲伏何處得逍遙

野飲呈祝山甫

野景何須買山花不待培幕天分古木裀地得蒼苔酒上鶯調曲肴空鵲墮梅一壺隨所適何處問蓬萊

題練省元壁

腳債嗟猶欠心朋喜偶逢溪聲含客怒山色爲誰濃古樹晴搖蓋殘蟬晚帶鐘莫辭一樽酒明日是吳儂

讀漢史

漢將假帝爲眞帝齊乞眞王作假王大抵紀韓皆是信不知誰短又誰長

寄王五四將仕

季叔靑天轟霹靂屈原平地溺波濤從教晉楚多戕賊二子何曽損一毫

周田且謂曽占易商野何嘗識夢書假使二君無感召不成終老在樵漁

出郭

十客聨鑣出北門馬蹄剜盡碧苔痕從教管史占星聚且聴杯人和月吞我欲求仙問離坎君當隨佛整乾坤樽前忼慨休辭醉明日有懷誰共論

有地都來一丈餘墾鋤元不費工夫匝墻先種竹三本繞檻卻栽花數株風伯喚來煩解佩月娥邀得醉擕壺慿君試向蓬萊問還有神仙似我無

送周魁

昨夜霜風鼓萬兵今朝華節照邊庭人間元日是春日天上魁星爲使星且向虎探尺寸卻歸麟閣做丹靑離觴不是延淸夜明日異邦長短亭

梅

衰蘭枯荷了秋色幾向寒梢問消息溪橋交馬防腸時翠袖佳人日暮歸玉面亭亭漢宮樣一見風流慰心賞寒標孤絕太無情誰爲移春上玉京月華淒切霜華白夜半飄香度簾額寄聲橫笛且休吹愁殺江南未歸客

山水吟

閩之山峨峨可以接穹蒼閩士孕其秀胸次尢難量閩之水滔滔可以燭妍醜閩士生其間其美不容口君不見周家社稷生甫申崧嶽當年曽降神又不見千里秀气鐘三蘇睂山艸木皆焦枯我生恨不由河洛虛負三光並五嶽地靈人傑推江東人物風流兼磊落顧此閩之東自古多英雄求其爲絕稱獨一忠穆公公今已卽世後世誰可擬惟有詹仲通一人而已耳仲通何如人景星與鳳凰不陰亦不深山髙兮水長

二月二日卽事

春潮昨夜沒平灘一雨催花色半含雁喚元宵歸塞北燕銜新社到江南無歡不必遊花籍有病何須置藥籃只把公忠答天地從教兒女閙冠簮

登樓晚望

六曲朱防瞰碧虛淡煙秋水接平蕪展開風月添詩料裝防江山歸畫圖舉足便堪馳駟馬折腰何必問雙鳬當年庾亮今還在定約樓前醉一壺

訓爨婢

十載膠庠莫怪窮旅囊安得有從容無錢休欠牛羊債有酒只將魚蠏供班頷昔嘗肥似燕沈腰今已瘦如蜂從今莫恣肥甘口只擷淸蔬祭豢龍

別藍詳道

君在江東我水西君今北去我南歸竹孫和客淩風瘦梅子偏他得雨肥鶯囀好聲歸酒斝花分紅影上人衣相看莫作皺睂別期子秋髙賦式防

傷春

初入京華菊薦香途中今已過春芳十年恰走萬餘里兩鬢幾乎一半霜卻酒不禁春黯淡落花愁對月昏黃不堪夜半歸心切更被杜鵑啼防腸

約叔叔眞

半間屋抵斗來大一个身同山樣髙側坐斜眠俱不得煩君除去一牛毛

戹堂有事畱司馬淩閣無名問大宗我且盤桓君且去歸期千載約芙蓉

題窗間

陽貨不名眞盜玉子張何事便書紳聖賢立論有防防精義當求妙入神

浴

龍藩地暖冬無雪十月風光似三月好風不動綺羅塵人在繡幃簾半揭酒腸拍索能回春春潮入面香燻燻香肌汗透披縠紋思得滄海驅埃氛銀鍋蠏眼生春雪銀瓢捾破鍋心月流霞傾入碧瑯玕香霧氤氳云半掇花藤織出金芙蕖煙靑【闕】紫堆云【闕】一聲璫佩簾鉤垂皂盤捧出雙明珠蠟花照入蘭湯閣珠璣體迸紅猊活鳳豁雲濤濯錦毛龍翻雪浪澆銀甲起拏裙霧圍春風胭巾抹出桃花紅香泉入齒潄寒玉吐作冰雪飛長空蒼頭急把春衫換腕玉輕穿雲一片出門兩腋生淸風身在嫦娥廣寒殿

嘲熱

南方有神名祝融髮赭靣丹唇朱紅執鞭入海驅赤龍火車勒駕燒長空千驂萬乘如聨轡烈焰騰騰灼天地九霄烜赫皆甑蒸四海煎熬俱鼎沸流金爍石气不通天下俱在紅鑪中葛衫襟濕疑有雨羅紈柄折渾無風祝融祝融無太酷天道炎涼常反覆看看少昊催戍盡把涼飇散煩溽

別子陳子

丙寅三月三十日天子檄我南國行蒲劍欲飛春漲急栁綿才脫曉寒輕事非得已初何好物到不平終作聲自古英雄總多難落花何必怨淸明

河魨

形容初不類魚鰕偏稱蘆蒿與荻芽觸物可憐空怒腹囓人無計漫聱牙子排金粟眞堪畏乳澑玉酥何足誇從此烹鮮督庖吏只將鮎鳠假名他

自嘆

自嘆身謀我獨疎只貪風月恣歡娯杯盤遇客隨多寡囊底何時問有無萬里梯航無骨董十年墻屋有穿窬從今老去無他望緑綺一張醪一壺

春日書懷

紫褪紅消到海棠幾多逰俠爲渠忙秋聲落盞鶯調曲春色惱人花鬭香羝乳𨿽能屈蘇武牛衣終不臥王章男兒多少英雄气只對東風醉幾場

兩宋名賢小集卷二百四十二

欽定四庫全書

兩宋名賢小集卷二百四十三

宋陳

思編

元陳世隆補

翠防南徵錄【二】

華嶽

宣城道中

躍馬上宣城千山翠欲顰蕙風輕捲舌櫻雨細沾唇栁絮難驅臘楡錢不買春何如澆一斗爛醉石湖濱

當途道中

春晴不忼慨十日九淸陰蝶宿花畱粉鶯眠栁借金邊塵方障眼漢壁尙闗心醒去愁無柰杯行滿滿斟

壽昌道中

山防疑無路林開覺有村饑牛戀茅壠吠犬防柴門悶去詩千首愁來酒一樽明朝南去路懷抱與誰論

過西溪

路隨馬足難知數山疊魚鱗不記名隔岸靑簾人不渡一溪流水暮潮生

題蓮華壁間

風外落花千萬片水邊啼鳥兩三聲無情驚起陽臺夢獨倚閒窗看月明

贈呂元玘

周末見人歌采芑楚先聞客賦離騷胸中有气不能吐空使虹蜺萬大髙

釣鼇行

北風浩蕩滄溟濶千萬軍聲夜潮聒翻空濁浪鼓雷霆舟子停蘭面如血龍門有客何崢獰怒目張膽殊不驚桅檣破浪裂津島直欲一舉空蛟鯨我之釣兮非世比新月爲鉤索霞綺先物虹蜺爲釣竿卻把鵾鵬作香餌欲垂未垂號鬼神星斗無光天地昏海靈乞命免生死一鉤連六酧銜恩我公萬里風煙伯度量汪汪寰海窄蟠胸髙聳蓬萊山壯气直吞云夢澤恩波萬壑奔洪流風帆浪楫交觥籌金鱗照日巨如斗四海觸物無虛舟我生本是釣鼇客幾嵗灘頭望風色忽聞霹靂破昆侖便整絲綸駕航舶我今十犗迎公開防須舉手生風雷不然長嘯謝水府明月滿船歸去來

上趙漕

太山之巓有喬松凜凜千丈摩蒼空風雲有防直相際轟雷掣電蟠蛟龍盤根錯節眞天種卿月郎星伴辰拱髙風蕭瑟涕淸泉桃李無言漫丘壠南宮仙桂饒天香南國蔽芾歌棠大枝擎天作砥柱小枝駕海成虹梁六月無風天欲雨赤龍銜火燒空宇亭亭橫蓋指扶桑萬壑千厓冷無暑大椿可笑欺莊周便指千嵗爲春秋使民若戰夏后社用汝當作商川舟自慚藤蔓纒林壑未遂鷦鷯一枝樂盤桓已喜跨髙寒更借扶搖薦雕鶚我聞處士方綢繆三友簡在公寧畱蒼姬已托大夫防赤子願陪丞相逰

過文脊山

百峯攢碧版橋西眼力增明步武遲紅映竹籬花笑客翠翻雲幕雨催詩蕡還及第吾何媿廣不封侯子未思凡物不齊皆有謂到頭忠義是男兒

熱

翠防家在大江東五月鞭驢入建中云烈火車天欲雨汗淹香葛扇無風不求殿閣千間庇卻喜巖泉一綫通爲汲滿盂淸齒頰與君行盡夕陽紅

有感

十年憂患客江城雙鬢蕭蕭已不禁多病不逢醫國手感懷徒有濟時心西風吹夢夜寒悄黃葉滿堦秋意深休笑當年杜陵老白頭今亦不勝簮

悶中賡趙丞韻

壯士不同兒女曹誰云賦性太麄豪一編韜略進擒虎十犗絲綸學釣鼇劍口不磨韓信血鼎心須刮食其膏英雄多少不平气一夜朔風爭怒號

秋宵有感

滿目秋容拂畫圖敗荷衰栁接平蕪西風刮地鴈聲落寒月滿天人影孤木耳有才持紫槖楮皮無計換靑蚨不知此去功名事還許封彛見也無

過羊腸嶺

拂面東風吹夕陽路蟠千折過羊腸山疑隨馬回回見花欲撩人故故香世路與誰分曲直人情於我自炎涼何當更上風煙上爲把窮途問彼蒼

宿橫溪橋

夜宿橫溪煙霧間睂頭歸路萬山攢連天麥浪波千頃撲地楊花雪一團余鏹不供春後醖夾衾猶怯夜來寒徵夫莫怪車音自是愁多行路難

初抵富沙

芳艸不隨春水緑連山猶帶夕陽明人生有酒且行樂休向河梁問子卿

鞭鐙兩三千里路樓臺數十萬人家長虹不吸秋江水一夜扁舟懸雪花

呈周及之貢元

一頭卻過六七嶺兩足幾乎百十斤恰喜故人能下榻檠窗樽酒細論文

寧川冷渡

峯回路轉六七里林靜鳥啼三四聲逰女不知行旅恨一茶畱我話平生

宿灌頭

淡魚才煮醎魚熟白酒新篘紅酒香莫訝杯盤成艸艸一年忙處是蠶桑

南浦水閣

橋橫南浦虹千丈栁防西溪翠一行佳麗不知滋味惡挿花臨水照紅糚

次李信州七十韻

挺挺萬人傑堂堂間世賢胸中兵千萬足下客三千揚賦希三嘆坡詩和百篇錦囊華似衮防筆大如椽隨陸縱橫舌良平左右肩兩驂公子服四牡魯侯畋量濶滄溟岸胸蟠泰華巓紅壇歌魯杏白社結陶蓮遣幣通秦好求姻托鄭防匣藏須虎兕冠飾待貂蟬幖自龍頭奪書由雁足傳不侯嗤李廣求使短張騫食客希毛遂茶僧集大顚詩材親子建字法邁公權黃貉防金絡靑驄勒寶韀代燕欺騎刼聘魯慢韓穿周室歌山甫齊人美仲連劍從丰水鑄碑向峴山鐫有頌褒唐太無詩刺衛宣檄堪傳代郡節可仗居延聴訟疏淹禁丰財剔冗員防從之反後鞭著祖生先孝有參而已忠如丘者焉春冰同皎潔秋月共嬋娟冡宰當鈞軸將軍事櫜鞬千官視標凖萬國倚陶甄多士圜冠帶諸侯執豆籩山期封泰岱石擬勒燕然禹甸期環轍堯氓願受防明堂歌赤紱淸廟頌朱弦臺閣皆三益盤盂記十愆片言能息訟只手可旋幹公昔嘗推轂吾今尙食饘聞雞效劉舞抱虎笑秦眠蘇子舌猶在邊韶腹尙便牛衣懷白璧虎節誓靑氊飲馬量淝水屯兵料漢田鬢星飛洛汴血雨灑伊瀍尹五成湯就軻三孟母遷云鋤翻楚嶠月纜系秦川甕有扶頭酒廚無縮項鯿詞源慚子美詩社感庭堅水陸三千里炎涼二十年周田才廢井秦陌已開阡夜月琴三弄春風詩一聨自稱山宰相人號地神仙扣馬罹三尺平戎授一編鼠投當忌器魚得偶忘筌避地思無所滔天罪莫湔梁鴻方北謫賈鵩已東旋孫刖難謀魏樊誅莫救燕江天驅鳥雀淮地迅鷹鸇日守娵訾分星流太白躔瘡痍連四境煨燼極三邊淮浪夜翻雪邊塵晝起煙二陵歸培塿百【闕】

自撫劉生幾誰思祖逖鞭戍方興頡利役莫【闕】漫宮昔嘗防泮扉今漫嘆圜豈知醫國手變作【闕】

楚客弓𨿽失秦人璧幸全宦途良可畏吏鞅不【闕】世變言難盡民頑令不悛一千新楮劵三百舊銅錢駟馬涎流地羣烏翼蔽天人心徒擾擾王道自平平衛女歌淇澳曹人思下泉窮途惟自媿當路有誰憐作俑宜無後追俘恐不前詩成何太喜舞袖欲蹁躚

送倪尙書赴召

守節如初未足觀毫釐終始實其艱鄭公勇卻樞衡貴衛叔羞居荷槖班冷暖萬端炊飯頃是非一著奕棋間江湖無限孤髙客拭目看公此召還

宿嚴瀬

遐想髙風殊未涯檥舟夜訪子陵臺銜山西照情何限逝水東流夢不回雙漿未聞卿月過一尊先爲客星開東都人物俱煨燼獨有先生迹未灰

顯澤民廟

生握藩旌死象黎澤民山下澤民谿蒼天九重開日月赤地千里興雲霓假寐商宗曽得說爵髙韓信屢封齊英雄不入蒼生眼願借髙風吹馬

早春卽事

楊栁絲絲防淡黃怯寒燕子未歸梁曉迷芳艸騅騣濕夜宿閒花蝶翅香得句自慙非子美賞音猶恐誤中郎願言相約花前醉莫放春容過海棠

早行述懷

歸心夜半已飛揚喚僕吹燈促晚裝雞翅拍斜茅店月馬蹄剜破版橋霜二陵萬里埋荊棘十廟百年生稻梁安得有臣如祖逖慨然擊楫誓江長

題易村

路轉峯回覺有村數間栁屋瞰山陰午炊已飽翻匙玉臘醖仍拚掛杖金窮去作文和鬼送興來得句倩蟬吟一聲橫笛斜陽外吹起江湖萬里心

秋晚獨步

十分秋色著嵓桂幾陣晚涼催井桐自恨異鄕知遇少一尊相屬與誰同

兩宋名賢小集卷二百四十三

欽定四庫全書

兩宋名賢小集卷二百四十四

宋陳

思編

元陳世隆補

翠防南徵錄【三】

華嶽

後溪

蓬窗夜雨短長夢啼鳥喚人新舊愁萬里論文一樽酒醉和明月上扁舟

泉聲恰似世情惡山色不如歸興濃自恨十圍無處著何如瘦作束腰蜂

楊花

一絲不染湖光白萬防能回山色靑三月金明池上水與予同是一浮萍

杜鵑

殘月照愁人病酒好風吹夢客思家欲知亡國恨多少紅盡亂山無限花

鄰女搔綿吟

閒窗日上三竿竹牕下嬌娥整輪輻匆匆未暇理雲鬟半朶靑鴉倚紅玉靑梢摘盡銀香囊畫欄平倚斑筠筐時將纎手翻雪霜酥胸玉面同光芒捧歸細捲銀成索牽出松松云一握珠唇呵挺气溫溫鸚觜踏車聲絡絡今年莫怪功績稀阿你勒繡鴛鴦幃如今織出秋江練十月正好裁新衣客心聞此愁無著一夜淸寒動寥寞明朝爲問買一端剪做道袍披落魄

送商府判

比年十月君初來梅花破雪迎君開自從佐劍壽民脈凋山瘵水皆春臺去年七月君開府燕燕鶯鶯爲君舞五日盡蟄潭底龍千里應無市中虎今年二月君時歸風牽回栁縈君衣君衣不作回栁轉直上云端朝紫防紫微有館名西掖珠玉羅鈿瞰金碧郎星卿月漫徘徊个中自是神仙宅紫防有山名大坡烏飛豸立冠峩峩一聲霹靂震天地萬里腥血流江湖紫防有防垂丹冊二者於斯請君擇便須東取元化釣談笑從容正疆場君家事業銘冠裳鸞鳳指日鳴朝陽伊洛諸公有政事洙泗諸子無文章稟違輾轉情難處溪上恩波湛今古東風吹帳入長亭零落桃花淚如雨

述事

心不融明遂啟疑源流本末致交馳谷何嘗響人相笑岸幾曾行舟自移枉直萬端明似鏡是非一著錯如棋磨心拔去誰能轉試問諸公知不知

述懷

我生不解覓冠裳滿目風波祗自傷楮劵不堪供敵幣沙籌那解足軍糧人情在我隨多寡世態從他自短長只告天公乞安樂百年隨分老農桑

寄劉浩然

樽酒檠窗鬢髮新別來驚見雪霜侵幾行淚滴風前燭一片心敲月下砧好徳未聞如好色知人安得似知音一書欲寄南來雁江濶天髙無處尋

知遇

淮陰西漢一英雄史氏持衡論亦工不向追亡羨蕭相卻於援死著滕公豈知並績三人傑皆是當時一語功後世人材自戕賊炎涼安得古人風

和戎

納幣求成事已非可堪函首獻戎墀一天共戴心非石九地皆塗血尙泥反漢須知爲鼂錯成秦恐不在於期和戎自有和戎防卻恐諸公未必知

別王泰之

風神戀行客吹栁纒簮纓傍水鳥多白近山蟬更淸別腸云閣淚歸路月闗情告徳無多日淸觴聊一傾

遊溪西寺

寺覺重遊好僧期後防賒靑虫凋病葉白鳥篆平沙水瘦石生齒山寒梅未花功名今有待且謁惠公茶

登樓晚望

疎雨洗空碧晚晴人倚樓稻花千頃浪楓葉一簾秋逺岸明殘日孤村認小舟溪山如愛我相見亦回頭

悶迷

雁翎未忍刳丁謂虎口猶期脫蔡京何事姦邪皆幸免洛陽年少卻南徵

有鼎不烹【闕】肉無刀可防佞臣頭男兒此等不平气空使衝冠射斗牛

酒禁

將軍愛士民心失太守憂民士气衰大抵軍民皆赤子如何從此便籓籬

贈美人別

花臉送愁和露泣鶯聲傳恨向人嬌別情逺去尢難割相送不須離畫橋

寄宗上人

我爲叩閽拘狴犴汝將吟筆換袈裟別來猶記松窗外一掬淸泉自防茶

自寛

十事相尋九不諧骨窮更值五行乖人情厚薄且隨分世態炎涼休掛懷家欲自丰無楮幣爨慿諸執有荊釵如今且任眼前過他日功名殊未涯

黃氏三層樓

瘦笻支我上髙寒風露淒淸酒力慳千里人邀千里月一重樓見一重山筵前飛雪噴焦遂檻外行雲遏小蠻便好翻身駕黃鶴直將情枉叩天闗

幽居

莫問門無長者車只圖深巷樂樵漁一園黃落食無限萬壑碧蓑衣有餘雁足北來歸訊杳馬蹄南去故人疏東風看整朝天斾多少功名在故廬

賀趙丞登第

要與宗盟立紀綱俯從多士較文章人材漏网無疏宻科目搜羅有短長蟾窟一枝分玉樹鳳池三浪出銀潢何當推解延豪傑爲復中原萬里疆

梅

一年無處覓春光杖防尋春特地忙墻角數枝偏冷淡江頭千樹欲昏黃梢橫波面月搖影花落樽前酒帶香更仗西湖老居士爲予收拾付詩囊

捉月仙

纜解西風拍岸顚雁拖秋色上航船掛帆未作乘風客舉棹先驚捉月仙楚些有淵心石殞賀狂無井眼花眠慇懃爲酹一杯酒防送西江浪拍天

呈寧次翁

王謙不是富春侯自是薰蕕味不侔病體隔年畱枉獄夢魂連夜逐歸舟可憐商木遷新令欲爲韓門復舊讎但得此心無所媿爲公一死亦何尢

悶成

勿憂李廣不封侯廣不封侯未足憂漢鼎不烹曹操肉吳鉤空防伍員頭鴻門自昔推屠狗虎帳於今媿沐猴千萬南陽遇徐庶爲言豪傑尙縲囚

平政橋

建水合流三百里直下富沙如撚指溪東披拽纜過西千丈春風怒濤起香輪不解碾淸江造舟貫索成河梁年年麥熟梅欲黃連城千里皆波光淳熈太守憂溱洧問津日夜思無計老農乂手願鳩工疊石中流便民濟金珠賣價不計緍鐫瑕防梓功方成功成燕雀賀新屋炳然萬棟輝丹靑挿天防蝀橫江尾下壓寒潭碧無底市聲不到畫梁間秋色盡歸朱箔裏我行一月無風波今朝醉眼翻靑羅金鼇背路客揮鐙玉虹跨浪舟飛梭石唇噴盡寒崕雪雪中電掣金蛇赤兩岸樓頭將相家八州車馬神仙客人言辟人推政平故此特以平政名我聞政事平如水水到不平還作聲

贈陳道

君不見樵人王翰畫山水一夜風雷揭窗紙又不見長沙洞淸畫龍蛇滿軸雲煙翻撚指二子相去數百年筆端妙意誰能傳雙溪道人何所授一見筆法堪齊肩筆一淡輕煙映出垂楊岸逺山依約有還無斜照不紅秋水慢筆一濃黑雲萬疊翻狂風江天日暮暗煙靄天地星斗皆昏朦瀟湘詩人不解語被君吐作無聲句何時覓取一幅綃冩我英姿伴煙雨

柴氏

節婦一樽酒義士拜而受義士一首詩節婦雙睂皺睂皺意何如有難難相救嘆我廊廟器淹回在污陋惠我防且嘉殷勤推意厚吾今系閩建家貧喜鄰富靑眼到朱扉白屋成華冑吾聞孤竹子周室三緘口又聞杞梁妻秦邦稱烈婦此軰誠間生世代不常有如何天一方同時俱輻湊媿無八品珍艸艸具籩豆何當再拜摳我衣巵酒恭爲兒女壽

別館卽事

十年客裏過春光客裏逢春分外狂半堵碧雲蝸路濕一簾紅雨燕泥香銜山西日辭春閣拍岸東風趁夜航莫向錢塘蘇小說東吳新髻李紅娘

武興解舟

西風落日楚江頭秋水已平鸚鵡洲煙樹接天迷送斾浪花翻雪噴行舟三杯萬事我已飽一日千里誰能畱見說平戎新遣使班超投筆已封侯

不遇

英雄不遇勿長吁茍遇風雲彼豈拘不向闗中效蕭相便於江左作夷吾當知晉霸非由晉所謂虞亡豈在虞多少英靈費河嶽鐘予不遇獨何歟

紀事

鉗口刳腸未足彈窮源探本可觀瀾乞醯就謂鄰非直反矢須知友必端暴虎欲從頭碎璧沐猴還慮髮衝冠積薪厝火居其上試問賈生安未安

兩宋名賢小集卷二百四十四

欽定四庫全書

兩宋名賢小集卷二百四十五

宋陳

思編

元陳世隆補

翠防南徵錄【四】

華嶽

傷春

衣袂怯春寒春在江南岸我意正傷春復被春縈絆一雨胭脂濕萬壑冰澌泮撩我惜春心與春傷爛漫栁垂不染絲織成愁一片杏吐無煙火燒碎腸千防憶昔腰如栁栁腰舒易按憶昔面如花花面嬌難喚人不似春芳隨處得看翫因春憶昔人不見徒扼腕何時醉臥花栁中一笑千金不容換

百舌

流鶯一去無消息燕怯春寒歸未得緑窗淸晝靜無人似把衷情訴知識上苑東風二月春淡黃楊栁初成陰解將一片無情舌學盡百般能巧禽紅英紫萼紛如雪萬奼千嬌總饒舌莫嫌花外太啁啾黙黙難酧好時節須臾緑暗紅亦稀伯勞杜宇鷹鸇飛更兼獵弋恣羅网捲舌不語全毛衣堪嗟國士徒切直不似幽禽明語黙何如鉗口歸山林莫問燕南並越北

飲仙閣

槽頭壓盡春山緑槽下眞珠防醁騷人一笑傾杯盤滿面春風漲紅玉少陵得此不欲言乃指八子爲中仙主人傾蓋慕此意一閣新構堂西偏於今世態薄於紙何必勞心問靑紫願君醉我金屈巵萬事過耳同風飛醺醺和月上栽竹長嘯一聲歸翠防

贈祝跛

我生多蹇難事業冷於水外內兩五行醜惡諱人舉武夷有跛者抱術徧荊楚摳衣忽趨隅覿面便相許搖手無所需再拜拂毫楮一詩聊贈行無以壯箱筥他時了功名爲結煙霞侶

富沙道中述懷

敗鼓非全材毀瓦不自牧造物兒未戲逹人火先撲卜不到渭濱人徒嗟海曲彼哉眞彼哉伐盡牛山木

驟雨

牛尾烏雲撥濃墨牛頭風雨翻車軸怒濤頃刻捲沙灘十萬軍聲吼鳴瀑牧童家住溪西曲侵早騎牛牧溪北荒忙冒雨急渡溪雨勢驟晴山又緑

冬日述懷

寒入肌膚粟已生銀河凍合水無聲梅花漏泄春先到風色商量雪未成有愧何須問天理無求方始合人情男兒未際風雲防辜負胸中十萬兵

暮春述懷

一年春事已差遲又見楊花貼水飛梁燕不憂驚午枕箔蠶生怕誤春衣景逢佳處須行樂事到難時且式防幸有黃雞並濁酒且和風月醉柴扉

幽居

十頃平湖一簇山湖山佳處著朱防分堦艸色迎春緑潄石泉聲入夜寒不擾自然人事好有爲方信世途難如今休說當年事只把心平气定看

謝二劉

雁行臨慰暖如春玉粒金包卽拜恩周粟不肥淸聖肉楚絲難系直臣魂二生在昔聞孤竹一死於今媿屈原圓簠下頒誠有謂此情兄外更誰論

暮春

買春無計托花神費盡楡錢不計緡風絮飛成三徑雪雨犂翻動一園春有心報國從招禍無相【闕】

怨貧試問登壇與分社予何人彼亦何人

呈諸同捨

洛陽年少不知幾十載南州賦式防三舉不登黃甲去兩庠空笑白丁歸頭長賈昔過三尺腰大臣今徒十圍祗恐金鑾不前席誰云無防富王畿

寄陳士元

郊野英雄不肯收膏粱芻豢有何謀胡兒只怒馬黃弩公子當求狐白裘唐詔屢頒蕡不第漢壇才築信當侯古今得喪同兒戱何必區區嘆白頭

貧居

貧居不暇理椽茅只倩江山圍一遭林鳥樂時知地僻嶺雲閒處覺天髙春衫著破重連綫臈酒擎幹猶搾糟且把杯盤聊自適不須平地起風濤

安分呈李竹齋

風雨思君子煙霞憶舊逰一區山水國萬里帝王州臘甕香浮玉春旗雪滿甌安貧隨處樂此外復何求

拜茶

北苑春將半星楂欲奏功杵鳴千臼雪鎗卷一旗風蓋錦鸚毛翠簽羅象眼紅封成拜鶴飛上紫防宮

寄趙及父

欲邀詩社同蓮社爲築將壇並杏壇圖得有才皆命世不隨風月報平安

有感

千囷未必將軍喜五斗難消令尹愁若使淵明逢魯肅折腰應到腳跟頭

桃花

紅雨隨風散落霞行人幾誤武陵家牧童若向靑簾見應認枝頭作杏花

月

人間離別最堪憐天上嫦娥恐亦然昨夜廣寒分破鏡半奩飛上九重天

呈魯功甫

拂面東風二月天緑楊芳艸暗平川花容著雨鬭翻錦春色惱人催禁煙燈夜𨿽然君有約花時卻恐我無緣直須得暇來相訪當約嫦娥伴醉眠

勉馮著明

主憂臣辱已難堪國事顚危況未安溺嫂臨淵猶愛手鬭人同室尙纓冠公如不唱從軍樂士亦恐歌行路難麟閣功名總勞苦莫將行役作辛酸

藕花

惜絲不肯織宮鞋花月仙人謫下來河伯借泥封玉腕風神翻浪沃香腮無房不許蜂畱宿有蓋嘗令鷺自開何事寃仇結靑女一朝收拾付塵灰

自勉

世態風波不可論且於閒處樂天眞肥家無子堪登隴憂國有人休問津顏色𨿽防時借我腳跟那解日隨人客來若問當時事搖手無言對北鄰

初夏卽事

陰晴未判落梅天栁巷無人絮撲氊滌器倒囊尋市醞喚船挑网得溪鮮鳥聲呼夢客千里山色撩人句一聨遐想故人應念我馬蹄何處夕陽邊

呈鐘子嚴

那條路不通長安莫把心腸獨自剜有釀何須兒索飲無肴徒勸客加餐千金不賞思歸楚萬戶無封願識韓大抵利名些子耳幾多豪傑被縈絆

寄楊渭夫

自媿材猷不足觀獨於忠義死難幹二陵風雨應歸漢萬里山河誰報韓眼到北盟常搵血髮當南渡始衝冠如何一代名人傑稽首稱藩鼻不酸

幽居

瀟灑幽居屋一重入門花栁間靑紅簾常礙月鉤常掛酒不逢花盞不空畏愛難全公子日雌雄誰識大王風且將酒貨遷詩料休問場通未通

呈王君庸

主人意重出霓裳客子愁多欲防腸睂黛暗傳春去恨臉紅猶帶夜來糚竹根稚子肌膚滑葉底荷花語笑香多少英雄在巫峽漫將詩思惱襄王

寄西山

宮墻無地可穿窬猶幸先人有敝廬仕版可羞寧毀瓦儒冠曽誤枉收書供柴我合同收炭寄食君當自辦蔬此理曉然明似鏡何須足下肆耕鋤

呈李朝舉

一片忠肝照日明濟時無防苦傷情聱牙撫幾悔南渡和淚挑燈編北盟漢用檄招三十郡楚因歌散八千兵太平若鬭生靈肉何用生靈望太平

白面渡

系船白面問溪翁名不虛傳說未通祗恐當年溪上女浣沙時節懶勻紅

邸食責庖者

陋邸已無味庖人更不材盫吹全做粥燒鮝半成灰添醋酸綿齒研椒辣木腮何時聳堂臠香靄霧樽罍

秋意

木剪空山瘦西風埽落黃荷殘簮失蓋菊老餅還香詩盡【闕】尢濶愁多夜更長悶懷無處著隨雁落瀟湘

慰吳吉甫縣尉

子鍼如京師一室膏鼎臠兄室𨿽被戕一妻猶可免伯奢事行役八子俱蹂踐兄家禍𨿽劇一女特婉孌女死固可傷殊未敵冠冕妻在固全軀喪女憂莫遣大廈旣灰飛丰儲皆席捲鶺鴒起嘆嗟鸞鳳徒輾轉我昔以難勤荷兄垂勸勉況今以難告倍覺淚淟涊泛觀天之理禍福嘗相反有難旣不死他時非淺淺去兄一牛鳴爲地良非逺不能具兄慰面目實有覥自料吾與兄气量及者尠胡爲蒼者天與子獨羈蹇

送倪尙書歸霅川

筆麟圖鳳久無聲何事權輿復見今魯祭不因夫子肉齊卿難奪孟軻心我公去就何爲重吾道興亡所系深安得斯文天未喪載歌狼跋繼遺音

兩宋名賢小集卷二百四十五

欽定四庫全書

兩宋名賢小集卷二百四十六

宋陳

思編

元陳世隆補

翠防南徵錄【五】

華嶽

小春言懷

桃李生香花滿谿南州十月尙襜衣春從酒甕搾將出秋在詩囊帶得歸弓射十分方破的棋髙一著便爭機勸君莫作等閒看毫髮差殊事已非

春愁

十日春愁不出門出門春事已消魂摘花掀帽倩人挿索酒得杯和月吞啼鳥聲中近寒食落花陰裏又黃昏春來春去總休問往事悠悠付一樽

呈徐商卿

十年憂患謫東南萬事於心了不闗病去只愁雙足軟老來且喜一身閒人情無處便生怨天道有時猶好還大抵久長居富貴到頭天意亦須慳

春逰有感

上苑春工到海棠老夫隨分爲春忙朱弦轉軫鶯催拍紅粉倚防花鬭糚吾道幾時曽損益人心今日自炎涼願言相約花前醉一聴兒童號酒狂

憂

憂吾所謂果何憂憂國憂家卒未休坐法馬遷方去漢釋囚箕子未歸周西風萬籟聲聲恨夜雨疏桐防防愁有客不知吾所向卻將米價問南州

述懷

我生胸次不塵埃不學兒曹剛自媒詩料𨿽慿風月制

宦途還聴鬼神開十年教養【闕】

功名念已灰安得金鑾有淸問賈生何事未歸來

套筒

作个咿贅項咽个中和我萬愁牽一筒作柄簫無竅雙鐡爲圜扇有圈身拜卻疑人似犬手擎還類筆如椽從今節節能通气安得常爲積蓄錢

春郊卽事

東風吹動綺羅塵翠蓋紅纓處處新蝶翅拍開千樹雪鶯聲催老十洲春人生有酒須行樂吏祿無階且食貧歸客不須籠畫燭醉和明月上雕輪

雪

天低江濶水連天上下周圍一色兼撲雀獵鷹翻白縞得鱸漁父指靑簾馬拋玉勒瓏瑓落獅欠金鈴橘柚添得句莫嫌呵凍筆明年嵗事已堪占

田家十絕

十幅生綃一墨池盡收好景入屏幃防須少緩丹靑筆更倩牧童橫笛歸

農夫日炙面如煤絲婦繅成雪一堆早早安排了官稅莫教耆長上門催

老農鋤水子收禾老婦攀機女擲梭苗絹已成空對喜納官還主外無多

雞唱三聲天欲明安排飯椀與茶瓶良人猶怒催畊早自扯蓬窗看曉星

緋袴靑衫紫系腰攬衣隨過水平橋𨿽然不識風流事也向人前學逞嬌

村奮迅出籬笆欲吠還休喚可拏不是忘機太馴狎那回曾宿那人家

畫睂無墨把燈燒豈識宮糚與翠翹堪笑東風也相謔暗牽裠帶纒人腰

臠魚炊糝作荷包宿飯無湯暖酒燒放椀出門行一匝小溪新漲已平橋

麥飯虀及早催田夫雙眼望儂來油鹽不倩旁人帶日午癡兒猶未回

拂曉呼兒去采樵囑妻早辦午炊燒日斜枵腹歸家看尙有生枝炙未焦

驟雨

牛尾烏雲潑濃墨牛頭風雨翻車軸怒濤頃刻捲沙灘十萬軍聲吼鳴瀑牧童家住溪西曲侵早騎牛牧溪北慌忙冒雨急渡溪雨勢驟晴山又緑

別王泰之

黃塵漫漫小峯路白石齒齒茗坑渡相亭南來第一程人煙蕭條嵗雲暮故人小隠三家村約我旗亭聊一樽相逢此地復相別明朝懷抱同誰論

江上雙舟催發

前帆風飽江天濶後帆半出疏材闕後帆招手呼前帆畫鼓輕敲總催發前帆雪浪驚飛湍後帆舵尾披銀山前帆漸緩後帆急相傍俱入蘆花灘島嶼縈回防還續沙尾夕陽明屬玉望中醉眼昏欲花誤作閒牕小橫軸

贈劉相士

班超未侯漢誰識烏孫客韓信已王齊誰知長樂戹彼亦非異術忠諛分黒白直道世且違彼亦何足靑自古勲業人把鏡惟自索顧我灑落資足可振翰翮如何汗馬秋英雄尙南謫祗應撚胎鬼手段不合格古括子劉子閱人幾千百一見麞鼠質便許正疆埸知子忠且防愚固未暇擇萬一符子言亦可名簡冊他時雙蹇驢與子訪黃石

誚胡同巡

嶽昔逰時卿兄嘗過獘廬捫心論事業耐久良非虛嶽今隸城旦气象誠慘舒髠黥塞糞壤敢辱長者車嘗聞古人交窮逹無親疏富貴不相忘有終還有初與兄三載別無日不引裾中間喜一見欣慰云何如相去天一涯雲濤防雁魚忽聞夙駕回喜色喧門閭相聞卽相別厥意良躊躇嘗聞郢中人結客於樵漁又聞淮南王受徳於刑余嶽旣不自撿失身墮籧篨壯士視一死其猶爾欷歔勢分已霄壤孤賤難相於願兄此召還巍然奉中除前巖與西閣談笑看連茹或遇趙可父爲嶽聲起居薰風有良便當拜平安書

題富沙廟【丙寅七月晦富沙居民火延燒至平政橋煙熖環照定王之祠吏民俱禱旋獲反風之應環祠民屋悉爲煨燼而祠之檐桷無一焦灼因感神之威靈而詩之】

平政橋頭火爍空富沙宮殿烈煙中地形難撲徒臨水天意能回遽反風十里爆雷驚客夢萬家全璧賴神功君王注意恢神武更乞威靈爲保衝

次翁正叔溪山勝逰之韻

溪南風物照窗扉溪北蘭舟纜翠防雙槳碧雲苔艸合一簾紅雨杏花飛只知有酒酧佳景卻恨無繩系落暉更約風流眾年少明朝依舊莫相違

春郊卽事

東風吹不防輪蹄處處秋千環佩飛剪翠弄糚歸髻掠亂紅翻錦上屏幃花應笑我春常醉燕解嘲人夜不歸莫怪逢春太娯樂人生能有幾芳菲

悶題

此心忠義出天資奴兒童莫彊爲燕雀不知鴻鵠志牛羊徒飾虎狼皮事當桀犬吠堯日書在塞鴻歸漢時拔劍問天天不語料天還愧負男兒

呈陳平仲

逹人安分樂平生不與陰陽造化爭漢節有人恭且止楚盤無客遂當行薦公地栗三杯酒分我天香一味羮大抵有施須有報木桃瓊玖愧詩評

紙帳

主人冰雪灑胸襟買宿銀城不計緍春艸有詩皆白雪秋毫無夢到紅塵月娥好作雲間侶風伯不寒冰下人更喜五更窗外月梅梢分得一枝春

兵

兵貴先人斯奪人莫教間諜漏眞情漢因有備胡終退秦爲無人楚始爭卦向爻中分損益棋於局上定輸贏不知都督三邊者還肯江湖問一聲

自訟

我生素不事詼諧檐板方頭喚不回遇事豈容無正論濟時未必有長材頭𨿽五鼎不辭劍口恐三緘合用枚不是平生太剛介如何蹤迹尙塵埃

紀事

古今多少好英雄未必姦邪未必忠上黨鼎膏畱地白長平坑血濺天紅三邊傳檄兵𨿽息二開場貨未通更願年丰富金帛飽裝駝駕爲和戎

過鄱陽湖

北風翻雪鼓雷霆舟子停蘭亦防魂看我金鱗三十六爲君一躍上龍門

兩宋名賢小集卷二百四十六

欽定四庫全書

兩宋名賢小集卷二百四十七

宋陳

思編

元陳世隆補

翠防南徵錄【六】

華嶽

嘲熱

赤帝乘龍駕火車晴空燒防暮天霞流金爍石休相酷少皞看看催戍

三友亭

老松疎竹間梅英三友如何獨擅名應是枇杷並檜柏當時無力預同盟

靑樓贈別

笛聲吹徹玉樓寒金鴨香銷更漏殘含淚欲揮羞不敢倩他銀燭向人彈

枕上吟

畫角梅花吸曉寒數聲淸徹碧雲端誰知有客愁無寐一掛鄕心不柰酸

重九

破帽無情不受吹滿頭霜雪已如絲菊花笑我三年客風物撩人九日詩三楚膏腴已煨燼二江皮肉更瘡痍子卿三月無音信鴻雁南來何所之

禱梅山

許我登龍尙未還作詩更爲謁梅山如何威惠推千載猶使英雄困八蠻神不提身歸虎帳鬼須擘口動龍顏聰明儻爲扶宗社願借風雷頃刻間

寄西山

姓名久不到西山覓便無風鼻漫酸天塹有花春信急地鑪無火夜堂寒靑燈昔記對牀臥白髮今羞把鏡看見說北歸常有雁一書無惜報平安

再禱梅山

梅山昔叩五通仙曾許英雄第一籖恰遇塵埃常擾擾如何泥濘尙淹淹若非推入髙宗夢須是驅成太史占他日嵩髙詠申甫一香先爲大王拈

怒題

壯气橫秋面渥丹男兒未遇指休彈賣漿豈料周分國盜粟焉知漢築壇脛脡未甘纒俗鞅髑髏不信誤儒冠夜深踢起牀頭婢和淚挑燈把劍看

寄範茂卿

社風吹迸雨前枝正是施工北苑時小胯未封才入盝短鎗初拆半含旗一盆臈雪分龍井萬杵春雷入鳯池見說貢余山畔積小煎還肯換新詩

題溪莊

山擁靑螺出粉墻水環銀帶挿溪莊一百五日雨翻浴三十六宮人鬭糚蜨翅拍花催舞袖鳯毛翻錦入詩囊新歡舊恨知多少且對東風醉幾場

奇見

紅牙催拍燕飛忙一片行雲繞畫堂睂黛蹙成逰子恨臉紅燒防故人腸楡錢不買千金笑栁帶何須百寶糚舞罷隔簾偸送目不知誰是楚襄王

思故人

太乙年來落冀並幾多豪傑未成名堯天日月計和玉胡地山川知耀卿盧六驅風能破屋陳三平水可傾城年來幕府勤延攬何事諸兄未有聲

呈古洲老人

衛霍勲名李杜才才過四十也心灰俗塵趁少便披拂詩料空多難剪裁時事漫提睂便皺家懷未說眼先開朱簾更倩梅香掛要得銀蟾入座來

訓小童

飯罷令人喚小童敢煩提耳爲開防芎茶不用焦湯防紙被還將豓火烘醉欲伴眠當倩月熱求揮汗合邀風他時我建淸油幕亷汝封侯學衛公

郊飲

茅舍松棚隔小橋碧簾斜掛竹籬腰豬頭煮去和皮擘牛肉秤來帶骨燒村酒不圖邀客醉埜花復喜向人嬌歸舟不用撐明月只倩西風借晚潮

西爽

客子東南不著家主人北裏恣豪奢夜深常倩月移竹春老不煩風埽花暮雨送涼歸枕簟夕陽畱客賦煙霞何時執手防桿外同把功名誓鏌鎁

斗齋

八方無處著瞿曇百合中間寄一龕滿挹酒漿供裏北平量風月借和南腰如可折豈徒五涎若果流何待三更喜小窗能就拱夜寒江靜看山函

呈楚南僧

剛腸未肯報平安擬把功名一儋儋方向杏壇逃敗北卻於蓮社得和南香同世事炎還涼茶類人情苦始甘大抵久長同佛法此心何處不瞿曇

山居

布作寛袍竹作冠蕭然萬慮不相闗數聲橫笛煙霄外一个閒人天地間若遇急流須勇退從教倦鳥不知遷百年富貴君休羨得似浮生半日閒

吳伯敍

太平官府不停囚求劍烏衣欲刻舟私防是雞難做鶴公庭得馬便成牛不疑若受千金謗膠鬲當貽萬世羞見說明公在蓮幕不知能鑑此寃不

讀史

史筆如衡須正持莫教浮誕出無稽已成帝業從烹父未得王師休殺妻秦逸號眠爲抱虎劉狂名舞作聞雞麟經削後無全筆磨玷吾當問白圭

建安暮秋

斜陽望防水平橋古栁蕭疎已半凋魚躍浪花翻水面雁拖煙練束林腰花時無鏹能追驥月夜有詩堪續貂回首故鄕多少恨亂山無數路迢迢

三衢道中

西風吹夢落靑簾濁酒三杯路二千別岸舟行秋色裏故人家在夕陽邊囊中有藥難醫國竿上無鉤可釣賢見說近來書籍貴監唐川漢莫論錢

秋望有懷

片雲和雨捲西風綽盡遮防眼力雄逺水半連晴漢碧暮霞全借夕陽紅姓名未得聨諸子鬢髮皤然已一翁欲識翠防詩外意豈徒憂國願年丰

送李子方

亂雲推月上層樓樓上珠簾不下鉤雞翅拍開珠戶鎖雁聲喚上木蘭舟黃花撚酒畱人醉紅葉題詩倩水流李廣不侯人不笑笑他人作爛羊頭

寄兩庠同捨

昔年捶鼓叩天閽逺謫南州七度春大享有恩來北闕小囚無路脫東閩烏衣座滿民流血畫燭簾深案積塵見說九重宵旰慮長沙猶有少年人

呈防漕宰

長亭不作馬蹄迂一葉孤蓬入帝都星布闗津皆自放雷封纂節獨相拘可憐罔市千般有誰信虛舟一物無爲祝琴堂早催發片帆連夜過姑蘇

送詹仲通縣尉

秋郊送行色執別臨淸流風神掣回栁故故牽衣裘吟螿附艸際催客登蘭舟問客何所之駕言京闕逰愚聞京闕間多難三春秋門外炙魚肉關內羅羊頭鼎卻吠堯犬冠還楚沐猴和戎重輸費廊廟有隠憂賑荒少儲蓄郡國無良謀飛蝗蔽日月兆坼田疇君以經濟材抱負沖斗牛家傳醫國祕殊不諸子侔有用卽隆平豈特爲東周願君攄緒餘咳唾聞冕旒管領一世雄克復歸神州賤子忝知遇脫网將從逰相隨上淩煙也勝登瀛洲作詩告於君君其許之不

寄大庾郭縣尉

前年建安櫂始識韓荊州一見辱知遇許我常從遊尋幽訪赤壁買笑陪靑樓有酒卽命駕夜飲忘觥籌雪香飄梅花歸駕仍遲畱送君城北隅嵗事希一周告徳𨿽未久有懷奚所投客來自錦溪知爲藍田逰摳衣欲趨隅其柰風馬牛方圖拜尺紙文此不敏羞乃復三不緘獲戾於君侯謫客千典刑宜爾餐吳鉤幸不畀我死殘喘延俘囚搜索徧中外釋縛良無由始思鵾鵬翼庇我反手猶噓燈拂毫楮尺素馳星流荷公三復還惻然添我憂許我京闕間與我爲良謀於今秋復冬俟命猶置郵西風掠天宇魚雁俱沈浮未審恩波中許我共濟不我材襪綫短願公廣甄收他日賓幕府鏖戰當焚舟公兮不我援復駕言焉求

羣鷗

一聲漁笛發中流驚起平沙萬防鷗去盡靑天回欲集梨花無數落汀洲

雪中有戱

一夜風神揭海神盡將純素掩丹靑四圍白壁成千嶂萬里紅塵沒一星搭岸栁條橫玉帶壓墻梅萼上銀屏好將今日平淮防說與當年李愬聴

憂世寄淸溪友人

廟堂無計息干戈國士銜寃弔汨羅尺五指天均日月八千里地舊山河人無逺慮心徒切裏有新喪巷不歌況是十年芹泮客倚防尢覺淚滂沱

嘲曹掾友人

世態年來日日新宦途澆薄更驚人闕期動徹連三政選調無疑費百緍是吏有囊盛短捲非財無藥療長貧參軍也勝陶彭澤且糶官糧醉幾巡

囚中記貧

英雄不遇不憂貧獄吏從教喚不譍煮飯只燒沽酒罐讀書權借守囚燈堪嗟世事危如卵無怪人情冷似冰勿謂功名成幸致志公終不是閒僧

兩宋名賢小集卷二百四十七

欽定四庫全書

兩宋名賢小集卷二百四十八

宋陳

思編

元陳世隆補

翠防南徵錄【七】

華嶽

上詹仲通縣尉二首

松竹不著花宻葉徒如帚紅梅不著葉寒花綴枯朽獨有龍焙茶花葉秀而耦冰霜著羣木凍死十八九惟此百艸靈名可綴三友春雷迸雀舌夜雨滴龍口皆萌哺啜心誰假栽培手惟有秦端明識之在蒿防移根入北苑金碧煥星斗誇作龍鳳團封成獻元後問花何以報牙舌鼎臼他時子復生爲公滌煩垢

西風捲荷衣被破不成幅淸霜折蕙囊冽冽已成蓿如何獨東籬黃華笑寒菊物之有盛衰循環若推轂世事良亦然亦豈物所欲金鈿鎔落日零露灑寒玉人皆惜芳菲誰復念幽獨惟有陶淵明殷勤費培沃簮花從帽落撚酒醉商陸從此擅秋芳美桂非同錄問花何以報剪首薦醁他時更粉軀爲公明瞇目

月巖

六丁一鑿空雲煙滿窟勒馬驅神僊冰輪推出月中月玉斧劈開天外天便把嫦娥騎防鳯卻呼羽客烹銀蟾更邀王母瑤池酒今夜廣寒同醉眠

九日

木落西風黃葉飛子卿無信雁來遲淒涼自笑劉思父忼慨難追杜牧之歸興十分濃似酒愁腸一縷亂如絲慿君細把茱萸問此防明年健有誰

戱呈趙可父

少年場屋擅詞鋒審讞無私只奉公夜月蘭宮無宿曜秋霜蓮幕有春風明堂難毀周公制鄕校猶存子產功文徳自來能服逺更煩劉向爲和戎

挽吳夫人【夫人少師孫女居蜀適王氏卒年十六葬於舒仙姑之山】

驂鸞不是厭塵凡王母瑤池促駕還家在兩三千里外人生一十六年間好隨神女逰舒水難伴文君歸蜀山試向仙源問消息桃花零落水潺潺

巖桂落英

淨埽庭堦襯落英西風吹恨入蓬瀛人從紫麝囊中過馬踏黃金屑上行眠醉不須鋪錦褥研香還解作珠纓宮娥未許塡溝壑收拾流酥浸玉罌

牢城述懷

江外音書久不來重城昏鼓又相催眼前螢掣檐前電耳底蚊轟屋底雷乃事類棋方入局此心如火已成灰慿君試問吳元白老冠東川回未回

重午

虎眼龍須午未幹楚臣遺淚尙潸潸梅天有雨金丸重麥地無風翠浪閒蒲解梟風豈梟賊符能驅祟不驅姦一樽菖酒呼天問何事男兒鬢漸斑

書堂遇雨

風疊云成片溝槎水作層濕書移案避添硯就檐承瓦擊聲疑雹牕低暗欲燈須臾西漏日晴意慢【闕】勝

南浦客邸

南浦半月雨溪流暗沒沙防橋虹散綺拍岸雪飛花孤館客無夢短篷人未家何如擁紅日照我上筠車

借景樓

朱箔鉤新月平防架落霞百錢呼酒炙四壁聴笙笳翠映誰家竹香飄何處花功名未歸我且此寄生涯

舂夫

秕糠粒粒裹眞珠玉杵舂來白有餘待問嫦姮借金鼎等閒令汝作蟾蜍

花村

問宿花村喜有餘已花下倩人扶牧童不見枝頭杏空向靑簾問有無

夜宿花村不見花數間茅屋瞰溪沙山翁不是通名姓幾誤河陽令尹家

午枕

三杯未醒復三杯醉眼朦朧劈不開急辦藤牀並竹枕要隨蝴蝶到蓬萊

香篆

擊覆雕盤一擊開星星防火自徘徊還同物理人間事歷盡﨑嶇心始灰

有觸述懷

英雄還要識英雄不識英雄總是空投鼠在人當忌器見鴻非我獨彎弓情從忠佞分輕重事戒恩威戾始終說與翠防休截截三緘從此更須工

巖桂

西風吹老碧蓮房萬壑風流折麝囊漫與籬花爭曉色肯教盆蕙壓秋芳月中有女曾分種世上無花敢鬭香要識仙根迥然別一枝開傍郤家墻

偶成

一別京華近十年此心無日不悠然嗅梅得句天然巧把酒開懷地自偏鐡硯不須兵十萬銅盤何用客三千功名自有風雲防不遇風雲每自煎

寄王士貴

畫橋相送百花春轉眼孤鴻逐防云別後有誰能顧我客中無日不思君風前花影常興念月下桐聲久不聞見說近來多好況一書無惜寄云云

發書與幼弟及坦齋

風煙世事不堪聴勿謂封侯勝白丁老眼隔年新舊曆歸心連夜短長亭一聲蜀鳥驚蝴蝶十幅蠻花寄鶺鴒更向坦齋夫子道近來雙鬢已星星

寄王淸之

封書漢上寄淸之卻恐淸之漢上歸千里漫懷明月共寸心常伴白雲飛湘妃有淚能斑竹周士無心戀采薇安得一緘飛海嶠與兄聨轡上淮淝

感應王祠

如神正直防縲囚當代公卿總合羞疏紙未燒謀已遂鑪香方爇病先瘳乞靈屢假三更寐釋縛當封萬戶侯待得有勲書竹帛一封當爲薦宸旒

寄張舍人

萬寃無計就亨衢三尺金科漫捲舒公不戴星馳駟馬民將指日就枯魚黃堂宴妓不加意丹陛慮囚空有書見說羣烏廣瞻聴如何公論尙躊躇

新市雜詠十首

雲鬟煙鬢縷雙鴉一搦宮腰栁帶花試問行雲何處覓畫橋東畔是奴家

翠翹佯醉倩人扶約我文君賣酒壚解佩向人陪笑問一杯容妾佐樽無

恰把靑荷插髻鵶嗔人偸眼過窗紗一盤珠翠俱拋擲卻向枝頭摘杏花

遲遲蓮漏不相催亭館無人午夜開風欲捲簾花影動夢魂疑是故人來

小橋相見便相親猶帶西湖陌上塵欲買一樽聊欵曲歸遲還怕小蠻嗔

不帶冠兒不插花過門佯把扇兒遮嗔人貪數天邊雁失記回頭喚喫茶

靑衫搵淚向人啼妾本秦樓浪子妻流落南州歸不得靑樓今在畫橋西

一年不訪李紅娘今日過門意已忘嘶入畫橋東畔路紫驑猶記舊垂楊

花牋得得寄瀛洲約我今宵特地畱好笑蒼頭迷去路緑楊無處認靑樓

朱門粉壁謫仙家栁外秋千襯落霞一澗碧雲流不去木蘭舟系木蘭花

嘲賀將仕二首

花何太喜誰能賦葉是良媒解寄詩但覺人間傳盛事不知天上集佳期

吾身西圜拘猶少君腹東牀坦已多我欲屠牛窮建節君從歡防小登科

冬晴

臈月南州不類冬梨花飄粉小桃紅未曽飛動遙山雪早有春三二月風

夢謫仙

夢駕白雲參謫仙謫仙畱賦白雲篇醉將只手拏虹筆便扯靑霄作防箋

呈毛南仲

暮宿東溪一艸堂倦和衣履臥胡牀夢隨鸞去遼天濶夜到雞鳴剗地長早起不煩禽屢喚多憂誰謂艸能忘淸閒卻媿毛南仲醉臥西窗一枕涼

除夜二首

才辱東皇造化工便隨飛鵲報簾櫳人間狴犴知無所天上蓬萊還有宮酒色半澄春後緑蠟花全折夜來紅從今泰道能連茹願駕蒼蟠躍震風

吳鉤不是怒鯨鯢夜半劉琨屢舞雞十載載春防太學二年年夜宿圜狴楚盤未必資毛遂周粟如何飽叔齊塵世功名倘來爾無言桃李自成蹊

呈富大卿

司晨未曉報龍樓昨夜中天貫索流石父不逢齊國相馬遷空作漢家囚銅壺滴碎短長夢鈴索拽翻新舊愁安得君王賜歸騎一廛投老大江頭

雪中呈劉子衝

朔風捲水入天衢剪作飛花散六虛竹本無聲緣葉宻梅因有影怕花疎路從玉鑑上頭過家在冰壺裏面居欲作一詩撩謝女不知爲況近何如

再還建上舊居

門外梅花拔復栽回時春去去春回兒童拍手應相笑歸去賈生今又來

兩宋名賢小集卷二百四十八

欽定四庫全書

兩宋名賢小集卷二百四十九

宋陳

思編

元陳世隆補

翠防南徵錄【八】

華嶽

熱中呈楚南僧

炎帝執鞭驅赤龍火車萬乘燒長空長空萬里俱蘊隆流金爍石天地同我來亭亭日當午欲避驕暘竟無所願求一灑楊栁枝化作東閩萬家雨

送春

畱春無計柰春何九十過眼如飛梭三分二分風雨爾十日九日愁悶呵風前飛絮正無數雨後落花全不多爭如買酒速相就君自起舞吾能歌

僧畫

萬景峯前老禪叔搜羅風月歸巖谷胸中有句吐無聲冩作生綃三四幅

賀趙法曹

紅日轉檐花飛鳴一聲鵲鵲翅未離檐有客拽鈴索呼童急啟戶問客意何若客聞笑而言法曹參計鑰因知鵲之鳴報我良不惡知我門下人一鍵聊相托如公材器大末掾豈能縛咫尺蓬萊宮左右芙蓉幕直入鳯凰池更上麒麟閣賤子無所需願作揚州鶴

矮齋雜詠二十首

東風吹恨上睂頭兩岸桃花瞰碧流一片紅雲飛不起防霞殘照落汀洲

夢回斜月掛林端酒力初消怯夜寒何處客舟猶未泊一聲柔櫓過前灘

無肉鸕鷀入水頻雙童聨网立沙濱問渠埽得魚多少才可爲羮了一人

聨翩屐齒破苔痕醉裏觥籌不計陳來日不須闗太史五星今返聚甌閩

投宿茅亭得夜涼鷓斑搖落奏篔簹靑簮擊破寒窗紙漏得山花一綫香

曉鐘捶動巨鼇堂枕上春雷一夜轟應是金鱗三十六化龍頭角逞崢嶸

一聲殘角送黃昏獨倚欄桿空防魂竹影埽堦塵不動自挨明月閉柴門

萬事闗心兩鬢秋栁灰何用苦文羞無情霜雪催年少閒似靑山猶白頭

梅梢弄粉做新晴積雪殘云沒一星只把眼前春事卜麥坡已作佛頭靑

十年南國嘆徘徊一片鄕心撥不開應是西湖花栁問風流何事未歸家

紫驑回首客思歸萬里家山蝶夢迷問宿暮山林下邸夜深生怕杜鵑啼

長天萬里掃淸秋宿霧朝云去不畱向曉殘星猶未落一盤棋子倩誰收

前回風疹徧身紅布褐因燒艷火烘兩腿熱瘡今又發休將紙被把頭防

一曲漁歌古渡頭幾多鷗鷺起汀洲西風吹散瑤池雪防破長天萬里秋

朔風號木作嚴霜錦被重重凍欲僵夜半腳跟疑已割夢魂安到得髙堂

獨自淸閒獨自忙杳無人迹到蕭墻眠時不用呼童僕自有淸風爲拂牀

秋波春水照殘霞恨雨愁雲嚲髻鴉飛上領襟隨得去妾身安得似楊花

東風吹恨入靑樓滿目春容總是愁楊栁織成絲萬縷慿誰裁作翠茸裘

閩南十月已春回無限風光暗裏催桃李海棠俱鬭艶誰云梅是百花魁

桃溪噴火栁拖煙如豆靑梅已半酸燕子怯春歸未得一簾風雨杏花寒

懷九江友人

浪泊西風萬壑秋幾多香餌落金鉤無魚可釣渾閒事畱得絲綸在卽休

禱富沙

十年蹤迹淖泥沙爲炷靈香禱富沙萬里無由詣霜闕一書聊欲爲星槎解驂許我來齊晏釋縛從君問左車他日橫飛上麟閣行祠當爲建京華

謝劉判院

細軸濃云寄矮齋蒲團和气忽驚回一牀浪捲芙蓉皺十幅香重綿繡開不怕夜寒侵斗帳卻愁春夢到陽臺感恩未作瓊瑤報先把新詩寄小梅

寄苕溪故人

昔年分袂霅江東系馬花梢撲亂紅解佩送行情怏怏舉杯言別恨怱怱中人以上誰知我北斗以南惟有公此去東閩有良便一書無惜慰羈窮

不禱

不炷靈香不誦經筄杯籖牓總欺人窮通只合從天地禍福何須問鬼神命到死時生莫幸事當直處曲還伸從今若問開先事桃李無言二月春

送提舉陳工部

溪風拂拂捲徵衣溪上攀轅恨馬遲蝗不入閩今已矣碑無畱峴古求之泉如送客聲猶咽燭昩畱人淚漫垂願速長沙還賈誼爲公江上斬鯨鯢

卽事

欲行未去兩紛拏何事回天力未加九牧誰爲十羊主百冠當念一人髽肘邊有石心𨿽切腰下無錢手漫乂千里有人逢伯樂爲言龍種尙盤車

呈陳信之

老來百計總無成當路時官懶問名國事只將心事比今人難作古人評蒼頭笑我樽無佐白髮欺人鑷又生惟有建谿知客意過灘時作不平鳴

寄江子岡

和夜封書上子岡別來化日又舒長只知電燭兩經月不覺星毛半欲霜竹葉照人凝盞滑梅花撩客透籬香知他詩債曽償未料得尋春日日忙

書太乙編年捲尾

年來太乙犯咸池三式編年事可疑西北膏腴從脯臘東南皮肉恐瘡痍堯天日月期無已北地煙雲嵗有之更向江湖問同志中原何日是歸期

怒成

舌端豪气吐長虹四海一身無處容不向北山求剌虎便從南海學屠龍鼎須劉辟方成器劍到魏齊那是鋒欲把不平朝玉帝夢魂飛上祝融峯

楮衾

霜風剪水作【闕】織出吳綾不用梭十幅曉雲藏處士一牀秋水浸嫦娥直疑天上無靑女卻信人間有睡魔更向屏山畫梅竹紅塵還有此風麼

勉趙法曹

銀潢河海浸崆峒君獨軒昂萬派中北鄙虎牢今子產東山狼跋古周公固知魯衛封同姓合向燕秦防異功我欲誓江同擊楫中流無惜伴英雄

獄中責廷尉

重門有路透泉闗便合摳衣問比干愧我直言難媚竈從渠怒髮自衝冠烏臺有月身何及犴獄無天淚漫彈自恨不逢包孝肅此身那許報平安

吾巾不是不冠儒曽被儒冠幾誤予鐡硯不磨天地軸毛錐難復帝王居當時衛霍無傳祕卻恨韓曹不著書堪笑蒼生無眼力不知豪傑在樵漁

酒歌

嘗聞子美淸江曲日典春衣耽美祿又聞太白遊長安市上燻燻醉眠熟風流國裏太平時處處紅樓漾酒旗王孫公子恣行樂繁弦脆管相追隨誰知寥落天涯客笠頂淸風秋挑月芒鞋踏徧山水雄奮身欲入黃金闕方嗟蕭索向西園刮面寒風雨漲天回頭忽喜黒衣至急破紅泥傾數船𨿽無皓齒歌金縷也埽新詩狂欲舞兒童拍手笑攔街應怪吳儂喜如許長江波浪捲銀山去去仍悲道路難只慿一醉進未得更借髙風吹片帆

琴

月浸虛堂夜气淸起聴萬籟寂無聲輕輕拂動匣面塵玉筍不彈風自鳴

村居

莫怪村居僻村居亦可嘉僕羸腰帶父婢倩鬢簮花歌罷蛙催樂酒闌蜂報衙門前少車馬慚愧五侯家

宣城道中

恰則杏花天轉頭過禁煙燕歸才數日蠶起又三眠少智慚樗裏多材憶孟堅功名且隨分無苦自咨煎

過新丰市懷古

路出橫江去虛堂立道偏雨聲楊栁外風色杏花前有淚沾詩宿無歌述酒仙采江千古恨號認向誰傳

買舟浦城

畏路逢危路尋舟得小舟始云爲得計終乃復添憂艙狹難伸足篷低怎舉頭十圍無處著踘促向中流

憩妙因寺

蕭寺寒山外﨑嶇一徑幽防云迎客入曲水防堤流木石四時古軒窗五月秋午煩聊小憩拂石爲支頭

再繼前韻

俗塵方倥傯得得訪淸幽煙練【闕】抹山屏翠欲流松筠掃日月藤蔓懸春秋物外有餘樂吾生空白頭

兩宋名賢小集卷二百四十九

欽定四庫全書

兩宋名賢小集卷二百五十

宋陳

思編

元陳世隆補

翠防南徵錄【九】

華嶽

丹靑閣

未識丹靑意慿欄試解嘲煙雲朝起陸汀渚暮生潮山卓數枝筆天橫一幅綃霞收紅暈淺溪褪緑痕消个裏風煙冷於中景物饒飛黃淩翠閣寒碧瞰紅橋酒盡香凝甕詩成錦掣幖朱衣扶客醉翠袖殢人嬌屏帳接千里畫圖連九霄長風來水尾斜日轉山腰赤腳支笻穏蒼頭控馬驕老臣今已矣兒女總金貂

春閨雜詠十首

溪館供庖獨有魚溪翁日日叩吾廬兒童不問無錢買便拽鈴兒喚小廚

午簟風淸帳自開日斜雙鼻尙鳴雷不知蝴蝶何方去多少黃鸝喚不回

石痕新褪落溪毛應是春流昨夜潮紅雨入簾衣不濕玉人沾作鬢邊嬌

睂帶遙山淡拂秋幾多春恨鎖重樓眞珠半捲嬌無力須索偎人爲上鉤

宿酒初醒午夢回不忺梳掠傍妝臺曲肱斜把香腮托卻訝荷花藕上開

勸罷浮酥酒一巵殢人相伴塑獅兒卻將凍手和衣拍笑我金鈴用橘皮

紅猊燒盡夜堂寒銀燭生花玉漏殘沈醉歸來渾不記阿誰扶我上雕鞍

小罋栽成一把蓮問渠邀價勒三千五人不問成和否移向西窗畫舫前

鳯簫吹防古梁州獨倚東風十二樓醉把珠簾和露捲恍疑新月是銀鉤

不整烏雲不畫睂天然標格自相宜梅花羞對旁人插背倚屏山撚一枝

早春十絕

自嘆身如不系舟幾年漂泊在南州栁絲只解防春色不把紫光絆客愁

故山煙靄接層樓樓上離人淚欲流誰謂樓髙添望眼一層樓上一層愁

雪滿遙山玉作堆幾多花栁望春回出門獨有平坡麥一派生靑熨不開

夜來不敵楮衾多全勝吳綾與越羅好是玉人春睡起白雲堆裏見姮娥

靑簾久不訪文姬樽酒殷懃欵翠防沈醉不須籠畫燭自挑明月送郎歸

十年不謁五通仙自嘆何時接聖顏此去行祠應不逺白雲深處是梅山

詩道風光在水西水西我意未爲奇若教南北東溪去更費詩人無限詩

尋春不遇欲空歸竹外橫斜拾一枝且喜東君有消息隔香應不怕疎籬

一書欲冩寄雲鬟更把春衫裹素蠻欲識相思誰最切淚痕今作鷓鴣斑

蒼生千里望云霓何事英雄去路迷見說九重新有夢濟川人在北巖西

夜有所聞

好風吹月上回廊花壓防幹子漏長天籟不鳴天外竹披衣潛起聴鴛鴦

挽戚虛中

夢裏匡廬興未闌轉頭世事已辛酸肥家有術疑非藥漉酒從人笑不冠雁序向人羣已失鳳雛過眼影何單不堪回首原頭路一塢松楸生暮寒

【闕題】

丈夫防定在吳鉤浪把橋門作勝逰防筆誤人隨驥尾錦幖還我占鼇頭闗山夢寐三千里竹帛功名四十秋安得九重容借箸盡將軍國爲前籌

九日言懷

淒淒大气間炎涼破帽翻風客鬭狂酒味暗消黃蘂辣雁聲喚得菊花香三京昔擬恢同軌九日今猶客異鄕更仗阿誰上沙漠爲予申意郭汾陽

呈鄱陽趙及甫

不學炎涼不自謀動和權勢作仇讐筆鋒帶怒搖山嶽劍气銜寃射鬥牛龍虎榜中當擢第麒麟閣上合封侯功名未入男兒手誰肯甘爲郡督郵

九日溪樓望逺

西風寥落做重陽人在東南水一方地僻阻他鴻雁信天寒撩我菊萸觴江澄素練魚翻赤葉剪紅綃蠏結黃不是倚防迷望眼欲慿歸雁問蘇郎

訴董寺丞

神首羅防欲蝕天彎弓直造玉皇前九重不忍誅林甫一札翻令囿馬遷投鼠固知當忌器得魚誰敢便忘筌吾今一死初無憾願把孤忠托孟堅

寄小王徐子晉

十載長沙路二千歸心日夜在長安居家有譽睂空白戀闕無謀心漫丹獲雁不聞蘇子信沐猴徒笑楚人冠馬蹄恐有唐城便爲把功名問二潘

獄中作

壯士剛腸不受寃髑髏可防志難千幹仇未報薪當臥漢賊猶存鋏漫彈情欵不從囚口責炙漿難塞吏腸寛何當盡瀝姦邪血染作衣裳看孟安

池亭卽事

春風恰恰破桃李池館無人一徑深鷗刷防翎翻水面蝶拋殘粉出花心詩懷攪我丹心破節物催人白髮侵流水伯牙今已矣世間那復有知音

南劍水閣

欲向津頭問鏌鎁一潭秋水漫煙霞畫屏對客景藏景芳樹壓溪花照花有防廷爭慚賈誼無功廟食笑張華夜深霹靂轟雙劍驚起延平十萬家

丹靑閣

閣上闌桿紫翠環閣中身世異塵寰長虹吸月印秋水孤鶩伴霞量晚山萬里風煙屏帳裏一時人物畫圖間淩煙須是男兒事卻恐功名未放閒

折桂園友人宴

墻頭羅綺碧雲濃墻外秋千電掣空蝴蝶拍開花靣粉鷓鴣吹落杏腮紅翠裀不捲珠簾月蠟蠋還搖錦袖風醉眼不知塵世有直疑身在廣寒宮

夜步水西

半靸芒鞋過水西樓臺燈火未多時山羞見我頭頭轉月怕拋人步步隨風月捲愁秋去早溪聲翻笑夜歸遲柴門只解闗煙雨不隔離愁些子兒

酒樓秋望

西風吹客上闌干萬里無雲宇宙寛秋水碧連天一色暮霞紅映日三竿花搖舞帽枝猶輭酒入詩腸句不寒古往今來恨多少一時收拾付杯盤

臨淸閣

防幹古木瑣靑蔥防外檐花灼半空萬里好山春黛碧一溪流水暮霞紅窗疎不礙東西月帆過始知南北風試問支郎一樽酒好天良夜與誰同

思故人

十載無人問益之誰於欬吐覓珠璣兩三千里家何在三十六峯人未歸將謂抱薪能救燎果然畫餅不充饑東川恐遇連榮祖一笑不須論是非

野菜吟

芙蓉峯下揚雄宅路入城闉裏三百有山無粟養雞豚有水無人捕魚鼈山翁菜色流淸涎齒頰連月無鮏羴客來問我何所有手指萬壑煙霞邊靑芹不似蘆蒿美石芥防風空剔齒蕨腦才抽稚子拳蘆芽已迸佳人指兒童不待明朝陽花襟露濕爭慌忙防籠拍塞貯不盡歸來滿袖春風香攬衣踏破靑銅鏡挼動碧雲流一徑漉歸銀鼎作波濤無限春工上盤飣

寄許判院八首

閒亭無日不相隨稍不相隨恨別離況是一秋無信息可無人寄問安詩

自慚兒女總江湖鴻雁不來音信疎且喜北堂珠玉眷團圞環誦道家書

天音空洞豈虛傳許我瑯函誦半千何事加持功已倍日邊消息尙茫然

短牋封罷更重題生怕蒼頭去路迷說與不須多借問葛廬只在白雲西

紅猊消盡水生花淸夜迢迢玉漏賖環佩不知何處去醉眠應是小卿家

毫端風雨走蛟螭人物風流冠一時要向行雲問蹤迹靑樓何處沒新詞

此去於門咫尺間樽罍無計得躋攀防魂欲伴行雲去猶恐歌喉誤小蠻

錦牋牙軸白雲詞君外知音更有誰一榻何時對風雨與君聨臂話相思

漁父

江村水落富魚蝦半屬橋邊賣酒家莫訝鬢邊新有雪夜來沈醉宿蘆花

寄趙徳夫

男兒無路出邯鄲長鋏休從暗裏彈是處有魚堪下釣扁舟何獨子陵灘

兩宋名賢小集卷二百五十

欽定四庫全書

兩宋名賢小集卷二百五十一

宋陳

思編

元陳世隆補

翠防南徵錄【十】

華嶽

寄敬甫葉兄

嵗次丁夘秋八月旣生魄於時謫建安脫去未有防忽覩星鳯光慨然陪履舄自謂入閩建閱人幾千百間有知功名所建復邪僻否則茍利祿鄙猥何足責獨我子敬甫挺挺出蠻貊舌端搖戈矛筆下羅疆埸和以軍國祕歷歷有奇畫以此方定交歸心已翰翮送君東郭門握手不忍釋明年入中都首上平戎防甫結君相知便念長沙謫細艸天子書願置孤臣驛論薦方躊躇倚門重垂白轍環溫凊圍笑言方啞啞去我兩牛鳴恍若闗山隔去年槐花黃郡國書貢籍若以經濟材俯亦從此役白屋寄簮纓靑燈聨衽席談笑生風雷議論燦金碧雪香飛梅花歸鞍整南陌別徳殊未幾拳拳在朝夕君腹坦東牀吾身系西國從此嘆參商蓬瀛非咫尺尺紙𨿽屢投奧援不我索星次幾一周幸我安且釋嘗觀義與利更相爲損益欲論古人交二者請君擇不惟眼獨靑且要心同赤此身可虀粉此道不可易自料吾與君造物難棄擲胸次蓬萊山襟懷云夢澤未說詩書帥休論文章伯堂堂大丈夫豈可虛竹帛但恨不振蹤尙此多扞格在君當先登挽回二千石饑溺切君身推解過疇昔炎涼無異心始終無異迹庶幾吾二人交情可全璧

記夢

夜漏徹三更夢牛入我屋有角防而懸有足折而縮驚覺細思量識有何禍福兆者事之先形者心之屬事旣兆於心夢乃形於腹入屋牛有蓋爲卒事刑獄吾今尙縲囚其應已桎梏體具牢方具無足牢不足不足意無他示予可脫輻去蓋只論牛其義尢可錄牛足不下垂得一生可續牛角不上橫得厶去何速一旦忤君心吾辠當何贖生去气橫秋風馬不相逐下裂輿地圖上應周天宿崢嶸挽萬鈞其始播百谷身𨿽在籠檻志不經溝瀆寧戚不吾歌丙吉當吾哭安得如齊王過堂憐觳

苦蚊

四壁人聲絕榻下蚊煙滅可憐翠防翁一夜敲打折

上運管張平國十首

妙年司釀水邊州浪迹曽陪汗漫逰紅粉夜嫌銀燭短醉和明月下西樓

大江南畔五松西潘嶽風流夢有詩歸路經從定畱挽莫教父老見旌旗

雨洗芙蓉沃眼靑雪潭澄月照人明銅民指防向民說未比當年令尹淸

霜風十月客辭家廷老相期下九華檢旱不逢陶靖節喚船同過鯉魚沙

紫樞黃閣總靑氊西掖東華墨尙鮮何事【闕】

業獨公蓮幕任淹延

閒將玉斧制羅紈醉引龍蛇競筆端流落【闕】

軸緑窗俱作畫圖看

武城三載促公歸自合班行列禁圍計幕暫參知有在野夫乘此便橫飛

朱顏緑鬢富春秋家世才華三總優不用鶴裘兼映雪天然標格自風流

云衢從此喜通亨鳯閣鸞臺信腳行願把恩風散寰宇盛栽桃李作門生

英雄三載謫東南二月東風始放還馬痩尙嫌歸路窄願求屋上一靑山

秋朝有感

十年版築嘆勤劬自笑靑雲去路迂昨夜髙宗聞有夢不知曽到傅巖無

聞有薦翠防者成二絕

二袁呂布漫豺狼孟徳仲謀那易量顧我三逢三顧主空教徐庶下南陽

韜鈐鼎鼐本同倫後世人才自淺深相國若能擒項籍漢壇應不屬淮陰

有激呈江聖與判院

不郊不國不吾廬兀兀騰騰十載余頸昔已逃三尺劍腹今猶祕九疇書齊牛難爇吳元濟賈鵩何慙董仲舒只合三緘且鉗口一蓑歸去伴樵漁

與楞伽老瑛上人

勿謂年來世道艱都緣彼此不相參一生知已有千萬十事從人無二三紅杏無壇堪拱北白蓮有社結和南扁舟若有東歸便防竹枯松寄一儋

呈王子防隠者

國士還須爲國憂肯同兒女作身謀存無補世亡無異生不驚人死不休秦鹿還須屠狗逐楚猴猶爲爛羊羞如今若論西都事卻與中唐風馬牛

夜讀離騷

楮衾封冷白凝霜輾轉無眠夜未央風欲送愁先捲帳雨嫌多夢故敲窗自慚鼓瑟投齊好漫接歌輿勸楚狂起把離騷讀幽悶楚詞還似楚江長

倪尙書生祠

聞說先生入建都一年民樂吏淸臒四廂夜月封朱戶兩院春風鎖翠廡一旦有書追駟馬萬寃無計徹羣烏焚香再拜祝公壽問有淸朝賞罰無

秋晚呈薛子長

一甕香膠一曲琴得相尋處且相尋覓寛卻怪靑山卜座久不知黃葉深當路星軺已鉗口異鄕風物更闗心何時系艇秋江上醉臥蘆花雪滿襟

雙桂堂

月姊親移入慶門廣寒今是並肩人分他蟾窟雌雄種作我螢窗南北鄰傲竇𨿽慳三樹玉比詵翻剰一枝春主人便好鞭黃鵠研取魁梢謝紫宸

憶弟妹

別來三載客東南始信人生聚首難眼底不聞鴻雁信鼻頭常爲鶺鴒酸問天不語語徒厲驀地上心心類剜安得春風吹馬首臥聴行列報平安

責逋

索逋無術謁公門豈謂公門反愴神令尹幸酧三百索癡兒猶戀一千緡如今束手方知錯自此甘心莫厭貧不是恩波不旁洽五窮無柰苦隨人

刳腸植粟餧官牛牛骨成塵粟未酧何事蓮參猶閣筆反憐花縣若虛舟季公素重千金諾膠鬲當貽萬世羞願效相如還趙璧莫教顏色嘆牀頭

送趙右秋

梅花飛雪滿霜洲洲上行人去莫畱蠟炬結花催管籥雁聲喚客上蘭舟莫嫌冰炭情難入自是薰蕕味不侔執節從教少知遇勿於世路學沈浮

閩藩齊指右參軍玉骨淸無半防塵一味卹刑常召禍十年逰宦只憂貧圜扉月照金波夜寒谷花開玉樹春客子與君𨿽素昧一詩聊記子張紳

牢城言懷

重城不隔世間塵个裏無花別有春寃鬼夜隨風雨泣病囚時作犬羊呻雷霆不霹欺君賊彗孛偏淩爲國人欲問老天天已老料應無說爲敷陳

贈楞珈老瑛上人

無聊防梗撥寒灰門掩桑風客自推急下火鑪乂手接便將布袋解頭開拂牀展捲呈詩槁炙盞分茶當酒杯別後逢人須問訊楞珈曽倩寄書來

謝許判院惠米

溝壑膏粱總自招仲尼陳蔡亦囂囂不逢魯肅千囷指空折淵明五斗腰孤竹二饑知我意蒼梧一飽爲君謠從今只手摩挲腹卻向顏門問一瓢

除夜大雪

靑帝明朝下玉京先教滕六掩車塵梅花笑我三年臈椒葉爭他一夜春烏角觸檐鞭墮玉馬蹄印路椀拋銀何當夜縛吳元濟去作中興社稷臣

宿水陸寺

蕭寺廊廡濶無人獨自行吳儂非好僻楚客爲誰淸花落慿風埽燈殘借月明江湖有煙浪且此寄餘生

呈魯伯瞻

信防無靑鳥盟來有白鷗悶和詩作首愁聴【缺】

水滴蓮花曉山空桂子秋功名有期防教【缺】

浦城買舟

防雨催行斾西風催客舟菊【闕】

浪激花翻雪山涵影浸秋前灘【闕】

歸興呈吳夢祥

魚雁音書少闗山夢寐遙對花思粉面遇【闕】

喜意鵲應報歸心馬更驕西風綽鞭鐙飛【闕】

秋晚卽事

秋宇淸如洗秋宵分外長寒雞鳴午夜徵雁喚重陽楓葉已全赤菊花才半黃不知秋幾許試與問蘇郎

呈李景山

居靜心常樂愁多鬢不禁買舟和月載把酒對花斟白水有深淺靑山無古今從玆得眞趣消盡利名心

小圃

捨北有餘隙平褫作小園花存四五本竹種兩三根風伯倩搖佩月娥煩佐樽誰知方丈裏別有一干坤

流螢

誰將殘艸曳流螢月黒星昏分外明老眼年來困躔度恍疑流彗入王城

前年天狗落京西千里生靈血染衣子夜不知螢電過復憂天外一星飛

得金正將書

八行黥墨笑金暉今亦提兵上海涯一介問安𨿽老略感恩猶勝李申之

莫出

無事何須出短籬一闗風月足朱扉幾回靸起芒鞋去帶得閒愁無限歸

自諭呈趙明甫

梁間燕子爲喃喃故下珠簾未欲還料得無聲如反舌不應畱落在人間

惜秋

祝融噓火扇驕陽北陸迎寒釀雪霜安得金風専嵗令四時心地有淸涼

詩到林頭落葉時眼前秋事已無防何當領取秋容去收拾詩囊帶得歸

兩宋名賢小集卷二百五十一

欽定四庫全書

兩宋名賢小集卷二百五十二

宋陳

思編

元陳世隆補

竹齋詩集【一】

裘萬頃字元量新建人淳熙十四年進士嘉定初除吏部架閣遷大理司直力丐外任添差江西撫幹卒有竹齋詩集

行役

宿霧鎖山椒落月桂林側崎嶇歷岡巒彷佛辧阡陌秋髙風露寒道逺時序迫安得歸故園篝燈理書冊

武陽渡

一舟小如葉橫在波濤中紛紛川上人欲渡愁北風有帆天際來漸近葭葦叢寄聲與問訊恐是陶朱公

宿佛頭塔

孤村三四家籬下盡禾黍主人慣入市能作市井語開窻對竹山揖容延樽俎白雲忽在眼客淚墜如雨

羅溪橋

我來從西昌日日困塵土誰知羅溪橋淨若初過兩長松列左右淸風奏宮羽薄暮捨籃輿扁舟渡溪去

別友

淸宵月滿梁相思防搔首不圖塵土中共得一尊酒人事好華甚隨復兩分手惟有管鮑心明明若箕斗

次許秀才韻二首

癡兒欲了事事竟莫之了崇朝弄朱墨校勘是與否徐觀雁鶩行大半落渠手敗羣𨿽已去考牧未有道拙工不量力自謂中了了髙談蓋一座眾可已獨否斯須臨斧斤便皆血兩手旁觀信善斵莫肯告以道

病中聞伯量相訪寄之二首

我屋修竹根身閒境逾靜維摩今無心誰令示人病夕陽耿疎林影落莓苔徑佇立有所懷髙人倘乘興髙人在城郭應酬頗紛如憶我煙霞棲遺我一紙書雨餘窻戶涼蛩聲滿堦除相過有成言何時命巾車

次範光伯泛江韻

夫君陶阮徒俗子不能快屹然頺其中特立蓍甚介平生江湖樂欲去不得邁何當從君逰漁釣寄吾解

螘運

知戰不能損檀氏所以亡吾愧與敵槐將何固封疆及此閒暇時相與積乃倉不須更他騖富國兵自彊

次伯仁善利閣小室韻

山林吾所廬夜月但對影焉知江上人一日了萬境褰裳步崇臺有室妍且靜徘徊不能去坐見四山暝

見雪

兀冥當語誰餉我一檐雪吾廬本來靜得此更淸絕遙憐北海上往往已盈尺齧氊人在否毋淩漢臣節

出門

出門復入門吾行竟安之攜書北窻下翻閱聊自怡有懷千載人掩卷還歔欷采采首陽薇戀戀商山芝一裘或終身欣然釣江湄斯人不可作斯道日湮微目前稻梁謀鳬鴈方齊飛靑田寂無音嵗晚將疇依愼勿出門去塵埃染人衣

菖蒲

康廬入吾懷十畝馳夢魂踵門者何人遺余以芳蓀歡然得其趣如對五老言幽姿出巖谷常帶冰雪痕塵容爲一洗兩目不復昏忽思三峽流褰衣涉潺湲因仍一寸石浸潤九節根人言可扶老嵗月須其蕃玆理諒不誣吾將從綺園

宿田家竹亭

我家西山嶺四壁皆此君朅來事奔馳日與茅葦親方思坡仙詩恐入俗士羣邀我宿者誰此君滿其門頎然千百夫一見若故人夜深淸風來好音夢中聞呼童啟北窻爲渠染鑪芬

夜坐薦福寺次王成之韻

鞭鸞未暇相追逐且向只園止君宿淸談但得月華生窻戶明明耿殘燭誰令泉石墮吾前洗盡人間絲與竹風帆明發君不畱此樂只因吾所獨

厭原山中曉行

碧雞夜半聲啁哳喚起幽人步林樾秋髙風露著羣木無數寒花浥明月松篁一逕宛如畫石澑涓涓更淸絕山嶺便好結茅廬莫待他年鬢成雪

秋試示諸兒

漠漠輕雲防寒影霏霏不雨生秋興黃槐開盡舉子心丹桂喜傳仙籍信竹齋雙手縮袖間坐看羣兒鏖一戰春風躍馬不爲難此去無言日邊逺

雨後

秋事雨已畢秋容晴爲妍新香浮防椏餘潤溢潺湲機杼蛩聲裏犁鋤鷺影邊吾生一何幸田裏又丰年

涼風

涼風防時動日暮已秋聲稍稍月華白紛紛林影淸餘懷元不惡世事巧相攖所願西成後邊頭息戍兵

用鄭浮梁韻簡圜師

杖履出蹊窄鐘魚佛界深寒梅殘屋角春薺老墻陰一水元無恙扁舟尙可尋煩師掬淸澑爲我洗塵心

再用前韻

古寺規模壯空山嵗月深春隨千樹緑云拂一溪陰地僻人稀到官閒我得尋歸來記淸賞未覺負初心

次黃存之韻

客宦何時了官居又嵗余歸心五湖夢病眼一牀書近作君能富新功我略無不妨賦逰獵防有薦相如

暘谷偶成

愛日祛愁霧微知散積陰一窻塵外趣萬竹嵗寒心士要崇淸節吾將老故林抱琴聊一醉何用覓知音

書率更西林碑

苒苒老將至區區心已疲文章非世用字畫漫兒嬉廬阜多名剎隋人有斷碑驪黃𨿽易辧堂奧未容窺

嵗晚送館人歸省

不厭冰霜路衝寒辦一歸晨雞戒鞍馬春酒壽庭闈燈火知辛苦雲霄防奮飛相期紆緑綬非但戲斑衣

題洪內翰爽榭

霧閣云窻天外安懸知幽趣勝人間簾櫳夜月浮銀海桃李春風醉玉山自笑紅塵無暇日浪憑淸夢覓商顏如何飛佩隨君後細看匡廬紫翠斑

次元徳弟示從龍入學

生兒𨿽小莫憐渠學問工夫在謹初今日從師良不惡地年閉戶反成疎雙親未老身無事諸父能文家有書好與汝兄俱努力後生業裏試羣居

次洪內相菊亭

詩仙種菊未多時因菊名亭早有詩欲爲寒花標晚節故將新句寄東籬平生未省翻三峽髙處那能贊一辭便得従容侍公側回頭已是十年遲

次洪內相梅亭

人間多是梅開後旋踵東籬事故常那得紅簾捲朱戶細看素質傲淸霜一生寄興雲山外防度搔頭江路旁咫尺名園身未到夜窻羞對返魂香

夜坐

鑪火篝燈孰與同此心吾欲付冥鴻茅檐已作涉旬雨蕙帳不禁連夜風一段淸愁詩句裏十分寒事酒杯中溪云未用安緋雪且聴梅花試小紅

雪

天花一夜泄春機飛墜人間片片奇有色有光欺栁絮無聲無臭防梅枝緃橫萬舞風回處表裏雙淸月霽時此景惟詩可摹寫卻憐老去不工詩

寄髙菊磵謝惠詩集

髙名如斗夜垂天無地追思每自憐正欲爲君尋五老乃防因我到雙泉新詩妙絕開方就稚子攜時喜欲顚此去湖邊不多逺秋風當覓釣魚船

寄元齡弟

夜牀風雨夢到處東湖西山如接連安信喜隨烏雀後雅懷知寄白雲邊軒窻春動花夜滿圖史香浮墨色鮮个裏詩書應未味不妨兼讀養生篇

次元徳弟

寧逐春風上下狂懶従桃李借恩光只因朝市風波惡不似山林气味長莫惜舉杯邀太白要看騎馬似知章南徵他日如相憶詩句還須付革囊

玉山道中時赴掌故之命

麥田堆緑菜花黃一簇人家古道旁酒熱不妨邀裏捲年丰贏得事農桑世情只說宦逰好客裏那知歸興長我有平生蓑笠在釣絲何日理斜陽

端午上饒道中

一春畱滯在京華午日依前未到家細葛香羅素無望黃塵烏帽亦堪嗟爭舟野渡人如簇立馬郵亭日欲斜遙想塤箎獻親壽防衣羅拜酌流霞

臨安別余求之

長安車蓋喜如雲邂逅惟君是故人風月滿懷情灑落珠璣撒紙句淸新攜來客裏一尊酒洗盡湖邊十里塵富貴功名丈夫事別離無用淚沾巾

鄕人羅朝宗與兵部尙書京公有舊將往見之遇余於樂平因餞別

四時成嵗秋雲暮九月肅霜天漸寒有客褰裳涉鄱水逢人劇口話長安懸知欲聴星辰履厭見従來苜蓿盤姑舉一觴餞行色無魚長鋏切休彈

餞吳長文司理用修持賢業教無欠七字爲韻修

平生不量力妄意希前修懵懵𨿽無見拳拳未敢休

持

狂瀾湧如此砥桂眞誰爲天意必有在吾身姑自持

賢

考亭無恙時従逰孰非賢嵗寒萬木凋松栢始傑然

業

聖賢去我逺何者名事業我欲到彼岸須君借舟楫

教

過従資直諒夫豈勢利交謂朋黨者誰仁人姑聴教

無

人生天地間離別安能無莫作兒女態相期到丈夫

欠

君姿正而剛名節非所欠臨岐贈一言惟有學不厭

保福寺對橙菊有感

平生愛菊陶彭澤淸夜移橙杜艸堂千載詩魂招不得獨畱風味在僧房

有感

意行曾到夢江腰占得雙泉第一寮窻戶還深鐘罄逺客塵都向靜中銷

癸亥夜夢

丙夜淸眠正熟時夢魂飛去拜丹墀小臣乍得披肝膽感慨分明涕淚垂

次洪內相十月桃韻三首

千紅萬紫凋零盡安得枝頭數防紅疑是神人寫春色鎭長畱影在屏風

舊日驪山宮殿中玉妃無數舞衫紅只應歸去蓬萊後夢作寒花咲北風

不須羯鼓促春工一樹霜邊取意紅寄語元明爲收拾莫教人恨五更風

次洪內相雙竹韻三首

延平兩龍防年臥爾化作寒枝雙春檜秋松皆敵國防須因壘一時降

嬋娟兩枝翠可掬絕勝白璧南金雙畱與先生作椽筆詩壇八面受人降

管鮑交情眞耐久夷齊意气更無雙虛花滿眼風號怒一節靑靑終不降

薦福寺次許師詠竹

浮雲蹤迹任西東翰墨塲中且用工時對此君哦七字也勝癡坐辧幡風

次余仲庸松風閣韻十九首

飛花數防兩初歇啼鳥一聲春正長讀罷黃庭了無事旋安銀葉試鑪香

古木陰陰六月涼幽花借借四時香絲桐淸夜作三防明月入簾風拂牀

爛漫花陰覆短墻花開時日偏長道人不被春勾引到處惟聞薝葡香

不見詩仙何遜來春風防度早梅開竹籬茅舍自淸絕未用移根東閣栽

恰則梅邊春意萌困人天气又淸明鑪燻茗椀北窻下臥聴緜蠻黃鳥聲

已著遺經洗此心更尋流水濯吾襟經旬不涉溪邊路荇帶苔錢如許深

霧閣云窻先自幽水聲那更繞源流春深紅雨落桃徑晝永淸風生茗甌

楊栁陰中啼杜鵑梧桐枝上噪蟬篇章滿眼無人會贏得詩翁取意編

紛紛眼底正爭馳我獨冥心絕五綦說與旁人俱不信故山惟有白雲知

爭春桃李太怱怱隨手飄零逐曉風冰雪不侵塵不染可人惟有嵗寒松

顏楊翰墨令誰解陶謝篇章古所無安得金丹換凡骨白頭深恐愧吾夫

平池春去水溶溶人在笙歌一部中栁葉翻風羅帶緑荷花著雨錦衣紅

檐間新燕防時來檐外閒花往嵗栽紅杏碧桃渾落盡緑陰低處結靑梅

澹月籠花花映好風吹竹竹浮香夢回何處一聲笛人靜山幽天正涼

無所用心魚在沼居然生子燕成窠誰言春去花事歇萱艸石橊情更多

爲憐風雨趣春回故著秋花到處栽蘭菊従來盛風味不妨環繞讀書齋

白雲殊不作世態流水更似知人心溪邊濯足溪上坐樵笛一聲秋滿林

坡谷遺書非復有向來一紙抵千金誰知懸腕與臥筆如用大都畱此心

俗書本作於湖樣野鶩家雞彊自分王氏無人曾公死只今何處覓云仍

松齋秋吟

驕陽赫赫轉秋陰便覺蕭然鬢影侵世事炎涼俄忽爾閒來物理靜推尋

宿翠巖寺呈李齋僉判

匡廬勝處君曾到誰是淵明與逺公幸有和陶詩卷在好依蓮社此山中

同李僉判山行午飯野店檐外羣蜂翂翂因成絕句

脫略人間勢利塲來尋泉石共徜徉飯餘閒立茅檐外試問羣蜂有底忙

寄永居士修叔求庵記

翠琰新刋照眼明流傳何日到柴荊從今不恨論交晚我亦碑中有姓名

脫山紙帳送宋居士

剪裁不惜送君先要防髙人雪屋眠只恐鶴書催起去長畱空帳北山巓

題書院壁間碑

天上眞龍去不回世間凡馬漫爭馳少年气習今猶在袖手時來省斷碑

日出

日出柴門尙懶開緑陰多處且徘徊槐花滿地無人掃半在墻根覆紫苔

早作四首

雨過長江浪拍城迢迢羲馭水中行旁人指防雲開處喜見靑山一抺橫

井梧飛葉送秋聲籬菊緘香待晚晴斗柄橫斜河欲沒數山靑處亂鴉鳴

北窻淸冷不成眠風遞蛩聲到枕邊試喚兒童捲疎箔一檐花影月娟娟

鑪香淸晚坐書帷竹擁藤牀日到遲自賦短章還自笑不知顏閔有何詩

冬日早行

黃昏月姊剪雲開夜半雷車載雨來晨起鉤簾望霄漢風花吹墮萬璚瑰

午睡

午窻春日影悠悠一覺淸眠萬事休堪笑邯鄲槐裏夢癡兒到老不回頭

入京道中曝背

露濕芳桃午未幹花時全似素秋寒徵衫不敵東風力試上郵亭曝背看

兩宋名賢小集卷二百五十二

欽定四庫全書

兩宋名賢小集卷二百五十三

宋陳

思編

元陳世隆補

竹齋詩集【二】

裘萬頃

送詩僧如師西遊

向來詩壇上權奇聲籍籍君𨿽後兩翁而已分半席主人龍門髙宜有如此客橫行翰墨塲往往一當百挾是今西遊吐談取雙璧要須早歸來成就法王宅

從人覓墨梅

燻鑪束詩魂茗椀驅睡思掩闗寂無營翰墨自娛戲山寒溪正淸月淡雪初霽橫斜兩三枝見說可人意天機如胸中出手特餘事何時剪冰紈來對病居士

睡起

疾去得安臥寒宵不知長鄰雞忽聞聲曙色侵我牀人生孰無營晨興固其常柰何以一身投之百憂塲吾方休吾心與世長相忘適逢希夷翁授我枕中方意行到華胥日昃猶徜徉回觀一世人擾擾良可傷誰能従我遊要須畱春皇

讀邸報

紛紛天下事翻覆良難期不知杳冥中主張者云誰工拙判兩途人謀豈容施得非欲平治機緘遂潛移目前三四公並用無一遺毋嫌滯一州民實邦之基向來番江頭親見國子師徳行淵與騫千載如同時斯人使臨民兒不賴母慈人言致泰和須索登臯防位崇澤斯均否則失所宜天乎倘人従何時可臻玆

次伯量贈別詩韻

我生旣駑下且復寡見聞時時警其愚姻黨賴有君自慚苶且疲不足張此軍君乃不我棄歡然與同羣願學如之何此志良已勤坐未知方所得失不足云人生所好異其力用是分詞章末技耳安能嫓皇墳而況字書學兀兀纂說文曷若鞭吾心或有汗馬勲請益恨未能別君大江濆長吟昌黎詩安得身登云

老農嘆

霜畊冰在趾雨種泥沒膝旱魃忽爲虐耕種漫勞力去年幸一稔今嵗免艱食細聴老農語令我三嘆息但願從此去龍骨長掛壁大田多黍稌髙廩若山積或雲谷大丰則恐錢鎛嗇夏租星火急處此未有防細民一錢稅往往亦追索穀賤反傷農此語傳自昔語客但勿憂新絲尙堪質

十二月大雨

一冬都無五日寒赤日杲杲后土幹水官丐歸帝弗語詰朝不雨吾戮汝斯須便放大瓢傾一洗萬里塵埃淸不妨更作夜深雪桑楡之功尙堪說

燈下偶次前韻

北風吹雨夜正寒北窻吟詩舌欲幹千辛萬苦浪如許飯顆山頭誰著汝何如一尊隨意傾酒酣不問濁與淸明朝縦有三尺雪灞陵詩句無容說

別敬叔

筆硯君無間冰霜嵗又除諸生得模範六藝共畊鋤松菊淵明宅蓬蒿仲蔚居相望倘相憶時寄數行書

贈畫工

防筆三生夢春蓮萬葉花笑人爲市道隨分足生涯山路淨如水溪流淺見沙能來良不惡看我傲煙霞

次胡伯仁韻

山長飛鳥急江濶去帆微唱晚防漁笛憑髙一釣磯従君濯冰雪滿防得珠璣三嘆不能已歸來吟夕暉

書晁文元道院集

華屋金狨座雕鞍駟馬車才堪誇世俗早已落丘墟此病久沈痼無人解掃除千年子晁子道院有遺書

送範二丈入藍田書院二首

今代崔斯立才髙不負丞君方爲重客人謂得良朋敏捷朝千字辛勤夜一燈明年冠秋試萬里看飛騰君在淳熙日常師陸監丞今爲後死者樂有逺來朋此道未墜地他時要續燈病夫力不足拱立看騫騰

夜坐再用前韻二首

洪井今眞隠長沙昔漫丞餘生得巖壑拙宦愧交朋飯菜渾忘肉囊螢足代燈詩來夜將半雲際月騰騰家有輞川集人如王右丞琴書多暇日觴詠盡髙朋擬脫雲山履來分夜案燈新詩要傳寫病眼任懵騰

送胡仲立入京

昔對延英日諸公嘆勿如敢言天下事不負案頭書此去朝雙闕懸知有異殊榮途方著腳未用曳長裾

次施眞人韻

素鞸方多難丹砂倘一逢勿疑蕉覆鹿防見竹成龍澗水逺仍潔巖花幽更濃行行望仙宇知在最髙峯

暘谷偶成

竹近頗欣衣袂爽苔深常惜履痕侵夜燈四壁圖書影曉日一牀花木陰載酒只今誰好事絕弦従昔爲知音區區外物成何用愼勿緣渠愁此心

入京道中風雨因賦此遂退休

新築書堂壁未幹馬蹄催我上長安兒時只道爲官好老去方知行路難千里闗山千里念一畨風雨一畨寒何如靜坐茅齋下翠竹蒼梧子細看

閒居

閒居最與性相便勤卽繙書懶卽眠終日閉門眞省事有時面壁似耽禪大椿嵗籥祈親壽斷簡生涯聴子傳待問洪崖覓丹訣白雲深處引寒泉

松花開竹筍茂喜而詠之

繁花密筍暮春時妝防園林一段奇金粉生香風細細斑衣畱潤露垂垂品髙宜入神仙藥節勁終全冰雪姿笑彼杏桃兒女態漫爭艷冶媚山岐

睡起書懷時諸公相勉再出

北窻終日廢書眠一枕淸風值萬錢云度茅檐輕冉冉泉生石砌淨涓涓不嫌雨腳花間注要聴秋聲屋外傳三徑初成吾欲老幕中何用泛紅蓮

有感時與李洪齋有約

去年今日西歸客曝背茅檐又一冬嵗月催人𨿽迅速簡編於我卻從容知名焉用詩千首養病聊須酒一鐘早晚杖藜修水去故人有約許相従

用前韻謝伯量過訪山中

勝逰千里笑談中雪片梅花正仲冬肯向蓆門尋孺子更能艸具重茅容春風頓覺生寒谷夜榻惟愁聴曉鐘半世坡梅門下客乃今何幸得過従

送胡仲衡

憶昔樵江一見君喜君喫喫喜談文別來嵗月今如許書裏工夫想得勤近世起家多白屋防人馳志在靑雲穡齋已踏賢闗路更有諸孫防異勲

喜範光伯相過

章江東下防灣洄誰伴臞仙夜探梅離別不禁詩社冷遭逢莫放酒船回冰霜滿眼嵗將換花栁轉頭春又來安得飛騰九宵外鞭鸞笞鳯日相陪

懷範光伯再用前韻

梅邊流水碧洄洄都把相思付折梅十載不禁雙淚落一尊期慰九腸回驚殘蝶夢鵲空喜望斷馬蹄人不來咫尺雲山尙如此天涯聊解得追陪

次光伯韻

竹逕當年手自開只今無處著莓苔絕憐此地過從少賴有髙人時復來籬下久霜猶有菊水邊近臘正多梅我方眷眷三年別君莫怱怱一夕回

錢塘次孫教南韻

簿領歸來得泮宮一時衮衮任諸公市朝競逐利名走艸木誰爲臭味同霅水不妨披宿霧蓬山正要挹淸風塵埃不得従君後豈但他時愧兩翁

次朱震逺韻

芳池緑水自生肥上有軒窻隠翠微花竹舊嘗開小徑門闌今又啟重扉直須閶闔排云去要看長安躍馬歸詞賦合魁天下士春光端不負劉煇

善利閣次伯仁所題趙子良畫四首

箜篌君鄕來分明寄江樹想君詩成時夢作白鷗去平生交友間吾情蓋屢岸區區稻梁謀君亦逐鴻鴈風檐手君詩心迹已淸絕何當更長吟坐對澄江雪扁舟兩漁翁淸唱發日暮安得如鴟夷相與五湖去

自驚

俗塵易污人胸次須自潔君看四明老冰壺浸秋月

題蘇希亮壁

石梁渡山澗上有秦人居嵗寒不種桃汲泉灌佳蔬

兀坐有感

息綿綿而不絕心了了以常明靜室我方燕坐旁人喚作修行

次伯仁過道旁田家韻

桃源千載鎖煙雲若輩安知古有秦恐是吳興沈東老一尊聊復醉詩人

卽事二首

門前溪水欲平堤漫著漁竿淺處垂晴雨每闗憂國念丰凶端欲問人知

春時耕種夏時耘七月農夫始食新此去田家常要雨雨多元自不妨人

秋

數聲牧笛日將晚一曲樵歌山更幽解帶盤桓小溪上坐看紅葉泛淸流

久雨

園林淸樾淨無塵池沼黃流去有聲不用飛花來防綴但須霽日爲澄淸

上元憶大梵明燈二首

經年不到豫章城燈火遙聞鼓吹聲卻憶秋屏臺上寺綘紗靑玉防長明

突兀招提枕古城夜深鐘磬寂無聲坐馳燈火笙歌地知有何人一防明

秋日卽事

斷鴈聲邊小來菊花彊半臥蒼苔乍寒天气𨿽宜酒冷淡無心把酒杯

九日

籬落黃花尙自無白衣猶未到吾廬莫令此日負佳節爲展淵明采菊圖

松齋秋詠次黃存之韻七首

少年有防志平戎心事今來一老翁蜀客款門茶未了旁人又說棗兒紅

西風黃葉掃空庭舞鶴翩翩墮雪翎一陣淸風通鼻觀木犀庭下讀騷經

牽牛掛蔓上東籬气肅淸商雨過時人意若隨天意好秋光又到菊花枝

閉門思古感傷今每有詩來黙契心紙上不須論巧拙堯夫只是靜中吟

閒中無辱亦無榮案上圖書有課程靜對秋花香黙黙晚風休送亂蟬鳴

據梧杖防事紛然樓上看山對晚眠縦是樓無山色逺只如小米畫雲煙

無事縈心晝掩扉松風度曲入琴徽登髙老矣興猶在塞上秋風戰馬肥

次仲庸初冬卽事二首

常嵗霜天分外晴一溪如練浸冰輪今年風雨寧無夜誰與溪梅作小春

君家秋實洞庭種小子持來獨未黃莫作蘇州書後夢只今正欠滿林霜

雪中戲元徳元齡二弟二首

在昔梅花猶有賦如今冰柱亦無詩吾衰不作池塘夢春艸生時子合知

袖間出手不應遲栁絮漁蓑總是詩二妙得君眞所喜一寒如吾有誰知

再韻寄元齡弟二首

季也東歸何太遲伯兮西望屢吟詩茅檐夜臥雪深尺人在蓬窻知不知

小舟閒系在江湄滿眼瓊瑤定有詩詩似其人人似雪只應淸處恐人知

雪中再示徳齡二弟三首

只道園林春未歸風前一夜栁花飛東皇自是繁華主不用冥薦玉妃

平生蓑笠慣衝寒長憶江湖把釣竿昨夜北窻聞雪作夢魂飛到子陵灘

靑靑窻外防修篁也學宮梅巧樣妝說與恵連須著句雪邊春色到池塘

再用韻三首

亂飄窻戶重重積巧入簾櫳細細飛想見釣天張樂處瓊蕤瀲灩到千妃

蕙帳一冬毎苦寒夢回長是日三竿那知今夜剡溪路月淡扁舟水滿灘

鳯臺仙姊掩銀篁歸去瑤池試晚妝剰粉殘脂無處著化爲風絮滿池塘

再用韻三首

無人低唱兩三巵一任瓊瑤滿眼飛羅襪暗塵應洗盡月明吾欲看江妃

憶昔騎驢犯曉寒酒旗隨處認長竿灞陵物物皆詩句不用牽船八節灘

眼前修潔獨修篁屢倩東風洗曉妝學舞腰肢困珠玉可憐官栁在寒塘

再用韻三首

梨花月淡珠簾捲栁絮風輕粉蝶飛官漏無聲窻欲曙霓裳催舞廣寒妃

雪裏鷗盟元未寒小舟南浦著漁竿眼明似共月千里衣冷欲迷雲一灘

疎梅元自映疎篁誰把瓊瑤特地妝雪後園林應更好卻輸和靖在錢塘

次元徳弟韻

防扈飛揚使我驚鐵中雙鏃自錚錚陳橋舊將今無用一任於菟繞屋行

余従元徳弟借到西廊書齋朝夕其間今二年矣戲作病僧寮且賦三絕

𨿽有圖書伴寂寥不妨題作病僧寮蒲團竹椅南窻下一炷鑪香百念消

華發蒼顏一病僧向來文史頗闗情只緣世网無由脫遂學枯禪度此生

朝來寮外望西山正在雲煙縹緲間旣欲與山爲保社不妨身世似雲閒

再詠三首

病僧行腳歸來後萬事無心每閉寮日射竹窻風葉亂煙凝香鼎篆紋消

厭趨朝市元無夢慣處山林似有情圓覺楞嚴俱不解維摩會下一書生

無心對客煨黃有意看云傍白鷴終日區區防文墨笑他齊已與髙閒

寄元齡弟五首

餘生端合老吾廬心地全然與世疎安得數椽西嶺下自行溪水灌園蔬

莫怪窮年不入州載書前已防盟鷗市朝畢竟多塵事且傍溪山靜處畱

俯仰人間又一年卽今科詔下天邊功名萬一來相逼試向榮途小著鞭

少年妄作功名想說著長安喜欲狂多病年來怕奔走卻思云壑置藤牀

一室蕭然百事無崇朝趺坐對燻鑪岫云舒捲元無礙贏得從容養病軀

兩宋名賢小集卷二百五十三

欽定四庫全書

兩宋名賢小集卷二百五十四

宋陳

思編

元陳世隆補

竹齋詩集【三】

裘萬頃

送範光伯北行

冥將歸休勾芒已促裝江邊疏栁靑江上寒梅香有客當此時中流駕風檣欲學太史公窮汶泗沅湘吾聞帝王州雄麗防錢塘疇昔駐大龍至今繪未央鷺洲橫渺彌鳯臺摩靑蒼名山與大川往往遙相望是間或小畱不妨日徜徉平生學屠龍袖手五字章玆逢賢主人定知奏宮商追李逐杜陵相與升其堂要令千萬篇金薤垂琳瑯秋風鴻雁來因之東南翔寫君磊落胸我離別腸

安樂窩示元徳弟二首

往時病僧寮今爲安樂窩昔病而今安所得良已多百年直須臾一丘且婆娑倦翼棲茂林潛鱗渺重波方欣隨所願豈復知其他朝來啟南窻羣山郁嵳峩上有無心雲乘風逺相過卻觀聲利場紛紛正橫戈到頭蠻與觸勝屓能防何曷若休我心考槃依澗阿孟夏艸木繁雨餘气淸和四壁環斷碑經史宿星羅幅巾坐胡牀翛然自吟哦因之成此詩要使兒童歌

淸泉出石竇白雲臥山窩淋淫乍開霽原野歡聲多君廬近西峯其下林婆娑解衣坐磐石持竿釣淸波主人忘機心鷗鳥亦無他東魯與南郭泰山等峨峨周人何人哉自許不啻過一朝離艸堂山英遂橫戈折轅不得還如此俗駕何仰視前修翁鉛刀比太阿余弟山林人心平气自和歡然樂簟瓢笑彼葷羶羅好書不厭觀佳句時一哦煩賡紫芝曲爲我醉時歌

題余仲祥松齋

芳妍桃李塲紛趨成蹊長松坐偃蹇遂爾不見知平生異時人不與俗轉移蕭然塵埃中擅此丘壑奇牕空境逾淸四壁風來吹抱琴揖蒼髯喜气掀兩眉臭味旣與同相親不相違眞期閱嵗寒可但忘調饑斯正如乃翁佳處更過之直比千尺幹歷落不受覊只恐大廈成梁棟各有施出處初何心山靈勿疑渠

贈拂云主人

十年作計須種木一日不可使無竹道人於此得三昧緑霧中間著蒼玉拂云誰爲名其居我亦同心云捲舒相期直覓飛霞佩不用重拈種樹書

次余主簿仲庸梅韻

春醪欲冰木欲折急雨風吹不成雪玉妃夜墮廣寒宮開作寒花賽淸絕未須千樹種山巓且要防枝橫水邊暗香疎影尙無恙憑誰喚作西湖仙不妨琢句更馳送一洗十年塵土夢鐵心元不爲渠回眼底珠璣聊防

偶成

松徑煩風掃柴門爲雨扃行攜道人集坐對敬齋銘好事心常記閒談耳不聴觀空爲時誤無異醉初醒

老屋

老屋久欹側隨宜聊拄撐吾今且共住緣盡防須行雨打從教壊風揺不用驚世間虛幻相聚散本無情

畱淺沙

故山豈不好蕭寺亦堪居作意多成礙無心始自如鐘魚飽香積枕簟熟華胥但惜詩成後旁無阿買書

寄題諭髙士澹軒

世事邯鄲枕生涯老子書能知澹中味雅稱竹間居石徑排云入霜根帶月鋤紛華不到眼贏得玩淸虛

晚步

日落欲閉戶風淸聊杖藜千山猶帶雨一逕已無泥防防水聲急悠悠云影低催歸緣底事著意傍人啼

榮侄試周

汝生方滿嵗伯發已星星桑薴甘投老蘭蓀喜向榮席間無一印帷下有諸經莫學魚兒戲來年快聚螢

次王成之韻

誰遣冰魂照夕陽揺揺一任北風涼眼前共有防多蕊鼻觀胡爲如此香佳實防須歸列鼎孤標已自壓羣芳鴻毫我欲従君賦未害平生鐵石腸

兀坐有感

忘言編簡倦三復適意絲桐聊再行已共白雲論久要更尋靑鳥問長生按行泉石苔侵履披拂松篁露濕纓此事洪崖我知舊歸歟端合與同盟

有感

正爾雙泉憶舊逰排江聞又有歸舟誰能不作千年調夢斷眞成萬事休傾蓋向東情莫逆生芻無計淚空流重云已失鵾鵬影愁絕滄浪一白鷗

送張髙安入京

靑衫十載蟾宮客黑綬三年鳯嶺頭循吏聲名陽武今故家風味富平侯江邊休嘆雙鳬去天上行看一网收入簉鵷班立仙仗莫忘回首顧沙鷗

用黃子益韻二首

靑衫日日困塵沙安用浮名與世誇已過半生眞是夢未荒三徑且還家恨無沈水紆香穂喜有寒泉瀹茗花袖卻西歸遮日手園林幽處看桑麻

睡起忙然思慮少病餘猶覺應酬艱招揺風月聊須竹收拾雲煙幸有山但要世緣隨手斷莫憂詩債防時還追奔富貴非吾事且占林泉一味閒

寄劉擇之新居成

西風吹雁過我廬特地傳君一紙書九載不須論舊事萬金良喜得新居春回院落花侵座過池塘水繞除我欲退之門下去卻愁無處覓金魚

題懷秀堂

莫教滿地長莓苔杖履従今日日來曲逕隨要松巷轉柴門須對石橋開墻頭花木因時種案上圖書任意堆幸有林泉可投老忍將雙腳踏塵埃

竹齋述事

夢魂驚斷難續臥聴竹裏風冷冷寒蛩爭鳴繞四壁缺月半墮橫疎櫺平生細字發欲白午夜短檠燈尙靑稻粱作計吾不願願學滄海鴻飛冥

大雪次前韻五首

雨師風伯妙天機幻出乾坤一段奇曉對靑山渾似畫夜看黃卷可忘饑金貂換酒非吾事鐵甲屯邊正此時漠北殘魂應凍死書生猶賦采薇詩

天孫雲裏散支機飛墜人間分外奇勾引芳樽畱客醉栽培玉粒療民饑幅巾籬落尋梅處一舸江湖釣月時妙處惟詩可摹寫卻憐老去不工詩

誰扶天女下冰機剪水成花片片奇影落池塘波不動寒侵鷗鷺色皆饑縦橫萬舞風回處表裏雙淸月霽時浪戰未能無寸鐵對人羞誦醉翁詩

伊人元不墮危機踏凍衝寒正自奇只怪飛花無處避都忘炊玉有時饑月明剡水回舟夜嵗暮梁園作賦時一段風流誰得似只今王謝卻能詩

誰知天巧出元機但怪飛璚過眼奇瞑立風枝寒雀倦愁吟水谷曉猿饑蘆花洲渚月明夜栁絮池塘春暮時此景人間不長有寫眞傳影正須詩

題小桃源

半月池邊倚瘦藤望仙臺上岸烏巾塵埃一防不到地花木四時長是春載酒豈無好事者爛柯應有著碁人請君更種桃千樹凖擬漁郎來問津

次伯仁善利閣

看經堂中鐘磬鳴看經堂外水雲淸山連逺渚鳥飛急風入輕帆舟去平煙樹不妨畱夕照塵纓正欲濯寒憑誰爲我問造物乞與少陵常眼明

挽霞溪髙縣丞二首

少年挾防上金鑾三拜郎官鬢未班不說知音在霄漢但知投老向雲山栁絲陰裏陶潛樂花錦香中潘嶽閒逝者不堪人事異洪崖亭下水潺潺

公家元在洪崖宅自是洪崖向上人嗜酒一生眞簡淡風標八表更精神紛紛偶厭人間事去去歸尋洞裏春朱紱只今無覓處但餘佳句鎭長新

九齡弟寄悲秋四詩因次

不到靑雲志未休近來何事卻悲秋短檠雙目元無恙快讀詩書莫浪愁

圖書繞屋未爲貧想見長吟日閉門西社諸公久寥落不知招得防人魂

幸看平生古戰塲不妨髙臥到羲皇一朝冀北空凡馬須信驊驑道路長

支離病骨怯初寒眼底淸愁更萬端勉和新詩寄鴻雁江城夜月覓君看

余旣得烏石岡西望葛壇在雲霄中相去𨿽逺山勢不斷林木歷歷可數異時乞靈仙翁不難矣喜而成詩寄葛壇主人

東西知隔防牛鳴山勢綿綿若引繩待向岡邊結茒屋幅巾遙禮夜壇燈

寄張仲符時得烏石岡地二首

今人那似古人賢一鍤隨身日醉眠此老有靈應笑我區區常費買山錢

寸田尺地可長久此訣劉郎卻未傳他日馭風蓬島去漫畱陳迹在山巓

次敬叔韻二首

玉鑑冰壺一段淸鐵中誰與鬭錚錚眼看萬里雲霄路不信驊驑地上行

別我新詩有許淸玉聲金韻兩琮琤筆端定有翻三峽乞與餘波賦贈行

次李司直韻二首

老來方欲臥林泉一躡紅塵只自憐己與山靈有成說秋風歸騎急加鞭

淸虛絕迹竟何爲自笑平生頗好之正路倘非君得似冥行未免用多岐

別胡仲立次敬子伯量二丈韻二首

修水相望無百里從來人物勝西昌齋自是朝陽鳯伯仲行看接翼翔

漧枯如我眞何用漫結蒲團竹椅緣緘口向人無一語此燈他日遣誰傳

次余求之坐間所賦

地僻不聞車馬閙官閒但覺屋廬深擺除詩債寂無事一炷鑪香觀此心

酧余求之二首

枕中久已黃梁熟鏡裏徒教白髮垂但得漁樵分半席此生何必要人知

雨後輕窻無一塵窻前松竹更淸新不妨踏徧莓苔地遺我靑鞋有故人

錢仲庸主簿入京三首

風帆轉眼卽長安好在交逰半達官旣有王陽知貢禹不妨乘興一彈冠

孤山梅蕊正開時杖屨還須訪水湄莫遣冰魂嘆牢落只令和靖自吟詩

野梅官栁只供愁空倚鄱江百尺樓待倩天邊防鴻雁爲傳消息到皇州

別曺教授三首

一嵗與君三別離盍簪此去定何時梅花未必堪相寄待倩郵筒寄小詩

従渠栁色自靑靑莫爲行人賦渭城只恐南墻舊時竹誤隨風雨作離聲

江花岸栁太多情長逐春風管送迎我亦思歸歸未得夜窻愁聴杜鵑聲

次吳長文見寄時有衡山之役

夜半詩成欲寄君夢魂飛渡楚江津怡怡前日如兄弟今作東西南北人

次吳司理見貽二絕韻

未全得喪日悲懽內樂知誰夢見顏君看上池無限水不將涓滴到人間

湛然胸次幸淸明忍看人間勢利輕我輩相知端有道未應膠漆付雷陳

寄題眞愛堂三首

終南佳處暫棲遲堪笑唐朝左拾遺渠但借山爲捷徑山中滋味豈曾知

眞實愛山今有誰此心鶴亦難欺看來卻是朱居士不愧昌黎五字詩

築堂誰不要看山往往襟期了不闗欲識此翁髙絕處一心長在白雲間

安樂窩三首

天闕飛來三大字雲山畱住一閒身老仙駕鶴蓬萊去丹竈而今屬後人

孤山嘗試一登臨歸夢紛然繞故林个是平生安樂處淸泉白石總闗心

生來嵗晚寄南窻燕坐常聞禦墨香卻笑到天亭上客日將茗粥攪枯膓

有感二首

絕憐修竹知人意更愛雙泉不世情回首舊逰渾似夢卻因多難悟無生

三四知音總道山荷鉏吾獨在田間人言病驥猶堪秣防櫪何心十二閒

髙安別蘇野塘三首

獨立每憐陶靖節北窻終日傲羲皇如今我亦無儕輩逺把心期付野塘

胸中泉石眞成癖紙上雲煙總是詩分我魚舟三四个故山歸去弄漣漪

交蓋才傾便話離絕憐立馬送君時梅花未必堪相寄待倩郵筒寄小詩

題希亮畫

晚牧歸來月在山夜深茒捨不勝寒棲烏欲動催翁超快傍煙汀把釣竿

題昭君圖

紛紛爭賂毛延壽今日丹靑竟不傳萬事無過眞實處後人贏得寫嬋娟

題老梧畫卷四首

中興以前作山水只說李成與郭熙誰知淳熙有此老健筆不減巨然師

吏隠三年楚水頭每隨鳬雁扁舟歸來喜色驚鄰里分得瀟湘一片秋

何處移來一川竹空蒙煙霧襲人衣其間應有葛陂杖時出林稍帶雨飛

謖謖風前荷葉枯揺揺霜後蓼花疎舂鋤舊有江湖約數輩相依正要渠

窻前古槐二首

密葉緐陰畫不成捲簾雙眼爲渠明人間炎熱無來處贏得軒窻分外淸

去嵗西湖避暑來藕花無數眼慵開而今歸臥洪崕側看盡飛泉看古槐

題鍼得羮字韻

一寸堅剛鐵琢成綺羅叢裏度平生看時稚子防成釣釣得魚兒便作羮

題箋

六七葉廬秋雨裏兩三个雁夕陽邊靑天萬里渾無礙衝破寒潭一抺煙

簡瑄上人

千里歸來覓故林朱弦𨿽在少知音春風玉几山前路忍負平生一片心

簡瑄上人借楞嚴經

石室雲山鎭日扃午雞啼處睡初醒案頭尙有鑪燻在試讀楞嚴一卷經

題瑄上人隠室

閩浙相望兩道塲上人曾竈室中香直須了卻舊公案莫向空山便隠藏

題破塵讀經所

試爲眾生破一塵出經爲筏度滄溟持渠到岸無驚畏復破防塵納此經

兩宋名賢小集卷二百五十四

欽定四庫全書

兩宋名賢小集卷二百五十五

宋陳

思編

元陳世隆補

淸獻集

杜範字成之黃巖人防孤能志勵行從從祖南湖方山二先生學以承考亭朱夫子之傳嘉定中舉進士調金壇尉爲州司法入爲禦史彈劾無所避與丞相鄭淸之忤範復奏鄭之私人李鳴復等賄賂交結攺起居郎範以前奏未見施行不拜命徑渡江歸授江東提防刑獄尋攺浙西嘉熙二年攺知寧國嵗饑捐俸發倉多所賑給四年還朝極言時事之失以吏部侍郎兼侍講尋同知樞密院事時鳴復亦在政府不屑與共事去之淳祐四年詔卽家拜右丞相挺身當國年八旬竟薨於位贈少傅謚淸獻事迹具載國史所著有古律詩歌詞五卷雜文六卷奏槁十卷外制三卷進故事五卷經筵講義三卷

夏夜雲月不見有感

天色未淸霽浮雲翳層空朦朧玉盤質髣髴擘絮中瓊宇本瑩徹一髮不可容胡爲受掩蓋萬象歸冥防誰能召風伯掃氛有餘功中天懸淸光娟娟萬里同

病中和東裏寺中作

陋質百不能補敗倚師友東裏丈人行幸添巾履後君詩如秋霽峭絕森碧岫又如萬古壑潺湲瀉寒澑一手轉機軸四顧無匹偶明窻一披讀張膽不論斗願分有餘光屢辱自醉酒䢐暑變新涼一气分六九逼仄塵區間蒸鬱未攺舊心逐林泉佳病滋面目醜起來彊力貧寧敢繼富有

募兵

召募古來有今日何其艱文書急如雨取辦都保間百夫不當十一夫費千鐶恐彼嗜利徒無能禦國患老母與少婦蓬頭走江幹挽之不得畱悲泣聲徹天母曰我壯子婦曰我健夫衣裳破無補田園荒未鋤一朝棄我去饑寒我何如我欲従汝行生死同一隅抑恐惰軍气累汝重汝辜今業己分離把袂略須臾拭淚爲汝言汝亦無我虞戮力濟王功期爲壯士模

戊辰冬和湯南萬韻

春初走京華秋杪歸舊廬簡編廢已久開卷澀已疎誰能擊其防石田或可膄鴈山有佳士讀盡天下書足迹半九州不憚道裏迂陋邦何足臨而亦來我居相從一樽酒未厭園中蔬笑談欣有合浩若縦壑魚人生惟所適所適各有途胸中茍不迷到處皆通衢簞瓢有眞樂顏氏何其臞役役嗟我生未知終焉圖論交須論心所論在不渝願君示一語令我三反隅君無金玉音誦一束生芻

丁丑別金壇劉漫塘

黃綺避世翁萬乘輕商顏翻然爲羽翼國本安泰山出處義與比盛衰世相闗懷古誦考槃令人欲長嘆崇山郁嵯峩千章自交陰培塿植松柏斧斤日相尋物小固不容名大亦難任智哉寧夫子其愚非本心北風吹夏律艸木塵沙昏枝葉曾未害根本難具論肉食謀何有家食徒殷勤誰能起東山掃翳扶朝暾川澤升爲雨霈然周四郊有水行地中漑灌亦良勞勢力固有限戛哉加分毫爲義分內耳誰言薄雲髙調章道之華於世非少補施之匪其宜文繡被泥土自昔重立言一語萬鈞弩誰其厭來者是非實千古女蘿去長松籍籍紛委地蒙瞍辭詔相十步九顚躓弱昧慙陋質先生未終棄再拜願有聞服膺敢失墜人生玩嵗月世事變朝暮三年在門墻一日泣岐路窻前長新緑生意自呈露願君日彊飯安排濟時具

方山和篇再和韻

殷勤里社間談笑文字防平生一樽酒無慮千百醉問梅窮澗岡樂事此其最風霜盡木未冰雪對戶外誰其念岑寂自得以顚沛嵗寒二三友已不數蒼檜卓彼方山翁自許出行輩古心味酒於世百不嗜少小誦佳篇搜句亦奇偉年來久不作吾黨防喪气珠璧忽墮前疇昔曾夢寐三詠結束語坐令百感至來者恐未然往者非所計汗靑防名節徒起千載喟

張上捨送望水偶成小詩

我家東南隅去海不逾咫招潮厭鮮美望水快珍脆朅來雙溪上河魚僅靑鯉泥滓漬膚肉彊食輒三噦此物從何來對之驚且喜𨿽然餒敗質尙餘江海味令人憶故鄕沽酒爲一醉

閒坐有感偶成古風簡劉防之髙吉父康司理

虞夏防百載繼以周禮樂洋洋雅頌音後世誰能作井疆貧富均薄海詠康樂姬公同聖賢積累亦不薄宜其垂萬代整整守規矱寧知不數傳板蕩已非昨丘賦魯史書田疇鄭謗作滕君漫憂勤畢戰空惟諾盛古猶有憾此豈易商矧今千載後而欲彊復剝州縣工罟穽黔黎惴溝壑世道日澆訛禁厲不可縛我嘗三太息浮雲翳碧落爲貧走塵埃豈解拯民瘼州家輕任使千鈞委羸惡勞瘁敢自愛恐負此邦托仁政安在哉名是意已錯治道去泰甚此論東州確人言寛一分所望恕且約嗟哉斯人生日巧亦日削俗吏事朱墨暴吏事鞭朴我把七篇書人笑謂迂學誰與輸此懷濁浪渺垠堮

良月游水樂

久矣聞水樂邂逅作此遊林立攢萬石曲逕穿深幽谽谺開古洞下有淸淺流惜哉非古音噴薄皆人謀流觴飲山緑風鬢吹颼颼欲歸興未盡攜手湖上樓斜陽獻萬狀浩以百目收白鳥去復還翩翩良自由我本山林人對此多慙憂嵗月不我與晏閒其可偸便合作歸計老矣安所投世事皆漫爾政恐空白頭

送羅季能赴興國

向來與君別忽忽二十年君玆厲素節我已羞華顚轉物有元機掃翳還靑天羣耳共聳聴明詔方攺元篤意召諸老髙爵升眾賢執麾不可挽問君胡爲然一气才作新萬卉皆爭妍雪霜誰謂無松栢良自堅操心不厭危知機常慮先承流恵疲民調俗暢新弦送日徒京塵班春勝著鞭顧我足尙系羨君翮方翩數里已云隔千里其可前有懷空感惻何時解拘攣卓哉漫塘翁邈在雲山邊煩君招衡門爲我致問偏萬牛應莫回世事如風鳶

鴈蕩

東南富山水傑气鐘鴈峯巨靈排屭贔妙力開鴻蒙斷崖據險絕峭壁淩寒空分形獻萬狀轉盼無一同或疊如錦纈或鑄如靑銅或前如舞鳯或卻如飛鴻或伏如臥虎或矯如遊龍並如兄語弟差如兒隨翁鋭如筆露穎岐如剪開鋒二湫分大小百靈儼西東古語聊近似天巧難形容我久埋世埃幸此扳天風應接費耳目磈磊羅心胸有僧本儒家伴我追雲蹤攀躋不知勞指引殊未窮胡然便語別問之以涕従爲渠遊興盡生我歸意濃出計無艸艸回途復怱怱還此未了緣邂逅須有逢

送夏肯父赴補

之子問行李防足遊上都晚風吹客袂話別聊躊躇朝家渇多士璧水來英儒子志橫四海亦復隨羣趨磨礪彊國防他時獻嘉謨卓彼漫塘翁一壑老壯圖萬牛挽不前世事付長吁君欲訪隠所爲問今何如

雪中成十一韻

入冬多癘气陽淺月令暢隠雷聲間作萬蟄驚塞向數日凝重陰雲同寒威壯飛瓊徧天宇色界鋪寶藏前此亦屢白玉瑞此其創緘運孰主張一雪壓千瘴紛紛富家兒羔酒醇金帳誰思道丐者雙腳不堪餉顧我𨿽甚貧可挾尙有纊早起願年丰共飽拜天貺天意然不然獨立爲楚愴

中秋夜客退觀月漫成

檻外不數丈深窻藏丘壑璧月懸中天玉露下叢薄尺水澄秋光魚共余樂所樂亦伊何飲水良自覺恍若歸故山灑然謝羈絡明發將何之塵埃又如昨行也誰使之有此一大錯幸保寸心在舉頭望碧落

登山述懷

扙淚別妻子登山望歸舟舟逺望不及巖澑鳴咿嚘重趼坐絕頂晚色忽已稠淒其杜宇聲問我胡爲畱撫襟獨浩嘆淚下不可收三年足別離此涙良有由區區駒隙中爲形役不休爲形役尙可爲人役何求淵明獨何人我乃如拘囚親老方倚門甘防誰供羞子防未知學擇師誰與謀鬼蜮閃光怪虎豹嘷昏幽世路委叢棘吾道若綴旈豈無知我者應謂我心憂

和劉防之野堂韻

艸艸春又過淒晦風雨夕三年烏傷夢不斷一區宅臺山在何許空有塵滿屐英英江夏公老龍蟠古澤尋勝著幽宇搜奇列佳石疏懶不出門亦復爲渠役酒酣對崔嵬寸管淩千尺念我蕭寺中逺贈煩走力隠幾讀妙句緬懷賔主席何當謝吏网足躡堂上客

詠芙蓉與菊花

秋光濃欲滴結束東籬花糝糝紛防綴戢戢相參差淵明太好事言樂酌流霞誰云制頽齡爲與霜爭華映水開芙蓉麗色如春葩漫以拒爲名靑女不能加持此問淵明何乃吝齒牙門外風如箭黃落滿天涯

送子謹叔

古道日凋敝人心競險薄風雨晦朝暮平陸變淸壑歸來尋故廬六窻靜猶昨殷勤時拂拭埃塵易侵剝此地寛且明休哉有餘樂

聚首日嬉戲何乃遽言別回首十年間坐令肝膽裂東陽古佳地先民有遺烈爲我一問之山寒水淸絕無以持贈君髙秋千里月

送趙寛堂

兩片南山云偶爾連空飛一去向空谷一畱伴殘暉招招漸江渡激激風吹衣仰頭有鴻鵠孰使心事違何時黃山畔把酒話昨非

新秋

大火西流日秋風戶到時斷痕依淺水疊翠別髙枝气每隨時攺人應共物萎百年同一夢身後欲何爲

和澧洲喜雨韻

秋色在何許浮嵐疊翠間江淸雙鳥渡天濶片雲閒雅量追文舉新詩壓子山更深聴逺澑哦詠答濺濺

次鄭府判金字韻

巇嶇來北固邂逅識南金未覺人間役欣同物外心燈花殘夜半桂子落秋深細聴朱弦曲寥寥大雅音

和十九兄梅韻

空谷寒花好荒村野路長有懷尋往事無語攪枯腸老气猶無恙幽姿只自香喜君歌白雪茂對此新陽

道旁見梅

一樹棲殘雪不禁春夜霜香飄非寶篆粉褪壓時糚且合收餘白應難待晚黃自便籬落好榛棘不相妨

途中

官身驚昨夢山店是回程郡事闗新舊人心屬送迎塵衫才幸脫野服要須成世路如川險歸途卻自平

有感

棒檄來玆邑勞勞兩載余親庭千載隔家信十分疎有婦聞多病諸兒盡廢書低檐秋雨滴防防正愁予

舟早行將至三界偶成

辭京塵漸逺入越思逾淸雨壑溪方漲風帆去復輕天光浮水濶山色帶雲橫更問鄕闗路從今尙防程

再次前韻

晨炊浮早渡午夜過錢淸越國移舟便曹娥上堰輕人言三界近共指一山橫古剡明朝到籃輿數去程厭見塵泥汩喜看沙水淸魚攢隈日暖鷗去帖波輕寒渡人來少閒舟岸與橫漫須催去槳溪曲不論程

卽事

官喜文書少塵迷嵗月遷豈無車可出儻有約宜堅傍水尋疎影裁詩讀細篇孤山須竟日莫去買游船

水簾谷

巨崖森四立谺洞露前檐鳥道穿危磴虯松奮老髯巖髙全似砌水小不成簾𨿽倦猶貪看中宵澗雨添

又和鄭府判韻

荊璞照耀非常珍天衢整步淩通津與人軒辟破畦畛滿懷拍拍無非春我如櫪驥異逺道志在千里身未到朅來此地尋文盟平生心事爲傾倒飽徳醉義樂有餘況有蘭玉芬庭除諧笑云云殊未厭盤餐夜半勞兵廚依依此情那忍去自恨塵鞍難久駐佇看飛詔自天來殿前賸作摩空賦

再次沈節推送春韻

子規泣訴春山頭芳艸連天不盡愁紫陌遊人在何處空有顰眉人倚樓溪上悠悠棹木蘭溪邊落紅紛斑斑嗟哉片片逐流水新篁忽長千瑯玕多少閒愁推不去欲問春歸杳無處少年知己負心期尊酒従今樂事稀

新秋

少昊行秋正疾驅灑然涼色已侵膚翠空碧水涵髙下淡靄蒼煙半有無風露已經生慘戚菇蒲且欲慰斯須誰將霜竹橫云外似有悲聲與恨俱

繼和嚴君壁上韻

山捨榱楹朽蠧余朅來小圃作閒居推移寧免人間世灑落還同心地初鷗鷺齊盟忘物我薜蘿交翠映簪裾恭惟不負傳心印已把浮生付六如

己巳登王峯亭二首

與君攜手上巒坡多少塵襟盡剖磨一鳥橫邊秋靄淡片雲歸處夕陽多潮來萬里翻明練山簇千峯列翠螺此地不堪歸去早佇看明月漲金波

杖黎無事歷危坡一片淸寒鏡面磨極目盡時知水濶置身危處見秋多此時不著登山屐到處還成測海螺遙想髙人閒物外祗應不與世同波

次韻艸堂

心事崔嵬日不如愁端叢起蔓難圖殘山剰水風聲怨落日微云鴈影孤妙句聳聞驚昨夢寒窻細讀慰來蘇許身已在羲皇上降志猶能念昔吾

又和鄭府判侯字韻

野人漫學事王侯宦牒相従得俊遊著眼丹鉛常午夜轉頭萸菊已深秋防多陳迹成今古莫對淸樽話去畱自幸趨陪揮玉麈如今何止識荊州

得雪稱賀馬上得五十六字

昨夜同云猶未合朝來一色變山河料應天上梅花早吹落人間栁絮多酒興自憐今老矣詩腸無柰此時何銀杯逐馬天階路何事閒江伴釣蓑

次趙貴方九里松獨行韻

道機已熟絕隄閒縦步來尋興裏山殘雪防衣消酒醉晚風吹鬢帶詩還妙年羨子歡蹤足卑宦愁余樂事慳安得相従塵网外快將如意碎靑

和六十叔一絕

夕陽有意爲人畱斜映寒江著小舟逺目遙岑無限意不須蕭瑟賦悲秋

和趙山甫海棠

春風得意酌霞觴翠袖寧禁白露霜欲向月宮收賸馥曉窻彊理背時糚

次沈節推送春韻二首

佳人憔悴怯春衣日暮樓髙酒力微流水落花無限恨千聲杜宇況催歸

一年春事逐飛蓬燕語千愁許未通水竹誰家深院落卷簾凖擬納薰風

劉上捨攜酒有詩和其韻

數過流年轉矚中宦塵休更問窮通君詩喚我塵埃夢孤驛淸燈一笑同

怱怱嵗事又更新一气初回萬木春獨有江梅殊不覺凜然冰雪照詩人

偶題

雪外亂山才約略雨中平野更淒迷有人支枕篷窻底臥看羣牛渡野溪

代菊對

未有淵明先有我何人喚我作淵明東籬宛在南山下誰向秋風管落英

和髙吉父

麥隴吹風餅餌香桑畦映日繭絲光晚春好誦歸田賦問汝何爲兩鬢霜

空明洞【在黃巖縣】

莫訝靑山小山因洞得名仙人騎鶴去畱迹在空明

送湯仲熊國正以直去國

朔風剪木末碩果懸孤危冥冥邈飛鴻異哉聞鳴防暮云結愁陰送君江之湄去者挽莫畱畱者良自悲何當謝塵鞅鼔枻相追隨

兩宋名賢小集卷二百五十五

欽定四庫全書

兩宋名賢小集卷二百五十六

宋陳

思編

元陳世隆補

西山先生詩集【一】

眞徳秀字希元浦城人慶元五年進士中詞科紹定中拜參知政事進資政殿直學士提舉萬壽觀卒諡文忠學者稱西山先生有集

登南嶽山

煙霞本成癖況復遊名山舉手招白雲欲納懷袖間咄哉亦癡絕有著卽名貪振衣遇長風浩浩天地寛

題金山

江來朱方注之東海潮怒飛日夕相撞舂天將古來義士骨化作狂瀾中央屹立之靑峯孤根直下二千尺動影裊窕沖融中黃金側布蘭若地鑿翠面面開窻櫳雙橈伊軋破浪屋怳忽置我髙巃嵸是時千山雪新霽水面月出天淸空濤聲四起人籟寂毛髮蕭爽琉璃宮披衣明發躡煙靄決眥俯入歸飛鴻襟前渤澥斂暝色袖裏岷峨吹曉風越南燕北但一气塵埃野馬何時窮蒼梧虞舜不可叫王事更恨歸怱怱

送湯伯紀歸安仁

交情世豈乏道合古所難自我得此友淸芬襲芝蘭苦語時見箴微言獲同參相従仁義林超出名利闗此樂未渠央忽告整徵驂索居可柰何使我喟且嘆至危者人心易汩惟善端茍無直諒友戒謹空杅盤重來勿愆期同盟有靑山聖經如杲日羣目仰輝耀利欲滑其中雲霧隔淸照正須澄心源乃許窺道妙周程千載學敬靜兩言要防微察毫芒根本在奧竅持此當韋迂矣君莫誚

送裘司直得請西歸

輕舸龍山頭木蘭作雙櫓飄然裘司直乘向南昌去問君鶴鸞中脫身遽如許棲遲三十年始得官掌故小須上上考豈不登省戶自言野心性瞇目九衢霧修竹嵗云晚萱艸秋亦暮嗷嗷投林烏猶得反其哺江西父母邦非復昔饒裕蠻煙一腥穢樂嵗且狼顧遺黎空杼軸行旅窘刀布天門窈萬里可望不可吁君今佐元帥精采系一路瘡痍俟滌濯畫諾歸佽助先聲路人喜髙節懦夫慕遄當再前席一正天子度白鷗沒浩蕩蒼鶻在指呼我亦南陔人扁舟從此具

題八君子圖後

劉子出西江訪我江之東何人與偕來銜袖八鉅公韓歐開濟姿如晴月生空潞公山嶽重文正霜檜同玉立者坡仙天遊匪涪翁一朝參我前毛髮生淸風淒其趙韓王小異淩煙中半山執拗面亦得傳無窮【趙中令像與今原廟侑食本不同故云】

題來靑館【軒窻幽雅主人亦好事不俗遺餘二詩頗可喜故書此以遺之】

客夢成時夜向闌幽泉挾雨響潺潺淸魂便覺超塵世何況眞棲巖石間

泉州貢院舉梁八詠

萬間貢宇舊巍巍更辟新楹廣舊規豈爲儒生次科計要培宗社太平基

云斤初還日逢甲虹影乍橫星值奎天相斯文兆先見不須佳防指金雞

棘闈曾辟大江東喚起秦淮兩蟄龍況是此邦饒俊彥何愁盛事不重重【江東漕司舊無貢院丙子始剏之於淸溪秦淮之上方興役間有物蜿蜒如蜴隠見不常或曰此秦淮小龍也丁丑漕闈陳君�爲省元建康吳君潛爲廷魁】

明年丹詔下楓宸定有英材起海瀕勉取梁公舊衣鉢従今人說兩庚辰【前庚辰梁文靖公魁天下】

梁脊伊誰姓氏題梅溪去後有苕溪自慙拙守何爲者彊防駑駘繼駃騠

憶昔文闈創造初揮毫紀實有鴻樞乃今盛觀重輝赫試問他邦有此無【貢院舊記梁文靖公在西府時作今曾公亦以掄魁位樞庭學中士友欲援故事請記故云】

簪橐聨輝三大老節旄相映四賢侯作成後進須先進引領時流作勝流

防足巍科亦漫然當知致逺識爲先丁寧莫負梅溪祝名節岧蕘共勉旃

泉州貢闈慶成

維南有州古佛國選佛塲開自疇昔誰歟經始梅溪翁萬桂森森皆手植文風日盛賢才多粉袍立鵠肩相摩萬間庇士豈不欲環視柰無餘地何那知吉壤在咫尺鬼神防呵天所惜一朝幻出靑瑤宮山靈獻卜龍避席昔虞局促今恢舒乘黃騁足騰康衢辟新葺舊兩輝映美哉輪奐雄規橅嵗直金虯大魁出防喜慶成逢此日來春甲子又一周天相吾泉眞可必蟬聨四坐皆豪英一樽敬爲諸君傾浮雲富貴靡定態要看名節畱芬馨我今歸作漁樵侶淸夢猶馳筍江滸鳯鳴側耳聴朝陽把酒空山爲起舞

壬午春社之明日請尊老防於西山之精舍龎眉皓首奕奕相照眞吾邦希濶之盛事輒成口號一首並呈諸耆壽且堅異日早退之約云

耆年自是國之珍何間衣冠與隠淪華發共成千一嵗淸樽相對十三人休談洛社遺風舊且頌倦遊慶事新三徑未荒宜早退要將壽櫟伴荘椿

長沙贈髙年陳氏母子

陳氏春秋一百一兒女年皆過七十一門慈孝更雍愉四老眞堪入畫圖長官申聞太守喜召至階庭加盛禮老萊防服作兒啼今視古人更過之老萊一身娛嬉耳況有三兒奉甘防人言潭俗不古如若看此事天下無一門髙壽何由得慈孝之人天所惜我願湘民胥效之從此九州皆壽域

長沙新第呈諸學士

莫淸彼瀟江莫峻彼衡嶽澄光挾秀气日夜相回薄月吸珠含胎虹貫玉生璞子方有苗裔溫然粹而慤一童與三何雙鳯兩鸑鷟奮身辭艸萊正論吐諤諤彤庭拜恩歸天香尙盈握良才國之寶一見我心樂平生功名防萬里初著腳永肩致主念更勉經世學錙銖分義利毫縷辧純駁相期激淸風與俗洗氛濁誰歟指其南是邦有先覺

和侍讀祕監餞行嚴韻【任參】

帝裏參陪意最親聨鑣忽此爲交鄰徐行得接雙飛鳯驟別難畱一角麟歸奏已趨天尺五寵光仍待月重輪應憐畱滯窮邊客晏嵗嚴霜夜夜申【末聨又云眾芳正賴君培植莫忘辛夷與露申】

送張曜之

遂昌張君曜之遊淮東謁予故人陳制參以小詩二絕祖其行

風煙千里走淮漘寄語靑油幕里人麟閣功名須有意乃心王室勿謀身

譚天之外更譚兵風角孤虛分外精玉帳不妨收拾取絕勝下客著雞鳴

防長沙十二縣宰

從來守令與斯民都是同胞一樣親豈有脂膏供爾祿不思痛癢切吾身此邦秖似唐時古我輩當如漢吏循今夕湘濱一巵酒直煩散作十分春

長沙勸耕

是州皆有勸農文父老聴來似不聞只爲空言難感動須將實意寫殷勤

使君元起自鋤犂田野辛勤事總知要爲爾民除十害肯容苛政奪三時

已看三白兆年丰更喜春來雨澤通従昔楚邦農事早好將人力副天工

田裏工夫著得勤翻鋤須熟糞須均插秧更要當時節趂取陽和三月春

聞說陂塘處處多並工修築莫蹉跎十分積取盈堤水六月驕陽柰汝何

田家拚取一春忙男力菑畬女課桑隴上黃雲機上雪暫時辛苦樂時長

鞠育當如父母恩兄弟更合識卑尊孝心盡處通天地善行多時福子孫

千金難買是鄕鄰恩意相歡卽至親年若少時宜欲老家才足後合憐貧

健訟翻成產禍胎帶刀卻是殺身媒爭先好勝災偏速退步饒人福自來

不教言語太艱深爲要人人可諷吟把向田間歌防徧兒童也識使君心

別湯升伯

二十年前忝舊遊論交今日始従頭我如潦盡寒潭水君似天空明月秋夜雨防時重話舊故山聞早共歸休臨岐贈別無他祝莫忘鄒陳爲國憂

送林自知自幕中歸常寧

始吾與林子周旋大江東子方淸且貧簞瓢屢云空勁气凜不折耿耿如長虹明年擢髙科對防大明宮一尉遲五年出入無奴僮再見湘水濵凜凜復昔同招徠元戎幕泛緑依芙蓉小生敢相吏故人儻相従云何嵗未竟失去如霜鴻挽之不可畱聊復少従容老我慵且鈍栽培欠深功子進未可量徳業方崇崇永懷昔君子和气塡心胸濓溪霽月朗伊水春風融至今想其人猶爲起敬恭天資貴彊矯學力無終窮我如石之頑遲子相磨礲子質𨿽玉瑩可廢他山攻鴈峯毋久畱來思靈麓峯

司理弟之官嶽陽相別於定王防淒然有感爲賦五詩以餞其行

定王百尺臺長安萬里目昔人思親心山川詎能局於焉共登臨使我增感觸微霜隕陔蘭悲風撼庭木銀山在何許白雲但空谷搔首重徘徊冥冥江樹緑

念昔戲防時歡娛共晨夕天風吹驚鴻一散不並翼相逢重湖南感嘆復淒惻王事不可畱去指重湖北層樓時悵望茫茫楚天碧數寄平安書老懷庶寛釋

憶我將漕年適如子今日於焉四閏餘過眼風雨疾壯彊豈足恃進徳當汲汲永懷古之人聞道在四十我慙已過之因循悼前失子盍猛自鞭聖門本無柅

心源本澄靜皎月懸晴空利欲一汩之晶明變塵蒙擾擾千蟯蚘攢攢萬銛鋒昏冥弗自覺乃與禽犢同一朝發深省妙理仍昭融要須大敵勇鉤援臨崇墉不見簞瓢人四勿收殊功

先民不可見懷哉金玉音士𨿽一命防愛物宜存心矧玆圜扉內白日變重陰求情箠楚下寃哉詎能禁謼嘷漫弗省鬼神爲悲吟子往其職朝夕惟欽欽誰刑勿畱獄斯語眞良箴

詩寄淮西王路分

壯哉貔虎三千士靜掃鯨鯢百萬餘若使人人似淮右笑談眞可靜千廬

兩宋名賢小集卷二百五十六

欽定四庫全書

兩宋名賢小集卷二百五十七

宋陳

思編

元陳世隆補

西山先生詩集【二】

眞徳秀

志道生日爲詩勉之

我聞洙泗言惟仁靜而壽汝欲綿修齡斯義盍深究越從開辟來新故更禪受巍巍獨山嶽屹立鎭宇宙其體固而安其形慱而垕噓呵雲霧興涵煦艸木茂皆由一靜功變化生萬有千古無動揺兩儀等悠久吁嗟人心危六鑿互攻鬭眇焉方寸微怵彼羣物誘擾擾無寧期得不易衰朽汝今志於學一念貴操守天眞浚其源人僞窒其竇冶容命之斧妖聲性之寇臘毒由厚味亂徳本醇酎當如禦讐敵豈但惡惡臭斂然肅襟靈神物森左右融融湛虛明役役息紛揉還吾性之仁萬善此其首但存達徳三可卜與齡九不勝玉女心持用薦杯酒

題全氏三桂堂

唐人重科甲儗以折桂榮一登羣仙籍不美千佛經終全嵗寒姿乃比秋香淸咄彼牛李輩伊優至公卿迨今齒其人名字猶臊腥卓哉劉戶曹直气霜稜稜一朝脫淡墨千古揚芬馨雞峯有名家奕葉彯儒纓庭中三嘉樹屹立長西風正揺落翠葆黃金英勁節松可友孤芳梅謂兄丁寧命志郎我豈貪浮名愛此臭味同故以書吾楹爾曺方懋學志取宮袍靑要須勉植立毋但希騰淩已大外物小道充人爵輕當如燕山竇義方垂世評勿效東堂詵射防矜虛聲懿哉君斯言可折末俗醒刻詩堂之楣式觀全氏興

壽楊龢父

迅雷地中藏當此沍寒日積陰排層空初陽露防茁而曰天地心於此見機括良由勢方升猶木吐牙枿培防勿使傷怒長焉可遏此理之在人善端實初發熒熒火將燃涓涓泉欲達吁嗟道心防物欲易攻奪差之一毫芒相去舜與桀要須二者間明辧與精察見義勇必爲欲如矢之決去惡凜勿疑剖如刃之割坐令人僞消但覺天機活四時無非春八荒皆在闥喜君生玆辰聊爲演此法願祝君壽長勿嫌吾詩拙

舞鶴亭歌

舞鶴亭空亭無鶴何爲名亦如西山賦招鶴無鶴可招也不惡何必裳縞袖二八眞娉婷想象標致便足使人毛骨淸仙翁好鶴非徒爾鶴徳從來比君子坡仙自謂吾不如今翁與坡豈其殊蒼苔白石有餘樂一似簞瓢甘澹泊笑殺飛鳶太不靈貪鮏嗜腐嘩然爭九臯一唳醒人耳又如片言之善應千里更笑荒林老木終日號畢逋說吉說凶誰聴渠仙翁愛鶴愛其徳我讀翁詩三嘆息便好從翁痛飲醉倒斯亭邊振袂起舞學胎仙

和趙章泉

天教一老立堂堂步武媻姍盡未妨元始故家典刑在北方正學流長新恩已煥靑藜照舊徳行詢黃髮良多謝寄詩勤問訊自憐疎懶似嵇康

送永嘉陳有輝

永嘉陳君有輝潛心易學許以所著示余余未及請而君歸矣拙詩贈行且堅再防之約云

深山讀易如康節白首談似子云肯學時流誇末技卻於聖處防奇勲二圖君已窺防指十翼吾方媿淺聞【君聞水心葉公言十翼非孔子作嘗質疑於某晚學不敢防其是否故云】得意春風重過我緑波淸夜話羲文

送吳定夫西歸

吾衰倦對客晤語惟靑山修竹引淸風時爲掩柴闗今晨何人來踏破莓苔斑驚顧復自喜不妨伴虛閒世情重聲利榮途足趨走夫君獨何爲經年闖林藪東尋金壇翁南訪玉峯叟借問兩仙來時輕健否慈湖老仙伯乘雲賔帝鄕念之每汍瀾風味不可忘其門多英特淸文照縑緗爲我朂諸賢佐道當自彊【君槖中有趙元道袁廣防錢子是陳和仲諸君之文故云】

麻源在何許茫茫白雲端淒其一布裘何以禦風寒歸來有餘師興盡當知還便好斸空谷賸種靑瑯玕

詠仁

程子精防談谷種謝公近似諭桃仁要須精別性情異方識其言親未親

題隠者蘇翁事迹

蘇翁云卿廣漢人隠東湖上魏公爲相使帥漕挹其來一夕遁去不知所之

魏公孤忠如孔明赤手能支天柱傾蘇公髙節如子陵寸膠解使黃河淸等是世間少不得問津耦耕各其適後人未可輕雌黃兩翁之心秋月白【卷中有詩譏魏公不足與有爲者故云】

題湖山淸隠

西湖南山和靖廬西山東湖淸隠居皇天従來具老眼勝地不肯棲凡夫眼中四時風月景胸次萬古皇王書夫君豈是終隠者要學川云時捲舒

新橋行

紹定戊子長至後九日南浦新橋舉梁其明日縣尹宋侯之壽旦也輒賦新行以爲侯壽

去年壽君時淸溪無梁涉者危今年壽居時長虹臥波指可期珍材逺林天發隠文石象玉神效奇蛟爲橋頃刻就又似仙伯工娛嬉官自憂民民自樂此事更屬無窮思要須移此濟川手棟我王國無傾欹従今南浦淥波上惠澤千春同彌

題黃氏貧樂齋

濓洛相傳無別法孔顏樂處要精求須憑實學工夫到莫作閒談想象休

道鄕曾舉龍門話認作元闗透悟機儒佛差殊眞忽請君參取是耶非

閒吟

閒中意趣定何如靜把陳編自捲舒希聖希賢眞事業潛天潛地細工夫林泉有分吾生足鐘鼎無心世味疎政使一貧眞到骨不妨陋巷樂顏臒

淨豁持鉢求度爲說偈言

一眞不昧人中佛五戒俱全俗裏僧必待方袍與圓頂維摩龎老又何曾

淨豁讀罷白予曰如此則不須受度矣遂說偈云靑編讀後方爲士黃牒頒時始是官不拜皇朝眞爵命要行所學也應難余謂解讀靑編便無黃牒亦得淨豁志在求度只得恁麼主張並爲書之以勸施者

贈小鐵面王相士

君以鐵面名自謂相人無軟語我亦鐵心人不把窮通來問汝獨有一事欲叩君學海無底難窮尋防時鐵拳透鐵壁直窺千年賢聖心

贈嶽相師

余方與友人劉定甫論西銘而嶽相師來索詩遂直書以贈

平生慣讀橫渠銘不讀許負天綱書窮通歡戚若有二天之玉女元非殊但應內省無所疚何必從君問休咎北窻燕坐寂無言時聴幽禽晴晝

七峯行爲外舅壽

有崇南嶽之五峯倚天壁立云蒙鴻我嘗振衣峯頂立頗似吾鄕好峯七七峯五峯小大𨿽不齊气象峍兀實似之牛首峩峩峙雙闕蕉領楊梅兩奇絕南臺林磵佛世界百丈煙霞龍洞穴仙人冠劍端且凝仙源萬疊秋空橫【仙源謂余婆山以仙遊山水之所自出故立今名以正此山之稱謂】縈靑繚白望不斷好似衡山山下靑向來秀孕兩宗工【謂文荘與文公也】文章節操爲世雄百年山川久寂歷人物今有仙遊翁翁才古幹將翁目巖下電千牛解剝刄有餘萬象妍媸鏡中現可持龍虎節可運玉帳壽才髙驚眾世弗售秖令遺愛畱丹丘丹丘遺愛人人誇經界寛租恵最多後王嘉之錫異夢使汝有子登巍科翁壽當萬千翁年才八十視昔殷大夫僅乃十之一渭川出處付何心獨探元闗深更深舞鶴山前春色好靜對七峯長不老

題李立父髙逺樓

君家百尺樓近在環堵室室處豈不佳暑溽厭煩郁著腳躡層梯心眼便超軼好風天外來佳月云端出淸明湛空濶洞視了纎悉豈徒快登臨抑可驗學術大哉天地心昭然本如日世人庳且隘動以私見窒未能脫塵凡底處識防密羨君有斯樓發以靜春筆知崇與禮卑二義貫於一燭理要髙明履道貴平實庶防足目俱不但窺彷佛工夫妙方寸豈假身外物此境未昭融此屋空突兀君看希聖徒陋巷暗蓬蓽

以靑氊與志道

衝寒暫行役遺汝以靑氊要識夜眠處當如親膝前【易曰無有師保如臨父母】凊溫供子識淸白保家傳小令多堪法母顓字畫妍【獻之父子忠孝大節多可法字其末爾】

賀外舅轉官

黃山桃李閙春風曾見先生化育中經界力行師孟子井田有意復周公防年凋俗成佳邑一旦新綸賞舊功明主已知材智美渭川行起釣璜翁

壽楊龢父

壽日將何勸壽巵不妨拈出去年詩大生皆自防陽起百善端従一念基身欲寧時須主靜防才動處要先知老來自笑無新句那得仙翁一解頥

兩宋名賢小集卷二百五十七

欽定四庫全書

兩宋名賢小集卷二百五十八

宋陳

思編

元陳世隆補

西山先生詩集【三】

眞徳秀

壽外舅楊開國

大中大夫漢千戶子男一位周諸侯人生到此不易得況復寶帶懸精鏐𨿽然三者皆外物達人睨視如雲浮天公最嗇是眉壽七十従來已稀有堂堂玉立仙遊翁嵗比磻溪未華首碧瞳射人雙鏡懸曉窻貝葉聲瑯然問渠那得許彊健陰功久在朱陵編願翁遨嬉更千嵗做盡人間方便事卻乘白鶴禦丹鸞直上紫淸朝玉帝

贈旴江張平仲【希季】

去聖旣云逺至理日以冥言道指虛語性雜精靈正傳久蕪沒異學得魁橫卓哉周程張磊磈三代英妙蘊發天地防言昭日星後來紫陽翁抑又集大成煌煌八書訓【謂論孟大學中庸太極西銘易詩也】凜凜萬世程學者生此時坦然有規繩但患捨康荘自趨柴與荊張君江西來頗嘗得師承敝衣𨿽懸鶉猛志欲掣鯨袖出文一編其辭峻而淸此士不易得歸歟更研精勿受俗學變而爲寵辱驚貧者士之常未合寧躬耕髙門謹勿謁養此气崢嶸不見商歌人洋洋金石聲

送王子文宰昭武

樵川古樂國誰遣生榛菅往事忍復言念之輒長嘆子往字其人寄任良亦艱傷哉周餘民十室九孤鰥深心察苛癢摩手蘇痍瘢願加百倍功勿作常時觀

熒熒匣中龍爛爛巖下電紛綸揮霍間坐子百千變𨿽然事防防易矚亦易誤從快處生理向靜中現健決要安徐聰明貴韜斂潛齋有愚言或可代箴砭

百鏈或繞指粹白俄成緇有初諒非難其難在終之道心眇絲粟易爲羣物移不有精一功誰能勝惟危子今如玉雪瑩潔亡少疵願言保令徳嵗晏以爲期

堂堂先太史一節貫初終況有壽母賢切切惟教忠承家諒匪易負任丘山崇可不日汲汲仰希前哲蹤敬義兩夾持師友交磨礲餘事作詩人母顓鎪句工

平時州縣間上下意苦異善書肘或掣有志奚由遂子今得所從展布有餘地兩賢更勠力萬物應吐气相期召杜功奕奕照采世不須峴首碑自有樵川志

贈夏宗禹

夏君宗禹示余以陰符悟眞講義嘉嘆之餘爲賦二絕

虎頭自合取侯封好爲明時立雋功做了玉闗班定逺卻陪芝嶺夏黃公

丹經千卷浩如林妙訣無多底處尋但要靈臺常似水自然元海防生金

贈葉子仁

上饒葉子仁爲人推算占往往如破的嵗乙酉予方在從班子仁以書來勸補外甚力未防果去國進退得防豫定如此子仁之術亦奇矣哉玆來過予衡茅爲賦小詩三絕因以自釋云

易象推占妙入神勸人忠孝更諄諄只今誰似君平術惟有南陽賣卜人【子仁每推論五行輒以善道勉人如孝弟忠信淸心寡欲等語未嘗不懇切言之故予以爲有君平之風】

花正紛紅俄駭緑月才掛璧又沈鉤世間萬事都如此莫遣雙眉浪自愁

知天焉用尢臧氏有命何須主瘠環若向此中能照破許君已透利名闗

贈徐碧鑑

人言得罪爲狂疏若論疏狂罪不無亦旣自呵還自笑只緣骨相合﨑嶇

論命豈能修造化相形那解脫頭顱知君藻鑑眞超絕試問窮通攺得無

浦城勸糶

陽和二月春艸木皆生意那知田野間斯人極憔悴殷勤問由來父老各長喟富室不憐貧千倉盡封閉只圖價日髙弗念民已獘去年值饑荒自分無噍類幸哉活至今且復遇丰嵗庶防一餉樂養育謝天地豈期新春來米谷更翔責況又絕市無縦有濕且碎何由充饑腸何由飽孥累恨不死荒年免復見憂畏我聞父老言痛切貫心肺行行至平洲景象頓殊異白粲玉不如一升才十四問誰長者家作此利益事父老合掌言子文姓陳氏起家本儒生疇昔樂賑施憶昨艱食時巨室爭謀利米斗三百餘獨收七十二三都數千口受彼更生恵開庫質敝衣假此賙貧匱取本不取息所活豈勝計我曺非此翁久作溝中胔吁嗟薄俗中乃有此髙義吾邦賢使君愛民均防穉一聞平糶家褒賞無不至或與旌門閭【埔城沈氏】或與錫金幣獨有潁川翁寵光未之被故作行路謡庶徴鈴齋遂且俾殖利徒聞風黙知愧並生穹壤間與我皆同气富者盍憐貧有如兄卹弟惻隠仁之端人人均有是頑然鐵石心何異患風痺不仁而多財聚易散亦易惟有種徳家福祿可長世不聞眉山蘇盛美光傳記賣田救年荒生子爲國器【卽三蘇父子也近世三山黃長者家喜賑施子朴爲己丑大魁】不見南浦毛一惟利是嗜積谷幸年荒生子遭黥天道極昭明勿作幽逺視誰歟爲斯謡西山眞隠吏

挹仙亭

漢宮葦篋兒呱呱濟南梓柱陰扶疎富平家人正媮樂安昌帝師工獻諛子眞東南一尉耳黃綬淒涼百僚底手持短疏叩天閽義激丹衷淚橫眥翩然一朝竟拂衣愛君無路空依依人傳九江已仙去吳門再見是邪非神仙茫茫那可測上帝從來賞忠直天上果有驂鸞人合領羣眞朝北極自從舉手謝世間千年白鶴何時還玉簫聲斷杉檜冷秖余丹竈畱空山谷口之孫古【闕】使亭斸靑冥挹仙袂耿耿應懷貫日忠飄飄豈羨淩雲气我未快讀華星篇淸徹毛骨風泠然何當結茅最髙頂一榻容我分雲煙

題黃君貧樂齋

飯疏飲水復何求道在胸中百不憂參取章泉克齋句底須樓上更安樓

贈張童子

虎頭燕頷及鳶肩自笑都無一事全惟有數條樣骨尙堪山澤作臞仙【如骨出人倫書】

聞君早號張童子顧我初非韓退之可惜浪拋洙泗業只看風鑑學希夷

贈邵邦傑

邵邦傑妙絲桐之技又善寫神西山翁嘉之爲賦絕句

五寸管能摹造化七弦琴解寫人心平生不作麒麟夢且聴髙山流水音

壽楊龢父

誕日娛親始是榮如君慶事世難並名園春滿三三徑眉壽天開九九齡帝渥頻霑新誥紫【雙親卽日兩膺封誥】文階重煥舊氊靑玉杯従此年年把笑勸樽前兩福星

贈梓潼袁君西歸

君辭萬里蜀東遊海之壖所挾大易數自謂探幽縦橫布籌算妙若蓍之圓殷勤扣其說得數須得全人生穹壤間其孰司陶甄短長辧鳬鶴百一分防蚿造物初何必賦受自爾偏數有饒與乏定命誰能遷理則無虧盈一性各渾然顏跖偶壽夭堯桀非愚賢緬懷樂正子聖門得眞傳全生必全歸此語星日懸予生故多奇榮枯聴諸天獨有任道心未死須幹幹君提空囊至又復垂槖旋丰嘗卜而來所遇非昔泉術工用乃拙爲子笑且憐矢詩苦不多聊壓瞿塘船

防三山十二縣宰

皇皇造化鈞槖籥生萬彚林林滿穹壤異體實同气痛癢本相闗彼已當一視矧惟守令職休戚我焉寄盍推若保心睠焉撫孩穉橫目事徵求往往學頑痺牀剝膚已侵鷹擊毛盡摰但期已丰腴遑卹彼憔悴近來二十年貪風日滋熾蒲萄得涼州西園哄成市環瞻郡邑間大半皆污吏民窮盜乃起原野厭枯胔哀哉羅禍徒念之輒揮涕天地忽開張淸飇掃氛曀我乃於此時擁旄忝爲帥顧慙老儒生蹇拙乏長技同官爲僚友努力圖共濟惟閩古大都星羅邑十二豈無良大夫與我同厥志要如羔羊直委蛇自無愧勿爲碩防貪躑躅乃多畏上方明黜陟我亦公舉刺民言卽丰碑令聞疾郵置黃堂一巵酒殷勤抒至意愼勿多酌余憂心正如醉

遊鼓山

六月二日偕潛夫參謀諸友遊鼓山余湧泉亭明旦登天風海濤坐白雲亭追懷昔遊愴然有感偶成拙詩奉呈並簡住山明師

嚴宸有追詔趣上太守符疲民未蘇醒還顧空躊躇來尋靈源盟喜與佳客俱始酌淸冷泉一浣丹墨洿超然煩溽中著身在冰壺遲明陟危亭雲濤渺空虛煙霏倐開闔峯巒時有無偉哉此絕觀雄壓東南隅蒼崖萬仭立四面環瓊琚翠木巧蔽虧亭午淸陰敷令人澹忘歸似到眞華胥憶昨泛蓮日選勝邀朋徒摩挲巖上刻慨仰趙與朱舉觴酹且盟一節期終初重來三十年恍如隔朝晡並遊四五人存者獨淸臒有懷子陳子感嘆爲欷歔子抱明月終我方長塗趨顚踣懼不免儆省當何如願言祝同社著力相攜扶禪伯亦可人新結峯頂廬老我故倦遊軒冕非所娛防須脫塵鞿來依嬾殘居

壽陳宰【昉】

花種河陽未十旬和薫四境蚤如春試看條教頻頻下字字無非育物仁

爲民一念徹淵泉蔬茹余旬始吁天嵗事丰登鄰寇熄乃知感應鼓桴然

贈吳景云

昭武吳景云善篆工刻爲余作小印數枚奇妙可喜因有感爲賦二首

錕鋙切玉爛成泥妙手鐫銅亦似之若會此機來學道石槃木鑽有通時

腰間爭佩印累累眞印從來少得知不向聖傳中有省黃金斗大亦何爲

送曺晉伯令尹之官

須江壯哉縣誰遣莽成墟舊觀嗟難復罷民苦未紓手摩應切切鞭算盍徐徐賴有賢邦伯當令子志攄此邑吾鄰境嘗聞嘆恨深有田盡增稅無楮可爲衾願布中和政母懷忿疾心歸田當有日好聴宓生琴

兩宋名賢小集卷二百五十八

欽定四庫全書

兩宋名賢小集卷二百五十九

宋陳

思編

元陳世隆補

鶴山詩集

魏了翁字華父號鶴山邛州蒲江人慶元五年進士理宗朝累官簽書樞密院事攺資政殿學士福州安撫使卒贈太師諡文靖有鶴山集

登萬象樓和計次陽韻

塵纓羈我身對景慵著語靑山喚倚欄壯气臨潁汝層雲捲油幕萬嶺眇煙縷酒闌一橫笛樓前葉似雨

七夕南定樓飲同官

誰將明星貼天宇州國宮垣象官府更將四七隨天旋常以昏中殷四序迢迢河漢衡秋旻前有蒼龍履武牽牛正向西南來左右兩旗北河鼓鼓星之側爲天桴鼓上三星爲織女何年人號天女孫便把牛郎擬夫婦不知此是天闗梁河漢之津有常度晦明伏見莫非教肯爲文人給嘲侮班曺庾謝猶讆言世上兒曺更堪數臨風三誦大東詩須信辭章有今古

閣學袁侍郎燮以朝鯉豢龍兩圖見寄索和

物生宇宙間巨細統有宗鱗虫三百餘厥長惟稱龍滃霧彌六合神物閟千重維時赤鯉公坐制纎鱗窮纎鱗何足言什百來追蹤亦有橫江鱗望洋喪其雄於於圉圉然等辧殊卑崇一鱖掉頭去恝然若將終三公不易介誰謂恵不恭魯生陋漢儀商皓嬰秦鋒行吾之所安匪以驚愚庸又如秦漢後俗學千載同卓哉無極論上配禹孟功吾言聊自警母誚惟少通【右朝鯉】

乾坤包萬有納納百囊罟人位乎兩間利與害爲禦一气貫四時五風甘十雨神龍以爲畜擾禦不予侮河有背負圖庭無漦流女義理之不明人情自疑沮範圍吾職分往往苦違拒同室操戈鋋一身隔肺腑帝王豢龍意棄置那復取四靈非不霛有不得其所生息之相吹古今類如許古人體天意萬物我其主虫莫知於龍拊循如士伍今何故無人亦足驗胸府聲和鳯來儀心平轡如組矧伊人中瑞治亂系嘿語欲入而閉門誰出不由戶玆事闗人心作詩附農圃【右豢龍】

贈畫工王三錫傳神

气質紛不齊四海無似人借令貌相近气有醇不醇善觀人品者儀貌與機神正邪眸子見善惡眉間分且如孔與虎二人自非倫而俱類孔子俗眼何昏昏古人有夢語便知爲良臣又能記眉目曉然得其眞此𨿽與神防難與淺者論王生歸爲我試語司寇君此理充得去三代同此民

遊上天竺

風波滿平地世路繞羊腸急欲逃塵网遙登選佛場云深午猶暝竹密夏生涼興逸忘歸去髙眠借石牀

次韻知常徳袁尊固監丞送別

細把行藏爲子評只知盡分敢徼名出如有益殷三聘用不能行魯兩生此道古人如飲食後來竈婢或猜驚子云亦號知書者猶把商山作采榮

孔訓原無實對名只言爲已與求人能知管仲不爲諒便識殷賢都是仁義利兩途消處長古今一理屈中伸自従聖學寥寥後千百年誰信得眞

別來嵗月爾滔滔流落天涯忽此遭萬木辭榮秋意澹百川歸壑防容髙笑看海上兩蝸角閒禿山中千兔毫若向顏曾得消息直須奴僕命離騷

夕陽舂處是吾家水繞山環路轉賖蹙蹙四方渾未定茫茫大化渺無涯歸來已恨十年晚老去【一作卻】空嗟雙鬢華各願及時崇令徳萬鐘於我本何加

題桃源圖

伏勝髙堂書已出竇公制氏樂猶傳魯生力破秦儀陋商皓終扶漢鼎顚隠者寧無人禮義武陵匪獨我山川若將此地爲眞有亂我彞倫六百年

題謝畊道一犁春雨圖

牀頭夜滴到明邨南邨北春水生老婦攜兒出門去老翁赤腳呵牛畊一雙不借掛木杪半破夫須衝曉行耕罷洗泥枕犢鼻臥看人間蠻觸爭

和靖州判官陳子從山水圖十首

予遷靖州判官陳子從珪爲鄰嘗從容出示靈竹僧不二山水圖其末有乃祖乃父十詩前賢風裁邈不可及取次原韻以識髙山景行之仰云

彭蠡歸舟

外物羈縶人無退亦無遂媿彼自由身朝發而夕至

山堂曠望

山堂有何觀四時互興歇萬物隨天根東生復西滅

重湖泛月

水月皆內景入秋倍淸輝世無善觀者滔滔吾誰歸

星灣晚酌

士非耕釣者而從蓑笠翁人生貴適意莘渭亦時中

雨後觀瀑

澤气蒸前山起自膚寸防競看千丈瀑不悟片雲飛

松逕晚步

松柏不受雕此亦易知耳須看竹有筠與竹相表裏

谿上賦詩

莫作流看谿天命無窮已詩人若知得千古可坐致

林下避暑

防發避炎暑炎暑苦相尋云何對大賔不見汗霑襟

載酒尋梅

松竹貫寒暑而梅時往來不知復姤意隨人漫徘徊

雪中訪友

懷人得淸晤此樂浩無期剡谿興盡返未諭伐木詩

夏港僧捨

迅商呼不來午汗如翻漿道人空萬緣邂逅贊公房虛室千世界圓滿一鉢囊碧雲防兜率白日耀普光蕭蕭蘆葦中著此淸淨坊鑑師従西來一喝登慈航唾手舉慧刄斫斷煩惱韁邀我供煮餅心地陡淸涼官焙破蒼璧桃笙漲寒江従師問究競室西照殘陽

寄題雅州胥園

胥君欣然來錦囊背奚奴探囊發詩卷一一卿大夫未識胥園面詩卷自畫圖埽石臥竹影長鍤斸芋區胥君於此時林泉傲金朱懶予本丘壑誤被塵纓縛每逢漫浪友慚愧紅塵腳防當尋玆盟酧此一大錯

禹穴

禹穴無従一罅通禹陵元在亂山中飲泉窆石皆如舊誤卻東遊太史公

寄題鄒子震父梅屋

陽和運一气萬物生意回殿冬而魁春幽香先到梅華匪時世糚實有調鼎材主人約嵗寒結廬江之洄

送張匠監忠恕以祕閣知贛州

西南間气忠獻公一生心事天與通才髙志廣無處著獨倚衡疑望闗洛九州風露方漫漫養回殘夢歸余幹惟將一念遺孫子長與世間立人紀宣公端明今在無我生不識慚非夫寧知中嵗遇行甫歷歷典刑猶祖父試従防處覘經綸中邊玉潔無纎塵大河滔滔恣羣飲逡巡獨惜障泥錦曉庭戒仗喑無聲掣纓振鬛時時鳴京師邸吏自相語張公立朝我良苦不知書疏何所言母一論奏人爭傳好名之人能遜國而於豆羮見詞色反覆耐看不可瑕此事無素能然耶我從同朝一千日見公造次皆是物寄聲爲賀贛州民朝廷爲汝輟爭臣卻須更問蕭太傅中朝外郡誰當慮

塵外亭

髙出云端絕世喧碧天秋淨鏡無痕塵緣不向塵中見聊與遊人洗眼根

天竺寺

野塘風細度香蓮碧澗云深響玉泉従此西湖不須到淡煙寒月一家天

寶云寺

偶隨鷗鳥度寒溪寂寂禪闗半掩扉翠玉萬竿迎曉履欲憑風露濯塵衣

馬祖巖

去來蹤迹等遊塵誰向蘧廬覓道根巖穴故應無別異鐫題空有姓名存

塵外亭

林逺渾無鳥雀喧山靑那覓燒霆痕三千眼界雲霄上十萬人家艸樹根

天竺山

好山堆翠擁金蓮花屋籠云傍石泉秋沼英蕖半開謝直須饒占一壺天

兩宋名賢小集卷二百五十九

欽定四庫全書

兩宋名賢小集卷二百六十

宋陳

思編

元陳世隆補

靖逸小集

葉紹翁字嗣宗建安人博學工詩嘗居錢唐卜隱於西湖之濱與葛天民往來酬倡靖逸小槁一卷辭澹意逺頗耐人咀味如春色滿園關不住一枝紅杏出墻來至今膾炙人口𨿽邨巷婦稚皆能誦之梅屋許棐贈詩云聲華馥似當風桂气味淸於著露蘭斯言可謂雅稱著有四朝見聞錄摭羅遺佚足補正史之闕不徒屑屑以聲韻見長者

登謝屐亭贈謝行之【在天竺】

君家靈運有山癖平生費卻幾兩屐從人喚渠作山賊內史風流定誰識西窓小憩足力疲夢賦池塘春艸詩只今屐朽詩不朽五字句法誰人追天臺覽徧興未巳天竺山前聽流水秦人稱帝魯連恥寜向蒼苔畱屐齒乙庵【行之自號】是渠幾世孫登山認得屐齒痕摩挲苔石坐良久便欲老此嵓之根吾儂勸渠且歸去請君更學遙遙祖遙遙之祖宜阿誰曽出東山作【音佐】霖雨乙庵未省卻問儂莫是當年折屐翁

西湖秋晚

愛山不買城中地畏客長撐屋後船荷葉無多秋事晚又同鷗鷺過殘年

題鄂王墓

萬古知心只老天英雄堪恨復堪憐如君更緩須防死彼國安能八十年漠漠凝塵空偃月堂堂遺像在淩煙蚤知埋骨西湖路學取鴟夷理釣船

聞頂山徐道人攺卜

先生新卜宅只許白雲知野蜜和蜂割巗花帶蝶移坐諳苔石穩醉忘木橋危屋後寒梅放因風寄一枝

遊園不值

應憐屐齒印蒼苔小扣柴扉久不開春色滿園關不住一枝紅杏出墻來

仙興

金書宮殿玉闌干雪瀑泉飛洞口寒日暮仙翁騎鶴去碧桃花滿石棊盤

秋日遊龍井

引道煩雙鶴攜琴倩一童竹光杯影里人語水聲中不雨雲常濕無霜葉自紅我來何所事端爲聽松風

出圯關二里

脫衣命僕洗塵埃籬落人家未見梅出得城門能幾步船頭便有白鷗來

野蝶

銀爲須翅粉爲肌驅役春風不解肥桃李上林無分到可憐卻傍菜花飛

嘉興界

平野無山見盡天九分蘆葦一分煙悠悠綠水分枝港撐出南鄰放鴨船

煙村

隱隱煙村聞犬吠欲尋尋不見人家只於橋斷溪回處流出碧桃三數花

石頭感古

夷甫諸人者趺已故丘但能揮玉麈不解冠兜鍪正朔從江左經營僅石頭中原𨿽可望不忍上層樓

葛天民隱居

種竹成新列移蘭卽舊陰老鐺猶有耳古栁巳無心得句添杯滿看鑪到夜深篝燈聊防校春水沒衣砧

九日呈眞直院

秋風吹客客思家破帽從渠自在斜腸斷故山歸未得借人籬落種黃花

貴遊

五陵年少盡風流十日安排一日遊林下幽人差省事筆牀茶竈便登舟

寓居

云補靑山缺琴銷白日長鷗從雨外沒蛇入樹間藏客久衣常黒童蠻發半黃螢多鄰捨少此意自淒涼無酒難畱客借書方入城洗衣知水落貪睡畏窓明野竹藤纒殺枯枝艸寄生十年林下隱差覺世緣輕

田家三詠

織籬爲界編紅槿排石成橋接斷塍埜老生涯差省事一間茅屋兩池菱

田因水壞秧重播家爲蠶忙戶緊關黃犢歸來莎艸濶緑桑采盡竹梯閒

抱兒更送田頭飯畫鬢濃調竈額煙爭信春風紅袖女緑楊庭院正秋千

送馮濟川歸蜀

勇喚東吳萬里船皁囊來奏九重天一官豈爲蘇洵冗諸老寜容賈誼先滿載月歸應有命便耕云去豈無田竹枝歌罷蓬窓掩到此相思淚黯然

賦葛天民栽葦

葉礙漁舟入叢分水國寛低回藏鷺渚彷佛釣魚竿蕩戶和萍送溪翁當竹看所憐如許節不耐雪霜寒

田舍小憩

犬馴迎且吠兒小笑還啼櫻熟施魚网桑空臥竹梯枯枝禽啄折野艸鹿眠低屋後登山路牛欄更向西

靑溪閣

江總能文士空貽狎客名舊坆荒艸占廢圃野人耕古栁無多樹新蟬第一聲靑溪固無恙依舊帶孤城

訪隱者

不作王門夢來敲隱者關童先孤鶴化云伴一身閒礙筍新移路低墻爲看山幾回松下去鋤得茯苓還

幽居書事

窓開雙佛塔水繞數魚家酒剰沽鄰里時平買釣車童閒惟伴鶴樹老自成槎枕上關心事侵晨掃落花

訪龍井山中村叟

雨打荒籬豆莢垂柴門未啟立多時客來自掘蹲鴟煮旋拾枯松三數枝

西溪

一溪橫木過前溪村女齊登采藥梯獨立衡門春雨細白雞飛上樹梢啼

和葛天民呈吳韜仲韻賦其庭館所有

江逺潮痕細城回路勢斜竹行穿砌筍風墮過墻花篆葉虫畱字銜泥燕理家主人淸到骨相對只杯茶敬陪直院右史上已後一日西齋之集

淸時天上詔書稀曲水從遊許布衣挿羽滿浮寒食酒倚闌同憶故山薇碧桃繞觀春風靜柔防搖汀夕照微慨想蘭亭如昨日沙鷗飛下釣魚磯

贈陳宗之

官河深水緑悠悠門外梧桐數葉秋中有武林陳學士吟詩消遣一生愁

十載京塵染布衣西湖煙與心違隨車尙有書千卷擬向君家賣卻歸

題山間老友壁

山間𨿽寂靜未得事全無鋤地畱莎艸添泉養石蒲庭除風自掃身世月同孤老去知禪味松間試結趺

寄湖上黃教授佑甫

門幽緣近寺官冷未成家樓借山爲障風吹水作花詩方酬北磵經義節南華聞說新雛鳯賓來解喚茶

表忠觀韓小道人

觀裏韓風子無心似有靈繞廊時自語捫風故忘形午曝松檐暖晨飱柏葉靑客來知有饋迎笑立中庭

夜書所見

蕭蕭梧葉送寒聲江上秋風動客情知有兒童捉促織夜深籬落一燈明

訪隱者

開門迎客著山袍井畔狝猴一樹桃兒向艸間尋落菓妻從墻角過香醪舊栽松子今能大【音墮】新起茅堂不甚髙歷徧貴遊無此味韭和春雨筍和糟

題孫端甫別墅

幽居地僻少人知野水春風枳樹籬檢歷預尋移竹日題墻閒記種花時堪嗤狡須三窟只學鷦鷯占一枝淨掃緑苔斟濁酒鄰家吹過野棠梨

寄趙眉翁二首

兩度馳書未報音溫陵尺紙定千金多應驛使曽相訪短艇煙波無處尋

君王未肯賜西湖鷗鷺叢中借地居憔悴風姿今釣叟癡心猶望故人書

紙帳

五色流蘇不用垂楮衾木枕更相宜髙眠但許畱禪客低唱應難著侍兒白似雪窓微霽後暖於酒力半醺時蒲團靜學觀身法歲晚工夫要自知

謁半山祠

歸去田疇問老農力行新法竟何功巳知供佛追前過尙惜修書謝數公塑像難陪夫子壁古祠誰訪覺王宮都來二百年間事燕麥戎葵幾度風

過崇徳

野塍泉自注斷岸栁空存雨霽雲開塔船過犬吠門柴扉斜著水艸逕別通村翻羨田家樂盈盈老瓦盆

鷺

無事時來立葑田幾回驚去爲歸船霜姿不特他人愛照影滄波亦自憐

詠先牌

相隨萬里途汝豈被名驅掛壁疑何用辭家不可無店翁先灑掃津吏認稱呼舉子無錢刻惟將故紙糊

舟次崇徳

倦身只合臥家林客裏消磨感慨心水國逄春梅未見山城到午露猶深地名不記維舟問酒味曽諳入巷尋泛宅浮家何日了莊頭栽竹緑成陰

發長安堰

夏老虫聲切晨興艸气香買依緑樹出水得靑秧船聚知村近牛閒覺晝長雙鳬蓮葉蕩無限意蒼茫

苔錢

家貧地上卻錢流朽貫年深不可收若使用之堪買爵等閒門巷亦封侯

兩宋名賢小集卷二百六十

欽定四庫全書

兩宋名賢小集卷二百六十一

宋陳

思編

元陳世隆補

山居存槁

陳必復字無咎號藥房閩人嘉定時卜居封禺山中結屋數椽題曰藥房吟所有山居存槁俱五七言律詩自爲序

山居

接砌斜通徑緣籬矮結墻地卑蝸篆壁山暖蜜分房過林亭靜落花春晝長幽居差省事猶有課詩忙

領客遊聞人氏省庵園

半夜雨方住一春晴不常倚欄聽鳥語開戶納花香庭暮竹陰淨池風水气涼幾番吟未穩步月細平章

搆得

搆得數檐椽閒身與靜便半簾花影碎一樹鳥聲圓吟苦瘦於舊春寒多似前閉門無客過心事付琴邊

百五節

獨遊苦無侶偶步到前川春水緑於染山花紅欲然冷煙寒食月小浴蠶天此去嬉遊少風光又一年

贈林尙仁自號端隱

谿邊著吟屋亦足老生涯洗硯渾池水敲碁落案花客來多載酒童去自煎茶愛爾丰標異逢人滿口誇

舟中得催字

出郭少晴日春陰欲釀梅岸痕新雨過島色曉雲開數鳥煙中落一防天外來谿行正如畫頻報長年催

客枕

客枕偏饒睡春歸尙擁綿屋深燈易暈漏短夢難圓棲烏驚涼夜閙蛙喧雨天一聲柔櫓過何處上谿船

歸自徳淸

午陰雲弄日水漲浪侵磯小港漁舟聚深村酒戶稀牛閒童自睡蠶熟客方歸隔岸人家近繅聲出翠微

遊前谿西庵

爲愛僧居雅時來扣野扉沼淸魚可數軒靜客忘歸修竹負墻立幽禽背水飛道人差不俗洗耳聽弦徽

贈張駉自號牧隱

乍見語相合苦吟心更親老於琴得趣隱與牧爲鄰一夜檐花雨十年江樹春所交半湖海恨晚識斯人

東野故居

先生髙隱地遺迹尙堪尋出郭秖疑近入村還覺深秋光淡平野暄色帶遙岑幾度祠邊過詩成不敢吟

響應寺

步屧窮幽討扶笻上碧尖山髙秋易痩瀑小雨方添寺老僧單少潭深廟祀嚴平生丘壑志愛此結茆檐

宿龍山精舍

偶貪禪宇靜襆被到深林夜榻僧同話寒檐客自吟窓明疑積雪樹黒怪常陰猶恨匆匆出丁寜約重尋

僧房

結廬修竹裏身外世緑輕滑幾淨如拭小窓低更明夜深畱佛火人靜聽鐘聲共撥罏灰坐跏趺對短檠

山中書事

天气如春盎連朝未有霜數蟬嘶老木一鳥渡寒塘風竹冩晴影水花臨曉妝靜中觀物化此意等羲黃

曉步

淸曉步幽逕庭蕪帶緑莎籬根惟有菊池面巳無荷髙樹蟬聲急逺山寒色多小窓風日轉便覺似春和

吳江道中

葉老蠶登箔泥肥燕葺窠曉風帆腹飽夜雨柂梢峩久客交遊少一春行役多短篷終日坐煮茗且髙歌

和客用韻

麥風翻蝶夢花露濕蜂窠水濶浪痕帖雨晴雲气峩酒功書下下詩料辦多多擬喚三髙起豪吟雜短歌

舟行崇徳

落日掛徵防西風客袂單燈明村店近船重水程寛蘆蓼作秋意汀洲生晚寒鐘聲煙外寺山色夢中看

嘉禾境上

聨疇岡勢斷缺岸浪痕垂野店茆柴酒人家槿樹籬逆風魚上少連稻開遲客路秋偏好歸程盡是詩

寄石泉雲間明府叔

容易成離索臨分重忍言夜船楊栁岸曉枕荻花村山雨斷雲腳谿風生浪痕懸知自公退懷抱欠同論異政人能說新吟客爲傳一官淸似水萬事信於天養鶴分廚料收書出俸錢晝庭少公事閉閣抱琴眠臥念相從樂杜門岑寂中曙窓報晴色寒葉語秋風別去詩難穏愁來酒易空相看才數驛好爲寄書筒

席上和林端隱韻

云壓檐花重谿禽濕不飛煙林生暝色雨砌上苔衣暮鼓深村急疎鐘逺寺微吟窓得新句冩向錦囊歸

梅花

瘦得冰肌骨亦淸詩人於爾獨關情孤髙不受塵埃涴潔白猶嫌縞練輕天下有花皆北面嵗寒惟雪可同盟當時只欠靈均識不與離騷冩姓名

偶成

繞屋栽梅亦可人最憐夏月緑陰淸前村雨過山如洗深徑風來竹自鳴滌硯不嫌池水冷冩書愛傍午窓明近吟未許人知得且向梅邊隱姓名

舟中效東坡用韻

底事京塵踏軟紅又隨徵棹過吳淞人家半在桑柘住春水忽迷蘆葦叢赤蟹白魚今稍稍紅櫻紫筍巳匆匆船窓盡日看山色多少好山供眼中

兩宋名賢小集卷二百六十一

欽定四庫全書

兩宋名賢小集卷二百六十二

宋陳

思編

元陳世隆補

方泉詩集

周文璞字晉僊一字野齋糓陽人其母禱於狼山而生少聰慧以能詩稱寜宗時仕爲內府守藏史旋以事去官卜居於吳之鳳山山有方泉遂以自號有方泉集三卷

臯橋

伯鸞出京師慷慨歌五噫豈無濟時心升降與我違有來適吳中舂粱捄寒饑吳人臯伯通捨之慰窮棲方誌𨿽或除此橋猶可稽伯鸞號逸民佳傳照緑綈伯通賴有此庶幾與之齊至今閶門外兩冡陪要離累累各髙大冥冥春艸萋古者賢哲人不計鳯與雞焜燿亦偶爾埋沒何淒兮出語賀兩公亦以昌吾詩

堯章金銅佛塔歌

白石招我入書齋使我速禮金塗塔我疑此塔非世有白石云是錢王禁中物上作如來舍身相饑鷹餓虎分相向拈起靈山受記時龍天帝釋應惆悵形模逺自流沙至鑄出今回更精致錢王納土歸京師流落多在西湖寺錢王本是英雄人白蓮花現國主身蛇鄕虎落狗腳朕何如紅袍玉帶稱功臣天封坼開卽退聽兩浙不聞笳鼔競歸來佛子作防持大師尙父尙書令一枚傳到白石生生今但有能詩聲同袍秦外銛師兄哦詩禮塔作佛事同喫地罏山芋羮何曽薫陸綺牀供但見相輪銅緑明哦詩禮塔猶未畢蘆葉低飛山雨濕

初至長子寺

雲杪熒熒一塔燈覺皇舍利寶煙凝山門推上三更月似照前朝禮拜僧

回次秣陵

我行古井邑北風吹倒人旗店語簇簇石路聲轔轔下車得少憩亭午聽司晨豈但田秔香更覺村醪醇懷哉厭王气契濶毋重陳舊爲秣陵尉今爲鐘山神

哦松夏夜

雅頌聲流到楚詞更無人見獨看時池頭五粒初搖動卻替幽人說舊時

鷓鴣

夜聞春來濃緑淨於洗有禽自南翥自呼不得巳豈非湘川下或自江左起黃陵見哀妃白下感遊子仍多憂其兄宛轉深樹裏汝兄今何在荊棘日靡靡豈非囚空山或巳投逝水年深桎梏化波冷皮肉死鷓鴣謹勿痛此系造物理吾若破防言汝恨入骨髓風吹慈竹林苔暈上深紫吾亦念故鄕日夜夢鄰里不如各歸休闕月照西鄙

懷何月朔

星星鬢髮臥林丘詔使東川作郡侯髯叟望公來海嶠癭兵迎守去防州珍圖想掛茅齋壁巧石應隨竹釘【闕】教得巴童歌舞好侍郎千萬卻歸休

瀨上懷古【有孟正曜祠堂】

古寺閟岑郁空梁懸齋魚神坐旣欹仄徳容亦饑虛先生貧有命山僧樂無餘長安滿市花疋馬吟九衢寥寥北邙山而誰噫荒墟豈有先生者不如山僧歟盲風振苕華重露落芙蕖何當醉尉歸方坐釣水隅

瀨上貞女祠

估客徵夫上野橋錦褵玉瑱亦蕭條人間多少乘除事到了英雄恨不消

銅雀研

君王有遺令婢子守空臺遙望西陵下漆燈照鴆桮玉顏闕釵澤松栢生悲哀曽見短歌行想象姦雄才淸泉沈金彩古煙凝紫灰零落故瓦在雕鑴若陶坯爲人作書研詞章出詼諧上下千載問流轉何悠哉那知墟中人天命不復來齊昏亦披猖增三築崔嵬年年漳河頭野棠如雪開

丘慶余畫

家住棲賢雲泉石恣幽討冩出明視孫眉目增媚好夘日行踆踆衣褐坐芳艸脫身文字禍見機恨不早仰候月盈縮修眉幾回掃迷離望靈藥靑松爲三倒山人書姓名欲使好事考

夜坐讀書

此生無耽嗜獨具愛書癖旁搜固未暇乍見亦略識塵土苦見污更苦官事逼紙燈旣自剪竹牖仍僕織山邑少文獻有亦何自覓隨行五升瓻一歲無滴瀝向來長安市閱之嘗竟夕悵然夢裏去莽莽雲雨側哦此謂寒螿夜漏三十刻

春雪

崇禧山館似官居二月寒風峭有餘傲吏吟哦空壁下野童放散夜堂初熒熒宿火煨村酒煜煜殘燈鏡道書勿聽打窓聲更急快移銀礫上枯株

鶴廟

櫻桃花覆地古廟自靑春帳裏還丹使山中采藥人風林嘷黑虎雲路列斑麟欲見神君面連朝禮北辰

玉晨口占

風鳴長史朝天栢艸防仙翁瘞劍塋瑞像殿前亡馬迹養龍池上有鼉鳴

華道士白胭脂

蕭史水銀粉畨女紅藍花狂奴愛風調脂澤遂成家鏡開靑峽月衣近赤城霞欲下人間世檞林棲晚鵶

杜鵑花

雲樹重重和淚吟故宮遺廟有知音秦吳萬里皆芳艸染到山花恨最深

新栁

長條導幽情淨色穿戶牖酸風釅如醋少待濃似酒颭颭金絲垂滿眼遮老醜

王道士庵

出家才二十小築契初心水浸籬根冷苔封井白深猿啼天慘慘犬吠月陰陰又踞藜牀坐焚香鼓衲琴

南華陽洞

稽首逰名山駕言入華陽南洞極祕怪松翠泉水香曲幾妙畫殘碣刋靈章俛首試一讀冷風襲綃裳守庵敬愛客暖我紫術湯遺我鵝眼錢云是洞所藏往有尋幽徒入見黃金墻侈心或巳起幾受奇鬼戕身儻獲防過敢恨飛蓬霜更丐一片土小築安閒房朝披神芝圖暮試饑飯方

金牛洞

淩兢下危梯俯傴出深穴回身避雲霧偃面眎日月藥苗防谽谺竹節截防蘗安知幽蹊下有此大奇絕金牛鏟光景仙諜尙可閱岡頭春巳半枸杞如防血便恐顚風興橫吹石崖裂

山行行歌十首

受籙壇前云更長春風漠漠杏花香峯回路轉無人處恰見天書字數行

竦立雕瑉萬萬層雲頭晃晃現觚稜野人自愛深幽景只是尋常不見僧

道院中間沐髮容施來元自贊皇公君能百拜香煙下不怕丹瓊路不通

虫蛀黃連徹夜焚秦謠楚誦少人聞近前欲問新宮信鶴帶靈芝入暮云

帶淺人家隱樹深嬾晴天色弄云陰好風嫋嫋穿林去吹散松花似郁金

遨遊自是不思歸花气蒸衣气力微拋棄文書亡俗累領猿吟後閉山扉

天風穩送步虛聲雜和漫山檜栢鳴逺望山腰多白石細看知是野人行

中峯道士蘂珠丹曽與神仙玉煉顏見說醉來燒隱訣藥罏蕭瑟臥空山

紫陽道院古丹靑恨渠猶畫化緣經晚香滅沒人歸後自有天風撼玉鈴

砌穴蕭森隔土橋項梁城畔最蕭條羽衣歌些招魂魄直送旛旗上九霄

壬戌春日

自從憂患長精神兀坐齋房過了春鑿落盞幹官燭暗樗蒱齒齓旅囊貧皇天老眼非塵世白日閒愁自替身一段風光好如畫未須全與路行人

王荊公墓

一丈荒墳上悠悠落日斜子孫來祭後守墓掃松花野老從餘話文公在半山蹇驢追不及落日寺深關年少坐談元鐘山直北邊春風吹夢過淚浥舊貂蟬守法曽丞相能文陸左丞風流如未冺應作寺中僧

出白下

南朝禁籞夕陽明猶與遊人作隊行煙滿天淵池上路菜花黃盡緑陰成

遊棲霞四首

破曉逗苦霧客鼻何酸辛山中气候異初日如燭銀田間石獸多知是肉角麟古苔半皴腹化作蒼鱗兩柱旣岌案眾碑亦嶙峋幽凃得奇觀未敢辭埃塵連年抱離憂百嗟亡一呻花委鬢毛晚艸奪袍色春愁中書櫝失夢裏歌鐘陳窮愁著文字屢被同行嗔同行不相知而況悠悠人【道中石麟碑柱甚夥】

吾與空門友相扶歷芳甸天機久深妙梵本與貫穿徐馳得幽欣濟勝愜孤願宿芽發輕苞寒卉抱短艶鹿走風生林僧歸云入殿寺從齊梁來諸彥題品徧安知千歲後未嘆陵谷變

優尼制銅覺欲住女主齡主稱金輪王緑在華嚴經而捨覺富貴愛慕塗椒馨月黯回心院妖魂啼窈防僧人弗知此獨受一峯靑分減儻及我終歲棲林坰

府帖昨夕下許奉半月急遂作玆山遊惘怳憂思失古迹墮榛莽久久失修葺南塘石塔好巋然對人立髙碣纒蛟龍奇畫耐風日明旦丹陽路萬感當畢集說似石翁婆皆須爲余泣

再如金陵

再踏江東路詞窮不復論江泥沾苦淚津鼓聚歸魂庾信因愁老陶潛爲酒存孤蹤𨿽落魄不敢望明恩

道中望茅山有感

危亭對名嶽畢景扶鉤欄白鷺伺察過低昻若弓彎去歲負笈逰最佳元符間櫟林帶修竹淸流離畱叫晝靜洞天生春寒偉哉老宗師作屋雲雨端竟爲殺虫蟻不活升龍鸞遺體但解蛻故宮亦燒殘今剏巳半舊萬柱扶元壇遂以兩不借一笻履防岏入宅問玉斧采芝投金環墨沼篆結字丹臺气成盤將謂便隱遁遽亦羅間關夷甫麈尾墮荀令香鑪閒再獲望奇秀恍然神觀還如見大仙伯被髮緑映山兩君控鵠從俱著漢小冠俗累當復馳煮藥鼎欲翻

病起冩懷

夕陽蔽天涯望望不見家牛斗象緯微咄咄空咨嗟此時將細碎說與枝上花

送友人入浙【行至王冀公墓上】

小縣登樓上依稀是去年更闌吹短笛飲散覓歸韉丹葉標寒渡黃花羃野田重來弔古地爲拊石羊肩

轆轤體

埜人無事時嘗誦極元詩冩徧千山寺吟行九曲溪誰爲補天手同是決云兒欲去無人問今宵醉似泥

金陵懷古六首

孫伯陵頭水最悲蔣侯廟內月來遲夜深行客心驚恐猿掛晉朝楓樹枝

司馬家兒持酒桮天星亦下澆崔嵬當時若便效牛飲定有孟津師旅來

愁看幕府夕陽邊那更雞籠在目前跋扈飛揚只如此登臨那得不酸然

杳杳舊蹤尋不得茫茫遺恨有誰窮長安敗績誰憐汝灞上收聲未到公

琵琶未盡使人嗟瀟灑華林禦苑花今日聞韶無處所雁煙蛩雨屬他家

江水無情碧艸春北朝畱住老詞臣子規啼向靑楓樹爲爾離鄕去國人

江南曲四首

露下五更秋雨打三楊愁齊梁才子多埋在靑山頭郎與新歡濃儂與舊歡熟懊惱對行人當爲歌艶曲孤館聞啼鸎日暮胭脂薄芳醪似泥賤那得不行樂云認巫山气江通淫雨情相逢未多時秋花開古城

吳中秋日

郊原落葉巳離離尙有孤花闖短籬小醉不成憐病後苦吟未了說愁時鬭雞走狗袁絲喜臨水登山宋玉悲豆角巳收無別事待同野老赴襟期

野薔薇

娟娟籬頭花白白間緑葉明光裁版袴不掩遊子屧餘春背人去乞與弄芳蝶感我萬古心離離不相接我行田野間落魄何所挾猶能自撐拄使气學漢俠悠哉芳艸畔見此放逐妾羅帷未生夢粉面反成怯幽香薫倒人山麝火初熁長亭或相思如見玉蹀躞

狼山

吾母禱於山生我偃蹇身卅八始入寺所天俱不晨歸人復何之所願淸戰塵勿復論銜鉤去作瑞世珍

烏夜啼

何人彈阮咸故故輕手摘彈作烏夜啼此意我所惻南朝有帝子作牧號侯伯著身疑嫌閒生意日偪仄愛妾聞啼聲攺鎭頒竹冊故雲長安吏性命在頃刻小婦聞啼聲赦令敷大澤身𨿽不肖甚幼小著蒼幘再轉作縣佐欲塞父祖責濡墨決疑訟行求慰寃魄羣凶見之怒極意便刳磔首沮陽橋公議亦巳格痛掠及庫胥指作盜錢賊胥旣恣椎鑿手墮面愈黒書款自誣伏身竟遭刻畫酷毒一如斯誰謂彼無策謗書入外臺遂坐使者劾牽連入冶城五載窮慘礉敶詞叫穹旻哀慟人叵測若無磊落者誰肯爲昭白翻思受禍時何但鍛羽翮愁寃傳里巷泣涕到臧獲嫠母偕妻孥惘惘望秋色豈料今日下置酒設豚拍聽此哀絲鳴但呼說不得月明客已去庭宇鳴啞啞世人見慈烏唾笑滿阡陌誰知事乘除禍去反爲福蒼蒼上林枝當去作謝客

贈趙子野歌

與君𨿽爲外兄弟語話尋常見肝肺自從不見半年餘每望吳云輒流涕蘋溪松栢同一波半年不見當柰何長安市上相尋處弟能起舞兄能歌兄今賜第南薫殿滿戴宮花上林宴弟歸便著逺遊冠他時山中儻相見吳王臺畔楊栁黃吳姬對坐調絲簧阿兄自對吳云坐呼弟不來應斷腸書來不應寄他物只要秋林一雙笛當使蠻奴日下吹此時此夜須相憶

古琴歌

山人袖攜古琴來形模拙醜腹破穿上兩金字亦殘漫自云得自十年前十年前宿野店間野店岑寂無炊煙只將百錢乞翁媼回買濕薪煨澗泉老翁持出一木段刀痕鑿痕斧痕滿秀才望見三嘆羨學琴以後何曽見此是成都雷氏爲揩摩雷氏分明現持歸修治調曲成曲成他人不肯聞初彈羑里可釋憾再鼔廣陵如雪寃持歸古操次第傳龍入我舟何可憐

憶昔

憶昔在童初身輕俗累無雲霞明道服日月綴仙都屑玉三危露泥金一丈符遨遊卽閶闔佩帶或昆吾學語闚眞誥談校易圖竹間時搏拊松下亦摴蒱謫墮歸嵓壑庸凡近僕奴極知方匿景何敢遽搏扶請命書盈紙祈眞字迸珠但能覘帝座不恨守天廚譴巨知難逭心安敢自誣相隨有芒屨還欲化雙鳬

弔堯章

相逢蕭寺巳累然自詠離騷講太元極目舊遊猶白石傷心孤冢只蒼煙兒從外舍收殘槁客向空山泣斷弦帝所修文與張樂魂兮應是到鈞天

遣興

望見山櫻媚短岑翻然便悔出家林壊車殺馬空嗟晚裂芰焚荷直到今筍蕨久爲歸去計雲煙無復舊來心平生最愛花濃淡看了斜陽看暝陰

夜歸

還山迫暮夜枕石松下眠夢作童子日采花噀寒泉回身在人世欲去塵网纒永謝歡樂情把袂入紫煙

送道友歸

浮雲起足下是子欲歸家藏室收蕓蠧丹房掃箭砂時聞搗藥鳥啼向款冬花莫使山童去驚飛逐亂鵶

黃龍洞

一從負圖與負舟天公閟之居靈湫重曈胼手久不作蒼苔古木兩漠漠朝來石磴鱗鱗濕如覺蜿蜒爲人出甘霖未蘇焦捲多相候吳云莫相失

歸憩仁王寺

重到招提未覺遲鉢單初副袷衣時僧房齋院門門閉梅子枇杷樹樹垂蟻防經幢求托化龍纒佛座學慈悲長年無事閒來此坐對空山諷小詩

下竺

靜看唐人刻相連坐石陰鳥啼畱客意果熟住山心野水流詩葉天香襲道林云根有桂子應待月中尋

七言

云竺前頭卽禦園小風斜入梅天放歌偃蹇如圓老古貌昻藏若稚川尋得數行天寶字破他一夜艸堂眠此生更要窮經論惆悵髙人舊石筵

過葛天民新居

爲憶空山雨因嗟短鬢霜幅巾終日仄侍女古時妝烏桕殘林外丹砂舊井旁不畱禪月畫只踞淨名牀湖鏡秋容澹雲莊曉露香汲泉須透脈種果便成行使鶴過村店攜孥上野航極知秦外叟全似賀知章對佛稱居士翻經悟法王自將詩檢校猶與竹商量嗟我渾無賴非公不作狂莫移松下石老子要乘涼

十月過鳯山舟回入項王祠用前韻

墜葉濃於染孤花淨似霜溪山如有待朱粉已施妝勝境如天上雄鳴自帝旁工陳白玉琯人坐紫金牀古兕稱春酒靈虯換夕香風箏猶有韻星弁忽分行念此鋤榛壠頻來渡葦航欲揮終極淚只廢苦吟章慷慨辭歡伯英雄憶憤王逝騅嗟弗及撞斗恨難量起舞何勞短行歌未要狂斷雲將落日千古助哀涼

送蜀客

都市今重到文園更倦遊依依返窮峽得得上歸舟往事深能憶沈屙久合瘳行經古祠廟應酹舊山丘梁父遺馨在降牋殺气浮白衣猶肯出黃裏不包羞一聽巴人曲多貽漢璽憂花防塵漠漠苑抱水悠悠蠢爾狂童輩俱爲滅族囚坤維元自正棧閣未應修管樂誰能並卿云亦可儔時哉著檮杌聊此畔牢愁硉矹重開險銷沈萬壘秋堂畱石室盡歌尙竹枝謳寒摧逋客啼鵑識故【闕】屈沱嘗角黍岷嶺看牽牛從此多談防逢誰共勸酬近前持硯削成列抱箜篌近歲安樞相宣威在益州君歸如訪謁朝論必咨諏列聖方垂統羣公亦好修焚燒已郿塢誅殛皆驩兜虎豹參差束魑魖次第投衣冠通海嶠干羽格蠻陬江寇何勞服淮田亦盡收旌旃仍使傳炮烙任兜鍪元象催天狗昌陵控玉虯嗟嗟幾上肉斷斷幄中籌貢錦資藩輔緘辭告帝謀聲名與勲烈應逐漢江流

戊辰感事二首

久要和平福須寛次第刑諸公善調壹熙祚必淸寜夾道焚香拜今知病酒醒漫勞雙鬢白何止故山靑【闕】緯朝沈彩非煙夜透扃願同臧獲列齊壽八千齡

幕府才方盛軍師意最髙何年燕巢木幾處馬騰槽馳騁心方壯指麾身更勞周詩歌勞徠費誓說逋逃行闕占風角穹廬拜羽旄飛騰眞有種淡泊正相遭

山居書事

荼蘼架倒無人架全似老夫狂醉時昨夜一場溪雨橫又漂苔蘚到花枝

兩宋名賢小集卷二百六十二

欽定四庫全書

兩宋名賢小集卷二百六十三

宋陳

思編

元陳世隆補

方泉詩集

周文璞

遊洞霄

天柱靑峩峩石筍危不墮晃晃銀云收誰子開玉鎖崩騰放閘水煜爚入洞火神境偕靈休乃欲搜碎瑣媿此朽濁顏一得在無我致彼老鑄疑披褐迎路左逗畱防鋃鐺被業盤礡臝玉付九虎遊宴升嶪硪爲言子速去勤苦悔坎軻反朴招太和當免運刼禍慟哭出靑松殘齡其或可

題諭玉泉家亦可樂亭

先生亭非伯夷築亭柱亦用秋山竹但令家有滿架書何慮妻兒少饘粥朝來相對亭上賓洙泗尺度羲皇人先生已死名不冺常與此亭作標準後來鄰觸閼伯怒僕夫預起池魚慮拆亭拆亭先拆柱有孫抱柱出煙去三十年餘復攺觀有孫如此不待贊似魯靈光偶不全今人見此空三嘆

病後

風燈露水茫然莫爲歡華少壯年無病更須求藥物愛閒猶要覓緡錢此生身世揶揄裏末路光陰泣涕前快出囊中飡玉法白雲深處日髙眠

上冡

蒸魚燔肉當好羞北面百拜如有求願身長健兒孫孫歲歲此日燒松楸紙錢灰盡淚不盡孤也𨿽在猶拘幽沄沄金蓋山下水相逢直過龍灣頭

送人歸苕溪

古王祠廟桃花下愁苦看春又隔年今夜白蘋風更惡去時須傍采菱船

歐陽琴歌

嗚呼个是文忠琴嗚呼此琴今尙存堂中圖書散失盡畱得七弦傳子孫六言自書書在腹古錦梅花畱不得嗣孫賢者能忍貧不向豪家愽珠玉初鼓如撼茂陵松鞏原流水靑溶溶三宗龍衮在帝左曽把鈞天賜與公再鼓似播淸潁水只將漱流肯洗耳曽蘇兩生招不來自冩新聲付兒子堯囚山舜放野自玆以下不平苦與君所得婦女謗此日一洗淸萬古小儒昔誦五季傳頗訝春秋體微變今來再聽七弦琴南薫遺制喜復見浮雲流盡白日逃何用廣陵與離騷譜成只度歐家曲秋聲賦共廬山髙【琴有公題】

歸姑蘇

舊巢巳是別人門梅自蕭疎栁自昬河北謗來須混俗江東讞就欲招魂故王未納耶溪女越相先尋澤國村懷古感今吟不盡一雙淸淚滿醨樽

晨起

閉門不與俗人交元晏春秋日日抄淸曉偶然隨鶴出野風吹折白櫻桃

磵上小飲

方坐愛蠲潔俯窺爲回縈汲汲雨露澤悠悠江海情引之灌蔬圃亦足發光晶陶然未須去於焉潛我名

送道人歸華陽

山中無酒禁處處有松醪旋汲泉炊飯多挑筍助庖天燈將出現野月未能髙憶我初遊日先將石鼓敲

寄茅山道友三絕

伏事三茅過一生癡心不望羽車迎舊時手種黃龍子今解升云入太淸

九錫碑亭日欲曛有人趺坐對鑪薫慿誰傳語桓司馬句曲山中只白雲

蘂珠宮女傍瑤屏自把韋編問姓名回到人間無一事紫陽花下白雞鳴

秋日孤山道院

孤山有何好修竹隱樓居人在秋雲杪香凝午醮餘芳林多落果靈沼少驚魚歸棹聞歌詠猶如學步虛

寄韓磵泉滮

窮冬孤陋只書癡肯爲防荒彊忍饑師友淵源似公者輿臺貧賤亦安之人來山縣猶須債雨映茅檐但要詩欲詣樓居無逸步要從老手化神奇

訪梅二首

起看重霧白漫漫略見春風在樹間傍水出籬猶未快淡煙微又靑山

幽花墮在石根旁幾欲移將近艸堂艸艸一樽聊爾爾跨驢歸去月荒涼

呈鞏睡翁【丰】

家本汶陽縣累世事耕蠶室廬旣焚蕩飄零住江潭幼及識故老頗聞鄕裏談最盛陽和時梨杏春酣酣岱宗富栝栢孔林存攙檀鄕閭鼎其中實號玉檐檐去年拜睡翁知是山堂孫淵流京洛舊尺度歐梅間昨夢返故里有翁作司南俚語馳寄之何以鑴冥頑

石林

蒼蒼一石林零散少存者分攜多子孫不勝落田野虛堂有天就乃在絕壁下存者寜非眞散者亦已假相君久藏山逺客初系馬幽玩埋莓苔孤蹢坐梧檟方詠玆遊淸未敢泥風雅

絕句四首

巾車初扣槿花籬物物來前總要詩一句坐來摸冩了兩鳩飛下老梅枝

紗籠解散坐門畿生怕逢人索接防朝雨灑來山更淨舂聲恰好到芳池

解呼威羽歸丹穴可縛單於獻漢宮四面八方籠不住許來分坐此山中

隔林八十龎眉叟理竹疏泉過一生見說石林身健日把書只在石中行

客中

客中時序又匆匆孤坐初春小雨中弄水攀松去年事令人憶殺洞霄宮

山樂官

山樂官爾誰魂逃河入海俱奔奔伶倫梨園何可論山樂官予欲爾兮無言如有言爲餘歌雲門

烏媒

一自弋者簒冥飛亦云多庖犧网未收同類如予何已噤伐斧篇去去依女蘿

和澗泉賦山楹

共惟古至人用意事物表一丘漫摧殘八極自圍繞不勞日月運坐見歲時了魯夢久不作楚賦那遽曉旣煩匠氏來誰謂此山小云衣方分敷云幹復夭矯沐浴抱歸藏樂甚憂悄悄

重經洞霄

曩旣負幽討今敢萌遐心扶桑下陽馭砮磬浮空林瓊臺詄蕩蘂佩棲髙深屢見仙驥舞遙聆元女吟如遂覩開辟那復憂崎崟抱關職貴重啟閉非所任靈飈掣虯戶同此瑯瑯音願並翠綃水冩之朱絲琴

大滌洞

嵌空才入泉潏潏隔幾倒懸若錐立道士云是閭丘公入向華陽便門出

岸幘

岸幘坐亭臯休嗟命不遭通幽文似咒招隱句如騷日下桃花熱風低鶴背髙眞逰窮不盡只是酌芳醪

翠蛟亭

禹驅龍蛇不驅蛟依然跧此山之坳有時淵渟忽奔放如負山走如玉跑昔時萃渭正如此咨爾來者無空嘲

寄題館娃卽靈嵓寺

突兀僧藍是館娃屧廊猶自隱晴霞淸明但長離宮艸精魄應棲野寺花白薴黃蕉迷鶴市紫蘭緑芷屬漁家思量種蠡成何事空使君王式怒蛙

小寒食

從來寒食多風雨不料窮鄕亦管弦壯歲心情悲昨夢異鄕時序感流年偶隨遊子來溪上因與棠梨立路邊從此堪悲轉憔悴隨羣同上釣魚船

五月五日至京口

回回望秦淮出語重煩喋凱風初酸辛靈雨更淒切疇昔之所經望見心已折粵從世態換轉見凡事別緡錢換仍艱旅飯雜砂屑坊市半頽毀物貨僅羅列鳴鳯斯下聞遺沴猶慘烈淩晨轉時序凃路已入浙景淸𨿽快人忍作昌歜節身本無瑕疵反被讒口諜低翔就師友庶幾免摩滅淸曠𨿽未能元暢差可悅如其守微言予將俟來哲

贈蘇召叟

句容縣古寺壁有道元筆晃晃纓絡軀煙霧質一堵最光怪未泥久湮郁泥去墨亦盡慘淡意多失恨不還其人相隨急鞭抶毀棄加弗敬請論如漢律羅漢院塔影顚倒難致詰稗書志海翻此理殊未必今居所歸路正向此中出況有弔古才仰天痛呼屈勿稱荒唐言析理資按述其餘傳播詠淋漓滿箱帙棲霞者悲壯茅洞者淸逸珍題倘相命當第爲甲乙

半山寺

野芳汀芷互幽妍相國風流亦未傳衮冕塵埃半山寺自相撐拄過年年

跋鐘山賦二首

丁年冩了鐘山賦舉向禪宮入定僧僧卻爲餘言未好扶行同謁晉諸陵

往在秦淮問六朝江樓祗有女吹簫昭陽太極無行路歲歲鵝黃上栁條

過鳯山有感二首

當年準凝作家林溪墅樓居意已深隱者自應尋別業鳯兮何肯負初心參差一段囊中玉激烈三更月下吟若不速來相就飲定行從此失知音

秋蕪闕是艸堂基惟有南鄰盡得知辛苦置家將守冡告求廣地要穿池淨蓮巳付鄕僧掘慈竹從教墓客移𨿽向龍灣作耆舊此生寜沒暫來時

絕句二首

臯伯通家鎖夕暉八年寒食盡歸期江鄕橘柚花如雪不許離人戴一枝

入春便與僧爲友紫萼黃英見坐禪昨日鄰翁催入社謝他只是說無錢

辛未九月晦日

遺體只母身哀哀勿重陳一貽泉壤憂兩見霜露晨繁霜與重露塗抹隨荊榛身卽未殞滅彊與松栢春遂於搖落中見此天地仁鳥巳辭社蓐收方降莘拭淚呼秋旻何由酬艱辛

閒居日有幽事戲作

竹暗僧窺戶莎寒鶴上防壁懸陳處士屏貼少微星壘甓爲蔬圃埋盆學蓼汀自知癡得計常用醉爲醒野客兼稱僕幽禽代作伶浴鳬翻落磵鬭雀墮空庭算數推三甲防身召一丁案頭松葉響墻角柚花馨梵庋堆書笈醪罌隱粟缾茅茨隱煙雨雞犬也忘形

苦錐歌寄澗泉

我園秋果枝累累縹靑紺黃夾相持役夫牧人記注之所佳尙者惟苦錐苦錐兩株結防密追惟丈人語天出遂欲供之作籩實他往返舍百無一乃被猿狙打都畢摧藏雎旴以自佚季冬初旬日恊吉寒風急霰俱洌栗自慚曩者信已失作歌獻焉效詼譎

臘月八夜雨

愁雲欲雪未成雪忽聞寒雨夜淋浪但知歲月墮寂寞不晤乾坤發艶陽天黒鬼車聲更大夜闌客枕夢初長明朝起視籬砌下艸芽浥浥又回黃

送磵泉

一自接道誼形容生輝光束情謝流宕捧詠增慚惶矯足時切闚雲海何頽唐長安賣藥市堇堇十載彊復綴守藏史得近中書堂心計常自珍孰云失其防稽首謝眾去酹酒相扶將融風促緑防代謝日夜忙石澗流自湧玉山禾欲長安得便奮飛相從決髙翔

送薛子舒

龍泉餞語余便使借舡居津吏方抽木官人但載書朝通白矴石身近碧鯨魚一卷新文就臯禽亦自如

晚菊

亭亭砌下黃金花霜後顏色如矜誇元英摧挫百卉盡獨自照耀山人家湘累晨餐不論數千歲髙丘恐無女君不見天寶杜陵翁晚節常爲少年侮

誦哀江南賦

髙橋沙水涸臺城蔓艸纒下有煩寃人誦此危苦篇我生楚臣後身在江楓前但見去魂逺不見歸魂還惟昔愛好詞細碎窮注箋中間多佚事他書亦不傳極欲補闕漏今方長棄捐重效嘈聲庶幾與周旋

簡正字南仲

白髮梁鴻學暮猿不辭引領望兄門久勞淸夢相追逐猶喜遺經共討論數葉赤楓鳴客路一畦黃韭憶家園著書不就身何用每見飛塵恨滿軒

重遊棲霞

林麓已盡虎不見邇來流民所蹂踐殘僧自言昔遭變藏經埋象猶可唁流泉鳴悲雨摧殿滿嵓慈相沙汰厭白黑綴粘或壞面慧命弗絕如斷綫況我憂患經歷徧見此悲酸尙兢戰千聲萬聲走出門門外秋花泣余

出溪

二月天景佳波淸見魚蝦望中何所好溪女摘蘋花淺溪猶可涉素手花似雪隔港聞謳聲風來正相接

過舊居遇鄰家子述懷

憶昔玉雪時最感鄰媼嫂剪羅作發鬢添璣綴紋褓今回遇孫枝面墨體枯槁念彼舊宅凶災釁失依保此生未還役況復念家道冷節返鄕閭江路見芳艸奪恃罹荒饑連歲愁浩浩流離在山縣只有泉水好野櫻聚紫瑉衒弄晴日杲半爲烏雀盜半被奴婢討風霜必盡防盤飣如拱寶坐薦一琖春便是舒逺抱

正字南仲祭詩

昭陽作噩令愁雲凝上蒼我墮溪谷底鹵莽聞公喪哲人困中壽頗聞時若狂繼執邸吏符躑躅抽肝腸又聞斂魂魄玉色貌愈彊環泣甚危苦精气都不揚一朝委垕地千歲還天常峩冠謝成均射策何巍昻連踐中祕書檢校四庫藏象緯識校尉篇編嘉議郎麟遊夜閣黑鳯去旻霄黃惟初典郡學吐血謗可傷積壘髙於山黨讞空銷亡故老解噓枯新人工絕吭灼灼藻火衣可使綻作裳竟罷奉面對射策禆君王愧負臨軒思穹林摧棟梁往者流傳誣聖賢失隄防頽裂在眼前淒愴遙相望二紀獲敬事實亞衿佩行常竊季弟稱朽穢敢自將束教濡雨露采擷參差香𨿽罹顚沛憂夢寐敢自忘翻思說待對按述何微茫嗟此盛壯時傾耳殊匆忙但覺異香濁安知爲死生發櫛逮細碎羅列置篋箱前年日重九西歸舊臺城防索新句詠攣縮紙半張捲頭七字吟持以獻我兄稱許極銖兩逢人便增評出示鞏雒跋文字逾西京鼎器冩饕饕肉翅兩自長款曲彌日畱振刷家苑翔池水正淸潔碩果亂縱橫斯時惜晼暮元袂欹秋陽徐步引升欄如訴後別殃命之返裏廬慿借蜚晚英讀書與析理旦旦拘限程爾搜嵩磵微乙亥事頗詳謹勿摹捲記眎此小傳成亦勿痛揀擇因筆爲文章倚櫂望江浦披棒穿翳荒掊擊祛鬼野鄕志始竄更警策入心腹陡謂千駟輕誰子料承應才開一籥嬴勅廚具節饌髹柈糕菊芳終席岌飛動漏下樓鼓鏜劃見暌孤占炎炎拖晶熒姬孔情可測一身行自當日斜亡集捨蛫亡妖祥國典嗇左丘地下收回商師門錫休誄慟哭發幽榮膝抱倐怊悵薛譔方施行茂洪旣慕綴彷佛日月光門戶變化久咫尺未可量貧疢褁祭緩偶然值淸明雨寒送魂來素筵見親情熟食侑介推覆桮嘷後皇諒此心靡他度幾下歆饗

弔友人朱子大【鼐居越上其屋爲勢家所有】

與君昔並丹陽船形容憫愴俱可憐自說宅囿及百年藏三小山出雲煙土伯小廟自題扁持照淸池分醜妍吁嗟先君方下世侄子賣牛相炒煎出尋方伯待救防與我密者才萬錢是身災疢恐雕謝語未脫口吁皇天那知君今亦逝川洪崕白石夢杳然欲從他姓攺受防鳴呼朱君無歸來歸來但見空屋椽入抱山骨於黃泉

挽正字南仲四首

千古應無恨諸公竟不能要令參溟滓端合罷飛騰白艸傷麟野蒼山下馬陵有兒持手澤淚落照書燈捲舌空沈彩蕓香亦蠧賢幾時噫鳯沼一旦感龍泉逺播雕題外髙垂若木邊煎膠差不及遺碣瞑臺懸珠璧方輝耀菁華未寂寥極知身作祟何用食爲妖犧象收儒廟簫笳咽市橋傷心紗帽冷三徑雨蕭蕭一自初聞報哀號向艸堂相隨只兒子逺和有山獐土沃幽宮掩灰凝奠酒香孤身揮泣盡松栢便萎黃

行歌四首

雪壓門外土骨堆一畨兩番春始回歸來但見鄰捨換老樹紅花如死灰商量千古有何事經營八紘非汝才乘除幻變旣如此何不快呼鸚鵡桮

天讒天讒光照戶返舌轉枝啼更怒九霄跌蕩帝座髙老我此身無告訴捨傍種園翁作鄰一方泉兮在中庭齊民書在泉有銘誓持團結爲林坰

春霏霏兮秋靡靡嘆息賞音人已死堪嗟玉屑綴空條可柰芳蕤逐流水融怡艶冶恨欲銷世間風雨何寂寥有誰肯爲吹葬簫往和蟋蟀諧鴟鴞

先秦古書世已稀國風雅頌聲又微彼美人兮在天路馬蜷局兮將安歸古人所懷巳汩汩今人所懷巳忽忽我亦東西南北人相逢且盡桮中物

遣興

山中雨更愁不是棄吾州懷母未能去訴鄰誰肯畱茶人窮似虱藥戶狹於舟一磵多深碧嘲吟尙自由

孤山桃花二首

天上仙人休擲火塵中道士莫燒香可憐絳雪渾無賴一簇千枝對艸堂

莫向蓬蒿恨不遭夢魂曽釣海山鼇當時不合輕仙事惆悵靈風滿碧桃

送人之武夷二首

精舍人歸入內臺遺基處處有芳埃小儒更合修壺史刋落幹魚說水苔

終向名山度此生此生吟骨要猿擎洞宮終與人間別六六峯髙削紫瓊

秋晦有懷南仲正字

懷人幾日惡況復值秋陰天亦容淸調人難識素心他鄕誰饋肉永夜只聽琴髙詠龍泉碣相從發至音

贈孤山道士二首

九霄象簡手中擎豈是閒人愛列卿洞裏石田春漠漠有田多與種黃精

淸夜古洞無猿嘯自覺尋行幽意微處士橋邊增悵望幾回瓢酒對斜暉

送友人至桐栢

牛溪松黃堆碧波狂夫於此欲如何洞天春晚歸不得司馬悔橋芳艸多

送髯髙謁方巖

客捨窘積雨出門今始晴藥苗隨野飯燕子看山行大道白日晚閒汀緑芷生方巖相見了爲謝艸堂兄

兩宋名賢小集卷二百六十三

欽定四庫全書

兩宋名賢小集卷二百六十四

宋陳

思編

元陳世隆補

方泉詩集

周文璞

瞿塘神君歌

黃衫紗帽佳少年炯然餓虎窮山淵不居秦鹿祖龍畔卻走碧雞金馬邊左手斜執巨靈鑿右手敬抱禹貢篇堆順流已受命一下不打天吳鞭有時挾彈莫表云有時蹴踘春風前有時卻自著絳帕走入藥市尋神仙爲人定似李太白學道定似葛稚川孫翁走避乖崖叟遣僕送畫不取錢神君廟食與畫像千古萬古當流傳我昔夢上神君殿偶值蓬萊眾眞晏洛陽開盡姚黃花銅駞陌上難相見

淸明日書事

蒼弁一如楚執珪思想越唫身自低澗水又如古智士縱橫流轉多滑稽雜花半開巳倐落如怨曠女離深閨幽禽自呼復相命如譴鬼魄傷窮棲而我自是不羈者行行踏破靑萋萋今回蕩槳苕霅溪與野老輩相扶攜園池亭野遊歷徧自對蜀錦傾偏提興闌佺走歸弟舎同沃浮蟻烹村雞百五之浚最寥閴獨過趙灣西更西野夫不知時節換但要熟醉如春泥

云根

雲從防稽生旦旦見伯禹聽讀山海經成龍不成虎禹命雲歸歟可向蕺山去昻昻王內史睂牢照今古常來此盤旋深蔵無處所王孫江海人云根自棲翥招邀玉葉來以石爲伴侶旣從衣上浮只就茶裏煮不入晉家池肯作秦望雨笑爾一文郎不學世間語吳傖哦五字坎防酸澁苦並送山中人約束云下取

聽琴

向人欲抱舜文弦可防書生不值錢彈出履霜空作惡一林風露巳鳴蟬

寄友人

流落他鄕鎩羽翰半年寧復記悲歡夜傳樓鼔思城角朝見江念客鞍不恨形骸老閭裏遂令唇舌滿長安寄聲好在文章友目送春風自倚欄

雨

雨意遽如許云容亦可憐聲聲總斷續滴滴更勻圓道院燒香地山房焙畫天故園無恙否潤色到田

陰山

陰山祠下月如霜不爲唫猿斷殺膓折得燈花無處賞帶枝分與棹郎

新亭

諸君收淚巳無言煙外中原艸色昏老子歸來坐廊廟短轅車上欲消魂

法寶寺

細竹千竿殿影斜龍顏曽此著袈裟寺樓杳杳鐘聲度疑有宮娥出晚花

戒壇

相君孫女小乘僧身入祗園佛律行三級戒壇秋色冷个中螻蟻亦長生

桓野王畫像

胡牀三弄淸溪笛嘆息欷歔太極箏怊悵斯人風味減江花江艸不勝情

玉晨觀二首

野荀衝泉出山花避石開余方有公事不爲等閒來羽扇臨元寺霓衣上醮壇尢枝松葉冷千葉杏花殘

寒食有感三首

生平參道術師事太茅翁持鑰開金匱焚香立玉童黃麟來地上朱鯉出江中今在桁楊畔依依睡晚風淸明好時節傲吏小詩家失意因流水傷心爲落花人歸知市肆日落見山斜明日三義路村醪亦自佳亭午步江臯誰云命不遭愛風吹蛺蝶怕雨爛櫻桃鑽火烹新乳槌門覓小槽年今奇事少塵滿徵袍

桂

偶向花邊立懸如病已瘳小山今夜月團樹滿庭秋淸露霑叢底斜河在上頭須防香更好還與碧雲浮

自笑

自笑蕭條甚微吟坐到昏江風來掃地山鳥見開門茶面龍頭縮花稍犢鼻溫一從杯酒少不復過深村

檇李道中二首

吹徹鵞笙醉碧古城斜日泛輕此行憶著經行處緑樹黃桑一樣髙

臥龍山下聽吟松細雨淸明似夢中栁蔭朱欄三百尺渴烏猶自泣春風

梅梁歌

文命殿角東北左上有梅梁鐵交鏈傳聞舊時枝葉生木質麟身無不可有時疋練離朱栱歸帶濕萍光欲動低頭下吸菲嶺泉奮髯直入陽明洞旁觀但怪香火濃頃刻卽令風雨送爾不見饑烏啄鼓來饋食走入嵩髙化爲石機祥禍福儻或是陰陽幻變誰能測玉筍觀掛白玉梁含元追下流血柱異事茍逄博物問後來那得詳其故捲丹云凝素霧玉蕭九成奠雕爼登歌升降只仰俯嗚呼梅梁忽飛去

題【闕】女騎

燕山雪花一尺飛【闕】人【闕】女夜打圍海東靑過流沙西黃頭郎主獨自歸創殘狐懸氊車疲憊鷹犬聞笳悲君不見自從在晉納書款白溝河漘作邊面

東陽道中

野店梢頭起竈煙江云弄色半晴天暗泉繞砌喧人語逺燒侵林照客韉晚日未收雞上樹春風欲度鳥耘田布帆無恙歸心穩才到家山又迫年

鳳門泉

石根兩眼北流泉乳竇潛通禦井邊飄出宮花人不識又防衰艸下山前

寒食曲

今年寒食好天色遊人踏靑行不極尋山不憚千里逺往往啼號濕松栢一杯才酧墳上土只就墳前便歌舞故鄕自有懊惱聲挿腰羊皮小畨鼓吁嗟悲歡一餉間但恨死人不能語君不見北客紛紛俱落南先冡盡被黒塵漫影堂逄節具飲食魂魄夜行溪谷山

賞春二首

滿酌黃封都市酒斜簮縹帶禦園花半酣更乞跳珠水獨對風鑪自煮茶

賞春社裏鼓逢逢尙恨聲同調不同我亦明朝苦無事更來吹笛亂山中

春懷

棠梨未落栁絲長料望幽人作斷腸已自不堪田父飲更能從入少年場山連莽莽荒陂白門掩蕭蕭野日黃想得故園疏雨外樽前催拍社韋娘

暮雨

暮雨瀟瀟郎不歸尊前誰憶舊歌詞望夫烏臼濃於染葉葉驚秋恨欲飛

卽事二首

樂使金花鼓蠻衣紫金鞍番官過界驛吏報平安龍防朝元閣鶴棲封禪臺中原垂白叟只望羽書來

題堯章新成山堂

早將心事付漁樵苦被幽人苦見招多種竹將挑筍喫旋栽松待斫柴燒壁間古畫身都碎架上枯琴尾半焦猶有在山窮活計仙經盈卷一村瓢

題盧中之贏綱圖

昔日三郎騎爾祖廟食太山可辛苦後來﨑嶇蜀棧間棄置龍媒親汝深山古木雪漫漫陰途十步九步艱綱頭咒囑勿損折要爾助軍身補官

贈相士丁日宣

張公謂余可神仙薛顚謂余可英傑丁生謂二皆無成世間安有此奇絕麒麟閣上冠貂蟬龍虎鼎內治大丹興來一笑掃長空回首巳自升云端何如只向松江渡楊栁影邊茅屋住臥防蒼虯挾白雲捲取秋濤過江去

弔黥卒

吾作窮奇白下囚汝披短褐從吾遊蔣侯廟畔沽春酒周處臺邊送客舟械欲破時應日慘命將絕處亦天愁江陵栁大如知此對著官軍輙淚流

楊孟博挽詞

向來洛下老書生今見諸生更老成不復秀才趨試院已題文學上銘旌泛觀今古人亡恨只有英雄命莫爭來弔不聞妻子哭依然認作讀書聲

贈隠者

袁三栁大劉廿八長到先生卜肆邊便拜逸妻爲嫂氏更沽春酒作家筵山公馬在何須爾林屋丹成亦偶然獨此老身無籍賴爲他人擲卦爻錢

劍客行

燕云王气著柘黃仁人烈士集太行已聞泣涕拜明詔共挾金輿歸太梁安得山人一雙劍走入雲中防不見人間夜半風雨時逺人首奏延和殿我生四十無所成荊淮河漢爲知音丈夫志在仁義耳麟閣貂冠非本心功成劍化兩龍去我亦變名入煙霧此時再拜康山人九霄客星在何處

書事

說戰猶能聽聞屍不忍過役人愁似鬼病馬瘦於駞甚欲參經緯其誰出揣摩中原有遺老亡柰檄書何

見泗州降者

才月降【闕】便守邊大家齊數中興年姑蘓寺裏相逢處爲爾呻吟一悵然

感興七言三首

寥寥古意少人傳莫爲薫琴只五弦夫子縱心方學易我曹何意便談元神馳洙泗身將老望斷沅湘眼欲穿月白風淸如此夜阿郎不肯上鈞天

在家莫羨出家僧擾擾營營竟未曽相國舟中龍奪劍山人琴畔鬼吹燈從來不肯尋眞訣更自無心學大乘漢室諸公鳴玉佩也須還我一枝藤

夜夜推敲學苦吟一如鍛鏈假黃金石間眞隠何時出地下狂魂無處尋獨鶴尙知長袖舞哀猿空作防腸音故墟杞菊今何似桂落小山春水深

題天童全老

天童寶樓閣銅釘敞朱扉一老燒香後諸禪乞食歸天聽塗毒鼓神捧苾蒭衣說了村夫偈依然入翠微

送人之金陵

江山不逐寒潮晚陵墓猶含古木春君入臺城須訪問个中定有六朝人

送逸人歸茅洞

三君乘白鵠各在一山椒子去穿茅洞人方采藥苗花連雲气近松轉水程遙想得尋幽侶空歌散午朝

中秋日遊能仁北寺兩剎

輕雲漠漠煙漫漫杖藜扶行不作難無量壽佛像最古未曽有經碑亦殘秋花露顏色好客子著雨衣裳單題詩寫寄莓苔壁勿使他人相對看

贈虎邱僧道輝遊天臺二首

世讚碑文換穹龜上緑苔琵琶不可聽樓閣更堪哀竹動禪僧入梅香凍雀回開凾繙內典日晚未歸來少小郎精勤參禪復著文香薰滬瀆像茶酹武丘墳入足山猿見吟詩海鶴聞幽情正迢又拜石橋云

西湖卽事

閒防浮鳩棲曲淸倦隨奔鹿上荒陵松門雨過長廊靜一架藤花供病僧

宮人斜

魂魄淒涼掩暮塵野花山葉自精神年年中使頭邊過暗裏相防似路人

上彊寺

方池流水碧溶溶怊悵靈蛇不易逢門外行人常立防一株唐末半枯松

太湖

太湖我污地茂苑我林莽橘柚我堆盤鱸魚我登爼區區爲蘋花移去溪上住終當賦歸歟來此臥煙雨

寫懷二首

吾聞唐諸僧往往多人傑有攜至嵓廊可並防稷契偉哉寒山子拾菜衣百結其文似離騷但自寫木葉往時陸荊門自是天下雄徒隸解散盡何處尋樊翁遂令一世士黙黙逃虛空至今大堤上葉葉皆春風

九溪十八磵

九溪十八磵冷見帝靑苔洗足僧書石臨泉客放杯案頭松葉響身畔野花開百六辭歌吹淸遊始一回

弔辯才二首

讀了碑文讀祭詩冷看遺像立多時郎當嶺上生云處山鳥山花憶老師

坡使參滴奠茶定將老淚濕煙霞誰知走入靈山隊又對閒人說法華

西湖小隠

先帝何曽寵幸臣家園籍沒幾經春一丘賜與嬋娟魄教主西湖似洛神

麯坊

麯坊才盡上湖笑問雲山欠酒錢兩行栁絲黃不防不知身在禦園邊

壽星寺聞子規二首

子規欲歸歸未得啼向錢王壽星石明月血盡人不知只怪曉山深似碧

莫向空山惱病僧莫雲臺殿異鄕人多時不識巴江路守著濃花哭過春

分夢泉

偸得兩淸問他猿鳥喫上下泉邊身上下牀上客相對各相忘山中小花白

隠者居

密竹緣坡便當籬野泉入戶自成池牀頭一卷麻衣易更有寒山拾得詩

逸士墳

魂歸魄散兩逍遙小小丘亭慰寂寥守墓未須蕓宿艸白蟾方防紫芝苗

夏日偶題

溪友相呼上釣舟藕花菱葉思悠悠好詩已在前山寺寫過參寥石井頭

謝頤師見過

云捲道者方晝睡有僧奚爲入桑杞恵然相過窮壑底共談儒流佛宗防二家之風亦頽靡吹而颺之誰爲起寒灰煨芋香透紙呼童就鄰一賒米作糜煮菜相料理吾窮於世無比擬殷勤相覓有吾子漫書七字聊送君往供天嬪泣山鬼

望茅山六言三首

羽衣藥叟歡迎手執蘭花共行從此十年不調可能久視長生

昔年唱采芝歌已老頭顱柰何不見飊輪碾處白雲出沒常多

蔣家兄弟淸古著書元相推宗搏土劃沙戲劇穿崗度嶺從容

寄山中道友三首

玉凾捧上五云堆著意通幽此一回三十年來增悵望更無人上望仙臺

怱怱山信寄來時中有黃庭七字詩已死華顚無覓處幾回吹斷王參差

憶得尋山復出山緑楊時暮春間至今只有遊仙夢長與春風自往還

初營鳳山

香艸參差種幽花逐漸移旣添醒酒石須著放生池春在年年好山來處處奇吹簫吾不解長嘯卻相宜

梅谷

香焰雲頭玉雪身緩行微詠岸烏巾始從谷裏防修行卻向水邊逢麗人客子去時方得月嶺猿啼後便傷神鳳凰欲下簫聲狼籍瀛川萬斛塵

法華小隠

偃蓋著地臥淸瑤傍渠走散入流觴臺轉若珠曲九淙淙不知休還赴石鯨口灣濃合巨澗橫橋傍蒲栁來防暮春餘眾緑濃似酒摩娑蘓陳刻愈覺嵗月久寺僧愛光焰捧送貴侯有至今星散居各自開戶牖自棄眠云身誰復釣月手夕陽令我歸爲爾重搔首

旣離洞霄遇雨卻寄道友

凡骨何堪得再行渴心欲要謁通明驚聞竹樹連山雨疑有風雷防地聲鹿啖黃精知嵗久人逄靑篛便神淸重來只要齊盂飯副似堂堂枸杞羮

題曹武帝削圖

阿瞞分姿見之垂髻中此心旣弗又此道安可洪漢祚旣墜地餘子方困窮仁義儻自唱歷數豈不同挾令及宮閫殺士延奴童至今弔古徒哀痛殊未終實以已偪仄遂令彼長雄畫圖出後世略見經營工想其鼎峙勢亦天誘其此章弗徒歌聊以禆國風

題蔡武伯所收荊公硯

獸靣三腳莽回互中有滲液美無度當時曽出富國疏老子平生用心處如聞四海失枝梧可憾諸公欠調防帝謨商頌周六典刻畫聲形勞解詁下令文字與風騷一一相輝炫緗素誰令天子遽如許可是石也能無預陳元同歸蔣山路亦使髙流野僧覷若爲持入定林中應有明云入天柱吾鄕風流蔡夫子匣而藏之閟垂露君不見公卿後進陸象山作祠堂記餘千言直欲百世俟聖賢惜防不得銘此硯使我失意心惘然

歸別墅

幽棲久不到猿鶴擅藤蘿叢篠生將徧流泉咽更多鄰翁新醸熟野寺暮鐘和亦有經行者來觀倚杖歌

早起

佛香才了換儒巾身是人間自在身一路野花淸養目半溝流水靜怡神

雨宿山中

畱連如有情蕙帳極空明晚粥知泉味昏鐘度雨聲稍容鄰叟睡莫放曉猿驚剩欲剜苔蘚應當寫姓名

再遊九溪

昔年九溪十八磵今度見之逾淸眞靜依落落石路晚閒繞寂寂山家春可憐潺湲似畱客更覺曲折能隨人得得杖藜來盡日野棠山杏亦精神

偶題

海气江聲相與浮今時帝裏舊杭州西湖寺裏多金碧自厭穠華不肯遊

送人之官嚴陵

如君風貌又精神自令拖紳近紫宸平地有心開洞穴十年無俸著閒身巳防靑舫垂垂去須憶緋袍灩灩春若向元英臺下過爲言亦是學詩人

與弁山道士飲

采茗歸來日未斜更攜苦菜入仙家後園同坐梧桐樹仰防紅桃落澗花

不欺齋

陳兄榜名不欺齋不欺本自誠中來晚周洙泗漢伊雒中間此道寒如灰不欺齋中一尊酒兄乎此意差耐久眞情往往到僮僕何況親知與朋友君不見湯脫胡桃一語失此是迂翁年少日陳兄再拜吾事畢

兩宋名賢小集卷二百六十四

欽定四庫全書

兩宋名賢小集卷二百六十五

宋陳

思編

元陳世隆補

防齋小集

危稹字逢吉舊名科臨川人淳熙十四年試春官知舉洪公邁稱其文踔厲雅健登乙科授南康軍敎授士經指授文體丕變後知湖州又知漳州爲義冢喪之無主名者二千三百餘建龍江書院奏罷經總制無名錢五千緡與部使者忤請祠歸築屋城南嵩源與鄕老七人爲眞率防自防齋又號驪塘卒年七十四眞西山徳秀嘗舉自代至是銘其墓有防齋集諸經講義集解史編玉府藥山集皆行於世借詩話於應祥弟有不許防抹之約作詩戲之

我有詩書癖每喜以筆抹黃飾句眼施朱表事此手定權衡眾理析畎澮歷歷燦可觀開卷如繪畫知君篤友於因從借詩話過手有約言不許一筆壞是語落我耳便覺意生拭明朝試靜觀議論頗澎湃讀到防意處時防欲犯�將舉手復止火側禁搔疥技癢無所施閟懷時一噫只可捲還君如此讀不快千駟容可輕君抱亦少隘昨問雞林人尙有此編賣典衣須一收吾炙當痛嘬

上隆興趙帥

買宅須買千萬鄰李雎喜得王僧珎買山百萬復誰與防陽節度眞主人吾生兀兀鑽蠧簡不肯低頭植資產綴名虎榜二十年依舊酸寒廣文飯緑鬢半作皇皇華豈堪風雨猶無家大鵬小鷃各自適只有鴻雁長汀沙弟昆圑欒𨿽足樂老屋蕭條不堪著玉堂便是無骨相也合専儂一丘壑近來卜築窮防搜十里而近依松楸驪龍塘上鄧家丘半山老人所釣遊半山天下文章伯鄧家聳名亦輝赫斷碑猶在古墻陰好句曽經寫山色買鄰得此天所予獨欠山資無覓處平生罵錢作阿堵倉卒呼渠寧肯顧君侯地位髙入云筆所到處皆成春萬間廣廈玆許逺豈無一室棲貧身王鄧故處爲鄰曲更得趙侯錢買屋便哦詩句謝山神飲水也勝樽酒緑

鶴

楚楚雪衣明煙霞徑裏行不官陶令野有節伯淸一見消塵慮相親長道情秋風著梧葉時作九臯聲王架閣夙有棊癖嘗扵和篇中譏其不工架閣頗諱惡其說復次韻戲之

劉伶耽於酒淵明玩於菊君乃癖於文愛棋猶更篤文髙新掌故棊只肯祕讀我昨卻萊兵書法謹夾谷不知君諱之防名如防玉恥鼓趙王瑟欲舉漸離築明發疾呼予開枰數反覆盛气欲吞敵厲響亦驚俗失利頳湊頰得雋喜塡腹勢固健於常年終弱於僕君名髙天下此時一不足小負毋重爭旁觀有靜矚大明昧於小月固不勝燭切勿罪劉五此筆競所錄【時塗任伯亦頗短架閣之棊而和篇言不工者實予也架閣乃歸罪於任伯】

挽同年胡司門

期築盟惟舊交承契更深雨聲春共酌燈影夜同吟接武方堯殿招魂遽楚音尢憐哭君日來納惜時金

藕花中未開之荷穿葉而出

風淸晏瑤池正擁萬姬醉忽有靑山人穿伏獻封事

春日有感三首【封彌院中作】

春入長安百萬家湖邊無日不香車一株栁色吾無分防殺庭前薺菜花

看書數頁眼花旋推過薫鑪去打眠五十壓頭衰白盡書無靈聖事茫然

情知老卻流鶯了爭柰狂如蛺蝶何尙有紫微紅葉在佳人休唱怨春歌

上雷漕

破裘芒履晚山前手挽烏桐白玉聞道知音在髙處一聲彈入紫微天

徑從丰城謁於房州於令侍姬歌舞進酒二首

蛾睂對歌舞涼伊舞聲還逐歌聲齊卷花萬段忽進酒鬭髙蝴蝶飛來低

更有佳人在空谷能唱春風天上曲何時得上金玉堂一聲飛度龍吟竹

送劉帥歸蜀【後溪先生也】

萬水朝東弱水西先生歸去老蛾睂人間那得樓千尺望得峨睂山見時

贈書肆陳解元

防齋幸自少人知飯飽官閒睡轉宜剛被旁人去饒舌刺筒花下客求詩

兀坐書林自切磋閱人應似閱書多未知買得君書去不負君書人幾何

題吳淑妃眞子

海靜江澄玉雪腮何年何月下瑤臺卷中不敢端詳防曽得君王一笑來

春日卽事

麥風翻隴潑濃緑花露滴枝粘老紅小立樓頭檢春事一絲暖日墜靑虫

聞鶯

天上金衣侶還能貺艸萊風流晉王謝言語漢鄒枚公等久安在今從何處來山禽正嘈雜慰我日徘徊

送孫行之出守衡陽

日日江頭送客行況聞君去作専城心存臣子無中外身系朝廷有重輕諌疏滿懷催上道中原萬事想闗情叢葵到底還傾日側耳衡陽來雁聲

挽月湖二首

天何奪我老先生軒冕叢中王雪淸英石數拳歸艇重月湖千頃世緣輕雲山買得無餘俸句法流將不盡名頭白賈生非不遇所言向已略施行

詔書屢趣入承明黃閣前頭不肯登若欲歸休同野老本來淸淨是禪僧苔生文塔今成古影掛山房喚不譍猶想經行泉石處亭嵓憔悴一枯藤

送告逺得南康

我是康廬舊冷官夢魂今尙憶云端山將艸色到天碧泉帶松聲出谷寒仙觀幾年畱鶴隠古潭有日起龍蟠使君肯著詩料理乞我蠻箋半幅看

上趙總領【趙猶記向來未攺之名】

一見煩公道眼明懸知徹底五湖淸豈期天上張公子猶記當年劉更生幾度夜深流水操無心人認斷腸聲平生不面卻相識黃鶴樓前今一鳴

牽牛花

靑靑柔蔓繞修篁刷翠成花著處芳應是折從河鼓手天孫斜挿鬢云香

接客篇

接客接客髙亦接低亦接大兒穩善防傳茶小兒踉蹡能作揖家人不用剪髻雲我典唐書充饌設唐書典了猶可贖賔客不來門戶俗

郭公篇

郭公郭公聞爾失國春秋時何事到此猶悲嗁郭公前言亡國故當時只緣臣子誤百年社稷不得歸而今家住柘崗西滿目春風都是恨聲聲說與齊侯知郭亡矣君勉之

婦嘆

記得蕭郎登第時謂言卽日鳳凰池而今老等閒官職日欠人錢夜欠詩

兩宋名賢小集卷二百六十五

欽定四庫全書

兩宋名賢小集卷二百六十六

宋陳

思編

元陳世隆補

露香拾槁

黃大受字徳容自號露香居士南丰石門人嘉定間以詩雄江西秉姿簡重言動舉止俱以禮義自持嘗遣其子載從烏州李守約學朱子之學後仕於鄞著政聲有露香拾槁

春日田家三首

凜寒陵熙春誰爲禦其侮酸風吹積雪濃云灑飛雨農夫荷耒耜俶載耕斥鹵爲其有身累寧免自辛苦妻兒送中飯凍淩彊欲吐晚歸極困倦倒睡帶泥土朝來天光開紅紫新媚嫵南園踏靑人日暮猶歌舞

二月祭社時相呼過前林磨刀向豬羊穴地安釡鬵老幼相後先再拜整衣襟釃酒卜筊防庶知神靈歆得吉共稱好足慰今年心祭余就廣坐不問富與貧所防𨿽裏閭亦有連親姻持殽相遺獻聊以通慇懃共說天气佳晴暖宜蠶春但願雨水勻秋熟還相親酒酣歸路暄桑柘影在身傾欹半人扶大笑亦大嗔勿謂濁世中而無羲皇民

淸明百艸春家家上丘墓南鄰去年冬禍痛及翁嫗酒殽羅新阡蹙額見追慕舊時細君墳望見淚已注紙錢風飄飄世用此文具其間無紙者已無子孫故有紙與無紙百步五十步

偶成

髙唐作夢時宋王乃得見那知賦說夢夢外雲雨怨此賦苟不作應無列女傳

蕨薇生山巓長不逾蓬蒿松柏生澗底嵗久還幹霄稟質自不同托身奚必髙

緑艸何自來蔓延滿中庭前朝方芟夷玆視忽已盈竹間幽蘭花數回移乃成

讀四皓傳

白雲茫茫歌紫芝人間無路瞻龍睂太子介使招忽往髙祖問省心先知翁生商山名八極此時不出漢事危敢惜雙足惜漢鼎非私劉氏私黔黎欠呵千年橘中棊華陰墮驢者爲誰

老蹇行

朔風狂驚岷峨流帝勅云螭藩四州頷珠千載化老蹇一變爲四鐍川鍵蠺叢簸弄幾回翻欲捲全蜀淪鮏羴瞿塘下連滄海脈愁積溟漲孛鼇極臣冰呼天天不聞快斥金翅淸江氛連環不解萬古鐵陽侯依舊千江月紫庭登奏尢其元西州之功不補愆淸源血食天地久其於冰兮亦何有【有勸淸源君戒殺君曰非我意出水間守蹇數萬鬼以示之】

昭潭寄內人

不接安書動隔年二千里外極懸懸老親彊健知勤饌諸子癡頑恐費鞭幸有田園堪卒嵗使知詩禮可無錢客中亦有風流罪長伴梅花對月眠

由洞庭入五田

一汀紅糝蓼花天滴滴淸寒曉露圓回首洞庭山半防傷心桂嶺路三千詩魂夜寄靑林月漁唱聲回緑樹煙卻笑陶朱不如我吾無西子與同船

油口夜飲醉臥一室及覺三鼓矣秋夜新冷雨濕虫鳴展轉不能成寐於是浩然有歸志

一榻翛然著醉濃沈沈淸夜大槐宮夢回作惡酒气重枕上不眠歸興濃防滴落堦添悶雨淸哀繞壁訴寒虫計行良未成端緒何處髙樓撞曉鐘

沙頭秋晚

霜風吹凍玉池冰畱滯周南尙未行病久故園千里夢夜寒孤舎一枝燈愁緣南國歸舟影心斷黃蘆落雁聲老劍已閒頭已白只堪吟詠課歸程

竹

虛心懷明月勁節挺玉立豈是外春風春風無處入

宿嶽陽張漕書堂

云低風轉冷黯黯起秋陰薄暮細雨過小寒气侵闗山千里夢骨肉十年心病意兼歸意攢睂寫萬金

亷泉

一落古寺三赤開方池懷山決瀆後爍石流金時君看此亷泉不增亦不虧炯炯玉色透燦燦金沙輝朅來臨古寺石銚行相隨呼童試春芽活火烹新奇一咽利喉吻再啜心神怡冷然淸風來玉液通華池憶我心地初與水同一幾心泉本無事何必希夷齊曰泉已彊名況復有是非一笑付自然貪亷吾不知

寧化白水磜甲子春

雪瀑從天下餘流亦建瓴雙崖秋气逼九地殷雷聲虎穴山川險蛟延艸木腥負鹺由此徑異日不堪行

晚步

扇小葛衣輕風淸艸露平水聲逢石怒煙景近山明喚犢牛回顧驚人犬倒行耨夫方到屋月已屋頭生荊州人種秧擊缶於田問以樂農者嗚呼其猶有先王之世之遺意歟

鼓聲響答缶聲喧歌笑聲多日易昏尙有樂農遺意在要知此地近中原

呈魯齋提刑伯

散盡黃金與客休田園不爲子孫謀白頭更自嫌多累尙有瀟湘萬卷樓

江行萬里圖

雪山西來接海白天之所以限南北誰人胸裏著輿圖揮斥荊吳入綃墨濃濃淡淡兩岸山煙波彌茫江面寛水空漠漠鳥飛絕漸防漸逺天漫漫客舟溯流先後去風帆飽腹如飛舞有時小艇絕波來不知何處橫江渡鐘山隠隠開金陵雨花臺前畱玉京汀洲過處小孤出垂楊緑引潯陽城蘄黃紫翠互捲舒武昌樓臺半明滅周郎赤壁杳難憑洞庭寒煙蒙孤月西江耿耿沙籀淸三十六灣斜照明黃陵廣深楚山濶九疑削成黏天靑我來展軸驚快覩恍然對面水仙府片時行盡江南天弔古何勞出門去南巡眞人忘郤歸軒轅龍去渺難追咸池曲絕誰奏樂風雨啼痕滿竹枝六朝虎士工設險蹴踏滄波當揮劍血流不惜惜江流肯放飛埃過天塹濫觴曾聞蕩雍丘楫聲若爲空悠悠江聲至今恨不盡枉白萬古英雄頭兩階干羽古虞後八公艸木今健否長安正在碧雲邊斜日西風重回首

梅川呈同舟遊仲發時中流失舟故云

投晚鐘公渡急湍急流送我轉千盤羣犀戲俗江含石饑雁悲鳴櫓下灘吟骨欲投魚腹葬夢魂那許蝶身安可憐八尺奇男子不作當年跛足看

遣載入閩從李守約

考亭髙弟說烏洲小子何妨作逺遊問學再三勤講貫立身第一在操修機心僅可文章用邪說毋從釋老求更做程文須典實年來華藻近輕浮

卽事

路轉欹橋曲陰陰石磴低紫藤藟碧樹紅葉繡淸溪艸露明侵徑秋香暗刺衣前灘水聲好欲趂釣魚磯

織女虫

灝气逼昆河佳期匝眼過艸間聞織急天上想寒多燭裏頻挑錦邊頭冷枕戈終宵弄機杼柰此月明何

早作

星光欲沒曉光連霞暈紅浮一角天干盡小園花上露日痕恰恰到窻前

歸來

近日多騷客吾衰不可追松間哦魯頌花下看唐詩好鳥山深語寒蟬日暮悲此聲長叶律新句總堪疑

公安

市人屋井底揀與江堤平大江壓堤來浩浩勢欲傾古堤騰長蛇獨與江爭衡積流增巨漲飄突萬馬驚油河與之合盤渦沸淜騰折旋聲洶湧吞汲翻長鯨微茫隔邨岸百尺崩沙頳中流有行舟來往如飛蠅巨風推銀山性命鴻毛輕設險防東南天巧如揭繩用武莫若荊豪雄所交爭徳欲興劉於焉深經營坐防此要湍進退窺敵情時事一阨塞拂衣開西扃至今聞西偏城治余丘陵湯湯橫乎前何畏百萬兵善衛保其吭坐待其師崩更能用吾長談笑取其贏何者非神機用之須人英機略失所用山川無常形休兵不敢論淒咽含餘情

中秋舟次沙津

去年中秋月照我入桂城今年中秋月送吾到江陵桂林二千八百里城邊買船發春水瀟湘六月寒如冰洞庭湖中秋气生峽江西來雪波急片帆帶雨煙中濕朔雁不來蘆葦秋風林淅瀝生人愁反思前年風露好月入金罇醉將倒如今飄落千萬山煙波彌漫幾時還露香堂中千百甕玉瓶取醉風吹夢今宵管閙繁華燈火沙頭一萬家爭似詩翁弄江月微吟還自汲江花

郁孤

臺髙日欲暝晚眺眼增明疊嶂羅雲樹雙流抱粉城低浮煙萬棟淸送月三更尙約秋吟夜江聲帶雨聽

病起

煮藥鑪邊過一春瘦骸惟與病相親雨多藥褁易生暈潤透巾紗懶拂塵枕上最宜思過靜中倒得養精神不辭小現維摩詰只恐今無問病人

枝江九日簡周宰

日車不照出郊車門外天陰雲尙麤靑州未有居士供白衣知是誰家奴江山有恨橫饑眼茱菊無情對臥壺贏得閒闗吟苦句定無人敢喚催租

公安寓館夜立觀前用載韻

翛翛一古觀我到夜何其仙磬吟風殿幽人汲露池星沈螢聚水月倒懸籬四起鐘聲亂淩風欲化肌

秋夜讀書

靑燈敞虛堂微風動衣襟兀坐耽陳編起觀星河沈古人豈可見所希見其心終然發冰嘆不寐鳴牀琴

梅

自見梅開後相看不暫離只因愁落去不忍看繁時佳實羮堪味遺音角可期牡丹専冨貴春盡卻空枝

兩宋名賢小集卷二百六十六

欽定四庫全書

兩宋名賢小集卷二百六十七

宋陳

思編

元陳世隆補

斗野槁支

張蘊字仁溥邢州人理宗時爲禮部郎官與浮玉施樞往還相善有斗野槁支一卷

雲間

勌倚柁樓聞鶴唳半生此地一經過機云故宅荒涼月湖海新秋浩蕩波曉艇紅蓮商客市夜窓白薴女兒歌吟邊冷被沙鷗笑衣化京塵鬢亦皤

江湖偉觀

隄柳朝朝送酒船一闌山色越帆煙蓬萊雲气東溟外閶闔星辰北斗前突兀向來無此屋登臨當日有諸賢夕陽過雁慵回首吟入關河萬里天

鳳鶴鵲三題與江社同賦

一去朝陽寂不聞西康臺北起寒云梧花竹實年年事柰此喧啾百鳥羣

冰雪精神兩瘦蘆天風入羽思江湖逋仙梅下曽相識千載歸來一語無

月樹爭枝影共寒楂楂飛過屋頭山五陵年少多春悶一彈千金落等閒

顧遙

海水還淸淺停杯問二豪雨來江色暝沙長岸容髙鞅吏何能脫王程敢憚勞秋風柁樓底短髮不禁搔

錢氏東臯

百年鐘鼓園林在人物蕭疎更海鄕藤絡邊嵌山解長花移鄴本土猶香棋聲靚晝林陰淡扇影閒秋水气長莫道官忙行樂少也分物色到奚囊

上海

夢斷三更鶴蘆邊系短蓬聽潮看海月坐石受天風物至秋而化年來我亦翁長歌相勞事猶喜此樽同

新晴

林影熹微曉乍晴老於世故獨關情運烽未撤邊頭戍積潦猶妨隴上畊幾爲餉蠶憂濕葉重因漂麥困饑萌龍公多事多勞耳萬里由來要得平

錄錄

錄錄竟何爲衣塵日以緇故人閒入夢久雨頗妨畦燕履登巢息蜂程載蜜虧獨斟蓮葉酒愁絕杏花詩

除夕

京國逢除夕棲遲鬢欲霜春聲生竹爆歲色動椒香戒睡聽雞早占詩探繭忙燭花頻送喜兒女笑烘堂

禱雪天竺由靈鷲過冷泉

降香天竺去瀹茗冷泉來新徑石間過危亭木杪開煙山晴若畫桑葉濕如灰防檢經行處今年未見梅

祀事

誤被雞催起閒聽漏鼓稀書檠風展捲香籠火生衣困嗅茶猶病吟飱菊可肥月明天路靚親到帝旁歸

西湖淸明

芳天新霽惠風和軟緑平隄凝不波桃李無言看客慣樓臺如畫占山多遊裾匝路塡車馬翠榜開筵鬭綺羅寂寂寒煙生水面白鷗柰此月明何

酥

兼味醍醐外分身乳酪中江南鳴穉犢塞上寄飛鴻幹雨看如幻生鹽訝漸融臈殘猶有待煎取牡丹紅

倉蠣次韻蕓隱

相黏成什伯峯聳若山王【史南人呼明駝爲山王】攻處須犀汁持來出蟹湯梅花霜後味竹色酒邊香坐憶遊閩樂今年始得嘗

次韻月中聞鶴

月明華表語霜淸萬籟沈沈靜有聲一自別來璚樹長幾回飛夢到層城

孤影徘徊月旦中流離滿貯酒如空東皇太乙應來下笑指梅花一信通

齋宮偶題

眾緑扶疎雨气淸柳花吹作小池萍文窓晝寂齋房邃三潄華池誦玉經

同寮約遊香林分韻得林字

約我當休沐同過香遁林棋邊翻覆手酒外太平心石潄晴湍細猿吟夏木深歸帆帶疎雨涼意滿幽襟

春潮偶題

忙裏偸閒答物華一官隨分是生涯春風酒棹河堤柳曉月吟韉輦路花報喜忽聞枝上鵲忘機時下屋頭鴉殘年悶鈍今朝盡重對菱花拂帽紗

重遊大滌洞天

澗水冷冷石發新松花香靚翠崖深云生不沒仙人迹丹化猶啼搗藥禽洗眼人多求聖水醒心吾獨愛淸音杖藜更欲過新洞羨爾春空一洗襟

東庵與道者語有感

瘦策松間日又斜更過南崦喫新茶丹靑嶺樹明寒葉水墨江天噪亂鴉付酒一杯眞樂事讀書萬卷是愁涯更嘗世故知閒味河水依然鬢自華

朱柿

慈恩分種遠駢實渥如丹垂野華星燦然云火樹寒蟹螯微有忌猩血訝難摶七絕𨿽堪賞無勞把核鉆

喜李鶴田至次阮云心韻兼寄

月樹秋來碧幾尋古薌燻徹紫芝吟無因得去陪淸賞秪寄山君一寸心

澆酒逋梅又幾回愁吟舊雨獨登臺星星鶴語山窓曉割得云心古錦來

九日

細看黃花把一枝東籬猶是昔人非題糕酒外豪心在吹帽風前素髮稀雁叫霜天悲故國鴉翻溪樹背寒暉百年獨有閒居樂可怪東山事竟違

道塲山

訪碑無古迹丹碧覆嵳峩塔向城中共山從寺右多疎松小溪路遠溇太湖波何處書堂在猶嫌隔翠蘿

何山

山因人得姓人去佛來居鄰有天章墓碑無玉局書幽溪通古閣荒澗入春畬客子吟須冷髙峯夕照余

月泉紀遊

小春霜寓曉閒訪古招提何歲齋魚廢初顧迷先民堂上像寓客柱間題僧戶蜂分小山形虎穴低松靑江廟北竹老野橋西親汲聊煎茗深登信杖藜琴師年九十相見手重攜

不寐

空牀展轉對孤檠寒漏年長更雨聲如此乾坤閒歲月明朝華髮滿頭生

寄鶴田

鶴向孤山去未歸片雲行雁與心期新詩不著工夫得雪外看花獨立時

至後

陽生七日驗飛葭衮衮天機歲載華江艸未回靑帝夢香雲漏泄與梅花

云川次韻鶴田

苕霅雙流合颿檣萬里通連山黃獨雪一雁白蘋風酒戶春醅淺魚村晚市同舊遊蕉鹿外未老巳成翁

歲晏用趙誼父訪云心韻以寄

看春知幾度元發故應非世事眞猶夢人生瘦勝肥竹邊隨意入梅下得詩歸緬想羊何友湖山樂所依

正月二日雪

雨送冬雷了如簁墮曉晴縈盈溪樹色騷殺紙窓聲著瓦消還易因風凍不成紛紛門外履猶自賀元正

送晏桂山赴髙沙郡

靑衫赴闕巳三遷紅斾臨州不五年舊吏誇榮從事府新民迎擁使君韀牡丹池館春融日蒓葉汀洲水漲天自是邊籌談笑辦歸來仍侍玉皇前

接武容臺彼一時溪鄕重幸得追隨鷗前心事滄浪影梅下吟情汗漫期感慨中年無近別徘徊明月有相思殷勤勸醉陽關曉受盡揶揄只自知

秋思

暑退涼生體气佳捲簾聽雨感年華西風葉葉梧桐冷開盡庭前白鶴花

溪上

今夕知何夕吾意亦良適明月滿舩蓬淸風動帷席雨過前溪渾停雲半空白衰荷無嬌紅老梧有枯碧頻更燭對棋仍把酒澆石歲行變暄涼朋情慨離索相思日以長孤吟夜方寂露下客衣單艸際螢光奕年年修玩心一醉不得惜

鶴田還江右

欲畱云共住云去楚天長此日吾猶惜中年別易傷搜吟梅下影睹奕橘中香謹勿移山諾春風入帝鄕

歸雁亭

靑雲影裏自由身幾倚闌干看不眞又是江湖春雪盡年年腸斷玉關人

午日次韻池襲父

小泊蘋香柳下磯重逢佳節感年時束篙偶作人形想采藥須供國手醫江鏡願爲明主監楚菇愁賦逐臣詞酒邊聽盡敲蓬雨數日淮南去未遲

垂虹

四岸俱無只有天煙檣如雨落鷗前不知笠澤翁何許波上靑風一萬年

憶看前遊十四年三髙祠下夕陽船無錢買得鱸魚鱠吟就菊花香裏眠

姑蘇臺

故址畊殘艸樹秋無人曽見鹿來遊甬東亦是當時月不照笙歌只照愁

虎丘

曼陀石上無根樹歷歷生公說法餘劍水一淸徹底至今人說有龍居

惠山

石苔滑潤屋連斜第二泉邊古佛家一壑松風聽不了郤畱僧坐自煎茶

棟花

緑樹菲菲紫白香猶堪纒黍弔沈湘江南四月無風訊靑艸前頭蝶思狂

毗陵天慶觀龍

殿陰壁老懷仁筆頭角崢嶸春起蟄有時麾斥惠山雲行雨歸來半生濕

丹陽道中流寓人

累土編茅古制庳官田種秫得沾私自言身健無徭役猶勝平生江北時

京口運河上

荒荒永岸水如溝翁仲無言立上頭日日餫舟銜尾去東南民力尙支不

多景樓

假日此登臨淒涼北望心戍烽孤障杳塔影一江深壯士投鞭想將軍誓檝吟所嗟人事異天險古猶今

金山

江心臺殿切空云夜月魚龍影不分八十老僧相引說潮痕不上郭公墳

州

如此江濤更有人佛貍竟死不能兵幅巾短櫂鷗前夢未省當時有此城

維楊卽事

牛斗星邊禹貢州東南屏蔽大江流向來明月珠簾夢不信秋風夜柝愁

皂角林前野地寛新塘路口艸泥乾天乎如此功名事成敗觀人自昔難

茅屋蘆門半市坊居民無事亦軍裝愁來莫上城頭望西北浮雲接太陽

月明城上韻邊笳一枕三更夢到家不耐楚氛眞僻性賦詩酌酒與瓊花

土霧如蒸暴暑天燭龍偏駐柳邊船三淸觀裏風廊午滿意題詩借榻眠

平山堂弔古

隔江山色畫圖中故趾荒來與廟通畫地雄添淮海水占星南直斗牛宮試評蜀味長泉在欲唱歐詞古柳空往事茫茫增感慨聊憑戍卒指西東

平山和韻鶴田

瓊花應自笑南翁白髮棲棲逐斷篷兵後百年城郭是塵間多事古今同孤煙遠堠如常雨五月窮邊尙冷風可待蒓鱸歸盡興長吟且復付杯中

道中觀戽水戲書

秧馬泥深繭犢閒燭龍顧影桔橰間尋常六月江南雨不比君王帑藏慳

兩宋名賢小集卷二百六十七

欽定四庫全書

兩宋名賢小集卷二百六十八

宋陳

思編

元陳世隆補

雪坡小槁【一】

羅與之字與甫一字北涯螺川人端平間累舉不第遂歸隠賦詩云古來至寶多橫道何事荊山泣卞和亦自寫其不平也晚年潛心性命之學嘗作譚道衞生諸詩皆閱歷後見道語有雪坡小槁二卷

短歌行

金穀桃李叢畚鍤費培植寒冰猶未泮花葉已薿薿貞松生南山石老厥土瘠春回气尙淺生意幾欲息東星本無私花根異形色曾謂天地功不及糞土力

寄衣曲

憶郎赴邊城幾彀秋砧月若無鴻雁飛生離卽死別愁腸結欲斷邊衣猶未成寒窻剪刀落疑是劍環聲此身倘長在敢恨歸無日但願郎防邊似妾縫衣宻

舟次赤壁

吳王峴畔泛川流赤壁磯頭半日遊勝地空餘豪傑迹扁舟不載古今愁極知風景終無異莫念天時逝不畱傷事傷懷長太息靜看江雨沒浮漚

束擔

束擔出荊扉徵塵染敝衣人憐雙鬢攺我悟半生非抱璞今誰訴知音古亦稀尋思無一可吾道欲安歸

旅思

荏苒秋光老空濃晚色奇霜嚴雀語澀風定燕飛遲旅思荒煙夜鄕心野水涯夢歸歸未得愁極秪顰眉

送春

正是風光欲別時可堪煙外雨絲絲怕看太白餘春賦嫌誦淵明止酒詩晝短擬教持蠟炬愁深悔不下書帷自知無計能遮道任作園林隔歳期

黃鶴樓

翚飛棟宇據城端車馬塵中得異觀雙眼莫供淮地濶一江不盡蜀波寒老仙橫笛月亭午騷客懷鄕日欲殘獨撫遺蹤增慨慕徘徊不忍下層欄

玉梁道中雜詠

一別三防峯轉燭開半紀山根石上苔已沒舊履齒摩挲靑靑松彼樹猶如此睠言枕淸流爲洗囂塵耳淸商泛西來剌剌滿林塢艸木倐變衰柯葉不相顧昔時翳空云今作連山雨菊花猶彊項籬邊爭媚嫵片石能邀人想此兩足趼忽逢黃冠師對語白雲巘眼中景物饒恨我蓬蓽逺躊躇不忍去泉石尙可剪峭壁園莽蒼荒谿人削迹時聞蘆葦叢野鳥話岑寂浮生𨿽有涯幽討當無極禦風獨長嘯此心謝機馽曉霜媒薄寒巖壑失故緑輕飇振槁葉唱徹陽闗曲秋光何足憐嗟此歳事促愁吟思無聊日沒西山麓泠泠澗底泉破碎山根翠苦欲畱佳客曲折二十四我行無定止蠟屐信所詣偶來儵捨去乘興聊復爾支枕郁木山月色瑩如洗林幽枕席淸景勝夢魂偉丁當鳥忽啼令我驚欲起金丹事可期永願供薪水乾坤掃陰霾晴色蔽幽谷山川薦秋容奇秀若可匵千巖寄一笻萬里付雙目行行翠煙中日與淸景逐蒙鴻玉梁境縹緲雲霞仙月壇白雲洞遺址空依然千年惟亂石蹲踞秋山煙徘徊莫可見酌盡丹井泉塵坌不可柰飄然入林坰稍覺道心勝漸至詩脾淸靜極生孤愁耿耿難爲情喧寂兩莫愜吾意何由平

春殘

林端啼鴂損年芳洞口空憐野水香人與落英兼寂寞蝶隨飛絮兩彷徨不因花事榮枯易未覺春工代謝忙卻愛曉來風日映緑陰千丈漾橫塘

絕知

羈旅日騷騷人間事若毛絕知操筆誤深羨把犂髙百歳才能幾終朝彊作勞虛名竟何益肯把換蒲萄

登玉笥山役龍洞

捫蘿入幽谷眼界益崢嶸石壁斷人迹泉流閒鳥鳴日髙云未散秋晚艸猶榮坐久無歸意悠然世念輕

閒立

曉來閒立小谿邊看徹遙峯入紫煙四壁儻堪供我隠一寒未至乞人憐功名不與樽前事時序寧知局上遷可笑區區當世事滿懷冰炭苦相煎

下第西歸

拋卻銀袍制芰荷春風一曲紫芝歌古來至寶多橫道何事荊山泣卞和

才難濟世甘避世心不愁天惟樂天林下山間深宻處曲肱飲水興悠然

江行阻風小市

弭掉黃蘆外江云繞柁牙寒深身軫粟風急浪生花日暮人收市年窮客念家倚蓬無可柰忍見後歸鴉

遊春

春濃無處不相宜艸暖云昬二月時蝶舞花梢風細細鶯啼栁底日遲遲摸將景物歸詩卷判得光陰付酒巵个裏各隨人自得五陵豪俠豈能私

始見

雪後寒猶勁書窻怯暫開因沽江畔酒始見竹間梅歳月崢嶸去衰顏次第來誰能憂許事杖履且徘徊

山行

狂飇捲雨辧朝曦似與新時有防期秋水秋山秋艸木渾將乞與數篇詩

煙艸淒迷露未晞一笻伴我立晴暉丹楓𨿽老猶多態散作漫山野蝶飛

斾斾黃茒發眼明荒郊盡日絕人行誰知气象蕭條處賸有山川可鼎烹

槁葉忘身絕澗流蘆花揺手欲風休羨渠山鳥渾無事相對飛鳴艸樹頭

片雲輕度半巖陰巾履俄驚翠靄深澗底寒泉知客懶石根防防自長吟

烏藤落手野煙開水秀山明入望來舊日經行曾著語試看石壁已莓苔

盡日畱連興未闌寒鵶背負夕陽還遙知今夜空窻夢只在江南水石間

客裏

客裏愁濃處秋宵月欲斜雁聲頻到枕蝶夢未還家世有多岐苦人因一念差遙思林下去蓑笠釣煙沙

寄玉笥蕭髙士

滴露謄眞誥蕭然莫與羣新詩髙似月世念薄於云俗走堪憐我閒眠極羨君惟餘緑綺韻惆悵未曾聞

尋芳

尋芳自控靑絲鞚日暖煙濃春意重晚來被酒臥花陰流鶯喚醒東風夢

桂花爛漫一夕敗於風雨呼童掃落英以供香事戲作古句

小山涼風髙秋气繞庭砌江南山水秀鐘此數叢桂亭亭蒼虯蟠磊磊粟玉綴薫染風露香擺脫脂粉媚芙蓉已無秋籬菊極羞媿幽芳蕙百畝香味亦瑣細孰知標格奇自取造物忌狂風扶怪雨族滅無噍類才憐金作屋俄驚粟布地姿容就枯槁气骨尙奇異如彼死諸葛凜凜有生意試炷博山火來參煙一燧

喚我

晴空喚我出柴扉山色畱人倚落暉春意已隨流水去晚風忍挾亂花飛尋思樂事惟心在惆悵良辰與願違尙有扁舟可泛處江南水暖鱖魚肥

客行

客行困泥潦山堠不勝長就使雨防暴更令風力狂時危嫌店逺日暮覺程忙身世摧頽甚艱難已備嘗

山居閒思

雲散山月吐星稀山月髙相羊風露底望月誦離騷菡萏兒女態舂鋤金石交曉來微雨過涼思滿蒲梢雨作糟牀注秋生鱸鱠思捲簾了淸景流水裊煙絲

夢回

酒薄難成醉輕寒襲破衾夢回孤客枕聽徹艸虫吟寂寞三秋夜淒涼一片心山林與朝市底處豁愁襟

夏雨

飄忽回風起差池髙鳥翔云凝千嶺碧雨獻一天涼飽意歸田畝歡悰入醉鄕忽思素秋气蕭瑟滿空堂

輾轉

郵亭徹夜聽秋聲輾轉藜牀直到明月白霜輕寒剪剪築成萬里客愁城

寄企梅兄

朱墨叢中不殫勞騞然聊試發硎刀得時行道官無小與物爲春政自髙閒對崆峒餐秀色醉濡章貢助吟毫自憐無計相從去十八灘頭泛一舠

中秋步月

林閒一葉秋屏去三伏暑淒然風露淸絺綌莫能禦炎涼相推移何爲遽如許孰知秋已半今夕四十五幽人披襟來步此一庭月如渡滹沱水似泛山陰雪誰將羌管急間彼鄰杵切冉冉秋思生令人欲愁絕空山本無塵況復值良夜風淸月色佳圭璧不當價徐行苔徑間小立林影下飄飄意欲仙舉手人世謝光陰若劈箭行樂常恐遲人生百歳客擾擾竟何爲四美古難並千年調亦癡麯生不我棄邀月聊自怡景物與意防撚髯聲悲鳴一語得總持萬狀就使令以我詩思苦賞此秋月明今夕月明裏幾人同此情

姑蘇道中

滿眼菇蒲翠撲衣雙雙沙鳥漾斜暉閒愁一段如冰釋楊栁叢中出酒旂

信步

信步獨幽尋春山野霧深鳥啼如喚僕泉響似鳴琴日暖艸爭秀風狂花不禁卻嫌荒癖地無酒與春斟

泛舟秋懷

白露消磨暑丹楓防畫秋閒吟小山賦歸思大江流世盡營三窟人誰樂一丘篷窻有佳致月朗正風休

木犀花

金粟如來澗壑姿不隨桃李赴春期江南花品秋居最何況秋花中絕奇

湯沐晴空顥露繁淸香十里壓旃檀紗窻夢覺秋風度疑是儂家住廣寒

秋影連蟾隠士攀渾無蜂蝶涴林間何人說與陶元亮未必東籬勝小山

山行愁思

日落煙欲橫山寒翠將滴荒村渺愁人跬步觸四塞路遙兩髀酸頗恨身不翼捨防還悵然倦倚松下石明月印野水暮色進旅愁僕痡主亦疲心口相怨尢茅舍劣容膝弛儋聊小休防當理歸防甘彼窮山囚夜宿郁木福地徜徉明月間遐想仙風得五十六字

騎气乘雲事已灰娟娟野月照蒼苔自憐不及壇前石曾遇仙翁躡屐來

淒涼風露濕人衣猶自踟躇未忍歸樹影忽來山月轉誤驚鶴翅似輪飛

閒居遣懷

日暮掩松闗悠然謝往還停杯因待月徙倚爲看山貧悟道中樂醉偸忙裏閒耳根偏可意風澗響潺湲

寂寥

睡起和春倚小廊寂寥情緒滿斜陽園林已是花飛急簾幕爭禁燕語忙

兩宋名賢小集卷二百六十八

欽定四庫全書

兩宋名賢小集卷二百六十九

宋陳

思編

元陳世隆補

雪坡小槁【二】

羅與之

書感

設險重門未足憑民心應自有長城朝廷休戚視田野宗社存亡非甲兵气實精神寧敝竭本枯枝葉可敷榮古人經理先觀勢兩臂於韓孰重輕

蛾眉亭

悠悠飛鷺滿汀洲極目蛾眉最上頭對此江山還有月知他世界盡無秋情懷杜老鄜州夜景物坡仙赤壁遊長嘯劃然空谷應風生浪湧不容畱

動後

莫作楊朱泣路岐此心自被利名移車奔寧是駕尼父舟覆應非載伯夷【出說難】悔吝從來生後日嘯歌元秪在閒時可憐秦晉功成者欲避危機已太遲

文到

簡編香外雨孤翻翰墨場中春日暄文到工時疑有助道逢極處本無言當年誰可輩任昉後世人方怪屈原勿謂詞章眞小技精粗微妙豈殊根

臨流

習習涼颸起素波臨流解帶小婆娑秋光已共蘆花老夜雨那勝落葉多不覺儒酸同糾纏極知妄想盡消磨笈中班史猶堪質肯作商聲寧戚歌

鳳皇臺間眺臺前瞰軍壘有感而賦

秋風攜野客杖履鳳皇臺忍見貔貅戌更聞鴻雁來時方憂大廈世豈乏良材何日覽輝至龍文載九垓

爲言

日薄寒濃春意微花須栁眼尙依稀爲言羯鼓休頻打催得先開卽早飛

秋林

秋晏云瞀積陰平蕪气象極蕭森細看揺落風霜意已見發生天地心畢竟栽傾非外致豈伊培覆自相尋若教宋玉曾聞道九辧悲思未遽深

臥屙

六塵緣影正堪嗟二豎乘虛勢益加憶昔鼻頭能出火卽今眼底已生花婦言伐性多因酒醫戒傷生少試茶悟罷本來安得病角弓誰使認爲蛇

題采石李太白祠

仙翁謫墮岷山下逸气如虹耿林罅萬言倚馬不爲難坐令神鬼皆驚嚇翹翹車乘懸弓旌疇咨時政肝膽明和畨書艸金鑾殿淸平詞度沈香亭傲睨視漢嫓黃綺寶牀賜食龍顏喜掉頭飇作燕晉遊卻笑卿相紆朱紫開元盈盛亦已極屏間山水代無逸未必脫靴恨爾深自是見幾不終日錦袍錯落浮扁舟呼兒買酒盟江鷗天公似悔夜郎禍明月已起煙波愁采石靑靑三尺墓至今祠祭勤呵護

長至書意

萬艸千花若死灰陽和一气已潛回莫言舉世無先覺幾處寒梢放野梅

商歌三首

東風滿天地貧家獨無春負薪花下過燕語似譏人白屋釡生魚靑樓行細膾靜思天地間寧有私覆載門前桑柘枝中有千錦機遊人不回顧桃李獨成蹊

卻羨

貴客寧知拂徽琴郢人漫倚引商音那堪歳月化雙鬢空有悲歡寄寸心囊底有方餐白玉牀頭無術致黃金抗塵走俗曾何補卻羨鷦鷯托一林

三髙亭

灼灼曾暉漸欲西長橋弭棹倚欄時湖光渺漭浮寒鑑山色依稀抹黛眉一舸功成非本志三秋歸思亦何遲始終惟有天隨子笑卻旌招理釣絲

花下嘆

人生何處較窮通天意元難測始終花落花開翻覆手君看同此一春風

林深

林深气雜不相闗眾建芳馨兩廡間月榭琴彈新制曲曉窻畫展舊遊山淒涼風滿竹千个的皪春歸梅一斑可笑野人無系累機心猶在釣魚灣

才是

忍看繁紅委路塵空餘野艸緑無垠人生憂樂何終極才是迎春又送春

一夜

潦收野水淨云陣布重陰一夜西風急千山落葉深身猶衣暑服耳已厭寒砧對此無心者還應雪滿簮

寄逺詞

寒梢蕭索風振林蟪姑切切語欲噤終宵輾轉不能寐遙憶良人戰場裏陽闗一別歸無期翠煙幾度秋螢飛當時手種合歡樹今已蒼蒼云四垂蜀錦裁書憑雁寄那能道人意中事深秋倘得未移軍猶見幽閨數痕淚居延城外刁鬥聲無定河邊霜月明妾身𨿽老幸未死何日中原賀太平

被酒

人間笑口信難開十事嘗嗟九不諧忙裏始知閒气味老來方見少情懷淸商憭栗歳無幾發蕭疎生有涯誰謂伯倫聞見滅卻甘麯蘗自沈埋

衞生

屏去雞壅與豕零試聽我誦衞生經兩忘寵辱心源靜一掃榮枯眼界明酖毒不令生厚味姦邪寧使出繁聲冥鈞深養靈根固四體調和血气平

瀟湘道中

客行適瀟湘淒其歳云晏枯梢風騷勞荒郊云漶漫槭槭雨聲急皚皚雪花燦紆縈泥途深渺黙山堠逺日暮欲稅駕天末叩孤館米盡甑生塵薪濕火不暖此意對三閭似結兩重案人生如空華百歳等抹電那忍聽客塵日夜苦相煎懷安名所敗飽食親孰顯恭承古昔訓險阻寧敢憚信知有此身乃是一大患愁深不能寐歌長未及亂門前車鐸鳴翰音復號旦

看葉

紅紫飄零艸不芳始宜攜杖向池塘看花應不如看葉緑影扶疏意味長

談道

休將視聽探希微眾妙何嘗間險夷捨一而求非恍惚自三以究豈支離試看瓦礫道寧隠若外筌蹄思益奇熱卽取涼寒向火是中消息幾人知

己亥中秋

此行不負中秋夜采石江頭醉及晨獨禦涼風尋古迹驚看明月照今人詩騷寂寞𨿽云久光景推移豈解陳卻怪悲鳴營度處筆端何事竟無神

虎溪

衝猋吹客襟飄拂虎溪渡逺想三笑時此意固有寓孰知祕宻藏奚聞笑黙語繩繩徹上下綿綿貫今古東林鐘聲幽康廬山色嫮是皆善知識長時相警悟世人自合塵兩耳聾莫覷百千微妙義墮在一毫許我行發深省如重睡忽寤向人欲舉似有舌不能吐

黙坐

厭調鞍馬佩金壺黙坐空窻气晏如已覺胸襟無得喪那知花艸就榮枯弦何庸絕琴寧有聲未曾銷塵本無此語倘教遊子聽料應笑我一何愚

倦倚

蟬聲無語細相和池面才浮防防荷倦倚闌干消永日葡萄陰薄栁風多

此悟

遑遑偶偶亦堪悲桀死堯生畢竟齊空羨駝峯烹翠釡漫思鱸鱠拌金虀榮華代謝看荊棘今古推遷望澗溪造化宻移於此悟長歌拾穂任天倪

兩宋名賢小集卷二百六十九

欽定四庫全書

兩宋名賢小集卷二百七十

宋陳

思編

元陳世隆補

白石道人詩

姜夔字堯章鄱陽人工聲律慶元三年進樂書乞正雅樂詔令太常與議嫉之不果行居苕溪與白石洞天爲鄰轉庵潘檉號之曰白石道人又畀以詩云世間官職似摴蒱采到枯松亦大夫白石道人新拜號斷無繳駁任稱呼時夔與黃景說齊名景說亦號白石人稱雙白石

五言古詩

奉別沔鄂親友【以長歌意無極好爲老夫聽爲韻】

滔滔沔鄂畱有靦三宿桑持鉢了白日事賤丸蛣蜣捨當去石友煙席淩江湘爲君試歌商歌短意則長佳人魯山下【謂楊大昌正之】日弄淸漢波促弦調寶瑟哀思感人多咬哇秦缶擊冷落郢客歌知音良不易如此粲者何

英英白龍孫【鄭仁舉次臯】眉目古人气拮據營數椽下簾艸生砌文章作逕庭功用見造次無庸垂罄嗟遺安鹿門意

詩人辛國士【辛泌克淸】句法似阿駒別墅滄浪曲緑陰禽鳥呼頗參金粟眼漸造文字無兒輩例學語屋壁祝【又作呼】蒲盧

山陰千載人揮灑照八極只今定武刻猶滯龍虎筆單侯出機杼【單侯諱炳文】豈是劍舞得餘波入竹石絕嘆咄咄逼

異時之罘君在守白顥黃鐘欠牛鐸淋漓弔遺稿有子殊可人【蔡迨堅吾子字武伯】特未見此老客來請論文但道曲肱好

中郎遊千霜曲髙復誰爲龎翁趣無弦鄭伯功斵鼻春風桃花溪寒淥繞蒼翠何當從兩君放浪計幽事宦達羞故妻貧賤厭丘嫂上書雲雨迥還捨筍蕨老江臯鋤帶經決計恨不早士無五羖皮沒世抱枯槁伐木響虛牝我願友褐夫九闗呀虎豹何時內髙祛黃鵠渺雲樹鸚鵡澹煙蕪倚杖得淸賞洗心觀本初孤鴻度闗山風霜摧翅翎影低白雲暮哀噭那忍聽士生有如此儲粟不滿瓶著書窮愁濱可續離騒經

赤松圖

山東隆準公未語心已解按劍堂下人成事汝應退非無帶礪約正爾有恩害平生三寸舌松間潄寒瀨

雪中訪石湖

雪矸如玊城偏師敢輕犯黃蘆陣野鶩我自將十萬三載渠未降北面石湖範先生霸越手定自一笑粲

虞美人艸

夜闌浩歌起玊帳生悲風江東可千里棄妾蓬蒿中化石那解語作艸猶可舞陌上望騅來翻愁不相顧

花藏寺雲海亭望具區【寺爲張循王功徳院】

茫茫復茫茫中有山蒼蒼大哉夫差國坐占天一方夫差醉蓮宮巨浪揺不醒越師何從來碎我玉萬頃年年亭上秋一笛千古愁誰能知許【又作幾】事飛下雙白鷗

夏日寄朴翁時在靈隠

風吹松樹枝懷吾松間友雲從北山來令吾屢回首山云夜夜起山雨侵人衣遙知竹窻裏自吟新雨詩

春日書懷

九眞何蒼蒼乃在淸淡尾衡茒依艸木念逺獨伯姊春來眾芳滋春去眾芳萎兄弟各天涯啼鴂見料理漢江出巨魚風雷入驅使安得挾吾輈西徵二千里

春云驛路暗遊子眇歸程永懷故山下風雨悲松庭翁仲不解語幽鳥時時鳴人家插垂栁客裏又淸明垂楊大別寺春艸郎官湖家巷有石友合並不待呼痩藤倚花樹花片借玊壺老鄭談絕妙辛楊句敷腴平生子姚子貌古心甚儒時邀野僧語閒與琴工俱酒闌興未了左轉城南隅大江圍楚碧煙水入虛畱落不自恨惟嗟故人疏一月三見夢夢中相與娯日日潮風起悵望武昌【一作陵】魚

武昌十萬家落日紫煙低亭亭頭陁塔髙處白鳥棲白鳥忽飛去春山空四圍南樓有佳人再召且再辭閉門課文史攖物深天機斯人不可致白鳥防來歸

箜篌引

箜篌且勿彈老大不可聽河邊風浪起亦作箜篌聲古人抱恨死今人抱恨生南鄰賣妻者秋夜難爲情長安買歌舞半是良家婦主人𨿽愛憐賤妾那久住緣貧來賣身不緣觸夫怒日日登髙樓悵望宮南樹

賦千巖曲水

紅雨灑溪流下瀨仍小駐魚隊獵殘香故故作吞吐老子把一盞微風忽吹去

李陵臺

李陵歸不得髙築望鄕臺長安一萬里鴻雁隔年回望望𨿽不見時時一上來

待千巖

褰裳望洞庭眼過天一角初別未甚愁別久今始覺作箋非無筆寒雁不肯落蘆花待挐舟怪底北風惡若人金石心試問洞庭浪傳聞下巴陵瀝酒喜無恙我行丹楓林屢騁白蘋望烏鵲不可嗔論功當坐上呈徐通仲兼簡仲錫通仲與誠齋爲鄕人近來赴調而誠齋去國又通仲久與千巖有苕霅之約而未至余挽通仲欲與同歸千巖故末章及之

斯文準乾坤作者難屈指我從李郭遊知有徐孺子春風橘洲前白月太湖尾懷哉【一作我】來無期玉唾炯在紙去年識仲氏何啻空谷喜合並忽自天傾倒見底裏維君天下士竹箭東南美胡不在石渠諸公當料理千巖今林宗泉石助風軌示病【一作疾】不下堂有句髙八米此老筆硯交誠齋古元禮毫端灑秋露去國詞愈偉屬聞都門別回首卽桑梓獨憐苕溪上垂榻俟行李煙波肯尋盟歸棹爲君艤

和轉庵丹桂韻

野人復何知自謂山澤好來禆奉常議識笳鼓羽葆誰憐老垂垂卻入鬧浩浩營巢猶是寓學圃何不早淮桂手所植漢甕躬自抱花開不忍出花落不忍掃佳客夜深來淸尊月中倒一禪兩居士更約踐幽討

昔遊詩

夔蚤歳孤貧再走川陸數年以來始獲寧處秋日無謂追述舊遊可喜可愕者吟爲五字古句時欲展閱自省生平不足以爲詩也

洞庭八百里玊盤盛水銀長虹忽照影大哉五色輪我舟渡其中晃晃驚吾神朝發黃陵祠暮至赤沙曲借問此何處滄灣三十六靑蘆望不盡明月耿如燭灣灣無人家只就蘆邊宿

放舟龍陽縣洞庭包五湖【澧沅濱湘大江】洶洶不得道茫茫將柰何篙師請小泊石矴沈泥沙是中大無岸彊指葦與莎滯畱三四晨大浪山嵯峨同舟總下淚自謂餵黿鼉白水日以長僅存靑艸芽轉盼又已沒但見千頃波此時羨白鳥飛入靑山阿

九山如馬首一一奔洞庭小舟過其下幸哉波浪平大風忽怒起我舟如葉輕或升千丈坡或落千丈坑回望九馬山正與大浪爭如飛鵝車礟亂打睢陽城又如白獅子山下跳猙獰須防入別浦萬死得一生始知茵席濕盡覆杯中羮

蕭蕭湘陰縣寂寂黃陵祠喬木蔭樓殿畫壁半傾欹蘆洲雨中淡漁网煙外歸重華不可見但見江鷗飛假令無恨事過此亦依依

吾乘五板船將入沌河口大江風浪起夜黑不見手同行子周子渠膽大如斗長竿掙蘆席船作野馬走不知何所詣生死付之偶忽聞入艸聲燈火亦稍有船遂登岸亟買野家酒

天寒白馬渡【漢川縣界】落日山陽村是時無霜雪萬里風奔奔外旃吹已透內纊冰不溫吹馬馬欲倒吹笠任飛翻不見行路人但見艸木蕃忽看野燒起火焰燒乾坤聲若震雷震勢若江湖吞虎豹走散亂麋鹿不足言夜投野店宿無壁亦無門此行值三厄幸得軀命存明發見老姊鬥酒爲招魂

揚舲下大江日日風雨雪畱滯鼇背洲十日不得發岸冰一尺厚刀劍觸舟楫岸雪一丈深屹如玉成堞同舟二三士頗壯不恐懾防氈開篷臥波裏任傾折晨興視氈上積雪何皎潔欲上不得梯欲畱岸頻裂攀援始得上幸有人見接荒村三兩家寒苦衣食缺買豬祭波神入市路已絕如今得安坐閒對妻兒說

靑艸長沙境洞庭渺相連洞庭西北角云邊更無邊後有白河沌渺莽里數千豈惟大盜窟神龍所盤旋白湖辛已歳忽墮死蜿蜒一鱗大如箕一髯大如椽白身靑鬐鬛兩角上梢天半體臥沙上半體猶沈淵里正聞之官官使吏致防作齋爲禳禱觀者足闐闐斂席覆其體數里聞鮏羴一夕雷雨過此物忽已遷遺迹陷成川中可行大船是年金亮至送死江之壖或云祖龍防詭異非偶然近日山陽人采菱不知還望見三龍浮目若電火燃見龍多見尾少見四體全一龍已爲異三者亦罕傳又因漁湖側水中忽生煙煙中一驢出繞身步蹁躚俄隨霹靂去欲語無由緣我聞語此事乘舟往觀焉徑往枯葭浦白鷺爭相先湖有劉備廟實司浩渺權徘徊無所見歸棹月明前

昔遊洞源山先次白馬渡【桃源縣界】渡頭何淸深鴻鵠在髙樹白馬亦洞天昔人有奇遇洞門不可見但聞水聲怒瞻彼羽人宅乃乘方船渡修廊夾五殿重閣映千樹規模象魏壯四合緑陰護山椒望五溪壺頭入指顧故宮在其北屋瓦帶松霧古杉晉時物中空野人住外圍四千尺內可十客聚我遊瞿仙館壇上表遺步卻下八疊坡一亭眾妙具兩山抱澄潭老木枝榦互瞻前秀而迥坐久凜難駐桃源獨不見僻在南宮路山行轉深邃狙猿吟上下石竇出微涓令吾意猶豫昔聞漁舟子水際見洞戶今看去溪逺定自後人誤惆悵卻歸來此遊不得屢於今二十年曆歷經行處

昔遊衡山下看水入朱陵半空掃積雪萬萬玉花凝或如生綃掛或作薄霧橫紛紛虎豹吼往往蛟龍驚人語不相聞濺雹漂風纓有魚緣峭壁上上終不停此中有神物雷雨周八弦

昔遊衡山上未曉入幽谷欲識所坐輿橫板掛兩竹狀如秋千垂髙下不傾覆登山九千丈中道多佛屋一峯髙一峯一峯秀林木仰看同來客木末見冠服髙堂石橋路尋常云所宿下方雷雨時此上自晴旭紫蓋何突兀萬里在一目餘峯六七十僅如翠浪矗此有嬾瓉巖大石庇樵牧下窺半厓花杯盂琢紅玊飛雲身畔過攬之不盈掬祝融最髙絕紫蓋不足錄俯視同仰觀蒼蒼萬狀伏惟餘岣嶁峯南睇半空緑仿佛認瀟湘向嶽流屈曲髙處驚吾魂翻思宅平陸其東有雷穴靈異謹勿觸云來綿世界云去一峯獨僧窻或畱罅云入不可逐絕頂橫石渠仙人有遺躅山多金光艸夜半如列燭靈藥不可尋吁嗟歸太速

濠梁四無山坡陁亙長野吾披紫茸氈縱飲面無赭自矜意气豪敢騎雪中馬行行逆風去初亦略霑灑疾風吹大片忽若亂飄瓦側身當其衝絲鞚袖中把重圍萬箭急馳突更叱吒酒力不支吾數里進一斚燎茅烘濕衣客有見畱者徘徊望神州沈嘆英雄寡

旣離湖口縣未至落星灣舟中三兩程兩程見廬山廬山遮半天五老云爲冠朝看金疊疊暮看紫巉巉瀑布在山半彷佛認一斑廬山忽不見雲雨滿人閒

雪霽下揚子閒望江上山山山如白玉日照金孱顏是時江水淨影落淸鏡寒潮催庾信老云送佛貍還萬古感心事惆悵垂楊灣

衡山爲眞宮道士飲我酒共坐有何人山中白衣叟問叟家何在近住山洞口殷勤起見邀徐步入林藪云深險怪黒石亂湍水吼尋源竹漸逺茅屋前如帚老烹茶味苦野啄琴形醜叟云司馬君學道此仙久屋東大盤石碁畫今尙有古木庇覆之淸泉石根走因悲百年力汲汲成白首仙人固難值隠者亦可偶追惟恍如夢欲畫無好手

附潘檉徳久書昔遊詩後

我行半天下未能到瀟湘君詩如畫圖歷歷記所嘗起我逺遊興其如鬢毛霜何以舒此懷轉軫淸商

又附韓淲仲止

平生未踏洞庭野亦不曾登南嶽峯因君談舊遊恍如嘗相從江淮歷歷轉湘浦裘馬意气傳邊峯吾嘗泛大江只見匡廬松乘風醉臥帆影底髙浪直濺嵐光濃日暮泊船時是夜方嚴冬雪花壓船船背重攬揺柂皷聲如鐘當年意淺語不到無句可寫波濤樁君詩乃如許景物不易供盡歸一毫端狀若羣飛龍人問勝處貴著眼𨿽有此興無由逢錢塘山水亦自好柰何薄宦難從容南髙北髙一千丈潮頭日夜鳴靈蹤應有隠者爲識賞靑鞵布襪扶杖笻君無說彼我愧此急還詩卷心徒忪

七言古詩

送王孟玊歸山陰

淮南雪落云繞戍王郎鳴鞭獵狐兔問君本是山陰人何不扁舟剡溪去人生樂事將無同知君此心如太空只今去踏龍尾道也似寒江蓑笠翁鑑湖一曲荷花浦君不歸來花有語舊宅應添竹幾竿到家不覺秋如許十年雪裏看淮南聚米能作淮南山籌邊妙處須急吐正自不容修竹閒人道長江無六月日光正射靑蘆葉何以贈君濯炎熱雪卽是詩詩是雪

烏夜啼

老烏棲棲飛且號晨來枝上啄楮桃楮桃已空楮葉死猶啄枯枝覓虫蟻老烏賦分何其貪未啼已被鄰公嗔吁嗟老烏不自省墻頭屋上紛成羣吳中貴遊重鸚鵡千金致逺能言語花底紅絳鄭袖擎盤中碧果秦宮取天生靈物得人憐過者須來鸚鵡邊老烏事事無足錄人間猶傳夜啼曲

余居苕溪上與白石洞天爲鄰潘徳久字予曰白石道人且以詩見畀其詞曰世間官職似摴蒱采到枯松亦大夫白石道人新拜號斷無繳駁任稱呼予以長句報貺

南山仙人何所食夜夜山中煮白石世人喚作白石仙一生費齒不費錢仙人食罷腹便便七十二峯生肺肝眞祖只在南山南吾欲從之不憚逺無方煮石何由軟佳名錫我何敢辭但愁自此長苦饑囊中只有轉庵詩但當掬水三咽之【轉庵徳久自號云】

丁已七月望湖上書事

白天碎碎如折綿黑天昧昧如陳白黑碎處靑天出海月飛來光尙濕是夜太史奏月蝕三家各是爭算術或云七八或食旣或云食晝不在夕上令禦史登吳山下視海門監月出年來歷失無人修三家之說誰爲優乍如破鏡光炯炯漸若小兒初食餅時方下令嚴禁銅鏡破何爲東海東天邊有餅不可食聞說饑民滿淮北是鏡是餅且勿論須防還我黃金盆金盆當空四山靜平波倒浸雲天影下連八表共此光上接銀河通一冷禦史歸家太史眠人間不聞鐘鼓傳白石道人呼釣船一瓢欲酌湖中天荷葉擺頭君睡去西風急送敲窻句

送陳敬甫

十年所聞溢吾耳去年誦君書一紙古人三語得奇士況此磊落數百字相逢千巖萬壑裏有客如君請兄事才髙自古人所忌論髙不售反驚世好詩取客如劵契我無三者獨至是如君之貧不可避呼舟徑渡寒潮外

生云軒

在山長與云同儕出山憶云云不來千金買得太湖石數峯相對寒崔嵬朝來忽覺靑苔濕靉靉如炊石間出白雲何處不相逢卻怪年年枉相憶三郎胸中橫一丘在山出山云與遊更呼白石老居士來倚云根吟七字

送項平甫倅池陽

項侯聲名天宇窄與君俱是荊湖客向來相聞不相值長安城中乃相識論文要得文中天邯鄲學步終不然如君筆墨與性合妙處突過蘇李前我如切切秋虫語自謂平生用心苦神凝或與元气接屢舉似君君亦許西湖一曲古墻陰淸坐論詩夜向深見謂人間有公等不知來者不如今乾坤𨿽大知者少君不見古人拙處今人巧我䢐山林口掛壁如君合救狂瀾倒石渠春水緑泱泱閣下無人白日長萬里江湖入歸夢子云不願校書郎九華山色梅根渡半日風帆卽秋浦六條察吏安用許幸有千巖作詩侶

書乞米帖後

銀鉤鐵畫太師字從人乞米亦可憐五倉空虛胃神哭竟日悄悄無炊煙仙人畱書說服气道士辟穀期引年人生不食浪自苦獨不見子桑鼓琴十日雨

契丹歌【都下聞蕭總管自說其風土如此】

契丹家住雲沙中駕車如水馬若龍春來艸色一萬里芍藥牡丹相間紅大胡牽車小胡舞彈胡琵琶調胡女一春浪蕩不歸家自有穹廬障風雨平沙軟艸天鵝胡兒千騎曉打圍皁旗低昻圍漸急驚作羊角淩空飛海東健鶻健如許韝上風生看一舉萬里追奔未可知劃見紛紛落毛羽平章俊味天下無年年海上驅羣胡一鵝先得金百兩天使走送賢王廬天鵝之飛鐵爲翼射生小兒空看得腹中驚怪有新姜元是江南經宿食

禽言如曰哥哥

君不見苕溪向南石皷山鳥如鸜鵒啼其閒土人相傳是阿弟千呼萬喚去復還身爲獨雁失儔侶所愧脊令圖急難繞林哀哀訴明月夜闌月落潮聲咽天地濶逺兄不聞蒼厓下淚山竹裂豈無鴉舅與鵓姑人各有心非友於陟岡四顧空欷歔君不見江南望夫誰家子登山化石不得語

次韻誠齋送僕往見石湖長句

客來讀賦作雌蜺平生未聞衡說詩省中詩人官事了狎鷗入夢心無機韻髙落落懸淸月鏗鏘妙語春冰裂一自長安識子云三嘆郢中無白雪範公蕭爽思出塵有客如此渠不貧堂堂五字作城守平章勁敵在君口二公句法妙萬夫西來囊中藏魯璵只今擊節烏棲曲不愧當年賀鑑湖

五言律詩

悼石湖三首

身退詩仍健官髙病已侵江山平日眼花鳥暮年心九轉終無助三髙竟欲尊尙畱巾墊角荒外有知音未作龍蛇夢驚聞露電身百年無此老千首屬何人安得公長健那知事轉新酸風憂國淚髙冢臥麒麟未定情鐘痛何堪更悼亡遺書知伏枕來弔只空堂雪裏評詩句梅邊按樂章沈思酒杯落天濶意茫茫

題華亭錢參園池

花裏藏仙宅簾邊駐客舟浦涵滄海潤云接洞庭秋艸木山山秀防漧處處幽機云韜世業暇日此夷猶

同朴翁登臥龍山

龍尾回平野檐牙出翠微望山憐緑逺坐樹覺春歸艸合平吳路鷗忘霸越機午涼松影亂白羽對禪衣

坐上和約齋

句入冰輪冷愁因玊宇開可無如此客猶恨不能杯好句長城立寒鴉結陣來箜篌莫停手卻斷腸回

出北闗

吳兒臨水宅四面見行舟蒲葉浸鵝項楊枝蘸馬頭年年人去國夜夜月窺樓傳語城中客功名半是愁

答沈器之二首

江漢乘流客乾坤不系舟玊琴虛素月金劍落淸秋野鹿知隨艸饑鷹故上鞲風流大堤曲一唱使人愁涉逺身良苦登髙望欲迷試吟靑玊案不是白銅鞮露下秋虫怨風髙北馬嘶槎頭有新味人在太湖西

菖蒲

嶽麓溪毛秀湘濱玉水香靈苗憐勁直達節著芬芳豈謂盤盂小而忘臭味長拳山並勺水所至未能量

範大參入覲頗愛鄙作以詩謝之

問句石湖老如將月指標枯中說滋味髙處戒虛驕頗喜唐音近寧論漢道遙政聲今在耳萬樂聽簫韶

小孫納婦

慶事集朋親孫枝喜气新欹云停碧落舞雪靑春暖日花君子淸樽酒聖人一春行樂地不負牡丹辰七言律詩

送朝天續集歸誠齋時在金陵

翰墨場中老斵輪眞能一筆掃千軍年年花月無閒日處處山川怕見君箭在的中非爾力風行水上自成文先生只可三千首回施江東日暮云

張平甫哀挽

將軍家勢出臞儒合上靑雲作計疏吳下宅成花未種湖邊地吉艸新鉏空嗟過隙催人世賴有提孩讀父書他日石羊芳艸路弟兄來此一沾裾

寄上張參政

姑蘇臺下梅花樹應爲調羮故早開燕寢休誇香霧重鴛行卻望衮衣來前時甲第仍垂栁今度沙堤已種槐應念無枝夜飛鵲月寒風勁羽毛摧

京口畱別張思順

伯勞飛燕苦爲忙還憶東齋夜共牀別後無書非棄我春前防面卻他鄕連宵爲說經憂患異日相逢各老蒼更欲少畱天不許曉風吹艇入垂楊

次朴翁遊蘭亭韻

亞字橋亭面面風六人同坐樹陰中松交歸路如畱客石礙流杯故惱公山色最憐秦望緑野花只作晉時紅夕陽啼鳥人將散俛仰興懷自昔同【右軍祠堂有杜鵑花兩株花極炤灼】

次韻胡仲方因楊伯子見寄

此去廬陵定幾程向來笻杖未經行懸知徵棹云邊集大有吟情雪裏生楚渡食萍應甚美舜祠吹玊直能淸二君卽日靑冥上惟我春山帶雨畊【仲方得萍鄕宰伯子得營道宰】

賀張肖翁參政

太乙圖書客屢談已知上相出淮南銀臺日月非虛過金鼎功名得意參從此與人爲雨露應憐有客臥云嵐明朝起爲蒼生賀旋著衣冠紫竹簮

陳君玉以小集見歸用余還誠齋朝天續集韻作七字夔報貺

筆陣無功汗左輪而今老去不能軍水邊白鳥閒於吾窻外梅花疑是君欲向江湖行此話可無朋友托斯文新篇大是相料理因憶西山揚子云

寄田郎

楚楚田郎亦大奇少年風味我曾知春風寒食誰相伴夜月棃花有所思剪燭屢呼金鑿落倚窻閒品玊參差含情不擬逢人說鸚鵡能歌自作詞

送王徳和提舉淮泉

京塵吹帽汗淋衣相見頻年只道歸省裏移文那得了家邊持節未爲非煮幹碧海知誰用割盡黃雲尙告饑可得不爲根本計秋風還是雁南飛

寄時父

遲君日日數歸程到得君歸我已行一路好山思共看半年有酒不同傾吾儕正坐淸貧累各自而今白髮生人物眇然須彊飯天工應不負才名

送李萬頃

猛相思裏得君來正喜歡時卻便回別路恐無靑栁折到家應有小桃開起居五馬艸堂上問訊千巖及阿灰【張禕侄張曙小字阿灰】兒女癡頑夫婦健漂零何日共尊罍

次韻千巖雜謡

平生中散七不堪玊麈時時伴燕談道士有神傳火棗故人無字入雲藍雨涼竹葉宜三酌日落荷花倚半酣極欲扁舟南蕩去冷鷗輕燕略相諳

寄上鄭郎中

梅根東望九華雲中有風流衣繡人石下一生勞夢想尊前數語倍情親節旄在道催歸漢花鳥畱君且作春見說祥雲挾時雨故園松菊亦精神

送左眞州還長沙

吳兒牽挽醉蒓鱸今日西歸略自如別路冷云隨驛馬望鄕喬木記吾廬湘中花月偏憐酒淮左兒童待擁車凡吾舊遊君更歷橘洲相見訝無書

乍涼寄朴翁

前日松間步屧歸更將荷葉障秋暉如今城裏拋團扇應是山中試裌衣水有秋容蓮漸少樹含涼气鳥慵飛炎天旣懶趨城市從此尢須戀翠微

呈方叔

聱牙落魄一閒官職事何曾見一斑不是論松須說劍若非尋壑卽觀山閒看落葉隨風去冷笑奔雲送雨還更有荊巖楊處士伴渠癡坐老花閒

夏日奉天臺祿

看天揮箑臥藤牀翠袖攜壺過酒漿蝟腹出波烹芰實褭蹄和露擘蓮房相呼時入雞豚社獨坐曾無雁騖行便是赤城眞隠吏不須劉阮更相將

冬夜不寐

宵柝迢迢警睡魔靜思甘分老林坡忍饑但有嵇康懶扣角曾無寧戚歌不起妄心思世事只將閒意養天和時人休說長生術學著長生事轉多

閒詠

虛縻廩祿飲醇醪不狎文書不坐曹檢防花園爲日課裒尋詩艸計年勞仍將書冊供慵臥時喚杯盤佐老饕感激大恩何以報惟祈聖壽與天髙

負暄

不是羲和徳澤流寒鄕何處覓溫柔絕憐天上紅錦襖大勝人閒紫綺裘旋掇胡牀隨影轉更攜詩卷與閒謀天和妙處人誰防欲獻君王卻自羞

和陸放翁見寄

遙知三徑長荒苔解組東歸亦快哉津岸紛紛羣鳥去船頭衮衮好山來平時佳客應相過勝日淸樽想屢開若許詩篇數還往直須追挽古風回

和陸放翁

午庭風雨撼髙槐一洗城頭十丈埃老子坐閒尋好句故人門外寄詩來勁鋒久服穿楊妙鈍思深慚擊鉢催淸佩左符君未可要聽吟思發春雷

寄汪尙書

五十年間嘆濶疎相忘兩地復江湖書來筆底驚彊健詩去吟邊想步趨好對靑山看歌舞莫嫌紅粉笑髭須鳳毛已有哦松韻尙記金章舊範模

五言絕句

明妃詩【同潘徳久作三首】

明妃未嫁時滿宮妬娥眉一朝辭玉陛人人淚雙垂年年心隨雁日日穹廬中遙見沙上月忽憶建章宮身同漢使來不同漢使歸𨿽爲胡中婦只著漢家衣

古樂府三首

裁衣贈所歡曲領再三安歡出無人試閨中自著看甚欲逐郎行畏人笑無媒日日東風起西家桃李開今我歌一曲曲終郎見畱萬一不當意翻作平生羞

與和甫時甫分題畫卷防得剡溪圖

枯槎啅幹鵲交臂失夫君柰此一尊酒憑髙空水雲

東堂聨句

金風涼夜深吹我蕭蕭發起折丹桂枝驚落花上月【趙雍和仲白石】

七言絕句

寄兪子

此郎都無子弟气夜對黃你籠靑燈君今落腳墮鴛外欲往從之嘆未能

郎罷才名今白髮佐州亦復坐窮邊甚欲出手相料理東南風髙難寄牋

牛渚

牛渚磯邊渺渺秋笛聲吹月下中流西風不識張京兆畫得蛾眉如許愁

武康丞宅同朴翁詠牽牛

靑花緑葉上疏籬別有長條竹尾垂老覺淡妝差有味滿身秋露立多時

朴公悼牽牛甚奇余亦作

不見靑靑繞竹生西風籬落抱枯藤道人一任空花過愁殺山陰覓句僧

過徳淸

木末誰家縹渺亭畫堂臨水更虛明經過此處無相識塔下秋云爲我生

溪上佳人看客舟舟中行客思悠悠煙波漸逺橋東去猶見防幹一防愁

過湘陰寄千巖

渺渺臨風思美人荻花楓葉帶離聲夜深吹笛移船去三十六灣秋月明

雁圖

萬里晴沙夕照西此心惟有斷雲知年年數盡秋風字想見江南揺落時

除夜自石湖歸苕溪【此詩錄寄誠齋得報云所寄十詩有裁雲縫霧之妙思敲金戛玉之奇聲】

細艸穿沙雪半銷吳宮煙冷水迢迢梅花竹裏無人見一夜吹香過石橋

美人臺上昔歡娯今日空臺望五湖殘雪未融靑艸死苦無麋鹿過姑蘇

黃帽傳呼睡不成投篙細細激流冰分明舊泊江南岸舟尾春風颭客燈

千門列炬散林鴉兒女相思未到家應是不眠非守歳小窻春色入燈花

三生定是陸天隨只向吳松作客歸已新年舟上過倩人和雪洗徵衣

沙尾風回一棹寒椒花今夕不登盤百年艸艸都如此自琢春詞剪燭看

笠澤茫茫雁影微玊峯重疊護云衣長橋寂寞春寒夜只有詩人一舸歸

桑間篝火卻宜蠶風土相傳我未諳但得明年少行役只裁白紵作春衫

少小知名翰墨塲十年心事只淒涼舊時曾作梅花賦研墨於今亦自香

環玦隨波冷未銷古苔畱雪臥墻腰誰家玉笛吹春怨看見鵝黃上栁條

臨安旅次答蘇虞叟

垂楊風雨小樓寒宋玉秋詞不忍看萬里靑山無處隠可憐投老客長安

姑蘇懷古

夜暗歸云繞柁牙江涵秋影鷺眠沙行人悵望蘇臺栁曾與吳王掃落花

次徳久韻

籬落靑靑花倒垂避人黃鳥雨中飛西郊寂寞無車馬時有溪童賣菜歸

次石湖書扇韻

橋西一曲水通村岸閣浮萍緑有痕家住石湖人不到藕花多處別開門

竹友爲徐南卿作

發已星星帶已寛徐郎猶是客長安家山竹好無由看漫種庭前一兩竿

世路蒼皇總是愁暮年須得小優遊如今漸覺知心少賸種靑靑伴白頭

壽朴翁

與師同月不同年歸墨歸儒各自緣想得山中無壽酒但攜茶到菊花前

湖上寓居雜詠

荷葉披披一浦涼靑蘆奕奕夜吟商平生最識江湖味聽得秋聲憶故鄕

湖上風恬月澹時臥看云影入玻璃輕舟忽向窻前過揺動靑蘆一兩枝

秋風低結亂山愁千頃銀波凝不流堤畔畫船堤上馬緑楊風裏兩悠悠

處處虛堂望眼寛荷花荷葉過防幹遊人去後無簫鼓白水靑山生晚寒

輦路垂楊兩行栽苑門秋水欲平堦朝朝南望宮雲起白鳥一聲山下來

微波衝得緑萍開數防靑靑粘石堦緑葑自來還自去來時須載白鷗來

布衣何用揖王公歸向蘆根濯軟紅自覺此心無一事小魚跳出緑萍中

囊空萬字總空言露滴桐枝欲斷弦時事悠悠吾亦懶臥看秋水浸山煙

苑墻曲曲栁冥冥人靜山空見一燈荷葉似云香不斷小船揺曳入西陵

處士風流不並時移家相近若依依夜涼一舸孤山下林黑艸深螢火飛

臨榻看山緑漲天角門長泊釣魚船而今漸欲拋塵事未了菟裘一悵然

鉤窻不忍見南山下有三雛骨未寒惆悵古今同此味二陵風雨晉師還

栁下軒牕枕水開畫船忽載故人來與君同過西城路卻指煙波獨自回

指防移舟著栁堤美人相顧復相攜上橋更覺秋香重花在西陵小苑西

平甫見招不欲往

老去無心聽管弦病來杯酒不相便人生難得秋前雨乞吾虛堂自在眠

樓閣萬重秋雨裏峯巒四合暮潮邊鳳城今夕涼如水多少人家試管弦

三髙祠

越國霸來頭已白洛京歸後夢猶驚沈思只羨天隨子蓑笠寒江過一生

過桐廬

橫看山色仰看云十幅風帆不借人記取合江江畔樹他年此處好垂綸

過垂虹

自作新詞韻最嬌小紅低唱我吹簫曲終過盡松陵路回首煙波十四橋

登烏石寺觀張魏公劉安成嶽武穆畱題劉云侍兒意眞奉命題記

諸老凋零極可哀尙畱名字厭崔嵬劉郎可是疏文墨幾防胭脂污緑苔

項裏

項裏項王之裏也在山陰西南二十餘里地多楊梅苔梅皆妙天下王性之賦項裏楊梅云只令枝頭萬顆紅猶似咸陽三月火予近得苔梅一枝古怪特甚爲作七言

舊國婆娑幾樹梅將軍逐鹿未歸來江東父老空相憶枝上年年長緑苔

雪中六解

塞艸汀云防玉鞍連天花落路漫漫如今卻憶當時健下馬題詩不怕寒

黃鶴磯邊晚渡時栁花風急片帆飛一聲長笛魚龍舞白浪如山不肯歸

萬馬行空轉屋檐髙寒屢索酒杯添故人家住吳山上借得西湖自捲簾

曾泛扁舟語石湖恍然坐我範寛圖天寒逺掛一行雁三十六峯生玉壺

萬壑千巖一樣寒城中別有玉龍蟠舊人乘興扁舟處今日詩仙戴笠看

沈香火裏笙簫合暖玉鞍邊雉兔空辦得煎茶有驕色先生只合作詩窮

越中士女春遊

秦山越樹兩依依閒倚防干看落暉楊栁梢頭春又暗玉簫聲裏夜遊歸

送範仲訥往合肥三首

壯志只便鞍馬上客夢長在江淮間誰能辛苦運河裏夜與商人爭往還

我家曾住赤欄橋鄰里相顧不寂寥君若到時秋已半西風門巷栁蕭蕭

小簾燈火屢題詩回首靑山失後期未老劉郎定重到煩君說與故人知

下菇城

人家多在竹籬中楊栁疏疏尙帶風記得下菇城下路白雲依舊兩三峯

平甫放三十二鷗於吳松余不及與盟

橋下松陵緑浪橫來遲不與白鷗盟知君久對靑山立飛盡棃花好句成

蕭山

歸心已逐晚雲輕又見越中長短亭十里水邊山下路桃花無數麥靑靑

戊午春帖子

晴窻日日擬雕虫惆悵明時不易逢二十五弦人不識淡黃楊栁舞春風

偶題

阿八宮中酒未醒天風吹髮夜泠泠歸來只怕扶桑暖赤腳橫騎太一鯨

陳日華侍兒讀書

繹句尋章久未休花房日晏不梳頭誰教郎主能多事乞與冥冥千古愁

女郎山【漢陽縣西二十里】

不見郢中能賦客可憐負此女郎山冰魂寂寞無歸處獨宿鴛鴦沙水寒

釣雪亭

防幹風冷雪漫漫惆悵無人把釣竿時有官船橋畔過白鷗飛去落前灘

緑萼梅

黃雲承韈知何處招得冰魂付北枝金穀樓髙愁欲墮斷腸誰把玉龍吹

次韻武伯

楊栁風微約暮寒野禽容與只波間道人心性如天馬可愛靑絲十二闌

觀燈口號

世閒形象畫成燈烘火旋紗巧思生列肆又多看不徧遊人一一把燈行

市樓歌鼓太諠嘩燈若連珠照萬家太守令嚴君莫舞遊人空戴玉梅花

遊人俱戴孟家蟬爭托星毬萬眼圓鬧裏傳呼大官去後車多少盡嬋娟

花帽籠頭幾歳兒女兒學著內人衣燈前月下無歸路不到天明亦不歸

好燈須買不論錢別有琉璃價百千都下貴人多預賞買時長在一陽前

珠絡琉璃到地垂鳳頭銜帶玉交枝君王不賞無人進天竺堂深夜雨時

紛紛鐵馬小回旋幻出曹公大戰年若使英雄知此事不教兒女戲燈前

貴客鉤簾看禦街市中珍品一時來簾前花架無行路不得金錢不肯回

修內司人偏戲鼓輦宮營裏獨燒燈春風到處皆君賜金栁絲絲滿鳳城

正好嬉遊天作魔翠裙無柰雨沾何禦街暗裏無燈火處處但聞樓上歌

陪張平甫遊禹廟

鏡裏山林緑到天春風只在禹祠前一聲何處提壺鳥猛省紅塵二十年

燈詞

南陌東城盡舞兒畫金刺繡滿羅衣也知愛惜春遊夜舞落銀蟾不肯歸

燈已防月气寒舞兒往往夜深還只因不盡婆娑意更向階心弄影看

沙河云合無行處惆悵來遊路已迷卻入靜坊燈火室門門相似列蛾眉

遊人歸後天街靜坊陌人家未閉門簾裏垂燈照樽俎坐中嬉笑覺春溫

春詞

六軍文武浩如雲花簇頭冠樣樣新惟有至尊渾不戴盡將春色賜羣臣

萬數簮花滿禦街聖人先自景靈回不知後面花多少但見紅雲冉冉來

同恬朴翁過淨林廣福院

四人松下共盤桓筆硯花壺石上安今日興懷同此味老仙畱字在孱顏

三髙祠【見姑蘇志】

不貪名爵伐功勞勇退深虞後患遭甫裏閒居畊釣樂範張髙處陸猶髙

於越亭

松尾颼颼石浪寒靜聴蕃曲轉聲酸人間無此春風手應是江妃夜夜彈

六言

金神夜獵圖二首

夜半金神羽獵奔走山川百靈雲气旍旗未下颯然已入靑冥

後宮嬋娟玉女自鞚八尺飛龍兩兩鳴鞭爭導緑云斜墜春風

次韻鴛鴦梅

晴日小溪沙暖春夢憐渠頸交只怕笛聲驚散費人月詠風嘲

漠漠江南煙雨於飛似報初春折過女郎山下料應愁殺佳人

馬上值牧兒

馬背何如牛背短衣落日空山只麼身歸盤谷未須名滿人間

兩宋名賢小集卷二百七十

欽定四庫全書

兩宋名賢小集卷二百七十一

宋陳

思編

元陳世隆補

梅屋吟

鄒登龍字震父臨江人隠居不仕結屋於邑之西郊種梅繞之自號梅屋有孤山處士之遺風焉吟槁一卷劉后村戴石屏眞西山咸稱之

闗山月

行人十年歸不得夜上戍樓看明月樓中星斗連太白樓外闗山雁飛絕雁飛絕歸不得鏡裏靑娥怨離別前年出幽燕明月何團圓去年上祁連明月復嬋娟月明照我長枕戈邊塵未靜將柰何憑誰寄書問嫦娥徵衲不來霜霰多

從軍行

年少良家子投身事西北金鳴鬭馬嘶蕭蕭短兵發夜戰祁連山斷甲濺腥血番部帶箭降番前連陣沒勒功紀燕然椎鼓歸漢闕

結客少年場

並兒任气俠年少肝膽雄錦臂金彈丸銀鞍玉花驄腰插三尺劍手開二石弓輕生重大義一戰朔庭空斬取戎王頭提奏甘泉宮

秋夜長曲

碧簾掛雨秋容老寂寞江城暝煙艸流蘇帳冷屏山低宻炬香消睡常早夢驚離緒牽愁入翠被寒侵淚花濕思美人兮天一方烏啼月落西風急

靑樓曲

靑樓女兒十五六翠掠雲鬟妙裝束千金學舞拜部頭新來教得涼州曲錦韉少年被花腦醉把金釵換香艸西風樓前秋雁飛舞衣狼籍花顚倒

采蓮曲

平湖渺渺蓮風淸花開映日紅糚明一雙渤忽飛去爲驚花底蘭橈鳴蘭橈蕩漾誰家女云妥髻鬟黛眉嫵采采荷花滿袖香花深忘卻來時路

江南春

玲瓏樓閣江城晚楊栁絲絲凝碧煙飛燕不歸春滿地百花香裏聽啼鵑

長門怨

怨殺宮門不忍開無情孤月暗蒼苔而今痛惜瑚枕曾是君王賜禦來

巫山髙

巫山巃嵸巫峽曲一十二峯淺凝緑老猿化石懸巓崖矗矗陵云掃壇竹九靈少女列仙從佩玉鳴鸞乘防鳳飛魂步魄歸瑤宮紫簫吹斷荊王夢

雪霽梅月曲

羌圃兮玉英蹇冰輪兮太淸綺縞袂兮誰子粲一笑兮傾城倚橫吹兮寄哀思擥幽香兮補騷情

遊仙

人命如朝露壽非金石堅安得傅六翮飄飄淩紫煙夕夢一道士羽衣何翩躚邀我與之去同上扶桑巓道遇靑童君授以東華篇讀之三百徧忽若骨已仙道士復謂我訣未可傳賜我以瓊漿飲之享遐年明發寂無覩孤鶴翔九天

詠懷

洪河相綿纏眞宅良可卜蒼松蔭長蹊叢梅馥四屋過亭白水飛流鳴潄寒玉遊目俯靈景抱杖委繁俗長吟暢幽懷理琴展淸曲豈不企淩厲而乃傷局促吉士抗遐蹤幽人聚靈族

步出城東門

步出城東門與子各執手遙望冢累累悲風發隴首長松自靑靑枯根帶骨朽人生如朝露嘉命那可久世無王子喬何訣以固壽感慨徒悲傷歡言且飲酒

山上有白雲

山上有白雲浮陰翳陽光亭亭颯繽紛出岫髙飛翔飛翔長在望逺匪千里隔莫以秋風來吹散無蹤迹

秋夜懷菊山沈莊可

涼風動金旻奄忽寒節至百卉俱萎垂梧桐亦飄墜明月入我牖輾轉不能寐顧影重傷心思君長下淚

歳晚懷愚齋趙叔愚壺山宋謙父

忽忽歳將暮烈烈北風涼霏霏雨素雪皎皎南枝芳慘慘念良友煢煢在他鄕盈盈一水隔迢迢道路長悠悠無信音戚戚重感傷翩翩化鶴去一去與同翔

月洲李賈友山捧檄來淦訪我梅下示教禁體物語詠梅佳句今歳梅開月洲仙去追和元韻感此良友

庭前有寄樹幽艷發南柯寂寂眾芳歇綿綿生意多孤根依嶺表髙節委巖阿淸友今何在悠悠空逝波

和竹裏蘇材叔見梅懷友韻

徘徊江路側何以慰相思陽彩來寒樹貞姿倚暮籬飄零懷逺道遼索負芳時佇立幽吟苦餘懷將訴誰

西郊梅開懷吟軒周獻父

仲冬寒气盛云停故陰嘉樹厲淸節孤芳潔素心幽幽熒歳落皎皎隔塵侵折寄無來使山川迥且深

滕閣懷古

憑髙獨展眺風葉亂鳴秋鸞舞自空閣漁歌尙晚舟捲簾山歷歷倚檻水悠悠月出江城暮淒涼萬古愁

寄雲林楊少云自衡之桂

問訊楊夫子經年客異鄕南浮湘水逺西望楚天長五嶺梅花發孤亭艸色荒白雲遙滿目曷久住炎方

寄呈後村劉編修

眾作紛紛算噪蟬先生中律更鉤如開元有二三子自晚唐來數百年人競寶藏南嶽槁商畱金易後村編儻令防鼎隨雞犬凡骨從今或可仙

戴式之來訪恵召屏山集

詩翁聲價滿江湖肯訪西郊隠者居痩似杜陵常戴笠狂如賈島少騎驢但存一路徵行稿安用諸公介紹書篇易百金寧不售全編遺我定交初

江居

獨作幽居計江邊屋數間水流天自在心逺地寛閒鉏月栽梅樹移云疊石山白鷗盟欲結倚杖看潺湲

溪村

兀兀小橋西人家住繞溪雲山當戶入竹樹出檐齊風急花初盡春深鶯亂啼稻畦新雨足穉子亦鉏犂

題杜少陵艸堂圖

背郭好林塘誅茅作艸堂因吟白鴉谷爲卜碧雞坊籠竹如煙淨江梅帶雪香四松經喪亂閱世幾風霜

遊玉笥山

玉笥淩空後天都詔吏仙荒壇深覆艸峭壁響流泉石洞隨龍蟄金丹許鶴傳夜深搗藥鳥啼破翠微煙

入投龍洞

行入投龍洞靑靑見竹竿暮云生道樹夜月滿仙壇枯蘚沿崖古長松繞澗寒三生淸淨福獨此愧黃冠

上慧力寺

今代空王宅前朝處士家牛車爲象藏鹿苑發龍華松宻風生樹江空月在沙闍黎飯鐘後邀我試新茶

寄蒼山曾子寔

東湖從此別嘉防邈無期望逺音書阻思君歳月馳春雲山隔斷秋雨雁歸遲欲見崆峒使梅花寄一枝

幽事

閒攜小斧刪梅樹自縛枯藤補菊籬燒柏子香讀周易滴荷花露冩唐詩

遊仰山寺

施地開金剎神因結佛緣怪松盤獺徑古木護龍淵云裹春山亂禽啼夜月圓路遙歸不得好借上方眠

宮詞

內人倚徧玉樓東曉色閒雲臘雪融羯鼓一聲花盡拆三郎自喚作天公

梅花

約臂金寒拓綺防搔頭玉重壓香酥含章檐下新妝額試啟菱花得似無

送表兄趙奏院赴南外知宗

禦屏往往題名字朝路彬彬藹薦書天許畱中監邸奏日求補外得堂除暫煩龍種司瑤籍行立鴛班侍玉輿丙枕或思前夜席庚郵寧肯後鋒車

王氏山居

聞道山居好林深逺俗情茶煙薫壁暗蘿月射窻明學稼修禾譜栽花識藥名無人覺幽隠爲有讀書聲

送雲巢曾校勘赴召

髙臥雲巢久云生處士衣忽聞頒詔札推入侍經幃朝野名𨿽盛山林志莫違好歸淸澗隠富貴有危機

水亭

防檻玲瓏直又橫半臨池水著新亭擬招鷺宿栽添葦怕礙魚行掠去萍五月藕花千樣錦四時山色一般靑有閒來此尋幽賞莫看人間淡墨屏

趙承逺云

聞道幽居好棲雲結數椽庭深闗竹雨衣潤染茶煙嵐气生朝壁湍聲入夜半山飛動意未得痼林泉

兩宋名賢小集卷二百七十一

欽定四庫全書

兩宋名賢小集卷二百七十二

宋陳

思編

元陳世隆補

心遊摘槁

劉翼字躔父福唐人有心遊摘槁

題心遊樓

一自浮光抵玉融東林山曲世爲農前場歳計禾麻麥後圃年深竹荔松博我多聞千載史喚人深省五更鐘不消更防楞嚴語面面披云挹曉峯

心遊樓卽事

禪坐寧離此意行何所如稻粱詩七月果木賦閒居活水嘗新茗顚風落舊書無才甘用拙不是隠樵漁癸夘十月同林子宜拜掃先師樂軒墓因和南谷寺壁閒韻

秋風颯颯已華顚男女猶賖嫁娶錢問道西軒空有夢繙經南谷恐無緣登墳薦酒徒爲爾對佛拈花亦偶然回首白雲無叫處靑山長在淚痕邊

答林昌宗詩筌韻

經鋤小暇弄詩筌老去仍知黙是禪滄海移舟盡琴趣𨿽然終不似無弦

題東臯詩卷

雪竹霜松不老身盡教後進笑陳人相逢亦有吟詩客誰似先生語意眞

書情

蕭疏逺市囂山窟雜魚樵窮鬼乘吾拙錢神挾汝驕世途自巘崄眞性本逍遙尙想榮期樂綸巾傲漢貂

夜意

平生萬事水東流獨有多情是風癢夜長無寐月窺牀擁被孤吟起遐想

伯言見和拙作以漢書之謝以七韻

李潮善八分求歌杜陵叟有人和我詩半紙余科鬥風雲生其懷劍防出其手石經中郎蔡新樣元和栁元常文不傳退之書何有待我農隙時載筆隨君後袖手眼亦明聊與之飲酒

偶見官舍梅花作

天然標格自蕭疏底用松篁水月俱但是梅花皆可愛何闗東閣與西湖

挽敖儀仲

半面春風已有情別來重見眼終靑空齋夜雨十年後一醉黃花叫不醒

對坐茶甌日兩回胸懷眞率向人開茶甌對客如前度不見先生杖履來

晝倚籃輿餞一杯殷勤別語到簾幃那知此夜成長往書屋無人月掩扉

書中有種復何愁酒興詩狂卒未休莫唱橫塘斷腸句不堪斜日獨登樓【儀仲有題心遊樓詞】

送二子從子宜讀書

三代讀書無寸功又將此法教兒童旁人笑我背時好不背旁人背樂翁

山寺聽雨

問道論詩也一宗燒柴煨芋佛家風要知眞樂人間少聽雨空山破寺中

戲和劉雪巢題壁韻【劉有不知何處有唐詩之句】

吟懷只怕俗塵迷若慕唐人也自癡要識性情根極處請觀三百五篇詩

題平逺軒呈竹溪玉堂

溪堂辟小軒此景絕可愛蔡松道東邊千載典型在髙低萬頃田面勢溪向背生綃一幅寛晴雨不盡態中有謫仙人來尋莘野耒畎畝𨿽不忘知進不如退乾坤入醉眼風月出吟喙我非人境遊亭在人境內心平水不波見逺山無礙時攜琰石遊間以劉白輩僕忝老諸生來扣佛三昧

題簡上人西亭詩文後

眞如非字義綺語道之疵未見西亭作長爲北礀欺晚因僧媚逺初實客從曦多少才名士沈淪世不知夢呈樂軒先生旣覺不失一字錄呈竹溪玉堂

不見仙翁四十春幸然丘隴在比鄰當年四海從遊者報佛深恩有幾人【艾軒先生工部侍郎文節林公一傳爲网山林先生諱亦之字學可再傳爲樂軒林先生諱藻字元潔皆有集行世竹溪樂軒之嫡子也】

兩宋名賢小集卷二百七十二

欽定四庫全書

兩宋名賢小集卷二百七十三

宋陳

思編

元陳世隆補

石屏續集【一】

戴復古字式之天臺黃巖人居南塘石屏山因自號焉負奇尙气慷慨不羈少孤痛父東臯子遺言收拾殘稿遂篤志於詩從雪巢林景思竹隠徐淵子講明句法復登放翁之門而詩益進南遊甌閩北窺吳越逾梅嶺窮桂林上防稽絕重江浮彭蠡泛洞庭望匡廬五老九疑諸峯然後放於淮泗歸老委羽之下游歷旣廣聞見益多爲學益髙深而奧宻以詩鳴江湖間五十年

客行河水東

客行河水東客行河水西客行河水南客行河水北行行無已時朱顏變老色至人棲一方庭戶羅八極保心如止水不受萬物役有道肥其軀故能適所息

鳳鳴有吉凶

鵲叫令人喜鴉噪令人憎人心自分別吉凶屬禽聲舜時有鳳鳴文王時亦鳴漢時鳳亦鳴六朝時亦鳴鳳鳴有吉凶人不仔細聽

江南新體【王建有此體別張誠子】

郎船江下泊妾家樓上住朝朝暮暮間上下兩相顧相顧不相親風波愁殺人

感寓四首

采薇人固髙飲露蟬遂淸謀玆一粒粟舉世共營營營營亦多塗中有虧與盈陋巷一簞食朱門九鼎烹窮達各有命繄誰主權衡吾生未可必秋風白髮生

蛛网羃虛檐一飽羅羣飛寒蠶囓枯桑一身終繭絲物物巧生理我生拙奚爲貂裘日已敝石田歳長饑一貧已到骨一气儻未衰舉目送飛鴻悠悠知我誰

夜雨挾秋風摵摵撼庭樹浮生堪幾秋靑鬢忽已素鉛刀刲九牛防蹇望長路所操莽無奇自好徒自誤攺弦調新聲履道易故步收功在桑楡其敢忽遲暮

紅紫委路塵緑樹有嘉色刳心晚聞道玩物若有得靑春坐銷歇方玆見眞實人生到中年胡不保明徳秋風墮庭梧棲鳳去無迹矯首碧雲端一語三嘆息

頻酌淮河水

有客遊濠梁頻酌淮河水東南水多咸不如此水美春風吹緑波鬱鬱中原气莫向北岸汲中有英雄淚

刈麥行

腰鐮上隴刈黃雲東家西家麥滿門前村寡婦拾滯穂饘粥有餘炊餅餌我聞淮南麥最多麥田今歳屯干戈飽飯不知徵戰苦生長此方眞樂土

元宵雨

窮人不謀歡元夜如常時晴雨均寂寞蚤與一睡期朱門粲燈火歌舞臨酒池酒防歡不足九街恣遊嬉前呵驚市人簫皷逐後隨片雲頭上黑翻得失意歸

鄂渚張唐卿周嘉仲送別

武昌江頭人送別楊栁秋來不堪折漢陽門外望南樓昨日不知今日愁英雄握手新相識人情正好成南北酒防人散最闗情一雁西飛楚天碧

詰燕

去年汝來巢我屋梁間污泥髙一尺啄腥拋穢不汝厭生長羣雛我護惜家貧恵愛不及人自謂於汝獨有力不望汝如靈蛇銜寶珠雀獻金環來報徳春風期汝一相顧對語茅檐慰岑寂如何今年來於我絕蹤迹一貪簾幙畫堂間便視吾廬爲棄物

寄趙鼎臣

學如劉子政不使校書天祿閣文如李太白不使待詔金鑾殿倚樓終日看廬山贏得虛名聞九縣才忌太髙心忌太淸平平穏穏爲公爲卿騏驥可羈乃歸帝閒麟鳳莫測爲瑞人間人間爲瑞徒能好騏驥可羈終逺到歳寒心事幾人知手把梅花供一笑

阿奇晬日

窮居少生涯養子如種谷寸苗方在手想象秋禾熟吾兒天所恵骨相頗丰碩娟娟懷抱中一歳至周日願汝無災害長大庶可必十歳聰明開二十早奮發胸蟠三萬卷手握五色筆防勲文字場致君以儒術不然學孫吳從橫萬人敵爲國取中原辟地去防北他年汝成就料我頭已白光華照老眼甘防不可缺爲子必純孝爲臣必正直以我期望心一日必一祝勿謂癡小兒茫然無知識胎教尙有聞斯言豈無益

松江舟中四首荷葉浦時有不測末句故及之

夜聽楓橋鐘曉汲松江水客行信悤悤少住亦可喜且食鱖魚肥莫問鱸魚美

垂虹五百步太湖三萬頃除卻嶽陽樓天下無此景範蠡挾西施功名付煙艇

秋風吹客衣歸興浩難寫寒林噪晚鴉紅日墮平野篙師解人意防棹酒旗下

扁舟乃官差舟子吾語汝汝爲我作勞吾亦不汝負好向上塘行莫過荷葉浦

漁父詞二首

漁父飲不須錢栁枝斜貫錦鱗鮮換酒卻歸船

漁父醉釣竿閒栁下呼兒牢系船髙眠風月天

觀陸士龍作顧彥先婦答夫二首有感次韻

北風吹歳暮空閨獨棲止夙興淚盈掬夕息夢十里妾生胡不辰失身從蕩子嚼蘗苦我心餐冰噤我齒離異奚足悲險澀可勝紀寄書西飛雁反復話終始

鼠璞竊美名冠玉假外觀良人誇意气下妾愁歳晏念君始行邁雪嶺梅初粲春風桃已紅光陰等飛彈相思果如何金環寛玉腕昔爲連理枝今作摶沙散惜哉牛與女脈脈阻河漢特棲良獨難守堅祗自讚雙劍幾時合寄聲問華煥勿聽五羊歌富貴忘貧賤

栗齋鞏仲至以元結文集爲贈

尋常被酒時歸則急投枕爲愛次山文今夜醉忘寢偉哉浯溪碑千載气凜凜舂陵賊退篇少陵猶斂袵文章自一家其意則古甚太羮遺五味純素薄文錦聱牙不同俗斯人異所稟君君望堯舜人人欲倉廩古道不可行時對窪樽飲

杜甫祠

嗚呼杜少陵醉臥春江漲文章萬丈光不隨枯骨葬平生稷契心致君堯舜上時兮弗我與屹然抱微尙干戈奔走蹤道路饑寒狀艸中辧君臣筆端詠將相髙吟比興體力救風雅喪如史數千篇才气一何壯到今五百年如公尙無恙麒麟守髙阡貂蟬入畫像一死不幾時聲迹兩塵莽何如耒陽江頭三尺荒艸墳名如日月光天壤

琵琶亭

潯陽江頭秋月明黃蘆葉底秋風聲銀龍行酒送歸客丈夫不爲兒女情隔船琵琶自愁思何預江州司馬事爲渠感激作歌行一篇六百一十字白樂天白樂天平生多爲達者語到此胡爲不釋然弗堪謫宦便歸去廬山故接柴桑路不尋黃菊伴淵明忍泣靑衫對商婦

送李來賓

君作來賓宰聽我說來賓蠻俗無王化當爲行化人有民無租賦租賦出商旅逐利遭重徵商旅亦良苦能放一分寛可減十分怨不愛資囊橐但愛了支遣民窮賴撫摩官貧俸不多但得百姓安俸薄其柰何勿謂朝廷逺官職易遷轉律身貴廉勤禦事要明斷自縣辟爲州指日爲太守須知早歸來瘴鄕不可久

題姚雪蓬使君所藏蘇野塘畫

髙者爲山坳者爲壑爲煙爲云渺渺漠漠水鳥樹林人家聚落騎者何之舟者未泊三尺紙上萬象交錯天機自然神驚鬼愕嗚呼此吾之故人野塘蘇元龍之墨迹中有石屏老淚痕又爲野塘添一筆

章泉二老歌

在昔商山傳四皓又聞香山圖九老異鄕異姓適同時爭如章泉一家兄弟登期頤章泉之上兩山下有地可宮田可稼伯也仲也蚤休官季也相約歸林泉名動京師耕谷口山中有詩天下傳一生得閒兼得壽皓首龎眉世稀有竹隠先生八十三定庵居士七十九客從逺方來亦是六十叟手把一枝梅奉勸兩翁酒問翁何以致遐齡請翁細說吾細聽不燒丹不學仙五行有長數天所稟賦焉人生一气統四體眾人斵喪吾能全要知養心無他術日多喫飯夜獨眠承翁見教謝翁去兩翁慇懃畱我住是夜醉眠苔竹軒夢見山靈向我言翁之所說皆不然兩翁盛徳合乎天天與遐齡五百年

毗陵呈王君保使君二首

姑蘇道士天酒星醉筆寫出雙龍形墨迹從橫奪造化蜿蜒滿壁令人驚一龍翻身出云表口吞八極滄溟小手弄寶珠珠欲飛握入掌中拳五爪一龍排山山爲開頭角與石爭崔嵬波濤怒起接雲气不向九霄行兩來萬物焦枯天作旱兩雄壁隠寧非懶眞龍不用只畫圖猛拍防幹寄三嘆

右天慶觀畫龍自題姑蘇羽士李懷仁醉筆

何人筆端有許力捲來一片瀟湘碧摩挲老眼看不眞怪是層波湧虛壁天慶觀中雙黑龍物色𨿽殊妙處同能將此水畜彼龍方知畫手有神通龍兮水兮終防遇天下蒼生待霖雨

右太平寺畫水

南嶽

南云縹緲連蒼穹七十二峯朝祝融淩空棟宇赤帝宅修廊翼翼生寒風朝家遣使嚴祀典禦香當殿開宸封願福四海扶九重干戈永息年屢丰五嶽今惟見南嶽北望乾坤雙淚落

玉華洞

憶昨遊桂林巖洞甲天下奇奇怪怪生妙不可模冩玉華東西巖具體而微者神工巧穿鑿石壁生孔罅玲瓏透風月宜冬復宜夏中有補陀仙坐斷此蕭灑空山茅葦區無地可稅駕舉目忽此逢心駭見希詫題詩媿未能斯人亦無暇

祝二嚴

僕本山野人漁樵共居處小年學父詩用心亦良苦捜索空虛腹綴緝艱辛語糊口走四方白頭無伴侶前年得嚴粲今年得嚴羽我自得二嚴牛鐸諧鐘呂粲也苦吟身束之以簮組徧參百家體終乃師杜甫羽也天姿髙不肯事科舉風雅與騷些歷歷在肺腑持論傷太髙與世或齟齬長歌激古風自立一門戶二嚴我所敬二嚴亦我與我老歸故山殘年能幾許平生五百篇無人爲之主零落天地間未必似塵土再拜祝二嚴爲我收拾取

懷家三首

白發出門來三見梅花謝客路有歳年歸心無晝夜彊言不思家對人作意气惟有布被頭見我思家淚三年寄百書幾書到我屋昨夜夢中歸及見老妻哭

兩宋名賢小集卷二百七十三

欽定四庫全書

兩宋名賢小集卷二百七十四

宋陳

思編

元陳世隆補

石屏續集【二】

戴復古

飲中

布衣不換錦宮袍刺骨淸寒气自豪腹有別腸能貯酒天生左手慣持螯繩頭驥尾宜千里鶴在雞羣亦九臯賢似屈平宜獨醒不禁憔悴賦離騷

靜齋張敏則舍人贈詩因用其韻爲酬

胸次詩書一淸學如耕稼到秋成十年閉戶存吾道萬事無心逐世情葉落花開闗气數山長水逺是功名摩挲老眼看新貴九鼎鴻毛孰重輕

客遊

不能鬱鬱窟中藏大笑出門遊四方與世周旋持酒盞觀人勝敗坐碁坊倒餐甘蔗入佳境盡著錦衣歸故鄕此志十年猶未遂倚樓心事楚天長

新安寒食

不擬今年到歙州要知行止豈人謀一百五日客懷惡三十六峯春雨愁老矣此身猶道路淒其歸夢繞松楸花瓢仙子無由見千里江山負逺遊

烏聊山登覽

抖擻囂塵上翠微傍溪寺上坐題詩忽聞啼鳥不知處細看好山無厭時風掃雲煙開逺景人攜香火謁荒祠客來千里登臨意說與時人未必知

癖習

平生癖習未全除虛事經心實事疏爲惜落花慵掃地每看修竹欲移居逢人共作亡何飲撥冗時觀未見書爭柰一貧隨我在思量不若把犂鋤

趙升卿有官不肯爲裏居有賢聲訪之於深巷中

深居陋巷不妨幽翠竹當門水滿溝每遇事來先學嬾欲爲官去又還休田園自樂陶元亮鄕裏多稱馬少遊除卻讀書無所好有時閒作北巖遊【郎化城巖也】

括蒼石門瀑布

一泊竹門觀瀑布明知是水卻疑非亂拋雪玉從天下散作雲煙到地飛夜聽蕭蕭洗塵夢風吹細細濕人衣謝公蠟屐經行處聞有畱題在翠微

杜門自遣

世事茫茫心事灰眾人爭處我驚回閉門不管花開落避俗惟通燕往來富貴在天求不得光陰轉地老相催平生任達陶元亮千載神交共一杯

登快閣黃明府彊使和山谷先生畱題之韻

未登快閣心先快紅日半檐秋雨晴宇宙無邊萬山立雲煙不動八窻明飛來一鶴天相近過盡千帆江自橫借問金華老仙伯幾人無忝入詩盟

秋日病餘

桂子吹香風露深老夫吟了聽蟬吟秋來賸有湖山興病後全無涉世心詩苦積成雙白鬢酒豪輕用萬黃金平生意气今如許獨抱傳家一破琴

都中懷竹隠徐淵子直院

手攜漫刺訪朝官爭似滄洲把釣竿萬事看從今日別九原叫起古人難菊花到死猶堪惜秋葉𨿽紅不耐觀多謝天公憐客意霜風未忍放深寒

詠梅投所知【畱積之水林中作】

潔白無瑕美不嬌炯如珠玉粲林臯獨開殘臘與時背奄勝眾芳其格髙欲啟月中休種桂如何仙苑卻栽桃不將品質分優劣痛飲花前讀楚騷

簡陳叔方問病

聞君臥病知何病醫者難從脈上尋自是讀書多損气或緣憂國重驚心飽參妙理牀頭易細寫幽懷膝上琴蛇影無疑自無恙此方何止直千金

衡山主簿朱行甫畱度歳

衡山之下湘江上風月畱連去較遲四海弟兄多不遇一門父子兩相知梅邊竹外三杯酒歳尾年頭幾局碁羈旅宦遊俱是客細論心事共題詩

家中作

四海飄零似落花十年秋鬢帶霜華歸無駟馬空題柱敝盡貂裘忙到家觸目半成愁境界安心旋辦老生涯可憐持蟹持杯手小圃攜鋤學種

蕭學易何季臯和作別詩佳甚再用前韻

少年行腳白頭歸不負平生汗漫期望斷海山云漠漠愁生江路艸離離一篇王粲登樓賦幾首巴陵送別詩獨倚篷窻無意緒瓦盆傾酒憶金巵

趙用甫提舉夢中得片雲不隔梅花月之句時被命入朝雪中送別用其一句補以成章

一時議論動諸公有詔西來玉節東又見淸朝更大化好趨丹陛奏孤忠片雲不隔梅花月一雪翻成栁絮風把酒莫辭今日醉明朝車馬去匆匆

兩宋名賢小集卷二百七十四

欽定四庫全書

兩宋名賢小集卷二百七十五

宋陳

思編

元陳世隆補

石屏續集【三】

戴復古

九日

今日知何日他鄕憶故鄕黃花一杯酒白髮幾重陽日晚鴉爭宿天寒雁叫霜客中無此醉何以敵淒涼

郭外翁

郭外生涯少城中糴米稀種花無處賣挑菜入籃希風撼傾欹屋寒生藍縷衣此翁何所樂談笑傲輕肥

山村

野老幽居處成吾一首詩桑枝礙行路蔓网疏籬牧去牛將犢人來犬護兒生涯𨿽朴略气象自熙熙

吳門訪舊【孟良夫侍郎有藏春園】

去此十三秋重來雪滿頭鏡顏加老醜詩骨帶窮愁鳥語新晴樹人尋舊倚樓藏春門下客一半落山丘

登祝融

秋風吹拄杖直到祝融巓目擊三千界肩摩尺五天扶桑暘谷畔靑艸洞庭邊雲气無遮障分明在眼前

山中少憩

地僻人稀到山寒冰欲冰聞鐘知有寺見火不逢僧斷隴森喬木頽檐掛古藤淸溪照孤影詩骨痩崚嶒

鄂州戎治靜憩亭

幽亭何處尋巖樹碧森森獨坐生云石少安經世心伴人雙鶴立多事一蟬吟提劍翻然起中原秋艸深趙端行杜子野遊虎丘有詩僕因思舊與趙子野同宿唱和畱韻

出城十里許有此一山門丘在虎無迹池淸劍有痕孤松冠巖頂萬竹繞云根借問東軒壁舊題存不存

杜仲髙髙九萬相防

杜癖詩無敵髙髯畫絕倫笑談能不朽富貴或成塵今古多奇事乾坤幾怪民相逢不容易一醉楚江濱

懷趙徳行【學慈湖從趙元道遊】

所學源流逺澹交滋味長看來渾易與別去自難忘獨客夢千里佳人天一方細觀賓退錄亦足慰淒涼

鄭南夫雲林隠居

一來陪勝踐再到惜蹉跎記得山中景行尋竹外坡天寒梅信早海近雁聲多煙渚蒲州外時聞欵乃歌

白鶴觀

荒徑行如錯蟠松看轉奇鳥聲人靜處山色雨晴時賖得溪翁酒閒尋道士碁个中有佳趣莫怪下山遲三山宗院趙用父問近時因舉今古一憑欄夕陽山外山兩句未得對用父以利名雙轉轂對上句劉叔安以浮世夢中夢對下句遂足成篇和者頗多僕終未愜意都下防李好謙王深道範鳴道相與談詩僕舉此話鳴道以春水渡旁渡爲對當時未覺此語爲奇江東夏潦無行路逐處打渡而行溧水界上一渡復一渡時夕陽在山分明寫出此一聨詩景恨不得與鳴道共賞之

世事眞如夢人生不肯閒利名雙轉轂今古一憑欄春水渡旁渡夕陽山外山吟邊思小範共把此詩看一夕夢與邵武守趙用父邵武宰王子文浦城宰陳叔方相防甚窽詩以記之

鼎足當州縣別來音問稀故人俱顯達吾道亦光輝三鳳夢中見孤鴻天外飛應憐江海客白首未成歸

焦山

江接海防防山連島樹靑似非人境界宜有佛宮庭藏壓蟠龍宅潮渰瘞鶴銘西巖更淸絕心與酒俱醒

金山

水湧孤峯出波聲日夜聞重巖載華屋雙塔礙行雲天地八窻迥江淮兩岸分登臨多感慨北雁又成羣

訪古田劉無競【潛夫宰建陽有聲人言自有建陽無此宰】

前說建陽宰古田今似之難兄與難弟能政更能詩文字定交久江湖識面遲人傳花萼集俱受水心知

濠州春日呈趙教授【體國】

栁似眠初起梅𨿽老可觀冰開春水濶風暖雪泥幹得酒忘爲客談詩不論官無人知此意一笑對黃冠

自漳州回泉南主僕俱病遣懷

雅興難忘酒羈懷不耐秋坐窮思賣劍扶病彊登樓適有座中客來從邊上州所談驚老耳身世並成憂

舟中九日

水澀勞牽纜天寒早雨霜沙頭沽濁酒船上作重陽籬菊一枝痩溪魚三寸長客中成小醉亦可慰淒涼

哭防泉韓仲止二首

雅志不同俗休官二十年隠居溪上宅淸酌防中泉慷慨傷時事淒涼絕筆篇三編遺稿在當並史書傳忍貧長傲世風節似君稀死後女方嫁峽中兒未歸門人集詩稿故卒服麻衣防上梅花發吟魂何處飛

江上夜坐懷嚴儀卿李友山

江淸天影動樓近角聲雄楊栁枝枝月芭蕉葉葉風佳人難再得良夜與誰同別後從何晤新詩句句工

兩宋名賢小集卷二百七十五

欽定四庫全書

兩宋名賢小集卷二百七十六

宋陳

思編

元陳世隆補

石屏續集【四】

戴復古

樓上觀山

九陌黃塵沒馬頭人來人去幾時休誰家有酒身無事長對靑山不下樓

林下得月以木陰蔽遮爲恨

夏日思栽千樹林月明恨不掃繁陰眼前物物皆如此世事何能兩遂心

越上靑店別楊休文

千載江湖共此心老來相見怕分襟手搔白髮望君至車馬不來溪水深

衡陽舟中

蕭蕭風雨送行舟小泊垂楊古渡頭不忍緩行江上路落梅片片是詩愁

村景

簫皷迎神賽社筵藤枝揺曳打秋千坐中翁嫗鬢如雪也把山花插滿顚

溪上

山腰有路穿修竹水面無橋涉淺沙夾岸人家盡農圃秋風吹老木棉花

周子益年八十赴殿

七十漁竿八十翁釣絲輕裊荻花風功名未遂英雄老人道磻溪卽个中

拋卻漁村老釣竿手遮西日上長安靑衫著了尋歸路莫過羊裘七里灘

觀捕黃雀

披綿爭啄晚禾秋決起森然网扼喉一飽等閒輸性命知機萬不及沙鷗

九日

醉來風帽半欹斜幾度他鄕對菊花最苦酒徒星散後見人兒女倍思家

贑州上淸道院呈姚雪篷

短山不礙逺山靑無事燒香讀道經時把一杯非好飲客懷宜醉不宜醒

無題

憶聞春燕語雕梁又聽秋鴻叫斷腸一縷沈煙飛不過兩樓相對立斜陽

到南昌呈宋原文伯仲

一秋無便寄平安新雁聲聲報早寒昨夜檢衣開破篋去年家信把來看

李敷文酌別席上口占

客子明朝早問程尊前今夜若爲情使君亦恐傷離別不使佳人唱渭城

題梅嶺雲封

東海邊來南海邊長亭三百路三千飄零到此成何事結得梅花一笑緑

緑陰亭自唐時有之到今五百年盧肇二三公題詩之後吟聲寂寂久矣亭前古木不存緑陰之名殆成虛設今詩人李賈友山作尉於此實居此亭公事之暇與江山風景相應接境因人勝見於吟筆多矣友人石屏戴復古訪之相與周旋於亭上題四絕句以記曾來

五百年前作此亭亭前古木緑陰淸而今古木無存者賴有新亭襲舊名

慘慘秋風吹客襟唐人遺迹宋人吟浮雲世事多遭變不獨此亭無緑陰

千山橫碧一溪淸白鳥飛邊落照明吏散庭階一無事緑陰亭上又詩成

正是國家多事秋渝川縣尉亦風流吟詩不廢公家事坐使孟郊輸一籌

旣別諸故舊獨黃希聲往曲江稟議未回不及語離

別盡諸君不見君客愁多似海南云一聲何處離羣雁那向江村靜處聞

老年懷抱晚秋天欲去思君重黯然聞道歸來有消息江頭錯認幾人船

寶覺僧房

溪近泉聲在枕邊月移梅影到窻前水沈煙冷燈花落半夜酒醒人不眠

題尹惟曉芙蓉翠羽圖

何人妙筆起秋風吹破枝頭爛漫紅翠羽飛來又飛去一心祗在蓼花叢

廬山馬上

靑松路徑白雲闗有客來尋半日閒十載灞橋驢子上爭如騎馬看廬山

巾子山翠微閣

雙峯直上與天參僧共白雲棲一庵今古詩人吟不盡好山無數滿江南

贈饒叔虎談易論命多奇中

中年多病早衰翁詩不能工枉受窮郊島五行君識否要知我命與渠同

湖南漕李革夫被召乃丐歸

浪說歸朝歸豫章新居萬栁百花旁何如表奏明光殿乞取東湖作醉鄕

軒冕難遮兩鬢華官居𨿽好不如家一心懶上朝天馬要趁東風歸種花

招山乃詩人劉叔儗故居朱淸之得其地淸之赴南宮中道而返就招山卜築不久亦去世

半路袖回攀桂手一生方遂買山心要知此老風流處來向劉郎吟處吟

有錢可買滄浪景無術能畱夢幻身一段江山寄愁絕百年不見兩詩人

淸明傷感

客中今日最傷心憶著家山松樹林白石岡頭聞杜宇對他人墓亦沾襟

寄劉潛夫

八斗文章用有餘數車聲譽滿江湖今年好獻南郊賦幕府文書有暇無

兩宋名賢小集卷二百七十六

欽定四庫全書

兩宋名賢小集卷二百七十七

宋陳

思編

元陳世隆補

端平詩雋

汶陽周伯彊與予同庚生同寓裏相與往來論詩三十餘年嘗手刋端平集十二卷行於世伯彊十七八時卽博聞彊記侍乃翁晉仙已好吟洎長而四十年間宦遊吳楚江漢足迹所到所作於七國兩漢三國六朝隋唐之體靡不該備聲騰名振江湖人皆爭先求市但卷帙中有晚學未能曉者稍多予恐有不行之獘滋於古體歌詩五言律七言律並五七言絕句摘其坦然者兼集外所得者近二百首目爲端平詩雋俾萬人海中續蕓陳君書塾入梓流行庶使同好者便於看誦吾伯彊平生心不下人今隔九原聞予此選必不以予爲謬寶祐丁巳冬至日荷澤李龏和父述

黃鶴樓歌

城上危樓髙縹緲城下澄江復相繞有時漾影入中流俯看遊魚仰飛鳥近樓多少未行舟滿江落花灑汀洲人同江狎不怕浪登樓對酒彈箜篌大別山頭白雲起金口渡邊雨如洗半鉤新月上孤城還照髙樓與江水晴江依舊防潯陽黃鶴無由歸故鄕一聲玉笛起何處燕撲闌千花影長

韜光庵

谷鳥與我言怨殺白太傳借問何以然攜卻山僧去山僧未去時前盤一尾蛇後踞一頭虎吸云嘯風繞窻戶山僧已去了鶴來踏翻藤猿到拗折樹亂篠枯柴塞行路抑將廬於嵩髙之陽溫洛之滸諸天防花復呵防抑將慕羶逐臭亡魂喪魄委枯骸於北邙之狐兔荒臺兮尙存破屋兮如故惟有山僧不知處世間萬事誰始終極目寒江起煙霧

牡丹

江南牡丹凡有幾徳安打頭歙爲二金陵舊物間有之池陽吳郡皆居次地近京畿種偏好鄂城栽接不艸艸舂土篩泥繞畫欄石甃方壇淨如掃當頭第一帶鞓紅膩紫嬌黃別作叢盤盂追出最迎日碧玉萬片藏春風寶葉絲絲帶縷金錦斑酒暈間攢心翻騰梔茜亂朱粉樣各數名分淺深低樹猶髙五六尺重花剛枝反無力迥出層陰轉耐看始悟年深有眞色晚添細雪來相簇露醒香防冷方浴倚柱黃昏眠倍明頓覺夜闌須秉燭洛水芳林應更多不禁飛雨洗銅駞酥煎送酒有人在艸沒故園無柰何莫對餘春起嘆嗟最難保守是繁華君看南渡百年內看到子孫能幾家

戴式之埀訪村居

故人手持一緘書扁舟淸晨造我廬爲問舟從何方來欲應未應先長吁長安平旦朱門開曳裾靸履喧春雷獨有詩人貨難售朔雪寒風常滿防孤館靑燈不自聊短帽鶉衣競相就獬豸峩冠豈無事不觸姦邪觸詩士𨿽當聖世尙寛容滔滔寕免言爲諱軒瑟齊竽本難遇長編巨軸添憂慮松菊荒蕪歸計遲欲向何門誦佳句君不見古者防川不禁口裏諺封謡無不有美刺箴規三百篇刪取皆經聖人手漢魏著述充層雲來擷花艸香紛紛其間國政最親切世許少陵能愛君交衢謗木求胥誨盛若勛華猶不攺風雅遺音儻尙存篇篇遒鐸皆應采小人幾度邪侵正何嘗斷隔無歌詠風雨瀟瀟雞自鳴誰顧寒莎響蛙黽但恐君詩未工耳工則奚愁彊疵毀益借譏評達九重送起聲名赤霄裏況於時事無交渉仿效寒山題木葉千齡得失寸心知笑爾隨羣走干謁請君頭上巾爲君抖卻岐路塵解君身上衣爲君拂去京洛緇三濯三洗淸泠池一日失機械二日忘是非三日天籟呼吸吹勇捋浸刺付流水開口盡作歡喜辭天臺石橋春巳知別有野鶴相追隨茍欲避世不可遲請君歸君勿疑

將適毘陵道中遇居簡上人

姑蘇觀下逢居簡防子欹斜衣懶防自言契闊漫東西𨿽老猶能靑白眠知音不在禪林久抱刺懷書謹奔走反舌無聲亂艸閒回首盡成獅子吼荒蕪野寺孤城外赤葉黃蘆日相對午睡雙鳩喚欲醒起傍生臺炙肩背防筆濡毫總蕭索尙餘酒量添於昨語盡橫塘笛未終東風滿面楊花落匆匆觧防攙程去從此相期更何處一椀官酤般若湯把手同看獨孤樹

鄱陽湖

鄱陽湖浸東南境有人曽量三十六萬頃我昔乘槎渤澥間視天溟坎蛙井浪何爲而起於靑雲之底日何爲而碎於泥沙之裏太極初分一物無天水相包若雞子掦瀾可供李白靑州杓彭蠡付與盧敖洗殻斗大孤山沒處藏斸取來搘鼎鐺腳胸中八九吞云夢似此蹄涔亦何用安得快意大荒之東東復東指麾魚鼈騎蒼龍

靈巖上方

嵯峨樓觀靑山頭昔曽避暑離宮遊吳王旌斾墮防漠至今古木涵淸秋誰聽白紵歌聲接細撲飛塵石橊葉銀燭吹灰別淚殘夜半虛廊響行屧美人何處凝嬌防五色定化蝴蝶翻幾人深閨有餘怨當晝巨櫟號驚猿千年惟見春風在緑艸𨿽存顏色攺寂寞欄幹繞斷腸滿徑寒香不堪掃朝云爲我光徘徊須臾徑入姑蘇臺遺蹤滅迹竟難望葉落空林歸鳥哀

菇菜【八分山下灘渚叢穗彌望可愛】

江邊野灘多老菇抽心作穗秋滿湖拂開細谷芒敷舒中有一株連三捊剖之粒粒皆尖小整齊遠過占城稻不煩舂卽晨炊更勝靑精顏色好防常艱得此欣逢黙計五升當百叢雨多水長倍加益十里定収三十鐘野人獲之亦自足何用虛糜太倉粟連日秋風思故鄕況復家田有茅屋墜网重腮鱸巳鮮蒓絲牽葉又流涎急歸収獲蘋漢畔細撥蘆花撐釣船

海棠

海棠最佳須老叢逺及百年花始紅歷看名葩此爲盛剛柯硬葉交相映倚石攢靑二三丈膏倒吸胭脂上髣髴璇霄發曙光細簇蓬萊綉旗仗露欲収珠色轉深香玉萬顆藏春陰輕風欲透紫絲障一片朝霞傾入林鳳城多少栽花處低嫩俱無可觀樹相對令人憶故山年年雕蕚掃朱欄只今惟有溪童在應放髙枝樓白鷴

吳王試劍石

吳王鑄劍成自謂古難比試之髙山巓石裂斷橫理那無昔時人相逢幹將裏故宮宮中白日長春風野田百艸香有誰慷慨不平事被褐踏花推酒缸

煙波亭避暑

澄江橫匹練月洗黃羅扇捲盡白雲衣常星撒沙見天低欲就人夜色凝深澱吸動防光時絣鬥間綫涼亭逼曠野軒楹敞三靣萬象悉鋪陳隨機互遷變十嵗逃虛空得此方一徧相對坐談終宵亦無倦只恐駸駸催曉箭湧上東方老銅片須著干求大帝君莫使陽烏眼睛轉

禹穴

若有藏瘞空山中誰人反閉玊笥峯虎不得不啟封立石繚之應萬重不知靈變從何發爆然夜半橫分裂但畱一綫與人窺未放白雲全漏泄古木蒼藤閉莫開穴中惟聽是風雷神仙必有便門出得見飊輪自往來

題葛稚川移家圖

稚川移家入空谷手招白雲守茅屋惟恐人窺錬藥鑪鎖斷靑巒防垂瀑只畱一徑通飛鳥其間想透三仙島野童猶滴鳳交黎村老閒鋤燕胎艸又將外物爲眞物反笑山棲衰艸窟玉臼丹成兔欲眠蚯蚓黃蒿幾攢骨此去世間應不逺尙存猶可分苔蘚兩幅生綃若可慿先寄胡麻與雞犬

春濃曲

膏蒸土蘭芽熱粉魂淡艶凝緗纈桞條無力受東風桃葉春江弄花月枕涵墜髮昬眠重綺帳驚寒替花恐屏鎖虫棲花粉蛾簾甲蜂攢抱殘蛹麥門冬長桑椹結桐輪輾盡棠梨雪門掩車箱銅較閉瓶敲井榦靑絲絕君不見楚王宮中樂酣宴嫌怕旁人說春晚玉釵埋徧細腰人章華臺上蒼苔滿

陸羽泉

擬酌松根泉先酹松下土甌犧副都籃拾薪自煎煮一杯復一杯並酌連四五寄謝山中人腹痛不累汝寓宿黃觀復書堂晨至海棠花下走筆呈蘇召叟

春風忽來花滿樹海棠最多繞欄吐客愁才動不復安兩腳春泥踏春雨髙枝背面辭曉喧低枝濕透渾未幹胭脂深重彩亦殷顏色滑膩脂肉寒五云忽捲濃妝畢曉來恣態俱已失悔不敲門請君出喫酒忍饑看半日疾呼杯酌傾已遲但驚野雪掃還飛可能就賜醉眠者爛嚼落花聼鳥啼

建寕浦城李頻行祠

建安梨嶽老梨木刻作唐朝建州牧香鑪忽動吹寒灰浦城環翠陰風來嶺頭頑石盡能走澗下奔泉皆倒回猿猱啼兮鬼嘯野六虯兮四驪馬想須吟繞碧艸亭舉手髙翻白雲冩峯爲文通名夢筆楊公書堂曽防帙麗月鮮霞付與誰煙墅有人還築室田父何所祈贈爾靑麰黒桑椹裏儒何所求贈爾黃糧布嚢枕萬歳兮千秋旣往兮復畱抽蘭心拆椒口簸南箕挹北斗不假竹枝歌何須折楊桞只用秦原妙絕詞傳入神弦薦春酒

五雲門外小亭

醉中別髙峯揮手謝平野百里伴啼猿一官騎惡馬飛花墮城隅槁葉積亭下從教踐踏去防有相逢者

夏日泛祕湖

朝來泛舟花滿湖亭午返棹風相呼已収波浪入菱芡晚開云日媚菇蒲羣飛鼓翼數沙鴈一去沒頭雙野鳬少畱霽色定堪玩可惜歸程時已晡

送覺新上人還越

古越多精藍名僧逓相接靑林瓶盂聚丹壑樓觀疊今乘秋濤便莫待寒雨渉何處聞鳴蛬虛廊掃黃葉

琵琶亭

蕭蕭楓林靑雜出間椅檟尙忍送行舟繋此木葉下雲開星垂山水蕩月在野江空夜棖棖淚復誰滿把汀洲泥沙換葭葦顏色假變遷斐然殊感慨益以寡黃煙飛髙枝絳雪當道灑餘春去不盡並放湓浦防豈無夜深彈寂寞少聼者尙有沙灘人時時說司馬

石鐘寺

山前削成面山後不露骨何人戀巢居結屋寄突兀多風鎖寒殿頻閉石窟筍透獅子傾艸蔽鴟吻沒髑髏串胡神纓絡纒古佛熹燈影摧殘槁柏香蓬馞丹葉夏猶在緑樹暑未發防徑鳴秋蠶閒堦起蒼鶻僧衣莓苔侵齋缽野菜掘梵庋止數卷矧能備巾拂奔波道塗間體倦神屢竭大險阨在前醉夢魂恍惚信陋獲安處不勝塵土汩經房晚棲禪殆亦未易忽鐡鳳終日叫心頗惡此物欲去欲住間徵帆已超越

喜晴

久客無別望出門惟快晴茅店局促臥村靜不打更淅瀝漸有間四檐稍収聲俯身問童僕貪睡語輙驚耳邊嘈囋動鄰房先戒行拂拭弄包裹人健腳亦輕溪春黃糧響窸掃巨竹傾山路少泥土意想砂礫平捨夢棄衾枕披衣防縱橫屈指計道裏陟覺神思淸菜老復命煮小鮮豈足烹旅飯任麤糲苞苴且難成值及雷雹一阻三宿程南北互有適後先何必爭東方曉色至隠隠天漸明分手出門去相引行水坑

櫻桃花

櫻桃未開花繞枝櫻桃巳開紅滿溪花開幾朝今始見人折人攀那得知黃鸝飛來問誰主對面相看隔墻語今日銷魂事可明昨夜東風過云

丰年行

長田一畆三石収截茅作囤遮水牛馴雞塞籠彘牢滿大兒有親女上頭裏胥關門罷輸送晴烏窺檐鼠沿棟瓦盆瓷缶息老身還將孫子看迎神廟前擘紙靑竹爆糕粉魚夜祀竈

冬賽行

大巫舞袍奉酒尊小巫湔裙進盤彘野風吹樹龍馬歸瓦鑪栢根香滿地白衣老須撚向前義手大膽不敢言去年田家五分熟更饒三分百事足大繭千棚絲滿窠栗犢兩握角出肉土臺澆酒再拜辭紙錢灰撲繞木枝神語順從杯教吉鼓笛薨薨打三日

湘東苑

湘東王好開芳甸亭臺環繞朱欄徧就中應教誰最多庾信江淹日宴七十里園髙木柵花桞燒殘少顏色取次華林建鄴邊奚不移歸帝王宅曽經行處蘋蕪漫賴此名存悉歆羨安知飛來不是舊時鶯舞去都非昔年燕風擘殘桃過短墻更無人管任斜陽惜春猶有傷心者認作徐娘半面妝

仲宣樓

仲宣徙倚思歸後又復誰傳獨步名自昔城闉𨿽尙在至今波浪未嘗平半規赤日沈荒渚一縷黃煙起廢城梅落碎花催塞色葭橫響葉弄邊聲驚寒牧馬頻回顧趂暖賔鴻漸北徵況乃有懷傷嵗暮登樓那不動鄕情

兩宋名賢小集卷二百七十七

欽定四庫全書

兩宋名賢小集卷二百七十八

宋陳

思編

元陳世隆補

端平詩雋

金壇觀

金壇深僻觀鐘磬少人聞山果猿偸墮庭莎鹿臥分木髙猶帶雪石冷不生云正爇黃連炷相從拜老君

晚登黃鶴樓

戚戚登臨地淒淒欲暮天相看數株桞不聼一聲蟬山冷云生絮江空月上無緣捨塵事閒對白鷗眠

施潭

歸程風彊阻春色有如無上水千帆健中流一矴孤雨衝防屋燕云背立檣烏盡說明朝順江行舊有圖

山行

盡日羣山裏知行夢防重竹深春寺磬灘急午溪舂殘旭猶雙塔晴雲只半峯豈無仙隠者恨不少從容

野橋

日暮野橋邊都歸醉客船數竿沙際日一片水中天影落衝煙鳥聲移帶雨蟬殆非人境得江月又初圓

送姚希聲令弟歸剡中

客程何太急嵐月半云分想暫歸天姥還來伴使君曉吟千嶂雪春思一江云若再經過此嚢詩可得聞

秋屏

好山多變態排列在檐楹平熨澄江練橫鋪列嶂屏石煙寒繞寺山雨暗離汀有意攜溪枕眠看直到醒

同李雪林飲山村

本來無飲興偶此到溪灘屋角懸雙瓠船頭系一竿塔髙風便響橋峻隨幹莫怕城門閉行歸亦不難

送惟徳上人還黿溪

爲愛林間寺幽閒少是非因拋華門業來著稻田衣石蕨衝云細山蔬膩肥禪居安穏後更莫啟柴扉

甲申歳觧官歸故居有以書相問者

近慿笻竹枤處處作生涯獨采傍溪藥自看臨水花愛云因北望對日任西斜惟有雙蝴蝶相隨直到家

送惠嵩上人住西山蘭若

孤云無定迹又入亂山居旣息禪機穏從教世网疎曉香嵓屋像寒咒石潭魚待我防詩境看君坐隠廬

石塘

水陸盡經過地暄晴更和鳥聲臨水近人影向橋多細雪傾殘橘輕冰脆立荷少爲鹽米計聼徹竹枝歌

病起幽園撿校

病起無情緒池邊日防回虫聲低覆艸螺殻細生苔暑退蘆將變秋殘蓼續開久消環繞迹全若未嘗來

雙林寺

杳杳雙林路林深不易登寺幽憐宿鳥地僻喜閒僧靜徹垂梁板寒銷背壁燈水邊人忽笑猿落過溪藤

送僧歸舊隠

自言歸去後只在故山邊紗防臨溪盥銅瓶傍水禪晝閒松塔雨春盡艸堂煙何故相拋拾沈浮逐世緣

水淸堂偶成

數杯恬淡酒相就等閒傾得失徒多感行藏任濁淸晝閒風有味春盡雨無聲但惜新栽桞相呼欠一鶯

酬李達可

歸心終自遂何必戀虛聲轉覺靑衫惡誰憐白髮生掃花山石瘦洗藥野泉淸應有忘機者時來伴我行

寄杜北山

一曲小湖濵幽居不厭貧坐容禪子憩家就麯生鄰檐竹侵燈眾蘺花落竈頻防時吟得句寄與豫章人

寄鶴林智福上人

深山髙頂寺黃鶴舊曽畱鶴去無蹤迹山僧防白頭鳥閒齋鼓靜猿嘯佛燈幽宿約何時踐題詩向瀑流

幽居漫成二首

便入空山住休慵漢省書薄雲翻藥畚斜日送柴車遠業松花膩生涯薤葉疎抱琴誰共聼一尾石間魚乍歸無定業蕭索帶村居神樹當中朽人家著外疎藻痕千漂絮花影一牀書何必爲眞隠相安便有餘

鹿苑寺

分半作民棲猶藏一曲溪鵲窺蓮葉座僧占菜花畦白蠧魚銷粉靑幹獸剝泥幸畱唐刻在相伴峻廊題

馬鞍寺

水國何年寺蕭條野渡邊僧驅田雀倦神抱海犀眠細网垂秋屋殘燈泊暝船數家枯桞下猶有舊人煙

野賽

客心懷避忌地險自多神楓葉藏山魅松根抱石人鶻翻蒼黒趐魚曝赤斑鱗未必知風候惟聞酹酒頻

題逸人壁

深僻人稀到天然野意成荷衝崩岸出艸入廢泉生曝木充山貨抽茶當地徵未須尋伴侶時有自來鶯

送蔣云啟之湘中

出門岐路分願往不辭勤螢影侵湘月蟬聲隔楚云頻燒霜後籜多飯雨中蕡若過黃陵廟椒漿奠小君

送僧妙通遊平江萬壽

故鄕離防日何處躡秋陵梵葉牀頭樹唐衣壁面僧花粘舊錫風籜掃寒簦新偈期相寄呵彈破小乘

酬杜八同宿西山蘭若

西山龍井路俱有舊行蹤待得城中暇重期石上逢冷霜粘破屐落月帶殘鐘擬踐相鄰約煩君買一峯

菩提廢寺

野寺孤僧住當春亦掩扉曉鐘三板去昬杵一盂歸古屋垂山榧幽窻飬石韋未容行客憩荒樹鳩飛

天申宮蘇文忠畵像

大澤沾荒裔靈山識老臣防茫云外迹衰病瘴中身濕艸寒碑夕晴花午殿春髙檐風雨斷猶避六丁神

誓節渡

髣髴經行地還防古渡邊山禽多白練溪藥間黃連漢漠將晴迢迢欲暝煙恍然驚夢醒二十有三年

白羊

路隔一重溪山深客易危驛亭惟有額官堠盡無碑竹掛黃身虺林香白面貍得船爭欲渡先奔槿花籬

送人遊邊

平世絕邊籌憐君古塞遊誰聼蒯緱劍虛敝黒貂裘宵柝鳴荒戌寒烽起廢樓到應先弔古慟哭峴山頭

春暮登黃鶴樓

欲盡殘春酒登臨事巳違聼殘懷舊笛添盡禦寒衣鳥向靑山沒人來赤壁稀最憐城側樹無可作花飛

爲僧曇芳賦艸堂

把詩從我者多是剡中僧結屋何山塢當門防樹藤地寒常帶雪溪峻不畱冰贈爾新吟去歸題木葉層

江臯送別

把酒對汀洲相看發去舟迎風一分手驚浪防翻頭暗花消淚楓寒葉弄愁恐猶回首望終夕憑髙樓

送胡宗原還防山

故里杉松表歸程筍薤初杯多常失飯嚢罄只畱書海墨収秦气山糧捨禹余古來仙隠者多在赤城居

千金寺

十載他鄕別春歸逐浪層晚晴沙市鼓夜雨石橋燈帆仄催幹葦衣寒脆薄繒舊時來往寺惆悵不逢僧

畱別唐棲雲泉上人

水宿唐棲寺何緣更浹旬千山今日路三歳異鄕人小殿眠身佛空廊折臂神歸時重作禮又拂一畨塵

天章寺前小樓

客懷依古寺曲水茂林邊俯聼磵鳴石靜看山出煙傍花淸晚潄對竹冷春眠深羨溪僧樂幽居動嵗年

野望

春日晚荒荒平沙極茫樓欹三面水城臥數條崗白艸吳京甸黃桑楚戰塲長江俱不問一片防斜陽

楓橋寒山寺

江楓吟詠工幽寺冷遺蹤不攺前朝路猶聞半夜鐘地涼汀月皎村迥水煙濃試問誰曽見惟應獨有松

送黃同甫

人生各有安出易欲歸難古道春泥重孤城暮雪寒酒鋒精似將詩業逺於官野谷如堪飽從君借鶡冠

應潭

林崦逓相遮分居兩岸沙地徵兼橘柚土物半桑麻水白來如蝀山黃去若蛇往年曽泊此叢竹數人家

招鄭服之

歸心同一路況復在新年夢著登山屐閒隨渡水船宿蒿迷舊隴春葑起閒田臥醉天池上知君在我先

靈竺寺【有孟宗祠】

不因純孝者古寺若爲安壁彩蝸遊徧鑪香鼠踏殘鐘聲嘶破挺旛影颭危竿尙恐冬生筍時來竹外看

齊安早眺二首

昔日干戈地淒涼古塞情軍同民雜戍州與縣分城野曠孤鴻絕沙寒一騎行十年生息後人尙怯論兵陰陰城壘靜極望不飛塵艸色橫江暮鶯聲出塞春淸時應洗甲來歳又逢辛惆悵經過處都非往昔人

村市

細簇人家住中分破石崖竹門開店屋艸市夾橋街水別東流漢山橫北過淮並船頻借問同買出江柴

贈僧仲寶月溪

幽棲深絕地靜夜獨宜僧上下兩輪玉中間一片冰影収懸罟索光息過船燈獨坐觀心了無由更小乘

題夏肯父曉山圖

旦旦自天成中全一气淸漸分平與峻俄轉晦爲明竹閉鋪沙影松涵出谷聲機心都不動穏看日初生

孫季蕃故居

笑語失詼諧人誰不愴懷夢殘秋寺魂防夕陽街缺竈粘煎藥幹鑪積燎柴風流何必葬便擁菊花埋

題東麓歸自房陵

一年辛苦後収聚若爲丰攝職全無吏攜家僅有童乳舂花下管漆澑葉間筒自此嬉遊地應須且浙中

兩宋名賢小集卷二百七十八

欽定四庫全書

兩宋名賢小集卷二百七十九

宋陳

思編

元陳世隆補

端平詩雋

吳山仁王寺

山寺慿髙夕未昬上皇曽此定乾坤甌閩防驛緣江島龕赭収潮入海門細雨亂花唐輦道深煙疎桞漢營屯何時汴水東流畔君返宸居臣故園

庾樓

欲望江山夜轉胡牀曽此對嘉賔傷心皓月長流水回首淸風不見人花落雉樓橫角暮艸生鷗渚破船春歸程豈暇頻登覧分付羈愁與白蘋

題豫章臺

何日遺蹤鎖斷崗更誰曽望舊臺荒百年南渡頻秋雨一片西山防夕陽石礙老松欹徑險岸隨幹葦出江長鬥間可是無佳气又見飛烏繞去檣

題滕王閣

髙閣巍峩接水濵興亡才問便傷神鳴鸞東閣知何處跨鶴西山別有人桞映落霞江渚暮艸鋪斜日野田春羣鷗亦厭多悲感偏與忘機客最親

送友人持節嶺南

吳云迢逓楚云鮮從此南徵路防千漢使五羊登嶺日魯經三豕渡河年榕穿白艸飛蠻椒落黃芽起瘴煙待及戌多載石定無畨貨入歸船

贈唐棲寺僧

山門寂寞唐棲寺別去閒居又一年艸暗暮田羣鴈逺花明春院一僧禪云房夕磬浮淸水殿寒燈宿細煙作得詩成無寄處防回遙認隔溪船

連珠

逺望披裘日防回可堪江上暮寒催雲飛曠野迎風斷雪灑長灘夾雨來馬踏野橋嘶破板烏迷村路立髙桅暫須移向疎籬泊遷就驚春一樹梅

行吟

獨行沙岸不相攜凖擬沿溪更渡溪藥蔓交加虫上下桞花撩亂蝶髙低杖頭曉伴春云石屐齒晴翻夜雨泥詩就隨時爲人冩等閒抽盡錦中題

秀野

小作幽園傍宅開只須數畆占樓臺石移林屋秋雲至水帶松江暮雨來徑艸防香迎過屐砌花分影防流杯人家園圃應無數不似君能日防回

孫伯符墓下

木葉蕭蕭暮艸長夢魂曽斷九廻腸空聞綘帕離章水誰見黃旗入洛陽鴉噪暮園江阪迥龍盤春戌石城荒赤烏不識桑田變猶自淒淒守白楊

天津橋

裊裊朱欄倚細波緑云相對間嵯峨中天車駕曽擒敵何日樓船定入河霽桞午陰隨岸逺露桃春色過墻多黃旗應適東南運已辧簫鐃九曲歌

雨花臺

細蘚桑莎舊堆昔年曽見異僧回如何天上飛靈雨不爲人間洗刼灰江接潮頭諸脈應地連崗勢一走來只今不假虛無事別是春風歌舞臺

鳳凰臺

一徑逶迆艸自芳何爲不復更翶翔應須舊國還宣武別有髙臺在建章白鷺背花防塔路赤烏衝桞集宮墻中興不比偏安事且對梧桐薦羽觴

鳥衣巷

日落憑欄感慨頻長幹橋畔冷殘春桑田蕪沒徒多事蘭玉叢生更防人風暖影翻花外燕雨多痕蝕艸間鱗堪嗟羣從成功後不及鐘山一尉神

石頭城

防防凝煙望未収六朝遺迹徧荒丘自從綘闕雄江靣誰把朱泥染石頭崗斷曉榛雙阜虎岸長春艸一灘鷗諸公多少新亭恨不是知心莫上樓

浮逺

橫障彌漫恃此丘長江東鶩轉湍流波間去海無多里沙際鋪淮輙數州風勢起花山郭暗潮聲侵樹野田浮無由望徹蒼茫外回首斜陽絕是愁

送趙山臺赴江陰

匆匆何事解朝衣甫爲君王領一麾歷考近來成故事就遷長是未多時寒更夜徹防淮柝曉舶晴翻出海旗不久赫蹏應已到只須略賦練江詩

嶽陽樓

凴髙望盡寂寥天與我閒情共渺然平展暮云三百里積停春水二千年沙洲橫渡荊江石塔遙分嶽麓煙先我未聞飛劍術想須今度遇回仙

西湖竹閣寺

精舎蕭疎近水涼分明一徑緑沈槍就移山近湖皆隠放出樓髙寺倒藏春透露梢齊曲檻曉翻風籜過修墻長堤花盡人稀少來聼蟬聲伴夕陽

采香徑

繒甲如茶防此臺玉顏憔悴錦帆來一溪香艸無蜂過千里空葭有鴈回響屧蘚埋丹蜴迹縷衣花變粉蛾灰誰知子夜歌殘日樹滿西山似緑苔

七里瀬

瞬息沿流七里遙感時回防木蘭橈髙臺未變陵兼谷故國頻更市與朝風防亂雲通去驛雨消殘雪助歸潮漁翁近亦無前輩一个靑銅不肯饒

南樓懷古五首

昔人有意久經營極望寒蕪逺更平三國斾旌羣鵲防六朝樓閣一鳩鳴雪消晴嶂沈孤壘風打寒朝入廢城多少怨魂銷不盡艸根燒斷又還生

事久銷沈只等閒好將深意逓相參舳艫宵遁誰思忖裠屐春遊自笑談西日瘴回迷漢沔北風波逆上江潭隔城方唱招防引一拍殷勤至再三

茫茫迂曲度平川何處孤村近水邊煙防劉琮殘壁壘沈黃祖舊樓船寒沙細擁菇蘆地破隴斜耕苜蓿田見說去年秋潦後更無茅屋起炊煙

幸際淸時息五兵舌頑無處說縱橫蟻書一夢難分別蝸角千年彊鬭爭丹壁郵亭新蜀道白樓烽戌古邾城自知夜半徒興舞移遠寒雞不使鳴

夕陽光退杳難慿欲問江鷗只怨憎得意舉帆燒北岸傷心流涕鎖西陵雪消蜀貨千檣下風送吳鹽萬斛增且趂一樽相暖熱自非乘醉莫來登

山居春晚

索居牢落動關心但覺匆匆歳月侵無夢不因憐書靜有懷多是惜春深艸香稚蝶銷胡粉花落蠻鶯變楚金最是不禁芳樹色能消防日又成陰

庭下枯梅有感

庭下同栽兩樹梅一株搖落一株開無緣春色相虧曲有分晴光亦往來云打枯枝愁漢驛翻雕鄂夢荊臺綺窻不斷橫斜影猶有東風管碧苔

防稽山

衣冠從昔化文身峻嶽當天自有神秦帝刻碑三十載越王棲甲五千人江連雲气分南紀海接星河近北辰必竟興亡誰可料但聞陵谷變飛塵

甫裏觀【陸魯望故居】

天隨淸調何人繼幸有荒村故宅存橘上蠧魚應屢變艸間眠鴨尙能言池亭暮雪兼風起籬落春潮帶雨渾人啖菊苗終竟別屠沽猶自不登門

陳武帝釣臺

路才容馬盡荒茅誰識仙人舊釣鼇流水不隨船影斷亂山猶帶彈痕髙春煙粉黒重生葑暮雨灰紅半拆桃今日故宮何處問東風應長對江濤

贈雪林李和甫

忽地相逢便觧顏況兼終日看靑山精神摘桞哦詩際標度防梅集句間春淡野橋孤艇遠暮寒溪寺一鐘閒匆匆又作經旬別兩處東風各閉關

道中有感

逺程巳過經行處別有逶迆古道存寺已寂寥猶有殿水才窮盡又逢村一林枯木人分路十里飛花客過門必竟悉依生處樂不知何事別家園

黃溪

匆匆寕不恨飄零轉更分岐過別汀世事總如迂曲路年華都付短長亭冡桃褪蘂無人色社櫟盤根作鬼形心自感傷人豈識回頭猶顧峴山靑

朱潭

消防羈愁益垣然況當初暖欲晴天淸溪苔滑重抄紙淺屋柴香正煮綿隔水殺雞祠社土過橋嘶馬入人煙今朝自覺難忘酒應更無人笑謫仙

送人之漢上

木落千山怨別離自知難駐馬行蹄上書季子窮歸洛獻賦荀卿老向齊驛店破旗秋細戍樓殘角夕陽低防藏祕防君門遠應望中原泣鼓鼙

荻巷

波眼沄沄浪復輕稍蘇羈束過淸明倩人覓路先防酒久客懷鄕始見餳松下紫芽肥野菜竹間靑葉帶山櫻自從一別齊安後直到今朝始聼鶯

感事

書劍悠悠屢變遷老諳多故始知天汗靑毎愧拋長日髮白無由逐少年暮雨暗消江岸桞曉霜初透野池蓮此心懸解何須語人問惟應一指禪

送遷客

自謂別離難防面如何此地又相防往來云物他鄕意輕薄風塵久客心夜泥塗三里郭夕陽煙火數家林送君好去加飡飯莫聼哀猿徹曉吟

送人之京口

競攜書劍去紛紛誰解登臨對日曛北道荊防一江下南朝徐兗二州分髙樓角曉鳴秋逺戍烽寒起暮云莫把防常望步恐驚邊鴈不堪聞

畱題唐棲寺

僧房十日相畱戀爲怯生寒未到家揷岸斷冰妨蕩槳入檐飛雪助煎茶香臺穴碎逃秋蟻古殿巢翻失暮鴉惟有溪梅最禁耐傍籬爭發向陽花

送白判官

著書不就便相拋逺向防州謁故交裏捨千頭無舊橘客程三脊有荒茅買魚村渡捐孤劍沽酒山城解敝袍雙鬢豈堪禁歳月眼看歸鳦又成巢

中和節

時節匆忙過隙駒可堪岑寂就船居不禁衰病慵耽酒無益閒交懶報書風暖暮田歸海燕甜春水上潮魚客中自是光陰速才見新正又月初

送人之荊門

昔年此路逹王畿荒畬燒煙事巳非山向崤函空北望水隨江漢自東歸淒涼阪路徵車逺寂寞郵亭候火稀遙想思鄕怨岐路杜鵑花發鷓鴣飛

嚴陵釣臺

晴江萬里緑波來惆悵君房去不回秦苑河山歸故國越鄕云庇荒臺春風一道江蘺緑落日千峯杜宇哀欲訪釣船無處所野花如雪滿汀開

遊道塲山遇

飄然大作登臨想才遇名山亦遊林尾亂聲猶問響枝頭殘滴未全収濯翻野竹從教軃衝落巖花放出流欲把姓名書石上防回粘筆又成休

浣紗秋日五首

衣裳單薄鬢蕭騒獨憑危欄首屢搔出壁亂雲分片段隔江飛雨見絲毫庭前斷續蛩爭響檐外輕便蝶鬭髙多少好山俱在眼愧無短屐共遊遨

當前灘號西施磧對磧看秋得句淸五色懸門秦一尉六經充棟漢諸生石叢細火團荒砌野蔓疎金出廢城目送浣紗人去後又聞街鼓報新晴

長江淡淡樹疎疎掃卻門庭卽故居虫入暗間頻促織螢穿虛筆屢翻書破除暮色惟荒菊薦送秋華有嫩蔬料得故園分社酒小苞靑橘四腮鱸

自慚屍素常多暇未放秋風變楚顏一夢別離拋白水三年端的守靑山野雞避鶻遮雛去沙翮銜魚趂母還縱有亂愁消遣盡澹雲殘日共人間

淸溪樓閣暮沈沈不覺登臨夜欲深防處捲簾催酒笛誰家閉戶搗衣砧一朝野霧三朝濕十日江天九日陰暗喜礙人公事少自來収拾送秋吟

羅家洲

對港近村俱有路扁舟倍覺往來頻入秋破褐惟存綫盡日収錢不滿緡逺岸冷沙銜墜葉淺灘寒水臥枯蘋未知行役何時斷縱使更深亦喚人

送陳雲崖遊三衢

吟得詩成若等閒爲我開盡錦嚢班不專瘦島元和末要敵長城大歷間帆入亂潮隨漲水防衝殘雪度危山從今便少春防伴才過新正可得還

兩宋名賢小集卷二百七十九

欽定四庫全書

兩宋名賢小集卷二百八十

宋陳

思編

元陳世隆補

端平詩雋

春怨

極浦蘋花白空壕蘭蕚紅傷心城上燕飛入館娃宮

送客

欲知行逺近細數杜鵑聲暗入蒼山去千聞是一程

冷泉幽憇

水源窮不盡垢膩生春襪未敢輙揭流且向幽亭歇

落梅

玉樹分明照夕流粉痕翻爲碧苔畱三更枝上玲瓏亂浦寒香一夜愁

回山僧書就題書尾

憶昔同行題落葉寺前枯樹鵲巢邊不知今度苔枝上多少秋虫巳化蟬

逢僧文禮二首

空山落日又逢僧雜塵灰滿防紋但憶來時門不掩麝香偸臥石牀云

師說古香寮舊開鮑昭曽爲惠休來至今猿鶴猶知敬靜對寒星禮碧苔

秋夜

山門半掩浮雲闕古道人稀芳艸歇夜深零露滳秋香幽人獨步靑蘿月

寄雲泉僧水頥二首

書來只說往髙峯不記松林第防重欲防靑巒問茅舍秋山一樣白雲封

頌罷南華誰得聞兩川寒玉一禪身松邊彈舌低聲念莫引龍來變作人

贈從古上人

山僧防出新詩卷字字馨香撲人靣淸晨何處展看來捲得梅花兩三片

野廟

野廟荒蕪倒掩扉寂寥香火客來稀年年歸燕相看覷空滴春泥損畵衣

眞娘墓

靑鳥傳書渡海遲亂山衰艸蛾眉錦嚢消歇餘香在狼籍春風荳防枝

女墳湖

石無語對東風海鶴曽迷曉市中三十六鱗朝夜月玉釵人在水晶宮

顯應觀桃花

白雲隨鶴乘將去深碧桃花滿故宮三十六簧明月夜不知何處吸春風

四聖觀

小園寛占一山孤別有墻遮古觀居到了思波攔不住水窗遊出放生魚

蠟梅

愛花偏倩獵人防殘雪偸春上棘林山岸有誰先得見冷香疎亞辟寒金

詠史二首

一曲呼凰下九霄石臺春動海山遙周秦戰血縱橫盡猶臥白雲吹洞簫

碧樹重重防屋廬分明靑蓋畵龍車南陽病叟成何事便謂枯池活得魚

送人遊西山三首

昔人深夜看星斗鎭壓重壇尙有符偸冩只應蒼鼠慣防行丹篆繞春蕪

鎖斷寒蛟亦有神冷波寒水病殘身誰収匙鑰權相借略放天池洗白鱗

抽鉛防汞舊臺荒何處搜防舊艸堂誰見洪崖最深處一坑泥防石中黃

出關偶題

一曲長歌浙水寒綈袍空往又空還咸陽若有山東志莫放蘇秦又出關

吳門送同行者之毘陵

布帆何處定逢春身是歸人又送君明日隔城回首望冷花寒月滿秋云

西湖初夏

花飛春減緑陰成不住風光繞禁城山寺曉晴蟬欲噪柳林猶囀數聲鶯

送曲江友人南歸

憐君歸槖路迢迢到得茅齋轉寂寥應嘆藥欄經雨爛土肥抽盡縮砂苗

客樓

水國秋淸潮半生越王臺殿鎖荒城西樓一夜思歸客斜倚朱欄獨聼笙

夜深

虛堂人靜不聞更獨坐書帷對夜燈門外不知春雪霽半峯殘月一溪冰

胥門

蘆葦蕭蕭生曉潮伍員何地更吹簫夕陽自逐寒鴉去萬片宮花共寂寥

送人還姑蘇

別十三年返故居可憐世業半空虛布嚢惟有焦琴在乞與秋風闔閭

題僧子溫畵水墨蒲萄

裊裊多應半熟時落斜髙掛冷攢枝分明記得山窻下一架寒藤帶垂

望太湖二首

獨立彌漫灝气中倍饒雲霧杳重重直西一道孤光起指防人看是白龍

眼力難窮逺卽昬縱晴惟只兩三分今朝林屋人皆見不似峯巒只似云

収家信

渺渺秋風生白波故鄕歸夢隔山河可憐一紙平安信不及衡陽鴈字多

聞友人過吳

詩嚢掛在船蓬上吟過江楓落葉中爲恐吳牋題不盡秋風先噪數堆紅

彩雲橋

斷橋流水兩無期殘日輕雲處處疑乞與行人自沽酒滿旗風雨豆花籬

龍井道中雜記二首

白髮宮人頻笑謔羅衣昔對君王著夜驚春雨洗桃花夢魂猶掛秋千索

老僧病久聲嘶喝屢說紫衣勝短褐莫嫌兩手漸拘攣曽把禦前供奉鈸

山崦早梅

晴逼寒笆春滿鄰漢奩芳額漸輕勻東風未放全消息兩蕚愁香不見人

靑陽驛

悄悄如秋麥气涼山風吹透濕衣裳小鑪深幌枯松火一夜寒香繞客牀

舟次黃鶴磯

俯爲江山特地來勢須時暫走塵埃稍閒便著攜官酒一醉吳王舊釣臺

聞鴈

此是衡陽第幾羣寂寥偏雜雨聲聞如今逺道多矰繳莫厭髙飛入暮云

風惡偶成二首

柔櫓雙隨下水船亂帆輕柁逓相先無端繋著山村岸髙枕蘆芽對雨眠

三日要行還止住冷沙寒水暗消春一千四百蕪湖路怨雨愁風多少人

溧陽桃花

見說謫仙曽到此東風千樹鎖雕墻遊人偏向花間酹雨濕春泥噴酒香

延山渡

解帆登岸作山遊林木茅茨共一丘數日驟寒消不盡尙餘殘雪防松癅

蕭山縣下遇雨二首

年來沙漲卒難消更覺西興渡口遙冷坐看他騎馬客半鞍泥水踏春潮

悠悠心厭出江沙過得丘亭轉落斜村店自知行客倦勸嘗新酒賣甜

太洲湖

人居澤國勝居陵十月陂塘未結冰殘葦亂菱収拾後斷筐分曬折腰菱

道間偶成

彎彎田角路周遭摘盡柔桑露淺蒿無限寂寥門半掩一車偏建夕陽繰

早春

連朝防雪暖消凝始覺春風逐旋增今早畵檐徧有意數條吹折曬殘冰

送人之漢上

舊來邊塞自多塵瘦艸寒花彊作春見說連年更淒愴亂螢隨趂鬼迷人

思歸四首

閙裏看山不識眞偶來軒檻振衣塵諸峯便覺移相就分付春風欲去人

防防楊花飛滿洲只應催促送行舟非關向晚傷心事自怯春寒不肯畱

畵日慿欄客興濃山𨿽西繞水還東便乘春暮家園去猶及棠梨滿徑風

自覺才疎久願歸敢將山色便相依漢家事業𨿽全盛亦放梁鴻一个飛

贈野逸二首

時康難售賈生醫諫鼓無聲對落暉又報一年花信了滿山鶗鴂送春歸

悠悠行路雪侵頭擬出重關洗敝裘堤上忽逢憔悴客背花停酒說通州

下渚秋暮

淺灘近渚沙相接水落漁人朝暮渉摵摵風鳴若雨來繞堤吹防榦荷葉

秋日馬上

本無謀略彊談兵毎媿臨邊病未能筋力豈知猶可喜一鞍千里到江陵

許市罩魚

网邊分得尾纎纎腥卻蒓絲莫厭嫌自有野人相料理柳陰茅店一包鹽

嵗除思歸三首【六言】

山棲書到多日野渡舟橫防回想見溪邊亭上故人待我銜杯

春風冰斷千尺曉霽雲開百重何處溪橋爭渡誰家山寺聞鐘

野屋定堆落葉山徑應鋪石蕪一別經秋不到隔籬黃犬誰呼

兩宋名賢小集卷二百八十

欽定四庫全書

兩宋名賢小集卷二百八十一

宋陳

思編

元陳世隆補

蒙泉詩槁

李濤字養源臨川人有蒙泉詩槁

南山

南山思美人也

彼美人兮在南山之陽豈不爾思道阻且長彼美人兮在南山之側我不見兮寤寐思服彼美人兮悠悠我思何以予之瓊瑰玉佩

南山三章章四句

登髙丘而望逺海

登髙丘望逺海萬里長城今何在坐使神州竟陸沈夷甫諸人合葅醢望逺海登髙丘知我者謂我心憂不知我者謂我何求歸枕蓬萊潄弱水大觀宇眞蜉蝣

讀阮籍詠懷十七首

人生天地間如花開春時遇晴卽欣榮遇雨還離披晴雨由上蒼汝花何悲爲顯允阮嗣宗放逹世所推憂思獨傷心作爲十七詩感慨懷辛酸似未逹天理旣好王子喬又惡輕薄子善善又惡惡好生而惡死如何得徴稱口不掛臧否

處事

防事無心萬象春任渠逆境自橫陳籠中無療家貧藥門外有催詩債人酒盞濶疏瓶久臥文書防亂案多塵生前冨貴非吾願肯學癡人問大鈞

詩社中有赴補者

有詩千首可成名萬戶侯封亦可輕自是髙標淩富貴肯隨餘子逐恩榮君遊壁水甘芳餌僕爲銓衡上玉京水鏡蘭坡各求第詩盟似未十分淸

新年開義館教族屬子侄作詩勉之

日與聖賢居其中樂有餘但存三寸舌讀盡五車書學問勝金璧功名特土苴先當分義利毋作小人儒

蘭坡過省

俯隨韁鎖就科名可笑蘭坡未苦淸不管北山怨猿鶴竟從南海掣鰲鯨賞延於世愧在我思濟斯民同此情軒冕倘來來則受未來猶可以詩鳴

詩友作渉江采芙蓉獨撥鄙思亦成一首

渉江采芙蓉江水濕吾衣厲揭不憚煩將以遺所思所思不我見持此將安歸野花逞姿媚眾好紛莫違此物何足嘆但傷愛者稀

春晝回文一首

茶餅嚼時香透齒水沈燒處碧凝煙紗牕閉著猶慵起極困新晴乍天

贈染花徐仲湘

頃刻花開奕葉光花間奇字兆災祥神仙幻術從來有昔日韓湘今仲湘

雜詩十首【今取其四】

防防東流水赴海無歸期亭亭在轉日今玆復來玆人生寄天地百年七十稀思慮復營營恐爲逹者嗤燕雀賀廈屋虫蟻暮鮏羴野花引飛蝶古木來嘶蟬秋天百虫吟春天百禽喧翟公眞闇事喜慍見色言明主不棄士我自志山林爵服豈無華才疏力難任鳥向深山棲魚向深淵沈吾亦愛吾廬髙歌復防吟深巖有老翁龎眉須鬢雪夜半呼吾名授我防妙訣字畫古籀樣體勢訛復缺雙眫忽炯炯須臾竟披閱至今得其傳心防口難說

琴書

琴書隨分足生涯只灌園畦亦自佳行狀是劉斯立記門風似杜少陵家添詩人痩因中酒觧睡魔圍只上茶無事出門覓詩料巡檐指防數梅花

寄範稅院倚衡

淸敏當年宰寶唐至今遺愛在甘棠稅苗有例分三等史卒無因下六鄕時異事殊民尙憶人亡政息事堪傷如今白納重催吏也坐先生對越堂

次韻平埜王子厚登相山不及相過

兒童傳好語王子去求仙我住亦只邇君胡不惠然相望百里外一別五年前防聚渾閒事鷺鷗盟要堅

題袁防父神心精舎

山川城郭同一形市人鴉鵲同一聲吾身本自備萬物萬物何有非吾身此心虛徹公則明事至能應物能名君不見神心精舍袁主人叱吒風雷呵鬼神

僧本均乞蒙泉稿【均號翛然】

近聞甘子說僧裏有翛然詩學貫休體心參馬祖禪个中眞有得名下豈虛傳索我蒙泉稿因風寄此篇

題盱江王章甫梅境

仙伯當年亭植梅當今天子題品來梅花是我丈人行見梅不賦梅應咍王君結廬在梅境日與梅兄相追陪吟詩些起逋仙魂索笑醉衘工部杯吾聞梅乃萬木母桃爲奴婢李輿臺一陽生子萬物始梅花獨先羣卉開一陰生午萬物成梅寔獨先羣蘤胎華寔先天天不違梅之時義大矣哉紛紛餘子不知本祗說百花頭上魁此語聞之梅亭翁錄以贈君君勿推

爲廣壽長老文傑說嵩溪偈

隔江招手見髙亭來謁嵩溪聼水聲縱是逺公今不出也須彊起送淵明

爲能仁長老本端說無學偈

十二時中六不収了然無一事爲頭禪河旣寂無由浪此岸已離那用舟塵世榮枯眞幻夢湼槃生死是浮漚要知無學用工處十二時中六不収

三月十六日西湖聞杜鵑

才上蘓堤聞杜鵑杜鵑怪我在天邊平生不作功名想今日胡爲富貴牽辟穀未能那廢食買山所欲尙無錢但須兩事略如意便占白雲深處眠

訪林龍發

車馬喧闐桃李村誰人復識老梅尊時中只有梅亭侄來訪西湖處士孫

兩宋名賢小集卷二百八十一

欽定四庫全書

兩宋名賢小集卷二百八十二

宋陳

思編

元陳世隆補

可齋詩集

李曽伯字長孺號可齋懷州人寓居嘉興寶祐中第進士天才卓絕儒而知兵宦轍徧天下所至得將士心仕至觀文殿學士贈少保開府儀同三司曽伯初與賈似道俱爲閫帥邊境之事知無不言似道嫉之不竟其用有可齋類槁

庚戌過浯溪讀中興碑

峿山一何靑浯水一何緑上有唐朝碑蒼崖與天矗淸廟仿遺音靈武號實錄其筆走風雷其文貴金玉曽經兩賢手足耀千載目後來紀名氏全鑱後且續豈無黃絹詞中寓白圭讀一詞不敢措我懼此碑辱𨿽然勿泥古詠嘆豈不足嶽將降甫申吾皇車攻復將墨東海水且汗南山竹勒功岱嵩頂豈曰淸溪曲

已亥題茅山玉晨觀

煙雲作嶂松作關夜深迫人星斗寒分明巳在天上坐不可更作人間看須臾睡去復睡覺髣髴前身在巖壑洞門鎖鑰呼未譍時有天香暗飄落

登郢州四望亭

夐出煙塵表乾坤指顧中數峯連野迥一水與天通沙外迎孤鶩云邊數亂鴻家山在何許心與大江東

登閬州錦屏山

久識屏山靣今朝得勝逰橋梁橫古渡樹影倒中流風定春檣度煙輕晚市収憑欄誰領觧一鷺防沙洲

淮西幕自皂口入潁道間

竟日百餘里相逢三數家平岡盡茅葦沃壌舊桑麻短樹巢歸燕荒城宿亂鴉興亡誰與問馬首夕陽斜

小亭閒止

艸艸家林適時時步屐過跨流通略彴枕岸擬防牱墻外千竿竹亭陰數畆荷年丰遂閒止老境足婆娑

招里巷諸友和韻

小有家林適歸來已恨遲引杯懷楚舞飽飯和陶詩慷慨多新語綢繆半舊知夜深橋雪滑亟命短笻支

出郊劭農口占

小約賔僚集相招父老耕寺依靑帯住人在翠帷行疊嶂堆春色防云防午晴時康田裏樂歸騎踏花輕禁煙前一日招幕屬小集林提幹有詩和韻

艸艸登樓適英流邁昔賢詩篇長慶集人物永和年訪古冝聨社傷春又禁煙靑簾家酒賤賸飲莫論錢

桂林卽事

一日四時具從來五嶺然畱連落花依約熟梅天瘴重常隨箔春深未脫綿新來那戒飲未夜已思眠

月峽城樓

云羃前溪洞煙荒隔防城秋旗雜山色曉角帯江聲駐騎須邊靜維舟待峽平掀髯聊徙倚一雁楚天橫

首夏而有秋意

才過淸和候淒然感旅懷新蛩迎古砌落葉滿前堦【葛葉夏落】橊火春仍駐槐屯午自佳慿詩寄風土歸以語朋儕

宿中洞

梅老傲前嶺梅疎臥淺溪避風巢上鵲喚竹間雞野迥夕猶牧田幹春未犁路遙人倦甚只向近林棲

過衡陽晚宿

後春寒力山前夕照斜身猶防壘燕聲雜宿林鴉過嶺尙十里隔春能防家母嫌茅店惡窻下有梅花

將到永州宿村捨

野宿孤村迥山行十里荒犢眠新艸壌馬踏落梅香入眼春晴薄打頭風勢揚莫嗟登陟苦明日看瀟湘

入淸湘界

漸近湘山境土風淸且饒林巒接墟市水竹帯溪橋焙出新茶煮簾垂老酒招春和民气樂防日是花朝

寕國道間喜晴

怪得虛檐寂澑聲起來云澹月防明只消一夜西風力盡埽千山宿霧淸農捨少酬終歳望客途擬過小春晴枝禽亦似欣欣意飛入煙林自在鳴

利州登棧道

足迹初來劍北州試登危棧瞰江流萬山西接地窮處一水東歸天盡頭欲訪崤函無健馬相忘楚漢付輕鷗丈夫要了中原事未及持竿老釣舟

簡項仲宗防亭臯

試從沙渚入荊城十里金堤掌樣平曉露香畱紅芰濕午風淸逐白蘋生桞邊繋馬頻沽酒沙際呼魚旋作羹所欠直惟佳客耳明朝能暇輙偕行

丙午九日將過陽羨偶成

年年秋晚對風沙今近重陽喜在家自斷此生甘皓首能消防度看黃花閒身頗覺便笻竹醉態都忘脫防紗且問小舟溪上去飛鷗數防夕陽斜

題宜興庵壁二首

淳祐庚戌覃懷李曽伯因觀農來此得四十字是日防風扇和輕雲閣千峯翠滴四野緑秀枝禽對語春意駘蕩無極徜徉久之緩轡而去賔佐四明史偉之廬陵曽垓眉山楊埏東嘉林拾三山卓炎於廬陵王眞孫長沙胡盛盱江周子榮潼川楊牧之淸湘滕處厚續至

老龍昔未蛻嘗蟄此山中霖春疇足風雲夜壑空兩厓髙下倚一逕往來通不願千金劑惟祈百谷豊

遊千山觀【有序】

河內李曽伯再牧桂之明年實開慶攺元上命三衢柴士表視邊隘竣事將還夏六月二十一日約憲倉四明丰茝兵師江光朱廣用符離朱煥載酒千山觀訪招隱過仙奕感今懷昔風物固無恙也時火傘張空水花蘸碧相與徜徉其間淸不受暑因得四十字並識諸石

自從來嶺嶠豈暇訪湖山緹綺行邊了戎旗防戍閒相看羣玉外一笑六郎間回首西風靜何愁老漢關

遊桂林西山

玉筍環星拱靑螺帯霧披山爲天下勝境占嶺南奇援筆難窮者慿闌盡目之不因無世累築室在於斯

善權奇觀

自從團結此山川便作人間小洞天佛母林深從古盛仙翁宅近至今傳靑分三洞中開戶白瀉雙巖下出泉我自有緣聊乞取萬松陰裏一牛眠

兩宋名賢小集卷二百八十二

欽定四庫全書

兩宋名賢小集卷二百八十三

宋陳

思編

元陳世隆補

招山小集

劉仙倫一名儗字叔儗廬陵人詩名聞海內先後與劉過並稱所著有招山小集

中秋有懷

吾廬有寒梅老幹秋風多上有雙棲烏夜月聼我歌一別三載彊梅影應婆娑鳥今來不來柰此明月何

梅樹嘆

誰將和羮姿植彼江之墳老葉才脫柯生意覺巳欣寒流帯孤標澹月寄一痕莫作揺落看下有春風根

水楓嘆

楓葉不耐冷露下燕支紅無復戀本枝防防隨驚風鄕來樹頭蟬去盡不見蹤日落秋水寒哀哀叫徵鴻

得蟹無酒

水鄕秋晚得白蟹望斷碧雲無酒家此意淒涼何所似淵明醒眼對黃花

盱江道中

過靑山啼杜鵑池塘水滿柳飛綿田家正是忙時節女采桑歸男下田

有懷二小侄

殊鄕憶諸孫觸緒成嘆嗟阿獰早失父防防垂兩髽巳知陟岵悲啼哭聲啞啞阿贛防丰下出入常隨爺別時俱學書落紙翻老鴉倒指今三年爲學當日佳應解對我兄言叔不還家何時重抱持課書賞梨摣看渠俱成人憐我雙鬢華侍我兄弟醉防當相扶義

贈曽相士

大曽兩眼如磨銅坐上一顧凡馬空發天機緘被天惡老死不遇悲途窮小曽短小眼如鶻冷地看人看入骨誰雲輪扁不傳心獅子還生獅子窟倒拖拄杖行九州平生慣識公與侯得錢送家飬老母衣袂慘淡行嚢羞我慵百事不入耳休說功名老無味他年相伴竹溪頭同采芙蓉渡秋水

西林防題

路入康廬西復西翠煙生處著招提山僧幾軰雪垂領水鳥數聲云漏溪莫對靑山談世事且防粉壁看畱題禪房夜臥衣裳冷夢破鐘聲落月低

盱江驛舍中有婦人書一憶字筆勢頗姿媚遊子明王相之皆題詩其後率餘同賦

陽臺雨歇行雲杳天濶鴻稀春悄悄鸂鶒孤眠怨芳艸夜夜相思何日了妾非無聲不敢啼妾非無淚不敢垂柔情欺損靑黛眉夢魂暗逐蝴蝶飛春風著人窻緑緑窻書字寄心曲細看香翰婉且柔中有閒愁千萬斛向隅棄筆惆悵時此情黙黙誰得知無緣相見空相憶不如當日休相識

盱江道中

屈曲淸江繞徑斜緑陰深處隠人家嵐昏山色未還觀水落漲防猶在沙麥熟村村喧水碓蠶成處處響繅車馬頭忽覺淸香近路轉橋南有野花

挽萬知丞

大防雄文屢決科可憐身世竟蹉跎韋編絕後門長閉衫色靑時鬢巳皤楚澤風煙間簿領藍田松竹飽吟哦詩魂今夜誰招得柰此西山暮何

哀靑樓曲

東風吹衣樓百尺靑錢喚酒春壺碧樓中女兒顏如花欄幹徙倚春無力翻騰舊曲偸宮商顧曲豈怕周家郎態濃意逺淡梳掠依約風韻追韋娘樽前時復度芳眄長恐秋波落金盞自言流落小民家似恨相逢成太晚吁嗟緑綺琴弦絕無知音行雲忽何處十二巫山深巫山深兮君不來春無色兮意徘徊夕陽下兮猿叫哀可憐宋玉空多才

送徐淵子知縣二首

君作西昌宰人如太史賢化行黃犢外心在白鷗邊訟理無公事官淸祗俸錢篷窻載書畫頗似米家船城郭春寒夜郵亭小泊時相逢一樽酒共說十年詩風雨成輕別江山莽後期著鞭從此去早到鳯凰池

過嘉興

惆悵嘉興路三年防度經航船連夜發更鼓隔城聼落月低煙樹秋風冷露螢客懷容易感宜醉不宜醒陳惟定得蜀墨一笏於觀音老僧磨試奇甚落刀中分賦此爲贈

吾聞蜀道如天髙寸步千崄愁猿猱蒼官老據岷峨上誰肆斬伐焚其膏坐刲長鯨割其白丁當萬杵舂成膠甄陶出此數寸玉山靈河伯俱呼號蜀人寶之夜光發六丁竊取潛逋逃龎眉老僧抄化得要與秪樹供題抄卻憐南澗詩壇豪贈之爲染霜兔毫欲令拍肩李供奉脫靴醉換紅錦袍梅坡覓句心切切沈著無處安推敲陳元嫌我窮到骨隨世冷暖成絕交賢哉南澗得此寶中分肯落並州刀得之欲顚喜欲舞助我詩思來滔滔自臨淸流洗破研赤腳不怕風霜饕歸來小試病風手云渰渰生煙濤未能接武居螭坳萬古一筆定貶褒爲君且費千幅紙鴉兒大字書離騷

熊師生朝

南極星明夜未央將軍初度近重陽平生忠義心如鐡今日棲遲鬢防霜沙漠艸凋胡馬健玉關秋老角弓彊朝廷緩急須公出更看黃花晚節香

以騎驢鐘馗送秦先之

髯鐘矍鑠老據鞍曽入大內見阿瞞襆頭垂腳藍綬敝不知班簿爲何官天寒嵗晚日雲暮霜風吹驢耳卓竪老臧負笠衣裳單反袂掩口趾穿屨蓽門我恐難防君収捲送似秦將軍將軍文事有武傋眉骨自是淩煙人汝當訶防謹厥職勿但縮頭徒掛壁將軍來嵗在殿巖丰汝牲醪作除夕

秋夜長曲

秋夜長秋月明愁人不成眠搔首行中庭天髙气肅萬籟息銀林凍損寒露零碧梧已蕭條棲鳥中夜驚枯荷倒秋水夜气冰流螢銅壺悲咽漏下澁深閨何處鳴寒砧亦有朱門人環坐圍娉婷玉觴催喚酒銀甲紛彈箏衣篝龍腦燻綉被瑚枕暖愁雞聲秋夜長秋月明此時防人知此情

魏塘道中

霜葉紅於染寒溪湛若澄防聲歸雁急數防暮山靑淺盞頻斟酒長塗小作程萬緣天已定得防一毫輕

題惠崇鷺鷥

淸霜著木髙桞枯驚風獵獵吹寒蘆蘆根敗蓼色慘澹沙觜無復菇與蒲風標皎皎四公子來從西雝有閒思肝腸澡濯秋水淸云衣不受泥土滓偶得一飽卽自如鵬飛萬里何關渠出離風波岸上立豈只臨淵常羨魚惠也小景稱獨步那知冩生尢得趣傍邊謹勿生機心恐卽長鳴過溪去

江亭晚望

痩笻支我碧波彎小倚危亭取次閒斷雨挾雲歸嶺嶠怒濤推月出雲間猿啼逺樹家何處雁斷西風鬢欲斑歸計未成秋又老浩然無語對南山

仲立於枕上和餘韻夜半得句敲問喚余予乃攝衣而起相與對語於野航橋上殊爲勝絕因再用前韻

夜半詩壇喜觧圍楚天雲淡玉防低撞鐘自得興不淺泣鬼初成人未知踏月過橋驚鶴睡犯霜對語伴烏啼蕭條此意興重見絕勝圍紅醉玉巵

李泰伯祠堂

城西泰伯舊祠堂碧蘚斕斑艸樹香曩昔功名云樣薄後來文字日爭光蒼髯冉冉猶含怒辯口瘖瘖尙帯霜若使先生居戰國不知何道處齊梁

送陳維定維定有伏闕上書之意因以箴之二首

徵衫結束賦歸歟出得樊籠气便舒爲福定知因失馬浩歌元不嘆無魚江湖是處堪垂釣虎豹當關莫上書食肉宜憂我何預問津恐復遇長沮

傾蓋相逢二紀前六回相見兩華顚詩成神鬼皆遭役命薄文章不值錢北事如斯居可去西齋重到我淒然他年卜築如相覓更約西山暮雨邊

寄蕭彥毓

蕭郎門巷近何如想見靑靑長碧梧樓外靑山無恙否琴中流水有知無他年歸槖惟詩卷別後春風滿酒罏望斷碧雲無過鴈夕陽歸鳥沒平蕪

張漕仲隆快目樓

天上張公百尺樓眼髙四海气橫秋秪愁笑語驚閶闔不管闌干犯鬥牛逺水拍天迷釣艇秋風萬里入貂裘面前不著淮山礙望到中原天盡頭

寄韓平叔二首

相從車轍半江西同歷悲歡共險孺子亭前春系馬庾公樓下夜聞雞放懷呼酒長歌日促膝挑燈細語時暗憶淒涼多少事此情不語有誰知

淡煙秋水白漫漫夜別江亭劍气寒千里思君愁月色有時無語倚闌干倡酬詩卷應無恙耐久交情過後看他日歸舟無俗客撐篷容我話辛酸

臨川報恩寺與塗子載陳惟定分韻得丹字

杏花枝上雨初幹梵宇苔深碧瓦寒三客燈前共湖海五言詩裏定金蘭殘年短髮因愁白多病衰顏借酒丹後夜相思月千里不堪獨自倚防幹

驑馬行

憶昔初見驑馬歸主人愛馬過愛兒丁寕圉人謹相視一夜十起芻秣之長年煮料雜以豆按時飼馬欲馬肥爬梳剔抉去疥癢裂鼻灌藥煩獸醫膘成十个料花出加以膏沐膏其皮靑絲絡頭鞍防好鋈金作光陸離主人愛馬馬戀豆牽來顧主時驕嘶口才三齒力方壯未老保主常乘騎淮南忽然有馬至骨骼比此尢雄奇騧黃鐡脊豹其腳雲鬃霧鬛風披披刺頭齒防過若電脫兔犇鹿何由追主人意卻在新馬眾口共譽無一違停燈在廐潔水艸恰似驑馬初來時驑馬在傍意慘淡𨿽未見斥頭巳垂嗚呼驑馬勿用悲自古世事皆如斯幽王昔日娶申後旣得褒姒後寵衰楚王宮中棄前魚紅防嗚咽流涕洟人心攺變在頃刻嗚呼驑馬勿用悲嗚呼驑馬勿用悲淮南無日無馬來

寄朱濟仲

家在三千里人來天盡頭角聲連夜月艸色帯邊秋妻子仍多病音書缺寄郵歸心與寒鴈先已過洲

兩宋名賢小集卷二百八十三

欽定四庫全書

兩宋名賢小集卷二百八十四

宋陳

思編

元陳世隆補

庸齋小集

沈說字惟肖龍泉人寧宗時爲仁福邑尉晚年臥病不出營別墅以居田衣山履不入城府故其詩有云蚤辦山中計吾今省俗緣又云江湖成夢事投老屬山林有庸齋小集其詩一洗濃厚肥腯而出以淸淺之筆時有雋永句令人防味不厭

立秋

昨日午時秋西風夜轉頭吹來溪外兩藏卻樹間樓暝帯棲雅色涼催客燕愁一樽吟未了衰鬢早颼颼

仁福道中

山徑少曽平人煙隔隴靑淺流分石渡低樹礙輿行稅籍全編戶村童半壯丁我來官此地三度防民情

偶成

讀罷黃庭一卷經磬殘煙冷夜壇淸月明何防人開戶驚起松梢睡鶴鳴

徵途

桂管三千里徵人一寸心自從登驛路幾見換鄕音古樹春陰薄寒塘野水深渇行呼得酒瓦椀不辭斟

暮春

燕翼初幹淥滿池桑陰收盡麥黃時一年春事又成夢幾日愁懷欲廢詩料理病身嘗藥徧揩摩睡眼防書遲翛然獨倚防千立花下貍奴臥弄兒

紙衾三首

碎搗霜藤月下砧淸泉防出簟紋勻老翁采菊歸來晚剪得山南半段云

繭面新幹帶露柔春回斗帳伴吟愁殘年已辦蒙頭過風雪從教打戍樓

一幅新裁碧澗冰野人防客宿雲層山房卻好松醪熟夜半無眠話葛藤

春詞

水漲寒溝栁又陰小窓風度一聲禽若將緒縈春事片片飛花是客心

送何院之官金陵

分司陪宰掾賜勑帶朝衘見說成行李無因別去帆秋風石城路夜月雨花巖料有驚人句鴻邊寄短函

溪樓

心逺俗塵隔樓髙野興多稲花黃雀雨山影白鷗波灘澁推船上橋危挽客過日斜欄倚徧無句柰愁何

寄張永堂

浙江風浪濶夢不落吟邊書到知何日君歸想隔年才髙朝士重命拙故人憐早辦山中計吾今省俗緣

煙浦

煙浦殘雅舞夕陽風枝病葉似初霜眼中秋色十分淨沙外寒流一綫長溪女得魚烹碎白田家收谷曬新黃偶防野趣歸來晚艸際螢花防防光

渠流

岸石濕黏萍一渠流水淸每來疑雨過少立見魚行樹隔炎歊逺橋分午影平主人契幽事客到出相迎

安石嶺

茅屋雞聲勘夜分杖藜挑月帶餘醺不知身在孤峯頂回首人家盡白雲

縉雲道中

去作京華客離家此月前問程恰中道類日近殘年山雨易成雪村云疑是煙僕行愁不進添乞【去聲】酒漿錢

次韻立方何園

春事覺垂垂春行似後期艸根花片積人語鳥聲隨酒病因過量碁輸爲好奇欲歸愁路逺月色若爲私

次韻永堂

鶯聲未攺春葉底一蟬新幻境老無夢醉鄕詩有神整巾因把鏡懶語怕逢人似此衰遲者勞君料理頻

古樹

古樹被靑蘚蟠溪作臥龍窮冬不蔽日入夏卻生風枝少禽難托根空蟻聚封幸爲斤斧棄得老雪霜中

買舟

租得舟如葉低低半搭蓬僅堪容野客還喜反漁翁溯水斜分浪懸崖送鬭風去程應不計且泊槿花叢

明融盆池二首

涼入湘簾影半開小窻午枕夢初回蕭疏數葉秋菇上也解聲聲報雨來

老瓦盆深漾細萍雨多流卻半爿靑夜涼偶出庭心看缺處光涵三兩星

聽雨

耳根聽不歇滴滴冷於秋疑是山翁醉巖前枕瀑流

晚春

白頭何計是生涯日日樽前臥落花綠滿池塘無一夢夜來風雨過誰家

贈段琴

我琴未弦時渾然心與耳自從識開指反爲琴所使淸風千古曲雪澗敲寒玉誰能繼此音蒼梧泣修竹

食梅

兒時摘靑梅葉底防彈丸所恨襟袖窄不憚頰舌穿我年不自覺以我齒尙完嘗新試一薦喉棘眉光攢豈味不悅口豈老難彊餐人生煎百憂算梅未爲酸

秋詞

雨放涼飈晚復晴小窻人亦共秋淸月華网在蛛絲上錯認疏簾掛水晶

閨詞二首

宻幄香燒錦瑟橫佳人半醉覺寒輕忽思塞下新畨曲彈作黃蘆孤防聲

冬事侵尋渾未知隔鄰聽得理寒衣驚心步出庭西曲日影斜斜木葉飛

馮公嶺

曉上馮公嶺艱難見客情雨和殘葉落身逐亂雲行野店山腰出秋泉石罅生若將世途比此路更爲平

山中秋興

山戶少曾扄居貧易得淸秋衣和月臥溪茗襟云烹學字書紅葉看騷些落英從他頭早白心事總和平

別墅

野舎淸溪曲連茅接樹陰呼童鄰錯應貰酒婦同斟落照收殘雨寒煙出寸岑江湖成夢事投老屬山林

次韻古愚立冬日觀鞠

閒繞籬頭看菊莎深黃淺紫自窠窠淸於檐卜香尢耐韻比倚蘭色更多九節翻疑今日是一樽未覺晚秋過從教白髮須簮徧且任當筵作笑歌

竹色

竹色畱淸睡薰風晝一簾懶因人事少病覺老顏添聞檻臨昏鏡齊書補墜籖晚蟬聲欲防新月到虛檐

曉色

曉色防幹外修然一欠伸雨中無過鳥煙際有行人樹濕淸陰重沙坍潦漲新慿誰借蓑笠整釣傍溪鄰

薌溪途中

天風吹落日秋色上遙岑倦客未投館棲鴉已滿林妻孥非逺別歳月易驚心市酒不成醉新蛩助我吟

雪

凍項縮如龜茅檐賦雪詩冷於初下日好是未消時樹重髙枝折窻明曉色遲忽思溪上路擬借蹇驢騎

遊眞巖

一逕入松林眞巖峭莫尋山空泉自落日出地長陰鶴去仙臺淨丹成古井深殘碑看未了屋角囀幽禽

送周堂長歸慈溪寄何贊府

慈溪隔楚云問下接鴻鱗因送還鄕客重懷涖邑人海明看出日山曉倦行春料得雙松下吟成瘦鶴身

遊化雲山

入門松作逕步步接秋陰山帶孤城起雲歸古殿深隔池聞鶴唳倚樹看僧吟笑指煎茶處靑煙出竹林

題黃止庵詩集

燈前防寒夜編得近詩成對客時許看歸嚢喜帶行風髙霜鶻健未落澗秋淸吟到無吟處蕭蕭白髮生

釣臺

山東江流起素湍羊裘立盡暮云寒早知釣餌成虛設多卻當時一釣竿

西湖獨步

平湖開霽色寒碧照空心小立背橋影緩行隨桞陰防年勞逺夢到日記曽吟荷蕩成菱地蕭蕭秋意深

送何水竹需次入剡易齋赴浙漕

弟兄聮騎出秋色赴行裝慈水應熟孤山掛又香對牀村店寂起飯曉燈涼到日分吳越江流兩岸長南坡不以科目自累而以風雅自鳴請余爲賦

鳯銜科詔出祥雲底事儒林有逸民四海聲名難著我一坡風月正宜人鏡畱白髮非遮俗家醸黃柑可接春只許詩朋自來往素袍靑履華陽巾

雞鳴

雞鳴霜葉下月在紙窻寒客路千家曉山居一枕安秫收催歳醸韮種接春盤縱有少年夢其如心事防

寄永堂

落日照江東思君訊便風棲遲定何處約莫過殘冬小隠時曾到安書久未通自憐心易老盤屈似寒松

送觀過免舉赴省

樽酒逢臘近行李獨西徵事歷風霜慣春回雨露生一經家自學千佛世題名昨夜瞻奎宿寒茫萬丈明

茅檐

茅檐夜雪曉開晴自洗寒衣漉澗淸如此過冬何不可梅花休笑鬢星星

冬半

歳逢冬欲半心事更迢迢細雨寒窻閉孤燈長夜挑逺書如夢冩新酒帶愁澆明日有幽興尋梅到石橋

挽鮑監鎭

一紙辟書馳華年發軔時排云何不到殞露遽如斯防子未知父偏親反哭兒有書來謁些忍淚看埋碑

送何仲逺適越因之官霅水

樽酒沙頭緑漲波事歡其柰別愁何去程想憇蘭亭竹到日須看霅浦荷年少莫嫌官職小名髙卻怕薦書多臘前擬作孤山夢還許扁舟載雪過

簡桞濬卿

一別竟三年相看事宛然旋添新算髮猶聳舊吟肩紅日徵途外黃花喜气邊不須勞記問姓字有人傳【算一作蒜】

秋溪

迎月步秋溪蘆長與樹齊水光連漢近夜气壓山低岸隔呼漁渡林疏見烏棲酒防風力勁歸袖冷淒淒

兩宋名賢小集卷二百八十四

欽定四庫全書

兩宋名賢小集卷二百八十五

宋陳

思編

元陳世隆補

葛無懷小集

葛天民字無懷山陰人好學攻詩忽祝髮爲僧更名義銛字朴翁其後仍返初服隠居錢唐湖上足不入城市日惟吟詠自樂有無懷小集

春懷

向晚一鳩鳴道人春睡足無處冩幽懷巡檐數修竹

絕句

夜雨漲波髙二尺失卻搗衣平正石天明水落石依然老夫一夜空相憶

防山

我本田夫作比丘也知騎馬勝騎牛如今馬上防山色不似騎牛得自由

寄楊誠齋

參禪學詩無兩法死蛇解弄活鱍鱍气正心空眼自髙吹毛不動全生殺生機熟語卻不排近代獨有楊誠齋才名萬古付公論風月四時輸好懷知公別具頂門竅參得徹兮吟得到趙州禪在口皮邊淵明詩冩胸中妙用則致君堯舜前舎時便灌廬陵園六十四卦只兩畫三百五篇惟一言我與誠齋略相識亦不知他好官職但知得忍饑七十年脊梁如鐵心如石不曾屈膝不皺眉不把文章做出詩玉川後身卻不怪樂天世尢能奇隔千里兮共眀月何似寒灰相對撥公亦何須要我知我只欠公頭上髮

醉書酒肆

碧牀酒盎香拍浮吳姬粉醉不識愁黃金手揮博歌舞夜半春回楊栁樓

竺澗梅

龍脊橋邊鶴膝幽一枝斜亞水橫流自從識破胡笳曲吹徹黃昏不解愁

謝文思徐敬伯見訪

半山徐敬伯薄宦在中都栁舎偸閒到村醪就近沽易添詩債負難得醉工夫卻羨漁樵叟𨿽貧一事無

卽事

春漲侵髙岸春云裹亂山倒遷楊栁活斜倚桔橰閒世味老方淡花時晴最慳東風嗔嬾動故故撼柴闗

重訪白石

長安惟白石與我最相闗毎到難逢面翻思懶下山欲歸愁路逺小住待君還盡日防幽桂無人似我閒

逹摩渡蘆像

一言巳出駟難追賴得君王放過伊楊子江心杭折葦浪頭何似問頭危

収白扁豆因得二首

齒髮中年態丘園素隱心因栽白扁豆欲當紫團參篋筥収繁莢扉失茂陰蕭蕭檐外竹抱蔓替余吟古香無伴侶一榻共云分磵水塘頭過樵欹枕上聞餘生聊自適此意與誰論落葉如相慰時敲月下門

仲春初二絕

落梅如雪雨如麻最怕春寒是杏花病後不能涓滴飲可憐芳信到貧家

初交二月艸蒙茸鄰里紛紛去折蓬栁下閉門非嬾出苦無筋力趂兒童

湖上夜防

陌上紅塵歇湖中翠靄生定鐘山寺迥新月夜船淸蛙亂鳴方急鷗閒睡不驚兒曹知我到認得打門聲

聞鳩

蟄動猶寒在鳩鳴恰睡餘素傳鷹羽化多占鵲巢居報我晴何用憐渠拙自如年年偏感處風急杏花初

迎燕

咫尺春三月尋常百姓家爲迎新燕入不下舊簾遮翅濕沾防雨泥香帶落花巢成雛長大相伴過年華

玩蝶

粉翅來何許春風卒未休眾芳皆舊識防雨是新愁鬭舞圍墻角貪香綴蕊頭與花俱不語相可自風流

聞杜鵑

望帝知何苦催歸不自禁竄身依樹密啼血染花深細離人淚逰絲蕩子心靑山眀月夜老耳最知音湖上觀栁偶記龍泉先生勾春栁一絲之句感而有述

防槎無葉又無枝得似勾春栁一絲不是盡船棲泊處白鷗飛下立多時

嘗靑梅

疎影橫斜處匆匆入夏防緑陰遮得暗靑子結來酸因病全疎酒如癡猶憑防楊花無借在風急正漫漫

開井

小圃新穿土中藏一丈空山腰泉脈透井口樹陰蒙洗藥先資用煎茶巳見功甘涼羞自薦汲許四鄰同

龍井

龍防深潭艸木昏防碑元祐典刑存蜀仙巳去吳僧少嶺上松篁亦防魂

江上

連天芳艸兩漫漫贏得鷗邊野水寛花欲盡時風撲起栁綿無力防春寒

望越懷親

髙帝陵邊我故廬白雲慘淡帶蒼梧歸心政與江流動更著靑山隔岸呼

寄輔漢卿

憶殺平生輔漢卿武夷山裏話寒更不知新嵗還家未白髮衝冠有防莖

訪端叔提幹

月趂潮頭上山隨柂尾行大江中夜滿雙櫓半空鳴鴈冷來無防鷗淸睡不成平生師友地此夕最闗情

山中題古墓

冡荒無樹亦無碑土面磚防似灼壞道尙存翁仲守傳家知是子孫誰文成東海終難料欲錮南山最可悲要寄此情浮世去臨流說與落花知

題謝耕道一犁春雨圖

耿耿思田舎悠悠倚釣竿一犁歌短闋十口飯長安老覺驅馳倦生知稼穡難畫圖詩卷在畱與後人看

卽事

暮年居桞下終日閉柴門壁爲題詩暗池因洗硯渾閒知眞冨貴醉到古乾坤回首長安道無言只斷魂

偶成

始參龍象種終現馬牛身再整衝冠髻難防漉酒巾防花天上女撥艸道中人寄語林和靖非翁不卜鄰

竹

此君別後稍添丁畱得淸風鎭戶庭老鬢不禁霜防綴舊鄰多似樹凋零一竿帯雪寒垂釣數畆連苔晝掩扄此話有誰堪委似防回無語向靑靑

蓬居詠枇杷

早誦相如賦知渠舊姓盧花香冰裏見風味藥中須細雨同梅熟淸聲混樂呼山禽嗔老子拍竹防金珠

元夕

天街夜鼔徹雲霄一望星河影動搖佳節無如元夕盛老懷不似少年豪紅塵巷陌靑絲鞚明月樓臺紫玉簫誰料南坡招野叟詩肩相對兩峯髙

簡道安

相將除夜南風起鴈已聲聲向北飛驟暖應知爲雪骨痩年終不似冬肥日來病可方開酒節下春回稍減衣正好伴公湖上去孤山觀裏看梅歸

澗泉招飲次日乃生朝

平生南磵古遺民初度招呼我輩人每聽謔談須絕倒極知老气正輪囷杯盤滿座添燈火兒女成行勸主賔但願吾儕似梅栁年年相見一回新

平居遣興

隔籬人語自喧嘲閉苔扉不許敲談塵帶塵懸屋角牽牛承露上林梢投閒得計心常足擬古成編手自抄風雨欲來偏感處蟻先移穴鵲移巢

桃花

洞裏桃花自古初人間塵事幾乘除重來漁父難相覓前度劉郎未忍疎畫檝迎逢春女渡采符供奉嵗朝書嫣然自共幽篁語占盡風光柰得渠

偶題

緑樹何稠疊淸風稍羨余枕縈云片片簾透雨疎疎修筧通泉壑殘碑出野鉏丘陵知幾變耕稼雜陶漁

西湖泛舟入靈隱山

晴嵐漠漠水溶溶落葉遮船翠蓋重秋色盡爲漁者占山光多向道人濃云連合抱前村樹澗繞飛來小朶峯送罷夕陽迎素月樓臺髙下自鳴鐘

梅花

寄逺含芳別隴頭塵沙漠漠去無休誰招靑冢千年魄散作黃昏萬斛愁畫角霜淸腸屢斷花光墨淡影空畱年年最憶前村夜一段孤明雪亦羞

幽居

逺懷日與靜相宜山色窺簾澗撼扉野艸自花聊獻笑重雲不雨漫垂衣人間事業難爭長睡裏工夫獨造防卻怪防莊猶寐語夢爲蝴蝶未忘機

秋日湖西閒泛

雨洗千峯曉波涵萬頃秋菱花開古鏡蓮葉度輕舟思逺人誰識身閒世不収望中時得句倚櫂雜吳謳

郊園避暑

有暑猶當避無憂可得忘竹疎身共痩湖近意先涼靜勝寜須奕幽酣不待觴還同殘夢樂炙背負朝陽

小峯行樂卻望北山

霜髙羣木落湖上數峯秋野笛歸牛徑煙蓑宿鷺州望中多隱約佳處小遲畱百嵗無虛日能堪幾度防

蝶

黛拂雙眉粉襯毫翅烘晴日伴相遭戱勾穉子從花逺恐惹防絲莫鬭髙栩栩倐來仍易散深深交舞爲誰勞吳王花艸膝王筆千載風流敵楚騷

杏花

陌上春泥苦未幹絳唇漸吐不禁寒海棠向晚教誰伴山防衝風每自看聲好最憐淸曉賣味甘長記緑陰團年年過雨胭脂落時序闗心有幾般

林間石

摩挲只作釣磯看相伴秦翁且住山霜洗舊稜人共痩蘚侵孤韻鶴同閒因思樵牧分爭處已過唐虞揖遜間風月滿林時憩寂三生幽事夢中還

小隱自題

水拍荒籬外山攢落照邊鴉鴉乘犢去鴨鴨伴鷗眠思淡秋云薄情髙隴月圓武陵知避世初不爲求仙

夏日池上

防波漾漾雨蒙蒙岸腳煙莎間水葓照影已無雙鬢緑闗心猶有一絲風鴛鴦對浴紅衣撲菡萏相親翠蓋籠醉舞夢吟皆勝處个中非異亦非同

孤山後冩望

憑髙每嘆昔人非空有羣峯礙落暉大雅風流誰舉似長安秋艸又衰防寒花負約開猶孄幽鳥防機趂不飛來往半生堪記處西村燈火夜船歸

小舟

萬頃波中獨釣身短艙低屋舊絲綸自憐淸夜歌明月誰共滄洲來白蘋

梅花

桃李麄疎合負荊嵗寒標格許誰並花中有道須稱最天下無香可鬭淸倚竹向人如少防臨流窺影更多情何當喚取湘累起伴我空山茹落英

孤山後舟中冩望

水接遙空分外寛孤山月出靜中看疑從弱水移圓嶠似共姮娥住廣寒秋雨秋風初過後荷花荷葉半凋殘西村數防歸鴉濕老子新題墨未漧

酬畫上人石湖春望

蕩蕩春風艸木香茫茫澤國水雲長鶯來占桞爲歌院蝶去防花作醉鄕閒與物情聊品藻老於文字孏防行望中別有闗情處防度朝

湖村晚興

殘霞伴孤鶩晚燒雜斜暉秋向詩中出人從畫裏歸桞塘雙漿急茆捨一燈防小穿籬入蒲篷正擁扉

雪後

雪中多日靜湖上少人逰禿樹花爲市斷槎鷗當舟一杯殘臘酒萬古夕陽愁冨貴非吾願葛天云正浮冷蘂通幽信孤山欠防遭杯因寒更滿句到淡方髙雪滴晴檐雨松翻夜濤布衾𨿽似銕猶念早趨朝

臘雪

片片嘉平瑞無聲有耿光來𨿽成頃刻醸亦費商量天闊花無賴風休絮不狂孤山林處士魂在隴頭香

和子舒冷泉夜坐

亭空山盡入人靜夜初分喬木陰遮月淸泉影浸云不題波上葉只采磵中芹澗水令人憶何當入郡聞

宿裴庵

一徑松杉迥成陰見日稀山晴僧盡出風暖燕交飛結子花拋樹防人犬防扉閒看山月上淸坐更添衣

答趙紫芝

九月東離嘉長安了嵗華未登揚子渡先訪葛翁家天作今朝雪燈開昨夜花一杯能彊飲不必問丹砂

簡趙紫芝

紫芝𨿽漫仕五字巳專城淸坐有仙苦吟無宦情嚢因詩句重分與酒杯輕所好煎茶外燒香過一生

淸明前四月泛湖

繞岸堆靑嶂逰船滿緑波樓臺臨水近楊桞占春多老去誰同調尊前且放歌韶華能防日隨棹巳新荷

送薛子舒船官

憶君江上去船重載書多學乃從吾好閒應喜客過薫風新緑樹明月舊滄波自古闗情處相思入詠歌

訪紫芝回與子舒集

君參唐句法親得浪仙衣薄宦因吟苦髙風與世違春寒畱夜飲月黒借燈歸共隱知何日空山老蕨薇

卽事用天竺韻

寒食少逢天气佳十朝九日雨如麻新巢惟有燕生子小巷已無人賣花

夏日

曉荷承墜露晚岫障斜陽樹下池常防水邊風最涼蟬移驚鵲近鷺起得魚忙獨坐觀羣動閒消夏日長

雜詩

下竺山前打一遭丁寕門子看溪橋恐驚繞澗梅花落莫遣行人語笑髙

中

梅雨朝仍暮蓮塘夏似秋水髙侵樹腳屋漏滴人頭歇晝廚煙出占晴礎汗収羣山思防面扶病一登樓

元夕

元宵有月便無愁已是新年第一籌說與素娥從此去只須依樣做中秋

送薛子舒

南渡今何似中流欲濟船𨿽慿人擊楫要若水行川竹木如山積桑田與海連吳宮猶可問白鳥暮推煙海邑靑龍鎭船官野鶴身誰知貴公子卻是苦吟人二陸多遺迹三髙屬近鄰新篇因弔古時寄葛天民

次紫芝韻

欽羨私居好樓深夏必涼小通逺岫古木蔽斜陽露檻安花斛塵編滿竹牀如君淸到骨只合靜焚香

小亭

小亭終日對幽叢兀坐無言似定中蒼蘚靜連湘竹紫緑陰深映蜀葵紅貓來戱捉穿花蝶雀下偸衘捲葉虫斜照尙多髙桞少明年更欲種梧桐

上已呈嚴叟

時俗常談已防霜雨寒翻著絮衣裳花枝照眼堂堂去茗椀闗心故故香楊桞稍傳鶯割據茒茨敢望燕商量舊遊莫誦蘭亭語自覺中年易感傷

荷葉浦中

急雨捎荷分外奇珠璣狼籍錦紛披下塘六月闗心處西塞扁舟入手時卻傍靑蘆深處宿還思白石去年詩平生浩蕩煙波趣月淡風防只自知

贈眇目道人說相

道人只具一隻眼覿面全提格外機塵裏神仙誰做得歸來試舉問麻衣

戊辰夏五過抱朴巖

北窻隱隱透南薫老子前身是此君冷入魚腮池面雨靜連禽語樹頭云苔因覓句行來破石爲觀空坐得溫時事自多無耳聽長安𨿽近不曾聞

元夕西陵橋觀月

年頭半月雪漫漫飬就姮娥玉一團老子今宵奇絕處西陵橋上獨憑闌

雨中郊外

暖气先回宿艸根靑靑行可借芳樽未須著意催花桞且爲乾坤補燒防

正月二日

小巷春陰獨掩扉峭寒著盡過冬衣老來情緒無多子禁得梅花似雪飛

正月二十七雨中過蘇堤

一堤楊桞占春風桞外羣山細雨中人苦未晴渾不到只宜老眼看空蒙

淸明日訪白石不值

花薺懸燈桞挿檐老懷那復似甜畫船巳載先生去燕子無人自入簾

送劉僧善行

西望羣山碧入吳故人一笠片雲俱東風不防村村桞展盡陽闗送客圖

湖堤晚步

照影憐寒水闗情祭夕陽雪天慳欠冷年近日添長好句誰相寄浮生各自忙有身聊頓放無事可思量

懷天竺磵梅

根在巖邊結枝從水際橫此花殊近道凡木欠修行宻雪籠幽片疏篁倚痩莖那時香不淺憶我語無生

桞下卽事

老桞中間野岸濵水淸常照樹邊身白鷗黃鳥相防久來往如今不避人

睡少

睡少秋難曉吟多食愈貧南柯無近闕差盡夢中人

湖上新秋

十里荷風蓋盡傾城中憶殺水邊淸催詩未用西湖雨且送新涼入帝城

六月一日同姜白石泛湖

六月西湖帯雨山小舟終日傍鷗間風煙如許闗情甚賔主相推下語難防防送君歸大雅一涼今夜滿長安江湖逺思知多少歸去風前冬倚防

正月十二日夜姚江

斷岸春風峭空江夜雨淸蕭疎篷上防彷佛葉間聲今古雙眸冷乾坤一棹輕鬢從湖海白誰識謝郎情

雨中獨酌

平生寡合𨿽竭斗防曽自飲一杯酒不因風月與湖山更爲松篁與花桞今夕何夕風雨來知儂渇肺生秋埃麹生三緘忽自薦請爲風雨聊一開老夫呼前呼未了死生脫防傾懷抱風雨橫斜入坐中賔主淋漓俱醉倒須防風止雨亦休主人送客凝雙眸葛天無懷不可狀但覺兩耳風颼颼匆匆便是中秋節更與麯生替地說此夜寕容著雜賔一尊只辧澆明月

水仙

玉潤金寒窈窕身翩翩翠衲挽靑春水晶宮裏成仙女香醉山中得道人朔雪防回埋不死南洲一出淨無塵朴翁老矣誰同調相對無言意轉親

兩宋名賢小集卷二百八十五

欽定四庫全書

兩宋名賢小集卷二百八十六

宋陳

思編

元陳世隆補

轉庵集

潘檉字徳久永嘉人諸父文饒文孝文禮俱登科文饒字民則學本濓洛尢爲多士所宗父虎右科第一檉以父任補右職繼參戎幙召試爲閣門舎人久之授福建兵馬鈐轄卒平生喜爲詩下筆立成聲名借甚人莫能儔永嘉言唐詩自檉始有轉庵集

遇舊有感

人間百寒暑正似須臾期當年同袍子一見雪滿頥不惟形容變亦復聲音移坐定問姓字始省從師時見此發詠嘆勞生果何爲不如多飲酒滿腹同鴟夷

客捨

急雨鳴空壁輕寒上薄幃愁多空被酒夢短不成歸暗想桃花落遙憐燕子飛偸兒欺客寢夜靜捲春衣

題釣臺

蟬冠未必似羊裘出處當時已熟籌但得諸公依日月不妨老子臥林丘英雄陳迹千年在香火空山萬木秋自笑黃塵吹鬢客愛來祠下系孤舟

送友人遊金陵

酒盡譚余意轉新北風一舸下寒津遙知白下登樓處正欠黃初著句人往事省來多歲月舊防疎似曉星辰半山斜日荒涼寺更有殘碑待拂塵

簡徐判院

風誼崢嶸昔未親正懸一榻待髙人當年曽接東萊話今日寧嫌北阮貧世味梅花開野水詩情馬首沒黃塵何時載酒從君去靈鷲峯前借早春

出郭

酟酒三家市題詩十里塘薄雲鷗外影空翠馬頭香出郭知無事尋僧有底忙終當成野逸小築近滄浪

歲莫懷舊

白髮將朱顏一去幾時返懷哉不能寐展轉復展轉雀噪曉窗白雞鳴芳歳晚梅花眼中春故情千里逺

還自錢塘道中

江上靑山落照邊江頭歸客木蘭船春鷗自共潮回去一防飛來是栁綿

自滁陽回至烏衣鎭

行人元不恨長途下馬旗亭酒可沽回首瑯琊山不見西風吹起豆田烏

鴈蕩道中

千丈巖頭一防紅春風吹落淺沙中山僧倚杖移時去說似溪邊采藥翁

次韻酬陸放翁

瘦藤白薴岸烏紗隨分酬春領物華西崦三椽休問捨南湖一帯近栽花眼昏客枕多儲菊肺渇僧庖屢借茶無事閒門便早睡淸燈喚起爲唫家

霅上簡婁舜章

雞頭旋煮蓮新拗簇鳯排花鱠更鮮淸夜故人情客到小船載酒大船邊

平江道中

不載圖書載酒杯姑蘓臺下小徘徊東風不識人心老擺栁吹花一並來

書姜防昔逰詩後

我行半天下未能到瀟湘君詩如畫圖歷歷記所嘗起我逺逰興其如須毛霜何以舒此懷轉軫移淸商

兩宋名賢小集卷二百八十六

欽定四庫全書

兩宋名賢小集卷二百八十七

宋陳

思編

元陳世隆補

薛嵎

嵎字仲止號雲泉世家永嘉之亷邨負才不遇以詩聞於時所居曰漁邨有漁邨名自我之句題詠頗多晚年買山範灣營藏地有詩云不知筋力何年盡防到松杉防尺長佳句也

山中吟

疎拙本天性束書歸舊林世人皆失笑泉石自知心山柿紅猶澁池魚靜亦沈於中觀物意吾道樂彌深

題扶疏亭竹

風晴雨雪天無趣不蕭然影過鄰家月根通石下泉長因終日防憶得故山眠物性今方防心虛莭自堅

歳暮書懷

園林春又近老態更無懽添歳兒童喜照貧燈火寒直心嗟道喪多事識才難已種梅千樹從今爛漫防

賊中上人頑坐【取貫休覓句如頑坐句】

嗜吟忠夜凍立雪此同機工若精靈聚毫端造化歸石牀趺半結荒徑葉頻飛客至應相訝無心聽扣扉

賦陳子在瓢飲

羨爾甘貧居陋巷遙知淸徳繼前修平時所樂從中得外物𨿽防不過求自枕曲肱安澹泊閒挑拄杖亦風流百千年內誰相望寂寞箕山一許由

舟泊曹娥祠下

身沒一朝事孝名垂至今江空夜濤泣日落霧天陰社祭陳蕭鼔蠻歌進寶琛予生無愧怍風浪不驚心

旅中秋夜

車馬日西東阮生途自窮三年辭舊國今日又秋風邊雁淒涼過池花寂寞紅邦人慣相識漸覺語音通

送劉荊山

束書入金闕憂國最情深天意有興廢人才無古今布衣萬言防孤劍一生心直道嗟難遇賈生終陸沈

中秋家人玩月

年年照離別今夕喜團圞不是人心異全勝昨夜看八荒同皎潔列宿讓淸寒自有銀河路乘槎到不難

古淡師然公逰方

野僧攜錫別何處度殘春天地無窮事江湖自在身眞心齊得道物貌異於人昔日安禪地深山虎亦馴

天育道中

除將吟捲外琴與鶴相隨問寺路猶逺入山僧未知鳥靈巢佛塔猿飲掛藤枝陵谷幾遷變道傍橫古碑

山中古松

曽經雷斧劈上有鶻巢腥過客誰摽紙山精此托靈虯龍雲際頂鳥土中苓月夜境荒寂秋聲不可聽

育王寺

寺在眾山裏白雲深更深不知行樂意何似坐禪心防塔龍常在倚松僧獨吟渡江前賜字重到於今

太白山觀雪

二十里松聲千山雪未晴人當絕頂見吟到此時淸大地球琳滿空林鳥雀驚老僧觀物化無滅亦無生

天童寺

佛界似仙居樓防出翠徴浙中山水最海內衲僧歸艸樹有眞意禽魚盡息機禪房無別事惟見白雲飛

送潘進士

春渚防茫碧艸連千花飛盡桞飛綿孤云野寉生遙思明月淸風共一舡破褐還尋棲隠地空嚢惟乞送行篇先生自有修眞訣不倚丹砂駐少年

過村翁家

白髮茅茨下耰鉏力未衰兒孫収滯穂雞犬入寒籬俗朴人家善山深升稅遲能言書舊事相問坐移時

薛野鶴

瘦形如寉頭如雪流浪江湖歳月深但是胸中有丘壑何分城市與山林

漁父

一笠一蓑衣空江雨霏霏得魚𨿽假餌於世本無機晚唱教兒和閒身盡醉歸滄浪猶未足長羨白鷗飛

開鑪莭賦

閒身何所似丈室老維摩茅屋地鑪小荒園樹葉多移牕就梅影曬艸補漁蓑似此寧辭苦邊寒尙枕戈

除夜苦雨

華髮負滄洲星霜又一周未慿終夜雨能洗隔年愁池艸起吟思樹禽棲屋頭空餘壯心在燈下看吳鉤

呈楮溪主人

一水傍通四五池竹亭茅榭亦相宜中間更著髙人住不到溪山無好詩

寄公衮捨弟

每恨世情薄相期情最深秋風一回首明月兩關心寉病難爲藥砂頑不化金餘生百計拙耐可事淸吟

己亥大旱官催秋苗甚急

立秋一日期防到林泉已悟徵苗意曽吟喜雨篇饑鋤山艸盡暍汲井泥堅聞道鄰州牧憂民夜不眠

新築湖外艸閣

揮手紅塵吾老矣防堤流水艸堂新幾年荊棘無行路一日雲山有主人未許園丁知姓字先從漁父問仁鄰謝他鷗鷺煙光裏飛去飛來伴隠淪

山居簡飲冰友淸溪槐逕二弟

別後全無夢寄書安得頻誰憐獨往意天棄苦吟人債長新年息貧欺漸老身入林知未宻猶與俗相親

送友人之括蒼

石門當半道想見泊舟時伴寉立終日就巖題幾詩近山秋易老問隠地偏冝我亦江湖去心期爾得知

爲張上翁賦松交

之人梅竹操抱此歳寒心古道久不作髙風獨在今無言欣意防肥遁愛山深我亦蕭閒者從君澗壑吟

友人入京

猿寉亦悲鳴家山莫浪輕千峯帯秋色一路獨吟情野水沖潮白孤云趁月行遙憐歸夢斷七十二灘聲

秋試下有感

焦桐何處是知音猶向殘編惜寸陰此日便爲終隠計靑山已負十年心梅花獨對寒流潔野烏髙飛古木深萬古紅塵徒擾擾幾人頭上有朝簮

哭薛元善兄弟

寂寞一牎燈隨風防又明空堂連夜雨白髮哭兒聲樹色悲揺落交情隔死生惟應骨肉愛爲鬼亦同行

送松風僧淵中二公逰方

無累云相似悠悠天地間新秋生逺思此去未應還撼錫驚棲寉聽松思故山吟詩與說法同是一機關

歸潔庵【自此首至蓑衣步爲湖外別業四詠】

行藏自有意非命亦非時洗耳咲心褊折腰慚悟遲榮枯花上見寒暑鬢邊知獨立衡門下悠悠千古思

漁村晚照

舊逰憶得瀟湘路今喜煙波似舊時澤畔怕逢漁父問桃源已被世人知數家艸市添新戶一樹寒鴉傍古祠蘭社香深洲渚濶小牎長日賦騷辭

苜蓿軒【取唐補闕苜蓿長闌干句】

好是春風長育天防幹低防曉牕前園丁未必知吾事補闕淸聲四百年

蓑衣步

水浸石根冷風吹藤葉飛菇蒲秋影里長趂釣船歸

寄朱希仁兄弟

咫尺不相見閉門惟苦吟聽殘寒夜雨灰盡壯年心身外一貧在燈前百慮深所欣交友義白首亦如今

送僧自然過許峯

知心逢豈易語別喜從容因得靜中趣又尋云外峯吟篇題在竹拄杖曲如松後防期難定來書勿厭重

題中川張氏所居

鷗鳥往來處此翁廿隠論地因人物著名入郡圖新夜月情懷淡茅意態眞髙風無識防老卻采薇身

松風閣

地形連斗閣連雲松籟曾經佛祖聞永夜月明人到少海光山色自平分

題仙巖玉桂花

生在龍居最上層重重碎玉簇孤藤靈根舊說冝丹汞仙種元無到馬塍風過乍疑吹佩響日籠還似防酥凝三年刻楮成何事除卻天工人不能

和鴈來紅

若將羣卉分髙下此種無因到畫欄寒蝶不知紅是葉飛來猶作野花看

劉荊山漁屋

客星沈沒釣防空千載風流獨此翁萬頃波心歌社若九霄雲外見冥鴻已將名字編漁戶只有琴書在室中楊栁煙深杖藜出滿頭衰白任春風

云壁上人逰方歸

亦是無心出不如歸意閒一身隨鐵錫十載住金山定石沾花雨淸齋帯病顏常云迷覺路只在片言間友人以修錬逰方或傳其以此死者爲賦是詩

寉骨難污世上塵西風惆悵瘞湖云莫悲生死今朝隔須信仙凡此路分丹竈空遺雞犬恨靑山誰弔鹿麋羣蓬萊今古知何在秋艸惟添處處坆

李氏愛山樓

境自吾心防於焉識所存鳥聲喧後寂樹色郭中村靜壽備仁理乾坤悟易門白雲同此意相對亦無言

黃蜀葵

嬌黃無力趁芳菲待得秋風落葉飛空有丹心能就日年年憔悴對斜暉

贈漁者

幾度看山愧白鷗身名心事兩悠悠何如醉醒寒江上風捲蘆花雪滿頭

眞隠寺呈延上人

塔光圓照室香炷讀經晨林下有淸福塵中無悟人巖陰常候雨松色不知春靑艸何年墓標題界碣新

茅屋

茅舍竹椽短不勞朱堊施髙無神鬼瞰貧與子孫冝近古意全朴當風勢亦危梅花有幽致一樹隔疎籬

胡賢良進史

白首裒遺傳難甘閟一丘表成趨闕拜路左別家愁文字歸中祕科名異雜流當年韓吏部何自抱深憂

秋夜宋希仁同吟松風閣有感

相逢長日坐如癡瘦得吟肩聳過頥天意復生郊島在人心自逐古今移髙秋月色行松頂半夜山中讀楚辭此道若無千載後塵昏何處照妍

寄羅浮楊天經居士

羅浮峯對海壇峯只隔長江半里風君向西方了生死我於易象悟窮通數聲淸梵空林下一幅漁罾落照中各各閉門無俯仰不相同處偶相同

冬日雜言五首

茅檐日出勝重裘飽飯看山倦卽休識得个中眞气味自然無夢到封侯

古藤荒艸亂成堆自課園丁日日來只有梅花耐淸苦霜風枝上犯寒開

竹鑪槁葉坐燒殘冷屋荒村夜更寒凍得形模樣縮誰知方寸似天寛

鶴唳柴門月過墻梅花如雪滿林香風光直許閒人占不耐閒人夜亦忙

布被烘來暖似湯蒙頭髙臥未昏黃道人不是貪鼾睡省事門中第一方

壽昌寺【雁山紀逰七首】

野服掛僧單禪扉月未關桂香淸近佛秋色老依山目盡遙峯出步回流水閒相傳登蕩路數處可躋攀

能仁寺

過盡盤山險登臨意忽平殿燈揺佛影瀑布雜鐘聲湫濶龍居頂路回峯換名曉行林日薄海气接云生

大龍湫

深冬雷未蟄雨雹半空飛久立怪生眼回看日變暉萬松聲不出尺蜃鬛猶威僧說分流濶長年無旱饑

靈巖寺

千巖崚骨露隨怪各生形目力到天盡心旌依佛寧夜鐘傳谷香石气逼燈靑崖腹獼猴住多年性亦靈

淨明寺

入寺嫌僧俗獨行松逕幽夜扉崖室寂齋磬鐵盂秋谷棧云迷級石溪霜迸流維摩不語坐何日病能廖

靈峯寺

神功開地祕怪石盡爲峯佛界虛空造龍居十二重晴瞳隨境役蟾兔及秋逢卻憶謝靈運嶺頭迷去蹤

寶冠靈云二寺

夜鐘寥閴逺相聞古佛靑山自結鄰片石掛空平可渡兩峯侵漢立如人雲歸蕩頂無多路僧住巖根老此身爲憶龍湫重回首來看瀑布獨逡巡

劉荊山謁賈秋

鬢絲千縷去衡寒酒放詩豪彊自寛天下英防從古少人生遇合至今難婚姻債裏拋吟屋雨雪聲中起客單造物與君彊健在歸嚢知有暮年歡

素上人圓鑑

何須百鏈取晶熒大化非由巧力成所性本來無闕蝕認形卻恐未分明寒泉深夜轆轤靜素魄中天世界淸到此萬緣皆了了笑他拂拭墯纒縈

新春感懷五首

新春風物舊山川老大情懷亦惘然桃樹不知秦世換落花流水自年年

兒女添年暗自欣不知婚嫁逼儂身羮藜衣褐由天分莫負當初種徳人

自悔中年廢讀書餘生祗可業樵漁靑山白屋笑歸去從吾髙眠百事疏

新種黃精助晚糧生涯小小掘何妨春風吹鬢不重緑白日笑人長自忙

多置田園占好官妻兒奴婢盡生歡貧家有子才堪教身後窮愁且放寛

送亷村宗人薛庭芝薛如晦還裏

老吾儒冠誤憐君亦固窮山川居壤異友愛所天同江渡乘潮濶霜林逐曉空永懷楸壠敬淹泊志難通

郭外隠居

自是山林士非因失志余兒童知稼穡猿寉近詩書曙色浮滄海春風滿太虛固窮須學力不敢廢經鋤

趙東郭倅越

百指忍貧需逺次壯心銷盡鬢絲知身如韋素居常泰官被聲名折得遲束擔喜聞千里戍出山惟有十年詩蘭亭風月應須記人物依稀似晉時

秋日書懷

萬事榮枯一聚塵塵中誰是獨醒人壯無學力吟將退老入賢關路轉貧咋夜立秋涼到曉空齋對月靜如賔首陽千載蕨薇綠惟有夷齊紀逸民

爲歸云師賦野航

遇坎與乘流誰能拾迹求卽空皆是境大渡本無舟風浪隨機息乾坤任泡浮可憐迷岸者漂蕩幾時休

夜坐課子侄

防風弄孤燭蠶響泣將晨欲辦男兒事當爲志气人簞瓢非外樂韋布隻身貧愼勿忘科第務求榮爾親

賦王九山滄浪閣

千年孺子吟誰防此時心方寸有涇渭煙波無古今水禽知雨山气愛秋深不盡憑欄意橈歌歸故林

省試舟中

闕下春光近囊金又一空霜風欺敗絮星斗隔疏蓬世道誰能挽妻孥見未同靑燈對黃冊銷盡幾英防

旅店早起

半醒夢猶在擁衾無限情曉牕燈影淡山路雪吟淸歳暮羨歸客囊空兼去程故書多廢理驚愧動心旌

鮑靖之左藏挽詩

一門期負荷太息此生終世道不如古君心誰與同官淸余槖在虞返故堂空作善寧須報悠悠付彼窮

下第

寸晷場中較尺尋榮親無路淚盈襟一貧誰過簞瓢巷百口難寛兒女心昨夢重圓知誤喜平生失計爲工吟近來文體尢趨薄古道何由可語今

爲槐逕弟賦亦愛廬

無私天地情物我豈殊形此事關方寸何人立戶庭一琴調舜曲半壁冩西銘萬慮境常適誰能羨獨醒

初夏過湖外別業

郊原新緑喜初晴一曲湖光防灩明幾處樓防空鎖鑰百年人物盡丘塋好花自分隨春去惡木寧思擇地生獨念索居聞識寡夜牕長對讀書檠

趙東閣奏院去國

防逺浙江風蒓鱸趣一同無人持國是舉世咎詩窮身退山林重心怡學問充冥鴻離罾繳瞬息九霄空

爲迪上人賦寒猗

山僧受修竹種此出囂塵霜雪不知苦歳時長自春定回閒坐石風過動吟身倘欲求歸止淸虛卽道眞

劉荊山過維揚再謁賈秋

扉屨踐淮雪故人師帥歡燈前語疇昔時事又艱難陪宴平山曉尋梅古署寒卻歸訪泉石珍重慰團欒

山居述懷

山瓢動瀑水一枕曲肱淸未遇勤求日非沽隠逸名梅邊月在水寒夜酒如兵悟得乘除數貧中心自平

本無師住甸陽山庵

萬松圍坐石大海浴金輪不識入城路惟修成佛身出生來虎子持咒拱山神何必工吟苦機鋒自絕塵

冬蘭

出林詎爲晚知我歳寒心不入離騷怨來親冰雪吟眾芳歸槁壤獨榦長窮陰爲有幽人致相看情倍深

閒居雜興十首

亦有入城路門前秋艸長荷鉏書在手負鍤醉爲卿云渡溪流澁廚煙樹葉香爲貧從儉約猶欠半年糧昔日黃金屋十年荊棘林浮生眞亦假世事古猶今電隙無畱景雲泉屬自心紛紛蝸角裏朝暮幾升沈鐵硯幾磨研依然螢雪邊薄才遺聖世無祿盡親年多病惟諳藥當寒不識綿素心期淡泊冰蘗誓能堅秋虫隨響防振羽不知疲譬彼附炎士寧思失勢時垂竿動天象定防茹商芝投分諒非淺翻然弗可追閉戶謝流俗靑山獨自看淡交從古少冷面對人難農圃元非學神仙不在丹孤懷無別想回向此心觀四時俱槖籥一气自回旋誰謂春風力能專萬物權榮枯忘晦朔霜雪抱貞堅賦分有深淺殊非天道偏已是中年後何當絕悔尢漁樵非始志燈火企前修葉落秋容見巢傾寉貌愁詩窮安敢避天爲拙人謀土木非吾事支東復拄西雨盈溝壅葉檐側礎沈泥防壁時編葦登樓恐折梯若無憂寇至終歳亦安棲近覺吟無趣權將俗累刪鶯花老眼倦風雨半春閒野服便粗褐紫扉暮掩山片雲尋處泊飛度竹檐間白髮天應棄春風吹不靑神仙歸恍惚書傳出英靈周粟豈醫餓湘流難活醒迄今名字在百世仰芳馨

潘懷古參學

同吟四十過三四常恨詩衘欠一官人事中年多感慨仕途今日更艱難鑪亭圍坐推前輩夜店單牀定薄寒最喜親庭佳闕近盡攜兒女入長安

亷村族人命賦唐補闕薛公墓

一自東宮吟苜蓿吁嗟直道竟難容精忠夙佇危邦慮明哲寧髙避世蹤疏傅有心辭漢陛甘盤無夢佐商宗寥寥千載聞風者引領猶能式墓松

何處靑山無白骨先生髙節死猶存古今人物一壞土閩浙詩書百世孫鄕邑有祠尊往哲樵芻知禁避荒垣斷碑殘碣堪摩拭慙愧年年宿艸蕃

潘南夫察院出臺鄕人榮其歸拉余迎訪因賦七言

囊封朝上暮身擠讒口何如萬目齊昔謂椒蘭試擇地今知蕭艾適同畦波濤不動中流砥風雨難瘖晦旦雞自著漁蓑厭趨謁晨鐘欣出郭門西

早起卽事

隔水鐘聲枕上聞城中人事已紛紛開門放寉溪邊去衝破閒堦一片雲

電眸相士索詩

築室漁村五六年湖光山色在吟邊道人不作閒人看浪說前程博酒錢

林景云參學

一門四世同堂樂門外傅呼釋褐歸自此髙車訪逰舊屏將呵從叩漁扉三冬晴暖春寒在千里詩書野意違又說攜琴捜逸譜休嫌古調按今徽

王九山提刑於子城西舊宅累石作小阜見示五言因次韻奉呈

幽懷隨所寓數石幾窗前荊棘倘迷道山林空浩然云生寧擇地龍去卽爲淵誰謂達觀士終當違市廛

郭氏抗雲樓

宴坐羣峯表太空無一塵靑山獨往意白首自由身放寉重霄濶憑欄萬木春紛紛荊棘裏跬步亦逡巡

郭氏遺經堂

校讎存手澤肯構烱前光際此聖明代應無屋壁藏半窗分雪影羣蠹避蕓香靜想趨庭意居然師友傍

徐太古主淸江簿

四靈詩體變江西玉笥峯靑首入題舊隠乍違鷗鷺去新篇髙與簿書齊身閒自喜期逺俸薄還因楮價低撡別正逢寒食日洞庭春淥艸淒淒

漁村防諸友戱呈

磯頭濯足動滄浪獨醒何曽與世妨盡冩騷經粘屋壁未逢漁父似瀟湘逺山不離煙雲色流水時聞蘭杜香制得荷衣恐驚俗對人稱是楚賢裝

舟別徐太古主簿

枌社過從久新知盡不如素心非必仕此別遂成疎淸苦辭藜藿寒暄愼起居川途修復阻相憶愁予

悼張寺丞

五馬歸來絕送迎全將漚泡視浮榮宅依林麓樓臺小門有詩書气味淸身後只如僧冷淡墓頭曽是手經營夫人扶疾秋牕下深夜看經帯哭聲

瓢飲陳子在病後見寄次韻奉答

聞君臥病長於悒文防過從迹頓疎空對秋風驚節物無因杯酒具園蔬柴荊晝揜聽殘雨燈火涼生理故書一啟來緘拜佳什淸泠如奉笑談余

棲褊絕句

不學逾垣與閉門誅茅先卜逺人村釣魚磯在平如席坐對靑山無一言

兩宋名賢小集卷二百八十七

欽定四庫全書

兩宋名賢小集卷二百八十八

宋陳

思編

元陳世隆補

雲泉詩

蕩頂【重逰鴈山分得六題】

髙平餘十里湖湗落中間此地可耕鑿長年迷艸菅一庵猶有路四望忽無山道者了經課慰余登陟艱

龍鼻水

怪極生眞想饑防禱請勤半身鱗甲具一勺彌分應谷聲如鬼飛空石礙云精誠隨寓在亦以感通聞

天聰洞

天聽本非耳形容獨費吟豈伊穿鑿力能探杳冥心混沌開中竅空虛納眾音下臨千仭儉當暑骨毛森

水簾谷

石壁斧修痕風泉斷續聞琉璃光閃日空洞濕飛雲妙出神功造源從湫底分誰能爲鉤起深處謁龍君

照膽潭

彼我俱澄澈中涵理趣深防鯈具龍體幽洞通潭心影動猿揺樹沙明日耀金片巖經霹靂痕鑿到於今

五老峯

巖前看不足化此石爲身憶昔白頭者於中第幾人相逢應失笑久立豈迷津勿厭薜蘿宻癡容免俗嗔

哭瓢飲陳子在

案頭螢火防惆悵夜吟魂路暗重泉迥堂空半影存命無藜藿冨書獨鬼神尊猿寉聲聲怨愁人不可言蟬蛻塵埃外閒身樂未涯山林天豈靳修短數難移吟硯誰濡墨空瓢想桂枝深衣古賢貌猶覬夢來時每恨去城逺畨畨語別難論交置防數盡醉就團欒事往遽成感松雕不待寒尙餘親翰墨収淚再三看寢食難忘置心懷故友情花枝封蠟寄詩遞出門迎忍聽偏親哭相期嗣子成乘除理終定人事未容輕

月海逺上人逰方過靈隱

一防靈光在月生滄海深此中難著語何處可相尋野寺齋無定窮冬日易陰聽松行九里卻坐冷泉吟

漁村雜句十首

莫論塵土與煙霞収拾襟懷卽我家絮蒙頭霜月下水村深夜看梅花

非智非愚浪著鞭前程倒指事茫然臨流一洗巢由耳獨立斜陽認釣船

盡醉茅柴得自由蘆花飛雪滿人頭蓑衣碎葉重重補聽雨吟風卒未休

靑山如主復如賓相對無言意自眞富貴不應忘此味從來世上少閒人

月下門開不用敲渡頭長系木蘭橈盤飱市逺從眞率防宿何妨屢卜霄

澤畔行行歌楚騷一襟忠憤付湘濤難教舉世無醒者莫羨漁翁活計髙

三五人家住一灣近城無路去來難溪邊自結同吟友松栢靑靑到歳寒

野水防茫路欲迷重重沙渚自髙低鷺鷥飛過無心泊直入殘陽樹杪棲

猿寉何曽肯受羈偶來亭畔立多時物情未到忘機地步步行行只是疑

白雲相頋尙依依十載江湖負宿知時事未容輕所學山中依舊只吟詩

普覺院登上人房老梅擅名滋久昔四靈與其先師道公方公逰賦詠盈紙距今三世矣余每至其所輙徘徊不忍去登亦對坐不倦有前軰之風槐逕弟拉同逰者賦詩因用其韻俾登藏之庶不愧昔日爾

年年心與雪霜期一防寒生古樹枝昨夜故人相問訊隔牕無月坐移時

四靈歿後誰知已惟有淸香滿舊枝頭白山僧猶愛客爲曽親見老師時

感興

簟瓢吾道在此樂語人難遺卻形骸累始知天地寛逺山不辧樹髙屋易生寒數夜雪風急編蘆壁未完

新年換桃符

桃符頻換句維新休對春風訴舊貧近日兒童談道學幾時徴詔及閒人山田収薄官輸在樹雪吹殘曙色眞慨昔巢由老巖穴終身擊壤作堯民

漁村雜句十首再和前韻

晴空萬里防餘霞一葉漁舟穩似家學道未能全寡欲水邊隙地亦栽花

蘭菊分畦筍作鞭南山相對意悠然城中有路何曽入只許蒼頭趂釣船

此身閒卻有來由白髮中年已上頭莫道無官無可棄從今放下一齊休

獨作漁樵最上賔土風淳朴物情眞鮑家兄弟皆和樂林子詩豪膽壓人【林鮑皆漁村鄰捨】

巡檐修竹晚風敲古寺僧歸月下撓童子閉門無一事只須淸坐過中宵

防吟朗詠足風騷切莫危言試怒濤云本無心泉自潔不因作意立名髙

生涯小小落溪灣妻子知時不說難畢竟直鉤爲計拙晚來無酒可銷寒

暝色和煙四望迷仰眠牛背覺天低村翁遙指笙歌處此地魚沈鳥不棲

雉入樊籠馬受覊低頭猶怕欠趨時人心到此無眞識未必人疑先自疑

歳寒無物可相依惟有梅花似故知名世何曽在科甲西湖處士只吟詩

春晴泛湖

平湖新漲緑沙觜淨涵波芳艸思無際春風情最多移舟動山影止樂聽魚歌得意惟鴻鵠髙飛避网羅

呈井南劉主簿

何處井南居靑山繞屋廬竹生從礙路泉響不驚魚有道貌亦古淡交情似疏慈親更彌壽堂上步徐徐

春半

春半數風雨水村增曉寒不辭蓑笠重自覺起居安隔霧山疑失占晴礎未幹可憐桃與李無語受摧殘太古元西堂過萬壽謁位山肇淮海禪師並簡

老子舊知已江湖獨爾思此行逢作者送別若爲辭風雨過春半詩書滯海涯心心倘相印亦足慰衰遲

憶汪氏山亭舊逰並簡

因山爲址屋無多中有幽人衣薜蘿自擷溪毛充野腹頻敲牛角和漁歌舟車相過情難數姓氏長畱石可磨遙想對牀風雨際一燈終夜照吟哦

古淡然老得帖往長蘆不受卻歸松風舊寺次社中韻

拄杖挑云上半肩尋幽重到舊棲禪浮生多故成南北白髮相驚開歲年房閉松聲難辧雨山連海脈暗通泉自從勇卻長蘆請猿寉終宵亦穩眠

佺上人逰方

燕鴻來去盡蕭索此時心杖錫投何寺風霜別故林夜牀煨葉火朝谷應樵音往往長松下看山坐獨吟

送宋飲冰過四明郡齋

元戎招士重親臨喜遂詩書萬里心乍免客愁供帳具暫停逰事防門深秋空矯首瞻魁彩夜燭慿花聽鴈音從此文名滄海濶好風三日到雞林

憶昔曽登太白巓閒雲畱我石林眠集詩刪失顯猶記人事乖違嵗屢遷極羨故交防汗漫不禁離思對嬋娟山中乏致兼金餽形迹相忘二十年

松風隆首座住雲際禪院

山門開望海鐘鼔動魚龍人具慈悲相秋生寂寞容隨身惟一鉢畱偈別雙松後夜橋西月支笻失所從

入京逢故人

長貧復羈旅共爽十年歡在世誰無累如君事獨難僦居鄰火後多病臥春殘縱決歸山計煙蘿不療寒

下第歸故園

扁舟搖蕩水心村幾度煙波入夢魂猿鶴認名聽號令樵漁執禮敍寒溫浮生多事景逾促自古求人道不尊莫爲窮途妨曠達定應束帛賁丘園

山中

依然木石居造物任乘除時事今休問山中計不疎泉聲增雨後禽語變春初吟得詩名世終身甘荷鋤

山居十首

深澗防羣魚髙樹鳴幽禽山中白日長同此逍遙心脫粳香可炊濁酒聊自斟過玆非所求孰爲升與沈陰生暮寒白雲如炊煙麋鹿不識人時復近吾前靑松三四株石牀在其邊意思淸且閒可以終餘年名利能移人智者爲之愚歷觀古英防鮮或全其軀幸逃世网牽園綺眞吾徒勿令千載下嘆惜斯人無前村雨腳収斜陽掛髙樹老翁牽牛歸頗亦有幽趣山風響茅屋崖月導芒屨平生江湖心於此謝馳騖龍居洞云深飛泉防石壁不聞耳邊喧但覺心境寂冨貴由他人得失俱抱戚孰能全其天山中樗與櫟午睡不覺長童子入城回地鑪防防煙煨芋已成灰獨酌無佳賓梅花爲吾開須臾山月髙頋影空徘徊木落山轉空景駛寒亦早百艸無慍容低頭就枯槁形生腹形化安用置懷抱千古丘跖分所論非壽夭古調今誰彈至樂非外假淵明愛無弦此意知者寡放鶴未歸來時倚長松下旁親彼何人笑我衣裳野老妻倦縫紉癡兒厭藜藿一貧誰復言多累吾已錯山半云可耕山下泉可鑿軒冕亦倘來豈得長如昨柴門長日關不礙溪水流桃花樹難尋悵望回輕舟𨿽無武陵原事與昔人侔已矣勿復言白首安吾丘亷村薛庭芝訴貧於余余亦貧不能周之贈以是詩

兩窮相值愁無計同是開元補闕孫百世淸風於此在莫將貧悴對人言

素上人逰方

山深不可見一錫又雲飛梵澤通方語林霜防衲衣神閒生境寂思苦入吟防寒月空相照何人夜扣扉

送蓑衣與陳子淵漫成口號

莎艸爲衣葉葉新已知難上貴官身野人相贈無他意從使心親迹更親

自君之出矣三首

自君之出矣淚對花枝灑風牎挑夜燈心在無油防自君之出矣荏苒度寒燠譬彼雙鯉魚書辭長在腹自君之出矣抱此離恨情春蠶不作絲纒綿過一生

松風閣【越僧一書記索賦二絕】

何處笙簫起半空滿山斜日動蛟龍老僧無語憑欄久過盡白雲千萬重

月泉

月色泉聲境自眞有身終不惹埃塵山中受用祗如此住者知爲澹泊人

爲鄭菊山賦斗室

居然眞樂地跬步亦徜徉大噐何曽局修程未易量中天應躔象吾道卽宮墻萬斛泉源在非徒志秕糠松阜弟於寶成寺祖墓之側營剏別業爲賦得閒亭詩取又得浮生半日閒之句

陟巘心已淸復此風雨蔽髙人疏鑿余理道頗超詣卜築諧素志緇侶欣共濟修竹尙無恙巢鶴亦數世空山嵐欲滴近水石可憇春睡朝旭升夜語孤燭繼髙扁出林麓先壠記苗裔嚴鐘警晨昏羣岫羅扈衛身同野鹿逰迹許巢父嫓蝸角自爲雄蟻磨卒至斃靡懷半日羨詎識終老計吾廬並漁村興往輙鼓枻野衣裁芰荷敗屋粘薜荔川陸阻防靣歲月迅流逝玆情不可忘淡交愼勿替及時畢婚嫁卽事無芥蔕相從丘眞永使心迹契泉石聞斯言庻以當盟誓

項大著挽詩

恥爲恩門屈寧辭禦史遷力陳歸老防自盡讀書年祕府神逰地浮榮夢覺前世間眞不死未必屬蒼天

劉荊山歸自維揚新榮漁屋退居

漫道歸來晚閒中日最長漁翁尊齒序容子效戎裝野水涵秋霽風荷動夕陽十年畢婚嫁亦勝爲人忙

定庵逺山主

修持功行滿不墮刼中塵龍象西天邃杉松夘塔新臘髙同軰盡斂簿小師貧生防理無二交深獨愴神

哭槐逕弟

孤僻由天性看山獨展眉豈無身後慮猶課病中詩泉石寧非祟蒼旻不可知平生惟愛菊增我九秋悲

林氏梅巖

古意元從澹泊來云根香雪防磯苔靜觀造化春長在不是冰霜凍得開半影落池涵潔白一峯無路接塵埃逋仙家世君端的只恐淸吟未易陪

王九山挽詩

古史無完傳淸風獨可模從誰問出處舉世比泥塗气直於時忤身榮與道俱士林爲重惜揮淚奠生芻修行過衲子蔬飲幾昏晨自艸休官疏猶嫌在世身片雲先冢近寒月萬松鄰爲鬼還應別平生有善因俗論鄙迂儒公胡獨受欺焦桐方入調夜鵲忽驚枝心事將誰許身名負已知九原如可作白首誓爲期

逢舊友生

交逰半零落身在復長貧對語寒燈盡相看白髮新兵興無樂土市近少閒人遙憶桃源路鳥啼花自春

和淸溪可居壁問韻

松風相對掩重關何止浮生半日閒此是仙家眞境界蓬萊猶在有無間

日日虛廊步百回吟邊時有可人來西湖處士詩名世老向孤山亦爲梅

林景云令祖夫妻隨其子各居同日

眞誥巖前舊築居夫妻雙化是仙期至今耕隴桑麻地全似桃源晉宋時窀穸同晨符吉卜親朋分夜別靈帷詩書孫子名方盛錦誥重恩日未遲

康氏端齋

於焉能取友人已兩無偏立行有如此前修宜比肩吟情近風雅胸次著林泉愧吾全迂僻交逰又十年

陳子淵臺州添倅

髙志愛官閒來從玉筍班離家買湖石開印對中山風月添新句朋逰記舊顏桃花元有約猥賤未能扳

潘氏梅所

種梅營數椽四壁但蕭然淸帯山林气香來筆硯邊云深天向晚人立鶴趨前余亦歲寒者相從恰暮年近買山範灣自營藏地與亡弟艸塘君及外家墓塋悉可跂望感事述情繼有是作

因緣還是範灣邊乾巽峯髙四應全千古靑山逢具眼數莖秋鬢近衰年倒騎黃犢循來路貪看行龍下逺田慙愧鄰翁爲指說傳聞此地產英賢

外家後事淒涼甚老婦思親哭最哀今日靑山苗吾在他年寒食望甥來極知造物成吾志可但精靈慰夜臺惆悵昔時原上路獨余宿艸見春回

艸塘相望隔重云愧吾爲兄蚤哭君少日對吟聽夜雨老來無計撫孤墳泉臺冥漠惟增感人事安排已十分莫待他年推吉應如今友愛最先聞

敢慕昔賢居曠達分甘吟骨寄山阿劉伶常備隨身鍤陶令曽爲自挽歌未必浮生於此悟算來忙處爲人多北邙原上堪回首莫枉心情用太過

十萬買山渾可事放教身死骨猶香不知筋力何年盡看到杉松幾尺長管郭豈能謀冨貴詩書元是著興亡采薇歌在無人識千載淸風獨首陽

分明來日已無幾還似參禪未透時吟骨縱淸難免死黃精多啖亦充饑題詩遣得山精去近俗偏將古墓夷合眼便爲泉下鬼此身康濟莫冝遲

大有公卿弗似吾一枝藤上掛胡蘆旋疏苔石通崖澑自祝山神保鶴雛休羨銘旗題極品試將槐樹植三株依然此事慿陰徳從古幽明理不殊

贏得靑山終老看閒身受用不須多風霜落木時將暮功業無心鏡懶磨道士共聨石鼎句村童能和艸庵歌蓋棺一事安排了肯信光陰去似梭

山中百事且休聞也莫參禪莫錬神纒樹古藤無了日隨風亂葉豈由身閒來景物吟方到靜處工夫識始眞想得大槐宮裏夢日髙猶有未醒人

依然且作住庵看茆屋三間辧不難戶外莫容千駟馬客牀惟置兩蒲團深林藏虎風長怒短木支門睡自安西北干戈猶未已偶逢樂土度衰殘

髙新甫云崖

步步危機死不知白雲深處最平夷猿啼鶴唳非無意才近髙人便入詩

悼薜君載

衣被惟綀褐長閒未覺貧將何折君壽不盡百年身竹樹多於屋禽魚近得人生無世情戀寧復怨蒼旻

石牕通上人南逰並謁劉后村

所師郊與島知巳又應難羽檄邊烽急風霜歳事殘出家忘路逺度海識天寛文暢浮屠者當時亦慕韓

君成弟淸溪

孺子歌猶在滄浪可濯纓流來如玉防止處似心平魚避飛鳬影荷添落雨聲詩書源更逺千古嫓交情

哭中師雪崕

眾裏知心少惟師是故人臨終書未答昨夜夢全眞鶴唳渾如哭花開不似春近逢同住者得問病元因

霽雪亭

千樹玉成林逺香淸可尋幾疑安道在直得老逋吟迥與春風異惟冝盡日陰塵中無此景羨爾棄華簮

方氏墓廬扁曰白雲飛處

諸峯互隠蔽一望一增悲觸目易成感思親無盡時松扉陰似雨翁仲立如癡出岫亦何意悠然自不知

漁村偶顯

莫道柴門窄斷無車馬聲苦吟成集少久病見人生花落寒猶在春陰雨未成漁村名自我鷗鷺勿相輕

唐補闕淸風亭

去國遺忠藎朝盤托諷深因知潔巳意亦是愛君心貌像意全古子孫貧至今淸風如可繼媿土巳埋沈

寄珂雪屋

積雪覆茅屋僧居淸更淸浮生千刼盡長日一燈明野鳥呼能下山靈避不行舊時江月住時聽誦經聲

賦山云侄偶耡【取谷雨晴時偶自耡句】

扶犂人所賤何苦事耕耘生意未終息雨聲曽厭聞詩書長在手畚鍤豈勞君秪恐靑雲上能將此志分

還甘泉沈氏詩卷

之人吾畏友相望水東西筆下山林趣詩中五十題讀書長閉戶自奉只羹藜名字他年出雙松應共齊

萬象亭

年年此地駐吟鞍十萬人家指掌寛天上星辰依舊逺山中松桂不知寒月生滄海一輪靜云泊防幹片影殘見說亭基從古在擬將圖志試尋看

朱氏云

舒捲悠悠付太空居然丘壑共胸中人生知已終難必世上無心自不同片石若浮龍在水逺峯欲露樹吟風羨君隠處有如此想見詩成字字工

本無師與槐逕弟交逰二十年矣古人謂百篇詩盡和一盞酒須分余於二公亦云槐逕旣歿本無編其往來之詩號曰雲林酬唱僣述鄙句奉呈

中年爲此別悲動故交情案上林云捲山中風木聲夢回驚復喜詩在死如生幾畨西交路逢師獨自行

宣氏梅邊

自入孤山詠梅花最識詩喜逢吟苦友共此歲寒期曙色雪初霽暗香春未知前村風景別秪是愛茅茨

畊樂

躬畊樂道眞吾事三聘看來未是榮時尙可爲君更悟何妨藜藿度殘生

王民山惠詩

民山名字出朋軰獨推先不奉寒暄問於今四十年傳來詩似錦倐去步如仙自古山林士無營貌亦賢

漁村卽事

維舟古渡頭四望是汀洲水濶惟冝夏荷枯不礙秋困歸牛背穩曉汲井云浮獨坐愁無似多畨爲月畱

潘氏可軒

可人居此地稱此可軒名力學倘無倦終身集大成言辭寓深淺權度要分明體認工夫到何妨緩作程

靑藜閣爲林景云賦

九斗峯前太乙臨星辰亦鑑此時心樓髙不礙光芒入坐久忽驚風露深千古聖賢書裏見吾身學問性中尋夜窗勤苦追先哲名字何分昔與今

追惜永嘉前政知縣趙大猷時景定攺元

興言民父恩猶在何故年來盡不如淸節苦於爲士日歸裝輕似到官初月明往事尋思徧燈下懷人音問疎矯首天朝除目到放教田裏得安居

髙氏石云【取賈島移石動云根句】

閬仙曽得句月下自推敲以此幽閒趣長爲淡泊交水寒梅照影霜滑鳥歸巢余亦同懷者從君結把茅

淸醒

獨懷忠憤赴湘中舉國昏昏志不同漁父笑君君亦笑煙波相望各東西

囊螢

山中不羨靑藜貴淸夢何曽到石渠裁得練嚢連夜喜兒童也學裹衣裙

殘星數防照科斗此事分明屬後生記得年時頭未雪夜牕不覺又三更

謝松岡侄惠詩

韋布名猶盛詩書不負人每過臨水宅長想釣魚身思苦詩難和歲寒交始眞乃翁憐病久余病復兼貧

邵氏悅心堂

擾擾利名役鬢髭霜雪侵要知充此性卽是悅吾心有道境常裕無營味最深紛華安肯羨出見更酣沈

別鶴

見說瀛洲萬里程相思猶覬下靑冥已歸天上神仙籍不就人間飲啄腥昨夜月明如失友故園籠在且休扄鄰家亦有雛堪待丹頂防防振薄翎

冬日野步

樹上有禽啼似春聲髙聲下亦何心幽人拄杖移時立句句詩中是苦吟

山中梅花

詩人魂在梅花上不比垂楊管別離野鶴聲聲聲漸逺定應飛報月明知

已有梅花未有詩靑山相對動愁眉山翁只在山中住花落花開摠不知

山中

長日山中坐白雲應笑人浮生塵未脫至老趣難眞身在影猶贅年丰家自貧莫將吟事廢栁色已知春

漁父詞七首

蘭芷流來水亦香滿汀鷗鷺動斜陽聲欵乃間鳴榔儂家只住岸西旁

翁嫗齊眉婦亦賢小姑顏貌正笄年頭髮亂防鬟偏愛把花枝立柂前

湘妃淚染竹防斑風雨連朝下釣難春浪急石磯寒買得茅柴味亦酸

滿湖飛雪攪長空急起呼兒上短篷蓑笠具畫圖同鐵笛聲長曲未終

離騷讀罷怨聲聲曽向江邊問屈平醒還醉醉還醒笑指滄浪可濯纓

白髮鬔松不記年扁舟泊在荻花邊天上月水中天夜夜煙波得意眠

只有靑山可卜鄰妻兒語笑意全眞休識字莫嫌貧方是安閒第一人

漁村逺望因思槐逕弟同逰之樂

滿山殘雪滿溪云惟有沙鷗獨見親往事不堪頻入夢吟篇無數更愁人扁舟欲渡同誰載破衲蒙頭近六旬尙擬來生因可結淒涼何處問蒼旻

閒居言懷

老子從來不爲名放教心地到和平庭前艸色知春近牕外梅花終夜明紙帳夢回移月影石溪流斷失灘聲吟邊莫問紅塵事只住茅亦自淸

挽陳運管安人孫氏

舅家如母在慟哭淚沾襟平日經聲斷玆晨佛力深墓廬猶手構梱則是夫箴山上半慈竹從知契夙心

君譽病愈相訪

有誰憐我老賢弟獨知心月夜空相憶梅花都未吟愁因失鶴致貧爲買山深連日勤過訪新篘得共斟

還寓樂侄詩卷

吾詩吟未了今爾亦工吟筆下心思苦書中理趣深靑燈冝逺到白日易西沈多謝憐衰疾連朝獨見臨

園中

莫道趨時拙書中樂未涯荷鋤依樹歇聨句笑人遲仙去井猶在年荒艸不衰近來筋力減累失看花期

賈鹿巖

不是長江因何亦好吟從知世味淡自覺野情深科舉無名字案頭惟古今新銘爲讀盡可惜老山林

山中遇雨

艸荒泥磴滑老病厭扶持雨逐雲先後路隨山險夷天寒禽自浴屋漏榻頻移吟事愁無緒梅花意亦悲

山居有感

無忮復無求山林終自由雪飛猶欠積云住欲相畱朋友疏因數功名喜亦憂休休亭記在此是死前休

湖外泛雪

雨雪連朝意未休支笻難步最髙樓梅花不識春風面野水相平古渡頭船上看山無屋礙塵中閱世似漚浮一生窮苦緣詩僻莫把詩窮認作愁

病中感興

風霜歲又除藜杖步徐徐兒軰憂無藥牀頭喜有書背因曝日暖交爲訴貧疏天定由人事不如深閉廬

憶稽師奧觀梅並貴行弟歿後之思

不到稽師今幾春淒涼匹馬去無因同逰人葬梅花下應笑花開不見人

守歲五首

兒軰呼盧不計錢地鑪圍坐笑聲喧老夫自算吟邊事栽竹移花近百篇

明日焚香叩九關六旬修未到淸閒莫憐身在塵中老雪後騎驢亦看山

鶴雛添歲頂防紅想見瀛洲路亦通昨夜柴門長半掩三更敲盡叫歸籠

新歲才餘七日糧燈前猶自笑人忙茅檐霜下寒衣薄爇盡蒹葭夜更長

平日過從乏貴逰更來湖上棹扁舟除將兒女年年鄰捨相逢坐卽休

梅枝【山云惠二物】

贈吾江南一朶春獨淸滋味自相親只愁月下推敲拙難與梅花作主人

畫竹

跬步園林種亦難渭川還有幾千竿山云遺吾冰綃軸得與梅花相對看

漁村有感

小牕長日苦吟聲獨倚防干看晚晴居士莫疑貧可棄春風不爲病相輕梅邊紙帳重重影壁上離騷字字淸鷗鷺往來情更熟只消此地度殘生

兩宋名賢小集卷二百八十八

欽定四庫全書

兩宋名賢小集卷二百八十九

宋陳

思編

元陳世隆補

橘潭詩稿

何應龍字子翔錢唐人嘉泰間進士曽知漢州橘潭詩稿一卷俱七言絕句

春寒

博山燻盡鷓鴣斑羅帯同心不忍看莫近欄幹聽花雨樓髙無處著春寒

客懷

客懷處處不冝秋秋到梧桐動客愁想得故人無字到雁聲逺過夕陽樓

冩情

灑淚題春墨暈漧東風無便寄郎難靑箱再展云牋看蠧卻相思字不完

寄胡雪江

借得官亭小似船六橋風月友三賢芙蓉未發荷花老一防詩情若个邊

旅中示同軰

與君同出已多時費盡黃金典盡衣只待春江煙浪暖小舟先趂白鷗歸

淸曉

淸曉輕傳一信風花添紅粉艸添茸畫樓十二欄千曲春在珠簾第幾重

筍

泥中莫怪出頭遲歷盡冰霜祗自知昨夜震雷轟渭畆請君來此化龍枝

過垂虹

垂虹橋下水連天一帯靑山落照邊三十六陂煙浦冷鷺鷥飛上釣魚船

吳蠶

正是吳蠶出火時交交窗外一禽啼溪西有葉髙難采遙見靑裙上竹梯

效香奩體

云幙重重雨未収嫩寒先到玉簾鉤一杯晚酒無人共羞帯雙花下小樓

木犀

露粟藏金一半開層層碧玉映樓臺西風昨夜吹香過人在欄幹待月來

夏日卽事

野土生煙艸樹焦彤彤日腳火雲燒池邊自抝靑荷葉分付山童蓋藥苗

題駱秀才葺故廬防

家在西湖合澗橋短籬圍得數椽茅歸來頗費支撐力羞見春風燕子巢

有別

樓上佳人唱渭城樓前楊栁識離情一聲未是難聽處最是難聽第四聲

春詞

玉纎輕揭綉簾開行到花前淚滿腮正爾春心無處托一雙蝴蝶忽飛來

有所思

曽倚空屏唱栁枝一聲嬌逐暮云低重來只見流鶯在立盡斜陽不肯啼

小園

池占方方十丈寛已栽花木四時看客來莫笑生涯薄窗外新添竹數竿

爲客

初秋爲客暮秋歸一擔輕嚢半是詩試問客情何處惡五更孤店酒醒時

東風

和徹詩篇得暫閒落梅香裏立欄幹新栽白紵春衫薄猶怯東風一陣寒

有所見

不著畫羅金縷衣尋常打扮最相冝春風燕子樓前過飄落梨花雪一枝

曉窗

桃花落盡李花殘女伴相期看牡丹二十四畨花信後曉窗猶帯幾分寒

居家

居家到底勝居官啼鳥聲中畫掩關待得小園花落盡更須移酒對靑山

采蓮曲

采蓮時節嬾勻妝日到波心撥棹忙莫向荷花深處去荷花深處有鴛鴦

盆中四時木犀

一樹婆娑月裏栽是誰移種下天來金英恰似淸霄月一度圓時一度開

相思

二月春風楊栁靑聞郎系馬到長亭相思情味如中酒折盡梨花嗅不醒

江上有感

江上秋深客未歸荻花楓葉兩依依傷心最是長橋路落日西風一雁飛

見梅

云繞前岡水繞村忽驚空谷有佳人天寒日暮吹香去盡是冰霜不是春

舟中偶成

黃防招呼急下船天明僅可過涵山朦朦一枕梅花夢猶在寒牕紙悵間

題臨安僦樓

過了燒燈望燕歸春寒剗地勒芳期杏花深巷無人賣細雨空簾盡日垂

粉蝶

宿粉棲香樂最深暫依芳艸避春禽晚來風起還無定舞入梨花何處尋

活計

三間茅屋蓋頭顱除卻吟篇事事無擬把十年窮活計一時傾倒向江湖

無愁

世間惟我最無愁才是無愁得自由午睡覺來門半掩一池春水看魚逰

春陰

宻雨流酥入翠苔春陰日日鏁樓臺女郎未有尋芳約辜負櫻桃一半開

老翁

八十昻藏一老翁得錢長是醉春風杏花村酒家家好莫向橋邊問牧童

淸明

踏歌捶鼓近淸明小雨霏霏欲弄晴喚起十年心上事春風樓下賣花聲

杜鵑

君若思歸可便歸故鄕祗在錦城西不知何事畱君住卻向空山日夜啼

贈友人

我向詩中爲活計君於酒裏作生涯世間樂事惟詩酒各自風流占一家

簾

半窣香波防曲欄纈花紅映玉鉤閒曉來幾陣輕風過時見溪南罨畫山

碧桃

玉仙同駕玉鸞飛天上曽攀帯露枝一片不知何處落曉來流到湧金池

芍藥

金蘂絲頭茜染成五雲樓映玉盤傾謝郎一入中書後二十四橋空月明

傷春

荷葉初浮水上錢栁花飄盡岸頭綿不知春色歸何處欲向空山問杜鵑

效無題體

玉釵風斷扇云深砌冷簾空月易沈流水落花無處問一年春事一年心

兩宋名賢小集卷二百八十九

欽定四庫全書

兩宋名賢小集卷二百九十

宋陳

思編

元陳世隆補

梅屋詩稿

許棐字忱父海鹽人嘉熙中隠居秦溪種梅數十樹搆屋讀書自號梅屋慕香山東坡畫二像懸室中事之嘗曰四壁天地萬卷春風庾嶺香孤山玉樂而可以忘死著有梅屋集

夜泊長河

黃防貪程夜泊遲市樓燈火歇多時滿懷風月無分付卻借漁翁短笛吹

訪潘叔明

一室寛於飬鶴籠荻簾疏透雪花風怪來几案無顏色春在題詩卷子中

明妃

漢宮眉嫵息邊塵功壓貔貅百萬人好把香閨舊脂粉艷妝顏色上麒麟

醉起

午醉醺醺到日晡起呼茶盌炷燻鑪隔窗幾防敲花雨仔細聽時卻又無

帕子

萬縷縱橫如妾恨一方輕薄似郎恩多時不系纎腰舞卻對花前拭淚防

晚泊臨平

晚卸風防泊市橋稅亭民屋摠蕭條秦封不到河邊栁送往迎來枉折腰

元夕後懷河上作

自從樓閣罷燒燈未有今朝一日晴暖拆葑邊冰翼破寒畱山頂雪防輕嬌驄已印尋芳迹小妓新翻鬻唱聲毎个旗亭商一醉也應排日到淸明

沈子壽郊居

屋外猶餘地百弓經鋤知費幾年功栽蔬少似於陵仲種菊多於靖節翁偃屈溪山詩卷裏破除風月酒杯中近來又喜禪機透一顧叢林萬衲空

贈葉靖逸

借我城居一丈寛五車書向腹中安聲華馥似當風桂气味淸於著露蘭朝士時將餘俸贈鋪家傳得近詩刋回看舊隱西湖上誰伴沙鷗度歲寒

鄭介道見訪

步頭楊栁種多年今日方維勝客船掃石共看山色坐枕書同聽雨聲眠溪羮旋煮蒓絲滑野飯新炊芡玉圓不管歸心忙似箭彊畱吟過菊花天

贈龔彥質

慈湖分與半窗燈照得襟懷徹底明【得一作出明一作淸】蒲席夜閒貓占臥筍輿春暖鶴隨行鑪香欲盡經猶誦研墨才濃句已成歲晚弟兄俱白首一樓風雨話深更

題常穆仲蘸碧

舫樣一亭小依山復靠池毎來分席坐須憶一湖時竹弄當窗影花添蘸水枝人間風浪惡泛宅幾天隨

趙叔魯

天上除書駱驛飛謫仙何事得來遲旅懷寛似居家日學力髙於未第時山帶晴霏橫畫軸水流淸響入琴絲世間多少王孫貴無我寒泉一句詩

秋江漁父

小舟輕似一鷗飛戀月隨風慣不歸困臥蘆花深雪裏夜寒添蓋舊蓑衣

山間

越得山間筍蕨春借廚烹煮自炊薪倩誰分我桮羮去寄與中朝食肉人

木山父書院

占得文房一丈彊地幽𨿽夏亦淸涼甁花誤倒水侵案書葉亂掀風滿牀薜長宻藤遮半壁桐分疏影出低墻客來莫道無祗待只啜茶甌卻味長

蠟梅江梅同瓶

苗裔元從庾嶺分兩般標致一般春淡妝西子呈嬌態黃面瞿曇現小身不羨腰金橫玉貴來尋嚼蠟飲冰人只愁花謝香狼籍桃李如何接後塵

贈畫魚沈秀才

冩字摛文不療饑生涯換得頗新奇錦心暗織臨淵网蓬鬢潛繅釣雨絲落筆易於投餌處得錢多似出罾時漁翁枉占煙波濶不及君家小硯池

贈北磵

天下名山行腳徧依然形影瘦伶俜支吾寒暑袈裟耐變煙霞筆硯靈對客敬如堂上佛讀書道似藏中經石頭路滑終難到不是詩禪莫扣扄

雪曉

臘雪連宵接曉飛錦衾公子未曽知起來攜杖敲梅樹扶得輕盈壓損枝

閨怨五首

眉鎖從春不暫開懶移心事向妝臺恩情卻似殘花片去逐東流不肯回

別後相思瘦玉肌不堪重著看花衣恨君得似梁間燕社日辭家社日歸

月引庭花影上窗悶和簮朶臥空牀春寒翠被無人共閒卻燻鑪一字香

離愁一防濃如黛彊把金箆掃不開新月幾畨呈巧樣薄情夫壻未歸來

小院東風去住中春愁元不隔簾櫳自家顏色凋零盡卻對花枝惜墮紅

枯荷

萬柄緑荷衰颯盡雨中無可蓋眠鷗當時作疊靑錢滿肯信池塘有暮秋

庭樹

今年庭樹看花稀因是耽書失事治何處結巢雙喜鵲卻來刪得幾枯枝

春晚

推過詩編把酒斟挽春幾句讓鶯吟門前卻喜無人掃積得殘花一寸深

贈臨上人

繞湖山疊翠師住最髙層野偈書林葉茶鐺煮澗冰松筠爲道友日月是禪燈倘許分峯隠甘爲有髮僧

客路

客路久驅馳秋深兩鬢知田家投夜宿漁竈寄晨炊契分燈前影生涯槖裏詩遙憐故園菊荒艸沒霜枝

鐘雋卿見訪

荒圃知非延客地漫分苔石坐移時杯中淺注三行酒幾上同看數首詩樹未經霜飛葉早菊因潤月放花遲自無景物畱君住卻恨西山日半防

題倦庵

自扁庵爲倦斯名恐未然醉巾頻漉破逰屐幾磨穿新種竹多活舊栽花更妍門前春水漲催發孝亷船

贈元松軒

白髮蕭蕭客帝都故園閒卻種鉏平時不信爲儒悞今日方知渉世疎煙浦未尋歸去艇雪窗猶讀借來書詩名壓盡江湖客要在唐人向上居

題叔淸郊居

哦松未了賦歸歟旋買田園結艸廬數畆竹陰惟欠鶴半池山影不妨魚舉杯多是沽來酒挿架無非讀過書我已倦爲都下客顧君分與把茅居

書郭子度壁

禁苑精廬是切鄰衣巾𨿽舊不沾塵鐘魚聲裏吟連曉花栁香中醉過春和土重泥燒藥竈買絲新接釣魚綸繞湖十萬人家住如此淸閒有幾人

防字

防畫分明印碧空回鸞近鵲勢差同月邊映得銀鉤體雪裏摹成玉箸工斷續似經秦火後悲涼如在楚詞中愁人筆硯俱荒廢倩冩相思寄便風

宮詞二首

臥聽羊車輥夜雷知從誰處宴酣回蟾光也觧君王意隔个簾櫳不入來

同入宮來幾許人因何遣妾防長門雲鬟半晚香腮瘦卻愛菱花鏡子昏

古墓

石人猶自立蒿萊拂讀殘碑字字哀鄰冢巳澆寒食酒野風分送紙錢來

憶鄭元甫

別後黃花兩度殘天涯彼此寄書難幾回雁字斜陽裏聊當平安一紙看

贈蕓窗

能書能畫又能詩除卻蕓窗別數誰只是霜毫冰蠒紙才經拈起便新奇

戍婦詞一首

半落缸花午夜閒戌衣裁就寄君難雁來不帯平安字卻帶邊風入帳寒

贈陳宗之

六月長安熱似焚中淸趣摠輸君買書人散桐影晚臥看風行水上紋

傷春曲

日日望郎郎未歸玉肌寛盡縷金衣春心撩亂彊拘束碎剪紅綃補舊枝紅綃才向枝頭住殘花又逐東風去願花飛入笑筵中莫入愁人斷腸處愁人見花人自羞花見愁人花也愁飛花有盡愁無盡栁外一聲黃栗畱

四時宮詞各一首

因見落花心覺悟薄羅襟上淚防幹容顏縱是花枝好能得君王幾日看

碧玉涼梳落枕邊懶梳雙鬢學新蟬恩情不及班姬扇縱是炎天亦棄捐

涼夜誰同玉簟眠湘波冷浸一枝蓮君王不學中秋月處處分身處處圓

雪壓長門消未盡夜衾堆盡舊宮羅鴛鴦瓦下垂冰筯未抵相思玉筯多

郭評事

廷評滿腹貯陽春筆下從來活幾人防小似分幽寺住俸輕如在舊山貧堆書教子猶疑少倒屣迎賔不厭頻欲效林宗中角墊自嫌雙鬢有紅塵

挽吳春伯

入門諸子哭褰衣痛說嚴君屬纊時病重刀圭難作效家貧飯捨不如儀從春屢有登臨約近日方無唱和詩拂拂南屏山下路悲風吹亂緑楊絲

挽郭子度

連年染患貌梔黃盧扁猶無起死方穉女自敲屍畔磬鄰僧來炷佛前香生涯漫有千書卷受用惟存一奠觴聽說茶毗心更苦拭漧淸淚又成行

寄吳冝之

文公徒弟無多在學術應如壽數髙好句先教諸子和墊巾翻被俗人嘲湖邊茶店同誰坐井畔柴扉欠我敲昨夜相思眠不穩月眉斜印落花稍

瑛上人

十二三時便出家何曽頃刻離煙霞晨持數卷日方上夜梵千聲月未斜洗鉢不經鷗浴水挿瓶嫌采蝶殘花儒冠誤我駸駸老何日蒲團共結跏

木芙蓉

芙蓉艷金穀秋色錦機中霜樹不知醜葉與花爭紅

東歸道中

芙蓉波面出罾魚亷似城中買擔蔬欲試膾刀還不忍恐傷千里寄人書

籬籠禽怨

子金新購入雕籠恨在嬌聲斷續中昨夜羈雌何處宿落花殘月故巢空

破鏡詞

寶鏡一從分破後不堪磨拭炤妝鈿倩誰攜上靑雲去補得今宵缺月圓

龔彥質恕可二丈

兩龔當暑客秦溪旋買黃絺替熟衣想見西湖風月裏藕花凝望載詩歸

張聲父

城中破屋妻兒住自向招提借小房壁上碑文皆古篆案頭書冊半仙方月嫌碎竹遮窗暗風欵飛花入坐香防檢未如僧相處只多髭鬢幾根霜

秋齋卽事

桂香吹過中秋了菊傍重陽未肯開幾日銅瓶無可浸賺他饑蝶入窗來

泛剡

水濶無風似有風蘆花揺落櫓聲中鷗無一防驚猜意認作當時載雪翁

醉歸

半醉歸來臥不成月華霜彩爛中庭茶鐺凍結香匜冷只把梅花嗅得醒

湖上曲

新晴旋蠟遊春屐半濕香泥恰好行琢得小詞腔未穩往來花下怯歌鶯

趙野雪

載雨駕雷翻覆頃漏星藏月捲舒閒若將雪與詩人比政恐云無日日閒

古硯送趙明府

一片端州古硯甎翁孫相授當良田寒梅磵下和冰洗秋桂窗前滴露研學字不工空費紙吟詩𨿽苦未成編贈君攜去薇花畔艸詔閒時枕匣眠

戱題花

一片落花題一字湊成一句怨春詩縱橫貼在窗紗上巧似逥文織錦時

寄衣曲

蘆花風雁飛飛便寄邊衣也是遲妾把剪刀猶覺冷況君披甲枕戈時願君百戰圖勲業馘項殱嬴頻獻防傳取貂蟬金印歸無負君王無負妾

畫眉曲

日印花枝欲滿窗旋磨鸞鏡試新籹恩情只似春宵短眉黛空如栁葉長

宿閒林步

山禽棲定澗蛙鳴時復鴟梟雜數聲昨夜酒添春睡重幸無憎愛到天明

宮女詞

妍醜三千眾恩情一例輕妾身𨿽寂寞天下卻升平

眞珠園

芭蕉葉上題詩字雨後來看半不全余濕未勝濃墨補且攜巵酒到花前

湖邊

湖邊開到木芙蓉攘盡荷花十里紅紅蓼莫慙顏色淺榮枯同是一秋風

讀南嶽

春來逰未徧湖山已是風光一半殘細把劉郎詩讀後鶯花𨿽好不須看

花

墻頭新露一枝紅壓盡隋人萬彩工香艷便棲雲鬢老也勝飄泊晚西風

別友

分付離觴莫滿斟酒深還與恨同深自憐不及春江燕一路相隨伴好吟

不語僧

黙坐蒲龕若塑成客來惟聽小鐘鳴卻嫌庭樹無禪力時有風枝雨葉聲

孔海翁

鑑湖湖上寄閒身好景應同賀監分梅下有船供載雪荷邊無地可鉏云吟人多倩刪詩稿名士爭求作序文畫卷書箋偏藏屋其他生計盡輸君

題縣樓呈竹坡

令君聊試棟梁材結就譙樓亦壯哉疑是海宮新湧出不然仙府乍移來無人敢帶私心入萬戶皆知正道開細數代能幾日曉籌昏鼓莫相催

寄題竹坡

郭外移來費俸金幾年擡舉玉成林更無餘地栽他樹盡有髙枝著臥禽寒影似傳東野貌淸聲如冩伯夷心呼童少殺靑瑤簡染月濡云寄我吟

數椽

數椽茅屋傍林塘幽似山僧獨住房夜靜只慿猿守宅晝閒時有鶴升堂旋収落葉供茶防細搗枯花作印香書冊滿牀詩滿槖別無生計亦無妨

送友人爲僧

知心朋友雲霄裏三尺官綾取不難禪衲乍披身愈瘦儒冠新脫頂防寒數編詩稿聊収起一藏經文旋取看惟我塵緣推不去蕭蕭華髮倦漁竿

地鑪

穴地爲鑪了一寒肉屏氊帳任無緣晨燒樹下沾霜葉夜煮山頭防月泉巳借陽和歸故絮更分光焰到殘編百年貧冨灰埃盡荒冢累累夜燒邊

春雪

春風吹雨作花飛寒勒芳程幾日遲惟有庭前老梅樹謝渠添補落殘紅

挽沈晏如

不信詩人一例窮如公半世又成空湖邊便欠尋梅友籬下應無采菊翁雪片堆平閒藥竈雨聲敲碎舊漁篷墓銘吟稿兒封寄血淚斑斑浣紙紅

贈相士

澗水溪冰似鏡淸自看寒貌已分明煩君別相江湖友來歲誰魁淡墨名

陳裕齋墨戱

臨帖鈔書外尢深破墨工萬峯千嶂趣片紙尺綃中云暗孤村月潮生滿樹風自嫌我已老摩硯一無功

題吳秋潭隠居圖

到處有茅堪蓋屋誰家遷槿不成籬秋潭何事經營晚應是無人防買詩

題摩云悟師

老松陰下訪摩云仰望靑雲隔幾塵不是倚空梯百尺只緣中有道髙人

田間

田間久不到艸木半蕭疏鷗占沈舟浴蛩分破壁居僕溫攜到酒鄰送買殘蔬未說催租事黏窗且讀書

題埜處

數畆家園枕碧波樹桑疎處補花窠檐低不礙儒冠入橋矮才通釣艇過云笛旋栽門外竹雨衣新織檻前莎有時牛背看書罷一曲春風寗戚歌

孫祺卿新居

幾年銖累東修錢才向湖邊置一防種竹庭深難得月飬魚池小易爲泉山呈好畫當書案栁撒輕絲罩釣船酒力半酣詩思倦矮牀相對白鷗眠

招髙菊澗【時在縣齋】

歸買秦溪屋一間才如都市僦樓寛門前飬艸如花賞壁上黏碑當畫看自攺舊時詩未穩獨斟新酒不成歡髯仙只在淵明宅泥濘相邀寸步難

李明甫雪中小閱

令君防雪教千兵一防妖氛不敢生和气旋回弓力軟寒光防映劍光明民居似倚銀城壯海道如鋪玉簟平入蔡歸來方夜半畫堂歌管未収聲

西眞圖

翠水池邊宴早秋雲謠聲裏月西流醉歸不信乘鸞穩卻擘蓮花作采舟

書北庵門

十度來敲九不譍隔籬空見竹靑靑不知池裏黃金鯽聽講楞伽幾卷經

贈術士張癡

伶俐不如癡從來吾亦知才吟詩好日便是命窮時防笑瓶無粟蝸嫌壁有碑五行修得否髭鬢已絲絲

謝毓齋李尙書惠詩序

綠野堂邊種藥成已班髭鬢復靑靑謝庭子弟皆英物漢殿公卿半學生爭捧溪藤未妙畫競磨崖石乞新銘如何海角孤吟者文集中間也掛名

葉克齊

歙浦租船隻載詩一亷如此似君希雙親猶道行裝重多帶羅紋一硯歸

題趙子固春山上寺圖

望得招提見程猶半日間馬嘶曾到處僕指未行山風遞松聲逺云連艸色閒何如添个我坐石聽潺湲

湯婆子

一冬專寵道人房不借華淸賜浴湯皤腹卻無璋瓦分矮身難稱綺羅妝春生蝴蝶半牀夢暖迫梅花一帳香醉倚肉屏君莫羨北邙多少黒頭郎

送冩神李肖巖入道

一掣塵緣去學仙鶴程風露漸髙寒白玉樓中逢鼻祖爲傳吟貌寄予看

寄趙倉

麾節交迎出帝城滿朝皆羨板輿榮一川蹔輟春風暖八郡同瞻霽月明吳苑鶯花新管領秦溪桃李舊栽成應憐倦臥寒窗者煮藥鑪邊聽雪聲

送趙子梁

梅福舟行速離觴不暇斟𨿽然交日淺頗覺別情深宿處雁相伴到時鶯對吟水心新冢下替我一沾襟

得閒亭

栁風𨿽小絲絲裊花雨無多防防香惟有吟毫閒未得染紅濡緑一春忙

題錢慶丰醒庵

不向杯中物吟邊僅有君自無沈醉分非效獨醒人捲箔進明月開門放宿云揀茶敲未徧又摘露芽春

挽周倅

眞是分風月歸來無俸錢人皆嗤拙宦天又嗇長年舊宅寒潮外新螢古樹邊一詩哀不盡檐雨對潛然

上趙蘭坡

身迫雲霄自不知只如師友講論時驅龍駕鳯陽冰字剪月裁霞太白詩兩院炷香燻畫卷晴窗添水浸花枝十年漫走江湖上咫尺蘭坡卻到遲

上嘉禾趙守

邦君一念只寛民眞个龔黃見後身和气蒸爲千耒雨暖雲栽作萬襦春座中長有淸吟客庭下渾無健訟人諸郡盡能依此樣世間那有一家貧

劍鋒

朝潤郅支膏暮澤樓蘭血何如塵土中蝕爲無用鐵

題常宣仲艸堂

隔市能幾步幽趣逾山林鑿池小如斗水淺魚自深檐任樹枝礙堦從艸色侵不肯一鋤斫恐傷春風心朝出貨仁義暮歸炊古今客來無可欵石鑪添水沈

題張兪仲竹屋

削成千蠧簡此屋是余村長有淸風至渾無俗客來猿當吟案立鶴趂釣船逥添足歳寒計裁松復種梅

李方庵欵梅

梅花惆悵三年別香鎖空庭幾風月今年花發主人歸依舊主人貧徹骨小枝分立硯屏邊無酒酬春燭焰寒數葉殘書繙未了喚起山童敲鳯團

融春小綴

開鑪十日並當融春小室爲六藏計亂書中得舊稿數紙稿自甲午至己亥詩不滿三十更散失不得傳則與日月俱棄矣倂綴數文爲融春小編非千金帚誓尺壁余陰也梅屋許棐題

樂府

妾心如鏡靣一規秋水淸郎心如鏡背磨殺不分明小窗寒燭夜結紐綴郎襟不結尋常紐結郎長逺心郎心如紙鳶斷綫隨風去願得上林枝爲君縈畱住

題舒王遊半山圗

驢載新詩僕抱書松聲禽語當傳呼不知邂逅耕田者問著靑苗免役無

題錢叔恭立齋銘後【蔣魁作銘】

拄義撐仁難著腳十人著腳幾斜歌此銘不特爲君助今古儒家砥柱碑

舊漁竿

制斷江湖幾綫風蓑衣閒掛餌瓢空何因獻入君正手持向磻溪釣太公

艸屨

江湖蓑笠舊交情石滑泥深步轉輕恰是革靴蹤迹崄官程髙處越難行

贈劉相士

滿鏡秋霜鬢影寒此生堪笑復堪憐煩君只相看書眼更對靑燈得幾年

宗之惠梅窠水玉牋

百幅吳冰千蕊雪對吟終日不成詩憶君同在孤山下商略春風弄筆時

月澗惠硯滴梅腦

手不題詩已數年硯塼相伴學枯禪爲君蘸濕元暉筆冩出江山雪後天

踏雪尋梅興未償衣襟賴有隔年香銅匜更炷冰花腦不到孤山也不妨

春思

嫁得蕭郎不戀家幾年流落在天涯滿懷多少傷春事嫌殺門前叫賣花

送趙丞【汝防】

竹梢風露松梢月未抵吟丞气味淸笑問兩年何所得錦囊詩重俸囊輕

贈墨僧

老硯磨穿事不成萬言堆裏鬢星星願隨君去柯山下収拾殘煙冩佛經

重陽乏酒

黃花冷笑竹籬邊笑我牀頭乏酒錢帶雨折來無用處碎挼金屑和茶煎

燭

長身夜占銀臺立焰焰光揺頂上珠貪向華堂照歌舞不知灰得寸心無

術代者言

不聞沸鼎烹夷叔那有雲臺畫四凶自與心君消息了卻將甲乙問窮通

贈錢相士

我貌君容一種寒鷺漂鷗泊廿來年我詩吟就無人買君相公卿煞得錢

觀松巖畫卷

老屐相隨四十年慣看蒼翠聽潺湲今朝細玩松巖畫猶有行吟未到山

吳江道中

一別吳松二十秋敗荷枯栁摠新愁白頭交友凋零盡賴有寒江幾个鷗

題陸宣公堂

一編奏議從頭讀句句冰聫玉綴成不是徳宗嫌切直自緣唐室未升平諂魂盡逐殘星防義魄長隨霽月明我亦愛君憂國者歲時來一拜先生

送趙蘭坡

弟判嘉興藹政聲蘭坡兄又出專城如將天上一蟾影分作人間兩郡明江冷雪隨防幅去路晴梅夾轎牕行開藩便歸班詔也與玉山添重名

題趙恕可山臺

繞宅無非罨畫山吟臺更對好峯巒錦嚢低掛花梢上玉子輕敲竹間小硯買來猿觧捧異書編就鶴同看主人出赴功名防澗水自淸云自閒

小蓑道人

滿面瘡痍瘢胸中一雪醒吟鶴背風醉臥鷗邊月不費嚇鬼符不試鑪金訣笑問舊蓑衣秋來添幾結

題丘竹坡新地

長安冨貴海十客九倦還君去不著意君歸無愧顏舊圃一二畆新居十數間花尋直樹種竹簡斜枝刪詩句滿筆冩書編到處安冬檐春日暖夏戶風晝寒不是時令舛自緣心地寛天下政多事未須牢閉關

題雪林畫卷

亂灑春霙著紙寒玉成天地片時間有人諳盡江湖冷卻愛尋常罨畫山

梅屋第三稿

己亥至癸夘詩不滿二十首甲辰一春卻得四十餘篇疑詩之多寡遲速似有數也天或壽予予詩之數固不止此然當以貪多務速爲戒梅屋許棐題蘭花

竹底松根慣寂寥肯隨桃李媚兒曹髙名壓盡離騷捲不入離騷更自髙

郭南湖見訪卻適有出一絕爲謝

一篷風雨偶歸遲見說君來扣我扉童子困眠梅樹下不曽放過鶴雙飛

枯樹

幾年柴立荒塍下春雨秋風摠不知一防陽和到桃李紅紅白白便盈枝

錢謙齋新居

住破吳松江上屋杭州城外結新廬未尋陸羽烹茶具先借淵明種菊鉏山入樓中成好句月來牕下伴殘書禦街車馬無行處誰肯抽身覓退居

上趙克家太守

說著嘉興太守賢野梅官栁亦歡然貧民不識重租苦老吏難將一事瞞但有詩書堆幾上更無歌舞到樽前凢爲郡者皆如此天下何由不治安

趙宰瓊花圖

祠下靈根無別種凡花誰敢鬭榮枯被君分種鵝溪上從此人間有兩株

寄然鏡潭

鏡潭烱烱秋無底著一纎云也是多禪外當無些子事如何猶有作詩魔

苿莉

荔枝鄕裏玲瓏雪來助長安一夏涼情味於人最濃處夢回猶覺鬢邊香

題猗緑堂

蕭蕭萬竿玉深防讀書堂夢趂秋聲薄詩攙夜色涼敲茶風逓響滴硯露涵香不雜有花樹花紅不久長

趙山臺寄詩集

海雁叫將秋色去山臺鈔寄好詩來菊花過了梅花未自有花從筆底開

寄題東洋

東洋占得江山勝安頓亭臺到處冝夜夜中秋明月影朝朝寒食好花枝長箋短軸眞行字舊軸新編倡和詩只隔一朝飛不去悵懷惟有白鷗知

寄友

已奏春班名字了不妨閒作幾時遊家僮未要裝詩擔見說三髙索唱酬

紅梅

不堪冷照黃昏月彊倚春風作杏妝𨿽得容顏蹔時好欠他肌骨舊來香

迓張宰【堯章】

倦骨畏寒如畏虎可曽一步出柴扉因迎令尹西郊外折得梅花滿把歸

謝施雲溪寄詩

折得桂花三數枝雲溪又寄幾篇詩詩香入在花香裏韻似龍涎火暖時

梅屋第四稿

饑梅

十日九風雪差見今春寒梅花辦歸計一防心欲酸所秉太孤潔有此末路難來年復相見一笑賀平安

築城曲

日將西杵聲急一聲聲自死腸出城髙不特土累成半是鋪塡怨夫骨儒坑戰地骨更多十二金人隨鬼泣

烏夜啼

丈人屋侵云馬愛丈夫屋塗人亦愛烏烏聲喜相續屋底間蛾眉環坐理絲竹絲竹無新腔冩汝聲爲曲丈人一賞音瓦礫棄珠玉移噪鄰翁家聞者皆吐逐

馬塍種花翁

東塍白髮翁勤朴種花戶盆賣有根花價重無人頋西塍年少郎荒嬉度朝暮盆賣無根花價亷爭奪去年少傳語翁同業勿相妬賣假不賣眞何獨是花樹

泥孩兒

收瀆一塊泥裝塑恣華侈所恨肌體防金殊載不起雙罩紅紗廚嬌立瓶花底少婦初嘗酸一玩一心喜潛乞大士靈生子頋如爾豈知貧家兒呱呱瘦於鬼棄臥橋巷間誰或頋生死人賤不如泥三嘆而已矣

染絲上春機

染絲上春機春濃絲色淺妾心隨梭飛郎心如軸轉染絲上春機錦成貴無價不忍裁成衣怕剪鴛鴦破

長門怨

妾身如蓮根沈埋淤泥底𨿽有白玉姿無人爲拈洗妾身如亂絲捲藏箱篋底願上鴛鴦機無人爲分理

秋風辭

颯颯秋風來一葉兩葉墜燕子動歸心薄情知也未颯颯秋風來衣衾愁未整莫作閨中寒且作天涯冷

三臺春曲

昨夜防風細雨今朝薄霽輕寒檐外一聲啼鳥報知花栁平安

春是人間過客花隨春不多時人比花尢易老那堪終日相思

蝴蝶飛

蝴蝶飛蝴蝶飛紅邊迷了紫邊迷粉老香幹何處歸不學蜜蜂做家計勤苦之中有甘味

破琴

幸逃煮鶴煙枯羸臥烏幾向來千萬音今在何人耳舊譜傳不眞零落幾張紙瓦缶空雷鳴牙防喚不起

破硯

碌碌礲磑間得此一雋石磨我三十年貌鯬雙鬢白渠亦苦我磨眼穿流淚墨老蟾在傍咲兩窮自相厄

對鏡詞

煙防杏腮寒日襯桃腮暖惟有鏡中花東風都不管

織錦詞

防絲愁緒雜春機咿聲中日又西織到花枝連理處玉門外一嬌嘶

毋忌

一別音容歲幾更紙灰飛盡淚猶傾最憐春雨相將足緜上有田誰共耕

春思

朝來一陣無情雨敲得庭花半欲殘燕子不知人冷落飛來簾底避春寒

春雨

老來慵把種花鋤片紫纎紅一任無不忍今春孤負雨自収檐水浸菖蒲

燕

處處亭臺宴好春唱花歌栁調爭新梁間不用多言語回耳聽君有幾人

石菖蒲

一碧生涯水石濵縷風絲雨瘦精神前身恐是巢由輩怕著人間半防塵

艸

生長冷階閒砌畔一春知見幾花飛𨿽霑雨露無多子卻到秋來緑轉肥

不是東風有愛憎爲憐防細頗加情胚紅孕紫寧交晚且放靑靑寸艸生

池魚

深淺生涯足浮沈世念輕莫貪鉤上餌去作鼎中羮

栁

靑靑得意春三月撩弄東風舞腰活莫道長條舞得多長條先被行人折

小盆花

小小盆中花春風隨分足花肥無賸紅葉瘦無欠緑心傾幾防香也飽逰蜂腹太盛必易衰荒煙鎖金穀

花願

未到無生無防地聊爲春風露紅紫不願隨風趂蝶飛願就枝頭抱香死

諭栁

不須嬌逞舞腰肢不須巧盡官妝眉只把千絲萬絲結結住情人無別離

選官圖

排銜累職甚分明除罷皆由采色行縱有黃金無好采也難平白到公卿

猗緑惠燭

剪剪春生萬卷堂一花知勝幾螢光癡兒不識半行字只觧髙燒照海棠

落花

落花傳語五更風能旁亭臺幾日紅把似匆匆又飛去不消裁染費春工

落梅

紅杏枝枝嬌似染緑楊處處宻成圍苦無顏色相追逐自趂東風作雪飛

贈壽醫師【寓雪峯】

軒窗開處摠湖光誦罷難經納晚涼雨濺荷香沾古衲月移松影照禪牀燃燈就取燒丹火煮藥先畱防茗湯二豎三彭都見佛人間無病亦無方

陳宗之疊寄書籍小詩爲謝

江海歸來二十春閉門爲學轉辛勤自憐兩鬢空成白猶喜雙眸未肯昏君有新刋須寄我我逢佳處必思君城南昨夜聞秋雨又新涼到骨恩

送趙竹潭

已彊詩仙一夜畱任教淸早放船休恨身不似梅花片飛入寒篷伴逺遊

贈僧虛中

僧趂雪前到梅花猶恨遲略譚殘歲夢便和早春詩僵雁依船宿寒猿捧硯隨吟單未須捲重見是何時

兩宋名賢小集卷二百九十

欽定四庫全書

兩宋名賢小集卷二百九十一

宋陳

思編

元陳世隆補

云臥詩集

吳汝式字伯成旴江人有云臥詩集

遣興

弱齡性淡泊鄭圃吾其師及玆拙生事窮窘常經時無方可紆急何以宣中懷柴門蔽殘席詠書倦徘徊呼兒促觴至目翫天雲飛山鳥送新響日遲花露滋頽然醉欄下不省何如時𨿽非冨貴樂冨貴乃所非疏松碎明月宻竹篩淸風親友昔與別若謂行相從延企邈不及音容隨想生諒彼亦耿耿飛爽防空形援琴不能寐意乃多於聲晤言豈無偶眷眷詎可忘編蓬諧夙心尊古豈文義所得靡有言應酬聊爾耳室中無萊婦童弱偶成四圍欒豈無思逹此天亦蛻客來問長須新醅可篘未行行陟髙岡一頋俯煙水客去不肻畱吾歸且休矣

歲終呈一齋

磊砢千文松淸陰防林丘豈無棟梁用匠伯不見収匠伯恐未良棟梁終有求天風呼偃蓋五云常爲浮學道非學世韜精飬中和紆朱各自貴誰肻聆商歌皦皦大聖心脗然空自多著書後子云千載應不磨

酬玉汝

磔穰畢春气長嬴換新緑爽風吹涼光紉餌釣山淥鯈魚噀水香菇蒲削藍玊老景結淸和心花委濠濮日暮云倒飛苦雨濕茅屋奇哉五碎金靑艸眠黃犢天行貴葆眞心骨迥凡俗一尺黃菊花秋風播芳馥

遊石仙分韻得觀字

閒攏兩防秋步入衝寂觀古樹老雲中仙居毀巖半是時零雨髙葉脫淒風亂怪禽走何忙澁水流不漫那知張郎仙譎幻敢懸斷雷書貯紅崖愚下浪傳贊符碑儻長靈鬼物豈歌喚尙云劍埋山安得急摧斷冷翁亦張徒精气不知散死坐豫樟空鑿竅竸窺看何不山原不然棄江岸烏鳶與螻蟻豈食吾一貫獨流天地間萬古亙光燦神仙固茫此事良可惋忍哉偸狂兒更泥腹爛我來擬少休亭壓不敢玩黃冠四三人拙野只欲竄延坐無好言令我住涼館飯餘且縱觀逸興薄霄漢琴鳴著髙彈奕勝出奇算嘯詠壺隠樓撫事發長嘆大書同人名聊欲紀逰玩陰霾淰輕寒日色倐昏晏倩人買村醪煮茗疊肴按淸坐二更後一睡各鼻鼾曉來登巖頭棘路觧羈絆劃開天盡寛逺景過飛翰幽藂摘新查窺險身發汗居然束歸裝重下西巖畔我思古之人豈只局窮閈觀海登太山深髙世間冠斯巖𨿽荒榛樂事實昭煥人心本然同今古未容判終當駕雲風髙蹈無畔岸作詩示兒童玆逰吾豈憚

朅來

嶺上朅來觀白雲翔鸞奮鶴浮天英斜開錦繡春樹滿溶溶半露遙山靑忽然變現成蒼狗萬里長風鶴無有海龍塞气不敢吹日照虛空無老時

嶺上朅來防明月千里銀光寒不缺蝦蟆魍魎走死盡直數秋毫上金闕心如此月月如心嗒然獨據無弦琴騰騰轉空白日畫詩帯流星過南斗

兩宋名賢小集卷二百九十一

欽定四庫全書

兩宋名賢小集卷二百九十二

宋陳

思編

元陳世隆補

鷗渚微吟

趙崇鉘字元治開封人爲都昌令都昌屬江右僻邑故書事詩有山云欲到地街鼔又催衙風魚休市官貧飯帶沙之句有鷗渚微吟一卷

調漁者

山明松雪水明沙一曲淸溪著釣槎我已浮湛君漫浪漫煎我水試君茶

頗愛

頗愛樂天齊物我夢隨吟賞洛中橋桃花細馬載楊栁半靣春潮紅未消

食化

海食多詭心豢食令人魯山中食薺人齒冷肺腸苦

靑陽

靑陽滿芳防流連度丘園眄睞不忍折恐傷造物恩

夜坐

自炷芳蕭讀道書元文豁落走龍魚松梢露色掛北斗一夜風前學步虛

尋眞夕對

春云弄月黃金絲春山艸木皆仙姿松根對坐日西夕羣峯當前立靑壁鏗鏗虛壑含古音靜聽宛是商山吟洞石微開月當戶剪水冰弦心手語

有贈

別意參差繞碧欄外頭斜月逼人寒鉤簾恐礙雙棲鵲乍可桃花隔霧看

簡云臥

憶君心事如流水流向江頭作暮潮想得潮平沙有雪自鏗鐵片和吹簫

空城雀

空城雀黃口黃啾啾空城無人種禾黍飲啄飛鳴由得汝

山間

山回霧气濕生意鞠碎隱石道苔蘚春松花鬰金粉

東風

東風吹梅梢飄揺泣香雪下有野艸根嶄然競時節

野園

野園對客無杯勺共坐茅欄理釣車片月漸低風露冷隔簾山鬼嘯梨花

至後

愔愔雲气繞江城至後寒輕詎可憑兩日南風將雪信牀前蝙蝠夜翻燈

大孤

大孤溶溶決眼靑小孤江色春防防隔江淮壖幾千里枯荻蕭摻朔風起佳人何在遙相望我無羽翼從君翔爲君暗整眞珠裳緑蘅翠芷參差香

壯節亭二松

壯節亭前野碧滋髯龍飛去忽經時秪應黃犢蒼藤路尙有淸泉白石知

東風吹桃花

東風吹桃花花光射春林相看各媚娬艶冶揺人心憇蝶下新緑遊魚上淸潯百年一湏防防觀契飛沈

曉起

雨漂窗紙濕成瑕風壓甆瓶臥枕沙曉起無悰餳粥冷自添新水救梨花

江上

淸露初生紅蓼秋爽風先到木蘭舟釣絲不捲波浪穩夢入蘆花數白鷗

仙思

水殿風淸急景斜靈君初下五云車碧羅寶扇雙題字記是誰人詠落花

麻姑擗麟不肯食飛猿嶺上餐松實月冷天空涵曙光露色凝煙白如蜜

東溪夜泊

雪滿汀州風滿林霽光空徹夜深深推篷卻受梅花月自嘖橫簫調楚吟

甕天【康廬天戶防東偏本吳西山遺址】

不見甕天人但見石上字誰能負甕去奪我寥天思甕破奚有餘甕在奚不足吟作甕天辭摩挲石苔緑

雜興

潮平煙斂月明髙霽雨涵空見羽毛我自無能君了了檣竿獨倚調離騷

日日西風坐石苔手捫蒼壁倚雲開卻來平地觀空色不信碧雲天際來

都昌書事

世事可無酒春藤還有花山云欲到地街鼔又催衙風魚休市官貧飯帶沙天機不得問暮色欲棲鴉

丫頭巖

煙雨斑斕石蘚春墜云誰夢寶花顰行人總被虛名誤到得傾城又誤人

月巖

玉丹仙蛻馭能翰更作琉璃世界看大地山河渾忘卻漫依桂樹舞靑鸞

次壁間韻

雨又入簾風又斜東風吹客客思家浣紗西去誰家子靑絹圔裙挿杏花

山月溪風兩自由紫蘭緑桂等離憂狂歌鬰鬰成何事一片夕陽蘆荻秋

海棠開盡故淸寒漠漠梨花暮色閒酒滿緑樽愁滿酒醉憑枕障認巫山

半髧嬋娟垂兩鴉驚潮微隱寶簮斜客愁正自遊絲亂莫帶敍頭百結花

往體

積雪久不解下有希世珍志士緼袍間苦心終不伸安得白日光能照淸夜顰

皓彩靑雲端飛光落溟渤渾河與淸沚同受明月魄勿以淸濁分天光本無隔

志士惜流光遊子念長道流光如奔霆長路漫浩浩饑人忽夢飽百憂悉傾倒眞妄安足論榮名以爲寶

松下

松梢涼露警孤鶴潭靣北風蟠老蛟蛟老涎腥波浪惡獨吟碎月防松梢

癸卯除夕客中

膝下傳觴事已非瓣香千里隔庭闈摧心逺憶新阡上寂寂低松雪乍晞

數日

數日東風欺病骨侵淩晚色作輕寒客來坐久無談柄共看遊絲上井欄

梅

新陽斡坤軸枯朽皆光榮稜層冰雪中復見天地精姑射神所爲伯夷聖之淸太白抱轗軻靈均擁芳馨是予心魂間不受纎芥縈獨立萬花先皎皎非近名溪流鑑寒柯遊風吹落英山明霧气濕月落參旗橫羣虛妙音發一洗萬慮輕紛紛兒女姿慙愧東風情

狹斜

吳姬淩寒吹玉笛手彊誤作遲遲聲卻來拋眼調行客中有二月東風情東風二月楊花滿伯勞朝啼芳思亂狹斜繡轂易爲愁邂逅相逢莫腸斷

破褐

生松鬰寒灰破褐出殘絮童兒不耐煩微吟起身去

湖中

汀蒲獵獵起涼颸碧藕香中獨立時機事兩忘吾防我扁舟吟過水仙祠

新堤

淡煙蓑艸雨絲絲小醉微吟倒接籬吟到水西云影北莞然一笑已無詩

書事

東鄰老翁寒不寐百結懸鶉抆悲涕自云子孫學灌田不識江湖與風水大兒裏胥縛送州小兒逃遁卒未休老夫忍饑特未死犁耙典盡春無牛身爲王民合徭役運米操舟操不得江湖風水未足愁檝防檣傾誤人國

答碧山

欲種梅花無古根手移蘭茁上甆盆卻憂逼仄傷蘭性自下淸招爲返魂

答維溪

維溪挿架三千軸葺茝紉蘭得自娛防湏握手論活法靜看碧水生元珠

學詩

神仙不可學願學長不死學詩如學仙吞霞潔塵滓渚花流水香煙霏暮山紫涼颸入修竹一笑鳴緑綺

雀

短翅斒斕貝花紫逐日飛行曉霜裏秪知觜爪求自肥肥甘累人心弗知天寒日暮向何處前路多山愼勿去吳兒織网連素空一落牢籠腥血紅

南內

已剪諸郎百慮輕驕兒長大又生獰秪愁南內無歸日南內歸來萬古情

兩宋名賢小集卷二百九十二

欽定四庫全書

兩宋名賢小集卷二百九十三

宋陳

思編

元陳世隆補

順適堂吟稿前集

葉茵字景文笠澤人與徐璣林洪相倡和江湖間詩人也不慕榮利蕭閒自放所居艸堂三楹牓曰順適取少陵洗然順所適之句翛然有遺世之想焉吟稿五卷閒雅似仲先淸矯似和靖豈其志趣相契故口吻亦合邪

古意

悠悠澗邊人濺濺澗中水水流無返時人生流水耳

偶成

春陰晴復陰因物悟浮生杜宇鄕心重楊花世事輕知非蘧伯玉覺是晉淵明此意誰人防騎牛話偶耕

蘇隄

南北山圍翡翠隄隄邊緑漲軟琉璃參差臺榭無餘地雜遝輪蹄了四時楊栁又多前日樹梅花秪少近人詩停篙不看春風面閒伴漁翁理釣絲

野望

白水沿堤防緑苗雞鳴犬臥栁邊橋數家𨿽不成村落一夢何曽到市朝

次潘紫巖虎丘韻

潭深劍气銷樹痩嵐光薄石壇古卽今藤花開又落晉士已結廬吳市猶舞鶴沈吟發幽懷人世舟藏壑

別韓菊山

結廬甫裏鄰顧瞻誰與遊掩荊樂魚鳥握管成樵謳有客賞玆趣栁下時停舟自締十年契投簮不願侯一朝過我別匪伊趨東州敢問何爲爾讀書松竹幽輦母逺之官漫作升斗謀執手話勞役揮杯忘獻酬離懷聿云悲重來如此不何當羽厥身千里云悠悠上下相追逐赤城少延畱其中有玉人而可爲我儔此志不可得迢迢水東流載言渉徵途途修暑气遒紾絺自金玉脂車裹糧餱我將植佳菊長對南山秋

曲水流觴【以下十詠題水竹墅】

蘭亭飲者徒因物寓天理著眼靜中觀坎止流行耳

峭壁寒潭

百丈崖懸立一流緑漪品題無好語摹冩冷泉詩

安樂窩

受用十二時不離方寸地門外自風波行之以無事

野堂

風來無市聲景物占深靜鷗狎堂上翁時來防天鏡

竹風水月

造物無盡藏散在林泉中結亭相周旋人與萬境空

廣寒世界

鼻祖舊遊地畱得老桂香有能培植之此香傳諸郎

盟鷗

同此江湖心有盟非知已我亦畏機人莫入驚波裏

得春橋

防驢風雪中東君獻詩料花驚非故吾聊復索花笑

賞心橋

沿堤過竹所履聲驚龜魚人生適意耳何必駟馬車

尋源橋

蹀水窮處雞犬非人間褰裳不用渉迆逃秦山

愛閒亭【僧捨】

苔深雨徑寒花落逕斕斑此處無名利誰人肯往還性慵綦局廢坐久茗甌閒禪觀非難事休官學住山

江湖偉觀

此地舊寒碧畱題防竹君窓虛不礙月壁老易生雲一水東西隔兩山南北分未堪低著眼世事正紛紛

何氏書堂【晉何楷讀書之地因名何山】

千嵗松陰防一亭風來猶帶讀書聲𨿽無芳史摹勲業自有靑山說姓名客撫丰碑苔剝落春歸暗徑艸生成幾年訪古謀淸隱好借虛檐著短檠

天平山謁範文正祠登白雪亭

爲謁先儒馬鬛塋倚藤得得上天平直疑寺外崚嶒石猶是胸中數萬兵松障四開心目快山泉一軟骨毛淸坐間恰動思親念隱隱白雲何處生

次林和靖先生梅韻

世上羣芳未敢妍獨將春色占南園生來淸質十分痩肯受紅塵一防昬東閣詩成應動興西湖仙去漫招魂便須結客陪花笑勾引幽香入酒尊

蟠松【靈巖寺艸堂之前舊有蟠松尢古】

一畮淸陰覆客衣相逢疑是艸堂時隱然錯節盤根勢欠者昻霄聳壑姿天遣蟄龍蟠石窟人攀巢鶻俯霜枝百年培植今誰屬何待嵗寒然後知【松本潘氏之物今歸於鄭】

寄所思

淅淅竹下風活活橋畔水蕭蕭掩柴荊去去隱君子夙夜勞我思之徳洵且美瞻彼南山阿有桂發叢蕊奮手折其榮懷袖香盈只願爲靈鵲飛逓聲入君耳

春去

幾陣紅侵野艸一團緑染庭槐夢裏未知春去翩翩蝴蝶飛來

歸途

春來天气半陰晴那更奔馳一月程又恐花時成艸艸還家挿桞佐淸明

山行

靑山不識我姓氏我亦不識靑山名飛來白鳥似相識對我對山三兩聲

次出郊韻

支藤乘興入春郊梅壓疎籬亞竹梢剰喜此行詩有料吟來渾不費推敲

生日口占

舉室相先起五更爲翁誕日壽金觥癡兒未識翁年甲五十年前今夜生【時五十一】

酒邊次趙東閣韻

竹褪粉痕新銷磨九十春中年眞宰性上古太平人有夢詩將聖無愁酒不神靜看紅紫路翻覆幾回程

友人自淮至

別子若爲久於心終不忘一杯評舊雨兩鬢對新霜客裏春行早愁邊夜坐長明時成擯棄無語及淮鄕

霅城

愛向其中艤短篷眼前景物縂玲瓏神仙窟宅垂楊裏圖畫溪山落照中甚是繁華輸俠少也湏幽勝屬衰翁世間風月無如此賣鶴來謀地一弓

次中秋不見月韻

五分秋色到銀河應是蟾蜍浴細波握手相期千里共舉頭無柰片雲何愁邊幸自逢歡伯淸處何須著艶娥未可來宵倦遊賞光輝依舊向人多

雨中梅

竛竮竹外枝啼糚淩曉霰東皇不主盟對人作此面

卽事

竹暗筍無數江晴水有痕田蛙喧麥隴野犬臥柴門

過溪

筍輿軋軋亂山中籬落桃花潑眼紅小駐渡頭呼艇子一溪淺緑漾晴風

白髮

半世持竿笠澤濵鬢邊畱得幾莖春近來白髮無公道暗把黒頭饒貴人

泊舟溪口

萬栁陰中系客船桑條如竹葉如錢大姑小婦挑甘薺揺手烏兒正二眠

賦順適堂【取少陵洗然順所適之句】

暗觸少陵機茅居峙竹扉安時貧亦樂聞道詠而歸鳬鶴從長短鳶魚自躍飛吾猶臧谷耳夷跖是耶非

除夜立春

別嵗傳佳話論文憶舊盟黃柑凝臈釀爆竹帶春聲節序有終始兒童爭送迎此身彊健在列炬到天明

梅

疎影幾黃昏明明野水濵未風先信息無雪更精神一白見直色萬紅隨後塵自來花下飲肺腑盡生春

晉子生日

今朝阿晉紀桑弧郎罷持杯勉讀書斷莫繞家覓梨栗更須爲國習耘鉏義方授汝心還愧陰徳於予計肯疎學取老萊如許壽年年防袖拜庭除

自和

壯士須張燕角弧男兒須誦聖人書譬如田叟祈多稼未有春時不荷鉏分內功名從早晚腹中學問怕空疎老夫猶記昌黎語潢潦朝盈夕已除

又【有感】

一雁雲間落勁弧經秋不見寄來書人情自昔如翻紙世道從今甚借鉏塵夢隍中知得防爵羅門外看親疎嵗寒獨有梅花月香影年年到戶除

別可山

松江之左可漁可農古樹陰陰碧波溶溶子契予好攜家而從載笑載語乃棹輕篷防訪前修天隨室邇中心孔嘉奚居奚止有燻自南景物淸美槐栁於前煩歊潛弭我有防酒與子酌之旣醉且舞且歌而詩陶然樂只厥情怡怡一日捨去豈不念玆客懷先秋與言欲別屢止屢辭行計已決送子於舟期我乎雪敬哉前邁於時炎熱惆悵若失延佇長津復面猶賖柰何夕晨豈無他友白首如新念子實繁融融天眞北山有梅南山有云下有猿鶴中有隱居千里命駕余敢不厪乃志必獲載歌斯文

止庵【驛路施茶】

時事艱難路崄巇得來名利亦何爲趙州茶罷速歸去莫待鐘鳴漏盡時

讀釣臺集

萬仞山頭放一絲爭吟好句計當時能詩若不能垂釣秪恐先生不愛詩

遊西洞庭山

漫遊三十載屐齒暈蒼苔兩地無多里一生能幾回洞深龍未蟄丹熟竈無灰已覺忘身世松梢有鶴來

山行

未了行春債因哦遣興詩寒多啼鳥噤路滑蹇驢遲久雨紅辭樹深林緑授枝驚心衰朽日容易過花時

入山

到來非俗境一片隱心生晚露沈山色春禽和水聲逢人多古貌對語率眞情同在無懷世鑪薫答聖明

蟬

桞外聲殘日未殘棲身未穩擇枝安不須過有螳螂慮黃雀從傍冷眼看

螢

自明自防度方池熠熠飛來去覺遲入坐防衣情分熟納交元在讀書時

蛬

壁間吟不待秋時吟苦中宵動客悲勸汝不須催婦織家家五月賣新絲

酷暑

動息汗流珠無風可滌除炎威獄下吏生意鼎中魚席地杯冰水扄門謝客車因思遊宦者曽未憶家居

秋至

節序暗催移淸商漸屆期旅懷蛬早計涼信栁先知萬事到雙鬢餘生消幾詩最憐梁上燕巢穩又歸時

苦雨

農事正紛紛天時異所聞舉頭方見日翻手又爲云茅舍蛙分部槐庭蟻失羣裁成憂國疏齋沐告吾君

出郊

多謝天公佐好晴只今載酒作郊行飛花戀客閒中意逺笛迎春景外聲已把物情歸幻相且將足力趁浮生南堂辦得休休計燕雀充庭亦賀成

謝朱宜中字

法如公有典型拙中藏巧混天成因觀體制超前軰旋辟軒牕乞扁名气象晉人遒且勁源流漢刻古而淸得來喜對兒曹語一字千金勝滿籝

鱸膾

圉圉洞庭陰西風苦不情墮罾云葉亂落刄雪花明列爼移桃菊香韲搗桂橙四腮傳雅詠巨口竊嘉名誤上仙翁釣羞陪虜使觥甘膄殊機肉鮮脆厭侯鯖銀鯽將同調絲蒓久共盟秪緣鄕味重自覺宦情輕風度偏宜酒頭顱尙可羮謫仙空汗漫何處膾長鯨

竹夫人

風神林下秀寵數夢中新假使不如肉爭知見似人茗奴甘謝事黃你喜論親凜凜百年操從教進退頻【王夫人神情散朗有林下風气晉傳】

城下小庵

水緣城詰曲水際暗桑麻籬落深村路閭閻處士家煙篁黏半籜風栁颺輕花隨喜跏跌坐香寒月影斜

棹雪

放船中流天糢糊淅淅霎霎鳴茭蘆萬頃剎那成玉壺柔艪蕩漾歌吳歈老漁直前相招呼骨相子猷洵且都其人豈是斯人徒相顧而笑掀虯須汝爲汝兮吾非吾剡溪風景今何如誰能爲人作畫圖予方奮臂持竿獨釣於江湖

壽藏十韻

門限何須鐵因爲淺近謀假令長富貴消得幾春秋壽固緣心地人誰肯首丘未能忘後慮是亦慕前修繭室名猶在魚山誌可求廻岡許埋骨吉兆協眠牛懶作化臺號何妨引客遊不愁飽螻蟻最喜近松楸物變終於盡吾生行且休年年春色裏洗勺聽溪流【澠水燕談王樵自號贅世翁預卜爲窌名繭室曺植登魚山有終焉之嘆遂營爲墓唐史姚崇孫朂自爲壽藏於萬安山剟土爲臺曰化臺唐司空圖預爲冢棺引客逰壙中賦詩酌酒莊子曰在上爲烏鳶食在下爲螻蟻食】

田父吟

去年積潦苦無収今嵗逢人說有秋未擬香秔供一飽新艸蓋檐頭

又

夜登車桁畫耘秧怕說風傷與水傷歷盡艱辛雙鬢白今秋方覺稻花香

又

老天應是念農夫萬頃黃雲著地鋪有谷未爲兒女計半償私債半官租

又

記得年時竈不煙土倉今畨繞門邊已占此後無憂色緑徧村前菜麥田

又

逢逢社鼔佐丰年酒熟那逢釀雪天擘橘煮雞償一醉布衾烘暖抱孫眠

林可山至

梅花山底伴雲閒漫逐閒雲出故山君慰我思君莫去一詩先遣白雲還

雜興

兀兀北窓下嘈嘈林間鳴聲各奏小大諒亦隨其形倐然气肅烈一夕俱沈防試語塵中士細聽秋虫聲

又

七十云古稀予年三之二來景殊無多那復就枯瘁窘步驚畏途無心慨時事何以怡餘生一日委一醉

兩宋名賢小集卷二百九十三

欽定四庫全書

兩宋名賢小集卷二百九十四

宋陳

思編

元陳世隆補

順適堂吟稿續集

垂虹亭

東西耕釣窟左右利名津倚徧防幹曲知幾有幾人

鱸鄕道院

田可耕兮圃可蔬幾年夢不到亨衢山林受用琴書鶴天地交遊風月吾事變無涯人老矣死生有命汝知乎客來時復一杯酒畫作鱸鄕醉隱圖

送徐兄訪陳宰

投老持竿桞外邨尺書久不抵修門料應下榻從容日自說通家好子孫

山行

捨棹入山村山深樹自繁短歌田舍樂長揖野人尊苔老云生石松髙月闖門不聞名利語太古一干坤

瀟湘八景圗

平沙雁落

江風飄塵白如練徵翰逺赴蘆花岸寒霧昏昏漁火明欲飛不飛行陣亂相從萬里多﨑嶇呼嗚警察夜有奴衡陽路杳速歸去未可容易來江湖

逺浦歸帆

水天防防日催暮輕蒲飽風疾飛羽回頭遙指舟前灣浪急篷歌下柔艪稠楊枯桑深處村老妻挾兒環在門蒓羮香滑茅柴熟對語別時應斷魂

山市晴嵐

嵓麓新霽浮紫煙幾家雞犬喧一憧憧人得蠅頭利不了靑簾酤酒錢松陰散亂日易暝風光漸入牛羊徑赬肩赤腳分途歸野唱樵歌動幽聽

江天暮雪

癡雲貼水天四垂寒鴉凍雀無樹棲紛紛萬頃水花亂光銀海迷東西中有輕舠移斷浦玉笠瓊蓑一漁父鼔枻而歌歌丰年田家有麥無愁苦

洞庭秋月

長波七百里蒹葭颯颯西風起玉輪碾出琉璃宮碧落空明無表裏幾峯森列靑崔嵬不知人世皆塵埃夜深絲竹逓淸響疑是楚王曽歸來

瀟湘夜雨

雲气浮江天已夕江樹號風飛雨廹淒涼正則賦懷沙疑與漁翁分半席一聲曖乃隔中流打篷淅霎添旅愁土膏動脈曉色媚農將有事於西疇【劉言史瀟湘詩閒歌曖乃深峽裏】

煙寺晚鐘

冥蒙一秣籠崢嶸崢嶸深處傳鐘聲溪橫古搓低欲折隱約前村通去程萬里徵夫不知宿數盡飛鴉棲古木輸與鐘邊三四僧枯藤挑雲歸佛屋

漁村夕照

家家傍水開柴扉緑楊影裏沈斜暉妻炊黃粱子掛网獨枕莓苔眠釣磯得魚博錢平生志世間寵辱不能累路近桃源多喬孫定知秦晉興亡事

古意

逝波不可廻白鳥不可馴古人成感慨今人猶古人

又

境空納風月心逺辭埃塵終日窮目力得景亡天眞

次韻

生涯老布衾淸處更淸吟舊事卽新夢今人非古心意行雙謝屐道在一陶琴誰解無名利其中有淺深

次池亭韻

慿虛結艸亭占得古來淸睡債茶驅遣詩情酒發明梅撐拳石痩蘆障一防平未盡逍遙意重尋枕簟盟

秀實長子玉麟期晬

門左蓬弧喜事新四朝先佛慶生辰峣峣已露峙頭玉表表因名系角麟鼻祖同庚光後葉夘君著瑞定前身我來摩頂爲兒壽一嵗從今百嵗春

琉璃炮燈【有魚】

體制先天太極圖燈籠眞是水晶無逺看玉兔光中磈近得驪龍頷下珠一熖空明疑火燧寸波靜定卽冰壺防魚且作沈潛計鱗甲成時入五湖【張中亷知洋州人號水晶燈籠】

防弟墓下【庵扁看云用少陵句】

春到棣無色風來松亦悲細看雲起處不復雁歸時憶汝九京隔嗟予兩鬢衰寥寥今古意獨許杜陵知

室人墓下

楚愴埋香地卿須念槁砧齊眉中道決同穴百年心刀尺凝余澤松梧帶老陰可能如饁婦相對白頭吟

次孫花翁韻

湖海幾年經論交豈偶然坐間尊島佛客裏識坡仙解使狂心服還羞懶腹便拈來唐句法尢入小乘禪

範蠡【吳江三髙祠】

越敢吞吳皆範子後來廟食太湖濵邦人豈是忘仇怨要勉吳臣似越臣

張翰

膾鱸元不動鄕思拂袖西風已見幾江上如今來往客但言鱸膾不言歸

陸防

江湖蕭散樂平生夜課圖書日課耕一叚髙風猶凜凜逢人肯說鴨呼名【文公談苑謂相傳陸龜防多智數狡獪有內飬自長安使杭州舟出舍下童奴驅羣鴨出內飬彈其一折頸龜防遽從捨出大呼云此緑頭鴨有異名善人言適將獻狀本州貢天子今持此死鴨以詣官內飬少長宮禁不知外事甚驚駭厚以金帛遺之龜防乃止因徐問龜防曰此鴨何言龜防曰自呼其名巧防多類此予嘗觀其傳誦其文矣龜防字魯望居甫裏著吳興實錄四十卷笠澤叢書四集以髙士召不至躬自畚鍤品茶評水不與流俗交升舟則蓬席束書筆牀釣具往來江湖間謂江湖散人或號天隨子甫裏先生自比涪翁漁父江上丈人淸風素節凜凜千古因疑談苑所傳之過況予所居視甫裏無一捨逺其地荒僻眇在松江之東去驛程猶有數十里使者無由過之自武宗至昭宗凡六十三載未嘗遣內飬使杭州揆之地裏考之唐紀信其爲誣豈談苑別有所據云】

欲別

欲別哽無語蘸酒評歸期潮汐有朝莫卽心無轉移

次韻

懶作千年調偸閒得幾回吟壇元不峻俗駕可曽來蘚碧墻陰合橊紅屋角開枕肱眞樂在飲水當傳杯

夜坐偶成

蒓鱸江上鄕穩處著虛堂卻埽百念息貪吟萬景忙螢淚風戶牖蛙閙雨池塘夢熟田家事牛衣趂蒔秧

次月蝕韻

起來搔首夜如何瞥見蝦蟇影裏過幸自十分懸素魄豈應一息駐妖魔光淸於水塵難滓色白如圭玷可磨休誦玉川艱險句終篇此興爲元和

次弔屈原韻

爲憐舉世不曽醒放浪形骸澤畔行防得危言危行意佐成濯足濯纓名義無可去緣同姓心亦何求要獨淸今日龍舟𨿽古意吳人未必楚人情

笑靨花

簇簇瓊瑤屑花神防綴工似知吟興動滿面是春風

涵空閣【靈巖寺】

浪說涵空未是空一防羅列幾巃嵸世人若問空中景此景從來是夢中

艸堂

幾年蝸蚓占山扉喚轉風光似舊時從此禪門多事在篆香重課少陵詩

琴堂

片石鄰空掌樣平吳兒曽此禦瑤琴琴中腔調誰人識獨有顰妃是賞音

洗妝池

離宮脂粉尙渟香人去僧來嵗月長鐘磬防成功徳水根塵洗盡水淸涼

卓筆峯【天平寺】

疑是飛來天柱峯一尖秀出白雲中料應宰相書成後畱得殘毫倚半空

一片峯

十丈蒼珪似削齊摩挲信是古來碑不刋二範忠勞績合冩諸賢唱詠詩

頭陀巖

舊說頭陀坐石巓披肩壞衲不知年空巖賸得頭陀號啼鳥枯松也解禪

一綫泉

銀潢萬丈下嵯峨想是天孫掛玉梭休道此泉絲樣小涓涓將見作江河

次韻

時淸嘆陸沈楚澤伴漁吟探索聖賢語發明天地心無機棊少看有趣樹多陰坐上皆知已賡酬夜向深

春曉

紅紫雨離披風光別壯時世情楊絮覺心事杜鵑知屋角漁連井林梢菊障籬幸無塵役役倚檻數晴絲

又

春色漸昏昏那逢日帶曛落花紅一尺新筍緑三分憶友盟畱石尋詩思入云風光到田舍痩防看耕耘

自遣【偶對格】

蟻夢功名覺卽休駒陰嵗月去難畱傷今不復並三樂擬古猶堪續四愁松下抱琴塵外境雨餘蒔藥栁邊洲老來莫問浮生事醉後同爲造物遊

順適堂

甫裏相望江盡頭得鄰而隱了浮休落花流水元無礙野鶴孤云盡自由順裏委心彭澤賦適時乘興剡溪舟區區世上分蠻觸對客忘言茗一甌

曹娥廟

孝本當爲事時人或不然娥兮知此理命也委之天五日抱屍出千年作史傳英靈猶耿耿有慊莫登舡

憶弟

支藤來海嶠骨肉海西邊對月成千里舉頭同一天更沈寒戍角歌急晚潮船孤雁知人意聲聲落枕前

相逢

相逢疑舊識敲火自煎茶盛欲爲畱計其如未是家東西分地脈南北兩天涯別後思君處空齊防燭花

自感

未險先藜杖逢亭便小畱今畨已非昔後去可能逰

又

倦聽花鄕曲狂歌俠士行年華與心事醉裏自分明

山居

古木環池竹數竿疎籬補菊屋三間白雲不放紅塵入無怪山人懶出山

元夕

一簇蓮燈亦可觀隔墻簫鼔二更殘平生未識繁華事旋借宣和國史看

省墓

隴上松杉手自移至今苔蘚半寒枝夢中不記重泉隔猶學兒童戲防時

梅

霜月相摩漏二更書窓伴我一枝橫自矜前輩持淸白妬紫嬌紅總後生

虎神

生長古林丘擒來鐵系囚休憐文變豹尙覺气吞牛檻穽終難脫咆哮亦可休山中藜藿少君合早爲謀

崇道叔慶七十

寄意南丰一瓣香願公耆艾熾而昌歷經七甲鬢浮緑帶錫萬釘眉映黃疑是函關逢老子巋然魯國有靈光陰功更說燕山桂畱與詩人作義方

栁【禁煙霧風月翠緑眉舞八字】

態度脂韋不自持對人無柰小腰肢好於彭澤歸來日痩似章臺別去時隱隱輪蹄端不惡深深亭榭最相宜流鶯百囀春光老擬折柔條寄所思

可山冩梅

放出東風手叚冩成江路枝梢君復無聲句法要與廣平解嘲

信步

九十日春未老兩三畨醉如泥行徧菜畦麥隴未饒十里蘇隄

嚴子陵祠

橫足夢禦牀秪將故舊視君王意嫌漢室乾坤小歸占嚴江日月長獨繭絲頭忘寵辱生芻庭上閱興亡畱題多是功名士也爲畱題姓字香【獨繭絲出列子】

參選有感

元是江湖瀟散客誰將幽夢落南柯十年不調幸然好一著才差悟處多肯使北山馳鶴信且隨西捨唱漁歌野人自喜無彈繳卻恐金章羨緑蓑

春晚

閉戶蠶新浴開簾燕早歸何曽春欲去自是物華非

又

蝴蝶夢中意杜鵑聲外愁問春春不語栁絮暗汀洲

詩僧

同住西州一水濵東州勝處始逢君詩成又逐行雲去後日相思抵看云

偶成

畱得春風趂馬蹄日長無事緑楊隄菜花籬落誰家酒緩轡長歌過小溪

西湖

湘桃深處五陵家隄栁陰中百寶車多是問桃尋栁去近來山下少梅花

憶友

蕭蕭檐角雨冉冉雨中舟年老難於別春寒重卻愁風牕亂書葉塵壁暗燈篝夜半無來雁披衣對小樓

次韻

疎牕小博山牕外鳥關關占得江湖隱佐成天地閒檐牙叢篠碧墻隙兩鳩斑癡坐不知晚漁蓬倦釣還

次賦順適堂

萬卷藏書抵萬金翛然軒宇絕塵侵順時不作榮枯想適意元無勝負心蒲石疎簾眞道院柏香淨幾小叢林四時剰有閒風月醒裏尋題醉裏吟

有所思

仰天有所思心逺目苦短西風驅殘云千里月華滿

阿育王寺舍利塔

粒粟懸懸左角鐘幾年鎭壓王宮要知八萬四千所元在尋常一念中佛現紫金歸勝地僧誇烏石墜虛空毫光起處無人見明月堂前玉几東【舍利八萬四千所舍利在塔左角金鐘內有八珠利勝地佛紫金身育王擎塔行虛空有弟子墜地變爲烏石今猶人形明月堂在塔之後玉几山在塔之東】

山居

朝踏山根雲暮歸雲中扉野鳥始驚避今焉情依依異哉海山鷗猜疑未忘機

兩宋名賢小集卷二百九十四

欽定四庫全書

兩宋名賢小集卷二百九十五

宋陳

思編

元陳世隆補

蕓隱勌遊稿

施樞字知言號蕓隱浮玉人紹定初累舉不第從辟入吳攝庾臺幕往來錦溪間富吟詠自爲序云余萍泛不羈毎多感賦暇日搜故篋得可意者百篇題曰蕓隱勌遊稿丙申赴浙漕舟宮旋捧檄東越董築江隄事竣秩滿歸又裒集所作共百二十題嘉熙庚子自序云先正詩野水無人渡孤舟盡日橫與樞官業偶同遂命曰蕓隱橫舟稿世所傳蕓隱詩集卽二稿之合編也

立春

雪花風細拂春旗一色云邊漏暖曦羣吏守文行故典長官書祝致新祠土牛底事遭身碎防勝隨時把鬢欺爭似野人閒可睡枕邊搔髮自吟詩

感春

等閒覊旅欲歸難又見蔬盤簇防幡九十日春從此始萬千心事對誰言梅邊粉墜寒香骨艸際靑歸野燒痕且把一杯酬好景花風今日已翩翻

春前一日雪

歷頭只有今朝臘猶雨霏霙滿太虛六出試糚梅欲妬萬花飄絮栁難如雲凝慘送元防斾風舞歡迎靑帝車始信春工多富貴便堆白玉滿前除

春日

春到谿山已近旬尋春猶自負深情愛閒長向梅邊立趂暖時從竹下行苦乏詩材無可惜更嫌酒病有餘酲算來豈是因名利才有關心便不淸

贈湖邊栁

亂撒鵞黃拂晚晴天涯多少故人情防船空逐輕陰轉半屬春風半屬鶯

夢遊徑山值雪擁鑪賦詩

雪天元自冷何況是山中【此聨是夢中句】雙徑衝寒霧千林戰晚風空中人已定鑪內火常紅萬事皆如夢誰知夢亦空

次防齋至日韻

試撿淸臺歷黃宮气已回功名難彊致嵗月任渠來雨逕猶存菊煙村可問梅爲貪吟有伴到此又徘徊

玉泉

水迹無增減從知地有靈羣魚潛異窟一芥納滄溟濟隱新畱詠超師舊講經聖時調玉燭龍睡不湏醒

老僧念佛

身世皆空境知空自不悲何須臨暮日逐急念阿彌裴相安心際維摩懴罪時同歸無有地明月在秋池

和菊潭韻題秋潭買山圖後

身世如萍漫浪休機心誰遣誤沙鷗從來風月驚人句卽是湖山買屋謀訪友定尋云外寺攜壺須上竹邊樓知音自有漁樵侶莫被人稱第一流

對雪

怪得連陰不放晴直教飛雪試輕盈風回冉冉霓裳舞云暗紛紛鶴羽明大似梅花饒一出薄於栁絮更多情披衣端爲詩催起吟得詩成分外淸

霸國祠【類說中有及臨安縣土地始末者城狐社防妄自依慿可愕而怒也及來錦溪因式是祠三肅而薦之以詩】

瓶笙驚晝睡此意有誰知蛙井成何事鴻圖豈易窺一身𨿽戮辱萬姓免瘡痍茅土今何在惟存霸國祠

早起

早起看花露西風把鬢欺心淸多在道夢好亦成詩過但思求已生無事皺眉功名緣底事到手卻如遲

漕闈揭曉後述懷

畫眉深淺與時殊肯向堂前怨舅姑自是吾儂多蹇薄可堪爾汝肆揶揄心知不是池中物眼獨羞看屋上烏得防總爲身外事不如委命樂樵蘇【畫眉事出朱慶餘詩】

聞鴈

飛盡沙田到水鄕年年來往爲誰忙只貪夜月蘆花宿不是將身傍稻梁

通眞觀【袁都錄自號凝安禦書扁其堂舊有桃源洞今蹤迹湮沒不復可考】

不到凝安二十年丹靑一幅尙依然靑牛已去仙蹤逺卻有山禽下玉田

桃源事已成荒幻那更形容學避秦欲訪舊蹤無處覓滿山花落不知春

泛月夜歸

短艇衝寒泛淺沙滿溪明月浸蘆花忽驚逺防燈光發籬落蕭疎一兩家

溪市橋見月

樓臺疊翠繞淸溪淺澹雲邊月一眉行到市聲相接處傍橋燈火未多時

寄寶藏壁天瑞

路轉小橋東羣龍擁梵宮荇花明晚水蓮葉向秋風匠斧應休役禪窓定費功笑他塵俗者客路毎匆匆

夜寒有作

可怪輕寒薄短衾起來搔首傍燈吟百年易老風前鬢萬事難侵水樣心雁叫雲天秋虫鳴露砌夜沈沈朱絲自冩無人識一曲寥寥太古音

入京

何期又泛玉京船行止於人不偶然寒力勝如前兩夜世情熟似近三年只將興味畱詩裏苦乏工夫到酒邊萬事看來忙不得只須委順樂吾天

憶孤山

孤山不是逺只隔鳯城門爭賞詩家句誰招隱士魂秋風林下冢寒月水邊村擬待梅花發長吟酹一尊

小樓獨坐用菊潭壁間韻

簾捲疎風入小樓夕陽衘鴈欲西流無人細說吟邊事獨有黃花共晚秋

別髙家店

獨抱朱弦識者稀湖山與我獨相知煙迷栁岸經行少月照梅牕做夢遲酒價寒髙誰與貫衾綿夜薄自多思歸舟又值商量雪好似淸溪訪戴時

夢回

銀漏迢迢箭緩傳夢回月在早梅邊小池凍合寒蘆折應是鴛鴦夜不眠

馬上

只爲谿山有宿盟兩旬兩度此經行馬嘶險逕霜蹄滑鷗舞平沙雪羽輕豪气不從塵外減新詩偏向道間成梅花似有相迎意野水籬邊數蕊明

讀眞西山奏疏

人事從來不可憑誰令漢祖議和親連衡休易從防說厝火當憂臥積薪黯在淮南謀自寢亮亡司馬志方伸木彊始見遐衝折信是經綸直要人

新月照雪

等是尋常月因添雪更明看他同樣白與我一般淸睡鶴應難認棲烏亦屢驚梅花仍有意相伴聼寒更

雪晴

送臘終宵舞知春破曉晴燒痕隨艸長霽色映梅淸澑滴檐簮折冰開沼鏡明夜窓如對月還又憶輕盈

對雪

誰使霓裳逞細腰隨風盡日袂飄颻飛花卻訝春將徧舞片還驚凍易銷看熟似同鷗過渚興仙剛道鶴衝霄吟成誰與相酬酢賴有疎梅伴寂寥

正月十四夜

羈防偶值上元時蓮艶燒空照錦谿堂上珠簾如水浸庭前鰲架與山齊風傳皷吹春聲閙雨遏笙歌夜語低自笑蓬窓勤苦士何當太乙爲燃藜

新晴

寒窓寂寞度殘冬接得春來雨又風芳思悠悠空自逺淸防欵欵與誰同林梢淡抹煙初霽菜甲新抽土旋融多謝殷勤檐鵲舞數聲足喜夕陽中

分韻春字

栁外鶯聲錯喚人小樓吟苦不知春落花飛過秋千去一片閒情客裏身

緑字韻

曉帳香銷閒畫燭夢回山斷屛風曲輕煙細雨客情多南浦艸隨新漲緑

書事

閒時但覺求人易險處方知爲已深世事盡隨流水去白雲自識古人心

所見

齊眉沈醉綺羅叢心事誰知付去鴻不惜千金畱粉黛更無一語怨東風

閨思

簾底臨鸞惜嵗華鬢云慵掠寶敍斜落梅香斷無消息一樹春風屬杏花

湧金門外

桞絲舞困起炊煙羅綺相催欲上船貴冶亦知春有夜暖沙還付白鷗眠

春夜賦小字

岸桐花開春欲老目斷斜陽芳信杳東風不筦客情多杜鵑啼月靑山小

再行湖上

樓臺萬疊照斜暉紅褪園林緑漸肥艶是杏桃開過了春風吹到野薔薇

小樓對月

京國誰曽念旅防閒情芳思兩悠悠卻因今夜闌干月引得春風上小樓

晚望

芳艸迢迢客路長栁邊吹絮燕泥香桐花折盡春歸去猶倚危防問夕陽

再賦酬吳鞠潭

酌酒酬春醉晚紅誰知書劍兩無功漁竿冷浸半絲月牛背閒消一笛風仙夢不隨狂蝶亂家書只倩素魚通友聲更擬遷喬去底似人情較異同

覧鏡

心到無營本勸防何期身又客皇州匣藏靑鏡閒情薄衣染紅塵滿面羞風月幾曽於我少波濤半是爲人憂故山幸自堪耕釣不必生涯足是休

牡丹

天然貴格鎭羣芳細雨叢中試寶糚肯與亂紅爭國色甘同柔緑挽春光玉防倚困嬌無力金鴨沈煙不敢香可惜承恩亭北賦苦無妙語告君王

畱別詩僧

家山方繾綣客路復西東自念依明世誰令防雋功三杯桑落酒一棹栁花風別後詩應好吟成寄短筒

送春

相逢九十日彼此惜芳期折栁停閒騎嚼花吟好詩經年行逺別對景起深思日落不知處四山啼子規

懷友人

錦野重來已秀葽雨肥梅杏粉痕消晚山四面子規叫曉樹一聲婆餅焦耐久交當如水淡慣防身亦似蓬漂老鶯不省春歸久猶自教雛學徙喬

後塢示璧天瑞

幾年不到已公齋客裏明知未定家生滅無邊方共語滿山春雨落松花

卽事

暝色分煙上逺峯雨聲斷處又晴風寶屛香冷閒情逺落盡薔薇一架紅

檐玉鳴

曉窓風細響檐鈴一曲云璈枕上聞夢斷不知仙路杳鶴銜松露入靑雲

東天目【三潭之下有九溪之隔三潭之上有百尺瀑泉之勝飛橋之險渉深扳緣止到第三池上兩池及飛橋則無計可觀所以限仙凡也又有東西三井石室朝陽三洞黃冠厭人逰覧不肯指引僅披荊莾題名朝陽洞中】

不辭險訪龍潭潭底無窮碧似藍亂石鳴灘谿過九飛泉防瀑塹分三𨿽然道士能相引不比樵人得盡諳怊悵飛橋無路到乘風應許禦云驂

不謂山行得此晴有名勝處必須經玉田艸滿春無極石室人稀夜不扃自料俗情應厭勌誰知幽意在空防碧桃卻似傳消息一曲瓊歌月滿庭

西天目

苕水之源出此山地如邾魯始躋扳三池浚澤髙岡上一勺爲霖反掌間著腳不知蒼漢近無心直共白雲閒何時結屋枕泉玉滌盡塵根學大還

題朝陽洞中【東天目】

一吸龍泉萬慮淸更尋古洞入柴荊桃花落盡春無路獨許騎鸞上玉京

題至道宮雲巢軒【西天目】

碧霄路底作生涯云亦何曽定有家月印天池心宇淨水鳴環佩出松花

別天目

東尖森洞穴西目浚淵庭三日若爲霽羣龍亦有靈立依松作蓋坐倚石爲屛猶恨歸鞍急回頭望逺靑

聞西山訃音

奪到斯人處天心亦杳防嘉謀猶未罄直道信無靈四海方思雨中營忽隕星羣賢知孰附客淚欲飄零

芍藥

𨿽殊桃李競年芳色相惟應付夢鄕綸閣曽看金縷艶蕊宮初試玉樓糚露凝深淺煙中淚日泛溫柔雨後香幸蜀歸來花正好可憐不忍看嬪嬙

天女霜刀剪亦難露紅煙紫碧防幹步揺衣袂飄霞佩鈿合釵梁間寶冠枝上任他無力笑燈前還作有情看采根若可蘇民病始信無經載牡丹

玉蝴蝶花

芳意深深掩緑苔粉團香翅自裴回多應又怨春歸早化作飛花滿樹開

小瓊花【臨安縣齊山花一株四月感開無識之者效樂天昭賢寺花體以小瓊花賦之或謂婆羅花】

合是孤根在廣庭世間那得此雲英霓裳一曲天香散惆悵瑤堦月自明

午寢

舊詩零亂滿藤牀緑映簾深一縷香午夢驚回槐國逺浮生消得幾斜陽

道間

一溪新緑漲晴沙傍岸疎籬八九家桑葉又抽麻正長緑陰深處響縿車

再觀錢廟

荒碑五丈蘚生花飛鼠巢梁壁綴蝸華冑遙遙天下滿不知誓劵落誰家

墻外竹

森森新竹亞墻屛籜解余斑粉淚零幸入詩家窮相眼可能不爲此君靑

題鶴林丈室用兪紫薇韻

物我相忘付八還【坡詩】偶來瓊館扣霞關玉峯自有三生約【玉蕊花事】塵世眞同一夢間華表風淸丹頂去緱山月冷碧笙閒當知象外機無息肯羨黃金系九環【歐詩】

五到洞霄兼似沖妙

多謝名山不厭人五來此地著閒身泉聲帶雨驅煩暑空翠縈風絕防塵金鼎火能知應玉壺花自占長春何時詩證三生約乞借煙霞與卜鄰

楊蟾川鐵佛普度防【甲午冬】

重陰九疊防曽開廣布陰功亦異哉八景定中朝十極五云深處步三臺煙騰緑字鸞初下月照黃壇鶴未來去地一珠如黍米天人競湊鬰羅臺

煒煜神光燭素屛苦魂防度語堪聽但知實相皆非相自證無形入有形火煉赤鑪超上景水流華沼蕩寒庭功成試問誰能似元子眞人舊典刑

夜泊黃灣

移近黃灣泊短篷野雲垂地一溪風渚香吹散荷花雨幾防流螢出葦叢

夜涼聽雨

暑雨沈沈夜正淸涼欺客枕夢頻醒𨿽然未是秋時滴在梧桐亦厭聽

西河桞

一把輕才拂地垂柔梢淺淺抹燕脂絮花吹盡枝方長卻恨春風未得知

三過垂虹

秋來三度過垂虹灝气橫江水接空防影輕浮千幅月漁竿冷浸一絲風楓初落葉前村近荷有餘香別浦通笑拍防乾天地濶鱠鱸尊酒許誰同

滄浪

長史遺蹤二百年直教名字到今傳渚香細浥蓮須雨野色輕團竹尾煙但得幽情關水石何須隱迹痼林泉客中正有塵纓在來此淸遊亦是緣

水次秋蚊可畏

利觜似花鷹鍼膚不暫停有生何蠢蠢藏毒在冥冥亂舞迷昏水喧聲接晚汀風威秋晚勁看汝易漂零

中秋日虎丘呈庾使東畎先生

蹇步接輶軒於山亦有緣劍鋒遺斷石閣影倒平田紫日穿林暝黃雲共野連淸輝無著處月伴使星圓

淸夜

客身隨取止一室冷如冰景逺吟何托情疎夢不曽雨粘初蘚壁風謝欲花燈豈是無家者甘爲有髮僧

客中雨思

細雨粘雲結晚愁黃金垂地菊錢流風來不覺窓聲戰分卻覊懷一半秋

聞鶴

誰家嘹唳九臯聲客夢初回曉帳淸華表不知仙路逺剛隨寒角轉殘更

秋夜卽事

斷雨寒雲過暝窓落桐葉葉是淒涼楚山不入淸宵夢月影蛩聲滿桂薌

對菊

欲荒三逕負歸期魂夢何曽到短籬九辯不歌陶令老淸香還許入誰詩

開鑪次夕以不禁離抱來訪宏庵挑燈細語漏促忘歸卽事有賦時黃澹翁在焉

客裏情懷不自如夜深來訪子云居挑燈細按新翻曲拂案同看舊架書梧葉敲風蛩砌冷菊香消雨鶴庭虛相逢且與開眉笑莫遣吟邊酒琖疎

雪

只消頃刻便漫漫人亦求窺造化難栁外情知非絮落梅邊誤作有花看朱門合席持杯暖紫塞分屯坐甲寒慨想英雄當此際肯分事業與袁安

和庾使和毛君玉送墨梅韻

東風吹上嵗寒枝筆下工夫頗渉奇此撡直應同晚節有香亦合伴冰姿淡於淺水籠蟾夜淸似疎籬壓酒時春在小窓橫幅裏調羮深意許誰知

蠟梅送東畎先生並寓探梅之意

澤國寒深未見梅東風何日到南枝玉堂應有新消息恐是人間未得知

劍池

雨壁煙崖翠蘚長龍冷浸鬥牛光獨憐有水淸無底不洗花池粉膩香

生公講臺【有防頭石】

千人湊坐雨天花片石𨿽頑識當家萬境俱空非有相漫畱塵迹與人誇

寄陳藏一

萬人如海亦紛紜還著江湖有限身題葉恨深波影逺嚼花吟苦月痕新羨君朝市情俱薄笑我山林趣未眞名勝捜羅能盡否細論何日許相親

送同幕劉正父召試

合是冰壺寘露寒果然筆札對金鑾𨿽云經世談何易漫道憂時事轉難正气必能回壞證中流當與障狂瀾熟知議論平如砥且把淸規作樣看

紹興城隍廟【蕓隱以東畎先生命來防禹防旹星夕後一日問宿江幹明喚西陵渡忽夢登一山上有祠宇甚偉下瞰數峯奔伏於前面二小峯峯立一塔數水橫陳淸徹可愛趨後廡見一婦人立於西廂謂余曰公前身乃太湖神仙也回視東壁皆丹砂顆粒鮮明因取十餘塊吞之冷然而悟茫怪荒幻初無足紀適謁東畎令暫止於府貳之南防翌日書院諸友攜尊慰藉便道訪西園徑城隍廟俯觀臥龍山勢起伏前對秦望下有應天塔庭宇壯觀仿佛夢中經行處因以中元日欵柯下三肅賦詩城隍姓龎諱玉唐人曽鎭此土】

江頭曽夢見仿佛此山川幻說從何證來防卽是緣嫗言前世事我是太湖仙神理俱冥漠淸香漫致防

借張憲韻述懷呈東畎先生

早起看秋意山前深未深水香飄逺渚晴色上平林風雨一雙鬢江湖萬里心何期來此地時作短長吟

初泊世防【紹興南倅防】

不問蕭條傳捨空來欹客枕聼西風一庭明月無人玩秋在梧桐落葉巾

早起

檐前鳴玉響丁東淸夢初回鶴帳中早起井梧飄一葉方知昨夜是秋風

風雨

入夏惟憂旱秋來卻浸霪風聲連海響山气與云深望嵗丹心切憂時白髮侵旅中無別事隱幾自長吟

禹廟

衮服嚴常祀平成萬世功圭璋藏道室弓劍莾幽宮石定【音釘】今猶在梅梁事莫窮幽尋湏作計多恨雨匆匆

髙園

入門𨿽較小中卻是壺天委曲松篁逕淸新錦繡篇蟠胸有丘壑隨處是林泉更讀鰲峯句風流似謫仙扁名俱不俗難得此規模一鏡荷香冷四圍花逕蕪沼寛魚自樂竹靜鶴同孤仿盡東州景何須作畵圖

夢前室

長夜幾年別傷哉千古心自因緣較淺不是老相侵熊夢如先兆鸞膠豈續琴曉窓秋葉響不覺淚盈襟

西興寄呈東畎先生

生平未始識東州不謂招邀得漫防南鎭門前秦望曉西興浦口浙江秋風搏怒气潮初落山湧靑防雨乍収豈爲登臨重回首使星只在五雲頭

兩宋名賢小集卷二百九十五

欽定四庫全書

兩宋名賢小集卷二百九十六

宋陳

思編

元陳世隆補

蕓隱橫舟稿

輪差祝聖所拈香

瓣香來謁玉宸宮月在觚稜絳闕東轉向玉街西畔過朝天萬馬正匆匆

防度來防幾賦詩又因將命到靈芝三呼祝了君王壽偸眼湖光立片時

至日謁廟吳山見日初出

曦龍浴海上扶桑云表輝芒燭萬方史館繽紛書瑞色禁城奕昱鎖祥光從知繡綫添紅影獨喜丹心向太陽節裏官閒無一事諦觀易道靜焚香

廨宇傍河彷佛家居

合是淸溪近處居在官卻與在家如栁風拂岸時鳴櫓梅月橫窓夜讀書休問舟閒無喚渡須知水到自成渠俸錢已足供薪粒比著簞瓢盡有餘

月下憶梅花

夜深寒月照窓紗忽憶林逋處士家鷗鷺正眠煙樹冷不知誰可伴梅花

生朝報恩夜醮

絳節翩翩七寶車謡歌飛上玉皇家鶴壇月冷天風靜開盡碧桃無限花

菊潭賦小窓睡香次韻

兀兀蒲團萬慮除定回寒月滿康廬幽香自有禪心防春不相知亦任渠

夜聞城中簫鼔

簫鼔喧天競看鐙都民應喜見升平芳心自不同年少細嚼梅花坐月明

和東圃鄭震見寄

薄宦來京洛相逢久更親丹心期爲國白髮易催人月冷鳥驚夜霜明雞喚晨吟邊頻自感還染九衢塵

題桃源圖

山中與世不相關雞犬桑麻盡日閒傍水桃花春爛漫誤傳消息到人間

和菊潭玉泉韻

不是靈源逺碧虛可容六六化龍魚講經人去前湖暝翻手爲霖自有餘

酬疇趙鑪夫投贈

謀生百拙世無如嬴得心淸剰讀書薄宦喜從京國路閒身還似野人居濟川事業歸商傅獻賦聲名羨子虛嵗晚且畱梅作伴吟邊月冷一枝疎

仲字嵗晚書懷因次其韻

終有徴書訪綺園心期獨向老天言物情已逐東風轉未必全歸野燒痕

端平除夕

宦逰來此亦隨緣過了新冬又餽年今夕桃符猶自冩明朝柏酒譲誰先但令世道皆平地此外身名任老天春與詩家如有意早傳淸夢謝池邊

嘉熈元日

先春一日紀正元熈號初更气暄萬象光隨黃道轂千官班湊紫宸門梅迎霽色來窓底栁挽和風到水根但願時平年事好升沈有命不湏論

立春

彩勝飄春上鬢蓬倚欄一笑問東風靑靑栁眼梅花面才染陽和便不同

雨後道間見紅梅

元都境界玉堂身輕裊湘裠步晚陰昨夜雨肥添酒暈紅情染得十分深

盆梅

白玉堂前樹誰移此地栽看教淸意足喚得艶陽回舞片疑云墮畱香待月來只應標格好獨爲嵗寒開

春雪

臘裏霏微未許多春來舞片卻交加混成天地皆同色防染園林盡著花岸磧云凝迷去鷺屋頭煙暖見饑鴉東風畢竟能融化不放寒澌冰【去聲】桞芽

再雪

投曉又翻飛春風亦被欺須知寒徹夜勝似臘殘時艶粉同梅落輕花替栁吹渾然成片玉凍合在前池

題龍首圖

變化成來體勢髙坐令幽思起雲濤春雷一鼔驚頭角碧海風輕衮絳桃

落梅

粉香消盡骨猶淸望斷瑤臺轉有情便是百花無此分看看事業到和羮

桃花

武陵人去水橫陳獨向元都管領春日暖風輕塵撲面劉郎空老苦吟身

宿接待寺

梵境忽巍峩門前對市河有心誓願於此接經過郭近人聲雜檐髙雨气多規模逾百載猶說諭彌陀

宿龍泉寺【有葛仙丹井】

旣濟功成列左仙餘波猶作世間泉苔荒碧甃龍宮寂庭老梅花月在天

橫瀆岸邊梅花方開

雪染梅花倚道傍亭亭野水弄幽芳東風似賞孤髙意未許飄零一片香

雙路

王命馳驅不敢輕文書要覈去來情靑山步步生幽意碧澗悠悠趂逺程春淺禽聲猶自小泥酥馬迹正宜晴地名見說名雙路便捨﨑嶇就坦平

實際窓前睡香

瑞錦窠應對錦郎誰將靈種到幽坊山深月冷梅花老壓盡羣英是此香

石橋接待

當年立雪直齊腰宗防流傳到石橋風急窓寒燈影逺疎梅無語夜薌銷

手筆華嚴梵笈新更開寶地接迷津一聲金磬人初靜月照空山艸自春

聞寺中曉鼔

靈鼉一鼔振潮音徵夢迢遙枕畔聞語斷頻伽天正曉松風吹散滿山云

跨水道間

店捨縂迢遙山深轉寂寥看鷗臨逺水下馬過危橋晴雪林間少春風野外饒此行爲王事旅食任蕭條

峮山鋪

未說路行難山深分外寒曉村林隱寺春磵石鳴灘薄宦曽無補勞生敢自安羽書今較少備禦莫教寛

杏塘

境接江東界郵程是杏塘雨喧茅屋小泥滑艸橋長曠野人稀少平田水茫半生遊歷地未若此荒涼

四安梵惠藏殿【記云曽經兵火不能焚法輪自轉】

刼火不能焚空中轉法輪風霜防殿古金碧貝函塵物本由成數人言不壞身卻憐無問者遺迹竟成陳

上司諫曹先生

聲名滿世重於山果見延登左掖班天子虛心求國是先生著手濟時艱要看出處諸公上只在精神一轉間前此極言𨿽引去安危理亂正相關

池萍

一畨雨過一畨多間挾晴風漲緑波桞絮吹殘防迹在謝池防防是陽和

分賦楊花【曲字】

纎腰睡起芳情足誰道春風浪拘束日暮天涯細艸多輕風誤入闌干曲

雨吟

園林緑盡合淸和猶有餘寒在薄羅幾縷情風春別桞一庭苦雨夜鳴莎人於生處窮通定事到難時感悟多水上浮漚頻起滅看來物理縂由他

夜坐有感

不爲名所累應是得安居客夢方知幻身謀反似疎風髙秋塞逺雨急夜窓虛猶望収來效頻翻舊讀書

送黃溱遊金陵

六朝多舊事誰與問江山我亦身重到材疎語竟慳燕歸秋巷靜鷺去晚洲閒健筆無輕賦前賢轍可攀

酬山月江與投贈

帝裏風光好隨緣適宦情卻居城郭外不雜市防聲水國霜天冷梅庭夜月淸正慚無雅韻敢說到詩名

梅花

竹籬茅舍本相安誰與移根入畫闌盡道重簾妨暖日疏枝卻得防春寒

風標夐與萬花殊可有塵埃染得渠把住瓊枝相晤語只疑身在玉堂居

和陸明叟

了無閒事上眉纎一炷淸薌靜畫簾造化自從回暖律芬華頓覺轉窮檐輕風度桞春情薄細雨催花土脈黏所愧微官相束縛何因共訪酒家簾

夜窓聽雨

一炷夜香淸挑燈聽雨聲𨿽然添客夢卻可助詩情澤沁蘭心重泥酥筍角萌山行頻有約日日晴明

破橊

絳殻盈盈萬顆珠潤於瑪瑙浸冰壺吟心先自淸如水嚼了寒霜骨更臞

登應天塔

云級湧靑冥金鰲載寶輪地髙心自逸天近足無塵圗畫千峯晚樓臺萬井春三生許元度曽此證前身鰻井【在應天塔後羅漢堂舊聞有泉透海後爲婦人所穢今枯涸矣下卽濮邸園廟】

人言此井有靈源潮落潮生透海門陵谷未須窮變易朱墻裏是濮王園

大能仁寺【山門八百餘年戊戌秋震於風雨】

規模應甲剎殿閣擁金仙嵅歉炊煙絕城低野色連客僧皆散去主者獨安眠成毀難逃數山門八百年

畱滯

何期蹤迹又遲畱行止於人自不由夢境固知空似蟻生涯卻笑拙如鳩碧涵一鏡晴天潤翠湧千峯宿雨収從此公餘須杖屨未應艸艸度春休

曉寒

曲曲屛山憶夢中峭寒成陣入簾櫳宿香消盡金猊冷一樹梅花怯曉風

晚思

客思悠悠幸自安亦因吟事可相寛小窓過了亷纎雨細與東風說晚寒

用明叟韻並寓山行未成之意

久客住蘭亭心同晉水淸忘機盟宿鷺伐木聽雛鶯物亦知人意春寜有世情幽尋空作計一夜雨連明

苦雨

何期一雨成三日約客行山竟未能春到分時陰不觧夜當深處气猶凝檐低捲箔看飄灑礎潤添香防鬰蒸想見故園梅落盡和羮消息未堪慿

雨中用雪坡韻

無計酬春獨有詩倚欄終日晴暉東風漸屬新桃李簾幕深深燕子飛

雪坡以雨阻山行有詩因以次韻

爲欲看山助眼明頻占鵲喜報新晴春光已過三之一塵世難逢四者並詩酒深情殊未適肴蔬薄具亦頻更終來不似西湖好晴雨皆堪傍栁行

月丹和鶴莊韻

靈種飛來鶴頂紅誰云九轉有仙功廣庭曽侍東風宴畱得霞杯照晚叢

禹廟

且要盡淸懽須知一出難人因晴後喜春到水邊寛栁長官橋媚梅飄客袖寒荒祠存禹迹得得又來看

鏡湖一曲

天與平湖老賀郎春波依舊染晴光可憐千載風流意付與租符晚夕忙

用雪坡春色韻

才出城門興便濃晴光野色兩俱融栁方染得三分緑桃已重成一半紅山湧林巒荒寺隱湖分港汊小舟通相攜各自論年事幾度春風上鬢蓬

用梅溪鏡湖韻

畎畆鏡中分滄波雜斷雲向來官裏賜今屬野人耘懷古天難問貪吟日易曛羽衣遺傳本起誦想餘芬

天基瑞應宮

金碧耀瓊廬天開繞電區烏流周室瑞蛇斷漢家符石井騰曦馭瑤壇布斗樞願將皇極福敷錫徧康衢

送東浦張應發歸永嘉

客裏偶相逢襟懷亦偶同對梅吟夜月折栁問春風子勿言浮梗余方笑轉蓬歸程驚雁蕩得句附郵筒

碧桃

月浸虛庭夜未央一枝靜對白雲鄕三生自結元都約來伴疎棋到玉堂

一春屢有揚州之約雨輒尼之將旋幙侍外舅來防邂逅二羽衣一能參上道一能知大丹竟日畱話喜賦二解時淸明日也

幾有行山約山靈聖得知仙家寜易到塵世亦何爲艸潤非煙石花流止水池不晴還不雨正是賣時裂石未嘗關毋將俗眼觀虛中元有受造蘊亦何難羽客能談道云房識丹只應仙有分風響步虛壇

道間見桃李花

東風到處競繁華不問窮欄與大家垂栁絲中深院宇隔墻時有出來花

龍瑞宮側訪仙姑不值

輕紅片片落桃花劉阮空迎紫鳯車石洞有天元不閉何須流水覓胡麻

送妻叔歸括倉山

此身元是客還作送行詩笑語如今度綢繆似舊時買船春載酒剪燭夜敲棊煙雨樓前景圖來慰所思

出西門寄呈外舅姑

自從依監宅不似昔時親義重難爲別情同父更眞一簫思去鳯雙璧倚靈椿只等中除報相迎輦路塵

唐園【內人朝陵此園供午頓】

幽居已似水中仙更有亭臺在屋邊擬作小圖難盡處一年兩駐內家船

覺苑寺【宋江淹舊宅今山門扁爲江寺寺前橋驛驛中井皆以夢筆名酌水涼甚】

此是詞人宅名因後世傳驛中存廢井橋下駐歸船一夢空塵迹千年尙福田筆靈應賸馥試爲酌淸泉

祗園寺許詢舊宅有戚公水

應天曽建墖又此結精廬釋氏緣何熟詩人念總疎壁荒遺畵水僧老學醫書笑我重來者經年不定居

奉和龜翁送別

爲說吟邊事曽陪宴笑頻自慙無韻者敢對有名人雨洗秦山曉波明鏡水春匆匆還別去芳艸正如茵

昨夜

昨夜陰風刮地鳴亂敲窓紙夢魂驚壁寒剝落泥成片屋老漂揺瓦作聲野市霜明人迹險官河水冷客舟橫翻思帶甲眠戈者何幸吟身傍帝城

兩宋名賢小集卷二百九十六

欽定四庫全書

兩宋名賢小集卷二百九十七

宋陳

思編

元陳世隆補

雅林小稿

王琮字宗玉錢塘人積學惇行以孝友稱徽宗初登進士第宣和中任大宗正丞提舉永興軍路常平靖康初除左司郎中歷官兩浙江東漕副直龍圖閣以病奉祠紹興間嘗避地居括遂家焉

北山訪僧晚歸

吟僧山北住又買過湖船半日得閒話一生無此緣波光映酒興竹色帶茶煙歸路斜陽裏徐行聽亂蟬

蓬萊【柯山倅圖】

一棹三萬里何修入窈深水痕涵雨意巖影帶秋陰𨿽愧無仙骨終能長道心古人殊錯計空向海中尋

讀書樓作

近來閒過日幽事頗相關逺樹開晴晝歸云當晚山官情隨處薄詩稿逐時刪骨若無仙分何因住此間

哭潘令

河陽桃李樹惆悵不逢春官爲吟詩折家因好客貧故山歸去逺遺像掛來眞誰向江頭哭共鄕三數人

三巖

閒攜一壺酒來對雪巖斟秋老瀑飛痩石寒云宿深坐無僧共話行有鶴隨琴此處盡不俗令人生隱心

題獨醒小亭【東嘉酒捨予所創】

退食多畱此翛然一散襟涼從曉來覺秋向雨中深墻竹侵山色檐茅雜桞陰有誰能載酒過我共幽尋

挽何耐軒

調度如儒素相門中所難一心惟好佛半世懶求官星近緹屛落墳依宰木寒遺恩滿溪麓魚鳥亦辛酸

客裏有懷徐太古

近來眞倦客怕蹋軟塵紅獨向一樓坐靜觀諸境空官河添夜宰樹帶秋風還憶能吟者襟期何日同

與劉天遊伯仲夜話霅中戲贈

水亭新得月坐對白蘋洲共說一夜話惜無多日畱手抄詩許借口誦咒如流最羨同吟處對牀風秋

秋夜有懷醉書十韻

秋風從何來颯颯入窓牖殘燈耿不寐照我容顏厚故園豈不佳亦頗興懷否黃金桂百樹碧玉池十畆猿鶴響空山亭臺映疎栁觥籌雜野防筆硯得佳友愁無彈鵲句雋有持螯手人生行樂耳功名有時有防檢屐幾兩土苴米五斗浩然歸去來萬事不如酒

城西卽事

淸曉離家去路遙絕憐寒景太蕭條松深漸覺風聲急云動還知雪意消沙觜客擔魚種賣山頭人拾樹枝燒梅花多處誰家酒斜舞靑簾隔小橋

次韻項君玉

惠然乘興訪幽棲細雨防防濕杖藜七尺身彊於鶴痩一生心不向人低日尋靈藥行寒麓時有新詩付小奚欲解貂金同一醉酒罏聞只在前溪

答友人

秋山曽是共登臨感慨蘭亭後視今炎不過能炙手笑談未必到知心前言衮衮風波去後約寥寥嵗月深室邇豈應人自逺酒盟詩社要重尋

京華病中

自移藥鼎在牀頭桂玉令人分外愁因病始知歸計好𨿽貧不向俗人謀僧曽帶雨來看脈僕爲傷風懶上樓賴有壁間新買畫寒燈相對兩山秋

客南徐一首

秋來客裏幾蹉跎醉鉠惟堪浩浩歌盛世未應知己少諸公自是閱人多潮生步風猶急苔滿浯溪石欠磨憶昔祖生忠憤後更無一楫是如何

次韻徐獻可兼別重防

誰憐範叔戀袍寒猶有徐卿二子看大率率中多物忤相知知到此心難最憐風雪分吟筆安得江山共倚防後夜小窓懷素帖挑燈應憶我同觀

代辟客送總卿歸吳

使星卿月照淮壖百萬貔貅飽據鞍出處豈無公論在規模應有後人看半年水驛衣猶濕一紙天箋墨未漧事與心違知已異折梅花到嵗云寒

鄴中書懷

苦無宦況莫來休羞見傍人說宦逰九十日秋蛩共語兩三夜雨鴈供愁腐紅只有虛名在堅白難將實意醻驛路梅花歸正好苦無宦況莫來休

喜趙君甫赴班

西臺自是舊相知來了爲山一簣虧入幕𨿽無多日在焚書已是十年遲金閨接武人爭羨玉牒能文世所奇此去錦鄕才兩宿仙茅緑景正堪詩

題多景樓

秋滿闌干曉共慿殘煙衰艸最關情西風吹起江心浪猶作當時擊楫聲

漢荊王墓【廟在京口府治】

落落廟摹瘞鶴陰陰宰木宿神鴉可憐寶劍淩雲气散作金燈滿地花

獨醒午坐

小槽停澑務防閒幙府文書省卻難竟日徘徊無俗意祗因竹外有秋山

旅興

經年客食向京華懶對春風秪憶家覺道近來全俗了略無一語及梅花

客中從厚祿故人乞米

範甑欲塵貧亦甚陶腰未折計何如小窓獨對蕭蕭雨臨得唐人乞米書

舟過孤山

寂寞梅花處士墳竹圍巖腳一泉深偸瞻翠輦曽防處水鑰年年防緑陰

祕省金魚池

落葉防幹小立時諸公慨想到腰圍但知官餅堪爲餌不識人間有釣磯

觀潮

旗彩斜飛一命輕舟人卻立萬舟迎不應當日將軍事猶到如今气未平

獻可約逰北山阻雨

共約湖邊喚短蓬曉來何事雨兼風山林只合閒人到不入時官眼界中

立春有懷

十千呼酒醉長安猶記年時客裏歡有約南山南畔去只挑野菜當春盤

兩宋名賢小集卷二百九十七

欽定四庫全書

兩宋名賢小集卷二百九十八

宋陳

思編

元陳世隆補

竹莊小稿

胡仲參字希道淸源人負才遊京師所與交俱一時知名士嘉定間赴試不售浪迹數年終蹇遇合乃寄情山水以自放詩有竹莊小稿一卷

宮怨

淚粉羞臨寶鑑前澹糚爭似舊嬋娟一言曽忤君王意閒在長門十九年

寄竹院方丈孚師

江湖嵗月易消磨振錫歸來鬢欲皤性懶吟編多散逸門閒俗客少經過虛檐破處懸蛛网落葉空中見鳥窠一片師心誰防得半窓竹影緑婆娑

郊行暮歸

吟罷歸來興欲狂重城半掩傍昏黃鐘聲揺動山靈答月魄未髙人影長竹葉淺斟杯量窄桂花滿挿帽檐香不妨竟日酬心賞才到明朝事又忙

偶得

欲問梅花信山寒去未能靜思天外句坐對夜深燈戒酒頻添衲煎茶旋鑿冰月殘霜又落無復叩門僧

醜婦吟

君不見漢殿丹靑未漫防馬上琵琶向誰說又不見華淸舞破霓裳衣淩波竟墮嵬山血從來艶色多累身妾貌𨿽醜心自悅幽閨到老無人知白髮如絲鏡如鐵

晚雨

勃姑鵶舅叫樓西春色陰晴景不齊濃墨四垂収未起湖邊一片夕陽低

端午

千年流水去滔滔此日人來弔汨羅江上畫船無買處閉門風雨讀離騷

山中作

村居便野性況復是淸秋爲愛山間好因成旬日畱林深喧鳥雀露重滴松楸昨夜新寒入篝燈覆敝裘

入京第一程

六載館杭州重來訪舊遊山中才過雨客裏又驚秋嵐气蒸衣濕泉聲激石流功名苦行役羞見渡驚鷗

道中早發

未曉催行色微吟獨據鞍露垂星影濕月澹水光寒犬吠知村近雞鳴覺夜殘親闈在何許誰念客衣單

秋晚泛湖

載酒湖邊買小舟水光山色解人愁短籬寂寂菊花晚兩岸蕭蕭楊桞秋落日波間収戱鼔暮煙林外出歌樓倚防長嘯西風裏驚起前汀雙白鷗

試後書懷

踏徧天涯路春三秋又三文章與時背言語對人慙湖海气何餒山林分未甘閒僧時過我揮麈共元談

夜坐偶成

一字吟難穩沈沈夜向闌燈明妨短夢衣薄犯新寒千里家山逺三年客路難明朝有佳便尺紙報平安

送諸葛春卿還裏

扁舟分袂出湖濵我向吳中君向閩自笑吟身猶是客卻來逺道送行人家山防友慿傳語旅捨逢詩爲拂塵天北天南相憶處梅花毋惜一枝春

得家書

手剝鱗緘細細看北堂垂白喜平安爲憐客裏多霜雪寄得衣來正及寒

雪晴泛湖

雪後湖淸淺令人心眼開林疎知寺近冰合礙舟回寒色欺吟鬢斜陽入酒杯山行已淸絕況復是尋梅

春晚見山茶花一枝獨開

荼防開盡見山茶血色嬌春帶雨斜莫是今年逢閏月東風吹到背時花

山中口占三首

四野平田春水肥前山隱隱帶殘暉千林晚色無人共時有樵翁獨自歸

躑躅花開野色濃和風甘雨臥叢叢城中只買零枝看那似山頭滿樹紅

飯罷呼僮旋煮茶碁枰詩卷小生涯從今厭踏紅塵路多在山間少在家

夜坐卽事

午夜空庭寂心閒坐亦忘竹間風動靜雲裏月行藏驚鵲出幽樹寒螿語廢廊甌茶聊當酒淸气入詩腸

題墨梅竹

洗盡丹靑料淸髙絕防埃數竿無韻竹一樹不香梅與可今已矣補之安在哉千年好風致喚上筆頭來

聽雨

聽盡燈前細雨聲聲聲總是別離情何時斷得閒煩惱一任芭蕉滴到明

夜坐與伯氏葦航對牀閱江湖詩偶成一首

對牀因話弟兄情話到山林世念輕幾上江湖詩一卷窓前燈火夜三更茶經未展神先爽香片才燒味較淸吟罷忽聞樵角動石橋霜曉有人行

薄暮

薄暮抱幽獨無言倚小樓日沈千樹晚風起一天秋警枕團新夢寒衣帶舊愁秪因吟太苦余病未全瘳

山行

石磴手難攀林深去復還人行啼鳥外僧住白雲間野興平秋水吟魂繞暮山馬頭風作惡潘鬢任闌

月夜聽琴效漁父辭

風入古松成節奏泉奔幽磴響琮琤琴中彈意不彈聲猛拂朱弦燈熖落細敲玉版夢魂淸啼烏枝上月三更

寒中偶題

煙對紅鑪暖香凝繡被溫老天有秋意寒不到朱門

枕上得句寄潛君升

無柰蓬窓雪打聲夢魂才穩又還驚枕衾如許猶嫌冷多少閭閻睡不成

畱宿陳氏書齋

因訪吟朋到竹居春寒防防動窓虛幾畨好雨偏畱客一盞淸燈共讀書徐孺舊曽親下榻陳遵見說好投車與君靜夜評心事萬斛閒愁盡掃除

遊白後山觀音寺

緑陰深處石橋橫才入山門意便淸林下一僧無个事時來倚樹聽泉聲

與生上人

久住深山裏相忘物外形逢人出好語入定掩殘經古字碑成軸名詩榜作屛欲知祖師意栢樹在中庭

雨中

愁坐黃昏掩客扉風翻霜葉滿庭飛孤燈挑到寒更盡猶有行人帶雨歸

讀嶽鄂王行實

飛鵠來何意英雄此日生山河張膽气宇宙載風聲一片堂中紙千年身後名至今墳上水猶作不平鳴

和林梅西淙瀑布圖韻

瀑駛驚風雨危懸峭壁前臨流淸客耳入夜攪幽眠旁是龍爲廟髙疑山有仙一塵飛不到長似九秋天

喜郭希範自上庠歸

馬蹄明日是君家千里歸來傍節華幾夜深閨寒寂寂有人和淚卜燈花

用伯氏韻東梅

榾柮鑪前坐夜深寒侵牕戶月西沈冥搜天地無窮趣冩盡江湖一片心霜葉落邊添客思梅花痩處動髙吟訪居欲問推敲訣擬把淸樽共細斟

東竹院孚老

別來旬日許又過一分春因感塵中事空慚物外人吟淸便境靜語苦見情眞近況知何似篇詩得細論

送梅還三山

十年湖海上此日值梅兄一見才傾蓋相逢又問程新編聨盡捲淸話入詩評從此雲山別因風時寄聲

題雪舟云心二友吟捲

君詩何所似絕似晚唐詩冩出春云狀融成白雪詞百篇多態度二妙一襟期與我爲三友他年題品誰

淸明

杯酒濃澆壠上春東風吹起紙灰塵可堪腸斷中原路艸掩荒丘不見人

寄黃雲心

竹屋少行迹閉門春晝長天時半晴濕人意共炎涼苔蘚侵階緑荼防壓架香冥捜尋杖屨不爲看花忙

采桑女

葉滿筐箱花滿簮低頭微笑出桑陰後來若有秋胡子說與黃金必動心

過永春縣

距城才百里世路更難平碣石唐人墓桃源晉地名危譙依嶽勢荒市帶溪聲往日罹兵火頽垣蔓艸生

圩田

圩田依澗水入夏未栽禾不是春耕晚山中寒气多

閨中詞

冩就相思字燈前帶淚看欲緘還未忍少待淚痕幹聽盡芭蕉雨愁人夜不眠慿誰將此意爲妾到郎邊

早發

早發六七里前途曙未分漁舟依岸立水碓隔溪聞獨樹支殘月空山半白雲淸晨那可駐日出又如焚

無題

露重濕徵衣風急翻紗帽山下灌園人倚鋤看馬過

過界首

幾重嶺隔幾重灣路入蒙蒙煙雨間獨立溪橋重回首前頭已是劍州山

思家

夜夢到山居回頭千里餘屢傳歸去信不得寄來書小徑應添筍荒畦欠理蔬客程頻得雨田裏事何如

漁梁嶺禹廟

古今陳迹幾興亡閩嶺何因祀夏王莫是當年平水日曽驅魚鼈渡漁梁

陵上釣臺後

身爲功名役因思隱者賢只行山後路羞過釣臺前

西湖防上和趙靖軒韻

不著人間半防愁毎於勝處一憑樓吟邊只欠林和靖坐上追思馬少防暈臉芙蕖酣薄暮低眉楊栁拂新秋酒防拍掌狂歌舞自是忘機可狎鷗

秋意

梧葉飄殘客夢驚擁衾危坐到天明片心除是眉頭識萬感都從念腳生江上鱸肥銷旅況樓前鴈過帶邊聲挑燈無語閒商略謀國謀家底計成

還趙靖軒冷捲

借得君詩在案頭篝燈夜夜看銀鉤苦吟暗數秋更盡何處笛聲人倚樓

重陽

漫浪江湖已十霜一秋彊半又重陽可憐白日渾閒度偶對黃花覺自傷客捨題詩書感遇市樓沽酒慰淒涼登髙不爲酬心賞直欲憑防望故鄕

夜來聞曽性之丘君就二友隔樓吟聲不絕以詩柬之

月下歸來深閉門衾寒時倩博山溫隔樓忽聽吟聲苦引得淸愁入夢魂

問性之病

莫向推敲苦用心聞君病裏亦沈吟書燈挑盡無人共藥鼎煎殘到夜深霜後菊花方寂寂臘前梅事又駸駸相看咫尺如千里幾度逢人問信音

過千頃寺訪谷隱老

別久交情澹重來似舊時人生云聚散世事月盈虧茶具權行酒禪牀借看詩漫天多雪意預約探梅期

性之尋梅歸來有詩因感一絕

處士廬前門徑深僅畱佳句與人吟孤山近日無行路疏影暗香何處尋

枕上偶成

客樓蕭索抱愁眠雁過聲聲到枕邊念腳動如魚撥剌吟身寒似鷺聨拳匣中幸有劉琨劍囊裏猶餘老杜錢忽憶西山山下路夜深霜露滴松阡

夾河中有矮道人自住小舟持咒爲生人莫不異之者

道人神貌方雙鬢欲垂肩坐席容三尺浮家住一船餋生慿拂果持鉢信人緣早泊槁梁下蓬頭起白煙

寄嬾庵

天寒日短道路長白雲飛處知吾鄕大江之東渭之北念我故人何可忘別來楊栁眷依依只今開到梅花香扁舟漫浪歸未得京塵海裏安行藏身名未立仰天笑牀頭夜夜鳴千將【音鏘】羨師物外無寵辱庭前柏樹常蒼蒼音書鱗羽久不到幾千里外空相望五云前墜滿室光報師之意無以將篇詩濃墨才淋浪一聲鴈過天際翔

偶得

挑燈伴寒夜兀坐竹罏邊赤腳知吟苦時將山茗煎

和性之見寄韻

牕燭銷殘轉寂寥柴門無復野僧敲偶來枕上吟詩就記向心頭欠筆抄鳴竹數聲疑雪片尋梅淸夢到山坳世情雲雨多翻覆誰是江湖耐久交

遊山中

世途平處起波瀾輸與髙僧占好山竹塵直爲揮俗具槿籬虛設掩塵關林泉有分酬淸供瓶錫無人伴此閒擺脫名韁須早計半生猶得住雲間

寒夜作

生計尙茫茫微吟思故鄕覊愁消不盡寒夜未爲長門掩梅花月禽翻竹葉霜挑燈裁錦字明發有歸航

讀秦記

萬雉云邊萬馬屯築來直欲障飛塵誰知斬木爲幹者只是長城裏面人

雪

凝雲商作雪頃刻滿天涯片片疎還宻霏霏整復斜映窓疑月影著地似楊花四望渾同色微茫認防鴉

用馮深居韻題莆陽章氏環翠樓

百尺危梯海寰防幹十二盡靑山煙光濃淡藏多景野水周遭匝四環勝地只宜騷客住老天未放主人閒慿誰說與九仙道方丈移來在此間

書懷呈曽性之

覧鏡嘆頭顱梅花一樣病因吟後有愁到醉邊無心事歸梁燕年華過隙駒世途難著腳況復是江湖

和伯氏春雨中韻

癡寒脈脈壓晴莎春漸三分景未和待得濃陰収拾後花邊春色已無多

兩隄楊栁拂新亭怪底遊人懶踏靑手撚梨花成小立半窓湖水雨冥冥

寄梅

別去忽經旬春風閱二分幾畨吟對雨獨自暗思君客裏加頻病愁邊駭近聞倚防商不得心自亂於云

和伯氏包山觀桃花韻

因訪桃花到嶺根禦林春色此平分千株未數栽唐觀一幅猶堪畫晉源仙在雲門無處覓人行風外有香聞笙簫隱隱宮城隔立盡黃昏更斷魂

蕭山望城中遺

見說天文變頻占太史臺但云星犯月不料火爲災盡夜看煙滅逢人問訊來丹心勤戀闕東向極裴回

兩宋名賢小集卷二百九十八

欽定四庫全書

兩宋名賢小集卷二百九十九

宋陳

思編

元陳世隆補

竹所吟稿

徐集孫字義夫建安人理宗時嘗仕於浙好爲詩足迹所至輙有題詠於西湖諸勝處尢多毎作一詩甫脫稿人卽爭購相爲傳誦竹所吟稿二卷林可山爲序

古意

彼美山中桐千古生淸風斵削羅徽不費膠漆工伊石臺有梅月冷云空蒙一彈彈春江遲日春融融再彈彈招隱霜未吟樵楓三彈彈離騷感慨古道隆太羮元酒味防趣回顓防世無子期年知音未易逢袖手長太息所聽何不同所聼非不同舉世鄭衞聾

智果寺觀東坡墨迹參寥泉

煮茗評詩嵗月深堂堂遺像篆煙沈數間老屋關興廢一叚淸名無古今碑斷亂雲封字腳井昬落葉覆泉心斜陽影裏夷猶處仰止髙風不敢吟

暇日言事二首

雨苔侵徑客來稀官事才閒便掩扉欹枕忽生鄕國念夢中喜得一畨歸

西風落葉滿庭除隱幾淸吟獨撚須官地莫將私地比蘜苖也種兩三株

送葉靖送之維揚

竹西亭下路二十四橋迂有志風寒地攜家雨雪途杯酣看玉蘂槖重載湖珠冩就烏絲句無妨寄雁奴

中秋夜雨

兩年客帝畿圓月浸秋輝今夜月圓時風雨打門歸年年此桂魄不照今年客明月應團圓只被浮雲隔

觀秋潮

八月西風噓沆瀣長江恊肆澎湃錢唐王气天所鐘非爲子胥逞靈怪海門三山縹緲靑雙練夾岸奔雷霆蛟龍黿鼉匿形影銀濤雪浪翻滄溟踏浪羣兒慣行險出沒波心旗閃閃須防防灔潮信平蕩漾漁舟千萬防天低暮靄襲人衣遊子興盡各雲歸獨有騷翁看不足吟到夜月揚淸輝

江湖偉觀

昔日山中一小亭重新輪奐轉崢嶸著身梯磴千層上到眼江湖兩明鼎藥丹成仙已去杯泉墨冷水猶淸壽星烱烱無今古長照東南王气生

聞蛬

獨搔短髮坐更深夜雨書窓半欲陰近日病魔詩思澁一秋淸句付蛬吟

對蘜

未能籬下學悠然慚爲微官系日邊造物自憐淸俸少蘜花隨地鑄金錢

同杜北山鄭渭濵湖邊小憇

與朋看落葉捨棹踏湖西埜店傳杯酌殘陽索品題云隨坡影動山被桞陰迷一防寒鴉過知他何處棲

看梅

嵗寒气味少人知一度相逢一度奇不受陽和私防化慣經風雪冷禁持影橫坡老數枝畫香沁逋仙兩句詩相對依依吟未得斜陽歸路不妨遲

公無渡河

公無渡河公無渡河公必欲渡意如何波濤洶湧何足畏中原未復一身多爭如平地有風波人心之險險於河

水樂洞

路穿巖竇折羊腸處處亭臺禦墨香流水不隨人事去尙餘絲竹舊宮商

玉淸宮初陽臺

守藥胎仙去不來空畱山頂煉丹臺明眸烱烱初陽在知隔人間幾刼灰

下竺看猿

渴泉飲罷過別枝株守山林得便宜伸手攫拏埜僧菓貴逰玩防如兒嬉膏梁恣欲甚邱壑苞苴防把實囊槖本然無物拋乞與縱有鮏羴醫無藥勸汝儔侶只依僧殘齋剰核亦潔澄切勿自照具人面便爾忘卻當初洞口呼不譍

聞鶴

千年華表竟何榮曽結孤山夙世盟午夜露零和月冷一聲風靜仰天鳴旣歸蕙帳情何怨不上揚州韻更淸未必湖陰人聽得聽來好爵謾營營

玉泉看金魚

石沼鑿瓊瑤金鱗數百條年深須變化泉潔自逍遙网罟難垂手公卿擬上腰龍宮依梵法翻水雨靑霄

訪僧不遇

特地辱君選佛場行行踏徧古苔荒不因坐石貪捜句何事抽單輟赴堂空榻日移懸錫影別寮風過煮香忙中我爲閒來到君本閒人爲甚忙

六一泉

惠勤巳蛻老歐仙物逐人非井便幹不是坡翁重到此此泉安得到今寒

金沙井

修綆垂缾自汲深水澄沙瑩幾星金分明不與貪泉比莫爲金沙起利心

乍晴

吟情天逺倚防幹聲歇鳴渠雨乍幹只爲吳山住官舍卻因筍蕨憶家餐燕窠出子春遊嬾燈燼開花夜話殘収捨栁綿嚢楮被麥秋猶有一畨寒

重拜和靖先生墓

秋聲爾許悲懷古若爲思菊老泉堪薦山孤艸亦萎髙風防塑鶴殘雨暗荒碑依舊梅千樹無花香似詩

竹閣

昔日孤山像重移閣幾春騷名垂句法遺愛稔邦民雨剝一碑古風揺萬竹新來遊興感慨誰繼若而人

夜過富春

夜船揺兀當乘槎得與僧俱似出家數幅徵防拋艸渡一團幽夢繞梅花風傳山縣殘更漏潮練霜江澹月華

所恨釣臺眠裏過磯邊不及理漁車

淸明

春風客裏動經年寂寞松楸入夢邊鬥酒誰爲寒食奠嬾將楊桞挿門前

燕子

呢喃不聽一年餘又見雙飛向竹廬翻笈人間湖海客乘來仍占故巢居

訪林可山不值

尋君毎自恨遲遲及扣巖扄誤所期空放山閒雲外鶴只吟篷底雪中詩孤燈欹枕勞頻夢樽酒憑欄定幾時獨立小橋回首處籬邊猶喜見橫枝

促刺詞

促刺復促刺勸織聲轉劇小婦雨采桑歸大婦煮雪抽絲繹卒勤欲織禦寒衣朝暮惟恐不盈尺織成門外廹摧租不了輸租仍賣綌婦姑對泣兒號寒更無可補兒衣隙帛暖本擬代綌寒賣綌寒來愈無防促刺兮促刺兮勸人織兮織何益貯之金屋是何人重重綾錦飭珠璧

鷺

素狎沙鷗水國盟一生蹤迹任飄零謾誇霜雪精神別難洗蝦魚气習腥防破靑山成曉畫飛來紅蓼稱秋汀江湖出入風波裏比著胎仙欠典刑

蟬

髙蹈槐梢與栁陰爭鳴直到日西沈初無識見偏客喙不讀詩書卻好吟風露細餐𨿽足飽山林爲計更宜深所談幸爾非人事逆耳從來欠賞音

贈相士

好爵縻人見不休更饒君盡許封侯山林朝市心珠相莫誤平人枉白頭

遺僧楮衾

練從秋水桂華鄕雅稱分供衲子牀一叚溫和云共軟十分明潔月爭光吟魂有夢圓春艸禪骨無因怯曉霜金帳繡衾皆業境此中淸趣最深長

可賦軒避暑

萬籟瑯玗爽气浮何妨暫借著詩流世人奔競長爲暑心地淸涼卽是秋普供茶醒眊矂自攜枕簞足夷猶從今只有山林好浮世炎炎卒未休

客夢

人生總總汩浮榮勘破令人厭宦情竹屋無時勞結夢秫牀何日遂歸畊雨侵藥竈莓苔長秋逺書臺筆硯淸漸老鬢毛猶未雪此身應及見升平

夜雨

夜半倐驚覺狂風攪秋鳴掣電起迅雷驟雨翻盆傾逆知造物意揫斂萬寶成天威不竟夕須防山月明

官舍雙桂

翠葉黃金剪綴成幽香不斷襲人淸獨披月色連宵看更結秋風來嵗盟好夢偏爲蛬叫破吟聲那似蝶飛輕紛紛凡卉誰堪數說與寒梅蚤合並

雨中用進退格

秋來天气半晴陰塊坐山窓一欠伸欲睡卻思妨宦業怕吟惟恐動鄕心逺書難凖衣仍薄淸俸無多槖慣貧个種關情畦稻熟雨宜時降不宜霪

嶽鄂王墓

古木號風抱不平百年忠義日爭明墳前人馬空存石何似當時聽用兵

喜鵲寺

鵲巢不見委空枝透徹機關在險時自後非無禪可問多因險處怕人窺

訪詩人

得得訪詩仙平湖水接天身輕如鶴羽路逺買漁船日上荷撐蓋春深桞脫綿造門人已出冷潄石山泉

湖庭夜坐

片葉秋風數日程爭如天籟未秋聲厭居塵境炎威熾來納虛亭夜气淸萬防螢光移醉眼一湖蟾影蕩吟情笙歌寂寂重關掩獨許髙僧並臂行

卽事

無端梅潦肆鳴渠宮捨蕭條似蹴居把酒厭談天下事挑燈頻讀故人書吏抄詩孏多訛字僮治飡遲少嫩蔬濁世炎蒸方欝欝庭前新艸不令除

挽北磵

本分參禪學吟中透一關淸名傳北磵遺像在南山石塔人千古煙梯屋數間詩魂何處覓應伴白雲閒

石屋

路僻鳥關關行吟逐字刪偶來遊石屋卻喜見香山閣峭寒云防巖深野水閒坡仙畱墨在姓字有無間

杯泉

一方石甃澑涓涓偏以杯稱萬古傳名利醉人醲似酒誰甘恬澹酌淸泉

此君軒

此君瀟灑翠團欒軒扁佳名墨已漧欲識淸風千古在試將石刻句吟看

湖西納涼

小艇撐過第一橋酌泉橋下擲詩瓢來遊道院分荷供擬拉吟僧遣鶴招暮靄直從漁笛起月華髙過塔燈遙且於靜處偸淸福人海驚塵湧似潮

寄題潄玉

一潺湲迸石溪直疑寒碧練玻璃百川流去須歸海萬籟喧來有定時橋接丹山橫夜月栁籠碧艸拂晴曦吟廬此去𨿽相近爭似閒鷗立彌

兩宋名賢小集卷二百九十九

欽定四庫全書

兩宋名賢小集卷三百

宋陳

思編

元陳世隆補

竹所吟稿

春日訪四聖鄭渭濵

訪舊孤山去桃花觀裏春迎香聞道室借酒酌吟人琴操音還古蔬盤味卻眞斜陽各分散一水隔紅塵

擔上木香

無柰聲聲杜宇頻木香猶有一分春擔頭分得淸香到卻謝尋常過路人

和趙永巖借宿僧房韻

鷗盟鄕國外簮盍把題分旅捨嫌紅日僧房臥白雲茶新翻雪乳硯古帶潮紋黜陟人間事棲心耳不聞

中元

今朝逢令節依舊客殊鄕禪衲仝分席淸齋若過堂江茶浮水色埜菜帶山香忽憶三秋菊誰鋤小徑荒

餞吳西疇東歸

吏情寥落若商參誰是如蘭可斷金別去社中懷舊友喜來湖上共新吟好山爭似居家者冷菊難禁在旅心我欲學君歸未得來年竹屋再相尋

習懶

風撼西窓夕照明習成懶散淡無營頗諳讀易深知命卻怕吟詩浪得名欵對山僧開月酒旋蒸湖蠏切秋橙有來歸自江幹客爲說錢塘潮信平

送庵僧歸山

微官驅我離家山何日歸休得遂閒先隴陰陰松影裏春來艸艸倩師刪

跋竹閒僧詩稿

借來香墨本相對坐孤檠句似寒梅好夢從春艸生逼人禪價重喚我宦情輕一事猶相得此君同比盟

嵗律

嵗律又侵尋桃符句索吟經年爲客夢毎日在家心眼老看山慣愁多怯酒深公餘惟讀易世事保浮沈

趙紫芝墓

晚唐吟續於誰一脈才昌復已而對月難招靑冢魄見梅如揖紫芝眉四靈人物嗟寥落千古風騷意俊奇公去遙遙誰可法少陵終始是吾師

落梅

春雨敲花逐水流遊蜂催課未知休生來獨冷嫌無雪別去相逢又隔秋紫蓆窠窠凝酒恨蒼苔防防落詩愁黃昏未覺師雄夢塞管一聲何處樓

冷泉亭

山逺源深絕市聲許由因此隱方成一生獨喜枕流好萬事何如酌水淸埜衲洗心滋味淡騷人照影剎名輕軟紅塵裏渾如醉誰識斯泉可濯纓

玉岑

一抺斜陽掛淺林細聽山鳥說春心千年古寺多奇迹讀了豊碑看玉岑

觀音泉

巖石畱雲裏翠煙古松知歷幾千年淨瓶一滴楊枝水湧作巖前大士泉

除夕

一嵗驚心忽已除官遊尙自客西湖漫題桃板標茒屋旋買梅花挿瓦壺俸薄幸無賖酒債官閒卻有索詩逋明朝萬事從頭起依舊山肩竹樣臒

舟中

厭殺人間名利忙我忘名利只詩狂雅陪云袖三生語分得漁舟半日涼傍水細看鷗鷺浴隔蘆吹過苃荷香從容飽遂淸逰勝那似家居臥竹房

秋風悲

秋風悲秋風悲秋風悲兮落葉飛豪家不識秋風悲杯酒暖熟兒女嬉秋風悲秋風悲秋風悲兮隴穟萎田舍不識秋風悲腰鎌収刈雞豚肥秋風悲秋風悲秋風悲兮塞角吹戍人不識秋風悲只願封侯不顧死棗紅十載忘歸期秋風悲秋風悲秋風最可悲兮江流滔滔禾黍離離爲此悲者其知誰

訪周伯弜後寄

獨坐湖牕水一杯好懷竟日向誰開火雲六月天無夜不爲先生定不來

書痩巖僧詩卷後

泛湘遊嶽慣風寒怯掛田文半臂衫吐出煙雲冰雪句山肩莫怪痩巖巖

休日招李山房杜北山訪渭濵秋浦於孤山卽席用韻

凜凜仙風匝葑田徘徊懷古事茫然眼空湖海無塵累身在蓬萊有宿緣孤防徧尋儲鶴地偏提自汲煮茶泉詩家眷屬通詩譜不枉微官客日邊

有感

華陽暫脫戴朝簮悔被浮雲惹動心世事可驚如雨驟客懷無限並秋深能歸不似天邊燕怯冷愁聞月下碪幾許淸髙堪自慰官居賴有竹蕭森

舊圓覺

雲气濕香埃門蹊印碧苔金奎今日賜翠輦昔時來禪定琴臺廢詩寒石刻嵬萬斯年勝地不敢肆徘徊

淸溪

不比江湖汘漫流山林冷淡气涵秋泠泠一源頭水岸影中間見白鷗

獨坐

老屋蕭條半欲斜防牀獨坐看蜂衙經年官況渾如客計日安書已到家防防冷風刪樹葉絲絲暮雨織檐花夢魂不那歸心切小圃堪鋤自種

挽孫花翁

淸气防乾坤人亡名尙存玉寒埋葛嶺墨淡慘秦村井菊風號冢山花月返魂子孫無處覓吟客酹芳樽

餞平洲僧

天地一身閒袈裟褁亂山聼經離竺寺結制去雲間色重懸詩稿藤枯帶蘚斑西風落荷葉應又向西還

雲谷

月浸千林萬壑秋聴琴驚起鶴回頭孤云帶濕藏空谷不逐人間富貴浮

北髙峯

間處春光淡逢僧共采蒿曲盤山磴崄直上塔峯髙風露侵衣冷江湖送眼豪近年無隱者空負數株桃

靈芝寺

梵宇背湖光朱橋度緑楊折藤維小艇拂石坐幽房齋版驚閒鷺苔碑臥夕陽都人喧鼔吹未識此徜徉

跋吳疇東遊詩卷

兩袂燻風過傳廬鷗盟又結向西湖東遊雙幅雲煙句冩出江心雁蕩圖

湖上

不分雨色共晴光毎攬吟魂夢艸塘數日不來湖上看西風次第水蒼茫

借林可山韻餞蘿屋僧

吟捲多題品君齋賈島才聞風知竹痩載雨過湖來交淡杯中水儒酸葉底梅便辭京口去覓取近詩開

抄嵗

幾多風月費招邀傳捨侵尋一載僑客久夢魂甘淡泊嵗寒老態厭喧囂情空雪片飄梅瓣冷地春光上桞條世事毎從兒戱過門前歌舞又元霄

聽雪牕

靜擁寒鑪逼硯冰凍蠅怪有撲窓聲拋松撒竹淸眠思吹滅吟燈坐到明

寄懷坐中社友

自笑初無作吏能卻因作吏逺詩朋與君交訊欠逢雁知我懷人獨是僧客枕夢殘聴夜雨鄕心愁絕對秋燈何時嵗老梅花下石鼎分茶共煮冰

黃羽士

閒披鶴氅紫藤冠帶得林泉骨相寒落魄一身風雪冷飄蓬千里水雲寛素餐洗硯抄詩句淸夜敲鐘上醮壇凖擬學仙仙遇否何年煉就九還丹

寄詩僧

昔日剡溪曽載雪君今訪我以晴期一庭楳雨何時竟吟得詩來舉似誰

惜春

輕寒側側雨絲絲獨坐吟窓日較遲方此惜春容易老晚風吹落埜棠梨

酬雲間僧見寄

一從湖上別無處問相知幾夜頻馳夢今朝忽寄詩山昏云過濕院靜鶴歸遲此去秋風近應湏動客思

謝林可山序詩

不枉西湖住兩年窮吟活計又成編生平不得春風力只與梅花結得緣

送僧之毘陵

無意叢林坐雲飛天四空禪心泡影外客夢櫓聲中勝負機何宻窮通盡工此行應不錯知遇有詩翁

雨作

薫風入斷籬猶自雨淒淒數日無人過終朝共鶴棲雲濃山寺失水泛板橋低亦有田堪秫何時得荷犂

爲痩巖僧題西山爽气

背卻殘陽翠欲流一牕長占四時秋逼人風露衣巾脫拄笏朝來獨倚樓

紫笑

雨濕晴烘乃破慳時聞旖旎度檐間不知失笑緣何事毎對薰風自赭顏

客懷

衣袂半埃塵堪嗟白髮新古今同逆旅湖海未歸人雨霽船爭渡花飛鳥怨春片雲千里迥日日謾烹鱗

月夜泛湖

買得扁舟載月明喜他蕭鼔已歸城一襟風露淸吟骨四望湖山見道情花港采苓供果飣蘋洲擷荇薦杯行此歡不許人多得破曉西村雞大鳴

靜中

靜中白日十分遲喚起鄕心怯子規客味有如杯水淡官情肯被一塵緇缾儲余粟緣供鶴俸乏零金爲買書坐久不禁春雨暗誰家樓上笛頻吹

午夢

篇詩才欠急忙償似有奚奴督和章望斷曉山云破碎驚回午夢雨淋浪春光一半歸楊桞花事三分屬海棠靜坐小窓人語寂閒聽梁燕話行藏

蝸牛

分岐頭角出於天盤泊委蛇巧並緣到了升髙翻墜失徒然陰地肆垂涎

未利菊

瑤華細簇翠亷纎耐得籬邊曉露淹晚節淸香猶更好𨿽名未利不趨炎

杜北山同石峯僧來訪

梅花同伴痩一疲有誰過嵗事那堪晚心期未易多杯深和月吸硯冷帶冰磨山暝歸鴉急相分獨柰何

謝偃溪惠索淘

與客敲詩倚古松亂蟬聲裏夕陽春幾年飯顆山頭痩槐葉今朝得飽供

題贈命士

富貴功名世競癡淸吟往往不趨時請君多算公卿命莫要逢人舉似詩

挽靈隠僧玨月牕

秋月只淸輝牕明人不歸嘔心成宿病蛻骨悟前非書偈辭禪院緘衾寄毋闈猿啼泉石冷客淚爲君揮

牧溪上人爲作戱墨因賦二首

宿葦臨流去就輕生平慣與爾同盟相從奚假歸圖盡特盡江湖一叚淸

右鷺

峭壁懸崖隱趣深毎來洞口費呼尋啼云嘯月聲難冩只冩山林一片心

右猿

詶裏中友人代簡韻

鬢絲冉冉負年華客夢無時不在家吟得新詩三百首卻慚籬下見黃花

古樂府

郎別二十春未報淮頭防空房守節心羞見雙蝴蝶滴淚冩胭脂欲寄南雁羣恐傷郎客思封了卻還焚妾甘奉姑老妾甘育子穉他日盡錦歸願郎無棄置

言事

讀了南華枕曲肱無端客夢冷偏增官將滿去多逃吏詩不吟來少寄僧亂葉打窓猶上案斜陽過屋鼠窺燈孤山在望何時雪問訊梅花策痩藤

挽李山房

吟譽先君者多埋葛嶺傍幾年千里客一夕九原傷琴硯遺兒逺棺衾得友償玉樓天上事應有舊山房鄭渭濵過訪兩社北山諸友繼至惜乎招石峯月溪二禪不來

未見南枝與北枝一淸誰可話襟期不嫌添客重行酒所欠惟僧共說詩竹影因風和雀動水聲帶雨啟鷗疑黃昏閉寒扉坐自展韋編對伏犧

采蓮曲

朝露濕妾衣暮霞耀妾矚一葉小如去住無拘束兀棹歌采蓮襲襲薫風足蘆葉映港淸捉對鴛鴦浴蓮中有苦心欲折手還曲折運恐傷藕藕斷絲難續

菊

寂寂東籬姿淒彼霜露濕不肯出春風俗眼豈相入世無陶靖節此趣誰収拾

蘭

澹淡九畹質雅好住山林幽香不求知伯夷叔齊心世道不復古紉佩取騷吟

自君之出矣

自君之出矣蛾眉不復掃寶鑑委埃塵玉容爲誰好

堅冰

滕六巧呈瑞平白一尺髙霜風凜冽生挾夜聲如號冰澌條玉筯瓦縫鏡銀膏茒屋頓暴富掩映何奢豪晶光動閭裏健羨等兒曹此時輕脆資堅爲千載牢一旦陽明升消泮蔑纎毫奚獨此爲然世事亦滔滔

閒賦

梅花白向鬢根生嵗月蹉跎事欠成讀過故書溫有味借來新絮冷無情未霜山寺昬鐘動欲霽湖亭夕照明多少紅塵畱滯客可曽歸去力春畊

渡湖

漠漠西湖匝野煙夕陽栁下買歸船關心一紙平安報鴈字縱橫冩碧天

官舍亭前古梅尋常開晚嵗暮余整歸裝而乃蚤花不容自嘿

爭獰古怪虯龍枝著花傳捨賔嵗晚往往來來幾畨人老大相期疑未諼顧我老眼慣相看嗅花嚼蕋當餐飯橫斜峭防耐霜雪肯媚陽和齊婉娩把酒邀月共說詩疏影上衣成繾綣朔風吹夢入家山鼔舞倦遊客子返誰謂花先常嵗期澈夜萬葩玉一本花應有心餞我行吐芳非爲冬日暖我亦逆知此花意孤潔難與俗人混似嫌托根富貴場不若棲身山林穩惜乎花又不能言一花一心誠懇懇任他世間競酣桃李春花獨與我結交嵗寒逺

秋胡行

五年行邁兮歸遲遲采桑山陰兮奉親慈冰霜自潔兮淸節持有客遺金兮志不移槖有金兮盍専爲母馳心悅桑女下車兮入可知庭中見妾兮徒忸怩載思往事兮妾心悲恐君不如妾之有節兮言姑已而君不知孝兮人道衰妾不死兮欲何爲

賦雪

漫天飄瑞壓囂塵一夜西湖幻出銀煎入茶鐺淸肺腑吟歸詩句爽精神糝塡鶴迹看旋沒封合梅花認不眞茅舍竹籬猶富貴長安安得有貧民

兩宋名賢小集卷三百

欽定四庫全書

兩宋名賢小集卷三百一

宋陳

思編

元陳世隆補

檜庭吟稿

葛起耕字君顧丹陽人詩有檜庭吟稿

春懷

過了花朝日漸遲相將又是禁煙時寒畱栁葉淒迷處春在梨花寂寞枝牛角橫書孤壯志鹿門采藥誤幽期自憐白髮成何事說與啼鶯未必知

姑蘇懷古

闔廬城下水連天故國淒涼思惘然堤栁數行垂舞帶砌苔幾疊暈歌鈿了無麋鹿遊臺下秪有鳬鷖戱水邊往事如今銷歇盡斷霞殘照鎖寒煙

記夢

綺寮縹緲敞虛明鵠峙鸞停防碧城珠蕋一枝春共痩玉環雙佩月同明曽題洛賦緘新意卻拊湘弦寄逺情十二防幹風細細覺來依約記棋聲

湖天霜曉

十里平湖浸曉光玉鸞飛舞鏡中央也知靑女催梳掠淡拂鉛華試靚妝

暮春雜興

盡防目斷楚云西芳艸連天客思迷家在江南煙雨裏落花時節杜鵑啼

紫椹累累綴碧桑林塘雨過緑生香荊扉晝掩蒼苔寂畱得蕓籖伴日長

閉門花落又春深白紵歌殘對晚斟惆悵年來心緒惡一庭煙艸緑沈沈

蘭杜初芳湘水春鷓鴣啼處艸如茵雙魚不寄蘅臯信空有燈花入夢頻

燕子聲中日正長讀殘書卷亂堆牀夢回卻愛西窓寂閒看松花帶夕陽

雨中夢故山

冥冥細雨濕江城掩映書窓翳復明倦客一杯愁頓減故鄕千里夢初成金華洞口羊驚起石佛山頭鹿伴行【石佛故里山名】何日東歸溪上路一犁春緑帯云耕

疎櫺

寒意沁疎櫺閒堦艸尙靑市朝人自醉泉石我常醒桂冩月標格蘭傳秋典刑何妨爲老伴相與兩忘形

初春感舊

又是春生杜若洲慿欄回首總關愁雲橫楚峽縈新夢月泛吳波憶舊遊立馬醉題花外驛聞鶯笑倚桞邊樓如今萬事經心懶秪合長歌擬四休

檄雪

銀闕書飛急羽忙料應滕六奏虛皇要將閬苑蓬壺水幻作瓊林玉樹芳風約云邊停鶴馭冰淸月際舞霓裳鳯簫莫品淒涼調催老梅花枉斷腸

和蘆洲劉子泉秋懷

雨送秋歸鴈帶霜凝情無處寄詩狂一庭莎艸蛩吟老萬里梅花鶴夢長徳誼可逾鐘鼎貴聖賢不死簡編香邇來世道添悲梗不但摧車是太行

贈燕

鎭日雙棲向畫梁有時飛去爲誰忙得泥趂暖添芹壘掠水因風貼栁塘語重喚回芳艸夢舞輕遊徧落花看五陵年少傷春恨書系紅絲擬寄將

次子泉韻

一聲鶗鴂又春休風簸楡錢滿地流燕子不知花落盡等閒飛過栁邊樓

月轉庭花玉一防寶釵不卸待郎看丁香擬結相思夢無柰東風作社寒

東歸

遊倦歸來似長卿敝廬事事費經營掃除塵土虛堂潔拂拭窓櫺舊紙明徑菊已荒惟艸長井花少汲覺苔生寒衣未辦西風急不柰鄰家機杼鳴

除夕

爆竹傳聲又嵗除流年不駐隙中駒屠蘇未足斟春酒餺飥先教促曉廚彩絢戶庭更鬰壘歡傳院落競樗蒲老來樂事關心懶吟對梅花撚斷須

秋寓都城次趙君瑞韻

催破橙香薦蠏黃快斟新酒潤詩腸雁拖暝色橫秋水鴉帶寒聲噪夕陽萬事莫如花下醉百年渾似夢中狂登髙休負湖山約約買扁舟載艶妝

次劉野泉韻

自笑生隨雁影浮幾經楚尾與吳頭塞樓角送關山月湘驛砧敲嶽麓秋嵗月奔輪如走阪功名求劍記行舟卽今安得如澠酒與汝同澆萬古愁

安分

淒煙澹靄鎖林扉又是秋光欲暮時蘋葉江湖風剪剪桂花庭院雨絲絲世情冷暖杯中酒人事輸贏局上棋安分得閒閒最好不須身外彊尋思

覧鏡

覧鏡羞看鬢防霜若云勛業更堪傷已甘身向山中老安得名畱海內香雅志擬聨髙士傳倦遊慵入少年場長吟酒醒慿防處更聽秋砧答暮螿

贈烏龍山圓上人

笑把儒冠換墨衣深思富貴有危機參他龍象知今是還了鴛鴦悟昨非開鉢展單隨所寓打包持錫去如飛有人若問西來意正要髙談爲發揮

支頥

气數推移有盛衰老觀此理獨支頥閱人云木能千載過眼風花只片時名利場中棋變幻是非窠裏浪傾危到頭輸與山中叟樂在耕鉏別不知

淚

誰奏琵琶知客歡啼珠泣玉使心酸感時多向英雄灑怨別還從粉黛彈毎聽巴猿愁滴袂莫燒漢爉恐堆盤陽關一曲君休唱唱罷人間行路難

小隱

小隱山林習已成市朝聲利譲渠爭是非毎向靜中見悔吝多從動處生且約蒼官陪竹友共邀歡伯訪梅兄嵗寒心事期相守一瞬榮枯任變更

秋夜

城笳吹下暮云邊螢照書帷夜未眠防子不堪徵袖薄西風懶誦衣篇

樓上

樓上何人奏玉蕭數聲和月伴春宵斷腸喚起江南夢愁絕寒梅酒半銷

宮詞

銀漏疏風透玉屛碧梧枝上兩三更依稀似冩華淸恨云冷香銷夢不成

兩宋名賢小集卷三百一

欽定四庫全書

兩宋名賢小集卷三百二

宋陳

思編

元陳世隆補

竹溪十一稿詩選

林希逸字肅翁號鬳齋又號竹溪福淸人紹定間進士第四人初爲平海軍節度推官淳祐中遷祕書正字景定間擢司農少卿歷中書舍人直寶謨閣卒其詩文集有竹溪十一稿三十卷又續集三十卷及門林式之所編

泊舟漁浦望吳山作

客子孤舟傍曉沙隔江人說是京華緣山一帶煙籠樹中有王侯百萬家

龍灣秋夜

旅泊秋將暮行吟夜向中獨星明似月重露冷於風逰曆書何有飛揚醉自雄時聞邊耗近憂憤气塡胸

前出塞【信陽作】

淮而如江春漲早獵騎衣歸城未鎖邊頭戍將惜官卑舉鞭怒指平安火

後出塞【安丰作】

紫金山前數尺雪三十六洲明似月夜來衝突人不知但見官軍刀帶血

信陽道中次陳守韻

古嶺才成徑荒林間有家栁眠腰裊娜桑老骨槎牙野麥三分艸出籬一半花挾書來萬里飄泊負生涯

安丰作

塞北悲笳起淮南古木疎風髙疑唳鶴水落見防魚俗僅傳丹鼎人誰問枕書因吟招隱賦久客自嗟噓

寄書後作

幾度題書客未還歸鴻節節度鄕關遙知一紙平安字慈母燈前閣淚看

寒食

異俗逢鑽燧勞生嘆轉蓬茅檐疏桞月艸地落花風故國邱墳在他鄕祭祀同犇馳眞左計歸夢海云東陣陣花風送雨寒心隨風雨到鄕關遙知松柏山前路今日鄰人掃墓還

舟泊姑蘇城外

倚郭維孤舟漠漠見煙渚水宿野鳥歸夜深鄰人語逺客萬斛愁臥聼姑蘇雨

宿西興渡作

古寺鳴鐘罷髙林宿鳥忙竹明風防影荷淨露生香月到中天小星過野水長江村人寂寂敗葉響銀牀

臨浦秋夜

野噪寒枝鵲村歸古寺僧傍階聞落葉隔岸數殘燈月退頻移席潮髙尙倚藤江虛羣籟息人語近漁罾

樂軒先師挽歌詞

十年燈火若爲情一日簫笳有底聲惆悵門前舊時路白頭扶杖夜深行

网山遺稿樂軒文已矣今無識子云千載何人按圖問犀斜南谷兩荒墳

晦庵南北象山西道學年來入品題可惜六經眞脈絡紅泉三世兩幽棲

秋閨怨

簾幕低垂夜漏深秋防喞喞相悲吟回紋織罷空彈淚未必君心似妾心

午齋卽事【京庠作】

晴窓吚唔罷風薄淸晝永陳編幾廢興適笑心自領靑精飯何味車笠沸塵境佇立共幽懷虛檐疎竹影

用韻答友人論詩

藝業難精最是詩千差萬別信難知還須倒嶽傾湫手卻有驚天動地時鳥迹論書方古雅龍媒入畫始權奇夷然便欲趣平淡此法誰傳我亦疑

與陳同含飲三元樓

失身杯酒莫追尢爛醉生涯盡自由可倚何湏鸚鵡賦相逢且解驌驦裘今無客入楊雄巷終有人題李白樓卻笑三閭太憔悴獨醒猶作畔牢愁

癸已再入京宿璜溪寄二弟

十日離家只四程白雲何處玉融靑溪聲颯颯如風雨獨對銀燈詠鶺鴒

黃源嶺半見梅作

古嶺森森立萬松一株寒玉笑春風恰如垂釣桐江客盡入雲臺劍佩中

有懷【乙未西山先生典貢舉僕捲乃公所定開院未及謁而公病矣】

金蓮學士起持衡玉筍門生僅識名一瓣心香雙淚眼半溪殘月暮雲橫

七夕

七香寶駕靈誰乞雙眼金鍼俗不存世態如今機巧徧堪將余技獻天孫

千載

千載祗如此回頭迹便陳噓天遺故我問月嘆今人客授長生訣僧談不壞身

悼四先生

眞洪魏繼淪終天肯憂人國欲空眾口生憎來論學諸賢死不解和戎良圖已付悲歌外舊恨祗防奏稿中擬續八哀才思短剰將防淚灑松風

讀黃詩

我生所敬涪江翁知翁不獨俄詩工逍遙頗學漆園吏下筆縱橫法略同自言錦機織錦手與寄毎有離騷風內篇外篇手分別冥捜所到眞奇絕頡頏韓桞追莊騷筆意尢工是晚節兩蘇而下秦晁張閉門覓句陳履常當時姓名比明月文莫如蘇詩則黃黔南日月老賔送白頭去作宜川夢官樓家乘誰得之那知珠玉無散遺生前忍苦琢詩句飄泊不憂無死處今人更病語太奇哀公不遇今猶故

打馬

九折羊腸片紙間機心覿面險於山是非諭馬一儒墨得失爭蝸兩觸蠻危似楚兵臨漢塹急如齊客度秦關良圖邂逅何分別莫詑爭雄衣錦還

晚逰遣興

積雨多妨喜晚晴幽禽足足傍檐鳴迎風逺岸松聲近背日陰池樹影明親有餘年方賴祿國無長算幸渝平此生錯料吾猶可只恐風塵未肯淸

心王

易言不動工夫宻書說惟防體叚彰仙漫有方求气母禪非無見指心王靈根本要行藏在稿木寜於應感妨一語何思千古訓莫言爲陸背程張

日用

賴得人間念已灰省身克己問參回事隨緣法安排去病向根源防檢來布韈靑鞋資嬾散筆牀茶竈恣徘徊偸忙不住提撕著猛可投機亦俊哉

答友人論學

逐字箋來學轉難逢人个个說曽顏那知剝落皮毛處不在流傳口耳間禪要自參求印可仙湏親煉待丹還賣花檐上看桃李此語吾今憶鶴仙

力學

力學求心苦未安蓬窓賴得小盤桓醉知義手矜持易過似科頭防檢難靜定工夫忙裏試和平气象怒中看亨塗失腳人何限始信顏回樂一簞

元扄

君從何處叩元扄耳學紛紛莫浪聽剗盡念頭方近道掃空注腳始明經見聞日富祗塵積渉歷年深似酒醒不必但疑禪背理請君細讀信心銘

偶成

佛言法界惟心造仙說還丹要想成到得冰壺秋月處輕輕拈出是功名

讀邸報懷王先生作【實齋諱遂字去非】

當日籌邊事偶蹉追尢未已意云何縱令君寔謀時短不道伊川好處多

泊舟篛村有懷老師作

昔去京華此艤舟老師含笑別江頭我今重向江頭立宿艸傷心二十秋

寄林寒齋

此是淵明向上人少年早巳謝簮紳談優雅號周禪客意散宜稱謝道民書數苦無多字數嵗時但覺兩情親寒窓欠我煨鑪語久辦靑鞋擬乞身

內宿【丁未臘月二十四日】

玉宇淩空聳金書照夜明墻深容竹迸石古伴梅橫云接天章路風傳徼道聲非才叨直愧見壁間名

又絕句

堂虛覺暮寒生長樂疎鐘緩轉更對燭已無詞可艸擁鑪時聽閙皇城

次早喜雪

竹葉初聞似雨聲禁林未曉已通明朱樓屈曲欄先濕紫殿參差瓦欲平冰硯筆隨花片起風檐慢防蕋珠輕堂名不枉人間說此際眞如玉琢成

入局有懷【戊申】

空飱無補負公家此志𨿽存鬢已華毎向客懷紅躑躅不貪郎對紫薇花寛心可要流香酒圎夢何湏正焙茶手板便還丞相去吾儕活計只桑麻

有感【戊申三月】

少日因貧彊覓官於今悔擲釣魚竿宮袍豈似陁尼暖廐馬何如欵叚安凖易莫教元尙白奏篇還要炳於丹得歸須謁嚴陵去夢已先經七里灘

得郡後二首【戊申六月】

君王分付爲親還班路諠傳忤要官我但得歸他不問從來人道乞身難

語戅情知忤要人此心謀國不謀身一麾得請天南去出處應堪白老親

登舟喜風頓淸秋暑

觸暑登途眾共猜好風誰料逐防開天公應是憐行客正忤炎官熱屬來

和後村明皇按樂圖【周昉筆劉工部任泉舶日曽見】

芙蓉帳暖春覺遲玉笛眞人恣荒嬉防權宰相楊與李老奴將軍専北司延秋門外目未睹宮中但教霓裳舞薛玉沈醉壽王醒天公自擊催花鼓錦雞索闘金籠疎寶馬登牀伶走趨只愁海棠睡不足肯信漁陽有反書靑娥阿監髮種種海上依然髻斜擁逰魂血汗縱得歸不伴君王行蜀隴周郎此筆妙殊常環臺初見惜匆忙重來把翫轉燭去十年去我春堂堂按圖雅欲談遺事西墅無人誰老異少公錦捲長公題共說少公各揮淚【工部後村之弟】

梅花

紛紛塵劫數河沙玉云風標共幾家可是人間淸气少卻疑大半作梅花

劭農

此禮今於古庶幾龎眉共席意依依兒攜竹笠翁藜杖主帶朝冠客布衣飲不盡觴瓢挈去食猶餘胾葉包歸已分鏤本隨人看聞說今年僻字稀

憶在

憶在云深處身曽侍紫宸元無講三昧那得筆千鈞分賜茶猶在批依墨尙新汗顏恩莫報竊祿謾娛親

馬和之覓句圖【以下五首題後村畫卷】

先生隱幾奴煨火斜挿疎枝破瓦尊鶴夢未回更幾轉吟時應是月黃昏

石虎禮僧圖【父子三人禮佛澄圖】

眼前立是抱橋屍悔不湔腸背後兒洛度老胡聞血臭汝𨿽合爪吾攢眉【洛度見本傳】

明皇聽笛圖

壽王妃防寜王笛對面三郎背老伶卻恨馬嵬西去路無人吹出雨霖鈴

楊通老移居圖

憶昔移居詩在集篇篇好就中語奇絕防是渉與島誰歟作此圖題以楊通老行行四五人長短各有荷瓢者帽且髯席者頭不褁或牧而尙髻或負而似跛孟先衣頗寛靈照袖亦拖一兒解持箠一兒才剪鬢處士獨跨驢牛乃背其媼彼羊驅於前彼貓肩於左琴二荻藍雙生計亦甚夥應嫌俗子知必住深山可低眉得何句手卷豈其稿若逢李十二定復歌飯顆薏似或招讒胡椒能惹禍君子哉若人萬物偹於我

石鼎聨句圖

盡意不盡形形勝意不足正如九方臯相馬不相肉此筆誰爲之繅借以錦玉一幾共三人彌明喜師服酬夜何其漏箭在銀燭誰知豕腹脹誰作龍頭縮始胡爲頡頏末胡爲屈伏彼旣鼻撩天避席徒局束去者俄翩然二子睡正熟扊戶問童奴曉雲棲古木質之昌黎篇叚叚皆寔錄用意豈不精或者疑近俗我聞文章家同工而異曲或如駿歷險千里在一蹙或寸步不遺句句必連屬在詩則樂天在文則永叔畫品恐亦然願言寶此軸毋使嘆巧心受嗤於拙目

題江貫道人山水四言【此畫疋絹作石林簡齋有詩防】

逺山叢叢逺樹蒙蒙咫尺萬里江行其中短長何岸髙低何峯彼坻彼洔彼瀑彼洪靖嵐乍豁煙靄蔥籠或斷或屬且淡且濃爾崒奚寺爾盤奚宮或垣陰醫或梁嵌空有吠者龎有樵者翁危檣落碇短棹掀蓬往來異趣寂動殊容羃翠其庭豈非盧鴻略約而渡豈非蒙昔我經行雲山萬重若淮南北與江西東亦簑而雨亦防而風乃今追惟夢境相從及此開卷恍然昔同誰居作者造化論功淹防其裔熈成是宗聲聞九陛旣召而終謂彼樹白【貫道盡林木如算子其身皆白】防其身窮其然豈然訊之天公此名穹壤疇曰不逢

題逹磨渡蘆圖

白頭浪中碧眼胡赤腳笑踏鴈啣蘆太平寺主不知我觀音後身誰誑渠是身如幻本來空偶然防戱非神通當年渉海向震旦扁舟本與啇胡同君不見壺邱弟子禦風飛猶有所待固笑之又不見橫拋錫杖渡水僧回瞻黃檗稱大乘此胡法器更奇在何曽以此爲聖解蕭郎不晤義不畱卻要時人略驚怪異時埋骨寄熊耳萬里西歸提只履忽從棻嶺遇宋云雅意依然今日是此圖誰筆面如活客來卻詠淩波韈若將底事比渠儂老胡暗中定差殺

郡圃偶題【鄱陽】

曲階倚杖行疎影栁花度竹粘衣領臺根三兩落殘梅時見幽禽窺野井

正月郡圃偶成【慶朔堂】

梅花落盡桞將舒池水冬深只尺餘亭欠掃除多敗葉園隨髙下長新蔬典刑如在松加愛意思相關艸莫鋤慶朔堂前詩一首舊碑元是後來書【範文正公有慶朔堂詩手植七松今存者四】

題宋徳淸詩稿【和陶宋次道之子】

詩法如書法臨摹恐未眞寜爲禪散聖莫作婢夫人士詫門中集君畱席上珍苦吟應不厭防見乹黃陳

讀剛程公祠堂碑作

抗對公何勇畱芳泣血編死能名百世生不解千年官豈云無長吾誠恥獨全堂堂英烈在遺像舊江邊

晚行鳯逰池邊作【冶司】

爲吏長嗟七不堪偸閒時到小池南去來共浴鳬千百髙下相呼鵲二三春放新紅梅防防霜餘舊緑艸毿毿云邊數陣鴉歸後逺樹如山日半含

人世

浮世堪嗤似戱場塵編無限記興亡百年不了窓明暗一覺寜論夜短長空谷老天休浩嘆今人古月謾相望眼前翻覆祗如許隱幾何妨靜炷香

夜坐

入夜新涼乍滿襟檐前花竹防淸陰好時好日隨緣住非月非風得趣深書到七篇偏有味詩畱千載待知音從來一防圓明處不是禪心是本心

徐朝奉挽歌詞

薤露曲薤露歌人生如露可柰何如公九十鬢皤皤有子百世名不磨排姦直气貫義娥教忠蜚奏金鑾坡制書內出特防褒魚躍白金緋染袍徑阪之門道日髙葵藿園中翁共哦諸孫玉立春正和生事以禮逾牲牢公從諸仙逰爛柯送車千兩山之阿鴻章伐石質參軻百年似此勝人多翁歸如蛻兒悲號團圞一散頃兮俄門人從今廢蓼莪事親無足可柰何事親無足可柰何薤露曲薤露歌

虧欠

休問閒愁到酒邊眼前虧欠是良緣六王才畢秦明失二防俱平晉社遷月滿一輪湏漸破屋畱三瓦莫教全誰名缺減人間世𨿽道胡僧也自賢

自知

學問深功要不疑空談長笑晉人癡渠儂眼縱明如月知我何如我自知

郊行卽事

野店相依門向背牧童對語岸東西艸枯白見樵成徑木落紅隨葉入溪色有淺深峯逺近影無長短樹髙低眼前好句閒収拾歸到書窓卻自題

老樹菌生鋪目斷溪泥濕印牛蹄山僧渡水雙擕履野客歸村獨杖藜羣鳥爭枝聲上下孤松夾澗影東西行吟注意捜詩料欲近前溪路忽迷

偶題

生涯莫問要如何且臥牛衣醉濁醪仕已何妨三令尹是非原是一東坡拾遺兒去看魚笱廷尉門荒設雀羅百卉不論紅與紫看花時少葉時多

書懷

寒窓防筆日娛嬉品格髙低問孰知古貌古心空自許散歌散傳不能奇但參言句禪差是要入文章錄卻癡誰道二郎吟可學友頥揺膝笑兒

人間逆境似難堪渉歷﨑防我熟諳早已知非如伯玉誤令入閙爲圖南【寇菜公】二娘子酒何妨醉【坡別集】小廝兒禪只黙忝【臨濟】試問先生緣底樂坐觀寒月照秋潭

世味

世味更嘗百念輕眼前何辱又何榮寜教鬼解揶揄汝不許人能駕馭卿躍馬臥龍皆夢事焚香防鏡了餘生春殘雨水差沾足卻願從今米價平

讀程氏遺書

浮生長短夢可見幾英雄不有遺編在應隨落葉空中宵門外雪一月坐間風似此難傳處能言孰與同

身外

身外榮枯時與命眼前好應古猶今不須指擬文章力【劉禹錫】且要消除人我心【白樂天彊健祗添人我心】貧甚可無飡玉法閒多好和翫殊吟【傳燈錄】春殘任待花饒笑竹幾蒲團味自深

自警

靜退𨿽知趣味殊終然習气未令除有無對鏡宜俱遣夢覺何時解一如得力要須生處熟用工最怕宻中疎莫教艸艸匆匆去卻恐從前枉讀書

晨興和前韻

分劑元無欠與余化工最巧是乘除壯懷何必風雲入淨念須看露電如元在不妨雄拓落詩成自笑甫狂疎新來一事尢堪訝眼已眵昏學艸書

晴窓放言

今日與明朝相尋僅頃刻昨日不可追便如千嵗隔長江汐旦潮孤月明又魄眞宰良自勞人生況如客錦衣豈雲華藜羮未爲嗇俯仰去來今升沈付一啞夘酒六七分武成二三防晴窓樂自知一鏡虛中白

甲寅十月十九日有感

當年瑞節慶虹流冷落如今閱幾秋鼔腹遺民猶詫說攀髯諸老更誰畱玉梅枝上春長在金粟堆邊云止愁【明皇陵寢在金粟堆邊杜詩欵陽美人舞劍歌】追記鵠袍陪拜日曉風黃繖望宸旒

田圃雜詠

疇昔多慚世网牽収身幸早賦歸田四科人物皆髙弟只學樊遲也自賢

獨立搔頭曉未梳喜看童僕理園蔬漢儒不悟眞消息卻下簾帷只讀書

郊迎猶待一畨風主相那能不愧容縱道東還心事白更須定洛乞明農

嵗計溪南數畆中但將風雨祝天公人生何必堂廚飯米滲藜羮一飽同

雨過髙低水地平扶犂野老續歌聲憂時莫問簑衣防但看烏犍破曉耕【防語見文公集雜著】

輪輿蓋軫及車弓模冩文奇是考工農具因何卻疎略周公於此愧防【笠澤叢書農具說最工】

題詠近稿

拏舟早已向三韓莫放天風觧引還九轉黃芽先白雪千年翠甗後紅斑棊無盡算仙猶著性要全空佛未閒得路不須愁險絕看他腳力盡時山

夢

學道渾無力紛紛夢未休誰呼鶖與寂莫定蝶爲周因想誠難詰飛揚果自由工夫何處是勤看嬾安牛

溪上謡

溪上行吟山裏應山邊閒步溪間影毎因人語識山聲卻向溪光見人性溪流自潄溪不喧山鳥相呼山愈靜野雞伏卵似餋丹睡鴨依蘆如入定人生何必學仙我行自樂疑散聖無人獨賦溪山謡山能逺和溪能聽

夢西軒舊事

南谷霜松老傷哉一窖塵學遷窮有鬼詩在防無神往日同參盡殘年入夢頻遺書誰掛眼衣鉢付何人

云木相參歌

溪翁結艸傍溪南近山繞屋靑如藍天垂四野雲到地千頃萬頃羅松杉著亭小小寄面勢往來萬象窓中含有時倚日未吐但看云木朝相參蒼蒼古木大百圍我醉呼云云不飛風和萬竅如塤箎此時此景誰能盡旣以名亭聊賦之

夢寒齋

故人千載隔幽明昨夜躊躇過數更握手不知爲已死掀髯猶更話無生海山兜率歸何鄕【樂天詩海山不是吾歸處歸則湏歸兜率天】漳浦咸陽寤自驚【樂天夢徽之詩漳浦老身三度病咸陽宿艸八回秋】擁被長吟天未曉滿檐落月淚如傾

戊午與諸友同謁犀斜南谷二師墳作

來往松間不計年學無進趣負師傳侯芭白髮今能幾知付他誰守太元

身前枯槁似山僧葛𨿽存亦彊名料得九京還自喜但將墳墓付諸生

艾軒先生

爲道難言不著書但知日用是根株當筵自昔傾龍象嗣法何人識馬六學卽今皆勦說一齊孤立可長吁犀斜南谷窮愁骨仙境能談舊事無

臂痛六言

六十六翁衰久四百四病更多臂用火攻未可心存水觀如何

虞監因書自苦龍眠爲畫勞功臂痛與渠相似筆端苦我非工

列子肘停杯水吳生臂畫圓光此是病魔饒借莫將妙手誇張

莊子口義成

逍遙而下是全書漁父諸篇卻不如意外形容辭獨至句中脈絡字無虛機鋒頗似禪三昧根極祗求性一初千古濠梁同防面子眞知我我知魚

老子口義成

見徹深微字字精五千言在與誰明事因借諭多成謗經不分章況立名數十有三元是一道虛無實始爲盈蘇云近佛非知老老說長生佛不生

列子口義成

莊列源流本一宗微言妙趣不妨同但知絕迹無行地【莊子齊物語】豈羨輕身可禦風二義乖違劉絕識【劉向敍中有二義乖背不似一家書之語】八篇參校湛何功【今書八篇張湛所參校】就中細細爲分別具眼應須許此翁

重修考二記口義

千金求得自河間此記尢奇似五官文若聱牙精識少物窮纎悉辧名難牙【去聲】圍以後圖方見口義於今缺不完【网山有傳艾軒所講口義今不全矣】師說幸然無失墜書成只恨鬢凋殘

讀關尹子

靑牛車後抱關翁師已西防道卻東著論九篇今獨在合名一字古無同【九篇皆一字名】不知身老傳誰氏可愛文奇似考工慱大眞人莊所敬寥寥千載想宗風

題新稿

少日無端苦學詩倚樓面壁總成癡防無子美驚人語差似堯天遣興時最上宗風埋沒久新來家數見聞知吾生恐被師傳誤自比靈云更不疑

至學

至學元談理最微員門粗細有誰知蛇生弓影心顚倒馬齕其聲夢轉移須信風幡元不動能如水鏡卻無疵咸經四字分明訓截斷憧憧未感時【先師樂軒云貞吉悔亡四字今古座右銘也小象以未感害釋之有感有應而後害生未感則無可悔也】

物理六言

以鳥餋鳥盡性惟虫能虫知天萬物與我爲一反身樂莫大焉

羊螘不如魚計鴻鵠豈比鴈謀爲問折腰五斗何如散髮扁舟

杜鵑前身名字蝴蝶夢境爲周至理但觀物化吾心自有天遊

醯雞甕中世界蜘蛛网上天機他心我心壹是大知小知俱非

蚯蚓兩頭是性桃花一見不疑了得葛藤三昧卻參芣苡諸詩

非魚知魚誰樂夢鹿得鹿誰誣若與子也皆物【莊子】執而我之則愚【關尹子】

兩宋名賢小集卷三百二

欽定四庫全書

兩宋名賢小集卷三百三

宋陳

思編

元陳世隆補

秋江煙艸

張君彥發湖海豪士不喜爲舉子學専意扵詩每以賈島姚合爲法所著僅成帙淸深閒雅宛有唐人風致至其得意警絕之句雜之兩人集內殆未易辧彥發思甚苦未嘗茍下一字每有所作必鎔鏈數日乃定揆其用力蓋倍於江西之學人必従事於此而後知其難且工彥發舊名奕字韓伯世爲孟之河陽人嘉定戊寅仲冬八日古晉丁焴晦夫書

寄趙紫芝

獨防非一事書札故應遲江上逢春日湖邊憶醉時有云爲我伴終日誦君詩百鳥鳴花樹聲聲在逺思

得山中友人書

近得山中信山中頗寂寥酒方收秫釀薪旋割茅燒破屋秋多雨平湖暗有潮不曽逢客至黙坐過淸霄

春晚

萬事吾今飛絮輕此身如燕又巢成暗思庾信家邊竹緑籜新添有防莖

夏日従陳宗之偶書偶成

自従春去後少省出柴扉樹暗鴉巢隠檐空燕迹稀憶山憐有夢當暑詠無依案上書堆滿多應借得歸

楚州

落防停鼓鸛湖頭兩度因循到楚州栁下人家嘗識面笑求新句寫妝樓

江樓飲客

鄰家貰酒尊斟酌共王孫老菜羮遲熟凍油燈屢昏夜寒人罷市坐久僕敲門隔岸歌明月月明江水渾

防蔣山

練布作方袍因閒偶出遨秋風城郭淨寒色樹林髙鹿守禪闗老僧修佛殿勞再來思久住人世事如毛

送蔡監丞赴髙郵

城古似盤盂榮分刺史符夏新防藕葉夜久見蠙珠吏過朱方接山従邵伯無文防遺迹在民俗易相爭

送杜晦之兄弟歸閩

秋來猶苦熱歸去莫貪程官寫新銜位詩傳舊姓名防家村酒賤一路澗泉淸想到鄕閭日爭防兩弟兄

簡周宗聖

曠野有芳芷近江無早鶯春詩定多少旬日又淸明樹暗憐楊栁花開認橘橙相尋每乖阻夢裏亦愁生

暮春

日日雨霏霏開門無所知漫尋花發處已過絮飛時替紙蠶生徧修巢燕立危但催人老去羞作送春詩

防長幹畱寄聰公

僧去尋芳艸客來防落花就齋槃乞米借水鼎煎茶日炙春無色風吹天有沙欲回成再住此意問林鵶

舟次湖口追憶任眀府

重來又十年山水故淒然獨雁仍爲侶雙鳬已作仙濁流分蜀派靑色聚淮煙石上罾魚者猶言縣令賢

慈母磯

莫嫌舟逆上子細得防山眾艸名難識孤花影自閒避人鴈翅響經雨石文斑夜久江風冷神仙定往還

寄別顏伯奇

情深袂怕分豈不欲辭君轉柁方乘曉思山已隔云菊當前路見鴈在半江聞把盞秋才好遙憐白鷺羣

送宋謙父之淸江因簡希亮

吟詩夕陽裏相送上瀟灘前路逢梅處同誰倚棹看嵗窮風力江濶雁聲寒持此呈蘇季人生識面難

髙郵送紫芝

重逢又重別把盞更淒然明日帆開岸平湖水接天好詩應自作【音佐】狂夢與誰圎我欲來相趂揚州且住船

逢王元任

寂寞淮南道憑君獨記余始知元住此久悔不通書暮嶽畱同眺寒房與借居共懷京邑燕已是二年餘

李景文移居

能詩畱幕府借宅近南湖吏去少公事客來多釣徒雪爲今夜雨梅發去年枝我爾同州住相過路不迂

元日

歷以寅爲正風従艮位來桃符當壁冩竹戶趂鐘開宿雨滋初茁長年老不材滿庭靑柏葉惆悵獨持杯

送胡道士歸康廬

避世懷孤往爲庵近五巒出無人作伴歸有寉相防老石苔衣淨深山瀑布寒自言猶養母應未得燒丹

豫章別紫芝

吟苦事俱廢拙深貧未除年來如旅燕秋至卽移居古道行黃葉空囊貯素書一生江海恨惟子最知余

子山寺

迢逓前朝寺經過遂一遊白雲鴉樹曉黃葉鳳臺秋僧舉開山話人消在世愁殿廊經刼火已費十年修

送郭道士之江州

防盡山南景忽思山北逰屐過云亦動琹罷月空畱世上無非熱林間一似秋𨿽然乍相識別去也能愁

彭蠡阻風寄城中故人

欲行行未得累日滯孤舟月照山皆近風吹水倒流地名人不識秋景客相愁憶爾惟成夢遙知獨倚樓

畱滯

蕭條十日余畱滯別人居借史抄陳作黏碑學艸書煙淸數村曉月落一潭虛吾自欵秋色那堪樹木疎

送翁十赴舉

今年科詔下頗亦動山情丹竈畱云守書裝冒熱行卜知三命勝業賸一明倘赴瓊林晏能詩舊有聲

再送盛君之升州

君與餘皆懶餘如君更貧今年再同夏兩鬢獨非春去棹孤山浪徵衫西府塵似聞仍用武爲算立功人

再送丕父

弟行兄出送有約共憑闌艸木雨初過江湖路轉難同懷年各長重別酒無歡明日雙鐘下蒼崖應獨看

移菊

秋風籬落逺晨起自移栽稍覺微根損湏遲數日開最淸人愛重乍見蝶疑猜昔有陶元亮因玆歸去來

贈沈荘可

卷上芳名舊所知見君還恨識君遲數莖短髮沾霜白一葉扁舟觸浪危問徧菊名因作譜畫將蘭本要求詩向南郡邑多經過楚士能狂更有誰

寄蘇希亮

因何也識閒名字遂托交防索近詩想象獨吟應更苦分明此意似相知空林日短歸鴉早逺水寒多雁到遲安得爾來同度嵗傳聞畫筆最淸奇

送徐和卿之上饒

江樹雜丹靑江寒少得情亦知君去路多是水爲程銜位猶書嶽防從半作卿如逢二泉子因說野人名【章泉澗泉皆居信】

山行

偶作山行只杖藜歸逢寒日下山時與僧並立看紅樹忽有寉來棲樹枝

送人歸南康

我來方與廬山別爾去廬山是故鄕前日住山渾不覺如今山逺卻思量

舒州嵗暮

窮冬日日愛天晴古寺門開絕送迎野鶴忽來橋上立小僧獨向水邊行過寒梅樹白全少入臘艸芽靑漸生又是舒州一年了怕防新曆動鄕情

廣教寺【卽二喬故宅】

英雄居處終奇特防度欲來今始能騎省文髙存古篆喬公樹朽長寒藤淸流並繞三分澗翠竹相依住數僧沙鳥詎知千載恨日斜飛下立漁罾

防禪林寺

寺置蕭梁曽識少今朝蘚磴始經過天低日落江湖逺煙冷風淸竹樹多虫引翠禽行壊屋馬驚白犬吠懸蘿一僧九十形容古巖下逢余忽浩歌

漢東郡齋夕坐

廬山鮮夏洪山去自到山邊葉已飄鴻雁影多憐塞近交朋書少覺身遙屢逰騎慣將軍馬不飲還封道士瓢心憶淸吟更岑寂玉京誰與話寒宵

防智門寺【寺卽隋文帝故宅】

一間瓦屋荒山裏山路縈廻夕照明只有比邱頭雪白旋收經卷出相迎

傳聞此地有龍飛佛殿殘磚刻鳳螭事去千年無問處寂寥衰艸臥苔碑

晝坐

出門無所往獨自坐胡牀雨濯殘梅盡風吹百艸長近邊人喜戰偶病客傳方不柰春愁密思君對酒觴

兩宋名賢小集卷三百三

欽定四庫全書

兩宋名賢小集卷三百四

宋陳

思編

元陳世隆補

學詩初槁

王同祖字與之號花洲金華人淳祐中建康府通判次攺添差沿江制置司機宜文字有學詩初集京城元夕【以下系丙申作】

鼓吹喧喧月色新天街燈火夜通晨玉皇不賜傳柑宴散與千門萬戶春

湖上

長安三月又三日繡轂狨鞍富貴家笙鼓喧天蘭棹穏賣花聲裏夕陽斜

偶出城來日未西百花叢底艸淒淒遊人過盡歸來晚行徧蘇公十里堤

送客

千金難買是心知誰遣相新又語違楊栁若知行客恨不教飛絮撲春衣

太乙宮卽事

金殿重重閉不開盤窠蒼栢兩行栽角門東畔瞻宸幾仙杖曽迎翠輦來

緑陰密處著危亭佳气蔥蔥王武林一片紅塵飛不入杜鵑啼處白雲深【山後有亭乃武林山】

夜步內門

靜夜孤燈人未眠等閒行過內門前一聲唱徹連珠喏【皇城夜間唱連珠喏】碧月朱闌緑栁邊

時事感懷

壯心如鐵气塡膺萬里中原尙塞塵一枕西風兩行淚封疆誰是死綏人

羽書昨夜下長安鐵騎駸駸犯蜀闗愁殺閨中年少婦朝朝空望戍夫還

襄州蹀血荊州亂千里金湯狐兔慿未定樊城闗已死漢民何日見中興

蜀又交侵淮又危江湖風浪拂潢池【時江右有防警】連朝雲气濃於墨想是英雄血戰時

晚秋

世變無窮客恨長欄幹徧倚怕斜陽滿籬黃菊無心防付與防蜂自在忙

明堂觀禮十三首

尙書省觀涖誓

中辛防吉建齋壇宰相前期誓百官尊祖敬宗天子孝儀文莫作等閒防

端門觀習肆赦儀

百官常服拱端門丹鳳啣書下九昏宰相近前宣授了齊班舞蹈謝君恩

兩邊黃幕防朱檐中貴當頭捲簾扶起金雞爭搶取要教天表庶民瞻

車駕宿太廟

金甲重矛兩內臣堦前對立气英英巡更塲內知誰問聴得傳呼宰相名

車駕回太廟

瑞靄祥雲傍曉開九重法駕太宮回一聲靜蹕千官肅衛士傳呼禦座來

天街夜步

風不停雲月更淸千門繡幕笑歌聲禦營巡檢無拘束走馬天街夜逹明

內前

靑帷朱簴栁陰旁玉磬金鐘列兩行輦路旋天泥細細雞竿掲處瑞云黃

和寧門觀駕

星斗中天夜向晨寸云不防月華明六飛過盡燈如晝宮漏遲遲報五更

肆赦

九重夙夜畏天威何事晴明一夕非不放明堂大朝賀盡拋坊樂獨行歸【上以天雨免朝賀及迎樂】

觀景靈宮恭謝

聖皇宗祀懷多福恭謝回來防帶花柷敔笙鏞齊合奏舉頭更見日光華【時積陰初霽】

膳羞進徹靜無嘩宰執齋宮坐賜茶不比常朝添覆奏【常朝除目覆奏而後出札惟齋宮免】報來除目十餘家

回龍橋望駕

回龍橋上望龍顏毅采英英瞻仰難須信吾皇自神武何憂中國不尊安

兩行衛士錦宮袍萬嵗聲長徹九臯過盡羽旄風細細彩雲不動禦鑪髙

晚秋登樓

獨上危樓望落暉昏鴉歸處逺煙微湖光洗得秋容淨爭柰江南雁又飛

讀罷黃庭倦倚樓亂雲挾雨過湖頭年來無復登臨思閒橪黃花送暮秋

觀雨

蕭蕭疎雨逐斜風三兩歸鴉暮靄中看到菊花無可防一年秋事又成空

送劉方石歸旴江

嵗雲暮矣始成行珍重劉公半月程四海干戈風物攺亂離時節別離輕

昨日新聞未忍聽憂時嬴得髩毛星歸休髙臥西江上秖恐川原艸木腥

與月船周君話別

明日須知子逺行一燈對話過三更離魂已逐歌聲防淸夢空隨夜雨生

鴨鑪煙冷夜窓寒著盡冬衣尙怯單忽憶故人千里別雁賫芳恨度扶欄

霜風

一夜霜風動地寒塞垣火未報平安嫦娥亦帶傷心色爲照徵人尙抱鞍

夜坐

獨對寒燈客夢孤數聲徵雁下平蕪古今多少難言事笑指梅花解語無

坐到中宵未忍眠只今身世兩茫然悲歡轉眼俱陳迹休對寒燈說舊年

寒夜

匝地陰風黯淡天怯寒時秖宜眠氊裘羔酒非吾事自碾新茶和雪煎

風收云捲月當天獨立中庭思悄然市井不知邊塞事嗚嗚鼓樂吹新年

寄詩人

憶君夜夜看燈花暗數歸期未到家兒女團圞生計足還知邊塞走風沙

恰回午枕自華胥忽得周郎一紙書江上春風能防日莫教門外栁蕭疎【周畱詩爲別有歸去門前栽栁樹逢春先緑向陽枝之句】

觀錫宴宣勸

中使傳宣內裏來輔臣拜飲九霞杯君王萬嵗三邊靜壽域先從塞北開

湖上早行

錢塘門外買湖船霧气沖雲水接天只有蘇堤金綫栁半籠早日半籠煙

陰夕

恰好晴明天又陰霜風如劍二毛侵淮城夜雪深多少不見擒吳奏防音

嵗晚卽事

矻矻窮年漫逐名不知七日換新正困人天气濃扵酒賴有梅花喚眼醒

元日【以下系丁酉作】

一夜東風換斗杓千門曉色雪初消君王已奏平淮雅猶自謙沖免防朝【時以邊事免大朝防】

雲集衣冠拜紫宸榻前除目報來眞君恩先到宮門栁占得人間第一春

觀宰相早朝

五更三防內門開禦路傳呼宰相來天子未明思政理退朝常是過辰牌【用唐人進退格】

春社

防纎霧雨四山昏寂寂柴檐半掩門客裏不知今日社偶過野廟見分膰

雨意

春愁如織雨如麻倦倚吟窓拾落花坐不忍眠心似醉悠悠身世在天涯

曀曀重陰晝不分歸鴉林裏認黃昬人間春信知多少但覺春寒入夢魂

內前

兩桁重楊防九重翠眉羞畫舊隋宮柔條似怕君恩重低拂朱欄舞曉風

麗正門開曉色鮮萬絲緑栁禦溝邊禁中恐有題紅怨不放涓流出內前

小立

小立危樓望眼遙晚煙淡處見湖橋梅花落盡寒猶力畱得東風栁條

湖上

湖頭春水千丈碧湖堤嫋栁不盈尺唱歌女兒棹船回驚起沙鷗對對立

廟山道中

蕭蕭疎雨防孤蓬舟子招呼語順風小麥靑靑春卻半一聲江上看田翁

春日雜興

迢迢淸夜靜無嘩月色千門噪亂鴉【吳山月明則羣鴉噪】坐久忽驚寒力重不知殘雪在梅花

粉墻紅杏半離披春滿人間花自知幽鳥不言如有思等閒飛上海棠枝

輕寒漠漠雨霏霏春院人閒半掩扉風力不知多幾許出門只見杏花飛

百花時莭燕鶯忙盡日如年懶課香午枕夢回人悄悄一聲啼鳥傍斜陽

淸明過了栁花飛簾外萋萋艸正肥喚起惜春情緒處空山殘月杜鵑啼

嚴陵舟中

萬水千山霽色新臨風一葦捷於神羊裘灘下休停棹聞說狂奴解笑人

郊行

牧牛童子坐田頭艸簮花兩兩謳路繞靑山山繞澗殘蟬夕照淡於秋

火雲散盡晚風涼曲澗流空艸自長蠶箔成絲秧貼水數聲布谷爲誰忙

午窓

破午幽禽驚客夢隔窓疎雨喚離愁浮雲得防知何益早悟荘周蝶夢休

獨行

終日長廊獨自行幻身未信一絲輕自家心緒忡忡急枉恨鄰搗練聲

初秋

晚趂涼颸上小樓忽看梧葉早驚秋悲懷無柰狂風雨數盡歸鴉懶轉頭

晚登層樓【已下四首往金陵鎖試作】

西風吹我上層樓千載興亡逝水流數防鴉歸江浦晚一聲雁過塞垣秋

天津橋【橋在行宮前昔人謂山如洛邑水如瀍澗因以名之】

行闕千重鎖暮煙山如洛邑水如瀍黃塵障防中原路忍立橋頭聴杜鵑

晚出升州門

晚驅羸馬出東城過盡山崗路卻平村店夜深人語靜隔墻風逓暗潮聲

京口

晚風來過淮舟閒上南徐多景樓落日寒城伴荒艸江南人指是洲

道間晚景

防橋流水涵虛碧逺岸空山鎖晚靑勒馬爲看溪畔景森森古木暗長汀

題鄭雲谷梅窓

匆匆嵗月爲誰忙靜倚梅窓到夕陽老菊不知秋已去晚風時送短籬香

愛梅來訪小春花閒臥云房避俗嘩喚醒昬昬塵世夢旋移石鼎煮新茶

嵗晚雜興

撥盡寒灰恨轉添不知片雪防疎簾梅花帳冷鑪煙歇架上黃庭信手拈

時勢危棋局轉低丈夫有志竟何爲優防輸與田家樂問著朝廷事不知

雨雪霏霏嵗又除鯉庭目防數行書銷金帳下羊羔酒便學麄人也不如

夏日金陵制幕卽事【以下系戊戌以後作】

五更三防造轅門了卻文書日欲昬出入戴星吾豈憚要須一飯不忘恩

早來畱得气淸明吏棒軍書課日程秉燭攙先書押了閒欹涼枕數殘更

荷花池畔竹涼牀一枕閒消夏日長燎過水沈天正午旋移小艇采蓮房

幕府人才不在多同寅難得是恭和一堂賔主春風裏剩有功夫到切磋

入夏邊鋒漸報安不妨拄笏共觀山西風易把江濤湧整暇規摹肯放閒

郡圃觀白蓮

翠蓋亭亭映玉裳臨風綽約暗飄香六郎正被繁華困不愛濃妝愛淡妝

嬌羞處子臨妝後淡淨佳人出浴時無語倚闌如有恨生嫌別岸污胭脂

掩晝嬌春斂恨濃蓮苞欲實又成空都緣不肯爲雲雨開落非關一夜風

采菱人散夕陽收冷落西溪風露頭飛入白鷗花一色暗香來處月如鉤

泰華根株本一同何分白白與紅紅半池只怕霜風倒輸與蒼頭百丈松

秋日金陵制幕書事

幕府秋來事更多夜深猶是擬諸窠【制閫諸案大則曰房小則曰窠蓋仿朝廷之制】平安號火新來急鐵騎連宵已渡河

防盡官軍防到民三千新遣殿司兵流離更講闗防防預結彊丁戍列營【流民彊壯預爲未然慮置勇士一軍團結之】

哨馬紛紛一水間渡頭分戍要防姦可憐生計漁舟者官給旗牌禁往還【諸渡遣官戍之以爲禁姦之防至於漁舟亦自官給黃牌黒旗以考驗】元帥謙謙盡下情麟堂垂晚更延賔遇風盡是同舟客肯把秦人視越人

明朝玉帳過江邊騎卒行營一日先出得公庭天向夜通宵人散起家錢【元帥江行騎卒遣幕中通夜散起家錢於諸營】

秋閨

西風昨夜到庭梧曉看窓前一葉無秋月照人眠不得等閒拈弄綉工夫

滿目淒涼只自知閒將心事寄琴徽無情梁上雙雙燕帶取秋光一半歸

入秋情思可曾歡深鎖朱扉怯捲簾書幾無人塵不掃一鈞蛛网掛牙籖

江南賈客去忘歸撲面邊塵自在飛想得那邊寒較早夜來密地剪徵衣

零露瀼瀼夜气浮嫩寒差力五更頭鄰雞啼破交加夢冷浸梧桐月一鉤

冬日金陵制幕書事

督制堂堂兩重臣駐師移府夾江濵資糧扉屨多多辦更有舟車乞與鄰【將督制兩閫移屯江岸應援淮城東閫亦自維揚提兵防合軍需等物多本司貸之】

官軍聞說定廬州破敵功成一滴油【一滴油弩名】智勇功名付元凱王三錫命到康【此詩爲合肥作敵以重兵二十萬圍城者四十餘日制帥杜公於援兵未至前不動聲色而破之父子俱奏雋功受上賞】

城中守將方投死陣面將軍已賣降版築紛紛成底事那知靠後是長江【此詩爲滁州作敵圍滁城幾兩月守臣陣廣極力挫之敵已有退志防援師築城於江壖未進廣中傷死有內變敵遂入而城亡矣】

薄晚官軍得勝歸家家戶戶掛旌旗陣前紀律明扵日師入城來半不知【此詩爲往來過軍作】

三五同寮出幕遲公餘終日意怡怡歸來又被梅花惱撥冗銅彛挿數枝

右七言絕句百首同祖少作也少作不止是離體凡數百未敢錄姑錄此百篇爲初稿非錄詩也錄其事也詩因事而作事由詩而著不然少作何敢傳哉同祖自髫齓侍家君宦防弱冠入金陵幕府目所觸意所感寓於詩詩不足錄事不可廢此初槁所以出也孔子曰小子何莫學夫詩又曰非求益者也欲速成者也同祖慕聖門學詩之訓將以求益而非敢蹈欲速之戒遂以學詩名其篇嘉熈庚子月正元日金華王同祖書於建安郡齋

兩宋名賢小集卷三百四

欽定四庫全書

兩宋名賢小集卷三百五

宋陳

思編

元陳世隆補

小山集

劉翰字武子長沙人紹興間於湖張孝祥石湖範成大方名重一時翰逰於二公之門故詩聲日著久客都下迄無所就有小山集

桂殿秋壽於湖先生

靑帝子碧蓮宮不駕雲車騎白龍瑤池路逺羽衣濕玉佩泠泠明月中

雙玉節到神京碧杯仙露冷如冰一聲金磬千花發洞口天風吹酒醒

翠屛曲

小亭簾幕垂陰陰梅香入枕春生屛西窓月落翠被冷鳥聲殘夢東風醒三年不喚淸溪渡夢裏瀼西春水路江頭女兒雙翠眉能唱劉郎芳艸句

小宴

一曲歌云勸玉觴歸來斜月恰侵牀小窓細嚼梅花蕋吐出新詩字字香

余久客都城秋風思歸作楚語和吳郎采菱叩舷之音

秋風兮淒淒山中兮桂枝彈余冠兮塵隨芳艸緑兮未歸家遙遙兮辭楚荊傷去國兮重登臨舞長劍兮增慨復鳴鋏兮成音采中洲兮蘭蕋望美人兮千里我所思兮天一方共明月兮隔秋水

種梅

淒涼池館欲棲鴉采筆無心賦落霞惆悵後庭風味薄自鋤明月種梅花

紅窓怨

啼鶯喚起紗窓夢紅日滿簾花影防翠屛香字冷薫鑪羅衣疊損金泥鳯去年君去燕歸時今日燕來君未歸欲把相思挑錦字夜寒懶上鴛鴦機起來翠袖香羅薄東風滿地桃花落

漁父

輕舟一葉一輕蓬上有蕭蕭鶴髮翁昨夜不知何處宿月明都在笛聲中

春晚呈範石湖

風日蕭蕭兩鬢華倦尋銀筆賦餘霞五更枕上無情雨三月風前薄命花春困有時因病酒客懷何日不思家年來事事心情懶惟有歸耕防最佳

上元小亭

靖康詔令文章種桐邑公侯國老家種得人間桃李滿春風無地不開花

石頭城

離離芳艸滿吳宮緑到臺城舊苑東一夜空江煙水冷石頭明月鴈聲中

天上月

春冰一片淨無瑕萬里淸光徧海涯欲與嫦娥移桂樹月明先合種梅花

春日

沈沈芳酌動金波笑引疎梅泛玉荷幾度天寒歸雁少一畨風雨落花多功名好在知心懶富貴重來柰老何鳥鵲數聲傳喜語梁間燕子亦能歌

江南曲

我家江南同野老自紡落毛采蘋藻淸風滿袖讀離騷半畆幽畦種香艸門前流水鳴濺濺日暮歸來自刺船遙山數疊作媚嫵落日斷霞明晚川雨餘汀艸漲新緑紅衣濕盡鴛鴦浴采蓮女兒何處來唱我春風湖上曲甕頭酒熟方新蒭白魚如銀初上鉤呼兒洗杓醉明月酒酣更作商聲謳

鴻門宴

江東遙遙八千騎大戰小戰七十二劉郎曉鞭天馬來踧踏長安開帝裏子嬰已降隆凖公君王置酒鴻門東張良已去玉斗碎三月大照咸陽紅繡衣歸來日將夜可惜雄心天不借當時已失範增謀尙引長戈到垓下刁鬥乍急營壘驚夜深旗尾秋風橫玉帳佳人不成夢月明四靣聞歌聲防劍相看淚如雨我作楚歌君楚舞明朝寶馬一聲嘶江北江東皆漢土

玉鬥歌【漢髙帝眞英主也其入關則約三章封府庫子女玉帛略無所有秦人歸心焉不待白蛇赤帝老嫗夜哭然後知爲天命彼姁姁項羽欲扼其防而困之難哉鴻門之防沛公亦幾危矣項莊舞劍項伯翼蔽沛公得從間道以歸獨使張良謝羽羽受其璧此亞父知其爲勇所以慨然碎其玉斗也感之作歌】

漢兵咸陽未休含楚王長歌到戱下項伯夜入張良營沛公蒼皇出城謝自言戮力共攻秦不意入關成此勲閉關籍民備他盜盡封府庫待將軍項莊防劍項伯起漢楚興亡在今爾鴻門壯士斬關來慷慨一巵誰懼死君不見秦亡鹿走驪山傾四方盡起諸侯兵龍顏隆凖泗上長天之所授誰能爭英雄肯落他人手獨遣謀臣談辯口君王間道卻歸來滿地秋聲鳴玉斗

吳門行

吳歌婉婉淸如水西風曉自閶門起雙撓艇子采菱來翠荇緑蘋香十里芙蓉影落已知秋濺濕羅衣眉黛愁回聲蕩槳入門去明月家家秋水流

客去

送客歸來月滿檐梅花微笑隔疎簾酒醒今夜銀屛冷沈水薫鑪漸漸添

哀友人

案成歌舞小春嬌何事君隨艸木凋從此巴江江上月有人和淚獨吹簫

聞笛

誰將玉笛按涼州吹徹春風不下樓若道聲聲都是恨不知消得幾多愁

山亭

芳艸萋萋怨未歸西池殘夣要題詩緑窓昨夜東風小開徧梅花第幾枝

題飛雲閣

一笑歸來春尙寒小梅飄盡雪初殘遲遲更待梨花月醉倚飛雲十二欄

立秋日

亂鴉啼防玉屛空一枕新涼一扇風睡起秋聲無覓處滿堦梧葉月明中

兩宋名賢小集卷三百五

欽定四庫全書

兩宋名賢小集卷三百六

宋陳

思編

元陳世隆補

雪窓小稿

張良臣字武子一字漢卿號雪窓其父自洪州避冦來四明因占籍鳥良臣爲詩淸刻髙防尢長於絕句至舉子業非所能専隆興元年試南省魏文節公杞時爲參詳其三防以見知舉張燾曰此文拙古必故人張武子所作使欲得士願以進燾許之撤試果良臣也杞晚居小溪日與良臣詶唱平生官止監左藏庫詩集十卷至咸淳間彌甥徐直諒裒於廣信郡

晚步南城下

冷云堆屋晚仍春惘惘人行陌上昬飛去飛來沙上雁去年洲渚舊蘆根

春詞

竚防無限楚時春罨岸風平緑自薫睡起盡檐雙語燕梨花畱得夜來云

後至搴香復倚春潘嬙梳洗最輕盈南朝破後無詞客燕子桃花古石城

芳艸復芳艸

芳艸復芳艸有人孤倚樓明月復明月何處照離洲相見無期此恨詎相知日暮天寒吹屬玉蠻江荳防重重緑

玉臺體

一寸春霏拂綺寮蕙花江上雪初銷傷心燕子重來地無復人吹紫玉簫

主人流落委荒墳燕子還來壞防門惟有桃花古時月端端正正照啼痕

曉行

千山萬山星斗落一聲兩聲鐘磬淸路入小橋和夢過豆花深處艸虫鳴

陪天童覺禪師如蕪城

風勒江云雪未勻夢寒不到碧梅春破防又指蕪城近漠漠平沙落雁頻

失題

栁暗旗亭不忍看臨江愁殺晉衣冠傷心明月揚州路十里珠簾蕙艸寒

示長蘆仁禪師

叢叢竹雀閙人家農事春來漸有涯品字柴頭煨正暖不知風雪到梅花

別特上人

茂竹永和字院花天寶詩晴江入舟檝忍淚別僧持

梅市道中

連雨疎篷不耐關修眉如失更晴慳越王故國無人問艇子穿花自往還

有懷山房

毎憶山房話夜深幾前無主亦無賔老兵未領西來意斜倚屛風一欠伸

西湖晚歸

帖帖平湖印晚天踏歌防女錦相牽鳯城半掩人爭路猶有鳴琴落後船

書情奉寄蔣弋陽公

五都一何綺歌管正繁防睠我友明月援情冩秋瀬何言異離復一飽困藜稗風雨墨如翳欲往徒自礙頽年去堂堂白髮新種種崎嶇造化久敗屨常決踵從來萬里意不料乘崄恐鳴鶴略九臯未羨乘軒寵

畱題吳興投老庵

白鷺悠悠去不還渚云汀艸一生閒暮年不入西州路空倚梅花說住山

送人遊姑蘇

兒時吾亦寄君州細細聼君說舊遊處處緑波通酒巷女郎多在采菱舟

雪後

雪花竹屋未全消寒雀梢頭眼擘椒紙閣不煙梅自放底能踏濕渡溪橋

九日書呂季慈室

上池入寺見承平影落南州迹易陳手把黃花看新雁風煙愁殺舊京人

感舊

三十六陂春水緑四十九年人事非揚子江頭永嘉後吳儂蕩漿北人稀

山房惠貓

從來憐汝丈人烏端正衘蟬雪不如江海歸來聲繞膝定知分訴食無魚

過臨平

兒時曽憶此登臨細說窮途有述證四十九年蘧伯玉月明人靜過臨平

過西溪

罨畫層波蕙艸荒冷云客鴈兩回皇梅花到得吹成雪盡是淸愁不是香

贈英上人

之秦賸肯迎張祿踏越何曽用計然元鼎事看蛙勝負大槐人與蟻相連

酒熟

濁醪初熟薦霜螯不擬寒山不廣騷淸曉豆花籬下立竹梢獨與月爭髙

遺家書

家住鄱城小洞天經年烹鯉尙茫然幾回鵲喜無消息吹殺燈花獨自眠

祝貓

江上孤蓬雪壓時毎懷寒夜暖相依從今休慣穿籬落取次懷春屢不歸

偶題

誰家池館靜蕭蕭斜倚朱門不敢敲一叚好春藏不盡粉墻斜露杏花梢

萱艸

雪色侵淩緑剪芽枝抽寒玉帶金葩北堂回首傷心處卻復令人恨此花

小破

小破燕支鈿早梅雪云平淡越江遲靑山嵗夜行人少鴨鴨羣飛淺艸時

謝江尙書見訪

黃葉聲中接錦韉添丁籬落怪相牽歸來賸欲從僧話正掩楞伽曝背眠

夏夜

恰則黃昏雨便晴靑塘迆邐盡蛙鳴月明已在芭蕉上猶有殘檐防滴聲

平旦

平旦梅花破冷紅越香何限水流東陳平翠袖新年恨盡在吹香笑語中

兩宋名賢小集卷三百六

欽定四庫全書

兩宋名賢小集卷三百七

宋陳

思編

元陳世隆補

漁溪詩槁

兪桂字晞郤錢唐人紹興五年舉進士嘗出守海濵政劇民頑桂理之裕如不廢吟詠與菊潭吳惟信蕓居陳起詩文相往復有漁溪詩槁三卷

雨吟

輕輕煙霧失樓臺雨暗吳山鎖不開試與漁翁閒訪問落花幾許泛溪來

過湖

舟移別岸水紋開日暖風香正落梅山色蒙蒙橫畫軸白鷗飛處帶詩來

和葉廣文韻

入得春來物物饒翻思湖上短長橋去年寒食閒遊處曾把扁舟系桞條

書齋

野艸沿庭砌淸閒日掩扉晚涼疏雨過落葉覺蟬稀天籟自鳴竹砧聲誰搗衣僧寮不過此何必叩機

閱名勝詩集

買得山房數冊詩倚篷細讀已移時只貪眼底看冰玉月上荷花更不知

書懷

僻性止耽書村中謾寓居心惟求事省身合與名疏木葉秋風起蛩吟夜雨初吾生今晚矣不必問何如

閨怨

鳯幃曉起鬢松枕肉初生酒暈紅一把桞絲挪在手沈吟無語對春風【沈吟一作尋思】

誰憐人去鎖朱樓終日憑闌只帶愁燕子也知人薄幸飛來略不傍簾鉤

溪流

云腳才行又復開一聲隱隱只空雷家僮忽報溪流漲知是前村落雨來

初秋

火老金柔暑告殘乘涼正好望西山秋聲來處無防覓只在前竹葉間

雜興

漫山花發艸萋萋楊桞花綿水拍堤況是客懷禁不得那堪杜宇耳邊啼

偶吟

降伏吾心法無如去外魔苦吟詩愈拙著意字猶訛荏苒靑衫舊消磨白髮多不才爲世棄徒自詠捲阿

雨中遣愁

花已開時人正愁花簪頭上使人羞一春可厭無晴日下卻珠簾懶憑樓

淸明

朝來閣雨喜新晴枝上綿蠻調好聲佳節莫將虛過了人生贏得幾淸明

卽事

陰雲釀雨勒花遲梅已飄殘到杏枝好是池塘淸夢處勾吟春艸入新詩

松江

荷葉翻風暑气微看山露冷濕徵衣垂虹夜靜三髙月只照漁溪一舸歸

惜春

春事三分過二分桃花水上覓紅雲遊人浪說春歸去桞外黃鸝尙自吟

次吳秋潭韻

相逢欵話傍檐西坎止流行事不齊君到白蘋秋正好飽吟風月棹前溪

東山

東山隨分作生涯卽是淸髙隱者家粗有小園供日涉不愁無地種梅花

夏中卽事

黃梅過了猶慳雨幸有南薰在翠槐燕子亦於貧者薄今年全不見飛來

延祥觀

禦園猶自有逋梅約束遊人莫肯開聽得老兵談舊事幾年不見翠華來

虎丘

兩寺今爲一因秦虎占丘鶴飛王劍化鳥宿古墳愁石與泉流接池通海水浮爭奇多勝槪不及盡追遊

家園

眺望西山在目中更須寛展竹籬通殘梅尙守淸廉節不嫁東君昨夜風

首夏

槐幄陰陰蔽緑扉池抽荷葉落薔薇梁間紫燕新雛弱來傍檐前旋學飛

偶成

短髮蕭蕭滿鏡秋家居但覺歲時流兩年不見西湖面笑我寒盟是白鷗

月夜

江南又見鴈南飛楓葉蕭疎旋覺稀邊塞戍夫天气冷誰家月夜搗徵衣

裴墳

乘船寄僻徑墳古最幽深山近風常冷松蟠晝亦陰來時無速騎歸路有鳴禽寄語城居者何人肯訪防

山中

剖竹相通澗下泉更邀山色在尊前一鉤明月軒上欹枕藤牀獨自眠

惠山

徑入松闗古秋云帶樹煙只疑山有雨恰是澗流泉騷客詩畱壁遊人岸系船憑誰招陸羽瀹茗古欄邊

秋懷

喚醒歸舟是早秋水光云影兩悠悠西風不管梧桐怨一葉吹來一葉愁

農事

東作農家處處忙金珠非是療饑方京華只識笙歌樂豈識男耕與女桑

甘露寺

占斷淮南勢西風入鬢毛一江流不盡多景最爲髙斜日迷煙樹孤帆送客舠興懷人物少今古等秋毫

夏晨偶作

蠶事行將了農家刈麥初雨慳林少筍水澁港無魚因病嘗懲酒偸閒懶答書今年身愈老事事覺全疎

贈雲間陸琴士

地僻居閒絕可人殷勤過我抱桐君聲中知有遼天鶴彈散華亭一片雲

煙霞石壁

山深入翠微寺僻掩幽扉景別金仙記人忘塵世機石滋崖雨滴龍出洞雲飛結屋同僧處何須賦式微

久雨

逾月畱京國春光總不知可傷連夜雨好似暮秋時有客來無酒逢人只說詩官中聞閉糴應是細民饑

次坦庵兄韻

便中蒙賜墨得句勝如書暫爾兩年別俄然春暮餘夢馳情不間心邇迹何疏自省吾今老湖山縛屋居

豫章滕閣

勝閣昔曾遊今無檻外樓遠山連樹合盡日對江流古石空存記騷人易感愁夜深歌酒處燈火燦漁舟

寄書

歲月逡巡笑故吾人生南北隔江湖樓頭約取衡陽鴈寄得一行書信無

兩宋名賢小集卷三百七

欽定四庫全書

兩宋名賢小集卷三百八

宋陳

思編

元陳世隆補

漁溪詩槁

泉亭

步入侵云嶺亭髙路恰平池邊幽樹占水底細沙明無友詩難詠逢僧話轉淸此中眞勝地林寂鳥無聲

夏晝

輕揺羽扇著輕紗閒汲淸泉自煮茶緣是夏來無甚雨小池猶未有荷花

楓橋寺

湖水相連月照天鴈聲嘹嚦攪人眠昔人曾到楓橋宿石岸旁邊系小船

秋千

吾今兩鬢已成絲每每逢春獨自悲最恨秋千無力上風流不比少年時

早春

客裏匆匆二月春梅花開後桞爭新西湖不待淸明到早有防芳拾翠人

寄懷

一畨舊事總成空莫使相思夢裏逢惆悵陽臺雲共雨陽臺今隔幾千重

夏中卽事

靑靑梅子已添肥犢角新抽晚筍遲茶罷日長消睡處案頭一卷樂天詩

看先叔祖靑松居士倉使詩

儒冠毎笑拙身謀春日因何掛玉畱南浦未思芳艸恨西湖正爲落梅愁四靈去矣今如在諸老蕭然事已休衣鉢靑松誰繼續家雞還復可搜求

軍中請衣

諸營今日請春衣積沓如山競捧歸曾念雪中兵墮指戍邊鐵甲正防圍

海棠

海棠嫋嫋弄胭脂雨入枝頭睡正宜最是髙人有遺恨杜陵因甚卻無詩

居官

幸喜居官事不多庭空吏散雀堪羅近來轉覺詩朋少誰肯髙軒爲我過

心事

落落功名鬢早斑蹉跎心事十年間看來只合歸湖上魚釣叢中盡日閒

垂虹

松江一景是虹橋欲約騷人釣巨鰲吳越封疆知幾夢古今人物壯三髙雪天斫鱠莎煙冷秋月漁歌劍气豪收拾琉璃千萬頃盡爲醽醁汲波濤

臘八前四日

天气晴和又作陰老來畏冷自難禁余霙待伴畱痕在殊動騷人訪戴心

湖上閒步

一畨雨過一畨春芒竹閒行踏軟塵城裏不知春色早湖邊楊桞已撩人

新竹

傍墻穿過鄰家竹愛護新篁數十竿剪伐莫令僮僕輩老夫日日要來看

松江

香飄菡蓞短篷中水色山光一樣同行止又非人所料今年兩度上垂虹

虎丘

突兀浮圖挿翠微吳王事迹總成非寺僧未晚山門閉不放閒雲一片飛

秋詠

吟軸捲還開行歌興盡回買花澆換葉開徑埽蒼苔巾學涼紗樣衣從薄薴裁潘郎羞鬢白多是爲秋來

秋夜

秋夜多愁思虛堂風露涼觀書燈可近欲睡漏初長蛩響頻催織螢飛爍有光雨梢外過散入稻花香

寄陳蕓居

生長京華地衣冠東晉人書中塵不到筆下句通神江海知名日池塘幾夢春精神長似舊蕓槁愈淸新

冷泉亭

欲訪飛來景湖頭賃小船白雲侵嶺下翠樹傍泉邊入寺人須到深林影自圓山居相去近夜坐學參禪

春晚湖上

花事已成休都人懶出遊水添煙浪濶山帶夕陽愁栁樹鳴黃鳥沙隄臥白鷗不辭歸路遠何必買扁舟

春詠

盡日看詩只掩扉出門細雨怕沾衣杏花已露胭脂色燕子如何卻未歸

苔錢

庭砌方圓出化均何須抵死論錢神貧家阿堵新添富買斷西湖風月春

買魚

蘆花荷葉晚秋天雁影橫斜逺水連頻喚買魚人不譍偸忙撐入怕官船

卽事

東君無處不繁華一雨才晴意便佳客舎山梅開徧了從今懶買擔頭花

送春

作惡情懷是別離老夫嬾作送春詩東君歸去無蹤迹試問垂楊便可知

春歸

靑靑結子在梅梢方見春來夏已交認得主人雙燕子香泥銜去理新巢

晴天气淑濃如酒引得狂蜂路亦迷獨立闌干凝望處賣花人在畫橋西

閒中

花飛春減燕雛飛葉葉成陰障翠圍囊裏酒錢消鑠盡滿船贏得載詩歸

江頭

漁浦山邊白鷺飛西興渡口夕陽微等閒更上層樓望貪看江潮不肯歸

口占

園林緑暗又紅稀蜀鳥啼山筍蕨肥春夏一畨交篆早綿衣脫了換單衣

吟詩

漁溪僻好只吟詩此意還須識者知自古島郊貧徹骨詩逢窮處始爲奇

社日

今朝社日寒猶力燕子還尋五桞家宰肉不沾吾分薄彊斟聾酒度年華

喜雨上別大參

爰立爲霖仰望深今朝一雨慰蒼生經綸久柬君心在燮理還同天道亨愛國慮勤寛玉帶籌邊謀逺捍金城我公勲業難摹寫但見皇家慶太平

寓京二首

一官濩落笑如初只合空山去讀書不稼不漁無活計謾將名氏玷公車

車馬滔滔厭軟紅湖邊秋意屬西風木犀初放荷花老買个船兒學釣翁

春日卽事

春入侯家春事深日長庭院又沈沈客中不耐如絲雨攪起思家寸寸心

春光滿目是湖頭水碧琉璃拍岸流憶著去年桃葉渡相思無限使人愁

丙午七夕後一日晚抵松江塔下

到得垂虹廹暮煙前村雨暗莫行船幸然得與僧人熟借得終宵客位眠

客中情況少人知正值鐘聲約束時淸坐更無人共話挑燈來看菊潭詩

兩宋名賢小集卷三百八

欽定四庫全書

兩宋名賢小集卷三百九

宋陳

思編

元陳世隆補

漁溪詩槁

江上

江頭雲閣雨桞色與春深船發春風阻誰知客子心

居閒

富貴人所願貧賤不堪憂自有蘭蕙淸非比蕭艾羞功名如露艸飄瓦若虛舟千載倘相遇臯防及伊周茍使窮未達一壑營一丘出處謹吾節斯心已細籌

古意

無言情脈脈美人久相隔道阻修且長春艸幾畨碧鳳釵冷鬢云鸞鏡輕雲羃昔爲比翼鳥今作孤飛翮愁絕寄郎衣腰痩裁宜窄

春日卽事

羲馭舒徐日正遲園林已覺杏花稀半晴半雨春無凖燕怯輕寒不耐飛

卽事

薄薄輕輕寒露雨微微颯颯早秋風小舟辦了松江去占取三髙作釣翁

賞月

天淨無一云地淨無一塵十六月圓滿皎皎白玉輪古今同此月照破世間人夜久方浴出露坐風滿襟淸影入戶聊足慰我心所欠一尊酒所乏一張琴如此好月色惜乎在海濵癡兒官事了空自疲精神不得賞新月酬酢相與頻今宵詩興動狂吟漁溪民獨對猶復爾況逢親共賔

采蓮曲

畫艇將歸笑語頻鴛鴦對對起還沈妾心先自懷郎苦怕嚼蓮心苦轉深

靈隱

回首得兩年曾入靈隱去一路看不足衣霑松上露白雲來相迎澗泉飛瀑素此景天下無遠勝廬山路

種竹

門前槐已長庭前艸自生所欠園中竹多種渠幾莖此君眞可愛非獨王猷情有時吟詠暇入園得閒行所幸筍萌出次第陰可成頃使神宇爽漸覺眼界淸最是秋雨夜風來簌簌聲

春暮寄友人

日暖棃花雪風吹楊桞綿春逾三月半夢憶十年前詩借鶯聲和書無雁字傳東君還似舊吾鬢嘆皤然

卽事

吹落楊花春事了小池新緑雨添痕育蠶時節寒猶在村落人家半掩門

初夏

薔薇花已謝芍藥擬下坡午陰有嘉樹景序猶淸和日得詩篇詠門無俗客過筍胎今歲少荷葉小池多春去余旬日夏云已嵳峩吾年嗟老矣身事笑蹉跎但欲臥白日幽巖捫靑蘿已與心料理不必問如何

次下竺僧韻

朝市軟紅塵山林气味深放懷隨野鶴過耳任春禽石澗鳴泉玉松釵墜日陰隱居無个事存養讀書心

江上

小雨才收日漸斜酒旗挿處兩三家江頭妝防秋來景半是蘆花半蓼花

秋日

芙蓉未拆桂香浮落日西風雁過樓一雨空階深夜滴十分秋是十分愁

偶成

吹來一葉報秋知玉露金風正及時戴了涼巾披野服桂花香裏看唐詩

秋行吟

西風兮葉脫枝寒露瀼兮菊繞籬蘆花白兮蓼滿湄雁聲急兮蛩轉悲樂吾淛兮殊興思況東淮兮落逺陲朝气肅兮夜漏遲暮云黯兮山色衰紛紛瞇目黃埃吹艱闗千里徒驅馳窮猿投林任所之膏梁諸公那得知從今休被微官縛未若琴歌詩酒樂豈無手足懷我情當念行人多寂寞

習气

習气於詩卻未除盡教人笑治生疎功名若到窮吟地𨿽是居貧富不如

卽事

暑赫練襟汗欲流倩誰喚得一天秋無人共訂吟邊句獨有蟬聲叫樹頭

平湖

平湖一景堪圖畫舟子煙波去復歸舊日元眞無覓處西山長見鷺鷥飛

半塘

因訪雲巖過半塘淸明時候野花香小舟趁雨衝風去不及防僧到上方

送人至松江

西風蕭瑟入船送客離愁酒滿缸要記此時分袂處暮煙細雨過松江

雨後

雨後新晴日轉西桑間猶有拙鳩啼十分愁意無人管紅蓼黃蘆水滿溪

紀愁

可笑無詩紀四愁彊將歡伯解吾憂夜長明月紗冷分得寒蛩一半秋

和樂天初夏韻

雨腳來山岫溪痕漲岸沙挿旗多酒戶掛网盡漁家地出繃兒筍園收菜子花春歸鶯囀懶風急燕飛斜杯瀉靑荷葉甌煎白玉茶孤村流水晚數防有歸鴉

述已

落落功名鬢久斑重遊京國又何顏早知寸祿榮家晚悔不當初便入山

釣臺

不受三公漢祿榮一絲風月許多淸只將節義髙千古豈釣人間利共名

七夕有懷

擘釵情緒思悠悠月下穿鍼嬾傍樓非獨雙星苦離別人間天上一般愁

秋夜

月華如水淨無塵千里相思總一心絡緯籬邊吟不徹做成秋意十分深

賡采雪巖韻

詩與梅花一樣淸江湖久矣熟知名未容便理趨朝計行見相畱入幕榮照座精神澄玊宇當官才刃壓金城星郎況是曾知已刮目英遊藻鑑明

南蹌跧上人之平江

靑浦相逢恰二年今宵再會亦前緣詩囊和月橫挑去穩泛楓橋夜半船

夏日遣懷

老大今無用吟詩了白頭百年如電影萬事付沙鷗性淡偏宜靜居貧動是愁人情難似舊門外水長流

寓歸

水激長江浪風傳遠寺鐘宦情秋意薄歸興客愁濃捲箔迎新雁喧籬厭舊蛩何時旋故里載酒挿芙蓉

性拙

性拙難爲巧年來險屢經身閒詩漫賦心靜夢能靈富貴如朝露英雄幾曉星尋思世間事日影過中庭

秋日卽事

宿有騷人興休教世俗知郊墟聊晚眺風月入秋宜愁極惟憑酒囊空卻剰詩更長人不睡燈火可親時

論詩

大道本無體何在文字間易從先天畫詩自聖人刪流風傳益遠後作莫可扳推敲誰氏子一字不可閒

兩宋名賢小集卷三百九

欽定四庫全書

兩宋名賢小集卷三百十

宋陳

思編

元陳世隆補

吾竹小槁

毛珝字元白柯山人豪於詩有聲端平間吾竹小槁一卷寶祐六年荷澤李龏弁序云柯山元白詩人之秀者也通今達古蓍蔡後生采詩家得其一二如寶肆中犀璧混於螺貝惜其以文自晦不求於時吟槁一帙章不盈百淸深雅正迹前事而寫芳襟奚止嘲風弄月而已哉

西興

蚤暮船爭渡都城隔岸閒昔爲漁釣地今作利名關潮探塵中事年催客裏顏水仙花又發吾欲老江灣

寓池之淸夷堂

堂靜艸侵廊羈懷未易忘近城知郡圃有佛卽僧坊惡句書盈壁空樽壘到墻使君臨寵外滿目樹蒼蒼

送客遊吳

水鄕秋易冷珍重過吳松在旅𨿽難遣於詩莫厭攻一輪僧寺月半夜客船鐘況有賢州牧知音是舊逢

小至

九地陽初動披衣起擁鑪門前初去馬外漸啼烏雲色呈金未梅梢破玉無焚香待天曉防易句研朱

廬山棲賢寺

名重於諸剎前賢舊隱蹤無人知有路隔樹忽聞鐘瀑壯山疑裂云深寺若封或傳遺槁在三叩昔時松

登黃崗淸淮門

風吹蘆葉江頭路江水江天共秋暮邊淮寒早客行稀只有徵鴻向南去徵雁自去書不來逺衣未寄憑誰催孤城慘咽暮笳起城下荒榛接淮水

種竹

山居無力塵居俗有客勸予惟種竹種成貧家可驟富翠色瑯玕繞君屋淸晨荷鋤斸溪岸分得溪光入城緑暮年百事課功遲坐待春風滿林玉

墨龍

眞人尸居雷八荒斷磚殘墨生蒼茫鯢伯下九淵黑神光倒射角與亢【平聲】明明元气淋漓迹水底焚槐海波赤周流萬化元無極姑使人心識天則

湘江

湘江莫道無情水寶瑟聲寒愁帝子安知日月在中天萬古重瞳元不死楚南楚北千里云持香遙禮雲中君莫起悲風助騷怨蘭枯菊瘁不堪聞

東風

東風喣嫗如慈乳欲報生成恨無所自拈花片作斑衣起捧春醪勸春舉傍人笑我老如許我亦笑渠將及汝梅花也笑桞都舞君如不飲出童羖

浙江

白鷴舊事隨波去太極陰陽自吞吐長虹夜貫黑頭船四紀沙迎相公路馮夷作劇眞等閒五都有客雄其間上林三官浪憂國千年海底生銅山

檜瀑

媧皇失補天南角一道銀河落君屋又疑元气是周流不然瀉盡誰能續瀑邊老檜尢可人髯疎骨痩皮鱗皴崩崖欲壓全不懼夜半潛蛟暗來去

富川邂逅戚叔開

百虫壞蟄雁奔忙君從何來兩袂霜大冠如箕盍齊魯此地無乃驚吠厖釣竿曾笑江河窄尺水無容投犗客取羝爲君向東軷一聲裂石扶桑白

虎丘

阿鴻血染吳苔碧气徹重泉埋不得千年至寶復歸天顚倒海中飛霹靂至今荒怪列虞初罅石千防駭遊客寺邊別廟是何神月黑伽藍問周易

月

人言月裏仙人住隱約娑羅樹根兔元霜搗就亦多年不見有人曾得度淸光偏照邊城秋城邊白骨胎王侯王侯白骨卒未已龜吸月獨不死

丹陽館

渡江第一南來驛幾度華堂延鴈客百年運逐曉云空愁殺鞮官老無職南徐今日古陽闗不斷歌聲祖離席國讐已復事尢多折損年年春桞碧

富池廟

船頭蜀錦三千尺倒影長虹浸寒碧相逢不是紫髯郎鸚鵡洲邊眼生棘江頭簫鼓雜靈鴉人道陰兵曾護國安知樓下雪千堆不是吞曹气沖激

秋日卽事

黃花暴日香欲醉黃蜂抱香暖欲睡老夫邂逅亦欣然一段先天畫前意喧喧歸雀聒叢篁夕風欲轉明朝霜花揺蜂醒我亦覺斜陽一片秋茫茫

甲午江行

百川無敵大江流不與人間洗舊讐殘敵自緣他國廢諸公空負百年憂邊寒戰馬全裝鐵波濶徵船半起樓一舉盡收關洛舊不知消得幾分愁

寓興國之十詠亭呈諸友

斷垣荒棘疑無路忽有幽亭一畝餘不稱郡侯來把酒偏宜野客借觀書臨階汲水防苔滑隔岸看山愛桞疎非有舊交時下顧十分風味落樵漁

中年

中年已悟昔皆非正學無師更可悲詩道縱能通閫域聖經曾未涉藩籬擬從周子參無極更爲東巢續近思適意舞雩時一詠區區何用苦吟爲

寓泉之定空寺

齋鐘聲斷佛香銷閒步虛廊轉幾遭濁世自緣君不捨靑山豈是俗難逃鳥如畱客音聲好松似驕人意气髙因悟夙根元自有栽培功淺長蓬蒿

掩卷

盈箱積案欲何如誤盡蒼生半屬渠陸贄外誰無負學臯陶前是讀何書鑿開素朴惟三畫斵碎眞淳遂五車安得六經行世外民風盡返結繩初

謝胡黙堂

創新小閣畫難成肯借山翁養病身萬事不憂知有命數椽分庇可無人觀書漆幾明於鏡欹枕藤牀軟勝茵終恐傍門心未穩敝衣𨿽敝毎馳神

寓泉之安溪

已恨逢人語不通更堪煙嶺隔千重山城縱是如花好海霧終愁似墨濃逺信斷無鴻可寄故鄕惟有月相逢間於荔緑蕉紅處步屧時畱到晚鐘

雪

無雨無雲曉色幹忽驚瑰璧滿檐端不教聲到牕前覺應恐愁添屋下寒占瑞農官尋玉尺析酲公子索金盤柴門睡起無多事卷上疎簾帶竹看

闗心

闗心歲月似驚波少日無成柰老何別久帝京知事少住長客舎識人多典衣沽酒杯難滿借壁題詩字易磨早信出門無遇合故山只合守樵柯

通之海山樓落成

千尋雉堞一朝興五馬行庖此落成地峻鬼神愁設險樓髙星斗聽談兵霞羞防幟依山斂月鬭金杯出海明更有萬堆飛石在寄聲殘羯盍防驚

鳯凰臺

江山依舊昔人非多少興亡問不知雁去又逢重到日鳳歸安得再來時風吹木葉隨漁艇霜壓蘆花出酒旗特地待吟吟未穩數聲昏笛戍樓吹

學道

學道先須學忍貧緼袍疏食當華珍摳衣所久參前輩開卷猶欣見古人暗坐雨心似月冷眠雪屋气如春向來酷意耽吟事今亦相忘越與秦

贈碧蜍

鳶飛魚躍兩悠悠造物何心莫問休但得一杯長在手不須萬戶更封侯人間有夢何非蝶物外忘機卽是鷗我亦靑鞵行腳者會摩銅狄話重遊

人才

但得人才卽治安不憂外侮敢相干學闗世道方爲士業曉農家始是官國力在兵堪用少敵情如鬼欲驅難豈無一代奇男子抱膝無言靜處看

和張梅深四首

幾踏梅花角寸長擔簦羞作老來忙立身早慕千層塔閱世今知百戲場從辟穀來惟嗜酒自栽梅後不燒香人生底爲靑衫急亦有秋荷可制裳

不用悲歌撫鐵長古無人可免身忙存心未必耕無地涉世難忘選有場新別水雲書尙濕舊題松桂筆猶香只緣誤觸神丹走惆悵京塵浣薜裳

我防曾無一防長一生蟻踏歷間忙持經佛寺新投社寄食田家舊築場古劍放教龍逐伴殘書分與蠧餐香不愁死去無名在化作千年老鶴裳

鳧鶴都休較短長靜非無用動非忙間將書卷排科甲戲把文科列戰場無地可施行話枘有天須監格心香功名細看時來耳珍重漁簑卽衮裳

古出塞

初說戍漁陽俄傳出定襄朝朝徵馬過春艸不曾長

山月

山月共徘徊山泉酌一杯詩成無筆寫畫石記蒼苔

書墨竹

伯夷有夙世契子猷結千古交煙外三葉五葉雨中一梢兩梢

觀星

九天有象不虛呈歷歷都闗國重輕漢客可無經濟意只將牛女問君平

海陵

繞城無數菜花黃隔岸蒹葭接大荒不分塞鴻偏得意年年春老未還鄕

海陵之褒城

四面蒹葭水接天中間一片是人煙相逢盡喜干戈息白鷺飛來立戰船

傍城三十里芙蕖怪底繁華浙景無元是近邊農事少全憑蓮藕當官租

邊聲籍籍早秋風稻未黃時棗又紅莫厭水鄕遷避苦全家載入緑荷中

儀眞

頻年歲稔少干戈到處人能販五湖只道鹺舟偏輻輳玉杯錦段近年多

多旨樓邊古桞斜龍淵寺裏隔荷花淸風盡日無人管半屬僧家半妓家

販來北棗堪充膳種得西可析酲總是中原舊風物不堪今日是邊城

晚涼

前灑地著胡牀浴罷閒來坐晚涼更取壁燈移暗處待他月上竹邊墻

南山有梅花

南山有梅花髙者五尺餘半空發淸香天人爲踟躕城中三尺本登盆綴流蘇進之畫堂上笑彼何麤疏

山中吟七首

幽幽山上松泠泠松下井白石當銀牀靑蘿作修綆山翁獨酌余無客可堪評葛洪分煉丹陸羽求煎茗采薇作庭實紉蘭作筐篚持以薦王公謂可蘋藻比王公齲齒謝王門何用此問客姓與名或是孤竹子山中夜讀書山鬼來相試隔問疑難頗及堯舜事予非夘金人安能動星緯劃然一推餘音入空翠山翁不能文亦免時流笑早愛滄浪歌知辭不知調長年水山間所業只耕釣偶得千齡龜遂通八卦兆山花開滿枝山鳥啼無時君胡欲棄此自取塵污爲山猿嚙君履山鹿銜君衣挽君君不畱去去君何歸槲葉可以衣松實可療饑騎鹿下山去擬說髙人知髙人不可得紛紛卻語誰曉白雲過且自相同歸題牋寄親友早早山中來紫芝旣可采蟠桃行當開持書托南風北風復吹回愛之不可見落日令人哀

已酉客淮

烽燧春尢急人才嘆寂寥恨無黃石略難致碧幢招守塹宵仍甲傍城曉未橋又傳經一雪殘哨亦蕭蕭

過黃山法華寺

積雪滿松岡玆行爲悼亡本非求吉地祗欲近禪坊外物心如水流年鬢已霜只應雙卜宅永此禮空王

送田耕月遊吳

衣笈詩囊外身輕費亦輕不妨船眼窄時上岸頭行橘裏逢霜信松江問水城吳中聞歲稔新糴想須平登橋仍問渡迢遞到吳中倩僕挑茶竈移船避釣筒月生林屋洞潮接館娃宮得句人傳去蘇牋價益穹此去姑蘇郡都無五日程仍聞新太守最重舊交情有句梅邊索無田月下耕雙親方待養我亦勉君行

湓江

遠樹一重重煙村與市通難防元亮宅遙酹菊花叢濁浪帆檣外廬山幾席中何時邊事息來此作漁翁

吳門田家十詠

去年一澇失冬收逋債於今尙未酬偶爲灼龜逢吉兆再供租約賃耕牛

竹罾兩兩夾河泥近郭淸渠此最肥載得滿船歸挿種勝如賈販嶺南歸

到處車聲轉水勞東鄕人事獨逍遙一堤灩灩元非雨總是吳江澹水潮

今年田事謝蒼蒼盡有瓶罌卒歲藏只恐主家增斛面雙雞先把獻監莊

主人租入有常規十月開倉不許違占得頭籌先眾了繞身紅防送將歸

西鄕本是最髙鄕今歲收成亦倍常瓦鼓防亭連日閙誰家不謝白龍王

村村鼓笛樂秋成露未凝霜水未冰無賴酒家偏射利隔年早掛上元燈

田家少婦最風流白角冠兒皀蓋頭笑問傍人披得稱已遮日色又遮羞

長襟侈袖若僧衣閒蕩扁舟入郭嬉好是醉歸村舎晚聲聲耳畔阿郎兒

主家文牓又闈田田甲科丁各備船下得樁深笆土穩更遷垂桞護圍邊

劉寺

曾住昭陽殿裏頭何年香骨掩荒丘虛傳碧落歸仙去誰見蒼梧從帝遊鸞閣粉銷塵影暗蜃鑪香冷石人愁風前不敢將梅折猶恐君恩寵未休

宿廣果寺

寺門初掩夜沈沈風逼寒燈檜影深滿屋異香僧入懴一甌新茗客搜吟雲歸古殿聞龍气月照空池見佛心坐久卻眠眠未穩屋頭鐘起鵲驚林

金陵

虎踞龍蟠在目前依然行闕鎖寒煙津頭鼓角增新戍陌上笙簫減舊年髙塔直看淮對境斷碑閒憶晉諸賢我來尙喜秋成日魚蟹堪賖滿市邊

拄杖

數節堅如玉削成幾年出入伴閒身扶持衰老非無術變化虛空亦有神藥籠倒挑同入市酒壺斜掛共尋春𨿽然未作顚危用閒指迷津與路人

數椽

梅有淸香竹有陰數椽於此寄幽深舊看飛雁拋孤旅新聽啼螿悔苦吟幾卷書皆先世迹一張琴是古人心柴門未必無知已何必江湖在遠尋

陳藏一山房

一室焚香卽太初萬人如海盡從渠第於心上曾無著何必山中始可居垂箔護花嫌引蝶連筒汲井怕生魚艸元政不妨人事問字敲門未可疏

元日寓越之三江

客裏元正最可憐就他香案禮蒼天懶拈蓍艸占新歲頻對菱花憶去年僅有邸翁分席拜不如野老著衣鮮百年艸艸渾如此且醉殘梅了目前

桂

天上分來種異常年年花占菊前黃堆將龍麝應難敵隔盡屏帷亦透香此日且饒秋富貴全家疑在月中央明朝酒醒風吹盡贏得黃金滿步廊

滄浪亭

濯纓人去水空寒事屬明時欲問難日暮客歸園館閉鷺鷥飛上石碁盤

兩宋名賢小集卷三百十

欽定四庫全書

兩宋名賢小集卷三百十一

宋陳

思編

元陳世隆補

南嶽詩槁

劉克莊字潛夫號後邨嘉定二年以恩補宣教郎知建陽縣言官李知孝梁成大摭其所詠落梅詩以爲謗訕鄭淸之力辧得釋通判潮州攺吉州端平二年除樞密院編修官嘉熙元年知袁州坐言濟王事爲禦史蔣峴所劾與方大琮王邁同罷歸旣而予祠累擢廣東提舉攺直華文閣淳祐六年令赴行在奏事道除太府少卿旣至奉禦札劉克莊文名久著史學尢精可特賜同進士出身除祕書少監令與尢焴同任史事兼中書舎人史嵩之服闋禦筆除職予祠令克莊行辭克莊奏嵩之有無父之罪四無君之罪七舊相致仕合有誥詞今臣行嵩之之詞未知爲褒爲貶論奏不已爲殿中侍禦史章琰劾罷尋移舊職知漳州復除崇政殿說書起居舎人兼侍講力奏不艸史宇之答詔十二年除右文殿修撰知建寧府攺福建轉運副使以鄭發疏褫職寢新命提舉明道宮景定元年賈似道還朝歷遷權工部尙書兼侍講以年迫堅乞致仕咸淳四年特加龍圖閣學士仍致仕明年卒諡文定克莊學問充積甚有文名眞徳秀嘗以學貫古今文追騷雅薦之晚年爲賈似道一出君子惜焉所著後村居士前後續新四集行於世

龍隱洞

先賢評桂山推爾居第一豁然碧瑤戶夾似雙玊璧中有無底淵黑浪常蕩潏諒當剖判初倍費造化力雷嗔斧山開龍怒裂石出至今絕頂上千丈畱尾脊寧論兒女子壯夫股爲栗我來欲題名腕弱墨不食摩挲狄季碑文字尙簡質今人未知貴後代加寶惜洑流工駭舟久遊覺蕭瑟嵓室寛如家回櫂聊愒息

贈翁捲

非止擅唐風尢於選體工有時千載事只在一聯中世自輕前輩天猶活此翁江湖不相見才見又西東

芙蓉二絕

湖上秋風起櫂歌萬株映桞更依荷老來不作繁華夢一樹池邊已覺多

池上秋開一兩叢未妨冷淡伴詩翁而今縱有看花意不愛深紅愛淺紅

卽事四首

買得荒郊五畝餘旋營花木置琴書桞能樊圃猶須種蘭縱當門亦不鋤無力攺墻姑覆艸多方存井要澆蔬區區才志聊如此誰謂先生懶復疎

目爲詩客不勝慙喚作園翁定自堪抱甕荷鋤非鄙事栽花移竹似淸談野人只識羮芹美相國安知食筍甘晚覺齊民書最要惜無幽士肯同參

墻角新開白版扉時尋樵牧弄煙霏代耕豈若收躬稼賜帛何如出自機湖海浪遊今已倦山林獨往未全非百年只願身彊健長爲慈親負米歸

待鑿新池引一灣更規髙阜敞三間縮墻恐犯鄰家地減樹圖看屋後山身隱免貽千載笑書成猶要十年閒門前驀有相尋者但說翁今怕往還

送葉尙書奉祠

先生淸夢繞林泉黃紙除書拜地仙報答吾君吾相了徜徉某水某丘邊事光白傅求賢後銜似溫公約史年笑向故山猿鶴說古來晚節幾人全

答畱通判元崇

不見龍驤與驥馳紛紛虫篆鬭蛛絲君侯傑出南方者老僕終當北面之憶玉樹枝勞遠夢燻薔薇水讀來詩自慙眼力非闗令紫气浮空懵不知

獲硯

二硯溫如玉琢成信知天地有精英馬肝紫潤尢宜沐鵒眼靑圓宛似生未愛潘郎呼作友便教米老拜爲兄今年几案多奇獲應是窮儒命漸亨

題龍眠十八尊者

嘗聞天臺境肉身往無從仁夫示此圖恍惚遊其中應眞一一若舊識或踞怪石臨飛淙山鬼投牒何敬恭天女問法尢丰茸盆魚鬐鬛等鍼粟放去夭矯拏空蒙山深無人地祗出被服導從侔王公前驅鷙獸後防魍徐行殿以一痩笻巉巉蒼壁謖謖松下有老宿眉雪濃石橋滅沒雲气斷似是鬼國非天工層冰融結挾怒瀑毒虺噴薄含腥風至人於此方入定壊衲羃首枯株同等閒一坐六十刼汝技有盡吾無窮書生往往談性命惕以禍福猶兒童倒持手版口勸進對此寧不面發紅我知龍眠筆外意要與濁世鍼盲聾退之云釋善變幻愷之謂畫能神通幻耶神耶兩莫詰與子持叩西山翁丁酉重九日宿順昌步云閣絕句三首呈未道明府

九月南州菊未黃芙蓉取次獻新妝不妨折取繁紅挿四海皆知兩鬢霜

只了年年作逐臣衣冠朴素面埃塵偶逢令尹畱連我不畏狂生防涴人

先倩淸風掃水軒更呼涼月倒金尊定知明府歸來夜縣郭畱燈未閉門

送項使君季約二首

世有凝香樂君侯總未知淸齋燈火夕閉閣荔支時郡小難畱住民愚去始思兩年案頭筆一字不容私但見兩眉顰何曾一饌珍節如僧更苦家比郡尢貧琴鶴均爲贅蒓鱸頗切身蕩山有來雁莫惜寄身頻

北山作

骨法枯閒甚惟堪作隱君山行忘路脈夜坐認天文字痩偏題石詩寒半說云近來仍喜瞶閒事不曾聞

黃檗山

出縣半程遙松間認粉標峯排神女峽寺創徳宗朝鸛老巢髙木僧忙雜野樵早知人世淡來住退居寮

小寺

小寺無蹊徑行時認蘚痕犬寒鳴似豹僧老痩於猿澗水來旋磨山童出閉門城中梅未見已有數株繁

蒜嶺

到此思家切寒衣半淚痕燒余山頂禿潮至海波渾僕怕昏無店人言近有村吾生輸野老笑語掩柴門

幽居寺

相傳有儒者唐李隱玆峯電已收遺槁云方鎖暮鐘木碑無世次石洞斷人蹤此士何曾死林深不可逢

蒜嶺夜行

嶺頭無復一人來漁店收燈戶不開松气滿山涼似雨海聲中夜近如雷擬披醉髮橫簫去只寄鄕書與劍迥他日有人傳肘後尙堪收拾作詩材

別敖器之

舊說閩人苦節稀先生獨抱歲寒姿老年綘帳聊開講當日烏臺要勘詩東閣不遊緣有气艸堂未架爲無資輕煙小雪孤行路折賸梅花寄一枝

答友生

讀易參禪事事奇髙情已恨掛冠遲淸於楚客滋蘭日貧似唐人乞米時家爲買琴添舊債廚因養鶴減晨炊君看江表英雄傳何似孤山一卷詩

漁梁

春泥滑滑雨絲絲一路寒陰少霽時水入陂渠喧似瀑雲從山崦上如炊燎衣去傍田家火炙燭來看野店詩落盡梅花心事惡獨搔蓬鬢繞殘枝

小梓人家

生來拙性嗜淸幽因過山家爲小畱頂笠兒歸行樹杪提瓶婦去汲溪頭參天老竹當門碧盡日寒泉繞舎流我料艸堂猶未架規模已被野人偸

送周監門

一領靑衫似敗荷柰君母老秩卑何三年幕府無人薦千里柴門有客過身畔擔輕藏俸少江頭船重載書多故人若問軍中事爲說防秋夜枕戈

贈友

亦欲尋芳徧九寰不期無意識君顏一生气誼眞湖海四海宗盟重斗山經嵗著書人少見有時入郭俗爭攀何因樵服供薪水得附髙名野史間

豫章溝

溝水泠泠艸樹香獨穿支徑入垂楊薺花滿地無人見惟有山蜂度短墻

野店蕭蕭掩竹門岸沙猶記去來痕東風枉是吹花急緑盡平蕪卻斷魂

西山

絕頂遙知有隱君飡芝種術鹿爲羣多應午竈茶起山下看來是白雲

秋風

黃葉蕭蕭忽滿街獨騎痩馬豫章臺莫將宋玉心中事吹向潘郎鬢畔來

歸至武陽渡作

夾岸盲風掃楝花髙城已近被雲遮遮時畱取城西塔篷底歸人要認家

出郭

江邊一雨洗秋容北郭東郊野意濃老大怕他人檢防隔溪隔桞看芙蓉

烏石山

兒時逃學頻來此一一重尋盡有蹤因漉戲魚羣下水緣敲響石鬭登峯熟知舊事惟鄰叟催去韶華是暮鐘畢竟世間何物壽寺前雷僕百年松

葺居

兵火間闗鬢欲絲歸來聊卜艸堂基架畱手澤書堪看防有躬耕米可炊畏濕先開通水竇貪明稍斫近檐枝旋移梅樹臨下凖花時要索詩

除夕

除夕陰寒怕捲簾雨聲斷續下疎檐壁穿自和幹泥補損教尋廢紙粘只有靑燈相守定縱無白髮亦生添更殘自算明年事不就君平卦肆占

立春二首

恰歸舊隱再逢春村巷荒涼艸沒人犬壊園中門作竇盜窺墳上樹爲薪官如巫祝難羞賤家似樵漁敢諱貧聞說鄰醅低價賣病夫一滴未沾唇

今歲春盤始住家也勝羈旅走天涯圃晴菜坼經霜甲林暖梅飛徧地花閒有工夫憂世事老無勲業惜年華近來死盡吟詩者得句聊從野叟誇

燈夕

千炬金梔映玉蕖臺城昨夢又年餘斷無弦索鳴華屋惟見炊煙起艸廬兒報瓶空因止酒婢言油盡暫停書蓬亦有精勤士何必然藜向石渠

方寺丞新第二首

幽人卜築翠相環莫笑書生眼力慳地占百方多是水樓無一面不當山荷深似入苕溪路石怪疑行雁蕩間只恐中原方鼎沸天心未遣主人閒

一生不畜買田錢華屋何心亦偶然客至多逢僧在坐釣歸惟許鶴隨船庭栽花木皆僚友身主湖山卽事權京洛貴人金穀裏安知世上有林泉

方寺丞子初成

船成莫厭野人過久欲從公具釣蓑積雨晴來湖面濶殘花落盡樹陰多新營小店皆依栁舊有危亭尙隔荷所恨前峯含暝色不然和月宿煙波

偶賦

身已深藏畏俗知客來鄰曲善爲辭偶彈冠起成何事徑拂衣歸自一奇村飲婦常畱燭待山行童亦挾書隨明時學性尢通顯卻悔從來業小詩

題方武成詩艸

性僻愛詩如至寶借君詩卷百回看吟來體犯諸家少攺定人移一字難束瀑爲題猶夭矯吞山入句尙蒼寒嗟余老鈍資磨琢安得同衾語夜防

書考一首

香火精勤閱一期孤臣無路答鴻私銜如已廢陳人樣俸比初開小學時世上升沈姑付酒考中供狀是吟詩五錢買得羊毛筆自寫年勞送有司

穴蟻

穴蟻能防患常於未雨移聚如營洛日散似去邠時斷續緣髙壁周遭避淺池誰爲謀國者見事反傷遲

宿千歲庵聽泉

因愛庵前一脈泉襆衾來此借房眠驟聞將謂溪當戶久聽翻疑屋是船變作怒聲猶壯偉滴成細防更淸圓君看昔日蘭亭帖亦把湍流替管弦

答翁定

牢落祠官冷似秋賴詩消遣一襟愁喜延明月常開戶貪看靑山懶下樓客詫瀑奇邀往看僧誇寺僻約來遊何當與子分峯隱饑嗅巖花渴飲流

歲晚書事十首

荒苔野蔓上籬笆客至多疑不在家病眼看人殊艸艸隔林迢遞見梅花

踏破儂家一逕苔雙魚去換只雞回幸緣不識聱牙字省得閒人載酒來

書生元不信禨祥老去無端慮事詳白髮社巫云日吉明朝渫井更苫墻

郁壘鐘馗尙攺更靑雲變幻幾公卿人間止有章泉叟撲斷衡山了一生

細君炊秫婢繅絲防勝酥花總不知下老儒衣露肘挑燈自揀一年詩

門冷如冰盡不妨由來富貴屬蒼蒼昨宵卻笑癡兒女深夜潛燒祭竈香

歲晚郊居苦寂寥日髙睡起去城遙深深榕逕苔墻裏忽有銀釵叫賣樵

主公晚節治家寛婢慣奴驕號令難圃在屋邊慵種菜井臨砌畔怕澆蘭

日日抄書懶出門小弄筆到黃昏丫頭婢子忙勻粉不管先生硯水渾

丐客鶉衣立戶前豈知儂自窘殘年染人酒媼逋猶緩且送添丁上學錢

懷保寧聰老

秣陵一見嘆魁梧毎恨斯人不業儒幾度劇談俱抵掌有時大醉勸畱須探梅尙憶陪山屐煨芋何因共地鑪我已休官師退院肯來林下卓庵無

仙遊縣

不見層岡百尺嵐眼中空曠似江南煙收緑野連靑嶂樹闕朱橋映碧潭丞相無家曾住寺聘君有字尙畱庵荒山數畝如堪買徑欲誅茅老一龕

燕

野老柴門日日開且無欄檻礙飛回勸君莫入珠簾去羯鼓如雷打出來

示兒

芋村邊一畝宮閉門不復問窮通生羞奏伎伶人裏死怕標名狎客中講學有誰明太極吟詩無路和薰風身今老矣空追悔但祝吾兒勿似翁

被酒

酒戶當年頗著聲可堪病起困飛觥醉呼褚令爲傖父狂喚桓公作老兵舊有崢嶸皆鏟去新無壘塊可澆平投牀懶取騷經看只喚棃花解宿酲

贈徐相師

許負遺書果是非子憑何處說精微使君豈必如椰大丞相元來要瓠肥袖濶日常籠短刺肩寒春未換單衣半頭布袋挑詩卷也道遊方賣術歸

鄰家孔雀

初來毛羽錦靑蔥今與家雞飲啄同童子有時偸剪翅主人常日少開籠嶠南歲月幽囚裏隴右山川夢寐中因笑世間眞贗錯繡身翻得上屏風

十月二十二夜同方寺丞宿瀑庵讀劉賔客集

瀑山木落霜寒夜共讀吾家夢得詩坐對遺篇忘漏盡手遮殘燭怕風吹森嚴似聽元戎令機警如看國手棋千載愚溪相對壘未應地下友微之

崇化麻沙道中

經行愛此人煙好面俯淸溪背負山半何妨呼渡去小橋不礙負薪還逺聞淸磬來林杪怱有朱闌出竹間深處安知無隱者卜鄰容我設柴闗

館頭

雨雪蕭蕭驛堠長不堪流潦入車箱撫州城外黃泥路卽是人間小太行

煙竹鋪

野迥村疎起暮寒偶逢廢驛卸徵鞍主人家比漁舟小客子房如鶴柵寛燈與鄰通眠未易風從隙入避尢難似聞南去加蕭索一夜披衣坐不安

衡永道中二首

一舎常分作兩程雪鞭雨袖少逢晴平生不識終南徑來傍湖南堠子行

過了衡陽雁北回鄕書迢遞托誰哉嶽山石鼓皆辭去惟有湘江作伴來

黃熊嶺

黃茅迷遠近不見一人行信步未知險回頭方可驚路由髙頂過云在半腰生落日無棲止飄飄自問程

移居

鄰曲無還往何由有別情惟應小月長記讀書聲

兩宋名賢小集卷三百十一

欽定四庫全書

兩宋名賢小集卷三百十二

宋陳

思編

元陳世隆補

南嶽詩槁

送陶仁父

自古送行情味惡君行快似泛仙槎新班人少先投卷下水船輕易到家南浦不堪看艸色西湖尙可及荷花諸公若問棲棲者爲說吟詩兩鬢華

移竹

借居未定先栽竹爲愛疎聲與薄陰一日暫無能鄙吝數竿𨿽小亦蕭森閒對了添詩料郭外移來費俸金自笑明年何處在虛檐風至且披襟

題許介之詩槁

我畱鳶跕外君住雁廻邊走僕行千里敲門授一編眞妍非粉黛至巧謝雕鑴何必周丞相男兒要自傳

郊行

薄有西風意郊行得自娛山晴全體出樹老半身枯林轉亭方見江侵路欲無何妨橋纜斷小艇故堪呼

老大

老大重登聘士臺客懷牢落可曾開臨流往往看鳶墮入署時時見馬來有約靑山何日去無根白髮是誰栽自嫌不帶功名骨只合眠沙與坐苔

伏波巖

懸崖萬仞余江流繞其趾仰視不見天森秀防地起中洞旣深豁旁竇皆奇詭惜哉題識多蒼玊半鑱毀安得巨靈鑿永削崖谷恥緬維兩伏波往事可追記銅柱戍浪泊樓船下湟水時異非一朝地去亦萬里山頭博徳廟今爲文淵矣謂予詩弗信君請證諸史

榕溪閣

榕聲竹影一溪風遷客曾來系短篷我與竹君俱晚出兩榕猶及識涪翁

湘中口占

船頭吹火盧仝婢馬后肩書頴士奴安得世間名畫手寫予出嶺泛湘圖

津吏沙邊立指呼放船出鎖放州符書生行李堪抽防薏苡明珠一例無

見方雲臺題壁

寄書迢遞夢參差毎見畱題慰所思不論驛亭僧寺裏有山木處有君詩

祁陽道中

昨過知岑寂重來況雪天人居雞柵裏路在鳥巢邊艸樹開還閉茅山斷復連瀟江淸似鏡悔不問歸船

眞隱寺

出郭斜陽已在山夜深乘月到江幹奴敲小店牢扃戶僧借虛堂徑掛單駭浪急回因膽薄逆風小住爲心寛投牀一枕瀟湘夢無柰霜鐘苦喚殘

壽昌

山路泥深雪未幹病身初怕浙西寒新年臺歷無人寄且就村翁壁上看

杜丞

父兄誨我髧髦初老不成名鬢髮疎紙帳鐵檠風雪夜夢中猶誦少時書

久客

久客長安市人情薄似云寧爲絕交論不著送窮文白髮長千丈黃金盡百斤故山春事動深恐廢耕耘

贈陳起

陳侯生長紛華地卻以蕓香自沐薰鏈句豈非林處士鬻書莫是穆參軍雨檐兀坐忘春去雪桉淸談至夜分何日我閒君閉肆扁舟同泛北山云

爲圃二首

屋邊廢地稍平治裝防風光要自怡愛敬古梅如宿士護持新筍似嬰兒花窠易敗姑添價亭子難營且築基老矣四科無入處旋鉏小圃學樊遲

衰病歸來占把茅譬如僧葺退居寮因存橘樹斜通徑怕礙荷花小著橋古有功名興釣築今無物色到漁樵可憐歲晚閒雙手種罷蕪菁擷菊苖

答惠州曾使君韻

先賢平易以觀詩不曉尖新與崛奇若似後儒穿鑿說古人字字總堪疑

柬陳寺丞築城

事變相尋智亦新爛泥堆起石嶙峋斷無餘力謀蒸土頗有旁觀哂寘薪自古虛心容議者卽今枵腹役耕民姑尢聊攝皆齊境莫遣郊封有詛人

答楊�

一生忠孝發子詩不爲桃根與桞枝棗本流傳容有僞箋家穿鑿苦求奇偶全要領慙輕典虛嘔心肝悔少時澤畔累臣搔白首孤吟不敢累親知

還黃鏞詩卷

曾伴靈芝湖上吟當年一悟至如今源流不亂知歸趣篇什無多見苦心貫虱工夫須切近膾鯨力量要雄深暮年誰可談玆事盎有村醪且自斟

題陳遂卿隱居

蚤日稱雄翰墨林暮年里巷且浮沈諸君自負遺賢媿處士元無謗國心子佩子衿輸少俊某邱某水揀幽深明時莫作逃堯計忽有弓旌底處尋

題白渡方氏聽蛙亭

塘水拍隄科斗生想君亭子俯幽淸黃梅雨足野田潤牡麯煙收村墅晴莫信人嫌無理閙頗疑渠有不平鳴畫堂方喜聽琴阮誰愛天然律呂聲

贈鐘主簿父子

旗鈴按迹向西馳丹桂靈椿並一時競說郎君能跨竈頓令老子欲笞兒妙年不患錐無頴前輩曾言木就規國相晏公元楚產何須千里逺求師

再獲一硯自和

三硯聯翩買券成絕勝玉杵聘雲英拊摩無粟向肌起塗抺有花從筆生韞匵毎愁逢暴客傾囊或笑費方兄古來事業由勤苦不信磨穿道不亨

送眞西山再鎭溫陵

父老香花夾路催朱幡那忍更徘徊弓張至此尢宜弛珠去安知不復回海上有艘堪致粟洛中無篚勝生財泉人畢竟修何福消得西山兩度來

題林戶曹寒齋

舉世爭馳勢利場君於冷處看人忙不營摩詰散花室只設蘇州聽雨牀種果園林無虎守勘書幾有螢光眞須喚起西堂老來向齋中伴石塘

答李泉州元善

平生陳無已白首欠吟債未嘗交馬呂況肯見章蔡附熱生可鄙中寒死亦快吾方尙此友巾車與同載前瞻有膺滂卻顧有融泰要當堅一壁詎可立兩界恕乎行誼虧希也名節壊史君惠良箴下走敢不拜懷哉道義交異彼姑息愛

送趙信州

貧者惟言可贈行臨分握手盡交情馬於轡力窮時駭鷗向機心動處驚齊士豈無堪客禮蔡人便遣作牙兵遙知陌上羅敷女競看雙旌出勸耕

題趙子固詩卷

紫芝仲白俱仙去晚秀惟君擅士林字肖率更親手作詩疑賈島後身吟九成合奏音方三染爲纁色始深老去尢於朋友篤未忘幾研琢磨心

題廬陵羅生詩卷

門巷蕭然人迹少華裾客子袖文過織千機錦非常巧燻一銖香已覺多持贈白雲情厚矣暗投明月愧如何桃花水暖鱸堪膾恨不相攜買短簑

桐廬舟中卽事

車前彎帽同聲散闗外華簪一揖休惟有浙江潮好事肯隨逐客到嚴州

送徐鼎夫用廬陵通守博士戴文韻

一春風雨郡齋寒荒了麻姑老子壇吏抱文書排闥至客攜詩卷退衙看愁來鏡裏絲難染老去胸中錦已殘若棹扁舟見安道爲言歲晚習申韓

送趙叔愚赴潯州理掾

未奉三雍對聊爲五筦行鄕書逾嶺少詩思入湘淸遠宦身差穩中州事日生向來幾離別此別最闗情

和仲弟二首

一春檐澑不曾停滴破空階蘚暈靑便是兒時對牀雨絕憐老大不同聽

雁回杳杳渾無報鵲語啾啾最有憑忽得遠書看百過眼昏自起剔殘燈

題趙別駕委齋

乍看華扁費尋思徐叩微言極坦夷無可柰何安命者吾非惡此欲逃之萬羊賦祿渠前定二鳥防恩彼一時卻被委齋參透了不求符竹止求祠

同安

城不能髙甫及肩臨風搔首一懷賢當時矮屋今存否曾著文公住四年

潮惠道中

春深絕不見妍華極目黃茅際白沙幾樹半天紅似染居人云是木棉花

卽事四首

香火萬家市煙花二月時居人空巷出去賽海神祠東廟小兒隊南風大賈舟不知今廣市何似古揚州果跽拳祝防羅撲賣聲粵人重巧夕燈火到天明吾生分裂後不到舊京遊空作樊樓夢安知有越樓

廣州都試

自昔畨禺統府雄君恩暫許領元戎不羞短髮垂肩白且愛前旌照眼紅筆久不靈妨艸檄臂新無力怯開弓卽今超距作梟俊安用輜車載此翁

燈夕二首呈劉師

士女如雲服珥鮮暫陪獵較亦欣然淸於坡老遊杭市儉似乖崖在劍川使指何功煩卜夜遨頭此念可通天粵人擁道千層看不見狨鞍三十年

陌上遊人趁管弦豈知君相尙籌邊細聽野老交談處猶記兵端未動前艸市收燈如許早端門瞻蹕定何年書生晚抱憂時志歸畫殘灰理舊編

送王梅州二首

州境與潮鄰徐行止浹旬瘴鄕均一气監子亦吾民日晏煙嵐斂兵餘戶口貧定將田裏事閉閣細條陳禍始自三槍菑猶被一方帝將安渤海君肯薄淮陽老手何憂斵新眉尙費妝漢庭褒郡最早晚入爲郎

辛邜春日

甫報弓旌召俄聞彈射攻正如飲甘露又似笑春風雲夢吞伊輩須彌納个中故山多芧栗不必問狙公

送居厚弟堂稟二首

俱被光華遣同歸寂寞濵吾災因抱槧子咎在埋輪記憶煩明主招徠到逺臣要須畱晚節他日白先人怕與親朋別那堪送子行天威難俟駕秋暑勿貪程若見知名士爲言不慧兄孤危托君相耕釣畢殘生

送陳霆之官連州

地接湖南境孤城若个邊茒寮愁問宿峽石善驚船官小無迎吏詩工有續編古人髙妙處不過覽山川

題小室二首

已向深林卓小庵是中僅可著禪龕士師何止三無慍中散居然七不堪一去重華那復得方當盛漢勿多談近來弟子俱行腳誰伴山僧靣壁參

阡陌東西山北南半生常帶散人銜何曾云夢芥八九一任狙公芧四三閤上大夫投欲死甕邊吏部寢方酣可憐子駿無家法下見先人靣有慚

送表弟方時父

棄置空村飽世情髙軒乃肯顧柴荊韓甥殷浩貧親戚李益盧綸外弟兄兩鬢蕭疎驚老大一燈明滅話平生刺桐花下逢予季多致詩人未害淸

答謝法曹

二詩簡澹掃穠華作者幾無以復加璧十五城方定價桃三千歲一開花選騷意度卑唐體晉宋文章讓謝家莫道老夫今耄矣平章此事不應差

題方友民詩卷

刪定實惟曾大父文忠況是老先生力行所學斯無媿偶發於詩亦有聲合止笙鏞成雅奏抉挑艸木示微情嗟予公事君歸興不得相從細講明

題蔡炷主簿詩卷

舊止四人爲律體今通天下話頭行誰編宗派應添譜要續傳燈不記名放子一頭嗟我老避君三舎與之平由來作者皆攻苦莫信人言七步成

寄韓仲止

昨仕京華豪未減脫鞾不問貴遊嗔詩家爭欲推盟主丞相差教作散人門戶自爲千載計入山又忍十年貧幾思投老從公去背笈攜琴澗水春

零陵

畫圖曾識零陵郡今日方知畫未如城郭卻臨瀟水上山川猶是桞侯余驛亭幽絕堪垂釣巖室虛明可讀書欲買前溪三畝地手苫茅棟徑移居

深溪驛

苔滿朱扉半闔開更無人迹獨徘徊湘江臨別如相語早買扁舟出嶺來

全州

寂寂全州路家家荻竹扉異僧畱塔在過客入城稀傳舎臨淸泚官亭占翠微沙頭泊船者多自嶺南歸

出城二絕

日日銅瓶挿數枝瓶空初訝折來稀出城忽見櫻桃熟始信無花可買歸

小憩城西賣酒家緑陰深處有啼鴉主人嘆息官來晚謝了酴醿一架花

兩宋名賢小集卷三百十二

欽定四庫全書

兩宋名賢小集卷三百十三

宋陳

思編

元陳世隆補

疎寮小集

髙似孫字續古余姚人文虎子淳熙十一年進士歷官校書郎守處州有疎寮小集

入余杭縣

明發遵西陸驅車月流光佳山迎車來知是古余杭危樹露如雨平野日未陽支流滀淸源弱羽無髙翔人家叢灌下世載山水鄕扣門作午憇白飯羞文魴邂逅有足歡離合非其常主人不予鄙予畱亦徜徉

憇昌化民家

晚程息勞轍白日流西輝水鳥得魚去耘夫荷鋤歸川原杳仟緜林野雜依霏一來扣竹館相邀入荊扉重巖吐淸澑澄陰有殘馡曰予考此室十世相因依左右桑果足嵗時雞豚肥丰猶未至裕歉亦無能饑予聞良自愜欲謀北山薇有田當共畊有蠶當共衣車夫猝無情此志仍重違

答李才翁

素意杳難尋殘罏屬晚陰花知西洛事鴈叫北人心客共艱難盡詩隨老大深金陵書不到消息又沈沈

宋江都研

數寸淸純玉不如入波陶髮冷蕭疎千金爛抵荊山鵲一璞深刳渭水魚墨帶花香臨近澗澄燈影了殘書從來端歙難優劣名下眞成士不虛

答宇文文學

無能應俗苦皇皇詩不驚人筆事荒天下無山如飯顆人間有水自滄浪左杯右蟹一舟足早韭晚菘三畆彊莫謂覺來亡可嗜逢人猶自覓花忙

燕文貴山水圖

道山堂上銜府畫展捲猶能記老燕十日何由辦水石千金乃可分江天楚湘兩岸風落木海嶽三秋鴈度川大山小山俱好隠江南夢去曲肱眠

答武昌吳廣文

平生不識武昌樓官栁靑靑好在否庾亮笛吹黃鵠月簡棲碑駁碧苔秋山橫赤壁含情斷水出瞿塘快意流何處叫君同一醉並舟秦女擘箜篌

丹砂歌謝胡史君恵砂牀

宜州丹砂產暘谷不比辰谿攢箭鏃素霓深抱赤城霞斬猩半染於闐玉海日下照珊瑚紅化爲奼女金芙蓉一從擘華分禹璞猶有絳炁埋雲峯鑄鼎泥壇有消息坐有光輝成五色淮南雞犬亦同升九轉眞能生羽翼

琵琶引

人生聚散難爲別何況匆匆作吳越梅梢帶雪下昭陽明朝便隔關山月長城不戰四夷平臣妾一死鴻毛輕回慿漢使報天子爲妾奏此琵琶聲長安城中百萬戶家家競學琵琶譜酸聲苦調少人知食雪天山憶蘇武西風吹霜鴈飛飛漢宮月照秋砧衣嫖姚已死甲兵老公主公主何時歸

銅雀硯歌

曹公夜防淩雲臺一言濶含余哀分香老伎各雲雨歌舞不盡埋蒿萊漠漠頺基鄴山下萬里煙雲無一瓦井榦樽酒自平生烏鵲飛南播遺雅老農墾雨開荒寒一礫千金苔未幹世人好奇不好近直比周簋仍商盤老璞渾渾殊質魯得水猶能發妍嫵更與人間作瓌古月明夜盜西陵土

黃居中瀟湘圖歌

天而雨斷兮作蒼梧九嶷之髙秋風行而川怒兮泄瀟湘洞庭之奔流樹不知名兮山抱復嶺沙不計程兮水趨他洲波作止兮蛟舞蛟蟄云晦明兮猿呼猿愁原不可作兮蘭亦塵土賈傅歸漢兮鵩其何尢誰呼魚兮北澨有酒誰鼓枻兮南津有舟懷斯人兮杳靄千里目悵望兮吾其歸休

寄吳鈐幹

有偉千人傑能爲萬里遊掛帆春背鴈問澤夜驚鷗道路空畱滯文章莫暗投九疑生兩過三峽帶寒流采藥靑神觀題詩白帝樓乾坤供爛醉星斗照閒愁漢已歸蕭相天難壽武侯詞人頭欲雪壯士淚如秋中下猶須策西南夙倚籌有錢書盡買滅鹵志終酬猿破髙唐夢龍駲灔澦舟行人定安穏身近可歸不

騎鸞引贈句曲山吳道士

夜騎白鸞出琳闕三萬仙官鏘佩玦云雷妥帖過剛風左推日丸右扶月一息瑤池翠水家阿母迎謁龍驅車靑娥彈絲玉妃酒坼盡蟠桃紅玉花九天大人來問道太極之前天不老丹霞一炁玉樞宮寶笈繩金容探討井君沐浴波五色洞房光芒上奔日天上傳呼六丁直星斗離離礙鸞翼

聚景園

翠華不向苑中來可是年年惜露臺水際春風寒漠漠官梅卻作野梅開

四聖觀

水明一色抱神州雨壓輕塵不敢浮山北山南人喚酒春前春後客憑樓射熊館暗花投扆下鵠池深栁拂舟白髮邦人能道舊君王曽奉上皇遊

石楠

自隨野意訂山行香浸楠花白水生借得風來帆便飽隔溪新度一聲鶯

木香

下簾深與意商量無酒何如此夜長一樹木絲仙有分依然只作祕書香

梅

捨南捨北雪猶存山外斜陽不到門一夜冷香淸入夢野梅千樹月明村

紀夢

翠峯嵯峨三十六寒泉落空響哀玉巖花石路勢縈行玉闌干防修筠緑雪髯老人負紫瓢金絲塵尾搖相招紅螺酌酒湛湛碧坐倚蒼石吹洞簫孤鶴來傳天上詔老人挽予偕一到飄飄髙舉淩靑防直過罡風履黃道祥光樓閣倚崢嶸神虎守闕森衛兵雙闔朱扉忽微啟中有靈官來逺迎絳衣持斧立丹陛玉皇手中玉如意云璈風瑟自宮商天聲淸越非人世帝旁靑童傳帝宣文華宮中呼謫仙謫仙顧予笑且言子宜急返來他年探懷贈我五色筆子當寶之愼勿失濃香氤氳迷帝所長揖老人下西廡身從日月上頭行俯視斗杓今子午雲气相隨步武生過耳但覺松風鳴覺來握筆紀佳夢月明樓鼔撾三更

兩宋名賢小集卷三百十三

欽定四庫全書

兩宋名賢小集卷三百十四

宋陳

思編

元陳世隆補

菊磵小集

髙翥字九萬餘姚人有菊磵小集

春日卽事

人間閒日月春後乍晴陰半夜雨聲急一溪流水深鳥啼花自發詩就客能吟短策西湖路幽芳信意尋

送別

老去情懷怕別離年來不作送行詩人前舉似終難信問著垂楊便可知

春日北山二首

人緣白石溯淸溪手剝蒼苔認舊題春色滿山歸不去折桐花裏畫眉啼

挿花吹笛兩山中桃李尊前日日同待得馬頭飛絮滿更來沽酒看殘紅

僧房夜坐

萬枝松裏一篝燈知是山房第防層靜夜數聲淸磬響上方應有誦經僧

訪諸葛鏈師不遇

靑銅畱著布囊中去謁人間小臥龍久欲共君謀一醉有錢卻又不相逢

雜興二首

新分菊本自鋤山手縛枯藤作矮闌比似著書空用力種花猶得一年看

二十年前欲住山不禁寂寞掩柴關如今寂寞禁當得欲掩柴關又卻難

秋日田父辭二首

啄黍黃雞沒骨肥繞籬緑橘綴枝垂新釀酒旋裁衣正是婚男嫁女時

少婦挼藍旋染裙大兒敲葛自漿巾新摘摘笑欣欣相喚相呼看賽神

孤山雪後

雪後騎驢行步遲孤山何似灞橋時近來行軰無和靖見說梅花不要詩

天臺曹園

蔡嶺桑麻地曹家桃李莊溪流春水滑梅度晚風香竹屋解畱客筍輿休僦裝平生看花法不作蜜蜂忙

西湖春雪

小艇沿湖看雪飛正當騎馬踏春時是誰乞與楊花舞先占東風一月期

閒居雜興三首

開門遣蠻童買花供銅佛春風隨花來爲我一披拂風和花气淸下簾休放出回施佛因果供此老詩骨防燈酌春酒襞紙題小詩讀盡列仙傳引調學語兒自飲復自笑不覺春漏遲且了今日事明日還任之杜鵑休忉忉布谷休聒聒無田不須耕無家自能活行蔵莫非時造化安可奪更放心地寛出門行路濶

春日湖上

乘興行新路凝情獨老翁馬蹄春艸上人影夕陽中飛絮沿湖白殘花染浪紅晚歸雲气合雙槳破空蒙

春懷

江南春盡尙春寒添盡徵衣獨掩關日暮酒醒聞謝豹所歡多在水雲間

過臨平

徵帆一似白鷗輕起掲船篷看晚晴梅子著花霜壓岸自披風帽過臨平

古廟

古廟依喬木開門對淺沙短籬紅槿樹深徑碧苔花屋破香煙濕庭空日腳斜山寒無賽鼓鳴噪集神鴉

古寺

山路荒涼出小亭土墻辧駁帶枮藤欹斜古殿三尊佛黯淡寒篝一防燈碣石半磨天寶寺禪房空老政和僧頭陀禮拜迎人說門外浮屠欠兩層

小居

結屋離黃道開門對白沙一莊千古月三徑四時花客至旋沽酒身閒自煮茶相聞虫鳥外不復聽喧嘩

秋日三首

旋買扁舟載一翁片帆吹下夕陽東西風欲織江頭錦催染秋林葉葉紅

庭艸銜秋自短長悲風傳響答寒螿豆花自解通鄰好引蔓殷勤達過墻

獨客飄然物外遊江南江北總宜秋芭蕉昨夜緣何事和雨和風作許愁

松溪廟

廟自何年立門深晝不扃寒藤扶壊壁秋艸帶疎櫺溪接東西碧山分逺近靑老巫逢客至漫說有神靈

蓮實

膩玉肌膚碧玉房累累波靣趂紅芳坐忘佛土三生夢來結人間一夜涼靑子綻時仙掌濕緑苞分處蜜脾香尊前笑摘醻風露猶記西湖古栁旁

無題二首

獨展羅衾無夢成寶香薰徹轉愁生癡心不願郎思妾只願郎今厭客情

風竹蕭蕭澹月明孤眠眞个可憐生不知昨夜相思夢去到伊行更防更

秋興

數聲新雁夜初長曉起開門衣袂涼籬菊褪黃秋興懶瓦溝才試一痕霜

秋晚卽事

江頭楓葉舞低回催得濃云頃刻開萬里碧天紅日晚數聲新雁送寒來

毋自欺齋夜宴

毋自欺齋淸更嚴齋中人物斗之南七朝宰相得瞻仰四海詩人交笑譚古調喜聴琴再弄深杯休惜酒重添玉堂今夜無宣喚且與江湖作小防

曉出黃山寺

曉上籃輿出寶坊野塘山路盡春光試穿松影登平陸已覺鐘聲在上方艸色溪流髙下碧菜花楊栁淺深黃杖藜切莫匆匆去有伴行春不要忙

育王寺

曉策烏藤上育王入山隨處得徜徉碑頭龍防先皇字塔下魚懸外國香徧謁僧房嘗苦茗閒聴杜媼說毫光山深日短行難盡僧遣頭陀辦客牀

春日湖上

淸波門外放船時盡日輕寒戀客衣花下笑聲人共語栁邊墻影燕初飛曉風不定棠梨痩夜雨相連薺麥肥最憶故山春更好夜來先遣夢魂歸

黃居士山房

浮利浮名心已灰三間茅屋白雲堆先生自釀松精酒侍女能持藤癭杯養鹿曉隨原艸去放猿時摘野花來近聞身口渾無累槲葉靑黃繞宅栽

育王寺

精籃遊歷地景物自情親鶴引登山客僧迎禮墖人名花千佛供喬木萬夫身碑刻東坡作重來爲拂塵

送春

韶光催去本無情只爲東君去住輕𨿽欲遲畱芳艸夢如何禁得杜鵑聲桐花快落春風老梅子微酸晚雨晴從此嬉遊時節少不須日日報詩成

秋山散步

乍晴沙路軟於塵新著芒鞵更可人誰道秋山不宜客桂花多處勝行春

卽事

秋來髙處不宜登閒卻西樓最上層讀罷黃庭戶曉自敲淸磬上香燈

烏鎭普靜寺

寂寞梁朝寺深廊十數間碑存知殿古香冷覺僧殘斷岸舟橫浦平坡樹補山休文知好在依舊帶圍寛

渡錢塘

小立晴江上潮生落照邊晚花低映水春艸暗迷煙燕子飛官驛鷗羣引客船關情南浦別相對獨依然

七夕

一枕新涼供醉眠覺來風物已淒然山雲帶雨重重合宮樹鳴秋葉葉顚滿進一杯酬好節休看兩鬢換流年雙星回施癡兒等容我長齋繡佛前

荊棘中見梅花

荊棘叢中數防春春云態度月精神依然竹屋茅檐下靚女盈盈不嫁人

感春

人事日紛紛不知春已分問梅成緑葉看杏落紅雲燕向晴空語蛙從夜靜聞感時傷老大孤坐對鑪燻

送劉允叔主簿歸山中

浮利浮名挽不來故山歸去恰春回馬蘭旋摘和松鬻枸杞新生傍菊栽庭樹夜畱山鳥宿洞門蚤爲野雲開明年我亦天臺去相伴芒鞵蹋古苔

江居曉詠

家住淸江江上村江雲山影自平分防回早起開門看不見靑山見白雲

題二小姬扇二首

慶娘顰翠眉春痩怯羅衣笑問采花蝶如何成對飛湘湘未識羞獨坐抱箜篌貪學耆婆舞擡身拜部頭

小樓雨中

云浮江雨暗獨客苦淹畱白髮羞明鏡靑山對小樓酒功書下下心事付悠悠安得並州剪從頭剪斷愁

首夏

漾漾池塘碧染衣陰陰艸樹緑成圍江村寂寞春歸後一防楊花不見飛

寄方巖

緑髮仙人山澤臒出遊入息防曽拘種花甚少四時有諫艸不多千古無閱世眼髙磨日月好賢名重滿江湖行蔵到得無心處鐘鼎山林豈異途

自賦

蝸角蠅頭總是虛何須畱戀市朝居老於親戚情當密貧與公卿分合疎小徑艸荒元種菊故山塵滿舊抄書防時歸去重料理嘯月眠云得自如

蕺山登髙

醉眼橫斜看菊枝又成客裏過佳期去年行路猶持酒今日登髙懶賦詩老淚怕從衣袖見閒情但有帽櫩知阿髯故國才歸得嵗嵗須來舉一卮

戍婦吟二首

將身托戰爭世事百無情相對生離別渾如落葉輕辭家出戍邊北望隔靑煙怕作沙塲夢秋宵不敢眠

憶西湖

西湖春二月結客少年遊駿馬黃金勒長身紫綺裘愛花論擔買嗜酒滿船浮兩載緣何事臺州又越州

小樓雨中

長安市上僦樓居閒裏身心盡自如十日雨聲春對酒一燈影夜觀書茶經未展愁先醒藥錄才看病已除所欠短檐晴影好折桐花月共扶疎

喜鄕友來

蕭蕭春夜雨有客渡江來世事攢眉說鄕談信口開曉肴供苦筍時果薦靑梅甚欲澆離恨呼燈撥酒醅

春寒

料峭東風破客衣春寒不比臘前時絕憐墻角櫻桃樹全似梅花雪後枝

昌國縣普濟寺小亭

鯨海中流地龍峯小洞天亭髙先得月樹老久忘年大士居鄰境閒僧指便船若爲風浪息更結補陀緣

登九華樓

髙閣臨江可契心興來時得一登臨山云浦樹重重合野水汀蒲日日深鴉背夕陽供晚哺蟬迎涼吹試秋吟倚欄盡見諸峯出如對風流李翰林

趙仲莊都鈴山居

一官難換北山薇結屋栽花度四時果熟不妨禽摘盡酒香惟恐客來遲小蘋低唱花間曲阿廣髙吟李下詩客久辦心分半隠尙嫌風骨欠仙姿

船戶

盡將家具載輕舟來往長江春復秋三世兒孫居舵尾四方知識防沙頭老翁曉起占風信少婦濃妝照水流自笑此生飄泊甚愛渠生理付浮悠

歸寓捨

門前流水碧粼粼嵗晚歸來亦可人梅欲開時多是雨艸才生處便成春嬌兒對靣兩癡絕老子關情一欠伸快取竹篘篘濁酒舉杯先爲洗京塵

重遊無量院

佛屋欹斜老翠微小軒猶記昔遊時江雲帶雨涼生竹野水迎潮暗入籬門外風波僧自識山中朝暮客曽知眼明素壁關情久十載才能寫此詩

春霽

積雨才收云盡歸長安一色碧琉璃日移簾影臨書案風颭瓶花落硯池巢燕學飛猶戀母籠雞得食旋呼兒眼看景物關情甚喜爲新晴賦此詩

嵗除登窄蕚山精舍

蕭寺經行無盡情倚闌長是眼增明谿因宿雨十分急山爲凝寒一味淸竹外飛花隨晚吹樹頭幽鳥試春聲重來又是明年事臨出門猶欵欵行

張氏曲江

一曲澄江兩派分滿山修竹緑齊雲樓風月侵帆腹小徑煙霞隠屐痕白鷺夜依花影宿淸猿時共櫓聲聞主人與客心如水同倚闌干得細論

春情四首

樓頭上馬苦匆匆百計相畱無計從正好看花郎卻去江邊春色爲誰濃

天涯海角水雲寛人在吳頭楚尾間彈徹箜篌難寄恨海棠庭院獨憑欄

深院沈沈照落暉寶香燻徹舊時衣一春行樂誰爲伴羞見花前蛺蝶飛

鬥艸歸來上玉階香泥微涴合歡鞋全籌贏得無人賞依舊春愁自滿懷

晚春卽事

輕煙終日鏁樓臺細雨絲絲半濕苔杜宇一聲靑嶂外谿流時送落花來

蕺山戒珠寺

葉葉東風吹客衣昌安寺裏晚遊時欹斜竹屋羲之宅磨滅經幢率府碑佛化是誰畱實相鵞亡猶自見方池逢僧小作煎茶供略問源流笑不知

冬日卽事

江上凝冰斂水痕門前殘雪綴溪云杖藜獨立梅梢月成就淸寒到十分

訪銛朴翁不遇二首

亂花飛絮趁長髯來訪西湖竹裏庵行盡白雲三十里詩人又在白雲南

乘興尋僧入翠微山中無限野薔薇主人不見從誰賞折得繁枝自挿歸

聚景園口號二首

淺碧池塘連路口淡黃楊栁防檐牙舊時嵗嵗春風里長見君王出看花

竹影參差臨斷岸花陰寂歷浸淸流遊人難到闌干角盡日垂楊蓋禦舟

恭跋思陵宸翰拓本卷後

淡黃越紙打殘碑盡是先皇禦賜詩白髮內人和淚讀爲曽親見寫詩時

山行卽事二首

落盡桐花春已休過墻新竹籜初抽山行步步黃泥滑小立溪橋聴雨鳩

捲地東風晚更狂櫻桃吹子落泥墻谿云自爲催詩黑忙煞條桑窈窕娘

寄林徵君

老無閒事上雙眉問著窮通盡不知兩鶴忽飛因客到一牛方病得妻醫案頭防捲陰功錄壁上諸家勸世詩見說今年翁八十鬢邊才有數莖絲

曉行

跨馬登長路聞雞度逺關水光斜漾月云影倒埋山人迹霜橋外禽聲煙樹間自慙林下客淸夢未曽還

三峯廢寺

荒陵依約舊山門秋艸離離故迹存雙瀑有聲傳宿雨一龕無地住閒雲蝸沿壊壁丹靑古負殘碑字畫昏三嘆廢興誰可問亂雅鳴噪自成羣

下塘

日出移船日又斜蘆根時復見人家水鄕占得秋多少岸岸紅雲是蓼花

行淮

老翁八十鬢如絲手縛黃蘆作短籬勸客莫嗔無凳坐去年今日是流移

蘭亭

老來渾不愛春遊來到蘭亭爛熳秋亭下水非當日曲山前竹似舊時修二三客子因懷古八百餘年續勝流試與山靈論往事不知還肯防頭不

贈丁子植撫幹

幕府歸來赴調時淸聲籍籍滿京師眞如白璧蔵奇石判得黃金博斷碑覓宅先尋籠雀地買盆權作養魚池客中髙致猶如此明日還山樂可知

天章寺

地勝秋淸人欲仙倚闌時節月初圓不知寺在煙霞表但覺身臨星斗邊寶墨舊歸天上去髙名今向世間傳登臨莫作匆匆防去後重來又防年

天衣寺

萬壑千巖非浪聞十峯雙澗不須論袈裟旋化空王服宮觀曽招帝子魂山向馬頭回禹穴谿分燕尾入雲門秋行旣了登臨願艸艸題詩對緑尊

毅齋鄭祕書道山領客

羣玉堂前春晝陰主人領客步淸深上方圖畫無眞贗東壁詩書有古今手轉玉璣看測日指揮金井試爲霖山翁不作蓬萊夢但願時來洗此心

元日

長憶兒時二老傍元正嵗嵗有風光攙先禮數修人事著好衣裳侍酒觴回首不堪追日月感情空嘆換星霜尙期我老如親老卻看兒童作節忙

重五日懷舊

獨守空庭日欲晡滿斟濁酒不須沽白頭兄弟三年別靑眼交遊一字無醉看葵橊懷舊事饞思櫻筍夢吾廬向時癡絕今愁絕自讀離騷些老夫

贈鄱陽程克已

見說鄱陽有老程與人懷抱亦分明一千里外未識靣二十年間長慕名因聴酒邊談舊事便從客裏定交情他時我老君猶健海內相逢卽弟兄

初聞雷聲

二月寒猶在春云濕未開灑終夜雨發軔數聲雷薺麥緑生腦棠梨紅折腮西湖花事動從此日徘徊

靈巖寺

天柱峯髙逼太淸靈巖端足擅髙名人間有石皆奴僕天下無山可弟兄樵徑云深多虎迹淸溪風暖盡猿聲客身元是山林種見此如何不動情

秋夜

小屏相對兩眉攢長夜迢迢不肯殘防向燈前窺坐臥人從夢裏說悲歡故山無計行秋晚客路從誰守嵗寒獨得濁醪相慰藉酒腸猶喜十分寛

寄王仲彛仲彛畱三衢久不歸省因以箴之

別君三見雁南飛夢裏相逢覺又非書去不知何日到人來先問防時歸正堪燈火親書卷莫遣塵埃染客衣二老倚門知已久交情於此亦依依

李將

自小在行伍得官因用兵籌邊頭髮竪入陣骨毛輕戰馬惜如命寶刀都有名酒酣常罵坐嫌客話升平

無錫縣春日

吳楚新岐路江湖舊散人放船來古縣沽酒供閒身花卸一村雨鳥啼千樹春野塘風捲地無復見芳塵

常熟縣破山寺

古樹滄浪外精藍縹緲間木枯曽閱世龍老解分山鳥道秋迷迹禪房晝掩關詩成遊子去流水自潺潺

曹娥浦泊舟

夜宿曹娥浦停舟是防更聞鐘知寺近聴櫓信潮生風向沙頭起天從舵尾明夢回無意緒兩岸杜鵑聲

拜林和靖墓

玉幽香骨老云根占斷孤山水月村薦菊泉淸涵竹影種梅地冷帶苔痕生前已自全名節身後從誰問子孫惟是年年寒食日遊人來與酹淸樽

多景樓

一帶靑山欲盡頭精藍深處著危樓下無餘地容車馬上有重檐接鬥牛鴉落野田長趂晚雁沈沙渚最宜秋江南好景從來少北望空多故國愁

賞心亭

江亭如倚釣魚磯靣靣云櫩勢欲飛西望汀洲振白鷺東連巷陌接烏衣六朝更代人何在千古興亡事總非客子猶憐風景好倚欄長是欲忘歸

夜過馬當山

獨載詩書趁野航自憐飄泊度時光殘年準擬登牛首連夜匆忙過馬當古廟荒寒江浸影斷崖淒慘石凝霜壯懷未分甘衰老回首長淮恨更長

送方巖先生

忠言歷歷未曽行盡載圖書出帝城餘子但知才可忌先生當以去爲榮門闌竹石關心久部曲溪山照眼明長笑歸歟莫惆悵浙江風定自潮平

淸明日

南北山頭多墓田淸明祭掃各紛然紙灰飛作白蝴蝶淚血染成紅杜鵑日落狐貍眠冢上夜歸兒女拜燈前人生有酒須當醉一滴何曽到九泉

感懷

漂泊南州又過年恰如杜子客鄜川酒堪度日難爲醉詩怕傷時未可傳店捨無煙兵火後街坊有月試燈前荒涼古驛聞吹笛老淚縱橫落枕邊

秋夜

老去驚秋白髮添不禁涼吹逼疎簾樓髙幸自蛩聲逺爭柰梧桐又傍櫩

下塘河

河水新添三尺髙河邊蘆葦有巢波流夜夜飄漁箔空防籃燈照樹梢

兩宋名賢小集卷三百十四

欽定四庫全書

兩宋名賢小集卷三百十五

宋陳

思編

元陳世隆補

西麓詩槁

陳允平字衡仲又字君衡號西麓鄞縣人才髙學博一時名公卿皆傾倒試上舎不遇放情山水往來吳淞淮泗間倚聲之作推爲特絕嘗著石湖漁唱詞元初以人才徵至北都不受官放還

秦鸞曲

盈盈白玉鈿裊裊黃金縷拍拍水晶匳皎皎珊瑚樹簾前雙燕飛門外桃花雨無處說相思羞對秦鸞舞

登吳山

登髙一展眺宮樹郁嵯峨樓閣春風滿東南王气多靑天行日月大地布山河桞色沙堤路時聞響玉珂

明皇按樂圖

日日霓裳宴防樓三千歌粉侍宸旒樂聲縹緲棃園夜仙夢迢遙桂殿秋翠袖半籠金約臂寶釵斜墜玉搔頭不知舞到弓彎處一拍春風一拍愁

鄂王墓

鄂王墓在棲霞嶺一片忠魂萬古存鏡裏赤心懸日月劍邊英气塞乾坤蒼苔雨暗龍蛇壁老樹煙凝虎豹旛獨倚東風揮客淚不堪回首望中原

賀伯父大資休致

不戀淸時白玉璫便將身世寄滄浪三朝元老黃樞閤四海閒人緑野堂楚楚菁蘭秋帶雨蕭蕭寒菊晚宜霜擬成東甬耆英社賸樂壺天日月長

送中上人遊天臺

師作天臺去長亭復短亭焚香參祖塔振錫動山靈石罅移菖歜松根斸茯苓何時白雲下相與話靑冥

寄王尊師

防云繚繞七香車洞裏神仙煉紫霞華表鶴歸春寂寂東風落盡碧桃花

過田家

村南啼布谷村北響繅車隔浦賣魚市傍橋沽酒家野花朝日暖溪桞背風斜又過東鄰去東鄰采菊芽

秋暮登太白

飄飄短褐袍倚杖立金鼇橋束溪流急樹增山勢髙白雲連海嶠黃葉滿亭臯落日西風惡塵埃兩鬢毛

雪

樓臺萬瓦玉鱗鱗遮盡人間富與貧可笑世間剛道冷不知片片是陽春

觀奕象棋

陣勢頻分合機鋒互應酬馬飛闗塞月炮落漢天秋不問知心友翻成敵靣讐誰能勞勝負獨立大江頭

香匳體

小院薰風滿閒庭白晝長蜻蜓楊桞岸鸂芰荷塘云合朱檐卸山髙翠閣涼蔓滋靑薜荔芽長紫良姜簾幙深深地闌干曲曲廊澹煙瑤艸細流水碧桃香幡影重門靜苔痕小篆荒螭盤丹鼎雪龍吸露臺漿琴古翻新調笙沈靜舊簧雨聲犀角枕月色象牙牀掌上雙鸚鵡屏間兩鳳凰石函藏寶劍金鑰啟瑤箱扇雉團淸影匳鴛試曉妝霞綃衣窄索云錦佩玎璫鬢攏金蟬矗釵橫玉燕翔袂飄天水碧裙濺郁金黃太液簫初遠蓬壺漏未央流星飛碧落零雨下銀潢去去人千里迢迢天一方斷腸春洛浦殘夢夜瀟湘

江南謡

桞絮飛時話別離梅花開後待郎歸梅花開後無消息更待明年桞絮飛

嘆鏡詞

憶妾初嫁時金屋藏窈窕忽見長安人鬻鏡長安道明月掌上寒團團復皎皎千金買得歸惜之如重寶匳開雙鳳飛帶結靑鸞裊當時照妾顏妾顏正年少如今照妾顏妾顏羞已老對鏡頻嘆嗟掩鏡徒懊惱不恨妾嫁遲惟恨妾生早此恨空綿綿天涯滿芳艸君不見長江逝水無逆流歲去年來多白頭

登招寶山

宇宙初開辟何神立此山中流天柱石大地海門關浪惡蛟龍怒云深虎豹閒潮期與日月千古一循環

秋夜遊東墅

云壓髙空雁陣低江城歷歷艸離離樓臺秋澹玊簫逺簾幙夜寒銅漏遲明月鷺鷥菱葉浦西風蟋蟀豆花籬一尊酒盡銀河落猶有殘鐘出古祠

侍謝立齋小酌湖樓

風捲珠簾客佩淸杜防啼老送春聲水浮亭館花間出船載笙歌桞外行千里夕陽歸夢逺六橋飛絮馬蹄輕闌干倚徧暮天闊煙樹一鉤新月生

題李丹壺壁

閒乘海上槎來訪謫仙家風逆磬聲短日低旛影斜猿攀髙樹果蜂采半巖花誰在丹臺上三更煉紫霞

謁烏龍廟

斷碑猶記唐時事山气陰沈暗緑苔松木已逾千歲壽香煙知化幾鑪灰廊深無月鬼神過殿古有雲風雨來曲曲九溪春水落子陵灘下復東回

卽事

重重簾幙燕翩翩塵鎖朱樓十四弦楡火漸催寒食節海棠花畔縛秋千

春詞

楊桞春風三月三畫橋芳艸碧纎纎一雙燕子歸來後十二紅樓捲繡簾

春遊曲

長安二月春風裏千紅陌上香塵起都人讙呼去踏靑馬如遊龍車如水兩兩三三爭買花靑樓酒旗三百家長安酒貴人未醉岸頭芳艸日半斜誰家女子嬌似玉約莫靑春十五六郁金羅帶蘇合香琵琶自度相思曲相思曲聲斷續斷續回文不堪讀回文斷續有續時離腸寸斷無續期

春閨怨

妾家住在湘江曲門枕湘江春水緑年年長是暮春時兩岸垂楊啼布谷自君話別湘江頭獨上層樓彈箜篌蛾眉不埽逺山碧滿堤芳艸春正愁舉頭不見君但見湘江云江雲散復聚妾心空如燻舉頭不見君但見湘江水江水去復回妾顏爲誰美湘江云湘江水雲水悠悠何日已舉頭望君君未歸門前楊桞空依依

野人家

繞江生杜若滿地長辛夷剪艸塗新壁褰藤縛舊籬瓦瓶春貯酒土竈夜蒸藜獨步歸來晚東臯雨一犂

遊陽明洞天

萬木陰沈鎖石門煙霞深處近昆侖洞簫聲接玉臺磬寶蓋影揺金殿旛湘浦有龍雲气濕越山無鶴露華昏靈芝采盡歸何處溪上白蘋花正繁

哭樓梅麓

白玉樓成去作文祗從西棘掛朝冠生來病苦相如渴沒後人知範叔寒野店春閒沽酒榼溪堂月冷釣魚竿梅花麓上誰彈淚歲歲東風吹不幹

宮詞

三十六宮春漏長隔簾時送禦樓香倚籠盡日教鸚鵡爲我君前說斷腸

無題

閒拈紅葉欲題詩待得詩成又懶題心事不隨流水去月明人在赤闌西

題胡月山吟屋

蘇公堤上路日日課新吟流水行花影斜陽臥桞陰斷橋春聽樂矮屋夜鳴琴皎皎山門月如君一片心

有所思

憶昔美人初別時長亭兩岸桞依依今日美人天之涯美人美人胡不歸憶昔君別妾分破靑鸞鏡破鏡如破心與妾表相憶相憶圖久深憶昔妾別君剪斷金鳳釵斷釵如斷腸贈君表相思相思圖久深一日一日復一日靑鏡鸞孤釵鳳只未必君相思能如妾相憶寒衣剪就欲寄君長安門外無行人雁聲半夜西風惡前一片梧桐落

觀猿

掛石攀云日半斜亂山深處飽煙霞香林月滿僧歸去啼落春風幾樹花

失鶴

頂上新成九轉丹銜花日日到詩壇夜深飛上雲霄去華表月明風露寒

宿大慈山晤眞觀

終南道士學彈琴門外松蘿鎖翠陰瀕海八龍朝出洞隔山羣鹿夜歸林琪花過雨金風澹玉樹籠煙璧月沈三十六壇鐘鼔寂云璈聲接步虛音

寄翁賔暘

歷歷長途謁魯侯徵塵寧復戀貂裘江城露冷霜初滑梅穀冰消水欲流夜月觀書徐穉榻春風聽月仲宣樓料君頻作西湖夢曾憶孤山有舊遊

下第懷樓壽

百尺丹梯擬共登共登天上最髙層南山有霧空藏豹北海無雲可化鵬勲業十年塵裏鏡詩書萬卷雨前燈桃花開盡不歸去又逐春風過武陵

別何橘潭

駐馬赤防橋餘寒著桞條舟車富陽路風雨浙江潮惜別津亭暮思歸故國遙臨行莫惆悵回日定花朝

有感

軟紅塵裏度韶華楊桞橋邊舊酒家燕子不歸春漸老東風開盡刺桐花

暮春

桞外宮鶯囀晚寒萬花開盡正春殘沈香亭北闌干曲獨抱琵琶看牡丹

終日

終日懷人憑曲闌余陰未放客衣單只緣二月風光澹別作一般天气看梅粉有香銷夜雨桞絲無力受春寒閒情漠漠難拘管自逐輕鷗下急灘

過釣臺作

雙臺屹屹幾春秋千古髙風一釣鉤越嶺有雲山北障桐江無浪水東流雪深黃葉埋寒虎煙暖靑莎臥白鷗漢業已隨宮樹老月明常到客星樓

春閨

寂寞棃花院落閒逺山愁入兩眉彎黃金絡索珊瑚墜獨立春風教白鷴

倚樓

金虯燻盡鷓鴣斑獨上層樓倚畫闌滿院棃花香寂寞隔簾風雨正春寒

嚴陵郡舎

花飛不上班水落白雲灣簾卷千重樹開四面山鼓聲魚市近旗影訟庭閒滿目皆吟思殘陽縹緲間

西興

西興潮半落漁浦日初昏嶽靣云收腳沙頭浪積痕樓鐘鳴野寺船鼓入江村回首長安路歸心幾斷魂

曹娥廟

漢碣嵯峨幾百秋曲墳遺廟越山頭潮聲侵帳鳳屏冷雲气繞臺鸞鏡愁孝節稜稜雙檜立哀魂渺渺一江流椒觴載奠靈風起知我懷親送逺舟

梁湖道上

東風酒斾斜浦口第三家谷鳥鳴春樹沙鷗起暮沙故鄕山漸近曲岸桞初芽客路歸心切孤帆帶暮霞

閨情

閒拈花片貼紗繡幙斜飛燕子雙細數歸期相次近倚樓日日望春江

梅梁堰

廟近雲濤觀山遙翠欲重祗因溪上木便是洞中龍堰折潮歸海樓迎浪答鐘斷碑荒蘚合終古載靈蹤

虎邱卽事

西風劍佩輕獨立妙髙亭山吐巖頭月江涵水面星石奔蒼虎勢樹結老龍形何處吹簫客扁舟過洞庭

靑龍渡頭

天闊雁飛飛松江鱸正肥桞風欺客帽松露濕僧衣塔影隨潮沒鐘聲隔岸微不堪回首處何日可東歸

仲冬南樓野望

繡幙香溫生暮寒澹煙漠漠水漫漫吟殘庾嶺梅千樹夢繞湘江竹萬竿風捲亂鴉棲古塔雪迷孤雁落前灘一聲玉笛人何所更上南樓獨倚防

夜泊

停舟野渡頭客路恨悠悠葉落風千樹鐘殘月半樓蘆花雙過雁莎艸獨眠鷗山鬼燒靑火飛來照髑髏

棃花

流鶯偸入未央宮望斷昭陽信不通寂寞雨聲寒食夜一枝香淚泣東風

賦林景參梅嶼

結廬分得雁山云嶼上梅花是四鄰水月一天薌世界冰霜千古玉精神短檠夜雨西夢長鋏秋風北塞塵我亦煙波綸釣侶與君同作歲寒人

懷潘鄮屋

洛陽才解佩過眼忽秋分四海一明月千山共白雲雁煙迷曉樹虫露濕香芹滿紙相思字臨風欲寄君

吳江道上

夜半扁舟出洞庭客帆初掛早潮平社風才起海鷹至嵐露未收江鵲鳴吳岫亂雲擎古塔楚臯寒葉擁荒城垂虹橋外天連水無限別離生杜蘅

登西樓懷湯損之

楊桞飄飄春思長緑橋流水繞宮墻碧雲望斷空回首一半防幹無夕陽

吳山雪霽

九天宮闕春風滿陸地樓臺夜月寒鐵笛一聲吹雁落片雲不到玉闌干

后土廟

塵擁妝臺翡翠翹瓊花開盡玉魂銷昆侖山上天風落二十四橋吹洞簫

湖上

流水斷橋邊笙歌擁畫船日酣花半醉春困桞三眠策杖登云洞觀魚上玉泉鳳城歸去晚山鎖萬重煙

西湖暮春

雲山疊疊樹重重浙水迢遙客夢中啼鴂數聲春去日落花滿地夜來風松闗鶴立吟壇靜竹院僧眠丈室空明日馬蹄何處所夕陽芳艸畫橋東

山房

軒四靣開風送海云來一陣催花雨數聲驚蟄雷蝸蹊明石凳蟻陣繞山臺此際衣偏濕燻籠著麝煤

馬塍道上

閒拖痩竹笻獨步馬塍東鳥影靑山外春愁碧樹中麥潮風化蝶櫻熟雨生虫莫過溪頭去溪頭多落紅

遊仙曲

中秋月正明夜半飛紫瓊拂袖天上去攬衣朝太淸縹緲黃金闕迢遙白玉京離離百寶幢裊裊九華旌簫韶起碧落散花飄羣英翺翔鸞鶴舞淸徹云璈聲淩淩九霄寒風露薄靑冥弱水三萬里仙路渺蓬瀛不赴瑤池宴相約董雙成吹笙騎鳳皇飛上芙蓉城

戍婦

梧桐葉落雁歸時見說沙場未解圍夜夜燈前做鍼綫倩誰邊上寄寒衣

秋過姚江釣磯

莎艸離離碧樹閒祗疑曾是子陵灘槿花籬落虫聲碎蘆葉汀洲雁陣寒江上浪平潮正熟渡頭人去月初殘夜深不管蛟龍睡獨對西風把釣竿

己酉秋畱鶴江有感

賔鴻幾過澱山湖夜夜西風轉轆轤苜蓿艸衰江館靜枇杷葉老石泉枯曲終明月閒歌扇病去寒灰滿藥鑪客夢不堪千里遠故園籬菊正荒蕪

經馮將軍墓

同山半白雲此地葬將軍香火空遺像朝廷紀舊勲鐵衣懸古塔金鎭荒墳一澗淸泠水年年生紫芹

江村

艸舎蔬畦繞柴門竹逕通斷雲遮落日細雨濕斜風野艾抽花碧山茄帶葉紅煙深南浦逺難認楚江楓

江館野望

江邊雁過秋江上暮云愁嶺曲山廻轉潮回水逆流亂莎行石蟹殘荻臥沙鷗黯澹三更月何人獨倚樓

暮秋遊虎邱

寂寞虛廊暗艸萊天風繚繞寶華臺江空露冷蛟龍伏殿古云深鸛鵲來山館老松褰緑蔓石壇芳桂落蒼苔寒鐘敲斷楓橋月半夜禪僧入定回

小樓

寒空漠漠起愁雲玉笛吹殘正斷魂寂寞小樓簾半捲雁煙蛩雨又黃昏

侍趙別駕宴壽樂堂

別駕移尊宴艸堂四軒簾幙捲斜陽芰荷香滿鴛鴦宿楊桞陰濃翡翠藏風過水亭秋尙熱月侵山閣夜偏涼更防酒盡不知去坐看曉星飛玉潢

畱鶴江有感

抱玉歸來淚滿襟世間無計覓知音此生𨿽有噬臍悔到死終無嘗膽心伏櫪馬思雲路遠避鉤魚隱石潭深故人若問淞江客自采芙蓉學楚吟

送吳松溪過淮

鐵硯毛錐未防功又攜琴劍過臨卭荊山有玊鳴朝鳳滄海無珠走夜龍浦口月來僧館榻渡頭霜落客船鐘自君別後知音少空憶雁山溪上松

送趙知縣歸天臺

自是中朝柱石材西風塵土暗蒿萊河陽縣裏花初放彭澤門前桞未栽凖擬鳴珂來鳳沼徘徊抱玉下烏臺明朝琴鶴歸何處三逕故園多緑苔

姑蘇館

楚岫髙低接太行吳江渺漠下滄浪秋城霜滿葦花白夜館月寒莎艸黃芳苑鹿臺初解佩故宮鸞閣尙鳴璫五湖一葉扁舟去十二西樓幾夕陽

雲間洞天

門掩靑松間緑槐一畨圖畫自天開朝霞煉藥黃金井夜月吹笙白玉臺樹老有枝皆薜荔地閒無處不莓苔數聲野鶴驚殘夢疑是神仙入洞來

采桑行

妾本秦羅敷家住曲江曲門前楊桞靑春風啼布谷樹頭桑初芽家家蠶始浴相呼出采桑采桑如采玊屈曲廻髙枝攀條剪柔緑朝晴采桑南暮雨采桑北采得桑歸遲小姑怨相促陌上綺羅人問妾眉何蹙妾恨妾自知問妾何所欲消磨三十春漸喜蠶上簇七日收得繭百斤十日繅成絲兩束一絲一綫工織成羅與縠百人共辛勤一人衣不足舉頭忽見桑葉黃低頭垂淚羞布

對燭

忽憶巴山夜西風雨寒自憐淸影獨誰識寸心丹艸長花猶在香銷淚不幹海棠貪睡去惆悵五更殘

春曉

曉風獵獵捲芭蕉簾幙深深燕子巢十二畫闌都倚徧一雙蝴蝶上花梢

侍趙開府夜防

賸陪華佩醉蟠桃楊桞飄飄拂午橋夜月樓臺行錦障春風簾幙拂紅綃歌傳杏苑黃金縷樂奏棃園紫玉簫銀漏滴殘珠履散踏花歸去路迢遙

雷峯少憇

倚塔看明月寒光度玉繩曲隄藏小艇疎桞見孤燈水竹映苔石巖花緣澗藤香雲吹散後猿鶴伴髙僧

錢塘旅舎

雲山千萬疊身事恨悠悠客鬢秋風急鄕心夜雨愁蛩鳴鄰寺壁雁過隔湖樓目送千帆逺長江空自流

避暑

避暑入林扃同僧坐竹亭鳥飛晴地影龍掛雨天形掃葉鋪椰簟臨流注石瓶更無塵迹到日落夢初醒

山中吟

平生獨愛山日日頻躋攀自得山中趣結廬萬山間山西茂林麓中有盤旋谷飄飄雙鳳凰飛立山上玉日出華山陽月出廬山岡巫山云漠漠雁山煙蒼蒼東望泰嶽松西望蒼梧竹知心侶樵漁忘情友麋鹿山深春亦寒野鳥聲綿蠻山花隨處發香風吹幽蘭夏日飛火雲枕簟訪深僻坐此松竹林冰泉漱寒石西風涼蕭蕭雁過秋空髙時有巖桂發落葉飛長臯三冬气凜冽獨立千崖雪橫斜溪上梅影落溪橋月身在此山中閒情薄太空行歌白雲裏白雲連崆峒朝餐山上霞暮采山下藥安得山中人共跨山頭鶴

兩宋名賢小集卷三百十五

欽定四庫全書

兩宋名賢小集卷三百十六

宋陳

思編

元陳世隆補

雪篷槁

姚鏞字希聲一字敬庵號雪篷剡溪人嘉定間舉進士爲吉州判官以平寇論功不數年擢守章貢後因迕帥臣重貶衡陽自裒詩文題曰雪篷槁端平乙未自爲序

春日書懷

柔風散原野百艸揺春心叢薄曜陽彩嚶鳴調好音節物一以變萬感集素襟發不常居華景無停陰胡爲苦貧賤徵塵翳瑤簮萱葉覆堂階荊花感晴林明當理星駕歸息淸溪潯

雜詩

北風日以勁古道無人行陽坡樹已黃陰崖艸猶靑四時相代謝誰爲此枯榮攬衣坐幽磴下有流泉聲聽之不成調挹之有餘淸悠悠京洛塵污人頭上纓

春館

山館四無鄰東風伴幽寂瓶花羞晚紅庭艸衒春碧猿扳松樹枝鶴踏蒼苔色麾之不肯去聽讀麻衣易

見趙章泉

秉芳獨向章泉老四海兒童以字傳特詔難更髙士服好詩多入賈人船行窩冷落熈寧後放鶴風流景祐前一代典型能幾見願從幾杖閱耆年

見袁防齋

書說曾傳到剡中不圖今見古人風間生伊洛二三子安得龔黃十數公仁性未嘗離日用道心元自與人同絜齋衣缽慈湖學願發精微一啟防

懷雲泉頥山老

枯吟世慮輕求道不求名病起春風過閒居野艸生遊山尋舊屐煮藥試新鐺別久空相憶疎鐘隔水鳴

寄徑山敬溪翁

心遠人間世燈傳國一禪靜中無劇暑詩外總閒年掛錫云生樹烹茶月落泉幾時歸去得再約剡溪船

拜先君墓

次第瞻山看水流夜臺中閟憶三秋新松成行如人長老鶴無言似我愁僧奉晨昏惟茗供兒悲霜露只蘋羞結廬終歲闗心事怊悵鐘聲出暝樓

送曄衝晦歸天竺

西湖山下多奇石師去今遊乳竇峯遙想石臺登講罷野猿歸洞鶴歸松

寓霅川

王戴溪頭小隱仙漁翁引上霅溪船幾回倦釣思歸去又爲蘋花住一年

春夜曲

金魚鏁合蘭缸小酒不支愁尋睡早棃花欲墜風更寒燕子不歸春自老流蘇護帳香雲結三十六簧淸吹咽緘書欲寄湘水深城烏啼落花西月

夜發漁浦

爲親從薄宦不復計修程斷浦迎潮別孤帆帶月行秋來江桞變夜久水煙生前路猶淹泊淒其賦遠行

桐廬道中

兩岸山如簇中流鎖翠微風颿逆水上江鶴背人飛野廟靑楓樹人家白板扉嚴陵臺下過不敢浣塵衣

頭陀庵

衣緇髮可梳云外卓庵居佛換新花供幡拈古碣書刪松容徑竹種茗間園蔬爲應諸方供山房盡日虛

出山

云陰漠漠雨瀟瀟坐兀歸輿野興遙石澗水流苔路滑竹籬秋去菊花焦誰將束緼求山火自立寒溪問板橋官事奔奔何日了倚松臨水羨漁樵

題畫壁

兩山灌木帶晴鴉泯泯春流漾浦沙隔岸小舟呼不應碧桃花外是誰家

寄範中洲

髙隱就詩名中洲雅趣成幾前修竹淨屋上落泉鳴柘圃春風織山田野火耕滿山薇蕨老客至足蔬萌

野廟

未知何王廟歲月日已非燻鑪松柏煤畫壁苔蘚衣門空牧防戱樹老山魈依田家社酒香紙窖生光輝

懷範正夫

愁霖滴禾黍秋暮滯雲莊但慮輸井稅不憂無積倉竹雞啼野塹饑鼠走山房不飲論文酒思君覺夜長

宿護國寺觀晦翁先生題名

滿樹防花滿徑松解鞍才是暝樓鐘上方月白山云靜看見東南一兩峯

看了題名看防文自憐不及晦翁門野僧惜打殘碑賣時共山猿洗墨痕

寄衝晦

欲答前春信西飛雁不逢應隨丹竈鶴同看白雲松花雨繙經石山鳴出定鐘何時尋舊住卻說武夷峯

訪中洲

踏雨來敲桞下門荷香淸透紫綃裙相逢未暇論奇字先向水邊看白雲

賃宅

及春遊帝裏賃宅似吾家雨澑生新艸風牀受落花病多添老懶慮淡遠紛華時與幽人遇燒香煮茗芽

悼復石壁

一死𨿽如蛻殺身眞可哀僧危能仗義詩好更多才鶴怨蘭亭月云消石壁苔舊時同社友寂寞載書來

送僧

去結茅堂霅水邊曉行持鉢落花天得松未用栽松本先買溪南舊石田

王別駕訪天竺頥曅二師

寶香燻徹碧蓮臺別駕尋僧日暮回聽雨齋前驚樹長浴云池上看花開靑山久不逢坡老元鶴親曾識辧才二老風流如昨日百年詩石未蒼苔

廬陵贈異孤峯

幾度雲間望鶴飛相逢猶喜及秋期明朝采藥靑原洞好掬寒泉供祖師

寄劉敏政

一生貧樂鬢成絲前輩風流及見之道外無營偏愛畫靜中有趣只吟詩云生茅屋湖山近秋滿荒園橘柚垂見說地幽人罕到自同妻子種江蘺

自靑原回訪敏政幾不相遇

曉汲山泉洗硯回要看奇石立蒼苔騎驢應爲尋詩出放鶴還知有客來一井淸寒宜茗飲千林黃落獨梅開他時老圃如能學只乞山中橘本栽

寄趙東野時以師檄撫定贑叛

東野山人有晉風歸來三徑自栽松錦囊句好閒中趣鉛鼎丹成靜處功無事杖藜隨野鶴有時隱幾看晴峯長江近日風波惡莫向深淵下釣筒

淸晨閒上郁孤臺鼓咽譙樓角更哀病葉滿山難獨埽狂花一樹爲誰開泉枯石井獅空吼雨暗荒池鳳不來欲向江東問仙老海風吹浪駕舟回

送贑士謁前贑侯楊東山

凝香句滿空同石靜向東山臥白雲夫子自能明易學眾人誰解識文空江短棹浮詩卷別岸飛花撲練裙到得帶圍春已過煮茶應共竹間分

題東山贈何靑霞詩後

靑霞道士來相見手閱東山詩一卷句裏明知山水心筆端照見煙霞面昨宵夢上寥陽殿仙官敕作靑霞傳傳成不及卷中詩罰讀靈歌三百徧

午興

心閒日日理黃庭四體和柔勝藥靈獨步小軒無一事老槐陰裏鶴梳翎

兩宋名賢小集卷三百十六

欽定四庫全書

兩宋名賢小集卷三百十七

宋陳

思編

元陳世隆補

靜佳龍尋稿

朱繼芳字季實號靜佳建安人登進士授龍尋令龍尋舊有顏長官仁郁祠長官五代時能撫循其民使不見兵革嘗作詩以道民疾苦其題有十毎題系以十詩共百篇繼芳晉謁祠下依韻和之題曰靜佳龍尋稿後調桃源令又調宜州教授不赴有詩云瘴海南邊路淺深客愁不待嶺猿吟無人喚得涪翁起分我桄榔橄欖陰同時倡和爲錢唐陳起汶陽周伯弜建安張至龍俱有聲江湖間者又自裒所作一卷題曰靜佳乙稿

和顏長官百詠【並引】

龍防邑東有顏長官仁郁祠長官五代時能撫循其民使不見兵革龍尋志所刻詩百篇皆道民疾苦皇皇不給之狀餘生三百年後奉天子字玆邑晉謁祠下因次韻以寄甘棠之思且使來者知我愛桐鄕之意云

農桑

裹飯驅兒候暖耕塍泥滑滑不堪行如何說得農家苦雨笠風蓑過一生

婦饁耕夫日尙長碓聲嗚咽宿舂糧尋思一飯何時飽秧種靑靑麥未黃

淡黃竹紙說蠲逋白紙仍科不稼租努力經營猶恨晚官司那問有錢無

編茅爲屋荻爲簾老小團圞苦樂兼樂歲輸丁猶未了饑年家口更堪添

頭白村翁尙把鋤瓶中那復斗升儲午飡減與饑烏食卻愧家人問有餘

四月官場入納時鄕耆旁午上門追請看貧婦通宵織身上曾無掛一絲

腸隨絲斷手生胝羨殺星邊織女機借問輸官零落否兒郎寒冷且無衣

農父眉頭百念攢雨愁爛死旱愁幹龍神社鬼燒香徧不到秋成睡得安

客戶耕田主戶收螟蝗水旱百般憂及秋幸有黃雲割債主相煎得自由

帶得雞豚趁曉墟荒村牢落數家居一家幸是田園主畱與兒孫寫契書

朱門

紅雨聲幹未作泥繡成十里緑楊堤金杯緩勸玲瓏唱玉勒催歸騕防嘶

晉代豪華不數家萬錢下筯未爲奢客來只是家常飯豆粥萍虀費咄嗟

曲池畢竟有平時冷手看他炙手兒十數年間三易主焉知來者復爲誰

客履三千此托身晚杯狐白暖生春狂來且置興亡事金塢銅陵不解貧

天近偏承雨露榮深深庭院鎖淸明桞絲風送秋千影墻外行人空復情

朱門往事若爲懷積雨苔痕緑上階幾處敗甎吟蟋蟀主人曾此澑金釵

百斛明珠采在倉沈香火底撚銀簧人生行樂那須許多少邊兵未有糧

泥金折損舞衣羅蹙破遙山皓齒歌此曲人間聽不得莫愁人自有愁多

中壽知無滿百身暖歌冷舞及靑春黃金不買長生藥白髮偏驚快活人

長楸走馬卻歸來雉挾春驕未應媒不信杏梁雙燕語日長簾幕有風開

客路

一曲長歌行路難昏鴉歸盡倚防幹不知楚水巴山地更有髙樓鳥外看

哀猿啼斷暮云深摸索牀頭未盡金莫道他鄕千萬里去家三日幾般心

兒女傷悲士不爲健行童僕遠相依春風日日生芳艸未必啼鵑怨不歸

俠客千金不稱求途窮相顧問因由臨分脫贈靑萍劍莫蕩人間瑣碎讎

客裏情懷更晚秋鴈煙蛬語五更頭從前諳盡江湖味不省神州作麼愁

身如海燕傍誰門別淚雙垂不見親惟有一條卭竹杖相隨萬里共艱辛

是處人家搗練忙天寒日短路偏長蛬聲四壁無時歇不遣羈人夢到鄕

送窮不去柰窮何山有荊榛水有波萬物得時人自老梁鴻頭白五噫歌

屈指秋風與鴈期陽闗西去到何時側身一望腸堪斷天似穹廬碧四垂

髙鳥翩翩去未窮行人擾擾復西東何須華表千年鶴城郭重來便不同

邊庭

年年塞艸欲秋時左右紅旗說戰機介冑麄官應有語而今宰相愛吟詩

角聲吹裂肺肝愁說與將軍莫逗𨖻男子生當侯萬里死判馬革海西頭

一劍沙場獨苦辛天陰殺气作黃塵沈思鳥盡弓無用肘後累累卻顧身

探使歸來半信疑帳前相語怕人知沈香霧裏嬌弦暖莫遣邊愁到兩眉

徵夫戰骨灑桑幹帳下蒼頭自轉官一騎紅塵天外落籌功更說幾多般

公主琵琶胡地秋將軍刁鬥漢闗愁相逢老病無依卒未說沙場淚已流

蒼苔白骨滿黃沙馬汗成冰帶雪花夜夜鞘中長鋏吼教人不得夢還家

有客新從塞上回解包收得戰場灰營家未敢分明哭請看刀痕始欲哀

敵退邊方得暫寧棗兒紅近莫休兵漢家錯信和親議不見雛兒與父爭

北風吹骨正酸辛白靣書生四角巾戰士總成亡命鬼將軍才是有功人

城市

村翁生長在柴門身有丁男犢有孫爲了官租才出市歸家誇說與鄕村

雀羅門巷昔趨榮味似餳甜忽變辛說與侯門休謝客朝朝暮暮看人情

王孫公子少年遊醉裏摴蒱信采投指防某莊還博直明朝酒醒到家求

山人只合住山中入得城來調不同滿靣紅塵無處避手攜白羽障西風

紫陌防春日日過楊花無主柰春何傾城壓酒嬌無力醉裏相扶踏踏歌

相班士女狹邪間總把喧啾賣卻閒人壽幾何春不再典衣沽酒彊追攀

春風日日桞年年到老那知稼穡難若見田家秋作苦教人一飯不遑安

蕪城懷古最愁人刼火燒殘得此身舞榭歌臺何足道秦宮漢苑尙流塵

百人聚處小喧闐析到秋毫似計然見說天公還掠剰鵠形懷寶度饑年

身遊城市髮將華眼見人情似槿花惟有梁間雙燕子不嫌貧巷主人家

貧女

春風有分到兒家也挿花枝表歲華但得作嬪君子室隨宜妝遣不須奢

洗盡鉛華淨潔貧嫁衣莫說爲他人絕憐父母窮相守不爲金多賤卻身

枯木無枝可作花門前度盡七香車四鄰日日笙歌裏背立東風有幾家

他家百兩送於歸成匹鴛鴦作錦機獨守空閨愁不寐一燈明滅補寒衣

燈下穿鍼影伴身懶將心事訴諸親阿婆許嫁無消息芍藥花開又一春

卓家人富頗輕財犢鼻堪依不用媒只是儂家貧亦好枯桐那得鳳凰來

少年蕩子有黃金投贈明璫結兩心不得良媒終不肯一春風雨洞房深

伯鸞不作悵誰從鳳尾香衾翠幔重靜對菱花勻淚粉不知膏沐若爲容

問天乞巧看銅儀再拜雙星恨不隨塵世未知天上事隔河相望一年期

纎手淸閒理瑟工髙樓半在碧雲中行人豈是知音者小立花陰待曲終

負薪

三千門館躡珠賔半百還家衣錦身卻是吏民私告語十年前是賣薪人

薪樗塞破野人居此是餱糧卒歲儲客裏黃金燃桂盡廚無煙火欲何如

爛柯人去隔存亡一局棋終愴故鄕想得山中絕煙火松花松子當漧糧

破帽籠頭髮半華樵歌一曲勝長嗟雞鳴裹飯登髙去日暮天寒未到家

有薪可賣未須悲滿百靑銅況有奇十指束枯從禿盡不堪棘刺罥人衣

天寒气入鼻中辛竹擔彎彎卻戀身賣得錢來回首望蠟煙起處屬何人

腰鐮上到白雲邊惆悵長松不盡年近市山山皆有主遠山髙削步難前

蒸棃炊黍付荊妻指防靑山澗水西忽聽丁丁云外斧一聲山鳥背人啼

捫蘿緣壁到山頭俯羨鴻飛盡自由風雨蕭蕭黃葉滑未行十步兩三休

黃昏樵采早回歸同伴相邀未有期抱子老妻門口望南山有虎悔何追

空門

閉口銅魚勿復論數間老屋枕云根曉鐘三板出山去分付狝猴爲守門

錫杖淩空去復還片雲縹緲伴身閒春風錯種醍醐艸引得牛來食雪山

人居天地一樊籠撫掌山家四壁空不道今年空得盡且無雀鼠到山中

四祖門庭寂寞秋牛頭只是舊牛頭如何一旦風光別花落花開百鳥愁

四卷楞伽幾上安而今老去懶能看庭前桂樹花開未分別西風信鼻端

黃金闌護紫袈裟禁苑恩深賜予奢林下衲僧那有此多年枯木對春華

結艸爲廬萬仞頭人間蟻穴自王侯客來借問窮通理不意僧中有許由

白蓮有社一經過會意由來不在多滿目廬山靑未了聞鐘歸去意云何

我本三生兜率天爲差一念又塵緣早知密意無多子不著旁行貝葉邊

燈燈相續古猶今怪底門前立雪深衣不得傳闗臂事汝師輕發老婆心

山居

春到寒荄總向榮藥苗旋種亦初成山翁自幸無人識可要山中宰相名

空山薇蕨供淸齋世事悠悠不掛懷梅溽得風醒午枕竹陰轉日上南階

白雲縹緲野人家生事年來漸有涯不與世人爭歲月卻將椿菌勘南華

宿雨初幹一杖藜欲呼漁艇訪前溪碧桃花落無尋處惆悵人間日又西

半屋雲霞與鹿分兩株古木正當門野花自落東流水坐對靑山酒一尊

好山當戶四無鄰似是秦時采藥人千百年間天地裏不多不少一閒身

宿世仙家十二樓誤嬰時网未深愁浮邱輩行如相覓騎卻紫雲歸去休

種藥千畦手自鋤年來漸喜識人疏等閒旋防黃金賣莫訝家無儋石儲

矮欹枕看朝榮老覺逢迎禮數生來往頗知麋鹿性寒暄不會俗人情

擁樹溪云迷近逺低檐山果亂紅靑莫言身外都無事早晚焚香看道經

漁父

不踏長安十二門鸕鷀飛處數家村停橈試向灘頭問莫是嚴光末世孫

一曲淸漪濯晚霞釣竿斜挿白鷗沙傍人借問居何處四海五湖都是家

秋風淅淅獵菇蒲如此江山其可孤天與玻瓈三萬頃更添一半夕陽鋪

長作絲綸短短牽一池漢水盡南天誰知有客量江面不是漁郎兩板船

推起篷抱月眠三三兩兩桞邊船不須聽說文王事孤負漁竿八十年

傳呼扶柁晚風前一陣驚鴻沒遠煙不是吾儂棲泊處卻回別港避官船

五湖煙裏我知魚屬玉舂鋤一處居欲到垂虹風作惡幾株官桞向人疎

秋聲只在樹中間極浦斜陽更有山捲卻綸呼酒盞鷗邊聊得此身閒

舟系蓬萊淺水旁鼇頭縮盡海生桑百川日夜滔滔去借問人間有底忙

璧月滄波上下天秋風揺落四無邊玉龍盡喚眠鷗起兩岸蘆花不見船

兩宋名賢小集卷三百十七

欽定四庫全書

兩宋名賢小集卷三百十八

宋陳

思編

元陳世隆補

靜佳乙稿

庚戌壽意一先生

江涵秋水碧潭潭飲馬單於不敢南宥密老臣功第一緝熙天子歲登三身扶紫極星辰在手拆黃封雨露甘見說年來淮尾漲漢庭可要百曹參

反招隱

木末徑微微誰敲白板扉緩行松葉滑小摘藥苗稀山色自今古塵寰多是非昂昂千歲鶴便肯傍人飛

太極圖

動靜無端畫一圈分明劈破又渾全日光漏得先天意鉆入書个个圓

觀化

看見靑虫作蝶時不知蝶是此身非牀頭爲有南華捲午枕酣來忽夢飛

蛬

一蛬何喞喞吟落兒童心只在竹籬外篝燈無處尋

春晚有感

坐對吳山酒閒同越客吟月明人渡淺花暗鳥啼深往事空流水還丹未化金不堪春又晚惆悵百年心

送僧蘋洲遊醉李

師今遊醉李自刺釣船篙地說三吳勝人誇二陸豪艸黃工女績波白課丁熬近海寒應早霜毛怯剃刀

有嘆

與老本無期相尋天一涯履承雙足繭帽裹半頭絲路近行猶歇鄕遙夢豈知酒酣增意气忽憶少年時

子規

自身歸未得卻勸別人歸思婦心中事徵夫淚滿衣蜀天知近遠江樹間稠稀幸自安雙翼誰教不奮飛

老將

不把雕刀賣曾隨夜斫營老年猶善飯壯日想能兵上馬身仍健看鴻眼更明戰多人不信枉指箭瘢呈

登眺

破帽任風吹天知髮已絲大江畱禹迹老樹見秦時北際山如礪南溟水似池夜涼無夢到久矣嘆吾衰

棃山廟

無處著詩名棃山萬古靑人間畱此像天上作何星祝史祠神醉騷人謁夢醒當時靑紫楦曾有許精靈

惜花

畱春春不住春去落花隨枉自收殘片何堪綴舊枝輪蹄前日約蜂蝶一年期代謝由來事誰能作許悲

桃源官罷蕓居以唐詩拙作贈別

自作還相送唐詩結伴來歸裝攜此重笑口爲君開蓮上巢難穩桃邊艇卻回空餘吟捲在沙鳥莫驚猜

元日

堂上聚周親相看又一春吾年方覺老童子儼成人婪尾屠蘇酒從頭郁壘神何須千歲上卽此是新陳

昭慶寺

幽尋得勝趣城市幾人能古桞深中磬長廊盡處燈畫龍聽說法塑佛看齋僧別寺經行徧玆遊昔未曾

苕溪

維舟古祠下野飯就魚羮坐聽篙人說行逢牽路平居民難問姓溪鴨自呼名天目無由到防洄更幾程

雪中僧虛舟來

雪中聞犬吠淸臥起來遲開戶千山白逢僧一个緇言從風絮裏憶得雨花時寒舎無秪待煎茶且說詩

湖蕩

雙橈入天影野葑緑全交魚唼垂絲桞鷗眠折葉茭行人防岸曲落日掛林梢歸去嚴城隔僧門尙可敲

六和塔

三百有餘年潮頭不敢顚孤尖標白浪層級上靑天鈴隔山僧唄燈通海客船老來登眺眼不道步難前

題邱方仲月林

阿姊種婆娑秋風柰若何人間千樹少天上一枝多安得仙槎客攜將玉斧柯和根都斫卻還我舊山河

贈日者

烏兔走雙丸誰將手控摶短長三萬日好丑百千般數遠談何易天髙問卻難送君尋富貴我命不中看

旅館

僕行方請息旅館復相招小市三家聚前村五里遙茅柴侵熟飲松葉帶生燒猶有斜陽在行吟忽斷橋

嚴衢道中

艸白三丫路苔靑五里牌長年車馬客幾兩利名鞋斗糴隨時貴方言到處乖近山樵有主童稚拾松釵

舟到梅雨暴漲

夜月離於畢篙師可柰何帆穿風減半江闊雨添多側岸無牽路中流有旋渦平生柂樓底得在桞梢過

對酒

莫信樵人說秦時有樹存靑天浮渤海白日走昆侖爲有愁千斛時須酒一尊提壺亦相勸花下緑陰繁

客路

閨閣空相憶那知客路艱背人前去鳥迎靣逺來山夜泊孤燈悄晨裝片月彎猿聲不知處杳杳白雲間

送人之武昌

秋風吹落葉君作武昌遊只道從軍樂那知別路愁寒暄楚岫色日夜漢江流大閫多珠履無爲彈蒯緱

舊遊

兩峯多少寺分日去遨遊山翠橫天目湖光浴佛頭花朝騎馬醉月夜傍船謳一被微官縛重來不自由

挽蕓居

不得來書久那知是古人近吟丞相喜往事諫官嗔身死畱名在堂空著影新平生聞笛感爲此一沾巾

溪寺

背人沙鳥一行斜喚客桐魚幾疊撾誤向山中參白足不知頭上著烏紗煮茶煙暖浮新竹洗鉢泉香帶落花過夏功勞眠與食誰能展捲看楞伽

暮春

姚黃魏紫惱人看羅韤成塵俯仰間蜀魄聲幹花有血湘靈淚盡竹無斑年光冉冉趨雙鬢暮雨霏霏失四山老裏情懷天地窄莫教一日酒杯閒

少年遊

紫陌尋芳愛馬遲一春能得幾晴時海棠露重衣全透楊桞風微帽半欹大白引浮銀鑿落小紅吹徹玉參差人生行樂須年少莫等星星滿鏡絲

次韻橋亭禊事

圮上還成集禊亭杉松自古艸仍新彩虹臥飲流杯水白鷺飛迎入座賔俛仰已成今昔事東西更看往來人聚蚊金穀皆安在若見吾徒合主臣

次庸齋先生韻贈黃隆中

醒眼隆中閱逝川茅茨爲屋竹爲椽吟成梁父時當隱炊熟邯鄲客正眠漢土一抔無處覓白墳三尺有人憐君歸欲作千年計只合躬耕一寸田

聽白雲寺淸師琴

古寺沈沈晝日長泠然淸響發僧房昭君別去顏如玉蘇武歸來髮已霜山水無端言爾志炭冰何事置吾腸老來卻愛虛檐外雨滴梧桐一味涼

送李敬則之升揚

江北江南一葉舟憑將往事問東流錦帆月冷瓊花夜綺閣風髙玉樹秋杜牧三生開笑口劉郎五絕掉吟頭淮山眼見詩人慣髙築詩壇汗漫遊

次韻池上暮雨

濕徧防幹欲倚休手中團扇漸知秋細聲合作檐間澑大防漂成水面漚小小竹醒倦鶴疎疎荷屋冷棲鷗漁翁蓑笠隨身在立到黃昏釣未收

書夏日

南風伊軋語扉團扇無功白日遲長恨老來方學易自從春去不吟詩虫絲有力縈琴索蛀粉無聲防墨池偶出門前行數步石橊花過已多時

贈西蜀馮道士

峨眉山月照淸溪中有方瞳一羽衣拄杖經行天下半丹砂乞與世人稀千年城郭空歸鶴萬里山河自落暉安得與君遊汗漫乘槎一問女星機

次韻李黃州江淮偉觀

檻前卷箔見晴峯夏口武昌西復東三國六朝襟帶地孤城四水鼓鼙中女墻夜送淮山月老樹秋生夢澤風君作此堂心萬里應憐世上少英雄

示醫卜逢松崖

我生八月十五夜淸淺斜河浸月華顧兔搗殘千歲藥牽牛引動半天槎自拋蓬海傳方處曾過成都賣卜家今日相逢圓昨夢一杯松下醉流霞

陳令君增誠齋三三徑爲十二徑次韻

四家三徑各風流今古悠悠貉一邱拍甕新篘浮臘膩繞堤老桞弄春柔日邊黃紙催人去霞外靑山聽鶴畱若問西疇蓑笠事合還陶令一孤舟

次韻野水花朝之集

睡起名園百舌嬌一年春事托今朝秋千庭院紅三徑舴艋池塘緑半腰苔色染靑吟屐蠟花風吹暖敝裘貂主人自欠西湖債管領風光是客邀

和秋房題半湖樓二首

天目飛來第幾峯岑前著屋貯虛空濕云低亞鉤防角缺月斜窺戶牖中一水東西添桞岸兩山南北欠樵風住家欲作千年計頃刻陰晴便不同

四明仙客此樓居畢竟西湖壓鑑湖曾謂家童欺賀老不如沙鶴認林逋蒲根釣水知深淺桞外行人乍有無此景天公厭多取只分一半與吾徒

栽松道者像

手便笻杖冷腳厭芒鞋兩袖吹松風東岡復西

吳歌

鴈影江潭底秋聲浦漵間吳兒歌一曲月子幾回彎

艸虫便靣

蝶舞蜂歌倦蜻蜓看未休誰知織婦意方夏已思秋

意行橋

我行且奚適興盡忽自返倒影射淸漪回光在橋板

塵外

塵飛不到處山色入芒屨乘興一長吟回頭已忘句

鴻

鴻飛九天上人在平地望塵土與靑雲其間能幾丈

聽雪

瓦溝初瑟瑟隱幾坐虛白良久卻無聲門前深幾尺

東菑

東菑足時雨離離半靑黃田家不待獲小摘炊新香

畫舫

畫舫茭中出靑山樹上斜浪醒孤客酒塵蓋萬人家

溪村

櫸桞正當官道漁舟偏系柴門今年春水深淺看取層層岸痕

雨洗山光緑淨波涵天影淸空艸際自浮鵝鴨桞陰分坐兒童

漁翁

漁翁家在何許慣宿蘆花不歸昨夜江村欲雪百錢買得蓑衣

揚州

金陵王气水東流流到東淮古岸頭夜半一聲天上曲錦帆天子下揚州

七夕

兒女穿鍼夜向分樓頭月落尙鑪燻憑誰爲覓機邊石畱取支牀臥白雲

野望

帝靑八萬四千里更著修眉一兩尖古往今來愁得盡不教我輩送愁添

題李秋堂盟鷗集

相逢已恨十年遲買酒湖山一夜詩明日送春仍送客桞花風颺鬢絲絲

航海

地角與天倪茫茫何處期星回析木次日掛扶桑枝沈石尋孤嶼浮鍼辧四維飄然一桴意持此欲安之

橋西

云澹風微日未低痩藤扶到小橋西林花過雨相爭發谷鳥無人自在啼

淮客

長淮萬里秋風客獨上髙樓望秋色說與南人未必聽神州只在防幹北

調宜州冷官不赴

瘴海南邊路淺深客愁不待嶺猿吟無人喚得涪翁起分我桄榔橄欖陰

辛亥二月望祭齋宮因遊甘園

山入湖光碧四圍棋枰零落葑田稀蒲芽短短鴛鴦冷惟有漁師幾网歸

朝霏作雨連天濕春气燻人到骨香四望水亭無正靣有花多處背湖光

海棠陰下小徘徊屐齒深深一逕苔忽聽銅鉦花外近園丁說是主人來

老眼看花興未厭不知頭上雨防纎流鶯浪語春風恨誰抝花枝挿帽檐

公事相妨一半春今朝才得自由身眼中領略能多少細雨斜風便妬人

曉眺

鳥飛欲盡暮煙橫一笛西風萬里晴山外有山靑不見微云映出卻分明

次意一先生仙霞壁間韻

回首仙源隔彩霞叢祠攫肉有饑鴉正元朝士重來晚不見桃花見菜花

宜春臺【是長沙定王子築】

定王米換長安土北望長安日幾回更有築臺歸未得憑髙卻望定王臺

送李秋堂赴京口酒人

客懷正賴春相與苦欲畱春天不許送君一舸下南徐落花起舞流鶯語鮫人浴出扶桑繭天女染作紅雲段君從何處得錦機借與人間爲樣看靑杏園深暖漏長桞綿如雪撲酒缸吳姬道字未端正當罏學唱新番腔貔貅百萬張頥仰都將鐵甕盛春釀有客髙談四座傾主人合坐諸侯上日邊此別各南北君頥始髭我衰白何以贈之折桞條千絲萬絲心揺揺

讀黃玉溪湯婆傳

君不見湯家阿泉驪山陰出入宮掖承恩深只畱妃子脂粉气不暖少陵如鐵衾又不見湯家阿池紫塞上沈香霧擁將軍帳天寒十指墮弓刀底用空言如挾纊何如韓時老湯婆冬則飲湯惟腹皤形模混沌婦女笑閉塞其兌藏天和老生門前十日雪兩腳凍皴眠不得斷無蠻素搆心兵賴有婆兮相暖熱夫人竹氏靑玲瓏炎炎幾時柰秋風婆恥居下常熱中毋棄憔悴以禦冬得黃太史五字詩厥孫傳之尢滑稽霜風蕭蕭歲年晚吾喜湯婆有完傳

挽周伯弜

今日忽不樂散行湖水濵有懷天下士遽作夢中人醉語驚天地狂歌哭鬼神九原如可贖那不百其身

贈續蕓

誰謂蕓居死餘香解返魂六丁將不去孤子續猶存科斗三生債蟫魚再世寃向來詩作祟揮涕對人言

滄浪風月

我登滄浪亭復歌滄浪曲歌竟復長歌杳杳山水緑天風吹散髮山月照濯足爲謝獨醒人漁家酒初熟

有懷鷲山次僧芳庭韻

一塔與云齊尋僧路不迷小舟沙鳥外疎磬夕陽西古樹含云亞春橋覆水低鷲峯飛不去夜夜子規啼

栁

臨水送將歸春風折贈時而今三丈樹元是手中枝

鷗

林魚秋江上鷗鳥來相隨蕩槳思驚起雲天碧四垂

天竺分韻得芳字

縹渺白雲鄕天風吹曉涼人尋水源至路入樹陰長晝靜聞晴哢春餘拾澗芳余心忽有得欲語又還忘

兩宋名賢小集卷三百十八

欽定四庫全書

兩宋名賢小集卷三百十九

宋陳

思編

元陳世隆補

抱拙小槁

趙希防字誼父汴人寶慶間頗著詩聲與菏澤李龏相倡和龏甚推許之有抱拙小槁一卷

天屋歌爲盧洪賦

霞扃云牖髙窿穹八荒四野垂簾櫳羲璘勃窣行西東芒芒塵世如飛蓬玉川公子乘淸風飄然據作吟詩宮穿心出脇千萬語叫開閶闔驚蒼龍銀河瀉入北斗柄醉來擲下琉璃鐘仙人王喬作鄰伍憑軒共笑噓長虹旌陽防宅想亦在千年萬歲都鴻蒙君不見阿房結綺今何許刼灰一丈漫秋雨

次韻李鶴田徳眞寄遠

長安日下浮雲生故人久作西南行漚邊兩載音訊絕鬢絲應與秋風爭蒼苔冉冉荒茅屋愁來忍把離騷讀驚鴻剛自墮邊聲碧嶂那堪遮遠目靑雲髙處期翺翔去人歲月今堂堂吳鉤拂拭霜雪冷龍光飛躍秋天涼思君一夜離心折東樓又送無情月

道民金氏居

碧港𨿽通邑紅塵不到門桑麻唐杜曲雞犬晉桃源山遠云千防天寛月一軒居人非隱者吾欲叫東園

竹閣

古寺因人重淸風尙可尋斜陽明晚閣老竹暗秋林兜率西歸久香山北望深登臨成感煙月獨知心

遊臨平幹洞水涸

兩洞深如許神龍此奠居山空仙去久路崄客來疎風雨千崖暗雲煙四壁虛自揩巖石蘚閒把姓名書

雪

不是春風桞因何絮客衫一云同萬里半夜失千巖徵馬寒蹤印饑烏凍吻緘江心一片白知有暮歸帆

送詩僧隆痩巖

五載京華客山中坐得牢禪心天竺石吟思浙江濤入派名隨重遊方步轉髙秋風吹錫逺相憶讀離騷

送自牧黃監鎭之官四安

桃花春浪急催上霅溪船湖海稱佳士功名負壯年政平民易感詩好客爭傳別後加餐飯因風寄一箋

秋夕

霄虛白露漙木葉下危闌月澹鐘聲曉燈靑劍影寒人心山莽莽世事海漫漫何日塵氛淨西風望眼寛

中秋

白露漙空萬葉飛生香渾在桂花枝一千里月正圓夜九十日秋才半時湓浦風流元亮興鄜州牢落少陵詩不妨吟盡蟾蜍影此別分明隔歲期

送李鶴田東遊後還鄕

劍倚梅花鶴夢醒東遊吟骨帶秋淸臺山路杳神仙迹楚國書來母子情半榻煙霞應有約一笻風雪且兼程丁寧及早催行李莫待西湖艸色平

江湖偉觀

華屋巋然占上方一尊同此寄相羊江潮翻海暮天闊湖水拍隄春艸長莽莽越山凝紫翠揺揺蘇桞間靑黃歸鴻影裏闌干晚回首中州入渺茫

送譙巖趙日休歸蜀

煙塵渺渺暗魚鳧有客翩然赴上都乞得玉宸新翰墨要還琳宇舊規模十年蠲賦綸恩重萬里歸程劍影孤他日靑城公案了紫雲深處勘陰符

春雪

飛下瑤天整復斜一畨余凍損芳華荒荒月曉三千界漠漠煙寒十萬家桞外且疑先著絮梅邊渾似後開花東風吹作巴江水浩蕩龍濤赴海涯

秋懷次韻

雨歇空階淨緑苔西風涼气滿樓臺鴻飛遠渚知初至燕別明年約早來秋色秪今同世態時文何意悞人才停雲影裏頻搔首閒把新吟取次裁

春暮

薄薄寒侵酒靣和可憐春事委流波兩堤楊桞東風老一曲池塘夜雨多花落鶯聲還在否桑空事又如何壯心不逐流年去倚劍靑天發浩歌

寄黃溪云

十年成遠別幾度上髙樓風遞江南信云消渭北愁春心驚海燕曉夢入溪鷗何日西燭相看說舊遊

九日懷友

江蟹初肥天欲霜暮云紅樹寫秋光西風攜手登臨地今日黃花兩處香

釣者

河豚荻筍春風老鱸鱠蒓絲秋水寒多少侯門天樣闊算來何似釣船寛

過臨平

市井蕭條景物非居人猶號永和隄春山十里斜陽樹漠漠殘紅杜宇啼

吳道士釣云

澹溪溪上一竿絲牽動閒雲片片飛折盡桞條穿不得荷衣裹向碧山歸

次雪林李龏苕溪寄耒之韻

雲散煙收渺渺秋蛩聲四壁起新愁西風萬里乾坤眼不到斜陽十二樓

風梧聲裏萬家秋一片吟心不著愁夜半酒醒銀燭冷月移涼夢過西樓

賦墨雁圖分得宿雁

漠漠秋汀起晚煙半欹寒影立風前月明應有蘆花夢飛徧江湖萬里天

次蕭水崖梅花韻

冰姿瓊骨淨無瑕竹外溪邊處士家若使牡丹開得早有誰風雪看梅花

湧月僧樓

百尺闌干古櫟林亂山如浪翠痕深冰輪飛上光猶濕照破西來一片心

秋夕

西風梳髮冷颼颼半醉微吟獨倚樓一片舊時南浦月淸光猶印別離愁

半枕小幽夢蝶數聲何處寄書鴻闗山千里人歸晚腸斷煙林一笛風

春遊

夢冷繁華金穀園春深葵麥暗朱門東風日日吹花急紅雨蒼苔淚幾痕

蝶懶鶯喑欲暮春更兼風雨別愁新天涯艸色深如此憶得淮南有故人

湖中曲

長眉桞葉交靑條玉花嬌面垂云髫湖波藍色春寥寥大隄新曲幹銀霄翠絲絡馬金褭騕香風隨步煙飛飄芳亭深杳傳金貂一笑嫣然輕百綃歡娛未了日晷短城鼓吚吚續復斷鳴鞭夜月入雞闗碧山皎皎水潺潺

春陰曲

東風吹寒云九有凍龍迷海亂飛走雨腳斜拖入遙阜碧艸浮煙滿隄口春皇妙運造化手解使江山失妍醜冷色禁持萬花桞紅紫未張春織愁愁春織心心呦呦爲花訴寃天聽否晴曦赫赫重陰剖夢裏桃源載酒

兩宋名賢小集卷三百十九

欽定四庫全書

兩宋名賢小集卷三百二十

宋陳

思編

元陳世隆補

學吟

朱南傑古徐人官監鎭攝華亭事往來吳松間所與倡和俱一時知名者其詩似近朴直然率意處亦具防言自足之趣學吟槁一卷自防云非敢言詩以紀時固不止是惟錄其可以示人者

垂虹亭

憑虛蝃蝀逼人寒中有危亭百尺寛天接水腰呈絕境風回帆腳漲狂瀾半篙落日吟將就一抹晴煙畫亦難不是酒杯今日窄直須邀月上防幹

舟中過平江

蹤迹平生馬少遊功名外物等虛舟不多飲酒常成醉自在吟詩秪解愁已幸一帆離錫邑更寛兩日到杭州曉來忽見盤門塔疑是西湖大佛頭

楓橋灣酒家有楓橋千古壓波光之句用韻以紀所見

楓橋酒味勝官坊隨分紅裙取次妝月照乍圓新气象僧閒不減舊風光一橫地勢橋分水兩岸人家競采桑惟有塔鈴太多管笑人來往自玎璫

出嘉興

舟出嘉禾五里城僧樓山塔互崢嶸酒旗密比隨風舞漁网橫拖漾日晴畫舫貴人帆去穩翠衣遊女著來輕山歌已接長河堰到得臨平月又明

過長河堰

帆指長河風力微漁舟个个有魚歸一聲水際笛三弄幾處梅邊竹四圍桑伐逺揚事熟花消濃豓桞綿飛西河只在錢塘外又見孤山梅子肥

同劉朋山遊湖邊作

誰立西湖造化功峯分南北境相通四時風物弦歌裏兩岸人家圖畫中堤桞送迎忘爾汝棹聲來往自西東風波便作恩波看此樂君王與我同

同陳明叔遊湖作

四月湖邊冷若秋先賢堂下系扁舟山頭積翠來新意波面飄紅憶舊遊無柰楊花欺倦客已多荷葉護輕舟鷗邊誰道春歸了猶有一聲黃栗畱

和吳韻

春回筆底露潛機爲怯髙吟且遁肥又見牛鞭春到日羞披鶉結舊來衣雪隨著處分單厚梅不闗人自密稀歸計商量今始定樂哉心事看雲飛

春日呈

朝來慚愧又逢春總把官身換客身堤桞未歸新气象梅猶帶舊精神村居牢落誰沽我吏醉淸閒卻笑人打疊故書排日去一尊隨意踏芳塵

南園不與昔時同綿亙規模十里通萬石倚山如踞虎一亭跨水似垂虹虛堂舊占梅邊月曲徑新添竹外風詩料滿前吟不盡主人尊酒未應空

壽實齋侍郎王先生

崧髙維嶽誦生申整頓乾坤屬舊臣天下安危關出處性中存養自眞純便歸紫槖酬公論已艸黃麻授正人天爲皇家錫難老願將霖雨福斯民

七夕呈坐間諸友時畱平江宿和靖書院次日

葉已鳴秋夜漸長年年織女會牛郎龍梭暫歇七襄駕雲袖輕飄百和香輸我晚涼和月飲任渠明發渡河忙要知工巧原無用樂得身閒拙不妨

和吳梅庵同登白龍對月韻

秋容滿目帶微寒帆穩蘭舟駕碧瀾照我湖光天共色襲人花气露初漧笑談紅袖日中舞驚動蒼龍水底蟠最是一淸無著處卻慚狼籍艸杯盤

餞徐衍道知縣

事業文章屬當家刃遊餘地宰金沙挽回凶歲作丰稔安集流民絕嘆嗟兩載秋霜威盜賊一犂春雨沃桑麻寛民實意言難盡勝種河陽滿縣花

餞海鹽史後樂

秦溪邑大號難治後樂三年以徳爲海濶有樓還舊觀堂深無日不新詩虛舟祗載來時物實惠常教去後思相業眞傳公不忝蒼生況是望霖時

朱知鎭戎服警盜不憚雪夜酒庫在鎭外不得與戲呈

戎裝元不礙儒冠盜賊潛窺膽自寒金鼓聲聞三里外旌旗影庇四民安肯從協力多君子愧不同盟是酒官和气釀成年可卜曉來喜見雪漫漫

除夜懷劉朋山爲坑司幹官

失腳糟邱又一春歲除牢落頗闗情誰家不換桃符句比屋相聞爆竹聲舊友未知能鑄冶新年宜入孰陶成來朝無甚人交往樂得睡到明

夜坐書懷

挑燈看徹後村詩忽爾憧憧有所思不待人言知已錯要知分定盍如斯但求甘旨安無事浪說榮華自有時倒指新篘當已熟且煨閩芋一中之

曉發嘉興府

曉發嘉興府人家門未開閘闗船側過水漲堰平推濃緑暗官桞肥紅綻野梅城中簫鼓發知是使君回

舟過吳江縣

寺滿吳江縣鐘聲兩岸分買魚嫌少室沽酒欠文君平地橋邊浪無心嶺外云篙人添徳色爲策過湖勲

泊崇徳

堰未抵長河先從古縣過詩舟尋舊岸酒市鬻新歌傍水人家密依山僧寺多夷猶觀未足無柰月明何

東新橋值雪

間闗入帝鄕飛雪斷羈腸天地皆明白山川忽老蒼栁眉遮舊影梅額上新妝客裏急先務河邊問老航

甲辰入京春深猶雪和吳嘯二首

歲事客裏過今年祗去年甘貧長寂寂知已孰拳拳花艷卑崇幛江流美祖鞭家山芳意動野騎盍言還掀髯論時事莫問是邪非緑句池邊得靑陽栁外歸夜深嫌薄酒春淺怯單衣門巷雪撩亂低頭且掩扉

富民犯米四十字以諭之

彼此有人心人心卽訟庭初無深利害倒自費調停私意生荊棘公家有典刑落便宜是益座右可刋銘

孤山觀梅

費盡年年造化功精神全在雪霜中一枝映帶前月消得逋仙作主翁

陳梅隱求詩

早歲走江湖那堪又歲除隱梅非活計行李盍寧居自有珠璣集不攜朝貢書酬君無好語索笑謾躊躇

林竹翁求防

何物耐交情林翁竹借名霜寒不攺操風動鎭長淸袖裏森珠玉胸中富甲兵江湖莫相笑已播逸民聲

書考【戊申春】

人說宦途好元來是險途不親眞利害難話細工夫下考初書一中心有愧無官卑何展布三載且糊塗

劉直孺示拙逸詩編且命著語

拙是愚中來逸與怠相比限界固分明差忒亦容易人心自有機天下本無事更參大學章終始一誠意

尹樓巖畱華亭

風雷昨夜揭紗未信樓巖不憶家和靖山頭春未了莫因尋鶴負梅花

攝事華亭歸舟口占

挈來司市正花時補陋支傾費品題顧影自慙身是客片帆又逐曉風西

延陵道中卽事三絕

筍輿取道自吳幹東作村村喜一般已拜勸農田畯賜舊租何似放令寛

人家密簇近溪旁舊袂靑裙競采桑相喚相呼相嘆息繭絲歲歲爲官忙

小立靑簾賣酒家味𨿽薄薄勝空茶今年春滿疎籬外數防輕紅出杏花

題吳梅庵和靖索句圖

童寒鶴冷雪霏霏正是先生得句時一段孤淸圖不盡梅花從此厭人詩

入京

客懷醉殺也醒醒昨夜思家夢幾驚道阻且長無信息只將喜鵲驗安平

橫林遇雨

斷當篙師到錫山片雲尼我竹林間短篷展轉渾無寐祗聽郵鈴去復還

雨濕桅竿風颭帆不禁篷漏滴衣單蒼頭更說無眠處始信人生行路難

自鎭入庫十二里皆山徑邢侯以馬相招道間口占問梅

蹇驢突兀萬山間欲雨還晴雪又慳一路梅花尋不見多應開向小溪彎

煙雨樓

錦繡初開城角東規模綿亙境相通一亭舊占梅邊月兩徑新添竹外風山色有無煙變態湖光濃淡雨收功憑闌正好催歸去橫笛數聲蘆葦中

兩宋名賢小集卷三百二十

欽定四庫全書

兩宋名賢小集卷三百二十一

宋陳

思編

元陳世隆補

臞翁詩集

敖陶孫字器之號臞翁長樂人淳熈庚子貢入太學慶元間韓侂冑用事丞相趙汝愚以謫死陶孫作甲寅行以哀之醉中題三元樓壁侂冑知遣人舁壁去捕陶孫甚急遂逃匿江湖間侂冑事敗復出登嘉定間進士授通州海門簿教授漳州辟酒所幹官歷奉議郎主管華州西嶽卒年七十四有臞翁集二卷以入定大士太乙眞人像送莞晦叔

眞人與大士蘭菊而異芳坐臥得定力銅眼鐵脊梁是中有佳趣山海俱茫茫或時現神妙塵迹生怪光云何得此本有僧吳下狂飲酒不計斗禇無一絲藏興來髙閉門落筆如追亡走送臞庵室洗心一鑪香盤陀旃林闊枕藉玉井涼防頭帔衲古遮眼經論長不知幾陵谷睡穩坐不僵君家定吉夢二士相迎將辟除寒具油靜展垂中堂會當同一龕寒泉薦空觴夜揺茶煙駝褐依繩牀楊枝灑寥閴藜杖輝森芒與君六根靜讀書到虞唐

寄福淸翅山舅陳夢寔

路岐引人不作長野梅官栁禪風光看山看水入詩眼歲月不覺髮眉蒼請從丈人開肺腸身非石人忘故鄕五年江湖枕書睡夢隨南云落翁堂亦知行坐歌白頭池南隱幾浴鳧雙鰥孤肯復有羈旅石塘破寺魂悲涼毛錐不補萬事裂存者各在天一方善和裏第知幾易遼東城郭空相望平生何用酷似舅政似嫫母顰施嬙兒時拊頭祝文章祗今未入崔蔡行三年一書願見貰骨肉滿縣愁難當屋頭荼防定過墻滿日色文書香眼前欠甥頗念否我亦口掛蠔山旁煩將歸意示泉石小待錦衣漫俗妝

送林伯農還鹿角山

今我不樂遊四方夙昔已具浮海航十年防化鷗心性一生正坐虎文章海山未必盡佳處往與蜑子收漁梁夢中了了說吳楚山川如掌今羊腸讀書南鄰索防榔原頭污邪豚酒香何時攝衣上公堂蛤蜊含漿魚尾黃客從南來勤寄將

洗竹簡諸公同賦

舎東修竹密如櫛一日洗淨淸風來脫巾解帶坐寒碧置觴露飲始此廻平林遠靄開圖畫西望羣山如過馬詩翁意落帆影外孤村結廬對瀟灑百年奇事笑談成向來無此蒼龍聲閒身一笑直錢萬剜粉劖靑畱姓名

用韻謝竹主人陳元仰

戴巾褦襶令我汗日暮佳人期不來陳郎揖人不下榻靑山白雲喚得廻手開十畝蕭郎畫个裏何妨系吾馬食單得涼淸可啜毳褐分陰翠如灑揺金戛玉眞天成夢搗風前茶臼聲一川窈窕荷萬柄野翁得此甘辭名竹間新辟一地可坐十客用前韻刻竹上

竹君得姓起何代渭川鼻祖玆云來主人好事富千埒日報平安知幾廻平生好山仍好畫意匠經營學盤馬別裁斗地規摩圍自汲淸池行播灑一杯壽君三徑成請君靜聽風來聲醉眠煮得石根爛以次平章身與名

謝葉司理徐知縣見貽之什【二公乞入社】

書生自是鉆簡蠧淨業還從竹背來新詩細字行茂密驚蛇起艸盤蛟廻是身政欠虎頭畫望山气如還櫪馬翛然君子六千人不受湘靈淸淚灑竹林定交業已成北讀書吚唔聲金魚玉帶不汝卻社中未厭山王名

一日復一日

一日復一日來如赴海波今晨我無糧未卜晡夕過辛苦幸一飽知復有明何平生實愚闇慮淺憂則多雀防偸太倉田野蜚螟蛾至尊尙旰食邊防望投戈我欲瀝血訴官府多譴呵進退羝觸藩屈郁鵬在羅壯心一不遂六龍奄蹉跎所以憂世人散髮歸巖阿長生儻可學吾其駐羲娥

放船

桞邊放船試南風陽溪荷花能艷紅一川云錦步不盡我舟正在繁香中午天無雲靑脈脈枕舷哀歌醉脫幘更將緑葉穿碧筒欲臣屈巵奴大白風前一笑玉塵橫蜻蜓側翅潛魚驚騎馬貴人多內熱此歡勿語長安城須臾客醉船亦醉信流一抹西村外翁嫗負墻樵牧奔拾薪供茶初不記還家鼻息撼四鄰閬風接夢疑非眞淸遊何時記三人臞庵與弟拙鄕陳

次韻謝李祕校【常州無錫縣詩人】

大雅熄自鄶續弦久無人中間翰墨場名字俱已湮江山亦何助東海眞揚塵我笑李夫子缾無半合陳人書兩俱亡何用語逼眞作詩來起予欲卜二仲鄰依然送鴻目衮衮天機新莫欺鬢眉蒼持護應有神狗須侯舞陽羝角相平津皇天信平分萬物各得春但願閱世心孤特凜箭筠日者鶴飛書江漢起隱淪三物論鄕國六藝程成均秋風入帝閒錯落騅駓驎君曾讀詔否卻枕方欠伸勿驚作詩靣酒纈吹微鱗唾手澆衰陋一返姚姒純稽古不無力政復昌其身他時玉堂夢與問三生因盟我良不難欲托孫子親贄君以黃耳附書莫辭頻再拜賦斷章水石俱燐燐【此韻字義見詩晉揚之水箋】

次韻馮孔武雪中簡聞人簿乞炭

君不見朱門煌煌多近臣豹胎煮爢蠟爲薪庭中盛設潑寒戲炙手欲近還嗔人誰知曝背茅檐下欲獻要是山林眞兒童抑搔皮肉軟日輪過中方欠伸懸鶉結駟兩相笑百年俱成一窖塵先生自是冷官樣要看入火紅麒麟撚須自作詠雪句祕思早與相如親蒲團擁裘結僧坐別有絺綌君南鄰願廻六龍照后土施與萬國無邊春屑瓊鏤玉入肺腑拍手一笑未吾貧

乞炭於馮孔武再用前韻

君不見元光河決愁從臣天子有詔皆負薪當時實炭知幾畚下與魚鼈爭生人孰知木黔善制水火出木盡全其眞一朝入火縱粉骨曲身得暖龍蛇伸成虧等作萬世計肯與畨僧推刼塵我欲詼諧與作傳上繼毛頴追獲麟日燒昆侖十挺指惜哉黔也非我親窮朝破竈郁煙燼靑唇黑腕羞比鄰誰能輿致送暖熱坐使有腳歌陽春將軍羔酒空作夢十年未有今年貧

思古人

思古人思古人古人皦皦若日月我欲剖棺斵出古人心惟見蒼苔漫白骨請陳古人心君勿駭客言古人惟一眞可使風俗皆還淳殺雞不及林宗炊黍不候龎公雪中安道興適盡坐上公榮尊已空呼酒徑勸君欲眠卽遣客嵇康巨源不爲絕戴崇彭宣本相得徐庶失老母密如元徳不能奪之臣嚴陵薄宦情狎如文叔不能止之客包胥伍員不失其爲友羊祜陸抗不害其爲敵我有蒸壺安事隱語我但食韭安用多種割肉元知方朔眞拏金豈卽劉義勇古人心事有如此何至顏色相媚奉道衰僢仁義世亂生姦雄君知臧否不掛口正慮匕首揕其胸我生恐無用我死知無聞作書預與兒輩訣葬時定覓要離墳

贈墨工陳伯升

古墨法變今百年雪齋乃能幻神藥杜乂膚淸衛玠神眼明再見老陳作墨如人意隨短長用之不盡渠解笑須君筆端馭龍蛇他日始信入木妙

僕以紹熈壬子中夏二十五日始躋風篁討龍井遂至廣福謁三賢像閱舊碑追觀一代風流爲賦此詩適月林依公畱設茗供因書以遺之他日能爲我揭詩板於壁間使示來者亦山中之一助也【龍井寺有辯才師趙淸獻蘇文忠塑像】

奇石爛橫道玆山信多姿江湖釃兩股一乃孤危相傳龍所家或恐神護持腥風轉霮防陰崖立淋漓惜無緯蕭勇探此抱寶癡山僧作層障慘淡生幽思何爲金錯影顚倒俗兒坐來百念失蒼官導前馳招提果深登屐痕恍前期咄哉少肉山著此髙觀師端能致遨頭絕唱相娛嬉過溪亦何事相送了不疑渠能縛禪律因來數須眉我愛秦郎記字壓頭陀碑月林只夜夜人物自一時賢愚盡蟻封來者吾得知

佳人佩明月贈兪徳章

佳人佩明月笑語含春姿手握幽蘭叢照影淸漢湄少年冶遊子行樂方及時折苕戲相贈玉色頩自持歸來種白璧日漚文錦絲加幣欲聘君常恐歲月遲終然不可諧翕剡聽所之願言遺薌澤逺慰千里思

六月內喜雨詩【時寓昆山縣東禪寺西齋】

炎天亦靳雨特地費雷將隱隱來何久飛飛勢稍颺初從霑塊潤忽作建瓴忙穉子拋書出臞禪解縛狂苗滋應秀穎風過忽溫涼蛛网掀三靣虫書漫數行衾箱開歲事恩澤到詩章怨暑移今昨煩屙覺在亡靑蓮開紺宇白薴舞雕墻隻影還晡暮驚心重渺茫思惟大火聚廻向六時香脫略時流輩周旋古佛場身才六丈足舌乃大千長此理憑誰詰何方更舉揚防愁燈崛壁鵶睨鐵瑯璫生理何聊賴斯文重激昂盛時追少壯故步失尋常政爾蓬心薆依然貝葉光

再次徐先輩二首

淺聞懲闕漏小學到凡將始制初龍遁流風漸鳥颺汔今緗帙富益我手抄忙半世眞書癖衰年忽酒狂壯懷邀汗漫奇服問厖涼身許羲皇上名卑崔蔡行知心屐幾兩闕計木千章湖海堪流滯陳劉略喪亡毎思辭北闕直欲老東墻度嶺官憔悴藏山計杳茫尙方何日舄侍女幾時香斂板予行役懷鉛子舉場翅垂𨿽一眚腹果自三長孰使多爲累還成少不揚忽驚投暗璧曾是獻明璫閱世肱三折論文首一昂結歡慚季札抗對敢元常他日聯詩社前羞李杜光

身是韓康伯名慚許子將居然屯澤閉何得巽風颺憶昔求詩甚端成刻燭忙出喉眞自苦舞手或成狂楊桞偏歌雨葡萄肯博涼羣兒哀齒舊諸武讓顏行禹穴魚龍陳天門虎豹章陰符空獨佩祕論未應亡自築揚雄宅誰窺宋玉墻鄕英殊磊磊俗物自茫茫祓厲三精劍寧神百蘊香諾交那復社取醉莫論場髙節看徐穉妍詞伏仲長泥蟠𨿽汩沒韝掣會飛揚列屋多齊趙華榱間璧璫從渠誇富艷試與校低昂邱喙徒三尺公才可百常素交風雨盡雪涕魯靈光

畢叔玆可掃園賞牡丹

衣冠塞繁都茂苑非夙昔雙鋪俯行渠文簡相公宅是家固多賢滿篋載春秋中有數畝園頗復修風流新亭著髙穩佳木行淸幽客來必置醴井蛙挾其輈張燈看落花意作長門愁小卻得一欣凍壁纒蛟虯先朝補天手翰墨皆共遊再拜閱帝書局促虞褚歐平生實好古兩武布九州恍然駕閬風坐我曲池頭竹間是茶煙松風助颼颼梅實亦登盤按行感良儔櫪馬喧午枕土毛擷晨羞似聞屋東偏萬指食鋤耰行當賣書籍買鄰托羊求與公行灌園第一營疇

四月二十三日始設酒禁試東坡羮一杯其味甚眞覺麯糵中殊無寸功也食已得三詩

今日忽感悟閉門謝麯生未危卻二孺不戰仇三彭掊擊北海尊嚌量東坡羮尙恨薄滋味未能免虧成我欲燕元和黙坐朝上京坐待棃棗熟小試升天行

評詩要平淡此語吾不然大千自有舌何用長短篇謂是天送句端正落我前旋聞口吻鳴頗益心腸煎少陵耽句佳欲以一死捐是中有眞意靖節羞獨賢

去夏苦多雨勢若無炎官今晨廹重午香黍仍膠【去聲】盤天機杳難測人言亦多端祗今原上田立苗未妨寒但願含穎時借日開迷漫蟪蛄爾何知喣喣啼夜闌

兩宋名賢小集卷三百二十一

欽定四庫全書

兩宋名賢小集卷三百二十二

宋陳

思編

元陳世隆補

臞翁詩集

攺周晉仙贈丁相士之什

張顚許我以神仙薛顚謂予可英傑丁生謂二俱無成世間那得此奇崛麒麟閣上森貂蟬龍虎鼎內飛大丹腰錢跨鶴誰不願只有圮下先吾鞭何如吳松江上住門橫釣車屋農具臥看蒼虯擾白雲正午堂堂防江去

奉寄旌徳尉劉申之

諸劉兄弟賢一一無可選竹林鋭頭郎風味吾小阮平生天機深善閉得內楗邇來卿何曹不辧折腰本稍傳詩語東朝日照蘭畹伊余戰紛華心斾凡幾偃劃逢君家語雋永初一臠識遺飽新得友勝悟夙損緬懷歌商地蕭瑟松磵遠陰陰蕪菁花碧蝶相與晚是中著髙士物意自偃蹇向來白衣宰云壑論補衮優遊濟艱難如以禹代鯀劉郎秀眉宇秋隼立髙巘端能謝師匠萬卷自鉏墾時須閱世諦一及城門鍵功名頭上簮日月風中何時會吳下春動長洲苑

送王郎【洽】

車輪何由方艸色欲無路晴川媚雙燕及此送將去若人天機深奇服雅自與色溫無可飾語妙時一吐相逢大江上爲我浣塵土後期豈前料已作千歲語告歸何艸艸雙水深霧雨稍聞父老舊門戶要渠補祗愁模楷地與世作誇詡寧當去樓梯閉置吾叔度翼翼吳齊門大江流日夜別君𨿽咫尺卽是風牛馬君才何如我我拙猶肯借淮人買繡絲布洲市如赭張皇十日飲著公喬松下畫工亦豈學愛玩此粲者人情勿苦拒輿馬幸整暇向來三宿戀取別萬里駕想當雙玉瓶酣歌淚盈把縹緲鴻鵠去吾甘老原野

次韻張長公寵賜初度致禱之語

何人著書補獲麟竹汗未幹頭已星天上風流張公子散髮滄浪歌獨醒威名徧滿淮艸木肯借妙語春防靈臞翁之腹無三壬平時貯書才一丁泥塗斷道學龜曵雲天潑眼慙鸞停亦知封侯下曹掾寧與阿堵髙寧馨夢從諸兒坐家塾十年燈火寒靑熒分無黃色明天庭獨倚一片藏無形虞翻骨相當自程曲江風度乃不名

上閩帥範石湖五首

人物於今正渺然欲從江表訪先賢邇來耆舊無新色誰使文章漫兩川利器早能誇頴脫偏師聊復制中權騷人有幾登靑竹耐可同時欠執鞭

今代論文更是非賞音誰復得牙防眞從長慶成編日便到先生晚歲詩萬馬蕭蕭閒律令孤峯隱隱出旌旗了知長短三千首收拾余師卽我師

丁年口伐眞奇事一代詩鳴不救貧大手欲推浯水頌羣酋曾折石湖巾乃今謝傅還初志其柰王陽是故人獨有吾閩欠公句詔書果起釣磻濵

此行閩嶠吾能數行盡天南未了靑莫倚看山韜墨本要須入界挾圖經西湖楊桞云生鏡東阜離支錦作屏欲托翁冰烏石篆請公作屋與新銘

蚤知吳下多名士身許先生嫡子行他日略容追李杜斯文何敢望班揚向來流水孤三奏此去飛霞乞一翔牛鐸調宮吾豈敢噓濡萬一借聲光

代人壽度支郎中李嘉言

李下老人龍作儔談經閱世無春秋一朝函谷占紫气萬里西極行靑牛靑蓮居士亦其裔太白淪精來謁帝江東狂客漏神機一號謫仙人得制天人驚世時一斑文采風流有逺孫百年鬥酒眞細事郡有徳政朝功言晉陵坐嘯列城祖一札細書風九土爲郎不用漢山錢度支事煩通會府向來供億寛艱虞祗今笏畫通材須裕農足國端有道判花視艸皆夷途金魚玉帶公所有太夫人髙松栢壽防衣板輿堪作圖贔屭閬州陳母後人間盛事省見稀王母一笑攘桃兒花明桞暗白日靜鶯穿燕颺靑春遲請君酌比西湖水萬歲千秋佐天子淸明寒食數日間謹勿拋擲爲佳耳

登蘇臺用袁憲韻贈兩趙提幹【汝積幼聞】

勝賞多從暇日違眼中朋友欲星稀退休不復思三顧能賦猶堪廣七依遊鹿臺前空逝水棲烏曲裏只斜暉書生懷古眞癡絕看盡閒雲入棟飛

次韻萍鄕文叔章訪別

力田望逢年倚市勝刺繡十年邱裏語失火要自捄君行半天下何處得耆舊請從老龎說龍鳳相赴湊全家隱鹿門遺安不求富常時拜牀下大鐘盡徐叩男兒惟一身用在百歲後譬如營屋室宗廟先庫廐不聞買山隱而有居巷陋君看鐘鼎家粱肉或墨痩寧爲賣文活一經老學究出身卽九折時命乃大繆向來屍裹革口語困逗畱居然齒編貝月粟供賃僦何知山澗底鹿豕對飯糗文章忌隨人謹勿誇客右書林無淺植筆耒有深耨紛紛靑紫楦後進渠領袖結交兩任昉設客一陰就卑官慚處贈俚語致公壽

髙郵因師葡萄蘆雁秋三種

漢家士馬知多少晚得蒲萄繞院栽何物支郎能伎倆龍須馬乳應時來【蒲萄】

莫話淒涼塞北秋銜蘆避弋使人愁與君細展江南畫水宿沙眠得自由【蘆雁】

子母鉤牽曉露漙行人暍暑慰艱難靑門種色今餘个莫作黃臺秋盡看【秋】

用香字遺李恭叔

我無令君三日香痩鶴爲軀龜作腸薄寒中人曵兩縰獨吟猗那遺我將憶從兩腳萬里回政坐羣兒相謗傷朅來一見老柱史城郭落落巋靈光安得與君壽六龍探借千歲北斗漿卻乘斑虯訪月窟盡斫惡樹無畱藏天風泠泠吹佩環洞視碧落豁四旁下方應奉正三入閒置可憐靑瑣

再用晨吐字韻寄潘徳久

舎人賔日姿起居庭燎晨豈惟瑞朝廷薦紳日多聞就如田甲嘲死灰果不然那知碩果剝中有一撚仁稽古得微酬櫑具峩進賢琴爲悲風彈茶必活水煎平生轉庵詩小當壽千年忽聞朔方騷更欲腰黃閒向來撲朔豪日者今華顚

下客時覘君車茵陽醉吐萬事君不理傳聞拒開戶𨿽然臭味合更覺心貌古書讎嶧山棗羮臛首陽苦坐令府西門平輿【平聲】說二許君當我輿臺銀艾心已灰尙有西山緣共待石髓開神仙覺易與詩句端難裁卻後五百年化鶴吾獨來

酬答李學長【海門縣學有三忠堂陳了翁任伯雨龔夬兩簿廨負墻甚邇】

夫子焉不學髙朕羅三賢橫前一片石教外皆別傳三虎誰最怒未覺相後先渠伊囊中方貴在後者鞭我家一佛堂盎背知廟堧憶昨祠上丁蕡燭初欲燃諸生气淸明人如出雩泉洗爵俯象鼻掩豆髙豚肩朱弦張文王繁聲斥師延此時識方屨綦滿靑苔錢李公獨鳳儀眾中得何堅惜無補天手轉之上細氊朝來食盤中穉蕨初數拳蒼蒼本難測何由頥眞筌自我得此士可以一當千如聞縫掖姿欲重世所捐舂容吐握詩法用春秋全酬贈無玉案三復緇衣篇

大風懷林伯農

江湖易髙風六月寒廩廩中宵會急雨涼意到衾枕顚披蒲葦亂抑壓烏鳶噤禾頭欲生耳樹背各流沈不謂晡來霞橫拖半天錦初疑鴉翻晴旋覺虹投飲晦明信難料暘霽吾誰諗所思隔江水筆力望徐沈十年一葛衣肘見尙整衽想當風雨夕憂國願歲稔淒涼新丰邸避濕幾違寢何由語連牀共破秋風凜

醉歌贈鄒孝忠

老鄒艸檄如吹律能令陰谷回陽春手提赤心獻天子布衫麻鞋驚市人戈船上噓五里霧詔發內府捐金銀進賢冠者不好武歸來結屋看濤云卻回孤憤與江浪气壓千人萬人將或時飲就夷門屠亦有撾摻漁陽唱埋名袖手君得辭行宮今在江之湄髙帝遊魂正思沛太王有道聊居岐一杯屬君當起舞能令公喜令公怒捽摩靑山鬭兩虎捜攪中流鵝鸛語平生未受噲等伍圖中褒鄂爾如許六十小刼敵運去老上單於公手取

次韻張宰牡丹

羯鼓勿罷弄吾琴無成虧潘桃旣無賴陶桞自不持造物有鑪錘攬之杜拾遺捲簾出傾城一笑不用帷輸心巧當面珍重來如期人爲曲江秀花自潛溪移美人欲晞紅鏡中靦東施如聞姚魏風紅紫合折枝常恐砑光帽半倒金屈巵作詩苦畱春出吻竟不奇但當幽間屬賦歌載馳殷勤禪靈錦丈尺餘邱遲公杯當再行雉邊多小兒

上鄭參政四十韻【乙亥】

吾閩天下選人傑聖時蕃佐戴髙前牒承家裕後昆海門當劍立洋嶼焱鵬騫气色來廻互耆明有討論蟠胸三萬卷落筆五千言地芥垂頭拾天瓢信手翻余陰潤桑梓賸馥到蘭蓀白日騏驎阪靑春桃李園揚鬐方澤國挿羽已天閽伊昔昌能諫於今獨尊夙驚山有虎已驗鹿隨幡帶艸書籖麗金華講舌存履聲仍獨上驛置愈爭奔有客迷途甚勞公倒屣煩請先陳失馬次第說投猿漳水頭堪白融峯淚幾吞嵌辭故里觚角見修門到遞吳蠶宿畱交楚雁畨忽通狂客刺俄返獨縲魂望祿蒲生節隨人桞折圈天髙難發口地縮會移跟一昨哄堂暇深知納牖恩印刓聊小靳緼束更能溫日者叨堂貼時哉會气元敢言矜騕褭復自妬嬋媛末學應須授羣經剰欲繙恐因鱣發發復作爰爰光範寛無閾階符紫有垣極知專造化稍許展寒暄國論圖南紀邊防議北轅未將蟊火畀忍使彗旗燔天步曾畱局皇心重攺幡房奩非久祕藥籠會深掀豆棧能忘秣樗材儻入掄略容偸廩稍重議洗乾坤舉邑多狺犬深心寓祝防老身難矍鑠疾眼久眵昏合浦珠無脛丰城劍有痕事多慚蹇叔議敢及臧孫餘日知安在南村定北村

體齋詩爲梁谿馮季求作

口腹不自主來吟體齋詩三肅齋中人安體安措辭體卑語近拘體髙語近欺耳目口鼻形人各師其師要之天地間當以一理推馮侯好兄弟一一淸廟姿是家好談道脫略毛與皮一當春愔愔詩禮相娛嬉但媿遠客塵涴子連理枝𨿽然參自訣要知不燐緇我車得國工分路有險夷君知魯叟聖妙在物不遺當其作春秋一字如權錘越境惜趙盾斷謂此語非俗儒無已心望道如隔紕閉門畫圓方用世多參差千載堪一咍汝足未及巇馮郎顧我笑坐久鑪煙遲黃花粲墻東靑山轉墻西吾言亦已費須君浮一巵

予客昆山得薦嚴長老時道人散朗閒逺不交人事心甚敬之今來海上復得悟公老成疎練能言吳中山水人物甚詳東軒種竹如雲不問其人可知也一日忽起故山之想予語悟野田荒艸在處愁人心目安能復作潙山之牛乎因作一詩言君子出處之大致以告不知者

平生庾公塵可涴通州泥朅來海門上日痩气慘淒春風有相導佚我以闥閨前身定聞法夢作三生猊悟公癡鈍禪迎客忽虎溪招要得半席紙帳春繒綈東軒養蒼云大似開昔迷計程南山北托宿東院西絕憐維摩牀而置法喜妻是身於虛空了不礙角圭四大師本無客亦何所攜頗聞弁山隅髯松作兒啼山神喝連聲已受三十箆豈知潙山牛未知靶與犂去來同一云未覺道理睽幸勿使竹歸畱與老鳳棲鑿齒恐無對後期當噬臍

兩宋名賢小集卷三百二十二

欽定四庫全書

兩宋名賢小集卷三百二十三

宋陳

思編

元陳世隆補

張泗州集

張公庠字元善皇祐元年進士有泗州集

郡齋宴坐

爲州容散誕眞慰野人情摵膝禪初悟揺頭句未成試香秋院靜鬭墨午明已有東歸計柴扉掩姓名

晚春途中

一年春事又成空擁鼻微吟半醉中夾路桃花風雨過馬蹄無處避殘紅

宮詞

曉霧溟蒙似有無半殘紅燭動金鋪黃鶯不語棃花上錯認徐熈舊畫圖

四部韶音進玉巵千官傾望柘黃衣舞頭再拜金階逺畫鼓連催捲隊歸

二月猶寒未有雷江梅才謝小桃開宮娥不放珠簾下待得東風送燕來

盡道今來花信遲淩晨宮女探春歸寒梅一朶金盤小已有淸香拂禦衣

過苑中官排辦時江梅初綻兩三枝春寒呵手晨妝罷簾外人催送駕遲

再坐千官花滿頭禦香煙上紫雲樓萬人同向靑霄望鼓笛聲中度彩毬

後苑宸遊炎日長宮中彊半坐廻廊防防鸂銀塘靜楊桞梧桐水殿香

萬字闌干菊半開更憐淸露防莓苔仙韶使副呈新譜得旨重陽侍宴來

淸旦宮中候上番銀潢輕淡玉鉤殘山茶破蕚江梅發盡倚朱闌不避寒

上番宮女捲簾時閃閃寒鴉拂曉啼才著赭袍催進輦紫宸門外報班齊

銀漢橫斜近建章九重深靜閉蘭房六更未覺晨光動自是仙家日月長

萱艸初長花未開共知靑帝領春回珠簾卷上瓊鉤穩不礙薰風滿殿來

太皥祠壇數級紅靑旂揺曵日朦朧人間未覺東風至先入宜春小苑中

西苑春深奉翠華朱闌千萬護珍葩不如直上紅樓去盡見瓊林十里花

碧瓦鴛鴦勢欲飛禁門深靜日遲遲玉簫吹徧新傳譜坐看黃鸝數換枝

月華浮動上階稜侍宴歸來掩繡屏子夜酒醒蘭燭暗碧紗外度流螢

宴起昭陽索輦時鑪香偏上赭黃衣金門玉砌明如書宮女三千把燭歸

夾城西畔半毬場彩仗彎彎人對行一樣驊驑三百匹金羈更伴緑遊韁

兩宋名賢小集卷三百二十三

欽定四庫全書

兩宋名賢小集卷三百二十四

宋陳

思編

元陳世隆補

看云小集

黃文雷字希聲旴江人有看云小集

讀史感興

人爲五行精二气相循環陽明發天秀隠約超龍蟠如何椒蘭芳苦厄蕭艾繁良玉必火浴利刃因嵐刓大鈞𨿽無垠嶽降亦甚難

空山有大木瑯玕葉敷腴未至更摧落豈復潤朽株東西四百載天明拱黃圖哀哀李杜死諸賢亦淪胥庸蜀及初燃大廈終難扶長懷追爽鳩誰復來此居

典午固薄徳南風扇羣污癡兒各翻覆血刃起相屠老羝作人語海上生羊魚山東二百州白日紛逃逋更擅年代足文皇受乾符泰少否則長豈亦天意歟

斷鼇幾何年八極儼不動當是有樞紐鐵网落纎空偸兒睨斗柄赤手掣天棟愁殺地上人覆壓萬古痛書生見事淺十算九不中豈徒書生罪要與六籍共

子云譏神仙仙人輕薄俗軒冕旣非榮刀鋸況多辱惟能小萬物是以超五欲棲瓊得輕安鏤玉記華馥一詠太始音靈芝悟前夙山謫未可遺裁書系鶴足

仙棲固多名世但知蓬萊九州復九州廣大莫可該翩翩牧鶴童巧笑如嬰孩授我紫元章歸路玉笛哀蒼寒不可覓但有淸風來偪反寧久居浮生多塵埃

和陶

志士方進身恨不以羽飛束縛歸山岡竟爲人所悲白楊夜蕭蕭顧此何足依百嵗防有盡智愚同所歸柰此後之人未老形已衰有酒不暇飲而恐心事違林表有宿靄谷鳥相啾喧聽此心煩勞啟窓西南偏天气總未佳白雲生隴山欲訪雲門人雨至或未還撥灰書且住首肯心中言

黃河一再淸似是上古時風雅久已降後來無文辭淸風日淪落世道皆如玆工華不工實此話我所疑文章有心印昔人端不欺但恨智者少吾亦少卑之

上有碧松林下有白石道中有學仙人自號古松老蛻身千嵗余坐息如木橋面目劇嚴冷但道空虛好袖出天甲書意色輕鴻寶此老誠可人吾欲從師表

牧牛上陽坡角掛上下經吳童歌且謡防趣皆混成東西兩山間飽見日月更歸來松陰涼夕陽滿前庭黃葉從風翻蕭颯艸際鳴再拜謝天公賦此小人情

次陳剛父見簡韻

我居深山中細哦求友篇邂逅潮海濵得比璧一聯山立古先民期君能拍肩茫茫宇宙心楚楚東南賢讀書知姓名心死非貌敬昭回不在山中天揭西柄空山三木榻緑滿風雨徑嵗寒無忘我細意匡山詠呦呦蘋野春我友二三子歸山睡初足澗壑秋風起一瓣無盡香黃雲繞書幾別吟極雋永形魂淸九耳

玉壺卽事

雨過條風著柳芽淡黃淺緑嫩如花陂湖漾漾初侵路蜂蝶紛紛各理家帶鄗園林仙苑近送春船舫繡簾遮蕓窓倦倚何山翠暖靄輕籠日腳斜

自廣

今古紛紛孰控搏太平方寸豁憂端後千年去人何似外九州來天自寛風雨南山飛霹靂江湖北斗掛闌干要知元命眞消息滄海神龍自屈蟠

近報

入春風雨惡情懷談柄誰資近報來比嵗時聞通國信新年又說建行臺難言鐵冶飛灰燼易見銅駝出艸萊羌管夜吹梅落盡倚墻撩亂野花開

靑靑塞艸始知春又見平林棗頰頳地起天津流枉矢鳥飛淮甸覆行塵漆城按堵寧辭防石馬霑溝防有神千古淮陽無處覓不知藏質是何人

嵗晚歸自臨川

半世生羣盜窮年見亂離出門偏念母挾策欲幹誰雪重人蹤絕山寒火气低平時來往地滿目盡憂疑

無恙

北去初無恙傳疑路不通戈鋋亭障密牓牘訓辭工落日鳥飛急空山花自紅若爲能詛盜桑已斗星中

題醉僧圖

僧之飲酒地獄咫尺此僧飲酒天龍辟易僧之飲酒背面抵諱此僧飲酒口角觱沸披毛帶角卽不理倒堦臥路而已矣一生般若幾杯湯个是逃禪眞法子不憂兜率不著渠只憂兜率無酒沽臨行自謗不羞恥至今畱與人畫圖畫圖得龍眠畫形兼畫意君看阿堵中如如元不死是臥是死誰得知手中尙記攜防夷翻河倒海不救渴安得餘瀝畱於斯我觀此僧面孔眞滑稽醉中定解艸聖並賦詩當其幕天席地時惜無人以筆墨隨紛紛散聖今何爲賴有一醉畱其奇君不見夜雨閉門難學柳下惠又不見背水置陣古來惟有韓將軍

南紀

南紀霑王澤涵濡已百年故應逢小刼何得怨蒼天舊觀寧無日浮生自可憐永懷千古事感慨淚漣漣

南丰道中五首

此縣聞天下披圖且萬家螭頭余佛屋鹿角臥江沙好與蘇凋瘵誰令息嘆嗟春風多少意殘竹映松花此亦勸農者畬田半入雲龍蛇因爾雜玉石故難分日月無私照江山未返魂茅茨倦行李何自戒重門此路通南國於今人少行遺民依廟住曠野用鋤耕古木刀痕熟空山鬼火驚猶聞宿師處倉猝又招兵想見承平日玆爲富庶鄕門庭存位置井臼隔垣墻艸市宜區種空村又夕陽誰歟眞致此盜賊已天亡大村三百輩同此就天誅鋭欲取禾耳那知暴骨乎云疑鵝鸛陣風想虎狼都掩骼行春令母令長媚狐

曉行

一水來不極兩山靑欲連夜雨瀑初漲曉行路難緣此寧有人迹四顧風竹喧渡橋復何歸倚崖桃初然

晚立

獨遊得荒溪晚意與心防水聲逺才聞山色靜可對鳥語林塘邊犬吠籬落外柴門未須闗月在東峯背

古石【長沙郡齋】

贔屭窓前石參差類虎螭秋時蘚可剝嵗晏竹相宜要自山川至那知陵谷移摩挲羣玉痩風助馬王悲

石頭懷古

長江日浩浩跂予望淮南禹畫足廣輪王气分殽函朝市一以建蟠踞誠匪慚中躔風塵擾六龍此停驂衣冠幸有地喙息賴未殱豈惟時賢力要是天險參頗聞京洛墟不救狐兔饞厭道故有道往悔寧非貪前登石頭路得共北客譚新秋帶歸鴻落日隨徵帆弔古意未厭鼓鐘已酣酣

金陵卽事

東庵遺像宿塵埃追想雞聲午夢回只與鐘山增九鼎當時何似早歸來

千年陳迹故難尋向北山根識定林丘壑獨來差可意斷無人影古松陰

唐晉諸人骨已磨龍蟠虎踞自山河可憐不共羊曇見柰此秦淮落照何

王謝風流自一時長幹古巷記烏衣尋常百姓幾畨換那有當年燕子飛

西城圖

大哉天地間品類不可齊誰爲好事人貌此西城西松花瑣碎沙艸肥是間可牧羊千蹄可憐羣鹿正走險或爾剝割衣其皮啜湩樹樺尙有理穴插齒吁何爲吾聞中原全盛時重譯萬里朝京師懷方象胥飭乃事幻人詭伎傳雕題煌煌烈祖鑑古作宅京營洛分瀍伊太行以南孟門左其間气象何雄奇豈知一旦盡荊棘荒城落日羣狐啼吁嗟東都尙如此玉門之外那得知還君此圖雙涕洟願賦周官王防詩

二喬圖

翔龍下卷江東土孫郎初得喬家女喬家本自重曹瞞只雞鬥酒空酸楚衿情正用畱阿瑜尙得人間稱肺腑百年王气竟鎖沈妙寫丹靑嬌欲語香閨搦管寄何書並蒂芙蓉按花譜那知不是未嫁時本末無從勘前史詞人多事管閒愁銅雀紛紛底歌舞盡彊被髮向黃罏只與東阿傳洛浦

昭君行

自石季倫始賦昭君曲以後作者浸多不容措手每恨沿襲之悞作漢初和親意著脈非也又按竟寧元年呼韓邪旣壻漢氏其年五月宮車晏駕矣因並正之不惟祛詞人之失亦以解昭君於地下云

君不見未央前殿羅九賔漢皇南面呼韓臣無人作歌繼大雅至今遺恨悲昭君內殿春閒鬭馮傅掖庭新花隔煙霧票姚枉奪燕支山玉顏竟上氊車去人生流落那得知不應畫史嫌蛾眉癡心只恐琵琶語歸夢空隨鴻雁飛穹廬隨分薄梳洗世間禍福還相倚上流厭人能幾時後來燕啄皇孫死野狐落中髙臺傾宮人斜邊曲畤平千秋萬嵗總如此誰似靑冢年年靑

次黃存之東臯韻

蓺木東臯下新榮渭水涯錦機分箔閙靑子亞枝斜犢角初生筍龍須正引汲淸雙玉井畱客品嘗茶抱膝東臯下春風又艸廬海仙將可見溪友未宜疎楷著祈年疏閒箋種樹書西山颒煙雨容易長嘉蔬負耒東臯下溝塍稻秫分汗邪爭一漑臺笠事重耘豳雅春稱壽秦謡嵗勞勤無功虛作傳農績未如君挾冊東臯下從人笑未傳眞秧馬帖參透牧牛篇列岫窓前月平湖塢外煙似防稽古力鐘鼎豈其然

冬郊

冬郊見初晴空林夕陽軟歸牛無人驅欲涉行轉緩新霽明雪山更喜鵲爭喚絕勝門外人流冗及嵗亂【楚語嵗晏爲亂】

送故

履霜著餘悲送故或古風幸防艸木長土脈驗隠隆共惟靑鳥仙倘亦知吾窮落日起秀色軍峯在雲中

上天池寺

蟠際均衡嶽千峯獨出羣鯤鵬從水擊翼軫驗天文曠野風行雨層霄日貫云僧言興廢事因念福王勲始從平地望宛在九霄中不意身能到平生心並空江淮通好雨日月防剛風三伏涼如水蟠拏想白龍今古無窮恨山林只自豪云行地欲盡風立天相髙靈艸如堪餌浮生計可逃人間何擾擾萬里一秋毫往年因讀嶽王傳嘗爲之賦今過東林睹其遺象感而申頌之

將軍英爽冠人豪眼底山河累寶刀靑女防香天亦悞黒龍飲渭數何逃當時僧說松楸犯今日人推閥閱髙珍重王孫方鼎貴莫將歌舞替徵袍

欲壊長城豈自由江人重唱白符鳩燻天富貴還須盡從古忠良類若仇獄吏但能書牘背相公休欲割鴻溝書生志念閒無用長想朱云地下游

長歌

君不見遊塵著空生九州人在中間懸兩眸楊花化萍無根蒂風消水長東西流江南下濕人易老過盡嵗年還艸艸長畱白日照人間楡柳浮生轉枯槁毬紋帶繞千花黃靑娥攢眉眉細長莫言一尊千萬壽乃翁身命屬渠手長安城中鬼笑人水底紙錢能不朽今人不見古人心古人不見今人事天上若無長生人卽是古人都盡死金鳬銀雁滿江湖神光夜夜開黃壚年經月緯三百卷平生欲作何人書古人云去畱不得我些古人三太息今人莫詫山石牢更後十年人不識

觀化

屋角有蜘蛛結网大如箕有來者蜻蜓飛飛墮其圍嗟汝水之生爬沙自足嬉忽然淩空遊蜂蠆避路馳一朝嬰禍羅羽翼安所施蜘蛛𨿽未出狼狽已可期我欲救起汝正坐手足疲噫吁嚱悲弗悲蜘蛛亦有黃雀隨百虫相殘人不管人兮食人天豈知

挽程孺人【汪起潛內】

有煒遵彤管無嫌各紫樞淸心能敏悟雅性謝驕舒奉語期鸞彩傳經囑鳳雛妙年仙格迅琬琰不勝書

兩宋名賢小集卷三百二十四

欽定四庫全書

兩宋名賢小集卷三百二十五

宋陳

思編

元陳世隆補

龍洲集上

劉過字攺之泰和人自號龍洲道人宋南渡後以詩俠名湖海間陳亮陸遊辛棄疾世稱人豪皆折气岸與之交宰相周必大聞其名欲客之門下不就飲酒放豪如過潤州登多景樓有山外靑山樓外景及鬥酒彘肩風雨渡江之詞至今傳頌叩閽一書請光宗過宮辭意懇婉聲重一時嘗以書幹用事者陳恢復方略謂中原可一戰而取不聽以是落魄無所遇合晚年欲航海抵昆山友人潘友聞畱之尋卒於昆山襄陽歌

十年著腳走四方胡不歸來兮襄陽襄陽眞是用武國上下吳國天中央銅鞮坊裏弓作市八邑田熟麥當糧一條路入秦隴去落日彷佛見太行風俗沈渾士奇傑嗚嗚酒後歌聲發歌曰人定兮勝天半壁久無閒嵗月買劍傾家貲市馬托生死科舉非不好行都兮萬里人言邊人盡粗材臥龍髙臥不肯來杜甫詩成米芾寫二三子亦英雄哉

多景樓醉歌

君不見七十二子從夫子儒雅彊半魯國士二十八將佐中興英雄多是僰陽人丈夫生有四方誌東欲入海西入秦安能齷齪守一隅白頭章句浙與閩醉遊太白呼峨岷奇才劍客結楚荊不隨舉子紙上學六韜不學腐儒穿鑿注五經天長路逺何時到側身望兮涕霑巾

村墅

俗子有錢村亦樂秋田米熟歌牛角三家村墅無官方夜半呼盧笑聲謔尋思我輩不如君平生讀書復苦辛遭逢喪亂未得志長策短藳無由伸不如賣劍買牛去也學此翁村社住只愁夜半月明時得意無人和詩句

寄孫竹隠先生【隠一作湖】

竹湖之人英劇縣勇自試三年種桃李遺愛及僮稚咸欲父母之謂我公之子獨有督郵嫌見謂不事事瑕疵催科細欲以三尺治八月羈僦樓半年縻隠市小窓天日晴灑落自胸次抖擻舊塵埃楮札左右置寄傲防畫間揮染當遊戲人賢世所希嗜好人共貴車馬閙塡門載酒日紛至大書及豪放小艸亦姿媚斂藏經綸業進此第一義玉板抄歌詩石碑刻圖記人家錦爲軸髙壁垂至地襲藏軟工拙臨寫費同異爭如老劉子落魄一狂士半生不讀書頗能防其意寒泉驥馬飲平陸蛟龍起得非久憂憤於以發奇气政使鐘鼎疎自足名一世毛錐久見絕一見尙能喜酒邊袖與詩不譽亦不忌有時奪之去箱篋余故紙如持將軍誥屢博姑蘇醉

答曹元章【並序】

曹元章以謹畏喜義雅爲鄕裏所重縣官自令佐以來皆敬之疑若取友必慤莊之士乃如某者寔自放於禮法之外元章旣不以狂棄之方且粉飾語言以媚無非議我者惜乎相知而未深也唐賀知章逆知開元末年之變托意鑑湖一曲以歸落魄四明自號狂客至相率李白劇譚痛飲呼爲謫仙由今觀之豈不甚怪然黃冠錦袍屣棄爵祿與夫炙手權門推而不去者其人品孰賢否孔光張禹皆大儒平日托經自文當王氏墓木未拱之秋相與惟阿無骨鯁臣子气自劉更生死天下公論之口皆借而不敢肆鼎祚陸沈系誰之罪吾觀天下齪齪之士滔滔皆是後世必有好予之狂者則又系之詩其辭曰

先生修亷隅日日自敬畏老大寄杯酒狂亦非所諱酸鹹𨿽不同各自有正味切莫對癡人說夢其詞費

呈徐直院二首

當年今日誤承恩自倚容華托至尊門外遊絲難駐目依然靑艸暗長門

猿臂將軍戰不休當年部曲已封侯夜深忽夢燕山月猶幸君王晚更收

呈王山父二首

疎煙淡淡樹重重略得西南有路通鐘板不鳴山寺靜閉門人在月明中

辦得茅廬我便歸玉堂何處有梅枝嵗寒老樹猶荒寂防有臘殘春盡時

王農丞舟中

危檣髙占飛鵶字京淮兩路傳宣使面如玉盤腰有金見說京淮已無事儒生性命何足憐十年厭聞烽火連一朝悔禍亦不惡且願四海皆安眠

贈經長老

菜肚老人禪已飽憂人從吏作詩僧客來無處著歡喜一語不曽談葛藤

送客剡溪

送客山陰路春風�馬蹄縱觀神禹穴深去子猷溪嫩艸緑於染珍禽嬌已啼去程千萬里步步有云梯

方竹杖

鶴骨風前痩龍姿雨後鮮鋒稜四面峻節操一生堅荷蓧行隨適看山倚最便從教方有礙終不效規圓

遊古仙巖

白蘋風裏步淸秋來作靈巖古洞遊笑倚飛雲訪仙迹夕陽無語伴人愁

辭周益公丞相

一曲歸歟浩浩歌世間無地不風波人從貧賤識者少事向艱難省處多紫塞將軍秋佩印玉堂學士夜鳴珂太平宰相不收拾老死山林無柰何

謁郭馬帥

千金買駿馬百城市蛾眉長安酒家樓揮灑驚人詩天子不得臣公卿气吞之俯視兒女輩自詭男子奇誰知金陵都五年重來玆黒貂日以敝塵埃鬢成絲故人風雨散知已今爲誰郭侯山西英而有熊豹姿巍峩西忠廟喬木人所思垂芳到云仍大將奕世爲兄弟各三衙父子步武隨萬戶侯冠軍金印何累累𨿽然平戎策終郁未得施方今羣雄擾似覺敵運衰彊鄰軍其西國步日以遲疆埸互彼此干戈極猖披盜賊毛蝟起斂民極刀錐父老思漢官壺漿徯王師吾君自神武妙算出籌帷收覽天下才尺寸不可遺機防一日來恢復此其時況如郭侯者禮賢正謙卑使之防雲龍列城歸指揮安知古中原不使同驅馳過也久淪落狂名諸公知然亦壯心膽志慕效驅馳脫靴奴將軍舉扇障元規有音世不賞詩酒聊自嬉霜風忽無情一夜徹吟肌髙臥百尺樓閉門無晨炊起視匣中劍依舊光陸離有恩或有報一死所不辭

代壽韓平原二首

衣鉢登庸復舊氊文王尙父趙平原自從慶曆到今日只說開禧初攺元朝辟東齋廣東閣夜看南極照南園九霞觴舉先旬浹卻領千官壽帝垣

際防風雲振古難十年袖手且旁觀要令鄰敵尊裴度必向東山起謝安一品千齡靈壽杖五公四世進賢冠功成裂地封畱了卻趂赤松盟未寒

聞鶯

東風扶日上花枝恰恰幽禽弄暖時百轉忽驚春夢破間闗石上話相思

春日卽事

久客無人問所須小窓翻得逐癡愚黃昏以後酒三盞白日之間飯兩盂谷雨筍茶俱俊美條風菊杞盡甘肥先賢且謂可復踐況是生平山澤臒

題潤州多景樓

金山焦山相對起挹盡東流大江水一樓坐斷水中央收拾淮南數千里西風把酒閒來愁木葉盡脫人間秋煙塵茫茫路渺渺神京不見雙淚流君不見王勃才名今蓋世當時未遇庸人爾琴書落魄豫章城滕王閣中悲帝子又不見李白才思眞天然時人未省爲謫仙一朝放浪金陵去鳳皇臺上望長安我今四海行將徧東歷蘇杭西漢沔第一江山最上頭天下無人獨登覽樓髙思逺愁緒多樓乎樓乎汝柰何安得李白與王勃名與此樓長突兀

掛塔松窩

十年南北走東西豪气崢嶸老不衰快斬妖魔三尺劍朗吟風月五言詩山無福地我焉往神有靈丹世不知卻恐松窩知此意一絲掛塔去何疑

上袁蘇州三首

骨秀如仙孕武夷故教手筆世宗師分唐漢諸家字句壓陳黃二子詩茂苑雨晴花發處洞庭霜重橘黃時塵埃俗吏那能比一段奇功自可知

車馬城中早已忙子城內裏看星郎十州已茂圜扉艸一炷初凝畫防香銅剖虎符新雨露玉持使節舊風霜明年櫻筍成時不在烏臺卽玉堂

欲上姑蘇望虎丘小邦寧有此風流山川形勢今三輔人物英雄古列侯華屋鱗鱗冠蓋裏畫橋曲曲管弦樓金陵蜀郡俱疎逺除卻皇都第一州

謁京口張守二首

末至諸人各已侯一麾猶此滯徐州誰知安石恐未免欲借寇君何可畱遺愛與山同北固平生作計豈東周上方已聽尙書履聲在星辰最上頭

危樓年少記登臨老矣重來力不禁風月欲談嫌許事山川不險似人心淡煙衰艸鄕闗逺細雨黃花節序深𨿽有小詩行樂處世無知已爲誰吟

閒步

山徑無人鳥篆沙杖藜閒看摘新茶錦繃委地筍翻籜黃玉滿林松帶花

歸畊

途窮百無成或許營莵裘依然大槐宮蟻穴夢封侯人生眠飯耳物外亦贅疣科名付諸公老矣我當休

梅花五首

人間不盡春來意恰則一枝淸影疎更得和羮幾時在只今風月尙新除

香意惱人休不得荒林月裏夜相過花應笑客有底急客若不來花柰何

凍雲垂垂雪欲落雨澀風慳如此寒分折南枝與君看老夫自要北枝看

髙門拂日瓊爲樹呼我不來那肯過不知此花有何好寒鄕日月用亡何

寂無人語斷回程日落未落孤山橫平湖水濶何許去傍竹邊松自好行

盱眙行

車徐行馬后馳天寒遊子來盱眙功名邂逅未可知生平畢竟欲何爲旣不起艸黃金閨又不侍宴白玉墀何不夜投將軍飛勸上徵伐同驅馳滄海可鎭山可移男兒志气當如斯安能生死困毛錐八韻作賦五字詩金牌郎君黃頭兒有眼不忍重見之志大才疎浩無期逢人舉似人笑嬉謂之癡人未必癡喚作奇士何能奇

兩宋名賢小集卷三百二十五

欽定四庫全書

兩宋名賢小集卷三百二十六

宋陳

思編

元陳世隆補

龍洲集中

上範祕監二首

郡大當塗古分符得少蓬威如烏府在令與繡衣同鈴閣防書外花村賣劍中少需撫摩意來作玉堂翁疇昔經行路黃山更一過天涯知已少嵗晚客愁多路斷車生角冰堅水不波使君森畫防聞此意如何

和危府教三首

先生場屋文之虎气攝狐貍自不知老去莫嫌官尙冷灞橋風月要新詩

天上羣仙臺望居芹宮未是辱泥塗莫邪變化須臾事一防一鎔金在鑪

行腳諸方履歷深似和禪子寄叢林試拈朝報一轉寤以道觀之無損心

上劉知州二首

防外梅花角有聲使君心與日華明郡當采石今衝要船在烏江罷戰爭酒賤人家歌袴飲地寛客子帶刀耕太平官府無公事見說香凝燕寢兵

艸樹荒煙晚葉枯又尋短棹泛焦湖場經古戰心欲折客老諸侯饑更驅去國寂寥從白眼籌邊謀畫看鴻儒袖詩來謁公應記曽就襄陽厠坐隅

春日卽事

薄雲籠日防初晴沙岸朝來春水生閒傍柳堤騎馬去一鞭春色柳絲輕

賞心亭

何人將我來此遊白鷺那知客有愁如子矜持山玉立似予迂濶水盤洲塵襟抖擻風雲入石刻摩挲嵗月流惆悵謫仙鸞馭逺離離別恨黯難收

淸溪閣次胡仲芳韻

瓊樹枝新梅蘂迸與君攜手淸溪問舊來俠客歌舞場何似詩人風雪逕溪邊傑閣髙崚層左右華屋連云甍依稀王謝鳴珂裏彷佛秦箏雲母屏古來繁華各衰歇只有不磨惟璧月小船何處載愁來哀怨一聲吹笛裂

從軍樂

蛟龍寶劍鸊鵜刀黃金絡馬花盤袍臂弓腰矢出門去百戰未怕臯蘭鏖酒酣縱獵自足快詩成橫槊人稱豪但期處死得其所一死政自輕鴻毛將軍三箭定天山丞相五月入不毛生前封侯死廟食雲臺突兀秋山髙書生如魚蠧書冊辛苦雕篆眞徒勞兒時鼓篋走京國漸老一第猶未叨自嗟賦命如紙薄始信從軍古云樂

次劉啟之韻

豪結交遊三十年暮年識子海霜邊江西析派詩同社鴻寶傳家子已仙無用白須甘我老有才靑眼望誰憐譬如飄泊湓城下篁竹蕭疎無管弦

送術士

一性圓明俱是佛四方落魄總成仙逢人只可少說話賣術不須多覓錢退一步行安樂法道三个好喜歡緣老夫亦欲挑包去若要相尋在酒邊

寄王巽伯

朋從紛如雲愈覺居索甚肺肝百憂集五夜不安枕長恐鐵石心化作萋其錦日暮懷佳人霜風悄寒凜

遊淸潭呂資益蟠谷十絕

淸潭

一潭淸淨久無泥潭岸無泥石更奇擬待月明垂釣去前溪雨足怕龍歸

蟠谷

逶迆路逐驚蛇去轉盼不知身已髙雪積萬層山四合碧油幢外有旌旄

飲緑

野花紅白倚巖開只可臨風自一杯謹莫放教公子見恐攜窈窕入山來

掇羮

老子垂垂秋露下九月空林天气寒黃花剰開且勿剪畱得一枝煙雨看

初秋

香不求知色正淸淸於九畹見飄零山中若有離騷伴痛飲我知勝獨醒

潄玉

濕雲將雨過溪東石澀灘鳴水勢雄忽作晚晴秋更好月來林外透玲瓏

含暉

帝所森嚴寂不喧九闗虎豹守天門何人奏事含風殿日晏鳴珂下紫煙

香徑

一花帶蘂香气滿何況叢生樹兩行風露益髙秋雨足請君來此撼琳瑯

谷庵

穹廬架屋石崚香火西風只一僧日晚課經猶未了閉門先防佛前燈

碧蓮峯

前山崛起靑蓮色淨埽晴空如葉開若擬空花猶未了空中安得有峯來

春歸

百花開盡到荼防一片春心又欲歸可恨東風畱不得漫教啼鳥怨斜暉

村店二首

林深路轉午雞啼知有人家住隔溪一鳥閙紅春欲動酒簾正在杏花西

溪邊猶棹酒船回冷水灣頭兩意開一路有詩吟不得當初悔不共君來

紅酒歌呈西京劉郎中立義

桃花爲麯杏爲蘗酒醖仙方得心法大槽迸裂猩血流小槽夜雨眞珠滴峴山之北古襄陽春風爛漫艸花香乘軺誰爲部使者金閨通借尙書郎兒樣愛民眞父母十萬人家感恩厚鵝兒不酌宜城黃流霞造此江南酒輪蹄日日行樂同琥珀瀲灔琉璃鐘瑚枝下貴公子人面日色相映紅防幹十二開簾幙腰鼓轟雷奏仙樂翠翹金鳳大隄倡玉纎捧勸羅衣薄人生百感能幾何海棠花開春較多有貂可解換一斗醉到天曉待作麼

贈陳時可

交遊半世已公卿猶抱遺經對短檠負米過於扛鼎重選官難似上竿行百年母子相依命一片忠帎誰爲明煙火小樓風雨夜嵗寒時得話平生

贈宗友

中吳喜遇同宗友貌古髯疎亦志髙金玉圖書皆長物六經之外有離騷

與靑原正庵老

倦行老矣徧東南識後靑原識正庵無法更求身外說有禪應向意中防春風繞寺雨花墜石鼎烹茶泉味甘暫脫塵囂聊稅駕與君相對欵淸談

柬能仁禮老

幻身到處是空虛習气依然未埽除柏子樹邊尋祖意旃檀林下伴僧居三千世界初無礙十二時辰得自如牛糞火堆煨芋熟時時拾得懶殘餘

弋陽渡

車聲盡日滑黃泥怕聽空桑叫竹雞風雨不知春早晚栁條拖緑半江垂

遊靈巖

風露淒然八月秋痩藤扶我到山頭僧居突兀飛鴻上人迹依稀似鹿遊舊事已空流水在閒情都付落花休越王未是眞嘗膽計出嬋娟事可羞

憶鄂渚

我離鄂渚已十年吳兒越女空華鮮不知上游古形勢四十餘萬兵籌邊中原地與荊襄近烈士烈兮猛士猛澤連云夢寒竹圍城樓武昌曉排陣書生豈無一策奇叩閽擊鼓天不知卻思仙人白玉笛匡牀醉倚南樓吹貂蟬兜牟兩岑寂若耶溪畔還作客空餘萬鶴舊題詩醉筆顚狂驚李白

寄沈仲居二首

十年鉛槧鬢絲秋獨抱成書四海遊三國諸人應夢覺一畨公案又從頭

萬死中原百戰爭流芳遺各垂名思量陳壽已饒舌又費先生幾管城

遊古山

信步作幽討有庵如此深佛燈明老屋秋日淡疎林柏樹祖師意松楸老子心十年棄墳墓灑淚一悲吟

喜雨呈吳按察

使君人物舊烏臺天聽𨿽髙力挽回湖水欲平江已退秋田未旱雨先來云隨黃鶴想何許風滿南樓亦快哉涼意入秋淸似畫月巖知有桂花開

平氏書院

雪屋彈琴泛作聲寂無人語紙窓明倦遊識破諸緣妄心與梅花一處淸

送王簡卿歸天臺二首

枚數人才難倒指有如公者又東歸班行失士國輕重道路不言心是非載酒靑山隨處飲談詩玉塵爲誰揮歸期趂得東風早莫放梅花一片飛

千巖萬壑天臺路一日分爲兩日程事可語人酬對易面無慚色去畱輕放開筆下閒風月收斂胸中舊甲丘世事看來忙不得百年到手是功名

六合道中

十年曽記此來遊有策中原一戰收蒲栁易凋嫌勢去金湯無用卒和休悲風彷佛鳴刀斗缺月參差照敵樓廟食封侯何日事不堪老馬又滁州

湖口阻風

冒雪衝霜已十程狂風又敢戹吾行無人說向江神道莫待明年卻世情

舟中

下水南風不覺難我舟不動穏如山東西日月尋常事變化雲煙頃刻間沙鳥似驚皆退避林巒如畫亦渾閒歸期只欲長安近屈指何時到此闗

寄呂英父二首

淸明蕭散坐才疎收拾窮愁卻著書詩筆有神通寐夢丰標不俗更淸臒黃花細雨鼉江路落日西風處士廬抖擻塵埃舊時帽不妨覓句倒騎驢

秋到家山冷不知但驚風路入新詩低頭欲拜無東野滿耳惟聞說項斯骨格昂藏雲鶴痩吟哦淒斷雪猿悲文章已得眞消息三十科名已是遲

題東林

爾自貪癡不肯閒江南多少好靑山老夫爲不愛官職買得狂名滿世間

書僧寺壁

緑楊染水濃如畫天气欲晴風自和二月杏花猶未放一春分外覺寒多

贈侯戎

江淮萬里以詩行此老胸中有甲兵何止據鞍猶矍鑠試教落筆便縱橫逢時有用眞才出知已不遭儒者輕若見英雄今馬帥爲言劉子尙狂生

幽居

對面滄浪可濯纓不思泛艇出春城浮沈枌社何人重俯仰茅檐是事輕玉蘂連屏寒徙倚蒲萄上架月縱橫江湖老矣無他願只欲淸陰便得成

夢覺

夢回斜日轉花陰時有黃鸝送好音髙臥艸廬人不識東風啼鳥獨知心

過垂虹訪江仲冕【一作姑蘇送王武岡不值訪汪仲冕席上口占】

嚴城夜出鼔咚咚畫鷁三更不見蹤何必披云尋樂廣眞成避雨識茅容蘚花似雪玲瓏白臘酒如春琥珀濃若使世間無我輩老夫何處不窮冬

觀白鷺洲風濤

一聲雷鼓快風威頃刻衝濤沒釣磯行客曉看銀漢落陽侯驚起玉山飛蛟龍使爾爭先化鷗鷺茫然失所依安得長竿入我手翩然東海釣鼇歸

上周益公二首

遊戲公孤了歸來不愛名昌黎前進士司馬老先生有節花宜晚無波水自平翳雲遮不得南極益精明早被儒冠誤依稀老更侵科名數行淚岐路一生心自借亡猿木誰憐躍冶金使無鐘鼎志何地可山林

除夜寄盧申之

見說盧夫子詩成手自書雪便金帳暖云壓玉川居椒葉儲名酒萍虀薦野蔬夜寒褌犢鼻應念馬相如

兩宋名賢小集卷三百二十六

欽定四庫全書

兩宋名賢小集卷三百二十七

宋陳

思編

元陳世隆補

龍洲集下

謁江華曽宰二首

摳衣三十年前事曽以諸生傍絳紗一國所專吳白下雙鳬獨逺令江華時來館學總餘事老去衣冠懷古家共怪我門郊島外狂生尙有一劉義

鬟鬢已皤非故我依然破帽老騎驢江邊遊子斷腸句漢殿逐臣流涕書父母松楸三世冢弟兄桑梓百年居孤丘未死歸心切未有相如駟馬車

寄湖州趙侍郎

桑柘村村煙樹濃新秧刺水麥梳風舟行苕霅雙溪上人在蘇杭兩郡中鼓角麗聲相旦暮旌旗小隊間靑紅主人夙有神仙骨合住水晶天上宮

簡季文

衰鬢蕭騷半欲絲尙能隨隊作兒嬉棊無殺意從人活琴有仁聲卻自悲落魄陳平歸漢日中傷張祿入秦時諸公莫作狂夫看恐是英雄未可知

贈劉叔擬招山

不醉何勞飲無詩底用吟百年爲客老一念愛鄕深艸路靑原淚煙波白鷺心班超歸未得愁見舊家林

登淸涼臺

江南江北許多山到處登臨得憑防老木漸丹霜有信怒濤衝岸水生寒倦遊半世烏三匝往事千年指一彈落日正西催上馬依依回首望長安

蘄洲道中

如箭陰風劈面吹雪花斜夾雨垂垂胸中自有平戎策路入蘄州冷不知

觀三疊泉

五老峯北嵳峩顚龍泉三疊來自天只因開辟便有此山云蔽防經嵗年一朝何事失扃鐍樵者得之人共傳欲往從之人憚逺險溪絕壑窮攀緣初疑霜崩漏天谷翻若云奔下巖宿散爲風飛颺輕煙垂似銀絲貫珠玉隨風變態難盡名洞駭遊者心與目淸寒侵袂心益爽淸甘熨齒手屢掬我欲攬之作玉虹開似九丈錦屏風有若插碧金芙蓉笑騎揮斥淩太空窮源直到夭河東

西湖

西湖湖上山如畫二十年間曽客來飛絮滿城歸未得江南老卻賀方回

登升元閣故基

腳力倦矣曷少休侵晨更作升元遊眼中已不見二百四十尺之髙樓但見炊煙萬竈宿貔貅上有啼鴉噪鵲如泣訴下有藤蔓老樹根據枝相虯想其結締初匠石巧與造物侔栟栱不知幾大廈一木牽挽回萬牛山川退聽左右受約束日月烏兔早暮東西流阿房之旂矗立矮如防臨春結綺望仙三閣俱下頭杯埦塊潛培塿而已矣蹄涔洞庭芥爲舟拄撐霄漢彈壓大千界下歷梁唐秦隋晉漢周一朝世故有翻覆禍結祝融回祿與郁攸灰飛障天煙焰熾一火三月爛不收遂使觚稜化艸莽丹艧成墟丘我聞至人侈儉初何心有茅一把蓋頭便可畱何必窮極土木事妖怪朘削赤子膏血斂以裒是故子劉子不仙不佛亦不侯視鸞臺鳳閣爲蘧廬百萬買宅亦夢幻泡影漚江西豈無家白沙翠竹泉石幽小亭茅檐曝日搔背癢籬缺墻破手葺修如以天地爲室廬日月行住坐臥得自由不爲朱門是不爲白屋羞有時騎馬千里遊汗漫有時蛤蜊遽食殻秋彼升元閣者亟成而復壊腸亦不能爲之斷心亦不能爲之憂造物何足云此身自贅疣譽堯毀桀未必公是非丘踞兩窖螻與蟻日斜諸公急下山我有鬥酒歸去來兮相與勸酬

舟中偶作

日日拖舟上碧溪寒灘水淺艸離離尺書雁斷嵗行盡五兩風輕帆去遲白鷺導吾如有志丹楓愁客亦何爲闗頭安趂梅花約更著寛程五日期

聿追庵題壁

路轉羊腸曲山藏蝸角深樹多成防密水少亦悲吟露艸重陽淚風花寒食心摩娑墓銘看久立讀碑陰

同郭殿帥遊鳳山

亷纎小雨久於黴喜得新晴亦快哉五色波光麗鳷鵲千分雪气繞蓬萊旌旗側畔宮墻轉戈防叢中武庫回走馬看花生怕晚果然桃李一山開

郭殿帥邀遊鳳山

結束戰袍騎戰馬冠帶將軍宛如畫前呼小駐來美堂箭去弓鳴飛鳥下靑林路轉入苕嶤湖亭海觀爭爲髙誰知鳳舞龍飛外別有樓閣橫雲霄回旋左右皆遊歷人物江山兩英特風流標致梅嶺梅磊落胸襟石林石側身更上天上行好風吹下笑談聲山神川後領要束遁走虎豹藏蛟鯨摩挲苔蘚題詩去萬鼓聲中雜歌舞眾賔捧酒壽主人將軍自是擎天柱看山看水時一來錢塘吳越何小哉指防中原百城在功名逼人有機防

感舊

羅結同心栁帶靑碧桃香裏寄將迎春風重到憑防處腸斷江樓不忍登

自述二首

扁舟送客出姑蘇晚泊吳江夜雨餘波浪稍平風力定靑黃相間橘林疎匆忙旅館催行酒艸率杯盤旋買魚我欲壁間書嵗月無人爲上小行書

精神凋耗鬢毛衰刼火光中穿幾回無可柰何教老去有時猛省忽愁來師崇道學原非僞客寄蘇州卻類獃明日重陽又佳節得錢且醉菊花杯

吳尉西亭二首

襲桂行香徑朱防稍轉西水風飄石冷雲月墮檐低棊敗深杯罰詩豪健筆題舞忙釵鬢亂更爲捧柔荑石板橋東閣軒窓如此華碧虛澄水鑑紅影浸霜花似串歌云駐如泥醉帽斜但驚風露冷飄落怕還家

寓東陽寺二首

元帥東陽主今君我故人可憐九華客猶是一窮民古者狂狷士人間自在身化工都不管何地有陽春不學老無似艱難卻飽諳逺從陶靖節來訪杜徵南意到羮蒓適貧猶食薺甘惜無廬可臥尙繞鵲枝三

遊郭希呂石洞十九絕

淸曠

筍輿咿啞來路轉此歇腳長風挾林下深意滿萬壑

深秀

蒼髯萬松官窈窕一徑開請回俗士駕切莫呵殿來

書院

力學如力耕動情爾自知便使書種多防有嵗稔時

谷口

水流自何許逺欲窮其源石梯苔蘚層微有屐齒痕

月峽

兩崖限東西裏有一帶天老蟾更多事駕月下潺湲

桂壑

叢叢萬橫枝羅生雜松篁不似巖穴凶嵗晚正自香

小爛柯

遊戲一彈棊嵗月隙駒過不如兩忘機石上跏趺坐

傾月

去去山轉深樹下亦淒冷時有月烏飛閒碎梧桐影

閟云

仙宮已降勅雅有新遷除乞爲此閤使云物屢捲舒

髙碧

小山碧巉巖直上與天齊詩成欲磨崖藤蘿費攀躋

石井

銀牀繞周遭一規寒浸水試敲拄杖看恐觸蛟龍起

壺天

逆溪隨水行更上紫翠峯朱防忽飛閤映帶煙霞重

玉佩

借榻臥云屋欹枕仔細聽誤疑鳴珂聲不知水泠泠

飛雪

山前大飛雪路有何處入防茸六花飛冷濺徵衣濕

笙鶴

木末俯淸軒獨立久延竚何人騎鶴來彷佛吹笙侶

韜玉

至寶不自獻韜藏亦英華餘香披艸木秀擢幽巖花

倚劍

石壁自磨礲三嘆用不久如去到人間爲儂洗磨垢

藥圃

古文不可賣未覺賣藥非侵香荷鋤徑暮得芝術歸

玉泉

石礫沙沃盡悠悠潭影斜塵襟不忍濯爲惜無玷瑕

兩宋名賢小集卷三百二十七

欽定四庫全書

兩宋名賢小集卷三百二十八

宋陳

思編

元陳世隆補

端隠吟藳

林尙仁字潤叟福州長樂人家貧刻苦攻詩每有所作微不合意輒裂去卜居半邨半郭間手自種竹題曰竹所吟嘯其中自號端隠以示終於遁迹之意吟藳一卷淳祐辛亥陳必復爲序稱其詩專以姚合賈島爲法而精要深潤過之

飲藥房陳戶山居分韻得閤字

常人厭寂寥隠士畏喧雜山居主人百好無終日哦詩閉書閤我本山中人心事亦頗合杖藜約客行幽深來扣吟扉坐陳榻不敍寒暄說晚唐滿座春風屢傾榼霜晴沙路軟如泥谷鳥相呼聲自答花時不飲空白頭世味由來如嚼蠟秪憐無夢化作蝴蝶飛繞盡百花深處日千匝

暑夜

松風生晚涼坐久市聲歇客去行獨吟踏石碎明月

題蘆鄕思歸圖

不畫梅花卻畫蘆自言家在个鄕居當時恨不曽添雁爲帶平安一紙書

九日登烏回寄鄭渭濵

烏回山下寺閒抱一琴遊客路黃花晚江城寒露秋持書誰送酒懷古獨憑樓想爾西風裏繞籬吟未休

和陳藥房納涼

貪涼分石坐野服岸巾紗竹暗鳴風葉溪暄聚水花深村人語靜髙樹鳥飛斜不飲論文酒敲棋煮夜茶

贈歌者

聲逐嬌云學鳳鳴王孫幾醉拍欄聽春深莫唱闗情曲多少行人過柳亭

新昌道中

春紅落盡雨霏霏爲怯輕寒尙夾衣村路每於泥處滑鄕音漸與市人非防蠶谿女條桑去抱布山翁換米歸世味徧嘗只如此幾畨淸夢落漁磯

寓華亭下砂鹽場

地僻民居少官勤國課優逺程驅痩馬小港礙行舟晴日鹽花晚風潮海气秋野人因買鶴半月此遲畱

秋日書懷

十年客路嘆飄蓬歷盡風霜鬢欲空睡少半疑茶作祟愁多全覺酒無功數蛬厭靜鳴秋雨一葉驚寒落晚風惆悵故園歸未得艸荒籬下菊花藂

適越畱別

江亭飲罷起離愁何事西風又越遊潮信欲來人欲去夕陽紅蓼滿汀洲

此山林僉藥房陳戶偕張牧隠暮春晦日載酒相過席上以手揮素弦爲韻得弦字

春詩敲未穏一醉傍琴眠吟客相過日飛花欲盡天竹陰池水暗樹色島云連幽鳥可人意數聲淸似弦

寒夜卽事

吟苦過於顚吟成亦自憐凍油燈影薄深屋語聲圓分月照歸客避寒移臥氊一冬少閒日不得到梅邊

春日偶成

未逢知已愧蹉跎又見春風長徑莎杜宇一聲詩思減楊花三月客愁多從人乞米貪如舊借吏鈔書字半譌懶記江湖十年事近來平地亦風波

廢寺

勅額𨿽存屋半傾鑪香無主佛無靈豪家不管空門事日夜西風語塔鈴

自賦

學書學劍兩無成天乞梅邊隠姓名未必淸閒非盛福縱教富貴亦虛榮百年有限春風老萬事無心夜月明何計莫餐煙火供潄流眠石過今生

送林云岫歸省

西風吹客衣束擔出王畿千里莫嫌逺幾人猶未歸山空秋鶴痩天濶暮雲飛料得還家日將詩壽防闈

雨中和張西麓

雨聲聽易厭況復事闗心終夜不成寐一春徒費吟委紅花命薄重碧酒杯深何日西湖上移船系栁陰

連雨畱宿陳藥房吟所

谿水分流急谿云帶濕飛防饑童乞米畏冷客添衣雨院棊聲潤風窓燭影微終須待晴去踏月夜深歸

偶題

矮屋過如斗樣寛閨門渾不受春寒海棠睡去梨花痩次第東風到牡丹

弔友人墓

樹陰雲影暗空山銘石𨿽存不忍看燒罷紙錢灰未冷落花啼鴂雨聲寒

遊陽明洞天

每个虛亭坐片時旋尋古迹上巖梯石含秋色苔痕老洞接雲天樹影低樵客出林驚虎嘯道人臨水聽猿啼吟邊欲記陽明事恐動山靈不敢題

淸眞觀

一宮占斷水中央痩竹添丁防短墻老鸛聲中松子落遊魚影裏藕花香雲房不雨琴常潤池閣無風榻自涼擬辦隠心終老此便須歸與鶴商量

春晚

春事又無幾陰晴苦不齊久貧交味薄多病語聲低落絮行風徑歸云度晚谿故鄕二千里日夜子規啼

贈褚雪巖

多年林下隠猶帶舊儒酸自說因詩苦還如學易難曉窓花气潤夜枕雨聲寒又欲名山去應尋勝迹看

村居卽事

外事少曽聞深居似隠君谿明花照影風細水行文蠶室寒初閉蜂房早已分偶因尋藥去踏破一村云

寓捨畱別

撥盡寒灰雨夜深半窓燈影伴孤吟不眠只有琴知得明日陽闗何處心

課伐木

手揮樵斧气如虹幾樹寒煙一餉空午夜無依烏鵲冷數聲應恨月明中

懷潘寒巖

別後空相憶無書直至今頻年千里客多事半生心卯酒欺人醉春詩帶病吟倚欄政無緒一鳥過花陰余種竹方成扁其室曰竹所友人以詩至用其韻

屋老苔荒席久虛近分一榻與云俱梅花未種招蜂怨竹所𨿽淸欠鶴圖無事看山如對客有時隠幾亦忘吾過門除卻能吟者不是髙僧卽老儒

山居

帝城花錦地讓與市人居萬事不到耳一貧惟著書掃牀畱月宿種藥帶云鋤未晚多先醉爲官恐不如

簡許有實

閒磨霜刃破銀沈水香銷日影斜吟客不來情思懶晚風庭院落槐花

陳藥房聞人禺谿黃平嶺春日相過分得琴字

半生無厚業秪合住山林畱客旋沽酒典衣因買琴晴窓行野馬髙樹語春禽彼此知心久相看意轉深

過友人幽居

門似野人家空園擬種有僧分石坐無酒問鄰賒獨鶴喜欲舞老梅寒自花此身歸未去猶愧暮林鴉

旅懷

欲暮西風引客愁十年如夢住他州故交零落誰知已往事淒涼嘆白頭一紙音書燈下淚滿城砧杵月明秋早知世路風波險只在山中煮石休

懷蒲一庵許紒嵒

新營一榻養天和獨喜身閒鬢未皤藥性不諳緣病少花名慣識爲吟多移書曬日防畱蠧寫帖臨池擬換鵝不到玉峯今兩載故人情味近如何

陳藥房舟中分得詩字

移舟春岸曉小雨欲晴時煙樹望宜暗水程行較遲推篷山色近得句野鷗知來往無多路歸囊又一詩

寄表兄鄭古潭

江湖風浪惡飄泊此依依白髮親俱老深春人未歸云畱行李住風遣落花飛彊飲桮中物芳心莫易違

閒裏

閒裏身心得自如春風茅屋燕同居松花滿地谿云滑一榻晴窓臥看書

寄西湖友人

湖邊春更好別後費吟思載酒曽遊處憶君同醉時面風花落易背日雪消遲早晚攜琴去山中與鶴期

送友人別

此心偶無事君復敍離情江國多寒色春風幾日程雪添行李重船逐浪花輕後夜應相憶空山月正明

送楊巨川遊邊

此行不必話離愁且舉匏樽醉幾籌天下豈無山可買男兒當與國分憂劍辭星匣邊風凜船駕雲帆海月流莫道讀書無用處讀書方有用兵謀

寄鄕友

此身拘不得暮楚又朝吳故友幾人在三年一字無天風潮信急江月雁聲孤久不看明鏡年來有白須

寄吳宗之

在家猶苦熱客路足應疲書劍果何地江湖非舊時久晴苗欲雨多病藥如飴憶自分攜後知心更有誰

雪中呈社友

風雨瀟瀟攪雪飛一寒如此只貪詩酒瓢傾盡囊金少恐被梅花笑不知

送陸月湖歸玉峯

行李無多半是詩買船兼載鶴同歸思君晚泊吳江冷風捲蘆花幾雁飛

喜友人爲僧

身披云衲痩伶俜一刺新添得寺名餐供未便趺足坐誦經猶作讀書聲禪窓欲晚聞鐘掩吟履逢秋踏葉行應是千生修得到幾人頭白尙無成

贈許紒嵒

年齒未三十淸名已照人才髙猶苦學俸薄不言貧畱客醉終日愛花吟過春自憐閒未得滿眼撲京塵辛亥元日遊聞人省庵園和陳藥房韻

倚欄吟未穏把酒問溪山今日又添嵗一冬無此閒梅花依竹靜雪意避春慳次第燈期近重逢一解顏

賀陳石泉宰華亭歸

天下稱繁邑一亷如此希政成人惜去官滿鶴先歸家學傳金管春風入紫薇知音正當路健翼看髙飛

夜坐

焚香獨坐勘騷經庭樹無風葉不鳴靜入夜深聞鼓吹一池明月亂蛙聲

梅雨

繁聲不可聽防滴似秋霖谿長欲無岸窓低微復陰葛衣涼意重礎石潤痕深欲出愁泥濘依依獨客心

訪隠者

姓名多已在仙行見說曽傳辟穀方未必詔書徵便起可憐人世老猶忙浴蒲澗冷云初濕種術山春土亦香何日此身分半隠歸須先制芰荷裳

戲友人買侍兒歸

幾扣吟窓多不遇識君𨿽久防君稀近聞行李擔書去添得明珠伴劍歸開甕酒香春繞屋倚欄人醉月侵衣野夫別有觀心法不在深山獨掩扉

鶴

楚楚異凡禽相看痩不禁饑尋芝術晚夢憶海山深華表千年事靑天萬里心一聲唳淸夜霜月滿疎林

雨宋名賢小集卷三百二十八

欽定四庫全書

兩宋名賢小集卷三百二十九

宋陳

思編

元陳世隆補

華谷集

嚴粲字坦叔一字明卿邵武人羽之族弟也登進士授淸湘令嘗著詩緝與朱晦庵詩傳相表裏

玉溪雪夜

雪霽天夜白月上江空明飲散客就船萬籟沈三更誰家竹籬岸摸索疎枝橫不著色與香令我毛骨淸醉魂乘沆瀣看舞婆羅城

獨往

一逕歷紆余獨往未到處豈曰嵓泉幽心閒卽眞趣蕭蕭松有聲依依花自開樵翁向我笑問我何從來

昭君怨

欲洗鉛華淨那須畫手工玉顏翻自誤不似舊圖中

送黃炳

未盡連牀話忽忽乂語離襟期無限事書寄若爲辭昔別已十載重逢還幾時孤舟明夜月何處照相思

望彭蠡

萬壑气交防今知楚澤雄水明才辧樹霧合忽迷空逺浦沈初月孤舟亂去鴻防幹已愁思漁唱入蘋風

春晚

向來得意在煙霞失腳黃塵負嵗華過卻海棠渾不省夢中猶自詠梅花

秋入

秋入蘋風白浪生癡云未放楚天晴靑山湖外知何處中有斜陽一段明

陽闗圖

人人腸斷渭城歌誰獨持竿面碧波可是無情如木石只應此地別離多

月夜與張輯論詩

涼露初長夜纎云淨盡時幾人還對月與客共論詩苦思常難穏閒題或更奇不應誇末俗準擬古人知自樂平閱視渡舟取道太陽渡宿地藏院

康山問民涉陽渡平地訟朅來招提宿疏峯結飛棟研丹啟囊書防勘自成諷佛香觸深悟僧茗來淸供陽頽嵐气生鴻沒天宇空向來山中樂忽忽豈其夢

盤谷圖

聲利爭馳毫末間幾人能得健時閒不須展畫相撩弄昨夜秋風憶故山

見梅

絕憐生意上寒枝幾度巡檐錯恨遲數防疎花人未見窓間早被月明知

春歸

抵死連宵雨不休今朝晴景莫登樓杜鵑啼得春歸了風裏楊花防防愁

薦福寺【卽戴叔倫故宅今號戴公堤】

石徑秋痕苔蘚深誰將淸气潤修林戴公堤上古時月幾度涼宵照苦吟

招提遊

幽尋愜所適蘭若白石靜天籟鳴松壑古意滿苔徑淸泉醒客心啼鳥喚僧定畱連不能去翫月歸路永

又

煩抱忽如遺僧境得淸勝花發巖洞幽云生窓戶冷來驂樹陰直歸棹川光暝遺思山蒼蒼半空聞夕磬

拾橡亭爲黃炳賦

世上危機富貴身由來著意鬼神嗔到頭鐘鼎誰消得正要山中拾橡人

林和靖祠

白雲人已矣古屋自蒼苔林下誤疑鶴水邊空見梅市人攜酒至歌女棹船回檢防幽棲處湖光似向來

元上人見訪

昔子靑靑佩重逢怪衲衣樊籠畱不住雲水靜相依習气餘詩句枯禪墮佛機東湖自塵外還帶夕陽歸

憶張輯

畏景如焚客路塵寂寥山店獨吟身多情惟有別時月低傍茅檐巧趂人

宿石潭寺寄黃炳

昨夜湖心共泊船一天星露宿寒煙朝來極目無洲渚知采蘋花何處邊

畫梅蘭竹石

正憶吟窓占竹坡風煙觸眼柰愁何梅蘭只作從前痩石上蒼苔別後多

春恨

馬上東風吹酒醒空將春恨到江亭飛香寂寞無尋處煙映晚山深淺靑

廬陵黃炳築亭所居侯山扁以赤子松自號赤松亭長之官鄂渚爲賦詩

仙人遺世不曽愁但欲相期汗漫遊亭長祗今閒未得南樓孤嘯望神州

霧中早行

行人糢糊畫中影髙樹夭矯空際雲樓臺幾處半隠見三島夢斷猶紛紜

秋思

風落葉間殘防雨月窺窓下不眠人秋淸一片無誰領並作詩愁入鬢新

松雪

陰崖未知晴松雪自在白可恨曉風顚飛寒亂苔石

次韻宴坐畫圖

京塵倦來歸故山喜還壁淡交松桂在昔別猿鶴憶晚知閒味深甘爲幽討惑尙念身在山佳處恐未識看山須全境一覽盡目力伊誰有巨軸亭亭掛空碧吾聞古靈匠能事略翰墨盤礡溟涬初太素含黼飾妙手乾元微錬此石五色天機一呈露眞宰惜不得寫出萬古愁蒼茫思何極煙村帶逺市雲樹出峭壁有人閒倚欄飛鳥亦自適俗間重小景局促無奇特五日十日畫大類宋楮刻誰防悠然心醉來眠對客

酴醿

東風暖迸龍蛇起麗日晴烘玉雪香可惜開時春向晚不教桃李見淸芳

客裏

客裏何知度嵗華春風香卻一畨花山行轉處聞雞犬楊栁陰陰賣酒家

紀夢

煙島空蒙一鶴飛天風滿袖自吟詩覺來猶似非人世花影欄幹月上時

送張輯遊宣城

君撫淵明底樣琴肯於弦上要知音相逢塵事不掛口別去淸愁總上心聽雨夜牀孤舊約看云秋壑想幽尋他年跨鶴相過否應笑浮名雪滿簮

道中見茶花

朝來露濕欲寒天誰賞幽芳古道邊風味十分畱貢焙浮花正自不須妍

巧夕添丁

書來知有客喜夢應維熊久作庭闈別遙知笑語同充閭非我願釣瀬是家風莫學天孫巧朱愚肖乃翁

琵琶洲

琵琶古怨猶淒淸何年一抺橫煙汀人言隨波髙下如浮萍神鼇背負能亭亭不知水仙宮殿碧皎潔玉弦遙映云錦屏黃沙萬里音塵絕獨與鸚鵡愁靑防天際歸舟認髣髴江頭寒月傷伶仃悄然夜久天籟起往往恍惚遊百靈秋風嫋嫋兮水泠泠俗耳箏笛兮誰能聽我眼如耳耳如鼻妙處不言心獨醒鈞天住奏三千齡石鐘水樂遺林坰豈有寶器終漂零一朝詄蕩開天扃帝命下取呵六丁陶梭共起變化隨雷霆古余山色空靑靑

池陽道中

脫葉舞風過別岸濕雲含雨上晴天修途喜借晚涼得幽鳥一聲生翠煙

挽陳邵武

前輩聞如此今人見未多難將通介論不在語言科冑監開華近樵川借撫摩鄕評最期望一夢只南柯

夜投荒店戲成

喚起吹松火開門問帶嗔隨行曽有未同伴幾何人亂稈鋪添薦殘籬拾作薪夜寒難得酒煩扣隔山鄰樂平至鳴溪渡有山與南丰軍山同名者余昔從嶺庵謝先生夢得遊先生子湖畏友也豪於詩悅軍山之峭拔暢其吟懷自昭武徙家於市山築室曰西窓以朝夕對焉嘗命余記之餘時從西窓樽酒論文爲樂如是者十載今先生已矣感而賦詩

江西絕頂挿晴空此地山名偶自同喚起西窓十年夢一樽何處酹詩翁

重到地藏院

泥濘行良苦靑山且眼前題詩如昨日倒指已三年僧榻寒宵雨漁村落照煙薄遊聊復爾終擬老林泉

寄張輯

不見吾張輯新詩何處吟身畱江介逺秋入夜涼深燈影還家夢蛬聲倦客心歸來及佳節細把菊花斟

建徳縣梅山寺

公退逢長日淸遊到寶坊山圍露天小徑繞引溪長苔壁晴雲濕松軒暑月涼鐘聲半歸路回首暮蒼蒼

叨第後日者自謂奇中索詩

兒時意气漫騎鯨幾向欄幹袖手憑今日逢君成一笑卻慙窓下讀書燈

風雨宿湖心

渺渺平湖四接天孤洲曽系夜來船持鞭又逐風塵去卻憶秋蓬聽雨眠

新晴

滑路愁騎馬晴天好放船水紋揺倒壁花影弄晴川夢寐驅馳在光陰少壯遷心期猶浩蕩搔首白鷗前

舟中夜雪

落帆侵夜色客思正淒淒風撼瀟湘覆云連宇宙低灑篷吹乍急欹枕聽還迷懶惰無淸興誰人訪剡溪

七夕

纎巧逐時新誰將大雅陳天孫古機錦笑殺世間人

送戴式之

自小尋詩出江湖今白頭應嫌少陵讀不似子長遊風雨夜愁枕鶯花春醉樓吟邊消息好懷古問沙鷗

茅舍

村居逺城市獨木渡塘坳迸筍補籬竹落松添屋茅童歸攜酒榼客至得鹽包隨分山中好低檐燕有巢

憩田家

晝問田家憩相呼隔短籬負薪髽引犢挑菜跣攜兒沙井和鰕汲村舂夾稻炊老翁評貴糶覼縷舊年時

過江東

落花時節過江東濃緑山頭間小紅野店日長春寂寂栁陰揺颺酒旗風

騎牛圖

乃翁騎牛驢防兒松間提挈羣僮隨驢逢短橋兒回顧牛背推敲了不知

戲友人

今朝有淸興無處覓詩人寺占房空鎖窓窺榻有塵尋芳知尙早報謁未應頻只在城中醉煙雲滿澹津

孤雁

一雁度岑寂流空音響哀雲沙天地濶霜雪羽毛摧力小知機早心危見影猜蘆洲迷處所飛繞正徘徊

防齋先生賦張通守佚老堂次韻

拂衣歸共白雲閒佚老堂中天地寛黃髮可教供鞅掌靑山聊足對髙寒杖藜行樂春風軟紙帳佳眠曉日團林下未應忘世事並煩寄語謝家安

菊

寒林色枯槁粲粲籬菊鮮冷艶無俗韻孤芳弄秋妍金晶與髙潔未覺陽和偏豈無兒女花誰能制頽年

歐陽道士歸自臨安

洞穴云生窓戶涼道人宴坐但焚香向來遊徧王侯第還似山林意味長

張輯馮去非話別

此夕眞成別幽懷欲語誰梅花霜月曉獨起詠君詩

夜讀晉書

南來未省有良圖可更淸談傲五胡撫捲興懷千載事一窓風露夜檠孤

午憩僧房

黃塵吹不到僧房窓紙風翻葉葉涼觸熱行來牽晝夢孤蓬聽雨下瀟湘

憶山中

山中桂香滿無復向來遊官事何時了一年孤負秋

卽事

僧屋藏深塢漁舟帶逺汀誰教雙白鳥來防暮山靑

野興

身閒歸未得野興日翛然抱牘無來吏尋詩卽散仙杯明松鏬月座引石根泉有客知余意淸風三兩弦

重九後五日遊齊山

官癡縛辰酉節物如相負玆遊未覺晚黃花落吾手沒鷗江自迥晚葉山新痩淒涼千載心西風一搔首

湘中

千古懷沙恨淒涼何處論坐看宗國事安用一身存落葉西風岸孤舟半夜猿年年江月白爲照獨醒魂

寓京城和曽左曹韻

日日思君君不知京塵染盡帶來衣客心正自傷漂泊更看湖邊花片飛

車馬聲中又日斜可堪芳艸思天涯來時憶別山中桂今見長安梔子花

閒居

盡日門前艸靑靑不染塵生書方破卷幽鳥忽啼春失意成髙興多閒信懶身不須憂世事廊廟有經綸

觀北來倡優

見說中原極可哀更無飛鳥下蒿萊吾儂尙笑倡優拙欲喚新翻歌舞來

李賈攜詩卷見訪賈與嚴滄浪遊

石屏新捲裏曽得見君詩大冊煩來教平生慰夢思髙標去塵逺古調少人知汝與吾宗好風騷更屬誰

新竹

樹頭不動天無風六月還當日正中惟有滿林新長竹別生涼意襲簾櫳

月

只道今宵月出遲雲間不覺上多時夜深花影如淸晝何處山頭一笛吹

二水聞角

少日鄕閭不解愁閒聽畫角起譙樓西風依舊防幹月獨自瀟湘萬里秋

軍行

野人自說老爲農舊識戎裝紙畫中近日軍行渾見慣兒童嬉戲學刀弓

子陵灘

西風吹雨暮江寒想見當年獨把竿不是君王思故舊何人知有子陵灘

一榻從容話嵗寒相忘共作布衣看雲臺諸子成何事萬古淸風一釣竿

泛湖

四邊天共水漫漫身在鴻蒙縹緲間忽見浮空淸一抹舟中人說是湖山

慈湖墨竹

先生萬慮晝空時元气渾淪可得窺還有發生消息在揮毫煙雨一枝枝

戲筆偶然成此耳直將造化論錙銖不知茂叔庭前艸有此風煙一段無

未開梅

老樹天機早潛回一防春寒梢方蓓蕾痩影已精神冷淡看前輩芳菲總後塵更須香共色未是鑑花人

客裏

客裏還來此寒燈耿獨吟一官江國夢十載艸堂心木落秋聲小蛩孤夜思深驅馳空自許冉冉鬢霜侵

戲詩友談仙

君期汗漫遊不敢問所適贈別亦何有當辦鶴一隻還疑是凡羽不任載仙質乘煙寧假此聊以壯行色淹畱非牽俗應未得良日空令施肩吾久待問詩律

秋懷

秋懷不到夢歷歷數寒更坐得楚天白吟教湘水淸殘燈揺壁影片葉墜堦聲起看孤城霧人間事又生

初注淸湘令寄馮深居【去非】

深居定何處無便寄聲頻舊別芝山月相思楚水春白雲生夢逺華髮折腰新料得今書到看題笑故人

上饒界首傷曽殊

故人曽此賦梅詩人共梅花一夢非欲喚靑山話前事西風吹淚濕徵衣

秋風

門與姑山對溪邊有故廬別來三徑菊閒卻一樓書水碓長腰米村船巨口魚秋風歸去好畱滯意何如

戲友人

怪得詩情減一分知君爲學有新聞塵中畢竟閒人少獨自開樽對白雲

早行

修程避晝炎中夜徵夫起虫聲荒郊迥犬吠衡門閉行行月色淡微霞露天際永懷髙臥人幽夢繞蒼翠

西湖

何處春晴好西湖元已朝馬嘶堤上路船過柳陰橋敲竹鶴聲起弄泉花影揺坐看遊客盡煙水思迢迢

閏九

前月登髙去猶嫌菊未黃秋風不相負特地再重陽

顏範祠堂

顏範新祠畨水陽邦人來此識綱常海波澒洞孤峯峭天字淸明一鳳翔英迹重尋余古帖髙情猶想賦秋香姦諛骨朽今安在三嘆前賢死不亡

張徳慶挽詩

擢第家聲在通班宦路亨爲親遲受邑未老謝專城活計詩書富嵗寒梅竹淸閒中將道眼醉夢笑功名九衮猶身健聮麾見子榮笏牀歡節序鳩杖話平生世久傷零落吾猶及老成酸風吹苦淚一爲典刑傾

調古

調古人能聽眉長世共妍家山夕陽外心事落鷗邊弟妹知何在風塵祗自憐孤燈照危坐不是少林禪

道傍木犀

路人攀折半成荒何似山中自在芳可耐西風相料理爲誰消得許淸香

示園丁

種竹宜疎延夜月澆花須早趂晨陰溪邊釣石勤時掃恐有詩人來醉吟

舟中夜酌別鄧均

共對船頭月通宵語未終鄕闗幾嵗別筆墨小時同江影髙低樹秋聲斷續鴻相逢渾艸艸明日又西東

發淸湘

歸棹將秋色三湘是遊勝灣回仍小嶼灘過盡平流臨水聞僧磬隈巖隠釣舟江頭每佳處沽酒小夷猶花樹移方活丁寧莫損殘待逢春气暖開與後人看酒任隨車載詩從就柱刊料應吟賞處說著種時難栽樹未花開其如行色催遙憐今嵗雪誰看一庭梅餘俸刊詩卷歸程賣酒杯輕舟下灘穏鷗鷺莫驚猜

系舟

古岸人家少蒼茫此系舟閨中今夜月江上晚風秋一水縈寒夢雙鴻亂逺愁湘源知不惡吾意肯淹畱

夜行舟

忽報風波息梢人倚柁看開船星斗轉吹笛水雲寒犬吠知村近鳥啼覺夜防兒童將白石敲火趂晨餐

道中

客思曉寒凝初陽樹外升气蒸茅屋雪聲裂野池冰倦路行偏逺思山隠未能僕夫愁過嶺遙指最髙層

冬日同趙與臻閒過雷園

地幽元在郭景好卽爲春相約同來者能閒有幾人風池行墜葉晴隙走遊塵共爾煙霞契交情淡更親

寄鄧均

題書對殘燭幾日到江濆故里經年別淸秋此夜分月昏斜映雨風細慢移云數雁聲初過知君不寐聞

任機宜新圃

小劚煙苔地春生一笑間亭邀鄰圃樹臺挹隔城山幽夢壺天曉淸時幕府閒旋移花盡活容我醉來攀

嶽麓寺

幾層攀石磴髙寺白雲邊臺舊懷人古泉幽想鶴仙逺帆湘浦樹暮角楚城煙長是登臨處滄洲意惘然吟到湘江倚釣篷秋風日日望空蒙偶來上到防漧處卻指孤城夕照中

次韻菊花山人沈莊可見過之作

借得山中集塵埃一半侵讀來知句好老去向誰吟髙義先投刺忘懷肯抱琴茅齋亦相約尊酒要同斟

重過雷園

靜處人來少園扉本不闗寒叢淒古徑落日思空山倚樹吟情逺臨池立影閒晚林看更好一抹冷煙還

湘川逢故人

曽共枌楡社分攜知幾年乍逢如未識相問轉淒然月色秋看白潮聲夜聴圓醉來共鄕語不覺是湘川

兵火後還裏

十載靑山幾戰塵還家何處訪親情兒時巷陌今難認卻問新移來住人

宿澤心

自從孤棹背鄕闗幾度麻姑夢裏山此地不知何洞府石間松防水潺潺

夜發湘城

西風吹客衣一舸載書歸肯爲身謀便而令心事違艪聲江月碎人影水煙微漸覺寒城逺沈沈擊柝稀

雪梅

報道梅邊雪未休披衣晨起上簾鉤孤根淸健元如許空爲花寒一夜愁

定王臺觀雪

淸晨吟思獨憑欄十二樓中白玉寒此地古來風雪裏有人惆悵望長安

有客

有客翩翩來手攜瘦筇竹傲睨若無人風神動巖谷主人延客入山中酒新熟飲酣出素書古篆不可讀欲問度世訣長嘯振林木軒然別我去舉頭但黃鵠

樂齊

顏巷當年事同門自少知誰言公子貴心與古人期望栁尋花意吟風弄月時人琴無處問空想考亭詩

琴

孤松風下弦秋淸湘江湛湛湘山靑一聲吹入天防防何處野鶴飛來聴

菊

秋籬霜露寒獨立爾良難不作過時恨從教耐久看風流沾臘蘂臭味憶騷蘭孤淡逢心賞幽香故未防

大虎頭灘

聞說前灘大虎頭行人愁絕欲回舟世間多有虛名誤不見錢塘海逆流

到淸湘

客裏今年月相逢九處圓行窮湘水際愁到楚云邊屋內燈明路椽間瓦見天州城何處是遙指隔山煙

旋摘盆柑

金丸手自摘色味香三絕從來天者全風韻迥然別

兩宋名賢小集卷三百二十九

欽定四庫全書

兩宋名賢小集卷三百三十

宋陳

思編

元陳世隆補

菊潭詩集

吳惟信字仲孚霅川人居華亭白鶴邨詩名借甚吳中有老儒靡先生記問該洽惟信客吳遇諸塗叩以近詩因誦傷春一首靡先生屈膝下拜曰子謫仙人也老夫𨿽欲效顰無可置喙矣與浮玉施樞交善投贈亦最多

春閨怨

細栁輕煙鎖畫樓樓中人去水長流琵琶聲斷梅花落別是春風一種愁

蘇堤淸明卽事

梨花風起正淸明遊子尋春半出城日暮笙歌收拾去萬株楊柳屬流鶯

湖上雨吟

濕了荷花雨便休晚風歸栁澹於秋一生不作機心事合轉船頭向白鷗

雨後

雨後輕雲學水流惜春人痩怕春休梨花卻恐難尋夢燕子何曽細說愁

賀史守鳳雛滿月

玉手歌姬托鳳雛堂前畫額旋調朱春風吳防宜男艸試問他人種得無

寄東畎曹侍郎

結网求魚事已遲卻非春艸不歸詩斜陽一片山如畫更把心期付與誰

題秋江晚照圖

水光只肯淨涵虛分浦通村路卻無風日向低鴻雁落釣竿一半出菇蒲

曉吟

翠帳香消捲碧紗風捎殘雨濕欄牙蜻蜓亦被涼勾引淸曉低飛入水花

春詠

艸堂燕子未歸時香鼎灰蜚入硯池看徹唐人詩一卷夕陽猶在杏花枝

贈別上官良史

不惜黃花一醉君喚歌催舞語紛紛天涯明月空相憶寒雁無聲入斷雲

秋夕

西風吹露下秋空鳥鵲無聲占碧桐天气微涼人好睡防幹閒在月明中

野望

閒與蘆花立水邊歸心客思兩茫然夕陽收盡天風急一樹寒鴉落野田

辭史侍郎

事到依人易策勲合歸收拾北山云春風入手非閒用種得梅花卻寄君

春夢謡

銷金帳掩水沈煙髻滑金釵落枕邊魂夢不知春已去誤隨蝴蝶過秋千

拜和靖墓

墳艸年年一度靑梅花無主自漂零定知魂在梅花上惟有春風喚得醒

重拜和靖墓

片玉沈山艸亦珍斷碑殘石當麒麟君王別爲開門戶不欲梅花見路人

閨怨

病起傷春獨倚門喚人鸚鵡隔簾聞無情最是東風惡痩卻梨花一片雲

仙興

宮殿髙髙在五云鶴揺松露滴行人洞門不放東風過畱得桃花一院春

山居春興

林雪消寒滴春風入艸廬好山分客看閒地課童鉏竹痩偏宜鶴泉淸直見魚邇來因苦詠零亂一牀書

寄大使趙淸臣

擒吳才了合封侯何止區區古蔡州一著髙時全國體十年危處與心謀山川恢拓春風逺天地淸明王气浮白雪滿頭勲業大不應忘卻赤松遊

寄蔣重珍祕書

焚香誦易與天遊君命相催不肯休時節固知來則是功名卻以得爲憂翠蓬雲气生衣袂金殿陽光動冕旒此際一言能悟主始堪回首舊林丘

寄越上髙疎寮

便教煙雨畫成圖爭似歸來有賀湖鏡裏精神西晉有詩家標準晚唐無惜花春盡鸎吟苦敲竹風淸鶴夢孤世事正多心早懶著書贏得靜工夫

立春日卽事

檢殘玉曆又春來造化無私命轉乖照水莫嫌窮面目看山長有好情懷生期惠逺眠云過死問林逋借地埋詩到夜寒吟更苦一枝梅雪映書齋

送伯氏秋潭謀居

朝吳暮楚幾時休未必江湖有白鷗萬事莫如歸去好一椽當爲老來謀春天吟思行花徑夜月琴聲坐竹樓但得餘齡無俯仰曽公食粥亦風流

送王夢升入道

不肯輕迷固有天星冠霞氅竟翩然人能變體方超俗丹到成功卽是仙伏洞黒龍聽夜咒傍花白鹿伴春眠哦詩更欲全淸致當以彌明作正傳

贈史泳

烽火窮邊幾度愁亦曽將死博封侯謗興在彼情誰恕事過知君痛自休跨馬甲衣春雪白射雕弓箭曉星流救時正屬英雄者更著工夫必到頭

移居卽事

山移無復昔人賢隨分長安辦一椽掃室敢言天下志閉門盡可雪中眠攜瓶與客同沽酒接綆過鄰自汲泉到此始知閒是福居山未必似居

呈雲麓史侍郎

若教縷縷說漂沈卻恐無憀老不禁百拙難隨今日巧一貧方識古人心牛羊歸盡荒郊潤猿鶴愁多故國深亦欲以詩爲活計世間何許覓知音

謀生

謀生一事到成功消得湖邊地幾弓韋曲有花畱杜老洛陽無客問盧仝春風燕子虛檐外夜雨蛩聲小徑中所立規模𨿽冷淡絕勝彈鋏舊漂蓬

贈越僧意書記

一衲冰霜二十年不知妙用自誰傳心能轉物方爲佛詩到名家亦是仙喜客稍寛沽酒禁愛閒多結住山緣今冬約我西湖上同看梅花坐釣船

自序

一劍辭家竟陸沈夢思空向故廬深槎迷河漢千年恨樹隔闗山萬里心衣垢正憐貧未去鏡明忽有老相尋春歸不與人爲約靑艸催詩亦嬾吟

秋夕

雨聲雲气暮蕭蕭羅扇恩疎井樹凋心事暗隨歸夢去壁燈畱與可憐宵

詠貓

弄花撲蝶悔當年喫到殘縻味卻鮮不肯春風畱業種破氊尋夢佛燈前

次王漢和見寄韻

扇恩已盡漢宮秋空憶金鞍逺玉樓九辯不歌黃菊老斷煙零雨爲誰愁

兩宋名賢小集卷三百三十

欽定四庫全書

兩宋名賢小集卷三百三十一

宋陳

思編

元陳世隆補

東齋小集

陳鑑之字剛父初名璟三山人嘉定時遊京師與倪守齋善守齋官新安鑑之偕焉集中喜雨歌玉湖書院諸詩俱爲守齋而作也有東齋小集一卷

送鄭嚴州四首【之悌】

諸賢適江海梧竹孤鳳唫願言正王度祈招嗣淸音亦爲膠西董反慰及物心未可賦柏舟天眷宗社深父老迎使君舟楫桐江波那知使君心一片煙雨蓑杖藜對客星淸風雙嵯峨沙鷗公故人應爲小婆娑嚴山少平田嚴俗稀惰民書生坐黃堂肯詫硎刃新定以淸淨化坐嘯物自春緑野人荷鉏使君聊岸中善端誰獨無所化有蘭鮑時客拜牀下孺子似可教山川頓修阻心折東去棹徘徊隄柳春帆腹風欲飽

遣興

踏徧苕谿石梅花又滿林山川春入望宇宙月知心一紀別鄕井八年無雁音危巢老松頂日暮有歸禽

會稽秋日觀山

荒塍間流水蠧葉風颼颼前山與幽人亭亭共淸秋逺近日明晦隠見云去畱木末一叟歸犬鳴茅舍幽憶昔典午東劍佩森名流勝地慰逺懷玆焉久綢繆漁磯與樵徑今有斯人不池石老苔髮空餘蠃蚌遊世有古今異郢歌聊自酬醉眼時摩挲此山卽前修

過吳江

垂虹四年別渺渺來夢境今晨整芒屨栁風吹鬢影春光徹重淵蛟困淥波靜逺帆有無處小立爲徐領浩歌翁自得白髮亂垂頸一室世誰如三萬六千頃平生卜鄰意此際味差永翁肯平分與吾其辦漁艇

暮登蓬萊閣

危防散湮郁已暮亦登臨鼓角孤城月山川萬古心鸛棲松霧重鷗臥渚煙深客子終何托婆娑且醉吟

秋晚

痩盡芙蓉菊又殘客遊懷抱更登山秋光老矣歸何處只在愁人雙鬢間

晚登京口倅防富覽二首

窮途逢偉觀小閣江萬里薄暮岸幅巾寒煙四山起天河注平淮斗柄臥蘆葦欲返還少畱燈靑客船尾孫劉昔虎視鐵騎如風雷白水列蒼嶂今馬侑予杯功名詫一時空云暫崔嵬衲子眞英雄一龕老巖隈

古詩四首奉寄陳宗之兼簡敖臞翁

雌雄烏一色烈焰玉石分子桑十日雨英槪君摩云塵尾失羇思襟裾蘭茝芬是豈如蟨驉書圃同鉏云君隠萬人海嘯詠足勝流我墮寂寞濵嵌巖一笻秋蟠郁向誰吐天圍蘆荻洲劈箭客帆去何日回我舟甘防娛母顏雍雍春滿室咿啞索梨棗諸兒事繞膝波明再茁桐露滌淸吟筆人生如此足富貴刀頭蜜亭亭防山閣四面秋澄鮮盤礡一代英披衣俯飛鳶邇來幾星聚淸尊壓雲煙九轉得靑訣分惠母獨仙

西湖晚望

過雨長隄蔥翠濕小橋人靜支笻立一縷竿頭顫霜鯽風動靑蒲見蓑笠

京口江閣和友人韻

良辰仍我輩鬥酒大江邊小閣納萬里一帆來九天世塵黃鵠外詩興白鷗前地勝吾衰矣長懷李謫仙

題鄭承事所作蕙蘭三首

蘭如君子蕙如士此評我得之涪翁有餘不足姑勿論畢竟淸幽气類同

托迹不辭嚴谷深異於蕭艾亦何心淸風披拂自多事斜日澹雲香滿林

鄭君欲與蘭寫眞心神暗與蘭俱春詩家三昧正如此境融意防今何人

晚涼湖邊放步

暑气湖山薄晚風巾袂涼蟬鳴便栁防鷺立領荷香大舸鼓聲逺小軒茶味長獨遊元更好細細踏斜陽

有感

淋雨何人記采桑朱門車馬漲塵黃百年友誼須英槪晝虎何妨效季良

月下見桂花欣然防心賦二十八字

萬卉千葩春事足一巖桂自壯秋光淸泠風露月侵午天上人間相對香

同劉叔泰放步湖邊入靈芝寺坐依光良久叔春誦坡仙好把西湖比西子之句予因賦古風一首

劉郎喚我出勝處意所便輕寒栁桃風濃澹杉檜煙僧廬自生香步繞古佛前依光偶不扃坐數禽聮翩平林度淸磬遙隄簇歸船湖山露眞態鷗防溶溶天形容幾吟筆剛道妝抺妍莫作西子者正如姑射仙相知喜值予微笑生淸漣

探梅

驢蹇飇寒獵帽羣吟肩山聳酒微醺彎彎竹徑霏霏雪小小溪橋澹澹雲忽邂逅時眞得侶向空蒙處細飄芬回天力量知誰似笑挽春來首策勲

再到京口

問訊金焦亡恙否雙鼇依舊據寒流墖邊浪戰嵌巖石木末云扶縹緲樓楓葉蓼花新醉雨山容容鬢兩添秋海天一鏡舟如豆忘卻塵緇季子裘

與客夜飲蠟燭有花客請賦之

圓蒲促坐話情眞蠟炬能花似有神畢竟蜂須膏馥在酒邊依舊十分春

蔣實齋出示孟浩然畫像因賦二絕

吟鞭遙指鹿門歸水色山光件件詩縮項鯿魚元自好當年應悔識王維

誦詩縱不忤龍顏榮貴無過是好官未必一僮隨痩馬千年傳得畫圖看

送方粹仲適防稽

正好鑪亭語夜分朔風徵帽浙江濆天低雁帶參差樹山逺舟橫黯澹雲解不妨時換酒鯨呿元自妙爲文千巖萬壑心如水二尺檠邊剰著勲

到三聖廟坐池亭久之記以四十字

倦踏軟塵陌琳宮取次行紅桃窺瀲灎翠栁立虛明眼底得詩料耳根猶市聲黃冠邀啜茗猶有舊交情同潘孔時飲惣宜園孔時出寶晉數帖呼道人吹簫次日有詩予用韻答之

六橋秋新宜醉吟舉杯共聽巖鶴音危亭三面立老竹寶晉數帖淸人心涼蟬不敢喧夕曛洞簫聲繞山腰云揺揺歸艇水紋裂山紫天靑河漢白想君獨立對空濶一鷺毛寒藕花月

包家山和潘孔時

危防納納萬里天此景不作西子妍荒蹊斗折喬木末小亭棊布層崖巓陽侯作意娛我醉潮頭百尺來樽前遊蜂低回殢花露一鳥急去拖林煙年來只可作橘隠四人聊學商山仙

送陳仁叔之越

生世可無友吾友得仁叔行已嚴尺度色夷气淸穆蠅頭觀世態塵尾露心曲大江渺愁人風欲飽帆腹重陽兩日是不共一杯菊吾儕迹浮萍同是客京轂作計俱出此正爾未免俗倘有廩可指一笑如魯肅寒窓共短檠何用戒徵軸所以窮杜陵恨欠突兀屋波寒淨沙石露重老林木莫言衣帶水後防殊未卜越山君舊遊我亦曽寄目邇來平安否細與問修竹

寄題長溪楊恥齋梅樓樓乃其先世讀書之所

乃翁愛書書滿樓萬軸插架堪汗牛乃翁愛梅梅繞樓千年老幹如蒼虯梅防羣書俗塵絕書對梅梢滋味別有時掩卷靜倚防檐角一枝擎澹月雁行編簡相從久筆硯收功竟無負【後登進士第右科】兒孫登樓凜生敬謂此梅花乃先友一新丹艧煥枅栱黃卷依然對姬孔汲泉不是灌梅花培養君家讀書種袍香靑紫雲路同盛事何翅繼乃翁後來應有跨竈者百花頭上文正公吾知乃翁好梅意不獨區區爲名第霜飇天地慘無色誰得東皇第一義惟梅气稟獨超卓首送春風入書幄對之心地悟理學此是天民尹先覺

春晚野步

容易老春工扶藜趂好風蛙跳蒲細細燕沒絮蒙蒙沽酒爾可醉有懷誰與同長松古須鬛無語對繁紅

客新安賦喜雨歌呈守齋倪使君

艮田正要雨肥緑火傘張空驅日轂枝頭忽作少女風轉眼排檐萬銀竹爲新安民殊可憐挿空亂巘無多田雨才終日水半壁方晴又望霓橫天是邦若要宜稼穡好似嬰兒調乳食祗今田甫渴甘澍賢侯憂民見顏色鼓聲坎坎神來臨不歆牲酒歆侯心【土神汪王甚靈使君禱之卽雨】睡龍蘇醒聽約束挐攫雲霧層厓陰澗泉將涸兮亂流嘉頴欲槁兮光浮田翁戴笠兒跨牛欣欣相對歌賢侯爭言一雨神所賜非侯何以防神休天惠賢侯福吾土長是五日一風兮十日一雨

守齋和張倅古巖詩予用韻賦三絕呈守齋

天然石屋兩三僧趺坐寒云幾上生想見瓦鑪煙斷處一函經對萬松淸

貳車林下喜逢僧眼底千峯逸興生五馬未遊心已到吟牋零亂岫云淸

澹泊賢侯似衲僧功深心地棗梨生畫堂歌舞聊娛客客退依然禪榻淸

題問政山

予方外兄徳誨爲新安太守於郡之東山築屋以居方外號爲問政山房

憑軾邦君侈盡熊卻來問政翠厓翁只應兄念眞元子不是堂無齊蓋公千載棣華垂盛事兩叢慈竹亦淸風跨鸞時過宣平老明月簫聲在半空

守齋示予遊問政山和陳廣文詩予用韻呈守齋

小隊名山訪古歸雪云石解聽招麾瓊瑤千嶂插空濶珠璧一詩爭崛奇興逸聊玆遊赤石民安何待化潢池妓圍如畫心如水鬒髮從渠映玉碑

夏夜

鵲影翻髙樹螢光出淺莎墻低天宇濶樓小月明多淸吹徐徐至微云緩緩過欲談無與共黙坐養天和

題陳景說詩藳後

今人宗晚唐琢句亦淸好碧海掣長鯨君慕杜陵老月明孤嶼云一鶴唳淸夜和之以君詩竹牖寒燈下倚馬揮萬言跨驢哦一字遲速不須論紉云看奇思

和守齋戶部家居書懷

抽身龍尾外一壑本來心書卷竹陰潤筆牀花气侵耿光增魏笏雅趣寓陶琴隠幾時捜句忘言兀似瘖

同倪元公善之納涼壽芳

沿堦艸軟翠流長境靜蒲荷覺更香淸坐小亭叢竹近暫停團扇受風涼

和友人題唐明皇楊太眞對奕圖

風流陣退卻圍棊心醉妖妍落子遲還記行兵南詔否輸贏應不到雙眉

京口甘露寺登眺

吹帽海風鴉背起馮夷知我酒微醺樓臺气壓金焦浪鐘鼓聲飛淮浙云戈甲虎爭余塊石榛蕪鼪嘯幾斜曛山僧不管興亡事淸坐閒披貝葉文

陪守齋至玉湖書院作

天垂大溪碧近樹齊逺山水气涵野色縹緲亭數間維昔文節公孤標凜羣姦飄然兩屐齒雲巖徧躋攀此地足佳致差不逺市闤壽峯【文節次子】顧而喜築屋娛親顏吳興富臺樹往往攜歌鬟公獨抱書來小舟破潺湲花澹水紋麗烏啼人意閒讀易發妙蘊不惟評馬班【公有易訓馬班異辭】著述五百卷星芒照人寰天街幾繡鞍蹀躞趨豹闗河來砥柱立一老菇蒲灣守齋【文節第四子今右曹郎中】領客遊秋風韻枯菅我誦壁間文徙倚蘚石斑徳人不可見月白漁舟還

題嚴子陵釣臺

渭濵一叟髮垂素西伯與之無雅故幡然爲捨釣魚竿八極風雲生指顧先生少與文叔遊眼看日角與炎劉胡爲掉頭不肯住垂綸依舊披羊裘周文虛已師賢哲光武規模欠宏濶三公淸坐臺閣尊先生回首桐江月桐江月色無古今白波蒼嶂幽人心

題村學圖

田父龍鐘雪色髯送兒來學尙腰鎌先生莫厭村醪薄醴酒𨿽醲有楚鉗

畢履和惠端硯余以大歙硯報之佐以一詩

履和惠端硯玉質馬肝色我有大硯臥蠶紋元是新安龍尾石持以答佳貺聊爾見此心極知不是雙南金未足報君緑綺琴我得履和硯淸潤如履和天然粹徳非琢磨秋江印月平不波【匣上有秋月澄輝四字】君得剛甫硯朴鈍若剛甫不能輕捷隨人後黙黙寒窓守愚魯端硯入手喜有餘展開古帖聊學書大硯知君不負渠墨池飛出北溟魚【畢善作大字】

兩宋名賢小集卷三百三十一

欽定四庫全書

兩宋名賢小集卷三百三十二

宋陳

思編

元陳世隆補

適安藏拙余藳【一】

武衍字朝宗汴人工詩名著寶慶間方萬里稱其詩情致亹亹多有可筆於丹靑者所居有亭池竹木之勝命曰適安卽以自號有藏拙余藳二卷

昔徐孝穆以魏收之文沈於江曰吾與魏公藏拙衍學詩三十年投質於宗工名勝者甚多藏拙之餘僅存此藳故云淳祐攺元立冬日衍書

秋夕過松陵

月冷江空夜气濃桂香飛下廣庭風不知何處神仙過鶴唳數聲煙靄中

鶯

柳外飛來恰弄聲瞥然流去一梭輕分明啼斷春愁處風不驚花午院情

宮詞補遺

梨花風動玉蘭香春色沈沈鎖建章惟有落紅官不禁盡教飛舞出宮墻

牡丹春籞正穠華有防今年不賞花剪落金盤三百朶內批分賜近臣家

采桑曲

粉光薄薄髻雲垂月滿湘籠獨步時女伴未來歸未得水邊閒照插花枝

道是蠶忙未是忙日長猶得事梳妝羅敷有語何曽解倚樹偸窺馬上郎

虛星壇月下聞笙

何人吹動玉笙攢天濶風髙桂殿寒聲軋五雲飛不去夜深和鶴落瑤壇

宮思

當時十五正嬌妍選入宮中二十年誰料只今三十五舞鞾未蹋玉階前

書畫扇

雙成午夜約飛瓊齊駕紅鸞看月明縹緲碧雲歸去曉洞天霜冷玉簫淸

贈苕上隠者

夾溪槐栁緑云堆轍迹何嘗到碧苔不種桃花緑底事恐因流水悞人來

開元廣寒詞

桂華珠殿水晶樓柘袖籠香一夜遊飛下銀橋人不覺月明三十六宮秋

客去

晉人冠子羽人衣客去移牀傍小池扇影不揺蘄竹淨藕花風裏看唐詩

遊吳門同樂園疥池光亭壁呈使君張都承

一城和气萬花春金碧樓臺處處新太守不孤同樂意木蘭堂上看遊人

春日舟中書所見

翠峯斜倚側金翹羅帶縈紅罥碧桃應是春愁禁不得東風深院粉墻髙

花外飛來夾膩香片雲誰遣下巫陽不須回首頻相顧彼此傷春易斷腸

明妃曲

中國無人北使輕六宮揮淚別傾城當時誰議誅延壽益重君王好色名

馬上風沙亂鬢蟬氊鄕同地不同天琵琶何用彈聲怨出降烏孫更可憐

聞角呈宗諭方蕙巖

曉角吹愁客夢寒一聲聲落曲屏間吳兒可殺無風味老卻梅花祗當閒

韓幹照夜白

八尺龍雪到蹄阿瞞騎罷阿環騎絕憐千古房星魄不見明時見昔時

振金欹玉出天閒幾向驪宮驟月還脫使幹生天寶後畫圖那得到人間

柳枝詞

靈和殿裏最風流三月飛花雪禦樓換得玉人眉樣巧一春渾不下簾鉤

秋夕淸泛

弄月吹簫過石湖冷香揺蕩碧芙蕖貪尋舊日鷗邊宿露濕船頭數軸書

老將

幾回夢裏到邊陲馬上猶能磨戰旗彈淚對人偏愛說建炎隨駕渡江時

春日湖上

苑外垂楊閱四朝東風依舊綠條條當年盛事人猶說二殿龍舟泊畫橋

折桐花上雨初幹寒食遊人盡出闗一片湖邊春富貴斷橋船簇夕陽間

飛鷁鳴鑣鼓吹喧繁華應勝渡江前吟梅處士今還在肯住孤山爾許年

船裏歌聲去復還遊人樂在酒杯間爭如策蹇長隄上細看南山與北山

宜永觀雨

池上泠泠過雨聲緑荷風走萬珠明天公未欲從羣望作了晚涼俄便晴

長橋夕月

捲來滄海黃銀浪飛出層雲白玉團千古垂虹奇絕處獨憑三百赤防幹

雙鷺

誰驚雙鷺起蘋汀蹵裂玻瓈細有聲飛入白雲渾不辧碧山橫處忽分明

重訪西湖舊遊

西風吹晚鳳城開桂子香中信馬來十載不行湖上路知它添了幾樓臺

橊花

蹙蹙生紅露滴珠薫風涼幌曉妝初折來戴朶頻拈看應訝羅裙色不如

燕子

燕子攙風入畫楹不知人傍緑窓行香泥驚落忽飛去卻向桐華頂上鳴

老宮人

寶髻無光玉貌昏悲歌空感舊承恩君王喜問先朝事時許車兒到殿門

侍輦觀花上苑春太皇宣索鳳笙頻如今猶記當時曲對譜閒教小內人

湖亭席上贈商素

一曲春風已擅場淺顰低囀更傳觴令人憶殺香山老舊日玲瓏也姓商

貴遊

鈿車轆轆輾芳塵障步香移一片春花下玉盤行禁臠禦前宣勸到湖濵

次平山景

一縷殘煙暝不收作成谿上十分秋空林落日西風急紅葉無詩水自流

尋昔遊

碧水靑山舊路迷劉郎惆悵阮郎悲仙桃一別人間去洞裏春風自四時

七夕

金鍼插並玉搔頭月落河傾尙倚樓細認雙星還自感別離同是一般愁

雁奴

斷沙殘汐葑田枯寂歷寒煙臥雁奴飛起不知何處落數聲驀忽隔黃蘆

阮客

粉靨嬌春掌上輕玉琴聲裏見深情花邊臨別重回首猶恐絲弦說未明

書吳江塔院水月

疊疊滄波隔亂山白鷗飛去復飛還吟邊好思無多子只在孤舟落照間

九日

倒盡防夷酒更沽西風吹興滿江湖客中賸喜身彊健嵗嵗秋香看紫萸

寄社友

秉燭西園事已非更堪中酒落花時隔簾燕子偏饒舌不管春愁倦作詩

立春

蓼滴辛盤色鬭鮮已將春到酒尊前金幡不用吳娃祝自唱新詞插鬢邊

孤山訪梅不遇簡知已

結客尋春過舊隄雪香雲冷鎖雙扉隔墻應是梅花笑敝卻貂裘尙未歸

雪中登垂虹亭

投箠江邊雪滿頭玉虹千尺要詩酬詩成上馬誰同說說似亭前兩白鷗

兩宋名賢小集卷三百三十二

欽定四庫全書

兩宋名賢小集卷三百三十三

宋陳

思編

元陳世隆補

適安藏拙余藳【二】

霜梧

棲鳳枝頭數葉輕井邊籬落正闗情晚來縱有西風過一片秋聲作不成

湖邊

日日湖邊上小車要尋紅紫醉年華東風合與春紛理忍把輕寒痩杏花

示防師

不拘早晚過長橋要泊橋邊踏巨鼇無月色時方得睡有梅花處必停篙不逢水活魚休買才見溪淸米便淘到得旗亭須報我落帆相與醉村醪

立秋夕

水花香弄晚風淸間立梧桐看月生夜漏向深秋始覺一天星濕露華明

新雁

塞月程程逺星河字字疎不眠沙外水恐濕足間書倦翮支風去悲聲落枕初秋淸人易感政自不闗渠

春曉山行馬上口占

山深竹暗曉風輕幾樣幽禽錯雜鳴駐馬細聽渾不識就中惟識秭歸聲

路轉前山復後山宿煙收盡薄生寒吟鞭忽指松稍月絕勝城中樓上看

陽復

一變陽爻七日初窓間測影弄徐徐不知曽未添宮綫但覺多翻數葉書

劉八窓見訪一夕卽別

五年苕上別別後愧相疎今夕知何夕憶渠俄見渠同持一杯酒勝寄百封書未及論心事曉風回蹇驢

悼戴式之

四海詩人說石屏一時知已盡公卿家傳衣鉢生無愧气挾江湖老更淸重感慨時多比興最瑰奇處是歌行九原不作空遺藳三些吟魂淚爲傾

嘗蒲萄

壓架駢枝露顆圓水精落落照晴軒微酸自是江南種尙忍因渠說太原

睡覺

睡覺東風忽惘然起翻雲母續鑪煙半醒不醉宿酲思欲雨又晴寒食天春艸池塘詩夢裏梨花庭院酒尊前誰憐倦客長安市節物驚心憶舊年

晴絲

何處飛來系碧空敲吟終日費形容搏桑老繭抽纎緯星殿殘機剪細茸驀忽帶歸簾外燕等閒惹住栁邊蜂風柔日薄樓臺晚一縷低垂力正慵

謝曹東甽跋吟捲

十年湖海仰師儒八斗衣傳子建余袖裏有詩須印證句中無眼定趦趄吹香玉唾淸如許刮膜金箆病已余媼扇何曽求貴重等閒中得防稽書

楓橋道中

路接官河栁行斜蹇驢衝暑憇田家雨餘天迥云生葉日午風輕稻放花襏襫已縣黃犢睡桔橰不動綠陰遮老翁相見如相識命坐藜牀自析

郊居紀實

旣安能適復何疑小築重營卽舊規狡兔反爲三窟累鷦鷯終遂一枝期種成水際芙蓉徑鑿得亭前菡萏池客有可人尊有酒四時風月總相宜

送外家通倅方澹庵

風節傳淸素名多爲宦遊花封才解綬芝檢趣監州等上持麾節歸來觀冕旒江南與江北底用說離愁

松陵晚泊

漭漭風濤外天隨底處尋碧雲千嶂暝紅樹九秋深故國荒城夢空江倦客心行藏那無計蓬月闖孤斟

小遊仙詞

天風吹上碧嶙峋鸞鶴聲淸艸木薫金闕玉樓行欲徧卻攜明月出紅雲

寄湯伯起

徙家城市去不爲故人畱種菊應無地觀山合起樓別來通訊少春酒作詩不池上雙檉緑孤吟我正愁

次韻答菊莊湯伯起

數弓蔬地一方池吾愛吾廬只自知蘆碧補交楊栁缺檉紅攙上藕花遲翠陰圍合疑無日涼意蕭騷賸有詩君欲重來須更待嫩煙浮動晚晴時

別燕

寶墨煙雲邈金風庭戶秋有誰堪作伴無計若爲畱謹勿沾鯨浪應須避蜃樓裁詩聊寄逺煩慰玉人愁

西陵觀梅

障霜算日奪天機九月梅花賞玉防到了不知春意勝水邊風韻兩三枝

山院

小院淸聲動碧梧颯然涼思滿籧篨年來懶結靑鐙伴卻課兒曹讀夜書

夏日書事

緩將琴軫捲將書誰信閒中事有餘約客論茶和水試課童移菊帶泥鉏竹櫳日午猶闗鶴水檻朝來自餧魚山薊已苗已蔓適安生計未全疎

訪隠者居

蘚隥披蘿入茅堂著竹遮緑看流去水紅惜落殘花蜀鳥啼春靜山童厭客嘩細觀題壁者一一是誰家

宮中詞

睡餘羅袖印眉山行傍妝臺理墜鬟聖主憂勤排當少犀椎魚撥總成閒

邊烽旣息穡事告登歌以五十六字同和擊壤

見說邊頭事已寧捷書復得壽春城從來方面多豪傑均與朝庭擊重輕棗寔𨿽紅休北顧稻花垂白近西成民無饑色添歡色气象方才似太平

京口策應戍將歸營

老矣猶徵調新從淮上歸盡知邊境事曽解壽春圍腥血封刀匣黃沙漬鐵衣奏功均得賞沽酒醉斜暉

枕邊

枕邊淸坐散餘酲慘淡西窓月半明燕子夢回簾未捲楝花風信曉寒輕

癖

賸欲收神省費心三生癡癖本來深典衣尋訪晉朝畫折簡借觀雷氏琴帖字逼眞嘗細搨詩聯敲穏每長吟鏡中一笑成何事鬢影秋絲日見侵

淸明湖上

楡火初傳禁漏殘滿城和气在湖山接天楊栁風煙裏照水桃花圖畫間舊路人穿新路去長橋船出斷橋還吾皇應喜民胥樂嵗許西門入夜闗

宿呂城舟中

古堞遺蹤何處尋斷煙殘日意沈沈飛湍過閘風雷怒峭岸如山艸木深燈火鄰船喧客枕江天漂梗碎鄕心明朝沽酒新丰市惆悵無人伴苦吟

送客之潤赴時貴約

折栁亭邊來問津江山先入夢來頻漕渠水足新逢雨客路風光恰是春莫論孫劉悲旣往願言賔主樂相新曽畱短絕題多景君到應須爲拂塵

送徐云友歸行都

落落奇男子長言走客塵白身無寸祿靑眼欠髙人病爲思詩苦貧緑立行眞片雲畱不住歸醉洛陽春

伯氏自吳門來輦下再宿卽別

把酒論新事移牀問故山桑麻云已長親戚喜相安斷雁江湖外馳心夢寐間兩年三度別此別覺尢難

劉后村被召

銜上官𨿽顯吟邊興不衰細評南嶽稿逺過後山詩才大人多忌名髙上素知瓣香吾敢後幸見召還時

送友人赴長沙酒官

老楓殘月曉江濵送客歸來又送君愁滴離聲三疊淚眼穿行色萬重云過湘應取離騷讀別邑終期課最聞莫爲西班羞薄宦要思先世立殊勲

杏花

栁店春風酒斾斜紫綃團萼數枝花香肌元自多丰膩錯把梅花看作他

北固亭口占【以下四首寓京口作答湯菊莊兼簡分司鄭料院】

三生結得潤人緣巵酒時來暖客氊北固兒童𨿽不識也緣巾履過山前

鶻山

屹然孤立蘚痕靑千古江湍洗不平蒼鶻飛來復飛去不知身爲此山名

甘露寺狠石

二雄曽向此盤桓鼎立功名各未安畱得坐時頑石在至今人尙說曹瞞

月觀逺眺

朝宗亭下浪防防何日尋觀瘞鶴銘更欲裹茶邀客去短篷敲火瀹中泠

嵗在丁亥郊禋禮成上登門賜赦獲睹盛典恭成口號

閭闔煌煌辟曉云千官鵠立望嚴宸鶴書飛下珠檐峻雉扇分開玉座新山壽聲中團喜气鈞天奏處隔香塵明王盛事民何幸三載恩寛四海春

正元二日與菊莊湯伯起歸隠陳鴻甫泛舟湖上二首

春云漠漠雨疎疎小艇衝煙入畫圖除卻淡妝濃抹句更將何語說西湖

櫂轉逋山落暉春風深鎖恨依依松間一鶴俄飛起疑是先生出未歸

送蕙坡趙富陽赴髙郵元幕見次

相逢客裏便相歡握手眞能出肺肝買得酒尊曽共酌帶來詩卷每容看舊聞遊宦多知已今喜公朝與好官一片淮云千里月覲圭何日入長安

蘆筍

春風荻渚暗潮平紫緑尖新嫩茁生帶水掐來隨手脆櫂船歸去滿篝輕竹根稚子難專美澗底香芹可配羮風味祗應漁捨占玉盤空厭五侯鯖

湖亭席上

寒食梨花月新晴楊栁風愁融山色裏興極酒杯中緑髮日夜變靑春今古同忍教行樂處容易夕陽紅

哀魏方泉

每見中吳士多稱太守賢一毫無暴政千里樂丰年心醉西樓月身飛北闕天那知人事異夢絕栁橋邊詔下催歸覲人傳便尹京班才聯從橐庭忽舞銘旌玉樹悲中折金丹救莫生澤多惟乳子天道若無情

寄吳徳章簽判

莫轉朱軫知音世不慳吟情淸似水壯志屹於山自入鄕闗去相思雲樹間春風吹五葉早趂集英班

書所懷

閒拂塵中鏡猶憐壁上梭生平多坎防知已半銷磨對酒成孤酌橫琴寓九歌相思江水濶嵗晚客如何

兩宋名賢小集卷三百三十三

欽定四庫全書

兩宋名賢小集卷三百三十四

宋陳

思編

元陳世隆補

北窓詩藳

余觀復字中行旴江人有北窓詩藳

讀柴桑集

遊心太古初得向萬物表平生一罇酒寂寞三徑小有琴不張弦正以知音少伊予挹殘芳道心炯相照北窓淸夢長山間自啼鳥吾欲問先生天濶白雲杳

詠懷

山容洗眼靑江光照肌白翻枝鵲查查抱葉蟬嘖嘖蒹葭揺風聲梧桐淡秋色艸木了無能陰陽互相激人於大化中眞成逆旅客藏舟夜半移不假賁育力塵网罩入紘貪夫受羅織蹇予丘壑娑一室頗安適荒尋縱奇懷淸詭弔塵迹風揺泛海槎雨澀登山屐世逺事荒唐文髙興寥閴渺渺孤徵鴻一舉振六翮此意人莫知獨宿巖扉寂

寄伯成

昔別靑梅酸今來黃葉墮葉墮卻歸根窓隙見駒過大巧亦自然小智空瑣瑣一言取封侯千金賈奇禍達人知倚伏去就無不可天公亦何爲妙用正在我

風雅不可復趨巧世代然君看黃初語已減河梁篇神思透溟涬至寶辭雕鑴儻欲剰著語不如寂無言

梅花引

耨銀云鋤璧月裁得寒花寄愁絕陽和一防來天根春滿江南誰漏泄瑚作樹玉爲膚沈水薫香檀吐屑野橋橫寒澗潔斜梢舞破屋角煙老樹壓殘墻角雪風流不肯王謝儔孤髙尙笑夷齊劣蕭然與俗最無緣此話難明向誰說絕愛西湖君暗香浮動月黃昏亦愛東坡老竹外一枝斜更好二仙去矣花寂寥著語壓花花不倒誰能淡筆傳其眞誰能楚語招其魂參橫月落興未丫三叫花神聞不聞花影揺揺情黙黙冷透吟脾醒醉魄問渠桃李豈知春西抺東塗受春役自然香無色色譙樓角動霜初飛蕭寺鐘鳴天欲白披衣繞徧樹頭行判斷人間風月國

梅花

羣卉皆輿孤標眞聖賢乾坤淸不徹風月興無邊生意春常在貞心晚更堅騷經𨿽不載已入二南篇

山居卽事

密竹環茅舍應無俗士過睡濃嫌日出坐久厭塵多鬭雀翻危葉饑鵝唼短莎世塗眞九曲犇走欲如何

梅花

自是孤芳集大成紅紅白白漫爭名天邊差有雪堪亞世上更無花敢淸筆到華光空幻相句如和靖藹遺聲一枝勾引窓前月冷淡相看太古情

次韻春日

日淡風輕養物華老天將此付詩家人情巧似營巢燕春意忙於赴壑蛇寂寞蘭亭空有感淒涼金穀竟誰誇絕憐狂甚樊川社枉殺吟情豆蔲花

次韻

稻簇殷紅竹迸靑風驚檐玉一時明晚來幽趣無人解流水聲中看月行

步繞

步繞蒼苔自詠詩吟情惟有澗泉知山猿忽地來偸果攀斷庭前烏桕枝

木犀

盤盤老桂樹金屑黃松孕此無盡香襲襲乘西風幽人爲延佇古意滋無窮王孫招不來西郊艸防茸欲以遺逺者道阻嗟難從愛之不忍替檻之寄房櫳夢魂怳而淸夜半超鴻蒙常恐芳气歇我恨何時終

兩宋名賢小集卷三百三十四

欽定四庫全書

兩宋名賢小集卷三百三十五

宋陳

思編

元陳世隆補

癖齋小集

杜旃字仲髙金華人仁翁汝霖之孫陵之子兄伯髙旟弟叔髙斿季髙旞幼髙旝皆有詩聲時稱金華五髙旃有杜詩發微傳於世

白雲在南山

白雲在南山幽鳥乘風飛鳥飛不能逺云髙還難依園中亦有菊堂後那無萱遊子不得歸銜悲欲何言

緑珠行

蜀絲殷空金作谷瑚成林珠百斛彼姝千花萬花簇明月出胎照波緑鏡中飛鸞掌中身夜月春風看不足悲歡倚伏爲禍福西裏憐顰東市戮願將舊意奉新人此別他生定難卜君因妾死莫多怨妾死君前君眼見髙樓直下如海深璧玉一碎沙中沈平時感君愛妾貌今日令君知妾心

同平父園中卽事

季冬少寒凜霜薄日色明訪我防心友相攜園中行菜甲長疎花梅枝綴初英潛魚戲晴波寒雀暖有聲小步極遐覽閒吟暢幽情語言接繾綣意適體自輕嵗華晚更好景趣靜始並俯仰物態閒聊與同春榮

明鏡行

明鏡照形不照影明月照影不照心朱絲委地流水咽寶劍掛壁蛟龍吟二桃畫謀恩義絕慘慘嚴霜飛六月銜石海可塡鏈石天可補君非食蓮菂安知此心苦

上徐子宜侍郎二絕

當年金屋誤承恩自倚容華托至尊風外遊絲難系日依然靑艸暗長門

猿臂將軍戰不休當時部曲亦封侯夜涼忽夢燕山月猶幸君恩晚見收

九日懷陳舍人

白髮江湖暗靑燈幾席涼窮途幾半百佳節乂重陽命也吾何柰天乎孰可量元龍樓百尺猶足慰行藏

蔗境庵二絕

世事多端好備嘗未能悅口勿輕忘結交莫厭初年澹晚節相看味始長

美惡初終自不同新人那念舊人容君知食蔗逢佳境不念人間有菲葑

別江陰宰魏元長兼望木叔使君

荊山抱璞自遭毀漠漠塵沙埋皓齒咸韶正音或出爨下桐千年憤鐵一日變化成蛟龍人生相歡貴知已心不相知異生死豈不見豫讓不報中行氏又不見聶政殺身酬仲子

滄海終可塡太行竟能移丈夫殺身爲感激有恩不報非男兒意气磨日月感遇由一時齊威九合諸侯盟黃河倒流五嶽傾楚茅入貢民冠帶金繩玉檢思告成髙臺已荒曲池旣平不見夷吾功但聞鮑叔名

賦賢已錄【靜觀趙史君喜棊有是錄約予賦詩】

物理因人創神機自古傳揚雄嗟有法孔子嘆猶賢勝負存虛實初終謹後先按圖嚴畫井起數象周天百戰期爭道三隅察守邊開基思漢祖復土想周宣審勢攻無備沈機救未然勝心遊碧落幽思及黃泉冒利魚貪餌乘虛雁避紛爭忘父子迷惑到神仙守必防重折攻須出萬全妄興侵伐意私擅殺生權紿弄心懷詐包藏智益甘辭韜甲冑險志匿山川諱忌眞情露矜誇小數專怯圍潛卻步貪得暗垂涎見逼難思進相持莫敢前蹈危須捋虎役志耳鳴蟬意滿渾忘食神馳更廢眠弱形遭毒手短節不空拳悔誤徒批頰矜髙欲比肩禍胎還隠伏陣勢漫綿延詭道非存正羸師合忌堅設心逾虺蜴攫子甚烏鳶造妙羣心妬趨亡眾目憐淺謀徒躁進重地莫輕捐黒白材因見雌黃論豈偏髙人眞托興逺見始忘筌鑑戒無忘此防虞蓋有焉請看奕棊句何愧鬭雞篇

山有狙行

山有狙不可馴山有虎不可親狙詐匪懷徳虎饑須噬人死生托良馬信厚稱瑞麟野性定難保猛獸終不仁

王粲宅

春風佳人命多薄深宮井冷梧桐落江邊百尺斷魂樓未比鷦鷯一枝托漢家待士禮意失黨獄淪胥生鼎鑊南山豆萁苦燒焚鸚鵡洲邊埋一鴞丈夫擇木豈無術何爾依劉燕巢幕君不見平時子房侍帷幄一語不投斃文若登樓此日誠可哀亦恐從軍未爲樂

書懷呈鐘君祿吏部

君不見黃河之水能上天白髮一變無由人生住世無百年倐忽變化空中煙眼前富貴皆年少悲苦長多少歡笑抽弦促柱向君彈宛轉淒涼不成調

持心托明月明月照影不照心彈劍發長歌歌長宛轉多苦音瀉水東西南北流昔日年少今白頭欲對君前歌此曲恐君淚下不能收

勿除蔓行

蔓艸君勿除葉蒂相連牽春風共滋長秋露同衰殘庭前梅花樹一種同根生南枝暖北枝寒

讀杜詩斐然有作

王澤久淪洽正聲皆雅言百川忽西流靑黃雜犧樽騷經吹死灰明燭日月昏綺麗兆建安淳古還開元夫子握元气大音發胚渾明婁失毫芒神羲隘乾坤再變六義彰一日五典惇上該周南風下返湘水魂仲尼不容刪餘子何足吞五季兵戈繁嘲虫鳥喧頽波旣彌漫新奇尙西昆吻喙生譏評神鬼懷憤寃王蘇發醯甕黃陳窮河源煌煌百年間後學同推尊時時或嘗鼎往往猶戴盆仿摹惑銅盤箋釋訛金根顧余小子旃獨受柱極恩神融淚交墮思苦心屢捫相望五百載如接顏色溫鑪冶無停工況復忝諸孫斯文誠儻存庶以起九原

紙被一首

疎布裹敗綿破碎錯經緯嚴風過彊弩終夜縮如蝟剡溪褚夫子益友吾所畏策勲在覆冒周密罕儔彚隠然萬里城可卻戎馬气脈髓盎春溫濁酒有醲味直躬免拳局夜气益洪毅吳宮鳳花錦伐命可歔欷物微用匪薄道在窮不諱緼袍可終身狐貉不足貴

陸務觀赴召

四海文章陸放翁百年漁釣兩防數開天地吾何與老作春秋道未窮李耳守官逾二代張蒼職史到三公坐令嘉泰追周漢此是君王第一功

兩宋名賢小集卷三百三十五

欽定四庫全書

兩宋名賢小集卷三百三十六

宋陳

思編

元陳世隆補

皇荂曲

鄧林字楚材一字性之自號四淸社友福淸人年十五卽以詩義魁鄕校淳熈中登進士一時名公卿如周益公陳止齋晦翁朱子呂東萊俱引爲交遊嘗伏闕三上書陳時事得失朝議欲授以中都幹官或曰鄧林若在中都此謗議之府也遂授石城丞其詩有皇荂曲一卷

南國有佳人

南國有佳人仙姿自蓬島龍綃照明璫鳳釵橫貴寶新妝試鸞鏡皎皎顏色好芳年倐已笄君子可偕老柰何行媒弱修言棄中道洞房闇惆悵琦璜結組縞寧作鐘離春勿學姑瑤艸

劉院

鹿車小宇宙據鞍常醉眠風塵澒洞時杯裏全其天伶達故自佳籍放乃無用試看勸進表何似酒徳頌

東山彭澤

乞靈風鶴屐折齒壁後寘人汗如洗樵漁雜沓坐林間蜉蝣塵埃不可攀石頭擾擾柴桑間

任彥升

鈴懸四角五采旗分明天產眞英奇阿堆文章妙一時士林往往推元楊梅蜜領仁且慈桃米麥飯淸堪師何愁不得中書爲半生紆意梅虫兒

陶通明

眉疎目朗姿圓通詩書萬卷羅心胸華陽三茅仙洞中鳳笙隠隠和松風薪林園防呈梁公朱砂曽靑霜雪容服之身體飄輕鴻積金澗泉東復東山中宰相那無功昭陽竟作單於宮

緑珠詞

涼臺瀟灑臨淸波幄翠簾珠明綺羅哀絲豪竹按淸歌紅潮素臉春風和至君歡娛美人醉報有無情使車至幾樷蘭麝俱委塵獨指緑珠可當意眾中偏是承恩深妾身𨿽賤無二心君前判命效一死玉收聲紅日沈輕裙飄向欄幹角花鈿散地金釵落到頭不負齊奴約猶勝識字空投閣

玉兒

金蓮花上兪子永壽神仙羅繡綺苑中荊荻市令嚴玉像支離瓦官寺六宮鴨防起淫風大白便應懸妲已此身肯許兜鍪夫猛爲東昏判一死到今羞殺賣降人去作練兒梁姓臣

甕繭吟

有繭大如甕其來自扶桑繅成白雪絲一縷萬丈長染成備五色妙織云錦章花文雜經緯紈素無晶光緗纈時所愛輕練貴侯王緇衣不可作此物間篚箱衮職豈無闕終當補虞裳

結友四淸

飄風吹遊塵古道少人行涇水化爲泥滄江污我纓嗟余偭工巧世外陶閒情眾芳怨蕪穢不忍葹菉盈庾嶺姿皚皚渭川色靑靑三閭播秋思九韶鏗樂聲蕭然庭宇中對之成五淸滔滔揚波者劍首一吹輕靈修倘見知冰霜憺姱名

次韻陳釣甫郊行

黃塵敗素意出門愜郊行野菊含冷焰巖松起寒聲髙山唐業崇流水晉時淸捨薪歸底用石鼎待彌明

闗山月

闗山夜月明【王褒】分彩照戎兵【江總】將軍擁節起【古樂府】長戍受降城【江總】

焚烽望別壘【陸瓊】欲驗盈虛駛【張正見】塞笳將夜鵲【阮卓】戰气今如此【徐陵】

重闗掩暮煙【賀力牧】云陣上祁連【徐陵】思婦髙樓上【徐陵】遙心萬里懸【賀力牧】

孤山訪鄭渭濵不值

寂寞石琴臺香雲撥不開多知騎鶴出自欲買舟來葑岸春回艸山亭雨謝梅懷人成悵惘日暮惜空回

書懷

西風吹羽扇吾道竟淒涼上阪勞騏驥低巢窘鳳皇可求非富貴無用是文章冉冉深林底幽蘭正自香

眞陽峽

滿眼皆吟料歸囊未盡空江波連岸碧野火張天紅髙樹畱寒日長蘆轉晚風客心維小艇心已故山中

淩江灘

灘髙舟去緩閒眺莫江濵竹本沙痕舊茅樷燒色新靑裙瓶汲澗白帽斧尋薪渺渺蠻煙起秋風一旅人

近況

近況只如此深山無見聞二申猶學道三上漫攻文蕓葉春繙日梨花曉夢云添香仍煮茗嚴敬事天君

早過劉功父淸溪

月裏山河大風前艸木涼徵塵生杖屨香霧濕衣裳古嶺攀棲鶻荒蹊蹴聚蝗白雲看未逺已轉九回腸

曲江歸舟

只道蓬低礙覓詩眼前物色自多奇千山赭去如秦樣一水淸來似晉時漁父豈無緣葦輩樵人恐有負苓師僮奴忽報梅花動春在江頭最北枝

村居

古來村裏起功名當日南陽亦是耕幾筆逺山仁者靜半橋流水聖之淸晚風蟬響勝金奏夜露螢光卽火城人得一閒髙一著不須史論更詩評

感興

竹帛功名九折車棲遲巖野竟何如浣花溪上尋佳句積谷山頭讀異書江左風流空醖借淮南煙景尙凋疎太平十二河汾策幾欲排云謁帝居

蛟峯先塋

獰蛟蟠伏鬛封孤云黯幽亭日向晡雙柱千年翔化鶴四山半夜泣於莵老天忍挫眞英物厚地甘埋大丈夫無計發潛空涕落雨松霜柏照煙蕪

賦江郊漁弋

占斷江山是一家寄情漁弋當生涯靑楓翠竹春屏葉白藕紅菱曉鏡花鴻鵠鵾鵬雕鶚鶻鱒魴鰷鯉鰋鱨鯊河陽書到君當起弩發千鈞釣五車

豫章

郡名猶是漢流傳宇宙江山復幾年畫閣倚空家十萬紅妝鬭夜妓三千層城歌舞秋風外故國興亡夕照邊近嵗潯陽成重鎭鎭南烏幕鎖蒼煙

贑上思親

庭下靑萱意自舒起居近日復何如燻香莫遣衣篝潤餌藥從知酒琖疎教婦丁寧惟禮法要孫久逺是詩書手中綫在常珍重空寫平安托鯉魚

章貢祥符吳道士孏窩

早年收得自由身坐斷窩中孏是眞日短日長惟守靜云來云去不生嗔破除機械鷗盟熟脫略錙銖鶴料貧舊看黃庭猶忘卻應無心力對閒人

江湖偉觀

世間無盡是天遊更出湖山最上頭江面春聲潮捲雪湖心寒影月澄秋海門舟楫雲開見瀛嶼亭臺水載浮不比錢塘歌舞處逺懷西北有神州

送徐院奉戶檄之九江諸郡

中邊瑩徹似冰壺空盡時情意气殊已向銅龍梯要路又隨玉駃駕徵塗風生湓浦江流急云滿康廬夜月孤朅到東南無力了一分寛處是規模

蘭

野客過門叫賣蘭淸風便自逼人寒孤根未必靈均種推作離騷行輩看

聞雞

不因風雨不分明羞殺譙樓打亂更世上公侯多攺節無人肯聽醜前鳴

晉武帝

秋風銅爵曲池平吳王宮娃滿掖庭憑仗皇孫聰慧早不知禍在夕陽亭

左太衝

辛勤十稔賦三都聞者曽瓿酒甕書他日洛中添紙價陸家兄弟竟何如

朱彥和

文如玉海動時流曽以書棊伏隠侯武徳閣前消幾語卻令梁氏缺金甌

任蠻奴

千里旌旗已渡江蠻奴苦諫喚蕭郎卻持官裏黃金去望拜韓擒石子岡

敬微

受用廬山水石奇亭亭霞外薜蘿衣侍中抵蘇門障笑死丹靑陸探微

鄧郁

雲母餱糧五嶽樓繡娃少嫗導仙遊不應輕信雙靑鳥便遣東都事業休

石崇

梓澤神仙第一居爭豪不惜碎瑚荊州使客知何罪未必亡身爲緑珠

張茂先

辧精龍肉亦奇才雄匣幹將耿不回只守鷦防蚊睫賦天星未必折中臺

王夷甫

玉塵消揺吐妙言淸流都指作龍門白頭茍活尊前坐夜半排墻未是寃

張曲江祠

延英幾度獻忠言白羽他時賦感恩自是三郎眞贗錯卻將天寶換開元

貪泉

千古遺蹤散曉煙空餘二字寺門前世間貪者滔滔是何必俱曽飲此泉

送衡山琴畫張道士二首

滿天風月澹消騷三尺孤桐古調髙不敢問君聽別操請彈二十五離騷

滿空煙雨澹糢糊三尺霜漁老墨枯不敢問君求別景請描七十二峯圖

桂樹

剪剪霜風起晚吹一溪流水浸寒暉客衫猶恨吳綿薄不道邊人盡鐵衣

利州進馬

靈闗玉壘自崔嵬誰向西邊起禍胎萬里望堯通一祝天基禦馬利州來

過緑野

世上今無隠退風地名偶與午橋同往來怕看銅駝陌閒倚柴門憶晉公

西湖

髙價租船作勝遊窮逋敢鬭風流西湖多少閒春水不洗中原二百州

望和靖墓

孤山擎出水中央畱下梅花代代香滿酌湖波遙一酹問咸平事已荒涼

九里松

松是山靈一手栽堯天常就棟梁材龍髯怒起春風急似怪遊人喝道來

喚渡旋幙

半載蓬萊地相攜只是詩心懷丹鳳去夢與白鷗隨俯仰俱無愧勤勞必有知歸舟平似掌天亦念孤危

寄裏中社友

欠作故人書侵尋半載余窮吟𨿽自吝入夢不相疎梅蕊通春信霜風促嵗除待余歸故里鷗約復如初

題劉功父與耕堂

黙耕原不外靈臺何用錢添百屋堆甘雨每從和气出祥風常自善心來畛畦有害皆除去境界須寛更放開種徳欲如多黍稌本仁先且防根荄太平國裏靑精飯永熟鄕中玉液杯防得遺安龎老意力行好事厚栽培

兩宋名賢小集卷三百三十六

欽定四庫全書

兩宋名賢小集卷三百三十七

宋陳

思編

元陳世隆補

古梅吟藳一

吳龍翰字式賢新安人咸淳元年領鄕薦授編校國史院實錄宋亡不仕築樓三層終日吟嘯其中樓前有古梅一樹卽以自號

曉發姑孰城

鵑啼驚夢欹春枕花落迎風打曉窓攜杖攙先出城去角聲吹月墮寒江

浙江姚樓觀水月

翠滚玻璃萬頃秋長江又掛水晶毬水光月色梅邊客今夜防盟江上樓

晚舟過臨平

煙鐘舂起夕陽愁渺渺臨平春事幽惟有風蒲愛吟客岸邊繚亂綰行舟

春晚畱淮上

淮山歷歷春雲淡淮水湯湯夜月輝此處杜鵑啼不到江南行客未成歸

贈謁士

一掬鄕心寒似月半生行迹過於云春風滿擔詩千首是處靑山畱得君

白紵詞

吳宮煙水碧迢迢瓊樓十二淩靑霄北方佳人顏如花素衣濯濯明朝霞雲母屏風珍珠箔香銷金鴨春寒薄璧月流光羅綺筵白紵舞殘月欲落君看月落夜潮平吳江濶兮越江深吳王醉兮越王醒

嘉禾舟中

天與東風便千錢買一舟嘉禾三月路陰木四山秋野色緘詩思鶻聲替客愁煙波渺無際是處可盟鷗

嘉禾沈園

景物何其異虛巖人力成淸池沈鳥影髙樹落蟬聲花日樓臺麗香風簾幙輕我來一吟賞不惜買杯傾

重陽客中

愁裏重陽近他鄕酒易酤秋風詩鬢短寒夜客燈孤筍笠月穿破荷衣霜打枯有懷吟未就端不爲催租

柬劉后村先生四首

天祿臞仙後代孫巍科幾世屬名門千年絕學追先聖四海眞儒仰後村直向天邊扶日月只從筆底轉乾坤年來諸老凋零盡惟有靈光獨自存

玻璃萬頃海天秋相國如居天上頭錦帳圍山丹荔熟銀梭織水子魚遊地靈自古稱多士人物當今列上流二季一翁家學在湄洲卽是蜀眉州【先生莆人二子能踵其學】雪碗冰甌淬筆鋒篇篇琢出玉玲瓏鶴鳴逺岫千林曉鯨展洪濤萬里雄暮雪寒梅吟思外春風芳艸夢魂中詩瓢行腳半天下多謝先生棒喝功

騎卻靑鸞上禁林巖巖聲價重於金花磚日轉瓊箋暖蓮燭星歸玉漏沈翰墨挈來三昧手絲綸畫出九重心春風已築沙堤路天上虛星屬意深

西湖曲

十里風光煙水白嵯峨帝城紫霧隔笛聲吹防蒲葉風鷺飛界破靑山色湖波鱗鱗織成縠翠蓋紅幢機上簇長安富兒美少年馬行紫陌香气撲畫舫誰家窈窕娘半額鵝黃時樣糚玉手折花嬌無力花枝斜掛銀絲長隔花躊躕意相屬稍稍談笑間餘香夕陽西下漢水逺無計問覓雙瓊璫巫山髙哉但入夢安得插翅飛其傍君不見吳姬采蓮自唱曲君王尙在舟中宿

拜林和靖墓

老鶴髙飛入白雲空餘殘照管孤墳淸風千古鎭長在見著梅花如見君

久客湖海買舟西還

萬里煙波興渺然片心如在灞橋邊歸裝詩少不成擔自抝梅花湊滿船

馮永之號冰壺工水墨丹靑

半生江海冰壺翁擔風荷雨七尺筇爛嚼扶桑紫金椹玉樓光徹十二重飽喫孤山白玉花一鑿九竅開玲瓏能鉟明月鑄雙眼故能搜索異景窺神功能穿星斗掛胸次故能神遊八極之鴻蒙手撼煙雲出硯石酒酣奮筆驅雷風回山轉海有力量頃刻鵝溪幻出白練之寒江碧玉之奇峯瀟湘洞庭忽在眼冷落煙竹蒼梧空碧天萬里渺無際但見隠隠孤飛鴻江門過雨涼如許木落瀟瀟秋滿浦月明何處起漁歌小艇人歸急揺櫓鷗沙漠漠洲渚昬無數寒鴉棲古渡景物變態𨿽無窮筆端有口一一吐研丹吮粉尢精奇直與王爵爭毫釐寧肯沒骨媚時好逸气往往追徐熙一防春風防花卉化工權柄君所私獻之防牛韓幹馬滕王蛺蝶僧繇魚下筆眾妙各俱足開卷錯落千珠璣顧家層樓連天起俗士那敢窺藩籬嘔心抽思何自苦乃使肌骨化作枯松枝君不見梅邊有狂客風饕雪虐寧忍饑吟軀未老貌先老不覺兩鬢紛如絲

靈金山觀金燈

嵯峨靈金山峭壁偕天長防岏萬蒼翠無復敢頡頑登臨勞逺目久羈塵俗韁天風送笻屐此願今一償所喜侍老親贔屭升崇岡琪樹藹柔絲瑤艸超羣芳松聲入幽懷妙樂非笙簧好鳥相勸酬醉我林中觴我吟遊仙詩客和招隠章起舞沸懽笑人影亂夕陽何方阿堵女山北敞虛堂石池閟甘泉瓦鑪騰妙香昔言山有靈金燈夜呈祥信哉華嚴經佛眉施白光澄公有妙力一笑通禪房詎知山石間而有金光藏崦嵫下朱景山气相激楊若以色見佛於法參與商我生事迂濶咄咄顚復狂讀書獵千古浩气淩八荒乃欲落須髮掬水曹溪傍吹以無孔笛例騎牛一場手擊混沌開有此硬脊梁指防生死根棒喝行諸方

辛酉秋吳畫士寫神

功名自有兜鍪輩榮辱寧甘蓑笠翁煩作田園秋興畫短檐斜日稻花風

秋崖先生招飲荷葭塢席上賦詩

相公潭水淸於玉翠屏四面環書屋石梯齒齒登蒼崖老樹晴煙千頃緑好花對人無俗姿春色盈盈囿虛谷歸來庭院碧參差八窓玲瓏有修竹先生長嘯臨淸流茱萸辛夷香滿洲浪呼迪輩偕春遊緑醅深注碧玉甌我醉起舞相勸酬願祝先生相業侔伊周運畱侯帷幄之籌橫萊公野水之舟莫負蒼生望安石東山髙臥淩淸秋【先生所居卽相公潭】

京城寓居春日

春城庭院栁風輕簾影玲瓏受曉晴紅日半窓吟夢覺咿啞墻外賣花聲

宮人斜

碧石重重鎖墓門蘭膏防火照黃昏春風幾度生芳艸還似君王舊日恩

春夜隔江望揚州城

煙抹蕪城熨不開夜深燈火照樓臺欲披紫綺過江去月冷滄洲待鶴來

數年前有小詞微雨後落花天嬌態病懨懨怕人猜著是相思成日不開簾寶釵橫蟬鬢亂院宇侍人歸盡緩移蓮步玉蘭前纎手掐花鈿月夜與客飲梅花下一姝歌前詞復出箋徴余新作

月夜梅花下開樽誰主賔梅花嬌欲語讓我白頭人娉婷樓上女無乃花中神下樓欵懽笑莫惜拋千金纎纎出素手爲我彈瑤琴自言諳古調妾心合君心感君纏綿意未彈先有情妾佩明月光妾衣雲霞輕共君驂白鳳一息超玉京君看天帝女嫁與牽牛星天河萬里長鵲橋嵗一陳安得河水漧夜夜長相親君能挽天河一洗八極塵

宮詞

舞罷霓裳寶髻垂桃花扇底暖風吹夜深內殿重開宴手撚燈花畫翠眉

秋崖先生以紅石見寄

彤霞鑠石玉晶瑩琢出羲之風字形卻著寒松蒼石下研煙傳寫相牛經

心逺堂

飄飄謫仙子閉門逃世諠達哉柴桑翁心逺地乃偏羨公隠防市髙拍前人肩園林富花木景象羅春妍翠鳥鳴髙枚白魚遊深淵魚鳥欣有托吾廬興悠然詩瓢貯煙雲茶鼎烹銀蟾有此佳絕處那訊名利鞭鵲尾聞妙香片心超九天淵然消萬慮流光緯三田乾坤任簸弄追蹤古偓佺

持敬堂

大哉紫陽箴誠爲百世師心法故能傳心印幾能提明明道統燈於此接光輝端居儼帝臨暗室疑神窺立足千仭淵生怕傷髮膚兢兢一寸心炯炯冰雪壺脫帽藐王公無乃酒狂徒蹀漁陽鼓傲態逐刑誅我則持以敬譬如龍戀珠斷斷貓捕防綿綿雞哺雛守之戒勿閒意馬防馳驅

層翠樓

結樓書屋傍獨占林塘幽飛檐瞰寒碧照影虹霓浮層巒萬蒼翠峭屼生戈矛黛眉與螺髻故故含嬌羞此時樓中人片心隨白鷗風吹烏紗帽露滴紫綺裘白雲入我望逸興何悠悠沆瀣供晨飡酌以碧玉甌朝暾散朱景燕約十二樓願言追黃鶴致身八極遊慷慨笛聲發渺渺淩滄洲

春寒

二月漫漫雪滿山羣芳空向雪中看幽亭酌酒先沈醉要爲小園花餪寒

凍吟

座左插梅花座右橫詩筆風雪墮寒肩先生方抱膝

春興

聞說春醪熟提壺喚客嘗乾坤一釀甕花气百和香

別吳中三年寄湖上一二知己

麥秋天气覺淸和老盡春風庭下莎曉月荒山啼蜀帝夕陽髙樹咽齊娥三年寒我滄波約一夜思君白髮多世路不堪重著腳相期何地理漁蓑

兩宋名賢小集卷三百三十七

欽定四庫全書

兩宋名賢小集卷三百三十八

宋陳

思編

元陳世隆補

古梅吟藳【二】

壽鄕衮訥齋先生三首

華衮褒榮禦墨鮮堂堂劍佩在淩煙十三相後功爲最五百年間遺有傳落落甘霖施后土巖巖鉅石補靑天太平有策安排了浯水淸風崖可鑴

世態浮雲無定形先生綠野竟畱情詎知寶祐老臣在又見金陵新法行洛邑幾時歸赤舄東山再起答蒼生不堪局面遲一著願祝薇垣星更明【時丁大全當國】

當年河嶽已儲神理亂分明闗一身瑞應麟書知孔子恩光鳳詔見庚申世臣喬木蒼蒼日驛使梅花嵗嵗春笑指紫陽山作壽防看重慶喜尢新【先生生於庚申之冬】

感興四首

多病頻辭客無人自掩扉斸松供藥火葺葉補漁衣日月雙丸疾乾坤一粟微不須求外道悟此是機野興在漁艇風潮不憚勞苔生肥石骨水落痩溪毛霜重稻粱熟天淸雁字髙醉餘歌古調人事析秋毫閉門逃俗客攜酒過禪闗竈古茶煙斷殘碑雨蘚瘢秋僧行影痩夜鶴病翎寒片月隨人到孤琴對佛彈百事謀何拙一閒夢亦淸定交毛穎子結怨孔方兄鶴影雲煙痩蟬聲風露輕寸心虛白久蛻骨待丹成

金陵寓樓居

樓中有酒客身閒約住孤云共往還揺落碧桃春欲去倚闌無語看鐘山

過涇邑水西縣尹先伯祖嘗爲邑簿領耆儒有識者

客裏身無事乘閒過水西淸波明白鷺緑樹帶黃鸝酤酒道旁飲吟詩石上題邑中逢故舊坐定說環溪南陵道中迫暮投茅店四圍率敗籬令僕夫環臥

故山三百里歸路正羊腸密樹標茅店荒池界竹墻僕眠如鹿伏我倦背藏素志非南阮丈夫掃八荒

泊蕪湖縣

古邑蒼江曲鱗鱗華屋橫酒樓歌妓集漁市販夫行野濶云無勢江流月有聲橋邊詩思繞譙鼓更分明

庚申冬壽秋崖先生

瑞宿當年降世間祁山深處著仙壇梅開冰壑珊瑚痩岸聳暗空碧玉寒淸气胚成鶴相丹田煉就虎龍蟠待教須鬢渾如雪恰寫耆英與世看

九日

秋雨梧桐退老時寒城九日正霏霏功名不直三杯酒世事直如一局棊頭且插教黃菊滿手今莫負紫螯肥壯懷無復登臨恨破防西風一任吹

春晚郊行

芒鞵竹杖出柴闗檢校園林腳不閒翠幄初張花結局錦棚未解筍排班煙波鷗鷺春風外桑柘牛羊夕照間野興不須邀客共一尊白酒對黃山

秋日遊竹防寺

修竹陰陰古道場誰憐兵火地荒涼晚山俱似佛頭綠秋艸不如僧髮長白酒莫辭今日醉黃花仍作去年香禪翁畱客殷勤甚相對藤牀話夕陽

子陵釣臺

峭壁千尋屹曉寒何年人插釣魚竿煙霞不受衣冠涴天地那如蓑笠寛幸有同肩黃屋貴不妨伸腳白雲端能令漢室亦增重可作巢由一例看

夜泊富陽

片帆東去一鷗輕消得天公十日晴新酒一樽詩幾首故鄕千里月初更煙收山翠揩摩淨風軟江波熨貼平苦是狂懷費消遣船頭吹笛到天明

別厲制使

何日林間理故書客中嵗月只蘧廬糴糧半給梅花鶴燒葉余分雪後驢蝶夢悠揚家國逺雁行零落弟兄疎寒花到了自蕭索不是東風不管渠

天目道中

天目峯前小駐驂長松夾道碧防鬖客懷寂寞秋般淡醉態朦朧午正酣山色儼如嚴父面鳥聲還勝俗人談何年來此種芝術乞與道人云一龕

春雪

一雪滿天地三春景更妍鶴梳瓊羽落蝶舞粉衣翩嫰栁飄新絮殘梅補落鈿東風初解凍洗手破輕煙

嚴灘對月憶雪壺亡弟

卯君看月此徘徊今來月明君不來安得淸光刀剪破爲分一半到泉臺

婺源道中憩午二首

小息吟身古木陰詩情羞澀錦囊輕風煙不受人收拾擔閣行山半日程

滿路黃塵人往還黃塵防污幾靑山便投山店睡過午要放詩魂出世間

濯足五溪城

東風吹水緑鱗鱗小漱淸寒入齒齦萬里流邊濯雙足恐行五嶺涴晴雲

登防稽山

越上今爲客息肩春樹林啼鵑歸夢斷落日旅愁深詩紀一編史琴傳千古心防須重過此禹穴一登臨

春日吳中

照人芳樹遲遲日吹面垂楊拂拂風客思一笻攜不盡鳥聲多在落花中

嘉禾書所見

翠幙重重防曉寒窓間金鴨篆煙殘芳情不采閒花艸獨倚防干看牡丹

荷花四絕

一機蜀錦著紗籠不放纎塵到水宮但覺曉寒金掌重仙人危立白雲中

右露

醉臉潮紅嬌欲眠玉幢移影蓋嬋娟一奩晴色開明鏡暖熨金鑪起碧煙

右日

防防涼生水國秋可憐無計解花愁飄然一葉隨流水付與眞人駕作舟

右風

寒聲敲破玉琳瑯綰防鴛鴦雙夢長防斛明珠收不起巧粘翡翠絡紅糚

右雨

俠客行

擊築復擊築欲歌雙淚橫寶刀重如命命如鴻毛輕

烏棲曲

風敲玉鉤蝦須垂寒烏棲月萬年枝香薫翠被春宵永玉臂曲作瑚枝

散發

玲瓏戶午晴時散發林間自一奇鳥睡香奩花影動蟬吟涼境栁陰移髙山流水琴三弄明月淸風酒一巵要是閉門防俗客莫令到眼敗吾詩

讀嶽武穆王傳

鬼域爲妖天地昏將軍那可一朝存泰山頽諭哲人死東海旱爲孝婦寃當日主和甘下防到今無計復中原淸風凜凜一編史拭盡英雄防淚痕

行春次兪兄韻二首

防日春愁不出行園林又是了淸明春風桃李一場夢夜月江山千古情吟倚長松伺鶴到坐臨釣石看云生此懷不解自拈出漫譜離騷入笛聲

多謝春風相此行馬啼千里夕陽明故人楊柳正年少知已靑山舊日情思滿天涯芳艸逺望窮江際暮云生同來佳客自不俗相對松陰聴瀑聲

淳熙丙申二月晦翁歸婺源先曽大夫因隨杖屨遂掛名於弟子之列乃以所著書說以求正晦翁可之又嘗投書論易甚詳龍翰不學緇玷家聲因讀遺文有作數語亦所以自勉云

吾祖曽師雲谷仙讀書直下悟諦筌道參太極本無極易論先天與後天緑徧春風外艸香浮夜月沼中蓮派分一勺濓溪水道統綿綿萬古傳

再過孤山

一函鶴骨已塵埃空築孤山碧玉臺添種紅蓮千萬朶梅花從此不須開

兩宋名賢小集卷三百三十八

欽定四厙全書

兩宋名賢小集卷三百三十九

宋陳

思編

元陳世隆補

古梅吟藳【三】

冬夜二首

讀罷牀頭一卷易曉風漧盡銅壺滴起傍危防嘯一聲月明何處人橫笛

一屋白雲無鎖鑰酒酣要摘梅花嚼相逢石鼎老彌明吟罷松梢月欲落

晚舟泊長河

詩客行裝少孤舟一葉輕寒鴉隨日落秋雁破霜鳴山色攢心事江聲咽世情故鄕無百里酤酒話歸程

冬夜山中

寒入雁聲霜滿地香沈梅影月當崖獨鶴歸來童亦睡微風簌簌落松釵

贈詩客梅窓

騷人行腳徧天涯何處靑山不是家惆悵舊時云外鶴結巢窓外守梅花

樂府四首

妾心江岸石千古無變更郎心江上水倐忽風波生瑟瑟涼風來妾身後秋扇安得復炎熱相攜不相厭制衣寄夫壻妾有冰雪段中間連理枝不忍剪教斷殘月小樓西鵑啼思欲迷妾夫在天南何不那邊啼

夜興

山房靜對碧巉岏與客歌騷夜未防客去燈寒眠未穏興隨明月在防幹

辛酉秋在京殊久日一到湖上

湖上靑山只麼閒未須詩屋近山間客邊有酒身無事日日一來湖上看

讀家集

先曽大父友堂幼從諸老遊聞道最早與簽判曽伯大父判簿曽伯大父一意刻苦爲學棣萼卓然以文名家友堂遺文今所存者書說四十卷易論四十卷史評七卷詩文而已龍翰不學不足以得其箕裘之傳謹識其悲云

吾家友堂翁硯影雙鬢寒刻志鑽書史篝燈照夜防學術三代上文章兩漢間胸次秋沆瀣詞吐玉瑯玕寃哉命壓頭那復博一官二塤策科第亦不到金鑾友堂紛遺稿幾成汲冢殘江東兵燹餘白璧喜重完防當乞鴻筆淸名期不刋

已未試監假道於嚴報謝使君

秋試賢闗擲雉盧道經鄰郡拜眞儒棠陰日暖鳥聲雋苔迹月明吏影春野一犂今有犢暮歌五袴昔無襦片帆願借吹噓力一舸淸風不用租

嚴郡謁烏龍廟遇打碑者

何年故處士靈魄此爲家古壁塡蒼蘚空庭隘落花山墳穿去鶴廟祭下饑鴉巫祝打碑賣神功播海涯

春晚

萬緑叢中春事防楊花如雪滿江幹露沾花樹蝶衣重雨著芹泥燕嘴寒愁到吟腸詩綰斷夢依棊局客敲殘何時買得靑山住煉就蓬壺換骨丹

古巖寺

古巖靈迹異故故兀吟鞍石澑濺棊濕松風沍笛寒露華僧衲重曙色佛燈殘白社開何日談經上石壇

見王廣文

旅食京華不自謀可堪典盡鷫鸘裘一牀風雨孤燈夜千里江山兩鬢秋笑索寒梅吟苦句醉拈禿筆掃窮愁學人翻笑孫明復彊乞希文一防頭

牛渚山觀大江

巨靈劈破蒼山石鞭起九龍入空碧山分兩半合不成夾住長江數千尺九道驚湍相擊撞雷聲怒發誰敢當神蛟出沒不可數往往殺气摩穹蒼嗚呼蜀道行且難劍門險似鐵門闗一夫可敵萬夫勇大開棧道通殽函固知長江當城壁立此天塹限南北東南王气無窮年此江未必成桑田君不見金亮百萬鼓長風海舟出鬭一掃空書生不能長鎗與大劍只坐帷幄收奇功

秋深過田家

策杖行行過石橋農家雞黍逺相招田鋪棊局露鴉下山展畫屏煙雨描病骨枯於秋後葉詩懷雄似海東潮一聲老鶴松梢上賸欲乘風到九霄

春日松陰小憩

痩笻扶我過林端無狀東風掠鬢寒貪數靑山不知去松花吹滿石棋盤

水邊早梅

梅花淡淡著寒煙漏泄春光老屋邊防彼淸池寫疎影一枝分作兩枝妍

繁昌道中

江天日暖竹爲輿獵獵春風載此臞湊入灞橋成一畫楊花吹雪糝吟須

讀十七全史嵗久而徹

燈火靑編結興長可能歷歷記興亡董狐筆底風霜重班馬書邊蘭蕙香往事輸贏棊幾局浮名今古紙千張重重公案休拈起中有靈臺定否臧

題國直先伯祖海潮賦後

銀山突兀蒼海頭夜半鼓噪萬貔貅爭雄角力轉坤軸旋磨塵世偕浮漚朝朝暮暮自消長誰言於此隨海防鴟革裹屍已成土未必怒怨卒未休看公立論屈前輩筆端有力挽萬牛孤峯絕崖气象古亦復粲粲瑚鉤分明掘見陰陽根判斷造化之深幽機發泄天帝嗔此文正恐雷霆收不然亦似畫鳥迹長夜鬼哭聲啾啾公自騎鯨去不返滿江明月蘆花秋

過和州報恩寺唐張籍故居也

昔年此地著書人詩骨成塵艸木深突兀眼前僧結屋塔鈴風裏替君吟

烏江項羽廟

蓋世英雄只恁休千年遺恨大江流漢提義帝作張本當日君輸第一籌

連雪五日有無盡觀

平生酷愛雪老我看不足安得走五臺六月漱寒玉無計巢雪山與物結幽獨方輿多奇觀出門欠車轂天公副微願連朝遣滕六寒林振琳瑯朔風煽瓊木樓臺炯夜光地靈驚玉局幻成銀世界一旦飽雙目淸泠天地气吸入空洞腹賸欲呼夜舟飄然訪林麓

登金陵鐘山絕頂

萬仞鐘山著屐登中原今隔幾崚嶒自憐不及天邊雁嵗逐春風到八陵

張麗華墓二首

金井轆轤春夢殘香魂飛不到長安君王爲虜妾爲土夜月空分兩地寒

結綺臨春迹已塵尙餘抔土鎖娉婷玉顏不及隴頭艸嵗嵗春風吹得靑

王荊公讀書堂

六籍紛紛盡可奴翻騰字說乃菑畬可知山半靑燈夜只讀商君一卷書

登長幹寺塔

金陵王气已銷沈幾度憑闌愁滿襟往事僅存南北史傷情空費短長吟龍蟠故國山河壯鳳去荒臺艸木深舊物尙餘吳塔在夕陽移影照江心

詩境

流水環詩境未容塵土侵步迂松逕曲坐占艸堂深秋句蛩分和山杯鳥勸斟好懷無客共相對一瑤琴

哭羅潛齋

此老古之學文章富石渠宦情雲淡薄吟鬢竹蕭疎未購茂林稿空埋汲冢書北郊相弔處寒日照躊躇

漫題

放曠疎林下淸風吹鬢毛傍梅讀周易對酒歌離騷詩思秋雲淡古懷明月髙五湖天地別煙水綠平篙

兩宋名賢小集卷三百三十九

欽定四庫全書

兩宋名賢小集卷三百四十

宋陳

思編

元陳世隆補

古梅吟藳【四】

過淮南湖

黃塵茫茫北風起黃蘆蕭蕭日色死百萬徵夫血怒流防污淮南一湖水向來失著圖中原一朝此地化爲邊養兵百年不用力將軍金印慙空懸南湖南湖君莫渡萬仞山髙鬼門戶夜夜靑燐照斷蓬訓狐自戴髑髏舞

泊眞州方山下

煙冷隋宮艸木秋屏山分翠接江流片雲不隔長蘆寺夜半鐘聲敲客愁

有所思

乘鸞人去玉簫寒云斂巫山曉夢殘栁綫不堪系離別自和煙雨搭闌干

戊午詔與弟文戰棘闈自慚師衂況有炊臼之夢不能爲懷幸故人有薦鄕書魁漕闈者良以自慰

霜葉秋風下寒窓著病身乾坤爲逆旅嵗月轉車輪白首無賢婦靑雲有故人愁懷今日解漫啜甕邊春先曽大父作竹夫人銘北窓蘧蘧偎爾冰肌母徇其名乃邪其思甚有思致余不能道漫作俳優語

水沈爲骨玉爲肌專寵涼臺防有時長得夫人容兩足客星不遣史官知

雨宿祁門道中

乘驂古渡頭景色十分幽山雨敲詩夢溪流赴客愁寒禽知警夜髙樹故吟秋壯志難磨盡終期汗漫遊

登當塗淩髙臺

髙臺突兀玉千尋尙想當年翠輦臨坐守夕陽移半塔我吟未了讓蟬吟

曉發黃池過寧國

簇簇人煙兩岸分暫時掛搭此行程一笻風月無拘束又復挑詩到宛城

登宣城郡樓仰謝公

翠屏四面敞防幹謝老詩情不說官魂冷靑山呼欲醒吟聲防在石泉間

歸途績溪界喜見十里巖

策杖前溪去吾鄕此路分雨磨山出色風約水成文歸信憑秋雁思親望白雲碧巖今日見快飲帶微醺

自建鄴歸至績溪迂路觀石照

誰磨白石如冰鑑勲業安能試一窺但覺秋風上潘鬢半因爲客半因詩

內丹

太極虛空亦有根打開闗捩是何人丹田旋轉乾坤槖碧海循環日月輪久矣我前曽有我悠哉身外豈無身分明好个通天竅只要時人認得眞

外丹

手掇乾坤鐺裏煎神仙肘後有書傳紅鉛黒汞一斤藥陽火陰符六百篇金鼎自凝三素炁玉鑪輕散九霞煙霜糝入空虛腹一息乘風上碧天

對月

長空有明月與我良有情遙遙萬里道隨我杖屨行耿耿吟牀間相隨入枕衾而我病風雅長作秋蛩吟吟聲悲入月月色寒入吟月卽是天眼照我淚縱橫垂垂艸上露盡從月眼傾不爲富貴兒只作苦吟人君看朱門邃翠幙圍陽春管弦沸淸曉銀燭正熒熒

題西湖畫軸

丹靑誰寫滿湖蓮濯濯西施一段妍汴水百年塵隔斷可無人作畫圖傳

登嚴子陵釣臺

萬乘從君腳底眠客星便入史官占東都基業隨流水今日斯臺尙姓嚴

栽班竹

竹母初分種屋頭斑斑淚防帶詩愁他時看取成林玉遙剪湘江一片秋

縣尹先伯祖家觀遺書

嗟哉吾伯祖文響玉髙折蟾宮桂卑棲花縣官琴聲流水盡書卷白雲寒尙想伊吾夜髙樓幾倚防

春山晚望

糢糊數疊屋前山翠色欺淩詩鬢寒啼鳥一聲泥滑滑晚鐘春雨過林端

讀董卓傳

巨妖吐毒气如蒸誰遣鮏羴漢帝陵煙斷洛陽殘火在爲他吹著防臍燈

春日書所見

寒云漠漠暮天低社鼓聲中日欲西隔岸垂楊遮酒店風簾移影照寒溪

春懷

梨花院落雨初晴小醉醒來睡不成過客光陰易老態故人山色卻長情歌喉嚦嚦鳥聲雋舞袖翩翩蝶翅輕好景相看作撻盡閉門不覺了淸明

昭君怨

漢家金屋貯娥眉六宮何啻三千姬中有一姬傾國色可憐不到君王知毛生筆下眞少思玉顏黒子迷妍媸君王按圖不入眼出身逺嫁單於妻盈盈淚眼邊月照蕭蕭愁鬢朔風吹不憂死作龍城鬼貞魂長在深宮裏猶勝男兒未貴時咫尺金門如萬里

飲馬長城窟

漢兵北伐時飲馬長城窟此城何以髙中塡戰夫骨此池何以深戰血化爲汁秋風吹水腥馬聞亦辟易馬渴可柰何要馬載金戈長安有遊冶走馬燕支坡

餞王廣文

宦居三載滿嚴駕出山城詩擔梅花白離杯竹葉淸更籌催客夢斥堠記行程去去驂鸞鶴長歌上玉京

寓興

盈盈樓上仙家姝緑波濯濯明芙渠感君恩情玉連鎖羅襦系君雙明珠靑瑣玲瓏春夜永爲君閒調相思引瓊樹朝新璧月滿琴聲未斷腸先斷剪剪輕寒襲春筍金猊噴香薫袖暖

夏日書事

東林數間屋長掩竹笆籬檻栁拂棊局瓶花落硯池蝶狂如被酒蟬咽似吟詩脫帽掛巖石淒颸入鬢絲

艸堂

蒼煙落日艸堂深淺淺寒侵白玉簮等客不來童睡去自揺修竹和新吟

夜吟

小院沈沈夜欲防東風吹月上防幹手撼梅花露研墨醉將吟筆蘸淸寒

荷花

花列千行彩袖葉收萬斛明珠可惜坡仙不在風情絕勝西湖

升仙謡

衣縹緲佩丁東金莖滴香露玉樹生涼風衝破靑防跨黃鶴身披星斗珍珠絡

挽徐縣尹

雄筆工褒貶登科年少時靑山知宦拙白首尙書癡鶚薦仍歸弟鳳毛喜有兒傳家遺捲在光彩玉離離

贈相士

萬里煙霞侵鶴骨九天風露注蟬屍君看个人作詩苦梅花細嚼當晨炊

春郊卽事

登臨故故檢春工小立蒼苔數落紅院宇人歸春寂寂秋千閒在月明中

寄題友梅堂友梅乃竹洲先生孫也

公昔洲多竹而孫梅作堂月窓傳痩影風壑度寒香友也眞魚水兄兮可雁行相看動吟興時吐玉琳瑯甲子舉中補濫忝前名考官劉簿云已在解選澇漉袁簿批有文字淸快老健惜乎正榜之額有限之語

奴顏婢膝浪驅馳幾被秋風吹鬢絲百萬博盧空得雉八千兵潰豈因騅功名付我銀鑿落世事從渠鐵蒺藜且跨蹇驢出門去六朝故地要吾詩

秦淮二首

數里秦淮畫軸開唐人賞後宋人來無邊風月要酬答一處旗亭買一杯

歌歇陳宮玉樹春可憐商女亦成塵老成惟有秦淮月往日曽經照古人

金陵懷古

鐘阜龍蟠勢可奇何年開此帝王基東西日月磨今古南北江山幾合離六代衣冠荒艸下中原臺殿白雲涯春風吹落英雄淚立盡斜陽未有詩

兩宋名賢小集卷三百四十

欽定四庫全書

兩宋名賢小集卷三百四十一

宋陳

思編

元陳世隆補

古梅吟藳【五】

拜李謫仙墓

先生放曠士浩气吞洪蒙蓬池與紫閣軒蓋繹相從經營紫河車破費十載功金鼎馴烏兔炎炎丹光紅一擊混沌破落地尋無蹤神仙有水解戲劇驚愚蒙當年遺劍履一鍤秋云封我亦鉆學此心良劵同朅來薦泉菊紫騎疑相逢儼如眞面目曉月印寒空

登采石望夫石

良人戍楚竟蹉跎極目天涯嵗月多賴有江流是知已有聲似和扊扅歌

登和州八公山昔年周師俘敵於此有碑屹其上

萬姓叢居一彈丸八公何在路漫漫中原北望已塵暗邊地秋來又棗丹獵獵陰風徵骨亂茫茫夜月鬼聲寒老兵指防生擒處峴首殘碑帶淚看

哭趙信庵二首

祥雲中屹祝融峯秀出全材一鉅公銀管曽提修國史金戈幾出策邊功九秋健羽橫空鶚萬里威聲當道熊譚國爲前冀國後汗靑千古玉玲瓏

麟符玉策總兵權手托江淮半壁天大節有闗宗社裏深謀常畫廟堂先三朝已表蟬冠像八袠終逢雞夢年不獨羊公碑尙在萬民墮淚滴湘煙

秋日綿溪

萬頃寒潭鏡面平數聲徵雁叫霜晴滿林落葉秋風老山路黃昏人少行

哭秋崖先生三首

气節昂斯世先生千載人可憐成白首猶只到朱輪茅取羣狙怒雪逢越犬狺方離羅織辱身世已成塵歐蘇喚不起文印屬秋崖大雅非常調正音不類俳寒江濯文思明月鏤吟懷傳業有楊晏遺書冢墓埋昔年經盼目此日罷從遊尢許爲上足敢令出一頭聖涯窺浩蕩學海探深幽一瓣南丰後他師不復求

吳越歸秋晚

湖海歸來晚園荒菊幾叢秋山吟骨痩霜葉醉顏紅弔影寒溪曲懷人落月中靑燈滋味永不用哭途窮

座中詠蟬分韻得饑字

兩翼才乾殻已離便升喬木最髙枝銀牀落葉秋風裏金掌盤欹曉露時斷續翻成無調曲悲涼做出苦吟詩前身應是夷齊輩髙臥西山自忍饑

春晚野步

尋花籬下蝶牽引酌酒林間鳥勸酬山色不隨春態老笛聲自起夕陽愁

寓感

周家惇八政姬旦衡何平秦家尙奇法四海怨商君鳳鳥時一鳴梟鳥時一鳴一鳴以爲周一鳴以爲秦法重滅爾族徳重潤爾身天帝厭殺伐勿使傷陽春

離怨

楊栁如少年春風吹得老朝爲白雪花暮爲浮萍艸明月照妾夫夜夜闗山道明月分半光照妾顏色好空閨一十年芳容秋葉槁寶馬嘶妾夫歸對鏡畫眉雙淚垂前日夫悞妾今日妾悞夫妾貌不如夫去時

故人見寄韻

靑年鐵硯亦曽磨壯不如人可柰何松菊猶存陶令逕煙雲不礙邵公窩吟廊緩步看修竹醉石髙眠枕緑莎一笠一蓑吾事足江湖浩蕩白鷗波

樓居狂吟【並引】

新安梅翁吳龍翰學陶隠居作樓三層平生多好書故作丹壁多好睡故作壺天多好遊故作明月滄波多好虛故作與汗漫期蓋其胸中有數千卷書眼中有美少年不能好世俗之好而能好其所好如魚飲水冷暖自知然則知梅翁者誰乎故自描寫其趣云

茅齋梅著市防間長與靑山面目慳突兀小樓初結就竹牀石枕臥看山

樓間丹壁富藏書悞學相如賣子虛何不買牛勤教子邵平地要人鋤

覓得樓中一覺眠將身化蝶入壺天平生睡債何時足春在梅花紙帳邊

湖海眞成萬里遊寒風吹破黒貂裘歸來臥占樓千尺夢落滄波明月舟

汗漫相期欲控鯨樓粗可寄閒身天教吳猛親常健乞與商山九斛塵

振衣千仞興悠哉一日看山十二回胸次誰人有丘壑便容攜酒上樓來

四山如畫不勝奇朝暮煙雲都是詩樓上吟聲穿碧落天公罰我鬢成絲

胸次玲瓏著九垓政須時復興崔巍樓髙手可捫星斗移掇天河入酒杯

諸方防徧一枯藤苦節期傳夜半燈景登樓持棒喝不容人上第三層

偃月鑪深紫气浮紅鉛黒汞大丹頭梅翁欲挹浮丘訣專爲黃山作此樓

附錄

古梅賦【並序】

余家有古梅突兀富饒之旁枝榦連理而茂先曽伯叔大父聯武巍科曽大父嘗作連理梅賦以見意餘詩人也與梅爲膠漆交梅而至古標格愈不凡敬依韻扁吾窩因爲之賦其詞曰

忻故園之古梅兮燦瑚之寶樹懸瑤臺之明月兮的皪瓊花玲瓏玉蕊矧鶼比翼乎鐵榦兮乃連理而薦瑞顧此槎牙兮其仰斯逆其偃斯醉其髙斯達其低斯跂鶴膝崢嶸交峙蛟背突兀犇騰之勢或橫枝照水如紉蘭之湘累或半樹粘雪如飱氊之漢使或荒山衝寒孤根回暖如采薇孤竹君之二子烈士慷慨羈臣顦顇茹鐵筋骨鏤冰腸胃乃導引其形軀兮如霧擁而云垂如鴻飛而虎踞故能曜其夜鶴之骨而枯其秋蟬之蛻也若餘者與伊納交廬其旁詔弟讀書對親奉觴呼吸淸寒咽嚼淸香而庶幾瀉吟筆之琳瑯者乎

兩宋名賢小集卷三百四十一

欽定四庫全書

兩宋名賢小集卷三百四十二

宋陳

思編

元陳世隆補

雪林刪余

張至龍字季靈建安人博經史工文章一時江湖詩人多與倡和與靜佳朱繼芳居同建安生亦同歲投契尢篤至龍寄懷詩有借箸數同庚是也其詩用意逺而語亦淸峭雪林刪餘一卷寶祐三年自爲序雪林其自號云

宿靈巖

樹杪鐘樓出半層佛牀黠防弄殘燈五更石上僧猶定頭滿靑霜喚不譍

登東山懷朱靜佳

布石行山磵云封竹洞名照池傳古貌借箸數同庚禽鬭巢幾覆蛛閒网半成冬深猶見菊還憶晉淵明

塞上曲

匣裏幹將午夜鳴碧油幢下夢魂驚沙場燐火風吹起半在骷髏眼底明

紫微閣贈淩丹士

風林葉葉帶新寒已譜虀鹽客味酸兔抱粟眠傳道石鹿衘花上拜章壇沿崖取水和冰嚼掃壁題詩當畫看盡日房無俗話山鐘敲月上欄幹

送境山僧逰雪峯

海風迎杖錫半是往來程故國往來熟空門宿食淸舊房云借住早路月同行象骨最髙處師今履是平

齊云寺

雨疎分防下略彴界橫塘接竹通生水搴蘿補壞墻字塗窓眼黑香染佛衣黃未晚螢先出蕭然兩畫廊

化龍閣

鐫滿畱題屋柱間風吹醉面不知寒漁舟撐出垂楊岸驚鷺銜魚過別灘

弔蝶

數日偎紅气力慵化成長夢別春風卻憐蟻爲埋香玉舁入殘花土穴中

寄胡竹洲

野菜生根土亦香寒林晴久漏春陽山臨古畫開當戶蝸學臨書篆滿墻密竹旋刪嫌礙月靑柑遲摘待經霜兒童閒取池頭水剜破琉璃玉一方

題白沙驛

霧裏峯頭薄似巾路逢水後誤行人山泉釀酒力偏重石銚煎茶味最眞燕不傳家猶教子梅才有月便生仁枕邊學夢人方悟未到鐘聲夢更頻

贈劉介庵

一心憂道不開眉懶扣黃扉謁故知有累祗因難棄鶴無疑何用苦求常廚飲食夷齊輩晚筆文章漢魏時冷笑富家錢塞屋蘭亭誰更有眞碑

馬升庵惠鞠苗

稅得鄰東地一方旋栽黃鞠待重陽春晨摘落靑苗葉挼作秋花气味香

東林寺

滿院香風乍熟楂援孫抱子坐枯槎科頭不慣迎賔客自折芙蓉供釋迦

李梅磵雪夜畱飲

擁鑪收案牘市逺隔喧嘩妓唱新塡曲僮分旋碾茶花枝承雪重燭焰受風斜僦屋爲官舍更深酒更賖

宿易沖妙道院

松髮經寒亂不梳夜來風減屋茆疎吟邊凍指僵如鐵袖裏枯笻畫雪書

朱栢巖約南歸

思聞秋管悲猶未定歸期吟詠窮邊長艱難老後知水寒魚上少月暗雁來遲不作膏粱夢長令一劍隨

橫峯感事

石角多情挽布衣候虫送響出林微文章首面超時好字學偏傍狥俗非緑水被風吹作白密花因雨打教稀歸鴉路熟知巢近直望松林盡翅飛

答黃芳洲

抱膝書樓望太淸一生心事月同明因過鄰寺分茶供閒取髙僧史傳評

餞翁丹山發南浦

鳴鳩語燕近淸明栁絮風輕防水平一帶春流多斷岸盡緣倒樹當篙行

防史

水艸山光各自春閒常謹坐百城身忠言似藥偏醫國好句如金不療貧王伯興亡難諱史彭殤壽夭不由人感來莫計更深淺秖見蒼頭換燭頻

采蓮曲

荷葉籠頭學道情花妝那似妾妝淸雙雙頭向猶交頸翻笑鴛鴦不老成

抝落圓房響釧金背人細數子藏深不嫌到手多尖刺秖怕傷人有苦心

子期臺

拾葉題詩媿不才袖遮微日上層臺山僧分我松陰坐隔岸花香渡水來

武夷山

九折蒼江轉葦航花間流水自宮商巖開天綫登無路殿鏁仙金拜有光曝背從平石上避人猿向險枝藏斷橋盍有重紅日狂欲乘風和魏王

擬韓偓體

一聲阿鵲顫鸞雙學調新詞未得腔拜了夜香卽喚睡旋收鍼綫背銀釭

題隱者壁

寒著麻衣餒食薇樂山淸興只琴知蜘蛛圓网當中立蜂徙新廚出外飛山脊倚天無攺日艸根埋雪有靑時莫言鴻雁多相背去去來來共一機

雨中過陸家園

斜搭秋千窓半扃行人屐送隔墻聲羣花相倚嗁妝【面】苦不催晴怨懶鶯

寄苕川故人

千古長情秖翠岑休談防石化黃金秋來國事方嘗膽病後禪機忽上心老眼看書嫌字細幹喉飲酒喜杯深幾迥空檢斑衣篋望斷白雲天外陰

晚窓

風約鐘聲落耳根歸鴉防防不成羣前山野燒靑煙起散滿空中作暮云

喜楊琴隱至

世塗多不平擇地度吾生風靜花遲落云移月倒行自鈔閒作攺客借古琴評凡事虛空裏何勞苦著情

寄寶林僧

磨折英雄輩無停日月梭達人愁夢少明主直言多藥試單方驗碑評近本訛吟成無愛者寄與病僧哦

巴嶺

處處柴門掩半邊鶯啼緑樹隔炊煙竹梯閒倚柔桑畔定是人家蠶正眠

楚郎西臺省鞠

鞠胎絲蕊未曽成百種藂中半忘名試檢記花牌字看春籬醉墨欠分明

槎

槁形冷度防晨昏不受東風一防恩卻有仙人求作伴浪遊星渚到天門

古別離

扶上花驄酒半醺望沈鞭影暗消魂離情恐被行人覺背拂菱花補淚痕

峽口

峽深猶有路泉逺不知源禽學鄕談語山塡野燒痕晚風樵笛塢春日酒旗村茆舍人耕暇鳬雛浴水渾

北津

獨立長橋喜近城半防斜日又催行船過別浦波痕沒堠立當塗裏界明古木云邊僧住處落花風裏鳥啼聲靑山莫道渾無事自與行人管送迎

江常庵出武尼

厭居京洛說行時袖裏靑蛇上武尼仙爲寫眞供禦覽天憐病眼召神醫江中白石看龍斲洞裏蒼松帶鶴移無事出山衣屨濕滿城風雨鞠花時

晚步寄劉徵齋

縱橫屐齒印蒼苔夢筆山髙翠作堆日帶晚光歸海去風傳秋信下天來竹開小路通螢過松守空巢待鶴回蚋甕乾坤還自樂何須金屋玉樓臺

簡勝上人

林深嵐气重一犬吠寒煙髙思天云外新房柏樹邊愛蒲尋石種惜茗濾泉煎昔建如來殿老於師一年

演雅十章

麒麟感世出鳳凰覽徳至人茍常見之應不指爲瑞櫩蛛巧輕网林鳩拙營巢孰知拙反勝网壊巢獨牢鶴食野人田燕棲公子堂野情饑亦樂依人難久長猩猩殞機穽鸚鵡瑣金籠言笑適爲累緘黙斯保躬蠶飽辦絲課蜂忙供蜜工役役爲人勞衣食還自空鵲鳴人共憐烏鳴人共嫉只因聲妍媸何心報凶吉江鱗行比目沙鴛睡交頸不知山兔寒淸夜顧蟾影饑鷹健搏兔饞鷺勤哺魚各爲口腹累不聞有騶虞犬眠蒼玉地貓臥香綺叢倘無鼠與盜貓犬命亦窮墨魚黒覆形火螢明照身拙於用顯晦蹤迹從自陳

寓興十首

孤燈照長夜膏盡燈影滅劃見戶間鮮鮮有明月日夜江水流下海水不止孰謂流去者不是海中水東日照瓦霜西向界餘白莫言日不到日光來未及遲日上深夜新蟬不終夕何如月團時通宵照無極種菊一百叢九月開盈枝莫言無好花好花開較遲庭前無繁植疎竹附梅坡𨿽然無巨防明月飛來多艸虫設細网纎細不可見日日朝露中羣白艸間見髙風吹秋霜庭前百艸死誰知艸有根昨夜東風起夏月灌菊根見花在秋日先時不施工臨花已何及十年插栁枝今與髙樹齊垂條緣春風上有流鶯啼

梅花十詠

梅梢

根淸條不肥影落明月地淒淒欲寒時胚腪已生矣

菩蕾

歷歷銜冰霜綴作珠的皪香色俱渾然花中之大極

欲開

凝成姑射姿幽潔世所獨春近迫芳心羞澁破唇玉

半開

五出梢敷露不愛塵目愛鮮鮮著精神獨於此時最

全開

昨夜東風多花神莫之禦玉立對幽人十分盡情吐

欲謝

垂垂雪中枝暗裏度香逺忽動調羮機黏枝花力軟

半謝

旋隨瓊霙飛繞我茆屋角結子意漸濃豈爲羌管落

全謝

冰花不畱丁收香盡蔵白一朝作陳人遜與桃李出

小實

靑靑長朱裳小摘胞不墮勾欺如豆防中懷仁巳大

大實

圓碧日益肥磊落壓枝重𨿽然苦味酸酸中蔵大用

兩宋名賢小集卷三百四十二

欽定四庫全書

兩宋名賢小集卷三百四十三

宋陳

思編

元陳世隆補

髙峯別集

廖剛字用中南劍州順昌人崇寧五年進士紹興中歷官禦史中丞工部尙書以徽猷閣直學士提舉亳州明道宮卒有髙峯集

代祖父次韻酬羅君寶見寄【公祖名不父名懋】

蕭條門巷陋於顏老去靑春僅得閒心畫傳家無計策手談畱客漫機闗靜思往事千年上俯嘆勞生一夢間多謝光臨無別意爲聞流水與髙山

題楊子光雙溪閣

倚天華棟俯長洲渺渺雙溪一檻秋匹馬問津迷去路亂帆分港競歸舟花飄兩洞紅交浪影落三山翠合流淸夜嗚榔何處曲冷光平泛玉簾鉤

和逸道春雪

春雷未發春工淺春雪蒙溶翳日華曉戶玉樓迷舊燕晚村瓊樹防寒鴉籠金尙礙鶯穿柳覆錦猶妨蝶戀花憑仗東風吹更暖桃源端欲訪仙家

題雙泉堂

疊翠倚崢嶸森然眾木榮兩條寒玉迸一檻暑風淸幽意慿分瀉微瀾更合成誰知闤闠裏扃戶小蓬瀛

題南墩鋪

見說龍巖路猿啼今始聞深林埋宿霧髙嶺出層雲天去頭三尺崖垂足二分只愁雙目敢恃一杯醺捫歷泥增滑瘏痡日向曛長安九軌道誰識此艱勤

和周材雪詩

蠟雪緣何喜春工屬此興宿苗沾潤足盭气滌除仍亂舞隨空逺輕黏徹體凝漫天飛滲玉極目皎鋪繒帶雨聲初急摶風勢轉增危檐飄邃幕疎屋灑寒燈瑟縮鴉棲怯跳梁犬力勝須臾平坎窞頃刻沒畦塍梅李看山木瓊瑤數塔層寢眠寧有道賦詠愧非能郭履愁離席孫窗但枕肱凍從金井水淸挹玉壺冰銀闕何勞問雲臺取次登漁蓑眞好畫栁絮足多稱栗冽驚殘嵗淒涼感舊朋戴君聊欲訪郢調忽難應綺席交銀竹淸河映玉繩詩成陵鮑謝酒渴飲淄澠天朗醒孤鶴風髙激怒鵬齊宮初入夢曉鼓數聲鼟

次韻當時長官院中三絕句

栁嫩風吹緑花嬌雨妬香欲憑羲馭緩莫遣負韶光檐雀矜巢噪桑鳩喚婦鳴客愁饒餖飣墻外賣花聲畫舸便春漲驕驄惜漲泥歸知何所愜煙柳子陵溪

還憩旅店茅軒

茅軒有何好小駐客心寛始覺安居樂無如行路難

題渚宮

畫橋紅去捲蛾眉臺榭遺蹤艸樹迷獨有天然無限意一池春水浴鳬鷖

萼艸春深緑更齊玉鞭何處選芳菲舊時錦繡叢蝶卻傍疎籬野菜飛

衢州試院次韻盛當時官長寵示絕句

洗眼貪看幼婦詞玉人空遣暗相思憑誰爲報歸期近趂得桃花爛漫時

丙申春帖子

土牛分盡彩泥香動地歡聲入壽觴倍覺今年春意好上元燈火鬭風光

碧波樓下銀塘暖麗日亭前瑤艸新和气滿城催燕樂風流太守最宜春

暖風漸緑池塘面和气先薰艸木心欲識春來何處好曲屏新稱畫堂深

金裁寶勝翻珠髻雲染華箋貼繡楣庭戶春歸何所覺暖風吹雪下瓊枝

題蔡州栁莊浦

云垂曠野路漫漫策策秋聲作暮寒已分故園天樣逺不知何處是長安

題白鳥寺西軒

幽牕殘夢午聲雞犬吠人家艸舎微惆悵十年無限事又聴啼鳥送春歸

天竺寺

野塘風細度香蓮碧澗云深響玉泉從此西湖不須到淡煙寒月一家天

題臨漳臺

銀河一接天來碧玉千峯照眼開我欲乘槎訪仙去卻疑身已在蓬萊

畫棟岧嶤倚翠微玉簫聲斷紫煙飛慿闌萬里秋光老誰防長吟久未歸

兩宋名賢小集卷三百四十三

欽定四庫全書

兩宋名賢小集卷三百四十四

宋陳

思編

元陳世隆補

飲冰詩集

宋慶之字元積一字希仁永嘉人咸淳進士有飲冰詩集

蘭溪道中

朝買蘭溪船暮泊香頭市如何十月天復此連夜雨朔風寒似鐵曉色暗如土道行不見人路哭疑是鬼棲棲逺方士怱忽鄕心起落葉響疎庭空燈照寒被離家能防時旅況已如此茫茫楚山云渺渺楚江水屈指計行程此去復萬里

開鑪日賦

筋力已非舊逢寒亦自憐風霜在檐外妻子語燈前紙被添新絮茶甌煮細泉𨿽云方寸地春意一陶然

稽村

雪後寒增健貪幽愛路生羣兒燒葉坐一鳥啄冰行山色晴猶慘梅花謝亦榮小輿風割面微醉任攲傾

哭趙東閣

秋風慘欲割秋月明不發誰令聲名髙竟使壽命折往年失四靈詩道微一髮縞素革織組宮徵節亂聒力排唐未陋意與風雅軋淸廟不待陳黃壤詎能沒新篇今寂寞故墨愼無忽

項園卽事

時節飛花盡幽林亦自香閒來看新水獨立又斜陽檐角鳥鳴霽樹根魚就涼一春風雨過遊事極相妨

次恵上人冷泉夜坐

此景寫不盡此懷誰與俱月來林影碎云去石頭孤萬籟各休息天香乍有無因師寄佳句淸夢更勞吾

郊行偶成

野水連天濶孤舟盡日閒防須風雨過一濟諒非難

碧雞艸堂呈劉后村

斯文海內聲名濶猶是幹淳一脈余須信昌黎曾得謗可憐太史未成書碧雞有地吟詩老金馬無心待詔初甚欲見君三十載春風今日侍巾車

寓武昌報恩寺

孟宗祠下竹依然借得空房竹樹邊貧寺少逢僧過夏逺鄕多是客經年倩人汲水時煎茗就佛分燈夜照眠家信不來心欲斷明朝又買漢陽船

武昌懷古

極目平蕪送落暉六朝徵戰尙依稀風生戰舸周郎過月落南樓庾老歸秋塞戍閒畨馬病春江流下蜀魚肥神州北望知何處父老猶能話嶽飛

放翁有五更讀書示子詩予亦次韻

秋風蟋蟀牀下鳴茒茨耿耿秋燈明老夫掩卷髮深喟起視河漢初參橫世人飲食幾知味眼底古今復涇渭藩籬是筆屋是書風葉塵埃力空費六籍在天日月存我亦收拾還本根此事兒輩未可論紛紛塲屋爭作元

兩宋名賢小集卷三百四十四

欽定四庫全書

兩宋名賢小集卷三百四十五

宋陳

思編

元陳世隆補

西塍稾

宋伯仁字器之苕川人有雪巖集馬塍稾

四十

役役人間世齊頭四十年讀書𨿽未已作事易徒然宦業蕉中鹿生涯葉底蟬願逢時務好一榻醉時眠

寓目

暖風輕撥繡簾開放入雙雙紫燕來燕子似於人有舊細銜花片落糚臺

晝景逢春漸漸長博山添爇半匙香梅花一片嬌無力自趂晴風過粉墻

久雨

暗數春來雨曽無兩日晴樹連山莫辧橋與水俱平閉戶惟便懶逢人且問耕海棠花落盡顦顇防流鶯

訪髙菊磵

可惜吳中不見君短篷空載一溪云知君已到孤山下日日梅花酒半醺

張監稅新居

爲愛灘頭只兩家也來隨分作生涯依山築屋先栽栁買地爲園旋種花聊把功名循世態只憑詩酒度年華與梅一夜論心事石鼎茶幹月未斜

尋孫花翁

東風吹雨濕西湖未許蘇堤酒防酤試向花翁問花訊不知花似去年無

春雪不止

春來雪意愈遲畱又學飛綿過小樓暖逐東風𨿽易化猛如前月未容休鶯花消息孤詩課蠶麥生涯累客愁莫道逺人多凍殺王師亦有在邊頭

無事

日日溪頭看好山塵囂無一可相闗梅花未必能如我花謝花開未得閒

訪林可山

可山無日不吟詩我欲論詩未有期幾次孤山明月下手挼梅蕋立多時

簡施蕓隱

雪後東風作峭寒客懷零亂客眉攢杭州𨿽近西湖月寧似湖州把釣竿

丁家村

不滿十來家門閭半以柴日烘蘭入鼻風掠艸侵鞵土酒融春興行歌放客懷何須買髙屋一一近天街

再防夏石芝

自與君相別駸駸已數年一緘書不寄千里夢徒然雨店花新長風櫺月防圓嶺梅無恙否愁滿鬢絲邊

舊同官張法曹

熬波同看楚天秋多少艱難說未休今日共依湖栁住夢中猶怕踏歌頭

雪後

暖地難爲雪春天易得晴落梅狂客意啼鳥故園聲愁樂從他事湖山寄此生願將身與世渾似栁稍輕【一作一葉等相輕】

紙鷂

防假如眞舞碧空吹噓全在一絲風惟慙尺五天將近猶在兒童掌握中

湖上新晴

湖邊膏雨防晴時桃杏紅爭錦一機楊栁也如新及第向人爭舞緑羅衣

晚春溪竹【回文】

靑山數里一溪橫片片花邊舞燕輕耕過水田新雨足晴天晚色栁風淸

悶甚

醿開已殘窗戶尙輕寒往事多成拙淸尊彊自寛對妻憐病久顧影易心酸更展淵明集從頭子細看

雨中

終日翻盆雨池亭晚更涼對琴思古意釃酒惜韶光緑漲便鷗嬾殘花笑蝶忙髙田皆可挿好與報君王

妙智庵

結屋古山巓源流未有年便非眞隱者且喜得安然【一作禪】石洞同云臥茶鐺對客煎我來聊小憩詩滿夕陽天

嘲不識字

難字逢人問村中一小兒璋麞寧易辧亥豕以堪疑鹵莽原非莽【艸莽莽字母黨切宿莽莽字音母切】耕犁【十二齊犁字畊田器音犁】別是犂【六時犂字牛駮文良脂切】識丁何足道煮字不充饑

村學究

八九頑童一艸廬土朱勤防七言書晚聽學長吹樵笛國子光生殆不如

讀林可山西湖衣鉢

梅花花下月黃昏獨自行歌掩竹門只道梅花全屬我不知和靖有仍孫

寄樓云臥

云臥西湖又防年吟鞍多在酒罏邊定知今古皆春夢不把功名作【去聲】宿緣芳艸滿汀山帶雨黃梅落地水連天相逢未識江南事且問何時理釣船

村姑

翠鬟雙妥未梳頭紡緯車邊坐欲羞防度采桑歸較晚阿娘疑看落花愁

底事蹉跎二八年嫁時裝著未周旋年年織得新絲絹又被家翁作稅錢

寓西馬塍

十畆荒林屋數間門通小艇水灣灣【一作彎環】人行路逺多嫌僻我得安居卻稱閒樽酒相忘霜後菊一時難盡雨中山何年脫下浮名事只與田翁賸往還

羊角埂晚行

葛裙蒲屨帽烏紗迆邐乘涼到水涯數寺晚鐘聲未歇滿身明月看梅花

湖上

一寒玉浸靑山妝防樓臺夕照間歌管滿船春未懶惜無人伴白鷗閒

西湖晚歸

一輪紅日倚靑山只見湖光數里間聴得畫船人說道錢塘門外夜深闗

兩宋名賢小集卷三百四十五

欽定四庫全書

兩宋名賢小集卷三百四十六

宋陳

思編

元陳世隆補

海陵稿

宋伯仁【二】

簡吳荊溪

薄宦從來錯寧容著意求自慚千里夢空作【去聲】一畨愁笑我人如昨知心兩未休荊溪淸徹底願泊釣魚舟

學館閒題

據見定時俱是足苦思量處便成癡請君打退閒煩惱啜粥烹茶細和詩

答林巡檢惠詩

客久情懷惡逢人懶說詩不堪秋到後將近燕來時敧枕皆歸夢同心只舊知淵明籬下菊誰伴傲霜枝

秋花

鳯兒花雜雁來紅更有雞冠防紫茸可笑倚闌人醉後只將靑眼看芙蓉

早秋【回文】

秋天一餉晚風涼笑語人傳早稻香樓上醉時簾半捲愁添客鬢兩蒼蒼

別友人【集唐人句】

菊花村晚雁來天【僧朋來】同住蘭舟未十年【許渾】今日送君須盡醉【賈至】離人獨上洞庭船【李頻】

對菊

少有惺惺得到頭此心何苦懶方收五湖煙雨常如昔一撚功名自不由世事莫將眞个看客程難作舊時畱人間豈少淵明【缺】見著黃花便合羞

累字戲作解愁吟簡舊同寮

愁知不空白頭心事驚秋歸興滿滄洲貂蟬𨿽出兜鍪功名有愧黒貂裘夷齊與盜跖縦荒丘無非蘧蘧栩栩夢莊周空教笑倒江上煙雨汀鷗一琴一劍一童一鶴一茶甌自不須苦苦髙臥元龍百尺樓著眼看翻雲覆雨處豪傑總成羞牙旗金甲蹇驢破帽窮通一任前修五湖千萬傾明月則盡可棹歌橫釣舟

蘇州有感

秋意滿姑蘇扁舟憶五湖鈴聲邊報急帆影客心孤野港靑如染途山澹欲無英雄應念我時事滿銀須

棋

亂鵶飛鷺勢縱橫對面機心豈易萌一著錯時都是錯寧無冷眼看輸嬴

水邊聞雁【集四靈句】

蘆花新有雁【徐靈暉】四面水連天【徐靈淵】淸淨非人世【趙靈秀】吾詩詠不全【翁靈舒】

嘲醉者

李白日斟三百盞醉時寧記脫朝靴一千八百萬杯酒百嵗消磨未是多

村

又是江南割稻天家家兒女笑相牽芙蓉占防淸溪水獨許漁人醉艤船

離維揚

不爲鱸魚憶故鄕只緣心事近重陽鬢絲添得三分白空被黃花笑一塲

維揚萬花園【趙制使經理】

細栁營基鎖緑苔萬花新種小亭臺芙蓉喜見江南客故向西風一夜開

雨中逺望

山匝濃雲水匝天秋容黯淡荻花邊瀟湘八景誰收去畱下波心小釣船

勸僧還鄕【六言】

世事無過爾爾禪心只好休休江上數峯如削西風不礙歸舟

舟中九日

已得重陽未到家短篷根底憶黃花烏紗不爲西風舞空與同舟說孟嘉

登海陵城

淮楚年年一望秋西風慣識古譙樓金湯城壁休淸野玉帳英雄未白頭霜艸萬家人冷落凍雲千疊雁綢繆中原無計堪修整且對屯兵說近愁

出陸

吳陵咫尺是維揚徒步方知去路長漁屋試霜蘆葉老酒家畱客豆花香秋光淺淡人同痩雁影參差我共忙僕子莫嗟行李重擔頭彊半舊詩囊

瓜州阻風

狂風未許放歸船借得僧房半榻眠落雁影收帆腳外怒濤聲到枕頭邊黃蘆葉底秋將老白羽書中病未痊傳語將軍多著力揚州不比舊家年

焦山簡主僧無庵

輕搖風槳過焦山山色相畱半日閒萬頃月波秋雨後一篝燈翠夕陽間城依鐵甕心猶壯酒對金峯鬢已斑願得淮西來好語吸江亭下且怡顏

瓊花

莫訝重栽聚八仙防經邊警亦堪憐珠簾十里春狼籍且把天香作舊年

兩宋名賢小集卷三百四十六

欽定四庫全書

兩宋名賢小集卷三百四十七

宋陳

思編

元陳世隆補

西塍續藳

宋伯仁【三】

安居

窮通豈在苦勞神且作安居嬾散人買地種花多種竹煮茶邀客也邀鄰求名豈識書三上得興無過醉一巡喜得滿園收芋栗杜陵應未笑全貧

有感

窗戶淸淸半掩門小兒揩淚立黃昬防多心事無人問獨看梅花月半痕

聴琴

靜夜聴鳴琴秋風動幽谷何爲鐘子期千古無人續

褚先生

先生邂逅龍亭日多少云仍滿世間千古典謨文獨記九流毫髮事相闗代庖阿堵名尢重制甲防邊職未閒只與道人爲鶴悵始能淸夢繞湖山

嵗旦【己亥嘉三年】

居閒無賀客早起只如常桃板隨人換梅花隔嵗香春風回笑語雲气卜農穰栢酒何勞勸心平壽自長

五老【儒將農漁女】

壯年期佐漢中興豈謂蟠龍睡不醒可惜滿牀廷對稾白頭翻緑【疑是錄】道家經【老儒】

髀肉丰腴鬢髮疎將軍健飯待何如七禽不了中原事羞讀君王問勞書【老將】

齒髮俱無背已駝雨耕摩破防靑蓑髙皇慶壽推恩語暗讀全文忘不多【老農】

短髮衰髯一棹船白頭波浪防掀天兒孫各占蘆花佳网得鱸魚卽酒錢【老漁】

著破箱中欲嫁衣翠顰何止只憂葵春來偸摘斑斑髮淚濕菱花只自知【老女】

逺訪友人不值畱集句一絕

寒食花枝插滿頭【範成大】長亭搔首晚悠悠【鄭毅夫】灞陵女子無人識【王奇】別是天涯一段愁【陸遊】

寄徵夫

待君君未歸寄書書不去寄書書可去有意殊難語深夜彈琵琶思君在何處知君在何處不禁春事已闌珊東風吹起楊花絮東風吹落楊花絮

客樓戲集唐人句

門掩楊枝一夜風【社牧之】自憐羇客尙飄蓬【李山甫】不堪吟罷東回首【僧朋來】鳥傍巖花戲晚紅【杜荀鶴】

贈僧了性

𨿽然年紀小胸次已江湖貝葉連宵看梅花一樣臞記詩誠敢許戒酒恐應無好向蘇堤上行行掐數珠

醉中登樓

明主何嘗棄浩然杯中有物且隋緣倚樓心事誰消遣一防飛禽落釣船

嘲燕

年來乳燕亦堪羞不學楊花得自由飛過防家門戶去直須尋見最髙樓

瓶梅

南枝斜插古軍持痩影參差落硯池莫道人家窗戶暖等閒忘卻隴頭時

春半

春到巳多時遊人替衲衣栁眠鶯喚醒花痩雨添肥官事癡能了人情久巳非一貧能自守贏得掩柴扉

散愁四首

著意功名四十年栁花空滿鬢絲邊男兒無補朝廷事有媿饑餐困卽眠

小樓呼酒揖靑山翠碧瓏璁一笑間山若有情應問我如何猶似野人閒

淸貧如水盡無妨只願伊周立廟堂扶起太平千載脈且隨農父樂耕桑

旋買犂鋤學種田一聲長嘯霅溪邊微茫白水山如畫好个江南萬里天

午睡

午夢驚回筍簟涼坦夷襟度卽瀟湘詩髙自與梅花好食淡方知菜味長事說萬端多畫虎人無一念不亡羊滿頭飛絮春零亂莫笑狂夫老更狂

酒邊

一醉復一醉陶陶醉未休何傷於日月知我者春秋萬事難追昔千金不解愁白鷗飛浩蕩此興屬漁舟

小舟晚賞荷花【回文�】

天浮月影水浮天路繞山頭樹繞煙船小小行人意適藕花新索酒杯傳

淸明插柳

淸明是處插垂楊院宇深深緑艸藏心地不爲塵俗累不簪楊柳也何妨

晚春

風甃殘花滿地紅別離樽俎漫匆匆春光未肯收心【一作純收】去卻在荼防細影中

緑陰陰裏惜韶華自縛筠捎掃落花可笑遊人心未嬾杜鵑啼處撥琵琶

淸和

詩債還無足家園亦倦看客遊宜致仕午睡當之官舌笑張儀在心慿達摩安淸和天气好應免夾衣寒

久坐

久坐如忘世松窗日未斜營巢鵶噪樹作【去聲】夢蝶眠花易課推三畫醫方錄數家瓶笙聲未絕更防土山茶

戲作

靑梅黃盡雨無多柳影重重午日過忽聴隔籬人語笑采蓮船【一作艇】子上新河

玉泉寺金魚

金鱗韜隠已多時寺壁重泥又有詩龍若久懷霖雨志不應蟠一小方池

僻居

居僻恬無事開軒挹晚晴雨耽雲腳重風約燕身輕有子爭棃栗無朋問死生毎憂人載酒剝啄打門聲

倦吟

競病推敲欲嘔心何如危坐憩桐陰新蟬咽咽知人意學我年來抱膝吟

云云

休將閒耳聴云云只作深居耳不聞素志肯隋時節攺淸貧難計利名分忘情茒屋無非燕著腳靑山獨是云試問急流誰勇退故園同看木欣欣

愁

愁懷難盡【疑是畫】亦難詩惟有流鶯暗得知我亦無言鶯不語栁邊相看立多時

蓼花

秋到梧桐我未宜蓼花何事已先知朝來數防西風雨喜見深紅四五枝

嬾

嬾嬾復嬾嬾【一作嬾嬾嬾復嬾】而今嬾更疑此身聊復爾萬事欲何之尙覺瓢爲贅奚煩鍤自隋客來眠正熟帬幅任題詩

書座左

天地一籧廬吾身自捲舒翁能從失馬子亦豈知魚謹獨甘居漏安貧且飯疏昨非今未是寧不賦歸歟

書座右

蠻觸小功名須教一念輕受恩知報飯臨事貴懲羮壽域惟仁宅心田以道耕泰然忘物我無使狎鷗驚

涼

不擬西風一頓涼看看涼近木穉香人家未得徵夫信蚤有砧聲卻雁行

荷花

緑蓋半篙新雨紅香一防淸風天賦本根似玉濓溪以道心同

扇

師璋今有防家同名重蒲葵價亦穹髹柄但誇千縷骨不知曽未掩東風

中秋月

只與閒時月一般寧知今夕最團欒竹邊借柄還如扇花下傳杯可當盤野兔易忘終夜夢林烏未許一枝安人生防个中秋節那得都將笑眼看

席上有舉東坡集歸去來字成詩十首雨中戲續一首

傲去欲何求歸來已倦遊琴詩聊自笑丘壑復相畱問菊時攜酒乘風或棹舟樂天良有以心事老田疇

漁父吟

小舟如鴈許穩穩下波【一作陂】心蓑笠防風雨江山無古今淸歌鳴短棹紅葉滿疎林一醉不知世前村月未沈

秋風

秋風捲秋葉秋思滿秋天骨立山如削聲低鴈欲眠客愁無暇日農事喜丰年說著鱸蒓事歸心滿釣船

聴雨

涷雨瀟瀟未肯晴灑窗聲似煮茶聲山童酤得鄰家酒炒栗鑪頭獨自傾

村田樂

打稻天如二月天滿邨和气樂丰年田翁爛醉身如舞兩个兒童防上船

問梅

癡風衮衮送寒來竹里人家總未開惟有老巖心事苦痩筇敲雪問梅腮

山下

山下六七里山前八九家家家淸到骨只賣水仙花

落葉

捲地西風促雨來掃除黃葉滿蒼苔垂楊蚤有靑靑眼只礙梅花未放開

梅蘭

淸標同插古軍持淸似西山凍餒時嚼蕊防香無說處屈平和靖亦何之

佳人歌

淡傅粉淺畫眉鬢邊休插桃花枝白面郎君馬如箭回頭再盼情依依文君未識相如面朱弦聲裏猶相戀風流勝事千古傳寧知文君當時深處深庭院臨邛亦免王孫怨佳人佳人休捲簾門外落花春正甜繡牀午困語聲寂博山漸冷香頻添佳人憶佳人吁今人安得人人思秋胡黃金不認眞丈夫

醜女歌

梳風楊栁笑沐雨杏花羞看看三十餘不敢下糚樓待媒媒不來對娘娘共哭何時王右軍來坦東牀腹君不見西施絕色天下【缺】能使麋鹿走吳宮玉環一笑百媚生能使漁陽鞞鼔驚宗無鹽無鹽形貌惡當時一段議論千古生淸風美婦未必美所美貌徒美醜婦未必醜所醜行不醜醜妻惡妻壽乃翁何須能勸羊羔酒

曹娥謝趙菊莊相訪

江城潮泛小砂磧纜行舟挈酒尋詩好披心話客愁雲歸山欲暝風急雨如秋可惜相逢處匆匆不少畱

值雨

吳陵兩月雨畱連來問瓊花落砌邊市酒未消狂客恨塞鴻先作嫩寒天只憂松下無三徑不管囊中欠一錢揚子江頭風正急未知何日買歸船

寄舊友

男兒未遇總英雄漂飯非憐計已窮鮑叔但能知管仲孔明猶必拜龎公秋江萍梗人何處夜月梅花夢亦同借問選詩編防許元暉瀟散漸唐風

題象山縣棲霞觀應眞亭簡住持張羽士

杜鵑聲裏立東風山色應憐鬢巳蓬二麥曉寒新雨後一年春事落花中醉斟浮蟻邀仙客笑揖飛鷗問釣翁檐外萬竿君子竹虛心能得幾人同

村莊卽事

靑旗獵獵又村莊仙景還他是故鄕叟有七旬頭未白山無重數葉初黃稻畦明月家家酒茅屋淸歌處處霜晚菊一籬秋欲老客懷牢落愧重陽

別朱冷官

客中奔走易蹉跎學館癡畱月又過橙蟹醉斟知己重蒓鱸鄕話益人多吳陵今夜三更月霅水明朝一棹歌船在白蘋亭下過有無傳語曬漁蓑

邊頭老馬

解下韁繩便欲眠絕無筋力可勝鞭霜蹄徧識淮南地夜艸猶吞塞北煙怕逐防旗排偃月寧思金鐙趂朝天華山自有安身處試問將軍任防年

夜過烏鎭

望極模糊古樹林灣灣溪港似難尋荻蘆花重霜初下桑柘陰移月未沈恨別情懷𨿽戀酒送衣時節怕聞砧夜行船上山歌意說盡還家一片心

簡張寄翁秀才

徽外琴聲局外棋此心能得防人知縱橫漫說三千字陶寫須吟百一詩秋到蓼花蟬噪後雨敲荷葉釣歸時西湖盡著張公子莫把吟篷月共移

呈菊坡先生陳樞使

但知猿鶴伴閒居不覺憂時鬢已疎對客怕【一作懶】言今日事挑燈重讀少年書樓迎山色詩堪畫門對梅花月共鋤相業累興明主意先生只恐自躊躇

駕鶴林吳尙書赴召隆興

鸞翔芝蕳下溪堂醉夢驚回午正涼寵報帝兪催宰相宜將州紱召文章蘋花襟袖宮花近詩艸簾櫳諫艸香大化一新多吉士捲阿歷歷告成王

苦風督鹺課甚迫

僕僕馳驅夢不安猥哉誰卹買鹺官星臺閣住春來俸雨意翻成夜半寒人可與言能防輩事難區處更多般桃花一日多開盡插滿銅瓶亦倦看

秋雨簡劉主簿

秋到天涯未兩旬西風無日不霖霪數行新鴈千門曉十幅輕帆萬里心薄宦只宜聞早去長淮未許作狂吟江南誰倚闌干曲丹桂香中酒自斟

呈畱耕先生王侍郎

夜雨篝燈夢未閒十年殊愧屋頭山喜聞鐺腳濤聲起不憚吟髭霜樣斑漁釣醉歌人所願功名心事國相闗辟書笑倒梅邊鶴盡在先生指顧間

寄題臨江王實齋司戶百花洲

錦囊詩句識花洲何日淸江得醉遊百畆故園重【缺】四賢遺像愈風流香浮紅樹春應早雪壓寒梅月想畱我有煙波漁具了【一作在】一絲風底願維舟

夜坐

栢香煙裏瀹山茶窮似燒丹道士家窗紙暫明寒月上一肱淸夢入梅花

秋田小立

兩間茅屋是誰家淺水汀洲舞荻花牧笛數聲紅日晚自慚身似客天涯

兀坐

對坐淸淸一穗香悄無人語日徧長硯盤數防梅花片暗引遊蜂度粉墻

晚涼

兩兩蟬聲送夕陽竹陰移緑上蕂牀黃昬急雨無多子喜得今宵夢亦涼

夏日二首

圓碧漾新荷獵獵斜風顫緑莎農事正忙三月後野田齊唱插秧歌

數防沙鷗掠野塘雨聲初歇水微茫橋邊十里荷花蕩輸與漁人臥晚涼

兩宋名賢小集卷三百四十七

欽定四庫全書

兩宋名賢小集卷三百四十八

宋陳

思編

元陳世隆補

蕓居乙槁

陳起字宗之錢唐人寧宗時鄕貢第一時稱陳解元事母至孝開書肆於臨安鬻書以奉母時史彌逺當國起有詩雲秋雨梧桐皇子府春風楊栁相公橋哀濟邸而誚彌逺也寶慶初李知孝爲言官見之彈事一時江湖之士同獲罪者六人而起坐流配焉尋詔禁士大夫作詩彌逺死禁始解其詩有蕓居乙槁一卷安晚先生貺以丹劑四種古調謝之

陳子一畝宮居來七十年當其春盛時庭花發幽妍轉長養天靑子垂檐前秋收備百禮冬享意則防年來風雨陵垣倒壁四穿上漏下卑濕敗隙遙瞻天三生結施仁覩此殊興憐捨以四條柱俾之撐危巓工師得大木裁制精且專尙欠櫨與楣況復棟與椽再幹大檀越結此歡喜緣

履齋先生下頒參附往體以謝

有客號奚毒西來自赤水外負炎炎气內存溫粹美當年楊天恵誇大不絕齒解後段氏子卽之殊可喜郤邪乃素心調中古無比世仰大醫王民瘼咨朝市二子願托身赴湯任驅使興憐維摩老遣前防衰毀病魔亟退舎怡然得安壘緬想蓄牛溲陋哉子韓子旣非瞑劑厥疾無瘳理一念衛生恩百拜額加指

友人新息滿月

蘭砌惟傳書種子寶刀剃髮月初彌絕憐雅致髙於俗防易殘朱抺兒

泛潮紀所遇

六橋鶯花春色濃十年情緒藥裹中筆牀茶竈塵土積爲君拂拭臨東風可笑衰翁不自忖少年場中分險韻畫舸輕移柳綫迎侈此淸遊逢道韞銖衣飄飄淩緑波翡翠壓領描新荷雍容肯就文字飲烏絲細染還輕哦一杯絕類陽闗酒流水髙山意何厚曲未終兮袂已揚一目歸鴉噪棲栁

賀友人絲桐復歸

春到牡丹花事闌惜春約客遊湖山煙光萬態屬吟思白石淸泉流指間雙成解後蘭舟駐索紙大書春艸句成此風流一段奇樂事百年能防遇薄暮歸來雨濕衣買舟庇此十三徽小梢愚怮阻人意客散河梁燈火微方將淸事誇兒婦桐君羽化無何有一壺千金何處尋愁絕瓠巴無措手要知煩惱所根株以愛布種【上聲】當芟除趙璧旣返懽如初哦詩稱賀敢後歟

適安恵糟蟹新酒

偉哉無腸公橫行占江湖防欲肆其雄上山攫於菟無端四五輩懷椒尋酒壚枕藉糟丘下醉魂呼不蘇尙想橫戈勇胸次與世殊開懷風味佳大丹液膏腴此寶君所儲何爲貽老夫麯生挾之前爛然陳座隅當其左持螯不知竭此壺酩酊無何鄕軒冕不闗渠東望歌老饕前溪梅影疎

題適安淸湖寓居

薰風軒檻曉晴開鬱鬱桐陰手自栽二水合流當戶過一山分影入樓來琴逢良夜時揮防詩欲名家巧剪裁可羨一防安所適紛紛車馬汨黃埃

燈花戲簡西鄰

西鄰逸韻偕秋淸瑤琴曽許月下聴神馳吟境日復日金飈轉矣寒此盟昨夕相逢再有約六花飛時湖上行短檠不密泄此意煇煌粟粟攢金英閧堂一笑前未覩信手閒閱燈花經一主飲席設林麓一主盍簪獲良朋便欲箋天檄滕六銀杯逐馬快此情曉來喜見萬瓦白乃是天宇淸霜明得非分【去聲】薄誤燈花還復燈花戲老兄

武兄恵藥

昔人饋藥不敢嘗未達寒溫良毒防朝來剝啄客問病寶劑盈奩意何侈便當三咽答殷勤兒欲先嘗還且止平生結交結以心豈有鴆人羊叔子多君相濟義薄雲友道綫絕今振起緑陰庭院趂淸和抖擻精神迎藥喜

秋懷

又見街頭賣紫茱老懷擾擾類催租客來喜得吳江紙欲寫新吟一字無

懷三山友人

春前深惜別病後政無詩靑又生菱角紅應熟茘枝魚甘賓席暖風逆客帆遲徒結連宵夢郵音負所期

寄彭勿庵

一片巴江月移輝到庾梅孤山春事早疎影望東回以仁者壽爲韻壽侍讀節使鄭少師【丙午】

一气妙磅礡萬彚屈者伸方寸函太極宇宙皆吾仁端平攺化弦眞儒手洪鈞厥今扶公道皆昔夾袋人丙午成樂嵗甲午無窮春

岧嶤閶闔云蹀躞繡鞍馬細氈侍珠旒治道談帝者歸來西湖濱防幘松蓋下秋淥晚涵山揖以薦琖斝北第何三辭泉石懷緑野

賦詩投金瀨俸入猶半有煇煌奉國節一粟乃不受贏副初何心國計要丰阜一丸濟世徳陽報期千壽防須煩潞公再與佐元祐

枕上

病與仇謀酒作成藥鑪又復伴深更鄰鐘自是常時聴才到霜天分外淸

郭聖與黃希聲問侯

山有靈芽可防金名醫未遇若爲尋藥房掩晝情多感竹榻逢秋老不禁座上徧將唐帖掲架中閒取晉詩吟病懷行此相料理更接蘭交問訊音

過三橋懷山臺

賣花聲裏憑欄處沽酒樓前對雨時景物如初情自老夕陽波上燕差池

題玉泉畫像次來軸韻【六言】

鹿隨寒防穿雲邂逅靈峯時節含毫誰貌閒情莫盡胸中風月

奉酬竹溪陳使君新詩墨梅之貺

千里雙魚賁艸堂中藏瓌異夜騰光興因東閣增懷想影落前榮不寄香四韻休誇毛穎伎防回曽誤壽陽糚感公意過兼金饋慚乏瓊琚展報襄

壽大丞相安晚先生

嵯峨補陁山下視海水流風波定以稍穩穩濟川舟皇穹祐炎祚黍稌慶有秋繄誰致此祥上相今伊周赫赫命世賢師道輔前旒曁湯同格天康濟仰廟謀向來三邊塵化作和气遊橫戈枕月戍擊壤歌西疇小春明日是泰階射鬥牛見說老人星交耀光九州宣勸下紫宸雕盤羅珍羞北禁詔墨香昌熾頌魯侯鯫生戴厚恩一詩何能酬擬辦八千首從今嵗嵗投

紙帳送梅屋小詩戲之

十幅溪藤皺縠紋梅花夢裏閟氤氳裴航莫作瑤臺想約取希夷共白雲

迎月

尊酒貪迎月人生醉後嘉夜來窻不掩吹落一瓶花

止酒示恚

一病杯中物致危翰林何事酷耽之酒經若果神仙道不向靑山立斷碑

適安有湖山之招病不果赴

蘭契蕳以詩金鑑而玉戛招邀訪逋仙劇飲擬投轄事有違人意十常居七八文園病政濃況復泥濘滑老懷欲舒散天心若是恝

適安和【附】

人生欲四並其難乎戛戛春工閙花栁春露阨車轄何當載酒歌對舞花十八樹色尢緑秀鶯聲尙圓滑作詩調維摩病安情已恝

槐隠和【附】

新篁褪錦衣風玉漸相戛香紅吹成塵春去誰管轄歌酒相畱連一笑攜二八敗意林間禽饒舌泥滑滑可人非不來正坐天意恝

挽梅屋

桐陰吟社憶當年別後攀梅結數椽湖海有聲推逸韻弓旌不至嘆遺賢鬼收殘藳能傳業自志平生不愧天航便雙魚無復得夾山西望淚潺湲

挽林夫人【劉后村毋】

懿徳遐齡世所尊濃薰班馬到諸孫疏榮花詰加宏邑賜第蘭堦侈異恩了了三乘言外趣如如一性定中存魚軒應向西方去知在蓮花第防根

病中偶成

平生謹樽酒投老更齊聖優遊接嘉賓能使百憂屏可憐陶士行飲少亦致病丰下攺舊容浮采滿靑鏡升降气失常醫經云上盛亟試黃昬湯要期勿藥慶朝來覺淸爽臨窗發幽詠

薄命

薄命畏庚金那逢閹茂臨一尊花下飲半載藥邊吟食味同元酒形骸類槁林但存元气在防見緑成陰

消遣

夜雨生寒換夾衣形臞貌悴嘆衰遲病中何物能消遣一榻揩摩十載詩

題西窗食芹藳

曽味西窗槁經年齒頰淸細評何物似碧澗一杯羮

一念

一念無塵雜三更有夢回同他石橋老過水探寒梅

買花

今早神淸覺步輕杖藜聊復到前庭市聲亦有闗情處買得秋花揷小瓶

一榻

一榻世緣輕毋將事物縈昔人言豈誤慧自靜中生

同淸兄看猿

藜杖同僧扣應門野叟閒放他猿摘果莫把白雲闗

薄暮

寂寥誰作侶耿耿一寒釭薄暮西風急呼童掩卻窗

秋夜懷康節

無眠輾轉聴更殘心緒如絲起萬端煎藥鑪邊童夢曉讀書檠下婦紉寒狻猊斷火香猶婉促織催秋袂怯單願子大賢康節語此情於我一般般

冷泉憑闌

此山泉石勝還思日日登那知三生前不是住山僧

冷泉邂逅友人畱飯

倦叟尋芳借短筇故人邂逅一樽同明霞浸水疑鋪錦彩閣橫溪儼臥虹猿去復歸啼曉嶂僧來相伴立春風雪濤湍激開寒閘滌盡塵襟萬慮空

黃路鈐詩來告別

玉泉馳一紙八韻有情詩不肯面相別恐成離索悲江聲噴防拆潮勢激帆危舊制邊州守方令典轄司

適安招遊湯鎭不來赴

湯鎭古祠宮招邀及倦翁輕裘乘曉月駿馬逐東風野色觀無分春光病見攻行將迎誕日一瓣擬遙通

寄東齋

又復逢初度尫羸異昔時預愁臨丙戌所願值天醫剪防裝茶果裁牋薦壽巵今年都告免湯餅卻相宜

寒吹

寒吹西軒入罘罳設座隅腰圍同沈約指爪類麻姑靜臥氊三疊淸齋飯一盂曉來香滿室巖桂侈缾罏

適安夜訪讀靜佳詩卷

情同義合亦前緣得此蘭交慰晚年旋爇古香延夜月試他新茗瀹秋泉君停逸駕談何爽客寄吟編句極圓可惜病翁初止酒不能共醉桂花前

所適

釣鼇東海頭經春醉一舟西溪抝罾入小鮮終日求

庚戌秋作

甲辰迆邐至今年藥竈殊勞日夕煎血气任他銷與鑠向來詩骨已成仙

耘業許印章四韻叩之

近因稚子傳來意知許衰翁兩印章字畫莫教凡手刻形模當取古人長六書今獨行秦嶧三體空聞設漢庠後世陽冰能復古未知何日寄文房

婚嫁

防嫁債羈縻何時是了期每嗟身外累無出女和兒聴漏寒無夢添香夜有詩沈沈澄萬境梅影月初移

六言簡耘業

露濕螢光愈熾月斜蛩韻尢淸微物得時若此人生可不求名

束起

束起仙翁肘後經且參思邈枕中吟夜來獨臥寒無寐憶殺黃防舊破衾

聞鄰寺粥鼓

寒釭旋擿動防搜玉摩研萬象愁鐵版響廊催早粥銅壺添水易新籌一聲雞唱驚殘夢再聴鴉羣過小樓可惜秋光帷防隔料應河漢五更收

汪夫人筵上口號

今朝王母防西池蔥蒨祥煙靄繡帷坐摘蟠桃華壽席行看丹桂發孫枝魚軒錦轂花千疊鸞誥金鈴絡四垂好是殷勤千嵗祝老萊先酌後門楣

翛然

向來蓮社本遺忘勾引淵明造道場梵葉翻殘空佛印念珠持久現圓光秋花依約生涼意暑雨微茫送夕陽客退飯餘無个事翛然一枕到羲皇

風雨作

無成老見過望望太平歌驚雨愁扃戶聞風慮偃禾杯中醇止久瓶底粟無多畎畆憂時切天乎少警何

葵窗送酒

久藏鬥酒謀諸婦婢子倉皇錯授醯邂逅蕓居初止酒小廚海錯旋開泥

望曉

要知筋力衰多少一覺才回常了了鄰鐘無柰五更何望防窗紗不能曉

湖上卽事

波光山色兩盈盈短防靑鞋信意行葑艸煙開遙認路栁條春早未藏鶯誰家艷飲歌初歇有客孤舟笛再橫風景無窮吟莫盡且將酩酊樂浮生

朝宗餽食且復招飲

相親逾骨肉何以結情深下箸覺可口同盤還上心撥灰君句就曝背我寒侵屢有梅窻約行將共晚斟

送印寒鄧簿得闕西歸

才藻世於家勾朱新職華學能如蓺未春到可生花野店寒吟月輕裝曉度沙君行余止酒一念一興嗟【印寒取山谷蓺木印嵗寒句】

主示急須制作亭當喜成一絕

博古圖中無此樣繄誰匠意巧肧胎槐堂新送黃封酒便可衝寒暖一杯

梅花怨爲汪耘業賦【庚戌】

嶸崢嵗事春將至寂寞梅花雪失期獨有垂楊伴幽怨豈堪臨水折長枝

舊題隱者壁一絕

妻嗔山犬踐園蔬兒釣溪魚餧鶴雛總道村居無外事有人庭下索詩逋

酬成賢良【莢】

獻璞無成戲弄環世間得失事相參劉蕡不得言時事半爲當時記朴庵

同友人泛舟過防橋登壽星江湖偉觀歸舟聴客謳淸眞詞意甚適分得江字奉寄季大著鄕執兼呈眞靜先生

辛亥仲春將䢐兮有客踵門曰風日流麗邀余共泛西湖之舽【皮江切】舽南去而忽西兮昨之折檻今復稀以成杠背蘇堤萬絲之綠陰兮望一簇孤山之靑橦【傳江切】層峯疊嶂巉絕露天巧珠英琪樹發越地之靈一聲何處兮鐘橦篙師告余曰此壽星古剎上有奇觀開宇宙於八窗捨舟防枝步步巍峩謝屐殊勞雙回廊曲轉忽軒豁檐飛棟復靑緑交輝心開目駭而揖西子之湖子胥之江觀者雜遝儵去鯈來余獨憑欄境與心防便欲馭風跨蜿虹【胡江切】煙雲萬態客擬狀而運思羿今老退且遜鋭逄莊嚴世界合爪贊嘆要使天下名上誇詠者睹此奇偉而心降風寒下山吹欲倒連呼春酒亟開缸簫鼓畫船徒自紛耳目何如美成淸絕按新腔詩成肯對俗子哦馳介城南寄老龎

舊挽汪隱若【汪守泰亨父】

棲志浮雲小萬鐘帶經髙壠度春風義方莫問當年事十五男兒識阿戎

又

遺碣鉆辭掩夜臺修文空嘆逞餘才鹿坡明月成惆悵不見髙人自往來

靜江商宰書來且索鄙語要道其冰雪相看之意古調代書

連墻不通問千里乃寄音平生於締交淡泊味最深吳山靑神天應同碧玉簪尙憐風馬牛睽若商與參一聲南來雁西風又相尋君其念衰朽余亦懷瑤林一防了官事吟外時鳴琴識量萬頃陂文華實南金向來唐相璟疑事問崔琳諸臺貴得賢而肯捨此琛防晤喜有期寛此離索襟

安晚先生送自贊太上感應篇帙首禦題諸惡莫作眾善奉行八字輔以佑聖像一軸兩詩見意云

公衮殊相念奇書寄布衣此心才動處萬善要同歸本防詳敷衍奎題重發揮應憐蘧伯玉投老始知非稽首元眞像當年助我軍龜蛇俾聖武龍鳳煥奎文劍聳燒空焰旗翻渡海云上公傳琬琰分感殷勤雜言送歙硯廣香與友人有懷楊校書【幼度】

我有龍尾雙槽之硯肌潤而若沐涳蒙舊藏古香氤氳來自廣之東多君博雅舉以爲贈三嗅而抹月批風要若鎔金加萬佛經上更須滴露防四聖書中往昔濃薰懷太史而今一瓣爲南丰藜光下照人何在閣下閒花馥舊叢

眞靜饋新茶菇漧黃獨乳酪約葵窗適安共享適安不赴葵窻詩來道謝次韻答之兼呈眞靜適安

千載靖節翁秫向公田種萬鐘於我何肯戀五斗俸長歌歸去來田園聊自奉髙蹈世莫儔器局小管仲嗟余昩於時退思心每痛世人不我知小畦親抱甕惟有竹宮仙時復致一供四淸山中珍凡目爲之動黃獨前未識勿誚仲宣惷春茗摘新芽秋菇懷舊葑江南貴乳酪此意兼金重得君同下箸詩來再三諷韻意兩相髙文史嘆足用續貂愧狗尾敢與賢者共語奚較工拙年來此心縦軟飽黒甜余無復春艸夢可人招不來屬篇亟持送

哭丹池王隱居

憶昔相逢初一見卽刮目出處𨿽不齊椒蘭則同馥論心到極處情愛逾骨肉十年傳成癖搰搰閉門讀髙志尊所傳而肯曲從俗抱此奇特操平步可金玉況復同窗友槐庭秉鈞軸事有反所料軒冕笑羈束縉雲邈千里訪道求辟穀食棗懷安期竊桃小方朔平生精進心自可登仙錄一著偶失算九書無復續洞霄有猿號丹池無鶴浴昨病失防生芻東望哭

寄汪起潛簽判

飛雲起伏龍大鵬運以風風雲一朝防前塞今乃通斂莫賢景略時哉使其逢腰錢與騎鶴事或有適同靑門瓜吹香緑水蓮泛紅人物王謝家風雅眼底空參畫聳臺府宜防碧紗籠鄱江萬折東獨鶴摩蒼穹浮圖快一擲歸騎先賓鴻

史記送後村劉祕監兼致欲見之悰

昏憒嗟耳目管弦堂上調世事每相背秋月虛良宵涓吉擬登龍疾雨驚風飄禰刺不得前東睇心旌搖近履傳康彊變體筆更饒風響𨿽時接未若親聞韶憶昔西湖濱別語讀教條囑以馬遷史文貴細字雕名言猶在耳堤栁凡防凋玆焉得蜀刻持贈踐久要防晤知何時霽色審來朝

兩宋名賢小集卷三百四十八

欽定四庫全書

兩宋名賢小集卷三百四十九

宋陳

思編

元陳世隆補

四明吟藳

吳潛字毅夫宣州寧國人嘉定十年舉進士第一出入朝省不常兩知慶元府兼沿海制置使勛徳最著浙東人士至今誦之爲人剛直敢言其所疏奏及與宰相論辯忠憤激烈皆人所不敢聞者先以忤時相罷奉祠旣而賈似道銜之不已安置循州乃除其私人劉宗申知循州屬以黃祖之事百計殺之潛預知死日語人曰吾將逝矣夜必風雷大作已而果然四鼔開霽撰表作詩頌端坐而逝循人咨嗟悲慟焉鎭海樓

賈山深處古明州新有江南客倚樓鳯闕天連便望日蛟門海晏不驚秋頭顱已迫殘年景身口聊爲卒嵗謀蕭颯西風吹敗葉滿眶淸淚自難收

占春亭

桃花防片隔墻飛獨自危樓徙倚時目送斷鴻云外沒東風吹淚落天涯

翠山勸農

小隊旌旗上翠巖松風十里鎖禪闗水深水淺髙低澗春澹春濃逺近山鄕思猛隨蒼鳥去客心暫與白雲閒天公已是多情煞時把淋頭雨放慳

聞同官防碧沚

碧沚堂前瞷水官只應喚作玉壺看頗聞秩秩玳筵展莫遣匆匆銀燭殘酒付別腸寧怕窄詩由廣舌不憂幹老夫孤坐三更月欲往從之良獨難

萬頃蟾光浩不收花汀竹嶼思悠悠黃公所隱知何地賀監宜歸乞此洲良夜最佳惟午夜今秋偏好是中秋舉杯灑露月同吸仰面靑天可問不

張學士故居

春來物物攪愁腸排遣惟應閙醉鄕無柰督郵風味惡桃花流水願分嘗

天寧長老新齋堂請轉語

慧公幻出一齋堂巨棟危梁壓十方更有心堂無量濶濶中別有好思量

秋風嘆四首

長鯨海上來壯士田間起登城復何悲禾稼秋風裏誰將訟風伯謂天懲雨師天閽幾萬里瞶瞶安得知軍書督戰急縣吏催租還力盡將何訴浮雲深九闗嘗聞海客談白浪海風惡秪是欺舴艋那見摧蛟鱷

題舒蓼瞻嘯圃獨吟圖二首

丹厓白雲往來絕防流潮吞吐我所思兮何人莽悠悠兮太古

江口寒潮自至山間明月誰招自可歸來坐嘯何須世上折腰

聴琴客周信民彈秋泉二首

雁湖龍井久知名總入君家匣裏淸客舎試彈三兩曲恍疑飛沫濺塵纓

故里泉聲不可聞攜琴相約鮑參軍山瓢只系經行處落葉空山好覓君

陸宣公祠

凜凜淸規百世師功名僅見奉天時忠謀任起姦邪忌感泣寧無士卒思落日桑楡存舊迹西風蘆葦防荒祠忠宣流落何遺恨畱得良方與後醫

錢塘江三首

江頭風雨防輕寒小艇輕蓑把釣竿日暮滄浪歌漸逺延緣應自避塵冠

扁舟東下白雲鄕一水牽愁萬里長多謝白鷗閒不去知余機事近來忘

秋光漠漠艸靑靑日落江流雁下汀世路風波今始半爲余遙謝艸堂靈

兩宋名賢小集卷三百四十九

欽定四庫全書

兩宋名賢小集卷三百五十

宋陳

思編

元陳世隆補

瓜廬詩

薛師石字景石永嘉人敷文待制弼之曽孫也磊落有大志多讀書通八陣八門之變善楷法尢工篆築廬防昌湖西題曰瓜廬與朋好日舉文防於世味澹無所羨年五十一卒瓜廬集其子峻所編嘉熈元年東閣趙汝回爲序

瓜廬

近來有新趣買得薛能園疎壤延瓜蔓深鋤去艸根花時長載酒月夜正開門最識田家樂辛勤更不言

瓜廬至日卽事

西山起還伏揷入萬丈潭漁叟操桂棹樵歌過艸庵年荒酒味薄天旱井泉甘不願丘園賁惟將易自參

送趙幾道赴臺州錄事

防前綆汲何從來淸流海底通九垓天河地脈隠旋轉上中下井纏三臺滿城桃花二仙種方廣金殿三門開一時防上幾許人若匪佛種應仙才於公徒知髙其閭豈識大化非胚胎今之送言暫相別詩規筆誨紛崔嵬傅說明星定入夢方朔迹穢空諧詼不暱不阿余與汝古交淡淡無嫌猜

寄趙紫芝

別後訪消息傳言一半虛前官已不就所向定何如苦雨厭羈思春風欺舊廬懷人閉門夕專擬寄來書

防宿趙紫芝宅

郊居無一事喜見友人來促席坐添火推窗立防梅論詩漏欲盡煮茗匣重開此夜思徐照墓松猶未栽

贈達西堂

卻罷住山緣歸來又十年自知身是妄常道鉢休傳塔路修來直紗燈影處圓與吾相對坐語嘿盡通禪

寄蔡任

不見三百日問君消息多身閒詩有味水盡月無波琴裏懷孤竹書中寄永和遙憐一江隔何計得相過

送趙紫芝入金陵幕

爲官亦僦居官況定何如昨夜交遊散滿湖秋雨疎此邦佳麗久舊吏拜參初喜是賢侯幕新年有薦書

讀劉靖君碑

儒生身上事皆成身外浮華亦甚輕種竹滿山門逕小掛冠當路樹枝橫幾於顏子三生壽分得陶潛一字名何處今時見前輩只防碑語自淸心

漁父詞

十載江湖不上船捲篷髙臥月明天今夜泊杏花前只有笭箵當酒錢

鄰家船上小姑兒相問如何是別離雙墮髻一彎眉愛殺紅鱗比目魚

平明霧靄雨初晴兒子敲鍼作釣成香餌小繭絲輕釣得魚兒不識名

系船蘭沚鱠長鱸曲袷方袍忽訪吾神甚爽貌全枯莫是當年楚大夫

春融水暖百花開獨棹扁舟過釣臺鷗與鷺莫相猜不是逃名不肯來

夜來采石渡頭眠月下相逢李謫仙歌一曲別無言白鶴飛來雪滿船

莫論輕重釣竿頭伴得船歸卽便休酒味薄勝空甌事事何須著意求

寄謝黃元信恵茶

建溪金鋌直幾千餘性所嗜已一偏尋常艸卉不足進龍團鳳髓如瑉堅長須健卒前月到手提菜器急取煎妻兒攢眉笑苦澁爲言眞味玆天然易牙去已久吾齒若貝編枵腸豈廢食睡省非壯年惜此餘香滯喉頰巡除吟詠聲諓諓詩成寄題建寜郡主茶官吏俱時賢合同緘印一時畢進奉飛馳爭春妍天子不敢甞薦以寢廟先定自褒嘉到屬郡趣君密邇玉鑪煙一以此味沃天下邪魔驅掃無畱連

送子舒弟之官華亭

執手難爲別愁看去棹孤船官得閒散春晚過皇都書附海人便花添佳屋圖有時吟句穩還憶老兄無

送張直翁之筠陽

時平民事少詩句定能淸況作江西去放教秋水聲山花香淡泊湘竹恨分明朝士多知爾慈溪舊有聲

送趙端行廷對少寓期待之意

甲科人亦有難得是家傳定入中朝局還支內府錢服靑初解褐班後忽趨前獨謝歸廊幕詩成第一篇

贈葛天民

逃禪已得計易姓豈云非自說身如幻常人見亦希亭邊防荷葉樓上掛蓑衣幾夜蘇堤月隨君瘦影歸

送廬次夔兼柬盧九祕書

蔡邕初入直撰著幾時成所取友若此遙知人至淸朝回収疏稿夜語雜詩情愧我多年別相煩一寄聲

挽陳叔望

少年曽是魯諸生爲立功名別路行嘗捉寶刀嚴漢陛再持符節領江城絕憐詩律雙金在不見林塘五栁成明日西山歸葬處踏靑人散艸初平

送葉季重之官吳門

君繼賢人業試官闔廬門但問要離墓莫看貞娘墳虎丘寺前生野艸一花一葉皆麗好用心冷淡不嗜此自有詩禮長探討給旁餘閒庭廡空小輿應亦上垂虹橋邊風駛寄書便只看平安報乃翁吾漸空空易疎斥時亦摳衣侍函席春膏流滑儻寄將待冩續經藏屋壁

寄趙叔魯

相知言莫盡別後意如何命笑春冰薄愁因夜雨多全家寓京國無地著吟哦防得窮通理從余緝薜蘿

酬劉子至

寄來書一紙別後喜安和想見淸髙極吟成秋思多山頭靈運立月下謫仙歌共是江湖客斜陽各曬蓑

賦二十八字

水滿溝塍不愁旱急催租稅卻憂貧家人苦不憐余拙雪袴冰衫要及晨

紀夢曲

夜夢佳人姱且長星冠霞帔云衣裳雙眉淺淡畫春色兩耳炫燿垂珠璫組步逡巡倏相近世道人情不可問斂容正笑發一言不識巫山雲雨恨自從十五學仙經今年二十身骨淸天上有籍升其名長聲短聲歌紫瓊之章詞宛轉永與人間風調逺餘聲未竟鐘鼔鳴霧散煙収人不見

水心先生恵顧瓜廬

未成三徑已荒何勞動光生枉棹過數朶葵橊發深愧一池鷗鷺避前呵路通矮屋惟添艸橋壓扁舟半沒河再見緇維訪漁父卻無漁父聴淸歌

題南塘薛圃

門對南塘水亂流竹根橘柢自成洲中間老子隠名姓只聴漁歌今白頭

巾山

兩峯爭起入雲層半屬虛空半屬僧斜日滿山人到少任蕃去後我來登

送趙端行

紛紛帝族貴欽玆神秀門永嘉分奕葉甚盛二枝蕃吾友天樂翁實惟遊之孫身𨿽羈旅盡詩則騷雅存侄行有科第作尉期髙鶱是曰提刑後令問方騰喧大心欲圖南小枝不在言十年相聚首偉論孰敢援交比鮑叔知志許諸葛論分攜乃明發念我守故園君往夫差國不遣吳水渾陸靜翫蟾彩江淸烹鮈豚邑宰話鄕曲官廨如荒村昻藏信多暇時憶朋友樽窮達委天分守道無競奔防當春風吹梅實眾花繁

挽徐道暉

昌黎銘最好友朋更情深身沒復何憾家貧自不禁春山無死艸夏木有淸陰爲鬼詩還別重來何處尋

漁家

小舟輕似葉曽不畏風濤自說磻溪好翻疑釣瀨髙晚來魚換酒歸去子持篙定是逃名者時聞歌楚騷

梅雨

梅雨潤兼旬暑月不知夏溪流三尺彊舟人驚昨夜余家有瓜田蘋藻分揉借魚蝦失憑依跳躍至下卑濕畏暮年扶策升臺榭難願方丈食互市物踴價四鄰各淒涼惟有酒可借五月借新白咀嚼勝棗炙閉門人事絕向晚烏巾卸震雷壓不住神龍未遑暇或謂蛟爲孽胡不寧爾捨旱澇政本農偏恵及間架皇天無所私未遽損禾稼一洗天下淸作我聖人化

謝陳水雲寄恵瓜廬字

吾向村中住無人知姓名結廬難得就種樹幾時成扁榜龍蛇動飛檐燕雀驚自憐幽僻地因此亦敷榮

和梅氏西澗韻

此處宜新月開門亦向西近江潮有信初種樹猶低何日尋梅隠移船系栁堤詩篇滿窗戶畱壁待余題

秋晚寄趙紫芝

數日秋風冷丘園獨自身閒防籬下菊忽憶社中人苦詠肩常瘦移家債又新極知君淡漠十載得相親

送王成叟先生訪丁子桓

老懶無拘撿一年身耐貧還思溫嶺去別我苦吟人栁色行三日雩風浴暮春舊時同學友迎拜緑袍新

和葛天民

賈島文章懷素書得來讀罷捲還舒西湖栁下爲君宅東海云邊是我廬千里江山長若此一生心抱欲何如相思惟有加飡飯不暇逢人寄鯉魚

戲贈趙天樂

問隠當時意已深近來全廢是淸吟一春只爲風雷變盡日閒觀天地心聞道丹鑪初火能教瓦礫化成金果然成得知何用不似瓜廬種紫參

孤山

不到西湖今幾時十年雙鬢欲如絲難尋和靖題詩處空見梅花成老枝

望夫石

望夫一望幾千年蒼蘚何曽似翠鈿卻是春深更風雨滿身吹淚使人憐

喜翁捲歸

我老寡儔侶年荒值冬迫膝下有啼寒缾中無儲積豈不輾轉思自欠經營防儒冠匪謬誤賦性素褊窄淵明疑夙世荷鋤心便適嗟餘四友朋驚見三化魄一翁尙淒涼六帙困行役家貧病難愈詩苦髮全白昨來扣我門偶往比鄰宅聞亟語倒屣已去歘無迹知君懷百憂𨿽出難久客從今幸安居況有舊泉石淸晨過窮廬竟夕話疇昔逝者已云逺相期守枯瘠

寄題趙十四知縣聴雪堂

誰彈石上琴涓涓流水響主人性淸曠靜夜逾幽想何心指蓬閬取近對秋蕩應有可人來煙蓑曳雙槳

塔山和徐道暉壁間韻

寺在一山頂江分兩岸田憑何發詩興題字古廊邊近地今埋骨閒人亦助錢昨宵畱宿意不忍上歸船

葉宰赴丰城

君往爲官處江西冦已平獄閒空劍气堂靜響琴聲有法催常稅無私得眾情時方急賢路名定達公卿

喜徐磯至

榮滿自南歸曽過秦糸廬無心緣見道防面只如初詩好多人說官淸得薦書紫門勞顧訪未覺四年疎

送蔣肖韓

嶽陽有仙迹君去頗相宜已料官閒日多吟湘水師髙風琴斷裂白月酒漣漪無意求人薦惟應我自知

懷趙紫芝

日沈月上暝煙斜収拾漁竿恰到家爲憶城南淸瘦友寒宵夢裏見梅花

至日遊湖

此心全剝落今日一陽生自分安身計難逃素隠名貧中聞道徹閒裏作詩淸別有求漁者笑余憂思盈

自題

半生作計在田廬習懶何曽好讀書誰卻畫作古人樣旁邊還是欠犁鋤

送謝彊學主建徳簿

少年初試吏濯印富春亭水可淸人骨山曽隠客星俸亷専養母政簡靜公庭守是賢侯子應防薦墨靑

寄題趙紫芝墓

辛未聯詩別九年成恍惚大星墜地旋無光君身入土名不沒吳越之水相交流寂寞詩魂何處遊不聞孤鶴喚人醒空見梅花似人影無復東巖招謝客應住西湖伴和靖世上如今一句無一靈獨存勢欲孤我有生芻來未得只愁宿艸易荒蕪

贈奭上人

何人養道得如君房接髙樓樓接雲山地栽梅寒蘂痩瓦鑪畱火夜香薫防經尋義心逾靜坐黙觀身耳不聞莫道門前是防市須知喧寂此中分

哀徐致中

亡友如今隔杳冥畫身只見病時形書窗閉久梅添潤花徑荒來艸又靑一卷詩編空就緒兩年良防覺凋零幾回行過深深巷不忍登堂不叩扃

送薛詠

病裏風光總虛擲岸花園桞雨中休無端好客隨春去送酒吟詩一並愁

楊栁枝

門前楊栁君莫折長於折處生兩枝兩枝難作一枝合一心分作兩心時

惟有髙枝髙莫攀不堪攀處只堪防怪得樓頭畫眉婦春朝長自憑防幹

獨於髙處接陽和占得春風分外多須信繁華易披拆不如柔弱拂江河

汴水堤邊薪可束永丰巷內緑成堆盛衰到底皆惆悵何不移根種馬嵬

橫參樓和老杜詩

僻懶便幽處江湖深隠心地偏欣攺觀樓豁喜初臨暖日低輕帽良朋接短襟潮聲全有韻帆影半回陰翠麓添重色鱸風出淺林嶼頭煙嶂逺沙觜浪痕深寂靜雲歸壑闌月迎參人家已鼾睡漁父尙謳吟造化由來久周回忽見今愛他斜日照顚倒數山沈

湖上

勢利絕交初瞿然臥隠廬無營心淡泊見客禮生疏遊有漁樵伴防多佛老書春深艸易長忘卻倩人鉏

宿瞿溪

船泊溪西岸人家見晚舂疎星寒有雁村寺夜無鐘竹徑通新店茅柴暖病容農夫不相識問我欲何從

送從善雲遊

雁蕩天臺去閒尋倚杖藤路邊應得句禪坐似無能頂笠偏愁雪山猿不畏僧倘逢淸塞伴休願入傳燈

多景樓

跨漸連淮是潤州好山全對此江樓少年志气慚霜鬢猶憶曽防打陣舟

送法照

論著天臺教詩參在緯來閒行過蓬蓽相對坐莓苔講席虛前月重遊約後回仍聞藏禊帖應許爲吾

送子舒弟赴金陵兼柬宋君輔

祿仕何方好金陵總莫如廟存元帝像家有二王書羽檄時方急文才用有餘功名収拾了歸食防昌魚

送夏肯父

霜晴雁蕩白五日計鄕程野燒明山店輕輿憩嶺平乞銘甘久客愛母起歸情孝極天爲感師文早晚成

挽林敬之

閉門常讀易遁世意如何有酒可消悶無堦不種莎閒時尋舊友月夜步新河我亦逃名者題碑愧爾多

金賢良

虛號賢良豈療饑短衣結袖意何爲空攜痛哭能言防不遇勤求下詔時老去說詩猶有味寒來索酒莫教遲家貧身死知無計自有旁人爲立碑

學海樓和水心先生韻

江口潮生夜語喧月殘惟有數星存更憑髙處觀空濶始悟乾坤是易門

夜宿勝因寺有懷

山中初寄隠野寺一天星路逺有如此客來應未能蛩催寒嫗緯蟬雜夜僧經忽憶忘形友防吟自剔燈

趙成子

早年名字諸公並惟有淸聲獨至今辭卻雙旌更何事自扶靈壽欲閒吟病來更作雲歸岫死矣猶如鶴在陰終始哀榮了無恨只愁塵鎖匣中琴

送子文監艸料場

坐局何煩聴曉雞豆萁苜蓿亦詩題好文不愛今人體色養寧嫌古署低翰苑舊交應顧訪相門新近事招攜嵗寒惟有君於我老去過從許杖藜

寄雁蕩詩僧

雁蕩峯前夜雨晴空房不住有蟬聲一身閒後發難白五字吟來思極淸少見出山多入定還於夏末起秋程何如更待黃花節顧我來遊計已成

李白城

野火燒殘竹數枝詩魂飄蕩定何之娟娟秋月照采石不在荒墳在水湄

漁父二首

偶來浦口芰荷香緑葉叢中睡一場須信至人無妄想不曽有夢見文王

利薄每年隨分過避名不入愚溪路春深雨足釣絲長夜來又宿蓑衣步

酬醼席上賦牡丹得日字

粉淡與妖紅占盡陽和出春去在商量更費吟人筆此是洛陽花尙帶長安日持上使君墀寶缾分甲乙

寄龍虎山道士孔野雲

上淸三十六院閣皆幽淸漱齒泉新汲晞發日始升自除燒墨竈晝夕誦黃庭所得異疇昔出山畏逢迎同當知非年寄詩聊寫情

夜坐陳縕靈見訪

淸夜焚香篆閒防郊島詩自憐多冷淡誰足慰衰遲雪樹明紙缾梅落硯池君心亦無事相對坐移時

送翁靈舒閒遊

袖有新詩如美玉知君去意十分濃山行見艸認靈藥午歇就陰依古松兩鬢已添蓬虆色三年判作冷零蹤羇情夜後更愁絕深澗防猿溪寺鐘

先寄郭子奇

世道祗如此君心我得知先教栽菊在預作去官期夢覺秋風起行吟夜月遲懷人防十載欣有叩門時

喜葉謙夫歸

老思忽蕭爽親朋得意歸菊觴奉親壽栁色上儒衣宅旺防山勢門淸有釣磯我來聊問字澹出月侵扉

挽潘母

獨翫隔防月淒涼三十年然儒素業翻以母儀傳生計無中有衰齡病後延誰爲市貞石髙刻墓之前

送趙主簿

內地無烽火詩人入仕林定將詠物意移作愛民心晤語初同調分攜便不禁卜鄰曽有約久後得相尋

送陳器之赴紹興初官

郡古湖如鏡照人心膽淸閒曹應事簡盡日讀書聲府主舊知舉同僚親弟兄人言宦遊樂難得比君榮

哭周宗彞

已嘆交情防漸少聞君怛化重傷神手栽寒竹惟添筍堂掩空山不見人舊說媾婚今且置新懷情悃向誰陳獨憐頭白曽參母淸夜悲號血淚頻

送項季約入城都幕

閣書入兵幕束袖學戎裝峽峭船侵月秋淸猿嗛霜迂程防陣磧到處宿詩堂若比仲宣樂輸君髮未蒼

送郭子奇

永嘉官滿後歸處是仙居栁舞陶潛徑桃迎阮肇車名髙唐寺塔篋滿晉人書防步靑雲上題緘寄隠廬

送趙澤民赴酃縣

髙人爲令尹政事豈尋常炎月不避暑淸風月自涼水流衡嶽色酒帶芷蘭香逺想濯纓暇思予有詠章

大龍湫

昔聞天下山衡嶽稱崇丘又聞天下水流漢爲巨流古有山海經歷歷敍九州李唐三百載詩家一無畱及觀酈道元此地亦不収不知諾矩那何事能窮搜我來妙境萬丈懸淸秋石壁去無極百里彌道周雲气冒羣岫龍宮深以幽輕輿巖壑底竟日涉溪遊陰晴異瞻矚逺近難搜鏤飄如飛素練粲若散琳璆風欣一潭雨佛坐四時秋喧呼勢益驟洶湧聲彌遒變化有如此溥博誰與儔吾謂神龍力豈翳神鬼謀稽首荷遇坐久勞雙眸一杯卻嵐暑旋步轟雷稠以吾淡世慮歘起杞人愛何當騎天浪滿引躬斗牛

防橋

獨扶瘦杖欲經過爲問髙僧意若何自倚神通能渡水卻言佛法本無多

寒山寺壤荘產盡爲勢所奪余遊天臺甚爲普賢惜之陳約甫攝郡號不畏彊禦者必能與寒山出气

寒山寺廢佛燈寒有客來遊欲住難夙世閭丘今攝郡不妨饒舌似丰幹

哭劉詠道

案上韓文與杜詩小齋寒淡亦相宜人憐貧病憂無計自說文章樂未涯禮合古初山友哭祔從先世夕郎知生平直諒嗟何往不是哀辭是誄辭

送張直翁

宰公詩句是騷人官舍況臨湘水濱衡嶽望中思策蹇滄浪淸其欲垂綸長於一縣花開後獨訪三閭廟裏頻元亮何曽借知己翻然出處自由身

送王倅之興化

梅溪好景委流徳至今存獨繼賢人業共推君子孫官淸五字好州小二車尊所歷七閩郡從玆水不渾

挽趙孺人余中表也

幼小同羣戲年加各所之常疑艷花卉終是易離披夫壻新袍緑兒男半髮垂送歸嵩裏道興我渭陽思

趙叔魯端行胡像徳攜酒見顧

一賢二公子枉駕瓜廬丘烹魚載美酒竟夕爲我畱評詩仍和曲舉白不計籌情忘覺歡暢禮厚愧莫酬今朝風雨橫欲謝出無由

挽徐左史

左史聲名空復存如今往事不堪論惟攄指佞當前陛已判身歸老故園驄馬引防寒有淚麒麟臥冢寂無言人生遇合萍相似何處分明怨與恩

送鮑份父

地僻官仍小玆行古迹多翟羅應失笑龎縕亦經過宦業知餘事宗風竟若何【缺】

挽張彥父提舉

七十童顏在翛然物外幽組衣藏蠧篋散服上漁舟此日移松葬前時爲菊畱山連象浦館誰記孟家遊

淨光長老極能詩

近住城中寺陰雲漬竹房雨多香篆久春去藥苗芳室裏從人問吟邊與世忘一身全是道頭白有何妨

朱淸之

漈水日夜白之人信所宜隠於陶令酒甘謝郗詵枝江渡月偏滿家庭嵗有規不知君役後誰主菊花期

送蔣肖韓赴弋陽

弋水橋邊接長官水晶山色讓淸寒共知雕敝今稱劇自倚亷勤道不難吏退早衙花谷靜鶴翔秋戺訟庭寛從來遇事無凝滯應只愛民勞寸丹

送謹師

謹師牢絆腳語別意茫茫入寺春隨杖當禪月滿牀多因新見解拋卻舊篇章爲我金山去鉗錘問一場

挽宋耆卿

人如韞玊操如冰拾芥推棃世豈能案上有琴忘舊響墓頭無火續寒燈一官祗是幽閒過百行惟須健筆稱此曲調髙知者少朗吟喚得九原譍

送髙郵周主簿兼呈陳居端

繞縣重湖色難同主簿淸𨿽云古郵置不似近邊城月落淮田濶風晴隋栁輕鄕人在曹職相答爲詩情

寄守上人歸閩省親

從小服緇素三衣竟不長心空無物礙頂重有詩囊去與云相似來期春未央家山指萱艸防笑奉髙堂

無題

平生愛菊與梅俱菊比淵明梅似逋誰知此道今寥落愛菊愛梅人也無

戊子七月十一日

貧因防首詩閒髙一著棊瓜田嘗黙坐不願有人知

兩宋名賢小集卷三百五十

欽定四庫全書

兩宋名賢小集卷三百五十一

宋陳

思編

元陳世隆補

林湖遺藳

髙鵬飛字南仲余姚人有林湖遺藳

次王元吉詠梅

約略陽和動琯灰南枝已冠百花魁莫教隴驛攜春去且向羅浮喚夢回玉骨風標自仙種鐵腸賦詠漫多才只應防結靑靑子調鼎功夫看後來

窗軒

一窗開永晝萬象出天成風力欺楊絮雷聲喚筍萌愁多春不願病起眼猶明最喜今朝雨川原是暮耕

過王氏雲莊

十里雲莊路東風信杖藜好花連夜發幽鳥傍人啼香宇禪心冷山容醉眼迷老僧春睡處明月映樓西

孤吟

世景云來去人情水淺深塵埃從滿眼交友欲知心山簡豈愛酒陶潛元解琴對人不敢語仰面數歸禽

深夜風雨有懷故人

心馳流水髙山外身在落花啼鳥中滴得愁濃紅杏雨吹教夢斷碧梧風垂堂逺愧千金子掃地空憐一畆宮兩朶燈花伴孤獨淸懽那得玉人同

首夏

千里辭家不作難歸來春事總闌珊久畱午夢梅黃雨重索冬衣麥秀寒百箔老蠶鋪雪乳一庭新竹長瑯玕此時正喜民財阜野艸閒花任自殘

湖上

舟載閒雲穩湖光蕩碧天笑看沙上鳥終日伴雛眠深夜獨步思兄南伯舉杯叩門則臥矣

緑柳橋邊古道橫乾坤寂寂夜三更月窺門處君髙臥露濕衣時夜獨行杯酒孰同驅俗意天風時下步虛聲明朝世界塵依舊試挽銀河一洗淸

丈亭渡阻風

捲地西風翻巨浪小舟仍泊夜來灣行沽攜榼𨿽無酒臥看開篷幸有山原艸正肥黃犢飽汀蘋未老白鷗閒平生遇險須知止眼對江神一解顏

湖上

好景難逢柰老何十年此地絕經過山如得意晚猶碧雨亦知愁秋更多造化從渠旋磨蟻利名笑汝撲燈蛾湖邊直欲呼船去更共漁人掛緑蓑

晚興

風靜湖光一鑑浮靑山四顧淡舒秋松陰滿逕歸來晚醉看巖花笑白頭

夜渡鄞江

睡起開篷月在沙晚江山影動龍蛇詩成索筆無人應酒盡囊空何處賒船去船來數聲櫓江南江北防人家星娥定怪歸來晚從此西風欲泛槎

南溪

聞說南溪好肩車帶雨來澗泉鳴細石松木倚蒼苔云笑人情薄山隨客語回黃花幽意足知復爲誰開

次靜海令蓋晞之食蟹

吳中郭索聲價髙艸泥足上生靑毛越中海市喧兒曹白蟹厭飲霜前螯新丰逆旅酒濯足齊國相君飯脫粟當時珍味無所需吳越土宜俱碌碌

復遊鄞江

欲叩山扉汲野泉支筇且駐栁陰邊苦無平地休穿屐待有輕風卻放船孤笛吹開雲裏月一竿撐破水中天舟人相戒低聲語沙上恐驚鷗鷺眠

次孫燭湖秋夜有感

忽作淸宵夢非關世累長月隨花影轉水照木陰涼浴露千峯碧梳風兩鬢蒼明朝須洗耳秋意過寒螿

舟中

木落山髙秋去後犬驚人語夜深時小舟滿載離愁重惟有孤鳴寒雁知

一水分流無限曲兩山村對不知名漁翁夜半歸南陌認作中流擊楫聲

秋晚

斷雲送歸雁斜陽明晚楓西風灑雙鬢醉倚危闌東

兩宋名賢小集卷三百五十一

欽定四庫全書

兩宋名賢小集卷三百五十二

宋陳

思編

元陳世隆補

裨幄集

趙萬年南渡時從武科備戎行於襄陽屢著戰功有禆幄集

臘月初三日敵人攻城以彊弩射退獲捷

四圍鉦鼔震天鳴敵騎平明盡逼城萬弩應弦因退走卻疑城上有神兵

正月初三至初五再攻焚其攻具敵兵大卻

鵞車虎炮與云梯堪笑行軍巧用機大帥胸中攄妙算一時談笑盡灰飛

臘八危家餉粥有感

襄陽城外漲煙塵矢石叢中未死身不爲主人供粥餉爭知臘八是今辰

二月三日登城郊外春色可人而敵騎未退

平生春日不傷春今日逢春愁殺人觸目旌旗紛戰鬭無言桃李少精神可憐野興牽羈興不分紅塵雜塞塵直待元戎攘卻後峴山無惜領嘉賓

毀土山

築土爲山號距堙敵人癡計要攻城誰知壯士中宵出三月工夫一夜平

十三日敵人勢蹙攜印來降

屹若金湯不可攻軍中誰肯自投降勢窮方獻將軍印何似當初莫渡江

徐招干請喫鱖魚桐皮

檐外桃花片片飛垂涎漢水鱖魚肥桐皮一作饑腸飽似得精兵解敵圍

程機宜宅喫豆粥

豆紅米白間靑蔬彷佛來從香積廚異日大官還飽飫不應忘卻在蔞蕪

偶成

一心憂國不憂家掠面黃塵帶晚沙郵傳不通音問隔家人夜夜卜燈花

圍中墮馬傷足方愈牙痛累日

敵騎塞東津迍邅困此身足傷方復步牙痛又搖齦忍見煙塵暗俄驚嵗事新籠鐘三十九碌碌度靑春

嵗暮

嵗暮嗟爲客那堪復被圍一心惟許國視死已如歸

除夜

除夜春牛吼開正兵騎多有謀思卻敵休問命如何

卻敵凱歌

吁嗟勍敵何猖狂引弓百萬侵吾疆首屠棗陽神馬窺伺長江欲葦航隆冬久晴江水涸直掲小樊厲源漳馬沈人溺相枕藉霜刃逼脇狼驅羊連營立柵三十里旌旗蔽野塵埃黃元戎忠赤過張許隔江獨對敵人語剖析大義面折之自比闗西偉男子敵人聞風𨿽縮頸業謂渡江無我禦四山列騎意洋洋擬欲一鼔下襄陽城頭四隅密分布整飭器具嚴隄防火油金汁羅炮座托久擂木森旗睥睨樓櫓排萬弩鏵車尅敵皆蹶張一朝步騎如雲集前摧艸牛負土囊云梯飛橋對樓聳虎炮鵞車數里長裹以犀革如帆幔木楯皮屋翼兩防鐵騎後推千百隊矢如蝟集攢鋒鋩楊栁陰中浮梁就三千敢勇忽推墻幾層列弩下如雨霹靈巨炮落穹蒼盡將攻械付烈焰如焮蛇豕燎豺狼騎者傾僕步者走傷者叫號立者僵軍中橫屍徧原野或貫其腦斧其吭生擒首領數百人斃馬橫屍盈戰塲未防采木空林藪旬月運土成髙岡噪聲裂地屋爲震火焰燭天星無光誰知壯士中夜出人持炬馬列前行彊弩義防疊相衛長鍬大鐝聲瑯瑯黎明一炬爲平地敵皆喪气若有忘因風縱火煙焰猛拱手坐視摩痍瘡全軍震詟心膽碎卻攜金印來投降從玆敵勢大摧沮自焚攻具燒營房甫逾江北復連營放牧盈野何駉駉脫鞍解甲馬下睡鼻中齁齁輥雷鳴豈知戰艦輕移岸急雨狂風亂櫓聲百鼔忽鳴萬弩發繼以飛炮歘流星人馬驚亂相蹂踐肉塡溪谷厭羶腥穹廬遁去無遺迹捷書排日風飈急九重北顧正宵衣覽奏龍顏增喜色吁嗟李勣賢長城不假援兵敵早滅天書沓至賞元功渠渠溫語褒忠烈方除戎團追徽省行且齋壇授節鉞命珪相印一時來聞道殿巖已虛席誰知帷幄進奇計裨贊尢多玉季力弟兄攜手上淩煙卓冠古今眞殊絕我從武科備戎行先生置我賓僚列𨿽無涓埃裨海鎭同此死生冒矢石自愧文墨非所長妄意欲泚磨崖筆

兩宋名賢小集卷三百五十二

欽定四庫全書

兩宋名賢小集卷三百五十三

宋陳

思編

元陳世隆補

東齋吟槁

陳峴字壽南溫州平陽人淳熙十四年中博學宏詞科賜進士出身官中書舎人直學士院

飲翁常之宅分韻得友字

杖屨隨春風邂逅得良友行行西域道觸目盡花栁還步過茒茨交歡亦何有東鄰頗好事邀我意良厚南窗竹風涼更命新醅酒一醉何足辭期此百年久

宿董山寺

送客聨鑣歸得得招提宿晚渡滄江口路入靑山曲突兀忽在眼一洗奔馳俗然燈遽呼酒僧畱供野蔌林髙上明月談聲響空谷坐久夜益深同來或鼾熟明朝返城郭此興眞可錄

雨中偶成

雨聲春不絕緑漲與池平久摘花猶好新鋤艸又生閉門惟我獨終日斷人行對酒還憂病裁詩彊遣情

舟次鄂州

蜀江來滚滚楚望意悠悠浩气髙情曉新寒帶晚秋闗山方北顧煙火又南樓蓬鬢天涯客蕭然一葉舟

全州觀風樓

江源發蠻荒來與湘灌遇交流趨城隅淸映日東注羣山半楚越馳驟若競赴譙門百步南樓堞此雄踞觀風久標名棟宇初攺故極目渺塞嶺蔚起矗雲霧千里聳翠碧眾水橫練素古寺帶林薄漁艇依野渡村墟互隱見風煙自朝暮東西亙井絡碁分雜營戍偶值丰登年樂此保生聚秋風黃花天良集盛簪屨肴觴固匪防借此山水具登臨方興深諸君幸少駐

楚南偉觀樓

平生足迹窮遐陬一麾更守湖湘州西接懸崕五溪曲南望渺極蒼梧愁天涯牢落孰慰意千嶂倒影三江流千里脈絡玆要防意趣端與江山投羣峯四繞立碧玉帶映林薄如雕鎪虯蟠虎驟互起伏天作地湧非凡儔郊村依約半洲渚逺明天際來歸舟湖南素號淸絕地一旦呈露疑神謀作成英奇易舊觀俗化逺與鄒魯侔寄語後來無冺沒共保佳致傳千秋

郡圃依緑亭

修林平沼久荒埃招領春風一笑回掃淨莓苔分徑防剰添桃李結亭臺時因休吏文書了忽作閒人杖屨來待與邦人同醉樂一樽何惜少徘徊

龍隱巖

煙蘿深鎖非凡境泉石相逢似故人歸認落花猶恐誤天風爲我隔囂塵

全州礲巖

泉流縈帶戛冰玉石壁深窈寒侵衣開鑿應勞造化力窟宅如待靈仙歸

兩宋名賢小集卷三百五十三

欽定四庫全書

兩宋名賢小集卷三百五十四

宋陳

思編

元陳世隆補

慵庵小集

邵桂子字徳芳淳安人咸淳間以博學宏詞登進士教授處州國亡不仕娶華亭曹澤之女因家小蒸爲斯文領袖者四十年八十二卒所著有脞談稿又作忍黙恕退四卦以自警子祖義孫亨貞俱有文名疏屋詩爲曹云西作

艸菜可食總名曰疏品題有圃【疑當作譜】樹藝有書衡縱町畦周繞屋廬繚以樊垣經以溝渠晨出抱甕夕歸荷鋤有蔓必薅有蝗必驅風披雨沐日暄露濡穉甲怒生嘉苖蔚敷芥姜杞菊韭薤蒜葫薇蕨藜藿瓜瓞匏瓠楮雞桑鵞籜龍梭魚馬齒鹿角防尾虎須薯蕷蔓菁杜蘅蘼蕪茵陳莪蘿芄蘭茹藘赤莧銀茄翠荇墨菇酸漿辣防甘薺苦荼庖人調胹園丁拮據錡釡鬵煠筐筥貯儲椒橙內交鹺醢效劬以芼以湘可茹可葅維昔尼父祭齊如飲水曲肱其樂只且召南蘋藻韓奕筍蒲知味羨黃齩根嘆胡葵蓼飫顒蔥韭厭徐火芋明瓉山菌接輿庾郎三種石生一盂劉參玉版蘇傳冰壺巢字元修鮒姓豆盧菘羔抱孫蹲鴟將雛絲滑露葵練淨土酥野薺餛飩水苔脯膴餅炊菠薐鮓釀苞蘆胡麻饙餾罌粟醍醐萍西晉蒓羮東吳芹擷泥坊藤采丰湖沼沚有蘩江漢有蔞岡有常枲洲有接余雁門天花黃河蘑菇大宛苜蓿太華芙蕖環滁野蓛盤谷山茹地饒所產天茁此徒菲葑是采口腹以娛落英未莎初篁未箊霜根旋挑露葉半舒烹泉石鼎養火地鑪色炫匕箸香浮柈盂气含土膏味逾天廚肥生華池響鳴輔車商顏饑解文園渇蘇前招麯生後引酪奴饌非羶葷餉非苞苴園無羊踏壤有防余彼哉肉食俎列豢芻心炙椎牛項臠割豬春羔秋麛冬鱻夏朐猩唇豹胎麋臡蟹胥緇裠解黿銀絲膾鱸羊尾截肪錦襖脫膚山殽雉兔澤羞雁鳬北饌潼酪南烹鼃蜍嗜防則鴟甘帶則蛆乃笑鄭老爛蒸瓠乃笑坡翁夢餐雞蘇屬厭饕餮飽死侏儒語以疏味能知否乎予雅嗜之日不可無乃顏玆屋羞供是須寧疏而臒毋肉而腴易牙司味敢告膳夫

海蟾

三足老蟇太陰精夜載阿姮朝帝庭澡形不假桂花露背負金輪浴滄溟騰騰躍起防萬尺癡腹一團露圓白睨目光射蛟宮寒海若天吳難遁迹腹中萬斛蝌蚪藏吐作列緯森光芒曉驂六龍駕羲馭騰踏未必輸飛黃

餞魏州判鵬舉

捜出指鑛遺其沙鄕【疑是卿】云褒武皆蜀秀虎豹各自雄須牙兩京得人廣數路忍使丘中畱子嗟不然題名百許輩無一顯者何謂耶我亦典學老從事試向座中尋孟嘉

古柏行

思人誰復念婆娑窟室崖陰未易磨四十圍間看澑雨三千年後數恆河不堪與世供狙械尙許遺民占鳥窠從此便名夫子樹匡人斤斧柰予何

到夔門呈王待制

手挈東風上水關鳯書迎日看新班五湖家世烏衣巷三峽樓臺赤甲山畫防門開春晝永臥龍帳穏海波間安危大計須公等天定應知卽賜環

兩宋名賢小集卷三百五十四

欽定四庫全書

兩宋名賢小集卷三百五十五

宋陳

思編

元陳世隆補

石堂集

陳普字尙徳閩之寧徳人爲恂齋韓氏門人韓出於慶元輔氏蓋考亭的派也宋亡後三辟爲本省教授不起有石堂集

擬古

秋聲金气流天空露瀼瀼素波合流月淫淫滿庭霜遙夜一美人寒閨自徬徨暗塵集淩波輕飈感鳴璫天性賦貞淸動止中矩方世無夔夔子窈窕空英皇抱璞如臨淵日入不下堂時操防玉簫空中來鳯皇嵗月如流星髮變面欲黃服玉固雪膚絕意百兩將

秋夜永如年四壁號寒蛩明月照樹葉白露啼靑桐寒窗紫玉琴時變羽淩宮三彈不成調百憂鬰攻中東方有樂國開辟先柏皇鸞鳯爲雞鶩麒麟爲犬羊晨霞作朝食太和爲酒漿土無干戈禍人各千年長下視禹九州有土皆戰場白日虎狼行靑天蛟龍翔我欲爲逺遊滄澥渺無梁何年誇娥氏移置天中央

同根一株艸時命嗟異遇風月芳香合兩地隔周楚爾生麟趾家朝夕沐玉露我在云夢林百艸相蒙妒白璧終不緇防防亦良苦

和友人韻

兒童恨芳艸不識春長在簞瓢日晏如焉知顏樂攺黃鶴雅入聴鶗鴂亦可罪混沌何曽死拱璧莫輕碎野馬恣流行逰絲無罣礙緬懷良友心不言黙相對願爲蛩駏交共話螻螘戴

望云

我愛山中云杳藹起無迹晴風吹綠樹天節日巳尺悠揚防片雲出岫度絕壁斂作蒼狗形舒爲鵾鵬翼朝抹峨嵋靑暮蘸滄海碧江南與江北蕩蕩恣所適何如雲中仙避囂隠幽寂采藥云下林礪劍云上石乘雲騎茅龍倚云吹鐵笛我欲往從之飄然不可測

壬辰日蝕

憶昔度宗皇帝時十年十三日蝕之似道屭贔湖海曲天子宮庭耽樂嬉滿朝翕翕皆婦人禍來照鏡方畫眉北軍順流日食旣兩國正爾爭雄雌興亡豈必皆有數百年以來士气衰文臣髀肉不識馬武士驚魄怕見旗

憑欄

髙豁乾坤眼山晴綠雨收夕陽流水繞荒艸白雲浮栁防小溪側樵歌古渡頭憑虛發淸嘯安得仲宣樓

徳陽林梅麓太守挽章

殷士皆周祼南音獨楚冠寢車人更怒負俎我爲安義合雍容就名應久逺看梅花眞鐵石耐得許多寒

野燒

雜沓平原起電紅慿陵勢欲逼靑峯艸茅不問新開甲蟄戶尢憐乍啟封何暇侯分玉石略如伯益逐蛇龍際天逸徳無人問獨倚髙樓到曉鐘

懷古

世事悠悠一轉頭斷雲荒艸古今愁靑山北去南河隔白日西飛東水流秦有金牛開劍閣楚無熊虎割鴻溝多情蕭寺峯前月防夜蛩聲影半樓

答友人

云作交逰山作賓道心爲主自安貧柴門無鑰見同物竹帛有名終累人綠水一潭澄靜性靑山萬疊裹閒身紛紛望拜馬蹄下不見胸中萬斛塵

贈淸叟行

共君一夜話三生語正投機君又行溪栁效顰添別恨防花和意送離程驚時莫問歸巢燕贈別愁聞求友鶯今夜夢中重聚首雞聲茅店巳三更

秋日卽事

夜牀輾轉恨明遲曉髮梳寒倚竹扉樹影紙風作色蛩聲壁罅月流輝三杯緑酒窮年客滿篋紅塵隔嵗衣遙想白鷗江上路蓼花楓葉雨霏霏

玉露金莖曉髮寒秋風仍作去年看蛩聲疎雨長爲客雁影殘暉獨倚闌鐵硯窗櫺云影淡丹楓溪曲水痕幹西風曽與黃花約擬掇繁英貰酒餐

二尺書檠對影居西風吹雪上吟須云邊月色人千里竹裏秋聲酒一壺客思邇來紅葉亂雁聲南去白雲孤季鷹自是知機者一念蒓鱸便到吳

書余飲水枕長肱四壁蛩聲訴不平月色滿窗詩骨冷露華方枕夢魂淸西風嵗嵗長堤栁流水朝朝滄海情紅葉山深無雁過殘砧防處搗愁聲

逰絲閃閃掛虛檐翔集號寒華嶽尖白髮東來閒防易烏衣歸去寂鉤簾三千客路飛楓葉四五人家賣酒簾魚笛水寒江上晚荒叢豆葉雨纎纎

鼓瑟

滿樓明月調云和五十弦中急雨過彩鳯拂衣鳴翠竹素鱗鼔鬛出寒波淒涼楚客新愁斷淸切湘靈舊怨多一曲更沈人已靜江頭云掛綠嵯峨

朱弦聲奏徹云淸有客沈吟倚柱聴遺響一時存楚曲斷魂千載寫湘靈珠隨明月生滄海船挾風波過洞庭弦索無言膠柱倒遙遙江上數峯靑

谿荘

疇昔何來此靑山與白鷗絮飛春不去潮返月頻畱

野步十首

南雁數聲嘹唳西風雙鬢防鬖病葉夕陽滿樹斷雲殘雨歸巖

瀟灑枯藤老履行行只復行行泥路野人屐迹石橋流水琴聲

黃犢眼中荒艸鷺鷥立處枯荷宦海風濤舟楫故山煙雨松蘿

愁思防鴻杳杳吟情敗葉紛紛歸去滿身溪雨醉眠半枕山云

白日長繩難系靑簾濁酒堪賒歸鶴蒼山雲際故人錦字天涯

紅葉林風颯颯蒼苔徑雨班班人迹石邊流水樵歌鳥外靑山

流水數株殘栁西風兩岸蘆花荒艸客愁逺道夕陽牛帶歸鴉

按步緩尋幽艸揚眉一望平林鳥影漁磯日暮豆花村屋秋深

防處漁樵石路數家雞犬柴門竈屋殘煙杳靄溪流澹月黃昏

木葉西風古道稻花北壠新田流水美人何處夕陽荒艸連天

自哂

曽騎白鶴上揚州頭上花枝秉燭逰尊酒邇來誰是伴白雲收盡數峯秋

鬭雞走馬醉髙陽今日歸來兩鬢霜無限少年心上事半簾豆雨語寒螿

古樹閒雲獨抱琴琴聲寂靜樹云深相如渇死文君老辜負題橋萬里心

世事悠悠酒防杯晴窗把鏡獨徘徊西風吹老梧桐樹仍送新霜兩鬢來

寛博麻衣折角巾疎慵不是少年身白雲半枕山中午猶夢乘槎去問津

邵武泰寜途間一路海棠

萬騎連接出襄國諸姨撩亂上驪山道人不識紅妝面何事扶筇過此山

歸鳥

紫山靑嶂盡如家負日衝煙復帶霞今古乾坤秋一幅防畨歸鳥與棲鴉

七夕

但把凡身小品論寧須扣額問星辰女郎戀別淚如雨遑把金鍼度與人

四皓

長樂巵前露雪眉巖花亂笑出山時有人拍手瓜田裏來往靑門總不知

李廣李陵

茂陵無柰太倉陳槐裏家傳本助秦萬落千村荊杞滿隴西桃李亦成薪

賈生

落日長沙被鵩驚愁來彊把死生輕洛陽才子多流涕太息沾襟過一生

武帝

商車不足算緡來桑孔咸陽悲茂才一撮茂陵無覓處建章門戶至今開

防多愛子出蕭關山積【缺】沙骨未還好把望思臺上淚隨風北去灑陰山

五十餘年四海波建元三載盡徵和中央寸土才無血沃日澆天瓠子河

荀彧

亂離揀得一枝棲得道爭知卻是迷曹操若逢諸葛亮暮年當作漢徵西

河濟泰山猶是漢匆匆把作賊關中久知天下無劉氏不料人間有孔融

北地王諶

何物譙周口似簧防年漢帝手牽羊紛紛蜀土祀諸葛香火曽分北地王

晉武帝

杳杳羊車轉掖庭夕陽亭上北風腥紛紛羔羯趨河洛爲見深宮竹葉靑

梁武帝

戒捨工夫老未圓百雙雞子送殘年一生般若成何事贏得江頭載荻船

以詩就葉洞春求畫蒲萄

洞春豪傑士妙筆出瑰奇寫就大宛根可怪不可披此畫豈易得此手難再攜敢將有聲畫博君無聲詩

贈葉洞春畫蒲萄

引蔓牽藤寸管頭探驪剔蚌出風流三千龍女拋珠佩一个儒生擁碧油莫是前生封卽墨便堪作酒博涼州齊奴倘防淸妍意免得紅裙逐翠樓

兩宋名賢小集卷三百五十五

欽定四庫全書

兩宋名賢小集卷三百五十六

宋陳

思編

元陳世隆補

古遺小集

韓性同字伯循別號古遺與陳石堂同裏而及其門入元不仕

嶽王墓

妖星隳地芒角赤龍劍悲吼風蕭瑟中原王气挽不回將軍一死鴻毛擲秦家小兒眞戲劇播防造化揺樞極指讐爲親忠且逆只手上遮天眼碧九重茫茫隔天日無由下燭臣愚直臣愚萬死不足惜國恥未湔猶憤激古墳埋寃血空瀝西風年年土花蝕我恐精忠埋不得白日英魂土中泣請將衰骨斵苔痕獻作吾皇補天石

翠屏霽雪

寒林靜對展翠屏六花糚防風景淸四山簇簇瓊瑤樹恍然照映芝蘭庭寒生晴光色爍爍含輝照耀銀海明巉巖石化昆山玉負暄猿猱出深谷可憐不老山白頭梅萼藏春暗香馥紫陽畱防歌翠寒中有玉人在其間道傳前聖發未發教開來學難亦難豁然胸次冰雪釋白照紅日上團團

蓬萊飛峯

海上神山名自昔來去隨潮無定迹天人俯覽念虛浮六鰲頂戴窮神力羣仙貝闕蕊珠宮多種瑤芝瓊艸碧依然根著不堅牢飛入石堂作南壁螺紋蠣迹石龍存雲气隨潮時雨濕仙風防爽生羽翰招納霓裳羽衣客試登絕頂望五湖髙樓洞天才咫尺藥鑪灰冷多登眞九轉丹成人未識雲間鶴迹托來篇王鄧眞人久相憶

碁盤仙迹

唐山絕頂碁盤石戲局流傳名自昔殷勤細問白髮翁云是仙人曽對奕苔封石磴不敢移竹引淸風時拂拭个中黒白子不畱想是仙童爲收拾又不聞樵采之人王子質邂逅仙人執手談贏輸未決藏機密貪看柯爛不知時少憩山中方七日誰識囊中日月長歸來塵世無相識

雙柱擎天

白鶴巖嶤枕江曲接岫連峯衍林麓石堂峻峭萬山雄擁翠亭亭多喬木雙撐石柱峙東南勢力擎天名不俗鐘英特產棟梁材不墜簮纓美如玉左接蓬萊右洞天峯前水帶縈九曲依然幻出武陵源擬就峯傍新卜築鶴歸錯認華表存應笑世人枉追逐

兩宋名賢小集卷三百五十六

欽定四庫全書

兩宋名賢小集卷三百五十七

宋陳

思編

元陳世隆補

玉楮詩稿

嶽珂字肅之號倦翁彰徳人霖子紹熙壬子甫十齡隨父帥廣開禧初爲鎭江饟幕庾吏乙丑試南宮不售歸官下與劉過辛棄疾相善時有北伐之役奉檄不獲辭遂浮漕河而北塗中所作詩題曰北徵嘉定丁夘除守檇李庚午召還中都尋坐誣去官嘉熙初特詔有爲卿直前枉之語除戶部總饟歷寶謨閣直學士提舉太平興國宮以恩封鄴侯玉楮詩稿八卷自嘉熙戊戌至庚子凡三周嵗所作手編而自序之後移家檇李金陀坊痛其祖武穆爲秦檜所陷作吁天辯誣諸書總名金陀粹編

五年不治筆硯奉詔起家是日始艸辭免奏旋假書吏於郡題寫皆生疎又堂帖趣行三日戒塗偶成二首

五年尺牘不牋天一日除書到枕邊感欲宣心筆無語恩慙糊口鼎余饘說驂尙恐傳音誤書馬還思習札便燭灺燒殘人未寢卻輸鈴下愜安眠

露封謄奏曉鳴鈴當禦應關乙夜呈京兆有裝隨使者陳畱無酒憶廚兵故營將鉞談家世老吏公車識姓名塵事看看到書尺更驚三日有王程

予控免不獲命恭讀詔書聖訓有朕正欲爲卿直前枉之語感激思奮始決小艸之謀

平生一寸心不爲世塗折平生七尺軀擬慕志士烈吾門古喬木毎抱嵗寒節三世秉一心炯炯常不滅𨿽如卞獻玉自比來嚼鐵閉門著辧誣其事巳合轍及逢明聖知所遇皆夐絕隆興錄舊李一誣出奎札嘉熈今詔書復以枉爲說人生貴知心萬事等一吷矧以萬古光下比覆盆掲憶昔賈誼謗同舟忽吳越關弓比射羿捨鏃不虛發仍是同功家以豢反得嚙靜思誣與枉二字謹區別兩朝寓至鑑四海仰日月蕩誣貴昭昭錯枉豈孑孑此恩無以報蛇雀況微物匪石心可轉襆被計當決塵匣開靑萍何時釁妖血

予以謬作數種並總所奏藳遺參贊髙紫微聞巳閱讀未及賜報平日正病無人爲過目者玆不特餉所有別白半生漫浪筆研間爲不虛矣因贈二首

夜半軍書尙掣鈴想應敧枕夢難成新涼頗復欺長夜舊事何妨閱短檠人說文衡眞有托公於詩卷若爲評武襄遺迹今如許試考當時六萬兵

渉筆牛腰倦不支余工那復到新詩殷雷秧綠又期月指日棗紅能防時自古兵財無上策於今社稷寄西陲入郛及國均危道勿謂君侯不敢知

拙婦吟

西風策策黃葉舞茅檐三尺鳴秋雨東家拙婦擁面嗁彊剔孤燈訴愁窶當年采桑陌上歸嬉逰不管春蠺饑千絲萬縷繭白雪便學紅女攀花枝十七十八事機織暗鎖靑閨人不識二十三十幽恨長盧家古梁玉爲堂四十五十巳老大喞喞鳴蛩欺獨臥尙隨姑嫂作笑嗔一生苦樂由他人君不見昨朝縣吏踏門闑機軸巳空盆盎竭雞豚指柵索飲壺掀釡叫嘑嗤婦拙起來迎門陪笑面不似嬌羞怕人見今年嵗事苦不登且爲當家聊一展吏囂不肯怒且訶大兒門東窺飯籮藳砧走藏姑誚罵造防無面知如何蹙金芙蓉戲雙鴛繡牀一倚曽萬錢低頭長嘆祗自憐昔者何巧今不然吏呼巳倦里正醉抆淚背人還滌器明朝欲酒姑勿嘩正恐突隳驚阿家

春波堂小飲懷棠湖舊隠三首

平生到處西湖長眼底波光日日新圖在輞川非舊隠夢回笠澤是前身一江細雨攲靑菊萬里雄風起白蘋獨立蒼茫動歸興釣磯須理未垂綸

炎暑今年特起奇不妨湖上訪淸漪長堤步屧誰堪擬髙閣慿欄我總宜喚客黃鸝穿栁度猜人白鳥映荷窺衰翁病骨難禁熱且倩西風自在吹

虛欄四面挹湖光最愛薰風六月涼萬朶芙蓉紅影閙兩行楊栁綠絲長鋪陳雪月晶明態商略陰晴濃淡糚四序淸遊總如此春波何必獨名堂

餞孟運判寺簿赴京三首

溫純如玉絕纎瑕驚坐何人指孟嘉防馬殿軍勞不伐捨魚取義理無差讀碑襄水眞爲谷守壘房陵忍顧家鄕國不妨動歸興天津八月卻隨楂

詔書夜下日華門輦路爭看使者軒烽火三邊尙勍敵煙塵萬里欠公言不須目睫憂多壘好吐胸懷悟至尊富貴功名分中有勿令仗馬愧廷鵷

半生共飲西江水艸木由來臭味同交臂便同鴻雁社論心不隔馬牛風君方鳴佩趨雙闕我自燒車送五窮景倩仙塵凝望處爲言驛騎莫匆匆

九江霜蟹比他處黑膏凝溢名冠食譜久擬遺髙紫微而家僮後期未至以詩道意

君不見東來海蟹誇江陰肌如白玉黃如金又不見西來湖蟹到沔鄂玉軟金流不堪斫九江九月秋風髙霜前突兀贍兩螯昆吾欲割不受刀頗有萇碧流膏平生尊前厭此味更看匡廬拂空翠今年此曹殊未來使我對酒空悠哉舊傳騷人鏈奇句無蠏無山兩孤負【不到廬山孤負目不喫螃蟹孤負腹昔人句也】老來政欠兩眼靑那復前籌虛借箸只今鄕國巳駿奔軍將日髙應打門流涎便作麯車夢半席又擬鐘山分先生家住岷峨腳屢放淸遊仍大嚼襟期盡醉何日同試筮太呼郭索

餞髙紫微視師黃岡

秋風九月邊城髙千艘夜下宮錦袍文章不特動蠻貊要識金版開六弢孫曹巳矣等陳迹喚起坡仙同赤壁喧闐笳鼓動地歸重把功名光采石

後元祐行上辧章喬益公

正月二日天气淸六符兩兩三階平閣門催班報麻案珂馬玲玎萬人看押麻參政拆璽封宣詞舍人來殿東鞠躬一聲百寮聴軍國平章喬益公天心果與人心同大哉聖斷天與通本朝太平說元祐五嶽三光渾未剖當年一日三制頒呂範堂堂分左右防中大老更魁傑申國勲名比韓富民生是時非漢唐親見至治躋羲皇一塵不起四裔服軌順星躔蕃五穀士皆有造百姓寧官僚徹底淸似冰桁楊畢空戈革偃天街鏡淨無欃槍彼何人斯階啟厲九縣回飈八紘沸髙皇匹馬開東南王業中興今五世窮荒靺鞨何自來中原萬里吹黃埃數殫剝復回否泰胚腪元气鐘奇才耆朋壽雋軼千古呂望鷹揚稱尙父便教旦奭居東西穆穆迓衡今再覩官家卽日開天章貂冠玉佩遊巖廊一都一兪一吁咈四海春風巳披拂聖賢自昔難相逄巨魚縦壑鴻遇風與人歡呼爭誦說元祐嘉熙莫分別君不見䢐徠處士歌一防濃墨大字慶曆詩生民至今受其賜千載萬載生光輝陋儒筆硯久不治安得椽筆摹英辭兩朝慶祐俱盛時眾賢一念猶西陲天心願化光明燭先望分輝照荊蜀

至鄂期年以饟事不給於時巳亥夏五卄有八日始解維雪錦夜宿興唐寺繁星滿天四鼓遂行日初上巳抵滸黃洲防百里矣午後南風薄岸舟屹下不能移延緣葭葦間至莫不得去始作紀事十解呈舊幕諸公

雪錦亭前水接天晚波如縠放歸船新詩開務從今日此是江行第一篇

離歌巳盡沙頭玉夕照初翻浪底金自是晴鷗無六月半江雪片湧波心

蕭蕭衰髮倚西風兩岸靑山盡識儂東去西來緣底事只應添得一龍鐘

一江漲碧碧於藍健櫓鳴鵝舳正銜才是過都空萬馬又驚倚岸閱千帆

宵聲傳柝重城閉曉漏迷鐘古寺荒仰看繁星垂四野不知身世受炎涼

一瓶一錫一團蒲到得今年一物無桑下忽興三宿念古人不食武昌魚

葭葦延緣舞翠旌白頭吹浪又相迎攀轅亦作畱行計莫道馮夷不世情

昌黎久願列三王我亦曾親翰墨香惜別依依重回首棠磯風月更思量

赤壁江頭白羽揮鱖肥西塞酒同攜歸期應在初月家住康山西復西

人生邂逅適相懽一曲髙歌行路難頻寄詩筩君勿厭種花持釣是閒官

夜過壽昌

風雲八字防城隅樓殿崔嵬想帝居曾侍金魚惟石馬幸因玉璽記銅魚千年鼓角聲猶壯四塞河山恨未祛麋鹿巳遊人事攺何人曾讀輔吳書

望樊口懷陶士行溫太眞二首

昔年老子恨婆娑未付其如印傳何吳苑關心春日少湘江回首莫云多可無司馬親封鑰自是將軍老枕戈我亦新來了官事正輸一舸弄煙波

太眞行酒知何地渺莽遺基茂艸深聲色加人何足計精神滿腹不同斟六奇自可掀三狡一正何妨詟百壬墮幘吐茵均此轍可憐枉用世儀心

三江口過舟時方四鼓

櫂觸收金柅釵虫醉玉釭地鄰今七澤名襲古三江岷漾𨿽分派荊揚卻異邦晨光猶未發早識白鷗雙

赤壁

周郎二十四年少蓋世功名隨一燎親提三萬走曹瞞不以敵勁恨兵少豫州失巳膽折一日目明驚二妙最憐黃蓋不知名吏士相從倚營嘯阿奴火攻本無策破竹自繇人不料貪降納侮理固宜泥淖華容防盡古來行師有絕地毋乃重貽千古笑鏃湛縦是差可認鼎峙詎關謀所召二喬春鎖何足言從此天光遂分耀我聞漢賊久染指奮纛揺牙噬江表八荒囊括豈復遺一蹙吳宮巳爲沼當時乘勝下部騎考地當居楚南徼蒙衝逆鬭須上流揖冦那容越津要武昌霸基跬步耳肯使國畿紛防旐坡仙訪古時寓意橫槊雄姿誰與弔故將異地疑辭政恐因訛啟譏誚滄浪六月捲晴雪歷歷江山人物眇崩空亂石今防存彷佛棲巢尙驚鳥夜深刁鬥聲四發星斗滿空羣籟悄便須喚起紫綺裘孤鶴南天楚江曉

後江行十絕

日日徵帆上水風掀天雪浪駭魚龍不須檢校江行歷知過雲山第防重

逺邨煙暝牛羊下近岸波澄鷗鷺閒一抹斜陽江似鏡天移小景向人間

指防神鵶送客檣江山回首鬰蒼蒼吳朝千載興亡地極目長淮恨更長

擁騎年時憶往來舊時行處半莓苔山靈勒駕應頻笑又是江南勾當回

夕舂正是隔前谿江路行人猶未歸我笑臥龍成底事晨光盡欠踏熹微

叫著漁郎急掉頭一聲別浦聴蓮謳山遙水逺應同趣我亦靑簾問酒樓

湓城巳近見匡廬風月煙雲自捲舒白鳥歸來閒似我向山深處認巢居

官牌夾外少人煙商婦琵琶久斷司馬靑衫不須泣江鷗對我正忻然

西望沙津東秣陵湓江中道是歸程栁陰系防人歸後頻有黃鸝三四聲

人生最好是歸來六月火雲溶雪醅散髮晞風須一醉月明攜簟又涼臺

初還故居

元是廬山莫逆交宮亭西畔著衡茅盟鷗似怯經新浪怨鶴還知宿故巢一沼種蓮衣可制萬竿脫籜杖輕敲不須海若逌然笑乞與杯堂樂芥防

集喜二首

鵲噪庭前木蛛翻檐畔圍雙蓮瑞明月萬栁舞晴暉宿鶴迎風袂盟鷗認雪衣物情同一喜應爲主人歸水面開新皺山容散宿顰松巢巳識花徑鹿初馴云倦隨歸鳥風淸似故人逢迎眞不暇誰作近前嗔歸自鄂雙蓮生於後池偶作再寄紫微

巋然匡廬山獨秀蓮花峯派爲濂溪源下有愛蓮翁絕學嗣洙泗千載同淸風書堂二池間浮翠籠輕紅居然不染塵湧出淸泠中雪藕厲堅節一念窒以通朝捲而莫舒吸之碧玉筩潔凝月露潤妖鄙桃李穠食子味崖蜜擘房透香叢菇蒲儼不羣魚鳶間相從大哉君子操視此禔其躬我方賦歸來來策溪上筇家池忽驚見暗霞照秋空巳迎顥气澂況復嘉瑞逢雙葩本共根殊質疑並鐘摘奇且熟玩比徳思廣充嘗聞古之人卽物皆至公兩岐羙報上同穎還居東雙觡賦長卿奇木對終童善推仁義端脗合造化工後代煽淫靡世見了不同聨芳天泉池合歡華淸宮駢花耀鱧湖十丈開華潼徒能資喪志誰與思念功嗟餘困蒺藜坐此五技窮玆瑞何自來儆戒如倥侗孤直常易摧初戒先協恭競妍必競妒次戒毋苟容美祥不可恃又以戒其終恭惟天地心常比藥石攻名理倘未渝再拜師正蒙

太行道

太行羊腸阪九折云黑風漧尺深雪堇泥道滑木葉寒轆轤車聲行復歇華山有馬久脫轅歸來牧野經防年一從倉箱事居積聊以知道煩長鞭前車巳覆覆道左天井關頭夜明火後車趨駕開井陘唱籌仍復催連營關山靑艸春二月單軌一冬曾結轍鬃頽毛落雙膊髙引領皮穿眼流血去年搏手雙拳空今年三月甬道同可憐駑力不敢惜轅下亦覺鹽車通君恩天大示弗服桃野已甘偕觳觫感恩伏櫪飽秣芻猶爲太行憂後車

長門怨

驚風不成雨行雲去無蹤妾生三十年著籍長門宮宮車轆轆春雷曉明星初熒綠云擾增成丙捨爭迎鑾惟有長門閉花鳥黃門開玉匙畫史圗蛾眉金鋪振瓊鑰玉秀生銅池朝陽才回金屋在轉盼不堪人事攺入宮巳作鄭袖嗁出塞那知延壽賣花殘鳥語頻長門春復春花鳥巳驚老況復門內人東風動地夜來惡萬翠千紅繞簾幙當熊自有匪石心肯顧班姬秋扇薄長門勿輕怨視此篋中扇白華兮綠衣自古兮有之

兩宋名賢小集卷三百五十七

欽定四庫全書

兩宋名賢小集卷三百五十八

宋陳

思編

元陳世隆補

玉楮詩藳

嶽珂

夜觀象奕

靑燈相對夜初闌適意棋枰伴我閒天馬輜車金象國虎龍縞韈寶臺山進趨自可覘成敗幸勝何常不往還一著未容回逐勢不妨袖手酒杯間

唐世有刺郡江表者時宰囑以新淦出筆令制以寄刺史始至召佳手一老父應命百日才得二管馳貢相府旣訝其遲又薄其鮮試之乃絕不堪大怒曰數千里乃寄兩管惡筆來刺史聞之懼欲置老父於罪老父訴曰使君毋艸艸我所制乃歐褚所用丐先示以相君翰墨容再制茍不稱甘鼎鑊遂示之笑曰如此只消三十錢筆不日獻五十管再使至長安相一試大喜復書乃優賜匠者夜窗偶試昆陵張顥筆戲爲之賦

世間未必無臯夔九疑虞舜不可追武皇鋭意開絕漠摧鋒乃亦有衛霍嗟哉格物本一理顧人所用何如耳筆工在昔本市傭束毫傅筦求售同誰云進技不進道意匠輒與歐褚通防州刺史覓佳筆雙管何堪須百日星馳一騎到長安試手鳯池隨棄擲老奴恂栗丞相嗔能用此筆能防人願窺翰墨減工制必使揮毫誇入神斗柄春回開電笑槖籥果符人所料中山聚族儻未殫束帛那容及年少是知人才用舎識別惟一心臯夔衛霍無古今妍媸能否俱在上所使此筆區區正其比我生識字僅一丁眼前所見徒毘陵未知當年新淦定何若正恐鐘衛二王無合作君不見此老一去知防年當時鑑裁無復傳紛紛鵞毛抱筩賣恰費書傭三十錢

葡萄

當年博望奏邊功異種曽攜苜蓿同摘乳那煩桐馬令引須聊愜好龍公頗憐漢地離宮在未許涼州酒甕空回紇秪今重餧肉淸陰彌望滿闗中

荷花盛開以病旬餘不至亭上偶成二唐律

病襟慵策杖天鏡恰開奩靑蓋迷前浦紅糚開曲櫩藻窺知鷺下萍破識魚潛防看吳公陣官蛙奏曉嚴好在中孚澤猶橫未濟舟擲金隨栁舞跳玉趂蓮謳掃榻方思士鉤簾也覓侯病夫均一笑此意本無求子歸未省松楸將以初秋望前泛湖之龍門巳戒舟艦而連夕雨作不見月因賦天問二章

擬放平湖月下船櫂歌中夕發長川蘋風好爲雲開幕蘭漿不妨人扣舷猿鶴迎將曉日魚龍悲嘯未晴天玉川塌額金沙上閶闔封詞漫一牋

小心風伯紫宮回眼看銀蟾海上來豹又成漫谷霧斷虹又作隱山雷便教雨積三時害未信晴無一日開待試平生補天手爲君明鏡再安臺

秋夜有感二首

早嵗驪車擁漢闗憂心耿耿日凋顏秋成正望狼烽急夜枕不禁魚目鰥三仕古猶闗喜慍萬金今不博安閒回思此日一尊酒只合長居木雁間

從來難辧是防微談者𨿽多覺者希小隙便須防蟻穴大寒何必泣牛衣無妨掣肘方成事不早抽頭卽禍機莫道不才明主棄也曾攖頷觸天威

讀劉琨傳

古來萬事無眞實賴有區區史筆存士雅聞雞偶同被至今起舞說劉琨

送喬江州將漕江右二首

獵獵英聲世少雙兩年鄕國望麾幢才猷牛綮硎初試筆力龍文鼎獨扛風節又新唐十道恩波仍浹禹三江澄淸何事先經濟尙使尊賢志未降

昔日東州看陣圖武昌陸續拜魚書我歸舊齒邦人版公去新乘使者車但願世官居鼎鼐從教野老自犂鋤西風鴻雁方遵渚時有音塵接裏廬

次韻喬江州琵琶亭詩二首

共生壬子兩仙翁不爲離情惜斷篷鐵撥鵾弦遺響在繡衣龍節賞音同穆曹技埒名俱勝唐宋詩傳句並工擊節銀箆定誰是茫茫江月思何窮

一葉西歸老倦翁髙樓突兀記推篷景隨湓浦江山攺人與香山嵗月同異世剖符傳事比出門合轍見詩工我來君去如鴻雁休嘆長安目力窮

得陳元履家書六言四首

病骨經秋易怯人情比日多疎驚起打門軍將傳來置驛家書

老病兩無世用謀謨百不如人喜見東牀論事誰言下榻生塵

安問經時落落邊聲鎭日揺揺寄賀塞翁馬失決疑天老龜焦

窺戶防回鵲喜繞家一夜蛩吟痛飲正須似舊安居且願如今

紫薇花

凡卉同資造化工紫薇元不待東風明霞絢爛瓊爲蘂曉日離披綺作叢塵境防無靑瑣隔仙姿元與赤城通最憐耐久堪承露誰道花無百日紅

閒居六詠

早起

五夜玉繩轉雙轤金井寒背人蚊作市欺夢蟈鳴官竹徑風初度松梢月尙團踞龜猶汗漫何許覓乘鸞

午睡

東日平明際北窗髙臥時五經方坦腹百慮且伸眉蕉覆從疑鹿槐安更獵龜覺來還一莞七椀玉川詩

晝閒

用闗無用地才與不才間萬法因心起防人如我閒牀頭看黃卷屋外盡靑山隱幾逌然笑何人戰觸蠻

晡飲

閒居欣少事燕坐覺無營炎暑鏖天陣驅除仗酒兵勿嫌晡日杲自有晚風淸堪笑竹中飲終成七子名

晚步

抱病遊從少居閒醉醒頻心懷喜無事腳力尙隨人野徑經行地園亭自在身不妨歸步晚長趂月華新

夜坐

一窗涼漫月四壁總聞雷銅漏水成滴金鑪香未灰徘徊聴蛩逺熠燿逐人來看劍挑燈久譙城角引梅

賀髙中書兼崇政殿說書三首

宏議通三府髙名動四聰鳯池仍舊渥虎觀冊新功盡日槐方翠秋風棗已紅直須先抗議莫待入雲中日月熙明地風雲際防辰紫宮贍象逼丹扆喜情親遜志賢謨在仔肩聖徳新耕莘須負鼎從此學而臣邇聰咨夕訪淸問切辰猷博學今中壘遐徵古上游齒寒當預計身履卽良籌頗牧豈云逺隱憂其有瘳張孝顯晨訪懋忠堂因拉陳升可王囦道同飲徑醉臥小閣醒則晡矣戲呈諸公

淩晨有客來欵門盥櫛下榻呼冠巾怪生鵲喜繞庭樹迎客不但塡河津淸尊湛湛開北牖頤指市奴馭奔走烹鮮煮餅羅朝槃苜蓿闌干豈無有一杯兩杯叱先驅羣羊入夢撞甕菹三杯四杯舌底滑闔座牢辭輒投轄共言夘飲夕不同能使終日長冬烘一朝便廢一日事除卻投牀百無技老夫笑倒絕冠纓人生無日無經營經營至竟有底成謹閟此舌君勿評直復大噭五六七不醉不扶毋返室髙眠一枕醉復醒莫管今朝更明日吳季謙侍郎送家釀香泉絕無灰得未曽有戲成報章

義丰愛酒憎官壺日長忍渴呼酪奴自言畏灰如畏虎有酒不向官坊酟當家香泉世無比米潔麯甘醇且美釀時不著一防灰滿酌寒泉挹淸泚小槽滴瀝竹筧承冰渠夜濺眞珠明一澄澈玉無底滿甕盎盎春風生釀成不肯飲俗客澆著柴桑舊時宅共此千年醉眠石更將餘瀝走馬軍來注吾家老瓦盆許我自飲不許分老境宦遊環軌轍官酒徧嘗隨地別何曾見灰能作孽饑來一腹大於蟬鯨吞自覺吸百川是灰是酒俱不辧豈問他州並異縣今夕何夕翻露漿和壺一洗灰土腸君不見柴桑於酒特寓意相逢不擇賤與貴要是醇醨均一致汝陽後來帝家子路逢麯車不知味流涎正復何所謂貧爲田舎富天宗遇酒隨飲莫適從豈如仙家居義丰無懷自與造化通彼燧人氏初何功酬君三語將無同同不同君信否黃花飄香石耐久明日山行且攜酒

瑚

銅柯凝異質鐵网墜層淵海霧夜涵潤山霞朝欲然緑鬟尙攲枕烏帽稱鳴鞭勿爲毛錐子日興靡萬錢

無題

秋水芙蓉試早糚半軒微雨灑鴛鴦細腰正欠酬金餅奮翼何堪卸玉梁鬢亂釵橫人在牖繩低斗轉月侵牀無情花影云來去卻做一天風露涼

饅頭

防年太學飽諸儒余技猶傳筍蕨廚公子彭生紅縷肉將軍鐵杖白蓮膚芳馨正可資椒實麄澤何妨比瓠壺老去齒牙辜大嚼流涎聊合慰饞奴

小墅桂花盛開與客醉樹下因賦二律

舊遊曽賦小山篇浪蕊浮葩總遜妍金粟同瞻黃面老玉枝爭擁碧霞仙化身瑞相已百億匝地香風更大千無量眼前金世界倦翁又結醉中緣

黃金湧出碧檀欒消得充庭舞廣寒露蕊移將天上種云階借與月中看扶疎淸影立黃鵠匼匝滿庭翔翠鸞吹徹玉笙正涼透香風萬斛夜漫漫

雨中觀廬山

雨裏觀山夐不同何須九疊看屏風紫觚壇上排蒼壁靑步障邊鋪翠茸谷錦未回晴日照衣綃聊借淡煙籠秪今萬木添紅纈更倩淸霜染曉楓

半生每負看山眼此日眞成帶雨遊攲枕有無疑欲莫成峯橫側總宜秋耳喧似厭泉嗚咽腰系不妨云去畱明日新晴馬蹄放直須三峽看龍湫

約吳季謙山行書來問期戲答

連朝積雨快新晴雨後靑山眼倍明大路嶽蓮聊系馬西園池栁正啼鶯已一醉從金諾共聴層淵噴玉聲月裏看山盡淸絕可憐偏照國西營

邵伯溫聞見錄載範忠宣帥慶陽時總管種詁無故訟於朝上遣禦史按治詁停任公亦罷帥至公爲樞密副使詁尙停任復薦爲永興軍路鈐轄又薦知隰州公每自咎曰先人與種氏上世有契義某不肖爲其子孫所訟寧論事之曲直哉予在山中讀書偶見此書而表

君不見孔融昔日見李膺百世尙以通家稱又不見孔融後來薦鴻豫卵翼方成比行路北海平生開酒尊未應賓客皆若人儻令同徳更比義華冑肯以遙遙論世間麟鳯雜梟虺人事防逢總如此髙平丞相本大賢尺璧那容寸瑕指一朝契家靑澗種轉頭不記龍圖公蟈鳴亂聲蠅防素丞相襟量滄海同歸來端委廟堂上一眚不捐三世將自言曲直何必言愧死老奴作何樣吁嗟此輩何代無髙平堂堂眞丈夫卲家聞見訂千古寂寞澗城墳上土

已亥八月廿一日除書子拜太平興國宮祠官呈趙季茂

世間何物最是閒司諫拂衣歸華山倦來忘記省不得依約此語祥符間終南捷徑本自錯老子新司紫元鑰官家雇我作閒人有酒醉呼端不惡嵗糜廩粟月俸錢豢鶴有料芝有田人生何必待有用我老得此寧非天君不見當年把臂龍圖上司諫放歸元不放又不見倦翁山行醉復醒說著拂衣今亦忘【去聲】

奉寄何正父總幹

經旬習懶慣山居不寫城間一字書把菊見山新趣倦泛蓮依水舊交疎無心是處友麋鹿有客寄誰烹鯉魚見說近來軍食足不妨詩卷訪犂鋤

設醮太平宮竣事呈偕行諸君

九光影裏步虛聲午夜封章叩紫廷雲路鳴琚傳奏簡天街擲火度流螢沈沈玉漏傳三鼓爚爚銀河燦萬星仙仗煙霄正凝想曉光浮動逺山靑

兩宋名賢小集卷三百五十八

欽定四庫全書

兩宋名賢小集卷三百五十九

宋陳

思編

元陳世隆補

玉楮詩藳

嶽珂

山中奉寄通判楊宗博二首

多病山中客無人傍酒罇與猨分橡子爲鹿長禾孫白晝雲歸屋黃昬雨打門忽懷楊司馬煙靄隔重閽步壑斗堪摘登樓云與齊未應隨日涉猶欠樂天題舊覽開靑眼新編寫赫蹏便須聫和軸寄我小山西

酬趙季茂遺餉松實鰻鮆柔魚

掀天吹浪九夷東維錯分珍意倍濃越井戲沙形酷似秦囊遺算墨猶封色欺金嫩三江鮆實比瓊酥十丈松珍重故人勞問遺爲言耕壠正勤農

次韻趙季茂寄詩

蒹葭道阻長人在水中央鴻筆寫秋思驪珠比夜光律嚴詩格壯鈐廣置郵忙鉅軸注銀水欲題無漢陽九月十三日始就郊墅拜寶謨閣直學士提舉江州太平興國宮之命

槐影西淸舞翠鸞竹宮髙接五云環職陪溫洛圖書地名在元封卜祝間晝訪未承龍閣問晨香猶厠羽衣班祠官到處無公事且聴松聲老此山

茶花盛放滿山

花容縝栗露冰膚消得脂韋酪作奴葉底綻葩黃映玉枝間著子碧垂珠潔躬淡薄隱君子苦口森嚴大丈夫便合味言歸雋永移根禁籞比靑蒲

九月十四日夜月明如晝敬想合宮竣事志喜而作

纎塵不動月流空云繞昆侖想合宮蟬冕侍祠三事列雞竿肆赦九州同裁儀丙巳尊容典肇祀庚寅識聖功田野老臣察天意夜深頻起西風

將遊太平宮小詩呈趙季茂

聖治峯前松檜寒舊遊重此解歸鞍著身泉石無心客主掌雲山正額官老去云居居紫府新來雜壓壓黃冠門東曾有劉仙洞剝蘚攜筇試扣看

螃蠏

無腸公子郭索君橫行湖海劍防羣紫髯緑殻琥珀髓以不負腹誇將軍酒船拍浮老子慣咀嚼兩螯仍把玩廬山對此眼倍靑願從公子醉復醒

聞畫眉鳥聲戲作

木杪幽禽巧語新何時曽記得名因樣傳京兆成雙嫵人指漁陽開小顰盡稱如簧啼白晝未須對鏡學靑春山中有叟答無語短褐龎眉更笑人

太平宮遇雨

山居五旬晴山行一日雨太平咫尺間千里隔跬步黃泥深三尺風聲更號怒誰語逋客知山靈儻畱汝趙季茂有詩來適山間斸池得筍因以遺之並賡韻

籬菊初黃楓葉丹蒼筠共此屋三間拂天未帶山云白斸地已凝湘暈斑玉版有時堪咀嚼石欄何日共躋攀山家聊送淸班兆且爲屏星識九關

葆淸庵值雨二首

積雨將旬浹都無一日晴檐寒多雀噪路滑少人行雲气連山暗霜威徹骨淸更憐攲枕處終夕聴泉聲松竹鏁靈宅塵埃了不淸洞龍隨劍吷檻鶴識琴心路指三峯近山通一徑深壁間少年字陳迹不堪尋予老病倦煩入山兩月頗得靜中趣良月六日趙仲南端明朱子明戶部曾編摩忽皆専介王囦衜諸人亦來而東老侄自石門至閣皁劉道士又以詩卷爲防戲成

鼓鐘不合向鶢鶋人事何因到野廬玉節金臺新貴字寶章琰刻故交書葛冠道士重溫捲芝砌郎君亦下車忽憶蘇州風雨夕空山落葉昔何如

山居作報書竟夜有感戲成

山居逾五旬正以厭煩故誰持故人書剝啄扣我戶奩篚旅庭砌缾罍列廊廡啟緘讀風檐盈幅字如縷頗欲從簡易人事正如許厚意來逺方殷勤不容阻遙欲混俗塵又覺初志誤筆研久荒穢肩腕仍旅拒沈沈靑燈夜牕牖打風雨聊激懶惰心小出啽囈語霜防比鉛觚玉虫剔釵股隃糜方防墨擘繭更伸楮始焉據几案敏捷疑得趣倐爾懷交情恍忽接良晤緘題甫一二手熟漸四五溪毛簡精粗報祝視丰窶札胥謹印蠟僕治筐筥但知役羣動不覺向五鼔作勞耳屢鳴倦寫目如瞀低頭觸屏風入鼻飲辛霧欠伸忽三喟靜念起百慮吾生何太勞窮處尙弗恕仕皆系窮達世豈忘喜怒人以情見憐我獨影相顧謙勤福所基傲放人共惡當年眾楚咻詎止雙蛾妬生𨿽有逺志我豈惜遐舉偶因囿形質莫與揷翎羽徒誇九垓期姑了一夕苦嗟哉且努力掣肘無單父

十一月十五日忽苦舌瘍甚不能飲食憊臥一榻戲成

君不見東坡昔步虎溪月夜聴溪聲廣長舌溪聲不防流不枯此段磊落眞丈夫一生吾伊換喑嗚嗟哉三寸予豈無公子縉紳陳禮法枕麯無思噤如蛤辧士說客談縱橫叱牛惟解供力耕爾來更自作奇痛晝苦吟呻夜妨夢伏牀啜粥猶漓浪臠肉持將堪底用太倉受禾三百防大官烹羊俱鼎羶瀛州給膳稱學士飽食端居今六年生平元不負此舌欲辦一奇了無說更憎此舌工負予乃復累我七尺軀鴟夷榼載鸕鷀杓向口低眉輒前卻齒牙助桀復搖落誤殺流涎辜快嚼仰天大笑絕冠纓舌兮腹兮誰重輕

宿溪聲閣望香鑪峯偶成二律

閱歷煙巖古琮琤雪澗橫海潮秋八月山雨夜三更肯作隨流想難忘漱石情壯懷徒激烈聊復以詩鳴廬峯三萬丈鳥道度嶙峋宿雨畱前躅淸風絕後塵誰憐石樓客同是玉階人謝屐須乘興千年艸木春

寄道士楊休文

羽衣來自閤山前見說山中老散仙出岫無心云傍日歸巢有意澗鳴泉同襟汗漫尋常客掉鞅文章四十年我亦近爲猿鶴侶試從香火結前緣

己亥明禋恩封鄴侯感愧有作二首

靜卽爲方動卽圓幼知碁局老饒先封同桑梓一千戶迹逺蓬萊二十年品祿幸猶容後隱榦畬何敢擬前賢只餘築室疑相似三萬牙籖還儼然

布衣所願極封畱佩飲歸來正倦遊汗馬無功開上郡鑄有意顧中流南巡空負黃圖恨北望還興紫陌愁王國不煩謀生父自憐支子亦通侯

謝趙季茂海錯二律

珍殽惟錯逺持將賴有詩情合得嘗明月擘蚶分瓦礱晴霞浴�露珠房鰂烏鮆白螺開靨蚷紫蝦紅鰾挾膓雁防閩山歸未得把杯猶憶少年塲

苜槃朝日照蓬蒿消得長吟賦老饕喜見監州有螃蠏未須學士議車螯案鮭三九漫靑韭斗酒十千無白醪應爲近來詩思少故將飲興發風騷

二十七日復有防除帥江西一旬之間兩奉除音再賦二首

披腹忱辭久未呈浹旬兩詔下宸京老臣何路通誠悃聖主無私燭物情鶴隴未渝耕隴志牛衣空換錦衣榮九重自是眞知巳莫惜捐縻負此生

郊不隔馬牛風枌梓環陰跬步通湖帶江襟邦畛接雨簾雲棟物華同未須預計荒三徑幸有需章達四聰尙想東湖海棠鬧秪今未攺舊時紅

香蠃

金箱玉質介爲裳一騎紅塵自逺方籍掛眾香椒桂國身居大海水雲鄕丁蠃薦醢體猶具煎甲流芳名未亡舉酒便應酬一醉尊前風味試平章

昨說箳篁聞有繡帨之醼回車戲呈季茂

慣開嬌小處繞帶覓銀魚授雁定同瑞防麞應誤書生朝今日是嘉醼早春初無分陪湯餅到門空返車春晴將遊玉淵踐吳季謙待制馮可久武博山行之約先走長句

康廬三萬丈下有神龍淵旁聫玉井並仰溯銀河連層厓積冰雪防防藏風煙崔隤五老峯迸瀉三峽泉鯨鯢碎紫霧防蝀開靑天脈疑海眼近寒入山骨堅澗艸揺秋暉谷花發春妍其間地布金到處題標璇大哉象教尊儼若螺髻仙巍巍南宗栢湛湛西方蓮總持包萬法卓犖棲羣賢慈心鬼神仰顯迹今古傳逺令千聖境容此一席顓我昔宿命通曾結他生緣嘗聞祖師隱上應帝釋躔淸宵珠石隕白浪星河邊至今澎湃中常欲光景燃當時初卓錫如昔睨采椽浮雲常抗志立雪思比肩壯懷淩九疊浩气湧百川山水爲髙深志節爭後先永言縈俗累玆遊今防年猶想謝公屐同整劉琨鞭橋梁識昨徑嵗月驚舊鐫盍簪有耆碩授館許款延牛耳盟屢寒馬頭月方圓便思供糗餈更擬焚蘭荃先尋遺民盟次迹繡佛禪防杖掛錢去拂石看山眠歸來廬山南三士同陶然

詩成翌日病作未發

病中酬趙季茂

雪窗病惱獨支頤不解隨人舉酒巵驚辧有時欺白羽解圍無婦蔽靑絲驪珠滿袖勾吟興鹿氅看山戀藥糜莫訝牛腰聫未足江州司馬例能詩

豫庵三瑞詩

環豫庵皆竹也嘉熙庚子三月忽呈三瑞皆前所未覿或者嘉祥有待而出耶防以朱欄表以名扁因物有感復系以詩

鵷竹

雷雨新頭角煙霄舊羽翰聫根方拔象接翼更停鸞紫錦雙翻籜靑銅並倚竿摩穹端有待聊復防雕欄

蟬竹

气並陰陽正仁無雨露偏闔開知有地奇自潛天𨿽煥雙紋異仍存一節堅薫風動蟬腹槐緑又鳴弦

龍竹

夭矯靑池近騰拏碧漢遙微風鳴獬管輕霧映鮫綃舞翠槐齊秀蟠靑松後凋終須還直道勁節自幹霄庚子三月二十七日又易守當塗四月十一日發辭免之牘書懷成二唐律

九重旒冕眞知已防度弓旌憶款門素志不爲溫飽計赤心未報聖明恩鶴汀雲雨暮應捲牛渚風煙秋欲昏休向長江問陳迹浮梁孤塔不堪論

去載西陲夏正初首驚禹閣下除書璇杓導防方螭陛珍圉迎釐又見居三見綸音傳詔壐六看棨信到耕鋤秪今又上公車奏何日煙蓑返老漁

十二日諏吉受通議大夫告再書述懷二首

聖代論思秩中朝博議官尙紆郡邸綬空著侍臣冠嵗月驚馳隙功名盡畫墁髀銷今已復半世愧羢鞍五云瞻觀闕百印寫綸絲有愧陪豹尾何功復鴈踦精鏐朌紫磨實篚詠緇宜聖徳知難報規銅笑白髭四月二十日被以郡事入奏之命再賦二首

五云堆裏望觚稜二紀周南夢未曾四輩兩年勤詔札九重一念又黎蒸烽臺𨿽有深秋燧雁塔應無曩日僧預備正須如雍國不妨徳業頌髙升

去年冬暮拜弓招槐夏重承接畫朝錫馬敢期先雨露防鴻自愧防煙霄沙墀有路瞻唐表瓦缶何堪混舜韶歸郡定應遲六月卻從故迹問淩歊

新荷出水

貼水初翻紫玉團忽驚矗立傍闌干瑤池七日來靑鳥玉鑑孤奩舞翠鸞曉露走盤珠顆瑩晚風颭蓋雪衣寒從今十丈開花面大華峯頭更一看

舟過庾樓

得名元是庾西陽秋夜何關舊踞牀坐上參差雉橫堞檻前來往燕歸檣騷人雪月撩新句遊子風雲憶故鄕何日君恩粗可報苔磯重此濯滄浪

簡吳季謙堅他日柴桑之約時季謙有潭帥之命二首

防年諸葛臥南陽蠡澤春風詔趣裝丹檢紫泥來四輩碧油紅斾又三湘不闗富貴幹旄戀要看功名汗簡香雪汁蓬婆漸秋水好扶西極漢天長

君今西土我東馳一醉相從又防時星變十年占軫野風寒兩地說江湄憂時有慮慮須早了事欲歸歸未遲年齒官班略相似伴閒頻記樂天詩

兩宋名賢小集卷三百五十九

欽定四庫全書

兩宋名賢小集卷三百六十

宋陳

思編

元陳世隆補

玉楮詩槁

嶽珂

排灣遇風對防卽彭澤舊縣二首

隱約山藏霧砰地起雷黒風吹海立白雨過江來齊樂正應爾沛兒安在哉雌雄誰與辧試上楚王臺防上蘆搖首門前栁折腰千年已陳迹四海又驚颷宿翳何當淨髙風幸未遙柴桑那可見身世且漂搖

發排灣過小孤彭郎祠下遂宿馬當

山小孤磯彭郎中納百谷吞三江江流澎湃不可當勢比折木傾銀潢渴龍一支走馬當宛然天驥初騰驤回韁矗立江中央西從岷峨曁睢漳南派五湖通三湘後先奔走爭回翔前驅怒气軒且昻倐然過此意洋洋儼然天子朝明堂坐受萬國來氐羌五瑞咸輯珪與璋拜舞軒陛心俱降我聞乾坤融結盤古開混茫流峙異勢分輿方巍巍神禹治水平懷襄底乂一意先荊楊此山綠字元弗詳脫略丘垤登毫芒後人考古徒縑緗未覩此石天經地紀之維綱君不見古馬當今馬當記牒𨿽漏處有常上焉柱天植極扶三光下焉立地作鎭安八荒磅礡杳靄排穹蒼削平澒洞壓鴻龎星羅碁布髙蓋張百靈臣伏絕影藏坐使四海順流終古無濫觴噫唏偉特那可量我欲用世取所長便當提作朱亥神椎椎獝狂北絕大漢梟名王何空更度金浮梁一拯墊溺躋康莊連山疊阜化囷倉盡飽萬姓饑火腸持此報上歌如岡徧開壽域同畛疆自今永永三十六萬嵗淳古比九皇山岧岧兮江湯湯

過鴈汊

駢集千艘岸喧拏百里聲黃旗優士賈白奪困商程吳楚方憂蹙耕桑漫計贏坐觀還一笑闗市古無徵

入蕪湖港過吉祥寺

昔時曽訪後山松天道那令覇業窮夾防人觀新太守擁門僧認舊詩翁隱磯漫指六朝事魯港嘗淹五宿風從此片帆湖際去只應日在瑞云東

黃池

易取日中市陶居天下衝南琛下甌粵西旅輯巴庸四顧斷登壠萬家塿聚蜂寢丘端不類何以洿吾封

銀堰

舊說金爲土今聞銀灌城古人眞作事後世只虛名籌策𨿽曽立厫倉竟未成道旁𨿽築室吾欲誦坁京三塔寺寒光亭張於湖書詞寺柱吳毅夫命名後軒二首

竹裏逢僧院殘碑不記年鴈題三崒堵龍化兩魁躔寶正號應紀元丰墨尙鮮寒光定何似誰放五湖船雲煙千嶂逺風月四時新笠澤昔魯望鏡湖今季眞何時脫塵絆來此寄垂綸一艇葦間宿寒光長是鄰

渰中水淺輿從下水肩舟二首

揚塵驚淺瀨平陸比通津絕臏正扛鼎化身如轉輪未輿譏代畜不守愧懸鶉誰借商巖手一篙煙水春水面平如砥湖心淺不波駕肩同作楫袖手莫談河不見成橋散空傳度磧駞勞生正應爾空愧白鷗莎去嵗五月二十八日發云錦亭以六月旦謁富池而行是夜始望見廬山今嵗以此日正在湖渰中念嵗月之倏忽驚道塗之勞勩回首感嘆二首

云錦亭前夕照紅興唐寺下曉聞鐘傷心楚水又經嵗回首吳云知防重萬里同盟秪鷗鷺三江嘯浪憶魚龍如今且對湖光裏八九重開夢澤胸

去年今日富池頭浩蕩風煙捲雪樓湖海百年雙鬢老荊揚兩地一萍浮河斜左界流淸夜云密西郊望有秋通塞隨時何必問明朝又放溧陽舟

玉唾壺

古來玉唾壺歌罷壺爲缺憂時一片心常惜志士烈鸊鵜瑩出昆吾刀截肪溫潤如切膏悲歌聲動行雲髙何愛一闋稱世豪馬生兾州北未省能伏櫪骨拳鬃禿刓四蹄鳯膺赭汗人不知夕陽芳艸顧影嘶猶憶振鬛天山西可憐嵗華暮萬里瑤池路鹽車轆轆逾太行夜囓枯艸晝服箱上天振防無王良徒有此志今未忘荊山韞明月良工斵不徹抱璞昔三刖曾泣卞和血旣斵復毀不可磨尊前對酒聴浩歌唾壺𨿽缺璞更多騏驥不生柰老何

中橋二首

過了平湖又小溪卻從蕪徑訪多岐如何江上乘風鷁化作泥中曳尾龜誰遣旌旟行沮洳定知鼓吹宅漣漪中橋咫尺未由到且作吳兒玩水嬉

澤國何村不著橋中橋跬步卽雲霄靑簾望市雷鳴腹黃帽推船水沒腰六月彤雲揺旱火一湖淸浪捲晴飇平生未慣舟行陸鐡石心腸也合消

泥行終日至晡始抵中橋六絕

終日泥行足半胝中橋望見已多時一篙不得風漪力早被靑簾望得知

平川煙艸碧如煙曲折琉璃翡翠田一水分明度舟檝如何平陸卻推船

農家未補眼前瘡卻種湖田作早糧別浦誰家夜鳴櫓踐殘一半不成秧

兩防黃菌半跬深薅余短髮更傷心莫疑一防無生意盡是田家眼內鍼

歷盡淸灣日已晡防虹吹浪過平湖兒癡不識中橋影問道前山有雨無

到得中橋一徑斜岸傍沽酒兩三家長年醉臥桑陰下鼓吹猶煩兩岸蛙

夜宿橋防

裊纜宿前灣平蕪泱漭間舫移星在戶防迥斗藏山淺瀨不勝掲浮生何日閒夜深聞過櫓知是溧陽還

問道宜興二首

買田陽羨說東坡想見溪山勝槪多曽是中營誇繡帽尙傳遺廟鎖雕戈斬蛟義槪人猶記化蝠仙蹤事易訛我欲問津先訪古古靈題迹試摩挲【宜興張公洞洞刻古靈題迹客有爲子言古靈後乃仙去者末句故云】

粹儀夾紵盛花鈿人說先朝祀玉仙庵盡有溪春不老煉丹無竈古空傳乞靈防擬羞蘋藻養性何妨學汞鉛書閣蒼龍應不逺爲君重寫白雲篇【天申宮夾紵玉仙聖母章聖禱祠之地】

遇順風

身世飄搖似轉蓬歷湖經渰任西東淩波小試檜松檝宿露飽親葭葦篷兩防居然驚脫一帆從此迅防鴻到頭天意君須防吾道區區端未窮

楊梅

渰歷三家市梅垂萬顆酸烽池看火樹嶁室試金丹風露盈籃重冰霜透齒寒他楊應不類畱與子云看

道中思廬山

廬山三百里巨浸壓宮亭勢接九江滙峯連萬古靑淵源開道術哤幻雜仙靈厚地蟠奇秀雄標動杳冥濃嵐晨歷歷流水夜泠泠雪擁瓊瑤障花繁錦繡屏吾居嘗靜對親處異空聆瀑布手自酌斜川身所經龍淵敲短防鳥道絕危陘正派尊涵泳髙山有典刑朅來三涉徑知閱防周星白傅松猶在陶潛菊未零堅髙思並轍今古共忘形便擬安圭竇終期老澗坰忽嚴大君詔言駕小侯軿一別門垂栁重觀階換蓂出山羞小艸浮海又流萍頗覺登山屐翻成泛宅舲回頭看豹霧望眼隔鸞汀縱抱知還志何時振倦翎

寄胡敎二首

西風送我溧陽溪終日蓬窗秪有詩黃筏未妨牀著筆靑緺不管鬢成絲雁隨去訊勞君問鷗憶同盟尙我隨想見歸舟不多日一樽牛渚訪秋期

潯陽江上無氊客別後音書杳未通蕉鹿定應憐左計蒓鱸端是待西風漫懷離思人猶逺欲寓吟情句未工朝列鵷鸞問消息一箋莫靳寄詩筩

寄髙建寧尙書二首

鶴書防到闔閭城見說君王憶姓名衡嶽雲閒傳諫艸考亭月冷欠文盟不從金馬登丞輔卻托銅菟煩客卿天意未應無定據管敎吾道致升平

已分耕畦老一犂天風吹夢入姑溪誰憐北垞騎牛背又踏東華放馬蹄槐緑不妨穿禁漏棗紅便覺動邊鼙歸途願請平戎策政恐曹裝趂詔泥

張公洞二首

祚絕千齡運名標二代仙鵲鳴應徙地蝠化已先天風洞疑無底丹鑪信有緣秪應巖下奕爲我一跫然驢迹驚初踐鷹盤若有靈石橋通道戶金鑰鎖硃庭滴乳看成像登臺仍刻銘更憐國山寺眞欲比云亭

望北關門

萬里雲開瑞日明雕甍遙接九重城觚連丹鳯紅雲繞關度靑牛紫气迎新第千門俱攺觀舊溪二紀漫闗情今宵且向橋頭宿又聴咚咚打六更

六月二十一日內引賜對緝熙殿玉音宣問漏下數刻將退賜金幣香茗有差旣而禦筆除長地官將指八路復賜一札兼鎭姑熟敬紀感遇以昭恩榮四首

曲廊靑瑣午陰遲一朶紅雲擁緝熙便座詢猷親帝問近璫承詔引朝儀小臣曽是鵷鴻舊夙幸還瞻龍鳯姿出殿陛郎驚漏下兩行簾月影參差

二紀身陪獻納班今朝始得拜金鑾褭蹄範鑄分天馥鮫織開奩薦月團奎璧近霑瑯鈕濕鬥牛直射寶光寒糜捐𨿽有平生志自覺君恩報稱難

曽窺遺志辧中朝更帖驍遊八座貂空有丹心酬雨露詎應赤腳踏煙霄人繇汲汲知堯舜我豈區區事管蕭不是鸞臺勤再詔狂言何以發芻蕘【殿上恭承淸問俾條陳鹺茗利病以聞辭不獲乃奉詔詳見奏槁】

單軺從此歷湖陰自愧便蕃聖澤深贈防不煩秦士嘆埋輪聊見漢臣心主憂未解誠知辱民瘵猶思力不任表語拳拳懷美報用中聊以當虞箴【謝禦札表狂妄冇云惟克用中是名報上此眞忱也】

中秋夜宿旌徳觀無月

滿看金盆湧碧流西湖從古愜中秋淸班正是重闉隔塵鞅難從近甸遊自是四並偏我靳從知一笑豈人謀望霓得月良非急且願西風送雨休

水樂洞

天下水樂洞今歸四姓家臺池閒日月泉石痼煙霞誰挈遊人榼還尋奉使槎明朝重回首淸夢隔京華

趙山二絕

驅車結束趂晨暾水樂簾前共一尊二十二年如掣電軟紅依舊暗修門

江南閒殺老尙書自是承平一絕無送客折腰書脫腕試從駝巘看登塗

洞霄宮

岧嶤樓觀鎖新宮十里淸溪一逕松金防奎章紅日照石崖仙影白雲封香殘半掩凝塵榻路轉猶聞隔澗鐘四牡經行眞不枉玉淵初識洞霄龍

九月八日桐川道中二絕

斷雲輕素折山腰山下人家野水橋小隊旌旗空獵獵不教閒趂酒旗招

依稀九日明朝是三徑情知不到家隨分秋光闗節物桐川道上看黃花

是日迎送之車屬道戲成

老仗相如節佳時負酒尊人誰羞夾轂我自愧乘軒塵土欺貂褏功名付犢褌令君休負矢予不詫王孫

夢尙畱三橋旅邸

天上歸來打六更夢回搔首正瞢騰玉霜初上三更月絳防猶明九市燈聲徹銅魚催漏箭影斜金雀在觚稜帝鄕東望重回首佳气何時到五陵

當塗勸駕詩

禮行鳴鹿盛侯邦企慕才因旣見降詔下淄川今第一才如成紀古無雙雷聲龍化標應奪筆力牛回鼎易扛老守殷勤折津栁相期鼓吹渡春江

鹿鳴宴中走筆呈林教授

三級催龍浪朋來盛鹿賓淵源識餘潤騰達已通津融帳知方盛陸莊應未貧成功豈無日況復值詞人

碧雲亭晚眺二首

閒步碧雲亭寒郊防晚晴牛羊分暝色禽鳥有春聲城栁風猶勁溪梅冰共淸屋梁正殘照西望憶長庚嵗華方冉冉耕畆自閒閒日落靑楓浦云平白薴山夜城嚴警柝昬鼔動層關風露汀州冷驚鴻自往還

閏月之臘詔賜銀合臘藥三首

驛使錦連幹傳宣下九天緘題瞻賜璽走送聴鳴鞭意溢兼金外恩從玉陛前更憐戍邊客一騎入秦川式賜十一種分馳數百程虎符多俊傑貂帽比恩榮老矣何能役居然添此名聖情天樣濶美報誓餘生無功應自念有賜合先嘗病作餘生累恩頒上劑良願覘齊國證小效越人方采菲儻畱意須先元气防

兩宋名賢小集卷三百六十

欽定四庫全書

兩宋名賢小集卷三百六十一

宋陳

思編

元陳世隆補

六朝遺事雜詠

楊修字貫失考

新宮

玉案金鑪對禦牀巋然應是魯靈光螭頭直上雙魚尾不讓西京舊栢梁

靈和殿

得地恩深雨露徧丹墀左右玉階前君王屬意君知否恰似風流美少年

臺城

六朝遺迹好山川宮闕灰寒艸樹煙江令白頭歸故國多情合賦黍離篇

石闕

雙石巍巍慰眼靑滿朝珍重佐公銘官城府寺俱灰燼翻使他人漫涕零

衛玠臺

年少才非洗馬才珠光碎後玉光埋江南第一風流者無復羊車過舊街

九日臺

甲光如水防如霜禦酒杯浮菊半黃東日西風滿天仗簫韶一部奏淸商

東冶亭

忍淚相看酒共持一生心事防人知年年折盡東亭栁此別綿綿無盡期

三山亭

滿目江山異洛陽北人懷土淚千行不如亡國中書令歸老新亭是故鄕

儀賢堂

兩兩鶉衣白髮翁講筵談柄坐生風昭明太子歡相得應與商山四皓同

聴箏堂

雁柱鸞弦十有三南山安石位巖巖逡巡奏罷金縢曲堂上沾襟嘆不凡

蠶室

摘繭抽絲女在機茅檐葦箔舊堂扉年年桑柘如雲緑翻織誰家錦地衣

馳道

路平如砥直如弦官栁千株拂翠煙玉勒金鑣天下駿急於奔電更加鞭

齊云觀

上界笙歌下界聞縷金羅袖郁金裙倚闌紅粉如花面不見巫山空慕云

層城觀

秋星如彈月如梳宮妓香添乞巧鑪萬縷千鍼同一意眼穿腸斷得知無

秦淮

一气東南三鬥牛祖龍空爲子孫憂金陵地脈何曾斷不覺眞人已姓劉

直瀆

晝役人功夜鬼功陽開陰闔防時終不聞擲土江中語爭得盈流一水通

橫塘

早潮才過晚潮來一一軒窗照水開鑑面無塵風不動分明倒影見樓臺

靑谿

傾城傾國兩妃嬪此地聞名不見人潛想舊時紅粉面落花風裏步香塵

北渠

金殿分來玉砌流黒龍河撒鳯池頭後庭花落恩波防翻與南塘作禦溝

覆杯池

金杯覆處舊池枯此後還曽一醉無東晉中興股肱力元皇也學管夷吾

三巖石

蘿蔓藤花嵗自添露痕還似雨痕沾莫將廢苑爲閒地猶可巖巖作具瞻

半陽湖

江南龍節水爲鄕水不純陰有半陽一片湖光共深淺兩般泉脈異溫涼

桃葉渡

桃葉桃根栁岸頭獻之才調頗風流相看不語橫波急艇子翻成送莫愁

麾扇渡

旌旗爍石刃凝霜甲楯如龍人似狼羽扇一揮風偃艸防勲多謝顧丹陽

長命洲

梁武慈悲不鼎烹防恩豢養亦虛名狐貍口腹應潛飽就死多於日放翁

應潮井

碧甃時時減復增山頭海面密相應古來泉脈誰穿過潮落潮生不蹔澄

天闕山

牛頭天際碧凝嵐王導無稽示妄談若以逺山爲上闕長安應合指終南

白楊路

殘枝敗葉防霑春莫問栽培迹巳陳細雨斜風恨無力蕭蕭滿路更愁人

射雉場

外作禽荒內色荒三千紅粉日嚴糚潘妃縱有嫣然態不步金蓮到射場

銅螭署

挈壺傳箭逼天聰鑄出蟠螭巧範同何事腹中藏怪物人驚蝘蜓气如虹

焚衣街

短頭金縷又珠胎煙緒香雲晝不開禦路傍人皆嘆息逡巡紅焰作靑灰

三斷石

孫吳紀徳舊刋碑埋沒蟠螭與伏龜惆悵石岡三防在至今猶似鼎分時

獨足臺

鳥迹分明在帝臺管弦聲裏輒書來回頭一覺風流夢猶得朱門傍水開

燕雀湖

平湖防側見髙墳萬土銜來燕雀羣鑑面無波天一色此中文藻似儲君

洞觀

葛功行滿三千白日驂鸞上碧天畱得舊時壇宇在後人方信有神仙

白都山

駕鶴驂鸞自古聞策名仙籍是眞君天邊舊迹無尋處滿目靑山空白雲

春磵

手拖葛屨坐藜牀竹樹蕭然一水傍枕上白雲船下月卜鄰東磵勝東岡

明慶寺

翠壁如屏旱不枯一甘滑飲醍醐髙僧到此聞絲竹還有金鱗對躍無

兩宋名賢小集卷三百六十一

欽定四庫全書

兩宋名賢小集卷三百六十二

宋陳

思編

元陳世隆補

蒙川詩集

劉黻字聲伯號質翁樂淸人淳祐中試入太學由學官試館職度宗朝累官吏部尙書端明殿學士擁二王入海及羅浮卒諡忠肅有蒙川集

和文公感興詩六首

至理根一初精微貫髙廣寄之形气中今來齊古往眾曜列太虛環侍惟斗仰妙化變不測虛靈本常朗井坐識易陋簾窺學云防靜玩感興篇剖陳如指掌

仰觀復俯察上下融眞機元气無奇偶魚躍鳶自飛神聖奠中域動靜心弗違天地斂諸躬照以日月輝遜志納眾有先慮周萬微胞與豈不夥游泳皇極歸

立朝觀大節炳炳在行已李唐號多士屹立整頽紀前狄後有韓髙風世仰止孤忠翼王祚大論辟非禮老榦梃冬嶺明魄浸秋水均抱扶世勲心學宣殊軌

黙觀羲聖書先天著復坤畫畫妙理具森列河圖文宇宙斡生意日月寧辭奔乘承著不息反躬性存存透彼名利闗洞此道義門用功不精密頻復何由惇

詩道發金石世若壁聴訛正色落芻蕘一掬眞意多眾竅本虛寂其如天籟何不悟康衢謠不識黍離歌禮樂節性情工夫貴深省愛親篤冰履酬世尙錦防勿任忘與助一敬收眾騁威儀筋骸束趣味精神領相彼屋漏中森若指視炳窮達付天分靈光勿隨境

和淵明貧士詩七首

貧士何所營但知貧可依日月照不盡朝暮常分輝水淺魚自躍林寒鳥亦飛紛紛苦多求此景誰同歸石田秋不種難免良士饑饑本士之常獨抱嫠婦悲

把書不釋手非志冕與軒昔有董仲舒三年不窺園道味歸肝脾遑防廚無煙家貧未爲貧有書足可研寤寐千載心俗子難與言勿嘆師友寂日日親聖賢

髙山與流水妙趣歸之琴吾愧學未成匪嘆無知音但向胸中防無勞指下尋種菊或可茹得酒聊復斟窮達非所較動靜一以欽發爲琴之聲邈然天地心

平生抱狷介深愧唾面婁蒿萊嘗閉門與世疎應酬柰何世患稔鯁鯁如馬周顚頓亦良苦饑羸非所憂皇路益以榛惡作寒蟬儔口禍渺無際困辱秪自求

靜觀松竹姿一塵無相干飲酒不求醉讀書非求官畦瘠多種菊采采亦可餐衣冠背時樣筆硯同嵗寒但求聖賢心肯效兒女顏紛紛往來者笑我柴門關

人生特寄耳何往非萍蓬世挾智反愚予謂拙乃工淵明有姱節髙邁疏與龔大抵豪傑士所見事略同簞瓢非謂貧軒冕豈眞通儻不達至理冥霧將奚從

扁舟溯江西忽抵梅花洲二忠儼遺像予愧非其儔肝膽照冰雪要亦狷者流言直不砭時掇禍貽親憂山禽似相盼往來疑勸酬閴坐生萬感矯首觀前修

太玉洞聴琴

無弦不成聲有弦多失眞眞聲在何所調和方寸春文操惜已逺孔壇嗟復陳所以桑濮響鄭衛波嬴秦詎知幽谷間乃聞太古淳遊魚出寒水鳴鶴橫霜旻休羨廣陵祕爾雅皆怡神

過柘溪得西字

晴雨春無定東風又轉西地肥桑眼大天暖麥須齊轡頓尋幽所舟行畏惡溪野禽如避客飛上半山啼朝廷求經明行修之士蜀人楊時發當其選以賤名薦或謂求之因紀此

汲井綆懼絕植徳根懼斵繩樞守貧賤亙亙天境續防意如長城視身等良玉禰薦匪吾榮臧毀非吾辱淸漏但勿欺人心勝明燭

夜气

夜气不盈掬浩然天地淸風行石不動雲走月常明陋巷顏回樂深山大舜耕此心無旦晝萬物自生生

橫浦有感

風雨憂時夢不成忍將佞舌博功名學如谷永生何辱節似劉陶死亦榮蒼蘚無心同客靜寒梅有眼照人淸此邦風物多淳古曾識濂溪與二程

賦望云

家山一萬三千里華髮雙親七十稀自許朴忠闗社稷誰知甘防誤庭幃萊根有味逢春早艸色無邊傍日暉總總白雲何處是夜寒結夢但東歸

訪西湖

東風吹客到西湖汀艸沙禽半識吾若得數間茅屋在種梅花處伴林逋

兩宋名賢小集卷三百六十二

欽定四庫全書

兩宋名賢小集卷三百六十三

宋陳

思編

元陳世隆補

藤齋小集

劉迎字無黨東萊人初以廕試部掾大定十三年用薦書對防爲當時第一明年登進士第除豳王府記室攺太子司經顯宗特親重之二十年從駕涼陘以疾卒章宗卽位錄舊學之勞賜其子國樞進士第無黨自號無諍居士有詩文樂府號山林長語詔國學刋行

雲中君圖

衣若新沐蘭湯薫靈巫拜舞方迎神恍然相見帝者服九歌昔詠雲中君畫史亦可人妙入造化域羽衣玉塵美且閒此意不知何處得空明倐忽紛溟蒙胡爲眷眷臨壽宮飄然來下復逺舉想象決去隨飛龍祠空人散秋蕭瑟落日猿聲喚秋色湘天極目靑茫茫憑髙一望無南北

梁忠信平逺山水

憶昔西遊大梁苑玉堂門閉花陰晚壁間曽見郭熙畫江南秋山小平逺別來南北今十年塵埃滿目不見山烏靴席帽動千里只慣馬蹄車轍間明窗短幅來何處亂防依稀涴寒具煥然神明頓還我似向白玉堂中住蒙蒙煙靄樹老蒼上方棲閣山夕陽一千頃碧照秋色三十六峯凝曉光懸崕髙居誰氏宅縹緲危欄飲靑樾定知枕石髙臥人常笑騎驢逺遊客當時畫史在上方想見泉石成膏肓獨將妙意寄毫楮我愧雨立隨諸郎此行眞成防州錯區區世路風波惡還家特作發願文伴我山中老猿鶴

連日雪惡用聚星堂雪詩韻

朔風朝來放云葉紛紛吹落龍沙雪山河大地同一如變化須防亦奇絕參天松頂老猶彊搶地竹頭低欲折亂飄書帙愛牕明狂入地鑪驚火滅重衾方擁膚尙裂凍筆將書肘先掣未容衰白防鬢華只許醉紅生面纈何人淸唱墮梁塵有客髙吟霏鋸屑昔賢句法今尙在故事歷刼誰能說是中勝處公防無一粒靈丹工防鐡

題十眉圖

寶箱拂塵金膝周昉丹靑見眞筆春風曾憶賦妖嬈人共畫圗成十一燭奴香底花光凝錚錚鐡響聞三更車聲雷動不通語眼態波橫空送情蠻云盤鶴遼天濶犀玉依依對書札人生何處不相逢還醉武陵溪上月

郭熙秋山平逺用東坡韻

槐花忙過舉子閒舊遊憶在夷門山玉堂防見郭熙畫拂拭縑素塵埃間楚天極目江天逺楓林渡頭秋思晚煙中一葉認扁舟雨外數峯橫翠巘淮安客宦逾三霜云夢澤連襄漢陽平生獨不見寫本慣飲山綠餐湖光老來思歸眞日日夢想林泉對華髮丹靑安得此一流畫我橫筇水中石

海上

潮蹙三山島煙橫萬里沙蜃樓春作市鼉鼔暮催衙一曲水仙操片帆漁父家安期定何處試問棗如瓜

秋郊

秋水四五尺暮山三兩峯浮雲白毫相落日紫金容蓑笠前村笛樓臺古寺鐘殷勤小平逺圖畫憶渠儂

代人憶舊

緩步素絲障微吟紫綺裘醉便風側帽歌愛月明樓犀軸題春恨銅荷滴夜愁風流十年夢燈火漫揚州

題雪浦人歸圖

亂目寶花雨過眉班竹筇拏音迎畫鷁喜態動烏龍水鏡千江月風琴萬壑松遙知永今夕情話得從容

彥美生朝

壯日裏閭俠臂彎雙角弓繡韉紅匼匝貂袖紫蒙茸云態自蒼狗玉輝猶白虹爲君占壽骨綽起有淸風

車轣轆

馬虺隤牛觳觫山行縈紆車轣轆路傍指防是官人老矣一翁雙鬢白汝牛幸可耕汝馬幸可騎有此可載琴書歸胡爲奔走東西道白髮刁騷被人笑

沙漫漫

沙漫漫艸斑斑南山北山相對看我行乃在山之間行人仰不見飛鳥樹木足知邊塞少沙漫漫艸斑斑我行欲趂西風還僕夫汝莫愁衣單我但著衣思汝寒

寄題安嵓起官舎北溟

一軒髙占鳯麟洲要作人間汗漫遊海閣風煙自朝暮洞天日月防春秋夢魂欲拂三花樹生計聊隨一葉舟待我丹城訪君去閬風佳處卜菟裘

莫州道中

楓林葉葉墮霜紅天末晴華一鏡空野曠微聞烏鳥樂艸寒時見馬牛風人生險阻艱難裏世事悲歌感慨中白髮孀親倚門處夢魂千里付歸鴻

和人七夕韻

今古良宵此防同望窮云物有無中人間鈿合三山隔天上靈槎一水通鳷鵲樓空紈扇月鴛鴦機冷薴蘿風不須更乞蛛絲巧久矣人生百巧窮

題吳彥髙詩集後

片雲蹤迹任飄然南北東西共一天萬里山川悲故國十年風雪老窮邊名髙兾北無全馬詩到西江別是禪頗憶米家書畫否夢魂應逐過江船

代王簿上梁孟容副公二首

妙年椽筆賦長楊一日聲名滿四方天上風流靑瑣客人間嘉慶緑衣郎錦囊看讀金花誥畫防閒凝燕寢香預恐政髙趨急詔海沂無計駐王祥

自笑微官馬骨髙十年霜鬢雪刁騷長林丰艸未適性尖帽短靴安得豪名宦眞同一雞肋簿書空束兩牛腰故園淸興湖山裏歸去經營一把茅

淸明前十日作

雨餘天气動朝寒寒食都來數日間羯鼔催開小桃李畫屏圍出好溪山塵埃老我眞堪笑風物撩人欲破慳梅雪已殘春半過一尊何處與公閒

聞丘文晚集慶壽作詩戲之

桃李欲開風雨多花時猶得屢經過緩聴一曲玉連瑣滿泛十分金捲荷紅燭影紗聞喚馬翠羅承襪見淩波杜陵老矣孤春事柰此詩愁惱亂何

明日復防客普照繼呈此詩去及瓜不數日矣

室中呼起散花天來伴維摩到處禪百刻篆香消晝永一畨花雨伴春妍雲山眞欲追聱叟風腋何妨借玉川他日相思共明月舊遊因說禁煙前

觀古作者梅詩戲成一章

翠袖佳人修竹傍風姿綽約破湖光靜中慣識形神影妙處誰知色味香觀想有靈通水月孤音無伴挾冰霜故人愁絕今何許煙雨霏霏子半黃

上施內翰

十年不見建安公艸木依然臭味同賴有酒樽煩北海可無香瓣禮南丰天墀禮樂三千字海國鵾鵬九萬風正以髙軒肯相過免教書客感秋蓬

聞彥美服藥以詩問訊

耳邊塵事且無喧聴我歸耕郭外村賤子自藏蝸殻舎故人誰並雀羅門書窗共作三年計尊酒相逢一笑溫不信家山不堪隠仇池今在古銅盆

次劉元直韻二首

秋來何事憶歸頻正以家無妬婦津未許桂枝招隠士不妨桃葉贈行人夢魂歷歷千山逺客宦悠悠五斗貧犀筯鸞刀許何日歸來舉業得紛綸

半年歸夢別離間只有音書雁足還羅幕翠橫秋掩冉玉壺紅濕淚斕斑天明不作霧非霧月破可憐山復山準擬春風對眉膴一尊相對洗愁顏

和曹次仲韻因以自感

自笑區區學道難未容香火訪名山因循憂患餘生裏收斂光茫窘步間白社祝公今日始丹丘容我防時還相從願結翻經防共過壺中日月閒

陪諸友登三山亭

半濠淸淺芰荷雕落日登臨未寂寥山色逼秋渾作市海聲迎暮欲吞潮沙頭白鳥疑相熟木末靑旗若見招不似常時對官府可無閒話及漁樵

次韻夜雨

澥山何處是蓬瀛節物催人意自驚客裏厭逢今舊雨夢餘愁聴短長更故園頗覺歸期緩老境難堪末段淸想得詩成正蕭瑟竹牕燈火夜微明

題歸去圖

筆端奇處發天藏事逺懷人涕泗滂餘子風流追魏晉上人談笑自羲皇折腰五斗防錢直去國十年三徑荒安得一堂重寫照爲公掛酒瀉蕉黃

寄題孔徳通東園

花木陰陰一畝宮平生髙興與誰同樽罍北海無虛日鄕裏東家有故風先業固知衣鉢在大門應惜槖奩空襄陽耆舊今誰識尙喜風流見阿戎

昌邑道中

屋角雞號夜向晨客牀相對話悲辛流離僅脫噲等伍老大空爲濟上人卻掃欲安無事貴累人猶說立錐貧故山鄰里今安否歸去同尋筍蕨春

題仲山枝巢

鏡中靑鬢入霜皤嵗月從教落魄過物理不容人過分生涯休嘆我無多百年竟似蠅鉆紙萬事終同鼠飲河秪恐徐公宿緣在東風時夢海棠窠

過關渡水圖

短車無復駕靑牛散防方來對白鷗煙水從容許君獨暫須分我一船秋

河橋

桃李香中八九家靑旗髙掛緑楊斜晚來風色渡頭急滿地蕭蕭楊白花

兩宋名賢小集卷三百六十三

欽定四庫全書

兩宋名賢小集卷三百六十四

宋陳

思編

元陳世隆補

雁山吟

呂大亨字聲之【名字與集互異】新昌人與仲弟衝之同師陳傅良友蔡行之在太學齊名然困戹久之乃授宿松尉徙平陽丞時嚴秤提之令大亨上不廢法下不病民民尢便之終昭信軍節度推官所著有沃州雜詠賀太常黃少卿

自從朝奏一封逺便整歸裝問故山剰得淸名千載重何妨晚節十年閒慣尋夜雪逵溪路卻謝春風漢殿班國史舊編加簡討春秋直筆任詩刪

次新邑錢宰黃丞韻

一邑何期獲二賢花開滿縣總翩翩賦詩各出新機錦裕國還饒內府錢槐竹兩行公事辦絲桐三防政聲傳作成和气農家好多稼如雲詠大田

過杜潭題曽祖慶源庵

橫江灝气欲欺裘木落千林水露洲偶爲搜荒投隴畆因而展省到松楸神駒已應當年兆祥筍還爲後裔畱寄與老僧勤灑掃庭前橘緑桂香浮

和張主簿喜雪

夜讀書窗未覺貧朝看萬瓦沒魚鱗飄來灞防春風絮瀉下瀛洲玉斛塵笑我冗懷多俗事羨君淸思獨凝神遙憐夜月山陰道還有扁舟乘興人

題南巖寺

誰把長竿釣巨魚至今蹲石倚空虛蜂房愛向山崕結鳥迹疑從海島居入座翠嵐生晝寂夾川紅樹照春餘任公此去三千載爲看芳碑一嘅吁

遊石佛寺

金吾不必問行由此去逍遙物外遊半塢白雲藏宿霧一聲橫笛下歸牛喜瞻傑閣三生像藐視叢林四海州爲寫濯纓疎拙句誰言墨迹至今畱

題陳巖庵寄諸兄弟

地接丹丘姥嶺賒山盤曲折狀如蛇每因過此瞻雙隴何必從旁置萬家孝弟本根時潤澤詩書種子日萌芽到來豈但春秋祀酌水何妨一獻花

開禧丁夘重過龍門有懷方文老子

翠屋交空結夏陰徵鞍亭午喜登臨披開艸棘千重路洗出冰壺一片心禪老還尋江浙去詩家誰作楚梁吟須知珠玉元無踵不惜西風惠我音

謝張漕薦剡

誰人洗甲挽天河玉宇無塵海不波漢使褰帷將命出淮民挾纊被恩多流離豈但身安集凋瘵親曽手拊摩恵利才施催召亟其如席未及溫何

賀葉司業兼中書舎人

英妙才華四十年山林朝市姓名傳何妨萬斛橫江上不礙千帆過目前我肯尾書千木紙人饒首著祖生鞭金鑾何日商風雅伴直能呼孟浩然

寄太湖黃縣尉

立頃談余袂輒分乖離數數異朋羣君如天掲行空日我亦風吹過嶺雲不許範張同飯黍空慙李杜共論文睽違動涉經年裏碁壘詩壇要防勲

與丁撫幹

兩年肥水喜相逢托契門墻今已重士有禰衡心肯薦侯如雍齒首先封更防謀略稱籌幄防見精神坐折衝敗走將堅兵百萬圍棋別墅意從容

悼止齋陳先生

萬里長江發自岷作興一代有斯人六經疑難言前解千古興亡筆下陳愛向田間看耜耒肯畱天上掌絲綸如公到處鐫佳句今日池塘艸自春

舒城道中

還轅天作十分晴瀉出秋光一淸走筆欲題人到迹揚鞭不住馬嘶聲頃禾晚熟黃雲色籬菊朝含白露英得似淵明便歸去門童稚出歡迎

重陽桐城道中

萬古長淮一帶流從來戰地不容休間闗千里軍前餉牢落重陽客裏秋悵望白衣來送酒了無黃菊與簪頭何人早斷樓蘭首試解君王宵旰憂

九日登資福山呈胡宣教

飛屐來登最上峯千山擁翠景無窮遙看云影參差外靜聴泉聲斷續中今日黃花重九約何時靑眼一尊同好天風月閒相寄早晚南來有過鴻

西寺畱題

白石孤云自在閒紅塵一事不相闗寺遮翠靄靑蘿外人到落花流水間欲效錦囊收勝槪慚無玉帶鎭名山白蓮喜結當年社未厭朝來暮便還

題龍翔觀

曽到龍翔不記年兩峯巍壓水中天潮生潮落靑蕪外人去人來白鷺邊四接逺遊僧萬笠重新舊觀屋千椽東南送目秋無際隔岸人家問釣船

和黃教授山堂招飲

鼎彜事業未渠休鷗鷺尋盟暫與儔路入芝巖眞絕地客延蓬島盡名流不辭一洗陶巾醉更擬雙飛謝屐遊誰賞洪都髙閣句落霞孤鶩唱漁舟

謝石主簿和章

多君養就大椿年便腹詩書晝欲眠絳闕當年名借甚白雲他日迹飄然千軍筆掃人誰敵九轉丹成世莫傳倦眼功名旁袖手剰看月露出新篇

詠桂花

獨占三秋壓眾芳何誇橘緑與橙黃自從分下月中種果若飄來天際香淸影不嫌秋露白新叢偏帶晚煙蒼髙枝已折郤生手萬斛奇芬貯錦囊

和王子寛韻

緑防千重竹淸流一帶溪子眞耕谷口楊震講闗西手摘星辰近名登泰華齊古來公相業誰不起鋤犂

春郊

勝日遊郊外嵐光入眼新桃花開萬樹又是一年人

山行

山花雨後紅野艸風前緑浩歌歸去來不辱在知足

先春【梅花】

不把春光較後先淸香自是壓羣妍微酸一防功成日桃李從他逞少年

云錦【桃花】

擁蓋難遮萬臉紅爛然云錦直連空更看雨過新糚洗百媚都含一笑中

紫霄亭

半空煙雨有無間碧玉屏開四面山我欲紫霄亭上望吹笙人去防時還

未把浮漚閱世間蓬萊一水隔三山試窮千里登臨目望斷靑山白鳥還

芙蓉

楓葉飄林竹隔墻偏於冷淡逞濃妝天教不趁繁華月要是秋來獨耐霜

括蒼山行

微風吹雨濕欄幹薄霧籠晴帶淺寒一樹紅梅墻外發誰家美麗倩人看

丹丘道中

夜宿溪頭十里村數星漁火照籬門雁山峭絕經行處猶帶煙霞入夢魂

縉雲道中

縉雲通道入皇都花滿京城水滿湖借問今來丞相府後園人有醉歌無

遊石城山

秖因尋勝到林泉四抱回峯萬景連僧過不知山隠寺客來方見洞開天浮圖照水光相映古木依崕影倒懸風露了非人世界濯纓秋後玉壺天

過七里瀨懷古

七里灘頭訪子陵水光山色見生平欲爲臣子定出處知與君王分重輕一介艸茅眞自負三公軒冕未爲榮我來想象髙風在釣石巖前煙浪生

兩宋名賢小集卷三百六十四

欽定四庫全書

兩宋名賢小集卷三百六十五

宋陳

思編

元陳世隆補

說劍集

呂定字仲安新昌人歷殿前都指麾有說劍集懷古

我昔遊海上東望三神山風波防萬里蒼茫云靄間魚龍自掀舞天空日月閒神仙渺無迹徐福去不還空餘蓬萊閣千載畱人寰

追和蘇子贍遊峽山寺韻

山迥寶華閣水繞金鎖灣塵慮頓焉息於玆開我顏疎鐘日夕動老僧林下還天風吹白雲悠悠滿松闗歸猿有餘悲月明嘯空山仙人自何來翺翔八極間手把玉芙蓉吟笑鏘佩環歌罷忽飛去千峯堆翠鬟

赴京

太白樓前雨乍収畫船撾鼓上皇州肯因離別牽愁思要把勲名事壯遊千里關河旗帶月一天星鬥劍橫秋胸中賸有安邊防此去應當獻冕旒

奉天門朝賀

曉日初臨萬嵗山寶幢華蓋列朝班九重天上來仙樂五色雲中識聖顏深殿捲簾香霧裊近臣傳制佩聲還嵩呼齊祝恩如海散作陽和滿世間

調兵

年少談兵膽气豪折衝千里豈辭勞旌旗影動秋風瑟鼓角聲回夜月髙紅錦裁鞍新試馬黃金裝帶舊懸刀臨徵自信軍容盛五色團花繡戰袍

扈駕

八月秋髙戰馬肥觀兵郊外振天威一聲鳯吹迎鸞馭五色龍文雜衮衣劍防橫空金气肅旌旗映日防雲飛令嚴星火諸軍奮直斬單於塞上歸

班師

紫塞回來雪正晴王師百萬擁連營馬嘶大地山河壯旂捲長空日月明龍虎臺髙千嶂聳鳯皇城近五云生聖顏有喜天心順中外歡聞奏凱聲

登東嶽山

海內名山孰與齊淸風掖我上丹梯鵬程九萬扶搖近世界三千指顧低瀑掛天門驚霹靂雨蒸日觀出虹霓太平防見東封盛玉簡金書煥紫泥

雪夜

漠漠同云徧海涯曉風寒逼緑窗紗飛揚鱗甲三千界糚防樓臺百萬家何處妙歌金帳酒誰人淸對玉梅花便應石鼎融冰水烏帽籠頭自煮茶

望岱嶽

岱宗東望郁嵯峨萬丈仙橋鳥外過秦樹千年空老大漢碑終古不消磨天壇夜靜乘星斗石磴春深長薜蘿記得舊遊曾載酒頽然峯頂放長歌

望嶧山

極目東山秀色濃紫霄千葉醉芙蓉題詩尙記仙人洞飛佩曾過玉女峯樹老孤桐秋露下碑殘古篆暮云封何時再醉天門月臥聴淸風萬壑松

登彭城樓

項王臺上白雲秋亞夫墳前艸樹稠山色不隨人事攺水聲長近戍城流空餘夜月龍神廟無復春風燕子樓楚漢興亡俱土壤不須懷古重夷猶

戲馬臺

據鞍揮指八千兵昔日中原防戰爭追鹿已無秦社稷逝騅方嘆楚歌聲英雄事往人何在寂寞臺空艸自生回首雲山靑矗矗黃流依舊繞彭城

夜宿甓社湖

湖光如鏡迥無山耿耿銀河路可攀萬象不移天地外一塵能到水雲間月明孤嶼森樓閣夜靜飛仙過佩環借問盂城何處是微微燈火緑楊灣

金陵旅夜

一雨皇都萬象明東風嬌囀上林鶯火煙亭館春多少鐘鼓樓臺夜防更枕上故園蝴蝶夢枝頭斜月杜鵑聲銀牋欲寫長相憶滚滚江流不盡情

過小孤山

八月靈槎溯海門翠雲臺上醉芳樽峯頭樓閣相髙下水底魚龍自吐吞萬古靑天畱玉柱五更紅日湧金盆宦遊不盡登臨興欲洗蒼苔頌聖恩

登翠雲臺

一柱中流亦壯哉分明世上有蓬萊簾開廬阜層層出船泛岷山滚滚來夜冷神龍蟠水府天靑仙佩下瑤臺閒將玉管吹明月勾引翩翩彩鳯回

遊匡廬山

欲向匡廬觀瀑布便從彭蠡驟樓船一聲長嘯來丹壑千丈飛流下碧天洞裏樓臺無嵗月雲中雞犬有神仙憑誰呼起巢松者醉擁宮袍對酒眠

度大庾嶺

鑿破鴻蒙一竅通至今傳說九齡功天垂瘴雨蠻煙外路入炎荒火樹中萬里闗河瞻北極兩行旌斾過南雄鷓鴣聲裏端陽近榕樹靑靑荔子紅

過峽山寺

峽江江上峽山寺落日峯巒翠作堆云擁半空樓殿出天然一幅畫圖開仙人采藥和光洞釋子翻經化樂臺顧我紅塵車馬客題詩無暇掃蒼苔

登越王臺

海上荒臺艸樹平登臨不盡古人情白雲萬里懷親舎紅日中天望帝京百粵山川秋歷落山城樓閣晚崢嶸醉來徙倚欄幹曲聴徹西風畫角聲

浴日亭和蘇學士韻

危亭突兀倚靑山坐對扶桑碧海灣紫霧欲生龍伯廟洪濤先湧虎門闗光搖宇宙花生眼影動闌干酒上顏遙望蓬萊宮闕曉一輪飛掛碧雲間

遊海珠寺

何年神物抱珠遊遺向滄浪第一洲五色化成金世界六鼇擎出寶香樓光涵蛟室星辰動影落龍宮日月浮萬古團團天地裏磬聲敲出海門秋

登廣城樓

三尺龍泉事逺遊越王臺上望南州一天雨過千山曉萬里風來五月秋江郭樓臺蠻客市海門煙日蜑家舟臨戎不有安邊策應愧常何薦馬周

謁金華寺六祖法堂

坐閱人間防百年雙趺渾似後來禪空空明鏡臺前地寂寂紅塵境外天風動法林從虎過云生咒鉢解龍眠至今月到層樓上應共祥光午夜圓

兩宋名賢小集卷三百六十五

欽定四庫全書

兩宋名賢小集卷三百六十六

宋陳

思編

元陳世隆補

雪磯叢稿【一】

樂雷發字聲逺號雪磯江右舂陵人登寶祐癸丑特科廷對第一授館職丙辰以病歸遂不復出雪磯叢槁五卷其友人朱嗣賢何堯卿編校付梓時寶祐丁巳也

九疑紫霞洞歌

猗與奇哉紫霞之洞眞天開千變萬狀不可述恍疑幻出壺中之蓬萊湘濵兩姝不敢到悵望蒼梧云縹緲爾來三千三百年斑龍空臥金光艸我采奼女江華濵是爲三十六帝之外臣右持緑玉杖左擕紫金經長歌天上謠一呼開仙扃列炬照深窈懸身事幽討羣仙喜我來驚笑欲絕倒何侯撫我頂偉逺拍我肩緑華贈我金條脫明期分我紅景丹借問此何地指言太虛天翠霞紫雲張寶幄懸瓈結緑盤瓔珞萬疊蒼苔荒石田誰呼靑龍畊紫煙虎嶽銅墻未徧識擬開寶藏翻云帙嵳峩水際披蓑翁應是籛鏗釣神龍仙人仙人何多事驚世駭俗變靈異或跣距足乘天云或印短趾流沙潯或見姑射處子身粉霞紅綬藕絲帬或示普陀大士形或持簮栁乘寶瓔或挿鏤象管或結火齊珍或琢圃玉或布只園金洞中之深不知幾百里但見縈紆屈折一里一澗水人言有路通桂林乘興欲尋日華君吾聞洞中大小洞天三十六帝遣列眞分治局上界官府應更多定知此洞今誰屬猗與奇哉紫霞之洞眞天開我上防稽探禹穴復浮滄海登天臺巖谷豈無奇眎此何塵埃摩挲崖石題惡句記我杖屨敲云來黃涪翁元漫叟目力一生空宇宙澹巖陽華有何奇枉費篇章劖石竇

謁李梅亭

力抜鯨牙气貫虹玉堂歸只守文窮世無眞魏扶吾道人以干淳望此翁大地精靈藏筆下國家命脈寄山中緼袍羸駟崇仁路正擬登門聴擊防

代送徐侍郎赴召

大廈誰堪任棟梁試畱齋艦問行藏朝廷議論如春雨吳蜀人材似夕陽三漸何曽投砭劑五寒今望起膏肓擬看相業磨崖在卻到浯溪話別觴

聴友人談蜀道事

石棧天梯蕩戰塵誰驅哨馬滿峩岷盡看鳥犬爲君子【元次山世化篇】誰問沙虫化小人沙塞惟應悲望帝蜀材正自欠吳璘細吟猛虎長蛇句空對西風淚滿巾

送廣州劉叔治倅欽州兼守事

天涯亭畔擁輜屏丹荔黃蕉滿去程皂蓋卻迎新別駕碧幢應憶老先生象蹄印雨歸蠻國鯨鬛掀潮撼海城曽是鄕賢分守處試尋醉石共題名【余靖韶州人曽守欽】

逢熊季可

暮云春樹飽相思今共秋風捋白髭北闕未知鸚鵡賦南州空誦鷓鴣詩旗亭尙喜【缺】能飲客路誰知朔獨饑賴有湘翁生計在且吟九辧擷江蘺

送李煥云超恭城主簿

恭城山水接三湘應覺他鄕似故鄕宦況不妨棲枳棘客程還見食檳榔寒暄未定冝加愛事業無窮要自彊千古忠魂如可問試吟雛月潄詩腸

寄李伯輝

石嶙峯下寄吟身靜掩柴樞琢楚珍蘋艸靑莎招隠士暮云春樹憶詩人門無車馬多嫌僻家有圖書不似貧擬借大鵬揩老眼何時樽酒得相親

舜祠送桂林友人

堯山分首舜山逢呼酒旂亭兩鬢蓬客思且須論濶詩交應不計窮通兒曺冨貴秋煙外前軰風流落葉中明日吟船又何處渡江衣冷荻花風

訪伯父幽居

對坐如禪捨閒燒石乳香書防新講義藥問未傳方僕語梅花裏僧經竹葉旁題詩吾豈敢窗戶半吟章

桂林懷李景魏

陽華云萬疊無計得相尋所學皆時好何人知爾心莎城百粵逺雪嶠一翁吟已是懷人極天寒漈水深

桂林送人之瓊州招捕海冦

訾家州畔路別爾苦匆匆說劍令人喜耽吟與我同旌旗楓鬼雨舟楫鱟簰風想到瓊峯頂題詩更紀功

與李盤翁知縣登七星山弔石道士

疊嶂矗空靑耽奇共一尋苔荒碑意古茗苦道情深有興梯蒼壁無才詠玉簮吟仙何處去我軰復登臨

次韻史主簿雨夜見寄

水長許由溪春寒入竹扉幾人聴夜雨惟我怯單衣樹罅靑燈耿籬根白菌肥明朝有忙事推枕問漁磯

贈李伯輝家譜詩

蕩冦將軍淚唐朝李郤家緑華雙薦者況復古今誇趙司法集詩自題近道蓋取工部所貽元隠居詩中語也因書二絕

和徧陶翁飲酒詩醉籠天地入防夷細看官爵成何物肯帶奚囊過九疑

浣花騷伯杳難【缺】世上寧無元隠居讀罷君詩三嘆息斷弦緑綺定何如

聴廬山胡道士彈離騷

廬山道士玉潭仙前世滄浪握楚荃莫道離騷遺響絕孤鉤寡珥尙能傳

弔湘誰解薦江蘺忠憤泠泠冩七絲愁絕九疑山下聴重華應許就敶詞

題王堯章佇香亭

滿池蜀錦照深衣盡日慿防課楚詞要識此花香絕處露涼風細雨晴時

對花味道興何長好學顏家到坐忘莫與紅塵兒軰道心淸正是得眞香

故園荷屋傍濓溪苦愛蓮花入夢思今日題詩還自笑江湖塵土鬢成絲

詠史六首

髙祖

逝騅走鹿各消磨劍外功臣剰幾多四皓兩生原不聴故鄕枉費大風謌

陳勝吳廣

假號偸名只可憐枉拋錢鏄弄戈鋋隴頭燕雀應相笑鴻鵠原來是項燕

韓信

愁看鐘室劈良弓何不當時殺蒯通今日眞王成底事只應娥姁是英雄

東方朔

蜥蜴盤邊解滑稽且分社肉飽蛾眉劉郎最怕秋風冷那得君言換殿帷

司馬相如

狗監無端薦薄情鸘裘犢鼻帝鄕塵當時最有文君恨不識長門買賦人

班固

請室寃魂叫不聞神丘隆碣漫遺文平生詞藻誰知已腐防狐雛卻誤君

送董炎震歸攸縣

千菊溪頭話別情君行我住兩伶俜山中有酒招元亮石上無禾養伯齡狼尾屋低苔漠漠龍須菜長水泠泠故鄕語燕應堪聴莫放扁舟過洞庭

贈衡山侯霖

家住衡山茗塢深軒轅道士是知音窊樽酒好聊同醉石鼎詩難莫浪吟雨外虺隤寒食路花邊格磔故鄕心卻懷世上揚雄少腸斷侯芭何處尋

送駱起謁襄帥廣西憲

知君無地種江蘺防了衡山防九疑客路不堪還話別侯門何處可題詩吟靑羅帶行離岸唱白銅鞮過習池呼酒試澆徵馬足繡臺油幕有相知

題豫章宋徳父逰湘詩卷

醉呼仙叟共浮湘稇載風煙滿錦囊名似浦雲山雨起詩連沅芷澧蘭香好吟秋月招元結莫賦朝云惱楚襄英巨老仙今寂寞行人還解識珩璜

常寧道中懷許介之

雨過池塘露未幹人家桑柘帶春寒野巫豎石爲神像稚子搓泥作藥丸栁下兩姝爭餉路花邊一犬吠徵鞍行吟不得東溪聴借硯邨廬自冩防

烏烏歌

莫讀書莫讀書施五車今何如請君爲我防卻離騷賦我亦爲君劈碎太極圖朅來相就飲鬥酒聴我仰天呼烏烏深衣大帶講唐虞不如長纓系單於吮毫搦管賦子虛不如快鞭躍的盧君不見前年敵兵破巴渝今年敵兵屠城都風塵澒洞兮虎豹塞途殺人如麻兮流血成湖眉山書院嘶哨馬浣花艸堂巢妖狐何人笞中行何人縛可汗何人丸泥封函谷何人三箭定天山大冠若箕兮髙劍拄頥朝談回軻兮夕講濓伊綬若若兮印累累九州博大兮君今何之有金須碎作僕姑有鐡須鑄作蒺藜我當贈君以湛盧靑萍之劍君當報我以太乙白鵲之旗萬里橫行取金印何用區區章句爲死諸葛兮能走仲達非孔子兮孰卻萊夷噫歌烏烏兮使我不怡莫讀書成書癡

寄雪篷姚使君

贈君昆吾湛盧之寶劍靑雀黃龍之巨航懸黎垂棘之美玉都梁篤耨之名香佳人佳人在何處濯足洞庭望八荒掲車馡馡薜芷緑欲往從之道阻長倚寶劍兮翼軫膠巨航兮沅湘玉以彰君子禦身之徳香以表騷人流世之芳我所思兮隔秋水天吳翕忽琉璃翔佳人偃蹇定誰與愛而不見心防傷

汴堤栁

萬縷春風窣汴堤錦颿何處栁空垂流鶯應有兒孫在問著隋朝總不知

讀李羣玉集

光順門前系馬頻文館裏翠云春卻憐白首河西尉枉作蓬萊獻賦人

捐玦江頭弄釣舟菊花杜若滿芳洲如何才子無騷思只詠薔薇與石橊

與復古叔讀橫渠正防書

惆悵枯林與晬盤雲橫太白夢魂安半生驕吝如蝸縮自把西銘反覆看

誰掘驪山起老師竹林燈火共心期年來後學輕前軰看徹臯比罷講時

次韻熊云瀑秋夜見寄

吹落秋燭灺紅想彈九辧入絲桐荃蘅豈不如葵菽誰繼豳風補楚風

題昭州田廷亮書槀後

檳榔口裏吐參苓折檻無門九虎深家在道鄕亭畔住定應千古有知音

少海無波鶴禁虛滿朝閉口養曹蜍白袍烏帽和寧外卻有山人請建儲

兩宋名賢小集卷三百六十六

欽定四庫全書

兩宋名賢小集卷三百六十七

宋陳

思編

元陳世隆補

雪磯叢槁【二】

題楊誠齋行湘詩卷

仙云寒鎖碧瑤天突兀吟壇北斗邊試問鳯凰誰得髓竹林聴雪對牀眠

叫云吹玉舜祠邊醉嚼瓊糜潄石泉舊讀離騷今忘卻快披秋捲嗅蘭荃

題許介之譽文堂

端平丙申桂林伯尙書鐘公以遺逸薦東溪先生許侯於朝越明年得防補初品官衛州戶掾其誥詞於始則有夙有譽處且嫻文辭之褒於終則有其以行義教於鄕裏之勉州里人士莫不榮之又明年許侯乃於東溪之濵剏堂五間以爲講道著書之地仍摘天語譽文二字以張其名敬上賜也堂成山齊先生爲之記者詳矣當世之名卿大夫又爲之賦詠者眾矣願余侯【三字非衍疑悞】晚生小子何足言詩辱徴俚作不敢固以陋辭敬書二首以記盛事並敍聖天子始終褒勉之意庶得附姓名於不朽云

曽佐元戎洗緑林此翁何止擅詩聲久辭驃騎尋瓢飲誰引鳴騶聒耦耕厚禮正羅溫處士浮名還污阮先生衡茅那識絲綸美尙擬升堂結社盟

姜防劉過竟何依空向江湖老布衣造化忌名從古有詩人得位似君稀聖朝自要求參術吾道何應賤蕨薇晚節黃花須愛護且教湘士挹芳菲

濓溪書院弔曽景建

太極樓頭霽月寒斷弦緑綺不堪彈牕前自長濓溪艸澤畔還枯正則蘭蒼野騷魂惟我弔烏臺詩案倩誰刋傷心空有金陵集畱與江湖灑淚看

許介之以丞相周益公所書古樂府四篇見寄敬題其後

紙上瑚間木難曽敲黃閣卸徵鞍賞音今有王園否得句堪尋岣嶁刋鸚鵡夜棲金屋冷的盧秋戰玉關寒春風歸雁那知已寄與深宮絕塞防

讀繋年錄紹興八年以後事

婁敬金繒滿去輈便看雷雨潤遐陬諸賢自抗排云議宰相方深偃月謀湘國乍聞悲鵩鳥秣陵還聴唱符鳩九原晏老今知否搔首靑編恨未休

櫟吳大帝廟

赤壁濡須事已虛且依櫟酹芳壺九原尙擬吞銅雀千載今惟記赤烏湘浦有人修舊祀荊州無地展雄圖定知斫案英靈在閒對祠前洗湛盧

昭陵渡馬伏波廟

功名要結後人知馬革何妨死裹屍漢帝可能疑薏苡湘民卻解薦江蘺紙錢撩亂王分胙粉壁斕斑客冩詩墮水跕鳶無處問灘頭斜照曬鸕鷀

訪蕭太山父子

仙桂靈椿各典型飄飄姿韻激天鯨家傳八葉鹽梅種詩接三蘓父子名四海盡將看縣譜一堂那與許文盟塵埃不敢相親炙且汲渝溪濯客纓

謁張兵部時守臨江新除湖南倉

東皇太乙待新詩共喜新槎溯楚涯父老盡將看鸑鷟使臣應不問狐貍江頭芳杜催行色境內甘棠有去思細讀詔書搔短鬢瓣香那識帝王師

蘓瑩中先往新淦過新渝訪之不遇賦詩爲寄

玉笥山前水拍空知君何處系吟篷敢輕奇士題凡鳥漫有憂心詠艸虫沅芷澧蘭猶可寄江云浦樹苦難同門前景物皆詩卷獨倚篔簹嘯晚風

胡料院出示車攻圖仍索俚作

九壤臥龍呼不起乳臭談兵空滿耳書生未識玉帳經且抱此圖究終始姬家出車詠嬴家小戎詩衛家武剛扞突騎馬家偏廂是羌夷只今車陣無人識天狗橫空灑腥血邊人以鞍馬爲家誰馭奔衝展奇防豫章先生今孔明胸中森羅萬甲兵天衡地軸妙絕識內陣外陣何縱橫千枝緑沈列虓虎萬臂黃間張白羽人言險野難用車公獨規模掩前古車攻圖車攻說八采眉前曽進徹世人苦謗陳濤斜卻向齊門鼓空瑟今朝朱川冨川頭絕江川北瞻神州李綱正要講車戰南渡勛業應可收涇水黃鐵山碎雙輪快碾幽燕地朗誦先生復古篇他時此筆猶難記

壺中天歌贈侯明文

蓋頭卽可居容膝卽可安連云大廈千萬間何如壺中宇宙寛壺中何所有筆牀茶竈葫蘆酒壺中何所爲目飛送鴻揮園絲前祝融老僧竹壁上九疑狂客詩壺中主人知爲誰啖棗仙伯雪鶴姿左攬元防袂笑移砥柱防河水右拍長房肩飽飡麟脯傾玉泉蓬萊山在何處勸君且占壺中住不曽上列金馬門也應不識崖州路探禹穴浮沅湘腳下塵土鬢上霜我到壺中如故鄕

道中逢老儒由蜀出

丙穴魚應好曽經問釣磯干戈今未定城郭是耶非詩社尊黃髮侯門薄布衣乾坤豺虎滿見爾一欷歔

時事

時事如頺屋誰堪任棟梁國貧僧牒賤邊病檄書忙有分憂宗社無方出舉塲未應王謝輩揮淚送斜陽

逃戶

租帖名猶在何人納稅錢燒侵無主墓地占沒官田邊國干戈滿蠻州瘴癘偏不知擕老稚何處就丰年

登江華寒亭

到此腳跟酸千峯迥不看年深碑字淺日薄樹陰寒石罅巢蜂乳籬根墮鳥殘愛吟還畏冷不敢倚防幹

訪表叔李竹齋

門庭接豆根吟避市塵喧毎愛詩無敵應知學有源雲山供俎豆筆硯長兒孫愧我相過數秋風酒一樽

擬長沙訪姚雪篷至永而返賦寄

今傍南軒住應知理趣精通書多似易論語不言誠擬欲聴防論猶能慰別情江湖風浪隔腸斷楚鴻聲

送蕭太山赴新興令

翡翠芙蓉去路荒許渾詩裏認封疆昔聞古佛傳宗印今得吟仙綰縣章魚婢蟹奴供俎豆馬人龍戶雜畊桑澹翁應解知心事試汲寒泉薦瓣香

訪菊花山人沈莊可

网盡珊瑚采盡珠只餐秋菊養詩臞永嘉同社聲名在乾道遺民行輩孤我恨朱門無食客君言靑史有窮儒饑寒正用昌吾道且對鈐岡共撚須

懷二蕭

未曽相見已相知楚粵江山棣萼詩毎恨乾坤催我老卻於湖海識君遲機云才藻今無幾管鮑襟期話向誰靡靡亂山嘶瘦馬碧雲日暮正相思

疏拙

越冠齊瑟事皆非疏拙惟甘與世違客路鶯花愁裏看故人煙雨夢中歸采薇有備淮南靜移粟無謀浙右饑納納乾坤須俊傑湘翁只合制荷衣

陳東甫酒間舉作歸心只有杜鵑知之句猶未成篇因爲續之

歸心只有杜鵑知且倚裴亭共撚髭客路秋風吹杜若故園春雨老辛夷家貧未辦閒居賦世濁空吟感寓詩邂逅江湖還別去岸花檣燕兩堪悲

贈別陳東甫呈鐘尙書

洞庭濯足共題詩今聴驪駒話別離泣玉可能悲卞子買金只合鑄鐘期荷盤剪防須棲鷺【缺】項分絲補接防鬥酒彘肩聊自壯古來騷客例寒饑

登潭州懷雪篷姚使君

賈井裴亭徧短笻紅塵歸騎又匆匆我尋桂樹吟招隠君對蓮花誦易通今日江山勞別夢他年燈火課新功濓溪最念初平老恨聴聨牀話未終

下攝市

吟到湘潭一葉黃賈胡蹤迹正悲涼抱琴沽酒異鄕客打鼓發船何郡郎楚女越商相雜沓淮鹽浙堵自低昂塵埃市井無人識濯足江頭望八荒

無題

犬袖裦衣走浙淮何人不識鶴山來只今心印誰傳得自折通書撥篆灰

撫州偶題

金柅亭邊栁拂城春風系馬酒家吟塵埃滿面無人識卻得黃鸝作賞音

萍鄕病渇

犬子無從典驌驦荒村忍渇望瀟湘楚王萍實甜如蜜不許詩人取次嘗

甲午社日客桂林

巵酒豚蹄客裏歡石尢風枲衣單東陽病骨如鸚防最怯南州社日寒

桂林歲晚憶鐘尙書

塵滿湘翁薜荔衣江湖嵗晚鬢成絲桂州楊五今何處雪片梅花枉費詩

雲峯寺

擬尋岣嶁看蟠螭且解靑鞋濯禹溪弔古猶疑九枝柏談禪且問一莖虀虎低崖樹供僧防猿摸廊碑認客題應接溪山無好句滿林空羨亂蟬嘶

兩宋名賢小集卷三百六十七

欽定四庫全書

兩宋名賢小集卷三百六十八

宋陳

思編

元陳世隆補

雪磯叢稿【三】

謝楊孟溪縣丞惠以章墨

白首侯芭蜀江邊曽向君家傳太射熊艸賦畱殘墨相應當日還渠得飄零瀟灑幾世孫解得膠法舂云物理往來元莫測後世子云還舊壁君家所有更贈君君還贈我何殷勤感君殷勤復三嘆努力西窗磨鐵硯太艱深吾不爲願冩誠齋易傳探機

佳人兩章寄許東溪

衡之山郁蒼蒼我有佳人在水之陽木難爲佩兮云錦爲裳愛而不見兮我心憂傷安得爲鵾鵬淩風置君旁衡之山欝蒼蒼【其一】衡之江淸且漪我有佳人在江之湄朝飡菭蘠兮夕饌江蘺欲往從之兮我馬虺隤安得爲琴髙沿波與君隨衡之江淸且漪【其二】

登濓溪太極樓

岑樓跨層崖灌木翳頺沼曠哉宇宙心況玆展遐眺前哲日以逺川麓被文藻芳甸馥荃蘅江渚雜鳧鳥亭亭沼中蓮冉冉庭下艸扣寂參太極撫化領眾妙俗薄神理乖力柔聖途杳英英考亭翁反心防天奧萬里粲良言一誠貫元造朂哉登樓人畢景盡此道深根復深根篤行以爲寶

醉中偶成

醉敲茶臼嘯秋煙苦欠髙陽買酒錢擬入亂山飡柏葉石牀閒對麝香眠

送友人逰昭川呈陳謙之僉判

閬仙去補荔支譜梅谷歸呈飛鶩篇惟有坡共君在馬蹄何苦又昭川

道鄕牽損衮龍衣謫墮天涯詠楚蘺莫放蹇驢逰別處拾靑閣下有殘碑

鵬運堂前話別愁菭蘠三度楚江秋近懷莫向元龍道問捨求田是【缺】頭

夏日偶書

蜾蠃銜虫入破窗枕書一垜竹方牀家童偶見艸頭字誤認離騷是藥方

秋日行村路

兒童籬落帶斜陽豆莢姜芽社內香一路稻花誰是主紅蜻蜓伴緑螳螂

新淦偶成

飛飛絲鳯掛梅梢猶記來時雪擁袍今日歸舟新淦路街頭稚子賣櫻桃

贈吳季詩

燕子樓頭春色深曽騎驕馬擲黃金如今世事漫頭雪破屋孤燈忍凍吟

演教寺弔樓居朱漕

羅帶江頭蛻繡衣人歸香艸謝家池祗今玉樹埋何處惆悵僧房認得詩

穿冢難酧地下知逢人多說項斯詩今朝痛灑西州淚萬里梅花欲放時

延眞道院

滄流翠竹接仙扃靈菜丹虯供上眞擬就元翁分半榻閒聴秋雨守庚申

訪趙愚齋不遇謁者云扺晚方歸因成一絕奉寄

雪片梅花滿研池芙蓉幕裏客歸遲今朝解了公家事盡聴轅門報酉時

到衡嶽呈弟山長

間依禹柏系徵驄猿鳥應猶怪賤蹤正擬開云訪韓愈可能避雨識茅容朱陵洞裏秋呼鶴紫蓋峯前曉聴鐘欲踏靑霞尋勝趣倦逰應許借吟笻

許介之館僕於東溪臨發贈別

洗耳泉頭漱晚涼西風衣袂水花香酒邊豪气橫荊楚燈下淸談雜晉唐天地毎窮眞俊傑山林偏有好文章試提孤劍同君舞後夜聞雞月滿牀

下第歸後李白輝李景魏索近詩

吟徧吳頭楚尾春多慙才客問徵塵振衣天目尋黃獨濯足湘江詠白蘋宋五已慚稱進士陳三何用作詩人錦囊元屬君家有今買漁經理釣綸

題李湛溪詩集後

楚砧岷葛飽淸逰金節銀莬照幾州詩句多如姚少監行程還似杜參謀黃陵夜誦虞妃泣白帝春吟杜宇愁擬問湛溪何處是夢隨閩國弄漁舟

寄姚雪篷使君

湘鱗六六寄相思疏栁新蟬想別時今夜各聴三楚雁秋風又老一年詩梅花且補離騷闕薏苡應爲史筆知剪竹疑峯新制笛待衝霜月訪桓伊

謁山齋先生易尙書

淳熙人物到嘉熙聴說山齋亦白髭文字盡傳融水後精神如戰辟雝時靈椿終不孚朝菌蓍艸難堪養壽細撚梅花防總義只應姬老是相知

送桂帥鐘尙書超召

老依牙纛撚吟髭又折梅花話別思五嶺不遮鸞鳯詔四方俱誦鱒魴詩人才晉魏凋零後國事江淮倥傯時賴有老臣經濟在快呼桂醑餞篙師

題鐘尙書北徵詩槁

野雉江鷗滿故都秋風禾黍撚吟須六千里外驅旃斾五十篇中見版圖金鉉尙期扶日禦玉衡終令正天衢書生亦有中原志那得君王丈二殳

呈廣西張提刑

陸續城邊按部歸梅花隨處撲徵騑溪山有助吟題徧獄市無寃訟牒稀竹屋呼猿眠碎月莎庭引鶴步斜暉莫嫌瘴霧侵湘客滿路風霜冷枲衣

罪言

愁殺瀟濵蟣虱臣亂山斜照獨含情人才不似深衣古國勢如何楮幣輕石燕未蘓湘國旱木牛那濟蜀州兵幸無杜老流離苦切莫吟詩到北徵

送程營道官滿赴闕

髙旻振爽籟蒼雁鳴芳洲傾城餞茂宰鄕耋羅藻舟茂宰蘊淵道厥源溯伊流宇甿振仁策範俗惇聖猷夷心灼理要政簡吏統周芳風被儒肄澤淪農疇魯封有馴翟張庭無訟牛慨玆戒䢐兩離衷郁綢繆贈我茂叔蓮紉君晏子裘慶霄眎鳯躍神囿瞻麟遊世道日以隘民瘼誰克瘳厲志抗遐棄吹萬溥九州揆予忝皇鑑敷文免徵愁行行重行行夷庚無駐舟

次韻李監丞月夕閔雨

穜稑旱欲槁蒺藜秋向榮哲匠軫民瘵慨此夜魄明蓐收正秋斂肥遺何縱橫仰霄眎蟾曜聆垤佇鸛鳴彼美玩華光芳樽酌麯生崇榭歌窈窕秀質羅輜軿節序孰不歡宅生念匪輕同袍正焦灼對酒何忍傾卹喜限惽智同玆感陰晴淰淰山雲起策防林飇驚企彼天瓢潤弭此農橰聲崇情發翰墨賞心謝籌觥溥澤乃夙念穹爵豈所營榮賤有異分感玆反巖畊

次韻李監丞城西紀遊

叫舜問寥濶詠濓滌塵囂駕言城西遊慨彼往哲遙儀鳯不可呼鴐鵞浴淸瀟懷或光風杳蕙若吹涼飇蒼梧隴云愁廬阜太【缺】雕豈無人希周亦有文規姚占畢末學陋俗薄神理銷沿流浮伊洛溯源窺羲堯執中與太極萬古魁瞻杓察防篤彊力賢聖諒匪遼舜宮翳灌木濓塾棲叢苕觀乎紀防作悟彼進學條蘭巵娛才彥豈謂磊塊澆得深淸賞愜理勝英藻超揆予果何爲農野勸耕穮景迫昧見道曷奉徳化昭

雨夜讀陸放翁集

鑪冷重吹火山房夜黯然濕薪添茭爇苦茗滯芋煎燈暗瀟江雨詩吟望澤煙老仙何處去搔首弔塵編

送黃天河

天河那可到山頂翠參差邨屋煎黃蠟官鑪焙荔支地蠻遊宦少縣小迓賔遲鼻祖曽吟處荒苔想滿碑

呈趙叔愚司理

澗戶垂楊句江湖半世防不應求五嶺卻自建孤壇浙社朋逰盡【缺】詩气象寒今朝流水調只向子期彈

閒居自遣

雨積桑樞長昔邪誰能載酒訪揚家漢廷用少臣今老魯俗皆冠我獨髟憂國苦無蠲忿艸防書喜對決明花衰頺懶作江湖夢擬斸三椏養鬢華

許由溪上小屠蘓紅樹蒼山對一臞白髮功名惟劍在靑山活計並鐘無誰言荊楚多奇士卻笑乾坤一腐儒桐帽貂冠俱有分寄言兒輩莫揶揄

寄樓居朱漕

住近江心古寺邊幅巾應伴浙僧閒官銜自管金陵觀冠【缺】多依鴈蕩山出處皆畱靑史看功名且逐白雲還殷勤爲祝樓居月好照橫舟送碧灣

史主簿以授庵習稿見示敬題其後並寄張宗瑞

姜防荒冢白蘋深鸑鷟無聲結緑沈擬向鄱陽尋後社只招張叟聴君吟

吟了南樓到庫樓塞云邊月困雕鎪只今南北無詩禁曽有新編過韃不

次韻熊云瀑秋夜見寄

叫徹蒼梧望八荒暮云秋客各淒涼此情未許旁人防愁絕中庭月一方

兩宋名賢小集卷三百六十八

欽定四庫全書

兩宋名賢小集卷三百六十九

宋陳

思編

元陳世隆補

雪磯叢稿【四】

呈姚雪篷使君

祝融應自勝崆峒且讀通書辧聖功事可語人甘受謗詩能名世不嫌窮春邊采藥收湘月下調送楚鴻賴有行人碑尙在棠陰依舊戀東風

雪篷見示送趙東嵓詩

皇華歌徹酒杯忙澤畔騷翁送範滂琴帶衡云索潤馬飡湘芷轡絲香山中貍豹隨吟斾部內豺狼入按章卻笑詩寒吟骨聳愁防酬唱挾風霜

書蕭千嵒集

向來楊陸共崢嶸吟到亭邊趣轉精古似洞庭張雅樂嚴如卽墨斂殘兵茵陳終不肥方朔芣苢何堪病冉耕細讀殘編搔白首未應造物忌詩名

滕王閣下賦

越蜀艇亂相偎風飽千帆帶雨開閣上鳴鸞今已往江頭飛鶩只堪哀栁汀絮滿河豚賤桃塢花殘石首來應接溪山吾不暇自憐白髮欠詩才

宿金灘

瀧吏崖翁是賞音江流泯泯對秋吟天蝦撲火檣帆晚水狗捎魚島嶼深千里庭闈云滿眼十年湖海雁驚心今宵客枕淸如許穩讀西山夜气箴

寄許介之

贏得詩名徧九州酒徒棋畔半公侯離騷甘隱魚鱗屋樂府多傳鸛鵲樓醉葉幾窠藏菊徑蠧荷三畆護漁舟中原應有樓蘭國空鎖吳鉤到白頭

聞邊報寄姚雪篷

淮烽蜀燧照邊隅白髮憂時我腐儒楚客汀洲搴杜若齊王沮澤索柴胡耽吟自愛南遊好久謫曽謀北事無擬對祝融捫虱語何時重捋使君須

寄戴石屏

曽到元郎吟處吟雪篷煙艇久相尋鳯鳴道國空詩句雁到衡峯只信音拾橡祠邊寒聴雨紉蘭院裏夜分衾蹇驢倘遂黃花約鴉觜敲煙共掘參

戊戌冬僕客桂林雪中趙叔愚司理書張司業逢賈島絕句爲寄今冬對雪感而有作

朔風桂水浸瓊沙曽共騷翁理釣槎對客又吟瑞木【缺】論詩還憶欵冬花饑能驅我瓶儲罄老不饒人鏡影華擬喚扁舟尋剡叟嶺梅瀟菊各天涯

寄仙巢先生鐘尙書

吹香亭上送飛鴻且把行藏寄蜀桐老境只須尋逺志世途還要避沙虫公行天地初何憾道在丘園固未窮曽是轅門投卷客應憐聴雪臥蕯防

寄蕭太山兄弟

梅花好處共心期曽擷天葩寄夢思兄弟自爲千古計江湖方誦二蕭詩貪泉定喜逢亷吏倭國何須拜老師【蕭頴士事】賸擬尋君攀桂樹路途誰肯借驢騎

送丁少卿自桂帥移鎭西蜀

瓊海收邊玉帳閒又移齋艦溯浯灣三邊形勢全憑蜀四路封疆半是山魏將舊聞侵劍閣漢兵今欲捲函關細傾瑞霧論西事想在元戎指畫間

訾家洲

竹塢松灣徧履痕斷碑無首野苔昏江山應識前賢事賢哲今存幾世孫島霧海霞畱古意春猿秋鶴冷騷魂何人防得登臨意閒嚼梅花伴酒樽

次韻李監丞同劉玉淵遊七泉

世變如流水前喆嗟逝川良牧隆化本訪古漫叟泉念玆名泉意感彼末路偏淵竇與嵌臼杖屨聊回旋不識漫叟心曷誦漫叟篇惻念軫蒼氓溥澤同一天蟻聚與羔跪命義當亦堅回邪乃敗徳毋以已欲專誇士五鼎辱穹爵或自鐫臨流嘆澆風薄言傾酒船浸泉旌我志凍泉存舊傳潓漶涍汸淔銘石昭萬年無【缺】感發人黜彼敲墨氊歲月亦云久古迹埋塵煙泉根石巳泐泉上樹欲仙森防呼虎士誰能聴潺湲理義著古今貴賤俱荒阡今公七泉防陵谷尙未遷勵俗振古道及玆誦惡圓劉侯同襟期賡倡揮彩椽漫叟或有知騎鯨躍層淵彼哉賊君父圓曲工求權厲民恣屠斮巧宦勤攀緣安得激七泉布作化雨宣

送防齋李監丞赴湖南提舉

吏統久已紊使選非易爲蠍虺何蓁蓁鴻雁何累累持節豈不多曠職茍所私緬懷紫陽翁昔使東浙湄陳臬糾官邪揚仁蘓民疲玆道有後先哲儒昭令規防齋寄瀟牧徳懋灼帝知勵亷肅寮宷反稅驩鄕耆所學蘊淵道寛嚴權理冝玆總全楚境歌此皇華詩位穹民言邈壤廣吏螙滋問俗職所重簡僚乃政基視聴貴逺周細防在可遺攬轡戒前路豈爲好爵縻揆予忝英盼懷徳念別離別離夫何念康濟乃所期懿玆逺大業肇此咨度時朂哉振英采慰我湘民思

秋夜感懷

溽露沾灌莽華月流髙旻吟笑嘉此夜撫化悲蕭辰蕭辰何所悲逰子多苦辛道窮年力謝業遙壯志湮鬢日以變丰景豈遂淪堪輿一大宅羲娥爲旅人卉木互榮落蛩蟀何吟呻气隨稚髦變理勝防喜均反性樂天爵測化葆道眞撫捲慨往哲芳猷藐難親

術士醴陵丁夢榮將之舂陵有贈

防盡槐花買卜人窊樽且認舊碑文只今世上無淸惠卻恐元郎解笑君

緑水池邊舊釣磯何時歸去濯徵衣千年城郭應無恙祗怕風塵老令威

送歐陽平仲起鬰林教官

快把詩書洗瘴茅雕題墨齒盡同胞天涯那得隨衿佩試借叔堂講義鈔

古來節婦比忠臣怊悵明珠一窖塵千古綱常君記取題詩煩問墜樓人

萍鄕和王堯章韻

徵衲無人補舊綿蕭條客枕楚萍邊撥殘石炭西窗冷卻憶山家榾柮煙

慈氏閣

崢嶸梵閣礙銀潢且對畦衣問馬王落日斷霞連楚粵缺鐘壊像雜梁唐英豪已往雄圖歇棟字猶存古意荒惆悵石湖題柱在倚欄無句獨淒涼

雉山寺宋永初中有僧西顒誦法華經於此白雉聴之而化至唐黃梅五祖弟子喜登告祖乞巡禮五祖應以遇雉卽止後至此開山本朝王初寮有畱題

蘚碑蘿石擁嵓扃獨倚笻枝問大乘白雉苦無千歲種有山空識六朝僧詩傳北嶽刋新帖禪接西淮冷舊燈擬鑿冰澆凍研禊亭閒借法華謄

擬逰長沙至零陵忽動歸興

擬尋禹柏過長沙且泊愚溪問酒家歲旱何能飛石燕秋髙還看落天蝦乾坤納納催霜鬢歧路悠悠又菊花惆悵艸黃騏驥病歸心依舊繞煙霞

袁家渇泊舟

往事誰能問水濵停橈仍是薄西曛樵漁空自存袁姓鳬雁何應識栁文釣艇分燈歸客艇嶺雲拖雨接溪云楩櫚蘭芷今何在空使行人誤舊聞

小防袁家窠竹居買酒

江繞衡門接旅津鯉魚風歇水潾潾湘醨三盞澆吟思瀟碧千竿對老身題壁未能行客醉典琴不用主人貧隔江誰掉扁舟去滿載鸕鷀捉錦鱗

餞云唐使君赴邕州

篻簩竹畔擁雙旌回首江蘺隔楚汀曽向前賢參學問且教逺俗識儀刑安南兵息烽煙冷羅殿馬來蠻艸靑悵望鈴齋何處是遙瞻朱雀認詩星

歸侍

石田茅屋野苔春喜對庭闈話苦辛客路本無如意事瘴鄕惟有蚤回身且尋農耒耕湘雨待看天戈洗戰塵門外黃旗邊餉急可憐杯酒各傷神

寄吳茂逺

蘓公堤畔系吟驢知在垂楊第幾株學校文章如畫餅朝廷官爵似呼盧春吟應欠梅花在時事曽言楮幣無惆悵湘湄分袂處今看細雨長蘼蕪

送史主簿之鄂就辟

囊中秋捲逼唐賢門外侯芭問太才大豈堪棲枳棘官淸應只友蘭荃湘行又泛君山月淮績曽衝赤壁煙擬借從君新句看試尋黃帽寄綱船

宦途捷徑在三邊且駐吟船贈馬鞭壯士苦無橫槊志將軍還用撒花錢韃兵猶未回燕鴨蜀耗何應問杜鵑今日送君無別話防隨郤縠洗狼煙

送邵坡試湖南漕舉

槐花匝路促湘行閩賦唐詩舊擅聲有志向曽言國事論心何止在科名畢方夜煽杭都火大角秋纒蜀道兵莫教腐儒塲屋話瑯玕滿腹正須呈

送李公裕逰臨武

嶺梅瀟菊兩關情歲晚江湖載酒行客路欲依嚴挺子瘴鄕已老少遊兄瓦盆且話田家事肉食誰通鈍漢名惆悵韓張亭畔路雪鞭風帽又東徵

贈江華熊伯巖

堂萱營栁伴吟哦黃綬仙翁鬢未皤對客不矜名第貴論心惟在簡編多江頭魴鯉香晨膳境內鴟梟冷夜窠湘國詩盟人寂寞衰頺猶喜識陰何

江華送熊淸父遊廣州時予有衡陽之役

邂逅陽華且酒壺海鵬衡雁各徵途閒身俱被饑寒役老境還堪離別無鄕夢定應思欵段客吟何用說娵隅曽從仙叟參訣好訪安期采澗蒲

喜李景魏就熊巖伯縣尉招

長歌白石艸廬深今抱園絲就賞音溫飽不爲兒輩計行藏端見古人心鱣魚堂上春開帳鸂鶒灘前夜對衾擬掛奚囊梅下聴謫仙應共隱仙吟

送友人之辰州覲省

跕鳶巢畔瘴云低山徑如梯去馬遲正則自吟皇樹頌廣防惟誦白華詩春風采藥桃花國落日尋碑薏苡祠覓得丹砂能寄否溪亭送客鬢毛衰

夢訪劉漫塘魯雪巢二先生

前輩風流歇江湖欠賞音向期行古道誰復識予心月浸金壇冷雲歸玉笥深瀟湘風雨夜客夢得相尋

靑湘逢廷對人歸因問時事

南客帝鄕歸靑袍照緑髭問知當世事解誦聖君詩淮蜀軍書急襄樊邸報遲空傳廷試防韋布說邊陲

南林寺

律院僧應俗庭荒艸木刪無碑堪攷古有客自看山竹好惟嫌宻云多不自閒小溪知最近童浴夜方還兩宋名賢小集卷三百六十九

欽定四庫全書

兩宋名賢小集卷三百七十

宋陳

思編

元陳世隆補

農歌續集

戴昺字景明號東埜石屏之從孫嘉定己夘登第授贑州法曹參軍有東埜農歌集

莫悲秋

傷春非貞女悲秋非烈士時運自循環我心如止水剝固復之機榮乃悴之始未識天地妙胡爲浪悲喜鷃蓬或數仭鵬圖或萬里大小何必齊防莊未窮理

次黃叔粲茶隠倡酧之什

美人隠於茶性與茶不異苦澁知餘甘淡薄見眞嗜自隨世俱昏寧墮眾所棄靈雨濕山腴迅雷起龍睡野艸未敢花春芽早呈瑞鬭茗須占一焙火不落二趣深同誰參雋永時自試蔥姜勿容混廬定非類標名寓思防吟冩淸致成我君子交從彼俗定恚嚼芳憩泉石包貢免郵置遼遼玉川翁千載共風味

夏肻甫曉山亭

開櫺納晨光隠幾挹寒翠以我胸中眞防彼景外意孰因夜息存孰使晝梏累念慮方淸明體認貴切至峩峩成九仞進進基一簣朂哉亭中人涵養玉其粹卷書意何如顏回坐忘地

春日偕兄弟侍屏翁遊晉原分得外字因集句而成

春雨晴亦佳適與賞心防初日照髙林幽泥化輕壒步屧隨春風始覺天宇大牽懷到空山逍遙白雲外靑松夾路生童童狀車蓋淸川帶華薄陰壑生虛籟性達形迹忘傲然脫冠帶薄暮方來歸月光揺淺瀬

唐李涉有山中五無可柰何詩戱用其體作秋日四章

無柰秋風何怒號振林木著我井上桐一夜失寒緑莫作揺落悲妙理在觀復

無柰秋月何錬魄金气精炯炯一輪滿天地冰壺淸照我方寸景表裏同光明

無柰秋山何萬疊淺深碧起來樓上防朝爽浮幾席稜稜正自髙更養靜壽徳

無柰秋水何悠悠蕩輕槳上下天一碧顚倒涵萬象願從雙白鷗生涯寄浩蕩

靑陽梅先舒伯虞爲其尊人索靜閒軒詩

人心元至虛天下本無事舉世役於形擾擾誰蹔置先生自超俗涵養老逾粹妙契無名翁深造靜閒味壺中貯日月胸次納天地婆娑閱四序物物見春意林花髙下紅庭艸淺深翠一笑扶瘦笻行吟散防醉

壬子立夏日同郡博士黃次防遊江東太白釣臺因成古詩並呈偕行諸友

翰林天酒星謫墮人間世豪气乾坤浪迹寄湖海峩峩江祖山片石峙西澨醉狂禦風來踞坐髙傲睨一絲聊戲垂意得在魚外靑天畫屏句妙越無塵界至今五百年春虹絢暗彩我來訪遺蹤躡屐捫薜荔錦苔剝冰霜彷佛題字在屬時春夏交微雨弄輕霽同遊俱嘉朋笑語各傾蓋云木團晝陰松風奏天籟勝踐心已愜酣歌意彌快欲招臺上魂舉爵酹淸泚今昔自殊時欣感諒一契詩成冩蒼壁存否非所記長嘯下歸舟驚湍飛送栧

梳頭自嘆

短髮如冬霜一朝白一朝又如深秋栁槁葉迎風凋白者不黒短者不復牢羲娥疾馳驥乾坤虛懸瓢人生寄其間泛泛波上泡百歲一大夢倐忽已隔宵胡不適所適而乃隨滔滔富貴撇眼電榮華過耳飆木散故得壽靈徒自焦甘拙自安吉役智滋勞忉所以柴桑人不肻折此腰

上立齋先生十首以有官居鼎鼐無地起樓臺爲韻

形弱能使彊脈病能使壽醫和肘後方防手若無有緑野歸晉公洛社閒迂叟此意誰得知可以久則久羸牛指爲驥鳴梟認爲鸞彼欲欺一世自亂耳目官吾直不能枉吾方竟誰刓何妨寄楚澤餐菊紉秋蘭蔚蔚空明山古號仙人居神秀發虹气瑞應眞璠璵潔白外難污堅剛中不枯勿逐防璞價韞匵姑藏諸支廈資寸莛涉江寄孤艇弗顧勝弗勝乃諉幸不幸舜華朝暮期蒼松歲年迥從渠寶康瓠我自有岑鼎君子如眞金眞金剛不攺小人如浮雲瞬目多變態隨世良獨難殉道乃無悔近日崔菊坡堅臥辭鼎鼐薫蕕不同性涇渭不同趨由來區以別那使彊合污老耼守道徳韓非事刑誅二人共一傳能信千古無多金建華屋一堂容百客立齋有防事不覺旋馬窄僻於蕭相居隘甚晏子宅鬼神瞰髙明吉祥上虛白靈巖一片雲曽爲作雨起風吹還故山松筠澹相倚秋髙霜露寒酒熱鱸魚美少寛憂世懷防醉有妙理否泰闗世運進退非人謀尼父𨿽皇皇不爲無理畱用則巨川楫捨則野渡舟行藏兩付之獨倚百尺樓小艸有逺志埋沒同蒿萊風霜坐相欺冉冉成枯荄我公下白屋意重黃金臺儻借伯樂顧未信終駑駘

雜言三首

眾芳以春榮萬葉以秋肅造物持其權兒戲恣翻覆亭亭山上松蕭蕭澗邊竹超然榮肅中正色閱寒燠提壺勸我飲布谷催我耕我酒缾已罄我田艸正生荷鋤理荒穢及時新雨晴秋來刈吾秫庶得兩遂情遙翮淩丹霄潛鱗縱深壑天分安所適翔泳同一樂短吟五七字薄酒三四酌浩气與春風相從滿寥廓

孤桐行

孤桐結根倚崕石俯瞰淸溪照虛碧枝葉扶疏朱夏寒上有翔鸞舊棲迹風霜冉冉歲月深老柯半朽蒼皮蝕其中素抱金玉聲以暗投人人不識人不識多苦心樵夫斤斧莫相尋寧教枯死倒澗壑不從防下求知音

書初考

得考𨿽多幸無功祗自嫌但求官速滿不道老同添卑拙翔蓬鷃艱辛上竹鮎黃花寒更好三嗅憶陶潛

侍屏翁客遊雪山分得生字

雪峯峯頂寺來此定詩盟山瀑分云影松風亂雨聲眼明春樹緑心惺曉鐘淸未好言歸去塵中事又生

豈潛弟平逺圖

卜築占寛閒修篁老樹間八窗開宇宙一室貯雲山野曠行人少天遙去鳥還悠然防心處妙語徹闗

謝趙山臺見訪

寂寞海東頭殷勤貴客舟如何經歲約祗作數宵畱淸玩分行篋髙吟壓小樓更須謀再防同醉菊花秋

臘前見蘭花

蘭叢才一干獨向臘前開托防偏宜竹先春不讓梅韻從幽處見香自靜中來便欲紉芳佩靈均喚不回

次韻屏翁詠梅

芳信基花事東君思亦奇橫枝疏蓓蕾半樹老丰姿心共寒霜苦香惟夜月知最憐淸夢覺疏影竹窗時

次韻屏翁觀梅

晚寒籬落外一見一畨新喚覺羣芳夢先鐘萬古春冷香冝醉寢眞色任煙鄰更喜連朝雪飛花爲辟塵

項冝父涉趣園

四面山回合中間百畝畦入門惟見竹繞屋半栽梅果熟霜前樹魚肥雨後溪秋來饒景物斟酌費詩材

小酌防芳分得陰字

暇日頻相顧淸風舊竹林功名春後夢吟詠老來心世事隨流水年芳付緑陰悠然千古意閒理斷紋琴

玉峯登眺得初字

玉峯奇絕處短防步﨑嶇海近潮聲壯山空樹影疏吟情危眺外飲興薄寒初數防新來雁髙飛不羨渠小樓扁山海圖鄭安道酒邊有詩因次韻

等閒成小集危眺豁幽情四面畫圖出一襟天地淸晚雲山晻靄夜月海空明自有玆樓景輸君第一評

次韻屏翁新元聚拜

履端來聚拜和气洽昌辰蕃洽如今日栽培豈一人詩書延澤潤忠厚續長春相祝無多語年新徳又新屏翁領諸孫小集亦龍弟野亭君玉卽席有詩次韻

結屋新亭好登臨雅興長心融八窗白塵隔九衢黃泛菊金英碎嘗粳玉顆香更期梅著蕊來賞小春光

江濵晚霽

十里平沙路人行晚霽間水光涵逺樹云影度空山吹浪江豚怒摩霄野鶴閒漁翁醉吹笛小艇泊前灣

池州

一城方九里宛在水中坻額掲顏公寺碑傳杜牧詩昔年稱上郡今日逼邊陲莫望長江北天寒風正悲有永嘉薛君自號云屋來池陽以詩見貽用韻答之

淸晨聞剝啄喜得薛能詩風月一囊錦江湖兩鬢絲寒城吹角夜孤館擁衾時誰防吟心苦梅花是舊知有方叔材用余和薛云屋韻見貽次韻奉酧

江湖前輩盡何敢易言詩防璞元非玉蛛羅不是絲池塘生艸處風雪跨驢時此是眞吟境從來幾个知

立春前五日得雪

雪作春前瑞銀城擁萬家太婆頭欲白九子頂先華壓麥嘉培本封梅惜損花家童解人意燒鼎問烹茶

金陵懷古

尙聞深巷語烏衣無復髙臺彩鳯儀棟宇半欹元帝廟香煙爭奉志公祠六朝興廢千年夢獨客登臨萬古悲莫上鐘山望淮北西風禾黍更離離

自況

多貲徒作守錢奴伏臘無憂更有餘世路本夷何自險人情太宻反成疏非圖報施方爲善豈爲功名始讀書門外良田堪種秫自牽黃犢試犂鉏

初遊方巖山

圖志舊嘗防紀載杖藜今得徧經行漁翁化石幾年釣仙客有田何世畊千尺枯崖蛻龍骨一簾飛瀑撼雷聲相傳逸少曽來此惜不鐫巖記姓名

牡丹

萬巧千奇費剪裁瓊瑤錦繡簇成堆世間妖女輪回魄天上仙姬降謫胎笑臉倚風嬌欲語醉顏酣日困難擡東君若使先春放羞殺羣花不敢開

喜有秋

去年已作塡溝計誰料今年見有秋天意乘除元自定人生伏臘漫多憂滿盆淅玉休論價成斛量金不計籌最是野夫懽喜處春風百甕繞牀頭

次君玉弟聞新雁

霜風颯颯荻花洲避北趨南巧自謀倦翮飛殘千里月寒聲催老一天秋乍教騷客驚詩夢莫爲徵夫寄別愁汝度塞垣應未久新來煙燧已沈不

次韻東渠兄觀梅

詩眼非梅不可遮三葩五蕊便堪嘉痩如飯顆逢工部老似磻溪臥子牙水影月香參眾妙弟酧兄倡自成家快篘新醖同淸賞莫待枝頭爛漫花

甘窮

自甘窮處更何疑坎止流行信所之不學昌黎驅五鬼肯隨子厚罵三尸堂堂白髮欺人出耿耿靑燈獨已知細嚼黃花香滿齒淸風千古一東籬

送彭希聖姊夫赴三山民曹

槐笏緑衫初作吏要須立腳自亷勤閭閻疾苦冝加意厫奇贏莫與聞少啖荔枝防美疢多栽茉莉挹淸芬公餘覧徧佳山水倘有詩篇寄海云

如京至西興阻風雨

月將圓夜出鄕關才到西興月又殘老去問名先已嬾近來行路覺尢難雲煙漠漠吳山暗風雨瀟瀟浙水寒識破人生眞逆旅此身何處不堪安

七夕感興二首

家家懽笑迓星期我輩相邀只酒巵矯俗何須標犢鼻甘愚不解蛛絲新秋光彩月來處半夜淸涼風起時一曲玉簫塵外意此音除是鶴仙知

相傳牛女起何時無柰人間事轉癡靑鳥蟠桃方士信金釵鈿合逆胡基一杯記節圖成醉萬感因秋卻易悲遺恨古今流不盡銀潢耿耿接天池

次劉叔子總幹夜坐感秋韻

秋風逺客嘆飄零滿鏡吳霜故故明酒盞論心疏舊約詩筒到眼快新評短檠伴我夜深靜長笛何人月下橫步繞空庭吟未竟隔林鸜鵒又傳更

代簡約諸同官探梅

信是摶沙放手開渇心空想細論杯等閒不見便逾月如此相從能幾回舊雨已過重九菊新詩冝探小春梅騎驢索句眞顏面要向淸溪洗出來

燒燈夕宋明府自置酒見招席上復賦詩因次韻定詩盟並致別意

苦用吟心續祖燈得君印證愈分明一聆此日雞窗話盡洗前時蚓竅聲颺栁輕風寒忽暖催花小雨濕還晴眼前總是詩光景可惜明朝又逺行

效宮詞體

楊栁萬絲堆怨緒丁香百結鎖愁腸小桃先得東皇寵莫妬東風過海棠

讀陳元龍傳

九州四海沸如湯問捨求田策最良豪气到頭成底事未容欺客臥髙牀

嚴子陵

赤伏君王訪舊遊冨春男子只羊裘一竿本爲逃名去何意虛名上釣鉤

竹林避暑

自抱桃笙過竹林濃陰一片直千金淸眠晝晚無人喚時有風鳴石上琴

方巖山有仙人田項宜父家其下於屋之西偏築亭防沼雜蒔花木爲娛奉壽母之地卽以名之自著懷仙雜詠百有一首名勝畱題亦多未免皆泥乎神仙之說來徴余吟余謂神仙之事深言之則似誕今諸賢所賦無復餘蘊使余更下注腳不愈誕乎且人生一世茍能超然達觀惟適之安斯人中之仙巳豈必十洲三島間之謂哉因卽此意賦十章

築亭防沼隔塵埃白白朱朱次第栽人面春風俱不老板輿日日防花來

緑蘿翳翳結髙林煙吐霞吞一徑深半夜松涼鶴先睡滿山明月自橫琴

一澗寒泉九節菖釀泉爲酒洌仍香玉巵捧處慈顏喜眉壽方巖共久長

有時山洞拾荊薪應過眞仙對奕春多少胸中髙著處盡教饒盡世間人

秋池淸曉濯云鸜眼輝涵紫玉文細字黃庭應冩就莫將容易博鵞羣

桑竹森森繞屋邊美池淸泚浸良田桃源只在桃溪上不信壺中別有天

晚菘早韭各隨時霜薤靑靑間露葵甘脆日堪供小摘不須他覓養神芝

紫錦囊緘五嶽形白書黒紙祕黃庭何如琴幾焚香坐細讀包犧一卷經

自傍靑牛種早秔炊來玉雪滿盆香休論服日飡霞事只此延年第一方

阡陌縱橫尙宛然知他耕耨是何年果然絕粒能輕舉底事仙人亦有田

兩宋名賢小集卷三百七十

欽定四庫全書

兩宋名賢小集卷三百七十一

宋陳

思編

元陳世隆補

圖詩

鄭思肖字憶翁號所南福州連江人太學上舎應博學宏詞科元兵南下叩閽上太后幼主疏辭切直忤當路不報遂客吳下寄食城南報國寺以終有錦錢集一百二十四圖詩集咸淳集中興集

黃帝洞庭張樂圖

天水相涵萬象淸咸池眞樂妙無垠大音豈在九霄外有意聴時卻不聞

堯民擊壤圖

百姓相忘堯帝春耕田鑿井淡無情只今正是何年月日日月從東向生

巢父洗耳圖

萬事喧喧雜響中細參巢父意無窮須還半掬溪邊水方始教君耳不聾

許由棄瓢圖

天下揺頭不肯爲恰如瓢掛老松枝許由不在箕山在千古髙風屬阿誰

呂望垂釣圖

八十老翁心尙孩渭濱癡坐弄徘徊當初若是逃名者誰要文王上釣來

夷齊西山圖

扣馬癡心諫不休旣一死百無憂因何畱得首陽在只說商家不說周

老子度關圖

紫气東來壓萬山老耼吐舌笑開顏靑牛車外天風闊揺動當年函谷關

紀昌貫虱悟射圖

從來絕藝欲超倫何止彎弓用意深覷破微塵防極處忽開大地見紅心

鐘子期聴琴圖

一契髙山流水心形神空靜兩忘情似非父母所生耳聴見伯牙聲外聲

伯牙絕弦圖

終不求人更賞音只當仰面防山林一雙閒手無聊賴滿地斜陽是此心

榮啟期三樂圖

生死悠悠付老天啟期三樂亦超然此身不得爲男子空活人間九十年

伯樂相馬圖

冀北羣中不可畱如龍走地絕無儔何勞伯樂一相顧抹過西風數百州

莊子夢蝴蝶圖

素來夢覺兩俱空開眼還如闔眼同蝶是莊周周是蝶百花無口罵春風

輪扁諫讀書圖

輪扁釋椎開口諫國君據坐展書開古人糟粕終枯淡誰醉天然滋味來

卞和泣玉圖

大璞中函天地精卞和抱出愈分明一番刖足一番哭哭殺世人無眼睛

寧戚飯牛圖

斯人豈是飯牛者浩嘆空懷扣角悲說到漫漫長夜處南山白石也攢眉

孺子濯纓圖

秋影澄澄湛碧波濯纓人逺意如何臨風歌罷飄然去賣弄滄浪淸處多

葉公畫龍圖

神物難傳變化時葉公眼外泄天機一從親見眞頭角滿手風雲雷電飛

孟嘗君度闗圖

狐白裘邊事若難孟嘗門下亦何顏若無意智翻身去半夜焉能度此闗

屈原九歌圖

楚人念念愛淸湘苦憶九歌頻斷腸只道此中皆楚國還於何處拜東皇

屈原餐菊圖

誰念三閭久陸沈飽霜猶是傲秋深年年吞吐說不得一見黃花一苦心

範蠡扁舟圖

烏喙無情柰若何功成只合理漁蓑躍身吳越興亡外一舸江湖風月多

毛遂脫頴圖

十九人中不數君當機勇辯獨超羣若非末後脫頴出爭得英風撥楚云

魯欹器圖

此心安分卽逍遙無欲何愁外境揺才有秋毫失中正一杯水亦不能消

列子竊鈇圖

宇宙茫茫盡坦途莫將得失自相辜胸中若有一些子天地山河俱竊鈇

秋胡子圖

郎歸猶未到家中艷語勾春妾面紅叵耐相逢不相識梅花那肯戀東風

西施捧心圖

蕩盡吳王醉後春化爲顰笑艷精神當胸一防痛得別直是妖嬈惱殺人

驪山老姥磨鐵杵欲作繡鍼圖

欲化蛇生聖胎驪山微意孰能猜純鋼一塊都磨盡不信纎毫眼不開

秦女吹簫圖

弄玉飄飄仙女姿鳯凰低舞久相期簫中應有別一曲飛出靑天影外吹

湘靈鼓瑟圖

霧質煙姿雪月心淩波無迹似多情試聴誰在湘江上髣髴秋風曲數聲

毛女圖

六國傾城輦入秦深花宻栁鏁靑春神仙自有長生路豈是阿房宮里人

徐福采藥圖

仙藥長生不易求仙山可在海東頭祖龍滅盡諸侯後徐福卻來贏一籌

靑門種圖

百二山河勢莫當咸陽誰付與髙皇盡嫌嬴政鮑魚臭爭慕邵平圃香

漢髙祖將韓信圖

先入關中得計多彭城永是漢山河不操擒縱英雄手韓信何由肯倒戈

張子房遇黃石公圖

三度橋邊伺老仙始將兵法盡相傳不知躡足此一計還出書中第幾篇

四皓圖

曄曄紫芝巖石隈避秦有地似蓬萊可憐白髮坐不定又被漢朝呼出來

周亞夫細栁營圖

細栁營中作略殊寧容直入驟先驅不因一見入門訣文帝何曽識亞夫

李廣射石虎圖

怪石蹲身艸莽中錯疑猛虎噴腥風何消重費將軍力只在當頭一箭功

董仲舒不窺園圖

西漢諸儒君最醇無人見面意應深三年盡力窺經史一旦防花了古今

蘇武牧羊假寐圖

十九年間墮渺茫饑來齧雪齒生香一心只夢飛歸國雙眼何曽防見羊

蘓李泣別圖

同爲武帝一時人忠逆分違感慨深早信子卿歸漢去淚痕滴滴滴黃金

司馬相如題柱圖

初上升仙何慷慨重來衣錦頗從容男兒意气當如此透過禹門方是龍

張騫乘槎圖

牛女宮中事若何親身曽得上天河逢人莫說支機石漏泄蒼蒼意已多

翟公交情圖

翟公冷語久逾新漢世交情古亦今不被死生貧賤轉此時方始見人心

朱買臣賣柴圖

年當五十始榮華覆水難收重嘆嗟豈信後來春色別滿柴擔上盡開花

二疏東門祖帳圖

昔日賢哉二大夫東門祖帳耀通衢太平時節獨先去闔國人知此意無

嚴君平垂簾賣卜圖

多是垂簾自養神僅能了日卽安貧不離忠孝談元妙豈是尋常賣卜人

王初平牧羊圖

兄弟參商四十春金華山裏問斜曛相逢不是牧羊客白石顢頇冷笑君

西王母蟠桃宴圖

圃筵開物外春萬仙歡笑動精神蟠桃種子今猶在誰是三千年後人

嚴子陵垂釣圖

新莽紛紛未有涯桐江山水頗爲嘉無心偶向一絲上釣得淸風滿漢家

袁安臥雪圖

飛玉堆寒二丈過杜門僵臥養天和不愁屋外六花大但覺胸中淸气多

髙鳯讀書漂麥圖

癖愛詩書苦未休肯將俗事掛心頭等閒痛快語言外那見雨來知麥流

張天師飛升圖

玉局曽經拜老君子孫今尙寶元文要知龍虎山前意但防空中數片雲

王粲覆棊圖

鴉鷺爭飛局局殊便生國手亦難圖未曽落子有一著王粲還能覆得無

先主三顧艸廬圖

抱膝髙吟梁甫時臥龍致雨未爲遲若無三顧艸廬意剖出心肝賣與誰

孔明出師表圖

一身英气射光芒北定中原事轉長落得兩篇出師表至今只是漢文章

孔明成都八陣圖

孔明抱義恥偏安不道中興事業難賴有石頭知落處任從人換入門防

王祥剖冰圖

母病杯羮意未諧解衣竟欲臥冰開有心直透淸波下安得無魚躍出來

王衍舉阿堵物圖

口不言錢早不同何須相試苦相攻今朝叱去阿堵物一室玲瓏分外空

竹林七賢圖

淸談何補晉江山誰與中原了歲寒惟有白雲三四片飛來自問古瑯玕

王子猷防竹圖

秋沁徽之骨亦淸翠光如水漾空明只圖一見此君靣誰更問人閒姓名

王子猷訪戴圖

雪夜懷人泛剡谿造門而返是還非不曽相見猶相見滿載淸風獨自歸

阮籍醉眠酒家圖

少婦當壚應怪人陶陶一覺了殘更無情不作如花想夢見醉鄕生月明

劉伶荷鍤圖

酒國韶光無際涯大人境界絕朋儕生來自有一方地何待醉終才始埋

戴安道破琴圖

獨抱洋洋太古心王門何苦欲相尋狂來寧可破琴去不許俗人聞此音

畢卓甕間圖

醉玉頽來欲化仙一窪和气藹芳妍終宵自向華胥去吏部何曽甕下眠

孫康映雪讀書圖

孫康苦志惜居諸雪夜無燈興有餘冷地白光生破屋自然開眼見詩書

張翰思蒓鱸圖

名爵𨿽榮心最苦蒓鱸有味食無厭後來京洛風塵暗轉覺吳淞江水甜

孫楚枕流潄石圖

孫楚匆匆誤答時說來頗與事相違枕流潄石翻爲妙活弄胸中倒一機

庾亮登南樓圖

老子情懷頗滑稽登樓恰喜月明時𨿽然於此興不淺且要諸人知不知

周處除三害圖

一朝周處奮英豪三害皆除豈憚勞若是不能降自已縱屠龍虎不爲髙

王羲之蘭亭圖

猶記蘭亭三月三流觴曲水暢情酣分明一段永和意好向羲之筆外參

桓伊三弄圖

傾蓋相逢不問誰知音那肯露心機一聲吹破淸秋影驚散閒雲各自飛

車武子聚螢讀書圖

武子耽書不暫忘練囊終夜照淒涼讀來讀去東方白笑殺流螢數防光

陸績懷橘遺母圖

獨薦霜丸意不安誰供甘防侍團欒驀然憶著娘生靣萬樹黃金盡喜歡

吳隠之飲貪泉圖

外物終難換肺腸隠之淸介頓生狂便教飲盡貪泉水只覺通身白雪香

郝隆曬腹書圖

七夕庭中羅綺幹鄰家應是鄙儒冠文章滿腹無人識鋪與靑天白日防

陶淵明三逕圖

老气蒼寒松樹活閒情幽淡菊花開一條古路無人走還且與誰相往來

陶淵明對菊圖

彭澤歸來老歲華東籬盡可了生涯誰知秋意凋零後最耐風霜有此花

王孝伯痛飲讀離騷圖

名士天生磊落才只耽痛飲罄樽罍誰傳一味解醒法歌斷離騷眼自開

許眞君飛升圖

鐡柱遺蹤尙儼然五陵後必出羣仙當時諶姆說甚麼四十二人都上天

孫登長嘯圖

碧眼空空照九州阮公不是我同流劃然長嘯誰聴得獨有蘇門山防頭

王烈餐石髓圖

五百年方開此山寒光浮暖濕而幹明明正是洪蒙髓只恐凡人不肯餐

桃源圖

長城徭役苦咨嗟澧水偸春隠歲華有耳不聞秦漢事眼前日日賞桃花

爛柯圖

日出樵柴日落歸幾年黑白夢紛飛防來直待斧柯爛始悟老仙棊外機

延平躍劍圖

白晝平津湧似雷盡驚靈物出塵埃倒翻三尺揮空去對舞雙龍破浪來

陶景三層樓聴松風圖

景岑樓挿太淸萬龍捲翠響泠泠此心不出三界防一片秋聲何處聴

文選閣圖

太子奢華能幾年盡將春夢付荒煙錯聴古調一兩拍空嗅斯文數百篇

唐明皇遊月宮圖

玉仗飛行馭太空須臾徑到廣寒宮三郎胸次無髙見落眼蟾蜍光影中

李靖天瓢圖

夢裏騎龍出八荒埽空熱惱作淸涼不消數滴天瓢雨洗盡娑婆透骨香

王勃滕王閣記圖

王勃淸才俊不禁爛鋪艷錦賞知音空餘髙閣靑雲裏誰識落霞秋水心

狄仁傑白雲親舎圖

駐馬回頭眺碧空河陽在望去匆匆吾親𨿽捨白雲下豈出梁公一念中

孟浩然歸隠圖

明主憐才若賜官奔馳微祿負家山狂吟一首笑歸去滿路秋光上醉顏

李太白硯靴圖

鬥酒未幹詩百篇篇篇奇气走雲煙自從捧硯脫靴後笑防唐家萬里天

杜子美茅屋爲秋風所破歌圖

雨捲風掀地欲沈浣花溪路似難尋數間茅屋苦饒舌說殺少陵憂國心

杜子美騎驢圖

飯顆山前花正妍飲愁爲醉弄吟顚突然騎過艸堂去夢拜杜鵑聲外天

子美孔明廟古柏行圖

諸葛甘棠歲月深霜皮黛色郁沈沈尙垂淸防蜀國裏一樹風霜千載心

韓昌黎祭鱷魚圖

朝奏空言暮逺途藍闗飛雪漬衣裾豈期去國八千里此意猶能化鱷魚

栁子厚賦寒江釣雪圖

空影外渺孤舟不與漁翁意思侔萬頃風濤一天雪且看誰解下金鉤

盧仝煎茶圖

月團片片吐蒼煙破帽籠頭手自煎七椀不妨都喫了恣開笑口罵羣仙

陸防茶筆牀圖

笠澤往來無定期煮茶垂釣醉吟詩一船淸致終難畫不是散人應不知

公孫大娘舞劍圖

纎手生風攪晝寒好花翻影艷淸歡試防不犯鋒鋩處舞碎晴空雪一團

張果老倒騎驢圖

云是堯時丙子生狂蹤怪迹恣幽情拗驢靣目不須看一任騎來顚倒行

張志和漁父圖

苕霅春深花滿谿一鉤翻動碧琉璃蓑衣篛笠盡有意不到斜風細雨知

藍采和踏踏歌圖

踏踏歌中天地開紅顏春樹莫相催藍袍轉破轉奇特別看仙人舞一回

鐘呂傳道圖

鐘呂喃喃手指空應談牝妙無窮都來造化只半句不在丹經文字中

呂洞賔賣墨圖

鏈就一塊金朝磨暮冩愈精神先生此墨初無價不識誰爲買墨人

沈東老遇呂洞賓圖

東老忘懷相遇時洞賔爛醉以爲期聊題不涉毫端句早被石橊皮得知

巴山橘中圖

剖破渾淪一殻寛二仙飛去已云端須知橘裏封疆別莫作凡間勝負防

中秋苦雨趙知微登天柱峯賞月圖

人愛中秋月色同忽驚涼雨翳昏鐘如何只隔一重幙不見仙家天柱夆

南柯蟻夢圖

忘了堂堂六尺身鬼花生艷幻微春絕憐蟻窟無分曉迷盡古今多少人

崔防覓水圖

哭斷東風轉有情俄驚滿靣笑容新當時飲水今猶醉別是桃花半防春

倩女離魂圖

有心誰怕鐡爲墻直透虛空未易量若問合離眞僞事滿池緑水笑鴛鴦

崔智韜虎妻圖

佳人睡覺失靑山惡毒心腸賣笑顏認得皮毛一歸去花枝無艷虎全斑

玉川長須赤腳圖

慣立煎茶屋角頭低眸頻雪花浮一奴一婢亦作怪不爲先生破屋愁

陳摶睡圖

五季干戈亂似麻慵將醒眼閱年華一覺華山裏誰問春開幾度花

逋仙探梅圖

雪壓咸平處士家凍雲鎖暝苦相遮欲知天上春消息只覓南枝第一花

蘓東坡前赤壁賦圖

泛舟赤壁痛銜杯孟徳英豪安在哉何似江山風月妙不從自已外邊來

李伯時所畫太一眞人蓮葉舟圖

天上眞人妙出神聊乘蓮葉下南防若人欲識空涼境但誦薫風一卷經

無名氏巡檐數修竹圖

四檐玉立碧重重終日相看眼亦空何啻數來千萬个不知那个弄淸風

兩宋名賢小集卷三百七十一

欽定四庫全書

兩宋名賢小集卷三百七十二

宋陳

思編

元陳世隆補

月洞吟

王鎡字介翁括蒼人曽爲縣尉元兵陷臨安棄印綬歸隱湖山與尹緑坡虞君集葉招山諸人結社賦詩題所居曰月洞孤迥絕塵有桃源栗裏之致焉遺詩一卷曰月洞吟

別虞君集

瓦甁擔酒去送客石橋東潮過汀沙上船回島嶼中桃花三月雨楊栁五更風明日思君處渡頭煙水空

送黙然上人歸天臺

孤云不定心持鉢度寒林野飯靑蒲潔客程黃葉深海風潮水發山雨燒煙沈歸到石橋日應防瀑布吟

錢塘江

涼疏萬栁條秋滿石欄橋吳越興亡事晨昏來去潮雲開天日近水接海山遙望到西陵渡風帆穏自飄

塞上曲

黃雲連白艸萬里有無間霜冷髑髏哭天寒甲冑閒馬嘶經戰地雕認打圍山移戍腰金印將軍度玉闗

買舟

赤欄橋上路幾度卜歸期流水無回日行人有老時潮來江勢逆月出海門遲風順輕舟駛蒲帆盡夜吹

早行

客程因太早卻費一更眠落月已歸海殘星猶在天櫓聲荷葉浦螢火荳花田隔岸誰家起靑燈逺樹邊

別黃吟隱

飲幹分別酒話久未移舟潮水催行客海山生逺愁蟬聲秋浦樹鴈影夕陽樓今夜相思夢蘆花第幾洲

秋深

風露損衣裙秋深懷故廬僕方談夜夢客至得家書子黒石蓮老柿紅霜葉疏今年籬下菊遙憶少人鋤

訪翟梅山

諸老雕零盡江湖今有誰半生行客慣多難識君遲花屋春風酒梅山雪夜詩莫爲名釣出世事正如棋

晚春卽事

雲气不分明天陰忽又晴喜涼溪鵲浴知雨樹鳩鳴仙藥黃精飯齋蔬白椹羮惜春吟未就閒踏落花行

山中

榮枯皆定數枉作送窮吟有色非眞畫無弦是古琴靑松秦世事黃菊晉人心塵外煙蘿客相尋入逺林

避亂柯巖緑坡諸公以詩見寄

柯栝地西東音書久不通山河隔今古天地老英雄局敗棋難著愁多酒易中花前多少恨無語寄春風

感秋寄白雲趙寺丞

囊裏不藏金相隨只破琴毎因防月夜長動故人心敗艸闗河路秋風楚越砧愁來不成寐壊壁更蛩吟

谿村

水路隨山轉谿晴踏軟沙斜陽曬魚网疎竹露人家行蟹上枯岸饑禽銜落花老翁分石坐閒話到桑麻

寄友

髮影明寒鏡蕭蕭亦自憐故人難防面行客又經年晴雪添崖瀑春云雜燒煙相思有書札冩盡夜燈前

寄杜北山

倦客蕭蕭兩鬢秋栁絲無力絆歸舟曉風落葉辭髙樹夜月行人在別州千里闗河鄕國夢一江煙浪古今愁鴈聲過盡靑天濶卻憶同登望海樓

暮春寄僊洲舎弟

去年妍菊醉重陽今日誰知各異鄕落葉石欄霜信早敗荷池館雨聲涼人情好惡花甘苦世事榮枯艸短長別有駿雕雙翮健剛風摩透入蒼茫

宿香嚴院

地鑪煨火柏枝香借宿寒寮到上方山近白雲歸古殿風髙黃葉響空廊敲門僧踏梅花月入夜猿啼楓樹霜夢醒不知窗日上時聞淸磬出松堂

古杭感事

國事凋零王气衰東南豪傑竟何之云寒廢殿排班石艸臥前朝記事碑沙漲浙江龍去逺天寛北闕鳯歸遲可憐不老吳山月曽照官家寵幸時

山居

屋頭蘚樹蛻鳴蛩池上溝泉鑿石通香老蒲花春洞影涼生槲葉午窗風泥瓶開酒畱樵客篛笠穿雲訪藥翁𨿽是一貧淸似水定無徭役到山中

金陵感秋

魚書難寄水空流兩袖西風破黒裘客夢蘆花晉城月歸心楓葉浙山秋世情老去諳方熟愁事來時醉便休滿目闗河懷古恨如今何處問孫劉

湖山卽景次尹緑坡

湖山掩映鴈潭秋今古詩人說勝遊緑栁影分騎馬路丹楓葉落釣魚舟前坡風送歸樵笛別墅雲藏賣酒樓長記尋梅冰雪裏氊靴駝帽鷫鸘裘

尹緑坡山間吟所

苔痕分路見人家犬防籬根臥落花一片林塘詩境界四時花菓隱生涯鋤山揀日春栽藥汲水和云夜煮茶耕錄有文須防看旋揺松露入硃砂

寓龍虎山中示張鏈師

蓮盂送別萬峯雲龍虎山前過小春艸屨慣穿枯嶺葉布衣猶帶舊京塵氊寒不見遊仙夢路逺誰憐倦客貧東望海門歸未得北風吹雪滿唐巾

春酌

酒防歌罷翠簾遮月栁驚啼子夜鴉多少斷雲心上事結成香夢是梨花

西湖

南北髙峯叫杜鵑斜陽浮翠斷橋邊畫船歸盡江湖夢一半樓臺楊栁煙

怯暖

怯暖新裁白薴衣棋聲深院客來稀春風無力晴絲軟絆住楊花不肯飛

秦望山

祖龍癡欲望長年卻遣君房渡海船枉去蓬山覓丹藥桃源亦自有神仙

深春二首

夾泥花上燕巢邊翠箔桑空蠶又眠天气乍晴風別坐防盆藕出雙錢

燕子來時春又休暖風吹緑上枝頭繡簾不隔荼蘼月香影無人自入樓

采蓮曲

羅裠濺濕鬢云偏揺落香風滿畫船忽憶年來顦顇夢鴛鴦正在藕花邊

春閨辭

桃吹紅雪上簾鉤楊栁風絲拂畫樓日透欄幹人病酒賣花聲過懶梳頭

芳庭植上人

苔侵坐處石頭靑滿屋春云不用扃入定醒來香印冷一簾花雨濕殘經

喜涼

吹笛何人在小樓夜深不下玉簾鉤涼風敲落梧桐葉片片飛來盡是秋

宿西上竺

閒收石上著殘棋山月無聲鶴睡時落葉打窗霜滿屋有僧吟得夜寒詩

水居

飛鷗貼水水連天一半靑山半是煙日暮潮回漁父醉不知船閣淺沙邊

斷橋春望

拾翠車閒輦路塵山南山北杜鵑春誰家庭院東風裏吹出桃花不見人

湖上晚望

酒醒湖光生嫩涼臥船吹笛藕花香遊人盡逐鶯花去一片閒情在夕陽

漁父吟

竹絲籃裏白魚肥日落江頭換酒歸只恐明朝風雪凍老妻連夜補蓑衣

壽光宮

井气蒸云濕石欄虯須道士自燒丹開門風帶琴聲出一陣松花滿醮壇

裁衣曲

燒罷心香午夜防玉纎輕撚剪刀寒衣成恐不如郎意獨試燈前照影防

花下作字付葉柘山使者

花蘚層層潤石牀緑陰多處自生涼閒將筆染荼防露冩得春辭滿紙香

燈花

喜信今宵報與誰玉人曽剪畫雙眉等閒開落銀釭見只閉春風不得知

月洞書屋

自冩自詩粘壁上何須古畫與名碑隔墻風落閒花片日日飛來入硯池

病中

鏡裏初疑防不眞衰顏只恐是他人醫言斷酒方除病母戒觀書亦損神臥久不知黃葉落起來添出白髭新自梳頭髮斜陽下手脫隨風半委塵

兩宋名賢小集卷三百七十二

欽定四庫全書

兩宋名賢小集卷三百七十三

宋陳

思編

元陳世隆補

怡云軒詩集

姚孝錫字仲純丰縣人政和四年登進士調代州兵曹元兵入鴈門州將議以城降官屬投死無所孝錫臥牀大鼾略不爲意旋以疾去官時年二十九家五臺善治生亭榭竹木奄有遊觀之勝賔客日盈其門州境歲饑出家所藏粟以賑貧乏鄕人徳之中年後以家事付諸子放情山水詩酒娛樂自號曰醉軒年八十三乃終

閒居

無客訪衰殘柴門盡日闗耽書眞是癖惜酒近成慳苔徑行搜句茅檐臥看山卻嫌明鏡裏偏照鬢毛斑

次韻秋興

老畏年光速愁添旅夢多西風著梧竹歸思入煙波夜永慿詩遣顏衰得酒和故溪千樹栁誰復曬魚蓑

謁滕茂實祠

本朝蘇鄭共揚防不意芝蘭失後凋遺老祗今猶涕淚後生無復識風標西陘雁度霜前塞滹水樵爭日暮橋追想平生英偉魄淩雲一嘆豈能招

次韻王無兢見寄

客懷重寄仲宣樓白艸黃雲塞上秋山色不隨塵世攺水聲還抱故城流隙中畏境都堪玩鏡裏衰顏祗自羞多愧詩人苦相憶逺傳佳句弔淸愁

感白髮

彈鋏慿誰聴客歌震雷那復化魚梭梳頭白雪驚新有障眼花比舊多鄕問阻兵猶隔絕羇懷慿酒暫消磨不須更問今朝客門外原無雀可羅

溪橋早春

輕黃未染栁梢勻連日溪風捲塞塵乍暖乍寒花信晚相呼相喚鳥聲頻少勤漫挾經綸策老懶空餘病患身追憶故園桃李樹年年紅紫爲誰新

登樓有懷

老愧慿欄目力昬百年懷抱向誰論晴空雁起雲邊塞夕照人歸郭外村因憶昔逰驚迅晷暫將離恨付淸樽誰人肯似邊居士逺駕朱輪過雀門

歲晚懷舎弟

少易成歡老易傷壯遊垂白未還鄕煙塵無復音書到魂夢猶疲道路長爆竹又驚新薦歲屠蘓空憶舊傳觴年年此日遙相憶鴻雁何時續斷腸

題栁溪別墅

雨霽風和不動塵栁邊擕酒賞晴春頻來溪鳥渾相識度水穿花不避人

兩宋名賢小集卷三百七十三

欽定四庫全書

兩宋名賢小集卷三百七十四

宋陳

思編

元陳世隆補

棣華館小集

楊甲字鼎卿重慶昌州人大觀時遊京師頗有聲望嘗仕於蜀旋以事去官寓居靈泉山中有棣華館小集一卷

出東郭見山

二年不見山見之喜不休舉手三揖之山逺不頷頭疑我墮塵土已與俗同儔稍稍望云腳下見八九丘近前與之笑顏色漸和柔迎我以松風與我相獻醻憐我不識路導以溪水流豈其終愛余爲此世所仇一官最下防包裹辱與羞百年在平地亦有一日憂誰能無饑渇往與靑山謀

合江泛舟

莫踏街頭塵寧飲城東水江頭泛船去葦間問漁子岸深魚有家鳬鴈在中沚得酒可以歌得樹可以檥年年舟中客顏色不相似風波無前期遊者亦如此短篙醉時策逺山臥後幾老我不耐醒日落西風起

遊長松寺宿石門僧舎得露字

疾風吹輕衣駕我云脊路人間一回首驚絕不敢顧鳥投虛無底渺渺不知處蜂窠螘丘垤與世同所騖試防一蒼茫誰有不平慮尙憐野僧屋佛面荒苔蠧斷崕劃呀吻洶洶水石怒我來得奇觀拄杖叩巖樹靑山有驕色斯客不能句平生二三子慰我一相遇娟娟松間月幽絕亦可度夜闌更小語風逼遺響去酌君無多酒繼以木蘭露

宿安靜觀

靑山轉龍脊矯首西南天上有仙人祠臺殿飛後前下見雲雨興樹色暗平川仙人兩黃鵠乍去無歸年向來道上履人著幾何錢一朝聞羽化悵望空流涎卻揮囊中金瓦礫來投捐巖巖化金碧香火通雲煙人間萬事爾旦暮有愚賢而況爭奪場轉手分媸妍仙人一回首破壠與荒阡紛紛不足道哀此區中緣石泉瀉幽潔意寂不肯喧夜聞松風涼起坐心寥然

與客逰滄浪亭

霧回林蒼黃漲落水寒碧西郊好風景曉霽千里色相從二三子埽灑溪上石主人信愛客沽酒炊玉粒揮觴一再行弄此竹間日跳波醉中舞野唱寒外急牛羊歸匆匆鳬雁來一一頺然寄天放不受世褊迫永懷堂中翁回首千歲迹豈無獨往願乃爲饑凍逼霜空洞庭野天濶云夢澤欲窮扶桑枝尙掛滄澥席何當從玆去旦暮生羽翼

靈泉道中

荒雞不知林落日明鴉背山行曲折盡稍出喬木外前峯近相向禿缺不可蓋泉石微斷續渚澤亦多派牛羊深墟落稚子翳蓬艾稻秧碧剡剡遮隴無疆界今年田大有飽飯我亦快猶慙食無功舉箸再三餲何當磨腰鐮助爾芟防稗

寒食遊學射山

疾風吹沙天茫茫日落未落原野黃山空無人石碌碌路長馬饑石齧足荒臺古林翳云族何人刳嵓縛層屋當時萬騎塡山谷至今拾寶多遺鏃故園山川愁逺目人世悲歡風雨速淩髙舉酒天爲蹙手攀嵓樹叩云木何人唱我淒涼曲興亡一眼冥冥緑埜水平蕪飛鴈鶩

臘日逰梅壠得樹字

年年防梅水西路白頭溪翁眼如故重來攀髯老不死我亦風埃憶歸去酒酣百怪入我腸夜半恍惚與龍遇醉騎一尾天上歸陳迹江頭不知處梅花勸汝一杯酒千歲寒凝眞旦暮欲將老大傲風雪穴蟻窠虫已無數成都萬事更奇古石筍猶疑卿相墓孔明廟前柏千尺神物翛翛泣幽樹它時滅壊亦同歸人生誰能一長顧

庚寅再遊

霜郊馬頭鞭影西欲尋逺梅無舊蹊但聞艸木皆有香未到巳識花前谿艤舟登岸入梅處竹樹煙靄茆茨低百年死樹虫蘚暗鱗甲漠漠僵橫霓老翁鼻祖頭雪白下見兒女方勝筓數株無力已僕地彊起放春花滿畦瘦龍夭矯欲仙去脊尾一半埋沙泥雷公幾時獵幽蟄夜半刀斧來刳刲野人往往多再拜疑有鬼物慿其棲問樵訪牧不知歲齠齔已見今旄倪故人同遊六七輩或似醉阮林中嵇繞樹覓花不識路東邊犬吠西號雞榼中但有酒淸濁寒具野擔勤提攜誰言猶是蜀梅菀破丘斷壠山蒿藜種花滿地作癡計隨手變化空塵防只餘老樹香不滅力戰風雨猶堅犀何時江村一曲路與子共賦歸來兮

靈泉山中

小縣相籠合蒙蒙數百家果蔬爭晚市樵牧亂晴沙落日平江迥靑山細路賖偶居無事在隨意問桑麻野色山圍盡風煙更可憐客情牛鐸外農事藕花前聚汲松根井寛愁石底泉寧須計升鬥詩興亦超然勝地仙靈宅防官也謫居焚香他日夢隱幾向來書小睡便山雨長齋稱野蔬逢人問無恙滿意說樵漁日下溪林薄芊芊肅晚暉閉門成石隱小水亦生肥醉著谿藤杖歸來木葉衣狂歌有虎兕吾道只應非何處長松寺雨花雲外臺山從百曲轉路入九闗回老檜成龍盡殘柯借鶴來人間斤斧亂風壑夜聲哀

靈泉山上晚望

野曠樹還亂林深煙更防天隨殘日盡云掣斷山飛玉壘風煙濶秦城艸木非慿髙無限事今夜客沾衣逺目昏難盡靑山濶展圍眼花隨處亂雲樹一時飛秋至客愁逺路難心事違更憐人北望不見鴈南歸

登待鶴亭

橫峯亂嶺如奔蛇前者欲起後驅呵危亭獨立一回首天罅云隙皆收羅手攀落日意不盡目送孤鴻愁更多秋風衣裳客未冷我欲飲酒君當何

謁朱眞人祠

一濯巖下溪再拜巖中庭淸風肅然來吹我衣上腥仙人芙蓉冠乘月下云軿山空雜佩響靜夜朝百靈寂寥古壇外但見斗與星靑山無行迹霧雨空冥冥

兩宋名賢小集卷三百七十四

欽定四庫全書

兩宋名賢小集卷三百七十五

宋陳

思編

元陳世隆補

齋集

趙孟堅字子固海鹽人宋宗室也寶慶初登進士第入元隱居不仕兄子昻嘗往之登堂良久絕不與見旣去急呼童取水洗其坐處其爲人孤介如此書畫亦大有名

裏中康節庵畫墨梅求詩因述本末以示之

逃禪祖花光得其韻度之淸麗節庵紹逃禪得其蕭散之布置回觀玉面而防須已見工夫較精致雙枝倒作鹿角曲生意由來端若爾所傳正綂諒未絕捨此的傳皆僞耳僧花工之工則麤夢良意到工則未女中卻有鮑夫人能守師繩不輕墜可憐聞名不識面云有江西陸公濟季衡麤醜惡拙祖獘到雪篷濫觴矣所恨二王無巨法多少東鄰擬西子是中有趣豈不傳要以眼力求其防踢須正七萼則三防眼名椒梢防尾枝分三疊墨濃淡花有正背多般蕊夫君固已悟筌蹄重說偈言吾亦贅誰家屏障得君畫更以吾詩跋其底

康不領此詩又有許梅谷者仍求再賦長律

濃冩花枝淡冩梢鱗皴老漧墨微焦筆頭三踢攢成瓣珠暈一圓工防椒妝綴蜂須擬笑靨穩拖防尾施長條盡吹花側風初急猶帶枝頭雪未消松竹襯時明掩映水波浮處見飄颻黃昏時朦朧月淸淺溪山長短橋閙裏相挨如有意靜中背立似無聊筆端的皪明非畫軸上縱橫不是描頓覺坐來春盎盎因思行過雨瀟瀟從頭總是湯楊法拚下工夫豈一朝

王翠巖冩竹求詩

古畫畫物無定形隨物賦形皆逼眞其次祖述有師繩如印印泥隨前人尙疑屋下重作屋參以新意意乃足晉魏而來幾百年羲獻斷弦誰解續何況髙束李杜編江湖競賣新詩讀願君種取渭川一千畆飽飯逍遙步捫腹風晴煙雨盡入君心胸吐出毫端自森肅

題水仙

自欣分得櫧山色地近錢塘易買花堆案文書𨿽鞅掌簪瓶金玉且奢華酒邊已愛香風度燭下猶憐舞影斜礬弟梅兄來次第攙春熱閙令君家

夜泊法忍寺

秋泊禪扉夜淸吟入興頻風生水鱗甲云放月精神禪有機鋒祕詩無句法新舊題尋不見吹徧壁間塵

題墨蘭圖

六月衡湘暑气蒸幽香一噴冰人淸曽將移入浙西種一歲才華一兩莖

兩宋名賢小集卷三百七十五

欽定四庫全書

兩宋名賢小集卷三百七十六

宋陳

思編

元陳世隆補

翠寒集

宋無字子虛舊以晞顏字行名名世家於晉陵以兵亂遷吳冒朱姓至元辛巳其父國珍領徵東萬戶案牘適病痿無丐以身代許之入海抵竹島風雹交作隨驚濤上下經髙麗諸山罹沈屙瘦骨柴立未嘗廢吟詠嵗丁亥中丞王西溪舉茂才以奉親辭子虛初侍親西江從歐陽防齋學壯嵗負气視富貴漠然卒年八十有一至正庚辰嵗也馮海粟與知最晚一見其翠寒集亟序而鋟之

烏夜啼

露華洗天天墮水燭光燒云半空紫西施夜醉芙蓉洲金絲玉簧咽淸秋鼙鼓鞭月行春雷洞房花夢酣不回宮中夜夜啼棲烏美人日日歌吳歈吳王國破歌聲絕鬼火靑熒生碧血千年壤冢耕狐兔烏銜紙錢掛枯樹髑髏無語滿眼泥曽見吳王歌舞時烏夜啼啼爲誰身前歡樂身後悲空畱瑟怨傳相思烏夜啼啼別離

自君之出矣

自君之出矣妾不出閨門懷君不敢恨惟有感君恩

又

自君之出矣妾自奉尊嫜知君不思妾亦當思故鄕

公無渡河

九龍爭珠戰淵底洪濤萬丈湧山起鱷魚張口奮靈齒含沙射人毒如矢寧登髙山莫涉水公無渡河公不可止河伯娶婦蛟龍宅公無白璧獻河伯恐公身爲泣珠客公無渡河公不然憂公老命沈黃泉公沈黃泉公勿怨天

戰城南

漢兵鏖戰城南窟雪深馬僵漢城沒凍指控弦指斷折寒膚著鐵膚皸裂軍中七日不火食手劍揮人吞熱血漢懸千金購首級將士銜枚夜深入天愁地黒聲啾啾鞍下髑髏相對泣偏禆背負八十創破旗裹屍橫道旁殘卒忍死哭空城露布獨有都防名

公莫舞

公莫舞公莫舞鴻門王气歸眞主何人睚眥赤龍子手循玉玦目相語令公莫舞公楚舞劍光射日白虹吐人發殺機天不與撞鬥帳中咳亞父霸業明朝棄如土

長門怨

金壺咽淚蓮花澁銀箭浮遲渴烏泣知更阿監羅襪冰暝對星河玉階立內官唱漏催曉籌芙蓉夢破燕支愁起來妝罷窺繡戶三十六院殘燭幽建章風傳鳯吹逺翠華人幸昭儀館箜篌不語心自語愁長如天恨天短紅裀暖踏楊花雪絳縷閒封守宮血鸚鵡空猜警蹕聲春寒防流蘇結

寶劍謡

銕精蒼玉龍景潛萬丈虹孤電走白日老冰立秋空提出天地愁八極來淸風未逢龍準帝古匣塵土防大蛇當道兮若斷秋蓬嗚呼寶劍兮亦將遇乎英雄

枯魚過河泣

北溟有鯤歕薄昆侖气吞積石摧禹門過河河水枯蹤迹困泥塗垂涎向海若能濟涓滴無中流有魴鯉不貸斗升水巨口走噞喁逆遊莫若鮪鯤兮鯤兮爾泣何由龍伯知決雨津倒天池洚水橫行隨鯤所之揚鬐爲謝魴與鯉還有桃花春漲時

玉津園棄景鐘歌

炎精不靈火不徳赤熛怒帝喪英魄羿弓射日日無光黃金大鏞破釜色天崩七廟移神虡鬼哭長陵一抔土十二盤傾夜月寒漢銅仙人淚如雨六龍屈曲眠秋艸艸根蟪蛄語昏曉紫苔滿地愁古春東風吹得乾坤老蝸涎鳥篆銀泥剝烏喙蒲牢戲左角更殘漏斷聲莫聞凡雞司晨尊銕鐸

妾薄命

雲母屏琢春冰鮫女織蟬翼輕比妾妾薄命比君君薄情紅錦拭鏡照膽明還疑妾貌非傾城傾城從來有人妒況復君心不如故故人心尙峯九疑新妾那能無故時補天天髙塡海海深不食蓮菂不知妾心

天馬歌

天馬天上龍駒生天漢間兩目夾明月蹄削昆侖山元气飲沆瀣躍步超人寰天上玉帝老不騎饑食虎豹曉出闗滅沒流沙姿剡忽紫電顏黃道三十六萬里日馳周天去復還時乎降精渥窪中龍性變化終難攀天馬來瑞何朝化爲龍應童謡騶虞仁獸恥在坰龍亦絕迹歸赤霄風沙豈無大宛種𨿽有八極安能超天馬來雲霧開天廏騕褭鳴龍媒龍媒不鳴鳴駑駘

古硯歌

神媧踏雲補天去遺下一團蒼黒天千年萬年幹不得長帶盤古靑紫煙玉上剖天天化石石內星精有餘魄雕光發炯成禹璧海王川後輸液帝靑呵霧坤倪濕匣月不開太陰泣破天殘缺無人補一穴絲絲漏春雨空藏老石磨今古補天何時與天語

五雜組

五雜組角黍絲往復還借書瓻不得巳居九夷

五雜組冠冕纓往復還戍卒更不得巳困平城

湖上意

晚過鴛鴦浦無心唱采蓮莫嗔蘭槳急爲要趂前船

江上意

朝來暮還去寒潮不曽住江水亦有情佳期幾番誤

甘露寺放舶至瓜洲風作

天造西來險山回北固形斷崕纒赤日孤柱擘蒼溟此地何能限長江或有靈然犀夜照浪飲馬曉吞星鐵鎖沈寥廓樓船沒杳冥乾坤一衣帶吳楚兩郵亭擊楫人人倦吹笳處處聽海門沙自白瓜步艸猶靑夢墮浮家樂魂遭捩柁醒計程朝獵地問捨暮漁汀倐忽波濤變匆忙网罟停疾飇吹蚌室暗雨捲龍庭贔屭黿鼉壯谽谺樹石腥危檣連偪仄髙岸失竛竮世事無深測生涯獨未寧愁煩復消釋題詠紀曽經

送鄧侍郎歸江西【光薦】

中國衣冠盡孤臣蹈海回秦思魯連操漢憶賈生才天逺文星隠江平畫鷁催人尋芳艸去雁到故鄕來山色催行櫂波聲送客杯身還蘇武節夢泣李陵臺水落蛟龍縮城空鼓角哀蒼梧云浩蕩黃屋浪崔嵬夜雨江蘺濕春風杜若開只令少微動愼莫應三臺

李翰林墓

嗜酒傲明時何因賀監知承恩金馬詔失意玉環詞名與三閭並身將四皓期匡山有書讀應亦嘆歸遲

又

一騎紫鯨去空掩謝山塋落月今誰弔長庚夜自明乾坤沈秀气江水帶哀聲天上多官府文章不可輕

長相思

昨夜相逢處朦朧春夢中遼西書不到莫是戍遼東

月上人還西湖

南峯歸度夏舊業在煙霏半夜聞淸磬一燈明翠微云蘿尋寺逺猿狖見人稀想到經行處天花繞錫飛

次友人春別

波流雲散碧天空魚雁沈沈信不通楊栁昏黃晚西月梨花明白夜東風秋千庭院人初下春半園林酒正中背倚欄桿思往事畫樓魂夢可曽同

答王子長

病後得書頻情知未立身孤燈風雨夜兩處別離人乙鳥歸來社辛夷開過春如逢元白問莫說爲詩貧

廢宅

金穀花開得幾春東風吹逐路旁塵蛙鳴私地爲官地燕認新人是故人珠履賣錢豪客散玉釵乘傳舞娥顰獸環一鎖歌鐘斷時有鴞聲恐四鄰

春愁

金雁塵香暗鳯弦紅繩風閣秋千園林寂寞無鶯燕一段春愁是杜鵑

南峯宴坐僧

空嵒稿木形入定掩松扃鵲供銜來菓猿看誦罷經雲霞埋衲重苔蘚上鞋靑只有樵人識曽因采茯苓

訪山中隠者

遙聞搗藥聲知有幽人家相尋卻無路又隔一谿花

別惠上人

秋歸虎谿月攜錫入雲松又向深山住還聞古寺鐘出生供野鳥持咒伏潭龍好去東林下吟看五老峯

銅陵五松山中

樵聲聞逺林流水隔云深茅屋在何處桃花無路尋身黃松上鼠頭白竹間禽應有仙家住避秦來至今

浦口

浦口晚潮來佳期那可待浪急打蘭舟蘋花更難采

山中書事

學道志雲霄自然塵念拋雨寛琴上綫風響樹間瓢果熟供猿食松髙任鶴巢看他陳處士終被華山招

泰伯廟

古者吾夫子曽稱三讓名後來秦失鹿劉項死相爭

三髙祠

退能合天道隠亦是人豪借問祠前水如今幾个髙

金陵送倪水西之江陵

楚江江上暮云東萬里春波去意濃桃葉歌殘秣陵酒梨花夢斷景陽鐘沅湘水落瓊瑤合巴蜀山來錦繡重回雁峯前見歸雁相思何處再相逢

戍婦言

姑嫜有妾奉徵戰蓋郎行早取封侯去封侯妾亦榮

送葛鏈師逺遊

仙翁去醉碧桃春鶴背風吹萬里身洞裏棋髙饒幾子瓢中詩好寄何人三峯紫翠浮芒屫五嶽煙霞染葛巾歸日定知能縮地莫教靑竹化龍鱗

云

雲雨朝朝暮暮新襄王魂斷楚江春武丁曽有中宵夢惟覓巖前版築人

華蓋峯逸人

十步九嵒壑結茅無四鄰山中春雨過水上落花新采藥逢毛女焚香對羽人時攜一瓢酒醉著去朝眞

嶽陽夜泊圖

長憶巴陵山水秋老來看畫卻成愁个中無聽猿啼處若聽猿啼更淚流

江南思

暮雨娥皇廟春風西子城相思行不得更聽鷓鴣聲

寄王子長

薄宦仍依楚長聞傍酒壚客愁三月盡春夢五更初吟捲看花掩行牀並竹鋪江湖有佳句知我每相於

明皇並轡圖

三郎沈醉玉環隨不上金輿索馬騎老大獨歸南內裏風流無復並鞍時

贈皖山道士

世人曽不識頭帶樹皮冠閒種藥來賣醉將琴去彈鶴銜仙果下猿竊玉書看莫服丹砂好恐師生羽翰

送謝士良之江東

謝安遊賞去別酒惜臨分萬里甘爲客三春苦送君風帆欹逆水江樹入空云若過靑山下須題李白墳

春閨

閒畫金釵記逺人杜鵑啼血又殘春琵琶弦上無多字近日相思彈不眞

送僧還天目

缻錫亂峯西藤蘿晝掩扉山藏翠微寺僧向白雲歸梵寂風沈磬禪深云到衣想曽行道處猿鳥共忘機

破窓

蘚畫虫絲紙半無雨分錢防入櫺疎秋風吹得春燈滅螢火飛來照讀書

寄郴陽廖有大

逺宦身安不題書淚幾行千山萬水路一日九回腸鶗鴂懷春語蘼蕪入夢香王孫歸未得歸得早還鄕

沙門島

孤嶼壓滄海風濤直下危蛟人依蜃市魚女祭龍祠月黒犀牛鬭波紅防蝀垂登臨有奇觀感慨但言詩

漢宮

武帝升霞玉殿空金人夜泣月明中三千嬪禦無行幸曽費丹砂飼守宮

沙上

四望無邊際中浮一片沙人家居釣艇官賦種蘆花渚綠紅蒿短江淸白鳥斜垂流欲東去萬里寄生涯

墻頭杏花

紅杏西鄰樹過墻無數花相煩問春色端的屬誰家

金陵懷古

宮甎賣盡雨崩墻苜蓿秋紅滿夕陽玉樹後庭花不見北人鉏地種茴香

墨梅寄因上人

寒枝香在天外疎花影流水中梨云夜深淸夢艸筆底春風

又

夢覺霜林墮月眼明野水浮枝橫玉不吹春去斷縑閒寫相思

長信秋

長信秋來月自圓夜香猶拜玉階前妾今不願君王寵惟願君王壽萬年

句曲王尊師

不與俗人接艸堂云自封有時鏈丹去無處覓行蹤樹暖猴捫虱花香鹿養茸曽期尸解後終隠大茅峯

萍

風波長不定浪迹在天涯莫怨身輕薄生前是栁花

山中僧

雪頂霜眉齒半稀跏趺苔石看雲歸山童掃葉鶴飛起狼籍松花滿衲衣

唐人四馬捲

金銜初脫齒新齊蹄玉無聲赤汗微昨日杏園春宴罷滿身紅雨帶花歸

又

簇仗回來玉勒閒黃門牽向落花間君王不愛長楊獵嘶入春風十二閒

又

霜蹄踏月早朝回尾弄紅絲拂紫苔日暖龍池初洗罷尙方聞進禦鞍來

又

太僕新調試錦韉九重日色照連錢春來興慶池邊路偏稱宮中軟玉鞭

宮人斜

步搖明月冷無光骨掩春泥艸亦芳艷魄不隨紅粉盡化爲蝴蝶舞昭陽

遊楞伽寺

蘿逕入蒼靄鐘聲來翠微招提在何許云外一僧歸

猿

巴峽聞聲愁斷腸冷泉照影綠陰涼藤搖亂雨領兒過樹曬斜陽拾虱忙獻菓去尋幽洞逺攀蘿來撼落花香空山月暗無人見啼入白雲深處藏

鶴

毛骨白雪淸千年世上頂丹成晴飛碧落秋空濶露立瑤臺夜月明仙島云深歸有信天壇花落步無聲時來華表何人識依舊翻身上玉京

遊天姥山

欲去不得路自將蘿蔦捫相逢采藥叟偶入落花村晴艸鹿眠軟雨潭魚上渾無人動煙火應取曉霞吞

寄題無照西園

近地棲禪室只園艸木薫鞋香花洞雨衣潤石欄雲松吹和琴雜茶煙到樹分遙知道林輩來此論元文

寄斷江上人

長江瀉百灘句截斷狂瀾片石靑松下孤風白日寒空花隨麈落曉月對棋殘誰共淸吟癖嵒扉敞夜闌

寄錢翼之

作賦擬相如何人誦子虛琴彈中散操扇玩右軍書北闕靑雲近南冠白髮疎煩君傳遺逸著我入樵漁

揚州卽事

玉壘開方面金湯控上游連營驃騎宅重柝雁行樓彊弩虛空發飛橋日夜浮煙生烽燧地艸死虎貔秋此處兵威震當時國步憂六年襄郡守三防藎臣謀大將深圍陷長江萬里休兩淮先按堵孤注獨橫籌破竹才乘勢聞風已置郵乾坤機軸轉海嶽版圖收春變山堂栁波通汴水鷗平坡南下馬逺渡北來舟無復瓊花夢猶餘芍藥愁塵埃何豎子還擁黒貂裘

商人婦

日日湖頭望望夫夫未回無情春水恨秖送別船來

玉環病齒圖

一防春寒入瓠犀海棠花下獨頻眉內廚幾日無宣喚不問君王索荔枝

琵琶

一片相思木聲含古塞秋琵琶是誰制長撥別離愁

杜工部祠

老病思明主榦坤入苦吟秋風茅屋句春日杜鵑心詩史孤忠在文星萬古沈秖應憶李白到海去相尋

山中

半嶺松聲樵客分一溪春艸鹿成羣采芝人入翠微去丹竈石壇空白雲

湘竹杖寄無住

采向舜妃江廟前得來賈客木蘭船老宜泉石搘慵態吟稱煙霞倚瘦肩晏坐夜和金錫憇經行春卓紫苔穿知師道價神龍防莫漫騰空去九天

老將

殺气消磨暗鐵衣夜看太白劍無輝舊時麾下誰相問半去封侯半不歸

老馬

瘦蹄生入玉門闗病放沙場戰骨閒歸齕殘芻應有淚將軍頭白戍天山

老農

倩搔背癢坐深村愛說前朝賜帛恩縣帖不來尋社長自攤牛契教孫

老牛

艸繩穿鼻系柴扉殘喘無人問是非春雨一犂鞭不動夕陽空送牧兒歸

如鏡伐竹架過墻葡萄斷竹揷地復生枝葉無住序曰瑞竹余以詩贈之

爲引寒藤延晚翠試栽碧玉動秋根鳯梢依舊生虛籟龍籜相將添逺孫林月過庭窺斷影茶煙潤色到啼痕湯休麗藻題還徧貝葉應多此處繙

無題

花影玲瓏滿繡牀自調綠綺背紅窗惆悵佳期學弦綫七條哀怨不成雙

寄衣曲

聞有宮袍賜翻令閨意傷良人在行伍秖待妾衣裳

又

徵衣須早寄遙憶槁砧寒莫訝啼痕少相思淚巳幹

贈竺鏈師

姓疑幹竺古先生霞外幽棲近四明履斗星移冠劍影步虛風引佩環聲蘂宮夜喚靑鸞降花洞朝騎白鹿行長使芝童看藥竈爲耽瓊液過蓬瀛鶴傳仙語歸華表魚寄丹書上赤城怪石醉中拈筆畫險棊靜裏按圖爭玉桃竊慣慵畱種瑤艸尋多盡識名縮地日攜龍作杖臥云時約鳯吹笙海邊定與安期遇闗上當逢尹喜迎我本翠寒山道士相隨便欲采黃精

送翟上人

聖代容髙尙山林隠去休方知堯舜日亦自有巢由

贈日東僧

肄業重溟外隨緣大夏中錫飛鯨海靜杯渡蜃樓空音信千峯隔華夷一水通秋深故國夢應與逝川東

江山萬里圖

咫尺寒流千萬峯湍聲寂寂暮猿空買船欲泛春潮雨楚樹吳云是畫中

江南曲

遙天碧蕩蕩逺樹綠愔愔並作相思海春來一樣深

蕃釐觀感瓊花

后土祠南裔坤維嫓室家國封嚴典禮宮祀尙褒嘉不是神靈異安能眷邇遐應須有玉女到此賞瓊葩麗服從空降明妝倚日斜同揮五云扇共駐七香車月姊羞調粉風姨罷散花靑童回絳節金母屏彤霞故事唐時盛佳名數代誇塵根𨿽下累天意在中華雪讓瓏璁巧冰銷刻鏤瑕人間惟獨爾地上更何加萬蘤殊寥落羣芳避艷邪玫瑰誠執禦芍藥等泥沙聖運俄驚輟兵彊忽肆拏舛訛難核實眞贗遂聱牙雷雨還驚蟄潛藏重發芽旁枝徵舊茁新葉漫榮荂尢品終蕪沒珍防逐水涯兩朝成艸莽九廟雜龍蛇古殿蘭旗暗殘鑪桂燎賒蕣顏愁想象珠樹絕驕奢寂寞無雙譽徘徊但自嗟八仙聊免俗消得寶欄遮

送母丘秀才自黔中歸益川

黔南萬里地劍外去寧親蜀魄花成血山魈樹隠身竹枝歌峽夜椰子醉蠻春歸訪王孫宅彈琴有故人

郊外晚望

野曠行人少林荒夕照微煙中一聲何處牧兒歸

揚州

紅橋二十四明月照笙歌若是迷樓在遊人應更多

寄山中僧

名山舊隠巖巒秀精舍蕭閒殿閣虛像禮栴檀千古佛經翻貝葉五天書獸依艸座跏趺後禽下花臺施食餘空翠濕衣橫卽栗紺泉澄盎湧芙蕖鷲峯夢繞雲中寺鹿苑身棲物外居淸梵夜回松月冷孤禪晝起栢煙疎曙鐘寒韻侵虛籟午供春香入野蕪道念有時憐老病塵緣無計問眞如逺公若許來同社陶令何妨去結廬便向東林傍尊宿菩提從此發心初

遊三茅華陽諸洞

冠帶寒星帔剪霞步虛去宴玉晨家醉歸卻跨靑鸞下衝落碧桃無數花

又

玉案淸香徹夜焚紫煙成蓋覆茅君數聲金磬秋壇霽敲碎遙天一縷云

又

書滿瑯函閉不開雲牕霧閣鎖靑苔門前白鹿將麑過定是避秦人引來

又

淡染雲霞五色衣杏壇朝罷對花披洞中養只千年鶴長被仙人來借騎

墨梅

生意煙裏春工毛穎中枝頭兩三蕋開不假東風似到孤山下斜枝入眼中分明幾防雪欲折又成空

杭州

錦繡波翻太液空一池寒雨落芙蓉內前尙有中官住卻聽西蕃寺裏鐘

羅嗊曲

玉井荷花碧中藏偶意深綠房千萬菂多少可憐心

四皓

四老本英雄來成羽翼功倘令秦重士未必隠山中

子陵

乾坤罷戰塵漁釣可藏身何事劉文叔猶來覓故人

孔明

有心興漢室不意托孤兒帝昔曽三顧臣今表出師

淵明

心寄羲皇上生逢晉宋時風流千古意只有杜鵑知

春歸

報道春歸去忙來看落紅豈知春不去還在綠陰中

漁父

紉艸成春服汲湘供晚炊人間風浪險醉裏幾曽知

馬塍

桃李宮城近偏承雨露恩至今耕種地一半作花園

蘇堤

漢苑花何處唐陵栢巳空相逢大堤栁令我憶蘇公

玉津園

禦愛花無主長生樹幾時靑靑輦路艸盡屬牧羊兒

武穆墳

若論將軍勇神京反掌圖中原數千里可惜塟西湖

祚徳廟

祀典當時盛忠曽保趙孤誰知宋祚絕今與廟俱無

景靈宮

孟月祠原廟都人憶故宮當年駕幸處喬木鳥呼風

杭州

山勢猶龍鳯行宮巳刼灰北人偏悵望曽見汴京來

建業懷古

離居迫馳道晨往內西門屏營無顧問偶逢路人言昔有六代宮今爲百姓園阿閣余故基層城但頺垣金鋪失嚴邃玉座變荒原陳昏蚤墮滅隋奢亟崩奔樂極終復悲替興相覆翻結綺徒構恨臨春工埋寃貴嬪艷亦無麗華皆不存髙堧鳥烏集沃壤蓬蔴繁鴞如拜月魄蝶化尋芳魂艸遺舊裙色花新啼痕空餘龍津水流入魚藻渾猶涵睿澤在尙感陽和恩孰知涓滴微曽悅萬乘尊坐令芻蕘賤禊飲污其源念彼禾黍地淒然難具論寵深乃自辱涕下還成吞

海上自之罘至成山覽秦皇漢武遺迹

霧气沈坤極濤聲撼北溟雲霞五色水丹碧萬重屏脈絡華夷秀並吞宇宙靑石梁橫地戶洞構壓風霆砰磕紛鳴鼓漰渹疾建瓴提封思霸主巡守陟遐坰黔首何多難皇居不少寧山驅麟避藪海塞蜃遷庭鹵薄周荒服鱗虫畏典刑天吳驚象駕精衛泣鑾鈴浪激秦嬴怒崕崩漢武靈空悲祖龍死但覺鮑魚鮏采藥終驕妄求仙竟杳冥惟聞傳二世無復享千齡古昔飛騰客能存變化形解交烏兔髓定翳鳯凰翎玉檢微藏防金丹別有經東華司笇歷南嶽考功銘億刼開元閟三宮防紫扃睿仁斯可冀淫暴詎堪聽漫致安期舄虛邀阿母軿昆池波鼎沸阿閣土花零夜雨虵升樹春潮蛤上汀茂陵迷亂艸禁苑暗流螢奢侈如飄電危亡若炳星明君當至治方士或來停火宅休生棘情河易轉萍願逢淸靜化昌運幾時丁

憶舊寄金陵馮壽之

憶昔江東日離居托孟鄰儒家見君好談席偶情親南斗文昌近西山爽气新驪珠驚俗眼琪樹倚芳晨大雅今重覩奇才豈易倫瑚生海网污血出天津句滿雞林賈名齊雁塔人傳經心入聖用筆意凝神射防應先手藏環定後身巨流思待濟吾道詘當伸落魄傷遲邁依棲笑隠淪三年爲倦翼萬里作窮鱗伏枕思霜橘歸溪戀紫蒓鴻稀石城信魚隔太湖濵故宅閒多艸空船獨采蘋夜吟酬蟋蟀暮景嘆麒麟老恐襟期斷悲懷轍迹陳舊峯還似洛淮水想猶秦勝地登臨數殊鄕夢寐頻潮吞李白月花動謝安春有興須相覓無聊漫自呻休疑交契濶尙覺膽輪囷逺物那堪贈佳音欲細詢勞歌因奉寄題罷更沾巾

詠石得天字

肢脈昆侖析胚胎混沌先靈分元島峙秀聚景云鮮覆壓風雷窟支撐宇宙穿崚嶒欹篠霧歷棘聳蘿煙嶪嶪棲危壁燐燐過瘦涓雨攻繩眼斷浪擊彈窩圓筆架瑚防屏圍瑪瑙偏骨攢獰鬼竦脊凸老蛟跧劍卓空蒼色矛森紫翠顚醜宜鐫鳥篆剛可利龍泉怪漬潮紋濕頑和地軸連篔簹梢映帶薜荔葉縈纒磊磈蛇身縮崩爭鳯勢偏蘚侵題字處藤絡倚笻邊碎礫鋪文貝尖峯砟黛蓮竇深膏乳滴甃潤土花沿儼若峨冠者昻如峻士焉磴危欺木屐磯滑怯苔氊移恐嵐光動捫嗔野蔓牽衝湍聲類磬謝瀑韻成弦硬性辭斤鑿嵌形欠畫傳鼓歌傷莫續鼎句嘆難聫砥礪誠由著磨礲學及遷畜奇希抱璞煉餌詫飛仙寸勢垂千仞嵬胎結幾年巖輝知產玉峽東見奔川織女支機穏山人作枕便隕星沈戰域敲火出魚船異或稱羊化疑應訝虎眠埋遺碣下麟僕古塋前屹立中流壯平施大礎堅懷沙嗟放逐凝魄惜嬋娟徳必穹碑紀詞當巨硯研險思經灩澦功擬勒燕然嵩岱歸諸掌蓬瀛寄一拳不須塡碧海直欲補靑天

答無住和太初韻見寄

寶地人來少檉陰自晚晴片雲依石潤孤磬出花淸竹筧分泉細檀香上防輕勒銘畱水寺應供宿江城適楚濤喧定歸吳雪滯行雨苔粘凍屐廊葉覆閒枰琴爲蛇紋買書因鳥迹評眼前無佛祖詩癖有山兄句妙唐風在心空漢月明晝禪休樹影夜梵雜松聲夏減遊方興秋添住嶽情何時修白業去結嬾殘盟

簡翼之

碧樹綠蕪空亂雲故人何處隔江村舊書在手再三讀新恨從頭又一番竹幘隨行家具活蘭亭摹出典刑存幾時定訪揚雄宅爲問太經裏言

送陳衡中之越

見說防稽郡風流如晉時貧惟將母去淸不要人知修竹王猷宅春風夏禹祠到官遊有暇好寄剡中詩

蟬

髙栁夕陽收繁弦奏未休數聲風露飽一殻古今愁涼思知秦樹哀鳴亂渭流年年離別處幾曲送殘秋

上馮集賢

忠言如海膽如山趣入端門虎豹間玉筍曉班聨鷺序紫檀春殿對龍顏气淩百辟星辰動賦就三都造化閒豈向長沙淹賈傅淳風會見筆追還

送閔思齊浙東帥府椽

南越連閩徼東瀛貢百蠻軍營威帥閫記室比官班之子稱時彥羣公譽早攀詩壇堪白戰幕府正朱顏橫槊金飈動談兵玉帳閒貨通夷舶富民羨國風還夜柝鯨潛海春旗豹隠山攜琴遊有暇挈榼酒休慳將佐知書貴勲名待詔頒孟堅詞訟作畱照汗靑間

喜馬伯庸待制扈從還京

嚴蹕傳聲入建章漢宮趨陛肅鴛行駕回黃道淸塵動人在金鑾白日長承詔曉聞天語近賜衣春覺聖恩香馬卿賦獵兼忠諫獨許驂乘錫尙方

送陳行之之信州推官

漢守曾懸榻家聲復世綸贊亷推士雅列郡重嘉賔昭代詳刑讞賢僚體聖仁袴襦憐故老狴犴念寃人英幹登時望文華異等倫固宜膺寵渥豈但活罷民江左開藩舊風流佐幕新平反須有頌剛決看如神郤鑑初榮養黃香早締婣錦還鄕巳晝防戲室俄春自補尋山屐誰親墊雨巾拊循恩易洽煦嫗俗當淳曲動陽闗疊樽移祖帳陳未能忘手握何得更情親羨爾丹霄貴悲餘白髮貧尙期金鼎藥猶客素衣塵巖壑將幽賞煙霞欲隠淪交遊千古事離別百年身楚澤寒多雁吳波暖見鱗相思不相見音問莫辭頻

寄翰苑所知

多士當文治明良際盛時騷壇先佩印防陣巳搴旗西極蹄千里南溟翼四垂疾雷天地破崩嶽鬼神移學過三都賦神超七步詩陰何須大賞鮑謝只平欺尺璧光難掩華鐘響發遲人遊丹桂窟鳯噦碧梧枝漢室方虛席枚臯復擅詞數承恩詔見趨赴重官儀皇閣登淸要蒼生息舊疲星辰侵履舄桃李傍堦墀珂裏豪家逐銅駝樂部隨行歌金騕褭醉舞玉參差杜曲花偏滿蓬壺酒不辭弓開射熊館劍倚化龍陂秀彥居同寀軒車出共馳侯門相雜遝寒素獨吁嘻塵榻應容下仙舟可待追亦慚才莫逮終負志難衰攀附羞蘿蔦徬徨向路岐未酬題柱興徒抱練絲悲幽谷音猶澁鹽車力尙卑泥途淹騄駬荊棘困黃鸝睍睆還求友騰驤卻避羈愁吟長鋏伴閒夢矮牀知縫掖今誰貴乘桴任所之短章非善頌聊以展吾私

尋貞白先生舊居

百折云嶠千花通水源寒藤垂到地怪石立當門白壤煉丹赤淸池磨劍渾曽來經誦處片雨滴苔痕

江幹暮泊

野色隨墟落江臯煙景饒逺村明晚燒髙岸沒春潮覽鏡芳年去援毫藻思銷琴書苦行役不敢問漁樵

子陵祠堂

一見故人歸去來漁竿不肯博三臺漢陵今日無抔土惟獨先生有釣臺

己亥秋淮南饑客中懷故里朋遊寄之

行李依吳榜飄蓬更楚鄕山川歳雲暮風雨夜何長此地從兵革斯民復旱蝗薦饑懷賑粟久渴望攜漿船婦爭遺穗樵童拾棄芒哭喪多槁塟徵旅少贏糧豈有災重並而無戶損傷一年租幸免眾口飯誰將生晚羞幹祿憂時念彼蒼悲歌思請劍頺墮輙椎牀宵枕當寒澑晨梳候曙光牧羊人戢戢放馬艸荒荒木落明秋野江空月照霜城烏頭並白水樹葉先黃羈客情難遣朋儕興不忘投瓊花院內博塞竹林旁尙恐詩盟淺猶嗔吏鞅妨偏提隨欵段笭箵下滄浪稍遂田園計終須蘿薜藏松筠親戚輩麋鹿弟兄行春寺尋暄暖晴波泛渺茫淸泉濯足冷紫菊染巾香醉任王侯貴閒辭禮數忙龎公厭州府陶令樂柴桑酬答幽期愜交遊素願償短章應得附眞賞莫能量頗似岑參句名因杜甫揚流傳千載後直欲繼前唐

南峯歸云庵

云伴老僧居翠微老僧應共白雲飛杖藜西去人東去日暮僧歸云亦歸

建業閒居春思

杜曲芳菲早江城店捨煙雨靑楡莢地風白栁花天愁結丁香上酲余禁酒前病多遊冶少春事亦畱連

寄眠云處士

聞說華陽洞人間第八天茅君旌屢降景駕常延地吐黃金气潭流碧玉泉神丹光夜發朱艸葉春妍羽客家相接麟洲脈共連山遺秦女藥鋤得漢朝錢處士懷貞遁長生契宿緣童顏曽辟穀鶴相合成仙嘯傲三峯上披研萬化先囊攢五行物劍握七星權石銚靑精飯風鑪紫術煙赤松齊逺躅俗並遐肩九轉功將就雙親念復防卻攜瓊笈轉歸枕白雲眠薊子家嘗歷壺公訣盡傳路回蓬島下杖化葛陂邊經案苔侵徧閒枰雨滴穿池畱洗瓢水壁桂斷琴弦蕙帳空怨蘿牕月自懸嵒存容悵望澗去意潺湲局久棊多變寰淸鼎又遷衲衣期異日築室定他年季世嗟予晚幽棲志獨堅欲隨蒲坐具巳辦布行纒學道無如此遊方恐未然尙遲甘防奉更被苦恩牽腦慮精難滿心憂影或偏蘚壇情願掃茶竈手能煎根究嬰兒後參同混沌前求眞不易遇師匠早哀憐

辟支嵒道人

發寒多不剃門雪少曽開瓦鉢幾星芋石牀三面苔緣衣虱嬾拾避獵鹿長來見說嵒頭樹前生手自栽

水驛

水驛相連曉夜行渾無心記短長亭莫笑楊花道飄泊人生自有一浮萍

李陵臺

寒風揚塵走沙石朔气僵人馬辟易五千步卒當數萬空拳奮張爭無敵單於趣降聲疾呼道窮矢盡身爲俘歸無面目見天子築臺何顏懷古都義血不染戰場艸寧甘北首陰山老空垂逺涕望漢天難灑茂陵松栢邊

靈巖寺上方

霸業銷沈煙樹濃吳王臺殿楚王宮屧廊人去土花碧香逕僧歸秋葉紅母射嵒風動地蛟精徙穴霧迷空明朝江郭重回首寺在翠微蒼靄中

大滌山道士

童顏幾寒暑編葉當衣裳琴古面無漆栢枯身有香樹精爲老僕石髓作漧糧不語坐松下天風吹髮涼

西湖酒家壁畫枯木

衡嶽喬松道途逺成都古栢山川隔忽驚老樹刺眼來疑是頺崖壓東壁拗怒風雷龍虎气盤折造化乾坤力陰連滄海一片秋秀奪西湖兩峯色寒云苒苒霾晝影凍蘚綠沿借春碧醉翁睥睨欲掛衣禪伯經營思憩錫烏鳶冥下踏枝空猿猱夜過嗔藤仄鐵幹銅柯嗅不香蒼雪煙潤將滴便擬攀蘿解糾纒何煩平地生荊棘直須掃去曲碌姿揮作昻霄數千尺

客夜思親

老妻病女去淮西慈母居吳鶴髮衰我獨天涯聽夜雨寒燈三處照相思

梁隆吉遺馮筆並詩答以長句

吳剛夜入廣寒闕生擒老兔出秋月嫦娥泣雨蟾影孤靈藥不舂玉杵歇桂花凝毫拔蒼綠蜀絲纒金縷湘竹紫蘭蕋笑春風愁蓮花仙冠墜簮玉松腴防漆光照眸藤肪搗雪滑欲流樂毅小帖排銀鉤天馬歷塊無九州夢中忘筆那有花古錐畫地飛龍蛇覺來尋錐亦無處但見鳥迹畱平沙

二喬捲

國色雙飛相並栽周郎分得小枝來漢宮早有君王見金屋須教一處開

南嶽李道士畫雙松圖

道士醉臥天柱峯睥睨石上千年之老松松精相感入夢寐化作蒼髯雙老龍酒腸空洞生鱗角飛出兩龍醉不覺須臾霹靂撼五嶽丰隆縮手不敢捉神靈頃刻歸虛無壁上但見雙松圖松耶龍耶莫能詰棟梁霖雨藏禿筆

明皇臥吹簫圖

瑚枕上玉簫橫一曲霓裳萬里行漫道九重宮殿逺幾曽掩得外邊聲

僧日觀畫蒲萄

玉山道人蒼壁立胸瀦萬斛松煤汁吐作千年古怪藤猶帶西湖煙雨濕元气淋漓艸木活太陰菌蠢虫蛇蟄須縈翠霧瘦蛟走晴抉珠黒龍泣神剜鬼刻字崛奇水精火齊光陸離天魔擎來靑帝寶鯨波湧出瑚枝墨花酣春馬乳漲醉夢渴想西涼姿風牕秋疑螙葉語露架夜憶虯柯垂須臾掩卷何所見月落庭空無影時

喜虛碧自龍虎歸

雨中風帽別眞師云滿天壇駕鶴遲囊佩山圖行幾日棋逢仙客看多時丹房芝術春英長玉洞煙霞夜夢離定有壺公逺相送瓢中添著幾篇詩

琵琶亭

聽徹哀弦淚兩行香山居士未心降當年杜老吞聲哭恨不相逢在曲江

雨篷爲吟友題

家分半席並鷗眠興墮吳頭楚尾天機杼曉聲柔櫓月簾惟暝色片帆煙魚龍窟宅同春夢雞犬圖書當夜船咫尺五湖晴景好釣竿閒在艸堂前

昭君曲

荒城萬里風雪寒妾行𨿽危漢室安漢室巳安妾終老妾顏穹廬豈長好漢家將相多良防更選嬋娟滿宮掖單於世世求和親漢塞自此無風塵

虎丘

吳晉豪華冷劫灰竺幹金剎壓崔嵬黃半夜虎精泄紫翠一峯鼇背來池水暗通浦海入巖扉寒枕白雲開輪蹄未散鬼吟寂萬壑松風僧定回

送金華黃晉卿之諸曁州判官

夫子今衡鑑斯文屬在玆擅場年鼎盛抱業器瓌奇鶚薦嶄頭角鶯遷奮羽儀詞源傾渤澥筆陣偃蛟螭太極鉤金賦先儒射防辭秋闈前決勝春榜後名馳激切波瀾立鐫鑱物象危光芒牛斗宿標格鳯凰池袍色宮花稱才華制艸宜馬驕曽杏苑臚唱占丹墀王事勤周佐官聫逼郡麾談經猶寶地視篆必瓜期漸覺腰章寵徐看利澤施治應黃霸最民定邵棠思郢雪聆髙調郇云喜近披晚陪靈運屐早訪董生帷梓匠寧辭斵樗材忝辱知塵凡勞防化傳玩指瑕疵我自哀王粲伊誰說項斯碧山招未隠白髮病相欺歳晏空江急風回落木悲雨來孤枕夜夢別故人時畱滯飄蓬梗攀援折桂枝願言多善政尙得播聲時

觀沈氏盆開雙頭蓮花戲作

一枝傾國又傾城笑並香腮百媚生湘浦二妃窺寶鏡星宮雙陸下銀金波影儷嬋娟巧玉露心分沆瀣淸曽向鴛鴦屏上看野花空得合歡名

送宗上人遊金陵

千峯亂水上一榻到應分古像焚香禮寒鐘出定聞瓶離劍池月錫入秣陵云好去北山住艸堂休勒文

吳中菊花盛開

菊花三百六十種處處名園花不同安得化身千百億一花著取一吟翁

悼郭祥卿錄判

燕臺气槪汾陽裔赤驥騰驤彩鳯飛吏鞅晚淹彭澤米酒錢春典杜陵衣西山手板情還適東裏角巾身不歸空有遺文落人世朱弦聲絕賞音稀

題玉環聨轡圖

赭袍紅暎縷金衣笑並花驄酒力微試問六龍西幸日有人曽侍翠華歸

閱張上卿仙遊錄

漢祖龍飛日眞人豹隠中綸音來薊北驛傳起江東聖徳深教門厚植功垂衣軒帝治問道廣成風獸夢符坤極鴻門建震宮雨敷皇澤意雪應紫宸衷白玉刋章重黃門範櫑雄制詞天藻疊冠佩露華濃宣室繁釐受髙禖敬祀恭嚴齋迎景祚正念格晨穹宇宙樞機運雷霆寂黙通扈驂鑾從近恩賚上方隆裔演畱侯系經開柱史防五朝膺顯渥百辟仰精忠宗戚勲封盛師生祿秩崇力辭君九錫首邁爵三公第宅仙官府逍遙綺皓翁漆園春未老蓬島藥何窮詔下瑤京鶴神升絳闕虹自期沖舉去誰識壽齡終霄駕煙霞逺星壇杖屨空圖容曽翰苑遺迹漫崆峒太上元無象微謡詎得工獨存淸淨化爲國致年丰

答無住上人

隠去看看白髮新艸堂資盡篋生塵五陵亦有閒相識只把黃金笑買春

吳江石橋新成

五色何年補泬寥百弓無地駕瓊瑤老龍千尺臥寒玉雌霓半空橫彩綃天路行看星象逼江濤怒息水犀囂騎便欲超銀漢直踐臺階挹斗杓

淵明像

環堵蕭然瓢屢空不詳姓字一衰翁此身自謂羲皇上卻墮閒人畫卷中

答馬懷秀兄弟見訪

移家連晚歳屏迹值春寒舊業遺松逕幽棲逺杏壇數椽容膝易五斗折腰難有客來排闥無人爲整冠諷詩稱鮑照臥雪念袁安下裏誰余和髙山爾自彈迎門屐齒折扶病帶圍寛乍喜交時彥相尋到冷官鄰驚都騎盛僕出艸堂看光價連城璧風流萟苑蘭老嗟傾蓋晚貧覺布衣單午竈添茶具煙蓑罷釣竿傳呼聞杜曲榮耀滿江幹文雅多歆艷殷勤少接歡長鯨鉤上掣巨闕匣中蟠筆力千鈞弩襟懷百丈瀾籍通金馬選詔待紫泥幹樂毅曽彊趙夷吾遂霸桓貴應聨萬石功定服三韓畱取刋彛鼎勲名未汝闌

太白扁舟圖

錦袍煙艇夜郎西酒思金鑾入直時不道相思杜陵老愁吟落月屋梁詩

雨夜懷虛碧

共有煙霞疾襟期江海分故人年老別寒雨夜深聞地肺潛通嶽峩眉秀拂云何時負笈去稽首五千文

淸明病中

少年令節醉花前老病花前服藥眠自檢銅人試楡火午窓燒艾起新煙

簡無功

種種念餘發垂垂懷老禪公卿旣無分巾盎欲隨緣布韤雲門寺銅瓶雪竇泉他年調水牯鼻孔不煩穿

春歸

釀蜜筒香蜂報衙杏梁泥歇燕成家浮萍斷送春歸去盡向東流載落花

漁莊爲魏濟民賦

彭澤歸來菊未荒便投簮紱弄滄浪一篷煙火蒓鱸興數畆茅茨橘柚香欸乃幾時歌古調籧篨何處避殘陽釣閒若枕圖書臥應被人稱是墨莊

雪夜有懷

雪壓狐裘醉玉京夜聞歌吹到天明寒牕病起今頭白始聽春蠶食葉聲

竹枝詞

莫折閶門楊栁條帶將離恨過楓橋向道春愁不禁蕩蘭舟長放櫓輕搖

唐宮詞補遺

海內升平服四夷逺邦貢物盡珍奇近頒手詔俱停罷獨許南方進荔枝

又

罷朝輕輦駐花邊催喚黃門住靜鞭三十六宮人笑語上前爭索洗兒錢

又

昭陽仙仗五雲中遙聽笙簫起碧空夜半月明人望幸君王自在廣寒宮

又

宮娥隨駕蜀山回春日還從內苑來聞道上皇憂寢食禦前休報海棠開

發白解嘲

吳霜兩鬢早先秋聞道愁多會白頭溪上鷺鷥渾似雪想應無那一身愁

大禹祠

力平水土勢回天功業三千五百年四海九州皆禹迹獨畱陵寢越山邊

靑衣洞隠者

淸泉自盥沐丱發不冠巾看盡世間事爭如林下人嘯云嵒谷應坐石鹿麋親莫棄茅庵去白桃花又春

西湖所見

綠闌干防水鱗鱗蘇小門前栁弄春聽得語聲嬌不見隔簾佯喚賣花人

貞義女廟

貞女浣紗日行人去國悲生前漂母饋身後謫仙詞白月沈魂在黃金報徳遲如何孟少府到此不題詩

題許山人居

葺茅棲碧巘梯路上云危樹影池搖曲泉聲石礙遲鳥銜丸罷藥猿拾著殘棋見說仙家伴時來覓紫芝

江東客中

詩人不是欠生涯野性從前嬾在家冷眼春來元有分看山看雪看梅花

秣陵晚眺

天塹鴻流擁積沙石城虎踞漫雄誇山陵靑艸六朝地巷陌烏衣百姓家紫蓋黃旗消王气瓊枝璧月弔庭花孤云更作降旛勢目斷樓船日又斜

田間見

破屋無茅柱腳斜一農頭白病看家年來水澇秧難蒔卻傍湖塍種藕花

公子家

朱門黃道擁髙槐拂曉鳴騶散乳鴉紅叱撥驕矜匼匝黒昆侖黠解琵琶姬將銀蠟燒明月犬帶金鈴臥落花不信銅駝荊棘裏百年前是五侯家

宮詞

月照芙蓉水殿秋仙韶一曲奏涼州髙皇尙愛梨園舞宜索當年菊部頭

又

條脫金寒翠袖冰羊車夢裏轆轤聲薫鑪宿得沈香火暖卻春纎調玉笙

姑蘇臺

妖艷分明搆禍胎黃金瓌麗更危臺笙歌夜倚東風醉粉黛春從南國來原艸翠迷行輦迹野花紅髮舞衣灰豪華肯信今爲沼煙水翻令後世哀

長卿

一病文園渴思深秖應惆悵爲鳴琴老來減盡淩雲气卻賦長門易酒金

席上贈歌者

十疋吳綾賞永新一聲歌歇店梁塵家徒四壁門如水那得明珠換美人

垂虹亭秋日遣興

滿袖玉皇香案煙防霓背上俯晴川紅黃霜樹瑚海黒白雲花玳瑁天圃空離樓十二丹墀罷對字三千吟豪醉蘸吳江水寫與騎鯨李謫仙

阿房宮圖

千門萬戶矗靑冥六國脂膏四海兵豈但此中非帝業當時猶更有儒坑

送牟都事景陽赴浙東帥幕

蜀郡方齊魯文翁邁儁賢箕裘承憲業星宿近臺躔宇宙汾陽鼎風雲祖逖鞭閫威分海徼節制控閩川饋餉功曽立亷能迹屢傳儒冠眞耀武帥府重芳年參畫旌麾右馳驅將相前豪揮驚艸檄燕集見華篇吏牘分占授軍機妙轉旋百蠻元震詟諸校益貞堅訓練羣材進鈞陶眾彥遷栁營兵鎭肅蓮幕紱光鮮除內恩終許安邊詔必憐酒容山簡醉騎想葛彊聨日月新堯歷車書舊漢天揚雄兼賦頌嘉什到甘泉

騾綱圖

劍閣淸塵犯屬車綱驘防得荔枝無卻嫌畫史才情少不作承平舞馬圖

初夏別業

別墅淸深無俗人蛛絲牕戶网遊塵綠陰鏤日新歡夏紅雨鏖花故惱春病去情懷逢酒惡困來天气與茶親壁間烏帽長閒卻肯學陶家戴漉巾

燕

銜得香泥去花間日午時玉人方睡起莫訝捲簾遲

謝僧遺石鎗

逺寄奇鎗紫玉形寒翁歡喜欲鐫銘茅峯道士傳茶訣林屋山人送水經崖瀑松風添瑟縮地鑪槐火共靑熒矮瓶未罄長鑱健且傍云根飽茯苓

荷錢

拾來虛費藕絲穿暴富池塘積萬千人世不平如買得夏天那有蓋鷗眠

春日野步書田家

翳日榿雲翠幄遮葑圍髙下奕枰斜陂塘幾曲深淺水桃李一溪紅白花頳尾自跳魚放子綠頭相並鴨眠沙春郊景物堪圖寫輸與煙樵雨牧家

客燕雨懷

都門飛雨布袍泥遊子魂銷幾夢歸賦有聲華羞狗監淚無气槪笑牛衣客愁萬斛添杯量春瘦三分減帶圍不似江南煙艇小栁花如雪荻魚肥

寒食

十日花時九雨風年年百五病愁中春寒不禁香篝火紅蠟靑煙憶漢宮

舊內臣家老馬

罷直奚官雪滿腮少年曽扈上之回金砧成削蹄多裂玉秣辛酸齒半摧苜蓿地閒春艸徧葡萄宮廢野花開病嘶破攊秋風夜猶憶先朝較獵來

蠶婦

繅得新絲白將來織素縑自慙非錦綺尙被舞人嫌

端石硯

千年嵒璞斬新硎一片琳腴截紫靑雲漢帶星來玉匣墨池蒸雨出滄溟煙開霧斂天晶彩海靜江澄地典刑要與陶作佳傳老磨松液寫黃庭

東風

東風吹綠上汀洲染出江南一片愁長到春來問芳艸不知何地可忘憂

無題效李商隠

糚淺顰深憑綺疏小郎新拜執金吾弦中言語分明怨裀上腰肢準擬扶翠履鴛寒慵鬭艸紅牙馬暖罷摴蒱無人商略心頭事潛向花間卜紫姑

旱鄕田父言

疲牛病喘餓桑間碌碡閒眠麥地幹殘稅驅將兒子去豆畦卻倩艸人看

雙陸

金縷紋桑斵局堅紅雲倒浸一池蓮星環紫極無多防月印銀潢有兩弦行采砧聲鳴素練計籌花片落牙錢个人慣受卑棲苦長爲歸遲罰綺筵

秣陵寓居

荒園日日涉蓬蒿破屋年年蓋把茅向石側生花倚勢緣墻直上荳攀髙歸兮春艸蕪三徑老矣松風有二毛莫笑家貧拙於事長須能壓搾頭糟

春病起卽事

壯懷玉具劍空攜老去金門獻賦遲服藥身軀多病日養花天气半陰時愁鄕塵積瑤琴嶽夢境寒生翠被池春事幾何公事急可憐蝴蝶掛蛛絲

孟能靜席上出四物分韻得牙背爬花字詩成贈

天女纎纎罷散花嬰兒一掌玉藏瑕寒生鉤弋兩三指春屈柔荑四五芽骸垢有瘡膚起粟臂風無力手長麻老夫技癢煩消遣休忤仙姑打蔡家

蘭

分向湘山伴野蒿偶並香艸入離騷淸名悔出羣芳上不入離騷更自髙

許山人家

桐君種藥隠蘅臯竹祖生孫共養髙茶腳碧雲凝午椀酒聲紅雨滴春槽休糧貌古添淸瘦餌術身輕長綠毛仙詔未頒遲拔宅家資猶戀一溪桃

答無功嵗暮見寄

豆稭灰動擁鑪天品字煨殘榾柮煙詩艸病多刪枕上眼花書久廢燈前老依蕭寺僧畱宿相對蒲團夜不眠筋力漸衰余習在夢中去趂暗中船

書趙集賢詩翰後

九天宮闕郁嵯峨公昔騎龍上大羅文在玉堂多煥爛淚經銅狄一滂沱原陵禾黍悲酆鎬人物風流繼永和今日吳牋拜遺墨只堪哀怨不堪歌

兩宋名賢小集卷三百七十六

欽定四庫全書

兩宋名賢小集卷三百七十七

宋陳

思編

元陳世隆補

秋堂遺稿

柴望字仲山文溪人倜儻有气節往來都下名公卿俱客禮致之髙宗朝叩闕十上書議論抗直迕防遂系獄旋奉詔放還晚年山居杜門謝絕世緣惟以詩自娯云

吳樵溪山居

老子無家計蕭然屋數間頭邊惟白髮眼底是靑山碁急鳥聲散琴低鶴睡閒片雲長似伴朝去暮飛還

送朱南山開蜀閫

殿上傳宣內引官一封歷歷奏忠肝八千里路先聲至百萬都人夾道觀節度晉公新授鉞淮陰韓信舊登壇擎天正要中流柱莫擬人間蜀道難

詔許出獄呈京尹節齋趙公

臣子狂愚獻直言聖明寛大度如天十封應詔皆焚槁一片憂時秖似數象逢丁陽九戹元爲鑑後千年今朝有防從天下知召長沙到席前

靈芝寺別祖席諸友

落日寒城暮雨餘滿斟離酒意何如見妻還指張儀舌痛國誰憐賈誼書羸馬病僮旋雇債寺禽山獠亦欷歔長安可是深居處更向深山深處居

富陽道中

幾年只向長安去今日囊書被防回馬首獨行秋葉落鱸魚時共菊花杯黃昏鐘動雁初下夜半月明潮正來我自不歸歸便得故園早晚早梅開

和周居易見寄韻

十年爲客上長安人指冰山不會寒開口盡言投老易到頭只是掛冠難低棲屋宇居常穏巧小園池坐盡寛別有前溪魚可釣也須栽竹傍欄幹

夢傅說

傅說爲霖入夢中髙宗一念與天通後來亦有君王夢不是陽臺卽月宮

錢塘

不記錢王建國年尙遺彊弩射潮痕地回王气歸吳分山挾潮聲出海門南渡幾年猶昨日西湖疎影自黃昏客來獨憑欄漧處時聽漁歌過逺村

越王勾踐墓

秦望山頭自夕陽傷心誰復賦淒涼今人不見亡吳事故墓猶傳霸越鄕雨打亂花迷復道鳥翻黃葉下宮墻登臨莫向髙臺望煙樹中原正渺茫

送馬太初之越

一去山陰一冉溪如何還只任分攜雨無聊賴人無寐水又潺湲鳥又啼明日不知君上馬中宵誰與共聞雞去時應有蘭亭句爲我臨池援筆題

戒珠寺右軍宅

蒼樹寒煙兩渺茫後來誰此弔興亡晉朝風物今流水蕭寺鐘聲幾夕陽話燕梁空春雨急愛鵝人去暮山長學書弟子知何在風過池塘墨尙香

和王景陽越中寄別韻

故人書只問平安分巳還山豈願官猿鶴不驚松逕夢貂蟬難換竹皮冠長安落葉秋深見故國斜陽雨後看莫道剡中吟不盡不成吟處亦停鞍

西施

十二金釵對對鋪三千粉黛膩如酥君王莫道六宮醜一个西施已破吳

範蠡

五月菇蒲八月秋年年灑淚酹江頭伍胥忿怒三閭怨爭似鴟夷一釣舟

金臺泊舟

欲謀歸去計歸去更匆匆王化何時北江流日夜東片帆山共水竟夕雨和風時事只如此相催成老翁

宿湖外

懶入城中去來維栁下舟空江明月上殘雨夕陽收好景多歸夜他鄕易得秋倚梧吟不盡樽酒更登樓

金山寺

荻花蘆葉正山在長江寺在山門逕但從船出入僧房多住水中間江空落日斜猶照夜半秋潮去復還吟興未闌天欲曙一行斜雁起蒼灣

鳯凰臺

灑盡梧桐酒一杯興亡前事獨徘徊烏衣冉冉斜陽下白鷺茫茫江水來鳯去不知經幾載客來惟只見髙臺間於登眺成孤嘯五百年間王气回

石頭寺和王寧翁韻

懷鄕弔古易傷心絕頂危亭共客臨朝市亂經兵火後山川轉覺樹云深百年歌舞空臺沼六代豪華漫陸沈惟有亂鴉歸去晚夕陽無限暮城陰

多景樓

早被垂楊系去舟五更潮落大江頭闗河北望幾千里淮海南來第一樓昔日最多風景處今人偏動黍離愁煙沙洞翻蘋末欲倚西風問仲謀

山陰蘭亭

寂寂山陰事巳塵至今亭址尙嶙峋落花時節朝朝雨挿栁人家處處春曲水自流寒食酒茂陵無復永和人昭陵繭紙今何在空有梅花防翠瑉

別故人

便未成名也自歸不應猿鶴更猜疑冷看世事頻移局懶與仙人共奕碁南渡只今惟有酒西興臨別是誰詩行藏正要知時節卻是時人未得知

送葉若磯之金陵謁信庵

一片斜陽落渡頭靑袍烏帽獨登樓江流建業三千里山色淮南數百州都督正開羊祜府誰人得上李膺舟此行不爲揚州鶴一字堪封萬戶侯

呈中書權直程滄洲

玉防傳宣夜直扉制麻侵晚進呈歸三槐龍影連靑鎖千栁鶯聲度紫微袖惹鑪香飄霧靄硯傳盤露映旌旂承恩更賜金蓮炬猶勝淸光太乙藜

富春嚴子陵祠

桑田何處海漫漫耕壠傳聞建武間眞主不緣符白水先生安可飯靑山至今靑艸遺寒燒此日秋江起暮潺萬里崎嶇祠下路不知行役幾人閒

歸來

歸計年來付酒杯任他猿鶴自相猜東家種竹西鄰看前日移花昨夜開鐘送夕陽歸艸木風吹涼月上樓臺老來懶聽他家曲惟看柴門長綠苔

長城

漠漠沙場萬里遙千夫一日起臨洮若無道徳爲幹櫓更是秦人築更髙

沛中歌

秦時日月漢山河家計今誰與仲多天子不知天下貴酒中惟唱沛中歌

越山

吳越山分兩岸靑隔江帆影是西興江花亂落如紅雨雲樹髙低似畫屏錢氏古鄕迷輦道越王芳艸上諸陵已知太乙臨吳分曉看祥烏夜看星

云夢

紀生尙可稱皇帝韓信何妨作假王今日僞遊眞是僞只因一躡誤髙皇

塞下行贈韋士穎歸鄂渚上江陵謁閩相

夫運帷幄籌艸軍前檄毋但曰白面書生之未學也馬上撲鞭隨從軍樂後誦弔古戰場文使驚濤亂石相顧駭愕者此重食武昌魚後會公案

長安二月春正濃長江二月風正急城頭楊栁雪絮飛道旁粘雨沈潦濕邯鄲誰家俠少年上馬意气揮金鞭下馬掃筆大如椽興來一石未能醉劇飲數斗口流涎玉山趺倒扶未起金鞭畱當酒家裏隔樓彷佛畫眉人相邀夜宿鴛鴦被睡魔不醒五更鐘聲吹斷相思淚嘐嘐鳴雞將渡闗欲去未去踟躕間道逢項莊把劍舞樓上美人歌玉環剨然掣電蛟龍怒便指南樓問歸路二千三百里更長爾僕衣糧我屝靑衫著破不堪典典到靑衫誰共語世上豈無此髯漢散財結客千千萬豈無燕昭萬黃金築作髙臺禮瓌彥秦坑漢罵不肯收自是一番遭薄賤唐人科舉更糊名天下英雄消阻盡生兒不學去封侯毛錐弄禿成霜鬢世無荊斬樊於期只今誰復是男兒我聞兵防戰危事愁殺天上蚩尢旗人心永平易思亂中原塊土爭驅漢蔡人未下敵未誅機來一發不容間三邊未卽妖祲淸天乎何時能洗兵送君不作斷腸客三客一騎君西徵臨岐酌酒再三語今日君王自神武此行投筆事班超不必區區問兒女上流夜夜箭如雨下流炮火驚淮甸襄師重屯郢州北北師未解長江面勸君莫賦橫槊詩樓頭正要籌邊算軍前一著天下奇夜斬樓蘭無人知露布直到天子墀六宮歡動龍顏怡惟淸象武獻太廟未央前殿稱玉巵搴旗斬將不足道運籌帷幄果爲誰曰何功第一參次之噫吁嘻帝命我公歸衮衣

長生

武皇何事駕虛空金闕求仙路未通王母不來方士去茂陵可是廣寒宮

寄徐編校

近傳丹詔下彤墀夜鶴寒猿也自疑江上晚風終是急山中白日最相宜潮生潮滅鷗先見花落花開蝶未知懷玉山人如問我爛柯山下看圍碁

重到都門效轆轤體

兩年不作京華夢重到湖山事巳非栁外晚風寒夕節花開天气雨晴時欄幹獨憑鶯飛去簾幕低垂燕未歸欲托焦桐理心事滿庭芳艸又斜暉

蘇武

十九年間不辱君論功何獨後諸臣若教倒數淩煙像也是當時第一人

金陵秋赴別江壽翁

憶向西風折翅歸每欣黃菊滿疎籬十書詣闕無知己千里離家有路岐嵗月易驚孤客夢文章難比少年時荻花蘆葉休淒怨自有新開竇桂枝

子陵臺

曽與劉郎共起居如何不肯受除書最憐人笑先生錯正好爲官卻釣魚

昭陽殿

禍水流來漢火亡白頭宮女恨昭陽至今人見飛來燕猶爲君王暗斷腸

奇气樓

此齋全占崧髙勝更盡樓前第一奇芳艸碧連天水處數峯靑斷暮煙時山川不逐陰晴換宇宙閒看嵗月移琴巳懶彈書懶讀一簾花影詠春遲

髙齋晚望

才是靑山便卜鄰世情那得較紛紜霧連逺岫分爲雨煙起人家去作云栁色晴光扶檻入鶯聲人語隔牕聞髙齋獨捲重簾坐花落棊牀日未曛

西湖

年年栁眼靑歸處門外遊人可自閒天气又晴晴又雨樓臺依寺寺依山酒邊歌拍穿花外船上簫聲落水間光景畱連空自惜鷓鴣啼罷暮城闗

山居

老來無一事僮與鶴相隨繞屋疎疎竹編墻短短籬起來花換影知去睡多時莫厭山居寂山人祗自宜

客中夜雨

離情先怯向邊州寒葉敲牕更報秋幾防攪殘千里夢一聲滴作兩鄕愁苦緣楊栁沾離席偶傍梧桐濺小樓惟有孤燈照明滅夜深無語攬重裘

江心寺

寺北金焦徹夜開一山恰似小蓬萊塔分兩岸波中影潮長三門石上苔遺老爲言前日事上皇曽渡此江來中流滚滚英雄淚輸與髙僧入定回

重題黃鶴樓

自從崔顥題詩後更有何人弔禰衡芳艸不知鸚鵡恨晴天惟見漢陽城樓頭月落酒方醒岸口風髙雁正鳴五百年前黃鶴去閒尋鷗鷺結詩盟

淝水

想見西風對壘時目中先巳料安危淮淝百萬兵𨿽眾未抵東山一局碁

除夕對梅

靑春無復駐年華幾度江梅暗憶家惆悵新愁添白髮鬢邊如雪映寒花

別永嘉使君趙致軒

一番出處計何如流泊中川不爲魚落日淒涼秋老矣西風浩蕩客歸歟吟成白髮逢知巳費盡黃金買古書明發灞橋橋上路借君帆力更吹噓

蘄州別友

客中逢客上夷陵輾轉淒涼睡不成無酒送君之逺道有誰吹角向江城白髮亂生人漸老靑燈相對兩無情詰朝共發蘄州岸知到江山更幾程

上忠齋丞相四首

世事篙人一葉舟長歌短棹發中流今朝正得東風便才是西風便轉頭

爛柯山下采樵民盡日觀碁局局新黒白兩般多著過後來一著要髙人

江南江北路迢迢往事東風恨未消昨夜杜鵑啼不了始知春在洛陽橋

九陌紅塵撲帽紗囊書幾度進官家近來不甚知時事只是栽桑不種花

卽事

洞風塵莽未明天翻地覆刼將盈翠華海上知何似白首山中空自驚笑向鶯花非世界夢迷弓劍繞皇陵誰知薇蕨同杯酒爲酹興亡終古靈

和通判弟隨亨書感韻

風沙萬里夢堪驚地老天荒只此情世上但知王蠋義人間惟有伯夷淸堂前舊燕歸何處花外啼鵑月幾更莫話淒涼當日事劍歌淚盡血沾纓

中秋待月用弟察推元彪韻

待月南樓月不明百年虛負此宵情浮陰亂向空中起圓影偏從塞外淸江國瀟瀟淒露气山城處處動笳聲何人獨抱琵琶坐淚滴冰弦暗恨生

兩宋名賢小集卷三百七十七

欽定四庫全書

兩宋名賢小集卷三百七十八

宋陳

思編

元陳世隆補

王尙書遺稿

王應麟字伯厚鄞人九嵗通六經父性嚴急每授題設巍坐命坐堂下刻燭以俟少緩輒訶譴之由是爲文益敏捷淳祐元年舉進士時年十九從王埜受學初調西安主簿及監平江倉與提舉浙西常平茶鹽徵賦弭亂俱有法又調揚州教授嘗以事舉子業者一切委棄制度典故漫不省乃閉門發憤誓以博學宏詞科自見假館閣書讀之寶祐四年中是科旣而添差浙西安撫使幹辦公事帝禦集賢殿策士欲易第七卷

置其首應麟讀之乃頓首曰是捲古誼若鑑忠肝如鐵石臣敢爲得士賀遂以第七卷

爲首選及唱名乃文天祥也累遷太學錄進武學博士屢疏言事與丞相丁大全忤遂罷職大全敗通判臺州召爲太常博士時湯文淸公爲少卿比屋而居朝夕講道論闗洛濓閩江西之同異擢祕書郎俄兼沂靖惠王府教授彗星見應詔極論執政侍從臺諫之辜積私財行公田之害累遷祕書少監兼侍讀會賈似道拜平章事因冬雷極言防姦邪總威福諸事似道斥逐之以祕閣修撰主管崇禧觀久之起知徽州其父嘗守是郡父老皆曰此淸白太守子也摧豪右省租賦民大悅召爲祕書監累遷起居郎兼權吏部侍郎指陳成敗逆順之說時朝臣無以邊事言者及似道潰師江上授中書舍人兼直學士院卽引疏陳十事進禮部侍郎日食應詔論答天戒五事陳備禦十策且請更封濟王竑大國表墓賜諡如請行尋轉尙書兼給事中覈奏畱夢炎用私人徐【缺】爲禦史疏再上不報出闗俟命再奏仍不報遂東歸詔中使譚純徳以翰林學士召辭不赴家居二十年號深寧居士革歷來杜門著述甚富卒年七十有四

鼈山【進士袁鏞抗節死於此山家人投山下溺死者十有七人】

天柱不可折柱折不可撐九鼎不可覆鼎覆人莫扛袁公烈丈夫獨立東南方欲以一巳力代國相頡頑適遭宋祚移恥爲不義戕奮然抱志起誓欲掃攙槍拔劍突前麾手回日月光敵勢愈猖獗山摧失忠良嗚呼絕倫志不得騁才長妻拏悉從溺枯骨誰爲襄忠烈動天地遊魂爲國殤山水倍堪悲抱恨徹穹蒼穹蒼幸一息庶幾紀星霜西風白楊路哀猿號崇岡解劍掛墓柏泣下沾衣裳惜哉時不利抽毫述悲傷

天童寺

十里靑松接翠微梵王宮殿白雲飛鐘聲出岫客初到月色滿庭僧未歸偶有閒情依淨土竟無塵慮瀆天機明朝尙有登髙興千仞岡頭一振衣

望春山

羣峯西南起還伏湖上丹丘立於獨神仙寓迹山水間不在幽深在淸淑松潭水暖龍欲起蕙帳人空鶴自宿飛雲曉馭紫瓊車沆瀣宵涵白銀屋蓬萊之名不可思俗客須當避爾躅

東錢湖

湖艸靑靑湖水平酒航西渡入空明月波夜靜銀浮鏡霞嶼春深錦作屏丞相祠前惟古柏讀書臺上但啼鶯年年謝豹花開日猶有遊人作伴行

唐開成年墓志石

元至元二十七年城中握蘭橋旁民家築室穿土得志石一片其文乃唐開成四年太原王夫人之墓志謂其曽祖王元浩在宗時拜諫議大夫左庶子慕巢由之志辭疾不就前宋尙書王應麟爲詩以紀其事

鴻蒙肇開辟變嬗幾成毀寥寥斷竹歌瓦堲溯姚姒周墳典以族詎認靑烏子公琴記咎繇邢山稱東裏葛淯失之矯璠璵過於侈焉知宮夾墓莫識言水銅槃字十六銘自比於始延陵有孔篆烏寧半辭止漢甎猶簡朴石章寖華靡無愧惟有道媚俗多虛美七松談士良何以懲不軌載筆鮮南董襲浮謬藏否豈悟冢中人三百年不死婦名弗出閫古未有碑誄諡見春秋初志起典午氏簪蒿隠士妻芳刻垂千祀楊髙托不朽習之文中理或犯葵丘禁息國事何恥蛾眉爲黃土磨滅更誰紀宰如比何人維邑之士女逸民孺仲裔冰雪濯紈綺采儷古鄞州儉勤終莫齒試問幾何年頗與銅人似𨿽微黃絹辭亦質而不俚丘夷池又平蓬顆今防市聚廬寒刼灰餘光輝泥滓曰徳巢由儔閨曰萊鴻比我行松柏下勢榮朝菌爾隆碣牛礪角翁仲臥荊杞蘭艾均一塵玉瑉同一燬孤竹夢泡然栁下壠孰是片石幸有傳詩以貽彤史

兩宋名賢小集卷三百七十八

欽定四庫全書

兩宋名賢小集卷三百七十九

宋陳

思編

元陳世隆補

瑞州小集

陳【失名】東甌人字號行履無考

山居

白雲防危屋遙隔世人家野逕不多竹幽蘭自作花敝衣僧說法枯葉樹成槎門外禽相狎雙雙浴晚沙

湘靈鼓瑟

蒼梧云杳杳湘浦月沈沈誰將竹間淚彈成絲上音如怨復如訴可聽不可尋乃知二帝子尙懷千載心君臣等天地死生空古今

貧居

秋風山木飛秋日獨行時身共衣冠老妻嫌富貴遲自分澆菊水閒寫詠貧詩此意不可說夜牕明月知

江心寺

誰把袈裟築半峯倚雲樓閣打天鐘東西塔上自分嶼風雨聲中忽見龍隔岸愁吹孤戍角歸鴉寒立夕陽松舊時行殿成荒土煙艸萋萋暝色重

閩嶠軍中

翠華齊擁霍嫖姚卻向靑山說豹韜兵馬夜行殘月下弓旌寒響朔風髙壺漿故老愁啼血野飯將軍猛茹毛自笑書生隨玉帳也腰刀劍束徵袍

秋興

禾黍離離雨滿村望中兵火幾家存荒城半是徵人骨秋月偏驚旅客魂豈意戰塵臨老見不知心事向誰論抱茒蓋得靑山屋多種桃花映酒樽

王宗起城南溪屋

水上小亭淸更新綠陰紈扇白綸巾豈無修竹娯佳客卻有淸風來故人老樹秋聲涼入骨澄江波影玉生鱗讀書偏愛虛牕靜不管門前庾亮塵

泉南滿歸過省下呈友人

二月泉南驛騎回亂離懷抱爲君開雙鳬暫假王喬力百里空淹蔣琬才省幙薇陰遮案靜溪船山色入樓來應知別後遙相憶淸夜吹簫月滿臺

訪陳彥太不遇

每憶可人陳太丘不辭山路逺追遊淸霜拂鬢雞聲早白鶴橫江月影浮豈爲開樽無北海虛聞懸榻待南州題詩興盡空歸去回首梅花百尺樓

九日次王善夫韻

道路多荊棘塵埃滿客衣西風九日至往事百年非王粲思何切馮驩嘆未歸只因江漢逺卻使雁鴻稀

小景

山迥云垂野江空水接天西風陶令宅落日季鷹船愁緒丹心外歸心白雁前如何倦遊客猶是未歸年

宋奧寄友

落日猶未落靑山還自靑鳥飛雲外見泉過竹邊聽童子求新汲先生守舊扃相看不相見應注太經

病中聞歌有感

伏枕巳三月淸明節巳過光陰流水去風雨落花多病久難禁酒愁深懶聽歌門前舟楫動無柰客懷何

趙仲瑜小景

逺水望不極斷雲低復連靑山秋樹屋野渡夕陽船幽思滄洲上歸心白雁前異鄕非隠地聊欲寄林泉老樹依巖壑危橋隔逺村桃花春滿岸雲气曉當門白鳥來書屋靑山落酒樽漁舟忽相過疑是武陵源

官舍有感

臘近衣方授山深寒愈嚴病將書卷廢愁伏酒杯添故里風塵隔微官嵗月淹思歸歸未得低首愧陶潛

王生小景

何處佳山水依稀類輞川春風摩詰畫夜月剡溪船雲樹鄕心外鶯花客淚邊不嫌茒屋小應喜是歸年

秋夜風雨次韻

獨臥苦不寐燈殘知夜深靑氊猶是客白髮最闗心繞屋鳥三匝隔江龍一吟誰家催寄逺孤淚滴淸砧

中秋客邸感懷

今夜天邊月誰期海上看家山𨿽間隔兒女暫團欒露重銀蟾濕風淸玉宇寒年年長是客彊把一樽歡

偶成

滑滑春泥塞路途漫漫新水漲江湖出門世路皆行險只好山林聽鷓鴣

南山作雨北山云野哭村歌處處聞淮岱十年多盜賊誰知一半是官軍

城南春深艸亂飛門前流水沒漁磯百年此地踏靑客今嵗從軍猶未歸

回回僧

秋風響耳環古怪聚人看赤腳行霜地腥身禮月壇儋齋猶買肉掛帛不遮寒亦有西來意相逢欲語難

羅浮山【在江心寺後世傳秦時浮海而至】

乾坤未失鹿滄海欲飛灰人已逃時去山猶擇地來寒流淸有影怪木老非梅西有龍翔寺禪門徹夜開

夜歸

靑松行未盡林外一鐘聞小雨不傷月西風忽破云棹歸秋水逺鄰語夜燈分稚子能無寐空齋讀古文

兩宋名賢小集卷三百七十九

欽定四庫全書

兩宋名賢小集卷三百八十

宋陳

思編

元陳世隆補

待淸軒遺稿

潘音字聲甫天臺人宋季躬耕不仕築室南洲山中詔徵天下遺逸亷訪使檄贊之行固辭有待淸軒遺稿

采芝歌【四首】

曄曄紫芝在彼髙岡於以采之可以充腸唐虞往矣吾身可藏峻宇雕墻未或不亡富貴之畏人兮不若貧賤之徜徉

曄曄紫芝在彼幽谷願言采之可以充腹唐虞往矣吾生未卜髙牙大纛其額也蹙富貴之畏人兮不若貧賤之戩谷

曄曄紫芝在彼層巒於以采之可以常餐唐虞往矣吾將誰幹佩玉鳴鸞其生易殘富貴之畏人兮不若貧賤之身安

曄曄紫芝生彼白石願言采之可以終夕唐虞往矣吾將安索隋珠趙璧寧保無失富貴之畏人兮不若貧賤之自適

有所思

中心有所思蹙損雙蛾眉美人竟長往使我嘆離居寂寞就孤枕彊眠誰得知夜深淸露重飛夢欲何之覺來日遲遲分照上羅帷糚臺理雲鬢種種盡成絲

逺遊

聖人久不作大道將巳矣吾生旣無之惟有幸夕死殷勤謝良友逺涉西江水方從艸廬公共究鵝湖防紛紛朱陸議竊幸窺端倪柰何執徳偏一聘翻然起春秋嚴內外乾坤定冠履西蜀巳空亭箕山仍洗耳迢迢返巖阿惟當隨鹿豕

論學

吾生媿不學學須明吾志軒冕豈不榮此身寧自棄魯叟重成仁孟軻貴取義尙然周可栗況乃秦未帝東海薄連城首陽藐千駟萬古爲綱常殺身何足避

讀石子重先生輯略

吳越逺中原斯文久寥落季子巳邈如言偃亦渺若千載萃頁元石城倡絕學遊楊出程門論議紛灼爍先生咀其華用傳此輯略言深防斯逺施博守則約餘生媿顓防遺言仰光覺大道辟荊蓁天性啟槖籥誠身須固執擇善無蹖駁孔門授受宗誰云盡糟粕

讀黃宣獻公注疏

偉哉黃宣獻讀書盈萬卷正色動巖廊抗疏回霄漢雅志薄紛華幽情耽散玩白首窮簡編頻年下帷幔折衷孔鄭言兼采程朱傳諸經咸有疏殊條盡同貫我幸讀典謨更得觀象彖三百與三千恨正窺其半聖賢傳心訣帝王經世案昭回儼日星鄭紫那能亂

景行篇

吾道久不南於越矧荒裔千載竟寥寥誰能談六藝卓哉石城翁三塾開裏第二程遊其間談道析巨細蒙瞶始窺斑飲食才知味民也揚其波也探其祕師師羨家承濟濟多澤麗正直兪長公髙明黃叔子注書析牛毛辭榮輕敝屣吾宗晴牕翁孤標揚晚嵗黙黙躬行身侃侃斯道衛朝陽聽鳯鳴九臯聞鶴唳嗟予生不辰斯文已墜地孑居空山阿逺謝人間世髙山仰諸賢寤寐爲擁篲庶幾啟予思夕死一徼惠

山中寄友人

我來臥白雲潭影淸華發經嵗無稻粱侵晨采薇蕨峯頭天籟鳴隴上樵歌發還擬醉濁醪與君弄山月

反北山嘲【四首】

達人知進退曲士豈同謀盡使藏身去誰當爲國憂煙霞成痼癖聲價借巢由虎嘯雄心在胡爲鶴唳愁雲壑藏眞客金門寄迹仙神遊招隠賦興致考槃篇麋鹿耽丰艸龍蛇起大川由來枯槁輩長往不知旋一自著荷衣襟期與世違荒唐髙士傳偃蹇北山薇欹枕聞寒瀑衡門嘆落暉臨文每相誚猶爾未忘機橫議還應熄孤標未可親負薪生徳色帶索竟驕人髙蹈箕山上潛蹤潁水濵韋編有明訓苦節若爲論

友人夜宿

雲山多樂事叢桂共君攀別去十年久歸來兩鬢斑倚牕邀素月把酒慰離顏醉後松堂臥濤聲落枕間

喜雨

祝融嚴號令萬物瘁紅鑪甘雨時還降蒼生气欲蘇隴頭饒黍稷澗畔長雕胡獨有夷齊老恆饑色自腴

春暮

門徑鎖煙霞春深山色嘉焚香淸晝永把酒綠陰斜燕雀銜梅豆蜘蛛网栁花塵埃渾不到疑是武陵家

久雨

蕭蕭風雨後四望盡波瀾川湧蛟龍鬭云低鳥鵲寒楚王愁枕簟湘女泣瑯玕煙火孤村絕流離未有餐

南洲丁氏艸堂

仙客棲眞處衡門枕曲流地偏三島接天迥萬山浮匣劍星霜久函書洞壑幽忘機對鷗鳥華發老滄洲

石佛寺

步入迦林逕森嚴梵宇開洪蒙承覺運石壁現如來法相元難壞云衣不用裁九年長面此早巳出塵埃

答揭公【名徯斯】

羨爾聲聞著慙予志慮消空將鳥迹字逺寄鹿門樵白雪應難和靑山未可招從玆采芝去不惜路迢迢

遊石梁

空蒙巖岫轉絕徑石梁懸半壁畱云壑長虹掛玉川采眞移杖履覽勝拂嵐煙此際塵凡隔桃花滿洞天

悼楊侍郎

屈指漢遺老如君復幾何鳯池冠劍近鈴閣典章多國巳成禾黍人還隠薜蘿那堪川上水東逝乏回波

過黃宣獻公故居

翩翩黃叔度早已擅鴻名元老揚休色中朝曳履聲風煙接閭裏瓜葛自親情萬卷書何在空堂鳥鵲驚

避暑

避暑靑山裏炎涼迥不同層崖消雪水髙壑振松風尙可儔韓眾何妨謝祝融回看車馬客煙火市塵中

返照

晚眺豁衝襟芒鞋渡石林山明殘照在水淨落霞深白髮求三彖頽年望五禽欲歌梁父句寂寞不成音

積雪

萬山堆積雪一望浩漫漫漫道陽春曲應愁朔漠寒袁安門外色蘇武海邊餐千古俱搖落令人每自嘆

尋梅

雪凍層巓石膚裂萬壑寒飇吹不歇懸思隴上一枝梅嵗杪空山逞奇絕呼童防蹇漫尋春玉蕋初開丰采新天涯有客長相憶折得寒香寄逺人

山居阻雨

霏霏風雨暗郊原有客含淒獨掩門山鬼嘯云移峭壁毒龍將海漫孤村愁來自灑靑楓淚戰罷誰招絕漠魂繭足空齋無一語不因岑寂怨黃昬

東溪水漲

積雨經時苦自長東溪迥首意淒涼連山巨浪飛春雪數防驚鷗下夕陽神女含情愁洛浦美人揮淚灑瀟湘欲尋舟楫無由渡咫尺天涯共渺茫

中秋無月

翛然杖履步層臺爲望嬋娟海嶠來秋半正當華月滿云深不見廣寒開久良夜愁中度卻恨流光暗裏催濁酒那堪酬節序倚風長嘯轉生哀

登樓秋望

木落霜淸雁影流偶來長嘯獨登樓笳鳴薄暮寒鴉集劍倚遙空紫電流萬里邊塵連大漠一樽漢月醉髙秋深閨少婦思徵戍何處聞砧不動愁

雁巖

一派淸漪景色偏洪蒙鑿破碧雲巓排空瀑布長飛雪競秀奇峯直挿天玉女鏡中鬟影亂眞人掌上露華鮮霜髙雁陣衝寒度未得音書海曲傳

月夜有懷

碧天如洗月團圞有客興懷意漫古木煙消烏鵲繞空山露滴桂枝寒緘書絕塞人何在搔首秋霜鬢巳殘坐聽寒蛩渾不寐夜深無語獨憑欄

曉起

銅壺曉滴漏迢迢坐倚空山四望遙霞彩薫蒸星象斂嵐煙擁防石梁髙襟披左袒心猶壯目極中原恨未消嬾向鏡中看白髮巳蹤迹混漁樵

眞覺寺訪蔡上人

爲尋支遁扣禪闗趺坐觀空出宇寰淨土無塵勞白拂天花如雨落靑山龍皈寶座香雲滿鴿繞經臺佛日閒誰謂陶潛偏嗜酒從今蓮社未應還

龎徳公

髙士遺蹤尙可尋襄陽城外閟幽林久知軒冕浮榮薄巳卜耕鋤樂趣深麟閣不圖丘壑相鹿門應逐白雲深千秋事與人俱往滿目松楸帶夕陰

題淵明對菊圖

當時陶令拂衣回坐見南山逸興催襟度自宜黃菊侶酒樽時有白衣來賦成倦鳥斜陽度書法麟經甲子開千古髙風那可挹翩翩大雅出羣才

讀嶽武穆傳

萬里浮雲入望陰千山落日正沈沈當朝自餒中興志出塞徒勞上將心臣子終天仇未復姦邪設險計殊深惟餘一篋精忠傳揮淚頻看不自禁

悼文丞相

回首中原已陸沈捐軀朔漠气蕭森恐吹餘燼成炎漢未許黃冠返故林社稷忽生千古色綱常無忝百年心總淸骨縈荒艸不復風沙掩素襟

觀稼

欲粟何處畊欲帛何處桑縱使甘凍餒偸生良自傷

遊天姥懷李白

崔嵬天姥振滄洲李白當年夢裏遊一自煙霞歸防筆山靈長倚碧空愁

題許由棄瓢圖

自是淸流謝帝堯潁川洗耳絕塵囂放勲事業今安在仍羨當年一棄瓢

聞鵑

子規聲切月輪斜起望諸陵憶漢家婦女尋芳渾不解鬢云爭挿杜鵑花

兩宋名賢小集卷三百八十

