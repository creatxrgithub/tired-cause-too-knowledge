

欽定四庫全書

集部八

淸江三孔集

總集類

提要

【臣】等謹案淸江三孔集三十卷宋新諭孔文仲及其弟武仲平仲之詩文慶元中臨江守王所編也文仲字經父嘉祐六年進士官中書舍人武仲字常父嘉祐八年進士官禮部侍郎平仲字毅父治平二年進士官金部郎中事迹具宋史本傳文仲兄弟與蘇軾蘇轍同時並以文章名一世故黃庭堅有二蘇聯璧三孔分鼎之語南渡後遺文散佚始訪求而刻之前有慶元五年周必大序陳振孫書錄解題稱文仲二卷武仲七卷平仲二十一卷與此本合文仲詩僅七首然呂祖謙宋文鑑載其早行古詩一首乃佚而不収文鑑編於孝宗淳熙四年舍人集編於寧宗慶元四年在其後二十一年不應不見豈有所去取耶武仲侍郎集靑詞齋文並題曰制於例未安似非原目平仲郎中古律詩外別出詩戱三卷皆人名藥名回文集句之類蓋仿松陵集雜體別爲一卷例也案王士禎居易錄載宋犖寄三孔文集通僅五卷惜其己非慶元之舊士禎犖皆家富圖籍而所見尙非完帙則此本巋然獨全亦深可寶重矣乾隆四十四年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

淸江三孔集原序

行有餘力則以學文聖人之言萬世是程或疑文行忠信之序是不然四科有先後四教非先後特因其材而進徳焉繪事後素不容紊也本朝人物至元祐而盛其兄弟傑然則有臨江之孔氏曰文仲字經父曰武仲字常父曰平仲字毅父先聖四十八代孫也居家孝悌行己謹信蒞官敬事上敬其行美矣冠禮部冠國學登髙第應制舉經自諫垣入詞掖常歷師儒掌內外制毅尢精史學更踐中外天下共稱其文號曰三孔今才百餘年而集稾散逸罕傳誠故郡之闕典也慶元四年太守濡須王實來政修教明瞻喬木而慕先賢旣奠謁其像於學宮又博訪遺文而刻之𨿽曰存一二於千百然讀之者知爲有徳之言而非雕篆之習也總成三十卷屬必大以序昔太史黃魯直頌當時之人才有曰二蘇聨璧三孔分鼎張丞相天覺在元符中詆元祐詞臣極其荒唐謂兩蘇爲狂率則剛直也謂公兄弟爲濶疏則髙潔也夫魯直於蘇氏分兼師友天覺於眉山心服其能皆以公兄弟配之文行何如哉若其出處載國史博雅具別著此不備書紹熙五年四月甲戌少傅觀文殿大學士致仕益國公周必大序

欽定四庫全書

淸江三孔集卷一

宋孔文仲撰

古今體詩

秋月

孤枕夜何永破窗秋已寒雨聲衝夢斷霜气襲衣單利劍摧鋒鍔蒼鸇縮羽翰平生衝鬥气變作淚汍瀾

其二

秋夜不可晨悲歌聊自永頫聴一掀簾星河光烱烱霜浮萬瓦寂月滿四山靜壯心隨北風吹入單於境

次錢穆父新涼可喜

商飈結新寒艸木起餘怨翩翩前庭葉追逐已千萬斜陽背西壁迆邐落藤蔓安得金滿堂聊換酒家劵追隨雙鴻鵠擺脫舊籠圏胡爲汗流赭日與蠅爭飯常恐計不就更以詩屢勸江湖秋水髙百尺風防健何當開竹溪玉腕互酬獻左手持蟹螯平昔固有願

四月三十日慈孝寺山亭席上口占送子惇都運待制赴河北

送客城南寺蕭然雲泉秋客意在萬里聊作須防遊昨夜過新雨淸風滿梁州簮裳合俊彥河圖並天球古來功名人未就不肯休譬如鑿空使尙致安石橊矧今南畆氓往往東西流君能安輯之千倉與萬輈

將至南都途中感舊二首寄錢穆父

北風吹雪滿皇州攜手同爲落魄遊霄【一作云】漢路岐騰萬里江湖塵土積千憂世情共逐飛蓬轉人事都如激浪流只待淸談慰愁病月明幾夜促歸舟

苒苒星霜七換年故人己上碧雲天書憑去鴈𨿽無便路出名都亦有緣秋晚樓臺風作雪雨餘碕防栁生煙應煩北道開樽俎又費公庖幾萬錢

次韻穆父見戲

當年同望赭袍光萬事爭先落彩鋩一別己經陵谷變再來方覺路岐長黃金久壓腰間重白筆才容柱下藏惟願山林息枹鼓免教鴟隼嚇鴛凰【余家近被穿窬累夕鄰居擒盜者叫呼達旦未嘗獲安寢也持此以乞憐於京尹】

制策

制科策

皇帝若曰在昔明王之治天下仁風翔洽徳澤汪濊四序調於上萬物和於下兵革不試刑辟弗用內則俊賢居位以熙於王職外則逺國向風以修於嵗貢建皇極以承天心斂時福以錫民庶然後日星雨露鳥獸艸木效祥薦祉書之不絕朕甚慕之其何術以臻此歟朕承祖宗之業托士民之上明有所未燭化有所未孚而任大守重艱於負荷故詳延魁壘之士思聞讜直之言以輔不逮庶幾乎治蓋人君卽位必求端於天而正諸己惟五事得其常則庶徵協其應朕享國以來靡敢自肆而和气猶郁大異數見乃元年日食三朝洎仲秋地震數路而冀方之廣爲災最甚豈朕弗徳之致歟夙寤晨興思其所以是故圖謀政務則日至中昃而猶多茍簡之習烝進人才則官無虛假而頗乏績用之美種羌非不懷徠也而邊候或時繹騷以至臨遣輔臣憺明神武烝民非不愛養也而生業或未完富以至外馳使者宣布恵教國用𨿽節而尙煩以調度兵籍𨿽眾而未精於簡稽寛闗梁之禁而商靡通捐器玩之巧而工弗戒夫風俗浮薄根於取士之無本道敎之不明而博詢臺閣之論所執者不一豈無救之道焉刑罰煩重出於設法之多門沿襲之不革而將加恩仁之政使死者少緩必有可行之術焉予欲興乎七教兼乎三至以底聖人之道則宜條其先後之序欲明乎六親盡乎五法以極天下之治則宜敍其本末之要乃至仲舒之言班固謂切於當世其可施於今者何防崔寔之論範曄謂明於政體其有益於時者何事毋以爲古人陳迹旣久而不可舉毋以爲本朝成法已定而不可攺惟其攺之而適中舉之而得宜不迫不迂歸於至當書曰言之非艱行之惟艱子大夫其悉心以陳朕亦不憚於有爲焉對臣伏惟陛下下明詔降淸問講求萬事之統皆非愚臣之所能及也然臣竊有深憂者陛下求賢好善之隆名逺出百王之上至於用言納諫之道有未盡其極爾何者陛下蒞祚之初首開轉對以延疎逺切直之言詔羣臣以詢安危利害之策者此陛下天資謙恕思徳深謀至計以補所未逮也而言之旣多聴之旣久卒未聞采一事用一畫見之天下至於近日四方之人與夫朝廷之上賢卿誼老交章累疏論列時政得失臣考之公議以爲𨿽臯防周召之謀所以致君福民寧九廟而安萬世者公讜不能過此矣而陛下聞之若不聞見之若不見豈其急近論而略逺慮安小補而捐大忠乎此臣所大懼也臣願陛下首思聴言用諫之義不聴則已聴則博同天下之心不用則已用則兼取逺近之策然後動無遺事舉無失計而善政可行太平可致矣臣將論天下事先述此以獻臣誠愚闇不知大體惟陛下省納焉聖防曰在昔明王之治天下仁風翔洽徳澤汪濊四序調於上萬物和於下兵革不試刑辟弗用內則俊賢居位以熙於王職外則逺國向風以修於嵗貢建皇極以承天心斂時福以鍚民庶然後日星雨露鳥獸艸木效祥薦祉書之不絕甚尊慕之其何術而臻此歟臣聞天下之術有大小而人君用之有先後先其大而後其小則用力不勞而天下治宜先而後可大而小則用力愈勞而天下亂天下之術其大者能正其始是也其小者不能正其始是也在昔明王之治天下仁翔而徳洽四序調而萬物和以至兵偃刑措俊賢修職逺國納貢建皇極而天道應斂五福而民气洽吉祥見於上珍符出於下者正始之術行也後世之治天下萬事失其序而災害薦至者正始之術廢也陛下追慕古昔治功之美而諮求致之術臣請遂言正始之說夫天下之道三曰王曰霸曰彊國天下之本一曰卽位者王所以自正也始不以正及其末也𨿽欲變而正之亦無及矣是故始爲彊國未有能終之以霸政者也始爲伯政未有能終之以王術者也孔子作春秋書元年春王正月公卽位夫元年正月者一年一月也而變之曰元與正者欲人君當卽位之初體元以居正也元者善之本也正者道之極也人君能於始初淸明力行善本而躬履道極此王道所以成也且夫一之以道徳淳之以仁義此王道也行之以仁義雜之以功利此伯道也専用權謀不循義理此彊國之術也及考其見之效也王道行於數千嵗之外詠歌畏愛猶深結於民心而不忍去之伯政止能及其身至子孫之世則廢熄不講彊國之術民之視上相疾如仇讐伺其有間則相與蹈借傾覆之矣凡三道者得失之報若白黒然而世主趨王道者少適伯政與彊國者多何也蓋王道所及甚逺不能取成於倉卒伯政與彊國爲獘𨿽深而能見效於目前人之常情薄逺效而貴速成是所以失趨適之正也漢之文景唐之太宗皆有可致之資又有能致之勢而致治安國不能與三代並者失其所適也伏惟陛下聰睿神武得之於天可謂有能致之資矣日月所被皆在圖籍可謂有必致之勢矣當承祧踐極之始端本淸源之日欲王而王欲伯而伯欲彊國而彊國得失之防系於一舉而已譬猶禦八駿之馬馳九軌之路擇而後往則得其正一或不愼以意馳之則宜之燕者或造於楚矣宜往吳者或之於秦矣則夫事物之間不可不愼所適如此臣竊觀近日朝野之論而考陛下意之所適求之於古不能無疑且天下之所以治者貴義而不貴利也柰何先之以興利仁人之所以尊者明道而不計功也柰何一之以望功萬事所以成就者遲久也柰何期之以急迫四方所以畏愛者愷悌也柰何驅之以威刑荀卿曰國者巨用之則巨小用之則小揚子曰好大而不爲大不大矣好髙而不爲髙不髙矣此而望仁翔而徳洽四序調而萬物和以至兵偃刑措俊賢修職逺國納貢建皇極而天道應斂五福而民气洽吉祥見於上珍符出於下豈不難哉臣願陛下擴然大變而行眾人之所不能爲卓然自致而行前世之所不能到尊尙王道賤略彊伯其尊之也若抱渇而需飲其賤之也若辭暗而卽明屛去諛佞親近忠直數禦東序開陳圖書講前代之興亡論百王之成敗以其善行以其惡戒幸而得之輟寤以待旦也有言逆於心必求諸道有言遜於志必求諸非道用其粹而遺其駁撡其要而治其煩凡此皆王道之術而正始之論也陛下深講而力行之則馴致古昔明王之道如決流抑墜爾何患慕之而未臻乎聖防曰朕承祖宗之業托士民之上明有所未燭化有所未孚又退托於任大守重艱於負荷思聞讜直之言以輔不逮庶幾乎治此見陛下虛心訪道至誠惻怛之至意也如臣之愚何足以奉承之而臣嘗聞之曰明欲被於萬物化欲孚於四方未有不自治心始也夫治心者聖人所以窮理之術也人之有心猶天之有極也是故晦冥陰黙之中不足以辧南北而能考而正之者極星是也是非紛雜之間不足以審眞僞而能別而分之者心官是也心也者天下之至正也又能養之以正則善惡是非萬事之理無不白矣齋戒以持之使其不失淸虛以守之使其不亂問以通之謀以發之此治心之始也及其成也不思焉未嘗不應於理也不勉焉未嘗不合於道也藏之爲志气而無不充發之爲事業而無不濟如權衡設於此而萬鈞之重銖兩之輕無所不辧如盤水設於此而大如天地細如毛髮無所不察此治心之效也心正則明盡明盡則化至此自然之道陛下思聞讜直之言庶幾乎治此天下之盛福也臣聞適於耳目之娛而爲心腹之害者柔從說順也𨿽芟夷之而常患其有餘忤於一日之意而爲百世之利者剛方讜直也𨿽長養之而常患其不足古之聖賢屈已執謙和顏遜志加之以勞來之厚助之以勸賞之渥凡以養天下剛方讜直之節使森然立於吾庭爲國家廟社之福故夫伏格趨鼎引衣斷檻破裂麻制封還詔書如此之類日常有之而不爲怪者所以廣聰明而來下情也臣願陛下容忍近臣之獻言開納逺臣之論事置諌諍之任以助聞見補憲肅之官以振綱紀而又力以謙沖假借深養剛方讜直之气如漢髙祖之於周昌晉武帝之於劉毅然後可以得天下讜直之言以輔治道不然猶卻行求前徒舉以訪臣又安補於萬一哉聖策曰蓋人君卽位必求端於天而正諸已惟五事得其常則庶徵協其應享國以來靡敢自肆而和气猶欝大異數見乃元年日食三朝洎仲秋地震數路而冀方之廣爲災最甚自處於弗徳之致夙寤晨興思其所以此見陛下畏天飭已恐懼修省之盛徳也臣聞日食地震者陽微陰盛也而或曰日食者歷之常數也臣請辧之一百七十三日有餘而爲一交日然後食此歷家之說也而春秋襄公二十一年之九月十月二十四年之七月八月皆未及一交則食此歷之不合一也二漢之政西京爲盛東京爲衰大率皆二百餘年爾而西京四十五食東京七十二食食之疎宻應政之盛衰然而曾無定數此歷之不合二也是日食者非可托於歷其要爲陰陽之盛衰也陽浮爲天而主於動陰凝爲地而本於靜宜靜而動者陰越其分而擬諸陽陽與陰君子小人之道也君子道長則陽气發於祥瑞小人道長則陰气見於災變此天人相與必然之應也易自復之一陽至坤之六陰凡十二卦相往來於一嵗之間蓋聖人告人以君子小人之道一有相更之勢貴於早防之也在臨則戒之曰八月有凶在泰則戒之曰無平不陂無往不復欲其愼之於八月之前消之於未陂未復之始也陛下欲應變求端謹五事而協庶應消大異而召和气在乎尊陽抑陰尊君子之道抑小人之道而已凡天下之道有故有新有大有小有老有弱有正有邪有訥有辧有躁有靜以對而言之在上偏者皆陽而君子之道也在下偏者皆陰而小人之道也上偏欲其過厚下偏欲其常損宜厚而薄之宜損而益之則陰盛陽防君子道消小人道長其獘至於不可扶持此不可不察也若夫舊勞必遷而新防必合大臣依違而小臣執議老臣淪伏而弱齒簡防方直疎逺而柔諛親附辧給者獲用而遲蹇者被退鋭進者褒陞而黙守者遺落而陰盛陽防之變莫著於此矣天地告戒之意不爲不審願陛下思所以應之夫陽不可以不尊陰不可以不抑君子之道不可不進小人之道不可不退不抑不退其萌𨿽防及其旣盛甚可畏也周之衰諸侯僣天子又其衰也大夫僣諸侯又其衰也家臣僣大夫又其衰也四裔盟中國此陰盛之極也而春秋至此絕筆矣故臣願陛下早思所以救之聖防曰圖謀政務則日至中昃而猶多苟簡之習烝進人才則官無虛假而頗乏績用之美臣聞講政務而絕苟簡在於貴遲久進用人才而底績用在於練名實易曰聖人久於其道而天下化成夫聖人之才所過者化所存者神而至於論治定功成業未甞不待之以久何也速則粗粗則所得暴而所及淺久則精精則所收博而所被深此聖人之意也蓋夫仁必久安義必久由志必久勤法必久守令必久行官必久任士必久養兵必久練遊神於累歳之外望化於必世之後如是則心一而慮精事詳而理究徳新而道大化洽而澤流動乎萬物之上被乎天地之間又何患苟簡之習哉聖人無爲不言而海內大治者以能練羣臣覈名實也官各守其分謂之名職各治其事謂之實丞弼之任責之以論道徳和陰陽財計之司責之以通有無定國用諫官責之以直言得失禦史責之以彈戢愆違侍從責之以盡規納誨將帥責之以安邊卻敵職司責之以一路之政守令責之以一郡一縣之治如此舉名以責其官按實以督其職而庶績弗凝者未之有也今夫大臣下兼財計之柄小官或侵將帥之權侍從言責不得盡其詞職司守令不得専其治未見其能無虛假也朝廷設百官於外內皆所以治天下萬事非徒爲空名以付之也欲立一事重建一官欲治一政重遣一使未見其能底績用也聖防曰種羌非不懷徠也而邊候或時繹騷以至臨遣輔臣憺明神武臣以爲禦敵之策失之於素而已夫以邊鄙之重不責統帥之臣而求希合幸進之小謀金革之機不爲持重之算而聴輕舉易動之疏計是以其獘在於苟爭小功而忘大憂専趨小利而失大信此猾冦所以敢負懷徠之恩踐王圉而抗官師亦吾有以致之而已夫敵之未至制之宜以經逺之策敵之旣至禦之宜有應變之術齊景公時燕晉爲冦景公患之問於晏嬰而嬰之所薦者穰苴而穰苴卒能逐冦而安邦唐憲宗時劉辟爲梗憲宗患之問於杜黃裳黃裳所薦者髙崇文而崇文卒能擒敵而定蜀陛下宜詔輔弼大臣各薦將才而用之則神武憺於天地之表河湟之外當有解椎髻襲衣冠來獻國之地者又豈患奔衝之冦不可禦乎聖策曰蒸民非不愛養也而生業或未完富以至外馳使者宣布恵教臣以爲陛下愛民欲其富而不足以富國遣使宣恵教而適足以爲獘蓋失所以先後之序矣夫事有肇禍而法有起患者不謂事之始法之初也累之至久則獘敗積而禍患起此必至之勢也臣嘗爲陛下深慮後世之患而必爲無窮之獘蓋在乎富民之道不講而富國之謀太深也凡賦斂之於民古人貴其損之而不貴其益春秋書宣公初稅畆成公作丘甲哀公用田賦以爲益之不已則勢窮力敝必至於變故孔子詳錄其事以貽後世之戒臣嘗觀富國之論不起於丰大之世而多出於戰爭之際王者總制六合所以服民心而重國體者在吾道徳之盛大不系財貨之丰盈易之小畜者徳之小者也則曰富以其鄰在泰與謙則道之大者也皆曰不富以其鄰夫左右相比之謂鄰人君之與天下中國之與四夷皆鄰也人君所以運動天下役使四夷道有餘者不假於富徳不足者須富行之陛下固宜法謙泰之有餘豈可用小畜之不足是以鉅橋𨿽積而商不能居敖倉𨿽盈而秦不能守非無財也道徳不建而失天下之心也夫鳥窮則啄獸窮則搏人窮則詐陛下之民可謂窮矣前世所謂無藝極之賦大之山海細之艸木其利皆入於官而行於今矣陛下徐思弛費息用以寛民財而逸民力若大禹卑宮惡服漢文衣綈革舄以澤天下庶幾不至大匱而復出泉以取其息寘使以厚其徵而求富民宣恵之名不可得矣易之剝者始於下其象曰上以厚下安宅所以救剝也陛下取於下悉矣上取下悉則其勢旣極而其象爲剝孟子曰君子用其一緩其二用其二而民有殍用其三而父子離臣懼民心積窮不知所出漸爲離散以至剝落𨿽有禹湯文武之才無所復施其巧易曰觀我生觀民也詩曰念我皇祖陟降庭止陛下觀天下之勢易離難合一危則不可再安上念五祖之業艱難勤苦一欹則不可復正則夫富國之謀適足爲深憂未足爲陛下利也伏惟發於神斷罷法追使以幸天下以福萬世此四方裂眥決目之所共望豈獨賤臣之妄言哉聖防曰國用𨿽節而尙煩於調度兵籍𨿽眾而未精於簡稽臣以爲國用𨿽節而調度煩者未得節之之道兵籍𨿽眾而簡稽疏者未得簡之之本也九州土地之產撮粟尺帛之賦陸挽水漕銜柂摩轂日夜合雜以輸太倉者以古凖今可謂盛矣至於道途之艱將負之疲京師之一金田野之百金也少府之百金民屋之萬金也夫以萬金之費施之於一燕好之中用之於一賜予之內此可勝計哉地之財有時民之力有限人君之費無窮以有時有限養無窮此調度所以愈增而不已民力所以愈困而不支也古者宮庭之職百二十員漢之文帝明帝給事宦者不過二人太祖養兵不過十二萬太宗嘗謂近臣曰人君當淡然無欲不使嗜好形見於外則姦佞無自入已凡此皆淸心節用之本寛民養物之要不務先理其本而廣爲調度之求故曰未得節之之道也今夫能省內郡之黥兵而益以土兵然後兵可簡也國家北失幽燕西捐靈夏守邊捍塞無百二之要阻是以二邊黥卒恃爲爪牙不可以廢至於四方內無事之郡百年不識兵革而例說屯伍坐蠧民力此不可不制也宜依前世府衛之法使民得以口率出徒而分天下郡爲三等上郡五千中郡三千下郡一千而止番休疊上不過什一則武備修而簡稽精矣周公制禮方五百里謂之大國其車千乘爲五萬五千兵而民不告勞者施之有序制之有術也今之所謂上戶者徵斂甚厚而其力困所謂下戶者庸役不及而其勢逸而上戶居其一下戶居其十是常困其一而逸其十也家有二夫古者皆出一兵今則逸之而不能用反斂有限之谷帛以給不耕之惰民此豈周公之心哉故曰未得簡稽之本也聖防曰寛關梁之禁而商賈靡通臣聞錢者無用之物而聖人貴之者以其能通有用之財也夫以無用而通有用是以貴其通而不貴其積古之所以通貨逹財者在乎商賈之職而不在乎上今之闗市之地宻於布碁均輸之吏苛於翼虎商旅易業轉爲徵之而求財貨之通難矣聖防曰捐器玩之巧而工弗戒此在陛下約已以率爾陛下約已於上則六宮防化於內百官率法於朝百姓承流於下及其久也風俗轉移嗜好薄損有其財而無其尊弗敢逾制有其力而非其道不敢敗度則𨿽不捐器而工自戒矣臣又聞之天下技巧華靡之玩未有不始於京師欲治四方先治京師古之道也夫以千里之地而四方之俗皆有焉者惟京師也惟其難制之宜甚詳周法六鄕四郊之內自比長主五家積而上之至卿大夫凡萬有八千九百三十六官而後足以致京師之治今京師治民之職大不過京兆尹次不過河南令而求風俗惇朴是以難也惟陛下擇之而已聖防曰風俗浮薄根於取士之無本教道之不明而博詢臺閣之論所執者不一豈無救之道焉凡取士之道不過二科曰徳行也文辭也而已臣以爲自三代以上可以用徳行由秦漢以下不過用文辭而臺閣所以異論者蓋不過二者之間也陛下必欲以徳行取天下之士則井田當授也侯國當建也民必家給也官必久任也鄕當讀法也家當有塾也而後可以求全徳眞行致之於位如其未也而獨設選舉徳行之科是亦無補而已矣夫先世之吏正故所舉者必求仁義孝弟今世之吏邪故所舉者不過請托嗜好故曰今日取士不過可以用文辭耳至於惇俗之本教道之法臣願有獻焉蓋士節之重輕未嘗不與國體之安危相應如根本彊弱於下而枝葉榮枯於上也昔周之士貴秦之士賤夫上有屈體下無屈道者貴也舎已所守求合於上者賤也周秦治亂考此可見蓋夫士無守道自重之節人有翾躁不恥之求漸漬成俗恬不爲怪未有甚於今日也宜有以矯正其獘使士知自重而人蹈防恥凡潛徳獨行不求聞之君子必深察之而使之常在於必顯仰希俯合昧於寵辱之人必深觀之而使之常至於不用則天下皆知盛徳之意士節一變惇俗之本教道之法自此致之可也聖防曰刑罰煩重出於設法之多門沿襲之不革而將加恩仁之政使死者少緩必有可行之術臣觀陛下之意不過欲仿三代之肉刑施之於従坐之死爾是未盡觀時制宜之道也古者政惇事朴𨿽以聖人之智而因革之間猶有未盡者肉刑是也斷民之支體使不爲完人此非聖人之心而三代用之者因革之理有未盡也且立屍而祭近於瀆神俎豆而食近於甚野豈若後世虛神之位金石爲器哉肉刑之不可用於今猶之不可尸祭而俎食夫大辟之科至死而不敢怨者法當其罪也儻欲加恩仁之政寛従坐之死則今之律令自有減死一等法捨此不用而斷支刖足爲駭民驚俗之事未足爲可行之術也昔子產欲止伯有之妖必並立子孔之後則夫政𨿽貴於推賞而亦貴於愼名使天下不知朝廷恩仁之意而徒傳告以斷人之足而棄之豈所以爲愼名哉聖防曰予欲興乎七教兼乎三至以底聖人之道則宜條其先後之次欲明乎六親盡乎五法以極天下之治則宜敍其始末之要此見陛下博稽古先欲舉載籍之所傳施之於今以盡聖人之道而盡天下之治也臣請深論天下之道先後之次始末之要而陛下酌焉蓋徳與刑並行天地之間如寒暑相將未嘗離也於是之間必有先後之次上焉者専徳以勝刑若堯舜之無刑成周之措刑是也中焉者假刑以助徳若西漢宣帝任刑名東漢明帝善刑理是也下焉者惟刑而已秦以刑致亂隋人以刑兆變是也此先後之次不同故治亂之應異也則夫敬老尊齒樂施親賢好徳惡貪亷讓之七教至禮不辭而天下治至賞不費而天下恱至樂無親而天下和之三至従而可明其次也抑臣又聞之恐懼寅畏者政之始也驕逸隳惰者政之末也周宣王中興之盛徳而不愼於後其詩終爲變雅唐太宗慈儉英武之主而魏鄭公劉洎馬周咸諫以爲漸不及貞觀者蓋崇髙富貴之勢驕逸隳惰之所伺也視其有間則入而不能出矣是以聖哲之君遐觀逺慮思之於所不思求之於所不求方其大安也必以危自厲方其大榮也必以辱自惕不使非常之變起於不測至於不可救也豈非知治道本末之要也歟則夫六親之等五法之數又従而可推其要也聖防曰仲舒之言班固謂切於當世其可施於今者何防崔氏之論範曄謂明於政體其有益於時者何事昔班固載仲舒漢廷之防於史其間講天下治亂之理可謂詳矣舉而行之皆足以助治而最可施於今日之防臣以爲莫如天道先陽而後陰王政先徳而後刑之論也範曄紀崔寔政論數十條於書以爲凡所辧論通明政體而言有益於今者則臣以爲不足深論者也何者寔之大槪欲人主不能純法上世而宜參以伯政嚴刑峻法破姦宄之膽以之行於漢桓帝衰替之世可爾安足爲陛下深論哉聖防曰無以爲古人陳迹旣久而不可舉無以爲本朝成法已定而不可攺惟其攺之而適中舉之而得宜不迫不迂歸於至當陛下議政法而舉適中得宜爲言此天下之望也臣安得無辭以致之蓋勢可以舉則舉之則不失於陳迹力可以攺則攺之則不泥於成法此因革之常道也至於未適於中未得其宜而攺之則今日之變法猶或可議焉臣讀易至革卦言天下之法至於有獘則不可不革也而辭曰元亨利貞悔亡然則革之必至於元亨利貞然後悔可亾爾又曰革而當其悔乃亡然則革之而不當益以招悔也夫革之必至於亨然後可以議革變之必至於當然後可以言變斯聖人之能事易象之精義也思之於防防索之於昏昏使盡合道義之中而後革之則一法出而天下倚之若山嶽此之謂革而亨謀之以眾多待之以遲久使盡得上下之宜而後變之則一制行而天下望之若云霓此之謂變而當古之爲治相與謨謀於廟堂之上至於風移俗易徙善逺罪而天下不知其措置之迹者必亨而後革必當而後變也今則不然一法朝出而夕已囂一制暮行而曉或獘斧鉞不足以禁謗論竄黜不足以抑煩言其故何邪未決其亨而革之未計其當而變之舉而不必適中動而不必得宜也臣願陛下愼之而已蓋夫革而未盡其至則其勢必復革而有復則法以輕而不信矣法制數變國家之大病也漢徙甘泉后土之祠自是之後三十年間五徙而天地之兆終不能定故願陛下愼之則至當之論無過於此矣陛下慮臣之憚言而不必行則苟飾行以自免則詔之曰言之非艱行之惟艱又慮其畏避執事而不盡其悃愊也則又曰悉心以陳亦不憚於有爲臣是以敢進其私憂過計之說臣聞天下者大物也是以治之者必得大才苟未得大才而委畀之則天下之政終無時而理矣萬鈞之鼎天下之至重也而孟賁烏獲持之奔走逾越險阻若踐平地此無他其力足也使其力不足負之而趨不獨折絕筋骨又將隳器敗餗而不可救矣易言天下萬物之理至詳宻矣而至於治天下之難治而未嘗不歸之大才碩徳之人故屯之不寧必待君子之經綸蠱之敗壊必待君子之振育旅之分散必待智者之有爲否之欲休必待大人之獲吉聖人以爲當四卦之時不得四人者治之則愈益其亂而無補於治昔湯之求伊尹也見之耕者髙宗之求傅說也見之巖築文王之求太公也見之漁釣三士者藏迹至深而三君者能舉而用之者以其取之公求之廣也唐文宗可謂恭儉慈仁勤於致理之主當是時李徳裕在其廷而不用裴度捐子外而不使乃覽貞觀政要而嘆息又曰吾視開元天寶事則气拂吾膺然則文宗所以憂勤盡心者徒虛器爾伏惟陛下法成湯髙宗文王公聴廣取以爲法鑑文宗捨本憂末以爲戒獨觀昭曠之道馳驅域外之議不論隠顯不間內外不異逺近不殊明晦才之當者取之徳之宜者予之可大者治大可小者治小則天下之才繼踵而出凡陛下所舉而詢於臣者不治而自治矣陛下有爲之術何以先此古人有言曰言切直而不用則身危不切直則不可以明道苟求所以明道又避於危身此勢之不可並者也說不由道憂也由道而不合非憂也苟求所以由道又希於必合此理之不可兼者也臣學術淺陋言論狂鄙罪當萬死無所敢恨幸陛下察焉臣昧死謹對

淸江三孔集卷一

欽定四庫全書

淸江三孔集卷二

宋孔文仲撰

奏議

論王安禮詐疾不赴成都

陛下以安禮曽歷二疾屈斂威怒優爲詔辭至有勉爲朕行之語相繼遣使賜以茶藥慰送甚厚安禮終不奉詔安禮在執政日騁辧辭淩轢同列常出其上至於奉事吏人曲爲恩勤有逾親族以此大得胥吏之歡美譽善稱日滿人耳祕謀宻事無不察之雄猜反覆近世罕有臣聞命令之重國之成器乃上天之所付畀而聖人所以役萬物而制四方觸之者誅違之者殺慢之者殛非之者死伏望聖慈明降安禮拒詔之罪飭有司按法從事比季文子之逐莒僕敢忘九刑如唐【闕】宗之戮祖尙猶爲輕典

乞詔諸路州縣極言新法利害

臣伏聞頃者小人誤國倡爲苛政靑苗助役首困天下及其蔓也府界三路之保甲河東陜西之用兵京東西之保馬福建劍南之茶江湖淮浙之鹽以至邕順瀘辰沅之外深山大海之濵金革蹂踐赤地千里盜臣酷吏日夜椎剝遺螫畱蠧孔穴千萬朝廷擢用忠良沛然大變夫欲博照幽隠使民無遁情者當與天下共之臣願深爲詔令開示誠信使縣令博尉知州通判各論其郡邑之利害轉運提刑各列其一路之休戚可廢可起可興可除皆許實言勿爲諱避擇通練世務才厚正直之人實爲司徒使専綜考條其可行上於朝堂論於公卿然後出之

史論【恐皆少作且多逸篇】

舜論

孔子曰無爲而治者其舜也與由斯語以觀之則舜之爲舜宜其沈黙不言乎明堂之上天下之事未嘗掛於耳目入於念慮然後謂之無爲可也及考之於書則曰舜在位七十載耄期倦於勤夫勞心庶政之間以至於倦於勤豈所謂無爲者哉曰古之所謂無爲者非廢弛萬事而無所用心於其間也謂乎不爲事之首耳蓋天下之理有經始之時有守成之際方其經始之時修禮樂之廢亾革政刑之僣濫全可用之器復久曠之官風俗已敗者持之使成綱紀已疎者輯之使宻方是之時𨿽欲無爲不可得已若夫守成之際則異於此禮樂有定制政刑有定法器有常用官有常守風俗已善綱紀已修加之累黍不足以爲煩殺之銖兩不足以闕事方是之時𨿽欲有爲不可得也舜之所治者堯之天下也堯以聖人之徳享位長久也其風化法度行於天下可謂備矣舜𨿽聖人欲增堯之所爲不可也欲省堯之所爲又不可也則不過承其已備之法講明開布之而已則舜之爲天下未嘗爲事之首也此所謂無爲矣而其渠渠於天下之務者未嘗已也故五載一巡守以考諸侯之治自仲春以至仲冬由東嶽以至北嶽犯冒寒暑涉履山川是舜未嘗安處於京師以忽天下之事而不爲也苗民者南州之小國而徵苗者又舜之末年也而舜之行師之事親命於禹及其不克也則又舞干羽於兩階以恱來之苗之區區而舜猶未嘗藐然於心況其太者邪是舜未嘗宴安於深宮以忽宗廟社稷之計而不爲也然則所謂無爲者不爲事之首而已不惟舜而已古之爲政者皆若是也故堯之爲君洪水旣平之後后稷富民而契教之則天下固已無事矣此堯無爲之時也及考之孟子則其勞之來之匡之直之輔之翼之者未嘗廢焉成王之時承文武之業守積治之餘管蔡已誅商奄旣殄則天下已無事矣此成王無爲之時也而周公授之以典禮三百其視朝告朔事天地交百神親諸侯撫夷狄者未嘗廢焉故曰王省惟嵗夫嵗功不息則王者之事亦未嘗止也由此觀之則舜無爲之意可知也已而後世中才之君如漢之孝文唐之明皇惑於無爲之說而不考其實遂欲以淸淨寂寞治天下或終於無功或至於衰亂嗚呼彼豈知舜無爲之意哉

文帝論

漢之兩京其治爲近於正心修身以化天下者莫如孝文帝躬行以率下其迹著明者莫如節儉班固稱其在位二十餘年宮室園囿無所增加至於身衣弋綈之服帷帳無文繡之飾則其行之於身者可謂至矣宜其天下之民靡然革其故俗而従之賈誼推極其獘乃以爲禮義防恥不行於天下天子之服而庶人得以衣倡優被墻屋由是觀之民之奢侈而僣上驕汰而無節蓋亦未有過於此時也豈帝王之行不足以率天下之民哉蓋文帝之所以率民者未有以盡其方也凡爲治之體有風化而又有法度風化所以動民之心法度所以動民之志兩者相爲用而未嘗可以偏廢者風化有餘而法度不足𨿽黃帝堯舜復出猶不能使天下胥勸而爲善也先王知其若此也故爲之制度之宻紀綱之詳頒之天下以束其心體齊其耳目故宮室之用器服之飾車輿之節人徒之數自天子至於委吏由京師被於海表斟酌處置錙銖分寸之間皆有條理而不亂使之馴飭而不至於拘優遊而不至於蕩下者不得進而慕上尊者不得俯而従卑則是所以調劑天下之民者盡於此矣猶懼夫斯民之未深知也於是月告之時誥之嵗曉之設官師以勸之於鄕閭立師友以講之於庠序使知夫循理奉法之榮逾分犯上之辱夫如是故下之民𨿽豪悍忍詬者莫不愧羞勉激以從上之令而後風化得行焉文帝之爲天下也嘗有法度紀綱以節制之歟常月告之時誥之嵗曉之使知禮義之可貴歟皆未嘗聞也則天下之民將何所依歸向風而就先王之禮哉此其𨿽有修已之勤而卒無化俗之效也下至孝武慨然有意修太平之治於是疇咨海內招徠俊良與之議文章攺制度而武帝未嘗行之於身故天下亦莫之信其爲治之迹與孝文異而其實一也臣故曰風化法度兩者爲用而未嘗可以偏廢也

伊尹論

或曰孟子稱伊尹之居莘湯三以幣聘之然後起卽爲之臣則伊尹可謂難於自進矣然又稱伊尹五就湯五就桀何其去就之易進退之速如是哉蓋非伊尹之事而孟軻之傳妄也應之曰三聘而後爲之臣者伊尹之所以自重其道也五就湯五就桀者伊尹之所以終湯之志也古之賢士方其上之不我用也則深藏逺伏於畎畝巖穴之間而不怨及遇其時得其君也亢然當父師之隆禮而不亂然而王公大人能屈其身以下人卑已尊道者自古常少也伊尹以堯舜之道磨礱浸漑自得於心爲日久已至於濟民救世之業蓋其胸中餘事然成湯信道之淺深未可知也召而亟往則道不尊道不尊則言將不信而志將不行也故優防以俟其禮持重以觀其意然成湯之幣凡三至而不倦則其尊賢重能之心可以見矣於是釋耒耜而起爲商之輔相卒於君臣相得言聴計從配功皇天故曰伊尹三聘而後臣湯者所以自重其道也𨿽然伐夏救民豈成湯所欲哉特出於不得已耳蓋湯之於桀臣也夏之於商君也臣之於君情義甚至常欲其本支之靈長社稷之永久宗廟之安固人民之和附𨿽桀之甚不肖而成湯之意豈欲自取其位而投之南巢之野哉固將道之以仁說之以義幸而一旦有攺過遷善之意則夏之宗祀庶幾不絕而桀之過惡不必究也於是使伊尹就桀而事焉使之告桀以事天庇民之甚艱奉宗廟之不易悔吝之可虞禍敗之可畏善之可積過之可悛丁寧深切見之於其言憤惋果敢形之於其色𨿽桀之昏亂以爲猶可滌濯追琢而爲堯禹也桀旣不能攺而湯以爲未足深咎也於是再使伊尹就仕之然猶未足至於三至於四至於五至不攺其惡於是伊尹以桀爲不可諫民終窮而無告矣乃復於湯而決升陑之事書曰伊尹去亳適夏旣醜有夏復歸於亳此之謂也故曰五就湯五就桀者伊尹所以終湯之志也由是觀之則伊尹之事𨿽若紛錯而難明及挈而理之可以合而爲一孟子之言未嘗妄也噫成湯伊尹事業之勤至此蓋亦足矣而後世好怪之士如莊生之徒乃或以剛戾忍詬爲伊尹之行彼徒見伊尹贊湯之伐桀而不知佐湯之事夏也自漢以來佐命附益之臣如魏之荀文若宋之劉穆之唐之裴寂皆以其區區之權詐離故君而附新主以徼天下之大利彼其意皆欲以伊尹自處也夫豈知古之君臣用心之厚持義之故哉泰誓曰肆予以爾友邦家君觀政於商惟受罔有悛心於是有牧野之事夫武王觀政於孟津者冀商王之悔過也及其不悛然後伐之故伊尹之就桀武王之觀政其事𨿽不同而其意一也

周公論

嗚呼荀子之不知周公也其論大儒之效曰周公負扆而坐諸侯趨走乎堂下夫誰爲恭矣哉兼制天下立七十國姬姓獨居五十三人夫又誰爲儉矣哉此其失周公之意逺矣夫恭者不侮之謂也儉者不奪之謂也有王公之尊則其侮人也易兼威福之權則其不奪人也難由是言之崇髙富貴之人不能守恭儉者多而能遵之者鮮矣然非所以議周公也使諸侯奔走受命於周而周公於其來也不能厚饔飱宴饗之禮其去也不能盡賄賜郊送之意以失天下之歡心則謂周公爲不恭可也至於南面負扆臚傳而進退蓋上下之體君臣之分所以相維持而膠固者豈不恭之謂哉古之建侯開國以輔王室尊天子自黃帝以來未之或廢使周公之建諸侯也攘民之地洿民之田重賦暴徵以克下而厚上則謂周公爲不儉可也而周公因民以制徵因地以建國天下之人喜得其君師宴然相安如未封之日豈不儉之謂哉書稱虞舜溫恭允塞則舜之徳可謂恭矣然其巡四方朝羣後未嘗廢也禹惡衣服菲飲食則禹之徳可謂儉矣而其別九州建五長未嘗廢也而皆不害爲恭儉者何也彼與天下同其哀樂而未嘗私其身也況聖人之行俯仰進退施設之體初若紛紜而不同及其終也要之合於道而已周公之分同姓可以爲仁朝諸侯可以爲義非恭儉之足以名也車人之事轅直而輪曲匠氏之器規圓而矩方此皆一人之巧而其變有不同也朝諸侯而論其不恭封同姓而言其不儉譬猶責車人曰輪奚不直轅奚不曲問匠人曰規胡不圓矩胡不方也非所謂知變也蓋荀卿生乎亂世雜乎流俗之間未嘗親講聖人之餘論其爲書也徒務馳文詞之工以誇世俗而不暇擇其是非得失之詳故其辧論𨿽博而詭於道者甚眾非特不知周公而已也

李訓論

嗚呼士之遭時遇主也非有帝室之親而懷腹心之忠非有列國之封而奮手足之衛其爲作史者固宜取大節而棄小疵美其犯患而遺其細過然後可以激忠臣而勵志士苟惟徒責其小疵而棄其大節論其細過而掩其犯患之功則是以成敗論人矣且以李訓而論之其始也布衣賤士於李氏非其帝室之親也使其功成名立於唐世非有列國之封也而能竭忠憤志爲文宗謀者何耶謀而就乎上則左右僕射次則侍従之官耳身沒之後子孫賢乎食唐之祿其不賢乎爲唐之民謀而弗就身膏斧鉞誅及妻妾宗族絕滅爲天下笑然李訓爲之而不辭者豈有他哉志在安宗社而尊君父也作史者不能深探其心而以浮躁責之此愚所以掩卷而嘆也且春秋之法君弒而賊不討則深責其國以爲無臣子也憲宗之弒歷三世而賊猶在方是時非無臣子也劉蕡以言逐申錫以言誅天下之士由是縮首畏禍持祿養交而已惟一李訓義不顧難忠不避死慨然爲文宗謀殺陳洪志鴆王守澄而楊承和韋元素王踐言之徒相踵而死元和逆黨幾於殆盡少足以釋天下之怒未足以雪憲宗之恥惜乎訓之情鋭而气狹志大而謀淺立功名之地而不處以謙厚蹈安危之機而不先之以沈黙反與鄭注怙權斯其所以致甘露之敗也且以仇士良爲左神策軍中尉魚洪志爲右神防軍中尉天下之權盡在二人矣舉手伸縮便有輕重豈可以白徒而搏精鋭哉爲訓謀者胡不告文宗曰舉神防之兵而委之於將罷二人之柄而付之有司然後可罪者誅之無罪者釋之使天下之人曉然知宦寺之罪不可赦也則誅仇士良魚洪志乃一婦人女子之力爾其次者従鄭注之謀可也豈有甘露之禍歟而不知出此反以譎詐敗天下事抑亦當世衣冠之厄防也唐社稷之不幸也設使當時無風動廡幕之變足知閽寺之不可逃矣豈天意之不佑防人謀之洄刺者耶唐史惟知罪其浮躁而失之願執事者思之也

律賦

三階平則風雨時賦

圓極之運太階以平表聖神之徳盛致風雨之時行位正六符炳光芒於常次气流四序普散潤於羣生大儀之逺兮其體髙明列宿之繁兮其文交錯君道修於上則瑞爲之證人事失於下則變從而作偉一徳之溫恭感三階之炳爍騰精於上燭太防紫防之居垂象於人應時雨時風之若煜煜華藻蒼蒼昊穹旁輝乎太一之座宻次乎文昌之宮則必天地協應陰陽大同沐之以膏雨撓之以祥風上燦髙躔旣色齊而光大俯呈休驗俾根著之滋丰靈臺齊政兮知精防之祥太史占天兮測宿離之防上焉兩兩之悉正下焉元元之永賴盛澤鼔舞洪恩霶霈觀文察變仰魁斗之均明薄山流淵蘇物情而交泰豈不以天至藐也其監無私星至逺也其應不欺惟上階之成像合元後之顯期或當乎卿大夫之列或主乎士庶人之卑率皆騰耀而有爛守常而莫移致此協气播於天時薰兮解慍之美沛若如膏之滋順軌而居展開徳宣符之效以節而至無鳴條破塊之爲斯蓋位焉不易其尊卑行焉不差其經緯使淸防之令均被乎率土脈沐之防【一作澤】昭蘓乎品彚化養無外涵濡罔旣相比而列連炳煥於七星仰觀其符知協調於六气誠由至仁之化也四表光被太平之治也兆民允懷藹休功於萬宇兆祥應於三階載於傳則防淒苦之戾出於記則無猋暴之乖驗斗覆而嵗穰求端則正占畢明而夷貢取類其皆班固志之也曉然示人方朔陳之也勤於致主修皇徳以上動煥台光而可覩符作肅作聖之事鮮極備極無之苦又何必享帝於郊始能節乎風雨官題詩

天官顓面正朝

天官惟將相位號著璇霄所處皆顓面攸司共正朝極星安正寧列宿儷羣僚號令三光動吹噓二气調何參方輔漢稷契正禆堯盛旦羣龍進乾符已上昭

置章禦座

聖皇勤政治虛已納忠良拱手居宸扆畱神置諫章孜孜收國論宻宻邇天光中昃常遊息焦勞愼作荒至言規漢後無逸戒周王黙處巖廊邃洪基可世長

玉燭

聖王臻大治四海屬休戈遂致陰陽順均如玉燭和徳威周逺邇民俗被漸摩品物皆蕃殖昌辰絕札瘥气充諸夏潤祥應太平多華旦今如此庸才願詠歌

淸江三孔集卷二

欽定四庫全書

淸江三孔集卷三

宋孔武仲撰

古賦

雙廟賦

出睢陽兮荒蹊殘艸之間覽雙廟之遺蹤兮啟髙堂以縱觀彼巡逺𨿽異人兮忠壯同發乎心肝英靈超其以邈兮顧形魄猶凜然昔天寶之不道兮履阽危以爲安置庸相於廟堂兮養逆臣於邊關犖山朝發於範陽兮烽火夕照於長安滄溟橫泄而莫禦兮漂九州以爲瀾惟梁王之舊都兮俯淮泗之驚湍當兵革之幾消兮矧壁壘之不完徒死節而相誓兮胥肆力乎艱難以九拒卻九攻兮顧慮畫之已殫及兵盡而食窮兮𨿽智勇其何言腰領橫分於刀幾兮支節播棄於丘原生城守而死廟食兮越至今幾年而望之者怵惕兮過之者盤桓使懦夫有立志兮此伯夷之所以爲賢如二公之風烈兮宜聞之者勉旃夫威刑者人之所憚就兮祿利者人之所喜幹矧鯨吞而虎攫兮如思明與祿山獨慷慨以不懼兮持初志而愈堅眎白刃之來臨兮猶蝱雀之過前洞觀歷世兮鮮或能然以孔光之素貴兮猶折節於莽賢偸榮耀於一日兮甘丑辱於三年生爲諛臣以終身兮死爲怯鬼於黃泉聊舉隅以善諭兮非更僕之能宣我思古人兮徒涕泗之漣漣

鳴虫賦

微哉鳴虫也彼各有徒深者潛形於數仞之壁髙者或托於百尺之梧嘈然四起雜爾相呼其幽陰悲愁如寡婦秋嘆於幃幄其荒涼慘淡似客舟【一作子】夜語於江湖其聲若曰嵗旣秋矣涼生暑䢐霜稜稜以將結露炯炯而歸蕪茁然丰者爲白艸蓊然秀者爲枯株彼無情而若此況吾儔飲水【一作泉】食土壽命不長者歟余聞而誚之曰是何譊譊之多也天地至公惟有生死抱陰而隕乘陽而起顧無物而不然尙何爲乎憂喜取於爾類則有麟鳳之與蜉蝣譬之吾人則有彭祖之與殤子𨿽萬口之讙嘩訴髙明而不已恐造物者聞之必有按劍而眄者矣不取僇於天公將見殱於社鬼語未畢歸而自尢曰彼之所以異於吾者躁也【一作噪】吾之所以賢於彼者黙也柰何紛紛與之爭言是吾惑也不若收視返聽外與之絕旣而長城鼓防逺漢星滅日出東隅虫聲遂歇

弔隋煬帝賦

馳荒郊兮北山莽悲風兮蕭瑟哀隋家兮荒主嘗南遊兮弭蹕時楊氏之方盛奄八荒而爲一忘締造之艱難肆沈酣於燕逸平地渺兮斆海髙堂隠其陵日顧繁華之已空叢棘【一作荊】榛而若櫛感興亡之遄速徒惆悵而涕零流螢集兮漢宮呦鹿乳兮周京自古皆有此奚獨恨兮蕪城惜乎捨完固之圖就敗亡之勢豈羣臣之屍素絕嘉猷於獻替抑天奪而鬼瞰復公言而自棄嗚呼楚澤丘墟雷塘艸露鳬鵜沸【一作鴈下】兮秋聲【一作飛】牛羊歸兮日暮迷樓欹傾過者誰顧乃爲文以弔之聊以續乎阿房之賦

田家坡賦

登崇岡以北望山石嶙嶙而靑白非所謂兩鐘者耶遊气蒙蒙以薄天非馮夷之所宮者耶洪濤巨浪號北風者耶銀山玊城渺連宮者耶惟餘南歸而至此過鐘石之旁混三江而爲一兮浩聨屬乎天漢沙不可以艤舟兮凜驚肅其魂斡鳴兩槳以橫絕兮夕寄宿於南岸舟人相戒以不寐兮聽城鼓而宵半孤山岌其當前兮閃羣星之燦燦及還吾鄕甫渉旬日昔之川行今則陸矣昔之舟處今則塗【一作屋】矣欲輿而輿欲馬而馬入翺翔乎城邑出馳驅乎坰野險阻危厲化爲夷平蛟龍無所用其威兮江豚白鱀安得以縱橫行持一笻疲臥一石而渇飲一觥安得長處此兮差【一作樂】優遊於養生塗於人之所不渉兮耘於人之所不耕顧謂僕者此何處也對曰是名田家坡去城十五里於時側景銜山松聲颼飅溪塘湛其微波兮梅花落而飛浮方旋輈而返轡悵莫克以淹畱因援筆而成文兮聊以識乎玆遊元丰六年十二月十三日

廟山賦

太儀坱圠兮孰辟其初東爲滄海兮南爲江湖謂其有意於物耶胡爲土斷壤絕不容駕馬與牽車謂其漠然無意耶胡爲積水之中截然起爲丘墟惟洞庭之汗漫兮號巨浸於一隅指天爲幕兮視地爲無上飛鳥而下行舟兮濟未半而力無餘使無所棲息兮其將困阨乎蛟魚乃有廟山兮圪然以中峙洲渚回環兮瀦以流水力憊者得休兮見險者得止若被邊郡縣前臨不測之敵兮猶幸有城郭之可恃夜安以眠兮晝徐以起𨿽扶搖拔山兮如蝱雀之過耳上靑蒼兮薄浮雲中安帖【一作安妥】兮旁無鄰收縮以爲秋兮浩渺以爲春觀於此兮可以知陰陽之屈伸山有民兮居甚樂緝茅以爲室編篁以爲樂以獵爲刈兮以漁爲獲夕與雞棲兮旦與鳬作生長於是老死於是而已矣孰謂官府與城郭漢澆唐漓兮吾獨全太古之淳朴視日出爲朝兮視月升爲夜膚冰而後知臘兮顙泚而後知夏【一作气和而後知春兮膚冰而後知夏】無功可錄兮無罪可赦與黿鼉並遊兮與蜉蝣俱化我欲畱此兮捐詩書視居居兮行於於不飲酒而樂兮不撞鐘而娛波濤以爲琴瑟兮風飇以爲笙竽賔虞舜兮友軒轅傲賈生兮卑屈原訪鴟夷兮追魯連

二山賦

武仲嘗從淸源正敏仲祠南嶽登福嚴南防寺旣又泊舟九江望廬山浩乎有遺世獨往志而未能也乃作二山賦以寄之

衡之麓兮幽幽衡之泉兮斷流方歳晏之凝沍慘風雲以悲愁忽靑春之時至防沈陰以飄浮上玲瓏以交滴下靑蔥其若抽谷鳥語兮關關澗【一作林】鹿鳴兮呦呦使君來兮此時歷巖徑兮鳴騶奉尙方之寶炬擁北荒之輕裘防時雪之未應扣嚴祠以精求星斗煥兮臨墀河漢杳兮明樓佩淒瑲兮振玊冠璀璨兮鳴旒奉南帝與髙眞若交與兮綢繆旣畢事兮逍遙盍翺翔兮林丘路虹霓之脊脇摘中天之鬥牛松翳翳兮千幢竹樅樅兮萬矛窺三生之晏坐尋魏閣之仙遊興徜徉而未盡遂秣馬而回輈水悲鳴兮而惜客之去山回環兮而邀客之畱顧人事之不可遂徒惝恍乎離憂公臲卼兮巴陵之車我出沒兮重湖之舟旣望履於潯陽復登門於邦溝語欵曲兮有數迹浩蕩兮無由公𨿽寓兮天都心獨喜兮南州謂古鄕亦無以異於傳捨閔世俗之人齪齪而拘囚慕逺公之蓮社營淵明之秫疇我亦久思兮此邦奉先子之松楸願歸來兮卜鄰偸歳月之優遊挹明波於天地摻髙袪於浮丘浩乎遼哉斯樂不可得而言也彼何爲乎公侯衡山之往兮今不遑再廬山之居兮公其早謀

東坡居士畫怪石賦

東坡居士壯長多難而處江湖之濵或夕休於巖或朝餉於野或釣於水之湄或耕於山之上頎然八尺皆知其爲異人觀於萬物無所不適而尢得意【一作意尢得】於怪石之嶙峋或淩煙而孤起或絕渚而羅陳端莊醜怪不可以悉狀也蒼蒼黮黮碨碨以鱗鱗彼造物者何簡也此賦形者何多也蓋含之爲一气防之爲萬貌非尺度所裁量斧鑿所增損乃知夫黜聰明捐志巧則其動作固將有疑於神也乃濡禿毫闡幽思以心虛爲無象以感觸爲太始混沌黔婁左右爲之賔浮丘洪崖惟諾爲之侶移瞬息於千年托方寸於萬里其醉墨淋漓藏於人家防於塔廟者蓋有年矣一日止前騶欵荊關解金龜置紫綬而蒼顏瘦骨傑然如長松之臨歳寒舉酒而屢釂仰屋而獨言曰吾之胸中若有嵬峩突兀欲出而未肆又若嵩髙太華乍隠乍顯在乎戶之下几案之前乘興命【一作亟命童僕無乘興字】童奴展紙萬幅澆歙溪之石磨隃麋之丸睥睨八荒運移雲煙不知泰山之覆於左麋鹿之興於前亦不知我在此而人之旁觀一揮而皴蒼菌蠢之體具撫而幽深杳逺之意足如在武昌之麓二別之間是時朔風號怒寒气充斥日臨西云倒射東北居士旣得其象又感其聲寫修纎與森蔚橫斜出乎崢嶸悄乎如鳥雀之將下泠然若幽泉之可聽乃有霜顋鐵面之翁瞪若有覩捲之懷中居士無吝色無矜容淡若忘也豈以爲彼取之有限我應之不窮嘗聞之曰文者無形之畫畫者有形之文二者異迹而同趨以其皆能傳生寫似爲世之所貴珍居士之文俊偉閎博紆徐姣好矣而又欲從丹靑之妙憂以此娛情歡以此寓笑蓋將以賈誼陸贄之文顧凱之王摩詰之筆兼之乎一身故其動之爲風防之爲云斂之爲秋舒之爲春是何其視聽食息與我略均而多才與藝如此此余之所以心醉乎斯人也

憎蠅賦

方盛夏之滔滔兮气蘊蘊以燻心斥纎絺而不禦兮將釋履而投簪切於身而猶若此兮又況乎外物之相侵而是時也有曰蠅者或形小於烏豆或衣藍而冠赭其來無端其聚而積汝腹何貯汝足何歷緣眉目與口吻又自恃其羽翼吐舌持髭並肱交蹠暫卻復還以千爲百是可憎矣吾將數之若夫親賔之防處景物之佳時儐芳罇以晤語援柔毫以賦詩酒未行而已醉膳甫至而先知浮於泉沈李於水淸塵埃以灑埽潔槃箸以湔洗而乃防面牝牡公遺溲矢宵漏初息晨光向微皓露凝宇淸風滌衣幸視聽之蕭防已薨薨而四飛飽食方休炎暉正午偃在牀以假寐防華榱而避暑忽伺便而投隙集體同於飛蠱我坐爾至我行爾隨扇不暇執拂不暇施𨿽有軀之七尺曽眾寡之莫知四序之間可畏者夏汝司其晝蚊司其夜嗟方寸之甚小爲百煩之所捨乃曰人於萬物是亦一虫紛然雜處大小相攻今則暫存之气息至穢之形骸外有蚤虱內有蟯蛔蓋與生以終始非有時而去來舍此不思而惟蠅是責則我亦褊矣何異拔劍而逐之哉

淸江三孔集卷三

欽定四庫全書

淸江三孔集卷四

宋孔武仲撰

古詩

馬齧麥

馬齧麥僕飲冰北風軒軒搖丘林霖霪十日吁可驚南山喜見朝日升尋陽北岸霜泥薄窮臘獨爲千里行五里聊一止十里復一息楊柳弄輕黃已作春顏色川原入眼𨿽似快時節去家還可惜齧麥不須飽飲冰勿畏寒起鞭移擔復五里帝鄕卽在湏臾間悠哉役夫勉桓桓徵途幾何莫永嘆亦莫悲歌行路難

兒歸行

竹元珍云澤州山中暮春之月有鳥啼曰兒歸者其聲甚哀問之鄕民云昔有裏婦愛其子而憎前室之子欲逐之未有計乃於種麻時熟其半生其半使二子分種曰麻生乃得歸而誤以熟者與已子久之所

惡之子歸而已子不返往視之則已化爲飛禽啼曰兒歸今鄕人以爲種麻之時候余以謂人之愛憎藏乎胸中陰謀所發乃在分種之際而心手倒錯事與願違朝人暮禽子母生隔似有巧者主張斡旋於冥冥之間天网𨿽疎其應甚宻則夫爲人上而接其下用心積慮可不戒哉又知天之所以垂戒示迹於人者殆將使之推類以自廣非獨此一女子也乃作詩以紀之

兒歸兒不歸朝爲子母歡暮爲禽鳥飛故居不得返深林安可依此身寂寞已如此我母在家應憶子子今豈不思其親空有舊心無舊身兒歸兒不歸春已暮朝多風夕多雨山𨿽有泉隴有黍兒寒有誰訴兒饑與誰語萬物卵翼皆相隨兒今不得兒子母兒歸兒不歸年年三月種麻時此聲煩且悲聞昔一母生兩兒於已所生獨愛之麻生指作還家期惟憎者來愛者去物理反覆不可知天公豈欲故如此善惡報敏如塤箎至今哀怨畱空山長爲鑑戒子母間豈獨行客愁心顏兒歸摧痛傷心肝

健兒走馬行

天街極目如平水健兒走馬天街裏南宮宴罷晚色深宿雨初幹塵不起羅巾滿挿漢京花雕鞍一簇濃如霞千蹄撇過在頃刻閃電飛星不畱迹路旁看者如堵墻街使傳呼俱辟易朝家和戎七十年只矢不射塞外天爾曹不必誇馳騁官家無意窺幽燕穩將金帛北歸去萬歳千秋祝明主氈車滿野春艸長任爾祁連山下住

昨日之日行

昨日之日嗟可憂羣山積雨漫溪流行人兩兩相負過𨿽有橋梁如拍浮南歸童僕皆賈勇濶步豈顧川無舟狂瀾更與人爭力一跌性命甘長休乘險徼幸乃無患作客如此眞何求今日之日卻優遊靑天掛幕陰霾收朝陽透射鳥烏樂宿潦平帖蛟龍愁新花芳艸色鮮瑩時而殷紅垂石橊風景淸曠亦可嘉旅衣酸寒馬足羞岡原漸髙沮洳濕此行應快無遲畱

車家行

上阪車聲遲下阪車聲快遲如鬼語相喧啾快如溪沙防鳴瀬一車人十捧擁行江南江北不計程靑天白日有時住無人止得車輪聲晚來驟雨聲濯濯平曉郊原盡溝壑方悟車家進退難不如田家四時樂

猗猗堂下竹

猗猗堂下竹我來初萌芽生意甚蹇薄才能出泥沙狂霖一夕作霹靂連轟車回首未幾日其成何速耶修然數尺髙秀色蔚以佳余陰過盆池喜躍見魚鮭乃知地道敏不待歳月賖念彼逺遊子聨翩入京華勢利勇奔趨被服爭豪奢外𨿽逐喜好顧盼相陵誇中乃昏智識有損無增加曽竹之不如徒比艸木花經風已簸落枯槁良可嗟而我方渉世浩渺無津涯因竹亦自悟慨歌牕日斜

白湖泥

昔浮洞庭浪今踏白湖泥水陸𨿽異趣客程皆崄巇浮身無根株轉徙長路岐嘗聞昔人言欲以瓦爲衣風雨輒不出華堂安所棲我今南復北擾擾亦奚爲行役眾所同浩歌聊自怡

道中觀荷花

放棹東南去正值荷花榮玊質不待染仙香無限淸朱朱仍白白脈脈復盈盈迢遞天風起誰憐舞態輕與廖開甫自淮南同行赴舉相別五年復相遇於蘄水縣爲詩贈之

束書吾初走夷門傾蓋得君恨不早蘭溪駐馬復相逢二紀飛馳如電埽惜君憔悴力不任顧我滄浪髮先暠憶昔同行气頗驕靑驄馬快鞍韉好荒山破屋風豪橫大澤長堂雪傾倒髙談灑落見天機健句縱橫濾腹槁辛勤始得到京邑文辭不入春官考可憐六翮委沙泥坐看羣仙上蓬島壯年多難寸心折勁鏃已衰難破縞而君施設有餘才西佐元戎奪城堡牛刀拂拭試一縣如引滄浪灌行潦歸來赴愬天子庭正欲披腹呈瑰寶片辭未吐疾先入藜杖扶行色枯槁籃輿復指天涯去長川橫濫聲浩浩驊驑不日歸王閒那久低摧臥霜艸

久長驛書事

空堂深深閃燈燭羣奴鼾眠聲動屋豆肥艸軟馬亦便嚼美只如蠶上簇天事由來不可量初更月出星煌煌湏臾變作霏霏雨客枕不眠知夜長

故縣作

促促逺行役勞勞羣僕夫上漂以霖雨下濺以泥塗寒入骨脛裂潤兼巾裳污行路何其難我馬亦已瘏逢人問前捨指防山墻孤投得數閒屋慘寂日已晡橫流正浩蕩驚飇尙號呼篝火就空室排入如鷰雛投醪不及均自酌以爲娛

白砂驛作

浮雲紛紛鏁太淸驟雨肅肅飛中庭冰虀脫粟冷徹骨欲語寂然誰和譍辭家十日心甚壯今日始覺愁腸幷僕夫聚首亦不樂泥深灘宻尢難行長途何意此艱險彼蒼其誰司晦明閉門篝燈夜未久試繞前楹望星斗頑陰稍防避靑防白月飛光臨戶牖推移變態俄頃間坐使慘寂成歡顏羣奴喧喧亦相語明日快馬臨關山陰亦不可知晴亦不可必爾曹穩眠莫匆匆淸明更待東方白

題鮑家鋪

郵亭秣馬朝寒天雪云壓山山湧泉隴頭客饑欲噤口屋底人閒猶鼾眠敲門得薪感相濟徵衫如洗賴火然江南亦有安棲處卻羨郵亭人穩佳

發光山

搖搖春霜艸頭白冰如龍蛇當轍迹天開日麗非偶然昨夜滿山明月色憶昨北走關山中下阪還登百千尺狂風虛霰何可當破碎貂狐作巾幘今朝驛道千里平而況六幙俱空明昔何艱險此何易付予榮枯豈天意人心旣好馬亦驕騰齧轡鳴蕭蕭我今亦復歌且謡惠相好者同遊遨相與馳君之樂郊從此不嗟衝渉勞

至趙莊鎭捨轎乘馬二首

淮康望夷門驛舍猶六七我車嗟已勞我馬亦太逸朝來天色好輝煥川上日郊原莽而蒼生意宻如櫛農飱頗順適晝气更盈溢摳衣就鞍韉前引以一卒馳提歷灣紆林木榮棗栗豁然就平曠天壤合爲一稍過王務陂陂長水波濶驚風搖澎湃鳬鴨語啾喞卻思在江湖雙艣更輕疾川陸𨿽不同吾心兩無必匆匆背鄕井幹祿秩功名未及試行役甘於蜜安得擺覉牽優遊老蓬蓽

晴郊漠漠翠煙浮乘興閒登棗下驑風色斗回成凜冽卻添貂帽擁駝裘

捨轎馬而步

嚴風駕雪霜吾轎頗溫燠白日暖郊原吾馬快馳逐二者皆得用翩如兩黃鵠馬驕倦提策轎狹厭攣束何以救斯獘奔馳有吾足副之兩革靴隨以一笻竹鳬趨上髙岡虎步出平陸折花得低枝照影臨深穀道逢田間叟時訪以耕牧北音稍入耳俚語俄滿腹行行及前堆小汗已霢霂芳艸可爲茵吾眠不須褥人生忌太佚終歳居華屋醉飽耳目昏軟暖筋骸縮今吾異於此千里幹微祿朝隨麏麞騁夜侶鴻鴈宿戶摳勞乃久金礦鍛方熟聊歌以自娛不作楊朱哭

江晦叔見訪於興國寺見庭中修竹兩竿云竹𨿽不多而蕭騷可愛因贈之詩

憶昨在江都聨君城一曲我家百色無惟有數竿竹瑯玕淨相倚蕭灑意常足君亦時見過笑語伴幽獨別來七見春屢送光景速京師車馬煩髙塵蔽華屋僧室日閉關靜若在巖谷忽聞剝啄聲把手敍寒燠嵌空疉石畔亦有雙筠緑動君靑雲興賞眄不移目愛其蕭騷風搖此蒼翠玉有如嗜膾炙久矣虛其腹一旦逢割鮮欣然喜如沃乃知物外適可以傲流俗奉常官事簡佳集時可卜軒辟深邃冠帯脫拘束文枰稍拂拭白黒看馳逐更設茶兩旗何須酒百斛

寄經父兄

我出亂山來兄入亂山去出山何必佳匹馬紅塵路入山勿辭勤﨑嶇與天鄰天門西北去石眼行車輪落盡江南柳塞楡應知春去去何時歸天涯可寄衣霜髙鴻鴈還無使信音稀

大風

昔遊江湖上厭看無限不測之髙浪今棲塵土中慣聽掀天拔木之狂風風豪浪狠常相逐我生此世宜阨窮浪頭漫漫從海起客舟搖戰如枯葦回橰轉尾入深灣往往三分偸得一分睡豈如秋宜門東僦屋居突兀前堂掌平地風從昆侖溟渤來平頭疾轉數千里金鋒相磨眾鬼兵介馬爭先萬胡騎防搶震壓尢可驚千妖百怪悲號聲我時安眠不覺躩然起鑪煙寂滅燈防防褰衣正欲走出戶戶未開扃已吹僕閉門正欲避風來風入衣襟不肯去天涯地角兩茫茫一身渾無逃遁處明朝撿防牕戶間浮埃委積如丘山遙知九衢中馬走廢往還我欲投書訴風伯帝閽峩峩不可攀怒攜幹將繞四璧空有壯气膨心肝頗疑猛虎嘯林薄慘淡陰威動寥廓又疑土伯夜與風神爭叱吒喑啞騁獰惡明當折簡問巫陽天上誰人司槖籥

數詩分題

一邑臨襄漢靑衫正少年二毛侵鬢髮披霧始窺天三接龍光逺曈曨白日邊四門方雜還羔鴈賁林泉五斗安微祿𨿽貧志浩然六韜聊自試有策佐平燕七札穿彊弩諸君必凱旋八荒馳貢篚恩旨罷戈鋋九九期君用慙非命世賢十官何敢望於此卜歸田

又

一樽勸君飲舉觴莫遲遲二月風景妍都人正防嬉三春已失一胡不惜芳時四郊更淸曠紅紫耀漣漪五侯盛供帳出以歌鼔隨六龍西翺翔迅速不可追七澤起悲風晚景含崦嵫八音莫停奏妙舞隨金絲九門稍合鑰莫時淚沾衣十里燈燭光醉矣各還歸

招竹元珍賞江洲新茶

我生世味薄所好惟眞茶江南隔浮雲廬嶽望苦賖煎烹逐風土白水和脂麻有客自逺至開緘得新芽乍見眞邂逅失喜成讙嘩掬視未及飲淸香破昏邪堂堂京邑雄萬貨來天涯念此至靈艸﨑嶇亦隨車小磨元自攜瑩白無纎瑕玊塵漸委積鷹嘴猶交加汲泉方污埃上以宻葉遮蟹眼已鳴沸君來何晚耶相呼共一啜如到神仙家煩襟得浣濯兩目袪昏花閒居無他樂賴有此趣佳煌煌金張門酒肉爭豪奢冷淡不輒飲千金賞箏琶一醒又五斗顏角如烘霞蔗漿爽肺肝金椀齒牙坐覘吾曹癖往往笑以嗟人生樂不同未用相矜誇吟罷腹饑吼空庭噪昏鴉

廣津倉檢視斛斗

長渠西來擬天漢千里淸陰緑楊岸髙墉傑屋如屯云碧瓦參差挿天半小樓三尺偸晨光山低堆積白與黃千艘一卸須臾了江湖極目來帆檣國家稅法擬前古還以養人非自富連云習射皆貔貅月稟太倉急風雨歳深敝積如防穴檢視之官緣此設我初受牒頗激昂匹馬朝朝踏殘月千籌簇簇來如林袍鞾兀坐淸槐陰秋毫增損必拘送莫怨小官持法深吾槪視此平如水運量四海亦如此今朝且佐大司農他時敢獻明天子

送元珍赴官合州

羇旅倦京國春風常閉門叩門誰過我云是竹王孫頎然八尺長玊質文理溫探之以羣書浩渺傾昆侖餘波濯我熱挹取不計盆朝落淸風暮埽明月軒傲兀足眞趣不隨車馬喧動可與俱遊靜可與忘言胡爲捨我去獨指岷江源偪側鳳翔西疊嶺如駿奔滔滔蜀天漏沈沈山月昏到官復何時淸秋禾黍翻冷局自少責讀書勿志餐登臨時自適吟思攪乾坤魚鴈若可托篇詩寄湘沅

送李大夫管勾太平宮居袁州

康定慶曆披羣英公爲布衣歌太平熈寜元丰王道興公作太守逢休明四十年間走四海崛然不肯幹公卿峩峩正議天柱壯皎皎素節冰壺淸胸中慨慷外間易年髙未見白髮生罷節巴陵歸意銳柰何去就不敢輕馳歸天寵乞閒防諸郎惜祿猶屢爭毅然不與兒女計飛章丹扆論赤誠明朝果得琳宮去匡廬山色遙相迎玉溪气象自瀟灑新磨古鏡當霄橫修篁萬竿飽霜雪枯棋一局酒滿觥時邀賔朋敍野史間擁雪鶴登巖扃妄排丹鼎夜不寐邂逅黃金燒可成未應謝傅入滄海行見盧敖朝玉京

代簡別林次中

常思洞庭湖夢想東南遊浩渺七百里控帶三五州霪霖稍開霽萬頃涵新秋此時登臨勢並在嶽陽樓水天兩琉璃瑩濶相沈浮爽气動林木無風亦颼飅願言追壯觀兩漿推輕舟何異泛滄海便可掛浮丘前日到君家日暮空回舟徑遣長須來見邀頗綢繆謂此千里別一防未易收相去況咫尺能上河梁不顧我行役長感君風義遒好在更加飱行子不可畱

代簡答次中見畱

詩誇洞庭湖蓋舉其麤爾自此稍南行更有瀟湘水瀟湘如此流淺深淸見底吾邑在其旁桑麻百餘里民經南巡後淳龎猶可喜白酒日相沽鱸魚夜成市念方從吏隱小官不爲恥先期了賦租隨時用鞭箠此外無餘事看山聊隠幾還作小詩篇寄聲前禦史禦史吾故人風義今爲偉超遷未復甚久僕行復起但使交期在不須論逺邇今夕宿朱仙相望月明裏

時雨

空車輾雷幟推電千里防防甘雨徧元丰嘉號卜長年太乙尊神宅畿甸齋宮夜禱天俯聽美澤朝流慰人願豆苖蓬蓬粟低垂土脈舒蘇蝗不飛野老謳歌忘帝力夕陽相與荷鋤歸

雨中

大雨已滂流小雨仍霢霂風來掃欲斷雲送還相續凝陰壓天宇蒸潤浸旅服隴上麥經秋江南梅已熟

蔡州三首

愁雲昬昬掩六月電光霍霍盤四隅淮西一雨三晝夜長瀾積潦無處無試登髙樓望四野平田渺渺成江湖山源奔溢來處逺晨朝又報髙丈餘重闉閉築僅自守一帶縈何其孤頽墻處處若山壞百捨相望無完區辛勤買得稭一束馬饑況乏粟與芻三十年間走四方始遭此厄眞窮途跧居丘亭往來斷時起顧是靑雲衢如絲一罅見天面頑陰復起相糢糊幽憂塡胸不自遣彊扣瓦缶傾殘壺醉中暫爾神气王醒定更覺心摧枯城陰老蛙正逸樂聲如轉軸相鳴呼彊弓毒矢未易射欲殺惟有企翁符吾家此去八十驛愁來更展江湖圖

又

狂霖出羣山夜半擊堤口水橫溢陵阿餘波猶怒吼東村五百戶一塌如摧朽硉兀聲如雷牛馬不及走壯者上枝柯防子浮罌缶驚逐吞天瀾兒猶闖其母旁人避形迹睨視誰敢救凍餒何足言餘生豈能久人云淮西水如此昔未有我生眞厄窮出與此災偶晨興得枯槎泛若上牛斗獨濟恐難安人危敢援手

又

行路難歸去來三日汝南城不開天角隱隱聞輕雷掣電更劃劃猛雨還漼漼稍添汪汪陂漸淹髙髙臺我欲晨興出南郭極目惟有白水漫蒿萊驛道安在哉連山洑流相喧豗父母不復顧嬰孩棄之如塵埃戢戢生魚頭人世永隔良可哀淸都咫尺可以訴誰挽北斗魁嗚呼行路之難邦人之災

劉公詩【並序】

吾鄕劉原甫雄文博學爲天下師表四方士大夫登其門執弟子禮者足相踵也而余不及識今識其子仲馮仲馮居省中治事精宻吏不能欺應接不倦甚得士大夫心天下稱爲賢吏部其文學議論能世其家余自京師南出過鄢陵興國寺入金剛院見原甫判蔡州時題詩四句在壁曰寂寞空堂欲暮時鐘聲斷續雨千絲此中防有西來意正復庭前柏樹知乃錄以寄仲馮請附入家集中因爲詩道原甫平生以見余愛慕之心云

原甫吾不識聞之士大夫少時已絕羣卓犖千里駒讀書足智慮萬卷力有餘善發六藝蘊髙談詆先儒天文地理學道藏及浮屠纎悉無不講講之皆粲如文章弄豪贍咳唾玊與珠防落八極間買者論錙銖爲人又挺特不與俠者俱伉健虎獨步軒昂鶴仍孤身𨿽登兩禁未及秉鈞樞爽气隨沆瀣斂收入淸都嗟嗟劉夫子信是荀揚徒冨貴非窮愁而復多著書荒城過宿雨古寺入平蕪鬱鬱壁上詩奎鉤照天衢我來值日暮篝火爲踟躕想見其風骨磊落眉宇疏邦人好事少不以玉石摹歳月更久逺雕摧逐泥塗作詩貴述美聊用贊不渝

入關山

輕輿兀兀乘朝暉漸入山徑行逶迆昨日喜與山相見今日得與山相隨山中老翁迎我笑借問久矣來何遲答云王都冨且樂四方車馬皆奔馳我𨿽疏慵亦勉彊天恩得邑方南歸山林朝市不同調公𨿽髙宜無譏老翁聞語更驩意爲我煮水燒松枝山家十錢得升酒勸我引觴聊沃饑爲翁一奏白雪曲翁亦爲我歌紫芝此聲淡泊極有味往往世俗無人知山中之樂有如此嗟我捨此將焉之

新安鋪三首

罩罩澗中艸泠泠山崦泉泉甘而艸芳旁有屋數椽夕陽漸近西風起行客山頭望千里

薄雲斜日亂山川投得荒亭晚息肩地僻誰知藏好景庭前花數折金錢

簟如秋水憩回廊素月分輝百倍涼山木交加無意緒故教疎影到人牀

晝息於林下

大暑渉長川前山後山深忽逢輪囷木投得數畆陰僕夫六七人臥起且呻吟念爾亦太勞獨佚我何心試爲蘇門嘯泠泠鸞鶴音遺聲滿坑谷爽气回中林松風爲之興涼冷破煩襟神骨斗醒快炎蒸豈能侵安得冩此懷寄之朱絲琴

途中大熱

促促客行逺悠悠山路長南歸當六月復值此驕陽祝融秉炎火淸曉升扶桑流焰鍛地精兀兀馳澗岡籃輿如入焙坐席似探湯睛瞳熨不醒背汗雨洋洋否悶幾至死忍渇尙傍徨願借萬里云蔚蔚排穹蒼防彼三足烏潛行天中央繼之以冷風淅淅吹衣裳豈獨一身輕與物共淸涼

寄信州交代錢徳循

得徳循書知已植余所寄瑞香花二本於爽气軒饒陽有木犀者亦天下之名花也試爲我致二株足以相當因以詩寄徳循

處君以西軒之爽气贈君以仙府之名花名花芬敷隨曉日爽气蕭颯淩朝霞山川從此增秀色塵埃不復畱君家羨君年少气力銳況有長才可經世馳聲京邑蓋有年作幕山州不得意漫尋幽景養天眞積明不學陶潛醉錢夫子我今去指湘江邊洞庭波瀾濶如海與君似隔東南天饒州亦有木犀種眞骨來從武夷洞自有淸香百步聞煩君爲買雙株送勿云千里移致難從古物輕人意重但將木李對瓊瑤餘物區區且安用

湓城東

廬山之岑岑橫絕東南天大江之湯湯洲渚相鉤連山水兩中間君家之故園憶昨別此去春風初破年歸來已秋節登覽怳依然萬里一轉蓬四時眞蛻蟬退無環堵宮長逐車與船風景日愈佳塵埃日纒綿人事正浩蕩徒勞賦歸田

喜雨

暑伏忽已盡金風稍自秋驕陽仍不戢歳計實可憂昊天𨿽甚髙聰聰徹九州聞其憔悴聲知此黎民愁白日収赫赫慘云布油油昨朝雨意足來自匡山頭稍添郭南坡次及城西疇入夜又滂沛四境略已周平明出東郭翠畆連山丘爽气吹客襟餘聲壯溪流自此飽香秔可以繼麥麰聊爲拊髀歌以代擊壤謳

白公艸堂

逹士因忘世非求髙尙名林泉得佳處風物有餘淸貝錦傷讒舌浮雲寄宦情詩才今古備性理死生明蓮沼秋芳合香山晚翠橫黃蘆繞官舍不復念靑城

宿天池

我思廬山遊發興自年少偶來得閒侶更欲窺眾妙幽林穿防籠靑峯上崄峭遙看天池路一綫在巖徼辛勤得至此慘寂已西照云池桂無根瞪視心膽掉暮夜煙雲昏西巖亦登眺聖燈稍稍出弄影何窈窕一枝分百防變態不可料須臾歸寂滅何處觀朕兆僧房得棲宿爽气冰毛竅翻然亦興盡卻恨歸途窵緬懷道隆師確不奉明詔似與山間石慇懃論久要我今來時迫心灰眞可笑明朝指繡谷裹足登涼轎【時足瘡未愈】揩卻壁上名恐爲髙人笑

臥龍潭

已登臥龍庵更看臥龍瀑來從不盡山奔入無底谷谷中鳴百雷林外潄寒玊雄豪與淸泚上下相接續陽崖發幽花陰壑偃喬木兩崖天劃開萬古神潛伏我來坐潭上俯仰淸耳目神骨倍瀟灑衣襟仍霢霂名山到能幾好景看不足慇懃莫思歸更共潭邊宿

二賢

羲之之墨池淵明之醉石人生嗜好亦天然豈顧書淫與酒癖一時聲價動宇宙千古林泉記蹤迹書固吾不能酒亦久不喫支笻蔥翠畔鑑影澄側蕭然欣防間頗類師也辟所慕不靳能捨此山南宅

磁湖安流亭

怪石倚洪流朱欄截荒磴來窺空曠野喜值波瀾定涵虛無邊裏見底皆淥淨磁湖萬家防華閣相輝映雙峯引西洑控帯浮郭盛乃知一聚落富庻亦有命鐵冶今久貧豪右蓋已病憶初締造人有力如卓鄭瑰材照宻石歳久尙鮮瑩俛仰正忘歸白日動明鏡風順當進帆徘徊寄孤詠

寄題王道祖秀光亭

徙倚望西南秀色如可掬湘水蹙纎羅湘山疊明玉淸輝來西隅朝爽浮萬屋圖冩卒難成登覽常不足防計當而已亷吏當寡欲蕭然忘軒冕日可娛幽獨

西堂假山

範蠡不歸吳魯連東泛海當其縱目時長有靑山在我今囚一官宅舍不容攺塵囂日侵陵視聽乏爽塏天機能幾何與物相葅醢當求景物淨以滌身心凂縣南山不逺溪口石可采疊累亦成形依稀聊自紿寒餘洞泉脈緑帯天邊藹翠壁漸孱顏奇峯何嵬喬林相隱映亭院生光彩笑揖浮丘翁霓旌如可待區區浹時力直欲淩眞宰稍全仁者樂未卹兒軰駭又動江南思匡廬田已買

寄題經父萱堂

萱堂有秋花對客如勸侑人生本多事更以百憂副愔愔橫天壤擾擾迷刻漏傾地救海涸掲柱支山僕徒將一心淑日與萬慮鬭不如偸余閒來此玩孤秀熒熒千明缸照映相前後凝气粲如笑泣露亂欲澑頽然寓逺懷可以消永晝吾兄儒林傑器業包宇宙﨑嶇從逺宦爲國警邊候飛沙蔽城隍積雪冷襟袖頗思東南州水竹兩幽茂樓臺壓江濤窻戶排云岫翹瞻不可見夢想勞頭脰樊籠送飛鴻檻井看騰狖暫慿時景佳寛此腰圍瘦吾儕所至樂未厭夷居陋賔侶時可邀從容醉方酭

尋眞觀

武皇車駕東南出訪道求仙希萬一屏風九疊云物淸意恐神仙藏此室羽章之館締構新壇塲夜夜祈星辰蓬萊縹緲不可到橋山一閉逾千春詠眞之天在旁側白晝潭心飛霹田收歳美龍亦閒惟有濟防照空碧誰道尋眞是女郎朝飡松桂夜焚香明眸緑髩今何在意已霞衣侍玊皇

淸江三孔集卷四

欽定四庫全書

淸江三孔集卷五

宋孔武仲撰

古詩

松上老藤【在三聖寺】

古木已昂藏長藤亦奇怪潛根蒼蘚中矯尾靑雲外嚴嚴秋霜剝悠悠夏景曬摧殘復長養鍛錬成老大蛇蟠筋脈壯龍死軀殻在他時雷破山大雨灑滂沛玆松若變化無乃遭結襘附枝物所患奪朱古爲戒何不淬斧斤誅鉏此蕭艾

髙臺歌

廢地積爲冡昔曽遊宴來冡廢無子孫東家砌成臺臺𨿽平方冡𨿽禿物理廢興有往復相逢莫喜亦莫愁乘興且同臺上游

種粟行

大兒肩鋤出茅屋小兒傾盤糝新粟春來雪稀雨不成田𨿽翻犂苦未足嗚呼農人今向太平年安得甘雨一灑萬物皆醒然

賦張蕓叟蕃刀

王師前年下靈州先生奉詔爲防謀軍書堆案不足道欲斬名王懸髑髏官供器械如山積裝結𨿽巧體質浮傳聞蕃刀最可用買置不惜千金酧沙河洗湔血痕盡瑩若一水橫淸秋長庚輝輝奪明月光景迸溢不可收軍回倉卒未及試提挈萬里來荒陬空齋倒掩閱圖史深林永日號猩防揮鳴且欲驚暴客敢議與國平寃讐夜郎防恩放李白炎嶺得防還幽求輕船共泊長沙岸幾日對語淸湘樓紅蓮幕中邀客飲霧雨咫尺迷汀洲雜花落盡無處覓官妓遣歸不敢畱淸歡未免假外物共說鐵劍勝倡優君家所寶世稀有滿坐傳防驚殊尢防之太過卻銹澁頑蘚鬱結纒蒼虯橫磨十萬隻虛語得此已足馳燕幽今公又應元戎辟眞能寸截鯨鯢不郗生入幕宜有畫定逺出塞將封侯我今喜得隨君去長江渺渺平天流路危或恐逢水怪尾脊崔崒當吾舟煩公一效佽飛勇爲公椎鼓傾金甌

張秉叔出紫雲回鑾圖以示坐客因爲賦之

開元太平無兵戎眞人味道希夷中人間之樂已饒足惟有靑霄未追逐坐中誰似葉先生以气爲糧常辟穀朝登員嶠夕昆侖只與神遊不要人忽逢邀攜防月去縹緲虛空生紫雲蟾宮竟不容久住仙樂飄飄送回去歸來宮漏未移更甲帳明釭宛如故汾水悲歌仙不成梨園空沒有遺聲紅塵如海漲朝市從此無人遊玉京

徐成之園亭三詠

瑞香檻子

異國攜來防愈新移當樽俎防嘉賓𨿽無絕艷驚流俗爲有淸香得近人燭下更宜觀態度酒闌尢覺醒精神湖南莫作淹畱嘆已見潯陽二月春

竹逕桃花

辟地不盈畆防綴成阻修相招竹林逸更作桃源遊綽約新飲露瑯玕曽倚秋春風蕩人意此境獨淸幽

石盤

攻玉爲方盤可據以飲食又可安文枰兩仙相對奕簿書應接罷胥不畱蹤迹散步到其間如臨蒼山壁下有淸冷波灔灔欲侵席坐兼仁智樂豈獨煩襟釋長沙春正妍樽酒防嘉客好事淸河翁題名刻之石

寄題徐亭

淸晨讀君碑如到徐亭下靈境猶縹緲仙風已瀟灑亭𨿽人爲之洞是天開者化工不自了待子辟蓁野徐君神骨不埃塵疎眉秀目方靑春窮追屢束冦賊手幽討卻作煙霞人當年逺祖嘗浮海采藥仙山竟何在君今復探山中奇潭潭六室世未知嗚呼安得此亭此洞在吾鄕廬嶽自此增輝光

祠二廟之明日未得順風呈同行

嶽州西祠從古有控帶洞庭湖之口前對隠顯明滅之湘山下接淵淪洶湧之長川茫茫白沙連絕嶼淡淡古木蟠蒼煙昭靈王左安流右翠帳朱幡擁前後鋸牙虎視森兩廂气骨生獰欲奔走我來纜舟日已昏袍鞾跪聴祠官言伏興進退如法式四頋詭譎驚心魂平明結束舟將解叱吸仍聞北風大焚香奏酒殊無計伏渚藏汀姑有待二王威神世所傳鈐攝鬼怪賓靈仙好風相送勢不難舒捲造化湏防間波回艸動似有意舉棹開防卽千里吟詩賞月嶽陽樓買魚沽酒巴陵市

廟下風呈同行

楚水千百源洞庭爲壯觀勢居七澤右地裂荊吳半而我泛扁舟飄然一歸鴈來之豈爲益去亦未足算胡不吹淸波縱發如飛翰朝辭廟山曲午泊巴陵岸況有三面風迎送俱無間定非偏薄厚以掇行旅訕柰何苦流滯兀兀晨復旰采芹朝當蔬伐竹暮供爨舟師三十人餓虎奔芻豢使之裹糧絕慮有探囊患二王東南望貌像頗輝煥歌鼓嵗無休香燈夜侵旦我爲江湖士乞靈從弱冠四到祠宮下霜髯今已燦王其故舊防勿以塗人防尊師況慈忍善道陰有贊王心或未回師頰固宜緩靈珓似見許歸來整檣幔

登君山二首

徑欲涉方壺滄溟何太逺試登君山杪直望蒼梧晚寂無纎塵動迥快千里眼勝境眞少倫仙山連禁苑楚水吞東南皤然天一腹君山枕波面半挿蛾眉緑平空接遊气杳蕩無川陸歸槳恨匆匆殘陽掛喬木

武昌縣西山寺【孫權避暑宮也】

吳王宮殿西山頭蕭蕭爽气長如秋武昌連都甚偪仄賴有此山供勝遊東南豪傑俱故舊當年孝亷孫仲謀一朝名號僣九五朱紫羅列皆公侯驩娛應似河朔飲縹緲宜有云端樓危弦脆管落天上飲散咸入西江流而今寂寞皆陳迹徧地松竹淸陰浮巖泉滴瀝醒四座相見環佩鏘琳球龍泉寶气亦消盡磨劍只有空池畱老僧向我說遺事興廢反覆令人愁但當沈酣捲大白徐趂明月牽歸舟

同年兄袁思正江行相遇旣別寓詩寄懷

楚水緑涵天羣山靄而秀君行當何之我謁慙已後輕舟翻然來喜气防襟袖問知道途逺驚我形容瘦駸駸光景馳暮夜逐淸晝嵩衡猶可禿須鬢豈長茂惟其寸心在皎日經宇宙持蓀可相慰不必傾醇酎君家多冠冕煜煜五公冑聲華滿天都名字在英彀登科況肩隨兩紀詞塲舊誰云班荊樂卻嘆摻袪驟荊民日安堵漢政多寛宥飲酒祝無何千篇遲歸奏

畱題攬秀亭

平生愛湓浦亦復思匡廬恨無謝公屐日與佳景疎玆巖特曠快一覽已有餘驟雨過軒檻淸風來綺疏因懷騎鯨客更欲淩空虛

自寶嚴入太一宮

蔚蔚山間松泠泠山下泉相遇復一時小別已三年松色愈深翠泉意自潺湲惟餘不如昔正憂世事煎安得散萬慮捲收歸自然童顏替臒貌緑髮換圓顚因召杏壇叟去拍洪崖肩

炭步港觀螢

九華之南蘆葦長流螢夕起不計雙爛如神仙珠玉闕靑羅掩映千明釭空江沈沈未見月近浦穿林起還滅魚遊鳥宿自不驚我知此火初無情

彭澤縣

西江之水何悠悠下與江南爲一州【闕】

正以彭澤爲襟喉千川百谷所合庾盡傾此澤如杯甌鳴聲唶唶光油油不知其下有底不昔人有捲長繩投系以南山之巨石百尺不徹深潭湫【闕】

頗疑潛行通十洲不然何此彈丸地吸彼尾閭曽不休城南十里山更稠如立象馬如驅牛下飲長江勢不竭無始以來向東流旋灣觸抵勁且遒虎眼倒射驚沙鷗黿鼉𨿽輕不能遊而況往復之行舟下水從容勢猶可上水辛勤人更愁祠神皆以北風求不爾豈但須臾畱天公頗知兀兀憂胡不推山作平地兩辟旁野爲通溝徵行萬里皆帖妥靈揚之威從可收陰官聞我言駭汗盈臂韝灑爲猛雨沃四野驚雷夜震波瀾滮我舌閣且凝久病竟不瘳彊爲短歌題柿葉欲憑雙鯉寄陽侯

泊趙屯

憶昨省覲趨川萊衣擁緑方少年艱難險阻俱未歷孟浪勇決惟爭先舟發趙屯猶未飯有風北起空蒙間掀搖三山簸五嶽巨浪倒潑東南天千林向人俱頓僕兩岸過眼眞飛鶱防檣回戞河漢底鷁首俯飲蛟龍淵跳波濺沫來四面坐中時得鯉與鱣妻啼婢訕殊不頋兀坐正讀逍遙篇爲言方破萬里浪不爾捉月爲神仙江中逢巨石頗突爲引牽逡巡水勢亦平緩幸免肝脛輸烏鳶暮投彭澤宿荒艸神驚魄顫何能眠自玆稍悟垂堂戒靴紋才起不敢前矜持太過僅無患往往所至傷流連乃知老謀與壯事心膽殊異難兼全重來此地畏洶湧藏舟別浦防漪漣魚跳鷗下自可喜何用蛟鱷飲流涎斜陽依依炤艸木夾岸葭菼鋪書氈兒今弱冠昔何有昔頷無須今皓然二十餘年才瞬息時事幾蛻如秋蟬區區走俗亦何賴安得尺地巢林泉

雷亭四言【並序】

慶曆中雷擊東流之巨石裂而爲四五縣令某爲亭於旁命曰雷亭元祐元年餘登是亭作詩以識之

雷震於天石隕於山石則何罪龍殛石間容而不拒石則有愆毋謂恢廣不察神姦想方震時大雨溢川萬里晦防風霆後先獨恨不及徙倚縱觀睨而不驚知神之全余後過之間四十年乃記其始以永其傳

淸溪詞

譙門之南溪水長斜暉倒閃靑銅光下與長江作支股愁霖漲天江潦黃江潦黃入淸溪淸溪到底終無泥還如初出秀山時

步阻風

昨日焚香謁聖母靑衫鞠躬如負弩但乞天開萬里明埽去浮雲戢風雨謂宜言發卽響報豈知神不聴我語門前白浪如銀山江上狂風如怒虎船癡艣硬不能拔未免棲遲傍洲渚輕盈但愛白鷗飛顚頓可憐芳艸舞三江五湖歷已盡勢合平夷反齟齬上水歌呼下水愁北船縈絆南船去寄言南船莫雄豪萬事低昂如桔橰我當賣劍買牲牢再掃靈宇陳肩尻黃金壺樽沃香醪神喜借以南風髙揚防拍手笑爾曹不知流落何江臯荒洲寂聴怒號

奉祠城西夜坐苑中卽事【時祀白帝】

喬林翳明星林缺星粲然長江闊咫尺銀河爲通川爽气浮襟裾中夜不成眠星轉轂而西河逶迆以遷惜此嘉景邁無由駐靑天萬古畱此境誰保金石堅徘徊吟華月更欲隨飛仙

賦碼碯笛【弟毅父所藏也】

羌兒吹笛作龍吟中有太古之純音伊人已死笛仍在千古月明江水深誰知巧匠尋山谷蹙踏溪云采明玉雲谷之【闕】

黯淺紫輕紅花映雨正聲隠顯初無端造化推移指法間黃鐘妍美霜朝暖無射淒涼暑月寒軺車走徧天南北此笛此聲何處得韜之湘竹川錦囊廣坐聊持衒賔客農學士九尺長頰顴山起鬢髯張從容奏罷陽春曲气衰坦腹眠繩牀由來雅器自有合不與教坊管弦雜君不見開元名臣宋侍中手揮羯鼓疾如風

癸酉冬雪【時致齋於禮部】

平時防積雪吟對佳山川此地冨華屋聴觀亦浩然愛景匿何處凍雪迷逺天離離黃庭沙種作白玉田飛舞勢未已參差態逾妍坐來生精神起步輕欲仙京師百萬家幾室無炊煙南郭踵欲隨袁安正髙眠且傾光祿酒逸气隨觥船近害逺或利從古占丰年

送範中濟侍郎知慶州

平時廣朝中相見輒歡喜昂藏八尺身所負必奇偉四方獻善敗軍國盈虛計叩之如川流滚滚不知已天子曰汝能吾臣鮮其比而況所設施粲在【闕】

汝可三軍帥擒之或縱之髙枕惟爾恃公拜稽首

歸眉目凜生气頑童玩天恩豢養若驕子欲痛以鞭笞而畏啼不止二者不兩全在所以節制【闕】

收其要害處進退隨所指重城徹關【闕】沙漠

淨如水辭別不躊躇安邊從此始

題瑞聖園

深沈百尺池坐見淵魚躍蓊蔚千秋木中聞魚鳥樂久與魚鳥暌塵土厭徵索偶來叩異境佳思得開廓朝廷尙淸熙聖主守勤約鑾輿不遊幸花卉任榮落便如到山林不悟近城郭心閒與境一足以慰寂寞由來市朝味未易勝林壑因循不逺引僉信吾儕弱

答毅父

朝趂朔風出暮乘殘月歸塵埃變髮毛豈不損裘衣憶昔年少日未知願輕肥登髙作越吟所喜獨翠微至今淸興在夢與南雲飛柰何寸景間擾擾隨鞍鞿已營三畆田臨流架柴扉惠而好我者儻許相因依種玉𨿽未熟淸泉猶禦饑

送林子中知成都

鞍馬覆山黒旌旗垂野紅問逺誰當行太守臨蜀中太守時之豪學博文章工人事未稱遂﨑嶇已巴東公年方六十皎皎頭如童不服何首烏自有夜气充丹田芙蕖開餘光發形容推此見治民亦與治身同以靜鎭浮躁以仁蘇疲癃一夫無向隅四野常年丰間出作遨頭伐擊鼔與鐘逺民生愛敬有古循吏風豈止招學徒區區繼文翁

夏夜坐遊李左藏園常父子駿明叔毅父元忠時新除宣守不與朝參故斷章及之

王城𨿽多賢相過每希濶今夕復何夕共此靑天月鄰園初剗築咫尺夷且潔胡牀占勢便漫不就行列素華正沖融湛露已凝冽羣至亦自喜防防欲螢滅衣襟稍淒涼何處有炎熱夐宜在山谷乃復近城闕髙談追鴻防不墮世覊紲趣駕公等歸晨雞有朝謁

江豚詩【四言】

黒者江豚白者白塈狀異名殊同宅大水淵有羣魚掠以肥已是謂小害顧有可喜大川夷平縞素不起兩兩出沒矜其頰嘴若俛若仰若躍若跪舟人相語驚瀾將作亟入灣浦踣檣布筰俄頃風至山搖嶽浪如車輪氛霧相薄舟人燕安如在城郭先事而告昭哉爾功鱷防牛馬頭象鼉龍暴殄天物安得爾同於人無害所欲易充暴露形體告人以忠又多膏油以助汝工江湖下貧機杼以農烏鵲知風商羊識雨大廈之下風雨何苦豈知舟航方在積險以爾占天蓍蔡之驗古之報祭不遺微虫孰揚爾烈登薦蠟宮世不爾好復惟爾惡我作此歌爲昭其故

臨江鮑守示詩二篇因寄之

官居無時節簿領去復回脇息文网中壯心安在哉積雪滿西峯中天白皚皚簾幄晝生寒復見詩筒來煩襟得洗瀹耳目亡氛埃紀徳無可陳詩情如七哀昔聞參軍逸今見太守才況有循吏政養民如嬰孩窮山虎豹伏曠野桑麻開邂逅春色滿百卉東風催吾鄕足山水使宅佳池臺篇章日愈多無惜分瓊瑰

堤下

堤下人家喧笑語髙揭靑簾椎瓦鼓黃流滚滚經檐甍一任徵夫作船苦緑楡覆水平如杯前灣旋放水頭來深如怒虎著船底玉石磊砢相喧豗黃河𨿽防隋渠急舟楫舒遲行旋澀獨上平堤望逺天衣裘已畏西風入

寄防邑宰丁陽叔

溪上一杯酒送君今幾時譬如霜林籜浩蕩從風吹初飄淸湘濵今落濁汴湄蹉跎𨿽漸老相見更容怡尙賴城市俗籃輿逺追隨鳴騶驚鴈鶩笑語在空陂防食古道場僧房靜簾帷敗荷覆一水落葉鳴軒墀偶坐亦無事幽來更何之旁有宋防墓髙墳映深祠鑪煙已寂寞拱木相蔽虧意象宛如在興亡眞可悲寥寥千餘年華采幾紛披有如蛙爭水頃刻成枯池池盡復爲陸陸黍秋離離追惟之戰語濶气甚夷狗頸不急搦幹將仍倒持欲將烏合眾慕彼鷹揚師首領幾不完身復爲囚覊好大不量力荒哉徒爾爲曽不如勾踐潛軍捲旌麾夜上姑蘇臺吳人猶不知用兵貴權謀髙言竟何施從玆以名色畱作永世規隧道彷佛在披榛猶可窺陳迹何足究吾儕寜好奇又上金山殿平瞰天一涯橫颷響羣鐸驚鳥投深枝淸興乘未盡夕陽已紛馳流水復相促扁舟從此移怒號入旅枕先聲戒寒期相過不可得況復窮遊嬉

猩猩毛筆與黃魯直同賦

染血以爲衣稍親日月光封唇以佐酒眾饌登華堂誰令拔其毛萬里歸文房纎妍依象管寂寞伴螢囊生已多言語死猶近文章一身皆有用豈防軀榦傷鼠須固微細毫亦尋常物以異爲貴嗟哉俱自戕

汴河

防渠斜與昆河接河逺渠慳幾可涉狂霖一漲髙十尋迅防東來比三峽崩騰下與淮泗防淸泚亦容伊雒雜橫空九闕眞垂虹怒卷千艘如敗葉只堪平地防洶湧何事乘危理舟楫共夫鵝鸛行天上遙與谷中相應答但憂心手一乖迕巨舶髙檣兩摧折而余進退久安命掲厲以望初不懾妻孥亦已慣江湖笑語猶如泛山陿鳴弓擊柝驚夜盜掘茹撈鰕佐晨饁時登絕逕步楡柳或面荒陂防鳬鴨我生東南趣向野揮弄淸溪防苕霅枕流潄石眞所便履濁淩險終未愜觚稜漸喜金闕近釜甑何憂米塩乏渾如海客泛枯槎繚繞明河望閶闔

汴河汲井

解纜古城陰系舟緑楡影浩蕩觀濁流咫尺有甘井譬如坐湯鑊傍觀冰玉冷望之首不回淸泉逐修綆餘香入新稻眞味添細茗蒸骨爲之涼醉魄一以醒昔有少陵翁卜居在遐境美味當百金修筒接千嶺我今渾不費汲取在俄頃川路逺迢迢客愁長耿耿得此稍忘憂無殊臥箕潁

試院防月呈子駿明叔

禁城遙想催銀箭燈火相望人語防門外流塵任自髙中秋好月來相伴依樓委砌冰皎潔射隙侵櫺雪淩亂同僚二公迹見親相應頋影爲三人吟詠淸景臨佳樹骨爽襟寒不能去頗疑宵夢到蟾宮欲把秋毫分玉中山美酒生微波銀瓶快防金叵羅相邀一醉君如何

食蛤蜊呈子駿明叔

兩君霜夜兩相過有酒無肴爭柰何蛤蜊買得𨿽不多百枚包以一枯荷呼奴濯淸泠波玉石磊落聲相磨幹薪【闕】熖稍駢羅暴殄天物眞煩苛閉關拒敵難揮戈劃然雙辟如噓呵天然甘露貯玉窠不須易牙爲調和爭先賈勇手自拏莫笑擎盤無翠娥釪明肉淨絕泥沙棄擲冗頑如投梭宮醅灩灩鸚鵡螺滿飲不惜朱顏酡念初搜索從海涯千斤秪載雙駱駝都城觀闕云峩峩時新首到王公家吾儕得啖已蹉跎勢力不敵怨則那往嵗端居臨漕河此物堆積如山坡蟶淡菜曁車蛾其實气味俱同科但嫌咀嚼費齒牙何嘗珍惜如京華物𨿽難得味乃佳一壺千金古所嗟三嗅而興君爲歌

魚石二首

人疑魚托石我謂石爲魚持以贈君子端能辟蠧書無情逐波浪有此璠與璵坐得江湖意蕭然亦起予鬐鬛眞可辧精研眞入神得非造化境亦有雕鎪人頗疑著妄想嵗久積成眞玆理不足怪方屛藏月輪

遣百朋赴太學補試

冉冉浪相逐江湖今十年念使從逺學家貧乏鞍韀一官來京都環堵當西阡學省咫尺近彷佛聞誦暫當辭家庭裘馬去翩翩英豪多出此切琢期勉旃昔我逺方來算裏近五千淸燈耿殘月積雪堆窮年對經必斂衽求師欣執鞭絢藻頗不乏屢貢多士先所願克堂構使我安食眠爾祖最爾愛置膝自撫憐追恨不及見淚下如湧泉

李公擇山房

石磴不容步喬林森回還聞昔有威鳳養羽畱此山乘此去翺翔得意今不還餘音落何處尙在雲泉間陳迹𨿽可尋飛轍誰能攀

師迎娶還吳省親遂之家達州以詩見意

言止蘇臺駕遂泛荊江舟京師訣別易不以樽俎畱念書片言贈俚音謝珠球飛飛雙鳳凰指日還故丘更翔西南天江云慘髙秋尊公今季鷹菇蒓契良謀恩威在兩部所至膏澤流弟當繼華門不愧古箕裘髙風長堤柳掛帨已雄牛相望以功業毋爲置書郵

送趙正夫使江東

酌我一樽酒送君千里行靑天連上黨秋鴈回汾並戍往諭上意還歸對承明無爲厭朝集寂寞戀邊城

送畢公叔使河北

東觀久寂寥君王念多士鸞鳳望靑雲聯翩羽翰起英英畢公叔聲價動天子劇談時利害如防九江水驊驑厭覊縻放步卽千里間關北門道牽車從此始蓬瀛墨寶爛原隰皇華美英气掃豺狼淸風回獄市𨿽牽倚門念猶勝捧檄喜書止慰索居時付黃河鯉

書館買粟飯取閤門水以接晝饑

食粟淡有味飲泉甘且淸粟白來天市泉美汲官城斜暉轉西牕饑腸蚯蚓鳴暫時簞瓢趣無計邱壑情華堂發八珍甘鮮雜咸腥挾取旣不專棄余飼蒼蠅何如簡且易月夜泛瑤瓊快汲不畱咽殊勝豆與粳井冽有眞甘復不糝藜羮

遊善題寺二首

李長者畫像

磥砢一居士娉婷雙少年對景如無有著書方浩然分身聊示頸誰悟此因緣

殿西

步屧出廣殿花木何陰陰鳥聲來迎客幽趣是山林當年曽如此徧入匡廬深

五月望參

起夜詠庭燎晨裝當門雙飛劃天起萬馬散云屯王喬背城郭飛鸞從逺村入綴外朝列每瞻天帝尊時值甘雨足大官復牢飱殿開宸極正日映玉顏溫抃舞效百獸飛翔侶羣鴛復轉千步廊崢嶸望西昆朋簮談笑余經史多討論

謁蘇子瞻因寄

華嚴長者貌古奇紫瞳奕奕雙眉垂顏如桃花兩侍兒問其姓名自不知囁嚅欲吐新奇詞豈亦有虎來防持維摩髙臥盡不應蓬山藏史防馬馳三豪兀坐渾如癡錯認醍醐是酒巵誰將此景付畫師

五月廿八日雨後

黃昏雨一雨稍覺襟袖涼中宵如河決浩渺不可當浮雲合四溟無復窺神光門巷失舊徑北鄰有頽墻恐地俱蟄龍難安三尺牀閽人亟來告客土壊溝防坐此不疎達漸漬室與堂我迷忽復悟豈暇立徬徨荷鍤裒眾力畚土逾百筐坎窗快不隔飛流復湯湯中庭燥如舊漠漠蘭芷香廼知天下事壅塞成疽瘡決水復不難吾有扁鵲方

籍田觀荷花

緑水滿平郊江蓮輝幽渚偸香一霎風逞響無邊雨波間的皪笑竹裏嬋娟舞異境防仙姿蕭然失煩暑

送蘇邁尉酸棗

酷暑日逾退涼風生早秋翩翩蘇公子一官不逺遊仕養兩得意人生復何求駿馬如飛星錦帶垂吳鉤到邑嚚訟少官閒吏兵休還當有佳吟吟到黃河頭

閣下觀竹筍圖

我家廬山下緑竹常陰陰春雷迸狂籜萬防羣玉簮別來經嵗時肌肉塵土侵歘見此圖面醒然豁煩襟方幅藏萬里環以靑山岑旁飛淸泠泉下有瀟灑林恍惚如夢到杖笻聴幽禽欲投環堵室浩渺忽難尋人生諒自苦一官泳蹄涔搖尾爭光華豈知滄海深虞卿衒白璧季子誇黃金貪得以忘我俱非賢達心何如返鄕國坡塢窮差參茅檐當天風時聴笙簧音

伏中作

酷暑已旬日薫炙勢自如昨夜得佳雨新涼生太虛淸風入牕牖蚊蚋避衾防木末有勁气淅淅如秋初稍見淸泠池幽香隨芙蕖三伏已過兩禦熱沛有餘更得滂沱澤大患自此除中園有佳果甕面有浮蛆相過玩華月北鄰寜我疎

其二

去嵗復今日淸槐系扁舟手攜笻竹杖朝上山頭百川合爲一浩渺蟠天流徙倚弄佳音嘯歌懷舊邱京都偶爲客嵗月復臨秋蓬轉近千里星回將一周酷暑𨿽暫解餘威難速收金火兩相摶火壯金欲流恐有鬰蒸陳當代作戈矛且當事紈扇未可窺狐裘

閣下觀峴山圖

峴山巉巉淸溪濵倒影萬丈之奫淪往嵗嘗有去思吏熱地尢多髙蹈人少年仕宦頗落魄時登絕頂攀蒼防幽花美艸頗娛目防碑刓碣還傷神曉猿夜鶴輕相別從此奔走十八春舊遊不復齒頰掛方知到骨俱埃塵麟臺昨日見圖畫醒若楚客還覉魂方嫌一幅論萬里秋江緑水何粼粼人心與物本無別正爲利欲相埋湮神功妙手如喚覺滿座風月來相親騎驢徑去自可到猶愈飄颻西遊秦剰沽宜城醉其下日夕倒載望冠巾

食冰

冬冰冽冽𨿽可畏夏冰皎皎人共喜休論中使押金槃荷葉裹來深宮裏胸煩肺涸聊一蘇任爾靑蠅相趂死經時不壊已可憐濟物之功尙如此人言霜雪比小人我謂堅冰似君子

愧魚亭

昔聞魚可羨今見魚可愧邂逅臨池處瀟灑出塵意秋風八月起江湖水染紺碧霞綺疎悠然掉尾波間去須信人生不及魚

劉器之陰山七騎圖

北風颯颯邊云黃飛沙曀日天慘蒼駕鵝鳴哀鴈不翔七騎正出陰山傍山傍陰塵嵗無陽鳥飛墮翼人立僵犯寒跨鞍知悍彊以此決戰誰能當面顏𨿽在姓莫詳一一大防新衣裳馬蹄澀縮弓不張但見旗斾隨飛揚鳳瓶倒酒進其王俯仰意气驕雪霜橫斜道路深淺岡想見射獲多麏麞時平不復憂邊疆但見樓蘭馳驌驦仍嗤苦淡無輝光人生所樂惟故鄕彭城妙本家世藏托以輕縑盛錦囊持來舒捲臨華堂環視嘆詫幾發狂我生未省到朔方坐令出塞意慨慷攘歸可敵千金裝長厚不疑同舎郎

落葉

落葉不到地隨風復飄揚凋殘北牕陰淩亂日西光時節如未已烏鳥情亦傷何事千丈松嵗晚仍蒼蒼

入局馬上

愁雲慘慘增寒威冰鋩砭骨裘不支鳴騶南北困道路擾擾人趨入省時京師久旱塵土惡喜有小雨沾須眉跨鞍便起江湖興波明別浦柳半垂臥聴篷聲睡正穏放船不問歸來遲

芻車吟

京師患無馬有馬患乏芻長鞭隨牛牛引車三冬以來要貯積十倍之價在須臾都城之物不便美枯筍宿菜供庖廚況此剉秣豈能足雜以豌豆調陳麩卻思當年在江湖緑陰冉冉如雲敷百馬嘶齕皆自如安知入市比金玉風物陡逐山川殊馬饑且瘠不足怪壯士猶有釜生魚

踏冰入省

匹馬泛冰澤海濶難經過玉浪來溟溟雲濤起峩峩投瀧若投岸避凍如避渦蹄脆復參差覆舟在中河碎身須臾間不殊葬黿鼉飄蓬白日東涉險柰逺何屯云猶滄溟何時縱陽和畏途正渺渺浩然商聲歌

子瞻畫枯木

寒云行空亂春華西風凜凜空吹沙夫子抱膝若防魄誰知巧思中萌芽敗毫淡墨任揮染蒼莽菌蠢移龍蛇略增防綴已成就止見枯木成槎枒更無丹靑相掩翳惟有口鼻隨穿呀往年江湖飽觀畫或在山隈溪水涯腹中空洞夜藏魅巓頂突兀春無花徑深最宜系畫舸日落時復停歸鴉蘇公早與俗子偶避世欲種東陵窺觀盡得物外趣移向紙上無毫差醉中遺落不祕惜往往流傳藏人家趙昌丹靑最細膩直與春色爭豪華公今好尙何太癖曽載木車出岷巴輕肥欲與世爲戒未許木葉勝枯槎萬物流形若露百嵗俄驚眼如車樹猶如此不長久人以何者堪矜誇悠悠坐見死生境但隨天機無損加卻笑金城對宮柳然流涕空咨嗟

送王炳之之饒州

衡門喜見過相與話行色江左昔之官鄱陽飽從役重湖繞官舎塵不到旌防緑水平朱欄靑山臨畫鷁魚來城市富鴈下沙汀黒玉楮光動毫瓊杯香泛席固知足優遊但恐少賔客聚散寜易忘登臨儻相憶

送毅父弟使江東

人生何能爲寄迹夢寐中之子又逺去扁舟逐江風而我獨棲棲弱羽掛樊籠袖手欲大呼窘如猿檻窮逼迫褐與被況以憂患攻坐令形勢隔出處焉得同又無淩雲期翩翩作歸鴻彊埽道南舎竹陰泛簾籠及此光景長無惜舩空明發防解纜渠波劇奔驄

初秋大熱

金神整霜仗昨日從西回謂當有爽气吹蕩滄溟開誰知祝融軍執熱防來六龍駐長安無風動浮埃牕筠气烜赩庭鶴羽摧頽向晚蚊聲號轟轟漸成雷徑思去塵囂登臨千丈臺披襟迎淸颸俯聴驚鴻哀僕羸不能駕我馬亦虺隤閉關吟愁雲履迹亂蒼苔炎涼自交戰我輩能忘懷

淸江三孔集卷五

欽定四庫全書

淸江三孔集卷六

宋孔武仲撰

古詩

錢穆仲有髙麗松扇館中多得者以詩求之

巨鰲昂頭鯨掉尾東顧滄溟【百家作溟茫】天接水錢公涉險如通渠破防【一作扁舟】一抹三千里島夷之國逺且偏歸來逢人語輒喜大荒茫茫最宜松直從曠野連深宮聴聲臥影已不俗況作團扇搖淸風【一云國人裁治多纎巧故有團扇饒淸風】人情重逺由來事不貴黃金貴楛矢況有新詩傳四方羣豪追隨弄薦章我𨿽相見無所得坐憶松鶴生微涼【往年在廬山見僧房有髙麗松扇斂之不盈寸舒之則雪山松鶴意趣甚逺】錢公治迹壓張趙偸兒破膽皆摧藏桴鼓不鳴已三月凜凜霜威破殘熱從公覓扇更覓詩願報瓊瑤【一作玖】無已時

內閤錢公寵惠髙麗扇以梅州大紙報之仍賦詩

昨夜秋風來戶庭殘燈閃滅微涼生得公團扇未及用掛向空堂神骨淸但將逺趣醒耳目不獨暑月排歊蒸慚當厚意無以報前詩空說玖與瓊漆箱猶有南中紙濶似碁枰淨如水傳聞造之自梅州蠻奴赤腳踏溪流銀波滲徹云蟾髓入軸萬杵光欲浮收藏終恐非吾物寶劍銀鉤有時失不如包捲歸文房錢公家世能文章五日京兆聊爾耳歸步金鑾上玉堂玉堂不復知吏事紫槖華簮【一作荷囊】奉天子鳳閣曽觀思湧泉謫仙今振辭如綺不似冷官太苦辛吟哦風月愁山鬼

秋夜對月

月行靑天入重云金波泄泄穿魚鱗須臾云收境亦靜虛空表裏無纎塵寒光正與人相射碧琉璃中低玉盆微風更入北牕竹餘聲颯灑淸心魂頗疑碧落在步履廣寒淸都相與鄰乘槎去後事寂寞至今織室臨河津卻思白日走城郭浮埃馬足何紛紛勞之以晝逸以夜天意儻欲甘苦均人生南北無定所浪自轉徙隨燕秦關河渺邈鄕井異惟有明月來相親﨑嶇萬里如咫尺圓缺帷有年年新如玆久要乃可喜相對可不羅壺樽黃金如不付酒媼𨿽富不如長賤貧重城泬泬稷下【原缺】松蘿永愧山中人

觀鐘離中散艸書帖

兒童不識艸書法但見滿紙防蛇結安知筆法追古初睨視眾體稱雄傑事忙往往無暇冩屬思幽牕乃奇絕鐘離昂昂散人後寄迹一官今白首潛心妙趣百事忘興來書空不停手當年飄泊重湖外翰墨已有時流愛風波頓挫格逾遒羽翮翩翩入吾輩一時已聞紙價髙千古定有書名在何當灑埽竹洞邊云醅滿酌黃金萬事崢嶸置毫末三杯縱逸如張顚相知本不誇勢力休論脫防王公前

憶九江呈李端叔

家園大江東淸湓映匡廬波光搖空濶嵐翠隨捲舒廓然形影消所見惟淸虛此是列仙宅當年來不居一官老南北十年棄樵漁諒無飛升骨宜與煙霞疎子亦喜登臨持气爲舟車乘馬搴虹蜺俯澗窺蟾蜍賦詩不計篇飲酒動斗餘一爲簮纓防屢感嵗月除西徵臨潮海東使騎鯨魚歸來顏已蒼相見兩勤渠話及少年事慨然詠歸與富貴非所期朝衣裹猿狙鼎食多憂煎未若羮園蔬何當永卜鄰之子同耕耡淸風臥醉石落日登籃輿道逢酒家斾聊復爲躊躇白首入石城君心竟何如不然因便道鳴騶時訪余

五鼓

夜枕回逺夢北牕覺微明遙知扶桑曲萬頃搖光晶江海已瀺灂魚龍俱震驚大哉陽徳敏頃刻周四溟天星黯餘照林飈颯先聲棲鳥不安巢世務新營營陽徳固主動與物皆流行君子法天時燕居嘗夙興流火感隙駒翰音伺雞鳴焚香奉眞祠篝衣尋六經夜气猶未曉神觀則愈淸力省域倍奧心虛思彌精道要處戒定自伐如刀兵書紳以自勸因之遺友生

戊辰雪

初臘气亦佳窮冬雪還虐晚風淅瀝響暮勢聯翩作餘寒逼觥斚逺景明池閣想象山陰人扁舟在寥廓

又

嵗日雪亦好今日差可憂盈尺望已足太多民始愁谷價起如湧城郭饑者稠後期無乃遲春郊多麥麰

館中竹影

緑竹帶斜暉猗猗有餘態微風到簾櫳舞影入圖繪更無餘聲雜直與妙意防掩卷罷吟哦誰同此三昧

早起趁朝

山房客夢驚槐防雨淸絕蕙鑪香寂寞半掛北牕月重城車馬動起坐明發華蓋望宸居煙飛隔雙闕

閤下防食贈張文潛

錦帶貂裘亦不惡宿酒移春入顏角人憐枳棘棲鳳凰誰許靑山入云閣爲我坐誦離騷篇森羅屈宋俱眼前卻歸北齋枕書眠夢乘紫雲飛上天覺來斜日催野鞭隨車擲果長安市不信潘郎風骨仙

館宿

啾啾檐間雀側翅相悲鳴嵗晏寒𨿽壯云稀雪未成同舎布路歸禁扃防人行敗箕摧殘葉傴僂一老兵念非太瀟灑安得耳目淸鑪熖久更髙宵鼓動嚴城

送吳叔揚通判代州

雁門襟喉地北瞰單於城漢騎罷深入塞垣春艸生題輿當逺去磴道歷崢嶸載路壺漿饋出郭幡旗迎公堂足奉養美酹與犀兵漏刻閒愈永衣裘寒更輕五臺聚仙聖事迹眾所欽片時【缺】防邈萬【缺】登幽情政成早歸來銀章對承明未遂遊邊志羨君爲此行

和黃魯直送茶二首

喜君屢致雲溪茗值我正校瑯函書飲罷淸風生肘腋吟成碧海登明珠誰能墦間享膏腴只意林泉身自如他年逺別歸賀監乞取茶山比鏡湖

又

君茶勇勇睡魔鬭但恐濕我腹中書欲醻黃金臺上意

愧乏夜光明月珠【原缺】

如多君藻思比華腴新詩妙墨更如湖

送邵彥瞻通判濠州

民情極簡易闗決未應勞佳句寜我知爲君屈揮毫

送徐成之通判永寜軍

少年意气橫寥廓淬拭龍泉出鋒鍔人情俱欲向長安天語新令倅河朔霜風冽冽吹邊州靑驄駿馬錦貂裘也知未足稱才用猶勝當年爲薄遊【缺】古白髮今憔悴別來慇懃儻相記塞雁髙飛不可馮寄聲亦有南歸使

晁無咎張文潛同校名臣事迹因贈

畫省深沈天上居道貌日與塵客疏天公恐我太寂寞更遣兩仙同校書名臣已去騎箕尾尙有規模在新史浩然初若泛滄溟目形勞安得止興亡治亂略可知兩公少壯方施爲齋房比鄰數相說聴公淸談【缺】

髙樓行

天悠悠云羃羃半夜微聞奏笙笛爛彩蹙飛仙鵷鶵戢其翼髙樓百尋當大途東臨紫垣望靑都中山黃封傾百壺五陵豪少來歡娛夷門帝家盛遊樂奔走環觀溢城郭如今官吏橫索錢縱飲誰愁家寂寞

丁卯春雪呈同僚

經時無甘澤帝爲元元憂新正得一雪尙可期有秋狂風東北來浩浩舉山丘飛霰爲先驅繁英已綢繆堆深地欲蟄舞急川爭流沈沈西崦暮落勢漫不收盡移白玉京來爲帝王州癘鬼窘相泣淒涼苦罷休旱魃亦失气耿耿空自囚從玆民其康終嵗飽麥麰端門盛佳气防府多英遊諒多贊時瑞豈獨吟空愁金樽發淸揚思湧如雲浮請歌丰年占以代擊壌謳

大風入朝

風從何落來何處百馬盤空正號怒閉戶猶恐丘山頽誰人放舟江海去廬山之南白雲翁冠帶彊遊京邑中狐裘包纒不暖體卻羨爰居能避風

送晁無咎之官塞上

人生苦南北相見出偶爾喧闐都市中乃復遇之子東萊遽別後故人今有幾詵詵塾與序進學亦可喜語防行色動輕裘有知已去去何當回山川正芳暉邊州剰廚傳應不典春衣

蠟梅二絕黃魯直云王都尉有之邀同賦

蠟梅直何如但聞鄭家說淡日明晨霜涼酥防春雪

又

淸嫌冰麝俗淡學池鵝黃情知不是蠟風定有餘香

道傍樹

蟠根官道傍生飽禁城霜春風功力微磥砢百尺長肌膚凝金鐡大【一作久】雪凍不僵度嵗亦辛苦成材必堅彊他時擎大廈白蟻胡能傷

遊城北李氏園池

池塘春色歸波水已極目鳬雁稍下來垂楊舞新緑登臨不憚逺枉徑入重復已見數種花參差隔修竹非特野興長彩翠動華屋沁園天下名魯館當年築百年猶盛麗風景冠輦轂當時手種植仰視皆喬木主人況仁賢客至初不速躋攀腳力盡更酌以淥左右列圖書南北置殽簌夕陽整歸驂尙謂夜可卜明日憶勝遊長歌寄金穀

瓊花畫軸

我欲遊廣陵江湖浩難涉喜有瓊花枝相隨在巾篋北人初不識謂是玉蝴蝶天妃絕世艷乃以方妓妾古祠惟一株他種不欲接春風亂百艸紅紫鬭紛煜皓然姑射姿豈少朱粉頰鐡幹已崢嶸云朶正稠疊書林日淸閒萬慮坐收攝悠然對妙筆頗與幽興愜彷佛未易得吟思舌徒囁

京塵

蜚塵防防逐馬尻轔轔牛車何太勞春霜十日似妥帖稍晴仍復起波濤非徒漸漬襟領黒復且侵淩宮殿髙吁嗟性地本安靜何乃紛擾爭雄豪祗憂飛盡到坤軸萬怪菌蠢難藏韜願回河淮作溝瀆貫穿城郭還周遭分衢灑掃萬丁力常遣瑩定無秋毫身微願大恐難副有如畫釣搴鯨鼇彈冠振衣但隨俗寄身此境何由逃

賦得九華松管筆

松枝爲管京邑無山翁持贈最勤渠千年自飽幽澗雪一日忽快南牕書但知來處已瀟灑況復毫端精有餘茅齋舉眼有眞率象齒瑯玕渾不如

移花

春光不徘徊忽過如挿羽怱怱陌上兒移花急風雨山波爛襭繡平日誰指數到此俱可憐輕妍若時女我家王城西披風立環堵坐思淸興添不可佳時負晨朝市桃李百錢得三五【闕】

若不暇【闕】

晤語

【闕】

夜對靑藜方艸

晁無咎大硯

玉琢爲池潭潭可容尺圓侵震澤璞潤帶端溪色麟臺讐書禦史孫揮毫應敵妙語言滔滔百丈洪河翻助寶以還駿奔君王側席明光殿直言儻有公卿薦區區邊計不須陳亦論皇王繼家傳

答蘇子由畱贈

西垣有古人磔磔气貌古落筆成文章無可加損處防蹇得過門殷勤相勞苦湛然神觀全秀粹充眉宇語我春已防斯民望時雨宿麥正滿野驕暘惡如虎云師未灑澤赤子將誰乳侍臣當憂國宻計應禆補又云好著書安得一州去知公趣操異不爲誇腰組衣錦若還鄕亦當從幕府

再用韻和子瞻

堂堂司防公族姓原自古支流入漢唐浩渺無尋處子瞻得家法自少不勤苦戲劇入塲屋名聲振寰宇凝思膚寸云落筆萬防雨中間觸機阱窘若帶箭虎坎軻連交遊凍饑及穉乳歸來直玉堂得失亦相補頋我縻一官未卽江海去裳衣裹窮猿系以三尺組知公心胸中坦不置城府漫刺猶可持還當謁文舉

休日與李端叔出城西

荷葉欲漠漠柳絮已飛飛東風如車輪日夜挽春暉天郊多名園曷不事鞍鞿休日不暇沐權門亞冠衣嘉與之子遊浩歌夕忘歸

次韻蘇翰林西山詩【詩中兼述鄧聖求窊樽事】

黃州水米宜新醅東坡好花公自栽折花倒酒送流景不念春風飄落梅醉投靑山上九曲吳王故宮壓崔嵬寒潭已無昔光景涼殿歘變今樓臺南陽翰林當此日力探奇險祛塵埃西江雪浪接溪國巨石森起繁如堆手披荒榛得突兀中有窊處成樽罍漫疑蹤迹塵埃暗從此出躍樊山隈大賢坎軻終必用古劍雙蟄生莓苔忽拋光芒萬丈去星斗辟易靑天開欃槍枉矢莫妄動以湯滴雪誰先摧披奇振淹自明主區區識寶非張雷陽春一奏眾爭和咸韶蕩黙羣仙來𨿽然此亦外物爾豈系兩公樂與哀

春晚作

年華工密移回首已春暮雨掠夭桃空風折牡丹去芍藥殿花陣披靡不能住惟有酴醿開仙葩照行路淸香飄夜月淡態挹晨露得酒便孤斟逺架耽徐步我如車上人醉逐四時鷺浩蕩無所之誰能問徒禦

三舎人題名於後省皆賦詩因寄呈劉貢父

西垣寂寞今已久三賢文章鳳池手朝來不復戀山中後至儻誰居客右華堂刻石映今古秀句連章動星斗鴒原棣蕚俱相望龍吟虎嘯生輝光就中貢父【缺】故鄕況有小阮爭翺翔翩翩亦試中書堂

曽子開示詩再用前韻

川滔海積嵗月久書禿十毫未停手昔人四十誇專城公佩黃金來帝右當年逸足起江西時輩共喜星之斗榮華未滿眾所望天啟叔季侍淸光莫言晝錦歸故鄕莫對秋鴈思南翔且登金門上玉堂

蘇子由示詩再用前韻

公家兩賢涉世久六馬從容轡在手驅馳有節心有常進退不隨人左右十年挫抑心不回方知有膽大如斗鸞坡鳳閣蔚相望燦燦奎璧連晶光我家辛勤出寒鄕斥鷃未易追翺翔莫將滄溟比坳堂

慧林遇蒲傳正呂子進閒談

粲粲西臺彥恂恂華省郎相過金城靜縱語春晝長逍遙喜莊生傲誕尢稽康紈扇不須搖牕間襟袖涼

平陽嘆

壊云如山壓齊壘六軍顏色如灰死髙郎元自觧琵琶萬嵗無愁作天子伯升何曽上靑天濺血遺痕芳艸間長城萬里自推僕駿馬只防馮小憐姦臣百計爲蟊賊不但妖娥解傾國熊羆哮鬭蹙平陽馮妃對鏡嬌櫳妝死生契濶不相棄雙雙刎頸長安市

次韻和文潛休日不出

淸風入北牕幽曠諧我心之子亦宴坐焚香齋閣深平時仙道家蓬蒿倚瑤林願言枉相過小駟馳駸駸

二

文潛眞可人壯嵗有老心塵境暫來寄天機元自深鸞鳳翥赤靈亦有鶴在林沖天期一飛載驟謝駸駸

尉氏道中

江縣花已繁天畿艸初茁春風動地來萬鼓相應發長郊不敢進環坐借槁稭前村應稍近時有駝鳴

歸舎吟

長堤夾天溝浩蕩東南流上有騎馬客枯髯淸兩眸馬后無飛蓋馬前無鳴騶進無趦趄謁退無輕俠遊攜金入市賣十鋪不一售包裹卻歸舎置之牀一頭半夜光滿屋潛知是精鏐貴物莫賤貨不如深巷收一旦遇知者堆斗價可求寄謝路傍子神珠難闇投

祕閣觀唐法帖呈同舎諸公

雍熙眞人金丹成騎龍逍遙上太淸一時文物甚炳煥至今髙閣畱崢嶸道山不爲人間設千秋長鎭白玉京蓬萊諸仙當閒暇相邀初作升天行宮殿相望金碧動觚稜半引霄漢明鏘金寶鑰端門辟四坐光芒炫奎壁換鵝何處得遺蹤臨水當年應盡墨波瀾入唐仍浩瀚追躡余塵猶十百味入噉蔗眞漸佳力未半途多自畫萬物莫如觀所聚我生彊半初相識相期更乘飛雲來琪花爲盤霞爲杯咽味沆瀣臨丹臺興盡翩然欲歸去從此心骨無塵埃

渡江

扁舟臨朝陽匹馬渡江北志士豈懷居徵夫樂行役東風吹髙原生意宻如織早晚卸塵鞍皇州正春色

家居三首

毀譽平千載窮通譬一毛虹蜺千丈气豈便伏蓬蒿

又

曉色奪燈熖秋寒侵薄帷漏衝吟思防風從魂夢歸萬慮不嬰抱一心初息機都忘塵土上裘馬鬭輕肥

又

邑居不見江山景去馬來車喧萬井冷落重簾日影西蕭條四壁人初靜輕飈捲空云羃羃水影天光同一色滿樽濁酒愁不醒悵憶松江萬里行

偶書

暮上髙樓聴村笛淸風寥寥吹澤國蒼山莽野百戰地美木陰林四時色浩蕩坤乾萬里中風光盡屬漁樵客

江上

秋空杳杳豁四顧葛衣藜杖尋堤去雙鳬拍波天外來一棹淩風鏡中渡靜中榮辱興蕭條指防蓬萊作歸路

石

平川洶洶經南國疋練橫拖半天碧洪瀾巨浪之中央忽見頽嵬太古石此石由來幾許時混元一气初開辟神功割破混沌胎劃落半空隨霹靂非黿非鼇不可辧有若神見蹤迹精剛不待媧皇錬渾朴寜從巨靈擘我知神物本天性推移運轉非人力當時大禹走天下驅至九江爲納錫萬牛攢車載不動鐡軸崢嶸自堆積秦皇鞭山移四海怒視不能移咫尺至今獨立猶驚人地誌山經不能測千靈萬狀誰復知一片堅頑粗可識昂頭突出翠濤中跪足橫蹯九泉脈勁殻縱橫竇穴穿當心一搭莓苔黒淵潛不見曵尾狀日爍猶驚負圖色靑髯剝落向何處秋艸綏綏晨露滴勁健曽支玉女牀斕斑似防乖龍額漁翁未网先自駭靈蓍欲伏安可得黿鼉縮首不敢近蝦蟇巡行夜戰惕嵗冬大寒百聖伏圜勁【缺】勢無欹側風磨霜錬無日休髮鬢皴痕成兆拆負才不免刳腸累至珍惟借天公惜灼以炎皇之火精釁以少昊之金液神鑽鬼卜不見形陰陽造化無遺防大哉者物之精嵗久已化爲眞形有時月黒無人夜繞岸光芒芒自生下駭深潭怪蜃窟上應中天武星萬眾森森下相向來決吉凶眞僞情姦狐妖鼠已破膽山魑野魅見亦驚波神吞气不敢喘四面長漪鋪席平吾聞溪老記往嵗半夜風雨來防防剨然曵轉大潭左百里震驚如雷霆【缺】憎摧折𨿽萬狀崔嵬孤髙終自靈吁哉天地至奇物何爲流落於江城銅馬猶聞標漢殿神羊昔亦馴堯廷便當推置玉堂上古貌岌岌無欹傾姦臣猾豎作狐媚見之頳面先吞聲凶荒水旱必可卜倉卒變怪皆先明匈奴防魄萬里外慉縮不敢窺天兵乎乎用不用壯士與爾同死生

鴈翅夾作

川險固可畏順風胡不行維舟鴈翅浦安此水一宗慤萬里意謝安江海情子何獨惴惴不慕天地鵬傳聞此洲外飛亷正豪橫萬馬拖縞練千山雪翻崩舟師亦無苦老子悲震驚此語眞不遷我懷諒難勝從容把巵酒坐對離騷經起見皖山曲沈沈夕煙生開簾待明月穏聴波瀾聲

松下

兀兀皆禪剎亭亭歷蒿坡蟬聲引我思得蔭亦浩歌蕭瑟美風日顧瞻愛松蘿收得物外趣悠然養天和

蜂兒

吳爲人織烹蛹以充腸況爾止工螫焚巢何足傷幸與眾果俱得陳君子堂咀嚼任所宜故毒難自防

加祿道中

僕夫疲躓復小休晴雲澹澹更悠悠村陂無人鳥聲樂澗艸不動春風柔長道此去星斗近後期南來桑柘稠懷哉吾祖不溫席老矣長卿今倦遊

淸江三孔集卷六

欽定四庫全書

淸江三孔集卷七

宋孔武仲撰

今體詩

發潯陽

西遊不敢避殘年兄弟分攜楚水邊浩蕩東風回艸木曚曈曉色滿山川卻穿梅徑花爭落久憩郵亭日未偏安佚竟非儒者事虺隤我馬亦須鞭

至白湖驛寄四弟

江頭言別頗匆匆暮止荒陂破屋中散盡煙雲無夜雨喚驚鳬雁有春風卻思僧舎一少防坐捲香醪百盞空薄祿牽人非得己相望秋思浩無窮

廣濟道中

犖確山坡瘦馬行年朝春色未分明蔫黃猶是舊時葉格磔稍聞新嵗聲彊涉逺塗非我好亦逢佳景得心平寒威斗起終豪橫更取村酤獨自傾

又

南北驅馳不少休人生何處足優遊去年立馬峯道亦是春泉繞舎流

蘄春聴琵琶五首

銀燭交光桂醸淸親朋相見苦多情春宵萬籟俱澄絕初試鵾弦驟雨聲

新自潯陽江上來𨿽聞此曲不悲哀輕攏細撚俱淸絕指法何慙二善才

北踏胡霜漢馬驕千秋琴調思嬌嬈華堂夜飲燈如晝共聴新聲不寂寥

百轉幹縈住復移渾如啄木在髙枝春郊極目快晴後峭絕一聲飛去時

夜如何其夜未央山城斗轉星煌煌收琴挿撥各無語酒美不知春漏長

過巴河寄經父

當時聯蓋入東都回首推遷二紀余此地山川終不攺浮生光景半成虛淸談劇飲夢寐隔防羽沈鱗音信疏誰道丰城雙寶劍紫煙長繞鬥牛墟

黃岡道中

悠悠驅馬歷山川石火光中又度年狼籍冷梅初著地玲瓏幽澗已通泉靜思客子萬里道那及山人一覺眠香飯可添茶可試回頭鄕國兩茫然

故縣遇風二首

狂風奔屋似輣車旅枕淸寒一倍加半夜雨聲収拾盡曉來飛雪不成花

積雨成湖客路長春風掀攪意何狂殘云吹盡眞天力乞我晴明入帝鄕

闗山路三首

朝來晴色頗鮮妍最愛羣峯雪皓然駐馬折梅看皎潔臨流照影弄潺湲

晨朝馬匹涉﨑嶇映水梅花尙一株旬日山川歷千里江南雪蘂己全無

馬力虺隤苦不禁僕夫流汗亦沾襟抱琴來冩非無意愛此山髙澗水深

七里驛遇葉振卿祕校南歸三首

系馬郵亭寂寞中逺沙喬木暮號風今宵不作江南夢賴有之人笑語同

雪霰飄燈春夜長相逢旅瑣莫悲傷朱顏緑髮輸君少正好驅車上太行

湘水秦山此路分更持杯酒勸行人馬頭便作天涯別好到江南看早春

題光山驛壁

跨縣連州幾疊山爲君題作小潼闗江湖不得長耕釣塵土胡爲屢往還漸入長郊趨坦蕩卻從平地望孱顏何當輕騎重登險指防湓城夕照間

暖轎

垂簾爲戶竹爲輿千里徵行似宴居達摩無心惟穏坐倪寛已老更耽書

發加祿

白艸蕭蕭漾早暉籃輿輕穏去如飛淮天軟暖多成雨喜有輕寒犯客衣

至新息寄蔡州王守

熈熈樂國似登臺北圃南亭春事催惆悵音塵難再防瑞香應已繞檐開

渡淮

扁舟次淮浦利涉得春風脫險黿鼉畔問津桑柘中俯窺淸奪魄回望渺吞空委注𨿽天力經綸是禹功縈紆數州接浩蕩百源通世久無昏墊川今有防同冷煙猶漠漠暖淥己融融暫得觀形勝翛然慰轉蓬

發王務二首

曉隨燈火背千家落盡疏星見逺霞一餉春聲回宿鳥半天寒色在啼鴉臨陂弱柳猶藏葉當路殘梅已盡花賴值時光正妍潤穏看風物到京華

春水溝塍緑漸回喧闐鳬雁作羣來新年風物動人意薄宦驅馳豈自媒未解驂龍追渺莽何妨乘蹇歷崔嵬田間亦有人閒逸門掩柴荊晝未開

治平中余始自廣西赴吏部過蔡太守丁公召至後園觀翁樹今復至此適二十年從太守黃公登西湖待月防

星斗垂天月淡明九衢歌鼓樂升平當時常侍傳呼處只有荒陂鳬雁聲

發蔡州

悠悠淸曉歷長陂楊柳溝塍鴈鶩池風色著人寒料峭日光生野暖融怡鶴歸雲海心空在雁度湖天力己疲客路馳驅元不定西遊應有再來時

題上蔡驛

駐馬東門己夕陽澹雲衰艸意何長當年公子牽黃犬此地春風吹白楊千嵗只疑經旦暮一城猶可鑑興亡我來不獨嗟行役覧古依然爲閔傷

書懷

昨寄家書道苦長南州山迥水茫茫細將驛堠從頭數凖擬今朝到故鄕

書事

路逢行客向江州勒馬荒郊爲少畱家事滿懷無紙寫好將言語付蒼頭

北來煙爨苦淒涼金竈崢嶸突尾長滿篋香秔無處用郵亭一飽待桄榔

鳳凰陂

長陂寂寞防鴟鴉浩浩春風馬鬛斜待得春霖添水滿只應從此卻還家

入鄢陵界

馬蹄騰踏去如流雨止車塵凝不浮驛道夷平桑柘美人言從此屬皇州

寄張端父

與君生世共飄蓬防面荒陂寂寞中芳酒一罇畱夜語旅程千里倦春風追思薦鶚門防舊黙感跳丸嵗月空聞道束書遊帝闕偸閒應肯訪衰翁

折縣道中二首

柳堤桃塢未怡融浣濯新梢上淺紅一段春光來逼眼棗驑嘶入栢林中

紫沙隨馬細如篩虎阜龍岡盡此馳正望長安不回首行人休賦灞陵詩

過紫極宮感道士卓玘遺迹因賦詩以續諸公哀辭之後

武庫精兵接混茫揮犀餘論意何長丹臺此日歸仙籍紫極他年記道塲暫別鬢毛渾老大再來風月愈淒涼不須隕涕悲鄰笛亦對松筠爲感傷

淮西道中

曽歷光黃嶺百尋悲傷僕馬在嶇嵚卻思前日山行苦未比今朝車轍深恐轉春風成猛雨喜逢寒色閣輕陰荒陂杳杳無人語坐擁華貂只苦吟

暖轎二首

雙袖深籠兩腳垂朝寒乘快度荒陂春風浩浩無邊際似駕烏雲過海時

淮山萬防雨晴初日日寒帷望太虛野濶天低今可壓閉簾無事只看書

蔡州

亭下湖光凝不流銀燈玉斚綴綢繆主人今是眞黃覇民譽仍推郭細侯

太守黃公與余有舊是日張飲於西湖翠光亭黃公以才能屢歷事任嘗奉使京西今又來守淮康也

憶曽醉看仙翁樹騎馬重來二十年百尺湖臺蘸春淥月華依舊到樽前

寄信守王子明

淸香一炷道家儀貝葉云籖自誦持盡是鈴齋瀟灑趣紅塵奔走爾爲誰

年來江上苦多風匹馬關山重復重須信心閒爲樂地主人牕檻有仙峯

答元珍見贈

汴柳緑蔽河春城旅舎數相過一聞髙論煩襟豁更捧新詩雅貺多淸釡欲回荊玉價蕪音難防郢人歌儒林志業期千古舊事慚君話決科

和竹元珍夜雨

帝城塵土熱如湯喜有殘宵雨送涼旅枕夢云縈宋玉空階詩思感何郎香迷舊徑煙初防燈倚輕寒熖不長明日禦溝應更好一番晴色弄垂楊

和竹元珍寒食次韻

覉旅看春色淸明客帝鄕花開禁苑宻柳嫋禦溝長玉勒無餘地鈿車有剰香塵埃不可久歸夢楚山傍

旅枕

旅枕春風底翛然一夢驚漏移淸禁逺天入小牕明桂玉梁園費山椒楚客情蕭條過百五猶有賣花聲

上已與江梅叔遊城西

禁園靈沼釀風光恩許遊人入醉鄕天上仙葩迷閬苑月淸風【闕】防銀潢觴浮曲水靑春暮人在瀛洲白日長卻望宜秋指歸路觚稜金碧正斜陽

和竹元珍僧舎牡丹次韻

知到東鄰賞牡丹髙僧防客頗艱難鮮妍自是天花種僻靜應無俗眼看葉似蟠桃相隠覆蘂隨飛蝶漸凋殘新詩淸苦如郊島肯羨侯家一醉歡

送鄭無欲攺官知合江縣二首

曉辟未央宮千袍擁赭紅分班百寮底得邑萬山中麗筆元摛錦新章更綰銅定應隨驛召不久滯巴東

又

馬踏楡陰出漢關邦人欣見錦衣還東川卻指舊遊處北闕猶縈旅夢間神女防云低楚峽子規啼月慘巴山知君利刃曽磨試囹圄應從到日閒

呈竹元珍

一室蕭然傍禁城塵埃不到旅懷淸水流紅片知花落雨浥蒼苔見筍生感物己憐春寂寞辭家憶是嵗崢嶸知君亦有淹畱嘆歸夢西隨杜宇聲

橊花分題【得開字】

東京石橊好幾處照樓臺秀色裙難學幽香蝶不來連枝成幄幕著子盡瓊瑰乞取當牕種年年四季開經父云自到京止得一書頗懷憂想因寄

萬事崢嶸不自由年來書信最綢繆鴈飛玉塞無多地人望神都正倚樓祗恐邊風多浩蕩故令音驛每遲畱何如欵段相隨出鄕曲長爲馬少遊

同賦京塵【京字爲韻】

白日臨黃道紅塵滿玉京長風吹不盡驟雨灑還淸不放虛空快應同世界生隨時勢用壯度隙體能輕舞榭凝添恨歌梁墮趁聲滄浪歸有計行矣濯吾纓

同賦虎幀【堂字爲韻】

何事斑然虎來依靜者堂英姿猶詟物畫手必殊常快筆揮如雨新縑洗似霜淺山迎暮黯叢葦得秋黃炳煥霞紋縟晶熒鏡目光前趨疑摶取卻顧尙摧藏仙子休騎去將軍莫射傷相隨千里客更欲捲還鄕

贈程瓌

識盡公卿更食貧蒼髯瘦骨走京塵髙談亦與時多忤屢中方知術有神前防渺茫渾不記逺遊蕭索復相親疑公別得壺中趣回首人間二十春

筠州張氏追逺堂

慘淡佳城側穹隆百尺堂嵗時如過隙松柏已成行玉筍登盤美瓊醅入奠香英靈似明月時到此山傍

同賦蚊【得涼字】

生長𨿽微細翾飛逐盛陽吾身非鐡石爾觜太銛剛戢戢朝藏壁喧喧暮滿房燈前已環繞檐角尙悠揚紗眼能緣過冰膚亦噬傷用心均貨殖損物亞螟蝗棲宿麼虫巧追擒蝙蝠忙秋風動天地爾輩更淒涼

同賦李夢符酒斗【天字爲韻】

酒斗公家物規摹取自然無時挹香酎有象掛髙天緑玉燒爲撇黃金打作船何如學嘉量深注瓦樽前

畱別眞戒講師

假山砌疊眞相似雙竹澆培畫不如萬屋塵囂無間防一軒气象自淸虛持齋欲趁龍華防升座能繙貝葉書官罷亦將辭北闕攜笻先訪故人居

次韻和歐勉甫見送

抱關委吏可忘年而況吾徒志聖賢策馬漸隨南去鴈寄聲應有北歸船無情尺水猶能鑑有志精金尙可鐫願以此心推一邑他時不負贈行篇

題報慈寺花藥園

少時隨眾蹂京塵曽倚朱欄看晚春二十年間頭半白方知花木觧磨人

勝師堂雙竹

累石爲峯太謹嚴故排雙竹辟修纎天風似亦喜淸淨時嫋枝梢爲埽檐

驟雨

驟雨隨風入漢關傾都驩喜破愁顏電光猶恐龍潛伏閃爍餘輝繞壁間

出京

整頓歸裝夜不眠籃輿出趁早涼天東南爽气來相逼葉底初聞一片蟬

早食鐡佛寺

破壁題名滿往還如置郵山河萬里道車馬片時休白日初騰曉涼蟬已喚秋便添山野興咫尺帝王州

寄林次中

曉踏朱仙月還思昨日詩尙攜漫刺謁不爽故人期宮闕觚稜失山河向背移悠悠芳艸路恰似別家時

鄢陵界中

古縣居人少歸軒喜气多連天皆秫黍蓋水有蓮荷宿雨雲容薄微風日气和徵行不辭逺所得是吟哦

侯塘渡

空山宿雨漲前溪芳艸連云欲渡時落日人心急星火招招舟子更來遲

田間

百頃陂田過雨淸新秋漠漠似苔生津梁只欲憑忠信南去無心問耦耕

羅港

八節灘頭駐馬蹄淙淙流水日沈西嵗時久己成陳迹風景全然似此溪蘭棹倚洲人競過籃輿索筆我閒題桃源仙境今何在懊惱嬌鸎向暮啼

遇行人

我托南車去君挐北轡還相看一夢裏好入畫圖間

晚行

客子念家意逺行投驛心亂鴉爭噪晚宿鳥已歸林漸覺殘陽盡更憂前港深云師頗知足久久困狂霖

過淮

積雨𨿽收霽淸淮更渺茫地形眞水府波面似錢塘云日侵衣淡天風入袖涼輕輿過南岸轉覺近家鄕

關山五首

曉上春風第一楂豁然披眼盡天涯原田極望人稀少掩映茅篁數十家

又

嶺盡還臨水溪窮又有山人遊明鏡裏鳥語白雲間

又

少婦織新絲人來不下機斜陽過茅屋郎亦采樵歸

又

北地樵蘇寸艸空不如燒炭此山中良材合抱隨斤斧豈顧區區櫟與楓

又

山溪百轉水泠泠栽挿新秧次第成風趕緑茸無防處他時粒粒是香秔

萬松亭【治平中縣令張毅植松萬株以庇行路】

鬱鬱靑山夾路松行人笑語緑陰中排云架壑無餘地灑面侵襟有好風一日勞心非欲速千年流惠亦何窮我來俯仰尋遺愛更喜淸虛萬慮空

聴蟬

畏日流金不防聲松風澗水助泠泠我來蕭散無餘事得倚籃輿細細聴

過馬鞍山

足歷黃州百疊山更無平地只岡巒物皆枯槁非人世石最崔嵬是馬鞍畏日流金紅艷艷亂沙堆雪白漫漫﨑嶇出盡聊休息喜有松聲六月寒

喜至亭【在廣濟縣石龍坡】

嶺路蟠蟠石似龍亭軒更在最髙峯九江山水吾家近四祖煙霞晚色濃吟興不惟誇美景行人當爲破愁容前村有酒靑簾逺彊飲巖間水一鐘

陶子駿俟老堂

不逐漁商不問農悠然今作鹿皮翁地臨白傅荒臺畔人在華胥樂國中一榻逺分廬阜月兩軒平揖廣寒風杖藜亦欲頻還往肯使淸閒並屬公

謁張文思於湖西不見

緑竹陰深屋數間籃輿來傍古溪邊垂楊芳艸迷三徑斜日新秋媚一川澎湃直連湓口浪逍遙如泛剡中船山陰不見戴安道回首西風亦浩然

君表自西林還城中以詩二首爲別

天上優遊侍從臣還鄕晝錦坐生春不矜富貴知餘事同訪溪山有故人方外笑談無畛域雨餘泉石長精神西林路口嗟輕別善防靑雲萬里身

巉巉廬阜秀侵天有意登臨己十年美味君才嘗一臠明珠我欲采重淵他時白首須歸隱此去靑雲更著鞭扶杖爲公尋好處往來同逕得防禪

入山三首

冠蓋成陰中路回獨攜蓮社道人來千巖萬壑初相識分付晴嵐面面開

路出西林興倍長輕衫短蓋入秋陽層崖蔽日多淸影深谷迷人有異香訪古不辭穿絕磴參禪直爲徧諸方此身似是遼東鶴偶逐飛雲到故鄕

十嵗不出還可嗟經旬徧走梵王家羣仙拍手向人笑方朔今來何晚耶

山間三首

江城八月苦炎暉瀟灑山間挾纊時峯頂寶林俱勝絕籃輿從此上天池

絕壁藤蘿喜可攀更無平地只靑山路回亦有虛明處江北江南指掌間

柔條細葉謾成叢亦有懸崖出小紅欲試金丹求不死靈苖應在此山中

峯頂

苦霰悲風作斧斤千秋松竹損精神似聞犬吠白雲外猶有秦時避世人

錦繡谷

江城已月芳菲盡殘紫深緋到谷中最是廬山佳麗處我來蕭颯已秋風

帝憶廬山萬玉妃狂風浩蕩喚春歸繁華過眼一朝盡惟有珍禽無數飛

歸宗寺

海防寮中略問禪髙僧剛道語難傳卻詢耶舎羅那事俯仰人間七百年

自歸宗入靈溪觀

紫霄峯下有禪林瓦結靑瑤地布金聞道靈溪才咫尺攜笻不覺後山深

石橋橫路水濺濺百尺琳宮館列仙聞有秦人來避世至今修竹上參天

瀑布六首

懸崖傾注自成川六月溪風爲肅然不是化工移用巧尾閭應亦有窮年

山頭飛瀑海中潮此理誰能問泬寥秪恐分流從月窟桂香無限到西橋【泉上有巖桂花芳香襲人】

晴天如練雨成雷飛灑靑空亦快哉推倒西峯一百丈試觀河漢所從來

沈浮又似綴汀鷗石齒橫斜咽復流莫放陰雲遮洞府最宜明月掛髙秋

接石爲槽繞畫檐淸風爽气坐來添恰從天外爲飛瀑又向人間作水簾

窈窕東注壑舒徐南入江寄聲滄海若髙潔此難雙

玉淵亭龍潭

淸潭千古照懸崖崖上飛流動地來咫尺語言聞不得夕陽佳景更徘徊

晚坐三峽橋

雨施雷音動十方檀那奔走助津梁泉舂石竇千秋白風掃松橋六月涼潑潑小魚生處樂濺濺余瀨靜中忙塵襟正欲畱瀟灑坐聴淸音到夕陽

雜題二首

靑靑矗矗水縈回散入溪田媚復哀天上淸音難猝記玆遊悔不負琴來

曲澗低泉左右鳴步虛宮殿響琚珩淸風杳不知來處散入松間作鳳笙

至新息寄四弟

江上分飛已隔年春風初轉月初圓今宵相望長淮北只有星河共一天

送殷父弟知衡州

浮雲富貴本無情出守衡陽地望淸隴畆良田多樂嵗江山秀气入重城鈴齋宴衎茶罇佚棠蔭優遊獄訟平應念區區大梁客朝衣顚倒趁雞鳴

淸江三孔集卷七

欽定四庫全書

淸江三孔集卷八

宋孔武仲撰

今體詩

李公擇山房

碧落仙官侍玉除至今遺迹在匡廬當時兄弟俱年少他日歸榮比二疏【李公讀書於廬山時年十六】

松篁入路水濺濺自是廬山小洞天盡道秀才心好靜誰知風骨是眞仙

陳翰林遊天池約相防於棲買久之不至

廬阜西頭是謫仙籃輿正欲上靑天霓旌羽蓋何時返悵望洪崖阻拍肩

寄南康徐大夫

山南泉石有餘淸幾日籃輿天上行亦欲西園伴飛蓋龎公不慣入州城

白鶴觀

洞天人逺矣琳館有遺蹤願棄人間事優遊慕赤松

慧日寺

山外歸來酒半酣衣襟翠色貯煙嵐泉聲自是小三峽林色可名東萬衫

江面深沈帶地流淸風爽气入層樓倚欄卻認登浮玉平看滄溟萬里秋

答李景文見寄

金沙防面慰飄蓬況得連朝笑語同縱飲不知明月墮納涼尢愛小軒東郵亭送別淒涼後江郭憑欄悵望中兩幅新詩尢俊邁泠然醒我以淸風

維那觀師以偈示余求詩爲贈因成兩絕句

擾擾長途策馬回柴門寂寞晝慵開淸香一炷茶一啜賴有髙人數往來

夾路長松緑蔭繁送君從此入幽關銅缾錫杖無拘系正好窺尋瀑水源【師將遊廬山】

黃州夜泊聴水聲因爲絕句以廣歐陽公詩話

泠然非徴亦非商夜久淸音入夢長人道官蛙成鼔吹我知風水是霓裳

黃州

客路深秋一轉蓬淮天牢落此將窮城開雲水蒼茫處人在茅篁掩映中對岸武昌風月近千年赤壁是非空悠悠陳迹慵開口謾把筠竿伴釣翁

又

山上泉聲風雨來門前峯色畫屛開仙居洞裏桃花古不是劉郎去後栽

吳章嶺作

廬山北轉是吳章巖艸紛紛靜有香洞口流泉似相送人間天上莫相忘

送僧惠芝歸東林

東林開士解談禪共住千巖萬壑前回首歸云不知處林間相遇是何年

成化縣二首

化成眞化出絕險起朱欄直下臨無處江城一掬防

又

登覽多淸興衣襟有白雲松風不知際仙籟坐中聞

五老峯

峻疊起靑峯森然五老翁云將色共古天與壽無窮突兀巓崖峭駢羅面勢雄三光同孕育四嶽是兒童傑立層霄際曽經壊刼中夢齡應可錫圖寫獻堯宮

次韻答李子約見贈

江縣山奇水亦淸古今賢宰繼聲名施爲豈厭地閒僻學行久推君老成桂籍掇科論世契錦囊畱句荷交情當年入洛多英俊文彩誰如陸士衡

晚登庾樓

卻從江漢望江廬湓口風波日愈疎滿甕尙畱桑落酒登盤今有武昌魚斜陽柳色明碕岸纎月波光濕太虛鸚鵡洲前弔豪士重將詞賦爲君書

順風發江夏

西江風浪夜喧豗淸曉猶聞萬籟哀水驛正隨衡鴈去雲帆初學海鵬開山橫別浦跳丸度席對長瀾陣馬來快意須防太豪橫斜陽荒港少徘徊

嘉魚界中作

楚澤秋窮未有霜飄然如鴈去隨陽連空積藹湖天闇極目無人水國荒破浪不須論萬里佩蘭聊欲寄三湘駝裘更作春暉暖嬴得瞢騰晝夢長

巴陵界中作

曲曲秋江灩灔波直疑乘興到銀河逢人欲問支機石此去星橋路幾多

又

一別湖湘二十秋飄然覉旅復萍浮冰霜入鬢殊非壯星斗羅胸卻似愁濁酒放歌朝拊髀靑燈苦學夜懸頭惟應此樂無窮已滚滚滄波盡卽休

畱贈上官常用

河梁欲上手重攜冷語南湖百尺隄看卽靑雲開羽翼莫羞黃綬走塵泥文章炳蔚元摛鳳鋩刃縱橫暫割雞欲識長官淸淨意髙堂雙宇掲曹蹊

蘇子瞻雪堂

古縣東邊仄徑開先生曽此劚蒿萊鸞凰一去應不返花柳當年皆自栽畫壁蒼茫畱水墨朱欄剝落長莓苔鄰翁笑我來何暮檢防風煙興盡回

罾魚

野色星輝半有無曲江舟子夜罾魚紅鱗躍网無錢買惆悵天涯尺素書

陽羅磯

石壯山獰不可幹傾江波浪作驚湍殘霞一抺吳天晚正苦扁舟不上灘

寓目

淸灣气象暮潭潭漁客車罾似引帆三尺鯉魚投密网西江𨿽廣爾何堪

西江

灩灩西江水朝朝伴我行雲天初散豁秋色正分明魚逝應相得鷗來故不驚煙波聊寄適南北久忘情

鄂州

緑柳陰陰蔽武昌汀洲如畫引帆檣一江見底自秋色千里無風正夕陽暫別勝遊渾老大追思前事只淒涼賢豪況有遺蹤在欲買溪山作漫郎

巴陵官舎二題

瀟灑堂

旅平凹處剪荊榛畫棟明牕學隱身政簡琴書聊度日地閒花木爲畱春一杯濁酒迷今古五字淸吟泣鬼神暫伴登臨對佳景衣襟渾覺減埃塵

湖山亭

縣山峻絕有新亭公退時來防洞庭天外微茫二湖合波心縹緲一峯靑非時爽气生雲雨永夜寒光浸斗星千古登臨增健筆投文猶可弔湘靈

五鼓乘風過洞庭湖日髙已至廟下作詩三篇

半掩船篷天淡明飛帆已背嶽陽城飄然一葉乘空度臥聴銀潢防月聲

北風投曉漸雄豪椎鼓車帆十丈髙枕底洞庭三百里臥聴天樂響叢嘈

南津瀺灂夜風微投曉湖靈更發機想象虛空聞帝樂逡巡波浪匝天圍三湘路指平蕪轉兩舸帆爭白鳥飛卻上叢祠薦牲酒荊云隠隠尙朝暉

何君表畱大舟於潯陽下敢乘旣至湘陰寄絕句謝之

洞庭秋水接天流萬斛樓航不易収才力似君方稱副此身只合載漁舟

將至巴陵【當次江夏】

南行應不嘆途窮水驛連翩遇好風逺浪飛來千白鷺輕帆相逐兩防鴻殘云日掛蒼茫外平野天垂曠濶中湘浦舊遊思一訪肯因蒓膾憶江東

入湘江二絕句

淸川曲岸進遲遲采得菊花三兩枝撚弄秋香斜日下有懷江國去年時

平沙襯水竹藏雲自古多招薄命人我獨逺來追所好是中魚美緑醅醇

寄四舎弟

贑水南邊北勢回層城中起郁孤臺憶初二陸同登此喜有阿連相繼來舊事前遊休感嘆淸風佳景且徘徊天涯未有從【闕】日百里區區亦象雷

縣圃有小城環之北面有邱阜聳出喬木蔽其上蓋古戰棚也到縣之三月得荒徑攀援而上視其形勢可以爲亭北望平野乃增築之度爲四楹公事之隙休息其間

堆案盈庭勢未休灰心聊此作天遊剪除榛莽成幽徑支架茅篁接古丘葉密風多能庇暑雲開山出更宜秋西園日涉從今始誰信民官得自由

城上亭二首

更無人迹逐攀躋廬嶽烏藤手自攜滄海誰論六月息茂林今得一枝棲幽芳滿徑春難老翠樾連云日易西況有北郊宜曠望公餘聊此發醯雞

湘潭之酒今稍薄粉白水淸亦不惡百錢換得一斗歸復此悠然縱杯酌醉中衡華皆秋毫肯復刺眼事錐刀層林密葉風力豪鈞天震響春臺髙

登城

應俗𨿽勞甚登髙卽曠然日濃花覆地春靜艸連天竹塢連山逺湖光帶郭偏斯官本閒佚吾政愧烹鮮

城上喬木

城上蒼虯困不醒春陽己半未回靑只應一夜新雷震漸放繁枝擁日星

西園獨步

茂林新幄翠重重猶有殘花掩映紅庭館漸虛容散涉時攀園果作狙公

又

官居何以滌冥煩喜有防西北涉園白日漸長公事少紅英己盡葉陰繁淥波似鏡池能照巧舌如簧鳥解言風景只隨人意好昔賢何事厭湘沅

逍遙亭獨遊

城上飛檐出百尋回環古木自成陰涼生白晝收團扇影入斜陽剪碎金茂密卻遮西望眼逍遙未有北歸心淵明盛說家園趣誰信吾園趣更深

縣齋偶書

誤恩爲邑楚江潯黽勉初疑力不任吏事妄窺如管豹歸心難過是籠禽低回未遂箕山誌慷慨猶希梁甫吟案牘埽空庭院靜只將趺坐當鳴琴

軺車館

野濶天長入望靑眼中虛豁到鴻防偶從楚俗來同樂下視湘江笑獨醒風水光時蹙練日斜山影半回屏扁舟過此方年少老矣重來鬢漸星

次韻和楊公濟見贈三首

虢略先生不諱窮詠歌堯舜與時逢傳呼滿道今爲使斂板登門亦見容南浦淸波輝玉樹西齋新釀入金鐘臨分警戒言尢切似欲驅馳叔夜慵

魯國鮿生與俗同何嘗孤訐慕龍逢邑佳不及陶彭澤官小差肩邴曼容故國安棲無一瓦髙堂失養感千鐘賢豪見顧何恢廓自冩新詩慰病慵

淸談衮衮思無窮渾似饒陽邑下逢霜重湖天初凜冽夜長樽酒更從容新編自富詩千首巖邑今饒畆一鐘兀坐江城隨五斗肯憂紫【闕】衣慵

韓公祠堂

曽持金節撫淮壖磊落英姿正少年萬里風鴻防振翼一時毫素冠淩煙新祠更慰舟人望遺像仍從幕客傳精爽威容俱不冺今騎箕尾在靑天

送十二兄還江西

匣有靑萍笥有書西風隻影渡江湖剰收嶽麓春前景冩入新詩勝畫圖

湘潭二首

祿仕飄然寄楚鄕才能苦短志方彊已栽緑柳如彭澤況有黃金似櫟陽風颭湘波天影動云來衡嶽雨聲長尙疑卑濕難安處更起西邊百尺堂【湘潭近有告發金坑者余作堂於防西謂之月堂】

縣街重復俯驚湍正與湘江咫尺間侵齧最憂東滙水蔽遮惟有北來山淸流倒影樓臺壯白瓦連云市井間捍患持危功不小亭亭千古鎭荒灣【縣西七里有唐興山聳出江上水趨南岸故邑居得完】

九月十四日小防

帶露葵花貯漆盤周遭仍簇小雞冠人生愛賞無時足但作姚黃魏紫防

寄範淸老二絕

髙平處士節尢孤門掩江邊徑欲蕪詩好未窺新嵗集酒醇猶憶去年壺

一別潯陽已隔年官居應接謾紛然南來瀑水傾江海夢挈塵肝先洗湔

九月廿二日西館雨中作

西館蕭然擁罽裘渾無桃李似潘侯路多緑竹遮欄雨池有殘荷掩映秋蠻獠謳歌逢樂嵗江湖風景憶扁舟衣冠到底爲身累秪慕逍遙寄一丘

晚興

吏退公門靜蕭然似宴居秋聲來簟枕晚色被庭除仄徑窺棲鳥荒池聴躍魚黃花惱陶令搔首賦歸歟

寶丰倉秋納三首

次竹編蓬學缺垣中門以外蟻回旋羣呼直欲爭風疾快走渾疑踏地穿朱墨亂揮云落手塵氛橫集雪侵顚新年幸有民輸樂心口相期更勉旃

彩籌森列羽門兵衮衮招呼不防聲嵗計自當平斗甬年丰今況有坻京爭先雜沓人何冗應物逍遙我自淸白日漸斜亭廡靜卻臨湘水笑塵纓

縣濶人饒稼秋成眾樂租精粗驗丹白億萬起錙銖足趼誰先到尻髙或妄呼何當寄軍令供億黒山隅

寄範淸老

日掛西南有薄輝稜稜霜气犯寒衣不愁斗柄隨春轉秪怕梅花學雪飛湘浦波光頻送別湓城山色屢思歸髙人只在南坡住好共畱錢買釣磯

湘上二首

滿眼靑湘浸緑苔誰家籬援坼寒梅天容婉美霜云薄己逗春光入望來

南歸曽泛碧湘船擊伏臨流似浩然平野幾枯殘嵗艸淥波猶浸舊時天簿書倥傯嗟巖邑樽酒歡娛憶少年尺水片雲今我有亦當風月爲畱連

寄劉貢甫

秀水先生今傑才﨑嶇山徑滯蓬萊飛牋嶽麓吟秋艸把酒防陽醉臈梅東郡政聲無豈弟南樓風月且徘徊朝廷選用多英俊早晚劉郎卽到來

梅徑

一徑皎無塵濃酥防爛銀園池晴後雪風景臘中春采蜜蜂時背偸香蝶命屯都將瀟灑格分付與詩人

自寶丰倉歸

嶽雲成凍把春寒十里﨑嶇倦往還馬上朔風回系帶雪中微酒見開顏含黃欲坼江邊柳蘸緑相重水上山拋掉一官如糞壌好隨魚舸此中閒

與同寮遊甘泉苦竹二寺

兩寺藏山曲登臨恨阻修平時極目處今日探春遊苦竹經霜老甘泉帶雪流醇醪暖肌骨歸路卸輕裘與陳董二君相防於眞州經月甚樂詩寄陳董二君兼感存沒

平生交友半成塵想見當年樂防文別淚茫茫添海水愁懷黯黯塞江云靑衫脫去誰同老白首追隨尙有君官暇更將碁子學他時籌局當功勲

讀王逢原文奇其才擇甚精錄一編

人喜相知自昔然況君埋玉未多年雄文一讀千行淚靑眼相期萬古傳已掇條枚收美實更披沙石貯淸泉東齋倒掩無人語火暖燈明手自編

詩答李時發見賀書省除命渠云嘗言矣

傾蓋相期自有人贈言先許出埃塵若非淸議曽推挽安得公朝有選掄州縣徒勞𨿽己壓置郵傳命或非眞期公莫算人間事共醉湘江爛漫春

次韻和張蕓老阻風見寄

聞道徵帆卻滯畱蕭條湘岸正南頭春光𨿽有將歸意野色仍供不盡愁破浪心期元萬里揚帆目送已千舟山齋亦欲君重訪逆水如今是順流

送劉明復知鳯翔二首

舊國安黃覇新邦識細侯皇慈借鄕便輿誦欲公畱曉雪驪駒宴春風畫鷁舟皇都朝謁早天路防鳴騶

又

先帝開三省今皇重老成山林招隠逸巷陌起公卿自古時難遇吾侯道正行岐山莫望鳳金閣遲飛鳴

落日

光彩沈沈萬木西靑空圍出釀燕脂家園正對荒陂望恰似騰波出海時

次韻和鄧愼思謝劉明復畫道林秋景

鈴齋淸話未更端一埽禪林景趣完縹緲已裝新殿塔縈紆仍引外峯巒冷風有意生空濶密雪無聲下廣寒平昔所遊今在眼淒涼疑是夢中防

以詩博畫𨿽不費要秋得冬如未完恍疑霰雪滿天地慘若暮气迷峯巒夜堂髙張醉魂醒暑館偶窺吟魄寒筆端直與造化防莫作人間毫素防

畱題徐成之和軒

生人情誼貴和光俸薄官閒寄楚鄕雜遝賔朋四方防優遊風月一軒涼杯傾琥珀催人飲羮暖駝蹄勸客嘗景趣己佳心未愜更栽花竹滿池塘

寄題丁子厚二亭

睦亭

撫族無如睦開亭意可知庭階盡蘭玉兄弟卽塤箎食有分甘樂歌諧伐木詩歡心己如此風景況相宜

朋來亭

學有靑衿聚亭當緑野開山川二湖曲賔友四方來鄕行求如禹師門欲望回無輕十室小長養卽髙才

次韻和鄧憤思與太守同登淸湘樓

郡樓邀防樂丰年極目山川思浩然才子登臨嗟昔別使君藩屏值新遷前峯緑霧藏丹葉別浦平沙襯碧漣不但醉吟湘與麓魯歌崧漢美周宣

余嘗謂北人不知江湖如南人不習邊塞時張蕓老在坐中因問

張子胸中瑩不疑江湖邊地總曽知波瀾沃日漾舟起霰雪埋空出塞時掛席何妨拾明月據鞍仍解賦新詩悠然無復拘南北陣馬風檣取次宜

次韻和王敏仲望祝融峯四首

獨立千秋渾不倚排虛直上似無根履穿尙恐髙難及磴滑猶應險可捫

斗柄崢嶸宜有槪星楡爛漫豈無根祝融直上應窺見閶闔𨿽重亦可捫

南帝尊嚴勑六丁剜湘爲硯嶽爲屛照靑疊秀俱來防惟有中峯在杳防

僧居曉防一峯靑迥絕纎塵防畫屛會有片雲來觸石江湖三日雨防防

思南嶽呈運判承議

曽逐籃輿訪嬾殘樓臺縈轉在峯巒銀燈夜向猊牀拜別殿晨披貝葉防選勝危梯經嶻登髙餘思憑欄幹歸來認是遊仙夢過盡春風料峭寒

和李時發春日見寄

聞道重湖路未通悠然身在碧湘中﨑嶇水國猶千里牢落春花已半空江浪濺寒侵小睡嶽雲篩雨響疎篷君詩亦說淸幽趣便覺年來气味同

湘西

文園春晚病無聊剰欲登臨散郁陶逺野輸涼來宴坐長岡傾秀入詩毫輕明物態歸仙境咫尺城闉限海濤勝事滿前難記憶戱逢香艸綴離騷

畱題毛成叔持月軒

明月來時逺騰騰碧海東云収萬里外人在一軒中光池塘路涼生枕簟風相過喜良夜莫放酒尊空

贈長沙僧守節

花木重重鹿苑春蕭然一室坐安貧眞乘但要心知灋喜捨無如藥濟人增損諸方精古義窺尋六脈玅通神長沙旅泊無聊賴詩乞刀圭養病身

次韻鄧愼思見寄

暫寄瀟湘百尺船誰論竈冷突無煙城陰潦積朝慵出枕底波鳴夜廢眠潭府更防花似錦洞庭將泛水如天相期盡校蓬山藏不秖東流酹酒仙

湘中阻風

夜泊湖南岸曉開天北風愁雲來覆渚白浪起吞空甕酒霞將薄瓶花錦帶紅鄰舟如隔海孤坐寂寥中

二湘

斯文常絕息二子振波瀾舊國淸風在荒阡古木殘蒼苔生閟宇斜日下長竿求福今無數不將陳蔡看

淸江三孔集卷八

欽定四庫全書

淸江三孔集卷九

宋孔武仲撰

今體詩

登湘陰北寺江亭

古縣峩新剎孤亭占上頭野苔侵坐緑江水帶天流絲斷湘靈瑟蘋荒帝子洲人寰眞是夢頃刻已千秋

辭三妃廟

盤空烏鵲噪叢祠船上行人半起時殘月朦朦傾島嶼南風嫋嫋透旌旗開帆便欲日千里別廟仍澆酒一巵岸芷洲蘭俱可薦新聲翻入九歌詞

過洞庭二首

朝來四境宿云披漸放扁舟入渺彌漠漠衣襟淩水霧悠悠簾幕掛天絲波平自喜看書穏風軟翻愁出險遲今夜君山興不淺登臨應及月明時

杳杳湖天極目中波光日暮兩陶鎔舟離廟步灣環水帆指東山縹緲峯昔日南徵期飲馬今朝北去想騎龍歸來若得醉鄕隠願化春醪萬頃醲

自君山還嶽陽

雲山深處望瀟湘巖石沈沈已夕陽卻整舟防淩浩渺回看城郭似家鄕揮戈徑欲回羲馭散發今知出呂梁不是浮休動歸興對眠猶可借禪牀【是日浮休居士張蕓老欲速歸遂乘晚北渡】

登涵暉亭

常時洲島隔波瀾故覓君山直上看罨畫園林春減色水晶宮闕晝添寒州城斜引羣峯小湖面平吞數澤寛坐久西風響喬木扁舟思到武陵灘

藤杖贈張從道

羣木蔚蒼蒼烏藤壽最長一朝隨翦伐千里任持將扣觸如金石摧殘耐雪霜﨑嶇伴蠟屐閒暇倚巖墻我亦筋骸乏君方步履彊臨岐輒分贈縞紵莫相忘

入萬家園

行盡東南郡重來訪舊居此心能有止他境更誰如入徑看生筍臨池想躍魚仍貪田舍樂植杖勸蕓鋤

太一宮

江城南畔碧連峯疇昔貞人寄此中琳宇深靈迹在仙壇牢落杏花空池塘自老琴髙鯉巖谷仍回禦冦風共羨碧虛官職好誰知陰有濟民功

紫極宮黙軒

宴坐寂不語先生心謂何逍遙疎世味恬淡養天和一息忘言後方知得象多壺中藏日月鼎裏煮山河

泛淸溪入齊山

轉轎南隄大阻長不知乘興泛輕航園林防翳淸如簟禽鳥將迎語有簧溪是明河天上去山疑方丈石中藏衣巾散適心閒暇更勝登臨逐杜郎

又三絕句

風定南溪暎碧虛扁舟選勝百蟠紆荇花荷葉明人眼猶記當年入鏡湖

咫尺齊山不易登力驅煩冗得身輕瑤巓瑉洞須尋徧從此乘風上玉京

舊遊蕭索十年餘走徧東南雪滿須醉灑銀鉤題嵗月窺尋猶在壁間無

登齊山

路出南隄思灑然烏藤防防破苔圓山腰仄塞元無路洞底虛無別有天六月淸風醒客醉千叢怪石伴僧禪近人登覽方爲貴従此匡廬不直錢

九華山

扁舟重過九靑蓮極目空明思浩然可是畫工煩刻畫只因山骨偶枝駢風髙迥認龍騰海雲散初疑劍插天剰采太湖嵌孔石南窓排列佇飛仙

王文玉出淸溪圖以示坐客

舟在此溪濱披圖看愈親須知堂上客便是畫中人瀟灑蒼葭暎舂容碧浪春秀山旁發派秋浦淨爲鄰飛鷺來窺影遊魚可數鱗飲闌須捲去聊以辟京塵

翠微亭

蠟屐縈紆洞府間飛甍仍在最髙巓靑山東去余無地黃潦西來正接天太子池塘煙漫漫紫微蹤迹艸芊芊松【闕】枯朽由來事莫作常情嘆逝川

銅陵縣端午日寄兄弟

寄經父

栁浦移舟帶雨行奔波南北是平生忽驚佳節臨端午還記當年客禁城丹杏飣盤深簇火碧醪傾盞釅堆餳菖蒲角粽俱如舊何事樽前醉不成

寄季毅

南北飄然各轉蓬佳辰無路笑言同銅壺縣冷更微雨白鵲樓髙來逺風粽剝雪膚明席上酒傾玉骨映杯中區區羇旅無歡笑遙想華堂屢一烘

淸涼寺

白寺荒灣略艤舟攜笻來作上方遊何年巧匠開山骨自古精兵聚石頭故壘無人空向久髙堂問話凜生秋云庵快望窮千里一借澄江洗客憂

白雲庵

靑山爲路竹爲門千里江風到此軒誰把吳王歌管地一時分付給孤園

石城祠

門外云潮去復回山頭宮殿鏁蒼苔淸風明月無興廢白鷺烏鴉自往來百戰英雄俱戲劇淒然空起子山哀

瓜步解舟

日落怒號息扁舟従此移巨鱗初脫鼎勁翮不黏黐歷歷前徵路茫茫北去陂白沙聊系泊燈火夜深時

至樟樹店寄徐安道

逼仄東南路連天紫翠峯微云還掩日小雨正催農谷鳥投枝急山花落澗濃意巖今不逺談笑喜相逢次韻和知郡朝奉登禪月臺書事二首

物有賤而貴【闕】公收樺皮自能全烈火何用爇香脂山徑狂風夜茅檐密雪時金蓮猝難買惟此頗相宜素月寒光好髙齋夜已扄影難穿密紙光稍泛疎櫺皎潔臨書案朦朧到研屏沈吟憶丹桂更欲步中庭

風鐸

瀟灑當檐鐸淒淸不防風髙堂人語後廣殿月明中暫歇還歸靜重來復滿空羣仙鳴玉佩初下廣寒宮

明妃

碧落千萬里輕雲何處來仙衣行縹緲海鶴去徘徊暎日低秦嶺隨風過楚臺茅檐看不足更欲上崔嵬

讀經父所作髙承制銘因寄之

徵路杳無窮山川掩暎中記程知逺近分境識西東倦客似浮梗輕鞍如去鴻平生慣相遇轉愧坐禪翁

雜詩四首

春風仰屋臥田廬海日鮮明栁影疎夢覺不知身處所此中依約是華胥

平日扁舟千里行朅來無地濯塵纓朝衣趂曉東華路喜有官橋流水聲

霞冠鶴氅一道士夢半畱丹三四粒云是月華宮里人掌心防帶銀波濕

利綰名驅夜廢眠王城車馬日喧闐誰知坦腹春風裏醉臥墻陰不計年【酒壚西墻畫一醉仙去地尺而臥不近糞溲似胸中曠然能忘世俗之榮辱者故感而賦云】

早朝遇執政於路

紅燭轉沙堤天門仗未齊槐陰勒馬待月在禦溝西

曉過州橋

曉日蒼涼宿霧東蓬萊金碧起浮空滄溟萬里排天去人物紛紛海市中

祅廟祈晴

叢祠齋澣夜焚香解帶投眠小簟涼云色倚秋猶縹緲雨聲羞曉故摧藏

陳用之學士挽詞二首

禮學康成後朝廷復有人詩書奏旒扆軌物錫朱銀气象生臺閣光華動搢紳幽途應不憾朋友自沾巾小疾謂可起斯人今到亡溪山迷故國妻子寄他鄕館閣應畱像朝廷爲給喪榮華𨿽不滿尙勝賈司倉

詩送應子發之官吳興

又向吳興去江湖風雪天萊衣歸戲防儉幕看依蓮伉直不隨世低徊今有年誰將華陰土一爲拭龍泉

曹家巷稅居三詠

小椿

渺小墻陰數尺栽兒童欲拔幾徘徊須知造化機闗敏坐見童童羽扇開

小槐

合抱庭槐已是奇何年春色長孫枝主張莫使隨薪槱會見繁柯偃蓋時

小井

團團樣學天邊月汨汨聲回地底泉剰貯黃金還屋稅此功寧止見山錢

送祠部劉儀文知穎州

厭逐京師車馬塵乞爲林下水邊人江湖入夢歸心壯道路生輝使節新豈弟宜民推善政淸閒無訟稱天眞如聞此府多遷擢剰醉西湖爛漫春

板橋辭太母靈轝三首

吉仗凶儀備古今哀歌仍雜管簫音喧闐四海修同軌未滿君王孝養心

元夕三宮防仗隨月華燈彩近瑤池連昌故老曽經見似夢如醒恍自疑【元夕陳儀衛明日發引】

鬱鬱陵臺瑞气多短簫聲裂想悲歌西郊淚盡身先返惟有心隨洛水波

宋履中學士挽詞二首

朝論方知子哀哉疾不瘳歌聞湘浦些魂返岱宗遊文雅承三世淵源見九流音容如可接圖像在瀛洲迹忝詞場舊官俱瀛府仙過從常永日推予更忘年素業期三友幽途隔九泉春明書史富貴與弟兄賢

和四弟夏雨

蠶月雨防防愁雲滿太淸庭階猶積潤溝港更繁聲嫩緑應浮野餘涼稍及城隋河今不淺放艇欲南徵

之官宣城贈毅父次其韻

幾夕林聲醖造秋移船回指鳳凰樓身疲禁內凝嚴地恩與江南爽塏州歷數近城多異境問知前政盡名流嘉觀勝賞應難盡更爲吟哦萬古愁

除宣城守贈元忠毅父次其韻

垂楊正好移舟看輕舸何妨出沐遲疊嶂雙溪𨿽未歷白雲芳艸已相知

送文潛出守丹陽

山陽驚坐早軒軒元祐登瀛正少年殿上仍簪侍臣筆江頭新艤使君船吟哦气爽滄溟外曲步心期白日邊守得東南知不負夢中應作五洲仙

寶應界中絕句三首

倒景虞淵日餘威澤國霞宵行逐明月水宿傍人家泉水秋浮艇荒陂暮聽蟬登瀛從此路出守已衰年淮天秋日下水國晚涼中舟子趨程意軒軒欲貫虹

明月亭下作

杳杳蕪城起暮鐘亭亭華月照秋容便疑碧海依墻塹雲水情知隔萬重

系舟長蘆作

夜泊長蘆星滿川晚來吳楚气昏然云雷相會還成雨江海交流獨艤船廢室與人喧白浪荒村何處起靑煙文書滿眼従拋棄卻倚蒲團學坐禪

長蘆五絕句

吳楚中間天杳茫愁霖傾捲水洋洋千帆渡口低鵬翼海濶風微不敢翔

扁舟昨出國門東煩暑端如坐甑中一雨一涼皆可喜只嗔三日打頭風

白霧應連滄海東鄰舟相失渺茫中時時客子江頭語社過應須有好風

波聲滚滚百川流七日津亭厭艤舟遙望叢祠燒的乳美風相遣莫淹畱

去盡江灣伴侶船整帆徐出浦沙邊風濤沃日心彌壯老矣無因似昔年

諸葛武侯

天下軍書動西南霸气偏太公謀國妙伊尹佐時專季漢基還立彊吳勢外連兵従新節制志復舊山川霜肅關中晚春浮渭上天恩威人並附將相器俱全醜虜羞巾幗遺音被管弦妖星如不墮功業管簫前

宣州吳子權送陵陽酒

夢寐陵陽天上山曽將心約白雲閒仙銜已下靑防裏塵骨難畱縹緲間三尺溪魚如可控千年遼鶴尙應還多情別後能論舊逺寄官醪爲解顏

宮詞二首

十頃西池碧近天春深調馬教龍船至尊勤政歡嬉少企望鑾輿又七年

雲霧猊香錦繡堆千官重列序賓儀欲知湛露零蕭處盡在天杯側勸時

池州山

水際天邊盡畫屏廣寒宮闕玉爲城南來已爲江山助到此逢山眼更明

三山磯

磯下長川欲倒流江豚出沒水禽浮憑誰爲告詩仙道今到靑天盡處遊

彭澤山

山磯環合辟鯨虯白水如湯動地流崖崿盡成斤斧迹當年誰與化工謀

發彭澤

禦風南去覺泠然今日無慙禦冦仙廬嶽奇峯將出地丰城寶气已連天詩書未敢當謀帥忠信由來可渉川止仗江神扶羽翮解帆江浦夕陽邊

橙子

秋露凝漿細朝陽入色深冰虀不須搗恐碎褭蹄金

將至湖口作

一防安穏轉汀洲吞吐波瀾畫鷁遒三尺龍文光景動川平何處有蛟虯

次韻馬巾玉春日偶成

京都久客憶歸頻凖擬江南看早春多病餘生萬事已起驚芳意一番新東湖水滿魚應樂南浦波明栁自勻玉臉芙蕖容易得要須叮囑養花人

艸石寺【寺有潘閬題壁權徳輿晏坐記】

髙士去已久余蹤猶可知竹陰侵晏坐山影在平池塵蝕參軍墨苔侵相國碑漫尋瀟灑趣俯仰愜心期

太霞宮【有二道士善鼔琴】

誰氏誇豪力琳宮一手開光輝動金碧瀟灑絕塵埃煮石洞中火流霞天上杯籃輿穿翠樾只爲聴琴來

送李端叔定州機宜【十二月十七日】

才髙秖合住蓬瀛步武優遊地望淸何事塵埃久京國卻衝雨雪向邊城軍書落筆千毫禿談席揮犀四座傾早曉封章來薦鶚一鳴從此使人驚

癸酉臘雪【十二月十九日】

又見同云合朝來雪滿天寒生梁苑席興在越溪船不復風鳴屋應須澤到泉農家相慶喜處處畝鐘田

惜竹【並引】

東齋有竹數竿翠蔚可喜其旁眾筍附生寖益深茂最後出者尢若奇特無不應意解籜未盡而爲老兵手折之悲夫以干云蔽日之勢而摧於窓戶之下以淩霜冒雪之姿而失於俄頃之間環步往來淒愴良久不能忘情旣而自譬解以爲陰陽之化育天地所覆載孰非假妄自四肢百骸外至耳目所接諸物若器皿若室屋親愛之聚輿馬之隨孰能固守而終全之其會合出於暫然至於離散壞熄此理終在何獨一竹可傷而介然於懷乎乃頗能自遣而宥役兵之罪然復一到其下則初心還起不能平也余眞大惑者歟抑物之難得而可愛當然者也始置其說寓之以詩

老蘚墻陰夕照間何人折我翠瑯玕卽玆緑葉隨塵化猶有低枝帶露殘不放云梢侵霰雪因嗟世故足波瀾故園未乏篔簹品十頃繁陰六月寒

贈夢符朝議【玉溪在夢符宅後】

人笑公衣不浣濯我憚公心霜雪明靑山仕宦有眞气白首鄕閭無惡聲相逢回首又再嵗暫去還來觀太平何事南歸太果決蕭然逺作玉溪生

駕自宣光殿還內

直午開金闕中天動玉輿千官星拱極萬乘斗回車瑞气春妍後淸風雨霽初鳴鞭向寥廓彩仗正蘇舒古禮觀瞻始皇情酌獻余書林俊遊盛拜舞爛袍魚

景靈宮奉安神考禦容

先帝遺弓劍威靈在九州方悲風馭逺已見月衣遊別殿笙歌動中天彩翠浮觚稜參魏闕气象擬蓬丘羽衛生幢蓋都人識冕旒吾君孝心逺文考百無憂

題山光樓

山靜圍平野樓髙暎碧空人居仙島曲天入畫屛中倚檻云蟾近傾觴客興同扁舟期一到須借五湖風

芍藥

樓上看紅藥都城值晚春風葩低永晝露臉泣芳晨憶昨淮南客曽爲詩社人輕明是樓子閒澹有天眞此地𨿽都會玆花莫等倫維揚不復夢羸馬禁城塵

大風

萬竅軒軒漸怒號坐來渾怕屋山搖洞庭曽聴咸池樂吳會飽聞滄海潮此地風聲眞有似殘春人意正無聊云師又灑天街雨明日千宮好上朝

洪福寺藤架

生長應毫末敷腴忽十尋繁花春不歇密葉晝長陰風過龍蛇動雲開洞府深時來學晏坐朝市不闗心

讀梁武帝紀二首

破除綱紀事虛空可恨蕭家一老翁魚爛土崩俱自取不須侯景到江東

鉏決隄防縱怒濤橫流四海盡滔滔單於已入朝陽殿軟語空疑定力髙

楸花

淡薄已無俗秋髙眞出羣峩峩掲翠藻漫漫綴紅雲逺色天街盡餘香省戶聞狂風曉來劇惆悵落紛紛

送望聖監南嶽廟

還鄕同赴紫宸朝笑語從容慰寂寥白髮侵淩今滿鑑靑春羇旅舊連鑣易江小隠西園在湘浦新除道路遙老境不堪論契濶東風官栁亂隄橋

景靈宮殿多植荼防淸香逺聞

宮殿沈沈鏁碧雲仙葩相倚正敷芬珠簾翠幄知多少不礙淸香處處聞

送韓密學知定州

聞說公家閱古堂於今出守似還鄕營開細栁旌旗動山假胭脂苜蓿長北府貔貅瞻玉節南樓風月寄胡牀親朋出祖無惆悵早晚韓侯對未央

遊凝祥池同晁無咎作

平時念京國此地愜幽情楊栁繁無路鳬鷖逺有聲郊原斜日下襟袂好風生把酒須拌醉還家不隔城

送郟公甫通判睦州

又向東南去都門柰若何塵埃京洛久山水富春多宴俎誇魚美書帷待雁過鵬程休暫息九萬看騰波

遊洪福寺

淸晨戒童僕馬匹出皇州欲探逍遙趣因成爛漫遊藤蘿回晝暝雲雨送春愁傍近緋桃塢尋春亦少畱

睡椅

非馬亦非船可坐兼可眠客來呼不應睡美腹便便書慵食飽後還作定中禪

次無咎凝祥春遊三首

蕓編校罷得嬉遊池館𨿽春爽似秋同捨病郎追不及喜傳佳句到瀛洲

浴日池光初炯炯三春禽語已關關珍臺閒館波濤接太液昆明伯仲間

奉靈池館鏁幽深遺迹淒涼故老心維嶽雲車時一下直疑弦管有來音

遊州南同文潛作

峩峩宮殿列仙居深水方圓气象殊萬里舟船會京洛幾人詩酒到蓬壺日斜淸防來幽谷風定蔫紅滿緑蕪語罷恍然眞夢幻不應天邑有江湖

館中桃花

蓬壺深絕鏁方菲初見仙桃第一枝天近自應風景別春長莫恨化工遲相重朱戶人稀到半掩香苞蝶未知想象江南今盛發亦經頻雨稍離披

早春

欲探年光好春風入酒簾寒威隨雪解芳意逐情添塞雁今回陣冰魚稍出潛王孫幽興動顏巷自安恬

謁吳傳正因贈

宴坐足觀妙朝歸還閉門身居丞相第室似給孤園競逐浮雲駛難揩古鏡昏相期荷君厚商防有淸言

立春晚會呈經父

侍史新從天上歸相逢忻喜著春衣萱芽刺土占芳節蘭醑傾觴亂夕暉兄弟幾人華萼聚嵗時經眼羽翰飛東風處處吹噓到從此鄕園筍蕨肥

石橊

造物巧雕鎪慇懃在石橊中妍寧暴露外穏不輕浮露液甘凝蜜瓊房密貯秋非徒適人口飣坐亦風流

送何司封知壽州

淸淮帶城郭形勝壓吳天人苦懷襄後帝求師帥賢郎官已分竹畫鷁似登仙昨夜驚烏坐星輝共黯然

送傳正之官禮部

妙道微言早自知鈞衡何事器君遲連墻並屋相從久聳壑昻霄此去宜畫省含香修故事雲臺呼仗請私儀想君淸直家風在好爲朝廷作伯夷

十二月朔入局

坐聴禪林叩曉鐘官曹遙指禁城東千門灑掃冰鑱路萬木號呼葉受風金殿放朝閒虎士蟾揮翰冷瑤宮春暉閉目無多日預艸新文擬送窮

送歐陽仲勉通判渭州【時天寒嵗暮】

當年筆戰共詞場老大聨袪振鷺行薦牘北來當玉座軺車西去擁銀章潼關曉色雲藏市渭曲春寒菜有霜公退登臨多絕唱解因風月記江鄕

淸江三孔集卷九

欽定四庫全書

淸江三孔集卷十

宋孔武仲撰

今體詩

至日拜表

絳闕橫霄瑞靄重千官拜表未央宮琤瑽玉佩侵寒漏縹緲鑪煙壓曉風漢歷敢期隨日永堯齡共祝與天同賤生亦與華封祝遙望淸光斗極中

送希甫使蜀

漢節西南出徵鞍萬里賖淸朝早敭歷逺使更光華山壯蠶叢國云深杜宇家暫宣寛大詔恩信及天涯

苦寒

十年被冷東南方未慣淸寒客帝鄕碧落有聲飛夜霰輕裘無力拒晨霜鯨依海凍先摧鬛鴈起邊沙易失行蒲栁脆肌尢不耐暫憑杯酒作春陽

大雪

窮年闕雨謾悲歌喜見淩晨雪意多天上亂花初翦玉樓頭密影已翻波亭臺著路纖塵防庭宇無風凜气和寄語云師勤覆防莫令光景漏銀河

寓目

啾啾黃雀在枝間嵗晚荒郊怨苦寒容易驚飛無處所人家曾借畫圖看

立春日是年幡勝方賜館中

開嵗春寒便有花官閒只飲酒如霞殿門促賀新幡勝書館年來事事嘉

次韻瀛倅鄧愼思見寄

官是麟臺卻佐州蓬瀛俱稱列仙遊憶分曉色趨天闕想對春風倚郡樓書付塞鴻應易到人如隴水正分流江湖未有歸耕處何日相逢說旅愁

初賜幡勝戲和諸公二首

鏤幡翦勝喜傾朝不問紆藍與珥貂羣玉參差排晚日萬花瑣碎動春霄蕙風已轉東郊緑栁雪猶低北苑條從此恩波典溫律倂隨歌頌入咸韶

拜賜匆匆早上朝公卿前列盡金貂日畱愛景明雙闕春逐恩輝下九霄靈沼輕凘猶覆水上林微緑已縈條自慚羽翮非鸞鳳亦預彤庭舞舜韶

冬至夜飲

翠帟排銀燭金鑪飄篆香人情感佳節天气踏新陽醉怯醇醪酒寒知碧瓦霜明朝指天闕萬壽獻君王

至節小雨

半醉聽銀漏輕寒解罽裘新陽萬物動小雨五更收宿潤靑槐道晨輝紫禁樓皇皇與天澤渾逐管弦流

遊建隆觀

瑞云靈迹久荒蕪琳館重開聳碧虛邂逅馬蹄過勝境紛紜人世得仙居異花重疊春輝早喬木森陰晚景疎金闕瑤臺不容久歸來風馭冷襟裾

淨因院赴浴

漢客疲江海乘槎萬里歸重尋象王捨一浣洛城衣壞壁凝香靄明軒泛暮暉紅塵不相貸歸路驟驂騑

次韻宋履中嵗晏言懷

寂寞郊居逺晨晡四馬馳日驚東逝水心感嵗寒枝霜色朝如洗云容莫不怡梁園將密雪不飲亦奚爲

次韻李至之席上作

嵗月翩翩插羽過十年依舊嘆蹉跎雁回燕塞鄕書少雪滿梁園雅集多取樂醉鄕聊邂逅爭新談藪任紛羅慇懃尙托摳衣舊遙許巴吟續郢歌

送曹千方奉使閩中

聞說乘軺美全【闕】勝赴【闕】先聲馳嶺海和气入山川路束籃輿過書憑塞鴈傳祝君求荈艸醒我北窓眠

五鼓

永夜無塵事閒眠似道堂紙窓分曉色絮被借春陽萬慮此中息一身今可忘周公不足夢佳趣在羲皇

孔周翰挽詞三首

邂逅湓江口方知叔父親榮華才一夢奄忽幾千春白玉沽何晚精金鍛愈眞耆年所宜得天苦奪斯人循吏今之選皇華使者軺闗河初異路巾笏偶同朝急景催遲莫淸魂返泬寥一哀慚不達生理故風飇晚嵗班朝列光華動士林家風當冠豸官序正腰金霄漢亨衢淺膏肓積沴深淒涼哭門館笑語尙餘音

黃幾道挽詞

當時京右盛朋従邂逅經旬托泮宮詩社苦吟霜月白離亭縦飲酒杯空十年契濶江湖外百嵗推遷夢幻中行已臨民俱可述仍髙孝友古人風

施夫人挽詩

有子紆朝服平居奉典彞蹉跎五鼎養奄忽百年期故宅萱堂掩新阡薤露悲遺芳托虀臼髣髴九泉知

司馬溫公挽詩五首

龍臥南陽久天回北斗髙廟堂更政化巖谷起英髦正色朝端肅華巓國務勞西州忽移翣風木動悲號鼎鼐華元老朝廷倚上臺除屙得鍼砭作解有風雷尙冀松椿壽誰令柱石摧英靈參列宿余恵在春防賜告恩稠疊聞喪上震驚秋原無喜色夜雨有悲聲世路嗟存沒公心達死生蓬山預讎校新見史書成髙步朝廷上羽儀鵷鷺行精誠貫金石素節履冰霜爽气今仍在斯人沒不亡嵩云自閒暇長暎讀書堂拙與世沈浮登門二十秋雲天曾送上風壑此來遊霄漢三臺坐江湖萬里舟摳衣已不及慘愴逝川流

山寺納涼呈宗衍師

寶洞然香罷山堂問話中日將秋共淡心與境渾空彈指看浮世披襟納逺風因知宴坐者白首樂無窮

泗州

天都佳气鬱蔥蔥轉盼江河萬斛通可但臨淮稱要地直因排泗有神功僧伽普照靈如在寶櫝都梁翠倚空慚愧使星畱客厚塵埃揮手各西東

寄武昌簿孫彥常

羇旅悠悠嵗月殘勝遊無復似西山從容把酒來天上滴瀝鳴泉滿坐間醉思隨風飄碧落離襟和月墮荒灣遙應蠟屐頻登覽簿領無憂多晝閒

館中呈魯直【慢翁魯直自謂】

日過鼇山三丈紅陳編相對鬢如蓬朱門請謁無時了且訪東鄰慢翁

試院書事呈子駿明叔三篇

憶初懷詔下天街紅燭相隨禦史來場屋喜遵新定格朝廷思見已成材誅鋤險異歸平坦洗濯英華出艸萊文藻諸生皆足用更期儒行比騫回

當年場屋未分袍文陣今將逸對勞紫桉飄香還序拜畫堂橫幕看揮毫心遊造化羣囂靜筆吐虹霓萬丈髙長育人材今久矣行看中選盡英豪

汾陽韋曲盡名臣邂逅羣居得逺孫玉琢兩圭看徳器河傾千里瞰詞源鴛行平日隨朝謁鼎立今朝定討論只恐門開便分散追風難認馬蹄痕

試院呈上官禦史

當年容與樂虞庠今日掄才道更光但愛襟懷無岸谷不知銜位帶風霜气鐘海上仙山秀袍擁天邊玉樹香衡鑑賴公歸一律明朝歸馬快騰驤

試院書事呈同僚諸公

九衢奔走厭紅塵官舍連朝得閉門瑩靜軒窓移白日靑熒燈火送黃昏披衣已愛星辰爛奉禦方瞻斗極尊早晚虞庠誇得士相隨笑語入天閽

送梅子明還吳

姑蘇限雲水官舍隠蓬萊出汴靑山湧橫江畫舸開家園𨿽渴別書社早歸來新命鄕人喜神仙舊姓梅

大業二絕

西苑池塘涸海流君王十騎月中遊蛾眉排戶爭新寵不道迷藏自有樓

杳杳揚州只隔淮龍舟彩舸暎天來春風咫尺伊川路不放君王殿腳回

夏日入館

靑驄曉轉緑槐陰金碧重重魏闕深洞裏天花長帶露門前畏日自流金雲臺朱檻鄰星斗石室牙簽照古今宦學從來難兩得君恩優假是書林

四月二十二日拜第二表請禦正殿

驟雨鳴宮瓦新槐密禁城鴛行趨曉肅雞唱入云淸日晃千袍影風傳萬嵗聲天心求允協飛奏入承明

大熱歸城西止於興國戒壇院

紅塵迎馬盡飛浮日腳橫天凝不流金碧崢嶸涼意動歸軒聊作化城遊

館中夏日

珍簟舒明玉涼窓納碧天殿樓傳逺鼓宮井取深泉竹籜風頻脫橊房晚更鮮卻驚非故國五月未聞蟬

直捨新辟西窓二首

推倒西墻平日功暑天饒作一窓風人間豈有炎涼隔只在施爲向背中

幾嵗橊花蔽曲隈繁陰初逼坐中來西鄰小檻如圖畫偸入簾帷次第開

待朝

山軒斜透山南月坐看天邊桂影移圓扇矮牀涼透骨怱怱無柰上朝時

次韻天覺行縣

餘涼【一作霜】凜凜認乘驄分走郊圻督事功照路官儀驚眾目快襟詩思有淸風隋河楊栁縈天上魏闕觚稜在夢中朝會相逢勞行色滑稽酬對興無窮

碧蘆蓼花在天慶觀

禦水泱泱繞禁闈碧蘆紅蓼轉相宜玉堂金闕非人世亦有繁華具盡時

遊籍田三首

酷暑不可逭天郊聊共尋云繁當飛蓋風好得披襟白水田疇逺紅蕖浦漵深斜川陶靖節千載想知心杖履重林外樽罍曲水邊深荷時下鷺喬木正嘶蟬敏捷文椒戰淸涼竹簟眠浮瓜復沈李況有主人賢落日隠山谷淸風來戶庭爛柯碁已罷伏檻酒初醒歸轡須長騖都門偶未扄辛勤到蓬蓽林表已華星

書省卽事

恩防讎書到午休笑談連手得優遊窓聲漸漸回修竹庭實鮮鮮嚲石橊風色洗淸天畔闕鼓聲遙轉日邊樓羣仙暫駕飛鸞去從此蓬山更少畱

六月望參

宿露初晞物向陽袍鞋如水轉回廊天開北極星辰正風應南薰殿閣涼蓂莢已瞻圓魄就槐花初覆廣庭香朝廷禮數優元老獨後千官拜未央

謝彥成子侄四人同時登科調官南歸

處士好孫子祕書賢弟兄弓旌萬里會蘭玉一家榮盛事酬先志淸風警後生田園何足道力學是功名

馬上有作

宮城北轉亂蟬嘶喬木陰雲水滿陂一陣風來掠華鬢江湖淸興有誰知

送傅龍圖帥秦

公才卓犖有施爲鎭俗安邊正及時東壁圖書遷秩峻西州父老嘆來遲門開細栁軍無匹劍下樓蘭敵未知聞道秦州多勝迹登髙能廣少陵詩

送景文之官明州

京塵不可久得地海潮東市郭滄溟上庵巖翠嶂中江瑤如切玉越女不施紅官事從容了時當作醉翁

送天覺使河東

張郎肥馬衣輕裘俊气軒軒不解愁曽立玉墀聨近侍新持金節領諸侯屠龍伎倆終須用探虎功名未肯休去矣範滂聊緩轡太行雲路戒摧舟

坤成節南宮賜宴

盛徳千齡會坤成四海觀南琛走交趾北賮引呼韓紫極經躔近文昌步武寛橫天起嵩華照地集瑯玕美酒來天祿珍殽賜大官鑪煙凝棟宇冰雪襲杯槃瞻拜人心服山呼士气歡風淸百尺廡花壓兩梁冠雷作聞撾鼓猱升看戲竿華防舒霧靄妙舞起波瀾喬木秋聲逺髙城夕照殘天街淡佳气振鷺杳歸翰

送蕓老通判

禦史連章乞此行制書優遣副專城京都豈乏翺翔處忠義先期去就明祖帳杯槃畱晚色關山艸木動秋聲西州莫作經年計早晚君王召賈生

有防放八月朔參

八月大明宮朝班放會同天時郁殘暑聖語似淸風蕙帳便秋睡沙隄緩曉驄葵心終不已長望日升東聞王師破洮河城獲鬼章【時在同文考試不與入賀】

盛徳包荒與古同十年關塞古洮戎神兵合防來天上猛虎逡巡落檻中蜀境粗償關羽恨漢津今奏武皇功城陰卻嘆周南滯夢想鵷行紫禁東

次韻鄧愼思初入同文館【愼思被薦於廣東時先爲轉運判官有詩贈行】

十載江湖萬里行偶來西館閱豪英雲龍九闕晨書詔燈火千門夜出城瀟灑庭除當月色重稠幕帟防人聲年家兄弟今同捨會見河南起賈生

次韻余樗年同文館書事

衡門咫尺限闗河此地平時匹馬過欲把塵埃比山嶽寧辭羽翮寄罝羅華堂翠幕供閒燕明月淸風伴嘯歌擬寫秋容須筆力新詩句句似陰何

酒簾

閃閃風中誇緑櫺當年匹馬下旗亭秋原敗葉聲如掃只有雲山伴醉醒

呂推卿出孔雀畫圖

晝臥蓬山禁漏長起觀名畫得心降曽聞飲啄依南海頗怪飛鳴到北窓峭格正宜風作馭修翎堪與鳳爲雙知公物外尋幽好不戀榮華擁節幢

上禫除恭謝迎駕有作

仗衛風生下玉宸傾都瞻望屬車塵幹龍已應飛翔始震鬯方觀薦奠新星象低回隨曲蓋天閶蒼莽入鉤陳麟臺亦與班迎末不美甘泉作賦人

送張文潛之淮南

瀛館登仙俊金閨引籍優辭班見天子行色動諸侯楚日籃輿暖淮南畫舸遒歸時春已好遲子曲江頭

蛤蜊

去年曽賦蛤蜊篇旅館霜髙月正圓舊捨朋從今好在新時節物故依然棲身未厭泥沙穏爽口還充鼎俎鮮適意四方無不可若思鱸鱠未應賢

送崔伯陽守潁州

聽說州除美州臨潁水淸風謠帶京洛湖島似蓬瀛昔泛扁舟下今聞太守行山川應好在爲道旅人情

十一月十六日入館

一雪初幹曉日紅行人爭道已憧憧泥縈馬足行初躓寒犯貂裘力正濃地逼新陽𨿽喜气云垂滄海更愁容便應買酒邀儔侶爛醉髙眠羣玉峯

送遊景叔使陜西

諭指嚴生不憚勞爲君談笑取臨洮軺車復歷秦關險繡扆新瞻漢殿髙直使三農歸隴畝勤將尺紙薦英豪峯嵐澗水香山路想見春風動錦袍

臘月三日

寒窓勁色曉覃覃人見京華臘月三官渡梅花應照水香淸回首憶江南

雪後

萬里屯云一夜收天街累日未通牛峩峩正覺嚴冰起防防還同澗水流色變荒郊迎日媚气蒸黃壤逼春浮農家不用藏幹麫相與新年飽麥麰

興龍節上壽

瑞雪峩峩宮殿明千秋佳節會公卿香飄彩霧縈天仗酒浥流霞滿壽觥密勿華封多好語鏘洋鈞奏盡和聲自憐初預稱觴樂江海飄萍已半生

葡萄

萬里殊方種東隨漢節歸露珠凝作骨云粉漬爲衣柔緑因風長圓靑帶雨肥金盤堆馬乳樽俎爲增輝

金橘

暑岸千株緑秋庭萬防黃明晶能奪目圓滿要經霜瑞露凝膚滿甘泉沃肺涼美滄不解事金椀薦檳榔

送王頤赴官八桂

欠不憶桂海因君還起予江光平漫石山翠上淩虛黃港窺尋舊靑衫黽勉初年丰桴鼓息淸趣在琴書

獻西俘

先帝謀西域邊功未告成一朝鋤狡穴萬里振天聲漢獄宜歸死湯羅尙借生淮陰甘就縛頡利許畱京雲气占中國星辰辟大明珠簾垂後殿玉座肅西淸二帝臨朝會千官響佩珩理司來執訊譯者爲通名殊俗衣冠異渠魁口眼獰孽狐仍俯聽窮鳥尙悲鳴上徳均幹覆臚傳貸鼎烹大廷觀舞獸滄海息波鯨祿給朝晡糒書通父子情熊羆已馴伏螻蟻敢縦橫憶昨初擒冦無慚古用兵謀謨維素決軍事許專徵蕃漢心諧會人祗力混並波濤迷【闕】渚氛霧壓洮城慘淡移天陣逡巡卻冦營空拳槌猰防只矢隕攙搶雜種降無數良民市不驚旂常配方召干羽繼韶莖奏捷公卿貫酬勲將佐榮夏戎幾失筯遼主願尋盟詭道吾何用沈幾見未萌終軍𨿽喜事勿復請長纓

送仲至學士使北

聖防招懷萬里戎累年南向不彎弓休論邊使千金費絕勝爭城百戰功古驛玻瓈晨暖酒隆山狐貉暮排風歸途剰記殊方事付與麟臺逸史中

喜雪十韻

此夜不成雪明朝應作霖細聲來戶牖爽气入裯衾窺隙疑相射循檐覺更深因風成倒陣過竹有餘音畫閣迷釵玉旗亭付酒金封漫碧澗曲防綴假山岑鶴氅行何麗牛衣臥不任漁庵平易失樵逕浩難尋卻赴明光賀潛追霢霂吟天街立馬望雙闕正球琳

答宋履中見贈

粉袍如雪會羣英往嵗曽當月旦評夢想十年嗟舊事翺翔三捨羨新榮相如素擅爲文麗班固終期作史成潦倒詎堪君借重篇詩今見古人情

元日值雪

東皇防綴一何工飛下琪花頃刻中變盡樓臺成夜月不容車馬競春風崎嶇廣市黃泥污冷淡羣山彩【闕】紅野叟相逢應更喜從來盈尺瑞年丰

次韻李端叔見贈

君才瀟灑應時流久滯寧非命壓頭昨見河南推賈誼行聞天子召吾丘已無痛飲觀風味猶有新詩講報投京洛塵沙著人甚淸涼髙爽憶宣州

畱題無咎臥陶軒

南陌塵如霧北窓淸有餘𨿽無彭澤栁已富鄴侯書晝永禽音緩門閒馬迹疎翛然卽髙枕嘉興擬湓廬

直捨之西植竹兩叢經嵗甚茂

去嵗披云自訪尋交加緑玉已成林肯隨春圃羣芳老喜對秋庭數畝陰巴峽盧峯聲淅瀝渭川斜穀气蕭森軒窓咫尺收佳趣不負東南萬里心

寄會稽丞趙振道

峯琬琰翠成堆軒檻前當秀色開此地登臨比圖畫與君談笑繼樽罍傳聞佳景無時乏依舊淸江不防來今日關河隔千里相逢何處少徘徊

寄題程郎中家圓石

翦斸蒿萊得好峯縈紆裝防思無窮尋幽已到神仙境發祕渾爭造化功官序隠登臺閤上夢思遙寄水雲中扁舟我亦謀歸去暫向巖前作醉翁

送髙善時赴官

王國方登俊淸才尙折腰萱堂余愴在瘴海此行遙宴語無疎濶離懷但黯銷紅塵一羇旅風馭羨飄飄

次韻李端叔

此身萍梗厭漂流慙寄潯陽江上頭勝景長年闗夢寐輕裘何日返林丘扶搖莫作扶搖計朴應容朴投徙倚髙樓情不極恰如王粲在荊州

文徳朝參退舉觴觥於幕下歸館中頽然醉臥官曹多暇未有如此因作四韻以識

朝罷千官捲舄行袍衣猶帶禦前香偶傾天上流霞美便忘壺中白日長叢竹娟娟簾繞碧回風淅淅殿分涼翛然不與人間事未信無何別有鄕

休日出城西

秋懷不可柰驅馬漕河邊川躍時聞鯉林嘶已防蟬勞心逐外物回首是殘年彊作遨遊計登臨卻黯然

聞袁思正卒於宿州

畫舸西河載酒回東籬持菊待君來何知頃刻成千古不及従容共一杯羇旅夢魂難際接平生交分但悲哀中年萬事長心惡何處愁眉得暫開

偶書

夜枕惟便睡晨窓不展書學文眞漸懶與世況全疎老合耕山澗恩容寄石渠飡氊亦堪飽不嘆食無魚

夜直東觀

蕭散愛閒官因循亦厚顏聊休俗士駕獨宿道家山風幔自舒捲月窓重閉闗其如江海夢已與雁飛還

次韻宋履中兄弟九日詩

遙知把酒對重陽檐外秋聲葉半黃落帽想當追故事披襟仍喜得新涼自憐僻處眞匏系只羨淸吟屬鴈行聞說家楹增壯麗落成應計到華堂

送範中發蘄州

漢南行樂不可復殿中立班時會君華省方看列宿貴名州歘見左符分飄蓬聚散古難必塞馬去來烏足云出處行藏君素達吟情聊對祖山云

寄題徐季叔桂香亭

淮縣築居好桂亭牽興長偶分巖下影別有月中香瀟灑欺松竹嚴凝耐雪霜従君酌樽酒嵗晚玩幽芳

十月朔過殿

平曉淸風響北林大明宮殿肅陰陰雕輿來息雲天上黼座遙瞻斗極深庭廣袍衣自相照朝回幡蓋尙餘音太平文物多師古想望漢唐猶視今

十二月十二日後殿朝防

廣殿泬寥邊鳴靴趂靜鞭中霄黃道直諸禦錦袍鮮夜雨塵如洗秋槐影尙圓銀臺不奏事人樂太平年

十二月十六日後殿朝謁

晨光先到帝王州別殿珠簾不上鉤萬嵗聲齊山獻壽九門朝退海分流參差雉尾回丹陛杳逺雞聲下禁樓年少曽來奏詞賦鈞天卻記夢中遊

苦寒

晨風獵獵卷書堂坐愛松筠耐雪霜嵗律崢嶸催暮景時光宛轉逼新陽金巵滿引顏𨿽解石火深籠焰不長安得仙家卻寒術吸吞霞气赤城傍

武仲伏防寵寄新篇不忘往事恩誼甚厚謹依嚴韻和酬伏惟臺慈特賜采覽

治才優似尹京年餘思吟哦入彩牋元帥子孫眞將種翰林風格自天仙追隨盡臘無畱刻揮染香煤有剰妍盡是從容雅歌事銘功何苦勒燕然

壬申仲秋與東觀曝書之會謹賦五言四韻律詩一首

秋風解煩暑尊俎可從容盡會靑雲士來遊羣玉峯瑯函窺一一金鑰發重重四庫傳觀喜惟應吏困供武仲伏防知府待制寵示新詩課成短篇以獻左右

侍從榮依日月光更因盤錯試鋒鋩諫書不止時無事訟缿無畱日倍長舊好葭莩容間見新篇錦繡得家藏自慙思涸無髙韻蒿管何因擬鳳凰

寄子由

江上怱怱別孤舟誰與言塵今生我甑盜肯過君門水石吳山好風嵐楚澤昏相望欲命駕何日爲東轅

極目亭有作

浩蕩江風動客襟短亭淸晚一登臨亂霞藏日半天纈淥水浸空千頃金壯志未成遊學恨素交將散別離心前山更有難尋景試爲閒來一苦吟

次韻介之

亭上掀簾試解襟逺山崒勢前臨前灘濺沫鏘鳴玉落照蒸霞映翠金運筆欲回天地力髙談直造聖賢心於中覽景宜誰預願結夫君此笑吟

江上晚行寄介之

廉纖一雨適春閒擊劍悲歌气滿顏消破古今惟日月補完風雅只江山我因爲旅成拘滯君此安居得往還一夕竹窓燈燭照論文談易兩俱閒

早春

密雨霏霏欲結霖灑開靑帝發生心風吹嫩艸迸微緑雷碾長空破積陰啼鳥隨陽聲自得臥龍思海意尢深更看三月桃花浪舊鬛淩雲在尺尋

介之會徐氏家飲薄暮不歸爲詩招之

金鞍駿馬照朱門樂會髙張晉楚軍狂客浩歌翻白雪艷姬醉舞轉紅裙花光灼爍筵前錦酒韻氤氳盞上云爭似竹窓風月夜靑燈殘茗細論文

次韻酬昌俠見貺之句

讀君詩句骨毛寒直恐吟來得意難劃若震雷驚蟄戶爛如奎宿照云端鋒鋩剸截昆山玉意气騰淩大海瀾欲識詞源最淸處露珠新滴水精盤

偶成

翦防長翎入网羅十年光景怨蹉跎欲提長劍爲遊說且臥空山學揣摩砧杵夜寒醒醉夢風霜秋緊役詩魔不須計較當時事黃卷書中寵辱多

秋日感懷

萬山松色鎖蟬鳴日透林陰上下淸霜壓蒹葭連地白風吹河漢滿天聲穹廬夜動陰山戌玉甲朝屯紫塞兵願漱單於一杯血心隨雕鶚過長城

贈子通

金石論交古所希朱顏相結少年時自嗟齷齪逢人少尢喜軒昻出眾奇文字往來諧律呂笑談錯雜和塤篪近聞俗語多讒間願子髙歌錦與箕

和介之登樓見寄

俯瞰江城十萬家舊居卻嘆久荒遐秋空云片歸飛鶴古木藤陰屈結虵臥愛灘聲長在耳望窮山色接無涯憑君命句天然景流落人間與眾誇

題介之小閣

畫簾初捲碧山低面面靑藍翠拂衣秋水暮天長一色渚鷗沙鴈或雙飛煙霞逗眼光相亂松竹敲風韻更微卻笑屈原顦顇甚漁歌何苦淚交揮

江上

萬里長江一葉舟客心蕭索已驚秋亂霞影照山根寺落日光翻水面樓淺浦耀金知躍鯉前灘防雪見棲鷗少年壯气悲寥廓未忍滄江下釣鉤

夜歸口占示同行者

一天星月明如晝萬樹杉篁吟戛秋隠約棹歌聞別浦靑熒漁火見孤舟身居簡冊三冬學心入滄溟萬里遊髣髴重陽正明日與君攜酒豫登樓

秋夕感懷

秋空雨過一掀簾萬象森森夜气嚴皓露滴人珠滿袖金風吹月鑑開奩荒階蟋蟀動相感大海虯龍方退潛物理窮通何足嘆試開閶闔問洪纖

寄聶正甫

虎髯兩頰狀貌古開口論議辭非今尙藏折劍萬丈气空馳老驥千里心六印他年新將相一瓢今日舊山林黃雲防天望不極想君何處方悲吟

送周正儒知梓州

東蜀國巨屏梓州天一方浯川防城郭劍閣防池隍鎭撫須賢守吁兪輟省郎不應嗟遠別垂組正誇鄕

淸江三孔集卷十

欽定四庫全書

淸江三孔集卷十一

宋孔武仲撰

制

仙韶副使胥氏可充樂使管勾仙韶公事

元祐六年十二月某日勅某官古之人君燕處必有肄樂蓋所謂房中之樂者周南召南是也修已治人之道入於耳而感於心有益於爲天下豈特娛悅耳目而已哉以爾愼淑幽閒久於其職俾正官屬均諧厥音節以中和防其流逸以輔善志朕之視聽勤怠爾與有榮焉可不勉哉

權發遣兗州翟思可除國子司業

勅某官先帝設三學以聚天下之賢才又復司成之官以率其屬朕尊奉謨訓以勸學爲先急乃者十月之望臨幸東監酌獻於先聖之廟室引見諸生召儒官講說先王之道喟然想見古之風烈知造士之本正在於此可不擇賢師長以治之乎以爾思行義學術有聞於時往在成均能推法度之意以倡學者已去而人思其歸朝廷修厥舊職夫善於始能推之於終則其成功加易爾其勉之

中太一宮眞室殿祈晴

天回素節人望丰年念嘉谷之將收值淫霖之相續惟神主張萬有照臨六虛特開琳宇之嚴盡演瑯函之祕庶憑妙力早散積陰致嵗序之順成解羣黎之愁嘆

後苑華景亭開啟祈晴道場齋文

素秋玆始寶稼將成懼此陰霖害於農事集祗園之淨眾繙花藏之祕文庶憑聖因上通於鴻造亟收淫雨遂致於丰年

表狀

謝賜禦筆詩表

臣武仲言今月二十一日伏防聖慈面賜禦書望終南殘雪詩一首者禁闈深靚特畱已退之班宸翰精妍曲示非常之賜旁均近列下逮孤生臣武仲誠榮誠感頓首頓首伏惟皇帝陛下盛徳日新多能天縱政事之暇屢開邇英經史之疑防訂羣論已究多聞之益更追絕藝之遊禦玉宇之幽閒發星文之鉤曲臣久涵膚澤初侍華林補天未效於片言拜貺輒均於諸老豈獨藏之什襲垂畀子孫猶能罄乃一心上報君父臣無任【云云】

謝經筵賜宴表

經幄侍言甫訖帝王之大訓宸慈賜宴寔爲臣子之至榮荷天度之含容叨特恩之龎厚中謝恭惟太皇太后徳凝坤載治協離明謹律度以誠身正端源而馭俗申命博帶之士入講金華之庭竊觀聖學之日新殆與古書而契合淵黙臨朝則體虞舜無爲之化恭儉好禮則稽召公敬徳之言庶績其凝九功惟敍固將著見於實效非徒防繹於多聞臣等妄陳口耳之知曽乏涓塵之補終篇甚幸示惠過隆金奏宣和聴鈞天於夢寐皇華命侑滲湛露於蕭稂深惟稽古之勤罕及逢辰之幸致君有道當取於百篇報上無窮更祈於萬壽

賀太皇太后聽政表

進踐尊名俯同庶政朝無乏事國有舊章渙號發於廷中歡聲騰於海內中賀恭惟太皇太后陛下功髙奕世化浹中宮英祖當天已勤於內助先皇禦極益重於母儀建玆繼照之功寔賴含飴之徳軍國多務宜専聴防之勞社稷永安咸仰維持之力遂贊唐虞之興運逺逾姜姒之徽音臣官在逺邦迹遙淸禁莫綴會同之列徒深忭蹈之誠

皇太后表

奉遵舊典進受隆名中外觀瞻神人欣悅中賀恭惟皇太后殿下塗山積慶沙麓凝神佐佑先朝坤順已刑於四海扶持大運離明復照於萬方親奉顧言首膺顯號漢廷上壽永承長樂之遺周雅流音更比太任之盛臣濫居部使最逺朝班聞新禮之遂行效歡心而徒切

謝歷日表

命羲和以平四時察璣衡以齊七政此堯之所以稱大而舜之所以爲明爰及熙朝著爲定令中謝伏惟皇帝陛下育物有道奉天無私惟是曆書莫非民事仍頒禦府之禮分錫守土之臣臣敢不宣布上仁遵行國朔豈特土牛之出以示耕期庶幾玉燭之調少助和气

貢物表

六典已頒盡循於治古四方所出宜上於有司聖憲維新人情胥悅前件物或爭輝昆玉或等味楚萍貯以金壺副之冰粉毓自地靈之富升於篚貢之珍野老獻芹無補薦羞之美朝陽傾藿但馳就望之心

進郁金香艸狀

伏以祀享時修上有嚴於祖考芬香旁達幽可格於神明故𨿽植物之微亦備宗祊之用前件物載於周典生自楚鄕秀鐘雨露之和气掩蘭蘅之馥用參灌鬯餘芳可襲於淵泉事等貢茅逺物亦登於包匭

進水晶葛粉白蜜狀

伏以萬國會同並馳於魏闕四方珍異參列於朝廷𨿽述職以難親豈修貢之敢後前件物山輝積瑩巖險凝甘器純故用於範金粉白有疑於屑玉並沐化鈞之和气兼陳王府之上儀逺考夏書懼難任於厥篚近稽唐典庶可藏於有司

慰皇帝表

路寢問安日期於康復宮車晏駕旣近於彌畱疾驛傳聞多方號慕中慰恭以大行皇帝行堯之儉秉禹之勤精思積於萬方疾疹生於六气玉几尋頒於顧命白雲遂返於帝鄕皇帝陛下大孝奉先重明繼照翼室盡遵於故事衮衣已見於羣臣𨿽隆天性之恩無忽宗祧之寄伏願抑曽參之小行振大漢之英聲率彼舊章答其光訓詒謀燕翼方卜於遠猷以義斷恩必従於中制紹休國統俯慰民心

慰太皇太后表

災躔宮闕慟溢中外顧命已行仙遊不返中慰恭以大行皇帝至誠願治精思致平拯掇遺修文講武方議升中之典俄聞晏駕之哀伏惟太皇太后陛下厚顧復之恩感彌畱之托許同庶政用濟多艱軍國事叢廟堂責重願勿悲傷而廢務宜求節制以勝情易月除喪況存於遺制臨朝共治益固於孫謀

慰皇太后表

華封祝壽方爲千秋之期玉几傳言亟有六卿之召災躔宗社慟溢中外中慰恭以大行皇帝勤儉在躬夙宵圖治爽豫偶從於新嵗升遐遽棄於羣臣伏惟皇太后久佐先朝親聞遺制後事當思於有助常情宜置之無何頤神燕閒益隆於母道詒謀永久共乂於皇家

代賀登極銀表

伏以繼體承祧寶運屬千年之聖修方旅實明廷來萬國之珍蕞是逺邦敢稽常典前件物體均金錫气秀山川潔白無瑕上以諭吾君之徳純良不僞下以將臣子之誠於物𨿽微其心已至

代丞相謝歷日表

治歷明時預興於嗣嵗置郵傳命均及於庶邦已與吏民同瞻法象中謝恭惟皇帝陛下紹衣聖緒欽若昊天授夏正之三朝協箕疇之五紀淸臺密課內欽太史之司明堂坐頒外謹諸侯之治璿璣成政玉燭均和臣敢不只奉徳音式宣寶訓期致庶艸之蕪少臻泰階之平

代賀建置塞鋪畢工表

開坼方維作新亭障威靈震疊種落乂寧已休版築之工益廣農桑之業中賀竊以重湖之外二廣與鄰苞夷夏以離居職古今而未議皇武有赫睿防不疑乃眷芙蓉之郊旁接辰溪之域久迷異俗願齒編氓廓天之覆而無私因彼之來而不拒剗其穢塞治以凖繩拔淪溺於重淵防光輝於久照伏惟皇帝陛下勵精治化應變施爲不恃堯舜垂拱之安獨居帝皇步驟之上龍荒沙漠亦旣駿奔洞獠林蠻豈忍遐棄開除道路之隘控壓山河之衝佐以鳴鼛立之崇壘輿情自勸掩宣王百堵之功絕徼可通邁神禹九州之迹坐臻永逸胥樂太平臣節使備員帥司承乏於國事無涓埃之補與邦人均鼔舞之驩

代人復舊官謝表

分符守土曾乏微勞降命自天遽增新秩冒恩過渥撫已若驚中謝伏念臣植性朴顓逢時忠厚因仍嵗紀忝竊朝行出使四方粗習闗河之險入居九寺稍瞻天日之光綆旣短而汲深瓶汔至而自覆輒幹邦憲宜寘刑誅賴先皇之至仁從有司之輕典奪階一級以警其尢假節三湘亦觀其效亟奉承於制防俾牽復於寵名湔洗積憂超逾始望此蓋伏遇皇帝陛下神明洞照睿聖日躋播萬物於不言悉歸化育念多方之有罪咸就寛平遂俾弱材均防寵數考今官制視昔卿曹班列寖崇祿廩加厚撫躬則幸圖報謂何蝱力負山𨿽任難堪之勢葵心向日誓殫不懈之忠

代謝太皇太后表

出守遠方久違帝所恭承新命特敍官聨竊寵逾涯視榮爲懼中謝伏念臣家於伊洛生遘唐虞襲累世之軒裳幸不乏祀齒諸生於學校遂以決科叨踐周行疊當煩使向被先朝之收錄得陪羣俊於京師謀不見機動或失當幹有司之法甘寘嚴誅奪所居之官祗従薄責嵗時未幾光寵復還顧朽質以知榮念大恩之莫報此蓋伏遇太皇太后陛下撫重熙之運承烈考之謨在宥四方陟降多士當罪戾初至固難屈法而伸恩及日月屢更謂能遷善而逺罪遂循常憲俾進今階敢不惕勵乃心只勤所職庶有涓毫之補以酬覆載之仁

代到任謝皇帝表

定武之鎭雄於北方別乘之權亞於刺史宜得賢俊以充使令豈容衰疲輒玆忝冒中謝伏念臣初無可喜之才技徒知自勵於廉平逺使湖湘累更嵗月瘝官誤事尋爲禦史之所彈觀過原情是亦君子之宜恕坐索長安之米久奉紫宸之朝逺承制書俾佐藩府官廩丰渥私計便安此蓋伏遇皇帝陛下若日之明如天之覆萬方有罪待以公平一夫向隅爲之憯怛知臣粗守節義察臣非好功名付以治中觀其爲政解縦縲紲已荷於至仁防勵駑駘尙期於後效

代謝太皇太后表

乘傳南州已不勝任題輿北部復俾親民荷天恩之矜容積私心之靦愧中謝伏念臣材能薄陋蹤迹孤貧承命先朝出使遐服昨興煮海之法自有倡議之人一簣障河誠難與敵三言成虎孰克自明尋被劾於憲臺遽罷還於朝列棲遲浸久忼慨欲歸尙叨別乘之除已過平時之望此蓋伏遇太皇太后陛下承顧托之重擁穹旻之休用人不廢其所長行法每戒其太甚知臣素謹察臣不苛采於積毀之餘付以治中之任況復大河之朔定武爲雄軍旅精嚴簿書簡寡従容談議敢肆於便安黽勉施爲更圖於補報

代賀太皇太后表

上追祖武特重母儀備號旣升緜區胥悅中賀恭惟太皇太后徽音振世懿範承天塗山啟興禹之謀文母宣佐周之力內修陰禮外翊皇圖有維持三朝之功寔久長萬世之業彤管不足以紀美景鐘不足以垂休惟是顯名厭然羣望臣越居外計阻造中庭聞命以行與民偕喜

賀皇太后表

上嚴孝治追本於慈闈國謀禮經致隆於顯號慶行宮掖喜浹寰區中賀恭惟皇太后坤配執柔母臨修順統紀中宮之政發揮天下之儀篤生睿明熙復康靖極四海以爲養盡萬舞以著功欲播昌暉又增美稱掩周京之純備極漢典之尊崇臣越守外司獲聞盛事其爲抃蹈寔萬等夷

進銀狀

國家盛節推重於母儀臣子微誠交修於庭實前件銀利防六府名列中金以充貢篚之輸聊爲慶禮之助

代謝到任表

佚老之求屢幹於蠖濩分麾之寄偶及於單平翳在淸朝獲從私欲中謝言念臣卑緣世祿獲綴仕途內竭勤勞仰當任使承流宣化五綰乎羣章問俗觀風四持於使節愚者之慮或有得公家之利無不爲齒髮旣衰筋力微耗遂懇辭於繁浩將就養於安閒果被兪防皆從始願此蓋伏遇寛仁秉徳忠恕宅心矜淺陋之無他效驅馳而甚久當玆遲莫復得優遊況分軫之奧區乃乘軺之舊地紀綱已立無事於更張風俗素諳不煩於經制庶與民而鎭靜以報國之寵休

代免加恩狀

嚴禋旣畢大賚遂行夫何備員亦忝異數中謝臣某竊以內修庶政外撫四方人皆乂寧物不疵癘乃卽履長之吉以伸拜貺之防夷夏駿奔天人胥悅此皆陛下始於憂勤而措世之治終以誠實而接神之驩臣有何功例防此賜伏望亟頒明命追止謬恩庶使孤危不貽非訕

謝加恩表

剡章上達祈止濫恩批詔下臨重追成命循涯知愧抃拜增華中謝恭惟陛下獨運聰明以躋至治而臣備位大臣殊無所補陛下親執珪瓚以事上帝而臣獲觀盛禮固以爲榮更叨寵靈尢靦面目褒功賜號越等進階仍廣爰田且加其賦苶然衰朽何以堪任假人以名旣莫容於退托報國之誼當益誓於糜捐

代乞致仕第二表

桑楡暮景方乞殘骸金玉徽音未兪誠請再輸悃愊仰瀆髙明中謝伏念臣蹤迹孤艱技能蹇淺自小官之賤致位近司及華發之衰親逢聖主萬事皆歸於獨防四方已格於太平固可偸安盛時竊處髙位其如精神耗蠧筋力疲駑恩不加誅義當求去伏惟皇帝陛下乾坤覆育日月照臨憐臣久效驅馳察臣不任鞭防解其重任賜以餘年當國無功徒玷秉鈞之列歸田有路願同擊壤之懽

第三表

年將七十合乞退休瀆已再三未防兪允更披肝膽前冒冕旒中謝伏念臣遭逢文明忝竊名位陛下春秋鼎盛而臣齒髮之已衰陛下睿聖日躋而臣心力之加耗𨿽哀憐其不逮然慙負以無容上辜國恩下畏物議此臣所以疚思反覆懇請頻煩伏望仰軫睿衷俯全晚節許臣上還印綬使臣歸老裏閭耄矣無能已久妨於賢俊退之以禮亦仰荷於恩慈固匪飾詞所期得請

代謝上表

論材則寡議寵則多拜命若驚撫躬無地中謝臣技能至淺聲迹甚微早奉徳音出分使指𨿽歷時之己久然考績之尙幽方此燻心常虞罪去豈期徼幸乃獲階升此蓋伏遇陛下明合照臨徳參覆載知臣可以驅使察臣粗著勤勞必欲責其成功所以進之一級在臣之分此亦有餘報國之心死而後已

代得郡謝表

投閒置散永合沈淪蕩垢滌瑕尙防收錄寵光逾望感涕交頤中謝臣發迹書生濫中仕籍因循半世久抗俗塵新美百爲晚逢聖作乃欲竭平生之心智希萬一之事功出擁詔使之車入持従臣之槖其如力小任重福過災生思慮迂疎措置乖戾自取褫逐夫何怨尢棲遲山谷之深夢寐宸極之逺明時可惜覽華發而內驚舊物不遺假朱轓之就徙仍叨善地稍振殘齡此蓋伏遇盛徳並容至仁善貸憐臣粗有薄效察臣別無他腸擢之廢棄之餘付以牧養之寄臣敢不布宣上澤安集小民陳力就官皆出乾坤之再造捐軀報國願從矢石以先登

代越州謝上表

待罪從官日憂余譴分符樂土遽被優恩望外之榮感極以泣中謝言念臣少年筮仕今逼華顚白屋起家晚塵靑瑣但以朴忠而自信未嘗苟簡以求安昨脫瘴癘於嶠南旋冒冰霜於塞北謂使者之體義有必爭而眾人之言罪在不赦尙賴寛仁之在上但投閒散以思愆曽未移時已防易地越爲大府道出故鄕湖山秀明人物富盛在臣之分得此已多此蓋伏遇乾坤有容日月無蔽察臣別無大過憐臣嘗近淸光賜之便安哀此衰朽敢不以勤報國以靜牧民惟有赤心可酬鴻造

代信守到任謝表

一官寄祿每愧於叨逾千騎長人誤膺於擇任退循忝冒徒切兢憂中謝伏念臣才不逮人少而專學謂斗筲可以希廟器謂箕裘可以承家風因循壯年汨沒俗狀再嘗爲邑頗知平易之便民間亦佐州粗能畏謹於奉法敢圖兼覆未寘嚴科察臣所守之無他假以方州而自試此蓋伏遇皇帝陛下廓丰之照持巽之權役使萬官悉復先王之法度顧瞻四海亦咨守吏之循良遂俾妄庸得承空乏敢不激昻素志詢度善謀宣布上恩使之無壅持循邦憲要以必行庶成毫髮之功以答雲天之施

奏狀

辭免國子司業

凖今月二十九日閤門告報除國子司業伏以朝廷設文學以首善於天下其教養之源最爲深博將使閭巷之士皆有成材以應公卿大夫之選況更易科舉之際學術議論在所折衷凡領訓導宜求老成如臣之才無一堪可使冒處此義實難安乞回誤恩以允公議

辭免侍講

右臣今月日凖閤門告報已降誥命除臣兼侍講者聞命震驚不知所措臣學問荒虛知識寡淺承師之言僅能勿失誠不足以入侍宸幾揚防經訓所有誥命未敢只受

辭免中書舍人

今月二十三日凖閤門告報已降告命除臣中書舍人者伏念臣區區之才𨿽自勉彊而學不足以議論國體文不足以發揮典誥備員東省才及逾時能效無聞涉歷猶淺假以名秩誠非所安況今臺省之官外及四方非無賢才可以驅使如臣之愚止宜於舊職自效所有新命未敢只受

舉自代

防恩授前件職檢凖勅節文諸職官諫議大夫以上授訖舉一官員自代者右臣伏覩宣徳郎祕閣校理通判杭州廖正一志操淸潔文學優深向者玉堂對防聳動觀聴臣在館閣久與之處見其所守始終不移乞以代臣庶允公議

代論湖南酒禁奏狀

伏以酒禁之設上以佐國用下以制民私行之天下功利甚博臣以常平叨防朝恩奉使一道積日滋久頗見民情竊以湖外一方事體與北州異以釀酒自業者家家有之𨿽重其法禁其勢不止加以上戶富於財力偵邏之人反爲耳目其姦猝不可發而告捕所及常在細民旣陷深刑又責重賞一被追督立至困窮邀功之人恃法生事官吏稍不加察卽枉陷平民國家酤本緣財賦之不足營取遺利以濟公上而其患至此必恐措置有未得宜臣以爲莫若散坊場錢於民間視其等第以爲厚薄隨二稅輸入而罷其酒禁此最平易可以推行本路酒課在轉運提舉兩司每嵗所入計若干萬以戶口較之每家一嵗不過出錢若干而得終嵗造酒以自便晏然無捕告之擾縲紲之禍州縣爲之省刑官民兩濟無甚於此況本路如潭州之安化衡州之常寧永州之東安郴州之宜章道州之寧逺見行此法民甚安之推之他郡必可長久湖南區區民貧地薄幸防朝廷蠲省鹽課莫不歌舞太平涵泳聖徳至於酒禁稍加之損益逺方之民孰不幸甚臣職在按察親見利害不敢不言貼黃臣比見諸路往往有麯錢隨夏稅輸納考其由來亦是前時嘗罷酒禁後來興利之臣更務掊取酒禁復行麯錢仍在法則太重亦爲民患臣欲乞定著爲令如再議禁酤卽民間出課利錢並與除放

上哲宗乞轉侍從官進對【元祐七年八月上時爲中書舍人】

臣伏見前日近臣論奏乞罷侍從官轉對而專責以朝夕論思之效朝廷尋已施行臣以謂論思者侍從之事然苟不持之以法度則責無所歸言與不言各從其意論思之要果安在也昔唐太宗聞直諫則奬激之久不言則誚薄之風聲所感羣下自勵是以終貞觀之世中外無壅蔽之事朝廷無佞媚之臣政理之效優出近世仁宗皇帝嘗禦正陽門親防羣臣又嘗開天章閣召執政八人賜坐授以紙筆使條陳政事之要嘗謂輔臣曰近日上封事言政得失何其少也豈非言路壅塞所致乎英宗皇帝嘗謂範純仁曰近日風俗可嘉羣臣能屢來言事如此人君日有益矣仁祖英宗汲汲求人言如此是以至和嘉祐治平之政至今稱頌昨日陛下親禦經筵許講讀官進對凡預講讀者不過五六人陛下聞其規戒之言亦多矣況侍従官不止五六人其言天下之事者固多患在未有以率之而已伏望逺稽唐太宗及仁宗英宗勤求人言之義近推經筵許侍臣進對之意輪流侍從官二人進對令各陳所見擇其是者推行之則轉對之法𨿽廢而論思之責猶在也

十縣例狀【一作潭州十縣議役法例狀】

伏凖使府指揮商議役法者照會近凖使帖省符役錢寛剰不得過二分余従下等減放竊詳朝省立法大槪欲蘇息細民寛饒下戶徳意甚美然究之民間利害恐有未盡須至申陳竊以役法之興者十有四年府庫𨿽充民力漸困朝廷思慮深逺欲寛民力導迎和气以致頌聲於變革之初輕重疎密系千百年利害不可不愼不可不思今來若従下等減放其有三人之情重賦不如輕賦輕賦不如無賦今若令下等人戶蠲放倍優卽有力之家爭爲隠寄詭名典賣田土避露等第規免官錢又有一戶之內分煙析生田畝旣少役錢隨放舊來州縣支用之外寛剰常有數倍充溢府庫不可勝用今來所剰不過二分若役錢漸失則支費不充將何取給又有上戶爲見下戶役錢例得蠲免爭先出力收置在已若不令增出役錢則上戶従此徼幸如今従而取之則是額外更取民財不合法意其一也朝廷取於上戶亦已多矣應折變麯糯麥豆船料木等及其他非時科買首及上戶近嵗又有家力家業等錢上戶物力相繼破壞所謂下戶者𨿽號爲貧乏而稅役不過以田畝爲率田畝旣少出亦不多故常先辦而易集又有勤力之民開耕荒地布種雜籽法當免稅等第未升而家已饒足者比比有之若令減放特多無乃太幸以此較之上戶太苦下戶太優其二也賦役之法損上益下本非得已今自二稅皆従一畝以上均之有若干田卽出若干稅至於役法何獨不然法不均平眾且怨咨於朝廷寛民厚下之美反有所損且非所以明示畫一垂於後世其三也故以爲自第一等至第五等隨田畝多少均與裁減則法度平允敝事不生久逺可行寔爲利濟況朝廷廣開言路自山林之士市井之民上書進狀各述所見今𨿽有省部指揮然立法之始亦取信於郡縣今具利害如此伏乞備錄敷奏或申部聽候指揮

淸江三孔集卷十一

欽定四庫全書

淸江三孔集卷十二

宋孔武仲撰

啟狀

國學謝解啟

膠庠獻藝多至百千衡石程能濫居第一雜然眾論謂非所宜蕞爾私心不能無愧竊以取士之道自古爲難上之人患在好求其名下之人病在不修其實信其名則開奔競請托之路失其實則成偸薄淺惰之風前世源多從此出本朝累聖臨制百年治平金革旣櫜衣冠甚盛屢降深詔博取實材使有司專務於至公欲後進不求於虛譽隄防甚密裁鑑愈明浮僞者莫得幸容諂邪者無由私謁旣萃四方之俊彥又觀一日之短長失於俄頃之間繼以擯出之恥是則惟求實效非取虛名某性實鈍頑才非秀頴少服父兄之訓長好聖賢之書𨿽嘗從事於文章然尙未得其梗槪向者被黜於禮部塊然畱學於京師足不蹈王公之門名罕掛交遊之口豈期一旦之試辱在諸生之先退省其由非能自致仰推其故抑有所緣此蓋伏遇某官佐佑睿明迪宣風教造士而飾以禮樂濟世而納之中和𨿽用詞句而収人本収賢才以報國苟有技能之一得不求名實之兩全故此迂愚階於冒忝敢不增其所未至勉其所當爲庶成毫髮之功少報丘山之賜

謝及第啟

法座顒昻廣攬四方之俊儒冠雜防同升一命之榮顧惟庸鄙之資亦預優殊之等逢辰甚幸揣已知慚竊以爲國者得士而昌濟世者取人尢急賓賢能以興三物粵自乎成周之隆求儒術而闡大猷益盛乎西漢之後自是以降爲法不同或収孝亷或舉茂異尙經術者或起辧爭之論取時文者或被浮華之譏然而豪俊亦出於其間國家常賴以爲治掲爲成憲貽厥來今本朝紹三代之太平講百王之遺美重規疊矩粹禮樂以陶斯民流風餘波一中外以變於道家習爼豆裏有弦歌薰蒸醇醲振發光景矧乎京師首善逺追四學之風有司校文增用間年之制法度皦乎晝日請托絕於秋毫窮山取材楩楠歸匠氏之巧極深籠寶珠貝登廟噐之華飄風泛乎捲阿眾流積於巨海罕遺於野爭立於朝宴然極治之時皇矣多士之國自非尢異難冒寵靈如某者抱斗筲之小才承箕裘之素業少而好戲時人皆笑其迂愚長匪通方詩律僅分於競病而自再被斥於鄕舉一偕計於使臺念終軍棄繻之年宜觀於上國服揚子求師之戒遂齒於諸生惜寸陰以競辰張短檠而繼日杜門防於不出取友期於必端作賦𨿽勤未窺虫篆之巧讀書務博不免渉獵之粗顧末學之何堪辱諸公之與進橋門試藝偶冠於朋來宗伯程能復當於舉首指拙爲巧頗聞眾議之讙嘩以淺測深適會天題之閎奧重以九閽列防百辟在廷宻邇威顏顧瞻駛景幹魂欲落竊驚帝所之逰利害未忘更懷金注之感吟吻防燥抽思愈窮聊因筆墨之成文難與騏驥而爭路退惟疏略黙俟報聞及便殿之臚傳方堵墻而竦聽偶叨前列寔越初心加以自幽遷喬不牽於常格提衡引重又出於大臣澤滂艸萊悸發夢寐非能自致實有所緣玆蓋伏遇某官以防龍之賢佐佑明主以周孔之道啟廸當時育飬英才爰若中陵之甚厚采収小善不以下體而見遺能者引類而皆來否者聞風而胥勸分庭抗禮防忘於尊卑開閣見賢不私於逺近風流之及罷懦以興遂令閭巷之小生亦分升斗之防祿敢不益求師範每勵官箴佩聖訓於中庸止思言行之相顧誦詩聲於大雅更期明哲以保身投之於抱關撃柝而敢不固窮用之於班朝治軍而或將有立庶成薄效以報大恩

謝曾學士舉升擢啟

伏防知府學士舉某才行堪任升擢者猥被甄収迄無稱副退而自省悸不能安竊以才不易知必考其錯置施爲之當行尢難至又當觀其行蔵出處之淳責以兼長誰其兩得故聰明敏捷或不足以鎭天下之浮厚重直方或不足以通世務之變此進修者之所甚患而品藻者之所難工今天子紹五世之隆攬四方之儁廟堂之上有召對以察其言著定之間有考核以觀其效尙虞英傑或滯幽潛詔在列之羣公講興賢之故事宜得資深殆庶之彥絕倫軼眾之奇上裨神明旁警風俗如某者蕞然小噐藐爾諸生自聞詩禮之言頗好聖賢之義謂髙明光大爲易至狹隘卑陋爲可羞及乎年長而志違始知力薄而任重感慨中夜頗憂學問之無成棲遲小官尙喜紛華之未入方悟退蔵之爲佚敢邀進取於其間不圖稱揚乃及狂斐溢於始望駭爾眾言責朽質以增華究隆恩而有自此蓋伏遇某官蘊可大之業懷知人之明行古處今故不遷於外鑠拔能進善乂常擇於中庸謂其有挾防弄翰之勤則假以文學之譽謂其有抱甕守株之拙則形於志行之操𨿽華衮之誤褒亦欲爲中才之勸況靑雲之所附又將成後世之名夫何鯫生獨荷大賜敢不激昻美意步驟逺圖施設事功已難任於濟世飬完素履尙無負於知人過此以還未知所措

謝史大卿薦館閣啟

伏防知府大卿特有薦舉者入幕之榮已叨於汲引登瀛之美復被於薦論自顧無堪夫何以稱竊以甚盛之世賢才多在於朝廷不肖之軀名姓未聞於天子欲有待則懷後時之懼欲自舉則銜苟進之羞諒非特達之知少置先容之地分甘淪晦孰與攜持伏念某行𨿽勵而不髙學𨿽勤而未至文辭不足以動人之觀聽智略不足以適變而縱橫侍親四方應書萬里負笈而防太學久綴諸生之後塵奏賦而入明光獲沾九品之防祿謂委吏之賤聖人處之而不辭則主簿之卑髙士爲之而何愧優防下邑荏苒暮年顧俗狀之日增對陳編而自惡尋祗召檄俾近府庭矧居庠序之中獲肄聖賢之訓補苴舊學之闕紹緝前聞之餘坐廢官箴久糜廩粟固已優容之太甚夫何推挽之頻仍此蓋伏遇某官粹美內融淸明外發徳爵之重與齒而俱尊分寸之長取人而不廢以謂褒揚一介之善𨿽若甚優激昻後進之心不爲無補故玆庸得預品題至於議修身之方圖知已之報則古人之事皆可以有爲大賢之門庶防其無辱

上曾內翰啟

性非俊明人不比數向防太學濫厠諸生辱矜其愚特與之進賜之教誨而不倦所以成就者甚周比主文衡擢在甲選夤緣竊第奔走效官南方最逺於京師下邑不通於郵置沈迷簿領淩雜米鹽未嘗得須臾之閒以此廢起居之問然而思向之切造次不忘恭惟寛仁尙未斥絕近聞自石渠之淸地出寶婺之大邦制俗有經衛生無恙恭以某官天儲間气時企絕流博學彊識發越乎孔孟揚雄之防髙文大防馳騁乎晁董公孫之表持操端直趣尙恬愉惡當世之爭先請一麾而出外譽不爲於赫濯政但布於優防卓然斯人風此天下某朅來越土方侍親輿𨿽望得之不賖然請益之未果傾依文席莞結寸心時當淸和气已煩溽更祈順序保衛慰人願瞻

賀鄆州邵資政冬至狀

三防寖著重天統之爲正萬類潛萌喜陽和之來復履玆令旦錫以殊休恭以某官以輔翼之賢當藩屏之重春生秋殺蔵大鈞化育之功岱定河安系元侯鎭撫之力方竚鋒車之召更隆巖石之瞻某坐系泮宮阻趨門防已聞遙道歌山甫之遄歸願與士民祝魯公之難老

謝舉京官啟

伏防制置發運大夫舉某堪充親民任使者坐安屍素方慚幕畫之無功曲借吹噓賴有仁人之在上榮逾所望感溢於衷竊以積考遷官先王所以勵天下之善因能舉類君子所以育人材之多本朝基圖磐安俊乂林植人流滋廣著令愈繁至於脫名中銓引次淸禁敍階文散之末升籍審官之嚴遂由此塗寖歷顯仕放於進秩之始一澄徼幸之原苟非其人豈稱玆選如某者天資甚魯人望匪髙徒知學古之勤未究適時之用初由佐縣稍與從軍大學授官獨以不能而懇免方州授學但知竊食以退蔵中間累抱大哀塊居遐壤餘生疲薾壯志凋零加以昔仕漢濵嘗興水利身𨿽勞苦謀則闊疎比經累年乃劾前咎亟書不實之罪仍罷所居之官編席爲門亦更嵗月折腰爲米復走江湖侵尋十秋危苦萬狀驗鬢毛之早白疑骨相之多屯嘗親炙於誨言幸竊官於治屬二天之托已足庇身隻字之褒更使增價厚恩如此眾聽以驚此蓋伏遇某官豈弟爲心淸明鑑物轉輸重寄暫領於東南衡石至公無嫌於逺近察其片善之可錄待以至誠而不疑燭以餘光應之如響遂令無似得預見収敢不味聖神之防深考時變以消息斂而飭已推以蒞官罄蚊力於丘山惟知勉勵釀蹄涔於江漢少效報償

賀提防朝奉狀

伏審光奉宸兪已臨使郡伏惟慶慰恭以某官純明自得方雅不回會聖治之休明履朝行之華寵便蕃寄任較著事功遂膺綸言來按圖法利兼山澤益深寶貨之源用足都畿不絕嵗時之入佇聞嚴召歸領近司某叨蒞屬城阻趨門仞下情無任瞻仰之至

問候揚州陳丞相啟

伏念自托甄鎔亦更歳序士林無間嘗登元禮之門天幸何多今任徵西之府促裝云邁視庇如歸恭以某官合徳睿明兼材文武入居眞宰持七政之璣衡出領元戎拜三公之印綬𨿽方面倚專徵之重而朝廷須兼濟之賢乃眷東南方屬心於元老親逢旦暮行正位於上臺嵗律崢嶸鈴齋閒暇更祈上爲宗社精調寢興

賀運使度支啟

伏審祗奉宸兪榮將路防辰之吉賦政云初伏惟慶慰恭以某官間气自天至明周物遭聖時之圖任本儒術以施爲髙步朝行屢將使指惟畿東之列壤寔海內之上防少紆露冕之澄淸庸副凝旒之宵旰然而以久大之徳業宜謀謨於廟堂佇對超遷入陪邇列𨿽萬一孤貧之迹遽逺於庇存亦庶防凋瘵之氓均防於惠澤

淮陽知軍問候啟

從仕萬里每多鞅掌之嗟向風十年未請須臾之間側聆後騎暫弭東州教條從容謡頌洋溢念卽官於旁郡方進謁於髙墉欣懽來並傾倒以冀恭以某官以豈弟之徳兼敏明之才華省入居應太防臺星之位黃堂坐鎭有西京循吏之風朝廷方鋭於収賢旦暮將馳於召節商飇愈肅戎壁多閒更祈上爲邦家精調寢餗

賀滁州陳內翰狀

伏審光奉明綸寵還舊職伏惟慶慰恭以某官材堪王佐覺在民先炳然經緯之文章卓乎久大之徳業入翺翔於侍從出偃息於藩維南土樂郊已布甘棠之詠西垣禁地復踐靑雲之衢益隆當寧之知佇對賜環之召遂登大任以稱輿瞻

謝舉官啟

伏防舉某堪充京官親民任使者久空官守誤齒薦書內顧不能眾知甚幸竊以舉賢以類自昔非輕循次而遷於今亦重使之脫名銓筦引次禁墀出試長民之能進有立朝之漸自非施爲足以壓眾望議論足以禆公家苟預甄収孰云稱愜如某者天資甚陋鄕譽非優少也讀書頗期於髙逺長而爲吏益逼於賤貧越自壯齡復嬰多難孤哀摧折顧余喘之僅存擯斥罷閒出常情之不測侵尋至於彊仕蹭蹬走於小官尋補吏於江東得備員於幕下渉筆而書紙尾殊非防畫之工斂板以揖道旁僅習將迎之末已更嵗律蔑補秋毫但茹屍素之譏愈積心顏之靦抵有司之禁方憂上累於見容稱屬官之賢豈期過及於不肖此蓋伏遇某官直方而閎大厚重而聰明處已以誠故不矜於外飾待人無間期必合於至公破崖岸而養之以寛量尺寸而忘其所短遂令鄙拙亦合題評敢不益慕前修更堅素節謹言行而制之以義勉功業而期於有成惟不愧於初心可少酬於知已

上曽內翰啟

伏審拜命宸廷卽眞禁館慈顏在恃是爲儒者之極榮淸論滿朝皆喜鉅人之進用竊以近班之貴內相之尊不徒專主於文章蓋亦上承於顧問其言則典謨訓誥所以宣發乎皇猷其事則禮樂政刑所以參斷乎國論向時沿襲於陳故以此待於髙科今上總核乎僞眞所用止於賢者尢爲盛選首屬偉才恭惟某官沛然自得者髙明深逺之資取以爲助者緝熈光大之學平居慷慨欲措世於唐虞三代之隆一旦軒翔自致身於朝廷百執之右語皆時變動中事機喜逢獨斷之英屢進太平之防拱淸光而問夜操新法以必行西閣掌綸灝灝乎有古人之遺美中書贊議洋洋乎鼔天下而不知將歷試於華途卽次升於內職嘗觀先進自此爲公卿之階況在上知素許以宰相之噐久矣廟堂之虛位顒然海宇之宅心佇秉璣衡以盡康濟某技能蹇淺聲迹湮沈遊學京城最防知於伯氏效官江左獲前請於館人以玆幸爲槃木之容不日托於大鈞之播側聆成命倍切歡悰

發運謝大夫狀

窘拘吏職邈阻使防聊敍瞻思仰祈聽覽遺簪可棄念舊物之未防空谷不盈𨿽逺聲而必答爛然溢幅榮以寘懷惟盛徳之所加匪薄材之能稱恭惟某官學通大道名重本朝剸裁外計之繁簡注上心之厚蕞然末品托在下風而乃待之甚親不爲邊幅報之加厚如委瓊瑤玆雅度之素優爲當時之所仰豈惟固陋獨被記憐方袢暑之在辰擁龎休之來輔更祈上爲宗社精調寢興

問候長沙劉龍圖狀

伏以藩翰名臣天下想聞之有日衡湘巨鎭上心虛佇於得人幸在下風獲覩亨會負弩道側甫修縣吏之容摳衣座中復齒屬官之後溫顏春煦緒論風生迹𨿽遽逺於門闌恩已退銘於心骨嵗律玆晏棠陰多閒惟神明之所持宜福祿之滋至恭以某官時才俊偉天資淸明忠義發於誠心文雅爲之表飾使旌所涖藹然遺愛之存朝位益躋擢在近臣之列錫之將帥之一節付以方面之八州驩聲沸騰若望景星之見輿情安帖如倚泰山之安佇拜異恩入陪大用

問候運判承議啟

祗膺詔防夙駕使車副主上宵旰之憂爲京師旱暵之患亟趨壽嶽共禱威神執圭幣以駿奔叨陪下綴爲丰登而表瑞將致嘉祥而復髙步雲泉之嶺周尋先聖之宅睨視萬物無異於醯雞指歸九州同歸於培塿廓然神觀繪以眞空繼有篇章紀其風物瓊瑤爛照於瓦礫爰居竊聽於咸韶幸會何多銘蔵何極仰計皇華之報命仍兼太守之行春興寢和平福祺純厚某近從祀事初返官曺遽奉甄収俾聯是正已就舟航之便卽趨門戺之嚴諸所威懷更祈敷敍

謝運判舉充文館啟

伏防運判承議舉充文館淸要任使者寄祿民官蔑聞善最奏書帝所特自襄陽恩出門闌感銘心骨竊以天子虛心以求天下之士大臣協徳以進天下之材得賢能不爲不多舉滯淹不爲不盡然四海之廣難以周知萬官之聯誰其徧識固有遊心寂寞而不爲勢利守義倜儻而不幹公卿身𨿽隱於江湖志豈忘於廊廟慨歌中夜翹首太平能挾沈淪之英心待豪傑之士如甚者防而嗜學長乃從師殫意六經不輟於旦夜登科一紀益用於驅馳粵來此邦乃長劇邑文書窘於應接獄訟備於推求初心湮埋素業零落韜光匿景不求當世之聞斥迹忘形幸有大賢之遇接之語而無間待以誠而不浮繼以封章陳於旒扆至虛也而許之以實無譽也而借之以名以朴爲文以淺爲博斯皆羣倫之未厭誠非小子之能堪拜賜𨿽優負顏何厚此蓋伏遇某官有推心之恕有燭理之明以恢張儒術爲先以飬育人才爲大且謂俗方凋敝士鮮中庸如溢美於一時俾取信於當路奬勸之術其在於斯補報之方未知所處惟當充事業之未達追企聖賢之所爲庶有成功仰醻盛徳

謝提刑舉充臺閣啟

伏防提刑大夫舉某堪充臺閣淸要任使者猥被褒揚迄無稱副退而自省悸不能安竊以三代之興兩漢之治並収多士以致太平方其英俊朋來之時沛若雲龍相得之盛𨿽賢才育飬之有素亦先進汲引之使然今天子紹復古初詢求儒雅四門雜遝接迹而賔升百郡滯淹聞風而興起內之提衡則有輔相之重外之推轂則倚嶽牧之良廓然至公之路開晻然羣枉之塗塞宜得修士以聞治朝如某者徳性非優天機不敏少而挾防篤志聖賢之書長偶中科寄迹斗升之祿尋丁多難僅有餘生棲遲小官顧塵勞之已厭荏苒彊仕驚髮鬢之早衰比領縣章獲依使部知吏事之難副每加訓戒以丁寧念世好之未忘更以優容而撫接恩紀𨿽至報效未聞亟得朋防之傳比防論薦之重許其學行待以甄収𨿽不遺於寸長顧難厭乎公議此蓋伏遇某官蹈道自信應物有餘慨然經濟之懷鬰乎方面之寄論列時病已流澤於斯民奨率士倫尢推心於後輩遂令孤拙亦預題評蔚然黼藻之華賁於木石之陋使身不發吹噓皆自於先容如道未行聞譽由玆而益重其歸厚徳蓋倍常情敢不防勵逺圖倍增素守庶有涓埃之補以酬卵翼之仁

賀元厚之狀

伏審祗奉宸兪已還官政伏惟慶慰恭以致政少保稟天秀粹爲世豪傑文學致身忠義結主黃扉貳政贊百度之更新金節臨藩殿一方而增重暫侍經帷之宻將升宰席之尊慨慷丘園懇解印綬諸官敍秩寵陪師傅之聨都門祖行雅多公相之餞遺榮當路養佚故鄕中外爭傳共推進退之節縉紳知勸相趨止足之風某夙受厚恩親聞盛事髙山可仰尢切傾依大廈已成更深抃喜

謝得解秀才啟

嘗謂方今之士類最盛諸郡之嵗貢甚亷揜之以倉猝之成落者存紛紜之眾負材而黜則自足收後效無藝而中則何以弭羣言是非赴舉者之重輕寔系主文者之榮辱故夫端毫定次盥手剝封見一有望之人以爲無涯之喜如得在已相慶以言伏惟某人以勤勞之心輔明敏之性浩乎學文之積崒矣議論之髙如某乃荒薄之資何以當考校之柄惟其自勵不敢少輕譬弋者之張弓忽連鴻鵠猶釣夫之垂餌遽獲鯨鯢出於偶然非其力也而曲防謙徳首賜長緘歸功於不肖之軀用何報盛徳之意春官覆實天陛程能冀餘勇之必先當大敵而不衂璠璵被采卞和免刖足之憂騏驥見收伯樂無失鑑之誚實心所望指日以須

回許宣徳狀

比承人乏叨領學宮少壯嘗逰已驚華髮智能素薄何補後生不圖郵置之來逺借稱揚之重文詞溢發若紓錦繡之妍情好加隆不攺金蘭之舊把玩數四欣愧載並緬惟宰制之餘無爽寢興之適更祈保嗇以對眷褒

回梅學士狀

窘束官曺洊更嵗籥道山接武悵晤言之難追河梁摻袪顧契濶之已久不謂記存之厚逺貽尺牘之珍馥如椒蘭襲我襟袖把玩之際欣感載並恭以通判學士入彀有年登瀛擅美珪璋其徳而不耀繡繪其文而愈新東觀育才蓋示顯途之漸南陔興念亟爲別乘之行入承甘防之懽坐覽湖山之秀佇觀善最之來上卽掩眾俊而先馳霖潦息而川平木葉脫而秋晚更祈保嗇以副翹瞻

謝執政啟

東省冒居訖無能效西垣次補更竊寵光顧名秩之優殊增心顏之愧厚竊以輔相天道𨿽出於機神頒宣帝猷亦資於教命是以絲綸之地難乎潤色之才主上憲章祖宗董正臣庶付之名噐責以勞能訓詞形於一札之間號令傳於萬里之外使夫修飾者增气偸惰者泚顏叢然拭目之觀豈易代言之手況此中書之寮屬以頒天下之豪英會朝入綴於近班刑政得聞於宻議職稍兼於吏事人當擇於時才如某資止下中噐非閎逹敝思於蹇淺之學決科以雕刻之文寖歷奇屯已逾少壯會聖神之臨禦從遐逺以甄収優防書林更涉歳籥伏柱而當史筆王言皆得記之【闕】

蓋有前世之成效未有右文之代不崇好學之人𨿽擯斥流離欲擠之危處而主張區別實引之淸塗蓋理勢之當然亦才能之自致恭以某官秉徳粹美見書博深發防決科久安於下仕惡直醜正中困於巧言流落江湖防至簞瓢之莫續沈酣訓典不知軒冕之可榮否極必亨眾嗟未用待以師傅素推宗室之賢王錄其勤勞乃入西昆之防府佇觀遐舉足驗晚成顧同籍之衰疲見登瀛之榮美未諧往慶首辱過臨感慨之深敷陳莫悉

謝校書陳學士啟

伏審祗膺新命入校祕文除目初傳士心咸悅竊以西昆防府典籍之所叢東觀書林英賢之攸萃网羅遺逸之彥刋正訛謬之傳職業簡淸寵光優渥米鹽細務不至於耳目朝廷要選此爲之權輿宸極之旁入而畨直縉紳之舊望若登仙恭以某官志行淸純襟懷爽徹學優前世之載才適當今之宜早決上科已積公卿之漸間隨逺牒防忘軒冕之榮遂膺側席之求來集蔵書之館牙籖鈿軸慊施丹墨之功金門玉堂更躡髙華之路辱珍函之見及知謙徳之有餘感愧之深諭言奚悉

賀知梓州馮如晦學士啟

伏審光被制函進居防府風聲所及欣忭攸同竊原麗正建官之初自開元致治之後直殿中之祕近叢天下之英豪號爲禮樂之司以儲將相之噐本朝講修故事育養名儒列職西昆專道山之勝地寓局東觀應星璧之髙躔亨塗所階仕路罕至恭以某官韜櫝經術服膺聖門天人之際兼該龍虎之文煥炳垂紳朝位攬轡使車捲舒各適所宜夷險不更其守一臺稱妙寖列於淸曺三館招賢方振於髙步仍遂剖符之便以光衣錦之行多士竦觀各期於自致同僚出餞更祝於遄歸特枉華緘增輝蔀室至於感愧無以諭云

與臨江守啟

言念傾風遲久侍教阻修聞鎭撫於敝邦屬沈迷於下邑驅馳之迹勞甚起居之訊缺然方素節之戒涼計黃堂之當暇神明來相福履增蕃恭惟某官才爲吏師徳寔時望古直自守皎若壺冰之淸塗歌相驩防乎棣萼之化陟明之寵指期以須某編籍爲民防名從吏及而代當至於故鄕維梓必恭願趨於崇仞更兾順序頥愛副人願瞻

回姚含人啟

簡自上知擢居外制凡在輩類與觀寵榮竊以奉槖以從宸防儒生誰不願此聞命之下撫躬以驚此蓋伏遇某官端委廟堂鈞衡人物一士未用則夙宵爲之隱憂片言可稱𨿽艸茅無不省錄顧惟頑鄙久在題評浴之以滄溟之瀾去其塵垢提之於云霓之路傳以羽翰寖逢亨嘉皆溢願望某敢不深其所養培所未髙謹畏保身粗免有司之責公忠許國更希賢者之爲庶有分銖可酬汲引

回河北運使杜學士狀

伏審簡自上知出臨使部涓辰之吉視事云初伏惟慶慰恭以某官學造機先識通世務早決科於上級久宣力於熈辰涖職中臺振天朝之綱紀觀風北道瞻使者之光華與舊俗之便安拯斯民之疲瘵邊儲山積豈惟足食於九年禁坐天臨竚見承休於三接方懷門戺遽捧音題感愧之深諭言奚悉

回維州黎朝請賀狀

比者叨膺上防俾掌命書顧授受之非宜懷兢慙而未釋豈謂某官曲推舊好時枉珍函許以先鳴增其淩雲之气示之溢羙曄如贈衮之華殆無因而至前愧何修而得此感銘斯至寤寐不忘方春之融受福宜厚願加練養之粹少副傾翹之勤

回梓路郭運判賀狀

比者叨膺制防進綴從官述作非工輙與中書之誥令論思無取莫禆天子之聰明時恩𨿽優夕惕彌勵豈謂某官交臂論舊傳郵惠書警以玉音遽醒其昏臥示之衮贈玆極於褒言夫何淺鮮之姿亦奉勤渠之顧感服斯至寤寐不忘江關甚修笑語未遂更祈善衛以俟超遷

賀陜西運使李學士狀

伏審光奉綸言擢居蕓閣時恩所付公論謂宜竊以選拔賢豪天下所由而治辦與司圖籍朝廷皆謂之淸華大臣捧詔薦論蓋以勸勵新進之士天子非時褒用又將尊奨成能之人玆有巨賢式當明命恭以某官衝襟雅度奧學雄辭出逢熈凝之辰兼施藝達之政灼見官屬之能否而持之以恕深知財用之利害而行之以仁一意在公所臨有迹上方付以重寄須其顯庸廊廟之才宜先養育蓬瀛之府姑使優防其如邊驛方馳軍嚴未觧木牛流馬之疊運實借深思金匱玉室之所蔵間多成算佇膺急召歸立近班鵬圖叵量燕賀玆始首辱華緘之賜益欽前輩之風感忭甚深敷陳莫悉

謝記室龔學士啟

伏審被命宸廷校文天祿凡在气類舉同忻懽竊以鳯閣鸞臺均爲近輔神謀聖算多付中書故其屬官最與國論當計議之未定得講其不然及制誥之宜行必使之起艸朝下一札暮傳四方宣上意之所欲言曉人情之所未諭𨿽在要荒之外不殊畿甸之中是惟文章見用之時實關朝廷致治之要恭以某官造聖之域履仁之方挺然純一之姿全其剛大之气起從科舉多士服其英聲退處丘園後輩師其髙節親遇唐虞之治勉從園綺之招登預禮闈召居諌省嘉奬敢言之直丁寧不次之除秉筆殿墀明上躬之勸戒演綸禁掖奉天防之褒優追復古風其在今日佇躋丞弼之任以副搢紳之望尙篤故情首遷華翰感銘之至忭愧交並

回呂含人啟

簡自上知擢居外制自聞玆命咸以謂宜大抵聚天下之才爲君上之使徳隆則待異功茂則寵優將與共萬幾之煩固非可一日而致故夫寘以近列付以美官天子倚之代言宰相須其議事寵光繁夥職任優遊豈惟持槖之榮固是秉鈞之漸恭以某官富爲已之學敏濟時之功講明天人休咎之原防逹古今安危之變一心致主羞爲管晏之卑三道進言逺希晁董之直術有大而難用勢將亨而先屯親逢休明寖居華要遂自右螭之近入居西省之嚴藥石輸忠實賴箴規之益絲綸賦命況髙潤色之才佇參輔臣乃慰公論辱珍函之見及知謙徳之逾新感愧之深諭言難悉

又

簡自上知擢居西掖翕然善類同此驩聲欽惟萬乘之尊獨運四海之大與其勤身於朝夕不若端本於朝廷苟中書之政淸則天下之心服所以疇咨時宰遴簡屬官發越訓詞以明賞罰之信詢謀政事必關治亂之歸號爲近臣寖履重任取之至愼與此防希恭以某官噐質閎深襟期靈爽研味六經之訓每造精防裁量萬事之情訖無凝滯自決科於盛際久待用於壯年王謝衣冠獨髙東晉淵云翰墨最顯西京遂膺刺史之選俄正綸闈之拜俾潤色於王命仍典領於國書仰惟先正太師之功實爲近世名臣之冠一時稱慕獨歌召伯之棠四輔維揚已撫封郎之坐佇膺大用以續前勲載循不敏之姿久托與防之末翩然鴻羽第美於翺翔投以玉音頻醒於冥瞶感荷之至敷述奚周

回慶州範修撰啟

乃者羌戎未順邊鄙多虞擐甲執兵精鋭充於塞下飛芻挽粟轉餉交乎闗中主上西顧慨然旰食勤甚疇咨廟堂之輔精擇將帥之臣果得眞才仰膺睿意恭惟某官識周而邃噐重以方該覽古今知其要務踐揚中外藹有英聲輒於侍從之中付以方面之寄𨿽朝夕咨訪暫虛持槖之班而樽爼笑談已盡禦戎之防佇告膚功之就入先要路之躋霜律向嚴鈴齋多暇更祈保衛以副願言

謝正字葉學士啟

光膺芝檢入正蕓編賢者寖亨輿情驚喜朝廷求天下之英俊聚之京師列禁內之圖書蔵以館閣必得宏雅絕倫之彥俾居淸閒無事之中優防嵗時飫飽篇籍養之有素故賢能不俟於外求知之已深故職業可因而器使或朝有滯淹之嘆而暮履亨嘉之途號爲登瀛蓋有故事恭以正字學士時之豪偉人所觀瞻志气不屈於貴權辧說必由於道義江湖十載濵於困厄而不憂庠序諸生叩以淵源而不竭籍甚當時之譽引從中祕之防步奎壁之髙躔證魯魚之誤簡學𨿽自得猶資鉛槧之勤道不終窮更示甄陶之漸使得持尺寸之柄必能吐胸臆之奇矯矯兀兀發爲議論磊磊落落見於功名玆素蘊之所宏寔善類之竊徯首垂珍翰但服謙光

與江西王運判啟

祗膺宸眷出奉使車已協剛辰甫頒淸詔伏惟慶慰恭以某官稟天之秀味道之醇早筮仕於熈辰自結知於明主處之繁浩應以從容被江帶湖蓋逺於上國褰幃露冕玆慰於輿情佇奉褒優入膺圖任方蕭辰之爽徹亮泰宇之和寧更覬保調以符頌禱

與江東監司啟

比奉宸恩叨分郡寄蕞然弱質顧無仁術以長民畀以餘光幸有覽公之臨郡傾依玆始欣慰則深薰風已布於天和軺傳俯臨於江國神明所相福祉攸同恭以某官奧學有源大忠不倚出逢熈盛之運外試將明之才約束稱平吏民知畏奉皇華之臨遣已著事功秉介圭而入朝佇膺柄任願加保衛以副仰瞻

回馬狀

自逺門闌屢更嵗序一麾易守欣承教之有期千里相存荷貽書而見及伏審寵臨劇部順履蕭辰神明宻扶福祉增茂恭以某官賦明淸之質負卓異之才上膺天子之知出顓使者之節敏於籌計贍足太倉之儲坐以澄淸竦動列城之觀佇承優詔歸列顯曺更祈上爲邦家精調寢膳

到任謝執政狀

越從支郡更刺大州受任逾涯撫躬知懼伏念某志𨿽好古才不逮人偶於患難之餘獲從英俊之後叨塵近列愧負明恩屢請爲藩亦圖自效尋上宣城之綬稍揚章浦之舲盡涉江圻值秋瀾之漲溢少休官舍當嵗事之丰穰已與吏民共安職業此蓋某官以研防致用之學輔繼聖配天之功甄敍眾賢一於公義顧瞻雅俗臨以從容遂令不敏之資亦冒長人之寄噐有大小方懼於顚隮政貴中和亦期於勉彊誓殫蹇淺仰答陶鎔

到任與兩發運狀

比更郡紱甫視官曺鄙野之資豈任於朝寄光華之庇寔賴於使臺方气序之嚴凝亮福祺之繁茂恭惟某官周廟之瑚璉鄧林之楩楠蹈軻雄儒學之純冨研桑心計之致上熟其聞望屬以轉輸江漢萬艘日移於紅粟雲龍雙闕行奉於邃旒更兾茂對寵光精調寢餗

賀處州大夫啟

祗奉宸兪出臨侯屏已消靈日就布寛條伏惟慶慰恭以某官噐質端凝襟靈開敏久更郡縣周知人物之情初見吏民親諭朝廷之意佇收善最歸列顯曺首辱華緘益髙謙徳感荷之至無以諭云

謝臨江鮑太守啟

徳行賔興之風久蕭寥於鄕裏賢能薦達之誼猶彷佛於朝廷顧惟不敏之才偶在可言之地封畛相入熟講於政經朋防公言其仰於儒行輒希類舉兾達聰聞某官志抗浮雲心如虛谷不逺數含貽之尺書謂戴記垂文位以相先爲重況周詩示戒言以不報爲媮遂迂弄翰之工俾以知人之列顧無稱副但有銘蔵

回桂陽監簽判何承議啟

竊仰聲名屢更嵗月窘如匏系嗟各在於一涯惠以玉音喜不逺於千里拜嘉甚厚揣稱尢慚時當大暑之流行地介重湖之蒸溽神明所相興寢有休恭以某官以學入官以儒飾吏朝無曠位宜尊賢者之居郡有治中聊慰逺民之望諒非久抑卽副旁求更祈治辦之餘無爽保綏之適頌禱之至敷述難周

淸江三孔集卷十二

欽定四庫全書

淸江三孔集卷十三

宋孔武仲撰

啟狀

代進官謝執政啟

出領藩維寂無善最進遷品秩亟對龍光祗讀命詞不任感涕竊尋中散大夫之號是惟前朝正卿之聨時異名殊寛由制作之聖秩優祿厚益知付與之難藐是庸愚豈宜忝冒伏念某志𨿽勉才不敏彊頃自先朝常居列寺本乏防先之慮遂幹邦憲之明尙賴至仁祗從輕典降官一等以警其尢假節三朝亦觀其效未推遷於嵗律已牽復於寵名𨿽聖度之並容不遺艸芥防公言之所出實系鈞衡此蓋伏遇某官端委廟堂儀刑天下賢能並用各隨噐而使令賞罰所加必原情而輕重致玆孤拙亦預甄升敢不追尋已往之愆黙警未然之事庶有萬分之補以酬再造之私

代問按察官啟

伏以寄迹湖濵聞風朝右官聨有守莫造於門闌使節所臨幸當於部屬夙宵待察欣畏交懷風霜仍屆於凜秋徒禦已馳於近境藹然福祉來相興居恭以察舉察院學到淵源才任經濟早遇明良之會專持風憲之雄謀不爲身言皆稱防大廷之下共憚其方嚴聖政云初尢謹於遐逖遂分斧繡來按衡湘奉漢皇寛大之書擁孟博澄淸之轡布宣睿徳自臻南紀之安啟沃宸聰行奉西淸之對某比承約束益勉施爲𨿽多瘝曠之憂顧有趨瞻之喜更祈上爲帝眷益保天

代人賀越帥趙大資啟

光奉制文寵臨督府伏惟慶慰恭以某官行兼忠孝識造機深山甫將明功著當代楊震淸白名重本朝親逢幹載之隆進位羣公之右弼諧帝治入則參霖雨之司藩屏王家出則爲金城之倚言載廊廟功書旂常跨前哲而彌髙處大位而不屑武侯節制巴庸之俗旣淸謝安風流江海之情未已果從懇請來殿名藩矧會剡之名區控吳閩之絕域古爲都會今總路兵湖山相環气象甚偉民講錢塘之舊政地鄰太伯之故鄕閭裏多賢屢下豫章之榻壺觴行樂更追秦望之防𨿽雅意之所安顧輿情之尙郁佇還衮職以廣頌聲海宇之間旦夕以俟

代賀福逯蹇學士啟

起遷華秩就正劇權伏惟慶慰恭以某官天下碩儒朝中儁徳屢出分於事任彌逺發於光華吾丘之在上前雅多智略汲黯之在河內數行便宜遂升防府之榮眞付亷車之重東南萬里暫倚於澄淸旦暮十行佇登於近宻側聆成命但積歡悰

代賀運判杜奉議狀

祗奉宸兪榮將路撰辰之吉賦政有初凡備位於屬城共傾心於使節恭以某官稟天之秀立已以誠卓爾吏師久更於劇務藹然朝譽最簡於淸上思嵗計之須賢詔以亷車而臨部運籌明敏周知邦用之原攬轡從容已得人才之審中奉十行之褒異入聨三省之光華天序炎歊福基純固更祈上爲宗社精調寢興

賀發運冬至狀

太史占天預推於南至羣陰肅物今復於初陽已屆令辰宜膺景福恭以某官盡心於道事上以忠會唐虞久期於大用淵源晁董嘗進於讜言宜居左右之聨暫領東南之寄天渠直指於象魏舟旁引於江湖粟溢太倉已上積年之最班趨上閣行歸近侍之華某守在屬城心馳賔次

賀提刑大夫冬至狀【前詞同上】

恭以某官宅心宏大造道淳深上膺睿聖之知出奉澄淸之使以明折獄人莫敢欺以恕議刑民用有恥佇對非常之召玆爲視履之祥某守在屬城心馳賓次

賀運判承議冬至狀

恭以某官大忠許國瓌望冠時上膺天眷之隆出奉使華之逺運籌精宻邦無之用之憂攬轡從容吏有望風之畏佇聞異拜歸立本朝某守在屬城心馳賔次禱頌之至敷述奚周

賀知府陳內翰冬至狀

律呂旋相今還於子位气物交感初育於黃宮已屆令辰宜膺景福恭以某官以大賢之蘊膺主上之知入直玉堂炳文章於三代出持金印宣威惠於十州已隆屏翰之功尙郁縉紳之望孝宣綜核𨿽資共理之臣山甫將明佇有遄歸之召

賀提防胡朝奉冬至狀

恭以某官處躬直諒涖事詳明入聨著定之華出按泉刀之利藹有時譽宅於帝心卓犖之才尙淹於煩使淸問之對用佇於嘉謀

賀發運使狀

公忠立已信敏在官贊揚膚使之華借甚本朝之譽太倉余粟已奏於成功宣室問神佇膺於嚴召

賀饒州李承議狀

某官學臻聖域名擅儒林馳傳四方屢奉皇華之使承流千里更優循吏之風上心𨿽倚於蕃宣公論竊遲於召用佇膺明陟歸領近司蕞爾鄰邦窘於官次末由趨慶徒切馳誠

賀鄰郡五州狀

某官道藝充富聲寔著明入踐朝行素簡欽明之眷出當郡寄更宜豈弟之風藹然讙謡施及鄰境褰帷露冕坐凝千里之安增秩賜金佇奉十行之奬

宰相賀冬狀

伏以律呂旋相今還於子位气物交感潛育於黃宮事隨新復慶與時會恭以僕射相公柱石之任夷夏所瞻奮賢業以親逢贊聖謀之獨化運動樞極燮理陰陽九功之歌已流於民頌五福所向咸集於相門某邈在江湖阻登堦戺

執政賀冬狀

伏以四序循環肇新於亞嵗六爻布畫今復於初陽豈弟宜民神明降福恭以執政某官徳名冠世儒術致君謀謨廟堂宻符於睿斷運動樞極馴致於太和賢智逢時中外受賜自獲舒長之旦益臻穰簡之休某邈在江湖阻趨門仞

代賀右僕射韓相狀

伏審輟自樞庭擢爲揆相制書所及驩頌攸同恭以僕射相公秉徳直方兼才文武親遇唐虞之盛際久輸稷契之忠言出殿蕃宣入籌帷幄禮貌均隆於二府軍聲旁警於四方屬眞聖之纂圖進舊臣而共治遂膺爰立玆曰往諧烝彛太常紹隆於世績衮衣赤舄輝映於天倫佇冠臺司益熈帝載蕞然官守托在化鈞聞新命之已行撫懦而增忭

代人賀司馬侍郎狀

伏審擢拜東臺入參大政得人之羙振古無逾恭以某官間气生賢眞忠事上翺翔法從四朝居淸近之班盤桓別都十年安閒散之地丘園之樂𨿽至縉紳之望愈隆主上斷自淵衷考之枚卜不俟旬時之久遂登鈞軸之司惟法度待以更張有禮樂從而制作翕然興頌望以太平黃闥近言遂歸於儒術文昌命相佇正於臺司某夙被奬憐比聞圖任忘寢與食喜千載之難【一作親】逢式舞且歌與庶民而共樂

代人賀司馬相公狀

伏審祗膺新命進拜上臺凡在甄鎔舉深抃蹈竊以唐分三省僕射處其尊漢命百官丞相爲之長蓋天下樞機之所會而人君注倚之最隆必得至賢俾當重任恭以僕射相公朝之舊徳儒者碩師學列聖人用必稽於大道才周世務設施仍適於當時屬眞主之纂圖起宗臣而輔政聖賢相得共欣千載之逢法度更張深慰黎元之望遂自東臺之峻越躋左揆之崇傳說三篇已尊於爰立成王一相遂致於太平翼戴邦家求爲柱石某限玆守職不獲造門聞制防之已行與民心而共樂

代人賀左丞狀

伏審簡在上知進居左轄伏惟慶慰恭以執政左丞學通聖奧識達事爲卓乎晁董之髙文對此唐虞之亨運翺翔要近振舉綱維蔚爲當世之名臣久矣生民之被澤遽遷四輔皆出於淵首冠二丞益當於重任佇膺防拜俾正臺司某系滯湖濵逖逺門下無緣趨造但切欣歡

代人到任謝執政啟

恭承明命出臨巨藩忝冒爲多兢榮交集竊惟定武之都防寔居北道之要衝勁旅建營彊敵接境方邊陲之無事惇信睦以守盟惟平易可以近民惟中和可以樂職尢資俊傑以重方維某志𨿽好修才不逾眾荷特恩之俊渥綴法從之髙華比居八座之聨曽蔑片言之補久糜厚祿已長伐禮之譏復借寵名更當推轂之遣此蓋伏遇某官羽翼聖治斡旋化鈞采箕斗之虛名付幹城之重寄緬維先子嘗牧此邦遺風可尋故老猶在蕞無肖似恐貽堂構之羞遵所施爲庶有涓埃之效誓勤夙夜以答生成

代人回王安國啟

伏審奏藝中樞防名上第恭惟慶慰竊以古之取士考其實而不信其華後之任人取其文而不觀其行自三代賔興之禮廢而兩漢賢良之選用推其餘波至於進士大抵粉飾爲貴詞采相髙爰及熈朝尙存舊制翕然羣彥趨此兩途其力倦於該洽而其巧足以雕刻則從進士之科其性厭於拘束而其贍足以放肆則就賢良之舉互有長短更相是非然而不免挾書糊名之嚴皆負發防決科之恥欲異常調莫非偉人某人業履素優噐識兼茂以進士爲非已所好故捨而不爲以賢良爲未稱其才故久之不就但以煒煌俊大之譽傾動海宇注洋深逺之學結知朝廷果用宗工之言特從祕閣之試拾巍科於閒暇登膴仕於須臾逢辰之榮在眾所慕顧惟朽質久饜盛名忝在搢紳喜見公朝之吁俊又於郵置先防謙徳之惠書感悚之深敷宣莫悉

代答孫司封啟

向承使棹暫止郡城愧主禮之荒疎荷朋歡之款宻爰從暌濶頗切詠思方多事之沈迷闕然奏記何至懷之謙抑先以貽書喜聞觀風之初茂廹視履之吉某官儀朝端亮接物粹和其才有餘所至皆治五嶺之表均輸素洽於善聲大江之東平獄已來於和气佇膺召節別渉余塗更冀順序保調對揚寵渥

代上浙路監司啟

叨奉宸恩出當藩寄莫年衰拙獲便鄕閭使者寛仁幸依封部方炎歊之在候計按次之多閒衞生有經介福無量恭惟某官天資絕俗人望光華風淸百城課最諸路奉宣恩徳蓋暫屈於軺車歸重朝廷當卽馳於召節更祈順序綏養副人願瞻

代與交代趙大資啟

托質鈞陶久去熒煌之座抗塵京國曠馳咫尺之書比者出守稽陰行趨吳會豈獨繼仁人之後獲奉成規又將登長者之堂竊承余教【又云豈特觀舊令尹之政可以防成又將登大君子之堂因而請教】南訛布序坐鎭餘閒恭惟味道之腴荷天之福某官三朝元老百辟具瞻傳說鹽梅尙資經濟謝安江海自樂退休暫再屈於撫綏當卽還於樞極更祈上爲宗社精調寢興

代賀發運學士啟

伏審榮奉洪恩統司大計涓辰之吉秉節以臨恭惟某官度量冠時忠謀許國文章爲縉紳之法才噐結凝旒之知素翔翥於淸華外剸裁於繁要挽長防貨財已阜於邦中黜陟重權風采久傾於天下果拜嘉於宸誥特正位於使車綱紀風成豈履勞於余刃功庸愈茂佇陟用於近司某逺迹門墻守符封部方依徳庇尢切離心

代賀發運大諫啟

伏審光承詔防榮總訃司涓辰之剛視事云始恭惟慶慰伏以某官鴻文賁國偉識際天深結聖神之知洊更中外之重聲猷籍甚鋒刃砉然惟東南挽之衡寔邦國富彊之本倚成心畫之善助給嵗儲之饒聰明方議於設施逺近已傾於風采佇凝茂績別踐要途某素荷顧存方依庥庇居官有限趨慶無階

代上沈待制啟

寵拜命書出鎭南服恭惟驩慶某官宅心樂易育徳髙明兼有文武之資疊更中外之任上優逺俗詔輟宗臣簮筆持囊進列論思之地褰帷杖鉞益尊綏撫之權威聲流行邊境淸謐金城倚重𨿽暫去於朝廷銅柱拓封當卽遷於樞極未遑上記先辱貽書感佩之深敷宣莫悉

代上程司諫啟

就拜命書榮躋諫省恭惟驩慶某官畜將明之盛徳秉綏拊之重權簡略綱條令自行於諸郡從容笑語威已震於百蠻截然長城鎭是南服歷時之久𨿽已及於代期增秩以畱遂亟加於寵數此出朝廷之公議以寧嶺儌之遐氓尙謂之淹未敢以慶乃防謙厚過示緘封其爲感銘不可言諭

代越州謝兩府啟

叨奉宸恩出當藩寄已就官守奉宣教條惟越絕之名邦寔浙東之都會付之冗散懼不克堪出自陶鎔感無以諭此蓋伏遇某官處三公燮理之任抱一貫忠恕之心逐物之宜各從所欲使人也噐不責其全致玆顓防竊此寵祿但當守太上之盛法撫久困之罷氓惟竭駑材上酬鈞造

謝兩制啟

罪戾之餘防恩出守衰遲之迹取道過鄕玆獲便安出自推奬伏惟某官當文明之盛際據侍從之上防存心誠忱待物忠恕借齒牙之餘論有根柢之先容乃使林上膺優寄敢不勤於蒞事靜以牧民惟有盡心可酬知已

小啟

昨者出守山陰告辭門下贈言溢羙撫已增榮方風雅之道衰而故舊之誼廢夫何絕唱乃及孤生陽春白雪之詞莫非寡和髙山流水之意亦爲知音謹當刻在翠瑉傳之奕葉庶無失墜以報寵私

代罷郡謝鄰郡啟

伏念某謬以弱才久當郡寄侵尋嵗律已終三載之成黽勉公家未有一毫之補賴仁封之宻邇覩賢者之施爲卒免敗官蓋由取法求言芘覆益用感銘恭以某人朝之俊英吏之師表逢辰筮仕早騰籍甚之聲以此撫民優在循良之績豈伊外補得滯橫翎三省髙華已新於唐制四門雜遝佇列於舜官方逺趨承以從行役更祈保嗇少副願言

代罷郡謝本路監司啟

伏念某天機淺鮮門望單平習雕虫之科仕非得已殫鼯鼠之技動輒易窮叨奉朝恩俾分郡寄值大賢之出使承余教以長民蕞爾一州亦兼六縣邈在江湖之表旁連閩浙之間戶口頗繁風俗未厚喜爭而忘恥挾術而衒眞每竭疲駑以當煩劇夙宵匪懈僅了於目前法律可遵敢求於度外但虞敗事以致速辜豈期含徳之仁每示優容之意掩其瑕謫未嘗求備於人借以羽翰使得及時而去儌幸至此積感盈中然而茂林者弱羽之所歸巨浸者涓流之所集暌乖云始俯仰若驚積嵗月於三期訖無小補望門防於千里難敍片言嵗律云秋江浙無事更祈上爲宗社精調寢興

回初登第狀【一云代鄭祕校】

竊審入對淸光巳登上第首承存記良切感銘主上陶冶人文表章經訓六科取士不間於幽遐百郡薦能並升於豪傑恭以新恩祕校持身粹美積學深長藹有聲華軼於倫類雄飛未振嗟李將軍之數奇勇往必前得孟施捨之無懼遂膺上選聊試小官五斗折腰豈充於素願幹篇奏禦更被於逺圖【闕】

回周祕校狀

伏審奉對中庭決科盛際交防素厚欣忭爲深防以新恩司法祕校擢秀儒林逢原聖域不矜世冑之顯自卜天衢之亨發爲文詞應無窮而愈有用之塲屋敵𨿽大而必前遂膺賜第之榮尢副倚門之望還歸故府毋嫌州縣之徒勞収擢羙才將見公侯之必復首承珍翰益仰謙光感溢於中言不能盡

回程祕校狀

伏審奉對中庭決科盛際伏惟慶慰防以某人天資俊敏儒行修明力學窮乎簡編羙聲著於庠序廼者詔書取士衡石程文曾於稠眾之中獨察瓌奇之辧夜光入握未嘗輕以示人騄駬追風始使駕而就道遂膺異選益服羣言阿房論功杜牧宜升於髙第平原從仕稚圭猶屈於小官首辱謙光見貽珍牘匏瓜系迹未奉於從容縞紵論文遂均於故舊感佩斯至敷述難詳

賀廖法曺啟

伏審槐庭奉對桂籍登名伏惟慶慰防以某人玉徳粹溫龍章煥炳少而好學最博於藝文長不諱窮所守者道義淹回白屋沈抑壯圖主上紹興太平親試多士收山林遺逸之彥使得詳言沛雨露龎鴻之恩俛從初仕暫鸞棲於下邑卽鵬擊於九霄久渇並防首防私謝感愧之至敷述難殫

回董祕校狀

伏審奉對犬庭収名桂籍凡叨久要寔激懽悰某官溫玉凝輝靈芝發秀學通六藝之蘊行服一鄕之評乃者黌捨甫興儒官未萃寔借緒餘之論以俾道義之傳官守難常嗟英防之亟逺賢書復上喜古語之相聞遂膺賜第之榮益明稽古之效折腰縣道不辭三釡之及親努力功名固有羣公之知巳逺承謙徳特賜珍函感銘所深筆舌難敍

代賀元少保狀

伏審得謝中宸歸榮故里功名完美朝野推髙防惟某官履大臣之忠富賢者之學自親逢於華旦卽畨直於禁林入告嘉謀獨當帝睠擢參大政遂秉國均法度新羙而致富庶於斯民議論該通而不因循於故事身兼出處愈堅金石之誠道戒滿盈彌顧公臺之望遂脫屣於軒冕仍衣錦於鄕閭裴相勤勞今還緑野之宅畱侯恬淡方慕赤松之逰惟恐上心益念於舊勲君命不容於久佚未逾嵗月己在朝廷某久登門防寔荷甄冶側聞盛事但激懽悰

代太守謝推官啟

竊審令嗣妙年射防精選中科驩動家庭美騰士論某官潛心於學餙吏以文及時欲立於功名教子不忘於詩禮余風及後己成新羙之才便殿傳名遂豫俊賢之第仕將行道祿亦逮親足明經術之修不負義方之訓首承推借良切感蔵

代太守問盛奉議啟

竊仰風聲屢更嵗序從容朝列未諧願見之誠邂逅江湖今敍同僚之好自聞嘉命實慰初心比審己肅齋航言從便道方蕭辰之晼晚計福履之和平防惟某官淸白傳家公忠許國天與才能之敏時推課最之優山國寂寥豈稱題輿之羙沙墀平坦佇觀賜對之華首辱珍函過形謙徳感銘斯至敷述難詳

代郟運判賀人啟

祗奉宸兪榮分路憲幸聨官政尢慰願懷防惟某官以豪俊之才當明盛之世沛有餘力見於吏事之施爲藹聞中朝久矣上心之簡在遂輟近藩之寄來持膚使之權惟大江之南獄訟號爲繁劇而丹筆之下剸次系於聰明至於察吏否臧詢民利害動資髙論以慰輿情闔境聞聲固有望霓之怨便道之部佇觀攬轡之淸方嵗律之遒殘計天休之龎厚更覬上爲圖任精調寢興

淸江三孔集卷十三

欽定四庫全書

淸江三孔集卷十四

宋孔武仲撰

記

宋嶽州平江縣王文正公祠堂記

故丞相文正王公旦嘗宰嶽之平江有善政公旣去其民相與築堂畫像而祠之其後棟宇敝闕則奉公之像寶積佛捨中久之寶積燔於火縣人復相與謀曰我公去此𨿽久而澤之被於民者尙在也而可以遂忘乎乃求公所嘗防息之地得縣西之山元老亭卽而祠焉自公之去更歷五朝凡百有餘年當時故老皆無在者敝之以風雨蜚之以烈熖地三易矣而人心不移此豈號令約束之所及哉蓋徳之在人者深而人之懷公者至黃髮之叟垂髫之人語以相傳無有終極𨿽千萬世如今日可也況什百年之間乎公始以文學識度見知於眞宗皇帝遂登相位秉國政十有八年天下富樂四方賔服視漢唐間所謂甚盛之時未有過之者也是時國家閒暇天子以盛徳興禮樂以防唐虞三代之治文武並用賢能輩出其議論倜儻功名暴著者絡繹於圖史之上然術業遐逺使人心服者無與公比以眞宗之聖而得公之賢道合志同不言而心諭優防巖廊以致太平故其徳業勲庸載於防書歌於田野之耆老皆能知公之名道公之事儒生學士以公之功徳擬於前世漢則魏丙晉則王謝唐則房杜而未有以爲溢美者至於論宰相之器安閒靜宻能使大事爲小有事爲無者必以公爲法未有聞之而不悅服者也此猶功成名立之後朝廷之所褒予史臣之所稱嘆旣以浹熟於天下之耳目矣故其知之不難其信之亦易也若公之在平江時齒少位卑言動束於上下之勢施爲阻於法令之禁其澤未廣也受詔而至嵗滿而罷與吏民接者三年之頃耳其居未久也而其人歌詠愛慕至今與公始去之時無異其拜俯奉事之嚴如公之在也是果何術以致之哉嘗聞久而不可變者莫如誠誠之所加大可以動天地幽可以感鬼神其力可以回寒暑其精可以裂金石而況於民與我同類者乎然則公之所以得民者其事無窮而其理可以一言盡也公之曽孫古奉使湖南余時客長沙欲余記其事以示久逺其後七年並官於朝間而見語曰卒無以揚我祖之徳乎余以謂公之事業在於天下傳於眾人誠不待論著而後明也然被之金石以貽無窮所以佐荊人之思且明公之所以爲宋宗臣者其端乃在人未知之時非己貴而後爲之者也則後之人瞻仰餘烈而欲企及之者當如何哉故爲之書元祐七年四月十九日

陳成肅公畫像記

元丰二年春揚州新學成而成肅公薨州人以幣如吳使畫者何充圖公之像設於經史閣朔望行禮如先師云公姓陳氏世家建陽少孤徒步數千里卽其母黨甄氏兼晝夜讀書居之數年學大成名聞當世遂登進士科自禦史諌官爲侍從歷宰相樞宻使公智識精明而厚重沈黙朝廷有大議論相顧不次公气貌安閒不見畔岸徐一言以折之眾則大服曰陳公之言是也天子方倚以修太平會公以疾辭位遂鎭淮南作所謂新學者自始役至罷公數行視間以燕飲勞諸生學旣成公請於朝頒國子監書以訓學者公之所造揚厚矣則學者事公𨿽久其可忘乎俾進退升降於其前者視公之貌而知其平生退將有以警於己是宜以其閎深博厚爲治心修身之道以其聰明儁爽爲立事應物之方以其忠於君孝於親惠於民爲居家立朝臨官之節則公𨿽去矣而澤施於人者常在也至於位尊祿厚寵榮天下在公爲宜有而得之不得則天也若曰彼得爲將相而我則未焉我之恥也此不爲知公者於是揚之官屬相與屬余爲文以記之系之以詩曰惟公之身爵隆位極勢則有止不遷惟徳古之豪傑爲來者師覩公之容孰不公思思其所爲以立於巳公澤之長配此淮水

楚州山陽縣令防北軒記

余友倪惇復爲令於楚之山陽辟其防事之後爲軒北向列圖書於其中前植花艸以爲幽深間語余曰世之學者方其少時誦先王之書覽百氏之說窮日夜之力而不厭及旣仕矣則曰吾知有公事爾學姑置之於是罷心於聽斷期會之間若天下能事不出乎此者幸有餘日則又騖於竿牘請謁之勤畱於宴嬉談笑之佚日相薰誘恬以爲故而不知變年益老志益衰卒無以自別於流俗夫少而積之長而棄之害莫大焉非仕宦之必能驅人如此蓋有所逐而不知自反者常情然也吾爲此懼治事之餘必卽此軒以學觀聖賢之言而求其述作之大政方其有得而事與心會曠然若登髙以望灑然若淸風之卻暑而世俗之好樂一不幹於其間此吾所以養其志而有待焉子爲我記之勿辭惇復余杭人淸明而好修文章秀羙尢善議論山陽東南之衝四方賔客雜遝於境而縣最劇煩惇復治有條理吏畏民安之士大夫無逺近皆稱譽日未昳而庭中蕭然如在山谷然不以用意於其它退自修飭其志愈勵是可書也乃爲之記而防於北軒之壁

信州學記

信州新學作於元丰五年十一月之庚寅成於明年三月之乙未旣成州之學者相與造余而言請爲之記惟聖宋剗五代之敝合並四海仁義禮樂之澤浹於民心者百有餘年而熈寧以來學校最盛內自京師旁逹邊郡聚士有捨講業有師課試誦說與夫賞罰陞黜之法日增月長以至大備四方之士幸遭太平君子長養人材之時贏糧束書爭集黌捨惟恐在後信爲江東之逺州南屬閩東被浙士之待舉者七百餘人而例不除學官前此三年天子從使者之請以州官兼治學事余適爲幕中吏得以承乏庠序其地在子城之東形勢庳窄民廬挾其旁山林蔽其後居處無夏屋出入無髙門而士之來者猶相望不絕何也彼相招以講習論辧之益而於居處之安則未暇議也犬居不求其安者士之分也上之所以待士者豈當若此乎傳曰處士就間燕蓋教之不以其道與居之不以其地其病一也在位者孰不欲有爲以厭滿人心之所願然文書有上下之稟議論有同異之惑財局於府庫而不可出力隱於兵民而不得用此事之所以常廢而人不被其澤也竊爲學者憂之會轉運判官郟公亶知州事楊公仲孺相與謀議以招學者爲先急乃發庫錢五十萬以付有司而余寔與二三聨事之人升降險阻擬度廣輪凡地之在民者勸以貿易良材堅甓出於諸縣然後隳山發石剪斸艸木髙者損以爲平狹者培以爲廣旁積步道以屬於舊學之北而營其上爲經史之閣教授之堂諸生之舍環起參出整若棊局眎舊之廣加倍以增髙文有三尺諸山森然若翔若踴出於三面使士之來者去湫隘而卽亢爽脫卑闇而登髙明又爲之大其正門髙其墻垣庖湢之所皆易新之而飲食燕息之具滋設此余與二三同僚所以佐公上之命而勸相學者之萬一也夫學之道先後有倫始卒有漸不得其端𨿽有彊力不可以至也孟子曰學則三代共之皆所以明人倫也夫所謂人倫者豈小乎哉其分見於君臣父子之間其守寓於仁義忠信之際其文禮樂詩書其聲籥鼔琴瑟士之志於道者不憚嵗月以防心於其間至於四十年焉則可以仕矣此聖人所謂不惑之時也充之益廣濬之益深又十年焉則性命之理較然於前若數一二則可以爲大夫矣此聖人所謂知天命之時也然則知天命當在四十以後而學之所教者未成材之士也古之人知此而求之是以行應規矩智揆萬變處焉可以爲子弟師法出焉足以有功烈於民蓋道得在我則其成物爲不難也今學者旣得朋友以相與處矣則學之序可以不知哉按舊學作於嘉祐七年距今未逺而棟梁有敗折者甓瓦有斷缺者物之興壊不可久其勢如此後數十年間則今日之新豈特爲故耶意必有更而大之者不爲之記則懼無以知所以興作之詳也乃爲之書使來者稽焉

安堂記

朝奉郎太原王公出守上饒之初更新約束上下就序決事以敏待人以誠惰者勸勉姦者懲革未防翕然稱治乃爲堂於使聽之後曰安堂客謂公曰天子躬親萬機日旰而後食詢求良吏付以逺民公來治未久柰何以安佚自處耶曰非此之謂也吾疾夫世之營營而不安於分守者欲以爲戒且自勉也於是魯國孔武仲爲言其義曰天下之事日接於人者多矣利害榮辱之變盛衰進退之序循之如寒暑疊至如晝夜凡寓形於天地之間者莫不由之而君子之所以異於眾者以能安之也今夫茅茨爲覆上庳下濕人以爲不如雕墻華宇也斷轅折軸驂以欵段人以爲不如朱輪駟馬也穿綈爲袍敗革爲履人以爲不如錦衣赤舄也藜羮脫粟每食不飽人以爲不如方丈五鼎也以在彼爲有餘以在我爲不足疲心乏力以求之求不得則怨且怒幸而得之未防何時而復勝之者至矣於是與物競逐轉至於無窮往往冒寵邀利而不知息或欲趨褔乃更速禍豈不惑哉君子明於此是以修其在己者朝夕不怠而其外來者皆有以應之而不畱於胸中其視富貴猶乘舟也方其濟川也未嘗不以舟也己濟則捨之亦未嘗眷眷於舟也其視貧賤亦若此而已故朝爲下士暮爲三公不以爲加毀裂軒裳退編白屋不以爲損與之不喜奪之不怨惟其所遇而無不自得焉其達也若固有之其窮也我何憾於彼哉此古人之所同也公才大名羙而門族之盛冠天下然不以貴勢自驕務推所學見於行事治縣佐州聞譽大著同時並防之人或踐歷臺省日久或乘傳持節出使四方循次而進試一州於江湖絕逺之地在常情疑若未滿而公優防此堂思所以修職業報上恩賓客之至淸談終日而世俗之所慕者無所累於其心可謂賢矣武仲仕於此公待之甚厚當紀風迹以告後人況公又見屬乃不辭而爲之記元丰六年五月十九日也

信州新修廣信門記

信於江東爲最逺介於閩浙之間寶貨所出號爲富州其民勤於生業而衣食贍足然地形狹隘環以羣山帶以長谿而無髙城深池扞禦之固熈寕十年詔天下郡縣皆城朝奉郎虢略楊公適臨是州申戒官守選兵屬徒吏士競勸以襄厥事未防周其三面而廣信門者城之南門也內直郡庭適車馬之會外連長橋控山川之險州之要衝寔在於此然庳褊仄陋防廢而僅存相因累年恬不思革公命盡徹其舊稍增大之擇材於山發錢於庫令有素戒人不告勞凡旬有五日而成焉重檐廣翼而勢嚴正望之足以爲壯麗登之足以爲髙明州人環觀恱喜呼舞公以才行選爲劇州應物有餘而持以厚重事之細大無不屬心學敝則新之驛敝則新之庫及倉敝則新之市門敝則新之至是公治將成歸於朝廷行有日矣而夙夜精勤嚴若始至不憚興作以惠於此邦之人於是知公之爲政眞有始終而民之思公者將至於無窮也僚吏咸願使公之美久而益傳見屬爲文以刻於石元丰五年六月二十五日軍事推官孔武仲記

蕭貫之掛冠亭記

仕宦足慕耶爵位通於朝智防行於君入則垂紳廟堂出則持節方靣生有顯名沒有羙謚人之情孰有覩是而不樂也哉然道之行否存乎時名之美惡存乎人捨我之尺度而就彼之繩墨遇則多憂不遇則不樂天機蕩盡而身亦隨之然則仕宦不足慕也余之鄕丈人蕭公貫之其深知此者歟公世家新諭少以文章登進士上第歷館閣屢爲州使年盛志得有致君行道之資而胸中浩然不樂聲利方其在京師時己有詩十六篇述江南四時風物之美以未得卽歸爲恨則公之意豈膠於一官而不去哉旣又營其地捨之東將因髙築亭爲退居燕息之所命之曰掛冠公之年止於四十有六而亭亦未及爲也其子潛夫卽其基而屋之間與賔客談笑其上視其湍石之淸激曰此吾先君之所欲釣防而未暇也顧其花木之幽深曰此吾先君之手植而將徘徊其間也士大夫多爲詩賦而潛夫屬余爲記余爲之慨然曰人之周旋於天池之間俄頃耳耳目之過也不須臾畱而人之壽又有短長不可計古之英豪郁其所蘊積而賫恨於防防者多以此也貫之之沒今五十年天下之人皆知其可用之材而未必知其髙尙之志非有子其能追迹而顯揚之歟於是又知潛夫之賢也己元祐元年七月二十七日魯國孔武仲記

思養亭記

人子之事親承顏色奉教令先意諭道凡親之憂愉喜怒與其所嗜好皆從容而得之又致其敬焉此之謂能養三日不怠三月不懈期悲哀三年憂終身慕此之謂能思養者致之於平居之時思者推之於旣往之後養有己焉而思無窮今夫三嵗之孺子一日不見其親則僵僕啼號不能自止及日月旣久稍忘其故習於是笑語燕安不異乎其常然則能思者未必能久也夫能思其親久又能久而不衰者其惟篤孝乎春而雨露見萬物之敷榮秋而繁霜感艸木之零落凡在天也之間者皆得順其性命以出入而吾親今安歸耶於是設幾席以象其居處奏酒肴以象其飲食以爲親𨿽不可得而見矣陳其平日之所好樂而致其愛慕之心肅敬之容則人子之眷眷猶可以少伸於此也潯陽張秉叔塟其母夫人於廬山之下又作亭以備祭享名之曰思養者著其思親之無己也張氏世爲南劍州人自太尉遷於江州今四世矣衣冠而朝者相繼於位秉叔爲人俊明尢敏於道屢爲大邑民恱附之餘官於湖南與之逰且好也亭成見屬爲記故爲之書夫人姓王氏其世次徳行見於墓銘元祐元年三月二十九日魯國孔武仲記

張公美偈言記

左蔵庫副使張宗旦字公美開封人元丰七年七月二十八日卒於江州前卒之兩月以書告訣於親識病且革羣僧以誦佛爲請公美頷之遽問之曰何謂自在皆惟莫對公美大書三十二字以示之曰法本心塵心因法昧有覺於此是名自在自在眞空頓然明徹去住尋常曉然春雪己而目瞑復寤曰吾意若未釋然者攺其卒句曰春風曉雪投筆而絕明日余入哭之視其遺筆皆公美手書也而詞句灑然無世俗气問其子沔曰公美甞學佛乎曰往年嘗誦金剛經之四句曰一切有爲法如夢幻泡影如露亦如電應作如是觀家人怪而止之遂不復言今四十年矣嗚呼亦異矣哉公美者蓋內有所得而不資於學問者歟昔公美爲揚州都巡檢使余爲州學教授數相往來實不見其一語及佛書也其寛厚謹黙不臧否人物宜能蔵其所得不衒於世俗則今日之發豈偶然哉世之處山林誦釋老者平居之日飾行而髙言若不可望然死生之變或不能自達而公美屬纊之際神識不亂視去其形骸而逰太空若由東鄕適西裏顧其妻孥號慟於其側如旅人相遇於市而將散也視其四體托於枕席如浮雲墮葉怡然而止其旁也不如是安能出至言乎公美旣卒九江之人皆能道其事僧遵邈欲其傳於久也將刻於石屬餘言其本末故爲之書八月十六日魯國孔武仲記

筠州無訟堂記【帥豫章日作】

筠州刺史治捨前臨蜀江後接山谷相傳以爲仙人李八百之所居也其地與市井絕造舟爲梁以通往來故其門庭靚深有洞府之气自聽事以北林木相重間以華屋有堂在中名曰無訟堂朝散郎許君長卿之所建也筠江西支郡始者市區寂寥人物鮮少近嵗乃更昌大蕃富其屬邑布在險阻樂嵗粒米狼戾而四方商賈不能至囷倉之積守之至白首而不發苟治之有方足以無事許君之來因以風俗示以法度以忠恕簡約行之期年民大信服獄訟爲少暇日登斯堂與賔客從容防民疾苦求所以善其後者則君之命堂其意可見嘗聞爲吏者其資不同而功效亦異也處誠履素以忠利惕隠爲民宗主人望其容貌而爭意銷亡此徳之盛也先事立決事至立斷直者伸矣姦僞逃遁此之謂敏決也民懷其不平出於山澤之中贏糧百里以赴愬於上夾以銳卒臨以白挺蠢愚者望風股栗逡巡而退亦足以無訟復有畏憚大吏以矜飾取容寓獄於門匿民於市積月逾時不爲訾省而囹圄亦空其形甚似而離實逺矣許君良吏也吾可以無憂然亦不可不爲方來者戒紹聖四年正月十一日魯國孔武仲記

養魚記

後囿之池曰筠家塘廣三十尺其長五倍大旱之嵗圃中及旁近之人日汲取之而不損予與家人謀曰是可以布魚以釣以食其利甚敏不可失也乃以小魚數萬投於其間經時矣往視之池中閴然不見魚之多也取而校之與初布時大小無甚異不見魚之成也其旁之人曰鼈獺食之歟非也鶖鳶啄之歟非也然則何以如此曰是同類數者之患之也蓋有大者啗其小者其凶殘者也有出沒左右而攘其食者其狡捷者也有畜之十年而分寸不加長者其天材止於是者也善養魚者其糞池必以其可糞之時其食之必以其所喜之物其貪殘與不才者棄之其狡巧敗類者逺之使其良者佚居甘食嬉逰往來不逆其性則少者易長而防者易大也今子異於是是以𨿽久而無成功予嘆曰一池之狹與夫養魚之易非必有過人之才而後可以善也然治之不以其人施之不以其道則爲之之費不如不爲之之省爲之之勞不如不爲之之逸況地廣於一池事大於養魚者乎不明其是非之眞錯置之要而鹵莽施設望功名則害之所及者可勝計乎而其利安在乃書之以告後之人焉

信安公園亭題名記

五代之際豪傑割裂疆土自爲侯王九州之人寄息鼎鑊亂極而治生我太祖起布衣踐宸極將天之威整肅四方弱國納土彊國面縛而江南君臣猶負固自若太祖曰彼其所以崛彊沮澤之間引活嵗月者以有長江之險爲可恃也吾有道使彼舟楫無所用其巧則全吳𨿽於裏可旦夕平也乃命度國西空曠之地辟土瀦泉規以爲池外引京索之水以益之淵容海滀一旦成就陳樓船習戰士涉水如陸操舟如車吳人聞之气索膽碎及旌旗南指州邑瓦解厥角稽首請命下吏而江表平矣天下無事干戈蔵於庫軍旅休於屯中州之人日益富庶安樂向之講武處遂爲逰集最盛之地時變使然也若其廡甍屈檻隠見波底長橋穹殿翔絕霄外淸來午風陰卻晡景則唐之曲江也艸木潤茂洲渚重防雲龍之所興伏日月之所出沒則漢之昆明也暮春之月錦繡奪目車騶塡道傾坊空巷旦朝而出逰鼔鼙振野笙簫順耳日暮而忘歸則洛陽之曲水也羽者飛於上鱗者潛於下和气之所薰蒸仁風之所衣被莫不自得焉則鎬京之靈沼也中天下之大而都之兼前王之美而有之以親見而測傳聞則史牒之所稱詫賦頌之所嘆詠未易相先後也七聖襲沿淸淨簡黙池去闕庭才十許裏而率十年間不一再至然而陳龍舟出水嬉作鼔吹調廐馬常若車駕親臨其上者凡以推主上與民同樂之心而爲都人娛心屬目之盛也夫內不輟朝廷聽治之勤外不廢都人酺醵之逸約以裕人可謂兼之自祖宗來優遇館閣嵗出後苑禦庫酒以賜之於是有池上之集元祐五年三月乙酉太原王仲至以祕書少監寔領玆會修故事也於是宿戒賔客晨出西郊同捨皆集於瓊林苑旣又泛舟池中環水殿後循橋而北騎而適信安公之園宴語至暮相與涵泳恩施歌吟太平爲一時之盛防又以爲席中之人合散不常異時復來則其出處先後之詳宜有以考也乃題姓名壁間以志之在是會者李周純之盛僑晦之王欽臣仲至杜常正夫崔公度伯易陳蔡誠老盛次仲居中林旦次中李徳芻質犬宋匪躬履中孔武仲彥常黃裳冕仲劉唐老壽臣李紹玘成季徐鐸振甫晁補之無咎張耒文潛韓治循之以事不至者黃亷夷仲吳安許傳正孫朴元忠黃庭堅魯直元耆寧臺壽司馬原公林余中行老槪仲平廖正一明略

元祐召試館職記

盛矣元祐之初也聖賢相遭上下順治刑省兵息徭輕賦平徳澤浹乎宇內矣天子曰噫惟祖宗之所維馭天下傳之無窮者何嘗不以隆儒學爲先故太祖親崇文之館神考復書省之制蔵在防府爲後世觀顧予纂業之始天下向風宜有以寵嘉賢士大夫乃命大臣司馬公己下七人各舉其所知以聞皆召試玉堂問以爲治之大要修校理之廢因校書正字之舊以序厥位而四方之英才雜遝闕下矣於時在是選者咸知朝廷所以期之者其意逺非特調朱黃是正文字也而林居捲隠幽絕荒徼之人父訓子兄飭弟以朝廷待士無有親疎邇逺日勉學行庶防爲上所收用其勸勵風俗不己博乎夫人之才否無有定分惟上所以器之而己論思納獻之任不可一日曠於朝及人才乏少乃求之於庶位之中是猶金玉綺繡不貯於家而一旦索之於市欲其精粹不可得已此賢才不可不素養而君相所以深謀於上也余方校書省中覩同捨之盛以爲法度因革之初可以傳於久者不可以無志也乃錄其姓氏名字及其論薦所出於左凡十六人云

淸江三孔集卷十四

欽定四庫全書

淸江三孔集卷十五

宋孔武仲撰

序

單拯字序

余交下邳單君拯一日過余求所以爲字者余以濟夫應之旣而有難餘者曰天下之理不齊出言而稱對者亦未易也故夫平居慷慨念生民饑寒之病慮朝廷治亂之機渇不甘飲罷不遑息先天下之憂而蹙額後天下之樂而燕安者兼濟之士所爲也漏屋而居穿屩而逰不窺王公之門庭不修鄕裏之慶弔浩然獨得於恬淡瀟灑之中𨿽久而不厭者獨善之士所爲也二者其道之大小逺近吾所不敢知然其所守不同則可以不詔而諭也今子單子之居下邳也日益苦瘠寒無衣裘忘心祿利止水雲浮視其外若槁枝叩之中若虛舟其自善也則裕矣安在其爲兼濟乎子之稱其徳也譬如以笙簫佐戰士錦綺被石人𨿽待之良厚與其人不相直己無乃輕其發而費其辭耶對曰子可謂逐其迹而未知其方也夫鳯之所以莫不貴之者以其被文章含徳義不必啾啾蹌蹌舞於宮庭然後爲美龍之所以逸羣而獨出者以其出入無礙捲舒應時不必騰天薄雲播灑霖雨然後爲神也其積之素矣子單子之在鄕黨也聚其三族出無異戶寒則均服饑分其餔蔬園栗岡以祀先祖禮不苟貸義不苟取推是行也退可以化其家人進可以施於官府孔子曰孝乎惟孝友於兄弟施於有政是亦爲政然則身修行立而所濟博矣亦奚必金朱煌煌綉績九章攝齊天階垂紳廟堂鼻息云蒸與世爭彊然後爲濟物乎於是難者無以應也魯國孔武仲序

送李至之致仕歸淸江序

淸江李君中以朝奉郎司管庫於京師一日上書致其祿位天子許之餘聞而往見焉曰少而仕長而休古人有之而不皆然也有餘於畎畆者退而以畎畆爲安可也有餘乎室廬者退而以室廬爲安可也吾黨之大夫其歸以年者爲有此具也否則往往姑黽勉以從事今子處無室廬也耕無畎畆也亦何恃而退乎子鬢髮𨿽白而淸揚汱然騎不俊扶步不資杖進而有可以從仕之資退而無可以養生之具驟而謝歸無乃計之不詳乎君隠幾旁視若鄙餘者徐乃言曰余之子婚女嫁蓋有未給者一朝而退豈皆無說恣睢而動哉吾見勤勞之可厭則視安佚如畎畆知機危之可畏則顧平易如居室以彼易此所得孰多乎且余從於仕宦之日非不久也而未嘗素爲養生之具也亦未嘗罹乎饑寒之患安知不有數存乎其間也以故推新則吾之生理蓋有在而可以不與憂也夫去勞從佚捨險之平旣己得其兩利而日餼之不足嵗積之不繼又不必防其兩害也吾所以去之果也且古人之不得己而還祿於君者或爲卒市門或牧豕海上其窮瘠愁苦甚矣猶不足以易其志今吾旣得優防鄕國而天子加惠官其一子有古人之佚而無其難者至於世故紛紜無復有己又可以較利害於無窮乎余聞而喜爲之酌酒而歌曰天下有道兮賢人來嗟之子兮何遽釋此而歸得非來者重輕猶存乎人而歸者惟我之所爲余始疑而終悟遂將膏車粟馬而從之退而書之爲序

興國僧房詩序

主上稽六典修廢官大治新省於西華門外丞相以下日入焉於是辟興國寺之北門以通車馬之道與省門咫尺相望而朝士大夫受事於尙書者皆某於興國矣稅屋之貲爲之翔踴主僧爭飾其廬以要四方之賔客其深防防淸莫如西法華勝公之房余幸而得居之勝公鄆人性方嚴篤於齋戒善講經論與余非故人而特相好也時聨捨而居者開封竹元珍湛靜好學𨿽在逆旅而所攜書亦數百卷閉門不事往來日夜誦說繩墨尺度余得二人者與之處笑談融怡足以引日而忘其爲客之久也於閒暇時作爲歌詩以自娯自二月至於五月得三十八篇錄於左方旣而受牒吏部得縣爲湖南繇所館晨出南薰門以望九江道途所得又三十五篇亦附於後昔周人爲采薇之歌曰昔我往矣楊柳依依今我來思雨雪霏霏蓋傷行役之勤感時物之變也余之是行也冒大寒歷潦暑凡半嵗而後得止鞍馬之勞筋骸之殆無餘力矣其感於物動於心發於言不爲譏嘲以忤羣眾從容自道而己亦詩人之志也歟元丰七年七月某日某謹序

送吳仲庶還豫章序

余少時聞朝士大夫議論以爲仁宗皇帝聖徳寛大優容直言言事官𨿽暫忤意斥逐在外不旋踵輒以爲美官其燕居深宮之中左右近習一語幹法度必曰諫官禦史不汝容也蓋其開心見誠砥礪臣下如此故四方聞風而剛彊倜儻議論之人出焉是時吳公與三四人皆自外臺擢爲禦史其章疏切直天下聳動而朝奏暮出言無不行自大臣以下莫不防身斂巳以奉公議無敢阿私爲姦幸請謁之人望風引退如至和嘉祐之間政事純一風俗惇厚無愧於漢唐之盛時旣而公被收擢列近侍乘車持節出將四方其後言事之官日益以輕實分己隳而空名尙在朝廷之間防以言爲諱其慨然自信不顧時忌者隨亦痛貶𨿽更赦宥不見収錄蓋十餘年間而風俗之變革至於此公於是時凜然於眾人中以純徳老臣自處其議論取捨與時不合也固矣故亦干犯眾議流落不偶自永興求便州以歸再請不得卒自引而還嵗暮乘大江過潯陽予得見之問其出處之防曰自吾於南昌有三圃湖山之佳處也將擇其間亢爽之塲築以爲室益於其旁穿池種樹從子孫以逰其間吾老矣不復出矣夫進退行止公心所自明余復何言然幸按公於須臾眎其容貌聽其言論以識往時諍臣之風采也予獨有自得焉而去也遂書所感以贈之

送顧子惇使河北序

上之二年顧公子惇自河東轉運使召給事中天下方向太平之治褒徠羣言以廣視聽子惇在門下事有不便輒爭還之議論堅決不少迎合是時河北數有水災澶魏故道久堙未復議臣紛然計有未定子惇日日語人曰此不難辦也昔大禹濬九川陂九澤以一人之經營而及萬世蓋親見而力行之耳語聞卽日拜天章閣待制使河北俾條便宜悉以來上士大夫籍籍交語以爲侍從之官所論者天下之事也河爲數州之患𨿽急一方之事也子惇以侍從之官輟而使一方忽所大而治所小非計也然子惇不爲變志動心朝廷不爲易辭反令者朝廷知體而子惇知務也夫河之爲中國患久矣近嵗尢爲汗漫自小吳之決恩兾深洺之民鳥驚獸駭炊不暇暖釡飲未及濡唇而原野一旦化爲平流矣是天下之大變也夫以天下之大變而當聖主勤政急治之時其謀度施爲宜如何也而以常情疑之陋矣子惇自少喜論兵以孫武諸葛爲師法時人咸謂才堪將帥及三方用師天下之士爭以軍謀戰法進取於朝廷子惇深蔵逺引黙黙若無能者知兵之未可用也己而師出無效子惇之智益明今河之害可謂大矣舉朝之人睥睨前卻不敢徑往以蹈後悔子惇獨日夜計畫以爲巳任非確不易其肯爲之乎余於是爲河北之人賀曰顧公來若等可以安坐而食髙枕而臥矣

柳師聖詩集序

建安師聖先君之所厚又與余善其爲人也簡易質直學無所不觀而尢喜爲詩往者余逰湖湘之間君爲東安令是時詩己千餘篇軸蔵板掲燦然布於東南矣後十餘年相遇於潯陽詩之多倍於前日而語益麗气益淸其綴績纎巧發越雄健如錯布績繡間奏金石使玩而聽之者愈久而不厭焉君以防補官憤世人之不我知慨然欲以文章立後世之名自其少壯南逾洞庭西上岷江東涉吳越三十年間目覽心屬感於中觸於外欣歡愁戚必發之於詩蓋爲之專且久如此故得之益深蓄之益多也世之人方溺於利欲窮者蹙額於饑寒之憂達者酣於富貴之樂君於世俗之所爭一無所爭而獨以古道自求於恬淡寂寞之間辛勤白首志益不倦其所到豈易量哉年月日孔武仲序

張子厚睦州唱和集序

余友毗陵張子厚出其睦州唱和詩一編曰爲我序之餘往年在太學子厚尙未冠其爲詩己有駿逸驚人之言其後學之益有所到而棄官不就歸養於家縱觀羣書與賢士大夫相上下議論閒則虛弄筆墨發爲歌吟紆徐曲折窮古人深處而與之應和者又多東南之才未防得詩若干篇夫詩之用於世久矣其言隠約而出入於風諭比興之間使人可以喜可以慍三代之際會同燕享必賦詩以見其志所以察否臧省禍福爲國者又以此占治亂知興亡至於怨傷譏刺道人情之所難言而莫以爲忌後世風俗寖衰士之克己好善者少於是有因詩之一言而得罪於世者劉夣得棄置累年白樂天謗及母子凡坐此也甚者父子相語朋友相戒曰詩不利於身不可爲也是亦不善處之而已如子厚興諸君之作優防樂易摹寫風物自爲嬉好人亦知其不與世競讀其言者𨿽在朝市而超然有泛江海入山林之心方且喜慕稱嘆欲追而從之又何怨怒之有餘於是益知詩之不能爲害也元丰六年正月日

丙寅赴闕詩稿序

元祐丙寅春餘自湘潭令爲祕書省正字以力之不足陸也乃謀舟行蓋自長沙至於京師四十有二驛贏糧秣馬期月而可至若夫水道則不然亂重湖防大江溯長淮以入漕河春冬則淺涸斷流夏秋則滛潦極望不幸而遭焉有至於經月而躊躕風起乎防防之間拔山而貫天大聲𨿽息而郁云未解懵首而前必有倉猝之驚甚則覆溺之患不幸而遭焉則有至於逾旬而不進諺曰遲者速也篙兵柁師每以是見語余𨿽欲速達至於此則無以難之然自余之行見覆舟者三矣以謹甚故幸免自三月至於八月乃抵東水門外昨日婢子持裌衣來曰寒將至矣纊則未偹余愕曰是何炎涼之變而嵗月之奔馳耶舟居逼迫無以自娯其間落日幽浦平沙逺岸樵漁之下上魚鳥之沈浮時有曠然物外之意登髙臨逺弔古人之遺迹考之碑碣問之耆老記以本末以偹遺忘則別錄存焉其顧瞻笑傲摹冩風雲一時之情狀則有詩賦若干篇在以余方官守於京師也日馳於車轍馬迹之間幸朝廷寛大時賜休告閉關一室囂然獨坐想見江湖風物歷歷在耳目之際得此二書者出入相考開卷而醒然斯亦舒憂娛獨之資也於是次而蔵之

南齋集稿序

元丰三年餘爲信州從事暇日於南齋取舊所爲文讀之忽而嘆曰文章於學者之事末矣昔之賢人有達而在上者其言甚簡而錄於尙書臯陶是也有窮而在下者其言甚簡而錄於論語顏淵是也彼其粹美積於中光輝發於外一言出四海傳之以爲師法遂以不朽於無窮豈區區自異於文墨耶後世著書者莫多於蕭梁父子當其盛時布於四方盈衍竹帛及其寖久寖以零落求一語之傳不可得卒與愚者鈞於沒世而無聞然則文章豈可恃而久長哉余自少喜爲文辭長防四方從師求友粗有所發而才力卑弱不足以自振於天下中間患難侵陵志气摧涸俯仰之間二十年矣而文不增髙夫以不可恃之文而才之不足又如此然吟口囁嚅老而不知止也豈不惑哉𨿽然其志之所存亦有見於此不可廢也乃擇其可觀者得議論序說頌賦啟狀祭文若干篇古律詩若干篇錄之以自覽焉命之曰南齋集稿

渡江集序

元丰六年餘以信州從事得罷嵗暮入京師自九江驛至安上門凡千六百里自己亥至乙丑凡二十七日時春冬之際寒溫交爭陰風怒號霰雪橫作川艸初茁堤柳始芽籃輿獨行無朋友談笑之樂郵捨孤寓無子弟肩隨之助或長沙逺水極目無人或折椽敗壁臥見星斗其荒寒閴寂有常情不堪其憂者顧左右前後無可告語念非寄翰墨章句之間無以散其湮郁而寛其寂寥也故其覽矚風物登涉山川弔往念昔感今懷古與道途之蟠直險易气象之風雨晦防皆發之於詩敍而錄之得六十篇以覽觀焉是時餘四十有三年矣自始應舉以至於今六至闕下而三出江淮道以行中間往還匆匆經耳目如晡旦之相望而嵗月數遷時事屢變吾家親尊逝沒兄弟雕零以區區羸苶之身寄食四海南逾嶺表東至岱陽而出入於江淮荊湖吳越之間年三十有六大病垂死賴良醫以得全活明年以罪罷官此其出處險艱之大略也蓋二十有五年之間其變故之多如此夫人之大數百年耳方其少壯時筋力疲於奔走精思涸於患難其餘借有安樂饒泰爲日防何益知世之不足恃也飛擊潛防以俟造化憊而眠飽而嬉庶防不爲達者之譏乎此皆吾詩不能悉載者故並見之以自警云

贈浮屠元正師詩序

元正師東平人也少學浮屠明於經論而辯說閎敏廣席之中論難鋒出聽者竦然巳而曰是術足以盡吾志也乃徹冊斂捲漠然靜居求禪宗之防居眞州資福院久之遂監其院事資福學者嘗數十人前主計者雕憊心畫猶苦不給自師治事坐乎一室足迹不歷人門戶而居人逰賈爭出所有以助之由是資福大富下至僕皆衣食有餘人皆以師爲才余以爲才之於事用智與力而後有得如師者不以言約不以心稽而人樂爲之用此其素行有以動人非獨才髙而己也師年未四十其進於道未見其止異時信之者將益逺非獨此邦之人也一日出陳君佐及余所贈詩且曰吾與四方賢士大夫之交固多而二君子往來爲最密將以此詩刻於石也不可以無說余固樂道人之善沈與師相從之久而見請若此之勤耶乃爲序之而請君佐書石庶防如師之志云

淸江三孔集卷十五

欽定四庫全書

淸江三孔集卷十六

宋孔武仲撰

書

代上執政書

某竊以爲天下之事有聞之遠有見之近二者各有所長而不可易也亦善因之而已坐扵一堂之上四方萬里事物之變悉陳扵前此聞之逺者也公卿輔相之事也大或一州小或一邑吏民足迹相接扵門庭田裏辯訟日陳扵几案此見之近者也百官有司之事也夫逺者之任非近者所得慕也然在人上者開辟堂皇褰徹帷幛集眾近之言以爲巳用則𨿽幽荒遐徼靜動語黙之萬狀粲然如引於簟席之間量時觀變以施爲而天下能事畢矣所謂善因之者也恭惟某官以巨賢之才佐佑人主聚會精神以致太平利澤流當年功烈髙前世遂膺顧命爲社稷臣天下所望於左右者不敢近數蕭曹而直將前埒周召儒者遭時至於此可謂盛矣某庸妄無適用之才而辱在選擇付以一路積時渉嵗未補毫分近復以漕挽闕官使承其乏念有職事所當言者夫鹽防之興其來舊矣齊桓得之以霸漢唐用之以富其爲利非一日也朝廷講求法度增設條目尢詳於前世將以上佐邦財而無加賦之患下濟民用而無淡食之憂行之數嵗益以就緒推之湖南大抵效江西之法某自臨所部奔走八州詢之官屬訪之田野而覆視新法其間利害實有未盡竊以湖南地方民財不與江西處等大抵美壤少而瘠田多故戶口𨿽眾而民不富𨿽遇有年中家不免食菽與粟則其厚薄可知且鹽之爲物誠不可一日乏至扵大羨亦不可也舊額若干萬斤應接民用沛若有餘其積而在可有可無常若干今復增之嵗又若干夫民之所尢難得者錢也鹽𨿽適用而在可有可無之間如鬻之太多而責以必售民誠苦之況一郡縣之間田野山谷之民居其十九彼非食肉之家鹽不常用使之一槪賫錢而受鹽月有入嵗有課州縣呈督不容一日之緩召呼不應其勢必加以捶罰文符追責逺近紛然都保鋪甲轉相促廹𨿽有良守善令無所施其仁心至扵男子鬻其衣裳婦人輟其首餙又有捨其屋廬相攜而遁行之三月巳至扵此又久而不救必有甚扵今者矣且民旣流移王稅隨失所喪實多所補安在議者方曰使民樂從不爲牽彊又曰優以腳剩加其耗鹽謂民樂從而不牽彊其誣罔明甚至扵使民竭所有以應期防𨿽有剩腳加耗誠未見其補先皇帝明扵庶物垂察逺民自鹽議初上卽有明防俟一年增虧而別立法此實堯舜之用心然立法𨿽待扵明年而新法已行扵夲路官吏畏惕日夕推行不敢居他路之後是朝廷徳音𨿽美而其實不行扵民也恐非吾君吾相之夲意況今王府富實州縣藏鏹積如邱山誠不待多取而後足用伏願推先帝之防察逺民之勞宴見之際特賜論奏此夲路新法嵗減若干萬斤以紓民力乞且下夲路使量力而處之待三年奏上乃立新額庶幾八州之民鼓舞帝澤而相賀田裏之間實朝廷之美政而輔相之盛事也竊惟廟堂之上翼贊萬機一夫不獲自任其恥願恐逺民之情未盡逹扵上而興事者又蔽而不肯言某適當職事若繼以箝黙則上負令史咎益大矣書成之日僚友雜然止之曰無爲異論以速罪辜某獨以爲一身之累小一路之責重與其避黜寧其獻忠是以敢一二陳之

上省部書

竊惟天下治久矣執事與諸公謀之扵朝廷之上百官有司分職畫地而守之風俗旣已同法度旣巳具古之盛世何以加此執事可以無憂矣乎未也天下之故無窮民之情又以無窮虛心以求之則愈扣而愈有此古之人所以當國家閒暇之時日相戒飭而不敢怠也某區區逺誠不足以望朝廷之議然在職事所當言者亦不敢黙執事防須防之聽而幸察之夲路自今嵗頒行鹽法建議者樂扵速成以就遷擢言其利而不言其害某初非其職然亦以使事奔走屬部所至吏民皆樂爲某言之故知其利害比他人爲詳近以漕司闕官來承其乏守前人一切之議臨辛苦不樂之民自受事以來晝不甘食夜不甘臥思有以處之未知計之所出竊以湖南一路戶口𨿽多而土壤瘠薄經旬不雨則旱暵之憂𨿽遇丰嵗中家不免食菽與粟其地力民財實不與江西等也而鹽法似之舊法夲路毎嵗鹽額若干其不售者常若干今又嵗增若干𨿽曰俟一年就緒相度立法然新額己布於郡縣官吏日夕推行惟恐在後近自城郭逺至深山分界立限計其田畝而受之毎畝多至四斤少至二斤至有一縣而嵗百萬斤者且郡縣之間田野山谷之民居其十九彼非食肉之家用鹽無幾又當泉貨難得之時今使之毎月受鹽立輸其直富者猶且蹙頞貧民何以堪之昔之鹽法有無相補尙或嵗終不能及額今自比戶以上皆有官鹽食用之餘旁無所泄出於官府藏於私家舊積未散而新符繼下追呼相踵於路鞭撲日行於庭郡督其屬官縣責其都保轉相廹促取辦於窮乏之民至於男子鬻其衣裳婦人觧其櫛珥以應公上甚則挈其妻子去爲流民行之三月己至於此熟視不卹久將柰何國家賦取於民可謂多矣而鹽利之入近居其半議者亦患錢之難集又爲一法曰許以金帛凖當然自行法以來以金帛入官者千百人無一人焉則民力又可知矣先皇帝以三虜猖狂疆土未復期數嵗之間蕩平西北故爲權法以佐大事譬猶張弓終欲弛之聖上新纘大業述先帝之志深詔邊臣謹守疆場務以淸淨鎭民二聖相授各趨其時以安中國況今府庫充實緡錢積如山阜朝廷未有倉猝之用何惜捐此升合以澤一方之民頋恐逺人之情未盡逹於上執事有待而後言之耳今法行未久實諸公斟酌損益之時某適當其任輒傾倒狂愚於左右伏惟淸閒之燕爲一陳之特於夲路新法嵗減若干萬斤以紓民力或且下夲司量力而處之候三年奏上乃立新額使八州之民防被帝澤歌舞太平無拔山之難有反手之易特患不爲之耳執事立朝有行道之資日見天子有致君之地道路之言搢紳之論所望以兼濟斯民者其言𨿽陋然其事則親見之事也其情則民之情也敢盡獻之

又

某學術淺近無應變之才誤防朝恩奉使一道中間承乏兩司及以職事奔走屬郡今一年矣風俗之積習編戶之疾苦耳目所接知之爲詳其間夲末閎大難以猝行與愚慮之所不及者以俟君子亦有易見之事可興之利官司因循偶未建白念有所得不敢自外謹獻左右幸防須防之聽使畢其辭竊以朝廷包括區宇因民力以富國用而酤之法所濟尢多自近甸達於海隅置吏局養兵匠日收月積以實府庫用力甚簡見功甚博近嵗酒禁尢嚴凡一升以上皆入賞格以爲不深苦之不足以戒其後然湖南一道事體與北州稍異人習釀法家有醞具閭井之間相爲囊槖以造酤自業者所至皆然𨿽重其法禁其勢不止也加以上戶富於財力偵邏之人反爲耳目其姦猝不可發而捕告所及常在細民旣陷深刑又責重賞一被追督立至困窮邀功之人倚法生事官吏稍不加察往往刑及無辜國家酤夲緣財賦之不足旁取余利以濟公上而其敝至此必恐措置有未得宜某以爲莫若散坊塲錢於民間以等第爲厚薄隨二稅輸入而罷其酒禁夲路酒課在轉運提舉兩司毎嵗之入計若干萬以戶口較之不過家出錢若干也而終嵗造酒得以自便吏卒偵捕之禍不至於其門喪祭賔客之費不待外求而足此民之利也追胥不發刑辟不用而課入如舊此官之利也使民脫履冰之危而爲泰山之安歡欣之聲流溢道路以稱天子愛民求治之意此國之利也三者在位之所宜建明斯民之所心禱而望也且夲路如潭州之安化衡州之常寧永州之東安郴州之宜章道州之寧逺酒皆在民間官不問也而嵗課常足豈此數縣則可他州則不可哉天錫吾宋無疆之休主上撫懷天下専以仁厚一夫失所則爲之惻怛分遣使者冠蓋相望詢求疾苦而夲部介於江嶺間民貧地薄所宜加卹某不自揆輒具奏陳語言朴拙不足以動視聽惟今之巨公傑才得志行道總天下財計者實在執事議論之出時所歸重常以帥節臨鎭此方余澤所加歌詠猶在其利害得失固有不俟言而知者某之所陳似甚平易可以推行伏惟燕見之際一爲論奏因民所利而予之遠方之人孰不幸願某牽於職守不能造請門下輒布以書伏惟察可否而裁焉

代史大卿謝歐陽永叔書

某向者不自揆其無狀而以峴山之事托於左右伏防不拒其請賜之述紀使斯山之勝槪與叔子之遺風顯揚發揮於垂廢之際而荊州之故事復播於無窮幸甚幸甚夫天下之物美者常難得異者常難見而莫甚扵文章也蓋非爲之者難而工之者難也非工之者難而可以傳於久逺之難也非傳於久逺之難而能使後世𨿽有作者無以過之之難也誠使後世有以過之則前人之作又將頺謝曖昧而不稱於世矣自秦漢以來翰墨擅名於當時者不可勝數而傳於今者尢少以此也幸而千百載之間一有其人而天下之事遲速先後之不同欲托重於其人而未可以必得也然則非獨文之難得而亦時之難遇執事之文暴於天下搢紳韋布之士矜而頌之者四十年於此而士大夫欲托其事扵不朽者莫不歸於門下某幸生扵斯時而峴山之事適可傳於無窮此其所以渠渠而有請也跂踵延頸日夕以冀而郵置之來拜跪啟緘果受賜之辱蓋其所以厭荊人之請而增前人之光者莫甚於此矣夫山川登望之美布於四方何所蔑有而其或著或不著者蓋其輕重顯晦常系於人然則斯山之名因羊叔子而著於荊州由執事而遂重於天下也豈非其幸哉𨿽然豈徒如此而巳也不肖者亦獲與聞於後世此其所以爲榮而且愧也拘於官守不獲伏謝門屏而以書惶悚不宣

代人求舉書

昔者至治之世雋雄豪傑之才皆列於位而士之修片善自好於閭捲者皆得以效其所長彼豈一朝一夕之頃能自徹於朝廷之上哉蓋賢者誨不肖而使之成貴者援賤者而使之進上盡其公與愛下竭其力與忠交相推致而成治化天子無爲扵上而其所以事天地懷萬民下至虫魚艸木其總理之皆有人焉蓋其所以致之者博矣是以長一鄕焉則將達一鄕之善士相一國焉則將達一國之善士推而輔天下亦若此而己矣夫然故先進者無獨立寡助之累後來者無懷寶不售之憂南山有臺之詩作而成周之治後世無以加焉用此道也恭惟某官學術議論稽之聖人蓄之深閎而注之滂沛主相之所器屬搢紳之所仰望持刺史節出臨一方登車攬轡聞者竦動不待戒命之宻威沮之嚴而禮義防恥之風興於境內矣某無狀少而嗜學聖賢之書無所不觀雕琢文字幹舉有司三十年間乃綴末第試吏準縣僅免官責因得托於使部施爲蹇淺無足稱道然持身不敢不謹奉法不敢不詳勉焉孜孜夜以繼日以謂夫君子之知可以誠求而不可以僞取也重以親鬢垂白日夕西望曰庶幾見爾之有立乎人子之責日益以重伏惟執事推古君子與人不求偹之意察不肖有可憐之志播以余澤起其枯槁則區區之才𨿽不足以增重門下猶冀終不辱焉

代上執政書

竊以天下財用必夲於賦稅賦稅之法必總於簿書𨿽有司之事而升降出入民之利害系焉多寡虛實國之彊弱系焉爲治者不可以不察也國家太平百年人物蕃庶主上嘅焉爲宗廟社稷圖萬世之計增新法度以明示民四方萬里涵泳徳澤美矣盡矣不可以有加矣而尙可議論者版籍未甚修賦稅未甚集而巳某以不才奉使江東自供職以來鉤考諸郡二稅逋負無慮百萬除赦放外尙有二十萬累行促督而經歷嵗時不足尙多𨿽有彊明官吏殆將縮手無可柰何蓋由簿書不正走移出入之生而隠匿不輸者眾也某竊思之物有要事有源利有夲根害有窟穴若不窮其所以然乘其中流遽而治之𨿽日責官吏日鞭胥史用心愈煩事愈不舉因推究民籍別爲夏秋二稅簿法式樣凡得戶名三十九種一一區處各從其類至於所居之坊市裏捲所寄之州縣鄕村姓名之差別等第之髙下皆見於書使治縣者隠幾而見一縣之盈虛理鄕者按籍而知一鄕之增損以至獘根害藪欺瞞隠竄指名見實隨可摘發則賦稅之入可以立而辦也又總其大數爲旁通比較圖開列賦稅結絕多少使縣上於州州上於監司視圖閱簿轉相考察不待屢行約束而官吏自知勸懼昨見諸路根究詭名挾佃𨿽防朝廷遣官督促然尙未有成法今若授以規矩使郡縣知是爲巳職次第推行中才之人皆可循守至於詭僞之戶不一二年間鉤索攺正可以詳悉而無不盡不實之名且江東之民號爲多訟其因簿書不正稅課不明者十常八九旣爲正其版籍使僥幸不容於其間則爭端解散訟獄衰止將由此也況於今式稍加潤色以簡爲詳無甚更攺某不自揆度以爲不特夲路可行自可推之扵天下伏惟某官以防龍之才佐佑堯舜總領百官各得其職至於理財禁民之政實系國論某幸以此時贊一路轉輸之事俸祿甚厚未知所以副稱惟欲罄盡塵慮以禆山海書成之日退而思曰以某蹤迹之孤遠知識之滯狹慮有所及𨿽若自信何足以少補朝廷哉旣又自悟曰士君子所學者治民也某少居田里人間利害實所親見今以職事奔走東南復與吏民日相親接耳剽心記益以詳熟況當吾君吾相聚精防神講明政化之日今而不言尙何俟耶乃不敢黙所撰簿法式樣及某縣旁通圖一夲巳奏聞外謹錄獻左右如有可采伏望主張施行狂簡之言冒凟皇恐

論

禹貢論

九州之分曰冀曰兗曰靑曰徐曰揚曰荊曰豫曰梁曰雍其間言田賦者九言篚者六言包者二言匭者一言貢者八其言田賦而不言貢者冀州是也冀州者北方之衝防天下之奧宅千里之區域豈土地之所生皆無足以貢於王乎何其言之不及也防以謂內外之勢異耳冀州者天子所都之地也餘八州者諸侯所封之國也諸侯之君各以嵗時奉其國之所有以獻於王然後謂之貢貢者四海之所有而圻內之所無也故兗之漆絲靑之鹽絺徐之五色土揚之瑤琨篠簜荊之羽毛齒革豫之漆枲絺紵梁之銀鏤砮磬雍之球琳瑯玕萃四海之珍而致之天子謂之貢焉至於冀州之域千里之內專屬扵王一木材則虞衡掌之矣一蒲葦則澤虞掌之矣一金錫則卄人掌之矣一禽魚則獸人獻人掌之矣是皆其所自有之物何貢之云哉故夫冀州不稱貢者其勢異於余州也試質之經乎王制嘗言縣內諸侯之法矣曰甸服者未甞言貢也周官者周公所以致太平之大典也其在行人之職曰王畿之外五百里爲甸服始貢器物其次貢祀物以至要服各貢其所出焉王畿之內則大宰掌其九職九賦而已未嘗言貢也推而迹之其亦與禹貢合乎

洪範五福論

箕子爲武王言五福之應而貴不與扵其間何哉貴者聖人所以嚴天下之分也五福者聖人所以與天下之民共也故養其老慈其防使天下之民皆壽可也井其田裏其居使天下之民皆富可也和其陰陽正其四時使天下之民皆康寧可也移其俗正其性使天下之民皆好徳可也刑不凟武不刻使天下之民皆考終命可也均其勢亢其等使天下之民皆貴可乎哉不可也此貴所以不錫於民也夫天下之勢惟重可以制輕惟彊可以制弱惟簡可以制煩是故其分不齊乃所以齊眾也其勢不一乃所以一民也分齊勢一抗衡比肩上不能使下下不能事上上不能使則亂下不能事則爭爭且亂天下之民何以齊一哉是故聖人取其貴勢獨立扵士民之上使天下之民仰而望之如天地之相逺然後彊者懾詐者服懾則不敢爭服則不敢亂然後號令可以行也約束可以施也賞可勸也刑可威也衮冕而立於廟堂之上有司馳乘奉璽而萬里之外武夫悍將莫不聳神夷气奔走觀聽恐懼在後何哉勢之相逺而位之不同也然則貴者聖人所以嚴天下之分也果不可與天下民共也又安可列扵五福以錫扵民哉或者以謂平康之世好徳之士皆進於朝廷故言好徳則貴可知也是不然也夫善惡存乎性窮達存乎命惟性與命有相反而不相侔也是故好徳之士未可以言貴也無徳之士未可以言賤也孔子困於陳蔡孟軻厄於齊梁顏淵困而伯夷髙臥好徳之士果貴乎四凶立堯之朝三監在周之廷周之子孫苟不至狂惑者皆剖土分域爲南面之君無徳之士果賤乎然則好徳不可以通於貴也決矣愚用是益知貴者聖人所以嚴天下之分天下之民不得共之所以不列扵五福

漢武帝論

班固曰武帝之雄材大略而不攺文景之恭儉𨿽詩書所稱何有加焉余取夲紀質其行事以謂武帝承文景之後兵休民樂海內富實不能躬踐法度以追二帝三代之隆而甘心四夷虛內事外敝天下之力殫生民之財其末年愀然自悔棄輪臺之地封丞相爲富民侯蓋亦晚矣其雄材大略安在而固之言如此頗疑史臣褒揚先帝之辭而非天下之公言也然其在位數十年間天下之士爭立扵其朝內則文章制度炳然可觀外則匈奴遁逃西域南越皆爲郡縣其措置宏大後世之所不及豈其皆無所長而能至此與竊嘗論之人主之所以貴於天下者在不失其權權之大者在於賞罰賞罰誠行則天下之所畏愛五尺童子可使冒白刄而馳三軍盭夫悍將可使佩玉視地而趨也賞罰不信於天下則勸沮之道不明百步之間號令不能達而戶庭之內將勸勞而不治也故賞罰者人主之所以輕重百官萬民之所以治亂也然賞之重或裂大國而封匹夫罰之重或廢大臣而誅骨肉至於此則中人之情有所顧望而難行故必有濶達之大度果敢之明斷然後賞大功而不恡誅大罪而無疑古之人有粗知此而能行之者武帝是也故大宛之役封列侯拜九卿慶賞滂沛以勞還師之功其於罪惡甚多皆略而不問其能容有功者如此隆慮公主帝之姊也方其病也預入金錢以贖其子之罪帝𨿽許之及主子犯法帝流涕而言曰法者先帝所造也用弟故而誣先帝法何面目入髙廟乎卒使伏法其用刑不私如此余所謂濶達之大度果敢之明斷也故王師屢動而將帥無逗撓之計姦宄數發而社稷無傾危之憂威行方外利及後世卒於建功天地廟號世宗彼亦有以致之也及其末年睠顧霍光屬以大事光遂能戡定逆亂以安少主立孝宣以中興推其夲原則武帝之功尢爲俊偉何者霍光階闥之臣耳未嘗參國議與民政也又非有公卿之薦士大夫之譽也帝親察其才擢之扵近侍之中而付之以社稷之重比方周召曽不置疑而光卒能擁持大業不負垂死之托則帝之知人善任豈易及哉昔齊桓公得管夷吾扵鮑叔以稱霸於一時漢武自舉霍光而功業施乎三世則武帝之明優於齊桓逺矣凡武帝之所得焯焯如此則所謂雄材大略者非史臣之私論乃天下之公言也嗚呼元帝有陳湯而不能賞有蕭望之而不能用衡譚巽懦不能退恭顕姦邪不能誅而區區焉罷三服官省甘泉衛卒以爲恭儉之節攷其施爲可謂無武皇之風矣是故漢室至此而亦衰焉荀子曰大節是也小節非也上君也大節非也小節是也吾無所觀其餘矣其武帝元帝之謂與

介之推論

介之推事見於莊子史記及左氏傳其說詳略不同總之合於傳者爲可信余觀其遁逃深山棄寵而不顧蓋亦奇節之士然其議論以受賞者爲非以不受賞者爲是何其陋哉夫設爵頒賞以奔走天下之士此非一人之爲一日之建乃前聖人不易之法也故大者裂山河建社稷小者輦金帛析土田彼豈獨厚於受賞者哉將以闡爲善之利以示扵天下也聞君之命沐浴再拜而受之銘諸鐘鼎播之樂章以示後世子孫使不敢防豈獨榮於受賞者哉將推君之徳澤以顯於天下也功大者賞優勞防者報薄無功者不與焉貪者不敢進趨防者不敢退避親者不敢以寵暱而覬望疎者不敢以遐逺而自疑其明如日月其信如陰陽故賞一人而天下聳動後世學者稱誦傳譽數千百嵗昭然而接乎耳目之間者施設當也晉文公有道之君也其臣之從者忠義之臣也其奔亡在外不爲不久周旋險阻不爲不多防身以奉君不爲不至其始也無置錐之地臝糧而入國爲千乘之主羣臣之功不爲不大然則爲文公者將何以處之抑將朝用其力而莫黜其勞抑將施於我者厚而報於人者薄乎兩者皆不足以訓則是賞不可以不行也方是時從文公者或效筋力或贊謀畫類皆防霜露歷凍餒蹈九死而出一生一旦其君防功而賞之則彼數人者固將拒之耶是率私意而亂國法以一人之狷防而使夫有功者不得其報而孰肯悉力以助其上哉則是賞不可以不受也上不可以不行下不可以不受而之推剪剪焉立異於其間吾見其辯說𨿽煩而卒不能毋得罪於君子也或曰之推之說非特區區爲晉國發蓋以矯天下之爭功教後世之不競爾其說𨿽過而其卒歸於仁義子非之何深也曰夫君子之道以常爲守以中爲用守常而用中者行之可久者也異眾而違常者君子之不得已者也文公之賢如此羣臣之功如此取國而天下無異論行賞而天下無間言彼之推安所措其不得已哉

髙熲論

事君之道有三而已方其未進於朝廷於其君之賢否不可以無擇也旣得志矣於其君之失不可以無諫也諫而不從於其職不可以無去也此君子從容出防而白首無悔之道也不能盡此三道者𨿽被無根之言貽不測之禍蓋我有以自速之非人也已乃以宜得之非天也髙熲之在隋也嘗擇其君而後事之與嘗諌之不從而去之與彼欺孤脇寡以得天下好權喜察疎忌功臣其刻薄猜忌之迹皎然如日之明白使有明哲之君子其肯屈身而從之防哉而熲早應其召爲之周旋險難以濟其所欲又受其不貲之賞分其聽斷之權臥於虎頸而自以爲終身無患者有年矣及東宮有廢立之議熲極陳其不可文帝不悅此蓋寵辱分憎愛反之時也則宜引身辭位闔私第以自守而熲又不能去也旣而讒邪乘隙間言發於宮中以妃妾之愛兒子之言而削爵免官幾及大戮天下皆知文帝不能保完功臣而不知熲之失其身者久矣然則士之進退可不愼哉抑又聞古之豪傑其視萬物甚輕而待已甚重故有天子三聘之而後出者有諸侯不得見之者凡以爲富貴不足願也熲之在周爵位已顯惟相府一言之招遂效驅馳爲之心腹耳目且曰使公之事不成不辭滅族其不自重如此則其終被禍患豈足惜哉隋史稱熲明達世務竭誠盡節其所薦引皆爲名臣治致升平熲寔有力則其所長亦非常人之所能及惟其知道不明自信不篤故言行駁雜不能爲純臣則夫事君者果不可以不學也

陸贅論

三代而上士之名於世者徳行皆副於其言三代而下世所共指爲豪傑魁偉之人者亦相望而出然而能言者常多能行其言者常少故夫端居窮巷之間環坐而論唐虞周孔之道慨然自信以爲死生禍福無足震動其心及當利害履榮辱事變之所激情僞之所牽其能與平生之學不相爲胡越者鮮矣非自信不篤而知之不明故歟夫三代之後習俗日益入於隘陋以日益隘陋之俗而臨之以自信不篤之人此所以上下相趨日入於獘而不自知其故也陸贄學業閎博通於古今遭遇徳宗言從計合遂由翰林已登宰相方其忠義激發不顧身之安危以與天子爭是非期必得而後止玆固天下之辯士一世之雋臣也然卒不稱賢相者豈其才之不足歟蓋其行之不能充其言耳方贄之見用感天子殊遇事有不可極陳無隱或規其太過者贄不從曰上不負天子下不負所學吾不知其他大哉斯言𨿽古君子所以自任者不能過也然贅之所學者豈非所謂唐虞周孔之道亦思聖人之所以發於文章化誨後世者不徒治其外而又將修其內也夫平好惡節喜怒徇公義而忘愛憎者皆治內之具也書曰無有作好遵王之道無有作惡遵王之路傳曰不念舊惡怨是用希荀卿亦曰怒不過奪喜不過予法勝私也是道也近之臨一家小之長百室不可一朝去也接鄕鄰之宻禦童僕之賤不可以一言異也況身爲天下之相施賞罰生殺於四方者乎贄之爲相則異於此史稱贄與吳氏兄弟爭寵天下醜之與於公異有隙及執政發其舊惡而擯之田里人皆短贄之不能容嗚呼贄亦當世之賢人何其治於內者不工也學未嘗及此是不求其夲而馳騁於其末非善學也使贄之學嘗及此矣而操行之際無以應之是又不得無罪也安得曰不負所學哉此余所謂行不能充其言也以贄之能而其失如此況庸庸中才而渉亂世之末流者乎此余所謂三代以來士之能言者多而能行其言者少也蓋徳宗之用贅始信而終疑之以至疎斥天下皆惜其材之不盡予獨評之以爲徳宗之猜暴而輔之以贄之褊急就使臣主相說至於終身而不離適足以疑四方增冦長敵而不足以安天下也故竇參之所以死天下歸於贄𨿽其事狀不白然紛紛之議遂至於此亦贄之所爲有以取之也其後贄居忠州李吉甫事之甚厚贄獨疑懼夫以一吉甫而贄不能料之則其胸中蓋亦淺矣安足以任天下之重乎故夫居大位者非才之難能惟器識之難有也器之不宏識之不逺𨿽有天下之奇材猶駕輕車馳駿馬而趨險陿之道徒足以速其傾覆爾而欲任重致逺豈不難哉此古人所以稱宰相自有體也

淸江三孔集卷十六

欽定四庫全書卷

淸江三孔集卷十七

宋孔武仲撰

碑

宋嶽州平岡縣王文正公祠堂碑

嶽州平岡縣故丞相王文正公所嘗治也舊有公祠堂嵗久寖敝治平元年知縣事張仲舒遷於寶積寺以公之歿更歷四朝而民奉事如初公諱昌字子明大名莘人太平興國五年登進士第授大理評事天子加卹逺方爲親擇縣令是嵗公承命以來爲政簡明百姓安之及其去老防遮道涕泣公爲人靜黙不幹時譽久之近臣薦其才乃歸朝以文章登侍從卒致位丞相秉國之政十有八年天下乂安公之澤被四海而玆邑之人徳公尢深宜其屍而祠之𨿽久而不忘也曾孫古賢聞於時元祐元年奉使湖南追感其家世且見謂曰開寶中晉公出守長沙至太宗時文正爲縣湖北父子繼蹤於湖湘之間小子不敏復位於此而文正之祠不大顯宜有碑銘掲之後世願以屬於子武仲嘗考近古名世之迹得公之遺事謂公功業宜爲王者相道義宜爲學者師恨不及識公也聞公之像實在近境欲一拜於堂下未能也誠得名載公碑以自托不朽其又何辭乃爲之述而繼以詩曰自昔爲相先試治民非但人事天意或然商周之師釣渭耕莘渉歷險阻知民艱難及其見用利澤加人龍之將升亦泥於蟠朋蛇侶螾畜智潛神雷風相趨遂濟丰年惟文正公之孝之忠之量之才之勲之庸卓大深長羣臣之宗天子仰之惟公議從元首股肱始卒一躬號稱太平三代是同大湖之濵今有公宮昔公宰是惠及纎洪肇自百里施於萬邦其遇也時其進從容勒之堅瑉以告無窮

頌

蕭何收秦圖籍頌

漢有宗臣蕭氏何名當髙祖伐秦寔佐其行入於咸陽秦帝之京金帛財物諸將所爭而何於此時惟圖籍是收丞相禦史二府之書獨發其藏而載以車至於髙祖收天下而有成功𨿽韓彭轉鬭於外平良效防於中若夫四方形勢山川阨塞民所疾苦戶口虛實指掌可知伊何之力蓋事之所以不治者以不定之扵其初至缺乃悔其何如惟何聰明超然特立方眾人之擾擾而思慮之所不及其爭則捐其棄我拾始之所爲若甚迂緩至其用之乃世最急此其所以論功第一爲侯之元聲施後世慶流子孫千載而下誰如若人

魏相諫伐匈奴頌

稽漢之隆孝宣帝時屯士分田實在車師匈奴桀驁侮我戍人天子赫然詔後將軍總戎其行震撲右地矯矯弱翁厥有正議敍次五兵具三不可兵驕則滅忿敗貪破間者匈奴善意弗衰所得漢民輒以奉歸不犯邊境擊之何名軍旅之後災害將生今之所患將相無良風俗薄惡水旱流行骨肉相殺嵗二百數此非小變曾不是慮乃錄纎介報怨逺夷季孫之憂不在顓防天子從之罷伐匈奴覆以威徳中外無事單於稽首遣子入侍三世稱藩靡不順者邊城夜閉牛馬布野惟是弱翁實相其成六十餘年海內太平嗚呼弱翁知所緩急撓帝之果奪將之執爰及季末多尙武功挾富怙彊以華易戎左右倡和不異爲同勝也滿矜否則禍殃積屍流血侵累陰陽隋以遼東而喪其國惟時仲淹追誦盛徳云其漢相兵略是識我思古人嗣爲此詩誰於興師子以告之

裴度不疑蔡人頌

唐元和中憲宗皇帝臨蒞天下有盜在蔡率其犬羊敢侮王制皇帝曰嘻遣兵討之赫赫裴公以相視師甲不再賦克有淮西捄昔之苛以今之徳推其肝膽安撫士卒以爲牙兵使在背側駢首駪駪出入帳門皆號凶仇敢保不姦操劍橫矛見者爲寒或說裴公是不可信反側之心或有禍釁不可去傋日與親近公曰不然此彰義軍我領節度民則吾民亦苟不宏我則不仁安有父母而疏其子蔡人聞之時則大喜父老感泣不敢有貳嗚呼裴公初議釋誅贊伐之謀亦旣有成凡畔可屠公旣活之又能擴然待以不疑其度有容其信足懷惟是新附察公意辭申光之民定於卽時惟人不厚不允於宗妻妾之訕兄弟相攻公平不巘一異爲同乃率是道以佐其國百姓宅心卿士效力出將八相海內太平二十餘年身爲重輕考其始卒莫非至誠嗚呼晉公今久不渝有烈在碑有迹載書我作此歌以貽薄夫

銘

信州祥符院新鐘銘

元丰五年十一月十三日信州祥符院大鐘成用銅三百鈞有奇其髙九尺有五寸厚四寸廣六尺有三寸主者僧曉儒鑄者諸杭張孝基越二十三日冬至擊之其聲渾鍠震動城郭旣浹旬觀者不休退則嘆息俱生善意於是州將虢略楊亞甫爲之銘而其屬魯國孔武仲又銘扵石以相之曰上下無疆旁曁八垠有告必聞大聲以震扣之則應不用則黙旣以時動亦以時息同僚得與飲酒席中有佳實三爲之銘云

外叢戈冑以捍偸冦中積防美以待君子旣密其外而黃其中久而不厭君子之風其周身之防亦可謂至而獨不克自衛豈非以其有味夫【右銘栗】

有物於此周其垣墻積鐵黝然雜以丹黃試辟其闉登其室堂晶英防白粲其文章玉綴珠連百千爲房被禍懷寶誰闚積藏衣錦尙褧中庸所臧丁寧美哉防者志之【右銘安石橊】

人知其淡而有味也而莫知其善擇友也其友謂誰吾黨有喜言物理者曰栗橄欖相善也合食之其味似葛夫栗良果也與之處而宜非其性相近耶【右銘橄攬】

杜克明銘

不善爲國其行有迹杜公猶天陰闔陽辟四時運動萬物生殖詰其主屍則不可得太宗爲主至有社稷公與文昭左右羽翼我以其決不以籌策問孰爲內王魏之直問孰爲外英衛雒雒百度張弛官司法式操其大者以道以徳太平刑措後世防澤未有實喪而名之得迨今稱頌以嗣禹稷老耼有言深不可測矢詩無窮作戒赫赫

李子堅銘

漢熄復炎後熒欲滅順桓之際統紀三絕乾騫坤摧下上倒植惟公之才丙魏蕭曹不生自先乃此之遭又居大位以弱勘豪莫私女謁莫彊宦寺太后主斷後兄梁冀更倡疊和梟磔虎視以臣立君又最難事公提肝膽獨戰其間羣凶反目掣後衡前而公不回益秉仁義桓桓爲心烈烈爲气危言鯁論如防平地屢擠得出乃不息犯萬歳之聲以驚投憾屹然奇表終隊一劍賢者死生系國存亡猶人有气正伏邪彊四體僵僕內墮肺腸自公之沒漢亦隨絀髙光之業當塗所奪彼爲不善身毀名閼惟公赫赫如日經天史載其光徳行有篇詩以嗣之扵千萬年

謝安銘

司馬渡江謝氏以昌猗歟文靖又族之良度量閒逺性識聰明不振不廹從容以成眾方岌岌視君無事謂如弗思疎密有意內姦不作外侮以消志淸忠上而夢爲妖太常其父司空其子琨奕朗於光有煒扶持左右以圖初終旣絕復續以昔之功沒數百年其能曷紹銘以申之惟後之詔

贊

四皓贊

漢承秦之暴天下之士𨿽不若周之貴然先王之澤尙未純息防士逸民或有自守一志爲人所不能者以髙帝之雄材大略駕禦四海凡一時之豪傑多甘其侮慢而四皓獨能望之以禮帝所不能得其從乃私從太子防其所進退皆靣折廷爭逆耳之詞父子之間人所難言而大臣屢攻而不可奪者而四人者防之不疑髙帝亦不以爲嫌但爲之驚顧而悲歌卒使謀夫之畫得行天下之計遂定此其上下之際何以至此其遺風余俗至於東京而風節益髙嗟乎後世去聖人滋逺俗薄士偸不知自重而天子之威益神未有出於至誠以身光士夫者而潛伏山林之人往往始異終合甚者以此出聲名取富貴而上之人待之加輕然則豈徒士之有罪哉亦養之不得其道以致如此若四皓之事亦亡矣悲夫

嚴光贊

余嘗登七里灘髙山崒然下臨淸溪顧瞻徘徊有遺脫世俗之意光之處此不虛哉及讀其傳攷其行事光與天子有里巷之舊卒不肯北面而臣之耳樂辛苦於山中此亦世之髙節非汨沒於利欲者所能到也東漢之世士大夫尢能輕富貴重防恥志有不合輒去其位豈非光之徒倡之耶光武乘百戰之餘威稱制而禦宇內乃能爲匹夫詘身神色無忤非好善而防其勢者歟可謂恭儉之主矣

雜著

蝗說

熙寧甲寅秋七月餘將還江南系舟於長蘆之川登髙而望見羣飛而至者若煙若霧若大軍之塵自西而東前後十餘里相屬不絕野夫奔走相告曰蝗至矣予曰蝗之來如何曰食我之田齧我之桑使我終嵗無褐與糧余曰嗟乎害無酷於此者矣野夫啞然笑曰此非吾所謂害也夫螟蝝之屬隨陽而動得雨而止幸而嵗丰時和則其類冺焉蓋𨿽甚可畏惡而其爲禍猶有間也以吾觀之今天下未嘗有無蝗之嵗四方未甞有無蝗之國也民之扵民勤矣罄其貲以裒種市牛暴肩背病手足以趨田事及嵗且成則老防相與計曰是將獲之以償官之逋負也又曰是將鬻之以足官之賦泉也凡終嵗矻矻而得之者皆非吾有由祖及孫嵗被其患而無有休期自燕及越其病一也然則其爲蝗也大矣今嵗之蝗不過遺種扵一方而毎嵗之蝗流毒於天下以彼未之知耶不然宰相可以請其有司可以爭矣何其無聞耶退因序其說

回氏畫說

江州景徳寺之畫壁有二石相倚出乎叢艸之間其上則枯木槎枒老竹森蔚而山鵲立其杪竦背俯頸若將飛去者大扺爲窮冬苦寒天髙霜烈物性凝定無葩華動蕩之意客語予曰此回氏之畫也昔有回喑者貎寢而明目常臥於寺之廡下喜飲酒而不能言有所言必以書自達俄告人曰爲爾畫此壁可乎則許諾初若不經意卷紙濡墨立語間而畫已就自此不復見矣或曰所謂回者呂也呂洞賔常以劍術防乎人間名聲甚顯後乃自匿所至稱回氏爲此畫者卽洞賔也於是設檻於外以環之至今二十年矣余謂洞賔有道者也夫有道者神完於內其於外也如谷之續聲鑑之接影故能隨萬物之形而與之上下至於蚖虵羊豕無所不入彼豈習爲蚖虵羊豕哉其所應者然也夫四肢百骸猶能值物以爲醜好況欲爲一木一石之形乎其俊偉奇健誠未足怪而世之學者方且殫翰墨之勤窮嵗月之力至於疲思竭巧失之彌逺而不知夫不學而能其夲末有異乎此也余欲摹取之而恐益爲畫之累也因記其大都而爲之說以自覽焉

壽說

人之蘄壽者何也曰欲其身之安必有以適其心也夫壽者必老請爲子論老之丑耳欲其聽也今塞矣目欲其視也今蔽矣手足不彊必掖乃起而非有向時之健也齒豁舌枯食噎飲泄而不忍觀人之飽也聲气漸散骨立枵然少者侮之賔客加疎𨿽不死而與世之人隔矣而人之所以蘄壽者何也而心志又最其大苦也夫人之生得意常少而不得意常多喜樂常少而憂患常多凡物之所以沮奪精神戕賊思慮者坌起而毛集方其有所不得也𨿽少壯之時顧視之頃焦然有不願防世意況夫已老易悲不堪摧折之年而其所憂者或病或死其爲哀戚愈多而事之觸其胸中者益紛紛而無窮縶而役之不使之休夫豈不大苦矣哉而人之蘄壽者何也且蜉蝣以一日爲壽人以百嵗爲壽鶴以千嵗爲壽莊子所謂冥靈大椿道家所謂神仙者又皆以萬數爲壽長不爲喜短不爲惡多不爲厚少不爲薄彼各有所受而不可以相跂而昧者必曰我欲久生於是談黃帝慕彭祖絀妻子屏滋味至於挽腸蹙胃以出納倒垂反接以運動甚者屑金石而飯之毒气一發肌裂而火出之人也其心不樂其形不舒常若坐囹圄而被桎梏而又終無所得而死矣而人之所以蘄壽者若何而可曰不喜壽不惡天修吾之仁義入以事其親而畜其家出以欽其上而愛其下不爲病招不爲禍媒口不擇味而甘也體不擇服而燠也投足爲安放意爲樂承四時之正順萬物之宜優焉防焉以待期焉吾所謂壽之說如此夫其心之適與其身之安相終始是亦足矣而人之所以蘄壽者惑也

雞說

鄰人蓄一魯雞一蜀雞魯雞之所以爲雄也枵然而大絕有力而奮行有勢視有光其翮之端若比刃距去地三寸然不常鬭也峩幘一眄則其羣駭而走所好者得啄其不好者不得啄甚則怒主人之孩有摶意主人曰嘻是又可乎哉乃立柵而幽之禁其出三月蜀雞乃霸其曹𨿽其才不若魯雞雋然而視一時之防無有與之匹者以素不爲眾所嚴故屢鬭以出威張半翼衡足而奮則莫不辟易以避其鋒於是稍稍侵魯雞之配而賊其好者矣方其礪磔而治其衣引呃而長號循庭除糓糓而呼自其意气之雄以觀之𨿽鸞鳳鴻鵠不我若也則於魯雞亦何有哉然以小而陵大也以寡而敵眾也向之弱而今之彊也主人寖不平之乃破柵出魯雞使快意焉彼其气剛而力壯閉之久而恚之深也乃擒蜀雞而盬其腦眇其目血揮數步毛散如雨蜀雞懦不飲食七日而死主人臘之以享客客曰物之報復如是彼蜀雞所謂不量力也故殺其身然主人之心亦幾於童戱矣哉

冰說

有物扵此出扵大澤因扵積水虎交扵林事乃大起其肇甚防久則有成浩浩濁河比車以行驊驑蹙踏跣足者傷老狐俯耳進退甚詳入此室防出享先王趨時之乏要利朱明萬口咀吞變化炎涼鄙夫不識敢請冥冥曰是非似玉者耶方圓廣狹惟其所受者耶白黒蒼黃有定質者耶利扵西北而不利扵東南者耶雨水爲異而履霜所戒者耶觸之則散孰謂之堅滑不可操其流涓涓畏白日光況炙與燔視鴻之來其族無存如邱如陵而不永年其名曰冰然吾知冰之理而不明其所始反以累夫子曰吾試言之矣此蓋气之所爲也大爲天地細爲萬物爲黃金丹砂夜光之璧爲崔嵬之山淩雲之材麒麟象犀猛獸長虵莫非气也而惟水也其質夲柔而又感於積陰之气以徼一時而有此形此其所以不能長久也吾聞之也立夲也不可以不剛不剛則不可以立大事也其謂是哉作冰說

靜說

天下之事生乎毫芒成乎無畔防一言不足以盡然總其大要則動與靜而已二者相維如舟楫之扵濟弓矢之扵射所趨𨿽殊而未嘗相防也𨿽然靜者湛然於內無所終窮動者紛紜扵外有時而獘則是靜者爲貴而動者爲賤也萬物之變轂擊波湧而至於前也則動以應之俄頃之間所動而應者已爲陳迹復散而歸於靜則是靜者爲主而動者爲客也故動之與靜其勢𨿽若有須而非所以爲靜者之敵也然則今有人坐扵空室塞耳障目欲使視聽不接扵外可以爲靜乎曰是謂禦物而不受禦物而不受物必聚而攻之爲我者寡爲物者眾眾攻寡寡者必破眾者必入矣安得爲靜乎哉然則平旦正衣冠坐乎堂上對其私暱嚴若君父秋毫之慮生扵胸中則齋戒以卻之可以謂之靜乎曰是謂持內而不縱夫不循其夲而彊有所持則見持者必憒憒而不樂不樂之積其勢將發如洪波巨浪躍於井竇之中橫潰逆泄其傷必多又烏得云靜乎哉故夫欲爲靜者未始能保其靜也古之聖人有以防乎外而非禦之也有以息乎內而非持之也今人有寶鏡柙而藏之方其在柙則於物未嘗接也及張之於戶牖之間則百物之形影妍醜大細爭入其中鏡之應物可謂煩矣而其寂然不動與在柙中無以異也能使其心與此同則可以言靜矣是道也非一朝一夕之力可以入也必取諸其源必索諸其根浩乎與天地俱窅乎與鬼神並積之久矣深矣則防天下之盛徳吾不憂具天下之大業吾不疑貧如富貴如賤毀不能折譽不能懈窈乎冥乎其中有眞而不可名乎此其不憂也治亂之理出防之度隱之爲情僞形之爲吉凶在乎外者日夜相勝而在我者豈有他哉舉此以加諸彼而已故黙而識之語而曲當此所以爲不疑也履天下之位而不憂應天下之故而不疑然則何適而非靜也哉動而不害其爲止也語而不失其爲黙也宵興晡食以聴天下而其所以爲安逸者常在也帯甲嬰冑轉戰千里而其所以爲恬淡者常在也若此者茹藜藿而不慍享玉食而不驕污俗不能遷濁世不能亂其生也膏潤流澤於天下其死也精與日月而常存天下之能事盡矣非黃帝堯舜何以至於此哉

說醫

潯陽有二人焉皆以醫爲業其一人喜求之於書凡先聖之經上古之論貫穿反復出入毫杪終日而叩之不窮及其用藥中者十之三失者十之七又有一人焉其家未嘗有書也特以意測之凡千乘之王一介之士有疾者必往焉察气聲胗毛脈退而志其吉凶安危之狀以求疾之說及其用藥亦中者十之三失者十之七一日皆造余而問曰醫之道何如余揖而告之曰二人其學術不同也而其中之效同其失之多少又同則其精粗果不在於學也夫學爲智者之用而非所以用智也古之神人有托於是以祕其迹焉而其應變之巧則皆在乎學之外今子欲進子之技以與古人善醫者馳逐爭先則其力亦不在扵學也吾特以吾之事觀之吾嘗學爲說辭矣兼百家之辧合周孔之迹間嘗施於人主之前而念夫金玉在左衮韍在右鈇鉞在前桎梏在後則神動思屈向之辭說皆顚倒失序已而徹嗜欲平好惡崒乎如太山之不動不知人主之爲尊匹夫之爲卑爵賞之爲榮刑禍之爲慘則气洋洋焉見扵眉睫之上曰我何憚於彼哉夫吾之學一也向也怯而今也勇向也屈而今也伸以無所矜扵外故也夫醫之說亦猶是耳今夫陋醫造人之家也不顧疾者之急而專以貲貨爲計入門則視其囷入室則覘其槖藥未出於其笥而納金於其懷較錙銖以爲輕重爭俄頃以爲遲速退則飾險說布虛語掩其儔以擅聲名故其心移於內其術亂於外切脈處藥動失其序而欲使觀六气之變動察九脈之盈虛是猶使聾者聽瞽者視也求其愈疾豈不難哉吾欲子秉要持一滌蕩心志忘利害卻非譽湛然平虛以我爲人行之十年術與神防意與天通可使死者生天者壽二人相視甚愕再拜而退毀書焚筆醫不二價期年藝益工考其效倍於昔時江淮之人爭馳幣而邀之其室大富

說琴僧元志

古者自天子至於士其講習禮樂無不在其間自少壯至於白首琴未嘗去其側蓋天地之聲藏於寂黙而不可以言諭有智者作焉析桐比絲諧協律呂以擬陰陽之妙用使聽之者喜怒哀樂皆有以自復於中和日引月長卒成其徳此先王化所以幾於神而成不言之治也自雅頌廢而禁佅兜離之樂並作於中國聽音者溺悅於新奇古樂旣斥而不用所謂琴者獨處士逸人取爲嬉好故其寓意多在於山髙水深風月寂寥之間古之爲琴未必然也越僧元志居其州之資福院少學琴於其師義海盡得其法餘暇日造焉爲余鼓越溪履霜二操坐者相與肅然斂容而聽之餘評之曰此非三代之中聲也夫中聲者使人趨之而防勞故其道可以久元志之琴方務爲淒切苦淡聽者如坐於深山長谷之間寂然不與世接其能久而不厭哉然余猶喜其趨尙髙逺出於塵垢之外也夫君子之學惡其多暇日而欲其無倦怠也故有投壺博奕之屬以休其心不使墮於非僻之中今元志之琴𨿽未能全乎先王之樂比諸投壺博奕不有間乎余於是欲學之而求其可以日相與處而數往來者惟元志也乃爲說以贈之

書離騷後

余讀屈原離騷以下二十五篇壯其文辭哀其耿介而憐其志之不廣也夫君臣之際去與就而已耳方其得志也從容廟堂非懷寵也及其不合也引身而避之非忘君也孟子仕於齊不遇而去三宿而後出晝不遇而去所以爲義三宿而後出晝所以爲仁仁義施於其君而身安名榮後世誦以爲法君子之事畢矣若是則屈原憔悴沅湘懷沙而死豈不悞哉或曰屈原楚之同姓臣也故不忍去其國外則不忍去其國內則其君惡之舍死何以哉是不然夫諫而不可去者惟父子之間耳臣之事君進退以義𨿽同姓猶異姓也故紂無道防子抱祭器而歸周彼防子者紂之叔父也及其不可與處則去之何況原之於楚懷王其屬也疎而曰不可去乎原沒之後百有餘年賈誼爲文以弔之其後誼事梁王梁王之薨誼自傷爲傅無狀哭泣而死誼如屈原必不堪其身而不自知其哭泣之過也則誼之爲人亦原之徒歟以二子之才智而死皆不合於道者學不考乎聖人也學不考乎聖人𨿽死猶不足以逃責故聖人者萬世之標凖也

讀杜子美哀江頭後

昔唐文宗嘗誦杜甫詩至江頭宮殿鎖千門細栁新蒲爲誰緑於是曲江四面爲行宮臺殿以壯之其篤信子美詩至於此嘗竊評之自晉宋以來詩人气質萎而風雅幾絕至唐諸公磨濯光煇與時爭出凡百餘年而後子美傑然自振於開元天寶之間旣而中原用兵更渉患難身愈困而其詩益工大抵哀元元之窮憤盜賊之橫褒善貶惡尊君卑臣不琢不礱暗與經防蓋亦騷人之倫而風雅之亞也自甫之歿其詩益重故能感悟文宗而使之有所更新然其施爲攺易不見之於政事惟嬉防是廣臺榭是增是豈子美之意哉吾於斯見子美之窮已死而猶不遇也余固喜詩願以子美爲師者又嘗誦其哀江頭之作故感而書其後焉亦以見觀詩如文宗者不謂之知子美也

六祖堂題名跋尾【堂在興國浴堂】

六祖之道行於南方言佛法者必由之而中州之人篤於戒律神宗皇帝召諸老都下舉揚祖風自是禪宗支寖盛又數年而浴室畫相爲諸公所表顯來觀瞻者莫不生敬信道之晦明固自有時乎汶公患其蔽障樂與人共見之其亦進於此者歟魯國孔武仲題

跋尾五黃【師是家所蔵】書也

周越書

越書近世不甚貴重然於眾人中猶屹屹有立庸可輕哉

蘓子美書

崇文北軒有子美書數行在壁又見所傳詩軸遺墨如新而斯人歿久矣爲之慨嘆

蔡君謨書

君謨書人多有之而簡尺尢佳蓋初不用意神完力余故可喜也

李建中書

近世學書者寖少如西臺筆法尢不易得聞其爲人淸直之士也

錢忠懿王書

宋興七世而國初僭僞之主家無聞者獨忠懿之子孫世顯於朝廷此其仁民忠國之效觀其遺書又知中朝待之有禮如此

君子泉銘跋尾

余嘗客齊安登赤壁以望洞庭靑山長江一目千里東南之壯觀盡於此矣又豈東坡上西山而逐臣逋士之迹幾無所遺焉獨斯泉未之見也物固有藏於窮僻不使人知者防銘遂不聞之矣況可得見乎

永壽縣太君告詞跋尾

事親之日短事君之日長觀愼思之所以請命於朝廷先帝之所以錫命於永壽爲人子者可以警矣

蘇子瞻爲元紹京命字曰齊老其叔父臺壽屬余跋尾

昔懿氏爲陳敬仲占曰是謂鳳凰於飛和鳴鏘鏘有嬀之後將育於姜五世其昌並於正卿八世之後莫之與京彼以數世難知之事決於區區之卜筮其積徳如何也未若以人事占之章簡公孝弟防潔宗族仰其祿者常數十人持心確然始終如一君子是以知其必有後也齊卿之報將於是乎在

劉氏家傳跋尾

元丰八年冬某以職事見河南劉公子長沙得與讀家傳自北齊至於本朝十更國姓而劉氏衣冠不絕忠臣義士文學之老世有其人公兄伯壽年逾七十精明如少壯時爵列三品而身防方外公以行學政事見器人主將方面期年政成且乘驛歸奏兄弟進退𨿽不同皆爲士大夫所推抑又一時之盛也嘗觀春秋之世區區晉楚分國一隅下至宋魯鄭地不過百里其卿大夫之貴且富往往與其國盛衰相上下今劉氏積徳如此子孫賢才衣冠世襲之盛其將與宋無窮乎十二月十三日孔某題

淸江三孔集卷十七

欽定四庫全書

淸江三孔集卷十八

宋孔武仲撰

雜著

碧湘湖錄

長沙有碧湘湖者自馬氏始也僧惠嚴吳人自杭州來依馬武穆重之一日思歸武穆曰公憶西湖耶乃爲置寺湖西而辟湖於寺外旁引羣山下通湘水其後惠嚴卒於寺至今堂中有眞身焉馬氏乘唐之亂竊有一方恃其兵力北鬭髙氏南盜嶺表遂爲彊國武穆始稱王卒傳子希聲希聲卒弟希範立希範卒弟希廣立而湖南亂矣希範最爲奢侈事土木作會春園興諸佛廟增賦於民上下凋困是時牙將丁思勤力諫不從遂自殺其無道如此獨武穆守節儉號爲長者待士有禮然絕山障水以奉一浮圖亦過甚矣其父子之所爲豈相逺哉然至今爲湖西之異觀余至眞身寺遂逰湘上憩喬木之陰觀魚鳥之樂日暮忘歸感馬氏之興廢而慨然於懷也因錄其夲末云

記言

孔氏子居潯陽城中怠於應接乃以二丁夫肩輿上田家坡歷寶嚴精舍而至於龍泉之原秋陽𨿽壯西風已厲松竹之間索索然頹檐敗砌脫葉相觸新雨初過泉水潺潺稻之未刈者僵臥畆上果在樹間予怠而休息而作扶藜杖曳芒屨登躡髙原路微如綫隨詰曲而往顧瞻兩鐘回望廬阜風景蕭瑟心曠爽而體逍遙若有忘身遺俗棲身山谷之意而未決者也乃以杖擊梧桐之枝而歌曰松風之颼颼兮可以散吾之憂兮泉聲之濺濺兮可以蕩吾之煩兮驅馳四方今有年兮追世奉俗禮文繁兮不如此居仰聽松俯聽泉兮又歌曰登彼髙丘顧瞻山川兮艸茂土曠人舒閒兮塲圃陰陰時果繁兮湓城之東吾故園兮捨之不得已歸亦適然兮方其歌也气正色怡聲如鸞鳳繞乎巖谷之間聞乎數里之外有一老叟龎眉皓首出乎林間而揖余曰良苦余不與世接久矣以子之容似有道者故來與子言將以質子之志焉抑子有帷幄沈深之慮乎曰無有邊陲金革之憂乎曰無子之名不掛於士師之籍乎曰我無罪【闕】

曰我無功入不肩隨公卿出

不身先士卒子之責輕矣內有厭俗之意外無官守之責知山林樂如此徘徊而不卽者吾不知其說也曰叟論甚善吾將與婦計之次與吾兒計之叟啞然笑曰已矣子之詐也昔列子居鄭貎有饑色國相遺之粟而不受其妻拊心曰妾聞爲有道者之妻子皆得逸樂今有饑色君過而遺先生食不受豈非命邪列子不聽也善防身者蓋如此豈決防於兒女軰哉曰吾之道未及列子而欲當其任耶是猶以六尺之童子負千鈞之重絕肩折脰而途不加進豈若量力而爲之之逸哉且衣不被體防士蹙眉食而不充腸勇夫沮气以此治人旬月猶所難合況與之終身防者乎子休矣訖將從子防姑少俟我叟黙然而喜顧而嘆逾嶺而去不知其姓氏

記防

夜半燭滅雜書陳前怠而卽寢若寐而牕壁之旁几案之上有物往來扵其間初以爲鬼徐傾耳而察之其聲切切焉蓋有欲而不顯者也曰不足畏也已此非穴吾之宇以棲其羣者耶就吾之糧以肥其軀者耶橢身而褐衣其態可憎者耶鋒尾而銛喙其相不長者耶悉悉率率喜微行者耶侮人而善走不可逐者耶溲矢之出不顧杯盤者耶馨香所在衮冕必齧者耶夫天地之生物也善惡各鐘其一偏之气故其溫仁者不履生艸其猛暴者吻決豬熊而是物也兩無所能焉徒能乘人之怠掩其所有以偸頃刻之飽故說者比之於盜𨿽然深宮大屋精甲守之跖蹻不敢過而彼方且搖尾於其間伺間爭利往必有得是亦盜之敏者也蓋亦有數焉吾疑其彊者先入弱者伺外聞主人之聲而知其怒心不持寸刃以齒爲刀不挾槖楮以啄爲槖弓矢不及桎梏不加是以若彼其肆也吾惡之久矣欲以藥殺之耶懼其訴我於帝也欲以術捕之耶苦貓之不稱職也燻之則恐焚吾之室也灌之則恐敗吾之垣也已而釋然悟曰久矣鼠之迹相交錯於天下也逃之於此必遭之於彼絕之扵夜必見之於晝亦何足較哉吾方且撤機捐智使彼視我若其儕焉庶其可以少安語未畢其徒皆捨衣投器卽卽焉若笑若語若愧若怒相招而去不知其所在

弔貓文

鄰僧有貓蓄之至十九嵗余每至其防則見貓伏火旁深目骨立其羣近之則怒作聲故其羣亦不敢侮也豈非以其老見畏歟一日有貓越藩而攘雞雛者防兵得而快意焉縶其足而倒懸之掠數百又熸之以湯火涎血交下不勝苦而死余始不知也旣而人告其死之狀又問之知其鄰僧之貓也余嘆息久之夫物之生莫不有死有不幸者爲可傷也已爲詞弔之曰汝托則安臥毳食鮮於十九年謂汝旣老儕不敢慢何不自重而作不善乃以盜竊死於鞭撲探湯之苦炮烙之毒吾謂防兵亦大不仁不原汝心騁其怒嗔汝無他才其職在捕動則赴之何擇雞鼠況其取防不尾不冠乃以耄昬而塞雛寃生汝之鄰死吾不知作爲此詩以載吾悲貓死之三日有貍終夜薄乎雞棲羣雞皆驚方兵之殺此貓也曰向亡七枚矣必皆此貓也不然爾攘一雛亦未至於死旣而知七雞之亡未必皆此貓故𨿽兵亦恨焉

記捨中櫻桃

吾居二月九日櫻桃始華又三日而開者半三日盛極矣蜂蝶之所采拾鳥烏之所驚觸則十已失其三四晨風之所淩撼晝日之所薰襲則十已傷其七八旬日之間存者幾何不復足觀也余嘗酌酒於下席淸陰而搴芳條脫英集乎衣袂其餘投於荒叢淺艸之間宻若刺繡爲賦詩曰一官容易住京華手植含桃見著花不惜金樽償美景去年今日在天涯蓋言佳時之可喜而人事之難合也及其衰乃爲惻然悲之春物莫不然而此花最先開故特可惜也𨿽然猶有待焉三月之暮眾芳零落而丹實的皪出乎緑葉之間尢若可愛則其防綴吾居之寂寞者他花未有若此之久也乃書以俟亦以記吾居之所有而詳於時節之變也

揚州芍藥譜【並序】

揚州芍藥名扵天下非特以多爲誇也其敷腴盛大而纎麗巧密皆他州不及至於名品相壓爭姸鬭奇故者未厭而新者已盛州人相爲驚異交口稱說傳於四方名益以逺價益以重與洛陽牡丹俱貴於時四方之人賫攜金幣來市種以歸者多矣吾見其一嵗而小變三嵗而大變卒與常花無異由此芍藥之美益専於揚州負郭多曠土種花之家園捨相望最盛於朱氏丁氏袁氏徐氏髙氏張氏余不可勝紀畦分畆列多者至數萬根自三月初旬始開浹旬而甚盛防觀者相屬於路幕帟相望笙歌相聞又浹旬而衰矣大抵粗者先開佳者後發髙至尺餘廣至盈手其色以黃爲最貴所謂緋紅千葉乃其中下者小人負攜以賣至於棄擲遺落不甚愛惜鄭詩引芍藥以明土風說者曰香艸也司馬長卿子虛賦曰芍藥之和具而後禦之說者曰芍藥主和五臟又辟毒气也謝宣城直中書省詩曰紅藥當堦翻說者曰艸色紅者也其義皆與今所謂芍藥者合但未有専言揚州者唐之詩人最以模寫風物自喜如盧仝張祜之徒皆居揚之日久亦未有一語及之是花品未有若今日之盛也余官於揚學講習之暇嘗載而之六氏之園與凡佛宮道捨有佳花防頗渉獵矣懼其久而遺忘也問之州人得其粗又屬秀州滿君【方中】丁君【時中】各集所聞得其詳蓋可紀者三十有三種世之有力者或能邀致善工列之圖畫可掲而防四方然未若書之可傳於眾乃具列其名從而釋之

靑苗黃樓子【葉小大間出千餘層或謂之千層閣其苖靑故名云爾】尹家二色黃樓子【與黃樓子大抵不異而間有初出於尹氏故名云爾】絳州紫苖樓子【初開時淺紅經數日乃黃或謂之紅玉樓子】圓黃【千葉而圓黃】硤石黃【千葉而黃】鮑家黃【千葉而黃大抵與紅旋心相似亦謂黃旋心但不甚髙大而又晚開也】石壕黃【一叢之間單葉千葉往往兼有】壽州靑苖黃樓子【與諸樓子相類而花差小】黃絲頭【其葉淺黃大葉中叢生細葉如絲也】金綫冠子【千葉淺紅間有細葉如金綫也】道士黃【千葉而黃最先開也】白纈子【花有結纈而其外深紅經日色則白纈外皆變白】金系腰【紅葉中有暈橫絕如金帯然也】沔池紅【千葉肉紅】紅纈子【千葉淺紅而葉端深紅也】胡家纈【千葉肉紅而有纈文】玉樓子【千葉而白上下葉中又出細葉數層】玉逍遙【千葉而白葉厚而大如仙然】紅樓子【千葉粉紅】靑苖旋心【千葉肉紅花葉成旋】赤苖旋心【千葉深肉紅】二色紅【千葉淡紅而葉端深紅】楊家紅【千葉粉紅】茅山紫樓子【與諸樓子相似而色紫】茅山冠子【千葉而淺紅尢忌見日自開至謝常以幕覆則色不闌】栁鋪冠子【千葉粉紅如柳兼疊成冠子】軟條冠子【千葉肉紅】當州冠子【此花揚州素有之】多葉鞍子【多葉粉紅其端如粉紅或成雙頭則謂之雙頭芍藥尢多開成鞍子故名】髻子【其色紫紅下有大葉其上細葉環抱而黃葉雜出於其間其香特甚】紅絲頭【大葉中一簇紅絲細細枝葉同紫者】緋多葉【緋葉五七重皆平頭條赤而緑葉硬背紫色】書紀傳後

論介子推

介子推𨿽不言祿亦不忘祿也而文公適有王事不暇論從亡之功推而狷潔乃毀其儕訕其君以爲冒義賞姦上下相蒙不食削迹而去故從者爲之作龍蛇辭以述其怨望自絕之心文公悟而求之終不肯出推之用心亦已狹矣夫昔人以爲天不人不因人不天不成興功建事人有與焉而推以二三子貪天之功以爲已力昔人以爲危邦不入亂邦不居以文公之賢二三子之協其危亂亦有間矣而推以爲難與同處以孔孟之去其國皆不欲速所以爲厚也而推以小忿一絕其君𨿽封而謝之卒逃以死此皆懟極怨溢而不知其言行之悖也嗟乎天下之士其始皆有欲焉而不可得乃文其言飾其迹以遂其名如推者多矣夫謂竊人之財謂之盜而竊名者庸非盜哉著論以儆焉

書晉語後

國無彊弱善防之則無事矣以區區之鄭居晉楚之間數十世而安秦並六國南面稱帝二世而亡其所以防之者異也鄢陵之事晉勝楚則彊避楚則弱然弱則安彊則危則是弱者晉之福也故範文子不欲戰以處弱爲功也諸大夫不忍悻悻之忿以決勝扵楚則是快一日之欲以遺禍於晉也此與饑者食堇何異今夫七尺之夫不知禮義忠信之節置之安逸之地則思亂然則平易無難者君子所宜處也漢武承文景富庶之後而匈奴大宛之禍被於中國唐太宗之時四夷賔服而辱於髙麗之師開元天寶之間萬里安枕而祿山之禍發然後知內無樂嵗外多彊敵未必非社稷之福也

書儒林傳後

由而有所至者道也使道出乎一則名不必立名之所以立者爲道之也故有聖人而後有諸子同乎聖人而異乎諸子者謂之儒儒非特治筆墨守章句也蓋不稽古不足以誠身不誠身不足以治人故稽古將以誠身誠身足以治人夲末相權以有立於天下此先王所以命儒之意也三者有不具焉則爲儒之病而非先王所以命儒之意也故其理則穴經之所明言其事則百姓之所日用居閨門而所學者從政在畎畆而所志者事君則儒術之所加者博矣豈獨在其身而外天下國家乎昔虞舜垂衣南面環而相之者十有六人上至日星下訖禽魚無所不治蓋其間有聖人焉有賢人焉聖與賢所得於道者大小不同而命之曰儒則一也有公焉有卿大夫焉公卿大夫所立於位者上下不同而其使儒者爲之則一也下至三代之間史氏之所書詩人之所賦入則當國出則總兵功烈聲光燿乎天地其迹𨿽不同而使儒者爲之則均也孔氏以四科進門弟子曰徳行曰言語曰政事曰文學其目𨿽不同而其爲儒者之事則類也豈滯於一偏而天下之故有所不通乎夫子路之治蒲孔子稱善者三焉則儒者之臨民見矣子貢使乎五國天下之兵霽諸侯之怒而宗廟與享其安則儒者之使四方見矣夾谷之防司冦麾兵以誅萊人齊侯畏義魯疆以辟則儒者之治戎見矣惜乎天未欲治天下七十子之徒在位者少使唐虞武周之功不復振於當世此時之不幸而非才之罪也自玆以來漢唐爲甚謀之良出於儒者爲多則儒術之效可謂著於近世矣間有誦先王之書而不知其所以爲書者至於行誼失中設施悖理彼皆梓匠輪輿之拙工天閒國廏之駑馬也曷足以爲才者累哉荀卿嘗論子張子夏氏之賤儒班固亦以謂匡衡張禹之徒獨能衣冠醖借無益於國若此類亦常不絕於世而上之人或不察往往不計賢不肖遂並其術而非之此猶責醫之不能而並扁鵲倉公棄之也闇莫甚焉故商鞅謂禮樂詩書之爲虱官秦始皇帝燔六經坑術士漢之竇后宣帝皆不喜儒生由徇其名而不察其寔之過也近觀司馬班範之書史記自申公至禇大西京自丁寛至劉歆東京自劉昆至蔡凡専門治經以師弟子相授者謂之儒林傳捨是𨿽一時之豪傑義動人主功施當世者不復以儒命焉夫三子之文章善矣至其分傳而名之喜出其新意以品裁人物之髙下而其說如此是亦述作之大敝也若此者蓋亦有由矣彼見冠博帯坐而歌者以爲儒之法度盡於此不知夫堯舜三代之命儒不若此而止也是狃於末世之見聞以爲儒者止於治筆墨守章句而不知先王以此治天下也豈不悖哉使後世之人學古者則滅裂於世務論今者則鹵莽於經術至有疊爲楚越忿起而相攻而莫自知其所守亦著書者告之不明之過也然則如何而可曰史之爲書因前人之是非而無加損於其間故命之曰實錄就其實而稽焉則白黑見矣名之未正則如勿名然則三子之說如前所陳者秪足以爲書之贅也

書谷永傳後

立乎人之朝廷而上得於其君次得於其臣言無所於違行無所於忤如是者於身則安扵家則厚於祿則顯於勢權則重是人情之所同樂也立乎人之朝廷而上不得於君次不得於相言有違於眾行有忤於時如是則罪戾及之矣身豈得安乎宗族罹患矣家豈得厚乎竄逐廹之矣欲爵祿之顯不可得也柄任去之矣欲勢權之重不可得也是人情之所同不樂也趨其所樂去其所不樂者天下常十九也此持祿養交之臣所以常多於世也如是則忠言安得聞於上正議安得勝於朝求君子道長小人道消不可得也君子之道消矣小人之道長矣求國家之長久社稷之無患不可得也嗚呼庸人之智非不知此也而常喜趨其所同樂則欲利之心勝故也余觀谷永之所爲其所謂利欲之心勝者歟永之在漢也身𨿽爲君之臣而實主王氏前後所上積千百言攻主上之過不惜痛切詆訿然至於王氏之失未嘗不爲掩抑而蔀藏之也王氏之善未嘗不爲羽翮而飛揚之也王氏之所欲發者流涕太息而言猶恐其不足以深入也王氏之所不欲發者片言只詞及之猶恐其或傷也於是王鳳果恱之待之之厚信之之篤漢之諸臣莫及也則其身固安其家固厚其爵祿不得不顯其權勢不得不重爲谷永者以其一身優防於權貴之間獲此四利脫彼四害計其用心𨿽漢室傾頺宗廟不食非予事也羣防暴長賢知盡誅非余患也黙自計曰倉廩實乎囊篋丰乎室中之妾美麗乎廏下之馬駿逸乎人生於世百年之間如白駒之過隙耳焉能捨此樂而鰓鰓然卹眾人之議慮後世之名哉永之大意不過此故其求日愈不足其心日至於無恥喪敗風俗污蔑朝廷及其末年卒退免於家則平時之區區自以爲必得者又安在也方是時漢室中衰權人用事正士擯辱憸人顯榮朝廷之士相薰成風而浮沈俛仰阿世取容者可悉道哉永儒者頗以文學政事稱於當世而其所爲如此鄕願之傑小人之雄故略論之云

書晉武紀後

有天下之美徳者能服天下之心晉武帝是也夫人主不患無髙天下之勢惟有而不恃之以爲貴不患無懾天下之威惟斂而不騁之以爲貴此二者皆人主之所甚難誠能期月於其間固已善矣而守之終身又天下之至難也已自漢以來欲治之主起於中國者相望而其能操天下之至難者何其少也漢之孝文唐之太宗皆有道之君曠世而後一遇之者也然馮唐言事訐切而孝文怒入禁中張蘊古罪不至誅而太宗置之大辟然則操天下之至難而不奪於喜怒愛憎者果誰歟以余考之晉武帝之徳可謂過人逺矣史稱帝宇量宏厚造次必於仁恕容納讜正未嘗失色於人質其行事則史之所論皆實錄非虛言也故納劉毅之贛諫奬皇甫陶之爭言用仇讎之子而不疑釋妖謗之人而不問其仁恕寛大之意發於宴語形於詔書聞其風者百世之下猶爲之竦動況其在朝廷者乎故由相國升帝位而天下不驚舉偏師平東南而吳人不怨及其後世天下已亂國勢已危而宗廟血食猶百餘年而後已豈非積徳之餘慶有以致之哉蓋有猜忌諫臣者如隋煬帝是也彼其初皆自謂天下莫我若也而詿誤國家至於不可振起由此較之則武帝之徳豈不盛哉惜其溺情宴安親用後黨而晉之衰亦自此始然其所守可爲來世法者不可以無述也故著論云

論華軼王恭事

天下皆知善之爲善斯不善也夫善者聖人之所以使人自別於禽獸然及其敝也貪者借之以招利黠者挾之以收名至於此則所謂善者果安在哉此有道者之所以嘆也華軼不奉瑯琊王命曰吾欲見天子之詔王恭舉兵向京師曰吾欲討君側之惡人𨿽潰敗不旋踵而亦足以偸少頃之快刼眾阻兵者其說出於善也𨿽然考其夲末而揆之以義則二子者豈眞善也方懷湣之亂劉石弄兵天子執辱元帝起於江南繼正朔之絕雪宗廟之恥𨿽夏之少康漢之世祖何以加焉而軼偃蹇自負獨不承令使軼之說行則是天下可以無王也安帝之世相國擅朝而姦臣用事其政可謂昏矣恭位非輔相政非已出也一旦連稱兵以向天子以誅惡爲言已則不遜而責人以順使恭之說行則是諸臣可以無上也舉措不足爲天下法而以臣抗君以外制內其首領橫裂何足悲也夫時已極而其命不可以不革民已困而其變不可以不通者湯武是也未至乎湯武之分則北面以終身而已矣此理之不可易者晉𨿽衰未有如此之惡二子者動不循理以殺其身亦天下之愚夫也哉

書唐憲宗紀後

運萬物制天下者莫如才所以駕馭道徳而馳之者也才大則視天下之廣如狹視萬物之眾如寡取之愈有而施之不窮如孟賁挈嬰兒養由基射尋尺見其有餘矣不見其不足也孰不欲爲天下之英才頋得於自然者亦有多少所有旣少故有施之於事而其力易竭枝易窮枝窮力竭矣則其長不足以自濟而其短見焉此無他才小故也唐有天下也更十八帝而其間號爲賢明者太宗宗憲宗宣宗肅宗宗始治終亂宣宗無他大略時不足深議而其尢卓越者太宗其次憲宗憲宗之功徳不及太宗天下所共知而於其用人之際尢見其才之不足也當隋之末盜賊連結滿天下於是豪傑並起而分王之太宗躬親行陣之間四面攻取不數年天下爲一而南面稱孤矣今日平賊而明日與文學之士論六經矣李勣尉遲敬徳之屬從容宿衛而房杜王魏之徒用事矣當是時近臣亦有以刑罰機權之說幹太宗者終絀其謀而獨任徳以化民行之未幾何時而天下富庶刑罰幾不用矣其政日就於寛大其徳日趨於髙明此非發於偶然乃其胸中所素有也憲宗亦以雄武之才承久衰積廢之後用兵選將誅鋤不義而河南河北以次蕩平自天寶以來徵伐之功未之有也然較太宗之功業未及其三四方是時𨿽有彊大藩臣擅兵於外而京師之富蓋亦不減於太宗之時其於財用宜不甚急而皇甫鎛以聚斂之功不旋踵而登宰相以裴度之忠上疏三論其不可終不見聽而尋亦貶逐余竊度憲宗何私扵鏄如此不過曰方用兵平冦之時非鏄不能集事其功甚大不可忘也嗚呼以天下之大朝廷之尊因民之財而取之何人不能而獨眷眷於鏄此無他其才不足故以小爲大以易爲難至於親暱小人隳喪大體而不自知污辱廊廟放棄勲賢而不自悟也太宗之優防如彼憲宗之卑逼如此用是較之則其才之小大粲然可見矣他未足論也余感其事而書之庶乎有國家者觀於餘言而亦有警也

書裴度傳後

大丈夫之處世其進退果能必得其志哉方其遭遇明主垂紳廟堂斟酌國命四方萬里莫不聳動奔走而服從之及間隙一開主志移易而讒邪之人掎摭其後𨿽勲被社稷澤流生民其零丁孤蹇與拘系之囚無以異此英豪之士所以慷慨而深嘆也晉公起於書生以文章中第數期之間致位顯近會憲宗有削平淮西之志遂登宰相公亦以宰相討賊自任一舉而擒吳元濟再舉而戮李師道四方跋扈之臣喪心失气遂使承宗獻地韓入朝方此時也公蓋自謂得志於天下矣旣而憲宗驕扵屢勝聴任不終而異鏄以財利進自此公迍邅跋躓所向不勝至扵用兵河北而元稹沮格扵禁中入朝論事而逢吉流言扵都下以至奏疏屢上請誅姦臣而不能得卒爲庸人所憎嫌摘其短逐之襄陽自公不復用而訓注之禍作矣蓋自元和以來公之出處進退與唐之興衰治亂相上下則其志不就亦有天數非人爲也方其爭論人主之前不憂山東諸侯而憂五坊使暴橫輦轂可謂得宰相之體矣夫禍亂之機藏於隠防似不足信類非常人之情所能察也而公能辧之此其所以髙扵世也及其晚節遺落世事盤桓洛陽與一時文士飲酒言笑有山林之髙尢知其不屑富貴而自得於塵垢之外也而史臣謂公結納後進以自求安豈不誣哉使公而在余𨿽爲之執鞭亦所欣慕焉

顏眞卿傳評

評曰眞卿當冦起河北之時以平原一城招十七郡之眾橫絕燕趙壯矣惜其應變之才寡能合其眾而不能用也及使李希烈以身防冦忠憤感發眎兵火如袵席𨿽蘇武何以加焉禍發於盧杞怨眞卿面斥其父矍然起拜乃蘊忿心嗚呼言之難也久矣沈吟者或失事機剛決者或與禍防古人取戒於韋蓋以此也

書裴垍傳後

余讀李吉甫傳稱裴垍判度支時交結權幸求爲宰相頗疑垍善爲傾側以媚權貴及讀垍傳惟見其淸謹峻整有知人之鑑才與時防知無不爲而不聞其結權貴以求位也矧垍之修身及其見於事業者暴著明白人主所憚天下稱爲賢臣而一旦捐棄素行奔馳邪徑以爭庸夫鄙士之所欲得此與其平時大不相似非人情也蓋立乎千載之下而不惑扵傳聞者恃其理在也以余料之方垍之爲學士吉甫爲相而牛李對防極詆時政之失垍居中考覆無所同異以此罷職其後憲宗出吉甫而相垍此二者皆李氏子孫所切齒而憾也當吉甫徳裕之爲政尢以恩讐爲已事嘗與吉甫忤者無不斥逐疑當時史官增餙垍過以恱人主劉昫又不爲刪正之故使垍之一人之身而乍正乍邪觀者莫能定也夫以垍之賢輔相天下門人故吏在朝者多矣一旦受譏曖昧身掛惡名而無一人爲之辧白而況山林之士哉用是益知毀譽區區君子無慍喜於其間也

書朱梁夲紀後

唐亡而更有天下者五姓凡五十餘年其暴虐恣睢朱梁最甚案全忠起扵賊軍弒二帝殺一後腥聞上下毒流四方𨿽盜大位而卒以兵死則天之報施豈不明哉末帝仁弱無應變撥亂之才而內有魏博之悍外有太原彊敵必亡之勢也然禍亂之植其日久矣豈獨末帝之罪耶

書後唐紀後

後唐武皇起於代北據有汾晉初非唐室之純臣然是時朱全忠弒帝殺後誅鋤賢雋其急於取唐意若饑渇而武皇獨當擾攘之中自誓終身不失臣節𨿽志未可量而大抵迹與朱梁異新書謂賦性【闕】固無他腸豈信然耶及莊宗起梁稍衰而全忠之謀臣猛將往往皆在屢破堅逐北扵河西之間帝獨運奇防以少克眾卒能乘虛入汴南面稱帝豈非一世之防哉然自此政刑日壞以致百姓流離六軍憤怨回戈叩闕遂用隕身迹其少時寵伶官暱宦寺其後卒以此亂天下則人君之好惡可不愼歟武皇夲姓朱耶卽明宗之與史又失其氏𨿽國號爲唐而髙祖太宗之英靈气澤絕矣悲夫

書石晉紀後

子讀五代史至石氏時兵力微弱何其甚也蓋自阿保機以來契丹益大控百萬有淩蹂中國勢故其喜則蕃鎭爲天子怒則人主爲匹夫方其盛也嘗長驅京師稅駕宮闕被帝服而朝羣臣矣然地非其據終不自安旣而闗河郡縣皆閉壘而爲敵國而徳光亦以病死其得勢如此而猶不能自立於中原亦見敵之易與也𨿽然禦之失其道則宦官女子尙能搆天下之禍況契丹乎使少帝用桑維翰之說勞謙屈己以安中國則晉之社稷可以無患而不忍一朝之忿輕違先帝之盟𨿽欲不亡何可得哉昔周襄王以狄伐鄭而終失其國故春秋之義討其人者不一而足晉髙祖夲彊人也急於安身而不知萬世之大計是以召遼爲援而禍移於愛子割地防敵而釁流扵無窮然則定大防制時變非明君賢佐其誰能之彼斗筲者何足算也

書周紀後

嗚呼生民之不幸而治世之難遇也自西晉懷湣之亂劉石擾於闗洛而海內分爲八九幾三百年隋文平江南而後天下合並爲一唐至昭哀而天下復亂彊臣悍將割裂區宇更數十年曆國四姓民敝極矣周世宗以英武之才用兵若神所向如意方此時帝之意慨然謂天下可平而享國不長大業中止又數年而後天下盡歸扵我太祖廢興之際豈非天哉周世宗力戰髙平觀兵淮上逐虜闗南太祖之功常冠諸侯故吳人謂世宗爲柴王太祖爲趙王蓋其威靈徳澤固己輝潤天地與黃帝湯武等矣安得不時乘六龍而禦天哉

書孫晟傳後

嗚呼君臣之分可謂難矣平居之日君南鄕臣北面而朝之營職守業以致其義此中人以上皆知而有智者所能守也然有甚難者焉利害之相攻禍福之相勝安危之變在反手間不順義則生順義則死至於此然後人才之彊弱見矣周之彊也世宗屢以勁卒十萬略地東南視長江可席捲而渡吳之君臣不知計防之所出間遣其親信二三人奉使中原求緩師而已夫以垂破之國抗甚銳之敵又以一介之使當萬乘之威其勢與夫委肉於狼虎何異而世宗問以江南之虛實使晟答之耶則將自危其主之社稷拒之耶則災及其身此所謂不順義則生順義則死之時也晟獨顧惜大計黙不爲應及逼以鈇鉞猶不忘故主南望而拜然後就刑晟之所立堂堂如此何愧於死節哉而新史抑之列於死事傳吾未敢以爲然也古者兵交使在其間蓋其所怒在敵而不逞志於匹夫也以世宗之聰明雄武在近世爲鮮矣而扵晟之節不能奨厲又殺其身焉亦與夫漢祖旌賞雍齒異矣卒不能一天下豈其度不優而致然哉

淸江三孔集卷十八

欽定四庫全書

淸江三孔集卷十九

宋孔武仲撰

文

祭甘露泉龍神文

惟神蘊靈徳之無方超萬里而一息上下天地無有隔閡而蟠於一水之間豈非待其時而後發歟今亢陽爲害自秋至春原野焦涸首種未布此神施澤濟物之時也蓋齊之有司奔走羣望經嵗歷時而嘉應寂蔑咸以謂變化出沒號召風雲者莫如神之敏也是用有請焉刺史無狀其誠意不足以感動然齊人之望其亦至矣惟神閔之謹告

祈雨文

旱暵爲虐詩人所疾嵗不一登民憂百出矧齊之旱自秋及春種不入土邑多流人云雷其興下雨滂沛施功一朝可及終嵗神食此土當爲民憂民望久矣無爲神羞

謝晴文

雨潦爲患至扵累旬屢修禱祈以答人望防神之力啟帝之心攘除積陰烜以白日大宇之內咸樂其生賽於靈宮抑有常典尙享

祈晴文

古之善爲治者一言之發而天地爲之響應故能轉禍爲福以壞爲成今積雨不時害扵牟麥禱祈屢修而霖潦益甚誠之不至而不足以動扵神明此所以夙夜愀然憂職業之廢也然神巍然廟食而吏與民齋戒以奉之爲日滋久若陰勝而不抑陽弱而不持民危而不扶物病而不救豈吏與民所以事神之意哉雨𨿽久及今霽止猶有賴焉惟神閔之尙享

又

積陰爲沴禱扵靈祠漠無報佑豈神不知朝云浮浮閉藏天圍暮雨防防溢於陂池稻方甚弱麥種未治二者交害農益怨咨丰荒之事漫不可期嵗一登稔實天相之如何淫雨不以其時稼穡摧傷人以嗟咨齋戒奔走敢禱靈祠捲藏陰慝以舒明離俾民相慶鼓舞以嬉収功頃刻惟神之爲

謝晴文

瀕淮之地背秋渉冬而田事未畢故一有淫雨則農功垂成而又敗之是用有禱焉賴神之庥應不旋踵云陰觧駁照及容光南畝之人奔走相賀齋戒以謝惟神貽之

謝雨文

維春之初萬寶向茂祗禱羣廟而時雨沛然積旬郁湮散爲和气神之功徳閎博深逺牲牢簧鼓未足以稱敢修薄薦以寓厥誠尙享

祈雪文

嵗律將暮宿麥盈野亢陽連旬甘澤不下隴畝之民蓋多懼者淒然回飊渰然興雲播爲嘉雪余施及春應玆防禱其在明神尙享

又

詩曰上天同雲雨雪雰雰先王訓民以田而事之在天者人力不能爲也故以雨雪爲喜及一得之則稱道詠嘆形於章句然則系扵民者豈不重哉今嵗將更新祈禱亦至而亢陽爲梗美應未臻則民事之柰何而刺史亦難勝其責是用有請於祠下惟降之嘉瑞以慰民情而協於詩人之詠則神之恵賜爲多尙享

又

嵗律其暮久苦亢陽南畝之民憯然失望趨祠下禱求亦至而密雲未合嘉應難期況潤物之功莫如時雪陰恵所及闔境是瞻敢具醪修以薦誠悃尙享

謝晴文

霖潦乘秋爲民之患渉旬不止上下憂之祗率常典吁聞神聽有應若響升於東隅天地淸肅川原亢爽就我穡事躋於有年神之慶賜莫與爲厚爰陳菲薄以薦厥神

秋賽諸廟文

嵗在丁巳淮海一方欲雨而雨欲暘而暘和气浹充嵗以丰穰旣溢扵囷旣羨扵塲匪人之智能贊陰陽惟神之力幹之杳茫潛之無間播之無疆俾物蕃腴無有壞傷俾民佚樂靡近凶荒惟古秋報聲於樂章功徳之隆疇其敢忘挹酒扵壺登饌在堂神其無恫顧此馨香尙享

代李待制祭李璋文

聰明足以應變寛大足以長人此人之所難兼而公之所易富而不奢貴而不溢此世之所罕有而公之所長故出入勤勞而忠義不隳其守險夷更渉而志气不易其常宜享龎眉鮐背之錫何不幸而今亡嗟乎天下之事有不可知者如公之隆盛顯赫而以秋毫之過失謫荊楚之窮鄕譬日月之一食庶幾復見其輝光乃須防而埋沒卽長夜之茫茫此公論之共惜豈余心之獨傷惟從容扵平昔固繾綣之難忘撫逝川之不反徒隕涕之浪浪望素帷於千里緬獨處兮此方往匍匐而莫得聊酒奠扵一觴嗚呼哀哉

代邵資政祭歐陽太師文

嗚呼聖不世出賢不時有繄公之生與治爲耦仁皇在位公奮羇旅聲聞溢發翔於天衢文章獨行後無軰匹眾星煌煌孰較斗日初登侍從進預宰司四十年間亨塞險夷坦不爲機獨與道馳臯防之言藏在簡防周召之烈聲扵金石脫屣重位昔聞其人公力方壯聯章乞身帝曰咨嗟惟餘舊臣安車駟馬從容裏第少休其勤僉謂再起國之不幸人也今亡山頽玉折聞者隕傷贈官太師增賚後祿哀榮則然公去不復某之不肖公遇優隆緒餘之及其得則丰公在潁水我官畿東哭不爲賔窆不及視終天之訣此痛何己不腆羞醪致奠千里嗚呼哀哉

代史大卿祭唐參政文

惟公以仁爲輿以義爲輈不詭其馳惟志之求囁嚅所忌睢盱所仇初爲禦史廷忤天子忠忘其身豈卹南徵亦旣詔還遂登侍臣他勇扵初公挫益振出入三朝乃貳帝載同時諸公孰敢倫軰有蘊在中發常不疑帝曰欽哉惟我屏毗辧章鎭撫惟爾之爲國步如川賴以遄濟爲日猶新而公已逝帝咨羣公喪我良肱增官文昌以托哀榮江陸之墟距國千里銘旌南還出漢之涘昔拜扵堂今奠扵次昔聞公言皎皎心耳公逝不還我慟何已益大其門惟公有子嗚呼哀哉

祭孫巨源文

嘉祐之中公居館閣我以諸生預公薦擢十八年間患難流落公歸翰林天寵彌渥勢將大用參籌帝幄釁生不圖疢疾橫作秀气淸骨付之冥漠公之文章美麗閎博虹霓垂天収之把握讀者醒然消酲愈瘧度量渾渾不見垠崿粹美積中發見顏角今其不幸聞者嗟愕惟鄙不肖幽憂寂寞望公之喪涕隕如索冩哀此文侑以羞酌

祭周茂叔文

嗚呼先君之壯實難取友逢公豫章握手歡厚二十餘年不知其久險夷之途道義同守蓋公之行坦坦其誠仁於鰥孤信於友朋不戚於貧志气內足不撓於勢廷爭面觸施之吏治或猛或寛眎俗張弛民謳翕然旣敏以明學問又篤縱橫馳驟瀚漫瀦畜先儒論譔嵚﨑詰曲獨纂聖微浸釀醇熟有書可傳萬世之讀惟愚不肖防也侍側公故憐之以勉以飭稱譽所長以灌以植確如一朝不見厭斁公之始終明白純宜享遐年顯大當世如何不幸纒疾艱躓苦瘠日侵遂以歿地報酢如此孰曉天意廬山之陰松柏蒼蒼歸厝其丘日吉辰良悲號一訣萬世之長寧不我顧有酒盈觴追懷平生曷日而忘

代祭傅夫人文

萬物之性摧落於秋方春或隕理不可求嗟維夫人其徳則修旣婉以卑旣靜以柔固宜遐年享天之休如何方少抱疾弗瘳窈冥之中孰主厥謀古亦有言生也若浮來鑑誠諶歆此醪差尙享

祭楊亞甫文

惟公於文爲富於行爲修淡然視世應而不求循吏之選出臨此州以誠革欺以靜鎭浮不爲嚴猛持之以柔不示臧否接之以周民以不爭吏以無訧仍嵗丰登秔麥盈疇東南之最公處其優秩滿將還而屈公畱疾無甚苦日冀乎瘳遽奪沖气歸形一丘某等不才與贊軍謀【一作籌】防公慰薦恩恵實稠葩華之春黃落之秋公斾舒舒從以優防望公陟明今返扵幽銘旌東還塗川悠悠奠觴不飲語訣不酧泣薦斯文有涕橫流

祭曾子固文

惟公文爲世表識在人先憤道之息志於必傳絕眾超羣自其少年況有宗工援引於前雷動風興聲薄於天匪獨考古窮探簡編又達世務不以迹牽瀦爲積澤決爲流泉威爲秋肅施爲春妍時軰謂公徳業之全外將六州晚直西垣商盤周誥日代帝言樞廷鈞府眾曰必遷壽柄誰操付與何偏山摧玉折反掌之間士亡宗師國失能賢我少方防公發其源長仕岱陰從以周旋決疑辧惑一語不捐或鉤其細毫積絲聮或究其大苞方括圓面奨所是奪其不然粗若有之公賜多焉公方擇隠在湓之壖我亦於此謀安一防謂當優遊從公扵田幽明隔矣所志不宣茫茫大空孰招以還或當上浮追躡列仙決不沒沒凡魂比肩公名播後不待銘鐫公子俱秀當復大官念當防哭阻以山川東南悠悠不見新阡斂不造帷窆不持棺徒有傷悲爲涕漣漣

疏

大行皇帝上仙散道塲

伏以寶歷無疆方比南山而祝壽塵寰已厭俄聞夜壑之藏舟音傳置郵哀動城邑大行皇帝道邁今古功格天淵羣賢協徳扵中四夷欵塞扵外東岱將陳扵檢玉鼎湖遽泣於遺弓乘雲而歸帝鄕不累扵事物憑幾而傳頋命益鞏扵基圖輒資仙梵之贊揚以慰臣民之號慕伏願乘順妙有超悟眞空禦六气以逍遙夲無生滅並三光而臨照永奉威靈

焚黃疏

元丰七年六月二十九日宣徳郎新差知潭州湘潭縣事孔武仲謹告扵先考中散先妣太君楊氏之墳吾家不幸怙恃相繼喪亡其後諸孤散仕四方靡有定處又十一年而後文仲平仲並官扵朝賴天子仁聖以孝治天下許以子恩推及父母粵今四月得告贈先考中散大夫先妣徳化縣君已附遞往火山軍文仲収掌供養外有錄黃二軸謹因平仲南歸焚獻於墳下魂而有靈膺受多福武仲無任涕泣追慕之至謹告

先妣忌日開經

伏以欲報之徳𨿽逺益深適臨諱辰敢修佛事庶憑法力不墮塵緣

忌日散道場

伏以蒿裏送歸屢遷於急景萱堂侍膳永隔於慈顏當諱日之載臨在時思而尢切乃防祗園之法侶俾宣我佛之妙言俯贊哀誠仰資冥福伏惟諸佛證盟謹疏墓志銘

仁和縣君許氏墓志銘

夫人姓許氏衡州衡陽人處士永宗之女朝議大夫黃公之妻黃氏於衡陽爲大族朝議扵時爲名臣夫人年十有八歸黃氏事舅姑爲賢婦佐其夫爲賢妻有子而爲賢母朝議公立身以道時列王庭出守方郡處進思退燕休於家夫人與之齊凡五十有八年年七十有六元丰七年十月二十一日卒於第捨自始封至卒凡四受縣始於金堂終於仁和云明年正月九日葬於東郊某原夫人防而令淑愼靜寡言不喜白人是非自奉養甚約而賙施無所顧惜奉佛尢専平居未嘗有疾比老起居飲食如少時其將終也具肴酒合親屬從容語訣付以家事逾二日而卒子男二人長曰鈞忠正軍節度椎官次曰錡全州司理參軍女三人長早卒次適耒陽主簿孫欽臣次適衡陽進士狄光孫四人長曰端權知歆州翁源縣事次曰竦潭州湘鄕縣主簿次尙防嗚呼夫人之志行與其福祿始終之盛充具完合皆無憾者惟其傳於後爲不朽載於久爲無窮宜有可信之言刻於金石此其子若孫勤勤以屬余所爲銘者也乃爲掇其大要而書之銘曰

女徳伊何惟順之宜婦道非他夫子之隨夫人之修匪跂匪激循其分守以有成徳人歸以譽天錫以年噫嗟夫人福祿之全

吳氏夫人墓志銘

夫人姓吳氏世家扵撫州金谿贈尙書屯田員外郎徳鈞之曾孫都官員外郎敏之孫處州信丰令防之女淮南節度推官知州上饒縣事李君介夫之繼室也二十三而歸五十而卒卒之明年當元丰八年九月初五日而其子侁仿以書屬余以爲銘昔夫人之子份篤學而早世餘石銘之間未再嵗又銘夫人之墓嗚呼康寧壽考世之所謂福者付與於人無有匱竭而造物者嗇之何耶以夫人之積徳累行而報施如此其薄所謂命者不可知而爲善未必祥耶此余之所欲載而使後世知之也夫人以孝事其舅姑以禮相其君子其訓諸子以義其接婢使以仁其事上不以勞故懈其居喪不以久故易其念父母不以壯老故哀其卹孤不以非已生故薄李氏家世貴顯親屬百餘口無內外長防卑尊之人皆推以爲賢而李君亦曰吾縻於小官邅廻蹇塞之日久而心能安之者吳氏助我也夫人之大母曾氏諌議大夫致堯之女博學善持論夫人少習之故於文字多所通觧尢喜讀佛書及唐人歌詩有子份侁仔仿份及仔早卒餘皆應進士舉女一人嫁進士葉觀夫人墓在金谿歸徳鄕之株塘原其卒在上饒官舍以元丰七年九月二十四日也銘曰

李氏寓洪藹蔚蕃昌至扵婦族必邦之良夫人家撫族良且大夫又得從協相於內善積有餘顧不足年夫方壯彊婦棄而先歸葬株塘松柏始植防長於斯今又安宅

道士卓君墓志銘

卓君名玘字磯石泉州晉江人棄家爲道士逰四方嘗北濟大河南出嶺表公卿大臣多與相善成徳軍節度使畱後李璋奏得紫衣呂誨自禦史謫守江州請君居天慶觀凡十八年乃退屬其事於弟子胡洞防元丰元年五月某日卒作三頌以遺所常往來大較皆落去世累追逐神仙之言享年七十有五以九月某日葬於徳化縣仁貴鄕陵家壠君天資俊明學問不倦自道家書及星辰五行相術壬遁之說推考皆得其要與眾人接言若不能出口及燕閒議論援古證今出入百家聽者爲戄明扵事變深沈有謀慮未嘗苟發其所然否人多不能損益也天慶觀久廢不治枝扶敗傾以度嵗月君身持儉約下與廝役同食斥其贏餘以治新之壇塲殿室皆用道法儀學者益盛自君始及其卒也聞者皆嘆息弔者皆哀余早與君善常奇君才而惜其不爲世用其來過九江適當君疾叩門將見之君方寢未寤明日而君卒嗚呼死生之際其遷徙迅速蓋未足道者謂惟文字可以傳於後而致余所以厚君之意乃爲之銘曰奄兮忽兮其化以疾生與歿兮若屈伸膝君所自達余又何悲其傳則永鑱此銘詩

故隴西李君墓志銘

君姓李氏諱份字文叔洪州新建人也李氏世爲江西大家其貴者列侍從以至爲卿爲郎皆有顯聞於其世外親旁屬累至公相家藏書萬卷君兄弟若干人皆進扵學或由鄕舉登進士第君爲人靜専而刻苦自勵六經諸子之說窮晝夜講求非食與寢書未嘗去手滑稽漫戲之言紛華盛麗之好不出於口不接於耳目人以謂君必將有盛徳以大其宗門年二十以疾卒於江州又期年而其父幾甫官信州數與予往來道君之平生未嘗不咨嗟嘆息繼以泣下且曰吾兒生無以見扵時庶幾有聞扵後也爲我銘之以信扵無窮余譬觧之曰士生扵世𨿽有聰明敏捷之才而教或不盡其方學或不竭力或中道而止以忘其素習或見利趨逐而溺扵其心此朋友之過而父兄之恨也今文叔皆異於是惟其年之不長不得成其志此知義理者之所能平𨿽聖人猶不怨也子又何悲焉𨿽然余不可以不銘君卒於元丰五年五月某甲子以某年某月某甲子葬於某縣某里某原也系有先侍郎尙書之碑金部司農之銘此不著著其不幸短命而死者以慰其親云銘曰

苗而不秀者有以夫君其是已士亡良朋父失賢子西山峩峩播以章水其生勤勞歸息扵此嗚呼其己矣夫

淸江三孔集卷十九

欽定四庫全書

淸江三孔集卷二十

宋孔平仲撰

古詩

馬上詠落葉

防防林中葉落勢殊未休念汝春夏間芃芃一何稠朝煙坐蒼翠暮雨借膏油及今乃委地只以借馬牛焚之揚其灰或用糞田疇當記排空岀結陰彌周周物生固有數時去安可畱況汝易擺觸性質夲纎柔惟有松竹秀獨當天地秋

使紙甚費

家貧何所費使紙如使水親交或見遺自買不知防置之几案間數軸俄空矣作字夲不工學書非不喜不知何故盡疑若有神鬼若云隨置郵性復懶牋啟間或彊爲之皆出不得已橫斜若幡腳齟齬如鴈齒數易僅能成紛紛多廢委敍致失輕重畏愼防觸抵往往己緘封時時又刪洗遂令巾衍竭大半或緣此昔無楮先生云自蔡倫始假令行竹簡禿野未供使人生有知慧不若愚且鄙古來取卿相未必皆經史誰教識防畫空耗五斗米咄嗟爲此詩又是一張紙

謝王通叟回紋詩

北風吹波客桅折尋陽維舟不敢發觀君和我回紋詩滿眼春光破冰雪山間玉少白石多造化積英費融結如君藻思豈易得姓名盧駱推前列他人平步取卿相乃獨區區困羈絏江湖漂泊隨斷梗嵗月崢嶸逼華發頽然放肆孰可測一馬固能齊萬物胡琹𨿽已隔黃壌寶燈吐欿髙於月人生樂事君得多誰羨腰金擁幢節

送王通叟

潯陽江頭夜吹簫旁若無人聲正調問之誰何天鬻子謫官東南數千里當時司馬泣琵琶君獨怡然奏宮徴但能如此防世間於諸榮辱何憂喜

送朱君貺徳安宰罷任還

潯陽五邑誰善政歷陵令尹朱爲姓孜孜常以民存心四境安娛吏無橫吾愛其人頗眞率笑語詼諧喜譏評山有猛虎藜藿長人得朋友衣冠正當時文學推第一濶步靑雲乃蹊徑大賢百里固非地赤子三年且無病如君才智可自逹今歸朝廷惟所應君臣昔以譬壎箎吉甫文武陛下聖當陳半策綰萬金翩翩六翮淩風勁江邊鐘官老鑄錢坐髀已消窮且瞑倘君冨貴不通書當驗行藏素非佞

用常甫元韻寄彭澤曽移忠

淸秋古邑气象開健令曵組從南來淵明已往狄公死繼有賢者荒山隈九江安流息駭浪百里和气迎新雷積年逋事一朝決落筆翩翩何快哉幽潛曲折皆照見正以寶鑑懸髙臺古稱豈弟民父母君視百姓猶嬰孩近來俗吏狃文法往往習尙以利回惟君用心知自性造次所發皆矜哀政成訟簡當暇日間或吟詩持酒杯言辭泠泠韻不俗識子眉宇無纎埃長篇示我已逾月詩債甚久煩君催我如荒田廢畊墾嘉糓不植歲且災爲君鉏頑揠枮槁滿把所收惟艸萊金山萬丈絕梯級手聚沙礫空成堆龍鱗難攀徒自苦狗尾彊續良可咍想君風采方引領忽見溯浪停髙桅迎門倒履喜如沃相與一咲傾新醅曹亭孤峙眺回逺杖策共尋幽磴苔諸峯積雪倚天白此處詶唱須淸才老雞爪觜未易犯斂翅避子甘低徊

送周元翁赴省試

靜如秋潭月秀比玉山岑濓溪素積善遺澤乃在今一鳴先眾人再鳴慰我心茁芽舊固好浚養日愈深嵗暮冰雪气闗山車馬音去者轍相結豈止旅思侵期君賈餘勇梟俊將成禽策功居第一受賞綰千金髙堂遲捷布華發正盈簮

因讀黃魯直所與周防曺詩詩與字俱好以此寄之

魯直之文如電折霜開魯直之書如雨行冰散駸駸步驟日加逺與子三年不相見庭柯未長一尺圍起視孤標挿星漢昨朝誦子所作詩使我自失長嗟嘆我衰力薄空辛勤直欲爲子焚筆研此才不使重臺閣四十靑衫尙爲縣南山積雪玉倚空髙亭壓城天北風安得與子跨飛鴻與我共哦淸景中鏘金紆紫世不空豪傑卓犖豈易逢願言與子長相從四方上下爲雲龍

寄子由

晨興悲風鳴霜霰集我屋忽驚嵗云晚日月疾轉轂穴虫知天時閉戶各潛伏而我亦勞止擾擾尙馳逐宵徵戴星明暮飯多見燭灰塵雕須眉銅臭蝕肌肉念當投劾去牽繋五斗粟豈無數畆田亦有千个竹平生羨爲農水旱憂不足空效鳥雀饑喞啾如聚哭內顧復遲回行藏類羝觸長卿著犢鼻揚子投天祿岷峨能生賢獨不主爲福如君乃棲棲似我宜碌碌連山積雪壯霽色明羣玉對此想淸標凜然疑在目安得兩翅長髙峯逐黃鵠飛去墮君前綢繆論心曲

元丰四年十二月大雪郡侯送酒

平明大雪風怒嘷屋上卷來亭下髙更深更密皆能到所在紛紛如雨毛堆牀壓案埽復聚取筆欲書冰折毫須眉沾白催我老自頸以下類擁袍此時只好閉門坐右手把酒左持螯柰何防岏據聽事千兵踏借泥如糟彊登曺亭要望逺紙傘掣手不可操黒陰遮眼鋪水墨寒气刮耳投兵刀饑腸及午尙未飯更搜詩句無乃勞幸有使君憐寂寞亟使兵防分凍醪余𨿽不飲爲一釂兩頬生春紅勝桃醉眼瞢騰視天地蜾蠃螟蛉輕二豪勿令小暖气便壯自笑世間皆我曺

寄常甫

北風三日雪南湖一尺冰晚雲遮望眼不見玉山城

宵興

我眠何由安撃鼔中夜起出門若秉燭月色照千里屋瓦防有光紛紛雪正委淸寒薄駝裘六合气如水旣歸整燈火危坐閱書史羸僮拭眼睫侍我色不喜問之彊應對固以噤口齒金壺澁冰澌城上更屢死戍兵飽且昏汗漫睡方美援桴𨿽賤事其寔闗眾耳柰何司晨夕倒錯一至此惟有赤幘雞嘐嘐鳴不已

十二月二十五日大雪

前時大雪風擾之有無厚薄皆不齊今朝大雪無風色下隰髙原總盈尺由來此物夲陰气偏近黃昏落尢劇斜縈碎委百千態不是天上誰做得錚錚鳴霰已三日厭坐北聞滴歷自非猛下意不醒半夜一天星斗白漫漫玉琢人世界蹂踐成泥眞可惜呼童梯屋器貯之猶得煎茶待嘉客

城東作

九江𨿽僑寓城東乃松楸泉府固勞冗十日得一休朝出暮可還駕言循故丘雨洗川原淨鳥啼巖谷幽白楊吟悲風澗水咽長流江西走濁浪中有蛟鼉遊可望不可涉裴徊倚山陬耽耽林間鴝嵗老爪如鉤飛下啄余祭肉食惟自謀

詠道上松

長松髙落落積雪白皚皚鱗鬛凍且僵鬱結久不開觀其纒壓意直使同枮荄雁帶寒光去鳥傳春信來防陽入直幹生意忽已回豁若醉初醒整頓出塵埃秀色媚山腹孤標摩斗魁時至自當復安得長摧頽若非根夲壯何能異艸萊

狂犬

吾家有狂犬其走如脫兔撐突盤盂翻搜爬堂廡污逢人吠不止雞噪貓且怒固難在家庭只可守村墅不見已半年意謂少懲懼昨日至城東搖尾喜若赴銜衣復抱膝屢叱不去一躍數尺髙其彊乃如故豈惟性則然汝分亦天賦未聞有驊驑蹄嚙棄中路安敢攜汝歸重令兒女怖

子明棊戰兩敗輸張寓墨並防見許夏間出篋中所藏以相示詩索所負且堅元約

平生性好墨以此爲晝夜陳爾何爲能使我心化四方購殊品十倍酬善價江南號苐一易水乃其亞古錦綴爲囊香羅裁作帕精粗校白黒情僞攷眞詐欣然趣自得其樂勝書盡英英淸河公風格繼王謝語舊則鄕邦論親乃姻婭前時偶休澣亟之城南捨所嗜與我同奇蓄乃自詫奕秋約籌局張寓賭龍麝貪多而務得亷遜或不暇鈆刀試一割駑足效十駕決勝有如兵必爭還似射黒云半離披玉焉恣蹂借初鳴已驚人再鼔遂定霸物情矜俊捷天幸防假借功成不自髙垂首甘防罵【子明每棊敗語則防】但當償所負然諾重嵩華彎弓旣有獲豈不願鴞炙滌硯竢見臨倒屣出相迓陵尊且犯貴此罪在不赦更許觀篋中前期指朱夏

再寄子由

湓城趨髙安相望若鄰屋思君腸九回終夕轉車轂一從江上別再見臘與伏岧嶤阻躋攀疲曵愧躡逐此心敢忘徳烱烱如寸燭念昔見教勤綢繆均骨肉及今無所成長大惟食粟讀君黃樓賦溢耳感絲竹蹈海始知深秋水暫自足斯文道中喪弔古堪慟哭勃興得公家萬物困陵觸聲名載不朽豈羨卿相祿琢雕窮乃工未剝不爲復嗟予空有心資性夲碌碌佳篇屢寄酬珍賜比金玉隋珠照十乘只報一魚目反顧拙丹靑何由希畫鵠黃華彊再奏取笑陽春曲

久雨

涉春寒未衰若雨天欲破所向泥沒膝閉戶秪悲臥云如傍檻飛風若吹瓦墮羣陰無際涯翕翕相唱和艸木出隨陽生意固已挫蛟龍舞波豪鳥雀噪枝惰陂池尙未完時節不可過殘租待晴輸新種須暖播霪霖何時已天意亦誰柰窮巷爾何爲悲吟追楚些

寒食郊外

涔涔雨沈城浩浩泥沒轍四山气如蒸萬里天欲雪我時出郊坰山徑屢曲折𨿽懷顚沛憂亦有觀覽恱幽花媚林薄粲粲生意發紅紫相後先各自有時節長松困冰雪顦悴終不屈及今翠夭嬌騰拔見筋骨陰陽有代謝物性安可奪請視大塊中紛紛盡毫末興衰若鱗次今古猶市閱只此晦與晴變態亦俄忽歸路日已煬披襟滌初熱

余比見管勾太平觀劉朝奉見嫌太盛教以一食之防自用有效因以告子由且進先耆後欲之說防示長萹竊服髙致謹再用元韻和寄

廬山九江南勝隱類王屋中有劉先生逃榮棄朱轂我嘗問持養次第防攝伏操心要常存尢戒忌追逐教人啖火棗諭世指風燭一從屏晚膳已覺失頥肉諒能早如此盎自有餘粟寢甘無復夢行健不須竹萃地湧淸波潄飲每充足當使百靈朝如聞九虫哭欲塵亦遂掃由味方有觸甘肥自煎熬其毒甚回祿願公亦澹薄同享秀眉福丈夫貴決烈安得猶碌碌淘沙始見金椎石方逢玉所以老氏言爲腹不爲目未能便仙去輕舉隨白鵠且保臨老年眼明腰不曲

送徐徳古

魚蝦爭後先波浪拂西北今朝臥龍起且與收風色

常甫招客望海亭

蓬萊醸酒酒已成賀家池上新采菱紫衣侍立烏帽走吾兄招客望海亭歸來爲我道客語【闕】

醉中遙指北山下云此白處乃海浦入山迆邐數百山客居乃在一山顚𨿽非陽侯所窟宅風濤澒洞已拍天余山亦有人雜居山無桑麻只捕魚海中百怪所會聚海馬海人並海驢或如七十之老翁或如三尺之侏儒手足口眼莫不見鞭磔盡作人號呼千艘競造石首脯雨聲颯颯魚來初截波一网千萬尾棹歌喜噪翻蓬壺垂釣忽掛緑鸚鵡探石仍得眞瑚晚晴蜃結彩霞閣夜黒龍呈明月珠紅漣紫液碧防灔頃刻變態世所無我聞此景若在眼便欲駕舶尋天吳昔時管寜亦避地吾祖嘆息思乘桴我今何爲不可誰能俛首甘區區平時此亭景最美自謂淸曠更無比一聞客語心坐馳卻上望海污潢耳嗟哉好惡隨所遷世間萬事多如此

官松

我行九江南曠野圍空山道旁何所有髙松立防岏藏標隱雲霧秀气淩岡巒橫騫卻與走怪狀千萬端中有淸風發能令朱夏寒流金五六月方苦行路難騎者欲顚沛負者面如丹气息防斷絕至此方少寛消渇飲甘露涸轍投長瀾乃知古人意爲惠無窮年亦有被剪伐行列頗不完豈非風雷變或者盜賊繁土人對我嘆云有縣長官爲政猛於虎下令如走丸取此爲宮室將以資晏歡良工操斧斤睥晲長林間擇其最髙大餘者棄不觀千夫擁一柱九牛力回旋至今空根悲泣淚尙未幹彼令誠何心緩急迷後先毫末至合抱忍以頃刻殘萬眾所庇賴易爲一身安居上恬莫問在下畏不言世事類若斯嗚呼一摧肝

淸江三孔集卷二十

欽定四庫全書

淸江三孔集卷二十一

宋孔平仲撰

古詩

越州飛來山

物之體性重惟有石最堅回風捲黃沙直下萬大淵如何崔嵬山乃解飛靑天瑯琊趨會稽道裏固甚懸想當初來時詭異可得言豈非巨靈擘或謂秦帝鞭雷公挾電母霍相後先誇蛾負崖腳天丁撮其顚北斗借神兵虎豹下九闗海王驅魚送百里聞鮏羴悲號與憊喘灑汗成流川呼云以自蔽日月不得宣棲鳥失其巢哀哀啼白猿艸木困擺撼枝葉半不全置之秦望陰百怪散作煙有龍走不轍化作錦色鰻攢身入竅穴噴出淸泠泉都人駭相報平地見巍然旣來亦能去惟恐復騰騫浮屠鎭其上副以屋蟬聫朝吟諸佛經莫講西方禪以此相縶防羇孤防千年我聞已有日今朝始攀緣髙堂置美酒逺目淩孤鳶老僧爲我說指畫當我前是否難致詰且進黃金船

和常父寄經

候得早潮來江邊風又起錢唐與海接浩渺無涯涘長鯨呼鱷魚蛟龍正掉尾豈惟波浪聲號泣半溺鬼臨流不敢渡尋尺如千里儌幸亦可往無力觸萬死蕭然古山根客棹於此艤吳亭明可數防觀信爲美安敢慕紛華而不重行止回首臥龍居想在靑雲裏相思寂莫晚誰伴西樓倚

見潮

朝亦見潮來暮亦見潮來維舟不敢渡西望興悠哉

秋夜舟中

昨夜彊風萬弩過舟中側聼披衣坐秋來已覺陰气繁晨興更見波濤大衰梧弱栁不足數修篁摧折防百个飛亷郁然方用事一威能令萬物挫人言風怒未渠央我觀暴忽勢不長會見平川淨如鏡刀魚鳴櫓過錢塘

和常父望湖亭

深灣謂無風試向江頭望混混過新潮峩峩起層浪前驤復後踴極力不相譲踣落皆有聲擺觸頗用壯防龍出鬐鬛怒馬軒頸項紛綸白雪外疊去不知向勢將銀漢接髙與海門抗吳城掛水墨越估增怊悵我欲絕橫流忠信固可仗丈夫七尺軀魚腹豈易緬懷馮何戒艤棹未敢忘夜夢大樽浮東行視溟漲入宮謁陽侯舉袂揖伍相問其孰呼吸乃使此倔彊謝雲天所爲玆語吾恐妄欲詰蒼蒼無梯不能上

和常父初五日渡江

半旬滯西陵霖雨注船屋昨日風更豪江邊防長木初宵尙哮吼海水皆倒蹙向晚稍蕭條飛亷想遭戮重云掃陰晦皎皎見星宿大哉天地內變化反手速我行不憚早畏此潮信足刀魚頗輕防舟子短結束十夫共一艣喜噪比趨陸船頭列火炬幕下燒絳燭蛟龍睡方醒水陸駭竄伏吟哦未及終已在吳堤曲靑山繞逶迆樓閣媚初旭錢塘𨿽舊防夢想嘗在目便當跨月輪俯耳聽淸瀑重陽復不逺共采巖前菊

防六和寺

同尋六和寺去旁蒼崖行崢嶸石林气防防流水鳴見此俗慮減入門心更淸盤空到窈窕小憩山前亭天晴修竹外颯有風雨聲僧云金魚池近日秋雨足餘波落淸壁散作雪色瀑徐興視其流登髙穿屈曲忽逢白練飛碎防濺珠玉淸泠振毛髮瀟灑蕩心腹金魚在何處演漾戱平陸鱗鬛老愈黃防漆作防目憶爲兒童時嘗劇此池旁聞人說金魚已謂百嵗彊今逾二十年僧死艸木荒此魚尙無恙纎質不攺常謂魚非霛物安得擅久長四海波浪髙三江网羅宻長鯨喪明珠幽暗無白日我疑龍變化就此溪中逸紛綸乾坤爭浩蕩風霆出何如守一無得亦無失

和常父湖州界中

常民踏車將納水今民踏車將出水大田不復見溝塍洪潦汗漫來千里昨在會稽固已聞湖州春雨夏不止吹堤捲石冒城郭餘波之瀦此乃是至今蒲蠃在民屋冡樹伐盡生葭葦茅檐破漏不暇完父子防防瘦相倚西風搖落天地秋下污上萊無所收新田今已不可種問民出水將安求水漧魚蝦或易得且以咀嚼充饑喉貧者往往鬻兒女徵徭紛紛復不休我從農夫遺斗米自顧飽食誠堪羞四方近日苦窮乏嗟我有意奚能周

戱張子厚

子厚誇善棊益我以五黒其初示之羸良久出半策波衝與席捲操攘見敗北我師如云汗漫滿八極子厚若殘雪防防無幾白是時秋風髙萬里鷹隼擊鷦鷯伏深枝顧視頗防魄勒銘亭碑陰所以詫棊客

泛漣水

漣漪二十里淸淡得我性防風不復搖天水相與淨秋容入崖栁晚色依漁艇髣髴會稽防南湖似明鏡楊道中同行而追隨不可及聞光生在海州

紫芝眉宇不可見一葉小舟如掣電靑山云外半出沒白鳥溪邊空絢練朝行蒼莽帶殘月暮宿蕭條間落霰豈無鬥酒爲君傾起望蒼波隔長堰

日出

仲冬十一月我行赴髙宻路出東海上晨起駭初日騰騰若車輪只向平地出較於昔所見得此十之七蟾蜍尙弄影皎皎橫參畢輝光一迸散夜气掃若失扶桑想可到俗慮苦難訖壯觀曾未厭側嘆流景疾

早行

客興謂已旦出視見落月瘦馬入荒陂霜花重如雪海風吹萬里兩耳凍防脫嵗晏已苦寒近北尢凜冽況當淸曉行遡此原野濶笠飛帶繞頸指彊不能結農家煙火微炙手粗可豈能迂我畱而就苟且活仰頭視四宇夜气亦漸豁苦心待正晝白日想不闕

夢錫惠墨答以蜀茶

墨者色自黑黑者墨之宜所以陳號聞之於退之近世工頗拙所巧惟見欺摹成古鼎篆團作革靴皮揮毫自慘淡色比突中煤誰畜佳品鄭君眞好奇贈我以所貴有不讓金犀堅如雷公石端若大禹圭研磨出深黝落紙光陸離較之嚢中舊相去乃云泥辱君此賜固已厚何以報之乏瓊玖不如投君以嗜好君性嗜茶人罕有建溪龍鳯想厭多越上槍旗不禁久我收蜀茗亦可飲得我峨眉髙太守人情或以少爲珍心若喜之當適口更憐此物來防逺三峽驚波如電捲江湖重覆千萬里淮海浩蕩漣漪淺捨舟登陸尙相隨今以答君非不腆開緘碾潑試一嘗尢稱君家銅葉盞

夜聚楊節之祕校廨防

云亂海天低風吹馬耳破黃昏訪主人同向幽齋坐談資緑酒長歡敵紅裙座倒載夜深歸雪花如掌大

止謁先聖廟者

髙宻古名城其地近闕裏弦歌聲相聞往往重夫子學宮𨿽荒涼廟貌頗嚴偉上元施燈燭下俗奠醪醴髙焚百和香競爇黃金紙所求乃福祥此事最鄙俚朝廷謹庠序五路玆焉始建宮以主之不肖實當此澆敝皆掃除安可循舊軌丁寧戒閽人來者悉禁止嘗聞之魯論丘之禱久矣生也旣無求歿豈享淫祀夜亭甚淸虛古柏自風起恱之以其道吾祖當亦喜

還楊祕校賦

楊君示我賦一編讀之百復不能已新詞琢就若瑤琨故實織成侔錦綺可憐苦心自少年近日攺科無用此𨿽然此才頗富贍貫穿縱橫惟所使有如安車馳大道左驂驊驑右騄駬東西南北皆可往但顧欲適何如耳勉旃力習以待舉尺一佇聞招特起他時名望壓盧駱闊步靑雲此焉始

常父寄蕈

此物固已美采之從歷山防兄逺相寄深意在加餐冷落虀鹽地蕭條蓬艾間書云次越品寧復昔時歡

讀莊子

損此以錙銖益我以千金豈足爲輕重徒能勞爾心覆彼以狐狢防此以絺綌豈足爲厚薄徒能損卿徳南山有鷙鳥睥睨天地秋有意橫八極固非守一丘老鴟嚇腐防安可施於此鵷雛尙不屑況非鵷雛比

郡官送楊文思獨以事不赴

怱怱行人行車馬已在阪主人畱客止客畏白日晚陽闗發哀唱春物況滿眼城中流水長離恨不可浣我𨿽居學宮不往若疎斯心獨搖搖送客千里逺

夢錫楊節之孫昌齡見過小飲

夢錫更時事恢然君子儒節之瓊樹枝秀气發扶疎昌齡出相家謙謹乃防樞三人於交防得一固有餘日暮俱訪我止駕共躊躇四天忽陰沈風聲若江湖寒色尙可畏促膝同附鑪髙宻酒𨿽貴爲君開一壺拳栗自東越殷橊從上都羮烹歷山蕈膾斫注溝魚鮮蛤寔海錯肥羊非市屠後食淮南蒓此皆北所無主人不敢愛且以爲賓娛夢錫飲中豪節之亦其徒昌齡稍姦防我勸勢頗麤左手扼其肩右手進觥盂勉彊爲我盡淋漓滿衣裾醉坐各忘去蓬燭已見跗幽談入鬼怪巧謔相揶揄勿言輕此樂此樂勝笙竽明朝酒醒後相對禮如初

夢錫遺蔗

憶昔防五嶺甘蔗彌野濶一來瑯琊城此味久所闕商人自東南駕海連天筏所致𨿽不多愛養尙如活傍求未得之分遺意特逹中凝甘露漿外削紫玉屑漸欣入佳境仍喜對髙節應知方著書持此觧消渇

呈宋思叔縣丞

宋君吾未識名譽素講聞海上一邂逅歡然如故人相交但數語所見已終身固非輕許與亦有白頭新之官頗迫促折栁長亭春馳情自今始悵望西南云

寄捨弟

西園艸碧色南湖水緑波五云亭上意爭柰艶陽何

二月一日

春時𨿽己半春色猶尙淺海上冰霰多城中花木晚今朝天气始防晴萬里東風照眼明南河截水共防賞好約扁舟載酒行

收家書

早承會稽信晚接淸江使兩地千里餘尺書同日至旣知骨肉安復得鄰里事丁寧問兒女委瑣及奴婢開包視封題親故各有寄牛貍與黃雀路逺不易致東人罕曽識専享無所遺豈徒抵萬金鼔腹快異味

春天

春天酣酣睡最美日轉花陰猶未起湏臾夢覺聞風聲波濤翻空千萬里出門四望气慘淡寒色射人如潑水旋見大雪落交加向晚綏綏尙不止防絲栁絮復何有百鳥捲舌愁欲死陰陽變化固有漸乃何暴忽有如此淸江野客心傷悲寂寞無言對桃李

觀舞

宴館簇金絲繡茵呈舞旋雲鬟應節低蓮步隨歌轉勢多體不犯妙絕乃習貫含咲有餘情小揖更防盼

寧采

寧采糞上英莫折園中栁人情愈薄惡變態在回首紛紛苦相攻把臂曽締友陰機多鬼禍似此奚可久巧言奮南箕定籍掛北斗豺虎𨿽不食且使鳥啄口

城南

宻州三月猶有寒地平更在大海上昨朝雨止气已晴今日繁陰北風壯城南蹙水傍城流防處垂楊繋小舟傳聞寂寂無車馬紅杏夭桃各自稠

諸君送黃仲勉戶曹予以事不預遣人送緑楊一枝贈別

不能送行客贈以緑楊枝試防靑靑眼此心當自知

春風

春風掃浮雲萬里靑天出三星次第呈明月入我室昨宵苦陰雨並坐不見膝相去能防時皎皎如白日

送夢錫往齊州

望君之行車旣逺目亦收惟有隨君心千里不能休我兄在歷城相別嵗已周音問月三四東西交置郵豈如一相見君今涉其州爲我道亡恙深言致綢繆先馳魂夢往迎子鵲山頭

晚出

空城鳥欲棲漸夕收寒暑槐葉緑生風椿花落如雨出門何所適有口不敢語披豁向靑天望銷云一縷

常父寄半夏

齊州多半夏采自鵲山陽累累圓且白千里逺寄將新婦初解包諸子喜若狂皆云已法制無滑可以嘗大兒彊占據端坐斥四旁次女出其腋一攫已半亡須臾被辛螫棄余不復藏競以手捫舌啼噪滿中堂父至笑且驚亟使啖以姜中宵方稍定久此燈燭光大鈞播萬物不擇窳與良虎掌出深谷鳶頭蔽髙岡春艸善殺魚野葛挽人腸各以類自播敢問孰主張水玉名𨿽佳神農錄之方其外則皎潔其中慕堅剛柰何蘊毒性入口有所傷老兄好服食似此亦可防急難我輩事感惕成此章

送董監部赴舉

西風槐半黃行客車馬動揚鞭望都城壯气不可控朝廷新攺科詩賦斥無用君能通古書義理善折衷先鋒陳典謨後騎出歌貢以玆趨大敵坐可圓百中靑春聞喜處醉弁宮花重去矣當自彊勿作思歸夢

惜別爲從道作

嘗聞直諒冠三友自古才難非特今今也脇肩事謟笑君獨苦口工規箴我常從之求過失箕踞慢罵猶甘心其言未必俱中理披沙往往逢黃金今將去矣誰復嗣已覺別恨淩秋陰胸中抖擻冝一盡畱作更允相思深

送從道

去年風雲攪天暗君馬區區之海涯今年苦寒乂訪別正是去年行役時信陽𨿽逺重來得小桃常探春消息如今官滿去不返又見花開誰記憶乾坤浩蕩歸無鄕嵗月崢嶸老相逼一官奔走隨所使後期會合知南北篇詩惜別人少和須知此別眞可惜黃髯半醉舌若蜚它日樽前無此客

出城

駐馬河之西送車皆已返郊原人漸少風物秋將晚身如獨鳥輕意與靑山逺

迷途

吹燈治行裝戴月卽前路深村苦多歧乃使行者悞東西皆可往曲折何所遇泥中虎鬭迹艸木新封墓陰雲忽以興四顧增恐懼及今亦誰咎初失在跬步林木杳崢嶸邱原莾回互𨿽聞叱牛聲欲問不知處

費縣

途經古費邑遺堞艸萊平東瞻防山西望顓防城弗擾以畔召仲尼猶欲行許由亦有塜孑孑何獨淸

遇雨

客行日暮饑且渇況值漫山雨未絕蜀黍林中气慘淡黃牛岡頭路曲折狂風亂掣紙傘飛瘦馬屢拜油裳裂記得黙齋端坐時惟愛霶洗煩熱

宵興

宵興視星斗側身坐長嘆秋風忽已至萬木鳴珊珊垂髫初執捲結髮乃彈冠功名當及時一失何由還丈夫惜少壯日月如走丸念躬累尙寡筋力無所難白首佩黃金意气亦己闌所以飛騰心顧盼生羽翰詩人詠嵩髙不爾歌考槃胡爲兩未決碌碌守一官

呈夢錫

妻孥能相期每出必遽還如其歸稍晚必謁鄭推官

又

與君來往半嵗餘三日不見已爲疎入門禠帶不相揖下馬且復休僕夫形骸禮數不足問但論肝髙之何如昨朝萬事俱撥置與子齋中同負鑪去時苦寒冒風雪歸路淸輝踏霜月但取樽前笑語歡豈知門外陰晴別

韓大夫城

大夫今安在惟有廢城存流水抱沙曲依依楊栁村居者五六家荊榛深閉門靑靑麥隴直藹藹桑枝繁牛羊任所適僮稚更不喧啼鳥靜逾逺落花風自翻昔稱老農賤吾意埜人尊謀身莽無定大息視乾坤

靑州作

京東地平夷自古四戰國九州此居三山海在封域北趨京洛近南捲江淮直冨饒足魚鹽飽暖徧牟麥英雄欲飛騰假此爲羽翼隆凖蹙秦亡金蟇伺唐隙方今不憂此所重只西北兵防寡少主帥失銓擇蒿萊蔽城隍繡澁滿戈防慢爲盜之資忽者禍所植吾視士大夫﨣﨣半雄特謌謡尙慷慨濶逹夲多匿腹心冝先安豫乃長策眾方誦太平我乃虞盜賊𨿽言亦誰聽痛哭損肝膈

立秋日呈夢錫

今日才立秋涼風已蕭瑟我不感時節念子行有日憶初同赴官相後惟一月子先脫然去我獨不得發江邊捨未還汴上生計足古之仕爲榮今則富者福子隨鴻鵠髙我戀升斗食豈徒別離悲更有長太息

曽子固令詠齊州景物作二十一詩以獻

閱武堂

開拓乾坤逺歡娛嵗序深堂前猶閱武自是太平心

閱武堂下新渠

東來細澑長西去餘波漲能收四海心樂此一渠上

凝香齋

東郡經年久西齋一事無蕭然靜相對惟有博山鑪

芍藥防

芍藥花初發牽公詩思濃露紅煙紫句全勝緑盤龍

仁風防

太守政何如玆焉名可見齊州一萬家揮以袁宏扇

竹齋

淅淅風防韻亭亭日轉陰公應喜來此相得嵗寒心

水香亭

龍頭落潺湲雁齒駕淸淺夜防气益佳雨霽香尢逺

采香亭

芙蓉近可攀香艸供幽賦公才如命騷此是冥搜防

靜化堂

四境靜山川一枕閒風月野水抱城幽靑天垂木末

鵲山亭

老杜詩猶在重華事已無千秋陵谷變塵起鵲山湖

芙蓉橋

出城跨岧嶤驚目見花艶飛蓋每來防佳境此其漸

芙蓉防

漾舟入芙蓉花亂舟欹側安穩此憑欄淸香生履舃

環波亭

瀟灑塵埃外崔嵬淸淺中四軒春水濶兩岸畫橋通

水西橋

景物此淸淡幽亭獨細論恐人容易過常鎖水西門

水西亭

河流春已深野色晚更靜生計慕園畦歸心付漁艇

西湖

芙渠十頃濶藻荇一篙深晚日江鄕景秋風澤國心

百花橋

花滿紅橋外尋芳未渡橋春風相調引已有異香飄

北湖

塵污逺已畱淥淨此不雜僻招水鳥棲淸數防魚鬛

百花防

南瞻復北顧春水緑漫漫此地尋花栁全勝別處防

百花堤

花發紅雲合公來醉玉頽傍城行怯逺卻泛小舟回

北渚亭

髙深極前臨蒼莽接回眺齊州景物多於此領其要

又寄夢錫

自君臥漳濵我意恍若疾無人與笑言兀兀守一室當寢或不寢當食或不食有思气塡胸可駭防戰栗想君端在家比我乃安逸妻孥以嬉娛簿領久閣筆南城趨北城道路無所隔我豈無僕馬子不見賔客哦亭足淸風林木助蕭瑟葵花無數開蓮葉亦已出起來定何時幸會能防日已令篘白醪待子歡促膝

寄王逹夫髙宻令

髙城已吹角月暗星河落與子語不休靑燈仝寂寞平明車馬去匆匆一飯相邀不得同交情世契兩皆厚東望白雲千萬重

謁夢錫見幾上粉箋援筆書此

飄飄【一作靉靉】云容髙慘慘日色薄此時駕君車去意不可防鳴蟬送淒切白露催搖落山城更海上觸目添蕭索

晚集城樓

髙樓百尺修木尾對面南山翠相倚憑欄談笑靑雲裏秋標摩空日色死海風蕭蕭東萬里吹襟洗髩淸如水下視黃埃濁波起車馬紛紜只螻蟻

陰山七騎

靑氊作帽黒藥靴進退颯颯生風沙夷歌夷舞兩跪拜問渠何爲乃至此象渠之人假爲之朱顏的皪秀兩眉手操弓矢仰視天如見飛雁馳平川主稱此樂直萬錢坐客競飲黃金船世人見識無百年追歡收快貴目前當時披髮祭於野自非辛有誰知者

君住

君住水西我水東東岸波生西岸風哀哉中截錦繡叚上下裳各一半小星隆隆怒且鳴前驅貪狼後欃槍何如盡遣收芒角惟放當天皓月行

雞冠

我初種雞冠其小乃毫芒曽未得幾時忽已過我長根株旣猥大枝葉亦開張吐花淩朝曦生意殊未央陰風自西來慘淡驅淸霜一夜忽變故葉萎花已黃當此繁盛時爲爾賞壺觴及今乃腐艸好玩安可常呼童盡剪拔昔恐踐踏傷庭除稍曠濶耳目加淸涼竹枝久防蔽迥立獨蒼蒼

月三章

夜如何其月在隅問行何爲乃躊躇海波壓輪不得驅中庭有客心不樂欲挽玉兔鞭蟾蜍

夜如何其月正美起視萬物如明水山魈避人鬼火死中庭有客立不移何暇眼力防箕尾

夜如何其月落愁光輝奄奄星益稠白雲擁漢波不流中庭有客心不樂放志萬里誰能收

代小子廣孫寄翁翁

爹爹來宻州再嵗得兩子牙兒秀且厚鄭鄭己生齒翁翁尙未見旣見想懽喜廣孫讀書多寫字輒兩紙三三足精神大安能步履翁翁𨿽舊識伎倆非昔比何時得團聚盡使羅拜跪婆婆到輦下翁翁在省裏大婆八十五寢膳近何似爹爹與你你無日不思爾每到時節佳或對飲食美一一俱上心歸期當屈指昨日又開鑪連天北風起飲闌卻蕭條舉目數千里

詠無核紅柿

林中有丹果壓枝一何稠爲柿已軟美嗟爾骨亦柔風霜變顏色雨露加膏油大哉造化心於爾何綢繆荊筐載趨市價賤良易求剖心無所有入口頗相投爲栗外屈彊老者所不收爲棗中亦剛飼兒防其喉眾言咀嚼快惟爾無所憂排羅置前列圓熟當髙秋且以恱一時長久豈暇謀咄哉潰爛速棄擲將誰尢

寄從道

憶初撫掌笑嘗謂子猿猱斑然武而文譏罵舌若刀髭黃喉骨結內敏見秋毫論官則甚微意气一何髙今思乃麟鳯百十未易遭子行白日靜回首常蕭騷聞子在定州深山坐披毛何如東海上萬疊觀波濤不見嵗再晚北風方怒嗥圍鑪捧美酒思子持蟹螯

食桃

剪彼十圍木架此百尺梁十圍不加大百尺不加長胡爲被錦綉空爾飾文章根斷膚已剝至朽不復昌【一作榮】食桃棄其核下與糞壤藏【一作並】雨露之所濡發生乃微芒回首枝榦大冉冉出我墻開花又結子意態何煌煌

出郭

出郭十里餘蒼莽迎逺目桑枝彊崢嶸楡栁已先禿誰言禾黍熟饑鳥不滿腹平時想郊居至此思邑屋北風吹層陰冉冉白日速及歸已雲暮景色異初矚去年十二月踏雪玆往復嗟今再見冬回首如信宿

太守視新堂

遙遙元崇冑藹藹東州守畱心學校事遇我在僚友蔽空起新堂鼛鼓百夫走枉駕親視之丁寧到榱枓北風沙瞇眼佇立相與久宴我登哦亭推我居席首初嘗百花醸肴防無不有是日十月中新霜脫人肘醺酣一消鑠和气回物朽昔人歌魯侯在泮嘗飲酒我今作此詩亦以綴厥後美哉姚侯政豈弟民父母此詩所不歌先已載民口

日月

月行一何速暫上靑山還復落眾星厥弛不肯休參橫畢直爭頭角日行比月更疾馳一日一夜繞天圍光輝所燭萬里同墻邊炙背快老翁

孤鴈

空城夜已寂一鴈度云端汀洲亦可止何不怯霜寒豈非防暗禍驚矯失自安孤音訴明月天髙路漫漫以鶉置懷防比汝乏羽翰防恩傍溫暖豈念宵徵難

祈雨

皇天久不雨旱風滿東國春田廢鉏犁秋事闕牟麥縣官租賦守令抱憂責交馳謁羣望不敢愛牲帛而我處學宮於邦乃賔客霜寒怯早起臥聽車馬適方玆祈求急不預奔走役精誠倘防報豈不沾潤澤古有支離形亦有支離徳而我頗施施支離在官職𨿽然憫元元覽鏡見顏色髙詠云漢篇千秋意淒惻

墻東新圃

平時乃糞壌此日遣把鋤豈徒植花卉兼列果與蔬去家無百步幽境若邨墟君公玆避世聊慰憶荒廬春風尋細艸夜月倚髙梧穿垣置小戶直接東城隅

食鰒

風流東武鰒三月已防花及冬稍稍盛來自滄海涯味腴半附石體潔不藏沙被之以火光何幸掛齒牙一舉連十頭不復錄魚蝦海物類多毒惟汝性則佳淸水洗病眸七九爲等差況今咀其肉課效想更加劉邕最可怪辛苦剝瘡痂

食梨

東方早寒雪霜摰新梨十月已滿市削成黃臘圓且長味甘骨冷體有香芳尊命友先眾果百十磊砢升君堂贈君玉壺曽冰之皎潔副以金莖皓露之淸涼柰何撥火取煨栗梨𨿽至美或不嘗顰眉三咽手摩腹謂此發病爲第一奪之兒口止哭君不記南方無此物五更酒渇喚水時思此千里莫致之及今乃以多見賤南方橘柚東方梨

十月二十一日夜

紞紞有時打兩鼔星河漫漫參在戶百鳥已棲人不行西南洶洶有異聲有若鬼神移山嶽又如戰敗百萬兵出門望見乃火起椽落瓦裂咫尺鳴問之相去一里間紅光爍爍侵天明長煙湧波月魄死其間有物如撒星是時久旱水泉竭髙屋一燎如毛翎小兒但知聚防笑不知擾擾人縱橫皇皇奔走最可念耿耿不寢心飛驚明朝出視火起處焦木頽垣不知數白頭老姥啼向天嘆息之聲滿行路

觀馬騎

馬軍上馬挾角弓東西排列次第同鳴金一防馳且射七十二疋如旋風黃塵紛紛有殺气得雋呼聲動天地想見陰山血戰時出沒飛騰千萬騎

防食

學官不置酒相聚惟一飰公家事何多客至日已晚乘饑騁大嚼美惡寧復揀僕夫無所餘顧我色不滿潑茶旋煎湯就火自哄盞從容共談謔熟視笑而睆昌齡豈其慍策馬獨先返

集於昌齡之舍

初筵悄無語良久歡且發就鑪自溫杯覺此飲量濶旣觀舞防垂又聽聲闋醉心漸紛紜醉眼成恍惚勿輕栢直狗所負尙可恱當年入績事今日逼華髮愈令坐客心感嘆惜時節夜長更恐曉起挽靑天月

淸江三孔集卷二十一

欽定四庫全書

淸江三孔集卷二十二

宋孔平仲撰

古詩

常山四詩【並序】

熈寧六年之仲冬太守以旱有事於常山平仲職在學校不預祭祀太守以常山密之望而太守出城爲非常故帥以往平仲旣不辭又不敢無言以助所請也作迎神酌神禱神送神四詩以祠官

迎神

木摵摵兮若有聞風回回兮吹塵神之來兮何暮斗斜月落兮夜將向晨跪捧香兮謹以俟久注目兮山云

酌神

不敢告勞兮山之盤盤祀事孔修兮誠心亦殫陳肴羞兮堂下奠防酒兮石之間神庶幾兮享此旣醉且飽兮畱聽餘言

禱神

嵗且大旱兮田事甚荒疫癘將作兮火菑流行循神之名兮其徳有常靈鑑不逺兮照此忱誠出云泄泄兮靈雨其雱庶防此民兮不乏粢盛

送神

巫傴僂兮告神將歸屏息再拜兮儼若初來神之樂兮防衍風爲車兮云爲旂槁者待蘇兮瘠者需肥自今已往兮餘日望之

大風吟

昨宵月暈大如輪邪气來逼金波渾嫦娥怨泣帝所聞飛符北方起風神聲如驅濤洗陰雲欲以快意乃自昏紛紛欲盡江南土散作彌天萬里塵

兄長舟次會稽以十月九日發書淸江親故以此日遣使仍以十一月十二日同到去嵗會稽書淸江人亦同日到嘗有詩記其事

淸江在何處限以龍王大孤彭浪之險阻鄱陽彭蠡淮海之波濤會稽在何處錢塘江邊風浪惡金山寺下黿鼉驕大冬雪霜道路塞饑年往往多盜賊如何兩處發書日月仝至此亦不差頃刻開緘讀訖更反復兩處久不通消息丁寧勞問若相見滿堂歡喜動顏色枝間鵲噪今防日總報平安豈非吉年年嵗晏享異味牛貍黃雀並金橘從容進僕問鄕閭歸心倐起成蕭瑟

十一月二十日徳音

敕書夜半至主者不能發星辰稍低回萬里收落月平明宣帝詞軫慮極慘怛所憂在愆陽雨澤嗟久竭周王望云漢湯後訟女謁又聞泰一馭已駐黃金闕所至爲福祥行當掃災孽因玆肆大洗滌如海濶上刑脫窀穸輕系弛縲絏生還今可期向者或長訣讙呼滿行道感泣有白髮苟非皇恩深安得汝輩活千城聚和气散作連天雪

宿澇澤

出城云物好更聽歌聲發行路已微陰暮村逢霰雪衾寒不成寐奄奄殘燈滅

召伯水落

朝落一寸水暮落一寸水捲水去入湖更值南風起舟行意𨿽急滯礙乃如此矗矗在吾前千艘正銜尾

舟行卻回

淸晨移舟出沙觜宿氛捲盡天如洗日髙五丈行十里白雲之中黒雲起回舟急趨舊泊處四山沈沈日色死逆風颯颯初尙防浪頭已髙白防差又聞西北崩崖陷谷有異聲大風橫擊波如鱗操舟之子𨿽習貫掣柁才開又投岸有如磁石引鍼去時時颭撲愁中斷長篙勁艣不易勝僅得入口如再生回望後舟尙出沒使人淚落肝膽驚昨日廟中奠防酒巫語甚吉許我行柰何中路輒反覆欺誕何者爲神明豈非風者天號令必欲逆知非汝能浪傳消息得醉飽萬一猶足爲威靈

長蘆詠蝗

飛蝗乎飛蝗乎誰使汝爲飛蝗而如此之孽也一气所生乃自然百虫之中何爲者若嵗大旱汝則多人𨿽畏之可柰何來時漫不見首尾往往蔽日連數里河南卻集河北防東邨西邨閙如螘捕逐百千才十一入地如錐又生子山林所過爲一空萬口颯颯如雨風稲粱黍稷復何有田疇已盡腹未充農夫去嵗望得雪千耦輩作乘春發耕耘喜及苖已長與汝何寃乃遭齧忍見深冬瘦如臘徴賦繁興蓄積缺我有薄田在江州五嵗之中三不收流災得無及彼土摶手安敢期髙秋陰陽調和非我事凍餒逼迫同民憂有生所往隨有累不及飲啄波中鷗

金陵觀雨

丞相初下車憂勤到南畆旱漧爲祈禱甘雨輒盈缶气從鐘山發浪入秦淮吼奔騰與擺蹙執熱復何有我時在舟中淸爽浮戶牖垢衣得浣濯快意一搔首深宵對明月防燭坐更久昨日見投龍於今慰枮朽至誠必有答況乃調元手

觀暴

怒雷殷殷西南天黒气一抹如長煙鯨噓鼇噫【去聲】蛟吐涎龍呼其儔相後先散爲飛雲蓋蜿蜒以尾捲海灑百川河伯乃在坎底眠震驚掉動憂不全白浪湧起髙於船岡馳隰舞山回旋崩衝擺落蔚髙騫聲勢烈烈孰使然須防寂靜又攺前余氛倚漢猶靑小鰕奮頭如自賢神龍歸宮魚出泉

太平

長江捲波作沙色中有數頃如潑墨是爲望夫之髙山沈沈影落江心黒操篙下探不見底側行牽挽難爲力疾風爲我西北來打鼔張防何快哉百夫呼噪絕水府心膽壯敵山崔嵬須防已入大信口回聽怒浪聲如雷姑孰堂前溪水淸扁舟夜泊已三更微微雨過有秋意漠漠雲開對月明

觀牛渡江

荷蓑而騎彼牧童驅牛亂流江水中徐行不復用鞭箠母當其前犢後従濁波沄沄出頭角見者往往疑蛟龍牛身千鈞水不測步步乃與丘陵同天機自然有所解物理如此誰能窮君不見軋犖山腹垂至膝一馬不能載其躬帝前每作胡旋舞翩翩勁防如旋風

太平

溪行曲入四五里乃見江城大如斗人煙疎少白日靜風物澄明新雨後古來豪俊多在此悵望千秋一回首謝家靑山空自髙李白扁舟復何有

泊舟姑孰堂

﨑嶇遵狹港托庇倚葭蘆泊舟姑孰堂乃在溪上居此溪來處逺東引丹陽湖防風起天外爽气得秋初而我尙厭暑捲簾心不舒蓬頭赤兩腳躑躅繞四隅坐砌未爲愜愜身臥碑趺中宵倦搖箑流汗落衣裾因觀今則然自問昔何如人情有未足不見有有餘

於將軍

長安遣兵百勝彊意气何有漢中王七軍之心俱猛鷙虎兕挿羽將翺翔睥睨荊益可席捲白帝城髙如堵墻秣馬蓐食朝欲戰雷聲殷殷山之陽沈陰苦雨十餘日漢水溢出髙騰驤蒼黃不暇治步伍攀緣蹙踏半死傷計窮豈不欲奔走四望如海皆茫茫鼉鳴魚躍尙恐懼萬一敵至誰敢當遙觀大船載旗鼔聞說乃是闗雲長防衝直繞長堤下勁弩彊弓無敵者𨿽有鐵騎何所施排空白浪如奔馬將軍拱手就縶縛咋舌無聲面深赭防書一日到錦城隻輪不返皆西行將軍疇昔負朋友若此昌豨猶得生循環報復𨿽天意壯士所惜惟功名曹瞞相知三十年臨危不及龎明賢歸來頭白已顦顇泣涕頓首尢可憐髙陵畫像何詭譎乃令慙痛入九泉淯水之師勇冠世英雄成敗皆偶然

紫髯將軍

華容女子哭幽囚吉利如虎入荊州防其孤雛斂貔貅長驅水步八十萬欲獵於吳吳主憂羣臣勸迎同一說抜刀斫案心膽裂揆彼之量豈我容開門納狼計何拙魯家狂兒策最長倡而和者有周郎區區黃蓋乃乞降龍幡遮火燒赤壁東南風急天絳色江中戰舸岸上營煙熖飛騰半焚溺雷鼓大進聲滿川輕銳迫逐皆崩奔紫髯將軍更歡喜曺公坐翅不得鶱子布元表何齪齪成敗之決在一言君不見甘露寶鼎間典午受禪吳猶存靑蓋入洛𨿽可惜猶勝俛首臣老賊

武宗

武宗惟雄俊有臣委用專徳才略大感恩罄所宣是時巖廊上六合气可吞論兵決勝負萬里在目前一平回鶻凶再洗上黨昏楊弁不知時乃敢盜太原豈信明光甲遣人斬其元廷謀昧知防惟有君相然成立三大功慷慨在一言風霆運不測日月朗髙懸李唐勢已去至此岌復纒外內已息兵崇卑定乾坤遂令河北師弭耳如孤豚事書史冊上讀之快心魂千載若信宿凜凜風烈存世人多說劍不見斫伐痕玩弄反自傷何用飾璵璠迂哉賈生餌果爾房琯奔施爲貴寔效詎主衒空文

奉天行

蒼蒼行露出苑門孤城逼仄不可存賊兵之來若風雨頃刻城下皆云屯紛紛矢石蔽空黒天子垂泣對將軍將軍提筆書滿背城中白丁久奪气艸車之焚𨿽已矣云橋百尺虹蜺起下瞰城中笑飲酒幹陵赭袍擁朱紫朔方大將來赴急彷徨中路不敢入豺狼合從堪慟哭翠華﨑嶇又巡蜀聖神文武何至此堂上有人面如鬼

天門山

惟天莽蒼蒼乃立此門闕山夲如城髙剖鑿中斷裂兩峯競秀倚千古勢相戞大江方南來逼束不得泄瀦爲無底深散作萬頃濶想當割據時閍固孰敢發夕陽坐荒亭詩思摹峭拔淸晨放舟出回首見呀豁西梁尙局促壯觀心頗闊安得呼化工努力更一揠

靈璧東

明珠大貝玉玲瓏美人營營出深宮淸矑一盼失英雄羽觴行酒樂未終胡陵殺气回飛鴻投杯擲筯自挽弓麾兵大戰靈璧東血流爭波入海紅何爲羈孤鐵馬中搗沙折木天北風突圍而出追失蹤四五年間蛇作龍

題贑州嘉濟廟祈雨感應

江東禱雨眞靈迹香火未收檐澑滴城中到此夜五更渡口歸時水三尺髙田流滿入低田萬耦齊耕破曉煙但願吾民得飽飯年年嵗嵗是丰年

答陳君佐戱吟

與君居兩邦如隔萬里道相從得旬日所恨太不早淸談已解憂大笑時絕倒贈我以古風應手拾瓌寶間亦藏戱言顧我欲髙蹈答之以不答羨子富文藻滄溟在人外中有羣仙島相約逍遙防飡霞食瑤艸

防子吟

逺防如飛蓬漂泊天之涯不及百尺樓系在垂楊堤琉璃爲鐘玊爲斚繁弦促管花陰下靑春此樂輸幾人客身皇皇一羸馬

汴堤行

長堤杳杳如絲直隱以金椎密無迹當年何人種緑楡千里分陰送行客波間交語船上下馬頭揖別人南北日輪西入鳥不飛從古舟車無斷時

酒簾

百尺風外簾常時懸髙閣苦誇酒味美聊勸行人酌但澆愁腸寛奚畏守犬惡客心方搖旌逢此慰寂寞

書驛舍壁

巍巍使館開華堂行人舊題詩滿堂去年讀之多好語今嵗重尋在何處驛吏卻云官長來堊以赤白墁靑灰銀鉤錯落應手沒當時嘲謔誰爲才嗚呼萬事秪如此古人豪彊安在哉寄語徵途往還客不如揮毫落金石金石𨿽堅有時滅君不聞海波成田淮水絕

發虹縣

驅馬汴河西從此防帝鄕瞻言驛堠短喜及春日長碧瓦映茅茨人煙密相望蒭茭足供馬亦有酒可嘗旁觀波瀾起萬柁攢舟航一跌性命已豈惟肌骨傷不如楡栁堤中路穩騰驤去家漸及旬猶走淮楚疆卻視故山隠忽在天一方東軒復難到蘭媚幽香馳光不可畱防女已采桑

水頭

荒灣斗轉河如束千古癡龍臥空谷公然收水入毫芒萬里昆侖頃不足春妍睡醒鱗甲開頃刻己放波頭來衝梢掠橾何迅速噴云濺雪爭崔嵬舟人傳呼隘兩防駭若百蟄逢驚雷連椿系防猶恐脫不爾船碇俱傾頽須防水面如平掌客子棹歌船下上

峴山行

驅馬峴山南磴滑不能上惆悵石城人秋風搖兩槳

寄王彥昭教授

別君已經年相見如一日分教淮南生中路忽相失我志如栁惠何嘗厭三黜君才如叔夜猶苦不堪七趣向大抵同離合何不一輕裝入隋堤正值栁陰宻倉庚交交飛布谷命其匹壯嵗甘逺防豈暇念家室永城去亳近馬足翩翩逸我往何時還君處不能出新詩近應多爛漫排古律黃花不可見誰爲子鳴瑟交防固難得會面那易必作詩寄秋風以寫胸中鬰

書所見

昻昻林邊鶴何事不天飛徘徊方塘靣獨啄靑苔衣得非戀其傍修竹垂芳菲髙竿擢春秀淸影防朝暉曽於畫圖見恍若迷是非興與佳景會悠然久防機

村鼔

潭潭村鼓鳴羨爾田家樂閃閃緑楡叢風淸如葦籥我懷物外趣世味久零落焉得太古民相攜去耕鑿

鄼陽觀棊

系馬鄼陽岸湍波怒奔霆卻坐南軒上曠若耳目淸兩翁方圍棊玊石相分爭初味若恬淡鋒交漸縱橫攻南意窺北翻復乃人情計慮臨危出或從死中生勇者喜見色怯者噤無聲誰云一枰小鬭智亦已精昔有爛柯者棄俗防崢嶸彼實方外人嵗月固可輕我今則異此久爲世网嬰一官猶坎軻三徑尙未耕妻子寄異縣飄飄望東京寸晷尢可惜客子當念程飲水上馬去兩翁任輸贏

蝴蝶行

蝴蝶飛渡河來河北花已落河南花正開盈盈采花女撲打還家去推身飛入粉奩中芳艸綿綿舊時路

枯栁

窽枯路傍栁種挿從何年枯條不可見人立何巋然輕脆豈耐久心腹俱空穿上無一鳥巢下系萬里船想見方濃時飛花舞靑天行人多攀折慘淡駐徵鞭今也傲突兀東西過誰憐陋質非焦桐難試朱絲弦英華餘嵗許白蟻爭回旋雷公飛火試一照深處恐有乖龍眠

戱寄邵瞻逺

道人養金丹笑我餐芝術靑瞳何皎然照映冰雪質壺中玊樓好天外鸞驂逸境淸莫回顧世味甜如蜜

車班班

車班班入函闗馬蕭蕭渡渭橋闗下防人不相識橋邊美酒畱行客海濶天髙云滿空風吹日暮還南北

發谷熟縣寄揚州同寮

淸晨出古縣獨遇賣花翁芍藥三數朶瓊苞出漸紅皎如情人未梳洗朱簾半掩嬌春風去年維揚陪勝賞此花開謝旬月中名園勝剎處處有深畦淺壠無西東品流已多搜絕異若數英俊遺凡庸邇年新花更奇巧造化雕琢何時窮離家今日已千里雲雨浩蕩迷淮東而今又及賞花月因循不賞花更空寄語維揚好相識花時勉泛黃金鐘

別二友

鶴棲萬年松孤音夜號霜雙鳯想其悲一來助翺翔會合歡未已離別慘可傷驚風動地起彼此隨飄揚鶴飛望南山鳯亦歸故鄕回頭失舊侶雲路徒蒼蒼

東樓置酒賞桃花

朱樓直瞰淸池灣池上彩翠多奇山春光爛漫桃李發倒影照映澄波間逺防已好重攀折堆積金盤霞間雪促拍更歌金縷衣不辭醉倒花時節歸來酒醒夢闌時防上餘香猶未滅

寄勉甫

猛虎不伏櫪摶鵬笑韝鷹丈夫志四海羞愧守門庭君實豪傑士貧賤鄕人輕憤發策蹇驢西走防玊京負書入太學大帶防諸生文章逸莫控學問驟以升曽未年嵗余嘩嘩得聲名定知有所立俯拾紫與靑顧我孤陋者聾瞽其聰明譬如山下泉礙險尙未行無人爲激進安得歸滄溟所願同君防揚波浩東傾此志何日遂長呼涕淋纓北望風誼美心焉如斾旌

落花

嶺南冬深花照灼比至春初花已落乘閒攜酒到西園鳥散蜂歸春寂寞江南此際春如何紅杏海棠開正多歸期不及春風日猶見池塘著緑荷

送客到江亭

春江碧波渺天去兩防紅桃落如雨主人到此送行人落日畱連會歌舞渡頭楊桞正依依拂水搖風千萬絲看看亦整東歸棹誰折長條贈我歸

剪玫瑰寄晦之仍書此爲戲

去年君嘗寄薔薇今年我亦寄玫瑰薔薇赭赤未足愛玫瑰瑩赭花艸魁南園春深桃杏落但見芳艸連莓苔惟玆皎防滿欄檻玊冠瑤佩天邊來主人愛惜屢顧眄賞心未暇攜樽罍寄君憑君巧吟詠仍湏對景傾金杯莫令薔薇竊見此恐遂羞媿不復開

寄鄒蹇叔

西園春深百艸長殘花紛紛緑葉光蜂歸蝶散情已薄獨我繞樹行如狂亟令沽酒借地飲臥嗅落蕊傾金觴醉來意气頗脫略睥睨天地如毫芒狂歌大笑誰對值山猿谷鳥啼斜陽卻思髙陽舊徒侶安得飛至坐我傍登城引望不可見雲峯古木徒蒼蒼

南卒

坐食者南卒驕與子弟俱負甲則俯僂荷戈不能趨嘈然金鼓鳴气駭失所圖固無一技良徒有七尺軀吾聞孫子教弱女成武夫吾欲練汝輩使之虓虎如柰何天子詔苦禁蓄兵書軍旅非素習壯士心踟躕羣蠻屢騷動主將復佐除有急何以報思之可驚吁

夜聞蒼鶴唳

爲寉不能白安用蒼其形厥頂又不朱無乃盜虛名雌雄守枯木絕意衝太淸夜號如嬰兒聒我夢寐驚日欲火其巢念汝雛方生亟宜罷吻噪報我存養情

湣囚

囚豈不樂有父母囚豈不樂有室家公行刼掠自取死迫於窮餓情非它鮏羴所得能防許哭入東市肩相摩嗚呼法令難力救囚乎囚乎柰若何

移石

誰言盤石堅勢不可動搖健犢引大車載行速如飄良因植根淺未免遷徙勞觸類當自省我今愼所操

春夕寄兄長

南北萬里道兄弟隔年別嬉鸞防翺翔病馬只羇紲反闗危坐久顧影愁腸絕淸夜不可晨吟殘半月

養虎

西鄰養虎已被齧東鄰養虎計何拙哺之旣久爪牙彊定看一日難羈紲寄語東鄰宜早圖野心變態在湏防壯士匣中有神劍欲斬虎頭君許無

折楊栁

江頭楊栁春依依主人此時傷別離畱連祖席日欲晚風弄緑影搖金巵手攀長條贈君歸紛紛閒愁如絮飛人生聚散似魚鴈此栁春深有防枝

王昭君

昭君十五入漢宮自倚花艶如芙蓉黃金不買畫者筆西子變作嫫女容羊車忽略久不幸夜夜月照羅帷空嬌癡怨恨掩袂泣常恐蘭蕙摧霜風不堪坐守寂寞苦遂願將身嫁朔漠神仙縹緲下朝陽再拜玊墀辭漢主天顏驚顧初相識自起欲畱畱不得吁嗟拂防歸禁中卻看飛燕無顏色嬋姢去去陰山道防日風沙貌枯槁千秋萬古恨無窮墳上春風無寸艸

春日行

鸎啼花笑淸明天黃金買酒斗十千良時恣意一酩酊醉倒扶起南堂眠湏臾更深殘酒醒明月當風气冷閒愁萬緒從中來防欲長號淚如綆

子夜四時

春

二月春色來三月春色老東風收花去滿地畱芳艸

夏

火雲堆長空赤日沸巖瀑芙蓉已焦死不減篔簹緑

秋

慘淡秋云髙蕭瑟西風起坐感嵗華遷悲歌淚如水

冬

風淒薄愁雲雨冷成飛雪莫作苦寒吟行行桃李月

和經父秋夕

爽籟愛虫吟淒音悲漏永靑燈無定焰照此心情冷風生蕙帳寒月滿松靜萬慮歸寂寥都忘榮辱境古賦

戰彭城賦

秦失其鹿羣雄並爭劉頂之鬭自爲鯤鯨相刼以勢相鏖以兵彼方徇乎北海此乃襲乎彭城惟彭城者楚所都也漢王乃竊而居之收其美人寶貨是資置酒髙會楚猶未知此何異伺猛虎之出而據其穴入盜跖之室而有其妃項王聞之怒膽摧裂聲苦雷震目如電掣引千旌與萬騎定雌雄於一決或馳或射或刺或擊呼聲動天死者如積流血丹乎睢水棄甲隘乎霛璧乃欲殺無噍類掃不畱迹長圍三匝漢軍失色嗚呼以頂王之勇天下所聞喑嗚叱吒坐生風雲而對漢王椎鈍之性與夫蜀人糾合之軍內外隔絕主將紛紜不翅田犬之搏兔鷙鳥之撮蚊然而大蛇之分爲二東井之聚者五數極亂世歷歸眞主以鴻門之防項莊之舞尙不能得之肘腋又安可徼之於軍旅俄而大風北來登屋拔樹揚塵蔽空走礫如雨白晝窈冥漢王遁去則夫漢之不可勝也蓋可睹矣至於滎陽之擊四面廣武之中吾指未嘗不防自防殆脫於垂死且項王之蓋一世其气不爲不盛而扛九鼎其力不爲不多及夫冬防垓下夜聞楚歌騅也不逝虞兮柰何豈非天之所興不可得而廢天之所利不可得而害故羽終於自剄亦自知天亡之而非戰之罪也吾嘗緩策乎陰陵之戰稅駕乎長安之都弔遺靈於寂寞慨舊迹之荒蕪以爲彼慓悍猾賊者固已亡矣而寛仁愛人者又安在乎乃知起者必至於滅有者終歸於無此古人之所以致論蝸角而輕視軒冕吾與夫莊生之徒

次韻常父二十九日閘上作

泊舟不厭城南淺談笑淹畱驚晷短爲傳潮信艤江幹暫移已覺如天逺足音來此寂寞酒面自紅鑪自暖預愁會合有睽離人事猶如月虧滿何如便賦歸去來百尺髙防席同捲

招常父承君舟中觀雪

泊舟亭下水隔岸有修竹晨起雪紛紛開簾見羣玊請來同此景一醉杯中緑

發儀眞寄常父兄

丱角同出處中路稍差池往事如一夢新年生白髭小官仍齟齬異國更覉棲長時恨隔濶旣見少開眉朝共壚邊飲暮同下棋一日復一日眷眷不忍離今玆解舟去豈爲赴同期久住恐相混蕭然生事防欲將眼中淚一灑別時衣諸緒正牢落勿令心重悲融怡和笑語惝怳迷東西甘言戒婢子循發祝阿宜憒憒情懷惡正同中酒時晚泊蘆荻岸江天云四垂髙城已不見春雨更如絲

二十二日大雪發長蘆

張防風尙小出口勢愈急扁舟已中流前後無所及側防岸旋轉白浪若山岌磔砉時有聲百罅水爭入危檣聽欲折柁柄脫操執我有常病妻素贏多不粒及玆益憒亂臥喘气吸吸婢姥半北人玆險未嘗習蒼皇面深墨嘔噦皆膽汁可憐兒女輩往往相聚泣出門彊指揮飛沫濺衣濕江豚踴吾前猵獺作人立意如驁吾出沒相百十呼神擲楮泉祈佛啟經襲是時正月尾於節甫驚蟄雲气作冥晦气變寒澁日中僅得止性命危若拾紛然方寸亂魂幹久不集官期幸未迫安用苦汲汲官兵勇貪程一震當少戢何如彼居民生不出井邑吾田𨿽曠瘠飦粥粗可給勞生嘿自慨茅舍行且葺

讀江淹集

煌煌一疋錦爛爛五色筆始從何處得悵此夢中失淹也𨿽善文葳蕤少筋骨譬人气不深往往多奄忽晚年旣富貴外學仍老佛豈非有所怠寖使天才屈柰何不自尢祕怪疑鬼物我有十丈舟風期駕溟渤褰霞謁東皇擘浪窺月窟惟憂倦或止視此頗自栗

馬當夾阻風

蒿田荻野無人煙我來日暮雙系船半夜星斗垂欄幹銀河倒影搖淸川人言神物當會合銕防纒繞安如山五更洶洶有聲至車騎蹴踏乾坤翻怒雷殷殷雨隨下黒風三日不見天此中道路多險惡正在馬當小孤之兩間三江五湖所鐘聚直下無底旁無邊掀騰擺觸作意气更無拘束隨所便巨磯突若虎頭出黃沙莽作車輪旋端居不動尙股栗誰敢身試蛟龍淵自吾泛洛涉淮泗間闗淫滯今半年廬山蒼翠已在目毋用急進幹憂患不如宿畱會澄霽淹速有非偶然篘中酒熟聊一醉春夢酣酣牽晝眠

初夏

初夏新雨餘蕭然風轉北芭蕉索索鳴庭戶有秋色淸寒思挾纊向暑袗絺綌陰陽孰主張變態只頃刻幽軒暮支頥佳趣生靜黙雲气薄南山坐令蒼翠隔

喜雨

低田有水髙田幹南風日日吹塵土新秧已生未種得此時卻得彌天雨連山蔽空望不極溢徑盈庭勢漂鹵從今嵗事當有成飽喫香秔胡可數老來涉世心益懶只欲棲遲守環堵若令積谷支嵗年便可終焉事農圃

鑄錢行

三更趨役抵昏休寒呻暑吟神鬼愁從來鼔鑄知多少銅沙疊就城南道錢成水運入京師朝輸暮給苦不支海內如今半爲盜農持斗粟卻空歸

呈範淸老

範子愛髙臥家政付兒孫將身比瞑目逹理吾所尊前日過所居蔓艸深閉門範子欠伸起性寡笑與言相與尋幽寺復將坐前軒斜陽滿庭下不厭鳥雀喧擘云靑山秀經雨野水渾念此景淸曠非君誰與論少年一傾蓋白首義彌惇頽然各忘返明月照黃昏

曺亭三絕句

外看江水長裏見荷花發廬阜收白雲南浦浸明月漾舟荷花裏艤棹緑楊陰卻上曺亭望山髙江水深登臨常患逺防覧不能繼此景對門墻箯輿日三四

夜入監中

欹枕汗如洗出門更已深長風萬里至河漢淸人心芙蕖有佳气楊栁搖疎陰秋聲繁促織月色動棲禽落魄衣忘帶逍遙發懶簮聽從涼冷入一快直千金

七月六日作

隔江見雨來尢苦風大疾蓬蓬宇宙中掀攪若無物百川水倒流瓦石亦飛越濃云最輕浮暫聚非永結隨吹東西揚散漫頗倉卒竟無防滴恵初勢不可遏正昏露靑天方曀見白日但增塵土髙益使水泉竭農夫憂嵗事悵望眼流血蛟龍不能神捲尾藏窟穴空餘鳥雀噪庭戶晚更熱深夜气稍蘇林端掛明月

暇日至家園

仕宦吾已知退休不如早九江園地勝萬个竹色好每到必裴回翛然寄懷抱於此築亭防於彼植花艸傍嶺更栽松引池將漑稻經營各有處何日室遂考薄田方待嵗一雨洗枯槁指谷以易泉槖嚢助傾倒茅茨若粗完世路迹可埽南山多白雲臨望娛我老

城東作

九江非吾土久寓忘羇棲丘墳之所宅舍此亦安歸錢官最閒暇因得治其私松楸郁在望時復至郊圻駕言上東原藹藹晨露晞艸木新過雨秀色可療饑念此道旁民散居在山蹊新秋百物熟入城各有攜芋迸紫卵壯姜抽紅筍肥欓香憶烹鯉稻白想流匙養生無不有美味仍及時此土遂可老行當結茅茨雲水有深約塵埃無盡期人生適意耳富貴亦何爲

月夜

平生最好月況此秋夜闌長風送蕩漾浩露洗團團仰頭視虛空光采如可餐星辰斂芒角河漢收波瀾更無防云翳掛此白玊盤六合靜皎皎萬木涼爲爾廢昏臥裴回更漏殘更登髙處望歷歷見湖山爽气集冰雪淸心生羽翰便欲禦泠然因之防廣寒一臨天池水沐浴隨飛仙

送鄭君玊

西風黃葉下送子以秋色彭蠡一歸舟闗山逺行客民思似秤平郡戴如直交防亦難值出語皆肝膈

出城一首

驅馬出北門秋色滿平臯泄云弄微陰寒日照我袍遵途升復降控縱亦已勞落松徑軟靑蒿倚崖髙南顧臨大江厲風蔚波濤蛟龍正崛彊舟楫未易操亦有溯洄人揚帆气方豪覆舟諒由險豈曰命所遭

九日獨登曺亭

重陽不見菊節物愈凋零性復不嗜飲對酒只如酲秋堂靜便臥旣起思殊淸登髙未免俗亦不造林坰屋西連郡郛木末乃曺亭杖藜只獨往坐對南山靑蕭毖西風髙泱漭滯雨晴斷雲見天色殘潦知地形遙峯落照斂別浦暝煙生歸鳥向村急孤舟當渡橫此時有佳興乃惡聞人聲況令預尊俎而使聽竽笙嗟吾趣尙僻取笑世上英豈宜濫簮紱但可老柴荊

寄常父

愁霏久不霽翳此白日光陰風薄庭柯落葉墮我旁蕭條秋气髙百感攪中腸側觀南飛雁肅肅尙有行念昔來此土弟晜各康彊二季皆鸑鷟梧桐殞朝陽踟躕故所防墟墓艸已荒會合湏臾期去日一何長吾兄近仳別咫尺非異方官守畏簡書羇絆不得驤如星限河漢東西但相望江魚肥可薦庭菊粲以芳崢嶸時莭晚誰與共一觴伯氏副邊城苦寒天早霜石火𨿽云暖不如還故鄕羣飛隘霄極弱羽因飄揚祿薄未足飽胡爲久皇皇古人有三髙彼豈悅膏粱願言同斯志畢景事畊桑

九月二十九夜作

江城月黒風雨寒四無人聲夜向闌有鳥九頭天外過嚶嚶軋軋鳴悲酸吹燈滅燭小兒怖犬呼其鄰嗥且怒天明日出百怪消長空蹤迹無尋處

堂前皂防樹

堂前皂防樹落葉已如積籬上牽牛花靑靑照秋色四序都防何推遷半陳迹晝短夜益長晴薄陰易得浮雲忽以興慘慘風自北便有挾纊心人誰顧絺綌饑蛟爾何爲乃欲長肉食翼翅不能舉自此且衰息

朱君以建昌霜橘見寄報以蛤蜊

贈我以海昏淸霜之橘報君以淮南紫唇之蛤橘膚軟美中更甜蛤體堅頑口長合開花結子幸采摘沒水藏泥豈蘄得二物同時有不同賦形與性由天公請君下筯聊一飽莫索珠璣向此中

冬日久雨有懷保徳

陽泄已氤氳陰疎不凝結可憐終日雨總是連天雪𨿽貧布衣暖尙欲應時節坐想大河東苦寒山石裂

小庵詩

甃石爲道旁植冬靑不死之靈艸跨水爲橋上有百年老木之淸陰小庵又在北墻北花竹重重深更深公餘竟日無一事卜此佳趣聊棲心明月爲我遲遲不肯去淸風爲我淅淅生好音閴然宴坐如澗谷樂以眞樂非絲金君看此庵亦何有架竹編茅容側肘人生自足乃有餘不羨檐牙切星斗朝攜一笻杖暮炷一鑪香悠然每獨笑物我兩皆忘

元丰三年十一月施君發之縣丞艤舟潯陽出所收書相示好之篤蓄之多裝裱之妙可尙也詩以記其事

發之之舟系湓水示我名書百餘紙自言此乃十之一訪尋藏蓄尙未已裝禠捲襲皆精致從前所見無此比城荒俗陋誰與防如君好事固可喜天寒手冷不厭觀似我賞音知有幾自今有得當助君不憚緘封寄千里

夜坐庵前

人定鳥棲息庵前聊倚欄裴回明月上正在修篁端淸影冰玊碎疎音環佩寒翛然耳目靜覺此宇宙寛人生甘物役汨沒紅塵間宴坐得俄頃境幽心已閒諒能長無事自可駐朱顏所以學道人類多隠深山

杜令無隱亭賞梅

梅生要孤髙故在城顚上臘過已多時花寒猶未放正前乃廬山積雪千萬丈開樽望崢嶸酒面已遲上直湏玊蘂十分開洗盡煙嵐春气回請君掃地更招客爲君對花卷大白

晚興

春雪弄防陰晚色連細雨皂角芽已長瑞香花欲吐𨿽寒亦料峭稍霽卽和煦園林擬杖防芳物行可數

上元作

春來霧雨久不收上元三日月如秋傾城娛樂競沽酒舊嵗丰登仍足油樓前燈山燒荻火光影動搖桑落州太守憑髙列歌吹防人烘笑觀俳優銅盤貯楳挿烏帽從兵小史斥下樓侍觴行食皆官妓目眙不言語或偸短長赤白皆莫校但取一笑余何求譬如飲酒且爲樂不問甘苦醉卽休歸來紞如打五鼓春寒慘慘吹駝裘羣兒嬉戱尙未寢更看紫姑花滿頭

送張天覺

車上不湏儛途窮不湏泣萬事儵忽如疾風莫以乘車輕戴笠愛君淸如玊立愛君直朱急膽肝磊落貯星斗意气軒騰脫羈縶聖明天子聚羣材下至椽杙猶收拾況君屢薄靑雲飛暫爾低回豈長蟄我亦區區有心者海水期君更注挹蕭蕭江路澁煙蒙客帆濕惜君又作千里行欲別還畱手重執

出城至太平將見熊伯通

兩松辟爲門前見靑山橫坡陀若相接宛轉疑有情日出鳥呼樂春歸林翠明問我何所往行當造殊庭紫防有仙客住在泉石淸咫尺久不覿渺如隔蓬瀛今將往見之先已耳目醒願聞直截義庶使正覺成紛紛焉足道無使一塵生

詩贈王從善

廣庭試羣材俊筆馳短晷鎖防爭第一乃後二三子騎龍失頭角十載困泥滓泛舟自淮南得邑窮楚尾江上始相逢淸名久吾耳油然睹顏色恱澤已可喜博學有淵源髙談見根柢有如萬斛鐘久叩聲益起如君豈易得蹭蹬乃在此棫朴析爲薪柰何遺杞梓我夲世畸人儳焉頑似鄙一官傍松楸自足勝朱紫功名已灰心藜藿思沒齒欲結方外逰徜徉訪雲水聞君亦有意不戀五斗米笑指廬山髙論交從此始

春暄大旱率爾援筆

去嵗有閏旣苦寒今年春早亦大暄淸明寒食在二月禁火正如揮箑天桃花零落牡丹發漠漠江頭吹栁綿細虫打夜如雨潤气蒸礎朝生泉捲簾辟向迎風坐徹褥去屏思簟眠勸君用心愼倉卒萬事轉易如車旋安知明日不凜冽莫以炎涼隨目前

送謝仲規致仕

公年五十餘須鬢黒如漆朝廷方進用未是掛冠日又非力不任數以身自乞人疑徇虛名今也踐其實蕭然巢許姿臭腐視冕紱東南富人材卿相近間出急流能勇退千古未有一賢哉謝夫子趣尙眞不屈騰裝嶺外逺歸棹江邊疾故鄕何日到淸暑坐華室荔包雜紅紫茶品分甲乙嵗時會親賔左右列圖帙回頭煙瘴地揮手風波窟天將勞以生乃獨取閒佚觀公眉宇秀凜凜有道骨當爲地上仙不是籠中物我亦素有心賤貧嗟汨沒鴻鵠羽翼成髙飛脫羅罻鷦鷯未有巢側目空自失短章健公決行且營蓬蓽

曺亭獨登

問我當何之曺亭蒼木外江湖水方漲曠濶吾所愛防風撼晚色爽气回秋籟楊栁隱官堤芙蕖接公廨白雲依山起防綴若圖繪何湏招客防淸興自無輩落日更憑欄下看飛鳥背

晨出郡南

日未出山更靑湖旣濶風自生垂楊弄疎影啼鳥曳殘聲江城晚色懷抱爽況在白龍堤上行

夏旱

元丰四年夏六月旱風揚塵日流血髙田已白低田幹陂池行車井泉竭多稼如雲欲成就天胡不仁忍斷絕雷聲隆隆電搖幟雨竟無成空混熱如聞大河決北方目極千里波濤黃我願蛟龍捲此水灑落東南救焦死又聞戎瀘方用兵戰車甲馬穿雲行安得疏江擁三峽餘波末流灌百城分支引入南畆盡使枯槁得復生志大心勞竟何補仰視云漢髙溟溟吾徒祿食固可飽更願眼前無餓莩

澆瑞香

潑潑瑞香花載水朝復暮瑞香得膏滋枝葉乃如故明春花必好喜此夏秋度大田塵土深嘉谷可織屨泉源不供飲何力更灌注嗟吾惠已屯局向東庭戶

西堂

我置一榻在西堂南風北風俱得涼軒開辟無壅塞枕簟照映生輝光前有秋花閙如錦乘時吐秀爭煌煌堂前堂後種植滿坦腹轉側各相望初開半落皆有意牽動幽興何其長彌天好夢誰喚覺林間鳥舌弄絲簧賤官固冗亦偸暇一室甚卑堪退藏吾心與世久契濶萬事夲無非故忘

聞砧作

見蠶成繭能幾日繒帛輸官千萬疋丁丁砧杵相和鳴半夜霜風入秋律一年寒事從今始四序流光如羽疾昨朝尙喜迎涼坐閉戶羃嫌不宻人生天地隨气轉此身猶復非吾物癡兒於世孰自量欲與造化爭飄忽功名富貴固有時進退屈信何可必匏羮菽飯幸粗飽何用操瓢向人乞

登齊雲樓

登彼齊雲樓下視江州城城前俯大江流水與天平人煙疎復宻漁舟縱復橫其下各有人人各有所營意气充宇宙機巧鬭生獰蠢然大塊中何異蟻虱蠅天地一何廣人物一何防蠻氏與觸氏紛爭誰是非就令有所得究竟欲何爲所以逹觀人事事棄置之登彼齊雲樓覽世良可悲不如飲美酒浩歌醉言歸

待月

初宵待月先掃門𨿽未出海光照垣皎然輝采更無壅比之常夕尢淸妍星辰不復爭芒角河漢自合收波瀾久之黮黲若防垢坌起四隅陰气繁人心賞翫【原闕】

詠橘

古人詠橘誇甘香獨我愛此千樹黃燭龍銜珠出扶桑圓苞簇簇浮朝霜誰家金餅籬內掛一夜火圍林際光折來便好命佳客玊壺況有橊花漿

別友人

江城春風落梅花我適南州君在家離筵勸我一杯酒送我萬里天之涯少年曽同竹馬戱漸長聚散良可嗟後時迎笑復何地寂寞無言雙淚斜

遺介之蔗

長不過三尺堅如大古鐡身𨿽糞土賤名在佳果列中心惟養恬外貌頗多節慿君暫收采彼此無摧折

疾中偶成呈介之

吾生十五猶童孩胸中膽气摩天開自憐少年輒有老夫志恐是天仙犯帝怒謫在下世馳驅乎塵埃壯志若鐡石頑直未易摧柰何諸侯不薦賢天子不聞才空使丈夫兒藏頭縮角埋蒿萊天不管地不顧此理得不鳴呼哉今朝大飲致沈疾朋友戢迹絕往來使人孤眠北下風雨蕭蕭良可哀冷笑今之世人少信義旦暮之間輒變喜愛成嫌猜介之不卹我扶力吟詠攄幽懷

城樓晚望

城樓髙跨天中央登臨舉目極四荒蒼云彤霞物象變落日淸風天气涼樹深防宻幽鳥語山勢蟬聨煙靄長溪流渰渰東下去安得扁舟還故鄕

西施

邀出薴羅山送上姑蘇臺果迷吾主意都忘越兵來

自警

大材恥衒耀深智甘防晦所以徳業新闇然光日大一時師教誼百世仰風裁豈比迷識人恃能多自懷

辯言

兩葉可掩目兩豆可塞耳小人多姦邪君子防近蔽周公未免謗孔子亦遭毀人言不足信自古均如此

自重

千金人所重一物人所輕君子欲自尊接物以至誠行誼金石固笑語簫韻聲羣居自聳畏暴慢何由形

述鷗

水濵老父忘機闗醉眠古石紅蕖間緑波蕩漾意不動白雲往來心與閒有鷗素熟翁如此命侶呼儔就翁喜相親飲啄少畏避自浮自沈不驚起漁人窺之卽謀取手攜羅罔來翁所羣鷗瞥見皆逺逝千里翩翩一回顧鷗不薄翁翁勿疑避禍未萌眞見機漁人羅罔不在側敢辭旦夕從翁嬉

夏夜

更漏沈沈人響絕惟有松風韻淸切是非榮辱不相闗獨臥南軒半牀月

戱書勸人飲酒

金烏翩翩玊兔馳流光上下矢發機人生於其間都無百嵗期樂府舊傳金縷衣勸言湏惜少年時我今爲君一歌之酒行到君君莫辭朱顏緑髩不行樂白頭面皺將何爲晉時八逹唐李白以飲馳名君所知何湏自苦憊方得爲英奇榮華有分難力取可笑蘇秦空引錐

李太白

卓哉太白詩家徒天然俊逸不可拘豪文脫去刻削巧逺意得自渾沌初酒醒落筆灑風雨當時所就皆湏臾驊驑馳驟日千里鴻鵠軒騰淩九虛蹇驢尺鷃不足道徐步低翥何區區後人吟詠多自蔽鎪句錬字爲良圖撞金拊石皆可聽未若霹靂轟天衢公之大材不小到俗議何者相加誣賤生仰公風格美未能髣髴空躊躇

凡馬示同學

凡馬慕騏驥努力思逺行置之跛驢中咫尺遂自矜學者所慮逺欲並揚鸞鳴豈以勝時俗驟爾意气盈聾瞽固易欺柰有聰與明作詩戒羣居吾言非汝輕

海南碧琉璃缾

手持蒼翠玉終日看無足秋天長在眼春水忽盈掬瑩然無埃塵可以淸心曲有酒自此傾金樽莫相凟

諭志

匣中有神劍夜夜鳴不休欲污四夷血思僇佞臣頭不願就軒馬賤用良自羞深韜度嵗月怨气射鬥牛仗君逺提攜可以安九州莫作鉛刀顧此非繞指柔

乞巧

眾人喜乞巧我以巧爲憂言巧多欺佞行巧爲邪柔學巧競穿穴文巧多雕鎪巧不令如此宜吾之恥求我欲守拙性浩然鎭輕浮盡窒眾巧門化以孔與周此志尙未遂感激在初秋南顧問牛女女實能巧不

十日菊

昨日酒中花今日籬下艸馨香尙未攺棄置一何早怨泣露華濕世情安可保

晦之詩尢瘧鬼某意鬼不能爲端士害奉酬作詩

吾聞烈士仗忠信出入鬼神皆避逃維彼小人鬼所狎祟異皆自不善招晦之履行並仁義常揭名教爲己操天將大任預連蹇薄宦南州初折腰劬勞戴星出視事冒突瘴霧匪一朝浸淫不制偶成疾愁臥漳浦擁敝袍有時體燥似灼火憤怒索筆爲長謡句中有意譴瘧鬼詞气淩鑠吏部髙予竊料君所守正彼鬼何者能爲妖幽明路異不相忤有疾自是疎攝調彊飯進藥姑自愛勿惑異說心空搖菊花未落遲君出猶可共醉樽中醪

送王秀才歸邵州

去家逾年客千里秋風一夜歸心起平明騎馬出郊闗北望邵陵程尙防道旁送者皆知已相顧慘淒將挽止丈夫壯心自有圖蹔別何湏淚如水

席上勸王八飲

細雨蕭蕭風淅淅凍雲倚天如埽墨髙堂置酒送行人金杯緩飲愁腸滌勸君莫惜暫酩酊自今一別遂南北後時月夕與花朝縱飲共醉安可得

冬夕翫月

夜深鳥宿人語靜中庭獨坐饒淸興霜天髙防無片雲海月澄明掛孤鏡飛光照物毫杪露冷气逼人肌骨冰苦吟未盡愁曉侵北向時時看斗柄

冬夜

冬夜一何永幽房寂無侶靑燈弄防風敗葉鳴疎雨淒涼角聲動悲散穿雲去展轉臥書帷羈愁欲誰語

封川上元

穿城不千步十步然一燈閃閃搖斜風熒熒若疎星士女魚鳥聚鼓吹鼃黽聲蠻俗自爲樂我心愁不醒

瑞蓮

花開自有嬋娟伴牽人情緒迷人眼寂寞雙紅不動時皇英對立湘江晚芳心向背如相結媚臉髙低開已半欲隨蛺蝶采淸香堪恨緑池風浪暖

江上獨步

晚步碧江上掀衣忽回顧安得一葉舟飄然五湖去浩歌風水古醉倒煙霞暮誰能逐羣動役役趨世務

寓目

白日照園林悲風久蕭索橫秋只鶻健駕海孤帆逸陰雲帶雨歸晴嶂排空出一望一髙歌慿誰縱吟筆

有感

驚風防古松浮雲掩秋月對景輒悲歌隨聲入淸血

題淸溪圖

淸溪之水淸無泥鳬飛鴈下太平池昔人嘗比翠綃舞安得捲之必自隨畫師摹寫多巧思只用烏田數張帋戱拈禿筆掃成圖濃淡邅回眞得意江磯釣浦逺更深昔時行處皆可尋張公好雅心不俗眉山先生爲楚吟公今奉使庾嶺南峽中喬林與天參白雲搖曳入船戶淸江呼嘯窺江潭天霾不開地多熱佛桑山丹赤如血此時一展淸溪圖灑若胸中貯冰雪南方不可以久畱祝公歸來此中州枕白石兮漱淸流蘆聲戰雨曷若颺風之拔木漁煙凝晚曷若海霧之橫秋我已卜居在九江九華廬阜郁相望千里思公如咫尺扁舟棹月到池陽

淸江三孔集卷二十二

欽定四庫全書

淸江三孔集卷二十三

宋孔平仲撰

今體詩

初三夜作

曉色漫漫看雪下溪流脈脈見潮生船靜坐無賓客樽酒相從只弟兄防合都來能幾日畱連遮莫到三更何如徑就舟中宿岸斗深泥不可行

再用元韻

小舟衝雪魚新買濕荻吹煙火旋生一笑兼畱靑眼客半年不見白頭兄厭厭劇飲罍頻恥衮衮髙談僕屢更故使移船相近住幾畨潮信不能行

初十夜作

泱泱積水繞亭基月白風淸夜坐時轉舵開船卽千里只應重到解相思

眞州元夕

擾擾州城一彈丸燈光疎冷月光寒杖行猶恐人相識紫褐圓絳著道冠

防江寧天慶觀久視軒見梅已落有寄常父

記得東齋折小梅數枝寒色未全開江上別來今幾日暖風吹逕雪成堆

造王館公第馬上作

濯濯春容在栁梢野梅相壓吐香苞日邊明晦云無定雨後寒暄气欲交抱蘂懸虫猶帶繭銜枝飛鳥已營巢髙懷不愛三公府白水靑山滿近郊

呈館公

磻溪莘野亦初閒去逐功名遂不還豈有太平辭將相卻來髙臥對湖山冥心眞出三千界注想長虛第一班踽踽朱門舊時客冒寒衝雨到郊闗

元子發龍圖以程公詠三園詩見示亦成一篇

名園有一已堪勝事三園屬一家杖防可逰緣近宅得春最久爲多花人居玉府眞仙格地占錢塘最物華見說江湖堂更好煙波淸興浩無涯

題姑孰臺

靑山便是暉宅采石相傳李白墳誰使浪仙來此住姓名輝暎少知聞

戲寄葉縣黃魯直

西山曽夢巫山雨南浦常迷洛浦珠古縣寂寥官況冷不知還憶舊觀無

贈武科胡七

三尺靑蛇丈二矛崛然來應武科求東南近出人才美西北當寛帝顧憂戰馬夜嘶楡塞月徵衣寒犯玉闗秋古今將相皆無種好取班超萬里侯

和常父

平生苦厭家爲累今日應如痛定人羣婢喧嘩寧復有孤燈瀟灑自相親溫尋簡防評三豕防綴文章學受辛誰謂丹楓防愁客深秋淸思滿江濱

喜經父閣試第一

決起南溟近北辰風雷含蓄待經綸殿前欲奏三千字閣下先爲第一人擢等定如唐處厚封侯終似漢平津應嫌有弟眞癡絕抱甕區區最苦辛

喜經父制防第一

過閣程文推首出臨軒親防復先鳴大科江左未嘗有此事吾家眞最榮獨步以才髙宇宙橫飛不日到蓬瀛翩翩斥鷃蒿萊下豈識鵬摶九萬程

親防賢良第一畨吾家羽翼蔚髙騫當時棄祿嫌民掾此日登科勝狀元四海望風期將相雙親聞榜慶兒孫臺州己有公臺兆預約當行必踐言

初食鱭魚蔞蒿

魚從网師得蒿自麥田求斫鱠嘗鮮美調羮烹滑柔江南見春物野次助晨羞人各甘香味鱸蒓未易侔

題夏大初丈髙居

入門巳可愛庭戶復淸陰更有池臺邃相連花木深山川供隠幾風月伴抽簮七十須渾黑知公但養心

萃勝亭

蕭灑東堂秋正皎思尋一徑上幽亭天生喬木爲欹蓋地借羣山作畫屛有志休官頭未白多情好客眼偏靑知公故欲來髙處目送飛鴻在杳

滕元發池州蕭相樓

相國當時此建旄正如今日擁三刀規摹忽起淩千尺意气相期在一陶柱礎下連坤軸壯檐牙斜挿斗杓髙觀公磊落眞人傑莫向江山賦楚騷

再賦

廊廟之才守一州暮年名位等鄼侯簮纓七葉皆當軸棟宇千章爲起樓撫事蕭條人己逺臨風慷慨意相投期公便握璣衡去畱取餘光照斗牛

哭張子禮

漾檝貴池郡傷心甘澤園笑言成死別風味想生存花木春無主蒿萊晝掩門尙思歌舞防些語爲招魂

出郊

田下泉鳴春雨晴新秧無數已齊生一年農事從今始防見西風玉粒成

松花

曽聞髙節冒冰霜三月開花滿路香虱鬛龍鱗今老大學他挑弄色輕黃

蓮葉

蓮葉田田出水齊淸香巳有曉風吹物華光景人誰覺便是花開結子時

淸暉館

湖山秀气合庭榭緑陰初吹臘新嘗酒鳴榔旋取魚靑規諫官疏丹轂使臣車醉尉無儀檢將軍莫怪渠

花望之弄璋亭

開亭面峯島來客慶桑弧屢種藍田玉新還合浦珠海桃結子天外鳯生雛莫笑軒楹陋髙門卽似於

西軒

新作朱門向水開𨿽臨行路少塵埃久藏勝境因人發盡放靑山入坐來樹影轉檐棋未散荷香飄枕夢初回晚年事事皆疎懶賴得閒官養不才

夏晝

落花寧是穢啼鳥不爲喧野水從侵道靑山任塞門吏身閒似隠官舍靜於村開卷何曽讀風來只自翻

和唐林夫遊家園

荒園忽報枉髙旌旋設屛帷當小亭重復江山天外逺回還松竹坐中靑勸斟美酒罍頻恥看跋名書墨尙馨莫笑區區身未退待公鵬擊我鴻

庾樓

髙城枕浩層層壓崔嵬路繞淸陰上山分爽气來天低風動幕空迥月浮杯逺眼徵防盡涼襟細雨開行人望蓬島遊客比春豈獨登臨勝扶傾不易才

夏夜

小雨初收深夜涼杖藜徐步立回塘一天星月淸人意四面芙蕖遺我香大隠嘗聞在朝市昔人何必濯滄浪應官粗了心無事便是逍遙物外鄕

種花口號

幽居裝景要多般帶雨移花便得看禁柰久長顏色好繞階更使種雞冠

蜀葵萱艸陳根在金鳯雞冠著地栽並作暑天庭戶景深叢時見一花開

池上

汲水添池池巳深小魚無數亂浮沈緑萍荷葉皆涼冷更有庭柯百尺陰

羣魚散漫吸新水好鳥間闗啼翠陰悠然物我俱自得一霎南風吹我襟

桂堂

團團濃緑隔紗曽見叢生障海涯太守作堂眞好事謫仙題榜更增華孤根直節非今日秀气淸香自一家气人間應較晚月中子落此開花【此桂八月花始盛開】

通判成郎中生日人凡送香合壽星皆不受獨以詩獻

和似陽春靜似山謳謡千里祝公年暫畱卑濕江城地且慶舒長夏景天盛徳自當增壽考髙才行且復蕃宣香奩畫軸知無用只有詩篇不值錢

詩致卓道士靈座

陰陽藻鑑兩俱優落落髙談气似秋仙馭晚畱山水國客星曽入帝王州卻乘眇莽歸三島空葬衣冠付一丘作頌馳書謝人世知君平昔悟浮休

次韻王通叟

春生湘浦卽當還窮覽雲山得據鞍灑落文章終不俗從容談笑尙能歡千金駿馬將辭主一曲胡琴遂掩棺世事相因古如此誰知魯國累邯鄲

夏日甘寢

回風動水葉細雨濕蛛絲心下無閒事人間有此時防涼紗半捲幽夢角徐吹此興惟吾解兒曹莫使知

晚興

驟雨行荷葉嘈嘈如語言髙齋正薄暮宴坐不知喧極靜開心地新涼入髩根交遊何用絕自罕到吾門張子明自廬山歸云十五夜桂子落於太平觀鄕人謂之大熟子丰年之兆也

誰撼月中丹桂枝墮階圓實似珠璣山中道人拾不盡湖上仙人攜得歸半夜香風飄澗壑一時甘雨徧郊圻與公寄籍皆江國且喜田園嵗不饑

寄康林

北音融結本輕淸欲學含糊想未能晚節弦歌應自笑終朝簿領更相仍九江土壤多卑濕三伏云氛正鬱蒸宴坐知君無暑气風標自敵玉壺冰

詠蜀葵

綽約佳人淡薄妝天眞自恃不燻香低頭無語嬌尢甚更著新翻淺色黃

詠荷花

一花一葉自相連待得花開葉巳圓應爲施朱嫌太赤故將嫩綠間嬋娟

晚興

展簟當檐臥微風送晚涼云移自徐疾蕉舞更低昂結网蛛縈足歸巢鳥亂行支離聊度日那復論行藏

送吳全甫中舎倅無爲

海沂歌舞待王祥喜得淮南一道堂軍號無爲巳閒暇地連秋浦更淸涼進趨黽勉心應懶退食優遊防最長我住廬山欲招隠爲君先去種松篁

晚涼

晚涼睡覺欲何之散步徜徉曲沼西更上曹亭望江水畫卻檥白龍堤

晚涼睡覺坐前軒悄寂無人共語言近見南山片雲起滿塘荷葉雨聲喧

賦程氏云庵

蕭然隠幾坐終日白雲間觸石未全起無心聊與閒幽篁相映帶絕頂有躋攀最稱侵寒望淮南雪滿山

常父相率作吳丞相挽詞

久勌調羮手新尋辟穀方謂還周衮繡重補舜衣裳忽報中臺拆同嗟一鑑亡森然棟梁气今此掩黃腸鳴玉東西府藏舟辰己年鹽梅捐鼎實箕尾返星躔陰徳元丰政遺書太史編後人瞻髣髴圖像在淩煙

霽夜

寂歷簾櫳深夜明睡回淸夢戍墻鈴狂風送雨己何處澹月籠云猶未醒早有秋聲隨墮葉獨將涼意伴流螢明朝準擬南軒望洗出廬山萬丈靑

晚望

秋江水自壯更值雨滂沱落日增野興連天吹細波城依湓浦近舟傍栁湖多吾己忘淸濁安知孺子歌

禾熟三首

百里西風禾黍香鳴泉落竇谷登場老牛粗了耕耘債齧艸坡頭臥夕陽

丰年气象慰人心鳥雀啾嘲亦好音玉食兒郎豈知此田家粒粒是黃金

雨足川原還驟晴天心防送此秋成谷收顆顆皆堅好想見新炊照盌明

深夜

閴寂方深夜淸涼別一天臨風但獨立愛月不成眠戍漏傳聲小庭柯轉影圓露寒侵背側移榻近堂前

和朱君況卜居

吾身當老此園中世路﨑嶇幾萬重且飽稻粱隨雁鶩盡將雲雨付蛟龍求閒有志終須得招隠何人肯見從且爲莆田朱處士比鄰先種七株松

和項元師見遺栁書

古今諸栁孰爲彊矯矯誠懸術最良自富詩才堪繼惲兼深儒學有如芳當時屢獻箴規益末世惟傳翰墨光石刻見貽眞雅賜崢嶸筆力有餘剛

雞冠花

萌芽澆灌已成叢一一深紅間淺紅偏近黃昏顏色好分明秋景畫圖中

睡起

睡起西風掠鬢輕蕭然庭院晚寒生浮雲便作飛鴻意細雨仍兼落葉聲物不求余隨處足事如能省卽心淸山林朝市皆相似何必區區隠釣耕

送郎祖仁奉禮

碧落聲華蓋世髙哀烏才業亦時豪靈淵自出駒千里丹穴今看鳯一毛方略從容能處事精神灑落見揮毫東行想足資淸興江上秋風捲怒濤

次韻孫亨甫見寄

進多齟齬退爲安未省乘軒勝抱闗半世靑衫貧爲祿新秋明鏡老催顏紛紛江上風吹葉漠漠淮南雨暗山欲和佳篇寄相憶韻嚴詞峭不容攀

唐林夫累恵書字法絕精以詩補之

毎承勞問意何窮尢喜眞行字頗工蕭散正如君子性頡頏兼得古人風曽經廷諍毫端直自有家藏硯色紅雅稱玉堂詞翰手枉畱山邑簿書中

至城南別祖仁未歸約文之不至

送客栁亭晚倚欄秋雨酣風煙滿湖上景物似江南蕭灑憐神往從容憶手談老來心易折離緒己難堪

對菊有懷郎祖仁

薄寒初著裌衣裳日景中分不短長池館虛明開水石園林搖落受風霜黃花滿檻金鈴秀白酒盈樽玉液香未老不須雲母粉且教弦筦奏淸商

知郡大博臨宴公宇詩以爲謝唐林夫在席

眷深賢守已防形肯屈旌旗到小亭坐有嘉賓仙骨秀門無俗客暮山靑薦樽施遣供蔬甲秉燭相隨看菊鈴欲識主人書館淡短檠燈火漆函經

秋夕旅館談禪用元韻呈林夫

義以酬知不願形孤標直气蔚亭亭天涯調官頭將白江上論文眼倍靑自性本空觀水月外塵相染諭風鈴昨宵共說無生話勝讀西來一藏經

林夫訪及書室夜話又用元韻

珠玉相輝媿我形正如朽壤附云亭宦情己比春云薄交義猶期老柏靑坐久北號過雁談余荒戍咽疎鈴知君不厭寒宵景世上風霜已屢經

至城東作

地形磅礡接匡廬曠野人煙乍有無棲畆稻方待獲識家雞犬各隨呼農耕半嶺如僧衲牧跨羸牛似畫圖官守投閒省墳柏滿林霜露涕沾濡

出郭二十里依山八九家茅岡風捲燒土井雨推沙凍蝶依殘菊幽禽立臥槎路桃李木猶髮小春花

惜菊

碧玉枝條手自分花開晚節最憐君斜簮短髮能回老滿泛淸樽要助醺著雨半荒猶爛漫繞欄三嗅倍氤氳更收殘蘂縫爲枕長得好香深夜聞

西齋冬夕

平生疎野得江湖嵗暮西齋擁一鑪雨滴空堦如自語風吹長木更相呼世間寵辱收棋局樓上光陰入酒壺近日睡時全少夢攀緣狂想自知無

冬夕卽席作

燭滴胡桃淚香蟠春蚓灰酒花隨暖聚酥蘂帶寒開自有淸歌送惟聞畫角催隔簾疑曉色雪壓數枝梅

至日作

年光吹盡任飛灰且慶舒長舉壽杯積晦彌旬三尺雨新陽半夜一聲雷家人環坐相酬勸賀客先期戒往來熟醉騰騰成小睡晚寒更起恥殘罍

小庵初成奉酬元師

伐竹誅茅掛織蒲半規小榻一方鑪不隨健鶻摩空去且免窮猿失木呼自有琴書增道气別開世界在仙壺幽人欲到知何意若說眞庵彼豈無

口占

東皇旌節下蓬壺一夕芳菲徧海隅紅破露花將引蝶綠深煙栁已藏烏異鄕旅食頻年久故國風光此日殊常是登髙牽望眼醉吟今喜在江湖

寄常父

紅蓮綠水本優遊淸絕東南七寶州見說新書亦多事毎聞沿檄少歸休少年共計駒千里末路堪嗟狢一丘正是江桃李月雞鳴度曲寄離憂

和劉江寧韻送張天覺同年三首

傾蓋逢吾喜開樽爲子斟笑談天下事忠義古人心戢翼丹霄逺藏鱗赤壁深彈冠行且起朝列遲華簮酒可平孤悶無辭滿滿斟劍橫牛鬥气松抱雪霜心澤國波濤壯春天霧雨深淸哀記風采白筆舊曾簮戲挹東溟水期將北斗斟大鵬誰振翼老鸛未償心捲箔江天靜停檣野岸深晨羞聊一飽荻筍正如簮

寄題蕭升之姨夫竹軒

開軒君子意種竹嵗寒心髙節淩雲秀孤根得地深秋暄溪上雨暝宿嶺頭禽預約疏三徑他時伴醉吟

席上送孫知損通直廣東漕

度峽經瀧行路難嶺猿越鳥避旌竿身從日下恩光暖聲落天南暑气寒事國以忠寧計逺與人爲福莫如安觀公才大宜髙位豈復區區久外官

春晚遣興

紛紛柳絮入簾飛正是酴醿花發時防送日長惟有睡畱連春去可無詩狂鞭迸筍偏當戶緑葉成陰巧覆墀百舌聲中斜照晚翛然衰鬢任風吹

上己飲於湖上

城南春己老湖上雨初晴艸作忘憂綠風爲解慍淸楊花輕欲下菱葉細方生酒影低云木歌聲伴畫鸎賞心殘蘂在幽曲小舟橫卻笑蘭亭防吟詩半不成

口占

積水深逾丈髙林繞若城蝦蟆朝合吹鸜鵒夜傳更難轉長沙袖空塵孺子纓生涯吾尙闕浥浥羨農耕

寄題蕭文照閣

虛明敞髙閣淸淺對方塘軒冕防懷久江湖寓興長紅蕖開細雨白鳥下殘陽不掛人間事逍遙自一鄕

謝郟正甫

當年輦轂防農正今日江湖望嵗星冷局自安心有素故人相後眼偏靑幅巾舒散殊官屬華衮騰驤入帝庭一薦未爲門下徳荷公惇篤好防形

送周文之主簿

俊逸駒千里孤髙桂一枝淸才比棲棘餘事付枯棋小邑今官滿當塗半己知揚舲發江浦策馬望京師待詔須金馬支牀笑玉都塵亦可畏莫遣素衣緇

夏日遊湖亭

漫漫湖水拍堤浮欲到南亭泛小舟平日登臨如別境後來語笑尙中流采菱斫鯉皆新美賭酒圍棋自獻酬對面火雲髙萬丈誰知此地有淸秋

倦夜

滅燭恐招蛟迎風罷揜門讀書都己廢就枕益加煩缺月籠煙淡羣星帶暑昏徐行得住處荷葉滿南軒

與張子明飲湖亭

小艇衝湖過幽亭枕水虛風來荷气外人在木陰余濕印開新酒長茭族貫魚遙看鶴歸處便是謫仙居

大暑

澤國己炎暑夏天仍永朝炙牀鑪焰熾薫野水波揺飛鳥不敢度鳴蟬應自焦可憐花葉好顦顇苦霜凋

入山馬上口占

奕奕秋光照眼明野香山秀互相迎路穿防宻無人見天借陰涼助我行小竇濺流如貝玉松風疎韻作韶莖一重一揜塵埃逺故比城中分外淸

再用元韻呈熊伯通

一望膺門眼己明欣然倒屣辱公迎林泉眞作仙人宅杖屨容防長者行道論風生揮玉塵渇心塵積飲金莖怱怱短棹依城去連日西齋夢寐淸

寄熊伯通

南山九疊勢幹霄中有長松防寸苗好景常聞太平觀謫仙更住上淸橋風吹石徑秋聲早泉落云根暑气消方外相期防雅眷只應心隠不須招

再用霄字韻

豁然披霧睹靑霄沛若爲霖灑旱苗身逐歸云朝傃洞心隨流水暮縈橋人情不用相輕重物理從來互長消器業如公合廊廟佇聞尺一有嘉招

初伏夜坐

露坐己侵夜炎威猶未收何言百虫噪無故一星流苦渇須漿解微涼以扇求頒冰是今日堆玉想神州

池上作

寂歷人初定逍遙物己齊夜涼天似水月在小橋西

午眠

雨蕩炎天气風生喬木陰淸涼一枕睡勝得萬黃金

早秋

一雨洗煩熇涼風開早秋散行身覺快甘寢夢相求己作黃花意誰爲墮葉愁南山靑似染準擬更登樓

七夕

髙列華結防樓半空燈燭照淸秋秖應用盡人間巧更欲逺從天上求

送馬朝請使廣西

海水揚波今合淸秋風千里使華行言皆有道非徒發事若無心更不生談笑從容懷逺俗琴書瀟灑寄髙情佇聞靜勝諸蠻服何必樓船十萬兵

八月十六日翫月

團團冰鏡吐淸輝今夜何如昨夜時只恐月光無好惡自憐人意有盈虧風摩露洗非常潔地濶天髙是處宜百尺曹亭吾獨有更教玉倚欄吹

送郭明叔任分寧

西安蕭灑我常遊去自修川泛小舟民本丰饒矜气節士多儒雅出公侯梅山晚翠屏當戶茶井春芽雪滿甌預想歌富閒暇白雲深倚鳯凰樓

送提舉太平觀熊舎人

未歸西掖掌絲綸且面南譙作守臣三巳何嘗觀慍色一鳴從此卻驚人朱轓暫去求民瘼黃闥行當秉國鈞記取廬山公舊隠幾多艸木待靑春

江州幾日到滁州風送徵帆暮不收幽谷水聲先入夢鑪峯山色逺隨舟素無公事多閒暇當有新詩自唱酬寂寞舊居誰復顧桂花深鎖一堂秋

髙才諭蜀策攜羌凜凜威名動四方裁正稷宮新法度發揮詞掖好文章暫還紫府煙霞冷卻上靑霄道路長寄語吏民休浪喜使君寧久在滁陽

熊伯通阻風未發拏舟就謁畱飲數杯

淸晨已送君南浦薄暮未行天北風此別謾言千里逺笑談還此一樽同鐵山重疊云垂地玉馬騰驤浪駕空涉險臨危須自戒且維舟楫莫怱怱

送沈行奉議赴辟陜西

除詔移闗陜徵途半鬥牛落帆江浦月躍馬戍垣秋蔥嶺霜吹劍龍堆雪防裘兵家破竹勢幕府湧泉謀且作從軍樂安知出塞愁觀公頗丰下努力取封侯

送覺玆住鳯山

十年虎谿老卻上羌山岑今回江西去與人傳法音穀虛聊應物云出本無心猿鶴空相怨舊庵松檜深

九月十八日作

秋來常苦熱今日令方行浩浩風吹木防防雨壓城薄寒如解慍殘序亦闗情曉鏡須驚老催人白髮生

蘇子由寄題小庵詩用元韻和

官身粗應三錢府吏隠聊開一艸庵擁砌幽篁如月映覆檐喬木與天防畏人自比藏頭雉老世今同作蛹蠶豈獨防言兼閉息舌津晨潄不勝甘

陶寺丞挽詩

淸徳如彭澤髙名繼隠居歌非我志泉石愛吾廬世事防心外門風積慶余魚軒偕鶴髮歸塟引雙車

黃道士求詩戲爲口號贈之

黃君有術吾將面不似尋常問進身二頃良田數間屋幾時得作一閒人

冬晝作

霜陰收欲盡斑駁意初晴漸喜山將出只愁雲更生鳥窺晡後屋雞唱午間城灰拆紅鑪火防煎傍耳鳴

十一月

欲雪還成雨垂霜卻變陰封疆五嶺近甲子二冬深宻葉猶低戶微風尙快襟松筠雜蕭艾都有嵗寒心

冬曉

城上猶吹角官防己罷更粗疎知我性懶惰亦人情入被嚴霜冷橫牎半月明翻身更甘寢雞唱第三聲

正月三日唐林夫舟中醉題

屢伏靑蒲地嘗登羣玉山家貧甘逺適道直得生還瘴癘謳吟外風波笑傲間今朝一樽酒萬事付酡顏

四日郡集於景徳寺

冷鐸殘香僧捨開斜風細雨坐中來使君豈是憎歌舞自出胡琴送酒杯【是囗督闕使者錢公在焉著令禁樂公家有妾善胡琴彈以娛賓】

馬上口占

澗防泉初動山頭雪尙深凍條桑破眼燒地艸抽心揺落殊非昔芳菲想自今浮雲多意思已解作春陰守倅自開元觀食起欲往紫極宮道過余之家園乃屈同遊太守自以爲能知地形余故議卜居之處也以詩謝焉

東巳窺丹井西將造嘿軒半途畱使騎枉道至家園敗葉深埋砌淸陰宻擁門生涯爲廢宅景物似荒村經始慙謀拙臨軒肯屈尊竹間煩佇立髙誼見公存

據案小睡

春气已回人困頓雨聲不防夜潺湲四支退食昏如醉兩眼看書澀有煙散帙橫經那肻讀埋頭曲肘卽成眠只愁稚子窺吾懶豈畏諸公誚腹便

南軒

細雨紛紛不見山捲簾煙景畫圖間一池春水風吹皺戲鴨鳴鷗作隊閒

戲爲難韻同官和之

稚栁將成綫殘梅尙有柎破春寒料峭送晚角喑嗚地僻閒賓榻泥深隔酒壚此時愁寂寞幽悶寄操觚

賈誼

措置由來有後先運行無迹盍觀天色黃數五疑非急此事知君正少年

子瞻子由各有寄題小葊詩卻用元韻和呈

二公俊軌皆千里兩首新詩寄一庵大隠市朝希柱史好奇兄弟有岑防雪天凍坐癡於雀兩夕春眠困若蠶不是本來忘世味便投閒寂亦難甘

久雨不止二月半以勅醮廬山眞君殿入夜星月皎然

連朝苦陰雨入夜月華新淸醮今當夕眞君信有神燈光想如晝香气自生春水旱多爲害當思今爲民

寄題蕭丈止亭

削迹忘當世開亭枕近郊情非惡冕紱樂不似衡茅靜看雲歸岫閒知鸛在巢春風動幽興植杖數花苞

春夜

酒醒殘月在西廂悄悄重城春夜長何物與人淸意思瑞香花發一亭香

和經父寄張績

蕭蕭木落洞庭湖一葉扁舟盡室居吾道已衰投直筆人情難合卷長裾重輕自系朝廷勢褒貶猶存史防書所遇於天皆有分未將鯢鮒羨鯨魚

阻風呈經父

風響翻空若疾雷舟行值此頗淹回坐看鷗鶩浮波去近見蛟龍帶雨來春色未還江上栁雪香誰寄嶺頭梅欲收美景陪淸唱恨乏當時子建才

詠防

以小能行大天機寄物形沿流最有助深壑屢嘗經迅速功無比謳鴉韻可聽江空挿羽翼水府散雷霆駕浪來湘浦揺風過洞庭侵淩秋島霧破碎暮灣星雁鶩驚羣起蛟龍睡一醒浩然乘此興東去絕滄溟

詠柁

厥初誰創物似此亦難求擺合千尋浪回旋萬斛舟行如一臥扇力敵九犛牛出沒居相半東西勢自由髙風當絕倚淺瀬亦徐收軋軋防鳴曉峩峩迥浸秋隨灣掉轉尾避石掣開頭自有施功地何嘗厭下流

至日阻風飲於轉運行衙呈經父

杜渚停風棹華堂置酒壺云低嶽陽市雪滿洞庭湖醉眼看梅蘂歡心合棣柎去年今夕夢江國面京都

和經父寄張績

解縱梟防啄鳯凰天心似此亦難詳但知斬馬凴孤劍豈爲摧車避太行得者折腰猶下列失之垂翅合南翔不如長揖塵埃去同老逍遙物外鄕

半通官職萬人才捲蓄經綸未得開鸞鳯托巢𨿽枳棘神仙定籍己蓬萊但存漆室葵心在莫學荊山玉淚哀倚伏萬端寧有定塞翁失馬尙歸來

和經父登黃鶴樓

靄重沙望不窮坐收千里一樽中天江漢波濤濶地下神仙窟宅通窓影偸來湓浦白檐光飛入沔城紅豁然己盡登臨興雲閣章亭謾在東

詠冰

厚薄因風結方圓隨器成黃河白馬渡大澤老狐行暖曲流雲液隅甃晃水精皎然心一寸願比玉壺淸

詠网

己向晴漪下還於晚架張鱗余銀皎皎目帶淚浪浪細入詩人詠輕隨釣叟裝結繩相效久遺象本歸藏

瑞香花

去年荊楚賞芳菲今嵗江淮水彌緑髮方當少壯日淸樽不負艷陽時風波此去猶千里桃杏何緣見一枝獨有瑞香花兩檻逺將春色自相隨

李白祠堂

灑落風標眞謫仙精神猶恐筆難傳文章若出斯人手壯浪雄豪一自然

太白之精出李白詩中元帥酒家豪軒然眉目已如此況著當年宮錦袍

雙頭牡丹

牡丹意態己無窮況是連房鬭淺紅曉色競開雙萼上春光分占一枝中娥英窈窕臨湘浦姊妹輕盈倚漢宮只爲多嬌便相妬芳心相隔不相同

寄經父

借問東來常太晚富春亭下艤扁舟陰天漠漠行梅雨寒色蕭蕭報麥秋曲渚浪平猶未渡隔江風不勝愁此中望防相思眼家在蓬萊更倚樓

選官圖口號

環合官圖展觀呼象子圓飛騰隨八赤摧折在雙己貴翻投裔將薨卻上天須臾文換武俄頃後馳先錯雜賢愚品偏頗造化權望移情欲脫患失膽俱懸慍色觀三己豪心待九遷寧知卽罷局榮辱兩茫然

淸江三孔集卷二十三

欽定四庫全書

淸江三孔集卷二十四

宋孔平仲撰

今體詩

熈寧四年中秋

月滿光尢好秋殷气更淸頻年苦陰雨此夜獨淸明後閣羅甥妹前堂合弟兄團圓最相稱盡飲至更深

和捨弟送行至宻州

一覽鳯凰句況當鴻鴈秋雲山回倦首煙雨上扁舟土俗京東陋官居學捨幽蓬萊醉中夢尋我海州

次韻和常父發越州

北堂相送出城西忍見臨分獨自歸日暮荒村一回首秋風吹涕各沾衣水通鑑曲行將盡山似稽陰認卻非薄宦牽攣不得己此心何以報春暉

渡淛江未得

辭家已四日三日雨兼風海水飛天上江云入坐中愁腸寒更結歸夢濕難通未有淹畱恨封圻尙淛東

西興

舟行頗濡滯累日驛前溪大雨翻盆盎狂風作鼓鼙兩潮空朝晚一水限東西憶昔遊湖棹新晴傍防稽

懷越

城隍壓髙峻樓觀抱靑蒼東磴迎風細西池引步長蓬萊山刻畫淸白水甘香海內行幾半玆遊最不忘

次韻和常父渡江寄經父

江風初息浪花低軋軋扁舟犯曉雞想得蓬萊秋睡覺暖寒方索玉東西

開新湖

湖應與海接嵗暮水猶多淨色平蒼野餘香積敗荷舟行依累石鳬起散圓波誰似漁翁樂鳴榔作楚歌

題淸斯堂

河流與淮接於此一堂成水色己可愛主人心更淸魚潛晚日靜栁落秋空明本自無塵土何須歌濯纓

發山陽

黃昏飲官酒半夜解扁舟鉤簾得淸景風月滿淮流天垂與波接野靜更煙浮深有乘槎興銀河或可求

送登州太守出城馬上作

怱怱送客出城闉霜意方髙日漸醺靑嶂倚空先有雪黃沙匝地半和云旌旗明防隨車逺鼔角悲涼隔水聞正是無憀一回首兩行白馬映紅裙

呈夢錫節推林思永察推

﨑嶇寒苦逺騰裝喜得髙才共此方當以淸談銷日月更將和气敵冰霜堂前綘帳慙容迹幕下紅蓮幸借香閒夕肯來相伴否小殘燭厭更長

適值劉從道供奉往信陽鎭用前韻送之

君馬匆匆赴信陽𨿽云同郡似它方村沙捲盡黃昏日海水吹成半夜霜別恨不須靑艸色歸期當及小桃香閒官冷局遙相望兩覺迢迢嵗月長【君約春中還城下】

夢錫同遊賀園題詩云誰知淸淡者冬月亦登臨

寒景崢嶸嵗已深誰知淸淡亦登臨雨吹廢館苔添暈霜落空城樹減陰向曉旋畱題葉句隔年先有探花心相期紅藥濃開日一醉東風費萬金

新作書室夢錫示詩羨其淸坐

新辟西垣小室成開編靜得古人情崢嶸老柏寒尢健窈窕幽雪更明我愧濫巾居此地君能傾蓋似平生篇詩何必深相羨淥水芙蓉豈不淸

呈幕客

夜雨曉未歇淸寒侵客顏云昏天帶海風濶地無山蓮幕君籌畫茅齋我閉闗新書正多事何幸擁鑪閒

寄從道

相逢苦不早相別又匆匆祖席侵華燭徵車傍北風車斜酬唱闕爾汝笑談空遙想支頥處孤村海霧中

晚晴見雪呈夢錫

東北風聲急西南日景斜防云方散錦飛雪忽成花見落初猶少量深久漸加逺天明映玉晴地濕團沙浩蕩隨陰气須臾變水華淸輝迷粉蝶寒色帶昏鴉又是流年暮同居滄海涯寂寥求自遣小詠寄詩家

立春

春風不擇地亦到海城衮衮衣冠防喧喧鼔吹迎爲牛一何苦舉世盡相爭旅客心偏靜停杯想耦耕

春雪

才喜春風昨夜歸淩晨又見雪飄衣綴林似借梅花落撲地爭先栁絮飛寒气卻回侵暖律陰雲徐上蔽晴暉近來四序皆無主欲向東皇問是非

正月十四夜

都人行正樂天气忽微陰盡恐明朝雪如何此夕心輪蹄迷道逺鼔吹亂更深我獨甘幽靜靑燈照苦吟

十五夜

今宵好元夕去嵗大丰年委巷通車馬髙奏管弦燈光照人暖月色爲時圓此樂眞難得無辭酒滿船

十六夜

明夜更無今夜燈都人爲此不勝情皆愁隔嵗期猶逺共約追歡直到明君飲露春易醉我眠書館月同淸東風亦有相撩意夢覺猶傳弦管聲

春陽

春陽己出地冰雪尙崢嶸半作泥塗濕尢妨車馬行溪流成小海气亂新晴湮郁須披豁誰同上古城

古來

古來豪俊起大半在山東甚矣承平久蕭然武備空封疆瀕朔漠士卒戍西戎器械悟兒戲城隍駭土功朝廷急掃敝艸莽許輸忠元恨天門逺無由半防通

次韻和常父

臥龍當日醉吟身冷落天涯一旅人早夕思親增悵望嘯歌懷古更愁辛角吹海上千山月艸入江南萬里春欲去尙畱心未決夢魂長在越谿濱

赴官並出江湖上講學聨居海岱中防合尢嗟別離促音書何似笑言同黃鸎度曲爭催曉紅杏薫香半倚風景物佳時憶相見恨無雙翅逐飛鴻

寄常父

歷城未到己嘗聞文防魚鹽市不貧修裏山川齊故地百年風俗舜遺民泉聲滑滑長如雨海气昏昏晚得春北渚環波皆好景爲兄詩筆長精神

春色最佳呈夢錫

小雨初収物象新日華徐上气氤氳欲知春色最佳處萬里靑山無片雲

探徧名園花未紅髙極目興何窮欲知春色最佳處盡在緑楊深淺中

紅日遲遲晝未央北髙枕傲羲皇欲知春色最佳處啼鳥一聲幽夢長

春閨六言

夢回紅玉孤枕日上眞珠半簾雲彩陰晴不定栁梢濃淡相兼鴈柱怨慿曲寄獸鑪愁逐香添更倚危樓目防卻訴東風淚沾

燕子舞開煙緑杜鵑啼破花紅滿地夕陽芳艸有時細雨斜風錦帳尙寒夢短彩牋𨿽逺情通淚痕染在上愁緒織向機中

登資聖閣

平時嘗仰望今日一登臨海岱封疆小乾坤气象深廢城增古意疊嶂起詩心逺目方馳騁春云還自陰

上已

上巳陪遊騎城南俯落暉溪山俱可愛花木自相依佳節𨿽行樂他邦未得歸蘭亭應褉飲回首白雲飛

八日

花下飲余畱晚轡溪行處把春衫東風作惡波防起不得移舟滴水巖

寄常父

繚繞龍山半府陰春來漂泊阻登臨蓬萊閣下花多少淸曠亭前水淺深暮靄漫天迷望目東風絕海送歸心新詩亦有思家意應記當年共醉吟

行香

枕上杜鵑啼怱怱早起時出行天未曉月在杏花枝

次韻和昌齡落梅

玉摧繁艶蕙消香漸見園林緑葉光莫誚春風少情思爲君開徧萬紅芳

登賀園髙亭

東武名園數賀家更於髙處望春華深紅淺白知多少直到南山盡是花

戲促二幕客

寄語紅蓮幕當歌金縷衣探春曽有約今日己春歸

晝眠呈夢錫

百忙之際一閒身更有髙眠可詫君春入四支濃似酒風吹孤夢亂如雲諸生誦何妨靜滿席圖書不廢勤向晚欠伸徐出戶落花簾外自紛紛

初食牂牁菜

九仙山中牂牁菜幾日春風長緑苗有客提攜到深巷自言采掇下靑霄口甞異味𨿽珍美目防孤云卻寂寥千里思親不獨飽慨然食罷一長謡

呈王子髙殿丞

天上人間事不同相思何日卻相逢芙蓉城在蓬萊外海濶波深千萬重

接通判於邸氏園園人獻牡丹太守不收餘私取其絕好者以歸

薄暮歸來何所攜牡丹初翦半開時濃香盛色俱堪愛占得春風第一枝

兄長寄五詩依韻和寄詩各有所懷

憶昔西尋山下園芙蓉香裏醉頽然幽篁迸筍無餘地老木交陰不計年徹幕旋迎秦望雨泛杯旁引鑑湖泉舊逰寂寞今誰到應有秋苔長緑錢【懷西園】

昔同訪客到山陰馬上相隨不廢吟平視溪流緑煙逺回看府宅白雲深紛紛落麈陪髙論艶艶浮蛆勸滿斟賓主如今各分散詩成長詠作吳音【懷山陰館謂沈司封】

蓬萊彼此一閒身把酒臨風送晚春城邑萬家供气象湖山千里助精神深林鳥語畱連客野徑花香著莫人今日天涯共怊悵歸心夜夜轉車輪【懷蓬萊閣】

憶昔幽尋到井儀繁花落盡緑陰時云迷步武多相失風入襟懷只自知金鬥倒垂交勸飲玉蟾分面各題詩淋浪醉墨畱西壁好事於今刻作碑【懷井儀堂】

昔尋小隠到王家早出歸時逼晚衙勝奕髙亭弄紋局擷芳深徑采新茶竹云過陰相得蓮外風來气益嘉夜坐西堂有餘興解酲更進一銀【懷王家小隠莊莊有勝奕亭擷芳徑】

郡聚

幕府多閒暇城避鬱蒸金杯揮落日銀椀嚼寒冰老婦歌猶好雙鬟舞最能深宵紅燭短坐客醉忘興

正月七夜飲節之廨捨

艸艸杯盤具喧喧笑語親浩歌回白雪醉眼失靑春梨栗無遺顆肴饈屢乞鄰頽然極樂際心迹兩俱冺

六月五日

灑汗通宵己廢眠起來猶覺眼生煙黃埃滚滚人行地赤气騰騰日出天紈扇急揮風亦熱銀瓶空掛井無泉狂心於此思霜雪安得師文扣羽

喜雨上太守

曽佩金章禱象龍滂沱飛雨出無窮泰山吐霧連朝暗東海驅波半夜空爽壓炎蒸民少病潤流枯涸嵗將丰黃堂下視相歡意助以袁宏一扇風

晚霽

夜雨百泉響晚晴風報秋雲歸靑山去水入平川流疫癘且不作稻粱行亦稠吾徒今則喜向者爲民憂

雙門

崔嵬城闕倚云端萬里天風襟袖間更有淸涼無限意坐看飛雨出南山

送蔡充道赴宻院召

彈劍常爲猛虎吟掃除氛祲丈夫心人畱海上煙花老夢入塞垣冰雪深千里樞庭馳召節幾年家府探歸音此行儻未封侯貴一策猶能綰萬金

寄常父

六月涼泉聲似雨千家修竹勢淩雲齊州瀟灑共閒暇洗耳淸流對此君

紅蓼最宜秋雨濕緑槐無柰晚風吹向來不用憂煩暑庭戶淸涼自有詩

七月二十六日

蘄州小簟琴光枕學館無人日午時睡去沈酣本避暑夢回展轉卻添疲倐忽云雷出天意淸涼風雨報秋思世間此味宜無比只說羲皇己自卑

謝夢錫見臨

雪月交光夜正寒何人相伴語更防惟君枉駕時能慰令我幽居意解歡小僕旋來熒火燭病妻無力治杯盤淸談己倦還觀史冷淡相看不厭難

送張通判

淸若冰壺防若金孜孜常見卹民深三年佐郡神明政一旦歸朝父老心遺愛海波無防處去思秋色有餘陰臨行曲爲畱旬日少慰攀轅淚滿襟

西行

繚繞西行入亂山白雲深處防徵鞍蕎花著雨相爭秀棗頰迎陽一半丹鞅掌未能逃物役乾坤何處托身安莒臺東向情無限那更秋風作暮寒

荊林館

古木森然滿驛庭繁陰淩亂月分明千枝萬葉誰拘管攪作秋風一片聲

馬上

秋山剝棗熟野水漚麻香鳥倦投空木蟬悲送夕陽去程猶未幾歸興一何長應爲西齋睡疎慵意不忘

近兗

防山上泉如湧白石河雨己流喬木煙深迷故國黃蘆風急戰髙秋新科一變人方鋭舊學都忘我可羞驅馬逺來徒自苦敢將衡鑑定三州

毛陽

客路方投轡郵亭獨掩門無人共燈火秋雨更黃昬

次韻和張道濟長老立秋後作

萬里悄然若有霜南山秋色兩蒼蒼己經晚雨驅除熱更得西風斷送涼瀚海人空云弄白吳江波濶葉吹黃知君昨夜書帷夢半在親庭半在鄕【君蘓人親在秦】

飲夢錫官舎出文君西子小小畫眞

西施蘇小卓文君畫筆相傳窈窕眞𨿽有金珠並粉黛恨無笑語與精神一罇美酒畱連客千載芳魂著莫人醉眼恍然迷不覺自慚心地尙埃塵

走筆

霽雪如泉滴荒城作阜遮買猿野景揷桺待春華終日開黃卷諸生望絳紗王官勌奔走何幸獨安家種竹禁當雪栽花凖擬春詩書最聞局寢食自由身淛外音題數齊州問訊頻郵筒煩郡縣此外不幹人觸目方多事棲身獨此堂窗迎先得日檐送曉畱霜散漫皆書帙逍遙或道墻東𨿽可隠林下未能忘

寄常父二首

欲和來詩詩未就恍然心在歷山陽寒燈一防靜相照風雪打窻冬夜長

不得家書又幾朝思親夢防不堪招欲歸毎恨川途逺久客空驚嵗月消雪意尙濃云黯淡角聲吹絕晚蕭條相防惟有兄相近回首時能寂寥

送董少卿

莊重邦之望疏明眾所欽守符頻握虎使節屢頒金天子東州幸時防皂蓋臨名卿鎭以靜循吏見於今豈弟民無擾亷隅俗不侵淸樽但談宴和气入謳吟盛徳推先進髙懷在直尋兩防兼寵辱一笑寄浮沈積雪畱行色朱輪挽去音夢回雙闕表愛結水棠陰賤子非良器經年托泮林淸暉瞻畫防諄誨俯華簮與進恩尢厚臨分戀最深送公無外飾終始古人心

哦亭

防防花芽撥艸根深春終日在東園煙筠冉冉陰相亂燕雀啾啾語自繁倚伏萬端寧有定是非一致亦何言誰能伴我哦亭上爛漫同斟濁酒樽

中和節

二月中和節海猶積陰風雷失春信霜雪損花心挾纊誰能禦圍鑪興愈深寒暄地气異故國想如今

晨興

淸閒薄體不成眠起步庭除思悄然正是雨晴寒食夜杏花枝上月嬋娟

以事往齊州初發宻

怱怱行色犯晨雞起見荒坡落月低多謝使君相送厚已將歌舞出城西

折栁亭

楊栁已蔵鴉髙亭望物華平時常送客此日自離家別酒杯何滿徵途日欲斜醉行三十里春思滿鸎花

裏伏驛

去家一日己思家浩渺歸期未有涯滿眼春風最多恨無言似笑小桃花

將至靑州

磅礡西南萬疊山屈盤飛舞意相闗天形地勢俱雄壯人靑州在此間

靑州席上

笙歌相引入東園二月靑州花正繁銀幕四圍香獸暖繡茵十幅舞靴翻遊人見此心應樂野客頽然思己煩向晚憑欄得瀟灑狂風吹雨出雲門

馬上小睡

夾路桃花眼自醉昏昏不覺據鞍眠覺來己失初時景流水靑山忽滿前

王舍人莊

西出齊州似不逺晚畱逆旅尙徘徊泰山一夜興雲雨洗耳流泉待我來

上曽子固

海邦窮僻想知音疋馬春風入岱陰千里山川忘道逺一門兄弟辱恩深發揚底滯先生徳振拔﨑嶇長者心更以詩篇壯行色東歸勝挾萬黃金

和常父見寄

濟南風物稱閒官兄弟偕逰意益歡幽圃水聲從地湧畫橋山色逼人寒別來夢想猶相接他處塵埃不足觀寂寞東齋又經夏落花新葉共誰看

呈夢錫

結綬本何意浩歌今欲歸從君臥病去使我出門希燕領新雛出鴟盤落景飛何時起相見一笑兩忘機

銀河詠

江湖有客臥孤城每見銀河眼亦明萬里長風吹不防一畨防雨洗尢淸星辰白石參差亂雲气飛梁倐忽生織女東西波浪隔夜寒天濶不勝情

學舎

簿領如棼處處忙日華偏向此中長吟余林表孤云攺夢覺間小雨涼佩玉上趨承斗極棹歌深入釣滄浪何如瀟灑詩書局不在山林不廟堂

風雨有秋色率然成小詩呈道濟長官

學館人歸靜若山久陰海濕上衣冠酣酣雨意牽愁逺颯颯秋聲吹夢寒竹筍解包堆屋角蓼花抽穗出墻端此時最憶吳江上千頃煙波一釣竿

遊田氏池亭

磅礡靑山入望長古城東下見回塘云陰更雜梧桐影野气仍連菡萏香久處塵埃思浣濯忽逢虛曠自淸涼主人華髮能談笑猶撫歸鞍恨夕陽

雨中戲夢錫

雲橫金嶺迷驅轍水溢沂河捲防梁預祝愁霖貫秋序畱君行色到重陽

寄常父

秋風又揺落歷下意何如學館人歸後山城月上初東西各引領咫尺但通書難共重陽醉黃花日向疎

白日

白日無所適況玆秋夜深靑燈可自照缺月彊相侵糺縵觀時事﨑嶇見俗心退藏無乃幸矍起捧吾襟

餞夢錫於折柳亭醉中倚柱

折柳亭栁已衰送行猶抝最髙枝西風黃葉蕭蕭地多少傷心爲別離

楊愼之著作孫正甫推官歐陽甫長官隨詔使東來並防齋中

故人得防合況復有鄕閭靜失秋天幕幽忘海上居畱連且徹曉分散卽如初笑語同燈火還思逺寄書

經社

經社無甘雨深秋己肅霜鋤犁心最切牟麥事尢妨比屋何緣飽天行固不常自吾來此土連嵗見丰穰

熙寧口號

日坐明堂講太平時聞深詔下靑冥數重遣使詢新法四面興師翦不庭

萬戶康寧五穀丰江淮相接至山東須知錫福由京邑天子新成太一宮

只因【闕】落久紛紛砥礪廉隅自聖君能使普天無賄賂此風曠古未嘗聞

近聞冦盜理戈殳太府輸金入大鑪百鏈剛刀斫西夏萬鈞彊弩射單於

百姓命懸三尺法千秋誰卹兩端情近聞崇尙刑名學陛下之心乃好生

大風

不雨今己久北風還起埃聲搴海嶽動寒挾雪霜來落羽髙千丈修筠折幾枚未應由虎肅吾欲訟奔雷

新霜

皎皎寒月白淸晨霜滿林萌芽至今日肅殺爾何心入水成冰暈迷天作雪陰自玆開火閣卻坐小深

寄常父

海上窮秋白日陰霜飇獵獵稍相侵手持黃菊江南意目送徵鴻萬里心毎想淸談眞麗矚欲彈流水少知音東山兄弟非難繼誰敢先爲招隠吟

十月旦懷夢錫

去嵗【闕】鑪郡中起芙蓉幕下醉相邀今年兩事俱蕭索白日孤城轉寂寥緣飾新茶烹下鳯咨嗟名畫展蒼雕長篇槁出依然在千里思君不可招

知郡姚駕部十月三日生日

冰爲淸潔玉爲淳籍籍名家第一人皂蓋己頒東郡政防衣猶侍北堂親遐年此去隨長景和气生來得少春何以獻公今日壽仙山不朽海無津

寄板橋卞進之主簿

以才牽挽自由身嵗暮無家寄海濱擾擾滿前人一把紛紛趨事抱千鈞風掀駝島波聲壯云倚蓬山雪意新回首髙城已揺落菊花羞逼小陽春

步日

步日問吾影汝何爲此畱天寒嵗雲暮地僻海之涉世心彌壯逢人語或收蛟龍得雲雨千丈拔靈湫

寄蕭虛中

平川撡袂屢星霜楚尾畿東各一鄕安得便風傳訊問只應明月共輝光茅齋夜出猶能記古觀秋吟最不忘近日詩成無和者思君才俊似靑楊

蜀夜

徘徊想此夜夜長猶未眠出門還復入無語月空圓

晨雨

經秋久不雨旣雨亦紛紛气入書帷暖聲從屋瓦聞問人疑落霰出戶見行雲亭午全開霽靑山逺可分

訪道濟

出門己晚鼓訪客傍西城無事詩書局相過僚友情風來稍塵暗日落更寒生歸路逢燈火喧喧馬屢驚

月夜

出戶憐淸影循除擁敝裘霜寒方午夜月色似中秋丹桂何常有姮娥爲我畱竹陰如壁畫更助眼前幽

寄常父

臺州與京邑中有泰山陰誰謂三隅逺長分一寸心南陔戒已舊棠棣興尢深思作團圓計囊無買舎金

再用前意

臺州雲海濶梁苑雪天低地隔書來少心分夢去迷惟兄最鄰近同路隔東西常欲投簪笏相招傍虎溪

雨中

江南梅已熟塞北杏初黃颯颯連朝雨蕭蕭滿眼涼海山陰不防節物意何長坐想蕭灘景煙波對茫

試墨

長夏人𨿽厭玆晨物所遭鳴蜩抱枝急新燕出巢髙衣葛寧嫌薄驅蚊亦憚勞時時得一雨蒸濕地生毛

有感時夢錫尋醫而思求免官

去嵗城門坐徹晚前年火閣飯連宵當時已是嫌羈束今日那堪轉寂寥緑水紅蓮非舊客淸風明月想同寮不知比我離髙宻誰向長亭折柳條

久雨

一日三日雨雨中有靑天未能舒靉叇何苦弄潺湲捲海長風裏傾河白日泥鳴萬丸躍瓦破百繩穿鳥雀深依捨蛟龍痛著鞭醉陰昏翠巘走濁亂靑川急灑隨奔電餘霏倚防煙興居愁濕熱行步阻流泉閔僕衣爲障看兒板作船稍移茶近火更使帶添緜僻陋無人迹幽閒足晝眠夢回聞防滴垂晚興蕭然

酬聶察推

昔年隨宦在筠陽總角頻趨數仭墻緑水近經王儉府錦衣今見買臣鄕能談舊事情何厚忽枉新詩味更長閭裏優遊正多暇幸君時訪讀書堂

食冰

又見頒冰出曽看白雪収淸輝分積玉爽气忽髙秋盡室𨿽同享吾親獨異州淮南地卑濕安得代蘭羞

郡聚

促坐畱賓醉傳呼放晚衙門庭少公事節物正秋華齋釀新篘美官奴逺【闕】佳歸時𨿽落葉銀蠟照紅紗陳宗聖縣丞往登州問有所幹以此托之

北望登州匹馬馳駝裘孤扇任風吹才聞使者方相委事屬公家不敢辭聚落蕭條宿山縣波濤浩蕩瞰天池煩君一上蓬萊閣歸說扶桑日出時

郡集

旋徹銀杯泛海螺故人相遇樂如何東西合作雙雙舞工拙分爲一一歌吹角共驚冬晷短添鑪更覺晚寒多不須苦鏈登州語大扺東音惟與阿

送段從道司戶

擾擾東來又西去風霜匽薄勝【闕】勞請君飲馬沂河上徐看家山萬疊髙

早陰

靑女隨明月來時夜已深霜花結不就散作海天陰

寓目

倐此年華晚蕭然學館幽常閒心卻悶極靜景多愁葉走堂階響云依殿吻浮黃茅日西下戲犬在城頭

初雪卽霽

紛紛千里暗雪下海城方與冬爲瑞如何晚卽晴竹枝微覺重瓦口未能平深夜庭前看尢添月色淸

夜觀殘雪

墻陰畱得雪斕斑有客更深獨自看江上落梅人不掃山頭明月夜初寒淸心直與神仙比好景只應圖畫難宇宙之中無一物碧天如水靜漫漫

冬至日作

今宵當月滿此日又陽生明淨乾坤气歡和井邑聲年年對佳節處處樂升平遙想京師盛新宮太一迎

小酌

落日山城晚黃雲雪意濃更須開一甕頻醉送殘冬

淸江三孔集卷二十四

欽定四庫全書

淸江三孔集卷二十五

宋孔平仲撰

今體詩

雪意遽解

向晚黃雲天爲低捲簾注目雪花飛誰知夜半陰晴別皎皎庭前寒月輝

題老杜集

七月鴟鴞乃至此語言閎大復瑰奇直侔造物並包體不作諸家細碎詩吏部徒能嘆光焰翰林何敢望藩籬讀罷還看有餘味令人心服是吾師

聞登萊大雪

聞說登萊雪一尺此中晴色更無雲安得北風從海上滿天吹過玉紛紛

集於昌齡之舍

一醉昏昏萬不知黃昏促席夜深歸明朝惟見家人說昨夜歸時雪滿衣

隨倅入京師答同列贈別

揮鞭西指鳯凰城疎野之心無所營預約牡丹花下酒歸時節物近淸明

途中口占

兩嵗東州不自知人情全在欲分時餞行連日侵銀燭送別臨岐駐玉羈望見蒙山思馬耳路經沂水憶河淇歸來定得從容否寄語庭前紅藥枝

寄內

試說途中景方知別後心行人日暮少風雪亂山深

省謁有日

捧檄欣然喜可知輕裘淺去如飛親庭一別今三載卽得從容戲防衣

不雨

雨意竟寥寂浮雲如湧泉商羊空自舞霹靂謾加鞭溽暑煩揮箑荒灣久住船何時出污濁洗悶向淸川

昔時

昔時過此心何如今時過此心何須回波爲我將雙淚逆上三江轉五湖

詠蘆

地近長蘆蘆已深舟行兩岸蔚森森能藏蛇虺連山澗彊庇蛙蟇接水陰疑汝此中無勁節使吾終日隔遙岑春風暑雨多情思霜霰崢嶸想不禁

郭公

枉渚潮初落平岡日又西蘆叢深處泊惟有郭公啼

芙蓉堂

芙蓉堂下花如錦記得當年此泊舟今日重來皆蔓艸水紅無數彊排秋

弄水亭

弄水垂吾手圓波觸石堤夜深翻斗極秋霽把虹蜺鳥泛閒相得煙生望稍迷問源思杖策人指白雲西

趙屯寺

崎嶇自牛徑瀟灑得僧房壊壁題名滿幽軒背日涼澗花時委地鄰竹稍過墻歸路風猶垂楊作意狂

揚子道中寄陳君佐

別我如不忍念君方索居蕭然對松竹獨自理圖書擊鉢詩無敵連環辯有餘驊驑志萬里那久困鹽車防合未云久笑言今苦賖山空愁夜鶴野濶沸春蛙雨漲新波滿煙昏故壘遮輸君官守佚吟徧郡園花

天長道中

柔桑滿野麥成川晴色連陂雨在田顧影寂寥誰與語據鞍閒暇不妨眠塵勞可厭非今日老大無堪異昔年此去聊爲上都客行當貨馬覓歸船

至盱眙作

郵亭系馬日西斜卻向盱眙望白沙春色淡中惟有栁曉風狂過已無花古人出處眞難一吾道窮通未可涯白水黃粱不須具呼奴挈榼取流霞

寓目

枝上餘花脫盡紅行人驅馬緑陰中靑春裁翦應辛苦不奏東南一夜風

汴上行

芳艸連坡掛柳綿春風捲地落楡錢時光解與行人別若有離情應然

發靑陽驛

悠悠驅馬汴河灣幾處郵亭略解鞍春盡楡錢堆狹路曉陰花雨作輕寒山川相背圖中畫日月雙移板上丸行役漸多身漸老詩題聊寄旅程難

發靈驛作

晨裝獨入古河堤杜宇無端向客啼昨夜東風吹猛雨緑陰遮合不成泥

河亭獨酌寄林次中

沙岸朝來雨乍晴東風舒捲栁條輕消愁亦有旗亭酒誰與當樽唱渭城

偶書

季子縣頭思越國越王嘗膽望吳城少年莫念紛華事功業多從辛苦生

入亳州界

贏糧襆被望都門路出符離日未醺淸汴橫飛天上浪方塘穏鎖鏡中云淮南風物多相似江上音書久不聞寄語此山姑待我莫因西去勒移文

濟陽作

曽浮輕舸下長江依舊東風捲緑楊往事山川空滿目新年須鬢欲成霜煙塵莽蒼隨長路云日蕭條隔舊鄕膂力四方男子事不須彈鋏苦悲傷

楡錢

鏤雪裁綃个个圓日斜風定穏如穿憑誰細與東君說買住靑春費幾錢

柳絮

風定漫漫雪不飛忽然飄蕩幾時歸瓊林金穀知多少半入樓臺半拂衣

廢廟

靈宇何年置荒臺漸欲平丹靑多冺滅苔蘚太分明棟宇非難復威靈想不行長林相蔽翳惟有暮鴉鳴

雍丘驛作

京塵漠漠稍侵衣秣馬雍丘日未西驛舍蕭然無與語逺墻閒覓故人題

寄蘇子由

歷下攀逰今幾年相逢顏鬢覺蒼然西齊美錦窺詩軸北郭濃霞入酒船別思忽隨春浩蕩還期已過月團圓君家早有爲霖望莫學隆中但穏眠

入陳畱界

靑靑麥隴鳥相呼淡淡長空尺靄無驛道寛平人語好共知明日到皇都

自雍丘取別路至陳畱界較汴堤徑二十里

平生羞捷徑到此尙狐疑望防澹臺路登髙賦所思

次韻偶書【自此至和子瞻西掖種竹詩皆先生少時作】

淒風下殘葉疎雨滴黃昏山气先冬冷江流入夜渾無兵誅二鄙有策濟羣元鬱鬱平生志憑誰薦一言

有感

末俗皆趨利貧心獨惡華葛衣冬已晏黍飯日將斜嶽重淵騫伍毫輕許史家浩然忘世慮書劍一生涯

諭意

楚天陰易久顏巷意何孤貧賤身𨿽困英雄膽未枯西山縻虎足北海拔龍須一劍何時起功成泛五湖

秋夜偶書

擊劍悲歌涕滴胸淸時一向老英雄白狼黒犬如相犯願語南山矍鑠翁

贈王吉甫

項王戰敗恥歸東仗劍南遊寂寞中【吉甫去秋失鄕舉後遊學於外】雨雪蕭條千里暗乾坤浩蕩一身窮文章未屬淸時用議論徒多烈士風四海望霖龍折角爲君悲絕訴蒼穹生計簞瓢少郁陶談經千古見秋毫神驅筆下鋒鋩俊天縱胸中气象豪事業今朝心孔孟功名他日踵蕭曹行行努力牽牛餌北海波中釣巨鼇

嗟予困羇旅雨昏蕭寺中客情隨日淡詩思入秋雄目防故鄕路心飛黃葉風文軒又將去坐覺笑談空

秋夕

月色淸余睡寒霜入病軀漏隨詩思急燈伴客心孤匣鎖劍三尺身沈天一隅蛟龍困勺水永夜憶江湖

十月寒

初寒十月終凜烈若窮冬陰谷凍猛虎冰潭僵老龍霜威刷六合雪影暗千峯孤客坐無火悲吟聴暮鐘

別介之

歸去白【闕】居山行百里餘腰蔵三尺劍腹載五車書暮雨添雲重秋風落翠疎此時別離興滴淚滿襟裾

談道亭睡覺而成

松竹晝陰環淸風枕席間夢隨啼鳥散心伴白雲閒漁艇歸前浦樵歌下逺山徘徊明月夜髙興向忘還

呈介之

鐡面嵚巖鬼亦驚世間兒女敢相輕文章自古傳周爕徳行當時貴滅明四海生靈𨿽帖泰兩邊豺虎尙縱橫胸中久畜平戎策不日敷施報太平

呈介之求禮部唱和一閱

金紫相摩上玉堂南宮詩戰鎭相將毫端冩出靑春色窓下吟銷白晝長辭艷迸開昆嶂火文章翻出鐵林鎗愁中欲得神仙句更借夫君不閉藏

夜坐舟中偶成

臲卼扁舟抱寒水逍遙野客坐孤篷一天星月淸吟外萬里江山極望中遁迹未能離艸莽機心惟欲破羌戎此心未遂難爲語負劍長吁气滿空

送郭聖原歸廬陵

文章豪逸難爲敵格志孤髙自出凢兩嵗論交重金石今朝泣別倚松杉滿江春碧圍仙棹入曉風輕送錦防此去天涯皆獨立寂寥相望隔溪巖

蹇叔以登亭有感示予因以答之

何處登臨可極觀危軒隠在碧雲端千年古樹少春態一片江天帶暮寒人似神仙君自好心如鐵石我難幹花紅栁緑休多語且把詩書仔細看

淸明雨不果出

雷勢黑飛天馬陣雨聲狂播鐵林鎗淸明節物都誰賞寂寞無聊戀故鄕

和酬介之

筆刃詞鋒劍防稠千金明月暗相投君雞已勇誇長嘴我豕徒勞詫白頭淸似愁中聞玉笛美如饑後嘬蘭羞伯牙未老鐘期在再寫孤音漫繼酬

書齋獨坐有懷

孤燭夜自明四壁冷無聲欹枕淸無寐思時憤不平林中多虎豹天上有欃槍匣劍蟠龍气何時仗汝評

呈介之

古柏靑黃苦暗凋怪松千尺老嶕峣詞源浩浩聲連海筆力衝衝气逼霄賈賦任雄難作敵杜詩𨿽健亦相饒英豪自古非塵物他日峩冠立漢朝

登談道亭

爲厭紅塵觸目生與君攜手上幽亭波光碎碧璢璃地竹影疎靑翡翠屏云惹閒心歸逺岫風吹詩思入滄溟名機利械都忘去才得人間醉一醒

和介之

井邑喧囂不忍行捲簾終日愛江亭竹聲滿耳蕭蕭雨山色挨檐曲曲屏連夜劍光摩北斗幾時鵬翼起南溟與君分義尢相合有酒頻來此醉醒

別館春

別館無人迹春歸空緑蕪落花深不掃啼鳥靜相呼坐想龍山景方淹瘴海隅幾因北窓臥一夢到西湖

淸夜

夜久景逾淸行吟到小亭梨花帶明月銀漢淡疎星渡水漁歌逺巡山鬼火靑此時塵慮息豁若醉初醒

中夜口占

晴漢疑収練陰雲忽湧濤山空鬼聚嘯月黒虎長號露偪睡魔走風飄詩膽豪靜中余所樂六印一鴻毛

求言

人多防所短孰肯告之言不自聰明廣何由道義尊知非君子趣文過鄙夫存安得同心友相攀至聖門

口號

今日朱顏客明朝白髮人莫教行樂晚須惜少年春

西軒偶書

瀟灑無俗韻登臨紓逺情吟題紅葉滿臥看白雲生山色差屏翠溪流瀉鏡明優遊此終日其樂勝公卿

寛卹民力

天地淸明日君臣際防秋雷霆大號徧雨雪湛防流士卒休羣戍耕桑勸九州中邦節賜予下吏省誅求物繼由庚詠民喧擊壤謳泰寧堪坐致寛卹此良謀戶曉爲今失官詢校古羞愚言惟聖擇神防戒優遊

覽鏡

拂拭菱花試一臨貌隨年攺嘆光陰朱顏慘淡塵埃滿白髮蕭疎瘴霧侵自笑腐唇因苦學誰知瘦骨爲愁吟平生履行無人識嗟爾頑銅豈照心

偶書

經嵗畱南戍頻時思故邦靑山又薄暮斜日滿西窻遣憤詩千首迷愁酒百缸何緣幸免去歸棹破長江

近乾元節方教樂而雨

半月新調樂府班佳期今近迫陰顏歌喉防續防風外舞隊差池細雨間坐賞賓朋愁不解來逰士女半皆還人心共望晴明景嗟爾乖龍獨阻艱

城樓晚眺

華閣倚靑空憑欄嘯逺風溪光梅雨後山影夕陽中細艸傷心緑餘霞照面紅此身歸計未客棹自西東余得文竹寸餘上有仙翁神女像相偶而坐異之作詩

千載皇英恨未平淚沾湘竹錦文成我收寸管尢瑰異上有羣仙無姓名乍見偶同神女夢靜看獨認赤松迎世間此物眞難滯它日相從上太淸

卽事

久病情懷已索然況當景气似秋天書窓靜滴芭蕉雨吟砌輕籠薜茘煙雲結繁陰低逺岫風排白浪滿平川多愁無計堪消遣鬥酒澆成一覺眠

陶侃

梭作龍飛應自喜指將鍼決欲何求賴君作覺登天夢不爾王惇一輩流

扶蘇

天下精兵掌握間便宜長嘯入秦闗柰何伏劍區區死不辧書從趙李姦

屈平

進居卿相謀何拙退臥林泉道未降堪笑先生不知命褊心一斥便沈江

平津侯

待士聲名畫餅虛天資多忌與人疎未聞東閣升賢者已見膠西置仲舒

和人見贈

少年有志慕軻雄十載潛心黃卷中冨貴未來嗟命蹇文章多妙嘆童蒙駑材尙借鞭驅力頑璞須資刻琢功誘掖相成期在子可慚詠枉淸風

王秀才謀歸作詩畱之

相邀盂飯與盤蔬坐偶行從半嵗余夜倚松窻詠風月晝揮玉麈講詩書論交切切初謀恊告別怱怱晚意疎須亮主人攀惜甚挽回歸袖欲投車

戲呈葉祕校求薔薇栽

今嵗花開應笑君對花都不召嘉賓東鄰乞種歸封植我欲自爲花主人

葉晦之送薔薇栽仍貽詩因以韻和

曾約種花爲主人花開猶在隔年春只應未賞君先去自是芙蓉幕下賓【君有廉從事倅】

秋晚懷晦之

宿鳥窺檐日漸昏徘徊顧視少埃氛髙槐結陣鳴秋雨疊嶂爭豪出暝云愁病防岏誰省我笑談磊落獨憐君遙思靜坐西窻下只與何人治典墳

晦之病酒因書以戒之

本爲情沈飲翻成病染身今朝髙枕處應羨獨醒人

月夕待人不至

故人相約一訪我東望不至心躊躇淸風滿袖月千里此處苦吟誰和予

偶書

羇旅淹南戍棲遲繞塞垣海氛朝自暗山气晝常昏虫穴風來毒蠻溪水出渾故鄕方逺想斜日更啼猿

寄中淵

我行君在家南北各天涯恨別三秋久悲思萬里賖歸心瀧浪急逺目嶺雲遮相見何時再靑山日又斜

十月梨花

皓質輕盈粉乍勻小園初放一枝新意嫌開在梅花後先吐香心不待春

重到山寺

人迹少到此上扉長悄然空庭但噪雀古木自生煙鼠拱頽墻穴蝸交腐棟涎登臨未窮覽斜影促歸鞭介之恵詩言斥於禮部欲自此髙退山園且招予遊故答此章

角藝詞場欲進身混然誰辧王並瑉無常勝負如六博不幸沈浮知幾人君已自甘龍退蟄我猶有待蠖求伸未腰相印男兒恥他日功成方卜鄰

寓目

云慘天如褐山橫日易昏寒鴉啼古木饑雀噪空園紅葉風飄勢蒼苔雨滴痕行吟有淸興寂寞與誰論

嵗暮作

目極天地曠心淒原野荒髙梧脫葉瘦凍雀抱枝僵松柏淩寒在雕鴻得意翔平時豈相混此日辧風霜

冬晚懷介之

竄迹南逰嵗再侵思歸望逺久沈吟風敲古木寒聲碎云擁江天暝色深飲可滌愁誰伴醉詩從寫恨少知音想君笑語如饑渇何日相逢慰此心

偶書

窮骨支離甚危腸感激多人生易日月世路苦風波素志償猶未朱顏顧幾何不如都棄置對酒且髙歌

春陰

慘淡春陰久蕭條客望中愁雲抱孤嶺宻雨暗長空艸色萋已緑花開枝半紅何時見晴景攜酒趂東風

寒食宴北山席上

駘蕩禁煙節相隨上北峯雨餘澄逺水風細韻長松柳影搖歌席花香入酒鐘南州富閒暇行樂且從容

春歸

春到彊娛樂春歸心寂然夕陽芳艸地梅雨落花天梁舌獨調燕林聲漸噪蟬朱顏隨物攺誰與駐流年

晦之厭州縣之勞作詩奉勉

踠足驊驑鎩羽鴻似君今日嘆途窮濯纓空有滄浪志斂板猶趨塵土中論議最宜陪鳯沼文章獨可直鼇宮暫時淹防寧非命得失須觀塞上翁

旦夕北歸徴晦之詩爲別

殊邦防遇喜親依聚散參差志願違君屈淸才尙南戍我隨流水欲東歸沈吟晚日愁堪掬顧盼江云淚滿衣冀得佳篇慰離苦且令行色有餘輝

回王秀才二賦

郭璞長江宋玉風君才可與角豪雄織成故典文之巧琢就新詞學者工昔日貌觀輕子羽今朝穎出喜毛公頻煩教我勤多矣疏決蒙泉使向東

族人春飯

柳榭陰陰春半時相邀閒暇賞芳菲家人共酌橊花酒蠻妓爭歌金縷衣火熖髙低紅躑躅繡龍濃淡小薔薇此中莫惜長歡醉自古人生七十稀

云

白雲髙潔倚愁空本謂無心與我同柰何一夕陽風發吹到巫山十二峯

自和諭意四首

寒夜風雨細陰房燈火孤一身無羽翼萬事有榮枯壯志防鼇足雄謀編虎須蛟龍困尺水夢想在江湖靑山望不極落日意偏孤生計一瓢足秋風雙鬢枯顧予蘭紉佩笑子帛纒須別有相同處胸中萬頃湖千里聲相應平生徳不孤豹文方霧隠松節豈霜枯壯志橫磨劍衰顏早照須莫同魚鳥態忘我向江湖好靜心常爽憑髙興愈孤山雲長掩翠原火漸焚枯雨竹雙妃淚霜松四皓須猶嫌望中隘思泛洞庭湖

夏夜書事

空庭愁寂一蟬鳴齋閣陰陰夏簟淸鳥背送回殘照去林梢看得晚涼生歸鴉映水繽紛黒斜月穿簾防滴明一夜渇心不得曉惟聴深井轆轤聲

和子瞻西掖種竹二首

西垣種竹滿庭隅正值天街小雨初漸近涼風侵夢覺已畱淸露滴吟余卜鄰近喜蒼苔滿托迹方驚上苑疎昨夜靑藜光照席緑陰相對小除書

此君安可一朝無請看西園種竹初嶰谷正當吹鳯後葛陂猶是化龍余風搖夢枕秋聲碎月滿吟夜影疎他日如封管城子莫嫌老禿不中書

題女媧山女媧廟

攬轡金房道崎嶇難具陳浮嵐長作雨冷气不知春少見寛平野多逢臃腫民欲知來處逺巫峽是西鄰突兀隘空虛他山總不如君看路傍石盡是補天余

淸江三孔集卷二十五

欽定四庫全書

淸江三孔集卷二十六

宋孔平仲撰

詩戲

和蕭十六人名

贛江淹泊嗟旅滯子夜蕭蕭復無睡鄕程千里斷書來律管仲冬迎日至空山屈曲環髙防與子遊嬉同眺視日沈北陸云冥冥晚景丹楓照川涘蘭房鳯枕可自娛桃李尋春舊遊地便將躍馬超然往向人直不疑心事嬋娟一笑應奉畱醉倚王孫寶釵墜更持大白起祝君偕老子須堅此志

式微子嘆歸期滯疎鐘皓月僧牎睡滿郭丹楓已送秋李白桃紅春又至緑楊朱戶鎖娉婷燕趙一笑誰相視紅顏回盼能溺人有若大川無際涘吾曺操行薄雲天去險就平當擇地嚴君平昔教諸子肯向贛江爲此事勿損仁義縱歡娛力與主張興廢墜不才彊使酬杜詩搦管寧能言鄙志

贛陽嶠北气郁滯晨興何晏惟昬睡江左雄豪每自奇學孟希韓非不至柰何進取位尙卑上官儀檢多輕視金朱浮華奚足戀策馬周遊窮海涘從玆巖谷永遁逃請師丹竈捐塵事廬山簡寂尋舊隱雪竇參禪初入地誰能榮謝混流俗居常衮衮隨升墜鋪張翰墨作小詩聊陳平昔煙霞志

爲憐城郭太畱滯知子思家方悶睡故停車馬良久住相顧雍容情益至樓髙適意同一登目極四周堪逺視野田曠望繞天涯梅朶開齊映江涘冬溫庭筠尙抽筍僧房喬木陰鋪地丘樊嘉遁素有心蕭蕭思話山中事淸楊俊邁君自許魯國淵源吾不墜與君詩戰柰何休抑揚雄思聊書志

丘樊英俊君猶滯掩卷無言偃然睡江左思歸未得歸家鄕百里奚由至有樓望逺最舒曠躡屐徐登極臨視云容防白起危巓霞气如朱浮淺涘侵梁松影側窺檐飄徑栁芳深委地諦法眞空佛有靈面顏安樂僧無事風搖柏直力相爭霜壓橘黃香欲墜夕陽城郭人漸稀疎鐘傳響催歸志

爲文愛子都無滯疾讀數張堪醒睡唱髙郢曲詞調古銳比干將才力至主張衡鑑付誰人柰何並不防收視吾王尊儒跨古始有宋登科連海涘況君當時苗裔逺鄼侯喜且興門地少年自許升靑雲衰謝安知未成事棲棲孔孟嘗如此吾曹節操無顚墜願言雅度尙自寛時來濟物當如志

方逢原借示方幹先生詩以集句詩贈之

裁霞曳繡一篇篇要見功夫在筆端心恐借畱中不遂尋常未便借人看

潛夫自有孤云侶蟾蜍影裏淸吟苦澄心不出風騷外援筆便成鸚鵡賦

醉醒多在釣魚磯越國雲溪秀發時只用篇章爲教化聲聲可作後人師

援筆皆成出世文坐看孤峭卻勞神直須分付丹靑手緬想應無前後人

逺壑度年如晦暝澄潭到底不容塵公卿若更遺名姓甘棹漁舟下釣綸

戲張天覺【皆用張姓】

踔躒英才比孟陽合排三防坐朝堂鱸魚莫憶江東鱠竹葉聊煎仲景湯屢選靑錢文足羨嘗乘白馬諫何彊知君每厲霜崖操未怕朱云請尙方

當路埋輪气慨慷身長九尺貌堂堂髙吟當似封侯祐巧詆寧同小吏湯幽閣畫眉多窈窕華巓飲酒自康彊知君博物饒才思近試家傳辟穀方

八音詩呈諸公

金罍美酒斗十千石橊花開牎戶前絲棼萬事何足言竹溪六逸方醉眠匏系焉𨿽不久土風堪美人皆賢革易暌散心惘然木在髙山魚逐泉

再賦

金房此去路幾千石瀨齒齒秋風前絲侵兩鬢老不言竹實已空饑鳯眠匏笙吹作別離曲土壤漸異思諸賢革屨練服何蕭然木陰緩步尋雙泉

和天覺錢朝散席上餘興之作

金輪演法教大千石沙蒸飯戒在前絲掛千鈞危何言竹映南牎猶可眠匏簧弦索莫妄想土視粉黛寧非賢革面匪誠君豈然木彊我只思林泉

和天覺贈仲光

金聲玉振辧服千石稜蝟磔奮無前絲亂獲理賴正言竹有特操非芊眠匏羮淡薄葅醢貴土鼓擯棄淫哇賢革去浮僞眞慨然木【缺】秀風攜毀泉

奉使京西呈諸公

金科備使提三千石馬泥牛鞭不前絲麻民足吾何言竹轝山行秋雨眠匏黃芋紫漢上【缺】土人當有龎葛賢革車戰艦今不然木杪鳯棲龍戱泉

寶劍一首贈天覺

金裝寶劍值萬千石上橫磨太古前絲緱消爛那復言竹杖未化蛟龍眠匏裁瓠切隨所用土拭當有張雷賢革室夜鏁聲鏗然木刃誰與淬寒泉

和天覺

金章玉佩動百千石火光中風【缺】前絲鞭【缺】楫笑不言竹下有人想待眠匏身落蔕終腐爛土壁繪像誰愚賢革貪懲躁心泰然木食艸衣行飲泉

平上去入四首寄豫章舊同官

思君何時休川長波悠悠棊枰今生塵詩筒誰相詶諸公皆才豪吾衰慙非儔猶當陪從容重防東湖舟鐘陵朋寮中我鄙且蹇淺諸公無緇燐許我以繾綣難題詩交鋒小戶酒減盞荒林今誰同引領迆邐逺鏗鏘非金絲唱和旦至暮予頑居其間鄭衞厠大濩蒙蒙煙波中遇興自綴句猶承諸公餘膏潤譬霧露相從𨿽須臾博約實得益交情何其深弗易若竹柏煙迷靑楓林日落白石壁船牎居無聊嘿嘿獨憶昔

寄江西舊同寮

爲詩摛奇詞美矣似蘤蘂而思衰遲資揣已恥比儗卑萎疲追隨此鄙彼綺靡差池誰知之迆邐上梓裏移時池之涯或息石壁側詩嬉誰爲雌奕劇白敵黒追馳麾罷羸力擊劃霹靂羇離彌思維閴寂益憶昔還鄕展省道中作四聲詩寄豫章寮友

蕭灘波潺湲巴丘山崔嵬江天如相迎風吹浮雲開思鄕人皆然惟予頻歸來松楸稱靑鮮舂容生泉臺久雨水陡長泱漭似海廣葦底解小艇曉起蕩兩槳早飯野篠下鳥語靜愈響有酒我不飲引領但子想四際又暮夜意詣尙未到系纜坐樹防嘒嘒厭聚噪徑步气向暝岸嘯韻自報內顧自慰幸比嵗屢拜掃執熱逼入伏一葉益局促日落月欲出豁若脫桎梏木色郁碧幄竹節削緑玉赤腳踏白石宿泊得沐浴

寄江西同官【以下藏頭】

心欲從容且再期月餘聚散忽參差工於酬唱皆詞客各有輸贏屢奕棊木防坐時班細艸早涼行處折紅葵天涯回首思髙防日落煙昏今自悲

呈魏道輔

今夕淸寒轉不禁小積雪气蕭森林迎新嵗花爭出山背殘陽影半尋寸步故人猶隔面回陽孤館想來音日期笑語歡相慰心亦須君續斷琴

呈張子平

王駱聲華星斗旁方州投老憩甘棠木逃剪伐枝長碧石耐鐫磨性有常巾褚藏經勤問學子孫傳業富文章十年流落歸何暮日聴除書侍玉皇

因來詩有題橋之句呈陸農師

土壅沙培種海棠木陰池徑要深藏臧文竊位人多笑犬子題橋君未防心嗜黃柑聊小擘手拈紅葉又成章早鸎歸燕催時節卽泛金英醉菊堂【鄧有菊堂】

口吐絲綸一代英央央旌斾發神京小堂且作蕃宣守寸晷昔聞弦誦聲耳白於顏君有譽言藏之黙我無營呂溪傅野何須出山野嫌人問姓名

千里謳謡威惠全王庭斬栁勢騰騫馬遷汗簡才無輩車螢囊學自然火急定聞中禁召口傳仍有貴璫宣亙天弦管須頻防日暖花開艸更芊

呈陸農師

比玉文章素出羣羊公仁政載前言口談典冊開聾瞽目想煙霄役夢魂鬼谷縱橫非世寶貝多浮蠧逐時昏日期儒術恢明主王業光華燕後昆

同飲東洲俱醉容谷鸎應笑臥花叢取交莫逆情相答合宴多歡酒屢空工欲代天君素志心將浮海我家風防魚艸木吟何苦古錦囊封寄逸筒

丁公松腹夢多靈巫峽開猿莫涕零令徳豈宜居茇捨吉人終見作臺星生嫌鷹隼虛張翼共喜芝蘭暗有馨香菊一尊歌數疊且須頻醉竹間亭

用捨隨時未是窮躬耕何必返耕農辰惟去速須行樂木爲非材尙見容口誦雅言披墜簡閒聞新語繼華宗小棠幽鳥依蕃府付與花洲作附庸

果下名駒踏路莎沙堤隨小未相多夕天返照搖珠璧玉宇微風蕩綺羅維棹水邊舟不正止車門外轂相摩手搴露蘂眞淸旦一樣新翻蜀錦窠

寄何君表

龍章寶篆閟天宮呂釣伊耕甫降嵩髙義當爲神所勞力行寧顧命之窮躬親庶政賢方急心志斯民髮未童裏俗莫輕尼父厄已聞名字在紗籠

寄方逢原

我行求友要漸磨石確金堅所得多夕倦未眠排奕勢力窮猶戰敵詩魔鬼神福善安無窘君相知名直靡佗匕箸借前陳防畫一朝登用卽巍峩

寄張天覺

手防毛錐擲釣蓑衰年逺使尙婆娑女緣被妬多閨怨心欲安禪學鳥窠果有壯圖希劍履復何髙論隱松蘿維摩弟子張天覺見說平生事揣摩

寄黃仲光

早識江西黃仲光兀然相對鬢毛蒼口陳仁義何明白曰欲經綸孰抵當田老謳吟知盛徳心交隔濶想餘芳方今天子求才藝云有鋒車降寵章

寄向公美君

田竇當時亦後家豕貪羊狠事空花化行今日皆謙願心吉夫君少等差工作書無小艸早分恩賜只團茶木盤宴饌皆心廣黃雀親來粟滿畬

寄張江洲

幹盡公卿冷眼看目懸霄漢望鴛鸞鳥旟付治期當審番玉求田計想完元帥昔時幾跋扈邑君何日得平安女年已長榮親養食祿翻思把釣竿

寄呂汝州

兀坐東齋讀老莊壯夫今已厭雕章早吞灝气淸無夢夕倚薰鑪暖有香日射澄波縈暮島山排紅葉照秋霜相思時玩囊中墨土室寒居幸借光【近承恵墨】

寄張解州【鄧州軍馬多自陜西戍邊】

車輾輕雷防鄂君口朱當在結慇懃心迷雲雨回歌扇羽散鸞皇轉舞帬巾墊香醪方取樂木飄霜葉忽離羣羊毫寫字無魚寄可問南歸有戍軍

寄王滑州

至意須同陳與雷田家老瓦媿云罍缶非可擊防韶樂木肯垂陰庇野苔臺輔雍容君有量裏閭寒賤我如灰火龕對坐年華宴安得西飛到滑臺

寄賈宣州

髙防當年喜得曺日陪宴衎自防勞力回天地君應心狹乾坤我尙豪豕亥論書非素學子孫幹祿有東臯十年求友相知寡分付長松防短蒿

詠髙

先以下爲基終當保不危泰山雄地鎭北斗正天維敏手誇能賦忠言願聴卑百常登觀闕九仞揭旌旗木有遷鸎集墉惟射隼宜舉家何氏隱雙下李愔捶大比揚雄好長同巽卦爲巍然望堯帝卓爾仰宣尼羊肆猶陳義皇墳或嫓詞變更驚岸谷丰稔閱京坻醉枕日三丈詞塲桂一枝金城橫絕險龍馬出權奇已著名僧傳仍先國手棊張弓聊仰爾封岱更增之郢曲故難和牙琴誰復知楩柟淩逺壑鴻鵠漾晴曦漢祖興邦日商宗享國時設科求徳邵巡狩問年耆容駟開門戶摩霄展羽儀形容上麟閣勲閥照鰲碑密勿雲臺議揄揚崧嶽詩巖巖具瞻峻那復嘆隆墀

詠大

觀水宣尼志歌風漢祖篇鵬摶九萬里椿壽八千年老子能談道唐堯亦法天旅獒宜自戒魏瓠不勝堅西域瓜如斛東京栗比拳周蒿芟作柱舜竹截爲船魯語譏居蔡邠詩詠獻豜雷聲當擬聖人迹謾疑仙寶訓書傳百眞乘界說千弓聞陽虎竊鼎自郜城遷馮異依喬木劉公受一錢小鮮無撓國多稼最宜田骨有專車異珠求徑寸圓癭垂驚罋盎雹下駭杯棬船泛銀山浪琴操急雨弦恐時心縵縵臥處腹便便公罷三名府官防五在邊從容隱朝市指顧奠山川已識古今體且知天地全介圭催入覲夏屋示優賢金印懸如斗神毫運若椽安榮可長享儒效照靑編

新作西庵將及春景戲成兩詩請李思中節推同賦【以下藥名】

鄙性常山野尢甘艸舍中鉤簾陰捲柏障壁坐防風客土依雲實流泉架木通行當歸老去已逼白頭翁昨葉何搖落今逢淑景天山椒紅杏火巖石綠苔煙鑪火沈香燼琴絲續斷弦忍冬已徹骨衰白及長年

再賦

楚澤蘭紉佩防泉水洗心荷鋤通艸徑戴笠鉤藤陰欲蚤休陳事須甘遂陸沈謾呈詩槁本李杜若知音鬱鬱金舒栁靑靑黛染槐繁陰庭側柏碎綠井中苔雨漏蘆檐破風薰艸意回陟釐題短句自洗筆頭灰

再賦

凍地楡抽筍寒山藥長苗老翁須自白積雪艸方夭折桂心安在屠龍瞻已消花前胡不醉排悶合歡謡此地龍舒國池隍戰血餘木香多是橘石乳最宜魚古瓦松杉冷旱天麻麥疎題詩雲母紙牋膩粉難書【舒州多柚橘石井出石鱖鯇甚珍】

再賦

百艸霜雪死半天河漢斜竹含輕紫粉梅發淡紅花蘸甲香醪釅搔頭垢發華北亭歡宴罷燈燭夜明沙【官舍有紫竹紅梅】

起自然銅鼎烹茶滴乳香深冬灰正冷新臘雪須當我意空靑眼君才貫眾長唱酬幾百合衰白荷相防

送李思中服闋入京

久客烏頭白家無石斛儲諳尋小艸木心合大空虛已耐冬寒過新知母服除銅靑卽金紫無患子窮居

酬惠詩

屢得眞珠玉天葩蘭麝香書燈心最苦坐石膽應涼松桂枝柯老蛟龍骨骼長急追無已【闕】請附子餘光

離合轉韻寄常父

舒州寄官舍捨在潛峯下密邇豫章城山川無十程音書常絡繹日日通消息況復多唱酬兄塤弟竽笛秋風鳴竹林火退避新金悵望南來雁長年空此心

又一首寄孫虢州

鱖鯇飲石乳魚中最溫補字畫尙茫然何由食鮮【闕】漆林自小足水繞庵前竹君性本淸髙伊人又閒熟三堂秋際餘一枕夢回初斤斧卻無事新詩或起予

藥名離合四時四首

艸滿南園綠靑靑復間紅花開不擇地錦繡徑相通漿寒飲一石蜜液和巖桂心渴望天南星河燦垂地參旗掛疎木通夕涼如水銀漢耿半天河橋暝煙紫雪片擁頽垣衣裘冷於甲香醪不滿榼藤枕欹殘臘

藥名離合寄孫虢州

孫八逺在虢丹霞絢崔蒼耳目𨿽淸逺志願多參商陸沈眾人中白首滯鉛黃耆英紹前烈當復佐興王朴也才通貫眾安無吠狗杞菊飯家常山前消晝漏蘆雁來蔽空靑眼思朋舊曆日驚晚景天涯情更厚

淸江三孔集卷二十六

欽定四庫全書

淸江三孔集卷二十七

宋孔平仲撰

詩戲

十三日南湖之集賔主六人謹成詩十韻拜呈

律筦秋灰動銖衣暑服輕居官半舜牧環坐列周卿攬轡湖邊集談經席上傾逸交希李白奇策擬陳平博奕休言戲韜鈐且議兵續箋詩義白重演卦爻成午日停龍馭西風駐鷁程弓鈞寒力壯天暮霽華明綠野接鄕遂良辰推甲庚浴沂人已散終日夢魂淸

再吟六詩四首拜呈

摩天皆勁翮對壘盡雄詩漢士增三傑唐儒益二防素修同徳行良防展尊彞恥佩蘇秦印閒吟谷永詩郡條頒美政邦典守新規暗換陰陽气平分晝夜時南朝余艸樹戰國舊城池弱跪霜前蟹奇眸水底風標觀畫鶴禍福中靈棊尼父談諸蔽尢當謹禮儀

累日欲修禮今玆淸飲陪【飲用六淸】位分乾卦畫人比晉卿才宗廟精禋近侯邦舞羽來光華連七壁符采綴三臺儀鳯須論徳良弓自有材雄鋩皆帝劍【衞琯先帝賜臣劍六】直節倍公槐吏計無先善人情且去哀箴思丹扆補【李徳裕丹扆六箴】彩喜碧油回穆若親朋防欣然肺腑開馳蛟參駿軌【楚詞馳六蛟兮上徑】朽馭愧駑駘

侯服安無事官曺靜不嘩疇非信善友【孟子六等】俱是孝防家【汝南六孝防】荀衮傳榮耀【荀氏家傳衮衣暐曄六葉】溫龍競爪牙【溫羨兄弟六人號六龍】尺輿思附鳯【六尺輿】角扇笑縈蛇【王羲之題六角扇】士習賢科論人趨太守衙荘衢當自騁陳藥更誰誇和露餐荷葉【法慶朝進荷葉六枝】臨流飲雪花艸萊依瑞穗【導一莖六穗於庖】荊布綴明珈且固官庭守寧憂柄用賖它時搖玉佩【上元夫人六玉之佩】鰲禁定聫華

龍笛霜號竅【笛六孔】熊旗露綴斿【熊旗六斿】追歡品加豆【楚子享鄭加籩豆六品】偸暇日要囚【要囚五六日】周冕英才集【周禮六冕】商瑚瑞气浮【商之六瑚】金書屢講【余版六】蓬矢志須酧【蓬矢六】艸樹雙仙島風煙半玉樓畫圖觀隰駁果實采沅橊【宋書武陵臨沅獻安石橊一蒂六實】通貴人無恙【賈六七貴人無恙】承平府孔修官非劍外久【峻策六經劍外】課比茂陵優【蕭育茂陵課第六】時變休成論【王通作時變論六篇】皇明已照幽【皇明燭幽又光照六幽】責躬無復事【六事自責】嘉谷藹髙秋【六谷】

十畫農謡一首

春雨津浹洽秋苗香苾芬京坻看便是完固促修囷

惜別一首呈陸亨儒十畫

恬和效春律芳茂若秋松杯畢花枝放吳伻俳笑空

九畫一首

坦直吾所知良彥君長者村邦柱【缺】美丞府依鑪冶弗防念夙昔吟奕同茇捨

八畫一首

牧守有民杜佳言多告餘金芝先出谷奔召戒徵車

七畫一首

子弓仲尼後老作外州行丹穴屯戎伍朱衣走吏兵

十畫四言

亨倅沈俗泥虯臥虹星君促面省座班封修治【平】克茂果有昌宗恥於便幸宜效孤忠

寄孫元忠【俱集杜句】

君不見瀟湘之山衡山髙八月秋髙風怒號艸木黃落龍正蟄哀鴻獨叫求其曺男兒生無所成頭皓白漂零已是滄浪客呼兒覓紙一題詩此心炯炯君應識抱病江天白首郎秋風此日防衣裳看我形容已枯槁此豈有意仍騰驤一官羈絆實藏身富貴於我如浮雲致君堯舜付公等幾時髙義排金門

嗚呼古人已糞土紛紛輕薄何須數當面輸心背面笑翻手作云覆手雨感君意气無所惜於我見子眞顏色人生防合不可常昔者相遇今不得

不恨我衰子貴時經濟實借英雄姿君有長材不貧賤莫令斬斷靑雲梯驊驑作駒已汗血坐防千里當霜蹄省郎京尹必俯拾軍符侯印取豈遲

嵗雲暮矣多北風瀟湘洞庭虛映空中有雲气隨飛龍黃鵠髙於五尺童殊方日落猿哭蕪沒瀟岸千株菊少壯幾時柰老何喧呼且覆杯中淥

老去悲秋彊自寛衰顏欲付紫金丹坐臥只多少行立豈可久在王侯間與君相逢未恨晚他日更僕語不淺瀟湘水國傍黿鼉吏情更覺滄洲逺

雄姿逸態何崷崪自是君身有仙骨彩服日向庭幃趨百年未見歡娛畢拖玉腰金致主身起居八座太夫人爾家最近魁三象文采風流今尙存

思君須向古人求夙昔一逢無此流文章有神交有道名位豈肯卑防休倜儻權奇難具論鷙鳥舉翮連靑雲無路從容陪笑語使人嘆恨傷精魂

故人情誼晚難似神傾意豁眞佳士可憐懷抱向人盡再爲後防知何地老大徒傷未拂衣白頭吟望苦低垂魚龍寂寞秋江冷不見湘妃鼓瑟時

獨立縹緲之飛樓更有澄江銷客愁無邊落木蕭蕭下萬里風煙接素秋天靑小城搗練急漁翁暝踏孤舟立嫩蘂濃花滿目斑臨風三嗅馨香泣

玉几由來天北極云近蓬萊常五色五更三防入鵷行朝回君是同舎客豈意出守江城居此身巴媿須人扶靑眼髙歌望吾子早據要路豈捐軀

秋風歘吸吹南國天地黤慘忽異色江石決裂靑楓摧波漂菇米沈云黒儒術於我何有哉口𨿽吟詠心中哀隱居欲就廬山逺黃帽靑鞋歸去來

秋水浮階澑決渠啼猿僻在楚山隅白沙翠竹江村暮鬥酒新詩終日疎男兒生不成名身已老但話夙昔傷懷抱客至從嗔不出迎逢迎少壯非吾道

自斷此生休問天焉能終日心拳拳人生幾何春已夏況我與子非壯年東流江水西飛燕可惜刻漏隨更箭細推物理須行樂只願無事長相見

小臣魯鈍無所能況乃疎頑臨事拙今幸樂國養防軀主恩前後三持節未有防埃答聖朝卻教江漢客魂銷云白山靑千萬里便應黃髮老漁樵

秋風蕭蕭露泥泥美人娟娟隔秋水揚眉結義黃金防欲向何門趿朱履案頭漧死讀書螢遮莫鄰雞下五更老夫臥穩朝慵起肯信吾兼吏隱名

注目寒江倚山閣碧瓦朱甍照城郭云物不殊鄕國異形勝有餘風土惡堦面靑苔老更生況乃秋後轉多蠅巫山不見廬山逺悵望秋天虛翠屏

隱幾蕭條戴鶡冠彊移棲息一枝安重陽獨酌杯中酒醉把茱萸子細看羞見黃花無數新當令美味入吾唇久野鶴如霜鬢何用浮名絆此身

髙棟層軒已自涼靑楓葉赤天雨霜自公多暇迎參伍行酒賦詩殊未央共指西日不相貸萬事盡付形骸外自笑狂夫老更狂詩酒尙堪驅使在

搖落深知宋玉悲東流之外西日防寒衣處處催刀尺誰家搗練風淒淒籬邊老卻陶潛菊前飛禿鶖後鴻鵠安得送我置汝旁悵望聊歌紫芝曲

秋風淅淅吹我衣日日江樓坐翠防江光隱見黿鼉窟水鳥啣魚來去飛菱葉荷花淨如拭淸簟疎簾看奕棊雷聲忽送千峯雨波濤萬頃堆琉璃

艸閣柴扉星散居逺開山嶽散江湖蒼苔濁酒林中靜丹橘黃柑此地無洞庭揚波江漢回願吹野水添金杯巢燕養雛渾去盡鄰雞還過短墻來

秋來相顧尙飄蓬兼泛滄浪學釣翁鐘鼎山林各天性知君才是濟川功萬里寒空只一日防是排風有毛質攀龍附鳯勢莫當莫度淸秋吟蟋蟀

諸公衮衮登臺省後來況接才華盛天涯風俗自相親嵗暮陰陽催短景江風颯颯亂防秋天入滄浪一釣舟愁極本憑詩遣興朔云寒菊倍離憂

秋水才深四五尺風燈照夜欲三更千崖無人萬壑靜新月猶懸雙杵鳴衰顏動覓藜牀坐仰看明星當空大請君一來開我愁南浮早鼓瀟湘柂

可憐爲人好心事今我能書數字至人生防面難再得安得如鳥有羽翅日暮聊爲梁父吟非子誰復見幽心入懷本倚昆山玉許身媿比雙南金

腐儒衰晚謬通籍齒牙欲落眞可惜滄浪水深靑防濶山鬼幽憂雪霜逼老去新知見面稀被褐短窄鬢如絲秋天漠漠向昏黒獨立蒼茫自詠詩

江上形容吾獨老百壺且試開懷抱妙舞逶迆夜未休多情依舊能潦倒雨裛紅蕖冉冉香玉樽錦席髙云涼酒酣耳熱防頭白老儒不用尙書郎

江上今朝寒雨歇翛然欲下陰山雪山巓朱鳯聲嗷嗷白鵠翅垂眼流血老夫淸晨梳白頭杖藜徐步立芳洲使我殘年但飽喫微軀此外更何求

神仙中人不易得京中舊見君顏色同心不減骨肉親我居巷南子巷北佳人屢出董嬌嬈秋水爲神玉爲骨孤城此日堪斷腸旣飽歡娛亦蕭瑟

封書寄與淚潺湲童稚情親四十年離別不堪無限意斷腸分首各風煙仄鎖衡門守環堵聞道三年未曽語數篇今見古人詩更覺良工心獨苦

孫元忠寄示種竹詩戱以二十篇答

靑錢買野竹持答翠瑯玕深栽小齋後幽事頗相關自有煙霞質能令朱夏寒引澑加灌漑毋令雪霜殘冠蓋滿京華藩籬帶松菊看君用幽意必種數竿竹嬋娟碧蘚靜窈窕一林麓排悶彊裁詩淸文動哀玉秋風楚竹冷倚杖更徘徊想見陰山雪朱炎安在哉自今幽興熟攜手臥蒼苔客居暫封殖臘月更須栽賞靜連云竹移因風雨秋我圃日蒼翠防心直罕儔若人才思濶文彩瑚鉤新詩錦不如札翰時相投幽偏得自怡種竹交加翠雨露之所濡成長容何易葉密鳴蟬稠啅雀爭枝墜客思回林坰蕭疏外聲利解榻秋露懸竹涼侵臥內幽姿可時覩密榦疊蒼翠況乃回風吹低昻各有意長歗一含情灑落富淸制朱夏云郁陶種此何艸艸兒童汲井華頗亦恨枯槁寒雨下霏霏滿眼顏色好臨眺獨躊躇山林迹如掃古墻猶竹色眞作野人居靑雲羞葉宻空翠撲肌膚寒日外慘淡泠泠風有餘髙齋坐林杪興逺一蕭疎竹光團野艸秀气豁煩襟贈此遣愁寂蕭然靜客心枕簟入林僻鳥雀聚枝深興趣江湖迥松筠起碧潯琳瑯愈靑熒綠竹半含籜霜露一沾凝秋風動哀壑才名四十年晚就蕓香閣江上憶君時風林纎月落竹深畱客處僻近城南樓眼邊無俗物淅淅野風秋主人不世才老气橫九州哀弦繞白雲淸絕聽者愁入門髙興發而無人世喧叢篁低地碧疎林聽晚蟬衰年旅炎方只想竹林眠安得騎鴻鵠飛去墜爾前苔竹吾所好開軒納防涼望中疑在野景物洞庭旁秋風亦已起灑面若微霜南客瀟湘外與君永相望有竹一頃余舍下筍穿璧新茁才出墻滿嵗如松碧蒼蒼眾色晚歸鳥盡斂翼宇宙此生浮仰慙林間翮竹皮含舊翠鳥雀滿樛枝冰壺動搖碧故作傍人低細雨荷鋤立秋風獨杖藜老來性情靜不是傲當時執熱何曽有亭午減汗流風飄連野色客意已驚秋應接非夲性閉闗人事休瀟灑送日月玆焉心所求寒城朝煙淡竹日靜暉暉芊芊煙翠羽羅列瀟灑姿淸風左右至秋色有餘淒日暮歸幾翼鷦鷯在一枝歘翕炎蒸景汗逾水漿翻淒淒自生涼風竹在華軒蕭摵寒籜聚比公頭上冠獨在天一隅可望不可攀密竹復冬筍抽梢合過墻明涵客衣靜陰過酒樽涼初月出不髙茂林延疎光欣然淡情素丘壑道難忘碧色忽惆悵霜埋翠竹根啾啾黃雀啅宅舍如荒村侍婢艶傾城煥若靈芝繁天寒翠防薄染淚在叢筠

兩頭纎纎

兩頭纎纎半月眉半白半黒對客棊腷腷防防拊翼雞磊磊落落飣坐梨

兩頭纎纎織婦梭半白半黒雪沒靴腷腷膊膊鼓腹歌磊磊落落金印多

兩頭纎纎棗子核半白半黒紙上墨腷腷膊膊手趂拍磊磊落落山頭石

兩頭纎纎栁葉書半白半黒鷺間烏腷腷膊膊失水魚磊磊落落大丈夫

兩頭纎纎新采菱半白半黒玉污蠅腷腷膊膊馬踏冰磊磊落落枝壓橙

五雜組

五雜組垂衣裳往復來就桀湯不獲已剪夏商

五雜組封社土往復來使遼宇不獲已拜陽虎

五雜組慶雲聚往復來東西渡不獲已再娶婦

五雜組花木春往復來江湖人不獲已議和親

五雜組錦繡段往復來隨陽雁不獲已猶仕宦

五雜組朝霞明往復來車馬行不獲已方用兵

寄蕓叟【藥名】

未老已前胡不歸何須斑白及衰羸婆娑石上弄明月臥看春風生桂枝

愁雲垂地黃映日疊嶂挿空靑照樓野菊花開秋又晚便當歸去老滄洲

年過半百合歸去謹杜衡門深退藏衰白前途有多少使君子細更商量

承蕓叟寄示新詞一篇以此寄謝揚子云書亦有色乎此亦書之色也【婦人名】

綺羅敷色新出機嵩洛神秀鐘妙詞闗西子弟多習武博學能文君最奇目中無雙成器早少小玉立誰瑕疵天王后母親選擢抱道韞徳將發施朝中議論太眞朴湖南威鳯翅小垂屈伸先後皆有數此理昭昭君自知芰荷堆綠珠露冷蘭杜秋香風正吹徵鴻南飛燕北去晚去瀟湘君未歸

夜宴曲【婦人名】

湘江紺碧玉照秋丹楓紅蓼君莫愁江上女兒花見羞吾曺大家行樂休促席相虞美人出羽觴昨許飛瓊液天明君醉苦相挽肯念奴家隔江逺流蘓小帳曲屈屏畱連子都防之【原闕】

七夕一首呈席上【藥名】

琥珀杯濃酒未醇郁金裙轉舞腰新鉛華第一人中白歌響幾多梁上塵玉漏將沈香未斷銀潢𨿽逺志相親合歡促席畱君醉最苦參斜夜向晨

寄蕓叟年兄【藥名】

垂天雄翮摶海風窮髙極逺志不同盛年折桂心未歉磨刀水際思平戎西活擒偶失手天南星墮郴山中未甘遂葬江魚腹當歸入覲明光宮何嘗僕射幹薦舉蕓臺烏府選擇公蛟龍幽角老愈硬楩楠材格寒更濃恥爲葳防要節目預知子不見從容川峽揭節建大防服紫腰金薄賞功暮年車轄徙荊楚江離搖碧水蓼紅橘州橋口皆莽艸賈傳井中苔已空我已衰白斂一郡附子餘光聊養防嘗言早休乃良防倚空親想蓮花峯請君先去采芝術我續隨子棲蒿蓬水甘松香眞勝境云滑石險多行蹤半天河漢傾瀑布自然銅吼聞霜鐘董仙種杏人競取淵明石牀蒼蘚封怡神麯蘗有妙理禾收石斛嵗屢豊林迥巖屋尢可徧溪間小橋橫木通手捫松蘿攀紫葛淸涼半夏如秋冬黃精久餌助冰雪與君同作白頭翁

郡名詩呈呂元鈞五首

元鈞家成都洪秀稟天質紫微耀文采靑鎖聨近宻徳全無所累道在固不屈暮年徙江湖寓捨安蓬蓽種花憐衞足養烏愛均一南軒幽興發北牖髙臥佚福慶有諸郎壽康逾七帙循環視天理一馬齊萬物我進亦隨隨衰白紆郡紱屢聞曠逹倫頓覺防陋失秋風吹楚澤黃葉防蕭瑟潭水凝練光衡門刻霜骨登樓足嘉景分務饒暇日且復相從防新醅有梨栗

相人觀久逺要且視資質酒酸本多甘絹敗爲少宻公家渭川後端亮气不屈播移𨿽裔土寜妥如舊蓽優遊歸孔聖坎笑趙一儻來等榮辱所遇順勞佚道閣接談賔文房散書帙當其泰定時海宇更無物耳目並已防何心蘄冕紱忽聞韶曲奏更覺巴音失溫純比金玉淸越勝琴瑟似追少陵步眞得建安骨從今益淬厲及此舒長日唱酬安敢同心欽但齋栗

二帝本仁愛三王首忠質頗知周徳厚不似秦网宻平生勇自信戈防未易屈何嘗戀儋耳但欲返衡蓽詔條甚明白宣布要齊一禦眾莫若寛使民宜以佚古人貴守義昭晰在緗帙公言屢見廣我惠慙及物河檀負廩稍梁鵜譏印紱廬山須決去云臥未爲失瓊章屢起予鳯吹雜瑤瑟芝蘭暗有香嵩華淸見骨君開筆頭花我耀牖中日九牛登巨鰲視我眞蠻栗

南軒何靚深觸處皆野質檐間畫眉語砌下霜筠宻小牕任明晦一榻隨伸屈宿鳥聚樛枝涼蟬噪蓽端居得頤養誠意更精一夏防體長健春至轉安佚鉛鼎熟黃牙仙經橫縹帙和言不忤俗定力何轉物嗟我已龍鐘江潭戀章紱塵中素袍化鏡裏韶顏失愛君詩思茂雅奏合竽瑟愛君道气成金石叢壽骨及期尙逺發藥容有日徳爵齒俱尊登門但祗栗

呂公杞梓材自是棟梁質岷山巖谷邃蜀錦機杼宻含章同豹隱榮進異防屈興起自艱微敗席代門蓽揚庭挺科兩許國操心一理財務亷約持憲從寛佚言動肅以書絲綸蔚成帙瑣圍使遼土政府論儀物陳郡剖侯封潞郊紓守紱今棲重湖外久矣齊得失髙吟貽華筦靜鼓云和瑟知音曠寰宇自養融心骨鴻難遂去塞馬有歸日防見促召還忻歡投棗栗

偶作【日月光天徳山河壯帝居太平何以報願上一封書】

日影秋漸薄月華寒更淸光生含江水天色晚來晴徳微慙郡紱山野拙將迎河流彌淺峻壯木亦凋零帝子閟瑤瑟居聞鶚聲太剛每忤俗平進誰提衡何爲尙錄錄以此思歸耕報使掃舊蓽願言嘿餘齡上樓想廬一望煙防防封壤邈千里書之寄餘情

淸江三孔集卷二十七

欽定四庫全書

淸江三孔集卷二十八

宋孔平仲撰

詩戲

蕓叟寄新詞作八陣圖一首

功業不復議蓋載無所容三湘逶迆水分與淸河公國士大手筆名聲蔚摩空成材兼眾制八面任見攻陣馬勢遒勇圖繪出纎穠江神敷妙詞流入韶濩中石心鐵爲腸不意於此工轉調協擊拊遺音扣玲瓏恨我狂旣和失之太怱怱吞咀知雋永吳越安可同

二十八宿寄蕓叟

張公角立孰敢先亢宗自許英妙年捕逐氐羌先著鞭文房餘思如湧泉題詩寫心蟠逺煙黒蛟矯尾明秋淵南箕吐舌風墮煙弱羽斗落郴江邊蝸牛客捨弔影眠寒女晚嫁私自憐誰知虛實久粲然安危之理如循環歸來藏室閱靑編東壁步武追神仙綉衣白簡猶奎躔體健不復婁金丸賜胃充實頰骨堅昴宿老人飛上天志願未畢西餽邊野鸛礪觜不啄羶曽參殺人知謬傳賞花墜井皆防言載鬼一車疑已捐人欲折栁送公船去同眾星環紫垣張公張公人最賢丹鳯奮翼蔚髙鶱更調玉軫續薰弦

卦名寄蕓叟

小丰猶可喜況此大有年流庸已歸妹獄訟久蕭然明聖臨六合吁兪萃羣賢乾坤協气滿井邑歡聲連張公性謙靜玉節鎭湘壖茇捨富暇豫鈴齋恆晝眠萬家人喜悅鄰壤防安全譬如泰山云益此涸轍泉我鄙無所解昔隨公得仙超升已連帥羇旅今華顚屬郡損末理郵筒賁新篇坎坎我鼓腹咸韶媿朱弦暌乖每自念姤遇兩何緣野色小過雨秋聲漸號蟬園林淒剝落樓觀蔚騰騫曵履煙景外攴頥嵐翠前嘗聞東晉士多聞逺師禪盛世非否塞微生自屯邅廬嶽決遁去老夫元言迹同人間世心鏈鼎中鈆流俗若飛蠱困途多墮鳶相需緱嶺上一比洪崖肩

本是一首寄蕓叟【本是同根生相煎何太急】

本末已倒置是非當告誰同爲天涯客根冷聊相依生平尙气節相約老不衰煎烹𨿽炎炎何損百鏈姿太過空自反急鞭尢恐遲

相看一首寄蕓叟【相者過半百不寄一行書】

相與同少壯看看俱老人過日如脫兔半生若浮雲百事多齟齬不如收此身寄心靑霞杪一笑輕千鈞行行秋鴈去書此贈情親

朋友一首寄蕓叟【朋友數斯疏矣】

面朋隨俯仰心友存終始頻數寄詩書因斯作瘡痏此疏彼何宻已矣難湔洗

題織錦璇璣圖回文

紅牎小泣低聲怨永夕春寒斗帳空中酒落花飛絮亂曉鶯啼破夢怱怱

晞艸露如郎行薄亂花風似客情多歸鴻見處彈珠涙語燕聞如斂翠蛾

同誰更倚閒牎繡落日紅扉小院深東復西流分水嶺恨兼愁續斷弦琴

腸斷寫愁縈字字錦紋傳意寄君看牀空照月殘燈冷黃葉霜前秋信寒

前堂畫燭殘凝涙半夜淸香舊惹衾煙鎖竹枝寒宿鳥水沈天色霽橫參

星名詩呈提刑曽朝散

華冑參元後髙門輔弼臣荘池初奮翼舜旦早逢辰云木千尋秀鑪金百煉純日邊虛位著楚尾望車塵尙徳眞膚使存心信吉人包含譽尢美平格澤惟均短髮連衰先黃金媿拊循禮容長不責防義極相親最要箕張口深憐井有人孤危荷全度謀報畢余身

和徐道腴波字【防州作人名】

人橫玉管寧無意風入春江總是波把袂相牽招飲去嶽陽城外酒徒多

席上口授杜仲觀【防州作人名】

暮雨蕭蕭何不止東風防白起江波綠楊綰作同心結杜子春來狂興多

累約愼思親事今已入境盤桓不進欲以十四日交承又云六甲窮日戲作蔵頭一首

工巧新詩寄遞筒同聲稍稍變他宮口傳知受諸君指日好何論六甲窮躬自省愆方久仄人多助虐更磨礱石渠舊友年家契大笑今朝已落空

愼思移日至月望交割口占奉呈【藏頭體】

日日髙樓倚望君口吟心想跂淸塵土膏著雨蒼葭出山色凝雲翠黛顰卑冗一官誰羽翼異同千狀極艱辛十分明月迎新守寸步江村老盡春

建茶一首【建除滿平定執破危成收開閉】

建茶一杯午睡起除渴蠲煩無此比滿庭葉暗啼野鶯平地兩足生春水定心寧息守丹竈執固養和歸赤子破須速補勉旃修危可求安灼然理成事何論軒冕貴收身早占雲泉美開門納盜誤人多閉闗掃軌從今始

周亨叔推官見示詩軸【黃絹防婦外孫虀臼】

黃金鏈語玉琢詞絹素中度無輕紕防時文采已奇絕婦老兒長今可知外窺驕虜亦有作孫吳暗合和兵略虀鹽气味異膏粱臼中丹砂非俗藥

集文選句贈別

離別在須臾【李少卿】置酒宴所歡【陸士衡】借問此何時【張景陽】萋萋春艸繁【謝靈運】江蘺生幽渚【陸士衡】山櫻發欲然【沈休文】防絲映空轉【沈休文】紅藥當堦翻【謝暉】飛鳥繞樹翔【曺子建】哀猿響南蠻【謝靈運】相與數子防【劉越石】行邁越長川【陸士龍】相去日已逺【枚乘】光景不可攀【曹子建】舉目增永慕【盧子諒】敍意於濡翰【劉公幹】

文選集句寄愼思交代學士愼思遊嶽老夫守舍敍述逰舊愼問交承與夫捨舟登陸之防俱在此矣

鄧生何感激志尙好詩書淸機發妙理言論準宣尼翰墨時間作文雅縱橫飛彌年缺相從夢想見容輝自昔同寮寀恩愛兩不疑潔身躋祕閣攜手防郊畿一麾乃出守桑梓有餘輝濡迹涉江湘將就衡陽棲渺渺孤舟防洲渚旣淹時鳯凰集南嶽平生遂幽期巖峭嶺稠疊髙髙入云霓企石挹飛泉陵岡掇丹荑卽事旣多美防子澹防歸春仲尙未發悠悠隔山陂今我惟困防處身孤且危顧影淒自憐悄悄令人悲一心抱區區知音世所希塊然守空堂髙牎時動扉仰視浮雲翔密雨如散絲中夜撫枕嘆軒車來何遲傾想遲嘉音防合何時諧借問下車日臨路猶遲逥春江壯風濤漁潭霧未開肅此塵外軫以副饑渴懷

一勝篇

我與承君棊結局贏一路太多亦何用停則無勝負天淸與地寧妙絕占此數正如賈堅射不中乃奇處

再勝篇

再勝路幾許非一亦非三小雅連大雅周南兼召南舜目處其半臨爻與之參在我猶不足自笑無乃貪

嘲承君

已塡實局餘五黒天數相符豈人力𨿽於洪範少四疇若比武成多二策我詩雜組今幾首鼯防技窮那復有泰山風拔大夫松彭澤霜隕先生栁

承君棊輸包子詩以促之

君看射夫指柔軟作皮室君看艷婦手縫帛恐不密艸木漸叢生正渴柚與橘亟遣中丞來莫令章句出承君非耄荒意似羞棊敗未應倒干戈當且解粉黛如何畫虎手乃作死麕態貢茅緩不誅含覆吾已大

承君輸十三篇

欲知輸籌數計月乃閏年秦箏有幾弦汴上樓幾間寶從眞如獻人逐耿恭還老氏死之徒孫子著書篇

走筆呈承君【承君侍人蕭氏】

圍棊屢北當復戰乘興能來不待邀杜牧詩如道今日最宜檐雨竹蕭蕭

風人一絕【承君棊輸冷淘】

須煩玉手自操刀便趂槐芽作冷淘剰潑蔥油抹羊肉不嫌瀟灑愛蕭騷

戲承君

一自棊輸日望之至今肅肅艸生時知君苦愛刀筆吏使我長吟風雨詩已共苞稂泉浸濕更聴甫艸馬鳴悲子云寂寞方無賴想見馨香雜祭脂

越上荒【闕】浪得名如何開邑在彭城飄蕭云意迷秋日索寞人心戀玉京花倚宮墻無限好泉流古寺有餘淸盡芟野艾栽修竹更聴虞弦奏九成【蘇子美詩秋日淸澹雲飄蕭】至忠至朴少人知思話胸中聴者誰長史移家眞暫住相君爲【闕】定他時道齋不廢持三寶資斧何須措一辭更有閒堂奉淸宴客來檐雨看圍棊

次君門戶想風標千載齊梁已寂寥隋後如何依異域秋晨定不怨涼飈半揎紅袖能調瑟滿把眞珠看【缺】條它日蘭陵若歸去臨江灘上略相邀

承君輸棊八路

君希元凱才我異廚顧黨誅蠻幾首級十指屈其兩疾風搉桂林異夢吞卦象疲極曳杖歸顰眉有餘怏蕭器之小飲誦王舒公藥名詩因效其體

蕭郎嘉客近逺志把酒勸賔郎半醉自然同類易相投官守從容況無事淸晨麯蘗寒有力倒灑金鐘乳花滴十分蘸甲香且醇不覺昏黃連夜色雀噪烏棲柰晚何怱怱白日若飛梭靑靑百艸霜已歇墻陰淺白微輕雪庭梅香膩粉苞解嵗律將旋復花發銅壺泣水銀箭短漏聲斷續隨風逺起視天南星斗稀蟾蜍已黒牽牛低知子多情惜分散山公酩酊自當歸

再作藥名詩一呈器之

肥羊作臛香出廚膏梁姜【闕】品味俱夙開東閣戒諸客千金騰踴沽酒壺飛觥倒杓約不退一卷百盞皆無餘不須呼盧防六博笙簧琴築非眞樂蕭郎獨以酒娛賔憐子心勤憎子虐眼前覆花不容起面赤復令須滿酌更深閃閃燈焰消照天燭黃蠟灑膏欲逃人覺安敢去飲水只欲吞波濤靑煙鬱鬱金鴨細花上紅酥合香蒂四垂銀箔不知寒卻勸金罌子同醉久不見子眼空靑見子宛然猶舊情敗舡如簁寄江水天陰夜半防風起告歸急走城西角如粉霜花衣上落屢防大幅掃長篇才薄何由繼髙作

與董承君棊輒勝四籌作藥名五言詩奉戲

董子獷且狂孔公孽更毒文楸石棊子白及黒對局預知子輕敵銳膽坐看覆一時羅列徧先與推大腹歘如飛亷驅窘若防風戮餘兵尙百合續斷聊忽忽猛虎伏爪牙中塗佯躑躅嗟嗟艸艸甚驅豬令迫逐直前無夷險觱撥下子速而我頗從容莽艸先設伏常山肆縱橫大防挾長轂威靈先震蕩巨勝侔破竹蕭蕭馬鳴退戰血餘川谷百步笑奔崩獨活嗟窮蹙萎蕤不復騁銷蝕神采縮作詩誚伊棊我壯知子曲

亶父寄示與譙衝元唱和藥名詩因作一篇奉寄

天南星斗垂晶熒麻姑山色排空靑人中白眉誰第一周郎獨以文章名少年折桂心已壯大學弱冠眾所驚嚴徐長卿詞格老合上雲臺預讎討赤車素者已爲淹復令倅郡淮南道蘄春何幸人熈熈有賢使君子副之鈴閣深沈香一炷防牋舒卷百篇詩藏鱗伏翼聊展轉有才無患子不顯楚澤蘭芳莫謾悲秦烏頭白終當返我棲江上松蘿深自甘艸莽長陸沈忽忽光景又半夏書房風月澄人心昏黃禽噪悄不樂架木通渠淸河濯雨餘涼風襲衣襟半天河漢垂檐角惟恨與子未從容紫芝眉宇何時逢頻以靑瑯玕寄我不須怊悵白頭翁再作藥名詩一首寄亶父並用本字更不假借此諸名布在本艸中𨿽或隠晦然以爲不當但取世俗之所知而遺其所不知亦君子之用心也至於搜索牽合亦可以發人意思而消磨光景請亶父同作

憶昔見子龍沙邊冰臺玉壺气凜然才薄人微辱取友靑蒿媿倚昆侖顚詩鋒利如立刀劍談經辧愽森戈鋋賢愚校我幾百倍預知子必轉靑天別來喧卑共誰語神逰閬苑長思仙京師再見空艸艸瑣細辛勤官事牽如今相去水南北一別羇旅還隔年每思益友在咫尺九江地與蘄黃連作詩寄我解離恨紫貝珊瑚堆目前靈蛇含珠久不吐駿馬銜脫誰能先彌天雄句駭俗耳入木香煤濡防牋嗟余鄙訥防彊敵蜀雞格鬭非所便未甘遂服彊一戰光焰消縮何由然我居此土頗大適門對廬山飛玉泉火雲燒赤赫日熾委蛇退食甘晝眠環池老木自卻暑淸波白石明相鮮木香漠漠初過雨水英燦燦新開蓮區區余心最念子空對黃昏江月圓重樓逺望君不見淮南細艸迷蒼煙

亶甫寄示廬山髙藥名詩亦作一首奉酬不犯唱首兼用本字更不假借

噫戲廬山乎髙哉山連大江勢橫絕虎捲龍拏起霜雪五湖七澤瀉波來百穿千孔吞吐成云雷其上自有飛瀑水白如一疋練半天河漢傾崔嵬蒼蒼石壁挿空翠漠漠雲華自開閉水甘松香澗谷深黃精枸杞生成林地無虎狼毒艸木但聞仙童玉女語笑之淸音君不見當時匡續斷世故結廬莽艸無尋處又不見淵明無心五斗米石牀醉臥呼不起眞君種杏人獲生逺公白蓮開玉英松肪柏實皆可飽何必皓露棲金莖我欲攀崖采紫芝道中逢仙一問之接余之手生虹蜺昆侖大室相追隨臺絳闕恣逺遊旁通三島逮十洲柯消石爛未肯休千秋萬嵗一瞑目下視塵世如蝸牛

八音詩【六首】

金風蕩炎暑六合气已淸石崇南山髙晨起見崢嶸絲垂虫就蠒彼各有所營竹實不足飽鳯凰尙饑鳴匏瓜固賤艸引蔓上髙城土地之所宜結子如缾罌革帶守空文嵗月逝可驚木落行且秀欣欣候春榮

金杯十分酒酌子消百憂石可補靑天棄與瓦礫侔絲可南風織成絹素柔竹帛未書功光景忽以遒匏系久不食棲棲江上洲土鼓與蕢桴爲用先鳴球革帶人所賤猶列下邳侯木有棟梁材終當回萬牛

金穀艸離離綠珠魂已蟄石崇𨿽富貴一散不可集絲亦不須悲岐亦不須泣竹林諸逸士以醉名自立匏弦且爲樂惜此光景急土人勸我勤朱紫當早拾革性以從容矯揉未易入木散姑自全寧求斧斤及

金色晦塵垢人疑以爲鍮石有潔白姿昧者比琳璆絲繰不盡緒誰與結綢繆竹可裁笙竽柰何困薪槱匏黃已落蔕嵗序颯驚秋土壤厭卑濕山川嗟阻修革車召武士折敵當與謀木鐸一奮劍爲君斬倡優

金弦調陰陽諸公盡梁棟石室校圖書英才皆屈宋絲侵鬢邊髮瀕老知無用竹徑理舊居蔬畦閱新種匏刳以酌酒自唱出歌送土燥葉可收水淸魚益眾革屨隨藜杖徜徉步方縱木末見棲鵶暝歸街鼓動

金烏捲海水東欲上扶桑石性本沈滯不能隨波揚絲縈自作蠒漸老甘退藏竹防有靑色牽人幽興長匏羮若可飽何必羨牛羊土室若可安不須髙棟梁革以脂自柔鐵遇火則洋木可揉而直惟士心有常

又謝諸君酧和

金蘭諸益友一一皆詩家石音盡淸越使我慙淫哇絲棼彊抽緒語句多疵瑕竹牋屢塗竄誰謂防不加匏實𨿽百枚不如一甘瓜土朱重千鈞不如一丹砂革去齊梁體羨君吐天葩木彊未肯休余辭綴車斜

又奉項元帥

金剛有遺偈難以聲音求石擊乃有光是名爲火不絲從何處來認著從蠒抽竹本由根生根外又何由匏開卽爲勺鍼屈卽爲鉤土地水火風合爲一浮漚革易固不常潙山水牯牛木性無榮謝古今春復秋

又奉朱明叟

金榜閱名姓於今二十秋石隕鷁退飛才命不相謀絲繩可比直應笑曲如鉤竹未遇蔡邕有聲誰見求匏豈無蔓柰何枝不樛土俗相慢侮有如東家丘革囊貯珠玉至寶勿暗投木若假先容爲君效綢繆

又奉周文之

金臺招俊乂之子值明時石蘊荊山璞當爲璧與珪絲隨物所染在湼要不淄竹箭中有筠嵗寒尙猗猗匏葉異甘苦采掇須自知土性殊美惡栽培擇所宜革急而土緩古人貴調胹木老雁被烹吾師乃支離

郡集虎渡亭賔主十人【五首】

築館當陽月驅車及上旬盈分勸美酒排防聚佳賔闕裏推髙第姬朝倚亂臣全毉參老手駑駕望淸塵佛地前緣【闕】堯曦普照均瀛洲何足羨天日坐中人

欲結朱輪日相期已及旬木圖橫畫棟玉徳集談賔濟濟多周伯詵詵倍舜臣身調宰夫膳目視屬車塵聞一才將埓能千智亦均可知前世陋作者欠三人

璜臺成百日鬥酒宴玆旬文雅升平客風流結綺賔橈椎皆敏手諫俎必名臣禦史歸淸望黃門掃俗塵専門知業廣就傅亦年均忠信推吾邑疇非善行人

盛比芳林防歡非洛汭旬國城推帥長龜數集朋賓益一參卿列增三補諫臣天泉開象緯日煇散光塵束帛防恩厚玈弓校力均論言𨿽防學栁惲實兼人

長亭接雙堠良月屇初旬修義推賢守同心防眾賔公卿正當位輿疊相臣庇防樓層勢追隨驥步塵束薪防不薄瑴玉價仍均共取封侯貴持旌將萬人

一字至七字送夢錫夢錫托疾引歸

行行宿駕宵徵秋漸老雨初晴黃葉歸思靑山去程身隨一鴈逺眼入故鄕明流水光陰可惜浮雲軒冕自輕把酒日飛鸚鵡盞尋花更到鳯凰城

七字至一字

仕宦千憂出海濤功名一笑付秋毫榮望棄如脫屣歸心斷若操刀東堂展圖畫北牖綴風騷晴煎越茗寒泛宮醪超世网釋天就逸辭勞髙髙

十一月十二日防集賔主共八人

自笑開陽畔輝光接斗魁名希周士貴徳慕舜元才共享珍羞美同騎駿馬回它時立天柱曽作飲仙來

淸江三孔集二十八

欽定四庫全書

淸江三孔集卷二十九

宋孔平仲撰

表

賀坤成節表

伏以里社之鳴恊詩人之七月華封之祝詠君子之萬年翕然歡聲出於誠意【中謝】臣聞安則蘄久樂則重生此𨿽人之常情亦系上之所養當夫海內無事年谷屢丰裏閭之間民不識於兵革州縣之內吏或長於子孫相慶之年皆謂太平之難得歸美之意惟欲聖壽之無疆恭惟太皇太后陛下寛靜以服人心公平以當天意近無馬鄧逺過姜任歷觀載籍之所傳莫如今日之爲盛適屬誕彌之慶益輸難老之忠鑑於太淸順金行之初肅受玆介福扶寶於不騫臣只服官常阻趨朝闕瞻天望聖激切屏營之至

賀坤成節表

伏以坤元之施實佑斯民沙麓之祥正當此日神只恊贊夷夏驩呼【中謝】臣聞得人心者莫如惠和鎭天下者無如安靜我有三寶是爲聖徳之符胡不萬年玆見詩人之意恭惟陛下聰明恭儉寛厚謹嚴八年之間四海無事適遘誕彌之旦咸輸難老之忠臣厠迹書林偹員使斧稱觴上壽阻陪北闕之班決獄求生仰助南山之算

江淮提防謝到任表

奉饟二年訖無善狀督鑄諸道卽拜命書已及官期只承局事【中謝】伏念臣奮身卑薄涉世曲囏無有尺寸之長可應朝廷之用矧屬擇人之際尢當出使之行此蓋伏遇皇帝陛下盛徳溥臨至仁兼覆不遺菅蒯之賤雜用薪槱之材如臣之愚猶在所取臣敢不效勤奔走悉意經營謹課入於銅山視工程於金冶庶収微效仰報大防

衡州謝到任表

淮右按刑訖無善狀湘東出守仰荷寛恩已見吏民奉宣詔令【中謝】臣稟生愚陋涉世曲囏逢熙運之有開與羣材而並進四塵使節雨玷曺郎老境驅馳筋骸已瘁小邦撫字才術何堪此蓋伏遇皇帝陛下明極照臨徳參覆幬方獨觀於萬化不求備於一夫遂致孤貧亦叨任使臣敢不悉心職事圖報國家庶集涓埃上禆海嶽

饒州居住謝表

幾死得生自南䢐北防還舊秩獲處善邦衘防涕零省咎心悸【中謝】臣學問蹇淺智識鈍昏妄陳答詔之言自掇投荒之辱瘴癘侵薄骨肉分離安知此身復見今日此蓋伏遇皇帝陛下離明燭逺渙澤蘇枯盡返得罪放逐之人大開自新湔洗之路而仰食者眾須舟以行風波多虞疾病間作所恃朝廷之寛大不誅道路之濡畱驚魂初招餘孽未逭更當刻厲少答存全

敍復朝奉大夫謝表

荒山相囚貧室如磬稍遷內地盡復故官此恩若何隕涕無已【中謝】伏念臣仕宦積久咎惡滋多始罷皇華之行再鐫東觀之職又陳伏罪遂斥遐陬泣血追愆豈由上疏觀過於黨或可知仁果丁昭曠之辰均被前洗之澤此蓋伏遇皇帝陛下一新庶政獨斷萬機照臣下之忠邪訂朝廷之枉直故玆廢放亦預甄収脫迹瘴鄕猶記海鳶之墮經塗故里忽聞寒馬之歸更誓捐糜少期報塞

謝崇寧歷日表

刑獄之官兼領勸農之職郡縣所均被頒朔之防況更新元尢寵上賜【中謝】伏以定四時而成嵗唐堯致於變之隆審七政以當天虞舜厎極治之盛竊原陰陽之理實與政事相通苟裁成輔相之得宜則寒暑雨暘之咸若恭惟皇帝陛下道參覆載明合照臨先而弗違固已謹言動之表順以求合又將擇疏宻之中乃飭疇人使齊大紀气從緒正四時有玉燭之和嵗且順成萬物極崇丘之大臣謹當上宣聖澤下布人時庶集微勞仰禆鴻化

永興提刑謝表

呂刑三千人命所系秦闗百二地望非輕自愧薄材薦當煩使【中謝】臣編摩末學廢放微生齒髮已衰精力不逮南宮數月曽蔑補於秋毫西部列城又俾司於邦憲防波淪骨感涕交頥此蓋伏遇皇帝陛下以堯禹之仁兼乾坤之量方曲成於萬物豈求備於一人故此孤孱亦叨推擇臣敢不悉心職事圖報國家庶集防埃上禆海嶽

謝卹刑表

四時之運可畏者炎赫之時常人之情最苦者囹圄之事適當盛夏寅奉寛書【中謝】恭惟皇帝陛下以赤伏應五行以離明照萬國系累之眾尢軫於哀矜流鑠之辰益加於欽卹以至灑掃洗蕩之事毉療飲食之微皆出詔音可知上徳臣謬承使指叨領刑章職事自當如何戒飭況復若此誓當竭盡仰副丁寧

又

天時之運可畏者炎燠之辰小民之情最苦於犴圄之事特頒明詔深軫睿慈【中謝】伏惟皇帝陛下求端於天爲政以徳薰風解慍固已致萬物之和靡艸從寛又將重庶獄之命以至飲食毉療之節灑掃蕩滌之微皆出丁寧無非惻怛臣叨分使指只奉刑章職事自當如斯訓飭況復若此誓殫愚陋仰副哀矜

賀受尊號表

大明繼照鴻號一新夷夏驩呼神人悅喜【中謝】伏惟皇帝陛下蘊深沈之量奮剛武之資雷厲而風行陽開而陰闔潛睿謀於不測布神化於無方羣臣莫見其天機百姓焉知夫帝力至於徽稱誠出彊名然猶謙以弗居讓而後受所以聳萬方之瞻仰從百辟之願言煥乎若燿魄之名天峞乎如昆侖之紀地徳盛有表聲施無窮臣承乏外臺越居遐徼自聞允防尢切驩心

謝宮觀表

備員闗右無補毫分寄食淮南方虞凍餒忽預眞祠之列稍寛涸轍之憂只奉寵靈但深感涕【中謝】竊念臣伎能素短齒髮早衰自脫瘴鄕屢嬰危病顧形體之久瘁何仕宦之能堪倘寘閒官尙沾寸祿是爲徼幸今乃拜防在臣之愚揣分已過此蓋伏遇皇帝陛下聰明時憲聖敬日躋廣文之聲行堯之事兼充孝悌之美坐格華夷之和鰥寡孤獨均被於上仁豚魚艸木皆遂其生理故玆蹇淺亦在甄収況洙泗乃先祖之鄕而黃老垂大道之教杜門養性庶全蕭艾之生克已追愆尢兾桑楡之復誓堅晚節仰報熙朝

進南郊銀表

伏以報本乎天實神聖之所務來祭以職在臣子而敢防乃嚴薄物之陳以爲盛禮之助前件銀利先六府名列中金充貢筐以入輸將誠心而佐饗𨿽捐山之代不以此而爲珍而共版之儀亦因之而可備臣無任【云云】

謝太皇太后表

造舟肇慶天開軒曜之明折俎均慈人被需云之惠仰膺寵渥倍積兢慙伏惟太皇太后陛下內播徽音外參睿斷盡三朝之母道得四海之人心適當彌月之辰共慶後天之祝乃沐綸言之厚特頒宴豆之歡山竦淵流已昭一日之澤竹苞松茂更益萬壽之期誓竭疲駑永酧覆幬

謝皇帝表

沙麓告期方罄華封之祝雲天垂澤遽均鎬飲之歡仰被寛饒內深慙嘿伏惟皇帝陛下堯仁天覆舜孝日隆慶父母之誕辰嘉輿人之善頌特頒宴喜以不惠慈魚在藻而物和鹿食蘋而賔喜旣醉有太平之樂已荷休防大亨獲元吉之祥尙期終譽誓當摩殞茂對龍光臣等無任【云云】

代都水謝表

議皆素定役不繁興障回狂瀾弭去巨害【中謝】伏以大河之患曠古而然𨿽雲天時亦系人事瓠子之決縱之則二十餘年館陶之功急之則三十六日倘或朝廷銳意上下徇公有志欲爲事無不集一昨堤防旣久雨潦過常溢鉅鹿以橫流齧桑浮而南注官守憂惕人言沸騰異論紛紛自有漂山之勢寸心耿耿但深塡海之誠上賴宸斷主張廟謀敷贊兵夫鱗集木石云屯曽未周星已趨故道潤澤旣還於北野膏腴亦被於全齊此蓋質之於心處以無事運聰明之先見天且不違修禮義之大防水得其性救民昏墊措物敉寧臣等親稟睿謨獲觀成效驩呼踴躍倍萬等夷

代熊伯通滁州謝表

論罪擯歸甘從永廢洗瑕錄用仰荷再生起之謫籍之餘假以守麾之寄榮非所冀感不自勝【中謝】某蕞然偏削之材出於卑薄之域胸臆結約本乏異能簿領沈迷寖成俗狀因循半世困躓末流飛龍在天晚乃逢於聖作先驥伏倐自起於壯心稍振仕途屢分使指覘當天之睟表聆出綍之溫言亦嘗宣布漢聲經略蜀部兵無遺鏃悉上稟於睿謀臣獲息肩遂永綏於鴻化稍升詞掖兼領農官然而綆短不可以汲深轅弱不可以任重按行河瀆果辱命於使令旋返田廬自投身於斥逐中防渙澤進涖眞宮顧無職事之勞坐糜祿餼之厚方陛下宵旰求理之際是臣子犬馬自效之秋而乃棲遲山林荏苒嵗月常恐奄先朝露絕寘周行追省平生之愆尢不知中夜之涕泗豈謂矜憐舊物付予使藩有社與民可粗陳於筋力自逺徙近且密邇於封圻此蓋伏遇皇帝陛下廓乾坤之施以並容推江漢之波以湔濯閔臣久在散地察臣別無他睗委以左符責其後效臣敢不拊心悔過刻骨知恩念一之獲新誓萬死以爲報桑楡末景猶擊節於功名矢石先登願捐軀於戰陳

代廣州謝上表

分符淮右僅獲到官持節嶠南遽防易地兼拊循之重寄還論譔之淸班望外之榮感極以泣【中謝】臣有至愚極陋之累無崇英越偉之資向以謬悠自貽禠逐中防湔洗稍賜甄収起之散地之微假以專城之寵方且懲艾罪戾澡雪精神布宣邦條講究民事殫犬馬已衰之力報朝廷不貲之防量分所堪得此固足豈謂坐席未暖詔墨已濡使作鎭於海邦且綴名於書局恍然自失踧爾無容此蓋伏遇皇帝陛下大公合天地之心至仁邁堯舜之徳其或犯法則必誅不赦苟能悔過則許以自新無有終廢之人尙責後來之效況番禺之都防據服領之要津外連百蠻內統諸郡𨿽久安於無事當預戒於不虞至於訓齊師旅之方和輯邊陲之防屬亟趨於道路阻親稟於訓詞然臣頃者揚旍蜀郡奉饟陜服皆仰遵於成命致粗著於微勞今推廣其緒餘可徼幸於萬一樓船下浦按故迹之尙存馬革裹屍厲壯心而不已誓當摩殞期稱使令

代謝歷日表

歷象之設管萬事而不遺正朔所加明一統之無外闚文爲幸拜賜知榮【中謝】恭惟皇帝陛下合徳乾元求端天縡盡俯仰觀察之道知財成輔相之方日月星辰莫不順其行雨暘寒燠固已得其序而復稽參六術校定一書課之疇官頒自天室防明咸辧杪忽靡差豈獨埜耕以示乎早晚又知王事必本於陰陽使四時同玉燭之和致萬物有崇丘之大臣謬當使指獲奉徳音敢不推以訓人奉而從事齊同七政上禆虞舜之明撫順五辰前合臯陶之訓【防明一作幽明】

代謝到任表

竊惟以朝廷養士之百年而主上知人之今日況是將命尢難選掄豈伊薄材每塵任使愧多負刺懼極臨深【中謝】伏念臣器不適時智非周物過叨聖奨屢玷使華但知忠義之可行敢以逺近而爲擇一畱嶺表三攺嵗端﨑嶇瘴癘之鄕奔走貍鼯之野詔防初下方兾還臺睿渥載加遽防易地惟東南之十郡蓋丰稔者累年財力有餘獄訟滋少當此之際無所營爲如臣之愚可以勉彊而又畫疆淮上得瞻父母之邦接壤江西切慕弟兄之政實爲私幸並出殊防此蓋伏遇皇帝陛下邁舜聰明兼湯智勇斂太平以錫六合操成法以授羣臣致此冥頑尙任驅策敢不牧民以靜馭吏以寛庶収防塵上補造化

代謝職表

修書還職祈避美名頒防報聞未兪危懇拜嘉深厚撫迹兢慚【中謝】臣頃以瑣材上叨煩使不能罄竭千慮答塞萬分積自取於譴訶偶未從於誅戮江湖放斥齒髮凋疎嘗謂絕望煙霄終塡溝壑豈料不遺故物猶假大邦以臣間闗罪戾之多顦顇困廢之久仰防澄雪再效驅馳使臣骨葬南溟身膏艸野𨿽死之日猶生之年況論譔之攸司實顯榮之所漸以敍法言之則例不當得以期年計之則日亦尙賖豈伊衰遲乃敢冒昧所以加陳悃愊乞賜寢停藐宸聴之未回怵芻言之難凟循墻自失涕無從此蓋伏遇皇帝陛下有察文悊允之明兼隆天重地之施以臣嘗備從官則稍升以次以臣能悔前過則可責以功曲借寵呼以壯邊部臣心非木石守在封疆泣血追愆荷聖神之再造捐軀效命誓軍旅之先登

代賀聖節表

天生聖人作民父母四海之內防被徳澤莫不欲其君之壽考庶幾永永有所依賴而近臣子又因生辰節稽首稱觴以飾斯民欲君壽考之意【中謝】恭惟皇帝陛下聰明冠古勤儉厚國借五聖之餘烈履百年之休運而兢兢業業日愼一日修明法度持守太平人心胥悅天貺來格日星光潔海嶽安靜昆虫艸木罔不欣嘉誕日之慶適屬此時內則公卿百官外則四夷君長皆拜舞在列上千萬嵗臣幸遭熙旦僻守逺郡不獲親詣闕庭預觀盛禮臣不勝瞻天祈聖激切歡呼之至

進否泰說

臣伏讀詔書許臣民實封言事此盛徳之舉也人人皆思有以應訪落求助之意然講兵農敍賞罰若此之類陛下固已饜聞而飫見之矣臣不敢效眾策之碌碌竊有淸原端本之論以爲治天下在於君子小人之分而君子小人之分在於否泰之說嘗讀易至賁之柔來而文剛分剛上而文柔竊嘆聖人嘗發其端而歷數千百年諸儒未有深考而廣陳之者臣不揆淺陋輒觸類而長之否泰之說各有九卦妄意治天下之術管是矣謹具左方伏惟陛下博學好問始初淸明萬幾之暇略賜省覽推而行之或補萬一則臣苦心窮經死且瞑目干冒宸扆不勝震悸

淸江三孔集卷二十九

欽定四庫全書

淸江三孔集卷三十

宋孔平仲撰

啟狀

寄孫學士啟

伏以天下之情皆忽近而貴逺學者之好每愛少而厭多猶之瀕河之民控乎巨川之防飲之不過滿腹畜之不過盈缸棄擲之餘亦未甚惜汲引之際尙以爲勞及夫處之於大陵之坡徙之於髙山之地負擔終日而難爲力鑿井萬尋而不及泉方知防滴之微不翅金玉之重然而晚悟豈免悔心昔某之客京師方執事之主文墨謂見遇之不厚則已爲門生謂所居之相遼則同在郡邑惟是天資之懶慢加之日事以因循未嘗接諸子之逰少得承先生之教可嗟鄙昧不自發明及奔走以南歸在﨑嶇之逺服猿之與伍【原闕】但掩卷以長呼何從咨詢驚去徳之已逺將於千里之外而往有求尙以前日之稽頗用自愧然而先聖典策𨿽萬世之下而得觀中國詩書𨿽四夷之人而獲見立教者固無逺近成徳者豈有親疎彼往者之不追及叩之而必應用此自解未必見尢乃有閒暇之時作爲文章之伎托自置郵之內委諸衡石之前願於校讎之休賜以觀覽之辱行李之便特枉緒言遐陬之聞何異親炙下情不勝兾望之至

與張大博啟

伏以天下之士孰不汲汲而相求君子之心何必區區而後信或一言而志合或目擊而道存乃於邂逅之間識其平生之際其𨿽甚鄙竊學於玆然其聰明未足盡諸於已至於去就敢有擇於他人𨿽淺陋不知其它每踴躍欲行其素觀百世之上見忠義而必嘉況一時之中有正直而不比恭以知縣大博涖官劇邑敷惠逺民頃因經從幸遂請謁始見於簿書之冗剖決如流再從於樽酒之歡是非必當指明姦邪而曲見情僞刺譏權近而不畏謗嫌剛气發而縱橫滿座爲之辟易惟是慕徳將以爲師迫於南歸故從容之不暇及其遐想翻悔恨以無窮恭惟自得之深養而愈大特立之介守而不回擢居諌諍則有汲黯之風進參左右則勵魏公之節使蒼生之望得皆見乎古人小子之知不自負於今日下情祝願豈勝拳拳之至

國學解元謝啟

伏覩解榜叨被薦名切以國家之興文物甚盛舉天下之士甚多至於十萬而預嵗中之選者不足乎二千又況太學之居尢爲豪俊之防南窮北際陸走川浮紛然而來豈可勝計以敵其小不若敵其大之爲武得於外不若得於中之爲榮皆抱師友講習之功累年積學之力以相比量復得館殿儒雅之臣深見偉識之士爲之衡鑑苟充其數爲幸已深矧在上游豈易以處如某者學不足以通天下而渉獵以自鄙才不足以動世俗而虫篆之爲羞防承父兄教訓之勤長防庠序燻灼之美僅能秉筆趨於大較之前不圖積薪輒在羣公之上黙揣其自誠有所因此蓋伏遇某官爲國旁求存心樂育采以下體収其寸長致此妄庸免於黜落敢不益勤修省愈究精微庶幾後效之収以爲至公之報

謝徐郎中啟

某竊以方今爲後進之計皆願出先達之門然而或終身而不相知或一見而得異顧皆系乎幸與不幸不在乎才與不才某天姿悾侗吏事滅裂當明公出使之日實寒迹去官之秋𨿽不逮事於威嚴亦嘗獲望於顏角豈期待之無間接以至溫以大微積星之尊兼繡衣直指之重乃寵堦墀之賤特均樽俎之歡在上之人誰肯若此不肖之意自宜何如由阻逺於崇墉方復勞於行役不時奏記甚愧負芒當靑律之已終計斑輪之多暇衞生有術擁福無疆恭惟某官以精明之才當重大之委自江之左杖節以臨宣使者之光華邁古人之丰采除照僞吏不敢欺寛繇薄徵民受其賜藹然駿望簡在淸衷不次之榮可倚而竢某方還侍下正逺座隅黙省寅緣嘗防於盼睞尙期邂逅獲托於庇庥

上運判屯田狀

某竊以求聞於世所難得者特達之相知受之於人又難得者始終之如一顧惟淺陋向托部封自引拜於堦墀洎告辭於行屏歷時固久防惠甚均蓋待下之從容皆由中之悃愊故無變易尢切感銘恭惟某官賦資深沈挾量宏偉志優名美居不倦於討論官髙職崇動必由於法律淸明如日端重若山豈外計之可淹想嚴召之伊邇小則翺翔於臺閣大則運動於樞機所養有餘何施不可某久於防館齒在仕塗豈獨一身敢私於庇覆願同庶物皆被於生成

謝洪師大監啟

某賦性之愚筮仕伊始自天與幸得公來臨伏防寛明曲賜假借豈獨逃於吏責又獲與於薦章世防厚恩不勝感激士重知已何以報償間違棨防之嚴衝冒波濤之險淹畱在道稽緩馳書𨿽未譴誅然甚皇恐恭惟某官挹器閎富逢辰穆淸累更中外之繁夙著聲實之羙惟鐘陵之巨鎭據江左之上防軍民至穰談笑以治眾欲借畱於善政上方圖任於老成還朝之榮倚席可俟方春雲暮於气極暄更祈順序養安慰人屬望

謝洪倅啟

某天資至頑吏事不敏向備員於簿領幸托迹於庇庥屢趨門庭又屬車馬告辭曲謁之日畱意挽舟之兵使無風濤之虞愈知恩徳之大此蓋某官寛明直性謙靜秉心以爲待下𨿽勤固不失乎爲上之道與人無間適足以增知己之光防其尊髙習以成就乃下親於卑賤皆曲盡於優容𨿽甚愚防豈不感激方朝廷之吁俊況器業之邁倫想在匪朝進用不次更祈順序自重慰人所瞻

謝洪簽啟

向者初官獲依幕府伏防盛意曲究賤蹤知其不甚頑愚察其精有持守待必加於異禮言皆出於至誠爲幸之多免責而去至於感激何以報償此蓋某官賦識有餘挾量甚偉防勤淸介傑然良吏之規模公正剛明卓爾古人之風節而又勤於好善和以接人不以官髙而自矜惟求道合而相喜豈期朽質亦玷崇墉恭惟素積陰徳而天將報之兼有期望而上所簡在佇登要用以慰鄙心非敢希庇廕之私實將觀設施之大過此以往未知所裁

謝江知州知郡吏部狀

某自接士論已聞風采之髙近覩治風始親教誨之厚以徳而論則賢愚之相逺以爵而言則貴賤之不同而防奨其片文待以異禮謙挹如此愧服無涯間違棨防之嚴衝冒波濤之險淹畱越月訊問後時伏惟至明尙未遐棄恭以某官稟天醇粹爲世偉豪向者居諫諍之司慨然存忠義之節事皆密啟非同淺俗之暴揚言有一違不效常情之苟且進非爲已退亦相時自南院之淸崇出支郡之僻小勤勞民政寅畏官箴未嘗修體貌之尊又以知度量之大上思舊徳時企正人佇見召還以符屬望某方歸親侍正逺使軒翦翦薄材被恩於一顧區區末宦兾托於余庥

謝鄂守張職方啟

比者罷秩歸寧經塗請見過防顧遇尢切感銘自阻逺於崇墉方服勞於行役闕然奏記甚矣靦顏尙兾髙明曲加寛貸恭惟某官夙著異等屈臨一邦處之有餘坐以無事臺閣之選旦夕以須方淑气之甚暄想衝襟之多更祈遵養少副願言

謝襄州史大卿狀

竊以貴之待賤卑者視尊先王之經固有等差以相制後世之薄乃至隔塞而不通居上者藐然而自髙在下者畏之而難進欲祛此當得偉人昔恨未聞今榮親見恭惟某官位爲刺史秩在正卿問俗觀風六持於使斧承流宣化累綰乎郡章爵齒俱尊中外攸服某半通賤吏一介書生其行誼不足紹古人之休其文采不足收當世之譽徒以往還之際宜宣奔走之勤以材而論則賢否之不同以勢而言則輕重之殊絕乃防略去體貌之峻接以語言之溫烜赫旌麾下臨於館捨從容樽俎嘗沐於宴歡𨿽矯曲鎭浮自將惇盛徳之重而寡聞款啟何以當至意之隆但切悚皇仍增感激越治封而未久想祥履之彌休再惟明公宇量端閎風猷淸逺藹然搢紳之公論簡在當寧之深知暫畱一邦實郁餘地佇登不次之用以究非常之才方秋之初於气尙熱伏期順時保練對國寵光

謝荊門知軍啟

向者北走帝都南還親侍兩趨赤防再屈朱轓防下接之加優結中藏而增感越治封而未久計祥履之彌休恭以某君天機精明世務詳練措諸萬事莫不左右而皆宜施之一邦不勞指顧而自治考之公論言未盡有餘之才想在匪朝當別拜非常之命更祈順時保育對國寵光

謝舉職官啟

伏防恩造舉充職官某托身旌節承乏簿書不責素餐已爲大幸更塵淸舉益以厚顏竊惟國家之隆遵用祖宗之制愼重考績精明舉官嘗謂廟堂之深不知郡邑之逺分使者以之部代天子之省方若漢代之繡衣如唐家之淸詔辧人才之善惡察治狀之貪防外言中行朝奏暮報半詞之貶終身或爲廢人一語之褒不日得居顯位以此百城率職郡吏畏威污者滌濁以求淸懦者激昻而自力至於端士亦有戒心𨿽希進之甚多然限員之至少苟非聲華蓋世豪偉絕羣如鸞鳯之於羽毛煒然文耀譬芝蘭之於艸莽茁爾秀英則何以才結當塗名申奏牘如某者江西之陋府下最卑責之學問則不能牽合以就時求其政事則未嘗擊搏而取譽自知賦分之甚薄安敢出彊而爭先絕去機闗養成朴野深憂吏議忽辱已知揣實何功歸恩有地此蓋伏遇某官忠嘉自許惇厚以臨泰山之安不爲勢之所動天時之信均於物而無私坐攬十州之權曲収一介之善至明宣乎幽隱鉅力振乎滯淹遂使冥頑亦叨推擇乘軺所至尢憚澄淸之威入幕非才豈堪保任之意博觀世俗之行已多以嵗月而自勤甚異聖賢之論心質之鬼神而不怍愚也不佞擇之已詳每希古人今出門下一階之進由此有涯終身之修誓以爲報

謝程卿舉職官啟

伏防臺造舉充職官某賦材無狀屍祿有羞剪拂所加榮愧增劇竊以舉吏之制於今尢難在下者求之甚勤居上者擇之亦愼仕宦之末塵埃之勞若非甄明無復升進故不得不勤於求官髙職隆望大責重所引或失爲累相隨故不得不愼於擇而又儒言墨行鳯采鷙心朝爲伯夷暮爲盜跖如此之輩相亂其間故於欲舉之時不無可疑之慮惟其下之人素修之甚篤上之人糾察之已詳乃可推稱保其始卒預此選者不亦難乎如某者技能不足以設施學問不足以緣飾但知防恥之可喜寧憂介潔之無徒蓋父兄教習之使然非嵗月勉彊而爲此忤物益眾持心益彊苟非至公誰復見采伏遇某官操使者之重抱古人之明峻風采於百城熟舉錯於羣吏惟是淺鄙最防主張屢加奨借之言嘗啟薦揚之意爲令之恥非同汲黯之褊心制錦則傷益患尹何之未學豈期特達之遇更賜吹噓之恩𨿽非入幕之材實有提衡之漸敢不益惇士檢加畏官箴誓殫犬馬之勤仰答丘山之厚

謝方卿舉職官啟

竊以國家嚴考績之文重舉官之法在貴者必援於賤居卑者必借於髙然而至公者以天下爲懷自守者以已知爲緩苟欲惇厚薄俗扶翊髙風則以能自守之人聞於朝廷苟欲不事請祈自然名節則以未嘗求之知重於山嶽如此則在上者有補於教化在下者固得其操修欲復大淳最爲至要不講此道於今幾年在上者欲人之求在下者惟勢之合求而與之則適足以長澆浮之行求而得之亦不以爲特逹之知以至幹防相攻機闗並發陰窺密伺仕路以之風波巧說甘言聞者爲之熒惑進不以正得亦遽防奏封朝行禮節暮喪鄙惡之敝一至斯乎自惟防暗之資粗知進退之分向緣薄藝偶得一官內屑屑於防隅外區區於職事但知彊力而自勉安敢出彊而爭先人皆笑之已獨安若恭遇某官操使者之重抱古人之明斷獄尙欲其不寃察吏豈容而自晦以惇重薄俗爲已任以扶翊髙風爲素心遂賜薦揚以収孤陋乘軺所至尢畏澄淸之威入幕非才豈堪保任之意敢不愈持特立之介加勵不回之堅誓全始終論報知遇

謝周學士舉職官啟

竊以職官之舉蓋自近嵗而方行防府須推亦以一人而爲率況值淸華之彥來持師帥之權奏請之間朝廷觀其予奪設施之際郡國以爲表儀所當薦論尢系輕重加之節下之諸吏傑然江左之上防而求一人以副新制預此選者不其難乎如某者天資疎頑吏事淺拙𨿽粗知於防介然不識於疏通辱憐甚愚移處至近承乏簿領兼局米鹽況嵗月以冒居絕絲髮之成效苟逃遣逐已極並容忽被甄収豈勝感激玆蓋伏遇某官心勤內恕道戒遐遺經世之才尙曲成於萬物使人以器豈求備於一夫遂使冥頑亦叨推擇褰帷以視方憚刺史之威入幕非才豈堪從事之任椎輪蓋自於今日推轂尙期於異時敢不畏迪官箴恪修士檢誓無名節之變庶結始終之知

謝提刑大博舉京官啟

伏防防造舉充京官竊以朝廷之制薦擢爲艱仕宦之塗甄升有次其始則舉以縣令其次則進於京官縣令則止於三考之間京官則保其終身之際三考之內尙可勉於自修終身所爲誰能必其無過此下吏所以難得知已而上位所以不敢進人自非潔白有聞聰明所信則何以綴名剪拂發迹單寒如某者朽木微材靑綸賤屬文學不足緣飾政事無所設施拘於山谷深僻之鄕困於簿領塵勞之役自慚鄙陋何結髙明敢期特達之誠曲假薦揚之寵榮生望外感溢意端此蓋伏遇某官偉量並容公心果斷柄百城之舒慘照羣吏之貪防収其寸長取以片善遂使孱懦累荷吹噓去嵗則有縣令之章今春則有京官之薦旣期以三考之無失又保其終身之不瑕如此待人之至誠將何論報於盛徳敢不增勤士檢加畏官箴庶成絲髮之功少答丘山之遇

上密守啟

言念某治身闕略處世迂疎向僅習於簡編遂誤塵於科第自罷官於縣道方進等於賔筵將效驅馳遽移任使頃奉行於新詔往倡率於諸生以其學問荒唐文章鄙淺固當退避安可叨居然而吏責之差輕又有徳庇之可托故玆受命漸以治行方素節之戒涼望黃堂而馳想恭惟頒條有暇介福無疆伏以某官以剛明之才當屏翰之寄屹然鎭靜著於歌謡寔百吏之表儀爲一方之師帥自惟瑣質將侍教言上思賈誼之方深民借冦恂而莫得但恐迅詔已在半途倘或賤迹未伏於軒墀大斾已歸於京闕則仰髙之意無時以伸惟是怔忪不遑寤寐更祈上爲宗社精調寢興

上密倅郎中啟

言念某賦職最卑效官未久使當教育之任深有曠敗之憂惟盛徳之可依故私心之爲慰方將展軨就道望履趨風恭惟某官秉性堅平宅心惇大上直哀烏之位出展良驥之才藹然治聲簡在睿眷宣化萬里歌詠別駕之功細書十行對揚宣室之召某自惟鄙陋卽獲參承喜抃之多敷宣莫究

上靑州知府狀

只奉命書濫居黌捨位卑責重才薄愧深方朝廷講三代之隆而主上向六經之教先由五路稍興庠序之風特建一官爲陳義禮之學必得出羣之彥以當傳道之尊如某者瞢不知方戇非適變雕虫篆刻之枝僅足進身簿書期防之勞寖防溫故偶塵愼揀何以應諸生之求黙揣先容疇乎有一言之助此蓋伏遇某官純誠樂與髙誼兼収向筮仕於江西曽備員於節下優防顧接首辱薦論至於今日之誤除出自當時之引重丘山之賜頂踵莫酬況髙密之名藩乃文公之舊治仁風徳政之尙在途歌裏詠之不防民經師帥之良士漸教育之久故玆承乏愈易養成敢不內竭冥頑日勤倡率庶幾無曠仰報見知

上察訪舍人啟

近聫吏屬復覘使華以禁管之淸兼諫垣之要專被睿防總按東方而玆鄙陋之無堪乃辱謙虛而與進仰惟道塗偃薄福履滂洋恭以某官淸愼純粹而得古人之風厚博寛和而有大臣之體著於士論簡在上心佇還闕廷進處機密某自惟不肖謬出所知盼睞之榮固已重於九鼎成就之徳尙有托於一陶更兾順序保調副時屬望

謝運使舉京官狀

竊以天下之欲莫不有求人情之常有貴難得明珠淪於鉅海美玉閟乎深山驪龍之宮所珍白虹之气自照探之者淩汗漫而徼幸攻之者窮嵗月以徒勞惟其不可必取故得之爲難惟其謂之難得故獲之爲寶擬之類取蓋有甚焉恭惟某官抱間世超越之資提一路黜陟之柄風采震動海內之所推髙器略深閎天子之所倚重其咳唾足以爲榮辱其指顧足以闗戚休素引拔者多至公卿願依附者莫非俊傑幸見顏色曠若覩乎靑天獲侍語言欣然逾於華衮況當論薦尢極寵光宜有非常之奇以充甚盛之選如某者江西之陋府下最卑學不足以知至大之倪才不足以達無窮之變區區賤事瑣瑣僻隅眾人皆誚其頑明公獨知其質謂其粗習於文字故奨其片詞謂其篤守於防隅故待之異數不加譴逐曲賜甄升此眾人之所難求而平仲之所獨得感激之極以至無言喜抃之餘竊憂有負博觀世俗之行已多以嵗月而自彊甚異聖賢之論心質之鬼神而不愧愚也不佞擇之已詳每希古人今出門下一官之進由此漸階終身之修誓以論報

謝趙資政舉京官狀

伏防鈞造舉充京官某聞之古之所謂知已蓋以特達而相期今也艱於舉官由此因循而近薄士多失於自重人或責其有求惟其在下而無意於進者可以見自守之一端薦士而不使之知者可以爲大公之髙節某誦此之說固已有年考之於時誠亦無幾自惟天資淺陋學問荒唐不足以借譽英防希榮先達以此安恬而養拙固非立異而好髙至庠序之興教率之任敺而處此心甚愧之尙不免流俗之罵譏安敢希大臣之推擇豈謂某官廓並容之量収齷齪之愚虹霓之煇下臨於朽壤江海之潤旁及於枯荄特剡褒章已通上聴曠日持久未有聞者鎭浮矯俗豈徒然哉況元帥之於部中所薦才二三之寡而賤迹之於門下何嘗有左右之先其始則未信於流傳旣知則不勝於感激重惟閣下四輔之貴百辟之師徳之素尊故天下觀其進退言不妄予故士論以爲重輕苟得咳唾之餘已甚丘山之賜希餘光者甚眾何不肖之預防𨿽捐微軀莫稱大惠但當激昻衰懦鞭防疲駑畏愼防隅已知儒者之當守髙明逺大更慕古人之所存惟其於義而不欺所以報公者有此

謝判院舍人舉京官狀

沙汰之餘在所不取典司非正可以爲辭而又從事之日未深登門之路最晚苟逃譴責已爲雅度之並容忽被甄収尢見至誠之特達得之非意感亦無窮某天資冥頑吏迹奇蹇世喜聞於圓媚應對失之大方人習尙於雷同分守期於無愧居常寡助動輒見尢自非曠然誰肯憐者恭惟某官抱經綸之逺器居侍從之上游其爲中也篤實而不欺其爲外也莊重而有法士皆爭出門下上方倚爲公卿固有想見風采之未遑願事覊靮而弗得惟玆淺陋吏處賤微本無一介之先容但與同寮而旅進所言職事可以見肝膈之存相接須臾未足盡平生之學而乃賜以顏色薦之朝廷此其螻螘之私何啻丘山之重士爲知己古有殺身人豈無情今將報徳苟非深造於道何以有爲於時若夫正心誠意之大端讀書業文之餘事近而行已逺以事君從容進退之間慷慨功名之防更祈教誨以托始終

上提刑職方狀

某聞古之盛時人以直道有功者顯有徳者尊三代毀譽之已亡聖人褒貶之不作言行之有所異或取禍焉仁義而不自矜亦無知者頽波至此公議柰何恭惟某官得剛方厚重之資行緝熈光大之學操持義理之當矯拂世俗之浮中立以視乎紛紛髙論不爲於碌碌齊州之策脫萬家於虎口之危中書之謀措兩朝於泰山之固此皆神明葉贊之陰徳社稷倚賴之元勲曲突徙薪不防功賞繡衣持斧自以材升在於平居之所言未嘗及此豈謂不肖之可語特以告之嗟乎某治已則愚觀人則智善善惡惡素學於仲尼是是非非嘗聞於荀子如公之偉曠代所無𨿽甚冥頑固深仰服方竢輶軒之東指獨趨宴坐之下陳再扣緒餘更詳本末然後文爲野史播在聲詩潤色幽光鼓吹盛美比聞嘉拜天綍領職計廷俶裝不暇於來臨守局無緣於往見區區之願歉歉莫伸方今外連兵以剪叛夷內攺法以籠諸貨縣官之蓄所費不貲大農之司其責尢重徐之則國無以給亟之則民不聊生所恃愽通之才必有兼濟之術炎蒸向盛衝涉爲勞更祈善調寢興少副願望

上安撫諫議狀

向日沿牒濟南嘗瞻大斾假塗戲下又造崇墉赫赫侍從之尊巖巖連帥之望而玆屬最號顓愚一見防顏色之溫再見辱語言之厚以至咨嗟近詔之興學詢問諸生之攺科逺大君子之存心博篤古人之持論從容侍側反覆求言適當開府之云初竊恐教人之未暇遽玆還局日以仰髙恭惟某官勤勞著於王家問望髙於世表气和體重出於天性之自然內明外嚴卓爾相門之餘烈比由西服來殿東藩瞻顧全齊密邇上國於今權柄之甚盛自古豪傑之所窺鎭以長才山川有四維之勢帖然雅俗廟堂無外顧之憂然而時企老成上欽舊徳行赴鋒車之召入當臺席之虛某托迹部封備員庠序不才之甚孰爲蟠木之容惟日以須當預大鈞之福

上章樞密狀

伏審光奉制麻入居樞席股肱之喜聲气皆同國家積治之百年睿聖勵精於今日綜核名實而期於至當任賢使能而責其成功內則朝廷之百工逺至郡縣之小吏率皆愼揀罔有冒居況若左右輔弼之臣所系社稷安危之本付之意輕重可知恭惟某官以天人之學蘊諸中以神明之才厝於外郁然棟梁之器渙乎河漢之章以古人敬謹結主知以天下治安爲已任越唐房杜軼漢蕭曺致君澤民者已三朝出將入相者幾十載向者運籌西府秉軸中臺銜卹而歸不以詔書而奪志訖哀之始已聞使者之及門遂以弼亮之功兼司宥密之任佇盡經綸之略以成熙皥之休某夙以空疎猥防論薦今居幕府仍在海邦﨑嶇簿領之迷汨沒塵埃之困鹽車之馬已叨推轂之榮涸轍之魚尙兾爲霖之賜

上鄧舍人狀

言念闕然參侍已積嵗時職是驅馳遂稽竿牘企淸規而方切聞直指之將臨仰惟奉詔夕行乘傳東出觀風多暇視履有休恭惟某官偉識際天溫文賁國所存於中者自任之重其遇乎上者則哲之明天祿讎書屢參國論紫微典誥又擁使旌蓋才識浩沛而有餘故柄用更畨而不一某備員於此核寔何堪力以自彊𨿽竭愚夫之千慮教其不逮尙希長者之一言依庇有時抃手無已炎蒸方盛匽薄爲勞更兾順序保調副人屬望

上呂學士狀

一去門墻屢更嵗月驅馳職事闊略置郵仰望鸞鴻之飛日深燕雀之慕比聞宣奉上命出按東方緬惟匽薄長塗饗承多福恭以某官燦爛於中者緝熙之學發越於外者通變之才言與行而光輝名隨實而閎大上知淹雅首寘淸華寶字蕓香入直圖書之府繡衣金節外操黜陟之權威流百城望軼八駿某省躬無狀承乏有年昔以薄材最防知於伯氏今玆厚幸又托庇於王人

上提刑狀

伏審光奉宸恩榮總天憲恭惟歡慶伏以某宅心明恕秉徳直溫卓爾自持之髙綽然所至之譽向司外計尢簡上心就倚使乎之良輔宣欽哉之意乘軺聿素當不俟於澄淸召節在塗佇別承於優渥更祈保衞以副願瞻

上安撫狀

言念接壤治封馳情帥座以上下而論其勢則殊故起居之儀不時以講方大冬之凝沍想幕府之優遊民溢歡謡神儲景福恭惟某官惇純厚粹以爲質疏通寛博而有臨權尊旄丘望重靑部上思舊徳之茂卽踐通聫之華更祈順序保安副人屬望

賀靑倅監丞啟

伏審就領命書出監東郡恭惟慶慰伏以某官靜而鎭俗端以儀朝貴重金奏之英平直玉律之議暫玆補外當已戒塗某備員庠中托迹府下卽依盛徳之庇預極私心之懽

回都巡賀到任啟

言念有素欽【一作披】風無階拜徳來備貟於黌捨幸托庇於英寮息肩尙苦於紛紜馳問尢慙於稽緩先防教敕深荷謙光當凝沍之畱辰計起居之集福恭以某官才兼文武久著威名暫畱外藩頗郁逺器願加保防別對寵休

上江寧知府狀

至愚極陋之迹久困泥沙崇英逸偉之姿邈在霄漢未嘗望履徒切仰髙比者綴圜府之下陳托大邦之美防以爵則連帥之重當修屬吏之儀以徳則世師之尊宜請先生之教拘攣莫騁苑結爲勞伏審巳合使符肇班氏正神眀來相戩谷增蕃恭惟充義以爲剛合道以爲大人期以宰相之器上知有經綸之才従容去就之間慷慨忠嘉之節暫均偃息行預弼維方冬律之沍寒計鈴齋之富暇更祈爲國自重副時所瞻

淸江三孔集卷三十

