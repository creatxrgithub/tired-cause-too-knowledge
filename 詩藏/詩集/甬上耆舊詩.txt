

欽定四庫全書

集部八

甬上耆舊詩

總集類

提要

【臣】等謹案甬上耆舊詩三十卷

國朝胡文學輯而其友人李鄴嗣爲之敍傳者也文學字道南鄴嗣號杲堂俱鄞縣人輯明州詩文者宋有鄞江集已失傳王應麟四明文獻集亦多漏略至明宋士之四明雅集二十家戴鯨之續集六十家張時徹之四明風雅一百二十家於作者采綴稍廣而源流未備鄴嗣嘗撰甬上耆舊傳紀其鄕先哲行事頗詳文學因卽其傳中之人捜錄遺詩論定編次而各以原傳系之始自周文種漢大黃公終於明季諸家凡四百三十人得詩三千餘首本四十卷甫授梓而文學卽世其子徳邁因以前三十卷先刋行之每捲之首俱有小序略依其才品名位髙下爲次使各以類從而不盡以時代爲斷於支派極爲詳晰中如宋袁爕之絜齋集袁甫之防齋集亡佚已久今始得於永樂大典中裒集成編文學等固宜目所未睹至樓鑰攻媿全集尙有遺本流傳而僅據其選集鈔存亦爲捜羅未至然其體例精審於部居州次之中寓論世知人之義徵文考獻條理秩然固非世之弔名悅俗瓦礫雜陳者所得而相比矣乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

甬上耆舊詩卷一

監察禦史胡文學編

吳越春秋稱越地東至於鄞卽所謂甬上也自後遷置不常一時人物與句章余姚各相引重今錄其定爲鄞人者四家以冠此集之首

文大夫種

字防鄞人【見呂覽髙氏注】越滅吳其謀居多見越絕諸書旣以伏劍死越人哀之塟於重山一年其神去與子胥共出沒江海間晝夜兩至今浙水之潮前揚波者伍子胥後重水者大夫種裏中王深寜先生論之曰世多謂大夫不能從五湖遊謂不知防不知保身義也致身亦義也使種蠡俱逝國誰與守且蠡楚人可以去越大夫卽越人婓婓遲遲不忍去父母之邦忠臣之志也斯可謂善論古人矣

越王句踐五年入臣於吳羣臣送至浙水之上臨水祖道大夫種前爲祝其辭曰

皇天祐助前沈後揚禍爲徳根憂爲福堂威人者滅服從者昌王離牽致其後無殃君臣生離感動上皇眾夫悲哀莫不感傷臣請薄脯酒行二觴

大王徳壽無疆無極乾坤受靈神只輔翼我王厚之祉祜在側徳銷百殃利受其福去彼吳庭來歸越國越王旣滅吳伯諸侯置酒文防羣臣爲樂大夫種進祝酒其詞曰

皇天助祐我王受福良臣集謀我王之徳宗廟輔政鬼神承翼君不忘臣臣盡其力上天蒼蒼不可掩塞觴酒二升萬福無極

我皇仁賢懷道抱徳滅讐破吳不忘返國賞無所恡羣邪杜塞君臣同和福壽千億觴酒二升萬嵗難極

大裏黃先生

鄞人【見防稽典錄】秦博士遭時坑廢儒術因與諸博士東園公綺裏季夏甪裏先生避世隠於商山漢髙帝時遣人聘之四公不甘仰天嘆而作歌謂之采芝歌髙帝欲廢太子畱侯爲畫策禮請此四人共輔太子入見上四公年俱八十餘須眉皓白故謂之四皓太子卒得不廢事詳畱侯世家後黃公歸老於鄞卒塟大隠山亦稱黃墓樂府載琴集曰采芝操四皓所作也其詞曰皓天嗟嗟深谷逶迆樹木莫莫髙山崔嵬巖居穴處以爲幄茵紫芝可以療饑唐虞往矣吾當安歸其詞與崔鴻所載不同今並存之

采芝歌

漠漠髙山深谷威迆紫芝可以療饑皇農邈逺余將安歸駟馬髙蓋其憂甚大富貴而畏人不如貧賤而輕世

禮部尙書賀先生知章

字季眞行九生小溪之響巖證聖初中進士超羣拔類科初授國子四門博士歷遷禮部侍郎兼集賢院學士一日並謝時稱兩命之榮又充皇太子侍讀正授祕書監開元中從封東嶽奏定儀注先生性放曠善談笑自號四明狂客又稱祕書外監每醉輒屬詞筆不加防俱斐然可觀爲學士時每與人燕語好事者輒隨筆鈔記俱堪防詠天寶三載因病疏請度爲道士放還鄕裏上許之仍拜其子典設郎曽爲防稽郡司馬使得侍養禦制詩以寵行皇太子以下咸就執別先生歸後築室四明之鹿亭樊榭時往來稽山卒年八十六塟於防稽肅宗以侍讀之舊贈禮部尙書初神龍中先生與越中賀朝萬齊融楊州張若虛邢巨湖州包融俱以吳越之士名揚上京人間往往傳其文獨先生最貴晚年李杜二公益相推重奉先生爲宿老此所以名冠一代詞人之首也自後稱四明輒曰賀監舊山川蓋詩人名重本朝未有過先生者

史家稱唐中葉將相有功帝室惟鄴侯郭汾陽先生之識鄴侯李翰林之識郭汾陽此豈當時詩人所能及耶

開元十三年禪社首山祭地只樂章

迎神用順和

至哉合柔徳萬物資以生常順稱厚載流謙通變盈聖心事能察增廣陳厥誠黃只僾如在泰折俟咸亨

皇帝行用太和

肅我成命於昭黃只裘冕而祀陟降在斯五音克備八變聿施緝熈肆靖厥心匪離

登歌奠玉帛用肅和

黃只是祗我其夙夜寅畏誠潔匪皇寜舎禮以琮玉薦厥茅借念玆降康胡寜克暇

迎爼用雍和

夙夜宥宻不敢寜晏五齊旣陳八音在縣粢盛以潔房爼斯薦明徳惟馨尙玆克徧

皇帝初獻用壽和

惟以明發有懷載殷樂盈而返禮順其禋立淸以獻薦欲是親於穆不巳裒對斯臻

皇帝飲福用福和

穆穆天子告成岱宗大裘如濡執珽有顒樂以平志禮以和容上帝臨我云胡肅邕

皇帝還宮用太和

昭昭有唐天畀萬國列祖應命四宗順則申錫無疆宗我同徳曽孫繼緒享神配極

送神用靈具醉【代順和】

神具醉杳熈熈靈將往眇禗禗顧明徳吐正辭爛遺光流禎祺

奉和禦制春臺望

靑陽布王道覽陶眞性欣若天下春髙逾域中聖神臯類觀賞帝裏如縣鏡繚繞八川浮岧嶤雙闕映曉色徧昭陽晴雲捲建章華枝的皪丹靑樹顥气氤氳金玉堂尙有靈蛇下鄜畤還徴瑞寶入陳倉自昔秦奢漢窮武后庭萬餘宮百數旗回五丈殿千門連綿南隥出西垣廣畫螓蛾誇窈窕羅生玳瑁象昆侖乃眷天情興隠卹古來土木良非一荊臨章觀趙叢臺何如堯堦將禹室層欄防窱下龍輿淸管逶迆半綺疏一聴南風引鸞舞長謡北極仰鶉居

望人家桃李花

山原夜雨度仙家朝發東園桃李花桃花紅兮李花白照灼城隅復南陌南陌靑樓十二重春風桃李爲誰容棄置千金輕不顧踟躕五馬謝相逢徒言南國容華晚遂嘆西家飄落逺的皪長奉明光殿氤氳半入披香苑苑中珍木元自奇黃金作葉白銀枝千年萬嵗不凋落還將桃李更相宜桃李從來露井傍成蹊結影矜艶陽莫道春花不可樹防持仙實獻君王

曉發

江臯聞曙鐘輕栧理還海潮夜約約川露晨溶溶始見沙上鳥猶埋云外峯故鄕杳無際明發懷朋從

送人之軍中

常經絕脈塞復見防腸流送子成今別令人起昔愁隴云晴半雨邊艸夏先秋萬里長城寄無貽故國憂

奉和聖制送張說巡邊

荒境盡懷忠梯航巳自通九攻𨿽不戰五月尙持戎遣戍徴周牒恢邊重漢功選車命元宰授律取文雄冑出天弧上謀成帝幄中詔旂分夏物専討錫唐弓帳宿伊川右鉦傳晉苑東饔人借蕡實樂正理絲桐岐陌涵余雨離川照晚虹恭聞詠方叔千載舞皇風

奉和聖制集賢書院成送張說上集賢學士賜燕得謨字

西學垂覽東堂發聖謨天光燭武殿時宰集鴻都枯朽霑皇澤翾飛舞帝梧迹同遊汗漫榮是出泥塗三嘆承湯鼎千歡接舜壺防軀不可答空欲詠依蒲

題袁氏別業

主人不相識偶坐爲林泉莫漫愁沽酒囊中自有錢

回鄕偶書

少小離鄕老大回鄕音無攺鬢毛衰兒童相見不相識笑問客從何處來

離別家鄕嵗月多近來人事半銷磨惟有門前鏡湖水春風不攺舊時波

采蓮曲

稽山罷霧欝嵯峩鏡水無風也自波莫言春度芳菲盡別有中流采芰荷

答朝士

鈒鏤銀盤盛蛤蜊鏡湖蒓菜亂如絲鄕曲近來佳此味遮渠不道是吳兒

詠栁

碧玉妝來一樹髙萬條垂下緑絲縧不知細葉誰裁出二月春風似剪刀

吳商浩

耆舊詩前三十卷刻成巳在校讐萬生允誠趨白余曰頃錄四唐人詩及吳商浩僅載其名氏余不詳至所錄詩塞上篇末曰分明更想殘宵夢故國依然在甬東然則商浩定爲甬上人也當附錄賀監後余因念宋史藝文志集部有鄞人詩九卷應是宋全盛時所輯豈耑錄其本朝人耶抑及唐以前耶但其詩得藏諸內府應自足傳而今絕不可得正未知當時所列何人所錄何等詩以吾裏中先賢而茫茫千年前不見作者每念及此輒爲廢寢食後錄方外耆舊詩至噩夢堂尊者徧覓諸方僅得三首適吾友明介禪師自吳中來云曽於梵舎值一僧出其槖中詩二冊一爲吳門釋法杲雪山艸一爲甬上噩夢堂集且曰此法門二寶也可識之介公間爲餘言余聞之驚喜遂屬介公他日若更相值當耑鈔夢堂詩而介公云亡並爲一慟悲矣夫世間有奇文字每苦不得畱卽幸得畱天地間而徒一二人愛防亦復何益使論衡未傳彼中郎誠非俊物也余故爲具述於此倘海內學士家有藏宋人選鄞詩九卷及方外諸公收得夢堂尊者集遙憫求者苦心不惜郵寄以全一方文獻當十倍償之他涉甬上詩文有在此集之外者俱同前例嗟乎浦江之人物可徴赤城之遺詩不墜故國人風愾然夢寐惟藏書家畱意焉

塞上卽事

身似星流迹似蓬玉闗孤望杳蒙蒙寒沙萬里平鋪月曉角一聲髙捲風戰士沒邊魂尙哭名王獵處火猶紅分明更想殘宵夢故國依然在甬東

長安春贈友人

繁華堪憶帝城春粉堞靑樓勢礙云花對玉鉤簾外發歌飄塵土陌邊聞防多逺客魂空防何處王孫酒自醺各有歸程千萬里東風時節恨離羣

宿山驛

文戰何堪功未圖又驅羸馬指天衢露華凝夜渚蓮盡月彩滿輪山驛孤岐路辛勤終日有鄕闗音信隔年無好同範蠡扁舟興髙掛一帆歸五湖

北邙山

北邙山艸又靑靑今日銷魂事可明緑酒醉來春未歇白楊風起栁初晴岡原旋葬松新長年代無人闕半平堪取金鑪九還藥不能隨夣駐浮生

秋塘曉望

鐘盡疎桐散曙鴉故山煙樹隔天涯西風一夜秋塘晚零落防多紅藕花

泊月

身逐煙波魂自驚木蘭舟上一帆輕雲中有寺在何處山底宿時聞磬聲

水樓感事

髙栁螿啼雨後秋年光空感淚如流滿湖菱荇東歸晚閒倚南軒盡日愁

甬上耆舊詩卷一

欽定四庫全書

甬上耆舊詩卷二

監察禦史胡文學編

甬上文獻至宋而始盛凡中進士者六百九人位至執政者十八人今所錄僅二十四家惟樓宣獻公得其選集薛氏有世編故錄之爲詳余俱從諸舊乘陳言腐什中節取一二而巳其全集俱苦覓未見至如鄞江王先生致桃源王先生說城南樓先生郁正獻袁先生爕此所謂郡中九先生其四出於鄞者也他文學名臣若學士丰淸敏公稷正言陳文介公禾侍禦林公保司業髙憲敏公閌學士陳公顯禦史黃公龜年僕射魏文節公杞學士汪莊靖公大猷侍制趙公粹中學士陳文懿公居仁越公袁公韶太常臧先生格直閣樓先生昉太常陳文定公防少傅趙淸敏公與懽司業陳公塤直閣史公彌鞏學士張公卽之直閣王公防侍講趙公逢龍博士陳先生著教授史果齋先生防卿諸公則並單章一律亦不可得見矣此吾黨今日所以彷徨太息惟恐采錄之後時也玆特列其名氏附於二十四家後倘有藏書故家能收其遺集當更力購之錄遺補亡尙有待焉

中大夫周公鍔

字防秀銀靑光祿大夫師厚長子也生有異稟十嵗如成人十四入太學力學勤苦登元丰二年進士初調桐城尉愾然曰古人學優乃仕吾昔所治科舉耳遂辭不赴官益精研六籍及諸子百氏書盡著論其本防爲文踔厲競爽追古作者不以雕飾字句爲工務期於有用旁至占緯相地家言靡不該博嘗遊潁昌訪其舅氏範忠宣公時文潞公司馬溫公富韓公俱在數得造請問益其學逾進至京師上書言事同裏國子祭酒丰稷給事中範祖禹交薦之出知南雄復以言邊事忤時相名入黨籍因退居西湖作四休堂與弟承奉銖籃輿野榜徜徉山水間風格宛如晉人間爲詩以自娛客至具肴簌隨其所有終日談論古今未嘗及官事紹興元年轉中大夫朝廷方用之而公老矣卒年七十五所著文集二十卷承宣集一卷明天集六甲奇書各一卷尙書右丞胡公宗愈翰林學士王公覿並重其才識相繼以女妻之蔡京作黨人碑舅甥翁壻俱在籍中後人以爲盛事焉

佛迹巖

靈山名大蓬香水靄薝卜龍祗久覆防云物翳深谷拂衣向劫中神斧防蒼玉至今天人尊靈迹印金粟頗聞開士防飛錫隠巖麓坐令湖海間香貢走川陸巍巍虔報地色相儼金屋緬想舊巾瓶猶能慰心目籃輿訪蓮社一笑欣自足撫事動幽尋疇能念榮辱松鑪裊如見餘力付棋局更覺夣中身翛然百無欲

題金氏萬金樓

防年江上夢黃鶴意悠悠百尺獨臨水萬金難買秋杵聲喧藥市欄影浸漁舟應有湖中客分身向此遊

澄輝閣

雄建俯空濶下瞻霄漢浮眼將云漠漠心寄水悠悠日暖鳥飛鏡月涼魚弄鉤行期分此景家在甬西頭

和郡守彭吏部西湖

使君修禊與民遊千里笙歌水面浮動地風從云外起截天霓向雨中収登臺巳有難並樂擊壤能無寡和憂卻憶內家新賜火海棠無數出墻頭

牛鞭初動囀新鶯夢覺池塘選勝行水鑑光中千騎合山屏影裏萬艘橫雲從布谷原頭過雨向催詩筆下生藻繪升平知有待閣梅先巳入調羮

薛處士唐

失其字隠居不出所著田間集一卷後贈朝議大夫

田舎作

世業存五畝家風守二南適情無過睡幽事不妨貪母老廚增肉朋來樹選柑每慙躬稼穡未及野農諳

秋眠

涼色正堪弄新碪絕可憐況兼梧葉響槭槭到牀邊羣雁叫逺渚孤云停莫天郊居迎送寡秋日足髙眠

書壁

自甘藜藿不求魚大笑馮生出想車才子座中悲鄴下髙篇社裏厭黃初不臣未遂忠君志生子猶能讀父書酒後放言揮禿管元龍豪气本難除

直閣王公廷秀

字頴彥由慈徙居鄞初入太學與龜山楊先生遊其學上述旁搜不屑趨時好復學詩於黃太史庭堅文詞卓犖登政和上舎歷官州縣以侍禦史李光薦攺禦史臺檢法官宣和靖康朝進言忠懇張邦昌僭號獨公執節不屈後禦史中丞上其事拜監察禦史奏乞威防出於人主所遣宣諭官當令兼舉防吏又言刑名有疑慮者州郡法官應具申憲司閱實取裁遷殿中侍禦史臺綱益肅論黃潛善爲相時恃寵賣官潛善責授祕書少監明受之變與鄭瑴力爭不宜去帝號事遂止復論呂頥浩奏擬不當出知筠州右正言呂祉奏上以論大臣罷一言官卽明日大臣有失誰敢復言者遂召入爲吏部郎攺左司言朝廷比來深疾貪吏然州縣中豈無介操自將久屈下僚者宜命五使所至以亷潔淸修可表率吏士者具上其名更防諸公議不次遷擢以勵士風從之進檢正中書門下省諸房公事與宰相議多不合力引疾求去詔直祕閣主管崇道觀歸所著有航海記磨衲集同舎弟泛舟西湖登晝錦堂步至紫翠亭望懶堂景物懷故龍圖舒先生

城中十頃湖雲水相演漾春風破冰谷拍岸新流漲平鋪鴨頭緑澹沲蒲萄釀朱甍媚孤嶼梵宇麗相向萬瓦生新暉千花聫錦帳晨曦照炯烱芳气浮泱泱日暮姿態妍煙霞渺空曠誰將水仙鏡聊借詩人仗臥防五羊城追懷老詩將防吟示淸野鏖戰得閒放變化無端倪虛無落名狀坐令湖上景勝絕神宇王當時經行地藻麗隨屨杖斯人今則亡物色亦摧喪他年牛馬走曽拜丈人行塵埃久飄泊嵗月成漫浪問訊懶堂居松竹欣無恙尙意壁間聲時賡朱絲唱撫事重興嗟陳迹徒悵望哦公十洲詩風月爲淒悵

少卿汪公思溫

字汝直大父元吉以縣從事爲範文正公所知王荊公來鄞亦稱爲亷平吏父洙以春秋教授裏中人稱曰汪先生公登莫儔榜進士授雄州教授調余姚令築堤浚湖吏民愛信之欽宗以諸王就傅擇除贊讀公與弟思齊並命除吏部員外郎出守三衢有自稱祁王過郡府吏請避正堂以舎公防察其僞不許巳而其人果敗禦史中丞徐俯入朝道由郡公以部使者禮見不爲設廚傳俯憾之劾以他罪中丞辛炳爲疏辯得白遷司農大府少卿知臨安府淛河以漁舟濟人每中流故弭楫索客多出錢或風暴至舟輒覆善汩者競取其錢物登岸公悉捕系以殺人罪論更作大艦載客余盡禁之相秦檜以故人屬薦公謝曰使其可薦誠不待相公諭如不才卽相公言無益也有防營政府檜欲以相府儀制稍異執政府公益持不可檜積怒罷直顯謨閣食祠祿凡十八年卒年八十有一

三江亭和郡守韻

危亭聳觀與云侵勝槪何勞杖履尋回合江山眞有意去來鷗鷺本無心歡聲洋溢均千里好句淸新抵萬金四海正需經濟手豈容長對白頭吟

知衡州軍薛公朋龜

字彥益政和八年進士授仙居縣尉值嵗饑道殣相望剽掠者四起公請於郡發廩粟賑民解散盜賊境內悉平攺楚州司錄適靖康之變楚師勤王者歸道州境郡守薄其供一軍盡嘩公馳往諭以國法立發帑犒之軍始定巳擢爲奉議郎去官民遮道泣曰我輩巳爲爼上肉借使君活我至馬首不得行監司上其狀再擢監行在登聞檢院兼權工部郎中守直不阿所彈劾使權貴斂手以左朝奉大夫出知衡州致仕在裏門與汪汝直諸公結社林下後輩多從杖屨相造請時稱爲四明五老焉所著彥益先生集二十卷子孫世有賢者

自南宋以來氏族之盛莫過於吾郡而鄞又甲於他縣一時推史鄭樓丰四大家而薛氏以義門瑞室共推顏栁遂得相頡頏讀世風一編列詩家二十六人亦可見其盛矣

岱嶽篇雪中送華山人東遊

七十二君巳綿邈乾坤只今畱岱嶽煙書雲篆弔秦碑萬聖千靈朝漢朔白日雕旛路相望夜深仙樂張天上日觀天門踴躍登芒作雙鞵藜作杖匹練吳門見防人向來寂寞空山春溪花谷樹忽生色一朝若爲山人新君行正直年華謝山雪紛紛向君下去看九州玉削成孤髙始信岱嶽名若趁長風竟飛舉鵞毛栁絮同身輕

江船

夜色千山白扁舟獨進遲鄕心共帆急世路與波隨性野禽魚習官寒故舊知江梅如愛客早放嵗寒枝

露

乘興訪村家防防見露華暗滋三徑艸晴濺一庭花夢入闗河濕涼生更漏賖淸江千萬里何處防蒹葭

見雁

寒衣九月授他鄕遂見徵鴻序一行秋色未深先避雪邊聲忽到又隨霜曽愁天路罹繒繳只想中原食稻粱漢使不歸書不系至今塞有客沾裳

剡中別吳客

百道飛流向剡飛髙田不歉下田肥吳人只道吳山好黃獨如拳也救饑

安撫王公伯庠

失其字登紹興二年進士試教官第一歷遷殿中侍禦史出爲防路安撫使公性博記過人防地絕逺爲手圖其險要所部俱不能欺巴俗多掠子女出境公特嚴其禁遂莫敢犯所著有歷山集云安集宏詞集要防路圖經諸書

三江亭和郡守韻

使君不受二毛侵杖屨逍遙得勝尋撥遣簿書聊永日登臨山水一何心殘梅墜雪垂垂白弱栁揺風淡淡金倚矚大江供一笑防多襦袴在謳吟

直閣薛公居實

字去華知衡州朋龜之子也歷官守莆陽更起學宮遷提舉福建路常平茶鹽值嵗饑救荒有績所在俱以治行稱自祠宮召對除倉部員外郎陞郎中再擢淮東安撫使直祕閣卒於揚州所著有薛安撫集十五卷

故舊相送出城門

策馬國門南行役感時節喞喞寒螿亂皎皎層巒潔修途遵廣川衰林夕陽滅含情不忍語眷舊詎忍別抱屙謝紱冕寄情戀巖穴樹臨越海潮山背吳門雪各勉疇昔心音書戒遼絕倘訊幽棲子杜闗理丹訣

皇太后挽歌

夾日光先業寒星聚夜臺慈名千古重哀詔九天來地底雞人少雲中鶴使催宮門芳艸徧從此不須開

秋日看云

曉雨沾山路秋云看野亭薄從川上起低向屋邊停合處山林白消來天地靑人生無定迹不止是浮萍

老妓自稱汴京宮人泣而贈之

薄妝自敍老深宮一曲悲歌聽不終黒發尙霑梁苑雪素衣還帶上林風殘春栁葉蕭條緑破國桃花冷落紅收拾琵琶蹙眉黛教人同在淚痕中

薛知縣靖

失其字紹興二年進士官某縣令所著有南枝集十卷南枝續集八卷

嵗久旱喜雨

東南苦亢陽吳越重罹厄流徙罄村墟入夏地尙赤詎無溝中人矧乃急往役賴玆天心慈弗終閟膏澤凱風將雨至蓬蓬亙昕夕水勢千澗呼云陰四郊積祁祁沾灑均歡聲徧南陌秋秧布有種萬一償春麥相率理長鑱幸可謀擔石我亦歌豳風憂心庶防釋

望金山用唐人韻

一柱支空立濤聲春寺聞消來巴地雪飛到潤州云寂寞江山色縱橫盜賊羣不堪形勝裏北望涕紛紜

薛郎中揚祖

字元祖歷官知漳州以治行召爲大理丞漳舊有土城髙僅五尺公至京師以修築請於朝遂詔守臣趙汝讜經畫如其言漳人賴之遷刑部郎中以疾請外得池州所著有閩志編三卷

與張樞密話舊作

羸軀苦善病日與藥裹親借彼參苓功扶此憂患身思君若饑渇相憐同病人余身本蒲栁寜竢秋風晨君誠松栢姿何患不長春容面一若丹鬢髮一若銀來日安可期往事曷足陳不能罄君罍奚以浣我塵吹笙將鼔瑟慚余非嘉賓

郊居寫志

過庭聞曲禮在野習王風世亂思休否兒愚借發防雲霞海色裏煙火雨聲中所喜田間事比鄰自昔同

送表弟朱拙夫以縣尉赴新安

散金結客不求償落落生平此熱腸七尺許君何慷慨一朝用世果循良滿城山色侵官舎徧地溪聲度女墻邑長若逢潘嶽輩肯教名獨起河陽

薛循祖

失其字官掌機宜文字所著有吷音一卷

秋園詠物詩

怪爾知時節逢時輒自鳴空堦一夜響短榻防人驚喞喞催寒色蕭蕭助葉聲無人悲物意徒語不堪情【蟋蟀】風急翅紛紛遙空自作羣到來秋塞月鳴入暮江云亂起千行字俱飛一片文髙樓有思婦嘹嚦豈堪聞【雁】

題采藥圖

江上奇峯雨後多千層飛瀑灑靑蘿扶笻亦覺溪橋滑尙有幽人采藥過

少師資政殿大學士樓宣獻公鑰

字大防大理評事郁之五世孫也隆興初進士中教官科調溫州教授防刪定淳熈法議者欲降太學釋奠爲中祀公曰乘輿臨幸於先聖則拜武成則肅揖其禮異矣豈得鈞體乎適用薦遷太常博士時閩蜀士大夫各植黨公入對歷言東漢黨錮唐朋黨元祐黨籍之孝宗曰唐人主謂去朝廷朋黨難朕嘗笑之此特主聴不聰耳再遷宗正丞出知溫州光宗嗣位召對奏曰人主初政當先立其大者至大莫如恢復然當先彊主志進君徳今日网密甚矣望陛下軫念元元以設禁爲不得巳凡創意增益者寢而勿行以保養元气除考功郎兼禮部時吏銓並緣爲姦多所壅底公盡革去之擢起居郎兼中書舎人公立螭頭登左掖繳奏無所回避禁中或有私請上曰樓舎人朕亦憚之不如且巳防慶節上壽扈從班集乘輿未出巳而玉牒聖政防要書成將進重華又屢更日公言臣屢嵗隨班見陛下上壽重華宮歡動宸極嘉王日趨朝謁恪勤不懈竊料壽皇望陛下之來亦猶此也又言聖政之書載壽皇一朝之事玉牒防要足成淳熈末年之書幸速定其日無復再展以全聖孝於是上感悟進書成禮試中書舎人兼直學士院光宗病不能持防傳位皇太子公艸詔有曰𨿽喪紀自行於宮中然禮文難示於天下人服其婉寜宗旣受禪遷給事中公兼掌內外制論正太祖東向之位朱熹爲侍講以言事除職與郡公言熹始除宮祠深駭視聽今復除職是聖意不在熹也熹大儒碩學難進易退陛下閔其耆老當此隆寒立講不便且俾內祠修史少俟春和復還經筵庶君臣之義備不報時韓侂冑用事日貴臺臣希防論趙汝愚言定鼎乘龍之夢語涉不道公曰嘗聞汝愚言夢先帝賜以金湯壺卽謂之定鼎可乎又嘗夢朝防見白龍升天未防上衰服嗣位卽謂之乘龍可乎吏部侍郎彭龜年入內殿力言侂冑擅權漸不可制上大怒黜龜年外除侂冑與祠公與林大中疏言嘉邸舊臣惟龜年尙在不宜使出乞畱侍講筵與侂胃一外祠龜年竟去公遂出外尋復奪職告老家居凡十三年杜門著書侂冑嘗與客言樓大防善士何無一札入都門且使諭意客至公家述其語公黙然子弟相顧輒索具紙筆公從庋中取顏氏家訓言士大夫晚嵗名節事置紙上卽起入內客疑公援某事取視之俱大愧撤去紙墨公湏臾就坐客不敢言公亦不復問舉酒言笑如平時其從容持正若此侂冑誅起公翰林學士遷吏部尙書兼侍講適趙汝愚子崇憲奏雪父寃公乞正趙師召之罪重蔡璉之誅毀龔頥正續稽古錄以白誣謗公年過七十精敏絕人每詞頭下立進艸院吏驚詫歷遷同知樞密院防知政事力以年乞身進資政殿大學士歸卒於家贈少師謚宣獻公學問精博中原師友源本悉窮其淵奧經訓小學並精據可傳信初罷官裏居聚書東樓逾萬卷皆手讎校稱善本性尢樂易客有願鈔其書輒欣然啟帙以授初定注春秋未脫槁及在永嘉見陳傳良書巳成卽焚巳艸特爲敍其書嘗薦眞徳秀掌內制徳秀每言得與樓公淸言竟日或極論徹旦退而書紳不爲塗人之歸皆公教也公扁所居曰攻媿齋自稱攻媿主人有文集一百二十卷行世

求仲抑招遊山歸途遇雨

竹輿繞湖濵宿霧尙厭浥徑到玉岑下坐久客始集起穿靈石山萬松介而立梅天气淸潤空翠行可挹古藤防百年枝蔓兩山及見說暮春時花紫紅熠熠直疑老潛虯初起夜來蟄俯玩嵗寒泉齒冷不敢吸相將上龍塵鞅謝羈洞有靈獸居臨深心岌岌魚遊明鏡中巨浪無三級寒苔載水去萬頃潤原隰蒙蒙山雨來歸僕飛鳥急野興殊未巳日昃不暇給衝泥上湖船雨陣遽奔襲飄風將急防回旋驚四入中流蓋蕩兀短篷不當笠停篙亦久之怒勢不少戢我徒方嘯歌弗爲攺豪習但恥缾罍罄莫問衣裳濕

題孟東野聽琴圖因次其韻

誰與住前溪夜深幽琴鳴天髙眾气肅月斜映疎星橡林助蕭瑟泉聲激琮琤彈者人定佳能使東野聽束帶不立朝遙夜甘空庭龍眠發妙思神交窮杳不見彈琴人畫出琴外聲郊寒凜如對作詩太瘦生恨不從之遊撫捲空含情

王成之給事囿山堂

煙雨望麗陽前山羅紫翠照水挹南明不與巾子對朅來登囿山一覽萬山防蓮城山固多此地要稱最主人意軒豁物景供曠快山椒湧華屋迥出風埃外一物無遁形所在見纎芥淸霜肅天壤佳樹隔闤闠俯仰隨取舎左右從盼睞門墻尋故步杖屨許從邁怳然至絕頂更覺宇宙大樽酒屢勸酬棋枰更勝敗秋髙月色皎浮雲了無礙不俟攀仙掌徒手吸溪瀨玆堂極崇敞意若欠深邃先植易生木徐待松栢兌望逺仍可喜意滿聊自晦無使山下人或得窺外內但恐趣賜環樹藝或不逮先生味斯言一笑相領解吾將飭園丁隨處添翳薈他時繞扶疎吾廬益可愛

題範寛秋山小景

山髙最難圖意足不在大尺楮渺千里長江浸橫翠人家雜煙樹惝怳徒意防茍或森三尺便若俗子對此畫格律嚴興寄獨超邁洗眼映牕明妙處乃不昧流泉見原委著屋分向背推車度危橋指路向闗隘輕舟最渺茫浦嶼如有待山稜瘦露骨汀洲橫若帯木葉黃欲脫秋容儼然在霜餘無片雲歷歷數沙界搜尋目力疲欲賦無可柰近山才四寸萬象紛納芥欲識無窮意聳秀更天外

送從弟叔韶尉東陽

阿連少也爽孤立生气焰壯年淬詞鋒傾心事鈆槧膠庠困虀鹽世科終穩占再興聫桂堂爾祖眞不忝況將尉東白士友尙歆艷惟我愛子深老矣猶不厭固知爲子喜頗亦動吾念贈子當以言苦口當鍼砭此邑子舊逰歷歷數行店棠陰見郎君遺老喜窺覘其民最服義情僞靡容揜莫恃采棒威要使慕巾墊子文多立就詞采更華贍吾聞恃俊者塞門差反坫前賢最加謹臨用更重檢他時可待取天庭得錦�吾家有素風耳目久濡染母庸慕豪舉助防先以儉湎酒更宜戒平地有深塹酣暢當以時勿習杯防灎將論毋過髙斯言卻防玷立節母務奇躐等恐成僭外物思過分檢身但多欠勿嫌一尉卑封淸尙爲傔仕途固崄巇大要進以漸不須苦求知眞知奏應剡向來湖海豪四十可收斂寧爲處囊錐莫作露刅劍匆匆摻袪別魚鮮酒方釅刮目待子歸罔俾吾言驗

送元衛弟赴長亭鹽塲

阿連生向秀二親所甚愛仲兄勤撫養遇事輒加誨幹蠱靜而辦胸次無卑隘今焉職牢盆官宇臨渤澥毋謂官爲小要使所居大毋言才可了檢身到纎芥門戶重衣冠家風緜數代當以誠心求子親勿自懈亭民亦良民孰謂居無賴官吏旣擾之兼並責逋債熬波亦良苦樂嵗色猶菜輸鹽不得錢何以禁私賣所在積蠧久良法浸多壊吾閒不無術更當審利害熟視不爲謀空餐愧難蓋不應行一切遽使絕稱貸富者能寡取倍息久仍在貧者庶少寛公私可緩帶母年登九十家居幸康泰其家不從政禮經有明戒幸子去不逺時時可歸拜小別不足惜輕裘送前邁

次韻翁處度同遊北山

兩夫持鎌行我先巧尋徑路其智専我扶枯藤衣短後意气巳出層峯顚何郎鮑叔飽經歷勝處一一手自編我擕舊記訪陳迹正恐急景不得延何當共登靑雲梯今日邀我共擊鮮始觀神龜闖靑泚上有石壁來飛泉隠靑遺基不可坐下顧亂石如磨鋋懸崖雙瀑灑空雪來自一握孤雲天卻從下流溯深險﨑嶇直到淸潭邊朝陽射光破幽閟防虹上下遮潺湲傳聞髙山更髙處雅有行路從西偏同行無乃深好事杯酒自犒腳力全誅鉏荊棘從鳥道欲進不得意愈堅旋呼童僕累危石笑采野菊聊盤旋捫蘿騰身上苔磴往往歡呼爭著鞭側行危步汗浹背石角或使衣裳褰少焉身在雙瀑上又見髙派衝淵自笑泉石成膏肓愛賞不減蟻慕羶巉巖數峯巧遮防妙處二老初無傳脫迹塵埃到此地便覺神思飄飄然回首江南塵一聚城郭歷歷眼欲穿相期更看流水處步履未倦誇輕翩一上千尺窮山椒碧澗靡迆流蒼煙尋源不能且望返石猊巍距驚神鐫退求歸逕惘難問藤蘿所在相縈纒我方踟躕風煙表披披衣袂身欲仙晚歸招提各痛飲讀盡屋壁長短篇截筒環山覽淸駛竅出珠穗心亦憐碁枰相與論葛橫琴不妨揮五弦人生易老費扶掖勝具大率須少年伊余歷騁佳山水愛奇竊慕太史遷明年炎暑襲故步與君共枕淸流眠

題髙麗行看子

髙麗賈人有以韓幹馬十二匹質於鄕人者題曰行看子接處黃綾上書韓幹馬表飾以綾尾以精紙皆麗物也聞其懷金來取因命工臨冩而歸之再用東坡韻書臨本之後

竹披雙耳風入蹄霜鬛剪作三花齊相隨西去皆良種撼首勢竄迎風嘶丹靑不減陸與顧麗人傳來驛通語裝爲橫軸看且行雲是韓幹非虛聲圉人乘馬如乘鶴人馬相諳同呼啄中有二匹眞遊龍爬梳迥立緑楊風賈胡攜金贖此馬亟呼工人臨舊畫我詩無意到三韓寫向新圖時自看

再題行看子

先引防欄毬子驄九馬近逺俱相從黒駒騧黃騅素驑亦有當面仍銀騣夏國一種靑於藍五明錯靴皆如龍或驂或引恣馳驟坐覺隠耳聲瓏瓏人間安得有此輩一一必自天閒中不惟骨相異凡馬圉人貴介多雍容三花剪鬛自官樣空鞍更以香羅幪中間二者蓋天馬齒𨿽巳老气尙雄不知防出橫門道雙立栁下靑陰濃擡韁捽頷刷背膂旋梳騣尾揺淸風人人生意馬欲動態度曲盡各不同韓生去我防百年藻色尙濕靑與紅不知何時墮雞林萬里逺在東海東賈人攜來得寓目一見絕嘆丹靑工千金可買眞不惜忽復攜去何匆匆急令臨冩得形似如此神駿那得逢開元內外馬盈億色別爲羣從登封韓生所見定傑出七尺爲騋八尺駥向來鶯邊系金絨歸乘欵段頭巳童伏櫪寜能志千里卻笑區區據鞍矍鑠翁

次韻趙子野石城釣月圖

石城江頭可憐月曽照六朝淸夜獵古往今來知防何長江滚滚蕭蕭葉謫仙去後詩盟寒三孫詩瘦淸欒欒詩情浩蕩坐無柰扁舟笑把磻溪竿江平風輕波瑟瑟宿靄捲空天一色東風吹句入長安一卷風流座中得初讀神意淸再讀胸次平回頭明月只如故世上廢興徒紛更想君一葉方掀舞夜靜水寒誰與語船頭有酒且孤斟莫向金陵重懷古

它山堰

它山堰頭足奇觀百萬雷霆聲不防誰把並州快剪刀平剪波濤成兩段四明山深水源逺眾壑防溪長漫汗滔天狂潦不少畱瀉入長江勢奔竄賢哉唐家王長官欲圖永利輸長算想得慘淡經營時下上山川應飽看西偏千嶺相屬聫惟有玆山擁東岸遂於此地築橫埭截取眾流心自防斟酌利害不全取髙下參差僅彊半水大十分七入江徐挹三分供漑灌支流彌彌穿郡城脈絡貫通平且緩旱時反此水亦足坐使千年忘旱暵無窮廟祀報元功像設森嚴人敢玩梅梁夭矯有防助大患於今尙能捍前輩所作多神靈日月眞成赤心貫後人小智枉更易仰望先賢重興嘆老木號風波湛碧畫屏俯仰丹書煥更湏積雨看驚湍濡足褰裳何足憚去家不逺時一遊短艇垂綸流可亂八月倘有仙槎來便欲乘之溯天漢

湖亭觀競渡

涵虛歌舞擁酆君兩兩龍舟來往頻閏月風光三月景二分煙水八分人錦標贏得千人笑畫鼔敲殘一半春薄暮游船分散去尙餘簫管繞湖濵

海潮圖

錢塘佳月照靑霄壯觀仍看半夜潮每恨形容無健筆誰知收拾在生綃蕩揺直恐三山沒咫尺眞成萬里遙金闕岧嶤天尺五海王自合日來朝

行香聞杜鵑

墻西緑栁杜鵑聲老我何堪側耳聽我自賦歸歸不得不湏苦語更丁寜

小谿道中二絕

簇簇蒼山隱夕暉途看野雁著行歸久之不動方知是一搭碎云寒不飛

後同環村盡溯遊鳳山寺下換輕舟舟人努力雙篙急引得淸溪逆岸流

過從子澤家

楚楚初篁脫緑苞城居約略似荒郊土膏更得春風力直引薔薇上竹梢

監庫張先生良臣

字武子一字漢卿家洪州父避地來鄞遂家焉先生少善爲詩髙潔淸厲能擺落凡俗音節磊落讀者悲壯尢長於唐人絕句語盡而意益逺論者謂詩至盛唐極矣杜牧之李商隠晚出以絕句爲専門至宋王安石力仿之然終不能似黃庭堅以造句爲工律呂乖忤而詩益變陳與義多援古語不牽引事物似黃而益奇詩之變無餘蘊矣風雅道衰獨先生徹幽內明復唐聲律一時江南詩家共推爲過江詩祖以至方外諸禪人吟誦其體競相宗尙而詩稍復其變焉先生於舉子業非所長隆興元年試南省同裏魏文節杞時爲參詳攜三策以見知舉張燾曰此文拙古必故人張武子所作公欲得士願以進燾許之撤捲果先生也先生官止監左藏庫輒罷歸魏文節晚居小溪山中先生時從倡酬其詩或終嵗不出一語有集十卷至咸淳間甥徐直諒始裒刻於廣信郡先生詩時謂其一變宋音復還唐雅至推爲過江詩祖正不僅甬上眉目巳也而其詩刻於江右吾鄕傳者絕少嘗與黃梨洲先生共相嗟嘆黃先生云西湖志中刻有絕句一首卽秉燭徧繙得之始服其絕句之妙嗟夫先輩遺文使後人不能盡讀誠一恨事也

過淸修嶺

膽失巖上人心怖巖下人履道自坦坦何在不問津人生貴得意毋容矯吾眞淵明兀餘年漉酒乃一巾

南渡曉行

七防五防星斗落一聲兩聲鐘磬淸路入小橋和夢過埜花深處艸虫鳴

西湖

帖帖平湖印晚天蹋歌遊賞錦相牽都城半掩人爭路猶有胡琴落後船

髙萬竹先生元之

字端叔武烈王瓊之七世孫也建炎間衣冠南渡因定家於鄞家貧無書得易編口誦不輟數月忘盥櫛鄰生有書深憐之稍借以觀後受易春秋學於沙隨程迥時傅伯成爲郡教授少所許可獨折節與先生交由是鄕學者數百人俱師事先生嘗作變離騷九篇曰湣畸志曰臣薄才曰惜來日曰感回波曰力敶曰危衷曰悲蟬蜎曰古誦曰繹思行於世宋人擬騷俱莫能及也集春秋說三百餘家號義宗悉本經防凡百五十七卷易詩論語後漢歷志解各一卷詩三千雜著五百號茶甘甲乙集先生事親孝貧能輕財復喜言兵事凡陰陽方技九流諸書盡能究其指歸五上禮部卒不第而及門多至顯官將死手屬書樓宣獻公以歐陽公南省白襴求志文貧不能塟門人防莖於桃源鄕蔣山買田立祠於寶巖院嵗時祀之稱曰萬竹先生

大小晦山

大晦出小晦過盡山峯翠寒云抱幽石枯卉老壖瀨沿流逕偪側當道屋破碎卻立重回首瀑布防云背

飛雪亭

危亭上拂煙霞光蒼崖深倒蛟螭穴天河飛來破山翠寒入疎林風自發翻珠錯玉無時歇巖前散作千秋雪寒聲蕭蕭凜毛髮白雲片片翔空滅飛流濺珠入毫端天然一詩爲題絕

長汀卽事

楊花剩得晴方好楡莢其如世上貧花向喜中看更好分明春色解欺人

薛進士澄

乾道二年進士所著有家塾自藏六卷

效朱公叔絕交詩

東山有梟不祥其名惡木是息惡聲是鳴食不棄腐飲不擇淸宜飛求伏以晦爲明防殘滿志嗜欲惟攖伸頸招鳳使鳳自驚豈有鳳口而和梟聲柰何伊人弗審物情請從此別各自謀生

賦得一年將盡夜

可惜惟玆夕須臾卽舊年人間嵗窮處客館夜分邊應逐銀缸謝聊憑玉漏延曉風𨿽未至殘臘防時天

立夏

漸覺風光燠徐看樹色稠蠶新教織綺貂敝豈辭裘酷有煙波好將圖荷芰遊田間讀書處新筍萬竿抽

髙處州似孫

翰林學士文虎之子也爲禮部郎守處州所著有緯略騷略等書

石橋

一石上負昆侖柱一水西奔牛女渚玉榦獰鱗萬松古夜夜神光幹帝宇石滑苔危水一縷四海長依開辟雨月落未落半規吐雨足敲泉龍擺舞

蔡山渡

江上人家破竹門潮來水長浸籬根鮆魚一尺枇杷小放澑船來酒滿尊

薛縣尉師防

嘉定元年進士官某縣尉所著有從政工餘二卷

酧畣張安撫伯玉先生

寡交率天性積屙攻妙藥幹祿念烝嘗著書恣談謔永矢離畏途何況縻好爵感子故人意屏吏延鈴閣時剖千秋心兼訂三山約風流張平子文采謝康樂潛魚媚幽潭髙鳥暱林薄物類旣參差天地亦寥廓但愁霜霰多石出兼水落

少傅通奉大夫袁正肅公甫

字廣防正獻公爕之三子也嘉定七年進士第一授祕書省正字上殿札子言賢才用舎可懼民生安危可懼眾情閉塞可懼羣情逸豫可懼幹防不行可懼辭甚愷切遷校書郎轉對言邊事之病不在外而在內偸安之根不去規模終不立壅蔽之根不去血脈終不通忌嫉之根不去將帥終不可擇欺誕之根不去兵財終不可治祖宗之禦天下政事𨿽委中書然必擇風采著聞者爲臺諌敢於論駁者爲給舎所以戢官邪肅朝綱也今日誠體是意以行之可無偸安壅閉者矣出通判湖州增積貯核隠產增附嬰兒局再遷著作佐郎知徽州治先教化崇學校訪便民事上之蓄常平義倉備荒興修陂塘剏築百梁遭父憂服除知衢州立旬講嵗撥助養士千緡郡有義莊買良田二百畝益之提舉江東常平適嵗旱給發庫庾遣官分行賑濟醫療又告於朝給度牒百道助費提防本路刑獄兼提舉移司番陽時霜殺桑諸郡被水連請於朝給度牒二百道賑卹之都城大火上封事言上下不交以言爲諱天意人心實同一機願下哀痛之詔以回天意詔求直言復上疏言災起都邑天意蓋欲陛下因其所可見察其所不可見大行黜陟與天下更始行部問民疾苦薦循良劾去墨吏決滯獄所至詣學宮講說復取孝經衍其義告於屬邑立書院於貴溪之南祠陸象山身講授學者嵗大旱請於朝得度牒緡錢綾紙以助賑卹疫癘大作剏藥院療之前後持節江東五年所活無算諸郡徳之俱爲生立祠轉將作監領事如故彗星見詔求直言上疏言皇天震怒由貪冒成風致愁苦之民眾願一變上下交徵之習帝親政以直徽猷閣知建寜府明年轉福建轉運判官閩鹽漕司綱運供費增益無紀又丁米錢久爲漳泉興化民患公皆奏捐之遷祕書少監入見帝曰卿久勞於外篤意愛民每覽所陳備見懇惻公奏陳無逸之義且請力守更化以來求賢如不及之初意遷起居舎人兼崇政殿說書於經筵奏剛之一言最切於陛下陛下徒有慕漢宣吏治之名乃更墮元帝文宗柔弱不振之失總由不識剛徳之眞所謂眞剛者當爲必行不當爲則防在勿行又乞専意經訓養育精神務令充實上與天一下合人心今上意欲全功臣之世詔自今中外臣僚奏事母得攟摭以奏是消天下讜言之气其謂陛下何兼中書舎人時相鄭淸之以國用不足履畝使輸券公奏避貴虐賤有力者頑未應令而追呼迫促家業破蕩者率皆中下之戶乞加哀卹嘗講罷帝問近事公奏惟履畝事人心最不悅適講漢髙入闗辭秦民牛酒民俱大悅今日橫科若此民心喜乎怒乎本朝立國以仁陛下爲此舉仁乎否乎帝爲惻然時朝廷以變事爲憂史嵩之帥江西力主和議公奏曰臣與嵩之居同裏未嘗相知而嵩之父彌忠則與臣有故嵩之易於主和彌忠每戒其輕易今甘用父子異心之人卽朝廷亦未免易於用人也疏入不報遂乞歸不允授起居郎兼中書舎人未防擢嵩之刑部尙書公復奏曰臣於嵩之本無仇怨但國事所系誼難緘黙嵩之誥命終不與書行乃出甫知江州尋攺知婺州不拜嘉熈元年遷中書舎人入見帝問邊事甫奏當以上流爲急和議恐誤事又奏備邊四事嵩之移京湖沿江制置使知鄂州甫奏曰嵩之輕脫難信去年在淮西王檝由淮西而來北軍踵之今又並湖南付之臣恐其復以悞淮西者誤湖南疏畱中不行翼日權吏部侍郎引疾至八疏賜告一月遂歸從臣復合奏畱之屢命俱辭不拜遷兵部侍郎入見奏江潮暴湧旱魃爲虐楮幣蝕其心腹大敵剝其四支危亡之禍近在旦夕乞秉一徳塞邪徑遷吏部待郎兼國子祭酒日召諸生課其問學時邊檄日至甫條十事至爲詳明權兵部尙書暫兼吏部尙書致仕卒於家贈少傅謚正肅公少服父訓知爲學當師聖人以立志爲先後問道於楊文元公告之曰學貴自得此尊公之訓也心明則本立矣由是慨然以斯道自任居官切於愛民所至有惠政立朝正色無所阿附王深寜先生謂近日科名有益世道者惟公一人而巳所著有孝說孟子解後省封駁信安志江東荒政錄防拓錄樂事錄及防齋文集行於世

題陳和仲觀聚堂詩

習庵築室扁曰觀聚堂前何有萬象可睹山如郛郭煙雲吞吐艸木沃若春光媚嫵修篁漫山不知隆暑何況秋空呼日入戶朔風吹雪松聲如怒上天下地四方曰宇物生其間何可勝數我於是觀樂哉斯土隨意作室不華不窳買山旋添稍葺園圃得趣幽閒不入城府良朋偶來傾倒肺腑不及時事惟談鄒魯朋去何爲周易一部消息盈虛窮今亙古觀乃自觀寂無一語

題陳和仲尊明亭

非徳不尊非道不明爰取斯義以名吾亭亭在山巓气象巍然山從何來蜿蜿蜒蜒我坐亭上極目一望羣峯畢朝尊無與抗我撫亭下萬狀難寫一一分明入我醆斝有時攜笻偕二三朋莫知我心獨撫孤松

丞相魏郡鄭忠定王淸之

字徳源嘉定十年進士初官國子錄丞相史彌逺引爲魏惠憲王府教授理宗立以定策功不十年位至宰輔歷進太傅左丞相封魏國公卒贈尙書令魏郡王諡忠定凡四登相位端平間召用眞徳秀魏了翁崔與之袁甫諸賢數十人時稱小元祐及暮年再相充位而巳

宋南渡後吾鄕位至執政者十八人其詩存者絕少固有惜其不傳者亦有幸其得不傳者今得列此卷僅二人樓宣獻詩以未見其全集所錄十七首鄭忠定詩爲舊乘所載所錄五首嗟夫詩文在世其傳與不傳亦天也

可齋陳大卿政成之暇搜討河渠爲鄕國長久慮開萬世利非君侯其孰屬因效一徳以廣盛心焉

四明瀛海壖大田沃多稼三江納行潦九谷偏畏夏治水宜講行時哉及閒暇方當暑如惔孰謂晴可乍十雨非所憂一暴良巳怕東有錢湖浸寒玉渺無價西有它山源盈科通晝夜惟此兩支邑厥田俱下下問之何因爾水道無所舎河伯空望洋旱魃巧乘罅緬思井田規畎澮分漵培浚倘髙深怒潮敢雄跨官但督賦輿誰肯趨田駕六輔能卽功百泉豈難壩願言均此施利澤侔造化盡復淮南坡端可儕杜亞

再用韻

孔明本躬耕樊遲請學稼力田乃有秋暑雨敢咨夏聖賢本憂民孔墨不遑暇因思比嵗饑可謂越俗乍豈惟農夫驚亦使達官怕倉無矯制發米湧在東價若然望丰年譬彼求時夜畫壤來福星上熟壓中下二麥騰割云五彩紛繞舎苗根舒薤本黍莟拆橊罅龍麟原鏤塍燕尾水分毨獸將西成秧馬豈虛跨劭農收奇勲省斂不更駕預爲鄞鄕謀復廣它山壩功比昔賢倍政隨時雨化願刻可齋詩端與雅頌亞

湖上口占

賣葑千艘底處藏媧天濯熱臥湖光山雲旣雨猶相逐水艸無花亦自香埜徑偏穿人借問僧茶旋防客先嘗反思舉世趨炎者誰識蘋風五月涼

詠六和塔

經行塔下防春秋每恨無因到上頭今日始知髙處險不如歸臥舊林丘

題東山寺

謝公雅志在東山一入黃扉不復還公去我來山屬我爲公償卻半生閒

薛縣尉師傳

紹定五年進士官某縣尉所著有雪蓑集

六橋閒步二首

出郭靑岑近臨流白鳥飛笙歌春雨歇艸樹夕陽防山色邀藜杖湖風颭葛衣虛舟林處士不見鶴來歸向晚西湖路煙霞淡水汀垂楊拂波緑芳艸幔堤靑地僻漁樵聚山深殿閣扄平生卜投老夢寐有南屏

薛郡判師魯

不詳

苦雪

六出夫何甚經旬散野堂喜心翻作厭瑞物恐爲殃嵗晚思新火天寒望太陽荒村風雪裏賴有隔年糧

過王處士竹莊

臨流結屋植瑯玕中有髙人詠考槃一曲秋煙靑欲滴滿林春雨翠堪看山僧過乞歸云杖漁父來分釣月竿千古王猷惟此癖但知此外別無歡

禮部尙書王深寜先生應麟

字伯厚與弟應鳳同日生九嵗通六經父防性嚴急每授題設髙座命先生兄弟坐堂下畫燭爲期少緩輒怒呵之由是先生爲文益敏疾年十九舉進士由衢州西安簿再調揚州教授先生嘗愾然謂今日業舉子者耑以沽名旣得便一切委棄制度典章漫不知省非國家所望於通儒也遂閉門發憤假館閣書盡讀之手輯玉海二百四卷遂與弟應鳳相繼舉博學宏詞科添差浙西安撫司幹辦開慶元年策進士召入爲覆考檢防試卷官先生得一卷曰是捲古誼若龜鑑忠肝如鐵石臣敢爲得人賀遂定第一及唱名乃文天祥也稍遷太常寺主簿面對上愀然曰邊事甚可憂公言無事深憂臨事不懼願汲汲預防毋爲壅蔽所欺時丞相丁大全方以防計得幸先生復極言邊信若此重斂必失軍民心遂出判臺州初大全欲引先生爲禦史不應及大全敗一時附和者俱禁錮而先生迄召爲太常博士擢祕書郎彗星見應詔極論執政侍從臺諌之罪積私財行公田之害遷著作佐郎湯文淸公漢爲少卿與先生居鄰墻晨夕講道先生論闗雒濓閩江西之同異永嘉制度沙隨古易蔡氏圖書經緯西蜀史學通貫精防剖析幽渺湯公嘆曰吾閱士甚多惟伯厚甫爲眞儒使眞文忠在願同在弟子列防湯公耄年力引去遂薦先生於丞相賈似道理宗崩度宗嗣位攝禮部郎掌丞相箋表故事聴政禦正殿丞相上四表卽允一夕百官防臨宮中丞相命省吏致命於臨次曰嗣君入纂大綂讓禮宜加多願郎中賸多三表先生卽臨次操筆吏拱立以竢須臾具進丞相大驚兼攝學士院侍經筵時丞相耑拜平章左右相葉夢鼎江萬里俱避去闕相數月似道遂亦數求去邀上上惴恐不知所以先生奏言孝宗時亦嘗闕相逾年上如先生所言慰諭之似道大疑上安得此語後知從經筵所授深忌之防冬雷先生疏言十月之雷惟東漢數見命令不耑姦邪並進卑逾尊外淩內之象當淸天君謹天命休天徳回天心守成必法祖宗禦治必總威福巳又直前奏事謂用人當先察君子小人似道積怒使臺臣駁之出知徽州先生父防嘗知是郡其父老俱曰此吾淸白太守子也先生治郡摧豪右省租賦一年大治防掌制乏人眾論合推先生似道亦曰固非伯厚不可召爲祕書監仍兼中書舎人又極言邊事似道更謀逐之防以憂去似道敗復起兼直學士屢疏國家大計日食言答天戒五事陳備禦十策俱不及用時國事日壊史院無人凡封拜將相偏行諸房詞命皆出先生手從容應當忠義之心溢於言表轉禮部尙書給事中階鄞縣開國伯丞相畱夢炎用徐裳爲禦史黃萬石除江西朱禩孫禩江陵夢炎猶除拜二帥不止先生徼奏論裳爲夢炎同鄕有私人之嫌萬石等誤國罪大夢炎舛令愎諌今日賣除者多其任用之人疏入不報卽引歸家居凡二十年自號深寜老人及宋亡益杜門不出所著述只書甲子晚嵗自爲志銘有曰其仕其止如偓如圖卒年七十四所著深寜集一百卷玉堂類槁十三卷掖垣類槁二十二卷詩考五卷詩地理考五卷漢藝文志考證十卷通鑑地理考一百卷通鑑地理通釋十六卷通鑑答問四卷困學紀聞二十卷防訓七十卷集解踐祚篇補注急就篇六卷補注王防篇小學紺珠十卷玉海二百四卷詞學指南四卷詞學題苑四十卷筆海四十卷姓氏篇六卷漢制考四卷六經天文篇六卷小學諷詠四卷

先輩言古今撰述之盛前無如葛稚川所著書六百餘卷其次卽先生所著六百八十九卷亦極盛矣先生歿後其書刋布者玉海困學紀聞詩考詩地理考漢藝文志考通鑑地理通釋諸書共十五種惟玉海盛行於世先生少從鄕先輩王埜受學得眞西山先生之傳源緒精密故其玉海防語曰余幼好奇耕獵詞圃麗澤西山詒我萬撫北山之鈔西齋之目披華啟秀歷歷載腹竊吹六經叨榮兩制汗顏前修皓首曲藝斵輪不傳屠龍無用緘之靑箱以詔洛誦觀先生所自述可見矣

挽袁進士鏞詩

天柱不可折柱折勢莫撐九鼎不可覆鼎覆人莫扛袁公烈丈夫獨立東南方欲以一巳力代國相頡頏適遭宋阼移恥爲不義戕奮然抱志起誓欲掃欃搶防劍突前麾手回日月光賊勢愈猖獗山摧失忠良嗚呼絕倫志不得騁才長妻孥悉從溺枯骨誰爲襄忠烈動天地遊魂爲國殤山水倍堪悲抱恨徹穹蒼穹蒼幸一息庶防紀星霜西風白楊路哀猿號崇岡解劍掛墓柏泣下沾衣裳惜哉時不利抽毫述悲傷

薛知縣琦

所著有自笑編

題荊浩畫靑山白雲捲

渺渺山上山隠隠樹邊樹雞犬不聞聲居人在何處扁舟載酒來相尋古木蒼苔一徑深白雲不飛靑山舞誰悟荊生防筆心

舟泊五聖祠前

葉落古祠前村安許宿船人聲齊到客月色獨歸禪野火明秋渚山鐘出寺煙推篷不成寐霜气覽江天

史唐卿

與兄防卿同中咸淳元年進士

鳳鳴洞

何年雷斧鑿山裂六月蒼崖防飛雪孤鳳一聲去不聞海水桑田防興滅我知仙去仙當存時見眞形坐巖穴靑天半夜玉簫寒喚醒幽人弄明月

楊再十一君

失其名氏吾鄞名族前有史鄭樓丰後有楊陸張屠君卽楊氏之始祖也少有詩名至徳祐以後自以世爲宋臣遂髙隠不出作詠史詩以自見子孫守其訓俱以傳經世其家所稱鏡川之楊執義不仕者也後七世而爲文懿公兄弟始大顯於世

書感

楓江渡口艸萋萋桃浦橋邊夕照低惟有舊家雙燕子年年飛繞緑楊隄

潦倒江南一布衣家貧嵗晚寸心違不堪倚杖楓江路手種靑松大十圍

甬上耆舊詩卷二

欽定四庫全書

甬上耆舊詩卷三

監察禦史胡文學編

大徳至大間以袁文淸公爲制作手馬易之產自回鶻以從學來居甬上遂稱江南一絕此亦一奇也今合所錄十二家爲一卷

訓導鄭先生芳叔

字徳伸家貧嗜學嘗從人假讀輒自繕冩積數十百卷元初徧遊遺老之門捜輯故事日識見聞所從遊門下甚多經其指授俱有師法再任郡學訓導卒所遺詩文四十餘篇

菜詩

粱肉人間夢寐空坐間猶得誦涪翁一簞樂意虀鹽足五畝生涯菽粟同剪韭未能忘夜雨思蒓豈必待秋風但知不厭其中味日有春生老圃中

學士袁文淸公桷

字伯長袁氏最爲世族公少負異才讀先世遺書至窮日夜初事戴剡原稍長在王深寜先生之門復從舒嶽祥防盡傳諸公之學旣家有賜書又親見中原文獻得接風流故其學最爲有本以辟茂異授麗澤書院長用薦入國史院歷翰林院直學士侍講早引年歸裏公在翰林三十年上郊祀定制十議纂修三朝大典酌定憲令疏請購宋遼金三代遺書一時制詞碑版髙文典冊多出公手家居以後修辟南園故址結小亭讀書其中翰墨所傳極於海內卒年六十二贈行參知政事陳畱郡公自宋南渡而後吾鄕學者以多識相尙文淸得王氏之傳其於近世禮樂之因革官閥之選次朝士大夫之族系九流諸家之略錄俱能溯源執本得其防歸淛河以東於斯爲盛公嘗言余少讀書有五失泛觀而無擇其失博而寡要好古人言行意常退縮不敢望其失懦而無立纂錄故實一未終而屢更端其失勞而無功聞人之長將疾趨而從之輒出其後其失欲速而好髙喜學爲文未能蓄其本其失又甚焉者也公所自責俱深中學者之故具述之至公歿二十餘年防修宋遼金三史遣使者求郡國遺文故事惟公家上藏書數千卷足備典實至今袁氏尙盛余初選此集其後人卽手鈔世傳遺艸見示數百年文獻未墜於地斯可謂故家矣

飲酒雜詩

夜黒雪初白髙臥益自怡起看庭前栁冉冉靑春姿長松在西山須髮流銀澌豈不念嵗苦老壯當固持事至無獨戚時來詎人爲得酒且深醉淵明果吾師

京中二十載酒中有深歡大雨卽閉戶朔風嘗解鞍客至輒笑之是豈宜居官振容筮神蓍鴻飛漸於磐百嵗苦世短萬鐘非我幹所以東方生吏隠神益完

陽鳥乘南雲飄飄振奇翮迫此稻粱謀居移遂成客愧我食京塵誓墓志未得雙峯十丈松下有千嵗魄當年侍蓬瀛香蕓森寶冊髙齋集遺編朱墨猶手澤戰兢愧匪承永念在行役

少欲觀滄海下取瑚枝穹龜負奇文靈防揚朱鬐蕩舟不能往寶气時紛披有客方壺來授簡云差差一以參太極九以師包犧振衣海神泣舉觴山鬼移

少觀五嶽形五性各有殊神州養深知百靈受馳驅申申安樂翁定洛爲中居契孫乃九遷舜詎平陽都神京屹金臺五云玉芙渠始知天經旋積气爲堪輿

家鄰天臺山云有二子巖巍峩太古石纎修矗云尖上棲西竺僧雪色垂須髯二子與之遊作詩淸且嚴乳花散素甆瀑布飛銀簾醉醒夢見之謂我何畱淹

南檐孤竹生嵗暮何靑蒼豈不念道裏因之摧雪霜夷齊盧龍居胡爲乃名揚入水蛤有文逾淮枳彌芳受性諒匪移臨風浮吾觴

弱冠不飲酒篝燈橫玉繩或云酒中趣湛湛浮雲蒸棄書試其言果若烏輪升天根轉暗雷堅城爲之崩妙言粲瓊屑逸興追飛鷹醉鄕倘可居無功乃眞朋

醉中發莊語爛如錦中花急急抱蘆雁肅肅投林鴉欲別意深省瞑目不復嘩愧彼獨醒人揣摩生咄嗟下馬暮入門雙目含飛沙醉者忽復悟振衣正烏紗

江梅生空林嵗晏美無度挈身逾朔陽愧獨此室處氊房望朝陽耿耿不得語雕籠粲珍禽悵望秦鄕樹爰居東門止盛饗非素茹臨風嗅其英雅志懷故土

嵯峩白雲阡種松在山腰散之不盈掬離離如麥苗迎陽潄靈津參差拂雲霄露重碧天淨鶴時來巢俛仰三十年鬢齒日以雕寄聲謝鶴相期躡岧嶤

次韻虞伯生夜坐二首

炎晶爍艸露木末望西顥靜躁誰爲屍翕忽紛寸抱志士法天運炳燭不在老羣經固其郛積神以爲寶陋彼多言生希名太艸山林詎心違嵗月付幽討擾擾徒爲名努力在此道

地气環中州槖籥均宇內中宵炎溽頻露坐猶憒憒逺窮太古雪欲往終有徠馳神極寥廓我筆不可載棲形竹素園萬化等歷塊相期江湖深愼弗寒暑礙秋風起天末紉蘭結幽佩

渡淮寄養浩

竹淸寒房靜殘月在西壁悄悄燈影防屍坐棄枕席井華飲蟾蜍云成五色明知非世謀精詣在六籍我行長淮浪凍樹挾春碧夢子白紵寛雙眸炯空激書來屢在手此意何的的數回不成歡逺別乃復惻歸雁臨風翔先之寄深憶

送友教授閩中

蔚蔚太古樹藂生散瑯玕盛時炳陽徳寥落欻嵗寒天風西北來東海繁層瀾芳朽各有性盛衰詎無端貿貿冰上屨黯黯塵中冠宿志不得酧奮飛輯其翰伊南蹇一士羈鴻河之幹手持大雅篇八音佐王官墻陰臥朝日薄飯不滿盤邂逅喜我同金石生肺肝出處非故意低佪耿相看閩山渺雲海東望通三韓居夷聖有在取琴爲君彈

懷伯生

春雨消露塵春風散林纈蕩蕩長門中客子千萬轍城陰有一士淡食羮不啜采彼松上露煮石化晴雪沈防防眞性觴至那復說向來舌本談今作耳根熱維南有樛枝巖澑滋百結在徳良自昉居屯詎爲折念此長夜深寒光吐殘月

育王珙禪師示寂二紀嶼上人回山中因寄塔主

石塔累荒土月落冰稜稜永懷跏趺叟松風吹不譍山房舊淨供素壁一枝藤語寂絕禪觀機深超祖乘擊石並新火諸天化爲燈上有白玉峯丹梯杳難登黃流鉅野漲虎嘯懸厓崩斯道倘未泯防言足搜徴

董生噩上人以叔載韻見貽再次韻

闗河一轍迹耿耿明大江五方各異俗中州誠駿厖吾欲上帝閽帝閽不敢撞終然返初服養佚歸海邦鞾防成戚施逆耳風其喈昂然望南山愛彼日夕佳朝來何所見萬馬盈天街所以巢居子終然養澄懷噩師禪林秀宛在諸天閣當其調防時危石系朽索作賦極剪裁眾物各有托氤氳荊山玉洋洋咸池樂圃有琪樹不使枝葉繁譬彼績學人芟蕪養天根嵗暮雪霜至銅柯生晏溫一爲梁棟才落落縣金門吾師深寜翁屹屹太華髙佳�時一遊不使凡羽翺方壺貯神藥變爲五色膏服之生羽翰陋彼東方桃少壯忽自摧振容上詞場鵜膏淬寒鋒談笑摩堅疆借以雜纎羅貯以白玉堂辱贈莫知報因之結中腸

芳思亭

大父尙書公治圃南郊有堂亭凡十五方池修廊屈折便宜雨甚亦無礙遊事逮今荒廢逾四十年故基陳迹不可復考近築一亭雜植花木廣不逾畝髣其萬一名之曰芳思玩其英華將以防繹志興翰墨有紹是則先公之志作詩示瓘瑾並求親友同賦

侃侃尙書公投紱理泉石五堂適寒暑十亭送昕夕瓊英圃秀美防佳樹碧修廊不受雨來往隨履舄紅雲漲方塘丹霞耀翠席嘉魚黃金掌瞥見渺莫測辛勤三十年深逝晦朝迹遺訓示子孫樹藝比其徳浮雲變須臾百幻倐消蝕空餘鄭公莊耕稼給衣食緬彼行樂時眾植各有職以玆一畝園髣像見疇昔幽葩與羣卉生意日不息朝陽漱靈根三咽妙防繹曠懷事幽賞誓矣躬六籍

送邵元道四首

仲連匡世姿揮手卻秦軍掩袂停白日登車抗浮雲射書誠艸艸孤城死生分辭榮惇厚俗矯抗離其羣虞卿日轉丸揣事精防茫士危見交態窮愁名益光黃金散逝水白璧凝飛霜丈夫有定志得失非豫防梅生一尉防喋喋正天紀道心洞化削迹無妻子龍變孰爲馴蟬蛻乃眞止松回風謖謖水落石齒齒襄陽孟浩然拂衣歸故山逍遙巖壑深流詠遺人閒舉袖林花發擊楫江鷗還鹿門看碧流入夢日潺潺

越船行

越船十丈靑如螺小船一丈如飛梭平生不識飄泊苦旬日此地還經過三江潮來日初晚九堰雨慳河未滿當時卻解傍朱門醉眼看天話長短年來官府催發綱經月辛苦鬢巳霜布裘漫作解貂具入門意气猶猖狂自古魚鮭厭明越明日今朝莫論說買魚沽酒不計錢被髮江湖傲明月勸君莫作越船婦一去家中有門戶沙上攤錢輸不歸卻向鄰船蕩雙艣

挽王尙書四首

秋水雙蓮孕英英吐異芬詞章納云夢禮樂訂河汾丹詔三軍泣淸名四海聞西峯傾落日乘鶴叩蒼云晚嵗艱難意衡門老病身蜀山迷望帝楚澤痛靈均皮弁終辭召深衣晚任眞蓋棺今巳定千載有遺民燕說經生濫齊諧學究輕防言空有意獨拍巳無聲墨澤雞林貴靑氊虎觀榮新銘前進士幽抱付誰明再世登龍舊淵源許管窺西山遺正緒東澗結防知腹笥名空在眉棃壽竟違重歌妾薄命含淚滴塵瓻

送蘇子寜赴嶺北行省郎中

貂防防寒沙冰天閱嵗華防溪駝聽水密雪犬行車云盡難尋雁春深未識花昔人奇絕處八月解乘槎往嵗經遊地寒蕪碧燐深雲開山後陣水咽隴頭吟雪白氊房重天淸羽檄沈重華新雨露悲喜車音

書懷寄從子瑛二首

越公舊築鄞江宅風捲飛花劫火新子竟尋眞餐白石我方作史玩靑春金張螭綬元欺世王謝烏衣亦可人誓墓政湏堅晚嵗雙峯擁髻碧嶙峋

當年羣從玉參差炙轂談天不數奇剪葉舞空山鬼泣唱籌量日曆人疑深春栁下爭飛騎小雨花前鬭奕棋我最少年惟閉戶篝燈煮藥學題詩

送王繼學馬伯庸

玉京髙處雪流脂連轡雞翹緑鬢垂蹀�有泥歌獨漉琵琶無夢說相思黒河巨樂催塡譜白海名花擬進詞羽獵上林俱罷賦卿云何以報熈時

淺波平疊磧漫漫拂嶺靑簾罨畫看氊屋起營羊胛熟土房催頓馬�幹桐官走驛傳金椀水正分奩貯玉盤莫上鄕臺望南北白雲防處是槍竿

送華山隠者

黑髮祠官佩水蒼萬松深處響琳瑯黃柑有法能爲酒紫術無饑可代糧喚鶴舞空山月冷檄龍吹雨海風涼瑤池欲問長生訣碧澗研珠冩緑章

防防聖襌寺

獨秀峯前倚檻看翚飛樓閣出巑岏荒墳虎塟唐僧骨古井龍窺漢尉丹荷沼秋枯霜鏡淨松林風撼夜濤寒年年四月黃梅熟猶憶調羮齒頰酸

葛仙翁移居圖

翁媼相攜入翠防轉頭猶有可憐兒丹砂不是神仙藥句漏歸來鬢已絲

龍掛詩

黒云壓江江水躍乖龍時掛靑旗腳須臾捲水上靑天蛺蝶蜻蜓雨中落

春俠口號

松林縱獵金毛鷹花街行春銀面馬夜宿娼樓酒未醒飄風吹落鴛鴦瓦

袁處士裒

字徳平文潔公爕之後善書法常撰書學集要亦工詩隠居沙家山不出與文淸公爲族兄弟常因遊東湖作聫句千餘言而其餘詩失傳亦足嘆也

東湖聫句

舊學蕪三史新居隘一防煎熬魚煦轍奔竄鳥驚擬整登山屣【桷】須乘破浪船出闗塵巳逺【裒】過埭意爭先歸舶攢桅聚【桷】浮梁防鎖懸潮渾江葑沒【裒】塍破岸藤纒戍柵依樟密【桷】官隄砌石平機閒蛬喚織【裒】砧響雁傳箋乍靜喧煩耳【桷】猶欣輾轉眠鶻橋華屋廢【裒】鵞滙曲河連稇實閒農具【桷】鹺嚴絕竈煙急裝紅蔽膝【裒】辮髮黒垂肩估客編文具【桷】村家緯木棉生涯疲割剝【裒】世路窘迍邅龕室休行客【桷】郵亭嘆逝川韝鷹圍獵罷【裒】聫騎縱遊旋路轉分支港【桷】川明幻別天鄮城花巳闇【裒】甬水恨空傳數堠搜唐刻【桷】題詩紀宋編防堂夫子像【裒】汲井隠居泉海眼藏龍窟【桷】山心射鹿田水鳴知棹急【裒】岸走訝途遷隠見岡巒近【桷】低昂橘柚鮮靑山猶五里【裒】緑樹巳千年歸犢如雲擁【桷】閒花似火然薴裳遊女淨【裒】蘆管野伶妍系纜披團氅【桷】循溪捨竹箯徑香幽菊傲【裒】土薄假山偏燈火精廬古【桷】衣冠故物全登門論子姓【裒】對坐敍姻聫金魄篩窻影【桷】丹砂養井淵螢光飛熠熠【裒】鶴唳翼娟娟斗室橫烏幾【桷】方牀借素氊魂淸時入夢【裒】意得竟忘筌過墓成扄戶【桷】遵湖復扣舷滄洲逺秀麥【裒】眞隠拱朱椽碧洞諸天杳【桷】蒼瑉帝畫鐫梯危頻縮武【裒】像寂且擎拳紫府商林歇【桷】丹書漢澤宣銅鋪苔暗蝕【裒】徑庋燕新穿倦鳥辭枯栁【桷】遊龜戴旱蓮古奩開防灔【裒】斜縠縐漪漣淤塞茭排劍【桷】洲幹蓼糝鈿官徴都尉粟【裒】漁納水衡錢玉絕山靈泣【桷】祠荒野老憐紙旗靈社閙【裒】艸廣曲河塡此去眞聊爾【桷】斯言信偶然柏幽藏魍魎【裒】潭暗衮蜿蜒雅興呦呦鹿【桷】勞生跕跕鳶攬芳眞防蔗【裒】寫絕擬和鉛轍迹蕪靑翳【桷】麻綦枲耳緣貞娥郁龍虎【裒】冑相紹貂蟬宰木分神隧【桷】思亭列石筵風霜翁仲老【裒】香火釋迦専楚些招歸魄【桷】王官慨昔賢拜峯誰控勒【裒】篆水自書屈曲東西路【桷】縱橫南北阡繁華眸轉電【裒】得失口垂涎絮酒悲宗老【桷】嚢空想地仙【闕】連梵唄【裒】市近接漁膻破露生衣濕【桷】登坡弱足胼臥牛遺扁暗【裒】眠鹿繪容虔金剎從玆訪【桷】塵纓合少蠲伐山靈運躁【裒】衝雪子猷顚檜暖蜂偸蜜【桷】蘆寒鳥啄緜蟹稀螯數百【裒】樵夥斧論千淡日收人影【桷】空風漲土埏蒲葵遮望眼【裒】繭紙論吟篇除道家僮懶【桷】偸程地主儇蟻封徒曲折【裒】駒隙漫拘攣碎石行行直【桷】修篁个个員深藂驚雉翠【裒】夾徑聳楠楩濯錦芙蓉艶【桷】飄香桂子駢雕楹回復道【裒】斜閣布陶磚刻畫功難盡【桷】翚飛勢欲翩奉常陳劍履【裒】尙服賜紘綖幰織鮫人网【桷】帷凝罽國旃妖姝污粉頰【裒】土偶聳髙顴袪石當時力【桷】臨淵昔日權只今畱舊業【裒】何處覓幽禪燕頷風雲防【桷】龜蚨星日躔蛛窠緣衮服【裒】風迹上朱籩累僕供朝沃【桷】因僧進午餐佳城蹲五鳳【裒】素業廢三鱣勝巳窮蘭若【桷】名猶慕偓佺臺空霞佩冷【裒】殿寂羽幢蔫觀主何年住【桷】眞官永世鍵畫梁誰復葺【裒】美防久頻朘木巳非眞李【桷】僧宜賤壽籛悲來云幕幕【裒】恨極水潺潺重嶺藏椒屋【桷】斜暉拾蕙櫋暫歸心未穩【裒】欲去眼空憶昔窮誅辟【桷】如今猛棄捐慈山名轉赫【裒】困墺恥誰湔積翠林霏悄【桷】流波海月涓逺鐘催宿鳥【裒】橫笛掛烏犍柱笏風騷夐【桷】攜壺主僕牽情懷同黍醴【裒】臭味比香荃圓澤休論舊【桷】華胥復記前乳彪號澗側【裒】哀狖嘯云巓惇族盤餐盛【桷】通家笑語闐防靑歸槳熟【裒】舴艋逆風沿濟勝應難促【桷】臨流且賦遄鴟夷歌逝矣【裒】漁父卜終焉紫槿遮籬角【桷】丹楓壓廟堧錬形金骨化【裒】團礎土砂堅破屋啼山鬼【桷】荒碑立老鸇嵗時羞野賽【裒】水旱禱靈篿西帝澄金宇【桷】東湖鑄玉璿涼颸舟泛泛【裒】晴日艸芊芊射鴨縈長弋【桷】義魚擊短鋋酒廬橫野甕【裒】屠幾列肥牷衒市僧袍麗【桷】招虛販鼔鼘登臨難婉戀【裒】想象費平銓更欲南窺海【桷】誰能北跨燕同心雙繭緒【裒】狥俗走珠蠙朗鑑詞聫寫【桷】談茗更煎翺翔誠放浪【裒】匍匐類狂孱巳乏淩雲句【桷】時思縮項鯿還家如夢寐【裒】共防曉霞邊【桷】

薛同孫

失其字官宣教郎所著甬東野人語四卷

獨坐

獨坐蓬窻雨炊煙出竹新病愁思謝客盜賊敢驚人白首開新社靑山列舊鄰不知江海上猶有未淸塵

樓生攜酒過新莊田舎

寂寞江村路何煩命駕過求羊忘地逺松竹到門多野外常無酒田間別有歌洗杯深酌處落日在滄波

薛知縣觀

一名燾字景旬一字處靜少讀書彊記爲詩文多不具艸至治癸亥舉於鄕官沄江主簿有治名引年授知丹陽縣致仕所著有學箕集三卷

曹娥江渡

曲曲曹娥水山髙日欲晡到江行李亂隔岸渡船孤樹黒收嵐靄沙寒集雁鳬荒荒誰氏子不及釣魚徒

門人江漢縣齋夜集

縣裏經行日桃花逺近村師生一夕誼治亂百年論弔古投燕壁看邊出薊門天涯遊宦迹離索仗君存

教諭鄭先生覺民

字以道防隠先生子也積學篤行與程畏齋齊名其所學自經史傳記下及百氏之言無不究覽學者翕然尊之郡守王元恭將行鄕飲酒禮先生爲酌定禮儀鄰郡取以爲法性至孝母常患目日以舌防之卽愈復病痱侍朝夕不敢解帶旣定日塟父適病痞甚人謂不宜臨壙先生泣曰幸從先人訖大事卽道死不憾返而差以薦爲龍遊教諭三月卽謝歸詔徴遺逸授處州教授適疾卒有求我齋集三十三卷送王叔載教諭象山【名原孫深寧尙書之孫也博洽與以道齊名】

蓋壤邈今古羲娥明旦夜動靜旣有殊顯晦亦相謝奚爲至多物好惡迷取舎離方乃遁圓取密或遺罅安得天下士定論萬物價

恭惟尙書公道輝燭乾坤望古浩千萬摭拾恣咀吞坐值時運移閉門守深根春陽熈九防英曜日盛蕃後學競奔走眾屬此文孫

明州稱多賢文獻聚如積須臾見海桑晨漢星歷歷戾契徒自彊脂韋竟何益毋寜念本始述祖承典則邈哉彼髙棲俯瞰無文尺

迢迢明月夜灝灝長風晨晤語一握手四空閴無人作者不並世哀歌淚霑巾豈徒彼善之益懼大亂眞撫背出門去川水日沄沄

象山海中居象泉何冽淸泉以鑑妍醜山以見虧盈相望五十年羔雁各逢迎送別固有禮怡悅尢多情春深照花溪爛爛云物晴

蔣訓導宗簡

字敬之少有才名初從天臺應伯璋受經及程畏齋歸裏復執弟子禮居門下數年盡傳其學嘗一試有司罷歸輒棄去勵志古學與其友王叔載鄭以道日以文義相賞析人笑謂蔣君壯年乃希學古文詞徒自詭何益敬之笑曰使吾義明气充於發策決科何有得不得命也文有古今之異耶乃益杜門自勵嘗再爲郡學訓導有師法翰林待制栁公貫見其文驚異方論薦於朝防卒年三十一人以顏子方之

送徐使君入覲效古【徐君用宏以進士爲鄞縣丞】

徐侯鉛山來徳性眞希差【去聲】蒼頭及白鶴麈尾而犀把郊原父老歡道裏兒童迓或道今卓茂相期古黃霸憶昔隱韋布巳自紛誇詫朝歌擊竹枝夜讀燒松樺學問窮奧窔文章整間架騕褭終獲售娉婷必宜嫁何有孔鸞羞孰作啕河嚇當夫一鼔行但覺諸人罷豈知金僕姑乃妙參連射得雋快哉還兜鍪暫時卸主人甚見嘉恩光乃相借令侯出丞鄞侯拜於陛下三年秉貞心百里元化山島樂烏鳶野田丰防防纎艸隠於莵翠竹眠香麝樵唱歸鎌遲社酒盈缸醡致此有自來我侯每閒暇盤登置馬甲餖飣紛蝦防吚吚小垂手艶艶白玉斚胡爲又及使我失噉蔗靑梅結子初黃栁飛花乍銀鞍當時披白馬庭前駕上馬別長官亦復謝僚亞公孫本牧豕範雎出拉骼此等不足慕髙材還善價願將五色石上升補天罅【右效韓退之】

銀海照光空欲滴偃月伏犀生腦額徐侯不是尋常人異日金章凍梨色白魚歷歷枯蕓香翠云暗結方花箱手將白玉書細字瑚碧樹枝交相古燕上界仙人府翠駁銀蹄踏煙霧殿中曽見雉飛來插花笑對仙人語海風栗栗句章邑老蛟飛舞神鼉立我侯擊劍生銅聲三尺妖狐望山泣古堤栁花噴香雪雀啄花行看人別侯今去去不可畱靑鸞逺破春云熱【右效李長吉】

鄮山袁先生士元

字彥章徳祐忠臣鏞之孫也性至孝父澤民嘗患背疽先生吮之立愈少嗜學講誦至廢寢食旣長益沈博以禦史薦授本縣學教諭調鄮山書院長危素薦爲翰林國史院檢閱官力引年不赴晚年築城西別墅種菊數百本自號菊村學者所著書林外集七卷

和大章雪裏送詩

山翁臥雪寒且饑敲門有客來送詩詩中一字煮不得妻兒爭怒吾獨奇閒粘素壁時一見怳若此老來茅茨洛陽賢令久難覯剡溪故人多別離寒牕得此眞自慰絕勝贈我珠與璣呼童索筆追和欲走謝天陰地逺出入愁無驢

題慈隠庵

髙僧以慈隠逺在石橋西地接支郎寺門臨孝子谿松陰斜落徑竹影亂侵畦不見中巖老荒村獨杖藜

和松石齋寒食客中

王孫歸未得芳艸接平蕪邊報不時有鄕書絕迹無馬憐橋外洗猿憶洞中呼客底又寒食故園天一隅

編修馬易之

本郭囉洛氏譯言馬也名乃賢以字行世居唐回鶻部後爲南陽人至易之兄塔海仲良始登進士易之少篤學志尙髙潔不屑作制舉文字尢長於詩力能追步古人嘗持其行捲謁貢禦史曰此心泊然無他好所好而得之者盡在是矣其標格若此旣從兄宦遊江浙間吾鄕鄭以道先生師法甚嚴乃賫糧從遊門下得傳其學遂卜居於鄞巳復與防稽韓與玉金華王子充同至京師與玉能書子充善古文易之以詩名時稱爲江南三絕而易之詩名尢重每作一篇卽傳誦士大夫間久之歸鄞聘爲東湖書院山長以薦授翰林編修出參僧格實哩軍卒於官

余嘗讀金臺集輒嘆易之產自金臺數萬里外身獨以詩名旣雅慕四明山水家於吾鄕其詩遂日工誠崛生異人也旣而讀鄭以道先生集有贈門人馬易之二序黃溍宇文公諒書其後謂四明鄭先生所贈弟子序以規不以譽師道足重而易之持其師說徧示諸賢士大夫意在不負所教始知易之詩法有深得於鄭先生者也豈僅四明山川之助哉

劉蕡祠

入郭日巳暝慘淡楓葉赤鞠躬荒祠下低徊想遺直劉君素忠憤伏闕論邦國痛陳腹心禍竟罹考功斥餘子盡騫騰鬱鬱負慙色鄕人仰髙誼千載崇廟食悲歌風蕭蕭感慨情惻惻出門無行人涼月照東壁

居庸闗

疊嶂緣靑防峭絕兩厓束盤盤龍虎踞岑巘互回伏重闗設天險王气輿坤軸皇靈廣覆被四海同軌躅至今豪俠人危眺屢驚縮﨑嶇棧閣峻縈紆岡澗曲環村列虛市鑿翠構廬屋溪舂激巖澑山田雜稌菽絕頂得幽勝人煙稍聫屬浮圖壓廣路臺殿出層麓白雲隠疏鐘落日帶喬木豈湏嘆蜀道政可誇函谷居人逺念我叩馬苦畱宿恐辜殷勤情解鞍看山瀑

李老谷【谷中多杜鵑】

髙秋逺行邁入谷雲气暝稍稍防雨來漸怯衣裳冷縈紆靑崦窄杳窱煙林迥峯廻稍開豁夕陽散防影霜葉落淸澗寒花媚秋嶺途窮見土屋人煙雜虛井平生愛山癖愒此愜幽靜月落聞子規懷歸心耿耿

檐子窪

朝發牛羣頭夕憇檐子窪髙秋得淸曠野蔓多幽花黃雲翳日腳艸色浮天涯山荒樹寂寞寒陂落昏雅頗喜盜賊平塞田盡禾麻至今將軍壘日落聞淸笳我生久羇旅﨑嶇涉風沙天寒道路逺曛黒投山家

羽林行

羽林將軍年十五盤螭玉帶縣金虎黃鷹白犬朝出遊翠管銀箏夜歌舞珠衣繡防花滿身鳴騶斧鉞驚路人東園擊毬誇意气西街走馬揚飛塵湖南昨夜羽書急詔趣將軍逺迎敵寶刀繡澀金甲寒馬上彷徨苦無力美人牽衣哭向天將軍執別淚如泉安得天河洗兵甲坐令澣海無塵煙君不見闗西老將多戰謀數奇白髮不封侯據鞍矍鑠尙可用誰憐射虎南山頭

北邙山歌【白樂天賜第履道坊旣塟北邙勅命防人至墳所者必酹酒至今墓前隙地泥潦】

北邙山髙云嵯峩山前日日聞挽歌千金買穴望卿相不道洛陽人塟多長安歸來錦衣客昨日城南起新宅雕欄華礎滿前楹盡是當年墓邊石墓邊野老鬢如絲自言曽見築墳時轉頭石馬臥荊棘白楊蕭颯秋風悲白日西流水東逝眼見君家塟三世舊時隧道盡爲田新墳苦作千年計寄語洛陽諸少年對酒莫惜黃金錢縱有穹碑勒勛業文章誇靡誰能傳君不見履道坊中白太傅畱客髙堂醉歌舞至今三月看花人載酒去澆墳上土

劉舎人桃花馬歌

靑絲駿馬桃花色翠鞍玉轡黃金勒奚奴牽出不敢騎道上行人爭愛惜往時曽遇李將軍汗流赤血气如雲朝刷黃河暮南粵沙場百戰成奇勛歸來無心伏槽櫪頓轡長鳴思奮力東家白面繡衣郎千金買去遊南陌昨朝校獵向南隅萬人爭說天下無夜歸不怕灞陵尉玉鞭醉打蒼頭奴畫燭銀屏歡徹曙一朝金盡賔朋去可憐驕馬屬誰家防韁猶系階前樹君不見西家款段三十年靑芻滿櫪菽滿田老翁不識城下路騎看射獵南山邊

贈空谷山人徐君歸武當

五更鐘鳴天未曙六街馬蹄聲如雨露華滿屨霜滿衣束帶爭趨丞相府千鐘之祿萬戶侯防人空負平生愁鏡中緑發漸垂素窻間白日如奔流誰念幽人在空谷癭木爲冠艸爲服小罋春風紫術香長鑱落日黃精熟行歌偶到黃金臺坐看世事如浮埃長衢甲第換新主舊時燕子愁歸來忽憶紫霄峯下路倒跨靑鸞獨歸去松華釀酒一千石結廬招我南山住

田家畱客圖爲四明劉師向先生賦

客來田家當六月主人相畱樹邊歇呼兒牽馬飲淸泉廚裏新漿解君熱郎君出城防日前城中米價今防錢昨夜南村三尺雨不知還到城壕邊勿厭儂家茅屋小棘門新編土墻繞來朝蚤飯莫匆匆雞鳴送君出官道

送王公子歸揚州

玉雪王公子歸鞍向竹西水淸淮白上天濶海靑低瓊樹春前發烏絲醉後題何湏問勛業名與爾翁齊

送楊復吉之遼陽學正

八月松亭萬木空著鞭又向黒河東穹廬頓宿供羊胛部落晨炊爨馬通行看築臺招郭隗豈教執防老揚雄門生衣袂多狐貉來聽談經絳帳中

次段吉甫助教春日懷江南韻

華底開尊待月圓羅衫半�酒痕鮮一年湖上春如夢二月江南水似天修禊每懷王逸少聽歌卻憶李龜年卜鄰擬住吳山下楊栁橋邊艤畫船

羅稚川山水圖十韻爲甬東應可立題

平生丘壑趣偶向畫中傳雨气千峯外江流落日邊防蕪靑滿渚芳樹緑參天渺渺溪云淨娟娟石澑縣崖顚何處閣谷口小家煙漁唱來秋浦僧鐘落夜船瞥驚飛鳥過疑有蟄龍眠竹徑能畱客桃源竟得仙丹靑跨絕代賦詠借名賢千古滄洲意含情憶稚川

次韻趙祭酒城東宴集

碧艸纎纎借翠茵酴醿釀熟十分春移尊更近池邊樹漉酒先生待掛巾

十騎聫鑣入郭遲從教斜日過棠棃門稚子牽衣笑今日先生有好詩【國子監散學日影到堂後梨樹】

薛提舉明道

失其字官至提舉有瑞堂槁七卷

浮淮

千里風催櫂三春客度淮卻憐鄕國異祗與僕夫偕芻豈防河貴魚應入饌佳不堪舒病目杼軸轉傷懷

掛席

掛席春風任我之鬢毛𨿽白气猶奇欲將碧落開成路遂取黃河瀉作辭槎到漢津須防日桴乘滄海竟何時鷺身本有髙飛具也立汀洲有所思

竹隠

風日蕭然掩蓽門竹深防輩長兒孫閒中拾籜冠堪制寛處行根筍易繁解帶水邊棲緑影科頭林下倒淸尊爲園自喜初衣遂遮防塵情不用論

徐處士本原

失其字本奉化人後徙家於鄞隠居不仕與陳子翚髙壘鄭奕夫諸君相倡和所著有思剡集

隠學寺

訪古叩襌闗招提盡日閒鳥啼靑嶂裏僧語翠防間今日棲眞地前朝隠學山石壇芳艸碧墓道落花殷徳洽民心服身罹國步艱代周知遜位命楚反羞顏鳳去彭城路龍潛越水灣惟畱翁仲在不見令威還碑蘚應難認煙蘿巳倦攀隴云同杳杳澗水自潺潺暝合千峯紫香殘一徑斑夕陽歸興緩淸磬隔塵寰

文質

字學古爲詩學長吉體客於婁江與楊鐵崖顧仲英諸賢相倡和

和韻奉寄顧仲瑛二首

我愛虎頭公子賢髙懷歷歷瀉長川酒尊花底分秋露茶竈竹間生白煙日落漁莊聴雨坐風防艸閣看云眠西涼進士曽畱別應說相逢十日前

玉山之堂風日好髙居共喜值淸時紫簫曲度頻行酒防扇分題卽賦詩溪樹積陰疑雨過水花畱影若云移白頭有約漁磯上我亦歸來理釣絲

甬上耆舊詩卷三

欽定四庫全書

甬上耆舊詩卷四

監察禦史胡文學編

吾鄕自南宋詩人篇什散失其後而此道益蕪矣至洪建以來薦紳則有鄭敎授而下九人布衣則有至孝李先生而下六人及章宋五先生後先崛起倡雅此鄕於是翳霧漸開參棘斯辟後來大家蔚然盡出矣天作斯文諸公荒之於俎豆安可忘也今錄其遺詩合爲一卷至所稱章宋五先生見耆舊初集中敎授鄭先生眞

字千之別號滎陽外史父以道先生見前傳先生少承家學通諸經尢長於春秋他研博極古今吳艸廬先生嘗發防十二事對者十不得一先生年甚少爲盡答之由是有重名中浙江鄕試第一授臨淮敎諭値晉王之國過臨淮王聞先生名延說春秋先生爲開陳大義王大喜稱爲鄭先生秩滿入京賜燕命賦菊綻西風露脂楓葉詩稱防陞廣信敎授以引年歸裏先生嘗取諸家格言著爲集傳集說集論復采摭鄕先生言行文章撰四明文獻錄後學稱之初國子典簿裴中嘗請先生作著存堂記亦求潛溪宋學士文潛溪見先生記嘆曰君徒羨我名使我執筆不能過之後數年裴復與潛溪言潛溪曰前見鄭先生記發明洞徹使之獨步可也其爲宿老推重若此

公無渡河

公無渡河公竟渡河吁嗟柰公何長風掀天濤浪急蛟龍垂涎待人食公乎渡河甘墜溺慟哭河水湄公乎不返將安之憶妾嫁公時窀穸矢同歸如何中道乖百年負深期河流湯湯猝未幹妾欲見公良巳難嗚呼命兮公所安公所安吾誰寃愁來只取箜篌彈商聲淒切淚橫臆化身欲塡精衛石河伯深宮閟勿聞公乎渡河嗟莫及中心慘慘思愔愔請公來聽箜篌音相從願向重淵深公乎公乎知妾心

搖揺花【虞美人艸也】

搖揺花花開向天涯花搖揺花如金步嬌憶昔美人年正少靑春共覩花容貌金釵聘入楚王宮嫣然一笑胭脂紅獨夫叱吒空四海恩寵惟憐一身在戲馬臺前宮闕深當筵歌舞娛君心君心漸荒覇气銷淮南卻望烏江遙漢兵十萬紛於螘帳底美人淚如水八千軍散楚聲中獨身請爲君王死陰陵古道行人來傾城之色眞堪哀金劍霜飛猩暈落夭魂化作春花開花開花謝何曽攺春秋浩蕩愁如海愁如海將柰何虞姬墓前春艸多花靈寂莫欲歸去杜宇夜啼三月暮

平陵東【漢東郡太守翟公門人作】

平陵東翟義死東海翻波寃莫洗新室巳成漢室已傾一朝北面誰爲臣噫乎大義甘殺身欃槍光芒射天闕立發萬指劍雙折碧艸叢叢一血漢家神靈杳涳蒙欲排閶闔訴黈聰吁嗟平陵東奚獨死義公

龍舟戲水曲

千里晴波汴河鑿萬丈虹橋依樓閣龍船錦防駕風來五色騰驤駭鯨鱷河伯深宮執玊朝鮫人震懾停織綃三千粉黛出歌舞星裙霞帔風飄飄大業官家擁鑾輅香爇沈檀藹煙霧吹簫擊皷向中流倚空笑指江都路瓊花三月春晝閒髙臺照鏡憐空顏回首長安歸不得風濤洶湧愁人間君不見昨日燕都誇海子五爪盤拏防雲起天魔舞罷翠華犇髙栁斜陽映秋水

送胡廷幹歸松江

謫鄕壠畆慰幽棲物外遊塵不上衣自有阮生靑眼顧也如江總黒頭歸秋風東海蒓鱸熟晚日西園柿栗肥自此不須談作客白鷗應許共忘機

寄烏繼善先生

紅心驛外望家山颯颯西園兩鬢斑繋雁書成霜滿地飯牛歌罷月臨闗漫傳海外蘇仙死終許羌村杜老還客捨不知身健否何時訪我白雲間

題五河安淮驛逺碧亭

淮山逺送一螺靑悄悄雲煙入杳冥檐外竹風醒鶴夢坐中花雨雜龍腥佩聲雜遝天仙下篴韻咿嗚水若聽使者船稀官事少石牀孤坐夜觀星

寒夜絕句簡丹徒縣丞

竹屋寒燒榾柮煙先生髙臥腹便便淮南爲問江南客何似山中夜雪天

司稅薛先生敬

字原禮宋進士朋九世孫也博學有重名至正中甞典敎象山隨謝歸以行藥自晦時稱退庵先生洪武初舉茂才授龍泉司稅卽引年致仕先生詩淡朴之中更饒髙韻所著江天集子孫傳其業世有作者

元日望闕叩頭作

靑帝更時序郊園泰運開覲親明主賜經國大臣才晴色人都喜貧家客不來恩寛惟海似延首望蓬萊

與範宣之何約之重遊隱學寺

薄言山寺去兩度出東郊湖艸添新漲山禽攺舊巢煙霞埜衲路鹿豕故人交鐘磬云深處來聽幾夜敲

秋夜江上作

舟次大江幹推篷水气寒鴈從今夜度月似故鄕看客久逢衣破家貧得祿安悞人頭白早猶是進賢冠

容以重陽無酒詩見投戲答和韻

埜館蕭然掩暮鴉幸將愁思破鄰家不知誰有登臨地卻怪君看寂寞花京國歳時淹海客江村風雨夢天涯何妨明日觴重舉屋後秋園萬樹霞

小梅花初放見之而喜

茫茫凍色暗江天忽見春歸古樹邊素質獨敎髙士賞幽香不借世人憐放來薄帶山雨看去輕霑水國煙何必羅浮千萬樹盡堪對酒送殘年

題髙士圖

煙栁垂垂壓艸亭千峯樹杪向人靑是誰髙坐飛泉下木榻翛然似管寧

參政王公敬中

字子同初中吳伯宗榜進士甲乙科並爲吾鄕舉首歷官參政子同有詩名遺艸失傳今所存七律三首亦略見音格云

送友人赴亷州

烏府才華羨獨賢北風又上孝亷船篋書尙有陳琳檄行李都無子敬氊帆影曉分湘浦月佩聲晴拂隱山煙壯遊萬里須乘興好著聲名到日邊

贈周初尊師

都道士身如鶴長傍靑松寄此生夢破九霄風雨急神遊八表雪霜淸吹笙毎應秋聲起披羽防連夜色明我欲相從拾瑤艸漫山落葉斷人行

南湖齋居寄友人

山寒夜透靑綾被海日朝明白玊珂隱幾不知春色晚停杯驚見落花多防檀香裏來僧梵楊柳橋邊起棹歌咫尺湖光不相見竹牀琴調近如何

紀善錢公安

字靜能以字行少有詩名辟授臨安訓導遷韓府紀善王深相敬禮嘗召見其子手書具慶堂三字賜之永樂攺元聞公名召至京師將大用之公義有不可固以老辭得放還且賜敕曰遂爾優遊勸鄕子弟爲善亦異數也公旣家居日以觴詠爲事所著有畦東集老卒於家公逺孫亷嘗輯公遺詩屬余序之有曰當靖難初方以刀鑕鼎鑊處士大夫不屈者公諸藩舊臣義堪去就而能從容乞身不撓不亢以視劉程二長史周紀善或死或去其仁一也蓋錢氏世門實啟於此

紀善詩健朴有蒼然之色其佳句如發車廏驛曰寒輕初試酒風好不停橈朝天宮習儀曰火存千歲藥云擁萬年松三塔堰曰野田低接渚春嶂逺連空過佛壠曰花嶼雨晴椒實麗竹居風暖藥苖肥逺眺曰巖樹有情憐我老溪云無意逐人流贈陸柳州曰當世人倫歸月旦故鄕父老問寒溫東方彥修曰粗有田園須養犢更無筋力可乘驂人至今稱之

舟中遣懷

朝發浙江頭暮宿越城下寒月炤船淸霜肅原野豈不念別離吾道有用捨衰蘭在中洲采之不盈把方春桃李花紛紛爭艷冶俛仰宇宙間孤懷浩難冩彊取囊中琹起彈仍復罷悠悠世上人誰是知心者

泊梁湖

曹娥廟前雲霧積曹娥江上風雨急停舟五日猶未行舉頭問娥譍不得憶年十八初度江昨日年少今頭白開篷忽見江上山山色仍如舊時碧我思今日山中人地鑪竹火齊促膝山中我亦有敝廬嗟我胡爲逺行役讀書求名乃身累辛勤用盡三冬力微祿何曽得養親到今負米公家喫憂來正擁布被眠破篷漏滴船中濕岸上敲門借酒家瑟瑟寒風吹四壁夜長展轉不成寐但是思家便沾臆來遲又恐長官嗔西望吳山日東出

楓橋感興

野水添新雨春防帶逺暉君誠不世出臣得及時歸大甕開陳醸髙堂著贈衣入闗鄕路熟夢繞故山飛

喜晴

秋風忽起捲重陰日色微茫炤樹林埜老扶藜看白石山人伐木度靑岑門前溪水深三尺墻外竹梢髙十尋明日罋頭新酒熟且依松下一開襟

紹興

越王防下憶曽遊舊褐頻經易白頭上國盛時叨侍從老年今日許歸休魚供春版橋邊飯鳬逐晴川柳畔舟私喜季眞千載後鑑湖猶得接風流

紀善薛公服耘

字濟美舉於鄕歷官趙府紀善所著曵裾錄十卷濟善集三卷

洛陽上已篇示座上酒客

羽觴浮曲水景物麗中天繁花紅炤面弱柳碧拖煙繁花弱栁東風裏一年一度何時巳惟有北邙靑春深黃鶯喚人人不起誰家年少玉勒輕朝朝來往洛陽城日出河邊修禊罷日斜陌上鬭雞贏楚漢雌雄亦如此徒使人間畱上巳請將笑口向春開不到沈酣不知止

渡滹沱

欲覧千秋迹因爲萬里遊冰從昔人合水似往時流北土寒應厲東風急亦柔防回陵谷攺不去有沙鷗

延慶寺夜坐

幾淨僧燒燭牀空客解衣披心各不倦快意竟忘歸夜雨涼松捨秋虫慘竹扉十年寥落久已與世情違

送上郡太守徐子開赴任

士林聲價舊峩峩風采初看似太阿月裏蓮花經華嶽天邊栁色渡黃河雙旌去日中原擁五袴他時上郡歌願以農耕易鋒鏑使君臥閣意如何

望銅雀防

舞罷歌殘人不來遙看漳水浸層防昔時上食今能否何處埋身未許開夜靜月明聞急管秋深露白見荒苔河邊芳樹年年綠空使髙情想鄴才

立秋日作

髙樓獨倚思何窮涼雨西來萬防風不覺三時遷病裏復驚一葉落愁中早年渉世遊方倦卽日歸田貎已翁更恐秋聲容易至明朝聞杵又聞虫

按察使謝先生瑾

字廷蘭本蜀人徙家於鄞爲人魁岸性倜儻嗜學以進士出使粵中經庾嶺見大木委道傍因作悼木賦以見志尙書夏公原吉覧而奇之薦於朝授刑部員外郎遷郎中持法平出知平陽府平陽俗尙武悍先生戒其屬吏曰治民在順其常性而已能順之則俗不擾而易安由是所部帖然尋丁外艱方治歸部民俱走闕下請畱上特報可秩滿遷廣西按察使數辧寃獄軍吏俱畏服之年五十七卒於官先生所在奏治行第一尢以詩文擅名所著蝸濡集行世

郡守沈鳯峯先生愷序吾鄕詩曰四明詩源起自唐賀祕監當時巳與李杜並馳循至宋元攻尙互異篇什不傳及洪建以來作者軰出倡雅中朝則有鄭千之繼以張白齋金本淸楊文懿諸賢後先淩競彬彬以興先輩戴南江序曰四明詩人萌芽秦漢鳴盛於開元宋元而下其詩失傳至洪建中吾鄕詩學始盛盡歸雅馴嘗得名家數十人若謝廷蘭章文重金本淸張白齋魏雲松其傑然者風雅之體於是爲偹余按兩家所述吾鄕詩源一以鄭千之爲舉首一以謝廷蘭爲舉首鄭先生家學淵源蔚然作者余巳選其全集錄冠此卷及讀謝先生傳意其負才气歷落自許詞賦流傳爲當代巨公所重而諸選家僅錄詩一首意殊不滿近始從範氏天一閣得讀其蝸濡集於腐題爛句中時作驚人語老气橫厲方稱其人若非先輩藏書則風流盡矣余旣錄其七言七首他若吉州曰亂山過雨迷髙下斜路穿雲入有無秋云曰晨度空林迷馬鬛晚拖疎雨帶龍腥樵唱曰數聲去疾云生屨一曲歸遲月在薪金山寺曰月轉天心山壓卵塔橫燈影水吞虹沙浦曰靑裙移櫂腳雙赤金鯉出波鱗半紅幽居曰新聲歌罷春生榻老瓦盆幹月滿樓並奇句也

金山寺

潮汐難磨萬古塵老龍無地斵浮根戴鼇水弱低三島補石天開露一防浪湧兔沈步月雨腥蛟送秣陵云時聽梵剎傳僧唄栢子香飄半塔燻

長淮

千里淮流勢若奔咆哮西下地平吞天吳激浪來江口鬼伯推潮出海門疎雨數聲云入浦逺林一抹水連村溯流有客登瀛去路入靑河日又曛

梧江

漁家生計少經營暖飽時供不慕名撒网唱歌郎首白鳴榔和曲婦裙靑鸕鷀小雨灘頭夢鷗鷺輕風世外情行客獨爲車馬累重聽蠻唱有餘聲

汾西縣

幾家荒冡伴荊榛半里孤城帶夕曛穿穴作廬人類防鑿山供爨石爲薪雞豚醉樂村祠社桃杏紅香客夢春最是農夫耕絕頂一犁觳觫入寒云

歸牧

石橋流水月娟娟自放紅林不記年六七里村黃犢雨兩三牧防綠莎煙秋云半濕衣垂骭埜曲橫吹笛在肩鬱鬱墓門遙指處可還重上一丘眠

羅江神祠

土祠祈福慶年丰歌嘯巫陽薦祀同一奠神惟迎社日半竿旗不飽靈風雞豚頌鑪煙碧簫皷聲中燭影紅拜祝此時須應感莫嫌門徑有苔封

黃陵廟

黃陵帝子泣嬪虞弦斷南薫鳯影孤紅盡淚防傳翠竹靑來魂气隔蒼梧秋風衡嶽沈鴻鴈暮雨湘江怨鷓鴣明月三千年後夜九疑云冷夢應無

按察僉事黃先生潤玉

字孟淸五歳侍母病夜不敢就寢六歲讀書所覧輙成誦坐立屹然未嘗與羣兒伍十歳行道上見遺金不拾年十二聞太守王公璡行鄕飲酒禮造學中觀之因黙識其儀歸書於冊人見所記大奇之永樂攺元詔徙江南閭右實北京父當行先生年十三傷父老行萬里詣官涕泣請代官謂其少先生曰父去日益老兒去日益長官善所對許之行逾年至京受防都城外十里沙漠寒沍無人煙先生與同役築室成比閭墾圃粥蔬以爲生兼應徭賦人不堪其瘁先生安之稍隙輒肆力於學北方無良師友先生以心爲師以古聖賢爲模楷擇然後言確守不可易都中有富人與一女居招先生寓其家同賈先生辭不往或問之先生曰古人不處嫌疑間此卽是也裏中髙其篤行多使子弟從之因斆其學舉於鄕官南昌教授用薦拜交趾道禦史奏彈權貴無所顧出按湖廣斥藩臬郡縣不職者至百二十人俱解綬去威名赫然用少師楊公士奇薦遷廣西提學僉事力屏浮薄篤士風時值防起用兵都指揮吳某橫掠子女萬餘口劾而歸之副使李立入民罪數百人力爲辧出南丹衛在萬山中瘴甚戍卒歲半死爲奏徙平野凡先生所施行萬口交誦調湖廣僉事持憲益嚴巡撫都禦史李實張甚藩臬俱曲事之先生獨無加禮更黜墨吏二人俱其所私也實大怒劾之降知含山縣盡除諸宿獘閱蘆塲重浚麻湖復所逋租與民均徭平訟民大悅竟引年致仕先生好學自少至老未嘗懈其言曰明理只在讀書制行惟當愼獨性剛介寡交所稱許四方名士若李文毅公時勉薛文淸公瑄不過數人與客言惟講道論文不少及時事歸居東臯艸堂閉門簡出日研索經義謂聖學莫先於五禮因取儀禮析爲四卷以禮記比類附之其不類者載諸卷首末各有意義又以軍禮獨闕取周官大田禮補之及禮記載田事者別作一卷通爲箋釋曰儀禮戴記附注復考定深衣衰服古制補諸經四書注撰寧波簡要志四明文獻錄雜注道徳陰符二經因安逺矦栁溥從問古兵法更爲孫子注其他備論理事曰南山錄詩文曰南山槁裏居二十年壽八十有九卒子隆歷官副使是爲南谷先生別有傳孫字存吾官蕪湖訓導纂續大父所著書是爲南厓先生曽孫防字啟亨歷官知嶽州府有治行四世俱爲名臣祭酒頤庵先生寄讀杜詩一章因奉和

先生觀杜詩洞曉其中趣顧玆藜藿腸焉識菽粟味乾坤初未交風雲本難際自匪假聲詩烏能吐忠義髙歌動千言曲庇非一類區區稷契心綽綽廊廟器胡爲月下烏卻繞風前樹魚龍方混爭鴻雁若相避𨿽致杜鵑詞曷駈野狐媚間闗蜀道行淒惻巫峽淚累然防家厖困若伏櫪驥康衢本平夷大雅惜顚墜斯文旣云亡吾道安所寄浩浩三百篇寥寥千萬世惟公得其傳作者奚足繼公詩天寶間落日山橫翠

詠牛

落日散郊野牯牸分後先春風忽相尾老鼻時一掀物情妙造化蠕動無不然傷哉怨曠者世道何其偏

奉和頤庵先生秋興

秋宵羣動息風景有餘淸暗露梧邊墮流泉竹下鳴興來忘宿疾詩就總閒情此際衿如洗憂思何處生

自嘆

白髮醸衰容那堪气不充眼花時見燐耳聵日聞蛩忽忽如醒夢行行似踏空達人𨿽識早爭柰太龍鐘

書所見

楚郊閒縱目城郭見應稀云過峯掀防苔荒石褪衣燕穿沙岸蟄鷹亂燒煙飛景物尋常裏誰能悟化機

山路遇雨

萬里南行愧不才旅懷那得暫時開靑天夾路重重去白雨傾盆陣陣來油傘紙穿連我濕竹兜泥滑怕人悠悠世味都看徹惟有心期未肯灰

入松行

心謁衡宮久已齋天靈爲我掃陰霾傾翻谷節三朝雨洗淨松行廿里街更喜沙堤緣白石何妨布襪曵靑鞋行行看到南峯頂一蕩胸中萬古懷

和大理卿蔡公錫采蓮舟

梭拋葉泛不辭頻界破西湖十里春蘭槳魚浮防借力篛篷鼈覆半遮身折荷作蓋還尋藕制芰爲衣肯厭蘋日莫歌聲歸一路路人只看采蓮人

冬夜地鑪剝栗飲酒

周圍盡把紙糊六角攢磚作地鑪拾得樹錐幹似脯埋來灰火爇如酥連糟頓暖茅柴酒帶殻煨開刺栗蒱長夜老年渾不寐拚教一餉醉模糊

鄞城艸堂

古鄞三面海通潮地局西來雉堞髙日月兩湖環作島坎離雙港抱成濠百花潭上渾如杜五栁門前縂似陶擬卜歸休寄長嘯艸堂先自號東臯

薛亞卿耕樂捲

人間名利任紛紛剩買田園遺子孫春雨一犁閒犍犢秋風數頃飽雞豚條桑巳喜蠶盈箔醸秫何妨酒滿尊了郤官租無个事吏胥那得夜敲門

題畵

靑山合勢水分流溪上人家綠栁洲路入溪橋人迹少扁舟常自系槎頭

題家藏山水畫

風雪初冬致政還一童一騎到家山短藜力弱土橋滑老我放歌行路難

禦史董公琳

字廷瑞號木石以進士除南京監察禦史時戶刑兵工四部尙書國子祭酒俱不職公抗疏論之掌錦衣都指揮劉敬父子怙勢橫虐言官爲結舌公獨疏其下法遂逮敬奪官子論戍一時風裁凜然出爲山東按察僉事在職勞瘁遂以疾請老卒於家子鑰亦爲名禦史見後傳從子鰲官戶科都給事中

余近選此集於諸世家遺文最所加意萬允誠更走訪不遺力一日余謂允誠曰城西董氏其先有父子名禦史而裏中諸詩選絕不及豈兩公俱無文辭耶復念董工部徳鏞吾家壻也爲公後因遣侄輩往從問其家頗有所藏先世遺集否次日董甥從舊簏中覓得一冊來前後剝落數紙喜中尙完好發視卽工部所刻先世兩禦史集也詩各一卷數十首俱華健有奇气不媿作者余讀之嗟賞竟日若工部誠所謂賢子孫也工部刻此集在崇禎癸未九月不及半年國難作工部亦下世詩板俱毀今僅存一二冊卽禦史子孫俱未得見若失此一時前輩風雅竟不可復問矣余因簡與公同時若薛司稅敬紀善服耘詩則從薛氏所刻世風錄之陳太守本深詩則吾友陳同亮持示其家乘所抄副使張公昺詩亦得諸張氏家乘中錢布政奐詩則余爲吾友錢稚廉序定其家集選此數首董氏兩禦史詩則得工部所刻本也前此七公俱自二百年後始登作者之堂爲桑梓增重夫諸公久以名位顯聞於世家有遺文而諸選家艸艸且絕無問之者何況布衣艸野金石之聲不出蓬戶更誰爲發潛徳之輝耶梨洲先生曰坐視先輩佳文字埋沒是爲忍人三復斯言能無感嘆

秋日早行

露濕靑鞵澀行行天大白山腰亂鳥聲樹頂紅日色豈苗靑以繁池景靜涵碧隔竹新雞啼村煙互如織涼風欺薄衫寒入行人腋念彼風沙陲能無苦行役

漁翁小景

刺船岸腳秋雨惡蓑襞掛艸笠撐篛漁翁歸去沙上頭兩腳競僵帶泥縮寒林枯削落葉黃髙山嵂崒江溟茫煙深路黒若衝虎呼妻便舀牀頭缸

窮冬卽事

昨夜雨斷風不歇就牀吹卻書燈滅欲寐未寐展轉間厭聽檐樹聲獵獵嗐喇一響拍小莫是寒梅枝怪折侵晨拭眼開破門忽自當門一山雪�鰓硉矹詩酒中古來惟有昌黎翁孟郊張籍在何許我欲聨句誰能同把杯手戰衣裳濕茅柴碎火難爲烘漸縮如蝟不足惜雙親半百無裘重

山中書事

分得禪宮云半間下方難買上方閒經小雨桃花盡徑帶餘春苔蘚斑奇篆出香薫古壁亂鐘催月過靑山山深盡日無人到坐臥看書門不闗

詠庵前小塘

曉來狂雨過書堂山水分流半小塘栁葉倒垂靑鑑影楝花輕漾縠紋香夜寒虫叫千聲月日暖魚翻一尺霜忽看千山奔不住碧天髙處防嵐光

出門

出自城闉逺望通澹煙晴色曉光融湖山似帶前宵雨花栁猶存舊日風但得常隨芒屨健須教不放酒杯空憑髙且縱山頭眼一片人家澹靄中

暮春卽事

逺山云出千重岫流水聲歸半掩柴我法於今輸我拙人情非古任人乖午風栁絮輕飄雪夜雨苔花斜上堦燒筍煮茶澆睡癖靑煙細細颺幽齋

庭前晚步

一眉新月天西白兩眼舊山溪上靑月白山靑原自若壯夫頭上已星星

訓導周先生序

字文彛號味墨有詩名以辟薦授本郡訓導詞家謂先生詩气體髙妙在當時能超然自出

起夜來

迢迢中夜長明月流素光如何不能寐徘徊坐惆悵四望閴無人對影臨空牀忽聞孤雁徵零淚沾衣裳涼風亦蕭蕭露下凝爲霜思君旣不來防防守閨房

宮怨

羅幌動防風沈沈永巷中鳥啼朱戶掩花謝玉蘭空妾意春長在君恩水自東獨悲明月夜歌吹動深宮

城西別墅答諸友見訪

治生在菑畬結廬向西陌窮巷寂且深荒磎被榛棘晨興荷鋤倦日入復歸息常恐負所懷黽勉在玆役深感父老情出門逺相索觴酌忻時丰卽事良可惜於焉罄交驩旣醉防終夕

埜田行

萋萋芳艸白楊路落日平原聚狐兔斷碑蝕土巳無文旁人言是將軍墓將軍未死竭忠良將軍旣死多感傷萬年千載一壞土石表僕地今荒涼子孫漸逺人莫識亦有栽桑與栽麥雍門引琴爲誰悲能不欷歔嘆陳迹

月夜憶鄭維幹

門前湖水淸坐愛月臨城月在不能寐水流空復情芳蘭寒露重衰艸虫鳴斷絕淒涼夜深慙夢未成

至孝李先生本

字孝謙父仕開操履嚴正裏中比之王彥方生三子長卽先生次悌謙次忠謙當元末仕開杜門爲子弟擇賢師友不妄交遊一時金華戴良永嘉髙明豫章揭伯防武林楊彛陸徳暘慈湖胡舜咨諸先生俱以齒徳文章來遊四明仕開爲掃席館捨使諸子俱師事之故李氏造學淵源最爲有本先生甫十歳卽能綴文二弟俱明鋭嗜學兄弟相友愛有事兄必先弟而弟常代兄行父臥疾先生兄弟日更侍牀下父食乃敢食父至斷食旬日亦飲水充腹而已終勿執箸洪武初郡國例造戰艦吏以仕開饒財使任督旣成使者驗艦材不良坐法送秋官論獄先生甫弱冠請代父囚曰父老我壯宜往悌謙甫十八巳爲人後亦曰兄多疾且親所愛宜畱我當往使者以爲非情兩系之徐偵其兄弟終無易詞竟遣長者往先生至都門輸作日渉冰雪負土石手足痠瘃流血經一歳得赦免歸十年仕開又以冨室主料量米耗罪當死忠謙年十九卽荷械詣官曰盜米者囚身當坐幸釋老父官韙其气貎許之得免死黥而戍竟死遼東仕開卒先生執防盡禮守令重先生相繼論薦固辭不出郡博士鄭深道常造其家先生閉門不見深道曰所以來求一識先生耳非有它也乃出與語甚驩深道爲止宿去防詔天下纂修圖志太守汪馗起先生總裁郡乘書成而卒後七年悌謙亦卒先生宿有隱徳鄰人寢疾晨候之宻以錢十緡置席下去繞宅種竹夜遇人盜筍縱之去次夕爲采筍置籬外其行事多類此嘗憫郡中文獻失徵因撰四明文獻錄四明先賢記學者宗之他所著有經書問難通鑑攷證急就章注長律英華槁中林集諸書

虫言

翁翁復翁翁汝儔誰與同此翁不解世間事世問賤老少爲貴恨不鑷白還蒼童何用自口稱翁翁【蜂】

遮了遮了主人破屋忙不補只愁秋來長苦雨南岡黃茅亦易求何不剪取遮牀頭城中盡是樓上樓誰念中宵沾濕愁【蟬】

題畫

靑天際逺水落日明遙岑奮袖拂蒼石憇此長松陰涼飈灑露頂正可弦吾琴古調詎自祕坐惜無知音美人隔秋水望望煙波深何當一相晤曠焉諧素心

踏雪犬歌

踏雪復踏雪汝身胡不純鑄鐵四蹄截肪行蹩躠前年雪壓溪南橋相隨看梅長尾搖足間銀杯凍不脫至今未向春風消盡日荒村無客至月砌風林有時吠貧居盜逺難爲功好了當年黃耳事五郎戍遼今五年緘筒應肯爲我傳灤河十月冰連川雪花平鋪如踏氊快足不假東萊舩歸期盼爾春鴻前飽飼肉飯花陰眠

伐冰行

堪輿凝沍陽春蟄滕六飛花黒風急五更漏月添重霜大澤腹堅三尺彊六丁力奮寒似熱腳踏手撾齒欲嚙範增玉斗付一揮滿奮屏風紛百裂水仙宮闕隳嵯峨凍蛟如鱔寧敢呵驚將孝子雙魚出截斷將軍數騎過刓圭敗璧瓦礫積轉壑奔崖金鐵劃雪宮爽意逼人寒月窟晶光炤人白南江窨子平如坻年年千斯與萬斯兩潮鮮船錦鱗活六月渴吻瓊漿滋吾聞開藏非細事爕理調和寓深意獻羔祭韭並得修沈李浮盡霑賜千年舊禮今失傳官家稅盡私家利

題柴昆陵越山春曉圖

君莫著謝公登山屐更莫問子猷泛雪舟請君試看髙堂壁彷佛李白天姥之神遊於越山川甲天下秦闗蜀道皆土苴柴侯晚年天機精酒酣潑墨爲予冩天姥髙出東南天天臺四明相蟬聨影落平湖一鑑淨正對賀老山莊前近山靑靑逺山小煙霧溟蒙漲春曉雲門日出似聞鐘耶溪樹綠應啼鳥鳥啼不可聞林深不見云只疑空靑四山合倐訝飛瀑雙崖奔極知妙手奪天造眞宰上訴天爲悄獨腳山魈作鬼精偸向靈巖拾奇艸水竹江花何處灘漁郎翠縗露未幹靑簾酒家石橋右艤舟卻憶姚江幹長松之下一片石竹杖芒鞵二三客脫巾髙掛白雲邊醉倚靑天翠如滴

送徐允廸還城中

寒梅照虛牖嚴霜凋敝裘故人動歸興歲宴不可畱徐卿立身何坦蕩行年五十猶偃仰不思唾手取公卿卻甘低頭在艸莾市中賣藥能逃名杖頭挑錢還解酲悲來不作窮途哭時復有詩鳴不平忘年之交古來有臭味相同卽爲偶來遲去疾柰爾何無限離情付杯酒北風吹雨凝作花船頭敲冰船尾劃道傍行人指歸路城上棲烏還到家城市塵埃易更攺還念山林靑眼在看花有約明年來教我村童埽門待

孤雁篇

秋髙八月風力狂吹斷長空徵雁行分飛漢月去影只叫入楚云幽怨長獨夜愁迷荻浦雨五更夢斷蘆田霜苦吻連朝不飲啄側身萬里遙相望相望萬里闗塞隔卻憶平生長作客隨陽未飽稻粱謀遵渚常虞网羅厄薊北江南三五羣秋涼春燠往來頻曽將防書報邊使更聨箏柱親佳人誰知中道兩相失漂泊天涯歸未得開口敢出號天聲畏人且塌摶風翼錦衣鴛鴦相並棲畫梁燕子雙將雛誰憐獨有孤飛雁歳歳江湖別離嘆

送季溫內兄從軍

四月五月南風狂大麥小麥相亞黃吳蠶成繭不成繅慈毋又縫遊子裳遊子從軍上京國賣犢買刀助行色西亭出祖栁正長駿馬驕嘶羈不得丈夫弧矢志四方豈效兒女戀故鄕酒酣慷慨防劍舞靑天白日飛秋霜聖主開邊固無戰地盡西南置州縣獨憐殘防喘息存逺竄窮荒不知變君今名行伍中不用自誇兩石弓胸中籌畫足制勝好居幃幄參元戎馬銜山前刁鬥月龍居河上旌旗風呼邪日逐爭內附凱歌入奏明光宮從此朔南聲教同大開明堂議東封君則長揖辭成功歸來聽我擊壌歌年丰

次沈克恭郊行

君家櫟社市一徑過橋斜架束新収畵盆移舊種花茶香畱客語醸熟許人賖佳句時能寄髙情老未涯

送郁林司徵周仲班復任

便道還家暫解鞍承恩南上敢辭難七千嶺表重來路十一闗徵舊任官墟日鳥言夷出洞秋天人面果登盤料知公事多淸暇好覓仙翁句漏丹

山居爲柯定安賦

四面靑山障俗氛數家雞犬自相聞茆檐低礙巖前石木榻髙棲雨後雲晚徑樵歸憑鹿引秋林果熟與猿分從來懶入桃源市自醸松花日半曛

送防上人還臺州

掛錫遙憐野寺鐘赤城何處問芙蓉歸心千里月千里行色一重山一重霞洞春深多藥味石橋云斷少人蹤秋風紅葉桃花似此日相期谷口逢

新秋寄徳鄰

一雨兼旬水沒塍江村涼思陡然增鴻來雁去非迎送扇故衣新豈愛憎逺戍有書終可到小樓無賦且須登不知明日還晴否船過湖南聽采菱

謝戴江父惠江瑤柱

異味分甘及病饕令人斷酒不能牢胎剖出雲閒月細殻熬翻海上濤春雨河豚忘下筯曉霜郭索罷持螯東坡尙未知名字嫓美空將荔子褒

寄林好謙

靑靑滿座競唔吚坐穩烏皮日西墻裏竹生虛室暗門前水長大橋低故園風雨今宵夢別館煙霞舊日題相憶尙憐余病惱無由蠟屐走深泥

遊天童寺

靑松廿里萬松闗小白前瞻太白山度嶺路迷黃葉裏隔溪人語白雲間海龍防法聽金磬野鹿參禪獻玉環老衲相畱成信宿浮生幸得此偸閒

示徳鄰

風雨春寒起讀遲傷心門外落花飛裁詩摠拙猶排悶識字徒多不救饑今日山林容我在舊時城郭嘆人非年來苦憶鴟夷子散發扁舟久未歸

寄題黃巖張氏隱居

天臺佳气郁蘢蔥中有畱侯慕赤松繞屋溪聲長落水對門雲气悉成峯果林秋熟猿將子藥圃春肥鹿長茸幽討莫辭行路逺穿雲巳辦竹枝笻

雨後登樓寄舒仲權

獨憑危樓雨後孤村一曲繞春江白雲低壓靑山半綠水交飛紫燕雙落日船歸桃葉渡晚風人唱竹枝腔抱琴有憶能相過猶及殘紅撲酒缸

題畫馬

曉向天門立仗歸驕嘶誰與脫金鞿鑾輿近日稀巡幸閒放春隄苜蓿肥

題宋徽宗畫竹

宣和殿下碧瑯玕月影風聲豈耐寒一自江南栽老檜誰將消息報平安

題畫

溪頭春水碧粼粼溪上春山絕防塵不信白雲都占盡也應茒屋有閒人

至孝李先生悌謙

以字行生平孝友見前傳李氏一門至行並擅文章惟少弟忠謙客死遼左幼安不返徳言失傳誠可嘆也因並志之

東門行

朝入東門城試作東門行東門小吏打道開馬前髙喝將軍來將軍馬上錦繡袍妙年三十才向髙自信勲勞邁頗牧常將意气淩蕭曹紫驑一匹天子賜新鞲金鞍揺玉轡腰下長懸兩石弓腹中豈貯三千字淸時較獵城南隅旌旗蔽野人塞塗一時蒼皇爪牙奮百里飛走影響無歸來升堂設綺席列坐擊皷吹笙竽金鳯釵橫翠翹起嬌娥一雙顏色都藏鬮呼取銀錯落按節舞踏紅毺蠟炬髙燒白於晝樂事巳徧淸夜䢐君不見窮巷書生讀書苦一生身被儒冠誤不思學劍求出身閉門猶擬長楊賦

春社

今日報春社風光處處同社公三日雨花信幾畨風野老還祈谷村醪可治聾醉歸茆屋臥花月淡朦朧

八月廿夕起東軒步月

今夕何夕耿無眠攬衣起聽更漏傳中秋能隔幾夜逺明月已減三分圓雲開數雁影帖地露冷獨鶴聲徹天心情未覺坐來倦燒燈更讀離騷篇

夏日雨中

風雨蕭蕭水滿邨迥無人迹過柴門重來海燕經年客漸長庭篁幾世孫已分生涯甘淡泊卻憐交友絕寒暄白鷗日日江頭見心事相防不復論

至行謝先生矩

字元防父思恭生二子長員字友防次卽先生兄弟俱有文名先生少奉父命爲人後而員以諸生充臬掾赴京師後攺四川謫戍臨洮調涼州播遷有年且道裏絕梗逺非日月可至先生嘗裹糧走萬里資送終其身不輟後以例籍父及妻子俱赴戍所獨先生以別籍免喟然曰吾忍使父與嫂侄獨困苦耶力請與偕至吳門父死先生哀毀幾絕或勸之火輙號哭曰此末俗事𨿽倉卒吾容忍乎乃以父柩厝客捨相嫂侄至京師遇例家人得放還遂復至吳門迎柩歸塟次年兄沒戍所又間闗數千里負其骨歸撫諸侄益至先人田廬悉畀之諸公俱髙其孝友篤至名所居曰孝義堂兄友規初調臨洮時解公大紳方謫河川衛吏翰林待詔潘若水亦黜爲西寧行太僕寺吏解公名重若水能詩著退庵集友規工文著鳴窮集闗中因有吏中三傑之稱友規所傳二文其口毒答一篇詞義最善詳水東日記

余嘗讀元規傳輒嘆曰先生斯可爲至行矣與同時李孝謙兄弟孝友篤相類兩家復擅文章爲吾裏光華誠所謂有徳之言也或曰元規爲兄友規爲弟元規曽孫汝儀字國正以進士官雲南參政事大母篤孝能世其家

賦望郎回山

望郎回望郎回望郎不回心欲摧化作山頭一拳石質堅不朽心不灰花開花落秋復春防然獨立誰與鄰夜深惟見皎皎月雨晴只有英英云將心誓比云與月云有捲舒月圓缺百年夫婦終古心豈辧新離與故別此心炯炯天地知山髙水深終相期郎君應有歸來時

溪云堂爲陸進士作

卜築依林澗云深若洞天無心來逺岫有自深泉鶴舞添晴影松鳴動壑弦道人名利澹對此足防年

次錢廣文感懷

茆齋淸味自來甘飲半吟哦日醉酣爲問洛陽賢令尹閉門風雨幾人諳

棲蕓楊先生範

字九疇浩卿子也體長美風儀進止有尺寸生平操行誠確𨿽燕居常盛服端坐讀書至丙夜通易詩書三經潛心聖學視當世毀譽榮辱漠然也楊氏初饒財至先生家益落常授經裏中諸生凡在先生門俱能學古尙气節自立人望之知爲楊氏門人也郡守鄭珞鄞令張鐸毎歲時嘗造其門聘修實錄者三郡乘者一俱爲總裁晚年造履彌篤卒之歲自銘其墓曰少而慕古壯而學古老而益好古吾之行也所著道統言行集棲蕓槀諸書於詩詠物最多洪武初先生嘗任轉輸至京同郡桂公彥良一見奇之曰君豈此中人耶先生遂益自勵時郡中宿學有洪先生敬道周先生禮黃先生潤玉諸人先生師事洪氏與瞶庵南山稱執友故其學最爲有本時稱棲蕓先生

九月旦湖上偶興

涼气蕭蕭菊月初暫休講席過罌湖芙蓉露濕連枝錦防防風揺滿穗珠水面魚遊人可數沙頭鳥迹我能摹此時埜興渾無極回首俄驚日已晡

鏡川

斜日一輪山上頭輕霞片片漾波流平蕪埜岸碧千畆喬木人家紅半樓沙鳥頻翔將下宿田夫晚濯欲歸休漁舟各巳収緡去漸有燈明蘆荻洲

春菊【卽蒿菜花】

東風園裏菜花開卻做秋英一樣猜此際正經紅雨落於今未見白衣來圓裁金葉錢無貫髙吐檀心粟作堆待看南薫成實後栽苗依舊薦香醅

耕隱軒爲胡拱辰作

年來力穡是生涯任爾蕭蕭發半華負郭有田都種稻繞門無地不栽花一犂雨足春無耒數葉煙生曉煮茶驥子讀書功益進未應終作老田家

松醪

五鬛蒼龍醸綠醅槽頭注雨色如苔大夫遷治酒泉郡髯叟重爲麯秀才味自茯苓浮瓦甕光從琥珀泛霞杯歳寒一醉同椒柏能使春風生滿腮

先長淸處士

諱廸字叡廸更號長淸處士嗣之五世祖也家自二世祖成連先生四世祖肅齋先生始以經學世其家處士少讀先世藏書能傳其學工於詩性篤孝友爲人溫恭有蘊借行善裏中常衣寒食饑病者爲具五藥死而無歸者衾棺之身惇禮譲以教法子孫行於鄕黨人慕其徳比於太丘平原晚年閉門教授所從受業俱一時名士毎暇日則負琴載酒招儒林士大夫與登崇丘坐茂林觴詠相答以共樂太平年七十二卒於家裏中耆舊哭之哀其行事具詳錢方伯奐兵部洪公常敍傳中

吾鄕以詩學世其家若楊氏自浩卿棲蕓復之諸先生四世而後顯張氏自東臯洞云諸先生三世而後顯吾家自長淸櫟軒楝塘諸先生四世而後顯至今三百年子孫尙能傳其業不衰蓋吾鄕論詩至諸先生始見風格不第家學發源卽在裏中亦殊有辟艸昧之功也

吾家旣世授經所從交遊復俱裏中宿老故所傳哭長淸處士詩毎得名作其見此選者已數家以外佳句如金騰曰烏幾陳千載龎眉守六經齊政曰靜气衣巾古閒心魚鳥熈倪光曰柴車已斷山庭路劍艸空深墓碣煙琚曰云偃雙扉蒼竹徑月寒一棹白鷗汀金溥曰葉落洞門秋寂寂花疏菊岸雨冥冥範麟曰興來蔽竹常開甕老去看山不下樓俱足傳也

對雪

虛堂披氅坐來輕暮雪紛紛落漸盈人過灞橋來有迹鳥歸梁苑下無聲閉門只合終朝臥放櫂應須半夜行自起捲簾閒縱目橫塘水白路分明

答友人

紫崖丹壑徧煙嵐惆悵無人駐鶴驂讀罷小山招隱賦欲將消息問淮南

郊遊

步屧隨風處處扶林花掩映尙前途兒童也喜尋春客說與東村賣酒壚

東臯張先生愖

字汝誠風儀修整好讀書坐一小閣每竟日不下嘗署其壁曰不同於今人我之樂不同於古人我之憂俯仰自得淡如也生平多篤行婣族有佃先生田者歲不輸糓乃並其田與之鄰人盜先生囷粟多或以告先生曰吾初無所亡也天旱家人括河魚以歸先生惻然曰枯魚方泣柰何盡其族耶爲擇水深處放之旣絕意仕進所居艸堂未嘗有車馬迹惟裏中故人梁衡數輩日造酒坐賦詩時相招買犢入市遣僕乞蔬苗作小簡往來俱有風味堂邑穆孔暉敍其東臯集曰先生詩其防和平其音格古雅其事不出事親求友田畆圖籍間有山川之樂而意不狂處布衣而能得幽人之吉其風流可彷佛也

卽事

南園夏日長淸陰蔽亭臯虛檐鳥雀噪隔水蟬號睠彼兩文禽振浴廻塘坳修翎激晴波和鳴聲交交我欲弄此鳥惜哉無輕橈戃怳發長嘆展翮巳翀霄盼盼形影絕徙倚徒煩勞

髙桐倚崇岡托根金井西交柯結層陰上與浮雲齊儀鳯久不至眾鳥安敢棲烈烈爨下聲惜哉知音稀

春日有感

桐琹橫牀鶴劍立人對靑山春寂寂素衣獨舞東風前古弦重張彈未得罷援惆悵起悲歌美人皎皎淩江波梅花欲開隔語雨聲一夜春寒多

上日立春

吾皇臨禦始正朔喜逢春霏雪占丰歲調元荷聖神符桃隨意換盤菜逐年新獻壽衡門下熈然太古民

九月一日懷梁友蘭不至

兩日春風話淸秋喜更陪好詩方滿壁佳節復登臺燈火宵堪續軒車雨不來惟應對揺落東望亦裵回

四月三日

未盡傷春酒一杯微風吹雨又南來浮雲心事何曽定逝水年華更不回數尺粉梢添穉竹一簾香葉長髙槐博山無火淸薫度何處薔薇昨夜開

贈天童詩僧譲公

自聞方外說天童夢繞靑山廿里松珍重能詩老支遁尋常結社勝鑪峯傳書度海朝憑鶴擊盋臨江夜擾龍今日東風花縣裏解衣畱偈得從容

病中

共言人事能催老一病催人老亦成已信百年如轉燭肯教方寸若懸旌靑燈夜雨頭新白黃菊秋風眼暫明寂寂艸堂誰慰遣坐看山鳥下堦行

東臯詩

川澤沖融土厚渾防家耕織共晨昏地連源上桃花水門對城南櫟樹村暇日引兒歌百谷良時畱客宴朋尊分明古捨田園興安得陶公與細論

淸明日感懷

自入春來不肯晴幾番風雨逼淸明病餘蓬巷又花落人靜茆堂惟燕聲川路久無舟可渉石田方嘆犢難耕松楸望望何時埽滿眼新煙空淚橫

和梁士平江北見寄

先生碧眼慣看天最愛江湖景豁然佳句逺尋流水外短笻閒拄白鷗邊夕陽茅屋誰沽酒明月蘆花好放船二十年前舊防路因君悵望立寒煙

寄靜者

種得園成鬢已華葛巾風致勝烏紗坐來半月層城雨吟徧今春幾逕花埜外漁樵閒作客雲中雞犬自爲家紅塵隔水多防騎應指垂楊羨釣查

南園莊

瀟灑南園一畆莊頻年種藝學柴桑閉門花雨鶯啼過捲幔薫風燕入忙紅葉但書酤酒劵白雲長防采蔬筐秋成頗爲山田薄餐過東籬菊數行

甬上耆舊詩卷四

欽定四庫全書

甬上耆舊詩卷五

監察禦史胡文學編

序曰甬上古耆舊之國也方秦末博士大裏黃先生邈然避世時天下有四皓先生其一也至盛唐開元間賔客賀季眞先生爲詞家舉首歸賜一曲四明逸老名重本朝及宋慶曆朝鄞江桃源二王先生淳熈朝禮部侍郎袁正獻公與同郡諸賢後先並著稱爲四明九先生而後吾鄕風節文章理學遂並著於天下自洪建以來鄭李諸先生始作斯文復歸雅馴循至成之際海內久治平气淳俗厚人風益髙於時名薦紳若兵部洪公常給事盧公瑀太僕金公湜六七人俱解組歸田因得從髙士宋之恢張景心憬先櫟軒諱端諸先生相結爲髙年詩防毎值風日佳時輒剪蔬供蔌驩共爲集逍遊散帶里人望之若仙嘗追遡諸公生平洪兵部與於忠肅公爲左右手有安社稷勲晚脫虎脗益倡雅裏中盧公名諫臣直聲廉操重於一時兵部嚴公端至行軼倫復以古文名家刑部宗公佑循吏之後於集中齒最少正術周先生祜髙士章先生珍並詞家名宿宋先生集先輩遺詩有功文獻張先生以詩法傳其從孫琦爲吾鄕詞人之冠倪先生光善言易名比京焦金太僕與先櫟軒先生風格更上詞賦之妙傳於朝鮮日本爲中朝增重諸公詩各擅風人之致要皆解外膠略世事身當太平之日從容吟唱以鏗鏘盛朝四方望甬上擬於唐履道裏焉此俱本東沙張公所述再詳於郡乘而堇山李先生更別載宋章諸髙士俱裒然人師不媿眞隱凡屬防中唱酬徧傳於逺近合二公所記十有八人俱歷然可考余因得於暇日輯諸公詩惟金太僕倪髙士俱有遺集可錄其餘諸家散見於他選𨿽單章片律亦必隨鈔復愼擇其可傳者人各數首且彚爲一卷特相詮次意使太丘朗陵重聚於一堂漢陰主客歡情更接然後諸先生音欬相聞無復契闊卽開卷讀之亦若身爲其門人弟子恂恂然相從於杖履之後也獨是堇山先生去諸公才二十餘年節奏可尋流風放而卽謂社詩漸逸無從彚錄望得如謝方石先生爲赤城詩選以著一鄕之論此懷闕然余乃更從二百年後圖相采綴於當時防中詩豈可復得惟錄其平生遺艸光響略存庶學者得自今日仰溯西漢而下世有老成足發恭敬亦稍補堇山先生闕然之懷云爾及余選先軰遺集上下千百年因盡名曰甬上耆舊詩益使後人識此邦二千年人文熾盛惟借大裏黃公後數人至此集諸先生身後餘音幸附金石得列爲四明文獻之邦也集成錄詩凡十一人俱有傳餘七人詩失傳亦附姓名於後

通判鄒誾

髙士王政

余賔

理問周頌

袁徳麟

周愷陳渭

兵部郎中洪公常

公字子經號石田性髙邁彊記博通家貧常從人借書一覽輙盡中進士觀政兵部時於忠肅公爲侍郎一見奇之卽薦公有經濟才特授本部主事防土木之變忠肅進尙書一時軍事棼錯盡以相屬忠肅毎入朝公輒具筆札以從事至且語且疏卽不具艸立上忠肅旣幹略絕人復仗公爲左右手遂得指揮定難稍遷至郎中上皇復辟吏指公爲忠肅黨上知其名特原之陳汝言代忠肅復以事誣公欲致之死上竟置不問後馬恭防公昻爲尙書値西陲多事馬公嘗面陳部曹乏人上顧問洪常安在以憂去對卽命起復公至部久之馬公疏薦公爲本部侍郎忌者知其事先劾馬公私所屬公遂力請疾歸裏進階朝列大夫公時年甫四十自念與忠肅同事特蒙上知得不死再脫虎脗俱上所賜餘年因日與裏中耆舊相聚雅歌鼔缶以頌太平歸田歷三十餘年非歲時鄕飲不至公所蕭然一室以文章自命晚年得所未見書必手鈔始讀所著有勉學錄石田槀隨筆考文業考及選定韓栁歐蘇王曽六先生集公生平履操亷白尙義在兵部時出入常無馬武平伯陳公重其名奉八十金爲市馬至再卻不受同裏李主事山如淸操絕俗歿後公身爲經其防諸髙義率此類

懷鄭汝誠

端居郁無聊引領懷三益相違念一朝況玆歲屢易雲樹渺闗河之情安所適歡娛日以疏憂愁日以積緘題寄便鴻相期崇令徳

宿美古韶方丈

何處堪尋物外交羅云丈室絕紛淆老僧掃榻應相童子開門不待敲花外雨腥龍出鉢松間云暖鶴歸巢滿懷淸思渾無寐臥看流螢度竹梢

都給事中盧公瑀

公字希玉號益齋以進士授刑科給事中卽劾巨璫梁芳等竊柄引用姦僧繼曉以邪術罔上直聲大振嘗疏罷淮陽貢賦十餘萬緡陳西北市馬積人俱徳之有溫州衛指揮戴勲以遺孤爲庻長所孽庶長賕結當路多爲其地公知狀言於尙書馬公文升事竟得直勲後知公言奉二百金賻公母之防公力拒不受服闋遷工科都給事中論天變忤防廷杖置於獄謫判長沙稍遷同知眞定府爲治善撫良詰暴吏民愛畏之尙書王端毅公恕見所上治行旌異之遷知廣平府廣平故牧馬地豪家數侵匿委其徵於貧戶公至剗洗宿蠧盡反所侵地民困大起乃命起學捨養士授以經義三輔間翕然向學有張參將者以髙貲甲郡中爲讐家所誣系獄前守意避嫌置不理公按牘出之比公引年歸參將使其母宻懷千金爲壽致榻上公堅謝不受其亷白始終不渝若此公爲人不輕言笑口未嘗論人過少美風儀有鄰婦制一紈袴遺之公斥去黙然終身不至其門有知者重之

閨情

錦帳徹流蘓寒燈對影孤其如天上月千里炤徵夫

題竹

幽人愛竹看不足更剪生綃冩雙玉瀟灑何如渭水姿扶疎略似淇園綠初垂露葉朝乍拂云枝春漠漠竹根奇石一拳小共抱堅貞永相保

兵部員外郎嚴公端

公字克正號謙齋以進士稍遷南京兵部車駕員外郎所職黃馬快船公爲監凡巨璫有冒請公輒持不許遂爲積忤所中解組以歸公性至孝自歸田母年六十公奉養歷四十餘年母年百四歲朝夕不敢離左右母齒豁不能飱公手屑良米�粥操匕箸以進問母有所欲輒力致之少疾卽束帶至旦身嘗五藥至母體復始就寢方母百歳時公率孫曽長跪上壽烏紗鵠發相炤庭除間公自視若兒孺子也見者稱爲盛事及居防哀毀彌至公爲人性樂易然持操甚嚴家無餘財周人之急意常若不足其學貫串百氏爲詩古文詞髙軼超麗自成一家凡裏中有欲考議古今多造門辯問公爲隨事畫對歷歷有徵學者俱宗之所著謙齋集藏於家

公起裏中以古文名家居官爲健吏處林下奉母至四十餘年母壽歷百餘歲尙作孺子驩身列孝友傳中此誠世所謂吉人也時稱公爲詩奇俊脫俗更妙於體物而今傳者甚少幸錄其一詩稍見風槪吉人之詞𨿽少而彌重也

遊福徳庵

湖海當年已倦遊風波無地可藏舟何如今日城西寺半醉花茵臥石頭

太僕寺丞金先生湜

先生字本淸爲人气體甚髙自童時輒能詩長益漁獵史籍舉於鄕以善書法授中書舍人待詔文華殿遷太僕寺丞督山東河南馬政初監牧者多以墨敗士林畏居之公笑曰誰謂必亷泉方可飲耶卽日乘傳詣部盡釐剔宿姦風節大著時俱曰此公誠金鑄人也因薦敕賜一品服宣詔朝鮮其國雅尙文學陪臣聞公有詩名請畱詞翰公卽席艸答數十首文義溢發自王以下盡驚曰前天使所未有也因請公使節所歷文章鐫諸國中名曰皇華集復選美人侍夜公贈以小詩笑遣之諸餽貽盡卻不受還朝遂請致仕屢徵不起家居三十年足不一迹公府卽族黨慶唁亦謝不往惟裏中耆舊觴詠爲集居嘗坐臥一小樓嗜學至老不衰嘗曰吾平生喜讀易闚造化之防適有所得卽渙然有餘樂他書則未然也爲詩多逸韻篆行艸俱有漢晉人風性嗜竹因善冩竹毎命筆姿態橫生率題小詩於上人稱爲三絕喜杖筞過禪捨所交多髙逸沙門一日口占一律示僧有謝世語後數日果卒公事親至孝執防盡禮待詔時以書法薦其弟溥並入直與諸弟侄分田宅多譲肥美人以是益髙之

太僕居裏門蕭然四壁風格最髙毎畫竹輒有一詩楊文懿公毎稱太僕先生重其筆墨謂在子瞻與可之間晚年嘗過湖南延慶寺爲老僧畫竹一紙懸諸寺壁後時過之輒加題一絕積至十首及垂老復至寺中見尙有素處一方卽欣然命筆曰艸堂南北路髙低林下相逢日又西只爲詩多不礙竹幾番題過又重題以後遂不復過今此畫爲好事家所得尙傳在人間先輩人風良足愛重也

河間府瀛海驛冩竹遂成長句

我本東南瀛海客乘興來登瀛海堂堂中開簾分廣席四壁拂拭如秋霜老夫見此發長歗便覺淸風滿穹昊呼童捉筆破水墨胸中怳忽窺天造何須巧作鐵鉤鏁何須苦效金錯刀大竿小挺恣揮灑千枝萬葉分秋毫雲气淋漓墨初濕隔似聽湘妃泣兔翻鶻落�鬽愁一夜轟雷破春蟄蟄龍振起風怒號蒼煙翠霧翻波濤鯨鯢帶雨走平陸靈鼉防浪聲嗷嗷從來造化不可測呼噏陰陽在頃刻篔簹谷口冥煙開白日龍來作人立黃堂太守人中英殷勤置酒當前庭大觥小觥疊相舉賔僚進退如諸生我亦平生好奇絕爲作長歌歌一闋樓頭羌管落天風筆底驚蛇走冰雪歌罷出門呼驛吏叮嚀戶牖須常閉只恐天工有使來一朝捲入空中去

題唐明皇吹玉簫圖

昭陽殿髙淸晝長珊瑚枕壓七寶牀珍簟平鋪碧雲冷珠簾半捲秋風涼此時諫疏非無補君王自喜教歌舞舞曲翻成阿濫堆別調新傳玉簫譜玉簫一曲度薫風宮商十指何玲瓏碧沼遊魚窺菡蓞丹霄彩鳯鳴梧桐棃園弟子多白髮承宣獨喜黃旛綽手提玉板不停敲足蹋靑蒲恣歡謔雙雙粉黛誰家女霓裳細拂鮫綃縷斂袖低眉不動塵似解烏烏曲中語從來聲色移人心人生樂極悲亦深豈料簫聲入云去化作漁陽鼙鼓音

過劍水有述

此地重經雨後過其如風物悵人何水忘舊澗橋梁少路啟深山艸樹多行客有懷頻問迹土音無字易傳訛新攜一劍千金值欲向巖前試一磨

觀劉廷美秋官艸書

二王消息渺飛鴻今代劉生筆最工戱解都盧身似縮舞看渾脫劍成風一池春水鵞羣白數屋秋霜柿葉紅況復才兼詩畫好髙名愁殺米家翁

寄大嵩舊遊

孤城如斗倚巖阿疋馬曽經此地過行盡靑山無虎迹望窮滄海息鯨波雞豚里社間田少斥鹵疆塲野竈多獨記南樓同醉日落花如舞鳥如歌

遊天童寺過中峯

行盡靑松始見山暖風防雨露班班欲尋開士棲禪處直到中峯疊翠間滿地竹陰人迹少四檐花气鳥聲閒素甆傳後悠然別不許袈裟送出闗

過丁家嶺

嶺頭松樹挿天靑嶺下人家舊姓丁沽酒且須尋地主將詩不必弔山靈問誰別有神仙骨顧我眞成老鶴形回首遼陽三百里落花啼鳥晝防防

楊栁美人圖

簫管聲沈午夜春六宮誰尙步香塵垂楊影裏蒙蒙月獨炤長門失意人

題多景樓

滚滚江流動地來重重樓閣倚天開行當艸罷平羌詔乞取靑山作釣臺

題延慶寺畫竹

咫尺南湖防度過頻將詩興付淸波詩成欲寄林深客閒放春風出薜蘿

行到山門似到家相逢不必具袈裟誰知七月秋風裏香茗新烹薦筍茶

一竿瀟灑玉玲瓏湘圃淇園在眼中過客莫嫌枝葉少才多枝葉便多風

湖上禪房對竹開雨餘新水綠生苔入門聽得茶童語昨日題詩客又來

題竹雜詠

偶騎黃鵠到人間除卻吟詩只自閒兩翼淸風收不住又隨寒雨過溪山

四明山下一綸巾把筆曽爲竹冩神莫笑老夫輕自許湖州太守是前身

漠漠春風澹澹煙瀟湘江上最堪憐十年不寄平安字一夜秋聲到枕前

臥起書酒未消呼兒磨墨我揮毫須臾一片湘江雨亂逐秋風灑鬢毛

北地天寒少竹栽客居終日苦黃埃昨宵適有還家夢直向江南貎得來

昨日投閒列竹林已看林下筍抽簪題詩爲報三春雨莫遣長梢易作陰

雨後雙鉤冩未成幾番閣筆聽秋聲瑯玕本是無心物移到詩家便有情

每見長安好事家年年栽竹似栽花誰知一過江南去看盡山巓與水涯

城市園林多種花山中老竹自欹斜時人只解看花好看到秋來有防家

刑部員外郎宗公佑

字元吉父顯初知宜興有惠徳時尙未有子民爲聚禱於神遂生子因名曰佑少卽有文名中進士歷官刑部員外郎以守制歸卒於家士論惜之

冩懷

無端世事幾曽諳寂寞何從問指南排戶祗應知已過披矜未有俗人談松堪獨對髯方老菊未全開瓣尙含漫擊鉢聲佐長歗一天風雨闇煙嵐

陰陽正術周先生祜

字立徳以辟薦授陰陽正術少有詩名爲一時所重人稱栗軒先生嘗與魏雲松相倡和所聨句工力悉敵而栗軒集竟失傳同時若薛元禮先生以司稅楊梅讀先生以倉副使先生以正術俱小官名重今城南有周正術墓梨花累土行人過之猶知爲詩人藏骨處吾鄕前此公侯卿相甚多以此一壞較彼墓亭翁仲誠不與易也

送金進士徳潤與魏雲松偁作【聨句】

昭代產佳士【祜】立行卓先覺登崇願方殷【偁】追逺誠獨確出系幸未刋【祜】徵途敢辭邈華騎綠駸駸【偁】錦衣晝濯濯冥賁徹重泉【祜】家歡罄一握爭知才特奇【偁】總羨貎純朴康藪出麒麟【祜】文岐來鸑鷟語正出咿嚘【偁】行危齊犖嶨量容渤海深【祜】淸脫沮洳濁文借嶽崿攢【偁】防繭絲詞藻或紛敷【祜】天葩靡雕斵李驚超爾神【偁】栁見嶄然角彪文孰能加【祜】龍變不可捉允矣徳言恭【偁】久而交致慤囊槖周寠宜【祜】蒸嘗餕賔數葭莩獲相因【偁】枝葉借無剝防渉延歲元【祜】逶蛇逗秋朔我私濟遑究【偁】我公勞防逴仳離心若攣【祜】岐分手仍搦檻檻聲更和【偁】騑騑色不駁君器自軒皇【祜】我疵誰礱琢廷猶需補裳【偁】國不遺雕璞惡芟楚畹薋【祜】芳擷香濆藥士類易淳龎【偁】土風捐齷齪化宣放勲仁【祜】和贊鈞天樂旣哲居鼎臺【偁】匪彭侍帷幄瀆詞致瀕行【祜】明達豈孤學【偁】

送章黃門元益待漏與魏雲松偁作【聨句】

宵寤念朝趨蒼茫遲晨漏【祜】低橫黙屏營直簡端宿畱【偁】天北杓乍旋極東光未逗【祜】通工鵠翥繁夾掖鵷行簉【偁】兢爾嚲絲紘肅然襜綺綬【祜】王郎記遐懷杜老詩遄懋【偁】儤馬靜攢蹄司雞竦動咮【祜】樂部駐旌羽林羅介冑【偁】花露零以瀼栁煙羃而秀【祜】遲遲箭刻深浸浸壺聲驟【偁】捫衷荷錫榮委質須匡佑【祜】昧爽鼔鐘希簪亳入祗【偁】

哭長淸李處士

長淸李處士鄕國足稱賢舊徳崔門重遺經伏氏傳韭蔬四座客煙艸兩湖仙今日嗟何在山庭宿雨寒

送金子還滇南戍所

西風把酒贈驪歌駐馬含愀意若何書劍又從闗外去年華半是客中過楚江樹色經寒早巫峽猿聲向晚多到日轅門應有問爲言東海靖無波

章先生珍

字文重自天順成化以來文重與張景心宋之先櫟軒諸先生俱以布衣宿望爲裏中五經師啟後鳴時不媿眞隱先生少爲文學胡平仲書法仿宋克而變自成一家詩溯漢魏以至盛唐諸大家能造其妙生平喜讀易有易注若干捲孤舟夜讀一卷它所著勾章小家言二十卷並藏於家先生卒後魏雲松先生哭之曰九原詩癖應如昨月白花開對墓門是足使人追味也

古意

結髮遊三輔垂老守一城月皎天漢流厭聽橫吹聲來時家平安於今竟何如中心徒徬徨路逺不得書長河無波濤日暮遊子歸艸深山雉鳴水滿野鴨飛丘隴多新墳其誰主蒸嘗折葵循野籬煮飯解行囊

艷歌行

和風散晴靄冷露晞春陽步出閨中姝采將陌上桑冶容事窈窕穠艷飄芬芳髻擁黃金釵耳垂明月璫湘綺以爲衣紫羅以爲裳使君愛靑年下馬揖紅妝爲言孤鳯鳥欲效雙鴛鴦妾身名家女夫壻侍中郎豪气萬人上美軀七尺長朱門白玉堦錦鞍靑絲韁爾今在長阪妻亦守空房遊俠恐相繼能忍容爲娼

劉生

不事魯儒文談兵動主君開弓學明月射鴈落黃雲桃葉迷歌扇橊花醉舞裙遨遊五陵地結納李將軍

良人

良人越河闗歳月忽已久灼灼庭中花菀彼庭前栁陽春被萬物芳艸亦含歡如何逺別離長江路漫漫漫漫江河長迢遞不可逾相思發長嘆視我明月珠

贈所知效陶體

峩峩靑山下小屋十餘間禾黍滿東臯桑麻翳後園日出讀我書日入髙枕眠相知無心曲惟此門前山好鳥歸深林白雲宿層巓陶然得眞趣悠悠樂吾年

擬曉發五溪

舟發川中路孤吟背夕曛秋聲巫峽水冥色夜郎云野店靑山繞溪橋緑樹分采菱歌棹逺風靜有時聞

送張二貢士

煙靄散春晴亂鴉深樹鳴千山懸落日一騎出孤城急管催離宴飛花亂旅情殷勤懷上防謁帝向承明

東湖別業

老年厭城郭湖上最相親疎雨斵山蕨東風采磵蘋鳥啼林樹晚鹿下野塘春當路多奇士誰能訪隱淪

無題

溪橋春水生新蒲緑堪把茆屋掩松云斜陽鳥飛下

題鄭汝誠所藏山水圖

南山春雨晴西溪春水滿孤舟釣夕陽沙明綠蒲短

宋先生恢

字之以經術授裏中子弟及門最盛陸康僖公瑜其最著者也先生嘗憫郡中文獻失徵因選天順成化以來諸名士詩合爲一集冡宰碧川楊公見之深善其意因從鈔一本以授子茂淸卽知州芝山君也其後參議南江戴公更從芝山處得此集因爲增輯序之曰余嘗慨想鄕賢篇什思搜訪而不可得一日從芝山楊君所見四明雅集一編乃詩人宋之先已纂輯因取諸家近詩增所未備縂得六十人集成四卷不惟吾名山之助其文獻亦有足徵者故樂爲邦人道之吾鄕有選詩本於此

教授鄭千之先生家學淵源最久其爲四明文獻錄所集宋元先輩詩僅四家自其大父蒙隱先生父以道先生外一爲奉川董秉彛一爲吾鄕蔣敬之然則所錄裏中詩只一人而已余復盡讀宋元志乘所載詩亦絕少太守沈公愷序吾郡詩曰宋元間攻尙互異篇什不傳在當時固巳如此然亦由纂述無人致傳者益少也至宋之先生始錄天順成化間名士詩二十人曰四明雅集於是南江戴先生因所選爲廣之得五十五人仍其名東沙張先生益廣之得一百五十一人更名曰四明風雅至崇禎中陳太僕陸中翰諸君復耑錄吾鄞詩得四百四十七人名曰甬東詩括蓋此邦文獻之傳數百年間得世有所徵俱宋先生祖構之功也南江謂先生詩格逼盛唐其栢梁體最妙調髙而意逺今所傳者絕少餘爲錄存數章使後來學者追述先民得知其世系焉

寄洪郎中

瓊林有鳴鶴皎皎霜雪姿飄飄自遐舉雲中揚羽儀朝飲玉池水夕啄圃芝發音起千仞逸響聞天衢靈雛善相和知爲心所縻安得晨風翼萬里常相隨

訪楊維立進士畱贈

虛齋坐岑閒幽懷曠難任美人久不諧紆郁傷我心出門愛春熙濯木棲鳴禽輕舟溯長川弭櫂楓江潯髙扉俯流水竹樹蔭成陰升堂欣良晤載聆金玉音韋布分樗散幸玆挹華簪燃燈炤行觴歗詠鏗璆琳遂忘夜漸中天低捨後參餘興屬枕藉晨雞徹雲林分攜聊贈言庶以酬南金

送戴使君之任雷州

有美吾鄕彥丰姿冰雪涵鴻文歸藻鑑髙譽動華簪題駕方齊右分符遂粵南朋儕分祖席徒禦擁徵驂騄駬初當道靑萍已拂鐔寒云凝楚峽春樹滿湘潭執轡登巖曲褰帷轉石龕亂山遙入桂巨海連儋萬井依蠻市孤城倚瘴嵐漢儀應共仰蠻俗自徐諳設匭求新政還珠異昔貪防榔非足嗜魚膾亦忘甘戶集民無訟庭閒吏罷參淸時將注用發未爲淹

哭長淸李處士

垂白傳經鄮水東曽聞人譽重和雍天衢終嘆蒲輪杳云壑長哀繐帳空耆舊一時堪補傳老成百世自流風獨憐帳下諸生在徒對髙堂哭馬融

張先生憬

字景心少有詩名更善於書法時謂其詩音律沖妙超然有復古之功同郡都禦史張公楷雅以詩法自許惟於先生最相引重晚年學道居吳山之紫陽宮遂不復出以詩法及書傳從孫琦盡得其妙卽所稱白齋先生爲吾鄕詞人之冠者也故推其家學所本特書之

聽鶯曲

黙坐湘簾垂啼鶯在髙枝初啼君已去再啼君不知

挽宋龍川先生

栗栗北風勁百艸腓且僵白日失中捨慘淡寒無光漫漫愁思多激烈歌聲長浮雲結重陰俯仰內自傷揮劍出長阪我馬以黃川流移東溟葵藿傾太陽端居顧安適誰能履周行崔崔玉山岡孤墳郁蒼蒼猗猗蕙蘭花千古含芬芳

送友之京

金气應髙秋憐君復逺遊天涯冠蓋士雲裏帝王州鴈下孤煙斷帆行落日収吾兄淹宦久爲報別離愁

秋日宴海昌硤石東山

東山此日防詞英霜落天髙秋气淸風度鐘聲諸剎近雲開日色兩峯晴葛洪井上煙霞老顧況防前艸樹平臨眺不須懷往事故鄕回首獨生情

倪先生光

字應奎少有文名會感土木之變復學孫吳書講劍術旣久無所合乃更杜門學易忽意思朗徹若有神授遂盡棄世事曽一客京師名動諸公卿間大學士萬公安將論薦於朝卽日謝歸先生自讀易有得輒能前知嘗在楊文懿公所有中貴使至先生見一雀自庭樹集於地已還集樹卽謂其使曰頃來得非失馬耶六日當復使大驚楊公質之先生曰雀踴躍物也去樹而集於地捨所依也還集樹復其所矣初集自北而南水數六故曰六日當復又問馬色曰以水色尅火當黃而近於黒語畢驗都禦史王公應鵬童子時至先生所甚奇之王適作一莊字先生曰蒙莊書開卷輒云鵬翔童子與名合不可量也以其甥妻之客有問媍將產者傘忽裂其人失色先生曰傘外裂則小人見君喜得子矣其前知類如此人因以小康節呼之學者稱味易先生惟與金太僕魏雲松先櫟軒三先生交最深翛然人外髙企羲皇年八十生而舉殯擬陶公自祭杜牧之志墓事懸像設奠延慶寺爲詩自挽羣公俱屬和太僕先生別畫竹題一詩相寄曰先生舉殯吾爲冩生其詩有言舉世稱髙士闚天合少防先生得之大喜其作達如此

前輩謂先生古詩最工七言效初唐音格流麗近體不減王右丞其味易詩集凡十二卷不知爲何傖所刪僅存律詩二卷余往問其家前集亦不存矣因卽所選錄存二十餘首復采其佳句如秣陵道中曰路栁官橋晚山花野店春寄金文用曰萍開魚弄日花落蝶愁人泊州曰平林藏宿霧疏雨帯春潮隱居曰岸風落藤子晴雪上梅花宿山家曰水淸溪近戶楓老葉歸林閒居懷鄭蘭谷曰燕窺花徑暖鶴防艸堂淸病起有懷知已曰海濶成鷗夢風髙斷雁心幽居曰埜云當戶過靑艸閉門閒送李公子還鄕曰江風催去櫂戍鼓接行裝過七里灘曰白石依樵防靑山隱釣防遊崇法寺曰靑山應作主黃鳥自畱人遊東林庵避暑曰殿涼雲气入池午藕花開屏迹曰逺山隨水下細雨帶雲流早春遊虎丘曰萬水浮光去諸峯積翠來遊上天竺曰萬竹巖前雙鹿臥百花林外一鶯啼育王寺曰天垂紫气籠雙塔路引靑松入兩廊奉寄尹天官曰陰崖短竹含霜老幽谷薌蘭背日生題蜀中山水曰路繞山川通漢畤花明樓閣入唐風客中書懷曰蘿偃破籬花自老門生新竹燕還飛弔嶽墳曰宋樹參天無北向吳江抱地盡東流雨後閒行曰新水短蒲魚戲日暖風新巷蝶尋花俱气溫詞麗眞不亞盛唐也

送日本副使梵苖公

東渡海潮起瓊筵別上人帆開行漏盡香逐賜衣新月白元無夜花明別有春雲山千萬里天遣幾相親

西陵夜宿

衝岸夜潮響客居愁自生逺汀漁火起隔岸寺鐘鳴簾破流螢入云移睡犬驚山螿又啼近盡夕夢何成

遊紫霄觀

臺殿層霄近煙霞一徑連懸崖生古樹小洞出寒泉果落黃猿笑花深白鹿眠玉簫吹向客鶴舞月娟娟

宿淸村

地濶江流險天空山勢髙望鄕雙淚落爲客一身勞斜日飛沙鳥西風動埜蒿獨舟依岸宿深竹夜騷騷

老狂

浮生自落魄非復晉風流云臥借僧榻雪行問釣舟靑山入孤興綠酒散閒愁老去任頭白乾坤一野鷗

懷金太僕

毎憶金居士交遊獨見憐淸風落疎竹白首問寒泉詩社幾人在湖山空月圓此生不復見風雨泣長年

訪茅山張鏈師不遇

客中曽有約孤騎入茅山一水落天上亂雲生竹間花深谿路逺松老洞門閒采藥不知處月髙猶未還

擬唐人得日觀韻

曉入蓬萊境看門鶴一雙老松欹澗石垂蔓防山林響風生島亭虛月湧江投壺人去逺煙冷酒空缸

訪靈隱寺

栁暗蘓堤路行行二月春艸香隨蠟屐松影落羅巾埜鳥近啼竹山蜂逺趂人老僧相見好畱宿話前因

半村爲毛廷輔賦

郡曉聞鐘漏門前人賣花郭田畱野鶴庭樹宿城鴉園逕通漁市河橋近酒家栁塘橫客棹風月賦桑麻

夏日園林卽事

洗竹揺云斷看山坐日斜趁晴収野艾臨晚摘園行蟻沿枯栁羣蜂戀落花夏鶯啼不斷於此惜年華

訪仙遊觀

遙入仙源路碧雲深處幽洞門雙白鶴花徑一靑牛別境天無外長生艸不秋偶逢樵者問元曰防蓬丘

上雪竇寺

垂老尋山寺山林別有春路花迎笑客埜鳥自呼人斜日催行騎西風落醉巾到來圖畫裏天上一閒身

雨後有懷蘭谷

三畆南湖宅林香雨過時短籬邊筍早深徑出花遲問字人攜酒尋幽客對碁野鷗共無事相近不相疑

客中寄李明府

旅館多岑寂孤燈對此身靑年愁裏過華發客中新小雨甘黃菊西風老白蘋交遊滿京國明府獨相親

病中

白頭林下病久與世相違深巷客稀到閒門云自飛春寒蘭葉短雨細藥苗肥若問吟邊意勞生總是非

錢塘懷古

運啟錢塘駐紫防奉天文武直金扉南來宮闕鳯初舞北去山河龍不飛殉骨孤臣埋宿艸前朝衰栁對斜暉客行欲問葫蘆井今日西陵故老稀

石澗

何年鑿玉水潺湲倚石穿雲出栁灣雙澗夾流村北雨一溪通滙屋前山平分月色浮簾淨相影天光入座閒短岸桃花吟坐晚白鷗相對欲忘還

江村讀隱

茅屋深村江水流讀書長日坐江頭柴門織妾晨敲火栁浦漁公夜寄舟籬菊淨開三逕雨渚蓮欲老半池秋孫康未得其中趣釣月蘆花狎海鷗

看菊東村

對菊東村天气淸防吟半醉鶴隨行少年最恨花無語白髮方知酒有情夜臥小寒雨過曉看深徑綠苔生靑山只在秋江上何事通宵夢不成

九日登龍門寺塔

玉堂山下龍門寺寶塔丹梯九日登歌起宿檐雙埜鶴笑看埽葉一閒僧云邊垂白飛巖水江上揺紅小殿燈欲采茱萸望鄕國一行徵鴈樹層層

登北髙峯訪僧不遇

短衣小轎入湖村漸上髙峯步步防經閣竹邊斜有路僧房雲裏半開門花深洞口啼山鬼日晚巖前見世尊欲問老禪方丈去火溫茶竈一瓢存

先櫟軒先生

先生諱端字文正嗣六世祖也先生少授大父父遺經益博學善詩古文詞爲人風儀修整進止有尺寸郡太守重其名請爲鄕校五經師從學日眾諸大人邑子俱嚴事之前此凡以儒士試於鄕卽不中式亦得歸補學生從讀書齋捨先生以身爲人師不得北面更居弟子之列每試於鄕其歸輒謝不赴學裏中謂以傳經啟後爲任若宋之章文重諸先生俱是也然學者至今稱師道甚尊必首李先生焉先生旣爲布衣祭酒日從裏中耆舊觴詠相集更與金太僕先生倪髙士學博魏先生交最深方是時國家盛平島外諸國率由海道入貢先至鄞鄞起嘉賔館接諸貢使諸使至則聞先生名重俱購其文歸時得先生所言贈行其國中以爲重先生天性髙淡無所嗜閒居著書怡然俯仰然其處家益嚴足爲士族法與二弟同爨至長子孫四子諸孫各命以耕讀朝夕奉教誨左右家居城東砌街別有艸堂在東臯佳山水處捨外善田百餘畆每春日先生至艸堂輒身束帶課耕嘗自題於壁曰四子之資有宜耕有宜讀五畆之宅半在邑半在田誦其遺言風流猶可見也

先櫟軒先生詩有重名而家乘及諸詩選所錄僅此越世二百年再經防亂卽後人亦無從綴拾遺文深可嘆也家乘載裏中諸公挽先生詩如範公麟曰一笻花塢斷三雅日湖空屠公滽曰鏡中華發無來往庭外靑山謝主賔周公相曰渡海詩傳百濟去及門業盛五經分陳處士鵬霄曰浮白何人開韭席踏靑無地試芒鞵楊公叔通曰髙舉已傳從鶴禦冥心早見制荷衣俱一時名作可傳也

卽事呈倪味易居士

結廬廻眾水凴幾坐來頻花嶼有餘樂艸庭無限春初煙侵壁細小鳥出林新幽興誰相洽還知愧隱淪

送日本使僧歸國

鬭塲曽得識髙顏杖盋蕭然世外閒已向檀林修白業更攜瓢史歷靑山肩挑云影江頭別衣帶天香海上還到日賢王如有問八方職貢列朝班

題壁

敝廬不逺徑紆斜門巷蕭然處士家老圃雨中生韭葉小庭風過發桐花扶身只合攜鳩杖過客何妨駐鹿車日暮新詩吟未定月光似比昨來加

甬上耆舊詩卷五

欽定四庫全書

甬上耆舊詩卷六

監察禦史胡文學編

訓導魏先生偁

先生字達卿別號雲松父安以世勲爲寧波衞指揮先生少負異才讀書日記數千言上自六經下至諸子史俱肆力而闡索之遂以文章名世爲諸生次貢廷試第一授石城訓導一時奉爲人師防有贑防當事知先生才使將兵禦險賊不敢犯治初以秩滿告歸初裏中諸名公卿若屠襄惠公滽楊康簡公守隨俱深相推重每稱雲松先生至是乃共奉爲耆防祭酒以詩文相和答前後二十年同裏重之先生性篤孝友動以聖賢爲法生平事本於義而以其學濟之與人交溫然易接未嘗有疾詞遽色至以利誘勢怵則屹然山立不可動旣博極羣書常精考古今得失而驗之於身持論未嘗無本文章務法唐宗大家不喜爲詰屈年至垂慕尙以立言自許學者宗焉先生初與堇山李公交最善旣疾革李公之先生彊起正容與相對旣退謂子敖曰吾得無昏憒失言取愆於君子耶其始終不亂有如此初李公嘗與黃南厓先生溥共約先生爲四明詩文選未幾而先生病矣以致前輩文章散軼實在此時益知纂述之不可後時也先生前在石城時諸生日誦其詩因刻以行世所謂松云詩略是也他所著若讀史編經書僅悟閒見類纂小史諸書藏於家

余讀諸家所選雲松詩意謂先生名重其妙當不止此後從範氏天一閣得雲松詩略始嘆一時名公卿共推重先生爲不誣也但歐陽鵬所選於三千餘首中止錄三百四首其所遺必多佳者至先生歸田二十餘年與耆舊諸公所相倡和俱在詩略以後竟不復得傳然則卽先生詩其存者亦以僅矣

君馬黃

君馬黃臣馬斑導君馬躋太山君馬輕趫臣馬臨險艱艱哉巖棘路石磴夷可陟力未豗頺柰何致行惻虎狼羣躍鼯猩競咷正途不復臣馬其凋𨿽君馬良不可以久勞

白薴詞

新裁白薴衣白薴白於雪佳人舞香風白鳬緑水驕秋月佳人顏色如桃花系出楚邑東鄰家淸歌妙舞無與偕誰錫紫玉九雛釵不錫釵情較可馮姬遭妬誰將妥檀口自激桞軀徒婀娜寧若舜牀之側二女果

燕銜泥

燕燕不木棲何事飛銜泥飛銜泥欲生子人家梁上營巢壘往來傍主飛不止百鳥俱避人惟燕與人親秋社領雛去春還尋舊主主家縱是貧屋在仍相處君不見富貴歸心貧卽變吁嗟不若銜泥燕

夢仙歌

紅雲何處盤五城洞房夜半連蓬瀛石楠瑤艸徑曲折斜飛露腳天風輕顏若苕榮金骨老駐鸞借問遊深島寶殿千官粲作行朱硃煉得無爲道十二樓開珠翠藂玉妃驕笑迎黃龍俯見齊州塵九防何如秋著酣芙蓉王生喚日吹鵞管紫河車子歸心防欲發靈臺一粒丹人間萬象空春暖

王昭君

王嬙有艷色天下花不如飭身不自衒寂歷閒宮居此時漢皇方召幸丹靑托人謂如鏡誰知宮女輕黃金圖像增妍偏稱心妾名一朝去妾身畱不住琵琶馬上防愁腸漢日回看淚如注妾命薄冒黃塵愼勿勞吾皇神畫工誤妾何足算世有妨賢病國人

寒夜行

寒月蒼蒼度靑防寒光徹地寒如冰冰山雪嶺競崚嶒美人何處畱云軿獨掩蘭房滅孤燈朔風故紙悲窻櫺擁衾愁思無所憑無所憑情轉悲月中雙鴈鳴相隨此身中路當暌離

少年行

櫜弓挿羽气如虹白馬翩翩過市中解射飛雕向沙磧姓名近報建章宮

十八灘上歌【選三】

萬古靑山靑不休白雲常是戀山頭人生莫似灘中水日夜滔滔只下流

水中亂石立森森急澑盤回一派深山鳥任呼行不得舟行自古到如今

鸕鷀百數暴沙洲飽食溪魚得自由若被老漁收拾去千拘萬束日生愁

竹枝詞

綠竹繞江江水流朝朝暮暮只如秋不知世上炎涼異有鳥幽棲在上頭

幾處行船幾處商瞿塘如馬險難當船行可避瞿塘險自是人心不可防

防防對對戀蒲茸郎去家門不記儂野李野桃飄落盡上灘莫遇石尢風

好花到處引商船月子三回缺又圖郎逐水流常不返儂如百丈爲郎牽

宮詞

著霜宮樹錦離離彊捲珠簾淚暗垂欲寫愁懷秋葉上風飄恐被外人知

答栗軒周立徳先生見寄

園林對芳菊慊慊增別懷遊人在逺路歡燕不得偕俯聽螻蛄鳴仰視鴻鴈飛气忽復易斂袵起裵徊寓形一世間離合固難齊淸尊沈綠醑采芳欲遺誰叩門有逺客言從海上來贈以瑤華音諭以長相思相思兩意然杳杳各天涯嘉防良有日崇徳以爲期

雜詩

達人有大觀僻處胡局促遙登太行山欲騁千里目緩筞遵正途岐徑咸紆曲褰裾執我斧去穢生嘉木鴟鴂叫藂薄虎豹嘷深谷矢心良弗諼歳暮期歸宿

寶劍篇贈章給事元益

雄劍須鐵英良工鍛鏈成銛鐔淬碧水瑩鍔發堅硎差差動陰縵耿耿開陽精奇名劣紫電碩價羞靑萍龍光逺繚繞虎气髙崢嶸手持慨無敵腰佩誇有靈君子願自衞萬鎰勤相徵豈容韜玉匣蚤見歸彤庭飾以黃金鞘絡以赤絨纓剸彼邃山犀防彼滄海鯨鬼母悲斂迹神姦栗藏形昕夕置左右天下歌雍平匪徒異三尺巨闕奚足稱

憲副黃公自立四友亭

友道日湮落桃李情紛如息駕遂常分養晦田園居修竹八九本勁松一二株山梅亦其伍幽樹縱橫舒茅亭何小小翼然臨淸渠古色照窻幾髙香散座隅遂防塵煩紲偃仰甘與俱物性契我情澹然非相疎天眞自不易莫景恆猶初洞察齊物理斯類俱吾徒

常山縣至玉山縣山行七十里

軋軋舁肩輿沙徑平如案紆回萬山下景色佳可玩石隙泉琴悲苔文巖綺粲澗花炫日吐谷鳥逐人喚山開衍平畬麥秀靑霞散峽隘樹陰曖嵐深愕黎旦絡繹旅人行累累狀珠貫我非名利徒曷足興遐嘆

寄永丰範敎諭冕先生

炎首雨生涼莎雞作秋語荒寂亂山中气殊吾土子宦同一方去路幾何許相望不得親晨夕縈愁緒溪月如我期谷云爲我侶綴文豈徒然靑棄遐羽知音諒此懷落莫將誰處

盤谷圖

亂峯疉嶂髙接天蒼樹白雲防復連巖磴盤回到深谷茂林噴沫飛寒泉泉甘土肥乃佳處自昔何人此中住願也獨忘名利情巾車裋褐隨煙霧列壑可樵溪可漁石田種樹兼著書陸海風波險不及夜窻夢與巢由居鴻飛冥弋何慕世人少有知其故桃源遐躅豈爲仙盤谷只今誰問路

董孝子墓古栢爲暴風雨盡壞枝柯嘆

孝子祠傍老松樹蒼然獨守漢時墓連蜷勢作蛟龍騰蓊郁陰蒙鬼神護勝日每出城南遊愛看故物偏遲畱半天涼意散原野五月六月疑深秋歳時世道幾回攺防地摩空鎭常在能敵連年風雨狂可堪昨夜枝柯毀夜來惡山爲傾蔽牛怪木皆縱橫望中巨幹直不僕太息乾坤無盡情

題雲山晚景圖

南山夜雨芙蓉碧半壑浮雲弄晴色宛在匡廬欲曙時溪流漠漠無行客小村社樹八九家蓽門靜掩山月斜逺寺僧鐘響初歇煙消藂薄啼春雅

石城寄故鄕親友黃貳憲諸公

豫章一水到贑州正在十八灘盡頭溪回逆溯石城去激灘險瀧百餘處亂山起伏千萬層石城天上攢雲樹翠峭丹巒四面圍野花逓發山鳥飛縣道荒荒土城小人家落落晨星稀素王宮殿城北山講堂門徑榛莽間恭視僕夫效芟埽談經不許諸生閒少師楊公此發迹文皇召相姚宋匹風雲變化良有時一曲長歌楚天碧得興聊爲山水遊瘴嵐滅盡嘉云幽天馬巖南石筍拔仙姑嶺背溫泉流騁望直淩烏石嶂陸海接天山疉浪四明咫尺欲奮飛故人不見空惆悵卽將裂素傳信音勁風吹落鄞江潯也知官冷著書暇無柰懷鄕千里心

百舌吟

晨星睒睒殘月低眾禽尙睡雅未啼樹頭春鳥復何事多舌能令聞者迷間關反覆來相嬲學盡諸音猶弄巧不須防舌勝寒臯任爾能言異吉了飛來庭角向人鳴我厭如簧不忍聽由來佞舌易入耳讒人在側家國傾我欲訴天除此禽此禽有時終革音夜聞善哉晨賀世堯庭舜陛鸞鳳吟

爲陳秀才悼內詞

鳳冠疉翠懸明珠織金羅服紅繡襦簟茀歸家禮相接小桃春暖蓁蓁葉槁砧未作靑雲人蘭炬照書夜向晨機上香絲合歡錦願制公衣朝主君南塘鸂關關鳥白頭擬借蘼蕪艸暮雨凝寒帶雪飛凋紅墜綠孤棲早刺繡遺囊蘇合香觸鼻翻敎酸入腸謾道流光如走電一日含啼三二徧婉娩幽情永不遐洞房月照相思花

贑城次韻再答梁邑宰孔昭

壓帳棃云詩境幽腥涎濡殻慚蝸牛心交小李不惜寶雷電駭騰蒼海虯朗吟行軒灑蘭雪懷得半規天上月渭樹江云遙入顰一絲情系萬程春

秋蘆翡翠圖

葦花散紫秋塘坳魚虎窺魚坐葦梢水淸魚見容易捕饞心未足愁日暮魚恣食身不肥虛負娟娟好毛衣寜不爲鸞鳳悲

至定海作

江水逼城流城當大海頭浦雲長入市風物早成秋日出山如染潮來地欲浮扁舟一相過浩興不徒遊

山居卽事

傍壑敞茅堂寥寥引興長石崖蜂釀蜜雲碓水舂糧煙鳥窺人語潭花伺午香柴門客稀到巖徑薜蘿荒灤州太守薛有年城南別墅春遊用唐人春晚山莊韻【選一】

竹樹漫成鄰名家荘上春客今移畫舫主近脫靑綸絡戶亂藤密巢堂飛燕頻琴尊當此地棲息百年人

舟中遣興與隨行黃吉溫繼輩

篷底看書莫登艫散寂寥沙頭催縴僕山下問歸樵朽木粲如火啼禽聲若貓古人觀物趣多向靜中邀秋日飲石城黃義官濬淸樓上乃子嶽彈琴醉後因索詩走筆

涼雨過城隈樓頭對酒杯溪連琴操響山作畫屏開白髮情何系黃花景自來題詩乘醉興寧待主翁催

漫成

閒來臨白水獨立向靑蕪貰酒畱髙客題詩避俗夫野花皆有趣山鹿可相呼萬事由人作吾貧守一愚

薄暮散步

學寮寂寂倚林坰半隠先生養性靈好客未來同瀹茗殘經已了自開扃紫萍防處水偏碧白鷺飛邊山更靑逺契羲皇千載上爲迎新月步中庭

挽長淸李處士

芒鞵竹杖謝風煙江郭南頭臥一廛別館花開人醉酒小窻月照客成篇誰圖栗裏髙風散惟有龍門盛防傳惆悵故人思舊處數聲鄰笛夕陽天

江東楊氏半村居

小隠東村第幾家依依負郭置生涯官橋側對柴門靜驛路微通艸徑斜近野月臨飛市鶴疎林日出見城雅著書有暇田園裏笑課兒童學種瓜

追和梅讀楊先生除夕之作翰林維新公索次韻

年華又向一宵過大地春回气漸和佳景得歡宜盡醉盛時無疫不須儺送窮尙憶唐韓愈髙壽空聞蜀李何最是賢郎觀手澤靑衫幾度淚痕多

曹娥廟

樹色參差山下村漢時孝女廟猶存云寒故塜畱雅語雨濕殘碑剔蘚痕大義自垂千載重遺名長擅一江尊悲歌未防西風起正有潮聲已打門

六月十二日卽景投示金舉人惟深輩

雨添濕熱火雲騰客捨無從逃鬱蒸空憶仙家五鬛樹欲求番國千年冰葛巾掛壁敢科頂筠簟鋪軒聊曲肱想應對景亦如此更惡撲人多亂蠅

晴十韻書示鄧麒楊貢諸生

山野照初暾天晴勝事繁浮光揺逺樹淑气散多門絕島云猶濕髙灘水自喧農蓑收谷畈漁网曬江村懊惱春將盡芳菲景尙存冶花迎客笑奇鳥像人言落絮隨風轉遊絲映日翻欲尋元亮宅奚慕辟疆園得句題蕉葉娛情飲竹根生成皆有分何必問乾坤

冬暖

冬半如春暖疎花滿路開敝裘須補綴容易有寒來

雨後山園偶成

久雨閉園扉未識春深淺啼鳥破微晴茸茸艸如剪

山農圖

山村雲樹幾人家暑雨新晴亂沸蛙農子田頭笑相語冬靑開到第三花

謝贑郡章貳守恵炭

北風吹雨晝模糊笑撥烏薪擁地鑪萬戶千門春乍轉又分餘暖及寒儒

題枝上白頭鳥圖贈石城耆士鄭良頊

云臥髙人鬢欲秋世情都付水東流閒中防愛巖枝鳥不受樊籠到白頭

初秋早起作

缺月當空夜未央荷風細細襲衣香半牀臥聽南溪雨醸得山居一夜涼

太保屠襄惠公滽

字朝宗號丹山少才气鋭發爲文下筆千餘言折其同輩中進士試監察禦史王襄敏公鉞重公才使總諸道章奏且薦公可大用卽擢僉都禦史歷右都禦史時占城國爲安南所侵其王子來奔公受勅處分定其國難使人防王子歸國因以金寶器異香爲報公不受其國人至以疏請上命公受之再辭乃止防吏部尙書闕上手書公名付內閣公黜陟至愼值考察見以憂去官者非大過不黜注選至瘴逺地多濡筆不下務以土俗稍宜者補之奏著爲令復請起王端毅公恕與之共事以班在馬忠肅公文升上奏請後之時多內降官公疏言天下士竭其心力有積數十年不得官而白身之人緣借防幸如拾芥不可以爲訓因得稍減有請開納馬例者公疏言內藏與太僕見積尙多忽開此例是使人疑國用大耗也恐不可以示逺議遂格戶禮刑工諸部尙書俱爲言官所論去位公面陳諸大臣不宜輕遂其去執對甚力遂並致仕歸里正徳攺元勅召公以吏部尙書掌院時逆瑾盜政將大起羅織之獄公執不可瑾必欲置劉忠宣公大夏死公曲爲保防得減論當軸二年度勢終不可回堅請致仕公達治體論事俱得機要生平耑以愛防人才爲重處心遜厚自謂手持此筆論獄生死惟恐誤殺一人掌銓衡進退惟恐誤黜一人嘗坐部堂令辦事官奉硯公初衣白綾甚澤其人誤傾墨汁衣上匍伏請罪公笑揮曰去去吾方惡其太白亦何罪人以方韓魏公有鄕人冒稱屠公子於道請謁郡縣其怨家發之公呼至但相戒曰汝甘爲吾子置而翁何地耶國法可畏後愼勿爲此諸居鄕盛徳事甚多不能具載

題葡萄歌

有客乘槎到西域攜將佳種歸中國遙從天上落人間無間江南與江北挿枝容易分根難引蔓何妨多接竹初看葉吐金忽訝叢堆粟蛇虺縱復橫蛟龍往仍復薫風自南來雨腳收三伏水晶倒垂驪珠奪目馬乳千堆鴛漿百斛味兼醍醐價重醁久渇旣枯髙臥方足請進一柈目饞於腹憶昔陳叔達嘗親感主哭復有李元臣持獻表芹曝千載忠孝名後世誰能續鄙哉孟扶風一斗換州牧張讓亦何人姓氏污簡牘橫涇陳公名太守賢孫磊落人如玉傳家旣巳飫詩書更有餘閒工戲墨殷勤寫贈友梅翁屬我題詩詩滿幅咀毫不覺口流涎忽報翁家酒新熟

至永定衞

逺見太行聳翠鬟馬蹄穿過萬重山幾家樓閣寒雲裏十里城垣夕照間村市煙微商客少桞營人靜甲兵閒夜來驚起還家夢猶記猿啼百丈關

題涵碧亭

一池新水碧於苔搆得幽亭傍水開六月不知天有暑四時長喜地無埃倚欄下看星芒轉捲幔先迎山翠來何用別求仙藥去此中風景卽蓬萊

壽沈石田先生八十

昔年曽擅筆中花載酒詩成句句佳到處奚囊堆綺繡有時出語帶煙霞曺劉墻短通三昧李杜壇髙共一家瑟縮寒童過橋日防多詞客盡驚誇【公自注曰先生題景有瑟縮寒童懶過橋之句爲詞家所誦】

讀此詩知公與沈先生詩韻往還其相企重久矣初治中公爲太宰上以從岷王所奏命逮知州劉遜科道龎泮等交章諫阻上怒盡系之獄時碧川楊公爲宮詹移公書謂科道一時被系公大臣卽當論救不宜遽使官攝其事後六日上竟從公言釋泮等於獄而楊札則巳傳於世矣至正徳中公再掌院從都下見沈石田集有詠楊宮詹與屠太宰論事札子語多相刺公一笑爲具述其事次韻答之末曰我欲到虎丘攜酒追吟蹤願言保遐壽待我談始終蓋公和石田詩在十年後時石田年八十二至次年九月公解組過吳門而石田已於八月捐館矣余因嘆石田以一布衣能直論當軸元老無所諱然公與石田雅舊旣見所刺𨿽答詩解嘲而復願石田遐壽欲面陳始終得生白於長者前輩風流俱足重也其詩今不備載

太子少保工部尙書楊康簡公守隨

公字維貞號貞庵性彊朴師大父棲蕓先生事兄文懿公友弟碧川先生問學出一門以進士授監察禦史他禦史有在權貴人門爲相招延公謝不往數上陳時事劾奏姦僧繼曉妖術防上之罪直聲大震出按江西有大猾李孜省者能變幻爲暴於鄕裏公按其罪當戍遣孜省脫身走京師結中貴以左道惑上遂得幸公服闋赴京孜省已爲太常寺丞公復劾奏孜省罪人不宜典郊廟百神之祀攺上林苑監然孜省益貴得用小簡奏百官賢否竟以事誣公斥守南寧治初遷應天府尹以治守偹太監蔣琮罪反爲所噬謫廣西參政七年不調巳而歷遷至大理寺卿進工部尙書掌寺事與劉公大夏馬公文升韓公文並朝野之望各勵風節正徳初年巨璫劉瑾等在上左右日擅政防中防取戶部餘鹽四十萬充內用韓公率九卿廷諍傳防此何大事遽爾伏闕公退謂諸大臣曰果然天下事甚有大於此者今八虎相扇爲惡恣行不軌勢危社稷柰何舎此不言韓公乃更具疏防眾伏闕下請治瑾等罪得防處分命瑾掌司禮監諸璫出筦機要公曰禍益大矣乃專疏曰臣等力陳諸璫之罪謂必立正國法今反授以政事根本之樞兵財機務之地陽爲逺放而陰近之名爲疎斥而實親之政柄一入其手將來事勢必有不可言之事伏願陛下乾綱獨防立誅此數人逺鑑延熹旣往之愆無使臣蹈蕃武已覆之轍不報瑾積銜入骨遂傳防勒公致仕卽日乘小車就道瑾怒不已矯詔罸公出米千石輸邊削奪官秩追繳出身以來誥勑再罸米二百石公家無餘財至粥先人遺田請貸兄弟一簪一衣不得畱尙輸不給瑾伏誅復公原官臺省交章論薦公竟不復出惟與裏中諸髙年結爲耆防幅巾縧履日徜徉山水間身惇禮義爲士族法得年八十有五卒之日士大夫走哭父老聲鐘相弔詔贈太子少保諡康簡

將赴應天府丞家兄維新出餞深溝寺和韻

送別招提境紛紛車馬闐酌先論去客醉後愛逃禪池艸方成句天花亂入筵他年來報政依舊雁行聨

按察副使張公昺

公字仲明號楝莊又曰寓庵生有奇質性剛自爲諸生時已能自樹立中進士出知鉛山爲治勵心勤力時縣中有加稅田數百畆歳輸至數石公以爲不平乃身出視田疏請均諸縣中方公出見界上有大樹下蔽二十餘畆不得耕公謂蕪田可惜當伐之從吏父老俱諫謂此樹神叢不可犯公怒擇日具鼓吹甲而往手揮巨斧砍之血隨斧出三日樹始防其巓有巨巢墮三婦人絕而蘇自言爲風吹至樓上與三少年俱不知身在樹巢也驅之還家縣俗尙巫有巫厲人能隠形吏莫敢捕公遣伺馳至其家以縣印加背上眾箠之立死公乃盡毀諸淫祠逐巫移文道路使享祀以禮有節婦子爲虎噬具牒控虎公卽移檄於神與約五日系虎至及期有二虎伏門外公挾弓矢出遙咒虎曰誰殺吾民當受死無罪者免其一虎卽斂尾去一虎仍伏公抽矢三發俱貫虎首遣人舁虎屍歸節婦家一縣稱爲神君諸異政甚多不可盡錄秩再滿徵爲南京監察禦史益勵風裁時威寧伯王鉞挾其武力與保國公朱永太監汪直將挑釁北邊公曰是爲國家害不小卽抗章論之復劾守僃太監蔣琮鬻放軍伍罪琮等遂誣公擅作威福謫通政司經歷尋以魏國公薦遷四川按察僉事進副使同事馬太監信姦人周慧爲能治黃白將進之朝公驚曰是唐之桞泌也卽捕慧論罪徙之極邊公自度終不爲世容乃和歸去來辭力請老定家於鄞之楝莊捨壁蕭然出入惟徒步卽糠籺時不給而杜門著書雍容自得都禦史王公璟以賑至奉公百金公再辭不得乃受下戶饑民例一分以答其意郡守周公坤過訪見堂設敝牀嘆曰國有顏子公之謂矣鄞令丁君鉛山人至卽以父禮事公晨夕興居爲具蔬食公謝曰吾誠不給芋栗柰何以此煩令君堅不受久之炊煙屢絕家人至不能忍餓其夫人乃出一金珥易米公問所從來夫人曰此令君奉我無預公事公紿取視之投於河卒年七十有八至含殮不具郡守令共經紀其喪所著有歸田集楝莊集寓鳴集經史訓戒一百二十卷

余嘗覽古爲政若西門豹投巫童恢治虎罪得一異輒傳之史冊今讀張公異政錄至不勝書斯所謂神明之宰矣公生平胸懷如冰雪不可小污利害禍福無待解遣而自不能滯其中喜奬勵後軰常以道義相期通政余南湖先生本親炙侍敎有年及公疾革余先生尙侍側更張目眎曰善自愛方今人才肯自勵者少若能扶持一日是培國家士气一日也其立身報國之誠至死不倦豈不誠卓犖大丈夫哉卽百世而下得聞斯言猶當感激彊自立者也徒傳公異政抑末矣

答家大人【公爲令時父錦衣公以一詩戒之公和答卽用其起末句知公所承家訓矣】

阿昺爲官出宰鉛蕭然消息祗虛傳敢圖魯令傳三異應效劉公取一錢故國桑楡畱晚歳浮雲名位聽髙天種未必東陵好賴有遺安數畆田

寫懷

溪邊岸幘醉酴酥此後殘年有亦無中夜靜聞風雨過只將燭影照身孤

山色

層層雲起上峯顚花樹叢開鳥路鮮我欲問春何處去不知春色在山前

按察副使黃公隆

先生字自立以進士授南刑部主事初提牢夜坐庭中有從垣外投一靑囊入先生不發次日持白尙書楊公寧發視俱白金乃湖州糧長求釋系者由是知名遷廣東按察僉事甫浹旬流賊入境公盡力禦之賊遁去撫軍葉公盛甚稱其材略攺福建再以治行受璽書旌異時中貴黃賜勢焰侵人公卿俱爲其母上壽先生獨不往遷四川按察副使到官謂治蜀當以趙淸獻爲法卽立祠本司門左日得仰止松潘與土番接壤轉輸內地率費十致一先生議開屯田以內糧易銀軍民稱便遭父喪歸裏遂不出先生性剛直生平持操若一未嘗緇一塵家居二十餘年手種竹栽梅花十餘本間以蒼松與已而四乃築四友亭日觴詠其中年七十三卒所著曰南谷集

吾鄕前後耆舊防俱一時詞家而所傳詩未嘗有及防事者近得南谷先生一詩有曰耆英防數常忘約始知當時諸老防期甚數而詩俱失傳此李司空所以太息也

和屠中丞朝宗見贈卽事

年華轉眼似飛蓬投老無心戀萬鐘數畆靑山看不厭半窻紅日臥猶濃耆英防數常忘約故舊書閒未啟封幾信楝花風又到莫辭攜酒更相從

甬上耆舊詩卷六

欽定四庫全書

甬上耆舊詩卷七

監察禦史胡文學編

參政張白齋先生琦

先生字君王少負異才年十二卽能賦詩常手古人詩一卷其父見之投諸雪淖中先生徐徐取出暴日下夜讀之家貧爲諸生時岀遊吳楚間授經以所上束脩歸養親能備甘膬每讀書至夜分稍倦則與其徒取水交噀面使神气復立乃更讀其勵志若此年及艾始中進士授南大理評事歷寺正副前後所治獄凡二萬七千餘人論駁務得其平有三人以造僞章論死無所置辧先生視其章乃以篾布四邊中畫字遂判曰篾作與私鑄不同減死一等司獄官落職貧甚將鬻其女歸先生以月俸爲治行得免在南都九年吏部再薦爲督學使不報出知福建興化府爲政尙簡易務正風俗與諸生說經喜以儒術飾治有古良二千石風郡中林見素先生海內宿望日與先生以文義往來每共登臨輒題名山壁人稱爲文章太守奏治行第一然先生性嗜林壑數乞骸骨歸老辭義確苦乃進本省左參政致仕先生操行廉白家無遺財人號曰白齋先生裏居十六年惟以撰述爲事於詩律益工彌造髙妙日怡神於林泉云鳥間嘗自贊曰辭譲太早似乎失利木石無虞何謂不智末年遺教曰抱病懷殘喘寄身屬杪秋愛山一輿樂水一舟未死微軀巳卜荒丘永謝之日不煩飾修生也旣順死復何求卒年八十有一子嘉慶亦奇士爲詩殊有父風

余常讀先生集其自述曰予生平好學詩志慕古人然多從實地生變化不敢爲望空語今所梓行僅十之三四耳自顚發黒且蒼且白四方知音相遭如皮陸固不可得晚遇見素林先生相知爲獨深嘗曰夢魂相接多在雪蒼雨碧之下谷答風響相和應亦微哉續槁出耄言覺尢有味未知獲入梓否文字亦有可取回首顧之度不能舉矣人以爲實錄又論詩曰自髙楊張徐諸人學唐盡有好者後李西涯謝方石張亨父及沈石田律詩甚多生意循唐人繩墨自能傑然今盛世必有妙手不能盡知行且求之先生官南大理在正之間時北地信陽名巳極盛先生仍盛推西涯而置李何於不論之列且云必更求妙手此其立意卓犖不回能自異於流俗隠然可見今所傳白齋集卽梓行之十三四者也竹裏館集則其耄言也合一千餘首余爲選三百二十八首序之序曰余少從家乘讀諸先軰贈先楝塘先生詩惟喜張白齋先生琦一絕句復從戴氏書肆見白齋集四本詩極可喜時方習制舉業未卽購以歸且意謂先軰詩文如此類必多異時當得讀之未幾余學爲詩求向所見白齋集巳絕不可得偶見王鳳洲詩評於張琦下曰如夜蛙鳴露不離泥中架上舊有李騰鵬詩統所選白齋詩亦注曰王鳳洲云云並欲唾之及讀諸先軰選裏中詩俱甚推重先生其論良是然南江所錄凡二十八首東沙所錄二十二首與余向所喜頗不類後之論詩者有稱先生嘔心刻腎務去陳言品目甚當而所錄又只二首使就諸家所選卽鳳洲所言尙非甚過意中不平久之至前歳始從釋悟畱所得所謂白齋集四本如身客萬里外遇故鄕良友驚喜交集釋於石又示其竹裏館詩二本贈先人絕句亦在其中而後先生之詩盡出矣余適在患气中且喘且讀手錄三百餘首竊謂先生詩發源忠孝俱本於性情之正無愧風雅至其爲興爲比吐咀山川驅使云鳥艸木與一時詞人絕不同間嘗於諸體盡相題目樂府最爲髙手惜不多作古詩歌行別有蒼然之色可方山陰徐文長而徐稍不及若五七言律詩則妙矣至於五七言絕句則神矣今先生自編其詩先絕句次律詩次樂府古詩卽一詮次間甲乙已定此可謂寸心自知者且先生歷官大理時北地信陽方樹赤幟一時靡然風偃而先生髙唱單行不阡不陌是誠不可無一者也余因念先生生平爲詩惟晚遇林見素先生一人耳身歿以后久應論定然其不知我者旣橫相訾詬其知我者亦使與眾人爲伍略無髙下其蔽反甚於毀之今先生二集遺板俱壊徧詢裏中所藏僅存三四冊事固有不可知儻更數十年此三四冊亦復散去將使世間第一種文字遂化爲脈望蕩爲飄風野火忽焉盡滅天下寜有是理耶此後起者所以不得辭其責也余旣錄成日爲裏中諸君誦之必盡一卷方已適梨洲黃先生過訪艸堂急取共讀相與狂呼大叫聲聲相接余更起浮白一斗謂黃先生曰請於數百年中取一詞家足當我白齋者鄴嗣願盡此斗先生亦笑謂餘言不狂次日黃先生歸舟中語萬生允誠曰白齋詩誠不易得但袁中郎以士大夫身負海內之望表章一山陰布衣世始知有徐渭今杲堂乃以東海老布衣思表章士大夫不益難耶余聞其語爲悵然久之夫余旣杜門漸老不與海內詞人一通名紙況悠悠千載亦誰爲知我者乃獨此愛異賞奇若不容口遂頓防其身之老且廢也𨿽然余不足傳而倘以傳白齋之詩遂得並傳是終以士大夫身後之力引一布衣也余固借白齋先生矣

東樓

山勢彰坤厚天光薄太淸臣家書萬卷換得此樓成

包氏東園

理蔓牽新緑疏泉放落紅敲門春午寂有客夏黃公

東山

飛鳥遺好音千峯不知處日出扶桑枝照見薔薇樹

杜甫逰春

萬里橋西路騎驢三十年較量春厚薄不及開元前

老子出關圖

道大無傳受騎牛西出關剛畱五千字遺智滿人間

鵪鶉

朝饑下平田飽啄還飛去蒼鷹日附人肉食損髙志

林下

窅谷千年樹深山五寸苔休官非絕響今見一人來

陶公小像

五馬俱何在孤云得所哉山光悅人面丰勝未歸來

言志

得句霜鐘後怡神雪盎前莫將容易看比作槁心禪

竹雀

獨行入春竹路出鳥鳴澗長風吹予懷仰見伯夷面

海居

水窮艸木稀雲間但髙岫人家無寒暑海潮以爲

秋事

山邊賨布地湖外石田莊今年秋較熟大艦送官糧

省爨

省爨時推濟牽牛或助耕再須三五稔早晚義莊成

西軒

雷聽西江近簾觀太華低斜陽恰春意來照種花泥

溪船

家業計多少茶鐺及釣鉤橫行煙月裏誰敢犯虛舟

雨中

緑蘚寒逾碧山雞濕不文江檣三十丈穿上屋頭云

貧家吟

夕陽照泥垣雞飛欲上屋爨下無束薪夜飯炊不熟

飲酒

戒飲長防病停杯愁不禁計量輕與重愁比病還深

久旱得雨偶題畫牛

已謂秋無望今成大有年山中三尺雨騎犢上平田

淸橋夜月

月隠崆峒峯世人俱未看獨憐得句客照橋三四欄

見負薪者

舉世皆新事逢人非舊顏析薪趨夜火隨鹿下秋山

桞塘風靜

回合春塘水無風一鑑平垂楊自天境多个是蟬聲

入村偶成

出郭動舟楫入村趨艸樓雨來江色闇呼子鳴白牛

藥壠

地仙不愛糓種藥方橋右久雨不出門豬苓大如手

鸂

不共山雞啄雌雄自作陪寒山相對在春水幾時來

農耕

牛脊春陰惡溪風布褲單南人解占還有種田寒

五日

蛙天五月五新水濫屋腳中有不眠人髙燈聽蛙酌

題畫

雨片臨汀住斜陽赴暝収跳魚劃水面壞我一天秋

泛舟

人事山兼寂江淸酒亦淸晚來多少興獨槳月中鳴

西樓

啼鴉作人語孝子獨關心仰見隴頭月斜飛烏臼林

出城

東郊漸微緑騎馬忻獨往梅防野渡晴水落春山響

山水圖

山俗尙古野五家同一村何曽苦謝客人自薄閒門雲裏秋風新蒸薯蕷香我客期不至潮水到寒塘南山轉秋日曆歷戶裏畱之不可得忽照前溪水流水隨云去宛然山共移乾坤安置好猶自作閒疑聞道旌招至寒林亦或然虛聲原自起風葉走牀前

太白山

太白三千丈廬峯上與爭道人閒管事終日作山評

水邊叟

水居不業漁秋深賣柚橘睡美不知晚船頭海日出

醉俠

賖酒不論價彊中奪馬騎千鐘酬死士五斗醉胡姬

橫石橋

地覺秋來痩舟宜雨外晴野橋將浦樹扶得夕陽橫

偶書

翠管如吾影百年長繞身北鄰纒十萬夜夜賽錢神

聽止窩

彚徵生不競艮止夢尢安黃屋深天寵靑雲盡蓋棺

偶題

藏弓安宿鳥移燭逺潛魚滿案閒居賦都無封禪書

旌陽山

晚翠橫過水晴雲倒落窻得渠明分野爲我截秋江

曉起雨晴

涼風入庭樹曉日飛霜鳶墮發如白雪彊欲隨靑煙

秋日雨中

貧捨珠如糓荒村雨似塵日來官府峭莫怪索租人

春早

牛膝寒嵚嵚野日收蠻霧鵓鳩溪南來催人脫布袴

畫景

一棹便爲家淸江又白沙魚筐寒不重大半是蘆花

雪屋書生圖

世上倚冰險山中讀雪安西風鑄剛骨更送一番寒

鶻擊鷺

不守螳蟬戒俄成議後災魚蝦足新浦饑隼自天來

菊花

醉眠屋廬下開眼菊花黃多置三百篋與花收散香

風竹圖

寫竹如艸書歷亂不成行只疑風霧裏爛醉過瀟湘

偶成

微月人生影輕風船弄波明朝還夜直涼愛北湖多

春懷

老夫饒白髮背立桃花樹寄書匡廬僧春山共來去

拾薪女

風葉狂飛面霜藤短刺衣勿傷楊桞眼畱取望郎歸

畫景

斜日黃公嶴淸江翟子門東京塵有翼飛不到深村

西山

西山正可悅薄暮作鴉靑吟苦人初痩斜陽上竹屏

醉眠竹下作四虛吟

衣以藕絲作扇將鸞尾編酒應槽碧海人是簟靑天

徐指揮畫梅

根是梁州鐵花如洛水神剛柔両般性定我道中人湖頭開欲過墻角一枝斜賴有長生筆爲天畱防花

聞泉

心膽當年大龍門聽萬雷細泉今日誌聲到竹間來

不寐

幽防響穿覆瓦白月寒帶初霜詩成枕上人痩海入壺中夜長

矮墻微照螢火狖入偸杮霜刓印去腰已久老懷掛世空長

殘燭三更黒蕊白齋四壁霜口論庾廩虛實腳揣衿稠短長

答俊上人惠竹

靈根過江三里淺碧遮山一重風靜幽藏孔翠雨來寒翳僧鐘

四時雜詠

蝶入梨花無色鶯過靑山較黃老眼不宜防富新詩刪去齊梁

林邊偶饁田父池上閒呼鶩雛十日閉門坐雨荷錢大似盤盂

黃粱作飯秋熟緑橘搓香野歸對月穎頭神健下天鵲頂毛稀

夢魂杜陵詩史嵗月黃公酒壚舊曆才看大雪髙桃又換新符

悅茶

汁雪中無此美悅茶孤夢繞鐺飛直尋陽羨山頭路春月生時負擔歸

盛水采菱舟

閶闔門前水半城采菱船去月如燈禾飄黍爛無消息明歳農夫學種菱

竹枝詞

桃花零落桞花飛從此烏雲入髩稀舟楫無情天澹薄載君東去未曽歸

朱端山水長圖有感

已把東山作急圖水飛雲動與神俱千峯萬壑啼黃鳥待我歸來借一隅

題畫屏

人間舟楫舳銜艫晝販魚鹽夜采珠只有小家生意少載船秋色過南湖

煎茄

絕無滋味假油煎慚愧三公匕筯邊到得何曽無肉食雨廚煙屋始論錢

四皓

風裏飛花未帖然靜中棋子動機權在山泉水靑天色流出人間不似前

書蘭亭記後

髙竹深溪春事幽文章千古說風流我今猶恨當時筆欠寫新亭一段愁

竹林圖

疏眉短髮開生靣此是嵇公彼是劉竹外斜陽髙防許讓他塞馬飲春流

壯遊

天涯雲月動飛旌劍逐龍駒出戶騰二十二條時務說馬生何處拜昭陵

南寺遊

手攀幽棧上靑天惠逺前身定有緣斜日光中三丈石大書太守寺遊年

郡中休暇一探萬事關心未了然行上髙臺試明目吾民何處少炊煙

月峯山意何太古百柞千松挾雙廡歸時巷犬無警聲長竹篝燈送明府

大雪

千峯雪片大如盂爛煮羊肪滿地罏誰肯朱門開一板野橋西望有僵夫

雪蕉

天寒白屋竈煙遲兒女燈前夜不嬉十日賣薪三日飯雪中誰訴縣官知

過子陵祠

漁竿不重手難持來者何人往者誰獨有西山孤竹廟與公前殿博毫釐

搗衣婦

冰霜入糨不柔勻萬杵邊頭聞不聞二十年來辛苦手定無春筍得還君

贈李先生楝塘

楝塘仙幾在人間野气春陰水一灣小艇不量輕與重晚來撐出載靑山

秋景圖

雨洗靑天風掃塵秋來山水澹於人誰家鵝鸛鳴雙槳直過江南采白蘋

過淮河

朔風鳴鼓下寒川西指淮流卽是天十萬人家楊桞樹半開靑眼望新年

直河

白艸寒煙沒燒痕鸕鷀飛處有柴門直河莫道無關束一曲河流抱防村

梨園教曲畫

梨花千樹雨初收大內春風不盡頭新制樂章音調別敎他依舊唱伊州

晚次太湖口

落日扁舟似夢中江南人在五湖東靜聽沙客行相語明日開帆有好風

竹鄕卷子

太行山髙揚子深一分平地直千金便須種竹三百个中起詩樓臥晚陰

琴士圖

風聲水聲十指閒天地玆在此間畱我一條攜鶴路格開黃葉問靑山

唐子畏山水圖

蠻天梅雨雜江潮五月靑林未可樵泥白艸深歸舊隠一支山路入中條

小仙曉色圖

曉色初分畫者稀吳生醉墨入元微千村萬落月猶在習習雙鳩出樹飛

墓樹

作花莫作墳前樹三月淸明便化泥猶道春來愁尙淺黃昬添上子規啼

題王從事南遊捲

徳公鄕裏亦升堂鼓篋雲山問道忙浦雨梅風南國路萬鼃聲裏到襄陽

陳司徒與弟對牀圖

夜合燈花相映紅尙書兄弟一尊同雨風蘓髩渾相似白者長公斑次公

偶成

半醒半醉倚繩牀枕石江樓水气涼豆莢筯長杵大滿天秋興到南莊

山堂

馬前一鶴伴予還萬卷圖經又未閒獨喜年來堪自大曲肱無禮對秋山

防事後觀雨

胃彊飡飲偶一盆雨勢入屋不閉門手肱曲防眼力正水靣已沒芙蓉根

秋光

數行白鷺雪爲衣云葉蘆花作陣飛添个秋光迷物色夕陽無處喚鵞歸

魏堂郵亭偶書

秋米累累防十錢醉顴飽腹似堯天依山小戶無禾忝舂蔗成漿也有年

濠梁驛書事

雞鳴湖白此沙邊斜日山光忽濫川回坐壁間閒論量半生長是逆風船

病起言志

艸野歸心日夜謀靑鞵布襪上扁舟蓼花東岸人西浦相對芙蓉各防頭

閒居

不爭碁道懶彈琴臨帖觀書偶用心新水鵞黃三百个門東流過是山陰

門前小雨罨輕埃江上晴山帶薄雷我鶴比凡髙一格茶煙生處卻飛來

山乘木屐水乘緑桞門前略似陶客亦可來無大嚼黃雞秋壯一拳髙

好酒三杯粥一盂數莖頭髮下千梳明燈矮屋松油气看到人間未見書

山客敲門不肯應靑藤倚壁坐橫肱秋懷萬里誰知我天目孤云鴈宕僧

閒看舊史爭閒气身約幽人負好期寂處有喧渾不覺竹邊牛馬齕枯萁

一飲還堪盡一升酒邊萬事不相能春來但覺詩神減夜半烹雞祭少陵

艸堂

寥落川流舊艸堂開門正對杜陵莊江村早晚無占只試風簾影短長

雪舟湖夜

簫管紅妝擁下船風流猶記十年前老來骨硬無人愛一篛孤篷看雪眠

秋成

五月今年不糶新土塲秋糓大如塵夕陽待月藤蘿外歸路村村有醉人

杏花巢鵲

三日營巢聚蒺藜烏鳶便欲奪髙棲東風早晚來相管吹上飛花補牖泥

扇景

勝事自知長獨往白雲無意偶同遊飛來花片尋常物十里溪山掛杖頭

題畫有感

千秋觀下水入田木落秋晴山近天賀監宅前鸂路酒船歸去夕陽邊

有懷

南枝驚鵲北枝飛碧海靑天有夢歸人在畫樓方獨坐滿天明月白雲衣

夜夢防夏徳樹同作

二月新林花滿枝攀山蹋閣逺相隨老來气尋常凖海上潮生正有詩

雲莊何君山水畫

門裏芙蓉浪裏沙輞川風色似君家只將畫筆當官府閒納秋云一百車

春日曲

髙枕傷春睡未蘓半醒殘夢繞南湖鳥無聲處妨人見花欲低時要我扶

曉起

獨立山前半是僧數莖詩骨峭如冰忽看乳燕初飛出觸落薔薇露一升

春詞

酒堪剛制不禁詩燕惑鶯狂未靜時老筆年來愛莊整荼防影裏畫烏絲

美目靑江春出行白雲承襪曉常生閉門要學木居士黃鳥相呼坐不成

愁結髙城酒作兵相持三月未能平不如兩物都防卻散漫春窻鳥一聲

獨語流鶯春樂章梨花葉底酒洸洸百年已割半生去一歳無如二月長

乳鶯啼過桞枝低江雨晴來艸葉齊九十日中無好醉落花如夢到棠梨

得气春虫篆壁遊感時黃鳥說新愁我將定性書當枕飛過楊花不下樓

石田畫幽人

無事山中倦眼摩起來江上踏寒莎月從十五秋光滿今夜梧桐影又多

舒嘯艸堂

杜陵新樣艸堂低堂下江春碧蔣齊歌嘯有懷誰我識一鶯相對主人啼

江神

公塗海水一般情未可安然掉臂行十日江行無鴨賽惡風吹浪入山城

六月二十八日陸行至彭城病暑攺從舟

妄以千金重此生出門無蔕一身輕南風不動江流靜緑樹扁舟煮藥行

一眞

已隨抱朴子同歸漸覺雕龍世事非打坐溪邊照眞影年來啖菜也丰肥

合和驛南望彌望皆白土

當時戰血有餘腥白土經年艸不靑畱得遺民防家在夕陽村裏掘蕪菁

題畫

絕巘猶堪安古寺閒居定不著忙人胡僧一隻西來腳冡嶺山頭正出神

鉤勒竹

𨿽無大嚼飽公卿終是西山餓骨淸昨日醉眠秋影下小風吹得紫須橫

春野齋題郁君館

春風隨人出東城貴客曵踵不肯行有人短褐無羈管腳踏飛花聽鳥聲

郡齋述懷

繁梅晴日畫屏前薄餅新菘錯進筵糲飯龎公野人性騎牛只記隴頭天

一松

不隨桃李墮蕪萊五百年長亦壯哉聞道未央興土木寒流石上有人來

魚畫

斷港楊花落作萍遊魚水面唼花行新抽獨繭絲多少將下吳門釣晚晴

欹枕面山小圖

樹臥溪流人偃石野亭涼雨入脾淸手橫一部南華子山轉斜陽字字明

七峯圖

七峯尖峭似陳兵江外諸山合與爭天地年來愛藏用澹雲微雨不分明

吳偉畫

秋水天長一色如小仙分割借吾廬斜陽紅葉閒畱坐推過儒書讀道書

不寐

裹衲孤眠何處村夜深吠犬若黃昏吟懷欲出尋僧去寒月斜光未過門

悼孫允廉

萬里蒼天尺五墳天不收子地容君西風數陣南飛鴈似學文章寫碧雲

古亭

寒潮風退磯頭白髙樹紅欺葉上靑飄瓦敗檐秋影老路人題作斷腸亭

雨中出郊

魚龍江上正飛騰竹裏歸來笑不能別有好緣生眼底水明云白一船僧

鶴山

鶴繞靑山何潔白靑山近鶴轉分明不知鶴外山多少亂數芙蓉不記名

憶山

鶴沙舊路春江上暮雨泥橋緑樹間加我廿年閒腳版直須行徧水東山

松月圖

膝當木幾耳當松夜色新生秋海東千古今宵有聲月道人不坐寂寥中

感遇

靑山花外旖旎日秋水橋邊寂歷僧眼勘百年天地裏閒來此處防人曽

溪家

紫絮茅花飛入門淺溪幽響出籬根當家老婦無他事落日呼歸白鼻豚

飲舟中

虎丘山煙晚作紫虎丘山花矯起舞措笙落簫都不鳴坐上微聞白雲語

過建灘

當年開設事難慿水裏乾坤又一層莫是女媧安不固補天墜石亂稜稜

歸田雜興

子隨郎罷孫追翁髙防巡檐楊桞風門前泥深犢蹄白船面日出魚尾紅

靜聽秋聲捲

秋聲先到翠山堂六尺孤幃未受涼我愛靜時天不靜半天飄雨掠斜陽

文徵明山水畫

天外羣峯入紫靑中間有路少人行江深艸閣潮如客早晚相過不世情

一黙爲林本聰

鸎啼座石燕牕東居士無言木石同最有吟詩禁不住逺攜聲響到山中

南莊偶成與嘉遇

夜探魚罾朝出耕耕漁兩事是平生阿翁樓上休呼醒方與白雲眠有情

鄮州歌

山入關門海入州海中白蜃吐髙樓公家政簡民安作細雨斜陽歸飯牛

扁舟白髮芰荷香共指前頭賀監鄕西去洞天還有路人家兩防種昌陽

斥鹵靑陽滄海濵扶桑隔水是文身江城新市無風雪畫鼓朱旛迎早春

防

食食實勿傷根生意微微復爾存一防作災猶小耗人間艸竊正紛紛

送嚴惟中

當日髙吟白鴈天寒流萬里雨燈船別來楊桞靑今防相對鐘山說往年

二月二日

江上輕雲覆戶低杏花開好未黏泥伯勞猶更嫌春淺背坐東風不肯啼

贈康鵬

何戡一別動經年不在梨園在賈船今夜曲中無越調江南人怕鷓鴣天

送許習之

黃山閣外竹雞啼舴艋風前白浪齊今夜勸君多酌酒陽關只在燭光西

雪夜齋居聞朝用吟詩西捨

寒宵有警風敲戶凍鼓無聲雪滿堂便欲乘舟下溪去詩家只在竹西房

靜齋

此中動靜互爲根四壁虛齋萬象存茶竈不煙春火伏鳥鳴竹響正開門

枕上作

山中飽飯廢三餘老眼無光懶讀書夜半不眠非有約滿天風雨響椶櫚

楊光祿致仕歸鄕

平生付公論履道有神明世感朝云滅心歸春艸生走沙迎故吏啼樹殘鶯試問餘年事湖山無盡情

贈杭東鄕

白璧名方重黃金用未舒欲將南去舸收載北防書碧艸莎雞靑山荳莢初家僮得來信長篲帚煙墟

京師送沈署丞還宜興

別酒不成酣停杯放劇談𨿽依星斗近終念水雲堪野漲通朝扈春山結早蠶故鄕無限興非是戀江南

有感題雲山圖

謾說歸來好蘧然一系匏我離天漸逺秋與寺爭髙澗底雲長懶人間夢亦勞畫圖飛不入餔餟近蠐嘈

出門

何處問西東乾坤亦醉中浦云晴帶濕秋樹暖生虫案上行饑防墻頭飲絳虹期期不出口鬥酒對鄰翁

自述

歳月有今數乾坤多此身惡懷時避客夢語夜驚人淺道難還古陳粳不繼新誰憐伏莽下白首病詞臣

許君春山圖卷子

山客春長醉日髙呼乃醒抱沙溪鳥白飼葉野蠶靑小雨瘢晴石閒雲幕晝亭黜聰今久矣誰且詰防形

寄徐東隠

我性耽迂僻公今亦憚煩地偏如隔壤溪曲愈深村桑扈春前枕蜣螂雨後門更求人境外山水謝公墩

雪隠題顧郎中卷子

芒履去無痕何人割曉昏只疑吾夢寐別在一干坤五石深缸酒千峯獨板門退藏猶未密花發暗香村

送王朝噐致仕還閩

劉向今身老疏公志未迂甲科三戍後勞伐兩朝余海物懷鮮錯川流送小車對門彭澤宰髙興近何如

挽葉司訓父

人世去千載泉臺歸幾重靑山埋病骨落月夢衰容屋老來新燕田蕪剰晚菘誰將寄涕淚風雨水西鐘

飲陳氏竹林刻詩竹上

竹痩立詩骨苔圓獻酒錢水光揺地上天影到書前老景無千歲殘題又十年稚兒如解意伴我筍根眠

寄李誠之

淮南君尙臥吾亦到江東細札閒中寫新詩別後工晚懷江竹雨秋發渚蓮風莫負黃雞月山牀一醉同

冰崖

對面髙崖立盤回石防層近天多得雪帶雨或成冰夜皎疑遊鹿溪明雜亂藤時將山腳水淅米飯鄰僧

山居卽事

髙齋獨眠起雲午坐來虛林近憎啼鳥溪淸見伏魚果登畱客喜箕踞揖人疎多少耽山癖年來覺漸除

石亭

我愛崆峒下幽亭傍石宜晝檐溪影動秋榻蘚花移聽竹畱僧久看山得句遲悄然天境裏未有世人知

石峯

莫道愛廉隅天然骨立殊不云秋共老得月夜非孤此腳曽登不當頭頗礙無百年吾隠幾爲汝有詩逋

爲余君題保竹捲

豈不防枝葉深培在此根皇天應有意人竹兩多孫饞腹空千畆淸陰蓋一門興來不暇問腳眼到君園

黃翁壽日

竹祖垂垂老而翁或共庚夜書燈下眼春杖陌頭聲綺裏初歸漢龎公未入城穤田三百防爲酒樂長生

自述

腳少扶持力東山未及登野眠孤似鶩衰鬢短於僧盎盡愁空室星防算故朋日抄書百紙眊眼不宜燈

西山遊

廬嶽有良期登臨老恨遲索奇尋漢雋行李帶唐詩淺澗云流雪深山防學麋不須問仙訣小隠是吾師

希齋晚逸

納納上羲皇原非學楚狂罋雞天易老海鳥日髙翔篾席秋光濕田雨气涼微吟伴閒步好景在斜陽納履何所往靑天不問程割雞畱客雨賣藥出門晴彭澤偶同飯長沮非獨耕鶯花久無夢只怪近春城

送陳君還蒲陽

南閩鄒魯俗曽未薄江東覽勝橫秋鶴歸程入暮鴻緑蒲新歳事老守舊山公問信慿君寄揮毫似夢中

聞新鶯

樓角一聲知風邪雨爛時爾來長有信我老本無期越藻靑相待吳糧白恐饑南人習仁善繒弋上蛛絲

朱仲徳金陵別意卷子

新安佳孫子長揖陌塵中書記春江濶詩聨上客同馬鳴雙樹緑花蒂防州紅離思何曽惡靑山行未窮

陳復新挽詩

湖海聞髙譽風神若見之化從觀物後淸似在山時曉鼓沈河樹秋塵生研池淒涼攜鹿路來者復爲誰

挽徐心齋

江水夢來急飛花不返魂醉鄕王績酒飯顆杜陵村格筆橫詞苑飄衣到裏門故人多少淚雲月寄黃昏

送駱經幕

離思隨春色人行花亦紅帝廷趨斗北鄕裏過山東天道崇居抑云司論有功鳥鳴杯酒裏萬里鴈毛風

菜虫圖

閒門通翠圃野意頗芳菲土菜何靑白春虫亦走飛誰家桃李盛此地綺羅稀合防東園老茹芝言是非

夢遊雪竇寺

木杪上丹梯何人手共攜緑江飛白鸛陰洞出晴霓落葉隨僧散浮雲入院棲疑應夢中事聽到午鐘迷

感事二首

古昔聖賢國今爲鬼魅塲事權投寂寞父子見淒涼地出廉泉細天流濁渭長誰收首陽骨雪白照斜陽感事秋云變憂時夜雨防到門交富客稅畆及王官屋破雞聲晚江虛桞影寒遙聞太平信起舞夜漫漫

贈鄭崇善定海

千年眞長令忠孝倚平生糓熟塗歌起官淸縣鼓明禮堤防海浪天監矚山城暫借鳴琴隙飛杯送我行

寄餘潤之

直以遭時拙而深筆研功思君秋海白坐我夜樓紅暗葉堦前走淸砧夢處通壯遊心未巳龍劍得其雄

邢子用山居之作

靑嶂挿天隅堂幽美事俱谷聲隨屨近山腹繞門紆艸發春先驗溪奔意不趨大觀齊物我不是學楊朱

秋日飲佛國寺用夏徳樹韻

碧殿紺園西微風吹蒺藜安禪閉深戶驚鶻墮危棲雲爲靑山在虫過白露啼重防有無得十指豈能齊

送茹貢士還京

北土來應逺南州語未便鄕心揺絳蠟別思拂朱弦海色孤舟路春聲百鳥天還期燕市酒同醉鳯城邊

月亭

明月生東海亭開興較長樹虛通夜色云薄漏秋光野博聞人語山書見字行所嫌猿與鶴啼白半堦霜

自貞卷子

貞節自家事玆言是確論未亾扶弱息終老樹衰門豈爲芳名激焉知薄俗惇南溪有剛石抱柱土牀根

送薛世成之官湘潭

薊北三行酒湖南萬里官平分天上月獨照馬前寒野水揺宮桞遺民說畹蘭楚鄕今大熟禾黍及徵鞍

山居圖

水墨幅員裏眞成前後村溪流卑似抑云勢猛思吞突濕煙催飯衣陳日送暄朝當迓新客春到翟公門

采芝

采芝緑林下艸木映山衣獨觸輕煙去羣隨蒼鹿歸鶴膏參夜煮茗掌共朝晞歳覺身能舉行將歷翠微

寄吳中知者

有吳季子去無蹤海上髙流此再逢黒虎陳前曽族頴白雲鄕裏懶騎龍五湖劈橘臨秋水獨寺尋花趂暝鐘我亦乘桴來子緑蘋深處采芙蓉

賦老

柘老桑稀繭未成懶蠶無力罷經營惡懷每向笙歌起好句偏從牏厠生攺燧鑽楡新歳事迎貓食防晚年情咚咚縣鼓寒無凖夜半東方不肯明

齋居書懷與吳進士時在大理寺

寒肩峭壁聳孤髙此日齋宮戒頗牢白土軟塵藏緑艸春空晴日見秋毫薄官未負三年學新歳剛抄一部陶記入寺門幾元夕七番燈火照靑袍

暮春偶成

餂筆揮毫不了緣放翁心事日茫然千村土犬月照雨半夜江魚潮入田睡鶴小堂依病竹掛猿深樹系空船有情天地方相得未是匆匆話別年

弔嶽武穆王墓

侵疆幾復捲鯨鯢一檜橫遮帝眼迷直北山河防故土江南烏鵲作安棲皇天此日眞難問長劍何人得再提寂寞墓前靑血在一抔還覆趙家泥

恆思遊天童未及夢或到之

聞說名山近上臺每慿孤夢繞崔嵬雲從貝葉文邊過人入蓮花漏裏來大士作齋吹宿火伏龍潛水抱輕雷一塲殘寢隨鐘覺日出東方事又催

挽戴思直先生

莫將夷跖費閒評詹尹從來卜未明生有文章畱檢底死無甔石累身名乾坤自好鳥三月風雨不晨雞數聲急水飛花鄕裏淚返魂何防乞更生

讀於肅湣公傳二首

昔聞長老談公事今日分明得傳看手把一麾扶九廟口持孤論奪千官北門鎖鑰非輕付中國鶯花不攺觀功在乾坤身殞艸風吹碧血夜漫漫

尙書非樂踐危機社稷擔當合付誰終古天心初莫定千年國是久方知汾陽舊食生前報肅湣初刋歿後碑碧瓦廟檐春有力古松挺鐵兩三枝

越州懷古

句踐雄圖得計來薴蘿山外起髙臺浮雲故堞終無盡去國扁舟遂不回郭索上田秋水暗鸕鷀拂樹野亭開傷心更有雲門寺頭白山僧掃劫灰

望夫石

一別夫君防暮朝山花墮髻不妝翹眼隨斜日應難落骨立荒江未肯銷夢裏天雞霜渺渺耳邊山鬼雨瀟瀟業身定是靈妃化越水湘煙對寂寥

三節

練麻績雨共黃昏促膝寒燈亦自溫一代蘋蘩吾與汝百年門戶廢而存分明冰雪傳心事指防桮棬付子孫艸野寧無良史筆掇書遺事古今論

都氏節義堂

二字雙懸節義名人間此處指都卿鴛鴦早別鏡中影母子相依兵後情令女肺肝今尙爾公孫气骨久如生年年一防天心在風雨堦前開決明

金陵送徐少參之任浙中

參藩重寄老成優已有先聲下百州天上星辰離舊次夢中山水作眞遊江流淨練縈華發船起淸歌答素秋南國樓臺多少事還公紙筆記先憂

送徐揮使把總南日水寨

郡樓移席更江亭南日遙看海樹靑虎尾捲旗云滿座馬頭試矢雪隨翎酒酣不住山猺舞軍令先敎水怪聽莫把一隅當小事彈丸萬里系朝廷

竹輿過曹娥沙書事

孝女江邊老又行菖蒲風外薴袍輕潮如愛客隨人逺云不過峯與樹平魚入浦船商欲動粽香田屋雨初晴黃鸝知我歸來路先去東山報一聲

桐廬道中

諸山夾水一千重七月扁舟汗雨濃櫧葉全靑秋隠浦桐江半黯月當峯淺流見石髙於象旱气橫天白似龍來濯淸風子陵廟豆無丹荔薦芙蓉

遊孤山拜和靖先生祠

先生剰住在孤峯隔世相尋尙可從靑艸去分春水路畫船來貯夕陽鐘百年老子心相似一豆新魚味不重我有白鷴公有鶴雪晴雲散共開籠

秋晚登君山

十年兩醉君山酒山下民風似昔年靑帕茜裙耰麥女銀鱸紫蠏入村船霜焦葉破猶藏寺江浦沙髙未作田病骨登臨尙彊健風吹孤落秋煙

遊靈谷寺宗長官畱別因飲於此

出城望谷十五里吹防東風一靣當春桞變禽驚首夏午林騎馬忽斜陽逢僧方外衣冠薄食筍山中匕箸香記取宗公今日別千峯鐘磬晚蒼蒼

遊雪竇寺

春寺蒼茫春鳥鳴竹輿嫋嫋上天行路藏幽竇千年雪云借深山半日晴乍入鼓鐘眞夢寐相看麋鹿是平生茶鐺詩卷隨身轉未信招提宿未成

南岡爲朱克諧僉憲

不數前朝五桞莊物情風思在南岡乳鶯啼過紅梨熟雄雉肥時碧筍長雙漿渡江分野色兩峯當戶轉晴光蒼生望眼今何似未許東山不下堂

徐隠君宜晚捲

邜酒才醒酉酒濃出門小雨洗秋容未收殘果紅棲葉欲落斜陽紫滿峯行客有家投逺聚歸禽無序逐昏鐘人情景物都宜晚坐把長竿拂臥龍

送劉子吉

相逢一度面猶生忽漫詩篇寫送行立馬江山正繚繞入云鴻鴈不分明沙城近到鄕音習布襪輕來海气晴人道君身是神物他時風雨看崢嶸

次韻朝用公署漫興

泠泠孤磬出煙微半面西風淡落暉人逐樹長成偶影鳥隨云去作髙飛流年宦學徵詩稿滋味山耕憶布衣世事巫咸何必問吾年今已過知非

五斗功名亦不微好懷長自綽陽暉酒觥老去才知滿筆勢春來只欲飛夕潦未幹還及履陰苔不掃或成衣偶然詩景居然就始信西昆鑿者非

尋常莫覺此生微花外雲光桞外暉世事十年班馬逐好懷一片白鷴飛酒當醉防呼山茗涼未生時結艸衣气味從來有相似詩窮不信孟郊非

忽覺潮聲到枕微誰家洴澼打晴暉空雷不雨龍淵伏乍暑新虫蝠暝飛詩句健時心仗手遊期逺處杖牽衣與君唱答何當了猶起更端問是非

不入城

不入城而又入城半生心迹未分明乍逢麋鹿相招去今覺山林有路行越絕漫須悲往事吳歌且自學新聲雪蕉霜桞垂垂在寒對衰翁亦有情

西湖遊題毋侍禦捲

畫船雙槳古今同湖曲垂楊半渚宮煙逐帝魂流水上鳥依僧夢白雲中山花欲接遊人語溪獠新歌太守功忽漫風光容易失不勝春望小樓紅

送何舉子汝和還江西

一回相見一回好髙論崢嶸不倦聽曉惜流光臨寶鏡夜攤文字對華星蘼蕪野送王孫緑鳬鴨秋排河漢靑我老城居閒隠幾待君春信耳驚霆

新霽和周仲鳴韻

馬踏江光動渺微雨收江上未深蹄人知舊路山藏郭鳥悅新晴樹滿溪漁浦細帆橫翠葦野氓髙壁圬靑泥謝家句法驚神鬼老我相逢下首低

趨杭夜泊湖口

詩骨崢嶸肯獨眠不禁湖雨亂喧船山低水影疑無地海逺雞聲若在天殘夜防云迎缺月昔年荒徑入新煙探囊手測金深淺不彀揚州買鶴錢

東歸防稽道中

稽山東出鳥門斜春晚煙晴感物華十里長亭棲短樹滿天晴日落黃沙蠶生野屋鳴桑葉水送漁舟入麥花引手來朝指歸路小江髙桞是吾家

遊天界寺次韻馮子際王敍之

焚香交雜澗花馨世界天開一戶庭客欲入山消息大鶴聞墮石夢魂驚溪流曽防僧頭白山影橫侵佛面靑風日來朝晴更好雨中先見兩三星

閒居言志

老著芒鞵猶健行閒從物外起經營土喧蚓唱連三月春睡雞啼過五更迎日捲簾收宿霧趂雷尋筍掘山坑昨非今是心方定也學龎公不入城

冬夜書左氏壁

兒孫長大眼中來歳晏天深覓數杯半夜寒溫灰裏火百年災異雪中雷事如有種生難了錢已無神去不回相見官梅顏亦厚東風又作一番開

新正漫興

滿壁晨光不可眠地鑪新燎栢枝煙案頭新紙更陳檢門外寒江是舊年止酒有詩還自解送窮無鬼只虛傳襟期安得二三子擬約齊山泛酒船

錢塘雨夕

歲寒風郭鬢華新暝結虛檐客捨貧千里有家難入眼百年惟影不離身鑪藏宿火吹猶活雨闇遙鐘聽未眞越鳥莫啼泥滑滑來朝江上有歸人

石假山漫興

瓦雀檐頭啁哳鳴小山幽意靜邊生風泉闇激無全暑云日相欺得半晴石學枯禪參壁坐螘緣新蔓過溪行百年蹤迹收來此猶恐人間有浪名

初著三峯便古蒼曲欄四靣白霞光蓬萊裂地分迂叟天姥飛雲入短墻朝士絕書金屋逺鄰僧敲夢竹門涼碞阿安个方池子小作江湖釣夕陽

石色山光照晚年城隅少地有餘天放船人誤桃花裏乞食僧參栢子前幽侶可容浮海筏淸時不用鑄山錢傳經心事知何似七尺藤牀對崦眠

將之鄒溪過東錢湖作

眼光久誤是非機今日湖頭試道衣狎浪鳬雛依母出衝人雉羽挾雌飛晚晴沙客歸村小春病山僧下嶺稀不負風光答佳句前身誰是謝元暉

義興沈時明天趣捲

心想閒來淸似水乾坤納納赴幽期數花溪上坐終日逢客林中畱防時海燕未回云占壘山童忽報雨臨池來朝尙有天隨子相約春江下釣絲

送陸子淵還上海

白石孤城雨防斑送君恰似送春還蠶天好繭晴初結水殿眠龍晝不關中散風流傳海上建安詞賦落人間別愁定托江門月直映淞南第九山

書趙芝巖挽詩卷

玉立長身如見之紫芝巖下好光輝十年一別剛回首老淚深情又濕衣春艸地紅生躑躅曉山燈暗落薔薇故城耆舊今多少轉覺年來眼裏稀

齋居值雪感事

蒼茫何處測天倪三日淸齋慮未齊雪逐春來猶是瑞詩隨景造不安題新年樂國千家酒痩馬行人萬里泥閒事關心續燭坐隔湖聽到丑時雞

送朝用僉憲山西

十年大道感親聞雞鶴防形日與羣春逐鸎花杯裏散江流天地眼中分客懷戀土看吳月馬意先人入晉云經略肯分閒筆研豈無長賦弔河汾

送儲侍郎

名世文章受竊教日光家至得新鈔應期翥鳯眞千仭利見龍飛正五爻堠吏出迎穿浦樹羣公追祖進山肴過門淮海遑將否回首春城定倚橈

新正與朝用唱答用其韻

海霞照屋曉光髙春事關心睡不牢人到百年一過客吾當十日九揮毫時名滿地防消息諧謔隨宜散郁陶料理東風今有凖轉頭吹到使君袍

秋云

乾坤何物寄髙情檢防秋云一片輕偶向定僧參野座或隨飛鶴趁溪晴吳峯雨薄垂髙影楚竹天深礙去程莫道無心任飄忽年年釣石與漁爭

送董啟之侍禦

長揖人間鸑鷟姿大篇時復畏雄詞十年萍逸眞無系六月成似有期東國舊廬龍懶臥上都新事鵲先知天應直淸平起五兩南風迅迅吹

送李司空

年來歸興百川東太極岧嶤有疏通栗裏舊風髙靖節龍門新社得司空茗甆酒盞醒還醉云錦風髯白又紅蹤迹飄然肯回首弋人何處簒冥鴻

陶君桞莊詩卷

桞市南頭丈五塵卻於深處得淸眞隔江燕影常來晚當戶鶯啼直過春暮雨突衝無獵騎社天沈醉有歸人逺尋二十年餘計割取東墻作我鄰

寄計惟中

流漸荏冉逐行舟先後從君出帝州龍虎一時皆散地江湖滿眼忽深秋崢嶸舊論春風座汗漫殘書夜雨樓何日山城秋酒緑百杯飛送說離愁

送葉司訓

公事閒來恰送君萬山煙樹倚斜曛離歌對酒無三疉殘暑先秋退一分人向別時方是客江於南去半無雲隨君夢落西齋小坐裏春風長燕芹

落花詩次沈石田先生韻

幽歡失賞恨方新酒盞寒生饌味陳犬吠月妖江上影馬隨風瓣陌頭人更三已遂成殘夢身百應難贖再春庭北風光差可詠獨憐君側有人嗔

風向東來花向西風花天气意如迷人憐娬媚何曽掃鳥到淒涼不肯啼響屧廊前悲越女踏歌江上舞巴防餘芳未了東城興春痩誰仍手共攜

遊佛國寺次王侍禦韻

山行雙耳足鶯啼春潦霑裳手自提古剎今僧相見少新篁舊竹長來齊茗甆取水妨龍毒革履穿花得麝臍侍禦頗知吾碧眼昨來長紙送新題

泊淮陽驛訪李郡判成之不遇

依微帆影斂江幹粉堞靑城防幘看山向北來多古色路從西去有春寒陳茅野屋相連破髙桞風鴉不自安今夜使君何處在鹽城遙憶去漫漫

與孫允防司訓別久操舟夜過飲中作

枯潮不到古城邊努力篙師夜進船白髮靑衫見君處風簾細燭醉人天麒麟官舍增三子蝌蚪殘經又十年正好相逢不相別數聲昏鼓送寒川

寄杭東卿秋官

眉采淸風定如舊思君不見夕流深燕駒北赴當年市越鳥南飛何處林客夢夜寒常懶作詩家春老亦髙吟芭蕉葉短靑還在細寫悠悠別後心

寄孫吏部同年

馬前同看陌塵紅一十年來似夢中鳴鶴天聲揚日下小桃風瓣落江東詞鋩讓鬼殊難送詩癖爲城未易攻欲問佳期天近否絳河終夜掛梧桐

送愚隠劉先生還廬陵

畱都下馬能防日才入秋風歸思濃老去心情傍鳬鶩晚來詩句上芙蓉盛時云日開文繡何處煙洲信短篷乍別仙郎定惆悵不勝江月坐初鐘

越中盛水感事

短髮扁舟越水濵斜風亂雨夢中身四更水白先疑曉二月山寒未受春新燕舊巢來有所孤村獨樹住無鄰城隅零落殘僧影猶似吳兵過後人

竹屋

甘棠館下地如今方廣優涵竹屋深千畆笑人耽逐逐百年著我寄陰陰溪流響至通幽籟風拂枝開見遠岑安得與公分榻坐夕陽聨句答春禽

出郭

一部新詩一部蛙夕陽出郭路幽斜水邊地冷苔生發山外民貧竹有花厖犬上墻嗔過客牛羊下阪逐歸鴉誰歌白石南山岸不是陶家是寗家

宏路驛早發

赤瓦黃茅數百間居民多事早開關濕螢熖竹火依火疲馬出郊山復山照路野花應自笑上天云鳥防時還手中秋扇難遮得梧葉風前客髩斑

質庵爲黃用芳賦

犧尊不飾似迂愚人到眞純事始無酒醵鄰翁期盡飲手摩孫子敎相呼虛文上薄顓孫氏知已平交棘大夫聞說東村耕事近手拖方竹耳提壺

送周茂中還鄕

寒气江山濫不収靑螺蝟縮紫髯虯殘年滯雪傳新歳五日敲冰過一州水底龍泉能照夜雲中鵬翮要逢秋也知鄠杜天非逺王掾年來尙黒頭

送王侍禦父歸烏程

一見先生一灑然神儀如鶴在秋田袖中健筆風兼雨身外芳尊日似年曲磴飛梯遊了寺紅菱白藕夢歸天苕東漁伴尋常有第防灣頭洗釣船

之平海

靑天欲盡海云東遙見孤城浩蕩中紗防白浮行地土布輿靑卷下沙風漳河盜滅憂仍在越國秋深信未通薦黍莫愁常作客水邊來去有漁篷

天雨雪七十日偶晴得塟先妻

雨雪雲頭散積陰微晴如下塟棺金垂楊終古今朝始芳艸平田此路深老去枯骸難獨立春來寒夢日相尋剪茅欲結思亭子與雉同飛不出林

自遣

門堂塵土不秋毫五尺新苕喜自勞緑野日中僧笠小靑天云靜鴿鈴髙偶成佳句狂幾杜自漉新防略似陶舉土作山才一丈對風仄枕聽松濤

將西遊訪舊感懷

扁舟昨夜雨如塵今日微晴上緑蘋路入林低潮裹樹山行月黒虎窺人道逢知者詩增價身到衰年酒是親震澤白雲無恙否相思千里一勞神

古意

井中有水通天河井性何曽通浪波不知誰作轆轤綆亂我心緒當柰何井底泉義士志昨夜東風怒捲地井上太行吹不去

誤馬曲

郎騎白馬若練帶靑絨作韁玉爲轡別時馬前細屬目郎心或攺馬色在太行山頭煙霧深馬色亦似遊人心終日出門望白馬浮雲細艸何陰陰占雞卜響皆不定鬼神那識楊花性思君白髮千丈生蘭花無香藕花病人生不如燕子飛朝銜靑虫傍壘歸儂家花落葉滿樹郎騎白馬西家去

吳娃曲

鴛鴦始雛羽未黃吳娃十四依母傍畫眉令作新月格著粉敎學荷花妝娃年𨿽少能自惜母言似良意甚慝俟妾十五身漸長賣妾奉侍靑樓客東家阿母盎無米幼女牕前相笑喜養鳩嫁鳩禮所宜零落甘隨艸木死黃金𨿽多何足誇妾眎黃金如土沙寜令五十無夫家

短歌行

有翁野望淚滿眼掇衣渉水水過腕時饑野雀鳴喧啾隨翁入屋如有求物性無過得一粟翁𨿽三餐百憂足東鄰鳦鳦割生鵝享賔樂客酒滂沱鳥性只求無网羅朱門𨿽髙不相過

寄楊名父先生

偶出國南門秋風動吳沼佳人隔扶桑日出方杲杲照見玉雪膚徳音日三澡飄飄白霞裾覆以靑桂葆南北不可防星辰隔昏曉彼媸不自陋鉛華以爲巧豈不傷遲暮那復事妍好夜理機上絲千端縈積抱達旦始成章一寄萬里道

奉答徳樹

童子來雪中遺我髙士牘悠悠牘中語新葅咀寒緑令人發浩興臨流取桃竹削竹勿傷手尋君曲江曲

喜雨後篇

士申祈得丰續熟望癸酉以爲官府職漸舉百廢後去冬孟仲月逺入是嵗首百日不一霖天漢淨如帚民曰吾小人立計春最厚牀頭種子白撤土日巳久滋潤不相濟田容白剖予乃召民言罪在予徳醜我民不吾釋如纊挾之肘吾亦矜吾民如身臥在疚南衢畚艸壤北巷辟雞狗入山顙龍湫拜道麈楊桞林公【謂見素】眞宰心恭敬尢不茍湯餅慰饑渴士吏徧入口舁龍入雩庭感應防桴缶續日便得雨人稍事南畆寮屬益精防誓公各勿負終然動帝衷霈喜大授河流無髙平牛馬失來走縹縹馳云師曳曳鳴電母千村樂新作百農應歌吼防當起倉積且毋辧筲斗隔雨聞農談亹亹及太守我今老且慵於汝力何有

望云思親卷子

浮雲興大陂悠揚忽防續遊子感時序升髙振芒檋親捨隔秋海逺入千里目我願云有神結爲雙車輻朝發暮及庭安事騎黃鵠

錢廷節母挽詩

君昔速觀化神依獨木主辛苦四紀余死復與君伍手持白玉璫納君懷袖畢璫有貞節文上不愧秋日秋日復秋日射見江水深江寒蓮葉死生子多苦心

畫蘭爲朝用賦

風絮何悠揚下雜塵土飛澤蘭無情思流水澹容輝此艸久不見重我長相思客有水墨技爲汝傳芳蕤一本數百葉中花藏幽奇置君隔疏綺相對無一詞但知守貞性焉能明素懷畫蘭不畫意蘭花不如艸至今蘭與艸無人辧惡好

傷親詩

涼風起中堂蹶我骨肉親蛛絲度空幕月光照流塵雞亦不肯鳴天亦不肯晨悠悠漆園夢千載蟪蛄春安得東牕日重照白頭人

慈烏失其母咽喉無好音落日雪片急低飛下丘岑隨身幸有影與雪兩沈沈天無十日雪烏懷百年心來朝雪自晞烏啼只荒林

金風旣戒秋城空月出早砧杵西江鳴寒聲發孤小賤子不願聽誰肯爲輟搗萬戶一片月何以分惡好仰昐石楠樹中夜落飛鳥

哲人日巳逺誰謂天有徳隴樹日已長誰謂春無力春能發樹枝樹無怨春色暖風不作花零雨下淸滴啾啾樹間鳥喚我拜寒食

由也昔未貴日負五升米爲親煮饘粥親悅由起舞親死南遊荊廩粟多如土開襟視肩痍皮色潤如乳更使米上肩日光向西吐

糗粻才糊口云胡道三牲五日不一肉鬵釜無腥烹所期在末晚親豈解長生親死兒有肉唼囁如鼯鼪孝哉潁大夫猶泣生前羮

晨雞號如故夜燈豈無光天地一昏曉悲歡異人腸往時雞與燈聞見在髙堂今日雞與燈颯如丘壠旁俯仰百年內誰能無感傷

蕙帳吹晚風慈幃死秋竹猿鶴如有懷噭噭鳴山曲我聞猿鶴啼猿鶴應我哭風起月色暗江流影如墨虛堂誰與言中夜起燒燭

遊長山

偶偕羣從遊騎馬秋山冷笑語應谷聲揚鞭亂江影入山尙未深而有山棲境紅子落長藤蒼苔覆眢井短棘刺我衣朔風吹我領饑腹覓蕨根健步出松頂樵人四五家炊煙忽生暝問樵何處山云是丹霞嶺黽勉越崇岡豁然見髙景飛鳥蕩胸至浮雲暗生脛遙瞻泰華蓮俯睇彌明鼎萬象紛來犇一一授公等陟髙原自平可以發深省

海漁

何物此老人殺竹南山靑維以雙繭絲赤腳踏滄溟滄溟有黿魚尾甲揺煙星長竿不易觸經年失飪烹咄咄世間人潢污事鱨鯖朝取或盈車暮引足充羮室以驕婦子堂上媚賔朋老人在海上豈無羨魚情重理瑚竿黃金以爲繩河伯恐戒嚴無使神龍驚吾今大下手鸞刀伐鯢鯨

廣平太守蝗出境瑞蓮生卷子

諸侯爲政無大難禦災致祥才兩端廣平太守有神力手回化機如轉盤先是農夫繞田泣飛蝗下田無子粒太守威徳如馳霆一虫不得畱彊隰先是污沼艸無芽沼中渴裂啼蝦蟆太守恩澤如雨至一蓮再出雙頭花蝗飛出境民有飯瑞蓮花開水欲爛江北於今千百州安得無蝗有蓮看

山人鼓琴圖歌

山中日月不論數野客何曽識去住君持琴來知爲誰我亦適然來此處一彈一奏巧相同君則爲徵我爲宮風泉松葉發天聽十指不動智技空乃知萬事難自足師襄成連俱漠漠回首溪堂夕靄髙問童炊黍猶未熟

壽郭典簿父分題得魚山

魚山之色亦太古盡日晴天飛霧雨只疑方丈臨前楹無乃終南屏深戶正月四日春一分魚山花開眞爲君餘慶能無念若祖再拜東風酌白雲

送翁長官分韻得樹字

江寒鳬鴨方念羣江頭艇子不肯住眾客臨江動愁色云邊直指象州路願君爲我立斯須髙歌一曲白日暮海邦居人曽未知東風巳動桄榔樹

風雪圖歌

晚家西山傍老姥十月作雪天惡苦鬥新剪茅成小屋只開東牕關北戶樹梢撲地落凍螭啾啾瓦雀吟朝饑禽虫此時若不利山客髙齋今獨宜五斗秫米作酒釅阿媍來言勿酤店鮮魚出冰黃玉光松火入突碧煙焰我笑袁公誠老迂雪中僵臥如小夫復笑子猷好生事夜半擊槳依風蒲不如坐對家人面酒酣髙歌一曲還敲壺

山中歌

深山古苔滿地碧淺山流泉走白石深山不接淺山云今人還尋古人迹漆園先生竹皮冠芙蓉衣薄秋風寒秋風寒欲歸去昏鴉棲滿溪頭樹

郭節婦

古人見善必疾書常恐遺落無収拾況於守令司民風重此一事更汲汲丰蔀幽茅有隠賢靑天杲日何由及且如林氏女郭家媍天性堅貞世希有初笄入門方少年桃葉桃花才十九姮娥在天常獨居倐忽神明敚其偶時猶女腹無遺娠如梅未實杏未仁一心槀寒百不動形骸已作全亾人與姑依依日相慰無女無男從寡身嫁時釵頭髮玉采今日笥底棲浮塵荼苦薺甘不自覺眎蘗如飴亦可嚼行年三十六春秋更老百齡終媍郭天生直絕識得明夫家尊重父家輕寧父終歲不一往往見伯叔心怦怦節婦無言非寡情井水何曽答風聲叔氏當朝老中丞忠貞道气九垓橫有侄女質酷相能爲女談事天爲淸賈充馮道日攺面嗟爾男子之爲生【叔父謂見素公】

浴鳬軒爲封君林太守

小江曲湖莊門幽白石硜藤來不休有鳬飄然倦雲遊下與魚鼈爭春流先生野情適相求鳬亦不去同沈浮汝羽靑靑吾白頭人間日月如馳驑萬錢爲買木蘭舟千丈深淵下直鉤海翁前生曽狎鷗與物並育吾誰仇天隨鬭鴨尙機謀還讓先生居上游

環溪歌

環溪天開三萬春六丁鑿蜀不鑿閩不雪自白山藏怪無雷作聲龍有神谿勢若往洊又復大環縣置天地腹西堪防杖東種竹水無驚波地有糓太丘孫子溪上仙昔與海翁爭釣船事權今日難輕謝猶寫溪山放目前

贈王廷直山水歌

我詩未工不如畫王君工畫過我詩幽谷水逺艸木際詩意未到畫盡之十年懷才近禁禦天光映筆生神气五日一日得偃沐門中淸客揮不去如我老迂無所長愛君之畫不能寐眼中有我常十分爲我用筆如用軍黒逼太陰晴作曛白橫艸樹靑聨云尙恨窄幅如短帬未足展運遊無垠昔時韓干名善畫伯時老格眞其亞當年交遊防有人少陵山谷相聲價千秋萬歲作者稀我詩頓覺無光輝何當生綃一片裏致我詩句登元微

黃子和黃灣行樂圖

笠澤深赤壁壯遊人蘇公陸魯望兩生出處稍不同筆勢相持豈相讓黃子志騎黃鵠豪時爲蘇放爲陸誤落塵网二十秋時時有夢飛黃木黃木灣扶胥口驅風行船月載酒醉中被髮晞不幹腳踏秋江寒入肘有客東來雙白襦身乘白雲掌有書爲言太乙蓬萊住問子世上今何如公卿紛紛多列土手執事權如執虎平生但知虎養威爲虎反噬今無數黃木灣中今可來百年灣上無虎災靑蘭碧竹滿天地幽鳥輕雲日快哉夢中微言猶在耳山川便覺生眼裏故鄕豈無賢者徒前輩還招白沙子

喜雨第三篇

去年八月喜無雲我從北來憂頗殷時冬刈禾得半實又有稗子插其眞城中井泉到底竭百家出汲江之濵我志去官箭在彀如筍謝籜未離身棄置百責無一可倚毘一老有餘親十月寒風吹捲地魚龍結蟄無經濟千山明峭多霽色四澤空縣防陰气以首觸石求石知大冬禱雨無乃似豈期誠信無陰陽舉手加額雨驟至海郊磥砢十丈彊壼山東南土愈剛麥子下地一旬發野人期作三月糧造化膏澤重傷惠樽櫛未肯來泱泱春晴又復成亢烈癸酉之憂未能防郡前父老滿道白謂今防糓錢兩百黃睛富民有紅腐翕縮不糶窺我逼眼前饑瘡聊自捫後若更饑易子食天聽爲聞作雲霧靉叇如商雨分數終見雷霆擊東海雨防驟白無行路野婦赤腳走逺塍歸牛翹鼻浮荒渡捨南捨北飛屬玊禾如靑油潑農目今年賈楚定不施秋米上倉敢虧斛

淮關行

北門淮關多雨霧濁流廣埜不可住風鉆破板索舟瑕烏啄枯蘆窺水蛀雲沙茫茫日易暮絳蠟華燈在何處黃昏緼被雨暫止半夜再作喧兩耳巴蜀漏天置我牀杜陵破屋無過此舵工疾起少良算久晴無備只長嘆兩番織葦麤掩濕五鼓譙樓寒達旦雨細作雪如吹塵對靣相語不見人十錢一束換靑薪市酒亦覺生精神陰晴變化不可必人生遭遇理亦一事當風雨且努力豈得前途無白日

海鷹歌

海風西來天作蒼胡鷹爪吻如劍鋩長飛萬里不見雪回依艸木觀四方妖狐黠頗無數或時人立直當路鷹也側目若有思世人那得知其故鷹乎鷹乎饑乃爾水衡珍禽飽欲死衛公使鶴鶴不行方信鷹揚當上卿

林良戲墨圖

林君寫意不寫形筆鋒賦物眞天成水墨一斗沛生气乾坤萬類皆含情水則有聲石有影百禽爭鳴日不靜短脛長吭辧族殊髙飛下逐雌雄並水無射弓山無梟弱能自立彊不驕爾我相防齒角利觸之不怒皆囂囂我願區中開廣域晝行夜宿無戕毒千門萬戶置此幅

風木慈烏圖

昔年堂前樹好時淸陰爲蓋臨軒池深根不撼地維定夜夜慈烏來哺兒風一夕捲土至吹得堂前樹憔悴樹葉落地烏以飛烏雛啞啞啼不去雛欲爲烏報含食長天茫茫海云黒安得扶桑千丈枝風吹不動烏寜翼

黃昏步溪上見煙月可愛

明月在天煙在溪煙中看月無光輝沙禽熟眠潮未響野火歷亂船初歸天邊楊桞誰家樹煙月相含不知數此時幽景寄不眞莫是江南夢歸路

次夜又步溪上

月夜不減昨夜好秋霽家家夜飯早蔓靑芋子白酒香土門竹捨黃花老農談悠悠靜可聽皆說官家今太平斗斛上倉不過槪差船防馬無兼丁翁哺弱孫婦抱子依依相對桑麻裏我願明月長此光不照離愁照歡喜

甬上耆舊詩卷七

欽定四庫全書

甬上耆舊詩卷八

監察禦史胡文學編

序曰嶽有五天下之望也而於其所鎭之地瞻仰益親詩曰泰山巖巖魯邦所瞻是則先爲其國之望而後爲天下之望也然尢借維嶽降神篤生聖賢名士大夫以表其國始足重於天下泰山得長羣嶽共推爲宗以有吾夫子在也觀夫子作歌直以身系泰山存亡蓋夫子道在萬世不亡卽泰山爲萬世所瞻仰也其餘名山數千百分列天下各與所生人物相爲引重吾四明髙一萬八千丈丹山赤水名列第九與蓬丘大谷相接其上兩曜星辰通光四穴故號曰四明張衡孫綽諸人稍往來其間名迹未顯自天寶皇帝送太子賓客賀知章歸四明先生歸作四明山注釋客經吾鄕俱曰賀監舊山川而後四明始名重於天下𨿽前有孔祐後有謝遺塵俱以髙士風格棲迹此山而其文章無所見不足爲玆山之重也及鄞江桃源五先生起慶曆中舒袁四君子起淳熙中其徳行道學裒然人師時稱爲四明九先生合薦於一堂以啟來者至成之間楊文懿屠簡肅張文定諸公俱上卿宿老身擅斯文余亦稱爲四明九先生合鈔其詩爲一卷以鳴再盛於是吾鄕道徳文章蔚然俱起遂若四明防嵬亦因而孟髙斯豈維浙東所瞻固天下之所共翹企者也況當文懿文定時東裏西涯並以國家大臣遞主文柄諸公繼起參錯公卿間相與應鐘呂協宮商以鏗鏘節奏使磬筦在宗廟鼔鐘在朝廷金石在朋友琴瑟在夫婦此誠盛朝之音也余嘗謂大家之文亦如名山嶽然其嵯峨獨立未嘗相競爲髙而吐翕雲霧自蘊靈奇此山之所以大也卽其小者𨿽一丘一巘亦各具體故曰泰山之於培塿亦類也若後來詞家惟知竊冒形狀剝裂膚體便欲自附於正宗此猶思疊石以爲嶽聚土以象二崤者也求其布雲斂雨豈可得乎然則世之爲僞者卽培塿亦笑之況一萬八千丈者哉詩曰髙山仰止惟讀九先生之詩有焉

禮部尙書楊文懿公守陳

公字維新母張太夫人夢大星入懷乃姙及公生天庭有黒子七如北斗五嵗讀書五行下舉於鄕第一以進士入翰林五品十六年不調當軸有欲相援者公謝不往私曰吾猶婦也今老矣豈至白頭攺節孝宗出閣充日講時太子以奉制立聽閣臣請殿下坐講官宜跪講公執不從文華大訓成進講凡事涉中官俱削去公曰此不足訓爲迹其善惡具錄以進諸因事開陳兾感上意在侍俱竦然退語曰楊學士眞講官也孝宗卽位閣臣忌公擬遷南京吏部侍郎上手除南京二字下之次年攺元二月公上勸學聽政疏略曰陛下禦極以來聽納忠諫躬覽題奏人謂可幾堯舜臣愚過慮若內養未深外資未博豈能始終如一伏願遵祖宗遺制開大小經筵以講學禦早午二朝以聽政愼擇講官與之徴詰疑義曲賜淸問左右惟置經書及祖宗典訓輪閣大臣嘗值殿右廂備顧問必使居文華之時多居乾淸宮之時少則所得於內者深矣午朝章奏俱親爲裁決有大政則召諸大臣面諭得失使各盡謨議諸臣俱得進言常用天下之耳目爲一人之聰明則所資於外者博矣內外交養日深以宏卽堯舜何逺之有若日講午朝徒應故事章奏並付司禮積獘未革臣竊憂其所終上溫防報聞次月卽禦經筵午朝後數年上時召輔臣論政人謂孝宗十八年聖治俱公一疏發之公在部與三原王公恕左右共持正論爲閣臣所忌公因屢疏請老且言吏部進退百官眾怨所集尙書恕老成公忠然且不免於臣何有蓋爲閣臣發也詔以本官兼詹事專職史館乃太息言國家史事有三大闕未舉靖難後不記建文帝事使當時朝政與方黃死事諸臣皆闕落無傳及今搜采尙可輯補景帝已復位號英宗實錄猶書郕戾王附宜攺正凡疏畱中者卽有可傳例不登實錄宜宣付史館擇而書之疏巳具病不果上適金星犯進賢占者謂賢臣當厄公竟卒上聞訃驚悼贈禮部尙書謚文懿公生平孝友方直喜論著爲五經四書私抄常以所見立說務求其是不盡從先儒傳注文章力追大家所著有晉庵槁桂坊槁鏡川槁東觀槁金坡槁銓部槁行世維風編載公爲洗馬乞假歸裏次一驛其丞與公抗坐卒然問曰公職洗馬日洗幾何公漫曰勤則多洗懶則少洗忽有一禦史乘傳至則公門人也跪而起居此丞乃匍伏請死罪公笑使去其雅量復如此

公自爲兒時作詩輒能吐奇語在史館遂以文章名世李文正公稱其博采深詣典則沈厚自成一家言而愛君憂國感事寫物則得諸三百篇者深蓋公詩裒然大家爲宗匠所推重固如此矣

送何廷秀赴閩臬

鷺車駕言邁南望路逶迆原田厭狐防側佇秋鴈飛軒裳速追餞供張臨路岐握手獨何贈良無金玉辭髙爵豈傒卜盛名顧難居誓言厲姱節皓首不能虧

藥園幽趣

卜屋逺囂俗僻在燕城隅開園藝仙藥數畝躬自鉏靈根入膏土抱罋臨淸渠逶迆古墻曲依微春雨餘牙甲日以長芊芊華葉敷采蘭露濡履斵苓云滿裾香徑步華月歸誦黃虞書此外安所營身心常宴如

黃鶴寄周先生

黃鶴在人世恥與雞鶩羣翩然出埃歸巢故山云瑯珢九臯韻玉署時一聞羽儀不可見南望勞我神願采瓊田艸寄之大茅君悠悠歲華晚江海春

夏日內館燕坐感事述寄同官王惟臣

丹禁迥幽邃內館肅沈沈疎簾捲淸晝隱幾獨長吟洪鐘委半野時雨度荒岑徙倚步庭曲綠樹放繁陰歌吹起長樂間之鐘梵音浮雲翳初旭俯仰惻中襟念彼時棲鳥鎩羽依故林黃鶴伺同舉闗河阻以深莪蒿有永悵松栢多苦心因風寄遙訊愼保雙南金

贈魏孔淵

皎皎越溪女奉帚君子堂珠翠爲首飾玉顏炫朝陽寸帛繡河嶽指間織流黃攘袖主中饋五味薦鼎烹有亡一黽勉淺泳深乃方十年采葑菲一旦爲參商掩鼻竟逢怒束緼誰照亡蛾眉本招嫉況乃兼眾長羨彼厲而騃端居以專房葆爾金玉體秉心冽冰霜鉛紅畀嫫母疏布以爲裳謙謙待諸娣婉婉奉尊章無言槁砧逺愁嘆損容光白璧污蠅矢積久自昭彰喪茀有勿逐鳯鳴終鏘鏘

題畫

云壁隱峩峩滄浪漫修渚竹樹郁蕭森山風灑疎雨新鴈下湘云幽人何許

史館感懷三首

在古左右史言動悉分書由漢至國初有官注起居不知自何嵗史職曠成虛有故始辟館編纂亦紛如新人敍陳事何啻濶且疎善慝有難審執筆空躊躇

國史明是非將以垂萬世匪果具三長曷由通五志爲冠必待工錦使人學制惡羊能敗羣薫猶可同器誰謂天閒中不擇駑與驥

崔杼弒其主直筆遭刑誅二弟相繼死南史猶欲書古人守一職往往思捐軀可憐今世士利害論錙銖

書事

公孫歌虞殯莊生稱紼謳挽歌續遺響百代良悠悠濫觴一以溢遂作滔天流有死必有挽庶人達王侯三良與田橫古罕今何稠惜哉操觚士半爲諛墓謀狥俗苦難免拒物恆招尢毫端有造化萬物自春秋純冕與獵較孔聖亦何求

銀豆謡

景泰朝宮中頗事奢侈嘗以銀豆金錢等物撒地使近侍爭拾爲笑公因作此謡諷之

四方金銀入天府堆積如山賤如土尙方承詔役良工冶銀作豆凡幾顆顆顆勻圓兩銖重朱圅進入蓬萊宮禦手親將十餘把瑯瑯亂灑金堦下萬顆珠璣走玉盤一天雨雹敲鴛瓦中官跽俯魚鱗集兩手如耘競前拾拾多拾少曾盈袖金璫半墮羅裳縐嬴得天顏一笑懽拜賜歸來坐淸晝聞知昨日六宮中翠娥拾得黃金豆別有銀壺薄如葉並刀剪碎盈丹匣也隨銀豆灑金堦滿地春風飛玉蝶每月中官拾幾回豆將盈鬥葉成堆日用奢華不曾惜滿函猶似雪皚皚誰知此是民膏血一黍半銖非易得內中寶藏固如山懸澑能穿太山石君不見民餐木皮和艸根夢想豆食如八珍官倉有米無銀糴操瓢盡作溝中瘠明主由來愛一嚬安邦只在卹窮民願將銀豆三千斛活取枯骸百萬人

送人赴臨洮

秋日皜皜霜露稀秋江水落鳬鴈飛遠客孤舟下南浦臨風解纜情依依問君西流向何處云向臨洮戍城去洗馬初翻浙海波鳴鞭漸拂秦山樹秦山西連隴山道滿地黃雲和白艸鳥鼠三春雨雪深魚龍十月凝冰早冰雪連營嵗巳殘將軍猶欲歷重闗彎弓邏逤城頭路掛劍條支海上山君時談笑靑油幕夜枕交戈曉橫槊功成凱奏拜侯封衣冠畵在麒麟閣

題秋江別意

蛟門九月天霜潦盡潭淸水痕攺鴻雁來時月滿洲蛟龍蟄處云連海君在蛟門客捨中臥聼落葉鳴悲風萬里愁心雙闕下十年歸夢五湖東今朝拂樹臨江涘病馬蕭蕭掛行李斷霞猶照竹山坡新煙正隱梅墟市古渡煙深水滿堤敗荷枯葦共淒淒緣江客棹將揺櫓隔岸人家尙掩閨總戎出郭來相送驛路鳴珂擁賔從楊栁風髙鼓吹喧蒹葭露濕旌旗重官亭置酒敞云扉酒釅蒓香鱸蠏肥黃花晚對瓊筵落白鳥寒衝玉帳飛驪歌乍逐菱歌斷更促繁弦隨急管舟人時報晚潮生坐客翻嫌晴漏短酒罷臨岐對夕陽可憐一別成參商虎蹲山南海蕩蕩馬阻匯北天茫茫蒲帆片幅隨風去知向前江泊何處路指東湖雨後山天橫冀北煙中樹舊日三鱣下講堂明朝駟馬謁明光春風被酒看花處莫忘秋江別意長

題李禦史琨山水圖

有山突起何崢嶸下帶疉巘紛縱橫泰嶽千峯表日觀天臺萬仞開霞城平林窈窕連長麓遠近人家幾茅屋幽亭不見客經過芝艸瑯玕春自緑石梁橫去水涓涓一出前山勢渺然彭蠡晴波九江入吳松春漲五湖連孤舟一葉中流渡散盡沙頭羣白鷺舟中疑是繡衣人四靣靑山隨指顧繡衣今去遠觀風大江南北廣西東何處江山如此畵歸來說與鏡川翁

題畵馬

房星委地光如虹渥窪水與銀河通漫說千金大宛種爭看八尺滎河龍乘風一躍臨空谷鳳臆龍耳批竹紫艷煌煌迥射人紅光赫赫長歕玉霜蹄蹴踏薊門秋誓與八駿驅仙輈不知伯樂竟何在盡謂駑駘翻見收幾年伏櫪柴門裏空向西風時掉尾饑腸誰飼玉山禾渴喉謾想瑤池水由是低頭逐蹇驢不堪憔悴走泥塗壯心尙自輕千里逸气由來淩九區天閒十二知何處明日長鳴籋云去一顧當空萬馬羣金鞍玉勒隨龍馭

過開河

客途一路長淮北萬里平湖曠無極風埃稍靜一推篷忽見湖光與山色平湖萬頃際遙天露葦風荷共然紅鱗亂躍多逃网白鳥羣飛不避船遠山無多才數防雨餘秀色濃於染幾升螺黛暖初勻半額蛾眉嬌不斂對此停舟笑且談兩堤靑防栁毿毿更聽漁歌引杯酒不須回首羨江南

題翠鳥

敗葦蕭蕭秋幾月花吐黃雲未成雪小鳥飛從何處來踏著寒枝帶霜折黃腹充盈丹喙長靑綃爲衣白玉裳美人嬌愛不可見雲水萬里天茫茫

山水圖

靑山萬仞髙挿天晴嵐暖翠浮雲連何人結屋在平麓藥欄蘚徑柴門偏潺湲一曲淸蘋水石矼隱若修虹起竹杖芒鞵白髮翁長裾步屐松陰裏遙岑一帶逺蒼蒼上有樓臺是寶坊赤髭白足知何在門掩緑蘿眷晝長

題畵

一區勝景知何許山色濃如初過雨酒旗茅屋稻花田漁网竹篙蘆葉渚水邊髙屋客來過坐對楸枰逸興多撚子連年不曾下旁人爛盡幾樵柯

朝陵往還卽景

出郊時極目禾黍徧村畦雁入層雲小天圍曠野低風沙連塞北煙樹接遼西去去前村近槐陰聞午雞原隰杳無際遙岑倚半霄淡煙新野店斜日古河橋北望三闗近南看萬里遙行行到城郭笳鼔雜鳴鑣

早發西溪往萬竹村卽景

深谷人家住松風散午煙雲封數間屋石甃幾層田牽犬登山上尋魚到水邊共言生事足樂此太平年

遊虎丘

出城才數里已到白雲間但見門臨水那知寺有山鐘鳴僧出定林動鶴飛還石磴行行徧花宮盡啟闗

書齋卽事

性懶過從少朝回日掩闗道情云外鶴詩興雨中山把盞新花發鉤簾乳燕還紛紛市朝裏能見幾人閒

寧波雜詠

山顚帶海涯竹樹映禾麻雪挹貓兒筍雷驚雀觜茶瑞香金作葉茉莉玉爲葩六月楊梅熟城西爛紫霞

下邳早發

客夜耿無寐雞聲促去舟日從平地出天入大河流宇宙雙雄劍風霜一敝裘老人能復出孺子願從遊

安港阻風

一泊幾晨暮風濤未可涯荒汀如邑裏聨舫是鄰家野廟鴉啼竹村莊犬防花鄮山猶不遠臨眺獨含嗟

西園雜詠

雨歇水平堤園香翠色齊唼蘋鳬母健拂栁燕雛低馬武伊吾北張騫大夏西吾衰無復夢宅畔且鉏犂

夏日東禁道中

碧空朱夏日流暉淸禁無塵暑气微香藻滿渠新鯉躍髙槐夾道乳烏飛金鞍禦馬追涼出繡服中官走解歸忽聽蹕聲花外起黃旗紫蓋入彤闈

冬日西禁道中

霜風萬戶夕嚴凝禁籞寒光拂曙增琪樹有花山已雪玉田無稼海初冰虎城欲啟晨調馬兔穴將空晚放鷹回首凍雲應散盡鳯凰樓上日髙升

贈周廷參張邵齡二知己

客牕情思渺無涯麥隴蔬畦浥露華白屋三間連野寺靑苔一徑入鄰家晴煙亂繞庭中樹夜雨微沾戶外花此地幽徧可乘興馬蹄來去豈嫌賖

送張正

孤舟明發片帆斜路入松江便是家細原田巳蔓淡煙籬落荳初花好攜蠧簡宵隨月怕引螺杯曉泛霞莫道弓裘容易學幾人名譽動京華

碧川

碧溪流下廟灣東一片藍光遠近同黃枳涯間深映月紅蘭港外濶涵空五橋冠履行天上萬戶樓臺入鏡中直到星洲垂盡處數行花栁散春風

癸巳淸明謁陵往還之作

一路看花過梵宮從人皆挿數枝紅惹添歸思緣春艸消盡餘酣愛晚風啼鳥喚人耕壠上好山隨我入城中門童稚歡相語畱得楡餈待獻翁

到錢塘

繁華自古說錢塘罨畵樓臺錦繡坊過客盡諳吳俗語閨人猶學宋宮妝雨連江海波濤壯春入湖山艸木香於此正堪窮勝賞笙歌隨處醉壺觴

躬耕

桑樹陰陰布糓啼緑萍新水漲芳畦大卿橋畔云千頃孝子墳前雨一犂春艸竹筐頻飲犢午煙茅屋逺鳴雞臥龍別卻南陽後禾黍年年屬老奚

客居書事

雨餘流潦漫橫塘庭樹垂蘿覆短墻新辟荒畦云半濕舊開花窖土猶香酒酣與客聽黃鳥書罷呼童樹綠楊一徑蒼苔眠白鹿誰知城市有山莊

平坡寺

梵王宮殿倚靑冥野色山光滿戶庭樵采松花來供佛僧披槲葉坐談經防云不東西畆金穀空蟠大小靑酒罷吟鞍入城去數聲鐘磬逺泠泠

到江南

一到江南域蕭然萬象淸雨餘靑巘秀云外碧流明竹色朱門徧荷香畫舫盈舂鉏藏葉下鸜鵒傍花鳴稚子靑荷傘廚人紫芋羮山機成細葛野碓熟香秔酒幔連珠箔菱歌雜鳯笙風沙千里客疑此卽蓬瀛

北河道中寄惟立

馬上雨初晴陰涼慰我行才經潞河驛稍望直沽城萬戶人無病千村糓有成水風消暑气林木動秋聲作客身逾健臨流思倍淸裁書報賢弟兼慰細君情

疊石巖

別山猶愛山疊石事如戱注水學泉聲焚香作雲气

春江曲

春山雨過春江滿菱葉長長蒲葉短柳絲一把系郎船好語東風莫吹斷

感懷

韶光欲半栁初芽雪盡靑山萬里賖遙憶小湖春水濶東風開徧十洲花

湖郊卽景

桃梅初熟芰荷齊緑樹陰陰鳥亂啼北渡幾潮楊葉鮆南村一雨稻花雞

春城遊宴詩

蝤蛑石首和椒橙新筍香甘帶肉烹非是老饕偏愛此十年不飲故鄕羮

太子少保吏部尙書碧川楊先生守阯

公字維立學者稱碧川先生六嵗受經傳卽通大義以兄文懿公爲師於書無所不讀然必以六經四書爲宗篤行力修不專事文藝中進士廷試一甲第二授國史編修在館九年適從兄康簡公爲姦人所中謫外遂並出公南京公怡然就道曰此吾家盛事何懟耶孝宗卽位召充日講官每進言進君子退小人爲治亂之機言甚激切上攺容聽之出爲南京吏部侍郎以星變陳五事上嘉納焉復召修防典記載精詳史氏莫不推之年七十力請老進吏部尙書致仕公孝友天至終其身少事文懿公比歿爲位哭奠者三年目視爲不良兄弟三人長文懿次公少弟與婦俱早世所遺二孤養之逾於已出同爨者三世巳而食指益眾請分食公乃以上田十餘畆奉父祀文懿公諸子受田九十餘畆弟遺孤受田六十八畆公自受十九畆人俱謂不均公曰吾兄早宦今薄田多其所置少弟不祿早世二子孤貧稍以此資之吾尙有一官可望也公初歸田有積俸四百金將分授二子適康簡公爲逆瑾罰輸米千二百石苦無措公盡出與之夫人少有靳色公怒曰兄弟急難豈暇顧其子耶公性重黙與人語溫溫易接若義有不可輒怫然終莫能奪家居有貢使造謁公上座置之席隅與語甚嚴正旣退客謂公宜少霽顏色公曰吾大臣不可失中國體禦史張君公門士也初按郡乘夜先詣公公問曰禦史未謁廟何先枉臨張君屏左右曰恐有所賜教耳公正色曰疑老夫以事相干豈待我意耶遂黙不答張君惶恐而去嘗與郡守褚公從兄康簡公出送屠太宰行康簡曰特具小羔奉餞褚守笑謂公曰若老先生當直言小羊耳公怫然曰先兄初發解予忝繼之人皆呼余小解元及俱爲學士人亦呼小學士後俱爲吏部侍郎人復稱小侍郎未聞直以小楊見呼公何從得此語褚守至謝罪乃已正徳七年公年七十七其生辰七月七日公命諸子置酒陳鼓樂盡召同族數百人歡飲竟日別去公徐曰此會後未可期也眾茫然至中秋先生無疾而逝所著詩文集及他撰述十餘種

初楊氏裏中花木往往有連理雙瓣者里人竊異之不知其何祥也旣而公與兄守陳皆舉鄕試第一皆甲科髙等官翰林對掌兩京學士位並少宰方知其兆余嘗按公家乘三世大父棲蕓先生範贈吏部右侍郎生三子長自懲公父贈吏部侍郎子守陳進士禮部尙書諡文懿次卽公進士太子少保吏部尙書次自悆公仲父贈大理寺卿子守隨進士太子少保工部尙書諡康簡少自忞公季父贈兵部員外郎子守隅進士廣西布政使文懿公二子茂元進士刑部右侍郎茂仁進士四川按察使而公壻陸偁進士按察副使三外孫長鈳進士副都禦史次銓進士廣東布政使少釴一甲第二山東按察副使次壻李堂進士工部侍郎蓋公少傳文懿之學一門次授七業俱成並爲國家名臣及陸氏諸外孫俱經指授能世外大父科名蓋東南文獻於斯爲極盛矣

古詩

焚書有禁令博士書不焚蕭何收圖籍不知收典墳項氏火秦宮博士書始燔殘編出孔壁天未喪斯文修漢儒手亦各尊所聞寥寥千載下先後亂其眞全經久已失其罪非一秦

範蠡大夫種同謀終霸越蠡去思全身種畱欲全節楚人仕越中翩然誰能遏種居父母邦何忍便永訣蠡以尺書招種病不朝謁烏喙信讒言屬鏤賜之決哀哉大夫死尺書爲之孽上天徒蒼蒼千載猶憤結

歸思

鵬摶萬里餘不如沙上鳬鳯翔千仞表不如屋上烏鳬雛能傍母慈烏能反哺鵬鳯𨿽髙舉二鳥之不如我爲浮名累別母來京都定省一以曠音問亦云疎不勝孺慕情淚下沾衣裾如何天性恩乃爲名利渝拂衣便東歸慰我堂上慈懷哉鳬與烏吾與爾爲徒

贈別王原常

西北有髙樓逶迆上千仞廻欄俯綠水阿閣淩靑雲中有弦歌曲知者識其眞自云良家子選擇趨嚴宸佩玉曵羅裳欲以充下陳朱顏俗不薄燕趙多美人無鹽逐鄕裏毛施亦逡巡容華恐消歇撫心一以矉明徳茍不虧燕婉終相親芙蓉湛秋水桃李熙陽春隨時愛容輝無爲長苦辛

賦得洞庭湖送侯公矩僉憲

我聞洞庭湖逺在巴陵道含山復吞谷洪波際天杪古來題詠人無如杜陵老朝陽一鳯鳴千古喑百鳥如彼黃鶴樓李白不復道吾才非謫仙下筆爲壓倒況未臨此湖狂唫何艸艸所志不在詩因之寄懷抱願君胸次間與湖同大小百川盡傾輸萬象皆明了秋濤動山嶽春波潤枯稿浩气蒸作云爲霖施八表

喜雨次沈侍郎韻

方春苦恆暘衝風起浮田疇拆紋洿澤枯蚶蛤郁攸復爲災熛忽不可防曲突朝徙薪防虞夜移榻縱陰北門開閉陽南門闔仲舒今秩宗問之笑不答但云人意誠自與天心合糾眾各致齋端居在深閤獸錦易素衣馬銜脫金匼分祀徧雩壇俯躬伏蒲蓋索神靡不舉占天敢容雜垤蟻移新封巢鸛鳴古塔一雨初未厭三日竟已帀麥苖潤回靑藤花濕掛衲農樂呼烏烏女紅歌踏踏畢方杳無蹤飛亷亦衰颯南都百萬家歡笑聲雜遝東作自此興省耕重相拉行廚有宿煤代薪寧用蠟當呼田父來喜雨共傾榼

喜雨之作人各二篇因再次前韻

旱久雨乍晴街衢走囂花殘失蝶蜂艸潤鳴蛙蛤皇州春正深燕寢香未防題封山公啟對坐陳蕃榻詩筒時往來尺牘互開闔司空歌陽春寡和誰能答平生館閣儔髙興符節合太宰李杜壇好賢公孫閤矢口唾成珠筆史漢流匼宗伯今董狐瀛洲舊推蓋【登瀛學士有蓋文達】才華老愈新志慮純不雜翰長有馬融同年登雁塔長城擅五言破敵圍三帀嗟予韈綫才無足綴短衲詩人有冠冕能不棄革踏志喜慕歐陽牧民思衞颯催耕布谷鳴勸課輪蹄遝麥秀綠方滋桑柔靑可拉賓從皆蘭金貎言匪梔蠟莫誤尙書期還傾侍郎榼

喜雨之作承教再三重以上已詩見賜復次前韻奉答

我觀古韻書字無土從盍壒字於蓋翻協音不同蛤蒼頡九方臯眼電誰能防牝驪報牡黃偏倚誤臨榻得精或忘粗開口音反闔沈約譜四聲天子親問答平仄毫髮分淸濁宮商合豈若蛙黽鳴無謂祗閤閤水木有本源衣裳有冠匼誰知百世後車蓋混茅蓋司空休文裔家學精不雜聲律永明體字書多寶塔用韻公豈訛閱書吾未帀坡仙非鈍根玉帶博禪衲韓詩逸旁韻飛黃恣騰踏羣疑宿霧消兩腋淸風颯喜雨賡未休上已吟復遝無煩問舌存豈慮傷齒拉欣然觴詠間刻燭銷紅蠟吟成一字安直抵千金榼

大兄和東坡龍鐘三十九詩見寄次韻奉答

先世本儒宗環堵圖書半傳家嶧陽桐一唱而三嘆吾兄博羣書禮樂勤服玩開口韶鈞鳴下筆雲霧散一舉冠同鄕結交靑雲伴制防對天人名聲騰月旦朝趨金馬門日食靑玉案汗簡手編摩一一書治亂詩文馳四方應酬失櫛盥先後十年餘一階遷陟緩節操冰霜同忠誠日月貫行年未四旬志彊力不愞胡爲詫龍鐘置我腸中炭願保千金軀逍遙在三館夏宜葛薴涼冬宜狐貉煗重爲皇家珍饔飱加白粲

奉賀家大人署徳化縣

瓦礫創殘地春來土不毛士風忘俎豆民俗競錐刀文廟檐穿棘公防柱結蒿於焉施政教朝暮不辭勞撫綏才兩月犬足已生毛有地皆牽犢無人更佩刀閒栽庭外柳漸見獄中蒿從此居官逸都忘案牘勞

陳方伯邀觀惠山泉

古廟三賢在方塘一鑑開水流螭吻出源發鷲峯來樹影波心見茶香雲外栽竹鑪有風味醒卻紫霞杯

甲子元日

去年正月候朝參此日瞻天北斗南新喜歲華逢甲子早傳家事付丁男避賢未許六旬九祝聖惟呼萬歲三重祿坐叨無以報伐檀每誦不勝慙

和武靖侯趙公賞花詩韻

花蕚堂前鵲噪檐怡怡情興爲誰添朱門急遞書函到白絹斜封印色黏入眼新詩皆似錦驚心險韻莫如鹽吾兄信口天然妙愧我詩才撚斷髯【與大兄同和】

傘蓋三檐兼兩檐輪蹄偏爲賞花添鳥啼深樹千聲轉蜂掇花英兩股黏玉液醉人甘似蜜粉花當靣白如鹽興來就此題詩句龍劑流香兔禿髯

宿霧初收雨過檐侯門池館綠陰添波間香餌金鱗出葉下黐竿翠羽黏謾遣易牙調異饌不教符朗識生鹽酒闌夜色淸如水露滴松梢濕老髯

嶺南荒醜擾窮檐仗銊遙徵竈日添橫石剗開無復阻大藤劃斷不教黏首功何但三千級軍石曽資十萬鹽共說圖麟充國冑軼倫重比漢家髯

戎衣重甲鎧重檐曽向沙塲鋭气添刁鬥夜鳴霜气逼牙旗凍裂雪花黏赤霑轡上龍流血白蘸盤中虎作鹽聞道當時宣露布天顏一笑動龍髯

五色祥雲擁殿檐太平祥瑞近來添牙旗玉帳閒無事紫气黃塵迥不黏振旅何嘗忘俎豆籌邊已免稅茶鹽詞林正遂天倫樂忽漫相招展笑髯

數仞門墻百尺檐登龍聲價幾人添詩書元帥身將老竹帛功名墨尙黏對酒還教停鼓吹烹茶不許入姜鹽承歡侍宴羣公子白面腰黃頰未髯

春深滿耳鳥鳴檐景物撩人興趣添柳外貂蟬金翠閃花間毬馬紫紅黏龍綃細舞垂垂手象板輕歌昔昔鹽主客情親歡宴久一簾風色動蝦髯

南坡髙臥北窻檐眄睞庭柯晚翠添斂翮來歸知鳥倦升髙不返見蝸黏醉吟詩句敲銅鉢病檢醫方鏈石鹽卻憶壯年提一劍功名如摘頷間髯

燕罷歸來向晚檐一門和气笑聲添竹林涼月琴尊待棠棣春風蕚蔕黏賡詠盡諧音與律妍無論絮和鹽諸孫問事誰嗔喝膝下嬌兒也挽髯

與楊廷俊同齋

同官同姓又同階同作宮僚共宿齋四壁寒聲風刮戶一簾淸影月侵堦奚童秉燭燒香篆侍史收衣護祭牌坐久話闌心似水塵氛無路入襟懷

別墅

廛市西頭別有天芋區桃圃近相連繞城春水魚浮沼負郭秋風鶴在田書幔影飄荷葉外酒鑪香入稻花邊主人髙步瀛洲上猶自哦詩憶輞川

飲大理家兄宅時駕部弟秋官侄及君美禦史時升府丞兩壻皆在席醉吟一首

幾年離索重相逢笑語哄堂意气濃薛氏弟兄三附鳯桓家女壻兩乘龍竹林更有靑雲器棘寺新開綠蟻封家慶合歡防帝徳勉圖勲業佐時雍

上元後一日前客再次童太常韻

座擁紅鑪雪未消淸卿詩就倡諸寮狂吟筆訝長虹短劇飲杯嫌太白麼六出花明天作月九華燈迥夜如朝酒闌客散長安道萬井瑤光映玉貂

上元後與維新維貞二兄小酌時維貞以應天府丞入覲

聨騎珂聲疊裏閭紫荊花底解金魚蘇家宣政同朝久謝客東嘉述職初酒啟黃封中禁出燭銷紅蠟上元余良宵漫敍天倫樂月轉觚稜映綺疏

到家喜入新第

新居門瞰日湖邊一脈南來自碧川爽塏更新齊相宅淸寒依舊廣文氊無何文字五千卷有此辛勤三十年歌詠落成貽後世能師吾儉是爲賢

次韻寄侄茂仁郎中

南國移居有竹衙平安消息報京華傍籬已見新生筍穿徑還侵舊種麻每對此君思小阮無繇縮地與陵霞重懷文懿歸遊處啼鳥驚心淚濺花

壽直庵黃君七十

納涼夜對老人星兒輩前趍適過庭言說貢生家有父年過萊子鬢猶靑孟春初度三蓂莢淸世髙風一艸亭我爲題詩遙上壽鶴飛南去入滄溟

凍筆

章臺頴脫出羣倫日染龍香劑潤身涉署冰銜頭欲禿題封山啟迹還新中心正直端應壯小字模糊大轉神莫話秦人少恩事不遺黎老詠皇仁

閒居漫興

公署抽毫每隔旬私居終日樂閒身滿牀黃卷爲師友排闥靑山作主賓一任漫天風絮亂祗憐匝地雨苔新日髙臥聽鶯聲巧不喚雞鳴待漏人

壽史母一百一歲

峩峩珠翟翠云稠堂北髙居壽最優大衍再周重掛一平壺百刻又添籌賢孫及第傳金帖令子懸車尙白頭屈指古今能有幾題詩更祝八千秋

竹茶罏次吳原博諭徳韻

渭濱蒼翠隔雲泉誰取編排事茗煎鳯閣舍人工創物秋靈公子巧模前火紅松葉湯初沸月白桃花客未眠飲罷雪香三弄笛閒中淸趣幾人全

視篆後二日得孿子

日出東城啼乳烏檐前幹鵲又相呼判花公署方投筆坐艸私門又掛弧自笑秋生並蔕休嘲老蚌出雙珠多男且得寛懷抱未計將來賢與愚

紙帳

楮生平素懶談只學垂帷到暮年午蝶有時同寤寐秋蚊無路得夤緣虛中惟見室生白覆下何愁屋有天自笑夢中翻識路月明曽到故人邊

得請喜復原韻

去歲蜩鳴入覲來今年鶯囀出金臺四時有序成功退六十猶癡了事回鐘阜曉山靑抹黛秦淮春水綠於苔濯纓還向江東去免得風吹撲面埃

園亭家宴次大兄韻

風吹香徑晚菲菲落盡紅芳蝶過稀卻是蔓靑花獨秀春深猶解駐淸暉

應制賦苔

禁苑初收宿雨天玉階輦道碧苔鮮君王自是稀遊幸一任飛花防翠錢

工部右侍郎堇山李先生堂

公生時父夢人抱兒從日湖陸司冦家來及生果異八嵗日記數千言每出語輒驚坐客及冠先輩洪石田先生字曰時升爲說以勵之舉於鄕坐南太學與麻城李文祥俱以詩名時稱爲二李中進士授工部主事監稅蕪湖中官宋昻指取禦木困商人其勢張甚公至力尼之寛商課嚴立籍記昻蟊獵無所深銜之自後中官遂不踵差遷營繕郎中值淸寧宮災爲太皇太后寢所上手詔營建公請發內帑無徴民以答天戒眾議工費旣定公請減十之五及告成尙贏其十之三詔進公二階公三疏力辭謂營繕乃臣本職錢谷出入尢士類名檢所闗不敢膺殊典以招物議次年重建禮部修闕裏俱取給前積益爲司空倚重復奏省元宵燈火縻費取回燒造窯器內臣痛抑寧藩濫請及罷吉鄭諸府非時造作公私賴之遷應天府丞防嵗饑盜賊蠭起相聚公單騎諭以禍福惟斬其首亂者余盡解散當軸俱謂公可屬大事應天鄕試有賄通得舉者公提調爲奏黜三人歷遷工部右侍郎督修徐汴河鎭守河南太監廖堂與逆瑾表裏深嫉公竟爲所中因力請疾歸裏詔許公乘傳痊日有司勸駕乾淸宮災朝議起之不果公歸裏十餘年築堇山艸堂著書其中每云吾自十五至三十學爲仕也皆皮膚自三十至五十仕而學也皆土苴四十乞身五十得請冀由史而經卽事求道辯疑衍義以待後之人所著有正學類編四明文獻志堇山全集學者稱堇山先生

擬古

謫龍乖雨令洊雷失帝威蟇藏月乃食蜃毒星掩輝顚風坤噎气擊雹物遭痱獸驚嶽揺震鯨奔海沸飛觸山天維缺射日陽光防誰爲咎沴气感召隨化機王禎百靈順咸若彛典徽憂懷嘆杞國何事獨沾衣

蝜蝂亦防虫貪心若不足金防欲聚陵黍登願彌谷寜知稊米軀一芥巳盈腹不鑑海賈愚腰纒竟沈覆亦如紫峯駝脊負馳岡陸千金輸阿誰終爲翠釡肉吁嗟激水鵬海運風雲逐扶揺九萬程翼巨不容粟

擬古送儀部楊君謙致仕歸東吳

朔風吹華發驅車出都門雪消原野潤爽肅無塵昏行行望吳防白雲依逺村俯憐丘壑姿仰銜海嶽恩身完道乃立志適理斯存達人防有見耿耿胡具論

南行歌

勸君莫唱南行歌幽夕聞歌更嗚咽潞河錦防指天津載滿魚鹽沽海竭田畝樵蘇屋宇薪千里帆檣宮府列所司貢獻立程規器皿廚珍懲莽裂觸禁愆期條例新入金贖罪可卽雪乘時行令玩物華弋獵遨嬉忘歲月守衞鞕驅撫按趨齊魯淮陽勢如長江天塹布龍舟平履金山登嵲步千官戎服鮮駕近畱都咸伏謁六軍萬騎塞閭閻隨處觀風矜瑣屑劇戱搶攘法從先入城百技喧舊闕宣傳苖狩起鐘山麋鹿潛蹤鳥避節龍江彩綺鬭劃船角撼金鉦鼓撾羯网罟星羅武湖浪說吞舟魚可截甲冑躋攀牛首遊士馬輿屍觸炎熱長幹兵器動哀鳴晉石訛言自消滅皇朝景命比天齊杞國何須淚垂血翠華歸馭忽倦勤導俑羣姦膏斧鉞山陵北拱眼成枯貞白臣心何處揭

題家藏堇山莊小景圖歌

四明四面山列屏佛頭螺髻咸獻形直與扶桑接天盡逺妝近抹千里靑堇山居士眼何小甘倚一拳藏拙老赤堇原分烏喙名豈不慙芝愧瑤艸拙翁聞笑但低頭腐朽未許污岡丘秦漢因玆起封邑敢與巖壑論春秋適然先世遺薄田結屋可望山之顚課農乘興卽長往安流五里歸放船半生京宦淹南北曽假丹靑寓心目賜還骸骨又幾年今日山莊懸此幅看來不辧山與圖晴峯潤墨爭模糊溪籟松簧送繁奏此身如在冰玉壺烹鮮開釀香滿屋醉眼呈書信口讀心期粒飽秋日黃更願桑垂春雨綠莊前曉霽嵐霧消堇山橋去不斷橋直向天童躋太白東尋玉几攀金鰲沙溪庵弔深寧墓史相大墳僧闖戶采得靈峯方竹笻趙陵幾冢榛迷路探奇欲再力不勝闔門坐聽山鳥鳴欲示兒童假圖景回江逺溯溟渤淸

武基道中

野館夾通津看花駐馬頻暖風廻宿麥甘雨及殘春雀乳羣相詠鶯雛語未眞亦知歸路晚詩景苦畱人

堇山莊雜詠

嬾步出柴扉心情與世違偶逢樵父語漸覺故人稀牕啟流螢亂梁空乳燕歸遊仙空有夢骸骨本來非紅葉亂紛紛秋光到小村莫憐蒲柳脆幸與菊松存猿狖饕山果牛羊戀蓽門石牀涼不寐流水激籬根步覺行雲緩人驚白髮新水聲宜入夜樹老不禁春欲與山爲主還畱月送賓終南非防徑何處不容身薜荔隱山家層巒入徑斜著書人未老習靜思無涯雨意收黃霧云容暖白沙課耕詢稅額欲免吏如麻

甬江

出郭偶乘風天終吾道東醒心還愧影謝事每書空水鳥依人白江花信意紅餘年詩譜在寂莫酒杯中江柳愧先秋風光卽柳州潮聲疑舊雨暝色弄新愁獨喜天靑眼人驚浪白頭微陽方布暖莫遣瘴云浮

登天封塔

瑤空露玉簪試腳上危尖日近光揺幌嵐淸翠入檐天風涼颯颯花雨晚纎纎笑指雲霄逼星辰手可拈風暖正雲閒危欄怯近攀眼中分世界鳥外列江山南斗雲霄上東溟浩渺間乘槎余逸興髙處不愁寒

病起

久靜成枯石栽松記鶴年舊遺非艸芥時輩見曽井泥泉乖雨風髙爵避鸇椰楡人鬼夢凡骨本非仙

春夜聽雨志喜

爲悉灌園情挑燈聽雨聲四郊春雨足一枕夜堂淸紅憶花如染靑憐樹欲晴明朝南郭外沙軟馬蹄輕

夏日遊翠山寺尋張卽之祕閣遺事

五月桃源路山深不見花綠肥梅薦玉黃實蔓垂磴伏云根斷溪長鳥道賖梵宮天設險僧飯熟胡麻正徳丁卯冬以府丞應召寓徳州永慶寺奉寄仁仲家兄商決去就之懷用蘇集韻【二首】

江湖蹤迹嘆參商夢入明光覓舊行自笑天涯身未穩何如林下日還長三間白屋書充棟十畝紅粳業在鄕獨坐客牕風雨急無由縮地卜行藏

客中懷抱幾回開心事都憑雁往來當路有岐應惜往畏途知止合憐才正愁門外塵封睫且覓牀頭酒暈腮千里鄮江晴漲綠幾時蕩槳亦奇哉

山莊謾興

輕風吹袂步晴堤曉樹拖嵐路欲迷茅屋可容溪月小釣船不礙石橋低原田布糓催春艸籬落炊煙報午雞寂莫逋仙千載後何人眞隱上新題

重遊天童和同行王侍禦韻

長風十里散云圍登盡危峯思欲飛路夾靑山天有障林飄紅葉鳥無衣玲瓏石應千巖響太白岡通一綫微幽谷驚傳驄馬使不妨老稚款柴扉

秋江漫興

涼風一夜發東溟庭葉聲催客鬢星露重更憐秋月白煙輕倍見海天靑喬松積歲期成珀老鶴長鳴忽墮翎過眼風華何足問謾臨池靣數浮萍

溪山春暮呈魏雲松先生

閒坐溪頭看落霞飛來片片防晴沙春歸不了鶯花夢節去還畱燕子家稚女攀桑收野繭老人燒竹焙山茶小堂靣靣流寒玉風景依稀似若耶

東錢湖絕句

東湖風景過西湖史相祠宮列畫圖不用舟人頻指防畱詩欲弔嶽墳孤

相公囊括宋山河鑿石穿雲作補陀若見厓山還好景慈元宮殿碧嵯峨【遊補陀洞天】

深山何物僕穹碑石穴金丸禍已隨莫嘆師王空一槨穆陵遺事更堪悲【僕碑】

梵王宮殿七浮圖殿趾層層漫綠蕪幸有老松人不剪滿林落日正啼烏【大慈寺】

太子太保兵部尙書張文定公邦奇

公字常甫母沈太夫人方姙夢神人奉玉笈寶籖相授及生公有云如蓋降於庭少資性絕人於書無所不讀精思善學期造爲聖賢年十四卽能著作十七舉以明經計偕中進士攺庶吉士內閣劉文靖公李文正公每稱公不容口由是名重館閣問正徳初年進簡討時逆閹劉瑾擅政朝士多附其門公居常憤憤著張騫乘槎賦以見意蓋以瑾諭西域以騫諭附瑾者也竟力請補外以便迎養出爲湖廣提學副使公至楚修嶽麓明山二書院身爲諸生說經且下令曰學不師孔顏行不希曾閔卽有文如雄褒吾且斥之世廟時在安陸藩欲就學告試公爲別設一臺課文送入學至今張提學名重楚中未幾竟致仕嘉靖攺元起爲四川福建提學歷國子祭酒南京吏部侍郎居父憂帝嘗奉章聖皇太后過天壽山謁諸陵言及擇相太后曰先王嘗言提學張邦奇器識他日必爲太平宰相其人安在帝謝曰尙未用也卽不竢公服闋召爲吏部侍郎帝每閱公章奏輒稱善以指書公名衣帶間宮監數望見以白公公答曰上用我當以堯舜之道進捨我亦有田可耕此非吾所闗心也諸璫爲色沮帝常與翊國郭公內閣李文康公論及人才二公謂公學行文章當世第一帝欣然曰朕意亦然時公遷左侍郎攝太宰故事選部除擢率先白政府公曰黜陟自有至公今乃覘當軸爲用捨豈國家設銓衡意耶遂不往白李公心不平適主斷詔獄翊國夜舁金四萬詣公第請寛其家人罪公不受曰法者天下所共卽天子亦不得私之況我曹耶卒入其罪翊國更深銜之及帝欲遷公太宰此二人竟尼之且別使人攝公不爲動帝數欲相公都尉崔公秉一陶眞人俱帝所最幸聞其語因各遣人道意但一枉臨卽可得相公謝終不往裕景二王冊封朝議謂秦晉齊楚建國甚多今宜營浙閩以均民力公獨不可曰江南財賦所出且接壤畱都國初封吳王卽攺於周二百年來誰敢復建此議事遂寢帝慕道於無逸殿攺稱永光宮欲令內直大臣簪冠如道家內閣夏公謀之公答曰使我等背聖人不能從也母老久思故鄕今日乞歸有名矣諸公任爲之帝聞乃止同裏部郎丰坊坐廢家居數從公求復用公不可乃輯世統謂聖祖系出文王宜建明堂封禪以示萬世爲圖說成帙獻之帝惑其言心動召所幸諸大臣與語俱請退諮於公公曰其人少有文學行多不檢聖朝豈乏此一人今郊廟土木大興疆場不靖若復有此舉海內何堪諸大臣以復帝更召公賜問公答如初帝乃止坊久上卿云頌以伺意帝終念公言但宣付史館而已坊竟不用太后將合獻陵帝召諸大臣曰廷臣惟張邦奇至孝可授禮部尙書兼都禦史以行翊國奏曰張某𨿽誠謹然其才不足大用且年淺嚴相嵩久嫉公亦奏曰國家禮卿無兼憲職例帝黙然而罷公復以母年逾九十力請攺南乃出爲南京兵部尙書然帝常念公輒曰張某何在數欲召公入相嵩更具宻札謂公性至孝母老不樂北來卽彊之必不爲用也帝頗信之防熒惑入南斗畱都雷震中夜星殞於江公謂天變異常宜嚴武備占者曰應在徳望重臣次日公不能冠櫛卒年六十有一是日鄞江潮赤湧起髙丈餘帝聞訃驚悼數曰可惜張某可惜張某卽面諭輔臣遣卹俱謂例應自請乃止後閣中擬謚以文恪文敏進帝於疏右禦書云人謂張邦奇眞道學抹去原擬四字大書定字於後贈太子太保

苦雨

孟夏乃淫雨朱光轉淒其出門泥淖深平疇漫成池雨龍一離窟癡云挾遨嬉淫淫翳空下滔滔無厭期靈湫至大頂蛭螾鳴其涯風波倘失據卼臲當告誰梭懸𨿽復奮魚腹終堪疑吁嗟望歲心閔閔誰能知

迎春

二曜遞升降陰陽互推移陰陽各異致平均乃其歸君看至賾裏象數無偏奇凝寒旣已極冉冉生光暉庻形自終始誰能測其機蒼天不自言知天一何希

去冬大江南積雪平茅屋經年理絲者褐短不掩腹惟見貂裘子環鑪向醁一飲千黃金棄置紈與縠沈思終永夜感嘆淚盈掬靑春獲我心暖气先窮谷

閉門終日坐不知天地春鴻鈞一以動百物相鮮新憶昨雕落時梅李各有仁如今發生气亦復資絪緼太和絕渣滓太虛無私親達人均四海愚者分比鄰嗟予二三友歡防當及辰我有一尊酒可以陶吾眞

惑興

明主錄忠良鼎餗酬明徳世運一以遷有時榮藿食藿食非所榮淸修表孤特如何瞇目子勢利紛相射緹防空十重卞璞委荊棘矯矯皇甫規超然分玉石呼卿問雁門倒屣迎縫掖

送王宜學編修謫官三河驛【二首】

悠悠天地間萬里亦人世人世無險夷所貴展心意況子抗忠言投荒本非愧何事當別離使我心如醉豈爲兒女情徒滋生別淚收淚發狂歌傍人鮮能防明月懸髙秋照我心中事

若華照四海靄靄凝浮陰揮之不可得憂心日欽欽嶺南多佳樹隆冬見靑林去去逺垢氛聊以澄煩襟綠衣無怨言白華多苦心願子崇明徳永言終令音

次惟靜叔韻

茅堂對東壁逺天明黛額渺然思丹砂何勞歌白石岸柳生微風池荷弄圓碧中庭閴無人明月暫嘉客招邀未成眠對酒忽心惕焉得假流光乘之登太液

吾廬傍東溟萬里一片月羣仙或來過散風如飛雪長空杳靄中到處笙歌發盧敖於下界悵望淸影沒輕駕思暫停長風吹未歇北海與南山瞬息一飛越崔嵬閬風顚恣意覧奇絕

遊方廣寺簡嚴太史【寺在衡嶽足宋朱張二先生嘗遊詠於此】

勝防臻名流奇探極幽藪但覓方廣眞不問崕蹊隄越險倩松喬躋危病賁黝巘絕疑天低阬深詫坤厚陰風潑地寒淸溪掛崖吼燕石晴復飛虯藤凍還走羣峯角低昻亂石相牝牡獲勝古所歡行疲君莫咎君看廢寺中釡塵僧骨朽朱張獨何人智勇名斯久

祝融峯

危峯逾萬仭眾峯不敢並到此得大觀超然稱心境捫星或低頭望日不引領分明見圓儀怳惚淩倒景時月當坤陰霜林肅而靜雷池日夜干云雷殊未醒我欲回陽春叩此祝融頂

送張防泉上捨還天臺

寒林曉色靜遊子信南徵紋峯漾晴彩疎松暢鴻聲別家旣二載歸笥惟一經瞻云北都思倚門南郭情知子不可畱執手心怦怦天臺控三島石脈通四明況復雁宕山崢嶸連赤城將呼赤松子並拉安期生大宇月爲燭天衢云作軿相期弄瀑布周遊下蓬瀛

雨後過東鄕卽事

盆浦收夜雷老龍仍臥矣雨色生夏寒晨風薄羅綺攜舟向逺山村店類廛市波恬若鋪席倚篷如隱幾濯濯江柳長森森冡松穉新苖刺平疇麥秀曠盈視樹覆川更幽鳥呼云欲起鳬鷖自浮沈岡巒漫推倚憶昨遊全荊歲馳千萬里衡山五方嶽洞庭天下水吾鄕此山川大小非倫擬幽事亦不稀觸目總元理滄溟在東南茫洋大無比有興欲乘桴誰爲由也喜

樓外鵲巢始成

當樓烏桕樹髙可五丈餘幹鵲來經營晨夕看拮據不待施斧鑿又不事杗樞驚飈萬木撼孤懸常晏如歸棲何彊彊戢左右復舒豈徒睦中冓亦以防外虞宇宙萬夥類物物各有居蕩子行不返使我淚盈裾

下峽

乘桴下三峽山水分崢嶸支危攫虎豹逐駛奔蛟鯨灘聲混晴雨峯影淆晦明不見星月光但聞猿狖聲迢迢甬東路淒淒湘水情庭闈屬遙想魚雁久沈防緬懷易播人古道今誰並

蟠龍山

登蟠龍兮髙絕塵十轉百轉回回新小橋巖壑迸流水中有石室居仙人斜陽在樹白鶴鳴長峯短峯殊晦明須洞口陰風起吹作瑤空飛練聲

題畵【內書館爲中監走筆】

垂楊拂水波粼粼淸秋意象何鮮新翠禽一个立危杪雎鳩兩兩鳴相親鷺絲𨿽好心匪仁腥我滄洲之綠蘋幽林落日爾飛去愼勿重來窺紫鱗

鷹逐鷺圖

我觀羣鳥中除卻蒼鷹盡凡羽君不見黃金眸白玉距淩空一下急於雨鷺絲何不早竄伏到此驚奔向何許憶昔在林臯翻飛矜羽毛羽毛𨿽好不中用憑君識取眞英豪

題畫

鳩性愛雨花愛晴同倚東風不同情春光二月濃於酒雙鳩醉寐不復鳴雙鳩不鳴花相語無令鳩醒叫天雨

題扇面圖贈且翁叔

金峩雪竇髙入云西有萬頃田畇畇下頭莊邊香稻熟風景依稀似鹿門小舟棹入焚修橋釣絲揺曵風蕭蕭槎湖新水綠於酒擬築糟丘千仞髙

小寒食綿州同兵備憲副曽鳯陂登春酣亭

春風吹上春酣亭江山圖畫開新晴尊前柳花如雪舞樹杪淑气催鶯聲憶昨空亭人嘆息凋盡芙蓉秋水碧使君一日下綿州遂有樓臺髙百尺我亦明山舊隱淪歇馬溪頭問春色一杯破盡寒食寒似醉繁花露濃夕曽公曽公本英志見汝先朝幾封事近日談復有神聽之動我淩雲思涪江淨洗白鷗心柱史隱動靑牛气何必區區懷故山此中亦有君平肆

冬日雜詠次東沙叔韻

云外蒹葭冷山亭盡日幽百年雙鬢攺萬古一塵流隴樹知今臘籬花誤昨秋獨醒誰似侶湖上片峯悠艸枯連野曠牛飽背童歸獨鶻饑偏厲孤云凍不飛松風哀澗玉苔石曵寒衣霜白鳴鴻逺潭光濺竹扉地僻少人事柴門偶一開山農鎌糓去漁父賣鮮來物色全歸竹霜威或貫苔路岐吾自諗不作阮生哀

房村閘下阻淺答屠東明韻

河伯爾何在黃塵又烈風堪嗟今日路不與昔年同滿飲事皆足浩歌心自通平成畱禹績誰復纘前功望望舞雩近況玆春暮風臨流酒伴在登陸射夫同源水渟還決人生蹇是通五丁眞自力一雨防收功

題畫牛

碧樹肩斜日兒童縱寢多坳塘初注水平野正肥荷西蜀表衣使南山短布歌聖皇躬借罷春雨萬煙蓑

欲入巴峽久雨水漲不果攺由夷陵新開山路絕險

客子愁無路秋霖漲蜀川捨舟淩絕巘披棘度寒煙俯視雲如水翻疑地似天偶然逢帝謫直此作扳緣

西山汪氏積慶庵

衝雨入西防松堂迥隔塵烹泉汲巖骨斸筍抉沙唇細柳千溪暝新禽萬壑春故家文獻在散帙見前人

贈何積夫兄弟

君家好兄弟秋水出芙蓉故國一相見春風千樹舂溪晴雲隔寺山靜月流鐘短閣厭厭夜荊花入座濃

遊西山溪隱庵題壁

捫蘿覓溪隱愛竹坐禪闗霽日樹頭樹淡煙山外山登橋窺爛漫入谷聽綿蠻無限東君意芳尊夜未還

和人宿碧雲寺之作

谷口樹連寺深林天色微溪晴羣馬渡巖暝一僧歸鳥語喧將宿星芒動欲飛夢醒鐘磬後風雨是耶非

郊齋次紫巖冡宰韻

禁城楊柳欲垂絲聖主親將大輅時云拂紫宮雙彩佩日臨黃道幾華旗條風擬應人多福瑞雪先占歲不饑遙想穆淸通帝徳五方靈貺九重知

翠壁修篁映小齋翹瞻宸極正虛懷靈壇夜月趨羣辟淸蹕春風靜六街明水自聨蒼璧瑩黃鐘尢與上辛諧由來一徳天心格霽日卿云處處佳

早入承天門見鴉

啞啞慈烏拂曙飛羣來魏闕似迎暉鸞臺鳯閣頻相見珠樹瑤池任所歸屋集主恩推更好幕棲邊事報仍稀繞心不用勞三匝風靜喬枝正可依

新修官舍後池橋構艸亭其上扶慈闈登憇

喜見慈齡九十三板橋登降力猶堪引流淮水成方沼分翠鐘陵結小庵香繞軒輿風滿院影翻衣防日當檐聖朝河海皆淸晏夢得公餘樂事兼

次韻答嚴侍讀見懷之作

從別衡山有夢親孤懷何日向君陳秣陵城闕新承寵甬水園廬舊食貧風雨晝驚南史筆煙花秋老北扉身應憐琪樹靑陽節生傍陰厓不見春

遊慈溪淸道觀

將尋仙迹野江濱解防江潮防有神修竹墻頭云甃石老松門外蘚封鱗路窮危磴渾忘俗山向深秋欲痩人白髮洪厓終日笑爲呼鶴下風塵

大雷山懷舊

維舟村寺踏平灘才到山中便攺觀一夜雨過鳴澗壑半空云墮失峯巒人家有徑蒼苔滑蕭寺無僧翠竹寒此日故人千里隔欲扳髙頂望長安

遊天竺

澹煙微雨羃蘇堤佳伴相攜任馬西花竹靜看人斷續樓臺淸映樹髙低兩峯春气催黃鳥九里松濤下碧溪最是山僧知愛客夕陽渾欲住招提

次韻寫懷

春雨蕭疎老紫荊磽田下潠自畱耕林中果熟呼兒摘谷口人來聽鶴迎江郭好風吹月上海樓晴日看云行闗門令尹今誰似隨處靑牛得避名

登天封塔

玉筍稜層矗畫圖興來輕步倩誰扶東窺溟渤惟靑靄西接昆侖有紫衢星月一天人嘯起風煙萬里鶴飛孤淩虛如在金莖表攜取方平十二壺

雨後訪戴秉誠

南河積雨漲成江閒放輕舟過野杠剡水風煙渾屬戴鹿門禾黍久淹龎過墻竹篠鳩呼獨滿徑蒼苔鷺下雙別去不知天欲暝醉看涼月倚西牕

寫懷次李堇山韻

茅廬新構倚滄溟地域仍分織女星東去波光兼月白北來山色渡江靑碧溪道士春無夢黃鶴仙人舊有翎舟泛木蘭天不礙煙中鳬鴨水中萍

丹徒旅泊懷萬鹿園西溪

聞說西溪景物賖故人相引入煙霞白雲山腹半藏寺靑靄石橋深護花龕影夜堂含舍利磬聲髙閣飯胡麻大江回首今千里飛夢時時到九沙

晚霽登山

斜日鄮城西籃輿渡碧溪逺峯收宿雨深樹出晴霓歷險還長屐躋危但痩藜泉淸沙露篆天靜月懸圭蕭寺寒無賴荒碑舊有稽巖濤終日吼山烏爲誰啼列闕遙堪睇諸臺近可梯勝遊專邃古美境最東鞮獨鵠來何暮羣仙望不迷且窮今日興千載看畱題

送王石沙侍禦按閩

淸燻冠蓋下金門一騎靑驄萬疊云明到閩山正秋色玉簫吹向武夷君

午風亭爲序庵太史

靑艸池邊緑樹枝晴空白日颺遊絲湘簾半捲飛花入正是午風吹客時

淮角樓

歷盡湖山興未降袁宏何處倚吟艭夜深淮角樓邊月直照東南揚子江

京口書懷

宦情羈思水雲鄕翹首天閽路茫山鳥自鳴花自發滿船風雨度瀟湘

送葵軒叔祖之南京

靑龍山繞鳯皇臺二月煙花處處開官舍曉鐘淸夢裏白雲千里渡江來

少保兼太子太保左都禦史屠簡肅公僑

字安卿中進士以才授禦史出巡居庸闗時承平日久武備俱廢公至周覽闗險愾然曰此國家之北門也因繕治城堡障隧實軍伍火器嚴舉刺諸邊將常若臨大敵同事多謂公喜事公不爲止武廟命公擒生虎使者日數輩公抗疏曰虎惡獸也生致之必攖其爪牙陛下徒取玩一時固不惜民命耶且非萬乘所宜近語甚切直事得寢命按江右寧庶人濠蓄異謀旣久賕結中外顧獨心憚公使所厚鎭守畢眞賫重裝自浙餽之公怒責其使拒不納至則與撫軍孫忠烈公深相結謀先鋤其逆黨防以憂去嘉靖攺元入臺首疏請日視朝接羣臣親賢圖治諸論列慷慨標持甚峻防與選曹忤出公知保定府陽曰畿輔重地非屠禦史往不可耳公至卽按治大猾有總兵陳瑾橫甚役使郡縣公曰國典具在太守固非總兵屬吏也不爲屈黨瑾者遂調公知延平歷外至廣東布政使俱有廉直名凡入覲者四未嘗持一物餽遺畱爲光祿卿數遷至刑部尙書攺左都禦史自公執邦憲益以風裁自持凡遣禦史出務擇其人還臺嚴稽功實不徒應虛文諸禦史無敢犯者平居提挈綱維涵蓄細碎至於臨大事決大疑屹然嶽立茍系國體以身當之無沮色人以趙淸獻吳文恪二公擬之嘉靖乙卯元日大霧水盡冰占曰災在大臣是日公感疾不起上痛惜諡贈祭甚厚自後欲用都禦史輒問曰能似屠僑否其見重乃爾所著詩文若干捲公諡簡肅爲襄惠公族子俱以進士爲禦史自尙書攺都禦史晉宮保東沙張公亦爲文定公族父俱以提學歷官南京兵部尙書並稱名臣亦一時之盛也

寫懷

仲夏天鬱蒸梅雨苦不歇何處望髙堂淸晨梳白髮爲客已如家經年不以月生涯謀道疎身世逐塵沒何當淩風舉兩手揮巨闕

平谷南山早行

與山違日久忽遇灑我神黃鳥出谷鳴悠然江南春晴峯倚崔嵬空翠來氤氳盤旋山壑裏不見人間人

作馬廐

艸艸立四圍驥良不以廐寸地千里心範圍自天授凡物必有居美惡豈在覆嗟彼徒步人薜蘿窮巷陋

十月五日過余幹阻風野泊

風逆江頭坐維舟野竹邊荒村無物色落日少人煙盡室憂途夜疎燈照客眠一鉤新月白光景爲誰憐

水東驛道中

炎海東來路龍川曲避沙江村孤驛舍竹屋幾人家地瘠春無菜山稠樹少花瘴煙愁未已汗漫薄天涯

龍川山行

龍江謝舟楫東麓事晨徵寒雨初開霽春山未老晴煙霞迎日暮艸樹隔年榮暝目肩輿裏徐收溪谷聲

次文卿淸明日老軍塘阻風志感

水逆兼風逆難窮汗漫程船頭折楊柳客裏過淸明江壠淒煙雨天涯逺弟兄相悲重相別愁絕海雲橫

中秋將臺玩月是日盧都閫爲防

幾度中秋月皆從客裏看山川照齊魯南北聚衣冠玉笛鄕心逺金尊露气寒人間此良夜應共百年歡

園門曉望

曉日園門暗長波逝逺空山云寒帶雨霜柳弱揺風郭索秋江老鵜鴣水信丰甬東跨海勝原自有龍宮

鄮山橋

望城三十里野市鄮山橋廢壘官奴縣殘碑至正朝靑山初欲暮秋水未全消坱北風煙裏扁舟思寂寥

寫王天錫扇靣

落木風色淡江涵萬里秋靑山出波末飛鳥近船頭執捲懷千古澄心無一憂長須此乘興城北是東洲

防飲暮歸

巖城已有柝醵飲獨遲歸月闇馬知道風髙塵滿衣樹烏驚自語云閣渺何依稚子不知漏殘燈半掩扉

攬潭泊懷廣城寮舊

艤舟沙樹合望暝水雲同夕浦漁煙碧春山野燒紅空江鳴急瀨髙月動微風回憶羊城舊孤懷淸夜中次韻東橋方伯九月八日萬松山亭邀飲夜歸

髙嶺登秋杪衰年感物華一尊同報節四海正爲家幽洞松宜月新亭竹勝花酒防還惜別餘興浩無涯

大庾山口晚興

髙山屏西日未晚溪欲昏百丈援灘勢叢篙避石根火明依岸宿人靜聽沙喧家室天涯共扁舟憶故園

建寧山行宿大橫驛

路轉千溪曲泉分萬壑聲溪雲橫夕景山館息炎程院立雙松古林棲百鷺淸乘涼多暝思種種舊遊情

新嘉驛艸亭次韻

艸亭依傳捨幽事坐中新水曲池通井花繁夏續春風塵爲客倦泉石寄情親杯酒雙蓬鬢乾坤此是眞

舟懷

濟水猶餘二百里吳山不計一千程山多勝事歸無日水共離人去有聲燕子風前芹正暖楊花春後雨初晴逢時不用多惆悵汗漫孤舟自在行

常山臺署用韻

有客遙從劍浦來故鄕風景此徘徊山田活水千家稻梅雨淸江兩岸苔蟬響未秋催暑去橊花如火照人回宦遊廿載雙蓬鬢報國空慙襪綫材

過寧波寺登覧

落日川橋野寺幽風篁雨蔓碧遭周居連一捨今方到勝接三江昔未遊門外滄波飛白鳥殿前紅葉偃深秋雞聲隔竹啼寥寂僧在薜蘿宮裏頭

登映江樓

解綬歸來獨上樓百年今日是眞遊江橫鴈影淸霄外路入桃花碧海頭自此山川隨我樂漫於今古共人愁閒心一寄憑欄月滿地云浮與水流

贈棟塘李先生

楝樹蒼蒼我白頭林塘無事比滄洲主人自分調三業野老相從話四休涼月滿江秋放鶴夕陽平壠暮歸牛謀生此意爲眞訣浮世聲華等一漚

送友人遊靈谷寺出朝陽道中

勝事靈山願一償春城十五出朝陽日邊云布梅時雨馬首風吹栢子香渉夏酒多新市白占年麥喜過人長陵宮寂寂朱欄防龍臥深山萬古藏

訪同年陶奉川舟發城南

小雨城南動曉船長春門外栁如煙客情淡泊觀流水行色蕭條憶往年江麥纖纖畱燕語汀花冉冉足鳬眠推窓漫數修程事看盡人家雨後田

江頭晚步

薄晚江行意若何夕陽微影漏林柯緣厓白鳥沙痕淺隔岸靑山樹影多下网人聽潮外語入村船載渡頭歌觀瀾不用登遐絕百里蛟門送海波

五月梅雨

才見迎梅又送梅橊花五月雨中開江南芒種田家白下端陽客子杯古壁腥涎蝸角上空階靑引石衣來離膓何苦淹淹滴用愧當年濟旱才

髙郵晚泊

水雲佳處此經頻楊栁菇蒲逺近津明月驛樓常照客長河舟楫幾閒人盂城地重咽襟處甓社珠遺艸木春旅泊不勝延頸意太平魚稻足斯民

重登鼔山絕頂

春山有約客重來云盡髙峯靣靣開靈洞近窺三島路碧霄平築列仙臺風煙傲睨人千古天地滄茫海一杯樂事何堪追往日斯文殘刻掃莓苔

閱淸泉口

迆邐因山曲曲行白雲靑樹轉溪聲居民漫說羊龍事隘道傷心巳巳兵【正統巳巳北狩】風散諸嵐聞虎歗天淸孤壘照霜明將軍下馬經營地千里黃塵咫尺情

陽武道中

漠漠郊原物色稀田家秋後彘雞肥長風馬驟塵如海落日僧眠寺不扉一月逾旬塗力困百年彊半宦情微從今此路須回首千仞岡頭早振衣

二漁負罾圖

夜飯未得熟風濤不可繪柴門桑竹雨妻子寒燈

聞鳩

臺署沈沈晚色多春鳩一送雨聲過有如寄我江南信花栁園林雨正和

夜行至塘棲遇風雨

出闗彌望凍雲低畫鷁迎春未試題四十五程燈火夜一川風雨泊塘棲

題畫

白石橋西緑竹林靑松亭外白雲岑何人閒睡三千日鳬鴨碧波江水深

副都禦史王定齋先生應鵬【太淑人金氏附】

先生字天宇少爲諸生卽學古論經濟以豪傑自負中進士知嘉定縣居官防白未嘗妄取一紙魏國弟徐淮以豪橫行州縣間先生執其黨治之吳郡通判縣丞索長稅金先生發其贓巨萬徴拜禦史武宗喜防行先生以死爭之詔取烏思藏佛復力諌直聲大著出按山東持大體決疑獄數十剔蠧鏟邪所過長史悚息帝南行公從容籌應無不辦徙督學畿內力以正士風爲已任常面誡諸生曰學莫先立志近來士習但見儕輩中有尙學好古或以修身名世輒指摘非議必欲於無過中求其有過其尅忌私小庸劣無志徒自絕於君子耳又曰國初气化渾厚士有實學故發而爲文論事析理足禆世教近時文體衰薄動以古書句字相模擬求其中則索然無有不惟文不成體學不成章往往居官任職乖理僨事俱學術之禍也畿內士習爲一變遷大理少卿嘉靖攺元進僉都禦史撫畿內以討平王朝相賜金綺先生疏辭曰願陛下畱以待有功適晉冦起官軍數敗帝震怒特攺命巡撫山西賊久聞先生名卽解散先生至斬其首亂者聲震晉陽遷副都禦史攝憲臺上條陳時務疏謂當今國事未定人心未一譬若大病初解元气尙防正宜休養生息以俟其充議者昧此徒知事機可乘而不知求治不可太速徒知積宜革而不知荒穢不可不包一時異議紛然綜覈之嚴翻成刻核傷渾厚之體失悠逺之圖使陛下頻年望治曽不得享一日安靜和平之福內閣方公獻夫見其疏嘆曰此眞當今藥石王業之基也未幾以臺愆下獄免歸裏居名益重禦史張君爲起定齋書院於江東以風示學者臺省舉天下耆逸忠賢數以先生名薦將召用防卒於家所著詩文集行世定齋先生詩渾涵髙脫卽置諸開元之際可謂大家及觀其眎學畿內所告誡諸生以爲學先立志不得輕議正人長者自絕於名敎文章無徒仿摹句字其中索然致貽學術之禍一何深中後來學者之病痛切其言之也今日裏中諸君子皆知束身學古文章取法大家浙河東西彬彬並作余故爲詳敍先生之言使學者益知自勵先民遺訓誠所謂髙曽之規矩百世不祧者也

和淵明雜詩【有小序】

嵗甲戍余應召北徵舟次讀淵明雜詩十二篇雜詩詠懷也淵明之懷曠而且眞余將齪齪然日趨於僞也感而和此

空江飛木葉秋水濯炎塵起坐明月光娟娟照此身盈盈河漢水邈邈不可親放勲久䢐落遺響悲臣鄰欲因長風發獨往懷良晨我生百世下誰爲千載人

兩牛鳴東臯白日匿西嶺崕艸揺秋風睠焉惜光景夜深天象髙露下衣裳冷盛年不重來令名未能永澄江止不流可以鑑吾影所貴斯道存焉用紛馳騁遑遑尼父心動中逾得靜

艸木已變衰靑山獨不老營營逐世子榮名以爲寶天命非可移人心徒急躁至理闕講求見之未能早秋江揚素波玉宇傾煩抱夜半發孤吟西風吹長道

神京四千里遙途今已逼楊柳何蕭蕭秋風吹長陌云深塞艸黃露重秋江白仰視天宇寛俯覺微軀窄對景斯悵神當秋頻作客忽憶四明山山中有舊宅

藹藹王朝士謀國如苞桑良糓非不多焉用存粃糠愾昔宣尼子棲棲亦絕糧鼎烹不足致時運有陰陽義命倘如此饑來非所傷白雲思故都皎月明東方安得夙心人共此今夜觴

客子不能寐起坐秋風涼明星燦牛渚欲濟河無梁依依涉長道望望懷故鄕盈盈堤上柳冉冉驚秋霜時節不待人感慨何其長

翳昔冇靈均曰惟楚公子平生秉忠節同列不足倚覺君賦離騷哀怨皆至理

靈巖寺次鮮於公韻書感

東方使者乘朱轂使事不理胡碌碌憶昔靑山臥已堅誰遣鳴騶出空谷封書曽達九重天巨浸滿盼無秋田假令誅求猶未巳不如短壑還淸煙靈巖老僧訴且揖雲遊法子俱無迹自言生長八十年今年饑饉原非前椒田千頃亦不熟惟飲山中甘露泉聞之惻惻雙淚下古人惠政誰其亞悠然獨上兩髙峯但敞巖扉坐淸夜玆遊本欲暫怡神須知逸樂在閒身峯頭白鶴存髙志不肯來依巖畔人

東方篇贈某公

東方盜起顏神鎭鑿山偸鑛爭相奮官兵動地下濟城流入河南掠州郡河南州郡無夙備卒然有警俱奔潰長吏只圖得幸免豈敢勒兵與之對賊勢長驅日以張揭竿蜂起全無畏羽書中夜報未央天子震怒矜居氓詔令司馬選將士立殄此賊無周章將軍魯某眾所舉低頭受策謁烏府老兄首言當截屠愼勿驅之變王土事在沈舟並破釡舊時劉家兩兄弟殺人流血日滿地後來𨿽云湛海中凡其所經何酷凶余也此時亦在座聞之不覺興愚懦將軍能不負所言頃刻便將賊鋒挫人知將軍走狗功豈知定策爲老兄昨朝萊蕪盜復起雲是王堂之舊旅公然劫庫復攻城縣令束手民無倚朝臣聞之俱蹙悸又恐流入河南去余獨軒然發一笑老兄旣在何足慮事無左驗信者稀從頭又說將軍事未幾三日有防音乃聞此賊都成擒若非老兄霹靂手依違之輩其能任縱賊出境有時令老兄申誡人心定中丞建節更東來把截正喜諸道並釡魚尙欲歸故巢伏兵已據防山髙是時王常窮萬巘督戰況爲呂與蕭諸公經略皆人豪協謀何足袪纎妖設使此賊袪不力民之向背猶未的我昔攬轡曽東巡年饑眼見民相食況是武皇駕南徵遂使公私無寸積賑文乞帝帝曰可白金賜出三千顆六郡何民不腹枵勺水豈救方然火只今旱勞又頻年橫徵暴索還依然固知此賊當早戮不知此賊亦可憐此賊亦是吾赤子吾何使其至於此老兄自咎巡無狀謙光益盛誰不諒若論獘政所由來如我無狀眞當譲重貽危事今已安更賴圖危遺保障君不見治國如治病東方之病懸微命渙邪不若元气勝

次州有述

鑾輿將出狩邏騎已先徵淮北三年水江西六月兵已應經睿覽未許括蒼生直北天王地星河永夜橫

元夕懷上都

皎皎月如水遙天入斗微火雲三殿合淸禁六鼇飛樂事何妨盛民風到處非夜來雙玉佩明白夢垂衣

易州察院書壁

旅食京華久嗟嗟始願違早時思補衮今日望垂衣北極天長拱東都事已非桑田無一寸何以奠郊畿

次栗齋道長

細雨長江急靑燈入夜深靜看三尺劍深負百年心響落雲中鴈愁添夢後碪扁舟依古岸蟋蟀正秋吟

送沈元啟之善化

聞說湘江水蘭舠春可乘波揺紅日出山霽碧雲層庭樹添新植官租減舊徵誰言崔少尹能不負玆丞

送周天徳

旅館重逢日淒然感歲年酒從燕市醉書到洛陽傳位薄逢時泰民淳與政便鶯花簇官路騎馬陽天

擇陽寺

仄徑穿雲上名山此地尋偶因六月暑來坐萬松陰樹杪飛晴瀑林間起夕禽平生勞役念爭似野人心

元日

元日晴湖春事微水雲沙鶩兩依依新交南國知仍少舊約靑山意轉非獨客有人吟楚怨北書無鴈向南飛王師見說收洪郡又欲長江耀武威

曉發淮口

春江歷歷水悠悠一夜東風五兩收花信不知何地早鄕書猶憶故園秋年來國是誰能定病起詩懷祗自愁昨日六飛巡幸後已將寛法徧南州

次灤江先生迎聖母之作

武皇當日詔南徵手執元黃我亦曽滿地秋風成舊感一時遺老喜同升慈恩似海眞難報江水如人亦自騰中使夜來傳詔語聖心常爲白雲凝

次李空同學署對菊之作

卽看寒菊枝枝秀寧畏嚴風剪剪來幽徑汝當爲小隱上林誰不是髙才花無艷質偏宜賞地有靈根豈待栽尊酒正逢陶令節月明須倒接防廻

送方先生還棠陵

東風楊柳潞河潯料理扁舟載短琴良月便從今夜得好詩還到故山吟峯頭白鶴赤松樹雲裏黃茅翠竹林臨別教兒供苦節太平丘壑是吾心

沙河道中次灤江先生韻

船頭白浪打西風萬里長江逆短篷獨倚飛鴻悲落日漫將新句和秋虫人情意外多翻覆國是年來頗異同極目楚天無限思片雲縹緲出髙峯

棲眞山懷古舊志梅福藏修之處

元始年來漢欲東曽於靑史仰髙風不知舊日藏修處可在雲峯想象中日擁湖光長瀲灩雨來山色更朦朧淸時久負蒼生願試與漁人乞釣篷

西曹燕集

風日晴和稱小春菊尊常負賞心人郤嗟湖海經年別始得官齋半日親尺五有天同注目兩間無地可逃身夜來東井星躔異封事連篇上紫宸

送王廷直

一別靑山二十年白雲長在艸堂前曉辭雙闕東風裏夜見繁星北鬥邊花鳥夾堤春似織江湖一艇水如天詩成爲送王摩詰煙雨深桑入輞川

除夕

美人相見不相忘爲惜年華感嘆長百物豈皆金作鑄一冠原以鐵爲梁人於竹葉情無極月到梅花夜未央云外忽聞雙鴈度正疑消息過衡陽

偕朱奉化遊雪竇

山色模糊雨欲飛入山心事出山非秋風絕頂何人到明月雙松待寉歸羨爾之官還對萄與師言別更畱衣他時尙有重來約錦鏡桃花樹樹緋

天童寺

十里靑松接翠微梵王遙見白雲霏鐘聲出岫客初到月色滿庭僧未歸偶有閒情依靜土竟無塵念瀆天機他時尙有登髙興千仞岡頭一振衣

武夷

夜半仙人吹玉簫羽衣何處獨飄飄風從絕澗來髙樹月抱孤峯上碧霄多病欲辭長路險昔年曽說此山遙若爲黃鵠迢迢志一舉終能不受招

寫懷

苒苒流光負十春舊丘今見夏苖新雙溪水石原無主一雨柴門爲洗塵道往未能興絕學客來猶喜及良辰古今勝槪江山在登賞還須屬幾人

重遊雪竇懷陳明府不至

萬峯迢逓碧雲深松徑香淸滿石林白鶴未歸僧已定名山不攺我重臨卽看翠壁飛蒼雪更轉花臺憇夕陰元亮欲來來未得舊時蓮社與誰尋

登育王上塔

病眼年來慵未開彊持筋力上髙臺野花正在林間發海鶴初從何處回天際兩峯飛白日雲中萬壑起晴雷無端一霎防防雨疑是雙龍聽法來

送周鏈師謁選歸長洲

秋風艸閣天平寺別後停雲幾詠思昨夜萬山飄雪處是誰雙屐到門時兩梁未脫顏何厚五粒深餐骨尙奇歸去洞中尋舊侶月明還抱玉簫吹

題翎毛

迢迢淸夜夢應到集靈臺翠羽涼風發還從水殿來好是遷喬日春風集羽儀柳塘西面樹不是萬年枝

春日過王汝文宅

江州三月是花天日泊門前載酒船朝雨忽聞啼布糓獨開桑牖課春田

張白齋席上次韻

竹裏先生竹作扉白雲長傍小山飛江雷忽送防防雨又有新涼生翠微

久知名筆重南金白首相看卽此心竹院已髙亭午日又移書榻過槐陰

龍馬

自從龍馬出人間不說君王十二閒昨日玉闗深閉後卻攜弓矢過陰山

太淑人金氏【附】

名文貞少嗜學工詩教其子應鵬成大名歷封太淑人享年八十有二自浙東推閨範母儀必首稱焉所著有蘭莊集

余常怪從來錄閨秀詩每與方外同集且雜收女娼所作有志者恥之餘此集獨定以三從之義若王太淑人附應鵬是以母從子也陳恭人附後岡先生則以婦從夫也屠瑤瑟附儀部以女從父也於義爲甚正然後閨中之音仍足列於國風矣送鵬兒應試

槐生秋意雨生涼庭下叢蘭有國香觴泛北堂催越櫂宿開東壁照錢塘攜書一卷靑箱舊仗劍千金紫气長臨別更無多囑付防知人有倚門望

春日旅館偶成

陌上原頭楊柳纎東風消息在江南故園門徑曽栽五明日時光更起三春盛杜鵑空自怨枝深鸚鵡許誰談晝長公館淸如水坐聽鳴琴久欲酣

夏日送大卿君赴任武岡

麥秋春去客程初逺逐湖南萬里餘人靜夜鵑啼有韻道偏秋鴈唳無書檐蛛网就絲難盡梅豆丸成苦未除伯樂自來何處覓錯將良驥駕鹽車

宦邸寒食

細細催花雨若絲異鄕寒食故鄕思采蘋士女楡煙暮鬭艸兒童杏酪遲兩岸綠楊當古道一羣白鷺防晴漪東風昨夜還家夢泣向仙姑酌酒巵

夏夜

云斂星稀碧漢髙淸風涼席思偏饒蚊雷避榻人初靜螢火燒籬艸不焦竹院新詩題午夜松亭明月掛良霄幾重香气穿珠箔風送蓮塘隔岸遙

兵部右侍郎屠公大山

公字國望生時適從大父襄惠公以泰山摩厓碑遺其家因名曰大山爲兒卽絕異襄惠公常摩其頂曰兒他日復大吾門稍長美風儀好魁磊之節倜儻自喜中進士出知合州爲治尙寛持大體喜與士大夫父老常言民所疾苦以故一州事無不聞有巫以其術爲姦擾州民公以計取之掠數百不中公悔曰吾適以智獲彼故彼能禦我次日公盛威嚴系巫至正色叱之有書從巫腋墜出立杖殺之歷刑部郎出知吉安府鄕薦紳尙書王公在朝諸公子稍橫裏中公取其蒼頭助虐者治之諸公子因折節稱儒生王公嘗謂人曰使我諸子得比於人數不覆吾宗俱屠使君教也世兩賢之遷按察副使備兵徐州值流賊大發掠州縣千里爲墟公身督兵與戰賊敗走歷遷副都禦史撫湖廣酉陽蠻界思州自新建王公蕩平後稍竄伏不出至是苗民吳黒輩更擁眾破城郭數殺官軍逺近戒嚴公出奇兵設伏左右翼盡殱之楚中平人謂功不在新建下遷工部右侍郎撫湖廣奉詔修太嶽太和宮成璽書慰勞討斬妖賊馬三兒晉兵部右侍郎總督湖廣川貴軍苖首亂者龍氏潭氏歗結共擾楚公以計間之使相攻各滅其族因以大兵乘之苗悉平時公在楚久宣力行間朝議方召公爲兵部右侍郎而嚴相子世蕃數有覬於公人或諷公少賂入卽得內召公曰吾老矣復鉛粉爲容無乃違三十年素耶卒不爲通世蕃大銜之欲置公死防倭賊大舉入犯所過積屍骨如山乃降授公巡撫應天公適病奮曰國家不幸有事臣不愛死甫至官而援勦參將許國與倭戰大敗世蕃遂嗾言官並劾公系問上知公舊勞赦其罪公歸裏門翛然爲布衣耕東海田凡二十餘年朝廷旣復公官致仕當事薦公可大用竟不復出卒年八十公初登泰山遇異人靑羊橋遂若有得及埀歿自贊曰斷念斷意混天合炁外緣蕩滌內景宻閟寂照煌煌無隙可覷天地勿違鬼神盡避人謂公旣得道矣

長卿先生序公集曰公少天才豪逸自命作者旣起家爲大吏經營天下三十餘年卒爲世蕃所中幸脫虎脗歸田後與裏中故人縱飲酒酣以往時援筆爲曼歌了不求工而往往神來是爲雄豪大人之章固非隅曲詞人所嘔心枮影而得之者也可謂善言公詩矣

秋日雜詩

晷運迅推斥零露凝前庭木葉半銷落感嘆何時平年往莫可追白髮皓已盈事業耿夙念中道輈輪傾紫蘭秀幽谿風雨常晦防采掇忍朝饑馨香竟何成蟋蟀爾何知喞喞來悲鳴秋日慘晴暉志士多苦情艸莽可安居咄嗟復奚營

庭中有綠竹翛然厲淸響𨿽非絲竹音天律謝人奨喧濁旣已袪涼陰始雲長衣食寡所嗜蝸居自潛養橫琴奏古調華月復東上世界入瑤空瞻玩足幽賞安問烏與兔追逐迅飛鞅

雜詠

古路有蒺藜行者戒經過新路富桃李過者肩相摩桃李不可攀蒺藜不可羅古路日已微新路日已多江河東悠悠嘆息將如何

從宦逾三紀恬澹罕所求旣闕經世用秉廉期寡尢棲遲郎署間偃蹇郡與州漸陪臺部端恆負軍旅憂才微積愆釁褫袚還山丘恭承先世慶田廬謝營謀志願旣已足動息常優遊藝圃不盈畝鑿池非容舟花木競敷榮魚鳥亦相投時有親舊人桑麻話田疇或枉賢達顧歌詠旣淹畱園蔬充几案尊酒歡勸酬逸興淩九霄偃臥忘三秋眾惡永消釋獨樂良有由自非皇澤寛何以免竄流艸莽竊稽首萬歲長垂旒

鷹鸇淩雲漢六翮一何勁營營圖所食時與鳥鵲競取物良已宏志願曷云竟星月交相馳毛羽有衰盛愼爾摶攫才勿謂黃雀哀

偶然吟

櫛沐啟衡門中心甚悅懌不知所悅何春暘蕩林澤綠苔布靑原脫幘枕溪石麋鹿引其麑禽鳥鳴不息樂意無相闗幽情兩相適

白髮映綠水僊僊一何妍有屨不踏塵有巾不負天三春足余樂萬事無拘牽自笑山澤臒竊比羲皇前富貴不如願退身非養髙凍餒茍不憂輕肥安足饕弋釣非所喜耕鑿誰能勞時時縱逺目悵然步江臯倦來返林廬尊酒聊自陶

閒來辟幽園近傍江城側卑棲發髙吟貧居富春色不種無實花不筵遁情客人去事已遲白髮覆爾額吾意非至言但求情性適衰壯不甚遙安用大分析少年自相譏野老自相憶所好且從吾世態任翻易

春日雜詩

連歲海揚波玆秋息烽燧畎畝餘稻粱農夫亦憔悴借問胡乃爾共言苦徭稅額外當徵需丁壯死無罪晨夕冒霜露奔馳靡賤貴閭巷何蕭條雞犬亦顚沛四序互推遷數口寡所慰白日乃髙懸霾霧黙茫昧風威徒怒號安取驚聾瞶秋深室如磬何以能卒歲

藿食懷隱憂遙夜寢無寐星漢一何髙風飈正淩厲水旱帀多方盜賊起如蝟黔黎靡安居樵蘇恐無計處世事有闗誰云忌出位逸馬失園葵漆室非無謂

靑州瀑布泉歌

山神愛奇天帝憐倒捲海水懸山顚海神欲爭不敢言怒觸山頂通黝淵白龍騰攫掛紫煙疑挽神河瀉九天力微路迥絕夤緣迸落萬丈鳴濺濺化爲晴空碧玉鞭飛聲兩道雲光鮮山神受防忘晏眠徙置十里蒼崖肩坐令林麓偉麗捐頗費探討添煩寃我來聞此心冷然斂裳欲訪塵霧牽望中彷佛璚幕褰冰肌玉骨爭淸妍誰能移還大道邊報爾萬鎰黃金錢

早春漫興

辭臘梅全放迎春柳半榮云寒猶住鴈風暖欲流鶯煙靄巖前碧波流沙際淸幽尋無不可聊復得吾生欲識遊雲屐稀逢媚眼花泮冰穿稚藻疏木集雛鴉露葉抽初短風絲捲乍斜幸余筋力在何憚歷煙霞

中秋東明招遊月湖

華堂遲初月蘭槳泛秋光城角湖偏朗波心夜轉涼水深星可摘荷老气猶香俯仰愁天曙誰言更漏長秋月初昏白湖光四望多杯行天上酒人坐鏡中波岸語驚仙棹空音響醉歌非君謀徙席良夜柰愁何和張司馬戱簡全司空避客阿育王寺

聞道招提客投閒未得閒賓朋隨杖履觴榼滿秋山冒雨荒涼外逢僧醉夢間談禪何所悟徒見鬢毛斑

歲暮

數日餘寒歲又新江山長許著閒人但令濁酒堪娛客不用輕裘此稱身艸閣晝眠生物色霜郊徐步斷風塵卻嫌交際曽多事里巷猶知讓逐臣

渡江晴望

北望雲程憶屢遊幾回風雨暗江流退身此日閒臨水訪舊晴村數泛舟野店魚鹽分海市官橋車馬映城樓煙波到處皆堪玩不願乘槎見斗牛

和東沙秋獲

憶昔腰防出五更愛聽山鳥自呼名村居世久渾無厭農事家貧始盡明司馬書來同意味老夫讀罷報親朋田間未足供行樂湖上眞堪共此生

知君不厭入山深督稼還應出近林秋隴餉餘人肅肅小車行處樹陰陰香分溪水淸荷蓋花折山茅白玉簪阡陌功成須賀喜壺觴晨候碧江潯

答東沙

采苓秋谷晚云蒼白柄長鑱身自將身計𨿽能全不顧人生那得一無長喜令麋鹿爲朝侶畏使金銀宿夜囊疎放容予惟故舊年來心迹兩相忘

喜晴

映日吟詩喜不微濕云片片盡歸飛由來天地原難蔽回首江山忽已輝從此送秋吹笛好錯教連夜見星稀錦溪繡陌酧人願布襪芒鞵與世違

和東沙春日

風熙芳甸不生塵矚目山川處處新晴日林香花勸酒幽溪苔輭鹿隨人閒來自聽桑間曲老去長逢海上春藜杖豈能尋鳯闕蘭舟只合艤江濱

昭君怨

入宮幾載閉宮門夜月春光黙斷魂非惜黃金輕畵筆從來天賜未沾防

副都禦史戴公鱀

公字時重號東石少有文名中進士爲刑曹督獄見滯囚惻然使櫛沐以蘇癘他給卹有方遷四川按察僉事備兵安綿前龍州土官多以賕結監司恣行不法至與同餐燕公以法束之俱貼服涪江當孔道風浪洶厲民苦渡公適至見覆十餘艘急命赴救得活者百四十二人出屍三十公嘆曰此有司之過也卽戒工造舟三十二爲梁四十餘丈橫其上立法守之公初南下有以議大禮驟貴者道遇公欲挽與語公解維直去其人深銜之及爲相乃以事奪公職家居八年時宰死乃復起歷河南江西藩臬備兵饒州復以事忤後相坐罷四年起副使備廣西府江兵值猺獞嘯亂幕府謀大舉討之公畫防曰此不足煩大兵也爲選將提鋭卒數百授以方略使深入仙回馬尾諸山繞出賊腹猝攻大破之斬首百餘級俘其豪磔之於市江道遂平幕府欲上公功力卻之遷山西按察使有閹豎殺人匿宗室家吏莫敢問公捕得卽付獄巨商持當軸書來告宿逋公怒曰豈有朝廷監司乃爲賈豎責劵耶焚書杖而遣之歷遷副都禦史巡撫四川爲治盡革煩苛凡所諸部𨿽極杳險必輕車駐節勞問民所疾苦故老謂撫軍旌節二百年僅一見也而防有舊僚嫉公者中以飛語公遂歸三年一日端坐而逝年六十七公少擅經世才負气髙亢居官四十餘年闗節不至其門權貴俱心憚之竟坐此三起三黜不得盡其用論者惜焉中丞遺詩僅一百五十一首時稱其老健蒼涼可當詩壇大將余謂讀中丞集只覽其詩題便知是一作手詞家俱以爲然

感興

梧桐有良質斲爲雙綺琴疏弦映金徽泠泠發佳音一彈薫風至更彈江月沈大雅久以寂志士寄幽吟坐令眾喧息洞見太古心

田父晨驅牛叱耕還自喟力作𨿽苦勤不能救憔悴去年田事登僅以了租稅昨夜縣帖來徵派動如蝟哀哉石上茆鉏刈日尋綴茍免憂目前何用計卒歲

蘭蕙種不長荊棘日以滋靑靑野中蔓引身百尺枝春風一吹拂垂垂得其宜夭桃開上苑苦李道傍遺賦命固如此物情胡不怡托根各有所聊用以自持

離離庭樹花風日正妍好翻翻辭枝葉忽已及秋杪君子百年心小人計昏曉道謀俗不諧事業滿懷抱行當屬吾徒究竟見稍稍請君平生志愼勿事溫飽

過萬善驛登太行山晚至星軺雷雨暴至衣盡濕

朝躋太行巓暮宿太行麓層巒入靑防百里立蒼玉淩風一停車冀豫俱在目茫茫平野開直見黃河曲維南有崧髙賓對稱仲叔秀色分天中神功奠坤軸石徑緣岧嶤顚崖俯蒼木古來重設險三城接云矗因之千載懷壯志非轅局誰能靜邊塵再覩堯風俗斜陽陰雲興急雨過傾覆沾濡不足云震雷動予屋

光山道中見挿秧者但少蓄水午渡淮河至息縣雷雨俄作三日阻宿漫記其事

我行淮水濱赤日正停午農事喧近村炎氛轉林莽挿秧夏已深气候異南土少婦乃力田老翁紛擊鼓決渠淸泚遙荷鉏復舉戽田髙半拆塘小幾涸鮒斜陽隱聞雷一雨忻入莫人方慰有年予亦借袪暑信宿陰雲垂溝漲成漵浦安知羇旅愁但煩爾地主佳邑自息名封圻尙連楚淹畱天如何髙歌更懷古

息縣阻雨二日方趨眞陽十一日達汝寧道中低下處便成巨浸肩輿渡水得十二韻紀所見

酷暑如吏苛驅除雨之徳涼气幸有餘暫霽見山色拂衣晨出門懸知埃氛釋得失理莫齊淖濘乃行惻望望還欲晴中夜轉蕭瑟淮汝增濁波良疇頗衝射乃知周道旁倐忽成陂澤瀉澗鳴急湍壞橋驚轉石老農聚室愁下處害秋穡因思聖王理勤民事溝洫百川各有歸萬井安利食云胡遂人亡經畫固無策我生一何愚奔走空役役索途屢倉皇卽事聊太息

龍洞

側身上髙岡俯視寒水碧連峯截浮雲有洞呀石壁林疎澹晨光卻立屢廻策僕夫指顧予云玆龍所宅喧闐萬壑趨溟滓入地脈潛流逗前山波翻洪濤拆含恣虛受慘澹懼幽塞焉知泛濫虞應識神明力臨河結長思知是禹遺迹融奇自乾坤通气實山澤崖傾古木樛路絕陰霧積蒼茫問徵途旌斾照日色茅廬隔塵沙微泉注阡陌逺憐朱夏時旱甚千里赤靈物豈無意雲雨竟莫測欲往不可得臨風一嘆息

滎澤渡河

大河走中原神物難名狀混混自古今朝宗只東放烈風況不休日夜波蕩漾涇渭疇能分砥柱翻激壯並吞眾流盡勢若爭伯王有時失隄防涯涘安可量滎澤行問津張帆日初上俄驚山半摧仍喜沙平漲憶昨渡九江奔瀾未應讓候人鼓角喧北首瞻太行【葉去聲】

秋旱雩禱仲月五日云雷垂垂微雨卽霽有感二十韻

秋旱走羣望炎蒸逼周廬萬心郁胥焚伐鼓紛朝雩中宵云物攺輕雷殷城隅晨風碧海立簸蕩騰天吳商聲入庭樹朔气傳郊墟垂垂陰合灑灑鳴檻疎新涼稍快意一雨甘所須狼籍見黍秫讙呼劇童愚終然涸溝澮忽已明桑楡遂令黃道間驕行三足烏祝融侵軼後風伯刑誅逋鹵汐變淸泚分流決污渠農事競涓滴神功諒荒蕪直恐藿食病豈得糟牀濡明明精誠聚上帝仍髙居四時孰回斡九闗多睢盱感嘆激衷懦卽事思良圖行水有蓄泄作俑將罪湖隄防哲人計餘潤還膏腴吾歌自永夕執熱誰能除

道中漫述二首

夙志本怡曠浮蹤困羈拘首春覩象魏末歲從簡書僕夫起嚴駕相顧何躊躇投荒信萬里行當向炎墟風襜中夜息霜郭淩晨趨役役未能已緇塵盈素裾

久客困彈鋏長安常曳裾平明跨羸馬欲出焉所如裘葛各已敝日月還居諸一朝防逺徙飄泊萬里餘持憲非言薄奉詔恩猶殊但自媿虛謬何能靖邊隅魯姝亦有念杞人固應愚抗手謝親友孤心終不渝

東阿汶上屢值大風效昌黎聊訟風伯

薫風動地歊暑浮小牕入夜聲颼颼黃石祠前谷城下揚沙攪樹何時休我行徐郊及齊魯平原莽莽無來牟僕夫相顧色憔悴爲言不雨生煩憂冬涉今夏且半杲杲日禦挾赤虯粟田豆隴盡蕪沒幹死安得翻鉏耰況乃頻年旱驅虐辛苦逋欠多瘡疣使君請視野如赭逃屋十九頽道周我聞停車重感嘆端思此咎將誰尢昨夜滕陽望鄒嶧巄嵷騰曉云油油褰帷深擬待飄灑要令淸泚彌芳洲俄驚旭髙雨不作號噫萬竅羣陰收雲蒸霧溽忍吹薄嗟爾風伯良汝由皇天分時授百職長養庶物功均侔五風十雨兆丰稔霈以徳澤奚其優汝獨憑陵煽朱焰屯膏縱魃爲民仇云輜潛厓靡觸石雷電熻赫更拘囚南箕簸揚實汝好暵燥下土成焦丘天髙任汝持號令致玆恆亢非嘉謀古來汶泗通地脈飛泉匯濟馳波流卻聞泌沸縮沙礫漕渠那復移檣舟呂梁之水縣百仞石出齒齒同潢溝縣官發民塞渦口道河開鑿連數州水衡大僚困籌防神都轉運需千艘汝猶鳴條愈震掉排閶請帝應度劉何如少輯醖甘澍坐消災沴還懽謳

自軍山鋪中趨龍陽道中風雨甚苦用夏桂洲壁間韻

荒山盤回幾千疉沒脛深泥滿阡陌朔風淒雨更昏昏僕夫相顧無顏色隔林雨歇聞鳴雞夾輿靑靑桃竹齊日午破亭炊野飯天寒古渡走荒藜誰家茆屋云深處不識陰晴掩闗住

石兒背

夷陵江前石兒背連江石壁緣江臯蒼云劃開幾千尺沙石大小相粘包下有激湍聲怒號舟子攀躡輕猿猱徑微磴絕不可度寒風颯颯吹霜濤半壁流泉濕裊裊陰崖孤樹靑髙髙忽然突轉疑墮裂洞門蘚合荇薇毛巖頭亦有數樷竹歲晚江空猶自綠

滹沱河行

曉行恆山道復渡滹沱水滹沱兩岸平沙黃寒日射波朔風起輿梁如砥中流淸來輪去轂穏不驚川浮晴野孤城迥斾拂霜枝雙戟明憶昔乘秋嘗鼓枻魚龍駕濤無涯涘舟子常依楊柳堤居人盡失桑麻地十年回首夢寐間遲回只覺增衰顏乃知夷險詎能計所以古人太息再歌行路難行路難何偪側眾呴能漂山貞心殊轉石君不見三峽奔濤崖石墮方舟撇漩猶防過又不見太行九折盤巑岏驅車直上靑雲端人間畏途豈在他誰令同室還操戈從來善宦固有術吾聞流行坎止如命何

題枯木雙鷹圖

商飈夜卷萬木空蒼鷹雙飛來海東悲臺黃雲色淒慘是誰呼墮寒枝叢平蕪狡走三窟志行萬里立突兀何不翻倒摩髙秋並向層霄見毫忽畫師有意憐雄姿寫入鵞溪時一披廣庭風淸晝欲靜對此猛气掀霜髭吾聞疾鳥猶疾諛寧知梟鳯從來殊嗟爾毒爪莫漫驅天際恐有圖南雛

爲陳徳洪題山海圖

長安逢君今幾年綠袍鬢如神仙橫山萬里歸朝天更話夙昔驚華顚歲寒忽憶故園樹春風已買江南船四明城東山水窟赤洞滴乳丹砂泉仄巖噴瀑芝薇長老檜傍壑藤蘿懸峯頭躡屩看海日谷口散杖衝溪煙有時相呼白鶴下到夜索笑梅花前翻思宦轍苦馳逐而祖道術期相傳大兒能讀石室篇靑眼往往聞時賢歲晚歸來開壽筵霞觴映酒顏酡然閒中歲月寧有幾盛世擊壤謳歌喧望瀛只尺是蓬島坐見斥鹵成桑田

弔長平

風吹山霧日杲杲驛吏候我長平道長平千年愁不掃殺降坑上生靑艸暴有若秦愚若趙四十萬人骨齊槁古來謀國士誠寶當時但說廉頗老至今君臣愧嫗媼相如引車料已早嗟彼暴秦毒何剿皇皇今古歷可考不嗜殺人天所保

內丘道中

陰陰髙柳靜宿雨忽驚秋沙日晴初散風塵澹欲收山靑連上黨堞隱辧中丘無柰思鄕念蟬聲傍驛樓至徐洪分司愴然悲感【餘八弟水衡主事分司徐洪卒於署數峯靑弟所題軒額】

水部開山署泉臺隔歲華河流失故道槐杪結新花舊吏愁相問深庭靜不嘩數峯靑尙在搔首對天涯

新嘉驛艸亭和沈鳯峯壁間韻

古驛歊塵裏幽然著此亭四檐山盡碧一眺眼爲靑髙防閒移日芳尊或聚星振衣成小憇促駕喟勞形

大龍驛曉發喜晴用夏桂洲壁間韻

風檐發古驛寒潦沒徵車徑轉憐行惻山明喜霧除香傳郵卒茗靑見野人蔬萬里歲華晚掀髯午食餘

酆都除日卽事

攜家巴子國守歲楚人舟爆竹還通俗椒花對逺遊情親童穉語節換雪霜畱萬里憐初志聞雞更攬裘戊戍歲二月廿三日余幹江上聞報解官二首

用拙難諧俗行年近覺非此心原自信吾道不相違海曙雲霞動江淸水石依無勞致投杼正得返初衣滄江問歸路春事及芳菲柳浦漁歌出桃谿燕子飛鄕山云漸白蕨筍雨應肥吾汝皆鷗鷺休煩詰是非

送陳掌教遷太學助教

道重宜矜國官閒不計程秋淸爲客壯江濶載書輕山色連吳地星光動越城獨歸寒雨暗愁帶夜潮生自鄢城過麗陽中途午飯見楊后江壁間句

細讀後江句歸心到海涯江鄕𨿽洵美歲月但驚賖野樹聊停馬山云不礙鴉蒼梧竟何處吾欲問重華丙午五月廿六日自建昌趨徳安少憇東林寺

十年夢作廬山遊五月星駕東林畱靑嶂遙開石耳出白雲近傍香鑪浮向午峯陰連小閣落溪巖瀑入平疇防招五老天池上手擷芙蓉倚素秋

宣風公館作家書後用壁間陽明先生韻【明日冬至】

云外微紅見燒防道邊寒水入溪渾此時日落楚山館後夜月明何處村已近閉闗猶道路偶逢傳札念晨昏獨燒官燭看妻子臥聽郵更驚夢魂

宿淸化驛

澧水城頭短髮蓬靈均應笑此萍蹤每從落日驅羸馬更指層霄接大龍古驛小窻頻刻燭逺山何寺忽鳴鐘不慙虛薄猶縻祿欲向淸時彊奮庸

過湯陰武穆祠

雲樹蕭森武穆祠晴沙秋日尙含悲中臺一徳初開閣內殿精忠漫賜旗河北不聞經略計江南已艸受書儀廿年灑泣看遺傳式裏重吟板蕩詩

再過武穆祠

再拜重瞻武穆祠淒云衰柳不勝悲瓣香幸致經行日雙淚嘗懸讀史時主已忘讐安可責天如棄宋亦何爲最憐一曲西湖地英爽能忘故里思

六月旣望同時化弟謁甬川太宰還舟中述懷

放舸城南觸熱新濯纓欲傍滄江蘋濕雲挾雨時過水晴鷺將雛翻趂人偶向竹洲緣窈窕徑須松壑上嶙峋秪今多病兼樗散浩蕩輕鷗覺汝親

湘潭渡江後遇雪至黃茅館已一更矣用禁體

蘭橈渡湘水層雲散朝陰沙明馬首路霽愜行人心俄然集飛霰忽已迷髙岑纎纎漸依竹密密仍穿林輕同敗葉隕急赴寒塘沈暫止似羞縮少縱還浸滛履破幾沒淖衣霑遂盈襟每逾籬落入故向茅檐侵因石巧增突隨風或塡坑原疇失橫縱崖谷無嶇枝垂懼遭折啼寂疑盡喑遙墟艸笠斷晚市炊煙深映瓦如欲曙飄牕靜聞音貧臥怨衾鐵丰徵欣雨金矚曠愁晃徑幽气蕭森扶輿下泥阪反斾循溪潯黃茅近可辧敝館寒難禁鑪紅聊兀坐酒綠還時斟羇懷憶所歷襆被猶豪吟

行臺雨後紅葵盡開但蛙蟬頗聒耳

園葵吐髙紅庭蟬噪深綠客意忽驚時故鄕新稻熟自界河至光山一水廻環經涉凡四十八渡

逺山近山無數靑四十八渡水回瀠侵晨杖策歇停午叱馭還從九折行

楚山盡處水分雙北入淮流南入江觸石抱村沙岸斷曉來新雨過漁矼

兵部尙書東沙張先生時徹

先生字維靜幼時就外俱以常兒畜之從子文定公年長顧獨奇先生先生師事之遂成名而先生亦年十七爲人師弟子數十曹俱年在先生上二十舉於鄕中進士歷官南曹郎以副使督學江西簡才汰不肖甚嚴闗說無所入防宮廟災嫉公者遂謂副使苛諸生所致左遷備兵臨淸歷河南左布政使晉都禦史巡撫四川討白艸番平之防中蜚語罷歸起撫江西召爲兵部右侍郎時聶公豹爲尙書值楊公繼盛劾相嵩十惡內有子孫冒邊功事下兵部覆聶公謂諸司曰功俱實不虛可具以覆諸司俱曰公今日當爲萬世持公論未易覆也聶公怫然起先生入謂聶公曰諸司殊借借公激之則恐事生禍且復延縉紳公何不說嚴公使自辭軍賞則部曹可無覆卽公論亦得不廢也聶公悟卒如公言時謂公善處事也大將軍仇鸞怗寵焰如火先生獨持不下及鸞死疏訟都禦史商公大節寃上怒下詔切責奪二俸先生以此名益重居憂防倭犯畱都召先生墨衰爲南京兵部尙書到官甫逾月冦突至遣將禦之不克相嵩從中批之遂歸老時年五十五尙茂齒旣不爲世用乃益精思著撰爲詩古文詞及他說林家言凡數十卷輯洪建以來大家名文爲文範別爲文苑撰郡誌續四明風雅旣以標格自持益好士數寵薦後輩諸君凡經其門後俱爲名士大夫所執友義重死生始爲進士時有騎馬來定交者曰王激子揚快士也子揚死爲刻鶴山集丰人翁以落魄死爲刻考功集陳后岡先生早歿旣刻其集復爲勒石墓門家有別墅在東臯曰茂嶼艸堂在西臯曰武陵莊時引上客共觴詠其間卽單門年少一經品目俱借以揚聲至先生歿後數十年士有郁弗無所見者尙愾然曰吾恨不與張大司馬同時耳蓋吾鄕士大夫壇墠於斯極盛自後欲少衰矣余嘗觀諸家論先生詩當時若沈鳯峯謂名家易大家難惟先生足當大家皇甫百泉謂以蘇李爲宗而綜括三唐體大兼美楊升庵謂沖淡穠粹沈鬱雄壯匠意鑄詞色具體備近時若陳大樽謂樂府意調古質近體宛倩麗佚如層臺佚女意帶煙霞合諸公之論可定其詩使先生當軸甄陶風雅當是李文正一流惜乎三黜而中止也然吾鄕最稱東沙先生焉

獨漉篇

獨漉獨漉上陵入谷谷深無底陵髙無躅玉在璞中孰別純疵鳥在林莽孰辧雄雌閉門養蜂自求其螫出門種桂翻樹之棘集菀者驕集枯者恥纆牽累累何由千里豎兒無知握策馳驅馬驚車敗叫天號呼蜋能捕蟬蚌則伺鷸懷機使詐水淸石出

梁父吟

朝上泰山郁何盤盤崩崖嶭嵥石齒斕斑虺蛇橫樹虎豺當闗憭哉栗栗曷以盤桓【一解】

暮上泰山白日西匿前有榛莽後有鬼蜮道險天寒饑不得食欲見云君何由可得【二解】

泰山巍巍魯邦所宗智矣齊相七國之雄二桃何甘以殺三士惟其忍心嗟嗟晏子【三解】

虞羅藏機蜂蠆致毒爾口𨿽微慘慘戈防屈公問天賈生弔水嗟嗟晏嬰實爲禍始【四解】

采葛篇

種葛南山下春風吹葛長二月吹葛綠八月吹葛黃腰防逝采掇織作君衣裳經以長相憶緯以思不忘出入君篋笥長得近輝光層冰布河水中野皓凝霜吳羅五文采蜀錦雙鴛鴦君恩當防絕嘆息摧中腸中腸日以摧葛葉日以衰願畱枯根株化作萱艸枝

長安道

曙動開長樂鸎鳴繞建章龍媒馳道出鳯吹彩旌揚繡陌生朱霧銅溝映綠楊渭橋春水漲日日泛鴛鴦

古別離

春思已無那如何又早秋偏將一片葉飛作萬重愁鳯枕蘭香細瑤階霜杵柔暗揮雙淚眼一望大刀頭

子夜四時歌

朝朝聽鵲報日日掩重闈莫踏門前柳畱蹤待郎歸【春】日出望車塵徘徊至日曛拾得紅蒨艸歸染石橊裙【夏】淒淒復淒淒月出光尙微郎衣猶未綻何得理儂衣【秋】河水結層冰疾風吹曠埜嗟爾衣裳單獨宿在車下【冬】

隴頭流水歌三疊

隴水下隴頭東西南北流浮萍逐隴水一去不復收隴版廻九折七日乃得越如何下隴水瞬息成決絕殘月寶刀白微霜隴樹黃笛中聞折柳那得不思鄕

俠客行

登君堂把君酒生從衛霍遊復與金張友主讐尙不報肝膽向誰剖脫下鷫鸘裘換得新丰酒千錢作使邯鄲倡北斗防幹掛朱牖平明走馬長安市翻身戲折章臺柳

結襪子

嶽不言髙海不言深周公下白屋天下乃歸心月之從星不損其明龍之蟄淵斯耀其靈王侯𨿽雲貴貧賤未可陵士易詘名難成嗟爾漢庭之人愼莫驚漢庭何有爾公爾卿得則九鼎重失則鴻毛輕皇皇黼黻奕奕華纓彼駕車而馳馬譬若朝菌之揚英結襪子禮王生張廷尉名乃成漢廷之人愼莫驚

陌上柳

陌上柳陌上柳春風拔拂短長條攀條不識誰人手爲問去年折柳人今年柳發歸來否雉朝飛車轔轔柳花飛飛愁殺人

原上歌

虎電電狼狺狺帶刀彀弩行逡巡械爾虎阱爾狼原上艸靑牧牛羊

幽澗泉

幽澗泉飛珠玉道傍白花細如粟繩樞小戶架山麓翁折薪母煮粥小兒敲冰防靑竹風吹艸屋寒肅肅

舟人嘆

予自北旋阻於荊門目擊運舟之苦

大風折樹河幹見底五步十宿一夕九起河塞不開水漧不來自顧無羽翼安得東西南北飛裂篷且爲薪賣櫓且爲糜什九不得歸得歸官府相鞕箠噫嗟嗟羊腸之險猶可越人無遭際那可活

逃民歌

來逋逃來逋逃茹藿烹藜腹顑頷以枵出門豪家打縛入門妻子煎熬昔饑官府賑我今饑官府禁我來逋來逋率彼曠野野死飫鴟鳶獄死飫虫防野死僥幸尙可脫獄死則死誰貰汝

空城雀

空城索索防穴狐棲白骨不葬悲風淒淒嗟爾黃雀何不去此逃朝鳴啾啾夕呼嗷嗷慊慊長苦饑爾生一何勞雀聞心中苦口噤不能語大澤饒風波其上鴟鳶多東人挾彈西家張羅各自懷機智愛惜田中禾覆車之粟人尙收官倉之儲寧汝由何如闒蹋空城裏艸根木實無人主經年不見有行蹤蓬蒿跳踉誰禁汝蚩蚩爾黃口愼莫生咨嗟待得毛羽成努力自爲家

畱郎曲

三月以來無一晴郎今欲行猶未行日日鳥啼行不得郎心不定妾心驚芳華盡被雲雨妬出門只尺迷毒霧風吹白浪立如山勸郎莫問江頭渡哀猿叫月不可聞妖蜮含沙詎知數深林魑魅巧弄人百尺長蛇防行路黃金之印大如斗數奇不得縣君肘有時錯悞犯刑書咄嗟那復保身首此時遊魂何處歸此時空房難獨守不如炊黍且蒸藜相對繩樞與甕牖

宛轉歌

明星燦露華宛轉歌歌宛轉月白烏夜啼弦長曲何短綠水芙蓉夜夜開芭蕉落葉心常捲

有糓

有糓志貽謀也章氏子起家進士追念先人之訓爰名其堂

田有嘉糓後皇所殖心之糓矣時維懿徳易我疆畝其耕澤澤旣曰耕只曷遂播只其實累累施於孫子古我先民遵皇之極遵皇之極以燕以翼不菑胡畬不稼胡穡凡爾君子夙興是力

其力云何荼蓼是除載蕃載滋百千其儲無逸斯逸匪哲伊愚敬念不替茀祿是俱

秋懷

虎兕狎曠野鱒魴懷廣池如何遊客子飄蕩無返期朝發扶桑阿夕息望崦嵫山谷屢阻遷寒暑互推移艱難經百務鬒發變成絲腰帶不盈束中心惄如饑

木落尙可榮水涸尙可盈如何蓬蒿士抱藝竟無成神龍制螻蟻斥鷃嗤鵾鵬小大各有遇得失安可憑達將連駟騁窮卽蓬虆行

北徵雜詠

客寢不能寐舊慮雜新思申且雞初鳴呼童理裳衣初日照疎牖倉皇臨路岐風塵塞四野車馬若云馳去者未云息來者復如斯鼎鼎百年內形神空爾疲顧彼蓬蒿士旦暮掩荊扉蒸藜以爲食編茅以爲衣不知有朝市豈復辧雄雌芳餌非所羨网羅安得施

養鳥莫養鸞藝麻莫藝蘭芳香難爲用過美多憂患田甲賤死灰白日摧冰山時運有來去禍福無定端周道蕩如砥朱門競彈冠咳唾生風波誅奪在一言二曜不常盈人生豈得安棲棲巖穴士無爲恥泥蟠

白日麗髙天萬古鈞炤臨但能炤人影不及炤人心人影有時離人心終不移如何申椒芳化爲菉與葹感此長嘆息淚下忽沾臆願將白日光來炤金與石

犁牛不爲麟西施不負薪貴賤各有尙知者察其眞周公下白屋天下乃歸仁田竇相傾奪玉石俱見焚大雅秉明哲富貴成浮雲昨日趨蹌地今爲灰與塵濟濟鴻都士何者結交親我欲竟此曲此曲難具陳

東澗結層冰西澗涵淸泠北枝方委葉南枝已含榮本是一气物炎涼不同形何況雲間翼翻飛豈能並朝客孟嘗門日夕投信陵得意膠漆歡失意尋戈兵仇多終自賊豈獨喪其朋不念王貢交千載揚芳名

相逢行貽甬川祭酒

與子同根樹枝榦夙所依東西互飄泊寒燠歷遷移交遊盛宇內何如我所思長風戾羽翰夢想覯容儀豈期薊門駕攺轍復來玆水深秦淮泛艸長鐘山陂相逢擥衣帶歡極難爲辭盛衰鑑毛髮人代多參差金罍酌旨酒列席薦芳粢中庭擷萱艸庻以飫周饑

君房下第歸

在在有芳艸處處有靑山君去與之去君還與之還燕臺空駿骨漢宮擯朱顏自古有如此沈防且閉闗

積雨簡嘉則

陰風吹宿雨陰霧羃庭墀畏寒花委砌避濕鳥分枝天暝非因夜泥深不辧谿親朋防來往孤負黃流巵兀坐悄無聊一賦愁霖詩詩成再三嘆四顧將寄誰爲語雲棲者啟戶當知之

郊居

朝出野田遊暮向林臯宿策杖入蓬門溪云猶在足頳霞鳥背翔皓月江心浴樵釣共爲徒庶幾鄭子谷幽居屏煩喧觸目恣遐眺煙霞茁屢奇峯巒互騰踔宿鳥競陽枝寒泉迸陰竅欣玆十畝宮托迹亦防窱村居何所有歷歷多修竹明星閣樹頭白雲飽溪腹釣月引鱒魴樵霞臥山麓枯槁固所耽飲啄亦自足籬菊欲辭榮林楓亦隕赤芳醑湛盈尊園果繁以碩鄰里相勸酬酣歌擊白石俯視池中魚仰睇雲間翼

寄遁匪雲遠淸溪卽故棲崇樓邀月近列岫泄云齊鳥至自相悅人來乍欲迷言訪蓬瀛客丹丘尙可梯積禾已堪炊種蔬已堪摘梧竹儼成行信是幽人宅鳥篆文苔階云衣罥蘭澤翹首望長空靑山淨如拭伏枕不成寐側聽司晨嘷嚴霜切重衾疾風梳敗蕉寒燠固有常龍蛇由所遭集菀本非羨白首甘蓬蒿

江上行

東風乍雨還乍晴十里百里聞流鶯春波渺渺淨素練春山簇簇行畫屏江上飛花已如霰澤中蒲柳何靑靑五陵俠客金騕褭瀟湘美人瓊玉箏瑚寶玦炤碧艸飛絲急管喧層城繡服淩雲翡翠動香輪壓霧鴛鴦驚日中鬭雞馳道塞日暮撾鼓紛吹笙金陵美人鸚鵡斝桂櫂蘭舟不計傾相看莫放赤日落白石沙淸無限情鳯凰臺上烏初下白鷺洲前笛一鳴歸途況值明月出回首猶聞白薴聲

城南閭將軍宅同萬民望屠國望訪楊維仁分韻

江苑莓苔夕春風玉漏長異鄕今日防明月故人觴甸樹圍山郭溪云帶艸堂來朝與君別兩地莫相忘

飛來峯

疉石圍靑壁澄湖映赤城峯回云盡入洞轉日初明窈窕丹丘祕逍遙玉女行山中有眞隱長坐說無生

春日舟行四首

出郭便如意春光盡眼中云衣浮石淡樹杪著霞紅野渡新添水村禽各占叢桃源在何許宛轉未能窮爲愛春流好初晴卽放船林臯靑帶雨江路淡生煙漁唱因風亂鶯花鬭日妍瀛洲應不逺凝望轉堪憐空聞圃勝何似碧溪行積雪千峯白斜陽一鏡平艣移頻墨藻岸轉只聞鶯信是滄浪好中流試濯纓靑雲將畫舫步步可憐春野艸風吹綠山峯雨洗新花枝初綴蝶燕語故招人村叟亦何意逍遙傍水濱

答顧子病中見訊

伊昔盟心久那堪握手稀白雲繁作捨黃葉靜防扉齒髮先時落芳華復爾違眷玆林際鳥晨出暮同歸

省中雨興

何處多芳艸春江日爾思髙臺云出沒雙燕雨差池水絡淸溪宅花飛白石堤長安三月盡車馬至何遲

夏日吟

積雨連昏旦陰雲被日隄柴門芳艸合新水綠蒲齊野竹藏靑鳥藤蘿引碧雞著書經歲月來往小齋棲

村中卽事

數畝柴桑宅依然白水涯云深不礙路秋老尙餘花翠壁檐端出靑霓樹杪斜村中無酒價客至便教賖

十二至戊嶼莊作用樓字

只愛靑山好添成百尺樓靑泉梳石發紫霧羃松頭刻燭賡新句持杯憶舊遊中庭明月至遽起上簾鉤

題候濤山和丰大

浩渺疑無地何年此落星洪濤舂日白逺樹貼天靑暘谷收漁舶崦嵫列畫屏山僧有眞悟對客說元經

十六至茂嶼莊作

迷卻桃源路千章夏木稠靑峯排漢出白浪挾云流樵唱風前亂桐花雨後收最憐河畔柳慣系木蘭舟

白鹿洞

平臺開絕壁西望五峯髙暝樹棲山燕春臺繡石臯魚遊吹淺浪龍臥起驚濤莫學任公子垂綸釣巨鼇

次南禺見新月有懷

衡門緣徑啟花榭倚云成照水月初出近人虫自鳴疎鐘風外落碧漢樹頭平無限傷秋意同誰次第評

簡敖子發

朝搴石上英遺子白門亭作吏知時最著書何日寧土花云助碧山木鳥分靑猶共南宮柳時時迓客星

戊午元日

山中更甲子海上卜星躔漫道新添算翻悲漸減年風舒彭澤柳日暖鹿門田泉石應如舊朝來頓可憐

鳯凰臺

春江白雲起俄與鳯臺連雙燕肘間出百花杯下然炊煙多度水雉堞已窺天昔日吹簫客淸歌誰爲傳

九仙山

髙臺淩紫極靣靣出煙霞寺古松生甲林深石繡花朱防懸海蜃玉笛動云牙自是神仙宅蓬瀛未足誇

訊余君房讀書大慈山房

豈是逃禪客棲遲湖上峯看書親佛火旅食借僧舂夜坐頻邀月晨興每候鐘自便塵市逺日日斷過逢

楊蔡二子至畱酌

有酒一斟酌相看卽故人淸溪落日靜輕燕蹴花頻薄餉新炊霧髙懷得借春誰憐仲蔚第碧艸細生塵

曉起

晨星開曙色風鐸響檐端白髮綈袍敝靑山病骨寒畦蔬雞啄亂園果鳥銜殘竹裏收遺籜新裁處士冠

春日舟行次韻

春郊芳艸色步步引扁舟未試登山興先爲載酒遊輕雲籠過鳥斜日趁歸牛最喜天初霽羣峯翠欲流

廣陵曉發

徵夫逐艸露夜夜月中眠霧擁猿嘯風吹白鴈旋有江能繪樹無路不生煙初日秋光澹芙蕖亦可憐

竹墟宅

誰下陳蕃榻靑山有逸民來從芳艸引坐與碧山鄰中酒無虛日尋花及好春相看莫相笑同是竹林人

隱居

島嶼春常在桃源路不迷山禽衝霧落野鹿抱霞棲蔓引靑松弱崖懸碧艸齊逍遙堪避世從此覓丹梯

淸平道中

山城拂曙動行韉古樹防茸雜瘴煙野鳥向人名不辧僕夫無譯語難傳靑霞漫簡髙賢傳落日長歌古劍篇芳艸不須懷故土壠雲溪月亦堪憐

潯陽歌

九江江水九流盤彩鷁朱旗霄漢間七十二峯今夜月龍門相對駱駝山

錦云堆樹浪花長桃李飛來片片香打鼓鳴鐃何處客怪來驚散兩鴛鴦

初秋

一聲漁唱海天秋素練初飛白鷺洲亦有芙蓉自開落何人解識漢宮愁

甬上耆舊詩卷八

欽定四庫全書

甬上耆舊詩卷九

監察禦史胡文學編

布政陸石溪先生銓

先生字選之按察副使偁之第二子也美風儀質性英鋭過人讀經史百家言一覽輒解解輒能不忘操筆爲文卽奇气橫發率出自胸中所造直追古人時論目爲栁栁州蘇文忠一流以進士爲刑部主事值大禮議起先生哭諫廷杖幾絕而蘇尋以才推典十三司章疏數斷大獄若繩沈藩不法處分哈密情罪舉朝不能決先生直以片詞折之攺武庫員外郎是歳朝廷初命內臣司外文柄先生出主福建考稱得人轉禮部儀制郎中上方稽古禮文更新制作創四郊親籍親蠶諸議內降旁午先生討論陳奏須臾凡數四宗伯大臣盡倚以爲辦上特頒白金采幣旌其才竟以永嘉所忌出爲福建按察副使攝海道漳故利窟先生嚴立法禁諸射利姦人無不斂迹遷河南防政值歳旱蝗民多流徙先生勞心招卹所復業數百萬人防遷廣西按察使時弩灘猺賊侯公丁雜處胡藍二姓間共爲冦當事議大舉兵殱之先生曰是堅賊黨而分我兵力也且順逆難盡明不若討渠首而釋其餘弩灘果定尙書毛公秉鉞至安南知先生才密與謀先生爲畫徵撫之策安南遂平隨遷廣東布政使以內艱歸卒於家先生少負才雄視當世豪傑每誦陳同甫人中之龍文中之虎意以自許居官判棼解劇應之常有餘時方以丰功巨績期之竟賫志而歿識者憾焉所著詩文集藏於家余嘗手錄先生詩七十一首序之曰書曰詩曰志謂詩在能宣其志所欲言也由是諧之成聲束之中律此論詩之本也三百篇言孝子之志莫如蓼莪七章言忠臣之志莫如北山六章彼亦盡其志所欲言而止初不知有自我先有自我後也以至司馬長卿所夜誦蘇屬國所贈枚生所唱嘆銅雀三祖所歌尙仍各言其志也自鐘嶸作詩品於一人下必系曰其源出於某家形似彷佛可發一笑後人祖其說遂謂確有所本然初未嘗顯然剽竊也至西涯之後北地勃興一時詞人盡宗之轉相擬議刻畫字句以能作楚相衣冠抵掌足欺新丰犬鴨便謂得附正宗於是天下之詩俱言人所言不復自言其志矣吾鄕諸先生恥之自白齋文懿文定十餘家並能卓犖自持不同於流俗而吾石溪陸先生更以奇气激亢橫絕其間先生少負異才意歷落自許睨視一世慕古人仗節死義事所過奇山水必登望旣以廷諍大禮受杖每言及永嘉長鬛豎儒輒欲橫唾其面試讀其挽羅峯與李中溪敍別諸詩執義忼慨聲詈並發浩然沛然直冩其志所欲言而莫能禦正使懦夫讀之亦有起色蓋先生論詩專以性情爲主嘗曰宋不能唐唐不能漢魏其似者宋之唐唐之漢魏耳斯其持論獨立若此以俯視世人閉气噎聲句防字割畢身作詩未得吐心吐意自作一語眞可憐虫也仲長統曰百家雜碎請用從火唐荊川先生曰若付祖龍當使南山竹木減價差快人意矣先生詩惟家乘冩本一卷故詞家無知先生者其後人陸鉁俟出此卷相示余謂家藏神劍長閉室中使龍身虎气不得騰出人間亦奚貴世有風胡子邪因爲手錄其詩一卷序而傳之萬生允誠曰先生方選白齋二集今復錄石溪詩其伯仲若何余曰白齋髙士石溪奇男子風格防不同但白齋力去陳言確以作者自命石溪則無意求工而蕪言宿气亦能擺落要諸兩先生眞詩家之烏獲也

晉史載龍山之防風吹孟嘉落帽桓溫使孫盛爲文嘲之嘉作解嘲詞致超逸四座驚嘆蘇子瞻惜其文不傳爲四言補亡余讀之竊謂嘲者以禮解者以道庶乎兩得蘓詞且非晉語也更爲補二首

聚瞻飭儀式崇侈度履薄臨深細矜返顧龍山嘉集羣賢昭姱金石在堂儐相在阼胡愆於儀巾脫頂露僕含嗤將軍薄怒璧輕於瑕楠斥於蠧桑簡避時禰狂矯故彼非昌期乖此繩步耳目外慚周章內寤請歌相鼠以終韶濩【右孫盛獻嘲】

至敬弗儀大道易飭在朝維臣在野維客臣道足恭客情樂托岸帽爲賢爭席爲適明明我侯厭彼局束駕言出郊以坦心腹勿弛於儀曷彰休徳郭巾偶折慕之成俗事異並傳孟可比郭亦有畏威免冠昭責免旣爲恭落亦何失哂此細人從羈受勒【右孟嘉解嘲】

述懷

遇事不適意蕭然思故廬故廬久荒寂人生安所居坐臥得率意側步心常舒寧如日束帶三騶爲前驅徒爾人目宛然受羈拘寄聲示僮僕灑掃吾庭除

偶感

無事久宴坐悠然生遐思白日不可畱營營將何之開卷理達言黙對相嗟咨往日已莫及來塗尙可資有誰苦相防何爲自次且飲酒不能樂入山無舒期人生棄所適以戚爲怡怡

幹明寺與蘇齋同遊

七聖遊玆山忽迷不知路相傳幾嵗年玆山尙如故在聖迷亦奇古今問遺步我來得與君萍逢偶相聚華尊傾山房疇昔紓衷素百意難盡宣欲言色相顧對此古奇蹤悵然發遙慕朗晰豈不賢皦皦世所惡大道尙渾淪退藏戒輕露乃知匪所迷冥理此中寓莞然向古人千載借微晤

撥悶

修途繁春雨新水馳驚湍灘聲起林杪浦色迷逺天溯遊違水性力挽苦不前歸情逐飛鳥度日長如年靜坐快郁思起立當帷搴前村靄雲樹汀曲只尺間久望益渺日暮生夕煙來船翼雙櫓中流歌鼔塡一息去千里疾若矢發勞逸迥倍屣遲速殊相懸事以乘機易力因失勢難引觸思至理何獨舟行然因之停遐矚返臥舒中煎

捨陸登舟情意甚適

馳輿罕靜思理棹沿淸流眇聲聆石瀬野色防春柔鷗浴潔皓羽燕語紛元遊身逸佳景集道悟羣騖收昨非悔囂境今是恬滄洲嗟予本越產水國無塵憂汲湖代鑿井命駕惟攜舟植涯列繁翠開閣延淸飂丱角狎幼性束帶滋離愁豪心恥牛馬微息悲蜉蝣行行愜淵尙適意將焉求

下灘

逺望灘將至俄驚水漸鳴船奔如逸馬楫擊起遊鯨暗石寒傍閃前山逺迎濺濤常至頰逐鳥自怡情去急風加勁翻陰日半明傍觀俱失色獨坐只聞聲勢自難中息舟誰可並行眼輕千里近心五溯平定力惟孤舵旁扶借眾撐樂從險處得驚向順中生灘盡重回首長嗟事幸成

到萬安

盡日鬭風行計程百餘里水下舟自速浪峻不能弭戒險屢停橈循岸聊倚徙日斜气欲曛來船勢未已歸心易動揺野泊慮不韙奮橈復同行汀曲何迆邐須臾天際昏逺燈照村涘遙望不得前寒夜風益駛咫尺窅莫辧暗石利如齒灘浮兩覆舟檣折帆已毀心惻不能援冒險鑑前趾那見萬安城彷佛聞人語喧呼兩相應擲防遙得艤泊岸一長吁履危不知止

度嶺後漸寒

初春戒羊城气暖親絺葛度嶺春已杪怯風襲冬毼相去千里間寒燠判如劃物性亦從人宜土乃易茁橘柚常去燕梨棗不居粵植根一失所生意已先閼奚爲冠裳驅風土奪所悅六气爲人讎變息苦伺隙行行歸吾鄕安棲養嵗月

少年行

金鞍白馬長安道日日醉眼嗔春風胡姬滿前不稱意梟盧一擲千金空赤手入市索美酒抵掌拔劍矜豪雄傾盆倒甕不論價一醉上馬飛雲龍借問少年住何處錦衣出入長楸宮

月湖行

我家住在湖之西中有島嶼湖之湄東風三月桃花水淸陰百丈楊栁堤寶塔浮雲聳髙漢石橋流水飛雙鳬髙漢雙霓西復東往來人影緑光中狂客祠前朝酹酒夢公堂裏夜聞鐘風起沙驚鳬亂雨來聲滿荻蒲叢何家公子好遊俠木蘭爲船桂爲楫輕篷細槳蕩中流翠鈿寶髻嬌雙頰淸歌一曲白雲飛朱顏百媚紅蕖落湖前湖後何繽紛橋上人防湖上人行人但識湖船樂遊人更羨湖光新夾岸人家門第攺惟餘明月湖心在露華曉漁舟出星光暮入水亭待亭上主人久不歸湖光月影徒輝輝

湘湖在蕭山縣北二里山絕頂有荒城杞檟滿道故壘隠隠山腳名排馬人言吳勝越拘句踐於此是日與陳見吾同遊

陳侯慷慨還風流攜我湘湖登防舟湘湖去縣十二里琉璃萬頃蒼波浮來商去賈不復識淸風白日閒飛鷗主人桂楫相爲開萍牽芰澁何徘徊須臾山曠湖風發船頭噴浪聲如雷酒酣日落鳬鷖亂振衣倚棹登荒防荒防絕頂臨平野血崖骨壘森杞檟人言夫差敗越王孤軍困此如飄瓦吳軍滿地喧貔貅至今山腳名排馬聞言慘淡不欲畱天風颯颯吹梧楸古來英雄競閒气片言不合成深讐轉盻千年僅昨日敗軍勝將同荒丘陳侯陳侯歸去來登舟長嘯且銜杯古人弔古還成古今人不哀後復哀眼前功名亦吳越吳越於我何有哉陳侯陳侯歸去來

遊紫雲洞歌

石竺山髙髙入云芙容削立迷荊榛折茅鑿石誰爲此相傳九鯉藏其眞奇巖爭出似相搏憑虛萬丈縣髙閣倒垂突出如蜂房上牽石背下垂壑我行喘�不可登十步五坐驚崢嶸攀藤藤斷身欲僕步苔苔滑足欲傾逡巡險度觀音巖巖欹只尺心膽寒宛轉忽入紫雲洞洞古陰黒生煙嵐小樓斜轉深洞旁靑天壁翠開明窻諸峯萬狀拱且伏溪流北繞還西橫憑欄下瞰來時路蛇行鵬翦忘其故但聞松聲謖謖響下方鳥飛貼地隨雲霧老僧住山數十年自稱絕與人世無牽緣山收谷采足自給童子不知有肥鮮樵夫肩疲亦不至豈有冠蓋來山巓我聞大笑命之坐古來奇迹俱告我壁縣怪石色如鐵擊之金石聲欲裂轉背北上有石塔石梁三寸去路狹老僧往來健若飛淩虛直度神不懾更有丹竈不可尋山夔密防何深深往往丹砂雨漂出仙人窅渺傳淸音嗟我興狂欲長往新著芒鞵桃竹杖太陽垂腳不可畱長嘯歸來色戃恍

嘉靖丙申閏十二月同蘇齋遊南召子陵洞蘇齋畏險不敢上余乘興獨往入洞眺視逾時而還

南召山有子陵洞巉巖縣結山之顚怪巖倒石如熊虎左跑右踞森相攢中有一徑導飛鳥紆回側上還傍牽登者膽墮中道阻洞中之景空相傳我性好山不畏險仰頭視洞遙垂涎束衣換履奮獨上喘汗聳膝定復前盤回近洞幾二里突崖倒出鳴飛泉兩腳苔滑不得力下臨無際旁無邊攀藤倚崖側身度斯須洞出開靑蓮洞中石髓成萬象宛如人立如鳥翩更有融結同牀幾髙可箕坐平可眠然炬直入深無底旁環古井流潺湲下視民廬沒蓬莽千村百雉同杯棬我思子陵古狂客笑睨萬乘如浮煙解衣深臥須此洞髙風千仞猶泠然我思久畱苦不得翮墜雙鳥臂脫猿蘓君愛山尢自愛笑我蹈險情何偏蘓君蘓君吾語汝世間設險俱如天長安更有仕宦穽薦紳失腳多傾顚擠排且欲下以石絲牽發引相夤緣君知其險有如此何不驚此驚山川

悲金斗【金斗山出銀礦馬山靑山勝朶五朶俱山名】

噫嘻金斗何防岏根脈直與終南太白相牽聨蜿蜒近若虯形走騰踴迥如鵬翅騫馬山萬疊塞門戶靑山千仞齊胸肩勝朶挿天翼其右五朶蔽日屏其前白晝虎出怒當路晴空霧起昏蒙巓土民頭白未敢上樵夫斧爛何曾攀何人浪識金銀气一朝奉命開蒼煙斫崖鑿石萬聲吼裹糧篝火千人懸使者催書日絡繹空山呵衞聲喧闐斯須鑿空如覆屋紆回水滲成流泉轆轤旋轉斷筋力陰寒慘栗侵肌骿將崩恐崩石難測枯骸簇簇眞可憐壯丁采辦窮日夜烈火燒煉惟流鉛得無鬼神忌多取天藏地嗇理固然我願廟堂尙朴儉太平所守在四邊鞭笞角腦歸南畆【盜礦賊號角腦】驅收哪噠耕春田【通番賊號哪噠】山珍水寶坐待出防米不須二十錢自然之利亦無害何爲捨易圗其難嗚呼堂堂大臣正當軸艸茅閉口受役夫何言

民謡

毀我十家廬構爾一郵亭奪我十家產築爾一佳城官長尙爲役我曲何時直湖有藪山有谷本是太平民豈願作逋客男兒無罪被人縛走向深山方敢哭

誰謂邑有賢貴將奪我田誰謂邑有賊功成授我秩移家莫近大宅居但願土風淳且熈貧賤相憐貴不欺

病中漫述

叢竹映髙堂經旬臥竹牀色驚談虎變身怖觸龍傷弱質秋先覺愁懷夜獨長病源人不識名利在膏肓一室靜無塵徐回造化春罅風讐病骨簾日伴愁人藥換醫心惑呼頻僕背嗔小愉聊自慰他日更沾巾不死君王賜時和天地恩窻明舒宿寤軒近息驚魂拳足寒塘鷺低頭暮雨鴛完軀歸故土追悔可重論

十一日出灣時張少傅同行

豈不戀明主那能黨貴臣一官瀕海國萬里寄閒身旅思隨飛鳥漁歌起白蘋傳聞張少傅同日問江津

文衡山致仕

特召金閨籍頻章碧海私乞歸寧待老晦迹巳嫌遲越竹成遊轎吳蠶吐釣絲百年行樂地千里故人思

嵢峽道中

﨑嶇嵢峽道度嶺復緣溪新艸迷殘徑奔泉嚙故堤叢林千壑暗絕頂萬山低防馬無停息倉皇日已西

偶出

偶出城東道天寒急莫潮亂帆爭入浦羸馬數驚橋地鹵晴還濕江空風自饒秋髙林日淡落木正蕭蕭

常山道中

驛路梅花發晴曛野色濃地經鄕國盡春送客愁重鳥出雲中樹山靑雨後峯徘徊停蓋久絕壁倚孤松

堯廟

堯山開古廟登眺及新晴分艸窮泉出攀藤靜鳥驚松風吹鬢亂巖日照衣明興劇歸來晚村煙入望橫

呂梁防張玉湖次韻

數年不相見相見忽如新今古多長嘯江湖幾故人淸詩能自適濁酒且相親莫惜尊前醉斜陽映別津

登分宜縣鈐山

鈐山聞絕勝萬木碧峯髙寺入千回徑城周百轉濠聞鐘如入定見市不驚囂極眺生遐思登臨未覺勞

袁州道中

萬山忽平地十里見髙城云黒農占雨山靑客晴樓防煙外景雞犬市中聲日午方酣暑霜防駐斾旌

宣風早發

出門天未曉霧气滿山川露濕涼侵體風微暑避軒日從云罅閃泉到石稜濺促騎吾知倦前村爨未煙過鄱陽湖時旱久湖淺漁人結茅沙上

雨水春來少湖中露淺沙張帆非舊渡牽防有迂涯宿艸魚龍窟新茅雞犬家夜行殊不險蕭鼓月中嘩

漓江二首

漓水誰云險逢春景亦妍防山朝倚櫂待月夜開船灘急長郵近橋懸斷壑連捲簾一尊酒獨酌思悠然連山勢不絕萬木挿天靑兩岸深猺窟孤墩舊哨亭巖髙午見日林密夜迷星人靜來猿嘯淒淒不可聴

自適二首

年來尋自適不覺任情偏生意栽花活忘機乳燕翩眼寛巖上立心放醉餘眠何必離塵俗時平卽葛天曉事翻多事人心本自虛驚衰因對鏡泥古爲知書不盡盈無忌多忘悶自除從前殊費力吾愛舊迂疎

議禮下獄

事主勿欺曽學古保身明哲昧於今云環九闕靑天近路入重圜白日陰宗廟難忘先帝徳簡書不負小臣心鋃鐺在系終何怨城上烏啼幾正襟

獄中次季舉之韻

官非司諫終難嘿事系倫常敢顧身聖怒不妨爲孝子狂言豈敢托忠臣古槐防滿常霾日鵩鳥晴飛不畏人咫尺忽傳雷雨至餘威還攝怒龍鱗

謁臥龍岡武侯廟

古柏森森落日蒼祠堂髙枕臥龍岡大名早定山川重正議終垂伏臘長三顧義同莘出處兩朝身系漢興亡我來再拜瞻遺像麟閣云防盡渺茫

見邸報有感

鳳樓玉帶掛金魚意气飛揚稷契如煗閣密宣常獨對冰銜超拜盡親除豈無同黨傾安石未有宣言奪範雎此日放歸眞不測都門送客幾回車

同禦史李中溪遊仙巖寺寺在鬼谷巖絕頂

遙向淸溪問碧空縣崖髙閣白雲中共愁仙壑何能到偶逐僧藜有路通漸覺須眉沾霧气忽驚人語落天風塵襟此日消幾盡況有髙談達者同

柯山在衢州府城南三十餘里卽仙人奕棋樵夫爛柯之地

曉披晴霧上層巒百丈危梯一岸冠影暗藤蘿云出洞字封苔蘚石生瘢山田雨足秋仍熟石室風髙夏亦寒棋罷仙童復何處冷煙殘靄鎖防岏

安慶兄入覲次少石韻

出郭晨迎五馬旌公朝先得慰私情寒牀薊北頻宵夢春艸江南隔嵗程尙有塵埃沾鬢髮且將肥瘦問燈檠天倫樂事人間少故國相期接轡行

挽羅峯

抵掌朝堂百不如銜恩日日拜新除明綸在握身難系狡窟徒營事總虛客散不聞籬犬吠骨寒猶有史狐書只憐舊頌靑苗軰便附人言有嘆歔

長鬛東甌一豎儒片言誤主擅黃樞气淩七貴猶餘鷙頤使千官盡若駑此後正人方貼席從前同黨幾張弧笑君十載爲公相不得徐生一束芻

東湖

湖日初晴爛曉霞竹輿披露度芳華短苗斜引溪前水小荻新穿雨後沙馬踏落花過藥圃鶯啼修竹到僧家閒來不覺塵心淨坐聴鳴橈弄水涯

丁酉元日

滿城鐘鼓雜雞聲星斗防珊天欲明萬事初新從此日百年將半覺多情雪消春水河流急樹暖朝暄蕚蕊生處處土風欣攺嵗各將羅綺炫升平

賦得家居之樂

曉晴湖日上層樓睡起梳頭對野鷗詩社筒來催夙約山家酒熟喚春遊輕便度嶺雙肩轎小巧穿橋獨櫓舟日暮恐迷歸去路短松修竹認芳洲

天童寺

溪轉峯回翠靄新諸天樓閣傍星辰深山筍熟人如市梵戶茶香客自頻龕燭能畱長夜月天花不斷四時春共來物外舒塵縛莫厭披襟與岸巾

北固待午坡不至

栁色春深映驛樓好風江畔促行舟沙頭水急潮初落山腹煙多雨未收髙閣斷鴻欹枕倦逺村孤笛捲簾愁相期一醉金山寺斜日中流亂白鷗

悼石樓兄

朔風吹雨雁驚鳴寂莫胡牀舊感並老去瞻依兄似父夢回形影死猶生菊迷芳徑秋方慘鶴度千山月自明惟有勲名垂不朽簡書含淚續鄕評

翠微花蕚且相依轉眼鴒原怨落暉千里風塵常逺別百年鴻鴈幾同飛仙家嵗月淸宵短鄕國衣冠白髮稀誰向河東問三鳳鵷行思舊濕朝衣

獨坐

獨坐公庭盡日幽晚風殘日對林丘乾坤多事誰能靜艸樹無情我共休黃鳥聲稀春事去靑山道在幾人遊閒來不盡蒓鱸興賴有琴書慰客愁

舟中述懷

經年持節又趨朝楚雨閩嵐萬里遙畫虎自慙爲拙宦聞雞獨起在淸宵近河山好簾常捲午夜詩成燭半消風景蒼茫春事去柴門花落艸齊腰

途中漫述

曉晴紅日照樓防睡起臨風望眼開野樹巢空驚鶴去淺灘船動覺潮來幾年湖海王程倦萬里雲霄客夢回風景滿前誰共語碧山紅葉自銜杯

舒憤與中溪敍別

宦遊何處濯冠纓九曲溪頭溪水淸開口好談天下事反躬常愧古人情讀書直爲乾坤計按劍須令虎豹驚今日與君相別後再添鷗鳥結新盟

不隨兒女共悲呻直是胸中見道眞萬馬奔時先駐足亂鋒攢處獨當身敢云骯髒能成事使識江湖尙有人此意胸藏幾十載逢君不覺倍精神

峯有寺甚佳寺僧多逃景象落莫遊之悵然

亂峯叢起暗僧堂朶朶芙容競曉妝絕壁有松人不到深林無主鳥相忘老僧避客嫌山好髙士題詩任艸荒獨自往來防不厭好懷元不爲人忙

偕李月山趙南厓遊羅浮山

春日晴峯插海濤躋攀千里共忘勞水源將盡桃花落雲气常隨鶴影髙白髮避秦何處覓赤松辭漢幾人豪塵懷且盡今宵樂艸坐流連醉濁醪

讀陳白沙集

人世紛華百計辭白沙門徑有誰知乾坤不可無髙眼風月從來屬盛時獨許巢由能見道自矜李杜不同詩平生遺艸無多字三百篇來僅有斯

自祝融峯歸至南防寺少憩

南防禪閣傍山隈萬木陰森石徑回十里已從云外上千山初向望中開松房鐘靜無人到石鼎茶香有鶴來我欲畱詩詩不就彌明原是此中才

再和宣明館陽明先生韻

五色晴江雨後防亂峯雲气月華渾邊陲萬里還通驛盛世深山亦有村興至欲穿雙屐去愁來只對一燈昏夜郎詩思知多少恐有當年遷客魂

贈南溪方伯致仕旋裏

投老恩霑下建章黃冠已攺舊時裝塵埃無復侵蓬鬢嵗月從今屬艸堂遂見雲中歸白鶴便從煙末聴滄浪故園莫放梅花發畱待先生進一觴

歸田再疏拂徵衣白首何人解息機煙艸盡知催客去松鳬已解傍船飛嚢歸閩海添書卷家近桐江有釣磯故里諸公翹首待扳轅猶恐滯東歸

羅源分司次壁間雙江險韻

宦轍相拘困网羅驅馳疲骨欲成瘥邑迎人吏喧鄕駃野供行廚薦海螺狂詠正逢情放處防山其柰興防何敢言揚激消公事滿眼侵人荊棘多

送李明府還鎭南

長江浪急野鷗閒世事惟應賦考槃萬里碧雞云外路三秋靑雀月中灘身輕最喜還家早道在何愁去國難回首故人遙共憶碧梧岡上拂塵冠

惜別

渡頭微靄闇斜陽江上離愁夜未央一別動經千里濶百年消得幾回忙相思華髮俱同軰何處靑山似故鄕此夜只聞蘆荻滿蕭蕭風雨助更長

裕州道中避雨大成寺

野寺停驂晚更幽小堂淸坐對林丘好山借雨方能到萬念逢僧覺暫休亂石甃垣靑艸細蒼藤纒洞白雲流客情日日黃埃裏剰得今宵人外遊

武當山

髙天絳節往來通海上三山未許同地軸半空縣北斗山根千里接中嵩峯頭蠟照黃金屋鑪內香浮白玉宮神道自來堪設教萬年此地祝年丰

浙川道

羣峯繚繞忽平原江上孤城百雉懸嶺積重重斜取路溪流曲曲暗通泉楚秦勢角三分地雨雪寒爭二月天最喜山民生計活旋添茅屋不須錢

淸明

淸明日薄晝陰陰籬外新秧短似鍼縛艸象人田畔立借他風力逐飛禽

甬上耆舊詩卷九

欽定四庫全書

甬上耆舊詩卷十

監察禦史胡文學編

行太僕卿陳石亭先生沂

字魯南先世徵入太醫院遂居南京先生體短疎眉目風神朗秀五歳能屬對八歳能摹古人畫十歳能詩十二歳作孔墨解赤寶山賦傳誦人口名然起時野亭劉公白巖喬公柴墟儲公俱海內碩望相繼來官畱都並引先生爲忘年交及中進士攺庶吉士年已四十有八爲夙名士矣授編修進侍講所撰進講章善寓諷諫上心識其名以見忤永嘉出爲江西防議多惠政遷山東防政值歳災後先生身行部發官帑市牛給民墾藝且寛其租歳旣熟又爲捐除種馬薪木運部諸猺民得蘇息入賀遇永嘉長安道上勞之曰先生久外行召矣先生曰齊民困甚能行吾疏殊勝吾受徳也永嘉意拂然遂攺爲山西行太僕卿力請老歸裏先生性篤孝友事二親死生情文備極人所難及素亷於財營弟妹婚嫁貸以備禮聞鄕閭有緩急匍匐救之惟恐後至甬上人客畱都先生盡與款接情若比鄰不稍分疎近晚年築遂初齋於家園杜門撰述絕意世事所著詩文拘虛集總修金陵志南畿總志山東通誌自撰翰林誌金陵世紀蓄徳錄誨似錄花巖志遊名山錄晤言詩談諸書

南巡舊京歌

橫戈八駿戰功收夾舸雙龍水面遊紫蓋風雲過沛上錦防煙月下揚州

迎鑾驛下萬艘齊白浪排空赤岸低總謂北來天塹隔豫章城只在江西

六龍神運起江淮五馬歌聲再渡來千古金陵王气盛彤雲曾繞鳯凰臺

山櫻江藕薦時鮮況有嘉魚出錦淵聖體從誰問行在朝廷北極是幽燕

宮詞

瓊島春泉下玉溝年年歳歳禦泉流無端夜雨生新漲流出宮墻是外頭

後庭仙樹是誰栽春盡重門鎖緑苔聞說翠華籠燭過上陽宮裏防花來

少年行

君不見昔日髙陽之酒徒解貂市上親行酤自笑奮力非耕鉏盡日博塞爲摴蒲袒跣上踞聲豪麄得意應手皆成盧劉毅家儲甔石無擲取百萬時須臾千金散盡輕泥塗五侯七貴猶雞雛唾視不足當昆吾婦女見辱國邑屠僭據上位身稱孤前途一敗面縛俘還如六博勢向輸采雋不來徒爾呼吁嗟乎翻轅覆轍非險塗安得恃勝爲長驅

江上二首

江水日東逝飄風自東來水性惟欲下揚波復牽回人事有順逆欲發還徘徊飄風曾防時息櫂且銜杯息櫂復息櫂櫂息歌亦稀歌中有何益但訴志多違流水宜東去從風合西歸出門豈無定中道復誰依

除歳書懷

車前斷深壑舟際陷重冰駕驂不容止回舵猶未能淸漏此年盡初旭明歳升無歡厭栢醑顧影怨蘭燈閨中卜云近燈花指爲徵

顧氏園

佳麗樓西羅市前王臺謝館地相連朱雀門通朱雀艦鳯凰山帶鳯凰泉建業豪華古稱絕十二宮城開綺陌棨防髙門卿相家山池曲榭神仙宅六朝家世舊風流猶說當年顧虎頭竹密花深如樂苑窗盈池繞似滄洲東晉香鑪金籀字南唐畫障澄心紙米家圗畫鄴侯書平泉樹石烏皮幾逍遙日渉自成趣樾館煙庭非一處古來不數辟疆園肯使王猷肆然去阿戎來候小肩輿步屧花間入隠居坐久不知山色瞑仰防松月夜窗虛

對月贈劉按察元瑞入滇南

憶昨防月與君同月在蕭臺煙樹東桐花香吐石壇冷松枝影落溪堂空可憐今夜髙城隔況復蟾光漸生魄照我思君欲斷腸照君向我天涯別天涯雲霧何茫茫千山萬山途路長從知馬上防圎缺相逐君行漸異鄕

重別行送李川甫

帝城門外揚車塵盡日勞勞行路人人生離別重繾綣況復送君當暮春昨日花開復欲落黒髮幾時不爲樂我今向衰君少年我少年時亦如昨燕臺黃金照日邊古人已往今誰賢世事多悲更難語系馬躊躇尊酒前

宮柳

嫋嫋春聲裏陰陰曉色中縷垂金屋暗花散玉樓空凝露啼秦苑因風鬭楚宮不知行輦處幾樹近簾櫳

華蓋殿入

侍從趨中禁天閽夜暫開星辰宿飛棟風露下層防設炬人初動傳香駕欲來聨行肅裳佩未敢更徘徊

內苑涵碧亭

苑入黃金塢橋回碧樹灣龍池觀九島鼇禁覓三山澑轉云車急花深月殿閒從來人罕至禦榻在中間

還宮

寶騎出長楊輿人入建章池煙香合暝宮燭月籠光鼓角春城閉樓防夜曲揚從玆罷巡幸四海奉時康

聞討宸濠有作

吳濞窺覦久南方竟失寧帝心宣四國天討慰諸靈多難何煩見流言不忍聽可憐親睦禮哀痛出彤庭

觀音山江閣與顧英玉中秋防月

鷲嶺宿龍宮憑防一望中天遙滄海盡月小大江空亂石穿寒澑虛廊度晚風只疑云漢渚偶爾客槎通

與華玉登金山

江心擁鷲峯金界出芙容僧向空中定人從水上逢縣燈動星月傳梵起魚龍浪說蓬瀛路鯨波更幾重

再經岱嶽下

岱嶽橫中野危梯歷太勞望時初不異登處始知髙天地形何大風雲意自豪𨿽云容土壌安得補秋毫

上城北望

關鑰雄三險王畿實在燕黃塵回躍馬靑海絕飛鳶劍閣何曽恃金城不可捐輪防如有詔此意答皇天

漫興

獻璞當年出今懷白玉歸尙餘松檜楫未老芰荷衣林靜鳥無語山閒雲不飛此中空寂久那復問禪機

山中喜雪

飛雪仍殘臘風光攺嵗華入丘迷鸛垤向水淨鷗沙凍栁先飄絮枯梨早著花地鑪煨濁酒應譲野人家

過吉水永泰寺

亂峯回絕澗荒殿掩空扉當路艸盈尺繞坦松數圍定僧離世久驚犬見人稀午坐同齋供山廚煮蕨薇

山寺漫興

出郭少人事更居林壑間僕因隨主懶僧反愛吾閒碧艸生滿地白雲常在山城中防相問未卜幾時還

正旦卽事

帝輦時巡久未回天門遙拜重徘徊封箋自向慈宮進方貢還同異國來春轉靑旗開羽仗日臨金榜上樓防帷城尙在燕山外誰獻正元萬壽杯

憶昔

淸宵藜火帶星光天祿曽爲著作郎門下朝深坐館殿前回院曲通廊羣公次第多含笑滿袖氤氳尙有香黃屋朱扉照初日中官兩兩玉防傍

紫宸朝退下靑扉侍從花間過錦衣金吐鳳皇香不散玉傾鸚鵡醉方歸楹髙甲帳雲霞色官冷腰牌冰雪輝一自夢回天萬里長安空見塞鴻歸

兩朝稽古備詞臣上逼仙班壓縉紳避路火城傳衛士具餐晨館庖人春深玉署翻紅藥日晚金河出素鱗莫爲涼飈惜團扇向來共奉受恩頻

江上呈華玉

龍江東下水疑空飛鳥流云落鏡中千里晴光遙漾日滿船秋色澹無風靑山舊國知何處芳艸離情去未窮晚折蘋花思對酒燈前還有故人同

夏日雜興

下俯江流百丈深上臨山殿樹陰陰中原正朔回天地聖祖髙文照古今過雨輕雲虹未斷浴波餘彩日初沈樽前散髮疎狂甚轉席移觴風滿襟

野寺淸涼舊有名空廊還傍石頭城侵堦竹防差差轉入座荷香細細生西府山前車輦路南唐宮裏轆轤聲冰漿玉椀傳處想象君臣萬古情

楊栁微風岸口生靑溪泛舸月中行空驚宿鷺迎橈起卻放流螢入幔明大計劉琨惟坐嘯偏安王導亦垂名當年燕樂陳魚藻丰鍋由來是帝京

水邊樓榭晚風和香送陂塘十里荷隔浦船回紅艷淨滿山蟬響緑陰多居人不省前朝事溪女猶爲子夜歌飛鷺浴鳬俱自適老翁相對意如何

宸濠廢宮

章水故宮何處是幾株衰栁亦從遮金書葬地無劉濞玉樹歌聲有麗華秋日放鷹芳艸陌春風飛燕野人家諸公防省多休暇每憶當時一嘆嗟

匡廬瀑布泉

瀑水來天上犇流入大荒氤氳元气合澎湃海波長暝落明河影晴交白日光星源窮有穴侖嶺倐移方潤谷千林濕空音九夏涼五峯喧潄石三峽動飛梁入澗懸猿絕穿雲度鳥妨玉垂風不防珠散雨俱揚逖引禪心吸甘分客味甞無因修淨社終日坐相忘

春艸

夜雨江南夢春風陌上情東皇如有意移向玉堦生

靑溪橋二首

遙山亂雲樹流水淨溪沙日暮行人絕危橋一徑斜浮雲亂出山落日鳥飛盡獨立向溪橋寒流照容鬢

大駕西狩還京百官出於徳勝門

遙聞振旅入居庸八駿歸來禦六龍莫道楡關消息近沙河一水更千重

直望氤氳紫气遙萬重飛控馬蕭蕭鴛班虎隊皆戎服兩度迎鑾徳勝橋

天皇自納簡書回神武將軍可汗才仙仗不煩陳輦路籠街喝道數聲來

錦標金冑照戎衣挾羽橫戈自將歸萬騎羣中天馬出一時傳到疾如飛

放內苑諸禽

多年調養在雕籠放出初飛失舊叢祗爲恩深未能去朝來還繞上陽宮

宜人馬氏【附】

名閒卿字芷居金陵人先生之繼室也先生喪耦知其賢而有文遂委禽焉年八十尙不廢詠吟書法蘇長公得其筆意頗與先生相類善山水白描畫畢手裂之不以示人扁其室曰芷居詩名芷居集

苦雨

終日雨翻盆愁人欲防魂嶺雲生屋角埜水沒籬根楊栁深藏徑梨花靜掩門聲聲偏入耳寂莫自黃昏

暮秋

野色滿園中閒情立晚風菊花含雨艷楓葉醉霜紅

有感

春風冷落後秋圃恨開遲總是宜男艸傍人也未知

暮春

紗牕睡起靄朝暉滿院鶯聲花正飛閒裏不知因甚事春來容易送春歸

七夕

靈鵠成橋事有無人間今夜憶黃姑倚窓坐久秋聲動一葉西風到碧梧

按察副使陳后岡先生束

字約之爲兒時已奇慧絕倫日誦數千言試之對輒應聲就數又奇中諸公大奇之稍長出從裏中師所講授經義先生率臥勿聽乃益汜濫百家上下屈宋班馬之間所爲古文詞頗自引重視同輩俱娖娖不足伍旣中進士入翰林與唐應徳王道思諸人益刻厲爲古學性亢潔不喜逢世張桂受上殊寵朝士盡奔走顧獨慕先生名欲相款引終不一折節歳時上壽遣吏投刺馳馬過其門諸老恨之入骨呼爲輕薄小黃毛同輩亦多姍螫者乃出爲湖廣按察僉事置蠻劇之地以重困之彼意先生徒能負气持虛言彈射必不肯自抑精防計聽斷修舉吏事逮其敗當卽擯之而先生獨能勵志益舉其職終無詞罷免稍遷視學河南旣歷劬瘁常鬱悶無聊再疏求去不得竟縱酒屬疾嘔血數升而死年才三十有三道思適同藩入枕其股而哭之與吾鄕周大卿共經紀其防應徳不逺千里哭之越中爲刻遺集行世

銅雀妓

銅羽遡秋風金樓夜帳空舞鸞君詎見調鳯妾猶工淚竹愁難滅采菱歌已窮翻憐秦帝寵驪下許相同

髙陽行二首

髙陽年少事橫行重俠由來不重生奪得寶刀搖雪色騎將飛馬蹴風聲

北風吹隴簸黃沙縱博千場日未斜白劍殺人丹劍舞笑歌踏入酒姬家

夕霽對月有懷唐一編修

終日滯飛蒙三徑絕來往檐澑一以捐族雪漸回蕩長飈纈河出月華依波上微微辧林柯稍稍晰塵鞅槿委猶餘萱開更映愰艸螢掠明流土虫疑晝響命酒陶淸虛解襟納新爽懷人邈不禦樂來何由賞沈思永終夕景同神宜往

過徐李二子再遊東林寺

入林禮名禪山深變炎夏淸飈激層檐流水注戶下孤磬逺煙微長廊飯僧罷暫結塵外蹤稍懷逺公駕虎去識余溪蓮開見遺社四禪邈難依百齡竟安假防心合委和曠覽齊物化疎達任吾生塵緣兩相謝

望湖亭遲唐子

防防下危磴風前立小亭獨遊坐超越屬思臨深冥野色向人盡一湖含暉明雲開知日處其上峯遙輕目送鳥漸逺嘹然遺我聲相感適無謂於焉觀物情坐念所期子影影塵中行

二三同志夜酌碧雲寺分韻

曠途疎俗寰靜域臨飛防形苞隠淪勝勢抗淸虛表鷲嶺互盤旋龍泉吐涓雪竇回暑淸云構翳空小分池牣法鱗作埒抽金艸覺花明冬春香蘿掛昏曉微尙在幽寂乘休恣探討筏海滯塵緣遊山訪眞了指景晤已深延賞悰非少適感伯倫情兼希魯陽妙流觴酌駛湍揮手招頺顥任達本所經燕樂苦不早直耽眞聖理勿爲俗賢道

嵢峽舟中遇江於順提學考績北上贈別因成長句

故人相逢淸溪口斷岸維舟一尊酒醉愁折栁背河關笑防垂楊生左肘靑山沈沈秋日光颯然海气飄微涼忽憶曽爲東觀史此時君作尙書郎昨日蛇年走賢士別來意气期如此三載不見須眉存還是豫章一男子落水一去時不還我今蹬蹭來山藩寸心指著向知已片時防對成分翻近日徵賢徧都邑東巡西祀羣賢集宰相閣東禮通儒將軍門下容長揖世塗參錯詎可料英雄況復非常調喘息余憐軛下駒文蔚爾爲將變豹握蘭在身身自知投璧向人人不譽別去相思一調笑知爾甘泉不上書

過武溪楊隠君艸堂

淸溪幽隠處白首性情閒鶴起開松徑風歸閉竹關道書堆幾上耕耒掛牀間坐悟忘言理令人不解還

石灘

石劣不受鑿水歸時礙行卻令無競性翻作不平鳴逆折聲猶壯崩騰色自明我行殊昧險於此獨嬰情

過吳維隠居

委巷疎塵宇空齋問隠淪應門兩童子拄杖一閒身下馬見深意焚魚知久貧相防祗有笑握手更何陳

漳水別唐一太史之洛

漳河流不極離思渺難裁可堪今夜月復照別時杯路向銅駝去人傳金馬來南徵能作賦遲爾二班才

春江夜泛

日昏貪利涉系榜自相鳴水動春星亂山潛野火明幽虛機盡息澹泊道初成豈有形容在猶然問姓名

與田提學行淸化道中

授服驚窮節離居感客情霜淸沙鴈至露白艸虫鳴到谷防天籟隨山采地精幽尋祗得性遊宦不期名

公安得唐應徳村居詩酬贈

應是歸休日安貧得所如鹿裘新著便貝帶舊遊疎返舍因爭席還山羨卜廬閉關無逺意不著絕交書偃息荊溪上明時掛一瓢帶經收雨麥抱甕汲春苗石室寧期道茅齋已混樵時聞田社客伏臘每相邀

春日渡漢陽

春風淡微雨了了見前川背水千家閉連山百雉縣鶯啼江上樹人散渡頭煙此日乘流者羈思殊未捐

春晚郊行

遲日出郊圻悠然塵事稀野陰堪結蓋溝水欲流衣俠客探丸返佳人抱瑟歸喧喧四鄰夕徙倚向斜暉

禁中對雪

禁裏霏霏朔气饒縈風飄度薊門遙初翻金馬疑飛絮漸集銅龍似薄綃百子銀題全合色萬年花發半封條縣聞睿詔賡黃竹佇待東曺染赤毫

臨淄舟次柬唐一太史

客中相見倍情親日日追歡意未申近水割鱗時供酒逺山啼鳥盡關人疎慵且喜隨中散鄙薄那堪作外臣愁計別程能幾日未須岐路已沾巾

病後還朝毘陵唐編修兄弟攜舟相送醉中話舊因懷任二考功次韻作【時唐方應命起廢】

舟迎浦樹緑參參笑傲逢君僻性耽陸氏弟兄原莫逆龎家主客自來諳病中握手愁能柰廢後還朝志豈堪惟有同袍應問訊定言幾日發山南

贈汪禦史山居

小山卜築背孤城大隠靑春早謝名門長緑蘿時掛麈溪分流水幾投纓霜前鳥去收遺果雨後鴟肥拾野羮寂歷小亭無一事時從羽客話長生

秋日分祀孔子廟

屬聖重儒宗當秋秩祀隆文明涓上日祈翼攝工松柏開新廟笙琴似舊宮居非一畆儉奠卽兩楹中玉簋馨明徳金聲辧素功從公百辟戾陟配四科同有侐神如在無言教已通升堂獨何幸俎豆挹前風

送唐子朝長陵

周王東定日虞後北巡年虎旅陰山轉龍舟夜壑還珠丘開白壌琳殿閟泉示儉裁流水崇威迥跨邊雲中分地脈斗極應星躔弓墮天難陟冠遊月尙還光靈六聖扈警蹕八神傳南至恭明祀東曺簡上賢瞻依徒欲贈淒惻未能宣

詠神樂觀梅花

素質舒元圃淸芬裊碧紗自將幽獨意不逐艷陽華避暖遲開葉淩寒早著花瓣輕飄易墜枝曲影從斜雜雪明春砌隨風入暮笳何須飛寶靨長此奉仙家

入閩

海國深秋別山關入望窮人家靑壁裏鳥道緑蘿中地暖收蒟葉天寒折桂樷嵐蒸晴亦雨瀑落靜還風靈藥繙經識訛言待譯通問耕畱野老賦食與山童直是忘機甚非將大隠同

上已

五都皆禊渭百戱盡臨渠自憐妨太防不事更修除

夜泊羊原

萬曲寒流滙碧灣千家煙雨閉柴關來愁烏帽生人悶到喜靑山對客閒

恭人董氏【附】

山陰人侍郎董中峯先生女也生甚慧待年於家中峯嘗曰吾女非得奇男子勿字徧視裏中兒無可者偶與吾鄕張文定公同遊禹穴間從容具言尙壻事張公曰吾裏有陳生家𨿽微其人才足壻也中峯乃與其夫人特來甬上試召陳生垂髫敝衣膚神玉映叩之無不響答試以詩文揮筆如雲煙中峯大喜卽命日爲婚相伉儷甚篤然中峯固知其夫婦良不永年及後岡沒未幾恭人亦卒泊淮代外答唐太史

十年生事半同君萬里傷心逐楚云逺浦維舟潮欲上平林對酒月初分逢人牛馬時堪應到處鳬鷗漸作羣共是機情忘已盡欲將通塞任斯文

甬上耆舊詩卷十

欽定四庫全書

甬上耆舊詩卷十一

監察禦史胡文學編

薛灤州穰

字有年宋知衡州朋十一世孫也少資性過人好問學舉於鄕授涿州知州涿俗素彊悍兼歳大祲盜賊多公至發廩粟賑饑親問民所疾苦力爲療之盜賊漸息民得復蘇三年用薦攺知灤州灤當孔道徵發旁午公輸供得冝不煩而事集州歳苦河決築長堤以捍之遂爲永利以請老歸裏所載槖中裝不入私室置產與昆弟共之散其餘貲於鄕族身力爲善日以白簡記其所行事博學能文詩崇唐人書法學鐘王

劉方伯李僉憲李司空陳鹺使姚郡博同過郊居

騷壇總俊豪乘興訪同袍霜重馬蹄滑日來山影髙野靑蕪染路江白雪鋪濤雞黍應堪共寧辭命駕勞

答楊質夫秋官見寄

歸老家人舊窮居地亦偏愁多需酒散病久枕書眠兩鬢霜中鏡孤舟江上天耆英如可防洛社在何年

晚過揚子江

舟移京口暮潮生楓葉蘆花動客情千嶂雨收羣鳥下一江風縱片帆輕中流樹隠金山寺隔岸云連鐵甕城東望鄕園倍惆悵誰家砧杵亂秋聲

丁酉秋日懷歸

郡事相羈復幾春苦爲鄕夢夜來頻陶潛晚節閒門柳張翰秋風故國蒓洛社交遊難待客漁陽景物易悲人蕭條歸計看書劍何日江臯一問津

遊洞山寺

傍山斜徑路難前俯瞰長流一綫泉茒屋無鄰云往復石巖有洞艸盤旋行春官騎臨花外唱晚漁舟到水邊方丈蓬來何必問人間信自有神仙

洪稼翁先生貫

字惟卿父處士性宿擅文章有重名先生少從父受易舉於鄕除教鄧州益肆力爲古文詞詩法盛唐騷賊有楚漢人風格常自著易說以教諸生檄主江閩省試多得名士如汪俊輩遷知從化縣復攺政和政和有紫陽西山遺迹先生爲發揮以經學風勵一時俱彬彬起然仕竟不進得下考歸因擬杜陵秋興八首以見志傳至京師李文正公大加賞嘆爲別作春興八首蓋遙和之也晚歳結廬東臯自號稼翁日歌歗其中每一詩成好事者輒競傳吳防間得先生文爲志墓敍牒一時增重海寧新城江陰靖江四縣誌俱出其手年至九十尙不忘摛翰單章尺牘流布江左有周易解疑臥遊淸歗錄太白山人稿五十餘卷

宮詞

花萼遙連務本樓五王文采盡風流不知凝碧池頭宴落盡宮槐一樹秋

雙飛金鳯緑云翹舞袖三千盡綘綃一自鑾輿西幸後白頭如夢說前朝

露滴梧桐月滿樓天心大火已西流君門且莫愁紈扇更有琵琶馬上愁

風雨歸舟圖

長江一夜西風作颶母翻騰勢何惡船頭白浪大如山船尾驚濤小於屋艨艟巨艦渾欲傾長年三老神魂驚瞿塘灩澦不可道揚瀾左蠡今身經黑雲壓山樹欲折百尺斜牽釘樁橛破笠風飄去似萍亂蓑不掩鶉衣缺去船得意笑娭娭七尺蒲帆如鳥飛來船逆浪不可住打頭風急眞難爲風顚不息雨加驟篷底歸心如馬走今古興亡利與名苦雨西風弔衰柳昨日東風今日西世情翻覆亦如斯若使東風鎭長好人生那有失時悲

春畊

春膏流土脈桑扈正鳴時谷口云千頃村邊雨一犁帯經聊爾爾荷鐝自熙熙禾黍眞天祿何煩帝聘爲

樵

息肩雲谷裏世事久忘機石枕梅花夢山風槲葉衣行歌驚野鹿歸擔荷斜暉欲問吳門路於今世已非

送白齋張廷評還南省

早從研席接輝光晚讓靑雲道路長故里衣冠重對酒異鄕燈火昔聨牀官居執法星辰近詩變元和骨性彊老我雙眸還似舊時看天路有翺翔

京中九日寄親舊

百年京國盛豪華四海無塵靖鼓笳黃菊紅萸三市酒錦箏銀甲五侯家登山眺處常悲古作吏貧來且閉衙良防重期殘臘後碧天明月看梅花

秋興【錄一】

劍閣西連鳥道斜上皇今喜到中華題情詩寄溝中葉賣卜人歸海上槎霜冷玉樓思舊帳月明邊騎泣寒笳秋來懷抱偏難遣城上芙蓉又著花

布政李公麟

字仁仲自爲童子時作古文詞輒奇偉長益嗜學尙論古作者兼擅風騷舉進士髙第授水曹與從弟堂同在郎署相倡和時稱爲二李稍遷兵部郎中出爲江西防議奏治行最髙入賀至京時逆瑾當軸賂遺成市外吏率斂民財入獻或勸公貸貲賂瑾當得美除且取償於民可也公正色謝曰進退有命吾不能黷貨獵榮且取諸細民何爲也時瑾所遣旗校四布得公語以聞瑾大怒罰公米八百石瑾敗乃釋寧藩恃勢淩倨自鎭巡以下俱折節公獨不爲屈稍遷四川防政有劉太監者奉詔迎佛還自滇中勢張甚所至科斂無算公禁無餽貽省費巨萬遷貴州布政使請老歸裏杜門掩迹以著作自怡士大夫上謁者與抗論今古品目一時人物略無所私鄕論盡宗之時有所感遇逸興駿發輒一寄之於詩人謂其風格比諸堇山無慚伯仲有心齋集行世

栁枝詞

淡煙籠日影婆娑露葉曽經步輦過只尺宮墻看不見年年長是別離多

簾捲靑靑水殿涼曉妝隨手鬭眉長含顰待與君王折一月看花到上陽

擬古

逺客遺素書三復襟顏開上言長相思永矢金石懷許身比稷契不謂行當乖南飛烏繞樹明月照我棲別君久離索蹤迹同云泥感玆雙鯉贈竽瑟何時諧名世防有合營營道終迷勞歌停雲篇白日聲西回

客授晉陵漫興

遊子鞲上鷹低頭待人食何如山梁雉飲啄隨所適棄捐勿復道負此乘興翮隴蜀有文禽惟恐鴟鴞得況聞終南山狐兔正狼藉惜哉不得往徬徨竟日夕

庭前一琪樹閱歷成潦倒南枝气已鮮北枝尙枯槁承暉有向背發榮自遲早靑陽本無私豈足縈懷抱雨露感相培嵗寒以爲保

訪倪應奎徵君不遇

老去詩壇眾所尊百年髙興許誰論孤城坐聴寒吹角匹馬行吟夜到門索笑梅花雙白眼忘情鷗鳥自黃昏不堪回首山陰雪上下天光逺近村

湖南書屋爲太宰李公作

別業湖南門反關功成早已掛冠還五株緑栁遷黃鳥十里靑山放白鷴長劍倚天人境寂絕弦流水夜窻閒傳家惟有圖書在燈火西齋手自刪

春日京師旅懷

滿地梨花細雨天心旌揺曳落風前十年塵土眞成夢一夜霜華欲上顚燕子尋泥營舊壘燧人鉆火起新煙白雲故繞江南路遮莫東籬種秫田

禦史董公鑰

字啟之以進士授上海令有聲召爲監察禦史在臺數上封事論救副使楊茂元爲時所重出按雲南鎭監孫景與防將盧和交搆累按鞫莫敢決公承防一訊輒得其情並論死巨豪震懾劉瑾竊政除不附已者乃矯詔逮公勒致仕瑾誅復徵竟以疾不起

春霜吟

夜气升春空爲霜不爲露幽蘭植庭隅桃李置當戶戶暖霜不入散作庭中素巧笑眾所惑蛾眉易生妬桃李恃芳顏幽蘭抱貞固托根茍得所奚用傷遲暮白日中天行霜消復誰顧

疑冢

驅馬鄴城北遙見古疑冢累累七十二出地若丘埇艸荒翁仲滅穴崩鼠貍竦築此竟何爲令人發哀恐美人悲西陵芳心雜怨寵遊魂化行雲日暮迷眞壠銅雀安在哉瓦落漳水湧

汴州元夕歌

繁星下天爲火城遊人防防如蟻行城頭云破月半吐光向髙樓照歌舞歌舞入云云不凍佳气暖煙結春夢戚畹香車油壁明王孫寶馬連錢動千尺遊繩束九逵紙毬化作紅鴛飛紅鴛拂面金鈿落深閨兒女啼春歸銀河欲沒巨風起萬戶千門涼色裏弦管已銷信陵宅月明猶照侯嬴裏

懶云篇爲賈節判賦

阿香抗輪輪欲折老龍噴雨涎帶血滄江有云臥不動瑟瑟蘆花亂驚夢江風吹起鷗共飛片片掛作松樹衣山昏穿入樵叟洞沙晴鋪上漁人磯防蝀吸泉妖蜃啼阿香老龍次第歸世間水暵幾如意獨有此云無是非

出汴城

斷雲橫鐵塔殘雨落金池春淺沙猶凍年更鳥未知牛羊登翠嶽城郭枕荒陂古迹漂零盡蕭蕭動所思

蓮池阻風

黃河夜半馮夷舞未曉爭傳白浪雄水國春殘空望雨沙田麥細可禁風緣堤偶坐津樓上攜榼誰來野寺中極目平原渺何際驚塵飛霧晚蒙蒙

內丘道中

晴原艸樹弄春暉候吏重迎侯駕歸西望隔年無雁到北行三月未花飛磧田風起沙塵滿山縣煙消井竈稀車馬紛紛徧芳陌幾人曾不愧輕肥

禮部侍郎黃致齋先生宗明

先生字誠甫中進士官兵部曹時王文成公方論學先生在其門稱髙弟宸濠初反先生上江防三策爲大司馬喬公所重復上諫南巡疏武宗幸南都百官服罩甲衣以朝先生約言官共奏不冝服防不果卽移疾歸防起刑部防張桂諸臣方議大禮舉朝嘩之先生持論獨與合至署丞何淵請睿宗入太廟卽具疏力言不可出守吉安下車首建白鷺洲書院以學道教諸生宸濠遺孽朱祥阻隘歗眾白日乘肩輿橫行城市中吏不敢問先生潛發兵布賊舎左右候除夜牒郡從事他出猝至其所賊方聚飲酣伏發立縛祥父子及其黨無一人得脫盡斬之人謂先生計略足方文成也巨冦旣平次治姦吏次決健訟次行淸裏法次行團甲法次修義倉行備荒法俱有條緒稍遷福建鹽運使召修明倫大典晉光祿卿輯光祿須知爲疏以進略曰帝王謹徳於供禦飲食至爲切近防奢止欲養徳養身不可不愼惟宗廟薦食所在必防乞定制使祀有常式薦有常品饍有常味賔賜有常格多寡有常數使貪饞無所幹利上納之著爲令遷兵部侍郎編修楊名以論權貴下獄詔窮治主者時在議禮大獄後黨議漸生先生疏言楊名罪不罪宜有定法然罪一楊名而必求主使之人延及善類將盡於一网其闗國家元气不小乞得寛名罪無窮其事上爲霽威然坐是竟出爲福建防政召補禮部侍郎莊肅皇后崩廷議欲從殺禮先生力爭之廣寧兵變復疏請擒治渠魁以昭國體論者韙之未幾卒先生爲人溫恭亷靜然風節最著未嘗爲貴勢所詘至其應變成務沈幾黙運每確有定力時以爲傳文武之學而能見諸用當以先生舉首焉

呂梁二首

天地有屯艱河流此扼防峽束嘶蛟鼉萬石轟崩潰犇衝勢益雄流沫成車蓋河流無時休怒嘶何時收旁觀未噎气丈夫掉臂遊

我來屬水縮洪濤益澎湃叱吒嗔風雷喑嗚助兵愾平生好奇心顏魄頗驚悸俄頃出其間安流歸下瀨水靜意亦閒寂寞收震籟獨坐自頌思沈吟發長喟向來喜懼情逐物俱吾害

駕出郊省牲

帝徳一無雜純毛亦尙牲妖鼷逃鬼防氛气辟天晴萬馬通宵出千官夾道迎追陪惟勉勉臨照自明明

延平別誠齋盛中丞

每懷淸節自當年此日相依不偶然宿霧盡時千嶂月萬山深處一溪船幽蘭香芷迎歸斾白鷺芳洲媚逺天獨立江南望江北不堪吳楚暮云連

王蘗谷中丞以詩憫余南遷守凍時王亦緣事南遷次韻奉答

芧屋行歸葺短垣滄江無慕大鯨翻誰甘淸世同魚服自愧微班隔獸樽鼓枻已知違帝裏緘書應許到家門幾年來往風波險畏見黃河濁水奔

甬上歌二首

不知何地是瀛洲日月湖光淨不流秋到萬家黃葉亂玉簫人倚月明樓

越王宮館上靑天棟宇參差宿斷煙水漫湖西洲島沒踏歌人聽打魚船

知府華石窗先生愛

字仁卿少慕四明山更號石窗自童子時輒嗜學以儒士舉於鄕中進士授官刑曹善決獄取平歷遷郎中攺兵部出守桂林桂林俗獷民喜訟擊獄多久不決先生至日爲論報決遣月中獄一空田州岑氏作亂髮兵郡中苦轉輸民負租積百萬先生盡心區畫與民相緩急報課得最入覲命復原郡先生意不欲更赴官彊之行數遷延不上竟坐劾卽解組歸性篤孝友與人交溫恭有蘊借意味蕭然常置勢分於度外人望之臒然一布衣也旣歸田日以著述爲事歳不一入城市有所請謁每杖策所之見云蒸霞起艸木向榮輒欣然自喜間與二三故人遊於日嶺雪竇之間攀蘿拊石吟嘯相酬自謂得騷人逐客之樂無與同者爲詩學杜工部王右丞二家幾入其室書法尢重一時每下筆斐亹得者寶之竟以感微疾不藥而死年甫四十三名士大夫聞之俱哭失聲所著石窗集墨妙傳世甚多

寄題信州南巖

我聞南巖勝憑髙紆曲磴山深不見人松飈滿淸聴洞壑裊煙霞幽花繞蹊逕古寺雲中開泠然發孤磬層臺俯石澗坐使心神瑩遊子疲道途攬衣起遐興山水江南奇碣石此猶剰上有仙子居因憶瑤華贈

下灘

江路厭灘流潺飛雪花白我來戒疾行水中紛亂石或俯若蹲鴟或峭如列防或攢若蓮開或散如葉淅波流迷淺深衝激互漰湱歷亂愁無因放舟乘竇隙回幹捷有神長年豈用力幸無覆溺憂終然奪人魄我本湖海儔十年踏鯨脊縱浪恱鳬鷗扶危仗忠赤一尊彊自斟庶慰風雨夕

葦航捲【亭名】

駐馬試幽尋煙霞接亭隧細竹浮疎陰空泉滴秋泌結搆借城埤孤撐偶因地編葦一任眞聊作湖海寄虛訝郢州船中可植荷芰松壑翻秋濤褰裳染濕翠涼月委金波開窗漾晴媚蘊眞失所遭滄浪動遐思千古激遺音芳筵裊淸吹心賞知幾人一飲復霑醉山簡數過從荊州足髙誼

舟中望廬山

望望廬山髙矗上靑雲杪下醮彭蠡波蒼龍出溟沼羣峯勢若趨九水故縈繞嵐光隠約間雲霞分窈裊南北望不殊靑蒼邈未了昔有藏修人千秋儼師表我行不及登仰止空懷抱孤舟莽風煙迸目飛雙鳥

與泉捲爲徐徳安題

絕壑駛驚濤窮探不可及遺迹嗟茫茫天根任敷翕垂空鳥度愁落澗雲飛濕觸石乃作聲靜定固所執長趨江海百折期歸集淸比在山同潤及羣生濈澹交旣以神道器本相入千古濯纓心褰裳試新汲

長相思

長相思路阻艱美人一去何時還移燈夕聴窗前雨捲幔朝看湖上山蘭房秋靜金刀歇懶把紈繒爲君裂縫紉未得上君身絲欲斷時心已絕蓮塘碧水翻鴛鴦花開並蒂芙蓉香香風如挹美人面露冷泥深空自傷

宿南渡

出郭離塵事相將仙子槎晴帆南渡港晚飯野人家風至鳴谿篠潮回吐岸沙好山看漸近應共爾飡霞

隠潭

峭壁欹誰鑿谽谺小有天下探翻仄石仰睇落飛泉坐久衣裳冷闚虛云日偏詩成不敢吐生恐觸龍眠

日嶺

硉矹中天出孤虛兀拄撐石魚緣罅入云幔拂崖生歸鶴巖扉暝先雞海曙明仙靈頻倚望佩濕露華輕

值雨

黒雲將雨至晚去宿誰家逺澑奔崖白驚飈逗竹斜主人初具榻穉子旋烹茶自愛身霑濕猶看帶紫霞

東溪捲

乾坤佳致本依然寫出江南一輞川天與水光相上下鳥隨山勢共周旋四時風景長如此百折淸流卻似前有客乘舟學髙隠幾回酣墨落風煙

送楝塘李先生遊杭東歸

百丈煙霞作伴行更於湖海乞芳盟暖風猶訝千人醉梅雨曽無半日晴攜鶴上船詩欲就載琴歸路夢還淸山靈有意重招引水月梅花幾度生

憂旱

六月江南絕雨痕轆轤聲斷此溪村卻緣病渇頻回首只合憂時早閉門百里風塵空白晝千家雞犬共黃昏無勞史氏書民隠郡邑今朝有杜君

磚河夜遲洛原舟不至

本同行坐向江天驀越孤舟卻汝憐如此月明那可住更兼風正不須牽室家翻詫爲行累書劍應知與客便今夜一尊期共醉滄洲城郭莽寒煙

初入掛林憩觀音閣

梵王樓閣俯江隈門外諸峯罨畫開滿徑煙霞僧獨往隔溪風雨我初來香消石鼎寒光逗茶熟山房午夢回暫弭旌麾聊問俗可堪揺落望鄕臺

全州道中

郊坰栁外問長亭吹面東風減宿酲雊雉平原芳艸沒浴鳬新水暮煙生欲嫌俗客山花笑又見村童竹馬迎茅屋幾家春正暖卽從南畝看深耕

春日書懷簡張東沙

碧溪新水繞柴荊逺餉聊爲隴上耕地僻不聞時黜陟身閒兼廢日將迎煙籠曉徑蘼蕪合雨過春山麋鹿行花落只防漁父見桃源本是不知名

雪竇寺

路入崇山艸樹薫半空佳气碧氤氳陰崖尙積千山雪絕阪猶耕百畝云鳥度深林啼落日僧歸幽澗煮香芹恐驚猿隺悲來晚幸喜煙霞得共分

武城道中

武城縣前沙渚平艸衰霜落蟪蛄鳴片帆欲下江南路臥聴風聲雜水聲

題畫

臥隠松林懶出山洞門長鎖白雲閒杖藜曉起山前望秋在翠微黃葉間

花柳晴光處處春天涯芳艸轉愁人畫船載酒歸何晚家在江南湖水濵

都督萬鹿園公表

公字民望別號鹿園居士先世定逺人以開國勲世爲寧波衛指揮僉事因家於鄞性篤孝友稟絕異讀書目數行下體中文弱被服固儒者而其气自蓋一世年十七襲職卽屏居西臯外每晝出騎射夜歸則燒燭讀書慕諸葛武侯爲人志在經營天下中武舉第一防試對策論任將曰將系於相天下未嘗無將特患無相耳主者欲置第一以所言多忤時攺十八擢都指揮督浙運所立法盡爲轉漕畫一至淮值歳大饑千里無炊煙公愾然曰民呼噏垂盡豈能待請吾何惜此一身易萬姓之命卽發所督運米賑之已竟得免以浙江司閫稍遷漕運防將再起爲左軍都督漕運總兵前後歷漕於河漕利害洞若披掌初二洪水涸議者謂黃河攺流公著論折之又有議欲由渦河鑿陽武以通衛河爲便者公復力言其不可他如論海運論輕賫議本折通融議召開荒田及奏處異常水害漂流糧米諸奏議前後凡數千萬言俱系國本至論詳在防典及經濟文錄中已由南京都督僉書請病歸常居武林寄迹西溪山水間適倭亂起東南日騷然公念國家承平久士不識戰平生喜從方外遊惟少林釋徒最善格鬭精悍可備緩急用因盡與相結納至是賊猝犯赭山當事倉皇無可禦俱問策於公公乃精選所識僧得二百人使少林釋孤舟統以出薄賊營縱火前擊之賊敗走復乘勝破之省下解嚴由是公所部名著逺近賊犯太倉操江蔡公遣使從公乞師浙中當事方恃爲長城不肯發公別募月空等十八僧往且屬蔡公使以公書聘少林釋天員爲將當可破賊時天員方登曲座說經及得公手牘爲罷講先報書曰此非山僧事但須爲知已一出遂集所教僧八十餘人蛇山十人並月空爲一軍各精治兵械下山與賊遇於翁家港諸僧俱歸袈裟持杖口含澱藍及見賊各誦佛號伏地卽盡卸其衣以藍塗面及四體奮起前擊賊初賊遙望諸僧狀貎衣爛爛已大疑之及自地上躍起俱臝鬼前搏大驚以爲有神而僧結陳使兵器相間先用長矛衝前隨夾以弩矢下持鉤槍掣其足僕則以杖掊之刀割其首賊遂大敗余走嘉興之白沙灘追及盡殺之自倭深入我兵望風未嘗敢與鬭至是始知賊可殺士气爲一奮俱用公所結客也然倭數爲患由姦人王直導之公策其麤莽可用間得直除之則倭自去而裏中有蔣洲其人辯士多計略且能得直要領可使因日與當事謀遣直俱逡巡未果其後胡少保竟用公言使洲誘直至斬以狥東南遂晏然一時奇功亦出公所畫策也朝論共推公復起都督僉書南京中府道經蘇州猝遇賊楊涇橋所從惟帳下健兒孤軍與力戰得出身中流矢義兒一人戰歿至南都下血數斗卽具陳固守京畿之策上大司馬以書報家人曰家世死戰惟吾持文墨議論未嘗身將今晚年增一箭瘢可不恨矣竟以病劇請歸再推浙直海防總兵不起公畱心天下大計凡有建畫俱垂爲定制其論邊事益詳嘗謂古今二大患內河外邊公籌之歷歷皆如目中聞家國有急輒思以身赴之爲死傳一時事卽爲精思其後而卒未竟所用所著書凡十餘種文章敷陳條暢爲詩有孟韋風味一時王汝中唐應徳羅逹夫三先生以理學名於世公議論與相上下分晰秋芒各相悱發先輩謂古名將以文學飾勲名亦間有之然未有研精道學與儒林宿老相顏行則屈指古今不易見也卒年五十有九是夕大星霣於庭公歿後人時見公采藥名山中至前歳有客入閩山漸造深巖遇一叟風貌非常畱客與語三日夜客發其幾上書俱署鹿園居士作客親與餘言之

公生有異相玉色方頤額上有三文相者以爲劉靑田一流初先忠毅公最擅風儀疎眉目體長玉立裏中有故老望見曰李司馬眞天人也自吾所識先輩風貌總戎萬公而後此復一人矣其足追慕如此萬氏以開國勲有四忠三節一義至公更由對策起家再綰將印子孫相繼爲大將至曽孫泰乃以治易舉於鄕爲名孝亷二十餘年天下和雍盡歸品目卽江南所稱履安先生者也先生有子八人俱傳其學長孫言更擅文章蓋勲門之盛於斯極矣

江南曲

客從潮陽來夜泊秦淮口鄕語人不知兒童聞拍手錢塘八月時潮來髙百尺三五弄潮兒戱舟若梭織絡緯夜夜吟吟時驚妾心徵衣猶未寄只恐曉寒侵君比天邊月妾比江中水願月上鐘山照江淸徹底

除夕宴鄰宅

弱冠辭鄕早並州久滯身乍歸翻作客欲別更相親臘向宵分盡春隨曉霽新寒暄君莫問千里尙爲鄰初夏自姑蘇返櫂過嘉禾宿萬壽山作

遊興隨緣變歸帆信晚風樹陰沈水碧霞彩散波紅落日城初背前村寺忽逢吾心忘厭悅莫訝屢西東

重宴楊水部容閒閣

涼暄𨿽異序煙月共斯樓又覺一年謝空憐兩度遊行雲仍駐曲密栁更移舟畱客何須醉忘情但狎鷗

元夕後宿應嶴山莊

幾宵燈下醉暫向隴頭醒隔嵗梅猶白經春竹更靑就云移石榻迎日啟山扃入郭非吾好塵勞鬢易星

宿應嶴山樓

窈窕蒼霞裏登樓愛隠居水聲孤枕近山色四窗虛林靜朝看鹿心閒夜對書獨將耽寂意覺與世情疎

病中西溪山中漫述

豈如陶令荒三徑幾見云封滿薜蘿抱病卻嫌辭祿晚入山猶厭識僧多蟬聲兩樹經年謝心緒千端柰老何安得盡排人世事白雲流水和樵歌

燕子磯作

燕子磯前風滿臺倦飛髙鳥識歸來波漂云影江心渡帆帶山光寺外回病足倩扶將弱息衰顏難駐付金罍鄕關日暮猶堪指北極恩深首重回

新正十日自善捲還吳興山中遇雨作

夜宿玉潭逢客醉曉經川嶺共僧行深村未雨四山暝樵徑無人一鳥鳴節近元宵思故里心隨流水急歸程亦知聞道希形役沾濕那堪又暮徵

淸道觀感懷

緑樹陰陰石磴遙碧岑丹宇倚靑霄廿年不到歸何晚一月初晴雨復飄薜茘云深窺洞府竹松風度訝仙韶客懷幽勝偏多感不盡江聲伴寂寥

副使陸公釴

公字舉之甫能言母楊太淑人命以字百試不爽稍長神智鋭發讀書數行下中進士廷試一甲授翰林編修益盡覽中祕書意馳騁古今館中宿老俱下之少勵名節自許古人不肯從俗時議禮諸臣驟貴俱傾心於公欲引爲重公漠然卒不應其人以爲少已深銜之防大禮告成議禮者已當軸遂出公爲湖廣按察僉事治江防其官新設凡簿書文牒盡屬艸創公定制俱足爲後法外臺諸君相顧曰陸君自史館來其治才卽老吏莫及也稍遷江西防議治糧儲其於轉輸能酌諸郡贏縮驗物產之登耗與時損益之人以爲便再遷山東督學副使惇尙風俗易郡中所奉神祠崇祀先賢諸生有文而行篤者引之若肺腑士習爲變山東舊無通誌公慨然曰聖賢百世之師也泰山五嶽之宗也六經斯文之祖也此一方文獻而天下古今之事備焉志奚可廢也遂彚古采今補遺正陋窮日夜力不懈逾年書成而公病矣遂上書乞骸骨不報卒於官公性溫厚口未嘗言人短而正气不撓卒與時忤位終於外臺天下惜之長兄都禦史鈳號石樓次兄布政使銓號石溪公號少石時稱陸氏三石並擅文章所著少石子集十三卷公之前昆山陸釴字鼎儀中天順癸未進士一甲第二公姓名適同中正徳庚辰進士一甲第二鼎儀自史館出爲太常被疾乞歸公亦自史館出爲外臺被疾乞歸兩公並有文名年位未稱俱適相合斯亦一奇也

建昌道中

赤阪揚塵霾朱飈轉炎熾下有修竹林淸泉防涼翠行子苦鬱蒸居者自幽憇豈爲躁靜分亦緣身世異東門已疎南山荳堪藝回車理故岑願言遂髙致

愛峯篇

愛山愛孤峯峯髙不可卽誅茅臥其旁憑軒看空碧裊裊金芙蓉海霞蕩日夕下有蛟龍盤波濤起淵宅我思天柱遙漢江渺奇迹亦有匡廬幽誰能奮羽翮對此聊自怡防捜但只尺浮雲倐蔽虧白日慘無色蔽虧良有時我情自不易請看石上蘿綢繆永爲適

妙髙臺

石徑入迂回髙臺出林杪逺岫迎歸雲層巒礙飛鳥崖崩樹交撐壇寂花誰掃淩風一振衣淸曠絕塵抱仰接煙霞重俯視樓觀小安得鞭蒼虯翛然下蓬島

魚臺歌

魚臺縣前秋水髙洪濤拍天風怒號野外平原變江海城中萬戶生蓬蒿崖崩岸坼疾如雨安得回潮射彊弩黃河噴沫赤虯驕白晝閃日蒼龍舞可憐樹杪棲人家忍饑父老相悲嗟漂零已分魚鼈徵科況復愁雞蛇府帖朝來促堤築築聲淒斷林猿哭千夫蟻聚空苦辛一夜鯨翻盡傾覆我來泊舟魚臺旁柁楫顚危魂魄傷然燈嘆息坐中夜觸目流離增感傷丰衣美食千萬廈天寒誰庇蒼茫野重閽日逺不得知歌罷秋風淚盈把

申將軍歌

申將軍气橫八極吞滄溟金吾奕葉名帝京慷慨獨存燕趙種縱橫少學孫吳兵憶從射防明光殿腰縣斗金誰不羨東海牙旗建栁營北關鐵騎驅沙甸虎符再握來瀟湘樓船蔽日魚鳥張畫角寒吹漢口月寶刀夜閃荊門霜將軍才略兼文武紫髯白羽揮尊俎秋雨蕭鈴靜虎貔春風緩帶歌鸚鵡檄書昨夜到轅門禁中頗牧須召君漢騎材官本驍勇唐家神防號親軍君家甲第長安道十二龍樓春色早豹尾香隨玉輦塵貂裘翠染金坡艸邇來西北愁備邊登壇誰爲勒燕然紈袴衣冠盡驕脆毺歌舞空妖妍丈夫志气要磈磊射雕飲馬思靑海叵平終見玉關開薦勲先奏金門凱楚江落日風怒號羨君行色壯秋濤狂歌擊劍爲起舞回首麟閣橫中宵

哀朱生詞

塾南祠堂鴛瓦碧塾南父老相嘆息嘆息朱郎誰復如二十書生已廟食憶昨前村喧鼔鼙天昏日落豺狼馳蒼茫野哭走兒女黯淡殺气沖潢池朱郎此時挺身出憑陵大叫探虎窟酈生掉舌機已危杲卿罵賊死不屈古來壯士思解紛朱郎救焚翻自焚寶劍精光忽夜蝕乾坤誰與淸妖氛湘水村童擊鼉鼔共采幽蘭薦芳醑英魂時駕黃隺來祠下松杉泣風雨

酒亭歌贈盧子

徐山蒼蒼入煙霧泗水滔滔日東注芒碭龍气收紫雲云去還畱泗亭樹泗亭虛迹埋艸萊土花秋碧歌風防當年亭長提三尺疾呼百萬驅云雷西走彊秦南辱楚一日韓彭盡醢俎壯士何能守四方況復儒生棄如土山中老嫗猶夜啼沛上小兒歡擊鞞赤帝炎光倐如電西風木葉同悲淒使君懷古意慨慷駐馬尋碑泗亭上英雄塵土堪嘆嗟登防一眺散泱莽

錢塘懷古

黃屋南遷日蒼山結鳳樓可憐江海地曽是帝王州艸樹沈宮怨笙歌喚客愁寒潮自來往難雪古今愁

山寺

桂楫聊停渚芒鞵上碧空谷深平見寺村午靜聞鐘篆迹殘碑蘚林香滿澗松王程不可住僧話未從容

遣興

逺水泛孤槎天寒戀物華片雲殘照雨衰菊半籬花野靜聞鶴江淸麗碧沙飄然湖海興鳬鴈汝爲家

旅夜紀懷

旅館寒宵坐春愁日自昏角聲三鼓月野哭數家村養拙韜龍劍含淒愧鹿門時艱諸老在好爲定乾坤

湖口

湖口荒村渡人家落照邊逺防彭澤樹羞上洞庭船艸色迷芳甸江聲起宿煙此身隨物役空羨白鷗眠

立春登防

澤國春生早陽防豈故丘攜壺聊引望秉燭幾同遊山色晴催栁江聲暖泛鷗漢宮傳彩勝無復殿東頭

劉侍禦謁陵還

千嶂回防殿諸陵紫翠間金銀浮王气鼔角到重關驄馬溪云度龍髯夜月攀萋萋宮艸白愁絕侍臣顏

獄與七兄同牀

棘墻鎖館暗靑梧局蹐連牀气未蘇海內冠裳今並寄天涯手足自相扶枕邊風雨情交切夢裏池塘興不孤天外數聲鴻雁侶祗緣羅畢散江湖

楚藩燈防

鳳館歌鐘春宴開虹城千炬繞星防遙分漢苑靑楡火長照梁王白雪杯七寶香塵花外結雙蛾舞袖月中回淸光卻憶金蓮送午夜何妨銀箭催

芳洲艸堂

濠水寂寥千古興輞川今復見髙情泉花映檻自爭發沙鳥背人時一鳴石瀨云揺書幌動木蘭波擁釣絲輕狂吟五夜魚龍駭枕畔如聞風雨聲

入郭有感

東風應識宦遊情剛入城門艸不生歸袖尙含靑嶂色到家還說碧雲名朱樓翠館春先醉赤日金羈路未平爲語諸君一惆悵壯懷今夜舞雞聲

春雨

陰雲漠漠浮天際鳴雨垂垂度苑墻石燕沙鳩愁太劇岸花汀栁濕何妨霏微仙闕鯨鼉杳縹緲寒江舟楫長春色紛披不知處祗疑煙浦對瀟湘

送範廷儀守廣州

長憶南泉範司冦把麾湖海更愁予攀崖拾蚌蠻方俗度嶺穿梅使者車陶侃功名惟運甓羊公心事在懸魚秋深瘴雨連衡嶽鴻雁能傳萬里書

贈唐萬陽

仙郎卜築秦人洞作令來防海甸花但使桃源流赤水何須句漏覓丹砂陸機艸閣慙文賦賀老香祠近酒家不道春筵逢白雪醉歌庭樹落煙霞

滕王閣晚眺

樓上煙霞回浦照樓中簫鼔暮銜杯江光半隠漁燈亂木葉驟鳴山雨來萬井兵戈余野哭千家帶礪倚荒防古今帝子俱銷歇俯仰風前空爾哀

謁文山祠

丞相名髙宇宙垂螺江合有報恩祠運移諸葛身殱日義盡睢陽力竭時戎馬中原空北淚松林異代尙南枝彌天碧艸傷春色楚賦招魂有所思

出塞曲贈申將軍

金闕星馳奏捷文玉關昨夜羽書聞將軍不畫麒麟閣沙漠誰空豺虎羣

參議戴南江先生鯨

字時鳴以進士知番禺縣有治行歷南京工刑二曺出爲江西按察僉事與勢家忤謫判鄧州歷官福建左參議歸老於家先生持操亷白歷官三十年惟餘薄田一頃居家以孝友名自先世伏臘祭器俱爲增修垂老好學日坐東白樓手一編不置自成化以後郡誌闕然未修先生因續爲搜補考諸先輩所言述而不斷名曰四明誌徵又從芝山楊公所見髙士宋之所輯四明雅集因增所未備序而傳之又合爲四明文獻錄俱有功學者先生年八十七體尙健杖履所至里巷聚觀太守歳行鄕飲酒禮必首請先生在賔筵幾三十年鄕論謂涇泉陳公後先生一人而已所著閩廣集東白樓稿俱藏於家

先生所續四明雅集郡守沈鳯峯先生序之曰少參南江戴公號博洽平居亢潔不輕許與故其所選甚精張大司馬曰吾友戴南江氏早謝塵鞅屏居寡營愾日月之易邁懼文獻之失徵爰取郡中諸文人學士所著篇什積歳月而詮次之先生於裏中先賢亦已勤矣而其詩絕不傳諸家所選僅一二首又不稱意中深恨之近始從其家得所鈔雅集一編至卷末已附錄先生遺艸一卷俱雅健可喜爲其侄光選者所載他本俱無之卽戴氏子孫盡不知也余喜先生詩沒而幸傳故爲詳記之

江上行贈費子二首

涼飈凜髙秋君子戒行役結髮事弓弩應弦猛獸剨萬里苦血戰論功每不馘綿蕞魯兩生天人二三策行當獻朝廷躍馬人辟易臨岐發浩嘆金聲終一擲

明發不可攀謁帝承明廬秋隼快霄漢玉花立庭除忠義良耿耿物極理當舒走也先著鞭君才更何如

贈曽龍山大尹祈雨有應

吁嗟甬東郡頻來苦多事狼烽夕照紅水腥白骨漬村甿苦軍需買刀輸老牸野屋聞哭聲苗靑不堪蒔況復旱魃凶百里苦若熾七月南風髙原埜幾憔悴倉皇走元黎何由祛菑祟眞宰憐赤子罷徵勤撫字跣足拜龍湫精誠天挽視一雨淸囂氛再雨蘇顚躓三雨江河流山光渥靑翠野老盡歡騰庶免塡溝澻上足供需求次得望委積感玆回天誠盡屬曽侯賜奚爲霖雨才牛刀淹小試稽首陳山謡才薄未能繪笑彼暴尫人空捶土龍碎

春遊

微風桃李夕是處鬭春華湖海平三月邊城活萬家土肥秧得意日暖艸能芽須識東皇意歸來一徑斜日出東山上相從郭外遊靑靑千頃麥泛泛一扁舟水鳥窺魚倦山花倩蝶畱到來無限意猶許續風流

哭壻呂舜臣

消息非虛訝斯人忽杳茫天低空灑淚江近只枯腸素幔隨流水丹銘望故鄕爾家太荼毒何故問蒼蒼應鐘之月偶得盆菊五色並植漫吟一首

郡齋無事日長生菊色空庭照眼明遂見遊蜂翻片片況聞小鳥立嚶嚶思將正色常畱世肯使幽人獨擅名絕愛此花吟晚節霜黃露白更崢嶸

出內鄕城登白雲峯寺眺望【峩公啞女洞泉名】

峯髙積翠白雲寒健翮初登怯羽翰象外風光蒙澗道天邊星气宿闌干峩公僊禦應猶在啞女紅泉竟不還待月招云意未了長畱丹地與人看

壽伯兄靜山先生二首

歸向山中三十春自矜骨相最嶙峋靑雲岐路非關我白鳥風光正戀人豈爲後生瞻幾杖須知吾道捲經綸於今珍重他年事共羨孤標也絕塵

泬寥八月煙水平兩洲花發自分明主人開閣披圖見髙客過門載酒迎靜裏傳經心獨發云邊積樹夢猶淸此時歌歗聞笙寉長對南山作舊盟

題畫

移家近住釣魚灣楚水南邊白石灘忽見桐風飄一葉半崖秋气落新寒

參議楊后江先生言

先生字惟仁年十六爲諸生卽開門授弟子經中進士以行人使於代王故好學聞先生名重因從受易且疏畱使授代諸生經其髙弟後多爲名臣先生甫復命而代亂王出奔上再使往安代王得歸國遷禮科給事中時議崇興獻禮旣定復有進世室之說卽抗疏言陛下考獻帝而祀之觀徳殿明親親也不復躋於太廟以干正統明尊尊也斯協諸義而協者也獻帝𨿽有聖徳非若周文武之興王創業也而欲襲世室名舛矣我太祖太宗旣正祀世室而復防以獻帝可乎若以獻帝爲所自出之帝是前無祖宗也以獻帝爲禰而宗之是近無敬毅也諸所云云俱爲不經陛下前旣罪醫士劉惠之言而今乃納署丞何淵之言前旣兪禮卿席書之議而今乃咈書之後議臣不知其何說也臣非不知陛下順防則喜逆防則怒不逢喜而逢怒豈臣之情但義有不可卽殞首闕下臣必不敢奉詔未報凡三疏爭之防廷臣亦多諫者事得已他如諫張璁不可爲兵部侍郎諫璁萼不可典兩都鄕試諫楊一淸不可召還內閣因天變極陳六科失職致用人行政顚倒已又獨爲楊公廷和訟寃曰先帝晏駕時江彬挾邊軍四萬圖爲不軌內外洶洶元輔楊廷和不愛其死用密謀誅之頃刻間尋定大計以倫序迎立陛下此社稷之勲非止開國佐命者也卽使有罪尙當十世宥之今以姦人之言旣褫其爵矣又逮其子若壻矣乃又聽百戶王邦奇之誣而盡逮其鄕裏誣爲蜀黨聖明之朝何意忽有此舉臣謂若編修葉桂章輩惟有自憤無辜非縊則刎耳至言費宏石瑤之陰私曽無左證豈小人之言必可聽大臣之行必盡可疑耶惟陛下裁察不以無借曖昧之詞辱陷社稷重臣爲聖世大累書奏上大怒刑鞫於午門至折指終不易詞謫判宿州以知溧陽三遷至吏部郎稍稍起矣而忌者傾之再謫知彛陵州三遷至湖廣參議又稍稍起矣而忌者復傾之竟落職歸先生所在有治行溧陽夷陵皆爲生立祠初在蜀傳恩詔至有曰惟議禮諸臣不赦先生題詩驛亭志感讀者灑涙次宿一驛夢有客緑衣相迎曰忠良亦來此耶次日詢之卽編修葉公桂章就逮自縊處蓋先生前疏所云其人必感憤自殺者也年七十五卒於家郡人稱其居曰忠諫裏所著集行世讀先生疏艸忠憤之气塞於兩間而其詩宛秀明麗幾近子房之貌余旣錄詩十三首復采其佳句曰月落明漁火風輕穩釣舟曰短竹生幽響髙松落午陰曰沙寒稀荻雁木落露松虯水漲鷗移渚芹香燕獵泥曰孤舟虛白日雙鬢落靑絲並足傳也

言事被訊折指

貫索有明星湘累獨系囹云何捐臂指率爾忤雷霆瘦骨憑誰惜貞心只自銘浮雲欣不蔽果日竟當庭

當陽得李六峯侍禦書

嵗久憶湘魚欣逢只尺書封緘急自啟顏色儼同居岐路遙憐汝行藏獨愧余衡陽西峽近猶恨鴈來疎雲樹牽離思經秋似更催洪都三載別楚館一書來南嶽鳴驄馬西陵徙諫防何時尊酒夜明月對君開

泊宜城

楚陌開新署東風媚逺遊山根懸細路石發洗淸流鶯出寒雲谷龍吟古洞湫飄零千里客無計伴浮鷗

坐雨

瀟瀟囪外雨寂寂客中秋芹渚眠鷗起花泥宿燕啾地偏誰載酒人逺獨登樓日落諸山暮能無動旅愁

玉莊驛

春仲一到此郊原入望遙沙浮山脈動溪曲漲痕髙車轂驅羸馬風塵闇敝袍乾坤嗟孟浪吾義更難逃

途中感知

物色饒三月郊原入望新馬回紅雨路舟泛白雲津事業憐知已江湖寄竄身二毛漸稀落遙憶故園春

漢川劉家驛

客路懸輕騎江云闇國城直須憐去住未識理陰晴鶯語逢春滑花香入夜淸行蹤慚物色無計結長纓

訪湖中呂上人

曉日問庚桑行行溪路長天髙浮野色山靜落松涼坐艸分鷗席登崖取蜜房有僧疑惠逺徒倚詠滄浪

行舟次朱雲巖

迢迢山嶂月寂寂雁汀秋百丈垂三老千峯送一舟魚龍驚出沒鳬獺競沈浮不是巫山路空餘楚客愁

楝塘詩爲陳君

江南春信花爭發雙楝塘回開獨遲流水小村飛白鷺細香醴酒語黃鸝東陵遺事三畝彭澤歸心菊一籬寄傲君家更奇絕狎鷗深處綠陰堤

江夏驛

望江樓前西風顚寒云江上窺無邊扁舟擬渡不得渡急雪報幹猶未幹江梅紅見三春信野嶠靑開一處天莫嘆長途行腳險山深隨地有林泉

塞北感懷

秋風迢遞晉陽田遙望闗河一鴈前西域未通元有地北門深鎖足扶天江梅夜落聞霜角塞艸春稀感暮煙莫訝鐵衣寒到骨千金須記買龍泉

先侍禦六峯先生

諱循義字時行鄴嗣髙祖也以所居艸堂面六峯學者因稱六峯先生年十四爲名諸生聞裏中大參劉君家有藏書多未行世者乃手刺造門欲借其書劉君視先生風器非常因詭曰吾家書不傳少年但能造觀當不惜先生如言每晨往裹糒及暮而歸劉君因款先生午餐數月遂謝去劉君曰失禮少年奚遽輟讀耶先生謝曰已誦之矣劉君驚爲叩諸書大義盡答如響因大相嘆服嘉靖二年中進士對策已定第一當事忌其言切直置三甲出爲池州推官郡中有王氏豪爲讐所告前司理喜擊大姓遂盡按王氏死數人所系尙十餘人罪俱重其後郡太守司理以前吏能鋤豪且恐冒受贓遂不覆案然其罪固有疑先生知其寃狀乃喟然曰爲吏自避嫌此其宿行不信耳且治獄惟論罪重輕非謂陶朱公子日可殺也卽召兩家集庭下好謂曰王氏固非無罪然其家破有死者罪巳足償今理官爲兩家釋其怨各抆拭自新如何時告家訟久亦悔盡感泣先生卽手書札子數千言立決遣十餘人傳書論報郡中歌之曰李公來晚使寃不遣李公旦來圜扉夜開司李三年凡攝旁郡二攝旁大縣三皆有績召入爲禦史首上議郊社禮疏奉命督倉陳便宜十餘事俱定爲法又奏濬通恵河省挽費嵗以萬計上以故知先生先生素有威重在臺諸權貴盡側目人呼所館曰李禦史胡同嘗以事繩中貴人益恨之思得陷先生防出按江右乃潛遣人乘夜焚先生船失印及精防批文具疏請罪上旣知先生名卽命更鐫禦史印趣巡方竟無罪先生念上恩益厲气所過百城震竦豫有豪曰趙公子本尙書家兒劫人妻某禦史女爲姦創其夫亡匿父宅俱不可得先生至並遣人破戶出之治以法行部至髙安其鄕吏部郎況氏宅近學宮日稍侵宮旁地爲其家園先生至展廟諸生數百人具牒訟之先生行視立判諸生詞尾千言卽毀況氏垣反其侵地況氏終身不得與薦紳齒前後斫論薦豫章人才如熊浹歐陽鐸鄒守益詹泮諸公俱後爲名臣天下所重時夏公言首當軸新治第欲茯第旁十餘家益大其宅乃私書屬任其事先生不可由是與夏公有郤時嚴相嵩方齮齕夏公聞之喜卽遣人口約使論夏公啟邊釁罪當從中下之先生曰不幸見忤當軸然其復封疆議正某不敢毀大臣以媚大臣使者還報嵩意慙卽出公守衡州奏治復最防以病告歸卒於家得年五十六先生無他嗜好獨喜積書遇典籍善本𨿽家有此編重副必得聞人工詩善書法逺購極千里在長安時日命諸小史曰若賫素一幅分乞某公某公詩索其自書若往上書卽長跪面請使退則借手矣小史素畏公如約長安諸君戲相語曰行行且止避蘭臺小史畏面索書也所著鄮溪集行世

當世宗朝夏公持國秉最幸已而嚴嵩進一時廷臣不左袒夏則右袒嚴耳或曰夏公固賢者嗟夫身爲國諫臣持正議難惑以非卽賢相國且不附況肯比大姦耶是可爲人臣法矣

過釣防有懷嚴先生

懷古平生說釣防片帆過此暫徘徊山靑七里公猶在云白千年我復來友道直須輕萬乘客星應不譲三臺可憐文叔英雄网觸手先遺天下才

書陳氏孝感捲

夜來新得銅官志殘蠟收光對雪防三子有心廬墓哭六年無語問家安野塘聴長驚蟄獨樹花開不避寒起望晴江天未曙欲馳封事向朝端

奉挽張敬亭先生

白髮中丞謝病歸法星黯已向南微精靈復作山河气遺事猶爭星日輝憲寺不傳開府節蒼宮長防敬亭扉我來再拜先生墓肅肅寒風自拂衣

送丁某之官粵幕

曉日都門送逺行秋風滿眼喚愁生東藩雄衛應無敵後府參軍舊有聲歸鳥沙頭衝雨滑放舟江上受風輕羅浮茘子紅千樹一顆分甘萬里情

同鄭沙村使君過阿育王寺

鄮峯幽處靑蓮剎寶樹珠林防紫霞刺史從容詢土俗老僧顚倒著袈裟山龍繞鉢歸深井埜鹿聞經臥落花尙有前朝碑版在摩挱只愛宋諸家

阿育王寺次髙瓦屋使君作

逍遙幸得及秋晴靄靄遙瞻五捨精云臥澗聲蕭閣冷月明山影客衣淸佛珠炯炯諸天集梵鼓殷殷下界迎我復來朝塵市去誰能此地不忘情

宿張鏈師臥云居

爲識荊州過括蒼更從世外宿云房疎簾捲雨諸天近髙樹生風六月涼爲喜新蟬招客逺獨憐老鶴倚人長羽衣盡有翛然致坐論霞篇到夕陽

題森森亭

先人遺墓在城東二里至大父櫟軒先生附葬四世古柏郁然墓傍丙捨題曰森森亭其柱聨曰匝地虯龍盤墓道百年豺獺在人心爲續成一詩

艸亭郭外郁森森華表遙瞻門世深匝地虯龍盤墓道百年豺獺在人心堦前自映蒼苔色葉底頻傳好鳥音卻憶沛中提劍日太平祖臘到於今【墓爲吳元年造】

歸田後作

六峯盡日對開扉仍掃先生舊石磯仕路十年嫌馬痩歸田百畝喜牛肥常來鷗鷺非爭席自種芙蓉可制衣稍待秋登新谷好艸堂從此有光輝

自題耕讀堂

吾家世授有遺經五畝東田束帶耕盤谷新秋香稻熟墨莊深夜短檠明門回緑水懷先澤坐仰髙山得自名祖訓須知栽苦木人生勤業豈無成【自注曰先君手植楝於門曰此苦木也吾以示子孫】

薛馬湖治

號曲泉嘉靖辛夘舉於鄕歷官馬湖府同知公生平博古尢畱心於經學所著五經發揮七十卷雜著八卷曲泉集十二卷在南中與揚升庵先生相倡和記所歷山川土物有杜陵風槪余僅從薛氏家乘錄此一卷詩其餘著述苦索不可得洵足嘆也

登鎭南闗昭徳臺頒交趾勅印

山設重重險闗門閣道開皇恩隨地到使節自天來逺眺窮蠻域髙登儗鳯臺至今銅柱下猶有伏波才

龍州江見瘴

圗經隨處問往往見淸川不入風波路安知瘴癘天有雲山作雨無火夜生煙村酒能袪毒徐斟萬壑前

夜抵況村登舟

火滿黃昏路山間不計程人從絕徼至舟趁順流行客日從今短歸心自此輕萬峯云外迥何處是梧城

曉發北流觀獨秀峯

淸曉天邊色奇峯一防寒獨尋西粵秀乍向北流看髙使嵐常避靑疑露不幹莫教呼片石霄漢盡容幹

曉行之馮祥

髙旌拂秋露遙出嶺雲西不辧山中樹來聴雨後谿峯端知地迥木末見天低毒瘴蠻方路行行轉自迷

答楊用修太史

幽棲官閣靜鐘鼔動江濱風雨初長夜乾坤未老身思君千念起作客二毛新賦艸煩常寄才華擬洛神

過玀村

抱病入層巒王臣敢避難毒風吹鬢白危路見心丹渇趂蠻溪飲饑從猓寨餐來朝仍裹藥天際去身單

深入普歹覓山來

秋气入山淸肩輿鳥道行去程難計裏過地不知名云到衣裳濕煙銷竹樹輕夕陽靑似染復見萬峯迎

蕉園對月寄用修

萬里懷歸客三年薄宦情瘴云秋樹白煙月夜溪淸愁益羈人痩嘶聴倦鳥驚寒暄八行字先達錦官城

謝家坪廠中除夕【時苦大水難徙役夫多死者】

車蓋駐村墟臣心鹿豕知一年終此夕萬里對諸夷雨雪人銷後杯盤吏散時愁如燈下影行處不曽離

王令至得張仲玉光祿見寄詩懷之

輕舉王喬兩片鳬碧雲此日下蒼梧故人不見藍田玉新句還傳滄海珠露重艸痕秋防防風髙樹杪暑蘓蘓安知於役關南客萬里懷君踏緑蕪

過馮祥最髙山思蒼梧

秋風萬里動南荒夢裏蒼梧若故鄕深入髙厓當虎穴下看徑路繞羊腸樹枝半熟無名果花气徐來有異香獨喜此身嘗險熟不愁毒霧灑衣裳

紀行

漠漠天南烽燧淸三千幕府教精兵猿啼忽下新秋淚虎嘯頻聞白日聲深樹夾山通使路重嵐入戶濕行旌浮生蹤迹浮名裏滿目風塵損宦情

曉坐太平寺絕頂山房答楊用修太史

危岑八月曉來天山日髙升尙黯然鳥識樹頭安似夜嵐過檐底重於煙頻思舊契人形夢忽得新詩意在篇薄宦苦爲王事役不知秋色到君邊

自藺州寨入向堡

伐棘鉏茅徑始開客衣輕露灑珠來雲中細入仙人境天際遙看白帝臺樹果垂垂秋色老山猿攘攘暮聲哀行窮浮世難行路故國滄洲未得回

江行卽事八韻

銅標猶未覩水道指關南有地皆垂蔓無林不是柟秋波千里縠曉气萬重嵐去處將風采行囊盡藥擔猿啼山下櫂蛇掛樹邊庵許國寧辭苦思親欲進甘客悰迷徼路歸夢趂江潭一卷離騷晚掀簾頌再三

月夜過漁埠口

霜風吹鬢急王程野水寒宵度月明不及蘆中老漁父扁舟長篴傍江城

止山寨

地無五穀與桑麻欲覓人煙未有家夜半月明山鬼嘯風吹竹戶滅燈花

山行聞鳥鳴哥哥仔細

秋山曉上露華淸有鳥雙雙深樹鳴不是爲人愁路險肯教仔細向髙行

羿村

日午行旌過羿村羿蠻稽首引兒孫不知何處多喬木指防雲頭是劍門

雨後山行

雨後山程困僕夫卽防晚日送啼烏隔溪欲就人家宿�子然芻引去途

甬上耆舊詩卷十一

欽定四庫全書

甬上耆舊詩卷十二

監察禦史胡文學編

大理寺卿蔡公錫

字廷宇永樂中舉於鄕在太學仁宗詔擇國子生有學行者吳信等六十人命翰林院嚴試之拔其尢者二十人充近侍官公與焉授兵科給事中彈奏不避權貴中朝憚之出知泉州府性勤於吏事鏟剔宿獘日爲民樹長畫修起學捨均徭役奏除洛陽中山大橋三戍公私便之尢善摘伏郡中盜賊無迹時洛陽橋壞發故石有刻文云石頭若開蔡公重來橋故宋太守蔡襄所建公來守郡適同姓遂議修之然橋本跨海無所施工公患之乃自爲文檄海神募能賫往者忽一醉卒踉蹡而前曰公但飲我善酒我能賫檄往遂益飲大醉臥於岸上放若出沒海中遂持檄還上判一醋字公意曰是期我八月卄一日也卽以是日舉工潮旬餘不至工遂成郡人爲立祠配享端明遷山東副使參贊宣府軍務以功晉順天府丞再遷大理寺卿湖廣大饑公奉勅往撫設法賑卹所全活數萬家俱肖公像祀之尋乞骸骨歸蕭然圖書無長物至不給饘粥有艸堂在小白河幹去城五十里公欣然日吟嘯其中晏如也所著鄮山稿

重修洛陽橋事後傳奇家並屬之蔡端明人不知有四明蔡公也幸張大司馬一正之周櫟園再正之

卽事

驅石重看駕海成天吳蹋浪不須驚夜來新月山頭落有客醉從橋上行

太子少保刑部尙書陸康僖公瑜

字廷玉號省庵年十四爲名諸生弱冠中進士授刑曹奉命出錄兩淮江南北十七郡獄防錯訊鞫務得平所釋系囚三百餘人攺從輕比者千餘人歷遷郎中以才望擢爲山東布政使齊魯大饑民相聚哄取富人粟監司坐彊劫當死公曰民苦饑攘粟以免道殣耳奚更殺之攺從搶奪例俱得免死英廟初復辟李文達公賢時爲上言公才及刑部尙書闕朝議數擬以進俱不許遂徵拜公及陛謝上語左右曰國家持刑得人矣公先在刑曹於格律輕重盡若披掌凡有大獄諸曹不能決先質於公公曰某年某所獄類此可比擬曹吏發故牒視之不少差時門達治錦衣獄用法酷農衛卒誣指揮李斌謀反事下達煆煉具獄防廷議公獨言其寃達怒語侵公公曰瑜所執者祖宗法耳柰何枉人至族耶達奏公庇反者上不聽爲赦斌妻子未幾達敗言者俱欲置之死李文達以質公公曰達典制獄任情輕重是其罪然眎紀綱馬順則有間矣達卒得不死曹欽夜爲亂公被執巳知爲公遂釋不害或執欽佃人數千俱爲逆黨公以欽謀逆倉卒諸佃相去各數百里豈得與謀盡釋之上素重公名凡遊上苑出獵俱召公從行禮遇甚渥憲廟初年公曆九載乞致仕上曰國家方倚任老成卿安得去每遇小疾上遣禦醫往視中使臨問賜飲饌相望疾少間特免公朝參復六年堅乞骸骨歸老上特賜寶鈔治行進公階榮祿大夫公初在曹年少有重名故以郎擢長外藩以外藩特召爲尙書俱異數也方官主事時郎中仲閔爲之長仲君心知公大器每舉太祖太宗朝法比沿革告公且曰陸君他日必大用此國家舊典當先盡心故公於律例條格無不精晰旣入掌邦憲每舉仲君所言教其屬吏見諸曹賢者禮之若賓友其用法酷者輒嚴責之務使持平乃已都禦史寇深暴戾自用凡防鞫彊斷眾莫敢抗公徐發一言執理定罪深不覺自詘前後在刑曹十八年尙書十五年倚任旣久遂爲國家名法臣第一公家在鑑湖晚年鶴髮曳杖逍遙十洲間爲詩弔賀季眞裏居復十七年卒年八十一諡康僖其族人世有顯者

賀監祠

春水微茫春艸新廟亭花發鳥聲頻黃冠一曲瞻遺像明月三洲仰昔人故宅巳憐爲傳捨敝廬猶喜托芳鄰年來幸遂歸湖願爲向先生一薦蘋

遊雲門

雲門杳杳白雲間石磴重重不可攀河影倒流回北斗朝光初動見南山一匡起霸遺封在四載分州此地還乘興遠來登絕頂望中三島隔塵寰

副都禦史陳公濂

字徳淸宋文介公禾之後也少有才以進士授南刑部主事善斷獄一如宿吏有鎭海戍卒故無賴誣衛指揮以下數十輩不法事同獄者又代爲僞帖以証之所連系甚眾以屬公治公盡得其情坐告卒及爲僞帖者法余盡釋之以員外郎出爲廣東按察僉事轉副使巡視海道海故多大盜倚風濤出沒復阻山其勢熾甚公身冒矢石出奇兵與戰值天雷電大作公奮擊之賊迷潰自相殺所俘斬無算海南遂平遷布政使未幾擢右副都禦史卽撫其地時薦歲軍興供億師旅閭左蕭然公深加撫卹民借得蘇巳奉命總督漕運兼撫鳳陽公治漕晝夜勤事嚴立法輸運無後期淮故南北孔道諸豪家率俱大猾橫行公悉裁以法又奏畱守穆盛害人事盛竟坐罪淮人快之以丁內艱去適河南缺巡撫上謂非公不可者詔起復公上疏力辭謂臣母服尙有一年一月餘二日未滿臣歷官嶺外母老生不得迎養病不及醫死不及殮今又不得終服不孝之罪負痛入地詞義哀切上不許公始灑泣赴官未幾攺巡撫畿內上又以漕運事重再命公往卒於道公爲人風儀秀整美髭髯中懷坦易不爲嶄絕之行在嶺南最久政平事簡上下安之詔賜祭葬錄其子蘗爲國子生

遊雪竇寺

靑山面面削芙蓉只尺猶疑千萬峯野艸逢春都是藥碧潭和雨半藏龍池開錦鏡晴波濶路入珠林暖翠重試采新茶尋澗水一雙鶴下髙松

刑部侍郎鱗洲楊公茂元

字志仁生能視烈日久不六歲所讀書一過卽誦客或指銅鑪使作破題應聲曰範金以爲體然火以爲用及長防名俱髙等授刑部曹善執法尙書林公聰倚以爲重凡事關防鞫俱使兼理人稱爲掌三法司同曹主事楊仕偉以事忤汪直誣坐受賄徵其贓仕偉廉不能輸同曹斂手莫敢顧公獨爲代輸且手署曰刑部主事楊茂元俸銀十兩直見之詫曰此人大好膽气仕偉遂得白出慮江南囚多釋寃獄後曹錄其論奏爲式由郎中遷湖廣副使治二年攺山東適河決張秋公乃陳三事各一疏合上其一言天下事任専則功成官多則民擾今河決張秋事誠至急皇上旣命都禦史劉大夏來治復遣太監李興總兵平江伯陳銳同治之以張秋方掌地而三大臣羣聚於此費用萬億此可寒心臣聞各官初至祭大河之神天气陰晦帛久不然及將焚忽結爲人形面目畢具萬人驚駭此神明特垂警戒乞朝廷將太監總兵取回獨用大夏蓋大夏不妄費財不攜妻子不憚勞苦若朝廷專其任重其權自可責以成功且水陰象也欲消其變宜嚴宮禁重邊防近聞後戚家威權太盛其假名號橫行河道間不可勝數乞稍裁抑況運道未通外敵不知國家有十年之積恐生覬覦宜嚴加隄備庶使地變可消後又陳治河諸防乞命廷臣防議其二言近聞明旨訪求天下畫工赴京供奉臣謂自皇上禦極收用名賢罷傳奉之官塞寶石之門絕四方貢獻出奇禽異獸於外時俱謂堯舜復生今甫七八年而明詔及此使人得窺聖心所向此魏徵所以獻十漸於太宗也乞皇上挽初心卻小僻收渙汗於旣頒天下幸甚其三言山東連年旱澇相仍差科繁童民至不能堪近又差都知監右監丞李全前來鎭守加供給將何所出況朝廷設官可謂極備不知此鎭守復理何事乞皇上卽將李全取回以蘇民困三事前後數千言後家憤甚興銳亦指疏中焚帛數語斥爲妖言詔遣錦衣百戶胡節檻系如京所至民遮路哭節馬至不前及陛見公挺身跪不伏上大怒命系錦衣獄而胡節獨入與諸中官泣白公寃且具言遮道狀諸中官俱心動爲之解上亦察其忠謫同知長沙其後河治一如公所防論者謂公三事疏與文懿講學聽政疏義相表裏而剴切過之若公可謂不負君父者也公在官數以疾乞身不許歷遷廣西防政時逆瑾擅命使禦史出查盤取賂人謂公若以千金饋禦史可免禍公曰千金非盜官帑則下剝民脂以此自救是畏無妄之災而顯犯有名之律某誓死不爲也瑾遂勒公致仕公以書寄子曰昔求之不得今不求而得之喜可知矣卽日買舟歸裏瑾誅起遷副都禦史撫貴州討平篁子坪諸苗再晉南刑部侍郎卒於官公爲人彊介獨立見義輒赴毅然不可回性孝友天至志成文懿所未行拓始祖及五世祖墓地樹碑益田從弟二人早孤以文懿所授田分給之撫卹終其身值大父母父母諱辰必齋素盡日往弔有喪者之家𨿽數十里不煩其飲食諸嘉言行不能盡載所著有麟洲稿

題淸風勁節圖

司空史公舊姓張少年便作靑瑣郎公餘每爲竹寫照須臾素楮森琳瑯自言我畫宜速購他日欲求不屑就前輩惟推夏仲昭時人只重楊廷秀我聞此語信未眞今見此圖良可人奇石稜層帶莓蘚孤標灑落超風塵我生愛竹眞成癖隙地無多亦移植皇天知我嗜好淸一官故向瀟湘謫瀟湘兩岸千萬竿開軒洗盞時時看淸風亦許夷齊合勁節不知天地寒公從何年索此幅怳然坐我瀟湘側司空位重懶揮毫此畫尋常豈能得

禮部右侍郎丰白庵先生熙

字原禮少志趣非常嘗署讀書精舍壁曰立志當以聖人爲的讓第一等事於人卽非夫也十六遭母喪水漿不入口者數日倚廬三年郡太守姜公昻目之曰此吾郡顏子也弱冠師事同郡姚公鏌授毛鄭詩舉於鄕巳未廷對孝廟親閱卷大奇之置第一已而易置第二然上心重公特同賜狀元袍帶嘉寵之由翰林編修遷侍講修孝宗實錄再遷右諭徳時逆瑾用事朝士多趨其門公獨不往瑾銜之出掌南院事歸省適父沒喪之一如母旣服除乞終養繼母不報復原職時公望重中外莫不傾心謂當握持鈞軸而忌者中沮久不調嘉靖攺元進學士三年上主張璁之說欲考興獻帝舉朝爭之不得公乃與同裏翰林王公相陸公釴等招舉朝大小諸臣二百餘人同跪文華門外哭諫聲聞大內上大怒命系爲首者八人於獄次日卽拷訊所系八人編伍俱以公爲舉首杖殺翰林王公相等十九人公所戍鎭海衛上以公爲黨魁怒終不解前後廷臣論薦及請釋放者數十上終不許公在戍惟杜門著書絕口不言時事凡十三年竟卒於戍所先是彗星見文昌卒之日天鼓鳴浙省榜眼石坊忽崩壞公性嚴重愼交意所不合卽當軸未嘗通刺其門少潛心六經尢精於禮文詞髙雅至金石之作更其所長所著一齋白庵二集

嘉靖三年諸臣諌大禮者二百二十餘人其謫戍者八人以丰學士熙舉首杖殺者十九人以王翰林相舉首大節俱出吾鄕然丰氏尢爲世家自宋學士淸敏公稷以直諫名至洪武中國子司業寅初以諫觀燈謫徳化教諭靖難師入卽日棄官歸子給事慶景泰中以諌易儲系獄歷官布政至學士卽布政孫也誠可爲世家矣

遊江心寺

榛檜破嵒幽蕭寺臨滄流宋皇愛行幸此地昔曾遊階艸承金輦堤松維藻舟裁詩刻翠壁龍光滿淵丘彤雲麗行在防鳳翼宸遊憑軒玩魚鳥命爵娛歌謳嗤彼越勾踐局促懷國讐臥薪不出戶何以銷百憂

題大武山仙人迹

一山髙出萬山顚絕頂相傳舊有仙朱艸紫芝云外地碧桃紅杏洞中天石盤棋散畱殘子藥竈丹成起斷煙借問王喬眞甲子尋常七日是千年

少保兼太子太保吏部尙書聞莊簡公淵

字靜中號石塘生而莊不疾趨不茍笑弱冠爲諸生時太宰屠襄惠公居裏中部使者爲之樹表屠公夢一偉文夫立表下自釋所服授之旦日遇公與夢合中進士授刑部主事時逆瑾擅國嘗折辱諸曹不以禮適部中失囚同捨郎俱詣瑾請罪蒲伏公獨無所謝瑾曰此郎貌似夫子遇辱不驚固賢者卒謝罷公以是諸曹俱稱爲聞夫子及瑾敗對簿尙不服公執筆數之曰瑾造僞符璽私蓄甲兵當大逆瑾遂語塞伏誅楊文襄公一淸心重公攺公吏部郎中值上計有墨吏二人賂上所幸朱寧冀免斥尙書陸公完畏寧意猶豫公執不可竟斥之歷南通政應天府尹故事守備中官受民詞率下府屬治吏奉行惟恐後公曰中貴人安得受民詞幕吏安得爲中貴人議獄此非奉詔不可悉罷之嘉靖初張璁桂蕚俱以南部郎議大禮合上意召入京兩君從公請舟往公謝曰君命召不俟駕安得舟行兩君爲色沮尋攺尹順天遷太常卿上齋宿南郊適有嘩者命太常奏治眾大恐公入曰百執事俱在昏夜莫可主名乞寛之事得寢進南兵部侍郎薦武臣馬永等十餘曹后多爲名將再進南刑部尙書公知中官侵部權時受告密民間顧以細事爭持牒控部乃諭諸曹曰官有常紀中官固不得侵部卽部亦不得侵有司自今有大事必由通政司達部小者悉付有司庭中爲肅然公視爰書嘗至丙夜不寢家人以爲請公嘆曰此疑獄也少年吏深文入之吾思爲求生忽不自知其疲耳九廟災公上疏自陳璁擬旨令致仕去上曰朕方用淵淵非老非病奚使致仕卒畱之由南吏部召爲刑部尙書從上意也刑部諸郎曹多暇時聚飲偃息不赴部公至則以籍付門者使記諸郎入舍先後於是諸曹俱折節勤事公爲身先之日論報上十餘章無畱獄五年晉吏部尙書公竊嘆曰使臣得先十年居此官尙可自效今事權去矣臣何能爲初夏公言方受眷公數與抵牾及夏坐法而嚴嵩獨當軸益橫公遂乞身去位卒於家得年八十四訃聞上輟朝三日贈少保諡莊簡祭葬有加公天性儉素退食尙書署十年著一敝冠位置有常不失尺寸朝食及日中無加豆夕則飲水一杯自爲郎位至太宰海內望其風節翕然推重初遷南刑部時張璁已入閣屬公曰僕往在南刑部嘗題詩郎捨公至願爲我勒石樹之後堂公不答後僚屬遞至俱爲張致殷勤公從容曰此部尙書堂也紀法在焉某待罪尙書安敢以相君今日故爲郎官勒石卒不許及遷吏部尙書一日問諸郎曰本朝太宰孰優對曰無如蹇忠定王忠肅公曰固也耿文恪方可否事少宰從左右贊一辭文恪宣言曰天子建天官一人耳安得兩天官耶宰正百僚文恪近之矣時徐公階爲侍郎以才名見重前尙書時頗耑事故公言及之諸曹退相語謂公不讓三君子也至一時臺省俱推公憂君忠國可寄股肱爲廷臣第一史官亦稱其凝重深沈毅然有守歷官四十年始終一節有古大臣風而晚年未得盡其用天下猶惜焉

奉送贊樞白因夫赴畱都

上林春苑賦初成且復銜恩向舊京錦斾光揺千嶂曉牙檣影泛九河淸風生幕府閒過墅月滿營門細論兵況是謝家森玉樹江東今羨舊簮纓

通政余南湖先生本

字子華號南湖少不治制舉文字常終日正席讀五經及史傳諸家言以至天文地理鐘律象數諸書盡能通其義解早思夜索若有神授之者裏中諸生多執經其門人俱以余夫子稱之先生𨿽名髙未嘗爲有司所物色至年三十學使者楊旦試以僻事大異之謂餘生當名冠天下是歲舉於鄕次年廷對擢第二授翰林編修時逆璫亂政史官職久廢無所事公愾然具疏請尙經學舉史職指切無所忌至再上不報遂乞補近地儒學官便祿養當事難之乃出爲副使督廣東學校先生至力以釐正士俗爲已任振防風勵性骯髒眎同官有作卑陬呫囁狀避之若腐臭語有不合輒義形於色時面折不少容與巡按毛鳳積不平劾其不法數事毛亦肆詆誣未幾毛坐落職先生亦遂家居閉門益撰述數年前後所著有讀易備忘禮記拾遺春秋傳疑孝經刋誤周禮考誤家禮考異綱目備忘律呂新書解皇極釋義正防集解諸書嘉靖攺元起督山東學政得士最盛遷南右通政先生於文牒事無大小一一訊辧務擇可否罷行之曰此官所以遏讒說距殄行非若是卽曠官也時先生名益重爲通政二年卒於官年僅四十有八先生性篤孝友初娶遭母喪終其制不入私寢從兄弟早孤以父命撫之爲置室且給之田家居食貧親族有急叩門輒傾槖中使持去或稱貸與之自爲償生平負正气逴厲常讀史見古人奇偉事意踴躍期必爲之至姦臣傳輒拍幾唾詈不釋口其臨義必赴於死生禍福得喪一不置於懷故能無所瞻顧若鷹攫瀾趨莫可牽掣然先生平生學識所得於師友甚多與相死生少在倪畏庵先生之門盡傳其學侍禦張公昺介操絕俗先生時奉教在左右及張公垂歿張目謂先生曰善努力方今人才肯自重者少若能樹立一日卽爲國家扶正气一日也先生以此益自勵初爲郡學生嘗詣文廟有司諸生多相聚談箕踞中惟兩生各正襟黙坐先生異之因就問姓名一爲聞莊簡公淵一爲中丞汪先生玉三人遂相定交及先生執喪至哀聞公時就讀其廬與臥起具述其事晚年復與張文定公邦奇中丞王先生應鵬友善王嘗曰吾每有舉措意尙沈吟思子華之風卽沛然矣在南都一日過張文定公署適人傳汪中丞訃至先生嗟悼流涕爲追敍雷峯行事亹亹忽頭目暈體僵喘啜啜漸絕張公扶其首哭呼不應竟卒於客座

題張仲明先生髙齋

齋居何肅肅門掩秋風裏誰拂牀上塵爲拜顏夫子

僉都禦史汪公玉

字汝成世居大雷山下故號雷峯少沈毅重厚髫齔如成人年十六七讀五經諸儒家言潛思嘿發愾然以古聖賢自期人望之稱爲龍駒鳳雛年二十一舉於鄕在太學時章楓山先生爲祭酒羅整庵先生爲司業深相器重召語必移時錄其文爲學中諸生法舉進士授刑部主事稍遷員外郎善執法出爲湖廣按察僉事再攝辰沅兵備永順宣慰司故驍悍數侵保靖地相控又以重賄納權貴多爲其左右公獨力持之卒正其罪初永順以黃金器數百來獻尙未入公聞之立命捕其使使者軼去至是更使刺客伺公公起居常岸然客望公手顫不能舉因嘆曰汪公神人也竟不能害在沅再期力鉏姦祛獘漸無事乃起書院於明山之麓日聚諸生說經時禦史周公廣以言事謫沅之竹寨驛丞公延登講席率諸生北面聽之巳遷巡武昌黃州會逆濠反陷九江地與黃蘄接壤吏民豕駭分守者稱病不敢出公遽沿流入蘄宣示大義立修城埤集兵爲禦賊計時有粟萬餘石在黃梅距賊僅一水俱謂罥虎牙間公使別將載入城吏民爲益定事平禦史毛伯溫薦公才擢副使治郴桂兵大盜王廷鑑爲患公率兵搗其窠窟盡殱之不以捷聞當事亦無白其功者以卓異再遷山東按察使逾八月卽擢僉都禦史撫順天公見西北邊凋耗已極俱坐將吏掊克使士气日衰公至申明約束嚴賞罰奏黜諸將中尢不法者二人邊境震壁壘爲一新公性儉常衣羊裘諸將或以貂裘進公亦不卻至次春返之曰已借禦寒矣然未嘗一日服也畿內賊楊恭作亂公授參將郝通方略斬其首京軍後至卽冒爲已功公亦勿之辧也竟以積瘁成疾乞骸骨不許卒於官得年四十九公少才髙气剛岸然獨立爲學務造其實身或有過𨿽纎毫不自蔽議論人物則必極其心術邪正見柔佞人疾之痛於仇敵與裏中太宰聞莊簡公淵張文定公邦奇余南湖先生本相友善各勵名節時稱爲甬上四君子復與王陽明先生交至其論學意不能盡同陽明曲相辯折終不答其自信若此所著書藏於家

薊州道中

劍斾南來寄一方北門鎖鑰愧非長山河雄壯眞皇輔人物蕭條非故鄕三島風煙連朔漠九州封域盛虞唐巳聞款塞尋常事賴有訏謨在廟廊

甬上耆舊詩卷十二

欽定四庫全書

甬上耆舊詩卷十三

監察禦史胡文學編

教授鄭先生本忠

字本忠少篤學從鄕先生舒卓受尙書時方氏據浙東三郡擅爵祿人惟先生與裏中方遁庵義不受僞署益杜門讀書多識古今爲文章必中矩度同時胡世佐林淸叔楊彥常鐘士懋諸人並見重儒林先生常與相資益洪武中舉明經不起以薦爲昌國訓導攺秦府保安王教授卒於官有遺集行世

題李白匡山圖

瀑布吹花落翠微石林風露淨秋衣若爲結得雲松屋頭白匡山不用歸

袁給事珪

字廷圭父士元見前傳公少善讀書工詞翰洪武中以禮聘至京授髙州茂名主簿出系囚均縣中賦役民甚徳之嘗從勦粉壁寨猺賊運儋州餉至軍卒破賊坐違式事奪職戍大寧以詩文自娛傳於燕邸召爲府紀善靖難後賜銀幣官禮科給事中稱爲敢言三年出判岢嵐州七年東宮監國舊都公入賀優以閒曹攺浙江布政司照磨九年仍判和州復兩見舊都賜賚益厚以秩滿乞老終於家公爲人長厚事父篤孝歷官家無餘財自號淸白生所著淸白集

題靑山白雲圖

山色秋光何所似煙涵紫翠連千里半山云斷山欲摧落落長松扶不起松根茅屋山人居竹牕蘿徑環鳴渠我欲訪之不可得且來獨坐披新圖

臨淸軒爲儋州宜倫縣丞李公載作

花縣東傍屋似舟曲防芳檻總臨流桄榔雨滌一天暑菡萏風生五月秋紫燕掠泥粘畫軸金魚吹浪動簾鉤公餘淸事應如許民庶何妨九載畱

周翰林翰

字維翰永樂三年舉於鄕次年防車駕臨太學獻賦稱旨入翰林預修永樂大典除翰林典籍先是文淵閣所儲古今書籍歲久多失詮次維翰爲理葺歷二載甲乙秩然諸書要防輒能記憶遷簡討預修兩潮實錄簡牘繁衍維翰窮殫心力書垂咸而病垂歿帷問史成若何語不及家事維翰爲文務宗班馬出入唐宋諸大家下筆千百言須臾而成有文集藏於家

遊阿育王山

款款籃輿駐嶺隈參差樓閣淨浮埃曇華香落諸峯寂舍利光分萬鑑開云暖金沙龍躍出月明玉几鶴歸來平生幾兩登山屐覽勝應須步石苔

訓導戴先生安仲

字仲莊爲人耿介有气節先是裏俗治喪多尙浮屠先生家獨禁不行用小宗法立祠堂行朱子家禮復延裏中耆宿率羣從子弟日從講學以耕讀家行義爲鄕邦所重太守王進髙其名薦授郡學訓導模楷一時秩滿入覲勅賜致仕歸自號樵國老人所著歸田集得年八十有四

橋上

誰能閒兩屐日訪竹橋西緇社才分偈奚囊任失題水生魚欲上煙定鳥初棲卻憶東臯路新荒秋艸畦

司諌周公冕

字汝服聵庵從弟也六歲讀書日誦數千言十三補諸生訓導徐和仲見而器之授以琴輒善鼓琴尢精於法書自秦漢而後碑版藏帖務盡其妙兼善墨戲名籍然一日父勅之曰若非玩物喪志耶公奉教惕然自悔遂盡棄所習耑精問學永樂中貢於鄕防徵天下文士纂修大典郡中以公應詔至京從事史館十年太宗北狩凱聞公獻頌春宮除正字十二年大駕還京遷春坊司諌在講筵善於啟導受禮遇殊等公名日重益自謙愼每朝退坐一室讀書非召見公事不出客至寒暄外未嘗稍及朝廷因更號訥庵未幾竟中人言論死年三十八一時寃之仁宗卽位首念舊臣遣使驛召公長子庭授鴻臚署丞給俸讀書

題雙鳩

枝頭拂雨弄朝陰時送鳴聲出遠林對立遠峯春意早一簾疎雨畫堂深

鄭少卿雍言

以字行與兄復言俱鄭先生本忠子也以進士攺庶吉士授中書舍人仁宗監國每見命賦詩率立就尋命署禮部尙寶司及六科事上嘉曰卿不獨文詞典雅書法亦甚莊楷類卿爲人遷河南按察僉事宣宗卽位雅重其名畱直文華殿日備顧問特賜給事牙牌以便出入遷太常少卿兄復言亦由庶吉士歷官太僕少卿引年歸兄弟友恭並能承其家學位至名卿人以二難稱之

次胡學士廣從遊萬歲山韻

朝野霑仁化扶桑送日紅詔頒丹鳳闕駕出紫微宮文武逥千騎旌旗繞半空山川供勝覽咫尺五雲中駕馭靑山窟云連白玉臺一春花自發千載鳳還來水殿珠簾捲瑤階雉扇開風和日初麗天意故徘回

知吉安府陳公本深

字有源別號涇泉年十三補諸生第一永樂中舉於鄕適詔選新進士舉人有學問者入祕閣纂修公卽被選歷四年擢刑部主事畿內有韓廣者爲盜殺人有司不能得系及無罪十八人置獄公以計獲之十八人俱得免擢員外郎防居二親憂廬墓捨刑曹需公辦事詔起復公上疏乞終制詞義哀宛上許之宣徳初以雄劇九郡闕守上特命大臣愼舉才吏出守郡少師楊公士奇以公應詔守吉安命乘傳赴郡賜勅書自藩臬以下不職俱得劾奏所屬吏及郡中豪大家有罪卽系治𨿽勅太守如禦史臺行事時吉有巨猾彭搏等十九人自號十人爲龍九人爲虎橫行裏中前守不敢治公至郡陽爲寛大若不聞復密遣人與諸豪相結久之爲具酒召至後堂與飲公已潛伏壯士於座上盡拉殺之曳十九屍出府門一郡大驚逺近盡相賀樂安大盜曾子良據太盤山爲亂有眾萬餘公以地逼永丰使將先率兵伏於界上賊果至伏發大破之斬子良初公爲政務舉大綱略苛小及大猾旣殱乃大起學捨立忠節祠築堤捍水復諸廢郡中無事益疎闊法网與民休息每晨起鼓而坐堂吏無所白輒解衣臥閤中間有訴事卽呼至榻前與辧曲直立遣之亦不受狀郡中大治九年以秩滿入覲當遷吏民相率先入京奏畱之少師楊公復爲請上嘉之召宴內庭賜禦制上林春色詩及招隱歌晉中議大夫贊治尹使還治郡恩寵甚至楊公亦贈詩有曰螺川城外人千萬爭神明太守歸公再治郡九年益無事凡士人有嘉慶肅之燕輒往燕罷使左右互攜果餌遇坊市小兒則投而防之往往擁其輿蓋廨前民有舉女者漸見其長一日聞其家鼓樂迎娶聲公笑曰吾初來是乳下兒今可作人婦吾豈得復畱此是嵗當再入覲吏民知公有去志馬首哭不得前公好謂曰吾卽歸當復至郡中得相見也公入京遂力請老上特勅賜公還鄕公念與吏民約復至吉與郡中人日飲敍別流連逾一年始行行時送舟聨數十里帆櫓相接適有禦史持節過遣吏問之爲太息而去公歸田復十二年燾八十一終於家吉民至今奉甞公不絕凡所治九縣人爲浙中大吏如蕭都禦史廩陳禦史徳鳴李禦史邦華俱遣官修公墓祠致祭百十年後尙有之其去後餘思若此先六峯先生以禦史按江右至吉安特修祭拜公祠下爲文具述公治狀故嗣傳公得較詳公旣歸田供所賜還鄕勅亭中以示子孫爲郡十八年家無餘財與請老薦紳五人時從觴詠彷徉山水間人稱爲五老陳氏世居東臯族人數千公爲族之長十二年時鄕論甚嚴凡嵗再行飲射讀法士大夫非告年歸裏不得爲大賔惟公以名徳之重在賔位二十有四鄕邦榮之餘旣作公傳近更從陳氏家乘錄得公詩二首文翁召父復有文章眞竹帛之光也

戊辰余告致仕廬陵士大夫分題賦詩爲贈余亦答一章少酬其意

忝守忠節郡蹉跎二十春及玆成白首優詔許乞身仰荷羣公餞崇觴出城闉維時凍初解祖道無纎塵分題郊亭寺賦者凡七人寸心愧難報千里長相親

贈孫某宦遊

賢勞王事獨驅馳歷盡風霜嵗月時路上有山隨去馬舟中無月聴晨雞雲飛鄕國懷情逺水繞江村覺意遲莫道宦遊多寂莫防防鳴佩到丹墀

知府戴公浩

字彥廣號黙庵永樂庚子舉於鄕初判東昌治河有麥商舟覆溺死公爲收殯貯所遺金數百鎰召給其家浚臨淸牐得金玉奇貸甚夥封寄縣藏尋有中貴人自言所遺閱其數果驗立還之九載遷守雷州適苦海鹵傷稼公至爲築堤禦水民歌其功適防事梁上產芝三莖人俱爲公頌攺永州又攺鞏昌嵗饑矯發邊儲粟三萬七千餘石以賑民監司曰太守豈不知法耶公謝曰法固在如民饑何若以守一身得活十萬人命固將甘之乃上疏自請罪詔特原之天亦雨是嵗大熟開山道上盜每白晝出闌取客財公設計殱之以年近七十上疏力請老致仕初在東昌秩滿民歌曰於別駕公實惠吾儂亷愼忘躬能使年丰及在鞏昌除盜諸商集庭下呼曰君侯守邊惠政無前我道我行蕩蕩平平公笑遣之毎去官民無不遮道哭塞馬首至走闕下請畱所在俱爲生立祠公家居齒長羣宗立義塾義冢生敎死瘞身持篤行以爲宗族法郡太守行鄕飲禮公在賔位者四十有八修眉皓首進退甚詳巋然爲裏中之望壽至九十三體尙不衰性喜吟詠善書亦工畫謂魚遊可樂諸花惟梅格淸絕因獨畫此二種隨題一小詩援筆而成天然可愛張東臯先生甞有觀戴太守畫魚詩爲時所傳公旣喜冩魚及生諸孫遂盡以魚命名其曰鰲鯨鱀防俱通顯有名里人稱爲同胞四進士並見後傳

春曉聞鶯

東風微度果畱聲羌笛輕調百囀淸喚起春光無覓處栁汀花嶼霧冥冥

詠春

九十春光似酒濃隔簾香防小桃紅杖藜緩步尋芳艸間逐黃鸝過水東

倉副使梅讀楊先生自懲

字復之棲蕓先生子也性篤孝友能傳其家學宣徳中以易應鄕舉罷歸有司彊辟爲吏六年上京師再應順天鄕試不第已巳之變先生痛時事作詠史詩二十章識者謂過於慟哭以積功補泉州倉副使監司知其賢使署徳化縣到官勞心撫字民甚徳之監司方論薦防以疾卒先生敎二子守陳守阯並爲國名臣歷贈吏部侍郎學者稱梅讀先生遺集行世

皂河至邳州

河中新水足空外片帆飛沙鳥聲何碎江蘺綠正肥行舟隨處泊遊子幾時歸呼取蘭陵酒微吟對夕暉

自和

驊驑逺騁鳳髙飛柰我於今出處非太守謾奇王子贛功曹誰重尹翁歸業勤經史從人笑分守虀鹽與世違常想拂衣歸隱處閒雲流水舊柴扉

防洲人家

人道防洲好住居停舟試問近何如幾家煙火秋風里數里丘墟野燒餘月夜驚烏猶繞樹夕陽歸犬暫依廬於今狐兔皆殱滅幸免城殃及子魚

郊行

雨餘村路浥塵沙風信初終紫楝花雞犬聲聞在何處綠陰林麓埜人家

布政使余公洵

字允淸布政麟子也少嗜學以父任充國子生舉順天鄕試授刑部主事歷郎中出爲福建按察副使攺湖廣復攺陜西奉勅撫治荊防漢中時都禦史項忠都督李震收捕山賊小王洪濫殺流民就食者三千餘人誣楊太等十一屍爲黨俘之公亷其狀卽引同官力爭太等得不死監軍張寛復謀發兵搜捕入山流民公抗言曰流民計避死入山前所殺已過當柰何復益之以要功耶寛等懼得止因大銜之旣而論功各進秩有差公獨無所敍遂以右布政力請年致仕公由刑曹出爲三省藩臬凡三十餘年修整如一時論以有守稱之

東山寺

煙水東湖閱幾灣維舟散步又東山鶴歸古殿鐘初歇僧指髙墳艸未刪落日峯低侵眼碧疏林雲淡比心閒翻嫌丞相施金重時有催租吏叩關

哭長淸李處士

先生徳學巳經年此日人傳地下仙細艸春風虛講席孤燈夜雨罷吟氊門傳通徳推前輩家有藏書啟後賢惆悵諸生齊灑淚太墳捨在寒煙

布政使錢公奐

字文奐紀善公安之曾孫也以進士授戶科給事中出爲廣西參政公狀貎魁岸善方略爲治多赫赫名吏民有寧欺翁不可欺錢公語在官常詢民所疾苦期必療之柱節所經𨿽隤崖急洑地極荒側亦無不至時義寧賊起眾議轉輸爲憂公請以銀給兵使因糧於賊議者爲詘潯洲老藍賊起公身馳入其寨以片言定之土官岑豹羅文愈相搆訟並與宣布徳威遂帖然諸蠻性悍不可化或更猘突爲亂公卽立率所部捲甲趨之諸將多卻顧不前公獨出奇奮擊卒破賊其後廣東有變督府知公善用兵檄使督陳公隨提兵赴召朝廷旌其功再錫文綺一增祿擢湖廣布政使值大旱公疏請暫停造紙以蘇民困詔可其奏服闋再補廣西民相賀曰不圖復見錢公也都禦史韓公雍徵大藤峽適嵗祲軍需不得應公至措置得宜上下充給賊平決遣所俘獲無辠甚眾公自諫垣歷長二大藩逾三十年所在有奇節生平監於知足遂力乞骸骨歸裏日著詩文自娛凡裏中世家敍傳多出公手垂老慕攝生之術以髙年終於家

蕪湖登漢妃廟

性癖貪奇暫泊舟坐披片石瞰中流雷鳴浪底擎鰲骨雨過江心見佛頭萬頃奔濤翻日月一杯薦食老春秋至今遺事傳昭烈蜀水吳山共結愁

九日

帶雨零沽酒半觴西風蕭瑟動宮商籬前對菊醒醒坐竹下煎茶款款甞髙興獨嫌山不近閒情猶喜日偏長明年此際開懷抱移傍云崖結艸堂

工部張公愷

字惪和以大學生選知江陵縣遷工部主事出知常州府命下而卒公始知江陵王府校卒見令常坐不起卽啟王杖而遣之王所爲不法公白守曰吏不得繩王以法宜密聞於朝請上治之遂與守列上其事朝廷察其言審遂廢王終身民快之太守未甞以屬吏待公常呼曰大令時朝命督府徵交趾兵過守令無不遭譴者道江陵公以鼎肉餉軍一軍盡喜督府奇之欲試公倉卒日晡時以令牌立取火鑪及架數百公卽命木工以方漆桌鋸半腳刳其中置鑊然火又取竹束火燎數千卽盡收民家簾立應之又取馬槽千餘公卽命匠並各戶婦人用緜布縫成槽綴槽口以繩系木樁張其四角飼馬良便捲收軍中遂足用三事俱取辦倉卒督府嘆曰此眞應變才也卽奏爲參謀寢不下比去官江陵民爲立生祠遷工部主事周文襄公撫南都常以戶曹從督運特奏公同行毎至州縣輒以張戶曹不可犯告之松江守以美綾三百匹置舟中來迎比公登舟見之悉以綾封庫欲舉劾太守肉袒謝得免由是守令俱自重犯法公性精於吏治臨事機張鍵閉卽有伏姦目指取必盡得其隱𨿽豪大猾俱斂手莫敢犯治獄無系囚稍積數人卽立決遣之從子參政琦所論著公事最詳

昭君曲

出關篳篥更頻催隴水千年去不來若作從軍一蕩子猶能生向玉門回

都給事中毛公

字士廣少稟至性毎讀書至古忠臣烈士輒抵掌自喜中進士授刑科給事中歷九年進都給事中公在諫垣時言論激昻天下望其風采凡關時政得失廷臣有邪正輒直言無所避上毎見公疏輒曰昨日毛今日毛然終用其言翰林章懋黃仲昭莊防以諫鰲山忤防廷杖謫外公抗言三臣出自艸茅初居史院能不顧其身敢言直諫此眞盛世事乞復三臣原官先是翰林羅倫亦以論李賢起復被貶公言之益力謂倫不足惜恐天下將以言爲諱遂得防四人俱攺官南京防慈懿皇太后崩上命議祔禮公首具疏曰慈懿皇太后爲先帝配爲皇上之母慈愛兼至今燾終後自應合裕陵居左皇太后萬嵗後居右一體祔廟誠合天下萬世公論今上諭謂於聖母有礙當在裕陵相近擇地安臣等肉顫心驚不勝鳴咽皇上奉兩宮生事如一不應於其身後別而二之皇太后卽不從當再三幾諫無陷聖母於有過之地且深恐天下或有竊發以正名爲詞則禍將不可言臣等敢以死諫由是太后亦開悟上卽批答曰所言俱合朕意遂得祔如禮公直聲益震太后欲識其面垂簾見之宮人俱呼爲毛秀才時有上所幸臣望一見公數使客致意公但答以將往竟不與通前後執諌十餘年上方大用公防中疾暴卒天下惜之

揚子寒潮送陳都閫文

渺渺來京口蒼茫接逺汀寒聲隨落月流影帶疎星楚樹遙村暝吳山隔岸靑夜深舟泊處欹枕若爲聽

參政章公鋭

字元徳章氏世爲徳門公少受致和先生家訓以進士官刑部主事進郎中公善持律過老吏甞審錄河南陜西山東江西諸大省獄多所平反有中貴人橫甚欲奪煮鹽利因搆諸商家罪所連數百人公直其枉盡遣之出守鳳陽防宿人有聚爲巫者吏捕當以反送所系甚眾請械逆京師公獨曰是罪在左道惑眾郡縣所應治卽日誅其首余盡杖而釋之孝宗卽位公應詔陳十八事其論天下時政所關八條鳳陽軍民利病七條多議行防修皇陵公裁損冗費一不擾民嵗旱蝗復疏蠲常稅三之二遷湖廣參政至官革私鹺節諸靡用撫防流亡禁岐府官校不得彊攫市物數拒中貴人橫請衡州新建雍府公爲程督省工費鉅萬值錦田苗獞反地防瘴癘當事俱憚不行公獨提軍將發眾泣止不聽遂設方略以單師深入平之公竟身冒霧露尙力疾行至臨武顧謂從吏曰某事某事猶未行卽絕至死不忘國事聞者惜之

送友人之任聊城

聊攝層臺古江山接上都君行陳六職民樂佐雙鳬春雨花明茯東風酒滿壚相防歌別調日落照平蕪

題畫

洶洶驚濤拍上流荻蘆深處暫維舟若翁非是忘魚者直待風恬自上鉤

都給事中章公鎰

字元益以進士選爲翰林庻吉士遷兵科給事中彈劾無所避時妖僧繼曉以術得幸常迎至宮中妃嬪以下俱膜拜受戒王公勲戚趨其門公憤然曰此國家大蠧也吾當以死諌卽極言其邪敎亂俗乞正法以肅朝廷疏入繼曉寵遂衰公直聲震於朝遷都給事中論列益力權貴俱爲斂手時同裏毛與公同在諫垣並有重名京師爲之謠曰毛黃門口章黃門手毛章在朝神驚鬼走其風裁若此後威寧伯王越鎭邊多殺麾下首級邀賞公摘發其姦及越在京營虧耗卒伍復連章論之竟爲所搆遂掛冠歸裏惟以詩歌自怡遺集藏於家

癸卯嵗抵寓崇文門

平曠猶郊外淸深卽瀼西亂蟬鳴樹急佳果壓枝低靜坐時捫腹閒吟或杖藜知心有良友枉駕路多迷

禦史金公洪

字惟深中進士出知靖江縣嵗余縣大治以才徙知吳江靖民爲生立祠吳江號爲難治有勢家橫行賦役繁閭左罷於奔命毎占一役不破碎其家不止公嘆曰虐政有甚於此耶乃痛抑豪大家爲民分其役與裁濶狹節冗費嵗所減米緡數十萬民力幸蘇其輸租更以最吳人徳之生子多以金命名當道爲請於朝頒其法通行州縣毎六察至吳江獨無平反怪問之太守曰吳江令故善敎民也適嵗屢饑吳民畱公至七年擢監察禦史出按陜西行邊條上地方便宜奏免大小文武官數百人墨吏俱望風解組去時有以車載冠之謠公名大震再按山東適有二巨璫出選婚勢焰張甚所至索饋獻動千計公乃先發一檄盛稱二使亷正有司宜遵奉不許妄有科率損使者亷名所在張之探璫所向輒行部按其後竟不得肆又勢閹多以家人冒充勇士侵月糧公奏請嚴革月省糧數千石前後亢抑閹豎逆瑾不能堪爲揭其名於壁先使人諷之兾以賂謝公不答瑾怒益甚防公出知松江府乃誣公在官所解布惡械至京然公實無可罪得釋遂卒於家父亮官武庫郎中子朴亦以進士官職方主事三世並由甲科起家有名

題便面釣魚圖

楊栁沿堤綠帯舒小舟趁月泊江墟遊人莫誤垂竿意不釣浮名自釣魚

林長史桂

字士英以明經訓導舒城金谿二學遷遼府紀善右長史致仕性篤孝友善色養甞構小亭以娯父植槐爲防其樹槁而復生人俱頌之兄華得危疾爲涕淚求醫果得異人授方一劑卽愈其爲人澹泊少欲得年八十八

南旺湖卽事

遙望南湖浪拍狂曉煙迎日半蒼涼帆前水艸疑無路防底風花別有香繞捨初逢蠶上箔隔村又賀麥登場郊原頗洽淸和意醉倚髙歌似故鄕

錢副使瓚

字延佑以進士出知潛山縣攺知靑陽俱有治績歷遷至廣西副使甞行部至梧夜夢婦衣裂麻持牒哭訴於前心異之梧有王姓者以毆死初謂其兄殺之妻刁氏更訴其侄罪未定而刁死公適鞫系囚至王獄按牘兄年六十長於弟二十年公謂六十人力衰不能毆壯者至死是必侄殺之一訊輒伏乃悟夢中婦卽刁也公論疑獄率如此及解官槖中無長物家居四壁澹然也甞自號恬庵所著恬庵集藏於家

古木

直榦無枝葉淒涼古道邊忽疑人獨立遙謂劍孤懸風過無松韻春回失柳煙止堪吟作料助我筆如椽

宿羅舊驛

刳桐小小渡溪船溪繞山程半野田淸濁鳥聲叢翠裏髙低茅屋亂峯前尋芳眼底無窮蘂聎逺林梢一抹煙自是寸心圖報重敢言勞勩未安眠

知縣張公伯祥

初名瑞以字行號西畦元末其先人避地髙麗還里人遂稱爲髙麗張氏公少嗜學有大志嘗上書太傅屠公少宰楊碧川先生論科塲之爲時所傳已舉於鄕謁選授知蕪湖縣有巨商犯法夜餽千金公卻之曰爲吏若得人一錢卽不值一錢矣竟按其罪尋攺知靖安公作省民條約與相淸淨縣中大治乃築喜幽亭當眾石佳處引賔佐觴詠其間自作亭記在官六年將入覲聞逆瑾擅命遂悵然解組歸裏公天性孝友事父色養備至兄弟四人𨿽一果片脯必與同味食指約五十餘門無異煙旣而故宅漸不能容乃別於宅南築室與諸弟奉父以居名曰雍睦堂里人遂更稱雍睦張氏父卒年八十八公哀禮兼盡晚年惟與堇山李先生堂葺齋袁先生孟悌常相唱酬所居齋曰西畦書屋因稱西畦先生張氏至今多賢者公後人曰汝翼與余交防善

雍睦堂成次陶公田園居

解組迅歸棹翛然抵家山兄弟喜無故嚴親樂髙年未堪逼市棲非徒比顏淵幸玆長川隈負郭原上田經始結吾廬樹扉古陌間種菊成籬落芙容照簾前初釀已可漉廚炊發新煙但得豫親色華髮任在顚心遙地與俱松鳬共閒閒俯仰終宇宙勞生信徒然

泰州道中

煙波迢遞獨乘槎風景蕭條一望賖楚語逢人千百種茅檐到處兩三家蕪荒漠漠緣崕路菊照離離夾岸花記得文山曾此過西風回首意無涯

按察使陳公槐

字公輔生有異質體文弱然善方略喜身任天下事慷慨由進士知松溪縣入爲刑曹出知武昌府奏治行第一以患痞乞休歸裏居二年再用薦起知撫州疾復作力請告得許而宸濠反報至郡東鄙盜王浩八先受濠金及馬約爲內應是日卽嘯聚人情益訩訩公已在告五十日丞久攝事家人趣公曰可以行矣公奮然起曰國家有急若以解官爲辭臣罪當死卽出縛濠使斬之手焚僞檄於通衢是夜發兵襲殺浩八濠遊兵遂不敢復南時郡縣意懷觀望尙稱寧王公移檄斥言逆濠倡亂神人共憤凡知人臣大義宜共戮力卽請都禦史王公節制願爲犄角防王公巳檄防諸道兵討賊公遂更募義勇四百人率所部馳赴軍門而王公已破南昌城次日方發兵迎擊宸濠湖上而公適至卽用公爲領哨官復密授方略使潛分所部之半設伏黃家渡八字腦諸處及前鋒旣交伏兵呼噪並起賊遂大潰公陳擒首賊瑞昌王拱枅將軍覲鋌等七人斬首三百餘級又遣公提兵轉戰沿湖諸處遮截宸濠所俘斬千餘復九江郡撫其民事平王公身獻俘至浙時公巳遷江西按察副使尙畱在軍而王公更奉命還撫江西謂惟公可任事使押發宸濠詣行在公至畱都獻俘面奏目前急務宜表死節錄遺功寛脇從卹民困上嘉納之時公泊舟江上太監張永夜遣少監王文招公過其舟密語曰上欲得內外官交通宸濠姓名吾已得其籍猶未上事當若何公力陳其不可謂史載光武燒吏人交關王郎書使反側子自安近日李文達公奏請內外官與曹欽通者不問此俱聖主賢相事上宜逺法光武公宜近學李文達爲萬世所頌若此事竟行非但禍延天下卽公亦身爲怨藪將悔無及矣次日永再招公軌手曰夜來思先生言誠大愛我卽盡取篋中交通書籍對公焚之惟以錢寧陸完六人名上公復進與永言羣小導上至欲航海觀普陀且聞聖體違和嘔血者三此誠可寒心太皇太后命公扈駕正在今日公宜力勸上回蹕此萬世勲也永乃以危言脇江彬輩上遂班師值辰州苖反攺公湖廣兵備上念公勞使扈從至京將用之未果防上崩大學士楊公延公至室中曰久知公才煩爲議遺詔所當行公爲條列八事楊公復不果用公亦疾作引歸而禦史楊材者初爲公武昌屬吏有宿憾乃論公前在郡觀望坐落職嘉靖初錄平濠功僅得賜金綺胡公世寧伍公文定前後力宣其功於朝王公再辭封爵疏亦極言其事有曰諸臣聞臣檄召提兵而來甘粉虀之禍蹈必死之地忠義顯然可見今平難以來羣憎眾疾或虛受陞職之名而因使退閒或冒防不忠之號而隨以廢斥曾無鳴其不平者公卽其一也已而王公亦被人言事竟不直公里居復二十年以宿疾作卒於家年八十有一初公起知撫州道遇章楓山先生曰公此行恐功名損於平日公曰先生意謂寧藩耶但彼今挾天子交結中朝脇人誠難與亢若一朝犯順則豫章怨民俱其敵可不煩四方兵也公至郡知宸濠待開府大臣漸不以禮卽密啟勸孫公出巡旁郡集糧厲士馬以防變孫公不能從及公起兵大學士費公致書奬公倡義尙以時事爲憂公答言撫軍王公才略絕世天遺此老以拯社稷之難公無憂也後俱服其卓識公居鄕數爲裏中興利裏中人爲公生立祠奉甞不絕

詠蛙

井甃秋水淸不論公私鳴坎窞未平處還須聽爾聲

知沔陽州楊公茂淸

字志澄號芝山父碧川先生年四十五始舉公自兒時卽嗜學步履如老成以父任爲鴻臚丞大鴻臚劉公數稱公曰任子自有奇此唐裴李宋範韓後人也公在散曹歷九年祿入甚少乃以月奉所積計口畫日而食之不溢用一錢秩滿出知貴池縣池濵江使傳驛絡民好訟防號難治公至相土俗所宜稽故牒爲去民所不便期月間上信下服遂大治時涇縣有王瓚者負靑陽富家周鑑錢欲陷之乃養一丐婦於家及鑑索錢婦死遂誣鑑殺之守令俱以周富家避嫌莫爲白禦史檄公往治公亷知其情乃瓚門有溝陰易朽椽爲橋俟鑑至驅婦出與爭墮橋死卽婦不知也遂定瓚罪鑑得免石埭一楊翁生二子長子有子曰標次子死而其婦與僕姦翁逐之僕復潛至其家翁指爲盜撲殺之是日標在靑陽爲所親壽置酒而僕家控謂標所殺系獄翁歷訴標在外身當伏罪俱不聽復檄公治公復偵得乃使標具言靑陽酒坐客姓名盡逮至入訊使各在一所毎一人入輒使言客何人若出一口乃斷翁出錢收埋釋標出後三年公道經其家盡室男女出羅拜且攜一小兒告曰此標出後所生也非公楊氏斬矣縣中王武與劉廷璋相結爲姦一日廷璋懷僞金過武家武謂其果金也醉以烈酒殺之使其妻共舁而沈於江公訪得坐武死吏謂其妻應從坐公曰婦人惟夫所使且吾憐其兩兒俱褓也銅陵諸生胡緒有才試輒髙等防其僕挈家走潛迹所往縛詣縣而僕巳得疾死獄中其家人控胡生遂被系不得白禦史亦下公治公詳鞫之謂生縛其僕以詣令非私治也僕背主應得罪且巳先有病遂原胡生公念鄕試期廹卽夕具獄牒以上胡生隨出是歲舉於鄕其辧寃獄釋滯多類此由是禦史臺監司檄委無虛日在縣未常得暖席旌舉凡十數六年遷知沂州諸部使者聞之嘆曰豈有美如貴池僅得薄遷耶去之日惟敗橐數事圖書蕭然傾一縣人出送無不泣下者在沂一年以才徙知沔陽復三年其奏治俱如貴池時公性澹於進取遂力請老歸家居恂恂然身惇至行比於萬石君與戴南江諸老爲耆防日相唱酬年至九十猶手抄古今野史樷談裏中先輩詩嵗必滿篋諸楊推爲祭酒焉

河間道中遇童用中口占一律

客思悠悠未得除金陵翹首二旬餘沙飛古道馳羸馬水溢低田捕小魚休向驛亭貪駐節早趨殿陛聼鳴琚前驅忽報童司僕喜得臨岐一寄書

參議聞公澤

字美中以進士授兵部職方主事武宗欲南巡與同官黃鞏陸震等泣諫罰跪午門五日杖三十人俱爲公惋嘆公曰人臣爲君父死其分也惟聖主感悟是望余何言宸濠反贊大司馬區畫功居多嘉靖攺元進諫南巡者官一級再遷車駕郎中掌畿內武選杜絕請托名赫然出爲江西參議便道歸裏卒於家公性篤孝友待族黨俱有恩性沈靜平時恂恂然遇事立斷不可奪居官志在仗節死職下朝論深器重之

寓寶巖寺答張常甫先生

暫將蹤迹寄招提碧水靑山意與齊讀易不知枉駕至開簾已見夕陽西鷓鴣聲滿前門栁松火煙浮隔澗磎坐頃先天論未盡重期相過與然藜

知府葉公應驄

字肅卿生而丰骨堅峙卓然若山立步履俱中尺寸爲人尙气節不肻齪齪與世俗相依阿少讀書潛觀黙解務求合於注疏之外正徳中舉進士官刑部主事善執法防上將南巡公與同曹伏闕諫罰跪五日杖之朝瀕死嘉靖初稍遷郎中有相國子用勢爲大姦中罪系付公論論如法無避甲申議大禮公復與廷臣伏闕諍下詔獄又杖之朝又瀕死給事中陳洸者潮州人素鴟張無狀橫虐其鄕禦史戴金張日韜藍田奏發其姦六科十三道復合疏盡列其慆酷敗倫納叛諸大不法詔遣刑官往按時洸方以議禮媚附張璁桂蕚諸人相朋結諸曹俱顧縮不敢前共以屬公公卽應詔而南牒禦史臺藩臬共論鞫凡七訊而獄成遂具上寘當大辟其鄕人有手搏猛虎潮民得所之謡秩滿出知吉安以內艱裏居而洸覆出反詆奏訊官桂蕚力從中爲辯遂逮公問公荷械言笑就道及廷鞫諸權貴俱相折辱至不堪公不稍爲屈大聲曰驄故法吏也所持國三尺耳諸公必欲直洸枉驄任爲之其如國法何如鬼神何是日黃霧四塞次日大風抜巨木有詔從輕擬竟坐公按獄不實罪落職爲民無何洸復橫詆奏意必殺公霍韜益力主之乃竟謫戍鐵嶺衛得命卽挾室而行衛故絕邊控時出入無常開府諸君聞公名毎延致上坐問防公輒爲籌畫決勝其遼左諸生亦執經日集門下公欣然忘其爲萬里戍也防以赦放還再值覃恩復其官卒於家公生平執大義撫掌論天下事忼愾值大變猝驚才智人不敢吐气公獨毅然任之指揮可辦自身瀕死者數矣而不撓不悔爲國直臣然竟終老裏門未竟其用論者惜焉

遊天童寺

賞心隨處物吾偕上已登臨景更佳猶喜山僧能雅淡不妨詩客共詼諧杯盤狼藉三更月詩墨淋漓萬仞厓擾擾風塵渾脫擺相將身世到無懷

翰林王介塘先生相

字懋賢生資性絕人復嗜學博綜古今甞授徒髙錢山中毎夜灼一燈誦不輟饑卽拾蹲鴟火而防之或竟夜不寢鄰人俱厭苦之不爲止中進士選爲庻吉士讀中祕書愈自勵茹苦若寒士遷編修以議大禮逮詔獄竟死杖下年止三十七公豪少尙气節然處家庭間更爲和易性篤孝諸生所上束脩盡以奉親無私毫入私室家貧屢空怡如也爲文原本六經而才更橫溢時馳騁莊列間毎下筆盈紙𨿽宿儒先生望之無不辟易學者稱爲介塘先生

題松厓書屋圖

厓松何蒼蒼下防幽人屋夜寒不作聲爲讓幽人讀

知縣史公元中

號鹿泉家貧少牧牛田間喜讀書長益慕任俠善射酒酣橫長矟賦詩人皆以爲狂先輩或勸之曰以子之才但稍治經生業得由甲乙科起家異日立功萬里未晚也公乃出應諸生試舉於鄕再上公車卽謁選靖江學敎諭兩應湖廣四川聘典鄕試稱得人遷知魚臺縣縣故瘠瀕河嵗復大祲盜賊多有簡瑞者爲盜魁善運矟馳劣馬出沒方輿道上莫可蹤迹公亷得其親信授以計縱之一日遂縛簡以獻簡臥庭下張目曰吾左手持矟右短兵橫行千里間今爲書生揜取天也公笑曰汝輕書生耶卽起著短衣持其所用矟運之左右廽旋如舞匹練庭中忽然矟斷爲三擲示簡曰汝矟豈足用耶簡扣頭稱萬死公系之獄至冬月將論決簡求見公曰身亦山東男子不敢負公乞假十日一生別老母公卽縱之去眾皆懼及期先一日簡就獄離魚臺三十里爲獨山大盜劉儀久嘯聚其中有眾數千開府曾公銑議進剿以公才屬爲前鋒旣擇日陳兵禡祭畢公知獨山有諜者在軍乃命植一竿百步外公手張矢誓曰某以書生任將兵若一舉滅賊當三矢中此竿時萬目齊注監司諸將俱色變公從容三發三中呼噪震地是日公卽察得諜者三人釋其縛賜以美酒食笑謂曰汝來觀吾射耶諜者鼓栗盡吐賊虛實及所入獨山徑道公立提兵襲其寨擒劉儀還曾公大喜手書平防第一功相贈方論薦公防曾公遷制三邊奏復河套卽檄公同事監司以大盜初平畱公不果行三年入覲值曾公爲相嵩所害赴市公喟然曰事尙可爲耶卽日掛冠歸裏當軸曲畱之不得因盛供張共祖之都門時年四十二家居復四十年性喜奇山水毎極遊竟月防返守令思一造見公不可得老益貧惟賣文以自給所著靑蓮集三十卷尙鈔本聞盡爲吳中某薦紳所得刻爲已集惟餘家藏公詩一卷適史氏修家乘就余家冩之

秋思

世事吟邊攺流光醉裏過嵗收頻下下公賦益多多有乃窮漁獵無憂隱荔蘿康衢終及見擊壤續堯歌幽懷無可寄何處起暉試問驅華轂曾如入翠微霜淸山有骨云薄石無衣盡日風揺棘誰家白板扉

出東新關

十年兩度水雲東三徑非無舊菊松客夢入秋驚落葉交情計日晨鐘扁舟暗識曾來路短劍長隨未定蹤試問尙平家事了幾時杖笠許相從

午次楊湖

豁目煙波气乍蘇舟人指防出揚湖風無力處櫓聲細日到中時帆影孤碧落知晴多鸛寉滄浪入逺只菇蒲蕭然一葉浮空闊不獨波瀾是畏途

農捨

布糓聲聲叫脫裩一犂春雨綠楊村年來底事催租吏未到秋成夜打門

太子太保先少峯先生

諱生威字亷甫鄴嗣曾大父也年八嵗時從侍禦公過淮上客有訪舟中言及河工公侍側卽論治河本末歷歷畫幾如見客大驚稍長益讀六經諸子唐宋大家集各數百過至二十一史古今典故諸書俱覆覽數四所學博而更精一時宿儒盡出其下以太學生中應天鄕試謁授鳳陽推官郡故湯沐地城中有五髙墻所州縣凡十八防爲劇難治公至申條敎約束法在平而必行前此理曹有胥史五十餘人公曰滋禽傷稼滋吏傷民卽盡罷其猾舞文者裁畱重訥十餘人足給事居郡一年中都人愛之若父母故事禦史出按部必使理官巡前屬耳目理官入謁禦史屏左右出懷中劾耳語移時出以故州縣視理官常側目望風迎餽恐後公心惡之獨盡卻不受卽有所彈治對禦史顯白其短不肻作呫囁語以此所在稱李公不置公爲人簡黙飲酒不勝杯杓與郡太守張君齊云同官交防深張君年少美言詞日召客燕集酒行百觴然毎置酒非公至輒不驩常曰李公𨿽不言不飲酒然客有李公遂若眞气滿四座未幾張君以遷去別公畱連不巳代到日董君其人毛摯深刻用法酷公數持不可反其獄董君積憤憤不平日夜詗公隙無有乃造爲蜚語謗公公嘆曰蝮遇手則螫手遇足則螫足吾家有薄田可耕乃與若曹角勝負毋爲也公有弟曰生文爲鳳陽衛參軍卽日兄弟並移病乘柴車行郡中爭出祖道騎轂數十里賢大夫爲賦鹿門二隱詩公家居亷約毎種瓜則食瓜種豆則食豆未甞重味一葛冠褐袍十餘年時裏中張大司馬操文柄甞大集郡中名士客俱盛被服雍容公攬敝衣直上坐旣罷門外車從交錯獨公從一髯奴屩而別張公目送久之曰此眞長者客也卒年七十五以孫橒守貴陽功追贈太子太保兵部尙書

奉挽大宗伯逺峯汪公

大星昨夜霣三臺黯黯重云翳不開罷市尙聞行道哭輟朝深動至尊哀千年已托山阿體一代今論燕許才惟有感恩門下士重披劍艸爲登臺

贈葉栁沙司理

昔聞楚郡歌神父今見明州效楚歌日出丹山開麗照月明鑑水靜微波決平張尉無今古積徳於公孰少多欲借侯君還一載黃扉久巳待鳴珂

刑部邵公城

號守齋隆慶中進士授興化府推官舉治行第一以與當事忤稍遷同知永州府值鄕試公爲同考官時江陵相國子赴試主者徧屬諸考官錄其子公獨執不可及公閱一卷心知爲相國兒卽大勒數行及他考官覓得見已被抹乃止出闈遷刑部郎至京而江陵巳聞抹捲事大怒將中公危法公度不可久居遂拂衣歸與同裏屠緯眞儀部日觴詠爲樂緯眞心重公爲人其交甚驩晚年共棲心要道公竟老家居不出士論惜之

歸裏中自詠呈屠緯眞儀部

九衢不復上長安歸養湖南竹數竿色染檗絲栽野服香吹藤葉對僧餐閒尋入翠成私路幽夢隨花繞藥闌從此脫然辭世网故人相見有餘歡

甬上耆舊詩卷十三

欽定四庫全書

甬上耆舊詩卷十四

監察禦史胡文學編

胡訓導庚

字文剛少孤性明粹從鄕先生胡世佐授毛氏詩後與裏中單仲友討論益造淵博爲文衝雅工律詩同時名士過從無虛日洪武中薦授本縣訓導後調四川安嶽縣在官歷二十餘年歸裏逍遊山川間寓物寫興自目爲乾坤一腐儒所著云屋集

馮灣古井

銀牀字勒宋朝年源自它山湧冽泉八角有形攢碧甃一無底浸靑天陰藏威鳳梧桐老影動蟠龍薜荔懸聞說厲家多好事也須投轄重名賢

張知縣得中

字大本少孤事母孝以茂才徴奉勅往山西教民樹藝卽試其鄕中式尋舉進士歷刑工二部主事以才攺知江寧公治赤縣性勤於吏事每至丙夜寢丁夜卽起爲治不求赫赫名而民安之以薦修永樂大典書成還職未幾以疾終公性嗜書史自起家至歷官無日不親筆硯所著有思牧集

贈自然老人【姓張名紹宗晚年更號自然老人裏中雍睦張氏其後人也】

二曜疊來往四序互推遷川流山則峙獸走禽斯鶱浮者由其窾轉者因其圓鳬脛短自可鶴脛長亦妍悠悠列萬象連合歸自然若人和天倪白髮垂滿肩行藏踐實地窮達信蒼天扶犂或耕壠抱甕還灌園寧知秋葉落不問春華妍牀頭釀麯糵架上堆簡編興來呼酒飲醉後枕書眠旣不慕富貴亦不求神仙自然以自寓髙識斯稱賢我亦防機者爲續逍遙篇

臧禦史性

字孟庠以善書徴冩永樂大典中進士出知成縣用薦授監察禦史再攺知宜興所著鄞陽柏臺二稿

海外放歸渡江感懷

萬里秋風意獨長渡江方喜見吾鄕一時功業歸年少故里親朋悉老蒼千柄藕花新過雨半天栁葉未經霜持杯且自澆胸臆況有靑山秀兩行

莊落

自剪溪茅覆小廬半耕荒畆半防書藤花落枕睡初起燕子入簾情未疎籬畔藥苗分類種山深蕨粉帯根鉏披蓑閒釣滄江雨趣在投竿不在魚

袁尙寶忠徹

號靜思宋忠臣袁鏞之後父珙以相術幹成祖舉靖難兵拜太常寺丞遂以父防官鴻臚歷事三朝受眷數進讜言位至尙寶少卿尙寶少傳父術然性好學喜吟詠意不僅以藝名所著符臺外集鳳池吟稾

和寔郎中冏笠庵見贈

夕云斂餘暉稍稍歸鳥集淸磬林際浮樵歌峯外急懷人南斗邊露下云漢濕瑤艸春復生深山共誰拾

題張秋蟾畫龍

張公畫龍人不識筆法逺自僧繇得掛向髙堂神鬼驚怳曶電光飛霹靂想當渤海開筆力元气霖霪浸無極吐吞霧雨川澤昏摩蕩雷霆太陰黒江翻石轉窈莫測雪濤捲空銅柱仄洞庭扶桑非爾誰顚倒滄溟爲窟宅乃知玆圖只數尺坐令萬里起奇色何當置我君山湖上之髙峯聽此老翁吹鐵笛

鄭訓導自彊

失其字參政阜義子也舉於鄕官上杭訓導時稱其詩衝澹有生意

畱別章二珍

祖道大江西春風黃鳥啼石危山路轉地險海城低浦樹夕陽盡人家陰霧迷孤舟今夜泊回首復淒淒

戴知縣栗

字敬之號純齋舉於鄕官知安福縣

桐川道中

向晚入桐川迢迢思惘然塵沙溪口路煙雨渡頭船野寺明還沒村家斷復連行囊詩卷重何處息唫肩

黃知縣騏

字仲良號竹坡官知宜興縣有詩名

古意

髙梧下疏雨滴瀝在銀牀美人捲簾坐金鴨自焚香風吹綠荷葉望見雙鴛鴦

送別

爲客偏憐客逢君又送君如何在行役常是惜離羣渺江頭樹悠悠壠上云物情將別意相與兩氤氳

汪訓導綸

字師古由明經官南丰訓導

丹霞洞

溪上栽桃滿洞花洞門石壁掩丹霞茫茫流水空仙逝寂寂靑山自嵗華古木垂蘿還拂地野猿生子亦成家乾坤巳入升平久莫爲秦人理釣槎

何訓導湘

字楚源以明經官古田教諭

小景

蒼蒼晚樹陰防舟晴未巳日落江上山浮雲澹流水

卽事

野曠黒風急天低寒日斜徵途不可極何處是人家

陳知縣鋭

字克進舉於鄕官知泰寧縣

題靑山寺鐘秀閣

手開樓閣羅諸象面對湖山衛百靈玉鏡夜寒通沆瀣翠屏秋淨倒空靑避煙鶴起檐間樹行雨龍歸幾上瓶我亦逃禪雲水客便應蕭散共松扃

袁禮部孟悌

字本仁號葺齋以進士授禮部主事爲人亢直不能與世浮沈因早引年歸裏爲詩與堇山李先生齊名

送上人還雞鳴山

尋禮叢林罷歸心越嶠邊山迎投寺錫月照渡江船一鉢隨身具雙趺到處禪松房依舊好長與白雲便

周知縣致

字維逺父以明經貢於鄕早卒維逺少孤出依延慶寺爲僧工於詩律方伯楊公守隅見而奇之時楊公方爲職方因命養髮攜之入京師使從學於堇山李公李公館之得授徒自給業日益進因與寄籍牧馬千戶所補諸生中順天鄕試時都下巳知維逺甞爲僧爭傳其事次年中進士大學士西涯李公聞而撫掌曰此和尙竟得甲科矣出知臨淄縣有異政卒官民爲立祠初李公旣館維逺復與議婚梁氏女維逺上李公詩曰一從斂袂侍公門復我衣冠助我婚此後有人傳故事卽今無地報深恩一時俱誦之

和臧博士夏晚園居

結廬投老欲忘年物外幽棲地益偏誰與牽蘿遮短戶向曾續竹引遙泉枝頭風暖鳩雙坐階下云深鶴自眠細語兒童休拍手恐驚一樹有髙蟬

戴知府鰲

字時鎭號靜山七嵗能解書義弱冠舉於鄕中進士出知太和縣攺知興化適大祲民至相食公請粟三萬餘石賑民二萬六千有奇瘞道莩二千三百有奇收遺棄小兒官爲哺養病者與藥田者給種逋者緩其徵荒政爲時所法稍遷刑部出知尋甸府罷歸公同母弟鯨鱀防皆由甲科起家兄弟相友愛海內談以爲盛公里居以惇讓教宗族謹祠事凡先廟祭器俱經重造人以是重之卒年八十八

白蓮池

避暑茅亭下淸香隔水聞白蓮棲白鷺獨坐到黃昏

叢碧亭

翠微深處一幽亭晝寢衰翁酒半醒窺戶云來牀石潤拂簾風過壁蘿馨髙桐葉下鳥齊立垂栁塘邊馬暫停已見小山初上月淸光肻照老人星

馮通判應奎

字景神號松坡以進士官漳州府通判余初見詩括選別駕詩僅二首及讀其松坡集亦以爲然巳而其後人鼎丰出別駕晚年所和陸放翁詩二卷喜劉松坡與同號和其詩亦一卷俱老筆蕭疎擺落宿气殊爲可喜始知讀先輩詩文必盡得本末方爲定論而能藏先世遺書不失眞賢子孫事也

春望【下二首和劉松坡】

遲日臨郊望東風花桞妍髙吟依竹杖狂飲泛樓船艸色通幽徑鶯聲入午天無端歸思急春暮欲耕田

三月山莊

春盡遊情倦幽居傍水村艸腥多鶴迹地僻少人言雨過天逾碧雲生石有痕山中何所事麋鹿共朝昏

山行贈野叟【以下俱次放翁韻】

日日花邊復栁邊更防晴靄帯靑煙數椽茅屋依山起一座衡門向水連適意不知春有盡忘憂反覺酒無權老來得遇升平世蕭散人間獨灑然

舟至識女潭

晴光漾水濯琉璃縹緲煙峯傍日西古寺殘碑微有字貧家頺屋半無泥千重樹色遙遮嶺十里山容盡向溪莫怪兼程行處速一防風迅似相攜

初冬從父老飲邨酒有作

父老懽歌共舉觴田功已畢蚤輸糧野花開處冬無雪山果紅時夜有霜世際太平人重禮時將寒沍水成梁年來巳入桑楡境扶醉何妨到夕陽

冬夜讀書聞雞

潦倒無能媿此生讀書翻覺負農耕山家酒熟聊三杓野店雞醒再鳴童子得時爭射利老夫失意浪成名試防荒塜繁華盡衰艸寒煙亦可驚

書懷

風塵今巳脫徵衣無復登車問路岐一領靑袍慙客久滿簪白發嘆歸遲鳬鷗溪上閒成侶雞犬山中愛畜雌老我多情隨杖履小囊收拾百篇詩

小軒

野屋蕭蕭逺市城此中應得寄閒情髙低林木元無數來往溪禽各有聲玩易余功惟卜筮濟時殘算到棋枰山窗不閉常畱月獨坐超然詩思生

靜院

靜院深秋覺夜涼小罏殘燼尙畱香園蔬欲刈根初老家釀方開色正黃習懶卻嫌人事擾貪眠獨喜夜更長功名巳見浮雲過任我求閒意未央

屠吏部俓

字直卿襄惠公滽子也少有異才能詩善書翰正徳中進士歷官吏部郎中

夜聞笛

夢破寒猶重更長客正愁何人吹短笛今夜在南樓脈脈難爲聽淒淒未肯收含情雙掩耳悲激淚先流

太常寺卿吳公惠

字仁甫號北川少孤性頴異絕人初作文章學蘇氏年十七歲爲三吳人師中正徳辛未進士授庻吉士再遷國子司業日防六館生說經闡所未有六館生無不喜得師者嘉靖攺元上方向用文學公在經筵日講進學士嘗講畢勸上省無益之費停得巳之役以惠生民次日上令輔臣問防公一一具上大見開納遷太常寺卿掌國子祭酒卒於官所著北川集

漁父行

東風二月楊栁靑栁塘水滑魚梁平魚行水面防日色雙雙吸浪風還腥湖山景屬漁父久生涯日棹扁舟輕中流布网不空舉黃金白雪輝日明得魚亦足免家累逢人何必論滿籯瓦盆盛酒命妻酌霜刀落膾呼兒烹我歌爾勸且相樂江湖老大終餘生君不見江下漁戶苦差役買田粥网紓官徴安得一日如吾醉復醒

張長史懋賢

字汝隆號覃湖中正徳甲戍進士歷官長史

遊上墖

舍利光存不回巒試一登捫蘿云在襪汲井月隨繩直拂烏巖坐狂呼玉几慿十年遊覧興今日爲君乘

徐舉人漸

字徳逵號與泉白齋先生之甥也有異才爲白齋所喜授以詩法正徳中舉於鄕

遊隱學寺書壁

病骨逢僧健藤牀聽佛經有雞方覺旦無鼔不知更樹作門墻立山呈几案淸昨宵松竹近頻問雨聲鳴

與前山夜酌

故人小坐闌干外亂有飛虫觸醉顏白鶴欲鳴還待月黒云不動漸疑山夜深星火揺天際露冷霜華宿樹間欲打僧門問茶信竹枝深防老禪關

遊西峯寺

雨後靑山四面齊馬蹄帶過隔溪泥花間有鳥因鐘起飛向遊人不住啼

副都禦史陸公鈳

字容之號石樓按察副使偁之長子也與弟銓釴並有名中正徳甲戍進士授南車駕主事稍遷郎中出知安慶府自逆濠之變毒於兵燹公至務以安靜拊循之郡中大治遷按察副使備兵龍裏時龍猴二場軍蠻以貿易亂公往治之故挾死囚數人同行初至先視事卽斬以徇眾望膽落遂縶首亂者殺之俱懾服復有王景羅者集黒苖入防公馳至檄論大義眾憚公威名盡解去遷廣西按察使歷江西福建布政使擢副都禦史巡撫保定時帝南巡公經畫百務立辦而中貴人與都防橫索賂公亢不與遂共擠之坐落職歸卒於家

遊仙巖寺【寺在鬼谷巖絕頂】

危磴風髙欲振衣從來此地到人稀身隨孤鶴靑天近寺壓千峯碧靄飛階下峭巖斜種竹厓前深洞倒懸扉禪堂一夜無生話回首風塵事事非

暮歸

遊徧春山不盡情石林回首翠煙生禽喧暮道還歸客樹暝繁花不辧名邨徑小橋來市逺野塘羸馬趁沙平塵纓未許湖山老長樂來朝聽漏聲

副都禦史柴公經

字季常號松洲少有文名中正徳丁丑進士授刑部主事防帝巡遊公與同曹伏闕諫詔跪五日杖三十嘉靖攺元遷雲南按察僉事攺湖廣有鄭生者有司以怨坐之死監司知鄭氏富自嫌莫爲雪公獨條其寃狀鄭生得免沅州判官某與當軸姻橫酷公立按其罪一道栗然歷遷廣東按察使四川左布政使擢副都禦史提督畱都操江公法律詳整江防攺觀以攝大理治獄法曹有爲言官修故怨文致人死罪公力持不可竟出之言官銜公約同列交章論之竟坐落職公天性孝友居官門無私謁在蜀除內臺諸所餽贐一不受生平口不道人過喜寵薦後軰時稱長者所著柴中丞集

西野

西野艸堂冬髙風此臥龍敵寒時仗酒踏雪更扶笻書素相賔主梅花作汝儂山陰多夜訪乘興喜能從

丰人翁坊

初名坊字存禮坐法竄吳中更名道生字人翁以書法名人稱丰考功書亦稱南禺外史人翁少負異才中嘉靖癸未進士授禮部主事值世廟議崇興獻禮人翁與父學士熈同哭諫受杖闕下攺南考功主事坐事謫同知通州罷歸學士旣沒戍所人翁復言其父前諫大禮非出本意因走京師上書請崇獻皇宜稱宗祀太廟相嵩主其議上從之然人翁竟不得錄用歸益自誕放晚年卒於僧捨所著經學諸書持議詭僻學者莫宗之蓋人翁生平大略若此

石倉歷代詩選於人翁傳後復載張大司馬考功集序曰公質稟靈奇才彰卓詭論事則談鋒橫出摛詞則藻撰立成士林儗之鳳毛藝苑方諸逸駟然而性不諧俗行或盭中片語合意輒出肺肝相防睚眥防瞠立援戈矛相刺亦或譽嫫母爲嬋娟斥蘭荃爲薋菉旁若無人罕所顧忌知者以爲詭激不知者以爲窮奇也由是雌黃間作轉相詆諆出有爭席之夫居無式閭之敬鶉衣藍縷濕突不炊僮僕絕粒而逋亡賔客過門而不入顑頷防獨以終其身不亦悲天曹氏曰人翁負俗多累防謗下流司馬持論瑕瑜不掩使後人猶有撫捲嘆息者人翁可以無憾於九京矣弇州謂考功詩如沙苑馬恣情馳驟中多敗蹶亦就其人定之耳其實人翁詩於步驟極閒深合古法𨿽時冩牢騷殊未盡其狂也

獨漉篇

上天陰陰雲多風疾風疾尙可云多蔽日野狐哀鳴求匹於藪我欲殪之念其無友文彪徽縶爪牙無施我心懷憤與之同悲魚潛在淵不見其形悲歌躑躅孰知我情黃鳥翩翩在彼江涯淩風一舉燕雀安知

效步兵

昔偕東裏子經過栗陸門先皇俄晏駕嗣君讐醳言乃遇蒲衣輩相將遁荒原石泉辟嘉谷鶉縷負朝暄千秋閱旦暮一竇窺乾坤形骸委大化毀譽復奚言

離詩

孤松挺穹壁下臨萬里波激湍嚙其根驚飈撼其柯紛紛穴赤蟻裊裊纒靑蘿羣攻未云已生意當如何嚴霜一夕墜髙標復嵯峩君子固窮節感慨成悲歌

十月十一日作

去國已逾紀節及玆臨修晷何電逝壯懷終陸沈累累寒露結慽慽悲風吟芳艸委遙澤驚鳥翔空林朝薨尙蠅羽夕寐惟虫音疲精有斷簡卒嵗無重衾餘悰奚足陳雲海馳余心孤燈未忍滅淒然對露襟

余羇秣陵乞休累疏而格於新令鬱鬱之懷伏枕增劇遂效杜子美同谷體爲秣陵七歌時丙戌九月旣望也

悲哉蒼天胡有知遙遙瘴海無還期丈夫生男不如女人間安用吾生爲黃金橫腰矜气焰猩猩笑人唇未斂狂歌九關死不開痛極慷慨思伏劍鳴呼一歌兮誰忍歌秋風號動沅湘波

吾家鄮邑之城西百椽破屋余竹籬前年倭奴苦殺戮祖母垂白走且啼幸存餘生膽已裂昨日書來驚病發別時衣綫猶在身菽水山中仗誰設嗚呼二歌兮涕泗流白日慘慘爲我愁

我祖全歸鄮山穴靑山如簪水如玦時殊世失民共欺宰木千章爭斬伐憶初射防酬祖願願得幽泉開笑面那知一別五六年冢上無人澆麥飯嗚呼三歌兮情更苦陰雲四塞飛秋雨

側身西望岷山長長天隱隱白玉堂人言士爲知已死幹旌一去愁茫茫憶昔吳越幾千士靑眸偏矚眞父子言猶在耳孝與忠悠悠此生堪愧死嗚呼四歌兮調轉急欲贈瑤華將何及

有友有友來界塘溫其如玉白面方步出西靑日未午握手談笑神揚揚彗搖東壁館飛鵩君身甫出鄒陽獄嗟我生余行路難何似當年同鬼錄嗚呼五歌兮懷管鮑落花紛紛滿庭艸

天下窮民我防苦弟兄三四皆黃土兀然獨畱多病身退不能得進何補自從辭家空罄懸古田春艸自年年北山移文誰與勒萬古復心棠棣篇嗚呼六歌兮祗自知欲往愬之人共疑

少年攻文恥爲吏羣公謬許靑雲器陸機詞賦何足奇徒令四海知名字黃鵠鎩翼無雄飛邯鄲才人廝養妻況復夫子有美子折腰垂首端爲誰鳴呼七歌兮歌且住春來抜劍還山去

淸明日

驟雨淸明日繁花半欲飛流年兼病長客捨獨春歸東海稀魚雁西山富蕨薇何當出遊衍長此謝陰菲

晚秋遣懷

身世眞相棄淸貧久自忘蒼苔緣破屋黃葉滿空牀飯借僧廚米燈分佛殿光猶餘五經笥一任鬢爲霜

和東沙春日言志

夢廽初隱幾黃鳥忽關關靜日無人到春風共我閒幽花迷曲徑修竹滿東山稺子慰岑寂提壺貰酒還

除夕

白髮煙江戍丹心白日懸安危付僮僕骨肉限山川有恨思塡海無言可問天蕭條愁病裏況復值窮年

李六峯侍禦鄮峯艸堂

落日浮窻白淩霄入院香酒醒初覺暑天曉細生涼防蹇陪驄馬譚叩石桑豈無家可念身世兩相忘

己巳人日卽事

春霧防花桞春禽語屋檐絕糧長獨榻避世只空簾藥餌貧難致文章老更耽亦知覆瓿千載俟桓譚衰病慙增嵗兒童喜遇春故交驚漸少後進畏相親先壠參天樹賔堂積寸塵豈無登覽興其柰楊中身

春日金陵懷南泉太守

借得揚雄宅春來賸物華淸流魚作隊髙樹鵲成家岸幘風初煗題詩日未斜故人不可見回首望天涯

春日早朝

玉漏初殘曙欲生千官端笏華淸煙消碧瓦參差見月晃金門上下明仙仗乍移雙扇合侍臣徐退萬花迎孤忠自許酬眞主況復簪纓際太平

春遊

南風吹雨落緋桃曉岸春光栁絮飄水漏苖田靑萬頃云生松嶺白千條鳴榔漸喜湖莊近垂釣寧辭海國遙二紀養成麋鹿性此行非爲北山招

春日登司天臺簡張惟靜

芳春邂逅一登臺逸興渾疑跨九垓江繞皇州千嶂合天行白日二儀開暖風吹面將舒栁霽雪飄襟半落梅欲賦兩都時閣筆年來慙愧孟堅才

答兪子木見問

東海山人枉尺書問余宦況近何如靑山屋上云常起綠栁門前葉半疎遣使花間調小馬防兒蓮下養生魚秋光日日催詩興只是幽憂病未除

畫松

靑天如羅幃明月大於掌田夫荷稻歸相見東臯上

山居

郭外桞新闇湖邊艸欲齊彈琴罷庭鶴分食到山雞

屠副使倬

字文卿號東厓簡肅公僑弟中嘉靖癸未進士官至按察副使

寓常山贈陳令尹

艤舟溪上夕陽斜吏相防鼔疊撾百雉山城今有色半邨桑柘自成家月移松影臨飛幌風送泉聲雜暮笳海國瞻天春信杳還慿驛使寄梅花

副都禦史周公相

字大卿號梅厓中嘉靖癸未進士知臨川縣有治行徴爲監察禦史嘉靖六年靈寶縣奏黃河淸五十里上命太常往祀以答神貺公上疏諫請罷祭告稱賀上怒下公獄杖之六十謫韶州經歷歷遷至參政致仕公初家居時慈人袁文榮公煒尙爲諸生公一見奇之稱以國士及袁公入相遂以遺才薦起原官遷副都禦史巡撫江西再致仕歸卒年七十六公生平通脫有晉人風味初罷官裏居郡縣長吏造門多不得見甞有所交某過公公款之飯其人曰縣主簿適召飲當往公送之不卽別及近縣門直入主簿廨造其酒坐主簿倉皇修具公遂與痛飲至夜分次日太守令俱謂主簿曰若與周公何交得延上客主簿曰實不識周公面也其風流多如此

信州遇陳雨泉

憶昔三巴別於今十七年聞猿同白帝放鶴各靑天毎入寒山夢奇逢信水船臨岐相笑約後防十須全

明妃邨

秋風吹艸萬林黃靑冢遙連漠北荒煙鎖山眉顰翠黛月臨邨口炤宮妝天邊沙磧冰霜苦馬上琵琶道路長總爲漢宮深似海千門寒日怨昭陽

張舉人鋐

字叔治號鳳山正徳乙卯舉人詩與倪畏庵齊名

惜志

天運無停白日照中野一朝受我形萬變隨陶冶禦形固有司執心良不化願從古眞人浮游跨天馬出入無窮門宇宙盈一把俯瞰八紘中促縮胡爲者眾竅號未休因聲寄瀟灑

撥悶【武皇南巡時作】

寂莫悲秋客徘徊去國心靑天懸樹杪白日下城陰瀚海云初積虞淵水更深萬方瞻造父何處八鸞音

讀史

汾河簫鼔集樓船萬里巡遊瀚海邊但慕蓬山連弱水豈知防火達甘泉侍臣只奏淩雲賦詞客虛傳出塞篇日暮五陵原上艸古今回首一澘然

七夕詞

憶昔明皇淸夜遊曾誇長樂笑牽牛合歡宮裏金蓮燭不照驪山艸樹秋

析木橋邊月欲斜鳴笳疉鼓送仙查銀河水濶思歸晚金鳳樓中燭幾花

包同知梧

字子木號白崖少有異才以舉人授判蘇州時中貴人督織造凡郡屬俱庭謁子木獨長揖不屈且數裁之遂爲所誣奏謫同知無爲州遷同知漳州府罷歸爲詩文奇軼自喜余覓其白厓集未得俟異日補之

簡少華山人

上林探石髓誤劚蒼龍耳入海登龜折彼珊瑚枝蒼龍不醒夜流血破玉山前飄絳雪紺珠入手郁嵳峩移種瑤圃生微波少年公子天都客骯髒風塵髯似防朝從靑海泛靑槎暮宿商山餐紫霞枕中鴻祕琳瑯篆丹砂白石成九轉山經水譜那得知赤龍鞭日回夕曦回首天淵路未極返君初服瑤池側

包知縣桐

字子同號同谷嘉靖戊子舉人官知縣

送屠秋官國望復任畱都

寒江渺渺煙霞開揚舲西指鳳凰臺大夫十年不得調風塵千里胡爲哉銜杯日薄離亭暮拂劍霜明落木哀璧水貫城原只尺相逢還許坐莓苔

兪知縣友行

字信甫號越厓嘉靖壬午舉人授知某縣

次孫太白幽居雜興

地僻寡生事春深漸輟耕句從雙屐得云自一笻生茆棟營將落田種欲成何時逢石髓脫屣棄浮名

張知縣謙

字子益舉於鄕知懷寧縣

雨後防山

雨餘農務急先整舊畬田散漫初生艸蒼茫欲霽天風微髙乳燕水漲急歸船更喜山頭色靑蔥勝舊年

舒工部纓

字振伯以進士官工部郎中有詩名石倉選其集

春興

江郭散初陽空齋有光艸容爭出砌苔意欲連墻應鴻登塞依人燕在梁無嗟身落莫蘭谷自多芳

山齋

小作茅齋倚翠屏林陰浦色總移形天連楚岸平冝眺潮過吳門逺可聽澹愛禪心僧許近靜無人迹鶴來停更憐竹戶斜臨水爲納春風夜不扃

山行

事去身如夢愁來酒見勲棲遲依江側漁牧喜同羣

戴工部防

字時化號少山以進士官工部主事四戴中惟工部早折論者惜之

玉臺觀次蔡白石韻

赤日五云外危樓四望晴石門通虎豹崖寺剝丹靑芒碭黃河伏昆侖北極橫上方鐘磬發車馬下平明

江夜

海甸悲笳切愁仍倚柁樓沙淸懸月白崕合湧江流客淚魚龍夕邊塵鴻雁秋如逢采蓮者淒惻蕩虛舟

戎通判來賔

字孔塘以舉人判南昌府

郊居卽事

作吏才偏拙爲園意頗深風塵元畏路山水是知音徑曲叢篁密堂虛澹月侵平生甘放浪自合蚤抽簪

李筠州循道

字遵行號篛谷以太學生爲筠州判官

漂母祠

云黯磯頭日未紅人間誰是惜英雄伊家尙識千金報漢主都忘百戰功一片斷碑荒艸合數間古殿舊城東自憐飄泊天涯去何處相防進食中

楊少卿美益

字以謙進士歷官太僕少卿伯翼先生其子也四月廿八日遲朐岡憲副邀至敎塲魚池亭小集

嶂煙蒼堞曉泉響翠微空弱燕迎人語鮮橊趂席紅雲迷天末路麥盡隴頭風倐忽更寒燠驚心鬢已翁

黃嶽州元忠

字資睦號整庵以明經判嶽州黃氏兄弟俱工詩整庵更爲獨步

宮山

萬石之英百藥之精埋云浴露仙壇效靈

石蓋如張石帆如揚防花冒卉千古文章

獨秀峯

䢐徠四十峯獨秀淩髙絕雲霄上晻靄兒孫下羅列秀色迥不羣以是名孑孑常抱出世姿似畏交遊缺時從气氤氳俯首引卑劣淸風忽飛蕩萬物仍嶻嵲優哉浮與沈終當從故轍

三陽

好道晚逾切幽懷在崦棲異鄕逢一勝停馬便相依獨樹當門起千山入戶低到壇參羽客掃榻啖靑薺未晚疎鐘動宮早自扃蟬鳴松月闇鵶散栁風輕露坐才終餉髙談已二更誰知浮世外馴鶴有餘生

祖關

畏炎眞擬入山深出郭平堤桑柘陰野寺荷開池水碧空堂禪定夜風侵一燈明滅傳昏旦萬竹平安到古今人世是非殊未定幾聲淸磬思難禁

丙寅季春過陳道夫防海棠

栁拂靑梢一干斜轆轤臺畔數歸鴉夜來紅雨春深路記得江南有落花

黃僉事元防

字資理號省庵致齋先生從子也以進士授工部營繕主事所司職與內監相關公未甞稍爲屈一日司禮大璫以諸曹疏下公當入領故事領疏曹官旣受疏北面揖大璫南面報揖公謂疏在若手猶可旣授我而南面報揖何也且左順門上所常禦豈而南面地竟出弗顧諸璫俱以彊項郎呼之庚戌京師戒嚴廷臣舉公將才公內修守具奉命行視南郛址築盧溝橋俱立辦後竟無名其功者時相嵩方擅命公疏其狀罪乞早竄僇以謝天下疏巳入銀臺矣尙書文公明愛其才密從司禮取公疏毀之然相嵩已稍聞之遂坐公他事謫判漳州稍遷南兵部郎出爲河南兵備復以忤撫軍李遂罷歸卒於家所著有漫遊集

同張大司馬至茂嶼莊作

品山亭下品山人日日山中不記春一自白雲邀鶴駕但從綠野狎鷗鄰春風秋月蘇門嘯翠竹明沙錦裏巾借問巖巒誰第一欲分方丈疊爲賔

袁僉事大誠

字宗正以進士歷官僉事

興化感懷十三韻

封疆嚴徼塞法紀肅天門聖世忻安壤夷風忽剖藩逢辰山堞亂入戍郡樓諠煨燼偏憐冢瘡痍莫辧邨江聲疑辟易地勢欲狂奔毒憤嗟開辟祲氛漫吐吞瀨溪朝唳鶴島石夜啼猿遠客空投主殘僧獨倚垣芹宮多寂莫桑戶幾生存路繞靑春麗愁防白日昏莊生奚足嘆賈誼豈堪論共仰烹倭烈誰成推轂恩但今風雨夕千里賦招魂

毛副使爲光

字龍伯以進士官副使

秋懷

楡莢空庭攺秋光似去年林鳴風裏葉雲靜水中天涼意還誰語幽思只自懸緘書時未寄鴻雁肻輕傳

柴布政淶

字季東以進士歷官左布政使有柴方伯詩略余未見之

和胡小渠包瑞溪署中春日聞鶯

晝靜鳩鳴深院關春光一別幾時還素心自許澹如水靑鬢誰能長似山云漢卻思馴鶴舞風波不動野鷗閒從容退食渾無事須是身兼吏隱間

黃鴻臚元肅

字資安以太學生官鴻臚序班

題雪

漠漠空無迹飄飄似有情但防林壑變誰識羽毛輕連嵗長安歉扁舟剡曲行酒邨遙不到淨掃入茶鐺

傅知事文淵

字宗靜以太學生官按察知事

江樓晚眺

野色逢山斷江流抱屋斜牛羊歸落日鳬雁立平沙逺樹將生暝寒梅未著花孤煙叢薄外隱約有漁家

知府髙公萃

號南麓爲諸生已有名浙中登進士就教延平稍遷國子博士宗伯唐公文獻方滯於成均困甚公力加奬拔期以國士果大魁天下人服其識歷官刑部山東司郎中日本封貢議起司馬石星力主之遣臨淮小侯李宗城往封事敗宗城逃歸上怒下之獄司馬懼罪欲委於遼督撫公語宗城曰汝罪應死第實言無妄及他人吾當生汝宗城具伏防廷鞫公慮有變復嚴誡之宗城如公語得無連坐宗城亦援八議從輕典陳太后梓宮至陵所故事一中官偕四指揮馳報適中官馬蹶指揮直馳至宮門被劾罪死公曰指揮固有罪然自皇城至宮門皆有守者罪宜並坐爲檄取守者姓名羣奄恐因共緩之四人得無死其善處獄多若此出守肇慶方鉏彊疏困爲民興永利防與監司忤遂解組歸以名徳爲裏中模楷家學世傳大中丞斗樞其長孫也

答冒伯麟

寂寂似僧居朝朝賦遂初貧因思辟穀病或至捐書麯糵非吾事蒲團定不虛以玆甘削迹終日任頺如因依當嵗杪違濶自春初以我甞耽寂逢君亦著書蓬蒿生任滿花鳥性全虛忽爾投珠玉淸風詠穆如

柯孝亷茂夏

字防通舉嘉靖甲子鄕薦居家以孝友聞

春日有懷

日映紗窗紅雞啼茅店曉倚杖踏春郊春光入面好桞條曳輕煙鶯聲轉新巧關河遊子心依依視瑤艸

甬上耆舊詩卷十四

欽定四庫全書

甬上耆舊詩卷十五

監察禦史胡文學編

沈同知汝璋

字君重號蓮橋舉於鄕歷辰州武昌二郡推官遷同知鄖陽歸裏值倭防薄城當事議毀沿江廬舍公力沮其議鄕人誦之卒年九十三

次再至武陵莊韻

爲覓林泉勝無辭杖屨行逢人訊仙迹對客數花名慣狎籠中鶴常餐松下苓興來發淸嘯旋覺腋風生靑山足肥遁列嶂見芙容花鳥忻爲侶神仙尙可逢髙吟驚睡鶴靜息伏潛龍遊覧徧形勝因之扣石鐘

次十一至武陵莊作

仙巘層層秀蘭舟故故來登臨逢鳥語倚徙防峯回衣濕飛花雨鞵粘匝徑苔杖藜隨所適吟罷漫傳杯海國逢春早嬉遊足暢懷質柔憐弱栁香動惜殘梅云淨千峯出波澄一鑑開同行無俗客詩艸付公裁

次初至東莊作

云滿山屏水滿汀堂開綠野聚簪纓花繁不用金爲谷樹密常將云作城歸隱蚤開黃菊徑尋幽初結白鷗盟市廛逺隔喧囂寂松竹陰陰聽鳥鳴

包參軍大中

字庸之以太學生官運司知事有參軍集

同張司馬至武陵莊作

探幽直入武陵溪樹密煙深白鳥啼拂棹野花人不識穿林亂水路還迷雲山半繞芳亭外茅屋偏多曲岸西風物尙餘秦代古家家猶自飯蒸藜

李太僕生時

字孝甫號遇齋以太學主官太僕主簿

同張大司馬至茂嶼作

結屋雲間寄此身圖書四壁靜爲鄰扶笻誰作防山侶鼓枻偏過載酒人黃菊紫萸堪共把苔靑石白不生塵尊前漫有吟秋興況值湖天月色新

髙知縣瀛

字子登舉於鄕官三水知縣

同張大司馬至茂嶼莊作

空江渺何許微茫半邨雨何當披云風月來相主白雲亦自好白雨一江秋長年陪謝傅著屐過西州

包典儀大炣

字明臣以明經官益府典儀正

同張大司馬至茂嶼莊次諸公作

三月春光暮飛花半落溪山深云自住日午鳥頻啼問字余將笈尋芳誰杖藜逺從司馬禦此地足幽棲

十四至茂嶼莊作

沿洄遵曲渚弭棹碧山中龍臥雲長防溪回路轉通千林銜落日一雁下晴空謾喜同仙侶追陪得謝公

李鴻臚生容

字常甫以太學生官鴻臚序班

同張大司馬至武陵莊舟中作

入舟武陵曲爲訪平泉莊綠樹臨流暗靑莎繞路長一花迎客棹諸翠擁山房咫尺名園在應同泛碧觴

楊判官持載

後江先生子也以太學生爲州判官

至武陵莊作

無日無花不辧春頳霞依舊慣迎人醉來更取桃花水旋煮胡麻旋煮芹

李萬安生源

字漸甫以太學生官萬安丞

至武陵莊作

云拂山光一片秋武陵莊上系扁舟涼風吹落芙容瓣直向深溪九曲流

張少卿子瑫

字仲玉以進士官光祿少卿所著石裏稿

至茂嶼莊作

幾年懷勝賞此日共徜徉幸侍東山屐忻開綠野堂回溪晴防碧曲徑夜生香一自離城市塵囂已頓忘

張知府子中

字伯元文定公子也以任子官知思州府所著有醯雞鳴瓿集

至茂嶼莊作

連峯起天末積水下煙橈時菊擅殊色羣芳空復凋相歡一尊酒共味白雲謡繾綣臨玆夕流光去莫邀

倪明經珣

字公白以嵗貢於鄕司馬修郡誌公白與盧叔麟洪謨薛晨並與焉晨號霞川亦諸生

詠歸軒【在茂嶼莊】

魯國有狂士曠然沂水濵樂景防單裌好風生暮春童冠有佳敍邁往迷隱淪翺翔萬仞上孤鳳鮮可倫逹人解尙友千載揖芳芬撰履陟山椒返棹卽河滣朝邀煙霞友暮引猿鶴賔黃曷隘寛日月偕走犇雲英契巳逺洙泗調彌眞世累遣末俗獲心在古人

詠武陵莊

尋幽秉微尙結勝得桃源桃花散紅綺流水出通泉山中有好懷三時熟新田薄取所性足匪必避世賢停雲白鶴嶺啟戶望春山眾卉羅珍琦好鳥雜鳬鷴天風簫管引水气篝蓑連采菊愛陶籬餐松商顏佳景防不盡畢趣同輞川

楊髙士明

字誠之有白川集

奉和張大司馬莫春遊茂嶼山莊

山郭騁遐望郊原總是春帯煙芳艸綠收雨碧山新鶴引登臯杖風吹漉酒巾蓬丘移茂嶼塵世有仙人連日淹春醉朝陰又夕曛靜聽鳴澗瀑閒防度山云舊夢花前說新題竹下分風塵都莫問只與鶴爲羣

盧文學叔麟

字周伯

和張大司馬武陵莊雜詠

束髮懷奇覽褰裳躡髙蹤薜荔可裁衣竹實饑足充山中自有家總是煙霞宮撫景慮巳滌賞心眷彌重長嘯希阮籍塵視王侯封

瑤沚縈文瀾陰雲斷山麓中有幽人居一一占巖谷琪樹屢生花石髓紛可掬入壑恣幽尋登岡展遐矚容與澹忘歸明月照古屋

李太學生太

字尙甫

初夏赴武陵莊舟中作

不識桃源路今從司馬莊漁郎春已暮燕子日初長萬樹臨流見雙鳬拍水翔就中詩意足好去拾流觴

戴良才

逸其字

雨發疃畆

拏舟違別墅載雨入漣漪後浦隨行失前山逐望疑渚香閒綠芷林濕隱黃鸝向晚停橈處湖頭有釣絲

別茂嶼得松字

家故空山裏防山意正濃若爲辭爾去又與世人逢行處無芳艸帆前失數峯定知今夜夢獨自倚孤松

同張大司馬十二至武陵莊作

西風瑟瑟水潺潺一徑煙霞盡日閒遊子踏歌慙下裏上公髙興只東山亭圍細竹靑流座門翳長松翠扞關沈醉不知何處宿武陵原是隔塵寰

洪文學謨

字禹臣張大司馬修定海志禹臣與周伯復與焉

四至茂嶼莊作

梅雨晚初歇人稀山更幽撫松防鶴下撥藻見魚游水漫無舠系亭開有客畱仙蹤應不逺於此足忘憂

十四至茂嶼莊作

毎有登臨興停舟湖嶼東云根穿曲竇木葉墮秋空鶴啄苔餘綠霞飛日映紅淸幽人迹罕宛似輞川中

鮑文學道亨

字叔夏

三至茂嶼莊作

豈有煙霞癖尋春入翠微溪云流樹濕山雨帯花飛引水聲喧座巡檐香襲衣淸狂何太甚竟夕欲忘歸

次韻再至茂嶼山莊

窮病虞卿學著書偶從司馬問田廬靑春自混漁樵侶何處還尋隱士居十里湖山惟有屐一丘煙月不須鉏野猿林鶴休相訝聊以東山暫息輿

張處士

字平叔

三至茂嶼莊作

神仙湖上窟春日逺躋扳酌酒防明月題詩品眾山松云當戶落溪水到門閒洛社遺風在追陪有白綸

錢文學公逹

字子兼

秋杪同張司馬至茂嶼莊

何處神仙宅湖山啟畫圖喬松蟠古洞鳴鶴伴幽隅白社盟初結黃花興不孤棲遲人境寂眞擬學濳夫

包至

逸其字

次十五至茂嶼莊作

賸有憐春興尋芳到碧山巖花沾雨潤野鹿臥雲閒絕壁溪爲帯虛臺斗可攀十年勞夢想容與不知還

甬上耆舊詩卷十五

欽定四庫全書

甬上耆舊詩卷十六

監察禦史胡文學編

先肅齋先生

諱鼎字玉鉉鄴嗣四世祖也本宋太尉忠襄公顯忠後宋末徙家於鄞隠居三世至先生博學有詩名亦工書法閉門寡營自稱大隠裏中稱爲肅齋先生

雨嘆

一春苦積澍萬井坐奔流湖海應同溢甌寠可望收始知天大漏不信地全浮終日垂髙望能無杞國憂

楊處士起汶

字浩卿別字熙正其先世再十一君生徳祐之末隠居不仕作詠史詩自見浩卿生元末亦不仕以貲甲於鄕洪武中治豪右方嚴浩卿自以族之豪也懼及乃散其家千金避居葑裏因作移居詩至今傳之子範卽棲蕓先生弟起哲字彥卿亦能詩

移居葑裏

擾擾徵徭八九年千金散盡一身全移居近向三家市負郭惟餘半頃田滿圃松葵含暮雨繞門桑柘靄春煙日髙柴戶無人到醉向花陰自在眠

嘉興

花繞樓臺水繞城舟人說是古嘉興小筐采藥煙中出短笠分秧雨裏行隠隠河魚吹晚浪飛飛煙鳥入春陵收帆一醉河橋酒鼓枻淸歌對月明

章處士審言

失其字郡誌隠逸傳稱此君與陳觀孟顒王毓用賢並洪武中髙士相與遊從賦詠自余不以世事屑意爲一時所重

客揚州送所知歸鄞

與君沙上別把酒惜分襟楚國山河舊吳門驛路深斷雲開曙色繁木防春陰羣從如相問衰顏動越吟

聵庵先生周禮

字吾學性剛介絕俗嗜學窮研經史每感嘆時事輒於詩文發之援筆卽成不煩意匠晚年授徒日湖之上惟以講學論文爲事他無所聞因號聵庵

五磊

雨歇雲收山气濃曉來遮徧翠芙蓉小童門外忽驚報失卻前村五磊峯

白雲先生金華

字宗實洪武中從戍燕山衞弟忠以卜事干成祖於燕邸靖難後遂拜兵部尙書先生心薄之成祖嘗欲推恩授先生官力辭得賜歸歲居東湖韓嶺宅足不入城府日坐一小室中泛覽經史手所防定書餘萬卷終老不懈每值風日佳時泛單舟湖上竟日而返尙書常迎先生至金臺官舍甫數日先生謂曰汝祿𨿽萬鐘其如我湖山樂何卽日買舟還尙書卒復召見賜白金文綺先生伏闕謝曰臣野人布衣無所用此帝稱爲迂叟年八十七一日讀宋史至王倫附相檜事撫掌發嘆遂頤脫而逝嘗自號白雲野叟時因稱白雲先生平生吟詠甚多俱失傳

湖上

湖頭蜂蝶共尋春只有啼鵑最惱人便與黃鶯一樣打無人識得是君臣

李處士衢

字文亨

過阮十二家

吾愛秋山好頻過處士家風驚當戶犬葉趁過溪鴉坐右欹叢菊杯前落片霞茅茨堪結伴薇蕨徧生涯

詹處士復禮

逸其字

賦得鬱鬱園中栁送行人

鬱鬱園中栁芳姿靄晴曦春風動微和零落多華滋皎皎揚素花濯濯垂繁枝同袍戒嚴裝奄忽與我違焉知逺行邁欲好不終期扳條聊以贈悠悠起遐思

李文學鍔

字仲威號松崖有竹窗集

挽長淸李處士

薤露悲歌不忍聞難招地下老修文弦中白雪人何處句里長淸稿未焚屐印落花微徑沒尊空明月半窗分夕陽流水東山下松柏森森對古墳

王處士節

字孟禮號墨莊深寧先生後人也

武陵桃源圖

仙境悠然隔世塵此中俱是避秦人衣冠不識君臣禮風俗惟知父子親兩岸落花飛片片半溪新水漲粼粼重來劉驥無消息更有何人解問津

洪處士性

字復之號菊泉

擬古

靑靑巖畔松菀菀山上柏矯矯含貞姿交情固金石盈盈苑中花灼灼誇顏色翩翩遊俠兒看花滿街陌紛紛艷綺羅輪蹄密如織髙宴動歌鐘歡娛每終夕好花忽零落寂莫稀人迹願崇歲寒節矢心終不易

李處士澤

逸其字

千里思

長安一去五千里思心日夜如流水寂寂鱗鴻滄海涯依依桑梓斜陽裏隔葉啼鸎不可聽閉門芳艸空復情人生出處古來有南北相思同月明

鄭徵君惟廣

字汝誠號蘭谷其詩與張東臯梁友蘭齊名

谷亭閘登眺

客愁長在兩眉邊惟有看山一莞然卻怪故山看不見愁眉還上閘河船

周處士普

字徳施號守拙司訓周先生序之子也爲詩有父風

秋思

露下蘭無香風髙葉初墮空庭不見人落月照孤座

王通判潤【誤入】

字崇徳號友石中成化中鄕薦官通判

小艇

故人尋舊約小艇逺相過天影波千頃蘋香雨一蓑霞明紅葉艷山近白雲多落日滄江曲離愁柰爾何

洞云張先生時敏

字日新東臯先生子也少承家學通經史百家言弱冠補諸生一試不第輒棄去其詩風格溫厚有韋栁遺意爲時所傳身惇至行見人善輒稱之聞有揚人之過者卽愀然不樂與人相貿物察其色至厭足乃巳𨿽爲所紿弗較人稍失利則句月不能忘嘗曰丈夫不能自建立亦當行善於鄕爲世模楷因書其壁曰人生無欲始髙天下爲善最樂裏中頌之課其子邦奇成大儒歷贈翰林學士吏部左侍郎所著有洞云稿行世

病中彊和東沙春官夏日詩

江鄕暑气溽心靜自淸虛艸色門前徑楡陰屋外渠養生無異術娛老有閒書羨彼沙頭鳥浮游日自如欲覓廣寒路緣無萬仞梯就涼憑竹牖扶病涉花溪庭雀依人噪桑鳩逐婦啼不冠兼不襪長畏報輪蹄

曉發紹興城外

起踏船頭覽物華塵蹤一夜伴蘆花雞聲催淡山頭月鴉陣啼紅海面霞到岸喧聲皆旅舶隔橋煙火是漁家片雲忽散蕭蕭雨更掩蓬窗聽煮茶

乙亥九月望日蕭山舟中寄弟

舊遊二十年前路頭白重來仗轆轤兩岸好山篷外栁五更疎雨枕邊蘆夢遙池館詩誰續興拍江郵酒自沽惆悵忍看南去雁海云明日又三吳

夏日久雨

積雨綿綿苦未收頓令平陸是洪流好山何日能當戶明月多時不上樓牟麥將登成半損晚秧新挿待重抽樗材自分甘空食猶抱農夫終歲憂

睡漁圖

扁舟隨處卽爲家雙鬢無愁也自華抱楫西風眠正穏不知新月上蘆花

梁處士衡

字士平號友蘭與東臯相倡和時謂其絕句不媿唐人

蘆雁圖

平沙淺水帶斜陽叫破南云憶斷行莫怪蘆汀棲未穏瀟湘𨿽好是他鄕

題雲山小影

雲谷衡茅自結鄰山光樹色四時春舟行不出前溪口知是秦人是晉人

見燕

翠竹幽窗傍水開東風吹防讀書臺不知門外春多少又見雙雙燕子來

先楝塘先生

諱正華字本素鄴嗣七世祖也少傳大父父家學工於詩性不樂仕進慕義專赴人之急諸弟與貢使互市負其錢十餘萬罪死先生爲破產償得免族中女將嫁有期而父母死無所辦適先生亦遣女乃迎族女歸爲並治裝同日嫁與鈞且先生隠徳多嘗夜聞別室有聲起伺之乃其鄰人子方盜裂布蒲伏曰適舉一子天寒恐兒僵倉卒盜先生布死罪先生慮其媿曰夜生子此眞急時奚暇問奚不疾舉去鄰人子曰裹兒布數尺足念先生長者物故裂取足耳先生乃並與之謂曰可去矣此惟吾知之家人巳爝火至先生曰無有防哄耳後鄰人子竟折節爲善及垂死乃與人述其事曰李先生眞長者𨿽先生長者終不言然吾豈敢自蔽其丑以蔽先生先生又嘗被酒夜行前觸盜誤創其頰先生闇中識爲某氏子亦竟不言人亦不知先生是何等創也先生以故家亦稍稍落乃盡以砌街大宅讓諸弟使分治而身自居東臯艸堂耕牧初先生常客白下造書林縱觀乃悉以槖中金買書還日課其諸子且耕且讀數年次子循義遂以進士起家爲名禦史先生乃稍葺所棲艸堂導泉帀舎手植雙楝於門塘上徧種四時嘉果極望先生籜冠鳩杖澹蕩其間客至命童子采所植樹果就水擊鮮作供笑謂客曰吾塘上仰有取俯有拾先生風格旣髙艸堂復當山水交防處以故四方名薦紳詞客俱題詩詠楝塘先生隠居傳於逺近嘗有太守秦君造謁先生款客語止宿已見十餘人從田間輟耕歸俱笠而荷鉏犂中有二丈夫須眉甚偉與諸田奴別秦君心異之使遣問則先生第三四輩子也秦君大驚曰是俱禦史介弟奚至使執苦若此先生笑謝曰若兄𨿽貴何與弟且人生豈可使失業因啟篋取所自詠詩示客指其中二語曰人薄利名何患老子分耕讀不妨多秦君絕嘆服而去

艸堂遣興答見贈諸公

悠然扶杖自行歌春到茅堂風日和人薄利名何患老子分耕讀不妨多坐憑片石堪爲幾臥覆叢花亦當蓑卻命預陳鬥酒待昨來溪友許相過

貿東之舎足幽棲中有先生日杖藜水到門前三合山來檐下六峯齊此間合放吾儕老何事遙煩公輩題自詠數篇渾漫興艸堂莫比浣花溪【此詩三四一聫文衡山太史爲大書鐫於吾家門石至今樵叟牧豎過先生故居俱能誦之】

魏文學敖

逸其字雲松先生子也所著有東溟集

次韻車廐驛中

旱途跋涉始逢涼一濯塵襟秋水光幾樹淸陰生驛道千山秀色入江鄕居民多就館人役歲月無如官棹忙迎送往來多少客不知功業有誰長

林文學昺

字文防所著歸正集

次趙竹心推篷圖韻

曉泛湘江上推篷望楚天低煙拖密篠小雨濕垂蓮隔壤難沽酒逢堤欲系船往來情不厭歸興獨茫然

題山水圖

一湖新水浸靑山逺遡舟程杳靄間碧槿垂煙秋色澹白沙沾雨晚波閒萍開魚似知人樂葉動禽先避客還獨有逋翁吟正苦倚篷髙眺指煙鬟

史處士自守

字端仁號雪窩以詩鳴於世

古意

新郎卜逺行風雨阻去騎安得再風雨來朝猶未去云錦靚秋風白露沁芙蓉芙蓉香未減內有心重重

白頭吟

白頭吟與君結髮爲同心越羅新裁鸚鵡綠寶釵斜軃鳳凰金蛾眉灣灣艷曉月春風環佩飄颻音合歡攜手步庭下月明笑語花陰陰此時恩愛期白首豈意君心輒相負出門馬足疾如飛揮金長醉靑樓酒專房割愛妾身孤妾孤遙羨鴛鴦偶羅襦未暗玉珥明妾心戀君君無情泥沙紛紛團不就虫絲縷縷織不成郎君此去重還家夢中笑看菖蒲花

題畫

門前有溪溪最小坐對小溪興不少溪口天蒙雨亦奇溪面日浮晴更好芙蕖開徧柳葉長鸕鷀乳下雙鴛鴦鸕鷀背拂柳葉影鴛鴦口唼芙蕖香畫槳輕搖放舟去鯉魚吹浪浪花細石灣遞出櫂歌聲老樹斜臨波淺處溪源活活來未巳魚箔鷗巢對溪渚須知溪小受天多倒浸明河幾千里

贈肅齋李先生【詩括誤刻】

不出非無故曾將世態論布衣如可賤風節孰爲尊有托吟梁父無求隠鹿門白雲飛滿目消息任乾坤

秋日

泬寥天气靜獨坐啟郊扉月淡桂花發風淸荳葉稀秋樊憐鶴瘦晚釣憶魚肥久混紅塵迹登髙欲振衣

季春書懷

東郊初日霽四曠絕囂塵老至猶爲客花殘已過春靑衫沾淚濕白髮夾愁新未了平生業乾坤耐此身

彭墓山居

生平性癖樂幽居彭墓山中自結廬春屋頻篘畱客酒夜窗逺作寄僧書松陰織戶寒猶重嵐气侵衣午未除誰笑陸沈歸舊隠王門應懶曳長裾

過石碑村居

晴原蔓艸路橫斜寂莫依稀隠士家山檻雨霏歸燕子籬門風軟落桐花牀邊珠滴春篘酒燈下塵飛夜碾茶白叟不知京洛事瓦盆竹幾樂年華

倪畏庵先生復

字汝新爲人風格嚴整力學無間寒暑兼勤札記性不喜摛摘章句尋源探本務得指歸善說易旁及諸經研精聖賢之學考正古禮尢深於鐘律潛思黙解能通其妙亦喜錄古今見聞畱心經濟授經數十年師道甚尊善奬成後學若通政余先生本其髙弟也平生篤於孝友執親喪遂成目疾弟子所上束脩不入私室盡以資諸弟束身有禮市肆優塲不一履其足裏中俱嚴事之每相聚談謔聞倪先生來輒斂聲起嘗與郡中士大夫名士雅集先生最爲宿老一日客畢來待先生久或曰吾輩且虛上席先飲若何及奏樂有客曰倪先生至門聞樂聲自必返矣偵之果然乃傾一座客造門謝先生徐曰是亦何罪但異時有長者客尙須待之其持正若此所著書甚多大者有易系詞解中庸解正防發微皇極經世通解鐘律通考閒居漫讀記東巢雜著壺齋問答救災集議禘祫議濬湖議見聞欄楯觀古錄畏齋稿存於家

讀史

木馬不駕乘石田不堪耕剡蒿代更梁削菌以居楹匠石驚且走工倕還撫膺仰首看白日登髙望滄瀛水東日亦西紛紛各有營陽和變殺气雪浪奔長鯨赤精旣迷漢中原復廢興禍亂不可弭感嘆何時平

飄風起末路日色無光輝猛虎厭獸肉騶虞恆苦饑羣狐處中堂麒麟受羈縻陳竇竟火滅衣冠落塗泥上天杳且防是非何所咨古來共嘆息千古成蓍龜

感寓

風髙殘暑淸露白秋夜長蔓艸不復滋蟪蛄弔流光繁思縻中襟戚戚何能忘鸞刀未發硎割剝摧鋒鋩寶鏡匣中埋垢污何由明元運自淪忽白日去茫茫瑤華恐不實泯滅沈風霜安得松柏姿歲寒色蒼蒼

時光更代謝蟪蛄笑蜉蝣嘉禾不成實稊稗矜有秋芝蘭種不榮荊棘滿崇丘陰結嚴冬芳意坐自遒鴻鵠將安之懸圃阻且修慙我綿薄姿引領增內憂

端居觀物化悠悠念羣生靑春始萌達朱火忽巳盈牀有一素琴玉軫映朱繩彈爲陽春曲琳瑯滿宮庭白日悵興懷悲來復塡膺子期今逝矣千載誰復聽

古意

南國有佳人素質淩朝華麗服粲云錦雜佩紛文羅含情理瑤瑟皓齒髮淸歌音響激流風徘徊慘難和流光遞更駛歲月如頽波歌罷感遲暮曲竟長咨嗟願逢同心人采菱發陽阿

登孤山

日腳穿雲蘸碧流紅光晴射水西樓沙明白鳥雙雙下山好蒼煙面面收誰遣殘妝照華髮仍遺匹練照淸秋六橋風景依然在冷落孤山艸樹丘

登雪竇巖

倚天蒼翠出崢嶸中有飛泉瀉碧鳴絕壑風髙巖虎嘯千林月上野猿驚寺當絕頂丹題見徑轉回溪素練縈阧覺塵區異寥廓欲臨寒碧洗煩纓

江行

野水田田綠江村曲曲斜一笻尋不厭坐占白鷗沙

落日

江城落日與林平翻入滄波照眼明坐對艸堂渾不語誰將玉管調黃鶯

薛處士魁

逸其字

雪夜舟居

載雪更宜夕光輝激水涯看疑汀上月飛作栁邊花淸入騷人骨寒思貧士家冷然身可到莫道玉京賒

秋日登甘露寺樓

縹緲名山枕碧流更登山上一層樓不知客眼眞如豁始見人生果是浮地近金陵邀王气天開鐵甕抱神州禦風不盡憑欄想香散天花萬樹秋

沈處士汴

字本梁

冬暮寫懷

寒竹寒松相對形更無知已到幽庭看來只有閒塘栁春未來時眼便靑

沈處士嵩

字髙之號蕪庵

西陵夜

暮色滿前汀江村半掩扄潮頭西去白山色北來靑雙宿花間鳥孤飛水上螢愁懷空脈脈闇自誦黃庭

陳處士鵬霄

字伯玉號翼齋

漁笛

洞簫吹曲下南灣子夜涼風月滿山自是漁家太平調莫教聽作玉門關

樓臺

髙樹離離晚葉黃采菱有曲度橫塘樓臺自恨臨江水日日風前易斷腸

陳處士文璧

字國寶號愛松

栁枝詞

綠栁條長拂玉欄華淸宮露幾曾幹輦聲只向花邊去月白紛紛樹影寒

張太學嘉慶

字開祖號東閒白齋先生子也少有才自負旣長入太學益肆志於詩大司馬張公目爲豪士余嘗讀白齋絕句有示慶子一首曰吾兒才髙須櫽括官樣文章不在奇人道筍髙能過母丁寧養防鳳凰枝卽其父亦奇之矣

秋夜泛月

淸秋駕單舟舉觴吸明月單舟去復還明月圓巳缺天漢縱橫流爽籟參差發痛飲傾長缾此懷向誰說

送印子仁歸蘇州

君來白酒熟君去紫菱香越鳥杯前落吳鐘夢里長木蘭江月路芒屩海云卿楊栁秋條脆相思贈短章

山閣偶成

原上髙低樹天邊起伏山鳥來秋影亂人去白雲閒

戲贈太白山人

黃鶴樓頭枕書臥老鶴長鳴驚夢破靑天忽墮白雲來捲簾一陣楊花過

髙志齋先生士

字克學少孤好學事伯兄以禮兄弗愛也後伯兄爲吏坐贓盡以已產償家遂落嘗終日貰米未得怡然也裏中髙其人延修郡乘謂鄭淸之餘天錫附權臣陷濟王竑得罪名教程徐爲元大臣失節三人俱不宜立傳其持議若此晚年益嗜學亦精於醫言醫家之有靈樞猶五經之有易遂注其書行世

同兪正之遊豹巖別墅

幸窮林壑勝此日共君遊循徑相攜手看山欲盡頭鳥啼松徑午雞啄麥田秋他日還相憶溪云度隴浮

陳璋

逸其字

暮春到天童

行到天童廿里沙白雲深鎖梵王家滿山筍老多成竹一路花香半是茶琪樹每巢天上鶴法幢曾辟路頭蛇數聲淸磬相迎處坐對鑪薰泛紫霞

甬上耆舊詩卷十六

欽定四庫全書

甬上耆舊詩卷十七

監察禦史胡文學編

兵部右侍郎範公欽

字堯卿號東明以進士出知隨州有治行遷工部員外郎時大工頻起武定侯郭勛爲督其勢張甚公以事忤之勛譖於上下公獄杖之闕下出知袁州相嵩其郡人也嵩子世蕃欲取宣化公宇公不可世蕃怒欲斥之嵩曰是抗郭武定者踣之適髙其名遂得寢稍遷按察副使備兵九江歷廣西福建雲南陜西諸藩臬進副都禦史巡撫南贑諸郡擒劇賊李文彪平其穴疏請築城程鄕之濠居村設一通判以消豫章閩粵之姦復攻大盜馮天爵斬之遷兵部右侍郎解組歸時郡中東沙張公竹墟屠公亦以事廢與公並裏居投閒嘯詠主一時文柄人稱爲東海三司馬而公築居在兩湖深處舎逕窅曲林木翳然不知在城市中性喜藏書於捨中起天一閣盡購海內異本列爲四部尢善收說經諸書及先輩詩文集未傳世者與吳門王鳳洲家歲以書目取較各鈔所未見相易故浙東藏書家以範氏天一閣爲第一卒年八十三所著天一閣集撫掌集

公天一閣所藏書最有法至今百餘年卷帙完善適余選裏中耆舊詩公曾孫光燮爲余掃閣盡開四部書使縱觀因得鄭滎陽黃南山謝廷蘭魏松云諸先生集詩錄入選中俱前此選家所未見者其有功吾鄕文獻爲甚大矣

七夕曲

波彌彌天蒼蒼牽牛織女停七襄不道停時樂只恨別時長倐忽日禦薄扶桑駕牛服軛心內傷百媚郎千花女爭來乞巧巧不與一曲霓裳淚如縷服箱弄杼殊未央明年此夜渡河梁

中秋對月

宛宛天上月流影照中堂迅飇屏夙翳四野莽蒼蒼灝气泛崇蘭玉露凝爲霜仰視河漢畔星斗互低昻林鳥無定棲羣起競南翔顧念平生親音塵何渺茫昔爲月下娛今爲穴中藏穴中無返日涕泗霑衣裳

漢宮盛嘉麗曲房森鉤連燕趙徴佳人粉黛盈三千冶容傾春葩被服霓裳鮮日夕紛奏禦承恩誰得前我欲望昭陽昭陽髙造天秋風捐團扇流塵掩朱弦羲和促六轡容華難久妍還顧望明月孤魄行中天淒惻佇永夜君恩儻未旋

賦得長安道送孫槐溪郡伯入覲

長安大道羅雲煙五城九陌森相連隠隠玉關標北斗迢迢銀闕直中天飛塵百道空中起香車寶馬紛流水引鞚俄過五柞前鳴鞘卻向長楊里長楊五柞並崢嶸雲臺遙接建章宮寶鼎香銷輕拂霧珠簾影動暗生風金貂玉佩來無數輸心競博千金顧子建新成白馬篇相如更進長門賦別有飛詔徴才英潁川渤海皆知名受爵巳沾關內貴佩刀兼許殿中行此意淒涼邈千古濠上龍興防神武纁帛煌煌下百川布衣往往登四輔盛事流傳到我皇中興八葉稱重光造語膝前推上相程功闕下多名邦使君五馬來非晏一代循良誰不羨待詔先趨金馬門承恩獨上麒麟殿是時千官奉翠華長安道上春無涯珠鞭幾拂金河栁絳筆重題禦苑花男兒立身豈艸艸乘時致主應須早執防揚雄苦不遷上書馮唐嗟巳老憐君意气薄紫微明良遘防古所稀雙旌縹緲破沈霧目送遙天鴻鵠飛

泛東湖

澄波四望空畫舸溯泠風野寺輕鷗外人家細雨中菇蒲臨水映洞壑與天通卽擬尋眞去花源杳未窮

懷汪長文時居城寺

久訂看雲約西來悵不逢溪猶通一水人似隔千峯露浥中林艸風飄逺寺鐘何因乘逸興從爾采芙蓉

懷呂中父上黨

長年依帝子何似漢枚乘結客惟三晉遊人半五陵月中催授簡雪裏罷呼鷹防念林遊者風前思不勝

淸明汶上

春風駘蕩春日晴千村萬村花鳥鳴沿溪鬭艸此鄕俗隔岸賣花何市聲不向天涯愁寂莫祗須馬上度淸明勞歌日暮流飇發映燭吟詩興轉生

和東沙八至茂嶼莊韻

盛朝未老卽抽身猶向靑山自結鄰醉後江湖雙短棹嘯中天地一閒人月來鶴破花階夢雨罷龍消水霧塵一自劉郎仙隠去碧溪無路覓芳新

明妃曲

詔下龍荒去陰山雪作花君恩深似海臨發賜琵琶曠望蜚狐塞黃雲黯不開祗應天上月還似漢宮來

送吳山人遊太末

江門三月試春衣片鷁風輕去若飛來往富春應不少幾人還上釣魚磯

少年行

千金調笑不言奢貰酒新丰過落花十二街頭春似海馬蹄今夜落誰家

工部右侍郎全公元立

字汝徳號九山以進士充庶吉士歷官修撰出冊封魯藩前此冊使俱厚有饋貽公卻不受王重公爲手題九山圖相贈曰此可無玷太史裝也時相嵩方當軸傾首相夏公及楊沈諸君相繼赴西市舉朝寃之莫敢言公憤然曰使吾職臺諌當以言爭職廷尉當以法爭吾職史獨有董氏筆在耳因作告天文極陳諸公寃狀詞義慷慨相嵩聞之怒甚使人伺公隙無有乃出爲南學士公抗疏乞歸不許攺南太常寺卿時京營衞士多穿郊壇堧垣爲徑道公驚曰此何地敢若是耶遂限以崇垣有犯者治諸衞士以道紆不便相聚出橫語撼公公不爲動有樂舞生某坐罪事連勛貴人貴人爲居間欲寢其獄公曰勛貴人得自免俱坐幸矣尙欲撓吾法耶再遷南工部右侍郎防歲旱兩都大臣俱自劾相嵩從中持之遂聽公乞歸公性至孝歸時髮且斑白益嚴事太夫人出必告反必面屬母病自秋涉春不緩帶居喪柴立竟以積毀卒年六十八生平無他嗜好庳屋數椽與伯仲皓首同居性耿直負節槪不撓初在史館嘗典教內侍有過輒撻之後公之孫天敍入館復教內侍有老璫來語知爲公孫搖首曰當日全先生太嚴其見憚若此

靈之祥

帝受命應天機資坤元定二儀懿母后承令基徳婉婉容祁祁扶天綱植地維翊聖躬式民彜陰陽和庶物熙皇業昌萬國愉軌周姒湛禧伸西遊驂云螭徽音垂百世師臣稽首揚瑉詞

擬古

相思欲斷腸香魂渺相隔落月如有情淸光下瑤席郎唱采蓮歌妾鼔木蘭楫同行不同歸西風亂霜葉

湖邊晚泊

落日荒城外棲烏匝樹陰江空浮月早山暝薄嵐深逺火驚村吠歸舟咽櫓音鄕心正愁絕飄泊動孤吟

歲暮述懷

爲客經殘臘歸家夢未成西風一夜雨白髮滿頭生世路空勞役鄕園久系情江梅多意態相向竹籬橫

中秋

桂白河光淨琳宮景物新尊前同醉客笛裏未歸人塞迥流天籟山髙控月輪有懷渾不寐玉露欲沾巾

邸中聞鴈

短髮書病自裁淸霜白鴈幾行回一年歸夢驚風起此夜邊聲帯月來淮海片雲秋共薄江城殘角暮同哀瀟湘千里家何處凍雨西窗首重回

送章防軍之任麗江

燕臺十月霜林曉話到滇南入路岐舟帯西風帆勢飽衣沾落葉鴈聲遲沙江流水斜侵郭漢服居民半雜夷君去幕中勤佐理從來徭俗更澆漓

客至

問字相過饌艸亭呼兒看筍覓魚鮏農家自笑無供給止有南山萬仞靑

禮部尙書汪公鏜

字振宗號逺峯以進士選爲庶吉士遷編修教內書堂內書堂者諸少閹所業也公每爲談小雅巷伯以下勵其專良之志歷遷諭徳主南京鄕試有當軸以書屬其子公正色曰國家得人重典此事容可干請邪卒不許遷祭酒頒五倫條約禁止超驀及淸餼廩之幹沒者以給諸生尋擢南工部侍郎三遷爲禮部尙書兼學士遂引年歸裏公爲人謹重持體前後如畫一蓋前輩詞林之度率如此而公持之益毖性不善幹要路值江陵當軸倨甚公與之無欵曲直柔而巳所著餘淸堂集典則不詭無泛剽之義如其人焉

送郭仲亭還睢

秋風忽蕭瑟露寒木葉蒼客子滯京邑倦遊思故鄕攬轡循修途日夕以徬徨川原信繚繞欲渡河無梁回首望薊丘君恩詎可忘荏苒風塵暮驅馳道路長歸來視閭裏田園日就荒耆舊存者誰相與敍溫涼人心不可測世事總茫茫願以盈尊酒時時沃寸腸

題畫

叢桂植深林芳蘭彌空谷時有幽棲人獨坐山之曲龎公隠鹿門子云在西蜀巒光如結黛水流如噴玉野田半荒蕪艸木多芬郁對境卻忘言洗心逺塵俗願解朝市喧從吾意所欲

送詹生還歙

主人寄迹雲門山藤蘿石磴任躋攀閉戶著書人不識狂歌對酒心常閒邇來爲客長安道落葉空庭秋不掃一夕思歸尋舊盟故園景物依然好殷勤爲我理蕓編他日看君步芳艸

送關靜山之贊皇

匹馬西徵路秋風木葉催鴈從云外落人自日邊回覽勝時行縣乘閒數舉杯不嫌疆邑少珍重濟川才

送黃子野之南都

金陵自昔稱佳麗水綠蘋香別有情雲起江城堪眺望官閒詩社易知名

題江南圖

渺渺鄕關隔何處栁堤風起花如絮孤帆搖曳人未歸獨立斜陽無一語

布政使張公淵

字維本號纓泉少孤依其族人在陳州者遂以河南鄕舉中進士授興化府推官甫到官目攝道旁有作睨眎狀者卽收訊之果逸囚坐如律一郡大驚攝仙遊令值瀕海塘壞漂廬舎而歲方大祲主者難之公請用範資政防發粟廩饑民計日使授役塘成民賴以活百萬計以與時忤平遷工部主事出知武昌府時徴殿木於楚故事官募居賈及旅商資厚者充役人皆皇駭公定議遣官市木第召商集事者爲計值上下始帖然然運木久不下當事懼後期得罪計不知所出公知楚藩所積大木無算乃多出金購之王利貲重且畏公不敢匿木遂數足較采運費三而贏一當事俱嘆服以異等遷按察副使備兵紫荊關防有妖賊染大林者乘旱蝗嘯聚與大盜安盈輩相掎角依山爲寨捜牢無虛日公至設方略分其軍爲三鑛卒善緣險使先路麻陽兵甚銳爲中堅官兵持重居後且命俱勒兵以待公善風角夜起仰視天密令諸將乘月明並發破其寨盡斬賊首諸竄匿者俱使詣首自贖發廩粟給餘黨盡平當事議上共功公謝曰此俱饑民爲亂者郡縣不能撫定又不早茀除使至此若今以爲功恐渤海朝歌笑人議遂止歷遷貴州布政使以積忤時遂投劾歸裏公持守廉介罷官槖中無長物裏居復十餘年多盛徳事余君房先生贈詩有曰平生作事都無過今日論貧總不如人以爲實錄焉公少精象數老而不釋所著有革象新書萬物數注較六壬天文圖說諸書行世

公所著一舫齋集爲吾家子年先生所定故其詩絕工王季孺太史敍其後曰先生煙水情深風塵气少郊居以萬竹成塢家園以一舫名齋枕白石而潄淸泉植靑桐而欄紫藥桂楫泛月湖之上籃輿躋雪竇之巓公家居風流略見之矣

花朝

逺道春相待天疑爲客晴看花難記色聽鳥不知名羸馬何年息肥牛幾處耕農家那解意翻爲有逢迎

大栁樹驛

旅抱愁相伴村醪不擇嘉長途還策騎古堞欲投鴉蕉灑三更雨燈拋半壁花如何有歸路依舊在天涯

宿華容寺

春深才出郭山寺暫停韀月伴僧歸舍云迎鶴下田鳥聲閒入耳塔影巧當筵淨室渾無事淸心一篆煙

病起郊行

船放郭門西花深鳥亂啼病餘方厭酒愁絕彊分題老鵠徒雙鬢童牛僅一犂小橋歸路晚芳艸正萋萋

夏日山房卽事

林園惇宿好息偃水雲居捲幔常通燕垂綸豈在魚一林刪就竹幾卷讀殘書投老因多病殷勤灌藥畬

靈巖寺

多少登山夢乘春始扣關引泉雙鶴舞覓果一猿還著寺山偏好逢僧致自閒歸輿仍緩步巖外卽塵寰

途中口占

此行不必問淒其麗景偏宜得句奇久不知春憑艸木原非識路向旌旗野溪渺渺寒風度逺樹微微夕照移暫借郵亭今夜宿栩然髙枕且無疑

徳化坐雨

獨臥江城歸夢頻徵鞍暫且息芳塵猿啼煙樹三更雨花落風林一片春題不盡詩因景麗耕無遺地爲民貧溪山到處牽餘思不但年來苦憶蒓

漁舟

菇蒲深處見漁家燈火昏昏傍小沙夜半雨晴洲上白不知是月是蘆花

秋日山房

紅簾斜倚竹枝枯知是前村賣酒墟獨有鄰翁相問訊今秋種得菊花無

光祿寺卿管公大勲

字世臣號慕云以進士授庶吉士遷給事中在省忼慨敢直言適宦官滕祥輩奏請復故太監黃錦侄浦都督銜授其族人保等錦衣官使守錦墓家人黃斌等與充禦馬監勇士以示存卹上許之公同禦史陳聫芳等交章言浦前以不職罷不當復敍而保等欲借口守墓冒官職斌等以廝卒希充勇士名縻廩祿皆不宜聽事遂寢有師宗紀者以黃冠厠名太常寺卿盜庫金錢千計多犯法公復與鄒應龍交發其姦得論如律直聲震朝野竟積以亢直忤時出知臨江府擢爲四川提學副使復降知延平府再以副使督湖廣學政遷福建布政使加光祿寺卿致仕公少篤於問學嘗取防引存疑淺說折衷之著四書三說學者宗之爲詩長於五言力追顏謝閩中曹能始先生爲刻其集

雙燕曲

雙燕復雙燕雌雄夾自飛娓娓入簾幙翩翩繞庭闈宴息文杏梁往來白板扉乘風理毛羽當春趁芳菲雛生八九子顧息同珠璣花間時啄食堂上還哺饑啾啾自黃口習習成烏衣秋風一夜發辭巢向東歸主徳稱無量大廈借光輝願主壽千秋千秋來相依

登江安北巖

僻志懷山水行行捜芳勝悠哉江安道澶涎兩江並北巖疊峻嶒古寺迥孤另主人雅好客殷勤足芳興遵途發山麓懸厓陟危磴壁峭排蒼空樹交容一逕濟駕長橋禪林響淸磬拂石煙霞凝虛空猿豹聽坐看峯巒盤俯視林泉瑩回岡白玉池瓊液下叢徑仙源實逖凊流自淸防匪徙愜幽賞惟以滌吾性曠懷旣以怡長嘯天地定髙步有同心玆山亦善應

望九華山

振翮西天來迢迢一萬里乘風下靑陽山形削成指翠華結層霄芙蓉列九子江南萃佳气靈異自玆始玉壺隠仙蹤金丹含理乾坤爲我鑪日月翼兩耳眞詮茍不迷逍遙逸凡軌願言憩蓬壺吾道亦時止

渡沙溪

碧水自南來恰與西溪防陵谷無古今川流自襟帯山形盤地維灘聲響天籟石澑沙不飛樹杪云如蓋酒旗掛竹陰逸興在天外前村好風日徘徊發淸嘅

黃氏園亭

看山興不極道逢緇衣叟指防出空門名園在其右荊扉雙塔縣竹徑不設帚林薄郁以榮盤回廣十畝方塘蔽赤鱗悠然自忘笱華閣淩紫霄雲霞結戶牖路轉千松辟水從九曲走憩息臨髙臺徘徊崇陰久落葉方盈庭寒英大如莠玆境信佳麗寰中更何有故園日夜荒荊檜曾未剖淸賞轉淒其初服慙自負

經行湘南遇雨

驅車度南岡五峯宛相對上干蔽靑冥下連亙空翠藤蘿蔓不分檜柏紛如隊前旌嵐霧迷四山風雨晦傾崖勢嵲嵲飛瀑聲潰潰褰帷喜沾濡覽景疑障礙晴陰態殊別心賞無憎愛生平汗漫遊適趣良有在

阿育王山

錫山標靈傑迢逓東南來鄮峯聳崒嵂太白障崔嵬金湖滙澄鑑玉几鋪平臺雲气嶺頭分陽光谷口開中嵓隠古剎髙亭盼蓬萊梵音啟天籟塔影淩上臺舍利藏精光佛迹印蒼苔神龍蟄沙井變化騰九垓煙嵐晴亦雨松風晝起雷山花空色相林鳥自喧豗蓮堂白日靜竹徑鹿猜以玆愜勝賞車蓋常徘徊名巖無今昔塵劫有時災洞房幾荒廢孤云自去回此中堪招隠前山有大梅

王臺驛

候館山雞唱雲門峭壁堆萬家依谷靜獨鳥下溪回仄路披荊棘殘碑沒艸萊空傳有王气無處覓荒臺

安慶渡李陽

客路荊舒盡江帆海國賒天風蔽晴日煙雨漲平沙水闊疑無岸春深不見花暮潮泊南浦指防驛樓斜

赤壁

巉巖赤壁倚天橫不盡蕭蕭落木聲莫向周郎論破竹卻憐諸葛說分荊百年霸業隨流逝千古詞人弔月明感慨興亡倍寥落北雲南樹不勝情

風俗

海國春城十萬家交童越女媚年華歌樓估客三更月燈市遊人五夜花

布政使沈公九疇

字箕仲號東霍中進士授刑部主事稍遷至郎中出以按察副使督江西學校下車先爲約學使者按部卽臺使者移不得入故終其任無得幹得人爲最盛先是公迎父就養邸中旣遷四川參政乃奉父還裏門上書曰臣有父春秋九十有二無入蜀理臣心不忍絕裾願終養帝惻然命以左參政仍領江西於是再奉父往及執父喪服除攺山東值歲積饑平度州民聚爲盜甚橫公聞憮然曰是崛彊兒不肻受一簞者耳卽先布檄身單騎馳而往眾大驚俱匐伏請命公惟治首亂者數人余盡釋之復條爲食饑法上臺使者時帝巳念齊魯災許發帑賑未至公曰若必待此民十死八矣虛上恩益吏罪請貸所在應內輸錢急散之民借以蘇歷遷江西布政使有中使以至先檄藩臬諸長吏俱迎勅公揚言曰是勅中使非勅所守土者也例不得迎中使爲气沮其所移公書自稱予公叱其使曰若中貴人何敢自稱予往髙皇帝起吳時常稱予若欲何爲耶中使聞之大懼立造謝死罪又一日移書稱詔視藩藏公苐以籍視之終不爲屈以入覲得寒疾卒年六十有八公居官所歷好視其形勢考其沿革每有所咨詢爛若披掌性樂易於功名之際更爲澹然自其族父嘉則先生以布衣起東海髙論文章一時諸從如肩吾大若門風甚盛然公尢自許朗鑑每見人持行捲謁肩吾輒笑曰家弟豈知文奚不就我嘉則先生初以丰對樓詩屬余君房論定君房報書曰吾於詩𨿽得窺其藩未入其室此事終當屬君家箕仲公竟爲嘉則刪敍其集其爲一時推重若此所著曲轅居集行世

善哉行

今日樂胥來日可虞天回地遊人莫之知【一解】

彼弦我歌防少離多明星可掇肅駕經過【二解】

三十六輻輪輪相復但惜馬蹄不惜車軸【三解】

西門行

出西門望金天東方欲出日方今入虞淵累累誰家墳松柏始齊肩昨日車馬咽道路行人逼側不敢幹【一解】盎有儲酒囊有儲錢適來故所歡何不酣歌明燭前醉時不見嗔醒後還相憐【二解】

哀哉灌仲子杯酒生戈鋋豈不勞斟酌作色矜一言今日樂相樂毋爲郁抑坐相煎【三解】

贈程公

結髮營世業落落靑雲姿十上不見收掉臂辭當時防觀但一壑中有千年期丹澑一斟酌出入乘靑霓期榮無晦朔決起日東西安知特達士綿邈心所晞白髮垂垂生不受淸霜欺袖中有黃石偏令孺子知

嘯臺

歷亂登崇岡荒臺闞虛壑緬懷嘉遁士防棲欣所托長流掛蔥蒨羣峯縕叢薄初期巳邈然是否失今昨不識行者勞安知彼所度牽率非吾眞迆乖誠諾龍章旣摧殘鳳響亦淪沒陶然命杯斚箕踞憑寥廓

宿蘇門懷四十二從父

伊昔稱尙事適來果心賞喬木翳坡陀淸湍激下上道在迹不陳知希物彌奬言願滌邪飾還因跂末響幽躋竟誰諧蕭條賴吾黨吾黨洵特達叔氏驅前往棲遲眷中林鳳鸞亦朗朗

寄壽四十二從父

文章叔氏登壇早雄心未銷雙鬢老日月長懸短布寒山川自向衡門老衡門何處中散林芙蓉江邊綠雨深靑棠孤館才十尺髙臺面面羅云岑兒昔與父同出處骨肉相師亦相許大人落落營千秋小兒卑卑幹一舉不然提攜起末行豈令當世徒張皇我思正之間迄今日紛紛諸子誰升堂祗笑前人忘已拙作色相矜開別轍可憐風雅直至今父起布衣光烈烈懷中挾得三千首都門賢達爭馳驟未許名山副本藏相如寧困臨卭否

賦得大江送周使君

大江茫茫割吳楚九派千山恣吞吐英雄力盡波上銷老蛟不怒眞龍怒眞龍一起江水淸東南靈气開帝京六朝霸業何瑣瑣生死自保江頭城雄圖不但天所授气壓萬古驅羣英至今精爽駐城闕夜夜照見江波明崔嵬閶闔天邊啟中使宣傳拜天子不見天衣宮裏來徒聞仙仗雲中起使君行矣隨鵷鸞聖人經營特可觀兩都並設存舊貫拖朱曳紫皆王官我將江水送君去白鷺之洲落何處夜半月出江風生一片相思綠楊樹

送王懋欽守開封

王郎落落風塵裏靑天無雲孤鶴起文章能事口不言經綸老手心自喜偃蹇西曹閱歲時沈吟此身論進取一朝被命守汴都五馬驅人渡漳水今日中原正腰腹古來大梁說朝市晨起判事腕欲脫日暮千人膝生胝當路與君號知已何乃勞人太無禮知君才大心中閒臥而治之有餘理夷門古道秋艸黃修竹遺墟暮煙紫雪花片片到搴帷嶽色橫天決雙眥

蚤涉揚子

緒風江水惡凍日海門生人馬慘行色山川奪故形緬焉懷逺道老矣愧微名何處無波浪誰言不可行送四十二從叔之海上收朱邦憲遺艸

嘆息論交日重悲過友生黃壚知朽骨白日掛空名後死身能報遺文手自評千秋良有待莫道世人驚

錢唐道中

西發錢唐路錢家舊路多气暄依密樹村盡見平波石骨潮能食山腰浪始過秦王看汝泣東度復如何

雨中柬吳山人汝震時寄居鐵柱觀

倚柱看黃鳥窺檐拂翠條吾衰春亦去汝病興還饒山色樓中雨江聲郭下潮何如平楚外煙栁赤欄橋

初至茂嶼呈張大司馬

淸溪窈窕覓仙蹤臨水看云面面重山過雨聲侵薜荔風吹秋色滿芙蓉湖天浩渺懸孤嶼海日東南引萬峯豈是桃源無路到扁舟今日使人逢

贈吳元美七十

百年居第共煙村生長相看世道存父老毎同春賽社人家多自水臨門但愁狂態尊前減巳判浮名物外論最喜西來千丈鏡不慙華發照乾坤

發松林

懷仙尋紫柏問道出靑松鳥喚風前韻山開雨後容

王郎灘

東家黃犢健西家騂角彎兩兒賽歌曲但向王郎灘

探丸

早時走馬夜探丸新血模糊著錦鞍背地殺人酬郭解當場說劍笑燕丹

采蓮曲

千媚郎君百媚娘大堤相望水中央盈盈度槳難傷藕細細尋絲易斷腸

布政使沈公一中

字長孺號大若少與從兄一貫族兄九疇同研席知名人方之三謝初中進士值江陵當軸其二子亦以是科第上等使交同榜名士公所最注目者然公澹然弗顧也授都水主事議罷神嶺山采石民得不擾稍遷儀制郎中多與藩邸關時沈藩負大力有所干請兪防每從中出公爭甚彊事得寢出以按察副使備兵上荊荊多庶宗貧無賴不受有司約公爲曲貸其困巳稍整齊之遂循循奉法擢山東參政以病致仕起補福建參政稅璫髙寀與紅毛番通許其貢市爲疏請而番舶已泊漳門公亢言疆臣無延寇入門理宜以死守下令集舟師逼使去璫無以奪其疏入亦遂不行進按察使遷河南布政使徙貴州其地無成賦一切車軨之備仰給鄰壤適徵發巨材人多受值而逋鄰值因不至公下令先輸木者受鏹立得材三千金築安撫其民頗馴數苦豪右侵公具請使內比爲州拓地千里遂力請骸骨歸裏逾年卒方公初釋褐從兄文恭公已在史館及文恭枋國深以家門貴盛爲嫌不肻引兄弟使同列公亦逺自引避毎與客語終日未嘗一及相君人或徴起居唯唯而巳嘗言吾輩堅立腳根庶晚節不至秋蓬轉𨿽有智巧豈能益吾命所無其自守若此所著有書禮二經補注梅園集

雜興

選木積幽翠田田被淸池柯問遺扶疎日月潛投輝遊鱗競瀺灂浮藻何紛離散步樾下陰兀坐池上磯日暮霞彩發水際雲光披熠熠林間螢綴目如珠璣朝夕饒應接俯仰無危機對客烹蒓羮呼童理藥畦玆境洵可懷容與無窮期

明月篇

空庭流素影忽見秋滿地舉頭羞明月低頭暗流淚仕宦牽微祿行商徇髙貲不商又不仕長日畱天涯天涯在何方水上到維揚維楊客幾許七日到錢唐長日不宜閒淸宵且勿眠眠時離夢到閒處別愁牽

再登天門洞不果

昨日黑探天門洞兩人緩步三人扶石龕半嵌春屋古靑壁倒浸江天孤焚香跏趺一僧瞑引路出沒雙童呼三年不見徒縹緲獨望頗欲吞江湖歸夢乍醒輒欲往兩腳已倦气力無嗚呼上山已嘆气力無何以躍馬遊京都

春分日

日展春寒薄風恬霽景流四陽初大壯百刻正鴻溝食案前雛鵲漁磯下野鷗讀書有餘暇時對撒秧舟

邊城

麗譙初報夜刁鬥正鳴秋徙節陰風急開弓凍月愁羝來靑海角馬飲黑山頭劍尾流光動妖星炤戍樓

梅湖山房夜宿

霜露驚時變庭除隱月光茫茫煙樹闊靄靄岫云涼虎嘯山疑裂雞鳴夜轉長有懷愁不寐明發舉秋嘗

旅館

旅館江湖晚孤臣疾病眞泄云霑夕幔歸夢壓重茵不寐懷千載無端滯一身淚流占髀肉吾愧據鞍人

泛舟芙蓉苑

桃李三春夜芙蓉百尺臺靑山載酒去明月刺船回細荇魚羣入靑叢鹿自來舊時題石處餘興尙悠哉

送別

酒逢春暮別驅馬不勝情喙自長三尺須今白幾莖靑山猶故色江燕已新聲豫恐悲殊調終當見獨行

馬當

蚤發鱘魚觜西風過馬當日連波皛皛天入樹荒荒逺岫能相遲歸鴻不記行禹功疏防苦今古戒垂堂

髙唐城外

徑小添沙面渠奔踞石梁好山靑不盡疎栁綠無行鳥過春聲換村畱雨气涼兒童炊旅飯城郭認髙堂

同謝丈夜尋天門洞

三載曾遊洞孤笻此共尋哀湍猶谷口新月況波心犬吠疑深寺人扶見逺岑維舟不自意艸艸得登臨渺渺回林壑迢迢上石梯屢逢春樹歇漸與暮天齊云防松杉古煙沈虎豹迷中峯結茅屋記得有人棲

蒓湖

煙水最幽絕遙空晚气涼潛虯弄波濶去鳥曳雲長艇進參差浦花生逺近香蕭疎丘壑意獨立萬山蒼

三月三日滁州

古堂七日容髙臥上巳春陰眼乍開納納乾坤誰主客冥冥風雨自樓臺颭墻銀杏可三丈闚戶黃鸝能百回韋澗歐亭俱不惡登臨空羨掌中杯

滁州道中雨

滁州城郭接天還髙下肩輿春雨間古阪長橋泥滑滑蒼林幽谷水潺潺溪要半渡遲回馬樹頂時摩出沒山行路苦難眞自哂題詩聊復破愁顏

晴

舟中時雨復時晴雲豁江空事事淸晃日山川多气色入春天地得開明輝輝吐蕊花相學冉冉摩霄鴈不驚南馬北驅知漸得一尊聊與客同傾

秋宮怨

桂殿重重鎖碧雲離宮歌鼓夜深聞久拚衰鬢從秋艸只夢家山不夢君

甬上耆舊詩卷十七

欽定四庫全書

甬上耆舊詩卷十八

監察禦史胡文學編

太保余文敏公有丁

公字丙仲爲諸生家貧然營葬其父地使前可列碑亭石馬植數萬松旣得地在同谷因號同麓子嘉靖壬戌中進士與吳門申公婁江王公廷對俱一甲三人並入相前此所未有也在詞林每值制艸曰柰何以王言佞人且私其賄辱國莫甚焉因謝客不納一物初公童時嘗遊昆山求執經於震川歸先生之門先生屏不許至是公充防試同考手一卷曰是必歸先生文也失吾不收歸先生老車上矣及髮卷果歸先生海內文章爲之一變歷遷吏部左侍郎掌詹事府江陵新歿以禮部尙書兼大學士入閣辦事公枋國在重臣當軸後意在休息之浙兵爲亂少司馬張公出撫浙造公問計公曰此窮獸也不善處之且致死中州徐景星爲人有機略舊領此軍今失職待事薊門但挾其人以往卽指揮可定矣浙中竟平及江陵事敗論者猶搜剔不巳至有摘舜禹之事以搖上心太宰楊公持不可言者嘩然閣臣亦俱引去公獨入直密疏曰言官可任孰與諸大臣今以一言官故而使諸大臣求罷非盛世事惟陛下降手札慰畱以示殷勤使大臣得安庶人心定國事明也上卽從公言人謂此回天力也未幾以疲卒於京邸入相不及三年公素達生有髙世之志喜訪故鄕佳山水所居一日必使亭館修整樹植蒔灌俱得其宜初以南學士乞假歸裏買山東湖中薙艸得一古洞口以杖叩之音鏗然爲火入洞則谺然乳四垂千年伏翼觸煙而出乃披道抗丘爲湖居更依洞門築一臺受湖光澹蕩時泛小舟往來起白鷗莊在水口每四方名士至輒相延接與極遊湖山佳處旣載肴觴兼攜絲竹唱詠傳一時江左風流自許謝安王儉至今臺基榭址尙有存者追溯盛遊蓋不勝今昔之嘆焉

望岱

岱山望不極望望雨中滅云送近山來風吹微雨歇前村樹若薺逺漵洲如月林花紅欲然澗艸香逾烈蝶翻閒過幔鳥鳴偏近轍旁矚萬象妍遐視千里豁何異樂遊原矧乃淸和節不憚衝泥行泠然淸興發寄辭宦遊人隨地可怡悅

偶述

嗟余負幽癖思淩九州外一朝向中山風吹女蘿帶以此激孤懷喟然志彌邁況乃陽春滋韶光徧巖瀨湖波明樹間石色含煙媚開尊近魚鳥賞以崇深防拊化契防詮孤往復奚礙抗手謝故交飄然脫塵籟

五日曉霽山行

早出驛東門仰見朝日暾曈曨初旭忽明滅四山尙帶雨餘痕艸際煙浮濕不見亂雲巳散俄復屯堤邊弱栁低不舉沙上輕鷗飛乍翻劃然風廻霽色開山勢回合來如奔繇來山靈爲我邀芝駕故遣雨師灑潤淸郊原不者昨晴今卻雨儵忽之間變朝昏明晨日觀峯頭宿將披若木探天根

予在告李孝父枉顧

半月疲朝謁深慙侍從年悔非知已少愚肻受人憐司馬貧爲病嵇生懶自便歸家無不可猶喜及春前

阻風黃河寄柴方伯

黃河愁欲破落日亂啼鴉岸折疑無路春深不見花塵沙迷賈道艸色沒人家北望長安處那堪老歲華

兗州逢遊使君

沬水接天平回舟兩日程茒茨周俗舊邑裏禹王名天逺低垂野沙明曲抱城宦遊眞足適到處有逢迎

送張崌崍

客行新霽後曙色啟城頭曉徑穿雲濕春塘帶雨流江蘺牽客思山鳥喚春愁底事新芳歇王孫不可畱

城南泛舟

躡屩城南出人疑谷口耕川原隨坐得云日並舟行世事看羅雀幽懷屬聽鶯防當投白社此地學無生

途中

春日褰衣問翠微春郊無地不芳菲棃花雪濕白欲碎艸色雨餘靑乍肥天末煙霞引前斾道傍蘿薜上初衣翛然頓愜區中賞此日抽簪願不違

別湖莊

年來屏迹大湖濵共說先生隠是眞此日忽隨靑雀舫逢人不制白綸巾煙霞應解牽行騎猿鶴終能遲主人無柰驪駒催物役野心仍自戀湖春

舟中懷張李二山人

歸山半載又辭山小桂茸茸不可攀欲伴漁樵今未得相從麋鹿爾何閒天涯蹤迹飛蓬外歲暮陰陽過鳥間倚櫂不言思往事傷心容易二毛斑

卽事

夜分綾被春寒重曉際花磚日影無通籍未嘗關請謁上書何必乞江湖聖朝無闕堪焚艸淸署何妨獨據梧騎馬人誰題尺牘閉門吾欲著潛夫

太師沈文恭公一貫

公字肩吾別號蛟門隆慶戊辰進士選翰林庶吉士授編修歷官掌詹事府禮部尙書遂入直東閣累加少師左柱國吏部尙書中極殿大學士凡入相十有二年爲首相八年年七十賜老歸裏家居復九年卒贈太傅諡文恭公建儲功諸相業俱載國史不具詳臧氏曰戊辰史館大拜者七人以詞章擅名者東阿鄞縣爲最東阿之學殖優於鄞縣鄞縣之才筆秀於東阿余嘗讀公全集爲溯其所本蓋公少與余君房同研席族父嘉則先生名最重公嚴事之稱爲句章公嘗曰吾學文於君房學詩於句章公門中指授同學切劘俱深得其傳而公詩更爲獨絕蓋公才實過於君房故不煩句模字索勞其意匠而蒼然作古遂直揜農丈人設以公之才解其詰曲導之蘇暢如良馬下峻阪而緩轡中衢一何樂也惜夫其僅於農丈人也若嘉則之詩渾涵博麗吐納古今公才旣與相當而更能出奇於其間嘉則如大山長河而公益以崩崖飛瀑嘉則如茂林修竹而公益以奇松異艸故其所造幾出於藍至公一生學問及歷年相業讀其詩輒放見之每當老气橫厲顧盼自奇斯誠魁然一世之豪也前輩謂如幽燕老將气味沈雄足冠詞家之首此可與論詩矣

將進酒

丈人解嚴顏四座且勿喧生不逢王子期一日難知何稱百年塡胸磊落如丘山不飲安得遊神仙羅珍瀉玉聊自憐大甖小甒翻踏天天有酒旗地酒泉虛防其聲人尙傳桂精一月不兩圓白駒行地不可牽去歡居憂生實憐

君馬黃

君馬黃我馬蒼遊龍尙不顧飛鴻飛兔何言良神龍失云如跛牂騰蛇委霧鱗角亡請從櫪下居無厭糟與糠

有所思

妾亦有所思君亦有所思妾思在地終不移君思如天安可知雁往燕來接棲江漘寄書零陵還謝主人誰能長仳誰能長郁陶白日不回照焚心擲山椒

長歌行

肥豕不如瘠牛貴官不如富醔少病不如老健生勞不如死休悲歌乎鬥酒不澆百憂短日不給長愁胡不歸來海頭東日正照蓬丘

擬秋胡行

物情無象物初懸可知物情無象物初懸可知賢人逢殃將徳猶虧嵇公𨿽仙栁惠吾師人間難工天上易居歌以言之物初懸可知

天地皆實人處空虛中天地皆實人處空虛中實下爲土實上爲風間風間土呼爲壘空動而有神變化無窮歌以詠之人處空虛中

謂柔非沈謂柔非昏昏謂柔非沈謂柔非昏昏非脂非韋莫然無魂不驚一羽不飛片塵欲平躁息渾渾沌沌歌以詠之謂柔非昏昏

王可交

余杭母酒壺公藥賣藥買酒自斟酌四明山心去復來一往逍遙竟何托當年漾舟趙村好靑玉案前栗如棗黃衣送我落靑天瀑布當門坐秋艸三月三日九月九一日辭家家在否今來又是幾春秋直得先生幾杯酒

隴頭水

秋風揚白沙夕露生寒芒鳴鳩化爲鷹結束從軍行天地判區夏一水猶分張嗟我異域人何年共衣裳搗雪團作餈滿腹冰與霜巳對隴頭水誓言死異卿

塞下曲

長劍夜生光照耀兜鍪明鼓鼙一傳響上馬如流星萬人皆敗死一身何用生平時訣妻子此日殉弟兄嗟嗟幽並兒白髮難得盈

閨思二首

不省蘼蕪艸惟看豆蔻花歡歸白門外猶自夢天涯四月梅子生莫打靑丸碎五月雨中熟與歡共滋味

古別離

雙魚渡江來聞君在江都乃怨山川長能令歲月殊君處寒梅開妾處啼鷓鴣一語才相聞數月爲須臾向來綺窗下一唾眞一珠

白頭吟

兔絲附靑松松髙絲亦長何意秋風來委蔓隨飛霜海行無信風春行無信時瑤軫曾悞人勿復欺新知事君以紅顏期我以白頭有夫莫令客客心不可柔

相逢長安陌行

少爲園林主老作園林客積塵暗成丘積時暗成昔別君穆陵橋逢君長安陌星霜形貌苦陵谷姓名易故山虎牙紅世事烏頭白長鋏何所彈短歌竟誰得春耕不及南秋戍翻投北鄰女怨寒機健兒摧暮笛豈無他人憐終乏扶搖力積雨懸枯燈嚴霜踏穿屐貧交顏自冷賤語意空寂鑪頭值羽人爲餘論云石茙藿不得充何能待靈液

貧女行

三年成一葛五年成一絲絲比白玉纚葛比黃金緌何乃貴如此縷縷手自治服登君子堂六親競來窺不道新人醜盡道田家宜日入歸曲房拂拭架髙椸通宵爇藜火手疊成四規牀頭文竹筐匙管常相離自非歲時屬不識陽春姿寧爲篋中陳忍作身上緇室中復長女行當治歸資短綫綻故縫顏色不攺渝家貧無織絍持此申佩褵方領曳長袖濶略無所施須憐辛苦作勿嗔時樣非如母藏十載時來未可知

嚴子陵

漢帝思故人迢遙夢明月淸晨題十行五道使車發臥邸呼不起攬車嗟咄咄偃蹇中宵足畱連舊時舌客星猶在天肻爲曹官屈至今七里灘潺湲足怡恱所以馬伏波一見眞主決投彼交讓冠樂來就簡脫古道信濶達難爲後人說

雜詩

吾聞軒轅帝膝行上空同一當廣成子與物遊無終至陽奮黃墟至陰出穹變化超象外睛天飛玉龍萬靈朝甘泉一往空後宮已無首山金但聞烏號弓精英不可扳髣髴如夢中

止水鑑毫髮流水迷圓方稚齒防幾先病骨知暄涼穀虛響乃滿天寒月有芒靜虛道之極至柔化爲剛君平有明誡彊人不爲王

晨淩地肺頂髙歌露晞曲人生有去來此曲無離續少殤人所憐老歸子亦哭老少旣同哀修短亦齊促豈知蚿憐防一足吾亦足

太虛騰圓暉扶桑晰初目炘炘露海竇赤霄坐相燭九關忽啟籥眾星曠不屬是時稺春啟輕寒散中谷黃鵠何所挾雙翅兩寒玉萬靈朝昧爽駘蕩復何欲

蒿目憂世資置身鼎鑊中鼎鑊未及然豈不膏微躬位髙眾所指一雀隨千弓不能早決起徘徊弄春風彈石巳在身啾啾哀鳴空達當威鳳翔窮當逝防鴻粗糲足再餐人生樂巳丰此外皆其餘何用勤若翁

渡江似春來十月鳥能巧雨收客帆起日出潮聲早釣絲浮曙煙樵歌落天表新花紅欲綴故葉靑未槁何哉此方春去遲至偏早所以四海心獨夢江臯好

卓哉揚王孫裸葬良不惡造化生我時安得袴襦著混沌爲我衣靑天爲我幕誰非塊然生豈論毛與鞟誰非寐然死豈論溝與壑南山未爲錮陳絮何用斮如彼唾與涕一落便永落湯湯濁河流空聞嘆銅雀

出門

上堂別父母下堂別昆季回首妻與女驀然拂徵袂拙耕力不任巧求智所蔽持我獨用心何方不凝滯嚴霜被永野天秋朔風厲艸稀候虫蟄江夕哀鴻逝海上百愁積天邊一身細煙帆宿暮雨霜鐘發曉霽歷覽𨿽可樂不如守根蒂稻粱足吾謀匏豈慙系

集卞茂卿園

新雷動土脈熙陽恱艸性池栁已解窺江梅巳堪贈畫舟蘸晴波文茵坐幽徑芳辰生逺思微云澹孤興藥標新春奇竹藏隔年淨禽鳥初辭寒關關語相慶經時守太淸齋一元命何來歲華情乃知春感盛酒闌送明月林臯自深靜

成甫示遊西山詩奉酬

幾人到西山不見西山趣車殆馬復煩但見西山樹道人廢機心舉足白雲鶩飛步送髙雁決眥破沈霧剎多境屢陳春去僧自住臨流照兩眸吾我忽焉遇顧見黃金人仰慙白日誤髙歌林樾表天籟非小賦靜者自有眞豈須聾耳寤一室吾所專神往不在屨煙霞枕上得丘壑胸中故君遊洵云美吾觀幸忘諭京洛𨿽多塵終不染緇素

偶作

陶公偶然歌爲求三徑資到官八十日輒賦歸來詞五斗尙不顧一物寧肻持種秫三百畝飲者知爲誰田園有松菊桑麻雜然滋醉臥瓷甓間豾豾鹿與麋身將五栁隠心與孤云期許由不買山巢父不鑿池到處卽吾處故爲隠者師但逢佳山水感荷主人貽能同逺公飲忍向王辭

四明山

余愛四明山遂忘千金誡靉靅與日往巉絕甘行憊大闌轡可騁箭廣僕無賴棃洲與丹山尙隔流猋外醉舞淸冷天嘯歌白雲界疑無後土承獨有皇天戴驚峯激俯漚巨海縈近紒山院罷鐘磬時禽喧梵唄緬懷秋水人耿襲淸風介戾止亦忘歸歸來愳難再

遊它山

南山暖气偏九月猶積翠以我煙壑心觸目皆可意天淸歸鳥肅溪白遊魚避云根上枯水石衣蔽古寺危巖可捫井怪石每驚魅不緣前山歸偶與來徑值歡賞有羣彥情景信雙媚明月引歸槳煙霞尙生思

雜詩

淩晨趨嚴朝東日射馬首冠蓋滿道周相逢多執友君子防髙步小人亦顏厚奪我麋鹿心聊備牛馬走漢史蔡邕筆能慚微祿否嘗疑玆事外更須謀不朽

贈別周民部元孚

不厭朝與市誰能迸林藪不厭魚與肉誰能甘薤韭久病諳良藥長離憶初婦生無騰化術意勝雲山友吾觀蘧伯玉捲舒一何有寄迹周行間而心結巖阜莫莫古今道亭亭往來栁心傾車馬前目成金石後逡巡撫徒禦顧瞻別我久蘭蓀藝深谷臨風閟馨不

送範汝益

云鳥無違翼波魚無乖鱗一入臺沼間飛遊從主人莽莽白日髙悠悠風與塵駟車杳何許長鞭炎海漘海漘未云逺猶此籠中馴鼔翼觸四隅長鳴負三春洪覆回九州達生識其眞勿言霜霰始日月無停輪何必胡與越然後爲參辰結交十四年與子同一身飛鴻漸於幹愊憶不可陳願子保明徳萬里猶比鄰

朱顏曲

朱顏非自換良爲篋鏡欺篋鏡終不發朱顏終不移歌罷月在梁影落闌干垂感君明月心不棄秋風姿猶記覆耳發掛君飄纓髭宛轉結不解煩君立移時

偶成

催耕盛殷勤委黍特狼戾婦愚信無知防老亦當計有口不自營寧識謀年歲周鼎鑄馬履畱以贍陽燧【委黍鼠婦也】

訴寃大覺前笑破黃金口今昨無是非是非日生有養交獵浮名是名不能久息交謝浮名是名亦名否堯舜讓天下燕噲從之丑老子與韓非一傳相尾首

杞人豈其愚天墜亦時有或言天無墜有墜墜當久或言數茍及死亡十而九相牽入黃壚誰復論好醜眼見女媧氏煉石補柱朽

贈金伯庚

問君何所挾喜气常津津散帙理幽尙齋心含道眞云駛月華淡江空風色勻𨿽無朋知來亦有杯杓親少與鶴背期老得鷗性馴秦隋自來去長稱羲皇民

神力

朔方有神力潛與防通小敵怯於雞大敵奔神龍繞身靑赤蛇珥踐四白虹當其馬頭處開辟無秋蓬不見眼際云但聞耳後風膽包七尺外精入三光中左右殪防虎奔馳竟麼虫萬方平一律四時銷五戎韜光淡流水苐稱寶劍功何必麒麟畫市廛喧兒童但慙圯上老逍遙遊無終

新婦

種禾取其穡種樹取其植一日爲新婦入門耀容飾三日爲主婦上堂撰飲食從此卷長襦當窗事機織貧富皆有營埽除亦乃職將諧舅姑心欲寛夫壻責六親乃來誇汝家得婦力寧論東西施澹然並無色

歸歟詞

三家不可仕九夷寧足居天意不在東聖圖將安如海桴馳逺情鳳哀想皇初載防有濩落驅輪竟蕭疎暮春二三子一笑欣歸歟

魯女居東鄰白髮不嫁人投以雙玉環澹如秋月新匪石安可轉貞心難緇燐不覩桃花源棄餘如參辰風吹玉笛來萬籟髙靑旻蓬萊亦不逺欲往無良因

苦熱

夏日空自長日長翻損功揮扇猶軟怯何云治倥傯夏夜亦豈短繞牀行不窮瀉海入漏孔淵然潛燭龍畫旣眾蠅蚋夜仍紛麼虫共張利爪吻攢囓無瑕躬嗟爾最纖廉慘於虎豹雄揮之旣不去薰之詎能空欲往訴帝宰閶闔屯金風將逃山澤深迢遙絕防鴻是誰居爾徒據時气如虹煽彼萬方赤烹人九鼎紅甘露何年漿水晶何處宮濕天委長淚寫恨增熱中惟借一杯酒微吟以從容

無題

仙人吹斷紫璚竹黃鶴偏巢夜深宿銀漢無聲秋漏長寸寸心明剪紅燭靑銅飛去孤鸞影化作冰輪兔心冷傳得嫦娥不死方應種人間桂千頃

長安行【乙丑嵗作】

長安九衢平似席甲第紛紛五侯宅繚繞香塵飛紫雲喧豗畫轂馳春色朱門繡戶搖靑槐翠幕紅絲颺舞臺鳷鵲觀前驚鵲起濯龍門外騎龍來韓嫣副車絕馳道張放單鞭逗歸鳥金吾擁衞巷無人丞相回軒迹如掃一生讀書不識丁只解吹簫與弄笙昨夜推開木門出今朝又向章臺行章臺栁色如靑玉夜夜花前剪明燭臨淄麗女可憐聲鎭西歌童妙意曲並肩錦袖同心褵合歡寶扇連理杯杯中只嫌天地窄扇底直使神仙迷綠幘廬兒堪炙手靑衣小郎慣使酒天寒海气薄西山日短雲光銷北斗黃門鉤盾空邀遮禦府金錢半在家鄧氏銅山賤越馬郭家金穴欺隋蛇自言奏有回天力又道功多絕地脈摧盡南山樂未央翻殘北海人如昔寧知天地一朝開寧知星漢還昭回麻紙半行變顏色槁街十步生塵埃賔客聞聲皆走匿妻孥相對惟號哀古來白鶴與黃犬專待豪奢公子來何如蓑笠紫泥阪獨舉靑山蓮葉杯縱非上古蓂靈樹也是防莊樗櫟材

楚宮曲

楚山十二芙蓉開一山獨秀髙陽臺渚宮爛漫百花發誰向君王夢裏來君王樓閣藏靑春一門一戶一美人浣沙妖姬失顏色淩波仙子收光塵安能一一承歡恱好丑只與監宮說可憐柘枝細欲斷新裁舞袖郎當濶魚脂照夜不得明不論顏色但論聲聲聲亂入君王耳總付西風菇葉鳴

苦寒行二首

虯壺夜冰鼔吏死苦霧壓日日不起絳宮悔拜英侯蝸縮蜺蟠滿牀水窮奇守人無晦朔門外誰能閒剝啄獨有袁家揜戶深墮瓦飄廊渾不覺

南方苦熱北苦寒燭龍近失天公歡瘃膚皸肌誰恡得后土迸裂百餘尺長風數陣刮地起一防靑藜照書幾誰將片言稍作溫獨有寸心寒似水君不見駝裘染火四角燔酒杯落手紅霞翻燕歌趙舞聲方喧從奴欲歸誰敢言嚴鞚四蹄立向門

侏儒行

身比侏儒長六尺俸粟一囊錢二百長饑短飽各欲死只合中庸老通籍君不見東籬槿朝日暉暉暮飛盡莫道羊珠可療饑若逢龍寤當虀粉

雙燕離

雙燕尾涏涏銜泥銜艸雲中見百花潭上平蕪香絲絲剪破靑天練何物春風不相守不及蘭塘一回首雄去飄飄雌獨還沙昏云黑無靑山長年結巢半不滿捲簾待月湘痕斑湘痕斑兮竹不萎燕雛叫閽鳳皇喜

風木歌

憂來中心不可除海漧河枯水失魚冠纓不足帶有餘耳目非故山川殊憂來中心不可絕蟾蜍食盡瓊華月取我衣冠而褚之杜鵑夜夜啼腥血夜夜復朝朝乾坤遙復遙冰澌電滅香缸炧慈母何人諡爲妣走向空閨問前語不待吾生待吾死死如有知尙相持死如無知長巳矣

卜居行

防防深林不可居白日猛虎嘷山隅往來侁侁投人嬉胡不拂衣歸來乎涉江休誇舟楫牢渉世休誇方術髙鸞皇孔鳳日以逺畜梟鳴鵙爭喧囂白頭仙人玉鬟女分明共我南窗語空同路近行不難蓬瀛水淺堪輕舉三珠樹底紫鸞遊五色芝中白鹿呦玉堂金馬已可識何不歸來空白頭我謂仙人之語亦難信天上尊官安可近雲襟霧幄堪徘徊胡爲謫向人問來桃子不因方叔結桃花豈爲劉郎開最愁一釣六鼇盡圓方漂泊令人哀

秋水篇

秋水灌百川不辧牛與馬河伯欣然爲大觀海若視之直土苴達人逍遙無不可何爲爲此棲棲者鴻鵠遵江湖志在靑雲端鳳皇戢深林一舉天門寒魯連談笑褫秦帝棹歌不顧千金歡朱公一出吳王死扁舟五湖天地寛丈夫之性本骯髒一龍一蛇惟所向意气若殷勤此心可贈君嘗思叩九閽不然死三軍蹉跎嵗月不稱意年來玩弄西山云

與鄔汝翼勸酒歌

靑袍白馬登君堂盈盈美目誰家郎燈火如山夜色好試歌一曲柔人膓古人不飲今人酒酒到君前莫揮手朝來停車問姓名巳知君是人中英英雄不死卽不窮生當謁帝明光宮不然羽翼淩天風安能沾沾守尺寸虛此少年之靑銅髙門邃閣不可謁翠管朱弦此時發客捨蘼蕪若亂雲官湖菡萏如明月世間萬事轉燭來前年海棠今不開夷齊跖蹻皆巳矣何如共飲花前杯恐君一行去爲吏僕夫在前馬在轡空教滿腹流饞涎欲飲不得下車醉茱萸灣薔薇溝到處月明船上樓淸歌一曲碧雲盡歸去長江天際流

送陸無從

楚雲釀雨東風急瘦馬江城共愁入江南詞賦子山哀海上別離李陵泣天地生人貧賤多江頭落日如頽波一飛九萬乃虛語百年四十今蹉跎吾觀世人今瑣瑣似爾文章寧坎坷貧賤如海人如舟飄飄所之無不可君不見東鄰富兒耐把錢跬步不發雙戶堅又不見西鄰孺子偶竊位纆索嬰身更憔悴不如貧賤坐自驕癢可得搔痺可搖興來五嶽恣遊遨饑來乞食亦逍遙無論伊尹困鼎調無論太公窮鼔刀卽如伯鸞死吳市香名何損於二豪男兒貧賤何憂勞

炎海行贈吳明卿還髙州

祝融朝駕北戶開湯池煮日天半摧綠煙朱平海出陽侯臝行迷相失蛇珠化雨翡翠雲天龍九首腰紫纁孤鳳叫月月不語妖防靉靅紛向君四時總是皇天气平分不到炎荒地深院梧桐碧甃間不許長轅暫時系髙涼主人笑拍手白雪題軒夢前牖冰弦續續三尺聲一片浮雲掌上生

女貞樹爲馮節婦

女貞樹郁哉何蔥靑嚴霜墮地白日沒寒枝半抱秋風生云黝黝石齲齲云夜愁石朝語生與爲墓上木死與爲墓下土鬼車勿啼猛虎怒原上新條吾有主化爲靑虯帝閽去入帝閽縆繁弦一曲湘妃魂隨風落人間聞者嚱噓再三嘆郁哉女貞樹何如桃李顏

晨行歌

明星尙低天未明凍日潛從海底升夜如何其起蓐食開門車馬喧喧行人生貴賤皆有職蹇蹄請勿辭前徵投簪未必發生解綬未必肘腋輕不向山田事耦耕便從牧豎披榛荊陸沈吏隠亦不惡長饑短飽何須評天寒日駛晝難給不加夙暮誰其營君不見南箕北斗相縱橫東烏西兔日夜爭警露之鶴不停唳失晨之雞亦補鳴但無陰霾暗往路縱有冰雪皆夷平富平裏第無鼉更城烏不敢朝墮聲侍兒密覆將寒錦儇子謹防初調鶯不向紗窗看曉色安知門外輪蹄情

送吳山人之天臺

吳中年少今吳君睢盱不揖風塵人負圖擔簦常獨往布袍如雪時時新來窺禹穴藏書處又向蓬山望煙霧手持白筆搖靑天貝闕瓊樓入詞賦海云扶身身更輕海水洗眼眼更淸聳身靈飇白日舉靈飇墮處霞爲城霞城髙標天影空石梁秋色人如蓬山僧若肻乞人住爲余灑埽雲中峯

再遊上方寺與故人飲別

我來上方十載前桃花嬌殺春風憐酒尊淸於蜀井泉彈絲品竹集四筵我來上方十載後秋霜白盡門前栁當年故人不半席杯中白髮多於酒故人故人復故人何爲日夜翻作新感此令人腸欲斷蕪城之賦增酸辛博山鑪中爇沈水琪花片片微風起山花爲我隨意綠山鳥從渠盡情語隋帝宮前酒斾多吳公臺下生寒波生憎紫燕辭條去尙有流鶯斷續歌長年且勿解維開再與諸君覆幾杯看余功成揖人主雙期赤松黃石來不學麻姑典仙職三淺海波方一回

老鷂行

相州浮屠滅素云佛徒四散靈光分有狐綏綏窟其頂據危布巧張魔軍公然出入索祭賽移精屋底驚釵裙幾村月下卷眠席驅桃鞭棘喧相聞平原公子攬遊騎意气西來照天地翩翩從者五陵豪手拍靑松暫畱憩聞玆肝腸裂秋色虎豹縱橫誰耐得回看鞲上老愁胡好去淸霜試風力愁胡整束盡從容竦身三躍生剛風老狐負嵎正眼空老鷹深目復自雄不期側翅偶失便霜毛醉舞桃花紅道旁觀者色如土公子生防隴西恥難忘一戰雪曹柯詎惜千金求郭隗詰朝載取老鷂來金眸鐵脛非凡才一踠四天聲防防愁雲慘淡爲之開心知敵手不易摧交綏便作旋風回長鳴飄然向空去狂魑笑破呼鷹臺不堪一辱還再辱三斷金鞭仰天哭江花片片自飛來江鳥不飛皆掩目忽聞羣鴉繞相輪如泣如弔聲唁唁老狐失驚小狐哭迷離欲竄無荒榛未解天公意何者萬人欲去仍旋馬東方一道如飛龍無數奇毛蔽天下橫排鵞鸛吹觱栗殺聲欲震長平瓦健翮當前索狐戰羣握飛沙爭撲面風塵入眼靑天昏霹靂一聲滄海變自余小怪無煩誅攢頭亂啄充朝脯但聞腥風萬縷污遺腸盡足餐饑烏心感主人再三呼激烈綢繆當報珠吾觀此鷂智勇俱不數博浪沙中錘似曾親授黃公符吁嗟鳥中之丈夫鳥有丈夫人則無

放歌行

古人貴淸貧今人貴邪贏夜蛾赴烈火不悟飛鴻情飛鴻逝云端一去如跳丸誰能攀其翼百鳥方心寒憂從中心來外物安能寛鶗鴂拾瑤艸眾芳收其歡我今放歌君試聽天地爲余總愁病東鄰瑤軫旣有情西海明珠豈無脛何處修篁不受炎何處貞松自然勁繞朝敢謂秦無人樂毅遂稱臣不佞淒云已墮中庭陰促織空爲牀下吟穆生醴酒我當去季布髠鉗君自任願以不肖軀長托無爲國生爲白日光死作靑山色淸泉可以入叵羅紅蕖不劣於嬌娥竹葉飲時桃葉勸柘枝舞處栁枝歌白眼向天天不怒悠悠萬事如予何

送臨淮侯李惟寅守南都

君侯岐陽王子孫家之哲嗣國寶臣黃符三略世所授素業一家心更親雙霓夜渡石頭渚佩刀躍出作人語試看逺近桑麻中盡是先王血駒所昔年組練畱殘紅此日歌謠落照中分命保釐黃紙重古來周召並稱公

金臺懷古

燕臺昔日亡薊丘燕郊駿馬無人收一朝買得黃金骨臺前萬騎皆驊驑古來君臣不易得老死英雄難物色眼前忘卻樂毅功後世安知郭生力九日易水蕭蕭寒行人褰裳欲渡難一時羽聲盡銷歇猶有怒發能衝冠至今都人好奇節白日街心落紅雪可憐昭王墓上樹一輪光彩懸明月

四明山歌

我昔長歌天姥吟今來飛越江之深煙波浩蕩都在眼蒼厓白鹿紛可尋遊足未開意巳窘片雲隠約前村盡適來縱入丹山赤水之洞天果爾三百八十芙蓉之峯相鉤連沸如巨浪排九淵渴虯饑鱷崩奔泉驚魂褫魄悸不定乃知世間安得無神仙際天但有淺黛色到頂猶窮羽人翼謝公萬夫鑿不得支遁欲度空嘆息黃熊近人白虎怒杜鵑半染松花碧靑鞵屢穿幾悔來眼前可卽仍徘徊俄聞竹間響茶臼寺門正對雙眉開艸根敲冰持滌釜纖陰近送靈秋雨劉綱臺榭收紫綃王交瀑布懸靑組二韭三菁宛可拾東烏西兔紛來舞篆煙雕霧無時休一雙白鶴飛何苦吁嗟乎劉郎誤入靑山圍不是忘歸不得歸薜荔滿墻皆可衣胡麻滿谷何愁饑赤雲層層團白日任他渡口桃花飛百年三萬六千日古今賢聖皆永畢何爲容易別靑山空教靑山笑不還誅茒結屋弄流水溪云與我長潺湲

江頭春

江南春風麗如綺十萬人家種桃李鶯聲巧弄管弦新燕子平行一江水當時喚汝作玉人悔不喚作江頭春江頭春防年年到玉人何處流光塵

日出入金閶門行寄友

日出入金閶門朝隨明星暮紫雲素食經秋亦何意素心空自生氤氳羣英繞轂不得前白髮蕭蕭蒙少年當關者誰奮怒言何以處我山之巓可憐神龍不見日滿身煙霧相隨出可憐堯舜不見人龍車遙遙度紫旻康衢之家難上聞土階三尺深重闉相如肺病猶著書子雲天祿寥寥居西山白雲謝逋客故園叢桂今何如

日出入金門行

昨暮日入我當出今朝日出我當入日出入兮無停輪我亦孤徵向人急轔轔雙履翻數千天街磨成寶鏡鮮念欲且息不得息兩胥掖我髙於肩汝饑不能倩我飽汝亦劬勞堪自保世間到處有羊腸何必唏噓歌蜀道當時只恨隔重閽不道重閽尙有門玉皇髙拱蓬萊殿一水盈盈碧海尊

楚宮詞

可憐楚宮人空抱長饑老楊妃齒齬玉魚鮮衞娘鬢薄金鸞小不逢一日春風吹何似村中薺花好鴝鵒難爲鳳皇舞夜深空灑霓裳雨悔不早嫁前村兒防索牽牛打村鼔

過故相長沙李公門

長安城中多息壤九衢歲月紛來往當年髙門今矮屋石刻狻猊坐深谷幾回傴僂始到門幾樹公槐尙垂綠長沙公今安在海有滄田陸有海是時白龍常逺遊四海晏然朝委裘羣公方睦足嘯傲懷麓堂前操大浮我來寒色照晴光九衢積雪如羣羊盤旋路繞千回腸乃知太行之險不在逺如之直死道旁古來三讓原不易我今難於一辭去安得中山黃鵠舉繽翻下作空中絮采芝采苓須黑頭課耕課織足自謀如何靡費不貲粟未解蒼生一日憂

送金伯庚還山

槭槭西風生栁條送君入山尋藥苗藥苗巳枯實正飽長鑱短鐝憑君操山中人流光無情白日新白日不照臣心絕髙山嶻嶫石磵裂黃鳥髙舉靑呼搔頭負痛看茱萸短歌行夜半欹枕夢不成寶劍半蝕無號聲牛斗之間藏至精鬥酒送君君便行

早秋送人北上

蘆葉壯心驚淒涼似羽聲一尊遽北發萬里竟西行蓬梗人猶泛蓮花气不平漸離髙館下無處有平生

錢唐觀水漲

客行無樂事一步不如歸數日河魚上千溪石燕飛濤靑煙樹小風惡亂鴻微處處牛羊下天寒深墐扉

鸎脰湖

西風鸎脰湖積水曠東吳岸樹徽於防江天靑欲無羇腸終日繞客計一舟孤買酒三家市蕭蕭夾岸蘆

長安人日

三年長作客七日又爲人旅館浮雙塔殘燈作四鄰尙寒花事淺近塞雁聲頻莫騁乘春意徒增百感新

挽盧九潤之【潤之老始作客客而輒死】

白骨藏何地新詩付落暉一生初作客匹馬不同歸人世交遊少詞場物色稀獨憐機事盡應化野鷗飛

陸氏莊二首

出門何所往命酒卽前期驅馬翩然至流鶯總未知水縈芳苑住天與艷陽私坐久更啼鳥淸風習習吹輭艸堪畱借流泉足洗杯春餘池館在吾戴接防來鳥倦羣鷗狎花遲細雨催故侯歌舞地歸騎總徘徊

送陳淸橋遵化司諭

可能無尺寸虛此鬢頭花三輔試靑簡諸生朝絳紗薊云寒竹笈邊月靜年華長日談經處知君擅九家

紫闥

紫闥自生香聲華滿道傍百司方敬諾諸客又遊揚伊呂無前軌蕭曹竟末行三光凋不盡千載樂何央

宿山家

公等領丘壑四時開茂林竹風搖壁影松月墮窗陰野酌倨可恱病罷今巳深從來松桂裏盡是古人心

送人之雷州

庾嶺去猶賒居黎半雜華山藏椰子樹溪落蒟苗花望月應千嶂窺天自一涯微官是何物秋雨送徵車

太白山上方

拂霧躋危磴披煙數亂山一松承日起羣鳥送云還細澑經寒澀初苔得雨斑心馳縞衣使獨此伴僧閒

山家爲王員外

浚谷幽人宅中林處士家波濤上松樹歲月滿桃花童子調黃鶴仙人養白鴉客來何所事相對飲流霞

野坐

綠水行舟處靑山命酒時片雲能載日落葉自題詩山賈朝攜婦溪漁夜就師薄言心賞洽數悞野人期

送屠田叔還閩運司

又送鹽官去南過閩海云馬蹄上冰響鳬影及郊分候館疏寒柝行廚少暮葷惟應幔亭月遲爾白紛紛

若士

何來稱若士泛泛起淸風詩卷畱西派禪心近北宗花明丹似女松老禿如翁前日天臺去辛勤折數笻

苦雨二首

非旱卽爲潦皇天應棄民鴻髙千里霧魚老一江蘋料得禾多耳能令巷有人窺門猶未霽何日可回春嘉谷報成西愁霖爛作泥山椒鳬影合木末荇花齊江暗頻驕鱷林昏屢悞雞菜根三尺水兼巳沒黃虀

月湖秋泛

秋入涵虛館天閒眾樂亭湖含七橋月人聚一船星此地祠狂客吾今老洞庭獨憐雙鬢白防破數山靑

哭楊伯翼二首

世人無達識此道只論聲獨好君家事堪髙我輩名江云猶駐白湖水若含情今日翛園樹交交聞幾鶯【翛園伯翼讀書處】

道異龍分席心同虎負荊楊生喜任俠末路彌縱橫死後詩當貴生時世莫名憐才自吾意天地亦何情

泛舟蘆頭堰

此日吾仍健諸君一小舟淸風天上去落日鏡中畱艸色承裾綠荷香入座幽飛鳬散江白歸興滿蘆頭

驛邸不寐

村落不知更終宵亂鼓聲荒廚無防入逺樹有雞鳴鼾睡嗟僮僕歡言隔友生此時正愁絕窗月下縱橫

送吳山人治歸黃山

黃山迢遞白雲飛黃鶴仙人拍羽歸過雨千家楡火熟行春一路藥苗肥貧交落落分煙海小隠沈沈掩晝扉惟有當年漁獵伴時來灑掃綠苔磯

甘露寺逢箕仲別

江南古寺舊知名江上相逢把臂行白浪在天揚子渡綠陰如雨潤州城薜蘿寥落經年別黃鵠差池此日情悵望隔江帆影動海天無路雁無聲

獄中劍寄徐文長

寶劍蕭蕭風雨鳴摩挲水雪古今情不平最有人間事欲試曾無匣裏聲土蝕靑蓮文五色人言赤堇價連城誰能掘厥寒光淨三尺猶堪萬里行

七夕送王使君

中庭坐見七襄移靈匹今宵感防離天上定言秋是夜人間自以歲爲期東南遷次空回首西北流澌忽又馳使者不勞將石去年來杼軸更何其

訪朱邦肅不值

馬蹄無力過重闉防蹇前來問隠淪池水巳冰難受月梅花隔嶺不知春柴門倒鎖應髙臥艸閣斜開豈避人酒禁近來尢甚從誰傾倒性情眞

李山人賔甫讀騷軒和韻

梧陰片片落中庭無事閒門盡日扃春水微風吹度綠曉山飛雨送來靑從前大雅誰能作刪後離騷自一經對爾不能辭酩酊酒星原是李家星

若邪溪獨往

編竹爲船任所之髙低白石上灘遲水波不待春生後山色偏多雪霽時到處溪邊憐謝客誰家村裏問西施小橋野店人爭席縹緲松煙入午炊

章村道中

雪霽雲開一徑明花香日暖筍輿輕野山歷歷皆人姓春鳥交交亦自名怪石滿溪驚駐馬柔風吹酒忽聞鶯種苓蒔術村村好谷口何知有漢卿

扈從南郊紀事和朱於陳三館丈

行殿鐘聲霽曉雲起居方罷日才曛貂蟬捧劍皆常侍貔虎周廬盡北軍絡繹中廚輸豹臠焜煌內帑出麟文近臣尢異防恩澤刺繡葳防五色分

扈駕祀方澤呈同行朱陳二館丈

天回北陸攬羲軒日應南薰辟舜門泰折祥雲承玉陛長安微雨待金根芙蓉丹闕鵷鸞麗楊栁靑樓翡翠溫不是六龍紛气象萬方誰識聖禧繁

莊亭

莊亭樹色曉生寒幾處扁舟欲渡難白鷺窺人雙眼碧倉庚呼雨一衣單東來鴟革浮天柱西去羊裘入釣竿惟有酒旗靑不捲月明搖櫓隔江看

揚州贈所知

雙燕何曾歸漢苑數螢猶自照隋堤天空月近我今到笛短琴長人不迷砧杵頻年思塞北笙歌幾處憶關西欣然道故何客易莫厭臨風有滑稽

塞上臘日

臘日元戎出武威西風吹角塞云微汗溝瀉凍膠金勒血淚凝丸打鐵衣明月乍逢孤雁去驚沙還逐片篷飛欲尋毳帳無人說且向南山射虎歸

雜贈

故人相見眼初明一架薔薇似水平花徑微聞風後狖艸堂新聽雨餘鶯衰年久謝靑藜役愁絕能無白雪聲把酒勸君君彊飲天涯華髮不重生

澄湖秋水練光開乞與詩人細剪裁小荇牽雲遊別渚新松扶日上髙臺南風習習蒲葵臥西月微微桂艇來歲去如馳靑鬢老知君雙劍亦徘徊

賦得當年憶箕仲

擊水閒歌海樹蒼東郊月吐值漁郎靑山墮影過前堰白水回波入斷塘宿鷺洲邊江幾曲垂虹木杪雁三行當年勝事同誰說都付春風一慘傷

山居贈客

太平時節一閒身朝出松間拾委薪漁去忽疑空大澤樵來還可當嘉賔野心蕩漾隨流水雲影差池落近鄰溪女能歌采蓮曲鋼刀如水劊雙鱗

題鄞江先生廟

先生王姓致名君一字吾鄕有慶曆五先生爲楊先生適杜先生醇王先生說樓先生郁先生其一也樂道安貧以行誼文章爲後進師王荊公爲縣令表揚之徴祕書不赴老妻收秉稚子拾樵晏如也廟食於郡東南里人新之予有是作

無懷藪澤一閒身有道妻兒不厭貧二仲頻來相爾汝諸生迎拜儼君臣名將太乙靑藜共廟與東華老樹鄰坎坎擊鼉君至否紛紛椒糈玉爲塵

觀葬者

素翣照靑燐啾啾鬼哭新園前無限地何處未來人

桃源

雞犬三家夕桑麻一葉春安知天地外別有古今人

送箕仲

微雨來過楚水前半帆斜日掛疎煙他時明月應相憶丁夘橋邊丁夘年

山中雜詠

老樹橫溪穏作橋故人慣飲不須招白綸巾上靑山好日遣松風綠酒瓢

史相墓下作

落日低垂丞相阡狐貍穿冢出平田大碑巳斷無文字惟有山僧說歲年

余祭酒公五栁莊【莊中臺榭皆以歸去來詞語命名故詩亦用陶事】

貴遊無事屢通書書滿牀頭只舊題惟有王粗解事一壺相見野亭西

江湖風物醉還醒日日山行復水行縱是春來多腳疾藍輿二子一門生

看潮曲

千艫萬艦逆潮來鼈子爲門鷺作堆堤下唱歌堤上醉看潮人待轉潮回

漢唐宋三太宗

禁裏妖星拂劍紅寢中積雪斧聲雄如何三讓爲天子只有西京一太宗

楊王孫

王孫家迎樂遊原一食才須十萬錢不管北邙山下路白楊寒雨宿深煙

釣臺

落日扁舟訪釣臺靑溪紅樹獨徘徊樵夫語我江天暗無可久畱歸去來

送逺

送爾春江落照明西山遙指片雲生也知明日當爲雨且盡今朝一日晴

送客之蜀

琵琶送酒爲君彈劍葉生霜發曉寒似此出門猶不易堪知蜀道古今難

送逺

江鳥如煙亦送春江花似水逐時新雲光雨色無非客獨倚靑山作主人

哭句章公

從此詩文失主盟海鷗飛去不畱情可憐櫟社長橋月曾照詩翁散發行

僧院魂飛寄客哀門前白馬幾人來江村生計萊妻給海內封書驥子開

富春江

綠轉靑回似若邪蘭橈終日亂荷花一江貯得春如海合把漁竿薄漢家

題畵

中原幾度見興亡有客登臺弔戰場不道漁撨亦多事坐移流水論斜陽

甬上耆舊詩卷十八

欽定四庫全書

甬上耆舊詩卷十九

監察禦史胡文學編

禮部屠長卿先生隆

先生別字緯眞亦號赤水少時其家少司馬竹墟公數稱爲異才司馬嘗夜夢蒼龍入室及旦起先生適至心益奇之日與大司馬東沙張公共相延譽名益重中進士除潁上知縣調靑浦在官建二陸祠延接吳越間名士沈嘉則馮開之諸公泛舟置酒靑簾白舫縱浪泖浦間以仙令自許然於吏事不廢嘗有部使者入縣言霪雨久苦令日行水啟閉得田苗無恙先生對曰公所見負郭者耳他污邪渰沒甚多今何敢隠民疾苦以此欺公使者絕嘆服稍遷禮部主客司主事進郎中其在曹好客益甚而槖中屢空時解帶付酒家稍取供客王季夏太史爲作銷帶行紀之西寧宋小侯少年好聲詩相得懽甚兩家爲曲宴杯防燭滅每極子夜遂中白簡解組歸過吳中由拳父老爲斂田千畝奉故侯請從泖浦卜居先生但與飲數日謝歸自束髮名髙睥睨當世爲詩文任心縱口以此自豪嘗集詞人四座戱爲葉虞叔詠松齋李之文詠芙蓉池各限數百字言笑中須臾巵酒二詩並成又與客對奕口誦詩文我誦彼書書不逮誦自敍其所作以爲姿敏而意疏姿敏故多疾給意疏故少精堅今所傳由拳白楡采眞南遊諸集皆未嘗具艸之筆也旣不仕乃遨遊吳越間歗詠山川自矜出世已而溯旴江登武夷窮八閩之勝阮堅之爲晉安司理以癸夘中秋大防詞客於烏石山之鄰霄臺名士宴防者七十餘人而先生爲祭酒棃園數部觀者如堵酒中樂止先生幅巾白衲奮袖作漁陽摻鼓聲一作廣場無人山云怒飛海水起立林茂之年少下坐先生起執其手曰子當作撾鼓歌贈我快哉此夕千古矣已稍倦遊歸裏門客益輻輳每置酒不過一更輒更然燭坐齋中塡樂府詞十餘紙命善歌者王子長爲定防拍唱之隨去其繁者自脫手至上口時所存率十之四有禦史行部遣吏白旦日早臨家人請修具然先生實無一錢且偃臥榻上家人不敢復請日向昃適西陵某公遣使者來購文以白金具札爲壽先生卽起召使者入問發緘立撰文並作報書遣使出門日景未盡卽以金盡付家人不啟視及晚年家益貧更出遊人間阻凍金閶作歌從李叔乞米自嘲自戱讀者憐之復畱連虞山狼五間判年始還未幾遂寢疾先是吳人孫榮祖挾乩仙稱慧虛子先生篤信之及疾革猶扶牀凝望幾慧虛飇輪迎我悵怏而卒得年六十三其未行世詩文名絳雪樓集尙數十卷藏於家

先生異才天縱橫視古今裏中父老傳其飲中下筆杯影尙搖歌聲初轉一揮已滿四座盡傾莫問得傳千載只言取快一朝亦旣極詞人之豪矣先生論詩謂杜陵自有髙妙獨立處今人徒尙其麤朴豈爲知杜陵者可稱篤論生平北面沈嘉則先生推其七言古詩海內獨步故先生於此體步驟亦適相近當其意得處山奔海立斯亦一奇也余嘗謂錄古人詩要當於彼法取其獨擅者耳近家選長卿僅存一律復非其所意得使前人才气於何得伸竟陵錄溫李詩欲全以我法掩彼風華然溫李亦何可掩也余旣定屠先生集合於虞山所選讀之始一快時謂李供奉而後先生一人而已正以其才略同也

短歌

喬木多陰曠士多懷憂來無端西風鳴哀【一解】

無登髙臺以望絕逺浮雲紛馳白日何短【二解】

晨登昆侖以臨具茨四海𨿽廣不容須眉【三解】

太行可登海水難測裋褐行歌若出金石【四解】

善哉行

來日大難地耄天荒花開不飲葉墮空傷【一解】

秦望三山以臨洪波金棺之下白骨峩峩【二解】

富貴無常霏云流霞時移運謝王侯布【三解】

人有美酒天有良宵何以爲驩打鼔吹簫【四解】

暢適豈誕沈防不昏客來笑歌客去偃門【五解】

世人無稽盛言八公起眎茫茫白雲在空【六解】

震旦篇寄呂充符

吾聞九州外別自有神庭二曜未曾到四照花常明瑤臺萬玉戶玉戶開崢嶸蒼虎守階戺桂樹夾兩楹靈藥無不有瑤艸冬夏靑神人何曠朗幡幢光爛盈容顏冰雪皎衣裳雲霧輕所語非世事恍忽而噌吰口不設毀譽心不藏愛憎吻距靡傷害澹然寡攖營但感滄海變不問人代更昧者謂迂誕曲局安足傾此土本穢濁傷哉朝菌榮何當煉金骨白日翔太淸

臨淮曉發

行邁一何早驅馬出郭門馬足踐嚴霜北風厲寒原時方屬靑陽褐衣苦不溫側身望四際煙沙莽相屯落月白無色天星麗以繁山川曠蕭條霜露空艸根何人驅馬來疾如流星奔但各東西馳不復交一言傷哉行路難逖矣勞心魂

聞沈嘉則先生與汪長文遊四明山作

四明迥奇絕獨立東南州上與元气合下見滄海浮煙霞日莽互何人窮其幽二君防髙足能爲十日遊白雲度千嶺靑天開雙眸捫星帝座近得句山靈愁倦來臥蘿月海風吹蕭颼洞天閟瑤艸何時尋丹丘

南滁大雪歌

昨日何日故人一尊虎丘月今日何日馬頭十丈南滁雪昨日何日金陵管弦喧酒家今日何日闗山石裂穿寒沙從來雨雪多江北回首江南淚沾臆所以古人憶河梁昨日之尊那可得西風太有權濁酒都無力冷如鬼手捉馬鞭狐裘蒙茸亦何益寒山日落牛羊眠往往茅屋見人煙茅屋人家絕可憐黃茅颭出靑松顚自住山上屋還耕山下田童子撈魚溪冰邊女兒賣酒工數錢三家五家自來往年深不問城市遷門前雪花大如手萬片瓊瑤寫枯栁火煨榾柮啖蹲鴟藜羮麥飯地黃酒生遊死葬寒山下一生不向長安走而我胡爲冰雪中馬蹄踏破行千峯繁華富貴轉眼空山中之人笑殺儂

沛縣登歌風臺弔漢髙祖

彭城沛邑漢帝宮山川峭拔風土雄三月驅車猶烈風髙天捲沙白日蒙牛羊散野城郭空我來不見隆準公但見平原艸綠寒花紅隆準公英雄哉亭長去帝王來去時蕭蕭提一劍來時千騎萬乘驅云雷椎牛置酒燕湯沐黃屋左纛虹霓開前殿歌風气逾猛後宮擊築聲復哀百官歡呼父老醉酒酣日落登髙臺當時王气收豪傑霍然起他人裂土握重兵公也倉皇奔迫不得止須防劍光奮義旗指函谷一破子嬰死鴻門不能驚巴蜀不能喜黃石爲之用白帝當之靡韓彭如狙項如豕往來大業五載耳世上英雄有如此吁嗟乎咸陽宮殿空蒼煙彭城故都無墓田神州赤縣掌上懸公也歸來奏管弦管弦歡娛歡不足急雨飄風一何速沛上山河巳非漢邑中父老死相續故宮曾無片瓦覆藤蘿倒掛野人屋歌風之碑煙霞磨滅不可讀遙望芒碭郁乎髙丘靑天不動黃河流大云垂垂幕其上龍蛇虎豹紛蚩尢千秋萬歲後魂气當來遊

山中吟

我家海上之靑山山頭白雲時往還藤捎細月行花裏水濺空巖灑竹間仙源有路春常入石屋無門夜不關踏花只共野人語蕩槳眞如沙鳥閒自從奔走江南道馬蹄半入紅塵老生平耳目非我有俯仰眉嫵向人好歲月其如石火何卻逐浮名喪至寶昨夢丘中人題書寄深省旣報靑山空復言白雲冷山空云冷胡不歸荒猿叫破秋天暝四明回合無風塵八窗髙敞開星辰洞簫泠泠響空碧淩雲一喚樊夫人樊夫人偕雲華不知何年棲紫霞十洲三島俱爲家粲然忽啟玉齒笑笑我不歸寂寞羞桃花桃花爛熳紅映天垂楊婀娜春風前野麋亂飲幽澗水仙防倒掛洞門煙偶因騎馬衝泥去憶得鋪花掃石眠

劉禦史歌

丞相怒烈士戍驄馬來烈士災陰風蕭蕭神靈哭不止黃沙荒荒烈士死吁嗟乎劉禦史遼陽天黑白日沒下有猰防上有鶻磨牙鑿齒據其窟山鬼不敢弔河伯不敢出妻子那及收骸骨嗚呼噫嘻何人殺孔融何人殺臧洪男兒出身報天子俯首屈死蓬蒿中云旗獵獵紅滿空天兵下來衝煙虹將軍十道開寶弓誰當迎禦史上帝特遣關龍逢關龍逢握公手釀天河挹北斗拂公塵埃飲公酒人間防巇天上否遊戲白玉堂逍遙黃金牖椒山靑霞亦公友自公去矣廓氛霾天淸地朗雲霧開墓前銅雀化爲灰塞外金雞謫戍回公不在矣使心哀我哀何爲公不答仰視髙空寒颯颯白雲蒼茫九關合乾坤轉轂人事遷天子下詔褒忠賢鬼蜮射人虹霓障天殲我烈士古路邊榮以大官寵大篇子孫仍賜緜上田蕙殽桂醴焚紙錢年年寒食墓門煙

靑谿道士吟畱別京邑諸避好

靑谿道士餐白石掃地焚香坐空碧月映蒹葭秋水寛雪覆栟櫚暮云坼山深路僻無人煙沙冷天空畱虎迹可惜一朝不自堅來作朝中蘭省客烈日騎馬堀堁中搔首乾坤嗟迫迮下筆連蜷雌霓气吐舌夭矯丹霞色雄心不除俠骨存十年學道亦何益何物美器橫相加借借聲滿長安陌長安大道連平沙王侯戚裏紛豪華銀臺畫閣三千尺繡箔珠樓十萬家省郎卜居窮巷裏車馬趨之若流水爭設瓊筵借彩毫朝入西園莫東邸摛詞盡道李王孫執轡皆稱魏公子主人轟飲醉向天淋漓紅燭落花前銀漢半斜沈夜柝繁霜歌罷彈哀有客醒然不禦酒獨擁香鑪對暝煙吁嗟乎美服人所指器盈神理殃爲歡尙未畢含沙已在旁匹夫睚眥修匕箸惡聲狺狺安可量子蘭讒屈平登徒毀宋玉請奏相如琴未滅淳於燭禰生鼓吏慙未能幼輿丘壑無不足靑天何髙髙白日去莽莽出門眼看北邙山令人萬事拋漭瀁玉柙珠襦寒雨中金罍寶瑟髙堂上不聞黃鵠遊洿池豈有神龍掛魚网我欲掩口笑古人古人英雄亦不達子房赤松待興漢範蠡五湖須霸越卽如防莊與灌園安用雲臺懸日月馬蹄雞肋空有無欲休卽休何所圖亦不用百官祖道集徵鹵亦不用君王詔書賜鑑湖一騎蕭然下風雪空壕斜日啼城烏恥爲執虎子寧待車生耳懶視張儀舌不問待詔齒是非野鶴鶱孤霞恩怨金鳷擘海水脫我今日之黃塵還我舊時之白雲王績罷官因坐酒介推身隠詎須文風雷不能爲之驅陰陽不能爲之鑄奇鷹翻然掣金鎖碧落茫茫墮秋霧銅馬當年悔陸沈自憐黑髮早抽簪當年楊栁黏天碧繞屋松杉滿地陰故人他日如相訪萬樹桃花何處尋

韓蘄王花園老卒歌和吳淵頴

中原煙塵漲天起汴城日落大旗靡翠華北去泥馬南坐擁西湖衣帶水蘄王徒步起行間百戰馳驅劍光駛金牌晝分玉塞昏三字獄成嶽飛死王也搤腕气沖冠鳥盡弓藏痛唇齒飄然角巾歸西湖自號淸涼老居士湖邊花園春色妍亭亭百卉紅燒天守園老卒鬢髮短白首閒就花陰眠蕉鹿呦呦蝶栩栩石頭爲枕苔爲氊黑甜正熟履綦響王來蹴起始矍然頭顱若此隙駒過長日如何只髙臥相公勿輕灌園人渭濵垂釣淮陰餓龍泉補履鎌刈葵閒卻英雄無事做王嘆此叟气何豪與爾十萬金錯刀靑雀樓船貫月上紅牙歌吹遏云髙少女如花雜賔從鬅鬙白髮炤錦袍口銜叵羅海霧捲手揮如意江風颾酒酣指防掛帆去鳴笳疊鼓淩波濤夷王倒屣迎上客帀地毺布瑤席光生珠貝蛟人探寒透冰綃龍女織趙氏璧玉連十城石家珊瑚髙數尺歸來大艑韓王欣豪傑計倪少伯倫胸中之奇聊一見遊戲仍臥花陰春吁嗟乎古來英雄何可測駿骨往往埋埃塵尉遲微時曾鍜鐵王猛不遇行負薪爲龍爲蛇古所嘆從此不敢輕相人

重過桃江別業

當時落拓不足論挾書醉眠桃花村黃鸝叫斷春雨色白鷺窺破新水痕身世溟涬遊太上風物依稀似陸渾何人喚我出門去匹馬蕭蕭南北路兩足皸皺涉冰沙雙鬢凋殘櫛煙霧燕臺駿骨𨿽見收漢宮蛾眉易生妬幻泡浮雲擲一官親防天子賜黃冠入山面壁終有日對酒逢花且盡懽此地重來恣笑謔十載羇棲宛如昨淒愴似隔武陵雞須防亦是令威鶴紅桃碧栁風正柔野浦回塘水亂流輕橈鐵笛吹欲裂錦罽銀箏彈不休伯倫生著酒徳頌無功自署醉鄕侯古人多好托此物但言澆愁吾不愁

汪長文芰荷亭歌同吳茂倩董陽明葉虞叔

山家樓閣沿溪入復道層階上千級靑崖寒嵌丹房深棲鶻巢鷹手可拾夜臥不知雲霧多朝來但見衣裳濕排空一步一崔嵬陡然絕頂孤亭開金沙細湧花源出玉蝀橫穿樹杪來亭前日午桐陰墮解衣烹茗焚香坐山花蹢躅紅半殘野谷篔簹綠萬个濺濺響水到池平池上田田荷芰生斜光冷浸玻瓈濶倒影晴窺須發明一時同遊總廖廓超名理兼淸謔腥風挾雨聞虎羆絕磴將雛下猿玃談宜松外麈尾懸碁愛花間子聲落此時散髮夢羲皇世界不知何處著布袍方冠意蕭野主人恐是避秦者樊榭人歸霞自靑葛沙冷泉猶赭舊是仙都好卜鄰把杯共酌松杉下與爾將營采藥乎爲余先種桃花也

神鉤篇贈李子年

吳人鑄劍天下無二子精靈雙可呼雷鳴電擊勢飛動夜深妖血猶模糊水犀十萬壓羅剎光閃吳鉤白如雪提攜在手鬼夜愁橫行東南摧越絕仰抉浮雲六合昏俯斫海水蛟龍奔李生才气有如此無乃古鐵之精魂君不見荊卿匕首往不回終作秦王柱下灰子房偃蹇遇黃石滅楚興劉起三尺古來英雄眞不同意气橫天貫白虹

阻凍金閶從李叔乞米歌

金閶城邊暮飛雪朔風如刀凍欲割靈胥無靈怒濤死沙頭黃狐弔黑獺鴐鵞僵僕禿鶩愁層冰膠舟不得發長年膚粟生寒瘡舟中布衾冷於鐵都城豪華萬戶連朱樓紅罽霜滿天公子貂裘匼匝外佳人寶襪毺前繡閤溫溫二三月飛觥行炙紛流泉興到輕身便走馬醉來纖指猶調弦黃冠道人獨蕭瑟孤舟十日斷火煙此時趺坐政暝寂內餐元和咽金液鄰船翁媼無歡聲顧我僮奴有饑色僮奴啞然向我笑終年蒲團詎得力浪說成丹丹不成空談辟穀谷未辟道旁揶揄多鬼市天上逍遙幾仙籍棄世何羨丁令威誤人大是浮丘伯滿口沆瀣腹枵虛秦皇漢武飽可圖瘦得形骸已骨立乘鸞控鶴何時乎寧爲執鞭廝養卒不願拂蓋神仙奴大官巨舫泊河滸日日吹笙復撾鼔道人轉受僕輩瞠汝亦爲官竟何補昔恐侏儒良以卑今向監河更自苦前身無乃若敖鬼此日誰爲翳桑主滿城盡是陶壺奴何處得有謝仁祖

夏日懷友人

松風消大暑長日坐髙林路斷千峯合天垂萬木陰偶然成客夢一半是鄕心得句無人賞年來欲廢吟

春日懷桃花別業

緩步踏江村沙晴晚日暄偶然逢野老相送出柴門曲岸隠漁吹平橋落水痕歸來坐長薄星月飯黃昏

潞河晚泊

回浦落帆盡長堤帶郭斜暮煙平吐樹春雨薄沈沙白艇藏漁市黃茅覆酒家一瓢雲水外不復問年華

同胡明府登佛塔寺

風急髙天迥孤亭落日閒松聲疑捲壑雲气欲沈山古佛疎藤合層城獨鶴還馮玆問寥廓吾意薄塵寰

幽棲

獨愛無人處幽棲不用名竹雞啼午寂松鼠落枝輕芳艸初平路春溪欲上城蕭然吾亦得擾擾自勞生

遊澱山湖

扁舟淩紫氛蕭灑絕人羣浦暗遙吞樹湖空不礙云浪推沙鳥出風挾寺鐘聞故有滄洲癖徘徊眷夕曛

彭城渡黃河

彭城臨廣岸俯仰霸圖空白日照殘雪黃河多烈風所嗟人向北不似水流東回首滄溟曲山山雲霧中

元夕集司馬公宅

同是春宵醉今宵樂未央花明天不夜塵煗月生香人語朱樓細簫聲碧海長絳河低欲沒猶進九霞觴

鳬園

信是歸來好江東舊布衣池成蛙自聚金盡客應稀家以栽花冗身因食蕨肥野鷗飛不去吾性本忘機自知官況薄何以鬢毛斑才退名兼損家貧身轉閒禁方畱石室副本托名山詎有飇車降翛翛天壤間

再送龍君起

結屋傍漁家春溪浮落花雲中漢雞犬野外晉桑麻但使心無累寧憂生有涯遊仙事非誕眞見棗如

送張君明入楚

楚國亦千里君行入郢煙僧廬衡嶽雨騷客洞庭船雁气初沈日鷗容盡寫天江蘺應可擷把酒聽哀

旅懷

蹤迹寄浮萍江湖老客星吾懷猶莽蕩天意使飄零閱世頭堪白看山眼獨靑故園丘壑在歸去學沈冥正好乘涼坐胡爲觸熱行一瓢成浪迹五嶽亦虛名赤日林間出黃埃馬首迎有身眞大患七尺役吾生足下九州屐囊中五嶽圖生平負意气不必問頭顱陵寢周秦道衣冠梁宋都故園朋舊在飽飯對妻孥野曠紫叱撥山深黃栗畱本爲乞食去兼作采眞遊汗漫凥乘馬逍遙杖剜鳩乾坤容放達何處不莵裘

聞田叔罷官

薄宦二千石危途三十年猶嫌歸巳晚誰道罷堪憐亟問栽花徑先尋種秫田吏廉聞似水行李定蕭然羽書西事急烽火達郊關牢落悲行役艱虞想故山無煩嘆宦拙且喜得身閒生計團蕉在憐君鬢髮斑

重熙洞

古洞千年閟靈山一夕開入門嵐作霧擊石鼓如雷地脈窮難盡天光照卻回孤亭當澗戶徙倚坐寒苔

潤州懷古

潮滿空濠集暮檣雁衝寒樹下回塘淸霜畫防新屯壘碧血妖燐古戰場地肺三茅通白下江心一葦限朱方山川無恙英靈盡讀罷殘碑又夕陽

哭張大司馬

江海淒涼易夕曛東南靈气走氤氳門前馬散畱靑樹湖上尊空弔白雲雙涕可能酬鮑叔寸心原自許徐君欲揮赤電捫羣帝閶闔門深哭不聞

賦得烏衣巷送周使君之金陵

春風深巷舊豪奢駿馬銀鞍日未斜朱第空梁曾海燕白門垂栁自宮鴉艸香輦路銷金粉花發江城問酒家君去定尋王謝宅大帆明月向天涯

嵩澤弔袁將軍

黃霧春天海浪驚斜陽江上哭殘兵野禽飛上將軍樹田父來耕滬瀆城劍蝕土花秋後老血侵鬼火夜深明羊曇淸唱桓伊笛並入蕭蕭暮雨聲

永明寺與伯貞先生坐語

寺門瓦落掛霜藤閒與君侯說廢興秋老紫苔生臥佛日斜黃葉映殘僧蠧魚古壁銷千藏風雨空堂暗一燈解識此中須悟後昆明劫火向無憑

酬鄔汝翼見贈之作

婆娑吳越問前朝來往空江送落潮佳句全從僧捨得雄心半向酒家銷寒山到處容雙屐野艇無人掛一瓢不爲西風傷歲暮亂雲歸去臥金焦

新鸎

初來閣外弄春暉上下花間試學飛小語未全調玉管薄寒深自防金衣龍池萬栁棲應怯紫殿千門見總稀九十韶華愁易老啼殘紅藥綠應肥

慈防寺贈於恱海支二上人

九月鹽官客思增偶來蕭寺得髙僧寒潮滿郭喧秋梵老樹當門照夜燈萬頃鷗鳬連海筏千家煙雨散漁罾閒房一宿淸如水夢踏蓬萊第幾層

贈李本寧廉訪

生平恥附夜郎名斗大東方堇子城楚澤於今眞浩蕩越兵自古號縱橫分予一半龍門客讓汝千年牛耳盟況已泛舟香水浦避公近或在蓬瀛

石渠虎觀舊師儒共說今官非故吾人望文星髙北斗天教仙吏長西湖六橋松栢埋弓劍十里荷花泛舳艫名重李邕丰采異出門士女看傾都

送長吉諸孫東還

年來何日不思鄕卻送君歸欲斷腸聞道小園剛半畝不愁無地種垂楊

女瑤瑟【附】

瑤瑟字湘靈長卿先生二男長金樞次玉衡女卽湘靈俱能詩金樞娶宛陵沈氏天孫亦有才先生每詩成輒競相寫和所塡樂府詞立唱之兼被絲竹人謂先生可方謝太傅家庭笑樂亦古今佳事也湘靈嫁爲黃生覽婦早卒先生志其墓刻詩曰畱香艸

采蓮曲

六橋垂栁兩邊分日暮吳歌隔岸聞只解蓮花如粉面不知荷葉是蓮裠

澄湖日暮芰荷風白面郎君寶玦逢野水夜搖靑雀舫卻迷歸櫂水雲中

聞大人自潁上抵金陵作

靈迹從來擅建康才髙多愛水雲鄕石頭城下蘆花白燕子磯前江月涼夜露未寒當七夕秋葵初發候朝陽登樓極目關山渺腸斷蝦蟆金粉場

秋思寄覽

澄光涼露白商節气蕭森愁逐朝云亂思因夜雨沈春羅沾別淚秋練搗寒碪鳥宿人煙暝螢飛松影深閨帷懷逺夢關塞憶歸心賦就長門怨歌成團扇吟蒼茫河漢邈迢遞客星臨縱有髙山調徒懸綠綺琴

太常少卿余漢城先生寅

先生本字君房晚年謂古君房盡非人攺字僧杲學者稱漢城先生自兒時卽異裏師授句讀每爲所屈及壯益喜讀秦漢以前書倡爲古文凡爲名諸生二十餘年孝廉十二年始舉進士官水曹督制賜俺答妃三娘子袍及犒邊士錦衣日有支發未嘗幹一錢凡省縑及金俱貯所司人謂餘水部眞如水也方檢校六科廊廊故有庋閣上貯絲綿先生嘗假息其下忽聞閣上大聲云余主事遷去可惜然閣上實無人次日命下遷禮部員外郎先生嘗謂國家一銖一粟俱有神明防之守者蔑視必不祥蓋指此也進郎中上正風俗十事疏出以按察副使視學陜西請謁一無得入卽禦史所首錄士考居下下最愼鄕賢名宦二祠謂鄕先生非國中大賢豈得冒祭於社循吏尢不易得必若所祀郿令諸葛京斯不愧召杜矣京蓋諸葛丞相次孫也稍遷左防政攺山東居官所信者心所謹守者法宿講求國朝典故灼有定畫及臨事更問憲章若何持操廉白期爲國家節用監司俱以費不給請先生獨否人𨿽陽服之而心齟齬不堪也遂以積忤時上疏乞骸骨再起福建再乞休故事凡以病賜告病巳得召用若進官卽不更出時遂加先生太常少卿致仕意尼使不復用也先生性亢厲受不黨之气狷然獨行與同鄕顏禦史鯨孫觀察光祖並以气伏一時家衣食裁足性顧慕義倡置田百畝奉社祭酒沈嘉則先生養其老旣裏居身擅文章之事然恥以其筆札資身樹交養聲名所從交遊甚寡歲時往來惟老諸生朱一誠及羣從子弟數輩與沈文恭公少同研席及文恭枋國先生意漠如也至垂死乃以一劍一書贈文恭曰別我老友初先生夢人與語君命若孔子至七十三竟無恙後二年奉川產一麟持獻郡中太守使吏來白先生曰吾其死矣未幾遂卒文恭銘其墓曰君持此道遊於世宜偃蹇能捲猶可不捲辱將大故吾不悲其不合而幸其能捲𨿽然先生之不合天也非盡天也其善捲而去之果幸耶抑不幸耶悲夫

余嘗讀農丈人集論其文旣詳言之矣至先生之詩臒而堅質而峭介然之色絕似其人足自成一家而先生顧欿然自謂於詩涉其藩未能窺其奧意專以其古文詞上追千載然則先生所欿然自謂不必傳者正其所必可傳者也

木州嶺謠【爲某嫠婦作】

莫登木州嶺嶺髙天地迥悲風日夜深豺虎紛來騁豈無一心人上帝不曾省【一解】

上帝不省妾有夫上帝不省妾有姑有夫不作庭上人有姑不作旦暮身一呼上帝怒再呼上帝嗔上帝聰明妾不辰【二解】知汝𨿽飡花知汝𨿽茹艸不飡並蒂花不茹合歡艸嶺腳水粼粼嶺頭石皓皓一死表吾眞區區焉足道【三解】木州嶺下無名村中有石闕悲黃昏不願紅顏當日存但畱白骨今人論風雨爲汝寃葛藟爲汝尊誰家婦滿人口木州嶺一何厚【四解】

獨鵠篇【爲馬節婦作】

吾聞女荀郎四鐙掛空壁衣帶柔自纒粉書不成畫文姬蓬跣何殷勤酸詞片片落髙云彈出笳聲對笳語莫遣河東夫壻聞白骨寧有知妾心良不欺使君愼勿前致詞獨鵠獨鵠使我危心不忍哭

自西渡至姚江作

夕發西關津薄煙羃洄渚安漫延其波無冒剛濤怒遙光忽暝滅歸翮亞相旅輕帆信雨飛坐久失煩暑山椒雜野燐夜深照石虎歷歷貴者封名卿入荒土去者集灌木來者藝叢楚齷齪自有徒幽憂不如鼠

贈別黃說仲

長安陌上人如螘不辧風霾日常紫男兒無賴七尺彊白晝相看昏黑似天臺黃君泃且美赤城霞气差可擬一經何足了吾生獨挈昻藏走燕市騶衍不作劇辛死碣石空宮入流水孤塾經年沒野蒿絕大鱏魚尺有咫由來倒屣都漫語英雄欺人那有此丈夫何處不伸眉何必侯門躡朱履況君正是靑年紀萬事俱從雙鬢起行矣黃君善自喜

太息行送姜太符黃門北上謁補太符嘗以言謫廣昌邊尉旣服闕乃北

太息復太息霜風疾如織急霰墮陰崖涕下不可拭英雄流浪若漂梗神采不發空項領憂來匕箸忽欲墮且爾進前呼舴艋我自揶揄人人亦睚眥我何能剖向渠許大眞礧砢往年曾問昭余祈可憐無水照須眉飛狐關外黃鼠肥朝餔夕餔徒自嘻量移忽經具區澤皇天降割眞太迫艸土微臣祗皮骨扶向人前欲誰借長安道上多倥傯不似當時行步工湛盧黯慘色屏營天子正坐飛廉宮飛廉可望不可卽羇旅傷心看列防狂霾終歲沈薊丘易得蹉跎在京陌丈夫如海任流澌安能窮守妻與兒雙眸浩蕩有如此得意雲霄竟是誰

傅侍禦行【有敍】

傅禦史言事得罪詔杖謫戍定海徐給事喬李二禦史俱以奔救貶官三等徐信州人與余厚善

傅禦史累綬都官正自此何獨東來泛江泛澤國荒唐泣泰陰絕與周廬不相似山川呵防縱有靈巳走風塵四千里今人皆言禦史好君爲禦史官不保信州給事我友人急難疾於風雨蚤喬君李君眞丈夫憂來萬事靑天孤乃知富貴不足有昨日內召今泥塗禺之神黃帝子掌我東海萬年祀歲歲馮夷供肅將幢出沒波濤駛蛟螭充巨割黿鼉當小鮮江豚紛百拜窫窳贊大賢焦釜漏無極柱在洪荒前綠字大於斗髙頌三山鐫驟爾聞之魂直灑君來對之何不可爾時溟漲倍往日天吳橫決崩雷疾水府茫寒未易尋咫尺吁嗟風又失燭龍之事毋爾爲又況不在東南陲昆侖使者傳雙翼今年未訊扶桑枝勸君且飲東海水勸君且飱東海米朝廷恩數良巳多放君白日來蹉跎

送戴仲徳遊秣陵得髙字

煙雨積江臯江聲日夜勞春方開浩蕩客自美遊遨六代存黃鳥千山上白袍古人都寂莫轉使酒杯髙

贈陳處士

古道已嶙峋鴻蒙信有眞樂貧甘一世守拙讓千人有酒堪彜鼎無名自鳳麟因憐抱罋者終日漢江濵

浦口別周國雍戶曹

卒卒竟何情靡靡自不平亂山髙執手孤樹逺吞聲精爽邀鴻鵠芳香托杜蘅那能輕此日不與重吾生

少司馬範公邀遊谿隠二首

杳杳知何處飄飄不自持精神知地別耳目恨來遲莽蕩千峯出虛空萬象披晚來嵐气合不辧有推移窟宅儼仙眞雲霞亦是塵山川勞起伏日月借嶙岣大海遙光起髙空爽气新薄寒猶戶牖淸夢滿松筠

魯橋村

半景臨墟塢雙楡辟裏門秋風吹巷陌落日散雞豚野外桑麻濶山中父老尊喧喧村釀集賽鼓正黃昏沈嘉則李賔父攜尊枉餞賦別再用涯字

君意尊罍近吾心道路賖暫時燒短燭一醉失天涯烏桕全無葉款冬正著花更欣篇翰好多贈不爲奢

雨後灘行

雲帆未可賒雨外更天涯日日緜蠻鳥山山蹢躅花松根靑艓子溪水綠人家見說灘頭濁朝來幾尺沙

從張大司馬湖上雨歸

冒雨憐於邁從公又雨還萬山知汝健雙屐笑人閒窮海陰積空堂朔气班登樓髙自遣猶得俯塵寰

挽楊憲長

前路明如畫如公未可歸山川紛雨泣天地忽霜飛博碩皇家榦丰稜海國威無端雙白鬢坐使萬情違

癡絕一首示文融

霜影無端白煙叢有意靑漫將閒歲月彊作老娉婷苦縣人難遇雍門淚易零生來癡絕甚肻使一朝醒

汪長文治具湖堂對菊

逸興大湖飛蒼茫上白衣地行人共老霜與菊同肥逺气通秋壑幽暉散夕扉杯行天漢轉直犯啟明歸

聞祝曼期客燕都寄贈

九霄空濶若爲諧漫說長安十二街醉後只曾談古俠饑來絕不吿吾儕有時偏袒金襴衸何地狂呼繡纈鞵曩日諸豪都莫問夕煙衰艸自荒厓

九日沈徵父周國雍二選部邀遊淸涼山寺

指防禪關處處淸偶因佳節作山行無端秋滿只陀樹有漏人投捨衞城白艸不知殘照合靑山忽放大江平此中舊事君休問我輩今來足主盟

七旬生日防諸君詩贈奉答兼有追慨

寂寂寒灰故不然星星宿火絕無端齒牙未必眞相借髀肉何須苦自嘆皦日行空都莽蕩閒雲在水自泛瀾故人眞是天畱住不記田間舊竹冠

愁來何事好開襟微雨初收正薄陰百道詔書山海使萬年天步野人心黃河命脈安如昨紫塞風煙淨到今太祝祠官俱望幸幾時淸蹕翠華臨

世事何曾賴木彊俗情端不羨疎狂從來一節堪天壤未必千秋在廟廊海谷投竿云總綠江壖披襫雨初黃看來不是神仙相琥珀空勞發夜光

送包明臣之任潮陽簿

閩甌南並古明州莽蕩風煙漲海頭溪洞水腥常作霧桄榔葉暗不知秋琵琶洲畔蛟爲窟甲子門前蜃是樓只有羅浮山色好蕭齋長得破孤愁

送定於柴公觀察江右

曠度長才總總殊早從茂齒握專符云深廬嶽飛長瀑天盡鄱陽出大孤靑帝元神開首路蒼生大命在前驅殷勤更切平生淚未敢臨風灑白毹

舒倩入閩懷贈

翠水蒼厓郁未開君從何處訪蓬萊桓伊得意惟三弄畢卓埋聲祗一杯荳蔲有香閩土在鷓鴣無夢越王回有人地下都相恨何日封泥到夜臺

沈嘉則見過賦贈

園林初霽較精神扶杖來過滿地春故作煙霞供鳥語急收風雨爲花嗔疏篁入戶閒相得片石當軒狎幾巡慣著緋袍憐白髮尊前更比絳桃新

侍司馬公發疃畮至茂嶼十六韻

遵渚有餘淸看人白鳥明遙分平野色乍入大江聲旋旋空蒙失嶷嶷積翠生短檉當岸立老鸛逐陂行進艇枯河澀扶笻絕巘輕危巒驂別榭神瀵墮前楹日月頻揮擲山川暫合並雙眸凝不極一嘯意難平壯志聽鶗鴂髙懷訊杜蘅交情多巇世事太縱橫珍重鰣魚膾尋常竹筍羮奕過天再旦臥至日西傾有地恣幽討無時解宿酲幹雲棲老石苦霧罩荒坪萬慮緣於俗千年好是名滄洲鷗鷺在敢愒舊時盟

遊四明山二十四韻

澤國髙寒气秋旻廓落情山經標特勝仙籍侈多旌淩厲眇三島遵循隘九瀛剛風鼔蓬勃朗宿錯經營窈窕谿初發趦趄嶺欲驚翠濤儲萬斛紫霧羃千楹瀑迅昨宵雨雲幹此日晴牂羊愁防躠俊鶻快縱橫珞琭開屏勢琮琤引吹聲八紘眞汗漫五嶽浪鏗鍧自作擔簦去難論戴釜徵葛洪原有約禽慶獨何名孤嘯神霄半雙眸大海平華旛通太乙藜杖倚長庚鳷鵲遙相劈鵾雞午乍鳴靑菁炊作餉白襪裹爲程喜劇歊氛絕驕多袷袂輕紆行蛇出谷小坐雁分坪矯首徇靈塔緣袪聳化城芝童紛出瞷毛女怳來迎許寂劍何往劉綱榭巳傾荒荒都信足黙黙但盱衡猶隘寰中在何時海外盟偓丰應咫尺薦我以雙瓊

哭思質王中丞絕句

漲海連天無盡期子胥日夜泛鴟夷西風作浪鯨鯢泣潮去潮來總自知

曾提一劍大荒西落日旗翻太白低石馬墓前髙幾尺蕭蕭風雨夜聞嘶

渡滹沱

一片桑幹水气昏白雲空磧大河吞馬頭帯得衝星劍夜夜回看古薊門

沈肩吾太史屠田叔比部餞別郊外時餘下第東歸

劇人最是艷陽天何地春光不可憐君自慨慷吾自醉忽無言語只揮鞭

沈嘉則客海陵於髙生之往也作絕句寄焉

白髮毿毿映水遙一生長寄木蘭橈蓬萊山下深無極聞道年來只及腰

後夜長虹下燭溪寒江不動萬峯齊楚天只在繁星外一望同君一倍低

送李亷甫節推鳳陽

海薄峯迥龍虎扶古塗山國是中都此間父老今何似定憶髙皇舊賜酺

甬上耆舊詩卷十九

欽定四庫全書

甬上耆舊詩卷二十

監察禦史胡文學編

石盂山人汪仲安先生坦

先生號識環中丞雷峯先生子也少擅異才於書無所不讀初爲諸生應省試筮得蠱之上九慨然有遺世意因作髙尙賦以見志婦翁太宰聞荘簡公先生以太學生至京師聞公方在天曹先生深自匿恥借太宰爲重足迹不輕踐其庭聞公貽之尺牘報書率言國家生靈休戚大計無一語及兒女寒暄其志操乃爾旣稍以門資歷官藩幕𨿽在簿牒間未嘗一日廢書所至輙登覽搜古凡作吏十餘年非其所樂也遂解組歸先生家在大雷山下距四明在桯幾間構屋山椒爲層堦漸躡漸髙嘗臨堦下俯與樓上人語髙云宿棟飛泉夾坐有至者如入仙都洞府先生日吟嘯其中盡以詩法教其子禮約復使逰於沈嘉則先生之門嘉則逰四明從大雷入先宿汪氏山房先生父子出黃雞白韭作供共討論四明故實三日夜燒燭傳甆主客懽甚至今稱爲盛集先生遺詩楊伯翼所選定屠長卿序之

日東出

日東出駕六龍卿雲從翔天中日東出開八埏龍之飛羣蜿蜒日東出玉燭明屢丰年樂和平

獨漉篇

獨漉獨漉上山入谷山有猛虎谷有短蜮上山采紫芝下山采黃獨茹芝可延年靑崖騎白鹿四海覽逰遨人命如轉燭雕獸當九關月星晦漫漫當關關不守金印系左肘肘後不須防鬼火燒白楡

君子有所思行

君子有所思所思邈不期入室各自媚出門寧復知吐心尙吿誰噂防欲何爲野田飛黃雀髙不過蓬茨赤鳯摶紫霄文采光陸離鯨鯢困泥滓螻蟻尙制之螻蟻細小虫從橫亦惟時

董逃行

倬彼云漢昭回天門醮祭夜開金旌寶幢徐來玉女三千裴徊中直層臺仙掌崔嵬侍臣跪進瑤桮【一解】鶴馭膴膴中宵來下但俾吹笙擊鼓奼女翩翩起舞神水金波如組【二解】

黃扉夜啟霏霏元老踧踖裳衣香龍蜿蜒金泥靑詞繡楮揚輝天顏一展申眉【三解】

城南尺五絪緼歌臺暖響繽紛車如流水盈門苞苴山海輸珍千秋萬歳長春【四解】

紛紛疇犯教言履客日稱萬年白日胡薄重淵但願勿令華顚子子孫孫駢妍我生有命在天【五解】

短歌行

甘言爲疾苦言藥促膝就耳姿綽約言才逆耳心不樂胡不甘言恣歡謔頃刻垂楊生左肘盼睞何人爲奔走平生不識夷門叟白髮人前向人剖短歌行莫垂手

行不得哥哥【興隆道中聞鷓鴣作】

行不得哥哥魚潛毒淵鳥棲惡柯此無柰何嗟爾行人防陀不避罻羅天無三日晴地無三里平六龍之山十年爲兵君將安行嗟嗟君將安行

別泰山擬唐李白【錄三首】

自我來泰山於今忽五年每登日觀峯並坐肩吾軒方瞳被兩鬢宛若垂雲煙佩服龍門衣霞彩光然謂我畏壘山曾共桑庚眠重來五千載一笑俱忘言而乃天仙姿疇能識毫顚旣來不須防又復歸滄田攬衣不能下涙下如流泉

靑霞四千丈誰能陟其顚倒騎白鹿行去若飛龍翩道逢五丈人峩冠向余前所論俱上古蒼顏不知年自云秦皇帝登封污遺編至今地天通無能伏其愆顧子傴僂軀不揖霞宮仙自非生平力安能獨超然行行重相期贈子華胥軒明滅不可覩黛色參中天

崩湍落兩厓風雷日喧豗飛梁十萬丈健倒靑莓苔洞門開石扇照耀金銀臺蘭楣桂爲楹白玉三重階貝瓦碧參差珠箔光皚皚琪花雜瑤樹鸞鳯舞毰毸坐我紫霞牀酌我靑金罍瓊漿一潄齒神靈通百骸逍遙遊象罔蕞爾遺塵埃滄溟連渤海歸去何時來

濟寺觀音閣

髙閣闞危湍結搆歷機巧昨聞靈谷勝還玆足幽討倒影射虛牖照我顏色好逺翠凝不流江光白如掃淸梵飄天風奇巖寄瑤艸遐憶羲皇人悠然此懷抱

夜上嚴州灘

上灘似牽羊下灘如走馬灘髙月未出石立灘流寫參商欲低擲風雨聲在下夜半入天津應識支機者

燕山行

燕山八月風吹雪北酒壚頭防猩血美人髙坐碧毺手撥琵琶唱頻闋銀鐺燒出紫駝峯華燈夜剪靑蓮月蓮花旋舞金蓮蒂鴛鴦繡幕流蘓墜頃刻能開上苑花逡巡笑綰章華臂年光逝水人間擲昨日纒頭今不識絲鞚寶匣出長楊皓齒蛾眉復東陌東陌西樓秋月明十二防幹曲曲憑緱山玉女煙霞上悔不當年學鳯笙

王主簿邀過海神廟

海風一夜吹茅屋海客披襟坐幽獨主人邀客過南澳兩馬蕭蕭攜兩僕滄溟紺色浮坤軸晴空峭影含蒼玉頽垣破瓦纎茅束短衲容枯如鬼髑靈旗不閃祠無木毒龍上天原有犢鯨含鼉作波神逐潮平日落山魈哭

泰山俯仰亭

海右名亭在無如此獨髙八鴻來蕩蕩千古去滔滔斜日明巖雪長風吹布袍有懷渾莫語搔首誦離騷

夜登泰山

豈有王猷興衝寒夜上顚白雲俱墮地明月自行天萬里風何限千尋嶂獨前最憐肌若雪皎皎藐姑仙

春日新晴山行

細雨彌旬久東風喜乍晴鵑啼松葉紫雉雊麥苗靑日墮雲間影泉流石上聲生憎蕉葉醉不掛一錢行

髙郵湖

西風吹五兩短棹未須牽逺樹猶懸日平湖但有天蒹葭隨意落鴻鴈識期先俯仰曾何慮長歌秋水篇

宣風館用陽明先生韻

雨沃新苗翠已痕石溪曲曲正流渾千山淑气開南楚十里鶯聲自一村未有涓埃霑白屋漫畱燈火照黃昏羅施升斗還叨竊慙問湘累萬古魂

壬戌九日岱祠城樓

久矣蓬元坐碧霞登臨猶喜思無涯千年樓閣初成賦萬里風雲一放查天上三漿俱緑髮人間九日有黃花飄颻已結王喬侶不向龍門數孟嘉

六月十三夜月

空山無暑坐淸宵牛女星河入望遙此際獨憐初月淨移時未必片雲消涼颸颯動來天閣愁緒分明到野橋四十年前傳盛事白頭箕踞說漁樵

新泉

濬澗澗水深新泉出崖底日夕山童歸傾筐洗石耳

螺羮

楡葉如錢栁葉齊菠稜生菜滿靑畦小鐺正煮螺羮熟檐外遊絲拂靣低

豳叟屠田叔先生本畯

先生號漢陂自爲兒卽異父少司馬竹墟公甚愛之以任子授刑部檢校稍遷太常典簿因撰太常典錄記國家郊祀大典時比諸唐王涇郊祀錄宋文彥博大饗明堂記歷遷南繕部郎中出爲兩淮運同復移之閩先生在官以亷白自持政暇起祠烏石山祀諸先賢立社學水口以教子弟受經者三年拜辰州太守辰居西南徼雜蠻風先生以寛仁治之辰人大悅適播州皮林俱用兵使先生主餉轉輸不之事平敍功第一而先生顧以喜客門外車騎交錯後堂日置酒當事聞之不喜乃移書先生父執謂田叔家有園亭絲竹足樂賔客此吏事不足苦田叔竟罷先生歸初先生在郡禁殺牛有唐生具牒言家貧蓄一牛不幸猝死請鬻其肉以糊口先生知其紿也判以俸買牛之比牛至果生因命小吏戴養之及先生解官衣深衣騎馬出門辰父老泣相送牽牛隨其後先生屬吏善養牛終其年時人爲作辰陽畱犢圖一時傳之先生疏眉目廣顙而哆口人望之若神仙生平惟喜讀書至老尙手一卷人或曰先生老矣奚自苦先生曰吾於書饑以當食渇以當飲欠伸以當枕席愁寂以當鼓吹未嘗苦也晚年其喜客益甚客至必出魚韭無列席飲不過數勺然每觴客必盡懽所言未嘗及世事間作諧語一座爲傾先生旣老起生壙於甬上撰狀及表自稱曰憨先生一時詞家俱奉爲祭酒先忠毅公常過先生客數輩時山陰王季重少年在坐曰先生昨酒中許塡南北詞相贈已成否先生笑言曲已半方疊下愛王郎句卽唱之時先生已八十餘發音髙亮客俱絕倒其風流可見也

三婦艷

大婦年二九采蓮南湖口不愛蓮成花但愛蓮成藕【一觧】中婦二八齡濯錦艷江淸鴛鴦七十二羅列短長汀【二解】少婦十五餘顏色正敷腴提籠采桑葉掩映紫羅襦【三解】雜佩何鏘鏘三婦婉淸揚丈人勿遽起調弦夜未央【四解】

中婦織流黃

中婦織流黃少婦理瑤瑟君心別有私何知麗與則麗則各自芳蘭膏各自澤君尙爲我憐銀屏以永夕織黃莫亂撏理瑟莫亂音河魚治三刀歷歷傷中心

愛妾換劍

何許槖中物來矜掌上嬌遑遑辭畫帳習習攬徵袍蓮鍔元精彩星裯易寂寥魚文隨赤電鮫淚落紅綃利器歸任俠閒房坐鬰陶已知傳劍術詎敢恃花妖色古霜同肅愁多骨並銷雄心胡糾糾幽意轉遙遙姓字慿誰借肝腸爲爾勞井邊曽繾綣壁上屢周遭棄妾情何似聞雞舞更豪寵移鴛夢絕秋湛月輪髙豈是輕顏色由來重寶刀君如佩鵲印妾命等鴻毛

雜唱

君不見杯水覆堂難再收天上之路終悠悠君不見中心相憐馬首圓世間萬事皆徒然朗吟長歗暮復旦對酒牢騷旦及旰擊築而歌起爲亂

君不見南山有薹薹可脯北山有萊萊可斧君不見東海有田田不耰西陂有魚魚不收東西南北事殊異何用東西南北而遨遊我今長嘆終悠悠

燕歌行二首

勸君有鏹莫自藏千金博得徹侯章勸君有術莫自掩拳曲之夫登薦剡勸君有鉤愼莫直河魚豈受直鉤食勸君有家早歸去主爵何曽苦畱住世情反復不可知且飲美酒臨華池奉常先生愛名飲但願三百六十之日毋西馳

其二

登君罘罳藻井之髙堂坐君龍須琥珀之瑤牀贈君五明七寶之團扇酌君紫霞碧玉之瓊漿烹鮮擊肥亦常事秦箏趙瑟空自傷世上浮名亦徒爾安有五侯七貴能文章腹中貯書一萬卷一字不得用勞我肝與腸勸君無言舌且藏誰能以此錦繡段燒之愼勿當風輕自揚

不必行

騎不必紫驊驑交不必豪俠遊驊驑世上空有聲豪俠世上空有名不如我自爲我卿自卿世上方能稱太平我亦千金曾結客如今客反向我射我亦四座客長滿如今客反誚而筦我今無言客且歸勸客弗嗔我所爲

歌且謡行

我吟梁甫聲獨楚梁甫不知我心苦我歌黃鵠心悠哉日暮黃鵠期不來長嘯六博呼五白會須千金輕一擲雞三足兮馬生角物論何曽久歸著乃知天地之間無弗有不在巵談與杯酒詩書禮樂徒空言其人與骨皆已朽我乃因之亦俛首

前有尊酒行

前有尊酒起爲君壽君壽髙如陵我酒多如澠如澠之酒淸且防君心不保能終始君心終始那得知如澠之酒空自治上有明月不照汝心前有尊酒徒勞我斟君不見一言不合干戈起只在殷勤一杯裏魏其武安今已死千古相爭竟誰是我今不言君且止

潮生曲

潮生君未來潮落君又去來去總無常勞勞西江渚江渚月明潮又回郎行那得好懷開來朝試看天邊月不待潮生蕩槳來

火樹篇

瑤城火樹鬭春妍瓊蘂參差簇綘天謾詫燭龍隨法仗始知火宅種紅蓮流烏飛去難藏日麼鳯翔來不避煙恍若流蘓開甲帳乍疑瀑布瀉溫泉五絲宛轉同心結七寶妝嚴太乙船灼爍大槐枝不紛披熠燿艸如然木難火齊垂髙下金彈銀丸去後先縱是落花空防水任教拾翠不爲鈿朱防翠眊迎中婦靈鵲金鳬引上仙絕勝庭栽多寶樹來供客醉綺羅筵光分萬戶星初落彩散中宵月並懸君王不愛魚龍詔罷今年少府錢

無題

當時月戶易流連今日云更可憐慣弄參差回鳯管愛歌婉轉動鵾弦鏡屏斜倚星爲海藻井新成錦似煙並蒂觴間開笑靨合歡樹上鬭嬋娟情波頻送將畱夕恨葉難飛欲曙天條脫藍絲仙子贈佩環極浦漢妃捐額黃鈿翠生憎染桂火蘭膏自喜然燦燦已曾遺角枕飄飄且莫上蓮船來從曲曲千林下去隔盈盈一水邊何處瓊瑤何日報手中芍藥夢中傳

病宮人詞

一入君門誤守宮低徊那敢怨東風盡教買賦黃金在畱與他人贈畫工

述遇

由來抱影士沈黙葆精光當其發幽吟列坐遜髙唱芳艸有宛蒻采采日以香白雲無去畱披壑成文章奚必待靜好在禦始琴張何事自結束期君以曛黃曛黃難久期淚下不可揮

寫懷

獻嵗始發春吾將遵歸轍嫋嫋白藏至猶然昧初服髭髮不防人其來向白防麻居然攺遺逺將誰適艷歌何可嘗坐令嵗華迫善禦非良工善鞭非良策不如紉幽蘭芳馨以自懌

吳娃

吳娃如白雪妝成薄膏澤若使吳王見不愛西施色西施入吳宮吳俗遂成風至今閶門女效顰安可窮魚戲蓮葉北儂住蓮葉西閶門三五夕流月到耶溪

寄白門

二十餘年別舊京山容水灔轉含情春從燕子磯頭媚月到烏衣巷口明慿風寄信藏烏處楊栁如今防樹生

同杜蒼舒入大雷山訪汪長文

重來尋谷口萬壑轉分明楓葉兼山赤嵐光接澗平香生橡栗飯霜老芋魁羮避世他年事誅茅共此生

同余丙仲泛城南陂二首

泛賞下南陂舟行日自移千林懸紫籜十里臥靑鷖進渚將吳舫行歌命楚兒誰能鼓桂楫頃刻到天池宛轉度江城平田見水耕逺從靑鏡轉輕載白雲行浦樹平於席林禽囀似鶯滄浪隨處好於此濯吾纓

鴝鵒

鴝鵒南方鳥如拳語未開入燕吾始見逾濟眾相猜碧眼愁鷹隼淸秋憶艸萊最能闗气占望獨徘徊

白鷴

棲棲白鷴鳥容與鷺鷗羣金距曽淩漢朱冠亦切云文章殊自喜黑白總能分一被靑絲系終年憶水濵

會稽道中少憇

鳥道紆回入千巖緑樹低轉畱空翠處少憇石橋西別澗潺湲瀉叢林桑扈啼坐防鳬與鹿引子過前溪

感事

十載憂時涙今年灑更多前星宵漸逺邊檄日頻過無計舒蜣臂空懸扣角歌素餐吾卻愧爲日已蹉跎況值龍蛇嵗躬逢離亂愁世平淸議重時至杞人憂上策收豪俊天心葉聖謀不過嚴賞罰尅日偃戈矛憶罷朝參禮優遊已四年我皇非自逸借箸每難前卒悍竿旗掲民貧室磬懸恨無經濟術矯首問髙天天子資淸穆羣凶起緑林支離天下事激切小臣心箕服尋常艶交梨不可尋三年占象緯脈脈到如今

入會稽

會稽稱大郡風壤舊京華緑水瀠南鎭髙城繞若耶都中輸竹箭山上起官衙但恐芳蓀歇扁舟問浣紗

次檇李

暮雨飛仍急飄颻檇李船重云不歸海積水自浮天捩柁鳷防濕聞香菡蓞偏濁醪吾已醉隨分過澄川

賦得的的防向浦

大艑乘風駛孤防向浦經浮雲慿浪白暎日借鳬靑空濶開沙嶼追遙接水亭采芳湖上去倘可遇湘靈

雷塘

揚州城北寺廿里到雷塘輦路銷金粉春風散緑楊山精古墓集官栢鬼車藏落日逰人歇蕭條古帝鄕

甲午元旦風霾異常私成口號

矚目當天正終風日又西四郊烽未靜朔日霧全迷勢欲三山動聲兼萬馬嘶老魂驚易散長恐謝靑溪作客身驚老無家鬢益疏獨將元日事來卜五行書天上翻星鷁雲間殷日車有詩聊自托不敢達宸居

題畫

峭壁披天棘通林壓海橊亭中人獨坐門外水長流鹿小羣分疃翁衰自飯牛亂雲堆幾席防綴與沙鷗

任城太白樓懷沈嘉則

髙樓一上白衣寒戶外朝霞正可飡明月關河無濁酒故人天地有黃冠謫仙去後誰能似彩筆年來老自看若是五湖堪避世爲余天際報飛翰

夢中得亡友楊伯翼書覺而悵然記之

吾友楊伯翼謝世二載矣乃辛夘孟冬十二日夜夢寄三十字於余曰承鯤無恙近居甌洛山中見黑黃二鸂弟設罝弋已得其一黑矣黃未獲也題封宛然字字淒楚覺而惆悵不勝人琴之感賦此

夢裏開椷涙欲澘驚回梁月似君顏三年書札悲今昔一夕精靈托往還卻恨帝京爲下吏不知甌洛在何山鳬鷖鸂終難辧蝴蝶飛來栩栩間

丙戌秋上陵

君王寢殿鎖山椒肅肅瑤城枕玉橋廿里松楸微漏日九天雲霧盡飛濤燕山禦气時時度幽府神只夜夜朝穆穆千官搘笏處若聞靈佩下淸宵

雨不絕

三月中林煙霧饒靑鳬白鷺未堪招雨聲不絕淋漓夜花事終違十五橋濕重角巾頻欲折江寒石燕故相驕邇來別有牢騷感回首交逰總寂寥

甬東江北歌

春樹重重春日和春江九曲抱城過龍頭直接桃花渡燕尾斜穿上字河

迢遙沙阜是梅墟面面澄江盡可廬不盡石防奔海月春風防网稻花魚

百十魚鱻下海門布防五色若云屯甬東北岸鄞江上習習腥風五月繁

犂鋤荷鍤種春苗蠶豆花開春正饒十里淸溪鴨寨堰萬株蒼檜麥楊橋

桑柘林中緑漸敷村村花暝喚提壺江風日冷忘歸去猶有斜陽滿鴈湖

夫差破後已亡吳曾說淸江駐舳艫惟有輅林猶似昔千門落日自啼烏

題畵

鷗鷺何緣下急湍颶風零雨不勝寒如今好向澄江上月白沙明十二灘

入山

醉弄潺湲日未斜更從防竹過山家坐來春色深如許開盡峯前躑躅花

月下獨往四首【以下老言】

先生自言其詩凢三變早年尙正聲故多嘽緩中嵗更尙气節似饒逺韻老來漸知律細益愛淸眞因題其七十以後詩曰老言別一卷余更爲選錄十首不雜於集中使學者知詩人气未有不善變而能工者也

獨往親眀月微吟過小蹊偶然思老伴還與話幽棲雲影渾無恙星光燦欲垂無人同領略嘆息此前溪投老逾耽僻從人笑裋衣松花新著飯月色白臨扉萬籟欣皆寂吾生興不微尋常三五夕幽獨易忘歸丙夜未成眠天衢步悄然影非緣我獨光自使人憐圓缺防今夕升沈感昔年弄簫者誰子吹過水樓前西閣與東林徘徊意自深腥嗔烏鬼叫涼待白楡沈竹長新增媚匏存久不斟情來還蕩槳豈爲訪山陰

月下後獨往時病起【選二】

肺病晚涼疏淸光半綺疏苦吟忘禮倦緩步覺眉舒有月窺虛牖將誰問起居人家已深睡夜色不關渠經旬巾廢櫛永夜戶長開僻喜孤能往幽知老未頽月痕臨水淨鶴夢待更回無怪比鄰老停眠竟夕猜

九日李實甫別駕惠名酒

偶似淵明隠歸從栗裏開囊茰靑嶂返送酒白衣來斟酌吟詩伴招邀待月杯使君有佳餉那可獨醒回

生意

四月黃魚市風腥海客場艅艎淩出沒喧雜起防檣天逺銜山小江深激浪長廿年投老計生意問漁郎病齒少瘥值嵗除日彊事巾櫛便往城東看迎春約管無棘家淩元侄

除嵗多時憂采薪婆娑今得裹烏巾卻因齲齒殊難笑翻對蛾眉也不伸檢歷盡銷支藥帖烹葵獨向灌園人相期興自迎春發東陌行看防仗新

偶然作效唐白傅體

裋褐芒鞋紫籜冠江臯步屧未蹣跚少爲掾吏稱三語老愛蹲防飽一柈艸閣獨慿無厲屐蕭齋寄傲有猗蘭桃花酒捨今稀過不遣傍人爲索瘢

甬上耆舊詩卷二十

欽定四庫全書

甬上耆舊詩卷二十一

監察禦史胡文學編

沈嘉則先生明臣

先生起田間少負異才喜讀書尙廓落大節慕謝太傳王猛之爲人雲間沈公愷來爲郡守先生始束髮上書萬言沈公詫爲奇士已補諸生數試於鄕不利專以詩自豪文章疎宕可喜會東方用兵少保胡公宗憲開督府聞浙東有名士二人辟致幕下其一先生一山陰徐渭也少保豁達好士微有酒失善嫚罵先生嶽嶽不少阿惟少保亦雅憚先生遙望見爲離席少保行部七閩燕將士爛柯山上酒酣樂作請先生作鐃歌十章坐上詩立成釃酒髙唱至狹巷短兵相接處殺人如艸不聞聲少保起捋其須曰何物沈郎雄快乃爾卽命刻石山上嘗從少保登大王峯置酒上客四座有云某所歌姬絕麗者少保已被酒趨命健兒爲取來須防報姬至先生卽起曰吾輩興闌明公可以行矣少保爲彊登車去其持正率如此及少保死請室中先生走哭墓下持所爲誄徧告士大夫頌其寃狀由是淪落湖海間益跌宕自放過太倉一通謁弇州髙坐論詩直气淩其上弇州𨿽陽許爲布衣之傑然實心憚之先生性喜衣緋常客吳中緋衣行道上傾吳市人聚觀余太常謂先生戴罽冠被朱衣防行吳閶嘯呼若狂當是之時實驚吳兒亦善言先生豪矣旣久倦遊歸裏門時張大司馬方主文盟最推重先生歲時伏臘非先生至不懽而先生家諸從子侄一相國二方伯俱從先生受詩初起有盛名及司馬旣歿先生更爲耆夙每持刺報客自稱老友一時山林失職之士單門髙才俱輻輳其門遂盡傾司馬客先生初岀其詩七千有奇使從子九疇刪定錄四千餘首行世晚年詩益多每杖策歷佳山水過先輩隠居宿精舍小飲艸市酒家輙索素紙題詩老言愈髙妙率棄去不復具艸人多匿爲已有者遺文四百餘篇藏於家先生旣垂老尙思出門諸公共相慰畱先生曰使吾有薄田百畆足自老奚好防耶諸公俱曰諾請爲先生圖之因共出錢爲置善田百畆給朝夕先生遂得髙臥丰對樓不出年近八十卒於家先生家在南邨櫟社人稱爲櫟社長諸從尊爲句章公學者稱嘉則先生

先生以文行髙東海裒然居首龔芝麓謂萬曆中布衣以詩豪者天下有三人其一爲先生也曺能始石倉詩選錄丰對樓集最多爲詞苑第一先生詩已見於世矣然余間讀先生所爲序傳記數篇其文原本班馬敍事有法不作同時詰曲語可謂卓然大家屠長卿亦曰先生文益疏宕有奇气生平魁瑋大節不媿其爲文世人徒知先生以其詩且不盡也又曰近世作者或乏長材乃詭而跳諸偏枯以爲險絕而務掩其短每撰一篇杜門首防�被搆思累月頴爲禿而出號於人曰吾能鉤尙奇然按覆其防猶夫人爾則胡不遵大路趨而﨑嶇走間道爲必若先生斯所謂遵大路而趨者也長卿言專抑裏中一古文家而獨推先生其言最有功學者卽先生之文可知矣余嘗數求丰對樓遺文四百篇在其族人某家余友曾盡見之卽往從借鈔而某已持此本獻一當事竟失於兵火中惜哉惜哉先生在當時喜以文寵同輩及所傳敍先賢行事最詳今隆萬之際闕焉無徴俱先生遺文散佚所致也至先生歿後百年中名賢髙逸僅能購其詩存其名氏而其生平大節絕無可攷徧詢諸故老所聞略記一二蓋斯文之事壇墠久虛遂使世逾近而文獻逾失徴殊足嘆也梨洲黃先生謂余曰及今不爲采錄則後此益不可問矣是皆吾輩之罪也黃先生遂歸選姚江逸詩餘亦有甬上耆舊詩之選故特於丰對樓遺文有三嘆息焉

君馬黃

君馬黃臣馬白君馬肥臣馬瘠君馬如龍臣馬躃敢忘天王賜顏色【一解】

君馬黃臣馬赤君馬良臣馬劣君馬飛騰臣馬蹶敢望天閒一時逸【二解】

君馬黃臣馬黑君馬徳臣馬力君馬天行臣馬防敢避馳驅死疆埸【三解】

采蓮曲

妾采蓮蓮謌聲楚楚眾愛蓮花嬌誰解蓮心苦應有苦心人憐根直到土

艷曲

鄂君貴弟浮靑雀翠被擕來覆榜人墻外木蘭宮裏樹一枝花發兩邊春

讀曲謌

路傍栁長絲不綰心短絲不及肘

思君池上荷花落結蓮子藕深蟠在泥爛斷千絲抱香死

軍門怨

一身漂泊如楊花年年作客天之涯將軍無功寶刀賣自將漢語翻胡笳夜光照甲月墮地萬里黃沙磧邊戍裏門不出誰家郎未寒先著狐裘長歸夢還家語妻子莫作將軍門下士

空幕燕

翟公好客客不至門外雀羅亦何事春風吹花花不香蜂蝶紛紛飛過墻東鄰明朝花亦落燕子銜泥向空幕畫堂寂寞無客來玉階朱戶閒蒼苔世間那得人如燕只識主人無貴賤

勸君杯

玳瑁釵頭金鳯低淺黃衫子剪銀泥麗玉寒香方二八倚市招郎兩相匽逢花采之須及新莫待花殘空怨春人生有酒不肯醉醒者何曾獨千嵗勸君堂上且銜杯春去一年才得回

黃犢行

蹙金飛鳯西川來五色織成羅背子君王新賜美人衣滿眼春風雲气紫流蘓寶幄七香車黃犢逍遙過都市不因衛霍漢家親車下行人似流水

少年行

寶馬驕嘶引少年靑絲窣地鐵連錢錦街十二春風起吹得楊花滿繡韉

凱歌

銜枚夜度五千兵宻領軍符號令明狹巷短兵相接處殺人如艸不聞聲

蘓州歌

闔廬城外木蘭舟朝泛天池暮虎丘三萬六千容易過人生只合住蘓州

禽言七首

布谷布谷飽牛飯犢芒種及時秧靑麥熟髙田罷亞低田穜稑官府不饒催租責祿汝農汝田布谷布谷姑惡姑惡姑終不惡姑惡失慈婦言則錯婦能百事向前作堂上看姑惡不惡

泥滑滑山深路險腳力乏急風迅雨打頭來鳥道如天欲愁殺千里萬里行半途耳豈不聞泥滑滑

行不得也哥哥只得行也哥哥可行不行那哥哥不可行不行那哥哥可行行那哥哥不可行行那哥哥脫布褲無褲得脫向誰告訴舊年種桑蠶未熟還糧先借東鄰布今年有布還東鄰無還請開富人庫有布不做褲做褲那得布無布褲得脫空教脫布褲

提胡蘆提胡蘆無錢無得賒有錢有得沽沽了防壺賒了幾壺花前幾壺月下幾壺壺虛月落壺滿花無無時不得賒有時不肯沽試問提胡蘆提還賒與沽

婆餅焦婆著惱婆餅不焦婆得飽婆得飽新婦好燒火及時婆餅不焦防下薪幹鍋上油膏婆餅不焦新婦好新婦不好婆餅焦

蕭臯別業竹枝詞十首

越江春水緑如羅雙女祠前發棹歌大宅北郊橫鮑守野橋南渡接陳婆

靑黃梅气防涼天紅白花開正種田燕子巢邊泥帶水鵓鳩聲裏雨如煙

田小三郎唱得工七姊妹花開欲紅林靜三更鷓鴣月溪腥一陣鸕鷀風

門前竹大筍成笆江上潮來艸沒沙村童探鷇緑楊樹野艇撈魚紫楝花

東村西村姑惡啼家家麥熟黃雲齊春蠶作繭桑園緑睡起日斜聞竹雞

雨過髙田水落溝瓦橋魚上栁稍頭梅子靑酸鹽似雪櫻桃紅熟酒如油

呼雛逐婦總堪憐時雨時晴各一天廚割小鮮來海市菜添新饌出江田

烏桕紅紅生稺葉紫蘭茁茁吐新苖龍須緑折風前筍鳯尾靑添雨後蕉

園中髙樹鳥分窠門外小池錢貼荷曉散烏鴉千防細晚歸白鷺一行多

麥葉蟶肥客可餐楝花鱭熟子盈盤家家銀磨聲初發四月江邨有薄寒

報恩人二首

泥書才報白頭新又向黃沙作逐臣身未拜官先上疏如君眞是報恩人

臨風一讀涙千行底事封書大慨慷海艸茫茫邊月白不知何地賜投荒

宮怨

緑滿南園桑葉肥風光欲盡栁花飛妾生不及吳蠶死畱得春絲上衮衣

問金雀釵詞【有序】

故人有妾某色甚都善歌舞寡居獨守有盼盼之誼錦帶居士聞而異焉作問金雀釵詞以美之

小樓日日燕飛來問妾當年金雀釵一自舞衣零落後緑綈那敢又重開【緑綈箱也出漢書】

賦得白日照吳戈

白日照吳戈靑天濺丹血寃語不可聞寃魂向誰雪入地成野燐千年永難滅趙坑平地起秦屠當時發不知皇天意何用此酷烈肇亂者爲何司命罔昭詧牧者饑牛羊牛羊觸而咥禦人箠騏驥騏驥亦踶江湖𨿽浩蕩無風豈掀揭巖巒固傾敧雷震乃崩壓吾欲叩帝閽猙獰守雙闕吾欲訴蒼昊何由上虹霓兀坐淚淫淫搦管气塡咽

南越

行行南越中好景玩不足原野頗夷曠山川復繆縟波澄天鏡平柔風蕩醽醁云日逓晴陰山光互靑緑谿腥過鸕鷀天淨飛屬玉防底坐題詩髙吟應空谷

發巖鎭蔣生客次赴黃山三首

侵晨理行篋褰裳事籃輿行行歷墟井寒翠生衣裾髙舂過潛口邨巷多踟躕西北指前路一徑當山隅峭壁攢紫霧蒼莽浮雲舒淙淙深澗水逺近聲與俱十月霜未降林葉靑黃疏午作酒家餉炊煙薄茅居盤桓靑溪曲鑑影驚逰魚飯罷復去去漸上靑雲梯修嶺頗登頓層岡轉﨑嶇千盤入無路倐忽逢坦途人煙小成市樵牧皆自如

投暝山市煙托宿防蔣詡弄影向前溪霜淸月如水命駕入黃山旦日須早起爲余制短策童冠皆儔侶出門卽重岡遙岑眼前哆回溪紫雲端陡嶺靑霞崥掲厲屢停輿攀躋每勞揮紫翠復遐徵目力窮峛崺日夕向孤村主人肅賔禮醉眠山館中湍聲枕前止

明晨入西岡山勢反舒緩顧見黃山塞蕭條立荒阪野廟祀浮丘空壇艸花滿列壁怒防岈羣峯挿天防迆湯泉口天都緬相眄鐵光射寒暾五色頗流齗齶破混茫巇蝕苔蘚崩崖續防岡回巒綰重巘髙下互糾纒峯紋細難辧攢攢紫翠叢紛紛蒼壁剪仰睇窮九霄登陟盤百轉俯首歷磴滑躡雲躬自躽言念容成子胎息煉纂致勤萬乘尊一旦捐玉饌吾生亦何爲局蹐徒中喘濯腸沙水溫豁目丹峯瑑柰何隔塵凢永謝軒轅輦

怪松篇與伯玉同詠

怪松矯飛騰詭異獻百伎遺落此空山閱世防興替下有陳人墳嵗月不可記髙標拉蒼旻卑枝挿黃地橫梁駕春霓或洞豁雙柱宛辟仙人扉摶鬭潛虯戲龍骨蛻�岈霜剝蛇鱗碎盤拏攫風雲屈曲孰陶鑄朗月墮天風明珠頷中據緬懷古昔人樹此歷千禩旣捐孤生悲永謝秦封事淵藏琥珀深陰連女蘿翳顧余丘壑姿偃蹇慙肖似願言結綢繆重申後雕志

張大司馬茂嶼莊雜詠

撰轡頓谷口爲園控湖滣空亭宅夷曠諸山四周陳紛紜各有獻回合成比鄰瑤華布芳席靑雲錯重茵岡隴防以續巖岫披若紛日嶠炳明晰風林蕩氛昏天地往已古日月來則新品隲有餘論疇能拾遺珍謝傅從泛海拾遺空賦秦何如宗生曠臥遊任其眞

武陵莊雜詠

華館敝緑野修篁壓崇垣翳然蒙水木靑雲永爲樊感時願偃息古道終龍蟠調膳餌玉屑酌醴防乳源被服豈不佳結束惟蘅荃衝襟遡往古黙黙誰爲宣

通川繞淸渠淺流激幽石乳麋漸生茸豢鶴已成翮新術無垢氛故宇忻掃滌永懷丘壑心躬將課農織晨策淩丹丘夕歸厭紫陌忽枉巖中篇貞心惟黍稷

望南雷懷謝居士遺塵

遺塵唐人隠於南雷皮日休陸蒙俱有四明山詩九首

居士靑雲人風邈難嗣白日空山髙令人起遐思春花吹野桃開落知何自流泉日夜流石壁掛不住深樾有啼猿斯人邈何處髙吟皮陸詩風吹響天際

遙望樊榭

樊夫人名云翹劉綱妻也同夫仙去故有樊榭

云翹有遺榭言寄五霞中五霞絢天地照燿金銀宮日月飄佩纕步揺鳴天風虹蜺作髙梁白楡樹前墉粲粲啟玉齒言笑陪仙翁豈邀蕚緑華相往遨空峒或引董雙成騎鳯淩八鴻願言蛻凢骨下汝以相從颯然回風至眄睞空鴻蒙

度錯愕嶺

錯愕復錯愕度之若升天居然蜀道險落在吾眼前三上五回顧十行九步顚捫云手不定躋險腳在肩峯欲壓靣墮石疑撐背穿景奇心頗快路廹愁仍煎前得平者笑後遭危者憐汗落不可掬息陰坐茫然

觀徐鳬巖瀑布

淸晨理遙策白晝臨穹崖嵚巖怖鬼膽鬰律相喧豗無風急飄雨潛壑犇晴雷詫目銀漢瀉心驚摧素麾涼雪朱明濺截冰墮寒威忘疲彊臨瞰劇恐神理違戰欽栗股墜臨深誡堂垂幽貞神明持庶與同心偕

登妙髙臺逺矚

西陟何崔嵬崇基夙曽構白雲蕩空階紅壁射髙澑萬嶺盤鬭蛟中區顯孤秀五色紛以披春陽逗云岫陰霾開昨寒迥澗回今晝田霞耕阪疊溪霜響林潄西教肅瞿曇獰猛馴山獸藤結秋幹龕鍚鳴秋冰甃乃玆荒穢場蒼莽穴鼯鼬坐以息紛拏內典竟淵究神理當自超局影多瘢垢眺望遙峯長玆心敢終負

三江亭矚眺

徼海極東陲崇城委紛矚暾然樹靈曦扶桑冒天緑近覩余夙悲遐瞻憺孤恧雙霍辟鴻扉翠碣三韓矗眾嶼撒星洲諸夷奠荒服屭屓禆瀛神鼇綰坤軸六足負空大九首滯盈縮萬里眉睫平天風載黃鵠鞭塞嗤祖龍王鄞趨鬼谷夷亶不可求疇將扣徐福渤海刷春波玆辰聊寓目

與黃山人孔昭林太守登卿登狼山支云塔

古塔名支云嵗月卒未紀蒼茫見孤標直挿靑天裏山海擁金蓮乾坤落天柱四面剛風吹白日不得止俯視飛鳥背站站去如駛郡官破萬緡丹靑煥如此秋光滿揚州曠然見千里雕甍觸落日丹檻吸溟澨腳下走魚龍眥前裂風雨吳楚幾大邦共此長江水陰气靑蒙蒙滄桑變無已回首問海若登臨復能幾

與髙李二生晚步芙蓉江上

勝侶多曠懷江臯躡斜照波平風力微重山薄層燿翠淡靑黛濃雲霞防相冒嶠疊秋靄分峯攢晚容峭防去白已遐復近浦縈抱掩暎眺難窮回復景殊妙漵曲龍九紆巒明水千澡長謡歸路遲煙蒼野生燒何以寫淸歡持醪逺相勞醉泥芙蓉花驕成美人笑

送屠長卿十四秀才赴太末

春江沈沈雨聲歇布防十丈明於雪迢逓靑山江樹稀送汝扁舟向姑蔑姑蔑城頭花未齊偃王廟裏鴂初啼髙灘水落舴艋急潭黒龍眠雲霧迷千峯萬峯月出際倚樓思君讀書處讀書蚤已破三墳出語春雷轟九地莫將艸色怨王孫莫道無人日倚門定知見橘懷來早香撲髙堂春酒罇

遊善捲洞

昔聞善捲薄天子不受舜禪來逃此赤符使者何處尋百尺淸潭洗其耳遂令此洞名善卷上干下水三洞連幽深奇絕不可狀秦人空把桃源傳欲呼太白題長句南山之作惟韓愈我才薄劣柰爾何落筆恐遭山鬼怒小洞千秋玉作泉石髮十尺浮龍涎呀然一罅坼壁底深黒獨許蛟龍穿古時墮石不敢墮玉柱下垂三萬个倒掛蒼藤挈巨鰲舌吐神飛膽驚破從南更轉九斗壇壇回陡覺飛靑湍白龍蛻骨幾千岝防崟防復萬盤谷虛水急鍧鐘鼓崖馳壁走獅象舞欲滴不滴排乳窠有聲無聲濕晴雨水田疊疊仙人耕玉禾金黍何年生黝深澒洞不可測誰持照水犀而行近聞禦史頗好事束板爲桴討魑魅白日老龍不得眠厲風怒水驅軍吏伏流倒向小洞奔卻疑人世非干坤胡麻之飯畱未出凢人豈得尋其源想當鴻蒙欲判割譬之大冶洪罏熱金鎔百沸幻泡奇漬水經風盡凝結不然胡爲妙莫窮水晶鏤刻瑚空月中疑無廣寒殿海上豈有蓬萊宮石洞參差疊樓閣巨靈六丁不敢鑿我狂欲借天斧開割裂山皮觀厚薄上洞更奇何所無石牀丹竈金玉符萬竅玲瓏嵌鬼靣千神怒勇擲頭顱山僧把炬爲前導顧盼茫然惟大叫奔騰飛舞詫神奇鬭笑哭窮天造最怪中撐玉筍長仙防夜放明珠光豈是仙人未離食米鹽尙積千年糧洞外春風寒刺骨洞裏气蒸汗濡發路深火短不盡逰隔防仙凢眞恍忽出門磨石題姓名古苔落粉靑花明同曹呼酒且一醉世間萬事皆浮萍善捲所以棄天下我亦胡爲戀鄕社拂衣從此種桃花欲上靑天騎赤馬

錢塘潮

低昻天地分髙厚何年何日何人剖元气茫茫直到今瀛海洪波必先有大禹當時入防稽錢塘之潮古來久不知此水孰推移地軸翩翩若摧蹂倏忽噴薄天馬嘶往來夜日空雷吼豈是饑蛟鼓怒腮定應痛觸虯龍首排天濁浪萬里橫濺日飛濤千丈走乍驚白練亙遙空久注銀河傾北斗海門飛動雪痕微江岸激回山勢陡黒云濕壓長城頽黃沙塞防飛狐口長風防漷詫神奇急雨奔騰失前後耳驚目心膽雄南鵬北鵾俱莫守端倪不測機頗我欲因之問莊叟只恐昆侖徙向東四足之鼇不能負潮兮潮兮柰爾何無乃天公弄蒼狗須防看罷江水平一片斜陽掛衰栁

謁徵西將軍廟

嘉靖丙寅冬同朱邦憲至宜興偶過謁周將軍廟時提督軍務都禦史張公使人打碑廡下縣官又具私馬數百蹄爲驛以應部使者穢不可入謁罷愴然退與朱生各賦一詩紀之

宜興縣東城北隅蕭蕭古廟田中居入廟看碑識周處壁間仍有晉時書陸機文羲之畫髙題英烈將軍額中丞好事來打碑墨花未透冰凝石首尾猶存數十行字迹剝落經幾霜中間欲讀不可得使我感慨徒悲傷況聞上司索馬騎縣官供給先防齊東西兩廡古碑下聚卒立馬千百蹄嗚呼城中萬家邑豈無一室容馬立烏騅赤兔向風嘶豈是將軍戰歸日摳衣上殿知英雄階前下拜生悲風竹色松聲自虛壁積雪故照夕陽紅嗚呼將軍一何武斬蛟射殺白額虎折節終成文武才按劍不避權貴怒五千孤旅戰梁山竭矢窮知死所形容何必丹靑傳精靈照今古神逰曠八極殿宇今摧頽屋後靑山衣甲敗垣春雨無花開鳴呼三塜累累宛相似老樹千年半凋死墓田冷落幾家畊一野水秋風起同逰正與朱生來朱生慘然吾亦哀問我他年如作令封墓式廬崇祀敬先賢廟貌委塵埃縣官不知無乃病風紀人心國之命前典無存後何鏡卻笑朱生眞太狂先向山人問爲政

爲王元美題沈啟南畫春山欲雨圖

東風送暖海气惡黒云摧山白雲薄眼前疊嶂埋峯頭水北髙林穿日腳鵓鳩亂啼花亂飛溪漲濃嵐雨將作欲來不來天半昏似將混沌疑乾坤推移不識上帝意猛虎如排閶闔門九閽不扣玉女泣天吳播蕩江湖立電母權傾霹靂遲但見煙霏艸頭濕芙蓉山前艸屋低東陽老子開剡溪筆端欲奪造化力倐忽雨气生淋漓詩成繪了已寥廓天髙地下還淸濁花明樹緑呼酒來怪無客至相酬酢百年遺墨塵眼空神物今歸王長公長公兄弟把相示醉後揮毫姓偶同

褚生

洞庭無雲水庭碧君山仙官起吹笛呼龍畊煙種玉禾喚鶴開門欵丹客壇上松花黃雪積門前芝艸長一尺白石爛煮砂粒紅靑精炊久罏煙黒日髙垂簾誦黃庭燕壘香泥落空壁

出獵篇爲徐記室與王將軍作

秋潦始歇天空明太平門外無人行沙岸風回艸頭短雨腳射日黃雲平吳山南吞海壖盡百里平郊江潣潣轅門大旗飄淺黃防擊將軍試鷹隼拜邀記室觀獵塲古之徐幹今文長夾鐙提鞭上馬去白羽挿房金簳香將軍令嚴壯士猛龍飛電掣無畱影但聞壑壑兩耳聲飛鳥應狐兔屏徐生气豪心膽雄直欲萬里追長風崆峒扶桑掛眉睫紫驑四足輕飛鴻老瞞黃須齷齪子橫槊賦詩安足齒學書學劍萬人敵一雙瞳神秋水碧今爲揖客坐籌邊開口何方吐奇畫將軍夜行何所爲短衣射獵南山陲北平太守斬醉尉胡乃盡爲緣數奇聞君亦向田間飲割鮮擊缶醉欲甚抽毫自制羽獵篇半夜長歌不成寢

與仲足乞銅章

君昔寵我雙銅章秦篆李斯漢張蒼提之十年不去手不羨當時會稽守余也無官頭已白權判風煙掌山澤白衣卿相君莫嗔世人號作文章伯卻嫌肘後空累累再乞數顆腰間垂題詩近寄武陵長作字遙緘王母祠請君刻鏤破心血云書鳥篆神工絕恨無卞璧逞良師山齋夜泣昆吳鐵

鄔氏山齋食燒蟹歌

淮霜蟹肥何崛彊江沙黃甲深遁藏秋髙郭索輸稻芒海客徒誇海味長鄔家廚頭生異香纎手出自閨中良想當臨鼎炊桂漿細刴靑蔥雜椒姜玉盤髙疊黃甲張觸鼻垂涎不待嘗攘臂帣鞲恣大嚼擘開紅玉凝膏腸須防盤空恨指眾澆以黃流三百觥世間快事那如此何不封我淮南王

病熱行寄葉鄭朗

赤日赭天空咄咄荒邨槐死無涼樾蒸人火雲屯不流浸骨冰山險難歇暮沼徒饒靑艸蛙春江已過桃花鱖舊有蘄州六尺簟汗沾節膩久不滑正欲眠時不得眼蠅蚊往往來相齕思君嗟君新病起尙恐形神未超越且掃靑山白石牀晝偃涼風夜明月江東芡實字雞頭海外茶芽名雀舌試令烹剝度炎歊空林無人堪散髮縱有卞璞須自珍左足無令楚王刖

與吳汝復蔣季柔防黃山

吁嗟黃山兮何獨三十六峯而已乎龍蛇盤盤走千里靑蓮萬朶浮江湖元气茫茫閟日月吐雲納霧滄溟枯噓吸陰晴散風雨水分楚越通三吳靑鸞蹲踞舞勢歇雲門闔辟誰能呼咆哮獅子吼孤月千年桃花知有無常聞軒轅帝容成與浮丘丹成八甲子白日升天逰寶函玉壺渺何所空聞三十六源春水流蔣王孫吳夫子吾今與汝來共洗淸溪耳相逢有酒當笑謌惟有劉伶達生死吁嗟兮黃山汝胡不爲平地兮爲平川矗矗乃在靑霞顚使我側身望之徒茫然有翼無風空可憐容成子浮丘伯喚不來招未得黃帝深深居紫極寄語世間人莫鏈丹砂石不若手持蒼玉藤拄破靑天九秋色

四明山長句

李白夢天姥煙濤茫茫走東魯隨風吹墮禹穴來萬里心魂掛瑤圃興公賦天臺赤城霞气標蓬萊五采肝腸濯翠海九天日月披銀臺四明之山誰所鑿天公爲我開樓閣雙牖髙防烏兔飛四牕平見星辰落靑雲冥冥豁洞天使我坐閱心茫然手捫白虹不到地眼睹緑雪吹春煙九州防破黑子大滄海東窺一衣帶天上銀河貼靣流神逰八極吾將柰千秋閟迹人莫尋萬古靈蹤此眞快二百八十峯天簇靑芙容丹山穴紫鳯赤水蟠黃龍气雄五嶽掩天柱勢奪十洲淩閬風不周山崩誰所觸祖龍沙丘不敢哭騎龍跨鳯訪仙曹朝向昆侖暮王屋願呼樊夫人爲我歌且舞手拍洪崖肩醉枕赤松股璿房瓊室七十二恐是蓬壺世難覩雙雙帝子怨蒼梧穆王馬蹄知有無金書玉簡祕不得越水至今流禹都

爲徐文長題九龍捲

羅剎江頭雨如注海門蕩揺天柱山气稍開風稍微黒云漸薄疑初曙山陰故人徐孺子作客來往吳山裏與余相違九月彊一見街頭問行李邀余入山具酒漿酒酣劇談神鬼僵拂拭松牕出縑素開卷灼爍驚電光電光閃閃眼花亂九龍爭飛在天半雲奔水走翻低昻海若天吳競奔竄防漷長風肘後生崩轟霹靂天爲傾變化隠約不可狀霧滃濤顚鱗甲明昻頭露爪令人悸雙飛獨舞俱成勢天地爲之淸濁移海嶽須防驚捲去徐生把酒索我題揺筆不敢輕爲詞脫巾大叫問所以濡墨噀水知爲誰當時畫者陳公儲百世獨步誰復如卽如此卷亦不易摩挲使我空躊躇嗚呼畫龍尙可惜魚服塵中更誰識出門長歗風雨涼萬壑淋漓翠猶滴浴鳬池館觀朱邦憲唐子才投髙壺歌呈趙太僕時章

髙館澄波沈緑雨唐生選勝邀賔處桐花未蘂燕棲梁小錢貼池百舌語堂中玉壺髙丈許兩雄對壘誇長技矢聲落鼓春漏遲酒滿玻璃寒玉乳鏗鏘迸地墜流星貫耳穿心驚復喜負徒就飲擸長纓饑蛟注海吞無聲勝者張旗鼓餘勇把箭似欲摧長城伸臂仰天目不瞬帣鞲太白仍自進咋指揚揚意獨矜邯鄲道上逢廉藺白日欲墮芙容溪栁梢新月生天西出門賔主俱大醉太僕先還碧玉蹄

送呂山人中父

與君同庚復同裏四十五年才識爾相見翻憐在異鄕相親頓覺如兄弟君家鶺鴒忘急難我家堂前紫荊死一言一哭一聲悲君涙如珠我如水卽今別我去何方自言只在乾坤裏乾坤茫茫海嶽長那得扶揺大鵬起昔年嘗走齊魯間紫霞髙冠白雲履兔園上客比鄒枚長揖侯王傲天子俠骨能令壯士香髙懷可使狂生恥酒酣詞賦欲淩雲墨客騷人盡披靡歌聲振落泰山云夜半登顚脫雙屣醉擊秦王無字碑長嘯大呼呼曰伱伱是秦人爾汝稱嫚罵祖龍何有耳君乎豈是浪逰人墮地何慙射弧矢豪傑生身天地間只合從天任驅使乃今落魄不逢時豈肯低眉窺指眎我今沽酒對君懽莫謂無能報知已

戱贈楊伯翼

誰家小兒楊徳祖靑天之鶻丹林虎气猛翮健淩秋風膽雄力王不受撫騷壇忽樹五丈旗自喜少年能跋扈嗟我老大筆力衰尙然技癢鼓余怒酒酣登壇賦大言共說將軍老還武將軍號令選偏禆汝作先鋒領旗鼓鶻兮虎兮誰敢侮世上凡兒何足數君不見楊徳祖

以葉生太叔詩呈張大司馬

何爲寜馨葉生者新詩照乘珠滿把幽怪殊開汲冡云古質驚提未央瓦箭簇銅花緑血殷昆刀玉錯寒流瀉千年古壙蝕啼痕夜半荒坑射殘斚白鼉作鼓裂天門南山吼死洪鐘啞鬼仙已謝李王孫詭譎難誇玉川也卽今論才莫可同居然屈宋鞭箠下鯫生得士竊自奇不敢私之老鄕社大國觀風季也聰東海泱泱推大雅不能淸廟薦圭璋獨獻飛黃向司馬

醉臥偶作

鼓刀屠狗起丰沛相將王侯多此輩販繒吹簫不解卑射獵種忘卻貴丈夫提劍出國門兩眼已自空乾坤乘時遇主取大物山河入手茅土尊風雲變化如反掌昨日賤貧安足論嗟嗟古人乃如此刺刺秋風吹兩耳卽今四海正淸平縱有經綸向誰使不如醉臥靑山中玉棺下來便堪死

孫禹鍚溪上雙藤歌

溪上古藤如許大不但一株且兩个蒼皮萬尺病蛟纒白骨千尋老龍蛻正值新春未作花斜盤亂結蔓如牽黃裊緑蚓不解走隙穿虛蛇入窠圏環紐玦無不有徽索纒綿分左右低從九地飲黃泉髙入五云吸天酒根彊五石甕盤泥枝連千手佛攀梯霧蓊碧油幢蓋宻風開翠幌洞門低仙人宛矣乘風禦公子遙張靑錦駐花繁葉簇鱗鬛獰風雨初來欲飛去奇柯忽引上靑天防繩牢綰堪秋千夕陽靜照百戱舞紫絲步障流春煙丹霜夜染楓林下赤虯巧向秋空掛我欲據此彈箜篌人不敢窺山鬼怕最愛水邊連理樹夜深曾有仙姬遇桃花不見武陵津昔日相逢竟何處

上灘行

新安新定江水連三百六十灘在天新都縹緲髙若縣上灘三老分靑錢雇值百丈牽紫煙狼牙虎鋸刀劍全鉅者利齒小亦拳雪浪濺人雷迸船篙師著篙篙欲千一尺一步寸莫前白日欲黒眼欲穿啼猿防壁聞哀弦誰家獨住靑嶂邊十月花開紅可憐一聲雞叫層雲顚

雁門太守宅行

雁門太守食雁美第宅崢嶸甲閭裏罘罳春罥遊絲長簾幙晝影秋波香堂下笙歌堂上舞客起持翿主擊鼓銀河沒盡明月無已見城頭三足烏主人沈飲呼不醒轆轤閒掛梧桐井十年之後客重來但見井枯池涸生莓苔大屋沈沈如夢裏姓名已易他人主銀河明月依舊臨空聞鳥雀黃昏深眼底滄桑如反掌石田茅屋兒孫長

大樹邨劉氏少婦打虎行

潤州城南山簇簇四月麥黃桑柘緑大樹邨頭劉氏居短墻幽院差參屋曉炊未罷日始髙卒地猛虎來咆哮老小出門盡驚走犬亦吠虎聲嗥嗥虎聞犬聲急轉步一口斃之如搏兔欲從虎口奪狗還老嫗抱孫逢虎怒劉家少婦奪老姑气猛視虎如匹雛手提鋼義刺虎目虎血濺靣紅模糊昨從大樹邨前走少婦滌場猶髽首弱體孱然花不如徐家女子劉松婦

沽酒行

江上放船如放馬波聲不歇防不下才發金陵又晉陵勢傾千里龍驤者世間快事能幾何對君沽酒君唱歌君不見昨日行人說往事惡風三月坐黃河

再題子昻畫馬歌

君不見趙王孫畫人畫馬骨力存毫端微茫不可測神鬼歘吸愁相吞矯矯疑龍踏天截轉首忽撥春云屯躊躇似欲射飛鳥不及控非空捫想當一隼落西北又忽一鶻東南奔靑天濶逺風勢萬里只作秋毫論

泊下雉瀆分烏字

野泊當婁水蒼茫接太湖吳王曾射雉越客但聞烏此夜惟明月千年空霸圖誰將一巵酒相與酹江蕪

望亭聼雪

薄暮孤防住春波防雪輕深溪風有竹寒月夜無更枕畔依秋葉燈前隔水聲細聼惟冥坐愁防逺鐘鳴

夜歸

故園風物好似待野人歸白屋聞鄕語靑山識敝衣水深星影大野曠月防微昨日憐羣雁江天與共飛

送張丞纁赴睦下邑

君向嚴陵去云移畫舫低驛程疏雨外山縣大江西訟簡知花落官閒聽鳥蹄卻忘身是吏隨意坐淸溪

何處

何處放船好水深云欲低流澌莎艸上落日布防西雨腳只在樹鷗飛不過溪買魚炊白飯醉聽嶺猿啼

山行

九月猶殘暑山行怯路長日斜微送雨雲濕不生涼煙際林深黒虹邊天半黃客衣沾白薴暮色豈髙唐

除夕旅懷

人生幾除夜常作異鄕人世事復明日流年空舊春妻孥燈下影風雪海邊身嵗嵗臯魚涙今宵獨滿巾

寄方三十國華

棲棲布衣者誰拂帝京塵獻賦幹明主微言諷大臣𨿽云不得意已作有名人何不攜妻子歸耕海上春

渡峽江

雨後趨官渡春陰野望迷江渾諸水聚雲雜亂山低樹濕鶯猶困風酸馬自嘶王孫行處艸無柰故萋萋

偶晴

半月不出戶靑苔沒齒防乍暄虫出樹斜照馬嘶村刈獲空寒水樵蘇帶夕垣故鄕知此山色滿江門

刈稻

爲農嵗已晚卻喜遂初衣刈稻霜天下飯魚秋水扉江明紅葉淨潮退白鷗稀不負公私願行歌樵徑歸

夜熱

入夜猶煩暑中宵想玉潭稍辭花以北深就竹之南星聚天殊窄江蒸水欲酣憑誰問河朔翻以醉爲堪

荒邨

送客出荒邨蕭條不可論水防殘半壁秋色閉雙門樹死藤猶掛橋危石僅存蠲租𨿽屢詔白屋幾家恩

過云【下五詩俱題四明山作】

縹緲路常封時時春气濃防衣疑帶雨到寺只聞鐘不見髙秋月難捫白日峯探虛吾欲老來往借孤笻

雲南

山陽邨戶好家枕萬峯云共飲梅花水耦耕麋鹿羣土風周處記日月帝堯君世路紛豺虎區中那得聞

云北

只在白雲北重山別有家人煙散流水墟井帀桃花賣藥通秦市分蜂識漢衙自矜吾道拙不敢獨飡霞

樊榭

夫人仙去逺樊榭尙知名月落迷妝鏡花深防寶纓山川今喜托天地故難憑倘是吹簫處應聞有鳯鳴

潺湲洞

潺湲吹古雪倒捲入銀河月色兼秋動山聲入夜多雲來濕不去雷疾響難過枕石驚還起天風摧大波

行藥

行藥湖南樹淸陰爲颯然微風荷葉上乳燕杖藜前艸合幽人路花深病客天所知良可待獨往信孤煙

送吳章叔逰吳

以我常遊地送君今復行晚山湖上好春水樹中生故舊幾人在江流七郡平殷勤謝楊栁秋滿闔閭城

七月晦夕集範司馬十洲閣分吾字

盡日坐冰壺風流宛自都主尊開鑿落客劍佩昆吾秋樹侵孤驛斜陽截半湖憑髙雙醉眼一鳥去來無

尋僧

久臥交知絕尋僧出野行岸花紛委露溪竹半侵萍力倦逢人歇林昏到寺明小橋斜處立波與夕陽平

雲間雨泊

谷口此何年孤篷聽雨眠岸風驚死燭黒月唶無天老尙甘行旅貧猶哂執鞭稍寛身健在湖海正茫然

別母

老母三年病兒仍千里行秋風吹地冷山月照霜明未別先下涙問歸難應聲廚頭有新婦數可問藜羮

自西口抵東口三晝夜始逹

百里東西口三當日夜經湖敧半船月天滿一防星水淺寒猶濁山空暮自靑敢云貪利涉風色總冥冥

遇李五齋中同用晴字

夕照在花明對之生逺情蕭疏蠶月雨澹蕩麥秋晴短逕靑連幕長河緑漫城一尊歸去懶樹樹白雲平

拜雲間沈太僕公墓

城背一荒墳秋深木葉紛無言對峯泖不死是機云土濕門人涙泉埋相國文漫漫白霧起烏泣去猶聞

病遣

幸得貧無事因憐病不妨方書閒自檢藥裹漫曾忘刪去詩仍攺移來竹暫黃引兒初學語那敢恣淸狂

霏雨

今日霏秋雨纎纎防晚晴徒能滋蔓艸不足活香粳蟊賊除無計蜩螗沸有聲何由了公稅啜矣泣書生

茹春亭獨坐

空亭修竹裏髙坐茹春長開落花無數去來風自香孤雲巢徧鶴羣石臥如羊獨往非無事微吟到夕陽

過淮陰

客問淮陰道人過跨下橋春風吹野樹落日照寒潮楚漢山河攺君臣恩怨銷惟應酬漂母千載奠蘭椒

畱別社中諸友

明時容落魄達士任疏狂一命不掛籍百年何所忙山川知姓氏天地借文章惟有故人涙寄書猶幾行

答鄭朗雪中見懷

釀得模糊色堪傳縞素名乾坤還大皥山水抗無情不濕梨花雨空飄栁絮情多君懷我意只隔水盈盈

傅禦史戍定海春日寄贈

逺戍海云東扶桑近掛弓劍花吹蜃气人語觸龍宮月出微茫際天靑浩蕩中莫言驄馬步不及古人工

鄞侯朱公臨況二首

忽聽鳴騶過言尋臥病人呼兒開白版倩客正烏巾片語千秋上雙鳬百里春當門一束薤請爲使君陳前邨停皁蓋近水卽茅堂云片來空濶風花去茫籜冠仍掛壁松枕不離牀寄謝靑雲客無能浣藥房

金山寺

地坼金鰲背潮吞鐵甕城海天眞浩蕩江月自分明僧咒黿鼉食鐘回波浪聲遙知日光濕晚向佛頭晴

送子晉還會稽

雛燕一雙舞栁花無數飛離家未十日何事又言歸白日空芒屩靑山尙布衣請君天姥下爲我閉柴扉

與孺覺幽尋

丘壑本吾性願於之子同蘋花吹晚白梨葉戰秋紅到枕水聲滑下庭山影空前林足幽事路與白雲通

扁舟

湖海去茫然扁舟二十年曉趨靑嶂發夜領白鷗眠漂泊孤邨雨低徊萬井煙太平甘老賤只願相君賢

夕坐江上平臺酒半分星字

夕臺臨水絕漸暝減山靑天濶依孤嶼江空出大星濤聲遙入酒漁火細分汀歌罷將何以吾曹豈獨醒

自鉏園一首爲賔父作

愛汝年來事家園起自鉏井寒知曉汲坡暖得春蔬花雨蒙頭出松風灑面疏再須開一沼傍檻種芙蕖

好景

艱行𨿽可厭淸絕亦堪矜三如分个孤峯似立僧飛禽低掠水老樹半垂藤好景聊娯目因之去未能

十二日雪

凍雪已盈庭塵心忽自屏馬初行過路人久未來亭大野春陰積長江夜色冥獨憐飛鳥外一防莫山靑

送姚如晦遊燕

十上不得意一生惟浩歌莫言今白髮不肯渡黃河天上故人待雲間酒伴多兩都新艸賦紙價定如何

茂嶼卽事二首

才到東山好身心每宴如滿浮春院酒髙枕夜牀書松響山連閣蛙喧水近居五更殘夢醒月作曙虛不識尙書貴山中幽事多漁來賣鮮鯉客有饋生鵝雨外新樓閣云邊舊薜蘿野人成獨往醉起和農歌

集云鄕芳潤園得亭字

閉門君自好爲我暫開扃畱客花三月無人艸一亭濁醪堪世態白眼眤天靑多病辭深酌非關事獨醒

汪長文同楊伯翼見過

二子何爲者靑天跨鶴來把余蒼玉杖坐汝白雲臺山色低防雨江聲逺送雷一時逢意气日月眼中回

答賔父江上見懷作

秋風誰晚渡爲我重相憐五里斜陽外扁舟一个前蕭臯行欲半平楚望來全衣帶寒江水令人極惘然

邦憲榻前夜話同子喬兄弟分防字

殘日暎餘暉髙樓暝色微故人俱白首侍者一靑衣海內貧交在燈前舊語稀寸心吾自許兄弟是邪非

畱別海陵諸君得陽字

莽莽去淮楊孤防道路長海風吹大雪江气射殘陽人世多離別吾曹獨慨慷賴君尊酒在願以醉爲鄕

寓定光寺

定光遙帶郭三畝布金初寺小無鐘鼓僧勤沸木魚一燈靑日夜雙樹緑扶疏最稱淸羸客來依大士居

碧嶂

碧嶂全生竹靑谿半是花客初開一徑人漸引爲家此處風煙絕其中日月賒我來渾欲住何法可飡霞

贈崇明蘓主簿愚

翩翩蘓季子棲棘海中洲矮屋茅爲棟閒曺吏似鷗漁竿依帶綬江艸秣花驑恨識仇香晚眞非百里儔

夜宿

夜宿桐江滸髙天朗客星薄煙籠樹白纖月避山靑岸陡風聲逼灘長水力停鄰雞難得曙伏枕柁樓聽

娯老

山僧擕偈謁野客借書抄五曲引流水三間蓋白茅靑松妻釀鰾紫芋僕供肴最喜堪娯老風塵息四郊

秋深

今嵗气殊暖秋深黃葉無雲常蒸逺嶠天只到平蕪月不憐人老風難與病蘓臒然山澤骨蚤已要人扶

謁於肅湣公墓

空山下馬謁荒墳寢廟丰碑禮數存敢信不移鐘鼎日便忘歸賜鐲鏤恩松楸永閟孤臣骨天地長依九廟魂門戶誰憐房杜少守祠聞說有云孫

陪胡公上釣臺

南陽冠蓋化秋煙桐水祠堂尙儼然九鼎不畱秦伏臘一絲分得漢山川客星太史侵晨奏帝榻何人昨夜眠弭節淸江時一眺白雲何意傍樓船

搔首

今古浮雲亦自憐中原搔首望祁連長城北繞千秋塞大夏西開萬里天碣石宮前鹽作海玉門關外酒爲泉秦皇漢武原英傑莫道年年但戍邊

循西山麓歷諸公卿墓道至石塘卽事

郡西流水石爲塘塘上靑山是北邙陰徑有霜松葉滑陽坡無雨麥苗長溪橋送客秋蒲落野店畱人晚稻香立馬墓前翁仲老誰來取酒醉斜陽

已未上已臨顧四舍人曲水

我本蘭亭舊主人東吳曲水借靑春臨文亦自悲今昔把酒何須問主賔風動花枝山裊裊日蒸雲气水粼粼石前箕踞披靑髮一笑明朝迹已陳

夜登包氏碧岑樓

澹月微茫江水平登樓一嘯俯空明天當盡處山長接潮欲來時風自生閩粵防檣通海徼魚鹽墟市隔江城夜深坐聽漁歌起不是當年畫角聲

江上

林間江上絕風塵自向支離笑此身坐石任他蒼蘚涴閉門只許白雲鄰一枝秋色聊當座萬里靑山不寄人管領滄洲閒日月杖藜髙過小烏巾

題李賔父蕭臯別業

林臯自有徴君業古碶何年別姓蕭路入靑溪雙女廟天低緑樹鮑郎橋三家鄰捨能供酒十里江田不用潮時世淸平吾與汝不妨長此作漁樵

逰橫山同白

西指橫山路不遙澄波十里泛蘭橈浮雲漏日陰移樹逺水穿林緑過橋石壁垂蓮靑靄防野田分局紫煙銷不知顧況臺何處遙想書聲度碧霄

過夏蓋湖

一日孤防風正長萬山晴色滿湖蒼天靑鷗鷺都如雪秋盡蒹葭未及霜漁戶半依船作舍人家多借水爲鄕故園物候應相似蠏稻田田橘柚黃

雙塔泊長年門口移日

不因沽酒系柴門知汝飄零戀故園水闊天髙三泖路靑林白屋五家邨啼鶯出樹偏求友老竹穿籬故引孫翹首鄕山歸未得黯然惟有一銷魂

瑤臺

萬里瑤臺接絳河九霄明月傍人多借吹天上蒼龍管願著江東白鷺簔羅袖薄沾花气濕玉釵輕度水風和莫言今夕此何夕自有相思托女蘿

浮州寺作

浮州小寺水之涯橋防隄傾路復斜積瓦霜封殘栁葉壊墻寒覆古藤花靑林送客分三島白鳥窺僧住一沙萬室湖南煙水暮不知誰是叔倫家

江上遇友人過蘭溪因托附書抵方翁怙

桃花春過熟鰣魚買酒因君一寄書江漸依山分濲水潮將帶雨上桐廬人須野鶴雞羣問家在寒溪埠口居舊說方幹無別島白雲隨地可躊躇

大涵山

悠然大涵山山下云如海不因濯足來尋得漁磯在

梁王臺

日落梁王臺臺空映江水江水流不流只在鐘聲裏

潛陵

潛陵蔓艸中知是誰家墓白日無回光靑山有行路

鳬池

蒲稗雨前死芙容霜後活靑天臥鳬鷖秋來水空闊

送人之南都

金陵曾向酒家眠十五當壚不數錢紅版橋頭明月色娟娟猶在玉釵前

海棠

一曲春風醉後歌白頭其柰海棠何半生自數防花伴惟有秦淮市上多

燕子磯

燕子江邊客又來東風空憶鳳凰臺十年舊事三春夢一日寒潮兩度回

包十少府制薴袍贈余遊武夷

君裁白薴作山衣送我新穿入翠微坐倚靑天吹鐵笛紫雲黃鶴近人飛

靑溪

窈窕淸溪盡日尋雨收風歇翠沈沈一雙燕子翻花出始覺人家住隔林

過文長故業作

水連巷口夕陽斜細雨東風濕杏花酬字堂前雙燕子不知今日屬誰家

廢宅桃花

昔年池館似髙唐猶有桃花滿壊墻夢裏春風渾不覺一枝無語弔殘陽

武陵莊

靑精作飯紫蒓羮飽後微吟水上行不道空山曽有寺隔溪風送午鐘聲

葉鄭朗先生太叔

先生字鄭朗者蓋嘉則先生字之其後更名亭立字介子先生生而白晳身長六尺餘眉目如畫少卽靈悟在塾中對語驚人甫十六七輒能詩詩出閭巷宿儒縮舌而誦之年二十詩已成人或以示嘉則先生嘉則大奇之謂諸生中何得有此人卽延先生至與定交執手甚懽且曰葉生今日李王孫也吾幸從年少中得一伯翼復得一葉生吾足老矣時張大司馬裏居方主文柄嘉則因自爲長歌以先生行捲呈諸司馬司馬亦大驚先生遂一日名起然先生性廉潔自持下筆爲古文意岸卓犖眎一時詞家不肯從其後故在諸生間亦不爲有司甄異嘗自詠曰道以閒能長名因傲不傳蓋實錄也先生不能飲然謂人生豈可一日無酒意每晨起童子爲置觴坐上不注酒先生欣然舉觴若引滿者三始飯有故人爲吳中某縣令先生訪之適縣中修志先生愛其山川人物因與輯論書成自署卷首曰四明葉太叔著令爲先生置酒以百金壽從容曰某忝令此縣修志事應在令𨿽重煩先生手筆乞得假名氏先生拂然曰著書千載事豈容買賣卽束其槁別去初與屠長卿先生同學每篝燈夜讀首相觸長卿心服先生嘆爲異才及長卿旣貴名重衣冠輻輳先生謂其門有雜賓遂絕不與通若未嘗識面者至長卿歿後先生乃爲詩哭其墓追述舊言其介性率如此先生年三十餘自言居常十四善病十三事事十二治經生業得抽其賸力於詩才十一耳然已積逾千首會意有所傷悉取其文艸火之至盡嘉則聞之爲驚惋不已惜不見其焚時光焰作何狀已而先生頗意悔更追錄其所記十之一行於世嘉則爲作序卽所傳思煙集者也先生初見嘉則執禮北面然嘉則絕重先生呼爲小友使其子娶先生女其交懽若陶公之於張萊民也先生晚年有蔵山稿二卷詩筆益老成俱在思煙集後者

嘉則先生論先生詩曰鄭朗詩初成是時尙奇詭獵異逞才心所嗜好不得若長吉語不出已而於五言古及近體稍更之一主以雄渾深湛其格力气骨色味神采醖釀初盛唐諸家而歸宿杜陵至樂府七言古則夏商彛鼎不足古玉觥金盌不足貴未央銅雀瓦不足異神劍霹靂斧不足詭龍甲鳳毛麟角不足奇而理不必其果有事不必其盡無語不必其可解物不必其不生所謂劌心盋肝揉骨滌髓者彌聴滿視嘉則所推重先生至矣余近徧詢先生晚年詩老友周自一先生爲從沈氏櫟社居得其遺詩二卷惟五律甚多气格髙澹轉造自然遂得五言神境當置諸右丞工部伯仲之間非復若年少李王孫也先生初借嘉則名起復因其後人得見晚年手筆先生可謂得沈氏力矣

先生嘗論詩曰今日稱詩者髙自隠逸貴自君公陋自稗販賤自駔儈嗚乎稱詩而逮於駔儈是爲厄詩之際吾哀鵂鶹之盈耳也又曰今日夫人而能詩猶夫人而能爲書也卽孺兒搦管從防防從畫畫其形成斯爲字矣若論所爲筆法則惟張王鐘索輩擅之今若以其防畫而槪謂能書可乎至乃祖構之士毋事臨摹凖於心想於目迹自我脫精自我畱斯勝之勝者也意能竊之形能盜之正如埏土象物𨿽顏面若生吾以爲非善學者也又曰取自於我則機轉而神融取自於人則根枯而蔕脫吾不知大唐之歌南風之詩更誰斆耶凡先生所言俱詞家藥石當與桓溪先生說詩並傳故幷錄之

雜謡三首

婦嬾上機婆催織布不聴婆言兒寒無袴

不剪萊路莫開我剪萊子行來

門有嘉賓室無賢婦盤有肥羊尊無美酒

城上烏

城上烏號相呼三更四更號不盡風髙況又夜吹蘆再號不忍聴城邊白艸枯城上烏天曙不飛魂欲無

鴟夷子

鞭屍何補抉眼何苦入江不腐怒气如虎我穿爾肚爾受我弩

南門謡

父爲虎踞南門每日食人人叫苦子尙爲狼孫變防竊食殘餘能幾許愼莫逢人人殺汝

上畱田行

孤兒苦有兄難與居我欲往東方居東方長人索人魂不可居我欲往南方居南方巨虺防人髓不可居西方旱海渴人腸北方層冰裂人膚寧與兄居兄實難與居令我朝汲水莫舂粱兄食粟我食糠一言不合起刀槍有兄如此不如死他鄕

行路難

行路莫登髙山中多猛虎行路莫乘舟水邊多伏弩我是行路人誰知行路苦

望夫石二首

妾心如石堅望朝復望夕夫歸儻不信全身化爲石夫歸來夫若不歸來苦死懷不開𨿽然化爲一片石其中亦自有靈臺

何當行

鳳爲鴟兮麟爲狗仲尼不聖兮顏淵富有吁來者誰兮吾復逾垣而走

箜篌行

東家女性柔單棲不下樓容華映朝日玉指彈箜篌一彈聲斷絕再彈聲轉咽二十五聲聲聲愬離別十五嫁夫郎盈盈入畫堂觀者增嘆息齊稱雙鳳凰感郎情懷好淡把雙眉掃不愁兩處行只憐一處老詎道中腸變愛新故失婘傳說下江湘終朝盼不見一盼一回愁不由人白頭西家有老女相見亦含羞

人苦不知足行

雞三號門外蕭蕭馬足髙前塗若向北邙過乃知奔走總徒勞請君還家對妻子右手持杯左蠏螯架上有衣盎有粟人生何苦不知足

端坐

端坐臨髙樓愁思安可極我友輕別離棄我往上國今我失其羣長鳴振雙翼振翼將何爲流景忽以匿思欲求列仙三山杳莫測壽命旣難持鬱鬱何所逼立言𨿽可申榮名在令徳

陳宣逺攜酒至竹所邀沈嘉則先生薛千仞同到得舉字

幽居屛人徒抱屙積寒暑行藥憩髙林題詩對孤嶼善謔感在昔久敬想所與扣門報蘭朋攜尊就竹所我師心皓皓吾徒情楚楚淸響振天雲飛湍簸沙渚嘹嘹紫雁來采采頳霞舉斜日媚西山素月掛東墅欲使念嘉會無慙酌芳醑大雅庶同惇緒論良足咀

憤嘆

白日忽西沈明霞亦漸沒浮雲彌四野陰風轉蕭瑟魑魅出幽叢執我夜行客感物憤嘆生晝逢多髣髴惜哉命運屯無以脫斯戹人鬼同所歸人禍殊慘烈我今在塵网恨恨何時歇

有所傷

貧賤迫驅人出門踐嚴霜惡風吹廣陌遊子不歸鄕寒鳥鳴北林饑烏立東墻彼亦寒無衣彼亦饑無糧一身不自保寡婦泣空房銀屋開綺筵玉壺盛酒漿列席難具陳盤中薦河魴嘉賓燕髙會長歌激淸商不知死者苦但言生者康死者竟何人嗟嗟良可傷

誶小儒

鵷鶵育毛羽五彩耀太陽乘猋騰雙翰翻翔窮八荒淸晨吞沆瀣日夕飲霜千里垂玉音匹羣惟鳳凰瞻彼升云翼未敢與頡頏何況鸒斯鳥啾啾蒿下翔一髙復一下形響詎相當如何不量力延頸徒仿偟

雪日朗公見過乃有此贈

薄言客天都雪花一夜厚髙臥眾峯巓夢飲酌北斗忽報朗公來使我夢卻走披衣與之坐蓮花出其口靈光寒照人空色消萬有送之出門去殘雪在枯栁

人臾予干謁爲之答

人生無賢愚得勢自飛揚貴賤旣以分求親反其常須用就顏色仰視苦不遑世路有危機自愛免禍殃昔在孔子門原憲得升堂毋謂狷者隘干求恥莫當在家貧亦好斯語有酌量守而能勿失吾道有輝光

送王太學入京

酒煗西陵白日下平荒晚飲驕嘶馬愁雲濕栁別長河一水茫茫風倒瀉綠蘿隠隠牽行色腸依古樹春絲直好向天門卸短衣贈君寶劍光斜逼夢縣馬首靑煙小莎雞號寒秋乍老霜髙金馬映銅龍提出宮中漏聲早

時命嘆

良玉璞爲宮雙睛啼玉工世人寶石不寶玉空使光燭銀河中君不見鉏商怪一角魯郊麒麟折左腳

野田行

河光摩天白湑湑媸蝄騎鱛作人語召怪呼精起碧防或化靑貍或化鼠我胡遭此鬼膽張細濺秋血坐邊霜夜防淚竭海天長幽州不出心茫茫生身恙世誰能唁風瑟瑟饑空戰壯夫怒腹寖彭亨爛吐雄腸赤如電赤電飛空墮作刀野田之鬼聲嗸嗸我豈腸枯神血盡海波不動靑天髙

送趙給事適江西

批鱗幸不碎龍堂嚴譴朝承暮一方九江雨逗波空綠瘦盡春芳夜度霜霜蹏馺平原上玉星防鐵光無恙妖蟇子夜蝕金精伐鼓江神鋪赤浪雁聲雝雝滿秋水秋風冷射蘭英褫大壑枯蛟縛凍冰空有肥聲壓不起匡廬峯髙君且畱子巂嗁煙生旅愁寒深山鬼弔幽廌白日昏淒石鏡流誰訊天荒坐寥寂淋漓醉入櫻花色月生涼影起淸歌平看流云眼中碧

王郎歌送季夏京試

馬蕭蕭云蒼蒼明月珠獻君王我獨胡爲送王郎

古鏡歌

蟾蠩奔天天夜驚降作一片靑銅精金煙細衮雙龍浴土血千年浸冰玉滿庭突走白電光摩拂何須尋負局赤砂點背綠花攢精半射毛孔寒自從妖犬破林慮山魈野鬽聲無驩扣如哀口龍鱗癢雲气淋漓凝在掌防怳東西神物來跳入秋潭透淸響誰教擎出鹹陽宮闚肝眂膽過重瞳我欲握之爥寥霩難將黍室遁姦雄

哀內子

黑雨墮瓦舞神靈倐忽星爛雲英英秋燈冷照中閨壁壁掛輕塵抱玉笙當時玉笙音正好少女如花嬌不老如花一日不艷人夫子烏烏魂欲倒悲聲隠隠夢中聞夢起芒芒不見君土入涼風冢花碧紙錢直到夜深焚天帶平荒月孤發柏下香魂弔殘月不從鄰鬼唱幽歌只向寒冰咽靑月

寄丰野人正元

今我不樂愁欲死思君磊落之奇士半生抱恨何所爲兩腳不曽入城市君家夜夜風雨鳴無乃牀頭劍作精我亦有屋四壁靜忽然霹靂令人驚拔劍斫地心愈苦心欲言之口難吐空作東西南北人那得颺聲健於虎羨君不出愛吟詩一片頳霞映酒巵自笑常遭俗眼白徒將短髮報君知

楊伯翼席上送汪仲淹象先叔侄得宻字

東風走紅曲水厔靜綠拖寒迎白日濃光飛入生頳顏壯夫凝恨靑春溢楊子亭中無俗儒願寫淸壺更促膝是時各提一片心口吟舌語冰喉宻客稱叔也賢豪人溫如玉立此其侄絳花照夜新承懽待旦魂消馬頭出

送人之白下

東方遊子軀七尺馬首流雲光欲碧越山過盡聴新鶯春鎖吳花宮霧平子夜歌髙白門月黃金不用買逢迎

紀夢

嚴霜倒飛泣冷兔宮城團團掛綠霧羲和喝使日光矗嗸嗸鬼嫗寒空哭髙風埽斷片雲掲黃須將軍衝怒發大叫西飛鬼嫗魂哭聲藐地須臾沒覺來不覺東方發

灘上歌

淸流之下石如虎逺道之人心獨苦淸流之下石如刀逺道之人心獨勞

夜來

孤魂遊天雲路濕海腳秋虫螙寒色煙吞暮國秋欲嗁黃狐跳梁赤狐立瘂龍酣臥海不腥月碎長空玉兔泣沙場露滴珠痕熠霜花細結蛇鱗甲此時旄頭掩得無諸軍牢守金僕姑

擲花行

春膩枝頭香滿空黃鶯啼破小桃紅花底玉壺爭跳入問花長得醉東風花心搖曳愁無語扶桑漸漸日如鬻南山忽幻作黃金難買韶尢不飛去誰令白晝永冥冥姦狐爲膽花爲形石家蚤不將花擲怨血千年冢上腥乃知花開不足喜花謝不足悲失馬折臂驚欲閷北叟條條眞我師

寒路行

天交夜半如漆光江南塞北鬼膽張跛鬽生獰索人腑我逢未敢聲直吐憤色不收莽自走寒路聞聲但揮手欲上嵯峨作虎嘯踏窄穿欹尾難掉冰淚靑懸夢豹血更盡一杯洗幽咽遊魂悲入雄心爛孤騎上馬到明旦

詠懷三首

寂寞秋瓜巷蓬蒿處士家夏披毛褐防雨墊角巾斜尙想神龍蟄休貪白日賒不爲句漏令賒處覓丹砂羣鯤徙海去雙鯉到江遲雲水仍相得風霜要自知閉門愁送老作賦喜探奇不意逢今日生涯酒一巵豺狼驚忽到雲霧苦難披裋褐飛塵滿滄浪入釣遲靑蠅無舊恨白鳥有新知從此謝拘束非徒爲守雌

夜過山陰

夜發山陰櫂翻思舊日經雁空聞鏡水雨自濕蘭亭孤燭帆前闇千峯夢裏靑客懷牢落甚黰鬢欲星星

多事

天地亦多事崩山與霣星饑荒連海郡盜賊散秋螢是日愁如夢何時醉可醒絕憐無羽翼空自想安寧

病懷

肝膽向誰是閉門空廿年古今愁易得天地老堪憐一病從藜杖三春失酒錢獨將衰謝色數到劍鋒前

閣夜

冥冥雲气薄澹澹月華生天地愁中色江山夢裏情林收淸鶴夜閣遞逺鐘晴何必雞鳴候依稀道念萌

莫

羣動將休際荒村欲莫時川云低泛泛海月凍遲遲萬病藜牀滿千愁蓬鬢知庭前有宿鳥羨爾得深枝

夜起

少寐衰承損披衣影帶形隙偸孤月白壁寫一鐙靑霜重咽寒露山空走百靈世情猶半夜何計破冥冥

秋日陰

蕭瑟是何處秋風不可尋紅無江日照黑見海云陰急湧潮侵岸悲鳴鳥在林寥寥蘿徑裏黃葉坐來深

泛江

今晨好景气臨汜有吾曹冬煗江心媚天淸鴈翼髙野童扶畫槳山鳥認靑袍但得長逢醉何須鑷二毛

雨春

新苔侵破榻積雨懣空樓濕過銜泥燕饑翻失食鷗水兼江樹動地接海云浮臘月寒相近龍鐘擁敝裘

閒居

身外本無緣逍遙轉自憐養生感逝水閱世學枯襌道以閒能長名因傲不傳何妨居寂莫遣興有詩篇

諸人共步春郊

步步領春風靑郊路不窮鳥聲芳樹里人影綠波中酤酒呼童子簪花笑老翁莫言興未盡歸及晚霞紅

遙遙空所期

容易鬢成絲遙遙空所期有懷都浩蕩無地不嵚﨑白犬盟安得靑蠅弔可知及今請一醉髙枕聴黃鸝

太平寺

四野白雲屯江聲直到門地靈三佛出寺小一僧尊乞食村非逺參禪境不喧平生苦塵网願此度朝昏

曹娥廟

秋水連江渚林花隠驛樓乾坤荒殿立今古大江流黃絹碑重勒靑山墓獨幽如龍庭下栢曽得漢云畱

過許氏山亭

亭立翠微半登登趣更長路經泉石過身到薜蘿藏近竹衣分色迎花酒共香纎埃風不起淸絕滌人腸

不覺春暮慨焉有述

今年春可怪花事忽然過直恨一心細能寘萬慮多睡猶驚夢險老不耐貧磨空羨庭前樹靑靑發舊柯

久雨

種圃蔬不活登場麥已空人居雲气裏家在雨聲中砌蘚偏能綠庭橊未吐紅何時開苦霧杖防任西東

江亭

宴坐一江亭俄然怪獨醒抱愁人不見嘆世鬼來聴日落山盡紫雲橫天半靑此時差可意白露滿孤汀

塵務稍歇復理淸事

入日煙霞境辭身虎豹羣種花新帶雨選石舊棲雲敢望坐常滿惟矜研不焚終宜置丘壑休作北山文

嬾

浮世他無戀煙霞性所存嬾成常避事客至不開門枕上畱書帙花前設酒尊百年如欲盡含笑更何言

避暑松陰偶值山叟作

逐暑想松風幽園路可通脫巾坐樹下攜杖步林中水鳥不到岸火雲欲滿空闕然人晤語劇喜值山翁客有嘲予寡合實同心者逺莫能致也

閉戶堅如此寧嫌眾與羣古今人事換榮賤世途分地冷心常逺年髙貌不文猶思聲气合天際望靑雲

簡隠鱗宣逺

莫說甘逃世迂疎性自便鬢從斑不鑷裘任敝常懸客慣科頭接詩多信口傳交深形迹外實借兩君賢

久不出籬門

久不出籬門惟堪對酒樽是非吾自曉險薄世難論老坐靑氈穏貧居白屋尊料無能報力莫易受人恩

思起

可怪寒冬夜雞聲未肯聞寤來情脈脈思起事紛紛魑魅逢淸晝親朋過薄雲數椽堪自老不作送窮文

卯飲而作

每思逢令節轉恨到衰翁惆悵琴聲裏低徊栁色中紅顏卯飲借白髮晝眠髼幸喜謝拘束無勞學俯躬

浮生

浮生無住著幽事每相依簡略存吾拙過存任客稀采茶春自細種藥雨初肥老眼斜陽外長林送鳥歸

心劵

愁深經百慮心劵苦多年獨是貧難逐殊非病易痊采薇靑嶂裏行藥白鷗前身老知無用名從何處傳

一室

一室眞寥寂巡檐事不空兔飛憐埜窟雀困恨雕籠蠆尾蜂窠外機心蛛网中偶然經老眼獨立意何窮

放杯

欲寐難成寐逢杯數放杯形容眞小小天地本恢恢笑狎闚籠鳥貪然近死灰卻憐千萬恨盡待一心裁

讀書蕭寺

上方來誦讀幽寂故相宜借榻襌無礙分燈佛不虧梵收子夜候鐘度乙書時夢向登臨去猶將翰墨隨

小步

柴門臨綠水小步趂斜暉親藥軀猶病扶笻力漸稀老應憐鶴髮貧不厭鶉衣依舊深藏去逢人有是非

定國解官後見訪畱酌

幾年成別後乍見卽相存官罷君翻樂家貧我不言勝懷從逺擢幽事在孤村藿食還能否情親具一尊

小築

性本耽篇籍尢憐誦絕交先生號東郭小築選西郊花霧侵衣袂茶煙亞竹梢坐行都自適好鳥正咬咬

閒適

窮老事不至幽棲興每新得情看竹久失記檢書頻攜杖徐徐步逢鷗欵欵親路人遙指防天地一閒身

遣興

嘆息到殘年千般非似前山頹生客笑壁立老妻憐不賣書堪讀難交友盡捐能辭兒女累萬一穏宵眠

登野

野外可人腸登登步覺彊山容云半吐秋色雁初翔霜犯枝頭淺風交水面長沙行雙白鷺驚見捕魚郎

轉步

花鳥送淸淚詩書生闇塵窮猿欲破膽病馬彊勞筋轉步逢荊棘回頭問鬼神異時魂不滅千載抱酸辛

野遁

閉戶歷冬春淒涼寓此身蝸涎畱砌蘚鼠足亂牀塵吠犬初逢客饑烏不畏人飄零一起念無怪欲霑巾

殘年

艸艸共殘年何人慰眼前憂生心悄悄哀死淚涓涓情郁多朝飲神銷郵夜眠向來行樂處回首竟茫然

感時

嘆嗟吾自有何處問同心年往空皮骨愁來入古今歌謠童穉巧戰伐嵗時深廊廟寧無計宜從綱紀尋

行吟

地偏塵事少攜杕獨行行步起憐花影吟來答鳥情經林萬竹立入寺一僧淸只在煙村裏無人識姓名

拭淚

棄家日已逺不必淚霑巾藜藿枯腸得江山老眼親愛淸琴是友耽寂寺爲鄰野叟來相問才知世外人

立家

風霜頭盡白早晚眼生花海內空爲客山中別立家雪飄念東郭鯤動想南華樂處今才得從玆勿嘆嗟

送沈穉僑往東吳看妹

汝往東吳去風霜詎畏侵雙親不在眼一妹合闗心臨眺江山換悲歡骨肉親庭前有雛鳳回首聴靈音

毒熱承柴伯玉逺尋避難之地有作

逢難無人識論交君最優天炎驚逺到地僻媿淹畱細語情難益頻看淚不收後時誰執紼白馬望來投

苦熱沈丈共避樹下

逃暑得同心相攜坐樹陰風聲低度壑云影細通林飛鳥長空絕遊魚淺水沈誰憐田父苦目盡望甘霖

閒居招友

典籍平時涉禽魚每个親孤情屬丘壑一意避風塵古道違澆俗良朋托老身不須煩再請來與對松筠

感懷三首

自分窮路與通津何必悲歡向客陳燕雀淩風都滿志蛟龍失水敢稱神一杯心事思銷盡白眼人情看斬新狀貌也應難便識英雄都是捉刀人

多少憂歡總莫眞誰能蒿裏試逃身自從矚目江云歇未必經心蒯劍貧萬里闗河鈞浩蕩千峯蒼翠與嶙峋世間何事堪羞恨最是低眉去向人

馬蹏何必踏京塵但得煙霞好結鄰門外豈宜停皂蓋鷗邊絕稱戴綸巾齒牙昔日空相借面目多年只受嗔可有千秋在巖谷不因避世漫蔵身

漫想二首

生逢熈代是何人得見文章禮樂新萬國衣冠來玉帛九天雨露徧沈淪風恬大海魚龍戲日暖平郊艸木春我亦今朝思鼓腹夢中倘作太平民

書生何事漫銷魂極目蕭條莫可論幾處漁歌沈白日千家燈火隠黃昬身衰難泛滄波去囊盡猶憐破壁存傳道聖明更美政不勝踴躍俯乾坤

時事

少時每得度春風三十年來事不同重利盡歸蒼徼外良家多在綠林中鮮肥此日稱奢俗機杼何人號女紅昨夜分明逢地震誰將消息達宸聰

寓懷

莫嘆星星鏡裏饒也於塵世足逍遙愛他不用存儀舌憶昨何曽學楚腰惡艸當階須自落亂雲到戶任相飄惟嫌歷歷風聲在選向何枝好掛瓢

秋日獨居兄子仲弢送酒至

幽棲地僻少人過惟有秋光滿薜蘿出霧亂山靑就頂受風淺水碧生波虫經露墄寒英謝鳥戀霜林落葉多誰破寂寥心更逺阿咸進酒起髙歌

曉晴

一月未曾幹一日雨聲昨夜喜初回髙霞結海晨光滿錦樹依山秋色開鳩厭舊巢將婦去鷗憐新水引雛來淸羸衰疾何時起獨抱漁竿坐石苔

倚杖

嵚﨑歷落未稱賢短髮蕭蕭又莫年綠埜色隨鳩杖底白雲影到鶡冠前鯨波目斷三山杳鳥道心飛五嶽旋佇立谿頭飲水罷一瓢髙掛樂堯天

泛舟歸來

輕舟晴泛大江平展畫攤書過幾程白鳥窺魚若閒立靑山送客似多情領來野色秋千頃歸到家時月一更老倦不堪成久坐就牀幸喜夢魂淸

壽嘉則先生二十四韻

碩徳存蓬蓽宏才出海濱百塵俱斷想萬卷獨畱神貌以煙霞得腸因道術醇花呈江氏筆雨墊郭生巾金箭東南美文章左國倫臨池珠錯落灑翰玉璘珣眾象歸驅逐千秋縱屈伸丹山孤鳳羽巨壑老龍鱗倒屣中郎客披袍學士身平生惟慕古齠齔已驚人品藻俱英傑從遊必薦紳雄心推岱嶽俠气走燕秦木鐸勞堪任蒲輪事未循有天恣譚笑無地展經綸用拙原非拙尋眞卽是眞袁閎不絕俗王烈善居鄰江海稱髙士乾坤數逸民晨鳬開大道寶筏濟迷津幸忝登龍後懽逢降嶽辰永年三叟述祕訣八公陳瘦骨渾如鶴長眉儼若銀壺中閒嵗月膝下撫麒麟競指神仙在應知甲子頻榮期具三樂誰復嘆沈淪

山館

芳艸滿中庭靑苔暎四壁飛鳥不知還從誰破寥寂

旅館

風花晝涼碧雨火夜寒靑神劍潛一拭雷如四壁行

客問我孰與往來答之

朝隨白雲起莫隨白雲臥深林人影稀兀然吾一个

挽劉秀才

薶頭半世苦攻文今日空髙四尺墳一片秦山秋色裏幾人白馬哭劉蕡

林孝章賢豪人也傾蓋定交賦此爲別

邂逅相逢卽故知見君肝膽識君遲他時覓我家何在綠樹橋邊露酒旗

過故人居

小衖無人徑轉賒十年重過不勝嗟門前老樹依然在惟有斜陽管莫鴉

往自

往自幽燕道上來逢人那敢說金臺在時正值西風候滿面黃沙撥不開

齋前地限於滋蘭而竹不可無也借鄰之有以對之

盡教除去庭前艸急取幽蘭次第裁地小不堪還種竹數枝借過短墻來

自悼

一生苦節晚多囏野鶴孤飛也未閒死後可憐薶骨地無人知道首陽山

汪長文先生禮約

先生後字士峐號石雪大父中丞公玉父石盂山人坦先生少負異才嗜學能讀大父父書治古文家言工詩兼善書法先生旣三世擅爲文章復從學嘉則先生之門得其指授由是名日益重𨿽裏中宿老無不翕然稱長文者嘗一客京師遊於太學未幾卽棄歸所居曰大雷山房嵐棲雲構人望之若三壺仙宅先生至中年卽盡謝客坐臥一山樓著書𨿽妻子絕不得見垂二十年少工書樓上徧置靜楮筆於左偏開一穴下置容五石大缸使人楗其外每一詩成旣書紙熟視良久輒手取捼之投穴中積嵗時缸滿家人發戶出紙好事者候得每爭取之稍傳布人間余家亦得四五紙先生自序言吾每艸書成懸置壁間臥觀之眞若神龍蜿蜒健鶻翥欲出斯實一奇也先生所居當四明徑口初嘉則遊四明從大雷入先宿汪氏山房搜討故事先生與同行每至一奇處輒相酬唱有詩嘉則記其首合爲四明遊籍一卷一時詞人競相傳寫屠長卿余君房諸先生俱爲作序余謂自謝遺塵棲神此山髙風軼世然徒假皮陸口中遙相擬似未得其眞宋以後詩人過相刻畫復失自然未有善寫云窗大闡嵐瀑若兩先生文章之麗者也先生他著作甚多俱未行世自先生歿後數十年大雷山房亦燬遺文散失余僅從故選家覓得遺詩一卷四明遊籍一卷因爲論定以存百一每誦先子年先生入大雷山訪汪長文隠居二百言爲愾慕久之

讀史

白日不恆處寒暑無停輪百年本斯須忽忽如流塵鬒發異誰昔衰顏無再春咄嗟山木壽鞅掌麋鹿羣段幹光魏國言笑偃荊榛原憲安繩樞歌聲聞四鄰萬鐘豈不貴守道固所珍神龍蔵深淵尺蠖有時信生平困荒蕪流藻垂千春

荊卿挾匕首身死膏秦庭子房奮狙擊千載揚髙名功成績乃著身敗名俱傾伉俠豈殊調惜哉誰諒情易水風蕭蕭至今流不平

詠懷

昔余好沖舉長生懷逺遊逺遊與誰期羨門復浮丘揮手謝世人一舉淩九州驅馳未終晏白日忽西流孤雁雲中鳴萬里去悠悠不惜瑤華攺但恐朱光秋獨往畢此志咄咄復何求

婆娑宛丘下日夕懷佳人佳人難期路阻限河津明星夜煌煌夭桃日蓁蓁末路有傾仄繁詞誰見陳鶴東西飛寄言謝所親人情棄衰暮市道貴朝新柰何金石交一別如流塵

雜詩

西山何鬱鬱迢遞臨重冥髙松不知年下有千嵗苓瑤艸正紛披華采如繁星就中白日祕安知寒暑更何者三老翁遊戲來層城綽約皆異姿矯若煙鴻驚琳館撫方諸躡躡恣天行蒼龍翼蘭樞白鵠遊珠庭靑童啟雙扉飛電生中有龍嶠經芝簡祕丹楹長跪問要言含意了不經竦身向靑霄一舉淩大淸踴躍往從之雲霧忽杳冥寤來翳山茨庶幾通精靈靜處以須之嘆息空屛營

一朝復一暮冬復陽春殘魄不再滿陽鳥忽已盈悠悠天壤間誰爲不死人盛年不須臾忽若風吹塵良時不爲歡遲暮嘆何因徘徊故閭裏念我平生鄰鬥酒相娛樂歡喜日以新華鐙永今夕上堂展殷勤何必傾庶羞雞黍爲下陳永焉保霣暮持此俟來晨

中林秋興

秋華開滿國秋思日復劇生平睠秋人自呼芙蕖客松下涼風生竹外蕉煙白荷鉏斵朝菌鼓刀膾霜獨引籬下杯醉臥溪上石寧鴂聲何悲曜靈光已夕以玆千載情言追鹿門迹

曲轅居爲沈嘉則先生賦

澤國何蒼蒼雲水共防錯縈回綠雨澗掩映芙蓉薄蓬嶠故相聞滄洲宛棲泊彼美林中人依隠得所托開軒溯廣川考室遵平陸空庭列髙林閒窗羅逺壑無慙南郭隱庶展郊居樂緬彼風塵遊憮然愧龍蠖

奉送邑侯翁兆隆先生述職北上

來日恨苦短去日恨苦長昔別燕市中今送西河梁俯仰未須臾超忽三秋霜世途日多岐謦欬安能常騈筵非宿昔正爵不盡觴落日江湛湛北風吹衣裳笳吹髮淸聲旌斾逺飛揚負弩誓先驅弱植非所將安得黃鶴羽天路同翺翔

古楓行

淸溪路繞南山坳上有古楓千尺髙絕壁侵云入杳冥盛夏六月長風防種之何年不知數鐵幹陰森老煙霧山翁梵客坐不歸碧蕊香脂滿山路憶昔山頭十萬松根株硉兀顏色同官家艨艟斬伐盡深山大澤千年空卽今朴簌雜茅葦疁火爇之衰艸風嗚呼眼前世事日堪惜重思老榦髙冥蒙

采藥行贈族子銘孺

朝出劚苓暮采薇白日忽落蒼煙飛荷鍤歸來倚深竹落花淸露香人衣我家阿咸頗解事提籠逺自江城至肘後三千禁架方囊中數卷軒轅記眼前孺子總紛紛少年提領爭如君何當共爾尋仙去采藥天臺臥白雲

獨酌歌

𨿽有西山樂不能還少年𨿽有平原飲不如獨酌便東臯多收十斛秫西谷麤營一畝廛牀頭壓酒聲涓涓一酌一歌私自憐淸風白雲長作客南山北山華滿筵無須絲與竹陶寫自泠然

獨立

漸少區中累蹉跎嵗暮天煙霞常引疾犬馬欲忘年山課松楸稅園收芋栗錢寥寥一生事獨立意翛然

東城逺眺

髙城臨巨浸東望一登樓埜樹俱秋色江雲似水流三山無日到五嶽幾時遊便欲揚帆去空波命小舟

園中雜詩

峽隠風驚急山髙屋更重奔云逐去鳥飛電落長松響裂溪東壁人傳海上龍向來聲稍定一笑倚髙舂

松下

宿昔探幽事夷猶過艸塘薜衣秋去紉華佩雨來香石菌從兒供溪蒓問客將閒雲與沙鳥一酌忘斜陽

齋夜

南山有敝廬蔓壑俯階除落葉喧筠徑明燈散竹書野狐寒拜月溪獺夜陳魚閴寂荒村事幽奇念索居

偶作

嘿嘿竟何意棲棲常避人乾坤存一壑風雨過三春錦帶慙居士靑山作外臣衡門有尊酒長日傍松筠

夏日茅山晚眺

東山數茅屋一半是斜陽門掩垣衣老溪流石發香歸云陰磴濕鳥暮天長莫怪忘三伏千峯夕气涼

歸望山茨有作

秋陰自寥廓況復逺林歸一水孤舟入髙天亂葉飛江云晴稍薄山日晚猶暉何事東溪上行吟老竹扉

秋日曉坐書懷

洞壑曉空蒙淸溪一望中桃源行處逺桂樹幾家同酒熟三秋露粳香五里風吾衰任潦倒倚杖憶年丰

蓬門

蓬門臨積水小竹趂長堤經月無人事將書聽鳥啼空林荒野北殘雪亂峯西向晚華原路寒煙古術齊

寄聞隠鱗

嵒壑年華早田家嵗事成風前紫燕去露下綠葵生種漆因樊仲爲園本邵平翻思婚嫁畢五嶽幾時行

風蘤亭薄暮

山園流水故泠泠盡日無人到野亭醉看滄浪蘋葉紫舊題風雨竹花靑攜來北海仙人杖老去東方處士星三徑蘭臯堪卒嵗喜防松月夜防防

送吳用卿歸新安

葵葉橊花滿座看芳尊綠蟻任交歡莫言歸興依蘭槳且引薫風醉籜冠城外靑山疑故國江南秋水憶新安那堪惜別金臺下愁聴離鴻不忍彈

參差亭

水竹小華源逍遊白雲府不聞人語聲飛籜如寒雨

又

已失東山云獨有東山月涼風何處來吹作千峯雪

寄懷

朝云不散暮云流溪上茆堂水竹幽忽見斜陽滿髙樹亂蟬風葉似深秋

東塘

芙蓉開徧野塘殷掩映孤亭亂竹間獨往獨來還自笑不知何意老空山

過板障嶺【以下四明遊籍詩】

余本山中人與世亦殊調迹希河上隠事仿任公釣每托雲水歡頗愜賞心要開春气已和杖防淩危嶠威夷一谿駛崩奔兩崖陗竹栢媚幽戶春泉灑丹竈畟畟曉風起寂寂千花照山驚翠濤湧云殘海波躍攀蘿嵌絕壁據石發孤歗髙天若可捫洞壑杳難眺耽遊爽經奇搴裳竟煙奧從此駕輕鴻永謝世人誚

度錯愕嶺

萬峯靑靑春縹緲危巒騰鶱兩崖老石上人淩樹杪霞六丁蹴死煙飛艸大谷沈沈入南極蛛絲鳥路風吹直杜鵑花老不歸春鬼母號天魍魎泣怪蛟窺人作人立逬水泠泠洗雙屐陰風剪雨雲片磔峽天漏日冰花白巨石開闗起仙宅欲傾不傾走魂魄徵西將軍眼花碧蠶藂魚鳬空局蹐

大闌山眺望懷劉伯常【劉名綱晉上虞令於此修眞後仙去】

冥鴻有奇羽淸廟無遺音事往迹易閟感來念已深伊人秉髙尙脫屣謝朝簪巖扉入幽亢丹壑窮嵚霧斂溟海白嵐蔵山澗陰徘徊一溪阻莽互千里岑白日任推薄嵗事空蕭森古木嘯猿猱野火生秋燐四顧獨寥廓不辧陌與畛延賞興已極淒其難處心顧已慙獨往悵矣千載人

從苦竹嶺山行絕頂望四明山四首

紫翠莽縱橫行人不記名天遙平見日雪盡乍聞鶯絕壁憑云度長風吹雨晴千秋嵐气白直擬海波生天迥路孱顏危巒絕可攀陰風回大壑紫气滿千山月彩標孤白春聲起暮闗幽奇探不盡煙樹水潺湲明山髙郁律一上一崔嵬云卷千峯雪風傳萬壑雷扶桑天外見初日夜中回目斷塵凡路飄飄鸞鶴來石棧渺煙霞春臨萬谷花人將身倒影山亦漢通槎翠濕驚嵐落風深畏日斜扶揺今始信莽莽竟天涯

入仗錫寺

古寺髙懸碧嶂餘淸溪直走梵王居鐘聲曉落千林月石色寒窺萬古書小閣峯陰晴雪擁亂山天外白雲疎人傳飛錫何年事風送空花防客裾

遊三峽

三峽名何勝人疑到蜀中千峯懸鳥道萬谷走松風響濺靑天雨寒飛紫澗虹都忘歸路晚霽色滿遙空

坐潺湲洞

霏煙織翠沙雨風珠璣逬作千年虹鳥聲不到春山空儵忽七日開洪蒙蒼水使者乘龍死玉簡金繩祕不啟爲防今日逍遙事水蕭蕭兮石齒齒

登石窗逺眺

探石訪仙都淩旦趨石壁崩崖互重阻髙標起靈宅藹藹雲霧扃奕奕瓊瑤坼乘山罕禹功逸駟無滿蹠寶笈祕神工蒼茫落南極邈矣帶地川髙哉負天石月竟三島寛日晃五湖偪酣霞帶澗紅出云繞空白依依寡人徒恍恍栗心魄棲巖企昔賢入谷想今客異物狀珍怪靈蹤隠仙籍問道無貞心百年鮮良覿何當解世羈躡屩從所適

徐鳬巖觀瀑布泉

傾崖東峽雷霆鬭懸水魚龍起淸晝驚風乍捲飛雨來靑山石上無停埃窈窕靈源深不測一望明河萬山白輕如飛絲散如霧寒沫蒙蒙濕江樹人煙住比武陵溪片水桃花自來去

發四明山中經雪竇寺登妙髙臺觀瀑布杖防下溪口買舟順流朗誦盧柟賦抵櫟社宿句章先生明月榭旦發還南雷作

蒼山何崔嵬天籟風防差扶揺八千丈莽莽瓊瑤披下窺滄海小逺鏡天臺卑仙人依龍虎翩翩逺追隨送我遲日曉下趨剡溪道回合西南山春深尙衰艸百里閴無人髙步尋仙眞空谷不見鳥獨有煙霞親迢迢窮日昃路轉開石壁寺古落松筠僧來訪形迹醉披水田衣笑著登山屐亂谷浴秋聲落英封斷石水薄衣欲流山空月初白獨鳥歸林煙藂桃行客客行莫早回靑春時易頽且浮琥珀盌載上中天臺目迥萬里盡意豁千峯開足底溪聲激泠泠淸吹哀石轉驚飛流槎來銀漢秋又疑廣陵雪噴薄錢塘丘風中等列禦濠上誇防周俯仰意已適興劇歸心逸數里走石闗十步想兜率逶迆盡坡陁目勢含滄波浦近漁唱起樹宻村煙和似聞戴顆隠彷佛子猷過髙蹤邈千載勝事苦蹉跎夙昔永懷情春風吹女蘿女蘿風乍起行舟信流水空翠撲人肌芙容開萬蕊矗矗波底寒水曲山萬盤路轉幾回覆出谷復入谷石淺只容舠儵忽及江臯天欹曉鏡落野濶孤村髙爲把珊瑚枝欲釣任公鼇兀立四明山倒影隨秋濤一誦盧君詩興逐流云翺片語驚世人咄嗟揚馬曹論文夜分坐寂莫丘園情摧頹一尊酒笑落千秋名興極一登臺風淨髙天碧疎星向客流霽月水中夕經奇絕可憐地逺心悠然家徒四壁立何異揚雄余也老侯巴生事南山田山花遲行客五栁春風顚手持綠玉杖歸弄潺湲泉一當南雷君謂我何方旋探取虎盤囊投贈逍遙篇異時畢婚嫁五嶽終流年

江上讀盧次楩賦嘆其因才賈禍垂死無妄

懷璧狂夫罪含沙楚客傷猶傳賦白日只合死瀟湘星劍從誰覓春江爲爾長乾坤虛莽蕩無計返山陽死去不堪呼乾坤失爾徒秦城元自隕梁獄竟誰辜才少三千世文無十五都適來餘落魄顦顇酒家胡一些豈招魂無章痛木門流離遼海恨蕭瑟夜郎寃絕代空名起千秋副本存悲風吹落日無地薦芳蓀

淸涼寺

鳥道盤千折松門到一區曇云幾朝夕丰碣竟模糊殘燒依霜葉空廚失午餔天寒僧臘淺深殿試蒼鼯

同田叔子行過摩訶庵

寶剎依林淨慈云覆路遙客吟隨馬去僧榻許人邀鳥下翻堦葉龍回動海潮不須持半偈塵慮已全消

甬上耆舊詩卷二十一

欽定四庫全書

甬上耆舊詩卷二十二

監察禦史胡文學編

楊桓溪先生承鯤

先生字伯翼父美益官太僕卿先生少有異質嗜書尢喜讀班馬二史工於詩年十五六爲諸生沈嘉則先生一見奇之欣然曰今日建五丈旗當以楊生居吾前所謂猘兒難與爭鋒也因作戲贈楊伯翼詩呼爲徳祖先生以是有重名爲詩日益髙每傳一篇諸宿老無不嘆服先生爲人守古獨行執廉隅於當世少所許每言是是非非賢賢黜不肖此古今儒者大權斷斷不可枉嘗以年家子謁王弇州司冦弇州見其行捲絕驚賞先生黙然竟別去退與人言以吾詩求王先生一序有餘顧王先生博大心慈客持片楮求譽輒津津不休卽孺儒賈豎人人謂王先生知已其知已多矣僕尙容厠其間耶又曰王先生論歷下忠篤有餘朗鑑不足歷下持詭道所得者古人匡郭耳聞者莫不咋舌旣以太學生北上作薊門行一日名滿京師客輻輳至不勝款對病百餘日卽謝歸居裏中布袍芒屩翛然逸塵性愛佳山水不極幽險不止嘗夜半過送骨巖霧黒林深風颯颯豎毛骨怡然也於城南小築曰翛園日嘯詠其中與友人書雲家有遺業一區檉楓白栗隱映若碧城風濤生幾席間菱菇荷芰蹲鴟薯預之屬至死不饑伏臘之暇想足老矣其髙致若此文章髙妙詩於五言律更爲長城少善法書蕭疎似晉人沙門亦多從受業其髙弟曰傳慧雲林和尙最能詩諸所從交遊盡名士第一流及先生早死哭之最慟遺集二種傳於世

先生論文自謂守古尺度滿不敢溢卑者必有當於先民蓋先民彀率備至不入其彀卽手發百函口盡萬卷亦於斯道無當又曰古今詩文自有眞黃口執筆字剽句竊百綴成篇遂抗手髙引前無古人此不以溺自照耳又曰今海內一二大老爲聲詩未嘗不轟轟盛顧暗中摸之知其今人詩也使讀之不謂爲今人而無一蹈乎古人斯善之善矣譬如學書然方其精心畢力必盡肖古人乃已及其成也必盡不肖乃成家凡先生所論俱絕精故僃錄於此裏中余君房嘗曰國家詩如伯翼有幾人屠長卿亦曰今世靈心偉手吾伯翼是也吳門劉子威曰明卿諸君附王李而起蠻夷大長老耳若伯翼打天下手也余謂三君子於論伯翼斯可謂知言矣

烈士篇

東山有烈士慷慨獨不常旣惜白日短復惜夜長巖棲十餘載潤澤成文章囊有百里劍家散千金裝登髙覽埏極萬古何茫茫秋風灑毛髮靈曜麗淸光蚊蚋各有營混濁固難當不惜肌骨沈所憂志行傷翺翔將何集惋嘆沾衣裳嘗聞聖人語固窮有遺方削竹防銛羽用之何不臧

白紵詞

陽春東來歸帝鄕防桃穠李競相芳瓊筵璇室五木香鴉黃鵲黒儼成行淸尊白紵斷人腸千金爲壽萬金償玳瑁雙珠安可忘

前溪曲

花發前溪路春生舊艸荄將心逐流水無處不瀠洄家住靑溪口門鄰白石郎小姑洗手處艷絕獨聞香

詠史

平生牧豕處寂莫空山裏日落樵采絕秋風海濤起一朝上赤殿布衣見天子四海識齊人側目傾朝是坐開平津閣撲滿延多士悠悠淮南守狗馬誰相齒

七哀詩

朝發桑幹河暮宿樓桑村王气久消落靈迹祕陳根物色遞遷化日月屢崩犇柰何此徵夫跋涉無朝昏驅車冒榛徑忍饑過市門余雪照墟裏頽陽藹荒村隴墳郁相望賢達無一存顧彼翳桑人太息涕潺湲

客行無昏曉乘月理歸軒仰視明河低畢昴正防幹防霜生肌骨齒戰不能言空野無人聲雞犬互悲喧羸馬爲哀鳴僕夫自辛酸行行日巳老帝鄕日已窅朔風裂緇衣客歸苦不早燕雀懷故棲遊魚思在藻日月逝不處誰能長美好眷我平生親言旋永相保

舟中獨酌成詩

萬牛臠爲炙不如一豚蹄金罍對綺席未若臨回溪魯酒淸且冽吳魚砍成臡一酌壺再傾海日忽已西春風不相饒吹我顏色淒男兒重弧矢豈得念纖絓但醉莫復嘆故山云外低

入四明山

四明緬何處窅渺望仙閣雲溪路周遭岑防勢奔錯出城亙百里入谷越萬壑冰泉皓凝沍飛棧屢錯鍔陰陰霜厓蔽浩浩雪風作晝夜遞光明天翠色相薄訪謝情自鐘懷張興誰托徒瞻福地賞未詣洞天樂日精誰能飡虹丹安可獲逺遊多慕思仿佛躡乘蹻

聖水山房

客遊倦登陟乘涼偃山榭松房淡容與圖級紛堪借淸風裊蘿葛白日巖末下云窗湛空綠水石明相亞朝光對嶺發夜色澄湖借焚香濯塵容掬水羅冰蔗坐臥一籧篨聊以銷永夏

北樓

由來麋鹿性本自愛丘山況此北樓上千峯當戶閒陰晴各有態逺近如雲鬟朝日照成綺夕霞飛鳥還厓髙葛裊裊竹栢防其關隱者方偃仰四體有餘閒被褐懷珠玉髙標安可攀天風颯然至令我抗頽顏

再贈薛伯

在昔少年日紅顏十八九時與二三子東陵復西阜海嶽立可傾乾坤落杯酒登臨一髙視千古亦何有倐忽今幾年風塵各回首潘年我遂至範髩君未叟老驥思逺途盤龍困塵垢蕭條谷皮巾寂莫雌黃口朅來城南園水竹不乏取宛宛度橫塘層層見牕牖秋風吹黃茅落日在衰柳白水揚素波丹霞入吾手顧子能歸來長謠落郊藪

十六夜月

良防不滿意海月出已晏人生悲遲暮飛塵生素面輝輝光如昨稍稍輪欲變艸虫有餘哀霜柯無深戀澄溪收虛籟霽景紛寒練卽事惜往晨含情懷來彥自古有盈虧君何獨欣羨

十月一日二十六韻

當年孟冬月邊海气多寒玆年積暘後防雨何漫漫山內莽出云隴畆浩未幹田家丁獲稻泥滓登塲壇小人寂無依稼穯良獨難黔羸更不密震雷周云端壯陰乃發泄萬蟄苦不安東南久凋瘠比屋成痱攣徭役一何切攻急逾千般卽如今年租往年已徵完苗孽未入土誅求早闌干往聞天王詔屢免哀瘡瘢宵旰坐堂悲眷減鶉鴳借問二千石太息誰共患流亡且屬十家九家殘鏟削紛百出大命忽欲殫豈惟顏色枯重使骨肉刓膏澤久銷落上下覩欺謾窮陬生意少萬竈同辛酸勞苦歲雲暮不得一日歡雞鳴望公家謝令猶在官側目五內裂泣下如飛湍不知手足痺但保槖中胖常恐一日潰倐忽萬變攢虛名防實禍此失猶未刋徒爲杞人憂憤念腐肺肝

猛虎行

北山可以遺死生上有老樹千年精樹深屋古靑壁側盛夏五月悲風鳴牛羊下來石巃嵸猛虎怒叫山爲動村中小兒不敢啼谷口行人色相恐屋西有田東受渠種田得谷山中居𨿽有猛虎猶足樂不如出山豺狼當道除

白雲山行

入山知山美入水愛水居霏微白雲路彷佛仙人閭綠溪掇瓊艸石室窺素書洞門陰陰苔蘚濕瀑水迸流雪花入獨行不語亦不旋虎啼谷響松風急

長歌行寄呂中甫山人

北遊歸來一何晚雪裏黃精不得飯太行句注俱眼前咫尺靑霞夢修阪潞洲鮮紅味辛劇廣野毭太繾綣沈殿曳裙代殿同館中詞賦淩錦虹顧笑催承雪色絹歸梢駿馬如旋風七尺丰軀三尺劍紫貂紅罽光防茸一去燕云幾回首戚家將軍汝最厚射雕每出祁連山走馬時經古北口日暮歸營懽宴多黃羊白雁行紫駝琵琶怨發昭君曲羌笛哀生公主歌簾髙燭明月半白坐對盧龍雪猶積北風三日吹行雲邊城健兒不忍聞少小離家三十年年年辛苦去防邊春寒飲馬長城窟日落彎弧大漠天大漠陰沈風雪色蒲梢苜蓿水沙黒亭障迢遙六千里角幹騰驤三十國皇家財賦盛東南漢代咽喉重西北北宸北望無可期南國南歸斷消息山人歸來感慨豪扼腕絕嘆心力勞鎭南將軍奉朝貴靈武度支憂轉漕國家雄俊古有以吁嗟邊事加蝟毛長鑱短扒去復樂明日種葵東廢臯

贈王思延都防

讀書十年無一字雷雨荒山走魑魅垂老不知行路難翻向衡門紀災異眼中五嶽分秋毫筆底風霜半顦顇朅來燕市三日遊擊築泣下常幽憂城云不動凍日白對酒忽憶梁園秋信陵門下賓客盡魏王池臺煙樹愁信陽王君鷹揚質眾中與我情常密肻將肝膽向時人不惜皮毛見膠漆髙懸大纛手自取翠羽金膏漫相失長安大道霜日晴赤驃蹀躞黃金纓每攜鬥酒慰寒谷並問生涯憐杜蘅四郊逡巡馬常備百函矢口書還成慷慨相逢久相別百年艸艸何愁絕壯士空存越石心老妻但笑張儀舌歸去天南憶舊遊茆堂晝掩靑谿雪

戲贈李之文

東城有李生北城有李生東城太長北太短兩人好古俱天成東城磊落髮半白北城好酒兼好色按歌往往低彩雲對酒時時欹白幘靑樓防防髙入天下臨大道橫紫煙樓前盡是防稽竹掃石含風若寒玉盛夏五月天毒淫云疏雪壁常陰陰江中濤聲日在耳白蓮紫橊開復深此時君正眠石牀層冰峩峩傾酒漿脫巾大叫髮至地縱有狗竇誰敢望生也有舅列宿郎好道今已歸曇陽口吟大洞已萬過猶在桃花縣中坐昔時意气何壯哉唾罵韓柳如駑才忽思枯槁望八極拂衣欲上中天臺人生百年防有死白日虞淵等閒事綠筋自是天生成世上行人若流水不如乃甥情太眞白眼不願爲仙人遙望蓬萊那能去但飲美酒驕靑春

北風行

甬東十月北風烈一夜千家盡爲雪天明不見江上煙日午尙覺行人絕愁雲靉叇凍不開孩虎野麋空饕餮東家老翁正僵臥布被如冰腳如鐵豈無曲突誰置薪縱有鶉衣亦不熱請翁甲子今幾何依稀似畣耄與耋白頭亂髮垂不梳欲語無聲先哽咽猶言願賜一國饑不獨但緩千絲結朝廷委輸陰已空東南民力誰知竭極傷赤子皆捐瘠老骨存亡眞一吷憶昔肅皇四十載玉燭金甌實掀掲千年河淸聖人出九地嵩呼天下徹拱黙遙知八世旂靈飛最慕三元訣已爲神藥吸天漿更造金莖餐玉屑龍涎夜夜通赤霄豹髓時時照丹闑阜鄕亭上安期書栢梁臺中王母節誰知疥癬解爲殃不謂窮彜忽阽隉甌閩吳越入戰塲興化明州勢更切城南郭北悄無煙萬落千村盡流血烽火晝突甘泉宮羽書夜射聊城臬天子按劍思頗牧百道徵兵殱蠢將軍陣前衣縞出司馬轅門抱刃列材官遞盡孤兒亡更練彊兵滿江浙十萬千金一日窮課百輸千萬家滅可憐春燕卻歸巢可惜春農生計拙殺气連天天亦昏春風何處無離別以玆齩骨膏亦焚涕淚已幹空有舌入國豈惟故墻髙問俗大半糟糠缺二十年來勢不返水旱饑寒重愁裂此身已知螻螘親孫子終飽豺狼穴君復何人肻見問袒臂哀陳便永訣朔風怒號海水坼窮戶桷葉何慘冽老夫呵呵終日嗤世事謔謔誰開說看君一片有心人萬一他年剖忠哲

詹少府招飲湖上

綺牕臨朱欄疏雨飄飛閣芙容照水綠波寒湖上行舟鏡中落錦帆綺席橫大湖燕姬越艷傾城孤千山蜿蜒入手碧萬木气與秋天蘇空翠浮光不知遠金庭玉堂眞有無談天坐嘯空王側半醉馮厓看八極靑壁直下三千仞瀑流細灑藤蘿黒巖前行人久不到輦路空悲紫苔蝕苔深石沒露華滋古人已往今人悲年代銷沈萬事變元宮宋殿何參差君不見金沙曲嶽祠猶在旌旗出精忠不及湖上艸日日偏承九天蹕

題畫

亂峯出雲气孤嶂秋天白艸亭撐拮橫翠巖主人端坐無今昔下臨千仞不斷之回溪上有萬丈破碎之石壁石梁不動白石髙瀑布下激靑厓牢龍湫雁蕩若在眼碧潭霜樹風蕭蕭側身南望徒心勞

題戴進山水抱琴圖歌

嗚呼淸角不復見鶴已去悲風呼禆海齊州一反掌乾坤莽莽知音孤曲髙節疎苦欲睡白首人間空見圖就之忽驚云木動沈筆欲下還躊躇千巖崢嶸萬壑趨松檜漠漠煙雲殊前有豕麋後鹿防瑯玕翡翠紛在眼石亭仄映山之隅中有髙士牙與期縞衣黃冠七尺軀修眉朗照秋水珠气和貌古合體法一仰一俯宮商俱細看聞聲更見意似神似非驚復吁逆流千片指下墜鳳皇忽叫將其雛嗟我有琴太古調抱之不肻向人操幽蘭無聲自日靜畫圖𨿽在誰知省東陽可賣死不哀和者旣稀歸去來

江村

圭蓽長林下江村落照間夕風常滿樹秋雨不霾山捃拾歲時晏謳歌稼穡艱芙容涼更發朝莫損紅顏

海上

滄波望不極萬里挾長風鯨膽仙人藥魚鱗海客宮山從吹沫盡天與大瀛空南北看羣造誰開混沌功

度阿育王嶺

去去盤云轉髙髙望海行到山千澗響入谷萬花明丘壑夢常住煙霞疾未成興來還不淺翻劇子規鳴

郭外

避地江村外爲園水竹間謀生千歲少倚杖幾人閒日暮牛羊至田家薹笠還子規啼更切感激動相闗

西淸閣望雨

谷口沙田路垂垂雨腳平行人濕欲到歸鳥急無聲涼益流黃簟香思白蔣羹嵓扉掩江水長日臥西淸

無能

漠漠島煙合紛紛林月生小山全入霧大水半浮城鳴櫓通晨過疎星永夜明無能逐世好懶與癖相成

秋郊

搖落秋江夕郊扉八月春歲華寒稍斂物色淡宜人虫螘心何赤蛟龍性不馴百年忼慨意寥廓竟誰眞

晚

亂山餘照滅千里暮霞明艸長防風綠湖增積雨平壯心逐世減褊性與年成頗怪嵇中散剛腸欲養生

苦熱

癉暑齋宮靜蒸云郁不收江山入大火天地且南遊臥想陰山雪行吟楚澤秋翻思醉河朔千載望袁劉

鷹

百鳥各有隊孤鷹還自飛靑冥萬里去彩臂一星歸颯颯風毛急稜稜電目輝雄心有如此雞鶩爲誰肥

丰學士五溪先生故宅

舊業平泉裏荒林學士居壯心皆泯滅髙義竟何如萬死從軍日孤忠哭廟余乾坤此輩在感激倍躊躇

林棲

古木三家市淸江萬古潮野夫思禦褐天子正垂綃歲月兒童樂饑寒裏俗驕林棲愧短翮未可怪鳴梟

佛迹

嶙峋石气蒸殿塌久無僧仄徑盤云入荒碑覆雪崩泉飛陰磴蘚花落佛衣藤始悟生生理心已似冰

巖庵二首

箯輿度嶺長路盡忽聞香裂壁開天棧撐厓隱石房回風亂幢節滴乳潤衣裳早見孤僧痩山深久絕糧風髙萬葉鳴葉落與人平雲起中峯白秋低眾壑淸幽陰客不到擁腫樹長生辛苦東林叟年來已世情

雨

曉雨只微細登樓不見人積來千尺壁輕濕萬家春鴻雁終髙去犂鉏日較親田歌兼餉黍一任老農眞

天井寺

萬壑趨天漢千盤到寺門遠山存殿古小姓見僧尊想望眞龍窟尋常紫气屯來朝上五井霜日看雷奔

寶巖寺

海云作遠近一徑轉虛無建水千巖落鍚峯當殿紆春蒸石佛潤香冷寺僧孤尙有蜂房割官家幸不租

江邊晚行歸艸堂

風日遙知霽潮痕稍復增看人收蠏符喚僕徙魚罾月望光相薄天髙气始冰艸堂緣茂竹歸及暝煙蒸

郊園望月與田翁

月明何太甚野坐轉蒼涼爽气臨江白屯云入戍黃風來妬酒薄老至恨更長笑作秦公子題詩頗自傷

曉行

落落大星動荒荒殘月新馬驕常倦夜雞小不知晨風雨思家數陰陽紀異頻江南與江北哀疏幾回眞

寄題江心寺

勝絕江心寺江空塔影長潮痕剝斷石海气濕危廊僧老秋無寐雕寒翅有霜英雄余涕泗風雨弔殘陽

寄慧上人山居

密巖冰雪晴水石入天淸古寺晚鐘出山家春霧生舊畦烏撒飯新雨綠苔羮若共桓溪老應知不世情閏九月九日園菊盛花同諸子陪仲氏宴集

今歲黃花酒頻驚九月觴菊應憐閏節天亦愛重陽兄弟登髙防乾坤結客塲茱萸照筵席處處總經霜

送君房北上

屢憶臨歧語頻傷問字亭風塵余涕淚天地正雷霆惜別防頭白思家及柳靑送君雙目力萬里到彤庭

越客

遂作三年客能無一字傳長安自有月銀漢不通船老客寧忘越春鴻欲度燕卽看大堤柳歸思正如煙

挽李賓父

自古憐生友人間復幾人知音空老眼不哭爲傷神素業寒泉閉丰碑宿艸新修文何處問山色獨嶙峋

郊居寄慧上人

樊圃荒城外涼風五柳斜虫聲連鶴柵秋色老漁家露下靑荷葉寒生白藕花金山夜渡處相憶踏平沙

寄余君房儀部

海內存知已天涯寄寂寥荒村仍水國老樹且前朝風雨孤城合行藏去路遙悲歌倚衰柳徧爲結長條

小山

還山抱黃犢沙艸日防防竹屋難禁雪松門不掩風香餘栗葉火寒落桂花叢寥落淸江外吾生亦有終

大水後泛舟

未能避風雨稍已近菇蒲宿网縣秋渚歸舟逗夕湖生涯隨鬢腳世事且頭顱不道人情劇何妨醉眼孤城云不肯霽江路浩無隈樹裏行船入空中載酒回一年秋欲半萬事老俱催惟有誅茆念經宵入夢來

東山艸堂

防防揚子宅悄悄野人堂鳥下窺山果云來宿石房閉門楓葉赤無事竹苞黃芋菜從兒種三年免大荒

八月十五夜三江泛月

風吹甬江月萬里發城陰海白東南盡天靑上下深光從露气濕寒逐歲華侵復憶乘槎事難防霄漢心

東臯

霜黃竹葉落寒日暴林柯晚稅安時畢溪風入幕多陰陽爭角抵象緯候干戈轉見東臯子無心數渡河

有感

漠北烽煙動天東消息長乾坤看局蹐駟牡正黃海日寒無影江云夜有光燕山八月雪塞雁欲南翔

桓溪晚歸

落葉谷風起山寒白日䢐秋聲動寥廓人語入菇蒲澗險鳴泉亂林髙晚燒孤前峯斜照出昏黒徧棲烏

湖上晚望

湖遠平波黒雲低水嶼孤數家寒燒起一半夕陽無藜蒺秋多刺桑麻歲不輸敢言憂桂玉正作老菇蒲

送百谷歸姑蘓

到來堇子國歸去闔閭城世路有吳越交情無死生【百谷以弔張大司馬至鄞】風髙江气紫霜落海潮靑別後遙相憶頻更月旦評

送朱定國之吳

秋暑江門夕懸帆永夜行天兼濤气黒潮與月華生但益悲歌甚何曾感慨平百年瀉鹵地來往不分明

谷日

海色晨初斂江煙冷不消春催花有態寒盡麥無苗狎鳥時時近江鴻日日遙田書紀占驗徧借老農抄

答仲連

昔別梅初白今來柳忽靑陰陽去浩浩風雨到防防鄕裏思耆舊朝廷問典型百年堪一醉愁絕幾時醒小山歸得長文書及新詩二首兼惠茅栗如數奉答

茅栗何年種分筐見小傒色兼霜芋早味與露葵齊數袖呼兒子嘗新媿老妻永無懷橘日剰有萬行啼

夕

野昏江气合回首失孤城竹冷叢梢折蘭幽細蘂生櫓聲歸遠浦人語動殘更萬事傷垂白鳴徽空自淸

錢季梁山樓燕集

花徑層層轉岑樓宛宛登江吞百谷盡風壓萬波增土酒甘於蜜山梨冷勝冰海門余雪在斜日玉虹蒸

滋陽道中詠烏

信宿滋陽道聨巢見乳烏卑飛常狎主覓食競將雛老去一枝穩春歸千種呼異時驅父子不復嘆羇孤

淸源道中喜雨

舟楫津梁隘城陰雨乍飛未能滋土脈稍可濯春暉燕舞髙俱盡鳩鳴喜不歸三年齊魯旱似有麥苗肥

雲林和上東退居

搖落湖南寺煙波古法堂寒收石瀨淺天入海門長老樹占風雨幽苔稔雪霜我來時宴坐心與白雲涼

寄龍君善司理

已見桃花發猶憐桂樹存不愁秦日月恐失漢乾坤山色容髙臥人情釀杜門得歸訪松檟莫忘槖駝言

翛園觀刈稻詠懷

刈稻家家出腰鎌處處同煙芒千頃白霜粒半庭紅畢歲知牛力他時見蠟功作勞憐豎子眞愧主人翁婦餉遙依艸鳩鳴且出村霜華收晚稅霞气散朝暾老眼從風濕寒肌得酒溫翁衰苦筋力頭白不曾論老覺衣裳薄寒催捃拾頻尋常村徑小來往路人新沼靜饑魚出林卑宿鳥馴雞豚與閭巷不厭野夫貧社鼓空蕭瑟田神半野蒿古碑荒蘚斷虛殿朔風號晚世常多事危心久郁陶窮村頗寥落臼杵動林臯

答百谷

五門風雨暗花晨蠡口魚城失去津塞下三時常見雪江南二月未知春靑山寺裏紅旌絕白玉堂中翠黛頻寂寞客愁消不得欲將煩惱問王珣

興善寺廢址

千峯矗矗海門扃幾度潮回夢裏聽畫壁已隨僧臘盡彩幡猶繞佛燈靑空墻無恙龍梢合危磴長畱虎迹腥蛤蜊香殘瓔珞折紫檀金粟總防防

送卓澄父遊海上歸棲溪兼簡毛豹孫

馬首千峯不盡靑行人遙指翠防亭溪云入手寒猶峭海雨當軒濕作鯹鏡裏飛花偏自媚柙中流水共誰聽詩成好寄毛徵士莫更相逢老一經

澹庵

苔封石室淨無塵烏幾蕭蕭作隱淪綠竹一區來寄傲靑山千里不逢人窓多槲葉堪消夏洞有梨花可釀春眞恐世情幹沒去預愁相見白頭新

贈傅侍禦十韻

遠戍滄溟使全生仰聖眞曽乘金騕褭舊識石麒麟一疏披鱗甚孤忠斬馬新謫來爲海客老去逐波臣渤海三珠樹風濤七尺身幾年看代雁每日食吳鱗勲業刀環小悲歡劍首頻殷憂還賈誼差樂愧陳遵不負將軍諾那堪丞相嗔秋風吹短髮慟哭望髙旻

賦得殘月如新月和徐茂吳司理

渺渺空江月今宵是幾更防生大江曙反映一痕明魄減還疑朏輪虧似欲盈纖纖欺朗宿宛宛續寒獘兔老全無窟蓂消尙有莖猶餘半靣識未攺曲眉淸漸覺神烏逼虛回靈鵲情莫愁圓景盡坐待桂樷生

山風

山風吹女蘿細雨石上起濕盡石邊松還作溪中水

東山別墅待月

東溪天欲靑忽辧溪間樹澗鳥卻驚鳴飛入前山霧

雨晴泛湖

谷口湖全白漁家柳半靑今朝好晴色都上水心亭水遠髙於席山靑欲入船鸕鷀漫自在出沒大湖天

紀事

靑天日如赫亭午一星明不敢論象私心想太平

小山偶然作

煩惱世情終不休欲投空谷轉夷猶寒苔古石深溪路種樹人歸樹已秋

不向山中臥白雲欲逃封豕畏山君山中麋鹿應相笑只戀人間封豕羣

江樓

越酒如船醉不消臛雞烹鯉送歸潮戰塲楊柳三千樹爭向尊前舞細腰

酒幔風簾十萬家門前流水是桃花吳鹽似雪來供饌越女如雲去浣紗

郡城屬眺偶作

蒼蒼落日照江幹烈烈雄風六月寒不向海門看气色安知此地有龍蟠

海上靑山千萬峯天晴都畫碧芙蓉城頭指防金銀闕知在紅雲第幾重

白水靑門落暮霞孤城遙指月光斜夫差舊恨空磨滅無復甬東三百家

長春圃

朱樓碧樹影層層竹節魚鱗喜不勝翻笑金華吳孺子鹿皮深坐古龕藤

蘆葉風干酒乍醒起來閒步白蘋汀從他萬頃鵝肫綠不換牀頭雀舌靑

湖邊修柳樹

舊釀山中霹靂泉醉來閒臥水樓煙不知明月湖頭樹更有何人去系船

雪曉懷西淸田舍二首

松暗泉明澗道崩洞門秋色掩寒藤朝來茅屋無行路雪壓幽厓第幾層

種來黃獨已如拳手劚冰膚煮澗泉酒醒雪晴無一事竹窗炊火送新煙

讀慧上人東嘉艸二首

新詩讀罷意俱閒煙海蒼茫去不還應笑桓溪老居士碧窗終日夢靑山

夢落靑山百徧登綠溪黃葉路層層霜潭欲下無行迹手拄寒厓幾尺藤

西閣雨望

閣外松間盡夕陽碧窗淸晝自焚香柴門不掩寒潭綠遙見西山雨足長

三橋詩叟李瑋

叟字偉卿家在鄞東三橋裏世學爲農能讀書捨北有古松二株可五百年物蒼髯偃蹇翠雨時滴叟父曰雙松居士其人長者齒髙爲鄕社祭酒喜藏書與名士交日嘯詠此二樹下旣生叟甚異居士乃發所藏書使學之徧遊諸名士遂盡讀五經子史作有韻之文輒得奇語及居士歿後乃思壯遊出門渡江歷黃河大陸抵薊門瞻仰宮闕與燕市酒人唱和逾年而歸叟在長安見時盛傳王李七子詩轉相擬議輒嘆曰此系聲也今舉一世趨之古意日亡矣旣杜門著書自期盡洗俗學歸於大雅前後撰著積數十萬言家有先人遺田衣食裁給樓居凡五楹臨倚水竹中列圖書復於捨東剩地植槿爲圃構一艸亭蒔菊數百本每黃花初盛輒篘白酒思與客共佳日又不肻作折柬招但倚東扉豎一竿如酒簾狀上書曰酒熟花開髙懷者來一時所周旋故人遂俱四集叟復云是花夜色更佳乃徧防燭菊中行吟坐酌不間晨夕亭前木芍藥著花呼客亦如菊時制薴袍芒屨經時潔白足迹罕入城市角巾敝冬月無氊罽裁藍布一片裹敝巾上橫綫一條爲巾檐豎綫一條直貫其前後儼然古儒者服閒居無事常焚香掃地而坐所過從裏中名流及髙逸沙門率爾相接每極驩暢所語惟古人出處大節評駁史籍誤處喜傳卉木藥艸藝植之法訪古祠墓津梁存毀遺迹纚纚言之不勌獨畱心土風利病嘗著國課論東錢湖賦臚列郡國農田水利事甚詳見者重之旣年逾九十作七適一篇自言歷九百餘甲子而神气不衰好學如故手定其詩文十餘卷名曰桑麻集叟性篤孝友嘗率同族共起先世祠堂歲時伏臘身爲子姓授經族人稍不率教輒詣先祠爲修明家法與弟龍沙居士年徳俱伯仲余君房先生爲賦耆友堂詩謝太僕刻其桑麻集行世應山人臬作李先生隱居逸事三橋詩叟則余所追謚焉

余喜讀叟逸事觀其風味宛然古隱居丈人也及讀其集五言古詩風采華妙力能髙步古人七言歌行亦不失建籍要俱絕去陳言思以其所作易一世靡靡之習返諸先民年近百歲此志尙不衰斯其人可謂邈然千載矣餘生旣晚不及侍叟杖屨獨慕其髙風可愛爲追諡之曰三橋詩叟使與溪南松圎風流彷佛然叟詩最爲近古矣

上畱田

兄弟本同气上畱田舜封象有庳上畱田親死有長兄上畱田乃將幼弟棄上畱田兄飽弟恆饑上畱田兄溫弟無被上畱田兄不仁鄰人爲之涕上畱田

短謠三首

來無路出無門河風黒河水奔誰其障之走昆侖云不斂色雨不知時維鳩有婦雉逐之逐之不去雉何爲

沙多垢乃有金木多棘乃有陰離其骨月爾何心

采蓮曲四首

君如水上蓮亭亭妾所羨妾心白於藕泥中人莫見采蓮莫采葉中有露如淚采蓮莫采藕中有相思意采蓮盈把歸畫舫輕風送不唱齊橈歌恐散鴛鴦夢采蓮莫采葉畱蓋鴛鴦戲如何妾夜來獨臥鴛鴦被

長安有俠邪行

長安十二門可以觀萬國不知覽者流目隘荊棘車馬塵漲天榮名毒於蜮上下競奔趨恩讐相起踣動履自纒牽康莊何陫側其如幽人何常有好顏色止托一丘中情懷空八極

戰城南

戰城南備城北艸木厲風聲闗河連雪色結髮死綏矢言滅賊倚天有龍泉何地無馬革麟閣竟須上虎穴不難探摩落日戰方酣眞飛將乃奇男鞮汗山前奏凱處千年爲雪隴西慚備城北戰城南

良月【十月望後應仲鵠見過作四字句三章】

墐戶室處月維其良有客至止乃�其裳瞻之��卽之栩栩豈無場藿其駒在戶

翔麟有駒龍芻之美孔阜孔碩胡不千里所懷無忻與子拓之盈觴有酒與子樂之

有酒斯衍有防斯臚我歌我詩寧不我愉令徳無違景光無失朂哉良圖以永今日

有所思行

側足登長阪涼風吹欲暮淸曠碧天陲英防丹葉樹嘆息人行邁蕭蕭越川路荏苒節序移一別難復晤欲托雁南翔淒結不堪訴搔首再躊躇自失沈吟故不信蘭攺香誰云桂受蠧良防渺難期江月明余素

城南行

叢薄聚寒鴉悲風吹陰防步出城南隅瞻彼區宅廢榛莽棘庭階蘼蕪存井碓周曆問田翁欲言乃慷慨比鄰宦者家猶及見勢態數世位蟬聯幾人衣魚袋惟玆子與孫𨿽有不復在隆替豈能常此理曷相貸徘徊更嘆息千載一朔晦

聞事

秋陰罥庭隅寒色淨書幌蘼蕪細生翠巴且闇飛響懶臥漸成翁作勞不自彊風痛剜股骨庭戺跬步上旱疫致菑沴稻粒分銖兩閭閻有攤逃盜賊浸滋長忽聞詔蠲租皇恩到林莽輿情歡欲舞扶病觀縣榜萬事莫覬覦一區聊偃仰吾生際艱難聖世何惠養卽事引長吟涼風發蕭爽

寄應仲鵠楊賓王

巨瓠空自堅老農空自惰霖淖閉蓬門無與問寒餓憶昔春風交髙軒爲我過俗情近眞率居室任堀堁飯奴無菜茹縶駒但薦莝地濕饒靑莎年荒乏黃若非墻頭醪空覓稽山賀孤燈味淸淡下裏煩屬和一別已入夏修篁漆幾个麮足論文防當忘措大誰云王霸賢客去慚且臥獨余遠懷情北望渾無那

雜詠

燕雁異來候兩蛟不同淵受气固乃爾揆理惟其然蕩蕩黃徳不防覆載偏大哉堯與舜嶽牧從其賢五嶽多名山鹿門多良田淸風軼千古卓見先民賢昨過城東市邂逅湖中仙授我杞菊餌以養艸木年耰鉏不出村昨日到城郭今代卿相家風韻何錯莫雕甍飈風隤堦甃苔蘚剝不復三層樓寧問四香閣靑天一鳥過片雲蒼狗落南山石巖巖化者不可作伊予亦何情鑑之慘不樂興言盈七哀臨風謡獨酌

髙士篇

丘園有髙士內外辧之早內不失所性外不揚文藻芋未全貧琴書足怡老未能準箕由私懷慕綺皓爵祿何爲者春榮亦海棗李斯身致相空憶東門道淮陰樹戰勲臨風嘆髙鳥髙鳥罹良弓山云一何好

金張矜世冑气體何軒軒麗服耀華景髙蓋若云屯勝賞不易足樂事靡朝昏滿堂珠履宴夾廡歌鐘喧杯傳馬酪酒盤行人乳豚貴遊出其下燻炙爭趨奔君無攀龍願何以登其門棲遲一丘足髙盼邈乾坤

秋色吟浮東錢湖作

秋色滿平湖我來屬新霽天迥諸峯淸波靜孤霞麗倚櫂一長謡傳杯更流睇羣動細自嬰此身舟不系富貴須鹿由文章乃雉翳祗恐雷火藏豈憂太嶽厲煙水本相侔重淵浩無際何處蘆中人歌聲起鼓枻

四月一日同包敬持洪定父過天王寺慨寺之興廢

行雨龍何勞戴山鼇欲僵何如鼈在澗游泳更洋洋維時猶淸和平楚敷新涼世事只塵馬賞心與求羊尋僧詣古剎攜我步橫塘狎鷗共晚坐滋菊可舂糧林間驗虎迹竹下味龍章憮然遡往事此地令人傷攉手五十年眼見滄與桑存者昧平生逝者亦茫茫人理旣隨化安用空名揚千戴榮期賢取樂居其常

雜詩

辭聘隱北郭卜居由東鄰杯酒自滿腹一枝亦安身如何窮巷士計作蠖求伸遊說南之楚上書西入秦百鏈始成器一碎輒爲塵性分天固定聲利害所因可逃鬭文富莫逐揚雄貧

郊原閒步

扶杖經荒壠嗟彼泉下魄不辧賢與愚未知何代客穿中穴封狐次椔枯栢當年英傑气俱付風防防是故孟嘗悲不能保窀穸塵世有榮名於我亦何益萬事總成虛百年才一擲靑鳥更悠悠白雲何自適

寓述

隤陽忽如許百歲將何依古人亦太慮樗裏卜王畿吾生但行法旣化卽獲歸得失總不覺精靈九閡飛石槨與裸葬千古孰是非

愛彼城南園池亭藹新綠芚木儲涼颸晏坐沈煩燠黃鳥不出林和鳴廢絲竹日有白鷺羣晨徵暮來復止者居其常知者明歸宿翔云何所終萬里哀黃鵠

長林柘蒸霧風月開我齋饑顏擷瑤艸撫已有深懷王風去已久澆俗流無涯民萌旣不悟智者崇厲階寒江湛碧水秋海峩丹崖不識猗玗子聱�與世乖

蠶婦吟

朝采桑暮采桑不梳不洗朝夜忙待得三眠成繭後貧家絲入富家箱蠶癡爲我作絲繭妾癡爲彼成衣裳將絲賣人不足悔可憐絲賤桑葉貴君不見東鄰花開任鳥啄何不栽桑飽蠶腹

田翁樂

籬邊殘雪擁柴門田翁檐下暴朝暾箸叩瓦盆歌一曲罏煨紫芋引諸孫粟滿篝車年歲熟長官徵稅四限足老來不識縣前街馮仗餘生醉茅屋

短歌行

湖山爲主我爲客尋常相見成莫逆推篷醉臥天垂靑鼓枻長歌鳥逾白松樹嶂蓬花洋淸閒心地風來香未能陶峴攜聲樂自有虛舟小洞房

五月四日春陽席上飲餞殊鱗

君不見人生百歲羊脾熟朝覩靑絲暮鬢禿卽今六十坐臥多空憶當年健如犢又不見功名利害機相成五鼎致養五鼎烹卽今貧賤終自愛胡不對酒歡平生春陽門內當佳節薰風吹動橊花纈遡思此地酌昌陽不覺三度與君別與君別爲君歌君行必道江之沱靈橋橋上試回首江云變態今如何

子規

子規啼山出月月沈時猶未歇卻緣何事怨聲頻泣灑春花滿山血傳言望帝失褒斜春魂化鳥不歸家不知此地至今日凡幾得之凡幾失

田父詞

田父力田頭已白自言身與世相隔耰耝生理不出村艸莽窮鄕少來客郡城十里大江邊二十年前曾往焉闇中憶得東門路一直長街到縣前縣前有路可不至凡至縣前無樂事秋來有稅早輸官君不見石壕吏

元日

拜舞衣冠舊門防歲月新岸容初過雨物色淺含春令節吟懷暢良朋樂意眞江村無別事長作太平民

過東鄰

野度暄風色沙分細艸防小園半畆竹矮屋數家村老賤身何得山林道自尊每尋東老醉時事且無論

田舍

廣陌度秋風田家門巷同藤花金一色豆莢箸雙紅穮蓘存生理篝車見歲功茅柴新釀得逼社醉南翁

經五峯寺

殘寺無僧住深春有客登畫廊陰防竹詩壁雨垂藤大法何龍象名山亦谷陵我來閒弔古吟望暮雲層

舟過殷灣寄鄭時雨

共指殷灣好人家若个邊嶺頭開鳥道門口帶漁船寒事催收黍歌聲出采蓮浮湖多過客知有鄭莊賢

慧朗初見過

過我有名緇離羣正爾思向人皆佛語出口是唐詩得見傷春晚遄歸欲暮時可知雲水性去住本無期

宿云庵

雲谷含孤嶼茆堂別一家月髙檐過虎沙暖路生花薤白山中饌樵靑竹裏茶時來無歷日芳艸記年華

宿毘陵驛

桂櫂倚州城南歸倦晚徵孤帆收月色雙杵動寒聲異域經時變長塗閱水程思家渾不寐坐數短長更

避事

避事林間老通幽竹下門先春謀稼圃旣夕數雞豚不速人投語常賒酒隔村百年渾未卜去住信乾坤

秋圃

誅茅隨隙地治圃傍回溪露切薔薇架寒添末利泥愛吟笻杖短避俗葛巾低幽意秋風防詩成竹上題

煙

春望何迢遞寒煙乍有無避風低柳雜雨淡垂湖遠映滄洲勝新開水墨圖霏霏吹不斷何處博山罏

防丁園探得新雁

江城忽回首驚見鳥隨陽路遠來何日天淸夜欲霜邊庭方有信淮海不多行未必南徵意爭先爲稻粱

八月宿史樓

歲月摽人去湖山待我過百年身幸在今日酒須多防後知誰健尊前爲爾歌登髙方欲罷其柰菊花何

宿隱學嶺劉安宇宅

塵勞攘攘嘆浮生云臥山堂夜气淸竹亞陰崖常凍色雨餘回澗已春聲尋梅短杖從人健剪燭深杯恰意傾隱學山中賦招隱劉安叢桂不勝情

湖上余樓書感

憶昨登臨湖上樓畱情落日放歸舟捫蘿紫翠洞天暝問事漁樵山徑幽花下相憐吾白髮人間將變此滄洲十年不到池臺上煙鎖空門生暮愁

九日過戴成吾

雨餘風物漸蒼涼紅豆相思秋意長舟楫訪君成一醉湖山畱客作重陽纖纖逕艸如迎步采采籬花細著香可道登髙忘卻老爲君今日落砑光

園中

百事無爲俗慮消小園日涉遠塵囂輕提木罋澆菘菜斜織柴垣防藥苗閒裏暫看髙士傳興來時和太平謡家常不必憂朝夕喜得孫能耕與樵

李賓父蕭臯別業

竹防林塘水防田水生寒月竹生煙入門景物淸人骨應有能詩李謫仙

又過屠園

生存金屋事防華抱老鉤欄映玉花自押梨園新曲譜教成歌舞落誰家

兩過項廷範

暄風無物不韶華鳥自嬌啼艸自花鄕有善人標格好浹旬再過項斯家

山行

風鳴羣木澗鳴泉廿里山行未遇仙知有人家住林內竹梢浮動午炊煙

甬上耆舊詩卷二十二

欽定四庫全書

甬上耆舊詩卷二十三

監察禦史胡文學編

呂中父山人時

初名時臣自稱甬東野人世居木阜峯下山川名勝山人少喜爲詩不治經生業及壯負气不能隨俗俯仰嘗於坐隅書靑天白日名山大川八字以避仇遠歷齊梁燕趙間十年客食諸王門下旅寓章丘與太常李伯華論詩得其指授在章歷三時詩大變一日過伯華江上艸堂値夜雪伯華爲出妓彈琵琶佐酒山人卽坐上作長歌伯華絕驚賞謂非復初見阿防也去之靑州客衡藩衡莊王嘗起髙樓東敞矚遠樓初成王於望後四日置酒徧召一時名士時日景旣盡疎星尙微王命且未造座與客東望憑欄笑語良久已而月光漸上徧照四座王甚歡因命曰待月樓使客各賦詩以進王未善也時山人最年少下座徐進一絕句其詞曰川原夕气交暝色自相向月猶藏海底人已坐樓上王大喜謂能得待字義因手觴延山人上座徧示諸客山人遂一日名重晚客沈沈宣王禮之亞於謝榛年七十卒於河南涉縣客捨中魯王孫中立序其詩曰山人鶴骨臒臒若出衣表爲人貞介廉潔不妄交不茍取故爲諸王公所重人以爲實錄山人年六十起生藏於句章之夕陽裏自撰墓志後竟之有二子長曰輅使學醫次輦使讀山人與嘉則先生同甲其稱詩稍先之及年各四十五兩人始得遇定交嘗一見山陰徐文長輒作靈物篇相贈嘆爲絕奇生平所與逰論詩幾徧天下惟稱同裏盧澐吳中文徵明黃姬水東郡謝榛濬人盧柟新河宋登春十餘人自謂砥礪名行期無愧諸老庻幾不朽以是山人風格至今稱之所著甬東山人集

折楊柳歌

漢人馬上來秦人馬上去長條不折時遮徧長安路

襄陽曲

襄陽眾女兒齊唱大隄曲假令歡不歡屈使漢江綠

襄陽蹋銅蹄

靑蒲沒漢水白馬度襄陽男兒但得意何處非故鄕

春江引

靑竹坐巴郎素手引巴女江漢中流分不得遞私語

江陵女歌

阿歡問儂家儂家江陵住儂心逐水流儂影流不去

車馬行

車行黃塵北馬行黃塵南遙遙千萬里憂思我獨含車行祝其輪馬行祝其蹄馭者苟不愼一失無完期

銅雀臺

魏祖兆黃星神器若天假銅雀何麗哉峻天失大廈燕趙刮鉛華齊梁疲陶冶延袤亙無地層防煙霧灑八極圍寸眸雄觀絕天下漳河不斷流千秋一平野日落鬼狐啼焉知誰氏者但見耕田夫爭賣土中瓦

燕市俠兒篇

跳丸極揮雐誰家金虎郎片言作喜怒一劍誓存亡縱酒罵燕市鬭雞賭趙娼無勞語姓氏誰敢學行藏直使心爲鐵寧辭血濺裳幾時一擊築殺性報剛膓

讀史

老憊力不加悶且檢故防中天星者黃大澤蛇者白人定未敢窺天定詎容易肌髮不自理獲寸反失尺妄知海淺深徒衒探珠客尢物揮不去奇貨豈再得鬱鬱墻之東邈焉天地隔

山中吟

曳衣投洞壑余來詢至道至道卽人間人間復誰討大地何茫茫長江亦渺渺天地豈長生日月尙枯槁忽興浮海嘆傷哉此尼老

桃源渺何許武陵萬仞山緬想秦時人生死桃花間邇來幾天地曾無幾人閒桃樹摧爲薪桃源平作田雞犬入租稅焉可住神仙

西澗有靈艸芬金光春陰龍晝出秋寒鶴夜翔去人不千尺煙气灑衣裳精誠不能陟望之徒感傷恐非長生物詎敢獻君王

貧士

短衣不蔽脛蓬髮自吹面無力營生產甘心委筆硯桑間屋兩間枯茆覆不徧愛讀古人書析理極歡忭縱令萬黃金焉能奪吾賤

畱別沈大參同沈嘉則張平叔

廣田曠平野伏檻窺寥廓一雨自東來大風時作惡霆霓走檐楹陰陽競磅礡頃以毛髮平天車回巨壑淅淅防燠銷天地轉霋霩主人命酒來逶迆出林薄饋我雕玉盤持我鸕鷀杓唱以靑鳳詞舞以黃金索東池潮正平西浦日半落不問客量何促席罄斟酌十年兵革間此日借玆樂張衡將去吳沈約欲騎鶴予亦濠梁行同來詎可約勝地豈易逢多君復脫略人命亦可畏流光迅火爍若然不痛飲徒爾受踖防多謝主人賢憐才任樂托不意數百年大雅喜復作長嘯別君去爽气布江郭

阻雨七峪

昨過鄧州裏合宿內鄕堧雨積馬蹄爛水嚙石齒穿多癭防水土常潦患山川雨乘風气作一雨爭流泉大河髙於屋淩昏樹杪眠渡者愼無渡田父何以田我亦山中人與爾相憂煎

畱幹二兄宿寄寄山房時陳張華三客別去

吾宗老兄弟秋陰過我屋屋中亦有客相聚極款曲客子俱髙尙主人且不俗山家貰濁酒山妻剝新谷飯罷彊出門泥淖沒雙足客散遠人畱就我小牕宿對牀寫沈抱風雨不秉燭明朝君復去落日委空谷

曉起

曉牕背林麓芙容未全豁披髮一夫閒傷秋萬蛩聒小人時正防君子道不達共居離索間艸木候霜殺

交州古劍歌

古交州天陰日落鬼啾啾終宵白气沖牛鬥過客往往驚回頭主人知此有靈物呼兒掘得雙吳鉤螭蟫半蝕銅花綠淒淒霜鍔寒光流古來異物不易取令人得之反生憂放之惟恐蛟龍怒捲之猶畏神鬼愁亟命冶人復解鑄神器恐遭眞宰怒不然仍貯空匣中何似含光在泥土

贈鵞池道士

鵞池道士何所事摩頂向天手垂地家在趙州人不知箕子之冑古姓氏籜冠不正綦履穿風雪一蓑行乞市兒童遮道作戲嬉大人白眼但瞠視我獨羨渠嘯吒人只愁無酒不愁貧終夕對人突無語詩畫一發能通神咆勃气來便使酒白日當筵罵太守緜山汨水義可投不惜千金喪匕首早知駿骨成蹉跎悔不臨池學泛鵞無端我向秦中去勸君隱臥湘山阿

靈物篇贈徐文長

越王去後幾千載擊豹吞蛇鬼物悔疑是東南地不平秦皇帝來塞滄海海旣不可塞山亦不可攺山川靈气屬眞宰一朝六甲排天云白日風雷下三界蛟魚螺虫不敢語千巖萬壑發光采發光采光陸離孕四角吐三眉天地失色神鬼失奇黃金萬斛將何爲昔年曾同天馬馳神明天子知不知於乎靈物知爲誰

江上醉吟懷諸子

甬東歸客情無已江門醉舞秋風起桃花渡東包十亡新安道上盧九死死者旣死殊可悲生者徒生烏足喜平叔多能無所用文父甘貧了不恥惟有嘉則賣賦歸閣上長吟對妻子嗟余寥落還荊州白日到家雙淚流眼底故人復如此此生促刺眞蜉蝣且以防名埋麯糵何須玉匣寒湫黃金空鑄靑牛老金穀銅駝沒秋艸醉來萬事付靑天千古空江月皓皓

對梅啜粥歌

東家宴客較鼉鼓裊裊香風細腰舞滿堂絳蠟明徹天一擲黃金賤如土誰憐門外號寒兒無袴無襦冰雪時不及豪門眾黃犬白日嚙人當路危我家西溪麓𨿽然貧不足梅花三百株滿盂黃菜粥

李太常伯華江上艸堂雪夜出妓彈琵琶

北風吹雪晝易昏樹深竹密江上村紅燈照席不知夜忽有遠客驚叩門系馬登堂不問姓不顧旁人卽坐定座中舉目皆英豪主人呼出鄭櫻桃紅竺裊地毾防煗簾額紛香落鳳毛大小忽雷手中出須臾翻作郁輪袍媚臉斜凝新病眼一曲低回黃金槽眾客聞之各掩淚潯陽此夜我先醉天涯海角同此心古人意气輕黃金瞥然上馬出門去酒酣寒極天將曙

壽陽道上寄李中丞

足迹半天地長歌行路難樹昏雞語澁沙響馬蹄酸急水層冰裂空山片月寒好將遲暮色寫向故人看

南牕對天泉庵作

虛牕對巖穴早晚片霞生初日送山影中宵足磬聲風腥龍曬甲松煗鶴添丁自覺諸天近時隨星斗行

山中苦雨

閉門陰晦朔兒女竟顚連蜃气云翻屋蛙聲水失田淫淫偏雨夜黯黯或秋天無賴山間客春風獨愴然

秋田爲李生得衣字

明農兼課子田舍有書幃罷亞霜初下雞豚秋正肥西風菇米飯落日荳花扉已得遺安計無嫌老布衣

和楊中丞韻

海內紛紛者嗟余亦漫行還山修藥品薄業赴園丁江漢橫秋碧黿鼉避水淸西風漸搖落黃葉旅人情

贈唐刺史

賢哉唐刺史休沐已多時直道爲時忌初心祗自知衞生惟蒔藥謝客不論詩偶値竹林下相忘酒一巵

把酒向舊宅芙容

歸去空山裏無人知姓名竟忘雙齒落猶戀一尊傾屋破心何漏秋髙夢亦淸拒霜如有約的的滿叢生

曉望示城中調化侄

閉門掃蘿薜曙色報村雞海口吞城盡江幹與屋齊林烏號日出山鬼嘯煙迷處處新炊起年來罷鼓鼙

手錄夢山詩選

夫子出東方爲言自漢唐長空走明月流水聽滄浪紙貴惟書葉官貧不食羊腹中何所有三萬斛霜元夕集張大司馬月湖精舍同沈嘉則吳汝震汪長文李賓父得淸字

春明綠野地花罨赤霞城天爲上元好月於今夜淸香塵吹不斷星漢醉將傾卻有應劉輩摛詞頌太平

天封塔

忽上梯仙國眞堪叩帝閽中心穿斗柄絕頂亞天門市井人煙雜魚龍海气昏虛空開七級下界越王孫

宿京口示賢六侄孫【時客揚州】

雨歇帆初斂昏黃倚水防亂潮衝浦口新月立城幹山迥三吳盡江空獨夜寒好春迆過明日廣陵灘

憶東湖余相公舒園

遙憶東湖上拏舟泛若邪荷翻人摘藕枝動鳥銜花石磴隨峯轉煙樓隔岸斜𨿽云丞相墅儼似野人家

淨因寺【有大佛髙四丈六尺諺云土中塌出一名土塌寺】

云破蒼茫處相期入淨因枯槎僧結臘黃土佛生身絕壁疑無路聞雞覺有鄰一呼羣籟寂片月下津

沈世君問寧波風土應教五首

越絕饒山水古今文物稠三冬無積雪十月尙餘秋風雨無歸處家鄕在盡頭出門車馬少到處泛蘭舟石頭古城子城下繞滄波大屋空如谷小船尖若梭山深罝麂鹿潮滿制黿鼉距海五十里生涯海錯多淹淹梅雨後卑濕用樓居有地俱成稼無人不讀書香多吸老酒鮮極破黃魚頓頓新秔飯先將賦稅除兒童養鵞鴨蔬果足山家赤午農耘稻淸宵婦緝麻烝嘗先敬愼婚嫁稍奢華長吏民皆畏無煩刑法加四明八百里物色甲東南玉版春肥筍甆缾雪醉蚶堇山足靈气慈水供餘甘窈窕千峯處幽蹤日可探

木峯舊業寄諸族兄

歲莫寒山下溪田久廢耕亂烏驚日出猛虎傍人行蜃島殊方雜鮫潭竟歲鳴林牕讀書處淸夜鬼談兵

寄兪八介甫讀書處

夢寐殊方外相思澤國邊山沈於毒霧天落在平川橘柚連書捨鸕鷀滿釣船五年常憶爾多病似今年

崛山寺

羣公愛黃髮攜我入空明拂座星流影聞鐘鳥禁聲僧從虎穴出天與石梯平一浩荒千劫吾將放此生

卜居有感寄三七弟

舊業盡凋沒深冬欲卜居砌崩蛇嚙筍架脫鼠翻書親友幾人在干戈卄載余未知何日定投老總樵漁八月十六夜邀兆和民服民孝元叔乘潦泛月

雨歇秋方靜扶攜上塌船共憐今夕好不減昨宵圓絕潦渾無地除山盡是天淸光溢心眥傾賞愈丁年

夜懷

起來喧不減防防動涼風月暗虫聲里人孤樹影中南埏寒尙早北地候難同想到鄞江上秋花滿舊叢

夜行

小僕兼疲馬荒荒獨夜行滄江愁我處流水斷腸聲雁語知臨浦煙光似近城不知何處宿無月又三更

畱別少府子魯

木落見中州遙連白帝愁黃河臨斷岸明月上孤舟作客已多歲還家又暮秋思君西下日寒葉滿江流

次李大參韻畱別

河北中秋盡江南九月歸艸深藏虎穴潮滿上漁磯田舍舂新稻山妻補舊衣到家貧自得莫怪與君違

伏枕舟中作

楚魂招不得哀怨此中多纖月回頭失疎星伏枕過榜人吹宿燎曙犬吠驚波毒霧彌江海畱公無渡河

到家苦雨寄城中諸友

歲晏兼貧病歸心詎可論寒潮冰下咽饑雀雨中翻野徑蒼苔合山牕白晝昏還家已十日愁絕舊柴門

送西僧渡海

一謝西來路重登東土船舟中如舊國海外更何天咒食魚龍出然燈島嶼懸當年杯渡者許爾有同緣

巖棲

巖棲拒人迹日夕得奇捜虎嘯山精聚兒啼石母憂魚龍歸大壑天地入窮秋好釀深冬酒新年甲子周

病臥聽雨

今春病易得結客亦無歡樹老吐花澀山髙落木寒半空懸雨腳萬馬戰河幹臥起無人問何妨不帶冠

金山寺

萬古一卷石東南何壯哉半江截吳楚兩岸瞰樓臺僧飯蕪城乞人煙鐵甕來春深龍聽法風雨帶潮回

九江懷江都諸友

取次泊漁梁綠蕪細雨香傳詩與廬嶽沽酒慰潯陽岸上覺吳語舟中猶楚鄕琵琶人不見飛夢到淮揚

開門

零雨橫江過分苗稚子還樹榦雙鵲喜風定寡鳧閒野馬穿林日靑螺隔岸山坐窮塵世事只合閉柴闗

自吳越望金陵寄余太史丙仲

出門已三月煙雨暗錢塘薄素余雙屐浮名寄一航潮聲吞落日花气濕行裝白下春將徧王孫艸正芳

步出江岸閒吟寄上沈少宰肩吾

著地麻衣逐步飄前村社長不時招漁竿風靜蜻蜓立艸徑人行蚱蜢跳遠磧孤樓髙出樹方舟獨楫鬭來潮澄江一片明如練到此都教俗慮消

諸公邀登甘露寺畱別

天風飄忽薴袍輕兩度登臨慰客情疎磬雨催山寺曉亂帆春放海門晴江回鐵甕三吳盡潮過金陵七澤平明日別離何處問斷腸煙樹漫蕪城

齋居寄海丰楊侍郎

蓬島飛來拄杖前何勞防石遠求仙一簾雨過空靑處五色霞明大赤天江水自淸漁者話松濤不響鶴丁眠閉闗正好焚香坐年老何心續艸

海門雨過同伯川賦

藻煙布地不須芟云鳥依人著隱銜雨歇江幹畱一篴風平樹杪沒孤帆冬深蜃島天長黒潮入漁汀水不咸祗好釣車聊日計海門到處鬭巉巖

積雨【閏二月作】

竹裏柴門枕水濱野雲能就主人貧雨聲不絕過三月節气無端閏仲春山閣坐來時得鳥溪橋行盡不逢人村居莫道無知已屋外靑山足四鄰

江上懷峨眉道者兼寄空塵山人

長生無術煉黃金書劍俱防不廢琴入夜幾回天馬走臨流一曲水龍吟秋生鶴骨年年病月到峨眉夜夜心未得從師度黃石萬家霜葉越江深

句章裏寄城中諸社長

白日江鄕家益貧聖朝漁父不稱臣門前江水通三島谷口人煙雜四民手種參苓羲世藥心知雞犬漢時鄰卻憐叔景浮雲薄畱得風流一季眞

京口望揚州懷吳原栢沈肩吾

隋宮梁苑暮雲遮淮水淮山煙樹斜隔岸雨晴飛燕子渡江風暖散楊花心懷季札常爲客病念休文未到家我亦萍蓬無所寄祗將觴詠報年華

林牕臥雪遲明元夕林茂之招飲天衢精舍

春來客夢渺無徵老去眈詩苦不勝伏枕那知全夜雪深林疑見萬家燈地偏僧捨塵俱息山近人煙气若蒸應喜靑蓮舊相識還攜尊酒過南能

金陵雨霽登吳子充山人長吟閣次韻

五嶽窮搜老未閒長吟此日共躋扳相逢到處俱爲客大隱明時不在山絳闕春深煙樹碧石城雨過艸花斑六朝事業漁歌裏江上浮雲自往還

還山閒詠

年年海外困風塵兩度還山値莫春齧筍林鼪常伺夜啄櫻山鳥慣防人淸江小閣更無事麥飯蝦羮差合貧幾夕淸魂飛海嶠只疑天馬是前身

藐姑射龍子祠同呂中翰裴黃彊陳四散人

思弄煙霞藐姑射特攜笙鶴訪仙靈龍人夜出山云濕鹿女時過艸樹腥碑臥石根春寂寂海通巖骨水泠泠我將抱甕同眞隱家在江南小洞庭

遣輅兒業醫還家

地有桑麻屋有茅百年舊業莫全拋海頭春暖魚生子天目冰消虎出巢審下田乘早蒔卜晴采藥及時炮漁樵到日如相問阿父吟長憶故交

山中閒適示一二同志

木石乃吾性胡爲物欲奴候潮鉤洞蟹卜日藥江鱸兒索霜前果妻芟雨後蔬衞生甘澹泊謝病免招呼三尺原無用一丘聊自娛駕言淸夜好海月向人孤

山溪行飯寄城中二三友人兼柬民服

老夫炊爨熟不解問庖丁門僻畱雙栝溪虛益一亭僧傳伏虎訣兒學相牛經貞愛仙人石明慙處士星灘欹橫鷺影秋冷閉龍靈野外山資薄城中海貨腥倘過髙尙者正値晚菘靑

再經鐘吾懷許兵馬

去日黃河邊水深不可渡故人不復回今作行人路

閒行卽事

竹屋炊煙四五家門前潮水繞寒沙道人日晚乞食去鵞鴨滿田蠶荳花

錢塘江送周水二君入閩

江上秋髙雨气淸卻憐二子七閩行蠻天無雪迷煙瘴多嚼檳榔莫計程

黃河舟中寄姚水部汝建

淲淲南風防防流天吳吹雨冷驚秋愁來不信頭能白煙艸江南六六洲

江岸

江南秋色正疎疎江岸人家盡是漁中有故人漁一戶雁來不寄半魚書

酒債

多病平生酒有緣堇溪蕪沒不生鉛新年買得田三角紫糯多栽當酒錢

松門小隱

秋老江南歸去時松云鶴塢小棲遲五侯赤牘千金重不換滄浪一首詩

李賓父先生生寅

號暘谷於嗣爲曾大父行爲人風儀修整性和雍不立崖岸意思蕭散精名理善於微言每對客眾論沸起先生徐發一語四座盡傾生平都無好惟好爲詩不肯作世人雕飾天動神來自然髙妙俱謂詩如其人諸兄弟並遊太學爲郎先生獨不仕懷古慕道居常愛王孝伯飲酒讀騷因名其齋居去甬江十餘里爲蕭臯在山水佳處家世有田一頃別業一區先生更起髙臥樓讀書其中歲收秔秫釀酒旁辟自鉏園半畆徧植嘉艸名藥間種蔬韭取供賓客同時名薦紳髙士至蕭臯輒作數日畱方去酬唱甚多蓋吾家艸堂在貿東一曰楝塘一曰蕭臯俱爲海內詞家所詠賞嘉則先生復作蕭臯竹枝詞十餘首被諸樂府使童子習唱之流傳一時郡中當事聞其名希得致先生俱謝不往年五十欲制遠遊冠裹糧自四明臺宕盡訪天下名山以親老不果行未幾終於家遺集行世先生嘗自署暘谷山人屠長卿先生曰近世山人甚多然未嘗居山觀其僕僕負囊挾名紙候門望長者顏色翹目利舌善爲譸張其賤已甚若賓父先生不出戶著書論道畢其身其自言若得從禽子夏徧遊五嶽當不入一城不幹一人斯可謂山人矣因贊之曰讀騷取適灌園寄散介絕溪刻簡不任誕江霞朗映厓松孤偃何以品君鳴瀨淸淺惜哉早謝遠遊未踐張大司馬亦心重先生每有所品目輒言吾與沈嘉則李賓父二先生同之時謂先生布衣風格當在孟浩然秦系之間

獨樹齋

自惜先人業初成獨樹齋院風吹白幘徑艸濕靑鞵梅福還藏市龎公不出街新竹葉好落日見吾儕

懷楊三聞九

獨苦傷時切誰應絕俗髙晚天靑似玉秋雨白如毛院柳風頻舞檐蟬日更號二湖新水綠莫使負漁舠

蕭臯卽事

浦漵潮偏到林居水自嘉風禽爭楝子霜雁挈蘆花把酒惟樓靜聽鐘與郭賒村村初種麥翠色滿晴沙

到範司馬溪隱

屢得尋仙隱還同到石門山墻低壘石水屋亂成村刈稻深溪熟樵薪遠徑喧共憐山簡在霜日醉昏昏

蕭臯客不至

野臥樓風急晨看逕雨稀朋從何寂歷鳥雀故翻飛晚圃尙畱菊寒潮不上磯小廚何所供筍蕨借春肥

東湖

平湖八十里東望去城偏波濶山爲岸春深雨似天數村沙上柳一縷嶺頭煙何物鴟夷子相呼引釣船

立秋

刈稻苦深雨立秋期稍晴黃雲低在野白水遠浮城魚鼈新登市江田舊失耕兩年仍雨旱一飯媿香秔

喜中都司理兄參軍兄解官同歸

古貿山長在濠梁客始歸楝花雙樹合楊柳五株微兄弟爭投笏乾坤共拂衣承家元有祿宗族幸無饑

答薛孝初始至自鉏園作

淹畱如宿好淡美信初交開閤臨秋色髙陽在柳梢刈蔬深賴圃割肉小充庖不畏林中暑山尊借白茆

同蔡四訊聞九病

聞九堂前客頻來只二人禮疎情極樂老至醉尢眞地濕深憎雨湖秋遠勝春病身應自傲隱幾不迎賓

訪汪參軍父子

早色初分嶺人煙稍出林刺杉千澗立毛竹一溪深遠雁霜華去髙峯日气森到來詢父子令子隔山陰

送包長史葬

身豈長沙謫名猶賈傅尊墓田都立碣隴樹防成村臨穴無兄弟憑棺有子孫千秋誰作伴翁仲與朝昏

小溪

古道前朝墓空山此日樵溪邊水作碓屋外竹爲橋疎秋生熱輕風晚弄潮雲霞正明滅片月下靑霄

列菊

手種東園菊吾非陶令貧避人長解醉責子不能嗔只是愁難減方知藥未眞晴秋暫時雨一院太無塵

嫁女後之蕭臯

滄洲宛轉復潺湲秋水之亭白石闗落日倒看江口塔回云遙屬海門山不知何物風塵外亦有吾生天地間過盡漁樵深此逕綠楊靑桂向人閒

同嚴邦直蔡子行漸甫弟飲子禮侄甬東艸堂

小莊去郭惟三里古塔臨江僅一層亂水絕憐人並過髙樓還與客初憑秋云近海時時變晝雨如塺日日烝素業先生畱十載亭臺花木喜新增

包明臣髙子登家大兄過蕭臯

荒祠雙女門何向委路三橋棹欲迷地隔湖山四五里園分菜麥短長畦春深古木村村暗雨後新苗日日齊農事物情俱自得弟兄朋舊防相攜

盧山人澐

字宗潤行九號曰月漁爲人於防體長不事修束性坦率與人語合輒出肺腑相示諸所覩物奇不奇俱口奇之性又絕靈悟讀古人書輒能解獨不好刺經爲儒生嘗取四唐人詩作品目如衡石然不少失髙下喜爲詩然喜次人韻不自作所次每過倡者詩成旋棄其艸然亦不忘人以此翕然稱盧山人詩旣不試有司乃賫槖中數十金去爲吏事烏傷縣官以所賫金置一土穴中取日給已爲人睨得盜其金山人窘無所得食卽棄歸性嗜弈嗜摴蒱每出錢以奕摴蒱與人博博晝夜寒暑食飲歲時俱廢博者朋計倒其槖不悔每日中提壺出酒家貰酒飲博者率博至夜半時角勝爭道哄其鄰鄰人俱苦之亦能醫嘗治人病得奇中然病家造門値其博輒堅謝曰余方有急事不暇去有石橋黃生者病甚殆彊載往治已就寢見人壁上詩卽和之繞榻行嘔聲至旦主人以爲怪不服其藥嘗過張大司馬司馬客包參軍與論詩不合哄其坐坐客俱左袒包山人不爲下獨與所交東籬朱近臣最善近臣豪兩人並行市中輒駭市中人兩人若無人焉者然兩人論詩爭短長亦大哄退卽交相服不容口未幾近臣以醉溺死山人哭之慟山人自罷烏傷裹足不出門三十餘年出行數里外輒迷東西有故人沈問之爲黟令山人獨從一門人王生訪之六月走馬萬山中中暑去黟百里而病夜夢與王生俱溺挽其髮盡脫爲黃絲寤而語王生曰色絲爲絕吾死矣已果死休寧令知其名爲斂沈嘉則先生錄其遺詩百六十一首行於世山人初以醫得金置袖中常爲人探去不知卽知亦不問一日舟行袖金二十四銖裹以越楮偶取金失水中卽墜意不信試取餘金累墜之至盡嘗訪嘉則寺中出門雨新過下階級石亷劌嚙屐齒蹶痛甚亦不信復起三試之復三蹶見者盡掩口久喪妻獨居有子格亦不爲娶婦常曰他日得遊終南少室乘雲禦風卽父子相從無絆也亦精祿命嘗自刻死期在龍集戊辰歲得年六十三至入黟歲果戊辰垂死謂門人曰古人旅葬裸葬無不可何必故鄕沈問之聞其言爲買山休寧東門外東嶽廟之東南葬山人客過無不拜詩人盧九墓者

宮詞

鏡裏容顏只自知承恩猶記昔年期曉鶯啼上宮門柳又是長安二月時

明妃曲

自憐薄命淚如麻不是當年貌若花怪殺西風非漢使斷腸聲不送琵琶

楝塘李先生隱居

好山靑近屋曲水上橋低沙白羣鷗集庭陰雙楝齊枕書忘歲月閉戶謝輪蹄載鶴攜孤棹尋僧到別溪

冬日過祖闗

林風醒醉客朝日靜鳴雅松老猶餘子梅寒未著花靑苔荒古道深竹自僧家共憶山堂雪相違幾歲華

上天竺次韻

一逕通行處山花與石苔僧分吳越語碑自晉唐開盜栗林鼯集巢松海鶴來俄驚人世遠雲水淨浮埃

韓唐曉發

馬出韓唐曉蕭蕭落葉風霜華漁艇白日色鳥巢紅亂水人家隔危峯驛路通明山無認處南北轉飄蓬

夏日卽事次丰吏部二首

晝寂雙扉掩無人共酒杯睡嫌雛燕語吟惜藕花開郊雨不能作池風時復來還期問字去載月夜遲回日髙門未啟僻懶自癡予跣足長忘屨科頭不置梳畏炎思徑竹畱客乞鄰蔬已拙謀生計牀頭不問余

田家吟

最是農家樂收成十月天春耕余谷種秋稅了官錢兒女團朝日雞豚散野田鄰翁相見處凶稔說明年七月朔偕梁廣文買舟過訪張司馬別墅

蕩槳遙相訪茅堂曲繞溪雞聲聞午報鶴立與人齊白石平宜坐靑林漫有題一尊常醉客已遂鹿門棲

新秋漫興

仗劍非吾事愁吟自蓽門徵求窮海郡風雨徧江村岸塌風欹樹墻危竹露根君平今已遠消息復誰論秋風動林杪秋思坐來淸移榻還依樹臨流欲濯纓天光云外出雨气日邊明抱病長頭白何如漢長卿

春日漫興和張大司馬

居貧嫌地僻習靜喜無喧屋窄還餘竹園荒不治樊庭花飄滿席梁燕語窺尊自較春來事逢人未易言

烏傷道中

歲晚烏傷路淒其一孟郊寒煙迷去鳥落木露危巢古渡無舟楫荒山只艸茅題詩江口月誰寄故園交

顯忠祠【建文時死節禦史戴徳彜祠也】

昨乘羸馬過祠東猶見行人說太宗徑艸有情燻夕照野花無主任春風臣心此日惟知死天意當年未湣忠千載憑誰論往事石壇松柏已樷樷

江上送別

潮生月亦上月白見潮靑不知潮月落君去幾長亭

西亭同朱近臣送沈嘉則口號

送君江上雨未及梅根渚雨急天欲昏不盡別時語

漁人二首

十罾九見空無酒臂無力朝來雨過溪應有魚滿尺江頭春艸生江上春水長十日不出門魚苗大如掌

述懶

科頭不出門歲月已忘記燕含花片來知是春歸去

訪友

訪友入南山扣門不聞語欲數靑瑯玕錯錯知幾許

春日睡起次嘉則

深巷無人靜掩扉桃花香防午風微小牕睡起支頤坐閒看營巢燕子飛

吳處士鐄

字汝震與嘉則先生同起有詩名時東沙張公里居旣起宅日湖之上復營別墅在東西郊每乘興泛舟兼載絲管一時名士多從之遊園亭觴詠之盛淛河以東風流未有然惟處士與嘉則中父先賓父三先生最爲詞家宿老倪鮑十一賢不能及也

舟宿雲間南城

孤舟夜泊松江水東風捲濤雪花起浦口潮水遠趂人城頭月色寒無主濁醪可飲何處沽笑絕髙陽舊酒徒巨飲還將攀北極髙吟直欲起東吳借問誰家酒可得一防十千亦不惜對此風光無限情吹落梅花短長笛曉發金壇出黃堰雨中竹樹森密有懷箕仲田叔

山縣侵晨發舟行何處村宛然新水竹疑是舊柴門急雨來江口飛泉出樹根無由尋二仲幽思共誰論

奉和少司馬溪隱莊

好鳥知山意晴光想岸容捨舟人兀兀入谷路重重筆底騰髙壑尊前墮遠峯狂歌從白眼隨處倚長松丙子春夜集小齋賦得風雨歸舟送箕仲田叔

盡道春光好翻嫌夜雨鳴江空蒸水气風防打船聲燈火愁卑濕魚龍莫夜驚阮公情未已還作載詩行

奉和範少司馬夏日湖上

夏雲低水閣春艸漫汀洲小樹芳堪擷平巒翠欲流雷聲喧別漵龍气入靈湫不去忘機鳥翩翩爲客畱

曉霽渡曹娥江箕仲田叔分平字

渡頭帆落與云平江上花開相映明兩岸人家通海嶼一川風色送潮聲斷碑已沒中郎篆古廟終存孝女名自嘆經過繁客鬢卻將書劍負平生

答酬雷半牕

斗文歲歲占南極詩興朝朝臥北窗身著鹿裘常自得匣藏龍劍本無雙萬山雲气穿閩徼五夜潮聲到淛江諫艸欲題遲未達幾前空有筆如扛

十二月初三日歸艸堂

日日磯頭把釣竿蘆花如雪舞漫漫新炊雞黍堪賒月舊著羊裘可蔽寒山色四圍低野渡泉聲一帶落飛湍從今茅屋歸遲得莫道風波行路難

漫興

戶外澄溪漲綠波暖風約水動新荷竹根稚子千頭出昨夜前山雷雨過

金處士鎰

字用衡號前湖與弟銘鏇俱有詩名所居曰桂莊時謂桂莊兄弟用衡最髙

贈同谷山人

太白之陽有同谷同谷之中白雲宿美人結廬谷口居朝朝暮暮云相逐我來問君君不言云里長鑱種黃獨

夜投資福寺

近徑捨舟從昏煙罨古松山開忽見寺林靜不聞鐘宿鳥翻髙樹明星動遠空入門僧未起禪室一燈紅

遊東湖

湖上放船好秋髙眼獨明水光浮地白山影露云靑把酒臨鷗渚掀篷認鶴汀笙歌謾繚繞詩思正縱橫

題楝塘李先生隱居

密葉陰陰碧蔣防一家風物自江原樹根船響客登岸枝上鵲喧人啟門傍水墮樵驚濯足掃花當路翠呼孫百年天與幽棲境裋褐逍遊未可論

贈沈方川

扁舟曾記泊方川楊柳蒹葭入暝煙漁火靜依沙際出野鷗多傍露陰眠風當午夜潮生岸人啟孤篷月在天不道休文眞地主袖中漫刺故依然

登補陀寶閣

久懷登覽興偶作化城遊覺海通金剎慈云防寶樓曇花非色相只樹不知秋繡栱懸霄漢雕闌控鬥牛徘徊雙眥決汗漫一身浮遐觀三千界雄圖四百州夕陽興廢迹逝水古今愁回首滄江上髙歌起白鷗

畫

紫煙銷盡見岧嶤天外諸峯積翠遙何處八公云臥隱一支山色入中條

題山水圖

午雞拍碎霜顚羽石屋髙人睡初起長松吹風生夏寒白日空山響秋雨

白木長鑱杜少陵饑來無處覓黃精何人正得尋詩便來傍冰崖雪樹行

山水圖爲陳雨江題

地近靑春人迹稀白雲芳艸靜巖扉主人何處劚靈藥不向蒼崖喚鹿歸

蔡子行先生學用

初字用拙號靑山父梧官中書舍人先生生於官舍兒時輒對語驚人父罷官卒於家兄某盡廢所遺槖中金走客京師不知其死所先生奉母至撫兄孤逾於已出衣食相有無裏中俱稱先生義至髙旣絕意仕進惟與故人先賓父楊伯翼聞隱鱗諸先生論詩過從不間風雨諸先生俱兄事之時余文敏公以祭酒在裏門重先生風格與定交將爲先生起隱居湖上如奉戴安道適公入相薨於官未果後余長公將以門資補官因重父交請得奉先生同遊京師先生竊念謂可因覓兄喪卽與同往至京師閉門掃席絕不通輦下人惟所交屠田叔先生長公子生超三人相與賦詩都下競傳寫卽所謂薊門倡和詩是也先生獨間行徧求兄遺骨所在竟得諸寺廡中題識宛然先生哭之慟卽日載其歸長公爲治裝先生旣垂老家屢空意怡然也與先賓父先生交更深賓父垂沒屬其子丰曰吾死後必歲奉蔡先生谷十石終其身是歲丰以遺命致谷先生堅卻不受曰吾無以報亡友地下且君家設有不繼是重負先人之命也不若自今日辭之以善故人始終聞者絕嘆服時屠田叔亦罷二千石歸因招先生使移家其鄰幽居裏名曰幹溪裏中人盡稱爲幹溪孔子適比鄰失火望者俱驚曰是不近蔡夫子居耶火及門風反先生所居宴然年七十偶得微疾卽自尅死期聞隱鱗先生過與訣曰若先生今日此中可無愧怍先生笑曰故人知我者至期盡召家人起坐曰伯翼待我久可以行矣遂瞑此外無他語其與朋友爲死生若此子起白亦能詩錄先生遺集十卷藏於家初屠田叔嘗過先忠毅公客四坐或問蔡子行近詩何句最佳田叔曰蔡詩若艸綠鵞兒喜天淸鸛侶髙眞不亞杜陵也先忠毅公亦時時誦之

人日

歲旱始秋冬淹延及正月七日乃占人甲子而雨雪茅軒爇松火鑪冷久難熱嚴風砭皴肌淒淒凜衰骨催婦理濁醪瓦盆連數歠須臾中气溫稍覺肢體活起步沿荒除露肘牽敝褐所賦足我安所遭寧彼汨亨蹇運故殊陰陽理非譎醉來托長吟乾坤眼俱豁

隱鱗山樓作

城市苦堀堁山樓夙相期結構已經歲登眺始於玆東引極綿曠西臨疊歧嶷恰與翠屏晤賞兼丹霞私月耿婉夕檻嵐凝界晨楣棲遲更累日應接非一時淙壑轉靡息森林杳頻迷雲區見崖鹿陽岫聞山雞物意愜所適吾蹤合相追心惟幽討防興及淸秋宜頗怪籧篨客顧覺神翻飛君其日彊飯永言隨杖藜

春嘆

去年暑旱無片雲千畆百畆如火焚今年水澇漬行骭小麥大麥皆泥爛君不見一年兩稅相輪回大男應丁小男催於戲春雨胡不作秋霖天令如此悲人心

命酒篇

天生丈夫不輕有丈夫立身不當苟不建鳴鐘飱太倉焉能乞食向黃口伸腰醉臥三十春飲裏著穿頭上巾城中小兒走相笑笑我流浪何太貧噫乎平原翩翩不應死巫陽大叫魏公子大風不揚北海浪蒼天防竭昆侖水淮陰原是跨下兒千金報飯羞遇時且向空同倚雙劍髙天矯首白日馳長嘯一聲拂衣去三山之顚或可住麻姑仙醖海作甖直噏滄溟快長喙噏幹海水咽不流倒翻天漢天上游下瞰世上羣兒走鹿鹿何不幡然行藥來生洲

贈屠少石先生

屠公煙霞人貌古心亦古自從見面心卽親恨不經時聚眉宇世上相逢不易知與公相逢公不疑籬落形骸竟何意紛紛難與同襟期公年六十髮如漆日月酣歌尙豪逸白雪黃牙了不知無憂便是長生術如澠之酒美且馨但願同醉不願醒爲公短歌歌未停山風防防吹松苓

金陵道上大雪歌送李子同

海天臘月消寒霧暮雪飛入金陵路朔云黯黯結長臯滿地風如吹玉樹掩盡秦淮一片淸大江髙浪凍還驚江中巨艦夾雙櫓不憚寒深萬里程萬里深寒亦不惡掛帆直向金陵落酒家鑪頭暖釀春客子百錢呼大嚼吳姬擁裘窣地長千金狐白鬭雪光年少俠兒鄴下郎醉倚吳姬拂劍霜鐘山气色古如此吾今空臥東海涘雪裏送君意大驕惆悵寒風馬蹄起

早夏

小閣陰常臥閒門霽復扃柳齊嬌鳥翼藤屈古虯形云勢奔林黒天容瞰圃靑北窗知有待消暑恣沈防

秋分夜作

竹捨淸如水深依鳥鵲羣月兼天更朗秋與夜俱分鬥酒闗飛動繩牀屬倦勤老身貪自逸莫遣世人聞

中秋獨坐次田叔韻

萬里中秋月披衣彊自看卽教人意滿難放客愁寛朔气侵楡柳淸輝動羽翰遙思故園夕亦此悵闌干坐覺當檐白巡看滿徑淸兔圓猶寂歷虫急更分明晚歲憑誰得哀吟只自成乾坤意何極搔首暮寒生月色秋偏霽中宵鑑客孤無心酣白墮不爲惜靑蚨樹冷烏難定風悲雁易䢐空將百年計漂泊愧潛夫

衰柳

九秋芳盡歇衰柳萬家同亂葉隨沙艸長條斷竹風烏棲寒日落雀語暮煙空更覺霜威重徒勞憶漢宮

憂旱

陸海知頻困三農望轉空云根長斷雨月暈每多風灑血羣方淚依人一病翁憂來忽如搗漆室意何窮

元福宮古松

秋色入林古蒼松並十圍含風通碧殿戴日防朱扉慘逼蛟螭鬭深防虎豹歸回看玉臺淨差近五煙飛

同田叔過摩訶庵

出谷塵容暗投林爽气滋云迷人未到路熟馬先知爲訪三支窟因看四照枝金繩歷可辧隨喜任吾期

臘月廿二日聞雁有感

臘色如春色孤鴻已入燕南飛原不後北鄕一何先過眼風雲極經心气候偏怪看千里翼卻取眾人憐

柴荊

野漲屬鷗明林梢拂雨淸夕煙生萬井春色過孤城笛犯梅花遠舟逾木葉輕閒心防斯景吾自惜柴荊

歸棹同李賓父

不厭平湖棹秋天萬里靑人家藏曲渚燈火亂防星稍稍煙沒樹疎疎水照螢正逢漁唱起歸路且徐聽仲連邀同賓父伯翼遊南郊歸途遇伯佑復畱飲其宅

十丈藤花白千層樹葉靑夏涼侵雨薄晚霽出雲醒水亂生文藻山移學畫屏還過大隱宅醉酒共沈冥

病雀

頓委雙飛翼空垂一命殘爭枝寧用巧擇木只須安世已輕顚沛人今後急難紛紛看故侶飲啄自江幹

悼賓父

永失平生好江春慘獨吟其如新艸意不似故人心云只悲晴樹風兼悵夕禽徘徊昔遊處膓斷想遺音

扶病

海曙開林屋春風百倍光魚鱗翻鴨綠蝶翅挾鵞黃暖愛沙眞軟恬欣艸故香杖移慳病趾就近儻差彊

春郊

江郊春始出新水坐輕舠艸綠鵞兒喜天淸鸛侶髙柴扉村豎引笻杖野人操日夕西林下松風醉濁醪

登樓

照日未沒依風樓自陰江聲摠到郭天影不分林鵠舉憐髙翼雞棲惜遠心姓名吾足恥人或問遺金

憩飲白茅

荒村有茅店暫爾憩徵塵荻火供寒具荊牀付倦人路遙鞍馬迫日短僕夫嗔此處難畱醉勞勞苦悵神

雪中同李五楊三聞九再訪丰二

城南風雪泛舟頻五里江村不見人艸屋閉門天欲晚竹籬夾樹岸將春靑氊老去狂彌劇皂帽閒來興頗新濁酒淋漓情爛漫白頭相對幾回親

嘗新李十六丈宅

熟杵香稉粒粒紅嘗新早得及秋風盡令蝦菜兼庖續不覺雞豚下筯空壠陌三時農父力甕餐一飽世人同年來旱澇淹多眚薄斂仍看比屋窮

宮人斜

玉顏防籞垣中封土累累个个同花發莫疑呈翠靨愁時元只閉深宮

香車紅粉鬭芳塵黃帽曽蒙中選人倘得君恩如雨露試從靑艸認前身

和楊伯翼泛爽亭

傲殺城中萬戶花小舟偏出泛晴沙晚天只系南湖岸楊柳亭邊自一家

丰正元先生越人

先生自號天放野人考功之孫也少有家難年三十方娶與弟吉甫相友善分衣讓產卽自處於匱不顧也性嗜學工詩寄情蕭散每杜門散髮翛然於修桐疎竹之下興到輒有詩索筆直書破窗頽垣俱滿客時過從至無從覓巾襪所深知惟沈嘉則楊伯翼先賓父數先生性不喜交輦上人以詩應酬常見一時山人行捲所錄詩率爲某公壽賀某公赴官輒唾之曰詩以道性情豈爲汝輩行乞耶及見少年人作詩多雜調謔更正色相戒無爲風雅罪人故時謂先生詩有林泉無朝市有懷弔無譽頌有流連無防慢足盡洗詩家之陋其髙懷似陶公而復少閒情一賦所著天放野人集四卷

感興

白日麗西麓回光炤幽林淸暉蔽原野翻作孤云陰靄靄翳遠村翩翩歸夕禽引領一遐矚山川何蔚深西聆赤水瀨東瞰丹山岑不見洪厓叟俯首涕沾襟

湖上

進舟前湖夕山翠炯復靜飛蘿掛冥色延眺紛不整秋水涵眾容陰霞散諸嶺孤帆倚巖邃細路淩澗永觸目欣賞交陟幽謝塵屏要眇趣何窮愉恱中自領白雲忽余態言黙有省

歸自石壁作

湖上風雨回扁舟返茅屋白雲忽無色靑山空在目回眺匹練明飛流灑空谷宛若匡廬岑楚艇隔江澳惆悵幽鳥啼猶疑石潭宿髙樹轉長河芳艸暗平陸時維季夏暮村村稻苗綠愧彼農者勞緬懷髙人躅靑精暮可飯新�早堪熟何事從人間怍顏小山木

讀孫興公天臺賦

靈山何紆郁窈窕匿千嶺瀑流白雲響霞標赤城影丰茸陽林麗蒙密樛枝整石梁跨危壑蘿龕閟幽境奇篁迹始昧逆流算方永神眞一仿佛顧步躡飛景止觀蕩遺塵象外發深省遣有已淪動從空豈爲靜同體兀自然千秋黙心領

晨汲

晨汲往東澗澗石何齒齒遊鱗旣濯濯淸流復彌彌天翠翻在下丹霞亦孤起泠然防我心濯纓乃空水撫玆成一笑因悟無生理長歌首歸路涼風襲芳芷

積雨懷屠田叔李賓父

秋來霽無時江光夕如縷裵回空郊云蕭條雜飛雨曠望極暝色疎花澹風渚層城有佳客相思一延佇林霏莽復合孤煙郁平楚何當遲皎月長川下柔櫓

鄰人有哭死者其聲甚哀感而爲賦

朝出北郭門曠望北邙裏白楊何蕭蕭悲風鳴野水荒徑饒蒺藜狐貍竄其壘遙聽振鐸歌旁瞻匍匐子素車及丹旐累累冢相似漢騎投秋蘚秦馬悲寒枳不辧賢與愚安知譽復毀來者胡紛紛同盡丘山阯一謝春陽䢐永閉幽宮止借問平生親持杯昨誰是

春曉曲

明星爛爛漏遲遲天漢無聲夜景移江流東注璧月西五嶽如指靑參差曉光曈曨海气低新鶯啼上千秋枝防花凝露曉香濕人間睡足春霏霏

寒夜謠

北風吹天天雨霜沈沈夜色生橫塘攬衣忽聽雙雁翔月白洲空寒夜長丁丁漏滴淸川水孤城倒影波彌彌一片南山翠自凝萬籟淒涼聲不起獨鶴長唳天風回滄溟流光僅一杯仙山桂樹紛戶牖側身東望空徘徊空徘徊蘿葉舞長林無人幽徑深白石黏雲月方午

東阡道中

杳杳泛天色孤村暮靄沈鳴榔應前舫分火度中林酒病江南客年銷洛下吟惟應故園月偏照未歸心

南峯

石磴盤空翠炎風入座涼滄溟流日采靑壁抱霞光野樹侵吳密江潮過越長從來畏登眺霸業幾銷亡

遊山寺

白雲山寺徑丹茘野人家曲磴窺髙鳥寒枝吐細花射香依竹靜林影過溪斜莫問參同事靑尊是伏砂

飲酒作

浮白將何向秋深賞不稀萬峯都到水疎柳獨爲磯幽卉含霜拆佳禽占渚飛須知人自適故使世爭非

憶苕川

我愛苕川好搖搖碧艇風孤城眾水上小嶼薄雲中白酒新如乳紅蔆密作樷少年狂醉態長憶故人同

老去

老去長多暇秋來興甚新江云晴似鳥城樹暖如春棊局聲徐下林花香屢聞堦前有明月流影更依人

雷雨

涼蟾方皎皎驟雨忽冥冥電閃孤城白雷分亂水靑大江元自盛喬木亦多聲幽夢方初覺猶聞蟋蟀鳴早夏陽羨山中病起有懷漢陂舅李賓父

一臥春歸盡淸羸寄翠微地偏鶯較少花在客來稀江竹浸茶圃山橊罥葛衣風流懷二仲吟眺忽斜暉

武林秋夜値潯陽友

月白夜啼鴉滄江檻外斜風髙碪自響云冷樹猶花行侶潯陽客荒村越女家相看倦塵土一倍惜年華

秋日過李遇齋賓父兄弟

多病疲干謁秋風下小舠郊扉雲間竹江郭月生潮過雨桐陰靜聽詩燭燼銷愛君兄弟好華髮共蕭蕭

冬日郊居懷金沙崦西虞文

數里寒林靜郊居愛日暄枯枝鳴曠澤饑鶻下晴原洲暖冰生艸風疎葉滿園因思髙尙者曾過崦西村

空囊

悄悄荒林色狂歌興轉長百年初解飲一月早空囊霜雁求禾穗花蜂聚蜜房營營有如此絕倒楚庚桑

復雨

歉歲恆多雨林扉隱白氛一春彊半去百舌故相聞魚艇生衣合鄰桃戴葉分幽居了生事南畆望耕耘

舊居

空曲西洲上衡門蔓艸長碧梧藏晚鵲黃蝶泛秋陽水徑苔將合鄰居姓未忘眞同王粲宅寂寞峴山傍

至石壁莊

一逕湖心通翠微入山先自著山衣繞籬埜豆花爭放背日嵓枝葉半稀漁散空洲秋水在煙橫髙岫夕禽歸閒居最得無能味白石蒼蒼是釣磯

雪

春江渺渺思遲遲春雪蕭蕭晚霽時銀漢有云皆玉葉瑤臺無樹不瓊枝詩成梁苑人初醉書到瀟湘雁不知淸絕小樓中夜月梅花無數影垂垂

範莊與李賓父訪主人不値

幽徑分林帶碧蘿範莊喬木拂云多溪邊倚杖梅初放竹裏尋扉客自過鳥迹閒塘寒雪暗佛香鄰爨晚煙和憐君酒態顚狂甚擬共春晴一放歌

山居

疉嶺分遙海重湖逼太淸地幽無過客春盡有啼鶯徑轉垂蘿合云流大壑平空檐巢翡翠曲磴俯防防稚竹初辭籜新荷欲亂萍綠畦風蔓引丹嶂石泉縈俗朴惟傳姓花防不辧名由來山水趣長此事巖耕

吹笛

空林醉臥不知秋手采芙蓉下小舟明月滿天涼似水閒吹短笛過滄洲

至孝聞隱鱗先生龍

先生少慕魯連之爲人亦字仲連冢宰莊簡公孫也生有至性甫五歲喪母哭聲感路人事父定省中禮旣就學不肻治經生業嘗手髙士傳一通喜制山林服當授產悉讓其兄肥者應出爲人後以所後母方壯請遲之念父垂老非善調五藥不能延年因日精思診書及驗色藏禁方每父晨興察色審音切脈夜寢耳屬於門揣喘息及臥榻安不以爲常體中稍不佳輒候牀下假寐束帶竟夕凡得盡奉養三十年父歿哀毀過禮以早背母每諱日必服絰麻祭哭盡哀終其身至所後母病亟乃往爲治後事執喪以產分所後母三女及其外家初先生將出爲後時父愛不忍命挈所授產往至是仍以產置父祀田分助同產兄弟始授三子每祭祀於所後稱爲後男於所生稱爲人後男各盡情禮於是裏中稱先生如郭平原爲一邦至行少美風儀及晚歲方頤秀髯疎眉目人望之若仙以憶母畢身長齋於西山幽絕處結亂雲庵延髙逸沙門十餘人禮梵懺資母冥力性愛佳山水以父在所出未嘗逾百里惟遊四明山曾過旬日當事甚重其名每羔幣及門輒謝不見屠長卿先生有言鑑水隱鱗作天際眞人想其風格可見也年八十有一終於家所著詩曰幽貞廬艸行藥吟

登南城遙望四明山

遙天晴景豁凱風來座隅披襟集良朋頗愜淸燕娛落日照碧林餘暉散晴湖飛甍連繡闥燦若丹靑圖撰策臨髙城遊目窮九區石窗切層霄邈與羣峯殊黛色可擥擷丹梯時有無雲南富靑櫺云北防白楡至今過云客恆駕蒼麛車我欲稱東鄰築室雲中居惜哉無羽翼矯首以躊躕載吟皮陸篇鬱鬱增煩吁

兩聞武林之變寄吳興諸故人

覉旅論相識諸君誼最眞一爲苕水別三見柳條新老去乘桴急時危斬木頻何因一掬淚霑灑赤墀塵

訪丰吉甫

兄弟爭髙臥風煙各杜門綠尊防歲月白眼睨乾坤壁掛魚腸劍竿挑犢鼻裩時人未之許捫虱與誰論

謝曹重甫惠布

多君將白素逺寄小柴扉出自吳姬手裁爲野客衣穿雲難辧色雜鳥不驚飛嘗怪桐江叟羊裘入禁闈

賦得新柳送張孺宗

江南二月柳裊裊出河邊未得爲推轂聊持作贈鞭飛花常似雪帶雨正如煙感此經時別相看忽然

潺湲洞【四明山】

屈曲寒泉駛谽谺古洞幽消來石窗雪添作剡溪流嚴瀨難方潔桃源不用求何時眞避世於此寄防搜

時事

棘門霸上同兒戲靑瑣黃扉但委蛇向使巖廊愼推轂豈令疆場屢輿屍長城莫倚連云峻石畫須防累卵危不是妄談天下事深憂牧馬踐園葵

贈云川先生

一丘一壑道何尊老去行吟不出村煙水輕鷗隨釣艇晚風橫笛臥衡門花前釀黍邀鄰曲林下分甘及子孫間者濶焉如絕域不妨時與阿戎言

送盧子明

狼山迢遞隔滄瀛雪裏孤帆幾日程海味不能畱客住江流只解送人行口無臧否追前輩老贍才情壓後生他日中原儻相遇卻君三捨避前旌

李髙侖處士徳學

字子敏先櫟軒先生曾孫也少讀曾大父遺書通尙書易二經初應童子試望見督學副使夜擁火上座諸試者俱散髮解衣帶一手提韤隸人簇摉之喊曰無始許執捲入卽喟然曰此豈國家待士禮耶吾不可辱遂棄經生業不治專學爲詩與蔡子行聞隱鱗汪長文諸先生倡酬以風格交相重爲人寡欲性篤孝友長兄以太學生爲郎喜客盛車騎供張所負錢至數百萬處士傾其業爲償無少間言時聞隱鱗先生最以孝友稱然心重處士嘗曰子敏誠古人也使其子弟來執經於門郡太守丞思一見不可得裏中名薦紳時置酒虛席迎處士爲一往率葛巾大布澣衣直造上座或諷使稍更衣處士笑曰此吾家舊物也身布衣斯布衣耳終不易所著詩曰松扉集先忠毅公重之及開府貴陽攜其稿刻諸幕下適安酋反被圍版燬於火後曹能始先生復刻之閩中

感詠

立馬躊躕東西環視懸崖百重江河千里悲風怒號白日傾只水有蛟龍山有虎兕停鞭永嘆冒險匪是足有徽纆塗有戎防身有毒螫心有苦蘗律我律度繩我繩尺善不足矜過乃眾射哀此菌人浮生偪窄士貴達觀澄懷探賾絕利一源恩害並宅生死互根晦明齊魄野鶴莎雞以時振翮造物有情運豈終阨

籜冠

花下山冠小林間野興長卑枝都不礙髙枕亦何妨削木因爲杖披蘿並作裳不隨風帽落深耐飲中狂

向夕

枋楡亦自適巾櫛每相忘多暇書長把無營病不妨疎峯餘日气喬木半煙光向夕能明眼呼兒徙竹牀

初入邳邸甚苦得金使君假寓始安

含館何倉卒愁懷不可陳煮茶收敗葉炊飯用勞薪屋破風能厲牀欹月可嗔一枝因汝借稍穩客中身

柴荊

海宇秋初見庭花晚漸明風歸松逕爽涼到葛衣輕生死甘林類污泥共屈平逢人偏自怯且閉小柴荊

天王寺

山雨藤花滿疎疎防寺門濕香通短屐空翠坐淸尊屋破孤僧在碑殘幾字存惟餘石壇竹歲歲長兒孫

瘦

殘照穿虛幌寒風逗夕扉瓦欹檐蔓拆沙冷石苔稀渉世悲機事論交憶布衣敢因吾太瘦重問郭生肥

病中寄聞隱鱗

垂垂蘿薜滿墻頭寂絕藜牀雨乍收謀事每防山鬼笑采薪翻劇野人憂黃花翠竹生幽思日淡煙輕作好秋郭外寒江流細細憶君新水共鳬舟

秋晚寄士晐

松雲長戀芰荷衣轉見秋光到竹扉滿屋香風秔稻熟半天涼雨豆花肥能無俗物妨舒捲獨有巖阿少是非最憶蘇門山上客翛然髙嘯古今稀

尊勝齋紀事

種成嘉樹徧柴門露葉煙條日可捫松果一庭檐瓦綠教人錯認是山邨

丰山人應元

字吉甫正元先生弟也少於兄十歲因師事之時從受詩法遂與正元齊名稱爲二丰曹能始刻其兄弟詩並傳於世吉甫所著曰鳴臯集

與仲連憩松下

淸晨盥櫛罷偃坐松林杲其上巢白鶴其下生芝艸葉淸云欲畱影碧天如掃羣峯環湖水光霽搖蓬島手中把詩卷終朝共論討散髮一杯酒企彼商山老俯仰亦超曠平生好懷抱莫復言歸去移家苦不早

苦寒行

野色蒼蒼向冬末朔風如箭肌如割紇幹凍雀何處飛貧子凜栗無毛褐層冰嵳峩川不流長河屢日停行舟蘆葦蕭然蔽白屋誰其居者心懷愁曲突無煙饑欲死晝伏藜牀冷難起但聞男啼並女號南鄰北捨皆相似向晚紛紛云復颺嘹嘹嚦嚦羣雁翔白艸未歸滄海上黃雲誰獵陰山傍古來烈士多耿介饑寒不若刀死快目今天子正思才中畱得吳鉤在

冬日閒居

冬日西郊外蕭條無四鄰林深巢病鶻霜白見行人采菊非輕世臨流莫悵神亦知回也意茅屋不辭貧

寂寞

寂寞逢秋半搴衣坐水濱可憐閒盡日翻是病宜人葉落疑疎雨花開見小春爲生更無計終是畏風塵

雨中客至

蕭颯黃梅雨荒村薄暮天槳聲來浦客帆影帶江煙蠶屋桑林裏雞塒麥積邊剪蔬須得酒簡取澀囊錢

湖山晚酌

巖棲眞我願獨酌對斜曛湖色兼秋霽泉聲到夜聞人行谷口斷葉落嶺頭分浮俗無知已空山下鹿羣

懷子行

一間茅屋曉霜淸嗟我懷君白髮生自擬空郊如絕域每依孤月到深更檐連野竹停雲影風度喬林獨鶴鳴聞向新知多欵曲故交零落豈無情

桓邨

溪山窈窕入桓邨兩度危橋到蓽門亂石爲墻修竹圃垂蘿掛壁古梅軒常收野芋供賓客新著農書授子孫霜徑曉行紅葉滿誤將雞犬認桃源

訪汪長文入大雷山

迢迢疑入武陵溪不見桃花路亦迷屋裏靑山成獨隱雨中深竹對幽棲縱談今古頻揮麈歷覽園亭每杖藜一宿仙都人世遠更於何地覓丹梯

湖上竹枝詞

小舠輕刺過灘沙九月丹楓賽錦霞七十二溪流欲徧只須隨路宿山家

李庵先生徳丰

字子年賓父先生子也性髙邁少負才气常睥睨一世與賓父先生風格微不同旣傳家學年十二卽工詩喜讀李供奉集年十九爲諸生屠長卿先生一見大奇之贈以神鉤篇年二十更嗜杜陵常坐一小閤中手焚香拂席然後開卷讀罷必肅容長揖而起自言吾二十以後大都毛竅經絡俱爲少陵所漸漬能得其意中之神像外之景若如近家徒竊古人靣目則又生平所深恥而不肯爲者也復慕潼闗靑阪書法不隱每有所感發一寓於詩嘗以事忤某薦紳適先生作登東津城樓詩語有所刺某公因錄其詩示當事者遂坐危法中先生削籍乃杜門益自放命老蒼頭月釀淸酤三石齋前碧梧一樹榦可五十尺下置苔石數片晨起掃石洗輒飲款扉者非車馬客卽延入與共飲飲取開顏不及傾壺亦不問庖治意至輒索紙爲詩詩成對客放歌時拔劍起舞客俱爲逡巡避席先生不顧也初屠長卿常語人曰子年意髙忤物恐終以筆舌取禍至是長卿自客歸爲扼腕適沈尙寶云將亦乘傳歸裏兩人因共作竭楮書力請於有司白其寃竟得復諸生是歲試於鄕主者復謂其文太奇抑置乙榜愈拂郁縱酒卒於家先生爲丰考功甥生時考功歿已數年家所藏遺迹甚多遂造其妙購六朝宋元名筆十餘卷模本殘帖數十卷寶愛過於頭目與李觀察公論書法一篇爲世所傳畫山水筆意疎挺亦有石田遺意

先生風儀似葉鄭朗慷慨談天下事有古烈士風自年十二稱詩撰古文詞三十年遺艸散佚後人無爲收錄者其所存詩文一卷起庚子訖甲辰五年所作曰庚甲艸先生自爲序然則先生終其身厪五年得爲詞人耳先生於先大父稱少弟執禮甚恭往來尺牘尙存數十讀書太白樓醉後大書陶公飲酒詩贈先公筆力奇放俱藏於家

燭下書懷呈郡中諸公

大易垂聖訓括囊愼災愆丰也傷弓翮三復翫斯編眷言念明徳忍無片語宣伸紙展微吟羞澀媿巴箋憶髮覆額時綴名弟子員把櫝當冬下筆驚潺湲使者撫頂嘆先達倒屣延自顧頗頴特咫尺防騰鶱蹉跎二十載惜景悲逝川嬾與叔夜並疢類休文纒時散松間帙稍慰竹下眠飛揚看同列勲名夢昔賢囊錐痛久處匣劍號重淵尙想十年字乘馬甘迍邅詎意無妄災蒼蠅防素氊投杼怯三至慈母寧免焉牒下如風霆玉碎不復全父老泣吞聲兒童走呼天所司欲加罪誰敢稱不然但孤聖代恩悵望朴棫篇斯民三代余王路本平平微軀焉足論舉錯難倒懸悠悠歲月移忽忽天運旋蠖屈無終極大鈞常好還崔嵬有屠公髙義淩層奇文拯涸鱗云錦光新鮮抗顏出霞表吐詞落飛湍羣公實同聲感激亦聯翩頓令寒鑪灰裊裊生防煙顧慚七尺軀卻受世人憐緬懷翳桑餓報徳知何年淒惻流哀音一致達者前

病起見雪

舟行犯凝寒累日嬰壯熱通宵體如炙陰邪壅闗節呻吟非一種展轉髮千結抄方煮松桂解汗彊流稍稍胸膈疏陽明气仍烈眼枯雙耳鳴壞都轉騷屑僵臥非故性呼兒炙破褐下牀尙恍惚舉止正蹩躠推窗坐始定捲幔見春雪陡覺毛骨聳心膽盡澄徹鱗鱗覆瓦重皚皚映空潔饑烏啄封條凍雀踴煙突古畫久防昧對此見毫髮焚香理繡句洗研分停渫纖毫思頗怪稜層气自別支離把凍手防畫隨斷缺長吟識浩蕩憂時苦迂拙烽煙照屬國海外正流血蟣虱生組甲鞍馬凍欲折哀哉黃竹詞感嘆歌且闋

苦寒行

皇天不測威彌月窮陰結凍深日馭短冰堅坤厚裂敝裘𨿽被體濁酒新告竭兀兀室中榻寂寂戶外轍尙畱胸腹溫實恐指爪折野屋晝斷煙濕突坐鶗鴂白靣誰家子光采正鮮潔下牀日將午香廚供炰鼈气蒸聞帳暖坐久呼耳熱不識江南寒那知薊北雪薊北今年十尺雪長安九衢鞍馬絕況復斗米三百錢餓屍塡道翻烏鳶此中米價頻年賤如土販夫拋棄玉粒同流泉汝曹豈知造化損益理長安往歲白粱狼藉遺路邊

題楊大臨墨鷹圖

楊生冩生如冩艸數枝霜榦何潦倒愁胡一靣坐側目殺气稜稜向晴昊眼中乳雀分西東艸間狐兔無行蹤楊生楊生掣化工貎出肝膽眞英雄披圖一嘯空堂冷乘風下取愁天公

送杜守白北上

武陵溪漲如雷嗔武陵花開繡錦茵我欲攜家傍松竹君翻束帶趨風塵風塵澒洞蔽赤日鬼蜮魍魎爭趁人小吏善獲上官意美曹佳職須金銀眼中虎冠擁旌節流毒溟漲過暴秦但得輦輪奉山嶽遷擢迅邁通鬼神咄嗟世塗盡若爾君行欲往將誰因方今宰相嗤平津夜光按劍安抱珍渭川千畆等萬戶彭澤五斗輕秋旻況植君家百年徳諸甥玉立髙嶙峋有兒如此蚤富貴何必京洛追華輪茶鐺風雨沸新綠糟牀滴瀝傾餘春願君小試便拂衣碧溪短櫂釣纖鱗

不寐

不寐空樓夜無端百慮生風隨哀雁至天逼野雞鳴舊業靑藜火新寒白馬盟憂心何太苦欲覓紫芝莖庚子四月二十三日登東津城樓卽事二首

濤白驅新漲峯靑湧夕陰悠悠滯鄕國宛宛及登臨並海增陴急緣江下柵深金湯更設險蕭瑟起長吟鈴鐸重城上斜陽已閉門艱難逢使節騷屑動煩寃潮洶通津沒風傳暮柝防飽看今日事滄海幸無喧

雪後窺園

窺園並短墻掃徑自提筐霤雪垂巾重畦荽度屐香細腰眠藥杵折足僕藜牀嬾主癡偏甚從渠菜甲黃

借子懷兄西齋盆蘭

綺石黃磁斗栽培小圃前霜檐齊趁日露井蚤分泉歲歲花開雪枝枝葉亂煙蒸忡三伏苦移我伴宵眠

雪後焚香遲潘二

春雪夜還積晨寒且閉闗焚香淸似水坐席靜於山小落梅花白初攢杏蕊殷安仁詩最好今日擬開顏

旅食

旰食翻難飽饑膓轉覺防路危身易賤家遠夢偏歸河北塵沙異江南水木稀倚刀宵醉舞此日意全違

同宣遠過伯起夜酌

歲晏防生事閒情共竹牕山容窺遠閤風色動虛江憑幾因香柚燒燈近寶幢芙蓉看滿篋相對續銀缸

上南大司冦趙公

一代淸朝貴知公獨邁倫崢嶸眞在望气志不無神指髮匡時疏批鱗報主身幾年嗟賦鵩特詔起懸鶉皂蓋旋通楚朱旛再下閩玉壺心可瑩霜榦气俱伸肝膽時相假英雄或有眞無媒恩最渥不次擢仍頻畫省貂冠美仙臺絳服新南天開政府北斗耀楓宸闒茸看流輩精靈仗老臣職司崇管轄喉舌想經綸天步憂方棘民生防始屯闗山悲送角原野慘飛燐長防羅江界髙鋒彗海濱逗畱仍失利消息每增嚬封號終難假開邊詎易論誅鉏看執斧逮系痛埋輪慘澹張皇日蒼茫涕泗辰無才滯江海有淚灑風塵舞劍終宵起書空滿徑巡靑冥推羽翮門巷掩松筠欲盡荒村臘將回海國春蹉跎仍促迫流落更酸辛長物惟書卷生涯豈釣緡鸊鵜堪自照鸚鵡向誰陳膽志違微力頭顱呀大鈞調停看此日斟酌仰前民立意終須遠全軀未足珍看公多气象努力畫麒麟

入大雷山訪汪長文先生隱居

絕谷鐘靈久髙山仰止初煙霞迎毳衲篠簜掖籃輿壑響咆哮轉巖花躑躅舒委蛇松謖謖髙下麥與與徑窄維通鳥藤長欲掛狙僕夫爭喘息跋履正次且忽度崔巍盡徐開縹緲居頻年懷勝地此日識髙閭峻閣經營始崇墉震蕩余升堂聞杖屨披閤見圖書硯石殘髹匣泉香澑石渠墨翻金鸑鷟水滴玉蟾蜍奇字紛誰扣芳名籍不如像形窺日月搆體及虫魚只益形骸古兼容禮法疎迎云絇履上對酒幅巾除劚筍披蒼蘚芟蒲出翠菹吾生欣共代避地想嵒廬霧角城籌急風濤堠火噓南鄰如可卜還擬共揮鉏

舟次毘陵朱定國明府遣使邀至沙防淹畱僧捨存款甚殷瀕行以手制拙集序兼官俸十千錢見遺賦謝

明海辭家日毘陵駐舸時郎星百里映驛使一椷馳捧匣渾疑夢開筒轉覺悲先邀十日醉爲拭兩行洟別遠那忘防交眞詎獲辭舟輕逗急水夜冷憶朝曦淅淅風生岸滔滔浪拍涯入舟神屢喪脫險气全疲稍籍僧檐日防溫病客肌六年知已靣咫尺故人期一見驩難盡頻過興未移銀魚春巳得沙蛤土偏滋看畫云浮壁傳觴玉射巵墀陰斜臥柳庭艸碧分蘺政簡勞民息官閒隱吏宜從來飽經術不獨在文詞痛我肱三折遭時數屢奇髙文增气象孤憤寄嗟咨倒篋傾官俸封題慰旅羇不才甘眾棄何幸受公知拜賜驚隨寵懷緘涕染頤感深惟有淚情至豈無詩馬首行將北鵬圖奮敢遲終同酣帝裏庻足報恩私

長安感事

廠衞人傳六月涼太陽那得照飛霜皂衣短帽隨畨手出入天街亦有光

武林遇五三侄歸自曹南

去日芙蓉兩岸長歸來楊柳徧河梁春江一葉吳山外才到中流是故鄕

甬上耆舊詩卷二十三

欽定四庫全書

甬上耆舊詩卷二十四

監察禦史胡文學編

應山人臬

字仲鵠性簡黙所至必閉門掃席意翛然人外初爲名諸生數試有司罷歸因薄遊三楚間常一弔赤壁望觀音巖瀑布再泛大江載酒上晴川閣俯仰間發爲楚聲一時詞人誦之巳北上薊門遊長安諸公卿間無所遇而歸年未五十遂絕意進取世居鹿沙艸堂種花澆藥與三橋李叟周農半諸人相倡酬論詩先輩謂自濟南婁江諸公以詩名世十餘家若置吾仲鵠在座不知誰當居左又曰仲鵠風格髙可逺追白沙近當少石詞家以爲知言仲鵠詩餘僅見何山人所選及楚遊烏溪諸艸爲文亦有法惜未盡得其集讀之一日余與客論裏中詩或云應仲鵠所作亦無佳句余不答徐出所錄村居詩數首中有句曰春田雨足騎秧馬秋隴禽多縛艸人又曰十畆桑閒賢者地三家艸市酒人天客大欣賞以爲得如此絕佳余笑曰此正應仲鵠句也

雪至

艸堂旣僻荒值雪更淸閟三日東南風怒號撲人至早起霑霂霢餉午恣飄墜庭艸色方新施白若加翠發生丁此時或恐轉顦顇依微拂檐栁凝凍不勝稺鱗鱗鴛鴦瓦漫漫狐兔隧豈少饑寒家知愁不知瑞呼童煨濁酒聊取雪牕醉

雨霽擬登匡廬

翠屏湖上開寸心巳生翼艤櫂江州城百里空蒙色吳天攬新霽稅駕事登陟一逕入東林數峯看成側精舎香靄間髙僧或可卽瀑水貫若虹鑪香細如織誅茅有夙尙而況此名域無妨遂隠淪山南與山北

自鐘祥舟行至江夏

日來五百里書生偃乘傳攬物襟宇開盤餐累州縣玆返只一舠東流水如箭晨興蘆渚炊昏泊柁樓膳往見鼉衣曝亦驚魚鬛扇柴門都水際槐栁開茅院荊楚重歳時大堤耀釵釧回首郢中雪巳成巖際電薄言就夙好舊壘志歸燕無喟行役勞空江數云片

都昌南山淸隠庵

古剎百盤上山僧一个迎題詩有縣尉檀越是書生棲鴿畱禪侶枯松落梵聲尋常樵汲罷爛煮芋頭羹

閉戶

閉戶松鱗老臨渠竹粉香偶然來野衲小語及空王日永修茶具年衰訂睡方窮山渾自了焉敢傲羲皇

泊湖口

彭蠡流偏駛潯陽勢欲吞九峯爭向背一水辧淸渾估客蒲帆下江村荻霧屯上方僧磬發岸火巳黃昏

鄱陽湖

水路將三百中流一葦孤稍嫌微防綴反覺礙虛無跋浪移舟偃蒸霞落日扶南康多土著彊半上魚租庶矣江南國能容此大川來吞贛江水浮動豫章天直欲乘槎去相將鼓枻還因之思浩劫彌望總茫然

小牕

新啟小牕涼修篁个个香山禽窺藥椀水霧薄藜牀詩格枯能老年光淡可常近猶嫌有髮何必減空桑

秋懷

物色經今攺離愁一倍新偏宜寒雨夜夢著故鄕人徑側黃花老山椒白屋貧時時計歸路無那欲沾巾

江行

兩岸看山去經春計水程飛花如解恨歸雁亦闗情近郭云爲戶遙村栁作城子長𨿽浪迹寥廓見平生

嶽陽樓二首

夕陽收近郭水气忽淋漓空岸巨鼇負髙天大翼垂只堪明月照不盡快風吹栁毅傳書處應惟枯木知巴江奔峽口巨浸自天開日湧濕煙斂春殘雪水來何人吞八九有記刻樓臺嘆息先憂者無慙名世才

詶吳興吳白雪使君

此行還得借名賢坐領湖光碧浪偏瞻舊每思畱犢處行春又及浴蠶天絲麻野集都成市魚米家充不論錢太守風流堪臥理郡齋長日掃雲煙

姚少師影堂【有自題偈語】

冀北江南事巳非禪機未了說戎機止聞智者師黃石曾見功臣著衲衣杉翠濕空春欲老砌塵凝席客來稀一參偈語低徊久颯颯靈風動素幃

烏溪

寄我江湖流浪身烏溪山水故淸眞春田雨足騎秧馬秋隴禽多縛艸人睡起竹牕書一卷坐來莎石酒三巡願如在巷顏夫子到處簞瓢不厭貧

牕詠

雨後林巒色色鮮遙看白屋散靑煙新秧得水鍼能刺肥蕨籠沙甲尙拳十畆桑間賢者地三家艸市酒人天何門不可長裾曳其柰塵途馬腳穿

夜渡漢川感事

蕭蕭匹馬入孤村聚落無多擁縣門風遞爨煙迷白屋雨驅行色滯黃昏戍空導火存婦夜靜驚人走弱孫難後淒涼不堪說尙愁荒政隔重閽

賦得雪浪石

山骨居然巧分明雪作濤潤含波縠細白湧浪花髙翟峽如奔逸胥江或怒號一拳翔振鷺百疊負神鼇洞壑還吾輩崢嶸定爾曹月中光熌熌風際韻騷騷貯水甆盆古栽蒲土鉢牢是曾經煮鏈應爲肅冠袍不必需攻玉相親巳自豪

刻竹

悲歡坐臥役吟神只合三唐晚輩鄰後五百年靑玉上也知流寓有詩人

周文學應辰

字斗文號綠莊性疎散不事修飾初爲諸生工詩家在西村去郡中十里時入城輒館雙湖上與諸詞客唱酬壯歳遊京師再客白下有兩京集行世慕豫章山川過吉水遊於鄒南臯先生之門先生嘗問曰使周生爲仲尼弟子當自居何等綠莊謝不敢先生笑曰試言之綠莊曰某小人所學在樊須鄒門俱羨其對晚年合刪其詩六百首名曰綠莊詩采閩人林茂之敍之謂詩家色不古則近媚骨不堅則近柔徒事一時不足千古惟綠莊詩可謂色古而骨堅初綠莊謁鄒先生先生曰四明故才藪往屠長卿與餘同門謂余曰爾他日頭裹一藍布嚼數片冷肉有何意趣余笑曰然則爇博山鑪防虎丘茶君謂與冷肉是合是異相笑而別今周生風格瀟灑意從長卿遊乎綠莊曰不然某於裏中師余君房先生耳君房所著詩文名農丈人集綠莊自謂生平苦學僅得農丈人之半因更號農半

塘上行

靑蒲葉已敷遲我塘上過所托者止水未甚有風波【一解】渺渺江湖水萍流不得住涼颸自西來行子亦返顧【二解】言有一束詩可以諭屮深欲傳流水去冰至在淩陰【三解】自今掩扉坐寒塘相見少有何一山人持贈金光艸【四解】

怨歌行

有腕在手有舌在口豈無一長莫與我播揚豈無一得莫與我扼惜吁嗟乎人之寡情畛域太明我不如歸耕

古詩

行行重行行夕陽在崦嵫暮鳥有倦翼冬木無榮枝少壯不逢年垂老其誰知拄杖亦奚悲揮戈亦奚喜立馬當國門素髮令人指不如攬餘輝捲懷還故里

矯志詩

晨光發虛牖出往有所求當其日昃時猶勝秉燭遊以玆惜寸陰盱眙經九丘禹迹不易徧禹穴仍淹畱昻藏一書生將與千載謀

穹一以黙大化無畱停七襄𨿽云粲猶傳捲舌星林風起飄忽欲辧巳無形靈均何其愚陸離紛騷經無寧恕醉言而謂我獨醒

精衛塡海水世人笑其癡十載變桑田成功良在斯愚公欲移山意气亦如之但恐人力短不及鳥銜時當時幸自堅後人以爲期

苦熱行

驕陽行自北遺熱何南方山云火所吹陌塵煙爲揚沸至井底枯熨至石膚黃星俱麗於象龍亦鑠其光念此艸木軀暑酷安能當受炙鑪之側揮汗甑中央一袒不及爽千扇不肯涼就風如受薫飲冷如飲湯隠幾若晝昏帖席欲夜狂焦迫俯仰間無徑可逃亡虛想玉女逢借以六月霜

不寐

上天有息機無寧念勞人是人而成寐何間賤與貧嘗與少者隨倍與愚者親我亦人中宿終夜開雙輪良由血海枯重以思路頻思深如調饑思苦如臥薪輾側不自持只嗟天不仁憶昔彊盛時苦受文字因策以揣摩久書因痛哭新搏心眞化繭變發豈生銀而猶晚興偏病亦愛吟呻語驚疑擲命律細欲吟塵牀頭守詩祟戶外明鬼燐持往問希夷言下巳成陳爲示滅字方永充無懷民

題淵明醉歸圖

羲鞭在日馭魯戈詎能回爾祖惜甓陰先生耽酒杯運命旣不偶功名等艸灰諒予無雜心東林可徘徊巳焉哉歸去來一杯門栁綠三杯蘿花開壺中有酒且盡醉莫待歳杪陰催

喜雨

禾頭猶有望一雨答鳴鳩蓑出霑霑壠鉏看決決流蘇於連次旱獲亦幾分秋約可官租給饔飱且漫憂陸公明住近湖堤沿植花木得薛岡爲記斯亦郡中榮觀也因賦二首

亦是城堤舊饒君爲益觀移花來錦裏借樹與長幹士族爭相艷詩家並不寒一舟看到晚轉覺上湖寛居然當地勝栽者自人爲蹊在不言處花如有韻時片霞流夕櫂萬綠上春巵記取名篇後彌深一曲思

人日觀春

知是值衰人忻然不隔春適當登菜甲兼得識芒神長命三杯舉晴天一耒親西風吟底極東望可憐辰

彰聖寺【宋樓太師鑰墓道】

度嶺轉通幽山扉舊額畱羣峯原裹穴半寺獨支樓艸淒翁仲廚煙冷比丘原田今巳薄國課莫旁搜

東天王寺

前林正郁蒼行野覺云香曠處天爲佛深來寺卽莊晝如依竹靜春亦逐秧忙所願開平糴流慈此一方

下第後送薛完璞

忽忽不得意秋風又送君路知雙目近情作一年分人影畱殘照山光隔片雲歸期如可俟此去莫論文

朝天宮

帝座臨仙嶠云衢自逶迆羽人迷節序朝士指威儀藥竈依然設桑田窅自移冶城非舊日別有躍龍池

濟上李於鴻生日

濟上悠悠路相忘十月春冬溫猶柰逺旅健不妨貧魯酒澹於水張梨爽似人爲君輸一醉更喜在生辰

詠月

前除方惜暮忽有皎兮臨一寫秋來意如居云外心致河全滅影與樹獨分陰試作冰輪聽淸輝入朗吟

禪巖新寺

不隔鬼工穿仍來挿一椽防當獅口入覆與鳥窠聨乳滴長疑雨嵐蒙亦象煙只看撐定力可以諭初禪

訪贈李玩其翁

自來稱舊學竟此百年隨仙李原畱種衡茅轉玩奇內篇爲近狀長者有前期投句松風後何如親見之

黃河有感

元气湧於水河身萬里賖地中都禹績天上一仙槎憑力分回澑依神下淺沙俟淸應有作顓此望京華

十八灘

刺刺不得上層層可若何驚看來勢險怪聽立名多今雨兼程阻長年盡日拖竟須經此去蓬鬢老風波

沈懋功暢園作

只以家園暢因之位置精爲山防徑入流水引橋行屋小俱屯綠檐虛一漏晴坐來風韻徹聽鶴亦雙鳴

遊大名寺

四望隋堤俱舊址獨畱蕭寺防空村淨將明水初開鑑閒卻迷樓不閉門垂栁飛絲零白鷺行廚引火出黃昏總當天末多惆悵可是盈虛酒一尊

寄贈李偉卿隠居【隠君年九十餘屋外有雙松爲宋時物其詩自題曰桑麻集】

早知不及大夫招隠向田間取適遙春鳥一鳴爲我屋風松雙聽巳前朝老於甲子年將百閒在桑麻句總超昨日有來傳刻本道君元气未曾消

東湖

一自山回滙作湖稻苗東望水天扶因之利藪供漁罟兼亦仙家列畫圖浪打墓門秋與濶雲藏溪寺月同孤葑田多是蓮田壅有个蒓思擬棹無

登蕪城

蕪後城中歳巳深敞看煙景試登臨山當平處渾無骨水到灣時若有心瓊館花飛春漠漠文樓人去暮沈沈古來物力饒何極剰與啼鴉攪北林

題陸侍禦涵虛閣

多向湖幹得景偏取於虛借石橋邊仍分島嶼東西岸總領禽魚上下天簾樹欲圖煙不隔棹波如引月長牽平看卻有吟臺想漫自標名比浩然

九日家居

憐我廢余臨此節知他髙防落何方雁將秋影分明滅菊與人肩較短長祭酒於先如拜懶授衣在側只披忙亦猶稱健堪榰度一理荒吟到夕陽

舎館感事

北來消息竟如何老卻靑衫且自歌艸艸世間生落索魚魚江上入奔波寒裝坐雨春遊減小管窺天星應多欲采占書作南史可能彊飯慰蹉跎

逢張爾諲

向聞眾妙有張諲恰又移名贈此人露浥桐花秋在眼風翻蘋葉水爲神新詩吟就全驚謝古篆鐫來不讓秦逢在塵途知不隔倘然孤劍躍龍津

異人李處士埈

字公起父尙黙爲名禦史見本傳公起生卽聾然性靈悟至孝禦史出按遼左卒於官公起甫十餘歳在京邸聞訃號慟凡五日夜水漿不入口咽枯而嘶乃更啞及長盡發先世遺書縱讀之手自較讐不間寒暑旣於天下事漠然無聞復不能從問質凡有疑義惟坐對古人黙相辯折務在得其所安性好客郵筒走天下四方學士大夫亦樂趨之具賓主以案相通以筆有問奇者則載紙以往上自國家典故旂常邊場戶口名臣嘉言行無不得其始末以至考一器一物輒爲作史作譜輯裏中所記載名甬東軼事撰述甚多俱身自尋繹幽奇畢呈無少遺失晚年尢好種植奇花名藥常滿堦庭捨傍有斐園竹波軒靑蘿閣諸勝俱與客遊涉處自好學之外淡然他無所嗜翻若口耳爲煩也所行世有盟鷗諸集其未刻者尙十餘種俱藏於家曹能始先生嘗合華亭唐仲言爲二異人傳仲言瞽而工詩通古今公起以目誦仲言以耳讀兩君誠千載異人也

夏日詠懷

淸夏日巳長幽人無一事晨起苦炎熱東南气候異街市雜喧聲研席從此避瀟灑午牕下嘗有槐陰至記得手植時許我依寤寐何必著經枕中落奇字晚涼濯體罷臨沼看荷芰

海潮行

海中七月風起淫雨經旬下不止萬丈洪濤勢接天蛟龍狂吼怒秋水潮衝盡破浦頭船漲入汪汪浸浦田捲禾堆艸爛欲盡飛沙走石山之顚頑云合沓城俱黒苦霧蒼茫澹無色幾處流離幾屋空呼天動地無消息間有賣兒完橫徵半生半死不成行幽客無能援手臂風前悵立難爲情吁嗟嗟難爲情閉門若有波濤驚

山陰晚泊

落日山陰道孤舟帶逺汀秋林紅葉重夕浦黒風腥客夢碪前防漁歌鏡裏聽來朝餘興在何處訪蘭亭

宿鷺

黒夜沙汀上依棲白日明裀畱莎艸軟幕借水雲輕浪蝶翻無夢浮鷗伴有情由他舟共白燈影不曾驚

幽居

幽居門巷僻滿榻落花深頗怪無童掃翻諧謝客心遊絲黏雀墮飛絮攪蟬吟竹裏風鑪淨茶煙冷不禁

斸筍

春霽一林靑江雷忽有聲土驚苔面破候促竹胎生帶月呼童斸燒燈與客烹齒齦新味得和句嚼來淸

掃徑

掃徑停松帚閒居敞竹扉寒深畱雪滯風定恨花飛仔細防苔損從容度葉稀罋頭新酒熟春色報芳菲

歸棹

薄暮垂孤棹天寒帶雪歸淸溪魚不上深樹鳥還飛山徑冰霜合江村燈火稀鐘聲候夜半回首扣柴扉

讀米仲詔水部迎石文卻寄

拜石還迎石今人式古人船乘千載癖文就一家新似得寰中巧應同席上珍靈心抒品藻中嶽是前身

寄曹能始少參

聞道浮山勝水松十二株華堂背北郭曲榭瞰西湖閒蒔三山藥髙懸五嶽圖金屏花外擁小小侍呼盧【董小雙李小蘇俱閩中名妓】

秋莊

九月江城下早霜紛紛紅葉滿秋莊雁鴻逺度衝寒色鳥雀爭鳴亂夕陽飯以山田稉粒白盤兼沙礫蟹螯黃暫時消受憐風景便欲行歌學楚狂

讀南華經

樓居幽借水之隈蒙雨含煙只不開塔影似從空際落雁聲知向冷邊來疎畱一徑先生栁白擁深山髙士梅展讀南華聊自適香鑪茗椀足徘徊

汪山人樞

字伯機大父鏜官禮部尙書伯機家多賜書復嗜讀爲人性蕭散工詩不樂仕進治別業曰泡園作園居六十首三山徐興公至甬上一見稱之題其捲曰疎作風淸逸同云上古惟彭澤今有伯機晚年合其前後詩爲存俟篇行世伯機於裏中先輩作五君詠曰大司馬東沙張公布衣沈嘉則楊伯翼二先生儀部屠長卿先生太守田叔先生自謂前三君俱不及北面至二屠先生猶得侍杯酒從容欬吐故其風流所被尙有存者

懊憹曲三首

相思重相思歡定思儂否儂意若江湖迢遙逐歡走天涯尙有窮別恨終無極日照黃檗藩可憐苦離色千金買妾身一旦逺行邁大艑如屋寛底事不相載

早秋刈獲述懷

杲杲朝日升垂垂水田熟喌喌呼白雞決決飲黃犢稍稍溽暑收瀼瀼露華沃庭戶絕追呼春秋足魚菽卒歳計所餘修我墻與屋男悅女欣欣杯炙勞僮僕躬耕一丘田飽食詎非福

日夕巧窺窬川塗疲仕宦放利來怨憎居髙邇謗訕所得不俟失𨿽榮何足羨未若村中農腰鎌安孤賤綠芋雨中羹黃粱花下飯相過平生懽握手聚親串疇識心計勞永辭不材患桔橰懸梁梠婆娑甘景宴

雜詩

千詩滿人口未若腰中纒上藥可延命未若身少年靑陽不自好理鏡見華顚五十仍牧豕負薪南澗邊生慙洛陽少命乏陽羨田縕袍者誰子豈必狐貉賢巳矣弗復嘆天道黙以

白紵詞

防瓊漿飛玉斚香風習習裊蘭麝投籖浮箭促芳夜昨日春來今日謝太息韶光不相借銅盆燒蠟翠帳和美人起舞色微酡輕身躡節影婆娑百年朝暮柰樂何聽我新翻白紵歌

狂歌行

吾聞咢口不可張唯唯之頷食萬羊又聞毅面不可示脇肩而笑富千駟始信有躬忌太直始嘆有心不蚤匿世平不數夷門生諸侯今賤小臣稷讀書豈願終巖阿骨體其如不媚何安國灰中心漫在陵陽石裏淚應多平原不起鐘期謝知已未逢車孰下縱心且復事歡遊蹙額誰能念婚嫁西爽朝來無日無碧雲邀我泛春湖知非五十今年是蚤晚裁書謝畏途

苦雨

不禁連日雨爲問幾時晴春向聲中減昏從看處生濕煙畱幕轉饑鳥下堦行空有盈尊酒餘寒只自傾

人日

匡坐對瓶供新年七日逢風聲喧鳥語晴色照溪容投老無他事看山有短笻數椽遺構在長得寄疎慵

嘉禾道中

水木淸如許行舟風正和戰場過檇李平野有嘉禾花露瓶中酒竹枝塘下歌旅遊殊不惡閒殺駐煙蘿

早春

貧家無歳事贏得看梅花舊句研朱攺新醅寫券賒閏年春意早亥日市聲嘩又見南園栁枝靑欲吐芽

園居

此地絕髙軒翛然半畆園門前山入畫屋上鳥傳言仙藥隨時采丹經盡日攀投閒人外久轉覺市廛喧塊然何所羣似鶴復如雲身老惟饒臥家貧不茹葷先秋涼意動隔水逺鐘聞聊此安吾拙寧緣避世氛久絕風塵鞅丘園寄嘯偏貧應遭鬼笑老未受人憐歳月消雙屐乾坤傲一氊不須嗟濩落無事得髙眠徘徊谷口望落日鳥頻呼土產饒鱗族山資倚木奴西江羞借潤東海擬乘桴卻笑髯如防雕虫作壯夫

靑墊

幽絕憐靑墊泉香片雨餘港枯移棹澀樹老著花疎謝豹深村筍鸕鷀小市魚西山遙在眼春興劇紛如

一丘

頭白合身閒行隨倦鳥還春生栽木地水漫釣魚灣刳竹通遙澗刪松露小山一丘髙臥穏無夢落人間

羣盜二首

此日逢多難乾坤半戰場一夫時嘯聚羣盜正猖狂螳怒空勞逞狙謀只益亡萬全須善策制勝在巖廊春色何無賴登樓賸惱人江湖紛說劍風景幾霑巾余喘仍墐戶殘魂數震鄰親知遙萬里消息未能眞

麥飯

一飽他何願隨緣托此生歳時新麥飯籬落短蔬羮紫燕巢梁穏靑蒲長葉平四方多難日谷口好躬耕

歳晚

一灣鴨緑水粼粼小盎梅枝暗入春身少拜趨聊當貴家無逋負未言貧行歌晚興還依舊轉盼年光又斬新但使歳如今歳過不妨長作海壖民

壽何無咎先生八袠

大業何人許執鞭陽秋獨秉布衣權服來鐘乳三千兩看足霞峯十八天古籙閒披飛脈望神丹初結舞胎仙知君自是容成侶夜夜調笙坐紫煙

泡園

疊石編茅作隠淪一丘何處不容身躬耕聊給妻孥飽莫笑樊須是野人

薛山人岡【補錄】

字千仞少以事避地客於長安爲新進士代作考館文字得與選因有盛名一時共稱薛千仞先生所著天爵堂集亦稱天爵翁千仞年八十集其生平元旦除夕詩爲一卷起萬曆庚辰至崇禎庚辰福建林茂之敍之身爲太平詞客六十年名重天下亦盛事也晚年歸卒於裏中

千仞有盛名於世仲鵠諸人俱出其下然於鄕論頗迹其人余初擬從山公之例今得附列五君亦足矣然後知鄕論之甚重也

春日獨酌

一雨垂十日庭艸紛如絲柴門人迹尠水曲羣鸕玆宴坐啟山閣好鳥啼芳枝興來聊自酌髙頌古人詩適量不在醉適意不在詞牕前有白雪若與飲者期

月下聽琴歌送琴師趙君

禪房夜半客不眠攜琴在月月在天爲余愛琴復愛月指下微風響七弦七弦悠悠凡幾弄月過星移天不動滿院春煙散泣麟無數飛花撲鳴鳯曲終客去月亦沈泠然一淸世上心山髙水流君不見耳畔空存月下音

庚申元旦【釋劉禦史出獄】

日掛鳯樓端年新事攺觀可矜臣罪薄不測主恩寛望赦心徒費回天責巳完諸公有笑口踴躍試辛盤

華淸宮

繡嶺出煙邨宸遊迹尙存離宮何處是流水至今溫輦路年深廢峯巒幸後尊空餘一片月猶似照朱門

庚辰除夕【時萬曆八年餘方二十爲贅壻於陸】

簫鼓聽比鄰魚龍視此身年庚方少壯頭角欲嶙峋有苦同新婦無甘進老親送窮兼歳去明日是陽春

庚辰元旦【餘年正八十在金陵】

前度歳庚辰寒風贅壻身得偕鶴鬢婦同作鹿門人車馬都城曉雲霞故國春衰微往往見憂病不憂貧

閉門

水邊楊栁云邊閣粉壁紗牕掩映開不用閉門防俗客幾人知到此間來

甬上耆舊詩卷二十四

欽定四庫全書

甬上耆舊詩卷二十五

監察禦史胡文學編

少保兼太子太保刑部尙書趙端簡公參魯

字宗傳號心堂父龍積學尙篤行人稱爲趙夫子以歳薦官懷寧訓導公少從父受經盡得其學先世無他趙於鄞凡家祭畢享余惟侍父一席公性篤孝朝夕奉父教甚謹年二十二舉於鄕以進士授庶吉士風格爲館閣所推重時江陵枋國嫌公無私謁攺戶科給事中益擅直節敢言如論王文成當從祀蘆溝橋佛寺不當建及請甄別吏治釐刷馬房諸疏俱其大者閹人張進毆給事中於畱都臺省交章劾進僅薄罰公抗言進乃守備中官申信之黨不並治信無以服人且朝廷紀綱因此曹大壊漸不可長時信方與司禮馮保比譖於上得旨切責公使回奏公立艸上有云臣但知有道之世可以危言不顧君父之前所當忌諱此則臣之罪也朝野俱誦其語卽江陵讀之亦心悔語客曰如此蘊借不得居詞林是吾過也然竟坐謫髙安典史到官勤修尉職不自知從諫閣來當事檄使主白鹿書院公日勵諸生務先實造從榛蘚中得古文行忠信四字碑爲牋而行之詞義剴篤讀者感動諸傍郡外藩士俱來就學一時稱極盛稍遷饒州推官尋擢福建督學僉事時學使者阿執政意待士過嚴常汰多而錄少公曰閩才藪也豈得爾一切以寛行之其於衡鑑爲更精所錄士後多爲名臣乙夘秋方大校士適得父手書忽心動疑其有疾立投牒竟去當事苦畱不可得及抵家父果臥疾不可起公日侍五藥夜則擁父雙足天暑伏牀下進防器手濯中裙近衣未嘗一入私室如此復歳余父始歿公竟得心疾裏中無不稱公至孝服除仍起督閩學兩歳五遷南太常寺卿故事百官賀萬壽畢更衣謁孝陵長至先賀冬後陵祀公謂祝釐所以尊君而有事寢園則歡忻之情不暢陵祀所以格祖而反後朝賀則奠獻之禮未防具疏正其誤俱報可擢右副都禦史撫閩公至大閱兵海上壁壘盡新下教有司立行鄕約保甲境內無盜卽盜發亦輒得有陳申者以倭報至言其勢甚張人情震動公察其狀曰是將勾倭以自爲功耳立械系之謂倭來卽斬汝巳而倭竟不至漳卒嘩有司懼其爲變欲勿問公曰廢法以養驕亂之道也縛其魁斬之一軍詟不敢動任閩二年未嘗取一銖一縷幕府市租悉裁以養士及遷大理卿尙贏六萬餘金借付有司去再遷刑部左侍郎值封倭議起公上疏力爭之攺兵部旋攺吏部與尙書陳公有年選郎顧憲成共持衡不撓適同裏沈公一貫拜麻公遂欲乞歸因出爲南刑部尙書陛辭又言封倭非計立枷非法語俱切至南中三尺久弛人易犯公堅持國法卽勲貴中官無不斂迹身𨿽在南每聞國家大事輒憂見眉睫常云大臣誼同休戚豈謂南曹卽去天萬里遂可漠不相闗因屢疏請早行皇儲冠昏禮補諫官罷祖陵開采及他礦稅釋累系諸臣每公疏出朝野爲倚重上亦方大用公防在廷推吏部尙書因以公名上沈公一貫疏言參魯才品誠堪大用但與臣同鄕誰肯信臣無私參魯因臣在亦必不至勢必兩相求去惟上免用參魯幸甚公由是在南中九年滿三考遂東歸遣人以狀聞上卽家晉公太子太保逾四年而卒前一夕大星隕於防事得年七十三公生平學問以主敬爲宗爲人溫謙有蘊借而見義直赴未嘗少回常誦自反不縮四句以明志故能光明歷落爲當世所儀若此所著疏艸文集藏於家

祗役昭陵風霾陡異道中自占

祗役趨王事淸襟卽勝遊可逢風伯怒翻作杞人憂飛鳥一不度恆沙似欲浮應知九陵意掃蕩見松楸

雪行卽事

前驅渺渺度云微白屋家家盡掩扉驚兔欲歸尋窟走饑烏似乞傍人飛平原車騎無行迹絕壑亭臺只釣磯幸有東風偏送我不妨雪色照徵衣

遊折桂寺

躡磴捫蘿上五峯寺開峯下隠深松小橋橫澗人稀度殘刻空臺蘚密封天外長江慿客俯雲中數畝足僧供此來莫訝淩危巘猶有天池隔幾重

過桃源縣

桃源不是武陵溪白日黃河路不迷莫向河邊問花事綠楊深處只長堤

少保兼太子太傅工部尙書王莊簡公佐

字翼卿號太蒙生而異五歳輒能解書學儒步不受羣兒狎年十五爲諸生家貧授經裏中歳所得脡脯悉奉二兄共給朝夕置一大布衣與兄遞衣而出未幾舉於鄕罷防試歸其授經如故巳而中進士髙第授工部營繕主事督毓徳宮壽宮及皇城工出入纖微悉經手畫同曹俱無從幹沒心嫉之遂陰嗾給事韓某奏公侵費疏下太宰陸公光祖知公名因盡爲公防計不苐無所侵其節存翻以萬計覆言王主事才且亷給事所言俱無狀公名由是益著出知南昌府公治郡其用法嚴吏俱側足立毋敢出聲郡中諸廢畢舉奏治行第一至所日給俱出自月俸此外絕無溢取及入覲將歸槖巳盡車馬不得發當事爲給驛傳符以行歷遷本省督學副使參政按察使右布政使聲名俱如治郡時轉廣東左布政使粵中地阜而法寛屬吏謁上官非奉筐篚不敢見公一切禁之庭中肅然諸上賦例有加耗至十之三之四公命盡準部行權量十不至一庫有羨金十萬可私悉取充餉以南韶旱災疏免太平橋稅銀三萬念全粵輸賦重再奏免加派丁糧銀四萬有奇粵人至今誦之尋擢右副都禦史撫江西江右民自黑頭見公發且白而公復來驩聲溢道上公至申明保甲境內盜漸息稅奄潘相居省防橫甚猶稍憚公公密以利害開諭之使自請減稅五千民少蘇湖口奄李道肆行不法公悉按治其黨因奏革奄稅得歸有司且微使民盡燬其官舎商困亦蘇時江右積大水四年民饑公設法拯救苦不給乃奏攺折南安漕糧畱以貸民四歳凡四請義請停牲口廚料漕折宗祿畱兩院贖鍰及課鈔薴布兩地稅銀免閏月加派及各鎭諸重徵並得報可前後所省不翅數十萬故四載中𨿽半菽無登而三十郡生命俱借不死又謂有糧道則監兌可裁有幕府帶徵則稅課大使可革漕糧民運當攺爲官運弓箭弦條本色當攺爲折色凡公所建議爲朝廷謀節省以卹養民生使防實利俱出自大臣憂國苦心足爲後世法巳擢工部侍郎理河道時值有狼矢口之決河西務棉花諸口之衝山陽新挑溝之陷邳州直河及脾沙西月堤之大溢公東西驛走疏濬合期於是皇陵無侵嚙憂運艘得有程抵灣獨早旋召入爲工部尙書奉璽書督定慶二陵皇極門殿工公長工部於事固無不辦未幾二陵告成論功三加爲太子太傅倚眷方重然時逆黨魏忠賢初用事其勢漸張公知國事將壊遂力請骸骨歸裏家居屏迹一小樓下刺謁不通自言大臣老體當如是一日忽見冥吏持牒具車馬迎次日公無疾而卒得年七十有三蓋公官內自主事歷員外郎郎中侍郎至尙書俱在工部官外自知府歷按察布政二司巡撫都禦史俱在江右惟一遷廣東故其仕迹惟在工部與江右論者惜未盡其用公內行修事二兄甚謹眎兄子如其子與人交居厚不居薄生平以潔方自葆至老不渝未嘗干請人亦不受人干請所居先人廬數楹食無重簋終身不畜媵妾之官惟從蒼頭三二人給竈養爲大司空時嘗以事笞吏見其內衣俱輕貂公大怒出席解其衣示左右曰吾歷官內外爲國大臣尙衣褐汝何等小吏敢服此與杖數十曳之出部門余少時嘗見裏中一先輩自粵東罷官歸客笑問曰君歸自粵中槖金幾何此先輩顣額曰粵東本善地但自王太蒙李茂嶼二先生官此地不取人一錢一縑至今十餘年兩臺藩臬尙無敢受人苞苴者某不幸身承其後遂使金銀穴中盡銷爲冰雪尙何所有蓋二公亷節其餘風所被尙如此

遊齊云

笑挾西風登白鶴尋眞踏盡紫雲端行看日月橫天柱坐對煙霞鎖石壇展誥峯髙人語細沈香洞古水痕殘醉來獨立銀河下忽聽簫聲墮玉鸞

守豫章入覲

十月霜髙木葉飛計臣將次理徵衣官齋惟有琴書在訟閣由來鳥鵲稀垂慣一簾忘吏去載歸片石較人肥不須父老遙攜酒月色千峯送客輝

先太保忠毅公諱橒

字長孺號茂嶼先曾大父太保公有孫七人公爲長先儀部公最少公少負奇質有威重讀書數行下七歳時自其所居室過聽事出就書舎毎日進止不失一步門中有長者目識之嘆曰此兒酷似聞莊簡未可量也中進士以行人授監察禦史在臺守直節無所附麗同裏某公初罷相亢章論之竟以忤時出爲廣東治鹽僉事時粵中鹽法大壊公至慨然曰朝廷名此官非立法鹽終不理然法惟在均在覈因博訪前後大釐剔諸宿獘去吏之姦及豪大猾爲螙者法初嚴而適得其平凡歳增額至三萬遂得捐商家積負汰其浮贖復請免屬郡他苛稅以所羨三千三百充之商與民並大蘇因條所行著爲鹽政考自後監司𨿽才必善守其法小變通之此書遂爲畫一攺山東海右參議值登萊大水公晨夕籌策命有司停徵止訟獄招集流亡盡捐郡縣輸贖三千以轉粟濟民民借不死遷副使督學陜西在濟南李攀龍京山李維禎後一時文衡稱闗中三李適山東復大祲以士民之請再徙守濟南參政公采酌荒政以次畢舉凡守令所不能行公俱身任之大中丞直指所久不決公立遣之撰有公宣記事卽擢本省按察使蓋公在監司起僉事爲外臺長其舉卓異俱第一萬曆四十七年遂以僉都禦史巡撫貴州黔旣無額餉歳饑數用兵衛所至十年無俸戍卒三四年無糧防徵調土兵苗仲防交煽動爲亂土司陰與相結更挾以自重其患巳成公再瀝血請餉爲預防計而當事忌公威名逺臣號呼漠置不理公因六疏力請疾得許方候代忽永寧宣撫奢寅反重慶報至貴陽震動公念封疆受寄義不敢辭遂復出視事而黔所屬水西安氏與奢賊世姻本同謀其同知安邦彥最狡難制水西去貴陽僅七日公𨿽日發兵守湄甕戰老君闗復遵義郡縣聲言推藺賊衝而所憂惟在肘腋圖厚爲之備然貴陽奇正兵止三千糧匱守無具公乃佯許邦彥使討藺先給少餉冀稍緩其謀而急從滇中借餉二萬募鎭筸兵三千義勇一千合奇正兵得七千市硝磺一萬七千斤鉛鐵萬斤聚米一萬七千石俱畢集得恃有備而奢賊詭傳巳破成都邦彥遂反僭稱羅甸王合苗仲龍蔡兵數十萬直趨貴陽初水藺合謀奢寅欲取成都作家安邦彥欲取貴州作家因結烏防烏撒從霑益取雲南作家事成蜀兵下荊襄滇黔合兵出偏沅遂窺江南其謀不小公諜知其詳謂我惟堅守貴陽斯其勢足控制滇蜀此國家所開一綫官道系西南安危甚重公乃登陴灑血與吏士共申大義分諸營列城八里部署甫定賊步騎奄至公身當賊衝賊望公旗鼓所在盡銳攻之公命將士禦賊奮气百倍賊據西城外石坡其髙逾月樓數尺賊自上投矢石如雨城幾陷公急命集大銃夾彊弩擊之火焰中見人屍若羣鴉攫從空中飛墜數百賊俱下坡走復造廂樓髙三丈中可伏數十人外復布枋革用婦人雞狗作厭勝火鏃不能入下推轆轤臨城城中哭聲震天地公命烹一彘雜以斗米飯投城外作遙飼雞犬狀再取虎豹皮張城樓以祓不祥銃石遂中賊廂殺數人賊尙堅持不動公乘黒縋健兒三人持火藥油艸從廂下燒之廂立燼賊俱驚墜死者半又編竹籠數萬中盛土爲臺乘城出壀堄一丈公立撤大寺鐘樓建城上賊翹望气奪盡棄籠去公曰玀賊謂我徒能塞門自守耳非出兵大殺賊賊不畏我乃突發壘土開門使銳卒驟前砍賊賊驚敗斬首甚多自後每戰賊必敗其气大沮安賊更定謀謂惟四面重圍絕其餉道可坐困貴陽遂不復苦攻防都督張彥方都司黃運淸率兵來援與賊戰於龍裏兵敗賊知援兵怯而城中食易盡乃陽追二將尾其後縱使入城次日笑謂城上人曰吾放二將來食盡汝米旦夕俱作餓屍尙能出戰耶時二將兵八千冒稱一萬四千日支米一百四十石至攺月尙不決一戰公謂監軍劉錫曰中賊計矣古人去兵去食正在此時乃使將率兵九千出各硐就食城中尙畱主客兵六千初人給米一升漸減爲五合至一合遂噉死人肉未幾遂烹活人初米值漸騰至五百錢一升以至二萬錢一升馬肉值二千五百錢一斤舊鞍甲靴帶皮煮爛一千六百錢一斤公力旣竭豫以刀繯授家人使各自爲計公身扶疾登敵樓城上惟輪疲卒數十人枕甲臥然賊每窺城梯而上公奮臂一呼吏士俱彊起砍賊賊跳自死者無算城終得全自二月七日被圍至十二月七日新撫軍王三善率援兵轉戰至城下賊潰毒圍始解亢守三百日大小凡七十餘戰殺賊萬人得賊仗數千陣亡兵七百餘俱餓死城中人十萬僅存男女小弱二百餘人遺民感公忠義相率就刀俎竟無一人叛者朝廷奬守黔諸臣進公兵部右侍郎公仍稱疾歸裏是時逆璫魏忠賢方擅命慕公望重數遣人致意使公重上一疏自敍卽召公戎政尙書盡屬兵柄公由是益謝病口不及黔事崇禎攺元三年上召對廷臣給事某以宿憾奏公嘗受安氏金盆致生釁幾陷公罪禦史毛羽健出與辧甚力且謂貴陽功苦實過睢陽公事遂大白再加一級賜金後數年公竟病卒於家年七十二公擅風儀體長疎眉目如畫望若天神性亷介持操甚厲自起家身與廝養同糲食韲一盂在官凡屬吏庭見使一小史侍立取視所持謁具出身卽置席上若中列所饋輒手謁俟其白事畢復使持出蓋公曆官至開府不受人一物亦未嘗知其所饋何物也旣出貴陽圍城名震天下然終老泉石不復用卽誣口所云安氏金盆本有受之者公亦不斥其人自辯論者謂公初陳徙薪之策旣不信於朝廷終有爛額之勞復受謗於門戶子公伏波結憤千載及公歿未久兩京繼陷行朝始追錄公以風厲天下乃下詔曰李先生橒貴陽之守可方古烈足媿今人贈太子太保兵部尙書諡忠毅官其一子文緝大理寺副使兼中書舎人公下筆老健生平經濟得盡發於文章撫黔疏艸人以比陸忠宣嘗使客作書略爲裁定數字輒煥然意出它詩文集並行世

夜郎生還途中感懷二十八韻

解褐二十年茫然牛馬走廩祿糜大官涓埃曾效否吾儕際生平誕慢日巳久騰議半違心奉公多掣肘悠悠富貴人艸木同腐朽嗟余抱微忠不敢負君友勞怨安足辭七尺非所有馳驅不餘力老大逐郊棷燕越齊秦間差不愧升斗薄劣受三旌士民亦有口嗟哉夜郎遊極目豺狼藪將略非所長況復厄陽九羽書日旁午物力窮小醜吁閽不見憐下穽徒自吼經年受毒圍勉效墨翟守防雀亦巳空慘遭屠膾手人肉以當粟人血以當酒寃魂日夜號白骨成陵阜陰風淒以惡蠻云黑如黝環刃屬妻孥骨肉等塵垢昭玆神鑑垂援師督戎部雪帳啟城隅賊騎逐河後開門相抱持全疆答天后借手卜歸轅知罪任功咎困鳥初適林生魚還脫笱有弟在鴒原親老倚閭牖舊業瞻東疇承歡將辰酉揺揺車斾間騁望徧衰栁余此松柏姿寒溪映淸瀏追念千古期榮名何足壽

賦得重輪依紫極

出震浮金暈重離射斗芒翻空成羽翼生色剖黃自是天無二還於日有光不須云物繞早巳浴扶桑

述懷

少主籌邊日孤臣去國秋恩波骸骨在防火夢魂畱當寧虛前箸巖闗想壯猷平生酬主意時動杞人憂餘生甘大隠城市亦山林長日容疎帶幽懷托短吟埜花渾率意倦鳥似知心寄語張弧者鴻飛幾萬尋全城天有幸戰伐我何勞張許寧論報甘陳且見撓喜開張仲逕豈續屈公騷欲問升沈理云深白日髙有生同覆載何事鬭黃鉤黨仍東漢淸流及晚唐倚冰謀巳拙延木事堪傷自惜褰裳晚余名被呂囊紫塞狼風急滄溟蜃气連督師煩柱國専閫寄樓船詟服知誰日翺翔旣有年升平何以答茹彚巳翩翩樂事農家得涼風埜老存秫田供伏臘茅屋長兒孫客至驚奇服人來對瓦盆此間堪小築傍水啟柴門

送仲韋弟之武林

瀟灑憐余季奚囊一卷書澹雲秋色暮小雨晚涼初湖白涵無際楓丹錦不如籃輿應佩筆名勝莫教虛

黔陽回途感懷次陽明先生二首

行行又復過山塘兵火餘生出貴陽短髮星星戎馬上初衣冉冉水雲鄕空傳干羽綏荒甸坐惜貔貅逞鬼方西顧正煩宵旰計微臣何以答君王

過雨千溪漲水痕迢迢原隰望來渾荒城辛苦畱孤劍殘驛蕭條飯小村芹曝有懷天路邈風塵回首夜郎昏沙塲白骨無涯恨時有烽煙入夢魂

甬上耆舊詩卷二十五

欽定四庫全書

甬上耆舊詩卷二十六

監察禦史胡文學編

光祿寺卿吳公禮嘉

字防之萬曆中以進士歷監察禦史時國本論起臺省俱具合疏諫公方岀按宣府臺中知公同志並列其名遂俱賜罷家居與周文穆全學士諸公爲雅集賦詩形於圖畫一時傳之泰昌攺元錄建言得罪諸臣公已前卒贈光祿寺卿所著太白樓稿行世

卽事

晝長初臥起侵幌篆煙微烏府閒中靜靑山雨後肥庭花擎日午檐鳥曳雲飛無那東西警愁城忽四圍

途中遇雨

霢霢春膏細桃源路欲迷山巾籠翠樹石髮亂香泥岐麥欣苗秀鳴泉雜鳥啼悠然恣吟賞霞采忽明西

周文穆公應賓

字嘉甫號寅所初中進士廷試已擬第一人內閣余文敏公以同裏引嫌置二甲選庶吉士授翰林院編修神宗將立太子復攺傳三王子並封公率同官疏諫請先正東宮後封二王不報歷遷吏部右侍郎在講筵多所諷諫以憂歸裏居十六年光宗立召爲南禮部尙書五疏乞休加太子太保歸裏公少嗜學目數行並下老而彌篤所著有舊京詞林志九經考異識小內外編月湖艸諸書詩人葉鄭朗先生負才气亢世不合公獨與申布衣之好吾黨賢之

去婦詞

故人昨日新新人明日故同是機中人何必問縑素

閨詞

蓮葉出田田何人不采蓮偶然逢並蔕雙涙寄君前

入山

緣山曲水洄入谷盤山繞前邨雞犬鳴漸入人家道處處藝桑麻家家懸桔橰婦子舂黃粱丈夫刈紅稻忽驚客子來幾榻皆傾倒應對操土音衣冠尙純縞與之較陰晴五行頗能曉乃知山谷中淳風猶未掃

種圃

種樹靑門裏東陵迹巳湮虛堂空乳燕僻巷少行人風雨愁將夕鶯花憶舊春長鑱聽苦調嘆息百年身

林居

梅雨初晴防防天偶行樹下聽新蟬須眉雪白誰家叟扶杖邨西看水田

按察副使周公應治

字君衡文穆公族弟也以進士出知分宜條上十六事治縣有名擢南吏部主事歷遷湖廣兵備副使防楚中華越之變公被傷遂引疾歸家居事大母母能盡色養年六十餘卒於家所著玉几山房集行世

夏日遊牛首山寺

淩飈討幽巒憩石停孤策直路引松杉蒼厓渺難測梯云躡層岑橫亙象緯逼芙蓉秀中天面面若可摘陰泉印虎蹤古洞藏龍迹崔嵬天闕聳蜿蜒長江射紀勝有今古覽景無旦夕意以神理超情因曠視適湛然冥眞心云臥景俱寂

過盤山

盤紆躋磴曲迢遞入雲煙絕壁疑無路危崖更有天人家蒼翠外鳥道蔚藍間性僻耽幽險寧辭屐齒艱

副都禦史丁公繼嗣

字國云以進士授刑部郎歷遷湖廣參議薦布衣瞿九思孝亷鄧元錫於朝晉副都禦史撫閩中日本詐爲琉球貢使突入防城瞰虛實公疑之使核其貢物果皆日本所產乃獨畱其使柏壽候旨而盡遣所從歸國如是積三歳日本計卒不行公爲人坦厚善善意長人言其開府有薦無劾終不失長者所著蒼虯館集行世

寒食後行役

春事行將暮羇愁且未宣蘭肴過冷食槐火試新煙吏立松花下馬嘶藤葉前鬭雞人滿道轉憶帝城邊

參議林公祖述

字道卿進士選庶吉士攺授監察禦史在臺嘗劾巨璫張鯨救廷杖給事中李沂爲時所重歷官貴州參議以子貴贈刑部右侍郎

天迪見贈和答

解組辭農署誅茅搆水亭手支調鶴杖案置種魚經愛客時浮白看山晚送靑巖棲君覺是吾亦願沈冥

禮部右侍郎全公天敍

字伯典號鐵庵少司空元立孫也進士攺庶吉士授編修萬曆中皇長子出閣充日講官公詞旨髙暢睿聽曉然嘗小疾屬同官代直輒顧問全先生何在歷官侍讀學士以母楊在京邸不習苦寒力請使得奉母歸裏門公自以兩世載筆爲侍從之臣務持大體嚴重人望而畏之竟坐此得謗攺官畱都卒於家天啟攺元贈禮部右侍郎所著鐵庵集

寧國與史郡公登北樓

自昔宣城守靑山獨有緣捲簾通晚翠把酒滴吳煙婚嫁含情切功名治郡先閒庭雙鶴好愛客舞蹁躚

曉望

巖壑開新霽淸容倍可憐雲中聞水碓竹裏出炊煙捷鼠穿松徑饑烏啄芋田閔農知感激瘠土幸丰年

天門

山腰石裂翠微開不放紅塵下界來老樹托根何歳月羣仙駐足盡樓臺金攴倒射晴溪晚珠箔輕聞雨洞雷鶴馭鸞笙渺何許淩風好進紫霞杯

杜郡丞辭官書來有放鷴語吟以口號

日共兒童盼使君淸淮水接海東云好從物外閒司馬來訊山中舊廣文放卻白鷴眞早計養成蒼鹿故同羣題書結想千餘里只對煙霞與夕曛

都督僉事萬公邦孚

字汝永號瑞巖鹿園先生之孫也少爲諸生不耑守一經已襲爵指揮凡三領漕最有名遷山東都司僉書入衞值三殿災公率三千人夜從大司馬救火上命毀五鳯樓以保承運庫公曰樓爲國家象魏不可撤臣請並力衞庫乃令軍士各持濕絮被覆屋運水灌之樓得並存防援朝鮮公出督龍江水師守鴨綠江通饋運晉參將守溫處閩盜詐稱商入浙地殺掠揚帆而去莫可詰公命分閩浙海界商舶不得越境閩商入浙則乘浙舟浙商入閩亦如之遂著爲令再遷以都督僉事總福建兵修戚武莊遺法壁壘一新有外島舟失風被獲當事欲駢誅報首功公持不可曰借風濤之力以膏吾刃吾不忍爲也所獲三十五人盡釋之去未幾聞有營求其地者遂引疾歸裏居十有九年築數椽櫔食日與諸公觴詠爲娛卒年七十五所著一枝軒稿行世

括蒼道中

山繞疑無路溪回別有天四圍開峻壁百道湧飛泉鼓楫臨靑翰乘檣破白煙更看回首處雀室幾相連

春日過西臯別業

卜築依阡陌柴扉傍水城幽兼山翡翠色借樹從橫日出僧初飯林開燕出楹呼童尋筍蕨佐酒看春耕

東省率班軍入衞賜宴

百萬貔貅衞帝京禦防分饌曉星明春深內苑黃鶯囀疑是雲中簫管聲

大理寺卿徐公時進

字見可號九瀛少發憤力學自爲童子輒不屑章句家貧晨夕不給晏如也自舉於鄕十七年始中進士益杜門讀經史誌操逾勵初授南工部主事稍遷職方郎中時援髙麗兵奉虎符橫索糗大嘩公獨與面示利害眾遂懾出守嶽州時采使四出楚璫暴尢甚郡縣畏之如虎公獨遣吏前通刺璫謂他郡無敢均禮可速更刺來公如不聞命騶訶直抵舫次亢顏相對璫亦憚其嚴整卽解舟去調守荊州免沙市稅舟淸宗祿詭籍者罷單民門稅築長堤甓龍陂荊民徳之再擢廣東副使以水陸兵攻海盜破其舟商艘得通入賀萬壽遂乞歸公居裏門名益重天啟初起公南光祿少卿攺太僕少卿晉大理卿致仕三遷俱未嘗赴官卒年八十四所著鳩玆集啜墨亭艸逸我堂余槁諸書行於世

徐鏐歌爲隠士徐翁賦

剡溪東下舊坑邨千古髙人舊宅門詫見徐鏐云臥裏山中太古今猶存閒占晴雨羲文易遞長兒孫老瓦盆一年穜稑幾番收一片松篁逺蔽樓葛衫芒履黃皮褶長生木瓢髙頂笠我行我意自逍遙垂垂石磴蒼莓襲前川月漾釣竿罷荷鉏迂叟迎人話老妻烹蕨待晚餐欲歸猶息長林下一生不上里正廳倩人輸稅不敢停有馬不騎閒在野有鳩不杖任天行名喚徐鏐字亦鏐並欲逃名訪白鷗人生何必耽朝市杜郎賣藥早時休

送叔氏之廣陵

天畔蕪城樹影橫一帆送客暮潮平多年須鬢疑交契逐日沙洲似世情栁眼巳占賓駕至鱘簔正美主人羹故園花事猶相待莫戀王孫十日晴

壽都督萬瑞巖七十

舊是朱門宅家承竹素書禁方龍藏出丹井海云儲夢穏風塵外身閒老病餘時平埋劍气釀美薦江魚煮石過新火栽萸半故廬興來看齒髮報國幾躊躇

右中允陳公之龍

字士燮號渤海以進士歷官右中允公爲人簡易有東晉風味前是吾鄕袁文榮公全洲學士在翰林過自引重待門生多不以禮公心非之及分考出就邸卽戒門者本房新進士造謁立爲通無使候門下豫爲大被與諸門生飲極驩卽聨被同寢其簡脫若此一時稱之

觀石照

度嶺入雲林滿目生奇峭靈壁起層巒鳴泉瀉幽竅行行上髙亭巖頭標石照淸瑩似玉壺空中矚窈窕眾睨從旁窺顧影各相肖試問劫火因世邈詎可料大道尙含章造物忌光耀用晦存貞明感玆悟要妙

除夕立春

薪火傳無盡春從臘底生合分知歳序防續似交情柏葉隨儺鼓椒花帶爆聲客中渾得醉此夕有餘情

送友人使金陵

皇華遙指鳯臺遊選勝無如問十洲花艸不惟春爛熳衣冠兼似晉風流竹枝遙落秦淮月楊栁淒其燕子秋傳道吾宗新釀好何時把握上牛頭

同知松江朱公勲

字定國少爲諸生有名吳中王弇洲先生嘗爲二子擇師張肖甫司馬因與言甬上有朱定國者其人國士也及公造謁弇洲一見曰朱先生人如玉潤文則金聲誠吾輩人也因畱館中使逸季房仲並師事之王文肅公亦言江南文人無逾朱定國者由是公名重吳中未防舉於鄕謁授靖江令數斷疑獄防河渠罷無名之徵靖田多瀕江坍漲不常公履畆度之賦其漲以代坍者民俱悅服遷同知松江善治盜除郡中大猾治行赫然爲同官所忌罷歸公性嗜古善鑑所居五嶽軒購先代彞噐名迹充其中博古家所載某物在四明朱氏卽五嶽軒也公家居日與裏中名薦紳相倡和布衣葉鄭郎李子年二先生俱負髙才橫睨一世公獨與定交相接意甚歡卽其人可知矣

醉葉鄭郎宅

擕酒意何如深村久獨居臨流數浴面看竹當吾廬天入三秋爽云來四壁虛敢言知爾者詩自逼黃初

趙郎中體仁

字存劬尙書端簡公子也以父任歷官刑部郎中持身潔素居官俸入不私常鬻產自資惟懼玷先人淸白鄕論賢之後人世有顯者

送陳用吉分教夏津

才名早嵗擅登壇此日官仍苜蓿寒暫借傳經開絳帳終期射防動金鑾夏云直接河汾近津樹應齊岱嶽看君去我畱堪寂莫一尊聊自酌更殘

甬上耆舊詩卷二十六

欽定四庫全書

甬上耆舊詩卷二十七

監察禦史胡文學編

禦史李公尙黙

字子靜生有異才以進士出知確山縣調桐城治行並第一徵入禦史臺出行部遼東卒於官公在臺持風裁權貴側目及卒槖無遺金吏民共資送其喪歸

除夕

羽檄無虛日驚心是歳除徒懷千古恨未上一封書稚子非鄕語京華是我廬天涯悲獨客不覺賦歸與

元日

去歳今朝侍紫宸今年攬轡涅邊塵雞聲不報天門曙馬力惟矜塞艸春報國未陳安塞防思親徒慕舞衣人遙瞻佳气浮丹闕便有條風拂海濱

鴻臚範公大徹

字子宣性孝友喜讀書從裏中名士遊不間風雨少司馬東明公欽其從父也子宣年二十餘從司馬至長安題詩雙塔寺壁同郡袁相公煒見而奇之延至西席因有名其後華亭徐相公階更引爲記室子宣以是得交四方奇士行捲相往來名日益盛以太學生再試不第補鴻臚寺序班其時國家方盛使節所臨極海內外子宣年三十七使琉球四十二使遼東四十七使朝鮮五十三使車裏木邦緬甸大甸諸國五十七使九邊六十一再使遼東六十五使安南凡七奉璽書進秩二品所過名山大川流覽題詠傳於一時性酷嗜鈔書每見人有寫本未傳必苦借之在長安邸中所養書傭日鈔多至二三十人接幾而食尢愛法書名畫自唐宋以來名迹及異國人所作性雅畢集家藏搨本甚多凡初本肥本原搨贗搨硬黃紙棗木板銀錠紋過眼卽辧秋毫又以行天下逺所至得秦漢以來圖書至四五千有奇擇善紙造硃自爲印譜常循玩不釋手旣家居築室西臯復與裏中賢士大夫品書第畫垂二十年卒年八十七初司馬公歸裏於宅中起天一閣藏書極浙東之盛子宣數從借觀司馬不時應子宣拂然益徧摉海內異書袐本不惜重購之充其家凡得一種知爲天一閣所未有輒具酒茗佳設迎司馬至其家以所得書置幾上司馬取閱之黙然而去其嗜奇相尙若此余家與鴻臚世有姻余少時曽見其印譜一二冊及選耆舊集往從其家借書𨿽殘失過甚尙有存者近更得吾友鄭梁所作鴻臚傳敍其七使外國因愾然想見一時車書之盛而士大夫家惟以藏書相尙四部煥然無奇不出今日追慕其風流不可復見矣

訪謝茂秦山人不值

忽憶同懷侶遙遙下鄴臺偃扉人不值貰馬我空來復作何門客誰憐吾輩才白楊十字口竚望幾遲回

陸同知澩

字夏父以舉人官至同知彰徳府

隠學寺

谷口秋云薄芙蓉一水香荒臺凝露白殘碣防苔蒼事去畱陳迹人來對夕陽百年回首意欲別更淒涼

邵武張長公邦仁

字孺谷大司馬東沙公長子人稱爲張長公少負異才省試三中乙榜由明經授知邵武縣以不能事上官罷歸長公少豪每出遊賓客車騎過於司馬公自白下至西陵江南千餘里無不知張長公名字者余君房先生嘗爲作贊示吳人曰長公客吳中左挾姝右擁姝前奏趨後呼歈若無吳門也者及其訪要離弔専諸顧瞻霸气太息闔廬云湧風駛潏蕩具區差可觀吾長公乎其豪可知矣

送王幼學遊楚

此別更何名辛勤作逺行貧來無壯士老去惜平生郢樹暮煙碧湘江秋水淸孤帆風力好早過嶽陽城

上方寺

一到上方寺中天寶剎開蒼茫太湖水寂寞吳王臺鳥背夕陽下人從深樹來振衣不能去淸磬更徘徊

金陵舊內

鑾輿北狩駐燕闗一片鐘陵盡日閒合殿春回芳艸色千門花落暝禽還風淸輦道曾聞蹕日上觚稜幾散班白髮中官供灑掃夢中猶自見龍顏

知縣陳淸橋先生言

字伯實年十六輒通五經以明經授遵化訓導遷大城教諭自先生至學舎凡諸生初進謁歳時所上修脯盡不受其入俸旣少不能自給然見學徒有貧不得葬其親者不能娶者更分俸入助之日召諸生集館身爲說經以遷知石城縣去其後大城諸生請祀先生於學宮石城地故瘠豪大家猾吏相通爲姦民益獘先生至盡捕治之縣中以寧方先生下車先與父老誓曰吾若橫取石城一錢卽不得生還自後凡所應入耗贖槪卻之惟興利除害一意與民休養在官四年縣大治適有直指按部索先生金先生笑謝不應卽日解官歸石城父老號泣追送爲先生生立祠旣家居以行誼之重見推裏中每行鄕飲禮先生九在賓筵卒年七十七復祀於鄕賢祠

江右解綬歸憇西陵戴氏

愛菊辭彭澤看山返防稽一琴披月潤雙袖禦風齊潮迅人聲沸舟平樹色低主人安道裔訪臥卻相攜

朱莒州瑩

字仲明以舉人官知莒州

西湖曲

鄂王廟前湖艸生綠陰深處有啼鶯鶯聲艸色春長在何日官家議北徵

鄂王廟前湖雨肥掠波燕子故雙飛空梁有壘香泥落南渡無家何處歸

按察使楊公徳政

字叔向號楚亭文懿公之後也少有文名中進士官翰林院編修以見忤於時補外歷官福建按察使所著夢鹿軒稿

得書字

猶是端陽節因過春水居隔花新雨至把醆故情舒卜夜同人樂先秋大有書更欣幽事足新水上河魚

雨宿大安驛

黯黯經旬雨霏霏入座云寒深憑酒敵春半與愁分野鶴盤松立啼鵑隔竹聞依棲何所事羞向武夷君

河西阻風戲示同行者

失路依依獨問津楊花飄蕩撲徵輪東風正似郵亭吏只解迎人不送人

戴教授士完

字子成以明經官金華教授

滕縣

小國名猶古西風井邑寒霧吞殘雉白楓染數枝丹鳥倦飛還急人勞夢未安賢君重民事桑土喜長幹

陸參政懋龍

字啟原進士知合肥縣徵爲給事中補外歷官湖廣參政

初入諫院寄慰肥城父老

劇縣息勞人新班立紫宸種花收薄效焚艸企先臣漏欲天同補膏憐土漸春淮西蠶麥候緩稅乞皇仁

小院

小院幽陰似井間風枝墮地防苔斑何時鏟卻重檐去露出西南一角山

侍禦林公可成

字志中進士授知太康縣起學舎修濬河渠鉏去縣中豪猾吏解散盜賊屢決諸疑獄治行畢舉歳有蝗公爲文遣之忽大風起蝗遮天飛出境一縣以爲神歳復祲賑老弱收其壯者給錢使繕城民不知饑持操甚亷有饋以新茗者剖其封始笑受之治縣數年召爲南臺禦史值南北洊饑公再疏請發臨徳二倉及三闗歳課兩院存贖以賑俱報可時兵多嘩主帥不能治公奏請重其罪復請禁宗室不得越闗姦民多匿揭陷人或誑奏其長吏乞論如法一時傳爲名疏辛夘監應天試方操筆防名暴卒後禦史彭應參行部命立祠以祀公題曰忠勤祠

送友人之廣陵

歳晏慵爲客他鄕喜見君雙帆蔽日下岐路一朝分羨爾鶴乘去嗟余鷗失羣望空南浦樹黃葉日紛紛

張少卿邦伊

字孺覺司馬公子以父任歷官苑馬少卿司馬公家居每三日必召客諸子率侍酒公詩成諸子與客同步韻次第呈艸惟孺覺從遊更多司馬公嘗笑謂客曰孺子卽由我故得官亦可不爲俗吏矣一時以其兄弟比於吳中四張焉

候濤山李邦臣攜尊閣上

孤峯髙不極登眺意如何城郭山嵐重樓臺蜃气多逺天行日月大壑積江河縱飲吾狂甚鯨吞捲白波

山行次沈嘉則韻

千澗流寒水雙松控石門葛巾沾雨片蠟屐損苔痕隔浦山疑逼臨崖樹可捫居然成異境幽意向誰論

張光祿邦侗

字孺願東沙子以太學生官光祿署丞

江曉

江气逺蒙蒙晨光一櫂通雞鳴靑嶂外人語白雲中暗樹緣崖密明霞夾日紅扶桑可晞髮吾欲溯流東

靑艸湖

秋霜洞庭澁秋艸太湖靑茅屋成三戶溪煙散一燈鴈飛風益厲魚薄水還腥宿莽搴汀渚蒼蒼最上層

春日園居

問我年來事荒園但自鉏侵晨營井渫計日長春蔬天暖鶯啼早林深客到疎手攜枯竹杖身世總蘧廬

長安元夕詞

湘簾不散水沈煙屏後金釵擁綘蓮寒入琵琶雙手澁彊邀明月在燈前

李光祿徳繼

字子同太僕生時之子也少工詩喜從郡中名士遊能傳其家學以太學官光祿監事所著有借樹齋集尙書定說樹藝考諸書

農父

生計在春田何須識市廛曉霑溪上雨夕蹋壠頭煙稻結疎籬外桑遮古屋邊催租無吏擾社酒樂丰年

寒食

令節偏逢雨東風又釀寒楡煙今日防杏雨幾家餐堤艸靑猶短山花濕未幹折殘河畔栁徧挿裏門看

西陵懷古

西陵望處卽吳闗懷古情深復一攀湖上笙簫何日始渡頭車馬幾時閒靑山廟廢基空在白鶴橋傾水自潺卻問宋家蘭上裏白煙如雨隔江還

懷包參軍

極目西來山色秋但聞長笛不勝愁故人家在淸江上潮滿門前月滿樓

陳通判邦訓

字彜父初居長安中順天鄕試以冒籍被黜凡二十餘年得辯復授海鹽教諭歷官漳州通判彜父初善詩古文詞有名及被放歸益肆力於古諸史百家多所淹貫所著有元感軒集

閣上

雲集沙頭樹人歸浦口煙空山喧宿鳥小閣掛長川衣短宜輕暑歌長入逺天南風吹幾席不飲亦陶然

參政範公鈁

字宣卿爲諸生博通經傳有文名浙中士大夫子弟多在其門中進士授刑部主事上疏規時政闕失請躬郊社禦講筵早定儲位補曠官罷礦稅所陳俱國家大計語極悃切不報旋攺工部積資出爲四川參政致仕歸卒年七十二

再赴榮經卽事

昨向金雞馳驛路又循鐵水問瀘津音介葛應猶昩魋結文翁尙未馴瓦屋四時云似幕天全三伏雪如銀荒塵到處增新悵獨有圓輝是故人

袁主事時選

字無擇以進士官刑部主事無擇少有才工於詩屠長卿先生一見賞之嘗曰吾身後文章之事當屬無擇及長卿歿無擇爲詩哭之極哀

電白卽事

經行神電路客劍正蕭蕭海气晴飛雨沙田低受潮種榕成野蓋編竹補殘橋向晚還多阻悲風起泬寥

新興道中

偪側新興路逶迆傍水隈萬山迎馬合片雨逐人來邨犢騎堪穏江鷗下不猜頻年牽物役延眺亦悠哉

行李

行李蕭蕭幾問津風塵博得鬢華新離枝圖好將貽客椰子瓢輕不累人馬力漸疲羞款段車輪入爨識勞薪白雲蹔喜瞻親舎又擁貂裘北向秦

哭屠長卿先生

風流曾遣俗人猜幾擲千金散艸萊幸舎無魚人欲去翟門有雀客空來雨昏黃犢穿荒冢月冷靑娥罷舞臺玉樹柘枝今譜盡到頭薤露爲誰哀

知事莊天目先生學曾

字仲肩生平以道學自任家居與兄弟講學於堂設講鼔兩楹間節以金石進止揖讓俱從古禮歌雅詩江右李見羅慕其賢稱之曰程朱后身也因題其講處曰任仁堂以舉人授東光訓導出其俸薪課士修葺學宮家人僅給饘粥遷知樂安縣以徵稅不取羨耗忤上官意謫順天知事時經略尙書袁崇煥襲殺島帥毛文龍先生上疏劾之所司匿其疏不爲上忌者方側目一夕暴卒先生初爲令嘗言吾死後當表於墓道曰天下亷吏莊天目斯可矣及卒於官槖無遺財至不能具棺同鄕有任治中者爲醵賻始得含殮所著遵時堂集行世

閨怨

桃花紅未了又見海棠開早知花有信不遣喚郎回

舟行卽事

宿雨初移岸春山欲上船度花風力小出樹鳥聲便櫂發煙雲亂吟催日月遷應輸箕潁客龍臥老江邊

寒蟬

何限悲秋意恓恓古樹林夕陽曛正急朝露濕難禁鬢愁霜入危冠抱葉深其如孤客恨迢遞歳華陰

佛日齋讀書

習靜來初地端居百慮淸霧香一縷定霜瓦萬鱗明說法從支老談過許生縑緗欣寓目勞者自爲名

哭屠緯眞先生

岐路交情濶浮生此痛深西園舊山沼今日罷登臨妝閣連秋葉歌臺莽夕陰但聞鐘磬發淒絕爲霑襟

評事葛公文炳

字星垣少畱心學問舉於鄕授知江西南城縣宗藩率攫民取利公至每謁益王輒從容陳其王感悟由是犯者得先啟其罪卽面決之民借少安縣南有煙火山七十二障民樵牧其中豪猾家詭言王府造塋遂踞之公復白王立石分其界得歸民間縣俗尙鬭狠多食山砒艸自毒誣人凡所告殺人罪半出此公欲識其艸乃召縣中父老謂曰衙圃適種菜聞此中有山砒艸能殺圃虫可各多取來旣至公識其狀卽命取火焚之曰此物以殺虫尙不忍況可殺人復命凡緣堤有此本盡除之時民謡有言滿岸山砒盡拔根訟風爲衰止公使民四季輪稅冀得緩其力凡投匱上設一銅鼓吏重其入卽鳴鼓以聞常乘一小輿行阡陌間以時主水啟閉立義館使貧士爲鄕校師他治行俱第一在縣六年遷南京大理寺評事一年多所平反以疾歸卒於裏所著曰甓園集

遊信州仙巖

莫道生洲路更賒微風自引夕陽斜聲傳空谷飛黃鶴火爇丹鑪茁綠芽溪水半分一夜雨洞雲常護兩山花逡巡昨日尋眞櫂何似當年貫月査

兵部右侍郎董公光宏

字君謨少嗜學九歳能操觚從其父棻宦遊南安父卒於倅署奉喪還槖中罄盡其嫂以庶淩之至不相容乃奉母王僦居單外益自激厲常愉色以慰母心爲文日益工中進士以刑部郎使卹刑閩中所平反多遷河南參政時福藩初建公正身率屬彈壓不少假諸璫咸奉約束再擢順天府尹執法不阿有大璫乞免其莊田役不許從中擠之遂以兵部侍郎致仕家居適寢疾沐浴具衣冠而卒年七十二所著有歷官記錄疏艸秋水閣墨副諸書

冬日海昌邸中

冥謝羣妍廣漠布凝威水落石齒齒山靜行人稀逺徵亦何事歳陰長未歸遙望山川積仰見鴻鴈飛南郭自隠幾東方常苦饑人生不得意容貌無光輝明月隙中下偏照負薪衣

旅懷

司夜猶傳警羇人早拂鞍梵鐘霜後度野火霧中看髮巳心俱短名應歳共寒翻思邨社裏臘蠟正相歡

彭城弔古

曠望寒云故壘平亂山迢遞入荒城前朝迹認魚龍國霸略雄分艸木兵飛雨似畱歌楚淚濁河猶帶戰秦聲古今不盡興亡恨落日啼鳶總是情

夜飲李白所卽席奉呈

兩年五度梅溪水此日登臨正夕霞秦駐尙畱三殿艸吳宮不防六朝花路傍只拜要離墓地主重尋季子家杯酒對君頭欲白不堪歷亂聽啼鴉

王蓀仲書來有同舟之約至襆滄先半日而發寄詩遲之

雙旌迢遞指滄洲海色蒼茫入素秋太守相逢要秣馬故人先去獨隨鷗空來片羽霜前字竟作千山雪裏舟寄語長年徐放櫂靑齊好共豁雙眸

趙副使世祿

字文叔中進士授刑部主事議楚藩之獄詞連大帥執法不阿出知蘇州再擢江西按察副使備兵吉安與鄒南臯郭靑螺諸先生交執禮甚恭江右士翕然宗之未幾引年歸卒於家

初夏同丁長孺吳谷姚公逺兄弟泛畫溪

蘭舟簫鼓動童稚解相迎物外窮山水尊前屬弟兄谿浮人影出風送鳥飛輕醉裏藏名久江東老步兵

葛副使仁美

字無懷以舉人初授同知撫州署府事卻稅例金有政聲歷遷廣西按察副使所治潯寧太思諸郡土司梗服不常公防馭周密俱奉約束恪修貢如期吏民安之以年老致政壽終於家所著有四書悟言周易要言徵信辯異二錄無懷集諸書

髙尙澤舊居

句章一曲水雲遮狂客於今問落花獅鳯疊靑畱古迹鸕鷀滴翠瑩丹砂空江人去潮仍到逺渡舟橫日自斜髙尙不須推賀監葛天從古食煙霞

余經歷詠

字永言少有文名以太學生官都司經歷

燕來

何物天邊燕隨時到海濱喃喃如敍舊涏涏欲迎人花雨沾衣黒芹香入唾新不關愁見汝爲憶故園春

陸訓導徳漸

字鴻志以明經官乳源教諭

登樓示張五應韶

擁膝髙樓上憑臨興故遐防畦才過犢灌木可藏鴉歳計淹文史塵容老菽麻東風吹不定還發舊時花

柴知縣瑛

字華玉以舉人知長寧縣

遊智門

逓入層巒曲禪扉映夕陽盤松郁古道雜蘚繡陰廊磬靜僧延語燈開佛吐光佇防凡想盡一夢已淸涼

知府範公汝梓

字君材博學有文名以進士授工部主事劾太監陳永壽冒破金錢疏請東宮講學降四川酉陽經歷稍遷同知襄陽府流賊圍南漳五日公時攝郡事固守拒賊遷知府卒於郡公性嗜學所積四部與司馬鴻臚略等裏中士大夫藏書家必推範氏焉

采蓮曲

風吹荷葉枝枝香采蓮女兒矜艷妝棹聲驚起雙鴛鴦雙鴛鴦何處宿白蘋灣紅蓼谷

寶劍歌贈李子年

春風駘蕩春花明李生挾策遊燕京腰間寶劍光耀日酒酣起舞風雷生自言少年去學劍刜鐘切玉如飛電曾罵荊軻術太疎常尋郭解讐相見昨夜仰看欃槍髙龍鳴鞘裏風蕭蕭提攜結束出門去世間知我惟豪曹我聞此語長太息歐冶巳死誰能識請君寶愛莫輕擲華陰赤土還堪拭待得黃金築將壇提兵直掃鞮汗山功成一劍報知已封侯生入玉門闗

工部侍郎黃公景章

字唐叔進士知平原縣以治行聞入爲工部主事歷郎中再遷湖廣按察使入覲舉卓異賜宴再擢應天府尹引年歸卒贈工部侍郎所著有平原縣誌問水贅言

甲辰下第出都門畱別家仲

幾年蕭瑟敝裘歸又見陽春藹帝畿雙劍龍蟠精久射一鵬水激怒先飛相逢爭羨翔雲路此去誰憐逐釣磯輦出上林承宴對願言玉樹借相依

張鴻臚邦岱

字孺宗司馬公子以太學生官鴻臚序班

山莊

翠竹蒼松白板扉日融沙暖蕨芽肥有時樹杪啼山鴂無數楊花防客衣荒徑艸深人不到空林松響鶴初歸酒醒拂石溪邊坐搔首長吟對夕暉

施通判承芳

號賓宇本勲門後以博學善說經教授裏中一時名士多出其門由明經授石門訓導遷西川教諭擢知貴州永從縣有治行遷貴陽府通判卒於官弟翰以武進士官神機營都督亦有文名裏中稱爲文武世家

泊新淦阻風

片帆南指泊西涯淦水縈回照落霞江叟得魚沽白酒埜烏覓食亂黃沙參差見影遙村樹三兩張燈近驛家此去廬陵知不逺石尢爲妬且維艖

沈尙寶泰鴻

字云將相國一貫之子也少有麗才能詩工書法翩翩自喜思以科名見相國抑之不使應諸生試始彊就尙寶司丞非其志也家居益與屠長卿田叔汪長文諸先生及湖南詩僧相唱酬彷徉山水間先子年先生以才髙忤時被黜云將與長卿先生力辯諸當事因得白人以此益稱之云將卒相國尙在所著有閒止樓集

村家

茅檐亦不寒糲飯亦得飽田婦無裝束何必城中好日斜抱犢歸喜爾無牙爪

女貞行

霜前女貞八十尺蒼皮盤礡驚虯擘我來摩挲五月寒翠色刺天天欲滴白頭老人泣且語此柯曾結黃金子自余垂髮驅牛來睥睨腰防幾回死近從若木漱扶桑逺入桃都吸玉漿只教夜月號孤鶴誰許啼鵑泣防腸寒英恥爲艷陽伍勁節幹霄气如虎南山松柏空亭亭野火枯藤絆桑扈吁嗟神物不論年荒山古道流水前髙秋獨攬風林色空續防莊第七篇

逺宮人

幾年花貌伴殘更只有監宮問姓名鴛被未經難入夢鳯簫遙聽不成聲當熊空抱馮媛節題葉羞傳韓女情誰道君恩似明月不分流照向苕榮

長安雨後

京塵行處是風煙春曉長疑欲暮天惟有濯枝新雨後江南無夢也泠然

知縣沈公鳯超

字可凡布政九疇之子也家門貴盛而持操自髙所好不在紈綺少治詩古文詞能傳其父學以進士授知海陽縣縣故饒往者多以墨公獨介然自守不肯入一錢飲茹麤澹人所不堪或有規其太甚者公處之怡然上計京師歸至濟南而卒裏中王莊簡公時治河發其槖蕭然無有然曰是誠亷吏也爲具含殮給歸資始得返匶於裏

自君之出矣

自君之出矣妝奩日掩塵君心如明鏡獨照眼前人

子夜四時歌

願郎勿似雪隨風舞零亂彊將玉手團團成消巳半

織錦曲

澹蕩春風夕照涼鏡前月色妬殘妝美人機上織流黃金梭一擲懸明光千絲萬緒牽人腸愁心不盡雙鴛鴦彩雲欲防俄沾裳燭花漸短玉漏長欲睡未睡羞空牀誰攜錦字遙相將覺來中夜還傍偟

侍禦李公遵

字於鴻以進士歷監察禦史出爲陜西按察僉事罷歸公性髙爽脫俗風味似晉人解綬後益放情觴詠間嘗於城北起園亭爲別業地旣閒曠位置泉石有若自然時鄞令王公章慈谿令汪公偉俱與公交甚驩每汪公造郡王公卽與相期過公園閉門酣飲時徹旦次早王公暫乘輿入縣放晨衙卽復來天暑時共浴池中傾倒輒數日至今傳爲佳事公嘗出登臨歸入城乘遊山小轎數童子提杖榼隨後余猶及見其風流也初公所辟園本楊氏舊址有作絕句曰楊花落盡李花開李花開後復誰來公聞之欣然卽名曰來誰園其達懷若此及公歿十餘年王汪二公俱殉國難爲忠臣公園亦盡廢衰艸彌望至今尙無來者俯仰盛衰爲太息久之

苕溪雪夜

作客經冬盡扁舟雪夜孤賦成飄似絮飲罷苦如荼饑口憐喧雀拳毛對宿鳬苕陰回棹處春艸訂西湖蔡用拙值包憲副約以首春遊西湖卻別

但息城隅搔首頻倐驚路艸巳如茵君探勝迹包山洞我對新煙鑑水濱醉似無功陳酒徳名從有道合人倫年來細數梅花伴作意詩篇正早春

同石父長文遊天臺道中

萬壑接云來山花澗路開迎風涼欲坐啼鳥著人猜

包徳州士瞻

字五衢號巖叟少有文名以太學生官同知徳州江幹包氏世有詞人徳州最爲後來之秀

攝山與盧山人話別

故人事行役選勝命杯斚篔簹夾道周琪花覆亭榭握手展淸眺景物若相借長風萬里來波溔皛乍森矗靈巖峯匡伏若陵跨淸泉防防流白鳥悠悠下懷歸人自急物態本閒暇汩沒朱塵中吾徒足悲詫裊裊炊煙生平林澹如畫

坐江閣

獨向空波坐髙林自夕陽風檐翻鳥毳水檻逓荷香吳楚雙眸盡乾坤一水涼翩翩鴻鵠志不厭芰荷香

湖上

檻霽鮮云度穿花堤上行田田新葉翠款款白鷗輕解帶涼風至開尊古木平湖光倐紺紫落日在山荊

同楊無宰李見瀾閣眺

山閣水爲屏牕虛涼自生風來花有態春入鳥移聲芳樹時垂屋洪波欲上城髙談寄寥廓華燭坐深更

嬾園

瘦竹藤斜掛叢花艸亂生林髙風有態苔滑水無聲

丰知府建

字基仲考功坊之曾孫也中進士歷官知建昌府

嚴州石樓寺

空山石樓寺萬壑到松門殿塌丹靑攺碑殘姓字尊循林新燕語破壁野蜂屯淸淨空王法由來不耐煩

復故園

修梅颯颯舊祠邊鐵干淩霜歳月遷獨向空林驕晚節肯隨眾卉競新妍鶯啼杏樹寒初卸魚唼蘆根水正鮮似此春光難再復一編相對正翛然

全舍人大訓

字懋欽少宗伯天敍之子也以門資官中書舍人其詩華綺有宗伯遺風

雨中山行

巖花飄路濕溪燕引雛雙密樹常畱雨飛泉半入江人家烏石嶺鳥道碧油幢欲譜淋鈴曲愁城未肯降

僧捨對橊花有感

桃李開時泛別艖禪林又見石橊花十年九客天中節一夜千回夢裏家驢背陸沈詩世界蠏蟄寥落酒生涯鄕心欲碎渾難訴寄語方塘兩部蛙

春莫江行望畱都作

荼防花滿大江邊冉冉香風送客船京口潮翻三島雪石頭春鎖六橋煙蘆汀棹轉黿猶曝栁岸罾開鱗正鮮防向金陵瞻王气蒼茫宮樹老啼鵑

涪州王右仲先生嗣奭

號於越以舉人歷官知涪州防與監司忤罷歸先生少有異才擅文名爲前輩余君房先生所賞及長博通文史尢嗜杜少陵詩嘗夢與執手共賦詩後以涪事至錦官城過艸堂拜少陵祠下仰瞻遺像仿佛夢中及裏居遂詮次其詩名曰杜臆先生喜辯晰先儒異同有左右鏡山中天管天諸筆記於聖學深爲有得神廟末年士大夫稱博學未有過先生者

鑑湖松島歌

賀監祠前晚風發千頃湖光一輪月湖月從來缺復圓湖風只管傕華髮松島空存舊日名蒼龍化去秋冥冥兔絲已防不可續何人斵得千年苓髙朋滿座酒滿瓶狂歌對酒君請聽乾坤莽蕩定誰主向來無我亦無汝與君寛作百年期此後相逢不敢許勸君擊築我吹竽有酒不飲復何須一時浮名幾冰炭九原朽骨無賢愚飄然願逐赤松去不識赤松今有無只有松間古時月曾照幽人據髙梧

普和寺

苦竹牛羊徑江幹到竹扉一松畱晚照萬雀訴朝饑香蝕鑪中篆苔幹石上衣僧言貧亦好過客近來稀

晚過錢淸

陽光歸島映爨火破煙明煙靄蒼茫裏兒童笑語聲昔賢嚴晚節野水帶余榮每棹錢淸路依依千載情

偪陽道中

去歳傷秋潦洪波尙渺然翳桑棲水蛤廢裏過江船澤國人煙外饑民驛路邊明霞餐不得淚眼向髙天

莊教諭喬新

字無垢以明經授東陽訓導遷天臺教諭歸所著有樗寮艸臺雁賡艸

夏鎭夜泊

金气蕭蕭夜扁舟系艸亭雞鳴千頃月人語五更星衣薄寒初覺舟移夢未醒前邨風色動急爲一揚舲

葉訓導逢元

字防一以明經官政和訓導

十四夜酌月

莫厭空庭坐移觴更竹前今年花盡發此夜月將圓嘗與終古士同推陶令賢良辰忽欲過一防且頺然

周光祿元孚

字孚尹以太學生官光祿寺署丞有詩名家在鑑湖之上與陸舎人寶楊髙唐徳周諸公相唱和卒年八十餘里中推爲祭酒

湖上

湖幹卜築幾人家竹裏疎煙竹半斜曝背老翁閒捫虱挾丸童子慣驅鴉墻東摘得黃柑熟鄰北能供白酒賖乘興不妨歌險韻待將雪意問汀花

知縣朱公應樞

字國中號荊石以貢授沙縣丞閩中向傳銀浦金沙公獨持淸操不橫得民一錢縣有大洟灘屢覆民舟公爲文祭水神遂成安瀾又嘗請爲民興利民因饋公餌潛致白金其中卻不受民感公徳以金建亭灘滸顏曰卻金亭公聞立撤扁額曰吾寧以博名髙耶遂以異政擢爲永安令有聲未幾卒於官槖中罄然郡守賻以木方得具殮民爲巷哭方公卒之夕永安城隍祠守者夜聞騶從傳呼聲曰朱公新赴官相與樹碑廟門曰湣徳哀思之碑至今傳如羅池廟碑云太史溪懷古【溪在沙陽城外宋李忠定公謫閩寓此至今溪名太史】

瀨流宛轉抱山城父老猶傳太史名莫道楚江曾被放只看閩水尙增榮吳堤桃栁多揺落艮嶽鶯花幾代更惟有髙賢憩足地潺潺不盡古今情

秋日登天封塔頂

寶塔淩雲接落霞登臨秋色望中賒髙疑鷲嶺三千界俯指蛟城十萬家海割山靑天外盡帆連樹杪日邊斜憑欄更欲飛升去直北祥輝擁翠華

陳光祿士繡

字伯綸吾鄕西臯陳氏凡三十六族最稱多才伯綸從祖山人大魯字穎叔卽撰詩史與君房三沈稱七才子者也伯綸少時穎叔絕愛之嘗曰是兒吾家鳳雛也及長傳其家學益有名與曹能始先生論詩其集見石倉選中官光祿寺署丞

秋夜鑑湖卽景

放櫂恩波裏追隨祕監年白浮心寺月靑落鑑湖天興到將酒形忘馬似船不辭狂欲死誰是謫中仙

同知張丹霞先生鳯墀

字宸宣方伯纓泉公曽孫也先生性篤孝友勵亷節家世尙淸白蓆門蕭然常教授裏中悉以修脯給昆季陶然也婦王賢如萊婦歿後遂終身不娶未幾舉於鄕凡三上公車罷歸適先生長子錫丁中鄕舉次子錫麟錫寀爲諸生並有名先生乃曰家學兒曹足承之吾奚僕僕從計偕也始授官出知涪州有異政逾年卽遷同知興化府初先生曾大父纓泉公嘗爲此郡理郡人徳之爲生立祠及公至拜祠下益新棟宇立遺碑每朔望必身造祠以佐郡所行焚香上告郡中大治公復以經學授莆遊二學諸生盡稱名士郡人俱謂先生治行足繼纓泉公𨿽大鄭君小鄭君未能過也已而攺調知四川大足縣甫及期卽投劾去時里人同官蜀中者王右仲先生嗣奭知涪州先伯玉海府君榯知營山俱以直道見忤一時解組論者惜之先生旣歸裏門益身惇族誼與宗黨同有無教子孫循循守亷讓不愧古人先生初爲諸生出時無衣及舉孝亷方制一紫花布袍服之數十年每飯常盛一甆器僕夫偶損一角請易之先生笑曰三瓦不全此世間豈有完物吾不與易也其風格若此余家與張氏世有通家之好先生曾孫起宗年少稱名孝亷與余交最善

先方伯公祠下作

先公祠廟此方存今日重來得掃門墮涙百年傳故老遺容三世見曾孫奉嘗敢較桐鄕厚伏臘終思召父恩澆罷蘭椒徵舊事手摩碑蘚盡堪論

解官歸裏門奉酬諸公見過

不與人間軒蓋通悠然眞意在籬東長蒿徑口來求仲老棘門中覓蔣翁交友一倫今日事傳家六籍古人風閩山蜀水頻年夢難得杯盤此夕同

甬上耆舊詩卷二十七

欽定四庫全書

甬上耆舊詩卷二十八

監察禦史胡文學編

明威將軍萬公武

字世忠先定逺人大父武略將軍斌從髙皇帝起兵守滁州充義兵萬戶後從大將軍徵沙漠大戰於阿魯完河死之父鐘襲以戰功授寧波衞指揮僉事因家於鄞靖難兵起戰死於花園公少忼愾尙气節力能超距喜讀書時與郡中先輩相辯問知聖賢之學嘗夜坐見月出當心皎然如白日欣然曰人心不當如是耶因名其坐處曰秋月軒旣襲官以亷直名自念大父父俱身死國事飄魂萬里因作望云亭愾然北向公餘每與客論古今成敗見前世亂臣姦賊輒厲齒髮上立如竿客或曰論人易身蹈難公但直眎之不答永樂中黃巖大盜金躔起閫檄公往賊方據險狐鼠伏公曰母急攻徒寡人妻子爲也因勒兵密以計防躔致幕中黃巖帖然士大夫俱賦詩紀其功竟以事忤監司謫戍交趾公忼愾裹一劍出門道中回書婦恭人陳使善養曺太恭人奉家訓肅淸閨閣不放尼媼入門又曰家中無錢可賣小馬作支費俟大馬下駒亦隨賣用𨿽有數家親戚卽死不可攺志求人致辱上祖惟有文書並手卷爲先公所遺手澤不可被人將去文弟須送至鄭先生處讀書不可悞渠吾今一路作詩題畫相敬紛紛豈不知文章直錢末附口號一首萬氏藏其書以爲世寶防徵交趾公從黔國公進兵次於檀捨江時公巳病尙披甲誦唐人詩曰裹瘡猶出戰遂陷陣而死弟文倜儻善騎射少讀孫吳書性至孝後襲兄爵其爲將亷明而有威嘗率舟師禦倭海上大戰於蓮花洋海門諸處所斬賊無算獲其巨艦復移守桃渚適有桂門龍夜戲潮浮海面將軍乘月遙望兩炬光爍爍以爲賊火卽引彊弩射之應落其一炬不知爲龍目也龍負痛翻海水數十里將軍亦船沒時乘潮上下爲神人稱曰射龍將軍蓋萬氏自萬戶公至將軍三世四人相繼以身報國或死沙場或死絕徼外或死巨海浪中俱不得裹片骨歸葬自勲臣之門所未有也子孫爲招魂葬於西山人稱曰萬氏四忠冠劍墓

余嘗觀公侄宣威將軍全藏公二家書裝潢爲捲先輩黃南山先生題其後曰公𨿽在患難中而忠篤之道始終不渝可謂毅然大丈夫矣戴南江先生亦曰讀二書知萬氏賢子孫必有大其後者是以余風所被三百年中名臣髙賢蔚起爲吾鄕勲門第一是豈偶然哉

交阯道中口占

昔騎五花馬今跨一黃牛嶺上猿聲叫焉能止淚流

指揮魏公安

字允恭少讀書長於吟詠襲寧波衞指揮僉事以其詩法傳子偁是爲雲松先生

吾鄕將門萬氏有悔庵先生魏氏有雲松先生儒將之後篤生名賢亦一時之盛也

竹枝詞

瞿塘峽口放輕舟兩岸猿啼亂竹秋儂意祗如山下石千年不逐水俱流

途中逢故人入蜀

巴陵千里外處處足離愁棧道猿聲晚關山槲葉秋卜雞臨水鎭沽酒向溪樓我亦驅馳客憐君更逺遊

貢縣口號示朱冕容

窮谷除殘孽孤軍令愈嚴瘴煙防有藥蠻井苦無鹽險處玆多歷生還未可占侍僮今日問又白幾莖髯

詠健跳郭千戶家紅梅

誰分異種在侯家半畆庭中照落霞海國淸時人醉後酒香吹老嵗寒花

四皓圖

芝艸蒼蒼照石泉深山晦迹似神仙不知硎谷寒熟幾局碁終入漢年

明威將軍萬公禧

字天祥別號蘭窓少孤爲祖姑祖心所養長襲職爲將嚴而有法開府知其才使出守定海關任以重地時方大用之防卒公嘗有家訓十則裏中傳爲名言又於便面題詩戒子意謂世事不可以一時得失遂生休戚誠有道之言也

戒子詩

不得魚鮮收网歸何須惆悵立斜暉來朝网得魚成簍換酒無勞典舊衣

遊擊將軍張公應麟

字伯厚本慈谿人徙家於鄞都禦史楷之子也以遊擊將軍從石亨出戰大同有功世襲鎭撫公家居教子昺有法昺中進士出知鉛山縣公貽詩戒昺昺次父韻以答裏中傳之昺卽所謂神明禦史張公也

寄子昺

阿昺爲官出宰鉛蕭然信息喜眞傳官淸亦飲齋中水俸薄休分堂上錢苦志但能全汝節怡情自解樂吾天先公徳業三朝重幸有遺安百畆田

都督萬鹿園公表

詩見十二名家【第十一卷

】

鎭國將軍萬公達甫

字仲章鹿園公表之子也少有異稟與兄謙甫讀書溪橋之上每盡一卷輒投諸溪流及覆誦不失一字稍長補諸生鹿園公使從羅念庵王龍溪錢緒山諸先生遊復受業於唐荊川先生之門傳其詩學後襲官督漕歷遷廣東參將時濲陽趙公志臯以忤當軸自翰林出爲外臺講道於浮丘寺同官俱莫敢往公獨角巾造講席辧難交甚驩防有蜑賊剽海上當事兾張其勢報首功公毅然曰若輩鼠竊遣一校縛致麾下耳何煩出兵當事意拂然公遂解組歸裏後海上出師所殺鹵多無辜人言借借始共嘆服公公旣歸湖上讀書西溪墓捨一時名士如焦公竑馮公夢禎屠公隆共推公爲芙蓉池社長常相從言理詩律往來然公𨿽閒居未嘗一日忘國每接邸信眎令下便否爲憂喜動於顏色自礦稅議起中貴人叫囂四出公語子邦孚曰天下從此多事矣顧中外久弛兵汝曺身爲將詰戎待變是其職也未幾而賊起卒年七十有三公性至孝居父母喪斷酒肉廬墓三年每諱日設祭思先人所嗜輒泣下鹿園公有遺妾事之如母事庶兄謙甫如父待親族俱有恩非祭祀燕賓客不傷一物命卽僮僕未嘗詈爲奴叱吒不及犬馬生平於文史外他無所嗜好口不言財卽衡量防計俱所不解以是歷官二十年薄田僅足給饘粥世所稱仁人長者惟公足當之及在病中夢啖柏葉松果五內俱香次日以詩寄諸故人復作答武林黃翼庵書其詞累牘至三日招禪人數輩誦梵經徹夜及東方漸白公遂逝所著曰皆非集

代籠鳥語

我本無羈物勞君愛念頻飛鳴聊自適飲啄每相親緑樹無知己朱防是故人何時成羽翰花塢望來輪

過鎭鼇山小庵

偶從幽巷裏松下得荊扉種藥秋初熟緣籬豈正肥不知茅屋外更有海雲飛林葉風聲細歸來雨灑衣

贈黙

人生短夢裏只合老禪關汲水同云出攜蔬共鹿還畱燈夜讀易推戶曉看山盡日無人到閒吟竹嶼間

過海上普寺

丹閣藏山翠深林獨步餘鳥喧侵佛座蜃吐捧禪居蓑脫朝耕罷魚敲夜梵初山扉誰爲守麋鹿臥前除遊萬山觀壁間有純陽親筆像及遺藥尙存肅然瞻企因成一詩

遨遊不自適亦復見仙容半壁云生袖千峯月炤松畱丹猶濟世厭俗尙遺蹤夜半聞長嘯還疑劍化龍

訪公羣弟山中書捨

小牕書數帙禁足似禪關讀罷聽啼鳥文成看逺山桂陰侵幾碧流水到門閒餘亦尋幽者徘回不欲還

過仙芝山房

溪上成幽隱逾山景更淸超然絕塵想靜裏只空明月落鐘聲逺蛩喧夜气生明晨攜一衲窈窕又山行

遊江心寺

古剎開奇勝羣峯四望遙帆檣浮浩蕩塵閣起岧嶤淸磬龍聽法空堦月送潮衰年還浪迹猶得一停橈

入山采槲葉作笠

采槲兼攜藥名山一笠來穿雲還倚杖步雪可尋梅仰聽懸崖葉徐隨綠徑苔羲農今復見吟罷紫煙開

與伯兄憩仙芝山房

山居環半畆幽賞得吾眞藥澗飛松影梅花隔世塵短檐飛乳燕深樹度行人共有丹丘約棲棲笑此身

遊它山

古殿江邨上長林帶晚暉艇隨巖樹出鳬趂浦雲歸苔淨春波緑山深野市稀更看農事好隴穗拂羅衣

金陵送錢養微還浙

遊子悲衰暮離懷嵗欲更月明車迹穩霜重褐衣輕魚雁他鄕淚雲山故國情歸人寒樹裏樹外幾人行

過山中僧捨竹裏桃花盛開

重門竹院環深緑一樹繁紅向日舒芳意自怡山蝶性春光亦到野人居閒階影落翻經處小徑香飄散社余不問秦源堪住客且將蹤迹混樵漁

馬都司斯臧

字駿伯先世以開國勲襲寧波指揮駿伯少有才善詩古文詞工書法爲諸生數試於鄕不第始襲世職督漕遷揚州都司以忤時宰罷歸駿伯嘗作南北兩都賦屠長卿先生序之又作中都越都闔廬城賦及他賦四卷七起七放二卷演連珠數十首自撰無名公傳髙自誇許人以其豪可方湯公譲要亦勲門中一異才也

小言

劈糖爲筏恣逍遙摘髮牽車越垤峣寸竹檀欒居七子尺臺縹緲鎖雙喬雲橫螘岫雨將闇風過蹄涔浪欲驕穴處靑天剛半丈夜行燈火有螢翹

陳都司民俊

字公吁本名諸生恃才豪放爲忌者所中學使至郡錄其文在髙等而更以行黜遂棄家入長安中武進士官陜西都司復以忤事罷歸所著有木阜寶尊二集

吾鄕有湖在城中曰日月湖湖上七橋栁汀花嶼諸大家樓榭俱在其中公吁嘗作湖上竹枝詞爲裏中所傳今亂後風景遂不可復見毎讀其詩輒低徊久之

山行晚宿廢剎

層巒已度未黃昏信馬垂鞭歷幾邨十里松聲沈野寺萬峯寒色薄山門斷碑文字苔全蝕破廡丹靑畫半存鐘鼓香鐙俱不事可憐閒殺白頭髠

憩蓮花庵訪周涵海

僻徑荒苔石磴賒北樓遙對北斜池蓮霜早無全葉籬菊秋殘有剩花鐘起隔林鄰佛宇舟橫斷岸識漁家午齋未便來香積閒坐湖幹數落霞

日月湖竹枝詞

郭裏天開日月湖樓臺島嶼儼仙都近聞防綴堪圗畫一曲能如舊鑑無【湖在城中以有賀公祠亦題曰鑑湖一曲】

尙書橋畔祕書祠中有宗禦制詩嵗嵗仲秋明月夜湖亭羣集唱新詞【賀祠在陸康僖公橋畔】

踏靑醵解杖頭錢細艸新堤可醉眠嶴底漁家閒曬网不知何處有湖鮮【栁江煙嶼一帶】

水雲亭子四宜樓樓外煙波亭外舟官府防賓遊不得輕橈移泛蓼花洲【驛後四宜樓下瞰湖光郡縣防客處】

春山銜日半城隈寒食家家掃墓回遊屐但聞簫鼔近合羣爭向水門來【湖堤盡處爲長春水門】

抝花名處自何年陸渾山莊勝輞川隔岸垂楊堪坐釣水長系孝亷船【陸孝亷別業面桃花堤】

湖邊負郭水田多春雨農家一笠蓑夜靜試慿髙處聽最銷魂是唱山歌【湖南大阪田】

湖中碧沚水粼粼司馬當年此肅賓近日園林蕭瑟甚雙扉深闔謝遊人【司馬範東明先生園】

名園遙接日湖頭飛蓋曽隨公子遊防說內祠先相國不知太傅本風流【余文敏公祠】

揚雄泛賞栁依亭防圯亭荒栁不靑遺墨至今人競寶翛園無復艸經【楊伯翼先生園】

都督萬公邦孚

詩見林泉雅集【第二十六卷

】

劉都司祖衡

字漢平官福建都司

雨中懷友

旅泊寒汀暗朝來雨气消風回潮逐舫山靜夜聞刁白墮容頻酌王孫不可招蛟關應咫尺莫漫嘆蓬飄

龍山寺伏龍潭

龍山龍隱伏龍潭龍徳濳修大壑南海气飛時山障白蜃煙消處水光藍漁人撒网然松火賈客收帆近艸庵我亦倦遊聊寄迹夜來鐘鼓禮瞿曇

神機營都督施公翰

字季鷹家世傳經公少倜儻有大志家貧喜讀書博通文史亦能詩兼善行書勢如春山遙翠妙冠一時嘗遊長安爲寧逺伯李成梁客更習騎射中武進士授萬安守備時鄒公元標以直言被放講學裏中公至執贄行弟子禮士論俱推之嘗作見參樓江上每治兵暇輒引諸名士觴詠其間遷四川都司身葺錦官故城擢雲南防將善控禦苗蠻境內肅然黔國沐公防事前有滇茶一株左右橫覆二防值花盛開沐公置酒大召文武將吏燕集賦詩復請公爲題一額公卽席大書一片紅雲四字書法斐亹沐公命酒爲壽四座盡傾擢領神機營都督僉事引疾歸公家居垂二十年於宅後更起竹中精舍棲息其中山人梵客時相過從每上客至郡必先造其園亭公作倉卒主人布席奏樂童僕無聲其風流若此卒年八十一子仲茂死於國事所著遺集行於世

贈孝子胡體師

亦鮮終身慕君能築夜臺靑烏含土集白鶴束芻來淚及重泉徹名推百行該哀哀憔悴色垂老向誰開

嚴就卿廣文過飲江樓兼柬周筠衝

水郭冬殘木巳零孝亷官舫自離亭一尊酒散猶銜照百里人歸總戴星橘柚霜懸荒圃赤鸕鷀風度晚溪腥能詩此日慙知巳漠漠江云暗栁汀

酬朱躍如彥成二王孫

別後柴門夢屢驚蹉跎戎馬又餐英書來迢遞緘秋色劍憶慿陵入夜鳴浦口暮云愁未絕樓頭新月喜重生只慙宦拙官難調未卜梁園賦雪行

都司李公遂

字嗣良武進士官漕運都司

苦寒和李七木韻

悲風兼日夜落木戰繁聲午爨看無色宵籌咽不鳴冰條依注炭結趂鑪生猶有寒機淚淒淒憶踐更

題滿扶翼芳園和葉六桐明府韻

回合林塘仄徑迆名園隨地足幽思城隅掩映疑無路水曲周遭別有籬轉轉庭臺都是畫疎疎花木盡成詩披帷雅見人爲嶽明月淸尊對玉蕤

甬上耆舊詩卷二十八

欽定四庫全書

甬上耆舊詩卷二十九

監察禦史胡文學編

胡處士一桂

字百藥萬曆中詩人隱居不仕余初見甬東詩括載百藥詩九首風華髙綺自然可愛爲錄存八首意中欿然思得盡百藥詩徧覓久之復從友人聞惢泉所得其四言詩一卷奇文奧義識學兼造當是焦延壽一流爲後來詞人所絕無者讀之驚賞彌日其思得盡百藥詩文益甚旣而知百藥死久矣有子曰傳字麟翼亦能詩周貞靖先生束茅山中麟翼常往來其間佛燈魚鼔時與共之麟翼來則負一槖中藏百藥遺艸及所輯三百年典章四方文獻凡二十餘帙麟翼時與人誦其父詩及它所著作欲去卽負其槖去山中人無爲錄存副本者今麟翼亦死矣求其槖中書絕不可得余每屬人入山覓百藥遺艸至跪請之近乃知麟翼有女嫁爲農家婦在山中往問其家云前四五年尙有殘槁數本在織筐中今澌裂盡矣惟鈔得麟翼詩數首嗟夫百藥竟巳矣夫以百藥之才格義理通古今使盡出其一生所作當有可觀而奄然散佚使名氏亦並不傳能無惋惜𨿽然自數十年以來斯文板蕩海內著述家盈篇巨防固有爲天吳所沈爲祝融所虐爲長恩所不守爲鐵脛銅馬人所蔑其刀血遂巳過如列缺棄如野燼飄如飛亷蒼狗無復落在人間此正不知多少今百藥猶得存此一卷詩使後世與焦贛易辭並讀人風仿佛愾想其餘斯猶百藥之幸也且余於百藥力亦盡矣

四言詩

殷仁殷喪辛不庸棄漢傑漢興季能展使騰蛇遊霧神龍難次騏驥阨車駑馬何異遊霧傑稱阨車仁被日出於夘兔屬兔宅斯惟兔宅月中聚積月出於酉雞屬雞宅斯惟雞宅日中聚積陰陽之精互藏其宅𨿽有玉壺必求盛擲𨿽有幹將必求斷劃無盛之壺何貴砥阸不斷之劍何有合伯

龜之刳腸非殻靈爲麝之決腹非臍香異靈自去靈保其殻易香自去香固其臍至藏用則宜去賢乃智五運六气乾坤終始於月之初五運皆起天气先至幹知大始於月之終六气皆出地气後應坤作成物水波風激心欲物觸風息波止水性靜淥物化欲畱心不靜浴未來覬覦巳往系束不風而波譬猶酖毒迫而後動過而不局善治心者如水斯足

鳥不甲於其羽足魚不趾獸於其鬛足人曷自足自足者足

易道扶陽陰乃是抑卦位貴中賤彼乃極陽過於極𨿽剛吉匿陰得其中𨿽柔凶熄

闇然之章非暴使著精斂乃吐光弢則露顧鹿戴玉而角斑素卽魚懷珠而鱗紫聚誰云小物可以大諭睎驥而驥非以力別晞聖而聖非以迹說迹睎放伐天下心熱力睎絕景鳴鸞不節湯武焉爲騕褭焉列睎驥以徳睎聖必哲

心猶明鏡昧者塵宿鑄形之初焉有塵蓄聖人洗心其初也獨君子治心其初也復庶民任心其初也戮食蟒餼防時坐飛鼠斷猿亄嗇膽破狼虱嚙鶴防折剉靑要食虎利遴不貨在气非形以小制大防酒乳潄天乳哺侑亡殷牛飲敗楚虎酧成禮將徳百拜三授賞爲歡伯懲則禍首

徱防勝賊捕賊能迄彊圉勝虎捕虎不屈克巳成巳勝物成物

文至周末爛汗云列羣言之勝微言之絕師師道道爭筆戰舌物極必銷秦火乃爇

蝦蟹離象外堅內妎離中含陰陰中生害故其育也子綴腹外

問消搖遊

消如陽動而冰乃消揺如舟行而水自揺消也本固動也內饒遊世若是體道其昭

狗伍突卒吠狺息歇一投以骨張牙噬齕利小人骨平居耦厥剖心瀝防錙銖唐突反目爭勃狠戾危卼逺小人羣逺以利蠍

前惟孔融气維漢歷奚與建安七子並列後有駱丞扶唐一檄奚與垂拱並稱四傑誰爲品目昧其優劣文章藝小倬彼大節

火在井中不能燎原目在足下不可視褌國之治亂日之明昏居髙則明燭逺斯尊

虎嘯風生風生籟號虎伏風息風息籟逃止樂以敔聲音不慅

四弦一徳

勇以气鼓聖人正色賢以義鼓暴君意激勇義曷分神結气卽鼓者不知鼓鼓不識心手與瑟精行其側風生於無而歸於無竅受不同人聞亦殊眾竅之鳴風鳴之夫眾形之役化役之於風不能鳴眾竅畢逋化不能役眾形息吁

地上陽窒客陰來脇和爲雨溢地下陰宻客陽來脇散爲風疾雨從天降風從地出

飛鳥爲陽食也果粱天陽气嘗走獸爲陰食也芻糧地陰气將

吳興九里石塘卽事

路出桑陰盡澄湖野望賒菱歌依岸栁舟影入蘆花煙起迷邨白雲移見日斜異鄕風景在羈客倍思家

隱淪

白鶴山前住居然一隱淪豆苗分別圃槲葉防南鄰榮啟良多樂原思不厭貧牀頭春酒熟一醉月華新從固陵江氏訪碩父於來氏塾中幾不得路

南風吹暑拂墻花一望蔥菁麥隴斜江路有云連別島野田無路到山家徘徊欲問前途馬得宿慙非後至鴉相見不嫌談夜半翻嫌此日詠蒹葭

桃源齋居

比鄰喜得攜琴好笑語何愁行路難天爲山人開子墨客言幽谷是王官霜飛已失千林翠寒重猶存一葉丹緑酒漸深詩漸老好風吹月墮防幹

寓裏中何氏折而南緣崖水竹靑翠交加

平生最喜尋幽勝卻羨村居近緑波水鳥每從蔬徑落荷香偏傍竹林多小樓罨畫溪還靜中夜山陰棹欲過更喜灌園人自老家家蓏翳煙蘿

秋日西行至下壩作

參差原隰短長隄蕭瑟蘆花野望迷大樹夕陽潮落半布帆流水客來齊風塵涉歷朱顏攺家計荒涼白屋低才一出門歸思起滿懷孤悶入新題

壬戌十二月二日卽事

落魄徒然老鶡冠一宵鐘鼔坐來殘薄雲欲雨花谿暝新月初生子夜防客思紓回波九曲新詩題徧竹千竿湖邊磐石能容我且對鳬鷖盡客懽

兒寓西鄰華氏先君寓華之西陸氏中限一水時復緣涯而語

野水平橋外煙光亂鳥啼回塘相對語只是隔東西

胡傳【附】

字麟翼百藥子也見前傳

江行

蒙蒙疎雨霽隔樹見人家白水侵茅屋靑山隱菜花侍童撿押韻漁火試新茶入夜孤燈夢先知到若耶春江可憐色況復栁條靑風定櫓聲細潮歸水气腥中望東海雲裏辧南屏詩思朝霞變風塵眼一醒

秋夜

欹枕獨不寐秋生明月階虫欺久客饑鼠怨空齋故國渺鴻雁邊聲愁虎豺倦遊輕薄子今夜苦爲懷

吳山人士瑋

字濳玉號曰笨子爲諸生數試有司不利遂挾其詩客都下足迹徧吳粵豫楚間笨子負才气喜與奇人魁士交人亦翕然稱吳生過文江時鄒南臯先生方歸裏門笨子上詩有曰到來天地傷多事歸去江湖尙有人一時誦之鄒先生爲敍其遊艸曰文江詩選笨子老客溫陵食荔支酣甚數日中作詩百首名曰荔品百詠余所見笨子詩此二種而巳聞其他著作甚多苦覓不得見客有過餘論詩者曰先生甚喜笨子詩何句最佳余謂笨子詩如曰身老喚人看國色此語意極佳亦極可嘆余近來看年少中奇文字自顧衰老不能爲揚聲輒呼諸名士讀之坐上有名酒以病欲飲不得使吾友盡觴望髙崖峭壁患气不能上促同遊健者造其勝俱與笨子同此懷也笨子又曰寶刀出土懸空壁老馬隨人看種田詞義亦極慷愾

余錄笨子荔品詩至十首其餘奇句甚多更爲標出如曰繡閣分香烏鵲腦房劈斧玉蟾蜍曰落日呼童收末利晚風岸幘把瑯玕曰淸過葡萄應更逺味超橄欖不須回曰眼見春花鶗鴂雨口甜秋實鷓鴣天曰白擎龍女將珠獻紅戴雞人賽幘來曰美過豹胎難等量香於雞舌沒中邊曰軍持並解甘泉浸華蓋重懸佛頂珠曰誇道畱人多海錯還將落句劃江煙曰南面湖中看晝夜東頭巷底語行藏曰黃乍驚雷海笑紅毛未到電村虛曰燭龍照夜分珠綴天馬行空駕火流曰髮禿桂花開後見手香橙子剖前知曰閒情一防松燈照塵念三杯米汁移曰穿河貯水雲爲帶壘石成山霧作巾此等不可盡舉笨子時年巳六十餘尙奇麗湧出若此聞其有品菊百詠惜未見之

除夕【時寓雲間】

守嵗爲團圎曰余獨逺客酌酒至三更兩嵗分一夕庭燒榾柮紅地畫平安白雞鳴帶雨聲愁絕文章伯聞錢孝直陳情兪旨將父歸裏志喜寄贈二首

江上雙靑眼因風到掖垣誰知返戈力方遂舞衣懽雲散江樓迥春生水國寛皇恩終可恃披腹盡瑯玕地偏畱朗月林響屬飛泉老去聞奇事歡來可盡年雁行看競爽魚素識沈緜星緯原無祕曽爲海客傳

嵗暮思家

偶滯天之涯窮愁忘嵗華三年惟有淚五十反無家旅食同秋雁歸心愧暮鴉不禁千里夢夜夜到梅花

懷友

我輩原無事何難四逺尋布衾垂宇宙芒屩下山林出世惟多髮憂時但有心邊關烽堠急直恐廢髙吟

寄子

忍別思何處臨平下第辰兩湖容面熱獨樹守家貧場屋無文字衣冠卽鬼神可寧念衰老嵗晏在風塵

憶孫

念汝兄弟好別來誰解頥應門相喚客逢食各呼伊是出牽衣問今歸擲果遲太平仍可待老少定歡隨

苦雨

沈沈山縣雨霢霢熟梅天對食心先飽攤書坐屢遷蟻檐皆見垤蝸壁半塗涎不出池塘蛤殷勤伴獨眠

端午

向來眞寂歷誰復報佳辰苜蓿空畱客菖蒲不醉人環山梅熟雨滿室地生鱗憶昔逢迎者於今白髮新

過景福庵

旅中嫌久病行藥到禪關日落常歸鳥雲閒不蔽山塵勞無念了般若卽時還兀坐忘身世靑天度白鷴

墮牙

衰徴巳中嵗齒落豈相期多智慚於馬貪心待至齯醉花吟未穩問月嘯還奇壯志何曽攺從人笑老癡

嵗暮雜詠

穆穆嵗將晏棲棲歸未期短衣乘日補破牖任風吹防世應如病全生莫過癡百年鼎鼎在醒者欲何爲爲客只如此時時畏出門林聲寒鳥集山影宿云屯世味存雞肋生涯問犢褌終朝惟靜坐大雪照黃昏謾說他鄕苦他鄕也自便忘形黃閣老得意白雲篇茗汁山中雨罏香海外煙出門狎鄰叟鶴嘴就衣牽憶自登髙後仙人若我招從龍云不斷伏鵠气難銷仙橘藏封蔕江魚賣防腰安安好風景唱唱小歌謠下榻苕溪上芙容滿戶庭憂時天欲墮說劍日爲停古誼看淩漢髙譚喜建瓴還君天祿去藜火幾時靑名園時入想家釀幾回傾鳥下枝頭重花開醉眼晴憐才皆古意悅客度新聲防得千秋事風流起後生乘月望婁江因風命小艭斯人居北郭寄傲在南諾重黃金百名齊白璧雙元龍𨿽豪气一見巳心降此夕獨愁予王孫亦索居春歸先嵗底臘盡稍更餘淑气隨開鑰辛盤見雜菹來朝應鬢攺壯志復何如

陸侍禦湖上涵虛閣落成

空明無處不宜人柱史樓臺喜更新能事漫酬千載願閒情且傍十洲親山來座右時爲主月到湖頭亦作賓莫惜倚防同嘯傲題詩王翰在南鄰

元旦試筆

今朝隨俗寫宜春未便商歌動四鄰浪說補天多煉石空傳濳地有神人漁陽守戍師眞老蜀道招魂鬼又新正恐江湖髙枕處夜深雞犬亦踆踆

張韶州遺端硯答詩

筆花五采夢頻頻再拜髙情贈結鄰南海片雲分豹尾西偏剩水割龍鱗風回篠簜閒逾止雨過芭蕉靜絕塵拂拭細書江海賦誰言一字賣堪貧

初夏柬友人

滿庭靑艸訝檐齊倚杖同誰病眼迷象渚分龍云自合鼇溪無蟹月空低攢眉老子寧關酒驚骨羇人重問驪久擅南山從不借君來別掃鑑湖西

遣懷

摩空獨鵠渾如蓋出岫孤云更似輪米汁巳防涓滴醉水精相戒齒牙嗔情知舊雨非新雨病過初春及末春藥石千金猶不貴向來地主屬何人

過文江謁少保鄒南皐先生賦贈

四十餘年社稷身東山云物獨教親到來天地傷多事歸去江湖尙有人一疏曽聞摧虎豹千秋已見上麒麟爲園深谷無他好但種葵花就日新

贈龍華寺宗住持

郭外招提古木林山門一嘯遇知音題詩靑竹皆無語拄杖蒼苔各有心夜送神燈常北炤江縣螺髻獨南臨閒來幽賞殊難徧他日猶慿夢裏尋

荔品

開門倚杖日曈曨香送千巖萬壑風抱膝樹根情巳適枕流石上趣誰同輕翻酒帽棃花白遙見簾衣杮蒂紅不怕四聞簫鼓沸前身領過蘂珠宮

龍目晶熒且漫題蚌胎的皪滿筐攜逺人錯認呼盧橘詞客因之賦病棃撇卻持螯金琥珀想來捫虱水玻璃夜深常得催詩月落初聲兩岸雞

呼來竹裏喫時新果識淸香白蜜眞願得幾回飽欲死盡將百萬買堪貧初鮮味合江瑤柱久窨尊傾石凍春笑謂居停金玉道蔡家圗譜欠精神

紅顏朱果醉酕醄虎視鯨吞興更豪顆落火雲排孔雀核堆繡字作蠐螬盲風酸雨畱華屋短榻長牋放弱毫卻笑杜陵饞未得蜀人舉贈只櫻桃

交嘉朱紫爛盈筐愛喫何如細品嘗要識味全須帶露無疑色好似經霜破除遷客陰陽火轂轆詞人錦繡腸日到朗園吟數過聲名爲感齒牙香

荷墅松風最可憐小池片石任髙眠靈山倒接靑棠影丹荔平燒緑野煙櫂轉湖心波灩灩魚遊浦面葉田田倐逢僊子霞墩上喜過洪厓左拍肩

名果分嘗及二毛未曽下咽豫揮毫明霞照水盤中玉甘露翻爲舌上濤姊妹嬌花憐並蒂弟兄幽鳥有同袍奇情賦了無人防除是蘭陵賣酒豪

樂土炎方別有天不惟百果荔爭先三收蔗課糖贏米萬頃魚秧海作田蠔柱波愁鬼臉桐城日鑄霸王鞭五陵遊俠皆年少慣使通番呂宋錢【五六皆閩中土語】

攢食爭先興未防大家評跋質靑山白嗔薝卜連唇澀紅笑檳榔著齒殷促膝雅尊盤席飲辟人深戶映花欄懷中不律空閒過艸木春秋刪又刪

翠微麗矚此新亭醉客時傾碧玉瓶河鳥一雙眠渚白海螺數防接天靑泉通屋脊晴疑雨月到巖頭醉又醒廿載重來圖畫裏亂吞丹荔不曽停

賦得蕭郎

南山日暖北山涼兩岸花開一岸香卻怪有情梁上燕教人好語到蕭郎

雨中懷孝亷楊元章

蕭齋有客思無涯雨浸梅根雪壓花忽記玉山頺未得美人作意試琵琶

纖手雙鬟拍拍成佳人催到不呼名天邊鴻雁如相助調轉瀟湘又幾聲

竹枝詞

溪上鴛鴦太煞騃三三五五濯波來沙摶蟹欺雞冠澑急魚蝦夾蚌胎

題畫梅送毛君之武林

磅礡無人興自豪香風爲我拂霜毫幾回細寫孤山影絕似西陵第一橋

全公子大震

字二何洲學士次子也少負異才治詩古文詞精書法身旣貴公子性任誕復爲吳中勢人壻婦裝數萬二何隨手而盡裏中陸文虎先生最持標格獨心折二何與通婚姻旣七試不利家日貧落托因作客長安中久無所遇益放浪自廢其後竟客死故人家識者哀之餘少時嘗見二何樂府七言律十餘首詞甚橫絕可喜及余客白下寓太常莊漢曉先生官舍中見二何數造門莊先生必爲設食將徹出袖中一油楮裹其殘炙去率如是其客窮至此相去三十年餘始選甬上耆舊詩因憶二何諸作從裏中徧索其遺艸所錄示率皆俳謔漫語與余向所喜絕不類久之乃自其從弟完白所得二何存集十帙之四急發而讀之見其詩文雜鈔略無去取卽訟詞耍曲詈僕罵鬼涕唾夾慁無不錄其中二何手題卷首謂萬不許示人使後生輩得入其室窺見老生生平其語良是余因念二何平日詩文旣不能自愼擇所僅傳者又俱其晚年謔浪幾使老气盡掩將來風雅豈尙有二何一坐心竊傷之乃特爲洗硯正席取四帙中詩審定之惟存其本色蒼健者三十首其餘刪抹至盡然後此老身後精響始大白於天下若自今日始得一詩人焉憶初冬梨洲黃先生相過見余選裏中詩輒問所錄全二何多少蓋黃先生猶記文虎之言也余時尙未得二何一詩黙無以應今日始可以答黃先生矣至余少所見二何詩終無一在者乃知所亡六帙正有妙絕處行苦覓之苐余於二何詩卽未得盡存其可傳者而已得力去其必不可傳者此則余愛二何宿心也卽二何而在當許以此卷示人矣

四言詩

飲食之精艸木之華集我丹田我丹所家我丹伊何鉛汞丹砂客主相守如巢養鵶培以戊巳耕以赤蛇化以丙丁滋以河車乃根乃株乃實乃華書煉於日赫然丹霞夜浴於月皓焉素葩金丹自成曰思無邪

采蓮曲

大把荷花細把挐不愁船小日西斜香風吹得郎心轉夢也應須一到家

菱花秀出葉丫丫翠蓋過頭戴到家葉葉裁爲儂袖子只餘儂面作荷花

送萬履安下第歸明州

鯤魚起海水瞬息千萬里偶然意不得良亦嗒然巳鈞弩在我手摧撞胡遽靡達人營實腹志士拊空髀咄咄深源生終焉資笑耳

雲間每欒欒始平比寥寥余最負世僇凶閔亦薦交踸踔京邑塵亭莫解嘲仗子小吐气秋空摩健雕相與望浮雲遂可屏牢騷復賴玆器爲君中夜操二三弟兄情庸得昧久要

昔聞髙賢心登用乃滋懼張羅网四海章滿公車路逆旅占掃人荷甑有不顧何至企同時起家但詞賦逺大論樂生榮名宜少慕

禮稱重其死餘生殊味寡內虧罔極義外負金石雅自獻七見則飲泣輦轂下君來頗復同報罷惜董賈起舞春風顚侘傺空自寫區區將母情爾我一致也水西丈室地防有比肩者

酒壜峯歌【防州客捨面一峯甚奇土人呼爲酒壜峯餘日與坐對歌以記之】

山峯隗俄矗一个我受其朝如受賀太常修齋殊少日麯部新拜尙書大將無其下卽糟丘安置風流酒人座峯下防起黃公壚峯前試喚劉白墮嗟我中年苦酣放那能咄咄書空坐隱幾醄酕萬古醺橫酩酊千春過不妨自作醯雞目取便亦宜葛巾涴砭耳雙柑逐眾攜埋身一鍤隨方荷臥銷遊絲並白日醉向湘靈同楚些卻笑吚吾閉戶生尙無鄰眼來窺破

京口訪王翼明遂辱三山之約

金沙舳艫千萬艘孤舟夜驚江怒號朝登浮圗觸鼇背神仙不來爲我曺城西故人有王大散步尋之正愁坐指天畫地感慨同相憐不異淮陰餓汝家亦有三山乎若醉莫怪全生麤登臨原是丈夫事還期努力麒麟圗

古意

相逢牛飲去夜見斗寒釣叟虹爲綫屠家鐵作肝千金酬死易一擲報恩拚世上螬蜍輩何曽掛舌端

舟中作

極想支機石時乘破浪帆精彊虛竹杖瀟灑換春衫鸛雀髙忘倦鸕鷀急帶饞驚心惟一劍終夜不安函

加飱

每慕安貧語何人與論安狂來能捫虱愁絕卽加飱貂毳嗟寒計風霜弔旅翰四方非靖日生事未宜完

苦憶

久作無家夢何堪兩地身小駒絲系命【兒子阿駒】祖母鬢吹銀霜气催歸興燈花紿喜神故園當菜熟堂上是何人

有家

荒荒擲嵗華三載蕩天涯狼藉移雙鬢間關散五蛇碪催南浦怨風送北堂嗟夢轉雞鳴猶知是有家

京邸步侯汝戡見畱小酌韻

靜榻寒尢下閒門晝亦扃烘春延雜卉聚海饌羣腥蔣詡容開徑揚雄獨勘經片時成古道端不愧沈冥

故西川提舉玉海李府君挽章

吏隱何工拙馳驅蜀道難錦江回大篆鹽井燭餘寒鞾舄寧畱犢巾車幾到官茂陵有遺艸好付所忠看欵客中山瓿先教主不醒斯文誰後死大雅竟沈冥肅見元龍禮愁占太白星六峯憑幾處便作異常靑

歸懷

蘭亭禹穴濶音徽萬壑千巖幾振衣四海虛名原誤世十年醜婦解忘機幾聞白石歌來爛巳惜朱顏鏡裏非不厭避人幽意在何時管領釣魚磯

竹邊開牖復誅茅夜夜蟠虯雜怒蛟客到寒云圍蠟燭酒深明月照山肴何人彊欲馴龍性有主還須識燕巢容易陸沈驚嵗晚新詩加意作推敲

春日集陸伯奮東樓

委巷層城瞰玉樓登臨春色共銷憂髙來呼噏應須賦濶處湖天別有洲投轄肯教虛座上捉刀若个在牀頭欲拚十日平原飲酒力來朝未可謀

報國寺雙松

神人移植自䢐徠豈是秦廷受爵材禿頂臥篩涼夜月低柯舞襯碧堦苔風霜多日隨身飽鱗甲從人對面猜萬壑寒濤鳴謖謖雙龍長防帝城隈

謝侯十二汝容祕書屢見招尋兼於尊公中憲追國士之感附見末韻

尊酒招尋夜似年夷門主道倒還顚春依榾柮鑪邊暖霜爛芙容匣底鮮楚調章章逢世難浮生日日爲人憐竹林曽嘆山河邈知巳悲鳴倍惘然

家信至有浪傳余已應吏牒者率此感示

蛾眉羞學漢宮彎骨相寧參鵷鷺班未得捧輿先攺鬢倘教受檄或開顏那能手版論西爽似有移文累北山夙昔扊扅殘火在月明還佇大刀環

陟屺殘編淚眼零空傳家學是韋經犠牛未悉登何廟丘壑應須置此形白玉堂中違故簡石峯頂憶靑櫺可憐未報君親意只許江湖號客星

李克振新葺書樓喜贈

莫問仙源幾處花花枝艷處卽君家樓檐獵獵支風軟橋板低低趁水斜來去一年新社燕榮枯五色故侯登髙須仗興公賦雉堞時容睨海霞

南閣成志喜

齋閣新成逸興長倦遊心事合商量屋梢明月低還見樹頂危巢逼不妨乞巧未堪陳幾簟窺林已足管牛羊誰嫌四壁無餘物猶喜髙懸一鷫鸘

擬皖城賊遁奏捷志喜同畱部諸公作

不常憂喜態言捷便欣然北上音何緩南來膝屢前駿功馳赫濯文徳協重艸澤終麋駭山河自礪鐫桐陂張勝壘皖口壓雄川斷後曽臨操堅中故騁權股肱分要輔湯沐枕駢肩羣醜俄成歗諸城乍警久縣帷幄劍數假便宜牋仍有王師戰寧論國鉞防搗巢停石畫間黨沮鉤連出沒渾難測來回杳莫牽神機貴尊俎妙算後戈鋋直賴鐘簴福還惟社稷緣稍防蹂晉豫復截闖秦汧窮蹙那知地狂奔永逆天遊魂迷凇霧野燒等飄煙王气原畱楚歡聲徑達燕宵衣需泮獻露布走星傳橫賜傾周寶崇酺狹漢錢願防彛鼎業磐石鞏巖邊

贈汝戡

鏌耶一片向誰明擊築聲中見不平匹馬斜陽殊作俠過從長是問侯生

天家大事萬年籌坎蝸廬足自謀解道安危諸老在如今杞國費誰憂【汝戡杞人】

狂馳直任百年中燕市流行气作虹艸莽文章終孟浪防將時事忤三公

吳先生應雷

字鼔和號曰靑寰爲諸生家貧授經世居甬上凡甬上諸生無不出吳先生門者先生𨿽日爲諸生論說治經生業然幾上獨置杜工部集每嵗以反故紙立一冊凡有所作輒書冊中有事則藏諸巾箱方去卽其家子弟亦不知先生日何所作也久之先生故人子及諸生與其子謀俟先生出竊發其巾箱視之則其所作詩艸也紙背中淡墨禿穎幾不可讀因各取一冊疾書之仍置箱中此後見先生裴回戶庭間口吟手畫始知爲作詩也然終不以示人聞人論詩輒不答惟見人以詩書扇上贈人輒蹙額曰奚自苦但持一素扇相贈亦得生風奚重廢筆墨爲竟藏其詩至老且死終不自言嗟夫吳先生生不得與葉鄭朗楊伯翼同時其目中所見鹿鹿誰足與語故寧抱其詩井枯壁壞蠧魚飽死篋中終不肯使單章只句輕上俗人口此其力堅其志矯寧身後千百年待一人知己始出亦可謂介之甚果之甚矣去先生二十餘年餘始錄甬上耆舊詩適允誠出宿錢氏錢氏賢者二咸戒三卽先生故人子因出向所鈔詩數本夜讀之中有經吾友錢退山防定者允誠爲驚喜錄百餘首來賞嘆彌日卽余門中向與先生往來者聞其能詩俱大詫不信嗟夫吳先生誠異人也𨿽然先生身後甫二十餘年侯芭尙在巳有能讀太如桓君山張河間者吾知先生更喜過望矣

感懷

惢惢山中桂乃與庶艸殖螻蟻穴其根生意頗局脊一朝遭運防移置宮苑側敷榮日以鮮馨香當坐發風霜亦何勁枝榦終自及君子秉本性小人量纊息美葛枯於野嘉稷委於澤抱質豈不臧賦性任所適得失原茫茫舉杯對明月

感興

蕩蕩仰天宇白雲橫野亭人生如孤蟬須當及時鳴薄翼領微風髙樹揚淸聲一旦入秋節白露肅泠泠垂緌豈能長抱葉爲幹蠳神龍有奮蟄時花一枯榮造物移人意無然命獨醒

感懷

嚴冬天雨雪寒气薄人體方朝尙偃臥帀蔽戶裏自分衣裳單白頭忘櫛洗饑叩誰家門愁憶何王醴萬慮一身並郁若魚亾水天子禦北辰安知窮邨士溝壑日爲鄰嵗莫亦云巳

遊目寫中懷躋攀俯城郭江流半夕陽夕陽多野哭逺望令我愁天風振瓦屋嵗敗人煙少村寒啼鳥獨妖狐銜髑髏白鷺起叢薄安得懷葛世忘情順裏俗感喟非一端昏歸意煩促

居恆不得志曠然興遐思遐思在三山仙侶與追隨或跨白鹿行或挾胎禽嬉沆瀣可供飯紫芝以充饑洞壑何閒閒彷佛雲霞棲學道恨太晚全眞方自玆安能靡塵蹤熬蟻無休期堂上考鼔鐘行樂當及時達者信其說徒爲愚者嗤

蘿蔓

蘿蔓緣桑樹樹髙蔓亦長傾柯滴涼雨罥葉晞夕陽柔勁豈偏妒枯菀相與常所嗟物攺促節入淸商百卉落顏色微質何足臧桑脫尙有枝蘿謝根亦傷儵忽棄捐早結軫摧中腸願言駐陽和永永媚年光天意故叵測撫事授斯章

醉哉行

吳生好飲席天地手搦寸管皆五帝帝曰怪哉敢侮予勅使窮村閉門去閉門十日那肯靜撥上南城目更騁東窺溟渤鼇出波西極昆侖鶴翻影仙人八九彷佛記腰系胡蘆授丹餌食之不老百嵗生風蕩入云窅然際年來種菊芳可餐亦聞益壽好人顏千枝萬朶惜不得方朝采采商飇寒寒吹老鬢巳衰朽潦倒生平惟有酒陶濳本是解音人屈平豈稱知味口鑪頭時價每苦貴眼底貧交難數對但願沈酣吸百川客滿杯浮檀板碎

撥悶

秋村蟬急槐欲黃家家刈稻早登場白首下帷誰者子田無二頃搜枯腸大兒織屨腰力傷次兒佐織眼茫茫更憐黃口哺糜湯顚倒學步號新娘街頭沽酒酒價貴年年種遭亢暘天蓋逺地蓋長防晝見龍壑藏人生不用多嘆恨且把絲竿釣晚江

多難

王國正多難書生亦解兵不堪埋虎气一擬射狼星萬里將軍目三杯出餞情棄繻關吏識愼爾繼榮名

送季鷹

向夕江雲起遙天帆影飛故人多意气此別有光輝土酒隨官驛山花上客衣前程須努力休恨鬢毛稀

誅逋

國難誅逋急年饑倒槖難爨煙風斷續愁眼雨潺湲巳覺豳詩苦何當漢詔寛質衣兼出貸不敢怒新官

吟似太目

貧使交情濶閒看物態新白雲方閉戶紅蓼正宜人不厭南山色相攜小甕春竹林猶有伴畢卓夜過鄰

不寐

不寐伺晨發披衣月易西寒雞疑失獨雁豈安棲壯志成今老新詩失故題村村衣急又是暮秋期

遣懷

熟睡非吾事回回此寸腸秋蛩聲太切北斗柄空長祗自愁衣褐誰堪挹酒漿百年牢落裏菊又幾枝黃

登天封塔

突兀出層空明州盡眼中下方疑作雨上界只生風西日沈紅樹東流接海宮仰髙應咫尺吾欲愬蒼穹

月蝕

誰乾天道忌惜此一輪盈得序恆光發非時沴气乘蝦蟇何偪側桂樹本長生呼救煩愚俗終然炳夜靈皎皎初猶見團團倐巳非云畱太陰節地閉小寒輝薄蝕災時有分杪數豈微臺郎如許奏警闕在垂衣

小圃

病裏過殘暑涼深小圃荒絕根除蔓艸作意怒螳螂遲豆猶無莢秋茄不滿筐暵幹能抱甕底事使人忙

起早

不寐晨興早驅兒且賃舂雨聲初歇砌日色未臨水際螢三防空中鷺一雙飯匙巳飽噉且得實空缸

啜粥

饑年嗟食玉新稼喜登場薄用爲糜粥貧宜惜稻粱老夫兼暖胃黃口亦充腸一松下應知意味長

寫懷

投老中懷惡長宵輾轉頻村深荒漏刻雞小學司晨秋气雕髙栁寒聲滿四鄰側身戶裏何事不愁人

鉏園

園功久不理蚤起把鉏時力倦應知廢年衰無可爲白花零細艸赤棘拒疎籬朋舊何人到斜陽又已西

負米

負米憐兒子家貧借舌耕頻年減研糓何塾踐師盟嵗熟門爲倚秋幹場可登雲山望迢遞歸及慰衰齡

遣愁

天豈私貧我其如傲采薇風騷千古業藤蔓百年扉借暖吹新火防寒綻舊衣曽聞力命辧無是亦無非

雨夜

犇林風作勢徹夜雨傾盆鐘響欲沈寺雞啼如隔村將無傷晚稼何以聚秋屯墻圯生多盜應違席掩門

撥悶

窮冬畏雨雪邨捨況頽然鳥入窺空廩人來責欠錢上書無一字作賦有三千祗羨龎公隱兒孫覺汝賢

不肯

不肯徼鄕曲其如眾所嗔須眉看巳老要脇折何人原憲無辭憊黔婁實可貧百年一具骨山石對嶙峋

度龍山投宿田家

躋險當龍碣穿幽狎虎鄰天風驚萬樹野日側孤輪橘柚溪邊寺雞豚邨里人白雲秋片片半落暮江津

雨懷

冥冥江上雨風起不成幹柱礎春蒸濕炊煙曉醸寒忍殘花片了擬放酒杯寛門外何人到饑烏立樹看

閱耕

東作家家急扶犂及早春水田新足雨山鳥慣催人未課三年積先勞百畆身杏花邨捨近婦餉防如賓

江上

落落南山曲孤琴寄一家白雲長在戶幽鳥自啼花懷望人俱逺登臨日每斜暮年無稱意何處問胡麻

秋夜

落木秋風夜嚴城漏防長詩篇通酒性山鬼避燈光放筆人無老行歌道在狂不能攖俗慮天地信蒼茫

過人野居

騁望松林暮沿河到野居樓間落照里人臥絕交余祖徳墓門表婦賢鬥酒需竹欄花事訖送客步徐徐

夕

落落寄人境夕煙生野扉竹聲風棄籜松影月畱衣貧不休詩句閒惟占釣磯所忻塵迹絕吟嘯晚成歸

山行訪人

秋艸平郊路蒼茫引望迷數家依絕巘一寺隔回溪土俗沙田芋人煙籬落雞欲尋髙隱宿斜日石門西

山中訪人

山秋來碧色步逺更前溪隨意云孤出無人鳥亂啼石橋臨壑起茅屋入邨低擬訪幽居處松行竹个迷

自遣

白首人間世豪雄異往年酒酣猶起舞金盡只愁眠訪舊門多閉幹時馬不前祗余衣食累數口正蕭然

曉望

霜淸野甸悄無人幾處楓林丹業新客棹倚村修晚爨漁罾歷岸守濳鱗閒來嘯詠經初臘老去棲遲惜小春節序漸窮朋舊隔曉天何處不沾巾

江館撥悶

江云欲暮不歸山倒映斜陽雨半殘野水亂侵沙徑出人家多掩竹扉閒辭春燕侶空泥壘近老儒生敝鶡冠嵗月似流心似醉何因忼慨一開顏

苦饑

數口蕭然窘殺人此生迂拙只安貧汶陽聞道蹲鴟熟一擬移居送老身

孫山人儀

字象可世家三茅象可自田間起年十七爲諸生時櫟社長嘉則先生郡中名薦紳余君房屠長卿沈箕仲諸公尙無恙象可徧造其門歸益精治經史學馳騁古今習國家典故旁及禆官星緯二氏家言無不搜獵數試有司不利客於京師當事欲論薦其才竟謝歸象可性防介自持初學爲詩不肯摹唐人音格見當世所稱前七子後七子輒唾之喜在佳山水間每所過酒家梵捨常作詩題壁不署姓名時周貞靖先生方爲孝防偶過某寺中見壁上句一讀驚喜起拜因日誦其詩初不知所作何人也後周先生中進士出官嶺外聞象可名因延與同往兩人舟行相論詩甚驩一日象可出所攜借竹樓集周先生髮卷見有題某寺壁詩卽舊所誦句也更大驚喜重起拜由是兩人恨相見晚其論詩益驩凡所唱酬有一語稍近世人輒動色相告務力去之至於三濯髓方已周先生方刻象可詩粵中謂我費民間數片木傳孫先生詩亦不損防防以事忤勢家解官遂不果象可歸卒於家年八十餘聞所著借竹樓集甚多不得見惟得其淸海吟二本爲周先生所防定余錄其不甚抝僻者得二十首

雜詩

女大不憐母花開不戀枝蠶老上山坐燕長出巢飛阿媼勿懊惱不憶嫁爺時

至前七日卽事

仲冬粵暄衣袷身稀適放骸藤榻間靜黙羣機釋爵馴飲颒水鼠橫傷巾幘牖敞入微風鼽嚏妨眠食偶聽讀朝報時事更堪啞涉人乘破舟爭坐恣搏擊澒洞波濤中望岸殊懸隔羣懵奚足矜爲此沈舟惻昌黎曽有言所憂非我力

杏溪道中

蘭陰郭北路砂礫埡急湍白波跳垂日峭峯推碧天是時梅雨數集澮彌原田道迷篙力窘密縴砅水牽眾艇亂流濟排擠相屯邅盤旋滯晷刻跌足號長年須防人語寂始覺舟去便往來緑樹裏抵夕霞靄鮮徙倚船艙中且玩林薄妍白頭湖海客忍性成柔綿逺途甫發軔遑較延與遄

海口思家

今日天晴明川路淨如洗舟子撥波輕進程過所擬漸迎甌海潮舟楫勩有底頓覺客腸紓眺原數窺倚入春彌月餘百卉色俱起暄余斜照曛菜麥被之喜梗蒼翠葉妍杉松歷可指𨿽云習習風拂面若撥水掀篷炙老衰緜服殊適巳因感昨在家暴陽春未巳將身就夕暉遷坐墻東幾亂離向二載城野傳搬徙苦罹敗卒殃兒信驚滿紙刑斂釀緑林猝變咄嗟爾老稚寡良籌奔攜亦情理未卜破竹樓安完免拋圯屋角含桃花向誰復旖旎春熈縱溥公人命各亨否途艱汔尾將家慮從頭始切近切揣量坐呆飯失匕

餽爵

野田稻未熟林爵窺官廚喞啾久檐端似妨爨僕居𨿽饑不茍下孰謂禽鳥愚嗟爲微軀役靈蠢同饑劬固知物性在法施規豈虛案頭有白飯適值黏書余取之撒庭宇聊用寛須防

雨晨早起

署樓寡酬答宴息停繁思有空性量廓靜存營衞滋宵眠得美睡放體形气舒夢稀嘗早寤坦襟得神怡微鐘移枕薄雨綏雞時旱久𨿽霂霢物情已自私搴帷覽庭曙榕葉生新姿

舟次賀正

風俗他方別年華此日同異鄕朋舊合聯艇火煙通酬酢常移酒過從只啟篷𨿽更新嵗月猶抱畏途忡

嚴灘

江山樷建徳幾許不通名一日曽垂釣千秋屬子陵亭臺長肅穆比附亦崢嶸借問買山隱兒孫幾代更【隔岸有方幹墓】

秋日縣齋卽事二首

無人嘗獨坐得句且微吟到處忘蕉箑行時揀樹陰怕登頻望閣小臥必牽衾以此當康濟嵫光緩夕沈一室戶嘗啟孤眠榻半賖鼠昏偸硯沈蟻晝上瓶花數飲防侵瘴徐飡畏嚼砂朋儕忘我老爲挿素馨斜

詠邑治之勝

龍巖仙吏宅丘壑簿書兼虧蔽樹垂防輪流果薦甜鳥聲嘗到枕山翠日浮簾行路村村去花香匝帷幨

穗城气

孰云函載渺淸海全偏眾蝡何曽蟄羣芳不攺年難明松栢節另辟雁鴻天文字存防气光華敓貝淵

晚步庭際看歸鳥

落照射榕腹羣飛歸鳥情鷹翔殊意气爵伺善疑驚覓食嘗窮日投棲自逺程獨懷鷗泛適浩蕩易爲生固村而上再值惡灘石瀧傾窄湍澑怒奔幾經危栗始獲離險

水石自相噱艱危人巧投跕鳶溪失毒戒象峽方愁百感生殘夜孤心折漏舟詩囊慶無恙且未顧衾裯

初入郡齋呈基仲

翩翩五馬渡江城花信風吹天復晴夾道爭看新太守到官只是舊書生兒童守舍供烹茗妻子畱家待耦耕抗志欲追千古事扁舟記得發錢淸

自琴水度砦頭嶺至禾口次惟一韻

筍輿登頓擦砑晷短偏遭峻嶺賒澗度蚓形橋數丈山分人字路三又鑿崖徑偪猱緣厠捲艸蘆荒鳥作家一度藍田原野辟陽坡霜後發穠花

恨老思家

壯遊濟勝暢平生羸老何論儕輩輕鼠伺臥堅公鬭嚙虱欺眼暗肆縱橫冬靑變白方初授臘酒回和醸且傾得返竹樓仍穩臥百年養拙防柴荊

舟行口號

赫曦賫老赴南洲擬外形骸忘郁攸入楚去吳頻計日脫章度嶺復乘流艸明屈曲山腰路樹欵逢迎水面舟鳴鳥向人猶故國臥艙只作少文遊

懷靑壁山居

老來畏俗企丹丘買得云巒幾疊幽奧壁經年惟半日潠田十嵗少全收自生竹栢樵逾茂不斷山泉熯更流巳卜一丘繁宿艸微軀瞥眼任歸休

夕望

墜日余曛綣逺峯秋空晻靄定無風粵云照海黒赤半歸鳥滅沒來其中

戎文學玠

字孟常爲諸生工詩常與家兄戒庵同入西川舟行所歷奇山水俱有詩晨夕唱酬工力悉敵其文足照蜀中今相去數十年孟常墓栢已老戒庵亦爲八十公矣因出其蜀遊艸一卷余爲錄存之得十一首

雨中度相見嶺【和工部龍門鎭韻】

鳴泉散珠沫翠霏衣裝濕風霆怒未休暴雨來何急靜聽松籟喧仰覩山雲集兩峯不相見路阻藤蘿澀滑磴試屢危笻扶亦難及淚浥幽巖花似對勞人泣

涉溪【和杜淸溪驛】

深山驟雨後瀑落無干渚溪溪吼怒濤急流漲幾許石窄豈容舟相持戒徒侶欹側足未定齒嗑不得語生平愼垂堂何當此險阻辛苦達荒崕隔嶠猿聲楚

登桑洲嶺【和法鏡寺】

冒暑陟崇岡登降倍艱苦篠籜翳行迹石徑莓苔古盤回鳥道賒颯防羊腸聚流汗濕衣襟似沐晴霄兩捫蘿喘復蘇風葉相吞吐屐齒笑羣岫一一低可數絕巘費躋攀自晨已及午倉皇飲松澗投笻竟忘取

曉度桐巖嶺【和鐡堂峽】

嶺勢如旋螺仄徑故斗絕昧爽戒前途下馬卸銜鐵蹩撐崖間兩山突而裂松風振鬛來沃我陰山雪翳云泄曙光飛鳴眾鳥悅層巓在按膝碎石蹶九折前峯擬暫俯攫天猶未滅何當快雨至一洗千山熱

由桐巖晚行至朱嶴【和石櫃閣】

嶂回日欲沈霞气幻紫赤峯尊層雲上徒行踐水石遙睇樹杪光返照蕩層壁村農望煙歸嗟我逺行客眾鳥飛相先煙嵐愕行迹路荒不容趾萬嶺紛相迫明滅見逺火野店傍渚澤怖魂暫以定呼醪聊自適

曲溪

村煙生晚翠野水聚空潭雞犬逢人倨桑麻著雨甘漁歸燈破暝僧定衲棲嵐得近前溪泊泉聲答夜談

晚霽與客登浩然樓眺錢塘江

晴色開村樹危樓俯大江潮聲翻絕岸帆影落虛水與遙天合人同夕鳥雙茫茫百端集形影若爲降

新月【和杜少陵韻】

江月多新意舟人厭屢看孤螢新破暝驚鵲暫偸安逗水疑殘照窺醸薄寒鄕程慿夢到頻聽葉聲幹

泊巴東

昔行指川北今始詣巴東山縣無重郭江天有斷虹亂峯云欲暝官渡火初紅剪燭供淸話蕭蕭暮雨中

大竹道中

半嶺雲封屋千家竹作扉幽泉和石語空翠帶煙飛緑轉常侵面陰濃欲濕衣山行疲應接涼月續斜暉

度九盤嶺

間說蠶叢險今知鳥道長人傳云外響馬濕霧中韁秋暑蒸蠻雨山花竄異香經營男子事回馭笑王陽

董公子應震

字百里父光宏官少司馬百里有逸才工詩體中文弱𨿽爲貴公子不喜盛車騎往來閉門掃坐所過從未嘗有雜客性嗜佳山水嘗與詩人泛桓溪飲它山泉訪賀監黃冠谷髙詠傳一時百里年少猶及從汪長文聞隱鱗諸先生杖屨卒年不滿三十所傳遺詩厪五七言律一卷

遲汪長文先生不至

艸閣遙憐夕徘徊步緑莎空堦木葉下疑是足音過山鳥時窺席低云闇拂蘿寧知天外客不肯離巖阿

固鎭道上懷聞居士隱鱗

北風吹斷雁搖落對寒暉野曠無人迹林空絕鳥飛淸霜欺短鬢朔气薄徵衣獨羨聞居士津梁巳息機

宿防亭驛有懷

旅泊傷千里嗟余馬欲瘏河魚鮏晚市村雨洗寒蕪室冷雲棲榻庭虛夜走狐美人何處在惆悵客情孤

同周斗文陳士服遊溪下

春色看將晚遙岑帶夕暉靑簾斜酒市白鳥掠魚磯煙樹暝暝合風花片片飛到來思白社晏坐淡忘歸

度關山

人從盤石上身與亂峯齊卑響舂云碓髙寒怯馬蹄林疎全見日野曠不聞雞辛苦嗟行役黃塵滿鸊鵜

贈吳養臺明府

龍節何來暮謳歌徧艸萊冰霜隨地嚼霖雨接天迥澤雉依人雊山花帶郭開璽書旌異績不負佩刀才

薛千仞湖樓

髙閣澄湖畔悠然思獨淸看云舒捲態聽鳥有無聲隨意臨書幌尋常對友生更饒眞興在時與白鷗盟

尋巖庵

看山意不淺扶屐且同攀樹色潺湲裏禽聲窈窕間磴懸千尺迥僧占一峯閒歸路無愁失樵人許伴還

過孤山

萬松立寒翠一水澄湖碧年年車馬來不攺孤山色

徐文學陽輝

字元暉爲諸生工詩喜學張司業李義山自稱麗手亦善塡詞所著樂府數種惟靑雀舫獨傳屠長卿先生有言名妓翻經老僧醸酒將軍擅翰墨之府文士馳戎馬之場𨿽非本色亦有別致元暉愛其語遂演爲全本其老僧醸酒一篇更爲時所賞

過臺城

春艸茫無際春禽若有情披荊問往迹知是古臺城埜花慘不發愁雲四際平鴇鴨唼廢沼老檜作鬼聲離宮三十六一一巢鼯鼪臺前古寺暮施食坐老僧吳翁死不餓受粒先眾生興亡古所有有淚莫同傾

山居喜晴

積雨曉來霽便若物好碧霑山觜嵐翠潤溪腳艸無心乍捲云有時忽啼鳥蠶眠桑子肥麥熟雉兒飽舂響煙外村漁唱蘆中島扶笻偶出門遙光澹渺渺

空田行

空田十月淨如掃牛背斜陽立孤鳥緑竹籬邊白板扉一道炊煙出林杪寒鴉陣陣風蓬蓬崦西村頭霜葉紅隔溪嘎軋水禽起漁歌聲靄暮山紫

托宿鵞鴨村家

泥沙滿面塵撲首兩日路作一日走地冥天長暝色催亂山缺處是村口村翁見我偶停鞭便著延至茅堂前四壁𨿽貧無大廈猶勝潦倒窮途邊更命家人欵逺客网得鯉魚長一尺老瓦盆浮雪蟻香折腳鐺煮霜蠏赤敬客還恐擾客眠教兒今夜莫打麥明發飯罷送出村爲言直北過竹墩沿江再覓便船渡頃刻可到縣西路

蘇小墓

數聲花豸垂楊外水聲決決鳴幽瀨春深花落迷孤墳蔓艸猶疑拂裠帶橋南橋北竹如煙小魂臥處亦千年十三吳姬蕩輕楫愛向西陵唱桃葉唱入重臺應動心心心化作孤飛蝶

漫興三首

髹幾香殘蓬戶閒坐來無事且看山但逢石丈隨羅拜每對桑郎一破顏云縷擁花愁態斂雨絲灑竹淚枝斑翛然倚杖疏林下興在飛鴻杳靄間

紅塵喜不到林中寂寂幽居小澗東莎岸云深棲斷雁柴門雨歇落疏桐傷情句爲窮來巧失意愁因病後空欲覓武陵一片地閒從洞口拾霜紅

小庭獨坐學跏趺恰稱蕭條山澤臒開帙校完訛字眼倚防撚斷苦吟須聞看曲沼盈魚婢醉聽幽落鼠姑筆硯近來都廢盡笑人作論學濳夫

此集所選止於萬曆末年惟錄布衣文學之詩有稍後之者正以諸君遺艸散亡恐後人不得其本末宜急表揚使見於世然卽如孫象可晚嵗及與周貞靖先生論詩而其爲諸生尙得在沈嘉則余君房諸公之門固猶然萬曆中人也

甬上耆舊詩卷二十九

欽定四庫全書

甬上耆舊詩卷三十

監察禦史胡文學編

金處士鏇

失其字與用衡齊名

題楝塘李先生隱居

佳樹森森生緑陰索居人傍小江潯暖風涼景眠畦犢明月髙枝憩水禽靑子肥時春艸碧紫花落盡夕流深籜冠藜杖門前路閒引逍遙物外心

金處士銘

字用信以絕句名

山水圗

幽藤細蔓落深靑虹影霞光石壁明月出山空人語靜芭蕉葉上動秋聲

悠悠客夢破寒煙明月江洲思渺然鶴背忽聞橫夜笛不知何處是君山

題畫

小茆亭子竹風涼一卷黃庭晝漏長童子不言雙鶴夢細推甲子到陶唐

昨夜秋聲到井桐畬田香散稻花濃空山落日秋云薄人在秋云第幾重

丰處士鎣

逸其字

中夜

感憤思浮海顚連正泣岐客衾孤擁夜山捨久霖時蛩響方依壁雞聲未出塒十年薪膽意無處問要離

全處士淳

逸其字

江口浮空閣

乘興登臨意爽然巖阿懸構一壺天隔邨雞犬芒鞵底繞屋雲山竹榻前更想髙飛還跨鶴若能住久卽成仙柴門分付深深閉祗恐行雲攪客眠

秋日天王寺訪楊伯翼不遇

寒林十里聽秋聲踏入寒莎路幾層雲墮松梢邀過客霜酣楓葉臥髙僧溪舟興盡憐空返鄰酒呼來醉未能落日滿山歸去急何時揮麈共禪燈

朱處士應龍

字舜夔亦字近臣號東籬其時沈嘉則先生與葉鄭朗論詩盧九山人與東籬論詩俱甚懽人稱爲明州四傑東籬醉飲海上乘月溺死其詩遂失傳諸家所選東籬詩俱非其意得者余從朱氏覓得樂府一卷爲錄數首

短歌行

人生幾何樂少憂多彼逝者日如江如河【一解】歌當以謠莫如心勞何以忘憂惟有松喬【二解】我思故人在河之瀕欲往從之度涯涉津【三解】皎皎月明駕言宵徵惟君之故不遑自寧【四解】桂檝蘭舟泛彼中流今夕何夕載酒遨遊【五解】臨風鼓瑟中心弗郁弗郁者何所懷非一【六解】黃鵠髙翔日逺故鄕徘徊中道風雲激揚【七解】山忘其髙海忘其深智哉古人實獲我心【八解】

悲歌

得書如見故人寄書如見故鄕心念久客感結自傷欲畱無親好欲歸無舟車忼愾不能黙泣下沾羅

懊憹歌

白航張靑帆載儂歡子去風生栁樹間飄揚落何處

桃葉歌

桃葉復桃葉下覆根與柯渡河今巳慣不復畏風波

子夜歌

相約采芙蓉來往湘江邊湘江雨方重無晴不見蓮

柴處士應聰

字仲初屠田叔先生壻也有詩名屠長卿集首載譲柴仲初不至書卽其人也所著自怡集

同王太史季孺登吳山飲大觀亭

大觀何處好絕壑俯東溟林密才通徑天空獨有亭潮來江气紫雲共海峯靑四顧心雄甚狂歌酒半醒

聞仲連招飲董母墓上得江字

春色正茫茫相攜上釣艭桃花迷逺渡天碧影空江古墓苔侵碣荒祠樹作幢一時酬此恨千載重吾邦過客都如阮山翁獨似龎古今眞易攺意气最難降饌入銀絲鱠香浮淥酒缸看松云片片步壑水淙淙飛去花無數啼來鳥一雙歸舟愁日暮亱雨急蓬

吳處士浩

字惟直呂中甫山人所稱同裏論詩首舉惟直而其集失傳俟覓補之

潮之定海

江樓歌罷酒方醒畫艦如飛帶曉星萬浦晴暉蛟浪赤兩關秋色虎巖靑沈浮白日漂長劍汗漫神州憩小亭白髮何人猶下釣寂無車馬到滄溟

余明經經訓

字生超文敏公之孫也少有異才年十四以明經貢於鄕至京師與屠田叔蔡子行二先生同賦詩唱酬屠蔡俱詞家宿老生超年少一日而與齊名今所傳薊門遊艸是也未幾歸裏門生超旣負才誕放娶妻如許允婦婦死爲其家所辱因客死吳下蘭摧玉折識者哀之

感事同田叔用拙作

嵗月寒仍小牛羊艸不黃嚴凝看气象明盛在隄防播谷憂恆豫維桑計總長平生蘿薜事投足恐踉蹌去年西土役宵旰急羣才雨雪三邊盡英靈九廟開成功無曲突議論有登臺誰決河隍水崩城竟可哀

宮人斜

絕有蛾眉恨都從此陸沈春羅芳艸合秋扇夕陽深棄置空懷舊淒涼總屬今猶疑待恩澤存歿見天心

洪光寺

曉色防山勝幽怡只此偏巖懸垂樹迥磴斷雜云還信美非塵世虛疑隔化天羣峯行欲墮曠邈識孤騫

淸涼寺

鳥道盤幹折松門到一區曇云幾朝夕丰碣竟模糊殘燒依霜葉空廚失午餔天寒增蠟淺深殿肆蒼鼯

陳文學瑛

字宣逺有詩名一時詞客以詩律相往來盡見集中惟宣逺與仲初所傳詩絕少當更覓之

蔡子行先生見過出示新詩復對庭梅有詠奉酬一首

冬日南好翻書頗自憐忽來髙士駕喜誦白雲篇心與寒花合情隨幽艸偏開襟取一豁吟對夕陽前

李處士時魯

字得之沈嘉則先生與論詩延在家塾遂得交一時名士晚年更與胡百藥孫象可唱酬其人誠可與言詩者也

訪胡百藥任君文不遇

雙鴻度寥廓悵望白雲層修竹迎人近髙樓接樹平鬢疎風易響衣冷酒初醒相送惟聞霰蕭蕭江上聲

無壁

茂陵徒四壁無壁更何如竹影通羣雀藤陰走螙魚日窺空室徧風卷一牀虛剩有煙霞色朝朝落卷書

沈處士公孫

字稺僑與李得之唱和

久雨

五月經旬雨愁懷何日舒螢流郊外艸螙蝕篋中書緑暗云生樹溪平岸出魚終朝無客到把酒自踟躕

陳山人大魯

字穎叔初余君房沈肩吾箕仲長孺諸公有甬上七子之目穎叔其一也穎叔精於史學嘗上取羲皇迄於元論斷其事盡爲有韻之文名曰詩史聞其卷帙甚多吾友陳子遜所藏僅首卷爲錄二篇於此亦足徴其史學矣

黃帝

軒皇初授禪弓矢事橫徵五十有二載遷徙衞師兵迎日以推莢蓋天乃象形調歷六術總翼徳七輔並設臺圗入夢記言史載靑染采辧章服躬祀親蠶耕桴浮制舟楫蓬旋始服乘巢鳳徵文始遊麟感木精蘂茹戒丹書靈簡涵內經化理樂華胥端拱履升平空同訪至道一再如廣成采銅神鼎就騎龍云上升屈軼尙無防烏號未可憑愚生千載後惟聞歌徳聲

巢父許由

吾道有隱見達者蹈其幽儻悉起巖廊何人臥林丘堯舜相爲貴重貽箕潁羞放情山水間四嶽等云浮一瓢猶自多滌耳惡來求欲飲懼污犢鞭之趨上流胡爲今昔人往往重斯儔不難官稷契未易屈巢繇

李山人先嘉

字之文家在城北偏先賓父在東偏二人並有詩名楊伯翼詩所謂城東有李生城北有李生是也後以子遵貴封禦史

東莊卽事

髙天不礙四山靑埜色蒼茫艸木平新水秧田斜下鷺夕陽花嶼亂啼鶯橋邊貰酒堪行樂隴上遺書日課耕車馬不來塵市逺盡教白晝掩山楹

許處士震亨

字子長有旅遊集

春日山中卽事

春來長晏起林靜日初晴鳥雜難慿語花多不辧名峯巒窺戶牖臺榭枕江城忽抱鄕關念含毫賦未成

吳山人柱

字石父少工於詩嗜酒亦喜鼔琴有名於時

李景洪小山築成隨贈

滿目借雲山林泉競瀟灑主人無長物隨地栽梧檟羣峯晚作陰萬木秋成赭適意慕漁樵放浪追風雅幽獨本吾師榮辱何爲者荒城雉堞云落月魚鱗瓦聊作遂初遊豈尙耆英社

張處士子魚

字長鱗少工詩亦精篆書

有感

骯非吾事浮沈天地間道能存白日貧不妒靑山嵗月容瀟散風塵任往還未能逃世外空自惜衰顏

杜文學受泰

字蒼舒少有詩名早歿余嘗見其佳事園遺艸一卷今不可覓矣

寄仲連

自愛衡門著皂冠談風落鏡湖幹淸齋對客無長物挿徧梧桐與合歡

董文學大晟

字揚明有歗廬集

曉炊

緑煙微竹裏紅葉到前鄰捨晨炊動鳴禽喬樹巓誤疑身共棄是否偓耶錢還問山妻道胡麻熟好便

孤山

月寒天碧浸西湖鶴影歸來半有無人在一樷香气裏空亭占得小山孤

楊太學徳遵

字公路

步至郊園鄰人有以新茗餽遺者

步轉水田郁人來竹徑涼當池蒲正緑隔岸栁偏長鬭雀趨藂薄啼鶯近小堂比鄰何雅意新茗送余嘗

自鏡水蕩舟至小溪

窈窕澄溪路蒼涼九月天岸回頻下葉沙擁急奔泉野館靑簾出漁家赤网懸到來山盡暝孤寺起寒煙

李處士徳進

字退思號枳楊爲人風儀秀朗喜言詩不拘聲律先輩甚稱之

雨中與隱父叔獨對

雨竹淡無色庭梅臒有神鳥聲趨耳換鵠髮上頭新幽意惟春艸髙懷亦古人蕭蕭相對處言笑任天眞

江上

落日滄江上芙容未肯開小船乘水去孤篴趂風來作勢當秋急移聲入夜哀相看多寂莫搔首重裴回

庭梅

昨夜東風吹動初庭梅早見一枝舒但從雪後看逾老才到花時影復疎地靜常容窺客座嵗寒終稱防吾廬他年杖防攜雙鶴深向羅浮最上居

黃文學嘉謨

字英言

溪曉

山深日未出舟小一溪孤麥浪隨風偃松濤隔岸呼沙明驚宿雁星沒散饑烏霜鬢淸潭照松松白映顱

董文學世登

字善如性至孝爲諸生有名少工詩喜爲奇句世居甬江幹園廬花竹家有藏書客至剪韭擊鮮欣然也以其學世授子守諭官戶部主事是爲次公先生孫道權卽吾友防子也遺詩數卷藏於家被火失傳僅從詩括中錄得一首爲惋惜久之

千丈巖

峭壁渺難攀仰睇殊可吒仙人撫玉掌指顧移崧華女媧立太淸日月走跨下雷雨閉煙光冰玉響空夜直堪起乘風翛然隨羽化

董處士儁

字仲吁有亦愛廬詩

城眺

睥睨千山逺旋回萬壑通城髙不礙日樹小亦迎風極望人煙密孤吟海月空鳥啼猶夕照踏破翠雲中

李文學徳孚

字子尹善詩畫有白華軒集

除夕

客館逢除夕鄕愁覺更頻囊錢看漸少緼被力逾陳嵗換慿春酒時消並臘薪人情與客意明日一番新

有感

憶昔曽從燕市遊酒人聚飲日無愁羽林健士都虛籍車騎材官任白頭輸挽東南眞竭力經營西北豈虛謀只今烽火頻年急便是鄕關也系憂

虞處士伯龍

字公普有擔簦集

舟中

寥落明州客孤懷寄短篷江豚偏謔浪舟子但呼風歸夢隨流水鄕書問去鴻不知今夜月千里可相同

陳文學來章

字士服有歗月樓集其人豪士也

醉言

客饋麯君殊太虐淸明大醉鸕鷀杓舉杯問花花不言酒正使人人可憐春陰細雨苔徑滑倉庚欲喚枯桐發夜讀前萬卷書朝看室內釜遊魚李杜聲名燭天表當時際遇何艸艸制科只重宋儒疏子虛長楊向誰賦髙才名徳惟王公一言落筆蛇爲龍亦知肉食非長慮紛紛都向此中去靑衿才士狂且貧白眼少年目攝人春風花栁年年路埋沒英雄不知數平津閣廢空落霞誰能干謁王孫家縣官督稅如哮虎蓬鬢蕭蕭坐環堵籬腳疎篁無力種牀頭雄劍彊起舞不如典衣沽酒酣靑天目送碧桃花下釣魚船

憶事

萬戶秋聲到艸堂去年馬首是他鄕五更霜雪欺人白十月風塵刺眼黃貧比監門猶慕義醉從燕市不禁狂歸來七尺渾如昨蓬鬢雄心一夜長

買小罾

小罾買出老漁家髙傍長堤淺傍沙不爲貪魚逐江岸一天春送白楊花

李文學徳星

字子五有栩栩集

客捨

一天潮擁海門東月照殘更樹影空啼鳥盡情催夢起不知人在故鄕中

範文學鴻儒

字非鳧所著茗柯集此公詩殊有老气惜未得其全集錄之

苦雨

暝合天全黑雲垂壓短墻漏防成古篆雨腳立新篁黴色侵衣桁嵐光濕印香莓苔隨地緑天气近梅黃

夜雨憶莊天目

長歗燈花落蕭蕭獨掩門流螢依菌閣鳴雨戰山邨得句誰酬我支頥自憶君最憐生計拙浪迹共浮雲

旅思

落日上髙樹涼風吹葛巾月於今夜滿僕在異鄕親客淚看花淡愁懷縱酒頻蕉聲與虫語偏逐苦吟人

中秋後一日訪棲眞寺

秋色徧江津菇蒲露气新亂山迎拄杖落葉趁行人白業吾知己靑松佛作鄰云心與水性彷佛悟前身

屠文學惟忠

字文將

田家卽事

小圃聮茅屋疎籬防水門寒風催落木埜色散朝暾刈稻腰防出祈神社鼓喧坐看放犢去溪步入前邨

袁文學時起

字當世

秋夜

拔劍雄心在驚看去日長碧梧秋欲老虛閣夜生涼有淚虫吟砌無眠月到牀今宵千種慮都作鏡前霜

董太學應禎

字茂先有白璧齋集

虎丘晚眺

愛此丘中勝慿欄又夕曛水深魚競集徑密篠難分枯樹巢新鵲空臺宿老云千人惟我坐瞻顧嘆離羣

送伯齡叔就試南雍

八月仙槎向夕城西風吹捲暮潮生云連別浦蘼蕪暗夜泊官河絡緯鳴臺上雨花飄客思渡前桃葉送秋聲下帷應念堂垂白蚤爲江都繼令名

張文學應芝

字皇符

灘

逝此東歸急深隨春漲行不時驅雨勢無到潮聲破浪誰相得奔波只自驚知云碓裏安坐香粳

章訓導載道【誤入】

字長輿沈文恭之甥也有詩名亦工於書法所著竹圃集

之姚江西津夜泊

夕陽辭古渡潮落且停艭雨气紅奔電風威怒捲幢一葦航越水百里辧姚江不寐看殘月淸光逗短

李文學坤元

字公簡其先宋名臣禮部尙書育本靑州人後徙家於鄞凡八葉進士以孝友世其家至正間有曰南塘翁益擅至行始卜宅社南人稱社南李氏公簡卽其孫也少能傳家學爲名諸生性至孝事父母疾不緩帶居喪哀毀盡禮有兄弟六人友愛備至後分居推田譲宅惟諸兄弟所得始受其餘凡六試於鄕罷歸乃益専心學問嘗言爲學在躬行但能不愧俯仰始足稱儒者裏中俱宗之年七十三終於家後人世多賢者

自述

兄弟嘗難得吾家有六人後先惟一母吾汝不分身花月酬良夜琴尊答令辰扶藜偕出入此外復誰親

宿埜寺

松林日暮寺偶借一龕眠檐雨難成夢燈花亦結禪空香分四座淸磬肅諸天此夕閒相對勞生暫息肩

題扇

春山寂寂水徐回隔岸桃花似扇開曳杖定尋紅處去卻無人過石橋來

題畫冊

山深一路樹冥冥僻處兼無鹿迹經不信有人閒布置臨溪結得小茅亭

髙文學葵

字伯陽三水令瀛之子少有才夭歿屠長卿先生敍其遺艸

山寺

此日遂幽尋空山落歗吟白雲樵徑僻黃葉寺門深十月有春气一僧多道心相看無別語不辧是西林

李記室徳述

字子述少爲名諸生能詩有經世意喜抵掌談天下事壯嵗入閩與曺能始先生徐山人稱詩相唱酬因有名晚年復遊塞下爲開府左公記室時與論兵畫奇防所向有功當事方論薦於朝防以疾卒曺能始爲刻其詩閩中

莫春赴曺能始觀察酌浮山堂限韻

爲踐浮山約穿林及曙晴岫云吞更吐川路暗猶明稍憩支笻力旋逢倒屣迎堤紆環澗曲巖迥搆臺橫飛棧通無際奔湍聽有情蟻行臨木杪雀躍見潮平漠漠陰霾重飄飄江鳥輕摳衣參古佛瀹茗品泉淸洞壑形殊幻岡巒勢若並暫從云磴下陡覺雨防生登閣將觀荔拏舟始漾萍老檉淪浩渺平楚出崢嶸舞見松間鶴啼聞谷口鶯栁綿看盡脫荷蓋喜新擎總羨籓籬徹時令樵采行有容瞻廣大無競識貞誠自是天爲設誰云力可成輞川何足貴梓澤亦虛營坐密觴頻把談髙語欲驚莫煙交水榭積靉散楹勝集良非偶佳篇敢後賡自玆還海上不用訪蓬瀛

寒食

十載逢寒食家家火盡然卻愁窮巷裏先有斷炊煙

汪山人彥

字穆如所著曰雌溪艸堂集山人晚年嘗與先公賦詩相往來尙識其名氏觀海一篇最爲詞家所傳

移家

稍於城市逺漸覺物情新溪鳥垂頭立山猿接臂親秦宮空有樹漁父本無鄰或恐桃花誤還當一問津

南越舟中懷杜言開士

把手東林別塵蹤遂逺遊千山猶落木一嵗半行舟短燭飄殘雨疎鐘應碧流知君魂夢靜尋不到羅浮與沈源美杜言登濤山觀海六十韻

浩渺乾坤裏緣蘿陟寶坊披軒泛容與適意縱徜徉粉堞潮聲撼靑峯練影涼九州分控帯萬里盡微茫直是奔元气寧容遡濫觴偶時能震地何谷不遵王受露疑無底浮天似有傍乘衰輸巨壑避礙度回塘險阻蛟門設咽喉鼇柱當及秋風作浪未曉日登光形勝猶同昔蕭森此一方數丸占漲汐跳沫走平岡白晝驚鳬夢寒霾失雁行收鮮歸近浦濯网掛危檣積濕衝衣潤淪陰合岸黃懸洲歌伐木鬻渡競鳴榔島濶潮雞應流深贔屭彊濤翻如峭壁瀾靜卽康莊浪指尾閭泄虛傳防穴張無繇窮地脈總道接天潢海味居民熟風波過客嘗大魚吞雀舫奼女舞霓裳蜃結孤樓迥鼇擎別嶼長援琴情易寫銜木恨難忘入水禽形化凝鞭石血藏揚塵說淸淺滿屋記滄桑方士憐徐福飛仙笑始皇當空餘鳥道寥廓斷黿梁梵剎遺金鉢蓬瀛敞玉堂濳靈時出沒陰火暮輝煌牛啖紅蓮鐵人餐白石糧本非塵世界只在水雲鄕肉骨少輕舉眞如莫闡揚畏途正洶洶東海自泱泱決注頻觀彗炊煙徧煮霜珍奇資奧府捆載集行商盤淚鮫人泣冰蠶泉室將徵多踞虎朝貢久無狼遙望鯨鯢窟還憂魚鱉殃徵兵聞羽檄移汛戒艅艎不犯鬥牛象誰殱金虎鴻冥靑漢冷龍蟄紫雲荒一嘯陽侯遁三山神瀵香翼從沈髮北愁巳散眉眶魯氏偏逃爵任公肯釣璜呼開關九豹吹落管雙凰所見銀宮闕應銷土胃腸煙霞因世癖傲睨覺身妨色界冥蒙老年華搏激忙蓬飄隨泡聚機息共鷗翔薄俗渾皆濁吾生且獨狂珠遺聊復隱蠡測能量河伯趨堪嘆波臣語漫傷掀髯照塵幘回首問慈航桂樹搖明鏡芙容吐碧鋩懷材方百六選勝豈尋常歷覽眞都幻登臨殊未央眼前襟曠蕩杯底興淋浪襌月頻揮麈佺期屢據牀醉來攜手去箕踞看扶桑

屠文學金樞

字西升長卿先生子也

悼內

南國名花映夜舒亭亭猶憶碧虛可憐陌上遺鈿路不得重經油壁車

沈氏天孫附

字七襄宛陵人沈君典太史第三女也太史與長卿先生交甚懽遂通昏姻以七襄爲西升婦七防旣歸屠氏日與長卿女湘靈論詩每徵事防書分題授簡紙墨橫陳朱藍狼藉長卿夫人亦知文值有諷詠輒就商訂焉長卿詩曰封胡與遏末婦總愛篇章但有圗書篋都無鍼綫箱又曰姑婦歡相得西園結伴行分題花共笑奪錦句先成信一時之盛事也不數年兩人相繼夭歿長卿爲合刻其詩行世

同時李氏大純字貞君士人袁雍簡之婦朱氏徳璉士人吳嶽生之婦也俱能詩大純病中懷夫壻有曰暖風卻怪掀簾箔涼月何心到芰荷徳璉寄弟有曰天邊雁陳都成字壁上蝸涎宛作書並佳句足傳也

自君之出矣

自君之出矣孤月鑑虛牖思君如飛花隨風不回首

子夜歌

亂雨飛翔雪凍雨催春暝不念郎身寒所畏郎心冷

遊仙曲

靑溪白石出胡麻香暖瑤池九影花見說元都無甲子春光常住阿環家

宮人入道

曽住花前七寶臺守宮玉臂映蒼苔香消粉防晨匳廢涼入鐙幢夜雨哀鵲鏡化爲春月白鳳裙畱作野花開辟寒金在啼防盡卻伴東華采藥來

屠文學一衡

初名玉衡字仲椒長卿先生次子也爲近體詩秀色欲掩其父

落日

旅泊眞無賴羇愁任閴寥長天沒歸鳥古樹自前朝谷暝雲歸壑風淸水注瓢漁梁爭渡口牽挽過溪橋

涼思

瀲灩波光細空明藻荇牽淸颷生幾席涼思起樓船避世疑無地尋源別有天滄浪問漁父把釣意陶然

暮煙

暝色収殘照牛羊下逺汀半籠濃淡樹微見短長亭燈火千家社蒿萊田父扄蕭條邨巷裏牧篴不堪聽

沈文學當路

字齊卿嘉則先生子而葉鄭朗之壻也

冬日畱諸友酌丰對樓

共倚髙樓望渺茫一杯欵欵話斜陽檐前病葉同吾老隴上疎梅爲客香筍味初腴供瓦銚布袍半軟襯繩牀登臨此防人猶健秀句分拈得雁行

沈文學云衝

字龍侯箕仲先生子葉鄭朗爲敍其詩

桑社

歡呼桑柘裏鼉鼓弄新晴葉底淸尊滿花前白發明傲然社祭酒何事漢公卿巳不勝杯杓鶯啼更有情

送孫象可客丹陽

天地堪爲旅行蹤逐去萍亂雲迷北固斜日到孤城命以安時達身因善飯輕射潮須努力聊慰故人情

沈文學泰漳

字士淸長孺先生子也少爲諸生晚年棄去屏居一室中卽家人罕接其面有詩曰玉槎集

舟進小溪

錯記邨南路循涯到北溝水扶溪石走魚冠荇花浮鳥語爭傳夕松聲乍報秋道迷何處問漁艇隔前洲

愁雨

原田垂可獲夾日雨緜緜稻是眼中飯人看頭上天囷中虛哄鼠爨下待生煙共向邨祠祝能晴尙有年

蔣文學之驎

字龍友余君房先生外孫也有紀遊集

鹿田寺

崒嵂倚層霄山空木葉凋石僵田臥鹿寺古徑通樵折茗甆中供前峯座上朝慿髙弔玉女桂隱若爲招

三河夜泊

白馬嶙峋俯睦城三河古戍舊時名夜來風雨溪聲發似爲將軍洗甲兵

戴處士興世

字日觀

登棚墟嶺

峻嶺不可極窄步難爲前數里盤松蘿百折愁攀援蹈險力巳疲獲奇心自偏雙鞵亂雲腳滿眼生髙煙蒼崖掛殘雨紅壁飛鳴泉石墮不到地峯攢盡劃天明河向下轉帝語從空傳�鬽白日出山防當道眠杳杳聞吹笙兾得逢遊仙下嶺發長歗兩腋風翩翩拂衣坐白石松防起晝寒

周文學朝俊

字夷玉少有才爲詩慕李長吉亦工塡詞所撰有李丹香玉人紅梅花十餘種惟紅梅花最傳先伯父玉海府君爲蜀中營山令縣在萬山中地最僻初至縣中士大夫具酒延令君奏樂伶人呈劇目所列三本復前白雲惟紅梅花可登場後先公官嶺外每宴客諸伶人無不唱紅梅花者其爲世盛傳若此

野田行

落日西山頭野田秋艸沒羣烏噪夕暉荒畦弔古穴樹老白楊根艸漬靑貍血淒澁寒塘風蒼涼孤冢月當時泉下人曽此痛死別

雪中屠田叔先生門

白雪下葳蕤饑烏隔樹窺先生眠未起小子立多時駿骨傷寒素春姿老凍棃癡奴不解事呵手弄冰絲

馮文學元翀

字羽上通判應奎之後也亦能詩有讀書樓艸

懷舊

南郭懷陳子癡狂亦可憐盡將詩度日不問橐無錢落日寒城古荒墳宿艸纒傳家猶有業應待子孫賢

袁文學慶裕

字章卿博學有詩名所著葟荂溘然二艸

餉午石門館中次壁間某工部韻

怪石截虯屯誰開霄畔門帆檣渺若駛鳶鶚儻爲閽老我乘危履迷魂失故邨淸風一披拂穆爾破幽昏

楊文學徳遴

號薴翁

連云棧

艱難云棧馬辛苦野邨餐墮膽跨三坌驚心渡七盤午過麥飯冷更盡艸牀寒逺愧王陽轍回將膝下懽

甬上耆舊詩卷三十

