

欽定四庫全書

集部八

古賦辯體目錄

總集類

古今之賦甚多愚於此編非敢有所去取而妄謂賦之可取者止於此也不過載常所誦者爾其意實欲因時代之髙下而論其述作之不同因體制之沿艸而要其指歸之當一庶幾可以由今之體以復古之體云

卷一

楚辭體上

屈原

離騷

九歌【東皇太乙雲中君湘君湘夫人大司命少司命東君

河伯山鬼】九章【惜誦涉江哀郢抽思懷沙】

卷二

楚辭體下

九章【思美人惜往日橘頌悲回風】逺遊

卜居

漁父

宋玉

九辯

荀卿

禮賦知賦云賦賦箴賦

卷三

兩漢體上

賈生

弔屈原賦鵩賦

司馬長卿

子虛賦

上林賦長門賦

斑媫妤

自悼賦

搗素賦

卷四

兩漢體下

楊子云

甘泉賦

河東賦

羽獵賦

長楊賦

斑孟堅

西都賦

東都賦

禰正平

鸚鵡賦

卷五

三國六朝體上

王仲宣

登樓賦

陸士衡

文賦

嘆逝賦

張茂先

鷦鷯賦

潘安仁

籍田賦秋興賦

成公子安

嘯賦

卷六

三國六朝體下

孫興公

天臺山賦

謝惠連

雪賦

謝希逸

月賦

鮑明逺

蕪城賦舞鶴賦野鵝賦

江文通

別賦

庾子山

枯樹賦

卷七

唐體

駱賓王

螢火賦

李太白

大鵬賦

明堂賦

大獵賦

惜餘春賦愁陽春賦悲淸秋賦

劍閣賦

韓退之

閔已賦

別知賦

栁子厚

閔生賦

夢歸賦

杜牧之

阿房宮賦

卷八

宋體

宋子京

圜丘賦

歐陽永叔

秋聲賦

蘇子瞻

屈原廟賦前赤壁賦後赤壁賦

蘇子由

屈原廟賦黃樓賦超然臺賦

蘇叔黨

風賦

黃魯直

悼往賦

秦少遊

黃樓賦

張文潛

病暑賦

大禮慶成賦

老圃賦

卷九

外錄上

後騷

晁氏

招魂

惜誓

漢莊忌

哀時命

招隱士

漢揚子云

反騷

唐韓退之

訟風伯

享羅池

宋王介甫

寄蔡氏女

宋黃魯直

毀璧

宋邢居實

秋風二疊

辭

漢武帝

秋風辭

漢息夫躬

絕命辭

晉陶淵明

歸去來辭

宋黃魯直

濂溪辭

宋楊誠齋

延陵懷古辭【延陵季子蘭陵令東坡先生】

卷十

外錄下

文

六朝孔徳璋

北山移文

唐李遐叔

弔古戰塲文

唐韓退之

弔田橫文

唐栁子厚

弔屈原文弔萇文弔樂文

操

尹伯奇

履霜操

牧犢子

雉朝飛操

韓退之

將歸操

山操

拘幽操

殘形操

蔡文姬

胡笳

歌

虞舜氏

南風歌

箕子

麥秀歌

伯夷

采薇歌

孔子

獲麟歌

楚狂接輿

鳯兮歌

寡陶嬰

黃鵠歌

楚漁父

渡伍員歌

榜枻越人

越人歌

燕荊軻

易水歌

項羽

垓下帳中歌

漢髙帝

大風歌

漢武帝

瓠子歌

烏孫公主

烏孫公主歌

後漢梁鴻

五噫歌

唐李太白

鳴臯歌

韓退之

盤谷歌

【臣】等謹案古賦辯體十卷元祝堯編江西通誌載堯上饒人延祐五年進士爲江山尹後遷無錫州同知廣信府誌載堯字君澤與此本所題同惟云官萍鄕州同知與江西通誌異其書自楚詞以下凡兩漢三國六朝唐宋諸賦每朝錄取數篇以辧其體格凡八卷其外集二卷則擬騷及操歌等篇爲賦家流別者也采摭頗爲完備其論司馬相如子虛上林賦謂問答之體其源出自卜居漁父宋玉輩述之至漢而盛首尾是文中間是賦世傳旣久變而又變其中間之賦以鋪張爲靡而専於詞者則流爲齊梁唐初之俳體其首尾之文以議論爲便而專於理者則流爲唐末及宋之文體於正變源流亦言之最確何焯義門讀書記嘗譏其論潘嶽籍田賦分別賦頌之非引馬融廣成頌爲證謂古人賦頌通爲一名然文體屢變支遂分猶之姓出一源而氏殊百族旣云辧體勢不得合而一之焯所言𨿽有典據但追溯本始知其同出異名可矣必謂堯彊生分別卽爲杜撰是亦非通方之論也乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

古賦辯體卷一

元祝堯撰

楚辭體上

宋景文公曰離騷爲詞賦祖後人爲之如至方不能加矩至圓不能過規則賦家可不祖楚騷乎然騷者詩之變也詩無楚風楚乃有騷何邪愚按屈原爲騷時江漢皆楚地蓋自文王之化行乎南國漢廣江有汜諸詩已列於二南十五國風之先其民被先王之澤也深風雅旣變而楚狂鳯兮之歌滄浪孺子淸兮濁兮之歌莫不發乎情止乎禮義而猶有詩人之六義故動吾夫子之聽但其歌稍變於詩之本體又以兮爲讀楚聲萌蘗久矣原最後出本詩之義以爲騷凡其寓情艸木托意男女以極逰觀之適者變風之流也其敍事陳情感今懷古不忘君臣之義者變雅之類也其語祀神歌舞之盛則幾乎頌矣至其爲賦則如騷經首章之云比則如香艸惡物之類興則托物興辭初不取義如九歌沅芷澧蘭以興思公子而未敢言之屬但世號楚辭初不正名曰賦然賦之義實居多焉自漢以來賦家體制大抵皆祖原意故能賦者要當復熟於此以求古詩所賦之本義則情形於辭而其意思髙逺辭合於理而其防趣深長成周先王二南之遺風可以復見於今矣

屈原【名平】

原與楚同姓仕於懷王爲三閭大夫【掌王族昭屈景三族】與王圖政監下應對諸侯同列上官大夫及用事臣靳尙妬其能譛之王王防原原乃作離騷九歌九章逺逰等篇陳正道以諷諌泄其憂悲憤懣無聊不平之思致其繾綣惻怛不能自已之意以靈倄美人諭君以香艸善鳥龍鳯比忠貞君子以臭艸惡鳥颷風雲霓比小人上述唐虞下序桀紂援天引聖終不見省不忍見宗國將遂危亡遂自沈於汨羅之淵

離騷【離別也騷愁也】

晦翁云詩之興多而比賦少騷則興少而比賦多要必辧此而後辭義可尋然其逰春宮求宓妃之屬又兼風之義述堯舜言桀紂之類又兼雅之義故淮南王安曰國風好色而不淫小雅怨誹而不亂若離騷者可謂兼之矣讀者誠能體原之心而知其情味原之行而知其理則自有感動興起省悟處孟軻氏論說詩曰不以文害辭不以辭害意以意志是爲得之凡賦人之賦與賦已之賦皆當於此體防則其情油然而生粲然而見決不爲文辭之所害矣

帝髙陽之苖裔兮朕皇考曰伯庸攝提貞於孟陬兮惟庚寅吾以降【洪葉】皇覽揆余於初度兮肇錫余以嘉名名余曰正則兮字余曰靈均【賦也】紛吾旣有此內美兮又重之以修能【耐葉】扈江離與辟【璧】芷兮紉秋蘭以爲佩汨余若將不及兮恐年嵗之不吾與朝搴【蹇】阰【皮】之木蘭兮夕攬【防通】洲之宿莽日月忽其不淹兮春與秋其代序惟艸木之零落兮恐美人之遲暮不撫壯而棄穢兮何不攺乎此度乘【乘】騏驥以馳騁兮來吾導夫先路昔三後之純粹兮固眾芳之所在雜申椒與菌桂兮豈惟紉夫蕙彼堯舜之耿介兮旣遵道而得路何桀紂之昌披兮夫惟防徑以窘步惟黨人之偸樂兮路幽昧以險隘【葉憶】豈余身之憚殃兮恐皇輿之敗績【已上並賦而比】忽奔走以先後兮及前王之踵武荃【荃一作蓀】不揆余之中情兮反信讒而齋【齊通】怒【此四句則比而賦也】余固知謇謇之爲患兮忍而不能捨【葉戶預切】也指九天以爲正兮夫惟靈修之故也【此四句又賦而比也】曰黃昏以爲期兮羌中道而攺路初旣與余成言兮後悔遁而有他余旣不難夫離別兮傷靈倄之數化余旣滋蘭之九畹兮又樹蕙之百畮【葉滿彼切】畦畱夷與揭車兮雜杜蘅與芳芷冀枝葉之峻茂兮願俟時乎吾將刈𨿽萎絕其亦何傷兮哀眾芳之蕪穢【已上比也】眾皆競進以貪婪兮憑不厭乎求索【葉素】羌內恕已以量人兮各興心而嫉妬忽馳騖以追逐兮非余心之所急老冉冉其將至兮恐倄名之不立【已上賦也】朝飲木蘭之墜露兮夕餐秋菊之落英茍餘情其信姱以練要兮長顑【坎】頷【同上】亦何傷擥木根以結兮貫薜荔之落蕊矯菌桂以紉蘭兮索【柔】胡繩之纚纚【比也】謇吾法夫前修兮非世俗之所服𨿽不周於今之人兮願依彭咸之遺則長太息以掩涕兮哀人生之多艱余𨿽好修姱以鞿覊兮謇朝誶而夕替【葉未詳】旣替余以蕙纕兮又申之以攬亦余心之所善兮𨿽九死其猶未悔【又賦而比】怨靈修之浩蕩兮終不察夫民心眾女嫉余之蛾眉兮謡諑【卓】謂余以善淫固時俗之工巧兮偭【面】防矩以攺錯【措】背繩墨以追【古隨字】曲兮競周容以爲度【已上比也】忳【唇】欝邑余侘傺【又熾】兮吾獨窮困

乎此時也寧溘

【合】死以流亡兮余不忍爲此態【葉土冝】也【賦也】鷙鳥之不羣兮自前世而固然何方圓之能周兮夫孰異道而相安【葉一先切比也】屈心而抑志兮忍尢而攘訽【詬通】伏淸白以死直兮固前聖之所厚【賦也】悔相道之不察兮延佇乎吾將反回朕車以復路兮及行迷之未逺步餘馬於蘭臯兮馳丘且焉止息進不入以離【去】尢兮退將復修吾初服【葉屏入】制芰荷以爲衣兮集【古集字】芙蓉以爲裳不吾知其亦已兮茍餘情其信芳【已上比也】髙余冠之岌岌兮長余佩之陸離芳與澤其雜糅兮惟昭質其猶未虧【賦也】忽反頋以防目兮將往觀乎四荒佩繽紛其繁飾兮芳菲菲其彌章【比也】民生各有所樂兮余獨好修以爲常𨿽體觧吾猶未變兮豈余心之可懲【葉長】女嬃【湏】之嬋媛【袁】兮申申其詈予【與】曰鮌婞【悻同】直以亡身兮終然妖乎羽之野【葉墅】汝何博謇而好修兮紛獨有此姱節【葉卽】薋菉葹【音茨綠施】以盈室兮判獨離而不服【葉屏入並賦而比也】眾不可戶說【稅】兮孰云察余之中情世並舉而好朋兮夫何煢獨而不余聽【平此賦也】依前聖以節中兮喟憑心而歷玆濟沅湘以南徵兮就重華而敶【古陳】詞啟九辯與九歌兮夏康娛以自縱不顧難以圖後兮五子用失乎家衖【巷】羿滛遊以佚畋兮又好射夫封狐固亂流其鮮終兮浞又貪夫厥家【葉孤】澆【堯去】身被服彊圉兮縱欲而不忍日康娛而自忘兮厥首用夫顚隕夏桀之常違兮乃逐焉而逢殃後辛之葅醢兮殷宗用之不長湯禹儼而祗敬兮周論道而莫差蹉舉賢才而授能兮循繩墨而不頗【平】皇天無私阿兮覽民徳焉錯輔夫惟聖哲之茂行兮茍得用此下土瞻前而顧後兮相觀民之計極夫孰非義而可用兮孰非善而可服【葉屏入反】阽【塩】余身而危死兮覽余初其猶未悔不量鑿而正枘兮固前修以葅醢曽歔欷余欝邑兮哀朕時之不當攬茹蕙以掩涕兮霑余襟之浪浪【平】跪敷袵以陳詞兮耿吾旣得此中正【葉徵】駟玉虯以乘鷖【黟】兮溘埃風余上徵朝發軔於蒼梧兮夕余至乎縣【】圃欲少畱此靈璅兮日忽忽其將暮吾令羲和弭節兮望崦嵫而勿迫路漫漫【去又平】其修逺兮吾將上下而求索飲余馬於咸池兮總余轡乎扶桑折若木以拂日兮聊逍遙以相羊前望舒使先驅兮後飛防使奔屬【葉赴】鸞皇爲余先戒兮雷師告余以未具吾令鳯鳥飛騰兮繼之以日夜飄風屯其相離兮帥云霓而來禦【葉迓】紛總總其離合兮斑陸離其上下【葉戶】吾令帝閽開闗兮倚閶闔而望予【與】時曖曖【愛】其將罷兮結幽蘭而延佇世混濁而不分兮好蔽美而嫉妬朝吾將濟於白水兮登閬風而緤馬【葉滿補切】忽反顧以流涕兮哀髙丘之無女溘吾防此春宮兮折瓊枝以繼佩【葉備】及榮華之未落兮相【去】下女之可詒【異】吾令丰隆乘雲兮求虙妃之所在【葉才裏】觧佩纕以結言兮吾令蹇修以爲理紛總總其離合兮忽緯繣【防畫】其難遷夕歸次於窮石兮朝濯乎洧槃【葉蒲延切】保厥美以驕傲兮日康娛以滛逰𨿽信美而無禮兮來違棄而攺求覽相觀於四極兮周流乎天余乃下【葉戶】望瑤臺之偃蹇兮見有娀之佚女吾令鴆爲媒兮鴆告余以不好雄鳩之鳴逝兮余猶惡其佻【挑】巧心猶豫而狐疑兮欲自適而不可鳯凰旣受詒兮恐髙之先我欲逺集而無所止兮聊浮防以逍遙及少康之未家兮畱有虞之二姚理弱而媒拙兮恐導言之不固世混濁而嫉賢兮好蔽美而稱惡閨中旣以邃逺兮哲王又不寤懷朕情而不發兮余焉能忍而與此終古索藑【瓊通】茅以筵篿【廷専】兮命靈氛爲余占之曰兩美其必合兮孰信修而慕之思九州之博大兮豈惟是其有女曰勉逝而無狐疑兮孰求美而釋女【汝】何所獨無芳艸兮爾何懷乎故宇世幽昧以曜兮孰云察余之善惡民好惡其不同兮惟此黨人其獨異戶服艾以盈要【腰】兮謂幽蘭其不可佩【備】覽艸木其猶未得兮豈珵羙之能當蘇糞壤以充幃兮謂申椒其不芳欲從靈氛之吉占兮心猶豫而狐疑巫鹹將夕降兮懷糈而要之百神翳其備降兮九疑繽其並迎【葉禦】皇剡剡其揚靈兮告余以吉故曰勉陞降以上下兮求榘矱之所同湯禹儼而求合兮摯咎繇而能調【葉同】茍中情其好修兮又何必用夫行媒【葉眉】說操築於傳巖兮武丁用而不疑呂望之鼓刀兮遭周文而得舉寗戚之謳歌兮齊桓聞以該輔及年嵗之未晏兮時亦猶其未央恐鵜鴂之先鳴兮使夫百艸爲【去】之不芳何瓊佩之偃蹇兮眾薆然而蔽之惟此黨人之不諒兮恐嫉妬而折【葉制】之時繽紛以變易兮又何可以淹畱蘭芷變而不芳兮荃蕙化而爲茅何昔日之芳艸兮今直爲此蕭艾也豈其有他故兮莫好修之害也余以蘭爲可恃兮羌無實而容長委厥美以從俗兮茍得列乎眾芳椒専佞以慢慆兮榝又欲夫佩幃【暉】旣干進而務入兮又何芳之能祗固時俗之流從兮又孰能無變化【葉花】覽椒蘭其若玆兮又況揭車與江蘺惟玆佩之可貴兮委厥美而歷玆芳菲菲而難虧兮芬至今猶未沬【葉莫之切】和調度以自娯兮聊浮游而求女【汝】及余飾之方壯兮周流觀乎上下【戶】靈氛旣告余以吉占兮歷吉日乎吾將行【杭】折瓊枝以爲羞兮精瓊靡【縻】以爲糧爲余駕飛龍兮雜瑤象以爲車何離心之可同兮吾將逺逝以自防邅【扇】吾道夫昆侖兮路修逺以周流揚云霓之晻靄兮鳴玉鸞之啾啾朝發軔於天津兮夕余至乎西極鳯凰翼其承旂兮髙翺翔之翼翼忽吾行此流沙兮遵赤水而容與麾蛟龍以梁津兮詔西皇使涉子【與】路修逺以多艱兮騰眾車使徑待【葉徒音切】路不周以左轉兮指西海以爲期屯余車其千乘兮齊玉【犬】而並馳駕八龍之蜿蜿兮載云旗之委蛇抑志而弭節兮神髙馳之邈邈奏九歌而舞韶兮聊暇日以媮【兪】樂陟陞皇之赫戲【】兮忽臨睨夫舊鄊僕夫悲余馬懷兮蜷局顧而不行【葉杭已上並比而賦】亂曰已矣哉國無人兮莫我知兮又何懷乎故都旣莫足與爲美政兮吾將從彭咸之所居【亂則賦也】

九歌

昔楚南郢沅湘之俗信鬼而好祀每使巫覡作樂歌舞以娯神俗陋詞俚原旣放而感之故更其辭以寓其情因彼事神不答而不能忘其敬愛比吾事君不合而不能忘其忠赤故諸篇全體皆賦而比而賦比之中又兼數義晦翁云比其類則宜爲三頌之屬論其辭則反爲國風再變之鄭衛矣讀者詳之

東皇太一【太一天之貴神祠在楚東故曰東皇】

全篇賦而比也言巳至誠盡禮以事神願神之欣恱安寧以寄人臣竭力盡忠愛君不已之情又古者巫以降神神降而下托於巫則見其貌美服好身𨿽巫而心則神也楚人名巫爲靈子若曰神之子也後篇凡言靈者義仿此

吉日兮辰良穆將愉兮上皇撫長劍兮玉珥【餌】璆【蚪】鏘鳴兮琳瑯瑤席兮玉瑱【鎭】盍將把兮瓊芳蕙肴蒸兮蘭借【謝】奠桂酒兮椒漿揚桴【浮】兮拊鼓防【疏】緩節兮安歌陳竽瑟兮浩倡【昌】靈偃蹇兮姣服芳菲兮滿堂五音紛兮繁防君欣欣兮樂康

雲中君【靈神也】

賦而比也言神降而與人接神去而人思不忘以寄臣子慕君之情

浴蘭湯兮沐芳華采衣兮若英【秧】靈連蜷【拳】兮旣畱爛昭昭兮未央謇將憺兮壽宮【古荒切】與日月兮齊光龍駕兮帝服聊翺逰兮周章靈皇皇兮旣降【洪】焱【飄】逺舉兮雲中覽冀州兮有餘橫四海兮焉窮思夫【扶】君兮太息極勞心兮【敕中切一作衝】

湘君【堯長女舜正妃娥皇也舜崩於蒼梧二妃死於江湘之間湘旁黃陵有廟】

賦而比也然其中有比之比與興而比處情意愛慕曲折尢多

君不行兮夷猶蹇誰畱兮中洲美要【音妙】兮宜修沛吾乘兮桂舟令沅湘兮無波使江水兮安流望夫【扶】君兮未來【葉厄】吹參差兮誰思駕飛龍兮北徵邅吾道兮洞庭薜荔拍【博】兮蕙綢承荃橈兮蘭旌望涔陽兮極浦橫大江兮揚靈楊靈兮未極女嬋媛【袁】兮爲余太息橫流涕兮潺湲【袁】隱思君兮陫側桂棹兮蘭枻【曵葉泄】斵冰兮積雪采薜荔兮水中搴芙蓉兮木末心不同兮媒勞恩不甚兮輕絕【此篇本以求神不答比事君不偶此章又別事比求神不答所謂比中之比】石瀬兮淺淺【牋】飛龍兮翩翩交不忠兮怨長期不信兮告余以不間【閒葉賢比章以上二句引下二句以求神不答之意又興而比】朝馳騖兮江臯夕弭節兮北渚鳥次兮屋上水周兮堂下【戶】捐余玦兮江中遺【如字】余佩兮澧浦采芳洲兮杜若將以遺【去】兮下女旹【古時字】不可兮再得聊逍遙兮容與

湘夫人【堯次女舜次妃女英也】

與前篇比賦同至沅有芷兮澧有蘭思公子兮未敢言則又屬興矣

帝子降兮北渚目兮愁予【與】嫋嫋兮秋風洞庭波兮木葉下【戶】登白薠【凡】兮騁望與佳期兮夕張【帳】鳥何萃兮蘋中罾何爲兮木上【賦而比也】沅有芷兮澧有蘭思公子兮未敢言慌惚兮逺望觀流水兮潺湲【此章興也】麋何爲兮庭中蛟何爲兮水裔朝馳余馬兮江臯夕濟兮西澨【比而賦也】聞佳人兮召予將騰駕兮偕逝築室兮水中葺之兮荷蓋【葉居又切】蓀壁兮紫壇【善】匊【播】芳椒兮成堂桂棟兮蘭橑【老】夷楣兮藥【約】房防薜荔兮爲幃擗【僻】蕙櫋兮旣張白玉兮爲鎭【瑱通】防石蘭兮爲芳芷葺兮荷屋繚【了】之兮杜衡合百艸兮實庭建芳馨兮廡門九嶷【疑通】繽兮並迎【去】靈之來兮如雲捐余玦兮江中遺【如字】余褋【牒】兮灃浦搴汀洲兮杜若將以遺【去】兮逺者【葉渚】時不可乎驟得聊逍遙兮容與

大司命【周禮大宗伯祀司命】

賦而比也卒章乃言人生貧富貴賤各有所當或離或合神實司之非人所能爲也原於祠司命而發此意所以順受其正者嚴矣其又雅之義與

廣開兮天門紛吾乘兮云令飄風兮先驅使凍【東】雨兮灑塵君逥翔兮以下【葉戶】逾空桑兮從女紛總總兮九州何壽夭兮在子【葉與】髙飛兮安翔乘淸气兮禦陰陽吾與君兮齊速道【導】帝之兮九阬【岡】靈衣兮被被玉佩兮陸離壹陰兮壹陽眾莫知兮余所爲折防【下】麻兮瑤華【葉敷】將以遺兮離居老冉冉兮旣極不寖近兮愈防【平】乘龍兮轔轔髙駞兮衝天【葉纎因反】結桂枝兮延佇羗愈思兮愁人愁人兮柰何【奚】願若今兮無虧固人命兮有當孰離合兮可爲

少司命【此司命其文昌第四星歟】

首兩章興也中間意思纒綿處似風末正言稱贊處又似雅與頌然全篇比賦之義固已在風興雅頌之中矣前篇司命陽神而尊故但爲主祭者之詞此司命陽神而少卑故爲女巫之言以接之篇末言神能驅除邪惡擁防良善宜爲下民取正則與前篇意合

秋蘭兮蘼蕪羅生兮堂下【戶】緑葉兮素枝芳菲菲兮襲予【與】夫人兮自有美子蓀何以兮愁苦【此章上二句興下二句也】秋蘭兮靑靑綠葉兮紫莖滿堂兮美人忽獨與余兮目成【此章上二句興下二句也】入不言兮出不辭乘回風兮載云旗悲莫悲兮生別離樂莫樂兮新相知荷衣兮蕙帶【帝】倐而來兮忽而逝夕宿兮帝郊君誰湏兮云之際【以上深情感人又似風義】與女逰兮九河衝風至兮水揚波與女【汝】沐兮咸池【駐】晞女髮兮陽之阿望美人兮未來臨風怳【恍】兮浩歌孔蓋兮翠旍【旌通】登九天兮撫彗星竦長劍兮擁防艾蓀獨宜兮爲民正【葉徵】

東君【迎日之祭也】

賦也似不兼別義卻有頌體

暾將出兮東方照吾檻兮扶桑撫余馬兮安驅夜皎皎兮旣明【葉芒】駕龍輈兮乘雷載云旗兮委蛇長太息兮將上心低徊兮顧懷【葉胡或切】羌聲色兮娛人觀者憺兮忘歸縆【古登切】瑟兮交鼓簫鐘兮瑤簴鳴防【箎】兮吹竽思靈保兮賢姱【葉戶】翾【許豫切】飛兮翠曽【增與防通】展詩兮防舞應律兮合節【卽】靈之來兮蔽日靑雲衣兮白霓裳舉長矢兮射天狼操余弧兮反淪降【平】援北鬥兮酌桂漿撰余轡兮髙駝翔杳冥冥兮以東行【杭】

河伯

賦而比也晦翁云巫與河伯旣相別矣而波猶來迎魚猶來送眷眷之無已也原豈至是而始嘆君防之薄乎

與女【汝】逰兮九河衝風起兮橫波乘水車兮荷蓋駕兩龍兮驂螭【葉醜歌切】登昆侖兮四望心飛揚兮浩蕩日將暮兮悵忘歸惟極浦兮窹懷【葉虛惟切】魚鱗屋兮龍堂【葉同】紫貝闕兮珠宮靈何爲兮水中乘白黿兮逐文魚【葉上】與女【汝】逰兮河之渚流澌紛兮將來下【戶】子交手兮東行送美人兮南浦波滔滔兮來迎魚鱗鱗兮媵予【葉汝】

山鬼

賦而比也前諸篇皆言人慕神比臣忠君此篇鬼陰而賤不可比君故以人況君以鬼諭已而爲鬼媚人之語凡言余與我及若有人山中之類皆托鬼自諭言子與君及所思靈修美人公子之類則況君也反覆曲折蓋言已與君始親終防今君𨿽未忘我而卒困於讒已終拳拳不忘君也

若有人兮山之阿被薜荔兮帶女蘿旣含睇【弟】兮又宜笑子慕余兮善窈窕乘赤豹兮從文貍辛夷車兮結桂旗被石蘭兮帶杜衡折芳馨兮遺【去】所思余處幽篁兮終不見天路險難兮獨後來【葉釐】表獨立兮山之上云容容兮在下【戶】杳防防兮羗晝晦東風飄兮神靈雨畱靈修兮憺忘歸嵗旣晏兮孰華子【與】采三秀兮於山間石磊磊兮葛蔓蔓【平】怨公子兮悵忘歸君思我兮不得閒山中人兮芳杜若飲石泉兮防松柏君思我兮然疑作靁塡塡兮雨防防猿啾啾兮狖夜鳴風颯颯兮木蕭蕭思公子兮徒離憂

九章

原思君念國隨事感觸輙形於聲後人輯之得其九章合爲一卷非必出於一時之言也其詞多直致無潤色而惜往日悲回風又其臨絕之音尢憤懣而極悲哀讀之使人嘆息流涕而不能已比之離騷又其情哀傷之甚者也蓋風雅之變至此極矣

惜誦

賦也晦翁云此篇全用賦體無他寄托其言明切最爲易曉

惜誦以致湣兮發憤以抒【紓通】情所非忠而言之兮指蒼天以爲正【葉徵】令五帝以折中【去】兮戒六神與向服【葉屏入】俾山川以備禦兮命咎繇使聽直竭忠誠而事君兮反離羣而贅肬【尢葉於】忘儇媚以背眾兮待明君其知之言與行其可迹兮情與貌其不變故相臣莫若君兮所以証之不逺吾誼先君而後身兮羌眾人之所仇也専惟君而無他兮又眾兆之所讎也壹心而不豫兮羗不可保也疾親君而無他兮有招禍之道也思君其莫我忠兮忽忘身之賤貧事君而不貳兮迷不知寵之門【葉稱貧切】忠何辜以遇罰兮亦非余之所志【葉之】也行不羣以巓越兮又眾兆之所咍也【咍葉呼其】紛逢尢以離謗兮謇不可釋也情沈抑而不達兮又蔽而莫之白也【白葉弼】心欝邑余侘傺兮又莫察余之中情固煩言不可結而詒兮願陳志而無路退靜黙而莫余知兮進號呼又莫余聞申侘傺之煩惑兮中悶瞀之忳忳【豚】昔餘夢登天兮防中道而無杭【航通】吾使厲神占之兮曰有志極而無旁【傍】終危獨以離異兮曰君可思而不可恃故眾口其鑠金兮初若是而逢殆【葉徒系切】懲熱羮而吹兮何不變此志也欲釋階而登天兮猶有曩之態【葉替】也眾駭遽而離心兮又何以爲此伴也同極而異路兮又何以爲此援也晉申生之孝子兮父信讒而不好【葉呼鬭切】行�【悻通】直而不豫兮鯀功用而不就吾聞作忠以造怨兮忽謂之過言九折臂而成醫兮吾至今乃知其信然矰弋機而在上兮罻羅張而在下【戶】設張辟以娯君兮願側身而無所欲儃佪以干傺兮恐重患而離尢欲髙飛而逺集兮君防謂女何之欲橫奔而失路兮蓋堅志而不忍背膺胖【判】以交痛兮心欝結而紆軫搗木蘭以矯蕙兮�【作】申椒以爲糧播江離與滋菊兮願春日以爲糗芳【此四句則賦而比也】恐情質【致】之不信兮故重著以自明【葉芒】撟玆媚以私處兮願曽【增】思【去】而逺身

渉江

賦而比也

余防好此奇服兮年旣老而不衰帶長鋏之陸離兮冠【去】切云之崔嵬被明月兮佩寶璐世混濁而莫余知兮吾方髙馳而不顧駕靑虯兮驂白螭吾與重華逰兮瑤之圃登昆侖兮食玉英吾與天地兮比壽與日月兮齊光哀南夷之莫吾知兮旦余將濟乎江湘乘鄂渚而反顧兮欵【哀與唉同】秋冬之緒風步餘馬兮山臯邸余車兮方林乘舲船余上沅兮齊吳榜【謗】而擊汏船容與而不進兮淹回水而凝滯【葉尹介切】朝發枉陼【渚】兮夕宿辰陽茍余心之端直兮𨿽僻逺其何傷入漵浦余儃佪兮迷不知吾所如深林杳以防防兮乃猿狖之所居山峻髙以蔽日兮下幽晦以多雨霰雪紛其無垠兮云霏霏其承宇哀吾生之無樂兮幽獨處乎山中吾不能變心以從俗兮固將愁苦而終窮接輿髠首兮桑扈臝行忠不必用兮賢不必以伍子逢殃兮比干葅醢【葉喜】與前世而皆然兮吾又何怨乎今之人余將董道而不豫兮固將重昏而喪身亂曰鸞鳥鳯凰日以逺兮燕雀烏鵲巢堂壇兮露申辛夷死林薄兮腥臊並禦芳不得薄兮陰陽易位時不當兮懷信侘傺忽乎吾將行【杭】兮

哀郢【楚文王自丹陽徙江陵謂之郢九世平王城之又後十世爲秦所防而楚徙陳謂之東郢】賦也有風義原懷故都徘徊不忍去有黍離之餘悲焉但黍離章末曰悠悠蒼天此何人哉𨿽怨而發之和平蓋猶有先王之澤此章之末則曰信非吾罪而棄逐兮何日夜而忘之𨿽言非我深乃尢人其出於憤激固已與和平之音異矣

皇天之不純命兮何百姓之震愆民離散而相失兮方仲春而東遷去故鄊而就逺兮遵江夏以流亡出國門而軫懷兮申之鼂【朝】吾以行【杭】發郢都而去閭兮怊【超】荒忽其焉極楫亝【齊】揚以容與兮哀見君而不再得望長楸而太息兮涕滛滛其若霰過夏首而西浮兮顧龍門而不見心嬋媛而傷懷兮不知其所蹠【只】順風波而流從兮焉洋洋而爲客淩陽侯之汜濫兮忽翺翔之焉【煙】薄心絓【畫】結而不觧兮思蹇產而不釋【葉芍】將運舟而下浮兮上【上】洞庭而下江【葉工】去終古之所居兮今逍遙而來東羌靈防之欲歸兮何須防而忘反背夏浦而西思兮哀故都之日逺登大墳以逺望兮聊以舒吾憂心哀州土之平樂兮悲江介之遺風【葉音】當陵陽之焉【煙】至兮渺【】南度之焉【煙】如曽不知夏【廈通】之爲丘兮孰兩東門之可蕪心不怡之長久兮憂與憂其相接惟郢路之遙逺兮江與夏之不可渉忽若去不信兮至今九年而不復慘欝欝而不通兮蹇侘傺而含慼【葉七六切】外承歡之汋【綽】約兮諶荏【稔】弱而難持忠湛湛【蓞】而願進兮妬被【披】離而障之彼堯舜之抗行【去】兮了杳杳其薄天眾讒人之嫉妬兮被以不慈之僞名憎慍惀【詢上】之修美兮好夫人之忼慨眾踥蹀之日進兮美超逺而逾邁亂曰曼余目以流觀兮冀壹反之何時鳥飛反故鄊兮狐死必首丘【葉欺】信非吾罪而棄逐兮何日夜而忘之

抽思

賦而比也所謂少歌倡亂皆是樂歌音節之名其倡曰一節意味尢長不惟兼比賦之義抑且有風人之防焉

心欝欝之幽思兮獨永嘆乎增傷思蹇產之不釋兮曼遭夜之方長【比也】悲秋風之動容兮何回極之浮浮數【上聲】惟蓀之多怒兮傷余心之懮懮【憂通】願遙赴而橫奔兮覽民尢以自鎭【珍】結防情以陳詞兮矯以遺夫美人昔君與我成言兮曰黃昏以爲期羌中道而回畔兮反旣有此他志【葉之】防【�通】吾以其美好兮覽余以其修姱【戶】與餘言而不信兮蓋爲余而造怒願承閒【閒】以自察兮心震悼而不敢悲夷猶而冀進兮心怛傷之憺憺【談上】玆歷情以陳辭兮蓀佯聾而不聞固切人之不媚兮眾果以我爲患【乎門切】初吾所陳之耿著兮豈不至今其庸亡何獨樂斯之謇謇兮願蓀美之可完【葉黃】望三五以爲像兮指彭咸以爲儀夫何極而不至兮故逺聞而難虧善不由外來兮名不可以虛作孰無施【去】而有報兮孰不實而有獲少【去】歌曰與美人之抽思兮並日夜而無正【平】防吾以其美好兮敖朕辭而不聼【平】倡【唱】曰有鳥自南兮來集漢北好姱佳麗兮牉獨處此異域旣惸獨而不羣兮又無良媒在其側道卓逺而日忘兮願自申而不得望北山而流涕兮臨流水而太息望孟夏之短夜兮何晦明之若嵗惟郢路之遼逺兮魂一夕而九逝曽不知路之曲直兮南指月與列星願徑逝而不得兮魂識路之營營【猶言焭焭】何靈魂之信直兮人之心不與吾心同理弱而媒不通兮尙不知余之從容亂曰長瀬湍流溯江潭兮狂頋南行聊以娛心兮軫石崴【隈】嵬蹇吾願兮超回志度行隠進兮低徊夷猶宿北姑兮煩寃瞀容實沛䢐兮愁嘆苦神靈遙思兮路逺處幽又無良媒【葉眉】兮道思作頌聊以自救兮憂心不遂斯言誰告【葉居後切】兮

懷沙【言懷抱沙石以自沈】

賦而比也

滔滔孟夏兮艸木莾莾傷懷永哀兮汨䢐南土防【瞬通】兮杳杳孔靜幽黙欝結紆軫兮離湣而長鞠【葉各額切】撫情效志兮寃屈而自抑刓方以爲圜兮常度未替易初本迪兮君子所鄙章畫志墨兮前圖未攺【葉已】內厚質正兮大人所晠【盛通】巧倕不斵兮孰察其揆正文處幽兮蒙瞍謂之不章離婁微睇兮瞽以爲無明變白以爲黒兮倒上以爲下鳯凰在笯兮雞鶩翔舞同糅玉石兮一槪而相量夫惟黨人之鄙固兮羌不知余之所臧任重載逺兮防滯而不濟懷瑾握瑜兮窮不知所示邑犬羣吠兮吠所怪也非俊疑傑兮固庸態也文采疏【疏】內【訥】兮眾不知余之異采【葉韲上】材朴委積兮莫知余之所有【葉於彼】重仁襲義兮謹厚以爲丰重華不可遌【悟】兮孰知余之從容古固有不並兮豈知其何故湯禹久逺兮邈而不可慕懲違攺忿兮抑心而自彊【上聲】離慜而不遷兮願志之有像進路北次兮日昧昧其將暮舒憂娛哀兮限之以大故亂曰浩浩沅湘分流汩【滑】兮修路幽蔽道逺忽兮懷質抱情獨無匹兮伯樂旣沒驥焉【煙】程兮民生稟命各有所錯兮定心廣志余何畏懼兮曽【增】傷爰哀永嘆喟兮世混濁莫吾知人心不可謂兮知死不可讓願勿愛【衣去】兮明告君子吾將以爲類兮

古賦辯體卷一

欽定四庫全書

古賦辯體卷二

元祝堯撰

楚辭體下

屈原

思美人

比而賦也其謂寄言於云而云不將致辭於鳥而鳥難值令薜荔爲理而憚緣木因芙蓉爲媒而憚濡足原之思何時可釋邪詩曰心之憂矣其誰知之其誰知之蓋亦勿思當是時也有能思原之思者乎

思美人兮擥涕而竚貽【熾】媒絕路阻兮言不可結而詒【異】蹇蹇之煩寃兮陷滯而不發申旦以舒中情兮志沈菀【欝】而莫逹願寄言於浮雲兮遇丰隆而不將因歸鳥以致辭兮羌迅髙而難當髙辛之靈晟【盛】兮遭鳥而致詒【葉異】欲變節以從俗兮媿易初而屈志獨歷年而離湣兮羌憑心猶未化【葉防】寧隱閔而壽考兮何變易之可爲知前轍之不遂兮未攺此度車旣覆而馬顚兮蹇獨懷此異路勒騏驥而更駕兮造父爲我操之遷逡次而勿驅兮聊暇日以湏時指嶓冡之西隈兮與纁黃以爲期開春發嵗兮白日出之悠悠吾將蕩志而愉樂兮遵江夏以娯憂【此章又兼興義】擥大薄之芳兮搴長洲之宿莽惜吾不及古之人兮吾誰與玩此芳艸【葉七古反】觧篇薄與雜菜兮備以爲交佩【葉偹】佩繽紛以繚轉兮遂萎絕而離異吾且儃佪以娯憂兮觀南人之變態【葉替】竊快在其中心兮揚厥憑而不竢芳與澤其雜糅兮羌芳華自中出【吹去】紛鬱鬱其逺蒸兮滿內而外揚情與質信可保兮羌居蔽而聞【去】章令薜荔以爲理兮憚舉趾而緣木因芙蓉以爲媒兮憚褰裳而濡足登髙吾不說兮入下吾不能【葉泥】固朕形之不服兮然容與而狐疑廣遂前畫兮未攺此度也命則處幽吾將罷兮願及白日之未暮也獨煢煢而南行兮思彭咸之故也

思往日

此章賦多而比少

惜往日之曽信兮受命詔以昭時奉先功以照下兮明法度之嫌疑國富彊而法立兮屬貞臣而日娭【嬉】祕宻事之載心兮𨿽過失猶弗治【平】心純龎而不泄兮遭讒人而嫉之君含怒以待臣兮不淸澂其然否【葉悲】蔽晦君之聰明兮虛惑誤又以欺弗參驗以考實兮逺遷臣而弗思信讒諛之混濁兮晠【盛】气志而過之何貞臣之無辠兮被讟謗而見尢【葉於其切】慙光景之誠信兮身幽隱而偹之臨沅湘之淵兮遂自忍而沈流卒沒身而絕名兮惜廱君之不昭【葉周】君無度而弗察兮使芳艸爲藪幽焉【平聲】舒情而抽信兮恬死亡而不聊【葉爲】獨鄣廱【壅】而蔽隱兮使貞臣而無由聞百里之爲虜兮伊尹烹於庖廚【葉裯】呂望屠於朝歌兮寗戚歌而飯牛不逢湯武與桓繆兮世孰云而知之【葉周】吳信讒而弗味兮子胥死而後憂介子忠而立枯兮文公悟而追求封介山而爲之禁兮報大徳之優防思久故之親身兮因縞素而哭之【葉周】或忠信而死節兮或訑謾而不疑弗省察而按實兮聼讒人之虛辭芳與澤其雜糅兮孰申旦而別之何芳艸之早殀兮微霜降而下戒【葉居得切】諒聰不明而蔽廱兮使讒諛而日得自前世之嫉賢兮謂蕙若其不可佩【葉偹】妬佳冶之芬芳兮毋姣而自好【葉戱】𨿽有西施之美容兮讒妬入以自代【葉他】願陳情以白行兮得罪過之不意情寃見之日明兮如列宿之錯置乘騏驥而馳騁兮無防轡而自載【葉子賜切】乘汜【�】泭【敷】以下流兮無舟楫而自備背法度而心治兮譬與此其無異寧溘死而流亡兮恐禍殃之有再不畢辭以赴淵兮惜癰君之不識【志】

橘頌

此章以頌名𨿽曰頌橘之徳其實則比賦之義原蓋有感於逾淮爲枳之說自比其志節如橘之不可移篇內意皆放此然此一章冝作兩節防前一節是形容其根葉華實之紛緼後一節是稱美其本性徳行之髙潔兩節發端皆以不遷難徙爲言原之深情在此也而後一節尢展轉詠嘆豈専頌橘也哉

後皇嘉樹橘徠服兮受命不遷生南國兮深固難徙更壹志兮綠葉素榮紛其可喜【葉戱】兮曽【層】枝剡棘圓果摶兮靑黃雜糅文章爛【葉蘭】兮精色內白類任道【葉徒茍切】兮紛【墳】緼宜修姱而不醜兮嗟爾防志有以異兮獨立不遷豈不可喜兮深固難徙廓其無求兮蘇世獨立橫而不流兮閉【偏入】心自愼終不過失兮秉徳無私參天地兮願嵗拜謝與長友【葉似】兮淑不淫梗其有理兮年嵗𨿽少【去】可師長【上】兮行【去】比伯夷置以爲像兮

悲回風

此章比而賦賦而比蓋其臨終之作出於瞀亂迷惑之際詞混淆而情哀傷無復如昔者雍容整暇矣

悲回風之揺蕙兮心寃結而內傷物有微而隕性兮聲有隱而先倡夫何彭咸之造思兮曁志介而不忘萬變其情豈可蓋兮孰虛僞之可長鳥獸鳴以號羣兮艸苴【咀】比【鼻】而不芳魚葺鱗以自別兮蛟龍隠其文章故荼薺不同畞兮蘭幽而獨芳惟佳人之永都兮更【平】統世以自貺【葉平】逺志之所及兮憐浮雲之相羊介志之所惑兮竊賦詩之所明【芒】惟佳人之獨懷兮折芳椒以自處曽【增】歔欷之嗟嗟兮獨隱伏而思慮涕泣交而淒淒兮思不眠以至曙終長夜之曼曼兮掩此哀而不去寤從容以周流兮聊逍遙以自恃傷太息之湣憐兮气於邑而不可止糺【紏】思心以爲纕兮編愁苦以爲膺折若木以蔽光兮隨飄風之所仍存髣髴而不見兮心踴躍其若湯撫佩祍以案志兮超惘惘而遂行嵗曶曶其若頽兮旹亦冉冉而將至薠蘅槁而節離兮芳已歇而不可比【鼻】憐思心之不可懲兮證此言之不可聊【葉畱】寧溘死而流亡兮不忍此心之常愁孤子吟而抆【吻】淚兮放子出而不還【葉胡昆切】孰能思而不隱兮昭彭咸之所聞登石巒以逺望兮路之黙黙入景【影通】響之無應兮聞省想而不可得愁欝欝之無快兮居戚戚而不可觧【懈】心鞿覊而不開兮气繚轉而自締穆之無垠兮莾茫茫之無儀聲有隱而相感兮物有純而不可爲邈漫漫之不可量兮縹綿綿之不可紆愁悄悄之常悲兮翩防防之不可娛淩大波而流風兮托彭咸之所居上髙巖之峭岸兮處雌蜺【齧】之標【飄上】巓據靑冥而攄虹兮遂儵忽而捫天吸湛露之浮涼兮潄凝霜之雰雰依風穴以自息兮忽傾寤以嬋媛馮昆侖以澂【澄】霧兮隱防【岷】山以淸江【葉工】憚湧湍之礚礚【嘅】兮聼波聲之洶洶【防】紛容容之無經兮罔芒芒之無紀軋洋洋之無從兮馳委【平】移之焉止漂翻翻其上下兮翼遙遙其左右【葉羽已切】汜潏潏【決】其前後兮伴【叛通】張弛之信期【葉上】觀炎气之相仍兮窺煙液之所積悲霜雪之俱下兮聽潮水之相擊借光景以往來兮施黃棘之枉防求介子之所存兮見伯夷之放迹心調度而弗去兮刻著志之無適曰吾往昔之所兾兮悼來者之悐悐【狄】浮江淮而入海兮從子胥而自適望大河之洲渚兮悲申徒之抗迹驟諌君而不聼兮任重石之何益心絓結而不觧兮思蹇產而不釋

逺逰

此篇𨿽托神仰以起興而實非興舉天地百神以自比而實非比原之作此實以往者弗及來者不聞爲恨悲宗國將亡而君不悟思欲求仙不死以觀國事終久何如爾故其詞皆與莊周寓言同有非復詩人寄托之義大抵用賦體也後來賦家爲闡衍鉅麗之辭者莫不祖此司馬相如大人賦尢多襲之然原之情非相如所可窺也大人賦因不復錄

悲時俗之迫阨兮願輕舉而逺逰質菲薄而無因兮焉【煙】托乘【去】而上浮遭沈濁而污穢兮獨欝結其誰語夜耿耿而不寐兮魂營營【一作焭】而至曙惟天地之無窮兮哀人生之長勤往者余弗及兮來者吾弗聞步徙倚而遙思兮怊【超】惝【倘】怳【恍】而永懷【葉胡威切】意荒【慌】忽而流蕩兮心愁淒而增悲神儵忽而不反兮形枯槁而獨畱內惟省【上】以端操【去】兮求正气之所由漠虛靜以恬愉兮澹無爲而自得聞赤松之淸塵兮願承風乎遺則貴眞人之休徳兮美往世之登仙與化去而不見兮名聲著而日延奇傅說之托辰星兮羨韓眾而得一形穆穆以浸逺兮離人羣而遁逸因气變而遂曽【增】舉兮忽神奔而鬼怪時髣髴以遙見兮精皎皎以往來【葉賚】超氛埃而淑郵兮終不反其故都免眾患而不懼兮世莫知其所如恐天時之代序兮耀靈而西徵微霜降而下淪兮悼芳艸之先蘦【零】聊彷徉而逍遙兮永曆年而無成誰可與玩斯遺芳兮長鄕【向】風而舒情髙陽以逺兮余將焉所程重【去】曰春秋忽其不淹兮奚久畱此故居軒轅不可攀援兮吾將從王喬而娛戲【葉虛】飱六气而飲沆【抗去】瀣【薤】兮潄正陽而含朝霞【葉胡】保神明之淸澄兮精气入而麤穢除順凱風以從逰兮至南巢而一息見王子而宿之兮審一气之和徳曰道可受兮而不可傳其小無內兮其大無垠【葉魚堅切】母滑【骨】而魂兮彼將自然壹气孔神兮於中夜存【葉才緣切】虛以待之兮無爲之先庶類以成兮此徳之門【葉漢連切】聞至貴而遂䢐兮忽乎吾將行【葉杭】仍羽人於丹丘兮畱不死之舊鄊朝濯髮於湯【暘】谷兮夕晞余目兮九陽吸飛泉之微液兮懷琬琰之華英玉色【竮】以脕顏兮精醇粋而始壯質銷鑠以汋【綽】約兮神要【妙同】以淫放嘉南州之炎徳兮麗桂樹之冬榮山蕭條而無獸兮野【寂】漠其無人載營魂而登霞【遐同】兮掩浮雲而上徵命天閽其開闗兮排閭闔而望予召丰隆使先兮問太微之所居集重陽入帝居兮造旬始而觀淸都朝發軔於太儀兮夕始臨乎於【醫】微閭余屯車之萬乘兮紛溶與而並馳駕八龍之婉婉兮載云旗之逶蛇建雄虹之采旄兮五色雜而炫燿服偃蹇以低昻兮驂連蜷以驕【居召切】驁【傲】騎膠葛以雜亂兮斑漫衍而方行【杭】撰余轡而正防兮吾將過乎句芒歷太皓以右轉兮前飛防以啟路陽杲杲其未光兮淩天地以徑度風伯爲余先驅兮氛埃辟而淸涼鳯凰翼其承旂兮遇蓐收乎西皇擥彗星以爲旍【旌】兮舉斗柄以爲麾叛【判】陸離其上下兮逰驚霧之流波【葉陂】旹曖曃其曭莾兮召武而奔屬後文昌使掌行兮選署眾神以並轂路曼曼其修逺兮徐弭節而髙厲左雨師使徑待兮右雷公而爲衛欲度世以忘歸兮意恣睢【許鼻切】以擔【掲同】撟【嬌】內欣欣而自美兮聊媮娛以淫樂【葉五教切】渉靑雲以泛濫防兮忽臨睨夫舊鄊僕夫懷余心悲兮邊馬顧而不行【葉杭】思舊故以想象兮長太息而掩涕汜容與而遐舉兮聊抑志以自弭指炎神而直馳兮吾將往乎南疑覽方外之荒【慌】忽兮沛瀁以自浮【葉肥】祝融戒而蹕禦兮騰告鸞鳥迎虙妃張咸池奏承云兮二女禦九韶歌【葉居支切】使湘靈皷瑟兮令海若舞馮夷螭防象【以兩切】並出進兮形蟉【於九切】虯【巨九切】而逶蛇雌蜺便娟以增撓【繞】兮鸞鳥軒翥而翔飛音樂愽衍無終極兮焉【平】乃逝以徘徊舒並節以馳騖兮逴【趠】絕垠乎寒門軼迅風於淸源兮從顓頊於增冰歷防以邪逕兮乘間維以反顧召黔羸而見之兮爲余先乎平路經營四方兮周流六漠上至列缺兮降望大壑下崢嶸而無地兮上寥廓而無天視儵忽而無見兮聽惝怳而無聞【葉無�切】超無爲以至淸兮與泰初而爲鄰

卜居

賦也中用比義此原陽爲不知善惡之所在假托蓍以決之非果未能審於所向而求之神也居謂立身所安之地非居處之居洪景盧云自屈原詞賦假爲漁父日者問答之後後人作者悉相規仿司馬相如子虛上林以子虛烏有先生亡是公楊子雲長楊賦以翰林主人子墨客卿班孟堅兩都賦以西都賓東都主人張平子兩京賦以馮虛公子安處先生左太衝三都賦以西蜀公子東吳王孫魏國先生皆攺名換字蹈襲一律無復超然新意稍出於規矩法度者愚觀此言則知詞賦之作莫不祖於屈原之騷矣

屈原旣放三年不得復見竭智盡忠而蔽障於讒心煩意亂不知所從往見太卜鄭詹尹曰余有所疑願因先生決之詹尹乃端防拂曰君將何以教之屈原曰吾寧悃悃欵欵朴以忠乎將送往勞來斯無窮乎寧誅鉏艸茅以力耕乎將遊大人以成名乎寧正言不諱以危身乎將從俗富貴以偸生乎寧超然髙舉以保眞乎將哫訾栗斯喔咿嚅唲以事婦人乎寧防潔正直以自淸乎將突梯滑稽如脂如韋以絜楹乎寧昻昻若千里之駒乎將泛泛若水中之鳬與波上下偸以全吾軀乎寧與騏驥抗軛乎將隨駑馬之迹乎寧與黃鵠比翼乎將與雞鶩爭食乎此孰吉孰防何去何從世混濁而不淸蟬翼爲重千鈞爲輕黃鐘毀棄瓦釡雷鳴讒人髙張賢士無名於嗟嘿嘿兮誰知吾之防貞詹尹乃釋防而謝曰夫尺有所短寸有所長物有所不足智有所不明數有所不逮神有所不通用君之心行君之意防誠不能知此事

漁父

賦也格轍與前篇同漁父蓋古巢由之流荷蕢丈人之屬或曰亦原托之也篇中句末用乎字疑辭亦與前篇義仝其卽荀卿諸賦句末者邪者歟等字之體也古今賦中或爲歌固莫非以騷爲祖他有誶曰重曰之類卽是亂辭中間作歌如前赤壁之類用倡曰少歌曰體賦尾作歌如齊梁以來諸人所作用此篇體

屈原旣放遊於江潭行吟澤畔顏色憔悴形容枯槁漁父見而問之曰子非三閭大夫歟何故至於斯屈原曰舉世皆濁我獨淸眾人皆醉我獨醒是以見放漁父曰聖人不凝滯於物而能與世推移世人皆濁何不淈其泥而揚其波眾人皆醉何不餔其糟而歠其醨何故深思髙舉自令放爲屈原曰吾聞之新沐者必彈冠新浴者必振衣安能以身之察察受物之汶汶者乎寜赴湘流塟於江魚腹中安能以皓皓之白而蒙世俗之塵埃乎漁父莞爾而笑鼓枻而去乃歌曰滄浪之水淸兮可以濯我纓滄浪之水濁兮可以濯我足遂去不復與言

宋玉

玉屈原弟子也爲楚大夫閔其師忠而放逐故作九辧以述其志玉賦頗多然其精者莫精於九辧昔人以屈宋並稱豈非於此乎得之太史公曰屈原之後楚有宋玉唐勒景差之徒皆以賦見稱或問楊子云曰景差唐勒宋玉枚乘之賦也善乎曰必也滛詩人之賦麗以則詞人之賦麗以淫審此則宋賦已不如屈而爲詞人之賦矣宋黃山谷云作賦湏以宋玉賈誼相如子云爲之師略依仿其步驟乃有古風老杜詠吳生畫云畫手防時軰吳生逺擅場蓋古人於能事不獨求誇時輩要須前輩中擅場爾此言尢後學所當佩服但其言自宋玊以下而不及屈子豈以騷爲不可及邪

九辧

其一【興而賦也然兼比義蓋遭讒放逐感時物而興懷者興也而秋乃一歲之運盛極而

衰陰气用事有似叔世危邦之象則比也】

悲哉秋之爲气也蕭瑟兮艸木揺落而變衰憭【流】栗兮若在逺行登山臨水兮送將歸泬【洫】寥兮天髙而气淸寂【宩】【寥】兮收潦而水淸憯【慘】淒憎欷【去】兮薄寒之中【去】人愴怳懭【曠】悢【朗】兮去故而就新坎廩兮貧士失職而志不平廓落兮覊旅而無友生惆悵兮而私自憐【葉】燕翩翩其辭歸兮蟬寂漠而無聲鴈廱廱而南遊兮鵾雞啁唽而悲鳴獨申旦而不寐兮哀蟋蟀而宵徵時亹亹而過中兮蹇淹畱而無成

其二【賦兼風也玩其柔宛轉之辭則得之矣】

悲憂窮戚兮獨處廓有美一人兮心不懌【葉樂】去鄊離家兮逺客【葉恪】超逍遙兮今焉【平】薄專思君兮不可化【葉花】君不知兮可柰何蓄怨兮積思心煩憺兮忘食事願一見兮道余意君之心兮與余異車旣駕兮朅而歸不得見兮心傷悲倚結軨【零】兮長太息涕潺湲兮下霑軾忼【慷】慨絕兮不得中瞀【】亂兮迷惑私自憐兮何極心怦怦兮諒直

其三【賦兼比興之義與首篇同余吾皆爲原之謂他篇仿此】

皇天平分四時兮竊獨悲此凜秋白露旣下百艸兮奄披此梧楸去白日之昭昭兮襲長夜之悠悠離芳藹之方壯兮余萎約而悲愁秋旣先戒以白露兮冬又申之以嚴霜收恢臺之孟夏兮然欿【坎】傺而沈藏葉菸【於】邑而無色兮枝煩挐而交橫顏滛溢而將罷【皮】兮柯彷佛而萎黃萷【梢】櫹【蕭】槮【森】之可哀兮形銷鑠而瘀【於去】傷惟其紛糅而將落兮恨其失時而無當擥騑轡而下節兮聊逍遙以相徉嵗忽忽而遒盡兮恐余壽之弗將悼餘生之不時兮逢此時之恇【匡】攘澹容與而獨倚兮蟋蟀鳴此西堂心怵愓而震蕩兮何所憂之多方卭【仰同】明月而太息兮步列宿而極明【葉芒】

其四【比而賦也】

竊悲夫蕙華之曽敷兮紛旖旎乎都房何曽華之無實兮從風雨而飛颺以爲君獨服此蕙兮羌無以異於眾芳閔奇思之不通兮將去君而髙翔心憫憐之慘淒兮願一見而有明【葉芒】重無怨而生離兮中結軫而增傷豈不欝陶而思君兮君之門以九重猛犬狺狺而迎吠兮關梁閉而不通皇天滛溢而秋霖兮后土何時而得幹塊獨守此無澤兮仰浮雲而永嘆

其五【比而賦也全篇取驥與鳯爲比寓情曲折有味】

何時俗之工巧兮背繩墨而攺錯【措】卻騏驥而不乘兮防駑駘而取路當世豈無騏驥兮誠莫之能善禦見執轡者非其人兮故局跳【徒聊切】而逺去鳬鴈皆唼夫粱藻兮鳯愈飄翔而髙舉圜鑿而方枘兮吾固知其鉏鋙而難入眾鳥皆有所登棲兮鳯獨遑遑而無所集願防枚而無言兮嘗被君之渥洽太公九十乃顯榮兮誠未遇其匹合謂騏驥兮安歸謂鳯凰兮安棲變古易俗兮世衰今之相見者兮舉肥騏驥伏匿而不見兮鳯凰髙飛而不下【戶】鳥獸猶知褱徳兮何云賢士之不處驥不驟進而求服兮鳯亦不貪餧而妄食君棄逺而不察兮𨿽願忠其焉得欲寞而絕端兮竊不敢忘初之厚徳獨悲愁其傷人兮馮欝欝其何極

其六【賦而比也其中賦多而比少】

霜露慘淒而交下兮心尙�【幸司】其弗濟霰雪紛糅其增加兮乃知遭命之將至願徼幸而有待兮泊【汨】莾莾【姓】與�艸同死願自直而逕往兮路壅絕而不通欲循道而平驅兮又未知其所從然中路而迷惑兮自厭【淹入】按而學誦性愚陋以褊淺兮信未達乎從容竊美申包胥之气盛兮悲時世之不固【當作同】何時俗之工巧兮滅防矩而攺鑿【葉造】獨耿介而不隨兮願慕先聖之遺教【葉告】處濁世而顯榮兮非余心之所樂【葉去】與其無義而有名兮寧窮處而守髙【葉告】食不媮而爲飽兮衣不茍而爲溫竊慕詩人之遺風兮願托志乎素餐蹇充倔【掘】而無端兮泊莾莾而無垠無衣裘以禦【禦】冬兮恐溘死而不得見乎陽春

其七【賦也中含比義】

靚杪秋之遙夜兮心繚【了】悷【戾】而有哀春秋逴逴而日髙兮然惆悵而自悲【葉排】四時逓來而卒嵗兮陰陽不可與儷偕白日晼晚其將入兮明月銷鑠而減毀嵗忽忽而遒盡兮老冉冉而愈弛心揺恱而日�【幸】兮然怊悵而無冀中憯惻之淒愴兮長太息而增欷【葉上】年洋洋以日往兮老嵺【寥】廓而無處事亹亹而覬進兮蹇淹畱而躊躇【葉文呂切】

其八【比而賦也首尾專言擁蔽之禍】

何泥濫之浮雲兮焱【標】廱蔽此明月志昭昭而願見兮然霠【陰】曀而莫達願皓日之顯行兮云蒙蒙而蔽之竊不自料【平】而願忠兮或黙【丁戚切】防而污【去】之堯舜之抗行兮了冥冥而薄天何崄巇之嫉妬兮被之以不慈之僞名彼日月之照明兮尙黯【諳上】黮【蓞】而有瑕何況一國之事兮亦多端而膠【豪加切】加被【披】荷禂【凋】之晏晏兮然潢【戶廣切】洋【養】而不可帶旣驕美而伐武兮負左右之耿介憎慍【韞】惀【詢上】之修美兮好夫人之慷慨眾踥蹀而日進兮美超逺而逾邁農夫輟耕而容與兮恐田野之蕪穢事緜緜而多私兮竊悼後之危敗世雷同而炫曜兮何毀譽之昧昧今修飾而窺鏡兮後尙可以竄藏願寄言夫流星兮羌儵忽而難當卒廱蔽此浮雲兮下暗漠而無光

其九【賦也其間亦略兼比】

堯舜皆有所舉任兮故髙枕而自適諒無怨於天下兮心焉【平】取此怵愓乘騏驥之瀏瀏【栁】兮馭安用夫彊防諒城郭之不足恃兮𨿽重介之何益邅翼翼而無終兮忳【豚】惛惛【昏】而愁約【葉要】生天地之若過兮功不成而無效願沈滯而不見兮尙欲布名乎天下【戶】然潢洋而不遇兮直怐遘愗【茂】而自苦莾洋洋而無極兮忽翺翔之焉薄國有驥而不知乘兮焉【平】皇皇而更【平】索【葉桑入】寗戚謳於車下兮桓公聞而知之無伯樂之善相兮今誰使乎譽之防流涕以聊慮兮惟著意而得之紛忳忳【一作鈍】之願忠兮妬被【披】離而鄣之願賜不肖之軀而別離兮放逰志乎雲中乘精气之摶摶【團】兮騖諸神之湛湛【羊戎切】驂白霓之習習兮歷羣靈之丰丰左朱雀之茇茇【斾】兮右蒼龍之躣躣【衢】屬雷師之闐闐兮通飛防之衙衙【魚】前輕諒【輬】之鏘鏘兮後輜乘之從從【楚江切】載云旗之委蛇兮扈屯騎之容容計專專之不可化兮願遂推而爲臧賴皇天之厚徳兮還及君之無恙

右屈宋之辭家傳人誦尙矣刪後遺音莫此爲古者以兼六義焉爾賦者誠能雋永於斯則知其辭所以有無窮之意味者誠以舒憂泄思粲然出於情故其忠君愛國隱然出於理自情而辭自辭而理眞得詩人發乎情止乎禮義之妙豈徒以辭而已哉如但知屈宋之辭爲古而莫知其所以古及其極力摹放則又徒爲艱深之言以文其淺近之說摘奇難之字以工其鄙陋之辭汲汲焉以辭爲古而意味殊索然矣夫何古之有能賦者必有以辧之

荀卿【名況】

卿趙人少遊於齊爲稷下祭酒後以避讒適楚春申君以爲蘭陵令君死卿廢遂家蘭陵而終其時在屈原先楚賦於斯已盛矣愚今先屈後荀固誠舛但以屈子之騷賦家多祖之卿賦措辭工巧𨿽有足尙然其意味終不能如騷章之淵永若欲寘之於首恐誤後學林少頴曰昔孔子之始刪詩也得周之國風雅頌於自衛反魯之初旣列而序之末乃得商頌又從而附益之不以世次之先後爲嫌也狂愚不揆竊自附於聖人之義覽者亦毋以世次之先後爲拘則幸矣

禮賦【純用賦體無別義後諸篇同卿賦五篇一律全是隠語描形寫影名狀形容盡其工巧自是賦家一體要不可廢然其辭旣不先本於情之所發又不盡本於理之所存若視風騷所賦則有間矣吁此楚騷所以爲百代詞賦之祖也歟】

爰有大物非絲非帛文理成章非日非月爲天下明【葉芒】生者以壽死者以葬【平】城郭以固三君以彊粹而王駁而伯無一焉而亡臣愚不識敢請之王王曰此夫文而不采者歟簡然易知而致有理者歟君子所敬而小人所不者與【闕】性不得則若禽獸性得之則甚雅似者與匹夫隆之則爲聖人諸侯隆之則一四海者與至明而約甚順而體請歸之禮

知賦

皇天降物以示下民或厚或薄帝不齊均桀紂以死湯武以賢涽涽淑淑皇皇穆穆周流四海曽不崇日君子以修跖以空室大參乎天精微而無形行義以正事業以成可以禁暴足窮百姓待之而後寧防臣愚不識請問其名曰此夫安寛平而危險隘者邪修潔之爲親而雜污之爲狄者耶甚深藏而外勝敵者耶法舜禹而不能掩迹者邪行爲動靜待之而後適者耶血气之精也志意之榮也百姓待之而後寧也天下待之而後平也明達純粹而無疵也夫是之謂君子之知

云賦

有物於此居則周靜致下動則綦髙以鉅圓者中規方者中矩大參天地徳厚舜禹精微乎毫毛而充盈乎天防忽兮其極之逺也攭【蠡同】兮其相逐而反也卭卭兮天下之咸蹇也徳厚而不損五色備而成文往來惛憊通乎大神出入甚亟莫知其門天下失之則滅得之則存弟子不敏此之願陳君子設辭請測意之曰此夫大而不塞者與充盈大宇而不窕【窱同】入郤【隙同】穴而不偪者與行逺疾速而不可托訊者與往來惛憊而不可爲固塞者與暴至殺傷而不億忌者與功被天下而不私置者與托地而遊宇友風而子雨冬曰作寒夏曰作暑廣大精神請歸之云

蠶賦【五賦中蠶箴二賦辭尢深刻直思索到人所不到處】

有物於此防防兮其狀屢化如神功被天下爲萬世文禮樂以成貴賤以分養老長防待之爲而後存名號不美與暴爲鄰功立而身廢事成而家敗棄其耆老收其後世人屬所利飛鳥所害臣愚而不識請占之五防五防占之曰此夫身女好而頭馬首者與屢化而不壽者與善壯而拙老者與有父母而無牝牡者與冬伏而夏遊食桑而吐絲前亂而後治夏生而惡暑喜溫而惡雨蛹以爲母蛾以爲父三俯三起事乃大矣是謂之蠶理【蠶之義理】

箴賦【古箴鍼通俗今作鍼】

有物於此生於山阜處於室堂無知【智】無巧善治衣裳不盜不竊穿窬而行日夜合雜以成章以能合從又善連衡下覆百姓上飾帝王功業甚愽不見賢良時用則存不用則亡臣愚不識敢請之王王曰此夫始生鉅其成功小者耶長其尾而銳其剽者耶頭銛逹而剽逴【讀棹】繚者耶一往一來結尾以爲事無羽無翼反覆甚極【亟】尾生而事起尾邅【轉】而事已簮以爲父管以爲母旣以縫表又以連裏夫是之謂箴理

古賦辯體卷二

欽定四庫全書

古賦辧體卷三

元祝堯撰

兩漢體上

漢藝文志曰古者諸侯卿大夫交接鄰國揖讓之時必稱詩以諭意以別賢不肖而觀盛衰焉【春秋賦詩是也】春秋之後聘問詠歌不行於列國學詩之士逸在布衣而賢士失志之賦作矣大傳荀卿及楚臣屈原離讒憂國皆作賦以風【如所云則騷卽風也】咸有惻隠古詩之義【如荀卿佹詩成相並賦也所謂古詩之義在是】其後宋玉唐勒枚乘司馬相如揚子云競爲侈麗閎衍之辭沒其風諭之義子云悔之曰詞人之賦防以淫愚謂騷人之賦與詞人之賦𨿽異然猶有古詩之義辭𨿽防而義可則故晦翁不敢直以詞人之賦視之也至於宋唐以下則是詞人之賦多沒其古詩之義辭極防而過淫傷已非如騷人之賦矣而況於詩人之賦乎何者詩人所賦因以吟詠情性也騷人所賦有古詩之義者亦以其發乎情也其情不自知而形於辭其辭不自知而合於理情形於辭故防而可觀辭合於理故則而可法然其防而可觀𨿽若出於辭而實出於情其則而可法𨿽若出於理而實出於辭有情有辭則讀之者有興起之妙趣有辭有理則讀之者有詠歌之遺音如或失之於情尙辭而不尙意則無興起之妙而於則乎何有後代賦家之俳體是已又或失之於辭尙理而不尙辭則無詠歌之遺而於防乎何有後代賦家之文體是已是以三百五篇之詩二十五篇之騷莫非發乎情者爲賦爲比爲興而見於風雅頌之體此情之形乎辭者然其辭莫不具是理爲風爲雅爲頌而兼於賦比興之義此辭之合乎理者然其理本不出於情理出於辭辭出於情所以其辭也防其理也則而有風比雅興頌諸義也與漢興賦家專取詩中賦之一義以爲賦又取騷中贍防之辭以爲辭所賦之賦爲辭賦所賦之人爲辭人一則曰辭二則曰辭若情若理有不暇及故其爲防已異乎風騷之防而則之與淫遂判矣賈馬楊班賦家之升堂入室者至今尙推尊之晦翁云自原之後作者繼起獨賈生以命世英傑之材俯就騷律非一時諸人所及定齋云賦則漫衍其流體亦叢雜長卿長於敍事淵雲長於說理林艾軒云揚子云班孟堅只塡得腔子滿張平子輩竭盡气力又更不及如是則賈生之非所及毋論也張平子輩之更不及不論也若長卿子云孟堅之徒誠有可論者蓋其長於敍事則於辭也長而於情或昧長於說理則於理也長而於辭或略只塡得腔子滿則辭尙未長而況於理要之皆以不發於情故爾所以漁獵捃摭誇多鬭靡而每逺於性情哀荒防慢希合茍容而遂害於義理間如上林甘泉極其鋪張終歸於諷諌而風之義未冺兩都等賦極其矅終折以法度而雅頌之義未冺長門自悼等賦緣情發義托物興辭咸有和平從容之意而比興之義未冺一代所見其與幾何誠以其時經焚坑之秦故古詩之義未免沒而或多淫近風雅之周故古詩之義猶有存而或可則古今言賦自騷之外咸以兩漢爲古已非魏晉以還所及心乎古賦者誠當祖騷而宗漢去其所以淫而取其所以則可也今故於此備論古今之體制而發明揚子防則防淫之防庶不失古賦之本義云

賈生【名誼】

生通達國體漢文帝議任以公卿之位絳灌之屬害之乃以爲長沙王太傅誼以謫去意不自得及過湘水時屈原沈汨羅已百餘年矣生追傷之投文而弔以自諭在長沙三年有鵩鳥飛入生捨鵩似鶚不祥鳥也生以長沙卑濕恐壽不得長故爲賦以自廣晦翁云生有經世之才文章蓋其餘事愚觀二賦實奇偉卓絕然弔屈原賦用比義鵩賦全用賦體無他義故同死生齊物我之辭𨿽有逸气而其理未免渉於荒忽怪幻若較之弔屈於比義中發詠歌嗟嘆之情反覆抑揚殊覺有味

弔屈原賦【比也𨿽曰賦而比比義實多文選因史傳有投文弔屈之語故以爲弔屈原文而諸家則以爲賦要之篇中實皆比賦之義宜從諸家迂齋云議譏時人太分明其才甚髙其志甚大而量則狹矣】

恭承嘉惠兮竢罪長沙仄聞屈原兮自沈汨羅造托湘流兮敬弔先生遭世罔極兮廼隕厥身烏虖哀哉兮逢時不祥鸞鳯伏竄兮鴟鴞翺翔闒【塔】茸【冗】尊顯兮讒諛得志賢聖曵兮方正倒植【值】謂隨夷混兮謂跖蹻防莫邪爲鈍兮鉛刀爲銛於嗟黙黙生之亡故兮斡【管】棄周鼎寶康瓠兮騰駕罷牛驂蹇驢兮驥垂兩耳服鹽車兮章父【甫】薦屨漸不可久兮嗟苦先生獨罹此咎兮誶【碎】曰已矣國其莫吾知兮子獨壹欝其誰語鳯縹縹【漂仝】其髙逝兮夫固自引而逺去襲九淵之神龍兮沕【勿】深潛以自珍偭【面】蟂獺以隠處兮夫豈從蝦與蛭螾【蚓仝葉寅】所貴聖之神徳兮逺濁世而自臧【古藏字】使麒麟可系而羈兮豈云異夫犬羊般【斑】紛紛其離此尢兮亦夫子之故【葉孤】也歷九州而相其君兮何必懷此都也鳯凰翔於千仞兮覽徳輝而下之見細徳之險微兮遙避繳而去之彼尋常之污瀆兮豈容吞舟之魚橫江湖之鱣鯨兮固將制於螻螘【葉五居切】

鵩賦【賦也其辭汗漫恍惚皆遺世忘形之語此太史公讀之而有令人爽然自失之嘆文公云誼所稱皆列禦防莊周之常言又爲傷悼無聊之故而借之以自悼者】

單閼【遏】之嵗四月孟夏庚子日斜鵩集余捨止於坐隅貌甚間暇異物來崪【萃】私怪其故發書占之防言其度曰野鳥入室主人將去請問於鵩余去何之吉虖告我防言其災淹速之度語余其期鵩乃嘆息舉首奮翼口不能言請對以臆曰萬物變化兮固亡休息斡流而遷兮或推而還【旋】形气轉續兮變化而蟺【蟬】沕【勿】穆無窮兮胡可勝言禍兮福所倚福兮禍所伏憂喜聚門兮吉防同域彼吳彊大兮夫差以敗越棲防稽兮勾踐伯世斯逰遂成兮卒被五刑傅說胥靡兮乃相武丁禍之與福兮何異紏纆命不可說兮孰知其極水激則旱【悍】兮矢激則逺萬物回薄兮振蕩相轉雲蒸雨降兮紏錯相分大鈞播物兮坱圠無垠天不可預慮兮道不可預謀【漠悲切】遲速有命兮惡識其時且夫天地爲鑪兮造化爲工陰陽爲炭兮萬物爲銅合散消息兮安有常則千變萬化兮未始有極忽然爲人兮何足控摶化爲異物兮又何足患【平】小智自私兮賤彼貴我達人大觀兮物無不可貪夫徇財兮烈士徇名誇者死權兮眾庶每【梅】生怵迫之徒兮或趍西東大人不曲兮億變齊同愚士系俗兮僒【古塊字】若囚拘至人遺物兮獨與道俱眾人惑惑兮好惡積意【億】眞人恬漠兮獨與道息釋智遺形兮超然自喪【去】寥廓忽荒兮與道翶翔乘流則逝兮得坎則止縱軀委命兮不私與已其生兮若浮其死兮若休澹乎若深淵之靜泛乎若不系之舟不以生故自寶兮養空而防徳人無累兮知命不憂細故蔕芥兮何足以疑【葉牛】

司馬長卿

長卿蜀人少逰梁著子虛賦後歸成都久之楊得意爲狗監侍武帝帝嘗讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問長卿長卿曰此乃諸侯之事未足觀請爲天子逰獵之賦上令尙書給筆札乃爲上林賦以諷諫焉又文選長門賦序云武帝陳后得幸頗妬別在長門宮聞相如工文奉黃金百斤爲文君取酒因求解悲愁之辭以悟主上後復得幸然漢書陳后及長卿傳無奉金求賦復幸事不知序者何從實此云

子虛賦【此賦𨿽兩篇實則一篇賦之問答體其原自卜居漁父篇來厥後宋玉軰述之至漢此體遂盛此兩賦及兩都二京三都等作皆然蓋又別爲一體首尾是文中間乃賦世傳旣久變而又變其中間之賦以鋪張爲靡而專於辭者則流爲齊梁唐初之俳體其首尾之文以議論爲駛而專於理者則流爲唐末及宋之文體性情益逺六義澌盡賦體遂失然此等鋪敍之賦固將進士大夫於臺閣發其蘊而驗其用非徒使之賦詠景物而已須將此兩賦及揚子云甘泉河東羽獵長揚班孟堅兩都潘安仁借田李太白明堂大獵宋子京圜丘張文潛大禮慶成等賦並防又將離騷逺逰諸篇贍防奇偉處參防一埽山林艸野之气習全仿冠冕佩玉之步驟取天地百神之奇怪使其詞誇取風雲山川之形態使其詞媚取鳥獸艸木之名物使其詞贍取金璧防繒之容色使其詞藻取宮室城闕之制度使其詞壯則詞人之賦吾旣盡之然後自賦之體而兼取他義當諷刺則諷刺而取之風當援引則援引而取諸比當假托則假托而取諸興當正言則正言而取諸雅當歌詠則歌詠而取諸頌則詩人之賦吾又兼之吞吐溟渤黼黻雲際良金美玉無施不可漢人所謂感物造端材知防美可與圖串故可爲列大夫有不在於斯人與】

楚使子虛使於齊齊王悉發境內之士備車騎之眾與使者出畋畋罷子虛過詫烏有先生而亡是公存焉坐定烏有先生問曰今日畋樂乎子虛曰樂獲多乎曰少然則何樂對曰僕樂齊王之欲誇僕以車騎之眾而對以云夢之事也曰可得聞乎子虛曰可王駕車千乘選徒萬騎畋於海濵列卒滿澤罘【浮】网彌山掩兔轔鹿射麋腳麟騖於鹽浦割鮮染輪射中【去】獲多矜而自功顧謂僕曰楚亦有平原廣澤逰獵之地饒樂若此者乎楚王之獵孰與寡人乎僕下車對曰臣楚國之鄙人也幸得宿衛十有餘年時從出逰逰於後圃覽於有無然猶不能徧覩也又焉足以言其外澤者乎齊王曰𨿽然略以子之所聞見而言之僕對曰唯唯臣聞楚有七澤甞見其一未覩其餘也臣之所見蓋特其小小者爾名曰云夢云夢者方九百里其中有山焉其山則盤紆岪【弗】欝隆崇崒岑崟參差日月蔽虧交錯紏紛上干靑雲罷【皮】池陂陁下屬江河其土則丹靑赭堊雌黃白坿【附】錫碧金銀眾色炫耀照爛龍鱗其石則赤玉玫瑰琳瑉【石之次玉者】昆吾瑊【鍼】玏【勒】厲礝石碔砆其東則有蕙圃蘅蘭若射【夜】幹芎防菖蒲茳蘺蘪蕪諸柘巴苴其南則有平原廣澤登降迆靡案衍壇【善】曼緣以大江限以巫山其髙燥則生葴【鍼】菥【斯】苞荔薛莎【颯】靑薠其埤【婢】濕則生藏莨【郎】蒹葭東蘠雕胡蓮藕菇蘆庵【淹】防軒於眾物居之不可勝圖其西則有湧泉淸池激水推移外發芙蓉菱華內隠鉅石白沙其中則有神蛟鼉瑇瑁鼈黿其北則有陰林巨樹楩柟【南】豫樟桂椒木蘭檗【擘】離【棃仝】朱楊樝【查】梨梬【郢】栗橘柚芬芳其上則有赤猿玃猱鵷雛孔鸞騰逺射幹其下則有白虎豹蟃【萬】蜒【衍】防【驅】犴【岸平】於是乎乃使專諸之倫手格此獸楚王乃駕馴駁之駟乘雕玉之輿靡魚須之橈防曵明月之珠旗建幹將之雄防左烏號【平】之雕弓右夏服之勁箭陽子驂乘阿爲禦按節未舒卽陵狡獸蹵蛩蛩轔【鄰上】距虛軼野馬【衛】騊駼乘遺風射防騏倐眒【去】倩【千上】浰【練】雷動焱至星流霆擊弓不虛發中必決眥【劑】洞達掖絕乎心系獲若雨獸揜艸蔽地於是楚王乃弭節徘徊翶翔容與覽乎陰林觀壯士之暴怒與猛獸之恐懼徼【梟】【劇仝】受誳【屈】殫覩眾物之變態於是鄭女曼姬被阿緆【錫】揄紵縞雜纎羅垂霧縠襞襀【劈積】褰縐紆徐委曲郁撓溪谷衯衯裶裶揚袘戍【防】削飛【纎】垂髾【稍】扶輿猗靡翕呷【呼甲】萃【翠】蔡下摩【靡】蘭蕙上拂羽蓋錯翡翠之葳防繆【了】繞玉綏忽忽若神仙之髣髴於是乃羣相與獠【了】於蕙圃媻【盤】姍【】勃窣而上乎金隄揜翡翠射鵔鸃【俊儀】防矰出纎繳施弋白鵠連駕鵞防鶬下鶴加怠而後發防於淸池浮文鷁揚旌栧【曵】張翠帷建羽蓋网瑇瑁鉤紫貝摐【牕】金鼓吹鳴籟榜【謗】人歌聲流喝【餲】水虫駭波鴻沸湧泉起奔揚防磊石相擊硠硠礚礚【慨】若雷霆之聲聞於數百里之外將息獠【了】者擊靈鼓起烽燧車案行【杭】騎就隊纚【防】乎淫淫般【盤】乎裔裔於是楚王乃登陽云之臺泊乎無爲澹乎自持勺藥之和具而後禦之不若大王終日馳騁曽不下與脟【剸】割輪焠自以爲娛臣竊觀之齊殆不如於是齊王無以應僕也烏有先王曰是何言之過也足下不逺千里來貺齊國王悉發境內之士備車騎之眾與使者出田乃欲戮力致獲以娛左右何名爲誇哉問楚地之有無者願聞大國之風烈先生之餘論今足下不稱楚王之徳厚而盛推云夢以爲驕奢言淫樂而顯侈靡竊爲足下不取也必若所言固非楚國之美也有而言之是彰君之惡無而言之是害足下之信彰君之惡而傷私義二者無一可也而先生行之必且輕於齊而累於楚矣且齊東渚鉅海南有瑯琊觀乎成山射乎之罘浮渤澥【蟹】遊孟諸邪與肅愼爲鄰右以暘谷爲界秋田乎靑丘彷徨乎海外吞若云夢者八九於其胸中曽不蔕芥若乃俶【踢】儻瑰瑋異方殊類珍怪鳥獸萬端鱗萃充牣於其中者不可勝記禹不能名卨【契】不能計然在諸侯之位不敢言逰戱之樂苑圃之大先生又見客是以王辭而不復何爲無以應哉

上林賦【此篇之末有風義長卿之賦𨿽多虛辭濫說然要其歸引之於節儉此與詩之諷諫何異揚子云乃曰靡防之賦勸百而風一猶騁鄭衛之聲曲終而奏雅不已戱乎林艾軒又云相如賦之聖者子云孟堅如何得似他自然流出愚謂子云以爲戱者則以其駕辭多尙虛而理或至於不實艾軒以爲聖者則以其運意猶自然而辭未失於太過若於此體防則古人之賦固未可以鋪張侈大之辭爲佳而又不可以刻畫斧鑿之辭爲工亦當就情與理上求之】

亡是公聽【欣】然而笑曰楚則失矣而齊亦未爲得也夫使諸侯納貢者非爲財幣所以述職也封疆畫界者非爲守禦所以禁淫也今齊列爲東藩而外私肅愼狷國逾限越海而田其於義固未可也且二君之論不務明君臣之義正諸侯之禮徒事爭逰戱之樂苑囿之大欲以奢侈相勝荒淫相越此不可以揚名發譽而適足専【古貶字】君自損也且夫齊楚之事又焉足道乎君未覩夫巨防也獨不聞天子之上林乎左蒼梧右西極丹水更其南紫淵徑其北終始防滻出入涇渭酆鎬【浩】潦潏【決】紆余逶迆經營乎其內蕩蕩乎八川分流相背而異態東西南北馳騖往來【去】出乎椒丘之闕行乎洲淤【去】之浦徑乎桂林之中過乎泱漭之野汨【骨】乎混流順阿而下赴隘陿之口觸穹石激堆埼【祈】沸【拂】乎暴怒洶湧彭【烹】湃滭沸�汨【聿】偪側沁【筆】瀄【櫛】橫流折轉騰潎【偏入】洌滂濞沆【康】漑【害】穹隆云橈宛潬【善】膠戻逾波趍浥【沓】涖涖【利】下瀬批【偏入】巖衝擁奔揚滯沛【外】臨坻注壑瀺【讒】灂【牎入】霣墜沈沈隠隠砰【僻平】磅【烹】訇【轟】礚【慨】潏潏【決】淈淈【骨】湁【則入】潗【葺】鼎沸馳波跳沫汨【聿】防【邑】漂【飄】疾悠逺長懷寂漻【】無聲肆乎永歸然後灝【浩】溔【】潢【晃】洋漾安翔徐回翯【舉】乎滈滈東注太湖衍溢陂池於是乎蛟龍赤螭防【亙】防漸離鰅【顒】鰫【容】鰬【防】魠【托】禺禺【顒】魼【榻】鰨揵【軒】鰭掉尾振鱗奮翼潛處乎深巖魚鱉讙聲萬物眾夥明月珠子的防江靡蜀石黃碝【軮】水玉磊砢燐燐【吝】爛爛采色澔【皓】汗叢積乎其中鴻鷫鵠鴇【保】鴐鵞屬玉交精旋目煩鶩庸渠箴【鍼】疵【貲】防【火交】盧羣浮乎其上沈滛泛濫隨風憺淡與波揺蕩掩薄水渚唼【所甲】喋【霅】菁藻咀嚼菱藕於是乎崇山矗矗巃【刀孔】嵸【總】崔嵬深林巨木嶄【巉】巖參差九嶻防【言入】南山峩峩巖陁【遲】甗【言入】錡【其上】嶊【摧】崣【委】崛【掘】﨑【倚】振溪通谷蹇產溝瀆谽【呼含】呀【蝦】豁閕【雅】阜陵別隝【島】崴【毀】嵬【偉】嵔【猥】廆【防】丘虛堀礨【磊】隠轔【吝】防【壘】登降陀【迆】靡陂池貏豸【豕】沇溶淫【悠】鬻防渙夷陸亭臯千里靡不被築掩以緑蕙被以江蘺糅以靡蕪雜以畱荑布結縷攢戾莎掲【憇】車衡蘭槀本射幹茈【紫】姜蘘【襄】荷葴【鍼】撜若蓀鮮支黃礫蔣茅靑薠布濩【防】閎澤延蔓太原離【裏】靡廣衍應風披靡吐芳揚烈鬱鬱菲菲眾香發越盻蠁布寫防【僭】薆咇【頻】茀【勃】於是乎周覽泛觀縝紛軋芴【勿】芒芒【莽】怳忽視之無端察之無涯日出東沼入乎西陂其南則隆冬生長湧水躍波其獸則防旄貘【陌】防【黎】沈牛塵麋赤首圜題窮奇象犀其北則盛夏凍裂地渉冰掲河其獸則麒麟角端騊駼槖駞蛩蛩驒騱駃騠驢騾於是乎離宮別館彌山跨谷髙廊四注重坐曲閣華榱壁璫輦道纚屬步櫩周流長途中宿夷嵕築堂累臺增成巖窔【竅】洞房俯杳眇而無見仰攀橑【老】而捫天奔星更於閨闥宛虹拖【柁】於楯軒靑龍蚴蟉於東廂象輿蜿僤於西淸靈圄燕於間館偓佺之倫暴於南榮醴泉湧於淸室通川過於中庭盤石振崖嵚巖倚傾嵯峨防嶫刻削崢嶸玫瑰碧琳瑚叢生琘玉旁唐玢豳文燐赤瑕駁犖【康入】雜臿其間朝采琬琰和氏出焉於是乎盧橘夏熟黃柑橙楱【湊】枇杷橪【煙】柿楟柰厚朴梬棗楊梅櫻桃蒲萄隠夫薁【燠】棣答遝離支羅乎後宮列乎北園防【迆】丘陵下平原揚翠葉杌紫發紅華垂朱榮煌煌扈扈照曜鉅野沙棠櫟櫧華【去】楓枰櫨畱落胥邪仁頻並閭欃檀木蘭豫章女貞長千仞大連抱誇條直暢實葉葰楙【俊荗】攢立叢倚連蜷欐【邐】佹【詭】崔【槯】錯癹【遏】骩【委】坑【庚】衡閜砢垂條扶疏落英幡纚紛溶箾【蕭】參【森】猗【旖】柅從風藰【流】蒞卉歙【吸】蓋象金石之聲管籥之音偨【差】池茈【此】虒【恥】旋還乎後宮雜襲累集被山緣谷循阪下隰視之無端究之無窮於是猿素雌蜼【壘】玃飛蠝蛭蜩蠷蝚【猱通】獑【才】胡豰【啄】蛫【詭】棲息乎其間長嘯哀鳴翩幡互經夭蟜【矯】枝格偃蹇杪顚逾絕梁騰殊榛捷垂條踔【掉】希間牢落陸離爛熳逺遷若此者數千百處娛逰往來宮宿館捨庖廚不徙後宮不移百官備具於是乎背秋渉冬天子校獵乘鏤象六玉虯拖蜺旌靡云旗前皮軒後道遊孫叔奉轡衛公驂乘扈從橫行出乎四校之中鼓嚴簿【步戶切】縱【放也】獵者江河爲阹【虛】泰山爲櫓車騎雷起殷天動地先後陸離離散別追滛滛裔裔緣陸流澤雲布雨施生貔【毗】豹搏豺狼手熊羆足野羊蒙鶡蘇絝【】白虎被斑文跨野馬淩三之危下磧歷之坻經峻赴險越壑厲水椎飛亷弄獬豸格蝦【遐】蛤鋋【蟬】猛氏羂【畎】騕【杳】褭【裊】射封豕箭不茍害觧脰防【傔】腦弓不虛發應聲而倒於是乎乘輿弭節徘徊翶翔往來睨部曲之進退覽將帥之變態然後侵滛促節倐夐逺去流離輕禽蹵履狡獸【衛】白鹿捷狡兔軼赤電遺光耀追怪物出宇宙彎蕃弱滿白羽射遊梟櫟【系也】飛遽擇肉而後發先中【去】而命處矢分藝殪【翳】僕然後揚節而上浮淩驚風歷駭猋乘虛無與神俱藺鶴亂昆雞遒【酋】孔鸞促鵕防拂翳【鷖】鳥捎鳯凰捷鵷雛掩焦朋道盡塗殫回車而還招揺乎儴【襄】佯降集乎北紘率乎直指晻【奄】乎反鄕蹷石關歷封巒過鳷鵲望露寒下棠梨息宜春西馳宣曲濯鷁牛首登龍臺掩細柳觀士大夫之勤略鈞獵者之所得獲觀徒車之所藺轢步騎之所蹂蹃【若】人臣之所蹈借與其窮極踡【倦】【劇】警憚【怛】詟【攝】伏不被創刃怖而死者他他【馳】借借塡坑滿谷揜平彌澤於是乎遊戲懈怠置酒乎顥天之臺張樂乎膠葛之防撞千石之鐘立萬石之虡【具】建翠華之旗樹靈鼉之鼓奏陶唐氏之舞聽葛天氏之歌千人唱萬人和山陵爲之震動川谷爲之蕩波巴兪宋蔡淮南幹遮文成顚歌族居遞奏金鼓疊起鏗鎗闛【湯】鞈【塔】洞心駭耳荊吳鄭衛之聲韶濩武象之樂陰淫案衍之音鄢郢繽紛激楚結風俳優侏儒狄鞮之唱所以娛耳目樂心意者防靡爛漫於前靡曼美色於後若夫靑琴宓妃之徒絕殊離俗妖冶閒都靚妝刻餙便【平】嬛【許緣】綽約柔橈【閙】嫚嫚【媚仝】嫵媚纎弱曵獨繭之防眇閻易【去】以戍削便【平】姍【先】嫳【偏入】屑與俗殊服芬芳漚郁酷烈淑郁皓齒粲爛宜笑的皪長眉連娟微睇緜藐色授魂與心愉於側於是酒中【去】樂酣天子芒然而思似若有亡曰嗟乎此太奢侈朕以覽聽余間無事棄日順天道以殺伐時休息於此恐後世靡防遂往而不返非所以爲繼嗣創業垂統也於是乎乃解酒罷獵而命有司曰地可墾辟悉爲農郊以贍氓頽墻塡塹使山澤之民得至焉實陂池而勿禁虛宮館而勿牣發倉廩以救貧窮補不足卹鰥寡存孤獨出徳號省刑罰攺制度易服色革正朔與天下爲始於是歷吉日以齋戒襲朝服乘法駕建華旗鳴玉鸞遊乎六藝之囿馳騖乎仁義之塗覽觀乎春秋之林射貍首兼騶虞弋鶴舞干戚載云防掩羣雅悲伐檀樂【去】樂胥修容乎禮園翶翔乎書圃述易道放怪獸登明堂坐朝廟恣羣臣奏得失四海之內靡不受獲於斯之時天下大悅向風而聽隨流而化芔【燻入】然興道而遷義刑錯而不用徳隆於三皇而功羨於五帝若此故獵乃可喜也若夫終日馳騁勞神苦形疲車馬之用抏【翫五官切】士卒之精費府庫之財而無徳厚之恩務在獨樂不顧眾庶忘國家之政貪雉兔之獲則仁者不繇也從此觀之齊楚之事豈不哀哉地方不過千里而囿居九百是艸木不得墾辟而民無所食也夫以諸侯之細而樂萬乘之所侈僕恐百姓被其尢也於是二子愀然攺容超若自失逡巡避廗【古席字】曰鄙人固陋不知忌諱乃今日見教謹受命矣

長門賦【以賦體而雜出於風比興之義其情思纒綿敢言而不敢怨者風之義篇中如天飄飄而疾風及孤雌峙於枯楊之類者比之義上下蘭臺遙望周步援琴變調視月精光等語興之義蓋六藝中惟風興二義每發於情最爲動人而能發人之才思長卿之賦甚多而此篇最傑出者有風興之義也故晦翁稱此文古妙歸來子亦曰此諷也非髙唐洛神之比愚甞以長卿之子虛上林較之長門如出二手二賦尙辭極其靡防而不本於情終無深意逺味長門尙意感動人心所謂情動於中而形於言𨿽不尙辭而辭亦在意之中由此觀之賦家果可徒尙辭而不尙意乎尙意則古之六義可兼是所謂詩人之賦而非後世詞人之賦矣】

夫何一佳人兮步逍遙以自虞【娛仝】魂逾佚而不返兮形枯槁而獨居言我朝往而暮來兮飲食樂而忘人心熑【謟平】移而不省故兮交得意而相親伊余志之慢愚兮懷貞慤之歡心願賜問而自進兮得尙君之玉音奉虛言而望誠兮期城南之離宮修薄具而自設兮君曽不肯乎幸臨廓獨潛而專精兮天飄飄而疾風登蘭臺而遙望兮神怳怳而外淫浮雲郁而四塞兮天窈窈而晝陰雷殷殷而響起兮聲象君之車音飄風回而赴閨兮舉帷幄之襜襜桂樹交而相紛兮芳酷烈之誾誾孔雀集而相存兮猿嘯而長吟翡翠脇翼而來萃兮鸞鳯飛而北南【葉尼心切】心慿噫【平】而不舒兮邪气壯而攻中下蘭臺而周覽兮步從容於深宮正殿塊以造天兮郁並起而穹崇間徙倚於東箱兮觀夫靡靡而無窮擠玉戶以撼金鋪兮聲噌【錚】吰【宏】而似鐘刻木蘭以爲榱兮餙文杏以爲梁羅丰茸之遊樹兮離樓梧【牾】而相撐施瑰木之欂櫨兮委參差以槺梁時髣髴以物類兮象積石之將將【鏘】五采炫以相曜兮爛耀耀而成光致錯石之瓴甓【僻】兮象瑇瑁之文章張羅綺之幔帷兮垂楚組之連綱撫柱楣以從容兮覽曲臺之央央白鶴噭【叫】以哀號兮孤雌跱於枯楊日黃昏而絕望兮悵獨托於空堂懸明月以自照兮䢐淸夜於洞房援雅琴以變調兮奏愁思之不可長案流徴以卻轉兮聲防【要】妙而復揚貫歷覽其中操兮意慷慨而自卭左右悲而垂涙兮涕流離而從橫舒息悒而增欷【去】兮蹝履起而彷徨投長袂以自翳兮數昔日之諐殃無面目之可顯兮遂頽思而就牀搏【團】芬若以爲枕兮席荃蘭而香忽寢寐而夢想兮魂若君之在傍惕寐覺以無見兮魂迋迋【汪去】若有亡眾雞鳴以愁予兮起視月之精光觀眾星之行列兮畢昴出於東方望中庭之藹藹兮若季秋之降霜夜漫漫其若嵗兮懷鬱鬱其不可再更澹偃蹇而待曙兮荒【恍】亭亭而復明妾人竊自悲傷兮究年嵗而不敢忘

班偼伃

偼伃以漢成帝時選入宮貴幸嘗從逰後庭帝召欲與同輦載辭曰觀古圖畵賢聖之君皆有名臣在側三代末主乃有嬖女今欲同輦得無近似之乎上善其言而止後趙飛燕娣弟自微賤興偼伃稀復進見飛燕遂譖偼伃祝詛主上考問偼伃偼伃對曰妾聞死生有命富貴在天修正尙未防福爲邪欲以何望使鬼神有知不受不臣之愬如其無知愬之何益故不爲也上善其對事遂釋偼伃恐終見危求得共養太后長信宮因作賦以自悼

自悼賦【重曰以上賦也重曰以下且興且風晦翁云其情𨿽出於幽怨而能引分以自安援古以自慰和平中正終不過於哀傷其徳性之美學問之力有過人者鳴呼賢哉】

承祖考之遺徳兮何性命之淑靈登薄軀於宮闕兮充下陳於後庭防聖皇之渥惠兮當日月之盛明揚光烈之翕赫兮奉隆寵於增成旣過幸於非位兮竊庶幾乎嘉時毎寤寐而絫【累】息兮申佩離【防】以自思陳女圖以鏡監兮顧女使而問詩悲晨婦之作戒兮哀褒閻【艷仝】之爲郵【尢仝】美皇英之女虞兮榮姙姒之母周𨿽愚陋其靡及兮敢捨心而忘溢歷年嵗而悼衢【懼仝】兮閔蕃華之不滋痛陽祿與柘館兮仍𦇤褓而離災豈妾人之殃咎兮將天命之不可求白日忽已移光兮遂晻【暗】莫而昩幽猶被覆載之厚徳兮不廢捐於罪郵奉共【供】養於東宮兮托長信之末流共【供】灑掃於帷幄兮永終死以爲期願歸骨於山足兮依松栢之餘休重曰潛宮兮幽以淸應【平】門閉兮禁闥扄華殿塵兮玉階菭【苔仝】中庭萋兮緑艸生廣室陰兮帷殿暗房櫳虛兮風泠泠【此以上皆興也所以發下之義】感帷裳兮發紅羅紛綷【翠】縩【蔡】兮紈素聲神睞兮宻靚處君不禦兮誰爲榮俯視兮丹墀思君兮履綦仰視兮云屋防涕兮橫流【此以下皆風義】顧左右兮和顏酌羽觴兮銷憂惟人生兮一世忽已過兮若浮已獨享兮髙明處民生兮極休勉虞【娛】精兮極樂與福祿兮無期緑衣兮白華自古兮有之

素賦【此𨿽賦也而末後一叚辭防縝宻意思纒綿眞有發乎情止乎禮義之風也】

測平分以知嵗酌玉衡之初臨見禽華以麃【庖】色忽霜鶴之傳音佇風軒而結睇對浮雲之浮沈𨿽松梧之貞脆豈榮雕其異心若乃廣儲懸月暉水流淸桂露朝滿涼衿夕輕燕姜含蘭而未止趙女抽簧而絕聲攺容色而相命捲霜帛而下庭曵羅裙之綺靡振珠佩之精明若乃盻睞生姿動容多制弱態含羞妖風靡防皎若明魄之升崖煥若荷花之昭晰【制】調鉛無以玉其貌凝朱不能異其唇若雲霞之邇月似桃李之向春紅黛相媚綺組流光笑笑移妍步步生芳兩靨如防雙眉如張頽肌柔液音性閒良於是投香杵扣玫砧擇鸞聲爭鳯音梧因虛而調逺桂由貞而響沈防繁輕而浮捷節疏亮而淸深含笙總築比玉兼金不塤不箎匪瑟匪琴或旋環而紆郁或相參而不雜或將往而中還或已離而復合翔鸞爲之徘徊落英爲之颯沓調非常律聲無定本任落手之參差從風飈之近逺或連躍而更投或暫舒而長斂淸寡鸞之命羣哀離鶴之歸晚當是時也鐘期攺聽伯牙弛琴桑間絕響濮上傳音蕭史編管而擬吹周王調笙以象吟若乃窈窕殊妙之年幽閒貞專之性符皎日之心甘首疾之病歌采緑之章發東山之詠望明月以撫心對秋風而掩鏡閱紋練之初成擇黃之妙匹凖華裁於昔時疑形異於今日想驕奢之或至許椒蘭之多術慙陋制之無韻慮蛾眉之爲愧懷百憂之盈抱空千里兮飲淚侈長袖於妍袂綴半月於蘭襟表纎手於微縫庶見迹而知心計修路之遐夐怨芬芳之易泄書旣封而重題笥已緘而更結慙行客之無言還空房而掩咽

古賦辧體卷三

欽定四庫全書

古賦辧體卷四

元祝堯撰

兩漢體下

揚子云【名雄西漢人】

子云少而好賦每慕相如嘗作綿竹頌成帝時直郎楊莊頌此帝曰此似相如之文莊曰非也此臣邑人揚子云帝召見時帝爲趙飛燕無予往祠甘泉防畤子云奏甘泉賦以風帝又祠后土汾陰追觀先代遺迹子云又以爲今日宜興至治以擬帝皇上河東賦以勸又帝羽獵子雲從以爲防畤非三驅之意故因校獵賦以風帝又將誇胡人以多禽獸命右扶風發民捕載輸長楊射熊館令胡人手搏之自取其獲子云又上長楊賦以風愚謂自楚騷已多用連綿字及防字長卿賦用之尢多至子云好奇字人每載酒從問焉故賦中全喜用奇字十句而八九矣厥後靈光江海等賦旁搜徧索皆以用此等字爲賦體讀者苦之然賦之爲古亦觀六義所發何如爾若夫霧縠組麗雕虫篆刻以從事於侈靡之辭而不本於情其體固已非古況乎專尙奇難之字以爲古吾恐其益趍於辭之末而益逺於辭之本也晦翁嘗論今人好用字如讀漢書便去收拾三兩个字洪景盧較過人亦然南丰尙觧使一二字歐蘇全不使一个難字而文字如此好則作者何必要用奇難字哉

甘泉賦【賦也全是仿司馬長卿眞所謂同工異曲者與蓋自長卿諸人就騷中分出侈麗之一體以爲辭賦至於子云此體遂盛不因於情不止於理而惟事於辭𨿽曰因宮室畋獵等事以起興然務矜誇而非詠歌興之義變甚矣𨿽曰取天地百神等物以爲比然涉奇狂而非愽雅比之義變甚矣𨿽曰陳古者帝王之迹以含諷然近防佞而非柔婉風之義變甚矣𨿽曰稱朝廷功徳等美以仿雅頌然多文飾而非正大雅頌之義又變甚矣但風比興雅頌之義𨿽變而風比興雅頌之義終未冺至於三國六朝以降辭益侈麗六義變盡而情失六義冺盡而理失噫於此可以觀世變矣】

惟漢十世將郊上定防畤【止】擁神休尊明號同符三皇錄功五帝防錫羨【沿去】拓迹開統於是乃命羣僚歷吉日恊靈辰星陳而天行詔招揺與太陰兮伏勾陳使當兵屬堪輿以壁壘兮捎防魖而扶獝狂八神奔而警蹕兮振殷【隱】轔【鄰】而軍裝蚩尢之倫帶幹將而秉玉戚兮飛蒙茸而走陸梁齊總總以撙撙【尊上】其相膠轕兮猋【飄】駭云迅奮以方攘駢羅列布鱗以雜沓兮偨【此】傂【恥】參差魚頡而鳥防杭翕赫防霍霧集蒙合兮半散照爛燦以成章於是乘輿乃登夫鳯凰兮翳華芝駟蒼螭兮六素虯蠖略防綏漓乎防【參】纚帥爾陰閉霅然陽開騰淸霄而軼浮景兮夫何旟旐郅【質】偈【桀】之旖旎也流星旄以電燭兮咸翠蓋而鸞旗屯萬騎於中營兮方玉車之千乘聲駍【伻】隱以陸離兮輕先疾雷而馺【颯】遺風臨髙衍之嵱嵷【勇聳】兮超紆譎之淸澄登椽欒而羾【貢】天門兮馳閶闔而入淩兢是時未臻夫甘泉也廼望通天之繹繹下陰潛以慘懍兮上洪紛而相錯直峣峣以造天兮厥髙慶【羌】而不可乎彌度平原唐其壇【但】漫兮列新荑於林薄攢並閭與茇【鉢】葀【括】兮紛被麗其無鄂崇丘陵之駊騀【頗我髙貌】兮深溝嵚【平】巖而爲谷【往】離宮般【斑】以相燭兮封巒石闗迆靡乎連屬於是大廈云譎波詭摧【上】嗺【翠上】而成觀仰矯首以髙視兮目冥【面】眴【縣】而無見正瀏【劉去】濫以惝【敞】兮指東西之漫漫徒徊徊以徨徨兮魂魄而昏亂據軨【】軒而周流兮忽軮【坱】軋【北】而無垠翠玉樹之靑蔥兮璧馬犀之璘【鄰】防【彬】金人仡仡【銀入】其承鐘虛【巨】兮嵌【開平】巖巖其龍鱗楊光曜之燎爥兮垂景炎【艷】之炘炘配帝宮之縣圃兮象太一之威神洪臺崛其獨出兮防【知上】北極之嶟嶟【津】列宿乃施於上榮兮日月才經於柍【鞅】振【眞】雷欝律於巖【竅】兮電倐忽於墻藩鬼魅不能自逮兮半長途而下顚歷倒景而絕飛梁兮浮蠛蠓而撇天左欃槍而右冥兮前熛闕而後應門蔭西海與幽都兮湧醴汨【聿】以生川蛟龍連蜷於東厓兮白虎惇圉乎昆侖覽樛流於髙光兮溶彷徨於西淸前殿崔巍兮和氏瓏玲抗浮柱之飛榱兮神莫莫而扶傾閌【杭】閬閬【郎】其寥廓兮似紫宮之崢巆駢交錯而曼【萬】衍兮防【罪】隗乎其相嬰乘雲閣而上下兮紛蒙籠以混成曵虹彩之流離兮颺【羊】翠气之宛延襲璇室與傾宮兮若登髙逺肅乎臨淵逥焱【標】肆其蕩駭兮翍【披】桂椒而欝栘【夷】楊香芬茀以穹窿兮擊欂櫨而將榮薌呹【疊】【弼】以棍【混】枇【偏入】兮聲駍隱而歷鐘排玉戶而颺金鋪兮發蘭蕙與芎防帷弸【曽萌切】彋【宏】其拂汨【聿】兮稍暗暗【諳上】而靚深陰陽淸濁穆羽相和兮若防牙之調琴般倕棄其剞【椅】劂【鱖】兮王繭投其鉤防𨿽方徵僑與偓佺兮猶彷佛其若夢於是事變物化目駭耳逥蓋天子穆然珍臺閒館璇題玉英蟺【蟬】娟蠖濩之中惟天所以澄心淸魂儲精垂恩廼感動天地釐三神者廼搜逑索偶臯伊之徒冠倫魁能【名】函甘棠之惠挾東徵之意相與齊乎陽靈之宮靡薜荔而爲席兮折瓊枝以爲芳吸靑雲之流霞兮飲若木之露英集乎禮神之圃登乎頌祗之堂建光耀之長旓【梢】兮昭華覆之威威攀璇璣而下視兮行逰目乎三危陳眾車於東阬【杭】兮肆玉而下馳漂龍淵而還九垠兮窺地底而上逥風漎漎而扶轄兮鸞鳯紛其衘蕤梁弱水之濎【頂】濙【烏挺】兮躡不周之逶蛇想西王母欣然而上壽兮屏玉女而卻宓妃玉女亡所眺其淸矑兮宓妃曽不得施其娥眉方擥道徳之精剛兮侔神明與之爲資於是欽柴宗祈燎薫皇天招揺太乙舉洪頥樹靈旗樵蒸焜上配藜四施東爥滄海西燿流沙北熿【晃】幽都南煬丹厓瓉觩防【蚪防】秬鬯泔【噉】淡盻蠁丰融懿懿芬芬炎感黃龍兮熛【標】訛碩麟選巫咸兮叫帝閽開天庭兮延羣神儐暗【諳上】藹兮降淸壇瑞穰穰兮委如山於是事畢功逥車而歸度三巒兮偈【憇】棠黎天閫決兮地垠開八荒恊兮萬國諧登長平兮雷鼓磕【慨】天聲起兮勇士厲雲飛揚兮雨霶霈於胥徳兮麗萬世亂曰崇崇圜丘隆隱天兮登降峛【恥】崺【迆】單【蟬】蜷【拳】垣兮增宮參差駢嵳峩兮嶺巆嶙峋洞無涯兮上天之縡【載】杳旭卉兮聖皇穆穆信厥對兮來祗郊禋神所依兮徘徊招揺靈棲遲兮煇光燿降厥福兮子子孫孫長無極兮

河東賦【賦也】

伊年暮春將瘞后土禮靈祗謁汾陰於東郊因玆以勒崇垂鴻發祥隤祉欽若神明者盛哉鑠乎越不可載已於是命羣臣齊法服整靈輿廼撫翠鳯之駕六先景之束【乘仝】掉犇星之流防彏天狼之威弧張燿日之旄揚左纛被云梢【旓】奮電鞭驂雷輜鳴洪鐘建五旗羲和司日顏倫奉輿風發颷拂神騰鬼趡【挑去】千乘霆亂萬騎屈【君入】撟【沓上】嘻嘻旭旭天地稠防【傲】丘跳巒湧渭躍涇秦神下詟【挕】跖魂負沴河靈矍踢爪【掌】華蹈衰遂臻陰宮穆穆肅肅蹲蹲如也靈祗旣鄕【向】五位時敍絪緼黃將紹厥後於是靈輿安步周流容與【去】以覽虖介山嗟文公而湣推兮勤大禹於龍門灑【釃】沈菑【災】於豁瀆兮播九河於東瀕登歷觀而遙望兮聊防浮以經營樂往昔之遺風兮喜虞代之所耕瞰帝唐之嵩髙兮�【覓仝】隆周之大寧汨低徊而不能去兮行睨垓下與彭城濊【穢仝】南巢之坎坷兮易【去】豳岐之夷平乘翠龍而超河兮陟西嶽之峣【堯】崝【精】云防防而來迎兮澤滲【淋】漓而下降欝蕭條其幽藹兮滃泛沛以丰隆叱風伯於南北兮呵雨師於西東參天地而獨立兮廓蕩蕩其亡雙遵逝虖歸來以凾夏之大漢兮彼何足與比功建乾坤之貞兆兮將悉總之以羣龍麗鉤芒與驂蓐收兮服防及祝融惇眾神使式道兮奮六經以攄頌【容】隃【逾】於穆之緝熙兮過淸廟之雝雝軼五帝之遐迹兮躡三皇之髙蹤旣發軔於平盈兮誰謂路逺而不能從

羽獵賦【賦也賦尾有風與甘泉諸賦同然子云之所謂風與長卿之所謂風蓋出一律有非復詩騷之風矣】

麗哉神聖處於宮富旣與地乎侔貲貴正與天乎比崇齊桓曽不足使軼轂楚荘未足以爲驂乘狹三王之阨僻矯髙舉而太興歷五帝之寥廓陟三皇之登閎建道徳以爲師友仁義與爲朋於是冬季月天地隆烈萬物權輿於內䢐落於外帝將惟田於靈之囿開北垠受不周之制以終始顓頊冥之統乃詔虞人典澤東延昆鄰西馳閶闔儲積共【供】偫【雉】戌卒夾道斬叢棘夷野艸禦自汧【牽】渭經營灃鎬章皇周流出入日月天與地沓爾廼虎落三以爲司馬圍經百里而爲殿門外則正南極海邪界虞淵鴻蒙【並上】沆【康上】茫【莽】碣以崇山營合圍防然後先置乎長楊之南昆明靈沼之東賁【奔】育之倫蒙盾負羽杖鏌鋣而羅者以萬計其餘荷垂天之罼張竟壄之罘靡日月之朱竿曵篲星之長旗靑雲爲紛虹蜺爲繯【鉉】屬【祝】之乎昆侖之墟決【渙】若天星之羅浩如濤水之波淫淫與與前後要【平】遮欃槍爲闉明月爲熒惑司命天弧發射鮮扁【偏】陸離駢衍佖路徽車輕武鴻【上】絧【上】緁獵殷殷軫軫被陵緣岅窮防極逺者相與迾乎髙原之上羽騎營營昈【廬】分殊事繽紛往來轠【雷】轤不絕若光若滅者布乎靑林之下於是天子乃以陽朝始出乎宮撞鴻鐘建九旒六白虎載靈輿蚩尢並【傍】轂蒙公先驅立歷天之旗曵梢星之防霹靂列缺吐火施鞭萃傱【聳】沇【允】溶淋漓廓落戱【麾】八鎭而開闗飛防云師吸嚊【彼去】防【肅】率鱗羅布列攢以龍翰秋秋蹌蹌入西園切神光望平樂徑竹林蹂蕙圃踐蘭唐舉烽烈火轡者施伎方馳千駟校【狡】騎萬師虓虎之陣從橫膠轕焱【標】拉雷厲驞駍【伻】驗【淨】【慨】洶洶旭旭天動地岋【颯】羨漫半散蕭條數千里之外若夫壯士忼慨殊向別趣東西南北騁嗜奔欲拕【他】蒼豨【喜】防犀防【犂】蹶浮麋斮巨狿【延】摶猨騰空虛岠連捲踔【罩】夭蹻嬉閒間莫莫紛紛山谷爲之風焱林叢爲之生塵及至獲夷之徒蹶松栢掌蒺藜獵蒙籠轔輕飛履般【班】首帶修虵鉤赤豹牽象犀跇【曵】巒阬【岡】超唐陂車騎云防登降闇藹泰華爲旒熊耳爲綴木僕山還【旋】漫若天外儲與【平】乎大溥浪乎宇內於是天淸日晏逢蒙列眥羿氏控皇車幽【上】輵【軋】光純【凖】天地望舒弭轡翼乎徐至於上蘭移圍徙陣浸【侵】淫蹵部曲隊堅重各案行伍璧壘天旋神扶電擊逢之則碎近之則破鳥不及飛獸不得過軍驚師駭刮野掃地及至防車飛揚武騎聿皇蹈飛豹羂【畎】嘄陽追天寶出一方應駢聲擊流光野盡山窮囊括其雌雄沇沇溶溶遙噱【彊入】乎紘中三軍茫然窮【穹】穴【況】閼【遏】與【預】但觀夫禽之紲【曵】逾犀兕之抵觸熊羆之挐攫虎豹之淩遽徒角槍題注防竦詟怖魂亡魄失觸輻闗脰妄發期中【去】進退履獲創淫輪夷丘累陵聚於是禽殫中衰相與集於靖防之館以臨珎池灌以岐梁溢以江河東瞰目盡西暢亡涯隋珠和氏焯【灼】爍其陂玉石嶜【岑】崟【呤】矅靑熒漢女水潛怪物暗冥不可殫形鸞孔雀翡翠垂榮王防闗闗鴻鴈嚶嚶羣嬉乎其中噍噍【窄】昆鳴鳬鷖振鷺上下砰【伻】【慨】聲若雷霆乃使文身之伎水格鱗虫淩堅冰犯嚴淵探巖排碕薄索蛟螭蹈防獺據黿鼉祛靈【似彌】入洞穴出蒼梧乘鉅鱗騎鯨魚浮彭蠡目有虞方椎夜光之流離剖明月之胎珠鞭洛水之宓妃餉屈原與彭胥於玆乎鴻生鉅儒俄【峩仝】軒冕雜衣裳修唐典匡雅頌揖讓於前昭光振耀蠁忽如神仁聲惠於北狄武誼動於南鄰是以防裘之王胡貉之長移珍來享抗手稱臣前入圍口後陳盧山羣公常伯楊朱墨翟之徒喟然並稱曰崇哉乎徳𨿽有唐虞大夏成周之隆何以侈玆夫古之覲東嶽禪梁基捨此世也其誰與哉上猶謙讓而未兪也方將上獵三靈之流下決醴泉之滋發黃龍之穴窺鳯凰之巢臨麒麟之囿幸神雀之林奢云夢侈孟諸非章華是靈防罕䢐離宮而輟觀遊土事不飾木功不雕蒸民乎農桑勸之以弗怠儕男女使莫違恐貧窮者不徧被洋溢之饒開禁苑散公儲制道徳之囿仁惠之虞馳弋乎神明之囿覽觀乎羣臣之有無放雉兔收罝罘麋鹿蒭蕘與百姓共之蓋所以臻玆也於是醇洪暢之徳丰茂世之規加勞三皇朂勤五帝不亦至乎乃祗莊雍穆之徒立君臣之節崇聖賢之業未皇苑囿之麗逰獵之靡也因逥軫還衡背阿房反未央

長楊賦【問答賦如子虛上林首尾同是文而其中猶是賦至子云此賦則自首至尾純是文賦之體鮮矣厥後唐末宋時諸公以文爲賦豈非濫觴於此蓋賦之爲體固尙辭然其於辭也必本之於情而逹之於理文之爲體每尙理然其於理也多略乎其辭而昧乎其情故以賦爲賦則自然有情有辭而有理以文爲賦則有理矣而未必有辭有辭矣而未必有情此等之作𨿽名曰賦乃是有防之文並與賦之本義失之噫】

子墨客卿問於翰林主人曰蓋聞聖主之養民也仁霑而恩洽動不爲身今年獵長楊先命右扶風左太華而右褎斜防嶻嶭而爲弋紆南山以爲罝羅千乘於林莽列萬騎於山隅帥軍萃阹【祛】錫戎獲胡搤【厄】熊羆拕【拖】豪豬木擁槍累【壘】以爲儲胥此天下之窮覽極觀也𨿽然亦頗擾乎農人三旬有餘其勤至矣而功不圖恐不識者外之則以爲娯樂之逰內之則不以爲幹豆之事豈爲民乎哉且人君以黙爲神淡泊爲徳今樂逺出以露威靈數揺動以疲車甲本非人主之急務蒙竊惑焉翰林主人曰吁客何謂玆耶若客所謂知其一未覩其二見其外不識其內也僕嘗倦談不能一二其詳請略舉其凡而客自覽其切焉客曰唯唯主人曰昔有彊秦封豕其士窫【軋】窳【庾】其民鑿齒之徒相與磨牙而爭之豪俊麋沸云擾羣黎爲之不康於是上帝眷頋髙祖奉命順斗極運天闗橫巨海漂昆侖提劍而叱之所過麾城摲【斬平】邑下將旗一日之戰不可殫記當此之勤頭蓬不暇梳饑不及飡鞮【低】鍪生蟣【虱同】介冑被霑汗以爲萬姓請命乎皇天廼展民之所屈振民之所乏規億載恢帝業七年之間而天下宻如也逮至聖文隨風乘流方垂意於至徳躬服節儉綈衣不敝革鞜不穿大廈不居木器無文於是後宮賤瑇瑁而疏珠璣卻翡翠之飾除雕琢之巧惡麗靡而不近斥芬芳而不禦抑止絲竹宴衎之樂憎聞鄭衛防【要】之聲是以玉衡正而太階平也其後薫鬻作虐東夷橫【去】叛羌戎睚眥閩越相亂遐氓爲之不安中國蒙被其難【去】於是聖武勃怒爰整其旅乃命驃騎汾沄沸渭云合電發飈騰波流機駭蜂軼疾如奔星擊如震霆碎轒【汾】輼【氳】破穹廬腦沙漠髓余吾遂獵乎王庭驅槖駞燒熐【覓】蠡【螺】分黎單於裂屬國夷坑谷防鹵莽刋山石蹂屍輿廝【斯】系累老弱吮鋋【蟬】瘢耆金鏃淫夷者數十萬人皆稽防樹頜【蛤】匍匐蟻伏二十餘年尙不敢惕息夫天兵四臨幽都先加逥戈邪指南越相夷靡節西徵羌僰【屏入】東馳是以遐方防俗殊鄰絕黨之域自上仁所不化茂徳所不綏莫不蹻足抗手請獻厥珍使海內澹然永無邊城之災金革之患今朝廷純仁遵道顯義並包書林聖風雲靡英華沈浮洋溢八區普天所覆莫不霑濡士有不談王道者則樵夫咲之意者以爲事防隆而不殺物靡盛而不虧故平不肆險安不忘危乃時以有年出兵整輿竦戎陳師五柞【作】習馬長楊簡力狡獸校武彯【正妙】禽乃萃然登南山瞰烏弋西壓月窟東震日域又恐後代迷於一時之事常以此爲國家之大務淫荒畋獵陵夷而不禦也是以車不安軔日未靡防從者髣髴委屬而還亦所以奉太尊之烈遵文武之度復三皇之田反五帝之虞使農不輟耰工不下機婚姻以時男女莫違出愷悌行簡易矜劬勞休力役見百年存孤弱帥【率】與之同苦樂然後陳鐘鼓之懸鳴鞀磬之和建碣【軋】磍【轄】之虡戞擊鳴球掉八列之舞酌允鑠肴樂胥聽廟中之雍雍受神人之福祐歌投頌吹合雅其勤若此故眞神之所勞也方將俟元符以禪梁父之基增泰山之髙延光於將來比隆於往號豈徒欲淫覽浮觀馳騁秔稻之地周流棃栗之林蹂踐蒭蕘誇詡眾庶盛犺玃之收多麋鹿之獲哉且盲者不見咫尺而離婁爥千里之隅客徒愛胡人之獲我禽獸曽不知我已獲其王矦言未卒墨客降席再拜稽首曰大哉體乎允非小人之所能及也乃今日發防廓然已昭矣

班孟堅【固】

孟堅漢明帝時爲蘭臺令史時帝修洛陽宮西京父老有怨帝不都長安之意孟堅因作兩都賦以風其自序云或曰賦者古詩之流也昔成康沒而頌聲寢王澤竭而詩不作大漢初定日不暇給至於武宣之世乃崇禮官考文章內設金馬石渠之署外興樂府協律之事以興廢繼絕潤色鴻業是以眾庶說豫福應尢甚白麟赤鴈芝房寶鼎之歌薦於郊廟神雀五鳯甘露黃龍之瑞以爲年紀故言語侍從之臣若司馬相如吾丘壽王東方朔枚臯王褒之屬朝夕論思日月獻納而公卿大臣禦史大夫倪寛大常孔臧太中大夫董仲舒宗正劉徳太子太傅蕭望之等時時間作或以抒【巨與】下情而通諷諭或以宣上徳而盡忠孝雍容揄揚著於後嗣抑國家之遺美亦雅頌之亞也故孝成之世論而錄之蓋奏禦者千有餘篇而後大漢之文章炳焉與三代同風且夫道有夷隆學有粗宻因時而建徳者不以逺近易則故臯陶歌虞奚斯頌魯同見采於孔氏列於詩書其義一也稽之上古則如彼考之漢室又如此斯事𨿽細然先臣之舊式國家之遺美不可闕也臣竊見海內淸平朝廷無事京師修宮室浚城隍而起苑囿以備制度西土父老咸懷怨思冀上之睠顧而盛稱長安舊制有陋洛邑之義故作兩都賦以極眾人之所曜折以今之法度是編諸賦之序刋而不載實以卷帙增多不便覽者故皆撮其凡附見於姓名之下而特存此序實欲後之學者知詞賦之作源委如此也二京三都等賦大祖此其賦因不復錄

西都賦【此賦兩篇亦一篇也前篇極其曜賦中之賦也後篇折以法度賦中之雅也篇末五詩則又賦中之頌也昌黎曰詩正而葩子云曰詩人之賦麗以則愚謂先正而後葩此詩之所以爲詩先防而後則此賦之所以爲賦自漢以來賦者多知賦之當麗而少知賦之當則茍有善賦者以詩中之賦而爲賦先以情而見乎辭則有正與則之意爲骨後以辭而達於理則有葩與麗之辭爲肉庶防葩麗而不淫正則而可尙發乎情止乎禮義是獨非詩人之賦歟何詞人之賦足言也此賦涉雅頌猶有正與則之餘風愚故於此意言之】

有西都賔問於東都主人曰蓋聞皇漢之初經營也嘗有意乎都河洛矣輟而弗康實用西遷作我上都主人聞其故而覩其制乎主人曰未也願賔攄懷舊之蓄念發思古之幽情愽我以皇道我以漢京賔曰唯唯漢之西都在於雍州實曰長安左據函谷二崤之阻表以太華終南之山右界褒斜隴首之險帯以洪河涇渭之川眾流之隈汧湧其西華實之毛則九州之上腴焉防禦之阻則天地之隩區焉是故橫被六合三成帝畿周以龍興秦以虎視及至大漢受命而都之也仰悟東井之精俯協河圖之靈奉春建防畱侯演成天人合應以發皇明乃眷西顧實惟作京於是睎秦嶺睋北阜挾灃防據龍首圖皇基於億載度宏規而大起肇自髙而終平世增飾以崇麗歷十二之延祚故窮防而極侈建金城之萬雉呀周池而成淵披三條之廣路立十二之通門內則街衢洞達閭閻且千九市開塲貨別隧分人不得顧車不得旋闐城溢郭旁流百防紅塵四合煙雲相連於是旣庶且富娛樂無疆都人士女殊異乎五方逰士擬於公侯列肆侈於姬姜鄕曲豪舉逰俠之雄節慕原嘗名亞春陵連交合眾騁騖乎其中若乃觀其四郊浮逰近縣則南望杜覇北眺五陵名都對郭邑居相承英俊之域紱冕所興冠蓋如雲七相五公與乎州郡之豪傑五都之貨殖三選七遷充奉陵邑蓋以彊榦弱枝隆上都而觀萬國封畿之內厥土千里卓犖諸夏兼其所有其陽則崇山隱天幽林穹谷陸海珍藏藍田美玉商洛緣其隈鄠【戶】杜濵其足源泉灌注陂池交屬竹林果園芳艸甘木郊野之富號爲近蜀其陰則冠以九嵕陪以甘泉乃有靈宮起乎其中秦漢之所極觀淵云之所頌嘆於是乎存焉下有鄭白之沃衣食之源提封五萬疆場【亦】綺紛溝塍刻鏤原隰龍鱗決渠降雨荷鍤成云五穀垂頴桑麻敷紛東郊則有通溝大漕潰渭洞河泛舟山東控引淮湖與海通波西郊則有上囿禁苑林麓藪澤陂池連乎蜀漢繚以周墻四百餘里離宮別館三十六所神池靈沼往往而在其中乃有九眞之麟大宛之馬黃支之犀條枝之鳥逾昆侖越巨海殊方異類至於三萬里其宮室也體象乎天地經緯乎陰陽據坤靈之正位仿太紫之圓方樹中天之華闕丰冠山之朱堂因瓌材而究奇抗應龍之虹梁列棼【紛】橑【老】以布翼荷棟桴而髙驤雕玉瑱【田去】以居楹裁金璧以飾璫發五色之渥彩光爓【焰】朗以景彰於是左墄【倉則】右平重軒三階閨房周通門闥洞開列鐘虡於中庭立金人於端闈仍增崖而衡閾臨峻路而啟扉徇以離宮別寢承以崇臺聞館煥若列宿紫宮是環淸涼宣溫神仙長年金華玉堂白虎麒麟區宇若玆不可殫論增盤崔嵬登降照爛殊形詭制每各異觀乘茵步輦惟所息宴後宮則有掖庭椒房后妃之室合歡增城安處常寧茝若椒風披香發越蘭林蕙艸鴛鸞飛翔之列昭陽特盛隆於孝成屋不呈材墻不露形裛以藻繡絡以綸連隋侯明月錯落其間金缸衘璧是爲列錢翡翠火齊【去】流耀含英懸黎垂棘夜光在焉於是墀扣【扣】砌玉階彤庭碝【軟】磩防致琳瑉靑熒珊瑚碧樹周阿而生紅羅颯纚綺組繽紛精曜華爥俯仰如神後宮之號十有四位窈窕繁華更盛疊貴處乎斯列者蓋以百數左右庭中朝堂百寮之位蕭曹魏邴謀謨乎其上佐命則垂統輔翼則成化流大漢之愷悌蕩亡秦之毒螫故令斯人揚樂和之聲作畫一之歌功徳著乎祖宗膏澤洽乎黎庶又有天祿石渠典籍之府命夫諄誨故老名儒師傅講論乎六藝稽合乎同異又有承明金馬著作之庭大雅宏達於玆爲羣元元本本殫見洽聞啟發篇章校理祕文周以鉤陳之位衛以嚴更之署總禮官之甲科羣百郡之亷孝虎賁贅【綴仝】衣閹尹閽寺陛防百重各有典司周廬千列徼道綺錯輦路經營修除飛閣自未央而連桂宮北彌明光而亙長樂陵墱道而超西墉混建章而連外屬設璧門之鳯闕上觚稜而棲金爵內則別風嶕峣麗巧而竦擢張千門而立萬戶順陰陽以開闔爾乃正殿崔嵬層構厥髙臨乎未央經駘蕩而出馺【颯】娑【上】洞枍【翳】詣以與天梁上反宇以蓋戴激口景而納光神明鬰其特起遂偃蹇而上躋軼雲雨於太半虹霓逥帶於棼楣𨿽輕迅與僄【飄上】狡猶愕眙而不能階攀井幹【寒】而未半目昡轉而意迷捨檻而卻倚若顚墜而復稽魂怳怳以失度巡廽途而下低旣懲懼於登望降周流以彷徨步甬道以縈衍又杳窱【小】而不見陽排飛闥而上出若逰目於天表似無依而洋洋前唐中而後太液覽滄海之湯湯揚波濤於碣石激神嶽之嶈嶈【鏘】濫灜洲與方壺蓬萊起乎中央於是靈艸冬榮神木叢生巖峻崷崪金石崢嶸抗仙掌以承露擢雙立之金莖軼埃【藹】之混濁鮮顥气之淸英騁文成之丕誕馳五利之所刑庶松喬之羣類時逰從乎斯庭實列仙之攸館非吾人之所寧爾乃盛娛逰之壯觀奮大武乎上囿因玆以威戎誇狄耀威靈而講武事命荊州使起鳥詔梁野而驅獸毛羣內闐飛羽上覆接翼側足集禁林而屯聚水衡虞人理其營表種別羣分部曲有署罘网連紘籠山絡野列卒周匝星羅云布於是乘鸞輿備法駕帥羣臣披飛亷入苑門遂繞酆鄗歷上蘭六師發逐百獸駭殫震震爚爚雷奔電激艸木塗地山淵反覆蹂躪其十二三乃拗【郁】怒而少息爾乃期門佽飛列刃攢鍭要【平】趹【決】追蹤鳥驚觸絲獸駭值鋒機不虛掎不再控【葉空】矢不單殺中必疊雙颮颮【僕】紛紛矰繳【酌】相纒風毛雨血灑野蔽天平原赤勇士厲猿失木豺狼懾竄爾乃移師赴險並【傍】蹈潛穢窮虎奔突狂兕觸蹶許少施巧秦成力折【制】掎【幾】僄【剽】狡扼猛噬脫角挫脰【豆】徒搏獨殺【鎩】挾師豹拖熊螭曵犀犛頓象羆超洞壑越峻崖【宜】蹶嶄【斬平】巖巨石頽松栢僕叢林摧艸木無餘禽獸殄夷於是天子乃登屬玉之館歷長楊之榭覽山川之體勢觀三軍之殺獲原野蕭條目極四裔禽相鎭壓獸相枕藉然後收禽防眾論功賜胙陳輕騎以行炰騰酒車以斟酌割鮮野食舉烽命爵饗賜畢勞逸齊大輅鳴鑾容與徘徊集乎豫章之宇臨乎昆明之池左牽牛而右織女似云漢之無涯茂樹防蔚芳艸被堤蘭茝發色猗猗若摛錦與布繡爥燿乎其陂鳥則鶴白鷺黃鵠防鸛鶬鴰鴇【保】鶂【銀入】鳬鷖鴻鴈朝發河海夕宿江漢沈浮往來雲集霧散於是後宮乘輚【】輅登龍舟張鳯蓋建華旗祛【虛】黼帷鏡淸流靡微風澹【談去】淡【噉】浮櫂女謳皷吹震【眞】聲激越謍【轟】厲天鳥羣翔魚窺淵招白鷴下雙鵠投文竿出比目撫洪罿【衝】禦矰繳方舟並騖俛仰極樂遂乃風舉云揺浮防溥覽前乘秦嶺後越九東薄河華西涉岐雍宮館所歷百有餘區行所朝夕儲不攺供【去】禮上下而接山川究休祐之所用采逰童之歡謡第從臣之嘉頌於斯之時都都相望邑邑相屬國借十世之基家承百年之業士食舊徳之名氏農服先疇之畎畞商修族世之所鬻工用髙曽之規矩粲乎隱隱各得其所若臣者徒觀迹於舊墟聞之乎故老十分未得其一端故不能徧舉

東都賦

東都主人喟然而嘆曰痛乎風俗之移人也子實秦人矜誇宮館保界河山信識昭襄而知始皇矣烏睹大漢之云爲乎夫大漢之開元也奮布衣以登皇位由數期而創萬代蓋六籍所不能談前聖靡得而言焉當此之時功有橫【去】而當天討有送而順民故婁敬度【入】勢而獻其說蕭公權宜而拓其制時豈防而安之哉計不得以已也吾子曽不是睹顧曜後嗣之末造不亦暗乎今將語子以建武之治永平之事監於太淸以變子之惑志往者王莾作漢祚中闕天人致誅六合相滅於時之亂生民防亡鬼神泯絕壑無完柩郛罔遺室原野厭人之肉川谷流人之血秦項之災猶不克半書契以來未之或紀故下人號【平】而上訴上帝懷而降監【平】乃致命乎聖皇於是聖皇乃握乾符闡坤珍披皇圖稽帝文赫然發憤應若興雲霆擊昆陽憑怒雷震遂超大河跨北嶽立號髙邑建都河洛紹百王之荒屯因造化之蕩滌體元立制繼天而作系唐統接漢緒茂育羣生恢復疆宇勲兼乎在昔事勤乎三五豈特方軌並迹紛綸後辟治近古之所務蹈一聖之險易云爾哉且夫建武之元天地革命四海之內更造夫婦肇有父子君臣初建人倫實始斯乃伏羲氏之所以基皇徳也分州土立市朝作舟輿造器械斯乃軒轅氐之所以開帝功也防行天罰應夭順人斯乃湯武之所以昭王業也遷都攺邑有殷宗中興之則焉卽土之中有周成隆平之制焉不階尺土一人之柄同符乎髙祖克已復禮以奉終始允恭乎孝文憲章稽古封岱勒成儀炳乎世宗按六經而校徳古昔而論功仁聖之事旣該而帝王之道備矣至於永平之際重熈而累洽盛三雍之上儀修衮龍之法服鋪鴻藻信【申】景鑠揚世廟正雅樂神人之和允洽羣臣之序旣肅乃動大輅遵皇衢省方巡狩窮覽萬國之有無考聲教之所被散皇明以爥幽然後增周舊修洛邑扇巍巍顯翼翼光漢京於諸夏總八方而爲之極是以皇城之內宮室光明闕庭神麗奢不可逾儉不能侈外則因原野以作苑順流泉以爲沼發蘋藻以潛魚丰囿艸以毓獸制同乎梁鄒誼合乎靈囿若乃順時節以搜狩簡車徒以講武則必臨之以王制考之以風雅歷騶虞覽駟鐡嘉車攻采吉日禮官整儀乘輿乃出於是發鯨魚鏗華鐘登玉輅乘時龍鳯蓋棽【林】麗【離】和鑾玲瓏天官景從祲威盛容山靈護野屬禦方神雨師泛灑風伯淸塵千乘雷起萬騎紛紜元戎竟野戈鋋彗云羽旄掃霓旌旗拂天焱焱【艶】炎炎揚光飛文吐爓生風欱【荒合】野歕【噴】山日月爲之奪明丘陵爲之揺震【眞】遂集乎中囿陳師按屯駢部曲列校隊勒三軍誓將帥然後舉熢伐皷申令三驅【去】輕車霆激驍騎電騖由基發射範氏施禦不睼【弟】禽轡不詭遇飛者未及翔走者不及去指顧倐忽獲車已實樂不極盤殺不盡物馬踠【宛】余足士怒未防【薛】先驅復路屬車按節於是薦三犧效五牲禮神祗懷百靈覲明堂臨辟雍揚緝熙宣皇風登靈臺考休徴俯仰乎乾坤參象乎聖躬目中夏而布徳瞰四裔而抗稜西蕩河源東澹海漘【純】北動幽崖【宜】南曜朱垠殊方別區界絕而不鄰自孝武之所不徵孝宣之所未臣莫不陸詟【挕】水栗奔走而來賔遂綏哀牢開永昌春王三朝防同漢京是日也天子受四方之圖籍膺萬國之貢珍內撫諸夏外綏百蠻爾乃盛禮興樂供帳置乎雲龍之庭陳百寮而贊羣後究皇儀而展帝容於是庭實千品防酒萬鐘列金罍班玉觴嘉珍禦太牢饗爾乃食舉雍徹太師奏樂陳金石布絲竹鐘皷鏗鍧管煜【育】抗五聲極六律歌九功舞八佾韶舞備防古畢四夷間【去】奏徳廣所及僸【禁】佅【賣】兜離罔不具集萬樂備百禮曁皇歡浹羣臣醉降煙【因】熅【氳】調元气然後撞鐘告罷百寮遂退於是聖上覩萬方之歡娛又沐浴於膏澤懼其侈心之將萌而怠於東作乃申舊章下明詔命有司班憲度昭節儉示太素去後宮之麗飾損乘輿之服禦抑工商之淫業興農桑之盛務令海內棄末而反本背僞而歸眞女修織絍男務耕耘器用陶匏服尙素恥纎羙而不服賤奇麗而不珍捐金於山沈珠於淵於是百姓滌瑕蕩穢而鏡至淸形神寂寞耳目不營嗜欲之源滅亷恥之心生莫不優防而自得玉潤而金聲是以四海之內學校如林庠序盈門獻酬交錯爼豆莘莘下舞上歌蹈徳詠仁登降飫宴之禮旣畢因相與嗟嘆徳讜言說咸含和而吐气頌曰盛哉乎斯世今論者但知誦虞夏之書詠殷周之詩講羲文之易論孔氏之春秋罕能精古今之淸濁究漢徳之所由惟子頗識舊章又徒馳騁乎末流溫故知新已難而知徳者鮮矣且夫僻界西戎險阻四塞修其防禦孰與乎土中平夷洞達萬方輻輳秦嶺九涇渭之川曷若四瀆五嶽帶河溯洛圖書之淵建章甘泉館禦列仙孰若靈臺明堂統和天人太液昆明鳥獸之囿曷若辟雍海流道徳之富防俠逾侈犯義侵禮孰與履法度翼翼濟濟子徒習阿房之造天而不知京洛之有制識函谷之可闗而不知王者之無外主人之辭未終西都賔矍然失容逡巡降階惵【蝶】然意下捧手欲辭主人曰復位今將授子以五篇之詩賔旣卒業乃稱曰美哉乎斯詩義正乎揚雄事實乎相如匪惟主人之好學蓋乃遭遇乎斯時小子狂簡不知所裁旣聞正道請終身而誦之其辭曰明堂詩

於昭明堂明堂孔陽聖皇宗祀穆穆皇皇上帝宴饗五位時序誰其配之世祖光武普天率土各以其職猗歟緝熙允懷多福

辟雍詩

乃流辟雍辟雍湯湯聖皇涖止造舟爲梁皤皤國老乃父乃兄抑抑皇儀孝友光明於赫太上示我漢行洪化爲神永觀厥成

靈臺詩

乃經靈臺靈臺旣崇帝勤時登爰考休徴三光宣精五行布序習習祥風祁祁甘雨百谷蓁蓁庶艸蕃廡屢惟丰年於皇樂胥

寶鼎詩

嶽修貢兮川效珍吐金景兮歊【槀】浮雲寶鼎見兮色紛紜煥其炳兮被龍文登祖廟兮享聖神昭靈徳兮彌億年

白雉詩

啟靈篇兮披瑞圖獲白雉兮效素烏嘉祥阜兮集皇都發皓羽兮奮翹英容潔朗兮於淳精彰皇徳兮侔周成永延長兮膺天慶

禰正平【衡】

正平性剛偏恃才傲物數侮曹操操不能容欲殺衡畏爲人所議遂送正平與荊州牧劉表表復不能容以江夏太守黃祖性急故復送正平與之祖長子射尢善正平嘗防賓客正平預坐適有獻鵡者射命正平賦之正平援筆而成文不加防一座稱善後正平竟以眾中辱祖爲祖所害時二十六後人遂名其所賦之地爲鸚鵡洲云

鸚鵡賦【比而賦也其中兼含風興之義虛以物爲比而寓其覉棲流落無聊不平之情讀之可爲哀欷凡詠物題當以此等賦爲法其爲辭也須就物理上推出人情來直教從肺腑中流出方有髙古气味如但賦之以辭則流於後代之體以字句之巧爲用工而不知其漠然無情以體貼之切爲著題而不知其渙然無理視之𨿽如織錦味之乃如嚼蠟況望其可髙古耶此賦宜與鮑明逺野鵞賦並看】

惟西域之靈鳥挺自然之奇姿體金精之妙質含火徳之明煇性辧慧而能言才聰明而識機故其嬉逰髙峻棲跱幽深飛不妄集翔必擇林紺趾丹觜緑衣翠衿采采麗容咬咬好音𨿽同族於羽毛固殊知而異心配鸞皇而等美焉比徳於眾禽於是美芳聲之逺揚偉靈表之可嘉命虞人於壠坻詔伯益於流沙跨昆侖而播弋冠云霓而張羅𨿽网維之備設終一目之所加且其容止閒暇守植安停逼之不懼撫之不驚寧順從以逺害不違忤以防生故獻全者受賞而傷肌者被刑爾乃歸窮委命羣防侶閉以雕籠剪其趐羽流飄萬里﨑嶇重阻逾岷越障載罹寒暑女辭家而適人臣出身而事主彼賢哲之逢患猶棲遲以覊旅矧禽鳥之微物能馴擾以安處眷西路而長懷望故鄕而延佇忖陋體之腥臊亦何勞於鼎爼嗟祿命之衰薄奚遭時之崄巇豈言語以階亂將不宻以致危痛母子之永隔哀伉儷之生離匪餘言之足惜慜眾雛之無知背蠻夷之下國侍君子之光儀懼名實之不副恥才能之無奇羨西都之沃壤識苦樂之異宜懷代越之悠思故每言而稱斯若乃少昊司辰蓐收整轡嚴霜初降涼風蕭瑟長吟逺慕哀鳴感類音聲淒以激揚容貌慘以顦顇聞之者悲傷見之者隕淚放臣爲之屢嘆棄妻爲之歔欷感平生之逰處兮若壎箎之相須何今日之兩絕若胡越之異區順櫳檻以俯仰闚戶牗以踟躕想昆山之髙嶽思鄧林之扶疏顧六翮之殘毀𨿽奮迅其焉如心懷歸而弗果徒怨毒於一隅茍竭心於所事敢背惠而忘初托輕鄙之微命委賤陋之薄軀期守死以報徳甘盡辭而效愚恃隆恩於旣往庶彌久而不渝

古賦辧體卷四

欽定四庫全書

古賦辧體卷五

元祝堯撰

三國六朝體上

梁昭明文選序云詩有六義二曰賦今之作者異乎古詩之體今則全取賦名愚按漢藝文志云不歌而誦謂之賦則知辭人所賦賦其辭爾故不歌而誦詩人所賦賦其情爾故不誦而歌誦者其辭歌者其情此古今詩人辭人之賦所以異也嘗觀古之詩人其賦古也則於古有懷其賦今也則於今有感其賦事也則於事有觸其賦物也則於物有況情之所在索之而愈深窮之而愈妙彼其於辭直寄焉而已矣又觀後之辭人刋陳落腐而惟恐一語未新搜奇摘艶而惟恐一字未巧抽黃對白而惟恐一聮未偶回聲揣病而惟恐一韻未協辭之所爲罄矣而愈求妍矣而愈飾彼其於情直外焉而已矣是故古人所歌情至而辭不至則嗟嘆而不自勝辭盡而情不盡則舞蹈而不自覺三百五篇所賦皆歌之以此爾後來春秋朝聘燕享之所賦猶取於工歌之聲詩楚騷亂倡少歌之所賦亦取於樂歌之音節柰之何漢以前之賦出於情漢以後之賦出於辭其不歌而誦全取賦名無怪也蓋西漢之賦其辭工於楚騷東漢之賦其辭又工於西漢以至三國六朝之賦一代工於一代辭愈工則情愈短情愈短則味愈淺味愈淺則體愈下建安七子獨王仲宣辭賦有古風歸來子曰仲宣登樓之作去楚騷逺又不及漢然猶過曹植陸機潘嶽眾作魏之賦極此矣誠以其登樓一賦不專爲辭人之辭而猶有得於詩人之情以爲風此興等義晉初陸士衡作文賦有曰立片言以居要乃一篇之警防呂居仁曰文章無警防則不能動人但晉宋間人專致力於此故失於綺靡而無髙古气味吁士衡以辭爲警防爾故曰立言居要居仁以辭能動人爾故曰綺靡無味殊不知辭之所以動人者以情之能動人也何待以辭爲警防然後能動人也哉且獨不見古詩所賦乎出於小夫婦人之手而後世老師宿傅不能道夫小夫婦人亦安知有所謂辭哉特其所賦出於胸中一時之情不能自己故形於辭而爲風比興雅頌等義其辭自深逺矣然指此辭之深逺也情之深逺也至若後世老師宿傅則未有不能辭者及其見之於賦反不能如古者小夫婦人之所爲則以其徒泥於紙上之語而不得其胸中之趣故𨿽窮年矻矻操觚弄翰欲求一辭之及於古亦不可得又觀士衡軰文賦等作全用俳體蓋自楚騷制芰荷以爲衣集芙蓉以爲裳等句便已似俳然猶一句中自作對及相如左烏號之雕弓右夏服之勁箭等語始分兩句作對其俳益甚故呂與叔曰文似相如殆類俳流至潘嶽首尾絕俳然猶可也沈休文等出四聲八病起而俳體又入於律爲俳者則必拘於對之必的爲律者則必拘於音之必協精宻工巧調和便美率於辭上求之郊居賦中嘗恐人呼雌霓【音齧】作倪不復論大體意味乃專論一字聲律其賦可知徐庾繼出又復隔句對聮以爲駢四儷六簇事對偶以爲愽物洽聞有辭無情義亡體失此六朝之賦所以益逺於古然其中有士衡嘆逝茂先鷦鷯安仁秋興明逺蕪城野鵝等篇𨿽曰其辭不過後代之辭乃若其情則猶得古詩之餘情愚於此益嘆古今人情如此其不相逺古詩賦義如此其終不泯詩雲中心藏之何日忘之六義藏於人心自有不能忘者吾烏乎而忘吾情

王仲宣【名粲三國魏人】

仲宣山陽人漢獻帝時避難荊州依劉表因登江陵城樓懷歸而作賦後從魏太祖辟爲魏侍中魏文帝嘗作典論論文稱仲宣長於詞賦如初徵登樓槐賦𨿽張蔡不是過蓋建安七子中惟仲宣長於賦云

登樓賦【賦也末自步棲遲以徙倚之下則兼風比興義故猶有古味以此知詩人所賦之六義其妙處皆從情上來情之不可已也如是夫】

登玆樓以四望兮聊假【或作暇】日以銷憂覽斯宇之所處兮實顯敞而寡仇挾淸漳之通浦兮倚曲沮之長洲背墳衍之廣陸兮臨臯隰之沃流北彌陶牧西接昭丘華實蔽野黍稷盈疇𨿽信羙而非吾土兮曽何足以少畱遭紛濁而遷逝兮漫逾紀以迄今情眷眷而懷歸兮孰憂思之可任憑軒檻以遙望兮向北風而開襟平原逺而極目兮蔽荊山之髙岑路逶迆而修逺兮川旣漾而濟深悲舊鄕之壅隔兮涕橫墜而弗禁【平】昔尼父之在陳兮有歸與之嘆音鐘儀幽而楚奏兮荘舄顯而越吟人情同於懷土兮豈窮達而異心惟日月之逾邁兮俟河淸乎其未極冀王道之一平兮假髙衢而騁力懼匏之徒懸兮畏井渫之莫食步棲遲以徙倚兮白日忽其將匿風蕭瑟而並興兮天慘慘而無色獸狂顧以求羣兮鳥相鳴而舉翼原野閴其無人兮徵夫行而未息心淒愴以感發兮意忉怛而慘惻循堦除而下降兮气交憤於胸臆夜參半而不寐兮悵盤桓以反側

陸士衡【名機晉人】

士衡天才秀逸辭藻宏麗張華嘗稱之曰人之爲文嘗恨才少而子嘗患多葛洪亦稱其妍麗贍英銳飄逸亦一代之絕筆二十時作文賦以述先士之盛藻論作文之利害所由而自謂竊有以得其心

文賦【賦也敍作文之變態以爲賦也中曰其爲物也多姿其爲道也多遷其防意也尙巧其遣言也貴妍蓋當時貴尙妍巧以爲至文又豈知古人之文哉至於論賦則曰體物而瀏亮使賦在於體物瀏亮而己乎則又何以妍巧爲】

佇中區以覽頥情志於典墳遵四時以嘆逝瞻萬物而思紛悲落葉於勁秋喜柔條於芳春心凜凜以懷霜志而臨云詠世徳之駿烈誦先人之淸芬遊文章之林府嘉麗藻之彬彬慨投篇而援筆聊宣之乎斯文其始也皆收視反聽耽思傍訊精騖八極心逰萬仞其致也情曈曨而彌鮮物昭晰而互進傾羣言之瀝液漱六藝之芳潤浮天淵以安流濯下泉而潛【侵】浸【淫】於是沈辭怫悅若逰魚衘鉤而出重淵之深浮藻聮翩若翰鳥纓繳而墜曽云之峻收百世之闕文采千載之遺韻謝朝華於已披啟夕秀於未振觀古今於須臾撫四海於一瞬然後選義按部考辭就班抱景者咸叩懷響者畢彈或因枝而振葉或沿波而討源或本隱以之顯或求易而得難或虎變而獸擾或龍見而鳥瀾或妥帖而易施或岨【沮】峿而不安罄澄心以凝思眾慮而爲言籠天地於形內挫萬物於筆端始躑躅於燥吻終流離於濡翰理扶質以立榦文垂條而結繁信情貌之不差故每變而在顏思涉樂其必笑方言哀而已嘆【平】或操觚以率爾或含毫而邈然伊玆事之可樂固聖賢之所欽課虛無以責有叩寂寞而求音函綿邈於尺素吐滂沛乎寸心言恢之而彌廣思【去】按之而愈深播芳防之馥馥發靑條之森森粲風飛而飈樹欝雲起乎翰林體有萬殊物無一量【去】紛紜揮霍形難爲狀辭程才而效伎意司契而爲匠在有無而黽俛當淺深而不讓𨿽離方而遁圓期窮形而盡相【去】故夫誇目者尙奢愜心者貴當【去】言窮者無隘論達者惟曠詩緣情而綺靡賦體物而瀏亮碑披文以相質誄纒綿而淒愴銘博約而溫潤箴頓挫而淸壯頌優遊以彬蔚論精微而朗暢奏平徹以閒雅說煒而譎誑𨿽區分之在玆亦禁邪而制放要辭達而理舉故無取乎冗長【仗】其爲物也多姿其爲體也屢遷其防意也尙巧其遣言也貴妍曁音聲之疊代若五色之相宣𨿽逝止之無常固崎錡而難便【平】茍達變而識次猶開流以納泉如失機而後防恆操末以續顚謬黃之秩敍故淟【天上】涊【觧上】而不鮮或仰偪於先條或俯侵於後章或辭害而理比【頻入】或言順而義妨離之則雙羙合之則兩傷考殿【去】最於錙銖定去畱於毫芒茍銓衡之所裁固應防其必當或文繁理富而意不指適極無兩致盡不可益立片言以居要乃一篇之警防𨿽眾辭之有條必待玆而效績亮功多而累寡故取足而不易或藻思綺合淸麗千眠炳若縟繡淒若繁必所擬之不殊乃闇合乎曩篇𨿽杼軸於予懷怵他人之我先茍傷亷而愆義亦𨿽愛而必指或苕發頴竪離眾絕致形不可逐響難爲系塊孤立而特峙非常音之所緯心牢落而無偶意徘徊而不能褫石韞玉而山輝水懷珠而川媚彼榛楛之勿剪亦防榮於集翠綴下裏於白雪吾亦以濟夫所偉或托言於短韻對窮迹而孤興俯寂寞而無友仰寥廓而莫承譬偏之獨張含淸唱而靡應或寄辭於瘁音言徒靡而弗華混妍蚩而成體累良質而爲瑕象下管之偏疾故𨿽應而不和或遺理以存異徒尋虛而逐防言寡情而鮮愛辭浮漂而不歸猶麼而徽急故𨿽和而不悲或奔放以諧合務嘈囋而妖冶徒悅目而偶俗固聲髙而曲下寤防露與桑間又𨿽悲而不雅或淸虛以婉約每除煩而去濫闕大羮之遺味同朱之淸泛𨿽一唱而三嘆固旣雅而不艷若夫丰約之裁俯仰之形因宜識變曲有微情或言拙而諭巧或理朴而辭輕或襲故而彌新或沿濁而更淸或覽之而必察或研之而後精譬猶舞者赴節以投袂歌者應而遣聲是蓋輪扁所不得言亦非華說之所能精普辭條與文律良余膺之所服練世情之常尢識前倄之所淑𨿽濬發於巧心或受嗤於拙目彼瓊敷與玉藻若中原之有菽同槖籥之罔窮與天地乎並育𨿽紛藹於此世嗟不盈於予掬患挈瓶之屢空病昌言之難屬故踸踔於短韻放庸音以足曲恆遺恨以終篇豈懷盈而自足懼防塵於叩缶顧取笑乎鳴玉若夫應感之防通塞之紀來不可遏去不可止藏若景滅行猶響起方天機之駿利夫何紛而不理思風發於胸臆言泉流於唇齒紛葳防以馺遝惟毫素之所擬文徽徽而溢目音泠泠而盈耳及其六情底滯志往神畱兀若枯木豁若涸流覽營魂以探頥頓淸爽而自求理翳翳而愈伏思軋軋其若抽是故或竭情而多悔或率意而寡尢𨿽玆物之在我非餘力之所戮【畱】故時撫空懷而自惋吾未識夫開塞之所由也伊玆文之爲用固眾理之所因恢萬里使無閡通億載而爲津俯貽則於來葉仰觀象乎古人濟文武於將墜宣風聲於不泯【平】塗無逺而不彌理無防而不綸配霑潤於雲雨象變化乎鬼神被金石而廣徳流管而日新

嘆逝賦【賦也凡哀怨之文易以動人六朝人尢喜作之豈非懽愉之辭難工而窮苦之言易好與然此作𨿽未能止乎禮義而發乎情猶於變風之義有取焉但古人情得其理和平中正故哀而不傷怨而不怒後人情流於欲淫邪偏宕故哀極而傷怨極而怒此賦與江文通恨賦同一哀傷而此賦尢動人吁哀思之音誠莊人端士之所當警者】

伊天地之運流紛升降而相襲日望空以駿驅節循虛而警立嗟人生之短期孰長年之能執時飄忽其不再老晼晚其將及對瓊蘂之無徴恨朝露之難挹望暘谷以企予惜此景之屢戢悲夫川閱水以成川水滔滔而日度世閱人而爲世人冉冉而行暮人何世而弗新世何人之能故野每春其必華艸無朝而遺露經終古而常然率品物其如素譬日及之在條恆𨿽盡而不悟𨿽不寤其可悲心惆焉而自傷亮造化之若玆吾安取夫久長痛靈根之夙殞怨具爾之多防悼堂構之頽瘁慜城闕之丘荒親彌懿其已逝交何慼而不忘咨余今之方殆何視天之茫茫傷懷淒其多念慼貌瘁而鮮歡幽情發而成緒滯思叩而興端慘此世之無樂詠在昔而爲言居充室而衍宇行連駕而比軒彌年時其詎防夫何往而不殘或邈而旣盡或寥廓而僅半信松茂而栢悅嗟芝焚而蕙嘆茍性命之不殊豈同波而異瀾瞻前軌之旣覆知此路之良難啟四體而深悼懼玆形之將然毒娛情之寡方怨感目之多顏亮多顏之感目神何適而獲怡尋平生於響像覽前物而懷之步寒林以淒惻翫春翹而有思觸萬類以生悲嘆同節而異時年彌往而念廣塗薄暮而意迮親落落而日稀友靡靡而愈索顧舊要於遺存得十一於千百樂隤心其如亡哀緣情而來宅托末契於後生余將老而爲客然後弭節安懷妙思天造精浮神淪忽在世表寤大暮之同寐何矜晚以怨早指彼日之方除豈玆情之足攪感秋華於衰木瘁零露於丰艸在殷憂而弗違夫何云乎識道將頥天地之大徳遺聖人之洪寶解心累於末迹聊優防以娛老

張茂先【名華西晉人】

茂先好文義爲中書郎𨿽棲處云閣慨然有感作鷦鷯賦以比鳥小而能安也

鷦鷯賦【小雀也詩曰桃防方言曰桑飛】

【比而賦也凡詠物之賦須兼比興之義則所賦之情不專在物特借物以見我之情爾蓋物𨿽無情而我則有情物不能辭而我則能辭要必以我之情推物之情以我之辭代物之辭因之以起興假之以成比𨿽曰推物之情而實言我之情𨿽曰代物之辭而實出我之辭本於人情盡於物理其詞自工其情自切使讀者莫不感動然後爲佳此賦蓋與鸚鵡野鵝二賦同一比興故皆有古意但鸚鵡野鵝二賦尢覺情意纒綿詞語淒惋則其所以興情處異故也】

何造化之多端兮播羣形於萬類惟鷦鷯之防禽兮亦攝生而受气有翩翾之陋質兮無黃以自貴毛弗施於噐用兮肉不登於爼味鷹鸇過猶俄翼兮尙何懼於罿【衝】罻翳防防籠是焉逰集飛不飄揚翔不翕習其居易容其求易給巢林不過一枝每食不過數粒柄無所滯逰無所盤匪陋荊棘匪榮茝蘭動翼而逸投足而安委命順理與物無患【平】伊玆禽之無知兮何處身之似智不懷寶以賈害兮不飾表以招累靜守約而不矜動因循以簡易任自然以爲資無誇慕於世僞雕鶡介其觜距鵠鷺翼於雲際鵾雞竄於幽險孔翠生乎遐裔彼晨鳬與歸鴈又矯翼而增逝咸美羽而丰肌故無罪而皆斃徒防蘆以避繳終爲戮於此世蒼鷹鷙而受緤【絏】鸚鵡慧而入籠屈猛志以服養塊幽縶於九重變音聲以順防思摧翮而爲庸戀鐘岱之林野慕壠坻之髙松𨿽防幸於今日未若疇昔之從容海鳥鶢鶋避風而至條枝巨雀逾嶺自致提挈萬里飄颻逼畏夫惟體大妨物而形瓌足偉也陰陽陶蒸萬品一區巨細舛錯種繁類殊鷦巢於蚊睫大鵬彌乎天隅將以上方不足而下比有餘普天壤以遐觀吾又安知其小大之所如

潘安仁

安仁總角辯慧摛藻淸艶晉武帝借於千畞作借田賦又以太尉掾寓於散騎省作秋興賦

借田賦【賦也臧榮緒晉書以爲借田頌文選以爲借田賦要之篇末𨿽是頌而篇中純是賦賦多頌義少當曰賦馬揚之賦終以風班潘之賦終以頌非異也田獵禱祠涉於淫樂故不可以不風奠都借田國家大事則不可以不頌所施各有攸當凡爲臺閣之賦又當知此】

伊晉之四年正月丁未皇帝親率羣後借於千畞之甸禮也於是乃使甸師淸畿野廬掃路封人壝【遺去】宮掌捨設【互】靑壇蔚其嶽立兮翠幕黕以云布結崇基之靈趾兮啟四塗之廣阼沃野墳【上】腴膏壤平砥淸洛濁渠引流激水遐阡繩直邇陌如矢總犗【介】服於縹軛【厄】兮紺轅綴於耒耜儼儲駕於防左兮俟萬乘之躬履百僚先置位以職分自上下下具惟命臣襲春服之萋萋兮接遊車之轔轔微風生於輕幰【褰上】兮纎埃起於朱輪森奉璋以堦列兮望皇軒而肅震【眞】若湛露之晞朝陽兮眾星之拱北辰也於是前驅魚麗【平】屬車鱗萃閶闔洞啟參塗方駟常伯陪乘太僕秉轡后妃獻種【重】稑【六】之種司農撰播殖之器挈壷掌升降之節宮正設門閭之蹕天子乃禦玉輦防華蓋衝牙錚鎗【鐺】綃紈綷【翠】防【蔡】金根照耀以烱晃兮龍驥騰驤而沛芰表朱於離坎飛靑縞於震兌中黃以發暉兮方防紛其繁防五輅鳴鑾九旗揚斾瓊鈒入蘂云防晻藹簫管嘲哳以啾嘈兮皷鞞硡隱以砰【伻】【慨】筍簴嶷以軒翥兮洪鐘越乎區外震震【平】塡塡塵騖連天以幸乎借田蟬冕熲以灼灼兮碧色肅其芊芊似夜光之剖荊璞兮若茂松之依山巓也於是我皇乃降靈壇撫禦耦坻【遲】場染屨洪縻在手三推而捨庶人終畞貴賤以班或五或九於斯時也居靡都鄙民無華裔長防雜遝以交集士女頒斌而咸戾被褐振裾垂髫總髻躡踵側肩掎【椅】裳連袂黃塵爲之四合兮陽光爲之潛翳動容發音而觀者莫不抃舞乎康衢謳吟乎聖世情欣樂於昏作兮慮盡力乎樹藝靡誰督而常勤兮莫之課而自勵躬先勞以恱使兮豈嚴刑而猛制哉有邑老田父或進而稱曰蓋損益隨時理有常然髙以下爲基民以食爲天正其末者端其本善其後者愼其先夫九土之宜弗任四人之務不一野有菜蔬之色朝靡代畊之秩無儲稸以虞災徒望嵗以自必三季之衰皆此物也今聖上昧旦丕顯夕惕若栗圖匱於丰防險於逸欽哉欽哉惟谷之卹展三時之務致倉廩於盈溢固堯湯之用心而存救之要術也若乃廟祧有事祝宗諏日簠簋普淖則此之自實縮鬯蕭茅又於此乎出黍稷馨香旨酒嘉栗宜其民和年丰而神降之吉也古人有言曰聖人之徳無以加於孝乎夫孝者天地之性人之所由靈也昔者明王以孝理天下其或繼之者鮮哉希矣逮我皇晉實光斯道儀刑孚於萬國愛敬盡於祖考故躬稼以供粢盛所以致孝也勸穡以足百姓所以固本也能本而孝盛徳大業至矣哉此一役也而二美具焉不亦逺乎不亦重乎敢作頌曰

思樂甸畿薄采其茅大君戾止言借其農其農三推萬方以祗耨我公田實及我私我簠斯盛我簋斯齊【粢通】我倉如陵我庾如坻念玆在玆永言孝思民力普存祝史正辭神祗攸歆逸豫無期一人有慶兆民賴之

秋興賦【賦也賦𨿽以興名篇而全體多是賦義但其情尙覺舂容其辭未費斧鑿蓋漢魏流風猶有存者夫安仁本躁者也而篇末一叚乃彊爲靜者之辭要豈其眞情也哉篇中慕徒感節惜老嗟卑深情蒞於辭表所謂躁人之辭多是已若因人之辭而觀人之情手指目視自有不能掩者】

四運忽其代序兮萬物紛以逥薄【慱】覽花蒔【上】之時育兮察盛衰之所托感冬索而春敷兮嗟夏茂而秋落𨿽末事之榮悴兮伊人情之羙惡善乎宋玉之言曰悲哉秋之爲气也蕭瑟兮艸木揺落而變衰憀栗兮若在逺行登山臨水送將歸夫送歸懷慕徒之戀兮逺行有覉旅之憤臨川感流以嘆逝兮登山懷逺而悼近彼四慼之疚心兮遭一塗而難忍嗟秋日之可哀兮諒無愁而不盡野有歸燕隰有翔隼遊气朝興槁葉夕隕於是乃屏輕箑釋纎絺借莞【桓】蒻【若】禦祫【夾】衣庭樹摵【生入】以灑落兮勁風戾而吹帷蟬嘒嘒以寒吟兮鴈飄飄而南飛天晃朗以彌髙兮日悠揚而浸微何微陽之短晷覺良夜之方永月曈朧以含光兮露淒淸以凝冷熠燿粲於階闥兮蟋蟀鳴於軒屏【上】聽離鴻之晨吟兮望流火之餘景宵耿介而不寐兮獨展轉於華省悟時嵗之遒盡兮慨俛首以自省斑鬢髟【標】以承弁兮素髮颯以垂領仰羣雋之逸軌兮攀云漢以逰騁登春臺之熈熈兮珥金貂之烱烱茍趍捨之殊塗兮庸詎識其躁靜聞至人之休風兮齊天地於一指彼知安而忘危兮同出生而入死行投趾於容迹兮殆不踐而獲底闕【掘仝】側足以及泉兮𨿽猿猴而不履祀骨於宗祧兮思反身於緑水且斂袵以歸來兮忽投紱以髙厲耕東臯之沃壤兮輸黍稷之餘稅泉湧湍於石間兮菊揚芳於崖澨澡秋水之悁悁分玩防儵之潎潎【皮去】逍遙山川之阿放曠乎人間之世優哉防哉聊以卒嵗

成公子安【名綏】

子安少有俊才辭賦壯麗時人以其貧賤不重其文張華一見甚善之徴爲博士歷中書郎

嘯賦【賦也大凡人作有故實底文字則有依傍有模仿夫何難哉若作無故實底文必須淩危駕空將無作有或引別事比映或就別事團搦全靠虛空形容詠出來方見能手此賦頗得此體茍以類長何患不能爲無故實之賦乎洪景盧云嘯賦無所賔主必假逸羣公子乃能遣辭蓋問答之體此習根著末之或攺】

逸羣公子體奇好異傲世忘榮絕棄人事晞髙慕古長想逺思將登箕山以抗節浮滄海以防志於是延友生集同好【去】精性命之至機研道徳之奧湣流俗之未悟獨超然而先覺【去】狹世路之阨僻仰天衢而髙蹈邈跨俗而遺身乃慷慨而長嘯於時曜靈俄景流光蒙汜逍遙攜手踟躕步趾發妙聲於丹唇激哀音於皓齒響抑揚而潛轉气沖郁而熛【飈】起恊黃宮於淸角雜商羽於流徴飄浮雲於太淸集長風於萬里曲旣終而響絕遺余玩而未已良自然之至音非絲竹之所擬是故聲不假器用不借物近取諸身役心禦气動唇有曲發口成音觸類感物因歌隨吟大而不洿【烏】細而不沈情激切於竽笙優潤和於瑟琴妙足以通神悟靈精防足窮幽測深收激楚之哀荒節北裏之奢淫濟洪災於炎旱反亢陽於重陰唱引萬變曲用無方和樂怡懌悲傷摧藏時幽散而將絕中矯厲而慨慷徐婉約而優防紛繁騖而激揚情旣思而能反心𨿽哀而不傷總八音之至和故極樂而無荒若乃登髙臺以臨逺披文軒而騁望喟仰抃而抗首嘈長引而憀【畱】亮或舒肆而自反或徘徊而復放或冉弱而柔擾或澎濞而奔壯橫郁鳴而滔涸冽飄眇而淸昶逸气奮湧繽紛交錯列列飈揚啾啾響作奏胡馬之長嘶逥寒風於北朔又似鴻鴈之將鶵羣鳴號乎沙漠故能因形創聲隨事造曲應物無窮機發響速怫郁衝流參譚云屬若離若合將絕復續飛亷皷於幽隧猛虎應於中谷南箕動於穹蒼淸飈振乎喬木散積滯而播揚流埃靄之混濁變陰陽之至和移淫風之穢俗若乃防崇岡陵景山臨巖側望流川坐盤石潄淸泉借臯蘭之猗靡防修竹之嬋娟乃吟詠而發散聲絡繹而響連舒蓄思之憤悱奮久結之纒綿心滌蕩而無累志離俗而飄然若夫假象金革擬則陶匏眾聲繁奏若笳若簫磞【烹】硠【郎】震隱訇【轟】【慨】【勞】嘈發徴則隆冬熈蒸騁羽則嚴霜夏凋動商則秋霖春降奏角則谷風鳴條音韻不恆曲無定制行而不畱止而不滯隨口吻以發揚假芳气而逺逝音要妙而流響聲激嚁【狄】而淸厲信自然之極麗殊尢而絕世越韶夏與咸池何徒取異於鄭衛於時緜駒結舌而防精王豹杜口而失色虞公輟聲而止歌寗子斂手而嘆息鐘期棄琴而攺聽尼父止味而不食百獸率舞而抃足鳯凰來儀而拊翼乃知長嘯之奇妙蓋亦音聲之至極

古賦辧體卷五

欽定四庫全書

古賦辯體卷六

元祝堯撰

三國六朝體下

孫興公【名綽東晉人】

興公爲永嘉太守聞天臺山神秀意將解印長往以尙幽寂因使圖其狀遙爲之賦賦成以示友人範榮期榮期曰此賦擲地當作金石聲

天臺山賦

賦也造悟眞遣累之辭以寓其尋幽履勝之情其源亦出於離騷逺遊嘗謂世之學仙者以離情爲宗然𨿽曰離一切愛而未免慕眞則愛未嘗離𨿽曰離一切樂而未免好靜則樂未嘗離𨿽曰離一切欲而未免貪生則欲未嘗離凡人之情與生俱生而豈可離哉必也無生而後情可離爲仙者欲以長生久視吾恐其終未免於有情也晉人言聖人忘情其下不盡情然則情之所鐘正在我輩愚於是而並有感

太虛遼廓而無閡【礙】運自然之妙有融而爲川瀆結而爲山阜嗟臺嶽之所奇挺寔神明之所扶持防牛宿以曜峯托靈越以正基結根彌於華岱直指髙於九疑應配天於唐典齊峻極於周詩邈彼絕域幽邃窈窕近智者以守見而不之之者以路絕而莫曉哂夏虫之疑冰整輕翮而思矯理無隠而不彰啟二奇以示兆赤城霞起以建標瀑布飛流以界道觀靈驗而遂䢐忽乎吾之將行仍羽人於丹丘尋不死之福庭茍臺嶺之可攀亦何羨於層城釋域中之常戀暢超然之髙情被毛褐之森森振金策之鈴鈴披荒榛之防蘢陟峭崿之崢嶸濟楢【由】溪而直進落五界而迅徵跨穹隆之懸磴臨萬仞之絕防踐莓苔之滑石搏壁立之翠屏攬樛木之長蘿援葛藟之飛莖𨿽一冒於垂堂乃永存乎長生必契誠於幽昧履重險而逾平旣克隮於九折路威夷而修通恣心目之寥朗任緩步以從容借萋萋之纎艸防落落之長松覿翔鸞之裔裔聽鳴鳳之嗈嗈過靈溪而一濯疏煩想於心胸蕩流塵之旋流發五蓋之遊防追羲農之絕軌躡二老之蹤陟降信宿迄於仙都雙闕云竦以夾路瓊臺中天而懸居朱閣玲瓏於林間玉堂防映於髙隅彤雲斐亹以翼櫺皎日炯晃於綺疏八桂森挺以淩霜五芝含秀而晨敷惠風佇芳於陽林醴泉湧澑於陰渠建木滅景於千尋琪樹璀璨而垂珠王喬控鶴以衝天應眞飛錫以躡虛騁神變之揮霍忽出有而入無於是遊覽旣周體靜心閒害馬已去世事都捐投刃皆虛目牛無全凝思幽巖朗詠長川爾乃羲和亭午遊气髙褰法鼓瑯以振響眾香馥以揚煙肆覲天宗爰集通仙挹以玉之膏潄以華池之泉散以象外之說暢以無生之篇悟遣有之不盡覺涉無之有間泯色空以合迹忽卽有而得釋二名之同出消一無於三幡恣語樂以終日等寂黙於不言渾萬象以防觀兀同體於自然

顏延年【名延之宋人】

延年文章冠絕爲祕書監時受武帝赭白馬之賜及文帝卽位後馬死命羣臣賦之延年遂有此作赭白馬賦

賦也辭極精密晉宋間賦辭𨿽太工麗要是賦中所有者賦家亦不可不察乎此若使辭出於情情辭兩得尢爲善美兼盡但不可有辭而無情爾愚故嘗謂賦之爲賦與有辭而無情寧有情而無辭蓋有情而無辭則辭𨿽淺而情自深其義不失爲髙古有辭而無情則辭𨿽工而情不及其體遂流於卑弱此賦句意皆出於漢天馬歌至唐李杜詠馬之作則又出於此矣

維宋二十二載盛烈光乎重葉武義粵其肅陳文教迄已優洽泰階之平可升興王之軌可接訪國美於舊史考方載於往牒昔帝軒陟位飛黃服皁後唐膺籙赤文日漢道亨而天驥呈才魏徳懋而澤馬效質伊逸倫之妙足自前代而間出並榮光於瑞典登郊歌乎司律所以崇衞威神扶防警蹕是用精曜葉從靈物咸秩曁明命之初基罄九區而率順有肆險以稟朔或逾逺而納賮【贐】聞王防之阜昌知函夏之充牣總六服以收賢掩七戎而得駿蓋乘風之淑類實先景之洪故能代驂象輿歷配鉤陳齒算延長聲價隆振【眞】信聖祖之蕃錫畱皇情而驟進徒觀其附筋樹骨垂梢植髮雙瞳夾鏡兩權協月異體峯【鋒仚】生殊相逸髮超攄絕夫塵轍驅騖迅於滅沒簡偉塞門獻狀絳闕旦刷幽燕晝秣荊越教敬不易之典訓人必書之舉惟帝惟祖爰遊爰豫飛輶軒以戒道環彀騎而淸路勒五營使按部聲八鸞以節步具服金組兼飾丹艧【葉污】寶鉸星躔鏤章霞布進迫遮列卻屬輦輅歘聳擢以鴻驚時濩略而龍翥弭雄姿以奉引婉柔心而待禦至於露滋月肅霜戾秋登王於興言闡肄威稜臨廣望坐百層料武藝品驍騰流藻周施和鈴重設睨影髙鳴將超中折分馳迥場角壯永埓別輩越羣絢練夐絕捷趫【喬】夫之敏手促華鼓之繁節經蹄而雹散歷素支而冰裂膺門沫赭汗溝走血踠迹回唐畜怒未防【泄仝】干心降【平】而微怡都人仰而朋悅妍變之態旣畢淩遽之气方屬局鑣轡之牽制隘通都之圈【娟上】束眷西極而驤首望朔云而蹀【蹀】足將使紫燕駢衡緑蛇衞轂纎驪接趾秀驥齊亍覲王母於昆防要【平】帝臺於宣嶽中洲之轍迹窮神行之軌躅然而盤於遊畋作鏡前王肆於人上取悔義方天子乃輟駕回慮息徒解裝鑑穆武憲文光振民隠修國章戒出豕之敗禦惕飛鳥之時衡故祗愼乎所常忽警備乎所未防輿有重輪之安馬無泛駕之佚處以濯龍之奧委有紅粟之秩服養知仁從老得卒加敝帷收僕質天情周皇恩畢亂曰惟徳動天神物儀兮於時駔【感上】駿充階街兮稟靈月駟祖云螭兮雄志倜儻精權奇兮旣剛且淑服鞿羈兮效足中黃徇驅馳兮願終惠養防本枝兮竟先朝露長委離兮

謝惠連

惠連十嵗能文族兄靈運深加知賞爲雪賦以髙麗見奇其賦假托漢時梁王鄒枚相如而設爲賔主之辭以起賦端蓋梁王好賦鄒陽枚叟當孝王時皆以善詞賦客遊於梁故假托焉

雪賦

賦也二歌及亂涉風比興義意味近古二歌仿招魂語意亂辭別爲一體又騷之變者且歌者詩人所賦之妙實以其情非辭能盡故形於聲而爲歌雪月二賦篇末之歌猶是發乎情本義若枯樹賦簇事爲歌何情之可歌哉此賦中間極精麗後人詠雪皆脫胎焉蓋琢句練字抽畫細膩自是晉宋間所長其源亦自荀卿云蠶諸賦來

嵗將暮時旣昏寒風積愁雲繁梁王不悅遊於兔園乃置防酒命賔友召鄒生延枚叟相如末至居客之右俄而微霰零密雪下王乃歌北風於衞詩詠南山於周雅授簡於司馬大夫曰抽子祕思騁子妍辭侔色揣稱爲寡人賦之相如於是避席而起逡巡而揖曰臣聞雪宮建於東國雪山峙於西域岐昌發詠於來思姬滿申歌於黃竹曹風以麻衣比色楚謡以幽蘭儷曲盈尺則呈瑞於丰年袤【茂】丈則表沴於陰徳雪之時義逺矣哉請言其始若乃律窮嚴气升焦泉涸湯谷凝火井滅溫泉冰沸潭無湧炎風不興北戶墐扉祼壤垂繒於是河海生云朔漠飛沙連氛累靄揜日韜霞霰淅瀝而先集云紛糅而遂多其爲狀也散漫交錯氛氳蕭索靄靄浮浮瀌瀌奕奕聯翩飛灑徘徊委積始緣甍而冒棟終開簾而入隙初便娟於墀廡末縈盈於帷席旣因方而爲珪亦遇圓而成璧眄隰則萬頃同縞瞻山則千巖俱白於是臺如重璧逵似連璐庭列瑤階林挺瓊樹皓鶴奪鮮白鷴失素紈袖慙冶玉顏掩嫮【防】若乃積素未虧白日朝鮮爛兮若燭龍銜耀照昆山爾其流滴垂冰緣霤承隅粲兮若馮夷剖蚌列明珠至夫繽紛繁騖之貌皓汗皎潔之儀回散縈積之勢飛聚凝曜之奇固展轉而無窮嗟難得而備知若乃申娛翫之無已夜幽靜而多懷風觸楹而轉響月承幌而通輝酌湘吳之醇酎禦狐貉之兼衣對庭鵾之雙舞瞻云雁之孤飛折園中之萱艸摘階上之芳薇踐雪霜之交積憐枝葉之相違馳遙思於千里願接手而同歸鄒陽聞之懣然心服有懷妍唱敬接末曲於是乃作而賦積雪之歌歌曰攜佳人兮披重幄援綺衾兮坐芳褥燎燻鑪兮炳明燭酌桂酒兮揚淸曲又續而爲白雪之歌歌曰曲旣揚兮酒旣陳朱顏兮思自親願低帷以暱枕念解佩而褫紳怨年嵗之易暮傷後防之無因君寧見階上之白雪豈鮮耀於陽春歌卒王乃尋繹吟翫撫覽扼腕顧謂枚叔起而爲亂亂曰白羽𨿽白質以輕兮白玉𨿽白空守貞兮未若玆雪因時興滅陰凝不昧其潔太陽耀不固其節節豈我名潔豈我貞憑云升降隨風飄零值物賦象任地班形素因遇立污隨染成縱心浩然何慮何營

謝希逸【名莊】

希逸七嵗能文爲月賦假托陳王及王仲宣以設賔主之詞蓋陳思王曹植與王粲仲宣及應瑒休璉劉楨公幹並以文章馳名於魏初時號建安體故假托焉與雪賦假梁王鄒枚相如同格

月賦

賦也先敍事次詠景次詠題次詠遊賞而終之以歌從首至尾全用雪賦格自是詠景物一體所當效放然荀卿詠物但於句上求工已自深刻晉宋間人又於字上求工故精刻過之篇末之歌猶有詩人所賦之情故隔千里兮共明月之辭極爲當世人所稱賞

陳王初喪應劉端憂多暇緑苔生閣芳塵凝榭悄焉疚懷不怡中夜乃淸蘭路肅桂苑騰吹【去】寒山弭蓋秋阪臨濬壑而怨遙登崇岫而傷逺於時斜漢左界北陸南躔白露曖空素月流天沈吟齊章殷勤陳篇抽毫進牘以命仲宣仲宣跪而稱曰臣東鄙幽介長自丘樊昧道懵學孤奉明恩臣聞沈潛旣義髙明旣經日以陽徳月以防靈擅扶光於東沼嗣若英於西防引兔於帝臺集素娥於後庭朒【濃入】朓【挑去】警闕朏【斐】魄示衝順辰通燭從星澤風增華臺室揚彩軒宮委照而吳業昌淪精而漢道融若夫气霽地表云斂天末洞庭始波木葉微脫菊散芳於山椒雁流哀於江瀨升淸質之悠悠降澄輝之藹藹列宿掩縟長河韜映柔祗雪凝圓靈水鏡連觀霜縞周除冰淨君王乃厭晨懽樂宵宴收妙舞弛淸縣去燭房卽月殿芳酒登鳴琴薦若乃涼夜自淒風篁成韻親懿莫從羈孤遞進聆臯禽之夕聞聽朔管之秋引於是絲桐練響音容選和徘徊房露惆悵陽阿聲林虛籟淪池滅波情紆軫其何托愬皓月而長歌歌曰美人邁兮音塵闕隔千里兮共明月臨風嘆兮將焉歇川路長兮不可越歌響未終余景就畢滿堂變容回徨如失又稱歌曰月旣沒兮露欲晞嵗方晏兮無與歸佳期可以還微霜霑人衣陳王曰善乃命執事獻壽薦璧敬佩玉音服之無斁

鮑明逺【昭】

明逺文辭贍逸宋孝武時爲臨海王子瑱防軍隨至廣陵子瑱叛逆昭見廣陵故城荒蕪此城乃漢吳王濞故城昭以爲子瑱事同於濞遂爲蕪城賦以諷之子瑱敗明逺爲亂兵所殺

蕪城賦

賦也而亦略有風興之義此賦𨿽與黍離哀郢同情然黍離哀郢情過於辭言窮而情不可窮故至今讀之猶可哀痛若此賦則辭過於情言窮而情亦窮矣故辭𨿽哀切終無深逺之味詩云知我者謂我心憂不知我者謂我何求古人之情豈可於辭上窮之邪

濔迆平原南馳蒼梧漲海北走【奏】紫塞雁門柂【駝去】以漕渠軸以昆岡重江復闗之隩四防五達之莊當昔全盛之時車掛轊【衞】人駕肩防閈撲地歌吹沸天孳貨鹽田鏟利銅山才力雄富士馬精妍故能侈秦法佚周令劃崇墉刳濬洫圖修世以休命是以板築雉堞之殷井幹【寒】烽櫓之勤格髙五嶽袤廣三墳崪若斷岸矗似長云制磁石以禦衝糊赬壤以飛文觀基扃之固防將萬祀而一君出入三代五百餘載竟剖而豆分澤葵依井荒葛罥【畎】塗壇羅虺階鬭麏鼯木魅山鬼野鼠城狐風嘷雨嘯昏見晨趍饑鷹厲吻寒鴟嚇鶵伏虣【虓同】藏虎乳血餐膚崩榛塞路崢嶸古馗【逵】白楊早落塞艸前衰稜稜霜气簌簌風威孤蓬自振驚沙坐飛灌莾杳而無際叢薄紛其相依通池旣已夷峻隅又以頽直視千里外惟見起黃埃凝思寂聽心傷已摧若夫藻扃黼帳歌堂舞閣之基璇淵碧樹弋林釣渚之館吳蔡齊秦之聲魚龍爵馬之玩皆薫歇燼滅光沈響絕東都妙姬南國麗人蕙心紈質玉貌絳唇莫不埋魂幽石委骨窮塵豈憶同轝【與】之愉樂離宮之苦辛哉天道如何吞恨者多抽琴命操爲蕪城之歌歌曰邊風急兮城上寒井逕滅兮丘隴殘千齡兮萬代共盡兮何言

舞鶴賦

賦也形狀舞態極工其若無毛質及整神容以自持等語皆超詣末聚舞事結束正用嘯賦格蓋六朝之賦至顏謝工矣若明逺則工之又工者也其所以工者盡辭之妙而惟其辭之不盡豈知古人之賦寧不能盡其辭而使之工哉每畱其辭而不使之盡哉誠欲有餘之情溢於不盡之辭則其意味深逺不在於辭之妙而在於情之妙也然以荀卿大傳所賦猶或不察而況於六朝間人耶

散幽經以驗物偉胎化之仙禽鐘浮曠之藻質抱淸迥之明心指蓬壼而翻翰望昆閬而揚音匝日域以回騖窮天步而髙尋踐神區其旣逺積靈祀而方多精含丹而星曜頂凝紫而煙華引圓吭之纎婉頓修趾之洪姱疊霜毛而弄影振玉羽而臨霞朝戲乎芝田夕飲乎瑤池厭江海而遊澤掩云羅而見羈去帝鄕之岑寂歸人寰之喧卑嵗崢嶸而愁暮心惆悵而哀離於是窮陰殺節急景凋年涼沙振野箕風動天嚴嚴苦霧皎皎悲泉冰塞長河雪滿羣山旣而氛昏夜歇景物澄廓星翻漢回曉月將落感寒雞之早晨憐霜雁之違漠臨驚風之蕭條對流光之照灼唳淸響於丹墀舞飛容於金閣始連軒以鳳蹌終宛轉而龍躍躑躅徘徊振迅騰摧驚身蓬集矯翅雪飛離綱別赴合緒相依將興中止若往而歸颯沓矜顧遷延遲暮逸翮後塵翺翥先路指防規翔臨岐矩步態有遺妍貌無停趣奔機逗節角睞分形長揚緩騖並翼連聲輕迹淩亂浮影交橫眾變繁姿參差洊密煙交霧凝若無毛質風去雨還不可談悉旣散魂而蕩目迷不知其所之忽星離而云罷整神容而自持仰天居之崇絕更惆悵以驚思當是時也燕姬色沮巴童心恥巾拂兩停丸劍雙止𨿽邯鄲其敢倫豈陽阿之能擬入衞國而乘軒出吳都而傾市守馴養於千齡結長悲於萬里

野鵞賦

比而賦也此賦𨿽亦尙辭而其淒惋動人處實以其情使之然爾遐想明逺當時賦此豈能無慨於其中哉以六朝之時而有賦若此則知辭有古今而情無古今但習俗移人𨿽賢者失其情而不自覺文選不收此賦前輩謂昭明識陋固不信然此賦從禰正平鸚鵡賦中來可與並看

集陳之隼以自逺而稱神棲漢之雀乃出幽而見珍此璅禽其何取亦厠景而承仁捨水澤之驩逸對鐘鼓之悲辛豈徇利而忘命將感愛而投身入長羅之逼脇悵髙繳之樊縈邈辭朋而別偶超煙騖而風行日月以遙逝忽瞻國而望城踐菲迹於遙塗升弱羽於丹庭瞰東西之繡戶眺左右之金扃貌纎殺【去】而含悴心翻越而慙驚若將墜而墮谷怳不知其所寧惟君囿之珍麗實妙物之所殷翔海澤之輕鷗巢天宿之鳴鶉鶡程才於梟猛翚薦體之雕文旣敷容以照景亦振翮而排云𨿽居物以成偶終在我以非羣望徵云而延悼顧委翼以自傷無靑雀之禦命乏赤雁之嘉祥空穢君之園池徒慙君之稻粱願引身而剪迹抱末志以幽藏於是流嵗遂逺慘節方崇云纒海岱風拂崤潼飛雲馳霰飄沙舞蓬視淸池之初涸望緑林之始空立菇蒲之寒渚托隻影以爲雙宛拔啄而掩眥悲結悵而滿處朝晝而𨿽念假外見而遷排涉修夜之長寂信專思而知哀風梢梢而過樹月蒼蒼而照臺冰依岸而早結霜托艸而先摧斂雙翮於水裔翹孤趾於林隈情無方而雨集事有限而星乖在俄傾而猶悼矧窮生之所懷聞宿世之髙賢澤無微而不均育艸木而明義愛禽鳥而昭仁全殞卵而來鳳放乳麑而感麟𨿽陋生於萬物若沙漠之一塵茍全軀而畢命庶魂報以自申

江文通【名淹】

文通六嵗能文愛奇尙異爲齊豫章王記室後爲金紫光祿大夫

別賦

賦也賦至齊梁淫靡已極其曲家小石調畫家沒骨圖與觀此篇可見然遣辭猶未脫顏謝之精工用事亦未如徐庾之堆垜但月露之形風雲之狀江左末年日甚一日宜爲昔人所厭棄陳后山曰凡作文寧拙無巧寧朴無華寧粗無弱如此等賦豈復有拙朴粗之患邪殊不知已流於巧巧而華華而弱矣

黯然銷魂者惟別而已矣況秦吳兮絕國復燕宋兮幹裏或春苔兮始生乍秋風兮暫起是以行子腸斷百感淒惻風蕭蕭而異響云漫漫而奇色舟凝滯於水濵車逶遲於山側櫂容與而詎前馬寒鳴而不息掩金觴而誰禦橫玉柱而霑軾居人愁臥恍若有亡日下壁而沈彩月上軒而飛光見紅蘭之受露望靑楸之離霜巡層楹而空掩撫錦幙而虛涼知離夢之躑躅意別魂之飛揚故別𨿽一緒事有萬族至若龍馬銀鞍朱軒繡軸帳飲東都送客金穀琴羽張兮簫鼓陳燕趙歌兮傷美人珠與玉兮艷暮秋羅與綺兮嬌上春驚駟馬之仰秣聳淵魚之赤鱗造分手而銜淚感寂寞而傷神乃有劍客慙恩少年報士韓國趙厠吳宮燕市割慈忍愛離邦去裏瀝泣共訣抆【音問】血相視驅徵馬而不顧見行塵之時起方銜感於一劍非買價於泉裏金石震而色變骨肉悲而心死或乃邊郡未和負羽從軍遼水無極雁山參云閨中風暖陌上艸薫日出天而曜景露下地而騰文鏡朱塵之照爛襲靑气之絪緼攀桃李兮不忍別送愛子兮霑羅裙至如一去絕國詎相見期視喬木兮故里訣北梁兮永辭左右兮魂動親賔兮涕滋可班荊兮增恨惟尊酒兮敍悲值秋雁兮飛日當白露兮下時怨復怨兮逺山曲去復去兮長河湄又若君居淄右妾家河陽同瓊佩之晨照共金鑪之夕香君結綬兮千里惜瑤艸之徒芳慙幽閨之琴瑟晦髙臺之流黃春宮閟此靑苔色秋帳含玆明月光夏簟淸兮晝不暮冬缸凝兮夜何長織錦曲兮泣已盡回文詩兮影獨傷儻有華陰上士服食還仙術旣妙而猶學道已寂而未傳守丹竈而不顧鏈金鼎而方堅駕鶴上漢驂鸞騰天蹔遊萬里少別千年惟世間兮重別謝主人兮依然下有芍藥之詩佳人之歌桑中衞女上宮陳娥春艸碧色春水緑波送君南浦傷如之何至乃秋露如珠秋月如珪明月白露光陰往來與子之別思心徘徊是以別方不定別理千名有別必怨有怨必盈使人意奪神駭心折骨驚𨿽淵云之墨妙皆嚴樂之筆精金閨之諸彥蘭臺之羣英賦有淩雲之稱辯有雕龍之聲詎能摹暫離之狀寫永訣之情者乎

庾子山【名信】

子山與父肩吾及東海徐摛摛子陵並仕於梁陳出入禁閨文並綺艷世號徐庾體蓋自沈休文以平上去入爲四聲至子山尢以音韻爲事後遂流於聲律焉晉宋間賦𨿽辭勝體卑然猶句精字選徐庾以後精工旣不及而卑弱則過之就六朝之賦而言梁陳之於晉宋又天淵之隔矣

枯樹賦

賦也庾賦多爲當時所賞今觀此賦固有可采處然喜成段對用故事以爲奇贍殊不知乃爲事所用其間意脈多不貫串夫詩人之多識豈以多爲博哉亦不過引古而證今就事而生意以暢吾所賦云爾定齊論賦以爲長卿長於敍事所謂敍者亦曰事得其敍所以爲長東萊曰爲文之妙在於敍事狀情若用事不得其敍則泛而腐於情旣不足以發冗而碎於辭又不足以達窒而澀於理復不足以明𨿽多亦奚以爲後山嘗謂歐公不用故事陳言而文益髙尢學者所當察愚故特存此篇以辯梁陳之體

殷仲文者風流儒雅海內知名世異時移出爲東陽太守常忽忽不樂顧庭槐而嘆曰此樹婆娑生意盡矣至如白鹿貞松靑牛文梓根柢盤魄山崖表裏桂何事而銷亡桐何爲而半死昔之三河徙植九畹移根開花建始之殿落實睢陽之園聲含嶰谷曲抱雲門將雛集鳳比翼巢鴛臨風庭而唳鶴對月峽而吟猿乃有拳曲擁腫盤防反覆熊虎顧盼魚龍起伏節豎山連文橫水蹙匠石驚視公輸目雕防始就剞【綺】劂仍加平鱗鏟甲落角摧牙重重碎錦片片眞花紛披艸樹散亂煙霞若夫松子古度平仲君遷森梢百頃槎枿千年秦則大夫受職漢則將軍坐焉莫不苔埋菌壓鳥剝虫穿或低垂於霜露或撼頓於風煙東海有白木之廟西河有枯桑之社北陸以楊葉爲闗南陵以梅根作冶小山則叢桂畱人扶風則長松系馬豈獨城臨細柳之上塞落桃林之下若乃山河阻絕飄零離別拔本垂淚傷根灑血火入空心膏流斷節橫洞口而欹臥頓山腰而半折文斜者百圍冰碎理正者千尋瓦裂戴癭銜癅藏穿抱穴木魅防睒山精伏孽況復風雷不感羈旅無歸未能采葛還成食薇沈淪窮巷蕪沒荊扉旣傷揺落彌嗟變衰淮南子云木葉落長年悲斯之謂矣乃爲歌曰建章三月火黃河千里槎若非金穀滿園樹卽是河陽一縣花桓大司馬聞而嘆曰昔年種栁依依漢南今看揺落淒愴江潭樹猶如此人何以堪

古賦辯體卷六

欽定四庫全書

古賦辯體卷七

元

祝堯撰

唐體

嘗觀唐人文集及文苑英華所載唐賦無慮以千計大抵律多而古少夫古賦之體其變久矣而況上之人選進士以律賦誘之以利祿耶蓋俳體始於兩漢律體始於齊梁俳者律之根律者俳之蔓後山云四律之作始自徐庾俳體卑矣而加以律律體弱矣而加以四六此唐以來進士賦體所由始也雕虫道喪頽波橫流光鋩气焰埋鏟晦蝕風俗不古風騷不今後生務進干名聲律大盛句中拘對偶以趍時好字中揣聲病以避時忌孰肯學古哉退之云時時應事作俗語下筆令人慙及以示人大慚以爲大好小慚以爲小好不知古文眞何用於今世斯言也其傷今也夫其懷古也夫是以唐之一代古賦之所以不古者律之盛而古之衰也就有爲古賦者率以徐庾爲宗亦不過少異於律爾甚而或以五七言之詩爲古賦者或以四六句之聯爲古賦者不知五七言之詩四六句之聯果古賦之體乎宋廣平大雅君子也其爲梅花賦皮日休尙稱其淸便富艶得南朝徐庾體殊不類其爲人他可知矣且古賦所以可貴者誠以本心之情有爲而發六義之體隨寓而形如雲之行空風之行水百態橫生爲變不測縱橫顚倒不主故常委蛇曲折略無畱礙有不齊之齊焉用俳有不調之調焉有律及爲俳體者則不然駢花儷葉含宮泛商如無鹽輩膏沐爲容而又與西施鬭美然天下之正色終自有在子美詩云詞賦工無益其意殆爲俳律者發李太白天才英卓所作古賦差彊人意但俳之蔓𨿽除律之根故在𨿽下筆有光焰時作奇語只是六朝賦爾惟韓柳諸古賦一以騷爲宗而超出俳律之外韓子之學自言其正葩之詩而下逮於騷栁之學自言其本之詩以求其恆參之騷以致其幽要皆是學古者唐賦之古莫古於此至杜牧之阿房宮賦古今膾炙但大半是論體不復可專目爲賦矣毋亦惡俳律之過而特尙理以矯其失與或疑詩序謂發乎情止乎禮義言情言理而不言辭豈知古人所賦其有理也以其有辭其有辭也以其有情其情正則辭合於理而正其情邪則辭背於理而邪所謂辭者不過以發其情而達其理故始之以情終之以禮義𨿽未嘗言辭而辭實在其中蓋其所賦固必假於辭而有不專於辭者去古日逺人情爲利欲所汨而失其天理之本然情涉於邪而不正則以遊辭而釋之理歸於邪而不正則以彊辭而奪之易系六辭軻書四辭固不出於理之正而亦何莫不從心上來吁辭者情之形諸外也理者情之有諸中也有諸中故見其形諸外形諸外故知其有諸中辭不從外來理不由他得一本於情而已矣若所賦專尙辭專尙理則亦何足見其平時素蘊之懷他日有爲之志哉方今崇雅黜浮變律爲古愚故極論律之所以爲律古之所以爲古賦者知此則其形一國之風言天下之事當有得古人吟詠情性之妙者矣

駱賔王

賔王幽縶有感於夜螢出入之時托之以寫其憂思之意因作螢火賦唐初王楊盧駱專學徐庾穠纎妖媚當時尙之惟此賦猶有發乎情之防得鸚鵡野鵝之微者故特辧之

螢火賦

比而賦也本取螢自比而又取他物比螢所謂比中之比或以比螢之明或以比螢之化非不精工但先後復出旣防且塞體物瀏亮恐不其然其病源正在學齊梁賦爾蓋古人所賦篇簡而不防何待俳事之碎句質而不華何待對偶之巧字通而不怪何待琢眼之工韻寛而不狹何待協律之切賦家必知此四者則其辭進於古矣因就論焉

伊功之播气有丹鳥之賦象順陰陽以亭毒資變化而涵養每寒潛而暑出若知來而藏往旣發暉而外融亦含光而內朗若夫小暑南收大火西流林塘攺夏云物凝秋忽淩虛而起逺乍排叢而出幽均火齊之宵映如夜光之暗投逝將歸而未返忽欲去而中畱入槐楡而焰發若攺燧而環周繞堂皇而影徧疑秉燭以嬉遊防綴懸珠之网隠映落星之樓乍滅乍興或聚或散居無定所習無定玩曳影周流飄光淩亂泛灔乎池沼徘徊乎林岸狀火井之沈熒似明珠之出漢值衝飈而不烈逢滛雨而逾煥照灼兮如湛盧之夜飛的防兮象招揺之夕爛與夜燎而相炫照重陰於已昏共爝火而齊息避太陽於始旦爾其光周物明足自資偶仙防而伺夜謝飛蛾之赴熺類君子之有道入暗室而不欺同至人之無迹懷明義以應時處幽不昧居照斯晦隨隠顯而動息昏明以進退委性命兮幽任物理兮推遷化腐木以含彩集枯艸而藏煙不貪熱而茍進每和光而曲全豈如鎔金而自鑠寧學膏火而相煎陋蟬蜩之習蛻怵螻螘之慕羶匪傷蜉蝣之夕不羨鶴之年搶楡飛而控地搏扶起而垂天𨿽小大之殊品豈逍遙之異筌夫何化之斯化無使然而自然若乃有來斯通無去不至排朱門而獨逺升靑雲而自致匪偸光於鄰壁寧假暉於陽燧終徇已以效能靡因人而成事物有感而情動迹或均而行異響必應之於同聲道固求之於同類始未明以趍捨終詎識其防意子尙不知魚水之爲樂吾又安知螢火之所利明兮能遷變兮無窮牛哀倐而化贙【衒】羽泉忽兮生熊血三年兮藏碧魂一變兮成虹知戰場之化燐悟寃獄之爲虫彼翩翻之弱質尙矯翼而淩空何微生之多躓獨宛頸以觸籠異璧光之照廡同劍影之埋丰覬道迷而可復庶鑑幽而或通覽光華以自照顧形影而相弔感秋夕之殷憂慙宵行之熠燿熠燿飛兮絕復連殷憂積兮明自煎見流光之不息愴驚魂之屢遷如過隙兮已矣同奔電兮忽焉儻余景之可照庶寒灰之重然

李太白

太白小嵗通詩書蘇頲異之曰是子天才英特少益以學可比相如賀知章見其文嘆曰子謫仙人也又於江陵見司馬子微子微謂太白有仙風道骨可與神遊八極之表因著大鵬遇希有鳥賦以自廣王荊公嘗謂太白才髙而識卑山谷又曰好作奇語自是文章之病建安以來好作奇語故其气象衰薾愚謂二公所言太白病處正在許裏

大鵬賦

比而賦也太白蓋以鵬自比而以希有鳥比司馬子微賦家宏衍鉅麗之體楚騷逺遊等作已然司馬班揚尢尙此此顯出於莊子寓言本自宏濶而太白又以豪气雄文發之事與辭稱俊邁飄逸去騷頗近然但得騷人賦中一體爾若論騷人所賦全體固當以優柔婉曲者爲有味豈專爲閎衍鉅麗之一體哉後人以莊比騷實以莊騷皆是寓言同一比義豈知騷中比兼風興豈莊所及莊文是異端荒唐繆悠之說騷文乃有先王盛時發乎情止乎禮義之遺風學者果學莊乎學騷乎

南華老僊發天機於漆園吐崢嶸之髙論開浩蕩之奇言徴至怪於齊諧談北溟之巨魚吾不知其幾千里其名曰鯤化成大鵬質凝胚腪脫修鬛於海島張廣翅於天門刷渤澥之春流晞扶桑之朝暾赫奕乎宇宙憑陵乎昆侖一鼓一舞煙朦沙昏五嶽爲之震動百川爲之崩奔爾乃蹶巨壑摩太淸亙層霄突重溟激三千以崛起搏九萬以迅徵背嶪太山之崔嵬翼舉垂云之縱橫左回右旋倐陰忽明歷汗漫以天矯排閶闔之崢嶸鴻蒙扇雷霆斗轉而天動山揺而海傾怒無所搏雄無所爭固可想象其勢髣髴其形若乃足縈虹蜺目耀日月連軒沓柂揮霍翕忽噴气則六合生云灑毛則千里飛雪邈彼北荒將窮南圖運逸翰以旁擊鼓奔飈而長驅燭龍含光而照影列缺施鞭而啟途塊視三山杯觀五湖其動也神應其行也道俱任公見之而罷釣有窮不敢以彎弧莫不投竿失鏃仰之長吁爾其雄姿壯觀映背河漢上摩蒼蒼下覆漫漫盤古開天而直視羲和倚日以傍嘆繽紛乎八荒之間隠映乎四海之半橫大明而掩晝若混茫之未判忽勝覆以回旋則霞廓而霧散然後六月一息至於海湄歘翳景以橫榰逆髙天而下垂憩乎洪漭之野入乎汪湟之池猛勢所射余風所吹溟漲沸渭巖嶽紛披天吳爲之怵栗海若爲之躨跜巨鼇冠山而卻走長鯨騰海而下馳縮殻挫鬛莫之敢窺吾亦不測其神怪而若此蓋亦造化之所爲豈比夫蓬萊之黃鵠誇金衣與菊裳恥蒼梧之鳳耀彩質與錦章旣服禦於靈仙亦馴擾於池隍精衞殷勤於銜木鶢鶋悲愁乎薦觴天雞警曙於蟠木踆烏炳燿於太陽不曠蕩以縱適何拘攣而守常未若玆鵬之逍遙無厥類而比方不矜大而慕猛每順時而行藏參根以比壽飲元气以充腸戲暘谷以徘徊憑炎洲而抑揚俄而希有鳥見而謂之曰偉哉鵬乎若此之樂也吾左翼掩乎東極右翼蔽乎西荒跨躡地絡周旋天綱以恍惚爲巢以虛無爲場我呼爾遊爾呼我翔於是大鵬許之欣然有隨此二禽已登於寥廓而斥鷃之輩空見笑於藩籬

明堂賦

賦也實從司馬揚班諸人之賦來气豪辭艶疑若過之若論體格則不及逺甚蓋漢賦體未甚俳而此篇與後篇大獵等賦則悅於時而俳甚矣晦翁云白有逸才尢長於詩而其賦乃不及魏晉斯言信矣

伊皇唐之格天創元也我髙祖乃仗大順赫然雷發以首之於是橫八荒漂九陽掃叛渙開混茫景星耀而泰階平虹霓滅而日月張欽若太宗繼明重光廓區宇以立極綴蒼昊之頽綱淳風沕穆鴻恩滂洋武義烜赫於有截仁聲馺沓乎無疆若乃髙宗紹興拓綂錫羨神休傍臻瑞物咸薦元符剖兮地珍見旣應天以順人遂登封而降禪將欲考有洛崇明堂惟厥功之未輯兮乘白雲於帝鄕天后勤勞以輔政兮中宗以欽明克昌遵先軌以繼作兮揚列聖之耿光則使軒轅艸圖羲和練日經之營之不防不質因子來於四方豈殫稅於萬室乃準水臬攢云梁罄玉石於壠阪空瓌材於瀟湘巧奪神鬼髙窮昊蒼聽天語之察察擬帝居之鏘鏘𨿽暫勞而永固兮貽聖謨於我皇觀夫明堂之宏壯也則突兀曈曨乍明乍防像太古元气之結空巃【力孔】嵸【子孔】頽沓若嵬若嶪似天閫地門之開闔爾乃劃岝以嶽立郁穹崇而鴻紛冠百王而垂勲燭萬象而騰文窙惚恍以洞啟呼嵌巖而傍分又比乎昆山之天柱矗九霄而垂云於是結構乎黃道岧嶤乎紫微絡勾陳以繚垣辟閶闔以啟扉崢嶸嶷粲宇宙兮光輝崔嵬赫奕張天地之神威夫其背黃河垠漱淸洛太行卻立通谷前廓逺則標熊耳以作碣豁龍門以開闗防翠防於洪荒洞陰淸乎羣山及乎煙雲捲舒忽出乍沒岌嵩噴伊倚日薄月雷霆之所鼓蕩星斗之所伾扢【訖】拏金龍之蟠蜿掛天珠之硉矹勢拔五嶽形張四維軋地軸以盤根摩天倪而創規樓臺崛岉以奔附城闕嵚崟而蔽虧珍樹翠艸含華揚防目瑤井之熒熒拖玉繩之離離防華蓋以灙漭仰太微之參差擁以禁扃橫以武庫獻房心以開鑿瞻少陽而舉措采殷制酌夏步雜以代室重屋之名括以辰次火木之數壯不及奢麗不及素層檐屹其霞矯廣廈郁以云布掩日道遏風路陽烏轉影而翻飛大鵬橫霄而側度近則萬木森下乾宮對出熠乎光碧之堂靈乎瓊華之室錦爛霞駮星錯波沏颯蕭寥以颼飅窅陰鬱以櫛密含佳气之靑蔥吐祥煙之郁嵂九室窈窕五闈連綿飛楹磊砢走拱夤緣云楣立岌以橫綺防桷攢巒而仰天皜壁晝朗朱甍晴鮮頳欄各落偃蹇霄漢翠楹回合蟬聯汗漫沓蒼穹之絕垠跨皇居之大半逺而望之赫煌煌以輝輝忽天旋而云昏迫而察之粲炳煥以照爛倐山譌而晷換跨蓬壺之海樓吞岱宗之日觀猛虎失道潛虯蟠梯經通天而直上俯長河而復低玉女攀星於网戶金娥納月於璇題藻井防錯以舒蓬天窓赩【奭】翼而銜霓扶標川而罔足擬跟絓而罷躋要離歘曤而外喪精視冰背而中迷亙以復道接乎宮掖坌入西樓是爲昆侖前疑後丞正儀躅以出入九夷五狄順方面而來奔其左右也則丹陛崿崿彤庭煌煌列寶鼎歊金光流辟雍之滔滔像環海之湯湯辟靑陽而啟總章廓明臺而布堂儼以太廟處乎中央發號施令采時順方其閫閾也三十六戶七十二牖度筵列位南七西九白虎列序而躨跜靑龍承隅而蚴蟉其深沈奧密也則赤熛掌火招拒司金靈威制陽汁光摧陰神斗王土據乎其心若乃熠燿五色張皇萬殊人物禽獸奇形異模勢若飛動瞪盼睢盱明君暗主忠臣烈夫威政興滅表賢示愚於是王正孟月朝陽登曦天子乃服蒼玉轡蒼螭臨乎靑陽左个方禦瑤瑟而彈鳴絲展乎國容輝乎皇儀傍瞻神臺順觀云之軌俯對淸廟崇配天之規欽若蠁維淸緝熈崇牙樹羽熒煌葳防納五服之貢受萬邦之籍張龍旗與虹旌攢金防與玉戚延五更進百辟奉珪瓉獻琛帛顒昻俯僂儼容疊迹乃潔葅醢修粢盛奠三犧薦五牲享於神靈太祝正辭庶官精誠鼓大武之隠轔張鈞天之鏗鍧孤竹合奏空桑和鳴盡六變齊九成羣神來兮降明庭蓋聖主之所以孝治天下而享祀窅防也然後臨辟雍宴羣後陰陽爲庖造化爲宰飡元气灑太和千里鼓舞百寮賡歌於斯之時雲油雨霈恩鴻溶兮澤汪濊四海歸兮八荒防嚨聒乎區防駢闐乎闕外羣臣醉徳揖讓而退而聖主猶夕惕若厲懼人未安乃目極於天耳下於泉飛聰馳明無逺不察考鬼神之奧摧陰陽之荒下明詔班舊章振窮乏散敖倉毀玉沈珠卑宮頽墻使山澤無間往來相望帝躬於天田後親於郊桑棄末兮反本人和兮時康建翠華兮萋萋鳴玉鑾之鉠鉠遊乎升平之圃憩乎穆淸之堂天欣欣兮瑞穰穰巡陵於鶉首之野講武於驪山之旁封岱宗兮祀后土掩栗陸兮包陶唐遨遊乎崆峒之上汾水之陽吸沆瀣之精英黜滋味之馨香貴理國其若夢幾華胥之故鄕於是元元澹然不知所在若羣雲從龍眾水奔海此眞所謂我大君登明堂之政化也豈比夫秦趙吳楚爭髙競奢結阿房與崇臺建姑蘇及章華非享祀與嚴配徒掩月而淩霞由此觀之不足稱也況瑤臺之巨麗復安可語哉敢揚國美遂作辭曰穹崇明堂倚天開兮巃崧鴻蒙構瓌材兮偃蹇坱邈崔嵬兮周流辟雍岌靈臺兮赫日星噴風雷宗祀蠁王化恢鎭八荒兮通九垓四門啟兮萬國來考休徴兮進賢才儼若皇居而作固窮千祀兮悠哉

大獵賦

賦也與子虛上林羽獵等賦首尾布敍用事遣辭多相出入

粵若皇唐之挈天地而襲气母兮粲五葉之葳防惟開化廓海防而運斗極兮總六聖之光熈誕金徳之純精兮潄玉露之華滋文章炳乎七曜兮制作參乎兩儀括眾妙而爲師明無幽而不燭兮澤無逺而不施慕逺昔之三驅兮順生殺於四時若乃嚴冬慘切寒气凜烈不周來風防掌雪木脫葉艸解節土囊煙陰火井冰閉【瞥】是月也天子處乎堂之中滄八水兮休百工考王制兮遵國風樂農人之閒隙兮因校獵而講戎乃使神兵出於九闗天仗羅於四野徴水衡與林虞辧土物之眾寡千騎飈掃萬乘雷奔捎扶桑而拂火雲兮刮月窟而搜塞門赫壯觀於今古嶪揺蕩於乾坤此其大略也而內以中華爲天心外以窮髮爲海口豁咽喉以洞開吞荒裔以盡取大章按步以來往誇父振策以奔走足迹乎日月之所通囊括乎陰陽之未有君王於是撞鴻鐘發鑾音出鳳闕開宸襟駕玉輅之飛龍歷神州之層岑遊五柞兮瞰三危挾細栁兮過上林攢髙牙以總總兮駐華蓋之森森於是擢倚天之劍彎落月之弓昆侖叱兮可倒宇宙噫兮增雄河漢爲之卻流川嶽爲之生風羽旄揚兮九天絳獵火燃兮千山紅乃召蚩尢之徒聚長防羅廣澤呵雨師走風伯稜威耀乎雷霆烜赫震於蠻貊陋梁都之體制鄙靈囿之規格而南以衡霍作襟北以岱恆作袪夾東海而爲塹兮施西溟而流渠麾九州之珍禽兮回千羣以坌入聯八荒之奇獸兮屯萬族以來居云羅髙張天网密布罝罘緜原峭格掩路蠛蠓過而猶礙蟭螟飛而不度彼層霄與殊榛罕翔鳥與伏兔從營合技彌巒被岡金戈森行洗晴野之寒霜虹旗電掣捲長空之飛雪吳驂走練宛馬蹀血縈眾山之聯綿隔逺水之明滅使五丁摧峯一夫拔木下整髙頽深平險谷擺樁栝開林叢喤喤呷呷蓋奔突於場中而田疆古冶之儔烏獲中黃之黨越崢嶸獵莾蒼喑呼哮風旋電往脫文豹之皮抵熊之掌批狻【筌】手猱挾三挈兩旣徒搏以角力又揮鋒而爭先行甝【酣】號以鶚睨兮气赫火而敵煙拳封猯肘巨狿【延】梟羊應叱以斃踣防貐亡精而墜巓或碎以折脊或歕【噴】髓以飛涎窮遐荒蕩林藪扼土狛【粕】殪天狗脫角犀頂探牙象口掃封狐於千里捩【延入】雄虺之九首咋騰蛇而仰合拖奔兕以卻走君王於是峩通天靡星防奔雷車揮電鞭觀壯士之效獲顧三軍而欣然曰夫何神抉鬼栗之駭人也又命建夔鼓勵武卒𨿽躪躒之巳多猶抝怒而未歇集赤羽兮照日張烏號兮滿月戎車轞轞以陸離彀騎煌煌而奮發鷹犬之所騰捷飛走之所蹉蹶攫麏麚之咆哮蹂豺貉以掛格膏鋒染鍔塡巖掩窟觀殊材舉逸羣尙揮霍以出沒別有白猸飛駿窮奇防牙若錯劍鬛如叢竿口吞殳鋋目極槍櫓碎瑯弧攫玉弩射猛彘透奔虎金鏇一發旁疊四五𨿽鑿齒而致伉誰謂南山白額之足覩總八校搜四隅馳專諸走都盧趫喬木撇絕壁抄獑【讒】猢攬貊囚鼬鼯於峻崖頓防【谷】貜於穹石養由發箭奇肱飛車巧聒更【平】嬴妙兼蒱且【平】墜鸀鳿於靑雲落鴻雁於紫虛捎鶬鵠漂鸕彈地廬與神居斬飛鵬於日域摧大鳳於天墟龍伯釣其靈鼇任公獲其巨魚窮造化之譎詭何神怪之有餘所以噴血流川飛毛灑雪狀若乎髙天雨獸上墜於大荒又似乎積禽爲山下崩於林穴陽烏沮色於朝日陰兔喪精於明月思騰裝上獵於太淸所恨穹昊於路絕而忽也莫不海晏天空萬方來同𨿽秦皇與漢武兮復何足以爭雄俄而君王茫然攺容愀然有失於是居安思危防險戒逸斯馳騁以狂發非至理之術且夫人君以端拱爲尊妙爲寶暴殄天物是謂不道乃去三面之网示六合之仁已殺者皆其犯命未傷者全其天眞𨿽剪毛而不獻豈割鮮以焠輪解鳳皇與鸑鷟兮旋騶虞與麒麟獲天寶於陳倉載飛熊於渭濵於是享獵徒封勞苦軒行庖騎酌酤韜兵戈火网罟然後登九霄之臺宴八紘之圃開日月之扃辟生靈之戶聖人作而萬物覩覽搜岐與狩敖何宣成之足數哂穆王之荒誕歌白雲之西母若飽人以淡泊之味醉以醇和之觴鼓之以雷霆舞之以陰陽虞乎神明狃於道徳張無外以爲罝琢大朴以爲杙頓天网以掩之獵賢俊以禦極若此之狩罔有不克使天人晏安艸木蕃殖六宮斥其珠玉百姓樂於耕織寢鄭衞之聲卻靡曼之色天老掌圖風後侍側是三階砥平而皇猷允塞豈比夫子虛上林長楊羽獵計麋鹿之多少苑囿之大小哉方將延榮光於後昆軼風於邃古擁嘉瑞臻元符登封於泰山篆徳於社首豈與乎七十二帝同條而共貫哉君王於是回蜺旌反鑾輿訪廣成之至道問大隗之幽居使罔象掇珠於赤水天下不知其所如也

惜餘春賦

賦也太白諸短賦雕脂鏤冰只是江文通別賦等篇步驟晦翁嘗謂離騷興少而比賦多愚謂後代之賦但詠景物而不詠情性並此廢之而況他義乎欲復古者當何如哉

天之何爲令北斗而知春兮回指於東方冰蕩漾兮碧色蘭葳防兮紅芳試登髙兮望逺極雲海之茫茫魂一去兮欲斷淚流頰兮成行吟靑楓兮詠滄浪懷洞庭兮悲瀟湘何余心之縹緲兮與春風而飄揚思飄揚兮無限念佳期兮莫展平原萋其綺色愛芳艸兮如剪惜餘春之將防每爲恨而不淺漢之曲兮江之潭把瑤艸兮思何堪想遊女於峴北愁帝子於湘南恨無極兮心氤氳目眇眇兮愁紛紛披衞情於淇水結楚夢於陽云春每歸兮花開花已防兮春攺嘆長河之流速送馳波於東海春不畱兮時已失老衰颯兮逾疾恨不得掛長繩於靑天系此西飛之白日若有人兮情相親去南越兮往西秦見遊絲之橫洛网春暉以畱人沈吟兮哀歌躑躅兮傷別送行子之將逺看徵鴻之稍滅醉愁心於垂楊隨柔條以糾結望夫君兮咨嗟橫涕淚怨春華寄遙影於明月惜送君於天涯

愁陽春賦

賦也上句先用連綿字以起下句之意正是學九辧第一首語意及至若乃以下則又只是梁陳體

東風歸來見碧艸而知春蕩漾惚恍何垂楊旖旎之愁人天光淸而妍和海气緑而芳新防翠兮綿雲飄飄兮相鮮演漾兮夤緣規靑苔之生泉縹緲兮翩綿見遊絲之縈煙魂與此兮俱斷醉風光兮淒然若乃隴水秦聲江猿巴吟明妃出塞楚客楓林試登髙兮望逺痛切骨而傷心春心蕩兮如波春愁亂兮如雪兼萬情之悲歡玆一感於芳節若有一人兮湘水濵隔云霓而見無因灑別淚於尺波寄東流於情親若使春光可攬而不滅兮吾欲贈天涯之佳人

悲淸秋賦

賦也澄湖練明遙海上月與赤壁賦人影在地仰見明月語意同謂之倒句若云遙海上月澄湖練明仰見明月人影在地語意𨿽順意味便減

登九疑兮望淸川見三湘之潺湲水流寒以歸海雲橫秋以蔽天余以鳥道計於故鄕兮不知去荊吳之幾千於時西陽半規映島欲沒澄湖練明遙海上月全佳期之浩蕩渺懷燕而望越荷花落兮江色秋風嫋嫋兮夜悠悠臨窮溟以有羨思釣鼇於滄洲無修竿以一舉撫洪波而增憂歸去來兮人間不可以托些吾將采藥於蓬丘

劍閣賦

賦也其前有上則旁則等語是揫斂上林兩都鋪敍體格而裁入小賦所謂天吳與紫鳳顚倒在短褐者歟故𨿽以小賦亦自浩蕩而不傷儉陋蓋太白才飄逸其爲詩也或離舊格而去之其賦亦然

咸陽之南直望五千里見雲峯之崔嵬前有劍閣橫斷倚靑天而中開上則松風蕭颯瑟防有巴猿兮相哀旁則飛湍走壑灑石噴閣洶湧而驚雷送佳人兮此去復何時歸來望夫君兮安極我沈吟兮嘆息視滄波之東注悲白日之西匿鴻別燕兮秋聲云愁秦而溟色若明月出於劍閣兮與君兩鄕對酒而相憶

韓退之

退之才髙數黜頗自傷其不遇作閔已賦其貶陽山令與湖南支使楊儀之別作別知賦

閔已賦

賦也略有比義退之蓋思古人靜俟之義自堅其志終之以無悶云

餘悲不及古之人兮伊時勢而則然獨閔閔其曷已兮憑文章以自宣昔顏氏之庶幾兮在隠約而平寛固哲人之細事兮夫子乃嘆其賢惡飲食乎陋巷兮亦足以頥神而保年有至聖而爲之依歸兮又何不自得於艱難曰余昏昏其無類兮望夫人其已逺行舟楫而不識四方兮涉大水之漫漫勤祖先之所貽兮勉汲汲於前修之言𨿽舉足以蹈道兮哀與我者爲誰眾皆捨而已用兮忽自惑其是非下土茫茫其廣大兮餘一不知其可懷就水艸以休息兮恆未安而旣危久拳拳其何故兮亦天命之本宜惟否泰之相極兮咸一得而一違君子有失其所兮小人有得其時聊固守以靜俟兮誠不及古之人兮其焉悲

別知賦

賦也其中山敖敖其相軋四句殊覺自在方是賦家語有比興之義存焉宋王介甫書山石辭有雲水冷冷而北出山靡靡以旁圍欲窮源而不得竟悵望以忘歸談者尙之以爲非今人言辭其妙意𨿽在後二句然前二句亦雅淡正與此賦四語相似

余取友於天下將嵗行之兩周下何深之不卽上何髙之不求紛擾擾其旣多咸喜能而好修寧安顯以獨裕顧阨窮而共愁惟知心之難得斯百一而爲收嵗癸未而遷逐侶虫蛇於海陬遇夫人之來使辟公館而羅羞索微言於亂志發孤笑於羣憂物何深而不鏡理何隠而不抽始參差以異序卒爛漫而同流何此歡之不可恃遂駕馬而回輈山磝磝其相軋樹蓊蓊其相摎雨浪浪其不止云浩浩其常浮知來者之不可以數哀此去而無由倚郭郛而掩涕空盡日以淹畱

栁子厚

子厚在唐憲宗時坐王叔文黨貶官永柳州幽困歷年不得還悔其年少气鋭不識幾微不幸喪志失身以至此遂作閔生夢歸等賦其悔厲亦極矣

閔生賦

賦也亦用比義蓋才有古義便與後代體不同

閔吾生之險阨兮紛喪志以逢尢气沈鬱以杳眇兮涕浪浪而常流膏液竭而枯居兮魄離散而逺遊言不信而莫餘白兮𨿽遑遑欲焉求合喙而隠志兮幽黙以待盡爲與世而斥繆兮固離披以顚隕騏驥之棄辱兮駑駘以爲騁虯蹶泥兮畏避鼃黽行不容之崢嶸兮質魁【口賄切】壘【磊】而無所隠鱗介稿以橫陸兮鴟嘯羣而厲吻心沈抑以不舒兮形低摧以自肆余目於湘流兮望九疑之垠垠波淫溢以不返兮蒼梧郁其蜚云重華幽而野死兮世莫得其僞眞屈子之悁微兮執危辭以赴淵古固有此極憤兮矧吾生之藐艱列往則以考已兮指斗極以自陳登髙巖而企踵兮瞻故邦之殷轔山水浩以蔽虧兮路蓊勃以揚氛空廬頽而不理兮翳丘木之榛榛塊窮老以淪放兮匪魑魅吾誰鄰仲尼之不惑兮有垂訓之謨言孟軻四十乃始持心兮猶希勇乎黝賁顧余質愚而齒減兮宜觸禍以阽【炎】身知徙善而革非兮又何懼乎今之人噫禹績之勤備兮曽莫理夫玆川殷周之廓大兮南不盡夫衡山余囚楚越之交極兮邈離絕乎其原壤污潦以墳洳兮蒸沸熱而恆昏戲鳬鸛於中庭兮蒹葭生於堂筵雄虺蓄形於木杪兮短狐伺累於深淵仰矜危而俯栗兮弭日夜之拳攣慮吾生之莫保兮忝代徳之元醇孰眇軀之可愛兮竊有繼乎古先明神之不欺余兮庶激烈而有聞冀後害之無辱兮匪徒蓋乎曩愆

夢歸賦

賦也中含諷與怨意其有得於變風之餘者中間意思全是就離騷中脫出

罹擯斥以窘束兮余惟夢之爲歸精气注以凝沍兮循舊鄕而顧懷夕余寐於荒陬兮心慊慊而莫違質舒解以自恣兮息愔翳而愈微歘騰踴而上浮兮俄滉瀁之無依圓方混而不形兮顥純白之靡靡上茫茫而無星辰兮下不見夫水陸若有鉥余以往路兮馭儗儗以回復浮雲縱以直度兮云濟余乎西北風纚纚以驚耳兮類行舟迅而不息洞然於以彌漫兮虹蜺羅列而傾側橫衝飈以蕩擊兮忽中斷而迷惑靈幽漠以瀄汩兮進怊悵而不得白日邈其中出兮陰霾離披以泮釋施嶽瀆以定位兮防【互】參差之白黒崩騫上下以回徨兮聊按衍以自抑指故都以委墜兮瞰鄕閭以修直原田蕪穢兮崢嶸榛棘喬木摧解兮垣廬不飾山嵎嵎以巖立兮水汩汩以漂激魂恍惘若有亡兮涕汪浪以隕軾類曛黃之黔漠兮欲周流而無所極紛若喜而佁儗兮心回防以壅塞鐘鼓喤以戒旦兮陶去幽而開寤罾罻防其復體兮孰云桎梏之不固精神之不可再兮余無蹈夫歸路偉仲尼之聖徳兮謂九夷之可居惟道大而無所入兮猶流遊乎曠野老遁而適戎兮指淳茫以縱步防莊之恢怪兮寓大鵬而逺去茍逺適之若玆兮胡爲故國之爲慕首丘之仁類兮斯君子之所譽鳥獸之鳴號兮有動心而曲顧膠余哀之莫能捨兮𨿽判析而不悟列玆夢以往復兮極明昏而告愬

杜牧之

牧之爲舉子時崔郾試進士東都吳武陵謂郾曰君方爲天子求奇才敢獻所益因出阿房宮賦辭旣警拔而武陵音吐鴻暢坐客大驚武陵請曰牧方試有司請以第一人處之郾謝已得其人至第五郾未對武陵勃然曰不爾宜以賦見還牧果異等

阿房宮賦

賦也前半篇造句猶是賦後半篇議論俊發醒人心目自是一段好文字賦之本體恐不如此以至宋朝諸家之賦大抵皆用此格潘子眞載曽南丰曰牧之賦宏壯巨麗馳騁上下累數百言至楚人一炬可憐焦土其論盛衰之變判於此然南丰亦只論其賦之文而未及論其賦之體後山談叢云曽子固短於韻語若韻語是其所短則其以文論賦而不以賦論賦毋怪焉

六王畢四海一蜀山兀阿房出覆壓三百餘里隔離天日驪山北構而西折直走咸陽二川溶溶流入宮墻五步一樓十步一閣廓腰縵回檐牙髙啄各抱地勢鉤心鬭角盤盤焉囷囷焉蜂房水渦矗不知其幾千萬落長橋臥波未雩何龍復道行空不霽何虹髙低防迷不知西東歌臺暖響春光融融舞殿冷袖風雨淒淒一日之內一宮之間而气不齊妃嬪媵嬙王子王孫辭樓下殿輦來於秦朝歌暮爲秦宮人明星熒熒開妝鏡也緑云擾擾梳曉鬟也渭流漲膩棄脂水也煙斜霧橫焚椒蘭也雷霆乍驚宮車過也轆轆逺聽杳不知其所之也一肌一容盡態極妍縵立逺視而望幸焉有不得見者三十六年燕趙之收藏韓魏之經營齊楚之精英幾世幾年收掠其人倚疊如山一旦有不能輸來其間鼎鐺玉石金瑰珠礫棄擲迆邐秦人視之亦不甚惜嗟乎一人之心千萬人之心也秦愛紛奢人亦念其家柰何取之盡錙銖用之如泥沙使負棟之柱多於南畝之農夫架梁之椽多於機上之工女釘頭燐燐多於在庾之粟粒瓦縫參差多於周身之帛縷直欄橫檻多於九土之城墎管嘔啞多於市人之言語使天下之人不敢言而敢怒獨夫之心日益驕固戍卒叫函谷舉楚人一炬可憐焦土嗚呼滅六國者六國也非秦也族秦者秦也非天下也嗟夫使六國各愛其人則足以拒秦秦復愛六國之人則遞三世可至萬世而爲君誰得而族滅也秦人不暇自哀而使後人哀之後人哀之而不鑑之是使後人而復哀後人也

古賦辯體卷七

欽定四庫全書

古賦辯體卷八

元祝堯撰

宋體

王荊公評文章嘗先體制觀蘇子瞻醉白堂記曰韓白優劣論爾後山云退之作記記其事爾今之記乃論也少遊謂醉翁亭記亦用賦體範文正公嶽陽樓記用對句說景尹師魯曰傳奇體爾宋時名公於文章必辯體此誠古今的論然宋之古賦往往以文爲體則未見其有辯其失者晦翁云東漢文章漸趍對偶漢末以後只做屬對文字韓文公盡掃去方成古文當時信他者少亦變不盡及歐公一向變了亦有欲變而不能者所以做古文自是古文四六自是四六卻不衮雜後山又云宋初士大夫例能四六楊文公筆力豪贍體亦多變而不脫唐末五代之气喜用方語以切對爲工乃進士賦體爾歐陽少師始以文體爲對屬愚攷唐宋間文章其獘有二曰俳體曰文體爲方語而切對者此俳體也自漢至隋文人率用之中間變而爲雙闗體爲四六體爲聲律體至唐而變深至宋而變極進士賦體又其甚焉源逺根深塞之非易晦翁又謂文章到歐陽曽蘇方是暢然所謂欲變不能者豈特四六也哉後山謂歐公以文體爲四六但四六對屬之文也可以文體爲之至於賦若以文體爲之則專尙於理而遂略於辭昩於情矣俳律卑淺固可去議論俊發亦可尙而風之優柔比興之假托雅頌之形容皆不復兼矣非特此也賦之本義當直述其事何嘗專以論理爲體邪以論理爲體則是一片之文但押幾个韻爾賦於何有今觀秋聲赤壁等賦以文視之誠非古今所及若以賦論之恐坊雷大使舞劍終非本色學者當以荊公尹公少遊等語爲法其曰論體賦體傳奇體旣皆非記之體則文體又果可爲賦體乎本以惡俳終以成文捨髙就下俳固可惡矯枉過正文亦非宜俳以方爲體專求於辭之工文以圓爲體專求於理之當殊不知專求辭之工而不求於情工則工矣若求夫言之不足與詠歌嗟嘆等義有乎否也專求理之當而不求於辭當則當矣若求夫情動於中與手舞足蹈等義有乎否也故欲求賦體於古者必先求之於情則不刋之言自然於胸中流出辭不求工而自工又何假於俳無邪之思自然於筆下發之理不求當而自當又何假於文胸中有成思筆下無費辭以樂而賦則讀者躍然而喜以怨而賦則讀者愀然以吁以怒而賦則令人欲按劍而起以哀而賦則令人欲掩袂以泣動蕩乎天機感發乎人心而兼出於風比興雅頌之義焉然後得賦之正體而合賦之本義茍爲不然𨿽能脫於對語之俳而不自知又入於散語之文渡江前後人能龍斷聲律盛行賦格賦範賦選粹辯論體格其書甚眾至於古賦之學旣非上所好又非下所習人鮮爲之就使或爲多出於閒居暇日以翰墨娛戲者或惡近律之俳則遂趍於文或惡有韻之文則又雜於俳二體衮雜迄無定向人亦不復致辧近年選場以古賦取士昔者無用今則有用矣嘗攷春秋之時覘國盛衰別人賢否每於公卿大夫士所賦知之愚不知今之賦者其將承累代之積獘嚘啾咿嚶而使天醜其行邪抑將侈太平之極觀和其聲而鳴國家之盛邪則是賦也非特足以見能者之材知而亦有闗吾國之輕重學者可不自勉嗟夫誰謂華髙企其齊而古體髙乎哉誰謂河廣一葦航之古體逺乎哉愼勿以無田甫田維莠驕驕之心以自阻

宋子京

圎丘賦

賦也𨿽規規模仿然語極工麗猶是彊追古躅者若視當時五鳳樓等作則又淺陋於此矣蓋宋賦𨿽稍脫俳律又有文體之獘精於義理而逺於情性絕難得近古者

若夫天地之區旣奧而腴王者所以作京焉神明之陋匪攻而築上帝所以定位焉我朝之擁奎運也譏函鎬保界之陋鄙周雒河瀯之淵乃據梁之芒芒偵河之渾渾畫邦之千里於以宅天子之尊然後翼翼幹幹作邦孚先禘其祖之所自出兮遂有事乎昊天占國南之七里得髙丘之崛然自幹防之初辟保坤靈而不遷藏偉兆於遐葉震元符於玆年此烈祖所以裒神之對神宗所以旅物之蠲眞考之所陟降丕後之所周旋藹列聖以蒸衎總萬靈而賔筵翕降鑑之厚福焯巍巍而亡原則晉考上乎委粟漢飾乎甘泉曽不得望我末光絕炎況並駈而齊肩哉敢問圓丘之狀其何如矣廣矣大矣略可詳矣上崔嵬以郁律兮外博敞而神麗遡朱鳥以髙蟠兮槪瑤魁而邪峙休气回復乎其椒兮榮泉滋滲乎其趾魑魅不若冺伏於其逺兮神明肅然離衞乎其邇於是攘之辟之其菑其翳修之平之其坎其畷上三垓以積髙外四門而疏陛列道糊頳重營界紫無縮板以作勞不借而昭侈因天質之自然非人力之攸致崒兮似髙山之在周邦截焉若隆睢之在汾澨及夫涓日肇祀於郊之宮陶匏尙質金石有容璧奠褥以蒼蒼兮鼎歊云而隆隆百神服食曼衍乎坎間兮有司守燎粲爛乎壝中穆穆天子相維辟公咸盛气以彊力相升降兮穹崇披大紫之莫莫招翠黃之麗麗合蕭薌於欽紫曳髙煙乎璇穹塞天淵以隤祉奮光明於亡窮踆乎已事罔不有恭若乃自內出者無匹不行自外至者無主不止故我率乎祖而推本正乎位而升配使禮動乎上則神饗樂交乎下而人喜畢九州以獻力罄一純以盡意君子觀天下之物無以稱其徳所以因天事天取至誠之爲貴則斯丘也實國家集福之淸場事神之寶畤國聽之所憑厚靈心之所翔防駐魄寶於飈歘賁皇圖之方誌彼艸樓列仙之館像設梵王之廬豚蹄種祠之托鱗長九淵之居皆祠官之細祀族之餘尙且落成者鼔吻而極歡乞靈者舐筆而爭書叛宣父以語怪溺丘明而好巫獨圜丘歸而遺美寧儒者佁僅而未之思歟遂作頌曰屹圓壇赫昭昭大盤盤兮君之升帝是饗鞏而安兮禮無違福不回委如山兮聖繼聖萬斯年長監觀兮

歐陽永叔

晦翁云宋朝文明之盛前世莫及自歐陽文忠公南丰曽公與眉山蘇公三人相繼疊起以其文擅名當世傑然自爲一代之文獨於楚人之賦有未數數然者愚按此言則宋朝古賦可知矣

秋聲賦

此等賦實自卜居漁父篇來迨宋玉賦風與大言小言等其體遂盛然賦之本體猶存及子雲長楊純用議論說理遂失賦本眞歐公專以此爲宗其賦全是文體以掃積代俳律之獘然於三百五篇吟詠情性之流風逺矣後山談叢云歐陽永叔不能賦其謂不能者不能進士律賦爾抑不能風所謂賦耶迂齋云此賦模寫工轉折妙悲壯頓挫無一字塵涴自是文中著翹者

歐陽子方夜讀書聞有聲自西南來者悚然而聽之曰異哉初淅瀝以蕭颯忽奔騰而砰如波濤夜驚風雨驟至其觸於物也鏦鏦錚錚金鐵皆鳴又如赴敵之兵銜枚疾走不聞號令但聞人馬之行聲予謂童子此何聲也汝出視之童子曰星月皎潔明河在天四無人聲聲在樹間予曰噫嘻悲哉此秋聲也胡爲而來哉蓋夫秋之爲狀也其色慘淡煙霏云斂其容淸明天髙日晶其气栗烈砭人肌骨其意蕭條山川寂寥故其爲聲也淒淒切切呼號奮發丰艸緑縟而爭茂佳木蔥蘢而可悅艸拂之而色變木遭之而葉脫其所以摧敗零落者乃一气之餘烈夫秋刑官也於時爲陰又兵象也於行爲金是謂天地之義气常以肅殺而爲心天之於物春生秋實故其在樂也商聲主西方之音夷則爲七月之律商傷也物旣老而悲傷夷戮也物過盛而當殺嗟夫艸木無情有時飄零人爲動物爲物之靈百憂感其心萬事勞其形有動於中必揺其精而況思其力之所不及憂其智之所不能宜其渥然丹者爲槁木黟然黒者爲星星柰何非金石之質欲與艸木而爭榮念誰爲之戕賊亦何恨乎秋聲童子莫對垂頭而睡但聞四壁虫聲喞喞如助予之嘆息

蘇東坡

晦翁云公自蜀而東道出屈原祠下嘗爲之賦以詆揚雄而申原志然亦不專用楚語其輯之辭爲有發於原之心而其詞气亦若有防防者補之云曹操气吞宇宙樓船泛江以爲遂無吳矣而周瑜黃蓋一炬以焚之公謫黃岡數遊赤壁下蓋忘意於世矣觀江濤湧洶慨然懷古猶壯瑜事而賦之云

屈原廟賦

賦也𨿽不規規於楚辭之步驟中間描寫原心如親見之末意更髙眞能發前人所未發

浮扁舟以適楚兮過屈原之遺宮覽江上之重山兮曰惟子之故鄕伊昔放逐兮渡江濤而南遷去家千里兮生無所歸而死無以爲噴悲夫人固有一死兮處死之爲難徘徊江上欲去而未決兮俯千仞之驚湍賦懷沙以自傷兮嗟子獨何以爲心忽終章之慘烈兮逝將去此而沈吟吾豈不然髙舉以逺遊兮又豈不能退黙而深居獨嗷嗷其怨慕兮恐君臣之愈疏生旣不能力爭而彊諫兮死猶冀其感發而攺行茍宗國之顚覆兮吾亦何愛於久生托江神以告寃兮馮夷導余以上訴歷九闗而見帝兮帝亦悲傷而不能救懷瑾佩蘭而無所歸兮獨惸惸乎中浦峽山髙兮崔嵬故居廢兮行人哀子孫散兮安在況復見兮髙臺自子之逝今千載兮世愈狹而難存賢者畏譏而攺度兮隨俗變化斵方以爲圓黽勉於亂世而不能去兮又或爲之臣佐變丹靑於玉瑩兮彼乃謂子爲非智惟髙節之不可企及兮宜夫人之不吾與違國去俗而不顧兮豈不足以免於後世嗚呼君子之道豈必全兮全身逺害亦或然兮嗟子區區獨爲其難兮𨿽不適中要以爲賢兮夫我何悲子所安兮

前赤壁賦

中間賦景物處俊爽之甚謝疊山云此賦學莊騷文法無一句與莊騷相似非超然之才絕倫之識不能爲也瀟灑神奇出塵絕俗如垂云禦風而立乎九霄之上俯視六合何物茫茫非惟不掛之齒牙間亦不足以入其靈臺丹府也

壬戌之秋七月旣望蘇子與客泛舟遊於赤壁之下淸風徐來水波不興舉酒屬客誦明月之詩歌窈窕之章少焉月出於東山之上徘徊於斗牛之間白露橫江水光接天縱一葦之所如淩萬頃之茫然浩浩乎如憑虛禦風不知其所止飄飄乎如遺世獨立羽化而登仙於是飲酒樂甚扣舷而歌之歌曰桂櫂兮蘭槳擊空明兮溯流光渺渺兮予懷望美人兮天一方客有吹洞簫者倚歌而和之其聲嗚嗚然如怨如慕如泣如訴餘音嫋嫋不絕如縷舞幽壑之潛蛟泣孤舟之嫠婦蘇子愀然正襟危坐而問客曰何爲其然也客曰月明星稀烏鵲南飛此非曹孟徳之詩乎西望夏口東望武昌山川相繆郁乎蒼蒼此非孟徳之困於周郎者乎方其破荊州下江陵順流而東也舳艫千里旌旗蔽空釃酒臨江橫槊賦詩固一世之雄也而今安在哉況吾與子漁樵於江渚之上侶魚鰕而友麋鹿駕一葉之扁舟舉匏樽以相屬寄蜉蝣於天地渺滄海之一粟哀吾生之須臾羨長江之無窮挾飛仙以遨遊抱明月而長終知不可乎驟得托遺響於悲風蘇子曰客亦知夫水與月乎逝者如斯而未嘗往也盈虛者如彼而卒莫消長也蓋自其變者而觀之則天地曽不能以一瞬自其不變者而觀之則物與我皆無盡也而又何羨乎且夫天地之間物各有主茍非吾之所有𨿽一毫而莫取惟江上之淸風與山間之明月耳得之而爲聲目遇之而成色取之無禁用之不竭是造物者之無盡藏也而吾與子之所共適客喜而笑洗盞更酌肴核旣盡杯盤狼藉相與枕藉乎舟中不知東方之旣白

後赤壁賦

篇中如人影在地仰見明月及江流有聲斷岸千尺山髙月小水落石出等句更是賦景物妙處

是嵗十月旣望步自雪堂將歸於臨臯二客從予過黃泥之阪霜露旣降木葉盡脫人影在地仰見明月顧而樂之行歌相答已而嘆曰有客無酒有酒無肴月白風淸如此良夜何客曰今者薄暮舉网得魚巨口細鱗狀似松江之鱸顧安所得酒乎歸而謀諸婦婦曰我有鬥酒藏之久矣以待子不時之需於是攜酒與魚復遊於赤壁之下江流有聲斷岸千尺山髙月小水落石出曽日月之幾何而江山不可復識矣予乃攝衣而上履巉巖披防茸踞虎豹登虯龍攀棲鶻之危巢俯馮夷之幽宮蓋二客不能從焉劃然長嘯艸木震動山鳴谷應風起水湧予亦悄然而悲肅然而恐凜乎其不可畱也反而登舟放乎中流聽其所止而休焉時夜將半四顧寂寥適有孤鶴橫江東來翅如車輪裳縞衣戞然長鳴掠予舟而西也須臾客去予亦就睡夢一道士羽衣翩過林臯之下揖余而言曰赤壁之遊樂乎問其姓名俛而不答嗚呼噫嘻我知之矣疇昔之夜飛鳴而過我者非子也耶道士顧笑予亦驚悟開戶視之不見其處

蘇子由

公嘗與兄子瞻同出屈祠而並賦愚謂大蘇之賦如危峯特立有嶄然之勢小蘇之賦如深溟不測有淵然之光又子由黃樓賦略序云熈寧十年七月河決澶淵水及彭城下余兄子瞻適爲守爲水備自戊戌至九月戊申水及城二丈八尺子瞻廬城上調急夫發禁卒以從事以身率之與城存亡水旣涸子瞻曰不可使徐人重被其害乃增築徐城卽城之東門爲大樓焉堊以黃土曰土實勝水轍登斯樓弔水之遺迹乃作黃樓賦東坡嘗曰子由之文實勝僕而世俗不知反以爲不如蓋子由爲人不願人知故其文似其爲人及作黃樓賦乃稍自震厲若欲以警憒憒者便以爲僕代作此殆見吾善者機也

屈原廟賦

賦而雜出於風比興之義反覆優柔沈著痛快以古意而爲古辭何患不古

淒涼兮秭歸寂寞兮屈氏楚之孫兮原之子位直逺兮誰復似宛有廟兮江之浦予來斯兮酌以酒吁嗟神兮生何九疑陰兮湘之涘鼓桂棹兮蘭爲舟橫中流兮風鳴厲忽自溺兮曠何求野莽莽兮舜之丘舜之墻兮繚九州中有長隧兮可駕以遊揉玉以爲輪兮斵冰以爲輈柏翳俯以禦馬兮臯陶爲余驂乘慘然湣予之彊死兮然涕下而不禁道予以登夫重丘兮紛古人其若林牾百夷以太息兮焦衍爲余而歔欷古固有是兮余又何怪乎當今獨有謂予之不然兮夫豈栁下之展禽彼其所處之不同兮又安可以謗予抱闗而擊柝兮予豈責以必死宗國隕而不救兮夫余捨是安去予將質以重華兮蹇將語而出涕予豈如彼婦兮夫不仁而出訴慘黙黙予何言兮使重華之自爲處予惟樂夫揖讓兮坦平夷而無憂朝而從之遊兮顧予使予昌言言出而無忌兮暮還處以燕安嗟平生之所好兮旣死而後能然彼鄕之人兮夫孰知余此歡忽反顧以千載兮喟故宮之頽垣

黃樓賦

賦也𨿽不及他義然無當時文體之病嘗謂自漢以來賦者知賦之當麗而不知賦之當則自宋以來賦者𨿽知賦之當則而又不知賦之當麗故各墮於一偏正所謂矯枉過正者也此篇卻有麗則意思

子瞻與客遊於黃樓之上客仰而望俯而嘆曰噫嘻殆哉在漢元光河決瓠子騰蹙鉅野衍溢淮泗梁楚受害二十餘年下者爲污澤上者爲沮洳民爲魚鼈郡縣無所天子封祀泰山徜徉東方哀民之無辜流死不藏使公卿負薪以塞宣房瓠子之歌至今傷之嗟惟此邦俯仰千載河東傾而南泄蹈漢世之遺害包原隰而爲一窺吾墉之摧敗呂梁齟齬橫絕乎其前四山連屬合圍乎其外水洄洑而不進環孤城以爲海舞魚龍於隍壑閱帆檣於睥睨方飄風之迅發震鞞鼓之驚駭誠蟻穴之不救分閭閻之橫潰幸冬日之旣迫水泉縮而自退棲流枿於喬木遺枯蚌於水裔聽澶淵之奏功非天意吾誰賴今我與公冠冕裳衣設幾布筵鬥酒相屬飲酣樂作開口而笑夫豈偶然也哉子瞻曰今夫安於樂者不知樂之爲樂也必涉於害者而後知之吾嘗與子憑玆樓以四顧覽天宇之宏大繚靑山以爲城引長河而爲帶林臯衍其如席桑麻蔚乎斾斾畫阡陌之縱橫分園廬之向背放田漁於江浦散牛羊於煙際淸風時起微云霮防山川開闔蒼莽千里東望則連山參差與水偕馳羣石傾奔絕流而西百步湧波舟楫紛披魚鼈顚沛沒人所嬉聲崩震雷城堞爲危南望則戲馬之臺巨佛之峯巋乎特起下窺城中樓觀翺翔嵬峩相重激水旣平渺莽浮空駢洲接浦下與淮通西望則山斷爲玦傷心極目麥熟禾秀離離滿隰飛鴻羣往白鳥孤沒橫煙澹蕩俯見落日北望則泗水湠漫古汴入焉滙爲濤淵蛟龍所蟠古木蔽空烏鳥號呼賈客連檣聯絡城隅送夕陽之西盡導明月之東出金鉦薄於靑嶂陰氛爲之辟易窺人寰而直上委餘彩於沙磧激飛楹而入戶使人體寒而戰栗息洶洶於羣動聽淵流之蕩潏可以起舞相命一飲千石遺棄憂患超然自得且子獨不見夫昔之居此者乎前則項籍劉備後則光弼建封戰馬成羣猛士成林振臂長嘯風動云興朱閣靑樓舞女歌童勢窮力竭化爲虛空山髙水深艸生故墟蓋將問其遺老旣已灰滅而無餘矣故吾將與子弔古人之旣逝閔河決於疇昔知變化之無在付杯酒以終日於是眾客釋然而笑頽然旣醉河傾月墮攜扶而出

超然臺賦

賦也語亦精其宋之近古者歟

東海之濵日光所先巋髙臺之淩空溢晨景之潔鮮幸氛翳之收霽兮逮朋友之燕間舒堙郁以延望兮放逺目於山川設金罍與玉斚兮淸醪絜其如泉奏絲竹之憤怨兮聲激越而眇綿下仰望而不聞兮微風過而激天曽陟降之幾何兮棄混濁乎人間倚軒楹以長嘯兮袂輕舉而飛翻極千里於一瞬兮寄無盡於雲煙前陵阜之洶湧兮後平野之湠漫喬木蔚其蓁蓁兮興亡忽乎滿前懷故國於天末兮限東西之路艱飛鴻往而莫及兮落日耿其夕躔嗟人生之漂淫兮寄流枿於海壖茍所遇而皆得兮遑旣擇而後安彼世俗之私已兮每自予於曲全中變潰而失故兮有驚悼而涕瀾誠達觀之無不可兮又何有於憂患顧遊宦之迫隘兮常勤苦以終年盍求樂於醉兮滅膏火之焚煎𨿽晝日其猶未足兮竢明乎林端紛旣醉而相命兮霜凝磴而跰馬躑躅而號鳴兮左右翼而不能鞍各雲散於城邑兮䢐淸夜之旣防惟所往之樂易兮此其所以爲超然者耶

蘇叔黨

叔黨以文章馳名時號小東坡嘗隨侍東坡過嶺作颶風賦颶風者具四方之風也嶺南有颶風每作時雞犬爲之不寧

颶風賦

小坡此賦尢爲人膾炙若夫文體之獘乃當時所尙然此賦前半篇猶是賦若其思子臺賦則自首至尾有韻之論爾文意固不害其爲精妙而去六義之賦逺矣

仲秋之夕客有扣門指云物而告余曰海氛甚惡非祲非祥斷霓飲海而北指赤云夾日而南翔此颶之漸也子盍備之語未卒庭戶肅然槁葉蔌蔌驚鳥疾呼怖獸辟易忽野馬之決驟矯退風之六鷁襲土囊之暴怒掠眾竅之叱吸予乃入室而坐斂衽變色客曰未也此颶之先驅爾少焉排戶破牖殞瓦擗屋礧擊巨石揉拔喬木勢翻渤澥響振坤軸疑屏翳之赫怒執陽侯而將戮鼓千尺之濤瀾襄百仞之陵谷吞泥沙於一卷落崩崖於再觸列萬馬而並騖防千車而爭逐虎豹詟駭鯨鯢奔蹙類鉅鹿之戰殷聲呼之動地似昆陽之役舉百萬於一蹶予亦爲之股栗毛聳索气側足夜拊榻而九徙晝命而三卜蓋三日而後息也父老來唁酒漿羅列勞來僮僕懼定而悅理艸木之旣偃輯軒檻之巳折補茅茨之罅漏塞墻垣之頽闕已而山林寂然海波不興動者自止鳴者自停湛天宇之蒼蒼流孤月之熒熒忽悟且嘆莫知所營嗚呼小大出於相形憂喜因於所遇昔之飄然若爲巨邪吹萬不同果足怖邪蟻之緣也噓則墜蚋之集也呵則舉夫噓呵曽不足以振物而施之二虫則甚懼鵬水擊而三千搏扶揺而九萬彼視吾之惴栗亦爾汝之相莞均大塊之噫气奚巨細之足辧陋耳目之不廣爲外物之所變且夫萬象起滅眾怪耀求髣髴之過目視空中之飛電則向之所謂可懼者實邪虛邪惜吾知之晚也

黃山谷

山谷長於詩而尢以楚辭自喜然不詩若者以其大有意於奇也晦翁云古人文章大率只是平說而意自長如離騷只是平白說去自是好後來黃魯直恁地著气力做只是不好

悼往賦

賦也起二句有比義中間發乎情有風義山谷諸賦中此篇猶有意味他如江西道院休亭煎茶等賦不似賦體只是有韻之銘贊如此類例不復錄

西風悲兮敗葉索索照陳根兮秋日將落彷佛兮夢與神遇顧瞻九原兮豈其可作我有悲秋之羽虫兮自傷時去物攺擁舊柯而孤吟四郊莽蒼聲斷裂兮久而不勝其嘆音生平之梗槪兮欲蕭蕭而去眼將絕之言語兮忽歷歷而經心謂逝者有知兮何喜而棄此去也謂逝者無知兮誰職爲此夢也憑須臾之不可再得兮哀此言之不余聽回廊窈窕月皓白兮無曩時之履聲擥平生之餘制兮香澤其猶未沬𨿽飄飄其日敗兮吾不忍攺此佩愁甍甍其中余兮如醳酒之不化別離之幾時兮誰與夏日冬夜自我先兮一無窮在我後兮亦一無窮六七十便了一生兮何異木末之有狂風待外物而造適兮固不若放之自得之場彼莊生之一缶兮亦何異荀氏之神傷吾固知藏於天者至精交於物者甚粗飲泣爲昏瞳之媒幽憂爲白髮之母憂來泣下不可安排兮如孟津之捧土彼寒暑之寖化兮天地尙不能以朝暮目焭焭而不寐兮夜亹亹而過中𨿽來者猶不可待兮恐不及當時之從容

秦少遊

東坡作黃樓時少遊客彭城樓成因使賦之

黃樓賦

賦也子由黃樓賦其漢賦之流與少遊黃樓賦楚辭之流與

惟黃樓之瓌瑋兮冠雉堞之左方挾光晷以橫出兮幹雲气而上徵旣要眇以有度兮又洞達而無旁斥丹艧而不禦兮爰取法於中央列千山而環峙兮交二水而旁奔岡陵奮其攫拏兮谿谷效其吐吞覽形勢之四塞兮識諸雄之所存意天作以遺公兮慰平日之憂勤繄夫河之初決兮狂流漫而稽天禦扶揺以東下兮紛萬馬而爭前象罔出而侮人兮螭蜃過而垂涎微精神之所貫兮幾孤墉之不全偸朝夕以昧逺兮固前識之所羞慮異日之或然兮復壓之以玆樓時不可以驟得兮姑從容而浮游儻登臨之信美兮又何必乎故丘觴客醪以爲壽兮旅殽核以爲儀儼雲霄以趍侍兮笑言樂而忘時發哀彈與豪吹兮飛鳴起而參差恨所思之遲暮兮綴明月而成詞噫故變之相詭兮猶傳馬之更馳昔何負而遑遽兮今何暇而遨嬉豈造物之莫詔兮惟元元之自貽將苦逸之有數兮疇工拙之能爲韙哲人之知其故兮蹈夷險而皆宜視蚊蚋之過前兮曽不介乎心思正余冠之崔嵬兮服儒佩之焜煌從公於樓兮聊裴回以相羊

湯泉賦

賦也𨿽全是賦體而其體猶近古但其中眾體衮雜故不能純乎古

大江之濵東城之野有泉出焉直回峯負深谷分埓引源迆邐相屬晨夜有聲涵云注玉薄爲虎須洑爲魚目鱗介莫潛遇者斯浴此何水也哉野老告余曰涓涓莫虞嵗年不火而燠其名湯泉嗚呼豈非熒惑蒞於上耶燭龍隠於中耶旁通咸池日禦之所經耶幽精沈魄償其負耶丹砂硫黃金石之气酷烈之所激邪徳有常仁惠公而浹寒凝海兮不冰旱焦山兮不竭或其燥濕外幹精气散越膚革瘡瘍憊筋淫血欣節泊之蹔遊恍幽憂之水脫以沐則髮澤以颒則膚悅其羨流冗浸捐棄於溝壑者猶能灌蔬稻之畦已牛馬之暍此又何其然邪吾聞天下之水厥類實繁至於弱水儲陰投羽必沈火井萃陽爛石灼金祥標醴泉病飲而瘳異紀滋穴神瀵以流焦溪乏育蔓之飾沸潭謝聱耴之遊其餘酒墨所發膠鹽是滋啜懷千金飲狂一國衮玉乳以中涵橫金絲而徑度詭品謬名紛莫爲數或受命於元精亦各私其所遇若夫匡廬汝水之旁尉氏驪山之下煙飛掩褥王孫烏隼之所娛金穴椒房專寵靡曼之所占則湯泉之中又有顯晦者焉野老忻然而笑曰善乎齊給之士曳杖而去行歌於途曰畢沸兮滂沱奮此泉兮被山阿吾惟灌沐兮不知其他

張文潛

文潛與山谷少遊補之同出於蘇門時號爲蘇門四學士

病暑賦

賦也全用招魂大招意脈鄰於騷人之賦矣張子平四愁詩亦用此體

吾將東走於泰山兮履崔嵬之髙峯防白雲之揺曳兮聽石澑之玲瓏松林仰不見白日陰壑慘慘多悲風邈哉不可以坐致兮安得仙人之術解化如飛蓬吾將西登乎昆侖兮出於九州之外覽星辰之浮沒視日月之隠晦披閶闔之淸風飲黃流之巨派羽翰不可以挿余之兩腋兮畏舉身而下墜旣欲泛乎南溟兮瘴毒流膏而鑠骨何異避喧之趍市兮又如惡影之就日又欲臨乎北荒兮飛雪層冰之所聚鬼方窮髮無人迹兮乃龍蛇之雜處四方上下皆不得以往兮顧此大熱吾不知夫所逃萬物並生於天地豈余身之獨遭任寒暑之自然兮成嵗功而不勞惟衰病之不堪兮譬燎枯而灼焦矧空廬之湫卑兮甚蝸之局縮飛蚊幸余之露坐兮壁蠍伺余之入屋賴有客之哀余兮贈端石與蘄竹得飽食以安寢兮瑩枕冰而簟玉知其無可柰何而安之兮乃聖賢之髙躅惟防心以息慮兮庶可忘於煩酷

大禮慶成賦

賦而雜出於雅頌其間多步驟相如子云孟堅諸作脫其意而異其辭初不拘於架屋下之屋樓上之樓者也中間化腐爲奇處正可學後學知此則謝朝華於已披啟夕秀於未振何患語言之陳腐哉若曰傷於精刻則荀卿諸賦已然此何必議

維宋六世壬申仲冬將有事於南郊於是天子乃翳靑雲之屋乘雕玉之輿應龍受轡招揺翼輈建虹霓之修竿兮颺彗星之飛斿太一執節以先驅兮二十八星拱手布武經營而周流貔貅六師雷霆萬乘初海立以云湧忽山峙而川靜蓋天子粹然玉潤健然天運望宮門而動色顧執策而命進惟烜赫之靈源兮實鼻祖於神明覽光徳而來降兮館玉宇之嚴淸張咸英之廣樂備幹籥之盛舞景光交徹鸞鶴來下神嬉靈豫醉爵飽俎翼翼淸廟觀徳之宮七聖在天時降於宗時降於宗世有哲孫豈弟無疆惠我文人瞻祖祐而念功兮顧禰室而感親聖孝油然發中在位望而含辛霽陽告旦祥飈掠塵從我髦士來祗精禋禦史肅吏司馬飾兵旣逶逶遲遲云流而日行兮又洶洶業業海運而天星靈旗洪斾翕赫歘霍兮攫拏龍虎而亂鯤鵬雄驁憺威而震伏兮柔良化禮而肅淸弛威弧戢矢戈兮固已熄滅蚩尢而折攙搶執飛亷圍商羊屬之有司兮羲和磨刮盡獻其光明蓋傾都空閭翹首踜足俯窺履綦傍峴佩玉者忽焉不知手之加額口之成祝也於是背都城望帷宮郊坰坦其迆兮場圃旣寒而畢功頽靑雲以連屬粲虹霓之經緯紫微下屬於兩觀勾陳錯施於萬雉扶顚之神仰立而拱翔徳之龍下抱而曳疑神變之歘成兮湧九地而出峙連廡千柱廣殿萬閾飛甍鬭桷洞牖屹壁酸股之隅目之極唐洛執算而莫計班倕操斤而自惑者類非資材於斵漫而皆機杼之紡績也一室之用足以溫一家一宮之費何啻衣一國驚霆之蹕旣震洶壑之聲咸寂敞齊寢之靜深兮何淸虛而邃密天子方端而虛儼而一多儀未舉精意已塞甲夜始晦嚴鼓載作飛斂走伏神詟鬼愕望舒騰精以燭霄兮防收威而布徳靈鼉五震軫車將中天子乃被衮執玉兮齋明莊栗之誠動於進趨表於形容千燎具揚萬炬畢融上揜熒惑旁爍燭龍近爲朝陽逺爲融風赫赫曦曦煌煌輝輝列次之士野屯之師巋如酌醇而禦兼衣黃流汪洋璧玉照徹祥祲衡布協气下浹音爲樂和形爲人悅白質之獸簫聲之鳥烈披雜沓應奏而舞節陟降旣周燎煙始升奔星走虹奉璧薦牲丰隆奔馳而仰騖兮祝融焜煌而上徵開閶闔兮辟淸都後帝燕兮百神愉圓錫蓋兮方獻輿嶽輸固兮防效濡於是禮備樂成整車而旋萬類環極端門辟天賞出千庾恩流百川北包大壤南盡島蠻西越流沙東窮海壖令未脫口雷動風傳野無窮人獄無宿愆破械解縲負帛囊錢車及其捨士復其伍效伎呈才千鐃萬鼓天子舉酒以屬羣公咸曰休天子之功系曰於穆聖皇建皇極兮嚴恭精禋帝來格兮柔祗並立儼牲璧兮文祖右坐臨有赫兮於惟祖宗有常則兮諱兵畏刑後貨食兮政有損益玆不易兮帝則鑑之戩谷錫兮兢兢業業如一日兮三載一祀年萬億兮

洪舜兪

老圃賦

賦也𨿽未免簇事然治擇精援引工亦得鮑謝之祖者也

嗟餘生之剌乖甘偭密而卽疏痛虺隤其倦遊臝盤薄乎閒居老旣怯於山橋窮莫備乎澤曳坐閱相牛之經閒抄種樹之書五十步兮野園數百步兮破廬一禿翁以自樂羣癡兒而共鉏冰解寒袪霏開日舒濯濯我畦瀏瀏我渠穉甲怒長鮮莢蔚扶涉熟成趣驩然忘劬翁旋耡顧兒而言曰汝亦知夫世有遇不遇之蔬乎駑醪施蓼蠯【排】醢侑葅蔌蒲羞鼈食苽薦魚芥醬且胾蔥渫且朐烈有桂椒滑有堇楡巳多乎燧人庖犧氏之初而況織翠屠蘇殷紅氍毹淋漓觴斚轟豗鐘竽猩唇豹胎之鼎素黿紫駞之廚始饞涎其趍新中便腹而厭余於是葷臊望風而引卻芳辛色而應須擷翠苕於昆丘掇瑤頴乎方壺蔗漿盛夏而凍合萍虀祁寒而暖敷行以白玉奉之緑珠五侯鯖兮遜美天酥酡兮失腴此其遇合不啻初識之機云晚見之嚴徐也若乃巖壑棲遲竹屋槿籬蒓擅場於秋風空結鱸魚之思韭爭長於春雨未辧黃梁之炊荻生而河豚上橙熟而蟹螯肥指𨿽動而莫訓腹不負其幾希已而淩寒采薇近陽刈葵袪萱堂背擔芹澗湄鑱黃獨之雪苗筐白薤之露防茗蘼蕪以滌煩醪枸杞而補羸冷淘煮兮槐茁餫飩斫兮虀滋膏硎兮雹突飫糞火兮蹲鴟酣糟紫姜之掌沐醯靑蔯之絲云蒸罌粟之乳濤洶胡牀之麋輪囷鵝鴨之瓠郁屈龍蛇之芝婆娑熊蟠之菘防鬖虯髯之菭鱭朶子兮椶魚鼈解裙兮樹雞竹競繃兮稚子蕨初拳兮小兒以至大華之藕黃河之菇婆羅之波稜大宛之苜蓿南越之鹿角江東之耑蹄與夫蜀之雞蘇龍鶴栮脯加皮名器紛綸色光陸離性異溫涼气分王衰芼擇加精調胹得宜香聞爽心味適解眉有舉按之接敬無轑釡之見欺芬芬苾苾雜陳更進可以蘇文園之渴療首陽之饑彼其石芥老而逾勁苦筍少而已奇蔊有拂士之風菊抱幽人之姿回視蔓菁隨地而易質薯蕷視人而變形曽不滿乎一嗤矧肯數乎惡苣邪蒿薫蒜而穢荽然是蔬也進不榮於珥貂鳴玉之齒退不豪乎灑削胃脯之頥煙雲歕薄乎夜讀之吻風露簸蕩乎朝吟之脾與齋鉢其爭道食方丈乎何期其不遇可知已兒拱而前其然豈然諸葛以姓行元修以字傳玉糝得坡老而重銀笳爲涪翁而妍與其見賞於肉食之鄙孰若托名於悴茄之賢蓋窮患姱名之不立而不患並日之食粥達患幼學之不能行而不患一箸之萬錢苟道義之信飽飯蔬食而樂焉翁捧腹一笑長歌振林皎白駒之束芻毋金玉兮爾音

古賦辯體卷八

欽定四庫全書

古賦辯體卷九

元祝堯撰

外錄上

嘗觀氏續騷以陶公歸去來辭爲古賦之流疑其詩流爲賦賦又流爲他文何其愈流愈逺邪又觀唐元微之曰詩訖於周離騷訖於楚是後詩人流而爲二十四名賦頌銘贊文誄箴詩行吟詠題怨嘆章篇操引謡謳歌曲詞調自操以下八名皆是起於郊祭軍賔吉凶等樂由詩以下九名皆屬事而作𨿽題號不同而悉謂之詩愚謂二十四名或爲文或爲詩要皆是韻語其流悉源於詩但後代銘贊文誄箴之類終是有韻之文何可與詩賦例論亦嘗反覆推之然後知後代之賦本取於詩之義以爲賦名𨿽曰賦義實出於詩故漢人以爲古詩之流後代之文間取於賦之義以爲文名𨿽曰文義實出於賦故氏亦以爲古賦之流所謂流者同源而殊流爾如是賦體之流固當辯其異賦體之源又當辯其同異同兩辯則其義始盡其體始明此古賦外錄之辯所以繼於古賦辯體之辯也歟夫自帝王之書有明良之歌五子之歌詩文𨿽互見而詩體實自異及聖人刪商周之詩爲一經而詩體始與文體殊趍然論詩之體必論詩之義詩之義六惟風比興三義眞是詩之全體至於賦雅頌三義則已鄰於文體何者詩所以吟詠情性如風之本義優柔而不直致比之本義托物而不正言興之本義舒展而不刺促得於未發之性見於已發之情中和之气形於言語其吟詠之妙眞有永歌嗟嘆舞蹈之趣此其所以爲詩而非他文所可混人徒見賦有鋪敍之義則鄰於文之敍事者雅有正大之義則鄰於文之明理者頌有褒揚之義則鄰於文之贊徳者殊不知古詩之體六義錯綜昔人以風雅頌爲三經以賦比興爲三緯經其詩之正乎緯其詩之葩乎經之以正緯之以葩詩之全體始見而吟詠情性之作有非復敍事明理贊徳之文矣詩之所以異於文者以此賦之源出於詩則爲賦者固當以詩爲體而不當以文爲體後代以來人多不知經緯之相因正葩之相須吟詠無所因而發情性無所緣而見問其所賦則曰賦者鋪也如以鋪而已矣吾恐其賦特一鋪敍之文爾何名曰賦是故爲賦者不知賦之體而反爲文爲文者不拘文之體而反爲賦賦家髙古之體不復見於賦而其支流軼出賦之本義乃有見於他文者觀楚辭於屈宋之後代相祖述續騷後語等編中所載如二招惜誓以下至王荊公寄蔡氏女邢惇夫秋風三疊皆本於騷猶曰於賦之體無以異他如秋風絕命歸去來辭等作則號曰辭弔田橫萇等作則號曰文易水越人大風等作則號曰歌𨿽異其號然取於賦之義則同蓋於其同而求其異則賦中之文誠非賦也於其異而求其同則文中之賦獨非賦乎必也分賦中之文而不使雜吾賦取文中之賦而可使助吾賦分其所可分吾知分非賦之義者爾不以彼名曰賦而遂不敢分取其所可取吾知取有賦之義者爾不以彼名他文而遂不敢取此正魯男子學栁下惠法也賦者其可泥於體格之嚴而又不知曲暢旁通之義乎今故以歷代祖述楚語者爲本而旁及他有賦之義者因附益於辯體之後以爲外錄庶幾旣分非賦之義於賦之中又取有賦之義於賦之外嚴乎其體通乎其義其亦賦家之一助云爾

後騷

楚臣之騷卽後來之賦愚於前已屢辧之然愚載屈宋之騷而未及於後來之爲騷者則以賦𨿽祖於騷而騷未名曰賦其義𨿽同其名則異若自首至尾以騷爲賦混然並載誠恐學者徒泥圖駿之間而不索驪黃之外騷爲賦祖𨿽或信之賦終非騷亦或疑之矣故先以屈宋之騷載之爲正賦之祖而別以後來之騷錄之爲他文之冠有源有委而因委知源有祖有述而因述知祖則古賦之體或先或後同源並祖於此乎辧之其可也蓋其意實與續騷及楚辭後語之意同然不敢自並前修故少異其號謂之後騷焉招魂【楚辭辯證曰屈原離騷謂之經自宋玉九辯以下謂之傳晦翁蓋引補之本爲據而言也愚按氏續騷九辯招魂大招惜誓弔屈原鵩賦哀時命招隠士凡八題悉謂之傳蓋原爲作者玉乃述者爾然玉之九辯精於招魂故昔人並稱之曰屈宋是以載九辯於騷篇之後以爲賦家之祖而以招魂至招隠錄於此古者人死則以其上服升屋履危北面而號曰臯某復遂以其衣三招之乃下以覆屍以爲招魂而楚俗乃以施之生人玉閔原放逐恐其魂魄離不復還遂因國俗托帝命假巫語以招之其盡愛以致禱則猶古人之遺意然其間全是比賦義】

朕幼淸以亷潔兮身服義而未沬【昧】主此盛徳兮牽於俗而蕪穢上無所考此盛徳兮長離殃而愁苦帝告巫陽曰有人在下我欲輔之魂魄離散汝筮予之巫陽對曰掌�【夢通】上帝其命難從若必筮予之恐後之謝不能復用巫陽焉乃下招曰魂兮歸來去君之恆【常】榦【體】何爲兮四方些捨君之樂處而離彼不祥些魂兮歸來東方不可以托些長人千仞惟魂是索些十日代出流金爍石些彼皆習之魂往必釋【銷】些歸來歸來不可以托些魂兮歸來南方不可以止些雕題黒齒得人肉以祀以其骨爲醢些蝮蛇蓁蓁封狐千里些雄虺九首往來儵忽吞人以益其心些歸來歸來不可以久淫些魂兮歸來西方之害流沙千里些璇入雷淵爢散而不可止些幸而得脫其外曠宇些赤螘若象蜂若壺些五穀不生藂菅是食些其土爛人求水無所得些彷徉無所倚廣大無所極些歸來歸來恐自遺賊些魂兮歸來北方不可以止些增冰峩峩飛雪千里些歸來歸來不可以久些魂兮歸來君無上天些虎豹九闗啄害下人些一夫九首拔木九千些豺狼從目往來侁侁些懸人以娭【嬉同】投之深淵些致命於帝然後得暝些歸來歸來往恐危身些魂兮歸來君無下此幽都些土伯九約其角觺觺些惇脄血拇逐人駓駓些參目虎首其身若牛些此皆甘人歸來歸來恐自遺災些魂兮歸來入修門些工祝招君背行先些秦篝齊縷鄭綿絡些招具該備永嘯呼些魂兮歸來反故居些天地四方多賊姦些像設君室靜閒安些髙堂邃宇檻層軒些層臺累榭臨髙山些网戶珠綴刻方連些冬有突【於叫切】廈夏室寒些川谷徑復流潺湲些光風轉蕙泛崇蘭些經堂入奧朱塵筵些砥室翠翹掛曲瓊些翡翠珠被爛齊光些蒻阿拂壁羅幬張些纂組綺縞結琦璜些室中之觀多珍怪些蘭膏明燭華容備些二八侍宿射遞代些九侯淑女多迅眾些盛鬋【箭】不同制實滿宮些容態好比順彌代些弱顏固植謇其有意些姱容修態絙洞房些蛾眉曼睩【祿】目騰光些靡顏膩理遺視矊些離榭修幕侍君之閒些翡帷翠帳飾髙堂些紅壁沙版玉之梁些仰觀刻桷畫龍蛇些坐堂伏檻臨曲池些芙蓉始發雜芰荷些紫莖屏風文緣波些文異豹飾侍坡陀些軒輬旣低步騎羅些蘭薄戶樹瓊木籬些魂兮歸來何逺爲些室家遂宗食多方些稻粱穱麥拏【汝居切】黃粱些大苦醎酸辛甘行些肥牛之腱臑若芳些和酸若苦陳吳羮些胹【而】鼈炮羔有柘漿些鵠酸鳬煎鴻鶬些露雞臛【霍】蠵厲而不爽些粔籹【汝】蜜餌有餦【張】餭些瑤漿【幕同】勺【酌同】實羽觴些挫糟凍飲酎淸涼些華酌旣陳有瓊漿些歸反故室敬而無妨些肴羞未通女樂羅些敶鐘按鼓造新歌些涉江采菱發揚荷【當作阿字】些美人旣醉朱顏酡些娭【嬉同】光眇視目曽波些被文服纎麗而不奇些長髮曼鬋艷陸離些二八齊容起鄭舞些袵若交竿撫案下些竽瑟狂防塡【田】鳴鼓些宮庭震驚發激楚些吳歈【兪】蔡謳奏大呂些士女雜坐亂而不分些放敶組纓班其相紛些鄭衞妖玩來雜陳些激楚之結獨秀先些箟蔽象棊有六些分曹並進遒相迫些成梟而牟呼五白些晉制犀比費白日些鏗鐘揺虡揳【戛】梓瑟些娛酒不廢沈日夜些蘭膏明燭華鐙錯【措同】些結撰至思蘭房假些人有所極同心賦些酎飲盡歡樂先故些魂兮歸來反故居些亂曰獻嵗發春兮汩【聿】吾南徵菉蘋齊葉兮白芷生路貫廬江兮左長薄倚沼畦瀛兮遙望博靑驪結駟兮齊千乘懸火延起兮顏烝步及驟處兮誘騁先抑騖若通兮引車右還與王趍夢兮課後先君王親發兮憚靑兕朱明承夜兮時不可淹臯蘭被徑兮斯路漸【尖】湛湛江水兮上有楓目極千里兮傷春心魂兮歸來哀江南

惜誓【史記漢書載賈生弔屈鵩鳥二賦而無惜誓一篇晦翁據洪興祖說謂其間數語與弔屈辭指略同意爲生作無疑又云黃鵠之一舉兮知山川之紆曲再舉兮睹天地之圜方此語超然拔出言意之表未易以筆墨蹊徑論其髙下淺深也愚謂此比而賦也】

惜餘年老而日衰兮嵗忽忽而不反登蒼天而髙舉兮歷眾山而日逺觀江河之紆曲兮離四海之霑濡攀北極而一息兮吸沆瀣以充虛飛朱鳥使先驅兮駕太一之象輿蒼龍蚴【於糾切】虯【渠糾切】於左驂兮白虎騁而爲右騑【葉方無切】建日月以爲蓋兮載玉女於後車馳騖於杳防之中兮休息虖昆侖之墟樂窮極而不厭兮願從容虖神明【葉音謨】涉丹水而馳騁兮右大夏之遺風【葉孚光切】黃鵠之一舉兮知山川之紆曲再舉兮睹天地之圜方臨中國之眾人兮托回飈乎尙【平】羊乃至少原之壄兮赤松王喬皆在旁二子擁瑟而調均兮余因稱乎淸商澹然而自樂兮吸眾气而翺翔念我長生而久仙兮不知反余之故鄕黃鵠後時而寄處兮鴟梟羣而制之神龍失水而陸居兮爲螻蟻之所裁夫黃鵠神龍猶如此兮況賢者之逢亂世哉壽冉冉而日衰兮固儃【邅同】回而不息俗流從而不止兮眾枉聚而矯直或偸合而茍進兮或隠居而深藏苦稱量之不審兮同權槪而就衡【葉杭】或推迻【移同】而茍容兮或直言之諤諤傷誠是之不察兮並紉茅絲以爲索方世俗之幽昏兮白黒之美惡放山川之玉兮相與貴夫礫石梅伯數諫而至醢兮來革順志而用國悲仁人之盡節兮反爲小人之所賊比干忠諫而剖心兮箕子被髮而佯狂水背源而流竭兮木去根而不長非重軀以慮難兮惜傷身之無功【葉光】已矣哉獨不見夫鸞鳳之髙翔兮乃集大皇之壄循四海以回周兮見盛徳而後下【葉下】彼聖人之神徳兮逺濁世以自藏使麒麟可得羈而系兮又何以異乎犬羊

漢莊忌

哀時命

【忌梁孝王客也孝王好客招致四方遊士忌與鄒枚輩皆以善辭賦客於梁愚謂此篇出入比賦兩義亦騷體之雅似者】

哀時命之不及古人兮夫何予生之不遘時往者不可扳【攀】援兮徠【來同】者不可與期志憾恨而不逞兮抒【常與切】中情而屬【燭】詩夜炯而不寐兮懷隠憂而歷玆心鬱鬱而無告兮眾孰可與深謀【葉謨悲切】欿【坎】愁悴而委惰兮老冉冉而逮之居處愁以隠約兮志沈抑而不揚道壅塞而不通兮江河廣而無梁願至昆侖之懸圃兮采鐘山之玉英【葉央】擥瑤木之橝【覃】枝兮望閬風之板【阪】桐弱水汨其爲難兮路中斷而不通勢不能淩波以徑度兮又無羽翼而髙翔然隠憫而不達兮獨徙倚而徬徨悵惝【倘】罔以永思兮心紆軫而增傷倚躊躇以淹畱兮日饑饉而絕糧廓抱景而獨倚兮超永思乎故鄕廓落寂而無友兮誰可與玩此遺芳白日晼晼其將入兮哀余壽之弗將車旣獘而馬疲兮蹇邅徊而不能行【葉杭】身旣不容於濁世兮不知進退之宜當冠崔嵬而切云兮劍淋漓而縱橫衣攝葉以儲與兮左袪掛於榑【扶同】桑右袵拂於不周兮六合不足以肆行【葉杭】上同鑿枘於伏羲兮下合矩矱於虞唐願尊節而式髙兮志猶卑夫禹湯𨿽知困其不攺操兮終不以邪枉而害方世並舉而好朋兮壹斗斛而相量眾比周以肩迫兮賢者逺而隠藏爲鳳凰作鶉籠兮𨿽翕翅其不容靈皇其不寤知兮焉陳詞而效忠俗嫉妒而蔽賢兮孰知余之從容願舒志而抽馮兮庸詎知其吉凶璋珪雜於甑窐【攜】兮隴亷與孟娵【鄒】同宮舉世以爲恆俗兮固將愁苦而終窮幽獨轉而不昧兮惟煩懣而盈匈魂眇眇而馳騁兮心煩寃之志欿憾而不憺【淡】兮路幽昧而甚難塊獨守此曲隅兮然欿【坎】切而永嘆【平】愁修夜而宛轉兮气涫【管】沸鬲【沸】其若波握剞【掎】劂【鱖】而不用兮操規矩而無所施【葉疎何切】騁騏驥於中庭兮焉能極夫逺道置猿狖於櫺檻兮夫何以責其捷巧駟跛鼈而上山兮吾固知其不能陞釋管晏而任臧獲兮何權衡之能稱箆簬雜於黀蒸兮機蓬矢以防【射同】革負擔荷以丈尺兮欲伸要【腰同】而不可得外迫脇於機臂兮上牽聯於矰隿【弋同】肩傾側而不容兮固愜【挾】腹而不得息務光自投於深淵兮不獲世之塵垢【葉古】孰魁摧之可久兮願退身而窮處鑿山楹而爲室兮下被衣於水渚霧露蒙蒙其晨降兮云依斐【非】其承宇虹霓紛其朝霞兮夕淫淫而淋雨怊茫茫而無歸兮悵逺望此曠野下垂釣於谿谷兮上要【平】求於仙者與赤松而結友兮比王僑而爲耦使梟楊先導兮白虎爲之前後浮雲霧而入防兮騎白虎以容與魂眐【徵】眐以寄獨兮汨【聿】䢐往而不歸處卓卓而日逺兮志浩蕩而傷懷【葉胡威切】鸞鳳翔於蒼云兮故矰而不能加蛟龍潛於旋淵兮身不掛於网羅知貪餌而近死兮不如下遊於淸波寧幽隠以逺禍兮孰侵辱之可爲子胥死而成義兮屈原沈於汨羅𨿽體解而不變兮豈忠信之可化【葉胡戈切】志怦怦而內直兮履繩墨而不頗【平】執權衡而無私兮稱輕重而不差【葉七何切】摡【漑同】塵垢之狂攘兮除穢累而反眞形體白而質素兮中皎潔而淑淸時厭飫而不用兮且隠伏而逺身聊竄端而匿迹兮嗼【漠同】寂黙而無聲獨便悁而煩毒兮焉發憤而紓情時曖曖其將罷【疲】兮遂悶嘆而無名伯夷死於首陽兮卒夭隠而不榮太公不遇文王兮身至死而不得逞懷瑤象而佩瓊兮願陳列而無正生天墬【古地字】之若過兮忽爛漫其無成邪气襲余之形體兮疾憯怛而萌生願一見陽春之白日兮恐不終乎永年

招隠士

【淮南王安好古愛士招致賔客客有八公之徒分造詞賦以類相從或稱大山或稱小山如詩之火小雅此乃小山篇中之一愚謂興而賦也其間用楚招意晦翁云此篇視漢諸作最髙古】

掛樹叢生兮山之幽偃蹇連蜷兮枝相繚【樛同】山气巃【隴】嵸【總】兮石嗟峩谿谷嶄【巉同】巖兮水曽波猨狖羣嘯兮虎豹嘷攀援桂枝兮聊淹畱王孫遊兮不歸春艸生兮萋萋嵗暮兮不自聊【葉畱】蟪蛄鳴兮啾啾坱兮軋山曲【弗】心淹畱兮恫【通】慌惚罔兮沕【勿】憭兮栗虎豹穴叢薄深林兮人上栗嵚岑【吟】碕【綺】礒【蟻】兮硱磳【增】磈【於鬼切】硊【魚毀切】樹輪相糾兮林木茷【拔】骪【委】靑莎雜樹兮薠艸靃【髓】靡白鹿麏麚兮或騰或倚狀貌崯崯【吟】兮峩峩【蟻】淒淒兮漇漇【防綺切】獼猴兮熊羆慕類兮以悲攀援桂枝兮聊淹畱虎豹鬭兮熊羆咆禽獸駭兮亡其曹王孫兮歸來山中兮不可以久畱

漢揚子云

反騷

【子云少好詞賦怪屈原文過相如至不容而死以爲君子得時則大行不得時則龍蛇遇不遇命也何必沈身哉乃摭騷文而反之投諸江流以弔原晦翁云雄固爲屈原之罪人此文乃離騷之讒賊他尙何說愚謂雄之行先賢辯之詳矣然此文亦學者所當知故錄於此】

有周氏之嬋嫣兮或鼻祖於汾隅靈宗初諜伯僑兮流於末之楊侯【葉胡】淑周楚之丰烈兮超旣離乎皇波因江潭而【往同】記兮欽弔楚之湘累惟天軌之不辟【閾同】兮何純絜而離紛紛累以其淟涊兮暗累以其繽紛漢十世之陽朔兮招揺紀於周正正皇天之淸則兮度后土之方貞圖累承彼洪族兮又覽累之昌辭帶鉤矩而背衡兮履攙槍以爲基累初貯厥麗服兮何文四而質防資娵娃之珍髢【系】兮鬻九戎而索賴鳳皇翔於蓬陼兮豈駕鵝之能捷騁驊驑以曲囏兮驢騾連捲而齊足枳棘之榛榛兮蝯貁擬而不敢下靈修旣信椒蘭之唼佞兮吾累忽焉而不蚤睹枔芰茄【古荷字】之緑衣兮被芙容之朱裳芳酷烈而莫聞兮不如襞而幽之離房閨中容競綽約兮相態以麗佳知眾嫭之嫉妒兮何必颺累之防眢懿神龍之淵潛兮竢慶雲而將舉亡春風之被【披】離兮孰焉知龍之所處湣吾累之眾芬兮颺之芳苓遭季夏之凝霜兮慶夭顇而喪榮橫江湘以南兮雲走乎彼蒼吾【梧同】馳江潭之泛溢兮將折中虖重華舒中情之煩或兮恐重華之不累與陵陽侯之素波兮豈吾累之獨見許精瓊靡與秋菊兮將以延夫天年臨汨羅而自隕兮恐日薄於西山解扶桑之總轡兮縱令之遂奔馳鸞皇騰而不屬兮豈獨飛亷與云師捲薜荔與若惠兮臨湘淵而投之棍【衮】申椒與蘭桂兮赴江湖而漚之費椒醑以要神兮又勤索彼瓊茅違靈氛而不從兮反湛【沈】身於江臯累旣艸【古攀字】夫傳說兮奚不信而遂行徒恐鷤防之將鳴兮顧先百艸爲不芳初累棄彼虙妃兮更思瑤臺之逸女抨【伻】雄鳩以作媒兮何百離而曽不一耦乘雲蜺之旖柅兮望昆侖以樛流覽四防而顧懷兮奚必云女彼髙丘旣亡鸞車之幽藹兮焉駕八龍之委蛇臨江瀕而淹涕兮何有九招與九歌夫聖哲之不遭兮固時命之所有𨿽增欷以於邑兮吾恐靈修之不累攺昔仲尼之去魯兮斐斐【匪】遲遲而周邁終回復於舊都兮何必湘淵與濤瀨混漁父之餔歠兮絜沐洛之振衣棄由之所珍兮蹠彭咸之所遺

唐韓退之

訟風伯

【晁氏曰旱以諭時澤不下流風以比小人實爲此厲云以比君子欲施而不可得近於詩投畀有昊之義愚謂此比而賦也】

維玆之旱兮其誰之由我知其端兮風伯是尢山升云兮澤上气雷鞭車兮電揺幟雨寖寖兮將墜風伯怒兮云不得止暘烏之仁兮念此下民閟其光兮不鬭其神嗟風伯兮其獨謂何我於爾兮豈有其他求其時兮修祀事羊甚肥兮酒甚防食足飽兮飲足醉風伯之怒兮誰使云屏屏兮吹使醨之气將交兮吹使離之鑠之使气不得化寒之使云不得施嗟爾風伯欲逃其罪其又何辭上天孔明兮有紀有綱今我上訟兮其罪誰當天誅加兮不可悔風伯𨿽死兮人誰汝傷

享羅池

【栁子厚守栁州死而栁民廟之於羅池退之作迎享送神詩晦翁名之曰享羅池愚謂此篇賦也其體自九歌中來亦幾逼眞矣】

荔子丹兮蕉黃雜肴蔬兮進侯堂侯之船兮兩旗度中流兮風汨之待侯不來兮不知我悲侯乘駒兮入廟慰我民兮不嚬以笑鵝之山兮栁之水桂樹團團兮白玉齒齒侯朝出遊兮暮來歸春與猿吟兮秋鶴與飛北方之人兮謂侯是非千秋萬嵗兮侯無我違福我兮壽我驅厲鬼兮山之左下無苦濕兮髙無干秔稌【杜】充羨兮蛇蛟結蟠我民報事兮無怠其始自今兮欽於世世

宋王介甫【安石】

寄蔡氏女【荊公女也妻蔡卞】

【晦翁云其言平澹簡邃翛然有出塵之趣愚謂此興而賦也】

建業東郭望城西堠千嶂承宇百泉繞霤靑遙遙兮纚屬緑宛宛兮橫逗積李兮縞夜崇桃兮炫晝蘭馥兮眾植竹娟兮常茂○栁蔫綿兮含姿松偃蹇兮獻秀鳥跂兮下上魚跳兮左右顧我兮適我有班兮伏獸感時物兮念汝遲汝歸兮攜幼○我營兮北渚有懷兮歸女石梁兮以苫蓋緑陰陰兮承宇仰有桂兮俯有蘭嗟女歸兮路豈難望超然之白雲臨淸流兮長嘆

宋黃魯直【庭堅】

毀璧

【山谷此篇爲其女弟而作也蓋歸而失愛於其姑死而猶不免於水火故其詞極悲哀晦翁以爲賢於他語愚謂此賦也】

毀璧兮隕珠執手者兮問過愛憎兮萬世一軌居物之患兮固常以好爲禍羞桃茢兮飯汝有席兮不嬪汝坐歸來兮逍遙采芝英兮禦餓○淑善兮淸明陽春兮玉冰畸於世兮天脫其纓愛罥人兮生防防棄汝陽侯兮遇汝曽不如生未可以去兮殆其雛嬰眾雛羽翼兮故巢傾歸來兮逍遙西江浪波何時平○山涔涔【岑】兮猿鶴同社瀑垂天兮雷霆在下雲月爲晝兮風雨爲夜得意山川兮不可繪畫寂寥無朋兮去【去法道】如咫彼幽坎兮可謝歸來兮逍遙增膠兮不聊此暇【晦翁云卒章疑有誤字】

宋邢居實

秋風三疊寄秦少遊

【居實恕之子少有逸才大爲蘇黃諸公稱許其爲此時未弱冠晦翁云味其言神防天出如不經意而無一字作念人語同時之士號稱前輩名好古學者皆莫及使天壽之則其所就豈可量哉愚謂此興而賦也而賦中亦有比義】

秋風夕起兮白露爲霜艸木憔悴兮竊獨悲此眾芳明月皎皎兮照空房晝日苦短兮夜未央有一美人兮天一方欲往從之兮路渺茫登山無車兮涉水無航願言思子兮使我心傷○秋風淅淅兮云防防鴟梟晝號兮蟠蟀夜鳴嵗月䢐邁兮忽如流星少壯幾時兮老冉冉其相仍展轉反側兮從夜達明悵獨處此兮誰適爲情長歌激烈兮涕泣交零願言思子兮使我心怦○秋風浩蕩兮天宇髙羣山逶迆兮溪谷寂寥登髙望逺兮不自聊駕言適野兮誰與遊遨空原無人兮四顧蕭條猿狖與伍兮麋鹿爲曹浮雲千里兮歸路逺遙願言思子兮使我心勞

辭

休齋云詩變而騷騷變而爲辭皆可歌也辭則兼風騷之聲而尢簡邃者愚謂辭與賦一體也特名異爾故古人合而名曰辭賦騷號楚辭漁父篇亦號辭是其例也

漢武帝

秋風辭

【序云上行章河東祠后土顧視帝京欣然中流與羣臣飲燕上歡甚乃自作秋風辭文中子曰秋風辭其悔心之萌乎休齋曰此辭一章凡易三韻其節短其辭哀此辭之權輿乎前則二句一葉自泛樓船以下五韻一葉錯雜成章亦楚辭之體愚謂此興而賦也】

秋風起兮白雲飛艸木黃落兮雁南歸蘭有秀兮菊有芳懷佳人兮不能忘○泛樓船兮濟汾河橫中流兮揚素波簫鼔鳴兮發櫂歌歡樂極兮哀情多少壯幾時兮柰老何

漢息夫躬

絕命辭

【躬在哀帝時以上變告東平王云封侯後數上書言事險譎自知其危故作絕命辭後竟以罪誅死晦翁云躬利口作姦死有餘責此辭特以其髙古似賈誼故錄之愚謂此比而賦也】

云泱郁將安歸兮鷹隼橫厲鸞徘徊兮矰若淡焱【飈】動則機兮叢棘棧棧曷可棲兮發忠亡身自繞罔兮寃頸折翼庸得往兮涕泣流兮萑【桓】瀾心結愲【骨】兮傷肝虹霓曜兮日微孽杳防兮未開【葉歸比也】痛入天兮鳴嘑【呼去聲】寃際絕兮誰語仰天髙兮自列招上帝兮我察秋風爲我唫浮雲爲我陰嗟若是兮欲何之撫神龍兮防其須【葉閭】遊曠迥兮反亡【無同】期雄失據兮世我思

晉陶淵明

歸去來辭

【晦翁云其辭義夷曠蕭散𨿽托楚聲而無其尢怨切蹙之病定齋云世謂歸去來辭亦得漢魏賦體予以爲不然賦家漫衍其流體亦叢雜長卿長於敍事淵雲長於說理張平子而下著意爲之其律愈切而詞愈庳淵明蓋沛然出肺腑如首雲歸去來中間又雲歸去來兮分爲二篇而了無端緒如莊列言大道縱橫飄忽而中自有防削但人不得而窺蹈之耳愚謂此篇實用賦義而中亦兼比】

歸去來兮田園將蕪胡不歸旣自以心爲形役奚惆悵而獨悲悟已往之不諫知來者之可追實迷途其未逺覺今是而昨非舟揺揺以輕颺風飄飄而吹衣問徵夫以前路恨晨光之熹微乃瞻衡宇載欣載奔童僕歡迎稚子門三徑就荒松菊猶存攜幼入室有酒盈樽引壺觴以自酌眄庭柯以怡顏倚南窓以寄傲審容膝之易安園日涉以成趣門𨿽設而常闗策扶老以流憩時矯首而遐觀云無心以出岫鳥倦飛而知還景翳翳以將入撫孤松而盤桓歸去來兮請息交以絕遊世與我而相違復駕言兮焉求悅親戚之情話樂琴書以消憂農人告余以春及將有事乎西疇或命巾車或棹孤舟旣窈窕以尋壑亦﨑嶇而經丘木欣欣以向榮泉涓涓而始流善萬物之得時感吾生之行休已矣乎寓形宇內復幾時曷不委心任去畱胡爲乎遑遑欲何之富貴非吾願帝鄕不可期懷良辰以孤往或植杖而耘耔登東臯以舒嘯臨淸流而賦詩聊乘化以歸盡樂夫天命復奚疑

宋黃魯直

濓溪辭

【序云舂陵周茂叔人品甚髙胸中灑落如光風霽月中嵗乞身老於湓城有水名之曰濓溪茂叔短於取名而鋭於求志薄於徼福而厚於得民菲於奉身而燕及防陋於希世而尙友千古聞茂叔之餘風猶足以律貪則此溪之水配茂叔以永久故餘詩詞不及世故猶髣髴其音塵其略如此愚謂此辭全用賦義】

溪毛秀兮水淸可飯羮兮濯纓不漁民利兮又何有於名琴兮觴酒寫溪聲兮延五老以爲壽蟬蛻塵埃兮玉雪自淸聽潺湲兮鑑澄明激貪兮惇薄非靑蘋白鷗兮誰與同樂○津有舟兮蕩有蓮勝日兮與客就閒人聞拏音不知何處散髮醉髙荷爲蓋兮倚芙蓉以當妓霜淸水寒兮舟著平沙八方同宇兮雲月爲家懷連城兮佩明月魚鳥親人兮野老同社而爭席白雲防頭兮與南山爲伍非夫人攘臂兮誰余敢侮

宋楊誠齋

延陵懷古辭

【序云予假守延陵蓋州來季子之墟也旣而問諸故老古今之士或邑於斯或寓於斯獨三人焉作延陵懷古辭愚謂三辭實用賦義】

延陵季子【吳季札也】

荊之溪兮澹以幽惠之山兮云侔思君子兮不見莽艸木兮翛翛面句吳兮東而坐背朱方兮北臥齊楚豈不彊而大兮吾王以妥賢於國其無裨兮不曰季子存而吳賀彼懵者之躗【乖去聲】言兮謂兆亡於讓王弗丕承於考心兮用五湖之與三江祀太伯其忽諸兮顧襲譽於子臧曽不知民無讓而不立兮自古皆有亡諏屺岵與耡箕兮疇莫知其重輕若千乘與簞食兮絜丰約而則明迨躬逢而利怵兮亦幾何而靡爭謂吾札之不懿兮札亦恬受而茹聲思復思兮君子乾坤毀而日月息兮則君子之亦死

蘭陵令【荀卿也】

密雲兮終風健順閉兮罔寸蹊之通喟葵丘踐土而迹熄兮矧冀方岐山之與逢艸堂豀以鑄兵兮靡遺蒲於董澤燕簴無趾而造齊兮楚甿而秦其魄鬭六王於一說兮微儀衍之舌而不國嗟若先生兮𨿽知時之不如儲唐虞之故冕兮鬻洙泗之敝裾乘方輪與折軸兮欲先鞭而疾驅豈不家捐而人棄兮載之萬世之亨衢伊素王兮中都若蘭陵兮聖之徒徵九伯而佩六印兮晞二邑宰而不得俱儻不欲以天球玉磬而康瓠兮嗟爾後死者其捨諸

東坡先生

吹赤壁之月笛兮瞻黃州之雪堂彈湘妃之玉瑟兮織天孫之錦裳招先生其來歸兮何必懷眉山之故鄕歷九州而猶隘兮誕置之祝融之汪酌乳泉以當醴兮飱荔子以爲糧葺榕葉以作屋兮托桄榔之防以爲堂驅海濤以入硯滴兮挽南斗文星於筆鋩昌黎兮歐陽視先生兮雁行韞不泄兮忠憤烱不揜兮文章乞鏡湖兮九闗營莬裘兮是邦予之來兮雲暮與先生兮相望視履迹兮焉在問故宮兮就荒俯仰兮永懷渺山川兮蒼蒼

古賦辯體卷九

欽定四庫全書

古賦辯體卷十

元祝堯撰

外錄下

文

昔漢賈生投文而後代以爲賦蓋名則文而義則賦也是以楚辭載韓栁諸文以爲楚聲之續豈非以諸文並古賦之流歟今故錄歷代文中之有賦義者於此若夫賦中有文體者反不若此等之文爲可入於賦體云

六朝孔徳璋【名稚圭】

北山移文

【北山者建康蔣山是也時周顒彥倫嘗隠此山後應名爲海鹽令以事赴京欲再經此山徳璋以彥倫不能終其隠節爲此山之羞遂假山靈爲言作移文以絕之迂齋云此篇當看節奏紆余虛字轉折然造語騷麗下字新奇所當詳味愚謂語麗字新乃六朝人所長亦所宜學但不可專事此爾】

鐘山之英艸堂之靈馳煙驛路勒移山庭夫以耿介拔俗之標瀟灑出塵之想度白雪以方潔幹靑雲而直上吾方知之矣若其亭亭物表皎皎霞外芥千金而不盼屣萬乘以如脫聞鳳吹於洛浦值薪歌於延瀨固亦有焉豈期終始參差蒼黃反覆淚翟子之悲慟朱公之哭乍回迹以心染或先貞而後黷何其繆哉嗚呼尙生不存仲氏長往山阿寂寥千載誰賞世有周子雋俗之士旣文旣博亦亦史然而學遁東魯習隠南郭竊吹艸堂濫巾北嶽誘我松桂欺我云壑𨿽假容於江臯乃纓情於好爵其始至也將欲排巢父拉許由傲百氏蔑王侯風情張日霜气橫秋或嘆幽人長往或怨王孫不遊談空空於釋部覈於道流務光何足比涓子不能儔及其鳴騶入谷鶴書赴壠形馳魄散志變神動爾乃眉軒席次袂聳筵上焚芰制而裂荷衣抗塵容而走俗狀風雲淒其帶憤石泉咽而下愴望林巒而有失顧艸木而如喪至其紐金章綰墨綬屬城之雄冠百里之首張英風於海甸馳妙譽於淛右道帙長擯法筵久埋敲朴喧囂犯其慮牒訴倥傯裝其懷琴歌旣斷酒賦無續常綢繆於結課每紛綸於折獄籠張趙於往圖架卓魯於前籙希蹤三輔豪馳聲九州牧使我髙霞孤映明月獨舉靑松落陰白雲誰侶澗戶摧絕無與歸石逕荒涼徒延佇至於還飈入幕寫霧出楹蕙帳空兮夜鶴怨山人去兮曉猿驚昔聞投簮逸海岸今見解蘭縛塵纓於是南嶽獻嘲北隴騰笑列壑爭譏攢峯聳誚慨遊子之我欺悲無人以赴弔故其林慙無盡澗愧不歇秋桂遣風春蘿罷月騁西山之逸議馳東臯之素謁今又促裝下邑浪拽上京𨿽情投於魏闕或假步於山扃豈可使芳杜厚顏薜荔防恥碧嶺再辱丹崖重滓塵遊躅於蕙路污緑池以洗耳宜扃岫幌掩云闗斂輕霧藏鳴湍截來轅於谷口杜妄轡於郊端於是叢條瞠膽疊穎怒魄或飛柯以折輪乍低枝而掃迹請回俗士駕爲君謝逋客

唐李遐叔【名華】

弔古戰場文

【遐叔與蕭頴士齊名世號蕭李遐叔文辭綿麗少宏傑气穎士俊爽自肆時謂不及頴士遐叔自疑過之常作弔古戰場文托之古人雜以梵書之庋以示頴士問曰今誰可及頴士曰君若精思便可至矣遐叔愕然而服愚謂此篇文體𨿽多然用賦之體亦不少分其文而取其賦盡有以露筆端處詳玩自見】

浩浩乎平沙無垠夐不見人河水縈帶羣山糾紛黯兮慘悴風悲日曛蓬斷艸枯凜若霜晨鳥飛不下獸挺亡羣亭長告余曰此古戰場也常覆三軍往往鬼哭天陰則聞傷心哉秦歟漢歟將近代歟吾聞夫齊魏徭戍荊韓召募萬里奔走連年暴露沙艸晨牧河冰夜渡地濶天長不知歸路寄身鋒刃腷臆誰訴秦漢而還多事四夷中州耗斁無世無之古稱戎夏不抗王師文教失宣武臣用奇奇兵有異於仁義王道迂濶而莫爲嗚呼噫嘻吾想夫北風振漠胡兵伺便主將驕敵期門受戰野竪旄旗川回組練法重心駭威尊命賤利鏃穿骨驚沙入面主客相搏山川震聲折江河勢崩雷電至若窮陰凝閉凜冽海隅積雪沒脛堅冰在須鷙鳥休巢徵馬踟躕繒纊無溫墮指裂膚當此苦寒天假彊胡憑陵殺气以相翦屠徑截輜重橫攻士卒都尉新降將軍復沒屍塡巨港之岸血滿長城之窟無貴無賤同爲枯骨可勝言哉鼓衰兮力盡矢竭兮絕白刃交兮寶刀折兩軍蹙兮生死決降矣哉終身夷狄戰矣哉暴骨沙礫鳥無聲兮山寂寂夜正長兮風淅淅魂魄結兮天沈沈鬼神聚兮云幕幕日光寒兮艸短月色苦兮霜白傷心慘目有如是耶吾聞之牧用趙卒大破林胡開地千里遁逃匈奴漢傾天下財殫力痡任人而已其在多乎周逐獫狁北至太原旣城朔方全師而還飲至策勲和樂且閒穆穆棣棣君臣之間秦起長城竟海爲闗荼毒生靈萬里朱殷漢擊匈奴𨿽得陰山枕骸徧野功不補患【平聲】蒼蒼烝民誰無父母提攜捧負畏其不壽誰無兄弟如足如手誰無夫婦如賔如友生也何恩殺之何咎其存其沒家莫聞知人或有言將信將疑悁悁心目寢寐見之布奠傾觴哭望天涯天地爲愁艸木淒悲弔祭不至精魂無依必有凶年人其流離時邪命邪從古如斯爲之柰何守在四夷

唐韓退之

弔田橫文

【晁氏曰愈有大志不爲世知故行經橫墓感其義髙能得士而爲文以弔之時唐宰相董晉爲汴州才奏愈從事愈終始感遇稱隴西公而不姓後從裴度亦自謂知己然後終不引愈共天下事故躊躇發憤太息於區區之橫以謂夫茍如橫之好士天下將有賢於五百人者至焉愚謂此篇𨿽無他寄托亦有賦中之風義】

事有曠百世而相感者余不自知其何心非今世之所稀孰爲使余歔欷而不自禁余旣博觀乎天下曷有庶幾夫子之所爲死者不復生嗟余去此其從誰當秦氏之敗亂得一士而可王何五百人之擾擾而不能脫夫子於劍鋩抑所寶之非賢亦天命之有常昔闕黨之多士孔聖亦云其遑遑茍余行之不迷𨿽顚沛其何傷自古死者非一夫子至今有耿光跽陳辭而薦酒魂髣髴其來享

唐栁子厚

弔屈原文

【晁氏曰宗元得罪與昔人離讒去國者異其弔原殆困而知悔者其辭慙矣愚謂此篇亦用比賦體而雜出於風興之義其迹原之心亦頗得之晦翁嘗稱揚栁於楚辭逼眞必非茍言者】

後先生蓋千祀兮余再逐而浮湘求先生之汨羅兮擥衡若以薦芳願荒忽之顧懷兮冀陳辭而有明【葉音芒】先生之不從世兮惟道是就支離搶攘兮遭世孔疚華虫薦壤兮進禦羔袖牝雞咿嚘兮孤雄束咮哇咬環觀兮防耳大呂堇喙以爲羞兮焚棄稷黍犴獄之不知避兮宮庭之不處陷塗借穢兮榮若繡黼榱折火烈兮娭娭笑語讒口之嘵嘵兮惑以爲咸池便媚鞠恧兮美愈西施謂謨言之怪誣兮反置瑱而逺違匿重痼以諱避兮進兪緩之不可爲何先生之凜凜兮厲鍼石而從之仲尼之去捨魯兮曰吾行之遲遲栁下惠之直道兮又焉往而可施今夫世之議夫子兮曰胡隠忍而懷斯惟達人之卓軌兮固僻陋之所疑委故都以從利兮吾知先生之不忍立而視其覆墜兮又非先生之所志窮與達故不渝兮夫惟服道以守義矧先生之悃愊兮滔大故而不貳沈璜瘞佩兮孰幽而不光荃蕙蔽匿兮胡久而不芳先生之貌不可得見兮猶髣髴其文章托遺編而嘆喟兮渙余涕之盈眶呵星辰而驅詭怪兮夫孰救於崩亡何揮霍雷電兮茍爲是之荒茫耀姱辭之曭朗兮世果以是之爲狂哀余衷之坎坎兮獨蘊憤而增傷諒先生之不言兮後之人又何望忠誠之旣內激兮抑銜忍而不長芉爲屈之幾何兮胡爲獨焚其中腸吾哀今之爲仕兮庸有慮時之否臧食君之祿畏不厚兮悼得位之不昌退自服以黙黙兮曰吾言之不行旣媮風之不可去兮懷先生之可忘

弔萇文

【萇周靈王之賢臣爲劉文公之屬大夫文公與欲城成周使告於晉魏獻子涖政悅萇而與之合諸侯於狄泉衞彪傒曰萇其不歿乎天之所壊不可支也及範中行之難周人殺萇莊周云萇死藏其血三年而化爲碧蓋語其忠誠然也子厚哀以忠死故弔之云愚謂此文皆用比賦義】

有周之羸兮邦國異圖臣乘君則兮王易爲侯威彊逆制兮郁命轉幽疹蠱膠密兮肝膽化仇姦權防貨兮忠勇以劉伊時云幸兮大夫之羞嗚呼危哉河渭潰溢兮橫軀以抑嵩髙折陊兮舉手排直壓溺之不慮兮堅剛以爲式知死不可撓兮明章人極夫何大夫之炳烈兮王不悟夫讒賊卒施快於剽狡兮怛就制乎彊國松栢之斬刈兮蓊茸欣植盜驪折足兮罷駑抗臆鷙鳥之髙翔兮防狐惴而不食竊畏忌以羣朋兮夫孰病百而申一挺寡以校眾兮古聖人之所難援羸以威傲兮玆固蹈殆而違安殺身之匪余戚兮閔宗周之不完豈成城以誇功兮哀淸廟之將殘嫉彪子之肆誕兮彌皇覽以爲謾姑捨道以從世兮焉用考古以登賢指白日以致憤兮卒頽幽而不刋版上帝以飛精兮黮寥廓而殄絕朅馮云以羾愬兮終防防以鬱結欲登山以號辭兮愈洋洋以超忽心沍涸其不化兮形凝冰而自栗圖始而慮末兮非大夫之操陷瑕委厄兮固衰世之道知不可而愈進兮擔不偸以自好陳誠以定命兮侔貞臣與爲友比干之以仁類兮緬遼絕以不羣伯夷殉潔以莫怨兮孰克軌其遺塵茍端誠之內虧兮𨿽耆老其誰珍古固有一死兮賢者樂得其所大夫死忠兮君子所與嗚呼哀哉兮敬弔忠甫

弔樂毅文

【燕昭王怨齊乃先禮郭隗而毅往委質焉昭王以爲上將軍下齊七十餘城昭王死田單間之毅畏誅遂奔趙以書遺燕惠王曰臣聞聖賢之君功立而不廢故著於春秋蚤知之士名成而不毀故稱於後世子厚傷毅有功不見知而以讒廢故弔之愚謂子厚三弔古文皆本於騷而用比賦之義爲多然弔屈文意最佳弔萇次之弔樂毅又次之】

大廈之騫兮風雨萃之車亡其軸兮乘者棄之嗚呼夫子兮不幸類之尙何爲哉昭不可畱兮道不可常畏死疾走兮往顚徬徨燕復爲齊兮東海洋洋嗟夫子之專直兮不慮後之爲防胡去規而就矩兮卒陷滯以流亡惜功美之不就兮俾愚昧之周章豈夫子之不能兮無亦惡是之遑遑仁夫對趙之悃欵兮誠不忍其故邦君子之容與兮彌億載而愈光諒遭時之不然兮匪謀慮之不長跽陳辭以隕涕兮仰視天之茫茫茍偸世之謂何兮言余心之不臧

操

風俗通云琴曲曰操操者言其窮阨猶不失其操也然舜南風歌亦被之琴豈謂窮阨乎亦歌之別名爾晁氏曰孔子於三百篇皆歌之操亦歌之辭也離騷本古詩之衍者至漢而衍極故離騷亡操與詩賦同出而異名蓋衍復於約者約故去古不逺然則後之欲學離騷者惟約猶近之

尹伯奇

履霜操

【尹吉甫子伯奇無罪爲後母譖而見逐自傷作愚按古操極多但多是古詩今錄履霜雉飛二操者以其似騷而可入於賦也】

朝履霜兮采晨寒考不明其心兮信讒言孤恩離別兮摧肺肝何辜皇天兮遭斯愆痛沒不同兮恩有偏誰說碩兮知此寃【末句疑有脫誤】

牧犢子

雉朝飛操

【牧犢子七十無妻見雉雙飛有感而作愚謂此以比興而賦也】

雉朝飛兮鳴相和雌雄羣遊兮山阿我獨有命兮未有家時將暮兮可柰何嗟嗟暮兮可柰何

韓退之

將歸操

【孔子之趙聞殺鳴犢作氏曰愈博學羣書奇辭奧防如取諸室中物以其所涉博故能約而爲此其取興幽眇怨而不言最近離騷十操取其四以近楚辭其刪六首者皆詩也愚按晁氏所取誠近騷今從之此篇則比而賦也】

狄之水兮其色幽幽我將濟兮不得其由涉其淺兮石齧我足乘其深兮龍入我舟我濟而悔兮將安歸尢歸乎歸乎無與石鬭兮無應龍求

山操

【孔子以季桓子受女樂諌不從望山而作愚謂此亦比而賦也】

之气兮不能雲雨之枿兮不中梁柱之大兮秪以奄魯知將隳兮哀莫余伍周公有思兮嗟余歸輔

拘幽操

【文王羑里作末云臣罪當誅兮天王聖明正與詩中所謂母氏聖善我無令人意合眞得古人之心也夫】

目揜揜兮其凝其盲耳肅肅兮聽不聞聲朝不日出兮夜不見月與星有知無知兮爲死爲生嗚呼臣罪當誅兮天王聖明

殘刑操

【曾子夢一貍不見其首作愚謂此𨿽賦實有比義】

有獸維貍兮我夢得之其身孔明兮而頭不知吉凶何爲兮覺坐而思巫咸上天兮識者其誰

漢蔡文姬【琰】

胡笳

【文姬漢中郎蔡邕女也嫁爲衞仲道妻遭亂沒於南匈奴左賢王十二年爲生二子曹操素善邕痛其無後以重賂贖之歸於董玘文姬自傷失節而不能忘二子故作此晦翁云此𨿽不規規於楚語而其哀怨發中不能自已琰失身異域不能死義固無可言然琰猶知愧以自訟則與揚雄反騷之意又有間矣琰母子無絕道若雄則反詘前哲以自文宜不得與琰比愚謂胡笳胡中樂也此辭乃其樂曲亦古琴操之類故以附操之後其義則賦而兼比興者也】

我生之初尙無爲我生之後漢祚衰天不仁兮降亂離地不仁兮使我逢此時干戈日尋兮道路危民卒流亡兮共哀悲煙雲蔽野兮防充斥志意乖兮義節虧對殊俗兮非我宜遭惡辱兮當告誰笳一防兮琴一拍心憤怨兮無人知○戎人逼我兮爲室家將我行兮向天涯雲山萬重兮歸路遐疾風千里兮風揚沙人多暴猛兮如虺蛇控被風兮爲驕奢兩拍張弦兮弦欲絕志摧心折兮自悲嗟○越漢國兮入胡城亡家失身兮不如無生氊裘爲裳兮骨肉震驚羯羶爲味兮枉遏我情鞞鼓喧兮從夜達明胡風浩浩兮暗塞營傷今感昔兮三拍成銜悲蓄恨兮何時平○無日無夜兮不思我鄕土稟气含生兮莫過我最苦天災國兮人無主惟我薄命兮沒戎土殊俗心異兮身難處嗜欲不同兮誰可共語尋思涉歷兮多囏阻四拍成兮益淒楚○雁南徵兮欲寄邊聲雁北歸兮爲得漢音雁飛髙兮邈難尋空斷腸兮思愔愔攢眉向月兮撫雅琴五拍泠泠兮意彌深○冰霜凜凜兮身苦寒饑對肉酪兮不能飱夜聞隴水兮聲鳴咽朝見長城兮路杳漫追思往日兮行李難六拍悲來兮欲罷彈○日暮風悲兮邊聲四起不知愁心兮說向誰是原野蕭條兮烽戍萬里咨賤少弱兮少壯爲美逐有水艸兮安家葺壘牛羊滿野兮聚如蜂蟻艸盡水竭兮羊馬皆徙七拍流恨兮惡居於此○爲天有眼兮何不見我獨漂流爲神有靈兮何故處我天南海北頭我不負天兮天何配我殊匹儔我不負神兮神何殛我越荒州制玆八拍兮擬俳優何知曲成兮心轉愁○天無涯兮地無邊我心愁兮亦復然人生倐忽兮如白駒之過隙然不得歡樂兮當我之盛年怨兮欲問天天蒼蒼兮上無緣舉頭仰望兮空雲煙九拍懷情兮誰與傳○城南烽火不曽滅疆場徵戰何時歇殺气朝朝衝塞門胡風夜夜吹邊月故鄕隔兮音塵絕哭無聲兮气將咽一生辛苦兮緣別離十拍悲深兮淚成血○我非貪生而惡死不能捐身兮心有以生仍冀得兮歸桑梓死當埋骨兮長已矣日居月諸兮在戎壘胡人寵我兮有二子鞠之育之兮不羞恥問之念之兮生長邊鄙十有一拍兮因玆起哀響纏綿兮徹心髓○東風應律兮暖气多知是漢家天子兮布陽和羌胡蹈舞兮共謳歌兩國交懽兮罷兵戈忽遇漢使兮稱近詔遣千金兮贖妾身喜得生還兮逢聖君嗟別稚子兮防無因十有二拍兮哀樂均去住兩情兮誰具陳○不謂殘生卻得全歸撫抱胡兒兮泣下沾衣漢使迎我兮四牡騑騑號失聲兮誰得知與我生死兮逢此時愁爲【去】子兮日無光輝焉得羽翼兮將汝歸一步一逺兮足難移魂消影絕兮恩愛遺十有三拍兮急調悲肝腸攪刺【戚】兮人莫我知○身歸國兮兒莫知隨心懸懸兮長如饑四時萬物兮有盛衰惟我愁苦兮不暫移山髙地濶兮見汝無期更深夜防兮夢汝來斯夢中執手兮一喜一悲覺後痛吾心兮無休歇時十有四拍兮涕涙交垂河水東流兮心是思○十有五拍兮節調促气塡胸兮誰識曲處穹廬兮偶殊俗願得歸來兮天從欲再回漢國兮歡心足心有懷兮愁轉深日月無私兮曽不照臨子母分離兮意難任同天隔越兮如商參生死不相知兮何處尋○十有六拍兮意茫茫我與兒兮各一方日東月西兮徒相望不得相隨兮空斷腸對萱艸兮憂不忘彈鳴琴兮心何傷今別子兮歸故鄕舊怨平兮新怨長泣血仰頭兮訴蒼蒼胡爲生我兮獨罹此殃○十七拍兮心鼻酸闗山阻修兮行路難去時懷土兮心無緒來時別兒兮思漫漫塞上黃蒿兮枝枯葉幹沙場白骨兮刃痕箭瘢風霜凜凜兮春夏寒人馬饑豗兮筋力單豈知重得兮入長安嘆息欲絕兮涙防幹○胡笳本出自胡中緣琴翻出音律同十八拍兮曲𨿽終響有餘兮思無窮是知絲竹微妙兮均造化之功哀樂各隨人心兮有變則通胡與漢兮異域殊風天與地隔兮子西母東苦我怨气兮浩於長空六合𨿽廣兮受之應不容

歌

漢藝文志云不歌而誦謂之賦然騷中抽思篇有少歌荀卿賦篇內佹詩有少歌及漁父篇末又引滄浪孺子歌則賦家亦用歌爲辭未可泥不歌而誦之言也是故後代賦者多爲歌以代亂亦有中間爲歌者蓋歌者樂家之音節與詩賦同出而異名爾今故載歷代本謂之歌而有六義可以助賦者

虞舜氏

南風歌

【舜調五弦之琴歌南風之詩愚謂此歌亦琴操蓋比而賦也】

南風之薫兮可以解吾民之慍兮南風之時兮可以阜吾民之財兮

箕子

麥秀歌

【箕子過故殷墟欲哭則不可欲泣爲近婦人乃作歌以詠之愚謂此歌與詩之黍離騷之哀郢同感蓋興而賦也】

麥秀漸漸兮禾黍油油彼狡童兮不與我好仇

伯夷

采薇歌

【伯夷諫伐不從采薇於首陽而歌愚謂此賦也】

登彼西山兮采其薇矣以暴易暴兮不知其非矣神農虞夏忽然沒兮我安適歸矣吁嗟䢐兮命之衰矣

孔子

獲麟歌【賦也】

唐虞世兮麟鳳遊今非其時來何求麟兮麟兮我心憂

楚狂接輿

鳳兮歌

【晦翁云鳳有道則見無道則隠接輿以比孔子而譏其不能隠而徳衰也蓋知尊孔子而趨不同者也愚按此言則比而賦也四書中惟有此歌及滄浪孺子歌然滄浪歌已見騷篇內玆不重出】

鳳兮鳳兮何徳之衰往者不可諫來者猶可追已而已而今之從政者殆而

寡陶嬰

黃鵠歌

【嬰魯門之女少養母孤無彊昆弟紡績爲產魯人聞其義將求焉嬰聞之恐不得免作歌明已魯人遂不復求愚謂此比而賦也】

悲夫黃鵠之早寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不重行

楚漁父

渡伍員歌

【伍員逃楚入吳時欲渡江後騎追急漁父渡之而歌愚謂此直賦之義】

日月昭昭兮寢已馳與子期乎蘆之漪日已夕兮余心憂悲月已馳兮何不渡爲事寖急兮將柰何

榜枻越人

越人歌

【晦翁云楚王弟鄂君乏舟榜枻越人扣棹而歌於周太師六詩之所謂興者有契焉愚按此言則賦之中有興義】

今夕何夕兮搴洲中流今日何日兮得與王子同舟防羞被好兮不訾詬恥心幾頑而不絕兮得知王子山有木兮木有枝心悅君兮君不知

燕荊軻

易水歌

【燕太子丹患秦攻伐無已使軻入秦刺秦王將發太子及賔客皆白衣以送之至易水之上旣祖取道髙漸離擊築荊軻和而歌爲變徴之聲士皆垂涕又爲羽聲忼慨士皆瞠目髮盡上指冠其詞悲壯激烈有足觀者愚謂此𨿽賦也起一句卻兼比興之義】

風蕭蕭兮易水寒壯士一去兮不復還

項羽

垓下帳中歌

【晦翁云其詞慷慨激烈有千載不平之餘慣若其成敗得失亦可爲彊不義者之戒愚謂此賦也】

力拔山兮气蓋世時不利兮騅不逝騅不逝兮可柰何虞兮虞兮柰若何

漢髙祖

大風歌

【晦翁云此歌正楚聲也亦名三侯之章文中子曰大風安不忘危其霸心之存乎美哉乎其言漢之所以有天下而不能三代其以是夫然自千載以來人主之詞未有若是壯麗奇偉者也愚謂此比而賦也】

大風起兮雲飛揚威加海內兮歸故鄕安得壯士兮守四方

漢武帝

瓠子歌

【帝旣封禪乃發卒數萬人瓠子決河還自臨祭沈白馬玉璧令羣臣從官皆負薪置決河東東郡燒柴薪少乃下淇園之竹以爲揵爲作歌詩二章卒塞瓠子築宮其上名曰宣防

自此梁楚無水災歸來子曰此歌乃閔然有吁神憂民惻怛之意愚謂此賦也】

瓠子決兮將柰何浩浩洋洋慮殫爲河殫爲河兮地不得寧功無已時兮吾山平吾山平兮鉅野溢魚弗郁兮柏【迫同】冬日正道防兮離常流蛟龍騁兮放逺遊歸舊川兮神哉沛不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿久不返兮水維緩河湯湯兮激潺湲北渡回兮流難搴長筊兮沈美玉河公許兮薪不屬薪不屬兮衛人罪燒蕭條兮噫乎何以禦水隤林竹兮犍石菑宣防塞兮萬福來

烏孫公主

烏孫公主歌

【武帝元封中以江都王建女細君爲公主妻烏孫王昆莫爲右夫人公主至其國自治宮室居時一再與昆莫防昆莫年老言語不通公主悲愁有爲作歌詞悲哀愚謂此賦義也】

吾家嫁我天一方逺托異國兮烏孫王穹廬爲室兮氊爲墻以肉爲食兮酪爲漿居常土思兮心內傷願爲黃鵠兮歸故鄕

後漢梁鴻

五噫歌

【鴻出京作此歌肅宗聞而悲之求鴻不得愚謂此賦義也】

陟彼北邙兮噫顧瞻帝京兮噫宮闕崔嵬兮噫民之劬勞兮噫遼遼未央兮噫

唐李太白

鳴臯歌

【晦翁云白此篇近楚辭歸來子以爲白才自逸蕩故或離而去之者亦爲知言愚謂此賦也其間出入六朝體與楚辭終有徑庭】

若有人兮思鳴臯阻積雪兮心煩勞洪河淩兢不可以徑度冰龍鱗兮難容舠邀仙人之峻極兮聞天籟之嘈嘈霜崖縞練以含沓兮若長風扇海湧滄溟之波濤猿緑羆舔舕岌危咆柯振石駭膽栗魄羣呼而相號峯崢嶸以路絕掛星辰於巖防送君之歸兮動鳴臯之新作交鼓吹兮彈絲觴淸冷之池閣君不行兮何待若反顧之黃鶴掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂萬壑望不見兮心氤氳蘿防防兮霰紛紛水橫洞以下淥波小聲而上聞虎嘯谷而生風龍藏溪而吐云寡鶴淸唳饑鼯嚬呻魂獨處此幽黙兮愀空山而愁人雞聚族以爭食鳳孤飛而無鄰蝘蜒嘲龍魚目混珍嫫母衣錦西施負薪若使巢由桎梏於軒冕兮亦奚異乎夔龍防於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親

韓退之

盤谷歌

【此篇𨿽歌也實賦也起一段如詩中至末一段如騷】

盤之中維子之宮盤之土維子之稼盤之泉可濯可沿盤之阻誰爭子所窈而深廓其有容繚而曲如往而復嗟盤之樂兮樂且無央虎豹逺迹兮蛟龍遁藏鬼神守防兮呵禁不祥飲且食兮壽而康無不足兮奚所望膏吾車兮秣吾馬從子於盤兮終吾生以徜徉

古賦辯體卷十

刻古賦辯體跋

古賦辯體凡十卷前守無錫顧君與新嘗命工刻之未及告完尋陞廣東臬司憲副是時吉安節推金城吳君子貞來署府事踵而成之然中多遺闕譌誤觀者病焉偶得侍禦大梁熊君子修按蜀時所刻全本乃今方伯潁川張公南溟所校者因取而補正焉庶幾闕譌之病得少免於斯云嘉靖丁酉六月甲戌贛州府知府闗中康河跋

