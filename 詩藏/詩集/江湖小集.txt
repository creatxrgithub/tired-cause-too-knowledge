

欽定四庫全書

集部八

江湖小集

總集類

提要

【臣】等謹案江湖小集九十五卷舊本題宋陳起編起字宗之錢塘人開書肆於睦親坊亦號陳道人今所傳宋本諸書稱臨安陳道人家開雕者皆所刻也是集所錄凡六十二家洪邁二卷僧紹嵩七卷葉紹翁一卷嚴粲一卷毛珝一卷鄧林一卷胡仲參一卷陳鑑之一卷徐集孫一卷陳允平一卷張至龍一卷杜旃一卷李龏三卷施樞二卷何應龍一卷沈說一卷王同祖一卷陳起一卷吳仲孚一卷劉翼一卷朱繼芳二卷林尙仁一卷陳必復一卷斯植二卷劉過一卷葉茵五卷髙似孫一卷敖陶孫二卷附詩評朱南傑一卷余觀復一卷王琮一卷劉仙倫一卷黃文雷一卷姚鏞一卷兪桂三卷薛嵎一卷姜夔一卷周文璞三卷危稹一卷羅與之二卷趙希防一卷黃大受一卷吳汝式一卷趙崇鉘一卷葛天民一卷張弋一卷鄒登龍一卷吳淵二卷宋伯仁一卷薛師石一卷附諸跋及墓志髙九萬一卷許棐四卷戴復古四卷利登一卷李濤一卷樂雷發四卷張蘊斗一卷劉翰一卷張良臣一卷葛起井一卷武衍二卷林同一卷內惟姚鏞周文璞吳淵許棐四家有賦及雜文餘皆詩也按方回瀛奎律髓曰寶慶初史彌逺廢立之際錢塘書肆陳起宗之能詩凡江湖詩人俱與之善刋江湖集以售劉潛夫南嶽稿亦與焉宗之賦詩有雲秋雨梧桐皇子府春風楊栁相公橋本攺劉屏山句也或嫁秋雨春風句爲敖器之所作言者並潛夫梅詩論列劈江湖集板二人皆坐罪而宗之坐流配於是詔禁士大夫作詩紹定癸已彌逺死詩禁乃解今此本無劉克莊南嶽稿且彌逺死於紹定六年而此本諸集多載端平淳祐寶祐紀年反在其後又張端義貴耳集自稱其挽周晉仙詩載江湖集中而此本無端義詩又周密齊東野語載寶慶間李知孝爲言官與曽極景建有隙每欲尋釁以報之適極有春詩云九十日春晴日少一千年事亂時多刋之江湖集中因復攺劉子翚汴京紀事一聫雲秋雨梧桐皇子宅春風楊栁相公橋以爲指巴陵及史丞相及劉潛夫黃巢戰塲詩曰未必朱三能跋扈只緣鄭五欠經綸遂皆指爲謗訕同時被累者如敖陶孫周文璞趙師秀及刋詩陳起皆不免焉【案此說與方回所記小異未詳孰是】而此本無曽極詩亦無趙師秀詩且洪邁姜夔皆孝宗時人而邁及吳淵位皆通顯尢不應列之江湖疑原本殘缺後人掇拾補綴已非陳起之舊矣宋末詩格卑靡所錄不必盡工然南渡後詩家姓氏不顯者多賴是書以傳其摭拾之功亦不可沒也乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

江湖小集卷一

宋陳起編洪邁野處類稿

余自束髮卽喜學詩然隨作隨棄初不畱意也甲戌之春家居臥病因復作詩若干首以自當緩憂之一物昔人所謂內壹郁外揚爲聲音者是也遂取曩時所存而未棄者錄爲野處類稿二卷鄱陽容齋洪邁自序

秋日漫興二首

江湖久客日思家坐覺防霜上鬢華節序又催秋後雁風光爭發雨前花倦遊已夢莊生蝶不飲何憂廣客蛇怪底朝來衣袖薄一川白露下蒹葭

一夕西風木葉飛畫梁落月淡餘輝銀燈夜照還家夢金剪親裁寄逺衣霜信早隨新雁至素書深訝故人稀無因爲謝東曹掾鱸熟蒓香莫便歸

庚戌正月十四日同友人丁晉年王蔚之謁普照塔

孤墖騖霄漢晴影金碧重來得寓目歸枕尾殘汴緬懷何姓人哀禱傾淮甸是身如皎月有水著處現彈指徧大千何止數鄕縣惟應因緣地聊爾共流轉顚危悔靳馬善涉悟覓扇君看悔與悟只在一轉眄至人獨何心示此禍福變當知夙緣定莫作邪道見哀哉眾生愚積惡稔天遣云何一朝急賴此香火薦我來適燈夕寶蠟明邃殿還揩客眼塵重覩浮屠面朝來墖上鈴告我風色便平淮一回首岸容失蔥蒨

曉過吳縣

舟行有嚴程越國常曉發雙櫓兀殘夢起坐窺落月人家岸野水霧雨籠邃闥遙憐瑣人欹枕聽嘔軋

陪余杭張無隅先生飲

先生結屋在人境門巷蕭蕭作冰冷紛紛入眼不入意坐客千言不相領叩關聞我倒屣迎重解舊榻塵埃生向來妙處久不吐一挽天漢昆侖傾共說別來經世事我言所向皆兒戲胸中磈礧不用澆便有淸愁說無地士林師範六千翁先生合在伯仲中願言終賜指歸處爲君敬作曾南丰

於潛道中

山行厭犖確理策扶欹危緑野三兩家一息知可期冉冉靑林端炊煙裊晴暉其民丰且樂恐是太古遺那知都邑間百索困鞭笞繁華今何有半作道旁羸

度芙蓉嶺

幽泉端爲誰放澑雜琴築山深春未老泛泛浪蕊馥娟娟菖蒲花可玩不可觸靈根盤翠崖老作蛇蚓蹙褰裳踏下流濯此塵土足何當餌香節淨洗心眼肉余功到方書萬卷不再讀晚歲窮名山靈苖縱穿斸

信州禪月臺上

玉峯防寥廓霄漢疑可梯玉水環城陰灩灎方拍隄層臺擅二美吾策一時攜何當蠟吾屐更欲照以犀塵勞不相赦竟類窮途迷我生麋鹿耳不羨駕駱驪向來丘壑懷語發人所詆長安黑頭公玉勒朝金閨山林出戲言廣已無端倪誰收遮日手歸把耕雨犁紛紛塵土中等是舞甕雞頗聞山水間幽子飯藿藜行當踐此語絕境同攀躋

送渾師住妙香寺元住雲溪

道人捨幽居誰管溪上云此身自云耳遑暇南北分頗聞妙香山天花雨繽紛宴坐丈室間歷亂舊衲紋山前路悠悠山後水沄沄應觀川途客念我奔走勤豈無香火緣他年往相羣飽食跛鐺飯稀摘幽澗芹當令桃花臺白社掩前薫

坐睡

坐久睡屢兀手失未了書淸風脫然至心醒得我娛起看孤隟光了不移錙銖云何短夢中萬境生須臾嗟彼市朝子百巧營其軀安知非夢役過眼滅無餘至人有達觀那與世賢愚不須無言子同上昆侖墟

遊山光寺

寺藏兩山腹路轉百步陰登髙試病腳掬冷淸煩襟敗壁龕石刻嵗月不可尋惟應查公石俛仰閱古今屋古囷枝掛摧頽力難任何當咄嗟辦嗣彼鐘梵音興衰豈關吾得酒且滿斟歸路有溪月攬之醒吾心

送建州徐生

人羈天地間誰非一浮萍泛然偶相值便有離合情君家武夷下歸路塵眼明我生愛山者夢寐秀色橫秋風送客去把手更心傾亦逢山中人爲我寄此聲

贈覺師

覺師儒門秀脫屣世故早那知軒冕味夙悟心已槁惟餘章句習心境時相惱如人生於齊而卽楚鄕老𨿽遭楚人咻防音或淸好固無益生死亦未妨至道家山亦何有骯髒衣間窖叢林選佛塲一擲想盆倒云何慰故居俛仰待華皓他年空手歸子語我爲老幸分曹溪水萬刼付一澡

休寧村落間有奇石如彈子渦所出宜養石菖蒲程得藻許以饋我以詩督之

君家緑溪上岸曲溪成渦渦間石無數水蹙相蕩摩誰嘗掬而戲一一印指螺我欲往取之擁此菖蒲窠石罌注新汲幽姿發淸哦夫子許餉我往督書已多願言速寄與起此泉石屙

效淵明

人生本無事況我麋鹿姿一墮世网中永與林壑辭此行獨何事豈不爲寒饑弱嵗慕古人頗覺世好卑那知齒髮邁終然此心違春風到山澤魚鳥亦知時我行何日休流目瞻長岐且用陶翁言一觴聊可揮

酬馮退翁見示之什

我家大江左江水日夜東遙瞻發源處乃在西南窮相望邈異境正北一水通故令我與子迹逺心自同我生寡所諧彊顏紅塵中倦飛矯歸翮饑吟咽寒蛩獨欣得君子萬慮一笑空時時出秀句醒我如風松當知山澤臒不鄙犀角丰彈冠實伊始此生各飛篷卜鄰固未必卽事聊從容

戲答吳汝能

我生苦中狹與世枘鑿乖平生素心人耿耿不滿懷汝能伯始後遊世如嬰孩相逢握手語便作塤箎諧時時笑謂我如子患未涯執古以規今求合誠難哉涉世幸未逺子車尙可回我介足怨忌君通絕嫌猜不見山巨源雍容居鼎臺不見嵇中散絕交自可哀賢愚心自了短韻共一咍

謁吳公路許借論衡復畱一日戲作

幽獨不自得駕言欵齋廬殷勤主人情投轄恐回車轄亦不須投此去將焉如惟憂酒錢盡使我詩腸枯會合曽幾何可復自作疎更當畱一夕帳中搜異書

新秋

幽人無與娛耳冷百不聞新米熟未知但覺市酒醇滄洲散秋色山水逾淸新一醉不忍獨念我存故人

道中得雨

我行野田間吁嗟連數村千山收宿雨溪作黃梅渾漸看風葉底一洗坼痕余功被行客稍壓旱塵昏

道中

驕陽久自殺一雨蕩坼田夫夢亦好翻隴已幽咽朝來喜相語一飽心已決翻翻風葉亂嫋嫋露芒白去年禾欲秀積潦滿秋澤今年豈堪旱束手就溝壑我生拙謀口藜藿甘如蜜向來眞過計憂民豈吾職赤子天可憐嗟人獨何力何須事兒戲合沓來賀客稍欣新稻熟社酒行可覓當同扶路翁醉歸舞南陌

陳伯辧爲張氏

前年溪上秋風時主人酒熟烹黃雞歸來醉倒睡便著父老喚起牛羊蹊此生一醉寧易得未辧身爲貴人客徵西將軍爾何人那用尊前驚墮幘朅來閩越再經秋聞道軒名涎已流懸知得酒推不去此客有轄不須投今我正爲奔走役空想題詩滿髙壁若逢落魄姓回人爲問何時定相覓

書對月

天公自厭雨一夕開寒晴霜風淨曠野鴻落有餘聲饑鴉得林靜霽月縈生熨開睡眼色一洗空花橫故人千里餘壺濁誰與傾遙知勸影杯共此通夕情今冬有奇事三見飛玉英明年溪上路誰餉雨中耕

宿野人家

夢裏滄波搖一葉覺來正受肩輿兀人家一宿晚可投新席槁梧香更滑霜前防防收百畝稚子新能收鵞鴨我生本是个中人挾策久矣猶能說

度石棟嶺

我行欲安適策馬逾山樊谷深不可瞬危磴爭猱坡陀兩山間寂歷三家村茒檐靑裙婦蓬髮薪煙昏冷那可飲分我一掬溫郎樵晚未歸客至不與言不奉沙頭巵肯投栁下門作詩配國風行者式其藩

用退之韻賦新霽

春深窘幽步苔上屐痕少新晴一褰衣緑葉藏啼鳥方塘艷宿漲古鏡窺淸曉華顚忽自笑防羽墮驚矯瞻言雲中耕縹緲穹脊繞歸把東臯犂此念何日了

送金確然歸弋陽

昔我雲溪居送子雲溪濆重來問何時笑指溪上云一別四周星坐此世故紛衰顏兩非昔華髮粲可耘我纒風樹悲終日無一欣子乃水菽憂尙此奔走勤對牀語未終懸知便離分霜風吹客袂別意如絲棼子歸葛陂上去路接鄕枌歸夢尙隨子何當嘆離羣

至日建州會詹士元

嗟予生百憂佳節過倥傯客愁隨綫增歸思與灰動當年從子日未覺百慮重髙堂繞牀呼一擲有餘勇那知客天涯相對寒骨聳嵗月曾幾何鬢絲今種種忍饑山藥煮附暖地鑪擁深藏斷還往衰病脫拜拱興言望鄕關云物方郁滃空餘相屬意杯酒久不捧

用前韻答翁子靜

客心旣岑寂節物亦倥傯幽籬菊初暗深壑梅已動古人傲尺璧顧謂寸陰重欲從夫子遊掣肘愧不勇松髙節磊砢鶴老格淸聳當知山澤臞誰羨將相種一官繋人間叢書以自擁防言聞緒餘三嘆手輒拱靑天本寥濶不受雲霧滃願言瞻淸明茗椀不辭捧

防雨

端居身百憂況乃病貧俱天公頗相哀雨我蔬藥區曉晴新靑勻日薄生意蘇衛生固未必一飽行可圖故園天一涯茅荊誰爲鉏崢嶸嵗云晚此念當何如

寄題叔父池亭

一壑久藏勝數椽忽開亭方塘防瓦影淨見魴鯉行主人有嘉招轉柁失髙城不知幾搖兀杙舟上崢嶸尊酒酌芳緑園蔬煮柔靑翩翩射鴨弓一笑翻防翎那知海陬侄斗粟忘歸耕餘生信萍梗歸夢識林坰漲水有回波故鄕豈無情一醉會有日因之濯塵纓

贈謝彥翔建安人九嵗異人與藥至今不食建安有梅子眞升仙處

我本世味薄於田足自營年來荊棘盡稍有梨棗萌但恐骨相凡未敢希長生陳畱達人後未齓犀角盈舊遊記三山幽夢徹九淸邇來三十年但覺膏粱腥幽尋飯緑髓黙臥誦黃庭顧我塵土中深慰夙心傾仙人吳門卒解後煩寄聲相期朝金闕鶴馭何時徵

考亭陳國器以家釀餉吾友人卓民表民表以飲予香味色皆淸絕不可名狀因爲制名曰武夷仙露仍賦一首

二年飲水閩中村忽見玉醴傾蠻尊涓涓醍醐灌熱腦耿耿沆瀣明朝暾旱塵久漲城市暗渴夢欲挽江湖吞何人逺致雙鯉信知我來扣羅雀門不須邀月已淸絕尙恐熨齒當防溫要從華池吸眞液豈獨鬂薅愁根防茫已識投轄客娬媚似返當罏魂奇功誰續伯倫頌妙意要與淵明論胸中我自有涇渭筆下君已傾昆侖詩成寄與約他日飲君與我空瓶盆

久旱新嵗乃雨

髙田土可籭下田不受犁遺蝗憂挿喙況乃麥未齊赤子天所憐溝壑忍見擠雨逐新嵗來停雲忽淒淒莫辭三日霖爲作一尺泥汪汪旣沒膝灎灎仍拍隄漸看蓑笠出笑語喧畛畦我欲與寓目父老同攀躋此身羣萬生擾擾舞甕雞曽亦無幾求脫粟配羮藜永言故隴耕老眼路淒迷好收斂版手鉏耰歸自攜

春日與卓民表陳國器步出北郊

灼灼桃吐華濯濯栁垂縷芳菲挽人出春力乃如許嗟予閉門客佳節過不數不因可人呼那得幽步舉客如山陰勝詩作斜川語誰言一尊酒妙處合千古歸來讀殘書耿耿霜月苦空餘流落心三嘆非吾土

蔬飯

蕨拳嬰兒手筍解籜龍蛻薦羞杞菊間采劚煙雨外嗟予飯藜藿咽塞舟溯瀨朝來二美兼一飽良已泰充腸我誠足染指客應嘅平生食肉相蕭瑟何足賴王郎催牛炙韓老憶鯨鱠俠气信雄誇戲語亦狡獪我師魯顏子陋巷翳蓬艾執瓢不可從一取淸泉酹

戲贈吳知伯

條侯得劇孟吳楚坐可馘我知無能爲失此一敵國偉哉奇男子俠气橫八極書生復何者骯髒老筆墨刺口論安危事往竟何益匹夫嘯空野驚塵一方塞區區空有意浩蕩洗鋒鏑何如吳王孫語輒面浮赤交遊得朱亥負販鄙膠鬲腰間鐵絲箭上簇紫塞翮一笴百城摧燕然誓可勒諸公未備知欲薦恨無力明日我過君烹牛呼社客當書遊俠傳令子姓名白

送僧

空中世界紛河沙不知底處爲天涯乾坤百億在指掌觸處與子同一家云何猶作去來想千里一跌毫釐差坐令契濶費星紀嶺雲欲寄山川遐撥眉相對此何日丈室淨掃余天花詩豪辧舌久投閣萬竅寂歷風無嘩爲君遊戲出三昧妙處那復相聱牙往將妙響應空谷一任飛錫淩蒼霞

江湖小集卷一

欽定四庫全書

江湖小集卷二

宋陳起編洪邁野處類稿

書僧房

陸續流泉自成句來擁紅鑪聴山雨道人更有深深處詰曲如珠蟻絲度幾硯無塵寒欲霧雕盤篆破孤螢吐味如嚼蠟那禁咀茶甘未回君莫去

題蘆雁屏

徵鴻坐何事天遣南北飛蕭然如旅人無情自相依孤葦吹欲折秋風不勝威防防一孤鶱空費弋者機寒聲落煙渚相應不我違嗟我識此情手納空嘆欷安知丹靑師落筆乃庶幾畫形孰不工畫意識者稀他時因吾句購此千金揮

題臨賦軒

蒼山圍岑寂下有一水奔閉戶臥風雨束蒿翳籬籓寥哉祗樹人心逺忘世喧此身自蘧廬長物余此軒鳥語幽夢斷香橫經帙翻未成借路行自要窺潺湲逺師淵明意不愧靈徹魂月度了無迹風行偶成痕心境兩淸妙尺喙何由吞賦詩安所取碧雲未足論何當拂朱絲眇弦吾言

答並安江師送米

不見道人久天涯歲云除朝來食指動忽接送米書念師折腳鐺五合未省余𨿽無覆餗禍尙有乞食逋云何憐孤客日受饑火驅未曽貸監河矧肯索胡奴誰言升斗意矯矯超萬夫嗟予事筆耕輕棄南畝鉏慁煩方外客此計良已疎何時事粗了歸葺五畝居生涯寄綿竹豈卽非良圖不爲泉壤蚓願學江湖魚

陳徳瑞饋新茶

空山防防雲霧春風好夢倚殘缸朝來果得故人書防凸而麼犀銙雙貴人爭買百瓔珞此心兒女久已降坐觀市井起攘袂念之使我心紛龎領君此意九鼎重𨿽有筆力安能扛何時來施三昧手慰我渴夢思長江

次韻希旦喜雨

驕陽挾酷暑何啻虎而翼髙田土可籭況乃耕與殖風伯眞可訟云合吹復拆那知下土民糟粕配橡寔古佛棲巖隈旱沴豈吾責應緣賢令尹閔雨丐法力積陰暝山谷流潤淒幾格朝來賀客散置酒浣愁疾古詩成云外險句動潛蟄旋看蓑笠出競喜溝澮溢讙言令與佛念我一何悉嗟我困蒿藜最覺民可卹何當問牛喘免使訴魚失九關虎豹守懷此欲安適誰哉此心同吾飽將何日

古風二首寄汪明道

紫蘭初茁芽深壑終自秀骯髒蕭艾中不采則誰咎兒曹逐紛華壯士保窮陋應知此調同萬世無先後俗士白人眼從誰明此心不欲故人見訶我車轍深蕭然江上廬客臥詩書林得句不相寄誰賞气駸駸

建安道中

吾生意行初不謀泛泛何啻波中鷗攜家來作閩海夢三年客食天南陬我先人廬在何許大江之左道阻修奉新家有手足愛隻身歸掃先梧楸旋當來此營斗粟南北顚倒無時休此心轉與世事左自作磨螘將誰尢安知不滿達者笑窮達一戲如觀優咄哉吾語亦已墮且與造物同浮游

書事呈元聲如愚起莘三兄

隠吏朱墨暇飽眠北風時呼方外客逃暑尊酒中寂寞杜拾遺四壁口不供坐取盤餐疑哀哉豈天窮何如平生友磁銕間不容每懷千里駕今作五斗逢吏行散鳬鶩楸局收鸞龍共話十年舊事往如飛篷浮榮眞一戲何者爲窮通應須河漢語淨洗芥蔕胸僕夫適在門客醉尊亦空更爲後日約及此芙蓉紅

寄題起莘家義軒

貞觀盛徳後餘慶未渠央舊聞閩海家欲縱燕山芳教子嗣先訓開軒翼中堂地偏市朝逺幾淨書簡香先生陳太丘飯糜百憂忘弟子眞胡羯不聞觸屏僵一變豪俠窟遂成鄒魯鄕下車裏門外他年看諸郎坐上紆素髮詵詵立冠裳我詩自可弦請以侑壺觴

梅花

山深春未動沙淺水欲冰玉梅於此時靚妝略無朋露蕊欲的皪月枝掛鬅鬙儼如江漢女可愛不可陵他年江南路曉妝犯嚴凝尋香煙雨中橫斜挿茅簦卻數今幾日癡如秋後蠅北嶺枝欲空誰與扶一登聊分窺水影依我照字燈坐使惜花夢臨風腳騰騰昔如夢中蝶今學桑下僧了知菩提長念起吾何曽

十一月十九日與仲猷大年綽中美中飲於南臺

空山欲暝云冥冥玉梅半開吾眼靑此身垂欲走塵土聊復舉酒看崢嶸折腰向人不知恥故園可鉏在千里金昆石友一開眉珍重道人相料理楚江東岸先人廬竹君安否久無書歸歟何時應白首我食吾言如此酒

春社齋禁連雨不止賦呈夢得

歲丰農猶饑歲惡何可說哀哉半菽氓罪歲同一舌年來旱塵漲臘盡不見雪靑皇忽雨我萬頃麥苗活令尹民父母溝壑思手挈祈年祓齋居有酒不忍設那知桃李徑狼藉香泥滑芳意一如此坐恐及鶗鴂郊原佇開晴出勞南畝饁秋成已在眼一醉宇宙豁更呼湔裙人勸此側防客和公斜川詩磨石鑱歲月

次韻夢得見示長篇

雉馴不因媒鳩暖自呼婦詩成桃李陰知是霹靂手簿書我亦厭丘壑渠自有卻憐支離疏飽食得薪槱俗夫嘗世味甘苦半噦嘔知公超然處心迹兩無垢愁陰老芳物虫鳥故相誘浪蕋費收拾柔條可給揉豈無我輩人一醉開笑口那知市門底客倦枕兩肘眼髙可人稀命蹇亨運偶平生願執鞭見惠予小友細觀愷悌心宜在帝左右卻來塵埃中寂寞對五栁鷇音藏鵠羽正待荊雞剖學政容窺譜問字當載酒虛名翻悞夢恐坐箕與鬥言詩終不稱永愧賦瓊

久雨短句呈夢得

身閒書有味吏傲俗不親小據物表掃盡心眼塵令尹垂珠玉敲門喚行春作意向芳物吾車曽未巾愁陰入病骨鳩婦聲亦嗔防防三日雨桃李迹已陳空餘深枝間一一靑子新穠芳殿春晚猶堪慰佳辰酴醿曉妝靚芍藥醉臉勻白萼簮嫋嫋風枝倒粼粼言當呼短舞抵掌回雙顰年來得相從稍覺安沈論豈不掛俗事察公極淸眞眼中醉鄕路風味良獨醇流光不容玩尺壁何足珍漓俗益可厭願言勤問津

牡丹醿各一首呈周宰

珍藂壓朝露無人羞欲欹春風醉香骨綽約不自持誰憐曲肱人一笑遣穠姿不言意可了君醉當弗疑妝淡洗逾靚肌香薰不成皎然月露姿一笑午景晴聊移夢蝶牀相對戶不扃誰令風雨暴睡起春縱橫

次韻夢得淺紅芍藥長句

十日愁陰病不出臥看春歸無計惜詩翁遣送淮海春衰眼熨開雲霧拆胭脂注臉勻未徧月紅借酒生眞色了知造物著意深傾倒春工不餘力年來不顧溱洧女載酒非公復安適且將妙句寫餘妍欲立佳名付精識一春頗困歌酒污回首紛華三太息願言付與洗心方歸對鑪香誦周易

宿禪寂院

夢中一葉搖江湖困睡不覺身籃輿眼明佛屋麗丹碧瓦鴟鴺鳳淩空虛疲民日者困苛索半作頳尾相濡魚鵜鶘數罟兩不置肯念竭澤明年無道人誰與辦此事斤琢千指開渠渠頗疑如幻三昧力上方手攬歸吾廬了知舌本法輪轉咄嗟檀施爭奔輸不辭割愛一念善誰謂嵗惡窮民愚書生袖手對溝壑力不能援心煩紆事無大小成者少談說治亂何區區調悲弦急誠齟齬鑿圓枘方尢濶疎古今罪嵗同一口撫掌一笑皆愚儒

詩約範直夫遊萬葉寺觀瀑泉

範侯隠下吏夙尙本丘園身投攫金市藂書以自藩烱然如孤月不受黃流渾要知句律工競病何足論我生羣末俗涇渭同一源同心無楚越傾蓋如弟昆人生各有役不暇捧一尊風蒲掛南浦念欲東西奔對牀定何夕靑燈照晤言懸知題詩處千尺銀河翻

次韻夢得見示之什

居楚求齊音美惡不同土喧豗俗物華羣復有佳處時從玉璧人商略窮萬古詩如粟牛戲誤得摩頂許望道逾逺久生眞暫寓忍持尺璧陰空作秋虫語防言儻傾倒河漢濯肺腑向來說詩口自此行可杜

送甌寧魏生赴武舉

建安少年請纓客橫槊賦詩兩無敵辭家去作入彀英气拂天狼夜無迹廟堂運防開鴻圖智名勇功付壯夫引弓沒羽世自有敢問上策當何如

陳仲仁止止堂

以我有限景逐彼無涯知失足踐畏途投身試危機舟車日奔覆定無丘與夷萬古踐此轍嗟我與誰歸仲仁古靜者懷璧照褐衣名途嘗一戲回首羞前非心如得坎水不受狂風吹功名憂不免當復定何之請觀本無作今復止者誰築室市門側著書園不窺蓬藋深一丈圖書周四圍時有好事人載酒問所疑攫金奮敏手倚市誇妍姿回光時自照何者非吾師

送志宏西上

九州眼一槪餘子眞瑣瑣嶽立防嶁中喜此髙岋峨如公吾輩人取友亦到我揮毫賦垂天風雨捲蓬顆相期八表遊未覺夙心左解醉江閣酒面山月墮起瞻帝鄕云感嘆不成坐何須飛霞佩自辦淩風舸瀛洲溟渤萬里一掀簸緘詩寄天涯秉燭對新火那知市門仙斗祿事麼麼空餘腸九回上疏何日果

有懷捨弟逢年時歸婺源以詩督之

木落天未霜君歸定何時相思如驚鵲中夜未安枝夢中見阿連鏘然詠新詩寤驚衰葉翻道是步屐移攬衣下中庭風露浩渺彌遙知客衣薄歸來一何遲平生短檠燈相對忽解頥萬古一舒捲佳處良在玆是中及物心上與稷契期援古以自例自笑無乃癡夜乂叱九闕側足不敢窺坐令一寸心日抱二柄疑遲君商略此免得兒輩況乃緑髮親倚門鬢欲絲狶膏非鳯喙車轄無可脂再拜壽百分斑衣舞參差秋芳未云歇采采黃金蕤萬鐘不足樂古人豈吾欺

九月十七日夜度蔡道嶺宿彌勒院

日出度松嶺露香霏羽衣肅肅夜气淸蒼蒼煙徑防川光浴秋容蘿影掛夕輝冰輪碾空濶飛轍無因依擬掬星渚波恐觸天孫機偓佺何時見沆瀣聊獨揮未應靑霞志卽與素願違稍休塵外軫憇此巖下扉淸吟寫萬籟妙想絕百非不須河漢言盡解紛華圍飛仙亦戲劇學乃庶幾鰲山切丹極嵗晚行將歸

遊鄭圃

城郭不去眼而得林壑娛低徊撫壯心欲吐無與俱鏗然一枝笻細磴爭樵漁挽衣竟與飲不省誰爲吾

女貧苦難妍

女貧苦難妍士貧苦難髙了知論此者不識一世豪此身百斛鼎流俗手欲操寧當捨其中局促計所遭頗疑有若人骯髒棲蓬蒿考槃一丘壑光景不可韜斯人不我忘空復逾垣逃軒裳亦雲華唾去如腥臊哀哉誇毗子擾擾冠猿猱恬無濟世心閔黙死滔滔朅來事斗祿俛仰身桔橰一官戲人間幾何非餮饕誰言眷此幘擲去輕秋毫區區欲驕士一哭嗟兒曹

溪南梅花

巉巉石徑鳴枯笻意行詰曲無西東心知幽壑梅已動一枝寄我曽未防暗香橫露忽驚顧冰蕋的皪蠻煙中有如佳人久去眼邂逅相得情何窮蔬畦壓霜翠雨亂已覺雪片棲丰茸嗟吾辜此來已晚攀條嚼蕊聊從容玉仙遊戲下塵世絕一洗朱鉛空不知閬苑在何許叱回風馭毋匆匆溪寒沙淨迷俛仰坐待山月來朦朧豈無尊酒相暖熱錦裘起舞如驚鴻仇池老仙羽化久妙曲三疊余仙風歸時醉倒不知臥明日來此誰能同

再和求首座

道人昔曳羌廬笻五老負雪湓江東犯寒貪覓玉梅句𨿽有衲被何曽防歸來苦雨熟梅子捲械深臥蠻煙中詩傳絕境忽入手置我鄕國情何窮十年不踏江上路漠漠海气昏貂茸異鄕嵗晚慰流落一笑賴此冰雪容嶠南絕唱誰敢和騎鯨人去塵寰空昆墟下視堪笑閔雕琢肝腎愁匆匆那知幽子雲雨上風斤玉斧修朣朧讀詩令我一回首杳若目送孤飛鴻何時晤語折鐺側坐聴萬籟號天風拈花特地兩顏解他時與子眞參同

奉酬令徳見示長句

閒官屋舍如幽棲寒苦餘業償鹽虀忽聞鵲聲作破竹尺書入手誰所賫交遊勝絕似公少矯矯鸞孔依蒿藜靑防側足在咫尺誰使狡獪捐其梯秋風溪上共尊酒擺落羈束忘畛畦紅裳起舞意未足缺月銜嶺星河低只今跌宕走塵土淸夢往復無山谿新詩驚怪爛盈幅筆力抝怒蟠虹霓遙知槃礡小底得喪已著一理齊此生同困造物戲未覺與世誰云泥𨿽無絕唱追白雲賴有妙契如靈犀一笑從公豈無日挽袖相屬空玻璃不須俗物敗眞賞但覓佳處同扳躋

答林康民見和梅花詩

寒崦人家碧溪尾一樹江梅臥淸泚仙姿不受凡眼污風斂天香瘴煙裏向來休沐偶無事誰從我遊二三子彎碕曲徑一攜手凍雀驚飛亂英委班荊勸客小延佇酌酒賦詩相料理多情入骨憐風味依倚橫斜嚼冰蕋至今淸夢掛殘月彊作短歌傳素齒韻髙嘗恨句難稱賴有君詩淸且美天涯嵗晚感鄕物歸歟何時路千里柁樓一笛雪漫空回首江亭淚如洗

上丁余膰置酒招綽中徳粲徳茂逢年

我生無幾求畢願老葭菼誰令事斗祿飯糲羮不糝書生亦可憐防物有先感朝來食指動膰肉丰咀啖恭惟魯司寇道大長坎空餘祠千載不救陳蔡慘永言百世師願學吾豈敢當饑不忘歌旣飽復何憾安能如王孫長物貯頥頷急呼講肄人一醉捨鉛槧相攜桃李徑歷亂蹴紅毯言彊三尺喙气溢一身膽平生超然處獨嗜逾昌歜詩成持似君莫遣兒輩覽

用綽中韻送正臣正臣欲歸隠而無資故廣其意以告識者云爾

華裾錦領烏紗幘气蓋當年五陵俠胸中磈礧不可平拂衣歸來抱長鋏軒然寄傲楸枰間長恨坐隠非雲山相逢笑我眷防粟我歸未可君何難世人錢作牛吼音誰能立談壽千金空令擁鼻誦招隠知君心在仙峯陰故山自欲無歸期作詩但擬淵明詞卻愁他日林下信千里寄我惟當歸

秋懷六首

庭柯一葉失風挾涼气歸湛湛陂水淸芙蕖脫紅衣非無岑寂士句法妙暉獨懷履霜戒徳人貴知防眞儒六經學文字聊解紛長孺棄諸侯漢庭相公孫兒口乳未幹妄作黒白分誰能領斯會事往風中云導江自岷山源淺觴可濫下集大小川千丈水府暗防策井桐寒炯炯月淡後生抱奇志黃墨勤防勘市朝富危機匹夫死馮河何如狎鷗子煙雨同一波行藏各有趣不在相詆訶我師陋巷人千古冠四科穿堵超玉繩倒影夜寂火雲一洗空月露淸欲滴幽人負屙臥起坐三嘆息歸同對牀第晤語永佳夕掩耿不寐道人亦無悰故山新稻香粥魚響枯桐夢中信了了推枕聞西風少遲穉金壯歸轡與子同逢年與徳粲同之溫陵謁大智禪師醫作四小詩送之

丈室揜槐夏與君同臥屙平生莫逆人褁飯誰見過跰起鑑井萬古寂不波觀心要知是造物如吾何六年別故山松竹故無恙此身已天涯飄走復何向淸源老醫師砭僂出投杖勿辭一往勤挹彼上池漲石梁跨蠔山永與方壺久憑君持一杯往酹濟川手遙知相攜處溟渤浸箕斗作詩問大鈞猶有斯人否山河我四大物我同一體誰爲疾苦癢搔按不容擬多生抱此念耿耿未云已那知知魚樂更有濠梁子

與陳彥時會華嚴道人偶書

屋頭煙雲屯屋下波濤喧團圞坐已久起扣丹霞門客至苦舌彊目擊翻無言元龍湖海士懷哉夙契惇淸坐鼎足峙妙語流潺湲君遊華嚴海貝葉手自翻此心於身世鳥度空無痕笑我流浪中久被業識吞讀書談古今綺語生禍根望道未見況乃躐其藩職卑困掣肘見溺不得援未知造物心頗復哀黎元近窺顏稷意未敢遽揜關躬耕亦細事會要五畝園釋羈牛在牧駕鼓馬伏轅居然見優劣不比魚熊蹯持問跏趺人一笑霜眉掀相攜妙峯頂暝色窺逺村解衣略輩行班坐搴芳蓀欲歸意未已幽境相與捫蒼崖出玉醴不受瘴毒溫願言同酌此我語庶不諼

書栟櫚院壁

側身西來度千山列仙仙去空孱顏斗升自役應笑我何苦詰曲戲塵寰歸耕無田仕難合疑此二柄首防間摩娑崖石三嘆息我心安得如汝頑

次志宏韻督成壽置酒

歸耕食吾言回首媿江水方爭揚子席誰置穆生醴鄧侯傾蓋舊小寢萟桃李走書納防我涎迸齧唇齒朝來獨何事怒色劇染指𨿽防射鴻遊顧有捩手鬼平生談天口得酒便鋒起年來病不觴但要謳貼耳眞成虵畫足足就酒空矣樊川吐怨句想見紫雲美何時咄嗟辦一醉吾亦擬噂沓聴羣兒口寔爭笑鄙

江湖小集卷二

欽定四庫全書

江湖小集卷三

宋陳起編釋紹嵩江浙紀行集句詩

余以禪誦之暇暢其性情無出於詩但每唫詠信口而成不工句法故自作者隨得隨失今所存集句也乃紹定已丑之秋自長沙發行訪遊江浙村行旅宿感物寓意之所作越壬辰五月中澣嘉禾史君黃公尹元以大云虛席俾令承乏八月初九日永上人來訪盤礡旬餘茶次每炷香請曰師遊江浙集句諒多可得聞乎予謝曰不敢永曰禪心慧也詩心志也慧之所之禪之所形志之所之詩之所形談禪則禪談詩則詩是皆遊戲師何媿乎予謝曰不敢力請至再至三又至於四遂發囊與其編錄得三百七十有六首離爲七卷題曰江浙紀行以遺之二十二日廬陵亞愚樵衲紹嵩序

發長沙

秋入長沙縣無人畫得成曉風輕浪疊落日亂蛩鳴一雨洗煩熱千山指去程回期誰可定行樂且吾生【郎士元

方幹

韋莊

希晝巽中

祖可

修睦

誠齋】

舟發淸江

穩泛一船東生涯眞轉蓬煙浮平野碧波軟夕陽紅浦樹家家異風光處處同回看蒼木杪眼界入雲中【曉瑩

張耒

李子西

王大受陳瓘

張耒

曉瑩

鄭工部】

感山書事

愛此棲心靜陶然度嵗華放慵眞有味化俗獨無涯隔沼連香芰疎籬帶晚花細評淸絕處倚杖看蜂衙【方幹

吳損之

陳與義

棲白杜工部

杜工部

張君量

李彭】

曲江解舟

動靜非常態此行風正秋巉巉孤棹起大江流蟬噪日將落煙生山欲浮無心與時競吟憑釣魚舟【希晝

鄭谷

林和靖

陳克曉瑩

陳與義

王荊公

韋莊】

江亭小憩

不到玆亭久軒眼界開江流翻白浪樹影掃靑苔有鳥銜花出無人送酒來快然心自適此地亦悠哉【曉瑩

薛舜兪

賈島

賈島梅聖兪

岑參

陳與義

蘇子美】

舟中口號

閤皁風煙外殘蟬送客愁雲連平地起水帶斷槎流樹隱重重竹江呈岸岸秋晚來供望眼微徑雜歸牛【誠齋

巽中

方幹

曹緯誠齋

誠齋

曉瑩

陳與義】

臨川道中

歷歷防荒岸初聞落日蟬江花鋪淺水村館復臨川徑仄傍無地峯回別有天吾行吾自返玆意與誰傳【皇甫冉

鄭谷

李嘉祐

王昌齡誠齋

於湖

誠齋

李嶷】

客思

欲暮多羈思客行悲故鄕背闗余古木落葉墮寒霜驛樹收殘雨柴門掩夕陽此身南復北雙鬢易滄浪【賈島

溫飛卿

方幹

賈島皇甫冉

許渾

李彭

巽中】

遊古寺次朋上人韻

黃葉前朝寺攜朋上故基近山煙外逺芳艸露中衰磧磧風吹面霏霏雨散池旅情何計是排悶彊裁詩【司空曙

曉瑩

誠齋

戴叔倫寒山

誠齋

林和靖

杜工部】

旅次

樹勢分孤疊江流復舊痕斷橋斜取路小徑曲通村山疊雲霞際林垂橘柚繁个中有佳句欲就已忘言【希晝

杜工部

楊濟翁

杜工部方幹

鄭谷

陳與義

張君量】

晚泊了頭巖

旅泊依村樹髙吟似得鄰斜風吹敗葉落日照行塵擾擾成何事飄飄任此身客心君莫問嬴得鬢如銀【孝元帝

貫休

杜荀鶴

方幹陳與義

曉瑩

誠齋

誠齋】

道中卽事

饒水回回轉白雲西復東日斜喧急雨天闊退飛鴻薄暮防西峽隆寒正北風玆行有勝事未敢嘆途窮【誠齋

孟郊

李彭

潘邠老許渾

曉瑩

誠齋

李子西】

舟中值雨

客路雨連日吾身良可嗟蕭蕭打篷急脈脈受風斜野望迷靑艸江聲走白沙今宵何處宿欹枕聽鳴蛙【劉褒

彭止

誠齋

曉瑩曉瑩

杜工部

保暹

虞祖南】

題山寺

江上山頭寺陰堦竹掃苔舟橫漁唱晚松暮鶴飛回野渡花爭發春荷葉半開嬉遊不可極畱眼要重來【杜荀鶴

劉得仁

曉瑩

司空曙李嘉祐

楊巨源

宋之問

誠齋】

憩江寺

眾岫聳寒色長溪抱碧岑波傾三峽急樹合四時陰野寺江天豁禪房花木深幽簾宜永日閒坐聽春禽【賈島

許渾

徐俯

張栻杜工部

常建

羊士諤

祖詠】

題園庵

地僻無賔侶林疎露短籬紫鱗衝晚浪白鳥占閒池栁色濃垂岸桃花濕滿枝一僧年八十邀我覓新詩【王藻

文兆

易齋

林和靖李建中

陳與義

賈島

誠齋】

江上

弱桞垂江翠驚湍拍岸浮煙生山欲盡春半水爭流棹倚袁宏渚云凝庾信愁艱難念時事衰謝不能休【惠標

祖可

宇文昶

陳與義鄭谷

韋莊

於湖

杜工部】

偶作

孤錫依京寺悠悠過一生有山供傑句無地可歸耕燕競波中影棊添局上聲流年衰此世寂寞不勝情【惠崇

姚合

張君量

杜荀鶴誠齋

杜荀鶴

賈島

傅翼】

言命

宇宙雙蓬鬢升沈盡聽他僧居隨處好身事逐年多異國逢佳節流光等逝波無謀長委命言命欲如何【許

誠齋

溫飛卿

杜荀鶴韋莊

賈島

雍陶

鄭谷】

題靈隱

古剎藏幽勝山門九里松飛空花片片落澗水淙淙華積池邊路云生戶外峯幾因畱我宿吟到五更鐘【張鎡

賈島

徐俯

曉瑩鄭谷

露一

簡長

誠齋】

野眺有感

流落復蹉跎生涯總幾何羈遊故交少歸思夜深多縱目懷靑島遙天浸白波誰令貪眺望到處被詩磨【鄭谷

耿緯

方幹

翁宏鄭谷

處黙

誠齋

杜荀鶴】

登城

奔走倦塵埃登臨亦快哉江城含變態蹤迹共徘徊古殿桐陰合秋山曉翠開相逢吟未足更擬上髙臺【杜工部

陸遊

杜工部

聞人武子王鉄

劉得仁

陳堯佐

李昭玘】

紹興道中

古岸侵煙出沙岡擁地形斷橋人寂寂竟日雨防防丘壑胸中事乾坤水上萍詩成何用好聊以記飄零【行肇

賈島

蘊常

杜工部薛舜兪

杜工部

誠齋

張君量】

夜泛有懷

獨自上孤舟通宵浪打頭天風隨斷栁江月值新秋忽忽忘年老忙忙泛夕流此生成底事誰不遣吾休【鄭谷

陳師道

杜工部

岑參陳與義

孟郊

誠齋

誠齋】

天章道中

十里尋幽寺江山幾路分逢人問息耗指路上髙云極浦明殘雨寒流疊細紋野鴉無意緒嘹唳傍溪濆【賈島

郎士元

李彭

趙嘏鄭谷

廖凝

杜工部

貫休】

登杖錫

登寺尋盤道那知是與非凍泉依細石寒日淡斜暉村路飄黃落山禽淩翠微數聲牛上笛老淚欲沾衣【方幹

賈島

杜工部

方幹林和靖

溫飛卿

韋莊

陳與義】

遊雪竇遣興

此地人遊少憑欄興莫窮云蘿難透日喬木易髙風書滿閒下云生閉目中焚香賦詩罷頓悟眾緣空【戴叔倫

邵康節

方幹

杜工部鄭谷

賈島

杜荀鶴

李彭】

題海智寺壁

步步入山門門前眾水分上潮吞海日古廟聚寒雲樹影中流見秋濤隔嶺聞還應覓新句不琢自成文【杜荀鶴

鄭谷

郎士元

文兆張祐

林和靖

薛能

誠齋】

至保福精舍

山水尋吳越搜奇事轉新松風知近寺檣燕語畱人雨過閒田地云饒落日春登臨獨無語泉石自相親【孟郊

林和靖

徐俯

杜工部修睦

鄭谷

鄭谷

懷楚】

客夜偶成

萬里長爲客窮愁豈自寛年衰髮種種幽集夜漫漫風捲湖煙靜云收溪月寒天涯少知已惟有醉江幹【王令

杜工部

曽誠

張潨王廷玉

法燈

曹緯

陸遊】

江上晚望

沙晚低風蝶汀煙入夜舟日依平野沒月湧大江流書懶聊停眼詩成自防頭此時臨水嘆一倍不禁愁【杜工部

方幹

曹緯

杜工部誠齋

齊已

江總

戴叔倫】

丈亭登舟有感

未厭長爲客孤舟趁夜行不惟山水樂頗覺夢魂淸風緩帆舒捲云行月送迎勞生誰獨免空復嘆勞生【曉瑩

兪元廣

翁元廣

春敏學張君量

誠齋

誠齋

溫飛卿】

送別周上人

此地是何鄕懸帆興甚長山光分首暮艸色入林香斷嶺雲歸白棲鴉噪日黃他年重防面鬢莫疑霜【韋莊

鄭谷

賈島

皇甫冉曉瑩

繆瑜

王操

皇甫冉】

鳯山西亭戲書

日日西亭上憑欄取次看繞崖云慘慘浥屨露團團書景委紅葉松香掩白檀平生勲業意開鏡影相懽【無可

曉瑩

曉瑩

曉瑩司空曙

齊已

夏倪

張鎡】

山居遣興

百衲老空林疎慵倦九箴浮沈千古事去住兩鄕心絕頂無禪侶忘言有匣琴感多聊自遣時復一閒吟【皇甫冉

溫飛卿

薛瑩

羊士諤淸塞

羊士諤

韋莊

陳與義】

湖山堂晚坐

木葉落時節湖山向晚晴移牀橋上坐看客海邊行寂寂饒孤興悠悠送此生遣愁聊覓句那敢謂長城【杜荀鶴

皎然

誠齋

杜荀鶴曉瑩

陳與義

誠齋

曉瑩】

遊吉祥登棘庵別業

屋在瀑泉西看來路轉迷松風淸颯颯秋日正淒淒海鳥和濤望山鼯隔水啼何須更飛錫只此是曹溪【王建

誠齋

寒山

江總尙顏

賈島

懷古

鄭谷】

寫懷

養拙甘沈黙蕭條古寺間中心無所媿在世有餘閒夢釣鷗邊雪鐘鳴枕上山徘徊興幽熟何處不開顏【雍陶

杜荀鶴

邵康節

杜荀鶴誠齋

杜荀鶴

曉瑩

於湖】

鳯山卽事

久欠遊山債因尋溪上村風沙輕漠漠煙樹逺昬昬土甑封茶藥石泉通竹根搘笻聊小立老子笑無言【鄭工部

盧綸

曉瑩

徐俯李賀

賈島

曉瑩

誠齋】

尋訪廣福

舊邑浮航外靑山千萬重訪僧舟北渡歸寺海西峯薄薄雲收日微微雨灑松可堪添客恨聞打暮天鐘【薛舜兪

陳羽

韋莊

賈島誠齋

賈島

劉昌詩

賈島】

次韻王東之郊行

杖履尋春事偸分暇日工幽花欹照水獨樹迥含風路極陰溪裏桃開曉色中一年春好處分付少陵翁【祖可

杜工部

曉瑩

方乾方乾

棲蟾

誠齋

誠齋】

酬顏仲華

客子愁無柰年來鬢已秋塵埃自衮衮勲業轉悠悠髙露沈晴樹山雞舞畫樓惠連有新作一覽病應休【陳與義

齊已

蘊常

繆瑜宇昭

杜審言

司空曙

誠齋】

郊行

桑柘晴川口林深一徑存披云登斷嶺隔水見前村春去花無迹崖傾洞有門郊行聊著眼疑是武陵源【盧綸

戴叔倫

曉瑩

誠齋李彭

李彭

誠齋

王荊公】

代顏聖聞次韻

渡口水流急憑欄凝睇勞逺山楓外淡矮竹苣邊髙古木叢靑靄鯿魚噀白濤幽閒無个事痛飲讀離騷【蕭國輔

林和靖

誠齋

誠齋處黙

李賀

劉淮

張祐】

次韻梓上人

一身無定處誰見寂寥心始爲江山靜徒云寒暑侵少孤心易感漂泊病難任未遂長棲此孤懷自不禁【惟審

方幹

杜工部

方幹楊徽之

鄭谷

希晝

林和靖】

江湖同避地老眼不供愁閱世臨觀羙出門聊散憂漁鹽橋上市河漢島前秋奔走何時了如今悟解不【皇甫冉

陳克

徐俯

陳與義溫飛卿

賈島

誠齋

誠齋】

投宿寶覺精舍

驛路向山郭江蘺滿意馨逺云收海雨獨樹隱沙汀桑椹累累紫杉栽處處靑夜投寶覺寺重上竹西亭【林和靖

黃庚

淸塞

行肇曉瑩

張君量

於湖

呂居仁】

錢淸解舟有感

解纜浙江頭眞成汗漫遊山川元歷歷雲水自悠悠舉翮籠中鳥歸心水上鷗夕陽誰共感一雁度南樓【繆瑜

陳克

曉瑩

王建賈島

誠齋

韋莊

司空文明】

蕭山口占

水鳥迎秋舫紅輪映曙霞防防小江樹淡淡滿枝花碧艸望中去靑山郭外斜天涯重回首回首重傷嗟【王安國

溫飛卿

呂居仁

陳與義誠齋

孟浩然

王大受

張君量】

待舟西興遣悶

海湧銀爲郭吳疆與越連有山來枕上無酒到愁邊烈烈寒風起悠悠落日懸孤舟未得濟少駐祖生鞭【誠齋

杜荀鶴

賈島

潘邠老唐太宗

曉瑩

王昌齡

翁元廣】

通判曽溫伯生日

玉曆標人瑞膺門鶚獨先風雷開盛旦嵩嶽降眞賢壁暗詩千首官當嵗九遷得知眉壽永何但八千年【溫飛卿

翁元廣

夏倪

韓駒道潛

山谷

兪元廣

誠齋】

今代文章伯長哦气吐虹揮犀聞妙論許國見深衷美價方稀古離騷繼雅風慇懃一雙眼看到火城紅【夏倪

翁元廣

曉瑩

道潛韋莊

包佶

陳克

誠齋】

書事

松蓋環淸韻秋風倚杖前棲毫思確論擊竹自忻然髙鳥翔云外孤亭恰水邊幽居經宿雨無處不潺湲【許渾

李彭

孫僅

翁元廣李子西

誠齋

唐異

範仲淹】

詠道中所見

倚杖寒山暮髙杉韻細颸歸舟藏別浦落日映荒陂碧澗流紅葉黃猿領白兒石橋南畔路岑渚復幽奇【李頎

賈島

蘊常

曉瑩蘊常

貫休

懷古

賈島】

憩靈隱寫懷

莫恨徵途逺題詩記獨遊十年行路飽萬里此生浮宇宙知何極山川慰久畱倚欄哦五字不覺散人愁【髙適

陳與義

誠齋

陳與義齊已

陳與義

曉瑩

髙適】

江湖小集卷三

欽定四庫全書

江湖小集卷四

宋陳起編釋紹嵩江浙紀行集句詩

雪後復雨過西湖

觸目成幽興詩吟十數篇風傾竹上雪鳥度水中天急雨涔涔日迎人小小船更逢淸管發聲到客愁邊【鄭谷

賈島

盧綸

張君量寶曇

戎昱

郭和貞

誠齋】

棲霞道中

路僻閒行遣溪將罨畵通飛泉髙瀉月細柳亂揺風畎畝孤城外山川暮靄中曠然忘所在心與白雲空【惠崇

鄭谷

方幹

曉瑩杜工部

邵康節

白樂天

範仲淹】

題白蓮園亭

塔影掛淸漢分明雨後山云寒湖貼貼錢樣菊斑斑有水園林活無風溪樹閒臨流興不盡復自竹中還【綦毋潛

邵康節

蘊常

雍陶邵康節

陳與義

郎士元

徐俯】

泛湖

久客欣無事扶衰上野航回云覆陰谷初日放晨光楊柳千尋色荷花一路香西湖天下勝誰與共平章【曉瑩

王荊公

李頥

李商叟樂府詞

呂居仁

張君量

曉瑩】

同粲湛二士人遊北山

二子依公子南山度北山興隨流水逺心逐片雲閒日月浮生外牛羊落照間慇懃華表鶴飛去復飛還【貫休

翁元廣

許玠

林敏功杜荀鶴

盧綸

司空圖

誠齋】

秋日湖上憇水僊祠

萬木已西風千山景象通岸拖秋艸綠日抺半山紅穴蟻苔痕靜詩人眼界空水僊來往處脈脈興何窮【廖熙績

廖巨凝

王大受

李子西賈島

修睦

楊蟠

文兆】

野步

野步隨吾意無勞問是非風鶯移樹囀江燕引雛飛一徑入寒竹千峯駐晚暉幽懷在天末何要更忘機【賈島

方幹

韋莊

殷遙鄭谷

李嘉祐

李彭

林和靖】

遊天竺

天竺秋重入翛然適此心路尋流水逺門閉野雲深澹沱生眞趣幽閒且自任殘陽應更好蟬合伴淸吟【林和靖

賈島

林敏功

皇甫冉鄭谷

韋莊

鄭谷

林和靖】

自笑

自笑從來癖平生斷在詩鳬鷖共容與防夢亦淸奇古調俗不樂衰容鏡每知機心吾豈有休把運行推【張鎡

杜荀鶴

巽平

蘊常王文元

韋莊

張君量

胡歸仁】

天竺戲書

出郭西湖近貪看立又行園林靑气動日夕白雲生映竹犬初吠緣溪鶴自鳴慇懃下天竺泉石愜幽情【張君量

誠齋

鄭谷

賈島林和靖

方幹

誠齋

曉瑩】

解舟

落日放船好波恬爾許平水光浮棹碧山意入詩淸世路方行險江人莫問程順流風更順颯颯片防輕【杜部

誠齋

夏倪

張君量王受

鄭谷

誠齋

黃庚】

落日放船好長河水接天逺林翻急吹孤棹正悠然風攪平云陣波輕片雪連前村鴉噪斷極目仰聨翩【杜工部

賈島

夏倪

溫飛卿誠齋

張籍

曉瑩

賈島】

遊何山

綠艸閒深院繁花的的開卷簾當白晝辭洞戀靑苔燕掠平蕪去人從瀑布來林間淸話久杜宇一聲催【薛能

李彭

修睦

白樂天李頻

劉得仁

郎簡

誠齋】

憶遊天竺

寺憶新遊處江村日暮時溪長石磊磊天逺艸離離塔院關松雪山泉滿路岐那知巖下樹一一入吾詩【杜工部

孟郊

寒山

趙湘賈島

賈島

翁元廣

陳與義】

旅暮卽事

萬壑初收雨湖聲正寂然薄衣臨積水歸鳥度平川仙掌云邊樹春風寺外船詩成見新月目極向遙天【李子西

張君量

杜工部

杜荀鶴賈島

杜荀鶴

希晝

許棠】

東山精舎戲書

迥磧沙衘日荒溪眾樹分行人隨旅鴈尋寺入幽云逺岫林間見啼鶯夢裏聞湖山𨿽不語心緒已紛紛【賈島

賈島

皇甫冉

賈島陳與義

冦萊公

祖可

方幹】

題淨眾壺隱

古院無僧住含情更惘然綠苔欺破閣白鳥沒飛煙壺隱遲遲日筒分細細泉欄桿聊小憑取火綴詩篇【宇昭

溫飛卿

林和靖

潘邠老翁元廣

宋庠

曉瑩

曉瑩】

贈別張西叔之丰城

有客功名累蕭蕭逐轉蓬丰城千里外茅屋萬山中楊柳縈橋綠秋梨繞地紅登臨𨿽未並談笑會當同【翁元廣

戴叔倫

曉瑩

誠齋溫飛卿

李賀

鄭工部

曉瑩】

酧敬上人

浙界殘零處相尋聊解顏別橋連白石移榻對靑山有恨春將晚無機性自閒天涯將野服時見一舟還【誠齋

鄭谷

白樂天

修睦曉瑩

許渾

方幹

賈島】

遊西崦

小隱寄幽谷登臨翠色中亂雲低薄暮片水靜涵空往往遊西崦依依向北風淸猿不可聽幽思更無窮【李彭

陳瓘

杜工部

方幹誠齋

盧象

皇甫冉

蔡襄】

江上偶謁什上人

在路日已久此心誰與論一言知具眼萬里獨消魂輟棹丹楓浦扶笻白水村縱情猶未已吟扣野僧門【曉瑩

杜荀鶴

曉瑩

惟審趙昌國

楊濟翁

賈島

鄭谷】

客次感懷

投老詩成癖愁生爲客途煙雲長在目山水暫遊吳逺意極千里歸心寄九衢一身仍更病意緒日荒蕪【陳與義

賈島

章希仲

鄭谷林和靖

溫飛卿

吳融

杜工部】

卽事

殘日住孤館虛廊繞防回沙鷗背人去江雨帶潮來古驛怪藤合霜花錯節開時因念衰疾獨與暮猿哀【冦萊公

呂南公

王子俊

曹組陸遊

司馬溫公杜工部

曾紆】

嘆命

嘆命無知已吾徒卻自寛艱難爲客慣幽僻置身安竟日霏防雨空園浩蕩寒江山多勝境到處得吟看【賈島

誠齋

耿緯

種放曉瑩

陳與義

鄭谷

杜荀鶴】

寓筆

幽徑艸初靑無人知地名徵鞍千里逺倚杖一江橫云重欲爲雨風和拗得晴家家好春色春色徧空明【子熙

李泰伯

修靜

夏倪惠洪

惠洪

司馬溫公蔡凝】

獨遊

幽圃多情致殊方此日歡松風欹枕聽春艸隔溪看紅入桃花嫩靑還玉宇寛獨遊吾有意終日憑欄桿【範純仁

杜工部

正宗

楊適杜工部

誠齋

劉克莊

李若水】

定慧別業次韻陳子中

地勝千山會孤懷行轉幽歸云帶層巘逺岸送輕舟綠樹鶯邊合淸泉檻外流雨餘情更逸端爲故人畱【胡憲

陳與義

林和靖

陳與義誠齋

曉瑩

杜審言

蘊常】

遣懷

抱瘵便秋晚無言秪自知是身多落寞半世足飄離靜閱王維畵閒圍李逺棊慨然嘆時命轉覺命堪疑【李彭

懷古

曉瑩

鄭谷韋莊

陳與義

白樂天

雍陶】

落拓無生計放懷便所便托心時散帙卽事偶成篇此道欣逢泰平生秪信緣慇懃伴幽獨松亞小窻前【李彭

曉瑩

林和靖

張君量楊濟翁

曉瑩

誠齋

鄭谷】

學懶眞成懶龍鐘志未酧此生多轗軻何處不遲畱勲業頻看鏡寒盟得問鷗覊愁難盡遣愁盡自無愁【誠齋

鄭谷

鄭谷

李子西杜工部

繆瑜

方幹

誠齋】

淹泊寧吾願年光送老來只知閒說話但覺旅懷開此路方知已惟天合是媒冥搜無好語也辱片雲催【誠齋

易嘉猷

邵康節

曉瑩髙適

杜荀鶴

張君量

誠齋】

與保寧西堂同客三塔因有感而作

漫浪眞堪老君應與我同旅懷斜日後閒步淡煙中有分長爲客無勞問轉蓬不妨畱滯好悟取本來空【誠齋

文兆

賈島

鄭谷王大受

杜工部

於湖

翁元廣】

寫懷寄湛上人

吾事只如此奔忙自作癡買山猶未得弔古卻成悲老去慵趨世愁來獨賦詩浮生同是客誰復問棲遲【張耒

誠齋

戴叔倫

誠齋鄭谷

蘊常

楊公濟

林和靖】

寂寂相思際遙焚一炷香鴈飛雲杳杳笛引淚浪浪明代誰招隱窮遊我自忙他時解顏笑寧免鬢毛蒼【賈島

鄭谷

方幹

韋莊希畫

李彭

李彭

曉瑩】

寄元藏主

度歳不相見別來春又春縱橫皆失計談笑亦何因鄕思盈愁望形衰恨道貧掩扉當太白願卜子爲鄰【賈島

杜荀鶴

岑參

方幹陳羽

戴叔倫

賈島

鄭谷】

送別一西堂

一老說淡話忘懷絕險艱別離從闕下遊戲且人間落羽羞言命臨岐彊破顏住山須鈯斧此句急追還【誠齋

雍陶

賈島

於湖盧綸

曉瑩

李彭

誠齋】

次韻朋上人東湖精舎卽事

開徑東湖上千巖鏡裏看與君頻邂逅此地久盤桓柳影含云幕桃花生暮寒婆娑弄翰墨淸興寄毫端【徐俯

誠齋

曉瑩

曉瑩杜工部

誠齋

曉瑩

張鎡】

登樓次朋上人韻

落日生春色桃花笑不休鶴飛湖艸迥風止客防收樹逺天疑盡江平水卻流愁來無處去爲子上髙樓【陳與義

陳與義

皇甫冉

孟郊吳融

陳師道

岑參

鄭谷】

小憇東嶽行宮戲題

樹色遙藏店春風入皷行宮花漠漠孤嶼艸萋萋白鳥飛還立黃鶯歇又啼詩成那用好到處好詩題【韋莊

杜工部

白樂天

賈島賈島

白樂天

誠齋

李頻】

送客歸戲書

險盡途方坦溪鳴錦幄傍瞑煙沈古道幽艸戀殘陽寂寂春將晚迢迢日自長東門因送客行得汗如漿【誠齋

溫飛卿

懷古

惠崇杜工部

張耒

賈島

誠齋】

答一老

散拙亦自遂誰能淚墮巾詩成聊疥壁道在不嫌貧老矣曾榮望頽然只任眞拂衣從此去四海作閒人【方幹

賈島

曉瑩

鄭谷誠齋

曉瑩

孟郊

邵康節】

有感

志業不得力寂寥常掩關交疎貧病裏老疾去畱間涉世心猶壯經秋鬢自斑平生懷古意欲語淚先澘【方幹

溫飛卿

盧綸

陳師道翁元廣

郎士元

範純仁

誠齋】

送別永上人

四海無拘系飄然不可畱泄云分疊巘落日滿行舟舉世謀三窟餘生老一丘對牀淸約在後會必經秋【可止

方幹

李彭

蘊常易嘉猷

韓子蒼

翁元廣

善生】

翠蘿亭書事

萬壑初收雨鴉聲喭客勞溪寒魚隊散秋靜鳥行髙碧嶂前兼後靑猿斷更號捲簾雙眼逺繞舎綠周遭【李子西

誠齋

翁元廣

林和靖寒山

賈島

誠齋

徐俯】

登樓

二月春方好登樓望欲迷關情山簇簇餘思艸萋萋小浦依林曲長天向水低鄕心正無限恰恰一鶯啼【曉瑩

杜工部

吳融

曉瑩皎然

希晝

司馬文明誠齋】

至錢君瑞壺天因題云

林下中餐後登臨思然捫蘿循鳥道著屐到壺天要地無閒日新晴有亂蟬主人貪貴達燈火照靑編【賈島

張君量

翁元廣

李彭惟鳯

鄭谷

鄭谷

曉瑩】

贈別顯上人

兩浙尋山徧依稀三十秋徵塵添老色藜杖賦歸休落葉隨杯渡殘虹帶夕收不知從此去能寄短書不【鄭谷

賈島

王大受

曉瑩巽中

林和靖

徐俯

蘊常】

江湖小集卷四

欽定四庫全書

江湖小集卷五

宋陳起編釋紹嵩江浙紀行集句詩

道中自遣

綠暗連村柳江平不見灘日烘花气暖岸曲水流寒世路今逾窄客心須自寛悠悠片雲質溪上更蹣跚【陳師道

王大受

張鎡

曉瑩誠齋

杜荀鶴

澹交

吳達】

走筆酧黎徳夫

索寞門長掩圖書是舊貧無因從發藥有命懶謀身寥落悲前事英雄嘆後塵裁詩托幽思幽思忽相親【翁元廣

鄭谷

曉瑩

李端戴叔倫

陳與義

蔡襄

戴叔倫】

哭黃少府

大節羣公倡儒科慕冉顏逺分天子命長覺吏徒閒秋入篇章裏川行翰墨間壑舟今已矣老淚爲渠澘【家演

賈島

杜荀鶴

杜荀鶴誠齋

誠齋

趙彥昭

誠齋】

酧顏聖聞監稅

地僻春來靜孤山夕照余深慙長者轍新欠故人書有酒招元亮無人誦子虛相從又相別意緒各何如【杜荀鶴

馬戴

杜工部

誠齋誠齋

齊已

誠齋

誠齋】

贈劉信之

四海劉居士詩書論議深苦吟天與性醉臥月空沈囊有壺公藥身無戚裏心髙懷不我棄他日重來尋【虞祖南

曉瑩

杜荀鶴

保暹李彭

韋莊

曉瑩

溫飛卿】

偶興

暖日薰楊柳溪風爲肅然浣衣逢野水擁錫上瀧船元是滄浪客閒尋空谷泉病來詩久廢喜此得終篇【陳與義

誠齋

皇甫冉

雍陶誠齋

皇甫冉

誠齋

杜荀鶴】

贈黃元吉

此客非常客搜詩病入神錦囊稱具眼文學老於身機息知名誤家因守道貧仍聞猿與鶴與爾轉相親【誠齋

善生

翁元廣

鄭谷戴叔倫

韋莊

杜荀鶴

方幹】

江上對月

北渚牽吟興何妨語夜闌天寛云出谷春至艸生灘練練長江靜駸駸半臂寒老翁扶杖立空對爛銀盤【鄭谷

曉瑩

杜荀鶴

賈島曉瑩

誠齋

誠齋

張鎡】

鳯口寺

古栢間松篁山光接水光園林春婉娩雲水日相佯苒苒花明岸稍稍竹過墻冥搜得詩窟臺館曉蒼蒼【鄭谷

邵康節

實云

巽中溫飛卿

曉瑩

李郢

王無競】

遊淸老別業

別業靑山郭人煙逺更防濕花隨水泛長瀑倚空飛開篋収詩卷憑軒對竹扉淹畱更一醉應在醉中歸【羊士諤

方幹

庾信

林和靖賈島

黃貢

戴叔倫

杜審言】

遣懷

巡禮諸方徧無心問世緣東西南北路一十二三年夜色臨城月猿聲隔樹煙坐來幽興在對景覓詩聫【鄭谷

翁元廣

貫休

尙顏靈一

張祜

鄭谷

曉瑩】

遊光嚴精舎

酷愛山兼水山重水又回樹圍平野合花逼艷陽開習習和風至冥冥細雨來將雨誰請住畱步小庭隈【鄭谷

雍陶

誠齋

孟郊曉瑩

杜工部

淸塞

李郢】

憇江亭

花露濕晴春坐無車馬塵江流靑艸岸波閃白龍鱗往事如今日知心似古人慇懃聽漁唱閒趣自相親【林和靖

李昭玘

姚合

誠齋鄭谷

方幹

鄭谷

惠崇】

小院

小院無人夜樓髙月迥明偈吟諸祖意茶試老僧鐺門掩園林僻牎虛筆硯輕慇懃供一笑一笑可憐生【唐彥謙

杜工部

修睦

賈島賈島

姚合

曉瑩

誠齋】

客中戱書

杖屨千崖表江山故作妍捫蘿懷鳥道踏石過溪泉野濕禾中露秋明樹外天白頭何所恨隨處一欣然【誠齋

陳師道

李彭

溫飛卿鄭谷

張耒

陳克

朱晦翁】

逺笛招幽響無人竹挿墀馬嘶遊寺客鴉防落巢兒日轉槐陰暮天髙秋气悲還應重風景時作一篇詩【王大受

皎然

韋莊

杜工部潘邠老

戴叔倫

雍陶

杜荀鶴】

寶溪道中

徑直夫何細雲山知防重朱門均白屋紅葉間靑松野火燒岡艸殘陽下逺峯傷心繞村落倦客獨防笻【誠齋

賈島

徐俯

鄭谷賈島

惟鳯

鄭谷

曉瑩】

寓山寺戱成

寺在猿啼外都無俗到來岸花開且落水鳥去仍回果落方知熟詩成未費才逍遙此中意老子興悠哉【冦萊公

畢仲遊

韋承慶

杜工部司馬溫公誠齋

劉攽

楊濟翁】

感惻

路入南云下江回隔近村水深風浩浩山逺霧昬昬仰首羨飛鳥流年只斷魂客心兼暮色感惻復何言【陶弼

王廷玉

孟云卿

陸遊蘇舜欽

冦萊公

王令

劉旦】

和崇上人

松下中峯轉疎陰偃蓋淸逺云收海雨數鴈過秋城撫事心猶壯卑棲气未平近來惟此樂髙韻寄閒情【林和靖

陸肱

淸塞

錢起曉瑩

翁元廣

王灣

皎然】

贈別性老

此老殊淸健情忘發興奇異方驚會面孤嶼共題詩聚散千江月參差萬里期相看作離別特地淚雙垂【翁元廣

杜工部

杜工部

孟郊誠齋

賈島

戴叔倫

杜荀鶴】

秋夜憶親庭有感

碧澗寒浸屋髙林露气淸空牕閒月色宻竹動秋聲宴坐遊三昧鄰談喧五更兩親今正老此別不勝情【李商老

陳與義

方幹

於湖李影

山谷

誠齋

溫飛卿】

有懷

月淡猶明樹巖幽鐘磬防露滋三徑艸寒入五更衣棲托情何限崢嶸歳且歸潄流今已矣無限故山薇【誠齋

李彭

韋莊

懷浦鄭谷

翁元廣

賈島

劉商】

至禪居

得路到深寺溪流鏡漾淸防芳緣岸落荒竹過墻生烘日淺深色寒鴉斷續聲我來無舊識素抱與誰傾【方幹

張君量

方幹

王建楊潛

唐太宗

方幹

曉瑩】

口占

江上有防徑漁人四五家野船明細火宿鴈起圓沙峽口聞猿夜秋星見客槎徘徊幽逸盡更覺在天涯【東坡

楊濟翁

杜工部

杜工部潘閬

夏竦

畢仲愈

劉攽】

卽筆

小閣稱幽隱羣峯競秀尖村舂雨外急秋色望中添世事已黃髮忘情付黒甜從渠造物巧未怪老夫潛【淸晦

趙令時

杜工部

沈括杜工部

陸遊

陸遊

杜工部】

獨步

獨步時凝望幽襟失所從煙霞橫眼界天地醉心胸澤國秋容老人家水影重行窮十里嶺回首興何慵【防萊公

曽誠

夏倪

王令王令

李本中

杜來

鄭谷】

振防

振防出遊眺淸吟竹影東石門千仞斷秀水一篙通郡閣煙光里人家秋色中烏衣多勝防老子柰途窮【梵崇

劉廷世

杜審言

洪芻魏野

誠齋

晁說之

晁說之】

遊雙徑

寶剎觸南箕登臨獨立時江山如有味花柳更無私已病身猶健言歸心尙遲片雲頭上黒眞个解催詩【米黻

曹緯

徐俯

杜工部誠齋

米黻

杜工部

東坡】

戱筆

地僻人稀到東郊自養防山遙天接樹夜靜月藏風岸柳含煙翠江花脫晚紅詩應是遊戱吟嘯不須工【正宗

張祜

尙能

李若水法燈

王荊公

李祁

陳無已】

雨罷

雨罷春光潤云隨落日移鶯花愁不覺世路老方知苔徧安禪石根淸洗硯池晚來風月好倚杖獨題詩【煬帝

舒丰

王禹偁

司馬溫鑑防

惠洪

陸遊

張耒】

溪上

弄水春溪上溪寒晚日紅舟行明鑑裏烏渡醉吟中逺岫千層聳輕艘萬通桃源在何處笑語隔幽叢【滕宗諒

陳堯佐

劉延世

陳無已義光

夏竦

張舜民

滕宗諒】

次韻林仲山

午夢蠻花濕吟看不忍休白翻蕎處雪紅壓驛邊樓座冷虫喧砌江澄水落秋看君有知已鈴閣想遲畱【李彭

方幹

誠齋

李逺岑參

杜牧

岑參

林和靖】

贈別法儀

四海欲行徧心猿日漸馴貧髙一生行衣故十年塵如我如君者無名無利身慇懃訝此別忍淚已霑巾【杜荀鶴

韋莊

可止

懷楚杜荀鶴

修睦

賈島

誠齋】

山居卽事

龍峯鳯谿皆山居也朝夕遊翫遇物感興因作集句紀一時之實玆並錄之得二十首不復銓次故題曰山居卽事云

何處成吾道深居絕送迎竹扉常晝掩野徑得閒行萬壑樹聲滿千巖暑气淸相看兩不厭天際一山橫【淸江

李邴

種放

蔣之奇杜工部

石延年

李白

李泰伯】

山色堆藍重風煙野外嘉與閒爲活計秪老是生涯𨿽有明時約端無外物華人生貴知足此興未應賖【李若水

舒丰

贊寧

士珪種放

司馬溫公司馬溫公曽紆】

气味閒中好居疑與世分銷愁何用酒娛意莫如文穴暝云初上山髙日易曛近來心更靜淸絕洗妖氛【舒丰

宋咸

司馬溫公司馬溫公張澴

範鎭

於鵠

侯彭老】

獨坐空山裏閒尋物理幽人情正苦暑詩興得髙秋衰謝多扶病功名安足謀自嗟疎野性肯伴白雲休【梅堯臣

兪如礪

司馬溫公張耒杜工部

劉敞

蘇舜欽

滕宗諒】

老去慵仍甚幽歡良自如性將時共背身與世俱疎水色含羣動秋容淡夕虛愜心皆樂事眞作野人居【張詠

劉攽

白樂天

邵康節杜工部

張耒

司馬溫公杜工部】

拂石翫林壑凜然天欲秋竹風連野色含影漾江流碧嶂云初合遙峯雨半收山居自淸絕不夢世間遊【林和靖

呂本中

杜工部

杜工部夏倪

簡長

誠齋

於鵠】

掩戶閒歌枕身心俱寂然蹉跎已甘分遊息或談獨得萬古意何勞百響煎功名與世事欲問卽攀緣【陳充

司馬溫公許彥國

孫僅張兪

張舜民

張耒

夏竦】

徑轉危峯逼偏令兩眼明涼風吹詠思幽竹送寒聲砧響家家急溪陰寸寸生含情不得語拂石記閒名【杜審言

誠齋

曇域

向敏中杜工部

唐太宗

張九齡

子熈】

病目書滛歇燻鑪炷麝煤山將落日去風帶舊寒來防霰疎還宻虛堂閉復開無人語心事永日坐徘徊【晁說之

楊濟翁

李白

楊緒誠齋

齊已

楊濟翁

文舉】

老罷休無賴吟詩報答閒圓扉長寂寂騰口任防防防塔云偏重棲林鳥自還榮枯不經意何用宻防姦【杜工部

楊濟翁

駱賔王

韓愈仲林

魏野

葛次仲

贊寧】

獨立柴荊外孤吟四望頻晴山云罨晝深谷鳥聲春老覺文章退閒知气味眞窮居那敢恨虛白自爲憐【陸遊

郭震

李建中

庾信呂本中

司馬溫公陸遊

宋咸】

永日翛然坐春風苦喚行筍輿穿樹色竹塢度鐘聲雨惡天光淡山窮地勢傾苔磯淸鏡裏花濕轉分明【法燈

誠齋

徐俯

宋庠呂南公

陶弼

石延年

楊蟠】

此地眞奇絕何須屋萬間穿林鄰虎穴隔水是塵寰保甲元無籍訛邪自不關安閒有滋味未敢負雲山【夏倪

司馬溫公杜工部

夏倪張舜民

張耒

義光

法燈】

早晚無塵事淸心白日長水煙通徑艸冰玉入詩腸逺嶠收殘雨空林掛夕陽此時何限興幽鳥語如簧【孫何

司馬溫公杜工部

夏倪冦萊公

張耒

義光

法燈】

碧樹髙巖底柴門引徑斜采茶尋逺澗防藥挿新笆澄水含斜影寒空散晚霞寂寥無與語聊欲玩煙花【何頡之

楊濟翁

張籍

韓愈諸葛潁

楊濟翁

李百藥

夏倪】

物色催年老誰令眼界幽不憂緣不動無意亦無求寂寞了閒事迂疎卻自由功名今晚矣萍梗任飄流【劉敞

士珪

邵康節

李師中沈千運

張耒

李若水

司馬溫公】

靜境才過從晝門開更慵荒林失輕霧寒日下危峯曵履尋花圃搜詩到暮鐘誰言淹泊意無酒爲澆胸【陳堯佐

王令

誠廣

浪仙惠洪

惠溟

王鐵

王鐵】

古屋茒茨小寒林春自芳塢深人不到花落樹猶香事去靑山在閒知白日長禪心眞已靜笑失昔時狂【蘇庠

諭汝礪

士珪

李昭玘楊蟠

李邴

徐俯

徐俯】

雨後江山綠蟬聲若喚人巖花隨處發宮柳著行新風月充三益林泉是四鄰杖藜林下去且作自由身【陳與義

司馬溫公杜來

杜工部楊濟翁

石延年

楊蟠

王禹偁】

衰落暗成病如何不白頭百年長擾擾萬事祗悠悠耕鑿資餘力行藏獨倚樓卻因虛淡極忽覺此生浮【法振

邵康節

王績

陸遊戴叔倫

杜工部

劉克莊

惠洪】

江湖小集卷五

欽定四庫全書

江湖小集卷六

宋陳起編釋紹嵩江浙紀行集句詩

列岫亭書事

極浦遙山合翠防周回秀色自淸機長江淡淡吞天去白鳥翩翩接翅飛屐齒苔痕猶故迹露沙霜樹映斜暉牧童何處吹羌笛嚇得巢禽不敢歸

【皇甫冉

方幹

山谷

曉瑩誠齋

崔液

韋莊

黃去華】

臨川道中悵然有感因作遣情

路傍官河一帶長風飄沙鳥認防茫人生行樂知能幾世事多虞只自傷破衲捲云秋漠漠淡煙斜日晚荒荒不堪吟罷東回首底處靑山是故鄕

【曉瑩

寶曇

林和靖

呂居仁徐叔靜

陳與義

鵬來

於湖】

疎山途次

路曲山隈一逕通天開地辟幻金宮溪橋裊裊穿黃落鴈字聫聫冩碧空喚客不須嫌酒惡昔賢何必哭途窮生涯淡淡隨緣過休把行藏問化工

【趙紫芝

楊伯子

林和靖

曉瑩呂居仁

鄭谷

邵康節

張君量】

遊信州僊巖

仙境閒尋采藥翁筍輿乘興得蒿蓬山鐘夜度空江水窻戶涼生薜荔風斷臂靑猿啼玉笥斜行白鳥入遙空舎南有竹堪書字借筆題詩卻未工

【杜荀鶴

洪駒父

賈島

方乾方乾

方幹

李賀

於湖】

贈李先輩

饑食松花渇飲泉寂寥芳艸茂芊芊巖邊石室低臨水窟裏陰雲不上天難與英雄論教化等將身世付罤無由住得吟相伴目送歸鴻籬下眠

【盧綸

韋莊

韋莊

方幹寶曇

韓偓

杜荀鶴

李頎】

走筆代顏西叔次途中卽事之什

邐迆前岡壓後岡鳥鳴山館客思鄕孤村樹色昬殘雨滿耳蛙聲正夕陽對酒已成千里客懷人空結九回腸平生憂患諳償徧回避紅塵是所長

【韋莊

薛逢

盧綸

鵬來盧綸

洪景盧

張君量

韓偓】

再代和通字韻

驛路穿林斷復通客程蛇亂繞山中三杯軟飽千林暝萬事從來一笑空珍重故人相問意自憐覊客尙飄蓬江湖易有淹畱興已許滄浪伴釣翁

【方幹

杜荀鶴

張君量

陳克誠齋

溫飛卿

鄭谷

張君量】

贈張炳

怪服先生眾駭聞賣刀買犢便耕耘棊功過卻楊寶賦詠思齊鄭廣文直爲篇章非動眾忽防書劍逺辭羣行行快趁風煙闊得句不妨時策勲

【翁元廣

汪彥章

方幹

鄭谷方幹

韋莊

趙昌國

張君量】

題徳夫劉公江亭

兄弟將知大自彊南山霧裏晦文章睡輕可忍風敲竹語妙何妨石作腸碧瓦朱甍占肅爽紫蘭紅藥共淒涼漁舟去後天將夕月入波心碎夜光

【杜荀鶴

山谷

鄭谷

山谷洪父

劉原父

誠齋

劉攺之】

代和韻

石路無塵竹徑開幽園尋勝獨登臺橋邊野水通漁路城上秋山入酒杯紫闥靑雲俱未遂紅顏白髮逓相催悠悠蘭渚動歸思歸思臨髙不易裁

【溫飛卿

李彭

林和靖

方幹汪信民

韓偓

祖可

曹松】

偶成

誰復知予懶是眞平生自信解甘貧苦無名位髙今世爲有煙霞伴此身長掩柴扉避寒暑猶將談笑對風塵只今那得王摩詰狀取湖江太古民

【曉瑩

鄭谷

林和靖

髙駢鮑防

司馬溫公陳與義

林和靖】

南山書懷

日色今朝分外明湖光浩气共澄淸鳥啼綠樹穿花影水泛靑山入古城眼下見榮還見辱病中嫌雨又嫌晴衰遲自喜添詩學三十年來掉臂行

【曉瑩

方幹

曽鞏

陳與義邵康節

誠齋

鄭谷

邵康節】

西湖晚步偶成呈曾君舉司戶

山引千巖翠作堆鐘鳴樓閣晚雲開魚吹鑑靣暈痕蹙人過橋心倒影來要聽劇談飛木屑便期防手上春臺世間剛有東流水一洗從前猿鶴哀

【王大受

陳無已

翁元廣

溫飛卿夏倪

鄭谷

溫飛卿

李彭】

贈郎徳父

衣獘履穿不諱窮籬門和竹夾西東閒棲已合稱髙士發興眞成繼庾公人世鶴歸雙鬢上丹霄路在五言中卻須袖取經綸手深入蘆花作釣翁

【曉瑩

林和靖

林和靖

曉瑩杜荀鶴

方幹

寶曇

韋莊】

酧胡聖聞

別後滄波路防迷竹風松雨共淒淒十年依舊雙瞳碧四海仍傳一角犀池上溶溶浮日暖山中物物是詩題先生莫道心如鐵可忍紅英半著泥

【韋莊

杜荀鶴

陳與義

寶曇王令

誠齋

陳與義

諭汝礪】

紹興卽事

柳色蔥蔥官渡平梨花吹雪度淸明山從海岸裝吟景寺倚雲峯更晚晴潮水忽生添野水春城何忍作空城黃鶯久住渾相識故作林間求友聲

【蘊常

寶曇

杜荀鶴

林和靖李彭

徐俯

戎昱

劉原夫】

蘭亭書事

蒼崖古木靄煙蘿風俗猶聞晉永和緑榭碧檐相掩映靑鞋黃防飽經過還緣世遇兵戈閙頗覺閒消日月多盤礡幽窻覓詩處月明天色白連河

【祖可

皇甫冉

吳融

洪父杜荀鶴

山谷

張君量

石延年】

代次登城之作

上得孤城向晚春其如衰病只傷神防肝防臂窺前輩虹斾星車委後塵兩鬢已霜難諱老一機何處定非眞愁來只有賢從事千里相逢如故人

【杜荀鶴

張君量

寶曇

寶曇黃華

蘇潁濵

張君量

張耒】

慶元道中

臨溪帶柳正依依落絮因風特地飛島上斷雲垂極浦城頭初角送殘暉閒過綺陌尋髙寺謾繞淸流欲浣衣重到張公泊船處家家扶得醉人歸

【邵康節

方幹

楊鳬

江爲楊巨源

洪景盧

呂居仁

張濵】

畱題江亭

晚涼閒步向江亭山色偏於晚有情防索平時墻婉娩飛花滿眼句縱橫五峯遙拱千巖秀四水縈紆十里程鵲噪鴉啼俱喜色望中渾忘是蓬瀛

【韓偓

趙昌國

溫飛卿

張君量張君量

張君量

誠齋

林和靖】

答仲寛

彊半年光屬苦辛生涯如在舊山貧江南江北閒爲客人去人來恨轉新節裏且追千載事胸中別作一家春明年此會知誰健不問蒼生問鬼神

【杜荀鶴

鄭谷

杜荀鶴

張君量誠齋

陳無已

杜工部

李商隱】

和蔣自然

歳月悠悠一夢中榮枯消得防何功寧爲宇宙閒吟客豈是江湖把釣翁山口斷雲憐舊路沙邊防雨濕孤蓬飯餘鼓腹聊行樂立盡疎簾落絮風

【朱晦庵

邵康節

杜荀鶴

李彭崔魯

張耒

巽中

許玠】

重經故人舊居

五字研成舉世傳醉吟朝夕在樊川江南海北三千里雨散雲飛二十年壁上塵黏蒲葉扇鏡中人入洞庭煙倦遊客子心無際遐想星軺思惘然

【方幹

鄭谷

誠齋

溫飛卿杜荀鶴

韋莊

李彭

張君量】

橫翠亭書懷

小葺茅茨紫翠間門當官道不曾關剪裁風月聊堪醉奔走塵寰出老顏半局殘棊消白晝千年歸夢滿靑山江城今可徘徊處莫怪頻頻此往還

【張耒

韋莊

誠齋

翁元廣康節

蘊常

曉瑩

林和靖】

安吉道中

六尺枯藤了此生靑春作伴日同行墻頭花吐舊枝出原上人侵落照耕芳艸似袍連徑合亂山如畵帶溪平杜鵑知我歸心急啼了千聲更萬聲

【陳與義

曉瑩

緫老

韋莊韋莊

翁元廣

誠齋

康節】

和自然

南北三年一解防曾書蕉葉寄新題知渠已富江山句莫譽自成桃李蹊坡底詩人梅底醉雲間秋鴈水間棲千巖萬壑時相憶迢逓尋君夢不迷

【韋莊

方幹

張君量

翁元廣誠齋

歐陽永叔林和靖

方幹】

題印上人關外山水圖

一源淳朴異山川一簇人家起暮煙世亂不妨松偃蹇客程依舊水潺湲雲橫新塞遮秦甸樹防澄江入野船聞說殽函猶險在爲師懷想防淒然

【李彭

柴中行

陳與義

溫飛卿鄭谷

夏倪

韋莊

林和靖】

和自然

客裏惟君數往還笑談終日盡君歡敢將古道爲吾事已作歸心卽自寛露艸欲隨霜艸盡泉聲長帶佩聲寒月生更愛欄桿影未厭慇懃逹曙看

【徐俯

晁叔用

方幹

林和靖呂居仁

劉昌詩

蘊常

顏棫】

寓龍峯遣興

可要棲身向薜蘿閒門空掩半庭莎天寒日暮遊人少花落僧禪覆地多六尺屏風遮晏坐數椽月屋愛巖阿我今客气渾消盡無柰千莖鬢雪何

【方幹

鄭谷

誠齋

司空曙陳與義

王子俊

張君量

韓偓】

陪趙知府登桃嶺山亭

誰向云端著此亭檐前樹木映窻櫺野田流水濺濺白芳艸隨人段段靑春服照塵連艸色云蘿幽信寄茶經使君領客周遭看鐘送遙防落晚汀

【劉褒

方幹

繆瑜

韓偓溫飛卿

林和靖

誠齋

林和靖】

贈何知錄

靑雲直上路初通白鳯新詞入聖聰抵掌劇談吾浪語連城增價子何窮共登小閣春風裏又解徵防落照中此去優遊復吟詠公餘無惜寄詩筒

【方幹

方幹

寶曇

陳無已陳與義

韋莊

杜正猷

林和靖】

客邸晝寢起而追程

客裏無聊久合並夢中南北昩平生苦吟風月惟添病獨冒煙嵐促去程城外諸峯迎落照花邊白犬吠流鶯阮途未用嗟漂泊自有孤云識此情

【翁元廣

胡少俊

杜荀鶴

曉瑩誠齋

方幹

翁元廣

方幹】

和曾俊臣

沈醉無期卽是鄕暫偸閒臥老僧牀縱遊借艸花垂酒陳迹題詩蝸篆梁故國山川皆夢寐天涯形貎各昻藏芭蕉葉上三更雨一陣疎來一陣狂

【溫庭筠

鄭谷

鄭谷

李彭邵康節

陳與義

呂居仁

誠齋】

憩顏子予海山別業

羣峯當戶曉嵐晴楊柳風和日聴鶯郭外春山明錦繡門前弱水卽蓬瀛期登野閣閒應甚來慣幽禽近不驚獨憑欄幹意難寫綠桑疎處哺牛鳴

【韋莊

杜荀鶴

柴中行

寶曇賈島

吳融

崔櫓

韋莊】

鄮山道中答印上人遊乳竇

鴉啼古木亂雲深地帶河聲足水禽檐雨滴秋殘旅夢夜堂疎磬發禪心五年乳竇峯前路十里塵媒溪上林滿目雲山俱是樂故人防客作幽尋

【李彭

韋莊

曉瑩

溫飛卿寶曇

翁元廣

康節

曉瑩】

春夜書懷

海內艱難各飽更鬢毛寧與化工爭春宵思極蘭燈暗曉角初吹客夢驚壯思不逢韓吏部絕交益媿孔方兄到頭詩卷須藏卻薄飯麄繒老此生

【陳與義

張君量

鄭谷

賈島晁叔用

翁元廣

杜荀鶴

曉瑩】

送黎主簿

及一笑上浮艎孤淡無君得趣長秋月春花入牙頰錦機繡段出肝腸詩題寺壁云根濶江送蓬婆雪汗香丞相舊知爲學苦回軒應問石渠郎

【曉瑩

林和靖

誠齋

誠齋林和靖

誠齋

鄭谷

楊巨源】

酧王主簿示道中所作

蓼花紅淡葦條黃洛岸秋晴夕照長雪羽防褷立倒影酒旗揺曵出疎篁云邊鴈防湖邊月圩上人牽水上航輸與能詩王主簿毎行吟得好篇章

【鄭谷

韋莊

溫飛卿

林和靖溫飛卿

誠齋

山谷

韋莊】

貽康兼善

徧繞籬邊日漸斜盡無雞犬有鳴鴉風凋古木秋陰薄煙鎖西山瞑色賖題柱未期歸蜀國系船長得傍蘆花雲林好處欲畱腳要趁新詩挽物華

【元稹

韓偓

杜荀鶴

張君量韋莊

黃華

王士俊

張君量】

途次走筆送張明府之都城

原下相逢便別離故人特地爲嗟咨髙灘落日光零亂春水防波綠彌四壁一身長客夢三年兩作送君詩紫垣名士推揚切防向天庭振羽儀

【賈島

徐俯

陳與義

林和靖陳與義

誠齋

鄭谷

翁元廣】

途次遇雨和丘徳髙

白葦黃茅路四通芙蓉憔悴菊垂叢川原繚繞浮雲外樓閣朦朧細雨中蔽野吞村飄不住重山復水去無窮丘郎蠟屐能從我一任此身同轉蓬

【張君量

張鎡

盧綸

韓偓方幹

林和靖

翁元廣

祖可】

題劉唐臣新葺池亭

劉郎瀟灑水爲居水碧山靑畫不如綠竹可供公子釣紫鱗時掣季鷹魚幽尋勝事鳥窺牖閒臥臨牎燕拂書觸目韶華總詩本放懷端與世情疎

【翁元廣

韋莊

洪父

劉攺之李彭

鄭谷

翁元廣

曉瑩】

夜題

滿庭松桂雨餘天病眼開時月正圓羅列眾星依木末安排流水落檐前倚松長嘯宜疎拙隨處何妨且信緣白髮靑燈兩無語瓣香深炷夜堂禪

【韋莊

溫飛卿

方幹

王子俊方幹

劉攺之

蘊常

翁元廣】

次韻楊判院送春

杏褪殘花防碧輕殘花含恨脫紅英樹連翠篠圍春晝風入靑山送雨聲不辦扁舟訪安道何妨蓮社醉淵明如公自是鑾坡具盍與吾君致太平

【徽廣

梁玉

陳與義

曽鞏許玠

陳克

曉瑩

於湖】

答朋上人

爭渡行人簇晚沙歸舟天際暮雲遮波生野水鴈初下竹映寒原日已斜剰欲出門追笑語可堪垂白各天涯知公頗有奇章病戲墨貽嘲接暝鴉

【山谷

李彭

溫飛卿

郎士元陳無已

許渾

李彭

翁元廣】

次韻朱國器秋夜之什

二水犇犇鳴屋除山川澄淨九秋餘故人相見自靑眼病叟中間已白須風射破窻燈易滅鶴歸喬木月難呼政須送與王摩詰畵我憑欄覓句圖

【山谷

康節

山谷

陳克杜荀鶴

方幹

饒徳操

陳與義】

次韻曾俊臣卽事

柳暗人家水拍堤人家隨處有柴扉艸中白道穿村去門外黃塵撲面飛返照未沈僧獨往暮山時見鳥雙歸風從北戶來拂曙暗遞花香入客衣

【袁說友

陳與義

方幹

曉瑩林和靖

杜荀鶴

誠齋

崔涯】

憩竇園因題池亭

午枕藜牀夢忽驚竇家園裏有鶯聲半生客路逢佳節萬瓦腳跟開化城鸂防刷毛花蕩漾蒲萄上架月縱橫誰教並向此中見淸殺詩翁老不勝

【道贊

陳與義

誠齋

翁元廣溫飛卿

劉攺之

曉瑩

誠齋】

和陳堯臣

羨君瀟灑有餘淸霜翮摩霄萬里情冰雪照人徐孺子篇章髙體謝宣城揺窻竹色畱僧語步野風寒散酒酲明日嶽陽樓上去不妨談笑又詩成

【歐陽永叔張君量

翁元廣

杜荀鶴楊巨源

鄭谷

陳與義

曉瑩】

贈聞人必大

未遂靑雲一桂科科名成後竟如何貧疑陋巷春偏少學辧癡龍藝最多剰把文章鳴聖代卻思猿鳥共煙蘿髙吟大醉三千首他日陽春白雪歌

【杜荀鶴

胡朝穎

韋莊

韓定張君量

杜荀鶴

李彭

饒徳操】

長日林臯獨醉吟久貧如得顧家金屬文想見翻新樣執捲猶聞惜寸陰世上紛紛蠻與觸胸中歷歷古兼今有時出縱風煙步多謝防笻數訪尋

【周虎臣

韋莊

翁元廣

鄭谷馬惟良

曉瑩

翁元廣

鄭谷】

江湖小集卷六

欽定四庫全書

江湖小集卷七

宋陳起編釋紹嵩江浙紀行集句詩

曲江野眺

偶來淸賞曲江頭人自無言水自流欲作新詩圖取盡亂峯寒木更孤舟

【曉瑩

裴宜直

總老

呂居仁】

舟中書事

南昌城郭枕江煙一葦鳴榔下渺然驚起暮天沙上鴈背人飛過北山前

【韋莊

祖可

李涉

王文公】

宿山居

中庭澹月照三更環堵翛然表裏淸深夜欲眠眠未得一溪秋水枕邊聲

【陳與義

張君量

杜荀鶴

雍陶】

仙嵓江口

淅淅寒流漲淺沙小橋通去路橫斜因尋野渡逢漁舎夾路松開黃玉花

【朱景文

總老

韋莊

陳與義】

題謝公橋

白雲深處小橋橫流水涓涓古意生多少升沈都不見至今畱得謝公名

【王大受

翁元廣

邵康節

杜荀鶴】

宿疎山

竹輿穿雨上疎山寒涕垂頥獨掩關病客欲眠渾不寐白猿啼在白雲間

【呂居仁

蘊常

王子俊

林和靖】

雨後登吸江亭

吸江亭下雨初晴中有樵夫跣足行時作防吟淸徹骨玆遊無乃太淸生

【蘊常

杜荀鶴

誠齋

翁元廣】

次韻吳伯庸竹間梅花十絕

竹間初拆半斜枝正是周王二月時竹映梅花花映竹主人不剪要題詩

【林敏功

蘊常

誠齋

山谷】

孤芳髙節共亭亭子細相看似有情春色惱人眠不得移牀換枕到天明

【曹緯

林和靖

王介甫

誠齋】

一川修竹映疎花穿竹防吟路徑斜更好碧溪深院靜月和疎影上檐牙

【道智

方幹

沈彬

謝逸】

自讀西湖處士詩尋芳長恨見花遲前程笑到山多處竹裏橫斜一兩枝

【陳與義

歐陽永叔杜荀鶴

毛逹可】

防茶時復過幽亭寄目悠然上杳防好是園林爭秀發梅花白白竹靑靑

【翁元廣

曉瑩

曉瑩

誠齋】

雪引春歸竹外梅慇懃今日一時開知音未出吳公子長到花時把酒杯

【翁元廣

蘇養直

邵康節

羅鄴】

池邊梅映竹邊池皎月勾添光陸離堪笑胡雛亦風味從教橫笛月中吹

【誠齋

李彭

林和靖

羅鄴】

一度春來一度新夕陽花塢淨無塵負暄孤坐松根石細看橫枝間綠筠

【陳執中

陳克

曉瑩

蘊常】

日移花影上簾鉤品格堪憐絕比儔竹外一枝斜更好眼明端爲小遲畱

【林梅卿

林和靖

東坡

蘊常】

竹與梅花相並枝月明還見影參差撚梅細比新詩看酷似梅花太瘦時

【劉言文

王文公

誠齋

寶曇】

呈胡伯圖尙書

自挽狂瀾制百川致君何日不堯年由來八座尙書貴盛事駸駸海內傳

【於湖

方幹

曉瑩

道潛】

文章近日合雙行四海蒼生耳已傾地去東南余咫尺不勞擬議話圖成

【林和靖

魏道輔

曉瑩

翁元廣】

韓李流芳獨未冺先生孤唱發陽春惠能伎倆元無有彊到朱門謁近臣

【朱晦翁

陳與義

道潛

楊巨源】

春日

風流盡付小園春濃麝分香入四鄰何事晚來防雨後山花如繡艸如茵

【李彭

方幹

鄭谷

許渾】

春日郊行

稠花亂蕊裹江濵小雨疎疎向晚晴逋客未能忘野興春來無處不閒行

【杜工部

元絳

秦系

鄭谷】

城外春風滿酒旗吟懷長恨負芳時東林夫子知予意載我而今唱和詩

【白樂天

林和靖

李昭玘

範致虛】

芳艸斜鋪翡翠茵舊遊如夢苦傷神寒山帶郭穿松路柳絮梨花寂寂春

【白樂天

楊林

歐陽永叔周式】

春送人家入畵屏艸香沙暖水雲晴凝眸不覺斜陽盡閒恨閒愁觸處生

【盧襄

白樂天

韓偓

王禹偁】

忽驚春色二分空滿地楡錢逐曉風黃四娘家誰敢道古來惟有杜陵翁

【東坡

兪紫芝

王廷玉

陳括】

髙竹重林接翠防夕陽分手柘岡西莫憂世事兼身事且逐東風進杖藜

【司空之初正宗

韓退之

道潛】

野眺

道是東風不世情樹頭吹得葉冥冥憑欄一笑斜陽裏貪看春山如許靑

【劉潛夫

誠齋

劉褒

曉瑩】

柳繞平湖綠映堤堤邊柳色更相宜風來眾綠一時動不爲愁人住少時

【蘊常

周知防

陳與義

戴叔倫】

道中喜聞百舌

一徑尋村渡碧溪山花紅紫樹髙低如今天下無鳴鳯說與春鳥自在啼

【韋莊

文與可

張曇

歐陽永叔】

遣意

一生生計秪長貧迹近羣鷗意倍親舊喜讀書今懶讀寒灰枯木僅堪倫

【賈島

溫飛卿

陳與義

翁元廣】同周湛二上人遊西湖之北山天竺晚歸得十絕

行盡孤山碧四圍春光和暖恰相宜防風披拂香來去正是羣芳爛熳時

【誠齋

曉瑩

李彭

邵康節】

山如濃翠擁髙鬟石壁巉然不可攀落日鳯城佳气合幻成一島畵圖間

【祖可

曉瑩

章八元

張君量】

和靖先生墳已荒三春花艸殿餘芳欄幹倚徧斜陽晚戶牖軒窻總是香

【誠齋

誠齋

蘊常

邵康節】

山雲收雨半川晴匠出西湖作畵屏剩欲題詩寫懷抱可憐蹤迹似流萍

【楊徽之

林和靖

陳克

彭止】

湖上山林畵不如眼明喜見曉光舒等閒稚子來橫釣一度擡竿一个魚

【陳與義

顏棫

翁元廣

杜荀鶴】

閒來湖上立移時獨媿憑欄負碧漪西寺木魚東寺鼓而今總入老夫詩

【曉瑩

林和靖

呂居仁

曉瑩】

北山迆邐自蒼然萬象鮮明禁火前愁裏有詩人不會欄邊防防響流泉

【曉瑩

溫飛卿

蘊常

翁元廣】

天竺橫分景色寛園林初日破朝寒興闌欲下山腰去野徑縈回路百盤

【林和靖

陳克

翁元廣

劉昌詩】

幽剎尋春傍翠防幡竿殘日迥依依西湖兩岸千株柳何似先教畵取歸

【宋庠

韓偓

誠齋

方幹】

好是春風湖上亭軒窻小憩俗塵淸湖山有意畱儂欵楊柳飛花亂晚晴

【戎昱

張君量

誠齋

陳與義】

坐夏淨慈戲書解嘲

南屏寄傲且今年況復相羊得自便天下無人閒似我閒中方寸闊於天

【曉瑩

曉瑩

誠齋

杜荀鶴】

憩南屏

窈窕階除天一方隔簾時有芰荷香老僧瀹茗供淸興不負西湖五月涼

【陳克

呂居仁

謝逸

誠齋】

胡伯圖尙書以松山虛席力招補其闕輒辭以小詩遂獲免

懶性如今成野人蒼顏白髮不時新自知潦倒無餘事乞取山林放曠身

【竇鞏

陳克

曉瑩

道潛】

散策

楊柳斜牽一岸風驛樓髙倚夕陽東無窮澗艸縱橫綠入我香奩境界中

【方幹

韋莊

徐師川

陳克】

江上云亭霽景鮮畵屏展盡一山川遲遲欲去猶回首目盡孤煙白鳥邊

【李邴

張君量

司空曉

翁元廣】

泛湖

六月西湖錦繡鄕新詩滿眼費平章移舟水濺差差綠吹面輕風與送香

【誠齋

張君量

鄭谷

蔡襄】

西湖晚泛

蘇堤一帶柳陰長柳外西風特地狂晚泊孤舟古祠下自彈別鶴送斜陽

【劉褒

誠齋

蘇子美

黃華】

宿紹興

小舟夜宿越州城臥看星河盡意明漏鼓乍聴連岸響好風佳月總同盟

【蘊常

陳與義

曉瑩

翁元廣】

再登蓬萊閣

不到蓬萊又防時且搘笻杖看云移等閒遇事成歌詠人道新詩勝舊詩

【誠齋

陳與義

皮日休

韋莊】

野水彌漫綠漲川亂雲如獸出山前天生一本徐熙畵全是蓬萊十月天

【於湖

韋莊

張蕓叟

蘊常】

錢淸登舟

日落相防上小舟客程難盡水空流蕭蕭細雨篷初閉萬里一防隨白鷗

【徐師川

崔櫓

翁元廣

呂居仁】

王昌國

浪迹悠悠到海鄕人煙物景共蒼蒼孤猿更發秋風裏賴有從前石作腸

【蕭徳操

曉瑩

於湖

於湖】

登盤陀石

盤陀石上少從容秋色偏宜晚望中欲賦勝遊無好句獨搔蓬鬢立西風

【蕭徳操

曉瑩

於湖

於湖】

宿天童

太白山頭月欲低鵲棲不穏繞枝飛坐來客子渾忘倦卻聴松聲聨翠防

【韋莊

元晦

袁說友

孟郊】

江湖小集卷七

欽定四庫全書

江湖小集卷八

宋陳起編釋紹嵩江浙紀行集句詩

詠梅五十首呈史尙書

西圃道中梅花數百株將開欲落淸絕可愛嘗作一絕紀實云日色荒荒已倦哉假途那更入山隈斗然自覺詩情好西圃梅花爛熳開同遊者願宿畱求集句以盡吟賞之意因得二十首後六日謁史尙書陪往觀梅續得三十首遂並錄呈云

暖律還吹嶺上梅數枝先發日徘徊苔封曲徑無人到付與春風自在開

【韋莊

邵康節

許玠

東坡】

白玉花頭碧玉枝茅檐竹塢兩幽奇從今日日須來看看盡將開欲落時

【呂居仁

晁叔用

誠齋

蔡襄】

手種疏梅已發妍今年春色勝常年一枝淸峭臨荒岸輸與漁人系釣船

【劉攺之

崔渡

王性之

王令】

繞樹尋花得得來摩挲蒼石更徘徊題詩未有驚人句謾想華光寫照才

【鮑欽止

李彭

山谷

翁元廣】

月榭風亭繞曲池野梅千樹壓疏籬暗香別有關情處獨倚欄桿黙自知

【溫飛卿

誠齋

呂居仁

謝民師】

竹外孤村坐見梅直疑冰玉作根荄靑鞋自笑無覊束不記登臨日防回

【李印

翁元廣

陸遊

曉瑩】

曵履來登千仞峯路分溪石夾煙叢晚香消歇水際處盡在疏枝冷蘂中

【黃華

溫飛卿

東坡

王性之】

水際空明月正圓看花候月思依然暗香疏影渾無賴綽約冰姿絕可憐

【張君量

蔡襄

謝無逸

崔徳符】

洞水悲鳴無歇時人稀景靜雪消遲東風信有芳菲意昨日梅花開一枝

【陳與義

鄭谷

徽廣

許洞】

古寺髙樓莫倚欄小梅零落雪欺殘一枝帶雨墻頭出乞與時人畫裏看

【陸遊

鄭谷

謝無逸

朱晦翁】

卽看靑女夜飛霜借與南枝作淡妝露重冰淸風日暖人間一味有眞香

【曉瑩

誠齋

徐師川

舒信道】

再見山城石井邊幽姿髙韻獨翛然要知不被梅花笑更把前題攺數聯

【王子俊

田豆

張君量

鄭谷】

小寺鴉鳴日午時無人同趣獨支頥慇懃爲注銅缾水只篸橫斜一兩枝

【陳與義

翁元廣

張君量

誠齋】

積翠千層一徑開籃輿歇處見株梅爲君繞樹須千匝謾使詩腸日九回

【方幹

黃去華

寶曇

翁元廣】

露裛幽花冷自香此花盡更有商量肌膚冰雪薫沈水疏影寒光照野塘

【皎然

誠齋

山谷

謝防槃】

玉樹交橫雪後天新詩吟得百餘篇郵筒不住如飛翼送與襄陽孟浩然

【司馬溫公杜荀鶴

歐陽永叔東坡】

露冷霜亁玉骨寒異香盈鼻酷如蘭淸臒偶入騷人意往往開窻盡日看

【謝無逸

司馬溫公翁元廣

方幹】

籬落寒梅三兩枝水沈爲骨玉爲肌懸知此去長閒暇看盡東風爛熳枝

【徐師川

山谷

呂居仁

王原父】

鏤冰疊雪鬭輕盈碧瓦朱欄相照明想得彭園富春色數枝春色豈無情

【謝無逸

王欽臣

柴中行

曹緯】

夜起荊扉趁暗香林間梅下卜齋芳寒窻安著淸相向淸殺東坡錦綉腸

【翁元廣

於湖

曉瑩

誠齋】

官梅一樹小池頭繞著瑤芳看不休爲語鄰舟莫吹笛冰肌香骨未禁愁

【洪明父

林和靖

張君量

潘邠老】

梅蕚才聞已亂飛淸香時被好風吹苦無疏影橫斜句空作主人惆悵詩

【誠齋

虞祖南

李彭

韋莊】

嵗寒羣物慘無光只有江梅獨自芳倒拄烏藤乘逸興倚欄看處自商量

【林子來

田豆

曉瑩

翁元廣】

一樹寒梅白玉條傍巖隈石韻蕭蕭詩孱無柰陳橋月月照淸香太易消

【戎昱

王昌齡

陳克

皮日休】

捨南捨北雪猶存試對東風問小園一夜小園開似雪暗香浮動月黃昏

【陳天錫

謝民師

朱貞白

林和靖】

衰艸連天慘淡黃梅兼白雪一時芳誰知老子懶成癖花落花開已兩忘

【顏棫

誠齋

曉瑩

蘇潁濵】

梅花兩樹照春陰花徑吹香可細尋疏影橫斜水淸淺平生和靖最知音

【陳與義

山谷

林和靖

張彥實】

粲粲江南萬玉飛隨宜領覽到斜暉一枝縞色分明好自是行人折贈稀

【陳與義

曉瑩

劉淮

韓喜】

亂防瓊葩艷艷明半粘殘雪不勝淸春風十里梅花路拄杖尋詩獨自行

【馬子嚴

林和靖

翁元廣

蘊常】

葉气先傳五嶺梅新冰削玉辟風開花前獨立無人防一片異香天上來

【李彭

於湖

趙嘏

李山甫】

隔水深深防樹芳巧如施粉妬何郎好風領略知人意時去時來管送香

【梅聖兪

徐師川

翁元廣

張蕓叟】

湖邊春色十分深恨滿枝枝被雨霖羗笛一聲何處曲等閒驚起故園心

【京鏜

韓偓

溫飛卿

林和靖】

竹裏梅花映白頭梅花欲動憶吾州只今且爲梅花醉試問梅花可忍不

【蘊常

陳與義

楊濟翁

張君量】

傲雪淩風太瘦生靜中無自色娉婷何妨回絕老摩詰畫我江行作小屏

【張君量

楊伯子

總老

於湖】

洛陽三十六峯西曾爲梅花醉似泥今日偶題題似著屋檐斜入一枝低

【賈島

陸遊

杜荀鶴

林和靖】

岸木蕭疏野望寛小樓西角剩憑欄江邊一樹垂垂發畱與紛紛雪裏看

【趙嘏

滕宗諒

杜工部

白傅】

風饕云虐長精神冷葉疏花次第勻今日含毫與題品更無篇什寫淸新

【呂居仁

陳克

林和靖

林和靖】

梅出稽山世少雙月中疎影【闕】中香夢回彷佛三更後臥見瓊姿低壓墻

【誠齋

兪紫玉

蘊常

李羣玉】

小瓶春色一枝斜天下無雙獨此花冰玉精神霜雪撡寂寥相對是仙家

【陳與義

劉原夫

翁元廣

林和靖】

一徑蕭蕭松影低尋花覓路怱成迷詩才𨿽乏三千首聞見隨時入品題

【蕭徳藻

陳與義

張君量

趙紫芝】

風靜寒塘花正開直須冰雪作梯媒時平不怕山荒寂霜曉無人我獨來

【劉滄

蕭徳藻

翁元廣

岑參】

定回猶覺幻身輕更著梅花巧盡情月上欄桿照孤影一枝斜映小窻明

【道潛

誠齋

李漢老

蘊常】

瘦倚疏篁半出墻天教春信到寒鄕老人終嵗閉門坐月下風前自在香

【惠璉

曉瑩

蘇潁濵

楊濟翁】

不隨桃李待春回不待商量細細開要識此花奇絕處月明溪影亂毰毸

【蕭徳藻

道潛

陳去非

翁元廣】

岸樹低欹一雪余此花風韻更淸姝江亭獨倚欄桿處日影描窻作畫圖

【誡齋

陳與義

裴夷直

誠齋】

郊原空濶淨無塵且放千枝自在春借問梅花何處落翠苔蒼蘚石燐燐

【陳克

張栻

髙適

林和靖】

倚賴春風壓眾芳枝枝灼灼爛生光向來子美知如此可是無心賦海棠

【誠齋

方幹

翁元廣

楊巨源】

未落霜空眼底寛一枝相映竹叢寒不須更覓吳州畫鏡裏雲山且共看

【張君量

林和靖

蘊常

方幹】

獨吟髙閣對官梅春色先從筆底回詩到揚州定淸絕不才羞作等閒來

【謝逸

於湖

蘊常

王荊公】

雪中舟泊五夫

天遣今年到五夫瓊田千里玉平鋪波中舡舫來還去載取煙雲作畫圖

【寶曇

誠齋

曉瑩

馬子莊】

橫山雨中戲作

春風相引與詩情江上閒衝細雨行最感橫山山上塔防回相送復相迎

【皮日休

韋莊

誠齋

曉瑩】

道中卽事

南浦東岡二月時迸流穿樹墮花隨春風掩映千門栁多少長條拂地垂

【山谷

鄭谷

李郢

滕邁】

桐廬道中

錢塘江上到桐廬一帶溪山畫不如對景由來詩句麗夕陽無雨淡煙飛

【韋莊

顏棫

曉瑩

蘊常】

夜聞杜鵑

竹塢無塵水檻淸一更更盡到三更杜鵑不管人殘夢雨外飛來頭上聲

【李商隠

杜荀鶴

饒徳操

誠齋】

江湖小集卷八

欽定四庫全書

江湖小集卷九

宋陳起編釋紹嵩江浙紀行集句詩

舟中戲書

芳艸靑靑古渡頭扁舟防日爲詩畱心閒對境渾無競寂寂長江萬里流

【崔櫓

晁叔用

趙紫芝

蓋嘉運】

十二峯前且系船眼中百里舊山川遙知此夕多情思江月隨人處處圓

【呂居仁

祖可

山谷

溫飛卿】

郊行

黙黙看云旋旋行風光淸美日華明愁膓斷處春何限勾引詩人太瘦生

【韓偓

誠齋

溫飛卿

謝逸】

花落江堤簇曉煙遊人柳外蹙秋千直須分付丹靑手畫出淸明二月天

【鄭谷

繆瑜

方幹

韋莊】

出門縱步細哦詩正是山中多景時顧我於玆詩有興流鶯百囀最髙枝

【曉瑩

陳與義

曉瑩

溫飛卿】

舟泊嚴灘

萬里春流繞釣磯扁舟系柳向朱扉悠然到此忘情處黙黙無言對落暉

【趙嘏

袁說友

溫飛卿

謝逸】

江上

春岸波平汀艸深江云黯黯作愁陰詩材眼界知多少欲罷不能聊一吟

【李彭

曉瑩

張君量

曉瑩】

桐廬理舟

桐廬江上晚潮生防掛秋風一信程萬里歸船弄長笛斷腸重看白鷗鳴

【李郢

杜荀鶴

山谷

蘊常】

再遊道塲

萬仞峯頭古道塲重來敗葉帶飛霜感時偏動騷人興橘柚園籬近半黃

【劉褒

李彭

李宗諤

翁元廣】

放舟戲書

放纜山溪一葉輕樹頭半落半猶靑竹間飛下雙鸂防天作人間小畫屏

【誠齋

誠齋

誠齋

盧襄】

兩岸蕭蕭蘆荻秋斜風細雨轉船頭年來頻作江頭夢須向山陰上小舟

【劉夢得

山谷

山谷

杜工部】

見張明府

聲采當年陸士龍爲官古雅少人同柱天勲業須君子更用文篇續國風

【翁元廣

林和靖

陳與義

方幹】

善政忻聞老父評甘棠不剪向來榮佇看孤防成三考千古無人繼盛名

【翁元廣

曉瑩

方幹

方幹】

宏愽自居韓若柳素王妙道況親傳聖朝未有徐州相莫讀當時歸去篇

【翁元廣

曉瑩

陳無已

方幹】

雅淡天姿固可知能除疾瘼似良醫道途誇客無他語道是徵黃有近期

【曉瑩

方幹

翁元廣

誠齋】

江表人材獨數公南朝臺閣是家風景星但欲爭先覩還許從容廣坐中

【曉瑩

和靖

翁元廣

道潛】

賀黃少府受辟

天下無雙雙井黃妙齡聯轡戰文塲東南一尉臞仙外淸試君家肘後方

【誠齋

張君量

翁元廣

於湖】

風流文采舊家聲玉麈髙談四座傾他日親知問官況三年民戴尉曹淸

【誠齋

歐陽永叔杜荀鶴

翁元廣】

一鶚新收薦士書從今價重百車渠麒麟步舞開天上防見含香近紫虛

【於湖

李彭

道潛

寶曇】

柳

江頭楊栁麯塵姿斜壓漁家短短籬日暖遊絲飛絮落和風得路合偏吹

【李彭

崔櫓

李彭

秦韜玉】

舟中戲書

喬木荒城古渡頭鳥啼花落水空流從吾所好煙波上秪在船中老便休

【皇甫冉

劉岡

徐師川

杜荀鶴】

題林唐臣別業

茅屋周回松竹陰依稀气象似山林一窻風月生涯足相與淸名映古今

【杜荀鶴

方幹

張君量

翁元廣】

遊張園觀海棠戲作

春色都將付海棠羣仙會處錦屏張約齋妙出春風手子美無情爲發揚

【誠齋

張蕓叟

誠齋

鄭谷】

越上卽事

禹穴生云朝暮奇靑山斷送夕陽垂鶯聲正好還飛去獨倚枯笻無限詩

【陳與義

蘊常

誠齋

陳與義】

知府黃寺簿生日

綠楊紅杏滿城春雜樹含芳讓錦茵天爲吾皇宗社計老君親送石麒麟

【楊巨源

方幹

李師中

宋景文】

春來何事謫蓬瀛自是山河應數生尙父年齡子儀考請君從此振朝纓

【孫僅

方幹

誠齋

於湖】

文章士海已多傳供奉班中須此賢美化事多難諷誦自宜松鶴伴長年

【翁元廣

李彭

杜荀鶴

楊滌】

器度風操合出塵髙賢應總貴全眞野僧何以伸謡詠鶴算三千別有春

【韋莊

林和靖

修靜

邵康節】

邦伯由來有令名修持淸苦振佳聲至尊仄席思耆舊卽看徵黃侍紫淸

【夏倪

方幹

趙暘

誠齋】

筆端風雨發天慳應有淸名動九關正直早春聞苦節只今文翰許誰攀

【陳與義

張君量

方幹

翁元廣】

惠愛如春威似霜家傳活國有良方平章風物詩無敵玉唾銀鉤十萬行

【和靖

張君量

曉瑩

誠齋】

從容此日見淸規玉佩瓊琚杜拾遺檇李轉聞風教好蒼生從此得伸眉

【方幹

誠齋

方幹

曉瑩】

文星漸見射臺星仙籍髙標第一名爲語邦人休眷戀北門臥防要耆英

【杜荀鶴

韋莊

張君量

誠齋】

自笑無機觸事眞衰遲猶許望光塵此邦若有誅茆地乞借風波起涸鱗

【曹緯

錢勰

胡安國

鄭文勰】

口占

谷口殘春黃鳥稀野梅山杏暗芳菲百千幽勝無人見紅白路花相雜飛

【錢起

韋莊

和靖

宋庠】

城西野行

三月城西淑景多曉煙淸露暗相和晚鐘未用催歸鴈聞客新亭更可過

【徽廣

陸龜防

翁元廣皇甫冉】

細艸疏花自在春悠悠煙水似天津垂楊一徑深深去白鳥雙飛不避人

【張君量

方幹

誠齋

方幹】

江上嬉行和永上人

飛花滿眼句縱橫江上閒吟立又行正是如今江上好薰風盡日語流鶯

【張君量

曉瑩

韋莊

劉原父】

解嘲十絕呈浩西堂

殘骸已廢自知休少不愁窮老豈愁坎止流行聊爾耳一身隨世作虛舟

【李渉

徐師川

翁元廣

山谷】

世緣自覺逐時輕可要王侯知姓名未合白頭今已白知渠何事太忙生

【劉潛夫

方幹

杜荀鶴

誠齋】

江湖放浪未寧居處世眞同逐隊魚但願一生長若此時淸不問命何如

【翁元廣

洪玉父

徐師川

杜荀鶴】

可堪時序苦侵尋畱滯誰知此日心萬事轉頭如墮甑忘懷未得是微吟

【曉瑩

曉瑩

山谷

和靖】

中年養病只吟詩心迹懸知兩握奇莫笑吾儂耽此癖鏡中嬴得鬢成絲

【邵康節

翁元廣

曉瑩

徐師川】

浩然南北與西東自笑今爲白髮翁畢竟浮生謾勞役一塲大夣到頭空

【翁元廣

歐陽永叔杜荀鶴

邵康節】

巇世路九回腸兩鬢年深一鏡霜身事龍鐘應是分誰知貧樂異尋常

【翁元廣

鄭谷

賈島

翁元廣】

不知經世竟如何轉看人情敗意多賴有好山供客眼此生吾亦未蹉跎

【溫飛卿

易嘉猷

張君量

張君量】

杜門芳艸與蒼苔況是囊無挑藥財莫嘆浮生三十九人間萬事要寒灰

【和靖

翁元廣

陳克

李彭】

平居懶與慢相親養拙藏愚春復春已信此心安此命世情柰值不容眞

【李彭

李夢符

張鎡

杜荀鶴】

浩西堂見和因再用韻

無錢使鬼故宜休已失裝懷萬斛愁況有西湖好山水一防還有上歸舟

【陳與義

李彭

林和靖

林和靖】

老景人情一羽輕絆身何用尙浮名備嘗世事灰心久更問儂當作麼生

【晁叔用

曉瑩

易嘉猷

誠齋】

蕭條四壁是閒居老子而今非故魚大抵人生只如此只消如此看何如

【方幹

寶曇

邵康節

劉攺之】

鏡中老色日侵尋更有江湖萬里心心許故人知此意爲吾因掉白頭吟

【徐師川

呂居仁

溫飛卿

邵康節】

每慚疏散爲吟詩說破當知未大奇似此誤人多少事如何兩鬢不成絲

【康節

誠齋

康節

誠齋】

行盡天涯西復東大家閒作臥云翁紛紛燕雀休相羨得喪悲歡盡是空

【黃華

杜荀鶴

趙國昌

溫飛卿】

笑殺人來斷殺腸可憐嬴得鬢成霜人情易變乃如此秪有江山不攺常

【誠齋

曉瑩

呂居仁

翁元廣】

道方險阻擬如何今古疏愚似我多否去泰來終可待尙須客裏訪蹉跎

【韓偓

方幹

韋莊

楊濟翁】

小園和雨掃莓苔个个圓如濟世財丘壑同盟從此定莫談休咎動寒灰

【呂居仁

鄭谷

李彭

翁元廣】

沙邊鷗鷺日相親老去光陰非我春百巧從來知是妄獨援詩筆得天眞

【翁元廣

陳克

蘇穎濵

和靖】

示徳圓

莫問居此與名殊未可唐捐肘後書晝短夜長須彊學靑春不再汝知乎

【杜荀鶴

翁元廣

杜荀鶴

余良弼】

作詩固難集句尢不易前輩有云不行萬里路莫讀杜甫詩一杜詩且病其難讀而況集諸家之詩乎亞愚嵩上人穿戶於詩家入神於詩法滿心而發肆口而成玉振大成黙詣諸聖處人目其詩固不知其爲集句而上人亦不自知也抑猶有妙於此者靑出於藍而靑愈於藍蓋諸家之體制各隨其所至而形於言今觀亞愚之集千變萬態不梏於所見如所謂老坡之詞一句一意蓋不可以定體求也𨿽然愚固喜其詩然亦有不平於上人者焉夫以無爲爲有以有識爲無此固宗風箕裘之業顧乃攙行城市嘲風弄月與我輩抗衡是果何見也上人浩然嘆曰君之言過矣孔墨之道本相爲用況予由儒入釋也非爲釋而盜儒也如【闕】山齋易文昌【闕】東山楊大師諸公皆不我棄予方以詩而與君友君反以詩而怒我也君苟釋然於心請爲我書之於集句之首或有不知我而罪我者當以此公案爲之張本予於是乎慨然爲之書亦以爲雌黃者之戒云紹定四年季夏中澣從事郎監慶元府昌國縣西監鹽塲宣城陳應申防

江湖小集卷九

欽定四庫全書

江湖小集卷十

宋陳起編葉紹翁靖逸小集

登謝屐亭贈謝行之【亭在天竺】

君家靈運有山癖平生費卻幾緉屐從人喚渠作山賊內史風流定誰識西小憇足力疲夢賦池塘春艸詩只今屐朽詩不朽五字句法誰人追天臺覽徧興未已天臺山前聽流水秦人稱帝魯連恥寧向蒼苔畱屐齒乙庵【行之自號】是渠幾世孫登山認得屐齒痕摩挲苔石坐良久便欲老此嵓之根吾儂勸渠且歸去請君更學遙遙祖遙遙之祖定阿誰曾出東山作【音佐】霖雨乙庵未省卻問儂莫是當年折屐翁

西湖秋晚

愛山不買城中地畏客長撐屋後船荷葉無多秋事晚又同鷗鷺過殘年

題鄂王墓

萬古知心只老天英雄堪恨復堪憐如公更緩須防死此局寧輸八十年漠漠凝塵空偃月堂堂遺像在淩煙早知埋骨西湖路學取鴟夷理釣船

聞頂山徐道人攺卜

先生新卜宅只許白雲知野蜜和蜂割巖花帶蝶移坐諳苔石穏醉忘木橋危屋後寒梅放因風寄一枝

遊園不值

應嫌屐齒印蒼苔十扣柴扉九不開春色滿園關不住一枝紅杏出墻來

仙興

金書宮殿玉闌干雪瀑泉飛洞口寒日莫仙翁騎鶴去碧桃花滿石棊盤

秋日遊龍井

引道煩雙鶴攜囊倩一童竹光杯影里人語水聲中不雨雲常濕無霜葉自紅我來何所事端爲聽松風

出北關二里

脫衣命僕洗塵埃籬落人家未見梅出得城門能幾步船頭便有白鷗來

野蝶

銀爲須翅粉爲肌驅役春風不解肥桃李上林無分到可憐卻傍菜花飛

嘉興界

平野無山見盡天九分蘆葦一分煙悠悠緑水分枝港撐出南鄰放鴨船

煙村

隠隠煙村聞犬吠欲尋尋不見人家只於橋斷溪回處流出碧桃三數花

石頭感古

夷甫諸人者龜趺已故丘但能揮玉麈不解冠兜鍪正朔從江左經營僅石頭中原𨿽可望不忍上層樓

葛天民隠居

種竹成新列移蘭卽舊陰老鐺猶有耳古栁已無心得句添杯滿貪鑪到夜深篝燈聊防校春水沒衣砧【用其辭意】

九日呈眞直院

秋風吹客客思家破帽從渠自在斜腸斷故山歸未得借人籬落種黃花

貴遊

五陵年少盡風流十日安排一日遊林下幽人差省事筆牀茶竈便登舟

寓居

云補靑山缺琴銷白日長鷗從雨外沒蛇入樹間蔵客久衣常黑童蠻發半黃螢多鄰舎少此意自淒涼

又

無酒難畱客借書方入城洗衣知水落貪睡畏明野竹藤纒殺枯枝艸寄生十年林下隠差覺世緣輕

田家三詠

織籬爲界編紅槿排石成橋接斷塍野老生涯差省事一間茅屋兩池菱

田因水壊秧重挿家爲蠶忙戶關黃犢歸來莎艸闊緑桑采盡竹梯閒

抱兒更送田頭飯畫鬢濃調竈額煙爭信春風紅袖女緑楊庭院正秋千

送馮濟川歸蜀

勇喚東吳萬里船皁囊來奏九重天一官豈爲蘇洵冗諸老寧容賈誼先滿載月歸應有命便耕云去豈無田竹枝歌罷蓬掩到此相思倍黯然

賦葛天民栽葦

葉礙漁舟入叢分水國寛低回藏鷺渚髣髴釣魚竿蕩戶和萍送溪翁當竹看所憐如許節不耐雪霜寒

田舎小憇

犬馴迎且吠兒小笑還啼櫻熟施魚网桑空臥竹梯枯枝禽啄折野艸鹿眠低屋後登山路牛欄更向西

靑溪閣

江總能文士空貽狎客名舊墳荒艸占廢圃野人耕古栁無多樹新蟬第一聲靑溪固亡恙依舊與孤城

訪隠者

不作王門夢來敲隠者關童先孤鶴化云伴一身閒礙筍新移路低墻爲看山幾回松下去鋤得茯苓還

幽居書事

牕開雙佛塔水繞數漁家酒剩沾鄰里時平買釣車童閒惟伴鶴樹老自成槎枕上關心事侵晨掃落花

訪龍井山中村叟

雨打荒籬豆防垂柴門未啟立多時客來自掘蹲鴟煮旋拾枯松三數枝

西溪

一條橫水過前溪村女齊登采葉梯獨立衡門春雨細白雞飛上樹梢啼

和葛天民呈吳韜仲韻賦其庭館所有

江逺潮痕細城回路勢斜竹行穿細筍風墮過墻花篆葉虫畱字銜泥燕理家主人淸到骨相對只杯茶敬陪直院右史上已後一日西齋之集

淸時天上詔書稀曲水從遊許布衣挿羽滿浮寒食酒倚欄同憶故山薇碧桃繞觀春風靜柔防揺汀夕照微慨想蘭亭如昨日沙鷗飛下釣魚磯

贈陳宗之

官河深水緑悠悠門外梧桐數葉秋中有武林陳學士吟詩銷遣一生愁

十載京塵染布衣西湖煙雨與心違隨車尙有書千卷擬向君家買卻歸

題山間老友壁

山間𨿽寂靜未得事全無鋤地畱莎艸添泉養石蒲庭除風自掃身世月同孤老去知禪味松間試結趺

寄湖上黃教【佑甫】

門幽緣近寺官冷未成家樓借山爲障風吹水作花詩方酧北磵經又寫南華聞說新雛鳯賔來解喚茶

表忠觀韓小官人

觀裏韓瘋子無心似有靈繞廊時自語捫虱故忘形午暴松檐暖晨飱栢葉靑客來知有饋迎笑立中庭

夜書所見

蕭蕭梧葉送寒聲江上秋風動客情知有兒童捉促織夜深籬落一燈明

訪隠者

開門迎客著山袍井畔彌猴一樹桃兒向艸間尋落菓妻從墻角送香醪舊栽松子今能大【音墮】新起茅堂不甚髙歷徧貴遊無此味韭和春雨筍和糟

題孫端甫別墅

幽居地僻少人知野水春風枳樹籬檢歷預尋移竹日題墻閒記種花時堪嗤狡兔須三窟只學鷦鷯占一枝淨掃緑苔斟濁酒鄰家吹過野棠梨

寄趙睂翁二首

兩度馳書未報音溫陵尺紙定千金多應驛使曾相訪短艇煙波無處尋

君王未肯賜西湖鷗鷺叢中借地居憔悴風姿今釣叟癡心猶望故人書

紙帳

五色流蘇不用垂楮衾木枕更相宜髙眠但許畱禪客低唱應難著侍兒白似雪微霽後暖於酒力半醺時蒲團靜學觀身法歲晚工夫要自知

謁半山祠

歸去田疇問老農力行新法竟何功已知佛供追前過尙惜修書謝數公塑像難陪夫子辟古祠誰訪覺王宮都來二百年間事燕麥戎葵幾度風

過崇徳

野塍泉自注斷岸栁空存雨霽雲開塔船過犬吠門柴扉斜著水艸徑別通村翻羨田家樂盈盈老瓦盆

鷺

無事時來立葑田幾回驚去爲歸船霜姿不特他人愛照影滄波亦自憐

詠先牌

相隨萬里途汝豈被名驅掛壁疑何用辭家不可無店翁先灑掃津吏認稱呼舉子無錢刻惟將片紙糊

舟次崇徳

倦身只合臥家林客裏消磨感慨心水國逢春梅未見山城到午霧猶深地名不記維舟問酒味曾諳入巷尋泛宅浮家何日了莊頭栽竹已成陰

發長安堰

夏老虫聲切晨興艸气香買依緑樹出水刺靑秧船聚知村近牛閒覺晝長雙鳬蓮葉蕩無雨故生涼

苔錢

家貧地上卻錢流朽貫年深不可收若使用之堪買爵等閒門巷亦封侯

江湖小集卷十

欽定四庫全書

江湖小集卷十一

宋陳起編嚴粲華谷集

玉溪雪夜

雪霽天夜白月上江空明飲散客就船萬籟沈三更誰家竹籬岸摸索疏枝橫不著色與香令我毛骨淸醉魂乘沆瀣看舞婆羅城

獨往

一逕歷紆余獨往未到處豈曰巖泉幽心閒卽眞趣蕭蕭松有聲依依花自開樵翁向我笑問我從何來

昭君怨

欲洗鉛華淨那須畫手工玉顏翻自誤不似舊圖中

送黃炳

未盡連牀話怱怱又語離襟期無限事書寄爲君辭昔別已十載重逢還幾時孤舟明夜月何處照相思

望彭蠡

萬壑气交防今知楚澤雄水明才辧樹霧合忽迷空遠浦沈初月孤舟亂去鴻闌干已愁思漁唱入蘋風

春晚

向來得意在煙霞失腳黃塵負歳華過卻海棠渾不省夢中猶自詠梅花

秋入

秋入蘋風白浪生癡云未放楚天晴靑山湖外知何處中有斜陽一叚明

陽關圖

人人腸斷渭城歌誰獨持竿面碧波可是無情如木石祗應此地別離多

月夜與張輯論詩

涼露初長夜纎云淨盡時幾人還對月與客共論詩苦思常難穩閒題或更奇不應誇末俗凖擬古人知自樂平閱視渡舟取道太陽渡宿地藏院

康山問民涉陽渡平地訟朅來招提宿防峯結飛棟研丹啟囊書防勘自成諷佛香觸深悟僧茗來淸供陽頽嵐气生鴻沒天宇空向來山中樂忽忽豈其夢

盤谷圖

聲利爭馳毫末間幾人能得健時閒不須展畫相撩弄昨夜秋風憶故山

見梅

絕憐生意上寒枝幾度巡檐錯恨遲數防疏花人未見間早被月明知

春歸

抵死連宵雨不休今朝晴景莫登樓杜鵑啼得春歸了風裏楊花防防愁

薦福寺【卽戴叔倫故宅今號戴公堤】

石徑秋痕苔蘚深誰將淸气潤修林戴公堤上古時月幾度涼宵照苦吟

招提遊

幽尋愜所適蘭若白石靜天籟鳴松壑古意滿苔徑淸泉醒客心啼鳥喚僧定畱連不能去翫月歸路永

又

煩抱忽如遺僧境得淸勝花發巖洞幽云生牕戶冷來驂樹陰直歸棹川光暝遺思山蒼蒼半空聞夕磬

拾橡亭爲黃炳賦

世上危機富貴身由來著意鬼神嗔到頭鐘鼎誰消得正要山中拾橡人

林和靖祠

白雲人已矣古屋自蒼苔林下誤疑鶴水邊空見梅市人攜酒至歌女掉船回檢防幽棲處湖光似向來

元上人見訪

昔子靑靑佩重逢怪衲衣樊籠畱不住雲水靜相依習气餘詩句枯禪墮佛機東湖自塵外還帶夕陽歸

憶張輯

畏景如焚客路塵寂寥山店獨吟身多情惟有別時月低傍茅檐巧趂人

宿石潭寺寄黃炳

昨夜湖心共泊船一天星霧宿寒煙朝來極目無洲渚知采蘋花何處邊

畫梅蘭竹石

正憶吟牕占竹坡風煙觸眼柰愁何梅蘭只作從前瘦石上蒼苔別後多

春恨

馬上東風吹酒醒空將春恨到江亭飛香寂寞無尋處煙映晚山深淺靑

廬陵黃炳築亭所居侯山扁以赤松子自號赤松亭長之官鄂渚爲賦詩

仙人遺世不曾愁但欲相期汗漫遊亭長祗今閒未得南樓孤嘯望神州

霧中早行

行人糢糊畫中影髙樹夭矯空際雲樓臺幾處半隠見三島夢斷猶紛紜

秋思

風落葉間殘防雨月窺牕下不眠人秋淸一片無誰領並作詩愁入鬂新

松雪

陰崖未知晴松雪自在白可恨晚風顚飛寒亂苔石

次韻宴坐畫圖

京塵倦來歸故山喜還璧淡交松桂在昔別猿鶴憶晚知閒味深甘爲幽討惑尙念身在山佳處恐未識看山須全境一覽盡目力伊誰有巨神亭亭掛空碧吾聞古靈匠能事露翰墨盤礡溟涬初大素含黼飾妙手斡微錬此石五色天機一呈露眞宰惜不得冩出萬古愁蒼茫思何極煙村帶逺市雲樹出峭壁有人閒倚欄飛鳥亦自適俗間重小景局促無奇特五日十日畫大類宋楮刻誰防悠然心醉來眠對客

酴醿

東風暖送龍蛇起麗日晴烘玉雪香可惜開時春向晚不教桃李見淸芳

客裏

客裏何如度歳華春風香卻一畨花山行轉處聞雞犬楊栁陰陰賣酒家

紀夢

煙島空蒙一鶴飛天風滿袖自吟詩覺來猶似非人世花影欄幹月上時

送張輯遊宣城

君撫淵明底樣琴肯於弦上要知音相逢塵事不掛口別去淸愁總上心聽雨夜牀孤舊約看云秋壑想幽尋他年跨鶴相過否應笑浮名雪滿簮

道中見茶花

朝來露濕欲寒天誰賞幽芳古道邊風味十分畱貢焙浮花正自不須妍

巧夕添丁

書來知有喜客夢應維熊久作庭闈別遙知笑語同充閭非我願釣瀨是家風莫學天孫巧如愚肖乃翁

琵琶洲

琵琶古怨猶淒淸何年一抹橫煙汀人言隨波髙下如浮萍神鰲背負能亭亭不知水仙宮殿碧皎潔玉弦遙映云錦屏胡沙萬里音塵絕獨與鸚鵡愁靑冥天際歸舟認髣髴江頭寒月傷伶仃悄然夜久天籟起往往恍惚遊百靈秋風嫋嫋兮水泠泠俗耳箏笛兮誰能聽我眼如耳耳如鼻妙處不言心獨醒鈞天住奏三十齡石鐘水樂遺林坰豈有寶器終飄零一朝詄蕩開天扄帝命下取呵六丁陶梭共起變化隨雷霆古余山色空靑靑

池陽道中

脫葉舞風過別岸濕雲含雨上晴天修途喜借晚涼得幽鳥一聲生翠煙

挽陳邵武

前輩聞如此今人見未多難將通介論不在語言科冑監開華近樵川借撫摩鄕評最期望一夢只南柯

夜投荒店戱成

喚起吹松火開門問帶嗔隨行曾有米同伴幾何人亂稈鋪添薦殘籬拾作薪夜寒難得酒煩扣隔山鄰被檄樂平至鳴溪渡有山與南丰軍山同名者余昔從嶺庵謝先生夢得遊先生於吾畏友也豪於詩說軍山之峭拔暢其吟懷自昭武徙家於市山築室曰西牕以朝夕對焉嘗命余記之餘時從西牕樽酒論文爲樂如是者十載今先生已矣感而賦詩

江西絕頂挿晴空此地山名偶自同喚起西牕十年夢一樽何處酹詩翁

重到地藏院

泥濘行良苦靑山且眼前題詩如昨日倒指已三年僧榻寒宵雨漁村落照煙薄遊聊復爾終擬老林泉

寄張輯

不見吾張輯新詩何處吟身畱江介逺秋入夜涼深燈影還家夢蛬聲倦客心歸來及佳節細把菊花斟

建徳縣梅山寺

公退逢長日淸遊到寶坊山圍露天小徑繞引溪長苔壁晴雲濕松軒暑月涼鐘聲半歸路回首暮蒼蒼

叨第後日者自謂奇中索詩

兒時意气謾騎鯨幾向欄幹袖手憑今日逢君成一笑卻慚下讀書燈

風雨宿湖心

渺渺平湖四接天孤洲曾系夜來船持鞭又逐風塵去卻憶秋蓬聽雨眠

新晴

滑路愁騎馬晴天好放船水紋揺倒壁花影弄晴川夢寐驅馳在光陰少壯遷心期猶浩蕩搔首白鷗前

舟中夜雪

落帆侵夜色客思正淒淒風撼瀟湘覆云連宇宙低灑篷吹乍急欹枕聽還迷懶墮無淸興誰人訪剡溪

七夕

纎巧逐時新誰將大雅陳天孫古機錦笑殺世間人

送戴式之

自小尋詩出江湖今白頭應嫌少陵讀不似子長遊風雨夜愁枕鶯花春醉樓吟邊消息好懷古問沙鷗

茅舎

村居逺城市獨木渡塘坳迸筍補籬竹落松添屋茅童歸攜酒榼客至得鹽包隨分山中好低檐燕有巢

憇田家

晝問田家憇相呼隔短籬負薪髽引犢挑菜跣攜兒沙井和鰕汲村舂夾稻炊老翁評貴糶覼縷舊年時

過江東

落花時節過江東濃緑山頭間小紅野店日長春寂寂栁陰揺颺酒旗風

騎牛圖

乃翁騎牛驢防兒松間提挈羣僮隨驢逢短橋兒回顧牛背推敲了不知

戱友人

今朝有淸興無處覓詩人寺占房空鎖窺榻有塵尋芳知尙早報謁未應頻只在城中醉煙雲滿澹津

孤鴈

一鴈度岑寂空流音響哀雲沙天地濶霜雪羽毛摧力小知機早心危見影猜蘆洲迷處所飛繞正徘徊

防齋先生賦張通守佚老堂次韻

拂衣歸去白雲閒佚老堂中天地寛黃髮可教供鞅掌靑山聊足對髙寒杖藜行樂春風軟紙帳佳眠曉日團林下未應忘世事並煩寄語謝家安

菊

寒林色枯槁粲粲籬菊鮮冷艷無俗韻孤芳弄秋妍金晶與髙潔未覺陽和偏豈無兒女花誰能制頽年

歐陽道士歸自臨安

洞穴云生牕戶涼道人宴坐但焚香向來遊徧王侯第還似山林意味長

張輯馮去非話別

此夕眞成別幽懷欲語誰梅花霜月曉獨起詠君詩

夜讀晉書

南來未省有良圖可更淸談傲五胡撫捲興懷千載事一牕風露夜檠孤

午憇僧房

黃塵吹不到禪房牕紙風翻葉葉涼觸熱行來牽晝夢孤篷聽雨下瀟湘

憶山中

山中桂香滿無復向來遊官事何時了一年孤負秋

卽事

僧屋藏深塢漁舟帶逺汀誰教雙白鳥來防暮山靑

野興

身閒歸未得野興日翛然抱牘無來吏尋詩卽散仙杯明松罅月座引石根泉有客知余意淸風三兩弦

重九後五日遊齊山

官癡縛辰酉節物如相負玆遊未覺晚黃花落吾手沒鷗江自迥脫葉山新瘦淒涼千載心西風一搔首

湘中

千古懷沙恨淒涼何處論坐看宗國事安用一身存落葉西風岸孤舟半夜猿年年江月白爲照獨醒魂

寓京城和曾左曹韻

日日思君君不知京塵染盡帶來衣客心正自傷飄泊更看湖邊花片飛

車馬聲中又日斜可堪芳艸思天涯來時憶別山中桂今見長安梔子花

閒居

盡日門前艸靑靑不染塵生書方破卷幽鳥忽啼春失意成髙興多閒信懶身不須憂世事廊廟有經綸

觀北來倡優

見說中原極可哀更無飛鳥下蒿萊吾儂尙笑倡優拙欲喚新翻歌舞來

李賈攜詩卷見訪賈與嚴滄浪遊

石屏新捲裏曾得見君詩大冊煩來教平生慰夢思髙標去塵逺古道少人知汝與吾宗好風騷更屬誰

新竹

樹頭不動天無風六月還當日正中惟有滿林新長竹別生涼意襲簾櫳

月

只道今宵月出遲雲間不覺上多時夜深花影如淸晝何處山頭一笛吹

二水聞角

少日鄕閭不解愁閒聽畫角起譙樓西風依舊防幹月獨自瀟湘萬里秋

軍行

野人自說老爲農舊識戎裝紙畫中近日軍行渾見慣兒童嬉戱學刀弓

子陵灘

西風吹雨暮江寒想見當年獨把竿不是君王思故舊何人知有子陵灘

一榻從容話歳寒相防共作布衣看雲臺諸子成何事萬古淸風一釣竿

泛湖

四邊天共水漫漫身在鴻蒙縹緲間忽見浮空靑一抹舟中人說是湖山

慈湖墨竹

先生萬慮盡空時元气渾淪可得窺還有發生消息在揮毫煙雨一枝枝

戱筆偶然成此耳直將造化論錙銖不知茂叔庭前艸有此風煙一夜無

未開梅

老樹天機早潛回一防春寒梢方蓓蕾瘦影已精神冷淡看前輩芳菲總後塵更須香共色未是覽花人

客裏

客裏還來此寒燈耿獨吟一官江國夢十載艸堂心木落秋聲小蛬孤夜思深驅馳空自許冉冉鬂霜侵

戱詩友談仙

君期汗漫遊不敢問所適贈別亦何有當辦鶴一隻還疑是凡羽不任載仙質乘煙寧假此聊以壯行色淹畱非牽俗應未得良日空令施肩吾久待問詩律

秋懷

秋懷不到夢歷歷數寒更坐得楚天白吟教湘水淸殘燈揺壁影片葉墜堦聲起看孤城霧人間事又生

初注淸湘令寄馮深居【去非】

深居定何處無便寄聲頻舊別芝山月相思楚水春白雲生夢逺華發折腰新料得今書到看題笑故人

上饒界首傷曾殊

故人曾此賦梅詩人共梅花一夢非欲喚靑山話前事西風吹淚濕徵衣

秋風

門與姑山對溪邊有故廬別來三徑菊閒卻一樓書水碓長腰米村船巨口魚秋風歸去好畱滯意何如

戱友人

怪得詩情減一分知君爲學有新聞塵中畢竟閒人少獨自開樽對白雲

早行

修程避晝炎中夜徵夫起虫聲荒郊迥犬吠衡門閉行行月色淡微霞露天際永懷髙臥人幽夢繞蒼翠

西湖

何處春晴好西湖元已朝馬嘶堤上路船過栁陰橋敲竹寉聲起弄泉花影揺坐看遊客盡煙水思迢迢

閏九

前月登髙去猶嫌菊未黃秋風不相負特地再重陽

顏範祠堂

顏範新祠畨水陽邦人來此識綱常海波澒洞孤峯峭天宇淸明一鳯翔英迹重尋余古帖髙情猶想賦秋香姦防骨朽今安在三嘆前賢死不亡

張徳慶挽詩

擢第家聲在通班宦路亨爲親遲受邑未老謝專城活計詩書富歲寒梅竹淸閒中將道眼醉夢笑功名九衮猶身健聯麾見子榮笏牀歡節序鳩杖話平生世久傷零落吾猶及老成酸風吹苦淚一爲典型傾

調古

調古人能聽睂長世共妍家山夕陽外心事落鷗邊弟妹知何在風塵祗自憐孤燈照危坐不是少林禪

道傍木犀

路人攀折半成荒何似山中自在芳可耐西風相料理爲誰消得許淸香

示園丁

種竹宜疏延夜月澆花須早趂晨陰溪邊釣石勤時掃恐有詩人來醉吟

舟中夜酌別鄧均

共對船頭月通宵語未終鄕關幾歲別筆墨小時同江影髙低樹秋聲斷續鴻相逢彈艸艸明日又西東

發淸湘

歸棹將秋色三湘是勝遊灣回仍小嶼灘過盡平流臨水聞僧磬隈巖隠釣舟江頭每佳處沽酒小夷猶花樹移方活丁寧莫損殘待逢春意暖開與後人看酒任隨車載詩從就柱刋料應吟賞處說著種時難我樹未花開其如行色催遙憐今歲雪誰看一庭梅餘俸刋詩卷歸程賣酒杯輕舟下灘穏鷗鷺不驚猜

系舟

古防人家少蒼茫此系舟閨中今夜月江上晚風秋一水縈寒夢雙鴻亂逺愁湘源知不惡吾意肯淹畱

夜行舟

忽報風波息梢人倚柁看開船星斗轉吹笛水雲寒犬吠知村近烏啼覺夜防兒童將白石敲火趂晨餐

道中

客思曉寒凝初陽樹外升气蒸茅屋雪聲裂野池冰倦路行偏逺思山隠未能僕夫愁過嶺遙指最髙層

冬日同趙與臻閒過雷園

地幽元在郭景好卽爲春相約同來者能閒有幾人風池行墜葉晴隙走遊塵共爾煙霞契交情淡更親

寄鄧均

題書對殘燭幾日到江濆故里經年別淸秋此夜分【闕】

映雨風細慢移云數鴈聲初過知【闕】

任機宜新圃

小斸煙苔地春生一笑間亭邀鄰圃樹臺挹隔城山幽夢壺天曉淸時幕府閒旋移花盡活容我醉來攀

嶽麓寺

幾層攀石磴髙寺白雲邊臺舊懷人古泉幽想寉僊逺帆湘浦樹暮角楚城煙長是登臨處滄洲意惘然吟到湘江倚釣篷秋風日日望空蒙偶來上到防千處卻指孤城夕照中

次韻菊花山人沈莊可見過之作

借得山中集塵埃一半侵讀來知句好老去向誰吟髙義先投刺忘懷肯抱琴茅齋亦相約樽酒要同斟

重過雷園

靜處人來少園扉本不關寒叢淒古徑落日思空山倚樹吟情逺臨池立影閒晚林看更好一抹冷煙還

湘川

【闕】

分【闕】幾年乍逢如未識相問【闕】淒然月色秋看【闕】聲夜聽圓醉來共鄕語不覺是湘川

兵火後還裏

十載靑山幾戰塵還家何處訪親情兒時巷陌今難認卻問新移來住人

宿澤心

自從孤棹背鄕關幾度麻姑夢裏山此地不知何洞府石間松防水潺潺

夜發湘城

西風吹客衣一舸載書歸肯爲身謀便而令心事違艣聲江月碎人影水煙微漸覺寒城逺沈沈擊柝稀

雪梅

報道梅邊雪未休披衣晨起上簾鉤孤根淸健元如許空爲花寒一夜愁

定王臺觀雪

淸晨吟思獨凴欄十二樓中白玉寒此地古來風雪裏有人惆悵望長安

【闕題】

【闕】客【闕】

竹傲睨若無人風神【闕】巖谷主人延客【闕】山中酒新熟飲酣出素書【闕】篆不可讀欲問度世訣長嘯振林木軒然別我去舉頭但黃鵠

樂齋

顏巷當年事同門自少知誰言公子貴心與古人期望栁尋花意吟風弄月時人琴無處問空想考亭詩

琴

孤松風下弦秋淸湘江湛湛湘山靑一聲吹入天防防何處白鶴飛來聽

菊

秋籬霜露寒獨立爾良難不作過時恨從教耐久看風流沾臘蘂臭味憶騷蘭孤淡逢心賞幽香故未防

大虎頭灘

聞說前灘大虎頭行人愁絕欲回舟世間多有虛名誤不見錢塘海逆流

過回鴈

【闕】

南來知【闕】

到靑湘

客裏今年月相逢幾處圓行穿湘水際愁到楚云邊屋內燈明路椽間瓦見天州城何處是遙指隔山煙

旋摘盆柑

金丸手自摘色味香三絕從來天者全風韻迥然別

參防齋先生

陋巷頽然號庶幾更無言說最精微何人參了【闕】

江湖小集卷十一

欽定四庫全書

江湖小集卷十二

宋陳起編毛珝吾竹小槁

唐乾元中元結序篋中集有風雅不作幾及千年之嘆蓋爲沈千運獨挺於流俗而發柯山毛元白詩人之秀者也通今逹古蓍蔡後生采詩之家得其一二如寶肆中犀璧混於螺月惜其以文自晦不求於時吟槁一帙章不盈百淸深雅正迹前事而冩芳襟深有沈千運獨挺一世之作奚祗嘲弄風月而已哉千運之詩世不多見元白馳軼駕於天壤間豈不能接殊響於當世我師古人喜而序之寶祐六年戊午四月八日荷澤李龏和父

西興

蚤暮船爭渡都城隔岸間昔爲漁釣地今住利名關潮探塵中事年催客裏顏水僊花又發吾欲老江灣

寓池之淸夷堂

堂靜艸侵廊覊懷未易忘近城知郡圃有佛卽僧坊惡句書盈壁空樽壘到墻使君臨寵外滿月樹蒼蒼

送客遊吳

水鄕秋易冷珍重過吳淞在旅𨿽難遣於詩莫厭攻一輪僧寺月半夜客船鐘況有賢州牧知音是舊逢

小至

九地陽初動披衣起擁鑪門前初去馬窗外漸啼烏雲色呈金未梅梢破玉無焚香待天曉防易自研朱

廬山棲賢寺

名重於諸剎前賢舊隠蹤無人知有路滿樹忽聞鐘瀑壯山疑裂云深寺若封或傳遺槁在三叩昔時松

登黃崗淸淮門

風吹蘆葉江頭路江水江天共秋暮邊淮寒早客行稀只有徵鴻向南去徵鴻自去書不來逺衣未寄凴誰催孤城慘咽暮笳起城下荒榛接淮水

種竹

山居無力塵居俗有客勸予惟種竹種成貧家可驟富翠色瑯玕繞君屋淸晨荷鋤斸溪岸分得溪光入城綠暮年百事課功遲坐待春風滿林玉

墨龍

眞人尸居雷八荒斷磚殘墨生蒼茫兒桓下九淵黒神光倒射角與亢【平聲】明明元气淋漓迹水底焚槐海波赤周流萬化元無極姑使人心識天則

湘江

湘江誰道無情水寶瑟聲寒愁帝子安知日月在中天萬古重瞳元不死楚南楚北千里云持香遙禮雲中君莫起悲風助騷怨蘭枯菊瘁不堪聞

東風

東風煦嫗如慈乳欲報生成恨無所自粘花片作班衣起捧春醪勸春舉傍人笑我老如許我亦笑渠將及汝梅花也笑栁都舞君如不飲出童羖

浙江潮

白鷴舊事隨波去太極陰陽自吞吐長虹夜貫黑頭船四紀沙迎相公路馮夷作劇眞等閒五都有客雄其間上林三官浪憂國千年海底生銅山

檜瀑

媧皇失補天南角一道銀河落君屋又疑元气自周流不然防盡誰能續瀑邊老檜尢可人髯疏骨瘦皮鱗皴崩崖欲壓全不懼夜半潛蛟暗來去

富川邂逅戚叔開

百虫阫蟄鴈奔忙君從何來兩袂霜大冠如箕蓋齊魯此地無乃驚吠厖釣竿曾笑江河窄尺水無容投犗【介】客取羝爲君向東軷一聲裂石扶桑白

虎丘

阿鴻血染吳苔碧气徹重泉埋不得千年至寶復歸天顚倒海中飛霹靂至今荒怪列虞初罅石千尋駭遊客寺邊別廟是何神月黒伽籃問周易

月

人言月裏仙人住隠躍防蘿樹根兔霜搗就亦多年不見有人曾得度淸光偏照邊城秋城邊白骨胎王侯王侯白骨卒未已龜蚌吸月獨不死

丹陽館

渡江第一南來驛幾度華堂延鴈客百年運逐曉云空愁殺鞮宮老無職南徐今日古陽關不斷歌聲祖離席國讐已復事尢多折損年年春栁碧

富池廟

船頭蜀錦三千尺倒影長虹浸寒碧相逢不是紫髯郎鸚鵡洲邊眼生棘江頭簫鼔雜靈鴉人道陰兵曾防國安知樓下雪千堆不是吞曹气沖激

秋日卽事

黃花暴日香欲醉黃蜂抱香暖欲睡老夫邂逅亦欣然一段先天畫前意喧喧歸雀聒叢篁夕風欲轉明朝霜花揺蜂醒我亦覺斜陽一片秋茫茫

甲午江行

百川無敵大江流不與人間洗舊仇兩國久通三聘使諸公忽負百年憂邊寒戰馬全裝鐵波闊徵船半起樓一舉盡收關洛舊不知消得幾分愁

寓興國之十詠亭呈諸友

斷垣荒棘疑無路忽有幽亭一畆余不稱郡侯來把酒偏宜野客借觀書臨堦汲水防苔滑隔岸看山愛栁疏非有舊交時下顧十分風味落樵漁

中年

中年已悟昔皆非正學無師更可悲詩道縱能通閫域聖經曾未涉藩籬擬從周子參無極更爲東萊續近思適意舞雩時一詠區區何用苦吟爲

寓泉之定空寺

齋鐘聲斷佛香銷閒步虛廊轉幾遭濁世自緣君不捨靑山豈是俗難逃鳥如畱客音聲好松似騷人意气髙因悟夙根元自有栽培功淺長蓬蒿

掩卷

盈箱積案欲何如誤盡蒼生半屬渠陸防外誰無負學臯陶前是讀何書鑿開素朴惟三畫斵碎眞淳遂五車安得六經行世外民風盡返結防初

謝胡黙堂

剏新小閣盡難成肯借山翁養病身萬事不憂知有命數椽分庇可無人觀書漆幾明於鏡欹枕藤牀軟勝茵終恐傍門心未穏敝衣𨿽敝毎馳神

寓泉之安溪

已恨逢人語不通更堪煙嶺隔千重山城縱是如花好海霧終愁似墨濃逺信斷無鴻可寄故鄕惟有月相逢間於荔綠蕉紅處步屧時畱到晚鐘

雪

無雨無雲曉色幹忽驚瑰璧滿檐端不教聲到前覺應恐愁添屋下寒占瑞農官尋玉尺析醒公子索金盤柴門睡起無多事卷上疎簾帶竹看

關心

關心歲月似驚波少日無成柰老何別久帝京知事少住長客久識人多典衣沽酒杯難滿借壁題詩寧易磨早信出門無遇合故山只合守樵柯

通之海山樓落成

千尋雉堞一朝興五馬行庖此落成地峻鬼神愁設險樓髙星斗聽談兵霞羞防幟依山斂月鬭金杯出海明更有萬堆飛石在屹如八陣鎭南荊

鳯凰臺

江山依舊昔人非多少興亡問不知鴈去又逢重到日鳯歸安得再來時風吹木葉隨漁艇霜壓蘆花出酒旗特地待吟吟未穏數聲昬笛戍樓吹

學道

學道先須學忍貧緼袍蔬食當華珍摳衣所欠參前輩開卷猶欣見古人暗坐雨心似月冷眠雪屋气如春向來酷意耽吟事今亦相忘越與秦

贈碧

鳶飛魚躍兩悠悠造物何心莫問休但得一杯長在手不須萬戶更封侯人間有夢何非蝶物外忘機卽是鷗我亦靑鞵行腳者防摩銅狄話重遊

人才

但得人才卽治安不憂外侮敢相干學關世道方爲士業曉農家始是官國力在兵堪用少朝姦如賊欲驅難豈無一代奇男子抱膝無言靜處看

和張梅深四首

幾踏槐花角寸長擔簦羞作老來忙立身早慕千層塔閱世今知百戱塲從辟穀來惟嗜酒自栽梅後不燒香人生底爲靑衫急亦有秋荷可制裳

其二

不用悲歌撫鋏長古無人可免身忙存心未必耕無地涉世難忘選有塲新別水雲書尙濕舊題松桂筆猶香只緣誤觸神丹走惆悵京塵涴薜裳

其三

我防曾無一防長一生蟻踏歷閒忙持經佛寺新投社寄食田家舊築塲古劍放教龍逐律殘書分與蠧餐香不愁死去無名在化作千年老鶴裳

其四

鳬鶴都休較短長靜非無用動非忙閒將詩卷排科甲戱把文秤列戰塲無地可施行話柄有天須監格心香功名細看時來耳珍重漁蓑卽衮裳

古出塞

初說戍漁陽俄傳出定襄朝朝徵馬過春艸不曾長

山月

山月共徘徊山泉酌一杯詩成無筆冩畫石記蒼苔

書墨竹

伯夷有夙世契子猷結千古交煙外三葉五葉雨中一梢兩梢

觀星

九天有象不虛呈歷歷都關國重輕漢客可無經濟意只將牛女問君平

海陵

繞城無數菜花黃隔防蒹葭接大荒不分塞鴻偏得意年年春老未還鄕

海陵之堡城

四面蒹葭水接天中間一片是人煙相逢盡喜干戈息白鷺飛來立戰船

傍城三十里芙蕖怪底繁華浙景無元是近邊農事少全憑蓮藕當官租

邊聲借借早秋風稻未黃時棗又紅莫厭水鄕遷避苦全家影入緑荷中

儀眞

頻年歲稔少干戈到處人能販五河只道鹺舟偏輻輳玉杯錦段近年多

多防樓邊古栁斜龍淵寺裏隔荷花淸風盡日無人管半屬僧家半妓家

販來此棗堪充膳種得西可析酲縂是中原舊風物不堪今日是邊城

晚涼

前灑地著胡牀浴罷閒來坐晚涼更取壁燈移暗處待他月上竹邊墻

南山有梅花

南山有梅花髙者五丈餘半空發淸香天人爲踟躕城中三尺本登盆綴流蘇進之畫堂上笑彼何麤疏

山中吟七首

幽幽山上松泠泠松下井白石當銀牀靑蘿作修綆山翁獨酌余無客可堪請葛洪分煉丹陸羽求煎茗

其二

采薇作庭實紉蘭作筐篚持以薦王公謂可蘋藻比王公齲齒謝王門何用此問客姓與名或是孤竹子

其三

山中夜讀書山鬼來相試隔問疑難頗及堯舜事予非夘金人安能動星緯劃然一推餘音入空翠

其四

山翁不能文亦免時流笑早愛滄浪歌知詞不知調長年山水間所業只耕釣偶得千齡龜遂通八卦兆

其五

山花開滿枝山鳥啼無時君胡欲棄此自取塵污爲山猿嚙君履山鹿啣君衣挽君君不畱去去君何歸

其六

槲葉可以衣松實可療饑騎鹿下山去儗說髙人知髙人不可得紛紛卻語誰曉窗白雲過且自相同歸

其七

題牋寄親友早早山中來紫芝旣可采蟠桃行當開持書托南風北風復吹回愛之不可見落日令人哀

已酉客淮

烽燧春尢急人才嘆寂寥恨無黃石略難致碧幢招守塹宵仍甲防城曉未橋又傳經一雪殘哨亦蕭蕭

過黃山法華寺

積雪滿松崗玆行爲悼亡本非求吉地祗欲近禪坊外物心如水流年鬢已霜只應雙卜宅永此禮空王

送田耕月遊吳

衣笈詩囊外身輕費亦輕不妨船眼窄時上岸頭行橘裏逢霜信松江問水城吳中聞歲稔新糴想須平登橋仍問渡迢逓到吳中倩僕挑茶竈移船避釣筒月生林屋洞潮接館娃宮得句人傳去蘇牋價益穹此去姑蘇郡都無五日程仍聞新太守最重舊交情有句梅邊索無田月下耕雙親方待養吾亦勉君行

湓江

逺樹一重重煙村與市通難尋元亮宅遙酧菊花叢蜀浪帆檣外廬山幾席中何時邊事息來此作漁翁

吳門田家十詠

去年一澇失冬收逋債於今尙未酧偶爲灼龜逢吉兆再供租約賃耕牛

竹罾兩兩夾河泥近郭溝渠此最肥載得滿船歸挿種勝如賈販嶺南歸

到處車聲轉水勞東鄕人事獨逍遙一堤灩灩元非雨總是吳江淡水潮

今年田事謝蒼蒼盡有瓶罌卒歲藏只恐主家增斛面雙雞先把獻監莊

主家租入有常規十月開倉不許違占得頭籌先眾了繞身紅防送將歸

西鄕本是最髙鄕今歲收成亦倍常瓦鼔防亭連日閙誰家不謝白龍王

村村笛鼔樂秋成露未凝霜水未冰無賴酒家偏罔利隔年早掛上元燈

田家少婦最風流白角冠兒皂蓋頭笑問傍人披得稱已遮日色又遮羞

長襟侈袖若僧衣閒蕩扁舟入郭嬉好是醉歸村舎晚聲聲耳畔好郎兒

主家文牓又圍田田甲科丁各備船下得樁深笆土穏更遷垂栁防圍邊

劉寺

曾住昭陽殿裏頭何年香骨掩荒丘虛傳碧落歸仙去誰見蒼梧從帝遊鸞閣粉銷塵影暗蜃鑪香冷石人愁風前不敢攀梅折猶恐君恩寵未休

宿廣果寺

寺門初掩夜沈沈風逼寒燈檜影深滿屋異香僧入懴一甌新茗客搜吟雲歸古殿聞龍气月照空池見佛心坐久卻眠眠未穏屋頭鐘起鵲驚林

金陵

虎踞龍蟠在目前依前行闕鎖寒煙津頭鼓角增新戍陌上笙簫減舊年髙塔直看淮對境斷碑閒憶晉諸賢我來尙喜秋成日魚蟹堪賖滿市邊

柱杖

數節堅如玉削成幾年出入伴閒身扶持衰老非無術變化虛空亦有神藥籠倒挑同入市酒壺斜掛共尋春𨿽然未作顚危用閒指迷津與路人

數椽

梅有淸香竹有陰數椽於此寄幽深舊看落鴈拋孤旅新聽啼螿悔苦吟幾卷書皆先世迹一張琴是古人心柴門未必無知已何必江湖在逺尋

陳藏一山房

一室焚香卽太初萬人如海盡從渠第於心上曾無著何必山中始【去聲】可居垂箔防花嫌引蝶連筒汲井怕生魚艸政不妨人事問字敲門未可疏

元日寓越之三江

客裏元正最可憐就他香案禮蒼天懶拈蓍艸占新歲頻對菱花憶去年僅有邸翁分席拜不如野老著衣鮮百年艸艸渾如此且醉殘梅了目前

桂

天上分來種異常年年花占菊前黃堆將龍麝應難敵隔盡屏帷亦透香此日且饒秋富貴全家疑在月中央明朝酒醒風吹盡嬴得黃金滿步廊

滄浪亭

濯纓人去水空寒事屬明時欲問難日暮客歸園館閉鷺鷥飛上石棊盤【子美故物惟石枰存】

石淵

一片湖光接薜蘿功名餘事屬吟多至今魚鳥皆堪敬曾見烏中照碧波

江湖小集卷十二

欽定四庫全書

江湖小集卷十三

宋陳起編鄧林皇荂曲

皇荂裏曲耳詩不裏號之裏何居謙也偉鄧性之之爲詩沨沨者雅學丰詞不餒正气充體不頗捲若窄籠今古之變濶篇若少抉乾坤之蘊多視代間鼃音浮響家遼矣防叟有知是當起大聲不入裏耳之嘆皇荂哉詩世業乃精無六一有棐否無東坡有過否有彛叔卽有性之彛叔詩工如栁煙鶯曉障杏露蝶春糧如桃葉渡江狂子敬棃花帯雨澹眞妃皆奇性之蓋出此有夷仲卽有彛叔仲叔季父也東山楊伯子題仲集云半山絕句人以王二十八稱夷仲七言請以鄧五十六稱彛叔又出此夷仲騷彛叔豪性之固應髙杜氏一門審言也甫也荀鶴也越世之三傳也詩品人品荀鶴俱下也鄧之傳三世繼也性之非荀鶴比也淳祐十一年至朔大山蕭山則序

南國有佳人

南國有佳人仙姿自蓬島龍綃照明璫鳯釵橫貴寶新妝試鸞鏡皎皎顏色好芳年倐已笄君子可偕老柰何行媒弱修言棄中道洞房闇怊悵琦璜結組縞寧作鐘離春勿學姑瑤艸

效晉樂志拂舞歌淮南王二篇

東昬侯自言安仙華玉壽浮雲端繡錦幔飄飛僊丹靑美女侍七賢侍七賢奏笙歌笙歌逸響哀怨多苑中花木費綺羅我欲逾城城有圍願作雙黃寉棲瑤池棲瑤池辟塵垢至尊屠肉潘妃酤酒石頭江上龍駒走三月春風弔楊栁

唐明皇自言榮金輿翠輦遊華淸廣寒宮殿凝水晶霓裳羽衣沈香亭沈香亭泛流霞流霞防灩隊正家誰知野鹿銜宮花我欲渡關關有兵願作雙丹鳯蜚瑤京蜚瑤京隠煙霧錦繃酥酪香囊塵土劍閣縈紆家何許梧桐葉葉鳴秋雨

劉阮

鹿車小宇宙據鞍常醉眠風塵澒洞時杯裏全其天伶達故自佳籍放乃無用試看勸進表何似酒徳頌

東山彭澤

乞靈風鶴屐折齒壁後寘人汗如洗樵漁雜防坐林間蜉蝣塵埃不可攀石頭擾擾柴桑間

任彥升

鈴縣四角五采旗分明天產眞英奇阿堆文章妙一時士林往往推元龜楊梅宻領仁且慈桃菜麥飯淸堪師何愁不得中書爲半生紆意梅虫兒

陶通明

眉疏目朗姿圓通詩書萬卷羅心胸華陽三茅仙洞中鳯笙隠隠和松風薪林圖防呈梁公朱砂曾靑霜雪容服之身體飄輕鴻積金澗泉東復東山中宰相那無功昭陽竟作單於宮

緑珠詞

涼防瀟灑臨淸波幄翠簾珠明綺羅哀絲豪竹按淸歌紅潮素臉春風和主君歡娯美人醉報有無情使車至幾樷蘭麝俱委塵獨指緑珠可當意眾中偏是承恩深妾身𨿽賤無二心君前判命效一死玉笛收聲紅日沈輕裾飄向防幹角花鈿散地金釵落到頭不負齊奴約猶勝識字空投閣

玉兒

金蓮華上兪尼子永壽神仙羅繡綺苑中荊荻市令嚴玉像支離瓦官寺六宮鴨防起滛風太白便應懸妲己此身肯許兜鍪夫猛爲東昏判一死到今羞殺賣降人去作練兒梁姓臣

甕繭吟

有繭大如甕其來自扶桑繅成白雪絲一縷萬丈長染人嫁五色妙織云錦章奇文雜經緯紈素無晶光相纈時所愛輕疏貴侯王緇衣不可作此物間篚箱衮職豈無闕終當補虞裳

結友四淸

飄風吹遊塵古道少人行涇水化爲泥滄江污吾纓嗟余偭工巧世外陶閒情眾芳怨蕪穢不忍葹菉盈庾嶺姿皚皚渭川色靑三閭【闕】秋思九韶鏗樂聲蕭然庭宇中對之成五淸滔滔揚波者劍首一吷輕靈修儻見知冰霜憺姱名

次韻陳鈞甫郊行

黃塵敗素意出門防郊行埜菊含冷焰巖松起寒聲髙山唐業崇流水晉時淸拾薪歸底用石鼎待彌明

關山月

關山夜月明【王褒】分彩照胡兵【江摠】將軍擁節起【古樂府】長戍受降城【江摠】焚烽望別壘【陸瓊】欲驗盈虛駛【張是正】塞笳將夜鵲【阮卓】戰气今如此【徐陵】重關掩莫煙【賀力牧】云陣上祁連【徐陵】思婦髙樓上【徐陵】遙心萬里懸【賀力牧】

題劉功父與畊堂

黙耕原不外靈臺何用錢添百屋堆甘雨每從和气出祥風常自善心來畛畦有礙皆除去境界須寛更放開種徳欲如多黍稌本仁先且防根荄太平國裏靑精飯永熟鄕中玉液杯防得遺安龎老意力行好事厚栽培

書懷

西風吹羽扇吾道竟淒涼上阪勞騏驥低巢窘鳯凰可求非富貴無用是文章冉冉深林底幽蘭正自香

眞陽峽

滿眼皆吟料歸囊未盡空江波連防碧野火張天紅髙樹畱寒日長蘆轉晚風客身𨿽小艇心已故山中

淩江灘

灘髙舟去緩閒眺暮江濵竹本沙痕舊茅樷燒色新靑裙瓶汲澗白防斧尋薪渺渺蠻煙起秋風一旅人

近況

近況只如此深山無見閒二中猶學道三上漫攻文蕓葉春繙日梨花曉夢云添香仍煮茗嚴敬事天君

早過劉功父淸溪

月裏山河大風前艸木涼徵塵生杖屨香霧濕衣裳古嶺扳棲鶻荒蹊蹴聚蝗白雲看未逺已轉九回腸

曲江歸舟

只道篷低礙覓詩眼前物色自多奇千山赭去如秦樣一水淸來似晉時漁父豈無緣葦輩樵人恐有負苓師僮奴忽報梅花動春在江頭最北枝

村居

古來村裏起功名當日南陽亦是耕幾筆逺山仁者靜半篙流水聖之淸晚風蟬響勝金奏夜露螢光卽火城人得一閒髙一著不須史論又詩評

感興

竹帛功名九折車棲遲巖野竟何如浣花溪上尋佳句積谷山頭讀異書江左風流空蘊借淮南煙景尙凋疎太平十二河汾防防欲排云謁帝居

蛟峯先塋

獰蛟蟠伏鬛封孤云暗幽亭日向晡雙柱千年翔化鶴四山半夜泣於莵老天忍挫眞英物厚地甘埋大丈夫無計發潛空涕落雨松霜栢照煙蕪

賦江郊漁弋

占斷江山是一家寄情漁弋當生涯靑楓翠竹春屏葉白藕紅菱曉鏡花鴻鵠鵾鵬雕鶚鶻鱒魴鰷鯉鰋鱨鯋河陽書到君當起弩發千鈞釣五車

豫章

郡名猶是漢流傳宇宙江山復幾年畫閣倚空家十萬紅妝鬭夜妓三千層城歌舞秋風外故國興亡夕照邊近歲潯陽成重鎭鎭南烏幕鎖蒼煙

贑上思親

庭下靑萱意自舒起居近日復何如薫香莫遣衣篝潤餌藥從知酒琖疎教婦丁寧惟禮法要孫久逺是詩書手中綫在常珍重空冩平安托鯉魚

章貢祥符吳道士孏窩

半年收得自由身坐斷窩中孏是眞日短日長惟守靜云來云去不生嗔破除機械鷗盟熟脫略錙銖鶴料貧舊看黃庭猶忘卻應無心力對閒人

江湖偉觀

世間無盡是天遊更出湖山最上頭江面春聲潮捲雪湖心寒影月澄秋海門舟楫雲開見瀛嶼亭臺水載浮不比錢塘歌舞處逺懷西北有神州

送徐院奉戶檄之九江等郡

中邊瑩徹似冰壺空盡時情意气殊已向銅龍梯要路又隨玉防駕徵塗風生湓浦江流急云滿康廬夜月孤竭到東南無力了一分寛處是規模

蘭

野客過門叫賣蘭淸風便自逼人寒孤根未必靈均種推作離騷輩行看

聞雞

不因風雨不分明羞殺譙樓打亂更世上公侯多攺節無人肯聽醜前鳴

晉武帝

秋風銅爵曲池平吳主宮娃滿掖庭凴仗皇孫聰慧早不知禍在夕陽亭

左太衝

辛勤十稔賦三都聞者曾貽酒甕書它日洛中添紙價陸家兄弟竟何如

朱彥和

文如玉海動時流曾以書棋伏隠侯武徳閣前消幾語卻令梁氏缺金甌

任蠻奴

千里旌旗已渡江蠻奴苦諫喚蕭郎卻持官裏黃金去望拜韓擒石子岡

敬微

受用廬山水石奇亭亭霞外薜蘿衣侍中那抵蘇門障笑死丹靑陸探微

鄧郁

雲母餱糧五嶽樓繡娃少嫗導仙遊不應輕信雙靑鳥便遣東都事業休

石崇

梓澤神仙第一居爭豪不惜碎珊瑚荊州使客知何罪未必亡身爲緣珠

張茂先

辧精龍肉亦奇才雄匣幹將耿不回只守鷦螟蚊睫賦天星未必折中臺

王夷甫

玉麈消揺吐妙言淸流都指作龍門白頭苟活尊胡虜夜半排墻未是寃

張曲江祠

延英幾度獻忠言白羽他時賦感恩自是三郎眞贗錯卻將天寶換開元

貪泉

千古遺蹤散曉煙空餘兩字寺門前世間貪者滔滔是何必俱曾飲此泉

送衡山琴畫張道士二首

滿天風月澹消騷三尺孤桐古調髙不敢問君聽別操請彈二十五離騷

滿空煙雨澹糢糊三尺霜縑老墨枯不敢問君求別景請描七十二峯圖

桂村

剪剪霜風起晚吹一溪流水浸寒暉客衫猶恨吳綿薄不道邊人盡鐵衣

利州進馬

靈關玉壘自崔嵬誰向西邊起禍胎萬里望堯通一祝天基禦馬利州來

過緑野

世上今無隠退風地名偶與午橋同往來怕看銅駝陌閒倚柴門憶晉公

西湖

髙價租船作勝遊窮逋那敢鬭風流西湖多少閒春水不洗中原二百州

望和靖墓

孤山擎出水中央畱下梅花代代香滿酌湖波遙一酹問咸平事已荒涼

九里松

松是山靈一手栽堯天長就棟梁材龍髯怒起春風急似怪遊人喝道來

此五十詩老坡所謂淘鏈銀耶古如洞庭樂其思幽律如嶰谷筩其和宣絕如喬木嚶其音活非今調名曲耶性之云擊壤曲也扣角曲也一性情也蓄爲心曲發爲歌曲曲而不屈曲之眞曲能有成曲之神神難言眞在人何惡乎曲云曰曲義則美皇荂公里請奏曲終雅而易名以大聲性之不譍淳佑辛亥臈小山蕭泰來書

江湖小集卷十三

欽定四庫全書

江湖小集卷十四

宋陳起編胡仲參竹莊小槁

宮怨

淚粉羞臨寶鑑前淡妝爭似舊嬋娟一言曾忤君王意閉在長門十五年

寄竹院方丈孚師

江湖歲月易消磨振錫歸來鬢欲皤性懶吟編多散逸門閒俗客少經過虛檐破處懸蛛网落葉空中見鳥窠一片師心誰防得半竹影綠婆娑

郊行暮歸

吟罷歸來興欲狂重城半掩傍昏黃鐘聲遙動山靈答月魄未髙人影長竹葉淺斟杯量窄梅花滿挿防檐香不妨竟日酧心賞才到明朝事又忙

偶得

欲問梅花信山寒去未能靜思天外句坐對夜深燈戒酒頻添衲煎茶旋鑿冰月殘霜又落無復叩門僧

醜婦吟

君不見漢殿丹靑未漫滅馬上琵琶向誰說又不見華淸舞破霓裳衣淩波竟墮嵬山血從來艷色多累身妾貌𨿽醜心自恱幽閨到老無人知白髮如絲鏡如鐵

晚雨

勃姑鵶舅叫樓西春色陰晴景不齊濃墨四垂收未起明邊一片夕陽低

端午

千年流水去滔滔此日人來弔汨濤江上畫船無買處閉門風雨讀離騷

山中作

村居便野性況復是淸秋爲愛山間好因成旬日畱林深喧鳥雀露重滴松楸昨夜新寒入篝燈覆敝裘

入京第一程

六載館杭州重來訪舊遊山中才過雨客裏又驚秋嵐气蒸衣濕泉聲激石流功名苦行役羞見渡江鷗

道中早發

未曉催行色微吟獨據鞍露垂星影濕月淡水光寒犬吠知村近雞鳴覺夜殘親闈在何許誰念客衣單

秋晚泛湖

載酒湖邊買小舟水光山色解人愁短籬寂寂菊花晚兩防蕭蕭楊栁秋落日波間收戱鼓暮煙林外出歌樓倚防長嘯西風裏驚起前汀雙白鷗

試後書懷

踏徧天涯路春三秋又三文章與時背言語對人慙湖海气何餒山林分未甘閒僧時過我揮麈共談

夜坐偶成

一字吟難穏沈沈夜向防燈明妨短夢衣薄犯新寒千里家山逺三年客路難明朝有佳便尺紙報平安

送諸葛春卿還裏

扁舟分袂出湖濵我向吳中君向閩自笑吟身猶是客卻來逺道送行人家山會友凴傳語旅舎逢詩爲拂塵天北天南相憶處梅花毋惜一枝春

得家書

手剝鱗緘細細看北堂垂白喜平安爲憐客裏多霜雪寄得衣來正及寒

雪晴泛湖

雪後湖淸淺令人心眼開林疎知寺近冰合礙舟回寒色欺吟鬢斜陽入酒杯山行已淸絕況復是尋梅

春晚見山茶花一枝獨開

荼防開盡見山茶血色嬌春帶雨斜莫是今年逢閏月東風吹到背時花

山中口占三首

四野平田春水肥前山隠隠帶殘暉千林晚色無人共時有樵翁獨自歸

躑躅花開野色濃和風和雨臥叢叢城中只買零枝看那似山頭滿樹紅

飯罷呼僮旋煮茶棊枰詩卷小生涯從今厭踏紅塵路多在山間少在家

夜坐卽事

午夜空庭寂心閒坐亦忘竹間風動靜雲裏月行藏驚鵲出幽樹寒螿語廢廊甌茶聊當酒淸气入詩腸

題墨梅竹

洗盡丹靑料淸髙絕防埃數竿無韻竹一樹不香梅與可今已矣補之安在哉千年好風致喚上筆頭來

聽雨

聽盡燈前細雨聲聲聲總是別離情何時斷得閒煩惱一任芭蕉滴到明

夜坐與伯氏葦航對牀閱江湖詩偶成一首

對牀因話弟兄情話到山林世念輕幾上江湖詩一卷前燈火夜三更茶經未展神先爽香片才燒味較淸吟罷忽聞譙角動石橋霜曉有行人

薄暮

薄暮抱幽獨無言倚小樓日沈千樹晚風起一天秋警枕團新夢寒衣帶舊愁祗因吟太苦余病未全瘳

山行

石磴手難攀林深去復還人行啼鳥外僧住白雲間野興平秋水吟魂繞暮山馬頭風作惡潘鬢任防

月夜聽琴效漁父辭

風入古松成節奏泉奔幽磴響琮琤琴中彈意不彈聲猛拂朱弦燈熖落細敲玉版夢魂淸啼烏枝上月三更

寒中偶題

酒對紅鑪暖香凝繡被溫老天有私意寒不到朱門

枕上得句寄潛君升

無柰蓬雪打聲夢魂才穩又還驚枕衾如許猶嫌冷多少閻閭睡不成

畱宿陳氏書齋

因訪吟朋到竹居春寒防防動虛幾畨好雨偏畱客一盞靑燈共讀書徐孺舊曾親下榻陳遵見說好投車與君靜夜評心事萬斛閒愁盡掃除

遊白石山觀音寺

綠陰深處石橋橫才入山門意便淸林下一僧無个事時來倚樹聽泉聲

與生上人

久住深山裏相忘物外形逢人出好語入定掩殘經古字碑成軸名詩榜作屏欲知祖師意栢樹在中庭【生公以右軍帖軸之兒間復以李涉遊寉林寺詩爲屏故云】

雨中

愁坐黃昏掩客扉風翻霜葉滿庭飛孤燈挑到寒更盡猶有行人帶雨歸

讀嶽鄂王行實

飛鵠來何意英雄此日生山河張膽气宇宙載風聲一片堂中紙千年身後名至今墳上木猶作不平鳴

和林梅臞西淙瀑布圖韻

瀑駛驚風雨危懸峭壁前臨流淸客耳入夜攪幽眠旁是龍爲廟髙疑山有仙一塵飛不到長似九秋天

喜郭希範自上庠歸

馬蹄明日是君家千里歸來傍節華幾夜深閨寒寂寂有人和淚卜燈花

用伯氏韻柬梅臞

榾柮鑪前坐夜深寒侵戶月西沈冥搜天地無窮趣冩盡江湖一片心霜葉落邊添客思梅花瘦處動髙吟訪君欲問推敲訣擬把淸樽共細斟

東竹院孚老

別來旬日許又過一分春因感塵中事空慙物外人吟淸便境靜語苦見情眞近況知何似篇詩得細論

送梅臞還三山

十年湖海上此日值梅兄一見才傾蓋相逢又問程新編聯畫卷淸話入詩評從此雲山別因風時寄聲

題雪舟云心二友吟捲

君詩何所似絕似晚唐詩冩出春云狀融成白雪詞百篇多態度二妙一襟期與我爲三友他年題呂誰【時二公約刋三友集】

淸明

杯酒濃澆壠上春東風吹起紙灰塵可堪腸斷中原路艸掩荒丘不見人

寄黃雲心

竹屋少行迹閉門春晝長天時半晴濕人意共炎涼苔蘚侵階緑荼防壓架香冥搜尋杖屨不爲看花忙

采桑女

葉滿筐箱花滿簮低頭微笑出桑陰後來若有秋胡子說與黃金必動心

過永春縣

距城才百里世路便難平碣石唐人墓桃源晉地名危譙依嶽勢荒市帶溪聲往日罹兵火頺垣蔓艸生

圩田

圩田依澗水入夏未栽禾不是春耕晚山中寒气多

閨中詞

寫就相思字燈前帶淚看欲緘還未忍少待淚痕幹聽盡芭蕉雨愁人夜不眠凴誰將此意爲妾到郎邊

早發

早發六七里前塗曙未分漁舟依防立水碓隔溪聞獨樹支殘月空山半白雲淸晨那可駐日出又如防

無題

露重濕徵衣風急翻紗帽山下灌園人倚鋤看馬過

過界首

幾重嶺隔幾重灣路入蒙蒙煙雨間獨立溪橋重回首前頭已是劍州山

思家

夜夢到山居回頭千里餘屢傳歸去信不得寄來書小徑應添筍荒畦欠理蔬客程頻得雨田裏事何如

漁梁嶺禹廟

古今陳迹幾興亡閩嶺何因祀夏王莫是當年平水日曾驅魚鱉渡漁梁

陵上【釣臺後】

自爲功名役因思隠者賢只行山後路羞過釣臺前

西湖防上和趙靖軒韻

不著人間半防愁每於勝處一憑樓吟邊只欠林和靖座上追思馬少遊暈臉芙蕖酣薄暮低眉楊栁拂新秋酒防拍掌狂歌舞自是忘機可狎鷗

秋意

梧葉飄殘客夢驚擁衾危坐到天明片心除是眉頭識萬感都從念腳生江上鱸肥銷旅況樓前鴈過帶邊聲挑燈無語閒商略謀國謀家底計成

還趙靖軒吟捲

借得君詩在案頭篝燈夜夜看銀鉤苦吟暗數秋更盡何處笛聲人倚樓

重陽

漫浪江湖已十霜一秋彊半又重陽可憐白日渾閒度偶對黃花覺自傷客舎題詩書感遇市樓沽酒慰淒涼登髙不爲酧心賞直欲憑防望故鄕

夜來聞曾性之丘君就二友隔樓吟聲不絕以詩柬之

月下歸來深閉門衾寒時倩博山溫隔樓忽聽吟聲苦引得淸愁入夢魂

問性之病

莫向推敲苦用心聞君病裏亦沈吟書燈挑盡無人共藥鼎煎殘到夜深霜後菊花方寂寂臈前梅事又駸駸相看咫尺如千里幾度逢人問信音

過千頃寺訪谷隠老

別久交情淡重來似舊時人生云聚散世事月盈虧茶具權行酒禪牀借看詩漫天多雪意預約探梅期

性之尋梅歸來有詩因感一絕

處士廬前門逕深僅畱佳句與人吟孤山近日無行路疎影暗香何處尋

枕上偶成

客樓蕭索抱愁眠鴈過聲聲到枕邊念腳動如魚撥剌吟身寒似鷺聯拳匣中幸有劉琨劍囊裏猶餘杜老錢忽憶西山山下路夜深霜露滴松阡

夾河中有矮道人自住小舟持咒爲生人莫不異之者

道人神貌古雙鬢欲垂肩坐席容三尺浮家住一船養生凴佛果持鉢信人緣早泊橋梁下蓬頭起白煙

寄嬾庵

天寒日短道路長白雲飛處知吾鄕大江之東渭之北念我故人何可忘別來楊栁春依依只今開到梅花香扁舟漫浪歸未得京塵海裏安行藏身名未立仰天笑牀頭夜夜鳴幹將【音鏘】羨師物外無寵辱庭前栢樹常蒼蒼吁嗟念羽飛不到二千里外空相望五云前墜滿室光報師之意無以將篇詩濃墨才淋浪一聲鴈過天南翔

偶得

挑燈伴寒夜兀坐竹罏邊赤腳知吟苦時將山茗煎

和性之見寄韻

燭銷殘轉寂寥柴門無復野僧敲偶來枕上吟詩就記向心頭欠筆抄鳴竹數聲疑雪片尋梅淸夢到山防世情雲雨多翻覆誰是江湖耐久交

遊山中

世途平處起波瀾輸與髙僧占好山竹麈直爲揮俗具槿籬虛設掩塵關林泉有分酧淸供瓶錫無人伴此閒擺脫名韁須早計半生猶得住雲間

寒夜作

生計尙茫茫微吟思故鄕覊愁消不盡寒夜未爲長門掩梅花月禽翻竹葉霜挑燈裁錦字明發有歸航

讀秦紀

萬雉云邊萬馬屯築來直欲障胡塵誰知斬木爲幹者只是長城裏面人

雪

凝雲商作雪頃刻滿天涯片片疎還宻霏霏整復斜映疑月影著地似楊花四望渾同色微茫認防鴉

用馮深居韻題莆陽章氏琛翠樓

百尺危梯渺海寰防幹十二盡靑山煙光濃淡藏多景野水周遭匝四環勝地只宜騷客住老天未放主人閒凴誰說與九仙道方丈移來在此間

書懷呈曾性之

覽鏡嘆頭顱梅花一樣臞病因吟後有愁到醉邊無心事歸梁燕年華過隙駒世途難著腳況復是江湖

和伯氏春雨中韻

癡寒脈脈壓晴莎春漸三分景未和待得濃陰收拾後花邊春色已無多

兩隄楊栁拂新亭怪底遊人懶踏靑手撚梨花成小立半湖水雨冥冥

寄梅臞

別去忽經旬春風閱二分幾畨吟對雨獨自暗思君客裏加頻病愁邊駭近聞倚防商不得心目亂於云

和伯氏包山觀桃花韻

因訪桃花到嶺根禦林春色此平分千株未數栽唐觀一幅猶堪畫晉源仙在雲間無處覓人行風外有香聞笙簫隠隠宮城隔立盡黃昏更斷魂

江湖小集卷十四

欽定四庫全書

江湖小集卷十五

宋陳起編

陳鑑之東齋小集

送鄭嚴州四首【之悌】

諸賢適江海梧竹孤鳳吟願言正王度祈招嗣淸音亦爲膠西董反慰及物心未可賦柏舟天眷宗社深父老迎使君舟楫桐江波那知使君心一片煙雨蓑杖藜對客星淸風雙嵯峨沙鷗公故人應爲小婆娑嚴山少平田嚴俗稀惰民書生坐黃堂肯詫硎刃新定以淸淨化坐嘯物自春緑野人荷鉏使君聊岸巾善端誰獨無所化有蘭鮑時容拜牀下孺子似可教山川頓修阻心折東去棹徘徊隄柳春帆腹風欲飽

遣興

踏徧苕谿石梅花又滿林山川春入望宇宙月知心一紀別鄕井八年無鴈音危巢老松頂日暮有歸禽

防稽秋日觀山

荒塍間流水蠧葉風颼颼前山與幽人亭亭共淸秋逺近日明晦隱見云去防木末一叟歸犬鳴茅舍幽憶昔典午東劍佩森名流勝地慰逺懷玆焉久綢繆漁磯與樵逕今有斯人不池石老苔發空餘蠃蚌逰世有古今異郢歌聊自酧醉眼時摩挲此山卽前修

過吳江

垂虹四年別渺渺來夢境今晨整芒屨柳風吹髩影春光徹重淵蛟困淥波靜逺帆有無處小立爲徐領浩歌翁自得白髮亂垂頸一室世誰如三萬六千頃平生卜鄰意此際味差永翁肯平分與吾其辦漁艇

暮登蓬萊閣

危防散湮欝已暮亦登臨鼓角孤城月山川萬古心鸛棲松霧重鷗臥渚煙深客子終何托婆娑且醉吟

秋晚

瘦盡芙蓉菊又殘客逰懷抱更登山秋光老矣歸何處只在愁人雙鬢間

晚登京口倅防冨覽二首

窮途逢偉觀小閣江萬里薄暮岸幅巾寒煙四山起天河注平淮斗柄臥蘆葦欲返還少防燈靑客船尾孫劉昔虎視鐵騎如風雷白水列蒼幛今焉侑予杯功名詫一時空云暫崔嵬衲子眞英雄一龕老巖隈

古詩四首奉寄陳宗之兼簡敖臞翁

雌雄烏一色烈防玉石焚子桑十日雨英防君摩云麈尾失羇思襟裾蘭茝芬是豈如蹷驢書圃同鉏云君隱萬人海嘯詠足勝流我墮寂寞濵嵌巖一笻秋蟠欝向誰吐天圍蘆荻洲劈箭客帆去何日回吾舟甘防娛母顏雍雍春滿室咿啞索梨棗諸兒爭繞膝波明再茁桐露滴淸吟筆人生如此足富貴刀頭蜜亭亭防山閣四面秋澄鮮盤礡一代英披衣俯飛鳶邇來幾星聚淸尊壓雲煙九轉得奇訣分惠毋獨仙

西湖晚望

過雨長隄蔥翠濕小橋人靜支笻立一縷竿頭顫霜鯽風動靑蒲見蓑笠

京口江閣和友人韻

良辰仍我軰鬥酒大江邊小閣納萬里一帆來九天世塵黃鵠外詩興白鷗前地勝吾衰矣長懷李謫仙

題鄭承事所作蕙蘭三首

蘭如君子蕙如士此評吾得之涪翁有餘不足姑勿論畢竟淸幽气類同

托迹不辭巖谷深異於蕭艾亦何心淸風披拂自多事斜日澹雲香滿林

鄭君欲與蘭冩眞心神暗與蘭俱春詩家三昧正如此境融意防今何人

晚涼湖邊放步

暑气湖山薄晚風巾袂涼蟬鳴便栁防鷺立領荷香大舸鼔聲沸小軒茶味長獨逰元更好細細踏斜陽

有感

淋雨何人記子桑朱門車馬漲塵黃百年友誼須英防畵虎何妨效季良

月下見桂花欣然防心賦二十八字

萬卉千葩春事足一巖桂自壯秋光淸泠風露月侵午天上人間相對香

同劉叔防放步湖邊入靈芝寺坐依光良久叔防誦坡仙好把西湖比西子之句予因賦古風一首

劉郎喚我出勝處意所便淸寒柳桃風濃淡杉檜煙僧廬自生香步繞古佛前依光偶不扄坐數禽聨翩平林度淸磬遙隄蔟歸船湖山露眞態鷗防溶溶天形容幾吟筆剛道妝抹妍莫作西子看正如姑射仙相知喜值予防笑生淸漣

探梅

驢蹇飊寒獵帽裠吟肩山聳酒防醺彎彎竹逕霏霏雪小小溪橋淡澹雲忽邂逅時眞得侶向空蒙處細飄芬回天力量知誰似笑挽春來首防勛

再到京口

問訊金焦亡恙否雙鰲依舊據寒流墖邊浪戰嵌巖石木末云扶縹緲樓楓葉蓼花新醉雨山容客髩兩添秋海天一鏡舟如豆忘卻塵緇季子裘

與客夜飲蠟燭有花客請賦之

圓蒲促坐話情眞蠟炬能花似有神畢竟蜂須膏馥在酒邊依舊十分春

蔣實齋出示孟浩然畵像因賦二絕

吟鞭遙指鹿門歸水色山光件件詩縮項鯿魚元自好當年應悔識王維

誦詩縱不忤龍顏榮貴無過是好官未必一僮隨瘦馬千年傳作畵圖看

送方粹仲適防稽

正好鑪亭語夜分朔風徵帽浙江濆天低雁帶參差樹山逺舟橫黯澹雲觧不妨時換酒鯨呿元自妙爲文千嵒萬壑心如水二尺檠邊剩著勛

到三聖廟坐池亭久之記以四十字

倦踏軟塵陌琳宮取次行紅桃窺防灩翠柳立虛明眼底得詩料耳根猶市聲黃冠邀啜茗猶有舊交情同潘孔時飲總冝園孔時出寶晉數帖呼道人吹簫次日有詩予用韻答之

六橋秋新宜醉吟舉杯共聽巖鶴音危亭三靣立老竹寶晉數帖淸人心涼蟬不敢喧夕曛洞簫聲繞山腰云揺揺歸艇水紋裂山紫天靑河漢白想君獨立對空濶一鷺毛寒藕花月

包家山和潘孔時

危防納納萬里天此景不作西子妍荒谿斗折喬木末小亭碁布層厓巓陽侯作意娛我醉潮頭百尺來樽前遊蜂低徊殢花露一鳥急去拖林煙年來祗可作橘隱四人聊學商山仙

送陳仁叔之越

生世可無友吾友得仁叔行已嚴尺度色夷气淸穆蠅頭觀世態麈尾露心曲大江愁人風欲飽帆腹重陽兩日是不共一杯菊吾儕迹浮萍同是客京轂作計俱岀此正爾未免俗倘有廩可指一笑如魯肅寒窗共短檠何用我徵軸所以窮杜陵恨欠突兀屋波寒淨沙石露重老林木莫言衣帶水後防殊未卜越山君舊逰我亦曽寄目邇來平安否細與問修竹

寄題長溪楊恥齋梅樓樓乃其先世讀書之所

乃翁愛書書滿樓萬軸挿架堪汗牛乃翁愛梅梅繞樓千年老幹如蒼虯梅防羣書俗塵絕書對梅梢滋味別有時掩卷靜倚防檐角一枝擎澹月鴈行編簡相從久筆研收功竟無負【後登進士第弟右科】兒孫登樓凜生敬謂此梅花乃先友一新丹雘煥枅栱黃卷依然對姬孔汲泉不是灌梅花培養君家讀書種袍香靑紫雲路同盛事何翅繼乃翁後來應有跨竈者百花頭上文正公吾知乃翁好梅意不獨區區爲名第霜飊天地慘無色誰得東皇苐一義惟梅气稟獨超卓首送春風入書幄對之心地悟理學此是天民尹先覺

春晚野步

容易老春工扶藜趂好風蛙跳蒲細細燕沒絮蒙蒙沽酒亦可醉有懷誰與同長松古須鬛無語對繁紅

客新安賦喜雨歌呈守亝倪使君

良苗正要雨肥緑火傘張空驅日轂枝頭忽作少女風轉眼排檐萬銀竹爲新安民殊可憐挿空亂巘無多田雨才終日水半壁方晴又望霓橫天是邦若要宜稼穡好似嬰兒調乳食祗令田甫渇甘澍賢侯憂民見顏色鼓聲坎坎神來臨不歆牲酒歆侯心【土神汪王甚靈使君禱之得雨】睡龍蘇醒聽約束拏攫雲霧層厓陰澗泉將涸兮亂流嘉穎欲槁兮光浮田翁戴笠兒跨牛欣欣相對歌賢侯爭言一雨神所賜非侯何以蒙神休天惠賢侯福吾土長是五日一風兮十日一雨

守亝和張倅古巖詩予用韻賦三絕呈守亝

天然石屋兩三僧趺坐寒云幾上生想見瓦鑪煙斷處一函經對萬松淸

貳車林下喜逢僧眼底千峯逸興生五馬未逰心已到吟牋零亂岫云淸

淡泊賢侯似衲僧功深心地棗梨生畵堂歌舞聊娛客客退依然禪榻淸

題問政山

於方外兄徳誨爲新安太守於郡之東山築屋以居方外號爲問政山房

憑軾邦君侈畵熊卻來問政翠厓翁祗應兄念元眞子不是堂無齊蓋公千載棣華垂盛事兩叢慈竹亦淸風跨鸞時過宣平老明月簫聲在半空

守亝示予逰問政山和陳廣文詩予用韻呈守亝

小隊名山訪古歸雪云不觧聽招麾瓊瑤千嶂挿空濶珠璧一詩爭崛奇興逸聊玆逰赤石民安何待化潢池妓圍如畵心如水鬒發從渠映玉碑【玉碑見盧仝集】

夏夜

鵲影翻髙樹螢光出淺莎墻低天宇濶樓小月明多淸吹徐徐至防云緩緩過欲談無與共黙坐養天和

題陳景說詩藳後

今人宗晚唐琢句亦淸好碧海掣長鯨君慕杜陵老月明孤嶼云一鶴唳淸夜和之以君詩竹牖寒燈下倚馬揮萬言跨驢哦一字遲速不須論紉云防奇思

和守亝戶部家居書懷

抽身龍尾外一壑本來心書卷竹陰潤筆牀花气侵光增魏笏雅趣寓陶琴隱幾時搜句忘言兀似瘖

同倪元公善之納涼壽芳

沿堦艸軟翠流長境靜蒲荷覺更香淸坐小亭叢竹近暫停團扇受風涼

和友人題唐明皇楊太眞對奕圖

風流陣退卻圍碁心醉妖妍落子遲還記兵行南詔否輸嬴應不到雙眉

京口甘露寺登眺

吹帽海風鴉背起馮夷知我酒防醺樓防气壓金焦浪鐘鼓聲飛淮浙云戈甲虎爭余塊石榛蕪鼪嘯幾斜曛山僧不管興亡事淸坐閒披貝葉文

陪守齋至玉湖書院作

天垂大溪碧近樹齊逺山水气涵野色縹緲亭數間維昔文節公孤標凜羣姦飄然兩屐齒雲巖徧躋攀此地足佳致差不逺市闤壽峯【文節次子】顧而喜築屋娛親顏吳興富防榭往往攜歌鬟公獨抱書來小舟破潺湲花淡水紋麗鳥啼人意閒讀易發妙蘊不惟評馬班【公有易訓馬班異辭】著述五百卷星芒照人寰天街幾綉鞍蹀躞趨豹闗河來砥柱立一老菇蒲灣守亝【文節第四子今右曹郎中】領客逰秋風韻枯菅我誦壁間文徙倚蘚石斑徳人不可見月白漁舟還

題嚴子陵釣防

渭濵一叟發垂素西伯與之無雅故幡然爲捨釣魚竿八極風雲生指顧先生少與文叔逰眼防日角興炎劉胡爲掉頭不肯住垂綸依舊披羊裘周文虛已師賢哲光武規模欠宏濶三公淸坐防閣尊先生回首桐江月桐江月色無古今白波蒼嶂幽人心

題村學圖

田父龍鐘雪色髯送兒來學尙腰防先生莫厭村醪薄醴酒𨿽醲有楚鉗

畢履和惠端硯余以大歙硯報之佐以一詩

履和惠端研玉質馬肝色我有大研臥蠶紋元是新安龍尾石持以答佳貺聊亦見此心極知不是雙南金未足報君緑綺琴我得履和硯淸潤如履和天然粹徳非琢磨秋江印月平不波【匣上有秋月澄輝四字】君得剛甫研朴鈍均剛甫不能輕防隨人後黙黙寒窗守愚魯端研入手喜有餘展開古帖聊學書大硯知君不負渠墨池飛出北溟魚【畢善作大字】

江湖小集卷十五

欽定四庫全書

江湖小集卷十六

宋陳起編徐集孫竹所吟稿

古意

彼美山中桐千古生淸風斲削羅徽不費膠漆工伊石防有梅月冷云空蒙一彈彈春江遲日春融融再彈彈招隱霜木吟樵楓三彈彈離騷感慨古道隆太羮酒味防趣回顓蒙世無子期耳知音未易逢袖手長太息所聽何不同所聽非不同舉世鄭衛襲

智果寺觀東坡墨迹參寥泉

煮茗評詩嵗月深堂堂遺像篆煙沈數間老屋闗興廢一段淸名無古今碑斷亂雲封字腳井昬落葉覆泉心斜陽影裏夷猶處仰止髙風不敢唫

暇日言事二首

雨苔侵逕客來稀官事才閒便掩扉欹枕忽生鄕國念夢中喜得一畨歸

西風落葉滿庭除隱幾淸吟獨撚須官地莫將私地比鞠苗也種兩三株

送葉靖逸之維揚

竹西亭下路二十四橋迂有志風寒地攜家雨雪途杯酣看玉蘂槖重載湖珠冩就烏絲句無妨寄鴈奴

中秋夜雨

兩年客帝畿圓月浸秋輝今夜月圓時風雨打門歸年年此桂魄不炤今年客明月應團圎只被浮雲隔

觀秋潮

八月西風噓沆瀣長江協候肆澎湃錢塘王气天所鐘非爲子胥逞靈怪海門三山縹緲靑雙練夾岸奔雷霆蛟龍黿鼉匿形影銀濤雪浪翻滄溟踏浪羣兒慣行險出沒波心旗閃閃須臾防灔潮信平蕩漾漁舟千萬防天低暮靄襲人衣防子興盡各雲歸獨有騷翁看不足吟到夜月揚淸輝

江湖偉觀

昔日山中一小亭重新輪奐轉崢嶸著身梯磴千層上到眼江湖兩明鼎藥丹成仙已去杯泉墨冷水猶淸壽星炯炯無今古長炤東南王气生

聞蛬

獨掻短髮坐更深夜雨書窗半欲陰近日病魔詩思澁一秋淸句付蛬唫

對菊

未能籬下學悠然慚爲防官系日邊造物自憐淸俸少菊花隨地鑄金錢

同杜北山鄭渭濵湖邊小憇

與朋防落葉捨棹踏湖西埜店傳杯酌殘陽索品題云隨波影動山被柳陰迷一防寒鴉過知他何處棲

防梅

嵗寒气味少人知一度相逢一度奇不受陽和私防化慣經風雪冷禁持影橫坡老數枝畵香沁逋仙兩句詩相對依依吟未得斜陽歸路不妨遲

公無渡河

公無渡河公無渡河公必欲渡意如何波濤洶湧何足畏中原未復一身多爭如平地有風波人心之險險於河

水樂洞

路穿巖竇折羊腸處處亭防禦墨香流水不隨人事去尙餘絲竹舊宮商

玉淸宮初陽防

守藥胎仙去不來空防山頂煉丹防明眸炯炯初陽在知隔人間幾刼灰

下竺防猿

渇泉飲罷過別枝株守山林得便宜伸手攫拏埜僧菓貴逰玩弄如兒嬉膏粱恣欲甚丘壑苞苴防把實囊槖本然無物拋乞與縱有鮏羴醫無藥勸汝儔侶只依僧殘齋剩核亦潔澄切勿自照具人靣便爾忘卻當初洞口呼不譍

聞鶴

千年華表竟何榮曾結孤山夙世盟午夜露零和月冷一聲風靜仰天鳴旣歸蕙帳情何怨不上揚州韻更淸未必湖陰人聽得聽來好爵謾營營

玉泉防金魚

石沼鑿瓊瑤金鱗數百條年深須變化泉潔自逍遙网罟難垂手公卿擬上腰龍宮依梵法翻水雨靑霄

訪僧不遇

特地尋君選佛場行行踏徧古苔荒不因坐石貪搜句何事抽單輟赴堂空榻日移懸錫影別寮風過煮茶香忙中我爲閒來到君本閒人爲甚忙

六一泉

惠勤已蛻老歐僊物逐人非井便幹不是坡翁重到此此泉安得到今寒

金沙井

修綆垂缾自汲深水澄沙瑩幾星金分明不與貪泉比莫爲金沙起利心

乍晴

吟情天逺倚防幹聲歇鳴渠雨乍幹只爲吳山居宦捨卻因筍蕨憶家餐燕窠出子春防嬾燈燼開花夜話殘收拾柳綿囊楮被麥秋猶有一畨寒

重拜和靖先生墓

秋聲爾許悲懷古若爲思菊老泉堪薦山孤艸亦萎髙風畱塑鶴殘雨暗荒碑依舊梅千樹無花香似詩

竹閣

昔日孤山像重移閣幾春騷名垂句法遺愛稔邦民雨剝一碑古風揺萬竹新來逰興感慨誰繼若而人

夜過富春

夜舡揺兀當乘槎得與僧俱似出家數幅徵帆拋艸渡一團幽夢繞梅花風傳山縣殘更漏潮練霜江澹月華所恨釣防眠裏過磯邊不及理漁車

淸明

春風客裏動經年寂寞松楸入夢邊鬥酒誰爲寒食奠嬾將楊柳挿門前

燕子

呢喃不聽一年餘又見雙飛向竹廬翻笑人間湖海客重來仍占故巢居

訪林可山不值

尋君每自恨遲遲及扣巖扄誤所期空放山間云外鶴只吟篷底雪中詩孤燈欹枕勞頻夢樽酒憑欄定幾時獨立小橋回首處籬邊猶喜見橫枝

促刺詞

促刺復促刺勸織聲轉劇小婦跣雨采桑歸大姑煮雪抽絲繹辛勤欲織禦寒衣朝暮惟恐不盈尺織成門外廹催租不了輸租仍賣綌婦姑對泣兒號寒更無可補兒衣隙帛暖本擬代綌寒賣綌寒來愈無防促刺兮促刺兮勸人織兮織何益貯之金屋是何人重重綾錦餙珠璧

鷺

素狎沙鷗水國盟一生蹤迹任飄零謾誇霜雪精神別難洗蝦魚气習腥防破靑山成曉畵飛來紅蓼稱秋汀江湖出入風波裏比著胎仙欠典刑

蟬

髙蹈槐梢與柳陰爭鳴直到日西沈初無識見偏容喙不讀詩書卻好吟風露細餐𨿽足飽山林爲計更宜深所談幸爾非人事逆耳從來欠賞音

贈相士

好爵縻人見不休更饒君盡許封侯山林朝市心殊相莫誤平人枉白頭

遺僧楮衾

練從秋水桂華鄕雅稱分供衲子牀一叚溫和云共軟十分明潔月爭光吟防有夢圓春艸襌骨無因怯曉霜金帳繡衾皆業境此中淸趣最深長

可賦軒避暑

萬个瑯玕爽气浮何妨暫借著詩流世人奔競長爲暑心地淸涼卽是秋普供茶醒眊矂自攜枕簟足夷猶從今只有山林好浮世炎炎卒未休

客夢

人生揔揔汨浮榮勘破令人厭宦情竹屋無時勞結夢秫牀何日遂歸畊雨侵藥竈莓苔長秋透書臺筆硯淸漸老鬢毛猶未雪此身猶及見升平

夜雨

夜半倐驚覺狂風攪秋鳴掣電起迅雷驟雨翻盆傾逆知造物意揫斂萬寶成天威不竟夕須臾山月明

官舍雙桂

翠玉黃金剪綴成幽香不斷襲人淸獨披月色連宵看更結秋風來嵗盟好夢偏爲蛬叫破吟聲那似蝶飛輕紛紛凡卉誰堪眼說與寒梅早合並

雨中用進退格

秋來天气半晴陰塊坐山一欠伸欲睡卻思妨宦業怕吟惟恐動鄕心逺書難凖衣仍薄淸俸無多槖慣貧个種闗情畦稲熟雨宜時降不宜霪

嶽鄂王墓

古木號風抱不平百年忠義日爭明墳前人馬空存石何似當時聽用兵

喜鵲寺

鵲巢不見委空枝透徹機闗在險時自後非無襌可問多因險處怕人窺

訪詩人

得得訪詩仙平湖水接天身輕如鶴羽路逺買漁舩日上荷撐蓋春深柳脫綿造門人已出冷潄石山泉

湖度夜坐

片葉秋風數日程爭如天籟未秋聲厭居塵境炎威熾來納虛亭夜气淸萬防螢光移醉眼一湖蟾影蕩吟情笙歌寂寂重闗掩獨許髙僧並臂行

卽事

無端梅潦肆鳴渠官舍蕭條似僦居把酒厭談天下事挑燈頻讀故人書吏抄詩孏多訛字僮治飡遲少嫰蔬濁世炎蒸方欝欝庭前新艸不令除

挽北磵

本分禪學吟中透一闗淸名傳北磵遺像在南山石塔人千古煙梯屋數間詩防何處覓應伴白雲閒

石屋

路僻鳥闗闗行吟逐字刪偶來逰石屋卻喜見香山閣峭寒云防巖深野水閒坡仙畱墨在姓字有無間

杯泉

一方石甃澑涓涓扁以杯稱萬古傳名利醉人醲似酒誰甘恬澹酌淸泉

此君軒

此君瀟灑翠團欒軒扁佳名墨已漧欲識淸風千古在試將石刻句吟防

湖西納涼

小艇撐過第一橋酌泉橋下擲詩瓢來逰道院分荷供擬拉吟僧遣鶴招暮靄直從漁笛起月華髙過塔燈遙且於靜處偸淸福人海驚人湧似潮

寄題漱玉

一潺湲迸石溪直疑寒碧練玻璃百川流去須歸海萬籟喧來有定時橋接丹山橫夜月柳籠碧艸拂晴曦吟廬此去𨿽相近爭似閒鷗立彌

春日訪四聖鄭渭濵

訪舊孤山去桃花觀裏春迎香開道室借酒酌唫人琴操音還古蔬盤味卻眞斜陽各分散一水隔紅塵

檐上木香

無柰聲聲杜宇頻木香猶有一分春檐頭分得淸香到卻謝尋常過路人

和趙冰巖借宿僧房韻

鷗盟鄕國外簮盍把題分旅捨嫌紅日僧房臥白雲茶新翻雪乳硯古帶潮紋黜陟人間事棲心耳不聞

中元

今朝逢令節依舊客殊鄕禪衲同分席淸齋若過堂江茶浮水色埜菜帶山香忽憶三秋菊誰鋤小逕荒

餞吳西疇東歸

交情寥落若啇參誰是如蘭可斷金別去社中懷舊友喜來湖上共新唫好山爭似居家防冷菊難禁在旅心我欲學君歸未得來年竹屋再相尋

習懶

風撼西夕照明習成懶散澹無營頗諳讀易深知命卻怕吟詩浪得名欵對山僧開月酒旋蒸湖蟹切秋橙有來歸自江幹客爲說錢塘潮信平

送庵僧歸山

防官驅我離家山何日歸休得遂閒先隴陰陰松影裏春來艸艸倩師刪

防竹間僧詩槁

借來香墨本相對坐孤檠句似寒梅好夢從春艸生逼人禪價重喚我宦情輕一事猶相得此君同此盟

嵗律

嵗律又侵尋桃符句索唫經年爲客夢每日在家心眼老看山慣愁多怯酒深公餘惟讀易世事任浮沈

趙紫芝墓

晚唐吟續於誰一脈才昌復已而對月難招靑冢魄見梅如挹紫芝眉四靈人物嗟寥落千古風騷意俊奇公去遙遙誰可法少陵終始是我師

落梅

春雨敲花逐水流遊蜂催課未知休生來獨冷嫌無雪別去相逢又隔秋紫蒂窠窠凝酒恨蒼苔防防落詩愁黃昏未覺師雄夢塞管一聲何處樓

冷泉亭

山逺源深絕市聲許由因此隱方成一生獨喜枕流好萬事何如酌水淸野衲洗心滋味淡騷人照影利名輕軟紅塵裏渾如醉誰識斯泉可濯纓

玉岑

一抹斜陽掛淺林細聽山鳥說春心千年古寺多奇迹讀了丰碑看玉岑

觀音泉

巖石畱云裛翠煙古松知歷幾千年淨瓶一滴楊枝水湧作巖前大士泉

除夕

一嵗驚心忽已除宦遊尙自客西湖漫題桃板標茆屋旋買梅花挿瓦壺俸薄幸無賖酒債官閒卻有索詩逋明朝萬事從頭起依舊山肩竹樣臒

舟中

厭殺人間名利忙我忘名利只詩狂雅陪云衲三生話分得漁舟半日涼傍水細看鷗鷺浴隔蘆吹過芰荷香從容飽遂淸逰勝那似家居臥竹房

秋風悲

秋風悲秋風悲秋風悲兮落葉飛豪家不識秋風悲杯酒暖熱兒女嬉秋風悲秋風悲秋風悲兮隴穟萎田舍不識秋風悲腰鎌收刈雞豚肥秋風悲秋風悲秋風悲兮塞角吹戍人不識秋風悲只願封侯不顧死棗紅十載忘歸期秋風悲秋風悲秋風最可悲兮江流防防禾黍離離爲此悲者其知誰

訪周伯弜後寄

獨坐湖水一杯好懷竟日向誰開火雲六月天無夜不爲先生定不來

書瘦巖僧詩卷後

泛湘遊嶽慣風寒怯掛田文半臂衫吐出煙雲冰雪句山肩莫怪瘦巖饞

休日招李山房杜北山訪渭濵秋浦於孤山卽席用韻

凜凜僊風匝葑田徘徊懷古事茫然眼空湖海無塵累身在蓬萊有宿緣孤防徧尋儲鶴地偏提自汲煮茶泉詩家眷屬通詩譜不枉防官客日邊

有感

華陽暫脫戴朝簮悔被浮雲惹動心世事可驚如雨驟客懷無限並秋深能歸不似天邊燕怯冷愁聞月下砧幾許淸髙堪自慰官居賴有竹蕭森

舊圓覺

雲气濕香埃門蹊印碧苔金奎今日賜翠輦昔時來禪定琴防廢詩寒石刻嵬萬斯年勝地不敢肆徘徊

淸溪

不比江湖汗漫流山林冷淡气涵秋泠泠一源頭水岸影中間見白鷗

獨坐

老屋蕭條半欲斜防牀獨坐看蜂衙經年官況渾如客計日安書已到家防防冷風刪樹葉絲絲暮雨織檐花夢魂不那歸心切小圃堪鋤自種

挽孫花翁

淸气散乾坤人亡名尙存玉寒埋葛嶺墨淡慘秦村井菊風號冢山花月返魂子孫無處覓唫客酹芳樽

餞平洲僧

天地一身閒袈裟褁亂山聽經離竺寺結制去雲間包重懸詩槁藤枯帶蘚斑西風梧落葉應又向西還

雲谷

月浸千林萬壑秋聽琴驚起鶴回頭孤云帶濕藏空谷不逐人間富貴浮

北髙峯

閒處春光淡逢僧共采蒿曲盤山磴崄直上塔峯髙風露侵衣冷江湖送眼豪近年無隱者空負數株桃

靈芝寺

梵宇背湖光朱橋度緑楊折藤維小艇拂石坐幽房齋版驚閒鷺苔碑臥夕陽都人喧鼓吹未識此徜徉

防吳西疇東防詩卷

兩袂薰風過傳廬鷗盟又結向西湖東遊雙幅雲煙句寫出江心鴈蕩圖

湖上

不分雨色共晴光每攬吟魂夢艸塘數日不來湖上看西風次第水蒼茫

借林可山韻餞錢蘿屋僧

吟捲多題品君齊賈島才聞風知竹瘦載雨過湖來交淡杯中水儒酸葉底梅便辭京口去覓取近詩開

杪嵗

幾多風月費招邀傳捨侵尋一載僑客久夢魂安澹泊嵗殘老態厭喧囂晴空雪片飄梅瓣冷地春光上柳條世事每從兒戱過門前歌舞又元宵

聽雪

靜擁寒鑪逼硯冰凍蠅怪有撲聲拋松撒竹淸眠思吹滅唫燈坐到明

寄懷裏中諸社友

自笑初無作吏能卻因作吏逺詩朋與君交訊欠逢雁知我懷人獨是僧客枕夢殘聽夜雨鄕心愁絕對秋燈何時嵗老梅花下石鼎分茶共煮冰

贈黃羽士

閒披鶴氅紫藤冠帶得林泉骨相寒落魄一身風雪冷飄蓬千里水雲寛素餐洗硯抄詩句淸夜敲鐘上醮壇凖擬學僊僊遇否何年煉就九還丹

寄詩僧

昔日剡溪曽載雪君今訪我以晴期一庭楳雨何時竟唫得詩來舉似誰

惜春

輕寒測測雨絲絲獨坐吟牀日較遲方此惜春容易老晚風吹落野棠梨

酬雲間僧見寄

一從湖上別無處問相知幾夜頻馳夢今朝忽寄詩山昬云過濕院靜鶴歸遲此去秋風近應須動客思

謝林可山序詩

不枉西湖住兩年窮吟活計又成編生平不得春風力只與梅花結得緣

送僧之毗陵

無意坐林叢雲飛天四空禪心包影外客夢艣聲中勝負機何宻窮通算盡工此行應不錯知遇有詩翁

雨作

薰風入斷籬猶自雨淒淒數日無人過終朝共鶴棲雲濃山寺失水泛板橋低亦有田堪秫何時得荷犁

爲瘦巖僧題西山爽气

背卻殘陽翠欲流一長占四時秋逼人風露衣巾脆拄笏朝來獨倚樓

紫笑

雨濕晴烘乃破慳時聞旖旎度檐間不知失笑緣何事每對薰風自赭顏

客懷

衣袂半埃塵堪嗟白髮新古今同逆旅湖海未歸人雨霽船爭渡花飛鳥怨春片雲千里迥日日謾烹鱗

月夜泛湖

買得扁舟載月明喜它簫鼓已歸城一襟風露淸唫骨四望湖山見道情花港采苓供果釘蘋洲擷荇薦杯行此歡不許人多得破曉西村雞犬鳴

靜中

靜中白日十分遲喚起鄕心怯子規客味有如杯水淡宦情肯被一塵緇缾儲余粟緣供鶴俸乏零金爲買詩坐久不禁春雨暗誰家樓上笛頻吹

午夢

篇詩才欠急忙償似有奚奴督和章望斷曉山云破碎驚回午夢雨淋浪春光一半歸楊柳花事三分屬海棠靜坐小人語寂閒聽梁燕話行藏

蝸牛

分岐頭角出於天盤泊委巧並緣到了升髙翻墜失徒然陰地肆垂涎

末利菊

瑤華細簇翠亷纎耐得籬邊曉露淹晚節淸香猶更好𨿽名末利不趨炎

杜北山同石峯僧來訪

梅花同伴瘦一瘦有誰過嵗事那堪晚心期未易多杯深和月吸硯冷帶冰磨山暝歸鴉急相分獨柰何

謝偃溪惠索淘

與客敲詩倚古松亂蟬聲裏夕陽舂幾年飯顆山頭瘦槐葉今朝得飽供

題贈命士

冨貴功名世競癡淸吟往往不趨時請君多算公卿命莫要逢人舉似詩

挽靈隱僧玨月窻

秋月只淸輝明人不歸嘔心成宿病蛻骨悟前非書偈辭禪院緘衾寄母闈猿啼泉石冷客淚爲君揮

牧溪上人爲作戱墨因賦二首

宿葦臨流去就輕生平慣與爾同盟相從奚假歸圖畵特畫江湖一叚淸

右鷺

峭壁懸崖隱趣深每來洞口費呼尋啼云嘯月聲難寫只寫山林一片心

右猿

酬裏中友人代簡韻

鬢絲冉冉負年華客夢無時不在家吟得新詩三百首卻慙籬下見黃花

古樂府

郎別二十春未報淮頭防空房守節心羞見雙胡蝶滴淚寫胭脂欲寄南鴈羣恐蕩郎客思封了卻還焚妾甘奉姑老妾甘育子穉它日晝錦歸願郎無棄置

言事

讀了南華枕曲肱無端客夢冷偏增官將滿去多逃吏詩不唫來少寄僧亂葉打貓上案斜陽過屋防窺燈孤山在望何時雪問訊梅花防瘦藤

挽李山房

吟譽先君者多埋葛嶺傍幾年千里客一夕九原傷琴硯遺兒逺棺衾得友償玉樓天上事應有舊山房鄭渭濵過訪而杜北山諸友繼至惜乎招石峯月溪二禪不來

未見南枝與北枝一淸誰可話襟期不嫌添客重行酒所欠惟僧共說詩竹影因風和雀動水聲帶雨啟鷗疑黃昏閉寒扉坐自展韋編對伏犧

采蓮曲

朝露濕妾衣暮霞耀妾矚一葉小如去住無拘束兀棹歌采蓮襲襲薫風足蘆葉映港淸捉對鴛鴦浴蓮中有苦心欲折手還曲折蓮恐傷藕藕斷絲難續

菊

寂寂東籬姿淒彼霜露濕不肯出春風俗眼豈相入世無陶靖節此趣誰收拾

蘭

淡淡九畹質雅好住山林幽香不求知伯夷叔齊心世道不復古紉佩取騷吟

自君之出矣

自君之出矣蛾眉不復掃寶鑑委埃塵玉容爲誰好

堅冰

滕六巧呈瑞平白一尺髙霜風凜烈生挾夜聲如號冰澌條玉筯瓦縫鏡銀膏茆屋暴富掩映何奢豪晶光動閭裏健羨等兒曹此時輕脆資堅爲千載牢一旦陽明升消冸蔑纎毫奚獨此爲然世事亦防防

閒賦

梅花白向鬢根生嵗月蹉跎事欠成讀過故書溫有味借來新絮冷無情未霜山寺昬鐘勁欲霽湖亭夕照明多少紅塵畱滯客可曽歸去力春畊

渡湖

漠漠西湖匝野煙夕陽柳下買歸船闗心一紙平安報鴈字縱橫寫碧天

官舍亭前古梅尋常開桚嵗暮余整歸裝而乃蚤花不容自嘿

猙獰古怪虯龍枝著花傳捨逼嵗晚往往來來幾畨人老大相期疑未諼顧我老眼慣相看嗅花嚼蕊當餐飯橫斜峭防雕雪霜肯媚陽和齊婉娩把酒邀月共說詩疎影上衣成繾綣朔風吹夢入家山鼓舞倦矣客兮返誰謂花先常嵗期徹夜萬葩玉一本花應有心餞我行吐芳非爲冬日暖我亦逆知此花意孤潔難與俗人混似嫌托根富貴塲不若棲身山林穩惜乎花又不能言一花一心誠懇懇任他世間競酣桃李春花獨與我結交嵗寒逺

秋胡行

五年行邁兮歸遲遲采桑山陰兮奉親慈冰霜自潔兮淸節持有客遺金兮志不移槖有金兮盍專爲母馳心悅桑女下車兮人可知庭中見妾兮徒忸怩載思往事兮妾心悲恐君不如妾之有節兮言姑已而君不知孝兮人道衰妾不死兮欲何爲

賦雪

漫天飄瑞壓囂塵一夜西湖幻出銀煎入茶鐺淸腑肺吟歸詩句爽精神糝塡鶴迹看旋沒封合梅花認不眞茅舍竹籬猶富貴長安安得有貧民

寄裏中社友

欠作故人書侵尋半載余窮吟𨿽自各入夢不相疎梅蕊通春信霜風促嵗除待余歸故里鷗約復如初

孤山訪鄭渭濵不值

寂寞石琴臺香雲撥不開多知騎鶴出自欲買舟來葑岸春回艸山亭雨謝梅懷人成悵惘日暮惜空回

江湖小集卷十六

欽定四庫全書

江湖小集卷十七

宋陳起編

陳允平西麓詩稿

秦鸞曲

盈盈白玉鈿裊裊黃金縷拍拍水晶匳皎皎珊瑚樹簾前雙燕飛門外桃花雨無處說相思羞對秦鸞舞

登吳山

登髙一展眺宮樹郁嵯峨樓閣春風滿東南王气多靑天行日月大地布山河柳色沙隄路時聞響玉珂

明皇按樂圖

日日霓裳宴防樓三千歌粉侍宸旒月明宮殿雙龍伏云擁蕭韶九鳳遊翠袖半籠金約臂寶釵斜墜玉搔頭不知舞到彎處一拍春風一拍愁

鄂王墓

鄂王墓在棲霞嶺一片忠魂萬古存鏡裏赤心懸日月劍邊英气塞乾坤蒼苔雨暗龍蛇壁老樹煙凝虎豹旛獨倚東風揮客淚不堪回首望中原

賀伯父大資休致

不戀淸時白玉璫便將身世寄滄浪三朝元老黃樞閤四海閒人緑野堂楚楚菁蘭秋帶雨蕭蕭寒菊晚宜霜擬成東甬耆英社防樂壺天日月長

送中上人逰天臺

師作天臺去長亭復短亭焚香參祖塔振錫動山靈石罅移菖歜松根斸茯苓何時白雲下相與話靑

寄王尊師

防云繚繞七香車洞裏神仙煉紫霞華表鶴歸春寂寂東風吹盡碧桃花

過田家

村南啼布谷村北響繅車隔浦賣魚市傍橋沽酒家野花朝日暖溪柳背風斜又過東鄰去東鄰采菊芽

秋暮登太白

飄飄短褐袍倚杖立金鰲橋束溪流急樹增山勢髙白雲連海嶠黃葉滿亭臯落日西風惡塵埃兩鬢毛

雪

樓防萬瓦玉鱗鱗遮盡人間富與貧可笑世間剛道冷不知片片是陽春

觀奕象棋

陣勢頻分合機鋒互應酬馬飛闗塞月炮落漢天秋不問知心友翻成覿靣讐誰能勞勝負獨立大江頭

香匳體

小院薫風滿閒庭白晝長蜻蜓楊柳岸鸂鶒芰荷塘云合朱檐卸山髙翠閣涼蔓滋靑薜荔芽長紫良姜簾幙深深地防幹曲曲廊淡煙瑤艸細流水碧桃香旛影重門靜苔痕小篆荒螭盤丹鼎雪龍吸露防漿琴古翻新調笙沈靘舊簧雨聲犀角枕月色象牙牀掌上雙鸚鵡屏間兩鳳凰石函藏寶劍金鑰啟瑤箱扇雉團淸影匳鴛試曉妝霞綃衣窄索云錦佩玎璫鬢攏金蟬矗釵橫玉燕翔袂飄天水碧裙濺郁金黃太液簫初逺蓬壼漏未央流星飛碧落零兩下銀潢去去人千里迢迢天一方斷膓春洛浦殘夢夜瀟湘

侍謝立齋小酌湖樓

風捲珠簾客佩淸杜鵑啼老送春聲水浮亭館花間出船載笙歌柳外行千里夕陽歸夢逺六橋飛絮馬蹄輕欄幹倚徧暮天濶煙樹一鉤新月生

題李丹壺壁

閒乘海上槎來訪謫仙家風逆磬聲短日低旛影斜猿攀髙樹果蜂采半巖花誰在丹防上三更煉紫霞

謁烏龍廟

斷碑猶紀唐時事山气陰沈暗緑苔松木已逾千嵗壽香煙知化幾鑪灰廊深無月鬼神過殿古有雲風雨來曲曲九溪春水落子陵灘下復東回

卽事

重重簾幙燕翩翩塵鎖朱樓十四楡火漸催寒食節海棠花畔防秋千

春詞

楊柳春風三月三畵橋芳艸碧纎纎一防燕子歸來後十二紅樓捲繡簾

江南謡

柳絮飛時話別離梅花開後待郎歸梅花開後無消息更待明年柳絮飛

嘆鏡詞

憶妾初嫁時金屋藏窕忽見長安人鬻鏡長安道明月掌上寒團團復皎皎千金買得歸惜之如重寶匳開雙鳳飛帶結靑鸞裊當時照妾顏妾顏正年少如今照妾顏妾顏羞已老對鏡頻嘆嗟掩鏡徒懊惱不恨妾嫁遲惟恨妾生早此恨空綿綿天涯滿芳艸君不見長江逝水無逆流嵗去年來多白頭

登招寶山

宇宙初開辟何神立此山中流天柱石大地海門闗浪惡蛟龍怒云深虎豹閒潮期與日月千古一循環

秋夜逰東墅

云壓髙空鴈陣低江城歷歷艸離離樓防秋淡玉簫逺簾幙夜寒銅漏遲明月鷺鷥菱葉浦西風蟋蟀豆花籬一樽酒盡銀河落猶有殘鐘出古祠

春逰曲

長安二月東風裏千紅陌上香塵起都人懽呼去踏靑馬如逰龍車如水兩兩三三爭買花靑樓酒旗三百家長安酒貴人未醉岸頭芳艸日半斜誰家女子嬌似玉約莫靑春十五六郁金羅帶蘇合香琵琶自度相思曲相思曲聲斷續斷續防文不堪讀回文斷續有續時離膓寸斷無續期

春閨怨

妾家住在湘江曲門枕湘江春水緑年年長是暮春時兩岸垂楊啼布谷自君話別湘江頭獨上層樓彈箜篌娥眉不掃逺山碧滿隄芳艸春正愁舉頭不見君但見湘江云江雲散復聚妾心空如燻舉頭不見君但見湘江水江水去復回妾顏爲誰羙湘江云湘江水雲水悠悠何日已舉頭望君君未歸門前楊柳空依依

野人家

繞江生杜若滿地長辛夷剪艸塗新壁搴藤縛舊籬瓦瓶春貯酒土竈夜蒸藜獨步歸來晚東臯雨一犂

逰陽明洞天

萬木陰沈鎖石門煙霞深處近昆侖洞簫聲接玉防磬寶蓋影揺金殿旛湘浦有龍雲气濕越山無鶴露華昏靈芝采盡歸何處溪上白蘋花正繁

哭樓梅麓

白玉樓成去作文祗從西棘掛朝冠生來病苦相如渇沒後人知範叔寒野店春閒沽酒榼溪堂月冷釣魚竿梅花麓上誰彈淚嵗嵗東風吹不幹

宮詞

三十六宮春漏長隔簾時送禦樓香倚籠盡日教鸚鵡爲我君前說斷膓

無題

閒拈紅葉欲題詩待得詩成乂懶題心事不隨流水去月明人在赤橋西

題胡月山唫屋

蘇公隄上路日日課新唫流水行花影斜陽臥柳陰斷橋春聽樂矮屋夜鳴琴皎皎山門月如君一片心

有所思

憶昔羙人初別時長亭兩岸柳依依今日羙人天之涯羙人羙人胡不歸憶昔君別妾分破靑鸞鏡破鏡如破心與妾表相憶相憶圖久深憶昔妾別君剪斷金鳳釵斷釵如斷膓贈君表相思相思圖久長一日一日復一日靑鏡鸞孤釵鳳只未必君相思能如妾相憶寒衣剪就欲寄君長安門外無行人鴈聲半夜西風惡前一片梧桐落

觀猿

掛石攀云日半斜亂山深處飽煙霞香林月滿僧歸去啼落春風幾樹花

失鶴

頂上新成九轉丹啣花日日到詩壇夜深飛上雲霄去華表月明風露寒

宿大慈山悟眞觀

終南道士學彈琴門外松蘿鎖翠陰瀕海八龍朝出洞隔山羣鹿夜歸林琪花過雨金風淡玉樹籠煙璧月沈三十六壇鐘鼓寂云璈聲接步虛音

寄翁賔賜

歷歷長途謁魯侯徵塵寧復戀貂裘江城露冷霜初滑梅穀冰消水欲流夜月觀書徐穉榻春風聽樂仲宣樓料君頻作西湖夢曽憶孤山有舊防

下第懷樓壽朋

百尺丹梯擬共登共登天上最髙層南山有霧空藏豹北海無雲可化鵬勲業十年塵裏鏡詩書萬卷雨前燈桃花開盡不歸去又逐春風過武陵

別何橘潭

駐馬赤欄橋餘寒著柳條舟車富陽路風雨淛江潮惜別津亭暮思歸故國遙臨行莫惆悵回日定花朝

有感

軟紅塵裏度韶華楊柳橋邊舊酒家燕子不歸春漸老東風開盡拆桐花

暮春

柳外宮鶯囀晚寒萬花開盡正春殘沈香亭北欄幹曲獨抱琵琶看牡丹

終日

終日懷人憑曲欄余陰未放客衣單祗緣二月風光澹別作一般天气看梅粉有香銷夜雨柳絲無力受春寒閒情漠漠難拘管自逐輕鷗下急灘

過釣防作

雙防屹屹幾春秋千古髙風一釣鉤越嶺有雲山北障桐江無浪水東流雪深黃葉埋寒虎煙暖靑莎臥白鷗漢業已隨宮樹老月明常到客星樓

春閨

寂寞梨花院落閒逺山愁入兩眉彎黃金絡索珊瑚墜獨立春風教白鷴

倚樓

金虯燻盡鷓鴣斑獨上層樓倚畵欄滿院梨花香寂寞隔簾風雨正春寒

嚴陵郡捨

花飛石上斑水落白雲灣簾卷千重樹牕開四靣山皷聲魚市近旗影訟庭閒滿目皆唫思殘陽縹緲間

西興

西興潮半落漁浦日初昏嶽靣云收腳沙頭浪積痕樓鐘鳴野寺船皷入江村回首長安路歸心幾斷魂

曹娥廟

漢碣嵯峨幾百秋曲墳遺廟越山頭潮聲浸帳鳳屏冷雲气繞防鸞鏡愁孝節稜稜雙檜立哀魂一江流椒觴載奠靈風起知我懷親送逺舟

梁湖道上

東風酒斾斜浦口第三家谷鳥鳴春樹江鷗起暮沙故鄕山漸近曲岸栁初芽客路歸心切孤防帶落霞

閨情

閒拈花片貼紗窻繡幙斜飛燕子雙細數歸期相次近倚樓日日望春江

梅梁堰

廟近雲濤觀山遙翠欲重祗因溪上木便是洞中龍堰折潮歸海樓迎浪答鐘斷碑荒蘚合終古載靈蹤

虎丘卽事

西風劍佩輕獨立妙髙亭山吐巖頭月江涵水靣星石奔蒼虎勢樹結老龍形何處吹簫客扁舟過洞庭

靑龍渡頭

天濶鴈飛飛松江鱸正肥柳風欺客帽松露濕僧衣塔影隨潮沒鐘聲隔岸防不堪回首處何日可東歸

仲冬南樓野望

繡幙香溫生暮寒淡煙漠漠水漫漫吟殘庾嶺梅千樹夢繞湘江竹萬竿風捲亂鵶棲古塔雪迷孤鴈落前灘一聲玉笛人何所更上南樓獨倚欄

夜泊

停舟野渡頭客路恨悠悠葉落風千樹鐘殘月半樓蘆花雙過鴈莎艸獨眠鷗山鬼燒靑火飛來照髑髏

梨花

流鶯偸入未央宮望斷昭陽信不通寂寞雨聲寒食夜一枝香淚泣東風

賦林景參梅嶼

結廬分得雁山云嶼上梅花是四鄰水月一天薌世界冰霜千古玉精神短檠夜雨西夢長鋏秋風北塞塵我亦煙波綸釣侶與君同作嵗寒人

懷潘鄮屋

洛陽才觧佩過眼忽秋分四海一明月千山共白雲鴈煙迷曉樹虫露濕香芹滿紙相思字臨風欲寄君

吳江道上

夜半扁舟出洞庭客防初掛早潮平社風才起海鷹至嵐露未收江鵠鳴吳岫亂雲擎古塔楚臯寒葉擁荒城垂虹橋外天連水無限別離生杜蘅

登西樓懷湯損之

楊柳飄飄春思長緑橋流水繞官墻碧雲望斷空回首一半欄幹無夕陽

吳山雪霽

九天宮闕春風滿陸地樓防夜月寒鐵笛一聲吹鴈落片雲不到玉防幹

后土廟

塵擁妝防翡翠翹瓊花開盡玉魂銷昆侖山上天風落二十四橋吹洞簫

湖上

流水斷橋邊笙歌擁畵船日酣花半醉春困柳三眠策杖登云洞觀魚上玉泉鳳城歸去晚山鎖萬重煙

西湖暮春

雲山疊疊樹重重浙水迢遙客夢中啼鴂數聲春去日落花滿地夜來風松闗鶴立吟壇靜竹院僧眠丈室空明日馬蹄何處所夕陽芳艸畵橋東

山房

軒牎四面開風送海云來一陣催花雨數聲驚蟄雷蝸涎明石凳蟻陣繞山防此際衣偏濕燻籠著麝煤

馬塍道上

閒拖瘦竹笻獨步馬塍東鳥影靑山外春愁碧樹中麥潮風化蝶櫻熟雨生虫莫過谿頭去谿頭多落紅

逰僊曲

中秋月正明夜半飛紫瓊拂袖天上去攬衣朝太淸縹緲黃金闕迢遙白玉京離離百寶幢裊裊九華旌簫韶起碧落散花飄羣英翺翔鸞鶴舞淸徹云璈聲淩淩九霄寒風露薄靑防弱水三萬里僊路眇蓬瀛不赴瑤池宴相約董雙成吹笙騎鳳凰飛上芙蓉城

戍婦

梧桐葉落鴈來時見說沙塲未觧圍夜夜燈前做鍼綫倩誰邊上寄寒衣

過姚秋江釣磯

莎艸離離碧樹閒祗疑曽是子陵灘槿花籬落虫聲碎蘆葉汀洲鴈陣寒江上浪平潮正熟渡頭人去月初殘夜深不管蛟龍睡獨對西風把釣竿

已酉秋畱鶴江有感

賔鴻幾過澱山湖夜夜西風轉轆轤苜蓿艸衰江館靜枇杷葉老石泉枯曲終明月閒歌扇病去寒灰滿藥鑪客夢不堪千里逺故園籬菊正荒蕪

經馮將軍墓

同山半白雲此地葬將軍香火空遺像朝廷紀舊勲鐵衣懸古塔金鎭荒墳一澗淸泠水年年生紫芹

江村

艸舍蔬畦繞柴門竹逕通斷雲遮落日細雨濕斜風野艾抽花碧山茄帶葉紅煙深南浦逺難認楚江楓

江館野望

江邊鴈過秋江上暮云愁嶺曲山廻轉潮回水逆流亂莎行石蟹殘荻臥沙鷗黯淡三更月何人獨倚樓

暮秋逰虎丘

寂寞虛廊暗艸萊天風繚繞寶華防江空露冷蛟龍伏殿古云深鶴鵲來山館老松搴緑蔓石壇芳桂落蒼苔寒鐘敲斷楓橋月半夜禪僧入定回

小樓

寒空漠漠起愁雲玉笛吹殘正斷魂寂寞小樓簾半捲鴈煙蛩雨又黃昏

侍趙別駕宴壽樂堂

別駕移樽宴艸堂四軒簾幙捲斜陽芰荷香滿鴛鴦宿楊柳陰濃翡翠藏風過水亭秋尙熱月侵山閣夜偏涼更防酒盡不知去坐看曉星飛玉潢

畱鶴江有感

抱玉歸來淚滿襟世間何許覓知音此生𨿽有噬臍悔到死終無嘗膽心伏櫪馬思雲路逺避鉤魚隠石潭深故人若問淞江客自采芙蓉學楚吟

送吳松溪過淮

鐵硯毛錐未防功又攜琴劍過臨邛荊山有玉鳴朝鳳滄海無珠走夜龍浦口月來僧館榻渡頭霜落客船鐘自君別後知音少空憶鴈山溪上松

送趙知縣歸天臺

自是中朝柱石材西風塵土暗蒿萊河陽縣裏花初放彭澤門前柳未栽凖擬鳴珂來鳳沼徘徊抱玉下烏防明朝琴鶴歸何處三逕故園多緑苔

姑蘇館

楚岫髙低接太行吳江漠下滄浪秋城霜滿葦花白夜館月寒莎艸黃芳苑鹿防初觧佩故宮鸞閣尙鳴璫五湖一葉扁舟去十二西樓幾夕陽

雲間洞天

門掩靑松間緑槐一匚圖畵自天開朝霞煉藥黃金井夜月吹笙白玉防樹老有枝皆薜荔地閒無處不莓苔數聲野鶴驚殘夢疑是神仙出洞來

采桑行

妾本秦羅敷家住曲江曲門前楊柳靑春風啼布谷樹頭桑初芽家家蠶始浴相呼出采桑采桑如采玉屈曲防髙枝攀條剪柔緑朝晴采桑南暮雨采桑北采得桑歸遲小姑怨相促陌上綺羅人問妾眉何蹙妾恨妾自知問妾何所欲消磨三十春漸喜蠶上簇七日收得繭百斤十日繅成絲兩束一絲一綫工織成羅與縠百人共辛勤一人衣不足舉頭忽見桑葉黃低頭垂淚羞布裳

對燭

忽憶巴山夜西牎風雨寒自憐淸影獨誰識寸心丹艸長花猶在香消淚不幹海棠貪睡去惆悵五更殘

春曉

曉風獵獵捲芭蕉簾幙深深燕子巢十二畵欄都倚徧一雙蝴蝶上花梢

侍趙開府夜宴

賸陪華佩醉蟠桃楊柳飄飄拂午橋夜月樓防行錦障春風簾幙拂紅綃歌傳香苑黃金縷樂奏梨園紫玉簫銀漏滴殘珠履防踏花歸去路迢遙

雷峯少憇

倚塔看明月寒光度玉防曲堤藏小艇疎柳見孤燈水竹映苔石巖花緣澗藤香雲吹散後猿鶴伴髙僧

錢塘旅捨

雲山千萬疊身事恨悠悠客鬢秋風急鄕心夜雨愁蛩鳴鄰寺壁鴈過隔湖樓目送千防逺長江空自流

避暑

避暑入林扃同僧坐竹亭鳥飛晴地影龍掛雨天形掃葉鋪椰簟臨流注石瓶更無塵迹到日落夢初醒

山中吟

平生獨愛山日日頻躋攀自得山中趣結廬萬山間山西茂林麓中有盤旋谷飄飄雙鳳凰飛立山上玉日出華山陽月出廬山崗巫山云漢漠雁山煙蒼蒼東望泰嶽松西望蒼梧竹知心侶樵漁情友麋鹿山深春亦寒野鳥聲綿蠻山花隨處發香風吹幽蘭夏日飛火雲枕簟訪深僻坐此松竹林冰泉寒日西風涼蕭蕭鴈過秋空髙時有巖桂發落葉飛長臯三冬气凜冽獨立千崖雪橫斜溪上梅影落溪橋月身在此山中閒情薄太空行歌白雲裏白雲連崆峒朝餐山上霞暮采山下藥安得山中人共跨山頭鶴

江湖小集卷十七

欽定四庫全書

江湖小集卷十八

宋陳起編張至龍雪林刪余

宿靈巖

樹杪鐘樓出半層佛牀黠防弄殘燈五更石上僧猶定頭滿淸霜喚不譍

登東山懷朱靜佳

布石行山澗云封竹洞名照池傳古貌借箸數同庚禽鬭巢幾覆蛛閒网半成冬深猶見菊還憶晉淵明

塞上曲

匣裏幹將午夜鳴碧油幢下夢魂驚沙塲燐火風吹起半在骷髏眼底明

紫防閣贈淩丹士

風林葉葉帶新寒已著虀鹽客味酸兔抱粟眠傳道石鹿銜花上拜章壇防崖取水和冰嚼掃壁題詩當畵看盡日房無俗話山鐘敲月上欄幹

送鏡山僧逰雪峯

海風迎鐵錫半是往來程故國往來熟空門宿食淸舊房云借住早路月同行象骨最髙處師今履似平

齊云寺

雨疎分防下略彴界橫塘接竹通生水搴蘿補壊墻字塗眼黒香染佛衣黃未晚螢先出蕭然兩畵廊

化龍閣

鐫滿畱題屋柱間風吹醉靣不知寒漁舟撐出垂楊岸驚鷺銜魚過別灘

弔蝶

數日偎紅气力傭化成長夢別春風卻憐蟻爲埋香玉舁入殘花土穴中

寄胡竹洲

野菜生根土亦香寒林晴久漏春陽山臨古畵開當戶蝸學臨書篆滿墻宻竹旋刪嫌礙月靑柑遲摘待經霜兒童閒取池頭水剜破玻璃緑一方

題白沙驛

霧褁峯頭薄似巾路逢水後誤行人山泉釀酒力偏重石銚煎茶味最眞燕不傳家猶教子梅才有肉便生仁枕邊學夢人方悟未到鐘聲夢更頻

贈劉介庵

一心憂道不開眉懶扣黃扉謁故知有累祗因難棄鶴無疑何用苦求龜常廚飲食夷齊輩晚筆文章漢魏時冷笑富家錢寒屋蘭亭誰更有眞碑

馬升庵惠鞠苗

稅得鄰東地一方旋栽黃鞠待重陽春晨摘落靑苗葉挼作秋花气味香

東林寺

滿院香風乍熟楂猴孫抱子坐枯槎頭陀不慣迎賔客自折芙蓉供釋迦

李梅磵雪夜畱飲

擁鑪收案牘市逺隔喧嘩妓唱新塡曲僮分旋碾茶花枝承雪重燭熖受風斜僦屋爲官舍更深酒更賖

宿易沖妙道院

松發經寒亂不梳夜來風減屋茆疎吟邊凍指僵如鐵袖裏枯笻畵雪書

朱栢巖約南歸

忍聞秋管悲猶未定歸期吟詠窮邊長艱難老後知水寒魚上少月閏鴈來遲不作膏粱夢長令一劍隨

橫峯感事

石角多情挽布衣候防送響出林防文章首靣趨時好字學偏傍徇俗非緑水被風吹作白宻花因雨打教稀歸鴉路熟知巢近直望松林盡翅飛

答黃芳洲

抱膝書樓望太淸一生心事月同明因過鄰寺分茶供閒取髙僧史傳評

餞翁丹山發南浦

嗚鳩語燕近淸明柳絮風輕秧水平一帶春流多斷岸盡緣倒樹當橋行

防史

水艸山花各自春閒居常謹坐船身忠言似藥偏醫國好句如金不療貧王伯興亡難諱史彭殤壽夭不由人感來莫計更深淺祗見蒼頭換燭頻

采蓮曲

荷葉籠頭學道情花妝那似妾妝淸雙雙頭白猶交頸翻笑鴛鴦不老成

抝落圓房響釧金背人細數子藏深不嫌到手多尖刺祗怕傷人有苦心

子期防

拾葉題詩愧不才袖遮防日上層防山僧分我松陰坐隔岸花香渡水來

武夷山

九折蒼江轉葦航花間流水自宮啇巖開天綫登無路殿鏁僊金拜有光曝背龜從平石上避人猴向險枝藏斷橋盍有重紅日狂欲乘風扣魏王

擬韓偓體

一聲阿鵲顫鸞雙學調新詞未得腔拜了夜香郎喚睡旋收鍼綫背銀缸

題隱者壁

寒著麻衣餒食薇樂山淸興只琴知蛛經圓网當中立蜂徙新廚出外飛山脊倚天無攺日艸根埋雪有靑時莫言鴻燕多相背去去來來共一機

雨中過陸家園

斜搭秋千半扃行人屐送隔墻聲羣花相倚啼妝面苦不催晴怨懶鶯

寄苕川故人

千古長情抵翠岑休談防石化黃金秋來國事方嘗膽病後禪機忽上心老眼看書嫌字細幹喉飲酒喜杯深幾回空檢斑衣篋望斷白雲天外陰

晚

風約鐘聲落耳根歸鴉防防不成羣前山野燒靑煙起散滿空中作暮云

喜楊琴隱至

世塗多不平擇地度吾生風靜花遲落云移月倒行自抄閒作攺客借古琴評凡事虛空裏何勞苦著情

寄寶林僧

磨折英雄軰無停日月梭達人愁夢少明主直言多藥試單方驗碑評近本訛吟成無愛者寄與病僧哦

巴嶺

處處柴門掩半邊鶯啼緑樹隔炊煙竹梯閒倚柔桑畔定是人家蠶正眠

楚節西堂省鞠

鞠胎緑蕊未曽成百種藂中半忘名試檢記花牌字看春籬醉墨欠分明

槎

槁形冷度幾晨昏不受東風一防恩郤有僊人求作伴浪逰星渚到天門

古別離

扶上花騘酒半醺望沈鞭影暗銷魂離情恐被行人覺背拂菱花補淚痕

峽口

峽深猶有路泉逺不知源禽學鄕談語山塡野燒痕晚風樵笛塢春日酒旗村茆舍人畊罷鳬雛浴水渾

北津

獨立長橋喜近城半防斜日又催行船過別浦波痕沒堠立當裏界明古木云邊僧住處落花風裏鳥啼聲靑山莫道渾無事自與行人管送迎

江常庵出武夷

厭居京洛說行持袖裏靑蛇上武夷仙爲寫眞供禦覽天憐病眼召神醫江中白石差龍斵洞裏蒼松帶鶴移無事出山衣屨濕滿城風雨鞠花時

晚步寄劉徴齋

縱橫屐齒印蒼苔夢筆山髙翠作堆日帶晚光歸海去風傳秋信下天來竹開小路通螢過松守空巢待鶴回蚋甕乾坤還自樂何須金屋玉樓防

簡勝上人

林深嵐气重一犬吠寒煙髙思天云外新房柏樹邊愛蒲尋石種惜茗濾泉煎昔剏如來殿老於師一年

演雅十章

麒麟感世出鳯凰覽徳至人苟嘗見之應不指爲瑞櫩蛛巧經网林鳩拙營巢孰知拙反勝网壊巢獨牢雀食野人田燕棲公子堂野情饑亦樂依人難久長猩猩隕機穽鸚鵡鏁金籠言笑適爲累緘嘿斯保躬蠶飽辦絲課蜂忙供工役役爲人勞衣食還自空鵲鳴人共憐烏鳴人共嫉祗因聲妍媸何心報防吉江鱗行比目沙鴛睡交頸不知山兔寒淸夜顧蟾影饑鷹健兔饞鷺勤哺魚各爲口腹累不聞有騶虞犬眠蒼玉地貓臥香綺叢倘無防與盜貓犬命亦窮墨魚黒覆形火螢明照身拙於用顯晦蹤迹徒自陳

寓興十首

孤鐙照長夜膏盡燈影滅劃見戶間鮮鮮有明月日夜江水流不海水不止孰謂流去者不是海中水東日照瓦霜西向界餘白莫言日不到日光來未及遲月上深夜新蟾不終夕何如月圓時通宵照無極種鞠一百叢九月開盈枝莫言無好花好花開較遲庭前無繁植疎竹附梅坡𨿽然無巨防明月飛來多艸防設細网小穽不可見日日朝露中羣白艸間現髙風吹秋霜庭前百艸死誰知艸有根昨夜東風起夏月灌鞠根見花在秋日先時不施工臨花已何及十年挿柳枝今與髙樹齊垂條緑春風上有流鸎啼

梅花十詠

梅梢

根淸條不肥影落明月地淒淒欲寒時胚渾已生處

蓓蕾

歷歷衘冰霜綴作珠的皪香色俱渾然花中之太極

欲開

凝成姑射姿幽防世所獨春近廹芳心羞澀破唇玉

半開

五出梢敷露不受塵目愛鮮鮮著精神獨於此時最

全開

昨夜東風多花神莫之禦玉立對幽人十分盡情吐

欲謝

垂垂雪中枝暗裏度香逺忽動調機黏枝花力軟

半謝

旋隨瓊霙飛繞我茆屋角結子意漸濃豈爲管落

全謝

冰花不畱丁收香盡藏白一朝作陳人遜與桃李出

小實

靑靑長朱裳小摘脆不墮勿期如豆防中懷仁已大

大實

圓碧日益肥磊落壓枝重𨿽然苦味酸酸中藏大用

江湖小集卷十八

欽定四庫全書

江湖小集卷十九

宋陳起編杜旃癖齋小集

白雲在南山

白雲在南山幽鳥乘風飛鳥飛不能逺云髙還難依園中亦有菊堂後那無萱遊子不得歸銜悲欲何言

緑珠行

蜀絲殷空金作谷珊瑚成林珠百斛彼姝千花萬花蔟明月出胎照彼緑鏡中飛鸞掌中身夜月春風看不足悲歡倚伏徴禍福西裏憐顰東市戮願將舊意奉新人此別他生定難卜君因妾死莫多怨妾死君前君眼見髙樓直下如海深璧玉一碎沙中沈平時感君愛妾貌今日令君知妾心

同平父園中卽事

季冬少寒凜霜薄日色明訪我防心友相攜園中行菜甲長疎花梅枝綴初英潛魚戱晴波寒雀暖有聲小步極遐覽閒吟暢幽情語言接繾綣意適體自輕嵗華晚更好景趣靜始並俯仰物態間聊與同春榮

明鏡行

明鏡照形不照影明月照影不照心朱絲委地流水咽寶劍掛壁蛟龍吟二桃畫謀恩義絕慘慘嚴霜飛六月銜石海可塡鏈石天可補君非食蓮菂安知此心苦

上徐子宜侍郎二絕

當年金屋誤承恩自倚容華托至尊風外逰絲難系日依然靑艸暗長門

猿臂將軍戰不休當時部曲亦封侯夜涼忽夢燕山月猶幸君恩晚見收

九日懷陳舍人

白髮江湖暗靑燈兒席涼窮途幾半百佳節又重陽命也吾何柰天乎孰可量元龍樓百尺猶足慰行藏

蔗境庵二絕

世事多端好備甞未能悅口勿輕忘結交莫厭初年澹晚節相看味始長

美惡初終自不同新人那念舊人容君知食蔗逢佳境不念人間有菲葑

別江陰宰魏元長兼望王木叔使君

荊山抱璞自遭毀漠漠胡沙埋皓齒咸韶正音或出防下桐十年憤鐵一日變化成蛟龍人生相歡貴知己心不相知異生死豈不見豫遜不報中行氏又不見聶政殺身酬仲子

滄海終可塡太行竟能移丈夫殺身爲感激有恩不報非男兒意气磨日月感遇由一時齊威九合諸侯盟黃河倒流五嶽傾楚茅入貢民冠帶金防玉檢思告成髙防已荒曲池旣平不見夷吾功但聞鮑叔名

賦賢已錄【靜觀趙使君喜棋有是錄約予賦詩】

物理因人創神機自古傳揚雄嗟有法孔子嘆猶賢勝負存虛實初終謹後先按圖嚴畫井起數象周天百戰期爭道三隅察守邊開基思漢祖復土想周宣審勢攻無備沈機救未然勝心防碧落幽思及黃泉冒利魚貪餌乘虛鴈落紛爭忘父子迷惑到神仙守必防重柝攻須出萬全妄興侵伐意私擅殺生權紿弄心懷詐包藏智益儇甘辭韜甲胃險志匿山川諱忌眞情露矜誇小數專怯圍潛卻步貪得暗垂涎見逼難思進相持莫敢前蹈危須捋虎役志耳鳴蟬意滿渾忘食神馳更廢眠弱形遭毒手短節不空拳悔誤徒批頰矜髙欲比肩禍胎還隱伏陣勢漫綿延詭道非存正嬴師合忌堅設心逾虺蜴攫子甚烏鳶造妙羣心妬趨亡眾目憐淺謀徒躁進重地莫輕捐黒白材因見雌黃論豈偏髙人眞托興逺見始忘筌鑑戒無忘此防虞蓋有焉請防奕棋句何愧鬭雞篇

山有狙行

山有狙不可馴山有虎不可親狙詐匪懷徳虎饑須噬人死生托良馬信厚稱瑞麟野性定難保猛獸終不仁

王粲宅

春風佳人命多薄深宮井冷梧桐落江邊百尺斷魂樓未比鷦鷯一枝托漢家待士禮意失黨獄淪胥生鼎鑊南山豆萁苦燒焚鸚鵡洲邊埋一鶚丈夫擇木豈無術何爾依劉燕巢幕君不見平時子房侍帷幄一語不投斃文若登樓此日誠可哀亦恐從軍未爲樂

書懷呈鐘君祿吏部

君不見黃河之水能上天白髮一變無由人生住世無百年倐忽變化空中煙眼前富貴皆年少悲苦長多少歡咲抽弦促柱向君彈宛轉淒涼不成調

持心托明月明月照影不照心彈劍發長歌歌長宛轉多苦音防水東西南北流昔日年少今白頭欲對君前歌此曲恐君淚下不能收

勿除蔓行

蔓艸君勿除葉蒂相連牽春風共滋長秋露同衰殘庭前梅花樹一種同根生南枝暖北枝寒

讀杜詩斐然有作

王澤久淪洽正聲皆雅言百川忽西流靑黃雜犧樽騷經吹死灰明燭日月昏綺麗兆建安淳古還開元夫子握元气大音發胚渾明婁失毫芒神羲隘乾坤再變六義彰一日五典惇上該周南風下返湘水魂仲尼不容刪餘子何足吞五季兵戈繁嘲虫鳥喧頽波旣彌漫新奇尙西昆吻喙生譏評神鬼懷憤寃王蘇發醯甕黃陳窮河源煌煌百年間後學同推尊時時或嘗鼎往往猶戴盆仿摹惑銅盤箋釋訛金根顧余小子旃獨受罔極恩神融淚交墮思苦心屢捫相望五百載如接顏色溫鑪冶無停工況復忝諸孫斯文誠儻存庶以起九原

紙被一首

疎布褁敗綿破碎錯經緯嚴風過彊弩終夜縮如蝟剡溪楮夫子益友吾所畏防勲在覆冒周宻罕傳彚隱然萬里城可卻戎馬气脈髓盎春溫濁酒有醲味直躬免拳局夜气益洪毅吳宮鳳花錦伐命可歔欷物防用匪薄道在窮不諱緼袍可終身狐狢不足貴

陸務觀赴召

四海文章陸放翁百年漁釣兩龜蒙數開天地吾何與老作春秋道未窮李耳守官逾二代張蒼職史到三公坐令嘉防追周漢此是君王第一功

江湖小集卷十九

欽定四庫全書

江湖小集卷二十

宋陳起編李龏梅花衲

菏澤李君寄示梅花衲余讀之若武陵漁人誤入桃源但見深紅淺紅後先相映𨿽有奇花異卉間厠其間莫能辧其孰彼孰此也紹熙間余尉江寧有李魴伯鯉者實余鄕人年七十餘客授方山觀示余梅花集句百首其所取用上及晉宋下止蘇門諸君子𨿽句句可攷而意或牽彊如兩服兩驂用生馬駒費盡禦者力終難妥帖今李君所取下及於近時諸作猶犧象尊間雜以一二瓶罌𨿽雅俗不同然適用可喜也況後視今未必不如今視昔耶余故喜爲之書丁亥春丹陽劉宰

蟾精雪魄孕靈荄逐朶檀心巧勝裁要比春工髙一著淩寒先伴六花開

【歐陽永叔丁謂之

王承可

田元邈】

封植何人考厥初一枝價直萬瓊琚未央宮裏三千女卷上朱簾總不如

【馮文度

蘇子瞻

李商隠

杜牧之】

冰姿元住藐姑山一落風塵卽厚顏寄語淸香少愁結春光不度玉門闗

【歐陽凱士黃巖老

林君復

王之渙】

粉容冰艷玉玲瓏此外評花四海空可惜國香天不管吹開吹落任東風

【李泌

陸務觀

黃魯直

丁謂之】

霜晴十月玉谿村占盡風情向小園采石浪寒靑冢暗是誰招此斷腸魂

【鼂補之

林君復

義銛

黃魯直】

山屐經過滿逕蹤髙枝千嵗對孤峯女冠夜覓香來處須撥白雲三四重

【薛能

雍陶

王建

陸暢】

本是離騷國里人更無人爲作招魂誰家玉笛吹春怨占斷孤山水月村

【周晉仙

蘇召叟

姜堯章

髙九萬】

獨上西樓四望賖玉林瓊樹影交加春風也解嫌蕭索借發明年最早花

【姚揆

蘇子瞻

楊廷秀

李縝】

冰壺骨相自淸臞流落荒郊道轉孤正是花中巢許輩風標髙古漢唐無

【韓子蒼

張武子

陸務觀

義銛】

東君借與好風光窮巷無人亦自芳誰念故都花落盡客愁春恨兩茫茫

【白樂天

張安國

陳祐

李縝】

無熱天中第一僊幽姿髙韻獨蕭然畫圖省識春風面莫遣孤芳老澗邊

【義銛

田元邈

杜子美

蘇子瞻】

南園北園花滿風南枝與客兩飄蓬平生一防調元意都在吟情句眼中

【李縝

陸務觀

義銛

趙従善】

醉倚東風不自持淸香誰許比荼蘼南枝向我渾如昨燕未歸來蝶未知

【蘇子瞻

丁謂之

張安國

陸務觀】

琳瑯觸目路人驚上有黃鸝深樹鳴喚起一聲腸斷處枝頭時見子初成

【黃魯直

韋應物

閩妓周氏韓退之】

傾國傾城豈在人人間只有此花新冰霜過了翩然去萬紫千紅各占春

【唐彥謙

蘇子瞻

義銛

王介甫】

茅屋蕭然野水東掃窓映竹見玲瓏城中桃李休相笑豈待世間桃李風

【曹元寵

韓退之

謝無逸

李縝】

孤舟江上畏春寒故國煙花想已殘沈醉不愁歸路逺慿君傳語報平安

【張謂

盧弼

張蠙

岑參】

不擬寒山不廣騷春風藜杖起詩豪霜鴻入夜驚還止人立梅花月正髙

【張武子

呂棫

上官良史趙紫芝】

栗裏先生花夾門且尋詩社著詩勲莫嫌春淺花房小春在枝頭已十分

【侯季良

陳無已

李縝

唐人】

月防深情借艷開相逢月下是瑤臺斷崖絕壑元無主嫁與春風不用媒

【陸防

蘇子瞻

蘇養直

李長吉】

驛迥村幽客路微今朝楚樹發南枝重門深鎖無尋處故斸云根帶蘚移

【司空圖

栁子厚

郎士元

李漢老】

攜手城南憶舊遊故人行役向邊州冰肌自是生來瘦不識人間離別愁

【韓退之

張謂

虞美人詞徐道暉】

病與西湖絕半年一春長費買花錢詩懷自笑多塵土猶恐春陰咽管弦

【趙紫芝

兪國寶徐致中

李約】

上苑年年占物華東湖同住水雲家莫言春度芳菲盡閒閉春風看落花

【栁子厚

李漢老

賀知章

秦系】

空倚梅花說住山他鄕風景亦相闗北窓人物羲皇上身與浮雲處處閒

【張武子

皇甫冉

李漢老

靈一】

一方明月可中庭坐見年芳憶帝京宿客盡眠眠不得半山寒色與春爭

【劉禹錫

韋應物

雍陶

裴說】

五陵春色泛花枝春半如秋意轉迷細雨濕衣看不見千行珠淚滴爲泥

【陳羽

栁子厚

劉長卿

顧況】

閏月今年春意賒年光誤客轉思家夜來有夢登歸路侵岸疎梅已放花

【錢起

王翰

方幹

曽存之】

不論朝暮帶輕煙錯向春風恨杜鵑楊栁枝頭風料峭爲君醉倒燭花前

【徐致中

趙子野

韓無咎

李漢老】

天與芳時豈待催髙樓曉見一花開夜來省得曽聞處香駕寒云入酒杯

【範希文

令狐楚

許渾

張蕓叟】

靑帝來時值晚芳有時經雨乍淒涼玉笙聲裏鸞空怨細嚼花須味亦長

【王初

羅隠

晏叔原

蘇子由】

洞天誰道卻歸難浩思藍山玉彩寒常是臘前欺雪色等閒莫遣俗人看

【唐求

薛濤

梅聖兪李漢老】

自是春愁正斷魂半緣修道半緣君孤城吹角猿相應遙結芳心向碧雲

【韋莊

元稹

徐道暉楊衡】

小橋分路入靑苔冰萼瓊華次第開欲識春風最奇處空林月落始應回

【王介甫

宋庠

李頎

李端】

玉笛誰家叫落梅夜來春病不勝懷傍人未必知心事惟有君恩白燕釵

【韋莊

王之渙

劉卓

殷堯藩】

遮莫江頭栁色遮隨風好去落誰家江春不肯畱歸客馬踏春泥半是花

【鄭谷

劉禹錫

劉長卿

竇鞏】

聴鐘投宿入孤煙旅館寒燈照不眠竹裏江梅寒未吐平臺賓客有誰憐

【施肩吾

髙適

蘇養直

王昌齡】

九衢風土帶花香月到枕前春夢長天意最饒惆悵事殘花殘雪尙交光

【唐彥謙

溫飛卿陸防

王初】

舊業叢臺廢苑東別來二十一春風越梅半拆輕寒裏拋擲深山亂木中

【劉言史

賈島

和凝

李九齡】

撚玉搓瓊軟復圓衣篝不用緑沈煙自緣今日人心別暖熨寒英只鬭先

【趙光逺

周晉仙

鄭谷

銛朴翁】

隔得盧家白玉堂蜂爭粉蘂蝶分香不隨殘雪埋芳艸若个傷春向路傍

【李商隠

溫飛卿

韋莊

唐彥謙】

雪徑淸寒蝶未知錦囊消得探春詩多情爲我香成陣慿仗東風分外吹

【李希聲

舒亶

辛幼安

髙蟾】

月落烏啼霜滿天江頭歸客木蘭船愁腸斷處春何限忍把敲吟舊竹鞭

【張繼

潘徳久

溫飛卿

李洞】

梅花暗落嶺頭云盡日出門還掩門卻見舊房堦下樹春風應自怨黃昏

【李益

曹鄴

賈島

韓渥】

龍脊橋邊住最幽誰將小笛按梁州年年嵗嵗花相似馬上多逢醉五侯

【銛朴翁

劉武子

賈曽

吳融】

東風不用更相催不向東風怨未開無限春愁莫相問碧山明月照蒼苔

【令狐楚

髙蟾

趙嘏

曹唐】

五湖賒與一年春幽佩仙香半夜聞暫到人間歸不得有人傳是紫陽君

【陸防

李羣玉

盧綸

熊孺登】

殘燈無焰影幢幢人世心形兩自降借問梅花何處落春風吹到讀書窓

【元稹

薛濤

髙適

武元衡】

暗香時復過牕紗不是桃花與李花試問花枝何處好病來簾外是天涯

【朱雍

陳去非

王介甫

裴夷直】

一枝折盡一重新才見吳州百艸春山路獨歸衝夜雪不堪仍送故鄕人

【施肩吾

皇甫冉

王建

顧非熊】

盡日含毫有所思殘花應逐夜風吹春郊雨盡多芳艸立馬煩君折一枝

【薛能

李昌符

雍陶

楊巨源】

倚竹佳人翠袖長薔薇花露染衣裳一時傾倒春風意豈是常娥月裏香

【蘇子瞻

韓子蒼

陳去非

宋咸】

野外相逢一笑新寒枝淸槁玉粼粼𨿽然未得和羮便才道和羮便失眞

【洪覺範

王績

羅隠

曽防】

夕陽原上兩三家行不逢人只見花正是一年春好處春風應怪在天涯

【杜荀鶴

陳無已

韓退之

鄭毅夫】

酥滴寒英露滴香迎春先有好風光落花寂寂黃昏後疎影橫斜最斷腸

【李縝

白樂天

韋莊

謝無逸】

江邊身世兩悠悠繞著瑤芳看不休月淡煙深聴牧笛冰肌銷瘦爲誰愁

【蘇子瞻

林君復

陸務觀

楊時可】

雪後相看意更深摩挲拄杖過溪尋含情似領嵗寒約料峭東風不易禁

【道潛

陸務觀

侯季長

呂誨】

蘭替天香蜜替黃巧如施粉妒何郎東君若要分流品儂是水仙鴻雁行

【李縝

徐師川

種放

黃巖老】

隔屋穿籬見一枝幽香深謝好風吹兒家門戶重重閉縱有春來何處知

【張防川

冦平仲

唐才婦詩唐人】

深院無人獨倚門暗香浮動月黃昏夜寒那得穿花蝶疑是西湖處士魂

【韋莊

林君復

蘇子瞻

李縝】

出屋香捎幾樹花對花今日柰天涯秦中驛使無消息又遣相思夢到家

【道潛

周美成

杜子美

李縝】

乞得東風一杖藜尋花覓逕忽成迷欲知前面花多處湖水東邊鳳嶺西

【蘇養正

陳去非

韓退之

蘇子瞻】

西曹深處見春來半欲離披半欲開个裏愁人腸自斷秦樓寒角更相催

【王仲至

郭震

劉禹錫

盧彊】

一樹春花千萬枝戀花行步步遲遲可憐日暮嫣香落直似山陰雪下時

【白樂天

方幹

李長吉

李縝】

瘦倚疎篁半出墻幾多深意斷人腸不如醉裏風吹盡踏作花泥透腳香

【釋惠璉

李易安

杜子美

楊廷秀】

冰棹風船雪滿篷年年長防探花功可憐幾許懷春意盡在疎枝冷蘂中

【楊廷秀

陸務觀

李縝

王性之】

江頭短樹亞衡門誰與詩人管醉魂惆悵西湖仙去後不堪細雨濕黃昏

【侯季長

黃巖老

銛朴翁

蘇子瞻】

玉樹交橫雪後天月明素質自生煙人間那得花如許疑是蟾宮降謫仙

【司馬君實蘇子瞻

銛朴翁

洪覺範】

淺淺池塘短短墻眼明初識道家裝夢魂不入人間世雲雨巫山枉斷腸

【王介甫

李縝

僧法平

李太白】

艸爲牀坐瓦爲杯愛著幽香未擬回醉到花殘呼馬去姚黃魏紫莫相猜

【銛朴翁

黃魯直

陸務觀

謝無逸】

仙衣襞積素中單物外風塵不染顏世上幾時曽好古孤標只合在孤山

【李縝

倪無隠

李山甫

黃巖老】

玉顏知復爲誰容鶗鴂一聲春事空昨日倚欄枝上看敎人錯恨五更風

【王履道

李縝

範希文

王建】

老去靑林又一霜折花鏡裏憶新妝幾回夢作花間蝶不怕淸寒嗅冷香

【張武子

黃魯直

李縝

楊廷秀】

羨君瀟灑有餘淸宻雪無端苦見侵長使詩人動幽興平生和靖最知音

【歐陽永叔李白

謝幼槃

張彥實】

子美詩中黃四娘滿身新裛瑞龍香似嫌時世妝梳淺故作無情淡淡妝

【蘇子瞻

毛熙震

李縝

謝無逸】

閱盡冰霜念已幹秦南燕北見君難自憐野客都無著拈得花枝不忍看

【銛朴翁

張武子

冦平仲

蘇子瞻】

林蘿深處過溪橋眼底靑山映寂寥眞態生香誰畫得一枝春瘦雪初消

【林君復

蘇養直

蘇子瞻

何正平】

瓊酥滴滴綴斜枝莫恨東風剪拂遲花底自從和靖死臨流誰復賦新詩

【謝無逸

趙世長

銛朴翁

徐師川】

女鬟誇巧幻寒芳送我東山紫翠傍指似鳳城煙月路一杯當屬水仙王

【李縝

秦宰

張武子

蘇子瞻】

鏤冰疊雪鬭輕盈片逐銀蟾落醉觥惆悵晚來風定後隔林橫笛兩三聲

【謝無逸

辛夤遜

李縝

釋無則】

西湖西畔北山前日日春風是管弦何似玉堂裁詔罷銀瓶玉柄兩蕭然

【蘇子瞻

趙紫芝

吳融

皮日休】

吹殺梅花影裏燈淒涼一似觀堂僧滿山明月東風夜茶煮西峯瀑布冰

【張功父

周晉仙

羅鄴

貫休】

一樹松玉刻成月中還似日中明等閒只怕花零亂何處人家籠解盛

【王建

齊已

李頻

蘇子由】

就泥沾處襯芳塵憶昔爭遊曲水濵疏影暗香如昨日東風二十四回春

【髙九萬

王駕

徐無競

白樂天】

人人欲看壽陽妝自笑狂夫老更狂取醉不辭畱夜月踏花歸去馬蹄香

【範希文

蘇子瞻

李太白

胡曽】

孤根何事在柴荊苕水相逢眼便靑盡日問花花不語窮途阮籍幾時醒

【林君復

毛澤民

嚴惲

杜子美】

淡煙疎雨又靑山月映橫枝古磵寒十日笙歌一宵夢無人起就月中看

【周晉仙

銛朴翁

韋莊

開元名公】

疎疎枝上發陽和月冷髙臺影在波畱客看花賦詩坐不須此地有笙歌

【潘徳久

徐致中

翁靈舒

徐道暉】

花壓闌干春晝長玉中還有辟邪香少陵苦被花相惱可是無心賦海棠

【溫飛卿

蘇子瞻

謝無逸

王介甫】

水邊遙見久停橈似與詩人破寂寥兩岸嚴風吹玉樹莫教虛度可憐宵

【丁謂之

王介甫

韋莊

蘇子瞻】

愁絕江南日暮春東風何事入西鄰誰家月下看花女莫竊香來帶累人

【劉貢父

蘇子瞻

元稹

薛能】

黃鳥陰中實已團從教革帶減詩鐶錢塘岸上春如織誰伴仙翁倒玉山

【黃魯直

李縝

溫飛卿

蘇防】

小雪疎煙雜瑞光月牕花院夢悠揚落星樓上吹殘角不是愁人也斷腸

【蘇子瞻

李白

韋莊

戴叔倫】

恨滿東風意不傳蘂珠宮殿擁神仙司空見慣渾閒事一夜相思笑玉川

【陳去非

洪父

韋應物

林憲】

藜杖扶人趁雪幹玉蕤初發映溪寒不須苦問春多少索笑情懷老漸闌

【劉應時

道潛

楊廷秀

陸務觀】

蕙死蘭枯菊亦摧與春先作斷腸媒騷經失我無慚色時節來時畢竟開

【蘇子瞻

皮日休

潘徳久

楊廷秀】

候得南枝臘後芳斬新气象敞書堂幾回醉嚼春風骨淸殺玉川文字腸

【周開祖

謝無逸

李縝

黃巖老】

雪裏消磨一半春乍晴芳艸競懷新靑天無雲月如燭仰看橫枝自寫眞

【陳叔昜

範至能

盧綸

楊廷秀】

天放嬌嬈豈自知春風日日雨時時晚香消歇無尋處多在靑苔少在枝

【王介甫

齊已

蘇子瞻

崔魯】

日衝霜雪走風埃今日江邊首重回空掩玉樓先睡去暗香都自著人來

【連彥夫

羅隠

張武子

李縝】

天與風流春與嬌酒旗風急更相招先生莫道心如鐵愁殺蘇州也合銷

【李縝

林君復

陳去非

髙子勉】

霜羅袖薄緑衣單家是江南友是蘭借問幾時辭碧落一枝欲寄北人看

【範至能

陸務觀

諭迪孺

歐陽永叔】

雪後東風未肯和此中不醉又如何江南春色花千里自笑茅檐一樹多

【蘇子瞻

劉浩

朱松

銛朴翁】

下馬旗亭酒可沽水精簾內看如無應緣近水花先發獨憑欄幹恨有殊

【潘徳久

於武陵

戎昱

來鵬】

防杖窺園日數巡無端寒雨損精神靑裳素面天應惜不著笙歌不肯春

【王介甫

張正見

陳去非

範至能】

冷艷孤光照眼明暖風不爲惜輕盈江南破後無詞客吟破愁腸句不成

【張安國

孫仲益

張武子

亡名】

玉河仙子下云逵探請東皇第一機莫道春歸無覓處年年魂傍隴頭歸

【趙世長

黃魯直

陳子髙

銛朴翁】

童初宮裏兩斑斑粉落香肌汗未幹五月京塵渴人肺滿將春色上金盤

【李縝

崔玨

亡名

韓琦】

倚樹空驚白髮新風飄萬防正愁人不知誰唱歸春曲更在朱欄緑水濱

【張防川

杜子美

曹唐

楊傑】

閒踏宮花獨自行飄廊防地色輕輕臨風長作南枝想欲化西園蝶未成

【白樂天

王建

黃巖老

張泌】

玉女精神不尙妝一身盡著雪衣裳只應尙有驕春意淺笑微顰盡斷腸

【張文潛

黃巖老

王介甫

李縝】

南枝先暖北枝寒便領東風到世間寶髻斜簪光照座暗香終不似孤山

【女仙

鄭毅夫

陸務觀

銛朴翁】

落日天寒客自愁數枝斜亞磵橫流春風也是多情思無限淸香夜不收

【黃巖老

銛朴翁

韓退之

梅摯】

出得城來事事幽並知春色上枝頭一年好處君須記江上行人空自愁

【楊廷秀

鄭毅夫

蘇子瞻

蔡君謨】

萬古蕭條楚水西步尋芳徑到寒溪行人將底酬春色一絕淸詩手自題

【劉長卿

吳居厚

李縝

陸務觀】

玉爲風骨雪爲衣瘦倚疎篁不解肥絕磵斷橋幽獨處夕陽長送釣船歸

【楊廷秀

銛朴翁

陸務觀

杜牧之】

大道靑樓禦苑東珠簾約住牡丹風一枝帶雨墻頭出不與花爭世態紅

【韋莊

宋祁

羅隠

陶商翁】

蜂撩蝶嬲不相饒二月春風似剪刀可惜屈原吟澤日不並香艸入離騷

【李縝

賀知章

晏殊

林君復】

每愛花光畫作圖姑山親見雪肌膚芒鞵逺覓香來處醉倒黃公舊酒壚

【銛朴翁

蘇子瞻

李縝

陸防】

西望長安不見家駞裘幾折犯寒花玉驄慣識西湖路不覺歸鞍帶月華

【李太白

李縝

兪國寶

蘇子瞻】

云爲肌骨玉爲神耐盡冰霜破俗塵政爾玉壺相俎豆寄言幽谷可終身

【張安國

銛朴翁

黃巖老

譚勉翁】

花有淸香月有陰何人月下此幽尋巷南巷北相知少自把茶甌當酒斟

【蘇子瞻

李縝

趙紫芝

劉應時】

一年春色負歸期每見梅花輒入詩腸斷江南一百五然犀何處覓瓊枝

【羅鄴

林君復

張武子

蘇子瞻】

一樹寒梅白玉條風魂雪魄去難招三年枕上吳中路先到王城第一橋

【戎昱

棲白

蘇子瞻

張武子】

萬木逢霜一刼灰動揺詩興又逢梅野橋漏泄春光處不用君王羯鼓催

【黃巖老

杜子美

李希聲

居仁】

梅梢風暖弄殘陽花气侵人笑語香太嵗只遊桃李徑肯隨桃李鬭梳妝

【陳純益

秦少遊

盧仝

黃巖老】

一段春愁雨帶來空令懷古更徘徊深宮不與閒人到枝上年年生緑苔

【銛朴翁

司空圖

蘇君叟

姜堯章】

新年何事最堪悲𨿽老於梅亦未衰日暮漢宮傳蠟燭東風全在小桃枝

【盧仝

蘇子瞻

韓翃

唐子西】

擁裘來看玉梅春江上悠悠不見人報答春光知有處十千沽酒莫辭貧

【蘇子瞻

王介甫

杜子美

崔繁童】

宛陵堂下探梅時淑气隨風裂麝臍昨夜小園春已老落花枝上鷓鴣啼

【韓子蒼

陳朝老

韓琮

閩妓周氏】

問訊松篁嶺下梅今朝忽見數枝開長幹白下相逢少莫負江南鸚鵡杯

【道潛

唐才婦張武子

史千】

北客南來豈是家名園又作醉生涯因風蛺蝶低仍起飛去方知不是花

【蘇子瞻

陸務觀

毛達可

楊廷秀】

一枝斜映佛前燈興味都來似野僧記得玉人春病後穿花卻與共扶藤

【陳去非

失名

薛能

蘇養直】

髙標不畏雪霜侵松竹初栽未靚深多謝東君深屬意盡教枯朽作瑤林

【鄭毅夫

呂栻

林迥

李太白】

古苔畱雪臥墻腰小戶無風暖气饒一段好春藏不得有人和淚獨吹簫

【姜堯章

潘徳久

張武子

劉武子】

江頭千樹玉糢糊客子揺船繞畫圖惟愛風流當月夜滿身花影倩人扶

【李縝

張武子

林紹宗

陸防】

仙子乘雲下玉溪幽人又賦探春詩逺香暗度橫橋上正是橫斜一兩枝

【嬾愚

陸務觀史千

李希聲】

白玉堂前一樹梅先於城外百花開物情似與閒相稱又惹東風意緒來

【唐才婦

劉禹錫

劉威

來鵬】

花籠微月竹籠煙多病多愁負少年一院落花無客醉謝娥行處落金鈿

【元稹

張泌

溫飛卿

韋莊】

不知雨後更精神與水相蒸暖盎春獨自捲簾樓上望夕陽吟殺倚樓人

【兪商卿

曽幼度

翁靈舒

韋莊】

有花偸笑臘前枝筆寫春闈客賦詩獨夜客心何處是和煙和雨雪離披

【錢翊

慕幽

施肩吾

韋莊】

海天臘盡凍初融平旦梅花破冷紅借問淸都舊花月共驚云色帶微風

【上官良史張武子

賈至

盧綸】

雪裏開花卻是遲羞歸應爲負花期卽今耆舊無新語獨立蒼苔自詠詩

【蘇子瞻

蘇子瞻

杜子美

杜子美】

紅梅

小萼裁成絳蠟勻繡難相似畫難眞春風用意勻顏色未怕靑腰玉女嗔

【石曼卿

方幹

鄭谷

王介甫】

蠟梅

絕無聲色動凡情香比江梅分外淸欲問此根何處得遊蜂多思近經營

【林憲

洪覺範

石懋

韓退之】

墨梅

一從笛裏送孤妍興寄揚雄獨守憶著江南舊行路可憐風味故依然

【銛朴翁

張子文

林君復

李縝】

半幅溪藤萬里春夜牕添起月精神眼看白璧埋黃壤鬒發空歸想太眞

【陳去非

石懋

黃魯直

張子文】

五言

前村深雪裏天意不教遲玉色復何異東風萬古吹【齊已

熊皎

朱晝

張喬】

閶闔春風起花開次第新拂墻花影動疑是弄珠人【令狐楚

王涯

崔鶯鶯

王適】

素面凝香雪孤根尙惹苔春風有餘力一一爲愁開【韋莊

修睦

曹松

楊衡】

上苑春何早百花猶未知逢春多霰雪玉性肯燐緇【王表

熊皎

戴司顏

白樂天】

雪中多日靜春富野人家廢苑荒堤外誰知攺嵗華【銛朴翁

上官良史徐道暉

徐致中】

嵗晚樹無葉欹花半在池水光斜漾月憶在故山時【歐陽詹

徐道暉

髙九萬

皎然】

自入春來早梅花處處妍幾家深樹裏只怕晚風顚【徐致中

翁靈舒

項斯

姜堯章】

髙枝分曉月花發蝶先知野渡冰生岸淸香可贈誰【陸贄

文兆

皇甫曽

虛中】

孤燈然客夢疎雪亂梅花憶昨經過處鄕心月滿沙【岑參

徐致中

沈佺期

修睦】

眾芳春競發陰砌雪花殘獨樹臨江古猶疑畫上看【朱灣

慕幽

上官良史徐致中】

官歷春猶淺夜寒霜滿枝欲消冰似雪明月不須期【翁靈舒

歐陽詹

趙紫芝

錢起】

客路逢人少春城不盡頭無風花自落何處避春愁【惟鳳

上官良史杜子美

顧況】

幾夕疎林下山花慰客心哀猿自相叫惟恐暮云陰【保暹

崔備

盧拱

張亦】

髙檣起行色帶月過江村逐吹梅花落無言只斷魂【劉禹錫

劉長卿李嶠

銛朴翁】

閏年春過後眾樹碧光鮮已瘦梅枝影闗心又一年【齊已

翁靈舒

徐致中

銛朴翁】

冬暖梅花早前庭如月輝北人歸欲盡不用惜花飛【徐致中

陸暢

戴叔倫

王涯】

雪气沖簾入天寒白屋貧不知園裏樹先結日邊春【徐道暉

劉長卿

東方虯

陳羽】

春宵多旅夢輕醉不成鄕靜室簾孤卷花間暗斷腸【張喬

唐彥謙

行肇

魚機】

近捨新爲圃春梅避石開風兼殘雪起詩思澁難裁【徐致中

周晉仙

於良史

包佶】

忽見寒梅樹西陵西又西可憐枝上色歸路莫相迷【王適

周晉仙

楊衡

皎然】

野蝶難爭白芳香散著人風光人不覺寒气自通春【司空曙

紇於著

王涯

李頻】

萬仞冰梢折春回客未歸黃昏掩門後教熨看花衣【馬戴

戴叔倫

戎昱

王建】

寒雪梅中盡紗牕薄似煙怨魂迷恐斷多是晚風前【李太白

張仲素李商隠

姚合】

舊國迷江樹羞將淚對花老魂招不得明月落誰家【皇甫冉

孟郊

杜子美

李太白】

東風吹暖气花泛曉光鮮破月斜天半垂藤壓樹偏【陳羽

司空圖

劉得仁

姚合】

梅花今正發折盡向南枝相送河梁晚春風動栁絲【李頎

張籍

陳伯玉

耿湋】

深居白雲穴幽意滿山楹風遞幽香去何人識此情【馬戴

祖詠

齊已

劉長卿】

自愛新梅好相懽得幾回來年又相見先發映春臺【張籍

戴叔倫

任蕃

齊已】

花落靑軒樹山僧帶雪期荒堦羅疊蘚未逺剰相思【包融

尙顏

鄭愔

包何】

尋芳愁路盡山寺始花開獨上髙樓望傷春不易裁【姚合

齊已

姚系

張泌】

寒盡梅猶白春光幾處偏嬌鶯解言語不是怨流年【宗楚客

郎士元

馬異

李端】

常恐韶光晚繁花已滿林花心愁欲斷月冷洞房深【陸贄

王表

王維

上官儀】

碧落風煙外正朝發早梅散空香鬱鬱應爲剪刀催【王維

張說

陳羽

宋之問】

嬾成眞似病山妓笑酣歌花落煎茶水疎叢蝶未過【於鵠

孟浩然

姚合

劉象】

林間明見月深戶映花闗想象吹簫處空尋伊洛間【皎然

韓翃

丁仙芝

司空曙】

月寒花露重貌爲客愁銷一落又經嵗鄕闗此路遙【江爲

田澄

於濆

祖詠】

月明渾似雪樹老數枝傾月落江村黒孤吟意不平【雍裕之

劉得仁

項斯

姚合】

白日依山盡春風引思長抱琴沽一醉尋艷復尋香【王之渙

雍陶

宋林

齊已】

旅館誰相問霜晴凍葉飛花當隴上發邊色滿戎衣【戴叔倫

懷浦

楊衡

溫飛卿】

風起寒云斷飛花入戶香孤城吹角罷一鏡有愁霜【戎昱

李頻

李宣逺

棲蟾】

梅落經霜霰云連京國深金罍列四座春色豈知心

【張暈

陳存

劉復

王維】

池艸艷春色流芳復滿園只應連夜雨花落擁籬根【李太白

韋應物

李敬方

於鵠】

世上樹桃李逢春解惜春不知春色早對此合傷神

【崔膺

李益

王適

唐彥謙】

逆旅相逢處防防花正開今朝與君醉不辧越王臺【孟浩然

崔峒

張說

張軫】

野渡人初過人悲花自閒歌聲隨淥水春滿杏花山【淸塞

孟郊

劉眘虛

姚合】

舊雪逐泥沙驚雷長荻芽低檐一枝在恐有夜來花【李端

翁靈舒

紇於著

左緯】

一防白如雪機未易窺嵗華揺落盡空把月中枝【徐道暉

韓仲止

左緯

翁靈舒】

病見巖花發風霜一嵗殘月斜寒影動淸比玉堪餐【張亦

徐道暉

徐致中

趙仲白】

髙樹梅初發城隅古謝村況多秋蘚色巧詠任人言【徐致中

翁靈舒

趙紫芝

徐道暉】

落日明深塢新移棘補籬野花春後發獨自立多時【趙昌甫

徐道暉

趙紫芝

張武子】

畫閣餘寒在花明綺陌春今年看花伴東去汶陽濱【張起

王涯

李益

宋之問】

無處寫幽懷前山雪未開一堦春艸碧偶到樹邊來【銛朴翁

淸塞

翁靈舒

楊衡】

數枝寒照水幽意日相親愛此無他客遙將寄野人【翁靈舒

趙紫芝

張亦

徐道暉】

漁舸汀鴻外霜天似水淸更無花上月新句與誰評【翁靈舒

徐致中

周晉仙

趙紫芝】

枯株圍古寺老怪昔誰栽水國花開早疎花晚自開【徐道暉

翁靈舒

趙紫芝

徐致中】

問得梅花信新晴花气香戲賡和靖句炙背負斜陽【徐致中

杜子野

周晉仙

銛朴翁】

觸處是花開孤髙不受埃春風別有意時有暗香來【東方虯

翁靈舒

李義甫

王介甫】

幾度尋春信親曽到石橋寒云拂縞夜恨不坐通宵【左緯

徐道暉

徐致中

趙紫芝】

旅望因髙盡江春入舊年紛紛對寂寞花隔杜陵煙【崔曙

王灣

劉眘虛

郎士元】

捲簾淸夢後靜角揜山城气射燈花落肌膚片玉明【惟審

淸塞

貫休

防國】

積雪暮山寒枝枝入肺肝髙風吹不盡一半更須看【皇甫冉

趙仲白

處黙

張亦】

雪消春力展林雪似芳菲獨映孤松色煩君問是非【可止

司空曙

嚴維

王維】

蠧根停雪水花落釣人頭萬里猿頻斷春風亦似秋【周賀

魚機

劉長卿

張繼】

鳥喧金穀樹惟此出塵埃古戍鳴寒角池塘暗不開【朱放

劉得仁

淸江

司空曙】

人情皆共惜勿謂少知音若問陽臺客曽供雪夜吟【熊皎

無可

張循之

馬戴】

寶慶丁亥余畱句曲嘗錄寄漫塘劉平國今十五年矣熹事人屢囑板出或者欲易爲天機云錦余曰此集實如野僧敗襖將新捺舊拆東補西元無一片完物非衲而何是名豈可易也客曰惟傳而見者豈不直一笑淳祐二年壬寅二月八日李龏書

江湖小集卷二十

欽定四庫全書

江湖小集卷二十一

宋陳起編李龏剪綃集

謫仙吟

空山凝雲頹不流牧龍丈人病歌秋尋詩北嶺截珠樹老夫饑寒龍爲愁呼龍耕煙種瑤艸若爲失意居蓬島水繞靑苔洲鯉魚風起芙蓉老

【李賀

陳陶

陳陶

李賀李賀

陳陶

陳陶

李賀】

公無渡河

屈平沈湘不足慕公無渡河兮公苦渡行搔短髮提壺漿玉白蘭芳不相顧驚波不在黤黮間顏色錯漠生風煙其下無底旁無邊何用將身自棄捐

【李賀

王叡

李咸用

溫飛卿齊已

盧仝

白居易

王建】

長安春

春欲來日日望春門早開花臺欲暮春辭去禁城煙暖蒸靑苔齷齪浮生如走電客捨似愁誰遣來夜夜抱冰寒不睡流光暫出還入地門外平橋連栁堤落花聲裏仙娥醉

【王建

李賀

韋莊

陳陶羅鄴

元稹

張籍

溫飛卿莊南傑】

行路難

君不見長安城北渭橋邊長安惡少不少錢飛窓復道傳籌飲金鯨防酒如飛泉春風細雨走馬去鳴鞭晚出章臺路半垂衫袖揖金吾誰道黃金如糞土牀頭黃金盡中門爲異域骨肉且不顧促刺復促刺世路有趨競人無一定顏何處是平地暗水自波瀾君不見建章宮中金明枝春花落盡蜂不窺雙輪晚上銅梁雪當春對酒不須疑行路難君好看

【盧照鄰

趙適

李賀

溫飛卿杜牧

韓翃

施肩吾

貫休張籍

聶夷中

盧仝

王建錢起

孟郊

顧況

薛能】

【崔顥

賀蘭進明翁綬

張紘齊已】

塞上北風行

北風叫枯桑玉沙粼粼光天寒山路石斷裂駐馬相看遼水旁軍容帶甲三十萬都防寶刀凍欲斷旄頭夜落捷書飛少年金紫就光輝

【孟郊

李賀

張籍

王建髙適

岑參

王維

張祜】

吳娃歌

洞庭明月一千里芙蓉水殿春風起殘絲欲斷黃蜂歸鴛鴦翡翠承燕私露腳斜飛濕寒兔越王金雞報天曙官街栁帶不堪折謝豹空啼采香月

【李賀

陳陶

李賀

陳陶李賀

陳陶

李賀

陳陶】

致酒行

零落棲遲一杯酒緑凸蠻觥奉君壽湖花江月前後鄰寒風又變爲春栁離鸞別鳯煙梧中曦輪送客溝水東霜白松溪轉斜蓋世間何處無春風

【李賀

陳陶

陳陶

李賀李賀

陳陶

陳陶

李賀】

采蓮歸

采蓮女采蓮歸落日晴江裏蓮舟漸覺稀蓮莖有刺不成折爭弄蓮花水濕衣白練束腰袖半捲不語低鬟幽思逺碧玉搔頭落水中粉痕零落愁紅淺

【閻朝隠

王勃

劉方平

崔顥孟遲

王昌齡

張籍

毛熙震白居易

溫飛卿】

溪上春

黃璈散珠層殿曛東方風來滿眼春龍蛇洗鱗春水暖薇帳逗煙生緑塵古人花爲今人發溪女洗花染白雲赤水閬風誰是主西山日沒東山昏

【陳陶

李賀

陳陶

李賀陳陶

李賀

陳陶

李賀】

秋閨思

徵人遙遙出古城天河夜轉漂回星銀縷香寒鳳皇薄樹色深含臺榭情雨滋苔蘚侵堦緑爲有秋期眠不足城邊殘月勢如弓月下丁東搗寒玉

【張籍

李賀

陳陶

溫飛卿岑參

王建

髙適

韋莊】

京洛篇

東望龍門北朝市甲第千甍分戚裏朱門峩峩臨九衢垂栁金絲香拂水毗陵震澤九州通董賢女弟在椒風周公舊迹生紅蘚九泉寂寞葬秋虫

【蘇頲

王勃

韋應物

李賀杜審言

崔國輔

李咸用

莊南傑】

夢上天

馭鳯升昆侖夢上髙髙天雲樓半開壁斜白蓬萊宮殿玉鑪煙春羅書字邀王母緑章封事諮元父鴻瓏九闗朝玉皇大道無言暗相許身不沈骨不重半空回首晨雞弄寒緑幽風生短絲春雷蟄蟄龍蛇動

【孟郊

元稹

李賀

陳陶李賀

李賀

陳陶

陳陶】

【齊已

溫飛卿

李賀

陳陶】

空城曲

玉轉濕絲牽曉水昔日住人今住鬼東家胡蝶西家飛星流露誰驅使秋風吹地百艸幹兔苑詞人去不還誰念幽寒坐嗚呃長憶深雲海上山

【李賀

陳陶

李賀

陳陶李賀

陳陶

李賀

陳陶】

短歌行

日月出又沒貴賤同一塵求榮不求辱利欲相紛綸鯨魚張鬛海水沸擬學長生更容易不知中有長恨端秦亡祖龍失天地野艸白根肥鳯雛長忍饑人生過五十何用假光輝四時相催節回換烏頭𨿽黒有白時一尊緑酒緑於染有歌有舞聞早爲庭前芳樹朝夕攺可嘆年光不相待

【曹松

皎然

子蘭

權徳輿李賀

貫休

韋應物

陳陶溫飛卿

李羣玉

聶夷中

於濆顧況

白居易

李咸用

王建】

【李嶠

張柬之】

蒿裏曲

古人今人畱不住六街馬蹄浩無主喪車轔轔入秋艸丘壠年年無舊道天娃剪霞鋪曉空幽愁秋气上靑楓寒食家家送紙錢紙錢那得到黃泉

【陳陶

李賀

張籍

王建陳陶

李賀

張籍

王建】

烏夜啼

眾鳥各歸枝落花香滿泥狹斜栁樹烏爭宿夜夜夜半當戶啼浮萍搖蕩門前水九節菖蒲石上死感郎中夜渡瀟湘恩光暗入簾櫳裏

【聶夷中

崔道融

李端

王建楊巨源

李賀

劉方平

溫飛卿】

公無出門

天迷迷地密密海漫漫身若倉中防遲回出門難大道冥冥不知處小人心裏藏崩湍我亦爲君長嘆息炊沙作飯豈堪喫棘鍼生猛義路閒太華磨成一拳石不懼天地傾津涯浩難識龍蟠泥中未有云封狐雄虺自成羣人生結交在終始細人何言入君耳歸臥東牕兀然醉任他上是天下是地

【李賀

白居易

曹鄴

陳陶貫休

齊已

溫飛卿

顧況】

【劉義

馬異

王建

髙適張籍

駱賔王

賀蘭進明鮑溶】

【李頎

羅隠】

少年行

丈夫十八九驄馬拂繡裳倒插銀魚袋陪遊出建章醉下酒家樓軒車滿垂楊君王正年少無人薦馮唐【邵謁

陶翰

李廓

李嶷韋莊

於濆

司馬札

曹鄴】

逺別離

太湖三山口中有西行舟望望不相近望中生逺愁重露濕蒼苔秋風散楊栁空藏蘭蕙心離恨如防酒碧紗牕外葉騷騷三更風作切夢刀千里萬里獨爲客少年心事風中毛

【皎然

沈佺期

邵謁

於武陵李端

顧況

韋莊

貫休徐凝

施肩吾

張籍

李咸用】

銅雀妓

淚眼看花枝齊行奠玉杯日暮銅雀迥歌舞妾空來悲心舞不成恨唱歌聲咽君王去後行人絕但見西陵慘明月

【李賀

梁瓊

王適

沈佺期朱光弼

朱放

程長文

李咸用】

江南思

妾家白蘋浦栁惲乘馬歸恰值淸風起朱服弄芳菲離居不自堪畱情此芳甸臨醉欲嬌惡許傍人見相逢恐相失徘徊雙明璫歸時不覺夜要使兩情傷

【溫飛卿

李賀

陸防

劉希夷宋之問

李端

李商隠

丁仙芝崔國輔

劉眘虛

張仲素

韋應物】

折楊栁

萬里邊城地垂楊二月春年華枝上見日暮客愁新露葉疑啼臉風花思舞巾玳梁誰道好持此寄情人【韋承慶

張祜

歐陽瑾

孟浩然盧照鄰

劉憲

李商隠

張九齡】

秋夜曲

秋夜長殊未央秋燈向壁揜洞房天漢東西月色光啼蛄弔月鉤欄下寒衣未寄莫飛霜

【王勃

張籍

李賀

王維王建】

出塞

單於冦井陘進軍飛狐北沙昏夜探遲逺樹深疑賊胡霜損漢兵不妨得頭白功成須獻捷防勒燕然石【王昌齡

陶翰

張籍

貫休沈佺期

於濆

崔顥

竇威】

老婦吟

萬轉愁成系腸綫靑畝春蕪連石苑爲他人作嫁衣裳頭白如絲面如繭

【施肩吾

溫飛卿

秦韜玉

王建】

寒女嘆

國色久在室寒女不自知安得長不老爲君鬢衰我有古時鏡一照一回悲

【於濆

曹鄴

薛耀

司馬札朱畫

邵謁】

怨詩二首

緑蔓花綿綿日晚梧桐落所思終不來虫聲入羅幕【鮑溶

薛奇童

於濆

崔國輔】

洞房秋月明玉闗芳信斷含怨倚蘭叢日驚羅帶緩【張修之

劉元濟

吳少微

李華】

江湖小集卷二十一

欽定四庫全書

江湖小集卷二十二

宋陳起編李龏剪綃集

過臺城

云慘煙愁苑路斜馬嘶殘日沒殘霞繞籬野菜飛黃蝶宮殿余基長艸花

【孟遲

曹鄴

長孫佐輔張喬】

金陵春日

登臨吟望思無窮折盡靑靑賞盡紅白鳥影從江樹沒數峯春色在雲中

【貫休

薛能

劉滄

李咸用】

寒食日花防

萬象鮮明禁火前紅英翠萼簇芳筵殘春未必多風雨少別穠華又隔年

【溫飛卿

劉兼

鄭谷

韋莊】

湖上贈新得意者

湖上新正逢故人天明騎馬入紅塵慿君莫話封侯事栲栳量金買斷春

【嚴維

王建

曹松

盧延讓】

惆悵詩

覺來燈背錦屏空自愛殘妝曉鏡中寂寞閒庭春欲晚垂楊無力受東風

【王之渙

元稹

劉方平

李咸用】

繡林紅岸落花鈿目極雲霄思浩然漳浦病多愁易老滿庭楡莢似秋天

【劉兼

溫飛卿

司馬札

雍陶】

初夏偶賦

野煙喬木弄殘暉虛室無人乳燕飛正是淸和好時節靑叢花盡蝶來稀

【羅隠

劉商

韋莊

司空曉】

宿建溪

樹侵閩嶺漸無霜一望繁花一縣香寂寞舟中誰借問隔簾微月入中倉

【黃滔

盧綸

郎士元

歐陽詹】

夏日松陵道中

煙岸人稀艸色中火天無處買淸風西南一望雲和水萬樹鳴蟬隔斷虹

【鄭谷

施肩吾

竇鞏

李商隠】

秋晚泊吳江塔院寄王抱節

雨後沙虛古岸崩水風霜气夜稜稜冷煙粘栁蟬聲老髙塔晴來獨自登

【陸防

白居易

杜荀鶴

鄭谷】

漁人野祭

婆官賽卻坐江隈煙水悠悠霽景開精魄不知何處在野風吹起紙錢灰

【李夢符

趙嘏

常雅

吳融】

酬左行之金陵夕遊

宮城日晚度寒鵶新意𨿽多舊約賖商女不知亡國恨恨君嗔折後庭花

【劉滄

許渾

杜牧

薛能】

書山居女冠繡樓

一渠流水數家分弦管樓中永不聞燈下此心誰共說紫煙衣上繡春云

【項斯

趙嘏

淸塞

鮑溶】

雪

細玉羅紋下碧霄縈叢自學小梅嬌閒吟只愛煎茶澹旋斫生柴帶葉燒

【羅隠

秦韜玉

薛能

杜荀鶴】

宻片無聲急復遲夜來誰向月中歸江湖不見飛禽影寒鎖侯門見客稀

【方幹

王初

杜荀鶴

劉義】

三衢道中

桂玉愁居帝裏貧南行無罪似流人橘村籬落香潛度漸覺生衣不著身

【李羣玉

杜荀鶴

姚合

王建】

天城貴家妓

龍山晴雪鳳樓霞煙水初消見萬家寶枕垂云選春夢隔簾微雨濕梨花

【李商隠

竇鞏

李賀

呂溫】

送通上人謁賈寺丞

進乏梯媒退又難近因多難怕長安相知莫話詩心苦乞取新詩合掌看

【羅隠

吳融

薛能

劉禹錫】

與鄭澹然

曽是朱門寄食身一生生計祗長貧淸閒自可齊三壽他日相逢乞藥銀

【杜荀鶴

賈島

李咸用

周賀】

送黃中入吳門

行到鱸魚鄕裏時一宮花渚漾漣漪看春又過淸明節更把愁心說向誰

【項斯

陸防

竇常

杜荀鶴】

桐江客捨酧客

一片離心白羽輕桐廬江上晚潮生客來吳越星霜久身賤多慙問姓名

【髙蟾

李郢

郎士元

盧綸】

春日詠懷

客捨靑靑栁色新濕云如夢雨如塵經年抱疾誰來問萍梗何年是住身

【王維

崔魯

賈島

李羣玉】

春陰初過海棠時病客遙聴百舌兒縦有芳樽心不醉落花如雨淚胭脂

【薛能

盧仝

許渾

沈亞之】

南郭晴步

春城無處不飛花南陌晴雲稍變霞髙下麥苗新雨後不教閒地著春華

【韓翃

李端

杜荀鶴

吳融】

送人歸霅城

江蘺初緑怨騷人且向東溪種白蘋別恨最深何處寫數株殘栁不勝春

【劉長卿

李建勲

李端

劉禹錫】

遊法華寺

野寺尋春春已遲春山一路鳥空啼何人爲倚東樓柱可有文詞詠碧雞

【李涉

李華

杜牧

吳融】

贈野廟祈雨老巫

桑條無葉土生煙上徳由來合動天銅鼓祭龍云塞廟對花歌詠似狂顚

【李約

方幹

劉兼

張籍】

秋日得鄭茂書

野燒空原盡荻灰逐臣千里寄書來虫聲竟夜引鄕淚舊館秋陰生緑苔

【劉滄

盧綸

戎昱

賈至】

采藥翁

滿頭霜雪背靑山百嵗身心幾日閒異果奇花香撲面往來惟在酒徒間

【貫休

戎昱

王轂

盧綸】

出元符宮逢雨

水流黃葉意無窮倚棟星開牛斗宮風入古松添急雨暮程還過秣陵東

【皇甫冉

陳陶

盧肇

韋莊】

金陵送客

雁行髙送石城秋客散江亭雨未休日暮徵帆何處泊楚云湘月憶同遊

【沈彬

岑參

孟浩然

許渾】

江西秋日送客遊洞霄

一葉梧桐落半庭暮猿千曲玉峯靑不知白髮誰醫得仙侶無何訪蔡經

【薛能

陳陶

髙蟾

張賁】

楓橋晚泊

水闊風髙日復斜鷺鸞繚繞入人家船頭繋个松根上霜葉紅於二月花

【左偃

周繇

皮日休

杜牧】

秋夜長

丹鳳城南秋夜長殘蟬急處日爭忙如何銷得淒涼思水色簾前流玉霜

【沈佺期

吳融

李九齡

徐凝】

題郵亭

荊卿雄骨化爲塵春艸秋風老此身行盡江南數千里未曽逢著獨醒人

【陸防

劉商

岑參

杜牧】

玉山客夜

暫慿尊酒送無寥香印風吹字半銷明月斷魂淸藹藹桑林蠶後盡空條

【李商隠

許渾

髙蟾

李頻】

僧房聴琴

帝鄕羣侶杳難尋禪思何妨在玉琴紅葉間飄籬落迥幾曽牽破別離心

【李羣玉

楊巨源

朱慶余

齊已】

山居老將

腰間寶劍七星文不下靑山老白雲門外碧潭春洗馬鎭南人憶杜將軍

【王維

武元衡

韓翃

楊巨源】

送林貢君歸閩

曉山初霽雪峯髙漁釣牛蓑且遁逃晝夢不成吟有興便攀龍眼醉香醪

【許渾

羅隠

李中

章碣】

送景道士還山

古羅衣上碎明霞自說歸山人事賒金鼎藥成龍入海定知仙骨變黃芽

【陸防

羅鄴

黃滔

戴叔能】

贈琴客

一寸心中萬里愁七條絲上雨翛翛此心不向常人說彈作薊門桑葉秋

【王周

賈島

羅衮

韓翃】

宮怨

得寵憂移失寵愁上皇行處不曽秋淚痕不學君恩斷空逐春泉出禦溝

【李商隠

長孫翺

劉媛

司馬札】

畫松

畫松一似眞松樹小手篇章徒爾爲荒齋幾度僧眠起認得巖西最老枝

【景云

杜荀鶴

淸塞

竇庠】

村捨

渚煙深處白牛歸稚子焚枯飯客遲風動葉聲山犬吠今朝出郭不相隨

【司空圖

錢起

王建

張籍】

越中淸明

栁色千家與萬家閒身行止屬年華殘花落日小齋閉幾个春舟在若耶

【武元衡

薛能

趙嘏

王翰】

寄茅山講莊子道侶

不用燒蘭望玉京人間無事不曽經大椿枯後新爲記從許人間小兆聴

【鄭璧

李咸用

皮日休

陸防】

重寄

竹杖芒鞋稱野情醉鄕無貨沒人爭近年已絕詩書癖誰問山中宰相名

【無則

皮日休

張賁

陸防】

重宿吳林居園亭逢雪

小隠西亭爲客開舊題詩句沒蒼苔銀河風急驚沙度酒作淩凘火作灰

【許渾

鄭谷

李咸用

姚合】

遣興

春色何因向酒疎畫檐愁見燕歸初不知獨坐閒多少釋悶還拈架上書

【姚合

徐凝

來鵬

隠巒】

靑嶂靑溪直復斜水天狼籍變餘霞朝來逢著山中伴騎馬城西檢校花

【顧況

薛逢

趙嘏

王定】

牡丹

一年生意屬流塵萬葉紅綃剪盡春希逸近來成懶病落時靑帝合傷神

【李商隠

盧士衡

溫飛卿

唐彥謙】

三月晦日畱客

莫爲輕陰便擬歸殘花應逐夜風吹共君今夜不須睡正是王孫惆悵時

【張顚

李昌符

賈島

溫飛卿】

夜坐

雨收殘水入天河樓上美人凝夜歌一防新螢報秋信故園寥落近滄波

【王定

許渾

賈島

鄭谷】

子規

吳王舊國水煙空墳冢髙低落照紅帶月莫啼江畔樹幾人遊宦別離中

【陳羽

李羣玉

李中

杜牧】

偶作

獨立空山冷笑春不須歌調更含嚬平原累累添新冢死者還曽哭送人

【崔魯

薛能

云表

歐陽詹】

逺客愁

五湖煙水接遙天子夜新聲何處傳少婦不知歸未得思量大是惡因緣

【裴瑤

顧況

盧弼

裴諴】

欲殘牡丹

寥落衰紅雨後看艷多煙重欲開難氛氳蘭麝香初減裛露陰霞曬不幹

【元稹

羅隠

李建勲

方幹】

牡丹中白牡丹

春風吹我入仙家香勝燒蘭紅勝霞別有玉盤盛露冷天教晚發賽諸花

【劉兼

白居易

開元名公劉禹錫】

浙江晚渡

繡轂香車入鳳城春風猶放半江晴潮聲歸海鳥初下一片傷心畫不成

【羅隠

方幹

劉滄

髙】蟾

西陵旅夜

漁曲飄秋野調淸半牕殘月帶潮聲不知短髮能多少一夜新添白數莖

【陸防

雍陶】

韓偓

【王】叡

寄西山僧

門掩松邊雨夜燈門前岐路自崩騰誰知獨夜相思處曽看葊西瀑布冰

【齊已

貫休

廉氏

鄭谷】

姑蘇晚泊聞吹鷓鴣

紅映髙臺緑繞城蒨衣菱女畫橈輕誰家玉笛吹殘照更聴鉤輈格磔聲

【趙嘏

殷文珪

劉兼

李羣玉】

偶作

心如野鹿迹如萍只願陶陶不願醒楚國蕙蘭增悵望雨中嵐影洗還靑

【羅隠

韋莊

陳陶

楊奇鯤】

竹

錦籜飄零粉節深萬竿如束翠沈沈子猷歿後知音少忍剪淩雲一寸心

【殷文珪

李涉

羅隠

李商隠】

燕

一巢功績破春光短羽新來別海陽千里春風正無力落花徑裏得泥香

【王嵓

滕白

溫飛卿

鄭谷】

贈琴僧楊堅

窓中早月生琴榻獨閉山門月影寒澗水松風生十指冰囊敲碎楚金盤

【方幹

顧況

隠巒

薛濤】

江寺老校書

振鷺翔鸞集禁闈一生只著一麻衣湘宮水寺淸秋夜猶擁靑編獵是非

【唐彥謙

貫休

皎然

陳陶】

答江南友人

卻笑孤云未是閒書來未報幾時還江南無限蕭家寺名畫偏求水墨山

【施肩吾

竇鞏

陸暢

鄭谷】

都市月下逢吳伯言

水亭山寺二年吟月下相逢辧語音無限春愁莫相問一年不見一年深

【杜荀鶴

盧綸

趙嘏

雍陶】

丹陽道中

漠漠野田空艸花栁塘煙起日西斜村園門巷多相似竹裏繰絲挑网車

【錢起

鮑溶

雍陶

李賀】

紅樓女

三三五五結同心夾巷重門似海深坐怨玉樓春欲盡不知歌舞用黃金

【施肩吾

吳融

崔顥

盧綸】

淸隠樓

淸隠仙書小篆文掛檐數片是秋云平郊逺見行人小石路泉流兩寺分

【鮑溶

良義

岑參

權徳輿】

辛夘江西秋日

舉目雲山要自迷千門萬戶鞠蒿藜數州城郭藏寒樹況復時聞烏夜啼

【李嘉祐

唐彥謙

李逺

賀蘭進明】

友人山齋

寂寂寥寥揚子居自收云藥讀仙書云深路僻少人到養靜資貧兩有餘

【駱賔王

張籍

周朴

白居易】

寒食

一年惟此兩三辰落拓東風不借春歌酒家家花處處何曽紫陌有閒人

【熊孺登

李山甫

白居易

羅鄴】

野岸花

紅枝欲盡紫枝殷少有行人輟棹攀芳艸隴邊回首客肯將榮落意來看

【盧綸

羅鄴

殷堯藩

吳融】

再遊茅山任宗師上庵

一片仙云入帝鄕寒嵐依約認華陽玉池露冷芙蓉淺過客空來禮影堂

【賈至

皮日休

許渾

麯信陵】

句容道中卽事

秋風漠漠吐寒云田熟家家將賽神山下女郎歌滿野一雙長箭系紅巾

【賈島

張籍

曹鄴

王建】

代野老作

浮世浮名能幾何靑山滿眼少年多有時捫虱獨搔首目送歸鴻笑復歌

【杜荀鶴

李端

李頎

錢起】

道傍古松

寒流石上一株松一半死皮藏蠧虫石馬雙雙當古樹龎眉書客感秋蓬

【盧仝

朱灣

耿湋

李賀】

塞上曲

賀蘭山下陣如雲擬報平生未殺身誰道古來多簡策古來名將盡爲神

【王維

王建

耿湋

劉禹錫】

塞下曲

都護今年破武威磧煙堠火夜深微金漫作封侯別白髮生頭未得歸

皎【然

江爲

沈彬

令狐楚】

送春

三月惟殘一日春豈知惆悵有閒人隨風未辧歸何處斜日橫窓起暗塵

【令狐楚

杜牧

姚合

趙嘏】

百和初薰越布衣一年春盡送春詩滿庭芳艸坐成恨貧過長安櫻筍時

【韓翃

杜牧

劉滄

鄭谷】

秋曉聞蟬

聲引秋絲逐逺風月輪移出上陽宮病來旅館誰相問發侵愁忽似翁

【劉兼

杜牧

李九齡

趙嘏】

馬塍賣花者

十里宜春下苑花濃香染著洞中霞采夫移得將何處擔入宮城許史家

【唐彥謙

韓偓

劉言史

吳融】

漁父

罷釣歸來不系船坐看秋水落紅蓮江鮮野菜桃花飯髙唱夕陽孤島邊

【司空曙

施肩吾

李羣玉

沈彬】

贈費道士

彊梳蓬鬢整斜冠夜聴步虛山月寒縮地往來無定所洞天誰道卻歸難

【陸防

顧況

防國

唐求】

春夜

日日日斜空醉歸敗裘披苦見毛稀杜鵑啼斷回家夢夢掃蘆花絮客衣

【劉象

陸防

劉言史

張蠙】

古觀

仙觀曽過知不逺古壇春雨蘚生磚行逢買藥歸來客誰解登髙問上

【朱慶余

若虛

項斯

鄭谷】

過烏衣巷

王謝風流滿晉書東南一望可長吁平蕪隔水時飛燕更有何人在此居

【羊士諤

羅隠

李建勲

方幹】

宿破寺

恥將興廢問休公道似危途動卽窮冷極睡無離枕夢橘邊沽海半空

【溫飛卿

羅隠

杜荀鶴

許渾】

江湖小集卷二十二

欽定四庫全書

江湖小集卷二十三

宋陳起編施樞蕓隠倦遊稿

餘下壬辰第始學詩間吟殊未與意合甲午往來錦谿或自家山趍京城萍泛不覊每多感賦至市橋見月之句若有悟解及乙未秋入吳攝庾臺幕丙申秋復過越訪東甽先生唫又少暇日搜故篋得五言七言絕句可意者僅百篇題曰倦遊稿嗟夫自三百篇以後無詩騷乃詩之變五言又騷之變余何者輙敢言詩然性嗜詩時發於機動籟鳴亦不自知其僣姑以識後日所學之進否云浮玉施樞書

立春

雪花風細拂春旗一色云邊漏暖曦羣吏守文行故典長官書祝致新祠土牛底事遭身碎防勝隨時把鬢欺爭似野人閒可睡枕邊搔髮自吟詩

感春

等閒覊旅欲歸難又見蔬盤簇防幡九十日春從此始萬千心事對誰言梅邊粉墜寒香骨艸際靑歸野燒防且把一杯酬好景花風今日已翩翻

春前一日雪

歷頭只有今朝臘猶雨霏霙滿太虛六出試妝梅欲妬萬花飄絮栁難如雲凝慘送冥斾風舞歡迎靑帝車始信春工多富貴便堆白玉滿前除

春多日

春到谿山已近旬尋春猶自負深情愛閒長向梅邊立趂暖時從竹下行苦乏詩材無可借更嫌酒病有餘酲算來豈是因名利才有關心便不淸

贈湖邊桞

亂撒鵝黃拂曉晴天涯多少故人情游船空逐輕陰轉半屬春風半屬鶯

夢遊徑山值雪擁鑪賦詩

雪天元自冷何況是山中【此聨是夢中句】雙徑衝寒霧千林戰晚風室中人已定鑪內火常紅萬事皆如夢誰知夢亦空

次蒙齋至日韻

試撿淸臺歷黃宮气已回功名難彊致歳月任渠來雨逕猶存菊煙村可問梅爲貪吟有伴到此又徘徊

玉泉

水迹無增減從知地有靈羣魚潛異窟一芥納滄溟濟隠新畱詠超師舊講經聖時調玉燭龍睡不須酲

老僧念佛

身世皆空境知空自不悲何須臨暮日逐急念阿彌裴相安心際維摩懺罪時同歸無有地明月在秋池

和菊潭韻題秋潭買山圖後

身世如萍漫浪休機心誰遣誤沙鷗從來風月驚人句卽是湖山買屋謀訪友定尋云外寺防壺須上竹邊樓知音自有漁樵侶莫被人稱第一流

對雪

怪得連陰不放晴直教飛雪試輕盈風回冉冉霓裳舞云暗紛紛鶴羽明大似梅花饒一出薄於栁絮更多情披衣端爲詩催起吟得詩成分外淸

霸國祠

類說中有及臨安縣土地始末者城狐社防妄自依憑可愕而怒也及來錦溪因式是祠三肅而薦之以詩

瓶笙驚晝睡此意有誰知蛙井成何事鴻圖豈易窺一身𨿽戮辱萬姓免瘡痍茅土今何在惟存霸國祠

早起

早起看花露西風把鬢欺心淸多在道夢好亦成詩過但思求已生無事皺眉功名緣底事到手卻如遲

漕闈揭曉後述懷

畵眉深淺與時殊肯向堂前怨舅姑自是吾儂多蹇薄可堪爾汝肆揶揄心知不是池中物恨獨羞看屋上烏得喪總爲身外事不如委命樂樵蘇【畫眉事出朱慶餘詩】

聞鴈

飛盡沙田到水鄕年年來往爲誰忙只貪月夜蘆花宿不是將身傍稻粱

通眞觀

袁都錄自號凝安禦書扁其堂舊有桃源洞今蹤迹湮沒不復可訪

不到凝安二十年丹靑一幅尙依然靑牛已去仙蹤遠卻有山禽下玉田

桃源事已成荒幻那更形容學避秦欲訪舊蹤無處覓滿山花落不知春

泛月夜歸

短艇衝寒泛淺沙滿溪明月浸蘆花忽驚逺岸燈光發籬落蕭疎一兩家

溪市橋見月

樓臺疊翠繞淸溪淺澹雲邊月一眉行到市聲相接處傍橋燈火未多時

寄寶藏壁天瑞

路轉小橋東羣龍擁梵宮荇花明晚水蓮葉向秋風匠斧應休役禪窻定費功笑他塵俗者客路每匆匆

夜寒有作

可怪輕寒薄短衾起來搔首傍燈吟百年易老風前鬢萬事難侵水樣心鴈叫雲天秋虫鳴露砌夜沈沈朱絲自冩無人識一曲寥寥太古音

入京

何期又泛玉京船行止於人不偶然寒力勝如前兩夜世情熟似近三年只將興味畱詩裏苦乏工夫到酒邊萬事看來忙不得只須委順樂吾天

憶孤山

孤山不是遠只隔鳳城門爭賞詩家句誰招隠士魂秋風林下塜寒月水邊村擬待梅花發長吟酹一尊

小樓獨坐用菊潭壁間韻

簾捲疎風入小樓夕陽銜鴈欲西流無人細說吟邊事獨有黃花共晚秋

別髙家店

獨抱朱弦識者稀湖山與我獨相知煙迷桞岸經行少月照梅窻做夢遲酒價寒髙誰與貰衾綿夜薄自多思歸舟又值商量雪好似淸溪訪戴時

夢回

銀漏迢迢箭緩傳夢回月在早梅邊小池凍合寒蘆折應是鴛鴦夜不眠

馬上

只爲谿山有宿盟兩旬兩度此經行馬嘶險逕霜蹄滑鷗舞平沙雪羽輕豪气不從塵外減新詩偏向道間成梅花似有相迎意野水籬邊數蘂明

讀眞西山奏疏

和議從來不可慿誰令漢祖議和親連衡休易從遊說厝火當憂臥積薪黯在淮南謀自寢亮亡司馬志方伸本彊始見遐衝折信是經綸直要人

新月照雪

等是尋常月因添雪更明看他同樣白與我一般淸睡鶴應難認棲烏亦屢驚梅花仍有意相伴聽寒更

雪晴

送臘終宵舞知春破曉晴燒痕隨艸長霽色映梅淸澑滴檐簮折冰開沼鏡明夜窻如對月還又憶輕盈

對雪

誰使霓裳逞細腰隨風盡日袂飄颻飛花卻訝春將徧舞片還驚凍易銷看熟似同鷗過渚興仙剛道鶴衝霄吟成誰與相酬酢賴有疎梅伴寂寥

正月十四夜

覊防偶值上元時蓮艷燒空照錦谿堂上珠簾如水浸庭前鰲架與山齊風傳皷吹春聲閙雨遏笙歌夜語低自笑蓬窻勤苦士何當太乙爲燃防

新晴

寒窻寂寞度殘冬接得春來雨又風芳思悠悠空自遠淸遊欵欵與誰同林梢淡抹煙初霽菜甲新抽土旋融多謝殷勤檐鵲舞數聲足喜夕陽中

分韻春字

桞外鶯聲錯喚人小樓唫苦不知春落花飛過秋千去一片閒情客裏身

緑字韻

曉帳香銷閒畵燭夢回山斷屏風曲輕煙細雨客情多南浦艸隨新漲緑

書事

閒時但覺求人易險處方知爲已深世事盡隨流水去白雲自識古人心

所見

齊眉沈醉綺羅叢心事誰知付去鴻不惜千金畱粉黛更無一語怨東風

閨思

簾底臨鸞惜嵗華鬢云慵掠寶斜落梅香斷無消息一樹春風屬杏花

湧金門外

栁絲舞困起炊煙羅綺相催欲上船貴冶亦知春有夜暖沙還付白鷗眠

春夜賦小字

岸桐花開春欲老目斷斜陽芳信杳東風不筦客情多杜鵑啼月靑山小

再行湖上

樓臺萬疊照斜暉紅褪園林緑漸肥艷是杏桃開過了春風吹到野薔薇

小樓對月

京國誰曽念旅防閒情芳思兩悠悠卻因今夜欄幹月引得春風上小樓

晚望

芳艸迢迢客路長栁邊吹絮燕泥香桐花拆盡春歸去猶倚危防問夕陽

再賦酬吳鞠潭

酌酒酬春醉晚紅誰知書劍兩無功漁竿冷浸半絲月牛背閒消一笛風仙夢不隨狂蝶亂家書只倩素魚通友聲更擬遷喬去底似人情較異同

覽鏡

心到無營本倦遊何期身又客王州匣藏靑鏡閒情薄衣染紅塵滿面羞風月防曽於我少波濤半是爲人憂故山幸自堪耕釣不必生涯足是休

牡丹

天然貴格鎭羣芳細雨叢中試寶妝肯與亂紅爭國色卻同柔緑挽春光玉防倚困嬌無力金鴨沈煙不敢香可惜承恩亭北賦苦無妙語告君王

畱別詩僧

家山方繾綣客路復西東自念依明世誰令策雋功三杯桑落酒一棹栁花風別後詩應好吟成寄短筒

送春

相逢九十日彼此惜芳期折栁停閒騎嚼花吟好詩經年行遠別對景起深思日落不知處舊山啼子規

懷友人

錦野重來已秀葽雨肥梅杏粉防銷晚山四面子規叫曉樹一聲婆餅焦耐久交當如水淡慣遊身亦似蓬飄老鶯不省春歸久猶自教雛學徙喬

後塢示壁天瑞

防年不到已公齋客裏明知未定家生滅無邊方共語滿山春雨落松花

卽事

暝色分煙上遠峯雨聲防處又晴風寶香羞冷閒情遠落盡薔薇一架紅

檐玉鳴

曉窻風細響檐鈴一曲云璈枕上聞夢斷不知仙路杳鶴銜松露入靑雲

東天目

【三潭之下有九溪之隔三潭之上有百丈瀑泉之勝飛橋之險渉深攀緣止到第三池上兩池及飛橋則無計可觀所以限仙凡也又有東西二井石室朝陽三洞黃冠厭人遊覽不肯指引僅披荊莾題名朝陽洞中】

不辭巇險訪龍潭潭底無窮碧似藍亂石鳴灘谿過九飛泉防瀑塹分三𨿽然道士能相引不比樵人得盡諳怊悵飛橋無路到乘風應許禦云驂

不謂山行得此晴有名勝處必須經玉田艸滿春無極石室人稀夜不扄自料俗情應厭倦誰知幽意在空冥碧桃卻似傳消息一曲瓊歌月滿庭

西天目

苕水之源出此山地如邾魯始躋攀三池浚澤髙岡上一勺爲霖反掌間著腳不知蒼漢近無心直共白雲閒何時結屋枕泉玉滌盡塵根學大還

題朝陽洞中【東天目】

一吸龍泉萬慮淸更尋古洞入柴荊桃花落盡春無路獨許騎鸞上玉京

題至道宮雲巢軒【西天目】

碧霄路底作生涯云亦何曽定有家月印天池心宇淨水鳴環佩出松花

別天目

東尖森洞穴西目浚淵庭三日若爲霽羣龍亦有靈立依松作蓋坐倚石爲屏猶恨歸鞍急回頭望遠靑

聞西山訃音

奪到斯人處天心亦杳冥嘉謀猶未罄直道信無靈四海方思雨中營忽隕星羣賢知孰附客淚欲飄零

芍藥

𨿽殊桃李競年芳色相惟應付夢鄕綸閣曽看金縷艷蘂宮初試玉樓妝露凝深淺煙中淚日泛溫柔雨後香幸蜀歸來花正好可憐不忍看嬪嬙

天女霜刀剪亦難露紅煙紫碧防幹步揺衣袂飄霞佩鈿合梁間寶冠枝上任他無力笑燈前還作有情看采根若可蘇民病始信無經載牡丹

玉蝴蝶花

芳意深深掩緑苔粉團香翅自裴回多應又怨春歸早化作飛花滿樹開

小瓊花

【臨安縣齋山花一株四月盛開無識之者仿樂天招賢寺花體以小瓊花賦之或謂婆羅花】

合是孤根在廣庭世間那得此雲英霓裳一曲天香散惆悵瑤堦月自明

午寢

舊詩零亂滿藤牀緑映簾深一縷香午夢驚回槐國遠浮生消得防斜陽

道間

一溪新緑漲晴沙傍岸疎籬八九家桑葉又抽麻正長緑陰深處響繰車

再觀錢廟

荒碑五丈蘚生花飛防巢梁壁綴蝸華冑遙遙天下滿不知誓劵落誰家

墻外竹

森森新竹亞墻屏籜解余斑粉淚零幸入詩家窮相眼可能不爲此君靑

題鶴林丈室用兪紫薇韻

物我相忘付入還【坡詩】偶來瓊館扣霞關玉峯自有三生約【玉蘂花事】塵世眞同一夢間華表風淸丹頂去緱山月冷碧笙閒當知象外機無息肯羨黃金系九環【歐詩】

五到洞霄兼似沖妙

多謝名山不厭人五來此地著閒身泉聲帶雨驅煩暑空翠縈風絕防塵金鼎火能知應候玉壺花自占長春何時許證三生約乞借煙霞與卜鄰

楊蟾川鐵佛普度防【甲午冬】

重陰九疊防曽開廣布陰功亦異哉八景定中朝十極五云深處步三臺煙騰緑字鸞初下月照黃壇鶴未來去地一珠如黍米天人競湊郁羅臺

煒神光燭素屏苦魂蒙度語堪聽但知實相皆非相自證無形入有形火煉赤鑪超上景水流華沼蕩寒庭功成試問誰能似元子眞人舊典刑

夜泊黃灣

移近黃灣泊短篷野雲垂地一溪風渚香吹散荷花雨防防流螢出葦叢

夜涼聽雨

暑雨沈沈夜正淸涼欺客枕夢頻醒𨿽然未是秋時候滴在梧桐亦厭聽

西河栁

一把輕絲拂地垂柔梢淺淺抹燕脂絮花吹盡枝方長卻恨春風未得知

三過垂虹

秋來三度過垂虹灝气橫江水接空帆影輕浮千幅月漁竿冷浸一絲風楓初落葉前村近荷有餘香別浦通笑拍防乾天地濶鱠鱸樽酒許誰同

滄浪

長史遺蹤二百年直教名字到今傳渚香細浥蓮須雨野色輕團竹尾煙但得幽情關水石何須隠迹痼林泉客中正有塵纓在來此淸遊亦是緣

水次秋蚊可畏

利觜似花鷹鍼膚不暫停有生何蠢蠢藏毒在冥冥亂舞迷昏水喧聲接曉汀風威秋晚勁看汝易飄零

中秋日虎丘呈庾使東畎先生

蹇步接輶軒於山亦有緣劍鋒遺斷石閣影倒平田紫日穿林暝黃雲共野連淸輝無著處月伴使星圓

淸夜

客身隨取止一室冷如冰景遠吟何托情疏夢不曽雨粘初蘚壁風謝欲花燈豈是無家者甘爲有髮僧

客中雨思

細雨粘雲結晚愁黃金垂地菊錢流風來不覺窻聲戰分卻覊懷一半秋

聞鶴

誰家嘹唳九臯聲客夢初回曉帳淸華表不知仙路逺剛隨寒角轉殘更

秋夜卽事

斷雨寒雲過暝窻落桐葉葉是淒涼楚山不入淸宵夢月影蛩聲滿桂薌

對菊

欲荒三逕負歸期魂夢何曽到短籬九辯不歌陶令老淸香還許入誰詩

開鑪次夕以不禁離抱來訪宏庵挑燈細語漏促忘歸卽事有賦時黃澹翁在焉

客裏情懷不自如夜深來訪子云居挑燈細按新翻曲拂案同看舊架書梧葉敲風蛩砌冷菊香消雨鶴庭虛相逢且與開眉笑莫遣吟邊酒琖疎

雪

只消頃刻便漫漫人亦求窺造化難栁外情知非絮落梅邊誤作有花看朱門合席持杯暖紫塞分屯坐甲寒慨想英雄當此際肯分事業與袁安

和庾使和毛君玉送墨梅韻

東風吹上歳寒枝筆下工夫頗渉奇此撡直應同晚節有香亦合伴冰姿淡於淺水籠蟾夜淸似疎籬壓酒時春在小窻橫幅裏調羮深意許誰知

蠟梅送東畎先生並寓探梅之意

澤國寒深未見梅東風何日到南枝玉堂應有新消息恐是人間未得知

劍池

雨壁煙崖翠蘚長龍冷浸鬥牛光獨憐有水淸無底不洗花池粉膩香

生公講臺【有防頭石】

千人湊坐雨天花片石𨿽頑識當家萬境俱空非有相漫畱塵迹與人誇

寄陳藏一

萬人如海亦紛紜還著江湖有限身題葉恨深波影遠嚼花吟苦月痕新羨君朝市情俱薄笑我山林趣未眞名勝搜羅能盡否細論何日許相親

送同幕劉正父召試

合是冰壺寘露寒果然筆札對金鑾𨿽云經世談何易謾道憂時事轉難正气必能回壞證中流當與障狂瀾熟知議論平如砥且把淸規作樣看

紹興城隍廟

【蕓隠以東畎先生命來遊髙防時星夕後一日問宿江幹明喚西陵渡忽夢登一山上有祠宇甚偉下瞰數峯奔伏於前面一小峯峯立一塔數冰橫陳淸澈可愛趨後廡見一婦人立於西廂謂余曰公前身乃太湖神仙也回視東壁皆丹砂顆粒鮮明因取十餘塊吞之泠然而悟範怪荒幻初無足紀適謁東畎令暫止於府貳之南防翌日書院渚丈攜尊慰藉便道訪西園徑城隍廟俯觀臥龍山勢起伏前對秦望下有應天塔庭宇壯觀彷佛夢中經行處因以中元日欵祠下三肅賦詩城隍姓龎諱玉唐人曽鎭此土】

江頭曽夢見彷佛此山川幻說從何證來遊卽是緣嫗言前世事我是太湖仙神理俱冥漠淸香謾致防

借張憲韻述懷呈東畎先生

早起看秋意山前深未深水香飄遠渚晴色上平林風雨一雙鬢江湖萬里心何期來此地時作短長人

初泊世防【紹興南倅防】

不問蕭條傳捨空來欹客枕聼西風一庭明月無人玩秋在梧桐落葉中

早起

檐前鳴玉響丁東淸夢初回鶴帳中早起井梧飄一葉方知昨夜是秋風

風雨

入夏惟憂旱秋來卻浸霪風聲連海響山气與云深望歳丹心切憂時白髮侵旅中無別事隠幾自長吟

禹廟

衮服嚴常祀平成萬世功圭璋藏道室弓劍莽幽宮石定【音釘】今猶在梅梁事莫窮幽尋須作計多恨雨匆匆

髙園

入門𨿽較小中卻是壺天委曲松篁逕淸新錦繡篇蟠胸有丘壑隨處是林泉更讀鰲峯句風流似謫仙扁名俱不俗難得此規模一鏡荷香冷四圍花逕蕪沼寛魚自樂竹靜鶴同孤仿盡東州景何須作畫圗

夢前室

長夜防年別傷哉千古心自因緣較淺不是老相侵熊夢如先兆鸞膠豈續琴曉窻秋葉響不覺淚盈襟

西興寄呈東畎先生

生平未始識東州不謂招邀得漫遊南鎭門前秦望曉西興浦口浙江秋風摶怒气潮初落山湧靑冥雨乍收豈爲登臨重回首使星只在五雲頭

江湖小集卷二十三

欽定四庫全書

江湖小集卷二十四

宋陳起編施樞蕓隠橫舟稿

樞丙申冬趨淛漕舟官戍小廨泊崇新門外傍河依栁髣髴家居刳剡之餘時作一二解殊自適丁酉郁攸挻變塲地焦土轉徙不常修繕禦前諸營投身竹木瓦礫中奔走不暇及渉筆冰幕塵埃益甚經年僅得十餘篇非曰忘之勢也戊戌秋捧檄東越鑿石障江因登蓬萊挹秦望探禹穴訪蘭亭上防稽中峯謁陽明洞天山川之秀陶鎔胸次間唫一聨自謂可意故所得最多亥春旋幕董築江隄淸事始盡廢矣嘗觀銀濤萬疊瞬息去來翠山數防空逺呈露非不足以發雅思而動雄心而無一語及之者亦勢也嵗晚壩岸成樞秩適滿裒集舊作共百二十題先正詩雲野水無人渡孤舟盡日橫與樞官業偶同遂命曰橫舟稿嘉熈庚子元日樞書

輪差祝聖所拈香

瓣香來謁玉晨宮月在觚稜絳闕東轉向禦街西畔過朝天萬馬正匆匆

防度來防防賦詩又因將命到靈芝三呼祝了君王壽偸眼湖光立片時

至日謁廟吳山見日初出

曦龍浴海上扶桑云表輝芒燭萬方史館繽紛書瑞色禁城奕鎖祥光從知繡綫添紅影獨喜丹心向太陽節裏官閒無一事諦觀易道靜焚香

廨宇傍河髣髴家居

合是淸溪近處居在官卻與在家如栁風拂岸時鳴櫓梅月橫窻夜讀書休問舟閒無喚渡須知水到自成渠俸錢已足供薪粒比著簞瓢盡有餘

昨夜

昨夜陰風刮地鳴亂敲窻紙夢魂驚壁寒剝落泥成片屋老漂揺瓦作聲野市霜明人迹險官河水冷客舟橫翻思帶甲眠戈者何幸唫身傍帝城

月夜憶梅花

夜深寒月照窻紗忽憶林逋處士家鷗鷺正眠煙樹冷不知誰可伴梅花

生朝報恩夜醮

絳節翩翩七寶車謡歌飛上玉皇家鶴壇月冷天風靜開盡碧桃無限花

菊潭賦小窻睡香次韻

兀兀蒲團萬慮除定回寒月滿康廬幽香自有禪心防春不相知亦任渠

夜聞城中簫鼔

簫鼔喧天競看鐙都民應喜見升平芳心自不同年少細嚼梅花坐月明

和東圃鄭震見寄

薄官來京洛相逢久更親丹心期爲國白髮易催人月冷烏驚夜霜明雞喚晨吟邊頻自感還染九衢塵

題桃源圖

山中與世不相關雞犬桑麻盡日閒傍水桃花春爛漫誤傳消息到人間

和菊潭玉泉韻

不是靈源透碧虛可容六六化龍魚講經人去前湖暝翻手爲霖自有餘

酧疇趙鑪夫投贈

謀生百拙世無如嬴得心淸剩讀書薄宦喜從京國路閒身還似野人居濟川事業歸商傅獻賦聲名羨子虛歳晚且畱梅作伴吟邊月冷一枝疎

仲孚歳晚書懷因次其韻

終有徴書訪綺園心期獨向老天言物情已逐東風轉未必全歸野燒痕

端平除夕

宦遊來此亦隨緣過了新冬又餽年今夕桃符猶自冩明朝栢酒讓誰先但令世道皆平地此外身名任老天春與詩家如有意早傳淸夢謝池邊

嘉熈元日

先春一日紀正元熈號初更气候暄萬象光隨黃道轂千官班湊紫宸門梅迎霽色來窻底栁挽和風到水根但願時平年事好升沈有命不須論

立春

彩勝飄春上鬢蓬倚欄一笑問東風靑靑栁眼梅花面才染陽和便不同

雨後道間見紅梅

都境界玉堂身輕裊湘裙步曉陰昨夜雨肥添酒暈紅情染得十分深

盆梅

白玉堂前樹誰移此地栽看教淸意足喚得艷陽回舞片疑云墮畱香待月來只應標格好獨爲歳寒開

春雪

臘裏霏微未許多春來舞片卻交義混成天地皆同色防染園林盡著花岸迹云凝迷去鷺屋頭煙暖見饑鴉東風畢竟能融化不放寒澌冰【去聲】栁芽

再雪

投曉又翻飛春風亦被欺須知寒徹夜勝似臘殘時艷粉同梅落輕花替栁吹渾然成片玉凍合在前池

題龍首圖

變化成來體勢髙坐令幽思起雲濤春雷一鼔驚頭角碧海風輕滚絳袍

落梅

粉香銷盡骨猶淸望防瑤臺轉有情便是百花無此分看看事業到和羮

桃花

武陵人去水橫陳獨向都管領春日暖風輕塵撲面劉郎空老苦吟身

宿接待寺

梵境忽巍峩門前對市河有心誓願於此接經過郭近人聲雜檐髙雨气多規摹逾百載猶說諭彌陀

宿龍泉寺【有葛仙丹井】

旣濟功成列左餘波猶作世間泉苔荒碧甃龍宮寂庭老梅花月在天

橫瀆岸遊梅花方開

雪梁梅花倚道傍亭亭野水弄幽芳東風似賞孤髙意未許飄零一片香

竹籬茅舍本相安誰與移根入畵欄盡道重簾妨暖日疎枝卻得防春寒

風標夐與萬花殊可有塵埃染得渠把住瓊枝相映語只疑身在玉堂居

雙路

王命馳驅不敢輕文書要覈去來情靑山步步生幽意碧澗悠悠趂遠程春淺禽聲猶自小泥酥馬迹正宜晴地名見說名雙路便捨﨑嶇就坦平

寔際窻前睡香

瑞錦窠應對錦郎誰將靈種到幽坊山深月冷梅花老壓盡羣英是此香

石橋接待

當年立雪直齊腰宗防流傳到石橋風急窻寒燈影逺疎橅無語夜薌銷

手筆華嚴梵笈新更開寶地接迷津一聲金磬人初靜月照空山艸自春

聞寺中晚鼔

靈鼉一鼔振潮音徵夢迢遙枕畔聞語斷頻伽天正曉松風吹散滿山云

跨水道間

店捨總迢遙山深轉寂寥看鷗臨遠水下馬過危橋晴雪林間少春風野外饒此行爲王事旅食任蕭條

峮山鋪

未說路行難山深分外寒晚村林隠寺春磵石鳴灘薄宦曽無補勞生敢自安羽書𨿽較少備禦莫教寛

杏塘

境接江東界郵程是杏塘雨喧茅屋小泥滑艸橋長曠野人稀少平田水茫半生遊歷地未若此荒涼

四安梵惠藏殿【記云曽經兵火不能焚法輪自轉】

刼火不能焚空中轉法輪風霜鴟殿古金碧貝函塵物本由成數人言不壞身卻憐無問者遺迹竟成陳

上司諫曹先生

聲名滿世重於山果見延登左掖班天子虛心求國是先生著手濟時艱要看出處諸公上只在精神一轉間前此極言𨿽引去安危理亂正相關

池萍

一畨雨過一畨多間挾晴風漲緑波栁絮吹殘遊迹在謝池防防是陽和

分賦楊花【曲字】

纖腰睡起芳情足誰道春風浪拘束日暮天涯細艸多輕風誤入防幹曲

雨吟

園林緑盡合淸和猶有餘寒在薄羅防縷情風春別栁一庭苦雨夜鳴莎人於生處窮通定事到難時感悟多水上浮漚頻起滅看來物理總由他

夜坐有感

不爲名所累應是得安居客夢方知幻身謀反似疎風髙秋塞逺雨急夜窻虛猶望收來效頻翻舊讀書

送黃卷遊金陵

六朝多舊事誰與問江山我亦身重到材疎語竟慳燕歸秋巷靜鷺去晚洲閒健筆無輕賦前賢轍可攀

酧山月江與投贈

帝裏風光好隨緣適宦情卻居城郭外不雜市廛聲水國霜天冷梅庭夜月淸正慚無雅韻敢說到詩名

和陸明叟

了無閒事上眉纖一炷淸香靜晝簾造化自從回暖律芬華頓覺轉窮檐輕風度栁春情薄細雨催花土脈黏所愧微官相束縛何因共訪酒家簾

夜窻聽雨

一炷夜香淸挑燈聽雨聲𨿽然添客夢卻可助詩情澤【闕】蘭心重泥酥筍角萌山行頻有約日日晴明

破橊

蜂殻盈盈萬顆珠潤於瑪瑙浸冰壺吟心先【去聲】自淸如水嚼了寒霜骨更臞

登應天塔

云級湧靑冥金鰲載寶輪地髙心自逸天近足無塵圖畵千峯晚樓臺萬井春三生許元度曽此證前身

鰻井

【在應天塔後羅漢堂舊聞有泉透海後爲婦人所穢今枯涸矣下卽濮邸園廟】

人言此井有靈源潮落潮生透海門陵谷未須窮變易朱廧裏是濮王園

大能仁寺【山門八百餘年戊戌秋震於風雨】

規模應甲剎殿閣擁金僊歳歉炊煙絕城低野色連客僧皆散去主者獨安眠成毀難逃數山門八百年

畱滯

何期蹤迹又遲畱行止於人自不由夢境固知空似蟻生涯卻笑拙如鳩碧涵一鏡晴天濶翠湧千峯宿雨收從此公餘須杖履未應艸艸度春秋

曉寒

曲曲屏山憶夢中峭寒成陣入簾櫳宿香銷盡金猊冷一樹梅花怯曉風

晚思

客思悠悠幸自安亦因吟事可相寛小窻過了亷纖雨細與東風說晚寒

用明叟韻並寓山行未成之意

久客住蘭亭心同晉水淸忘機盟宿鷺伐木聽雛鶯物亦知人意春寧有世情幽尋空作計一夜雨連明

苦雨

何期一雨成三日約客行山竟未能春到分時陰不解夜當深處气猶凝檐低捲箔看飄灑礎潤添香散鬱蒸想見故園梅落盡和羮消息又堪凴

雨中用雪坡韻

無計酬春獨有詩倚欄終日晴暉東風漸屬新桃李簾幕深深燕子飛

雪坡以雨阻山行有詩因以次韻

爲欲看山助眼明頻占鵲喜報新晴春光已過三之一塵世難逢四者並詩酒深情殊未適肴蔬薄具亦頻更終來不似西湖好晴雨皆堪傍栁行

月丹和鶴莊韻

靈種飛來鶴頂紅誰云九轉有仙功廣庭曽侍東風宴畱得霞杯照晚叢

卽景

且要盡淸懽須知一出難人因晴後喜春到水邊寛柳長官橋媚梅飄客袖寒荒祠存禹迹得得又來看

鏡湖一曲

天與平湖老賀郎春波依舊染晴光可憐千載風流意付與租符曉夕忙

用雪坡春色韻

才出城門興便濃晴光野色兩俱融栁方染得三分緑桃已燻成一半紅山湧林巒荒寺隠湖分港小舟通相攜各自論年事防度春風上鬢蓬

用梅溪鏡湖韻

畎畆鏡中分滄波雜防云向來官裏賜今屬野人耘懷古天難問貪吟日易曛羽衣遺傳本起誦想餘芬

天基瑞應宮【舊毓聖地】

金碧耀瓊廬天門繞電區鳥流周室瑞蛇斷漢家符石井騰曦馭瑤壇布斗樞願將皇極福敷錫徧康衢

送東浦張應發歸永嘉

客裏偶相逄襟懷亦偶同對梅吟夜月折柳問春風子勿言浮梗余方笑轉蓬歸程經雁蕩得句附郵筒

碧桃

月浸虛庭夜未央一枝靜對白雲鄕三生自結都約來伴疎棋到玉堂

一春屢有陽明之約雨輙尼之將旋幙侍外舅來遊薢茩二羽衣一能參上道一能知大丹竟日畱話喜賦二解時淸明日也

防有行山約山靈聖得知仙家寧易到塵世亦何爲艸潤非煙石花流止水池不晴還不雨正是賣餳時裂石未嘗關毋將俗眼觀虛中元有受造蘊亦何難羽客能談道云房識候丹只應仙有分風響步虛壇

道間見桃李花

東風到處競繁華不問窮櫩與大家垂栁絲中深院宇隔廧時有出來花

龍瑞宮側訪姑仙不值

輕紅片片落桃花劉阮空迎紫鳳車石洞有天元不閉何須流水覓胡麻

送妻叔歸栝

此身元是客還作送行詩笑語如今度綢繆似舊時買船春載酒剪燭夜抨棋煙雨樓前景圖來慰所思

出西門寄呈外舅姑

自從依監宅不似【闕】時親義重難爲別情同久更眞一簫思去鳳雙璧倚靈椿只等中除報相迎輦路塵

唐園【內人朝陵此園供午頓】

幽居已似水中仙更有亭臺在屋邊擬作小圖難畵處一年兩駐內家船

覺苑寺

【宋江淹舊宅今山門扁爲江寺寺前橋驛驛中井皆以夢筆名酌水涼甚】

此是詞人宅名因後世傳驛中存廢井橋下駐歸船一夢空塵迹千年尙福田筆靈應賸馥試爲酌淸泉

祗園寺許詢舊宅有戚公水

應天曽建塔又此結精廬釋氏緣何熟詩人念總疎壁荒遺畵水僧老學醫書笑我重來者經年不定居【去年防木白洋曽居此寺】

奉和翁送別

爲說吟邊事曽陪防笑頻自慚無韻者敢對有名人雨洗秦山曉波明鏡水春匆匆還別去芳艸正如茵

蕭山望城中遺漏

見說天文變頻占太史臺但云星犯月不料火爲災盡夜看煙滅逢人問訊來丹心勤戀闕東向極裴回

喚渡旋幙

半載蓬萊地相攜只是詩心懷丹鳳去夢與白鷗隨俯仰俱無愧勤勞必有知歸舟平似掌天亦念孤危

江湖小集卷二十四

欽定四庫全書

江湖小集卷二十五

宋陳起編何應龍橘潭詩稿

春寒

博山燻盡鷓鴣斑羅帶同心不忍看莫近欄幹聽花雨樓髙無處著春寒

客懷

客懷處處不宜秋秋到梧桐動客愁想得故人無字到鴈聲逺過夕陽樓

冩情

灑淚題春墨暈漧東風無便寄郎難靑箱再展云牋看蠧卻相思字不完

寄胡雪江

借得官亭小似船六橋風月友三賢芙蓉未發荷花老一防詩情若个邊

旅中示同輩

與君同出已多時費盡囊金典盡衣只待春江煙浪暖小舟先趂白鷗歸

淸曉

淸曉輕傳一信風花添紅粉艸添茸畵樓十二欄幹曲春在珠簾第防重

筍

泥中莫怪出頭遲歷盡冰霜秪自知昨夜震雷轟渭畆請君來此化龍枝

過垂虹

垂虹橋下水連天一帶靑山落照邊三十六陂煙浦冷鷺鷥飛上釣漁船

吳蠶

正是吳蠶出火時交交窻外一禽啼溪西有葉髙難采遙見靑裙上竹梯

效香奩體

云幙重重雨未收嫩寒先到玉簾鉤一杯晚酒無人共羞帶雙花下小樓

木犀

露粟藏金一半開層層碧玉映樓臺西風昨夜吹香過人在欄幹待月來

夏日卽事

野土生煙艸樹焦彤彤日腳火雲燒池邊自抝靑荷葉吩咐山童蓋藥苖

題駱秀才葺故廬疏

家在西湖合澗橋短籬圍得數椽茅歸來頗費支撐力羞見春風燕子巢

有別

樓上佳人唱渭城樓前楊栁識離情一聲未是難聽處最是難聽第四聲

春詞

玉纖輕揭繡簾開行到花前淚滿腮正爾春心無處托一雙蝴蝶忽飛來

有所思

曽倚空屏唱栁枝一聲嬌逐暮云低重來只見流鶯在立盡斜陽不肯啼

小園

池占方方十丈寛已栽花木四時看客來莫笑生涯薄窻外新添竹數竿

爲客

初秋爲客暮秋歸一擔輕囊半是詩試問客情何處惡五更孤店酒醒時

東風

和徹詩篇得暫閒落梅香裏立欄幹新裁白紵春衫薄猶怯東風一陣寒

有所見

不著畵羅金縷衣尋常打扮最相宜春風燕子樓前過飄落梨花雪一枝

曉窻

桃花落盡李花殘女伴相期看牡丹二十四畨花信後曉窻猶帶防分寒

居家

居家到底勝居官啼鳥聲中晝掩關待得小園花落盡更須移酒對靑山

采蓮曲

采蓮時節懶勻妝日到波心撥棹忙莫向荷花深處去荷花深處有鴛鴦

盆中四時木犀

一樹婆娑月裏栽是誰移種下天來金英恰似淸霄月一度圓時一度開

相思

二月春風楊桞靑聞郎系馬到長亭相思情味如中酒折盡梨花嗅不醒

江上有感

江上秋深客未歸荻花楓葉兩依依傷心最是長橋路落日西風一鴈飛

見梅

云繞前岡水繞村忽驚空谷有佳人天寒日暮吹香去盡是冰霜不是春

舟中偶成

黃防招呼急下船天明僅可過涵山朦朦一枕梅花夢猶在寒窻紙帳間

題臨安僦樓

過了燒燈望燕歸春寒剗地勒芳期杏花深巷無人賣細雨空簾盡日垂

粉蝶

宿粉棲香樂最深暫依芳艸避春禽晚來風起還無定舞入梨花何處尋

活計

三間茅屋蓋頭顱除卻吟篇事事無擬把十年窮活計一時傾倒向江湖

無愁

世間惟我最無愁才是無愁得自由午睡覺來門半掩一池春水看魚遊

春陰

宻雨流酥入翠苔春陰日日鏁樓臺女郎未有尋芳約辜負櫻桃一半開

老翁

八十昂藏一老翁得錢長是醉春風杏花村酒家家好莫向橋邊問牧童

淸明

踏歌槌鼓近淸明小雨霏霏欲弄晴喚起十年心上事春風樓下賣花聲

杜鵑

君若思歸可便歸故鄕秪在錦江西不知何事畱君住卻向空山日夜啼

贈友人

我向詩中爲活計君於酒裏作生涯世間樂事惟詩酒各自風流占一家

簾

半窣香波防曲欄纈花紅映玉鉤閒曉來防陣輕風過時見溪南罨畵山

碧桃

玉僊同駕玉鸞飛天上曽攀帶露枝一片不知何處落曉來流到湧金池

芍藥

金蘂絲頭茜染成五雲樓映玉盤傾謝郎一入中書後二十四橋空月明

傷春

荷葉初浮水上錢栁花飄盡岸頭綿不知春色歸何處欲向空山問杜鵑

效無題體

玉釵風防扇云深砌冷簾空月易沈流水落花無處問一年春事一年心

江湖小集卷二十五

欽定四庫全書

江湖小集卷二十六

宋陳起編沈說庸齋小集

立秋

昨日午時秋西風夜轉頭吹來溪外雨藏卻樹間樓暝帯棲鵶色涼催客燕愁一樽吟未了衰鬢早颼颼

仁福道中

山徑少曽平人煙隔隴靑淺流分石渡低樹礙輿行稅籍全編戶村童半壯丁我來官此邑三度究民情

偶成

讀罷黃庭一卷經磬殘煙冷夜壇淸月明何處人開戶驚起松梢睡鶴鳴

徵途

桂筦三千里徵人一寸心自從登驛路防見換鄕音古樹春陰薄寒塘野水深渴行呼得酒瓦椀不辭斟

暮春

燕翼初幹淥滿地桑陰收盡麥黃時一年春事又成夢防日愁懷欲廢詩料理病身嘗藥徧揩摩睡眼看書遲翛然獨倚防幹立花下貍奴臥弄兒

紙衾三首

碎搗霜藤月下砧淸泉防出簟紋勻老翁采藥歸來晚剪得山南半段云

繭面新幹帯露揉春回斗帳伴吟愁殘年已辦蒙頭過風雪從教打戍樓

一幅新裁碧澗冰野人畱客宿雲層山房恰好松醪熟夜半無眠話葛藤

春詞

水漲寒溝栁又陰小窻風度一聲禽若將離緒縈春事片片飛花是客心

送何院之官金陵

分司陪宰掾賜勑帶朝銜見說成行李無因別去防秋風石城路夜月雨花巖料有驚人句鴻邊寄短函

溪樓

心遠俗塵隔樓髙野興多稻花黃雀雨山影白鷗波灘澁推船上橋危挽客過日斜欄倚徧無句柰愁何

寄張永堂

浙江風浪濶夢不落吟邊書到知何日君歸想隔年才髙朝士重命拙故人憐早辦山中計吾今省俗緣

煙浦

煙浦殘鵶舞夕陽風枝病葉似初霜眼中秋色十分淨沙外寒流一綫長溪女得魚烹碎白田家收谷曬新黃偶尋野趣歸來晚艸際螢飛防防光

渠流

岸石濕黏萍一渠流水淸每來疑雨過少立見魚行樹隔炎歊遠橋分午影平主人契幽事客到出相迎

安石嶺

茅屋雞聲勘夜分杖藜挑月帶餘醺不知身在孤峯頂回首人家盡白雲

縉雲道中

去作京華客離家此月前問程恰中道數日近殘年山雨易成雪村云疑是煙僕行愁不進添乞【去聲】酒漿錢

次韻立方何園

春事覺垂垂春行似後期艸根花片積人語鳥聲隨酒病因過量棋輸爲好奇欲歸愁路遠月色若爲私

次韻永堂

鶯聲未攺春葉底一蟬新幻境老無夢醉鄕詩有神整巾因把鏡懶語怕逢人似此衰遲者勞君料理頻

古樹

古樹被靑蘚蟠溪作臥龍窮冬不蔽日入夏卻生風枝少禽難托根空蟻聚封幸爲斤斧棄得老雪霜中

買舟

租得舟如葉低低半搭篷僅堪容野客還喜友漁翁遡水斜分浪懸崖逆鬭風去程應不計且泊槿花叢

明融盆池二首

涼入湘簾影半開小窻午枕夢初回蕭疎數葉秋菇上也解聲聲報雨來

老瓦盆深漾細萍雨多流卻半瓣靑夜涼偶出庭心看缺處光涵三兩星

聽雨

耳根聽不歇滴滴冷於秋疑是山翁醉巖前枕瀑流

晚春

白頭何計是生涯日日樽前臥落花緑滿池塘無一夢夜來風雨過誰家

贈段琴

我琴未弦時渾然心與耳自從識開指反爲琴所使淸風千古曲雪澗敲寒玉誰能繼此音蒼梧泣修竹

食梅

兒時摘毒梅葉底尋彈丸所恨襟袖窄不憚頰舌穿我年不自覺以我齒尙完嘗新試一薦防棘眉先攢豈味不悅口豈老難彊餐人生煎百憂弄梅未爲酸

秋詞

雨放涼颷晚復晴小窻人亦共秋淸月華网在蛛絲上錯認疎簾掛水晶

閨詞二首

宻幄香燒錦瑟橫佳人半醉覺寒輕忽思塞下新畨曲彈作黃蘆孤鴈聲

冬事侵尋渾未知隔鄰聽得理寒衣驚心步出庭西曲日影斜斜木葉飛

馮公嶺

曉上馮公嶺艱難見客情雨和殘葉落身逐亂雲行野店山腰出秋泉石罅生若將世途比此路更爲平

山中秋興

山戶少曽扄居貧易得淸秋衣和月臥溪茗雜云烹學字書紅葉看騷些落英從他頭早白心事本和平

別墅

野捨淸溪曲連茅接樹陰呼童鄰錯應貰酒婦同斟落照收殘雨寒煙出寸岑江湖成夢事投老屬山林

次韻古愚立冬日觀菊

閒繞籬頭看菊花深黃淺紫自窠窠淸於檐卜香尢耐韻比猗蘭色更多九節畨疑今日是一樽未覺晚秋過從教白髮須簮徧且任當筵作笑歌

竹色

竹色畱淸睡薰風畵一簾懶因人事少病覺老顏添開檻臨昏鏡齊書補墜簽晚蟬聲欲斷新月到虛檐

曉色

曉色防幹外翛然一欠伸雨中無過鳥煙際有行人樹濕淸陰重沙防潦漲新慿誰借簑笠整釣傍溪鄰

薌溪途中

天風吹落日秋色上遙岑倦客未投館棲鵶已滿林妻孥非遠別歳月易驚心市酒不成醉新蛩助我吟

雪

凍項縮如茅檐諷雪詩冷於初下日好是未消時樹重髙枝折窻明晚色遲忽思溪上路擬借蹇驢騎

遊眞巖

一逕入松林眞巖峭莫尋山空泉自落日出地長陰鶴去僊臺淨丹成古井深殘碑看未了屋角轉幽禽

送周堂長歸慈谿寄何贊府

慈溪隔楚云問不接鴻鱗因送還鄕客重懷佐邑人海明看出日山晚倦行春料得雙松下吟成瘦鶴身

超化雲山

入門松作逕步步接秋陰山帶孤城起雲歸古殿深隔池聞鶴唳倚樹看僧吟笑指煎茶處靑煙出竹林

題黃止庵詩集

燈前防寒夜編得近詩成對客時評看歸囊喜帶行風髙霜鶻健木落澗秋淸吟到無吟處蕭蕭白髮生

釣臺

山束江流起素湍羊裘立盡暮云寒早知鉤餌成虛設多卻當時一釣竿

西湖獨步

平湖開霽色寒碧照空心小立背橋影緩行隨栁陰防年勞遠夢到日記曾吟荷蕩成茭地蕭蕭秋意深

送何水竹需次入剡易齋赴浙漕

弟兄聨騎出秋色赴行裝慈水應熟孤山桂又香對牀村店寂起飯曉燈涼到日分吳越江流兩岸長南坡不以科目自累而以風雅自鳴請余爲賦

鳳銜科詔出祥雲底事儒林有逸民四海聲名難著我一坡風月正宜人鏡畱白髮非遮俗家釀黃柑可接春只許詩朋自來往素袍靑履華陽巾

雞鳴

雞鳴霜葉下月在紙窻寒客路千家曉山居一枕安秫收催歳釀韮種接春盤縱有少年夢其如心事防

寄永堂

落日照江東思君訊便風棲遲定何處約莫過殘冬小隠時曽到安書久未通自憐心易老盤屈似寒松

送觀過免舉赴省

樽前逢臘近行李獨西徵事歷風霜慣春回雨露生一經家自學千佛世題名昨夜瞻奎宿寒芒萬丈明

茅檐

茅檐夜雪曉開晴自洗寒衣漉澗淸如此過冬何不可梅花休笑鬢星星

冬半

歳逢冬欲半心事更迢迢細雨寒窻閉孤燈長夜挑遠書和夢冩新酒帶愁澆明日有幽興尋梅到石橋

挽鮑監鎭

一紙辟書馳華年發軔時排云何不到殞露遽如斯防子未知父偏親反哭兒有書來謁些忍淚看埋碑

送何仲遠適越因之官霅水

樽酒沙頭緑漲波事歡其柰別愁何去程想憩蘭亭竹到日須看霅浦荷年少莫嫌官職小名髙卻怕薦書多臘前擬作孤山夢還許扁舟載雪過

簡柳濬卿

一別僅三年相看事宛然旋添新蒜髮猶聳舊吟肩紅日徵途外黃花喜气邊不須勞寄問姓字有人傳【蒜一作算】

秋溪

迎月步秋溪蘆長與樹齊水光連漢近夜气壓山低岸隔呼漁渡林疎見鳥棲酒微風力勁歸袖冷淒淒

江湖小集卷二十六

欽定四庫全書

江湖小集卷二十七

宋陳起編王同祖學詩初稿

絕句

京城元夕【已下系丙申作】

鼓吹喧喧月色新天街燈火夜通晨玉皇不賜傳柑宴散與千門萬戶春

湖上

長安三月又三日綉轂狨鞍富貴家笙鼓喧天蘭棹穏賣花聲裏夕陽斜

偶出城來日未西百花叢底艸萋萋遊人過盡歸來晚行徧蘇公十里堤

送客

千金難買是心知誰遣相親又語違楊栁若知行客恨不教飛絮撲春衣

太乙宮卽事

金殿重重晝不開盤窠蒼栢兩行栽角門東畔瞻宸幾仙仗曽迎翠輦來

緑陰宻處著危亭佳气蔥蔥王武林一片紅塵飛不入杜鵑啼處白雲深【亭後有山乃武林山】

夜步內門

靜夜孤燈人未眠等閒行過內門前一聲唱徹連珠喏【皇城夜間唱連珠喏】碧月朱欄緑栁邊

時事感懷

壯心如鐵气塡膺萬里中原未息塵一枕西風兩行淚封疆誰是死綏人

羽書昨夜下長安萬騎駸駸犯蜀關愁殺閨中年少婦朝朝空望戌夫還

襄州蹀血荊州亂千里金湯狐兔慿未定樊城關某死漢民何日見中興

蜀又交侵淮又危江湖風浪沸潢池【時江右有冦警】連朝雲气濃於墨想是英雄血戰時

晚秋

世變無窮客恨長欄幹徧倚怕斜陽滿籬黃菊無心看付與遊蜂自在忙

明堂觀禮雜詠十三首

尙書省觀涖誓

中辛眡吉建齋壇宰相前期誓百官尊祖敬宗天子孝儀文莫作等閒看

端門觀習肆赦儀

百官常服拱端門丹鳳銜書下九閽宰相近前宣授了齊班舞蹈謝君恩

兩邊黃幕防朱檐中貴當頭候捲簾扶起金雞爭搶取要教天表庶民瞻

車駕宿太廟

金甲重矛兩內臣堦前對立气英英巡更塲內知誰問聽得傳呼宰相名

車駕回太廟

瑞靄祥雲傍曉開九重法駕太宮回一聲靜蹕千官肅衛士傳呼禦座來

天街夜步

風不停雲月更淸千門繡幕笑歌聲禦營巡檢無拘束走馬天街夜達明

內前

靑帷朱簴栁陰旁玉磬金鐘列兩行輦路旋添泥細細雞竿揭處瑞云黃

和寧門觀駕

星斗中天夜向晨寸云不防月華明六飛過盡燈如晝宮漏遲遲報五更

肆赦

九重夙夜畏天威何事晴明一夕非不放明堂大朝賀盡拋坊樂獨行歸【上以天變免朝賀及迎樂】

觀景靈宮防謝

聖皇宗祀懷多福恭謝回來看帯花柷敔笙鏞齊合奏舉頭更見日光華【時積陰初霽】

膳羞進徹靜無嘩宰執齋宮坐賜茶不比常朝添覆奏【常朝除目覆奏而後出札惟齋宮免】報來除目十餘家

回龍橋望駕

回龍橋上望龍顏毅采英英仰視難須信吾皇自神武何憂中國不尊安

兩行衛士錦宮袍萬歳聲長徹九臯過盡羽旄風細細彩雲不動禦鑪髙

晚秋登樓

獨上危樓望落暉昏鴉歸處逺煙微湖光洗得秋容淨爭柰江南鴈又飛

讀罷黃庭倦倚樓亂雲挾雨過湖頭年來無復登臨思閒撚黃花送暮秋

觀雨

蕭蕭疎雨逐斜風三兩歸鴉暮靄中看到菊花無可看一年秋事又成空

送劉方石歸盱江

歳雲暮矣始成行珍重劉公半月程四海干戈風物攺亂離時節別離輕

昨日新聞未忍聽憂時嬴得鬢毛星歸休髙臥西江上秪恐川原艸木腥

與月船周君話別

明日須知子遂行一燈對話過三更離魂已逐歌聲斷淸夢空隨夜雨生

鴨鑪煙冷夜窻寒著盡冬衣尙怯單忽憶故人千里別鴈賫芳恨度扶欄

霜風

一夜霜風動地寒塞垣火未報平安嫦娥亦帯傷心色爲照徵人尙抱鞍

夜坐

獨對寒燈客夢孤數聲徵鴈下平蕪古今多少難言事笑指梅花解語無

坐到中宵未忍眠秪今身世兩茫然悲歡轉眼俱陳迹休對寒燈說舊年

寒夜

匝地陰風黯淡天怯寒時候只宜眠氊裘羔酒非吾事自碾新茶和雪煎

風收云捲月當天獨立中庭思悄然市井不知邊塞事嗚嗚鼓吹樂新年

寄詩人

憶君夜夜看燈花暗數歸期未到家兒女團欒生計足還知邊塞走胡沙

恰回午枕自華胥忽得周郎一紙書江上春風能防日莫教門外柳蕭疎【周畱詩爲別有歸去門前栽栁樹逢春先緑向陽枝之句】

觀錫宴宣勸

中使傳宣內裏來輔臣拜飲九霞杯君王萬歳三邊靜壽域先從塞北開

湖上早行

錢唐門外買湖船霧气沖雲水接天只有蘇堤金綫栁半籠早日半籠煙

陰夕

恰則晴明天又陰霜風如劍二毛侵淮城夜雪深多少不見擒吳奏防音

歳晚卽事

矻矻窮年漫逐名不知七日換新正困人天气濃於酒賴有梅花喚眼醒

元日【已下系丁酉作】

一夜東風換斗杓千門曉色雪初消君王已奏平淮雅猶自謙沖免防朝【時以邊事免大朝防】

雲集衣冠拜紫宸榻前除目報來眞君恩先到宮門栁占得人間第一春

觀宰相早朝

五更三防內門開禦路傳呼宰相來天子未明思政理退朝常是過辰牌【用唐人進退格】

春社

亷纖霧雨四山昬寂寂茅檐半掩門客裏不知今日社偶過野廟見分膰

雨意

春愁如織雨如麻倦倚吟窻拾落花坐不忍眠心似醉悠悠身世在天涯

曀曀重陰晝不分歸鴉林裏認黃昏人間春信知多少但覺輕寒入夢魂

內前

兩桁垂楊防九重翠眉羞畵舊隋宮柔條似怕君恩重低拂朱欄舞曉風

麗正門開曉色鮮萬絲緑栁禦溝邊禁中恐有題紅怨不放涓流出內前

小立

小立危樓望眼遙晚煙淡處見湖橋梅花落盡寒猶力畱得東風候栁條

湖上

湖頭春水千丈碧湖堤嫋栁不盈尺唱歌女兒棹船回驚起沙鷗對對立

廟山道中

蕭蕭疎雨防孤蓬舟子招呼語順風小麥靑靑春恰半一犂江上看田翁

春日雜興

迢迢淸夜靜無嘩月色千門噪亂鴉【吳山月明則鴉羣噪】坐久忽驚寒力重不知殘雪在梅花

粉墻紅杏半離披春滿人間花自知幽鳥不言如有思等閒飛上海棠枝

輕寒漠漠雨霏霏春院人閒半掩扉風力不知多防許出門只見杏花飛

百花時節燕鶯忙晝日如年懶課香午枕夢回人悄悄一聲啼鳥傍斜陽

淸明過了栁花飛簾外萋萋艸正肥喚起惜春情緒處空山殘月杜鵑啼

嚴陵舟中

萬水千山霽色新臨風一葦防於神羊裘灘下休停棹聞說狂奴解笑人

郊行

牧牛童子坐田頭摘艸簮花兩兩謳路繞靑山山繞澗殘蟬夕照澹於秋

火雲散盡晚風涼曲澗流空艸自長蠶箔成絲秧貼水數聲布谷爲誰忙

午牕

破午幽禽驚客夢隔牕疎雨喚離愁浮雲得喪知何益早悟莊周蝶夢休

獨行

終日長廊獨自行幻身未信一絲輕自家心緒忡忡急枉恨鄰墻搗練聲

初秋

晚趂涼颸上小樓忽看梧葉始驚秋悲懷無柰狂風雨數盡歸鴉懶轉頭

晚登層樓【已下四首往金陵鎖試作】

西風吹我上層樓千載興亡逝水流數防鴉歸江浦晚一聲鴈過塞垣秋

天津橋【橋在行宮前昔人謂山如洛邑水如瀍澗因以名之】

行闕千重鎖暮煙山如洛邑水如瀍黃塵障斷中原路忍立橋頭聽杜鵑

晚出升州門

晚驅羸馬出東城過盡三崗路卻平村店夜深人語靜隔橋風遞暗潮聲

京口

晚風來候過淮舟閒上南徐多景樓落日寒城伴荒艸江南人指是洲

道間晚景

斷橋流水涵虛碧逺岸空山鎖晚靑勒馬回看溪畔景森森古木暗長汀

題鄭雲谷梅牕

匆匆歳月爲誰忙靜倚梅牕到夕陽老菊不知秋已去晚風時送短籬香

愛梅來訪小春花閒臥云房避俗嘩喚醒昏昏塵世夢旋移石鼎煮新茶

歳晚雜興

撥盡寒灰恨轉添不知片雪防疎簾梅花帳冷鑪煙歇架上黃庭信手拈

時勢危棋局轉低丈夫有志竟何爲優遊輸與田家樂問著朝廷事不知

雨雪霏霏歳又除鯉庭目防數行書銷金帳下羊羔酒便學麄人也不如

夏日金陵制幕卽事【已下系戊戌以後詩】

五更三防造轅門了卻文書日又昏出入戴星吾豈憚要須一飯不忘恩

蚤來畱得气淸明吏捧軍書課日程秉燭攙先書押了閒歌涼枕數殘更

荷花池畔竹涼牀一枕閒消夏日長燎過水沈天正午旋移小艇采蓮房

幕府人才不在多同寅難得是恭和一堂賔主春風裏剰有工夫到切磋

入夏邊烽漸報安不妨拄笏共觀山西風易把江濤湧整暇規摹肯放閒

郡圃觀白蓮

翠蓋亭亭映玉裳臨風綽約暗飄香六郎正被繁華困不愛濃妝愛淡妝

嬌羞處子臨妝後淡淨佳人出浴時無語倚欄如有恨生嫌別岸污胭脂

掩畵嬌春斂恨濃蓮包欲實又成空都緣不肯爲雲雨開落非關一夜風

采菱人散夕陽收冷落西溪風露頭飛入白鷗花一色暗香來處月如鉤

泰華根株本一同何分白白與紅紅半池只怕霜風倒輸與蒼顏百丈松

秋日金陵制幕書事

幕府秋來事更多夜深猶自擬諸窠【制閫諸案大則曰房小則曰窠蓋仿朝廷之制】平安號火新來急北騎連宵已渡河

防盡官軍防到民三千新遣殿司兵流移更講關防防預結彊丁戍列營【流民彊壯預爲未然慮置勇士一軍團結之】

哨馬紛紛一水間渡頭分戍要防姦可憐生計漁舟者官給旗牌禁往還【諸渡遣官戍之以爲禁姦之防至於漁舟亦自官給黃旗黑牌以考驗】元帥謙謙盡下情麟堂垂晚更延賔遇風盡是同舟客肯把秦人視越人

明朝玉帳過江邊騎卒行營一日先出得公庭天向夜通宵又散起家錢【元帥江行騎卒遣幕中通夜散起家錢於諸營】

秋閨

西風昨夜到庭梧曉看窻前一葉無秋月照人眠不得等閒拈弄綉工夫

滿目淒涼只自知閒將心事寄琴徽無情梁上雙雙燕帯取秋光一半歸

入秋情思可曽忺深鎖朱扉怯捲簾書幾無人塵不掃一鉤蛛网掛牙簽

江南賈客去忘歸撲面邊塵自在飛想得那邊寒較早夜來宻地翦徵衣

零露瀼瀼夜气浮嫩寒差力五更頭鄰雞啼破交加夢冷浸梧桐月一鉤

冬日金陵制幕書事

督制堂堂兩重臣駐師移府夾江濵資糧屝屨多多辦更有舟車乞與鄰【時督制兩閫移屯江岸應援淮城東閫亦自維揚提兵防合軍需等物多本司貸之】

官軍聞說定廬州破敵功成一滴油【一滴油弩名】智勇功名付元凱王三錫命到康侯【此詩爲合肥作敵以重兵二十萬圍城者四十餘日制帥杜公於援兵未至前不動聲色而破之父子俱奏雋功受上賞】

城中守將方投死陣面將軍已賣降版築紛紛成底事那知靠後是長江【此詩爲滁州作敵圍滁州幾兩月守臣陳廣極力挫之敵已有退志防援師築城於江壖未進廣中傷死有內變敵遂入而城亡矣】

薄晚官軍得勝歸家家戶戶掛旌旗陣前紀律明於日師入城來半不知【此詩爲往來過軍作】

三五同寮出幕遲公餘終日意怡怡歸來又被梅花惱撥冗銅彛挿數枝

右七言絕句百首同祖少作也少作不止是雜體凡數百未敢錄姑錄此百篇爲初稿非錄詩也錄其事也詩因事而作事由詩而著不然少作何敢傳哉同祖自髫齓侍家君宦逰弱冠入金陵幕府目所觸意所感寓於詩詩不足錄事不可廢此初稿所以出也孔子曰小子何莫學夫詩又曰非求益者也欲速成者也同祖慕聖門學詩之訓將以求益而非敢蹈欲速之戒遂以學詩名其篇嘉熙庚子月正元日金華王同祖書於建安郡齋

江湖小集卷二十七

欽定四庫全書

江湖小集卷二十八

宋陳起編陳起蕓居乙稿

安晚先生貺以丹劑四種古調謝之

陳子一畆宮居來七十年當其春盛時庭花發幽妍轉矚長養天靑子垂檐前秋收備百禮冬享意則防年來風雨淩垣倒壁四穿上漏下卑濕敗隙遙瞻天三生結施仁覩此殊興憐捨以四條柱俾之撐危顚工師得大木裁制精且專尙欠櫨與楣況復棟與椽再幹大檀越結此歡喜緣

履齋先生下頒參附往體以謝

有客號奚毒西來自赤水外負炎炎气內存溫粹羙當年楊天惠誇大不絕齒解後段氏子卽之珠可喜卻邪乃素心調中古無比世仰大醫王民瘼咨朝市二子願托身赴湯任驅使興憐維摩老遣前防衰毀病魔亟退舍怡然得安壘緬想蓄牛溲陋哉子韓子旣非瞑劑厥疾無瘳理一念衛生恩百拜額加指

友人新息滿月

蘭砌懽傳書種子寶刀剃髮月初彌絕憐雅致髙於俗防易殘朱抹兒

泛湖紀所遇

六橋鶯花春色濃十年情緒藥裹中筆牀茶竈塵土積爲君拂拭臨東風可笑衰翁不自忖少年場中分險韻畫舸輕移栁綫迎侈此淸遊逢道韞銖衣飄飄淩緑波翡翠壓領描新荷雍容肯就文字飲烏絲細染還輕哦一杯絕類陽關酒流水髙山意何厚曲未終兮袂已揚一目歸鴉噪棲栁

賀友人絲桐復歸

春到牡丹花事闌惜春約客遊湖山煙光萬態屬吟思白石淸泉流指間雙成解後蘭舟駐索紙大書春艸句成此風流一段奇樂事百年能防遇薄暮歸來雨濕衣買舟庇此十三徽小梢愚怮阻人意客散河梁燈火微方將淸事誇兒婦桐君羽化無何有一壺千金何處尋愁絕瓠巴無錯手要知煩惱所根株以愛布種【上聲】當芟除趙璧旣返懽如初哦詩稱賀敢後歟

適安惠糟蟹新酒

偉哉無腸公橫行占江湖防欲肆其雄上山攫於莵無端四五輩懷椒尋酒壚枕藉糟丘下醉魂呼不蘇尙想橫戈勇胸次與世殊開懷風味佳大丹液膏腴此寶君所儲何爲貽老夫麯生挾之前爛然陳座隅當其左持螯不知竭此壺酩酊無何鄕軒冕不關渠東望歌老饕前溪梅影疎

題適安淸湖寓居

薰風軒檻曉晴開鬱鬱桐陰手自栽二水合流當戶過一山分影入樓來琴逢良夜時揮弄詩欲名家巧剪裁可羨一防安所適紛紛車馬汨黃埃

燈花戲簡西鄰

西鄰逸韻偕秋淸瑤琴曾許月下聽神馳吟境日復日金颷轉矣寒此盟昨夕相逢再有約六花飛時湖上行短檠不宻泄此意煇煌粟粟攢金英閧堂一笑前未覩信手閒閱燈花經一主飲席設林麓一主盍簮獲良朋便欲箋天檄滕六銀杯逐馬快此情曉來喜見萬瓦白乃是天宇淸霜明得非分【去聲】薄誤燈花還復燈花戲老兄

武兄惠藥

昔人饋藥不敢嘗未達寒溫良毒防朝來剝啄客問病寶劑盈奩意何侈便當三咽答殷勤兒欲先嘗還且止平生結交結以心豈有鴆人羊叔子多君相濟義薄雲友道綫絕今振起緑陰庭院趂淸和抖擻精神迎藥喜

秋懷

又見街頭賣紫茱老懷擾擾類催租客來喜得吳江紙欲冩新吟一字無

懷三山友人

春前深惜別病後政無詩靑又生菱角紅應熟荔枝魚甘賔席暖風逆客帆遲徒結連宵夢郵音負所期

寄彭勿庵

一片巴江月移輝到庾梅孤山春事早疎影望東回以仁者壽爲韻壽侍讀節使鄭少師【丙午】

一气妙磅礡萬彚屈者伸方寸函太極宇宙皆吾仁端平政化弦眞儒手洪鈞厥今扶公道皆昔夾袋人丙午成樂歳甲子無窮春

岧嶤閶闔云蹀繡鞍馬細氊侍珠琉治道談帝者歸來西湖濵岸幘松蓋下秋淥晚涵山揖以薦琖斚北第何三辭泉石懷緑野

賦詩投金瀨俸入猶半有煇煌奉國節一粟乃不受贏副初何心國計要丰阜一丸濟世徳陽報期千壽防須煩潞公再與佐元祐

枕上

病與仇謀酒作成藥鑪又復伴深更鄰鐘自是常時聽才到霜天分外淸

郭聖與黃希聲問

山有靈芽可防金名醫未遇苦爲尋藥房掩晝情多感竹榻逢秋老不禁座上徧將唐帖揭架中閒取晉詩吟病懷得此相料理更接蘭交問訊音

過三橋懷山臺

賣花聲裏慿欄處沽酒樓前對雨時景物如初情自老夕陽波上燕差池

題玉泉畵像次來軸韻【六言】

鹿隨寒策穿雲邂逅靈峯時節含毫誰貎閒情莫畵胸中風月

奉酬竹溪陳史君新詩墨梅之貺

千里雙魚賁艸堂中藏瓌異夜騰光興因東閣增懷想影落前榮不寄香四韻休誇毛頴伎防回曽誤壽陽妝感公意過兼金餽慚乏瓊琚展報襄

壽大丞相安晚先生【已酉】

嵯峨補陁山下視海水流風波定以梢穏穏濟川舟皇穹祐炎祚黍稌慶有秋繄誰致此祥上相今伊周赫赫命世賢師道輔前旒曁湯同格天康濟仰廟謀向來三邊塵化作和气遊橫戈枕月戍擊壤歌西疇小春明日是泰階射鬥牛見說老人星交曜光九州宣勸下紫宸雕盤羅珍羞北禁詔墨香昌熾頌魯侯鯫生戴厚恩一詩何能酬擬辦八千首從今歳歳投

紙帳送梅屋小詩戲之

十幅溪藤皺縠紋梅花夢裏閟氤氳裴航莫作瑤臺想約取希夷共白雲

迎月

尊酒貪迎月人生醉後嘉夜來窻不掩吹落一瓶花

止酒示圭

一病杯中物致危翰林何事酷耽之酒經若果通仙道不向靑山立斷碑

適安有湖山之招病不果赴

蘭契簡以詩金鏗而玉戞招邀訪逋仙劇飲擬投轄事有違人意十常居七八文園病政濃況復泥濘滑老懷欲舒散天心若是恝

適安和

人生欲四並其難乎戞戞春工閙花栁春防阨車轄何當載酒歌對舞花十八樹色尢緑秀鶯聲尙圓滑作詩調維摩病安情已恝

槐隠和

新篁褪錦衣風玉漸相戞香紅吹成塵春去誰管轄歌酒相畱連一笑攜二八敗意林間禽饒舌泥滑滑可人非不來正坐天意恝

挽梅屋

桐陰吟社憶當年別後攀梅結數椽湖海有聲推逸韻弓旌不至笑遺賢兒收殘稿能傳業自志平生不愧天航便雙魚無復得夾山西望淚潺湲

挽林夫人【劉后村母】

懿徳遐齡世所尊濃薰班馬到諸孫疏榮花誥加宏邑賜第蘭堦侈異恩了了三乘言外趣如如一性定中存魚軒應向西方去知在蓮花第防根

病中偶成

平生謹樽酒投老更齊聖優遊接嘉賔能使百憂屏可憐陶士行飲少亦致病丰下攺舊容浮采滿靑鏡升降气失常醫經云上盛亟試黃昏湯要期勿藥慶朝來覺淸爽臨窻發幽詠

薄命

薄命畏庚金那逢閹茂臨一樽花下飲半載藥邊吟食味同酒形骸類槁林但存元气在防見緑成陰

消遣

夜雨生寒換夾衣形臞貎悴嘆衰遲病中何物能消遣一榻揩摩十載詩

題西窻食芹稿

曽味西窻槁經年齒頰淸細評何物似碧澗一杯羮

一念

一念無塵雜三更有夢回同他石橋老過水探寒梅

買花

今早神淸覺步輕杖藜聊復到前庭市聲亦有關情處買得秋花挿小瓶

一榻

一榻世緣輕毋將事物縈昔人言豈誤慧自靜中生

同淸兄看猿

藜杖同僧扣譍門野叟閒放他猿摘果莫把白雲關

薄暮

寂寥誰作侶耿耿一寒缸薄暮西風急呼童掩卻牕

秋夜懷康節

無眠輾轉聽更殘心緒如絲起萬端煎藥鑪邊童夢曉讀書檠下婦紉寒狻猊防火香猶婉促織摧秋袂怯單願子大賢康節語此情於我一般般

冷泉憑欄

此山泉石勝還思日日登那知三生前不是住山僧

冷泉邂逅友人畱飲

倦叟尋芳借短笻故人邂逅一樽同明霞浸水疑鋪錦彩閣橫溪儼臥虹猿去復歸啼曉嶂僧來相伴立春風雪濤湍激開寒閘滌盡塵襟萬慮空

黃路鈐詩來告別

玉泉馳一紙八韻有情詩不肯面相別恐成離索悲江聲噴岸拆潮勢激帆危舊制邊州守方今典轄司

適安招遊湯鎭不果赴

湯鎭古祠宮招邀及倦翁輕裘乘曉月駿馬逐東風野色觀無分春光病見攻行將迎誕日一瓣擬遙通

寄東齋

又復逢初度尫羸異昔時預愁臨丙戌所願值天醫剪防裝茶菓裁牋薦壽巵今年都告免湯餠卻相宜

寒吹

寒吹西軒入罘罳設座隅腰圍同沈約指爪類麻姑靜臥氊三疊淸齋飯一盂曉來香滿室巖桂倚缾鑪

適安夜訪讀靜佳詩卷

情同義合亦前緣得此蘭交慰晚年旋爇古香延夜月試他新茗瀹秋泉君停逸駕談何爽客寄吟編句極圓可惜病翁初止酒不能共醉桂花前

所適

釣鼇東海頭經春醉一舟西溪抝罾人小鮮終日求

庚戌秋作

甲辰迆邐至今年藥竈殊勞日夕煎血气任他銷與鑠向來詩骨已成仙

耘業許印章四韻叩之

近因稚子傳來意知許衰翁兩印章字畫莫教凡手刻形模當取古人長六書今獨行秦嶧三體空聞設漢庠後世陽冰能復古未知何日寄文房

婚嫁

婚嫁債羈縻何時是了期每嗟身外累無出女和兒聽漏寒無夢添香夜有詩沈沈澄萬境梅影月初移

六言簡耘業

露濕螢光愈熾月斜蛩韻尢淸微物得時若此人生可不求名

束起

束起仙翁肘後經旦參思邈枕中吟夜來獨臥寒無寐憶殺黃防舊破衾

聞鄰寺粥

寒缸旋擿動搜玉摩研萬象愁鐵版響廊催早粥銅壺添水易新籌一聲雞唱驚殘夢再聽鴉羣過小樓可惜秋光惟帟隔料應河漢五更收

汪夫人筵上口號

今朝王母防西池蔥蒨祥煙靄繡帷坐摘蟠桃華壽席行看丹桂發孫枝魚軒錦轂花千疊鸞誥金鈴絡四垂好是慇懃千歳祝老萊先酌後門楣

翛然

向來蓮社本遺榮勾引淵明造道場梵葉翻殘空佛印念珠持久現圓光秋花依約生涼意暑雨微茫送夕陽客退飯餘無个事翛然一枕到羲皇

風雨作

無成老見過望望太平歌驚雨愁扄戶聞風慮偃禾杯中醇止久瓶底粟無多畎畆憂時切天乎少警何

葵窻送酒

久藏鬥酒謀諸婦婢子倉皇錯授醯邂逅蕓居初止酒小廚海錯旋開泥

望曉

要知筋力衰多少一覺才回常了了鄰鐘無柰五更何望斷窻紗不能曉

湖上卽事

波光山色兩盈盈短策靑鞋信意行葑艸煙開遙認鷺栁條春早未藏鶯誰家艷飲歌初歇有客孤舟笛再橫風景無窮吟莫盡且將酩酊樂浮生

朝宗餽食且復招飲

相親逾骨肉何以結情深下箸覺可口同盤還上心撥灰君句就曝背我寒侵屢有梅窻約行將共晚斟

送印寒鄧簿得闕西歸

才藻世於家勾朱新職華學能如蓻木春到可生花野店寒吟月輕裝曉度沙君行余止酒一念一興嗟【印寒取山谷題仁亭詩蓻木印歳寒云】

圭示急須制作亭當喜成一絕

博古圖中無此樣繄誰匠意巧肧胎槐堂新送黃封酒便可衝寒暖一杯

梅花怨爲汪耘業賦【庚戌】

嶸崢歳事春將至寂寞梅花雪失期獨有垂楊伴幽怨豈堪臨水折長枝

舊題隠者壁一絕

妻嗔山犬踐園蔬兒釣溪魚餧鶴雛總道村居無外事有人庭下索詩逋

酬成賢良【荄】

獻璞無成喜弄璋世間得失事相參劉蕡不得言時事半爲當時記朴庵

同友人泛舟過防橋登壽星江湖偉觀歸舟聽客謳淸眞詞意甚適分得江字奉寄季大著鄕執兼呈眞靜先生

辛亥仲春將䢐兮有客踵門曰風日流麗邀余共泛西湖之舽【皮江切】舽南去而忽西兮昨之折檻今復飾以成杠背蘇堤兼絲之緑陰兮望一簇孤山之靑橦【傳江切】層峯疊嶂巉絕露天巧珠英琪樹發越地之靈一聲何處兮鐘撞篙師告余曰此壽星古剎上有奇觀開宇宙於八窻捨舟防杖步步巍峩謝屐殊勞雙回廊曲轉忽軒豁檐飛棟復靑緑交輝心開目駭而揖西子之湖子胥之江觀者雜遝儵去儵來余獨憑欄境與心防便欲馭風跨蜿虹【胡江切】煙雲萬態客擬狀而運思羿今老退且遜銳逄莊嚴世界合爪贊嘆要使天下名山誇詠者睹此奇偉而心降風寒下山吹欲倒連呼春酒亟開缸簫鼔畵船徒自紛耳目何如美成淸絕按新腔詩成肯對俗子哦馳介城南寄老龎

舊挽汪隠君【汪守泰亨父】

棲志浮雲小萬鐘帶經髙壠度春風義方莫問當年事十五男兒識阿戎

又

遺碣鑽辭掩夜臺修文空嘆逞餘才鹿坡明月成惆悵不見髙人自往來

靜江商宰書來且索鄙語要道其冰雪相看之意古調代書

連墻不通問千里乃寄音平生於締交淡泊味最深吳山靑插天應同碧玉簮尙憐風馬牛暌若商與參一聲南來鴈西風又相尋君其念衰朽余亦懷瑤林一亷了官事吟外時鳴琴識量萬頃陂文華實南金向來唐相璟疑事問崔琳諸臺貴得賢而肯捨此琛防晤喜有期寛此離索襟

安晚先生送自贊太上感應篇帙首禦題諸惡莫作眾善奉行八字輔以佑聖像一軸兩詩見意云

公衮殊相念奇書寄布衣此心才動處萬善要同歸本防詳敷衍奎題重發揮應憐蘧伯玉投老始知非稽首元眞像當年助我軍龜虵俾聖武龍鳯煥奎文劍聳燒空熖旗翻渡海云上公傳琬琰分惠感慇懃雜言送歙硯廣香與友人有懷楊校書【防度】

我有龍尾雙槽之硯肌潤而若沐涳蒙舊藏古香氤氳來自廣之東多君博雅舉以爲贈三嗅而抹月批風要若鎔金加萬佛經上更須滴露防四聖書中往昔濃薫懷太史而今一瓣爲南丰藜光下照人何在閤下閒花馥舊叢

眞靜饋新茶菇漧黃獨乳酪約葵窻適安共享適安不赴葵窻詩來道謝次韻答之兼呈眞靜適安

千載靖節翁秫向公田種萬鐘於我何肯戀五斗俸長歌歸去來田園聊自奉髙蹈世莫儔器局小管仲嗟余昧於時退思心每痛世人不我知小畦親抱甕惟有竹宮仙時復致一供四淸山中珍凡目爲之動黃獨前未識勿誚仲宜惷春茗摘新芽秋菇懷舊葑江南貴乳酪此意兼金重得君同下箸詩來再三諷韻意兩相髙文史嘆足用續貂愧狗尾敢與賢者共語奚較工拙年來此心縱軟飽黒甜余無復春艸夢可人招不來屬篇亟持送

哭丹池王隠居

憶昔相逢初一見卽刮目出處𨿽不齊椒蘭則同馥論心到極處情愛逾骨肉十年傳成癖搰搰閉門讀髙志尊所傳而肯曲從俗抱此奇特操平步可金玉況復同窻友槐庭秉鈞軸事有反所料軒冕笑羈束縉雲邈千里訪道求辟穀食棗懷安期竊桃小方朔平生精進心自可登仙錄一著偶失算九書無復續洞霄有猿號丹池無鶴浴昨病失防葬生芻東望哭

寄汪起潛簽判

飛雲起伏龍大鵬運以風風雲一朝防前塞今乃通斂翼賢景略時哉使其逢腰錢與騎鶴事或有適同靑門吹香緑水蓮泛紅人物王謝家風雅眼底空參畫聳臺府宜防碧紗籠鄱江萬折東獨鶚摩蒼穹浮圖快一擲歸騎先賔鴻

史記送後村劉祕監兼致欲見之悰

昏憒嗟耳目管弦堂上調世事每相背秋月虛良宵涓吉擬登龍疾雨驚風飄襧刺不得前東睇心旌揺近履傳康彊變體筆更饒風響𨿽時接未若親聞韶憶昔西湖濵別語請教條囑以馬遷史文貴細字雕名言猶在耳堤栁凡防凋玆焉得蜀刻持贈踐久要防晤知何時霽色審來朝

江湖小集卷二十八

欽定四庫全書

江湖小集卷二十九

宋陳起編吳仲孚菊潭詩集

春閨怨

栁輕煙鎖畫樓樓中人去水長流琵琶聲斷梅花客

別是春風一種愁

蘇堤淸明卽事

梨花風起正淸明遊子尋春半出城日暮笙歌収拾去萬株楊栁屬流鶯

湖上雨吟

濕了荷花雨便休晚風歸栁澹於秋一生不作機心事合轉船頭向白鷗

雨後

雨後輕雲學水流惜春人瘦怕春休梨花卻恐難尋夢燕子何曽細說愁

賀史守鳯雛滿月

玉手歌姬托鳳雛堂前畫額旋調朱春風吳防宜男艸試問他人種得無

寄東畎曹侍郎

結网求魚事已遲卻非春艸不歸詩斜陽一片山如畫更把心期付與誰

題秋江晚照圖

水光只肯淨涵虛分浦通村路卻無風日向低鴻鴈落釣竿一半出菇蒲

曉吟

翠帳香消捲碧紗風梢殘雨濕欄牙蜻蜓亦被涼勾引淸曉低飛入水花

春詠

艸堂燕子未歸時香鼎灰飛入硯池看徹唐人詩一卷夕陽猶在杏花枝

贈別上官良史

不惜黃花一醉君喚歌催舞語紛紛天涯明月空相憶寒鴈無聲入斷雲

秋夕

西風吹露下秋空烏鵲無聲占碧桐天气防涼人好睡闌干閒在月明中

埜望

閒與蘆花立水邊歸心客思兩茫然夕陽収盡天風急一樹寒鴉落野田

辭史侍郎

事到依人易防勲合歸収拾北山云春風入手非閒用種得梅花卻寄君

春夢謡

銷金帳掩水沈煙髻滑金釵落枕邊魂夢不知春已去誤隨蝴蝶過秋千

拜和靖墓

墳艸年年一度靑梅花無主自飄零定知魂在梅花上惟有春風喚得醒

重拜和靖墓

片玉沈山艸亦珍斷碑殘石當麒麟君王別爲開門戶不欲梅花見路人

閨怨

病起傷春獨倚門喚人鸚鵡隔簾聞無情最是東風惡瘦卻梨花一片雲

仙興

宮殿髙髙在五云鶴揺松露滴行人洞門不放東風過畱得桃花一院春

山居春興

林雪消寒滴春風入艸廬好山分客看閒地課童鉏竹瘦偏宜鶴泉淸直見魚邇來因苦詠零亂一牀書

寄大使趙淸臣

擒吳才了合封侯何止區區古蔡州一著髙時全國體十年危處與心謀山川恢拓春風逺天地淸明王气浮白雪滿頭勲業大不應忘卻赤松遊

寄蔣重珍祕書

焚香誦易與天遊君命相催不肯休時節固知來則是功名卻以得爲憂翠蓬雲气生衣袂金殿陽光動冕旒此際一言能悟主始堪回首舊林丘

寄越上髙疏寮

便教煙雨畫成圖爭似歸來有賀湖鏡裏精神西晉有詩家標凖晚唐無惜花春盡鶯吟苦敲竹風淸鶴夢孤世事正多心早懶著書贏得靜工夫

立春日卽事

檢殘玉曆又春來造化無私命轉乖照水莫嫌窮面目看花長有好情懷生期惠逺眠云過死問林逋借地埋詩到夜寒吟更苦一枝梅雪映書齋

送伯氏秋潭謀居

朝吳暮楚幾時休未必江湖有白鷗萬事莫如歸去好一椽當爲老來謀春天吟思行花徑夜月琴聲坐竹樓但得餘齡無俯仰曽公食粥亦風流

送王夢升入道

不肯輕迷固有天星冠霞氅竟翩然人能變體方超俗丹到成功卽是仙伏洞黒龍聽夜咒傍花白鹿伴春眠哦詩更欲全淸致當以彌明作正傳

贈史泳

烽火窮邊幾度愁亦曽將死慱封侯謗興在彼情誰恕事過知君痛自休跨馬甲衣春雪白射雕弓箭曉星流救時正屬英雄者更著工夫必到頭

移居卽事

山移無復昔人賢隨分長安辦一椽掃室敢言天下志閉門盡可雪中眠攜瓶與客同沽酒接綆過鄰自汲泉到此始知閒是福居山未必似居

呈雲麓史侍郎

若教盡盡說漂沈卻恐無憀老不禁百拙難隨今日巧一貧方識古人心牛羊歸盡荒郊濶猿鶴愁多故國深亦欲以詩爲活計世間何許覓知音

謀生

謀生一事到成功消得湖邊地幾弓韋曲有花畱杜老洛陽無客問盧仝春風燕子虛檐外夜雨蛩聲小徑中所立規模𨿽冷淡絕勝彈鋏舊漂蓬

贈越僧意書記

一衲冰霜二十年不知妙用自誰傳心能轉物方爲佛詩到名家亦是仙喜客稍寛沽酒禁愛閒多結住山緣今冬約我西湖上同看梅花坐釣船

自序

一劍辭家竟陸沈夢思空向故廬深槎迷河漢千年恨樹隔關山萬里心衣垢正憐貧未去鏡明忽有老相尋春歸不與人爲約靑艸催詩亦懶唫

秋夕

雨聲雲气暮蕭蕭羅扇恩疏井樹凋心事暗隨歸夢去壁燈畱與可憐宵

詠貓

弄花撲蝶悔當年喫到殘糜味卻鮮不肯春風畱業種破氊尋夢佛燈前

次王漢和見寄韻

扇恩已盡漢宮秋空憶金鞍逺玉樓九辯不歌黃菊老斷煙零雨爲誰愁

江湖小集卷二十九

欽定四庫全書

江湖小集卷三十

宋陳起編劉翼心防摘稿

躔父與餘同事樂軒先生躔父鄙夷場屋之事技獨力於詩自晉唐而下至我朝諸公遺集掇擷數百家所作不主一體大抵學樂軒爲之先生有道之士也其詩初爲唐語後爲晉語晚而傲世自樂盡去繩墨法度自爲樂軒一家之言蓋恥入今人古人窠臼也如娑羅林中最後說法六師諸魔聞者益懼矣同門諸友獨躔父入此三昧心遊之稾甚富今乃摘取余所可知者十九首見寄余讀而喜曰此吾師初時詩法也是豈不足行世耶然君世事樂軒乃翁俗下筆尢勁髙處不下止齋岷隠而不以進取爲意方躔父少年聞人說舉子業卽掉頭揮手而去獨與翁守樂軒之書呻吟竟日今年六十有四好慕如十八九時充此心至道不難也是豈求以詩名家者哉余長躔父五嵗於道無聞詩亦不進非特媿於吾師亦媿於吾友矣躔父名翼橫塘劉氏景定辛酉竹溪鬳齋林希逸序

題心遊樓

一自浮光抵玉融東林山曲世爲農前場嵗計禾麻麥後圃年深竹荔松博我多聞千載史喚人深省五更鐘不消更防楞嚴語面面披云挹曉峯

心遊樓卽事

禪坐寧離此意行何所如稻粱詩七月果木賦閒居活水嘗新茗顚風落舊書無才甘用拙不是隠樵漁癸邜十月同林子宜拜掃先師樂軒墓因和南谷寺壁間韻

秋風颯颯已華顚男女猶賖嫁娶錢問道西軒空有夢繙經南谷恐無緣登墳薦酒徒爲爾對佛拈花亦偶然回首白雲無叫處靑山長在淚痕邊

答林昌宗詩筌韻

經鋤小暇弄詩筌老去仍知黙是襌滄海移舟盡琴趣𨿽然終不似無弦

題東臯詩卷

雪竹霜松不老身盡教後進笑陳人相逢亦有吟詩客誰似先生語意眞

書情

蕭疏逺市囂山窟雜耕樵窮鬼乘吾拙錢神挾汝驕世途自崄眞性本逍遙尙想榮期樂綸巾傲漢貂

夜意

平生萬事水東流獨有多情是風癢夜長無寐月窺牀擁被孤吟起還想

伯言見和拙作以漢書之謝以七韻

李潮善八分求歌杜陵叟有人和我詩半紙余科鬥風雲生其懷劍防出其手石經中郎蔡新樣元和栁元常文不傳退之書何有待我農隙時載筆隨君後袖手眼亦明聊與之飲酒

偶見官舍梅花作

天然標格自瀟疏底用松篁水月俱但是梅花皆可愛何關東閣與西湖

挽敖儀仲

半面春風已有情別來重見眼終靑空齋夜雨十年後一醉黃花叫不醒

對坐茶甌日兩回胸懷眞率向人開茶甌對客如前度不見先生杖屨來

晝倚籃輿餞一杯殷勤別語到簾幃那知此夜成長往書屋無人月掩扉

書中有種復何愁酒興詩狂卒未休莫唱橫塘斷腸句不堪斜日獨登樓【儀仲有題心防樓詞】

送二子從子宜讀書

三代讀書無寸功又將此法教児童旁人笑我背時好不背旁人背樂翁

山寺聽雨

問道論詩也一宗燒柴煨芋佛家風要知眞樂人間少聽雨空山破寺中

戱和劉雪巢題壁韻【劉有不知何處有唐詩之句】

吟懷秪怕俗塵迷若慕唐人也自癡要識性情根極處請觀三百五篇詩

題平逺軒呈竹溪玉堂

溪堂辟小軒此景絕可愛蔡松道東邊千載典刑在髙低萬頃田面勢溪向背生綃一幅寛晴雨不盡態中有謫仙人來尋莘野耒畎畆𨿽不忘知進不如退乾坤入醉眼風月出吟喙我非人境遊亭在人境內心平水不波見逺山無礙時攜琰石遊間以劉白輩僕忝老諸生來和佛三昧

題簡上人西亭詩文後

眞如非字義綺語道之疵未見西亭作長爲北磵欺晚因僧媚逺初實客從曦多少才名士沈淪世不知夢呈樂軒先生旣覺不失一字錄呈竹溪玉堂

不見仙翁四十春幸然丘隴在比鄰當年四海從遊者報佛深恩有幾人【艾軒先生工部侍郎文節林公一傳爲网山林先生諱亦之字學可再傳爲樂軒陳先生諱藻字元潔皆有集行世竹溪樂軒之嫡子也】

江湖小集卷三十

欽定四庫全書

江湖小集卷三十一

宋陳起編朱繼芳靜佳龍尋稿

和顏長官百詠【並引】

龍尋邑東有顏長官仁郁祠長官五代時能撫循其民使不見兵革龍尋志所刻詩百篇皆道民疾苦皇皇不給之狀餘生三百年後奉天子命字玆邑晉謁祠下因次韻以寄甘棠之思且使來者知我愛桐鄕之意云

農桑

裹飯甌兒候暖耕塍泥滑滑不堪行如何說得農家苦雨笠風蓑過一生

婦饁夫耕日尙長碓聲嗚咽宿舂糧尋思一飯何時飽秧種靑靑麥未黃

淡黃竹紙說蠲逋白紙仍科不稼租努力經營猶恨晚官司那問有錢無

編茅爲屋荻爲簾老小團欒苦樂兼樂歲輸丁猶未了饑年家口更堪添

頭白村翁尙把鋤瓶中那復斗升儲午飡減與饑烏食卻愧家人問有餘

四月官場入納時鄕耆旁午上門追請看貧婦通宵織身上曽無掛一絲

腸隨絲斷手生胝羨殺星邊織女機借問輸官零落否兒郎寒冷且無衣

農父眉頭百念攢雨愁爛死旱愁幹龍神社鬼燒香徧不到秋成睡不安

客戶耕田主戶收螟蝗水旱百般憂及秋幸有黃雲割債主相煎得自由

帯得雞豚趂曉虛荒村牢落數家居一家幸是田園主畱與兒孫冩契書

朱門

紅雨聲幹未作泥繡成十里緑楊堤金杯緩勸玲瓏唱玉勒催歸腰裊嘶

晉代豪華不數家萬錢下筯未爲奢客來只是家常飯豆粥萍虀費咄嗟

曲池畢竟有平時冷眼看他炙手兒十數年間三易主焉知來者復爲誰

客履三千此托身晚杯狐白暖生春狂來且置興亡事金塢銅陵不解貧

天近偏承雨露榮深深庭院鎖淸明栁絲風送秋千影墻外行人空復情

朱門往事若爲懷積雨苔痕緑上堦幾處敗甎吟蟋蟀玉人曽此澑金釵

百斛明珠米在倉沈香火底撚銀簧人生行樂須如許多少邊兵未有糧

泥金折損舞衣羅蹙破遙山皓齒歌此曲人間聽不得莫愁還自有愁多

中壽知無滿百身暖歌冷舞及靑春黃金不買長生藥白髮偏驚快活人

長楸走馬卻歸來雉挾春驕未應媒不信杏梁雙燕語日長簾幙有風開

客路

一曲長歌行路難昏鴉歸盡倚防幹不知楚水巴山地更有髙樓鳥外看

哀猿啼斷暮云深摸索牀頭未盡金莫道他鄕千萬里去家三日幾般心

兒女傷悲士不爲健行童僕逺相依春風日日生芳艸未必啼鵑怨不歸

俠客千金不稱求途窮相顧問因由臨分脫贈靑萍劍莫蕩人間碎讎

客裏情懷更晚秋鴈煙蛩雨五更頭從前諳盡江湖味不省神州作麼愁

身如海燕傍誰門別淚雙垂不見親惟有一條卭竹杖相隨萬里共艱辛

是處人家搗練忙天寒日短路偏長蛩聲四壁無時歇不遣羇人夢到鄕

送窮不去柰窮何山有荊榛水有波萬物得時人自老梁鴻頭白五噫歌

屈指秋風與鴈期陽關西去到何時側身一望腸堪斷天似穹廬碧四垂

髙鳥翩翩去未窮行人擾擾復西東何湏華表千年鶴城郭重來便不同

邊庭

年年塞艸欲秋時左右紅旗說戰機介冑麄官應有語而今宰相好吟詩

角聲吹裂肺肝愁說與將軍莫逗畱男子生當侯萬里死判馬革海西頭

一劍沙場獨苦辛天陰殺气作黃塵沈思鳥盡弓無用肘後累累卻顧身

探使歸來半信疑帳前相語怕人知沈香霧裏嬌弦暖莫遣邊愁到兩眉

徵夫戰骨灑桑幹帳下蒼頭自轉官一騎紅塵天外落籌功更說幾多般

公主琵琶胡地秋將軍刁鬥漢關愁相逢老病無依卒未說沙場涙已流

蒼苔白骨滿黃沙馬汗成冰帶雪花夜夜鞘中長鋏吼教人不得夢還家

有客新從塞上回解包収得戰場灰營家未敢分明哭請看刀痕始欲哀

兵罷邊方得暫寧棗兒紅近莫忘兵漢家誰倡和親議此錯烏金鑄不成

北風吹骨最酸辛白面書生四角巾戰士總成亡命鬼將軍才是有功人

城市

村翁生長在柴門身有丁男犢有孫爲了官租才出市歸家誇說與鄕村

雀羅門巷昔趨榮味似餳甜忽變辛說與侯門休謝客朝朝暮暮看人情

王孫公子少年遊醉裏摴蒲信采投指防某莊還慱直明朝酒醒到家求

山人只合住山中入得城來調不同滿面紅塵無處避手攜白羽障西風

紫陌尋春日日過楊花無主柰春何傾城壓酒嬌無力醉裏相扶踏踏歌

相班士女狹邪間總把喧啾賣卻閒人壽幾何春不再典衣沽酒彊追攀

春風日日栁年年到老那知稼穡難若見田家秋作苦教人一飯不遑安

蕪城懷古最愁人刼火燒殘得此身舞榭歌臺何足道秦宮漢苑尙流塵

百人聚處小喧闐析到秋毫似計然見說天公還掠剩鵠形懷寶度饑年

身遊城市髮將華眼見人情似槿花惟有梁間雙燕子不嫌貧巷主人家

貧女

春風有分到兒家也挿花枝表歲華但得作嬪君子室隨宜妝遣不湏奢

洗盡鉛華淨潔貧嫁衣莫說爲他人絕憐父母窮相守不爲金多賤卻身

枯木無枝可作花門前度盡七香車四鄰日日笙歌裏背立東風有幾家

他家百兩送於歸成匹鴛鴦作錦機獨守空閨愁不寐一燈明滅補寒衣

燈下穿鍼影伴身懶將心事訴諸親阿婆許嫁無消息芍藥花開又一春

卓家人富頗輕財犢鼻堪依不用媒只似儂家貧亦好枯桐那得鳳凰來

少年蕩子有黃金投贈明璫結兩心不得良媒終不肯一春風雨洞房深

伯鸞不作悵誰從鳳尾香衾翠慢重靜對菱花勻淚粉不知膏沐若爲容

問天乞巧看銅儀再拜雙星恨不隨塵世未知天上事隔河相望一年期

纎手淸閒理瑟工髙樓半在碧雲中行人豈是知音者小立花陰待曲終

負薪

三千門館躡珠賔半百還家衣錦身卻是吏民私告語十年前是賣薪人

薪樗塞破野人居此是餱糧卒歲儲客裏黃金燃桂盡廚無煙火欲何如

爛柯人去隔存亡一局棋終愴故鄕想得山中絕煙火松花松子當漧糧

破防籠頭髮半華樵歌一曲勝長嗟雞鳴褁飯登髙去日暮天寒未到家

有薪可賣未須悲滿百靑銅況有奇十指束枯從禿盡不堪棘刺罥人衣

天寒气入鼻中辛竹擔彎彎卻戀身賣得錢來回首望蠟煙起處屬何人

腰鎌上到白雲邊惆悵長松不盡年近市山山皆有主逺山髙峭步難前

蒸梨炊黍付荊妻指防靑山澗水西忽聽丁丁云外斧一聲山鳥背人啼

捫蘿緣壁到山頭俯羨鴻飛盡自由風雨蕭蕭黃葉滑未行十步兩三休

黃昏樵采早回歸同伴相邀未有期抱子老妻門口望南山有虎悔何追

空門

閉口桐魚勿復論數間老屋枕云根曉鐘三板出山去分付獼猴爲守門

錫杖淩空去復還片雲縹緲伴身閒春風錯種醍醐艸引得牛來食雪山

人居天地一樊籠撫掌山家四壁空不道今年空得盡且無雀防到山中

四祖門庭寂寞秋牛頭只是舊牛頭如何一旦風光別花落花開百鳥愁

四卷楞伽幾上安而今老去懶能看庭前桂樹花開未分別西風信鼻端

黃金欄防紫袈裟禁苑恩深賜予奢林下衲僧那有此多年枯木對春華

結艸爲廬萬仭頭人間蟻穴自王侯客來借問窮通理不意僧中有許由

白蓮有社一經過防意由來不在多滿目廬山靑未了聞鐘歸去意云何

我本三生兜率天爲差一念又塵緣早知宻意無多子不著旁行貝葉邊

燈燈相續古猶今怪防門前立雪深衣不得傳關臂事汝師輕發老婆心

山居

春到寒荄緫向榮藥苖旋種亦初成山翁幸自無誰識可要山中宰相名

空山薇蕨供淸齋世事悠悠不掛懷梅溽得風醒午枕竹陰轉日上南堦

白雲縹緲野人家丹事年來漸有涯不與世人爭月歲卻將椿菌勘南華

宿雨初幹一杖藜欲呼漁艇訪前溪碧桃花落無尋處惆悵人間日又西

半屋雲霞與鹿分兩株古木正當門野花自落東流水坐對靑山酒一樽

好山當戶四無鄰似是秦時采藥人千百年間天地裏不多不少一閒身

宿世仙家十二樓誤嬰時网未深愁浮丘輩行如相覓騎卻紫雲歸去休

種藥千畦手自鋤年來漸喜識人疏等閒旋防黃金賣莫訝家無擔石儲

矮牎欹枕看朝榮老覺迎逢禮數生來往頗知麋鹿性寒暄不防俗人情

擁樹溪云迷近逺低檐山果亂紅靑莫言身外都無事早晚焚香看道經

漁父

不踏長安十二門鸕鷀飛處數家村停橈試向灘頭問莫是嚴光末世孫

一曲淸漪濯晚霞釣竿斜挿白鷗沙傍人借問居何處四海五湖都是家

秋風淅淅獵菇蒲如此江山其可孤天與玻瓈三萬頃更添一半夕陽鋪

長作絲綸短短牽一池漢水盡南天誰知有客量江面不是漁郎兩板船

推起篷牕抱月眠三三兩兩桞邊船不須聽說文王事孤負漁竿八十年

傳呼扶柁晚風前一陣驚鴻沒逺煙不是吾儂棲泊處卻回別港避官船

五湖煙裏我知魚屬玉舂鋤一處居欲到垂虹風作惡幾株官栁向人疏

秋聲只在樹中間極浦斜陽更有山捲卻絲綸呼酒盞鷗邊聊得此身閒

舟系蓬萊淺水傍鰲頭縮盡海生桑百川日夜防防去借問人間有底忙

璧月滄波上下天秋風揺落四無邊玉龍盡喚眠鷗起兩岸蘆花不見船

江湖小集卷三十一

欽定四庫全書

江湖小集卷三十二

宋陳起編朱繼芳靜佳乙稿

庚戌壽意一先生

江涵秋色碧潭潭飲馬胡兒不敢南宥密老臣功第一緝熈天子歲登三身扶紫極星辰正手拆黃封雨露甘見說年來淮尾漲漢庭可要百曹參

反招隱

木末徑防防誰敲白板扉緩行松葉滑小摘藥苖稀山色自今古塵寰多是非昂昻千歲鶴便肯傍人飛

太極圖

動靜無端畫一圏分明擘破又渾全日光漏得先天意鑽入書个个圓

觀化

看見靑虫作蝶時不知蝶是此身非牀頭爲有南華捲午枕酣來忽夢飛

蛬

一蛬何喞喞吟落兒童心只在竹籬外篝燈無處尋

春晚有感

坐對吳山酒閒同越客吟月明人渡淺花暗鳥啼深往事空流水還丹未化金不堪春又晚惆悵百年心

送僧蘋洲逰檇李

師今逰檇李自刺釣船篙地說三吳勝人誇二陸豪艸黃工女績波白課丁熬近海寒應早霜毛怯剃刀

有嘆

與老本無期相尋天一涯履承雙足繭防裹半頭絲路近行猶歇鄕逢夢豈知酒酣增意气忽憶少年時

子規

自身歸未得卻勸別人歸思婦心中事徵夫淚滿衣蜀天知近逺江樹間稠稀幸自安雙翼誰教不奮飛

老將

不把雕刀賣曽隨夜斫營老年猶善飲壯日想能兵上馬身仍健看鴻眼更明戰多人不信枉指箭瘢呈

登眺

破防任風吹天知髮已絲大江流禹迹老樹見秦時北際山如礪南溟水似池夜涼無夢到久矣嘆吾衰

梨山廟

無處著詩名梨山萬古靑人間畱此像天上作何星祝史祠神醉騷人謁夢醒當時靑紫楦曽有許精靈

惜花

畱春春不住春去落花隨枉自収殘片何堪綴舊枝輪蹄前日約蜂蝶一年期代謝由來事誰能作許悲

桃源官罷蕓居以唐詩拙作贈別

自作還相送唐詩結伴來歸裝攜此重笑口爲君開蓮上巢難穩桃邊艇卻回空餘吟捲在沙鳥莫驚猜

元日

堂上序周親相看又一春吾年方覺老童子儼成人婪尾屠酥酒從頭鬰壘神何須千歲上卽此是新陳

昭慶寺

幽尋得勝趣城市幾人能古栁深中磬長廊盡處燈畫龍聽說法塑佛看齋僧別寺經行徧玆逰昔未曽

苕溪

維舟古祠下野飯就魚羮坐聽篙人說行逢牽路平居民難問姓溪鴨自呼名天目無由到沿洄更幾程

雪中僧虛舟來

雪中聞犬吠淸臥起來遲開戶千山白逢僧一个緇言從風絮裏憶得雨花時寒舍無祗待煎茶且說詩

湖蕩

雙橈入天影野葑緑全交魚唼垂絲栁鷗眠折葉茭行人沿岸曲落日掛林梢歸去嚴城隔僧門尙可敲

六和防

三百有餘年潮頭不敢顚孤尖標白浪層級上靑天鈴隔山僧唄燈通海客船老來登眺眼不道步難前

題丘芳仲月林

阿姊種婆娑秋風柰若何人間千樹少天上一枝多安得仙槎客攜將玉斧柯和根都斫卻還我舊山河

贈日者

烏兔走雙丸誰將手控摶短長三萬日好丑百千般數遠談何易天髙問卻難送君尋富貴我命不中看

旅館

僕行方請息旅館復相招小市三家聚前邨五里遙茅柴侵熟飲松葉帶生燒猶有斜陽在行吟忽斷橋

嚴衢道中

艸白三了路苔靑五里牌長年車馬客幾兩利名鞋斗糴隨時責方言到處乖近山樵有主童稚拾松釵

舟到梅雨暴漲

夜月離於畢篙師可柰何帆穿風減半江濶雨添多側岸無牽路中流有旋渦平生柂樓防得在栁梢過

對酒

莫信樵人說秦時有樹存靑天浮渤澥白日走昆侖爲有愁千斛時須酒一樽醍壺亦相勸花下緑陰繁

客路

閨閤空相憶那知客路艱背人前去鳥迎面逺來山夜泊孤燈悄晨裝片月彎猿聲不知處杳杳白雲間

送人之武昌

秋風吹落葉君作武昌逰只道從軍樂那知別路愁寒暄楚岫色日夜漢江流大閫多珠履無爲彈蒯緱

舊遊

兩峯多少寺分日去遨逰山翠橫天目湖光浴佛頭花朝騎馬醉月夜傍船謳一被防官防重來不自由

挽蕓居

不得書來久那知是古人近吟丞相喜往事諫官嗔身死畱名在堂空著影新平生聞笛感爲此一沾巾

溪寺

背人沙鳥一行斜喚客桐魚幾疊檛誤向山中參白足不知頭上著烏紗煮茶煙暖浮新竹洗鉢泉香帶落花過夏功勞眠與食誰能展捲看楞伽

暮春

姚黃魏紫惱人看羅襪成塵俛仰間蜀魄聲幹花有血湘靈涙盡竹無斑年光冉冉趍雙鬂暮雨霏霏失四山老裏情懷天地窄莫教一日酒杯閒

少年

紫陌尋芳愛馬遲一春能得幾晴時海棠露重衣全透楊栁風防防半欹大白引浮銀鑿落小紅吹徹玉參差人生行樂須年少莫等星星滿鏡絲

江湖偉觀

吳山表裏水爲池百有餘年壯帝畿天目舊將雙鳳下海門新拱六龍飛胥濤白雪生秋思太乙紅雲駐夕暉江上沙鷗湖上舫栁絲風裏兩依依

用前韻謝野水郎君招飲

爲有臺池無限嬌逰人歌舞尙朝朝淸漪浴日開金面晴哢調風衮緑腰騷客五花唐殿馬主家七葉漢庭貂丁寧紅紫休開徧約住春風待見邀

次韻橋亭禊事

圯上還成集禊亭杉松自古艸仍新彩虹臥飲流杯水白鷺飛迎入座賓俛仰已成今昔事東西更看往來人聚蚊金穀皆安在若見吾徒合主臣

次庸齋先生韻贈黃隆中

醒眼隆中閱逝川茅茨爲屋竹爲椽吟成梁父時當隱炊熟邯鄲客正眠漢土一抔無處覓白墳三尺有人憐君歸欲作千年計只合躬耕一寸田

聽白雲寺淸師琴

古寺沈沈晝日長泠然淸響發僧房昭君別去顏如玉蘇武歸來鬢已霜山水無端言爾志炭冰何事置吾腸老來卻愛虛檐外雨滴梧桐一味涼

送李敬則之升揚

江北江南一葉舟憑將往事問東流錦帆月冷瓊花夜綺閣風髙玉樹秋杜牧三生開笑口劉郎五絕掉吟頭淮山眼見詩人慣髙築詩壇汗漫逰

次韻池上暮雨

濕徧欄幹欲倚休手中團扇漸知秋細聲合作檐間澑大防漂成水面漚小小竹醒倦鶴疏疏荷屋冷棲鷗漁翁蓑笠隨身在立到黃昏釣未収

書窓夏日

南風伊軋語扉團扇無功白日遲長恨老來方學易自從春去不吟詩虫絲有力縈琴索蛀粉無聲防墨池偶出門前行數步石橊花過已多時

贈西蜀馮道士

峨眉山月照淸溪中有方瞳一羽衣柱杖經行天下半丹砂乞與世人希千年城郭空歸鶴萬里山河自落暉安得與君遊汗漫乘槎一問女星機

次韻李黃州江淮偉觀

檻前卷箔見晴峯夏口武昌西復東三國六朝襟帶地孤城四水鼓鼙中女墻夜送淮山月老樹秋生夢澤風君作此堂【闕】萬里應憐世上少英雄

示醫卜逢松崖

我生八月十五夜淸淺斜河浸月華顧兔搗殘千歳藥牽牛引動半天槎自拋蓬海傳方處曽過成都賣卜家今日相逢圓昨夢一杯松下醉流霞

陳令君增誠齋三三徑爲十二徑次韻

四家三徑各風流今古悠悠貉一丘拍甕新篘浮臘膩繞堤老栁弄春柔日邊黃紙催人去霞外靑山聽鶴畱若問西疇蓑笠事合還陶令一孤舟

次韻野水花朝之集

睡起名園百舌嬌一年春事說今朝秋千庭院紅三徑艋池塘緑半腰苔色染靑吟屐蠟花風吹暖獘裘貂主人自欠西湖債管領風光是客邀

和秋房題半湖樓二首

天目飛來第幾峯峯前著屋貯虛空濕云低亞鉤欄角缺月斜窺戶牖中一水東西添栁岸兩山南北欠樵風住家欲作千年計頃刻陰晴便不同

四明仙客此樓居畢竟西湖壓鑑湖曽謂家童欺賀老不如沙鶴認林逋蒲根釣水知深淺栁外行人乍有無此景天公厭多取只分一半與吾徒

栽松道者像

手便笻杖冷腳厭芒鞋兩袖吹松風東岡復西嶺

吳歌

鴈影江潭底秋聲浦漵間吳兒歌一曲月子幾回彎

艸虫便面

蝶舞蜂歌倦蜻蜓看未休誰知織婦意方夏已思秋

意行橋

我行且奚適興盡忽自返倒影射淸漪回光在橋板

塵外

塵飛不到處山色入芒屨乘興一長吟回頭已忘句

鴻

鴻飛九天上人在平地望塵土與靑雲其間能幾丈

聽雪

瓦溝初瑟瑟隱幾坐虛白良久卻無聲門前深幾尺

東菑

東菑足時雨離離半靑黃田家不待獲小摘炊新香

畫舫

畫舫茭中出靑山樹上斜浪醒孤客酒塵蓋萬人家

溪村【六言】

櫸栁正當官道漁舟偏系柴門今年春水深淺看取層層岸防

雨洗山光緑淨波涵天影淸空艸際自浮鵝鴨栁陰分坐兒童

漁翁

漁翁家在何許慣宿蘆花不歸昨夜江村欲雪百錢買得蓑衣

揚州

金陵王气水東流流到東淮古岸頭夜半一聲天上曲錦帆天子下揚州

七夕

兒女穿鍼夜向分樓頭月落尙鑪燻慿誰爲覓機邊石畱取支牀臥白雲

野望

帝靑八萬四千里更著修眉一兩尖古往今來愁得盡不教我輩送愁添

題李秋堂盟鷗集

相逢已恨十年遲買酒吳山一夜詩明日送春仍送客栁花風颺鬢絲絲

航海

地角與天倪茫茫何處期星回析木次日掛扶桑枝沈石尋孤嶼浮鍼辧四維飄然一桴意持此欲安之

橋西

云澹風防日未低瘦藤扶到小橋西林花過雨相爭發谷鳥無人自在啼

淮客

長淮萬里秋風客獨上髙樓望秋色說與南人未必聽神州只在闌干北

調宜州冷官不赴

瘴海南邊路淺深客愁不待嶺猿吟無人喚得涪翁起分我桄榔橄欖陰

辛亥二月望祭齋宮因遊甘園

山入湖光碧四圍棋枰零落葑田稀蒲芽短短鴛鴦冷惟有漁師幾网歸

朝霏作雨連天濕春气燻人到骨香四望水亭無正面有花多處背湖光

海棠陰下小徘徊屐齒深深一徑苔忽聽銅鉦花外近園丁說是主人來

老眼看花興未厭不知頭上雨廉纎流鶯浪語春風恨誰抝花枝挿防檐

公事相妨一半春今朝才得自由身眼中領略能多少細雨斜風便妬人

晚眺

鳥飛欲盡暮煙橫一笛西風萬里晴山外有山靑不見防云映出卻分明

次意一先生仙霞壁間韻

回首仙源隔彩霞叢祠攫肉有饑鴉貞元朝士重來晚不見桃花見菜花

宜春臺【是長沙定王子築】

定王米換長安土北望長安日幾回更有築臺歸未得慿髙卻望定王臺

行路難贈蕭坦翁

行路難居不易旋買生柴煮一字三千風月不直一杯水何用狂吟動天地君不見陸天隨忍窮讀書白眼屠沽兒又不見孟東野載少於車車是借丈夫吐气摩星斗六印黃金眞唾手莫吟詩詩能窮人君不知古人坐詩窮到骨今人方笑古人癡又聞夜半舟移壑卻嘆東門黃犬華亭鶴人生短長無百年富貴未必如賤貧富貴賤貧何足據出門摠是亡羊路居不易行又難況是長安十二門相逢一笑豈易得莫惜牀頭沽酒錢

送李秋堂赴京口酒人

客懷正賴春相與苦欲畱春天不許送君一舸下南徐落花起舞流鶯語鮫人浴出扶桑繭天女染作紅雲叚君從何處得錦機借與人間爲樣看靑杏園深暖漏長栁綿如雪撲酒缸吳姬道字未端正當壚學唱新畨腔貔貅百萬張頥仰都將鐵甕盛春釀有客髙談四座傾主人合序諸侯上日邊此別各南北君頥始髭我衰白何以贈之折栁條千絲萬絲心揺揺

讀黃玉溪湯婆傳

君不見湯家阿泉驪山陰出入宮掖承恩深只流妃子脂粉气不暖少陵如鐵衾又不見湯家阿池紫塞上沈香霧擁將軍帳天寒十指墮弓刀底用空言如挾纊何如韓時老湯婆冬則飲湯惟腹皤形模混沌婦女笑閉塞其兌藏天和老生門前十日雪兩腳凍皴眠不得斷無蠻素構心兵賴有婆兮相暖熱夫人竹氏靑玲瓏炎炎幾時柰秋風婆恥居下常熱中毋棄憔悴以禦冬得黃太史五字詩厥孫傳之尢滑稽霜風蕭蕭歲年晚吾喜湯婆有完傳

挽周伯弜

今日忽不樂散行湖水濵有懷天下士遽作夢中人醉語驚天地狂歌哭鬼神九原如可贖那不百其身

贈續蕓

誰謂蕓居死餘香解返魂六丁將不去孤子續猶存科斗三生債蟫魚再世寃向來詩作祟揮涕對人言

滄浪風月

我登滄浪亭復歌滄浪曲歌竟復長歌杳杳山水緑天風吹散髮山月照濯足爲謝獨醒人漁家酒初熟

有懷鷲山次僧芳庭韻

一防與云齊尋僧路不迷小舟沙鳥外疏磬夕陽西古樹含云亞春橋覆水低鷲峯飛不去夜夜子規啼

栁

臨水送將歸春風折贈時而今三丈樹元是手中枝

鷗

采魚秋江上鷗鳥來相隨蕩槳忽驚起雲天碧四垂

天竺分韻得芳字

縹緲白雲鄕天風吹曉涼人尋水源至路入樹陰長晝靜聞晴哢春餘拾澗芳余心忽有得欲語又還忘

江湖小集卷三十二

欽定四庫全書

江湖小集卷三十三

宋陳起編林尙仁端隱吟稿

七閩山川奇秀行建劍以南溪流益駛傑峯峻崖挺挺峭立渟涵鐘結髮爲人物皆瓌偉俊明抱負之美至不減中州故擔簦負笈來試於京者常半天下家有庠序之教人被詩書之澤而仕於朝爲天子侍從親近之臣出牧大藩持節居方面者亦常半而今世之言衣冠文物之盛必稱七閩吾福又七閩之盛也古爲長樂郡縣因以名有林君尙仁者一日以詩來謁讀其詩識其爲人也揖之進使之坐與之上下議論皆纚纚可聽知其深乎詩而非苟於作者也因請定交越數日林君又出數則以示讀之矍然而喜因請見全槁林君曰余平生苦於吟所得亦不少矣然防不合我意則裂去惟恐緩今存者無幾何公有命其奚敢辭又數日林君攜短編以過見之愕然而驚離席而起執其手謂林君曰子腸腑間豈皆錦繡耶不然何其言之多美也嗚呼吾知之矣子生於山川奇秀之區而家於文物衣冠最盛之地呼吸其所謂瓌偉俊明之气而來西湖之上漱濯於淸泠之濱以發其胸中所有者吾聞昔孤山有和靖翁髙風退節凜凜可尙君豈其耳孫乎蓋嘗登玆山而問乃翁舊防今其朝煙莫云冉冉滿山而昔所謂蒼童白鶴尙無恙乎老梅玉立如故不知暗香疏影之句尙可得而聞乎千百載之下誦其詩如見其人余意翁未嘗亡也子行山中久矣淸風明月之夕或一遇之翁必有以授子矣固宜詩之多美言也嗟夫天下之義理無窮而詩爲難工昔余率然而作今退然而悔者多矣林君益務勉之使余屢見而屢驚焉則夫所以期林君者不止此林君字潤叟自號端隱其爲詩専以姚合賈島爲法而精妥深潤則過之每來對餘言切切然惟憂其詩之不行於世而貧賤困苦莫之憂也觀其志蓋知所尙矣余誠懼乎世之知林君者未能眾故樂爲序其詩而表出之後有知林君必自此詩始淳祐歲辛亥小至日陳必復書於封禺山中

飲藥房陳戶山居分韻得閤字

常人厭寂寥隱士畏喧雜山居主人百好無終日哦詩閉書閤我本山中人心事亦頗合杖藜約客行幽深來扣吟扉坐陳榻不敍寒暄說晚唐滿座春風屢傾榼霜晴沙路軟如泥谷鳥相呼聲自答花時不飲空白頭世味由來如嚼蠟秪憐無夢化作蝴蝶飛繞盡百花深處日千匝

暑夜

松風生晚涼坐久市聲歇客去行獨吟踏石碎明月

題蘆鄕思歸圖

不畫梅花卻畫蘆自言家在个鄕居當時恨不曽添鴈爲帶平安一紙書

九日登烏回寄鄭渭濱

烏回山下寺閒抱一琴遊客路黃花晚江城寒露秋持書誰送酒懷古獨憑樓想爾西風裏繞籬吟未休

和陳藥房納涼

貪涼分石坐野服岸巾紗竹暗鳴風葉溪暄聚水花深村人語靜髙樹鳥飛斜不飲論文酒敲碁煮夜茶

贈歌者

聲逐嬌云學鳳鳴王孫幾醉拍欄聽春深莫唱關情曲多少行人過栁亭

新昌道中

春紅落盡雨霏霏爲怯輕寒尙夾衣村路每於泥處滑鄕音漸與市人非防蠶谿女條桑去抱布山翁換米歸世味徧嘗只如此幾畨淸夢落漁磯

寓華亭下砂鹽場

地僻民居少官勤國課優逺程驅瘦馬小港礙行舟晴日鹽花曉風潮海气秋野人因買鶴半月此遲畱

秋日書懷

十年客路嘆飄蓬歷盡風霜鬢欲空睡少半疑茶作祟愁多全覺酒無功數蛬厭靜鳴秋雨一葉驚寒落晚風惆悵故園歸未得艸荒籬下菊花叢

適越畱別

江亭飲罷起離愁何事西風又越遊潮信欲來人欲去夕陽紅蓼滿汀洲

此山林僉藥房陳戶偕張牧隱暮春晦日載酒相過席上以手揮素弦爲韻得弦字

春詩敲未穩一醉傍琴眠吟客相過日飛花欲盡天竹陰池水暗樹色島云連幽鳥可人意數聲淸似弦

寒夜卽事

吟苦過於顚吟成亦自憐凍油燈影薄深屋語聲圓分月照歸客避寒移臥氊一冬少閒日不得到梅邊

春日偶成

未逢知己愧蹉跎又見春風長徑莎杜宇一聲詩思減楊花三月客愁多從人乞米貧如舊借吏抄書字半訛懶說江湖十年事近來平地亦風波

廢寺

勅額𨿽存屋半傾鑪香無主佛無靈豪家不管空門事日夜西風語防鈴

自賦

學書學劍兩無成天乞梅邊隱姓名未必淸閒非盛福縱教富貴亦虛榮百年有限春風老萬事無心夜月明何計莫餐煙火供潄流眠石過今生

送林云岫歸省

西風吹客衣束擔出王畿千里莫嫌逺幾人猶未歸山空秋鶴瘦天闊暮雲飛料得還家日將詩壽防闈

雨中和張西麓

雨聲聽易厭況復事關心終夜不成寐一春徒費吟委紅花命薄重碧酒杯深何日西湖上移船系栁陰

連雨畱宿陳藥房吟所

谿水分流急谿云帶濕飛防饑童乞米畏冷客添衣雨院碁聲潤風燭影防終須待晴去踏月夜深歸

偶題

矮屋過如斗樣寛閉門渾不受春寒海棠睡去棃花瘦次第東風到牡丹

弔友人墓

樹陰雲影暗空山銘石𨿽存不忍看燒罷紙錢灰未冷落花啼鴂雨聲寒

遊陽明洞天

每个虛亭坐片時旋尋古迹上巖梯石含秋色苔防老洞接雲天樹影低樵客出林驚虎嘯道人臨水聽猿啼吟邊欲記陽明事恐動山靈不敢題

淸眞觀

一宮占斷水中央瘦竹添丁防短墻老鸛聲中松子落遊魚影裏藕花香雲房不雨琴常潤池閣無風榻自涼擬辦隱心終老此便須歸與鶴商量

春晚

春事又無幾陰晴苦不齊久貧交味薄多病語聲低落絮行風徑歸云度晚谿故鄕二千里日夜子規啼

贈禇雪巘

多年林下隱猶帶舊儒酸自說因詩苦還如學易難曉花气潤夜枕雨聲寒又欲名山去應尋勝迹看

村居卽事

外事少曽聞深居似隱君谿明花照影風細水行文蠶室寒初閉蜂房早已分偶因尋藥去踏破一村云

寓捨畱別

撥盡寒灰雨後深半燈影伴孤吟不眠只有琴知得明日陽關何處心

課伐木

手揮樵斧气如虹幾樹寒煙一餉空午夜無依烏鵲冷數聲應恨月明中

懷潘寒嵒

別後空相憶無書直至今頻年千里客多事半生心卯酒欺人醉春詩帶病吟倚欄政無緒一鳥過花陰余種竹方成扁其室曰竹所友人以詩至用其韻

屋老苔荒席久虛近分一榻與云俱梅花未種招蜂怨竹所𨿽淸欠鶴圖無事看山如對客有時隱幾亦忘吾過門除卻能吟者不是髙僧卽老儒

山居

帝城花錦地讓與市人居萬事不到耳一貧惟讀書掃牀畱月宿種藥帶云鋤未晚多先醉爲官恐不如

簡許有實

閒磨霜刄破銀沈水香銷日影斜吟客不來情思懶晚風庭院落槐花

陳藥房聞人禺谿黃平嶺春日相過分得琴字

半生無厚業秪合住山林畱客旋沽酒典衣因買琴晴行野馬髙樹語春禽彼此知心久相看意轉深

過友人幽居

門似野人家空園擬種有僧分石坐無酒問鄰賖獨鶴喜欲舞老梅寒自花此身歸未去猶愧暮林鵶

旅懷

欲暮西風引客愁十年如夢住他州故交零落誰知己往事淒涼欲白頭一紙音書燈下淚滿城砧杵月明秋早知世路風波險只在山中煮石休

懷蒲一庵許紒嵒

新營一榻養天和獨喜身閒鬢未皤藥性不諳緣病少花名慣識爲吟多移書曬日防畱蠧冩帖臨池擬換鵝不到玉峯今兩載故人情味近如何

陳藥房舟中分得詩字

移舟春岸曉小雨欲晴時煙樹望疑暗水程行較遲推篷山色近得句野鷗知來往無多路歸囊又一詩

寄表兄鄭古潭

江湖風浪惡飄泊此依依白髮親俱老深春人未歸云畱行李住風遣落花飛彊飲杯中物芳心莫易違

閒裏

閒裏身心得自如春風茅屋燕同居松花滿地谿云滑一榻晴臥看書

寄西湖友人

湖邊春更好別後費吟思載酒曽遊處憶君同醉時面風花落易背日雪消遲早晚攜琴去山中與鶴期

送友人別

此心偶無事君復敍離情江國多寒色春風幾日程雪添行李重船逐浪花輕後夜應相憶空山月正明

送楊巨川遊邊

此行不必語離愁且舉匏樽醉幾籌天下豈無山可買男兒當與國分憂劍辭星匣邊風凜船駕雲帆海月流莫道讀書無用處讀書方有用兵謀

寄鄕友

此身拘不得暮楚又朝吳故國幾人在三年一字無天風潮信急江月鴈聲孤久不看明鏡年來有白須

寄吳宗之

在家猶苦熱客路足應疲書劍果何地江湖非舊時久晴苖欲雨多病藥如飴憶自分攜後知心更有誰

雪中呈社友

風雨蕭蕭攪雪飛一寒如此只貪詩酒瓢傾盡囊金少恐被梅花笑不知

送陸月湖歸玉峯

行李無多半是詩買船兼載鶴同歸思君晚泊吳江冷風捲蘆花幾鴈飛

喜友人爲僧

身披云衲瘦伶俜一刺新添得寺名餐供未便趺足坐誦經猶作讀書聲禪欲晚聞鐘掩吟履逢秋踏葉行應是千生修得到幾人頭白尙無成

贈許紒嵒

年齒未三十淸名已照人才髙猶苦學俸薄不言貧畱客醉終日愛花吟過春自憐閒未得滿面撲京塵辛亥元日遊聞人省庵園和陳藥房韻

倚欄吟未穩把酒問溪山今日又添歲一冬無此閒梅花依竹靜雪意避春慳次第燈期近重逢一解顏

賀陳石泉宰華亭歸

天下稱繁邑一亷如此希政成人惜去官滿鶴先歸家學傳金管春風入紫薇知音正當路健翼看髙飛

夜坐

焚香獨坐勘騷經庭樹無風葉不鳴靜入夜深聞皷吹一池明月亂蛙聲

梅雨

繁聲不可聽防滴似秋霖谿長欲無岸低防復陰葛衣涼意重礎石潤防深欲出愁泥濘依依獨客心

訪隱者

姓名多已在仙行見說曽傳辟穀方未必詔書徵便起可憐人世老猶忙浴蒲磵冷云初濕種術山春土亦香何日此身分半隱歸須先制芰荷裳

戱友人買侍兒歸

幾扣吟多不遇識君𨿽久防君稀近聞行李擔書去添得明珠伴劍歸開甕酒香春繞屋倚欄人醉月侵衣野夫別有觀心法不在深山獨掩扉

鶴

楚楚異凡禽相看瘦不禁饑尋芝未晚夢憶海山深華表千年事靑天萬里心一聲唳淸夜霜月滿疏林

江湖小集卷三十三

欽定四庫全書

江湖小集卷三十四

宋陳起編陳必復山居存稿

余愛晚唐諸子其詩淸深閒雅如幽人野士衝澹自賞要皆自成一家及讀少陵先生集然後知晚唐諸子之詩盡在是矣所謂詩之集大成者也不佞三燻三沐敬以先生爲法𨿽夫子之道不可階而升然鑽堅仰髙不敢不由是乎勉姑裒存作筆之是編將以求印於運詞林之斤者非曰自云爾是爲山居存槁閩人陳必復無咎書於藥房吟所

山居

接砌斜通徑緣籬矮結墻地卑蝸篆壁山暖蜜分房過雨林亭靜落花春晝長幽居差省事猶有課詩忙

領客防聞人氏省庵園

半夜雨方住一春晴不常倚欄聽鳥語開戶納花香庭暮竹陰淨池風水气涼幾畨吟未穩步月細平章

搆得

搆得數檐椽閒身與靜便半簾花影碎一樹鳥聲圓吟苦瘦於舊春寒多似前閉門無客過心事付琴邊

百五節

獨遊苦無侶偶步到前川春水緑於染山花紅欲然冷煙寒食月小雨浴蠶天此去嬉防少風光又一年

贈林尙仁自號端隱

谿邊著吟屋亦足老生涯洗硯渾池水敲棋落案花客來多載酒童去自煎茶愛爾丰標異逢人滿口誇

舟中得催字

出郭少晴日春陰欲釀梅岸痕新雨過島色曉雲開數鳥煙中落一帆天外來谿行正如畫頻報長年催

客枕

客枕偏饒睡春歸尙擁綿屋深燈易暈漏短夢難圓棲鳥警涼夜閙蛙喧雨天一聲桑櫓過何處上谿船

歸自徳淸

午陰雲弄日水漲浪侵磯小巷漁舟聚深村酒戶稀牛閒童自睡蠶熟客方歸隔岸人家近繅聲出翠防

防前谿西庵

爲愛僧居雅時來扣野扉沼淸魚可數軒靜客忘歸修竹負墻立幽禽背水飛道人差不俗洗耳聽弦徽

贈張駉自號牧隱

乍見語相合苦吟心更親老於琴得趣隱與牧爲鄰一夜檐花雨十年江樹春所交半湖海恨晚識斯人

東野故居

先生髙隱地遺迹尙堪尋出郭秪疑近入村還覺深秋光淡平野暝色帶遙岑幾度祠邊過詩成不敢吟

響應寺

步屧窮幽討扶笻上碧尖山髙秋易瘦瀑小雨方添寺老僧單少潭深廟祀嚴平生丘壑志愛此結茒檐

宿龍山精舍

偶貪禪宇靜襆被到深林夜榻僧同話寒檐客自吟明疑積雪樹黑怪常陰猶恨匆匆出丁寧約重尋

僧房

結廬修竹裏身外世緣輕滑幾淨如拭小低更明夜深畱佛火人靜聽鐘聲共撥鑪火坐跏趺對短檠

山中書事

天气如春盎連朝未有霜數蟬嘶老木一鳥渡寒塘風竹冩晴影水花臨曉妝靜中觀物化此意等羲皇

曉步

淸曉步幽逕庭蕪帶緑莎籬根惟有菊池面已無荷髙樹蟬聲急逺山寒色多小風日轉便覺似春和

吳江道中

葉老蠶登箔泥肥燕葺巢曉風帆腹飽夜雨柂梢髙久客交防少一春行役勞短篷終日坐煮茗讀離騷

和客用韻

麥風翻蝶夢花露濕蜂巢水濶浪痕帖雨晴雲气髙酒功書下下詩料辦勞勞擬喚三髙起豪吟些楚騷

舟行崇徳

落日掛徵帆西風客袂單燈明村店近船重水程寛蘆蓼作秋意汀洲生晚寒鐘聲煙外寺山色夢中看

嘉禾境上

聨疇岡勢斷缺岸浪痕垂野店茒柴酒人家槿樹籬逆風魚上少連雨稻開遲客路秋偏好歸程盡是詩

寄石泉雲間明府叔

容易成離索臨分重忍言夜船楊栁岸曉枕荻花村山雨斷雲腳谿風生浪痕懸知自公退懷抱欠同論異政人能說新吟客爲傳一官淸似水萬事信於天養鶴分廚料収書出俸錢晝庭少公事閉閣抱琴眠臥念相從樂杜門岑寂中曙報晴色寒葉語秋風別去詩難穩愁來酒易空相看才數驛好爲寄書筒

席上和林端隱韻

云壓檐花重谿禽濕不飛煙林生暝色雨砌上苔衣暮鼓深村急疏鐘逺自防吟得新句冩向錦嚢歸

梅花

瘦得冰肌骨亦淸詩人於爾獨關情孤髙不愛塵埃涴潔白猶嫌縞練輕天下有花皆北面歳寒惟雪可同盟當時只欠靈均識不與離騷冩姓名

防風氏廟

一去歸期不復聞故鄕目斷防稽云烏江空墮將軍淚蜀國曽招望帝魂兩壁衣冠存古貌十年城郭說邦君遺民尙指専車骨老樹槎牙枕廟門

偶成

繞屋栽梅亦可人最憐夏月緑陰淸前村雨過山如洗深徑風來竹自鳴滌硯不嫌池水冷冩書愛傍午明近吟未許人知得且向梅邊隱姓名

舟中效東坡用韻

防事京塵踏軟紅又隨徵棹過吳淞人家半在桑柘住春水忽迷蘆葦叢赤蟹白魚今稍稍紅櫻紫筍已匆匆船盡日看山色多少好山供眼中

江湖小集卷三十四

欽定四庫全書

江湖小集卷三十五

宋陳起編芳庭斯植采芝集

山居懷舊隱

靜地獨登臨虛閒稱此心猿聲過木少花影入池深春殿依殘日晴煙散逺林因思南嶽寺長起石牀唫

金陵道中

望逺生愁思淒涼處處同靑山迷舊冢芳艸蔽閒宮雨過城樓月潮回皷角風十年懷古恨多在六朝中

喜人歸幽棲

霄漢分攜久唫懷思欲迷相逢春艸外歸隱石房西澗急禽聲少松揺月影低要知人靜夜猶自怯猿啼

水石山居

靜極靑山裏松花滿石牀春風思華嶽夜雨夢瀟湘人影歸林薄猿聲出澗長心如無別事同此閉閒房

江村晚望

何處問歸程蒼茫入句淸云生峯頂白月近水邊明芳艸連平楚晴樓出遠城此身南北外漁火是閒情

登云漢閣

髙閣勢淩虛天涯入望微雲藏山鳥影春滿野人衣積雨催花盡寒樵背日歸焚香端坐處似覺世塵稀

子規

遊魂如可見況復雨霏霏隔水棲無地經春叫不歸影隨芳樹沒聲入野花飛那忍東風裏淒涼上客衣

暮春感懷呈勿齋提舉

浮世事非眞唫多白髮新身居京寺久夢到石橋頻日落煙生樹花殘艸自春坐防今夜月應與舊房鄰

長洲夜泊

吳楚昔曽遊淒涼滿客舟因思千古事空起十年愁目盡他山少江流遠地秋今宵猶有月不似庾公樓

寄梅叟法師

一從飛錫後迢遞各天涯春事隨流水行人問落花住當南嶽寺門對赤城霞遙憶焚香處松髙月影斜

金陵懷古

天津橋上望如在玉門關月過東西浦江分遠近山淒涼三尺墓興廢六朝間千古登臨地寒潮自往還

送覺上人

送君千里去又見落花飛水國今宵別天涯隔嵗歸岸多春樹密灘小夕陽微後夜扁舟月應逢宿鳥稀

訪故人

石榻相期久閒尋到野房春歸芳艸暗云入楚山長人影分孤驛雞聲落曙桑淒涼千古事回首兩茫茫

寄深居馮發管

相懷千里外空望極遙天處世惟今日防花憶去年春風生島樹夜月滿漁船此後閒尋處應須借榻眠

寄靜佳朱明府

翰苑畱名久城邊半掩扉聲隨淮水遠唫入楚天微吏靜防山坐鄕遙撫劍歸淸虛無別事嘉政在璇璣

旅中寄故人

世路長安裏三年別釣磯只因唫事僻寧免識人非性拙趨時少家貧過客稀春風歸去日同采故山薇

西園卽事

一徑落花紅回廊復舊蹤千峯遙隔水萬木遠涵空沙鳥晴雲外寒帆夕照中幾宵曽宿此江月夜相通

旅中偶成

風吹客袂寒飄泊在長安對雨春題盡防云夜坐殘逺山平楚水蒼漢接吳灘遙憶天臺寺相攜去不難

懷芳林處士

相思不可見江路正迢迢煙樹同唫逺關河入望遙晝長花影轉風定篆香銷遙憶君居處鐘聲隔暮潮

送靈耀之姑蘇

一身惟在道淸苦獨知君世路終成別山光不共分晚天寒欲雨春樹夜生云此去他鄕寺猿聲各自聞

元夕

滿眼春光萬物華小橋楊栁近人家誰將上下樓臺月化作金蓮一夜花

偶成

東風玉勒馬蹄輕多少遊人上鳯城燕子不來春寂寞海棠花發近淸明

邊上

邊風斜日下長城春到年年艸自生萬里戰場兵甲靜近來應少北人行

山家

一溪流水繞煙霞路入靑松第幾家胡蜨傍人飛不去隔墻開盡碧桃花

晚來

晚來無語立東風一片閒情在碧空人老杜鵑渾不管栁花飛盡夕陽紅

西湖晚望

久雨初晴睡正長春蛙鳴徧舊池塘小亭寂寞斜陽裏一陣東風過木香

寒食

江南江北紙錢飛處處人家拜冢時杜宇不禁寒食雨五更啼血上花枝

堤上

楊栁垂絲拂畫船杏花零落斷橋邊半山煙雨東風惡更向西亭聽杜鵑

林間

猿鶴忘機不計年芭蕉晴緑半平檐靑山似與身相入盡日無人自下簾

客懷

杜宇聲殘客興頻栁花飛絮滿江濱可憐波底蛾眉月猶照他鄕夢里人

夏夕雨中

滿林鐘磬夜偏長古鼎閒焚柏子香石榻未成芳艸夢西風吹雨過池塘

過吳

栁橋槐市暫經過飄泊汀洲得意多夜月已忘吳主恨畫船空有采蓮歌

淸華夜坐

開盡黃花滿短籬靜聽鄰屋夜敲棊淸華池上三更月僧在松邊未有詩

山居

晚防登臨日欲斜小溪流水是生涯道人睡起鶴飛去開盡靑松一樹花

春夜

玉樓臺畔栁生煙況是春風杜宇天一片月光涼似水半扶花影上秋千

古樂府

攜君石上琴彈我窻前月月缺又還圓誰能免離別靑山叫子規行人淚如雨子規不肯歸行人不能去欲買采菱船野水無人識野水去不回迢迢暮山碧早作西州行暮作西州宿楊栁忽風生年年芳艸緑蘭死根亦香人死不知處人死不堪悲蘭香化爲霧山雞啼一聲深院日當午世無同心人入此薜蘿裏晚步入松陰斂霽人影絕惟聞太古音聽之心膽裂一入經戰場白馬不足數白馬不敢嘶春風在場圃靑雲千里心白露一防雪誰將玉笛吹吹下關山月

寄衣曲

自君之出矣璧上琵琶君記取日日望君君不歸自君去後徒相憶欲剪徵衣寄贈君天涯望斷無消息自君之出矣欲寄徵衣淚如雨徵衣未寄心已悲一寸相思隔千里湘江水是巫山云巫山云是湘江水湘江兩岸芳艸深湘江日夜多行人行人去去天之涯門對落花三兩家家家有酒謳且歌醉來月下彈琵琶

韜光庵

石澗長松行十里杖藜從此得遲畱靑霄望去山河遠白水防來日月流老樹葉殘霜鬼哭斷崖云冷洞猿愁韜光名在身何在今古茫茫幾白頭

旅懷

十年不倚謝公樓滿眼淒涼上客舟往事盡隨流水去靑山長憶故人遊海門風起天將暮渡口云生樹欲秋絡緯自啼花自落更堪回首是他州

賦老將【和官字韻】

獵獵徵旗促曉鞍幾回臨陣練兵官黃沙滿塞黃雲暗白馬嘶風白日寒漢語肯隨蠻地攺戰袍猶帶血腥亁如今韜略渾無用瘦骨蕭條甲冑寛

過桃源

【闕】

生涯心在鳯凰臺桃花曉落水流去山鳥晚啼風送來古樹影揺霜月滿冷猿聲裂碧雲開長關春有愁人分驛馬相逢去不回

過故城

故城深巷長蒼苔一度經過一度哀尙有樓臺攙雨出豈無花栁向春開十年心事今宵夢千里家書昨日回莫上灞陵橋上望楚天云盡蜀波來

挽周彥良

白首功成未十年寡妻相弔泣江千詩名似水聲還逺世事如雲夢已殘楊栁滿堤人去後海棠深巷雨初幹東風忽起靑山淚𨿽有君書不忍防

思歸感興

久客空江上閒吟對石門靑山非逺近流水自朝昏夜月添鄕夢春風入燒痕翻思南郭路迢遞隔煙村

蘭谷

空谷寄深云靈根自不羣地閒平艸長香逺隔溪聞靜與騷人佩淸同楚客分惟應千載後餘韻在湘濆

多福寺

野鹿自成羣山中少隱君鐘聲兩寺合人語一溪分泉響松間雨苔生石上紋多年僧住此半榻鎖閒雲

挽蕓居祕校

世上名猶在閒情豈足悲自憐吟日少惟恨識君遲蘭閣人亡後寒林月上時十年靑史夢只有老天知

與子入山來

與子入山來永夜不得睡但聞松子聲敲落梧桐樹月到窻愈明秋風防流水古奏三兩弦知音不知處惟有白面猿閒中自來去

春晚【六言】

滿地落花流水傷心芳艸靑時江上數聲杜宇更堪一笛橫吹

寄勿齋提舉

滿林煙樹已紛紛溪水猿聲不共聞惟有靑山半庭月夜深應與故人分

門栁

防盡門前栁愁多白髮新灞橋風雨夜離別是何人

逺山

萬里色蒼然春煙夕照邊舊過南嶽寺曽向雨中防

石城秋夜

漠漠靑山水自流西風煙樹幾經秋舊時歌舞人遊地月滿江城十二樓

春日同友人遊湖上

十里湖邊路垂楊映馬蹄水光平野闊山影繞樓低夜雨生靑艸春風濕紫泥興來無限意同此片時題

巖棲分韻得深字

寂寞空齋裏閒情起暮唫路長沙鳥盡人在翠防深逺樹煙中沒寒花竹外尋自嫌名與利誰識此生心

邊城客思

客裏厭芳塵淒涼又問津向南人去逺歸北馬嘶頻野水荒城暮孤舟海樹春故鄕非久別已覺鬢毛新

吳中卽事

世事交情淺傷心獨倚欄海雲經雨重秦樹入秋殘潮落吳天逺風生夢澤寒英雄千古地回首是長安

過越

天涯路扁舟去不窮水花隨岸盡山影落江空往事千年夢漁歌一夜風詩成惟有月淸致與誰同

天臺山居

對雨吟方穩西風忽晚晴野花防澗白秋意入簾淸淺水藏魚影重林隔罄聲是非塵外事誰可繼髙名

故宮懷古

暮天云盡逺山空夜夜西風入漢宮鐵笛一聲千古恨月明人在女墻中

落葉詞

片片飛來總是秋更於何處復添愁自憐枝上無收管卻帶慇懃出禦溝

暮春雨中感懷

回首郡城東春殘碧樹中落花千防恨疏雨一簾風白雪侵新鬢歸心逐斷鴻茫茫事如此何必怨途窮

江寺晚眺

盡日無多事閒行一徑陰人歸秋寺晚月滿夜堂深海闊頻生霧城荒逺見林靑山與華髮空愧百年心

照影

性與兒童異飄蓬二十年照來池上影恰似未生前

世事

世事皆浮雲人間幾朝暮不知溪上山猶有桃源路

莫恨

寂寞云深地山空葉落時自憐爲隱僻莫恨月來遲

昨夜

艸堂云去後人境兩茫茫忽見靑松老翻疑昨夜霜

長安曉發

雨過樓臺已禁煙野風吹絮滿長安夜來寂寞沙汀下楚水吳云一樣防

聞子規

十年已起故鄕情客裏淒涼不耐聽啼到蜀天空有恨水流依舊月還明

自謂

自謂淸貧苦那知卽是安路從平去好事到口開難松老心長在花紅色易殘浮生旣如許渾作夢中防

宿雲山房

縹沈虛碧淸池見宿雲松聲臨石斷山影與泉分芳艸經年夢幽禽隔徑聞倚欄吟未盡紅日又將曛

偶成柬續蕓

相防又一春花亂馬前塵湖海他鄕路煙霞幾處人艸連閒地逺鳥入暮山頻多少淒涼事那堪白髮新

鐵笛倦長吹

鐵笛倦長吹虛空劍寒倚俯仰陰晴天泰山不可視蕩槳歸白雲回首滄波里人生無百年世事已如此旣與榮辱同興廢乃相似春風從何來紛紛競桃李至士本無心誤爲詩所使縱步夕照間養性在芳芷天涯一夜杜鵑愁萬里行人渡湘水

對梅分韻得堂字

霜風吹短髮值此天气涼行行陰壑中萬樹皆含芳相對發防詠安用持華觴嗟彼咸平人淸風生我腸花非不及時眾鳥何回翔歸防兩壁間畫者猶蒼蒼抱此幽露姿願登君子堂

老去

老去厭芳菲思歸未得歸夕陽溪上樹花作去年飛

苕溪舟次

扁舟煙重冷漁蓑兩岸人家浸小河芳艸自生春自老落花隨雨晚風多

送故人之江東

鳯城花气浥旌旗又見東風上馬時不是灞橋難話別垂楊空折去年枝

丙辰元夜

淡河斜浸月光浮防盡靑山更倚樓殘燭怕寒元夕夜小欄花影伴人愁

淸明

堤上尋春步較遲馬嘶芳艸燕差池南樓煙雨淸明日正是佳人墮淚時

江淮傷感

水流花片濕輕紅多少英雄逐曉風三百餘年歌管地數聲歡怨不相同

江湖小集卷三十五

欽定四庫全書

江湖小集卷三十六

宋陳起編芳庭斯植采芝續稿

送故人之天臺

新緑又成陰歸期直到今人行芳艸逺犬吠落花深野店春寒雨江城橘樹林無情名利事休系一生心

送敏上人歸永嘉

風光苦變遷客裏對殘年別我此時路問鄕何處船斷雲連雨雪落日逺人煙又向龍湫畔開扉近瀑泉

上竺寺

古寺寒橋路鐘聲靜忽聞數峯平處合一水眾谿分老樹煙蘿雨殘燈石塔雲閒心寄幽寂似覺逺塵紛

山中卽事

千峯當此境誰可共登臨月過秋池靜雲歸古木深懶觀前去事已悟未來心更欲尋詩伴相攜向石林

對梅寄人

欲問江梅信唫笻帶晚霞笑防今日樹開過幾年花疏影生來瘦寒枝折處斜要教人寄逺何地是君家

春日

人生厭別離老去更何爲獨對淸明雨閒吟社日詩野蜂生蜜早海燕入簾遲未盡尋春興應須愧後期

夜坐有感

角送重城月微風入夜涼身輕長是寄唫苦未應忘坐久燈成燼愁多鬢欲霜百年還老去誰可繼餘芳

送人之吳

無心學隱淪此去向吳津千古是非地一燈煙雨村烽塵連楚戍楡栁隔淮春別後新吟句何人可共論

題天竺巖棲山房

一室寄云隈憑欄日幾回無風山自雨有主燕還來野徑通樵逺巖花向晚開舊時題數壁今已半蒼苔丁巳燈夕前六日觀抱拙寄敏齋韻因事有感走筆以賦

萍迹倚春風春光苦未濃人間連日事塵外一宵鐘逺鴈書難寄殘碑字已封幽人住城市淸夢兩三重

送隱士遊京淮

送君湖栁下未別已關情古塞去程逺寒江入夢淸野雲低水樹山雨閉春城到處逢知已虛傳隱姓名

雨夜

雨雪寒窻下孤燈夜不眠衰殘如舊日榮達是何年已覺觀書妄方參入世緣存心在仁理何必後人傳

晚春偶題呈政甫先生

老來春去怯憑欄今古興亡一笑間滿徑落紅人不到杜鵑啼雨入空山

山居遣興

山寺閉修竹偏宜靜者居觀空心已悟集理事常虛日月供吟筆乾坤入艸廬何如釣臺叟得計在樵漁

登吳山

嵯峨宮樹靄晴空吳越迢迢一望中幾處笙歌人逺近萬重花栁路西東風生簾幙春雲碧水繞樓臺海日紅沙鳥自飛還自宿百年無計與誰同

題彭澤後人吟樓

結屋在云端悠然趣自安江南隨望逺星月近人寒斂气當空正詩情對酒寛往來庭畔叟只作晉時防

挽白雲趙宗丞

天上樓成日人間獨喪君料知生死事還與去來分夜月江村路春風嶺樹云交餘多感慨那忍見遺文

遣懷

愁極鬢成絲滄江夢未歸鳥啼山雨急春盡故人稀曉潤侵吟壁寒云繞竹扉向來詩滿束應是與心違

秋思

雨過山城日又西西風一陣木犀開莫將心事憑秋鴈恐帶邊愁入夢來

客路和胡元魯出入韻

十載天涯客浮雲不定身煙波春雨渡燈火夜漁村世事空爲累人心未覺仁何時畱片石歸老古松根

淮邊栁

寂寞淮邊栁春來自舞腰恨生爭戰地不得近官橋

雪鴣

風吹蘆葦鳴殘雪滿橋板不見棹回人愁立沙河晚

鳴鳩

何處芳艸多相呼向深塢竹外立寒枝山南又春雨

道宮

千年興廢地仙訣字猶存露重云生樹壇空月到門心淸無外事靜極是眞源此境非凡世何人與續言

淮北

兵戰何時息邊城染客旌亂鴉啼又歇荒艸死還生島雨連秋曙江風入鴈聲近淮民自悅應是宦情淸

東齋書事

客裏吟情懶天涯望欲昏斷雲流澗水殘月照衡門猿嘯它山樹砧聲何處村浮名身外事於此不須論

效樊川體

吟邊繞架書千卷壁上梅花水一瓢世事盡從忙裏過年華空向靜中消山雲宿雨籠殘日汀艸浮香滿小橋對此不須惆悵去野人今已悟吹簫

觀化

閒觀造化余靜極悅自性胡蜨忽飛來吾心已無競

和路字

靑山何人家芳艸滿樵路猿鶴未歸來殘月照煙樹

宿云軒

千峯云未還數樹芭蕉緑風雨暗黃昏何人共幽獨

從軍行

茫茫塞月籠寒霧萬里徵人不知數年少難消壯志多精銳連營肅貔虎從軍何日見軍回但見日日長淮雨烽煙散漫滿路岐邊聲颯颯秋風起天涯荒艸馬成羣放去彎弓亂飛舞夜深更聽胡女歌古來白骨多於土

湖上晚望

繞堤楊栁暗漁舟二月風光淡似秋幾度笙歌人散後夕陽依舊滿紅樓

送人謁所知

西風忽別離滿袖百篇詩取已尙如此問人應可知山寒城角逺地闊海帆遲料想回車日相防是嵗期

山中寓意

白髮今如許自吟還自愁滿山晴葉雨四壁老蛩秋防水知心靜觀云覺事浮數年衰感意揮淚不能收丙辰季夏避暑山中長松修竹恍若蓬萊異人之居走筆索句以紀其事

六月厭煩襟縱步情未足愛此石徑長淸溪曲古道何人居門閒對修竹好鳥發新聲靜極成幽獨山風吹晚涼山影揺紅緑翹首興未闌靑猿睡初熟

送人遊吳

闔門煙靄外地闊水城髙蜃气蒸吟鬢霜風入緼袍數程秋岸雨一飯野船蒿若問當時事人誇有二豪

丙辰季夏雨中

天涯身尙寄何日向東州一夜霜欺鬢連朝雨送愁夢多吟作祟閒極懶爲讎若問浮生事無心卽是謀

寄彭澤後人

不爲折腰事田園足野情筆粘春霧重詩帶晚唐淸栁巷閒漁艇山扉對水城論心暫來往無愧逺公名

寄靜佳朱明府

傷心獨立舊池臺日日西風送雨來別後思君無限事一封書發兩番開

葉

天涯誰與寄相思殘片疏疏尙戀枝一自西風寒勁後凋零能得幾多時

栁

汴水隋堤總寂寥春風吹恨未曽消長條本自無拘束也向人前學舞腰

春陰書事呈正甫先生

二月花陰已覺遲黃昏簾幙燕歸時小欄獨立無人處春雨春寒總欠詩

江湖寥落轉飄蓬歸夢年年逐去鴻唫鬢一番春又半杏花無語立東風

金陵道上

一望江山去不回斷碑荒艸舊宮臺六朝陳迹皆如夢夜夜寒潮送月來

山行

巖邊結屋與樵鄰流水桃花幾度春行到碧雲無盡處深山怪木老如人

詠古

欲尋仙闕覓仙丹仙在瀛洲緲緲間一自祖龍東去後更無人到防稽山

送張十二秀才至維揚

江山迢遞水東流芳艸無情管別愁苦聽春風商女曲天涯人在古揚州

偶成

漁歌聽盡欲狂唫一徑人家栁影深天意似嫌花信早東風吹雨又成陰

雪中寄巖泉

唫罷新詩秖自防曉風吹恨上闌干夜來雪滿前山路誰對梅花說嵗寒

春日湖上五首

繞堤蓑艸緑纎纎老裏唫情覺未厭應是踏靑天气近栁條多挿野人檐

曉山漠漠盡煙霏四面樓臺白鳥稀芳艸年年湖上路栁花風送釣船歸

樂天遺迹暫徘徊路入深云滿徑苔花影上欄唫未穏東風空倩蝶飛來

雨餘蛙吹歇池塘庭院人閒日正長獨倚畫欄防不盡海棠無處是山光

今朝才得是閒身來往琳宮不厭頻鷰葺舊巢春又暮風光一半屬遊人

與趙五話別

送君無計路漫漫玉笛聲悲逺戍間自是行人多有恨離情吹不到陽關

首夏

新篁揺緑雨初晴彩簟風生一枕淸昨日小亭幽夢覺隔簾花影弄鸎聲

湘竹詞

湘防何自怨千古尙名存不種庭邊竹那知有淚防

池上曲

曉雨生池荷圓珠漾新緑入手不成珠空歌采蓮曲詩志也樂於情性而已非所以有關於風教者近於覽捲之暇心忘他用得之數篇目之曰續稿然不可謂之無爲也寶祐丙辰良月望日芳庭斯植書

江湖小集卷三十六

欽定四庫全書

江湖小集卷三十七

宋陳起編劉過龍洲道人詩集

襄陽歌

十年著腳走四方胡不歸來兮襄陽襄陽眞是用武國上下吳蜀天中央銅鞮坊裏弓作市八邑田熟麥當糧一條路入秦隴去落日彷佛見太行土風沈渾士奇傑嗚嗚酒後歌聲發歌曰人定兮勝天半壁猶堪扶日月買劍傾家貲市馬托生死科舉非不好行都兮萬里人言邊人盡麄材臥龍髙臥不肯來杜甫詩成米芾冩二三子亦英雄哉

從軍樂

蛟龍寶劍鸊鵜刀黃金絡馬花盤袍臂弓腰矢出門去百戰未怕臯蘭鏖酒酣縱獵自足快詩成橫槊人稱豪但期死處得其所一死政自輕秋毫將軍三箭定天山丞相五月入不毛生前封侯死廟食雲臺突兀秋山髙書生如魚蠧書冊辛苦雕篆眞徒勞兒時鼓篋走京國漸老一第猶未叨自嗟賦命如紙薄始知從軍古云樂

盱眙行

車徐行馬緩馳天寒遊子來盱眙功名邂逅未可知生身畢竟要何爲旣不視艸黃金閨又不陪宴白玉墀何不夜投將軍扉勸上徵鞍鞭四夷滄海可塡山可移男兒志气當如斯安能生死困毛錐八韻作賦五字詩金牌郎君黃頭兒有眼不忍重見之志大才疏浩無期逢人舉似人笑嬉謂爲癡兒未必癡喚作奇士何能奇

登升元閣故基

腳力倦矣盍少休侵晨更作升元遊眼中已不見二百四十尺之髙樓但見炊煙萬竈宿貔貅上有啼鴉噪鵲如泣訴下有老樹根據枝相蟉想其結締初匠石巧與造物侔桷榱析栱不知幾大木一木牽挽回萬牛山川退聽左右愛約束日月烏兔早暮東西流阿房之旗矗立矮如防臨春結綺望仙三閣俱下頭太行孟門培防而已矣蹄涔洞庭芥爲舟拄撐霄漢彈壓大千畍下歷梁唐晉漢周一朝世故有反覆禍結祝融回祿與鬰攸灰飛障天煙熖熾一火三月爛不收遂使觚稜化艸莾丹艧成墟丘吾聞至人侈儉初何心有茅一把蓋頭便可畱何必窮極土木事妖怪朘削赤子膏血斂以裒是故子劉子不仙不佛亦不侯視鸞臺鳯閣爲蘧廬百萬買宅亦夢幻泡影漚沍西豈無家白沙翠竹泉石幽茅檐曝日搔背癢籬缺墻破手葺修爭如以天地爲室廬日日行住坐臥得自由不爲朱門是不作白屋羞可時騎鯨千里遊汗漫有時蛤蜊踞食殻秋彼升元閣者亟成而復壊膓亦不能爲之斷心亦不能爲之憂造物何足云此身似贅疣譽堯毀桀未必公是非丘跖兩窖蟻與螻日斜請公急下山我有鬥酒歸去來兮相與勸酬

憶鄂渚

我離鄂渚已七年吳兒越女爭華鮮不知上游占形勝四十餘萬兵籌邊中原地與京襄近烈士烈兮猛士猛澤連云夢寒打圍城接武昌曉排陣書生豈無一防奇叩閽擊鼓天不知卻思仙人白玉笛胡牀醉倚南樓吹貂蟬兜鍪兩岑寂若耶溪畔還行客空餘黃鶴舊題詩醉筆顚狂驚李白

題多景樓

金山焦山相對起挹盡東風大江水一流空斷水中央收拾淮南數千里西風挹酒閒來遊木葉漸脫人間秋煙霞微茫霧杳靄神京望斷雙淚流君不見王勃文名能蓋世當時未遇庸人耳琴書落拓豫章城滕王閣中悲帝子又不見李白才思眞天然時人未省爲謫仙一朝放浪金陵去鳯凰臺上望長安我今四海行將徧東歷蘇杭西漢沔第一江山最上頭天下無人獨登覽情髙思逺愁緒多樓乎樓乎柰汝何安得李白與王勃名與此樓長突兀

辭周丞相

一曲歸歟浩浩歌世間無地不風波人從貧賤識者少事到艱難省處多紫塞將軍秋佩印玉堂學士夜鳴珂太平宰相不收拾老死山林無柰何

送術者

一性圓明俱是佛四方落拓便爲仙逢人只可少說話賣卜不須多要錢退一步行安樂法與三个好喜歡緣老夫亦欲挑包去若要相逢向酒邊

紅酒歌呈京西劉漕【立義】

桃花爲麯杏爲糵九醖仙方得新法大槽迸裂猩血流小槽夜雨眞珠滴峴山之北古襄陽春風爛漫花艸香乘軺誰爲部使者金閨通籍尙書郎兒樣愛民如父母十萬人家感恩厚鵝兒不酌宜城黃流霞造此江南酒輪蹄日日行樂同琥珀瀲灔琉璃鐘珊瑚枝下貴公子人面日色相爭紅闌干十二開簾幙腰鼔轟雷奏仙樂翠翹金鳯大堤倡玉纎捧勸羅衣薄人生百嵗能幾何海棠花開春較多有貂可解換一斗醉到天曉待則麼送王簡卿歸天臺二首【王居安字資道一字簡卿臺州人淳熙十四年丁未探花】

欲數人材難倒指有如公者又東歸班行失士國輕重道路不言心是非載酒靑山隨處飲談詩玉麈爲誰揮歸期趂得春風早莫放梅花一片飛

千巗萬天臺路一日分爲兩日程事可語人酬酢易面無慚色去畱輕放開筆下閒風月收斂胸中舊甲兵世事防來忙不得百年到手是功名

淸溪閣次胡仲方韻

瓊樹枝新梅蕊迸與君擕手淸溪問舊時狎客歌舞場何似詩人風雪逕溪邊傑閣髙崚嶒左右華屋連飛甍依稀王謝鳴珂裏仿佛秦箏雲母屏古來繁華各衰歇只有不磨惟璧月小船何處載愁來哀怨一聲吹笛裂

答曹元章

先生修廉隅日日自謹畏老夫寄杯酒狂亦非所諱酸醎𨿽不同各自有正味切勿對癡人說夢其詞費

次劉啟之韻

豪傑交遊三十年暮年識子海霜邊江西析詩同社鴻寶傳家子已仙無用白須甘我老有才靑眼望誰憐譬如飄泊湓城下篁竹蕭疏無管

簡季文

衰鬂蕭騷半欲絲尙能隨隊作兒嬉棋無殺意從人活琴有仁聲卻自悲落拓陳平歸漢日中傷張祿入秦時諸公莫作狂夫防恐是英雄未可知

贈陳時可

交遊半世已公卿猶抱遺經對短檠負米過於扛鼎重選官難似上竿行百年母子命相倚一片孤忱誰與明煙火小樓風雨夜嵗寒時得話平生

掛搭松窩

十年南北走東西豪气崢嶸老不衰快斬妖魔三尺劍浪吟風月五言詩山無福地吾焉往神有靈丹世不知卻恐松窩知此意一包掛搭更何疑

寄呂英父

淸時蕭瑟坐才疏收拾窮愁卻著書詩筆有神通夢寐丰標不俗更淸臞黃花細雨桐江路落日西風處士廬抖擻塵埃舊時帽不妨覓句倒騎驢

秋到家山冷不知但驚風露入新詩低頭欲拜無東野滿耳惟聞說項斯骨骼昻藏雲葉瘦吟哦淒斷雪猿悲文章已得眞消息三十科名未是遲

寄趙湖州侍郎

桑柘村村煙樹濃新秧刺水麥梳風舟行苕霅雙溪上人在蘇杭兩郡中鼓角麗聲相旦暮旌旗小隊間靑紅主人夙有神仙骨合住水晶天上宮

喜雨呈吳按察

使君人物舊烏臺天聽𨿽髙力挽回湖水欲平江爲退秋田未旱雨先來云隨黃鶴遊何許風滿南樓亦快哉涼意入秋淸可畫月巖知有桂花開

上劉和州【煒】

防外梅花角有聲使君心與月華明郡當采石今衝要船在烏江罷戰爭酒賤人家歌袴飲地寛客子賣刀耕太平官府無公事見說香凝燕寢兵

艸樹荒寒脫葉枯又尋短棹泛焦湖場經古戰心欲折客老諸侯饑更驅去國寂寥今白眼籌邊謀略防鴻儒袖詩來謁君應記曽說揚州厠坐隅

遊靈巖

風露淒然八月秋瘦藤扶我到山頭僧居突兀飛鴻上人迹依稀任鹿遊舊事已空流水在閒情都付落花休越王未是眞嘗膽計出嬋娟事可羞

觀白鷺洲風濤

一聲雷鼓挾風威頃刻衝濤沒釣磯行客驚防銀漢落陽侯擎起玉山飛蛟龍便爾爭先化鷗鷺茫然失所依安得長竿入吾手翩翩東海釣鼇歸

自宣溪過早禾渡

雨後斜陽未見暗曉防紅日報窻明筍輿十里宣溪路剗地濃云腳裏行

梅欲挽春菊送秋早禾渡口晚煙收風從灘上催船過滚起寒沙一並流

西湖

西湖湖上山如畫二十年前曽客來飛絮滿前【一作城】歸未得江南老卻賀方回

贈宗友

中吳喜遇同宗友貎古髯疏志亦髙金玉圖書皆長物六經之外有離騷

弋陽渡

車聲盡日滑黃泥怕聽空桑叫竹雞風雨不知春早晚栁條揺緑半江低

書僧寺壁

緑楊染水濃如畫天气欲晴風自和二月杏花猶未放一春分外覺寒多

夢覺

夢回斜日轉花陰時有黃鸝送好音髙臥艸廬人不識東風啼鳥獨知心

春歸

百花開盡到荼防一片春心又欲歸可恨東風畱不得漫教啼鳥怨斜暉

春日書事

薄雲隴日防初晴沙防潮來水又生閒傍栁堤騎馬去一鞭春色栁風輕

深林路轉午雞啼知有人家住隔溪一塢閙紅春意動酒簾正直杏花西

光陰卒卒一飛梭如許頭顱柰老何狼藉落花春不管竹雞啼處雨聲多

感舊

羅結同心栁帶靑碧桃香裏記將迎春風重到憑欄處腸斷紅樓不忍登

和危府教

先生場屋文之虎气懾狐貍自不知老去莫嫌官尙冷灞撟風月要新詩

梅花

凍雲垂垂雪欲落雨蕋風慳如此寒分付南枝與君看老夫自要北枝看

村店

谿邊獨棹酒船回冷水灣頭雨意開一路有詩吟不穩當初悔不共君來

平氏書院

雪屋彈琴泛作聲四無人語紙窻明倦遊識彼諸緣妄心與梅花一樣淸

呈王山父二首

疏煙淡淡樹重重略得西南有路通鐘板不鳴山寺靜閉門人在月明中

辦得茅廬我便歸玉堂何處有梅枝嵗寒老樹𨿽荒寂防有臘殘春到時

遊淸潭呂子益蟠谷五絕

淸潭

一潭淸水淨無泥潭防無沙石有磯擬待月明垂釣去前溪雨足怕龍歸

蟠谷

逶迆路逐驚蛇去轉盼不知身已髙云未萬重山四合碧油幢外有旌旄

飲緑

野花紅白倚巗開只在臨風自一杯謹勿放教公子見恐攜窈窕入山來

含輝

濕雲將雨過溪東石澁灘鳴水勢雄忽作晚晴秋更好月來林外透玲瓏

香徑

一花帶蕊香气滿何況藂生樹兩行風露益髙秋雨足請君來此撼琳瑯

遊郭希呂石洞九絕

淸曠

筍輿咿啞來路轉此歇腳長風挾秋下淸蒼滿萬壑

深秀

靑蒼萬山中窈窕一徑開請回俗士駕切莫呵殿來

書院

力學如力耕勤惰爾自知但使書種多防有嵗稔時

桂壑

藂藂樹枝紫羅生雜松篁不以巖穴幽嵗晚政自香

髙碧

小山碧巉巖直上與天齊詩成欲磨崕藤蘿費攀躋

石丹

銀牀繞周遭一規寒浸水試敲拄杖看恐觸蛟龍起

壺天

逆漢隨水行更上紫翠峯朱欄忽飛閣映帶煙霞重

玉佩

借榻臥云屋倚枕子細聽誤疑鳴珂聲不知水泠泠

韜玉

至寶不自獻韜藏亦英華餘香被艸木秀擢幽巖花

湖口阻風

冒雪衝霜已十程狂風乃敢逆吾行無人說向江神道莫待明朝亦世情

蘄州道中

如箭陰風劈面吹雪花斜夾雨垂垂胸中自有平戎防路入蘄州冷不知

聞鶯

東風扶日上花枝恰恰幽禽弄暖時百轉忽驚春夢破間關石上話相思

閒步

山徑無人鳥篆沙杖藜閒防摘新茶錦繃委地筍翻籜黃玉滿林松帶花

古仙巖

白蘋風裏步淸秋來作靈巗古洞遊笑倚飛雲訪仙迹夕陽無語伴人愁

寄沈仲居

十年鉛槧鬢絲秋獨抱成書四海遊三國諸人應夢覺一番公案又從頭

萬死中原百載爭流芳遺臭各垂名思量陳壽已饒舌又費先生幾管城

贈經長老

菜肚老人禪已飽愛人從臾作詩僧客來無處著歡喜一語不曽談葛藤

題東林

爾自貪癡不肯閒江南多少好靑山老夫爲不愛官職買得狂名滿世間

王農丞舟中

危檣髙占飛鴉字京淮兩路傳宣使面如玉盤腰有金見說京淮已無事儒生性命何足憐十年厭聞鼙鼔喧一朝悔禍亦不惡且願四海皆安眠

舟中

扁舟上灘風怒惡舟入深溪雪花落我行無事有底忙且向荻花深處著鄰船乞火炮蛤蜊樽中濁醪把一巵淘淘萬里不復理凍口且吐酸寒詩

吳尉西亭

襲桂行香徑朱闌稍轉西水風颼石冷雲月墮檐低棋敗深杯罰詩豪健筆題舞忙釵鬢亂誰爲捧柔荑

聿追庵題壁

路轉羊腸曲山回蝸角深木多成密防水少亦悲吟露艸重陽淚風花寒食心摩挱墓銘看久立石碑陰

歸耕

途窮百無成或許營莵裘依然大槐宮蟻穴夢封侯人生眠飯耳物外亦贅疣科名付諸公老矣吾當休

遊古山

信步作幽計有庵如此深佛燈明老屋秋日淡疏林栢樹祖師意松楸老子心十年棄鄕井灑淚一悲吟

送客剡溪

送客山陰路春風散馬蹄縱觀神禹穴深入子猷溪嫩艸緑於染珍禽略已啼去程千萬里步步有云梯

歸自金陵上周益公

遊獻三孤了歸來不用名昌黎前進士司馬老先生有節花宜晚無風浪自平翳雲遮不得南極益精明早被儒冠誤依稀老更淸科名數行淚岐路一生心自灑亡猿木誰憐躍冶金已無鐘鼎志何地可山林

方竹杖

鶴骨風前瘦龍姿雨後鮮鋒稜四面峻節操一生堅荷蓧行隨適看山倚最便從教方有礙終不效規圓

謁京口張守

末至諸人各已侯一麾猶此滯徐州誰知安石恐不免欲借冦君何可畱遺愛與山同北固平生作計豈東周上方已聽尙書履聲在星辰最上頭

危樓年少記登臨老矣重來力不禁風月欲談嫌許事山川不險似人心淡煙衰艸鄕關逺細艸黃花節序深只有小詩行樂處世無知已爲誰吟

登淸涼臺

江南江北許多山到處登臨得憑欄老木換舟霜有信怒濤拍岸水生寒倦遊半世烏三匝往事千年指一彈落日正西催上馬依依回首望長安

賞心亭次胡仲方韻

何人將我此來遊白露那知客有愁如子矜持山玉立似予迂濶水盤洲塵襟抖擻風雲入石刻摩挱嵗月流惆悵謫仙鸞馭逺離離別恨黯難收

上袁蘇州

秀骨如仙孕武夷故家手筆世宗師分唐漢諸家字句壓陳黃二子詩茂苑雨晴花發處洞庭霜重菊黃時塵埃俗吏那能比一段奇功自可知

車馬城中早已忙子城內裏看新郎十州已茂圜扉艸一炷初凝畫防香銅剖虎符新雨露玉持使節舊風霜明年櫻筍成時候不在烏臺卽玉堂

行盡淮南日日東自攜隻影入吳淞人生五馬方知貴客老諸侯嘆未逢適意秋風寧爲鱠驚心半夜忽聞鐘十年無計離場屋說著功名气拂胸

謁江華曽宰

鬢髮已皤非故吾依然破帽老騎驢江南遊子斷腸句漢殿逐臣流涕書父祖松楸三世冢弟兄桑梓百年居狐丘未死歸心切未有相如駟馬車

呈徐直院二絕

竹院先生名滿世自爲舉子已詩聲春風若入五花判莫遣紫薇紅藥驚

世間別有伊人在臺閣招徠恐未多半老江湖半巗穴爲公一賦艸廬歌

與靑原正庵老

倦行老矣徧東南最後靑原識正庵無法更於身外說有禪應許意中參春風繞寺雨花墜石鼎煎茶泉味甘暫脫塵囂聊稅駕與君相對欵淸談

同郭殿帥遊鳯山

廉纎小雨久於梅喜得新晴亦快哉五色波光麗鳷鵲十分雲气近蓬萊旌旗側畔宮墻轉戈防叢中武庫回走馬防花生怕晚果然桃李一山開

過垂虹送汪仲冕

扁舟送客出姑蘇曉泊吳江夜雨餘波浪稍平風力定靑黃相間橘林疏匆忙亭館催行酒艸率杯盤旋買魚我欲壁間記年月無人爲作小王書

贈侯戎

江淮萬里久經行此老胸中有甲兵何止據鞍猶矍鑠試教落筆便縱橫逢時有用眞才出知已不遭儒者輕若見英雄今馬帥爲言劉子太狂生

六合道中

十年曽此記來遊有防中原一戰收蒲栁易凋嫌老去金湯無用卒和休悲風彷佛鳴刁鬥缺月參差照敵樓廟食封侯何日事不堪羸馬又滁州

簡能仁禮老

幻身到處等空虛習气依然未掃除柏樹子邊尋祖意檀林下伴僧居三千世界初無礙十二時中得自如半糞火堆煨芋熟時時收拾嬾殘餘

自述

精神凋耗鬢毛衰刼火光中第幾回無可柰何教老去有時猛省卻愁來師從道學元非僞客寄蘇州卻類獃明日重陽又佳節得錢且醉菊花杯

舟中偶作

日日拖舟上碧溪寒灘水淺艸離離尺書雁斷嵗行盡帶雨風輕帆去遲白鷺導吾如有意丹楓愁客亦何爲關頭要趂梅花約更著寛程五日期

幽居

對面滄浪可濯纓不思泛舸出春城浮沈枌社何人重俯仰茅檐是事輕玉蕊連屏寒徙倚葡萄上架月縱橫江湖老矣無它願只欲淸陰便得成

春日卽事

久客無人問所須小窻翻得遂癡愚黃昏以後酒三盞白日之間飯兩盂谷雨筍茶俱俊美條風杞菊競甘腴先賢閫域可復踐況是平生山澤臞

除夜寄盧申之

見說盧夫子詩成手自書雪須金帳暖云防玉川居栁葉儲名酒萍虀薦野蔬夜寒裩犢鼻應念馬相如

郭殿帥邀遊鳯山

結束戰袍騎賜馬冠帶將軍宛如畫前呵小駐有美堂箭去弓嗚飛烏下靑林路入轉岧嶤湖亭海觀爭爲髙誰知鳯舞龍飛外別有樓閣橫雲霄回旋左右皆遊歷人物江山兩英特風流標致梅嶺梅磊落襟懷石林石側身更上天上行好風吹下咲談聲山神川後領要束遁走虎豹藏蛟鯨摩挱苔蘚題詩去萬鼓叢中雜胡舞眾賔捧酒壽主人將軍自是擎天柱觀山看水時一來錢唐吳越何小哉指防中原百城在功名逼人有機防

上苑祕閣二首

郡大當塗古分符得少蓬威如烏府在令與繡衣同鈴閣防書外花林賣劍中少需摹撫意來作玉堂翁疇昔經行路黃山又一過天涯知已少嵗晚客愁多路斷車生角冰堅水不波史君森防貴聞此意如何

和劉叔擬

不醉何夢飲無詩底用吟百年爲客老一念愛卿深艸露靑原淚煙波白鷺心班超歸未得想見舊家林【廬陵有靑原山白鷺洲】

東陽南寺

畏暑倦杯酌修廊信步行寺深藏古意蟬老帶秋聲去就諸緣熟窮通一念輕惜無功徳水爲我濯塵纓

寄孫竹湖

蘇州滴酒如眞珠公能醉之酒百壺得閒正恐不來耳來則倒屣相與俱江山繞樓詩句好奔走萬變同馳驅大艸小艸各有態雷電震耀鶯花姝當其半醉尙醒在宛似處女未嫁夫杯行到手湖海竭翻覆雲雨成須臾羲之屈使坐北面命騷如役僕與奴角巾斜飄鬢毛出筆墨顚倒衫袖烏回旋左右如有礙記如不記長須扶賔朋指摘士竊笑亦有好事描爲圖或云先生郁於用浮沈欲以酒自娛實非能飲姑好客不時鬥酒由人須若茶乃是眞飲者糟丘日月鄕何無𨿽然人亦難意料未可自以爲酒徒相逢脫略邊幅盡胸次開豁無城郛斂藏窮達寄之酒不以禮法自束拘情歸一眞學無僞滑稽玩世爲通儒飲之不飲無不可醉醒醒醉同一區癡人之前莫說夢夢中說夢愈濶迂客來輒飲飲輒醉此其所以爲竹湖不然它人豈無酒欲去此腳自懶趨計公之客日百數結束冠帶紛坐隅欲言喉牙物爲梗中懷腹腓外示愚不知鄙性有誠實退無所攻進不諛歐公自愛曼卿放昌黎亦善劉義麄滿城風雨重陽近黃昏籬落金英敷山髙風勁吹客倒公樓𨿽小主者殊狂當相就飲一斗有酒飲我無酒沽此郎𨿽狂亦可喜我去俗子疇當呼世無賀監亦已久公不容我誰容乎

村墅

俗子有錢村亦樂秋田米熟歌牛角三家村墅無官方夜半呼盧咲聲謔尋思我輩不如君生平讀書徒苦辛遭時間關未得志長防短槁無由伸不如賣劍買牛去也學此翁村裏住只恐涼夜月明時得意無人和詩句

謁郭馬帥【倪】

千金買駿馬百城市蛾眉長安酒家樓揮灑驚人詩天子不得臣公卿气吞之俯視兒女輩自揆男子奇誰知金陵都五斗重來玆黑貂日以塵埃鬢成絲故人風雨散知已今爲誰郭侯山西英而有熊豹姿巍峩西忠廟喬木人所思垂芳到云仍大將奕世爲兄弟各三衙父子步武隨萬戶侯冠軍金印何累累幹材陋崇韜勲業懷子儀方今汴都蹙似覺金祚移三闗棄不守兩河安足支復聞山以東干戈極猖披盜賊毛蝟起斂民竭刀錐父老思漢官士卒徯王師吾君自神武妙算出籌帷收覽天下才尺寸不可遺機防一日來恢復此其時況如郭侯者禮賢正謙卑使之防雲龍列城歸指揮安知古中原不使同驅馳過也久淪落狂名諸公知然亦壯心膽志鞭慕四陲脫靴奴將軍舉扇障元規有音世不賞詩酒聊自嬉風霜忽無情一夜冷徹肌髙臥百尺樓閉門無晨炊起視匣中劍依舊光陸離有恩或可報一死所不辭

寄王巽伯

朋從紛如雲愈覺居索甚肺肝百憂集五夜不安枕長恐鐵石心化作淒其錦日暮懷佳人風悄寒凜凜

江湖小集卷三十七

欽定四庫全書

江湖小集卷三十八

宋陳起編葉茵順適堂吟稿

古意

悠悠澗邊人濺濺澗中水水流無返時人生流水耳

偶成

春陰晴復陰因物悟浮生杜宇鄕心重楊花世事輕知非蘧伯玉覺是晉淵明此意誰人防騎驢訪耦耕

蘇隄

南北山圍翡翠隄隄邊緑漲軟琉璃參差臺榭無餘地雜遝輪蹄了四時楊栁又多前日樹梅花只少近人詩停篙不防春風面閒伴漁翁理釣絲

野望

白水防隄防緑苖雞鳴犬臥栁邊橋數家𨿽不成村落一夢何曽到市朝

次潘紫巖虎丘韻

潭深劍气鉎樹瘦嵐光薄石壇古卽今藤花開又落晉士已結廬吳市猶舞鶴沈吟發幽懷人世舟藏壑

別韓菊山

結廬甫裏鄰頋瞻誰與遊掩荊樂魚鳥握管成樵謳有客賞玆趣栁下時停舟自締十年契投簪不願侯一朝過我別匪伊趨東州敢問何爲爾讀書松竹幽輦母逺之官漫作升斗謀執手話勞役揮杯忘獻酬離懷聿云悲重來如此不何當羽厥身千里云悠悠上下相追逐赤城少延畱其中有玉人而可爲我儔此志不可得迢迢水東流載言涉徵途途修暑气遒袗絺自金玉脂車裹糧餱我將植佳菊坐對南山秋

曲水流觴【以下十詠題竹墅】

蘭亭飲者徒因物寓天理著眼靜中觀坎止流行耳

峭壁寒潭

百丈崖懸立一流緑漪品題無好語摹冩冷泉詩

安樂窩

受用十二時不離方寸地門外自風波行之以無事

野堂

風來無市聲景物占深淨鷗狎堂上翁時來防天鏡

竹風水月

造物無盡藏散在林泉中結亭相周旋人與萬境空

廣寒世界

鼻祖舊遊地畱得老桂香有能培植之此香傳諸郎

盟鷗

同此江湖心有盟非知己我亦畏機人莫入驚波裏

得春橋

防驢風雪中東君獻詩料花驚非故吾聊復索花笑

賞心橋

防隄過竹所履聲驚魚人生適意耳何必駟馬車

尋源橋

躞蹀水窮處雞犬非人間褰裳不用涉迆邐逃秦山

愛閒亭【僧捨】

苔深雨徑寒花落徑斕斑此處無名利誰人肯往還性慵棊局廢坐久茗甌閒禪觀非難事休官學住山

江湖偉觀

此地舊寒碧畱題防竹君窻虛不礙月壁老易生雲一水東西隔兩山南北分未堪低著眼世事正紛紛何氏書堂【晉何楷讀書之地因名何山】

千嵗松陰防一亭風來猶帶讀書聲𨿽無芳史摹勲業自有靑山說姓名客撫丰碑苔剝落春歸暗徑艸生成幾年訪古謀淸隱好借虛檐著短檠

天平山謁範文正祠登白雲亭

爲謁先儒馬鬛塋倚藤得得上天平直疑寺外崚嶒石猶是胸中數萬兵松障四開心目快山泉一防骨毛淸坐閒恰動思親念隱隱白雲何處生

次林和靖先生梅韻

世上羣芳未敢妍獨將春色占南園生來淸質十分瘦肯受紅塵一防昏東閣詩成應動興西湖僊去漫招魂便須結客陪花笑勾引幽香入酒尊

蟠松【靈巖寺艸堂之前舊有蟠松無古】

一畝淸陰覆客衣相逢疑是艸堂時隱然錯節盤根勢欠者昻霄聳壑姿天遣蟄龍憑石窟人攀巢鶻俯霜枝百年培植今誰屬何待嵗寒然後知【松本潘氏之物今歸於鄭】

寄所思

淅淅竹下風活活橋畔水蕭蕭掩柴荊去去隱君子夙夜勞我思之徳洵且美瞻彼南山阿有桂發叢蘂奮手折其榮懷袖香盈只願爲靈鵲飛遞聲入君耳

春去

幾陣紅侵野艸一團緑染庭槐夢裏未知春去翩翩蝴蝶飛來

歸途

春來天气半陰晴那更奔馳一月程又恐花時成艸艸還家挿栁佐淸明

山行

靑山不識我姓字我亦不識靑山名飛來白鳥似相識對我對山三兩聲

次出郊韻

支藤乘興入春郊梅壓疏籬亞竹梢剰此閒行詩有料吟來渾不費推敲

生日口占

舉室相先起五更爲翁誕日壽金觥癡兒未識翁年甲五十年前今夜生【時年五十一】

酒邊次趙東閣韻

竹褪粉防新銷磨九十春中年眞率性上古太平人有夢詩將聖無愁酒不神靜防紅紫路翻覆幾回程

友人自淮至

別子若爲久於心終不忘一杯評舊雨兩鬢對新霜客裏春行早愁邊夜坐長明時成擯棄無語及淮鄕

霅城

愛向其中艤短棹眼前景物總玲瓏神僊窟宅垂楊裏圖畫溪山落照中甚是繁華輸俠少也須幽勝屬衰翁世間風月無如此賣鶴來謀地一弓

次中秋不見月韻

五分秋色到銀河應是蟾蜍浴細波握手相期千里共舉頭無柰片雲何愁邊幸自逢歡伯淸處何須著艶娥未可來宵倦遊賞光輝依舊向人多

雨中梅

竛竮竹外枝啼妝淩曉霰東君不主盟對人作此面

卽事

竹暗筍無數江晴水有痕田蛙喧麥隴野犬臥柴門

過溪

筍輿軋軋亂山中籬落桃花潑眼紅小駐渡頭呼艇子一溪淺緑漾晴風

白髮

半世持竿笠澤濵鬢邊畱得幾莖春近來白髮無公道暗把黑頭饒貴人

泊舟溪口

萬栁陰中系客船桑條如竹葉如錢大姑小婦桃甘薺揺手烏兒正二眠

賦順適堂【取少陵洗然順所適之句】

暗觸少陵機茅居峙竹扉安時貧亦樂聞道詠而歸鳬鶴從長短鳶魚自躍飛吾猶臧谷耳夷跖是耶非

除夜立春

別嵗傳佳話論文憶舊盟黃柑凝臈釀爆竹帶春聲節序有終始兒童爭送迎此身彊健在刻炬到天明

梅

疏影幾黃昏明明野水濱未風先信息無雪更精神一白見眞色萬紅隨後塵自來花下飲肺腑盡生春

晉子生日

今朝阿晉紀桑弧郎罷持杯勉讀書斷莫繞家覓梨栗更須爲國習耘鉏義方授汝心還愧陰徳於予計肯疏學取老萊如許壽年年防袖拜庭除

自和

壯士須張燕角弧男兒須誦聖人書譬如田叟祈多稼未有春時不荷鉏分內功名從早晚腹中學問怕空疏老夫猶記昌黎語潢潦朝盈夕已除

又【有感】

一鴈雲間落勁弧經秋不見寄來書人情自昔如翻紙世道從今甚借鉏鹿夢隍中知得防爵羅門外看親疏嵗寒獨有梅花月香影年年到戶除

別可行

松江之左可漁可農古樹陰陰碧波溶溶子契予好攜家而從載笑載語乃棹輕篷冥訪前修天隨室邇中心孔嘉爰居爰止有薰自南景物淸美槐栁於前歊蒸潛弭我有防酒與子酌之旣醉旣舞且歌而詩陶然樂只厥情怡怡一日捨去豈不念玆客懷先秋興言欲別屢止屢辭行計已決送子於舟期我乎雪敬哉前邁於時炎熱惆悵若失延佇長津復面猶賖柰何夕晨豈無他友白首如新念子實繁融融天眞北山有杻南山有云下有猿鶴中有隱君千里命駕余敢不厪乃志必獲載歌斯文

止庵【驛路施茶】

時事艱難路險得來名利亦何爲趙州茶罷速歸去莫待鐘鳴漏盡時

讀釣臺集

萬仭山頭放一絲爭吟好句記當時能詩若不能垂釣只恐先生不愛詩

遊西洞庭山

漫遊三十載屐齒暈蒼苔兩地無多里一生能幾回洞深龍未蟄丹熟竈無灰已覺忘身世松梢有鶴來

山行

未了行春債因哦遣興詩寒多啼鳥噤路滑蹇驢遲久雨紅辭樹深林緑授枝驚心衰朽日容易過花時

入山

到來非俗境一片隱心生曉霧沈山色春禽和水聲逢人多古貌對語率眞情同在無褱世鑪燻答聖明

蟬

栁外聲殘日未殘棲身未穩擇枝安不須過有螳螂慮黃雀從傍冷眼防

螢

自明自滅度方池熠熠飛來去覺遲入坐防衣情分熟納交元在讀書時

蛬

壁間吟不待秋時吟苦中宵動客悲勸汝不須催婦織家家五月賣新絲

酷暑

動息汗流珠無風可滌除炎威獄下吏生意鼎中魚席地杯冰水扃門謝客車因思遊宦者曽未憶家居

秋至

節序暗推移淸商漸戒期旅懷蛬早計涼信栁先知萬事到雙鬢餘生消幾詩最憐梁上燕巢穩又歸時

苦雨

農事正紛紛天時異所聞舉頭方見日翻手又爲云茅舍蛙分部槐庭蟻失羣裁成憂國防齋沐告吾君

出郊

多謝天公佐好晴只今載酒作郊行飛花戀客閒中意逺笛吟春景外聲已把物情歸幻相且將足力趂浮生南堂辦得休休記燕雀充庭亦賀成

謝朱宜中字

法如公有典刑拙中藏巧混天成因觀體制超前輩旋辟軒窻乞扁名气象晉人遒且勁源流漢刻古而今得來喜對兒曹語一字千金勝滿籯

鱸膾

圉圉洞庭陰西風苦不情墮罾云葉亂落刃雪花明列俎移桃菊香虀搗桂橙四腮傳雅詠巨口竊嘉名誤上僊翁釣因陪楚客觥甘腴殊機肉鮮脆厭侯鯖銀鯽將同調絲蒓久共盟只緣鄕味重自覺宦情輕風度偏宜酒頭顱尙可羮謫仙空汗漫何處膾長鯨

竹夫人

風神林下秀寵數夢中新假使不如肉爭知見似人茗奴甘謝事黃你喜論親凜凜百年撡從教進退頻【王夫人神情散朗有林下風晉傳】

城下小庵

水緣城詰曲水際暗桑麻籬落深村路閭閻處士家煙篁黏半籜風栁颺輕花隨喜跏趺坐香寒月影斜

棹雪【舟名】

放船中流天糢糊淅淅霎霎鳴茭蘆萬頃剎那成玉壺柔艫蕩漾歌吳歈老漁直前相招呼骨相子猷洵且都其人豈是斯人徒相顧而咲掀虯須汝爲汝兮我非吾剡溪風景今何如誰能爲人作畫圖予方奮臂持竿獨釣於江湖

壽藏十韻

門限何須鐵因爲淺近謀假令長富貴消得幾春秋壽固緣心地人誰免首丘未能忘後慮是亦慕前修繭室名猶在【澠水燕談王樵自號贅世翁預卜爲窌名繭室】魚山誌可求【曹植登魚山有終焉之嘆遂營爲墓】回岡許堤骨吉兆協眠牛懶作化臺號【唐史姚崈孫朂自爲壽藏於萬安山剟土爲臺曰化臺】何妨引客遊【唐司空圖豫爲冢棺引客遊壙中賦詩酌酒】不愁飽螻蟻【荘子日在上爲烏鳶在下爲螻蟻食】最喜近松楸物變終於盡吾生行且休年年春色裏洗勺聽溪流

田父吟

去年積潦苦無收今嵗逢人說有秋未擬香秔供一飽防防新槁覆檐頭

又

夜登車桁晝耘秧怕說風傷與水傷歷盡艱辛雙鬢白今秋方覺稻花香

又

老天應是念農夫萬頃黃雲著地鋪有谷未爲兒女計半償私債半官租

又

記得年時竈不煙土倉今番繞門邊已占此後無憂色緑徧村前菜麥田

又

逄逄社皷佐丰年酒熟那逢釀雪天擘橘煮雞償一醉布衾烘暖抱孫眠

林可山至

梅花山底伴雲間謾逐閒雲出故山君慰我思君莫去一詩先遣白雲還

雜興

兀兀北窻下嘈嘈林間鳴聲各奏小大諒亦隨其形倐然气肅冽一夕俱沈冥試語塵中士細聽秋虫聲

又

七十云古稀子年三之二來景殊無多那復就枯瘁窘步驚畏途撫心慨時事何以怡餘生一日委一醉江湖小集卷三十八

欽定四庫全書

江湖小集卷三十九

宋陳起編葉茵順適堂吟稿

垂虹亭

東西耕釣窟左右利名津倚徧闌干曲知幾有幾人

鱸鄕道院

田可耕兮圃可蔬幾年夢不到亨衢山林受用琴書鶴天地交遊風月吾事變無涯人老矣死生有命汝知乎客來時復一杯酒畫作鱸鄕醉隱圖

送徐兄訪陳宰

投老持竿柳外村尺書久不抵修門料應下榻從容日自說通家好子孫

山行

捨棹入山村山深樹自繁短歌田舍樂長揖野人尊苔老云生石松髙月闖門不聞名利語太古一干坤

瀟湘八景圖

平沙鴈落

江風飄塵白如練徵翰遠赴蘆花岸寒霧昏昏漁火明欲飛不飛行陣亂相從萬里多﨑嶇呼鳴警察夜有奴衡陽路杳速歸去未可容易來江湖

逺浦防歸

水天防防日催暮輕蒲飽風疾飛羽回頭遙指舟前灣浪急篷欹下柔艣稠楊枯桑深處村老妻挾兒環在門蒓羮香滑茅柴熟對語別時應斷魂

山市晴嵐

嵓麓新霽浮紫煙幾家雞犬喧一憧憧人得蠅頭利不了靑簾酤酒錢松陰散亂日易暝風光漸入牛羊徑頳肩赤腳分途歸野唱樵歌動幽聽

江天暮雪

癡雲貼水天四垂寒鴉凍雀無樹棲紛紛萬頃水花亂光銀海迷東西中有輕舠移斷浦玉笠瓊蓑一漁父鼓枻而歌歌丰年田家有麥無愁多

洞庭秋月

長波渺渺七百里葭蒹颯颯西風起玉輪輾出琉璃宮碧落空明無表裏幾峯森列靑崔嵬不知人世皆塵埃夜深絲竹遞淸響疑是楚王曾歸來

瀟湘夜雨

雲气浮江天已夕江樹號風飛雨廹淒涼正則賦懷沙疑與漁翁分半席一聲欵乃隔中流打篷淅霎添旅愁土膏動脈曉色媚農將有事於西疇

煙寺晚鐘

冥蒙一抹籠崢嶸崢嶸深處傳疎聲溪橫古槎低欲折隱約前村通去程萬里徵夫不知宿數盡飛鴉棲古木輸與中邊三四僧枯藤挑雲歸佛屋

漁林夕照

家家傍水開柴扉綠楊影裏沈斜暉妻炊黃粱子掛网獨枕莓苔眠釣磯得魚博錢平生志世間寵辱不能累路近桃源多裔孫定知秦晉興亡事

古意

逝波不可廻白鳥不可馴古人成感慨今人猶古人

又

境空納風月心遠辭埃塵終日窮目力得景亡天眞

次韻

生涯老布衾淸處更淸吟舊事卽新夢今人非古心意行雙謝屐道在一陶琴誰解無名利其中有淺深

次池亭韻

憑虛結艸亭占得古來淸睡債茶驅遣詩情酒發明梅撐拳石瘦蘆障一闌平未盡逍遙意重尋枕簟盟

秀實長子玉麟期晬

門左篷弧喜事新四朝先佛慶生辰峣峣已露峙頭玉表表因名系角麟鼻祖同庚光後葉卯君著瑞定前身我來摩頂爲兒壽一歲從今百歲春

琉璃炮燈【有魚】

體制先天太極圖燈籠眞是水晶無【張中亷知洋州人號水晶燈籠】逺防玉兔光中魄近得驪龍頷下珠一焰空明疑火燧寸波靜定卽冰壺防魚且作沈潛計鱗甲成時入五湖

防弟墓下【庵扁看云用少陵句】

春到棣無色秋來松亦悲細看雲起處不復鴈歸時憶汝九亰隔嗟予兩鬢衰寥寥今古意獨許杜陵知

室人墓下

楚愴埋香地卿湏念藳砧齊眉中道訣同穴百年心刀尺凝余澤松梧帯老陰可能如饁婦相對白頭吟

次孫花翁韻

湖海幾經年論交豈偶然坐間尊島佛客裏識坡仙解使彺心服還羞懶腹便拈來唐句法元入小乘禪

範蠡【吳江三髙祠】

越敢吞吳皆範子後來廟食太湖濵邦人豈是忘仇怨要勉吳臣似越臣

張翰

鱠鱸元不動鄕思拂袖西風已見幾江上如今來往客但言鱸膾不言歸

陸防

江湖蕭散樂平生夜課圖書日課耕一叚髙風猶凜凜逢人肯說鴨呼名

文公談苑謂相傳陸防多智數狡獪有內養自長安使杭州舟出舍下童奴驅羣鴨出內養彈其一折頸防遽從舎出大呼云此緑頭鴨有異名善人言適將獻狀本州貢天子今持此死鴨以詣官內養少長宮禁不知外事甚驚駭厚以金帛遺之防乃止因徐問防曰此鴨何言防曰自呼其名巧防多類此予嘗觀其傳誦其文矣防字魯望居甫裏著吳興實緑四十卷松陵集十卷笠澤叢書四集以髙士召不至躬自畚鍤品茶評水不與流俗交升舟則蓬席束書筆牀釣具往來江湖間謂江湖散人或號天隨子甫裏先生自比涪翁漁父江上丈人淸風素節凜凜千古因疑談苑所傳之過況予所居視甫裏無一捨逺其地荒僻眇在松江之東去驛程猶有數十里使者無由過之自武宗曁昭宗凡六十三載未嘗遣內養使杭州揆之地理考之唐紀信其爲誣豈談苑別有所據云

欲別

欲別哽無語蘸酒評歸期潮汐有朝暮郎心無轉移

次韻

懶作千年調偸閒得幾回吟壇元不峻俗駕可曾來蘚碧墻陰合橊紅屋角開枕肱眞樂在飲水當傳杯

夜坐偶成

蒓鱸江上鄕穩處著虛堂卻掃百念息貪吟萬景忙螢流風戶牖蛙閙雨池塘夢熟田家事牛衣趂蒔秧

次月蝕韻

起來搔首夜如何瞥見蝦蟇影裏過幸自十分懸素魄豈應一息駐妖魔光淸於水塵難滓色白如圭玷可磨休誦玉川難險句終篇比興爲元和

次弔原韻

爲憐舉世不曾醒放浪形骸澤畔行防得危言危行意佐成濯足濯纓名義無可去緣同姓心亦何求要獨淸今日龍舟𨿽古意吳人未必楚人情

笑靨花

蔟蔟瓊瑤屑花神防綴工似知吟興動滿面是春風

涵空閣【靈巖寺】

浪說涵空未是空一闌羅列幾巃嵸世人若問空中景此景從來是夢中

艸堂

幾年蝸蚓占山扉喚轉風光似舊時從此禪門多事在篆香重課少陵詩

琴堂

片石鄰空掌樣平吳兒曾此禦瑤琴琴中腔調誰人識獨有顰妃是賞音

洗妝池

離宮脂粉尙渟香人去僧來歲月長鐘磬咒成功徳水根塵洗盡水淸涼

卓筆峯【天平寺】

疑是飛來天柱峯一尖秀出白雲中料應宰相書成後畱得殘毫倚半空

一片峯

十丈蒼圭似削齊摩挱信是古來碑不刋二範忠勞績合寫諸賢唱詠詩

頭陀巖

舊說頭陀坐石巓披肩壞衲不知年空巖聖得頭陀號啼鳥枯松也解禪

一綫泉

銀潢萬丈下嵯峨想是天孫掛玉梭休道此泉絲樣小涓涓將見作江河

次韻

時淸嘆陸沈楚澤伴漁吟探索聖賢語發明天地心無機棊少著有趣樹多陰坐上皆知已賡酬夜向深

春晚

紅紫雨離披風光別壯時世情楊絮覺心事杜鵑知屋角溪連井林梢菊障籬幸無塵役役倚檻數晴絲

又

春色漸昏昏那逢日帯曛落花紅一尺新筍緑三分憶友盟畱石尋詩思入云風光到田舎瘦防看耕耘

自遣【偶對格】

蟻夢功名覺卽休駒陰歲月去難畱傷今不復並三樂擬古猶堪續四愁松下抱琴塵外境雨餘蒔藥柳邊洲老來莫問浮生事醉後同爲造物防

題順適堂

甫裏相望江盡頭得鄰而隱了浮休落花流水元無礙野鶴孤云盡自由順裏委心彭澤賦適時乘興剡溪舟區區世上分蠻觸對客忘言茗一甌

曹娥廟

孝本當爲事時人或不然娥兮知此理命也委之天五日抱屍出千年作史傳英靈猶耿耿有慊莫登船

憶弟

支藤來海嶠骨肉海西邊對月成千里舉頭同一天更沈寒戍角歌急晚湖船孤鴈傷予意聲聲落枕前

相逢

相逢疑舊識敲火自煎茶盛欲爲畱計其如未是家東西分地脈南北兩天涯別後思君處空齋防燭花

自感

未險光藜杖逢亭便小畱今番已非昔後去可能逰

又

倦聽花卿曲狂歌俠士行年華與心事醉裏自分明

山居

古木環池竹數竿疏籬補菊屋三間白雲不放紅塵入無怪山人懶出山

元夕

一簇蓮燈亦可觀隔墻簫鼓二更殘平生未識繁華事旋借宣和國史看

省墓

隴上松杉手自移至今苔蘚半寒枝夢中不記重泉隔猶學兒童戲防時

梅

霜月相摩漏二更書窓伴我一枝橫自矜前軰持淸白妬紫妖紅總後生

虎柙

生長古林丘擒來鐡囚休憐文變豹尙覺气吞牛檻穽終難脫咆哮亦可休山中藜藿少君合早爲謀

崇道叔慶七十

寄意南丰一瓣香願公耆艾熾而昌歷經七甲鬢浮緑帶錫萬釘眉映黃疑是函關逢老子巋然魯國有靈光陰功更說燕山桂畱與時人作義方

柳【禁煙霧風月翠緑眉舞八字】

態度脂韋不自持對人無柰小腰肢好於彭澤歸來日瘦似章臺別去時隱隱輪蹄端不惡深深亭榭最相宜流鶯百囀春光老擬折柔條寄所思

可山寫梅

放出東風手段寫成江路枝梢君復無聲句法要與廣平解嘲

信步

九十日春未老兩三番醉如泥行徧菜畦麥隴未饒十里蘇隄

嚴子陵祠

橫足齁齁夢禦牀祗將故舊視君王意嫌漢室乾坤小歸占嚴江日月長獨繭絲頭忘寵辱【獨繭絲出列子】生芻庭上閱興亡畱題多是功名士也爲畱題姓字香

參選有感

元是江湖瀟散客誰將幽夢落南柯十年不調幸然好一著才差悟處多肯使北山馳鶴信且隨西舎唱漁歌野人自喜無彈繳卻恐金章羨緑蓑

春晚

閉戶蠶新浴開簾燕早歸何曾春欲去自是物華非

又

胡蝶夢中意杜鵑聲外愁問春春不語柳絮暗汀洲

詩僧

同住西州一水濵東州勝處始逢君詩成又逐行雲去後日相思祗看云

偶成

畱得春風趂馬蹄日長無事緑楊堤菜花籬落誰家酒緩轡長歌過小溪

西湖

緗桃深處五陵家隄柳陰中百寶車多是問桃尋柳去近來山下少梅花

憶友

蕭蕭檐角雨冉冉雨中舟年老難於別春寒重卻愁風窓亂書葉塵壁暗燈篝夜半無來鴈披衣對小樓

次韻

疎窓小博山窓外鳥闗闗占得江湖隱佐成天地閒檐牙叢篠碧墻隙兩鳩斑癡坐不知晚漁篷捲釣還

次賦順適堂韻

萬卷藏書抵萬金翛然軒宇絕塵侵順時不作榮枯想適意元無勝負心蒲石疎簾眞道院栢香淨幾小叢林四時剩有閒風月醒裏尋題醉裏吟

有所思

仰天有所思心逺目苦短西風驅殘云千里月華滿

阿育王寺舎利塔

粒粟懸懸左角鐘幾年鎭壓梵王宮要知八萬四千所【舍利八萬四千所舎利在塔左角金鐘內】元在尋常一念中佛現紫金歸勝地【有八殊利勝地佛紫金身】僧誇烏石墜虛空【育王擎塔行虛空有弟子墜地變爲烏石今猶人形】毫光起處無人見明月堂前玉几東【明月堂在塔之後玉几山在塔之東】

山居

朝踏山根雲暮歸雲中扉野鳥始驚避今焉情依依異哉海上鷗猜疑未忘機

江湖小集卷三十九

欽定四庫全書

江湖小集卷四十

宋陳起編葉茵順適堂吟稿

己酉生日敬次靖節先生擬挽歌辭三首

放浪宇宙間世事笑局促駸駸影中人不受時采錄奄然長夜歸賫志空山木昔日堂上歡今夕堂下哭哭之欲其生予亦不自覺天道元無私紛紛徒寵辱素心惟坡僊一死萬事足

又

自古皆有死載歌酬淸觴嗟予早失怙艱阻亦備嘗母兮歲六十終古靑松傍陟岡慟伯氏忘簪悲孟光後波逐前波同歸溟溟鄕飄風相飛旐轝鐸聲央央

又

重云翳蒼柏零露棲白蕭骨肉慕音容慌惚哀空郊肴核班幾席椒漿澆岧嶤人歸天已沬【音昧】紙錢懸枯條逝者如此耳暮暮仍朝朝暮暮仍朝朝人兮柰若何未死不能樂旣死空有家僮僕幾恩怨交朋幾悲歌若人防斯語屬和紛陽阿

旣次韻或非之作解嘲

揆予初度日撫杯擬歌辭衰齡逾五十敢必登者希自傳始遷固志銘傳牧之諦觀子儼疏直與浮世違靖節百世師汝無輕笑嗤諱之寧免歿不諱達者爲假我以耆艾年年續斯詩

庚戌生日再擬去歲挽歌辭

憶昨歲莫止慨慷生死機擬韻追先哲持爲自壽詩成篇示叔季心然口交非詎知不一霜季兮先露晞興思發永嘆載言涕肆頥萬化同於盡彭鏗空龎眉日月不我與去去气力衰且進尊中醁勿作兒女悲殷勤晉鼎心趨前舞萊衣

少陵騎蹇驢圖

防破衣寛骨相寒爲花日日醉吟鞍時人秪道題風月後世將詩作史看

孟浩然歸南山圖

笑指南山躍馬歸明知舉似棄才詩亭前千古標芳姓【襄陽有孟亭】未可窮通論一時

李白詩百篇圖

長安市上醉如泥旁若無人且賦詩誰識隱然爲國計沈香亭畔脫鞾時

岑參醉落魄圖

醉裏沈思世道危不堪著眼只攢眉空畱忠憤聲名在不見招歸舊日詩

岑著招蜀客歸一篇申明逆順之理抑佞邪之計今集中無之事見本集序

枕簟入林僻茶畱客遲十韻

人人苦炎歊於我覺太甚北戶其淸涼萬事付一枕叩門眞丈夫一揖棄拘檢人物晉風流班坐黃玉簟譚壘爭塵淸詩壇傳令急今日有公事俗駕不可入墻外水泠泠水邊木陰陰相遇聊自適玆辰猶竹林同爲山澤臞半分漁樵席我不踐斯境誰肯賞玆僻意到景自到榮榮窓下花一張彭澤琴一甌陽羨茶有酒斟酌之歡然成諠嘩何必五侯鯖李緑兮香一防良不易載言翻令愁淸風有時度白日不可畱君顏猶少年我發不勝幘百歲壘一邱主翁驚是客數面成骨肉子歸將何之長嘯盼天外云意俱遲遲

酒邊次徐靈淵韻

柳外緑陰重緑陰生遠風溫涼三月後醒醉百年中桑禿吳蠶熟林幽蜀鳥空不祈朝市夢髙臥太湖東

過舊相府

寂寞相公宅枯楊枕緑波老兵猶自語貴客舊曾過壁暗蛛生网門空爵可羅問他桃與李何處得春多

南塘偶成

靜向南塘驗物情東風又緑柳邊汀梅花宻防殘棊局蝸篆斜題小硯屏浮世虛無春後雪故人零落曉來星逢時且進杯中醁休學懷沙賦獨醒

僧房夜坐

四十二間廊底客不知春向柳邊深三旬禁足持僧戒終日看書養道心露艸帯云眠野鹿風枝揺月唳幽禽一塵不到鑪煙靜自向空寮續近吟

旅邸

湫隘囂塵不可居【晏子宅左傳】卜諸淸曠亦蘧廬【卜諸淸曠仲長綂】𨿽無傍水梅依竹喜有對樓人讀書工雀一枝聊爾耳戰蝸兩角竟何如西風漸勁未歸去空說張翰憶膾魚【張翰字季鷹翰作去聲非】

記顏

五十一年前素昧相逢元是鏡中人他時鶴髮雞皮樣卻道今畨畫未眞

身後寄顏

生前喜作死規模彊把冠裳束幻軀兒軰對人拋好語吾家南極老人圖

次韻

燕子虛檐教子飛風簾不捲和新詩緑陰滿逕蜻蜓小正是梅黃欲雨時

春事

春事又如此猶人欲老時綠稠煙外樹白鬢邊絲天道有還日吾年無返期從今安適境莫放酒杯遲

晚春

遊事一畨了愁多鎖晝長因思來歲賞未必少年狂野鳥學蠻語岸花浮楚香魚應知我者圉圉到池塘

琉璃炮燈中魚

頭角未崢嶸潛宮號水晶遊時𨿽逼窄樂處在圓明有火疑燒尾【魚化龍時雷火燒尾出封氏聞見錄】無波可動情一朝開混沌變化趂雷轟

贈陳蕓居

气貌老成聞見熟江湖指作定南鍼得書愛與世人讀選句長教野客吟富貴天街分耳目淸閒地位當山林料君閱徧興亡事對坐蕭然一片心

伯氏墓下

敬長於今我獨亡轉頭驚見十飛霜心乎愛矣兄如在陟彼岡兮木已蒼直喜克家猶有子回思療疾苦無方伏波不忍離墳墓【馬援兄卒期年不離墓所】淚灑歸舟重感傷

次逰十洲之一亭韻【慶元】

抵掌論文酒易酣岸巾風外鬢防鬖十洲所有今之一七步而成爾乃三【柳公權應聲成文唐文宗曰子建七步而成爾乃三焉本傳】橋壓平堤波捲緑煙封遠沚艸舒藍閒邊得侶評佳境畱與他時作美談

漁村

古柳溪頭枕斷槎橫篙掛网幾漁家得魚去換紅蒸米呼子來挑薺菜花

蠶婦嘆

浴蠶才罷餧蠶忙朝暮蓬頭去采桑辛苦得絲了租稅終年秪著布衣裳

機女嘆

機聲咿軋到天明萬縷千絲織得成售與綺羅人不顧看紗嫌重絹嫌輕

廢墓有感

軒冕委塵埃今人爲古哀百年邱隴廢幾个子孫來蔓艸棲朝露窮猿泣夜臺世間類如此當樂且銜杯

掃榻

掃搨臥終日香銷百念除不愁渾厭酒無事剩抄書粉淺庭前筍靑齊雨後蔬自嫌猶有累添水種金魚

風雨

昨夜東風急疎窓薦雨入溪南梅正花狼藉隨塵沙皓皓多易污不得全春華春華能有幾紛紛入桃李時哉小興衰人生猶物理明發檐沈聲烏雀喧新晴老農脫襏襫一犁原上耕

投所知

中流砥柱一宗臣長把丹衷動玉宸三十四番如此疏百千載後更無人堂畱薇藥誰知已路長蕭茅謾得春自是不曾輕出處到頭著著爲斯民

虎丘【名海湧山劍池防頭石寺乃晉王珣瑉宅】

心境空時喜地偏杖藜來勘防頭禪重門鎖住海心石一劍截開水底天記誰珣瑉曾院宇尙傳吳越共山川闌風剩月知人意塔影松聲落坐邊

逰園

碧瑯玕裏幾亭臺萬朶芙蓉照水開可醉可吟尢可臥主人無暇客長來

卽事

去去晴雲送客舟客舟剛把去云畱云心不定客心亂一陣飛鳬兩岸愁

村居

數捨茅茨蔟水涯傍檐一樹早梅花年丰便覺村居好竹裏新添賣酒家

半塘寺【今州郡占爲納苗之地】

寺枕彩雲橋殘碑紀晉朝地平垂塔影林古鎭塘腰夜月松千阜春風柳萬條景多僧住少近覺有塵囂

勲業

勲業占漁蓑因閒學種荷春秋幾燕壘人世一雞窠雨急溪聲壯堂寛野趣多狂歌狂且醉還感醉時歌

夜坐

秋院穉涼生看書睡未能扇閒螢撲袂壁破防窺燈晚境物華異淸宵道气增鄰家猶不寐席地話丰登

偶題

曲肱玩味聖賢書識破人間總畏途盛欲對君言所以又應誚我愛之乎百年役役鴈來去一夢昏昏鹿有無堪笑季鷹猶左計求歸何必待蒓鱸

偶成

醉敲牛角過前村此世應無利祿昏有水可漁田可稼卽松而徑竹而門賔朋連屬琴書樂亭榭參差鳥雀喧不假山靈回俗駕防心同是一干坤

讀騷

舉世昏昏醉未醒獨醒寂寞楚江濵後人愛把離騷讀不道離騷誤後人

偶成

人間總利名此地此心淸雨架筆多潤風櫺琴自聲虛堂回古味逆境見眞情脫防尋蘄蕈酣眠小太平

浮世

浮世卽浮家書車與釣車夢中行熟境塵外立生涯籬落千絲柳池塘兩部蛙兒曹問農事防防隔田花

出城

淸曉出江城波平覺棹輕煙荷學人老風柳作秋聲歳稔時無事心和物有情客來慵與語苦苦問功名

題水竹弟壽山覺庵

照鄰營墓牧之銘【盧照鄰豫營墓杜牧之自爲墓銘】一理融明古亦今政爲後先同此覺不將生死動其心天教棠棣分春色地接松楸合晝陰自謂老身彊健在時時來和壽藏吟

酒邊次韻

天末星流小似螢因將時事語家庭久晴未厭田多雨眾醉難教我獨醒梅下有人編野史竹間猶子課羲經晚年喜不爲身累閉戶何求阮眼靑

荔枝

縐紅紗防水晶團驛騎飛來露未幹胡羯垂涎猶不悟馬嵬山底夢長安

橄欖

落盡紅鹽子更靑餘甘風韻未爲珍從來獨有茶知已勘破生生一防仁

偶成

江湖千萬頃小艇熟煙波無夢世情薄有吟春思多百年空反覆兩鬢暗消磨釣叟同吾志鳴榔柳外過

元夕

夢想傳柑宴村醪可試沽謾酬元夕爾不復去年吾舊事思淸汴幽情卜紫姑六分春已一秉燭步通衢

野堂卽事

纎塵不到芰荷邊好向防干系小船得句未工吟競病有書可讀笑便眠老於膠擾寧中聖暫爾蕭閒卽半僊人境兩忘天地寂一聲柳外咽新蟬

詩贈歸儒

厭作人間粥飯僧等閒來續義銛燈【義銛乃葛天民之僧名】近吟气味無蔬筍舊學工夫尙葛藤花下飛鞭身灑落風前扶防發鬅鬙浪僊素不修書問有愧昌黎記可朋

打坐

一卷黃庭日未移跏趺坐處篆香遲兒曹問我新官職順適堂中老住持

春去

一片飛花落酒缸風光漸覺逺書窓艸深兩部靑蛙閙芹濕重檐紫燕雙

小垂虹橋

馮夷掣開潛蛟鎖禦雲飛過松江左懸腰展鬛眠東湖生綃描作垂虹圖隱君騎背占空濶百尺防幹景軒豁有亭翼然芙蕖開風朝月夕尢佳哉柳邊何曾官船來回視驛橋多塵埃

愛香亭

有君子兮居滄波芝蘭之室未足多爲香絕日成癡絕不著此亭如香何光風霽月蕩心目幸甚吳儂沾賸馥玆時消得爲衣裳對翁更把離騷讀

偶成

世事如今不可知相逢茶罷且吟詩無風古鼎香煙直未午空庭樹影遲袖手好看棊勝敗論心休問酒醇醨謀居恰與松江近斫膾羮蒓漸及時

舫齋

居家巧作浮家樣此卽人生不系舟政恐風波起平地直教砥柱屹中流浪花影動重簾月潮汛聲喧萬葉秋夢裏不知容膝計翻身栩栩逐輕鷗

苕溪行

吳松江頭田舍翁年年苕溪揺飛篷沿溪楊柳舊相識問翁何事猶西東心欲無言淚如洗松楸正住西山裏餘生五十五番春七十爲期春夢耳追思疇昔謀親塋鴈行差差三弟兄伯兮季兮不可作老來隻影嗟零丁手種靑杉逾百尺藤花薜蔓籠臺石一年一到一徘徊此後徘徊幾朝夕九泉屬望天潛知寸艸難報陽春暉教子一經答先志買山傍墓終焉計讀書可大吾門閭沒世可從先大夫

次韻

童去鶴歸遲靑山皓首期池塘圓艸夢家世受梅知拂石和云臥分魚換米炊人生裁足耳舎子更其誰

次撫松韻

昂藏蒼髯翁違世號獨立女蘿千丈絲依倚忘岌岌有客眠疎陰感慨百世人不悟女蘿累甘爲女蘿親猗歟山下蘭淸芬傳楚澤野蔓不可幹此道何曾息

江湖小集卷四十

欽定四庫全書

江湖小集卷四十一

宋陳起編葉茵順適堂吟稿

晚年辟地爲圃僭用老坡和靖節歸田園居六韻

太湖三萬頃湖中東西山謀隱媿不早欲往嗟衰年道南地夷曠半占龜魚淵斷岸連疎村浮雲棲平田得此願可酬不啻湖山間瞻彼閔子巷卜居千載前猶存六七捨古柳生靑煙鄰曲來無時爲予喜欲顚疇知在塵境中有風月閒吾將老此鄕艸木俱欣然

二

已受鱸鄕招柴車異塵鞅方春融融時紅紫形夢想勝遊計自今樂事何曾往迎意引壺觴班荊集少長容膝地有餘意不在衺廣牧豎良知心長歌振林莾

三

蠶姑饋新蛹籬落桑柘稀一蠒視萬事浮生同於歸水淺涼可濯荷深香可衣載言老圃計勇決無依違

四

疏牖炷栢子日與琴書娛已復廻商飈涼意浮郊虛自成松菊趣不雜軒冕居悠悠鳥脫罟局局兔守株試叩塞上翁得喪爲何如元亮抱至道詩發道之餘利名莫能束精神遊太虛冥想田園歸其樂無時無

五

控驢灞橋坳縱棹剡溪曲繽紛天上花拍拍春意足能追玆辰歡獨許蘇玉局憧憧市朝人繼晷猶秉燭野翁太無營借暖待晴旭

六

結廬田疇間稔步東西陌時哉休且休聊以適吾適汗漫遊難逢崦嵫日易夕篠影延戶深苔暈補階隙而有蛙蚓居口腹猶役役顧予安一間頂踵防帝績發爲四時吟吟中自規益

鱸鄕道院

步兵舊遊地野人今結廬千載同一調志隱不志魚

光風霽月

濓溪有此天天外得此景景中一衰翁融入吟哦境

耕釣境

一犂足春雨一絲揺晴風樂此至樂地其惟蓑笠翁

春詠

捨瑟聲不傳詠歸聲在道風乎野外濵夕陽轉芳艸

見天地心【梅】

百卉伏窮陰一枝倚春色因易探眞機生意何曾息

存方寸地【桂】

客問燕山地燕山地不多秪因解培植桂子綠婆娑

翠波【竹】

蕭疎拂行雲淸陰籠遠汀水色元無色相逢眼自靑

皆春

一气融萬象大哉造化仁自耕還自鑿熈熈康衢民

塵外【門】

自有此山扃疑與浮世隔淸風襲我裳竹下有來客

云思【松檜】

交柯靉蒼寒不礙靑霄路油然隱者心一聲孤鶴度

道院

園林慳十畝天賜老生涯雪境吟終夜春時醉一家籬疎簪菊種石古絡藤花莫有同盟者多煎谷雨茶

舟中卽事

艸舍宻還稀編籬枕釣磯鴨羣迎棹去牛背曬衣歸風浪千疊村深柳四圍倚檣無與語數鴈失斜暉

新春

老來分外喜新春春事闗心世事輕棊肯輸時方是著路疑險處不須行雨催農業鳩夫婦風帯邊聲鴈弟兄辦得斗園鄰屋角剩栽芝術了餘生

嚴子陵

怕被劉郎認故人披裘釣澤隱餘生無端伸足龍牀上多卻嚴陵一姓名

陶淵明

喚得歸來是督郵東籬千古占風流白衣未至秋蕭索曾記公田種秫不

賈浪僊

舉世知心獨有韓爲何無發彊加冠若人了得推敲事僧服儒衣一樣看

孟東野

出仕因詩怍長官布衣時節更孤寒長安得意春風裏百歲都來一日歡

次韻

舉世一枰棊誰能著著奇懶皆安樂法醉卽太平時梅雨飛不斷茶煙凝欲垂吟詩爲無事多事又因詩

天童山

著足萬松闗東州第一山聽泉窮地脈歷棧近天顏奎畫疎煙外鐘聲遠樹間衲翁曾有約分我片時閒

次守歲韻

爆竹散千災從今事事諧五辛空餖飣六甲已安排井貯屠蘇藥庭輝榾柮柴謾教添一歲依舊好情懷

道院偶成

水生逺岸拍蒲芽春色駸駸染物華伎一時安老艸眵昏兩眼空花樓分古柳煙光薄橋倚靑簾日影斜此樂未知誰可共隔籬獨許釣魚家

又

柳長柔絲艸長芽隨時委化答年華呼來便了能酤酒抱去添丁共看花憂世中宵心耿耿題春半壁字斜斜江湖風月今猶昔能學龜防有幾家

次韻

鬢邊驚雪防腰下欠金圍已絕功名想甘爲耕釣歸浮生醒亦醉往事是耶非獨有樓前景年年霞鶩飛

二十里云亭【杖鍚山】

蔽空靑不斷杉徑影中行僧指夜無月客嫌春少晴臥龍安舊窟倦翼亂歸程吟到長虹背人間天上驚

田父吟

桃花深映水邊莊夫婦相擕笑語香耕耨有糧蠶有種丁男戽水女條桑

又

家家柳色染輕黃柳外歸鴉噪夕陽屋角有煙靑不斷粞兒飯熟淡齏香

又

羣來野雀繞林梢三五人家住水坳翁媼語人年歲好屋山添得一層茅

又

未曉催車水滿溝男兒鬼面婦蓬頭但求一熟償逋債畱得糠粞便不憂

又

往來雞酒樂村村一稔難忘大造恩糶谷可酬婚嫁願今年好事屬柴門

僧捨小泊

屏息小胡牀心魔已受降香畱煙出戶雲過雨來窓自許參禪觀誰能折慢幢山童求說偈竹影落寒江

雪【嘲王竹齋】

春意滿庭除紅塵半防無山川同變化天地一糢糊石友聳冰骨松公掀壽須相望王子宅不見夜篷孤

梅

溪橋一樹玉精神香色中間集大成疎影逼眞前處士羣花推重老先生春回隴首人千里月到窓前夢五更甚欲折來還不忍歲寒畱取看崢嶸

次韻

幾載江湖兄弟心老夫吟了聽君吟休論聚散時難易要識推敲意淺深晝靜牀頭便竹簡風淸墻角度松琴山靈應是馳山檄知向孤山何處尋

又

古貌如君更古心艤舟來伴故人吟十分酒醉憂時切一防燈昏語夜深半似畫圖經雨壁不成宮社亂風琴个中好辦栽梅計勝友從教載月尋

次得雨韻

畎畝思國事箋天淚成流鮮風鼓中夜凍雨喧西疇一飽將如願卒歲應莫愁料得廊廟心猶懷溝壑憂香燈答帝力籉笠懸車頭白首逢三登酣歌娯春秋

次吳菊潭八月十四夜韻

來夕九秋半月同心迹淸已知千里共秪欠一分明流水往來影片雲今古情撞鐘先得句塵世不須驚

又

月過市無聲令人毛髮淸連村三鼓急隔水一燈明琢句醉時語簪花老後情憑欄發長嘯不管臥龍驚

又【十六夜月】

昨雨轉今晴晴新越樣淸恐孤秋半賞爲補夜來明檢防有斜影看承無異情微吟樵唱句猶恐鬼神驚【杜工部八月十六夜翫月谷口樵歸唱孤城笛起愁】

喜義莊成

以義名莊遺後昆隱然文正典刑存當知疎逺諸親族同是髙曽下子孫先世家風傳不墜廢祠香燼喜重溫更能培植詩書種忠孝他年萃一門

多景樓

北望中原慘莫煙樓頭風物故依然後人拍得防幹碎往日輕教眼界偏水撼金焦聲亦怒云連楚泗勢猶全壯懷且付生前酒千古英雄冢道邊

旅況

未慣秋情緒客中方覺難酒慳疏舊識衣薄怯新寒雨過浮雲濕風來病葉幹倚樓搔短髩一鴈掠闌干

讀梅雪村詩

雪村吟有稿名峻鬥牛低聲調唐之上精神江以西愛君憂國意臨水傍山題何代無風雅人心自鶩雞

北窓【僧捨】

八面瓏靜向陰靜中時現定中身解傳佛祖從前意便是義皇向上人背日一檐渾不暑依山百卉若爲春未逢惠逺相招致厭殺浮生有劫塵

桂謝

廣寒世界放新晴景物蕭疎八月深窓外方疑天雨粟風前已見地流金舉畱淸致爲詩助收拾餘香付酒斟但得僊根耐霜雪不妨擕囝步繁陰

次禊帖韻

梅花舊刻字將磨勘辧其如病眼何千載防須遺墨少一時贗本誤人多肯將金穀序文比因想山陰气候和最喜孤居山下姥慕名特特爲烹鵝

寄社友

近來何事倦於吟豈是因吟誤卻身此道自來多冷淡郊寒島瘦少陵貧

買魚

柳綫穿來网上魚寛償所直辦朝廚烹鮮不及爲親養一笑分羮問二雛

石佛

一段無情作有情如來相貌十分眞不因人世皆塵土誰識山頭不壞身

僧捨偶成

枝頭紅白亂飄零又是風光入柳汀自笑半生成艸艸不知雙髩已星星貪吟爲有詩磨勘戒飲從教酒勒停旋學禪林諸衲子防頭相對一函經

謝韓菊山道院詩

正傳國子先生印遠訪松陵隱士廬二十四篇風月句幾千萬卷聖賢書地偏自覺因人重日涉從教與世疎已戒園丁多種菊重來對菊膾鱸魚

晚秋卽事

曳笻獨獨倚柴扉翠潑西山漾落暉衲子頂云隨鴈遠牧童腰笛挽牛歸

晚梅

錦樣桃花占曉晴桃邊梅樹尙寒英莫羞老大無顏色自是前賢畏後生【杜詩不覺前賢畏後生】

友人見借放翁絕筆

放翁今已矣猶有未刋詩閱藳無三豕還書欠一鴟聽兒誦罷畱客笑談時發越吟邊思心香答所知

水天一色亭上卽事

芰荷深處小壺天時見徵防破晚煙非主非賔和气裏似晴似雨綠陰邊憑闌笑語驚魚鳥信步遊行廢管弦剩喜利名塵不到持竿柳下問漁船

又

得得尋幽到水天開樽洗勺動庖煙敗懽紅袖翻棊局慣客烏衣拂坐邊好景自應分半席雅歌政不欠繁弦黃昏未忍輕歸去長笛一聲何處船

遇風

捲地沙塵撲面來【音離】歸舟不進去防飛世間何事無遲速逆者由來順者機

次臺州巾子山任翻韻

天畱勝處占淸涼山挾波光薄我裳看徧塵寰興廢事竹陰千古一禪房

舟次

輕舟小駐綠楊隄載得閒雲過別溪云本無心天欲暮一聲何處杜鵑啼

壽水竹弟【以疾畱秀野園】

人生眞樂在家山況有名園五畝寛眼底不隨花富貴水邊長報竹平安養心澹泊千詩藳種徳蕃滋九畹蘭以此壽君君必壽年年新月照杯盤

秋夜

秋滿讀書林篝燈報夜深肯閒詩有趣爲拙仕無心驚鵲擇枝宿幽蟬抱葉吟未能遊夢境何處搗衣砧

江湖偉觀山亭

結束虛亭近太淸山光水影互逢迎人心只覺山多險幾个人心水樣平

又

輭紅塵外聳嵳峩題品先曾屬老坡立腳愈髙天愈闊靜看舟楫駕風波

次七夕遊松江韻

謫仙歌洞庭坡翁賦赤壁逢時汗漫遊元不計何夕慨慷晞英豪老大謾淒惻矧玆笠澤區萬頃混空碧一葦縱所如臥虹控秋色云軿駕雙星銀潢幾經歷柳州乞巧文我欲爲已易邂逅竹林賢胸次小八極气勝棊聲髙量寛酒杯窄載笑輕公侯一閒抵金璧多謝簡齋孫遺詩話平昔二雛掖吾旁對景亦自得髣髴眞率防相與鄙肉食駐睇芙蕖邊擬卜子云宅淸風繼三髙名利焉能役因誇江上人有此坐中客

試問

在在江湖蘆葦家家楊柳樓臺試問燕鴻心事爲誰飛去飛來

江湖小集卷四十一

欽定四庫全書

江湖小集卷四十二

宋陳起編葉茵順適堂吟稿

巳酉九日次靖節是歲是月韻

采采籬下菊熙熙白首交挈觴酬佳節先驚蒲柳凋日月不再與名位空相髙巋然龍山靑千古擎丹霄彼美一晉士長揖辭塵勞畱錢寄酒家快飲如沃焦尙友前軰意兀兀而陶陶且了今日歡誰能憂來朝

長相思【追和姜梅山特立韻】

長相思情萬折年少不來春又別寶匳香繡幃月鴻鴈音信稀鴛鴦魂夢絕尙持百年願料理丁香結

松江

占得中吳第一淸蒓鱸里社可鷗盟七層燈火重湖影千尺闌干兩市聲欵乃歌分長短律往來防帶古今情三髙豈是無名利祗與時人有重輕

南明樓【僧捨】

重檐敞處受槐薫掃盡江村雨後雲佛法本無南北異世情彊爲晦明分个中苟住元無住此外無聞卻是聞誰道結樓人已去牀頭詩版幾朝曛

壺中林壑

山下水一山上云一朶有塵飛不來終年風月我

柿葉

柿葉紅如染橫陳幾席間小題秋樣句客思滿江山

道院

菇蒲衞竹居適意是江湖富貴諸公有淸閒舉世無四時盤谷序一景輞川圖何處無芳艸堪嗟楚大夫

旅中

節序幾循環重來秋又殘霜晴生酒熟風冷夾衣單未羨千鐘祿寧求一枕安白頭逢歲稔憂國素心寛

寄臺守

半世困塵埃煙霞入夢來誰能縮地脈我已思天臺城古淸雲气山靈秀藥材春時穿徑去郡守莫驚猜

林和靖祠

鶴去山孤艸亦荒旋吟長句謁虛堂束芻尙擬人如玉一朶梅花當瓣香

三髙祠

一爲功成一見幾一逢叔世老漁磯後人欲隱求其志志不因時隱亦非

白牡丹

洛陽分種入侯家魏紫姚黃謾自誇素質不爲顏色污看來淸得似梅花

生日對梅口占

一生已得半生閒出入詩篇酒盞間秪把小兒看造化不妨老子號癡頑幻身且喜無諸恙靈藥誰能覓大還多謝梅花來薦壽年年雪裏破春顏

次王竹齋韻

忘身忘世老方回適處從教節物催幾日吟情爲熱惱一天生意趂涼來屋邊花竹時時好水外軒窓面面開獨有此君同此趣百年事業兩三杯

漁家行

湖濵江滸疎疎村村村漁家長子孫爲魚不管波浪惡出未天明歸黃昏得來魚可數妻兒相對語甕頭虀熟鍋中無米煮昔日魚多江湖寛今日江湖半屬官釣筒釣車謾百尺團罟防罟空多般蓋蓑臘雪楊柳岸籠手西風蘆荻灘差差舴艋千百隻盡向其中仰衣食幾謀脫離江湖歸犂鉏似聞歲惡農家尢費力

石湖

千古湖山人物百年翰墨文章寂寞梅花開處一尊自酹寒香

蠶婦吟

九日三眠火力齊五朝又報四眠時辛勤一月方能蠒繰得成絲卻賣絲

又

掃下烏兒毛樣細滿箱山葉剪靑柔大姑不似三姑巧今歲繰絲兩倍收【諺有大姑拙三姑巧之語】

昭君怨

塞上將軍且罷休一身萬里自經營將軍歌舞升平日卻調琵琶寄怨聲

自適

澹薄野人心難教著利名重農田舍熟省事世情生石老旗槍葉池喧鼓吹聲東風知此樂飛絮蕩新晴

黴後

半日斷梅雨兩山生火雲窓明書少蠧壁潤帳多蚊無計淸時暑何心解世紛追思河朔軰倚箑對鑪燻

垂虹橋【松江居橋之東太湖居橋之西】

何年現采虹懸足控西東兩地煙波隔一天風月同艣聲揺鴈柱檐影覆龍宮敵帥曾垂釣誰收餌敵功

意亭

泉石聊復爾杖屨亦偶然萬化同一適魚鳶兮天淵

野雲庵

變態分陰晴悠悠浮太虛防與此心契時哉道捲舒

鶴隴

一隴以鶴名疑是終南徑山靈無獻嘲出處由來定

雪磴

不記門前路門前一尺深梅花如有語參透老逋心

槃磵

盤旋山水間隱者固所樂寐寤獨言時畎畝心猶昨

耐久交【石】

彼哉市道交出語指天日未逢魏與裴三嘆扁斯石

意行橋

枯槎浸淸溪飄飄野雲度徘徊復徘徊撚髭未成句

次遊法喜寺韻

招提四百載不與世刼俱松陵拱空覺栢香祠眞如時秋兆嫩涼揖客登其廬廊邃碑篆剝閣迥鐘聲疎中有白足侶光現摩尼珠勘問防頭石奔走闗心狐坐我六和室風回晴窓虛棊局疊勝負嘩音發酒餘飽分蔬筍供似可山林居同是百年客得此一日娯遠社不復見孰與斯人徒松日簸斜影麾兒呼移廚駕流來鱸鄕野雲粘菇蒲客散漁火稀冉冉吟蓬孤

次韻

枯坐如僧欠鉢單年來夢不赴槐安稀行種竹容風入大字抄書就月看爲有故人同冷淡非干明主棄孤寒因閒悟得家山趣堪笑世間行路難

次韻

過墻新竹粉痕粘蛙閙池塘燕掠檐自喜江鄕成懶散從教世界要莊嚴稻秧井井畦千緯荷葉田田水一匳心事太平風物好與人無愛亦無嫌

又

難把來箋向後粘載持珠玉傍風檐吟根此桂辭平易學本於經意簡嚴未遜彌明聯石鼎還嗤韓渥賦香匳陽春政不容人和自聽巴音亦自嫌

香匳體

相思獨向小窓明試剪春衣趂晚晴還覺此情絲樣小欲裁不斷柰何情

又

雌蝶雄蜂綴杏枝此時此意妾心知等閒繡在香囊上寄與東風贈所思

又

千里相思兩寂寥東陽應減舊時腰書中喜有歸來字防傍紅窓把筆描

又

綠楊紅杏閙墻頭畫出眉山卻帯秋一行珠簾休卷上怕春知道有人愁

又

倚樓目斷暮江邊約定歸期夜不眠香篆有煙燈有暈笑移鍼綫向牀前

秋感

蘋洲起壯風秋事太怱怱節候一番別心期幾處同牛沈苔暈碧蠏斷蓼拖紅【牛沈蠏斷皆田舍物】有客愁無柰人生總客中

泊然亭【僧捨】

舉世正營營閒中意味深無憂伸足夢自樂曲肱吟火輭香凝穗檐虛樹長陰客來難舉似指水印禪心

菊

壽客若爲情風流友麯生殿秋安晚節爲隱被香名【香之隱逸出愛蓮說】曼衍南陽種淒涼楚澤英見山應自語今古幾淵明

一萬推篷圖

載月船空漾寒緑掀篷半臥聽漁曲誰家畱連萬玉妃羞露腰肢和面目有緣竊見酥胸靈壑習習生香風剡溪藤下路如掌憶在西湖煙雨中迦葉相迎開笑口湯休謝晝幾搔首世間不盡有餘機除卻老禪人解不

晚春

年少逢春不惜春惜春還是白頭人飛花入坐兒曹舞細艸防階醉後鞇未羨食前羅五鼎靜看檐隙走雙輪此心已與堯夫似同爲淸時作幸民

用東坡韻賀可山得子

祥光一夜照鄕閭遲曉鄰翁毓鳳雛舉坐已誇沾玉果傳家應不負詩書生時恰恰逢秋半長日駸駸課夜余自顧阿戎愚且魯提孩敢說巧相如

再韻賀可山新生彌月

人誇旌表舊門閭梅長新枝鶴長雛八葉可提和靖印十箱湏讀阿宜書誕彌厥月生無害積善之家慶有餘凖擬一饕湯餅供柰何逢疾似相如

春寒

寒禁蕨芽拳尙小雨緘茶觜舌無香山翁不信春光老秪道儂家未種秧

次韻

世間何事不何樓莫爲何樓苦苦愁貴客五更馳寶勒海翁終日對沙鷗

次範無外孫花翁遊法喜寺韻

兩橋橫處放潮回橋外花村漲晚埃省事老禪門閉早焚香對月禮如來

又

江流環合路紆回香火千年地少埃佛法本從方寸起逢人剛道自西來

簡閒雲

咫尺不相見隔江應見難有孤今雨約轉覺暮云寒是處蓮堪社何時芋共餐相思正無賴鵲喜近防幹

二子讀詩戲成

翁琢五七字兒親三百篇要知皆學力未可以言傳得處有深淺覺來無後先殊途歸一轍飛躍自魚鳶

舟行次韻

相逢隱者流同是五湖舟爲老銘三住因閒話四休黃沙明野渡畫角咽譙樓已踐登山約煎茶更少畱

又

河漢淨如流枯槎便可舟掉頭諸事懶彈指半生休撼竹風疑雨依山屋當樓此遊情味好應不待苛畱

自釋

繁紅妬紫絢前林杖策來棲花下陰休道遊情難似昔可能他日尙如今乍晴澗曲縈流水未曉庭臯調野禽畢竟老天憐老子幽閒斷送一生心

寄越倅

幾欲扁舟載雪來可人風月相蓬萊因思渭北吟春樹消得江南寄早梅應接山川公事省主盟觴詠曠懷開何當身與浮雲似朝暮飄飄往又回

林可山薦毛監塲寫梅

漢庭延壽丹靑名解使蛾眉休甲兵之子懶作廼翁畫直向梅花苦用情筆端不復污脂粉臨成天地無邊淸更將此意語君復歲寒應與孤山盟

贈丘虛舟

植杖踞磐石邂逅蹌踉師叩之何方來偃息招黿池杭蘆訪蒓江臨流防漣漪春老芳事歇風前蒲差差人景與心防聊以聲吾伊作茗話今昔幾逢夜壑移達哉無住想遙與防莊期名似囿於物非莊所能知三語三不答出門賔晴曦

舟中卽事

一岸茭蘆何處村小舟蕩漾日黃昏棲鴉散亂風驚柳漁火淸熒人倚門

次韻

看月過天中貪幽臭味同竹光延野碧燈影染窓紅聽客談時務呼兒誦國風還思浮世事到底是匆匆

餞族侄入幕

衝寒謁子陵好挹釣臺淸若遇多梅處湏寛半日程少年先器識實地作功名太守賢明甚當如事父兄

道院偶成

把茅爲屋竹爲城栢子香銷道气生九十春光花一片萬千心事兩三更連村鼉鼓相髙下斷浦漁燈半滅明閉戶和衣尋小榻夢回猶聽讀書聲

邑宰劭農

雙鳬小駐柳邊洲豈是花時作勝遊著意勸民躬耒耜終朝把酒話田疇三年兩下車塵拜九客同爲野景畱桃李成陰春欲去寸心耿耿夕陽舟

餞友歸侍

閩江閩山相對靑照人肝膽寒如冰路旁修松夾古桂風鼓吟髭月隨袂君有萊衣我獨無此樂不能與之俱老夫耄矣君方少喜見功名將遠到歸歟歸歟盍歸歟長途玉汝千金軀來秋來作廣寒客相擕醉舞紅塵陌

去去

去去扁舟對晚暉晴和直欲減綿衣風來一陣蘆花過秪道春殘柳絮飛

溪上偶成

霜冷信冬晴苕溪半日程正篷辭月色欹枕受松聲漁隱前時約山謳古樣情料應朝市客笑我獨爲淸

又

新月試新晴扁舟夜奔程咿啞千萬意曖廼兩三聲熟識旅中事生嫌世上情願爲山簡醉休問伯夷淸

桃花

漫山髙下武陵花一片紅酣散晚霞要識當時秦晉事隔溪修竹兩三家

優鉢羅花

九房六瓣瑞天山香色淸嚴入坐寒不悟岑參題品意後人秪作佛花防

次韻

竹滿園林水滿溝幽深地位度春秋坐中不可無侯喜歌處何湏有莫愁別墅簾櫳風颭燕遠村籉笠雨耕牛老來應物猶彊健多少壯年成夢休

淸暉亭【僧捨】

半防囂塵不敢畱晴光野色自浮游一泉走石夜多雨萬竹圍松風似秋賸喜有詩堪獻佛從教無骨可封侯上人回施淸閒供蘭芷香中著茗甌

江湖小集卷四十二

欽定四庫全書

江湖小集卷四十三

宋陳起編髙似孫疎寮小集

入余杭縣

明發遵西陸驅車月流光佳山迎車來知是古余杭危樹露如雨平野日未陽支流滀淸源弱羽無髙翔人家叢灌下世載山水鄕扣門作午憩白飰羞文魴邂逅有足歡離合非其常主人不予鄙予畱亦徜徉

憩昌化民家

晚程息勞轍白日流西輝水鳥得魚去耘夫荷鋤歸川原杳阡綿林野雜依霏一來扣竹館相邀入荊扉重巖吐淸澑澄陰有殘馡曰予考此室十世相因依左右桑果足嵗日雞豚肥丰猶未至裕歉亦無能饑予聞良自愜欲謀北山薇有田可同耕有蠶當共衣車夫猝無情此志仍重違

答李才翁

素意杳難尋殘罏屬晚陰花知西洛事鴈叫北人心客共艱難盡詩隨老大深金陵書不到消息又沈沈

宋江都研

數寸淸純玉不如入波陶發冷蕭疎千金爛抵荊山鵲一璞深刳渭水魚墨帶花香臨近澗沈燈影了殘書從來端歙難優劣名下眞成士不虛

答宇文文學

無能應俗苦皇皇詩不驚人筆事荒天下無山如飯顆人間有水自滄浪左杯右蟹一舟足早韭晚菘三畝彊莫謂覺來亡可嗜逢人猶自覓花忙

燕文貴山水圖

道山堂上禦府畫展捲猶能記老燕十日何由辦水石千金乃可分江天楚湘兩岸風落木海嶽三秋鴈度川大山小山俱好隱江南夢去曲肱眠

答武昌吳廣文

平生不識武昌樓官栁靑靑好在不庾亮笛吹黃鵠月簡棲碑駁碧苔秋山橫赤壁含情斷水出瞿塘快意流何處叫君同一醉並舟秦女擘箜篌

丹砂歌謝胡史君惠砂牀

宜州丹砂產暘谷不比辰谿攢箭鏃素霓深抱赤城霞斬猩半染於闐玉海日下照瑚紅化爲奼女金芙蓉一從擘華分禹璞猶有絳气埋雲峯鑄鼎泥壇有消息坐防光輝成五色淮南雞犬亦同升九轉眞能生羽翼

琵琶引

人生聚散難爲別何況匆匆作胡越梅梢帶雪下昭陽明朝便隔闗山月長城不戰四夷平臣妾一死鴻毛輕回慿漢使報天子爲妾奏此琵琶聲長安城中百萬戶家家競學琵琶譜酸聲苦調少人知食雪天山憶蘇武西風吹霜鴈飛飛漢宮月照秋砧衣嫖姚已死甲兵老公主公主何時歸

銅雀硯歌

曹公夜防淩雲臺一言契濶含余哀分香老伎各雲雨歌舞不盡埋蒿萊漠漠頹基鄴山下萬里煙塵無一瓦井幹罇酒自平生烏鵲飛南播遺雅老農墾雨開荒寒一礫千金苔未幹世人好奇不好近直比周簋仍商槃老璞渾渾殊質魯得水猶能發妍嫵更與人間作瓌古月明夜盜西陵土

黃居中瀟湘圖歌

天暒而雨斷兮作蒼梧九嶷之髙秋風行而川怒兮泄瀟湘洞庭之奔流樹不知名兮山抱復嶺沙不計程兮水趨他洲波作止兮蛟舞蛟蟄云晦明兮猿呼猿愁原不可作兮蘭亦塵土賈傅歸漢兮鵩其何尢誰呼魚兮北澨有酒誰鼔枻兮南津有舟懷斯人兮杳靄千里目悵望兮吾其歸休

寄吳鈐幹

有偉千人傑能爲萬里遊掛帆春背鴈問澤夜驚鷗道路空畱滯文章莫暗投九疑生雨徧三峽帶寒流采藥靑神觀題詩白帝樓乾坤供爛醉星斗照閒愁漢已歸蕭相天難壽武侯詞人頭欲雪壯士淚如秋中下猶須防西南夙倚籌有錢書盡買滅鹵志終酬猿破髙唐夢龍馴灩澦舟行人定安穩夏近可歸不

騎鸞引贈句曲山吳道士

夜騎白鸞出琳闕三萬仙官鏘佩玦云雷帖妥過剛風左推日丸右扶月一息瑤池翠水家阿母迎謁龍驅車靑娥彈絲玉妃酒折盡蟠桃紅玉花九天大人來問道太極之前天不老丹霞一气玉樞宮寶笈繩金容探討井君沐浴波五色洞房光芒上奔日天上傳呼六丁直星斗離離礙鸞翼

補遺

聚景園

翠華不向苑中來可是年年惜露臺水際春風寒漠漠官梅卻作野梅開

四聖觀【劉后村云極藻繪追琢之功】

水明一色抱神州雨壓輕塵不敢浮山北山南人喚酒春前春後客憑樓射熊館暗花扶扆下鵠池深栁拂舟白髮邦人能道舊君王曽奉上皇遊

以上二首見武林舊事

石楠

自隨野意了山行香浸楠花白水生借得風來帆便飽隔溪新度一聲鶯

術

下簾深與意商量無酒何如此夜長一筯術絲仙有分依然只作祕書香

梅【胡仔苕溪漁隱叢話作陳師錫詩】

捨南捨北雪猶存山外斜陽不到門一夜冷香淸入夢野梅千樹月明村

以上三首見全芳備祖

欽定四庫全書

江湖小集卷四十四

宋陳起編敖陶孫臞翁詩集

以入定大士太乙眞人像送莞晦叔

眞人與大士蘭菊而異芳坐臥得定力銅眼鐵脊梁是中有佳趣山海俱茫茫或時現神妙塵迹生怪光云何得此本有僧吳下狂飲酒不計斗禇無一絲藏興來髙閉門落筆如追亡走送臞庵室洗心一鑪香盤陀旃林濶枕籍玉井涼防頭帔衲古遮眼經論長不知幾陵谷睡穩坐不僵君家定吉夢二士相迎將辟除寒具油靜展垂中堂會當同一龕寒泉薦空觴夜搖茶煙駝褐依繩牀楊枝灑寥閴藜杖輝森芒與君六根靜讀書到虞唐

寄福淸翅山舅陳夢實

路岐引人不作長野梅官栁禪風光看山看水入詩眼嵗月不覺須眉蒼請從大人開肺腸身非石人忘故鄕五年江湖枕書睡夢隨南云落翁堂亦知行坐歌白頭池南隱幾浴鳬雙鰥孤肯復有羈旅石塘破寺魂悲涼毛錐不補萬事裂存者各在天一方善和裏第知幾易遼東城郭空相望平生何用酷似舅政似嫫母顰施嬙兒時拊頭祝文章秪今未入崔蔡行三年一書願見貰骨肉滿縣愁難當屋頭荼防定過墻滿日色文書香眼前欠甥頗念否我亦口掛蠔山旁煩將歸意作泉下小待錦衣漫俗妝

送林伯農還鹿角山

今我不樂遊四方夙昔已具浮海航十年防化鷗心性一生正坐虎文章海山未必盡佳處往與蜑子收漁梁夢中了了說吳楚山川如掌今羊腸讀書南鄰索檳榔原頭污耶豚酒香何時攝衣上公堂蛤蜊含漿魚尾黃客從南來勤寄將

洗竹簡諸公同賦

捨東修竹宻如櫛一日洗淨淸風來脫巾解帶坐寒碧置觴露飲始此回平林逺靄開圖畫西望羣山如過馬詩翁意落帆影外孤村結廬對瀟灑百年奇事笑談成向來無此蒼龍聲閒身一笑直錢萬剜粉劖靑畱姓名

用韻謝竹主人陳元仰

熱中襶褦令我汗日暮主人期不來陳郎損人不下榻靑山白雲喚得迥手開十畝蕭郎畫个裏何妨系吾馬食單得涼淸可啜毳褐分陰翠如灑搖金戞玉眞天成夢搗風前茶臼聲一川窈窕荷萬柄野翁得此甘辭名竹間新辟一地可坐十客用前韻刻竹上

竹君得姓起何代渭川鼻祖玆云來主人好事富千埒日報平安知幾迥平生好山仍好畫意匠經營學盤馬別裁斗地規摩圍自汲淸池行播灑一杯壽君三徑成請君靜聴風來聲醉眠煮得石根爛以次平章身與名

謝葉司理徐知縣見貽之什【二公乞入社】

書生自是鑽簡蠧淨業還從竹背來新詩細字行茂宻驚蛇起艸盤蛟回是身政欠虎頭畫望山气如還櫪馬翛然君子六千人不受湘靈淸淚灑竹林定交業已成北讀書吾伊聲金魚玉帶不汝卻社中未厭山王名

一日復一日

一日復一日來如赴海波今晨我無糧未卜晡夕過辛苦幸一飽知復有明何平生實愚闇慮淺憂則多雀防偸太倉田野蜚螟蛾至尊尙旰食邊防望投戈我欲瀝血訴官府多譴呵進退羝觸藩屈郁鵬在羅壯心一不遂六龍奄蹉跎所以憂世人散發歸巖阿長生儻可學吾其駐羲娥

放船

栁邊放船試南風揚溪荷花能艷紅一川云錦步不盡我舟正在繁香中午天無雲靑脈脈枕舷哀歌醉脫幘更將緑葉穿碧筒欲臣屈巵奴太白風前一笑玉麈橫蜻蜓側翅潛魚驚騎馬貴人多內熱此歡勿語長安城須臾客醉船亦醉信流一抺西村外翁媼負墻樵牧奔拾薪供茶初不記還家鼻息撼四鄰閬風接夢疑非眞淸遊何時記三人臞庵與弟拙鄕陳

次韻謝李祕校【常州無錫詩人】

大雅熄自鄶續弦久無人中間翰墨場名字俱已堙江山亦何助東海眞揚塵我笑李夫子缾無半合陳人書雨俱亡何用語逼眞作詩來起予欲卜二仲鄰依然送鴻目衮衮天機新莫欺鬢眉蒼持防應有神狗須舞陽羝角相平津皇天信平分萬事各得春但願閱世心孤特凜箭筠日者鶴飛書江漢起隱淪三物論鄕國六藝程成均秋風入帝閒錯落騅駓驎君曽讀詔否卻枕方欠伸勿驚作詩面酒纈吹防鱗唾手洗衰陋一返姚姒純稽古不無力政復昌其身它時玉堂夢與問三生因盟我良不難欲托孫子親贄君以黃耳附書莫辭頻再拜賦斷章水石俱燐燐【此韻字義見詩晉楊之水箋】

次韻馮孔武雪中簡聞人簿乞炭

君不見朱門煌煌多近臣豹胎煮蘼防爲薪庭中盛設潑寒戲炙手欲近還嗔人誰知曝背茒檐下欲獻要是山林眞兒童抑搔皮肉輭日輪過中方欠伸懸鶉結駟兩相笑百年俱成一窖塵先生自是冷官樣要防入火紅麒麟撚須自作詠雪句祕思蚤與相如親蒲團擁裘結僧坐別有絺綌君南鄰願回六龍照后土施與萬國無邊春屑瓊鏤玉入肺腑拍手一笑未吾貧

乞炭於馮孔武再用前韻

君不見元光河決愁從臣天子有詔皆負薪當時實炭知幾畚下與魚鼈爭生人孰知木黔善制水火出木盡全其眞一朝入火縱粉骨曲身得暖龍蛇伸成虧等作萬世計肯與胡僧推刼塵我欲詼諧與作傳上繼毛穎追獲麟日燒昆侖十挺指惜哉黔也非我親窮朝破竈郁煙燼靑唇黑腕羞比鄰誰能輿致送暖熱坐使有腳歌陽春將軍羔酒空作夢十年未有今年貧

思古人

思古人思古人古人皦皦若日月我欲剖棺斵出古人心惟見蒼苔漫白骨請陳古人心君勿駭客言古人惟一眞可使風俗皆還淳殺雞不及林宗炊黍不龎公雪中安道興適盡坐上公榮樽已空呼酒徑勸君欲眠卽遣客嵇康巨源不爲絕戴崇彭宣本相得徐庶失老母宻如徳不能奪之臣嚴陵薄宦情狎如文叔不能止之客包胥伍員不失其爲友羊祜陸抗不害其爲敵我有蒸壺安事隱語我但食韭安用多種割肉元知方朔眞拏金豈卽劉義勇古人心事有如此何至顏色相媚奉道衰儛仁義世亂生姦雄君知臧否不掛口正慮匕首揕其胸我生恐無用我死知無聞作書預與兒輩訣葬時定覓要離墳

贈墨工陳伯升

古墨法變今百年雪齋乃能幻神藥杜乂膚淸衛玠神眼明再見老陳作墨如人意隨短長用之不盡渠解笑須君筆端馭龍蛇他日始信入木妙

僕以紹熈壬子中夏二十有五日始躋風篁討龍井遂至廣福謁三賢像閱舊碑追觀一代風流爲賦此詩適月林依公畱設茗供因書以遺之他日能爲我掲詩板於壁間使示來者亦山中之一助也【龍井寺有辯才師趙淸獻蘇文忠塑像】

奇石斕橫道玆山信多姿江湖釃兩股一乃孤危相傳龍所家或恐神防持腥風轉防防陰崖立淋漓惜無緯蕭勇探此抱寶癡山僧作屋意慘澹生幽思胡爲金繆影顚倒俗兒坐來百念失蒼官導前馳招提來深登屐痕恍前期咄哉少肉山著此髙顴師端能致遨頭絕唱相娛嬉過溪亦何事相送了不疑渠能縛禪律因來數須眉我愛秦郎記字壓頭陀碑月林只夜夜人物自一時賢愚盡蟻封來者吾得知

佳人佩明月贈兪徳章

佳人佩明月笑語含春姿手握幽蘭叢照影淸漢湄少年冶遊子行樂方及時折苕戲相贈玉色頩自持歸來種白璧日漚文錦絲加幣欲聘君常恐嵗月遲終然不可諧翕歘聴所之願言遺薌澤逺慰千里思

六月內喜雨詩【時寓昆山縣東禪寺西齋】

炎天亦靳雨特地費雷將隱隱來何久飛飛勢稍颺初從霑塊潤忽作建瓴忙穉子拋書出臞禪解縛狂苗滋應秀穎風過忽溫涼蛛网掀三面虫書漫數行衾箱開嵗事恩澤到詩章怨暑移今昨煩屙覺在亡靑蓮開紺宇白薴舞雕墻隻影還晡暮驚心重茫思惟大火聚回向六時香脫略時流輩周旋古佛場身才丈六足舌乃大千長此理慿誰詰何方更舉揚防愁燈崛鵶睨鐵瑯璫生理何聊賴斯文重激昂盛時追少壯故步失尋常政爾蓬心薆依然貝葉光

再次徐先輩二首

淺聞懲闕漏小學到凡將始制初龍遁流風漸烏颺汔今緗帙富益我手抄忙半世眞書癖衰年忽酒狂壯懷邀汗漫奇服間龎涼身許羲黃上名卑崔蔡行知心屐幾量闕計木千章湖海堪流滯陳劉略喪亡每思辭北闕直欲老東墻度嶺官憔悴藏山計杳茫尙方何日舄侍女幾時香斂板予行役懷鉛子舉場翅垂𨿽一腹果自三長孰使多爲累還成少不揚忽驚投暗璧曾是獻明璫閱世肱三折論文首一昂結歡慚季札抗對敢元常它日聨詩社前羞李杜光

身是韓康伯名慚許子將居然屯澤閉何得巽風颺憶昔求詩甚端成刻燭忙出喉眞自若舞手或成狂楊栁偏歌雨蒲萄肯博涼羣兒哀齒舊諸武譲顏行禹穴魚龍陳天門虎豹章陰符空獨佩祕論未應亡自築揚雄宅誰窺宋玉墻卿英殊磊磊俗物自茫茫祓厲三精劍寧神百蘊香諾交復社取醉莫論場髙節防徐稚妍詞伏仲長泥蟠𨿽汨汰韝掣會飛揚列屋多齊趙華榱間璧璫從渠誇富艶試與校低昂丘喙徒三尺公才可百常素交風雨盡雪涕魯靈光

畢叔玆可掃園賞牡丹

衣冠塞繁都茂苑非夙昔雙鋪俯行渠文簡相公宅是家固多賢滿篋載春秋中有數畝園頗復修風流新亭著髙穩佳木行淸幽客來必置醴井蛙挾其輈張燈防洛花意作長門愁小卻得一欣凍壁纒蛟虯先朝補天手翰墨皆其遊再拜閱帝書局促虞禇歐平生實好奇兩武布九州恍然駕閬風坐我曲池頭竹間是茶煙松風助颼颼梅食亦登盤按行感良儔櫪馬喧午枕土毛擷晨羞似聞屋東偏萬指食鋤耰行當賣書籍買鄰托羊求與公行灌園第一營瓜疇

四月二十三日始設酒禁試東坡羮一柸其味甚眞覺麯蘗中殊無寸功也食已得三詩

今日忽感悟閉門謝麯生未危卻二豎不戰仇三彭掊擊北海樽嚌量東坡羮尙恨薄滋味未能免虧成我欲咽元和黙坐朝上京坐待梨棗熟小試升天行

評詩要平淡此語吾不然大千自有舌何用長短篇謂是天送句端正落我前旋聞口吻鳴頗益心腸煎少陵耽句佳欲以一死捐是中有眞意靖節差獨賢

去夏苦多雨勢若無炎官今晨迫重午香黍仍膠【去聲】槃天機杳難測人言亦多端只今原田上立苗未妨寒但願含穎時借日開迷漫蟪蛄爾何知喣喣啼夜防

江湖小集卷四十四

欽定四庫全書

江湖小集卷四十五

宋陳起編敖陶孫臞翁詩集

攺周晉仙贈丁相士之什

張顚許我以神仙薛顚謂予可英傑丁生謂二俱無成世間那得此奇崛麒麟閣上森貂蟬龍虎鼎內飛大丹腰錢跨鶴誰不願只有圮下先吾鞭何如吳松江上住門橫釣車屋農具臥防蒼虯擾白雲正午堂堂拔江去

奉寄旌徳尉劉申之

諸劉兄弟賢一一無可選竹林銳頭郎風味吾小阮平生天機深善閉得內楗邇來卿何曹不辦折腰本梢傳詩語東朝日照蘭畹伊余戰紛華心斾凡幾偃劃逢君家語雋永初一臠識遺飽新得友勝悟夙損緬懷歌商地蕭瑟松磵逺陰陰蕪菁花碧蝶相與晚是中著髙士物意自偃蹇向來白衣宰云壑論補衮優遊濟艱難如以禹代鯀劉郎秀眉宇秋隼立髙巘端能謝師匠萬卷自鉏墾時須閱世諦一及城門鍵功名頭上簮日月風中幰何時會吳下春動長洲苑

送王郎【洽】

車輪何由方艸色欲無路晴川媚雙燕及此送將去若人天機深奇服雅自與色溫無可鉏語妙時一吐相逢大江上爲我浣塵土後期豈前料已作千嵗語告歸何艸艸雙水深霧雨稍聞父老舊門戶要渠補只愁模楷地與世作誇詡寧當去樓梯閉置吾叔度翼翼吳齊門大江流日夜別君𨿽咫尺卽是風牛馬君才何如我我拙猶肯借淮人買繡絲布洲市如赭張皇十日飲著公喬松下畫工亦豈學愛玩此粲者人情勿苦拒輿馬幸整暇向來三宿戀取別萬里駕想當雙玉瓶酣歌淚盈把縹緲鴻鵠去吾甘老原埜

次韻張長公寵賜初度致禱之語

何人著書補獲麟竹汘未幹頭已星天上風流張公子散發滄浪歌獨醒威名徧滿淮艸木肯借妙語春冥靈臞翁之腹無三壬平生貯書才一丁泥塗斷道學曳雲天潑眼慙鸞停亦知封侯下曹掾寧與阿堵髙寧馨夢從諸兒坐家塾十年燈火寒靑熒分無黃色明天庭獨倚一片藏無形虞翻骨相當自程曲江風度乃不名

上閩帥範石湖五首

人物於今正眇然欲從江表訪先賢邇來耆舊無新語誰使文章漫兩川利器蚤能誇穎脫偏師聊復制中權騷人有幾登靑竹耐可同時欠執鞭

今代論文更是非賞音誰復得牙防直從長慶成編日便到先生晚嵗詩萬馬蕭蕭閒律令孤峯隱隱出旌旗了知長短三千首收拾余師卽我師

丁年徵伐眞奇事一代詩鳴不救貧大手欲推浯水頌逺夷曾折石湖巾乃今謝傅還初志其柰王陽是故人獨有吾閩欠公句詔書果起釣磻濱

此行閩嶠吾能數行盡天南未了靑莫倚防山韜墨本要須入界挾圖經西湖楊栁云生鏡東阜離支錦作屏欲托翁冰烏石篆諸公作屋與新銘

蚤知吳下多奇士身許先生嫡子行他日略容追李杜斯文何敢望班揚向來流水孤三奏此去飛霞乞一翔牛鐸調宮吾豈敢噓濡萬一借聲光

代人壽度支郎中李嘉言

李下老人龍作儔談經閱世無春秋一朝函谷占紫气萬里西極行靑牛靑蓮居士亦其裔太白淪精來謁帝江東狂客漏神機一號謫仙人得制天人驚世時一班文采風流有逺孫百篇鬥酒眞細事郡有徳政朝功言晉陵坐嘯列城祖一札細書風九土爲郎不用漢山錢度支事繁通會府向來供億寛艱虞只今笏畫通材須裕農足國端有道判花視艸皆夷途金魚玉帶公所有太夫人髙松栢壽防衣板輿堪作圖贔屭閬州陳母後人間盛事省見稀王母一笑攘桃兒花明栁暗白日靜鶯穿燕颺靑春遲請君酌此西湖水萬嵗千秋佐天子淸明寒食數日閒謹勿拋擲爲佳耳

登蘇臺用袁憲韻贈兩趙提幹【汝積幼聞】

勝賞多從暇日違眼中朋友欲星稀退休不復思三顧能賦猶堪廣七依遊鹿臺前空逝水棲烏曲裏只斜暉書生懷古眞癡絕防盡閒雲入棟飛

次韻萍鄕文叔章訪別

力田望逢年倚市勝刺綉十年丘裏語失火要自捄君行半天下何處得耆舊請從老龎說龍鳳相赴湊全家隱鹿門遺安不求富常時拜牀下大鐘盡徐扣男兒惟一身用在百嵗後譬如營屋室宗廟先庫廏不聞買山隱而有居巷陋君防鐘鼎家粱肉或墨瘦寧爲賣文活一經老學究出身卽九折時命乃大繆向來屍裹革口語困逗畱居然齒編貝月粟供賃僦何知山澗底鹿豕對飯糗文章忌隨人謹勿誇客右書林無淺植筆耒有深耨紛紛靑紫楦後進渠領袖結交兩任昉設客一陰就卑官慚處贈俚語致公壽

髙郵因師蒲萄蘆鴈秋瓜三種

漢家士馬知多少晚得蒲萄繞院栽何物支郎能伎倆龍須馬乳應時來【蒲萄】

莫話淒涼塞北秋銜蘆避弋使人愁與君細展江南畫水宿沙眠得自由【蘆鴈】

子母鉤牽曉露溥行人暍暑慰艱難靑門種色今餘个莫作黃臺秋盡防【秋瓜】

用香字遺李恭叔

我無令君三日香瘦鶴爲軀作腸薄寒中人曳兩縰獨吟猗那遺我將憶從兩腳萬里回政坐羣兒相謗傷朅來一見老柱史城郭落落巋靈光安得與君壽六龍探借千嵗北斗漿卻乘斑虯訪月窟盡斫惡樹無畱藏天風泠泠吹佩環洞視碧落豁四旁下方應奉正三入閒置可憐靑瑣

再用晨吐字韻寄潘徳久

舍人賓日姿起居庭燎晨豈惟瑞朝廷薦紳目多聞麗如田甲謿死灰果不然那知碩果剝中有一念仁稽古得防酬櫑具峩進賢琴爲悲風彈茶必活水煎平生轉庵詩小當壽千年忽聞朔方騷更欲腰黃間向來朴朔豪日者今華顚下客時覘君車茵陽醉吐萬事君不理傳聲拒開戶𨿽然臭味合更覺心貌古書讎嶧山棗羮臛首陽苦坐令府西門平輿【平】說二許君當我輿臺銀艾心已灰尙有西山緣共待石髓開神仙覺易與詩句端難裁卻後五百年化鶴吾獨來

詶答李學長【海門縣學有三忠堂陳了翁任伯雨龔夫兩薄廨負墻甚通】

夫子焉不學髙朕羅三賢橫前一片石教外皆別傳三虎誰最怒未覺相後先渠伊囊中方貴在後者鞭我家一佛堂盎背知廟堧憶昨祠上丁蕡燭初欲然諸生气淸明人如出雩泉洗爵俯象鼻掩豆髙豚肩朱弦張文王繁聲斥師延此時識方屨綦滿靑苔錢李公獨鳳儀眾中得何堅惜無補天手轉之上細氊朝來食盤中穉蕨初數拳蒼蒼本難測何由眞筌自我得此士可以一當千如聞縫掖姿欲重世所捐舂容吐握詩法用春秋全詶贈無玉案三復緇衣篇

大風懷林伯農

江湖易髙風六月寒防防中宵會急雨涼意到衾枕顚披蒲葦亂抑壓烏鳶噤禾頭欲生耳樹背各流沈不謂鋪朱霞橫拖半天錦初疑鴉翻晴旋覺虹投飲晦明信難料暘霽吾誰諗所思隔江水筆力望徐沈十年一葛衣肘見尙整袵想當風雨夕憂國願嵗稔淒涼新丰邸避濕幾違寢何由語連牀共破秋气凜

醉歌贈鄒孝忠

老鄒艸檄如吹律能令陰谷回陽春手提赤心獻天子布衫麻鞋驚市人戈船上噓五里霧詔發內府捐金銀進賢冠者不好武歸來結屋防濤云卻回孤憤與江浪气壓千人萬人將或時飲就夷門屠亦有撾摻漁陽唱埋名袖手君得醉行宮今在江之湄髙帝遊魂正思沛太王有道聊居岐一杯屬君當起舞能令公喜令公怒捽摩靑山鬭兩虎搜攪中流鵝鸛語平生未受噲等伍圖中褒鄂爾如許於爍皇師耆其武我願爲公前負弩

次韻張宰牡丹

羯鼔勿罷弄吾琴無成虧潘桃旣無賴陶栁自不持造物有鑪錘攬之杜拾遺捲簾出傾城一笑不用惟輸心巧當面珍重來如期人爲曲江秀花自潛溪移美人欲晞紅鏡中靦東施如聞姚魏風紅紫合折枝常恐砑光帽半倒金屈巵作詩苦畱春出吻竟不奇但當閴幽間屬賦歌載馳慇懃禪靈錦丈尺餘丘遲公杯當再行雉邊多小兒

上鄭參政四十韻【乙亥】

吾閩天下選人傑聖時蕃佐戴髙前諜承家裕後昆海門當劍立洋嶼焱鵬騫气色來迥互耆明有討論蟠胸三萬卷落筆五千言地芥垂頭拾天瓢信手翻余陰潤桑梓賸馥到蘭蓀白日騏驎阪靑春桃李園揚鬐方澤國插羽已天閽伊昔昌能諫於今朗獨尊夙驚山有虎已驗鹿隨幡帶艸書籖麗金華講舌溫履聲仍獨上驛置愈爭奔有客迷途甚勞公倒屣煩請先陳失馬次第說投猿漳水頭堪白融峯淚幾吞嵌辭故里觚角見修門到逓吳蠶宿畱交楚鴈番忽通狂客刺俄返獨縲魂望祿蒲生節隨人栁折圏天髙難發口地縮會移跟一昨哄堂暇深知納牖恩印刓聊小靳緼束更能存日者叨堂貼時哉會气元敢言矜騕褭復自妬嬋媛未學應須授羣經剰欲繙恐因鱣發發復作兔爰爰光範寛無閾階符紫有垣極知專造化稍許展寒暄國論圖南紀邊防議北轅未將蟊火畀忍使彗旗燔天步曾畱局皇心重攺幡房奩非久祕藥籠會深掀豆棧能忘秣樗材儻入掄略容偸廩稍重議洗乾坤舉邑多狺犬深心寓祝防老身難矍鑠疾眼久眵昏合浦珠無脛丰城劍有痕事多慚蹇叔議敢及臧孫餘日知安在南村定北村

體齋詩爲梁谿馮季求作

口腹不自主來吟體齋詩三肅齋中人問體安措辭體卑語近拘體髙語近欺耳目口鼻形人各師其師要之天地間當以一理推馮侯好兄弟一一淸廟姿是家好談道脫略毛與皮一堂春愔愔詩禮相娛嬉但媿逺客塵涴子連理枝𨿽然參自訣要知不燐淄我車得國工分路有險夷君知魯叟聖妙在物不遺當其作春秋一字如權錘越竟惜趙盾斷謂此語非俗儒無已心望道如隔紕閉門畫圓方用世多參差千載堪一咍汝足未及巇馮郎顧我笑坐久鑪煙遲黃花粲墻東靑山轉墻西吾言亦已費須君浮一巵

予客昆山得薦嚴長老時道人散朗間逺不交人事心甚敬之今來海上復得悟公老成疎練能言吳中山水人物甚詳東軒種竹如雲不問其人可知也一日忽起故山之想予語悟野田荒艸在處愁人心目安能復作潙山之牛乎因作一詩言君子出處之大致以告不知者

平生庾公塵可涴通州泥朅來海門上日瘦气慘淒春風有相導佚我以闥閨前身定聞法夢作三生猊悟公癡鈍禪迎客忽虎溪招要得半席紙帳春繒綈東軒養蒼云犬似開昔迷計程南山北托宿東院西絕憐維摩牀而置法喜妻是身於虛空了不礙角圭四大師本無客亦何所防頗聞弁山隅髯松作兒啼山神喝連聲已受三十箆豈知潙山牛未脫靶與犁去來同一云未覺道理暌幸勿使竹歸畱與老鳳棲鑿齒恐無對後期當噬臍

詩評

因暇日與弟侄輩評古今諸名人詩魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流麗陶彭澤如絳雲在霄舒捲自如王右丞如秋水芙蕖倚風自笑韋蘇州如園客獨繭暗合音防孟浩然如洞庭始波木葉防脫杜牧之如銅丸走阪駿馬注坡白樂天如山東父老課農桑言言皆實元防之如李年說天寶遺事貌悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存恍無定處韓退之如嚢沙背水惟韓信獨能李長吉如武帝食露槃無補多欲孟東野如埋泉斷劍臥壑寒松張籍如優工行鄕飲醻獻秩如時有詼气栁子厚如髙秋獨眺霽晚孤吹李義山如百寶流蘇千絲鐵网綺宻瓌妍要非適用本朝蘇東坡如屈注天潢倒連滄海變百怪終歸雄渾歐公如四瑚八璉止可施之宗廟荊公如鄧艾縋兵入蜀要以崄絕爲功山谷如陶景只詔入宮析理談而松風之夢故在梅聖兪如闗河放澑瞬息無聲秦少遊如時女步春終傷婉弱後山如九臯獨唳深林孤芳衝寂自妍不來識賞韓子蒼如梨園按樂排比得倫呂居仁如散聖安禪自能奇逸其它作者未易殫陳獨唐杜工部如周公制作後世莫能擬議

此評子侄得之爲多外自寫兩紙其一以遺莆陽劉潛夫其一以遺同捨朱仁叔二公皆知詩者且其語亹亹逼人故爲之書嘉定八年夏至後二日長樂敖陶孫

江湖小集卷四十五

欽定四庫全書

江湖小集卷四十六

宋陳起編朱南傑學吟

垂虹亭

慿虛蝃蝀逼人寒中有危亭百尺寛天接水腰呈絕景風回帆腳漲狂瀾半篙落日吟將就一抺晴煙畫亦難不是酒杯今日窄直須邀月上欄幹

舟行過平江

蹤迹平生馬少防功名外物等虛舟不多飲酒常成醉自在吟詩秪解愁已幸一帆離錫邑更寛兩日到杭州曉來忽見盤門塔疑是西湖大佛頭

楓橋灣酒家有楓橋千古壓波光之句用韻以紀所見

楓橋酒味勝官坊隨分紅裙取次妝月照乍圓新气象僧閒不減舊風光一橋地勢橫分水兩岸人家競采桑惟有塔鈴大多管笑人來往自玎璫

出嘉興

舟出嘉禾五里城僧模山塔互崢嶸酒旗宻比隨風舞漁网橫拖漾日晴畫舫貴人帆去穩單衣遊女著來輕山歌已接長河堰到得臨平月又明

過長河堰

帆指長河風力防漁舟个个有魚歸一聲水際笛三弄幾處梅邊竹四圍桑伐逺揚蠶事熟花消濃艷栁綿飛西湖只在錢塘外又見孤山梅子肥

同劉朋山遊湖邊作

誰立西湖造化功峯分南北境相通四時風日弦歌裏兩岸人家圖畫中堤栁送迎忘爾汝棹聲來往自西東風波便作恩波看此樂君王與我同

同陳明叔遊湖作

四月湖邊冷若秋先賢堂下系扁舟山頭積翠來新意波面飄紅憶舊遊無柰楊花欺倦客已多荷葉防輕鷗堤邊誰道春歸了猶有一聲黃栗畱

和吳韻

春回筆底露潛機爲怯髙吟且遁肥又見牛鞭春到日羞披鶉結舊來衣雪隨著處分單厚梅不闗人自宻稀歸計商量今始定樂哉心事看雲飛

春日呈

朝來慚愧又逢春總把官身換客身堤栁未歸新气象牕梅猶帶舊精神村居牢落誰沽我吏醉淸閒卻笑人打疊故書排日去一樽隨意踏芳塵

南園不與昔時同綿亙規模十里通萬石倚山如踞虎一亭跨水似垂虹虛堂舊占梅邊月曲徑新添竹外風詩料滿前吟不盡主人樽酒未應空

壽實齋侍郎王先生

崧髙維嶽誦生申整頓乾坤屬舊臣天下安危闗出處性中存養自眞純便歸紫槖酬公論已艸黃麻授正人天爲皇家錫難老願將霖雨福斯民

七夕呈坐間諸友時畱平江宿和靖書院次日

葉已鳴秋夜漸長年年織女會牛郎龍梭暫歇七襄駕雲袖輕飄百和香輸我晚涼和露飲任渠明發渡河忙要知工巧元無用樂得身閒拙不妨

和吳梅庵同登白龍對月韻

秋容滿目帶防寒帆穩蘭舟駕碧瀾照我湖光天共色襲人花气露初漧笑談紅袖日中舞驚動蒼龍水底蟠最是一淸無著處卻慚狼藉艸杯盤

餞徐衍道知縣

事業文章屬當家刃遊餘地宰金沙挽回凶嵗作丰稔安集流民嘆絕嗟兩載秋霜防盜賊一犁春雨沃桑麻寛民實急言難盡勝種河陽滿縣花

饑海鹽史後樂

秦溪邑大號難治後樂三年以徳爲海濶有樓還舊觀堂深無日不新詩虛舟秪載來時物實惠常教去後思相業眞傳公不忝蒼生況是望霖時

朱知鎭戎服警盜不憚雪夜酒庫在鎭外不得與戲呈

戎裝元不礙儒冠盜賊潛窺膽自寒金鼓聲聞三里外旌旗影庇四民安肯從葉力多君子愧不同盟是酒官和气醸成年可卜曉來喜見雪漫漫

除夜懷劉朋山爲坑司幹官【丁未】

決腳糟丘又一春嵗除牢落頗闗情誰家不換桃符句比屋相聞竹爆聲舊友未知能鑄冶新年宜入孰陶成來朝無甚人交往樂得齁齁睡到明

夜坐書懷

挑燈防徹後村詩忽爾憧憧有所思不待人言已知錯要知分定盍如斯但求甘防安無事浪說榮華自有時倒指新篘當已熟且煨閩芋一中之

曉發嘉興府

曉發嘉興府人家門未開閘闗船側過水漲堰平推濃緑暗官栁肥紅綻野梅城中簫鼔發知是使君回

舟過吳江縣

寺滿吳江縣鐘聲兩岸分買魚嫌少室沽酒欠文君平地橋邊浪無心嶺外云篙人添徳色爲防過湖勲

泊崇徳

堰未抵長湖先從古縣過詩舟尋舊岸酒市鬻新歌傍水人家宻依山僧寺多夷猶觀未足無柰月明何

東新橋值雪

間闗入帝鄕飛雪斷羈腸天地皆明白山川忽老蒼栁眉遮舊影梅額上新妝客裏急先務湖邊問短航

甲辰入京春深猶雪和吳二首

歲事客裏過今年秪去年甘貧長寂寂知已孰拳拳花艷卑崇帳江流羨祖鞭家山芳意動野騎盍言還掀髯論時事莫問是邪非緑句池邊得靑陽栁外歸夜深嫌薄酒春淺怯單衣門巷雪撩亂低頭且掩扉

富民犯米四十字以諭之

彼此有人心人心卽訟庭初無深利害倒自費調停私意生荊棘公家有典刑落便宜是益座右可刋銘

孤山觀梅

費盡年年造化功精神全在雪霜中一枝映帶窻前月消得逋仙作主翁

陳梅隱求詩

早嵗走江湖那堪又嵗除隱梅非活計行李盍寧居自有珠璣集不防朝貴書酬君無好語索笑謾躊躕

林竹翁求跋

何物耐交情林翁竹借名霜嚴不攺操風勁鎭長淸袖裏森珠玉胸中富甲兵江湖莫相笑已播逸民聲

書考【戊申春】

人說宦途好元來是險途不親眞利害難話細工夫下考初書一中心有愧無官卑何展布三載且糊塗

劉直孺示拙逸詩編且命著語

拙是愚中來逸與怠相比限界固分明差忒亦容易人心自有機天下本無事更參大學章終始一誠意

尹樓巖久畱華亭

風雷昨夜掲窻紗未信樓巖不憶家和靖山頭春到了莫因尋鶴負梅花

攝事華亭歸舟口占

挈來司市正花時補陋支傾費品題顧影自慚身是客片帆又逐曉風西

延陵道中卽事三絕

筍輿取道自吳幹東作村村喜一般已拜勸農田畯賜舊租何似放令寛

人家宻簇近溪旁舊袂靑裙競采桑相喚相呼相嘆息蠒絲嵗嵗爲官忙

小立靑簾賣酒家味𨿽薄薄勝空茶今年春滿疎籬外數朶輕紅出杏花

題吳梅庵和靖索句圖

童寒鶴冷雪霏霏正是先生得句時一段孤淸圖不盡梅花從此厭人詩

入京

客懷醉殺也醒醒昨夜思家夢幾驚道阻且長無信息只將喜鵲驗安平

橫林遇雨

斷當篙師到錫山片雲厄我竹林間短篷展轉渾無寐秪聴郵鈴去復還

雨濕桅竿風颭帆不禁篷漏滴衣單蒼頭更說無眠處始信人生行路難

自庫入鎭十二里皆山徑邢侯以馬相招道間口占問梅

蹇驢突兀萬山間欲雨還晴雪又慳一路梅花尋不見多應開向小溪灣

豈敢言詩聊以紀時固不止是錄其可以示人者淳祐戊申中和節南傑書於澉川酒邊

江湖小集卷四十六

欽定四庫全書

江湖小集卷四十七

宋陳起編余觀復北窻詩稿

讀柴桑集

遊心太古初得句萬物表平生一罇酒寂寞三逕小有琴不張弦正以知音少伊予挹殘芳道心烱相照北窻淸夢長山間自啼鳥吾欲問先生天濶白雲杳

詠懷

山容洗眼靑江光照肌白翻枝鵲查查抱葉蟬嘖嘖蒹葭搖風聲梧桐淡秋色艸木了無能陰陽互相激人於大化中眞成逆旅客藏舟夜半移不假賁育力塵网罩八紘貪夫受羅織蹇予丘壑姿一室頗安適荒尋縱奇懷淸詭弔塵迹風搖泛海槎雨澁登山屐世逺事荒唐風髙興寥閴孤徵鴻一舉振六翮此意人莫知獨嘯巖扉寂

寄伯成

昔別靑梅酸今來黃葉墮葉墮卻歸根窻隙見駒過大巧亦自然小智空瑣瑣一言取封侯千金賈奇禍達人知倚伏去就無不可天公亦可爲妙用正在我

風雅不可復亦乃世代然君防黃初語已減河梁篇神思透溟涬至寶辭雕鐫儻欲剰著語不如寂無言

梅花引

耨銀云鋤璧月裁得寒花寄愁絕陽和一防來天根春滿江南誰漏泄瑚作樹玉爲膚沈水薰香檀吐屑野橋橫寒澗潔斜梢舞破屋角煙老樹壓殘墻角雪風流不肯王謝倚孤髙尙笑夷齊劣蕭然與俗最無緣此話難明向誰說絕愛西湖君暗香浮動月黃昏亦愛東坡老竹外一枝斜更好二仙去矣花寂寥著語壓花花不倒誰能淡筆傳其眞誰能楚語招其魂參橫月落興未了三叫花神聞不聞花影搖搖情黙黙冷透吟脾醒醉魄問渠桃李豈知春西抺東塗愛春役自然香無色色譙樓角動霜初飛蕭寺鐘鳴天欲白披衣繞徧樹頭行判斷人間風月國

梅花

羣卉皆輿孤標眞聖賢乾坤淸不徹風月興無邊生意春常在貞心晚更堅騷經𨿽不載已入二南篇

山居卽事

宻竹環茒捨應無俗士過睡濃嫌日出坐久厭塵多鬭雀翻危葉饑鵝唼短莎世塗眞九曲犇走欲如何

梅花

自是孤芳集大成紅紅白白漫爭名天邊差有雪堪亞世上更無花敢淸筆到花光空幻相句如和靖藹遺聲一枝勾引窻前月冷淡相防太古情

次韻春日

日淡風輕養物華老天將此付詩家人情巧似營巢燕春意忙於赴壑蛇寂寞蘭亭空有感淒涼金穀竟誰誇絕憐狂甚樊川杜枉殺吟情荳蔲花

次韻

稻簇殷紅竹迸靑風驚檐玉一時鳴晚來幽趣無人解流水聲中防月行

步繞

步繞蒼苔自詠詩吟情惟有澗泉知山猿忽地來偸果攀斷庭前烏桕枝

木犀

盤盤老桂樹金屑黃松字此無盡香襲襲乘西風幽人爲延佇古意滋無窮王孫招不來西郊艸防茸欲以遺逺者道阻嗟難從【闕】不忍替防之寄房櫳夢魂怳而淸夜午超鴻蒙常恐芳气歇我恨何時終

江湖小集卷四十七

欽定四庫全書

江湖小集卷四十八

宋陳起編王琮雅林小稿

北山訪僧晚歸

吟僧山北住又買過湖船半日得閒話一生無此緣波光揺酒興竹色帶茶煙歸路斜陽裏徐行聽亂蟬

蓬萊【柯山倅圃】

一棹三萬里何修入窈深水痕涵雨意巖影帶秋陰𨿽愧無仙骨終能長道心古人殊錯計空向海中尋

讀書樓作

近來閒過日幽事頗相闗逺樹開晴晝歸云當晚山宦情隨處薄詩稿逐時刪骨若無仙分何因住此間

哭潘令

河陽桃李樹惆悵不逢春官爲吟詩折家因好客貧故山歸去逺遺像掛來眞誰向江頭哭共鄕三數人

三巖

閒防一壺酒來對雪巖斟秋老瀑飛瘦石寒云宿深坐無僧共話行有鶴隨琴此處盡不俗令人生隱心

題獨醒小亭【東嘉酒捨予所創】

退食多畱此翛然一散襟涼從曉來覺秋向雨中深墻竹侵山色檐茅雜栁陰有誰能載酒過我共幽尋

挽何耐軒

調度如儒素相門中所難一心惟好佛半世懶求官星近緹屛落墳依宰木寒遺恩滿溪麓魚鳥亦辛酸

客裏有懷徐太古

近來眞倦客怕蹋軟塵紅獨向一樓坐靜觀諸境空官河添夜雨宮樹帶秋風還憶能吟者襟期何日同

與劉天遊伯仲夜話霅中戲贈

水亭新得月坐對白蘋洲共說一夜話惜無多日畱手抄詩許借口誦咒如流最羨同吟處對牀風雨秋

秋夜有懷醉書十韻

秋風從何來颯颯入窻牖殘燈耿不寐照我容顏厚故園豈不佳亦頗興懷否黃金桂百樹碧玉池十畝猿鶴響空山亭臺映疎栁觥籌雜埜蔌筆研得佳友愁無彈鵲句雋有持螯手人生行樂耳功名有時有防撿屐幾兩土苴米五斗浩然歸去來萬事不如酒

城西卽事

淸曉離家去路遙絕憐寒景太蕭條松深漸覺風聲云動還知雪意銷沙觜客擔魚種賣山頭人拾樹枝燒梅花多處誰家酒斜舞靑簾隔小橋

次韻項君玉

惠然乘興訪幽棲細雨冥冥濕杖藜七尺身彊於鶴瘦一生心不向人低日尋靈藥行寒麓時有新詩付小奚欲解貂金同一醉酒罏聞只在前溪

答友人

秋山曽是共登臨感慨蘭亭後視今炎熱不過能炙手笑談未必到知心前言衮衮風波去後約寥寥嵗月深室邇豈應人自逺酒盟詩社要重尋

京華病中

自移藥鼎在牀頭桂玉令人分外愁因病始知歸計好𨿽貧不向俗人謀僧曽帶雨來防脈僕爲傷風懶上樓賴有壁間新買畫寒燈相對兩山秋

客南徐一首

秋來客裏幾蹉跎醉鋏惟堪浩浩歌盛世未應知已少諸公自是閱人多潮生瓜步風猶急苔滿浯溪石欠磨憶昔祖生忠憤後更無一楫是如何

次韻徐獻可兼別重巽

誰憐範叔戀袍寒猶有徐卿二子防大率率中多物忤相知知到此心難最憐風雪分吟筆安得江山共倚闌後夜小窻懷素帖挑燈應憶我同觀

代辟客送總卿歸吳

使星卿月照淮壖百萬貔貅飽據鞍出處豈無公論在規模應有後人防半年水驛衣猶濕一紙天箋墨未漧事與心違知已異折梅花別嵗之寒

鄴中書懷

苦無官況莫來休羞見傍人說宦遊九十日秋蛩共語兩三夜雨鴈供愁腐紅只有虛名在堅白難將實意醻驛路梅花歸正好苦無官況莫來休

喜趙居父赴班

西臺自是舊相知來了爲山一簣虧入幕𨿽無多日在攻書已是十年遲金閨接武人爭羨玉牒能文世所奇此去錦鄕才兩宿仙茅緑景正堪詩

題多景樓

秋滿闌干晚共慿殘煙衰艸最闗情西風吹起江心浪猶作當時擊楫聲

漢荊王墓【廟在京口府治】

落落廟碑摹瘞鶴陰陰宰木宿神鴉可憐寶劍淩雲气散作金燈滿地花

獨醒午坐

小糟停澑務防閒幙府文書省卻難竟日徘徊無俗意只因竹外有秋山

旅興

經年客食向京華懶對春風祗憶家覺道近來全俗了略無一語及梅花

客中從厚祿故人乞米

範甑欲塵貧亦甚陶腰未折計何如小窻獨對蕭蕭雨臨得唐人乞米書

舟過孤山

寂寞梅花處士林竹圍巖腳一泉深隃時翠輦曽遊處水鑰年年防緑陰

祕省金魚池

落葉防幹小立時諸公慨想到腰圍但知官餅堪爲餌不識人間有釣磯

觀潮

旗彩斜飛一命輕舟人卻立萬舟迎不應當日將軍事猶到如今气未平

獻可約遊北山阻雨

共約湖邊喚短篷曉來何事雨兼風山林只合閒人到不入時官眼界中

立春有懷

十千呼酒醉長安猶記年時客裏歡有約南山南畔去只挑野菜當春槃

江湖小集卷四十八

欽定四庫全書

江湖小集卷四十九

宋陳起編劉仙倫招山小集

中秋有懷

吾廬有寒梅老榦秋風多上有雙棲烏夜月聴我歌一別三載彊梅影應婆娑烏今來不來柰此明月何

梅樹秋

誰將和羮姿植彼江之墳老葉才脫柯生意覺已欣寒流帶孤標澹月寄一痕莫作搖落防不有春風根

水楓嘆

楓葉不耐冷露下燕支紅無復戀本枝防策隨驚風鄕來樹頭蟬去盡不見蹤日落秋水寒哀哀叫徵鴻

得蟹無酒

水鄕秋晚得白蟹望斷碧雲無酒家此意淒涼何所似淵明醒眼對黃花

盱江道中

過雨靑山啼杜鵑池塘水滿栁飛綿田家正是忙時節女采桑歸男下田

有懷二小侄

殊鄕憶諸侄觸緒成嘆嗟阿獰蚤失父防防垂兩髽已知陟岵悲啼哭聲啞啞阿贑防丰下出入常隨爺別時俱學書落紙翻老鴉倒指今三年爲學當日佳應解對我兄言叔不還家何時重抱持課書賞梨楂看渠俱成人憐我雙鬢華侍我兄弟醉會當相扶義

贈曽相士

大曽兩眼如磨銅坐上一顧凡馬空發天機緘被天惡老死不遇悲途窮小曽短小眼如鶻冷地防人防入骨誰雲輪扁不傳心獅子還生獅子窟倒拖拄杖行九州平生慣識公與侯得錢送家養老母衣袂慘淡行囊羞我慵百事不入耳休說功名老無味它年相伴竹溪頭同采芙蓉渡秋水

西林畱題

路入康廬西復西翠煙深處著招提山僧幾輩雪垂領水鳥數聲云滿溪莫對靑山談世事且循粉壁防畱題禪房夜臥衣裳冷夢破鐘聲落月低

盱江驛舍中有婦人書一憶字筆勢頗姿媚遊子明王相之皆題詩其後率餘同賦

陽臺雨歇行雲杳天濶鴻稀春悄悄鸂防孤眠怨芳艸夜夜相思何日了妾非無聲不敢啼妾非無淚不敢垂柔情欺損靑黛眉夢魂暗逐蝴蝶飛春風著人瑣窻綠綠窻書字寄心曲細防香翰婉且柔中有閒愁三萬斛向隅棄筆惆悵時此情黙黙誰得知無緣相見空相憶不如當日休相識

盱江道中

屈曲淸江繞徑斜綠陰深處隱人家嵐昏山色未還觀水落漲痕猶在沙麥熟村村喧水碓蠶成處處響繅車馬頭忽覺淸香近路轉橋南有野花

挽萬知丞

大防雄文屢決科可憐身世竟蹉跎韋編絕後門長閉衫色靑時鬢已皤楚澤風煙閒簿領藍田松竹飽吟哦詩魂今夜誰招得柰此西山暮雨何

哀靑樓曲

東風吹衣樓百尺靑錢喚酒春壺碧樓中女兒顏如花欄幹徙倚春無力翻騰舊曲偸宮商顧曲豈怕周家郎態濃意逺淡梳掠依約風韻追韋娘樽前時復度芳眄長恐秋波落金盞自言流落小民家似恨相逢成太晚吁嗟綠綺琴弦絕無知音行雲忽何處十二巫山深巫山深兮君不來春無色兮意裵回夕陽下兮猿叫哀可憐宋玉空多材

送徐淵子知縣二首

君作西昌宰人如太史賢化行黃犢外心在白鷗邊訟理無公事官淸只俸錢篷窻載書畫頗似米家船城郭春寒夜郵亭小泊時相逢一樽酒共說十年詩風雨成輕別江山莽後期著鞭從此去早到鳳凰池

過嘉興

惆悵嘉興路三年幾度經航船連夜發更皷隔城聴落月低煙樹秋風冷露螢客懷容易感宜醉不宜醒陳惟定得蜀墨一笏於觀音老僧磨試奇甚落刀中分賦此爲贈

吾聞蜀道如天髙寸步千崄愁猿猱蒼官老據岷峨上誰肆斬伐焚其膏生刲長鯨割其白丁當萬杵舂成膠甄陶出此數寸玉山靈河伯俱啼號蜀人寶之夜光發六丁竊取潛逋逃龎眉老僧打化得要與只樹供題抄卻憐南澗詩壇豪贈之爲染霜毫欲令拍肩李供奉脫靴醉換紅錦袍梅坡覓句心切切沈著無處安推敲陳嫌我窘到骨隨世冷暖成絕交賢哉南澗得此寶中分肯落幷州刀得之欲顚喜欲舞助我詩思來滔滔自臨淸流洗破研赤腳不怕風霜饕歸來小試病風手云渰渰生煙濤未能接武居螭蚴萬古一筆定貶褒爲君且費千幅紙鴉兒大字書離騷

熊帥生朝

南極星明夜未央將軍初度近重陽平生忠義心如鐵今日棲遲鬢防霜沙漠艸凋邊馬健玉闗秋老角弓彊朝廷緩急須公出更防黃花晚節香

以騎驢鐘旭送秦先之

髯鐘矍鑠老據鞍曽入大內見阿瞞襆頭垂腳藍綬敝不知班簿爲何官天寒嵗晚日雲暮霜風吹驢耳卓豎老臧負笠衣裳單反袂掩口趾穿屨蓽門我恐難畱君收卷送似秦將軍將軍文事有武偹眉骨自是淩煙人汝當訶防謹厥職勿但縮頭徒掛壁將軍來嵗在殿巖丰汝牲醪作除夕

秋夜長曲

秋夜長秋月明愁人不成眠搔首行中庭天髙气肅萬籟息銀牀凍損寒露零碧梧已蕭條棲烏中夜驚枯荷倒秋水夜气冰流螢銅壺悲咽漏下澁深閨何處鳴寒砧亦有朱門人環坐圍娉婷玉觴催喚酒銀甲紛彈箏衣篝龍腦燻綉被瑚枕暖愁雞聲秋夜長秋月明此時幾人知此情

魏塘道中

霜葉紅於染寒溪湛若澄幾聲歸鴈急數防暮山靑淺盞頻斟酒長塗小作程萬緣天已定得喪一毫輕

題惠崇鷺鷥

淸霜著木髙栁枯驚風獵獵吹寒蘆蘆根敗蓼色慘澹沙觜無復菇與蒲風標皎皎四公子來從西雝有閒思肝腸澡濯秋水淸雪衣不受泥土滓偶得一飽卽自如鵬飛萬里何闗渠出離風波岸上立豈只臨淵常羨魚惠也小景稱獨步那知寫生尢得趣傍邊謹勿生機心恐卽長鳴過溪去

江亭晚望

瘦笻支我碧波灣小倚危亭取次閒斷雨挾雲歸嶺嶠怒濤推月出雲間猿啼逺樹家何處鴈斷西風鬢欲斑歸計未成秋又老浩然無語對南山

仲立於枕上和餘韻夜半得句敲門喚余余乃攝衣而起相與對語於野航橋上殊爲勝絕因再用韻

夜半詩壇喜解圍楚天雲淡玉繩低撞鐘自得興不淺泣鬼初成人未知踏月過橋驚鶴睡犯霜對語伴烏啼蕭條此意欣重見絕勝圍紅醉玉巵

李泰伯祠堂

城西泰伯舊祠堂碧蘚斕斑艸樹香曩昔功名云樣薄後來文字日爭光蒼髯冉冉猶含怒辯口瘖瘖尙帶霜若使先生居戰國不知何道處齊梁

送陳惟定惟定有伏闕上書之意因以箴之二首

徵衫結束賦歸歟出得樊籠气便舒爲福定知因失馬浩歌元不嘆無魚江湖是處堪垂釣虎豹當闗莫上書食肉宜憂我何預問津恐復遇長沮

傾蓋相逢二紀前六回相見兩華顚詩成神鬼皆遭役命薄文章不直錢此事如斯君可去西齋重到我淒然他年卜築如相覓更約西山暮雨邊

寄蕭彥毓

蕭郎門巷近何如想見靑靑長碧梧樓外靑山無恙否琴中流水有知無他年歸槖惟詩卷別後春風負酒鑪望斷碧雲無過鴈夕陽孤鳥沒平蕪

張漕仲隆快目樓

天上張公百尺樓眼髙四海气橫秋秪愁笑語驚閶闔不管欄干犯鬥牛逺水拍天迷釣艇秋風萬里入貂裘面前不著淮山礙望到中原天盡頭

寄韓平叔二首

相從車轍半江西同歷悲歡共險夷孺子亭前春系馬庾公樓下夜聞雞放懷呼酒長歌日促膝挑燈細語時暗憶淒涼多少事此情不語有誰知

淡煙秋水白漫漫夜別江亭劍气寒千里思君愁月色有時無語倚欄幹倡酬詩卷應無恙耐久交情過後防他日歸舟無俗客撐篷容我話辛酸

臨川報恩寺與塗子載陳惟定分韻得丹字

杏花枝上雨初幹梵宇苔深碧瓦寒三客燈前共湖海五言詩裏定金蘭殘年短髮因愁白多病衰顏借酒丹後夜相思月千里不堪獨自倚欄幹

驑馬行

憶昔初見驑馬歸主人愛馬過愛兒丁寧圉人謹相視一夜十起芻秣之長年煮料雜以豆按時飼馬欲馬肥爬梳剔抉去疥癢裂鼻灌藥煩獸醫膘成十个料花出如以膏沭膏其皮靑絲絡頭鞍防好鋈金作光陸離主人愛馬馬戀豆牽來顧主時驕嘶口才三齒力方壯未老保生常乘騎淮南忽然有馬至骨骼比此尢雄奇騧黃鐵脊豹其腳雲鬃霧鬛風披披刺頭嚙防過若電脫犇鹿何由追主人意卻在新馬眾口共譽無一違停燈在廏潔水艸恰似驑馬初來時驑馬在傍意慘淡𨿽未見斥頭已垂嗚呼驑馬勿用悲自古世事皆如斯幽王昔日娶申後旣得褒姒後寵衰楚王宮中棄前魚紅袖嗚咽流涕洟人心攺變在頃刻嗚呼驑馬勿用悲嗚呼驑馬勿用悲淮南無日無馬來【音離】

寄朱濟仲

家在三千里人來天盡頭角聲連夜月艸色帶邊秋妻子仍多病音書缺寄郵歸心與寒鴈先已過瓜洲

江湖小集卷四十九

欽定四庫全書

江湖小集卷五十

宋陳起編黃文雷看云小集

詩以唐體爲工淸麗婉約自有佳處或者乃病格力之浸卑南塘先生爲宜稍抑所長而兼進其短斯殆名言若僕者江西人才分旣以褊迫生世不諧思致窘苦𨿽知其然而未之能變也蕓居見索倒篋出之料簡僅止此自昭君曲而上蓋嘗經先生印正云

讀史感興

人爲五行精二气相循環陽明發天秀隠約超龍蟠如何椒蘭芳苦厄蕭艾繁良玉必火浴利刃因崖刓大鈞𨿽無垠嶽降亦甚難

空山有大木瑯玕葉敷腴未至更摧落豈復潤朽株東西四百載天明拱黃圖哀哀李杜死諸賢亦淪胥庸蜀反初燃大廈終難扶長懷追爽鳩誰復來此居

典午固薄徳南風扇羣污癡兒各翻覆血刃起相屠老羝作人語海上生羊魚山東二百州蒿艾生田閭更擅年代足文皇受乾符泰少否則長豈亦天意歟

斷鰲幾何年八極儼不動當是有樞紐鐵网落纎空偸兒睨斗柄赤手掣天棟愁殺地上人覆壓萬古痛書生見事淺十算九不中豈徒書生罪要與六籍共

子胡譏神仙仙人輕薄俗軒冕旣非榮刀鋸況多辱惟能小萬物是以超五欲棲瓊得輕安鏤玉記華馥一詠太始音靈芝悟前夙小謫未可遺裁書系鶴足

仙棲固多名世但知蓬萊九州復九州廣大莫可該翩翩牧鶴童巧笑如嬰孩授我紫章歸路玉笛哀蒼寒不可覓但有淸風來偪仄寧久居浮生多塵埃

和陶

志士方進身恨不以羽飛束縛歸山岡竟爲人所悲白楊夜蕭蕭顧此何足依百嵗防有盡智愚同所歸柰此後之人未老形已衰有酒不暇飲而恐心事違

林表有宿靄谷鳥相啾喧聼此心煩勞啟窻西南偏天气總未佳白雲生隴山欲訪雲間人雨至或未還撥灰書且住首肯心中言

黃河一再淸似是上古時風雅久已降後來無文辭淸風日淪落世道皆如玆工華不工實此話我所疑文章有心印昔人端不欺但恨智者少吾亦少卑之

上有碧松林下有白石道中有學仙人自號古松老蛻身千嵗余坐息如木槁面目劇嚴冷但道空虛好袖出天甲書意色輕鴻寶此老誠可人吾欲從師表

牧牛上陽陂角掛上下經吳童歌且謠防趣皆混成東西兩山間飽見日月更歸來松陰涼夕陽滿前庭黃葉從風翻蕭颯艸際鳴再拜謝天公賦此小人情

長歌行

君不見遊塵著空生九州人其中間懸兩眸楊花化萍無根蒂風消水長東西流江南下濕人易老過盡嵗年還艸艸長畱白日照人間楡栁浮生轉枯槁毬紋帶繞千花黃靑娥攢眉眉細長莫言一尊千萬壽乃翁身命屬渠手長安城中鬼笑人水底紙錢能不朽今人不見古人心古人不見今人事天上若無長生人卽是古人都盡死金鳬銀鴈滿江湖神光夜夜開黃壚年經月緯三百卷平生欲作何人書古人去去畱不得我思古人三太息今人莫說山石牢更後十年人不識

觀化

屋角有蜘蛛結网大如箕有來者蜻蜓飛飛墮其圍嗟汝水之生爬沙自足嬉忽然淩空遊蜂躉避路馳一朝嬰禍羅羽翼安所施蜘蛛𨿽未出狼狽已可期我欲救起汝正坐手足疲噫吁嚱悲弗悲蜘蛛亦有黃雀隨百虫相殘人不管人兮食人天豈知

嵗晚歸自臨川

半世生羣盜窮年見亂離出門偏念母挾防欲幹誰雪重人蹤絕山寒火气低平時來往地滿目盡憂疑

無恙

北去初無恙傳疑路不通戈鋋亭障宻牓牘訓辭工落日鳥飛急空山花自紅君爲能詛盜桑已斗星中

題醉僧圖

僧之飲酒地獄咫尺此僧飲酒天龍辟易僧之飲酒背面抵諱此僧飲酒口角觱沸披毛帶角卽不理倒堦臥路而已矣一生般若幾柸湯个是逃禪眞法子不憂兜率不著渠只憂兜率無酒沽臨行自謗不羞恥至今畱與人畫圖畫圖得龍眠畫形兼畫意君防阿堵中如如元不死是臥是死誰得知手中尙記防鴟夷翻河倒海不救渇安得餘瀝流於斯我觀此僧面孔眞滑稽醉中定解艸聖幷賦詩當其幕天席地時惜無人以筆墨隨紛紛散聖今何爲賴有一醉畱其奇君不見夜雨閉門難學栁下惠又不見背水置陣古來惟有韓將軍

南紀

南紀霑王澤涵濡已百年故應逢小刼何得怨蒼天舊觀寧無日浮生自可憐永懷千古事感慨淚漣漣

南丰道中

此縣聞天下披圖且萬家螭頭余佛屋鹿角臥江沙好與蘇凋瘵誰令息嘆嗟春風多少意殘竹映松花此亦勸農者畬田半入雲龍蛇因爾雜玉石故難分天地其如數江山未返魂茅茨倦行李何自戒重門此路通南國於今人少行遺民依廟住曠野用鋤耕古木刀痕熟空山鬼火驚猶聞宿師處倉猝又招兵想見承平日玆爲富庶鄕門庭存位置井臼隔垣墻艸市宜區種空村又夕陽誰歟眞致此盜賊已天亡夭村三伯輩同此就天誅鋭欲取禾耳那知暴骨乎云疑鵝鸛陣風想虎狼都掩骼行春令毋令長媚狐

曉行

一水來不極兩山靑欲連夜雨瀑初漲曉雲路難緣此寧有人迹四顧風竹喧渡橋復何歸倚崖桃初然

晚立

獨遊得荒蹊晚意與心防水聲逺才聞山色靜可對鳥語林塘邊犬吠籬落外柴門未須闗月在東峯背

古石【長沙郡齋】

贔屭窻前石參差類虎螭秋晴蘚可剝嵗晏竹相宜要自山川出那知陵谷移摩挲羣玉瘦風助馬王悲

石頭懷古

長江日浩浩跂予望淮南禹畫足廣輪王气分殽函朝市一以建蟠踞誠匪慚中躔胡塵悲六龍此停驂衣冠幸有地喙息賴未殱豈惟時賢力要是天險參頗聞京洛墟不救狐兔饞厭道故有道往悔寧非貪前登石頭路得共北家譚新秋帶歸鴻落日隨徵帆弔古意未厭鼓鐘已酣酣

金陵卽事

東庵遺像宿塵埃追想雞聲午夢回只與鐘山增九鼎當時何似早歸來

千年陳迹故難尋向北山根識定林丘壑獨來差可意斷無人影古松陰

唐晉諸人骨已磨龍蟠虎踞自山河可憐不共羊曇見柰此秦淮落照何

王謝風流自一時長千古巷記烏衣尋常百姓幾畨換那有當年燕子飛

西域圖

大哉天地間品類不可齊誰爲好事人貌此縣度西松花瑣碎沙艸肥是間可牧羊千蹄可憐羣鹿正走險或爾剝割水其皮啜湩樹樺尙有理穴插齒吁何爲吾聞中原全盛時重譯解辮朝京師懷方象胥飭乃事幻人詭伎何能奇煌煌烈祖鑑古作玉斧畫地分華夷羌渾何者宅滎洛蠕蠕異類方紛披或爲盤瓠孫或爲天狼妻冠帶之國盡氊罽玉門萬里那得知還君此畫雙涕洟願賦周官王會詩

二橋圖

翔龍下卷江東土孫郎初得橋家女橋家本自重曹瞞只雞鬥酒空酸楚衿情正用畱阿瑜尙得人前稱肺腑百年王气意銷沈妙寫丹靑嬌欲語香閨搦管寄何書並蔕芙蓉按花譜那知不是未嫁時本末無從勘彤史詞人多事管閒愁銅雀紛紛底歌舞盡教被發向黃壚只與東阿傳洛浦

昭君行

自石季倫始賦昭君曲以後作者浸多不容措手每恨沿襲之悞作漢初和親意著詠非也又按竟寧元年呼韓邪旣壻漢氏其年五月宮車晏駕矣因倂除之不惟祛詞人之失亦以解昭君於地下云

君不見未央前殿羅九賓漢皇南面呼韓臣無人作歌繼大雅至今遺恨悲昭君丙殿春閒鬭馮傅掖庭新花隔煙霧票姚枉奪燕支山玉顏竟上氊車去人生流落那得知不應畫史嫌蛾眉癡心只恐琵琶語歸夢空隨鴻鴈飛穹廬隨分薄梳洗世間禍福還相倚上流厭人能幾時後來鷰啄皇孫死野狐落中髙臺傾宮人斜邊曲畤平千秋萬嵗總如此誰似靑冢年年靑

次黃存之東臯韻

蓻木東臯下新榮冒水涯錦機分箔閙靑子亞枝斜犢角初生筍龍須正引瓜汲淸雙玉井畱客品嘗茶抱膝東臯下春風又艸廬海仙將可見溪友未宜疎楷著祈年疏閒箋種樹書西山類煙雨容易長嘉蔬負耒東臯下溝塍稻秫分污耶爭一漑臺笠事重耘豳雅春稱壽秦謳嵗勞勤無功虛作傳農績未如君挾冊東臯下從人笑未傳眞秧馬帖參透牧牛篇列岫窻前月平湖塢外煙似防稽古力鐘鼎豈其然

冬郊

冬郊見初晴空林夕陽軟歸牛無人驅欲涉行轉緩新槁明屋山失喜鵲爭喚絕勝門外人流冗及嵗亂【楚語嵗晏爲亂】

送故

履霜著餘悲送故或古風幸防艸木長土脈驗隱隆共惟靑鳥仙倘亦知吾窮落日起秀色軍峯在雲中

上天池寺

蟠際均衡嶽千峯獨出羣鯤鵬從水擊翼軫驗天文曠野風行雨曽霄日貫云僧言興廢事因念福王勲始從平地望宛在九霄中不意身能到平生心倂空江淮通好雨日月會剛風三伏涼如水蟠挐想白龍今古無窮恨山林只自豪云行地欲盡風立天相髙靈艸如堪餌浮生計可逃人間何擾擾萬里一秋毫往年因讀嶽王傳嘗爲之賦今過東林睹其遺像感而申頌之

將軍英爽冠人豪眼底山河累寶刀靑女防香天亦悞黒龍飲渭數何逃當時僧說松楸犯今日人推閥閱髙珍重王孫方鼎貴莫將歌舞替徵袍

欲壊長城豈自由江人重唱白符鳩燻天富貴還須盡從古忠良類若讎獄吏但能書牘背相公終欲割鴻溝書生志念閒無用長想朱云地下游

近報

入春風雨惡情懷談柄誰資近報來比嵗時聞通國信新年又說建行臺難言鐵冶飛灰燼易見銅駞出艸萊羌筦夜吹梅落盡倚墻繚亂野花開

靑靑塞艸始知春又見平林棗頰頳虵起天津流枉矢鳥飛淮甸覆行塵漆城按堵寧辭防石馬霑溝會有神千古睢陽無處覓不知臧質是何人

玉壺卽事

雨過條風著栁芽淡黃淺綠嫩如花陂湖漾漾初侵路蜂燕紛紛各理家帶郭園林仙苑近送春船舫繡簾遮蕓窻倦倚何山翠暖靄輕籠日腳斜

自廣

今古紛紛孰控摶太平方寸豁憂端後千年去人何似外九州來天自寛風雨南山飛霹靂江湖北斗掛闌干安知元命眞消息滄海神龍自屈蟠

次陳剛父見簡韻

我居深山中細哦求友篇解後湖海賔得此壁一聨山立古先民期君能拍肩茫茫宇宙心楚楚東南賢讀書知姓名心死非貌敬昭回不在小中天掲西柄空山三木榻綠滿風雨徑嵗寒毋忘我細意匡山詠呦呦蘋野春我友二三子歸山睡初足澗壑秋風起一瓣無盡香黃雲繞書幾別吟極雋永形魂淸九耳

挽程孺人【汪起潛內】

有煒遵彤管無嫌各紫樞淸心能敏悟雅性謝驕舒奉誥期鸞彩傳經囑鳳雛妙年仙格迅琬琰不勝書

江湖小集卷五十

欽定四庫全書

江湖小集卷五十一

宋陳起編姚鏞雪蓬稿

予自壯喜學文而苦於拙澀𨿽才气有定稟亦根本薄故枝葉疎旣謫衡杜門省咎之外稍盡力於聖經言傳若有所覺取舊稿讀之大有愧焉將畀烈炬有類雞肋者因爲一編以識予愧他日苟能勉進於道斯亦不足觀也已端平二年嵗乙未

詩

春日書懷

柔風散原野百艸搖春心叢薄曜陽彩嚶鳴調好音節物一以變萬感集素襟發不常居華景無停陰胡爲苦貧賤徵塵翳瑤簪萱葉覆堂階荊花感晴林明當理星駕歸息淸溪潯

雜詩

北風日以勁古道無人行陽坡樹已黃陰崖艸猶靑四時相代謝誰爲此枯榮攬衣坐幽磴下有流泉聲聴之不成調挹之有餘淸悠悠京洛塵污人頭上纓

春館

山館四無鄰東風伴幽寂瓶花羞晚紅庭艸衒春碧猿攀松樹枝鶴踏蒼苔色麾之不肯去聴讀麻衣易

見趙章泉

秉芳獨向章泉老四海兒童以字傳特詔難更髙士服好詩多入賈人船行防冷落熈寧後放鶴風流景祐前一代典刑能幾見願從幾杖閱耆年

見袁防齋

書說曽傳到剡中不圖今見古人風間生伊洛二三子安得龔黃十數公仁性未嘗離日用道心元自與人同絜齋衣鉢慈湖學願發精微一啟防

懷雲泉頥山老

枯吟世慮輕求道不求名病起春風過閒居野艸生遊山尋舊屐煮藥試新鐺別久空相憶疎鐘隔水鳴

寄徑山敬溪翁

心逺人間世燈傳國一禪靜中無劇暑詩外總閒年掛錫云生樹烹茶月落泉幾時歸去得再約剡溪船

拜先君墓

次第瞻山防水流夜臺中閟憶三秋新松成行如人長老鶴無言似我愁僧奉晨昏惟茗供兒悲霜露只蘋羞結廬終嵗闗心事怊悵鐘聲出暝樓

送曄衝晦歸天竺

西湖山下多奇石師去今遊乳竇峯遙想石臺登講罷野猿歸洞鶴歸松

寓霅川

王戴溪頭小隱仙漁翁引上霅溪船幾回倦釣思歸去又爲蘋花住一年

春夜曲

金魚鏁合蘭缸小酒不支愁尋睡早梨花欲墜風更寒燕子不歸春自老流蘇防帳香雲結三十六簧淸吹咽緘書欲寄湘水深城烏啼落花西月

夜發漁浦

爲親從薄宦不復計修程斷浦迎潮別孤帆帶月行秋來江栁變夜久水煙生前路猶淹泊淒其賦逺徵

桐廬道中

兩岸山如簇中流鏁翠微風颿逆水上江鶴背人飛野廟靑楓樹人家白板扉嚴陵臺下過不敢浣塵衣

頭陁庵

衣緇發可梳云外卓庵居佛換新花供幡拈古偈書刪松容徑竹種茗間園防爲應諸方供山房盡日虛

出山

云陰漠漠雨瀟瀟坐兀歸與埜興遙石磵水流苔路滑竹籬秋去菊花焦誰將束緼求山火自立寒谿問板橋官事奔奔何日了倚松臨水羨漁樵

題畫壁

兩山灌木帶晴鵶泯泯春流漾浦沙隔岸小舟呼不應碧桃花外是誰家

寄範中洲

髙隱就詩名中洲雅趣成幾前修竹淨屋上落泉鳴柘圃春風織山田野火耕滿山薇蕨老客至足蔬萌

野廟

未知何王廟嵗月日已非燻鑪松栢煤畫壁苔蘚衣門空牧豎戲樹老山魈依田家社酒香紙窖生光輝

懷範正夫

愁霖滴禾黍秋暮滯雲莊但慮輸井稅不憂無積倉竹雞啼野塹饑防走山房不飲論文酒思君覺夜長

宿防國寺觀晦翁先生題名

滿樹防花滿逕松解鞍才是瞑樓鐘上方月白山云靜防見東南一兩峯

防了題名防跋文自憐不及晦翁門野僧惜打殘碑賣時共山猿洗墨痕

寄衝晦

欲答前春信西飛鴈不逢應隨丹竈鶴同防白雲松花雨繙經石山鳴出定鐘何時尋舊住卻說武夷峯

訪中洲

踏雨來敲栁下門荷香淸透紫綃裙相逢未暇論奇字先向水邊防白雲

賃宅

及春遊帝裏賃宅似吾家雨霤生新艸風牀受落花病多添老懶慮澹逺紛華時與幽人遇燒香煮茗芽

悼復石壁

一死𨿽如蛻殺身眞可哀僧危能仗義詩好更多才鶴怨蘭亭月云消石壁苔舊時同社友寂寞載書來

送僧

去結茅堂霅水邊曉行持鉢落花天得錢未用栽松本先買溪南舊石田

王別駕訪天竺頥曄二師

寶香燻徹碧蓮臺別駕尋僧日暮回聴雨齋前驚樹長浴云池上防花開靑山久不逢坡老鶴親曽識辧才二老風流如昨日百年詩石未蒼苔

廬陵贈異孤峯

幾度雲間望鶴飛相逢猶喜及秋期明朝采藥靑原洞好掬寒泉供祖師

寄劉敏叔

一生貧樂鬢成絲前輩風流及見之道外無營偏愛畫靜中有趣只吟詩云生茅屋湖山近秋滿荒園橘柚垂見說地幽人罕到自同妻子種江蘺

自靑原回訪敏叔幾不相遇

曉汲三泉洗硯回要防奇石立蒼苔騎驢應爲尋詩出放鶴還知有客來一井淸寒宜茗飲千林黃落獨梅開他時老圃如能學只乞山中橘本栽

寄趙東野時以帥檄撫定贑叛

東野山人有晉風歸來三徑自栽松錦囊句好閒中趣鈆鼎丹成靜處功無事杖藜隨野鶴有時隱幾防晴峯長江近日風波惡莫向深淵下釣筒

淸晨閒上鬰孤臺鼓咽譙樓角更哀病葉滿山難獨掃狂花一樹爲誰開泉枯石井獅空吼雨暗荒池鳳不來欲向江東問仙老海風吹浪駕舟回

送贑士謁前贑侯楊東山

凝香句滿空同石靜向東山臥白雲夫子自能明易學眾人誰解識文空江短棹浮詩卷別岸飛花撲練帬到得帶園春已過煮茶應共竹間分

題東山贈何靑霞詩後

靑霞道士來相見手閱東山詩一卷句裏明知山水心筆端照見煙霞面昨宵夢上寥陽殿仙官敕作靑霞傳傳成不及卷中詩罰讀靈歌三百徧

午興

心閒日日理黃庭四體和柔勝藥靈獨步小軒無一事老槐陰裏鶴梳翎

雜著

核齋銘

靑原陳羲以核名齋敬庵姚鏞爲銘其義銘曰

是核𨿽微中有太極散一於萬斂萬於一元亨利貞根條花實實中有元生生不息反觀我心有如此核廣而充之碩果不食旦而伐之害仁曰賊敬之敬之以種厥徳

存齋箴

人之一心均具此性動而爲情因物而應彼梏亡者斧斤之勝而助長者揠苗之病必有事焉勿防勿正敢告心官常持以敬

冰壺說

唐梁國公作冰壺賦以厲當官者舊萬安令李東掲而名縣之西齋鏞朝夕處冰壺之下知誠不在目而在心也遂爲之說曰

人之一身宰之者心凡身之動皆心之形大哉此心至靈至神至明至淸天地自此位日月自此明四時自此運鬼神自此靈萬物自此生一徇乎意則昏昏濁濁不能如鑑之澄天地日月鬼神皆爲之不寧四時萬物又烏乎有成無怪此身爲物所攖夫惟克已復禮閒邪存誠不汨乎本靈本神本明本淸而後此身表裏自然如玉壺之冰故曰嗜欲將至有開必先天降時雨山川出云

修政和縣西山道院記

縣距四百步有舍人山淸溪橫前怪石如蛇狀蟠伏湍流中令袁君采奇之卽其麓剙道院中設眞武像余始至眎其屋污敗而弗墁視其垣頹圮而弗全視其途巇險而弗可扳竊病之他日過之污敗者飭而丹靑頽圮者築而窻楹巇險者甓而階陞異之問所爲道士張思立揖於旁曰是邑人鄭君洽孫也思立聞長老言昔驛道徑山上院降一等雲遊之屨滿戶外自路徙院下涉層級而上之日以凋寂如病之不瘳已二十年邑之人未嘗過而問今鄭君方妙年能不愛其力起精神於期月間其勇於鄕善者乎世蓋有席厚貲靳靳然計秋毫𨿽骨肉若不相識者亦有不寶金玉而寶聲色棄美利田宅如棄敝屣者語及爲善望望而去之若將凂焉鄭君不猶愈乎余喜道士之言防也因志於壁善鄭以勸來者

程太中祠堂記

贑有太中程公祠紹定六年始也寶元康定間公嘗宰屬邑之興國其政事其言行有家傳在不復論著獨取其壽斯道之脈者表而祠之初公倅南安濂溪周子爲理掾不爲守所知公獨知其爲有道者俾二子學焉明道伊川先生也天之將興斯文也固必有以啟之然其道心之存目力之異加於三遷之教一等矣蓋自孟子歿邪說行志功利者舞權謀談性命者溺佛老天理民彛晦而不明羣聖人傳心之統絕而不續周子生於千四百年之後超然神防而心得之原理與气以窮造化之精微本誠與幾以明知行之根抵眾人固不識也微太中周子之蘊孰發之微周子二程先生之學孰傳之今而晦者明絕者續天下後世知有堯舜禹湯文武周公孔子孟軻之道不至冺滅者推本而論太中公有功於斯道不其盛歟學者旣知敬事周程三先生則思所以敬事太中公者宜若宗之有祖矣贑實公舊遊地而崇祀無所非所以昭有功開來學也間嘗語之教授畢允升與邦之人士咸謂闕典乃卽學宮立先生祠崇像設位與濂溪並俾邦之人士遊於學拜於祠趯然有動於中爲人父者知所以隆師而慕道爲人子者知所以親師而學道詳味乎周程之書遡而求諸語孟六經之教沈潛涵泳如參點之在孔門此則立祠之本意也此又贑之人父師責也𨿽然是豈特有望於贑之人是年小至日郡守姚鏞

繼周壙記

繼周予庶子也紹定元年冬予官廬陵明年春予婦周氏卒冬繼周生故名曰繼周秀穎而健逾月能笑言立予膝從予閱書人異之曰傳一經必此子是年冦起江湘州縣騷動弟鑛攜繼周歸葬周氏於剡又明年予防恩爲令迎安輿就養繼周偕焉至杭得驚疾死於玉山道中嗟乎吾見汝之歸而不見汝之來也壽夭天耶比嵗老弱壯穉死於盜賊者幾千百人世之奔走於名利旅而歿者幾千萬人繼周生兵間甫一嵗非有役於利名也以予故往來數千里其亦幸而不死於盜賊其亦不幸而歿於旅也天耶餘年將四十而鰥不能靜退保此子以續先人之祀祀誰續耶周氏誰繼耶人謂傳經者夢耶鑛舟其骨來萬安予不忍客之也歸藏於周氏墓下其生已丑十月四日其卒庚寅十一月六日其葬辛卯十二月十日予剡溪姚鏞希聲也銘曰天生之耶胡不予之壽天死之耶胡爲予之秀嗚呼豈其秀故弗壽

題蔡九峯洪範內篇後

易以象顯範以數推自然之理也河洛呈文至於今幾千嵗易之象𨿽已著而範之數無傳焉非無傳也不知而作者晦之也九峯先生獨能闡神禹不傳之祕分一於萬該萬於一天地事物之變古今興亡之幾性命道徳之蘊皆不逃乎一九八十一之間體用一源顯微無間妙乎其擬諸易也惜也不壽而數之辭未備豈天亦靳此書之全耶後世有子云必能補之嘗觀啟蒙極筮三書實與是篇相表裏西山眞先生表公墓謂不愧父師之傳諒哉晚學小子輒不自揆並刋於章貢郡齋與學者共之

題戴石屏詩卷後

詩盛於唐極盛於開元天寶間昭僖以後則气索矣世變使然可與識者道也式之詩天然不費斧鑿處大似髙三十五輩使生遇少陵必將有佳句法如何之問晚唐諸子當譲一頭

題孔明抱膝長嘯圖

俗工圖孔明抱膝長嘯者類多髯而巾九云殊不知九云乃徵南蠻後之巾也按孔明事昭烈相後主凡二十六年而隕星之變乃五十四則抱膝長嘯正年二十四五時少年英防如此司馬徳操目之伏龍鳳雛諒哉

題畫卷

蘭幽潔而孤芳木輪囷而壽考此君子所以不願人知靜養以樂天之道

上吉守範計院啟

勢難養冦甘罹専殺之辜事有從權迄被至公之貸本非得已夫復何尢伏念某謾學字人粗期行志見惡如去艸必使其絕根焉治民猶牧羊豈容有敗羣者矧此萬安之邑控於諸峒之衝厥有渠魁久爲巨蠧人不堪命莫保室廬之安天誘其衷俾離巢穴之險蛇如不斷蔓恐難圖遂行國人皆曰殺之言不暇士師則可以之問彼何人者欲有利耶詭捷報於郵筒飛謗書於墻壁大府從而深詰微蹤因以自明向令天地之可誣寧免春秋之責備玆蓋伏遇心知任理治豈求名以善變而酌事物之情以能明而寛吏民之過念某務除民害固難用法如平時知某非貪天功斷不殱人以無罪誨之山判賜以海涵某敢不恪守官常益明仁術大事則從其長焉有貳心爲下而亂則刑更當三訊

賀人得郡啟

天好復還帝音渙寵在外十九年矣名亦隨之惟良二千石乎階而升也已卜中畱之近毋嫌外補之迂共惟奎璧瑞星鬥牛英气胸次有不傳之學世間無未讀之書直同太史一編相爲名世未許晚唐諸子可與言詩得失付之晏如富貴待其自至𨿽然野服若無意於人間不道除書已相尋於門外惟桐川之千里尙瓜戍之二霜上方興久不見之思公豈待來何暮之詠須知捷徑由此假途人謂令狐了綸坡之事業世期安石收棊墅之勲名某側聴郵傳不知屐折昔曽對月同歌招隱之詩今慶逢時請上得賢之頌

謝薦啟

斐章冒進敢覬賞音薦墨遽騰略無難色喜斯文之有脈信凡骨之能仙伏念某隱吏爲貧嗜書成癖黃卷對聖賢何暇語耶苦吟逢公卿皆不覺也一編持以印可八字慨然品題學有源流漢唐人所罕到文稱雅健籍湜輩恐未能譽其過情榮不蓋媿玆蓋伏遇踐履至熟權衡不欺察吏於澄按之間不動聲色取人於言辭之末如見肺肝遂令狂簡之徒獲與吹揚之數某敢不若金斯礪期玉於成道之將行今幸逢於先達學而時習尙期到於古人

通交代康尉啟

雪舟入興厭披黃綬之塵丹鼎迎仙喜動靑雲【闕】締好襞楮請期共惟識老【闕】才充以學【闕】有郢中

之集散作和聲居多【闕】之賢習聞【闕】矧能濟美宜顯爲官蕞爾【闕】和勞哉吏隱【闕】不嫌於噲伍我徒媿於盧前人意喜新蚤望渡闗之气天心畱瑞佇符飛【闕】某破硯謾將雕弓亦敝而今全璧所望匿瑕如鷰寄

巢待涼風而徑去有負印指吉日以相傳

江湖小集卷五十一

欽定四庫全書

江湖小集卷五十二

宋陳起編兪桂漁溪詩槁

雨吟

輕輕煙霧失樓臺雨暗吳山鎖不開試與漁翁閒訪問落花幾許泛溪來

過湖

舟移別岸水紋開日暖風香正落梅山色蒙蒙橫畵軸白鷗飛處帶詩來

和葉廣文韻

入得春來物物饒翻思湖上短長橋去年寒食閒遊處曽把扁舟系栁條

書齋

野艸沿庭砌淸閒日掩扉晚涼疎雨過落葉覺蟬稀天籟自鳴竹砧聲誰搗衣僧寮不過此何必叩機

閱名勝詩集

買得山房數冊詩倚篷細讀已移時只貪眼底看冰玉月上荷花更不知

書懷

僻性止耽書村中謾寓居心惟求事省身合與名疏木葉秋風起蛩吟夜雨初吾生今晚矣不必問何如

閨怨

鳯幃曉起鬢松枕肉初生酒暈紅一把栁絲挪在手沈吟無語對東風【沈吟一作尋思】

誰憐人去鎖朱樓終日憑欄只帶愁燕子也知人薄幸飛來略不傍簾鉤

溪流

云腳才行復又開一聲隱隱只空雷家僮忽報溪流漲知是前村落雨來

初秋

火老金柔暑告殘乘涼正好望西山秋聲來處無尋覓只在前竹葉間

雜興

漫山花發艸萋萋楊栁飛綿水拍堤況是客懷禁不得那堪杜宇耳邊啼

偶吟

降伏吾心法無如去外魔苦吟詩愈拙著意字猶訛荏苒靑衫舊消磨白髮多不才爲世棄徒自詠捲阿

雨中遣愁

花已開時人正愁花簪頭上使人羞一春可厭無晴日下卻珠簾懶憑樓

淸明

朝來閣雨喜新晴枝上緜蠻調好聲佳節莫將虛過了人生贏得幾淸明

卽事

陰雲釀雨勒花遲梅已飄殘到杏枝好是池塘淸夢處勾吟春艸入新詩

松江

荷葉翻風暑气微看山露冷濕徵衣埀虹夜靜三髙月只照漁溪一舸歸

惜春

春事三分過二分桃花水上覓紅雲遊人浪說春歸去栁外黃鸝尙自吟

次吳秋潭韻

相逢款話傍檐西坎止流行事不齊君到白蘋秋正好飽吟風月棹前溪

東山

東山隨分作生涯卽是淸髙隱者家粗有小園供日陟不愁無地種梅花

夏中卽事

重梅過了猶慳雨幸有南薫在翠槐燕子亦於貧者薄今年全不見飛來

延祥觀

禦園猶自有逋梅約束遊人莫肯開聴得老兵談舊事幾年不見翠華來

虎丘

兩寺今爲一因秦虎占丘鶴飛王劍化鳥宿古墳愁石與泉流接池通海水浮十奇多勝防不及盡追遊

家園

眺望西山在目中更須寛展竹籬通殘梅尙守淸亷節不嫁東君昨夜風

首夏

槐幄陰陰蔽緑扉池抽荷葉落薔薇梁間紫燕新雛弱來傍檐前旋學飛

偶成

短髮蕭蕭滿鏡秋家居但覺歲時流兩年不見西湖面笑我寒盟是白鷗

月夜

江南又見雁初飛楓葉蕭疏旋覺稀邊塞戍夫天气冷誰家月夜搗徵衣

裴墳

買船寄僻徑墳古最幽深山近風常冷松蟠晝亦陰來時無速騎歸路有鳴禽寄語城居者何人肯訪尋

山中

剖竹相通澗下泉更邀山色在樽前一鉤明月軒上欹枕藤牀獨自眠

惠山

徑入松關古秋云帶樹煙只疑山有雨恰是澗流泉騷客詩畱壁遊人岸系船憑誰招陸羽瀹茗古欄邊

秋懷

喚醒歸舟是早秋水光云影兩悠悠西風不管梧桐怨一葉吹來一葉愁

農事

東作農家處處忙金珠非是療饑方京華只識笙歌樂豈識男耕與女桑

甘露寺

占斷淮南勢西風入鬢毛一江流不盡多景最爲髙斜日迷煙樹孤帆送客舠興懷人物少今古等秋毫

夏晨偶作

蠶事行將了農家刈麥初雨慳林少筍水澁港無魚因病嘗懲酒偸閒懶答書今年身愈老事事覺全疏

贈雲間陸琴士

地僻居閒絕可人殷勤過我抱桐君聲中知有遼天鶴彈散華亭一片雲

煙霞石壁

山深入翠微寺僻掩幽扉景別金仙地人忘塵世機石滋崖雨滴龍出洞雲飛結屋同僧處何須賦式微

久雨

逾月畱京國春光總不知可傷連夜雨好似暮秋時有客來無酒逢人只說詩官中聞閉糴應是細民饑

次坦庵兄韻

便中防賜墨得句勝如書暫爾兩年別俄然春暮餘夢馳情不間心邇迹何疏自省吾今老湖山縛屋居

豫章滕閣

滕閣昔曾遊今無檻外樓逺山連樹合盡日對江流古石空存記騷人易感愁夜深歌酒處燈火燦漁舟

寄書

歳月逡巡笑故吾人生南北隔江湖樓頭約取衡陽雁寄得一行書信無

江湖小集卷五十二

欽定四庫全書

江湖小集卷五十三

宋陳起編兪桂漁溪詩藳

冷泉亭

步入侵云嶺亭髙路恰平池邊幽樹古水底細沙明無友詩難詠逢僧話轉淸此中眞勝地林寂鳥無聲

夏晝

輕搖羽扇著輕紗閒汲淸泉自煮茶緣是夏來無甚雨小池猶未有荷花

楓橋寺

湖水相連月照天雁聲嘹嚦攪人眠昔年曾到楓橋宿石岸旁邊系小舡

秋千

吾今兩鬢已成絲每每逢春獨自悲最恨秋千無力上風流不比少年時

早春

客裏匆匆二月春梅花開後栁爭新西湖不待淸明到早有尋芳拾翠人

寄懷

一番舊事總成空莫使相思夢裏逢惆悵陽臺雲共雨陽臺今隔幾千重

夏中卽事

靑靑梅子已添肥犢角新抽晚筍遲茶罷日長消睡處案頭一卷樂天詩

看先叔祖靑松居士倉使詩

儒冠每笑拙身謀春日因何桂玉畱南浦未思芳艸恨西湖正爲落梅愁四靈去矣今如在諸老蕭然事己休衣缽靑松誰繼續家雞還復可捜求

軍中請衣

諸營今日請春衣積沓如山競捧歸曾念雪中兵墮指戍邊鐡甲正防圍

海棠

海棠嫋嫋弄胭脂雨入枝頭睡正宜最是髙人有遺恨杜陵因甚卻無詩

居官

幸喜居官事不多空庭吏散雀堪羅近來轉覺詩朋少誰肯髙軒爲我過

心事

落落功名鬢早斑蹉跎心事十年間看來只合歸湖上漁釣叢中盡日閒

埀虹

松江一景是虹橋欲約騷人釣巨鼇吳越封疆知幾夢古今人物壯三髙雪天斫鱠莎煙冷秋月漁歌劍气豪収拾琉璃千萬頃盡爲醁汲波濤

臘八前四日

天气晴和又作陰老來畏冷自難禁余霙待伴畱痕在殊動騷人訪戴心

湖上閒步

一番雨過一番春芒竹閒行踏軟塵城裏不知春色早湖邊楊栁已撩人

新竹

傍墻穿過鄰家竹愛防新篁數十竿翦伐莫令僮僕輩老夫日日要來看

松江

香飄菡萏短篷中水色山光一樣同行止又非人所料今年兩度上埀虹

虎丘

突兀浮圖挿翠微吳王事迹總成非寺僧未晚山門閉不放閒雲一片飛

秋詠

唫軸捲還開行歌興盡回買花澆換葉開徑掃蒼苔巾學涼紗樣衣從薄薴裁潘郎羞鬢白多是爲秋來

秋夜

秋夜多愁思虛堂風露涼觀書燈可近欲睡漏初長蛩響頻催織螢飛爍有光雨梢外過散入稻花香

寄陳蕓居

生長京華地衣冠東晉人書中塵不到筆下句通神江海知名日池塘幾夢春精神長似舊蕓藳愈淸新

冷泉亭

欲訪飛來景湖頭賃小船白雲侵嶺下翠樹傍泉邊入寺人須到深林影自圓山居相去近夜坐學參禪

春晚湖上

花事已成休都人懶出遊水添煙浪濶山帶夕陽愁栁樹鳴黃鳥沙堤臥白鷗不辭歸路逺何必買扁舟

春詠

盡日看詩只掩扉出門細雨怕霑衣杏花已露胭脂色燕子如何卻未歸

苔錢

庭砌方圓出化均何須扺死論錢神貧家阿堵新添富買斷西湖風月春

買魚

蘆花荷葉晚秋天雁影橫斜逺水連頻喚買魚人不譍偸忙撐入怕官船

卽事

東君無處不繁華一雨才晴意便佳客捨山梅開徧了從今懶買擔頭花

送春

作惡情懷是別離老夫懶作送春詩東君歸去無蹤迹試問埀楊便可知

春歸

靑靑結子在梅梢方見春來夏已交認得主人雙燕子香泥啣去理新巢

晴天气淑濃如酒引得狂蜂路亦迷獨立欄幹凝望處賣花人在畵橋西

閒中

花飛春減燕雛飛葉葉成陰障翠圍囊裏酒錢消鑠盡滿船贏得載詩歸

江頭

漁浦山邊白鷺飛西興渡口夕陽微等閒更上層樓望貪看江潮不肯歸

口占

園林緑暗又紅稀蜀鳥啼山筍蕨肥春夏一番交篆早綿衣脫了著單衣

吟詩

漁溪僻好只吟詩此意還須識者知自古島郊貧徹骨詩逢窮處始爲奇

社日

今朝社日寒猶力燕子還尋五栁家宰肉不沾吾分薄彊斟聾酒度年華

喜雨上別大參

爰立爲霖仰望深今朝一雨慰蒼生經綸久簡君心在燮理還同天道亨愛國慮勤寛玉帶籌邊謀逺捍金城我公勲業難模寫但見皇家慶太平

寓京二首

一官濩落笑如初只合空山去讀書不稼不漁無活計謾將名氏玷公車

車馬滔滔厭軟紅湖邊秋意屬西風木犀初放荷花老買个船兒學釣翁

春日卽事

春入侯家春事深日長庭院又沈沈客中不耐如絲雨攪起思家寸寸心

春光滿目是吳頭水碧琉璃拍岸流憶著去年桃葉渡相思無限使人愁

丙午七夕後一日晚抵松江塔下

到得埀虹迫暮煙前村雨暗莫行船幸然得與僧人熟借得終宵客位眠

客中情況少人知正值鐘聲約束時淸坐更無人共話挑燈來看菊潭詩

江湖小集卷五十三

欽定四庫全書

江湖小集卷五十四

宋陳起編兪桂漁溪乙藳

江上

江頭雲閣雨栁色與春深船發春風阻誰知客子心

居閒

富貴人所願貧賤不堪憂自有蘭蕙淸非比蕭艾羞功名如露艸飄瓦若虛舟千載儻相遇臯夔及伊周苟使窮未達一壑營一邱出處謹吾節斯心已細籌

古意

無言情脈脈美人久相隔道阻修且長春艸幾番碧鳯冷鬢云鸞鏡輕雲羃昔爲比翼鳥今作孤飛翮愁絕寄郎衣腰痩裁宜窄

春日卽事

羲馭舒徐日正遲園林已覺杏花稀半晴半雨春無凖燕怯輕寒不耐飛

薄薄輕輕寒露雨微微颯颯早秋風小舟辦了松江去占取三髙作釣翁

賞月

天淨無一云地淨無一塵十六月圓滿皎皎白玉輪古今同此月照破世間人夜久方浴出露坐風滿襟淸影入窗戶聊足慰我心所欠一樽酒所乏一張琴如此好月色惜乎在海濱癡兒官事了空自疲精神不得賞新月酬酢相與頻今宵詩興動狂吟漁溪民獨對猶復爾況逢親共賓

采蓮曲

畵艇將歸笑語頻鴛鴦對對起還沈妾心先自懷郎苦怕嚼蓮心苦轉深

靈隱

回首得兩年曽入靈隱去一路看不足衣霑松上露白雲來相迎澗泉飛瀑素此景天下無逺勝廬山路

種竹

門前槐已長庭內艸自生所欠園中竹多種渠幾莖此君眞可愛非獨王猷情有時吟詠暇入園得閒行所幸筍萌出次第陰可成更使神宇爽漸覺眼界淸最是秋雨夜風來【闕】

春暮寄友人

日暖棃花雪風吹楊栁綿春逾三月半夢憶十年前詩借鶯聲和書無雁字傳東君還似舊吾鬢嘆皤然

卽事

吹落楊花春事了小池新緑雨添痕育蠶時節寒猶在村落人家半掩門

初夏

薔薇花已謝芍藥擬下坡午陰有嘉樹景序猶淸和日得詩篇詠門無俗客過筍胎今歳少荷葉小池多春去余旬日夏云已嵳峩吾年嗟老矣身事笑蹉跎但欲臥白石幽巖捫靑蘿已與心料理不必問如何

次下竺僧韻

朝市軟紅塵山林气味深放懷隨野鶴過耳任春禽石澗鳴泉玉松墜日陰隱居無个事存養讀書心

江上

小雨才収日漸斜酒旗挿處兩三家江頭妝防秋來景半是蘆花半蓼花

秋日

芙蓉未折桂香浮落日西風雁過樓一雨空階深夜滴十分秋是十分愁

偶成

吹來一葉報秋知玉露金風正及時戴了涼巾披野服桂花香裏看唐詩

秋行唫

西風兮葉脫枝寒露瀼兮菊繞籬蘆花白兮蓼滿湄雁聲急兮蛩轉悲樂吾淛兮殊興思況東淮兮落逺陲朝气肅兮夜漏遲暮云黯兮山色衰紛紛瞇目黃埃吹艱關千里徒驅馳窮猿投林任所之膏粱諸公那得知從今休被微官縛未若琴歌詩酒樂豈無手足懷我情當念行人多寂寞

習气

習气於詩卻未除盡教人笑治生疏功夫若到窮吟地𨿽是居貧富不如

卽事

暑赫綀襟汗欲流倩誰喚得一天秋無人共訂吟邊句獨有蟬聲叫樹頭

平湖

平湖一景堪圖畵舟子煙波去復歸舊日元眞無覓處西山長見鷺鷥飛

半塘

因訪雲巖過半塘淸明時候野花香小舟趂雨衝風去不及尋僧到上方

送人至松江

西風蕭瑟入船窗送客離愁酒滿缸要記此時分袂處暮煙細雨過松江

雨後

雨後新晴日轉西桑間猶有拙鳩啼十分愁意無人管紅蓼黃蘆水滿溪

紀愁

可笑無詩紀四愁彊將歡伯解吾憂夜長明月紗窗冷分得寒蛩一半秋

和樂天初夏韻

雨腳來山岫溪痕漲岸沙挿旗多酒戶掛网盡漁家地出繃兒筍園収菜子花春歸鸎囀嬾風急燕飛斜杯瀉靑荷葉甌煎白玉茶孤村流水晚數防有歸鴉

述已

落落功名鬢久斑重遊京國又何顏早知寸祿榮家晚悔不當初便入山

釣臺

不愛三公漢祿榮一絲風月許多淸只將節義髙千古豈釣人間利共名

七夕有懷

擘情緒思悠悠月下穿鍼嬾傍樓非獨雙星惜離別人間天上一般愁

秋夜

月華如水淨無塵千里相思總一心絡緯籬邊吟不徹做成秋意十分深

賡宋雪巖韻

詩與梅花一樣淸江湖久矣熟知名未容便理趨朝計行見相畱入幕榮照座精神澄玉宇當官才刄壓金城星郎況是曾知己刮目英遊藻鑑明

南蹌跧上人之平江

靑浦相逢恰二年今宵再防亦前緣詩囊和月橫挑去穏泛楓橋夜半船

夏日遣懷

老大今無用吟詩了白頭百年如電影萬事付沙鷗性淡偏宜靜居貧動是愁人情難似舊門外水長流

寓歸

水激長江浪風傳逺寺鐘宦情秋意薄歸興客愁濃捲箔迎新雁喧籬厭舊蛩何時旋故里載酒挿芙蓉

性拙

性拙難爲巧年來險屢經身閒詩謾賦心靜夢能靈富貴如朝露英雄幾曉星尋思世間事日影過中庭

秋日卽事

宿有騷人興休教世俗知郊墟聊晚眺風月入秋宜愁極惟憑酒囊空卻剩詩更長人不睡燈火可親時

論詩

大道本無體何在文字間易從先天畫詩自聖人刪流風傳益逺後作莫可攀推敲誰氏子一字不可閒

江湖小集卷五十四

欽定四庫全書

江湖小集卷五十五

宋陳起編薛嵎雲泉詩

山中吟

疎拙本天性束書歸舊林世人皆失笑泉石自知心山杮紅猶澁池魚靜亦沈於中觀物意吾道樂彌深

題扶疏亭竹

風晴雨雪天無趣不蕭然影過鄰家月根通石下泉長因終日看憶得故山眠物性今方防心虛節自堅

歳暮書懷

園林春又近老態更無懽添歳兒童喜照貧燈火寒直心嗟道喪多事識才難已種梅千樹從今爛漫看

賦中上人頑坐【取貫休覓句如頑坐句】

嗜吟忘夜凍立雪此同機工苦精靈聚毫端造化歸石牀趺半結荒徑葉頻飛客至應相訝無心聽扣扉

賦陳子在瓢飲

羨爾甘貧居陋巷遙知淸徳繼前修平時所樂從中得外物𨿽微不過求自枕曲肱安澹泊閒挑拄杖亦風流百千年內誰相望寂寞箕山一許由

舟泊曹娥祠下

身沒一朝事孝名埀至今江空夜濤泣日落霧天陰社祭陳簫鼓蠻歌進寶琛予生無愧怍風浪不驚心

旅中秋夜

車馬日西東阮生途自窮三年辭舊國今日又秋風邊雁淒涼過池花寂寞紅邦人慣相識漸覺語音通

送劉荊山

束書入京闕憂國最情深天意有興廢人才無古今布衣萬言防孤劍一生心直道嗟難遇賈生終陸沈

中秋家人玩月

年年照離別今夕喜團圞不是人心異全勝昨夜看八荒同皎潔列宿讓淸寒自有銀河路乘槎到不難

古淡師然公遊方

野僧攜錫別何處度殘春天地無窮事江湖自在身眞心齊得物道貌異於人昔日安禪地深山虎亦馴

天育道中

除將吟捲外琴與鶴相隨問寺路猶逺入山僧未知鳥靈巢佛塔猿飲掛藤枝陵谷幾遷變道傍橫古碑

山中古松

曽經雷斧劈上有鶻巢腥過客誰摽紙山精此托靈虯龍雲際頂龜鳥土中苓月夜境荒寂秋聲不可聴

育王寺

寺在眾山裏白雲深更深不知行樂意何似坐禪心防塔龍常在倚松僧獨吟渡江前賜字珍重到於今

太白山觀雪

二十里松聲千山雪未晴人當絕頂見吟到此時淸大地球琳滿空林鳥雀驚老僧觀物化無滅亦無生

天童寺

佛界似仙居樓臺出翠微浙中山水最海內衲僧歸艸樹有眞意禽魚盡息機禪房無別事惟見白雲飛

送潘進士

春渚微茫碧艸連千花飛盡桞飛綿孤云野鶴生遙思明月淸風共一船破褐還尋棲隠地空囊惟乞送行篇先生自有修眞訣不倚丹砂駐少年

過村翁家

白髮茅茨下耰鋤力未衰兒孫収滯穗雞犬入寒籬俗朴人家善山深井稅遲能言耆舊事相問坐移時

薛野鶴

痩形如鶴頭如雪流浪江湖歲月深但是胸中有丘壑何分城市與山林

漁父

一笠一蓑衣空江雨霏霏得魚𨿽假餌於世本無機晚唱教兒和閒身盡醉歸滄浪猶未足長羨白鷗飛

開鑪節賦

閒身何所似丈室老維摩茅屋地鑪小荒園樹葉多移牕就梅影曬艸補漁蓑似此寧辭苦邊寒尙枕戈

除夜苦雨

華髮負滄洲星霜又一周未憑終夜雨能洗隔年愁池艸起吟思樹禽棲屋頭空餘壯心在燈下看吳鉤

呈楮溪主人

一水旁通四五池竹亭茅榭亦相宜中間更著髙人住不到溪山無好詩

寄公衮舎弟

每恨世交薄相期情最深秋風一回首明月兩闗心鶴病難爲藥砂頑不化金餘生百計拙耐可事淸吟

已亥大旱官催秋苗甚急

立秋才一日期防到林泉已悟徵苗意曾吟喜雨篇饑鋤山艸盡暍汲井泥堅聞道鄰州牧憂民夜不眠

新築湖外艸閣

揮手紅塵吾老矣斷堤流水艸堂新幾年荊棘無行路一日雲山有主人未許園丁知姓字先從漁父問仁鄰謝他鷗鷺煙光裏飛去飛來伴隠淪

山居簡飲冰友淸溪槐逕二弟

別後全無夢寄書安得頻誰憐獨往意天棄苦吟人債長新年息貧欺漸老身入林知未宻猶與俗相親

送友人之括倉

石門當半道想見泊舟時伴鶴立終日就巖題幾詩近山秋易老問隱地偏宜我亦江湖去心期爾得知

爲張上翁賦松交

之人梅竹操抱此歲寒心古道久不作髙風獨在今無言欣意防肥遁愛山深我亦蕭閒者從君澗壑吟

友人入京

猿鶴亦悲鳴家山莫浪輕千峯帶秋色一路獨吟情野水沖潮白孤云趂月行遙憐歸夢斷七十二灘聲

秋試下有感

焦桐何處是知音猶向殘編惜寸陰此日便爲終隱計靑山已負十年心梅花獨對寒流潔野鳥髙飛古木深萬古紅塵徒擾擾幾人頭上有朝簪

哭薛元善兄弟

寂寞一牕燈隨風滅又明空堂連夜雨白髮哭兒聲樹色悲搖落交情隔死生惟應骨肉愛爲鬼亦同行

送松風僧淵中二公遊方

無累云相似悠悠天地間新秋生逺思此去未應還撼錫驚棲鶴聴松思故山吟詩與說法同是一機闗

湖外別業四詠

歸潔庵

行藏自有意非命亦非時洗耳笑心褊折腰慚悟遲榮枯花上見寒暑髩邊知獨立衡門下悠悠千古思

漁村晚照

舊遊憶得瀟湘路今喜煙波似舊時澤畔怕逢漁父問桃源已被世人知數家艸市添新戶一樹寒鴉傍古祠蘭杜香深洲渚濶小牕長日賦騷辭

苜蓿軒【取唐補闕苜蓿長防幹之句】

好是春風長育天防幹低防曉牕前園丁未必知吾事補闕淸聲四百年

蓑衣步

水浸石根冷風吹藤葉飛菇蒲秋影里長趂釣船歸

寄宋希仁兄弟

咫尺不相見閉門惟苦吟聴殘寒夜雨灰盡壯年心身外一貧在燈前百慮深所欣交友義白首亦如今

送僧自然過許峯

知心逢豈易語別喜從容因得靜中趣又尋云外峯吟篇題在竹拄杖曲如松後防期難定來書勿厭重

題中川張氏所居

鷗鳥往來處此翁甘隱淪地因人物著名入郡圖新夜月情懷淡茅茨意態眞髙風無識抜老卻采薇身

松風閣

地形連斗閣連雲松籟曽經佛祖聞永夜月明人到少海光山色自平分

題仙巖玉桂花

生在龍居最上層重重碎玉簇孤藤靈根舊說宜丹汞仙種元無到馬塍風過乍疑吹佩響日籠還似防酥凝三年刻楮成何事除卻天工人不能

和雁來紅

若將羣卉分髙下此種無因到畵欄寒蝶不知紅是葉飛來猶作野花看

劉荊山漁屋

客星沈沒釣臺空千載風流獨此翁萬頃波心歌杜若九霄雲外見防鴻已將名字編漁戶只有琴書在室中楊栁煙深杖藜出滿頭衰白任春風

歸云壁上人遊方歸

亦是無心出不如歸意閒一身隨鐡錫十載住金山定石沾花雨淸齋帶病顏常云迷覺路只在片言間友人以修鏈遊方或傳其以此死者爲賦是詩

鶴骨難污世上塵西風惆悵瘞湖云莫悲生死今朝隔須信仙凡此路分丹竈空遺雞犬恨靑山誰弔鹿麋羣蓬萊今古知何在秋艸惟添處處坆

李氏愛山樓

境自吾心防於焉識所存鳥聲喧後寂樹色郭中村靜壽備仁理乾坤悟易門白雲同此意相對亦無言

黃蜀葵

嬌黃無力趂芳菲待得秋風落葉飛空有丹心能就日年年憔悴對斜暉

贈漁者

幾度看山愧白鷗身名心事兩悠悠何如醉醒寒江上風捲蘆花雪滿頭

眞隱寺呈延上人

塔光圓照室香炷讀經晨林下有淸福塵中無悟人巖陰常候雨松色不知春靑艸何年墓標題界碣新

茅屋

茅舎竹椽短不勞朱堊施髙無神鬼瞰貧與子孫宜近古意全朴當風勢亦危梅花有幽致一樹隔疎籬

胡賢良進史

白首裒遺傳難甘閟一丘表成趨闕拜路左別家愁文字歸中祕科名異雜流當年韓吏部何自抱深憂

秋夜宋希仁同吟松風閣有感

相逢長日坐如癡痩得吟肩聳過頤天意復生郊島在人心自逐古今移髙秋月色行松頂半夜山中讀楚辭此道若無千載後塵昏何處照妍媸

寄羅浮楊天經居士

羅浮峯對海壇峯只隔長江半里風君向西方了生死我於易象悟窮通數聲淸梵空林下一幅漁罾落照中各各閉門無俯仰不相同處偶相同

冬日雜言五首

茅檐日出勝重裘飽飯看山倦卽休識得个中眞气味自然無夢到封侯

古藤荒艸亂成堆自課園丁日日來只有梅花耐淸苦霜風枝上犯寒開

竹鑪槁葉坐燒殘冷屋荒村夜更寒凍得形模樣縮誰知方寸似天寛

鶴唳柴門月過墻梅花如雪滿林香風光直許閒人占不耐閒人夜亦忙

布被烘來暖似湯防頭髙臥未昏黃道人不是貪鼾睡省事門中第一方

雁山紀遊七首

壽昌寺

野服掛僧單禪扉月未關桂香淸近佛秋色老依山日盡遙峯出步回流水閒相傳登蕩路數處可躋攀

能仁寺

過盡盤山險登臨意忽平殿燈搖佛影瀑布雜鐘聲湫濶龍居頂路回峯換名曉行林日薄海气接云生

大龍湫

深冬雷未蟄雨雹半空飛久立怪生眼回看日變暉萬松聲不出尺蜃鬛猶威僧說分流濶長年無旱饑

靈巖寺

千巖崚骨露隨怪各生形目力到天盡心旌倚佛寧夜鐘傳谷杳石气逼燈靑崖腹獼猴住多年性亦靈

淨明寺

入寺嫌僧俗獨行松徑幽夜扉崖室寂齋磬鐡盂秋谷棧云迷級石溪霜迸流維摩不語坐何日病能瘳

靈峯寺

神功開地祕怪石盡爲峯佛界虛空造龍居十二重睛瞳隨境役蟾兔及秋逢卻憶謝靈運嶺頭迷去蹤

寶冠靈云二寺

夜鐘寥閴逺相聞古佛靑山自結鄰片石掛空平可渡兩峯侵漢立如人雲歸蕩頂無多路僧住巖根老此身爲憶龍湫重回首來看瀑布獨逡巡

劉荊山謁賈秋壑

鬢絲千縷去衝寒酒放詩豪彊自寛天下英雄從古少人生遇合至今難婚姻債裏拋吟屋雨雪聲中起客單造物與君彊健在歸囊知有暮年歡

素上人圓鑑

何須百鏈取晶瑩大化非由巧力成所性本來無闕蝕認形卻恐未分明寒泉深夜轆轤靜素魄中天世界淸到此萬緣皆了了笑他拂拭墮纒縈

新春感懷五首

新春風物舊山川老大情懷一惘然桃樹不知秦世換落花流水自年年

兒女添年暗自欣不知婚嫁逼儂身羮藜衣褐由天分莫負當初種徳人

自悔中年廢讀書餘生只可業樵漁靑山白屋笑歸去從我髙眠百事疎

新種黃精助晚糧生涯小小拙何妨春風吹鬢不重緑白日笑人長自忙

多置田園占好官妻兒奴婢盡生歡貧家有子才堪教身後窮愁且放寛

送亷村宗人薛庭芝薛如晦還裏

老我儒冠誤憐君亦固窮山川居壤異友愛所天同江渡乘潮濶霜林逐曉空永懷楸壠敬淹泊志難通

郭外隱居

自是山林士非因失志余兒童知稼穯猿鶴近詩書曙色浮滄海春風滿太虛固窮須學力不敢廢經鋤

趙東閣倅越

百指忍貧需逺次壯心銷盡鬢絲知身如韋素居常泰官被聲名折得遲束擔喜聞千里戍出山惟有十年詩蘭亭風月應須記人物依稀似晉時

秋日書懷

萬事榮枯一聚塵塵中誰是獨醒人壯無學力吟將退老入賢闗路轉貧昨夜立秋涼到曉空齋對月靜如賓首陽千載蕨薇緑惟有夷齊紀逸民

爲歸云師賦野航

遇坎與乘流誰能拾迹求卽空皆是境大渡本無舟風浪隨機息乾坤任泡浮可憐迷岸者漂蕩幾時休

夜坐課子侄

微風弄孤燭蛩響泣將晨欲辦男兒事當爲志气人簞瓢非外樂韋布隻身貧愼勿忘科第務求榮爾親

賦王九山滄浪閣

千年孺子吟誰防此時心方寸有涇渭煙波無古今水禽知雨候山气愛秋深不盡憑欄意橈歌歸故林

省試舟中

闕下春光近囊金又一空霜風欺敗絮星斗隔疎篷世道誰能挽妻孥見未同靑燈對黃冊銷盡幾英雄

旅店早起

半醒夢猶在擁衾無限情晚牕燈影淡山路雪吟淸歲暮羨歸客囊空兼去程故書多廢理驚愧動心旌

鮑靖之左藏

一門期負荷太息此生終世道不如古君心誰與同官淸余槖在虞返故堂空作善寧須報悠悠付彼穹

下第

寸晷場中較尺尋榮親無路涙盈襟一貧誰過簞瓢巷百口難寛兒女心昨夢重圓知誤喜平生失計爲工吟近來文體尢趨薄古道何由可語今

爲槐遙弟賦亦愛

無私天地情物我豈殊形此事關方寸何人立戶庭一琴調舜曲半壁寫西銘萬慮境常適誰能羨獨醒

初夏過湖外別業

郊原新緑喜初晴一曲湖光防灩明幾處樓臺空鎖鑰百年人物盡丘塋好花自分隨春去惡木寧思擇地生獨念索居聞識寡夜牕長對讀書檠

趙東閣奏院去國

帆逺浙江風蒓鱸趣一同無人持國是舉世咎詩窮身退山林重心怡學問充防鴻離罾繳瞬息九霄空

爲迪上人賦寒倚

山僧愛修竹種此出囂塵霜雪不知苦歲時長自春定回閒坐石風過動吟身倘欲求歸止淸虛卽道眞

劉荊山過維揚再謁賈秋壑

屝屨踐淮雪故人師帥歡燈前話疇昔時事又艱難陪宴平山曉尋梅古署寒卻歸訪泉石珍重慰團圞

山居述懷

山瓢動瀑水一枕曲肱淸未遇勤求日非沽隱逸名梅邊月在水寒夜酒如兵悟得乘除數貧中心自平

本無師住甸陽山庵

萬松圍坐石大海浴金輪不識入城路惟修成佛身出生來虎子持咒拱山神何必工吟苦機鋒自絕塵

冬蘭

出林詎爲晚知我歲寒心不入離騷怨來親冰雪吟眾芳歸槁壤獨幹長窮陰爲有幽人致相看情倍深

閒居雜興十首

亦有入城路門前秋艸長荷鉏書在手負鍤醉爲鄕云渡溪流澁廚煙樹葉香爲貧從儉約猶欠半年糧昔日黃金屋十年荊棘林浮生眞亦假世事古猶今電隙無畱景雲泉屬自心紛紛蝸角裏朝暮幾升沈鐡硯幾磨研依然螢雪邊薄才遺聖世無祿盡親年多病惟諳藥當寒不識綿素心期淡泊冰蘗誓能堅秋虫隨響滅振羽不知疲譬彼附炎士寧思失勢時埀竿動天象定防茹商芝投分諒非淺翻然弗可追閉戶謝流俗靑山獨自看淡交從古少冷面對人難農圃原非學神仙不在丹孤懷無別想回向此心觀四時俱槖籥一气自回旋誰謂春風力能專萬物權榮枯忘晦朔霜雪抱貞堅賦分有深淺殊非天道偏已是中年後何當絕悔尢漁樵非始志燈火企前修葉落秋容見巢傾鶴貌愁詩窮安敢避天爲拙人謀土木非吾事支東復拄西雨盈溝壅葉檐側礎沈泥防壁時編葦登樓恐折梯若無憂撓至終歳亦安棲近覺吟無趣權將俗累刪鶯花老眼倦風雨半春閒野服便粗褐柴扉掩暮山片雲尋處泊飛度竹檐間白髮天應棄春風吹不靑神仙歸恍惚書傳出英靈周粟豈醫餓湘流難活醒迄今名字在百世仰芳馨

潘懷古參學

同吟四十過三四常恨詩衘欠一官人事中年多感慨仕途今日更艱難鑪亭圍坐推前輩夜店單牀定薄寒最喜親庭佳闕近盡攜兒女入長安

亷村族人命賦唐補闕薛公墓

一自東宮吟苜蓿吁嗟直道竟難容精忠夙佇危邦慮明哲寧髙避世蹤疎傅有心辭漢陛甘盤無夢佐商宗寥寥千載聞風者引領猶能式墓松

何處靑山無白骨先生髙節死猶存古今人物一坯土閩浙詩書百世孫鄕邑有祠尊往哲樵芻知禁避荒垣斷碑殘碣堪摩拭慙愧年年宿艸蕃

潘南夫察院出臺鄕人榮其歸拉余迎訪因賦七言

囊封朝上暮身擠防口何如萬目齊昔謂椒蘭試擇地今知蕭艾適同畦波濤不動中流砥風雨難瘖晦旦雞自著漁蓑厭趨謁晨鐘欣出郭門西

早起卽事

隔水鐘聲枕上聞城中人事已紛紛開門放鶴溪邊去衝破閒堦一片雲

電眸相士索詩

築室漁村五六年湖光山色在吟邊道人不作閒人看浪說前程博酒錢

林景云參學

一門四世同堂樂門外傳呼釋褐歸自此髙車訪遊舊屏將呵從叩漁扉三冬晴暖春寒在千里詩書野意違又說攜琴捜逸譜休嫌古調按今徽

王九山提刑於子城西舊宅累石作小阜見示五言因次韻奉呈

幽懷隨所寓數石幾牕前荊棘倘迷道山林空浩然云生寧擇地龍處卽爲淵誰謂達官士終當違市防

郭氏抗雲樓

宴坐羣峯表太空無一塵靑山獨往意白首自由身放鶴重霄濶憑防萬木春紛紛荊棘裏跬步亦逡巡

郭氏遺經堂

校讎存手澤肯構烱前光際此聖明代應無屋壁藏半牕分雪影羣蠧避蕓香靜想趨庭意居然師友傍

徐太古主淸江簿

四靈詩體變江西玉笥峯靑首入題舊隠乍違鷗鷺去新篇髙與簿書齊身閒自喜期逺俸薄還因楮價低別正逢寒食日洞庭春淥艸淒淒

漁村防諸友戲呈

磯頭濯足動滄浪獨醒何曽與世妨盡寫騷經粘屋壁未逢漁父似瀟湘逺山不離煙雲色流水時聞蘭杜香制得荷衣恐驚俗對人稱是楚賢裝

再別徐太古主簿

枌社過從久新知盡不如素心非必仕此別遂成疎淸苦辭藜藿寒暄愼起居川途修復阻相憶眇愁予

悼張寺丞

五馬歸來絕送迎全將漚泡視浮榮宅依林樓臺小門有詩書气味淸身後只如僧冷淡墓頭曽是手經營夫人扶疾秋牕下深夜看經帶哭聲

瓢飲陳子在病後見寄次韻奉答

聞君臥病長於悒文防過從迹頓疎空對秋風驚節物無因杯酒具園蔬柴荊晝掩聴殘雨燈火涼生理故書一啟來緘拜佳什淸泠如奉笑談余

棲褊絕句

不學逾垣與閉門誅茅先卜逺人村釣魚磯在平如席坐對靑山無一言

重遊雁山分得六題

蕩頂

髙平餘十里湖湗落中間此地可耕鑿長年迷艸菅一庵猶有路四望忽無山道者了經課慰余登陟艱

龍鼻水

怪極生眞想饑凶禱請勤半身鱗甲具一勺渺彌分應谷聲如鬼飛空石礙云精誠隨寓在亦以感通聞

天聰洞

天聽本非耳形容獨費吟豈伊穿鑿力能探杳防心混沌開中竅虛空納眾音下臨千仭險當暑骨毛森

水簾谷

石壁斧修痕風泉斷續聞琉璃光閃日空洞濕飛雲妙出神工造源從湫底分誰能爲鉤起深處謁龍君

照膽潭

彼我俱澄澈中涵理趣深遊儵具龍體幽洞通潭心影動猿搖樹沙明日耀金片巖經霹靂痕鑿到於今

五老峯

巖前看不足化此石爲身憶昔白頭者於中第幾人相逢應失笑久立豈迷津勿厭薜蘿宻癡客免俗嗔

哭瓢飲陳子在

案頭螢火散惆悵夜吟魂路暗重泉迥堂空半影存命無藜藿富書獨鬼神尊猿鶴聲聲怨愁人不可言蟬蛻塵埃外閒身樂未涯山林天豈靳修短數難移吟硯誰濡墨空瓢想掛枝深衣古賢貌猶覬夢來時每恨去城逺畨畨語別難論交置疏數盡醉就團圞事往遽成感松雕不待寒尙餘親翰墨収涙再三看寢食難忘置心懷故友情花枝封蠟寄詩逓出門迎忍聽偏親哭相期嗣子成乘除理終定人事未容輕

月海逺上人遊方過靈隱

一防靈光在月生滄海深此中難著語何處可相尋野寺齋無定窮冬日易陰聴松行九里卻坐冷泉吟

漁村雜句十首

莫論塵土與煙霞収拾襟懷卽我家絮帽防頭霜月下水村深夜看梅花

非智非愚浪著鞭前程倒指事茫然臨流一洗巢由耳獨立斜陽認釣船

盡醉茅柴得自由蘆花飛雪滿人頭蓑衣碎葉重重補聴雨吟風卒未休

靑山如主復如賓相對無言意自眞富貴不應忘此味從來世上少閒人

月下門開不用敲渡頭長系木蘭橈盤飱市逺從眞率防宿何妨屢卜宵

澤畔行行歌楚騷一襟忠憤付湘濤難教舉世無醒者莫羨漁翁活計髙

三五人家住一灣近城無路去來難溪邊自結同吟友松柏靑靑到歳寒

野水微茫路欲迷重重沙渚自髙低鷺鷥飛過無心泊直入殘陽樹杪棲

猿鶴何曽肯受羈偶來亭畔立多時物情未到忘機地步步行行只自疑

白雲相顧尙依依十載江湖負宿知時事未容輕所學山中依舊只吟詩

普覺院登上人房老梅擅名滋久昔四靈與其先師道公方公遊賦詠盈紙距今三世矣余每至其所輒徘徊不忍去登亦對坐不倦有前輩之風槐逕弟拉同遊者賦詩因用其韻俾登藏之庶不愧昔日爾

年年心與雪霜期一防寒生古樹枝昨夜故人相問訊隔牕無月坐移時

四靈歿後誰知己惟有淸香滿舊枝頭白山僧猶愛客爲曽親見老師時

感興

簞瓢吾道在此樂語人難遺卻形骸累始知天地寛逺山不辧樹髙屋易生寒數夜雪風急編蘆壁未完

新年換桃符

桃符頻換句難新休對春風訴舊貧近日兒童談道學幾時徵詔及閒人山田収薄官輸在樹雪吹殘曙色眞慨昔巢由老巖穴終身擊壤作堯民

漁村雜詩十首再和前韻

晴空萬里散餘霞一葉漁舟穩似家學道未能全寡欲水邊隙地亦栽花

蘭菊分畦筍作鞭南山相對意悠然城中有路何曽入只許蒼頭趂釣船

此身閒卻有來由白髮中年已上頭莫道無官無可棄從今放下一齊休

獨作漁樵最上賓土風淳朴物情眞鮑家兄弟皆和樂林子詩豪膽壓人【林鮑皆漁村鄰舎】

巡檐修竹晚風敲古寺僧歸月下橈童子閉門無一事只須淸坐過中宵

微吟朗詠足風騷切莫危言試怒濤云本無心泉自潔不因作意立名髙

生涯小小落溪灣妻子知時不說難畢竟直鉤爲計拙晚來無酒可銷寒

暝色和煙四望迷仰眠牛背覺天低村翁遙指笙歌處此地魚沈鳥不棲

雉入樊籠馬受羈低頭猶怕欠趨時人心到此無眞識未必人疑先自疑

歳寒無物可相依惟有梅花似故知名世何曾在科甲西湖處士只吟詩

春晴泛湖

平湖新漲緑沙觜淨涵波芳艸思無際春風情最多移舟動山影止樂聴漁歌得意惟鴻鵠髙飛避网羅

呈井南劉主簿

何處井南居靑山繞屋廬竹生從礙路泉響不驚魚有道貌亦古淡交情似疎慈親更彌壽堂上步徐徐

春半

春半數風雨水村增曉寒不辭蓑笠重自覺起居安隔霧山疑失占晴礎未亁可憐桃與李無語受摧殘太古元西堂過萬壽謁住山肇淮海禪師並簡

老子舊知己江湖獨爾思此行逢作者送別若爲辭風雨過春半詩書滯海涯心心倘相印亦足慰衰遲

憶汪氏山亭舊遊並簡

因山爲址屋無多中有幽人衣薜蘿自擷溪毛充野腹頻敲牛角和漁歌舟車相過情難數姓氏長畱石可磨遙想對牀風雨際一燈終夜照吟哦

古淡然老得帖往長蘆不受卻歸松風舊寺次社中韻

拄杖挑云上半肩尋幽重到舊棲禪浮生多故成南北白髮相驚問歳年房閉松聲難辧雨山連海脈暗通泉自從勇卻長蘆請猿鶴終宵亦穩眠

佺上人遊方

燕鴻來去盡蕭索此時心杖錫投何寺風霜別故林夜牀煨葉火朝谷應樵音往往長松下看山坐獨吟

送宋飲冰過四明郡齋

元戎招士重親臨喜遂【闕】書萬里心乍免客愁供帳具暫停遊事防門深秋空矯首瞻魁彩夜燭慿花聴雁音從此文名滄海濶好風三日到雞林

憶昔曽登太白巓閒雲畱我石牀眠集詩刪失題猶記人事乖違歲屢遷極羨故交遊汗漫不禁離思對嬋娟山中之致兼金餽形迹相忘二十年

松風隆首座住雲際禪院

山門開望海鐘鼓動魚龍人具慈悲相秋生寂寞容隨身惟一缽畱偈別雙松後夜橋西月支笻失所從

入京逢故人

長貧復羇旅共爽十年歡在世誰無累如君事獨難蹴居鄰火後多病臥春殘縱決歸山計煙蘿不療寒

下第歸故園

扁舟搖蕩水心村幾度煙波入夢魂猨鶴認名聽號令漁樵執禮敍寒溫浮生多事景逾促自古求人道不尊莫爲窮途妨曠達定應束帛賁邱園

山中

依然木石居造物任乘除時事今休問山中計不疎泉聲增雨後禽語變春初吟得詩名世終身甘荷鋤

山居十首

深澗遊羣魚髙樹鳴幽禽山中白日長同此逍遙心脫粳香可炊濁酒聊自斟過玆非所求孰爲升與沈陰壑生暮寒白雲如炊煙麋鹿不識人時復近我前靑松三四株石牀在其邊意思淸且閒可以終餘年名利能移人智者爲之愚歷觀古英雄鮮或全其軀幸逃世网牽園綺眞吾徒勿令千載下嘆惜斯人無前村雨腳収斜陽掛髙樹老翁牽牛歸頗亦有幽趣山風響茅屋崖月導芒屨平生江湖心於此謝馳騖龍居洞云深飛泉瀉石壁不聞耳邊喧但覺心境寂富貴由他人得失俱抱戚孰能全其天山中樗與櫟午睡不覺長童子入城回地鑪散微煙煨芋已成灰獨酌無佳賓梅花爲吾開須臾山月髙顧影空徘徊木落山轉空景駛寒亦早百艸無慍容低頭就枯槁形生復形化安用置懷抱千古邱跖分所論非壽夭古調今誰彈至樂非外假淵明愛無弦此意知者寡放鶴未歸來時倚長松下旁觀彼何人笑我衣裳野老妻倦縫紉癡兒厭藜藿一貧誰復言多累吾已錯山半云可耕山下泉可鑿軒冕亦倘來豈得長如昨柴門長日關不礙溪水流桃花樹難尋悵望回輕舟𨿽無武陵原事與昔人侔已矣勿復言白首安吾丘亷村薛庭芝訴貧於余余亦貧不能周之贈以是詩

兩窮相值愁無計同是開元補闕孫百世淸風於此在莫將貧悴對人言

素上人遊方

山深不可見一錫又雲飛梵譯通方語林霜防衲衣神閒生境寂思苦入吟微寒月空相照何人夜扣扉

送蓑衣與陳子淵漫成口號

莎艸爲衣葉葉新已知難上貴官身野人相贈無他意從使心親迹更親

自君之出矣三首

自君之出矣涙對花枝灑風牕挑夜燈心在無油瀉自君之出矣荏苒度寒燠譬彼雙鯉魚書辭長在腹自君之出矣抱此離恨情春蠶不作絲纒綿過一生

越僧一書記索賦二絕

松風閣

何處笙簫起半空滿山斜日動蛟龍老僧無語憑欄久過盡白雲千萬重

月泉

月色泉聲境自眞有身終不惹埃塵山中受用祗如此住者知爲澹泊人

爲鄭菊山賦斗室

居然眞樂地跬步亦徜徉大器何曽局修程未易量中天應躔象吾道卽宮墻萬斛泉源在非徒志秕糠松阜弟於寶成寺祖墓之側營剏別業爲賦得閒亭詩取又得浮生半日閒之句

陟巘心已淸復此風雨蔽髙人疏鑿余理道頗超詣卜築諧素志緇侶欣共濟修竹尙無恙巢鶴亦數世空山嵐欲滴近水石可憇春睡朝旭升夜語孤燭繼髙扁出林麓先壠記苗裔嚴鐘警晨昏羣岫羅扈衛身同野鹿遊迹許巢父嫓蝸角自爲雄蟻磨卒至斃靡懷半日羨詎識終老計吾廬並漁村興往輒鼓枻野衣裁芰荷敗屋粘薜荔川陸阻防面歳月迅流逝玆情不可忘淡交愼勿替及時畢婚嫁卽事無芥蔕相從丘壑眞永使心迹契泉石聞斯言庶以當盟誓

項大著挽詩

恥爲恩門屈寧辭禦史遷力陳歸老疏自盡讀書年祕府神遊地浮榮夢覺前世間眞不死未必屬蒼天

劉荊山歸自維揚新營漁屋退居

謾道歸來晚閒中日最長漁翁尊齒序客子效戎裝野水涵秋霽風荷動夕陽十年畢婚嫁亦勝爲人忙

定庵逺山主

修持功行滿不墮刼中塵龍象西天邃杉松卵塔新臘髙同輩盡斂薄小師貧生滅理無二交深獨愴神

哭槐逕弟

孤僻由天性看山獨展眉豈無身後慮猶課病中詩泉石寧非祟蒼旻不可知平生惟愛菊增我九秋悲

林氏梅巖

古意元從澹泊來云根香雪防磯苔靜觀造化春長在不是冰霜凍得開半影落池涵潔白一峯無路接塵埃逋仙家世君端的只恐淸吟未易陪

王九山挽詩

古史無完傳淸風獨可模從誰問出處舉世在泥塗气直於時忤身榮與道俱士林爲重惜揮淚奠生芻修行過衲子蔬飯幾昏晨自艸休官疏猶嫌在世身片雲先塜近寒月萬松鄰爲鬼還應別平生有善因俗論鄙迂儒公胡獨受欺焦桐方入調夜鵲忽驚枝心事將誰許身名負已知九原如可作白首誓爲期

逢舊友生

交遊半零落身在復長貧對語寒燈盡相看白髮新兵興無樂土市近少閒人遙憶桃源路鳥嗁花自春

和淸溪可居壁間韻

松風相對掩重關何止浮生半日閒此是仙家眞境界蓬萊猶在有無間

日日虛廊步百回吟邊時有可人來西湖處士詩名世老向孤山亦爲梅

林景云令祖夫妻隨其子各居同日葬

眞誥巖前舊築居夫妻雙化是仙期至今耕隴桑麻地全似桃源晉宋時窀穸同晨符吉卜親朋分夜別靈帷詩書孫子名方盛錦誥重恩日未遲

康氏端齋

於焉能取友人已兩無偏立行有如此前修宜比肩吟情近風雅胸次著林泉愧我全迂僻交遊又十年

陳子淵臺州添倅

髙志愛官閒來從玉筍班離家買湖石開印對巾山風月添新句朋遊記舊顏桃花原有約猥賤未能扳

潘氏梅所

種梅營數椽四壁但蕭然淸帶山林气香來筆硯邊云深天向晚人立鶴趨前余亦歳寒者相從恰暮年近買山範灣自營藏地與亡弟艸塘君及外家墓塋悉可跂望感事述情繼有是作

因緣還是範灣邊乾巽峯髙四應全千古靑山逢具眼數莖秋鬢近衰年倒騎黃犢循來路貪看行龍下逺田慙愧鄰翁爲指說傳聞此地產英賢

外家後事淒涼甚老婦思親哭最哀今日靑山畱我在他年寒食望甥來極知造物成吾志可但精靈慰夜臺惆悵昔時原上路獨畱宿艸見春回

艸塘相望隔重云愧我爲兄蚤哭君少日對吟聴夜雨老來無計撫孤墳泉臺防漠惟增感人事安排已十分莫待他年推吉應如今友愛最先聞

敢慕昔賢居曠達分甘吟骨寄山阿劉伶常備隨身鍤陶令曽爲自挽歌未必浮生於此悟算來忙處爲人多北邙原上堪回首莫枉心情用太過

十萬買山渾可事放教身死骨猶香不知筋力何年盡看到杉松幾尺長管郭豈能謀富貴詩書原自著興亡采薇歌在無人識千載淸風獨首陽

分明來日已無幾還似參禪未透時吟骨縱淸難免死黃精多啖亦充饑題詩遣得山精去近俗偏將古墓夷合眼便爲泉下鬼此身康濟莫宜遲

大有公卿弗似吾一枝藤上掛葫蘆旋疏苔石通崖澑自祝山神保鶴雛休羨銘旌題極品試將槐樹植三株依然此事憑陰徳從古幽明理不殊

嬴得靑山終老看閒身受用不須多風霜落木時將暮功業無心鏡懶磨道士共聯石鼎句村童能和艸庵歌蓋棺一事安排了肯信光陰去似梭

山中百事且休聞也莫參禪莫錬神纒樹古藤無了日隨風亂葉豈由身閒來景物吟方到靜處工夫識始眞想得大槐宮裏夢日髙猶有未醒人

依然且作住庵看茒屋三間辦不難戶外莫容千駟馬客牀惟置兩蒲團深林藏虎風常怒短木支門睡自安西北干戈猶未巳偶逢樂土度衰殘

髙新甫云崖

步步危機死不知白雲深處最平夷猿嗁鶴唳非無意才近髙人便入詩

悼薛君載

衣被惟綀褐長閒未覺貧將何折君壽不盡百年身竹樹多於屋禽魚近得人生無世情戀寧復怨蒼旻

石牕逋上人南遊並謁劉后村

所師郊與島知己又應難羽檄邊烽急風霜歳事殘出家忘路逺度海識天寛文暢浮屠者當時亦慕韓

君成弟淸溪

孺子歌猶在滄浪可濯纓流來如玉潔止處似心平魚避飛鳬影荷添落雨聲詩書源更逺千古嫓交情

哭中師雪崖

眾裏知心少惟師是故人臨終書未答昨夜夢全眞鶴唳渾如哭花開不似春近逢同住者得問病元因

霽雪亭

千樹玉成林逺香淸可尋幾疑安道在直得老逋吟迥與春風異惟宜盡日陰塵中無此景羨爾棄華簪

方氏墓廬扁曰白雲飛處

諸峯互隠蔽一望一增悲觸目易成感思親無盡時松扉陰似雨翁仲立如癡出岫亦何意悠然自不知

漁村偶題

莫道柴門窄斷無車馬聲苦吟成集少久病見人生花落寒猶在春陰雨未成漁村名自我鷗鷺勿相輕

唐補闕淸風亭

去國遺忠藎朝盤托諷深因知潔已意亦是愛君心貌像意全古子孫貧至今淸風如可繼塊土已埋沈

寄珂雪屋

積雪覆茅屋僧居淸更淸浮生千刼盡長日一燈明野鳥呼能下山靈避不行舊時江月住時聴誦經聲

賦山云侄偶鋤【取谷雨晴時偶自鋤句】

扶犂人所賤何苦事耕耘生意未終息雨聲曽厭聞詩書長在手畚鍤豈勞君只恐靑雲上能將此志分

還甘泉沈氏詩卷

之人吾畏友相望水東西筆下山林趣詩中五十題讀書長閉戶自奉只羹藜名字他年出雙松應共齊

萬象亭

年年此地駐吟鞍十萬人家指掌寛天上星辰依舊逺山中松桂不知寒月生滄海一輪靜云泊防幹片影殘見說亭基從古在擬將圖志試尋看

朱氏云壑

舒捲悠悠付太空居然邱壑共胸中人生知己終難必世上無心自不同片石若浮龍在水逺峯欲露樹吟風羨君隠處有如此想見詩成字字工

本無師與槐逕弟交遊二十年矣古人謂百篇詩盡和一盞酒須分余於二公亦云槐逕旣歿本無編其往來之詩號曰雲林酬唱僭述鄙句奉呈

中年爲此別悲動故交情案上雲林捲山中風木聲夢回驚復喜詩在死如生幾畨西郊路逢師獨自行

宣氏梅邊

自入孤山詠梅花最識詩喜逢吟苦友共此歳寒期曙色雪初霽暗香春未知前村風景別只是愛茅茨

畊樂

躬畊樂道眞吾事三聘看來未是榮時尙可爲君更悟何妨藜藿度殘生

王民山惠詩

民山名字出朋輩獨推先不奉寒暄問於今四十年傳來詩似錦倐去步如仙自古山林士無營貌亦賢

漁村卽事

維舟古渡頭四望是汀洲水濶惟宜夏荷枯不礙秋困歸牛背穏曉汲井云浮獨坐愁無侶多畨爲月畱

潘氏可軒

可人居此地稱此可軒名力學倘無倦終身集大成言辭寓深淺權度要分明體認工夫到何妨緩作程

靑藜閣爲林景云賦

九斗峯前太乙臨星辰亦鑑此時心樓髙不礙光芒入坐久忽驚風露深千古聖賢書裏見吾身學問性中尋夜牕勤苦追先哲名字何分昔與今

追惜永嘉前政知縣趙大猷時景定攺元

興言民父恩猶在何故年來盡不如淸節苦於爲士日歸裝輕似到官初月明往事尋思徧燈下懷人音問疎矯首天朝除日到放教田裏得安居

髙氏石云【取賈鳥移石動云根句】

閬仙曽得句月下自推敲以此幽閒趣長爲淡泊交水寒梅照影霜滑鳥歸巢余亦同懷者從君結把茅

淸醒

獨懷忠憤赴湘中舉國昏昏志不同漁父笑君君亦笑煙波相望各西東

囊螢

山中不羨靑藜貴淸夢何曽到石渠裁得練囊連夜喜兒童也學裏衣裾

殘星數防照科斗此事分明屬後生記得年時頭未雪夜牕不覺又三更

謝松岡侄惠詩

韋布名猶盛詩書不負人每過臨水宅長想釣魚身思苦詩難和歲寒交始眞廼翁憐病久余病復兼貧

邵氏悅心堂

擾擾利名役鬢髭霜雪侵要知充此性卽是悅吾心有道境常裕無營味最深紛華安肯羨出見更酣沈

別鶴

見說瀛洲萬里程相思猶覬下靑防已歸天上神仙籍不就人間飲啄腥昨夜月明如失友故園籠在且休扄鄰家亦有雛堪待丹頂微微振薄翎

冬日野步

樹上有禽啼似春聲髙聲下亦何心幽人拄杖移時立句句詩中是苦吟

山中梅花

詩人魂在梅花上不比埀楊管別離野鶴聲聲聲漸逺定應飛報月明知

已有梅花未有詩靑山相對動愁眉山翁只在山中住花落花開總不知

山中

長日山中坐白雲應笑人浮生塵未脫至老趣難眞身在影猶贅年丰家自貧莫將吟事廢栁色已知春

漁父詞七首

蘭芷流來水亦香滿汀鷗鷺動斜陽聲欵乃間鳴榔儂家只住岸西旁

翁嫗齊眉婦亦賢小姑顏貌正笄年頭髮亂髻鬟偏愛把花枝立柁前

湘妃淚染竹痕斑風雨連朝下釣難春浪急石磯寒買得茅柴味亦酸

滿湖飛雪攪長空急起呼兒上短篷蓑笠具畵圖同鐡笛聲長曲未終

離騷讀罷怨聲聲曽向江邊問屈平醒還醉醉還醒笑指滄浪可濯纓

白髮髼松不記年扁舟泊在荻花邊天上月水中天夜夜煙波得意眠

只有靑山可卜鄰妻兒語笑意全眞休識字莫嫌貧方是安閒第一人

漁村逺望因思槐逕弟同遊之樂

滿山殘雪滿溪云惟有沙鷗獨見親往事不堪頻入夢吟篇無數更愁人扁舟欲渡同誰載破衲防頭近六旬尙擬來生因可結淒涼何處問蒼旻

閒居言懷

老子從來不爲名放教心地到和平庭前艸色知春近牕外梅花終夜明紙帳夢回移月影石溪流斷失灘聲吟邊莫問紅塵事只住茅茨亦自淸

柴門

春風隨處好吟事又相催觸石雲飛去呼童鶴誤來杖藜無疾步花地有香埃不許車塵入柴門只半開

獨宿山中

澗水松風聲不斷白雲飛上屋頭棲山中昨夜孤吟客只把無眠便作題

誅茅無地結庵遲借得人家近翠微何事樹禽驚不起也應知我久忘機

漁家

生涯漁業在屋漏旋增茅莫道直鉤拙翻同稚子敲夜燈切竹火賓坐具山肴中有白頭者離騷手自抄

題山中井泉

井口依山缺更無沙礫渾相傳海眼出久視石碑存定案星辰位不多穿鑿痕旱年人盡汲汲盡復源源

鄭氏時齋【取學而時習之句】

力學競分陰俄驚歳月深豈爲科舉地自遂讀書心名教有餘樂塵埃不可尋肯同碌碌者白首尙籝金

松岡過許峯送葬

此行吟更苦哭舅萬山深處士花猶昔何人詩在今奉親無旅況對佛動慈心霜夜增寒思半牀安紙衾

挽陳運管安人孫氏

舅家如母在慟哭涙沾襟平日經聲斷玆晨佛力深墓廬猶手構梱則是夫箴山上半慈竹從知契夙心

君譽病愈相訪

有誰憐我老賢弟獨知心月夜空相憶梅花都未吟愁因失鶴致貧爲買山深連日勤過訪新篘得共斟

還寓樂侄詩卷

吾詩吟未了今爾亦工吟筆下心思苦書中理趣深靑燈宜逺到白日易西沈多謝憐衰疾連朝獨見臨

園中

莫道趨時拙書中樂未涯荷鋤依樹歇聯句笑人遲仙去井猶在年荒艸不衰近來筋力減累失看花期

賈鹿巖

不是長江派因何亦好吟從知世味淡自覺野情深科舉無名字案頭惟古今新銘爲讀盡可惜老山林

山中遇雨

艸荒泥磴滑老病厭扶持雨逐雲先後路隨山險夷天寒禽自浴屋漏榻頻移吟事愁無緒梅花意亦悲

山居有感

無忮復無求山林終自由雪飛猶欠積云住欲相畱朋友疏因數功名喜亦憂休休亭記在此是死前休

湖外泛雪

雨雪連朝意未休支笻難步最髙樓梅花不識春風面野水相平古渡頭船上看山無屋礙塵中閱世似漚浮一生窮苦緣詩僻莫把詩窮認作愁

病中感興

風霜歳又除藜杖步徐徐兒輩憂無藥牀頭喜有書背因曝日暖交爲訴貧疏天定由人事不如深閉廬

憶嵇師奧觀梅並貴行弟歿後之思

不到嵇師今幾春淒涼疋馬去無因同遊人葬梅花下應笑花開不見人

守歳五首

兒輩呼盧不計錢地鑪圍坐笑聲喧老夫自算吟邊事栽竹移花近百篇

明日焚香叩九闗六旬修未到淸閒莫憐身在塵中老雪後騎驢亦看山

鶴雛添歳頂微紅想見瀛洲路亦通昨夜柴門長半掩三更敲盡叫歸籠

新歳才餘七日糧燈前猶自笑人忙茅檐霜下寒衣薄爇盡蒹葭夜更長

平日過從乏貴遊更來湖上棹扁舟除將兒女年年拜鄰舎相逢坐卽休

山云惠二物

梅枝

贈我江南一朶春獨淸滋味自相親只愁月下推敲拙難與梅花作主人

畵竹

跬步園林種亦難渭川還有幾千竿山云遺我冰綃軸得與梅花相對看

漁村有感

小牕長日苦吟聲獨倚防干看晚晴居士莫疑貧可棄春風不爲病相輕梅邊紙帳重重影壁上離騷字字淸鷗鷺往來情更熟只消此地度殘生

近世論詩有選體有唐體唐之晚爲昆體本朝有江西體江西起於變昆昆不足道也而江西以力勝少涵泳之防獨選體近古然無律詩故唐詩最著世之病唐詩者謂其短近不過景物無一言及理此大不然詩未有不托物而理未有出於物之外古人句在此而意在彼今觀三百篇大抵鳥獸艸木之間不可以是訾也而人之於詩其心術之邪正志趣之髙下气習之厚薄隨其所作無不呈露如少陵之詩而得其爲忠太白之詩而得其爲豪郊島之詩寒苦而其器必隘韋白之詩蘊借而其情必逺自然而然初非因想而生見者昔坡公論六家書謂小人書字𨿽工而其神情終有盱睢側媚之態非獨作字爲然𨿽文皆然也故作詩貴識體尢在養性不養性則無本不識體則無法永嘉自四靈爲唐詩一時水心首見賞異四人之體略同而道暉紫芝其山林閨閣之气各不能揜雲泉薛君仲止以詩名於時本用唐體而物與理稱更成一家其人蕭散之際自有繩尺始而色其貌若生久而防其味益洽恬靜不求本於天性未易以矯揉學者𨿽其詩未足以盡其人然必有是人而後有是詩讀者當自得於言語之外云淳祐己酉五月日東閣趙汝回序

江湖小集卷五十五

欽定四庫全書

江湖小集卷五十六

宋陳起編姜防白石道人詩集

以長歌意無極好爲老夫聴爲韻奉別沔鄂親友

滔滔沔鄂畱有靦三宿桑持鉢了白日事賤丸蛣蜣念當去石友煙席淩江湘爲君試歌商歌短意則長佳人魯山下【謂楊大昌正之】日弄淸漢波促弦調寶瑟哀思感人多咬哇秦缶擊冷落郢客歌知音良不易如此粲者何

英英白龍孫【鄭仁舉次臯】眉目古人气拮據營數椽下簾艸生砌文章作逕庭功用見造次無庸垂罄嗟遺安鹿門意

詩人辛國士【辛泌克淸】句法似阿駒別墅浪滄曲綠陰禽烏呼頗參金粟眼漸造文字無兒輩例學語屋壁祝蒲盧山陰千載人揮灑照八極只今定武刻猶帶龍虎筆單侯出機杼【單煒炳文】豈是劍舞得餘波入竹石絕嘆咄咄逼異時之罘君在湼守蒼顥黃鐘欠牛鐸淋漓弔遺稿有子殊可人【蔡迨肩吾子武子字武伯】特未見此老客來請論文但道曲肱好

中郎逝千霜曲髙復誰爲龎翁趣無弦鄭伯功斵鼻春風桃花溪寒淥繞蒼翠何當從兩君放浪討幽事宦達羞故妻貧賤厭丘嫂上書雲雨迥還捨筍蕨老江臯鉏帶經決計恨不早士無五羖皮沒世抱枯槁伐木響虛牝我願友褐夫九闗呀虎豹何時內髙袪黃鵠雲樹鸚鵡澹煙蕪倚杖得淸賞洗心觀本初孤鴻度闗山風霜摧翅翎影低白雲暮哀噭那忍聽士生有如此儲粟不滿瓶著書窮愁濱可續離騷經

過湘陰寄千巖

臨風思美人荻花楓葉帶離聲夜深吹笛移船去三十六灣秋月明

鴈圖

萬里晴沙夕照西此心惟有防云知年年數盡秋風字想見江南搖落時

赤松圖

山東隆凖公未語心已解按劍堂下人成事汝應退非無帶礪約政爾有恩害平生三寸舌松間漱寒瀨

送朝天續集歸誠齋時在金陵

翰墨場中老斵輪眞能一筆掃千軍年年花月無閒日處處山川怕見君箭在的中非爾力風行水上自成文先生只可三千首回施江東日暮云

送王孟玉歸山陰

淮南雪落云繞戌王郎鳴鞭獵狐兔問君本是山陰人何不扁舟剡溪去人生樂事將無同知君此心如太空只今去踏龍尾道也似寒江簑笠翁鑑湖一曲荷花浦君不歸來花有語舊宅應添竹幾竿到家不覺秋如許十年雪裏看淮南聚米能作淮南山籌邊妙處須急吐政自不容修竹閒人道長江無六月日光正射靑蘆葉何以贈君濯炎熱雪卽是詩詩是雪

除夜自石湖歸苕溪【此詩錄寄誠齋得報云所寄十詩有裁雲縫霧之妙思敲金戛玉之奇聲】

細艸穿沙雪半銷吳宮煙冷水迢迢梅花竹裏無人見一夜吹香過石橋

美人臺上昔歡娛今日空臺望五湖殘雪未融靑艸死苦無麋鹿過姑蘇

黃帽傳呼睡不成投篙細細激流冰分明舊泊江南岸舟尾春風颭客燈

千門列炬散林鴉兒女相思未到家應是不眠非守嵗小牕春意入燈花

三生定是陸天隨只向吳松作客歸已新年舟上過倩人和雪洗徵衣

沙尾風回一棹寒椒花今夕不登盤百年艸艸都如此自琢春詞剪燭防

笠澤茫茫雁影防玉峯重疊防云衣長橋寂寞春寒夜只有詩人一舸歸

桑間篝火卻宜蠶風土相傳我未諳但得明年少行役只裁白紵作春衫

少小知名翰墨場十年心事只淒涼舊時曽作梅花賦研墨於今亦自香

環玦隨波冷未銷古苔畱雪臥墻腰誰家玉笛吹春怨防見鵝黃上栁條

悼石湖三首

身退詩仍健官髙病已侵江山平日眼花鳥暮年心九轉終無助三髙竟欲尋尙畱巾墊角絕域有知音未作龍蛇夢驚聞露電身百年無此老千首屬何人安得公長健那知事轉新酸風憂國淚髙冢臥麒麟未定情鐘痛何堪更悼亡遣書知伏枕來弔只空堂雪裏評詩句梅邊按樂章沈思酒杯落天濶意茫茫

臨安旅邸答蘇虞叟

垂楊風雨小樓寒宋玉秋詞不忍看萬里靑山無處隱可憐投老客長安

張平甫哀挽

將軍家世出臞儒合上靑雲作計疎吳下宅成花未種湖邊地吉艸新鋤空嗟過隙催人世賴有提孩讀父書他日石羊芳艸路弟兄來此一沾裾

題華亭錢參園池

花裏藏仙宅簾邊駐客舟浦涵滄海濶云接洞庭秋艸木山山秀防漧處處幽機云韜世業暇日此夷猶

寄上張參政

姑蘇臺下梅花樹應爲調羮故早開燕寢休誇香霧重鴛行卻望衮衣來前時甲第仍垂栁今度沙隄已種槐應念無枝夜飛鵲月寒風勁羽毛摧

雪中訪石湖

雪矸如玉城偏師敢輕犯黃蘆陣野鶩我自將十萬三戰渠未降北面石湖範先生霸越手定目一笑粲

京口畱別張思順

伯勞飛燕若爲忙還憶東齋夜共牀別後無書非棄我春前會面卻他鄕連宵爲說經憂患異日相逢各老蒼更欲少畱天不許曉風吹艇入垂楊

虞美人艸

夜防浩歌起玉帳生悲風江東可千里棄妾蓬蒿中化石那解語作艸猶可舞陌上望騅來翻愁不相顧

姑蘇懷古

夜暗歸云繞柁牙江涵星影鷺眠沙行人悵望蘇臺栁曽與吳王掃落花

次韻徳久

籬落靑靑花倒垂避人黃鳥雨中飛西郊寂寞無車馬時有溪童賣菜歸

花藏寺雲海亭望具區【寺爲張循王功徳院】

茫茫復茫茫中有山蒼蒼大哉夫差國坐占天一方夫差醉蓮宮大浪搖不醒越師何從來奪我玉萬頃年年亭上秋一笛千古愁誰能知許事飛下雙白鷗

次朴翁遊蘭亭韻

亞字橋亭面面風六人同坐樹陰中松交歸路如畱客石礙流杯故惱公山色最憐秦望緑野花只作晉時紅夕陽啼鳥人將散俯仰興懷自昔同【右軍祠堂有杜鵑花兩株花極照灼】

同朴翁登臥龍山

龍尾回平野檐牙出翠防望山憐緑逺坐樹覺春歸艸合平吳路鷗忘霸越機午涼松影亂白羽對襌衣

次韻胡仲芳因楊伯子見寄

此去廬陵定幾程向來笻杖未經行懸知徵棹云邊集大有吟情雪裏生楚渡食萍應甚美舜祠吹玉直能淸二君卽日靑冥上惟我春山帶雨耕【仲方得萍鄕宰伯子得營道倅】

次石湖書扇韻

橋西一水曲通村岸閣浮萍緑有痕家住石湖人不到藕花多處別開門

夏日寄朴翁朴時在靈隱

風吹松樹枝懷我松間友雲從北山來令我屢回首山云夜夜起山雨侵人衣遙知竹裏自吟新雨詩

竹友爲徐南卿作

發已星星帶已寛徐郎猶是客長安家山竹好無由防謾種庭前一兩竿

世路蒼黃總是愁暮年須得小優遊如今漸覺知心少賸種靑靑伴白頭

賀張肖翁參政

太乙圖書客屢談已知上相出淮南銀臺日月非虛過金鼎功名得細參從此與人爲雨露應憐有客臥云嵐明朝起爲蒼生賀旋著藤冠紫竹簮

同潘徳久作明妃詩

明妃未嫁時滿宮妬娥眉一朝辭玉陛人人淚雙垂年年心隨鴈日日穹廬中遙見沙上月忽憶建章宮身同漢使來不同漢使歸𨿽爲胡中婦只著漢家衣

烏夜啼

老烏棲棲飛且號晨來枝上啄楮桃楮桃已空楮葉死猶啄枯枝覓虫蟻老烏賦分何其貧未啼已被鄰公嗔吁嗟老烏不自省墻頭屋上紛成羣吳中貴遊重鸚鵡千金逺致能言語花底紅絳鄭防擎盤中碧果秦宮取天生靈物得人憐過者須來鸚鵡邊老烏事事無足錄人間猶傳夜啼曲

壽朴翁

與師同月不同年歸墨歸儒各自緣想得山中無壽酒但擕茶到菊花前

湖上寓居雜詠

荷葉披披一浦涼靑蘆奕奕夜吟商平生最識江湖味聴得秋聲憶故鄕

湖上風恬月澹時臥防云影入玻瓈輕舟忽向牕前過搖動靑蘆一兩枝

秋云低結亂山愁千頃銀波凝不流隄畔畫船隄上馬緑楊風裏兩悠悠

處處堂虛望眼寛荷花荷葉過防幹遊人去後無歌鼓白水靑山生晚寒

輦路垂楊兩行栽苑門秋水欲平階朝朝南望宮雲起白鳥一雙山下來

防波衝得緑萍開數防靑靑黏石階緑葑自來還自去來時須載白鷗來

布衣何用揖王公歸向蘆根濯軟紅自覺此心無一事小魚跳出緑萍中

囊封萬字總空言露滴桐枝欲防弦時事悠悠吾亦嬾臥防秋水浸山煙

苑墻曲曲栁冥冥人靜山空見一燈荷葉似云香不防小船搖曳入西陵

處士風流不並時移家相近若依依夜涼一舸孤山下林黒艸深螢火飛

臥榻防山緑漲天角門長泊釣魚船而今漸欲拋塵事未了菟裘一悵然

釣不忍見南山下有三雛骨未寒惆悵古今同此恨二陵風雨晉師還

栁下軒枕水開畫船忽載故人來與君同過西陵路卻指煙波獨自回

指防移舟著栁隄美人相顧復相擕上橋更覺秋香重花在西陵小苑西

坐上和約齋

思入冰輪冷愁因玉宇開可無如此客猶恨不能杯好句長城立寒鴉結陣來箜篌莫停手卻防腸回

出北闗

吳兒臨水宅四面見行舟蒲葉侵鵝項楊枝蘸馬頭年年人去國夜夜月窺樓傳語城中客功名半是愁

平甫見招不欲往

老去無心聴管弦病來杯酒不相便人生難得秋前雨乞我虛堂自在眠

樓閣萬重秋雨裏峯巒四合暮潮邊鳳城今夕涼如水多少人家試管弦

三髙祠

越國霸來頭已白洛京歸後夢猶驚沈思只羨天隨子簑笠寒江過一生

過桐廬

橫防山色仰防云十幅風防不借人記取合江江畔樹他年此處好垂綸

登烏石寺觀張魏公劉安成嶽武穆畱題劉云侍兒意眞奉命題記

諸老凋零極可哀尙畱名字壓崔嵬劉郎可是疎文墨幾防胭脂污緑苔

過垂虹

自作新詞韻最嬌小紅低唱我吹簫曲終過盡松陵路回首煙波十四橋

訪費山人

稻叢茁茁欲齊肩楊栁僛僛不蔽蟬忽憶石頭城下路槿花斜壓釣魚船

牛渚

牛渚磯邊秋笛聲吹月下中流西風不識張京兆畫得蛾眉如許愁

武康丞宅同朴翁詠牽牛

靑花緑葉上疎籬別有長條竹尾垂老覺淡妝差有味滿身秋露立多時

朴公悼牽牛甚奇余亦作

不見靑靑繞竹生西風籬落抱枯藤道人一任空花過愁殺山陰覓句僧

春日書懷四首

九眞何蒼蒼乃在淸漢尾衡茒依艸木念逺獨伯姊春來眾芳滋春去眾芳委兄弟各天涯啼鴂見料理漢江出巨魚風雷入驅使安得挾我輈西徵二千里

春云驛路暗遊子歸程永懷故山下風雨悲柏庭翁仲不解語幽鳥時時鳴人家插垂栁客裏又淸明垂楊大別寺春艸郎官湖家巷有石友合並不待呼瘦藤倚花樹花片借玉壺老鄭談絕妙辛楊句敷腴平生子姚子貌古心甚儒時邀野僧語間與琴工俱酒防興未了左轉城南隅大江圍楚碧煙水入虛流落不自恨惟嗟故人疎一月三見夢夢中相與娯日日潮風起悵望武昌魚

武昌十萬家落日紫煙低亭亭頭陀塔髙處白鳥棲白鳥忽飛去春山空四圍南樓有佳人再召且再辭閉門課文事攖物深天機斯人不可致白鳥會來歸

過徳淸

木末誰家縹緲亭畫堂臨水更虛明經過此處無相識塔下秋云爲我生

溪上佳人防客舟舟中行客思悠悠煙波漸逺橋東去猶見防幹一防愁

予居苕溪上與白石洞天爲鄰潘徳久字予曰白石道人且以詩見畀其詞曰人間官爵似樗蒲采到枯松亦大夫白石道人新拜號防無繳駁任稱呼予以長句報貺

南山仙人何所食夜夜山中煮白石世人喚作白石仙一生費齒不費錢仙人食罷腹便便七十二峯生肺肝眞祖只在南山南我欲從之不憚逺無方煮石何由軟佳名錫我何敢辭但愁自此長苦饑囊中只有轉庵詩便當掬水三咽之【轉庵徳久自號云】

箜篌引

箜篌且勿彈老夫不可聴河邊風浪起亦作箜篌聲古人抱恨死今人抱恨生南鄰賣妻者秋夜難爲情長安買歌舞半是良家婦主人𨿽愛憐賤妾那久住緣貧來賣身不緣觸夫怒日日登髙樓悵望宮南樹

陳君玉以小集見歸用余還試齋朝天續集韻作七字防報貺

筆陣無功汗左輪而今老去不能軍水邊白鳥閒於我牕外梅花疑是君欲向江湖行此話可無朋友托斯文新篇大是相料理因憶西山揚子云

丁巳七月朢湖上書事

白天碎碎如析綿黒天昧昧如陳白黒破處靑天出海月飛來光尙濕是夜太史奏月蝕三家各自矜算術或云七分或食旣或云食晝不在夕上令禦史登吳山下視海門監月出年來歷失無人修三家之說誰爲優乍如破鏡光炯炯漸若小兒初食餅時方下令嚴禁銅破鏡何爲來海東天邊有餅不可食聞說饑民滿淮北是鏡是餅且勿論須臾還我黃金盆金盆當空四山靜平波倒浸雲天影下連八表共此光上接銀河通一冷禦史歸來太史眠人間不聞鐘鼓傳白石道人呼釣船一瓢欲酌湖中天荷葉擺頭君睡去西風急送敲句項裏項王之裏也在山陰西南二十餘里地多楊梅苔梅皆妙天下王性之賦項裏楊梅云只今枝頭萬顆紅猶似咸陽三月火予近得苔梅一枝古怪特甚爲作七言

舊國婆娑幾樹梅將軍逐鹿未歸來江東父老空相憶枝上年年長緑苔

寄田郎

楚楚田郎亦大奇少年風味我曽知春城寒食誰相伴夜月梨花有所思剪燭屢呼金鑿落倚牕閒品玉參差含情不擬逢人說鸚鵡能歌自作詞

待千巖

褰裳望洞庭眼過天一角初別未甚愁別久今始覺作箋非無筆寒鴈不肯落蘆花待挐音怪底北風惡若人金石心試命洞庭浪傳聞下巴陵瀝酒喜無恙我行丹楓林屢騁白蘋望烏鵲不可嗔論功當坐上

古樂府

裁衣贈所歡曲領再三安歡出無人試閨中自著防甚欲逐郎行畏人笑無媒日日東風起西家桃李開令我歌一曲曲終郎見畱萬一不當意翻作平生羞

賦千巖曲水

紅雨灑溪流下瀨仍小駐魚隊獵殘香故故作吞吐老子把一杯防風忽吹去

李陵臺

李陵歸不得髙築望鄕臺長安一萬里鴻鴈隔年回望望𨿽不見時時一上來

送王徳和提舉淮東

京塵吹帽汗淋衣相見頻年只道歸省裏移文那得了家邊持節未爲非煮幹碧海知誰用割盡黃雲尙告饑可得不爲根本計秋風還見鴈南飛

寄時父

遲君日日數歸程到得君歸我已行一路好山思共防半年有酒不同傾吾儕政坐淸貧累各自而今白髮生人物然須彊飯天工應不負才名

雪中六解

塞艸汀云防玉鞍連天花落路漫漫如今卻憶當年健下馬題詩不道寒

黃鶴磯邊晚渡時栁花風急片帆飛一聲長笛魚龍舞白浪如山不肯歸

萬馬行空轉屋檐髙寒屢索酒杯添故人家住吳山上借得西湖自捲簾

曽泛扁舟詣石湖恍然坐我範寛圖天寒逺掛一行鴈三十六峯生玉壺

萬壑千巖一樣寒城中別有玉龍蟠舊人乘興扁舟處今日詩仙戴笠防

沈香火裏笙簫合暖玉鞍邊雉兔空辦得煎茶有驕色先生只合作詩窮

送李萬頃

猛相思裏得君來政喜歡時卻便回別路苦無靑栁折到家應有小桃開起居五馬兼堂上問訊千巖及阿灰【張禕侄張曙小字阿灰】兒女癡頑夫婦健漂零何日共尊罍

送陳敬甫

十年所聞溢吾耳去年誦君書一紙古人三語得奇士況此磊落數百字相逢千巖萬壑裏有客如君請兄事才髙自古人所忌論髙不售反驚世好詩取客如劵契我無三者猶至是如君之貧不可避如君之貧不可避呼舟徑渡寒潮外

越中士女春遊

秦山越樹兩依依閒倚防干看落暉楊栁梢頭春又暗玉簫聲裏夜遊歸

送彭仲訥往合淝三首

壯志只便鞍馬上客夢長到江淮間誰能辛苦運河裏夜與商人爭往還

我家曽住赤欄橋鄰里相過不寂寥君若到時秋已半西風門巷栁蕭蕭

小簾燈火屢題詩回首靑山失後期未老劉郎定重到煩君說與故人知

下孤城

人家多住竹籬中楊栁疎疎尙帶風記得下孤城下路白雲依舊兩三峯

平甫放三十二鷗於吳松余不及與盟

橋下松陵綠浪橫來遲不與白鷗盟知君久對靑山立飛盡梨花好句成

蕭山

歸心已逐晚雲輕又見越中長短亭十里水邊山下路桃花無數麥靑靑

生云軒

在山長與云同齋出山憶云云不來千金買得太湖石數峯相對寒崔嵬朝來忽覺靑苔濕靉靉如炊石間出白雲何處不相逢卻怪年年枉相憶王郎胸中橫一丘在山出山云與遊更呼白石老居士來倚云根吟七字

戊午春帖子

晴日日擬雕虫惆悵明時不易逢二十五弦人不識淡黃楊栁舞春風

送項平甫倅池陽

項侯聲名天宇窄與君俱是荊湖客向來相聞不相值長安城中乃相識論文要得文中天邯鄲學步終不然如君筆墨與性合妙處突過蘇李前我如切切秋防語自詭平生用心苦神凝或與元气接屢舉似君君亦許西湖一曲古墻陰淸坐論詩夜向深見謂人間有公等不知來者不如今乾坤𨿽大知者少君不見古人拙處今人巧我䢐山林口掛壁如君合救狂瀾倒石渠春水緑泱泱閣下無人白日長萬里江湖入歸夢子云不願校書郎九華山色梅根渡半日風帆卽秋浦六條察吏安用許幸有千巖作詩侶

偶題

阿八宮中酒未醒天風吹髮夜泠泠歸時只怕扶桑暖赤腳橫騎太一鯨

陳日華侍兒讀書

繹句尋章久未休花房日晏不梳頭誰教郎主能多事乞與冥冥千古愁

女郎山【漢陽縣西二十里】

不見郢中能賦客可憐負此女郎山冰魂寂寞無歸處獨宿鴛鴦沙水寒

金神夜獵圖二首【六言】

夜半金神羽獵奔走山川百靈雲气旍旗來下颯然已入靑冥

後宮嬋娟玉女自鞚八尺飛龍兩兩鳴鞭爭導緑云斜墜春風

書乞米帖後

銀鉤鐵畫太師字從人乞米亦可憐五倉空虛胃神哭竟日悄悄無炊煙仙人畱書說服气道士辟穀期引年人生不食浪自苦獨不見子桑鼓琴十日雨

次韻鴛鴦梅【六言】

晴日小溪沙暖春夢憐渠頸交只怕笛聲驚散費人月詠風嘲

漠漠江南煙雨於飛似報初春折過女郎山下料應愁殺佳人

呈徐通仲兼簡仲錫通仲與誠齋爲鄕人近來赴調而誠齋去國又通仲久與千巖有苕霅之約而未至余挽通仲欲與同歸千巖故末章及之

斯文凖乾坤作者難屈指我從李郭遊知有徐孺子春風橘洲前白月太湖尾懷哉來無期玉唾炯在紙去年識仲氏何啻空谷喜合並忽自天傾倒見底裏維君天下士竹箭東南美胡不在石渠諸公當料理千巖今林宗泉石助風軌示疾不下堂有句髙八米此老筆硯交誠齋古元禮毫端灑秋露去國辭愈偉屬聞都門別回首卽桑梓獨憐苕溪上垂榻俟行李煙波肯尋盟歸櫂爲君艤

答沈器之二首

江漢乘流客乾坤不系舟玉琴虛素月金劍落淸秋野鹿知隨艸饑鷹故上鞲風流大隄曲一唱使人愁涉逺身良苦登髙望欲迷試吟靑玉案不似白銅鞮露下秋虫怨風髙北馬嘶槎頭有新味人在太湖西

釣雪亭

防幹風冷雪漫漫惆悵無人把釣竿時有官船橋畔過白鷗飛去落前灘

馬上值牧兒

馬背何如牛背短衣落日空山只麼身歸盤谷未須名滿人間

契丹歌【都下聞蕭總管自說其風土如此】

契丹家住雲沙中耆車如水馬若龍春來艸色一萬里芍藥牡丹相間紅拍手髙歌垂手舞琵琶串曲翻新譜一春浪宕不歸家自有穹廬障風雨平沙軟艸天鵝肥七萃齊驅曉打圍皂旗低昂圍漸急驚作羊角淩空飛海東健鶻健如許韝上風生防一舉萬里追奔未可知劃見紛紛落毛羽平章俊味天下無年年海上彎瑯弧一鵝先得金百兩天使走送賢王廬天鵝之飛鐵爲翼射生小兒空防得腹中驚怪有新姜元是江南經宿食

綠萼梅

黃雲承韈知何處招得冰魂付北枝金穀樓髙愁欲墜防腸誰把玉龍吹

次韻千巖雜謠

平生中散七不堪鳳麈時時伴燕談道士有神傳火棗故人無字入雲藍雨涼竹葉宜三酌日落荷花倚半酣極欲扁舟南蕩去冷鷗輕燕略相諳

寄上鄭郎中

梅根東望九華雲中有風流衣綉人名下一生勞夢想尊前數語倍情親節旄在道催歸漢花鳥畱君且作春見說祥雲挾時雨故園松菊亦精神

送左眞州還長沙

吳兒牽挽醉蒓鱸今日西歸略自如別路冷云隨驛馬望鄕喬木記吾廬湘中花月偏憐酒淮左兒童待擁車凡我舊遊君更歷橘洲相見訝無書

禽言如曰哥哥

君不見苕溪西南石鼓山鳥如鸜鵒啼其間土人相傳是阿弟千呼萬喚去復還身爲獨鴈失儔侶所愧鶺鴒圖急難繞林哀哀訴明月夜防月落聲漸咽天地濶逺兄不聞蒼厓下淚山竹裂豈無鴉舅與鵓姑人各有心非友於陟岡四顧空欷歔君不見江南望夫誰家女登山化石不得語

次韻誠齋送僕往見石湖長句

客來讀賦作雌蜺平生未聞衡說詩省中詩人官事了狎鷗入夢心無機韻髙落落懸淸月鏗鏘妙語春冰裂一自長安識子云三嘆郢中無白雪範公蕭爽思出塵有客如此渠不貧堂堂五字作城守平章勁敵君在口二公句法妙萬夫西來槖中藏魯璵只今擊節烏棲曲不愧當年賀鑑湖

與和甫時甫分題畫卷防得剡溪圖

枯槎啅幹鵲交臂失夫君柰此一尊酒慿髙空水雲

東堂聨句

金風涼夜深吹我蕭蕭發【趙雍和仲】起折丹桂枝驚落花上月【白石】

次韻武伯

楊栁風防約暮寒野禽容與只波間道人心性如天馬可愛靑絲十二閒

觀燈口號

世間形象盡成燈烘火旋沙巧思生列肆又多防不徧遊人一一把燈行

市樓歌鼔太喧嘩燈若連珠照萬家太守令嚴君莫舞遊人空戴玉梅花

遊人總戴孟家蟬爭詫星毬萬眼圓閙裏傳呼大官過後車多少盡嬋娟

花帽籠頭幾嵗兒女兒學著內人衣燈前月下無歸路不到天明亦不歸

好燈須買不論錢別有琉瓈價百千都下貴人多預賞買時長在一陽前

珠絡琉璃到地垂鳳頭銜帶玉交枝君王不賞無人進天竺堂深夜雨時

紛紛鐵馬小回旋幻出曹公大戰年若使英雄知此事不教兒女戲燈前

貴客鉤簾看禦街市中珍品一時來簾前花架無行路不得金錢不肯回

修內司人偏戲鼓輦官營裏獨燒燈春風到處皆君賜金栁絲絲滿鳳城

正好嬉遊天作魔翠帬無柰雨沾何禦街暗裏無燈火處處但聞樓上歌

和轉庵丹桂韻

野人復何知自謂山澤好來禆奉常議笳識鼓羽葆誰憐老垂垂卻入閙浩浩營巢猶是寓學圃何不早淮桂手所植漢甕躬自抱花開不忍出花落不忍掃佳客夜深來淸尊月中倒一禪兩居士更約踐幽討

陪張平甫遊禹廟

鏡裏山林緑到天春風只在禹祠前一聲何處提壺鳥猛省紅塵二十年

乍涼寄朴翁

前日松間步屧歸更將荷葉障秋暉如今城裏拋團扇應是山中試裌衣水有秋容蓮漸少樹含涼气鳥慵飛炎天旣懶趨城市從此尢須戀翠防

寄兪子

此郎都無子弟气夜對黃嬭籠靑燈只今落腳墮鳶外欲往從之嘆未能郎罷才名今白髮佐州亦復坐窮邊甚欲出手相料理東南風髙難寄牋

昔遊詩

防早嵗孤貧奔走川陸數年以來始獲寧處秋日無謂追述舊遊可喜可愕者吟爲五字古句時欲展閱自省生平不足以爲詩也

洞庭八百里玉盤盛水銀長虹忽照影大哉五色輪我舟渡其中晃晃驚我神朝發黃陵祠莫至赤沙曲借問此何處滄灣三十六靑蘆望不盡明月耿如燭灣灣無人家只就蘆邊宿

放舟龍陽縣洞庭包五河【澧沅澬湘大江】洶洶不得道茫茫將柰何篙師請小泊石矴沈泥沙是中太無岸彊指葦與莎滯畱三四晨大浪山嵯峨同舟總下淚自謂餵黿鼉白水日以長僅存靑艸芽轉盻又已沒但見千頃波此時羨白鳥飛入靑山阿

九山如馬首一一奔洞庭小舟過其下幸哉波浪平大風忽怒起我舟如葉輕或升千丈坡或落千丈坑回望九馬山政與大浪爭如飛鵝車礟亂打睢陽城又如白獅子山下跳鬇鬡須臾入別浦萬死得一生始知茵席濕盡覆杯中羮

蕭蕭湘陰縣寂寂黃陵祠喬木防樓殿畫壁半傾敧蘆洲雨中淡漁网煙外歸重華不可見但見江鷗飛假令無恨事過此亦依依

我乘五板船將入沌河口大江風浪起夜黒不見手同行子周子渠膽大如斗長竿插蘆席船作野馬走不知何所詣生死付之偶忽聞入艸聲燈火亦稍有杙船遂登岸急買野家酒

天寒白馬渡【漢川縣界】落日山陽村是時無霜雪萬里風奔奔外旃吹已透內纊冰不溫吹馬馬欲倒吹笠任飛翻不見行路人但見艸木蕃忽防野燒起火焰燒乾坤聲如震雷震勢若江湖吞虎豹走散亂麋鹿不足言夜投野店宿無壁亦無門此行值三厄幸得軀命存明發見老姊鬥酒爲招魂

揚舲下大江日日風雨雪畱滯鼇背洲十日不得發岸冰一尺厚刀劍觸舟楫岸雪一丈深屹如玉城堞仝舟二三士頗壯不恐懾防氊閉篷臥波裏任傾攧晨興視氊上積雪何皎潔欲上不得梯欲畱岸頻裂扳援始得上幸有人見接荒村三兩家寒苦衣食缺買豬祭波神入市路已絕如今得安坐閒對妻兒說

靑艸長沙境洞庭相連洞庭西北角云夢更無邊復有白湖沌漭里數千豈惟大盜窟神龍所盤旋白湖辛巳嵗忽墮死蜿蜒一鱗大如箕一髯大如椽白身靑鬐鬛兩角上梢天半體臥沙上半體猶沈淵里正聞之官官使吏致防作齋爲禳禬觀者足闐闐斂席覆其體數里聞鮏羴一夕雷雨過此物忽已遷遺迹防成川中可行大船是年金兵至擊走江之壖或云祖龍防詭異非偶然近日山陽人采菱不知還望見三龍浮目若電火燃見龍多見尾少見四體全一龍已爲異三者亦罕傳又因漁湖側水中忽生煙煙中一驢出繞身步蹁躚俄隨霹靂去欲語無由緣我聞語此事乘舟往觀焉徑往枯葭浦白鷺爭相先湖有劉備廟實司浩權徘徊無所見歸櫂月明前

昔遊桃源山先次白馬渡【桃源縣界】渡頭何情深鴻鵠在髙樹白馬亦洞天昔人有奇遇洞門不可見但聞水聲怒瞻彼羽人宅乃乘方船渡修廊夾五殿重閣映千樹規模象魏壯回合緑陰防山椒望五溪壺頭入指顧故宮在其北屋瓦帶松霧古杉晉時物中空野人住外圍四十尺內可十客聚我遊瞿仙館壇上表遺步卻下八疊坡一亭眾妙具兩山抱澄潭老木枝榦互瞻前秀而迥坐久凜難駐桃源獨不見僻在宮南路山行轉深邃狙猿紛上下石竇出防涓令我意猶豫昔聞漁舟子水際見洞戶今防去溪逺定自後人誤惆悵卻歸來此遊不得屢於今二十年曆歷經行處

昔遊衡山下看水入朱陵半空掃積雪萬萬玉花凝或如生綃掛或作薄霧橫紛紛虎豹吼往往蛟龍驚人語不相聞濺雹漂我纓有魚緣峭壁上上終不停此中有神物雷雨周八紘

昔遊衡山上未曉入幽谷欲識所坐輿橫板掛兩竹狀如秋千垂髙下不傾覆登山九千丈中道多佛屋一峯髙一峯峯峯秀林木仰防同來客木末見冠服髙臺石橋路尋常云所宿下方雷雨時此上自晴旭紫蓋何突兀萬里在一目餘峯六七十僅如翠浪矗北有嬾瓉巖大石庇樵牧下窺半厓花杯盂琢紅玉飛雲身畔過攬之不盈掬祝融最髙絕紫蓋不足錄俯視同仰觀蒼蒼萬形伏惟餘岣嶁峯南睇半空緑髣髴認瀟湘向嶽流屈曲髙處驚我魂翻思宅平陸其東有雷穴靈異謹勿觸云來綿世界云去一峯獨僧或畱罅云入不可逐絕頂橫石渠仙人有遺躅山多金光艸夜半如列燭靈藥不可尋吁嗟歸太速

濠梁四無山坡陁亙長野吾披紫茸氊縱飲面防赭自矜意气豪敢騎雪中馬行行逆風去初亦略霑灑疾風吹大片忽若亂飄瓦側身當其衝絲鞚防中把重圍萬箭急馳突更叱吒酒力不支吾數里進一斚燎茅烘濕衣客有見畱者徘徊望神州沈嘆英雄寡

旣離湖口縣未至落星灣舟中三兩程程程見廬山廬山遮半天五老云爲冠朝防金疊疊暮防紫巉巉瀑布在山半髣髴認一斑廬山忽不見雲雨滿人間

雪霽下揚子閒望江上山山山如白玉日照金孱顏是時江水淨影落淸鏡寒潮催庾信老云送佛貍還萬古感心事惆悵垂楊灣

衡山爲眞宮道士飲我酒共坐有何人山中白衣叟問叟家何在近住山洞口殷勤起見邀徐步入林藪云深險徑黑石亂湍水吼尋源行漸逺茅屋剪如帚老烹茶味苦野琢琴形醜叟云司馬遷學道此居久屋東大盤石棊畫今尙有古木庇覆之淸泉石根走因悲百年內汲汲成白首仙人固難值隱者亦可偶追惟恍如夢欲畫無好手

江湖小集卷五十六

欽定四庫全書

江湖小集卷五十七

宋陳起編周文璞方泉小集

鐘山賦

陟古阜兮逶遲望故鄕兮徘徊日日忽兮欲下抒予心兮訴哀昔王气之初發有神人之稱孤逮溫雒之弗競亦中興於南都因融結以作此鎭倚崔嵬而在東指牛首以立闕背龍盤而作宮後季嗣興規模屹隆張皇帝圖咨謀國工陰陽旣調淸寧亦同司馬岌嶪而引前太極穹而當中華林掛皷璇宮歌鐘矗丹楹兮曁曁森翠气兮融融殿簿苑記宻如魚鱗中納元气仰規大辰將欲賓毳裘於九夷負黼扆於萬春攝提紀歷捲舒效珍回皇風於太初散靈雨於無垠及乎分代易姓滅沒變遷厚禍隱毒實生其間紫髯鼎來黃須載奔索蜜口苦辭鴆涕潸近奮身而倒戈亦反袂而張弮則見天畫章衣意貌孔武大白連蜷出渡江渚麗色登梯明云鏡空愴舊艶新遄歸閟宮列事著幘誇戰負劍閣像未塵街首將變飲血擊賊舉熢燭夷戎鼓愔愔槥車累累受詔下令燒香諷詩妖祥昏淫廢興乖離傳之到今文字峻峭音節淒悲𨿽袵席之上巖石之下可聽可詠而不可思矣有如斯山則偃蹇幹霄隱天蔽日𨿽涉世毋利害蓋與時而出入哀圍楸兮江楓旋灰飛兮雨泣殺祲纒郭晨闇夜明處子傷內老夫塡阬匹鳥羣死淫羊衡行豈曰作鎭而能防情凡今齊民肯復記憶但能聮絡相命趣具酒食上蕭齋而膜拜撫漫碑而口嘖告祝於蔣侯之廟遐眺於周顒之宅野芳敷蕍山嘯嘀噢歸興兮亡盡樂興哀於戲劇嗟夫系緒悠逺條流煩貿若錫嘏於淝水兮亦嘗並力以扶捄彼大勲之未集兮自賢庸之弗究緣義類以敶詞兮庶玆山之可弔

方泉賦

惟山居之嵌吟兮有泉出而方窪彌嵗年而沃深兮𨿽苦寒而萌芽蓋隨區以賦形兮非浚工之所加吾初以道爲澤兮以溥溥而爲家旣自抱於潔淸又收散乎英華贊商易而非僭兮效坤輿而非誇摩天蛤非神奇兮出矩王非矜誇𨿽使女盜冠而窺兮僕夫汲而盈車故豈以爲貪兮亦豈蹈而爲邪將竹引以種樹兮放爲池而漚麻順脈絡而襲水土兮則又豈退虎豹而進龍蛇噫吾命濡滯於此丘兮又何敢怨懟而舛差

燃犀賦

智者鑑物貴於察物後來不察其智幾希智以神爲用神以智爲友豈無其無而有其有庖犧女蝸登防蛇風气旣開淵流亡涯故巢居僒於仲舒表柱燼於張華若太眞之事吾嘗以告諸徒矣慱物者曰怪怪好奇者曰輕輕盡性者曰渾渾窮理者曰冥冥如此則溫子將不得爲哲人子持賦於牛渚兩山之間老松古木倚而和之則庶幾乎敬聴

臯橋

伯鸞出京師慷慨謌五噫豈無濟時心升降與我遲有來適吳中舂粱捄寒饑吳人臯伯通捨之慰窮棲方誌𨿽或除此橋猶可稽伯鸞號逸民佳傳照緑綈伯通賴有此庶幾與之齊至今閶門外兩冢陪要離累累各髙大冥冥春艸萋昔古賢哲人不計鳳與雞焜燿亦偶爾埋沒何淒兮出語賀兩公亦以昌吾詩

姜堯章金塗佛塔歌

白石招我入書齋使我速禮金塗塔我疑此塔非世有白石云是錢王禁中物上作如來舍身相饑鷹餓虎交相向拈起靈山受記時龍天帝釋應惆悵形模逺自流沙至鑄出今回更精致錢王納土歸京師流落多在西湖寺錢王本是英雄人白蓮花現國主身蛇鄕虎落狗腳朕何如紅袍玉帶稱功臣天封拆開卽退聴兩浙不聞笳鼓競歸來佛子作防持太師尙父尙書令一枚傳到白石生生今但有能詩聲同袍秦外銛師兄哦詩禮塔作佛事同喫地鑪山芋羮何曽薰陸綺牀供但見相輪銅緑明哦詩禮塔猶未畢蘆葉低飛山雨濕

初至長幹寺

雲杪熒熒一塔燈覺皇舍利寶煙凝山門推上三更月似照前朝禮拜僧

回次秣陵

我行古井邑北風吹倒人旗店語簇簇石路聲鱗鱗下車得少憩亭午聴司晨豈但田秔香更覺村膠醇懷哉厭王气契濶毋重陳舊爲秣陵尉今爲鐘山神

哦松夏夜

雅頌聲流到楚詞更無人見獨防時池頭五粒初搖動卻替幽人說舊時

鷓鴣

夜聞春雨來濃緑淨於洗有禽自南翥自呼不能已豈非湘川下或自江左起黃陵見哀妃白下感遊子仍多憂其兄宛然深樹裏汝兄今何在荊棘日靡靡豈非囚空山或已投逝水年深桎梏化波冷皮肉死鷓鴣謹勿庸此系造物理吾若破扸言汝恨入骨髓風吹慈竹林苔暈上深紫吾亦念故鄕日夜夢鄰里不如各歸依闕月照西鄙

懷何月湖

星星鬢髮臥林丘詔使東川作郡侯髯叟望公來海嶠癭兵迎守去防州珍圖想掛茅齋壁巧石應隨竹釘舟教得巴童歌舞好侍郎千萬卻歸休

瀨上懷古

古寺閟岑郁空梁懸齋魚神坐旣欹仄徳容亦饑虛先生貧有命山僧樂無餘長安滿市花疋馬吟九衢寥寥北邙山而誰噫荒墟豈有先生者亦如山僧歟盲風振苕華重露落芙蕖何當醉尉歸方坐釣水隅

瀨上貞女祠

估客徵夫上野橋錦防玉瑱亦蕭條人間多少乘除事到了英雄恨不消

銅雀研

君王有遺令婢子守空臺遙望西陵下漆燈照鴆桮玉顏闕釵澤松栢生悲哀伭吟短歌行想象姦雄才淸泉沈金彩古煙凝紫灰零落故瓦在雕鐫若陶坯爲人作書研詞章出詼諧上下千載間流轉何悠哉那知墟中人天命不復來齊昏亦披倡增三築崔嵬年年漳河頭野棠如雪開

丘慶余畫兔

家住棲賢雲泉石恣幽討寫出明視孫眉目增媚好卯日行踆踆衣褐坐芳艸脫身文字禍見幾恨不早仰月盈縮修眉幾回掃迷離望靈藥靑松爲三倒山人書姓名欲使好事攷

夜坐讀書

此生無耽嗜獨具愛書癖旁搜固未暇乍見亦略識塵土苦見污更苦官事逼紙燈自旣剪竹牖仍僕織山邑少文獻有亦何自覓隨行五升瓻一嵗無滴瀝向來長安市閱之常竟夕悵然夢裏去莽莽雲雨側哦此謂寒螿夜漏三十刻

春雪

崇禧仙館似官居二月寒風峭有餘傲吏吟哦峭空下野童放散夜堂初熒熒宿火煨村酒煜煜殘燈鏡道書忽聴打聲更急快移銀礫上枯株

鶴廟

櫻桃花覆地古廟自靑春帳裏還丹使山中采藥人風林臯黒虎雲路列班麟欲見神君面連朝禮北神

玉晨口占

風鳴長史升天栢艸防仙翁劍塋瑞像殿前亡馬迹養龍池上有鼉鳴

華道士白胭脂

蕭史水銀粉畨女紅藍花狂奴愛風調脂澤逐成家鏡開靑峽月衣近赤城霞欲下人世間槲林棲晚鵶

杜鵑花

雲樹重重和淚吟故宮遺廟有知音秦吳萬里皆芳艸染到山花恨最深

新栁

長條導幽情淨色穿戶牖酸風釅如醋少待濃似酒颭颭金絲垂滿眼遮老醜

王道士庵

出家才二十小築契初心冰浸籬根冷苔封井臼深猿啼天慘慘犬吠月陰陰又踞藜牀座焚香鼓內琴

南華陽洞

稽首遊名山駕言入華陽南洞極祕怪松艸泉水香曲幾妙畫殘碣刋靈章俛首試一闚冷風襲綃裳守庵敬愛客暖我紫術陽遺我鵝眼錢云是洞所藏往有尋幽徒入見黃金墻侈心或已起幾受奇鬼戕身儻獲防遇敢恨飛蓬霜更丐一片玉小築安閒房朝披神芝圖暮試饑飯方

金牛洞

淩競下危梯俯傴入深穴回身避雲霧偃面眎日月藥苗防谽谺竹節截防嶪安知幽蹊下有此大奇絕金牛鏟光景仙牒尙可閱崗頭春已半枸杞如防血便恐顚風奧橫吹石崖裂

山行行歌十首

受籙壇前云更長春風漠漠杏花香峯回路轉無人處恰見天書字數行

竦楶雕瑉萬萬層雲頭晃晃現觚稜野人自愛幽深景只是尋常不見僧

道院中間沐髮容施來元自贊皇公君能百拜香煙下不怕舟瓊路不通

虫蛀黃連徹夜焚秦謠楚誦少人聞遊前欲問新宮信鶴帶靈芝入暮云

帶淺人家隱樹深嫩晴天色弄云陰好風嫋嫋穿林去吹散松黃似郁金

遨遊自是不思歸花气蒸衣气力防拋棄文書亡俗累嶺猿吟後閉山扉

天風穩送步虛聲雜和漫山檜栢鳴逺望山腰多白石細防知是野人行

中峯道士蘂珠丹曽與神仙玉煉顏見說醉來燒隱訣藥鑪蕭瑟臥雲山

紫陽道院古丹靑恨渠猶畫化胡經晚香滅沒人歸後自有天風撼玉鈴

砌穴蕭森隔土橋項梁城郭最蕭條羽衣歌此招魂魄直送旛旗上九霄

壬戌春日

自從憂患長精神兀坐齋房過了春鑿落盞幹官燭暗摴蒲齒冷旅囊貧皇天老眼非塵世白日閒愁自替身一段風光好如畫未須全與路行人

王荊公墓

一丈荒墳上悠悠落日斜子孫來祭後守墓掃杏花野老從餘話文公在半山蹇驢追不及落日寺深闗年少坐談鐘山直北邊春風吹夢過淚浥舊貂蟬守法曽丞相能文陸左丞風流如未泯應作寺中僧

出白下

南朝禁籞夕陽明猶與遊人作隊行煙滿天淵池上路菜花黃盡緑陰成

遊西霞四首

破曉逗苦霧客鼻何酸辛山中气侯異初日如燭銀田間石獸多知是肉角麟古苔半皴腹化作蒼鱗兩柱旣岌嶪眾碑亦嶙峋幽塗得奇觀未敢辭埃塵連年抱離憂百嗟亡一呻花委鬢毛晚艸奪袍色春愁中書櫝失夢裏歌鐘敶窮愁著文字屢被同行嗔同行不相知而況悠悠人【道中石麟碑柱甚夥】

吾與空門友相扶歷芳甸天機久深妙梵本亦貫穿徐馳得幽欣濟勝愜孤願宿芽發輕苞寒卉抱短艶鹿走風生林僧歸云入殿寺從齊梁來諸彥題品徧安知千嵗後未欲陵谷變

優尼制銅覺欲住女主齡主稱金輪王錄在華嚴經而捨覺富貴愛慕塗椒馨月黯回心院妖魂啼窈冥僧人弗知此獨受一峯靑分減儻及我終嵗棲林坰

府帖昨夕下許奉半月急遂作玆山遊惝怳憂思失古迹隨榛莽久久失修葺南唐石塔好巍然對人立髙碣纒蛟龍奇畫耐風日明旦丹陽路萬感當畢集說似石婆翁皆須爲余泣

再如金陵

再踏江東路詞窮不復論江泥沾苦淚津鼓聚歸魂庾信因愁老陶潛爲酒存孤迹𨿽落魄不敢望明恩

道中望茅山有感

危亭對名嶽畢景扶鉤欄白鷺伺察過低昂若分灣去嵗負笈遊最佳元符間櫟林帶修竹淸派流離畱叫晝靜洞天生春寒偉哉老宗師作屋雲雨端竟爲殺虫蟻不活叔龍鸞遺體但解蛻故宮亦燒殘今剏已半舊萬柱扶壇遂以兩不借一筇履防岏入宅問玉斧采芝投金環墨沼篆結字丹臺气成盤將謂便隱遁遽爾罹間闗夷甫麈尾墮荀令香鑪閒再拜望奇秀恍然神觀還如見大仙伯被髮緑映山兩君控鵠從俱著漢小冠俗累當復馳煮藥鼎欲翻

病起寫懷

夕陽蔽天涯望望不見家牛斗象緯防咄咄空咨嗟此時將細碎說與枝上花

送友人入浙【行至王冀公墓上】

小縣登樓上依稀是去年更防吹短笛飲散覓歸韉丹葉標寒渡黃花羃野田重來弔古地爲拊石羊肩

轆轤體

野人無事時常誦極時寫徧千山寺吟行九曲溪誰爲補天手同是決云兒欲去無人問今宵醉似泥

金陵懷古六首

孫伯陵頭水最悲蔣侯廟下月來遲夜深行客心驚恐猿掛晉朝楓樹枝

司馬家兒持酒桮天星亦下澆崔嵬當時若便效牛馬定有孟津師旅來

愁看幕府夕陽邊郍更雞籠在目前跋扈飛揚只如此登臨那得不酸然

杳杳舊蹤尋不得茫茫遺恨有誰窮長安敗績誰憐汝霸上收聲未到公

琵琶未盡使人嗟淚灑華林禦苑花今日聞韶無處所鴈煙蛩雨屬他家

江水無情碧艸春北朝畱住老詞臣子規啼向靑楓樹爲爾離鄕去國人

江南曲四首

露下五原秋雨打三楊愁齊梁才子多埋在靑山頭郎與新歡濃儂與舊歡熟懊惱對行人當爲歌艶曲孤館聞啼鶯日暮脂粉薄芳醪似泥賤那得不行樂雨認巫山气江通淫預情相逢未多時秋花開古城

吳中秋日

郊原落葉已離離尙有孤花闖短籬小醉不成憐病後苦吟未了說愁時鬭雞走狗爰絲喜臨水登山宋玉悲豆角已收無別事待同野老赴襟期

野薔薇

娟娟籬頭花白白間緑葉明光裁販袴不掩遊子屧餘春背人去乞與弄芳蝶感我萬古心離離不相接我行田野間落魄何所挾猶能自撐柱使气學漢俠悠然芳艸畔見此放逐妾羅帷未生夢粉面反成怯幽香薫倒人山麝火初熁長亭或相思如見玉蹀

狼山

吾母禱於山生我偃蹇身周八始入寺所天俱不辰歸人復何願所願淸戰塵勿復論銜鉤去作瑞世珍

烏夜啼

何人彈阮咸故故輕手摘彈作烏夜啼此意我所惻南朝有帝子作牧號侯伯著身疑嫌間生意日偪仄愛妾聞啼聲攺鎭鎖竹冊或雲長安吏性命在頃刻小婦聞啼聲赦令敷大澤身𨿽不肖甚幼小著蒼幘再轉作縣佐欲塞父祖責濡墨決疑訟行朱慰寃魄羣凶見之怒極意便刳磔首沮陽槁公議亦已格痛掠及庫胥指作盜錢賊胥旣僒椎鑿手隨面愈黑書欵自誣伏身竟遭刻畫酷毒一如斯誰謂彼無筞謗書入外臺遂坐使者刻牽連入冶城五載窮慘礉敶詞叫穹旻哀慟人叵測若無磊落者誰肯爲昭白翻思受禍時何但鎩羽翮愁寃傳里巷泣涕到臧獲嫠母偕妻孥惘惘望秋色豈料今日下置酒設豚拍聴此哀絲鳴但呼說不得月明客已去庭宇鳴啞啞世人見慈烏唾笑滿阡陌誰知事乘除禍去反爲福蒼蒼上林枝當去作謝客

贈趙子野歌

與君𨿽爲外兄弟語話尋常見肝肺自從不見半年餘每望吳云輒流涕蘋溪松江同一波半年不見當柰何長安市上相就處弟能起舞兄能歌兄今賜弟南薫殿滿載宮花上林宴弟歸便著隨遊冠他時山中儻相見吳王臺畔楊栁黃吳姬對坐調絲簧阿兄自對吳云坐呼弟不來應斷腸書來不應寄他物只要秋林一雙笛當使蠻奴月下吹此時此夜須相憶

古琴歌

山人防擕古琴來形模拙醜腹破穿上兩金字亦殘漫自云得自十年前十年前宿野店間野店岑寂無炊煙只將百錢乞翁媼回買濕薪煨澗泉老翁持此一木段刀防鑿防斧防滿秀才望見三嘆羨學琴以後何曽見此是成都雷氏爲揩摩雷字分明現持歸修治調曲成曲成他人不肯問初彈羑里可釋憾再鼔廣陵如雪寃將歸古操次第傳龍入我舟何可憐

憶昔

憶昔在童初身輕俗累無雲霞明道服日月綴仙都屑玉三危露泥金一丈符遨遊卽閶闔佩帶或昆吾學語闚眞誥談校易圖竹間時轉拊松下亦摴蒲謫隨歸嵓壑庸凡近僕奴極知方匿景何敢遽搏扶請命書盈紙祈眞淚迸珠但能覘帝座不恨守天廚譴臣知難逭心安敢自誣相隨有芒屨還欲化雙鳬

弔堯章

相逢蕭寺已累然自詠離騷講太極目舊遊猶白石傷心孤冢只蒼煙兒從外舍收殘槁客向空山泣防弦帝所修文與張樂魂兮應是到鈞天

遣興

望見山櫻媚短岑翻然便悔出家林壊車殺馬空嗟晚【闕】焚荷直到今筍蕨久爲歸去計雲煙無復肯來心平生最愛花濃淡看了斜陽看暝陰

夜歸

還山迫暮夜枕石唫下眠夢作童子日采花弄寒泉回身在人世欲去塵网纒永謝歡樂情把袂入紫煙

送道友歸

浮雲起足下是子欲歸家藏室收云蠧丹房掃箭砂時聞搗藥鳥啼向欵冬花莫使山童去驚飛逐亂鵶

黃洞龍

一從負圖與負舟天公閟之居靈湫重瞳胼手久不作蒼苔古木兩漠漠朝來石磴鱗鱗濕如覺蜿蜒爲人出甘霖蘇焦捲多相侯吳云未莫相失

歸憩仁王寺

重到招提未覺遲鉢單初副袷衣時僧房齋院門門閉梅子枇杷樹樹垂蟻防經幡求托化龍纒佛座學慈悲長年無事閒來此坐對空山諷小詩

下竺

靜看唐人刻相連坐石陰鳥啼畱客意果熟住山心野水流詩葉天香襲道林云根有桂子應待月中尋

七言

云竺前頭卽禦園小風斜雨入梅天放歌偃蹇如圓澤古貌昂藏若稚川尋得數行天寶字破他一夜艸堂眠此生更要窮經論惆悵髙人舊石筵

過葛天民新居

爲憶空山雨因嗟短鬢霜幅巾終日仄侍女古時妝烏臼殘林外丹砂舊井旁不畱彈月畫只踞淨名牀湖鏡秋容澹雲莊曉露香汲泉須透脈種果便成行使鶴過村店擕孥上野航極知秦外叟全似賀知章對佛稱居士翻經悟法王自將詩檢校猶與竹商量嗟我渾無賴非公不作狂莫移松下石老子要乘涼

十月過鳳山舟回入項王祠用前韻

墜葉濃如染孤花淨似霜溪山如有待朱粉炫施妝勝景如天上雄鳴自帝旁工陳白玉琯人坐紫金牀古兕稱春酒靈虯換夕香風箏猶有韻星弁忽分行念此鋤榛壠頻來渡葦航欲揮終極淚只苦廢吟章慷慨辭歡伯英雄憶憤王逝騅嗟弗及撞斗恨難量起舞何勞短行歌未要狂防云將落日千古助哀涼

送人返蜀

都市今重到文園更倦遊依依返窮峽得得上歸舟往事深能憶沈屙久合瘳行經古祠廟應酹舊山丘梁甫遺馨在降牋殺气浮白衣猶肯出黃裏不包羞一聴巴人曲多貽漢璽憂花防塵漠漠苑抱水悠悠蠢爾狂童輩俱爲滅族囚坤維元自正棧閣未應修管樂誰能並卿云亦可儔時者著檮杌聊以畔牢愁硉矹重開險銷沈萬壘秋堂畱石室畫歌尙竹枝謳寒催逋客啼鵑識故侯屈沱嘗角黍岷嶺看牽牛從此多談防逢誰共勸酬近前持硯削成列抱箜篌近嵗安樞相宣威在益州君歸如訪謁朝論必咨諏列聖方垂統羣公亦好修焚燒已郿塢誅殛到讙兜虎豹參差束魑魖次第投衣冠通海嶠干羽格蠻陬江冦何勞服淮田亦粗收旌旃仍使傳炮烙任兜鍪象摧天狗昌陵控玉虯嗟嗟幾上肉防防幄中籌貢錦咨王防緘辭告帝謀聲名與勲烈應逐漢江流

戊辰感事二首

久要和平福須寛次第刑諸公善調畫熈祚必淸寧夾道焚香拜今知病酒醒謾勞雙鬢白何止故山靑妖緯朝沈彩非煙夜透扃願同臧獲列齊壽八千齡

幕府才方盛軍師意最髙何年燕巢木幾處馬騰槽馳騁心方壯指麾身更勞周詩歌勞徠費誓說逋逃行闕占風角穹廬拜羽旄飛騰眞有種淡泊正相遭

山居書事

荼防架倒無人架全似老夫狂醉時昨夜一場溪雨橫又漂苔蘚到花枝

江湖小集卷五十七

欽定四庫全書

江湖小集卷五十八

宋陳起編周文璞方泉小集

投金瀨賦

世之所謂英雄豪傑之倫常多罹於困厄方伍胥之遭憂兮寄微命於一食就嬋娟以就哀兮乃鞠躬而進筥何眾人之未然兮遽見奇於女子女旣餉胥又自咎兮沈厥軀而弗顧胥東行而入吳兮承君命而伐楚考鐘鼓以假道兮復過歷乎故處不見褵結正襟擊絮兮莎葦披靡乎極浦山空水溟無他人兮老嫗嘷呼乎后土諮諸人旣弗乂兮質諸鬼兮無所捐美鎰於瀨中兮固取信於來者凜魂气其安之兮爲慈母而下取庶幾用此以全其老兮又足慰乎地下惟戰國之旣衰兮士方賤乎犬彘弄人命以爲寵榮兮𨿽妻子猶弗忌悵聖賢之不逢兮流遺恨於後世偉淑靈之好修兮視死生於一試故皇極之未建兮曰蹈道而則未閭閻笄珥而至此兮誠賢者之所喟吳旣霸而胥稱忠兮伊若人之所遺後千載之悠悠兮有遺廟於故壘井邑攺而經畫兮桑柘鬰其薿薿屏蘭其弗歆兮矧昬淫於諂祭欽髙風而可企而將墜兮又秉節而不翽重曰投金於淵明胥志兮女曰未然傖鑑此兮

石麟賦

吁嗟麟兮爾所守者陳帝之墓風沨沨兮鳴松艸霏霏兮露在昔鳬鐘振金龍輴載素域戶肇開靈斿徑禦侍女薦玉而長號侍臣抱弓而回顧淒聲竟天怨毒凝霧旦而視之惟爾麟兮髙而不屈曲而弗踞哀而不傷怨而不怒葉象制於圖籙謹工程於尺度幹嵗而往若朝與暮陵栢禿而翁仲逃野棠發而狐兔度偉趾角之巋然獨巍巍其如故惟紫防之舒光絕巨筆於尼父父爲爾而涕泣蓋自悼其弗遇予有感於斯文乃斐然而稱賦亂曰噫人之生具五常其聰明者居而王頃刻之隔或聖狂島夷索虜方混茫天張義旗自晉陽蠻貊冠帶峩衣裳昭哉上帝聞此祥千秋萬歳立道旁吁嗟麟兮庸何傷

黃連香賦

余披五嶽之圖禮三茅之神莎服筍冠步行澗濵有老人者手持奇薫颺於嵓谷乃賦以文句曲之天華陽之山黒武蒼蝮各持籬藩爰有藥樹流膏滿身味苦气厚獻於丘園有道所享不肖所儇世上齊民業流灣澴罔知紀極孰能遮欄爾惟昧昏能反其元當焚當燔上聞九關爾惟飛翾爾魂狙猿速往逐臭毋啟我垣絪緼輪囷化爲明煙素皇泰尊實鑑我言欲盡其微秪以贅煩余方肅而聽俛而拾仰而不見已入石壁

遊洞霄

天柱靑峩峩石筍危不墮晃晃銀云收誰子開玉鏁崩騰放閘水煜爚入洞火神境偕靈休乃欲搜碎媿被朽濁顏一得在無我致彼老鑄凝披褐迎路左願畱防銀鐺被葉盤礡臝玉付九虎遊宴升嶪硪爲言子速去勤苦悔坎軻反朴招太和當兔運劫禍慟哭出靑松殘齡其或可

題諭玉泉家亦可樂亭

先生亭非伯夷築亭柱亦用秋山竹但令家有滿架書何慮妻兒少饘粥朝來相對亭上賔洙泗尺度羲皇人先生已死名不泯常與此亭作標凖後來鄰觸閼伯怒僕夫預起池魚慮拆亭拆亭先拆柱有孫抱柱出煙去三十年餘復攺觀有孫如此不待贊似魯靈光偶不全令人見此空三嘆

病後

風燈露水兩茫然莫爲歡華少壯年無病更須求藥物愛閒猶要覓緡錢此生身世揶揄裏末路光陰泣涕前快出囊中飡玉法白雲深處日髙眠

上冢

蒸魚燔肉當好羞北面百拜如有求願身長健兒孫好歳歳此日燒松楸紙錢灰盡淚不盡孤也𨿽在猶拘幽沄沄金蓋山下水相送直過撬灣頭

送人歸苕溪

憤王祠廟桃花下愁若看春又隔年今夜白蘋風更惡去時須傍采菱船

歐陽琴歌

嗚呼个是文忠琴嗚呼此琴今尙在堂中圖書散失盡畱得七弦傳子孫六言自書書在腹古錦梅花畱不得嗣孫賢者能忍貧不向豪家博珠玉初鼔如撼昭陵松鞏原流水靑溶溶三宗龍衮在帝左曾把鈞天賜與公再鼔似播淸潁水只將漱流肯洗耳曾蘇兩生招不來自冩新聲付兒子堯囚山舜放野自玆以下不平苦與君所得歸女謗此日一洗淸萬古小孺昔誦五季傳頗訝春秋體微變今來再聽七弦琴南薫遺制喜復見浮雲流盡白日逃何用廣陵與離騷譜成只度歐家曲秋聲賦共廬山髙【琴有公題】

歸姑蘇

舊巢已是別人門竹自蕭疎柳自髠河北謗來須混俗江東讞就欲招魂故王未納耶溪女越相先尋澤國村懷古感今吟不盡一雙淸淚落醨樽

晨起

閉門不與俗人交晏春秋日日抄淸曉偶然隨鶴出野風吹折白櫻桃

磵上小飲

方坐愛蠲潔俯窺爲回縈汲汲雨露澤悠悠江海情引之灌蔬圃亦足發光晶陶然未須去於焉潛我名

送道人歸華陽

山中無酒禁戶戶有松醪旋汲泉炊飯多挑筍助庖天燈將出現野月未能髙憶我初遊日先將石洞敲

寄茅山道友三絕

伏事茅山過一生癡心不望羽車迎舊時手種黃龍子今解升云入太淸

九錫碑亭日欲曛有人趺坐對鑪薫憑誰傳語桓司馬句曲山中只白雲

蘂珠宮女傍瑤屏自把韋編問姓名回到人間無一事紫陽花下白雞鳴

秋日孤山道院

孤山有何好修竹有樓居人在秋雲杪香凝午醮餘芳林多落果靈沼少驚魚歸棹聞歌詠猶如學步虛

寄韓磵泉

窮冬孤陋只書癡肯爲凶荒彊忍饑師友淵源似公者輿臺貧賤亦安之人來山縣猶須債雨映茅檐但要詩欲詣樓居無逸步要從老手化神奇

訪梅二首

起看重霧白漫漫略見春風在樹間傍水出籬猶未快淡煙微雨又靑山

幽花隨在石根傍幾欲移將近艸堂艸艸一尊聊爾爾跨驢歸去月荒涼

呈葦睡翁

家本汶陽縣累世事耕蠶室廬旣焚蕩飄零住江潭幼及識故老頗聞鄕裏談最盛陽和時梨杏香酣酣岱宗富栝栢孔林存攙檀鄕閭鼎其中寶號玉檐檐去年拜睡翁知是山堂孫淵流京洛舊尺度歐梅間昨夢返故里有翁作司南俚句馳寄之何以鐫頑

石林

蒼蒼一林石零散少存者分防多子孫不勝落田野虛堂有天就乃在絕壁下存者寧非眞散者亦已假相君久藏山逺客初系馬幽玩理莓苔孤吟坐梧檟方詠玆遊淸未敢泥風雅

絕句四首

巾車初扣槿花籬物物來前總要詩一句坐來模冩了兩鳩飛下老梅枝

紗籠解散坐門畿生怕逢人索接防朝雨灑來山更淨舂鋤恰好到方池

解呼威羽歸丹穴可致葡萄獻漢宮四面八方籠不住許來分坐此山中

隔林八十龎眉叟理竹疏泉過一生見說石林身健日把書只在石中行

客中

客中時序又忩忩孤坐初春小雨中弄水攀松去年事令人憶殺洞霄宮

山樂官

山樂官爾誰魂逃河入海俱奔奔伶倫梨園何可論山樂官予欲爾兮無言如有言爲餘歌雲門

鳥媒

一自弋者篡飛亦云多庖犧网未收同類如予何已噤伐斧篇去去依女蘿

和澗泉賦山楹

共惟古至人用意事物表一丘謾摧殘八極自圍繞不勞日月運坐見嵗時了魯夢久不作楚賦遽曉旣煩匠氏來誰謂此山小云衣方紛敷雪幹復夭矯沐浴抱歸藏樂甚憂悄悄

重經洞霄

曩旣負幽討今敢萌遐心扶桑下陽馭砮磬浮空林瓊臺渺詄蕩蘂佩棲髙深屢見仙驥舞遙聆元女吟如逐覩開辟那復憂﨑嵚抱關職貴重啟閉非所任靈颷掣虯戶同此瑯瑯音願並翠綃水冩之朱絲琴

大滌洞

嵌空才入泉潏潏隔凡倒懸若錐立道士云是閭邱公入向華陽便門出

岸幘

岸幘坐亭臯休嗟命不遭通幽文似咒招隱句如騷日下桃花熱風低鶴背髙眞遊窮不盡只是酌芳醪

翠蛟亭

禹驅龍蛇不驅蛟依然跧此山之防有時淵亭忽奔放如負山走如玉跑昔時莘渭正如此咨爾來者無空嘲

寄題館娃卽靈嵓寺

突兀僧藍是館娃屧廊猶自隱晴霞淸明但長離宮艸精魄應棲野寺花白薴黃焦迷鶴市紫蘭綠蕋屬漁家思量種蠡成何事空使君王式怒蛙

小寒食

從來寒食多風雨不料窮鄕亦管弦壯歳心情悲昨夢異鄕時序感流年偶隨遊子來溪上因與棠梨立路邊從此堪悲轉憔悴隨羣同上釣魚船

五月五日至京口

回回望秦淮出語重煩喋凱風初酸辛靈雨更淒切疇昔之所經望見心已折粵從世態換轉見凡此別緡錢換仍艱旅飯雜砂屑坊市半頺毀物貨僅羅列鳴鳳斯不聞遺沴猶慘烈淩晨轉時序塗路已入浙景淸𨿽快人忍作昌歜節身本無瑕疵反被讒口諜低翔就師友庶幾免磨滅淸曠𨿽未能暢差可悅如其守微言予將俟來哲

贈蘇召叟

句容縣古寺壁有道元筆晃晃纓絡軀渺渺煙霧質一堵最光怪朱泥久堙郁泥去墨亦盡慘淡意都失恨不還其人加巾急鞭抶毀棄加弗敬請論如漢律羅漢院塔影顚倒難致詰稗書志海翻此理殊未必今君所歸路正向此中出況有弔古才仰天痛呼屈勿稱荒唐言析理資按述其餘傳播詠淋漓滿箱帙棲霞者悲壯茅洞者淸逸珍題倘相命當第爲甲乙

半山寺

野芳汀芷互幽妍相國風流亦未傳衮冕塵埃半山寺自相撐住過年年

跋鐘山賦二首

丁年冩了鐘山賦舉向禪宮入定僧僧卻爲餘言未好扶行同謁晉諸陵

往在秦朝問六朝江樓祗有女吹簫昭陽太極無行路歳歳鵝黃上柳條

過鳳山有感二首

當年凖擬作家林溪墅棲居意已深隱者自應尋別業鳳兮何肯負初心參差一叚囊中玉激烈三更月下吟若不速來相就飲定應從此失知音

秋蕪闕是艸堂基惟有南鄰盡得知辛苦置家將守冢吿求廣地要穿池淨蓮已付鄕僧掘慈竹從教墓客移𨿽向龍灣作耆舊此生寧沒暫來時

絕句二首

臯伯通家鎖夕暉八年寒食數歸期江鄕橘柚花如雪不許離人戴一枝

入春便與僧爲友紫萼黃英見坐禪昨日鄰翁催入社謝他只是說無錢

辛未九月晦日

遺體卽母身哀哀勿重陳一貽泉壤憂兩見霜露晨繁霜與重露塗抹隨荊榛身卽未殞滅彊與松栢春遂於揺落中見此天地仁鳥已辭社蓐收方降辛拭淚聲秋旻何由酬艱辛

閒居日有幽事賦作

竹暗僧窺戶莎寒鶴上防壁懸陳處士屏照少微星累甓爲蔬圃埋盆學蓼汀自知癡得計常用醉爲醒野客兼稱僕幽禽代作伶浴鳬翻落磵鬭雀墮空庭算數推三甲防身召一丁案頭松葉響墻角柚花馨梵庋堆書笈醪罌隱粟缾茅茨隱煙雨雞犬也忘形

苦錐歌寄澗泉

我園秋果枝累累縹靑紺黃使相持役夫牧人記注之尢所佳尙惟苦錐苦錐兩株結防密追惟丈人語天出遂欲供之作籩實他往返舍百無一乃被猿狙打都畢摧藏睢盱以自抶季冬初旬日協吉寒風急霰俱栗烈自慙曩者信已失初歌獻馬效詼譎

臘月八夜雨

愁雲欲雪未成雪忽聞寒雨夜淋浪但知歳月隨寂寞不悟乾坤發艶陽天黒鬼車聲更大夜防客枕夢初長明朝起視籬砌下艸芽浥浥又回黃

送磵泉

一自接道誼形容生輝光束情謝流宕捧詠增慚惶矯足時切窺雲海何頺唐長安賣藥市堇堇十載彊復綴守藏吏得近中書堂心計常自珍孰云失其良稽首謝眾去酹酒相扶將融風促絲防代對日夜忙石澗流自湧玉山禾欲長安得便奮飛相從決髙翔

送薛子書

龍泉餞語余便使借船居津吏方抽木官人但載書潮通白矴石身近碧京魚一卷詩文就臯禽亦自如

晚菊

亭亭砌下黃金花霜後顏色如矜誇英摧挫百卉盡獨自照耀山人家湘累晨餐不論數千歳髙丘恐無女君不見天寶杜陵翁晚節嘗爲少年侮

誦哀江南賦

髙橋沙水涸臺城蔓艸纒下有煩寃人誦此危苦篇我生楚臣後身在江楓前但見去魂逺不見歸魂還惟昔愛好詞細碎窮注箋中間多佚事他書亦不傳極欲補闕漏今方長棄捐重效嘈嘈聲庶幾與周旋

簡正字仲南

白髮梁鴻隨暮猿不辭引領望兄門久無淸夢相追逐今喜遺經爲討論數葉赤楓鳴客路一畦黃薤憶家園著書不就身何用每見飛塵恨滿軒

重遊棲霞

林鹿已盡虎不見邇來流民所蹂踐殘僧自言昔遭變藏埋經像猶可唁流泉鳴悲雨摧殿滿嵓慈相沙汰難白盛綴粘或壞面慧命弗絕如斷綫況我憂患經歷徧見此悲酸尙兢戰千聲萬聲走出門門外秋花泣余

出溪

二月天景佳波淸見魚蝦望中何所好溪女摘蘋花淺淺猶可涉素手花似雪隔巷聞謳聲風來正相接

過舊居遇鄰家子述懷

憶昔垂髫時最感鄰媼嫂剪羅作髮鬌添璣綴紋褓今回遇孫枝面墨體枯槁念彼舊宅防災釁失依保此生未還役況復念家道冷節返鄕閭江路見芳艸奪時罹荒饑連歳愁浩浩流離在山縣只有泉水好野櫻聚紫玫衒弄晴日杲半爲烏雀盜半被奴婢討佰弜必盡防盤飣如拱寶坐薦一琖春便足舒逺抱

正字南仲祭詩

昭陽作噩冬愁雲凝上蒼我隨谿谷底鹵莽聞公喪哲人困中壽頗謂吿者狂繼執邸吏符躑蹢抽肝腸又聞斂魂魄玉色貌愈彊環泣甚危苦精神都不揚一朝委垕地千歳還天常峩冠謝成均射防何巍昻連踐中祕書檢校四庫藏象緯識校尉篇編嘉議郎麟遊夜閣黒鳳去旻霄黃惟初典郡學吐血謗可傷積疊髙於山黨讞空銷亡故老解噓枯新人工絕吭灼灼藻火衣可使綻作裳竟罷奉面對射防禆君王愧負臨軒恩穹林摧棟梁往者流傳誣聖賢失隄防頺裂在眼前淒愴遙相望二紀獲敬事實亞衿佩行嘗竊季弟稱朽穢敢自將束教濡雨露采擷參差香𨿽罹顚沛憂夢寐敢自忘翻思說待對按述何微茫嗟此盛壯時傾耳殊忩忙但覺異淸濁安知爲死生發櫛逮細碎羅列置篋箱前年日重九西歸舊臺城防索新句詠攣縮紙半張捲頭七字吟持以獻我兄稱許極銖兩逢人便增評出示鞏雒跋文字逾西京鼎器冩饕餮肉翅兩目長欵曲彌日畱振刷家苑翔池水正淸潔碩果亂縱橫斯時惜晼暮元袂欹秋陽徐步引升榭如訴後別殃命之返裏廬憑籍蜚晚英讀書與析理旦旦拘限程爾搜嵩磵微乙亥事頗詳謹勿攀巷記眎此小傳成亦勿痛揀擇因筆爲文章倚櫂望江浦披榛穿翳荒掊擊祛鬼野鄕志始竄更警防入心腹陡謂千金輕誰子料承應才問一籥贏勅具防節饌髹柈糕菊芳終席岌飛動漏下樓皷鏜劃見暌孤占覢覢拖晶瑩姬孔情可惻一身行自當日斜亡集捨跪亡妖祥國典嗇左丘地下收回商師門錫休誄慟哭發幽榮滕抱倐怊悵薛譔方施行茂洪旣篹綴彷佛日月光門戶變化久咫尺未可量貧疢褁祭緩偶然值淸明雨寒送魂來素筵見親情熟食侑介推覆桮嘷後皇諒此心靡他庶幾下歆饗

弔友人朱子大【鼐居越上其屋爲勢家所有】

與君昔並丹陽船形容惘愴俱可憐自說宅圃及百年藏三小山出雲煙土伯小廟自題扁持照淸池分醜妍吁嗟先君方下世侄子賣半相炒煎出尋方伯待救防與我密者才萬錢是身災疢恐凋謝語未脫口吁皇天那知君今亦逝川洪崖白石夢杳然竟從他姓攺受防嗚呼朱君無歸歸來但見空屋椽入抱山骨於黃泉

挽正字南仲四首

千古應無恨諸公竟不能要令參溟涬端合罷飛騰白艸觴麟野蒼山下馬陵有兒持手澤淚落照書燈捲舌空沈彩蕓香亦蠧賢幾時噫鳳沼一旦感龍泉逺播雕題外髙垂若木邊煎膠嗟不及遺碣暝臺懸珠璧方輝耀菁華未寂寥極知身作祟何用食爲妖犧象收儒廟簫笳咽市橋傷心紗防冷三徑雨蕭蕭一自初聞報哀號向艸堂相隨只兒子逺和有山獐土沃幽宮掩灰凝奠酒香孤身揮泣盡松栢便萎黃

行歌四首

雪壓門外土骨堆一番兩番春始回歸來但見鄰捨換老樹紅花如死灰商量千古有何事經營八紘非汝才乘除幻變旣如此何不快乎鸚鵡桮

天讒天讒光照戶反舌轉枝啼更怒九霄詄蕩帝座髙老我此身無吿訴捨傍種園翁作鄰一方泉兮在中庭齊民書在泉有銘誓將團結爲林坰

春霏霏兮秋靡靡嘆息賞音人已死堪嗟玉雪綴空條可柰芳蕤逐流水融怡艶冶恨欲銷世間風雨何寂寥有誰肯爲吹葬簫往和蟋蟀諧鴟鴞

先秦古書世已稀國風雅頌聲又微彼美人兮在天路馬蜷局兮將安歸古人所懷已汨汨今人所懷又勿勿我亦東西南北人相逢且盡桮中物

遣興

山中雨更愁不是棄吾州懷母未能去無鄰誰肯畱茶人窮似虱藥戶狹於舟一磵多深碧嘲吟尙自由

孤山桃花二首

天上仙人休擲火塵中道士莫燒香可憐絳雪渾無賴一簇千枝對艸堂

莫向蓬蒿恨不遭夢魂曾釣海山鼇當時不合輕仙事惆悵靈風滿碧桃

送人之武夷二首

精舍人歸入內臺遺基處處有芳埃小儒更合修壺史刋落幹魚入水苔

終向名山度此生此生吟骨要猿擎洞宮終與人間別六六峯髙削紫瓊

秋晦有懷正字南仲

懷君幾日忘況復值秋陰天亦容淸調人難識素心他鄕誰饋肉永夜只聽琴髙詠龍泉碣相從發至音

贈孤山道士二首

九霄象簡手中擎豈是閒人愛列卿洞裏石田春漠漠有田多與種黃精

淸秋古洞無猿嘯自覺尋行幽意微處士橋邊增悵望幾回沽酒對斜暉

送人之桐栢

半溪松黃堆碧波狂夫如此欲如何洞天春晚歸不得司馬悔橋芳艸多

送髯髙謁方巖

客捨窘積雨出門今始晴藥苗隨野飯燕子看山行大道白日晚閒汀綠芷生方巖相見了爲謝艸堂兄

江湖小集卷五十八

欽定四庫全書

江湖小集卷五十九

宋陳起編周文璞詩集

瞿塘神君歌

黃衫紗防佳少年烱然餓虎窮山淵不居秦鹿祖龍畔卻走碧雞金馬邊左手斜執巨靈鑿右手敬抱禹貢篇離堆順流已受命一下不打天吳鞭有時挾彈莫云表有時蹴踘春風前有時卻自著絳帕走入藥市尋神仙爲人早似李太白學道定似葛稚川孫翁走避乖崖叟遣僕送畫不取錢神君廟食與畫像千古萬古當流傳我昔夢上神君殿偶值蓬萊眾眞防洛陽開盡姚黃花銅駝陌上難相見

淸明日書事

蒼弁一如楚執珪思想越唫身自低澗水又如古智士縱橫流轉又滑稽雜花半開已倐落如怨曠女離深閨幽禽自呼復相命如譴逐魄傷窮棲而我自是不羈者行行踏破靑萋萋今回蕩槳苕霅溪與野老輩相扶擕園池亭墅遊歷徧自對蜀錦傾偏提興防徑走歸第捨同沃浮蟻烹村雞百五之後最寥閴獨過趙灣西更西野夫不知時節換但要熟醉與春泥

云根

雲從防稽生旦旦見伯禹聽讀山海經成龍不成虎禹命雲歸歟可命蕺山去昻昻王內史眉宇照今古常在此盤旋深藏無處所王孫江海人云根自棲翥招邀玉葉來以石爲伴侶旣從衣上浮只就茶裏煮不入晉家池肯作秦望雨兩儒一支郎不學世間語吳傖哦五字坎酸澁苦並送山人中約束云下去

聽琴

向人猶抱舜文弦不信書生不值錢彈去履霜空作惡一林風雨已鳴蟬

寄友人

流落他鄕鎩羽翰半年寧復寄悲歡夜轉樓皷思成角朝見江船念客鞍不恨形體老閭裏遂令唇舌滿長安寄聲好在文章友目送春云自倚欄

雨

雨意遽如許云容亦可憐聲聲總斷續滴滴更勻圓道院燒香地山房焙畫天故園無恙否潤色到瓜田

陰山

陰山祠下月如霜不爲吟猿斷殺腸折得橙花無處賞帶枝分與棹船郎

新亭

諸君收淚已無言煙外中原艸色昏老子歸來坐廊廟短轅車上欲消魂

法寶寺

細竹千竿殿影斜龍顏曾此著袈裟寺樓杳杳鐘聲度疑有宮娥出晚花

戒壇

相君孫女小乘僧身入祗園佛律行三級戒壇秋色冷个中螻蟻亦長生

桓野王像

朝來三弄淸溪笛嘆息欷歔太極箏怊悵斯人風味減江花江艸不勝情

玉晨觀二首

野筍衝泉出山花避石開余方有公事不爲等閒來羽扇臨元寺霓衣上醮壇九松枝葉冷千葉杏花殘

寒食有感三首

生平參道術歸事大茅翁持鑰開金匱焚香立玉童黃麟來地上朱鯉出江中今在桁楊畔依依睡晚風淸明好時節傲吏小詩家失意因流水傷心爲落花人歸知事盡日落見山斜明月三義路村醪亦自佳亭午步江臯誰云命不遭愛風吹蛺蝶怕雨爛櫻桃鑽火烹新乳槌門覓小槽今年奇事少塵滿舊徵袍

桂

偶向花邊立懸知病已瘳小山今夜月團樹滿庭秋淸露霑叢底斜河在上頭須防香更好還與碧雲浮

自笑

自笑蕭條甚微吟坐到昏江風來掃地山鳥見開門茶面龍頭縮花梢犢鼻溫一從杯酒少不復過深村

檇李道中二首

吹徹鵝笙醉碧桃古城斜日泛輕舠此行憶著經行處綠樹黃桑一樣髙

臥龍山下聽吟松細雨淸明似夢中柳防朱欄三百尺渇烏猶自泣江風

梅梁歌

文命殿角東北左上有梅梁鉄交鏁傳聞舊時枝葉生木質鱗身無不可有時疋練離朱栱歸帶濕萍光欲動低頭下及菲領泉奮髯直入陽明洞旁觀但怪香火濃頃刻卽令風雨送爾不見饑烏啄皷來饋食走入嵩髙化爲石禨祥禍福倘或是陰陽幻變誰能測玉笥觀白玉掛梁含元追下流血柱異事苟逢博物問後來那得詳其故捲丹云凝素霧玉簫九成奠雕俎登歌升降只仰俯嗚呼梅梁勿飛去

題胡女騎

燕山雪花一尺飛胡人胡女夜打圍海東靑過流沙西黃頭郎主獨自歸創殘狐兔懸氈車疲憊鷹犬聞笳悲君不見自從石晉納書欵白溝河漘作邊面

東陽道中

野店稍頭起竈煙江云弄色半晴天暗泉繞砌喧人語逺燒侵林照客韉晚日未收雞上樹春風欲度鳥耘田布帆無恙歸心穏才到家山又迫年

鳳門泉

石根兩眼北風吹乳竇潛通禦井邊飄出宮花人不識又沿衰艸下山前

寒食曲

今年寒食好天色遊人踏靑行不極尋山不憚千里逺往往啼號濕松栢一杯才酹墳上土只就墳前便歌舞故鄕自有惱懊聲挿腰羊皮小番皷吁嗟悲歡一餉間但愁死人不能語君不見北客紛紛俱落南靑邱望防白雲漫影堂逢節具飲食魂魄夜行溪谷山

賞春二首

滿酌黃封都市酒斜簪縹帶禦園花半酣更乞跳珠水獨對風鑪自煮茶

賞春社裏皷逢逢尙恨聲同調不同我亦明朝苦無事更來吹笛亂山中

春懷

棠梨未落柳絲長料望幽人作斷腸已自不堪田父飲更能重入少年塲山連莽莽荒陂白門掩蕭蕭野日黃想得故園疎雨外樽前催拍杜韋娘

暮雨

暮雨瀟瀟郎不歸尊前誰憶舊歌詞望夫烏臼濃於染黃葉驚秋恨欲飛

卽事二首

樂使金花皷蠻衣紫錦鞍蕃官船過界驛吏報平安龍防朝元閣鶴棲封禪臺中原垂白叟只望羽書來

題堯章新成山堂

早將心事付漁樵若被幽人苦見招多種竹將挑筍喫徧栽松待砍柴燒壁間古畫身都碎架上枯琴尾半焦猶有住山窮活計仙經盈卷一村瓢

題盧申之驘网圖

昔日三郎騎爾祖廟食太山可辛苦後來﨑嶇蜀棧間棄置龍媒復親汝深山古木雪漫漫險途十步九步艱网頭咒囑勿損折要爾助軍身補官

贈相士丁日宣

張公謂予可神仙薛顚謂余可英傑丁生謂二皆無成世間安有此奇絕麒麟閣上冠貂蟬龍虎鼎內治大丹興來一笑掃燕騎回首已自升云端何如只向松江渡楊柳影邊茅屋住臥看蒼虯挾白雲捲取秋濤過江去

弔黥卒

吾作窮奇白下囚汝披短褐從吾遊蔣侯廟畔沽春酒周處臺邊送客舟械欲破時應日慘命將絕處亦天愁江陵柳大如知此對著官軍輒淚流

楊孟博挽詞

向來洛下老書生今見諸孫更老成不復秀才趨試院已題文學上銘旌泛觀今古人亡恨只有英雄命莫爭來弔乍聞妻子哭依然認作讀書聲

贈隱者

袁三柳大劉廿八長到先生卜肆邊便拜逸妻爲嫂氏更沽村酒作家筵山公馬在何須爾林屋丹成亦偶然獨此老身無借賴爲他人擲卦爻錢

劍客行

燕云大長著柘黃仁人烈士集太行已聞泣涕拜明詔共挾金輿歸大梁安得山人一雙劍走入雲中看不見人間夜半風雨時渠魁首奏延和殿我生四十無所成荊淮好漢爲知音丈夫志在仁義耳麟閣貂冠非本心功成劍化兩龍去我亦變名入煙霧此時再來康山人九霄客星在何處

書事

說戰猶能聽聞屍不忍過役夫愁似鬼病馬瘦於駝甚欲參經緯其誰出揣摩中古有遺老亡柰檄書何

見泗州降者

才自降兵便守邊大家齊數中興年姑蘇寺裏相逢處爲爾呻吟一悵然

感興七言三首

寥寥古意少人傳莫爲薫琴只五弦夫子縱心方學易我曹何意便談神馳洙泗身將老望斷沅湘眼欲穿月白風淸如此夜阿郎不肯上鈞天

在家莫羨出家僧擾擾營營竟未曾相國舟中龍奪劍山人吟畔鬼吹燈從來不肯尋眞訣更自無心學大乘漢室諸公鳴玉佩也須還我一枝藤

夜夜推敲學苦吟一無鍜鏈假黃金石間眞隱何時出地下詩狂無處尋獨鶴向知長袖舞哀猿空作斷腸音故墟杞菊今何似桂落小山春水深

題天童全老

天童寶樓閣銅釘敞朱扉一老燒香後諸禪乞食歸天聽塗毒皷神捧苾蒭衣說了村夫偈依然入紫微

送人之金陵

江山不逐寒朝晚陵墓猶含古木春君入臺城須訪問个中定有六朝人

送道人歸茅洞

三君乘白鵠各在一山椒子去穿茅洞人方采藥苗花連雲气近松轉水程遙想得尋幽侶空歌散午朝

中秋日遊能仁北寺兩剎

輕雲漠漠煙漫漫杖藜扶行不作難無量壽佛像最古未曾有經碑亦殘秋花露顏色好客子著雨衣裳單題詩冩寄莓苔壁勿使俗人相對看

贈虎丘僧道輝遊天臺二首

世讚碑人換穹上綠苔琵琶不可聽樓閣更堪哀竹動禪僧入梅香凍雀回闡幽繙內典日晚未歸來少小卽精勤防禪復著文香薫滬瀆像茶酹武丘墳入定山猿見吟詩海鶴聞幽情正迢遞又拜石橋云

西湖卽事

閒看浮鷗棲曲渚倦隨奔鹿上荒陵松門雨過長廊靜一架藤花供病僧

宮人斜

魂魄淒涼掩暮塵野花山葉自精神年年中使頭邊過暗裏相看似路人

上彊寺

方池流水碧溶溶怊悵靈蛇不易逢門外行人常立看一株唐末半枯松

太湖

太湖我污池茂苑我林莽橘柚我堆盤鱸魚我登俎區區爲蘋花移去溪上住終當賦歸歟來此臥煙雨

冩懷二首

吾聞唐諸僧往往多人傑有擕至嵓廊可並防稷契偉哉寒山子拾菜衣百結其文似離騷但自冩木葉往時陸荊門自是天下雄徒解散盡何處尋樊翁遂令一世士黙黙逃虛空至今大堤上葉葉皆春風

九溪十八磵

九溪十八磵冷見帝靑臺洗足僧書石臨流客放杯按頭似葉響身畔野花開百六辭歌吹淸遊始一回

弔辧才二首

讀了碑文讀祭詩冷看遺像立多時卽當嶺上生云處山鳥心花憶老師

坡使參寥滴奠茶定將老淚濕煙霞誰知走入靈山隊又對閒人說法華

西湖小隱

先帝何曾寵幸臣家園籍沒幾經春一丘賜與嬋娟魄教主西湖似洛神

麯坊

麯坊才盡上湖船笑問雲山欠酒錢兩行柳絲黃不斷不知身在禦園邊

壽星老問子規二首

子規欲歸歸未得啼向錢王壽星石月明思盡不知疲只怪晚山深似碧

莫向空山惱病僧莫雲臺殿夜鄕人多時不識巴江路守著濃花哭過春

分夢泉

偸得兩淸同他猿鳥喫上下泉邊身上下牀上客相對各相忘山中小花白

隱者居

密竹綠坡便當籬野泉入戶自花池牀頭一卷麻衣易更有寒山拾得詩

逸士墳

魂魄歸散兩遙逍小小邱亭慰寂寥守墓未須耘宿艸白蟾方防紫芝苗

夏日偶題

溪友相呼上釣舟藕花菱葉思悠悠好詩已在前山處冩放參寥石井頭

謝頥田見過

云捲道老方晝睡有僧奚爲入桑杞惠然相過窮壑底共談僊流佛宗防二家之風亦頺靡吹而颺之誰爲起寒灰煨芋香透紙呼童就鄰一賖米作糜煮菜相料理吾窮於世無比擬殷勤相覓有吾子謾書七字聊送似往供天嬪泣山鬼

望茅山六言三首

羽衣藥叟歡迎手執蘭花共行從此十年不調可能久視長生

昔年唱采芝歌已老頭顱柰何不見飊輪碾變白雲出沒常多

蔣兄家弟淸古著書互相推宗搏土劃沙戲劇穿崗度嶺從容

寄山中道友三首

玉凾捧上五云堆著意通幽此一回三十年來增悵望更無人上望僊臺

忩忩山信寄來時中有黃庭七字詩已死華顚無覓處幾回吹斷玉參差

憶得尋山復出山緑楊時候莫春間至今只有遊仙夢長與松風自往還

初營鳳山

香艸參差種幽花逐旋移旣添醒酒石須著放生池春在年年好山來處處奇吹簫吾不解長嘯卻相宜

梅谷

香焰雲頭玉雪身緩行微詠岸烏巾始從谷裏看修竹卻向水濵逢麗人客子去時方得月嶺猿啼後便無春鳳凰欲下簫聲緊狼藉瀛州萬斛塵

法華小隱

偃蓋著地臥淸瑤傍渠走散入流觴壺轉若珠曲九淙淙不知休還赴石鯨口灣澴合巨澗橫橋傍蒲柳來看莫春餘眾緑濃似酒摩挲蘇陳刻愈覺歳月久寺僧愛月焰捧送貴侯有至今星散居各自開戶牖自棄眠云身誰縛釣月手夕陽令我歸爲爾重搔首

旣離洞霄遇雨卻寄道友

凡骨何堪得再行渇心猶要謁通明驚聞竹樹連山雨疑有風雷防地聲鹿啖黃精知歳久人逢靑篛便神淸重來只要齊盂飯副以常堂枸杞羮

題曹武帝削瓜圖

阿瞞分姿見之垂髫中此心旣弗乂此道安可洪漢祚旣墜地餘子方困窮仁義儻自唱歷數豈不同挾令及宮閫殺士延奴童至今弔古徒哀痛殊未終實以已偪仄遂令彼長雄畫圖出後世略見經營工想其鼎峙勢亦天誘其衷此章弗徒歌聊以禆國風

題蔡武伯所藏荊公硯

獸面鼎足莽回互中有潤澤比雨露當年曾出富國疏老子平生用心處帝謨商頌周六典刻畫聲形勞解詁至今文字與風騷一一相輝炫緗素如聞四海失枝梧可憾諸公欠調防誰令天乎遽如許可是石也能無預陳元同歸蔣山路亦使髙人野僧覷若爲持入定林中應有明云入天柱吾鄕風流蔡夫子匣而藏之美無度君不見公卿後進陸象山作祠堂記餘千言直欲百世俟聖賢惜哉不得銘此硯使我失意心惘然

歸別墅

幽棲久不到猿鶴擅藤蘿叢篠生將徧流泉咽更多鄰翁新醸熟野寺暮鐘和亦有經行者來觀倚杖歌

早起

佛香才了換儒巾身是人間自在身一路野花淸養目半溝流水靜怡神

雨宿山中

畱連如有情蕙帳極空明晚粥知泉味昏鐘度雨聲稍容林叟睡莫放曉猿驚剰欲剜苔蘚應當冩姓名

再遊九溪

昔年九溪十八澗今度見之逾淸眞靜依落落石路晚閒繞寂寂山家春可憐潺湲似畱客更覺曲折能隨人得得杖藜來盡日野棠山杏亦精神

偶題

海气江聲相與浮今時帝裏舊杭州西湖寺裏多金碧自厭穠華不肯遊

送人之官嚴陵

如君風貌又精神自合拖紳近紫宸平地有心開洞穴十年無俸著閒身已看靑舫垂垂去須憶緋桃灔灔春若向元英臺下過爲言亦是學詩人

與弁山道士飲

采苕歸來日未斜更擕苦菜入仙家後園同坐枯桐樹仰看紅桃落澗花

不欺齋【四首皆爲陳將軍孫作】

陳兄榜名不欺齋不欺本自誠中來晚周洙泗漢伊雒中間此道寒如灰不欺齋中一尊酒兄乎此意差耐久眞情往往到僮僕何況親知與朋友君不見湯脫胡桃一語失此是迂翁年少日陳吾再拜吾事畢

望云亭

淑气槃槃接九原須臾鱗合更彌漫自從蒿裏無顏色來到鐘山有淚痕往者英雄俱雨絕後來哀痛欲河翻夜深月照長松下誰見孤飛出墓門

敬思堂四言

有亭央央髙丘之傍父兮母兮堅深埋藏廈屋淒涼宰木成行春秋烝嘗酒漿牛羊身體俯傴𨿽勞弗彰心志瞀亂𨿽煩弗揚欲求幽陰茫茫洋洋兩間四方實系我腸何以照之明神後皇凡今之人誰同慨傷

陳將軍哀詞

扞環城兮保赤子歸王所兮執弓矢𨿽有妻子兮不如兄弟嗟全家兮南向而死防行殿兮臥旗鼓統伍符兮莫余侮故宮蕪兮胡作哀將軍兮鬢垂素气力絕兮委塵土後來孤童兮不勝惻楚天陰陰兮春寂寂曰余兄兮有廟食偕友於兮往作配駕鐵駟兮載云斾山中人兮望余歸江鼯翔兮花亂飛

弔淸溪姑詞

淸溪之濆有小廟焉相傳以爲溪神蔣子文之妹也旁二偶人陳叔寶宮人也癸酉歳或言有妖據之郡太守毀三像於溪中而犁其廟彼亾國妃嬪可棄也姑不可棄善惡無別而廢者古今不可勝數也何獨此哉因感之爲弔詞曰

投余兮緑波彼土偶兮柰何余魂兮無依依余兄兮山阿兄姿兮甚雄靑骨兮朱弓稱天兮訴余寃令讒夫兮不終

水仙廟鼔吹曲四首

水奫淪兮不揚山嵚岑兮多巨石神來下獨舂仰昻神逺適王孫的咳神無亟兮

倚碧櫨欵銅鋪徳星在南烏尾逋兩峯隱天花深艸蕍錢唐十餘萬戶皆看使君歡娛𨿽涉流沙歷炎都入醫無閭不如東吳

龍飛天門雞鳴日觀湖州有鶴知夜半端冕結纓絳車施幰瞻彼孤山男呼女怨欲裂冕毀車春榮秋枯無翁愁予

云冥冥雷闐闐橫玉轉流珠幹靈入我夢謂君當旋旣窮海壖之炎天當飲山中之流泉

招魂

天孫招魂鬼伯催促千歳之淵不爲谷巉嵓旣刋松栢桓桓曰惟君之魂於玆考槃其永安君窆初成余以歸藏筮之其兆蓋如此也嗚呼休哉

江湖小集卷五十九

欽定四庫全書

江湖小集卷六十

宋陳起編危稹巽齋小集

借詩話於應祥弟有不許防抺之約作詩戲之

我有讀書癖每喜以筆界抺黃飾句眼施朱表事泒此手定權衡眾理析畎澮歷歷燦可觀開卷如畫繪知君篤友於因從借詩話過手有約言不許一筆壞自語落我耳便覺意生械明朝試靜觀議論頗澎湃讀到防意處時時欲犯戒將舉手復止火側禁搔疥技癢無所施悶懷時一噫只可捲還君如此讀不快千駟容可輕君抱亦少隘昨問雞林人尙有此編賣典衣須一收吾炙當痛嘬

上隆興趙帥

買宅須買千萬鄰李雅喜得王僧珍買山百萬復誰與襄陽節度眞主人我生兀兀鉆蠧簡不肯低頭殖資產綴名虎榜二十年依舊酸寒廣文飯緑鬂半作星星華豈堪風雨猶無家大鵬小鷃各自適只有鴻鴈長汀沙弟昆團欒𨿽足樂老屋蕭條不堪著玉堂便是無骨相也合專儂一丘壑近來卜築窮冥搜十里而近依松楸驪龍塘上鄧家丘半山老人所釣遊半山天下文章伯鄧家聲名亦輝赫斷碑猶在古墻陰好句曾經冩山色買鄰得此天所予獨欠山資無覓處平生罵錢作阿堵倉卒呼渠寧肯顧君侯地位髙入云筆所到處皆成春萬間廣廈芘許逺豈無一室棲貧身王鄧故處爲鄰曲更得趙侯錢買屋便哦詩句謝山神飲水也勝樽酒綠

鶴

楚楚雪衣明煙霞徑裏行不官陶令野有節伯夷淸一見消塵慮相親長道情秋風著梧葉時作九臯聲王架閣夙有棊癖嘗於和篇中譏其不工架閣頗諱惡其說復次韻戲之

劉伶耽於酒淵明玩於菊君乃癖於文愛棊尢更篤文髙新掌故棋只前祕讀我昨卻萊兵書法謹夾谷不知君諱之防名如防玉恥鼔趙王瑟欲舉漸離築明發疾呼予開枰數反覆盛气欲吞敵厲響亦驚俗失利頳湊頰得雋喜塡腹勢固健於常年終弱於僕君名髙天下此特一不足小負毋重事旁觀有靜矚大明昧於小月固不勝燭切勿罪劉五此筆兢所錄【時塗任伯亦頗短架閣之棊而和篇言不工者實予也架閣乃歸罪於任伯】

題楊妃牙痛圖

痛入香齦是不禁三郎心痛亦何深當時更有唇亾處自是君王不動心

挽同年胡司門

期集盟惟舊交承契更深雨聲春共酌燈影夜同吟接武方堯殿招魂遽楚音尢憐哭君日來納昔時金

藕花中未開之荷穿葉而出

風淸宴瑤池正擁萬姬醉忽有靑衫人穿仗獻封事

春日有感三首【封彌院中作】

春入長安百萬家湖邊無日不香車一株柳色吾無分看殺庭前薺菜花

看書數葉眼花前推過燻鑪去打眠五十壓頭衰白盡書無靈聖事茫然

情知老卻流鶯了爭柰狂如蛺蝶何尙有紫微紅藥在佳人休唱怨春歌

上雷漕

破裘芒履晚山前手抱烏桐白玉弦聞道知音在髙處一聲彈入紫微天

經從丰城謁於房州於令侍姬歌舞進酒二首

蛾眉對歌舞涼伊舞身還逐歌聲齊卷花萬段忽進酒鬭髙蝴蝶飛來低

更有佳人在空谷能唱春風天上曲何時得上金玉堂一聲飛度龍吟竹

送劉帥歸蜀【後溪先生也】

萬水朝東弱水西先生歸去老峨眉人間那得樓千尺望得峨眉山見時

贈書肆陳解元

巽齋幸自少人知飯飽官宜睡轉宜剛被旁人去饒舌刺桐花下客求詩

兀坐書林自切磋閱人應似閱書多未知買得君書去不負君書人幾何

題吳淑妃眞子

海靜江澄玉雪腮何年和月下瑤臺卷中不敢端詳看曾得君王一笑來

春日卽事

麥風翻隴潑濃綠花露滴枝粘老紅小立樓頭檢春事一絲暖日墜靑虫

聞鶯

天上金衣侶還能貺艸萊風流晉王謝言語漢鄒枚公等久安在今從何處來山禽正嘈雜慰我日徘徊

送孫行之出守衡陽

日日江頭送客行況聞君去作專城心存臣子無中外士系朝廷有重輕諫疏滿懷推上道中原萬事想關情戎葵到底還傾日側耳衡陽來鴈聲

挽月湖二首

天胡奪我老先生軒冕叢中玉雪淸英石數拳歸艇重月湖千頃世緣輕雲山買得無餘俸句法流將不盡名頭白賈生非不遇所言向已略施行

詔書屢趣入承明黃閣前頭不肯登苦欲歸休同野老本來淸淨是禪僧苔生文防今成古影桂山房喚不譍猶想經行泉石處倚嵓憔悴一枯藤

送晁吿院得南康

我是康廬舊冷官防防今尙憶云端山將艸色到天碧泉帶松聲出谷寒仙觀幾年畱鶴隱古潭有日起龍蟠使君肯著詩料理乞我蠻牋半幅看

上趙總領【趙猶記向來未攺之名】

一見煩公道眼明懸知徹底五湖淸豈期天上張公子猶記當年劉更生幾度夜深流水操無人心認斷腸聲平生不面卻相識黃鶴樓前今一鳴

補遺

牽牛花

靑靑柔蔓繞修篁刷翠成花著防芳應是折從河鼓手天孫斜插鬂云香【全芳備祖】

接客篇

接客接客髙亦接低亦接大兒穩善防傳茶小兒蹡能作揖家人不用翦髻雲我典唐書充饌設唐書典了猶可贖賓客不來門戶俗【後村詩話】

郭公篇

郭公郭公聞爾失國春秋時何事到此猶悲啼郭公前言亡國故當時祗緣臣子誤百年社稷不得歸而今家住柘岡西滿目春風都是恨聲聲說與齊侯知郭亡矣君勉之【後村詩話】

婦嘆

記得蕭郎登第時謂言卽日鳳凰池而今老等閒官職日欠人錢夜欠詩【後村詩話】

送柴中行出守章貢

力爲君王乞得州補天未了石還收人才自系國輕重吾道亦闗公去畱殿角才辭槐影日船頭便轉荻花秋競誇祖帳東門外誰識攢眉杜甫愁【豫章詩話○宋史嘉定中柴中行去國稹作詩送之仵宰相出知潮州】

江湖小集卷六十

欽定四庫全書

江湖小集卷六十一

宋陳起編羅與之雪坡小槁

短歌行

金穀桃李叢畚鍤費培植寒冰猶未半花葉已薿薿貞松生南山石老厥土瘠春回气尙淺生意幾欲息東皇本無私托根異形色曾謂天地功不及糞壤力

寄衣曲

憶郎赴邊城幾彀秋砧月若無鴻鴈飛生離卽死別愁腸結欲斷邊衣猶未成寒窻剪刀落疑是劍環聲此身倘長在敢恨歸無日但願郎防邊似妾縫衣密

舟次赤壁

吳王峴畔泛川流赤壁磯頭半日遊勝地空餘豪傑迹扁舟不載古今愁極知風景終無異莫念天時逝不畱往事傷懷長太息靜看江雨沒浮漚

束擔

束擔出荊扉徵塵滿敝衣人憐雙鬂攺我悟半生非抱璞今誰訴知音古亦稀尋思無一可吾道欲安歸

旅思

荏苒秋光老空蒙曉色奇霜嚴雀語澀風定雁飛遲旅思荒煙防鄕心野水涯夢歸歸未得愁極只顰眉

送春

政是風光欲別時可堪煙外雨絲絲怕看太白餘春賦嫌誦淵明止酒詩晝短擬教持蠟炬愁深悔不下書帷自知無計能遮道任作園林隔歳期

黃鶴樓

翚飛揀宇防城端車馬塵中得異觀雙眼莫供淮地濶一江不盡蜀波寒老仙橫笛月亭午騷客懷鄕日欲殘獨撫遺蹤增慨慕徘徊不忍下層欄

玉梁道中雜詠

一別三防峯轉燭閱半紀山根石上苔已沒舊屐齒摩挲靑靑松彼樹猶如此睠言枕淸流爲洗囂塵耳淸商從西來刺刺滿林塢艸木儵變衰柯葉不相顧昔時翳空云今作連山雨菊花猶彊項籬邊爭媚嫵片石能邀人憩此雨足趼忽逢黃冠師對語白雲巘眼中景物饒恨我蓬蓽逺躊躇不忍去泉石尙可剪峭壁圍莽蒼荒谿人削迹時聞蘆葦叢野鳥話岑寂浮生𨿽有涯幽討當無極禦風獨長嘯此心謝鞿馵曉霜媒薄寒巗壑失故綠輕飈振槁葉唱徹陽關曲秋光何足憐嗟此歳事促愁吟思無聊日沒西山麓泠泠澗防泉破碎山翠被似欲畱佳客曲折二十四我行無定止蠟屐信所詣偶來儵捨去乘興聊復爾支桄郁木山月色瑩如洗林幽枕席淸景勝夢遊偉丁當鳥忽嗁令我驚欲起金丹事可期永願供薪水乾坤掃陰霾晴色敞幽谷山川薦秋容奇秀若可匵千巖寄一笻萬里付雙目行行翠煙中日與淸景逐蒙鴻玉梁境縹渺雲霞仙月壇白雲洞遺址空依然千年惟辭石蹲踞秋山煙徘徊莫可覓酌盡丹井泉塵坌不可柰飄然入林坰稍覺道心勝漸至詩脾淸靜極生孤愁耿耿難爲情喧寂兩莫愜吾意何由平

春殘

林端啼鴂損年芳洞口空憐野水香人與落英兼寂寞蝶隨飛絮兩彷徨不因花事榮枯易未覺春工代謝忙卻愛曉來風日防綠陰千丈漾橫塘

絕知

羈旅日騷騷人間事若毛絕知操筆誤深羨把犁髙百歳才能幾終朝彊作勞虛名竟何益肯把換蒲萄

登玉笥山投龍洞

捫蘿入幽谷眼累益崢嶸石壁斷人迹泉流間鳥鳴日髙云未散秋晚艸猶榮坐久無歸意悠然世念輕

閒立

晚來閒立小谿邊看徹遙峯入紫煙四壁盡堪供我隱一寒未至乞人憐功名不與尊前事時序寧知局上遷可笑區區當世士滿懷冰炭苦相煎

下第西歸

拋卻銀袍制芰荷春風一曲紫芝歌古來至寶多橫道何事荊山泣卞和

才難濟世甘避世心不愁天惟樂天林下山間深密處曲肱飲水興悠然

江行阻風小市

弭棹黃蘆外江云繞柂牙寒深身軫粟風急浪生花日暮人收市年窮客念家倚篷無可柰忍見後歸鴉

遊春

春濃無處不相宜艸暖云昏二月時蝶舞花梢風細細鶯啼柳底日遲遲摸將景物歸詩卷判得光陰付酒巵个裏各隨人有得五陵豪俠豈能私

始見

雪後寒猶勁書怯暫開因沽江畔酒始見竹開梅歳月崢嶸去衰頺次第來誰能憂許事杖履且徘徊

山行

狂飈捲雨辧朝曦似與新詩有防期秋水秋山秋艸木渾將乞與數篇詩

煙艸淒迷露未晞一笻伴我立晴暉丹楓𨿽老猶多態散作漫山野蝶飛

斾斾黃茒潑眼明荒郊盡日絕人行誰知气象蕭條處賸有山川可鼎烹

槁葉忘身絕澗流蘆花揺手欲風休羨渠山鳥渾無事相對飛鳴艸樹秋

片雲輕度半巖陰巾屨俄驚翠靄深澗底寒泉知害懶石根防防自長吟

烏藤落手野煙開水秀山明入望來舊日經行曾著語試看石壁已莓苔

盡日畱連興未防寒鵶背負夕陽還遙知今夜空夢只在江南水石間

客裏

客裏愁濃處秋宵月欲斜雁聲頻到枕蝶夢未還家世有多岐苦人因一念差遙思林下去蓑笠釣煙沙

寄玉笥蕭髙士

滴露謄眞誥蕭然莫與羣新詩髙似月世念薄於云俗走堪憐我閒眠極羨君惟餘緑綺韻惆悵未曾聞

尋芳

尋芳自勒靑絲鞚日暖煙濃春意重晚來被酒臥花陰流鶯喚醒東風夢

桂花爛漫一夕敗於風雨呼僮掃落英以供香事戲作古句

小山涼風髙秋气繞庭砌江南山水秀鐘此數叢桂亭亭蒼虯蟠磊磊粟玉綴薫染風露香擺脫脂粉媚芙蓉已無秋籬菊極羞媿幽芳蕙百畝香味亦細孰知標格奇自取造物忌狂風挾怪雨族滅無噍類才憐金作屋俄驚粟布地姿容就枯槁气骨尙奇異如彼死諸葛凜凜有生意試炷博山火來防煙一燧

喚我

晴空喚我出柴扉山色畱人倚落暉春意已隨流水去晚風忍挾亂花飛尋思樂事惟心在惆悵良辰與願違尙有扁舟奇絕處江南水暖鱖魚肥

客行

客行困泥淹山堠不勝長就使雨防暴更令風力狂時危嫌店逺日暮覺程忙身世摧頹甚艱難已備甞

山居閒思

雲散山月吐星稀山月髙相羊風露底望月誦離騷菡蓞兒女態舂鋤金石交曉來微雨過涼思滿蒲梢雨作糟牀注秋生鱸鱠思捲簾了淸景流水裊煙絲

夢回

酒薄難成醉輕寒襲破衾夢回孤客枕聽徹艸虫吟寂寞三秋夜淒涼一片心山林與朝市底處豁愁襟

夏雨

飄忽回風起差池髙鳥翔云攘千嶺碧雨獻一天涼飽意歸田畝歡悰入醉鄕忽思素秋气蕭瑟滿空堂

展轉

郵亭徹夜聽秋聲展轉藜牀直到明月白霜輕寒剪剪築成萬里客愁城

寄企梅兄

朱墨叢中不憚勞騞然聊試發硎刀得時行道官無小與物爲春政自髙閒對崆峒餐秀色醉濡章貢助吟豪自憐無計相從去十八灘頭泛一舠

中秋步月

林間一葉秋屏去三伏暑淒然風露繁絺綌莫能禦炎涼相推移胡爲遽如許孰知秋已半今夕四十五幽人披襟來步此一庭月如渡滹沱水似泛山陰雪誰將羌管急間彼鄰杵切冉冉秋思生令人欲愁絕空山本無塵況復值良夜風淸月色佳圭璧不當價徐行苔徑間小立林影下飄飄意欲仙舉手人世謝光陰若劈箭行樂常恐遲人生百歳客擾擾竟何爲四美古難並千年調亦癡麯生不我棄邀月聊自怡景物與意防撚髯聲悲鳴一語得總持萬狀就使令以我詩思若賞他秋月明今夜月明裏幾人同此情

姑蘇道中

滿眼菇蒲翠撲衣雙雙沙鳥漾斜暉閒愁一叚如冰釋楊柳叢中亂酒旗

信步

信步獨幽尋春山野霧深鳥啼如喚僕泉響似鳴琴日暖艸爭秀風狂花不禁卻嫌荒僻地無酒與春斟

泛舟秋懷

白露消磨暑丹楓防畫秋閒吟小山賦歸思大江流世盡營三窟人誰樂一丘篷有佳致月朗正風休

木犀花

金粟如來澗壑姿不隨桃李赴春期江南花品秋居最何況秋花中絕奇

湯沐晴空顥露繁淸香十里壓防檀紗夢覺秋風度疑是秋家住廣寒

秋景連蜷隱士攀渾無蜂蹀涴林間何人說與陶元亮未必東籬勝小山

山行愁思

日落煙欲橫山寒翠將滴荒村渺愁人跬步觸四塞路遙兩髀酸頗恨身不翼捨防還悵然倦倚松下石明月印野水暮色進旅愁僕痡主亦疲心口相怨尢茅舍劣容膝弛擔聊小休防當理歸防甘彼窮山囚夜宿郁木福地倘徉明月間遐想仙風得五十六字

騎气乘雲事已灰娟娟野月照蒼苔自憐不及壇前石曾遇仙翁躡屐來

淒涼風露濕人衣猶自踟躇未忍歸樹影忽來山月轉誤驚鶴翅似輪飛

閒居遣懷

日暮掩松關悠然謝往還停杯因待月徙倚爲看山貧悟道中樂醉偸忙裏閒耳根偏可意風澗響潺湲

寂寥

睡起和春倚小廊寂廖情緒滿斜陽園林已是花飛急簾幕爭禁燕語忙

江湖小集卷六十一

欽定四庫全書

江湖小集卷六十二

宋陳起編羅與之雪坡小槁

書感

設險重門未足憑民心應是有長城朝廷休戚視田野宗社存亾非甲兵气實精神寧敝竭本枯枝葉可敷榮古人經理先觀勢兩臂於韓孰重輕

蛾眉亭

悠悠飛鷺滿汀洲絕目蛾眉最上頭對此江山還有月知他世界盡無秋情懷杜老鄜州夜景物坡仙赤壁遊長歗劃然空谷應風生浪湧不容畱

動後

莫作楊朱泣路岐此心自被利名移車奔寧是駕尼父舟覆應非載伯夷【出說難】悔吝從來生後日嘯歌元祗在閒時可憐秦晉功成者欲避危機已太遲

文到

簡編香外兩孤翻翰墨場中春日暄文到工時疑有助道逢極處本無言當年誰可輩任昉後世人方怪屈原勿謂詞章眞小技精粗微妙豈殊根

臨流

習習涼颸起素波臨流解帶小婆娑秋光已共蘆花老夜雨那勝落葉多不覺儒酸同糾纒極知妄想盡銷磨笈中班史猶堪質肯作商聲戚歌

鳳凰臺閒眺臺前瞰軍壘有感而賦

秋風擕野客杖履鳳凰臺忍見貔貅戍更聞鴻鴈來時方憂大廈世豈乏良材何日覽輝至龍文載九垓

爲言

日薄寒濃春意微花須柳眼尙依稀爲言羯鼓休頻打催得先開卽早飛

秋林

秋晏云瞀積陰平蕪气象極蕭森細看揺落風霜意已見發生天地心畢竟栽傾非外致豈伊培覆自相尋若教宋玉曾聞道九辧悲思未遽深

臥屙

六塵緣影正堪嗟二豎乘虛勢益加憶昔鼻頭能出火卽今眼底已生花婦言伐性多因酒醫戒傷生少試茶悟罷本來安得病角弓誰使認爲嘩

題采石李太白祠

仙翁謫墮岷山下逸气如虹耿林罅萬言倚馬不作難坐令神鬼皆驚嚇翹翹車乘懸弓旌疇咨時政肝膽明和番書艸金鑾殿淸平詞度沈香亭聲華視漢嫓黃綺寶牀賜食龍顏喜掉頭歘作燕晉遊卻笑卿相紆朱紫開元盈成亦已極屏間山水代無逸未必脫靴恨爾深自是見幾不終日錦袍錯落浮扁舟呼兒買酒盟江鷗天公似悔夜郎禍明月已起煙波愁采石靑靑三尺墓至今祠祭勤呵防

長至書意

萬艸千花若死灰陽和一气已潛回莫言舉世無先覺幾處寒梢放野梅

商過三首

東風滿天地貧家獨無春負薪花下過燕語似譏人白屋釜生魚靑樓行細膾靜思天地間寧有私覆載門前桑柘枝中有千錦機遊人不逥顧桃李獨成蹊

卻羨

貴客寧知拂徽琴郢人漫倚引商音那堪歳月化雙鬂空有悲歡寄寸心囊底有方餐白玉牀頭無術致黃金抗塵走俗曾何補卻羨鷦鷯托一林

三髙亭

灼灼曾暉漸欲西長橋弭棹倚欄時湖光渺漭浮寒鑑山色依稀抹黛眉一舸功成非本志三秋歸思亦何遲始終惟有天隨子笑卻旌招理釣絲

花下嘆

人生何處較窮通天意原難測始終花落花開翻覆手君看同此一春風

林深

林深气雜不相關眾建芳馨兩廡間月樹琴彈新制曲曉畫展舊遊山淒涼風滿竹千个的鑠春歸梅一斑可笑野人無系累機心猶在釣魚灣

才是

忍看繁紅委路塵空餘野艸緑無垠人生憂樂何終極才是迎春又送春

一夜

潦收野水靜云陣布重陰一夜西風急千山落葉深身猶衣暑服耳已厭寒砧對此無心者還應雪滿簪

寄逺詞

寒梢蕭索風振林蟪蛄切切語欲噤終宵展轉不能寐遙憶良人戰塲裏陽關一別歸無期翠煙幾度秋螢飛當時手種合歡樹今已蒼蒼雲雨垂蜀錦裁書憑鴈寄那能道人意中事深秋倘得未移軍猶見幽閨數痕淚居延城外刁鬥聲無定河邊霜月明妾身𨿽老幸未死何日中原賀太平

被酒

人間笑口信難開十事嘗嗟九不諧忙裏始知閒气味老來方見少情懷淸商憭栗歳無幾髮蕭疎生有涯誰謂伯倫聞見滅卻甘麯糵自沈埋

衛生

屏去雞壅與豕零試聽我誦衛生經兩忘寵辱心源靜一掃榮枯眼界明酖毒不令生厚味姦邪寧使出繁聲防鈞深養靈根固四體調和血气平

瀟湘道中

客行適瀟湘淒其歳行晏枯梢風騷勞荒郊云漶漫摵摵雨聲急皚皚雪花燦抽縈泥途深渺黙山堠逺日暮欲稅駕天未扣孤館米盡甑生塵薪濕火不暖此意對三閭似結兩重案人生如空華百歳等抹電那忍聽客塵日夜苦相煎懷安名所敗飽食親孰顯恭承古昔訓險阻庸敢憚信知有此身乃是一大患愁深不能寐歌長未及亂門前車鐸鳴翰音復號旦

看葉

紅紫飄零艸不芳始宜撰杖向池塘看花應不如看葉綠影扶疎意味長

談道

休將視聽探希微眾妙何嘗間險夷捨一而求非恍忽自三以究豈支離試看瓦礫道寧隱若外筌蹄思益奇熱卽取涼寒向火是中消息幾人知

已亥中秋

此行不負中秋夜采石江頭醉及晨獨禦涼風尋古迹驚看明月照今人詩騷寂寞𨿽云久光景推移豈解陳卻怪悲鳴營度處筆端何事竟無神

虎溪

衝焱吹客襟飄拂虎溪渡逺想三咲時此意固有寓孰知祕密藏奚聞笑黙語繩繩徹上下綿綿貫今古東林鐘聲幽康廬山色嫮是皆善知識長時相警悞世人自合塵兩耳聾莫覻百千微妙意墮在一毫許我行發深省如重睡忽寤向人欲舉似有舌不能吐

黙坐

厭調鞍馬佩金壺黙坐空气晏娯已覺胸襟亡得防那知花艸就榮枯弦何庸絕琴寧有聲未曾銷塵本無此語倘教遊子聽料應笑我一何愚

倦倚

蟬聲燕語細相和池面才浮防防荷倦倚防幹消永日葡萄陰薄柳風多

此悟

遑遑偶偶亦堪悲桀死堯生畢竟齊空羨駝峯烹翠釜漫思鱸鱠拌金虀榮華代謝看荊棘今古推遷望澗溪物化密移於此悟長歌拾穗任天倪

江湖小集卷六十二

欽定四庫全書

江湖小集卷六十三

宋陳起編趙希防抱拙小槁

天屋歌爲盧洪賦

霞扄云牖髙窿穹八荒四野垂簾櫳羲璘勃行西東茫茫塵世如飛蓬玉川公子乘淸風飄然據作吟詩宮穿心出脇千萬語叫開閶闔驚蒼龍銀河防入北斗柄醉來擲下琉璃鐘僊人王喬作鄰伍馮軒共咲噓長虹旌陽拔宅想亦在千年萬歳都洪蒙君不見阿房結綺今何許刧灰一丈漫秋雨

次韻李鶴田徳眞寄逺

長安日下浮雲生故人久作西南行漚邊兩載音訊絕鬢絲應與秋風爭蒼苔冉冉荒茅屋愁來忍把離騷讀驚鴻剛自墮邊聲碧嶂那堪遮逺目靑雲髙處期翺翔去人歳月今堂堂吳鉤拂拭霜雪冷龍光飛躍秋天長思君一夜離心折東樓又送無情月

道民金氏居

碧港𨿽通邑紅塵不到門桑麻唐杜曲雞犬晉桃源山逺云千防天寬月一軒居人非隱者吾欲叫東園

竹閣

古寺因人重淸風尙可尋斜陽明晚閣老竹暗秋林兜率西歸久香山北望深登臨成感慨煙月獨知心

遊臨平幹洞水洞

兩洞深如許神龍此奠居山空僊去久路崄客來疎風雨千崖暗雲煙四壁虛自揩巖石蘚閒把姓名書

雪

不是春風柳因何絮客衫一云同萬里半夜失千巖徵馬寒蹤印饑鴟凍吻緘江心一片白知有莫歸防

送詩僧隆瘦巖

五載京華客山中坐得牢禪心天竺石吟思浙江濤入名隨重遊方步轉髙秋風飛錫逺相憶讀離騷

送自牧黃監鎭之官四安

桃花春浪急催上霅溪船湖海稱佳士功名負壯年政平民易感詩好客爭傳別後加餐飯因風寄一箋

秋夕

霄虛白露漙木葉下危防月澹鐘聲曉燈靑劍影寒人心山莽莽世事海漫漫消息中州防西風望眼寬

中秋

白露漙空萬葉飛生香渾在桂花枝一千里月正圓夜九十日秋才半時湓浦風流元亮興鄜州牢落少陵詩不妨吟盡蟾蜍影此別分明隔歳期

送李鶴田東遊後還鄕

劍倚梅花鶴夢醒東遊吟骨帶霜淸臺山路杳神仙迹楚國書來母子情半榻煙霞應有約一笻風雪且兼程丁寧及早催行李莫待西湖艸色平

江湖偉觀

茒屋巋然占上方一尊同此寄相羊江潮翻海莫天濶湖水拍隄春艸長莽莽越山凝紫翠揺揺蘇柳間靑黃歸鴻影裏防幹晚回首中州入渺茫

送譙巖趙日休歸蜀

煙塵渺暗魚鳬有客翩然赴上都乞得玉宸新翰墨要還琳宇舊規模十年蠲賦綸恩重萬里歸程劍影孤他日靑城公案了紫雲深處勘陰符

春雪

飛下瑤天整復斜一畨余凍損芳華荒荒月曉三千界漠漠煙寒十萬家柳外直疑先著絮梅邊渾似後開花東風吹作巴江水浩蕩龍濤赴海涯

秋懷次韻

雨歇空階淨綠苔西風涼气滿樓臺鴻飛逺渚知初返燕別明年約早來秋色祗今同世態時文何意悞人才停雲影裏頻搔首閒把新吟取次裁

春莫

薄薄寒侵酒面和可憐春事委流波兩隄楊柳東風老一曲池塘夜雨多花落鶯聲還在否桑空蠶事又如何壯心不逐流年去倚劍靑天發浩歌

寄黃溪云

十年成逺別幾度上髙樓風遞江南信云消渭北愁春心驚海燕曉夢入溪鷗何日西燭相看說舊遊

九日懷友

江蟹初肥天欲霜莫云紅樹冩秋光西風擕手登臨地今日黃花兩處香

釣者

河豚荻筍春風老鱸鱠蒓絲秋水寒多少侯門天樣闊算來何似釣船寛

過臨平

市井蕭條景物非居人猶號永和隄春山十里斜陽樹漠漠殘紅杜宇啼

吳道士釣云

澹溪溪上一竿絲牽動閒雲片片飛折盡柳條穿不得荷衣裹向碧山歸

次雪林李龏苕溪寄來之韻

雲散煙收渺渺秋蛩聲四壁起新愁西風萬里乾坤眼不到斜陽十二樓

風梧聲裏萬家秋一片吟心不著愁夜半酒醒銀燭冷月移涼夢過西樓

賦墨鴈圖分得宿鴈

漠漠秋汀起晚煙半欹寒影立風前月明應有蘆花夢飛徧江湖萬里天

次蕭冰崖梅花韻

冰姿瓊骨淨無瑕竹外溪邊處士家若使牡丹開得早有誰風雪看梅花

湧月僧樓

百尺防幹古櫟林亂山如浪翠痕深冰輪飛上光猶濕照破西來一片心

秋夕

西風梳髮冷颼颼半醉微吟獨倚樓一片舊時南浦月淸光猶印別離愁

半枕小幽夢蝶數聲何處寄書鴻關山千里人歸晚腸斷煙林一笛風

春遊

夢冷繁華金穀園春深葵麥暗朱門東風日日吹花急紅雨蒼苔淚幾痕

蝶懶鶯喑欲莫春更兼風雨別愁新天涯艸色深如此憶得淮南有故人

湖中曲

長眉柳葉交靑條玉花嬌面垂云髫湖波藍色春寥寥大隄新曲幹銀霄翠絲絡馬金褭騕香風隨步煙飛飄芳亭深杳傳金貂一笑嫣然輕百綃驩娛未了日晷短城鼔咿咿續復斷鳴鞭夜月入雞關碧山皎皎水潺潺

春陰曲

東風吹云寒九有凍龍迷海亂飛走雨腳斜拖入遙阜碧艸浮煙滿隄口春皇妙運造化手解使江山失妍醜冷色禁持萬花柳紅紫未張春國壽愁春織心心怮怮爲花訴寃天聽否晴曦赫赫重陰剖夢裏桃源載酒

江湖小集卷六十三

欽定四庫全書

江湖小集卷六十四

宋陳起編黃大受露香拾槁

夏侯湛周詩成觀者嘆曰此非徒溫雅乃別見孝悌

之性淵明髙臥北興寄篇什平生【闕】

心之死靡變古之君子其於天命民彞三綱五常大倫大法之所在講切惟明踐行惟謹志之所至詩亦至焉是豈搯擢雕鐫作春庚秋蟀之聲者所可防及露香居士黃公以詩雄江西防幸甚從令兒載伯厚得端誦捲許淸麗瓌特自成一家而防所甚敬者憂時愛世奉親誨子忠孝慈仁之意備見乎辭而長江圖一詠居然有萬里之勢其志念深逺矣沈鬱下位百弗一究抑命也夫盱閩地相犬牙師友淵源可遡可挹居士飽參有得造詣不凡非固以是資爲詩也伯厚奉命從李烏洲學朱子之學克廣先志以光昭於令聞其在此乎淳祐攺元夏五翁洲應防序

春日田家三首

凜寒陵熙春誰爲禦其侮酸風吹積雪濃云灑飛雨農夫荷耒耜俶載耕斥鹵爲其有身累寧免自辛苦妻兒送中飯凍淩彊欲吐晚歸極困倦倒睡帶泥土朝來天光開紅紫新媚嫵南園踏靑人日暮猶歌舞

二月祭社時相呼過前林磨刀向豬羊穴地安釜鬵老防相後先再拜整衣襟釃酒卜筊防庶知神靈歆得吉共稱好足慰今年心祭余就廣坐不間富與貧所防𨿽裏閭亦有連親姻持殽相遺獻聊以通慇懃共說天气佳晴暖宜蠶春且願雨水勻秋熟還相親酒酣歸路暄桑柘影在身傾欹半人扶大笑亦大嗔勿謂濁世中而無羲皇民

淸明百艸春家家上丘墓南鄰去年冬禍痛及翁嫗酒殽羅新阡蹙額見追慕舊時細君墳望見淚已注紙錢風飄飄世用此文具其間無紙者已無子孫故有紙與無紙百步五十步

偶成

髙唐作夢時宋玉乃得見那知賦說夢夢外雲雨怨此賦苟不作應無列女傳

蕨薇生山巓長不逾蓬蒿松栢生澗底歳久還幹霄稟質自不同托身奚必髙

綠艸何自來蔓延滿中庭前朝方芟夷玆視忽已盈竹間幽蘭花數四移乃成

讀四皓傳

白雲茫茫歌紫芝人間無路瞻尨眉太子介使招忽往髙祖問省心先知翁身商山名八極此時不出漢事危敢惜雙足惜漢鼎非私劉氏私黔黎欠呵千年橘中棊華陰墮驢者爲誰

老蹇行【逆曦以蜀叛安侯以客平之曦頽其家聲玠璘保蜀之功莫贖也】

朔風狂驚岷峨流帝敕云螭藩四州頷珠千載化老蹇一變爲回鐍川鍵蠶叢弄幾爲翻欲捲全蜀淪鮏羴瞿塘下連滄海脈愁積溟漲牽鰲極臣冰呼天天不聞快斥金翅淸江氛連環不解萬古鐵陽侯依舊千江月紫庭登奏尢其元西州之功不補愆淸源血食天地久其於冰兮亦何有【有勸淸源君戒殺君曰非我意出水間守寋數萬鬼兵示之】

昭潭寄內人

不接安書動隔年二千里外極懸懸老親彊健知勤饌諸子癡頑恐費鞭幸有田園堪卒歳使知詩禮可無錢客中亦有風流罪長伴梅花對月眠

由洞庭入五田

一汀紅糝蓼花天滴滴淸寒曉露圓回首洞庭山半防傷心桂嶺路三千詩魂夜寄靑林月漁唱聲回綠樹煙卻笑陶朱不如我我無西子與同船

油口夜飲醉臥一室及覺三鼔矣秋夜新冷雨濕虫鳴展轉不能成寐於是浩然有歸志

一榻翛然著醉儂沈沈淸夜大槐宮夢回作惡酒气重枕上不眠歸興濃防滴落堦添悶雨淸哀繞壁訴寒虫計行良未成端緒何處髙樓撞曉鐘

沙頭秋晚

霜風吹凍玉池冰畱滯周南尙未行病久故園千里夢夜寒孤捨一枝燈愁緣南賈歸舟影心斷黃蘆落鴈聲老劍已閒頭已白只堪吟詠課歸程

竹

虛心懷月明勁節挺玉立豈是外春風春風無處入

宿嶽陽張漕書堂

云低風轉冷黯黯起秋陰薄暮細雨過小寒气侵關山千里夢骨肉十年心病意兼歸意攢眉冩萬金

廉泉

一落古寺三尺開方池懷山決瀆後爍石流金時君看此廉泉不增亦不虧烱烱玉色透燦燦金沙輝朅來臨古亭石銚行相隨呼童試春芽活水烹新奇一咽利喉吻再啜心神怡泠然淸風來玉液通華池憶我心地初與水同一幾心泉本無事何必希夷齊曰泉已彊名況復有是非一笑付自然貪廉吾不知

寧化白水磜甲子春

雪瀑從天下餘流亦建瓴雙崖秋气逼九地殷雷聲虎穴山川險蛟涎艸木腥負鹺由此徑異日不堪行

晚步

扇小葛衣輕風淸艸露平水聲逢石怒煙素近山明喚犢牛回顧驚人犬倒行耨夫方到屋月已屋頭生荊州人種秧擊缶於田間以樂農者嗚呼其猶有先王之世之遺意歟

鼓聲響答缶聲喧歌笑聲多日易昏尙有樂農遺意在要知此地近中原

呈魯齋提刑伯

散盡黃金與客休田園不爲子孫謀白頭更自嫌多累尙有瀟湘萬卷樓

江行萬里圖

雪山西來接海白天之所以限南北誰人胸裏著輿圖揮斥荊吳入綃墨濃濃淡淡兩岸山煙波彌茫江面寬水空漠漠鳥飛絕漸看漸逺天漫漫客舟溯流先後去風帆飽腹如飛舞有時小艇絕波來不知何處橫江渡鐘山隱隱開金陵雨花臺前畱玉京汀洲劣處小孤出垂楊綠引潯陽城蘄黃紫翠照捲雪武昌樓臺半明滅周郎赤壁杳難憑洞庭寒煙蒙孤月西江耿耿沙籀淸三十六灣斜照明黃陵廟深楚山濶九疑成削黏天靑我來展軸驚快覩恍然對面水仙府片時行盡江南天弔古何勞出門去南巡眞人忘卻歸軒轅龍去難追咸池曲絕誰奏樂風雨啼痕滿竹枝六朝虎士工設險蹴踏滄波當揮劍血流不惜惜江流肯放飛埃過天塹濫觴曾聞蕩雍丘楫聲若爲空悠悠江聲至今恨不盡枉白萬古英雄頭兩階干羽享波後八公艸木今健否長安正在碧雲邊斜日西風重回首

梅川呈同舟遊仲發時中流失舟故云

投晚鐘公渡放船急流送我轉千山羣犀戲浴江含石饑鴈悲鳴櫓下灘吟骨欲投魚腹葬夢魂那許蝶身閒可憐八尺奇男子不作當年跛足看

遣載入閩從李守約

考亭髙弟說烏洲小子何妨作逺遊問學再三勤講貫立身第一在撡修機心僅可文章用邪說毋從釋老求更做程文須典實年來華近輕浮

卽事

路轉欹橋曲陰陰石磴低紫藤藟碧樹紅葉繡淸溪艸露明侵徑秋香暗刺衣前灘水聲好欲趂釣魚磯

織女虫

灝气逼星河佳期匝眼過艸間聞織急天上想寒多燭裏顰挑錦邊頭冷枕戈終宵弄機杼柰此月明何

早作

星光欲沒曉光連霞暈紅浮一角天干盡小園花上露日痕恰恰到牕前

歸來

近日多騷客吾衰不可追松間哦魯頌花下看唐詩好鳥山深語寒蟬日暮悲此聲良叶律新句總堪疑

公安

市人屋井底棟與江堤平大江壓堤來浩浩勢欲傾古堤騰長蛇獨與江爭衡積流增巨漲飄突萬馬驚油河與之合盤渦沸淜騰折旋聲洶湧吞汲翻長鯨微茫隔岸村百尺崩沙頳中流有行舟來往如飛蠅巨風推銀山性命鴻毛輕設險防東南天巧如掲繩用武莫若荊豪雄所交爭徳欲興劉於焉深經營坐據此要湍進退窺敵情時事一阨塞拂衣開西扄至今聞西偏城治余丘陵湯湯橫乎前何畏百萬兵善衞保其吭坐待其師崩更能用吾長談笑收其嬴何者非神機用之須人英機略失所用山川無常形休兵不敢論淒咽含餘情

中秋舟次沙津

去年中秋月照我入桂城今年中秋月送我到江陵桂林二千八百里城邊買船發春水瀟湘六月寒如冰洞庭湖中秋气生峽江西來雪波急片帆帶雨煙中濕胡鴈不來蘆葦秋風林淅瀝生人愁反思前年風露好月入金罇醉將倒如今飄落千萬山煙波彌漫幾時還露香堂中千百甕玉瓶取醉風吹夢今宵弦管閙繁華燈火沙頭一萬家爭似詩翁弄江月微吟還自汲江花

郁孤

臺髙日欲暝晚眺眼增明疊嶂羅雲樹雙流抱粉城低浮煙萬棟淸送月三更尙約秋吟夜江聲帶雨聽

病起

煮藥鑪邊過一春瘦骸惟與病相親雨多藥裹易生暈潤透巾紗懶拂塵枕上最宜思過眚靜中倒得養精神不辭小現維摩詰只恐今無問病人

枝江九日簡周宰

日車不照出郊車門外天陰雲尙麁靑州未有居士供白衣知是誰家奴江山有恨橫饑眼茱菊無情對臥壺嬴得閒關吟苦句定無人敢喚催租

公安寓館夜立觀前用載韻

翛翛一古觀我到夜何其仙磬吟風殿幽人汲露池星沈螢聚水月倒兔懸籬四起鐘聲亂淩風欲化肌

秋夜讀書

靑燈敞虛堂微風動衣襟兀坐耽塵編起觀星河沈古人豈可見所希見其心終然發永嘆不寐鳴牀琴

梅

自見梅開後相看不暫離只因愁落去不忍看繁時佳實羮堪味遺音角可期牡丹專富貴春盡卻空枝杜審言黃亞夫之詩皆因其後顯文章有源委哉南丰黃君伯厚仕於鄮以詩鳴搜冥抉微時茁新意不肯爲籬下語暇日出一編詩讀之如行澗谷秋空月曉松竹策策有聲余固異之已乃知其先君子之作源委深長矣而再世屈於右階防有知王適者其勿督過一丁字淳祐攺元夏五吉日洞霄散吏鄭淸之書

江湖小集卷六十四

欽定四庫全書

江湖小集卷六十五

宋陳起編吳汝式云臥詩集

遣興

弱齡性淡泊鄭圃吾其師及玆拙生事窮窘常經時無方可紆急何以宣中懷柴門蔽殘席詠書倦徘徊呼兒促觴至日翫天雲飛山鳥送新響日遲花露滋頹然醉櫩下不省何如時𨿽非富貴樂富貴乃所乖疎松碎明月密竹篩淸風親交昔與別若謂行相從延企邈不及音容隨想生諒彼亦耿耿飛爽畱空形援琴不能寐意乃多於聲晤言豈無偶眷眷詎可防編蓬諧夙心尊古豈文義所得靡有言應酬聊爾耳室中無萊婦童弱偶成四團欒寧無思達此天亦蛻客來問長須新醅可篘未行行陟髙岡一顧俯煙水客去不肯畱吾歸且休矣

歳終呈一齋

磊砢千丈松淸陰防林丘豈無棟梁用匠伯不見收匠伯恐未良棟梁終有求天風葉偃蓋五云常爲浮學道非學世韜精養中和紆朱各自貴誰肯聆商歌皦皦大聖心脗然空自多著書後子云千載應不磨

酬玉汝

磔攘畢春气長嬴換新綠爽風吹涼光紉餌釣山淥儵魚噀水香菇蒲削藍玉老景結淸和心花委濠濮日暮云倒飛苦雨濕茅屋奇哉五碎金靑艸眠黃犢天行貴葆眞心骨迥凡俗一尺黃菊花秋風播芳馥

遊石仙分韻得觀字

閒攏兩袖秋步入衝寂觀古樹老雲中仙居毀巖半是時零雨髙葉脫淒風亂怪禽走何忙澁水流不漫那知張郎仙譎幻敢懸斷雷書貯洪崖愚下浪傳贊符碑儻長靈鬼物豈歌喚尙云劍埋山安得急推斷冷翁亦張徒精气不知散死坐豫樟空鑿竅競窺看何不葬山原不然棄江沜烏鳶與螻蟻豈食吾一貫獨流天地間萬古亙光燦神仙固渺茫此事良可惋忍哉偸兒狂更搗泥腹爛我來擬少休亭壓不敢玩黃冠四三人拙野只欲竄延坐無好言令我住涼館飯餘且縱觀逸興薄霄漢琴嗚著髙彈奕勝出奇算歗詠壺隱樓撫事發長嘆大書同人名聊欲記遊翫陰霾淰輕寒日色倐昬晏倩人買村醪煮芋疊肴桉淸坐二更深一睡各鼻鼾曉來登巖頭棘路解羈絆劃開天蓋寛逺景過飛翰幽藂摘新查窺險身發汗居然束歸裝重下西巖畔我思古之人豈只局窮閈觀海登泰山深髙世間冠斯巖𨿽荒榛樂事實昭煥人心本然同今古未容判終當駕雲風髙蹈無畔岸作詩示兒童玆遊吾豈但

朅來

領上朅來觀白雲翔鸞奮鶴浮天英斜開錦繡春樹滿溶溶半露遙山靑忽然變現成蒼狗萬里長風霍無有海龍塞气不敢吹日照虛空無老時

領上朅來弄明月千里銀光寒不缺蝦防魍魎走死盡直數秋毫上金闕心如此月月如心防然獨據無弦琴騰騰轉空白日晝詩帶流星過南斗

江湖小集卷六十五

欽定四庫全書

江湖小集卷六十六

宋陳起編趙崇鉘鷗渚微吟

調漁者

山明松雪水明沙一曲淸溪著釣槎我已浮湛君漫浪謾煎我水試君茶

頗愛

頗愛樂天齊物我夢隨吟賞洛中橋桃花細馬載楊柳半面春潮紅未消

食化

海食多詭心豢食令人魯山中食薺人幽吟肺腸苦

靑陽

靑陽滿芳蕤流連度丘園眄睞不忍折恐傷造物恩

夜坐

自炷芳蕭讀道書文豁落走龍魚松梢露色掛北斗一夜風前學步虛

尋眞夕對

春云弄月黃金絲春山艸木皆仙姿松根對坐日西夕羣峯當前列靑壁鏗鏗虛壑含古音靜聽宛是商山吟洞石微開月當戶剪水弦冰心手語

有贈

別意參差繞碧欄外頭斜月逼人寒鉤簾恐礙雙棲鵲乍可桃花隔霧看

簡云臥

憶君心事如流水流向江頭作暮潮想得潮平沙有雪自鏗鐵版和吹簫

空城雀

空城雀黃口鳴啾啾空城無人種禾黍飲啄飛嗚由得汝

山間

山回霧气濕生意鞠砰隱石道苔蘚春松花郁金粉

東風

東風吹梅梢飄揺泛香雪下有野艸根嶄然競時節

野園

野園對客無杯勺共坐茅欄理釣車片月漸低風露冷隔簾山鬼嘯梨花

至後

愔愔雲气繞江城至後寒輕詎可憑兩日南風將雪信牀前蝙蝠夜翻燈

大孤

大孤溶溶決眼靑小孤江色春冥冥隔江淮壖幾千里枯荻蕭槮朔風起佳人何在遙相望我無羽翼從君翔爲君暗整眞珠裳緑蘅翠芷參差香

壯節亭二松

壯節亭前野碧滋髯龍飛去忽經時只應黃犢蒼藤路尙有淸泉白石知

東風吹桃花

東風吹桃花花光射春林相看各媚娬艶冶揺人心憩蝶下新緑遊魚上淸潯百年一須臾防觀契飛沈

曉起

雨漂紙濕成瑕風壓甆瓶臥枕沙曉起無悰粥冷自添新水救梨花

江上

淸露初生紅蓼秋爽風先到木蘭舟釣絲不捲波痕穩夢入蘆花數白鷗

仙思

水殿風淸急景斜靈君初下五云車碧羅寶扇雙題字記是誰人詠落花

麻姑擗麟不肯食飛猿嶺上餐松實月冷天空涵曙光露色凝煙白如蜜

東溪夜泊

雪滿汀州風滿林霽光空徹夜深深推篷卻受梅花月自嘖橫簫調楚吟

甕天【康廬戶防東偏本吳西山遺址】

不見甕天人但見石上字誰能負甕去奪我寥天思甕破奚有餘甕在奚不足吟作甕天辭摩挲石苔緑

雜興

潮平煙斂月明髙霽宇涵空見羽毛我自無能君了了檣桿獨倚調離騷

日日西風坐石苔手捫蒼壁倚雲開卻來平地觀空色不信碧西天際來

都昌書事

世事可無酒春藤還有花山云欲到地街鼓又催衙風緊魚休市官貧飯帶沙天機不得問暮色欲棲鴉

丫頭巖

煙雨斑斕石蘚春墜云誰夢寶花顰行人總被虛名誤到得傾城又誤人

月巖

王丹仙蛻馭飛翰便作琉璃世界看大地山河渾忘卻漫依桂樹舞靑鸞

壁間韻

雨又入簾風又斜東風吹客客思家浣紗西去誰家子靑絹圍裙挿杏花

山月溪風兩自由紫蘭緑桂等離憂狂歌鬱鬱成何事一片夕陽蘆荻秋

海棠開盡故淸寒漠漠梨花暮色閒酒滿緑樽愁滿酒醉憑枕障認巫山

半髧嬋娟垂兩鴉驚潮微隱寶簪斜客愁正自遊絲亂莫戴釵頭百結花

往體

積雪久不解下有希世珍志士緼袍間苦心終不伸安得白日光能照淸夜顰

皓彩靑雲端飛光落溟渤渾河與淸沚同受明月魄勿以淸濁殊天光本無隔

志士惜流光遊子念長道流光如奔霆長路漫浩浩饑人忽夢飽百憂悉傾倒眞妄安足論榮名以爲寶

松下

松梢涼露警孤鶴潭面北風蟠老蛟蛟老涎腥波浪惡獨吟碎月看松梢

癸卯除夕客中

膝下傳觴事已非瓣香千里隔庭闈摧心逺憶新阡上寂寂低松雪乍晞

數日

數日東風欺病骨侵淩曉色作輕寒客來坐久無談柄共看遊絲上井欄

梅

新陽斡神軸枯朽皆光榮稜層冰雪中復見天地精姑射神所爲伯夷聖之淸太白抱轗軻靈均擁芳馨是子心防間不受纎芥縈獨立萬化先皎皎非近名溪流鑑寒柯遊風吹落英山明霧气濕月落參旗橫羣虛妙香發一洗萬慮輕紛紛鬼女姿慙愧東風情

狹斜

吳姬淩寒吹玉笛手彊誤作遲遲聲卻來拋眼調行客中有二月東風情東風二月楊花滿伯勞朝啼芳思亂狹斜綉轂易爲愁邂逅相逢莫腸斷

破褐

生松郁寒灰破褐出殘絮童兒不耐煩微吟起身去

湖中

汀蒲獵獵起涼颸碧藕香中獨立時機事兩忘吾喪我扁舟吟過水仙祠

新隄

淡煙衰艸雨絲絲小醉微吟倒接防吟到水西云影北莞然一笑已無詩

書事

東鄰老翁寒不寐百結懸鶉抆悲涕自云子孫學灌田不識江湖與風水大兒裏胥縛送州小兒逃遁卒未休老夫忍饑特未死犂耙典盡春無牛身爲王民合徭役運米操舟操不得江湖風水未足愁檝防檣傾誤人國

答碧山

欲種梅花無古根手移蘭茁上甆盆卻憂逼仄傷蘭性自下淸招爲返防

答維溪

維溪挿架三千軸葺茝紉蘭得自娛防須握手論活法靜看碧水生珠

學詩

神仙不可學願學長不死學詩如學仙吞霞潔塵滓渚花流水香煙霏暮山紫涼颸入修竹一笑鳴綠綺

雀

短翅斒斕貝花紫逐食飛行曉霜裏祗知觜爪永自肥肥甘累人心弗知天寒日暮向何處前路多山愼勿去吳児織网連素空一落牢籠腥血紅

南內

已剪諸郎百慮輕驕兒長大又生獰祗愁南內無歸日南內歸來萬古情

江湖小集卷六十六

欽定四庫全書

江湖小集卷六十七

宋陳起編葛天民小集

春懷

向晚一鳩鳴道人春睡足無處冩幽懷巡檐數修竹

絕句

夜雨漲波髙二尺失卻搗衣平正石天明水落石依然老夫一夜空相憶

看山

我本田夫作比丘也知騎馬勝騎牛如今馬上看山色不似騎牛得自由

寄楊誠齋

參禪學詩無兩法死蛇解弄活潑潑气正心空眼自髙吹毛不動全生殺生機熟語卻不排近代獨有楊誠齋才名萬古付公論風月四時輸好懷知公別具頂門竅參得徹兮吟得到趙州禪在口皮邊淵明詩冩胸中妙用則致君堯舜前捨時便灌廬陵園六十四卦只兩畫三百五篇惟一言我與誠齋略相識亦不知他好官職但知得忍饑七十年脊梁如鐵心如石不曾屈膝不皺眉不把文章做出詩玉川後身卻不怪樂天再世尢能奇隔千里兮共明月何似寒灰相對撥公亦何須要我知我只欠公頭上發

醉書酒肆

碧牀酒盎香拍浮吳姬粉醉不識愁黃金手揮博歌頭夜半春回楊柳樓

竺澗梅

龍脊橋邊鶴膝幽一枝斜亞水橫流自從識破胡笳曲吹徹黃昏不解愁

謝文思徐敬伯見訪

半山徐敬伯薄宦在中都柳捨偸閒到村醪就近酤易添詩債負難得醉工夫卻羨漁樵叟𨿽貧一事無

卽事

春漲侵髙岸春云裹亂山倒遷楊柳活斜倚桔橰閒世味老方淡花時晴最慳東風嗔孏動故故撼柴關

重訪白石

長安惟白石與我最相關每到難逢面翻思懶下山欲歸愁路逺小住待君還盡日看幽桂無人似我閒

達摩渡蘆像

一言已出駟難追賴得君王放過伊掦子江心杭折葦浪頭何似問頭危

收白扁豆因得二首

齒髮中年態丘園素隱心因栽白扁豆欲當紫團參筐筥收繁莢牕扉失茂陰蕭蕭檐外竹抱蔓替予吟古香無伴侶一榻共云分磵水塘頭過樵歌枕上聞餘生聊自適此意與誰論落葉如相委時敲月下門

仲春初二絕

落梅如雪雨如麻最怕春寒是杏花病後不能防滴飲可憐芳信到貧家

初交二月艸防茸鄰里紛紛去折蓬柳下閉門非孏出苦無筋力趂兒童

湖上夜歸

陌上紅塵歇湖中翠靄生定鐘山寺迥新月夜船淸蛙亂鳴方急鷗閒睡不驚兒曹知我到認得打門聲

聞鳩

蟄動猶寒在鳩鳴恰睡餘素傳鷹羽化多占鵲巢居報我晴何用憐渠拙自如年年偏感處風急杏花初

迎鷰

咫尺春三月尋常百姓家爲迎新鷰入不下舊簾遮翅濕沾微雨泥香帶落花巢成雛長大相伴過年華

玩蝶

粉翅來何許春風卒未休眾芳皆舊識微雨是新愁鬭舞圍墻角貪香綴蘂頭與花俱不語相可自風流

聞杜鵑

望帝知何苦催歸不自禁竄身依樹密啼血染花深細雨離人淚遊絲蕩子心靑山明月夜老耳最知音湖上觀柳偶記龍泉先生勾春柳一絲之句感而有述

斷槎無葉又無枝得似勾春柳一絲不是畫船棲泊處白鷗飛下立多時

甞靑梅

疎影橫斜處怱怱入夏看緑陰遮得暗靑子結來酸因病全疎酒如癡猶憑欄楊花無借在風急正漫漫

開井

小圃新穿土中藏一丈空山腰泉脈透井口樹陰蒙澆藥先資用煎茶已見功甘涼羞自薦汲許四鄰同

龍井

龍防深潭艸木昏斷碑元祐典刑存蜀仙已去吳僧少嶺上松篁亦斷魂

江山

連天芳艸雨漫漫嬴得鷗邊野水寬花欲盡時風撲起柳綿無力防春寒

望越懷親

髙帝陵邊我故廬白雲慘淡帶蒼梧歸心政與江流動更著靑山隔岸呼

寄輔漢卿

憶殺平生輔漢卿武夷山裏話寒更不知新歲還家未白髮衝冠有幾莖

訪端叔提幹

月趂潮頭上山隨柁尾行大江中夜滿雙櫓半空鳴雁冷來無幾鷗淸睡不成平生師友地此夕最關情

山中題古墓

冡荒無樹亦無碑土面磚痕似灼龜壞道尙存翁仲守傳家知是子孫誰文成東海終難料欲錮南山最可悲要寄此情浮世去臨流說與落花知

題謝耕道一犂春雨圖

耿耿思田舍攸攸倚釣竿一犂歌短闋十口飯長安老覺驅馳倦生知稼穡難畫圖詩卷在畱與後人看

卽事

暮年居柳下終日閉柴門壁爲題詩暗池因洗硯渾閒知眞富貴醉到古乾坤回首長安道無言只斷防

偶成

始參龍象種終現馬牛身再整衝冠髻難忘漉酒巾散花天上女撥艸道中人寄語林和靖非翁不卜鄰

竹

此君別後稍添丁畱得淸風鎭戶庭老鬢不禁霜防綴舊鄰多似樹凋零一竿帶雪寒垂釣數畝連苔晝掩扄此話有誰堪委似幾回無語向靑靑

蓬居詠枇杷

早誦相如賦知渠舊姓盧花香冰裏見風味藥中須細雨同梅熟淸聲混樂呼山禽嗔老子拍竹防金珠

元夕

天街夜鼓徹雲霄一望星河影動揺佳節無如元夕盛老懷不似少年豪紅塵巷陌靑絲鞚明月樓臺紫玉簫誰料南坡招野叟詩肩相對兩峯髙

簡道安

相將除夜南風起雁已聲聲向北飛驟暖定知爲雪骨瘦年終不似冬肥日來病可方開酒節下春回稍減衣正好伴公湖上去孤山觀裏看梅歸

澗泉招飲次日乃生朝

平生南磵古遺民初度招呼我輩人毎聽謔談須絕倒極知老气政輪囷杯盤滿坐添燈火兒女成行勸主賔但願吾儕似梅柳年年相見一回新

平居遣興

隔籬人語自喧嘲緊閉苔扉不許敲談麈帶塵懸屋角牽牛承露上林梢投閒得計心常足擬古成編手自抄風雨欲來偏感處蟻先移穴鵲移巢

桃花

洞裏桃花自古初人間塵事幾乘除重來漁父難相覓前度劉郎未忍疎畫檝迎逢春女渡采符供奉歲朝書嫣然似共幽篁語占盡風光柰得渠

偶題

緑樹何稠疊淸風稍羨余枕縈云片片簾透雨疎疎修筧通泉壑殘碑出野鉏丘陵知幾變耕稼雜陶漁

西湖泛舟入靈隱山

晴嵐漠漠水溶溶落葉遮船翠蓋重秋色盡爲漁者占山光多向道人濃雪連合抱前村樹磵繞飛來小朶峯送罷夕陽迎素月樓臺髙下自鳴鐘

梅花

寄逺含芳別隴頭胡沙漠漠去無休誰招靑冢千年魄散作黃昏萬斛愁畫角霜淸腸屢斷花光墨淡影空畱年年最憶前村夜一段孤明雪亦羞

幽居

逺懷日與靜相宜山色窺簾澗撼扉野艸自花聊獻笑重雲不雨謾埀衣人間事業難爭長睡裏工夫獨造微卻怪防莊猶寐語夢爲胡蝶未忘機

秋日湖西閒泛

雨洗千峯曉波涵萬頃秋菱花開古鏡蓮葉度輕舟思逺人誰識身閒世不收望中時得句倚櫂雜吳謳

郊園避暑

有暑猶當避無憂可得忘竹疎身共瘦湖近意先涼靜勝寧須奕幽酣不待觴還同殘夢樂炙背負朝陽

小峯行樂卻望北山

霜髙羣木落湖上數峯秋野笛歸牛徑煙蓑宿鷺洲望中多隱約佳處小遲畱百歲無虛日能堪幾度遊

蝶

黛拂雙眉粉襯毫翅烘晴日伴相遭戲勾稚子從花逺恐惹遊絲莫鬭髙栩栩倐來仍易散深深交舞爲誰勞吳王花艸滕王筆千載風流敵楚騷

杏花

陌上春泥苦未幹絳唇漸吐不禁寒海棠尙晚教誰伴山帽衝風毎自看聲好最憐淸曉賣味甘長記綠陰團年年過雨胭脂落時序關心有幾般

林間石

摩挲只作釣磯看相伴秦翁且住山霜洗舊稜人共瘦蘚侵孤韻鶴同閒因思樵牧分爭處已過唐虞揖遜間風月滿林時憩寂三生幽事夢中還

小隱自題

水拍荒籬外山攢落照邊鴉鴉乘犢去鴨鴨伴鷗眠思淡秋云薄情髙隴月圓武陵知避世初不爲求仙

夏日池上

微波漾漾雨蒙蒙岸腳煙莎間水葓照影已無雙鬢緑關心猶有一絲風鴛鴦對浴紅衣撲菡蓞相親翠蓋籠醉舞夢吟皆勝處个中非異亦非同

孤山後冩望

憑髙每嘆昔人非空有羣峯礙落暉大雅風流誰舉似長安秋艸又衰微寒花負約開猶孏幽鳥忘機趂不飛來往半生堪記處西村燈火夜船歸

小舟

萬頃波中獨釣身短倉低屋舊絲綸自憐淸夜歌明月誰共滄洲采白蘋

梅花

桃李麄疎合負荊歲寒標格許誰並花中有道須稱最天下無香可鬭淸倚竹向人如少訴臨流窺影更多情何當喚取湘累起伴我空山茹落英

孤山後舟中冩望

水接遙空分外寬孤山月出靜中看疑從弱水移圓嶠似共姮娥住廣寒秋雨秋風初過後荷花荷葉半凋殘西村數防歸鴉濕老子新題墨未漧

詶晝上人石湖春望

蕩蕩春風艸木香茫茫澤國水雲長鶯來占柳爲歌院蝶去尋花作醉鄕閒與物情聊品帶老於文字孏巡行望中別有關情處幾度朝陽又夕陽

湖村晚興

殘霞伴孤鶩逺岫雜斜暉秋向詩中出人從畫裏歸柳塘雙槳急茅舍一燈微小穿籬入蒲蓬正擁扉

雪後

雪中多日靜湖上少人遊禿樹花爲市斷槎鷗當舟一杯殘臘酒萬古夕陽愁富貴非吾願葛天云正浮冷蘂通幽信孤山欠幾遭杯因寒更滿句到淡方髙雪滴晴檐雨松翻夜濤布衾𨿽似銕猶念早趨朝

臘雪

片片嘉平瑞無聲有耿光來𨿽成頃刻醸亦費商量天闊花無賴風休絮不狂孤山林處士魂在隴頭香

和子舒冷泉夜坐

亭空山盡入人靜夜初分喬木陰遮月淸泉影浸云不題波上葉只采磵中芹澗水令人憶何當入郡聞

宿裴庵

一徑松杉迥成陰見日稀山晴僧盡出風暖鷰交飛結子花拋樹欄人犬防扉閒看山月上淸坐更添衣

答趙紫芝

九日離東嘉長安了歲華未登掦子渡先訪葛翁家天作今朝雪燈開昨夜花一杯能彊飲不必問丹砂

簡趙紫芝

紫芝𨿽漫仕五字已專城淸坐有仙骨苦吟無宦情囊因詩句重分與酒杯輕所好煎茶外燒香過一生

淸明前四日泛湖

繞岸堆靑嶂游船滿緑波樓臺臨水近楊柳占春多老去誰同調尊前且放歌韶華能幾日隨棹已新荷

送薛子舒船官

憶君江上去船重載書多學乃從吾好閒應喜客過薫風新緑樹明月舊滄波自古關情處相思入詠歌

訪紫芝回與子舒集

君參唐句法親得浪仙衣薄宦因吟苦髙風與世違春寒畱夜飲月黒借燈歸共隱知何日空山老蕨薇

卽事用天竺韻

寒食少逢天气佳十朝九日雨如麻新巢惟有鷰生子小巷已無人賣花

夏日

曉荷承墜露晚岫障斜陽樹下地常防水邊風最涼蟬移驚鵲近鷺起得魚忙獨坐觀羣動閒消夏日長

雜詩

下竺山前打一遭丁寧門子看溪橋恐驚繞磵梅花落莫遣行人語笑髙

雨中

梅雨朝仍暮蓮塘夏似秋水髙侵樹腳屋漏滴人頭歇晝防煙出占晴礎汗收羣山思防面扶病一登樓

元夕

元宵有月便無愁已是新年第一籌說與素娥從此去只須依樣做中秋

送薛子舒

南渡今何似中流欲濟船𨿽憑人擊楫要若水行川竹木如山積桑田與海連吳宮猶可問白鳥暮推煙海邑靑龍鎭船官野鶴身誰知貴公子卻是苦吟人二陸多遺迹三髙屬近鄰新篇因弔古時寄葛天民

次紫芝韻

欽羨私居好樓深夏必涼小通逺岫古木蔽斜陽露檻安花斛塵編滿竹牀如君淸到骨只合靜焚香

小亭

小亭終日對幽叢兀坐無言似定中蒼蘚靜連湘竹紫緑陰深映蜀葵紅貓來戲捉穿花蝶雀下偸銜捲葉虫斜照尙多髙柳少明年更欲種梧桐

上已呈嚴叟

時俗常談已斷霜雨寒翻著絮衣裳花枝照眼堂堂去茗椀關心故故香楊柳稍傳鶯割據茅茨敢望鷰商量舊遊莫誦蘭亭語自覺中年易感傷

荷葉浦中

急雨捎荷分外奇珠璣狼籍錦紛披下塘六月關心處西塞扁舟入手時卻傍靑蘆深處宿還思白石去年詩平生浩蕩煙波趣月淡風微只自知

贈眇目道人說相

道人只具一隻眼覿面全提格外機塵裏神仙誰做得歸來試舉問麻衣

戊辰夏五過抱朴巖

北隱隱透南薫老子全身是此君冷入魚腮池面雨靜連禽語樹頭云苔因覓句行來破石爲觀空坐得溫時事自多無耳聽長安𨿽近不曾聞

元夕西陵橋觀月

年頭半月雪漫漫養就姮娥玉一團老小今宵奇絕處西陵橋上獨憑欄

雨中郊外

暖气先回宿艸根靑靑行可借芳尊未須著意催花柳且爲乾坤補燒痕

正月二日

小巷春陰獨掩扉峭寒著盡過冬衣老來情緒無多子禁得梅花似雪飛

正月二十七雨中過蘇堤

一堤楊柳占春風柳外羣山細雨中人苦未晴渾不到只宜老眼看空蒙

淸明日訪白石不值

花薺懸燈柳挿檐老懷那得似甜畫船已載先生去鷰子無人自入簾

送劉僧善行

西望羣山碧入吳故人一笠片雲俱東風不斷村村柳展盡陽關送客圖

湖堤晚步

照影憐寒水關情柰夕陽雪慳天欠冷年近日添長好句誰相寄浮生各自忙有身聊頓放亡事可思量

懷天竺磵梅

根在巖邊結枝從水際橫此花殊近道凡木欠修行密雪籠幽片疎篁倚瘦莖那時香不淺憶我話無生

柳下卽事

老柳中間野岸濵水淸常照樹邊身白鷗黃鳥相忘久來往如今不避人

睡少

睡少秋難曉吟多食愈貧南柯無近闕差盡夢中人

湖上新秋

十里荷風蓋盡傾城中憶殺水邊淸催詩未用西湖雨且送新涼入帝城

六月一日同姜白石泛湖

六月西湖帶雨山小舟終日傍鷗閒風煙如許關情甚賔主相推下語難幾防送君歸大雅一涼今夜滿長安江湖逺思知多少歸去風前各倚欄

正月十二日夜姚江

斷岸春風峭江空夜雨淸蕭疎蓬上防彷佛葉間聲今古雙眸冷乾坤一棹輕鬢從湖海白誰識謝郎情

雨中獨酌

平生寡合𨿽竭斗幾曾自飲一杯酒不因風月與湖山更爲松篁與花柳今夕何夕風雨來知儂渴肺生秋埃麯生三緘忽自薦請爲風雨聊一開老夫呼前呼未了死生脫帽傾懷抱風雨橫斜入坐中賔主淋漓俱醉倒須臾風止雨亦休主人送客凝雙眸葛天無懷不可狀但覺兩耳風颼颼匆匆便是中秋節更與麯生潛地說此夜寧容著雜賔一尊只辧澆明月

水仙

玉潤金寒窈窕身翩翩翠袖挽靑春水晶宮裏成仙女香醉山中得道人朔雪幾回埋不死南洲一出淨無塵朴翁老矣誰同調相對無言意轉親

江湖小集卷六十七

欽定四庫全書

江湖小集卷六十八

宋陳起編張弋秋江煙艸

張君彥發湖海豪士不喜爲舉子學專意於詩毎以賈島姚合爲法所著僅成帙淸深間雅宛有唐人風致至其得意警絕之句雜之兩人集內殆未易辧彥發思甚苦未嘗苟下一字毎有所作必鎔鏈數日乃定揆其用力蓋倍於江西之學人必從事於此而後知其難且工彥發舊名奕字韓伯世爲孟之河陽人嘉定戊寅仲冬八日古晉丁焴晦夫書

寄趙紫芝

獨遊非一事書札故應遲江上逢春日湖邊憶醉時有云爲我伴終日誦君詩百鳥鳴花樹聲聲在逺思

得山中友人書

近得山中信山中頗寂寥酒方收秫釀薪旋割茅燒破屋秋多雨平湖暗有潮不曾逢客至黙坐過淸宵

春晚

萬事吾今飛絮輕此身如燕又巢成暗思庾信家邊竹緑籜新添有幾莖

夏日從陳宗之借書偶成

自從春去後少省出柴扉樹暗鴉巢隱檐空燕迹稀憶山憐有夢當暑詠無衣案上書堆滿多應借得歸

楚州

落帆停鼔鸛湖頭兩度因循到楚州柳下人家嘗識面咲求新句寫妝樓

江樓飲客

鄰家貰酒尊斟酌共王孫老菜羮遲熟凍油燈屢昏夜寒人罷市坐久僕敲門隔防歌明月月明江水渾

遊蔣山

練布作方袍因閒偶出遨秋風城郭淨寒色樹林髙鹿守禪關老僧修佛殿勞再來思久住人世事如毛

送蔡監丞赴髙郵

城古似盤盂榮分刺史符夏新看藕葉夜久見蠙珠吏過朱方接山從邵伯無文遊遺迹在民俗易相孚

送杜晦之兄弟歸閩

秋來猶苦熱歸去莫貪程官寫新銜位詩傳舊姓名幾家村酒賤一路澗泉淸想到鄕閭日爭看兩弟兄

簡周宗聖

曠野有芳芷近江無早鶯春詩定多少旬日又淸明樹暗憐楊柳花開認橘橙相尋毎乖阻夢裏亦愁生

莫春

日日雨霏霏開門無所知漫尋花發處已過絮飛時替紙蠶生徧修巢燕立危但催人老去羞作送春詩

遊長幹畱寄聰公

僧去尋芳艸客來看落花就齋槃乞米借水鼎煎茶日炙春無色風吹天有沙欲回成再住此意問林鵶

舟次湖口追憶任明府

重來又十年山水故淒然獨鴈仍爲侶雙鳬已作仙濁流分蜀靑色聚淮煙石上罾魚者猶言縣令賢

慈母磯

莫嫌舟逆上子細得看山眾艸名難識孤花影自閒避人鷹翅響經雨石文斑夜久江風冷神仙定往還

寄別顏伯奇

情深袂怕分豈不欲辭君轉柁方乘曉思山已隔云菊當前路見鴈在半江聞把盞秋才好遙憐白鷺羣

送宋謙父之淸江因簡希亮

吟詩夕陽裏相送上瀟灘前路逢梅處同誰倚棹看歲窮風力緊江濶雁聲寒持此呈蘇李人生識面難

髙郵送紫芝

重逢又重別把盞更淒然明日帆開岸平湖水接天好詩應自作【佐】狂夢與誰圓我欲來相趂揚州且住船

逢王元任

寂寞淮南道憑君獨記余始知元住此久悔不通書暮嶽畱同眺寒房與借居共懷京邑燕已是二年餘

李景文移居

能詩畱幕府借宅近南湖吏去少公事客來多釣徒云爲今夜雪梅發去年株我爾同州住相過路不迂

元日

歷以寅爲正風從艮位來桃符當壁寫竹戶趂鐘開宿雨滋初茁長年老不材滿庭靑柏葉惆悵獨持杯

送胡道士歸康廬

避世懷孤往爲庵近五巒出無人作伴歸有鶴相看老石苔衣淨深山瀑布寒自言猶養母應未得燒丹

豫章別紫芝

吟苦事俱廢拙深貧未除年來如旅燕秋至卽移居古道行黃葉空囊貯素書一生江海恨惟子最知余

子山寺

迢遞前朝寺經過遂一遊白雲鴉樹曉黃葉鳳臺秋僧舉開山話人消在世愁殿廊經刼火已費十年修

送郭道士之江州

盡看山南景忽思山北遊屐過云亦動琴罷月空畱世上無非熱林間一似秋𨿽然乍相識別去也能愁

彭蠡阻風寄城中故人

欲行行未得累日滯孤舟月照山皆近風吹水倒流地名人不識秋景客相愁憶爾惟成夢遙知獨倚樓

畱滯

蕭條十日余畱滯別人居借史抄陳作黏碑學艸書煙淸數村曉月落一潭虛吾自疑秋色那堪樹木疎

送翁十赴舉

今年科詔下頗亦動山情丹竈畱云守書裝冒熱行卜知三命勝業賸一經明倘赴瓊林宴能詩舊有聲

再送盛君之升州

君與餘皆懶餘如君更貧今年再同夏兩鬢獨非春去棹孤山浪徵衫西府塵似聞仍用武爲算立功人

再送丕父

弟行兄出送有約共憑欄艸木雨初過江湖路轉難同懷年各長重別酒無歡明日雙鐘下蒼崕應獨看

移菊

秋風籬落逺晨起自移栽稍覺微根損須遲數日開最淸人愛重乍見蝶疑猜昔有陶元亮因玆歸去來

贈沈莊可

卷上芳名舊所知見君還恨識君遲數莖短髮沾霜白一葉扁舟觸浪危問徧菊名因作譜畫將蘭本要求詩向南郡邑多經過楚士能狂更有誰

寄蘇希亮

因何也識閒名字遂托交遊索近詩想象獨吟應更苦分明此意似相知空林日短歸鴉早逺水寒多鴈到遲安得爾來同度歲傳閒畫筆最淸奇

送徐和卿之上饒

江樹雜丹靑江寒少得晴亦知君去路多是水爲程銜位猶書嶽遊從半作卿如逢二泉子因說野人名【章泉澗泉皆居信】

山行

偶作山行只杖藜歸逢寒日下山時與僧並立看紅樹忽有鶴來棲樹枝

送人歸南康

我來方與廬山別爾去廬山是故鄕前日住山渾不覺如今山逺卻思量

舒州歲暮

窮冬日日愛天晴古寺門開絕送迎野鶴忽來橋上立山僧獨向水邊行過寒梅樹白全少入臘艸芽靑漸生又是舒州一年了怕看新曆動鄕情

廣教寺【卽二橋故宅】

英雄居處終奇特幾度欲來今始能騎省文髙存古篆橋公樹朽長寒藤淸流並繞三分澗翠竹相依住數僧沙鳥詎知千載恨日斜飛下立漁罾

遊禪林寺

寺置蕭梁曾識少今朝蘚磴始經過天低落日江湖逺煙冷風淸竹樹多虫引翠禽行壞屋馬驚白犬吠懸蘿一僧九十形容古巖下逢余忽浩歌

漢東郡齋夕坐

廬山解夏洪山去自到山邊葉已飄鴻雁影多憐塞近交朋書少覺身遙屢遊騎慣將軍馬不飲還封道士瓢心憶淸吟更岑寂玉京誰與話寒宵

遊智門寺【寺卽隋文帝故宅】

一間瓦屋荒山裏山路縈廻夕照明只有比丘頭雪白放收經卷入相迎

傳聞此地有龍飛佛殿殘磚刻鳳螭事去千年無問處寂寥衰艸臥苔碑

晝坐

出門無所往獨自坐胡牀雨濯殘梅盡風吹百艸長近邊人喜戰偶病客傳方不柰春愁密思君對酒觴

江湖小集卷六十八

欽定四庫全書

江湖小集卷六十九

宋陳起編鄒登龍梅屋吟

闗山月

行人十年歸不得夜上戍樓看明月樓中星斗連太白樓外闗山鴈飛絕鴈飛絕歸不得鏡裏靑蛾怨離別前年出幽燕明月何團圓去年上祁連明月復嬋娟月明照我長枕戈中原未復將柰何憑誰寄書問嫦娥徵衲不來霜霰多

從軍行

年少良家子挺身事西北金鳴鬭馬嘶蕭蕭短兵發夜戰祁連山斷甲濺腥血畨部帶箭降畨酋連陣沒勒功紀燕然椎鼓歸漢闕

結客少年場

並兒仕气俠年少肝膽雄錦臂金彈丸銀鞍玉花驄腰插三尺劍手開二石弓輕生重大義一戰朔庭空斬取月氐頭捷奏甘泉宮

秋夜長曲

碧簾掛雨秋容老寂寞江城暝煙艸流蘇帳冷屏山低蜜炬香銷睡常早夢驚離緒牽愁入翠被寒侵淚花濕思美人兮天一方烏啼月落西風急

靑樓曲

靑樓女兒十五六翠掠雲鬟妙裝束千金學舞拜部頭新來教得涼州曲錦韉少年被花惱醉把金釵換香艸西風樓前秋鴈飛舞衣狼籍花顚倒

采蓮曲

平湖渺渺蓮風淸花開映日紅妝明一雙鸂忽飛去爲驚花底蘭橈鳴蘭橈蕩漾誰家女云安髻鬟黛眉嫵采采荷花滿袖香花深忘卻來時路

江南春

玲瓏樓閣江城晚楊栁絲絲凝碧煙飛燕不歸春滿地百花香裏聽啼鵑

長門怨

怨殺宮門不忍開無情孤月暗蒼苔而今痛惜瑚枕曾是君王賜禦來

巫山髙

巫山巃嵸巫峽曲一十二峯淺凝緑老猿化石懸巓崖矗矗淩雲掃壇竹九靈少女列仙從佩玉鳴鑾乘防鳳飛魂走魄歸瑤宮紫簫吹斷荊王夢

雪霽梅月曲

羌圃兮玉英蹇冰輪兮太淸猗縞袂兮誰子粲一笑兮傾城倚橫吹兮寄哀思擥幽香兮補騷情

遊仙

人命如朝露壽非金石堅安得傳六翮飄飄淩紫煙夕夢一道士羽衣何翩躚邀我與之去同上扶桑巓道遇靑童君授以東華篇讀之三百徧忽若骨已仙道士復謂我訣未可傳賜我以瓊漿飲之享遐年明發寂無覩孤鶴翔九天

詠懷

洪河相綿纒嘉宅良可卜蒼松防長蹊叢梅馥四屋過亭白水飛流鳴潄寒玉遊目俯靈景抱杖委繁俗長吟暢幽懷理琴展淸曲豈不企淩厲而乃傷局促吉士抗遐蹤幽幽聚靈族

步出城東門

步出城東門與子各執手遙望冢壘壘悲風發隴首長松自靑靑枯根帶骨朽人生如朝露嘉命那可久世無王子喬何訣以固壽感慨徒悲傷歡言且飲酒

山上有白雲

山上有白雲浮陰翳陽光亭亭颯繽紛出岫髙飛翔飛翔長在望逺匪千里隔莫以秋風來吹散無蹤迹

秋夜懷菊山沈莊可

涼風動金旻奄忽寒節至百卉俱萎垂梧桐亦飄墜明月入我牖展轉不能寐顧影重傷心思君長下淚

嵗晚懷愚齋趙叔愚壺山宋謙父

忽忽嵗將暮烈烈北風涼霏霏雨素雪皎皎南枝芳懆懆念良友防防在他鄕盈盈一水隔迢迢道路長悠悠無信音戚戚重感傷翩翩化雙鶴去去與同翔

月洲李賈友山捧檄來淦訪我梅下示教禁體物語詠梅佳句今嵗梅開月洲仙去追和元韻感此良友

庭前有奇樹幽艶發寒柯寂寂眾芳歇綿綿生意多孤根依嶺表髙節委巖阿淸友今何在悠悠空逝波

和竹裏蘇材叔見梅懷友韻

徘徊江路側何以慰相思陽彩來寒樹貞姿倚暮籬飄零懷逺道遼索負芳時佇立幽吟苦餘懷將訴誰

西郊梅開懷吟軒周獻父

仲冬寒气盛云停故陰嘉樹厲淸節孤芳潔素心幽幽熒嵗落皎皎隔塵侵折寄無來使山川迥且深

滕閣懷古

憑髙獨展眺風葉亂鳴秋鸞舞自空閣漁歌尙晚舟捲簾山歷歷倚檻水悠悠月出江城暮淒涼萬古愁

寄雲林楊少云自衡之桂

問訊楊夫子經年客異鄕南浮湘水逺西望楚天長五嶺梅花發孤城艸色荒白雲遙滿目曷久住炎方

寄呈後村劉編修

眾作紛紛等噪蟬先生中律更鉤如開元可二三子自晚唐來數百年人競寶藏南嶽槁商畱金易後村編儻令防鼎隨雞犬凡骨從今或可仙

戴式之來訪惠石屏小集

詩翁香價滿江湖肯訪西郊隱者居瘦似杜陵常戴笠狂如賈島少騎驢但存一路徵行槁安用諸公介紹書篇易百金寧不售全編遺我定交初

江居

獨作幽居計江邊屋數間水流天自在心逺地寛閒鉏月栽梅樹移云疊石山白鷗盟欲結倚杖看潺湲

溪村

兀兀小橋西人家住繞溪雲山當戶入竹樹出檐齊風急花初盡春深鶯亂啼稻畦新雨足穉子亦鉏犂

題杜少陵艸堂圖

背郭好林塘誅茅作艸堂因吟白鴉谷爲卜碧雞坊籠竹和煙淨江梅帶雪香四松經喪亂閱世幾風霜

遊玉笥山

玉笥淩空後都詔吏仙荒壇深覆艸峭壁響流泉石洞隨龍蟄金丹許鶴傳夜深搗藥鳥啼破翠微煙

入投龍洞

行入投龍洞靑靑見竹竿暮云生道樹夜月滿仙壇枯蘚沿崖古長松繞澗寒三生淸淨福獨此愧黃冠

上慧力寺

今代空王宅前朝處士家牛車爲象藏鹿苑發龍華松密風生樹江空月在沙闍黎飯鐘後邀我試新茶

寄蒼山曾子實

東湖從此別嘉防邈無期望逺音書阻思君嵗月馳春雲山隔斷秋雨鴈歸遲欲見崆峒使梅花寄一枝

幽事

閒攜小斧刪梅樹自縛枯藤補菊籬燒栢子香讀周易滴荷花露冩唐詩

遊仰山寺

施地開金剎神因結佛緣怪松盤獺徑古木防龍淵雲裏春山亂禽啼夜月圓路遙歸不得好借上方眠

宮詞

內人倚徧玉樓東曉色開云臘雪融羯鼓一聲花盡拆三郎自喚作天公

梅花

約臂金寒拓綺疏搔頭玉重壓香酥含章檐下新妝額試啟菱花得似無

送表兄趙奏院赴南外知宗

禦屏往往題名字朝路彬彬藹薦書天許畱中監邸奏日求補外得堂除暫煩龍種司瑤籍行立鴛班侍玉輿丙枕或思前夜席庚郵寧肯後鋒車

王氏山居

聞道山居好林深逺俗情茶煙薫壁暗蘿月射明學稼修禾譜栽花識藥名無人覺幽隱爲有讀書聲

送雲巢曾校勘赴召

髙臥雲巢久云生處士衣忽聞頒詔札催入侍經緯朝野名𨿽盛山林志莫違好歸淸澗隱富貴有危機

水亭

闌檻玲瓏直又橫半臨池水著新亭擬招鷺宿栽添葦怕礙魚行掠去萍五月藕花千樣錦四時山色一般靑有閒來此尋幽賞莫看人間淡墨屏

趙承逺云扄

聞道幽居好棲雲結數椽庭深闗竹雨衣潤染茶煙嵐气生朝壁湍聲入夜弦半生飛動意未得痼林泉

江湖小集卷六十九

欽定四庫全書

江湖小集卷七十

宋陳起編吳淵遺集

賦

江東道院賦【在太平府推官宅西北抵子城公重修作賦】

大江以南壌曰當塗嘗訂定諜聿求如初或曰楚雄繹之故封尙存築壘或曰晉塗山之舊民來玆奠居以言其形勢則襟江帶湖牛渚天門近對歷陽裕溪柵江逺通濡須凡自昔之英雄豪傑多由此而戰爭馳驅上岸擊賊洗足登艫殄此曹魏壯哉孫吳旣克凶狡照水而見赤幘欲窺逆王夢日而來黃須英气凜然如生逺猷蔚其可書乃若景物則圖展畫舒長江天塹濤瀾洶湧靑山白薴蒼翠縈紆髙人達士之所棲隱而遁藏墨客騷人之所吟詠而冩摹元暉卜宅景結廬袁臨汝長嘯聲響於鸞鳳李謫仙旣醉手弄乎蟾蜍淸風髙出乎千古逸气超軼乎萬夫至於乃疆乃理可舟可車西接巴蜀東走勾吳北超中原南入番禺莫不由我之徑出我之衢信其非僻陋之邦寂寞之墟矣然而事以時攺地因代殊其在分裂之朝往往重如馮扶至如混一之世毎毎視同莒邾迨至本朝始爲奧區爰自藝祖鏟平煜雛初以卵壘入於版圖至於太宗混一偏隅西戎臣伏北狄逺逋興隆典章際淸朝之多暇防同文軌慶薄海之無虞乃更太平興國之號用多治定成功之模乃睠吾邦本逺帝京何驟遇於明時得躐陞爲州城又卽年紀肇錫嘉名雨露之恩若偏於濡潤日月之光獨私於照臨山川艸木增其燦爛旌幢旗幟倍以精明聖主旣紆於皇捲髙穹亦爲之世情乃施天造乃飭地靈乃胚胎而醖醸乃培養而發生乃滋磽瘠或爲膏沃之壤乃化刀劍亦爲淳厚之民觀其棊布田疇支分岸塍平衍夷曠曲直縱橫桑麻被野麰麥連雲時雨少愆有江潮以資其灌漑澇水或降有湖泊以泄其滔盈是以時少旱澇歲多丰登奇秧緑水喜霑足於夏種黃雞白酒爭慶賀於秋成乃君其民混然大朴惟土物是愛故能臧厥心惟本業是崇是以無末作盡力畎畝收功錢鎛難貧以其勤苦易足以其儉約故有婦女平生未識於綺羅亦有父老終身不入於城郭衣食足故多知廉恥習俗厚故罕事鬭角蓋皥皥乎有羲皇太古之風熙熙然有唐虞擊壤之樂於是有厭承明之入直乞銅虎以典州凡中朝之人士多出守而來侯皆得以逃其瘝曠而遂其優遊文如伯玉可抒六經閣之思詩如魯直堪成一窩柳之謳爾乃夜已旣而更殺日將晡而鼓掫𨿽兩衙其不廢縱數刻而已休蓋賦稅輸官而絡繹靡煩程督訐訟造庭而希簡無可應酬故治事之時每短而退食之暇常遒𨿽謂之邦伯郡守實偶乎黃冠羽流當其堦庭如水囹圄鞠艸燕寢沈沈鈴閣杳杳雞鳴寂晝鵲聲閙曉何以異於道流之淸淨而一塵之不到也避堂捨蓋隱幾對老收視斂聽回光反照虛室生白內境火爝何以異於道流之煉養而臻其妙也華陽可巾淸香可燒離騷可讀周易可校南董京生北牕夢覺何以異於道流之蕭散而寄其髙傲也著靈運履擕山翁醥臨流賦詩登髙舒嘯礟落棊聲泉響琴調何以異於道流之放曠而縱其吟眺也夫吾儒與道流邪正不對官府與生民休戚相關必也道吾之道而不道彼之道樂民之樂而後樂已之樂使是邦不徒有太平之名而乃有太平之實則是院不徒揭名道之扁而有體道之誠不然則月三夜而旱吿雷一聲而水浸穡事靡秋菜色實繁人紀弗植天常旣殘又不然則簿書如海文牒如山習方成於珥筆訟鹹甘於褫鞶當是時也其容心逸而身閒乎故孟子曰文王樂以天下範文正公曰君子後天下而樂則以身爲樂者其樂也鄙以民爲樂也其樂也有限與民同樂者其樂也無怍所以貴乎道院者非樂慕道流爲髙致謂重夫淸淨而吾以民爲樂也𨿽然千里之內仰夫官奚容無所興除一命以上志於物則必有所惠濟夫苟貪無事之名至於不事其事吾恐情或壅於閭閻姦必成於胥吏气血滯則病疚生謳吟息則愁嘆起是爲乖謬必傷乎和粹放縱難免於天殃矣惟當以淸淨爲本以煩擾爲忌政教因乎民本非容心號令從乎俗未嘗作意則有無爲之爲不治之治吾惟謹修於庭戶之間而彼將自得於湖山之外此則老守之所當懃而益可以廣道院之義也

詩

早朝步葛元喆韻

萬井蒼涼欲曙天禁鐘聲斷佩聲聯云浮玉輦霞裾降風動金蓮寶炬然四國龍飛淸穆世羣工虎拜太平年吾王不惓宵衣念國祚遙知永永傳

九日

百年王事謾勞形客裏逢時迹類萍無酒可添元亮興任人浪笑阮宣醒荊湖城壁連鉦鼔河朔烽煙接堠亭久擁旌旄愧無補敢將衰朽嘆飄零

登南城

江城一眺思悠悠平楚蒼然野水流衰艸寒煙梅老墓敗垣斜日謝公樓江山有恨英雄老天地無私艸木秋萬古興亡俱是夢丈夫何者爲身謀

遊靑山【謝朓宅在焉】

碧嶂千層鎭一州十年前記作斯遊因看紅杏行停轡爲濯淸泉坐解裘怪石巉巖蹲虎豹老松偃蹇臥龍虯轉髙轉有無窮景杖履何妨絕頂頭

又

風流千載憶暉此日登臨不覺疲看取眼前都是句如何身後不畱詩須知小隱儻徉日正是髙唫寥泬時可惜出山終不免空畱翠岫與淸漪

橫碧堂

十一年如一欠伸今朝又得快登臨半城楊柳春風滿四野桑麻雨露深檻外翠峯重入眼樽前白髮遂驚心感今懷昔憑防處不覺崦嵫日已沈

用前韻

毎來登眺便眉伸髙處蒼穹儼若臨投老光陰隨日晚思歸情緒與秋深鷺飛沙際明人目鴈滿江頭動客心北望淮淝何處是晚來煙霧正沈沈

官梅亭

疇昔花前屢舉觴重來髩發已蒼蒼未容籬菊成歸隱且向官梅作醉鄕毎約松篁堅歲晚肯隨桃李競春芳東風二月無人惜片片霏霏雪自香

霜防亭

正到春歸惱客腸荼防架上發孤芳劉伶嗜酒名爲酒薛女餐香肌亦香人已今朝衰髩發花猶昔日淡梳妝十年陳迹渾如夢徙倚防幹到夕陽

二

東皇爲代是南薫醖醸成花迥出塵盡洗嬌紅春態度獨呈雅素雪精神牽衣弱蔓如畱客入枕淸香更惱人月下星前防醉挿肯容煩暑到冠巾

三

園丁編竹亦勤哉老蔓纎條費剪裁杳杳翠云深作洞霏霏香雪簇成堆玉虯飛下盤千尺金爵擕將飲百杯說與此花狼籍後園林杖履亦稀來

揮麈堂

老守重來何所爲築成臺榭鑿成池緑深夜雨魚逺紅壓春風鶯燕遲民樂軒墀偏少訟官閒園圃自多詩鳳團啜罷投衾枕夢覺花間日影移

又

戀宿懷安物我齊況兼兩世四持麾可憐園內落成日卻被官中捉去時李郭詩篇懷舊迹歐梅歌舞悵新知多應日後淸宵夢頻到姑溪溪水湄

送杜尙書赴行在

龍徳剛中道學優洛中夫子爾同流暫辭天府安邊閫又屬軺車返帝州萬里長城唐李勣百年勲業漢畱侯明朝回首秋江上泰華巖巖天際頭

冬雨

坐來雜霰灑隆冬痛飲那禁觱發風卻憶西樞承防日冒寒猶立大明宮

髙氏小景

地白天寒凍裂裘何人乘艇下中流披圖孟浪不相識疑是當年王子猷

峨眉山【在采石見寰宇志】

一帶天分南北限兩眉煙鎖古今愁【闕】

詩餘

念奴嬌

牛渚

我來牛渚聊登眺客裏襟懷如豁誰著危亭當此處占斷古今愁絕江勢鯨奔山形虎踞天險非人設可憐一炬空鎖千尋寒鐡追念照水燃犀男兒當似此英雄豪傑歲月匆匆畱不住髩已星星堪鑷云黯江天煙昏淮地正是斷魂時節欄幹捶碎酒狂忠憤俱發

水調歌頭

杏

太白已仙去詩骨此山藏胸中錦繡如屋都乞與東皇碎剪杏花千樹濃抹胭脂萬防妖艷斷人腸曉露沐春色晴日漲風光孤村路逢休暇共徜徉酒旗斜處一簇幾紅妝暫息江頭烽火無柰髩邊霜雪聊復放疎狂倚俟玉壺渴未肯寶鞭揚

沁園春

壽弟相國

喜我新歸逢戎初度關情更深正晝掩柴扉尋隱遁舒槐府戎正經綸白石淸泉紫樞黃閣弟爲宰相兄作閒人南園借我登臨都不怕近前丞相嗔但曵履扶笻堪憐獨步擕壺載酒毎嘆孤斟七袠開顏六旬屈指風雨對牀頻上心慇懃祝道我何時回首及早抽身【此辭前段句脫字誤】

江湖小集卷七十

欽定四庫全書

江湖小集卷七十一

宋陳起編吳淵退庵遺集

文【序記】

鶴山文集序

藝祖救百王之以道理最大一語開國以用讀書人一念厚蒼生文治彬郁垂之百年海內興起未艾也而文章亦無慮三變始也厭五季之萎薾而昆體出漸歸雅馴猶事織組則楊晏爲之倡已而回瀾障川斵雕返朴崇議論厲風節要以關世教達國體爲急則歐蘇擅其宗已而濓溪周子出焉其言具道徳眾務而惟文之能藝焉耳於是作通書著太極圖大本立矣余有所及𨿽不多見味其言藹如也由是先哲輩出易傳探天根西銘見仁體通鑑精纂述擊壤豪詩歌論奏王朱而講說呂範可謂和順積中英華外發矣後生接響謂性外無餘學其獘至於志道忘藝知有語錄而無古今始欲由精達粗終焉本末俱舛終則言之無文行之不逺亦豈周子之所尙哉此予於鶴山魏公之文而重有感也南渡後惟朱文公學貫理融訓經之外文膏史馥騷情雅思體法畢備又未幾而公與西山眞公出焉予生晚不及見考亭之典刑猶幸得接二公之緒論歲在丙申魏公假督鉞【闕】道吳門予辱兼知戎敵事以故讀公詩文爲尢熟公夢背十二年而二子曰近思充愚萃遺稿刻梓焉屬予序之竊惟公天分穎拔蚤從諸老遊書無不讀而見道卓守道約故作爲文章深衍閎暢微一物不推二气五行之所以運微一事不述三綱九法之所以尊言已必致知力行言人必均气同體神怪必不語老佛必斥攘以至一紀述一詠歌必勸少諷多必情發禮止千態萬變卒歸於正及究其所以作則皆尙體要而循法度浩乎如雲浮空而莫可狀凜乎如星寒芒而莫可幹蔚乎如風縠波而皆自然其理到之言與其有徳之言與程張之問學而發以歐蘇之體法與公文視西山理致同醇麗有體而豪贍雅健則其所自得故近世言文者曰眞魏要皆見道君子與公雅早掇峻第晚踐政途然身未嘗安於朝廷之上使得行其言以措諸事如藝祖之訓而用之詎止如今所覯存者而天不假以年故所可見者文而已惜哉淳祐已酉夏宛陵吳淵序

橫碧堂記

此邦形勢水西南而山東北郡治居卑下處三湖固不可望而見所謂長江亦必慿髙而眺於微茫杳靄中始得其髣髴然非天日大朗煙塵盡収則𨿽豁眸極目無所覩也惟靑黃二山白紵橫空諸峯綿亙東北稍可供登覽子城上有碧雲亭創始於大觀間不知命名何義然山在東而亭面西亭之與山若相背然後又有一亭頗與山對才尋丈許僅可容四五客過此輒不可著足恐妨遊目騁懷余疇昔固已病之而欲攺爲矣防易地弗果又十年再來則亭已撓敗有不容不捨舊而新是圖者乃移其面勢以西爲東作堂三楹又前後爲軒各三楹環以欄楯翼以窗戶使虛明軒敞四無障蔽頃成觴客於上有笑而言者曰今之山猶昔之山也昔也余來蓋常頭頸伸縮欲以見山而山終偃蹇今也排闥送靑入戶獻狀凡四時晴雨之景朝夕煙雲之態不勞指顧而盡入吾目然則位置之巧者固如是乎余曰昔山谷罷郡嘗有句贈郭功甫云翰林本是神仙謫落帽風流傾太白江山依舊雲橫碧昨日主人今日客誰分賓主彊醒醒問取磯頭新婦石請以橫碧易之可乎且山谷在郡不滿旬日其戀戀於此邦之幽勝猶若是矧余父子兄弟三十年間相繼來守余又再至則其不能忘情固宜此堂之所以作也客退余坐而假寐夢與浮丘先生景太白相遇笑談傾謔如舊交蓋若喜余之能作此堂又能對此山者二公旣去劉寄奴桓司馬繼至余揮之曰余堂不爲二子作赧而退余亦睡覺云堂之南舊連淸風亭多歷年所圯尢甚亦因余材新之凡三楹一翼輪奐相稱故並書

太平郡圃記

姑孰郡圃視他郡爲隘自王冠卿紫微以窈深爲神祠又自李儔老棘卿以駐春爲仗甲庫益隘甚巋然獨存者惟近民堂然創於淳熙間已百餘年屋老材腐多支以木居者毎危壓是懼堂舊對池之陽修可二十丈中有官梅亭跨以橋水面才七八尺少晴輒涸𨿽名爲池而實溝澮之弗若也乃鑿而廣之灌以江水作堂其上扁曰揮麈卽劉丞相畢老詩中語也中爲堂五楹前爲軒三楹堂後又爲重堂五楹扁曰窈深復舊也池上三峯植桃三本李十八本柳二十本旣成適當仲春試與客倚欄而觀之淸漪緑漣渺如一壑輕波微瀾隨風四起密藻叢生小荷簪抽柳眼已舒漸露黃金之色梅花𨿽謝尙飄白玉之香鷗鳬翩翩而來魚洋洋而遊恍然身在江湖之上若夫炎夏納風髙秋賓月冬曦煦背寒雪目三時之景又可知恨余之不及見而去也堂之東十餘步卽前所謂神祠天神主於靜貴於肅乃宅於宴遊之處賓客騎從之喧塡優仱倡幻之褻狎其爲不靜不肅毋乃甚乎於是移於帑庫之側以其地爲亭前種梅三十本後種竹一百个揭倪正父文昌所書官梅扁官梅之後有隙地盈丈亦作小亭植紅藥二壇扁曰駐春池之西亭有午橋莊野處洪公所創洪公文章妙天下其所爲記至今膾炙人口然屋實卑陋縱橫才尋丈且歲久亦獘又爲之創屋十一楹中揭洪公舊扁以爲宿客館賓之所於是太平郡圃𨿽不敢以爲美亦庶幾可備政暇遊憩笑語或曰子自開藩以來減租蠲賦弛徵代輸修黌宮治書院葺浮梁整倉宇居養濟皆當爲而爲宜也乃若園池亭榭毋乃不必若是乎余應曰昔者藝祖皇帝之開國立考課之制凡州縣廨宇之修廢成毀皆書之以行殿最賞罰今課歷猶有存者則蒞官臨政之餘退休之所亦在不廢固聖祖神宗之屬望而金科玉條之所許也昔柳子厚作零陵縣三亭記以爲气煩則慮亂視壅則志滯故君子必有遊息之物髙明之具於以滌其煩而宣其壅宜不可廢於一邑況郡乎此郡圃之所以作也

采石虞忠肅公祠記

阜陵在宥二十有八載循名責實始終惟一蓋嘗與丞相趙衞公評雍國虞公事業以采石之功爲第一詔特贈太傅嗚呼可謂不沒其實者矣余家有別業在楊林裕溪之間少小督租往來必艤舟蛾眉下時紹興舊校猶有存者毎爲予言當李顯忠未至敵兵將渡三軍無主百姓皆荷擔立防虞公適至卽立馬指揮部分某軍登某船某船守某隘言未旣敵舟已塞中流公以重賞嚴罰督勵將士且躬自鼔之莫不人百其勇盡死鬭又益以火攻之具於是天反風敵舟焚焉其主遁焉當是時非公則江南幾殆嗚呼余聞其言著諸心蓋四十年於此矣夫天欲啟一代中興之君必爲篤生一代中興之臣周之宣王維申與甫漢之世祖冦恂鄧禹唐之憲武裴度徳裕皆能戡禍亂定變故安黔黎康海宇以光復先古之業此豈偶然而然哉初大觀間有俊明者成都人精於易數嘗詣闕上書我汴京王气盡乞移洛陽朝廷以妄斥之時雍公猶幼張魏公尙小官俊明一日謂公之父秦公曰國家之運將在東南南渡之後大變有二譬如大舟巨艦厄於駭浪驚濤維楫操柁非命世之才不濟任其事者其張公與郎君乎秦公聞其言當時固未信也嗚呼苗劉之逆宗社幾危北敵渡江南垂不保天生二公再造我宋中興之祚千萬載未有艾此豈偶然哉夫徳施於民則祀之以死勤事以勞定國則祀之能禦大災能捍大患則祀之豈非以勞定國者歟豈非禦大災捍大患者歟而采石之祠昉於嘉定九年春予開閫金陵公之曾孫兟以池倅來入幕旣至諗余曰兟自池而升道經先公祠下地局址隘棟撓樹傾艸萊生階牛羊入室甚非所以安神靈昭勲烈敢請夫見河洛而思禹功此人心所同然與生俱生不可冺沒矧余以守江爲職公以守江防勲因職而懷其勲因勲而懷其人因人而崇其祀是非予之責與於是捐緡粟治材木委馬步軍副總管關侯寶董役郡太守章禦史琰又相其費自門及廡及堂莫不鼎新焉凡爲屋十有四楹左圖采石卻敵之實右繪京口防江之規當時將士之用命者亦肖像其後旣落成兟又請記因書顚末授之俾刋於石

濟民藥局記

淵猶及見先生長者談幹淳間事其言曰聖朝體列聖好生之徳毎以民命爲重一念懇惻無所不用其至乃至濟藥療病亦加宸慮一日忽遣中使宣索太平局龍虎丹旣進禦命捐其價十之九蓋聖意謂親嘗則主者不敢苟直廉則貧者易以得嗚呼神農氏日試百藥周官醫師掌醫之政令自十全以至十失必次第而躬行誅賞實此意也近世天下郡國臺府開設廣惠局以便民服餌皆所以廣此意也姑蘇城大人眾余領郡適有春疫亟擇羣醫之良分比閭而治某人某坊某人某里家至戶到悉給以藥窶而無力者則予錢票疾不可爲者復予周身之具繇二月訖七月其得不夭者一千七百四十九人因念倉卒取藥於市旣非其眞非惟不眞且弗可以繼乃創濟民一局爲屋三十有五楹炮澤之所修和之地監臨之司庫廩庖湢鑪磑鼎臼翼然井然罔不畢具夫匠木石之費錢以緡計者七千八百四十五米以石計者三百二十三旣落成復以二萬緡實之爲市材費凡川廣水陸之產金石艸木之品無珍不致無逺不取冀有益於人故眞其劑弗求贏於官故輕其直料置丰盈薌味芳烈較市之衒玉賈石者相去不啻萬萬列肆闤闠過者懽悅他日設遇流行之災四時之沴則分醫以療捐藥以濟其爲吳門之利蓋未有已也恭惟聖天子仁同阜陵視四海之癢屙如在體淵幸叨選擇出守是邦求牧與芻不敢不勉此局之設蓋亦所以推廣徳意萬分一云紹定四年八月奉議郎直煥章閣知平江軍府事新除浙西提刑吳淵記

廣惠坊記

淵不肖仄聞先君子之訓曰先儒有云志伊尹之所志學顏子之所學又云一命以上有志於及物於人必有所濟此吾之所以終身拳拳服膺而勿失者也書曰一夫不獲時予之辜孟子曰思天下之民有不被堯舜之澤者若已推而內之溝中此伊尹之所志也小子識之淵入耳注心三十年於此矣故自領一簿宰一邑以至貳一州佐一臺未嘗不日思先君子言求所以及物濟斯民者乃庚寅之冬被命守姑蘇道過吳江橋下淵延見所部吏艤舟焉時夜雪凝防霜風凜冽襲裘不知其爲溫附火不知其爲炎於是惻然動心進左右而問之曰爾邦城大民夥鰥寡孤獨癃老癈疾顚連而無告者其多乎曰然郡有廬以聚之有廩以食之乎曰否淵獨念言窮州陋邑猶有所謂居養安濟之所吳門甲三輔多名守富課租不應有此缺典旣領印卽括夫田之沒入於王官者廢絕於緇黃者未防則公以財市民膏腴者寸積尺累厥數旣登乃卜地鳩材爲屋七十程總土木夫役費錢緡九千六百八十米石三百一十七旣成扁曰廣惠坊防堂耽如廊廡翼如男子婦人各有位置倉廩庖湢井臼牀幾鼎鼎備具無一乏缺適然而疾病者又別室以居之大者人日粟一升半月錢三十有三小半之米則三殺其一焉夏則湯沐冬有衾纊病有藥死有槥額以二百人爲率亡者得續此其大略也竊嘗考祖宗時在京有四福田院外郡有居養安濟院當時奉行惟謹甚者至有設防帳具酒食其所全活不可勝記深仁厚澤與天同普此國家運祚之所以久長州縣長吏之所當遵守而廣惠坊之所由以作也後之人與我同志尙思先儒之言益而侈之是亦上不負天子下不負所學之一端云若夫租入多寡方防具載玆故不書紹定四年八月旣望奉議郎直煥章閣知平江軍府事新除浙西提刑吳淵記

江湖小集卷七十一

欽定四庫全書

江湖小集卷七十二

宋陳起編宋伯仁雪巖吟艸西塍集

詩如五味所嗜不同宗江西流派者則難聽四靈之音調讀日髙花影重之句其視靑靑河畔艸卽路旁苦李心使然也古人以詩陶冩性情隨其所長而已安能一天下之心如一人之心吁此詩門之多事也甚至裂眥怒爭必欲字字浪僊篇篇荀鶴殊未思騷選文章於世何用伯仁學詩出於隨口應聲髙下精觕狂無節制有如敗艸翻風枯荷閙雨低昂疾徐因勢而出𨿽欲彊之而不可稿以隨日而抄豈望廣傳於世兒曹異日知伯仁得詩之頓其一休一戚所寓若此姑綴於艸云嘉熙戊戌家馬塍稿

四十

役役人間世齊頭四十年讀書𨿽未巳作事易徒然宦業蕉中鹿生涯葉底蟬願逢時務好一榻醉時眠

寓目

暖風輕撥綉簾開放入雙雙紫燕來燕子似於人有舊細銜花片落妝臺

晝景逢春漸漸長博山添爇半匙香梅花一片嬌無力自趂晴風過粉墻

久雨

暗數春來雨曾無兩日晴樹連山莫辧橋與水俱平閉戶惟便懶逢人且問耕海棠花落盡顦顇幾流鶯

訪髙菊磵

可惜吳中不見君短篷空載一溪云知君已到孤山下日日梅花酒半醺

張監稅新居

爲愛溪頭只兩家也來隨分作生涯依山築屋先栽柳買地爲園旋種花聊把功名循世態只慿詩酒度年華與梅一夜論心事石鼎茶幹月未斜

尋孫花翁

東風吹雨濕西湖未許蘇堤酒賸酤試向花翁問花訊不知花似去年無

春雪不止

春來雪意愈遲𨖻文學飛綿過小樓暖逐東風𨿽易化猛如前月未塵休鶯花消息孤詩課蠶麥生涯累客愁莫道逺人多凍殺王師亦有在邊頭

無事

日日溪頭看好山塵囂無一可相關梅花未必能如我花謝花開未得閒

訪林可山

可山無日不吟詩我欲論詩未有期幾度孤山明月下手援梅蕊立多時

簡施蕓隱

雪後東風作峭寒客懷零亂客眉攢杭州𨿽近西湖月寧似湖州把釣竿

丁家村

不滿十來家門閭半以柴日烘蘭撲鼻風掠艸侵鞋土酒融春興行歌放客懷何須髙買屋一一近天街

再防夏石芝

自與君相別駸駸已數年一緘書不寄千里夢徒然雨店花新長風櫺月幾圓嶺梅無恙否愁滿鬢絲邊

舊同官張法曹

熬波同看楚天秋多少艱難說未休今日共依湖柳住夢中猶怕踏邊頭

雪後

暖地難爲雪春天易得晴落梅狂客意啼鳥故園聲愁樂從他事湖山寄此生願將身與世渾似柳梢輕

紙鷂

弄假如眞舞碧空吹噓全在一絲風惟慚尺五天將近猶在兒童掌握中

湖上新晴

湖邊膏雨弄晴暉桃杏紅爭錦一機楊柳也如新及第向人爭舞緑羅衣

晚春溪行【回文】

靑山數里一溪橫片片花邊舞燕輕耕過水田新雨足晴天晚色柳風淸

悶甚

酴醿開已殘窗戶尙輕寒往事多成拙淸尊彊自寛對妻憐病久顧影易心酸更展淵明集從頭子細看

雨中

終日翻盆雨池亭晚更涼對琴思古意釃酒惜韶光緑漲便鷗嬾殘花笑蝶忙髙田皆可插好與報君王

妙智庵

結屋古山顚源流未有年便非眞隱者且喜得安然石洞云同臥茶鐺客對煎我來聊小憩詩滿夕陽天

嘲不識字

難字逢人問村中一小兒璋麞寧易辧亥豕似堪疑鹵莽【莽字音畆】元非莽【艸莽莽字母黨切宿莽莽字音母】耕犂【十二齊犂字畊田器音黎】別異犂【六脂犁字牛駁文良脂切】識丁何足道煮字不充饑

村學究

八九頑童一艸廬土朱勤防七言書晚聽學長吹樵笛國子先生殆不如

讀林可山西湖衣鉢

梅花花下月黃昏獨自行歌掩竹門只道梅花全屬我不知和靖有仍孫

寄樓云臥

云臥西湖又幾年吟鞍多在酒罏邊定知今古皆春夢不把功名作【去】宿緣芳艸滿汀山帯雨黃梅落地水連天相逢未說江南事且問何時理釣船

村姑

翠鬟雙妥未梳頭紡緯車邊坐欲羞幾度采桑歸較晚阿娘疑看落花愁

底事蹉跎二八年嫁時裝著未周旋年年織得新絲絹又被家翁作稅錢

嘉熈戊戌夏復遊海陵稿

簡吳荊溪

薄宦從來錯寧容著意求自慚千里夢空作【去】一畨愁笑我人如昨知心雨未休荊溪淸徹底願泊釣魚舟

學館閒題

據見定時俱是足苦思量處便成癡請君打退閒煩惱啜粥烹茶細和詩

答林巡檢惠詩

客久情懷惡逢人懶說詩不堪秋到後將近鴈來時欹枕皆歸夢同心只舊知淵明籬下菊誰伴傲霜枝

秋花

鳳兒花雜鴈來紅更有雞冠弄紫防可笑倚欄人醉後只將靑眼看芙蓉

早秋【回文】

秋天一餉晚風涼笑語人傳早稻香樓上醉時簾半捲愁添客髩兩蒼蒼

別友人【集唐人句】

菊花村晚鴈飛天【僧朋來】同住蘭舟未十年【許渾】今日送君須盡醉【賈至】離人獨上洞庭船【李頻】

對菊

少有惺惺得到頭此心何若嬾方収五湖煙雨常如昔一撚功名自不由世事莫將眞个看客程難作舊時畱人間豈欠淵明【闕】見著黃花便合羞

累字戲作解愁吟簡舊同寮

愁知不空白頭心事驚秋歸興滿滄洲貂蟬𨿽出兜鍪功名有愧黑貂裘夷齊與盜跖總荒丘無非蘧蘧栩栩夢莊周空教笑倒江上煙雨汀鷗一琴一劍一童一鶴一茶甌自不須苦苦髙臥元龍百尺樓著眼看翻雲覆雨處豪傑總成羞牙旗金甲蹇驢破帽窮通一任前修五湖千萬頃明月則盡可棹歌橫釣舟

蘇州有感

秋意滿姑蘇扁舟憶五湖鈴聲邊報急帆影客心孤野港靑如染遙山淡欲無英雄應念我時事滿銀須

棋

亂鵶飛鷺勢縱橫對面機心豈易萌一著錯時都是錯寧無冷眼看輸贏

水邊聞鴈【偶集四靈句】

蘆花新有鴈【徐靈暉】四面水連天【徐靈淵】淸淨非人世【趙靈秀】吾詩詠不全【翁靈舒】

嘲醉者

李白日斟三百盞醉時寧記脫朝靴一千八十萬杯酒百歲消磨未是多

村

又是江南割稻天家家兒女笑相牽芙蓉占斷淸溪水獨許漁人醉艤船

離維揚

不爲鱸魚憶故鄕只緣心事近重陽鬢絲添得三分白空被黃花笑一場

維揚萬花園【趙制使經理】

細柳營基鎖緑苔萬花新種小亭臺芙蓉喜見江南客故向西風一夜開

雨中逺望

山匝濃雲水匝天秋容黯淡荻花邊瀟湘八景誰収去畱下波心小釣船

勸僧還鄕【六言】

世事無過爾爾禪心只好休休江上數峯如削西風不礙歸舟

舟中九日

巴得重陽未到家短篷根底憶黃花烏紗不爲西風舞空與同舟說孟嘉

嘉熈戊戌己亥馬塍稿

安居

窮通豈在苦勞神且作安居嬾散人買地種花多種竹煮茶邀客也邀鄰求名豈識書三上得與無過醉一巡喜得滿収芋栗杜陵應不笑全貧

有感

窗戶淸淸半掩門小兒揩淚立黃昏幾多心事無人問獨看梅花月半痕

曉琴

靜夜聽鳴琴秋風動幽谷何爲鐘子期千古無人續

楮先生

先生邂逅龍亭日多少云仍滿世間千古典謨文獨記九流毫髮事相關代庖阿堵名尢重制甲防邊職未閒只與道人爲鶴帳始能淸夢繞湖山

歲旦【已亥嘉熈三年】

屋閒無賀客早起只如常桃板隨人換梅花隔歲香春風回笑語雲气卜丰穰柏酒何勞勸心平壽自長

五老【儒將農漁女】

壯年期慕佐中興豈謂蟠螭睡不醒可惜滿牀廷對稿白頭翻錄道家經【老儒】

髀肉丰腴鬢髮疎將軍健飯待何如七禽不了中原事羞讀君王問勞書【老將】

齒髮俱無背已駝雨耕摩破幾靑蓑髙皇慶壽推恩詔暗讀全文忘不多【老農】

短髮衰髯一掉船白頭波浪幾掀天兒孫各占蘆花住网得鱸魚卽酒錢【老漁】

著破箱中欲嫁衣翠顰何止只憂葵春來偸摘班班發淚濕菱花只自知【老女】

逺訪友人不値畱集句小絕

寒食花枝插滿頭【範成大】長亭搔首晚悠悠【鄭毅夫】灞陵老子無人識【王奇】別是天涯一段愁【陸遊】

寄徵夫

待君君未歸寄書書不去寄書書可去有意殊難語深夜彈琵琶思君在何處知君在何處不禁春事已闌珊東風吹起楊花絮東風吹落楊花絮

客樓戲集唐人句

門掩楊枝一夜風【杜牧之】自憐羇客尙飄蓬【李山甫】不堪吟罷東回首【僧朋來】鳥傍巖花戲晚紅【杜荀鶴】

贈僧了性

𨿽然年紀小胸次已江湖貝葉連宵看梅花一樣臞記詩誠敢許戒酒恐應無好向蘇堤上行行撚數珠

醉中登樓

明主何嘗棄浩然杯中有物且隨緣倚樓心事誰消遣一點飛禽落釣船

嘲燕

年來乳燕亦堪羞不學楊花得自由飛過幾家門戶去且須尋見最髙樓

瓶梅

南枝斜插古軍持瘦影參差落硯池莫道人家窗戶暖等閒忘卻隴頭時

春半

春到已多時遊人替衲衣柳眠鶯喚醒花瘦雨添肥官事癡能了人情久易非一貧能自守贏得掩柴扉

散愁【四首】

著意功名四十年柳花空滿鬢絲邊男兒無補朝廷事有媿饑餐困卽眠

小樓呼酒挹靑山翠碧瓏璁一笑間山若有情應問我如何猶似野人閒

淸貧如水盡無妨只願伊周立廟堂扶起太平千載脈且隨農父樂耕桑

旋買犂鋤學種田一聲長嘯霅溪邊微茫白水山如畫好个江南萬里天

午睡

午夢驚回筍簟涼坦夷襟度卽瀟湘詩髙自與梅花好食淡方知菜味長事說萬端多畫虎人無一念不亡羊滿頭飛絮春零亂莫笑狂夫老更狂

酒邊

一醉復一醉陶陶醉未休何傷於日月知我者春秋萬事難追昔千金不解愁白鷗飛浩蕩此興屬漁舟

小舟晚賞荷花【回文】

天浮月影水浮天路繞山頭樹繞煙船小小行人意適藕花新索酒杯傳

淸明插柳

淸明是處插垂楊院宇深深緑翠藏心地不爲塵俗累不簪楊柳也何妨

晚春

風甃殘花滿地紅別離樽俎謾匆匆春光未肯収心去卻在荼防細影中

緑陰陰裏惜韶華自縛筠梢掃落花可笑遊人心未懶杜鵑啼處撥琵琶

淸和

詩債還無足家園亦倦看客遊宜致仕午睡當之官舌笑張儀在心慿達麼安淸和天气好應免夾衣寒

久坐

坐久如忘世松窗日未斜營巢鵶蹂樹作【去】夢蝶眠花易課推三畫毉方錄數家瓶笙聲未絕更點土山茶

戲作

靑梅黃盡雨無多柳影重重午日過忽聽隔籬人語笑采蓮船子上新河

玉泉寺金魚

金鱗韜隱已多時寺壁重泥又有詩龍若久懷霖雨志不應蟠屈小方池

僻居

居僻恬無事開窗挹晚晴雨沈雲腳重風約燕身輕有子爭梨栗無朋問死生毎憂人載酒剝啄打門聲

倦吟

競病推敲欲嘔心何如危坐拆桐陰新蟬咽咽知人意學我年來抱膝吟

云云

休將閒耳聽云云只作【去】深居耳不聞素志肯隨時節攺淸貧難許利名分忘情茆屋無非燕著腳春山獨是云試問急流誰勇退故園同看木欣欣

愁

愁懷難盡亦難詩惟有流鶯暗得知我亦無言鶯不語柳邊相看立多時

蓼花

秋到梧桐我未宜蓼花何事已先知朝來數點西風雨喜見深紅四五枝

嬾

嬾嬾嬾復嬾而今嬾更宜此身聊復爾萬事欲何之尙覺瓢爲贅奚煩鍤自隨客來眠正熟裙幅任題詩

書座左

天地一蘧廬吾身自捲舒翁能從失馬子亦豈知魚謹獨甘居漏安貧且飯疏昨非今未是寧不賦歸歟

書座右

蠻觸小功名須教一念輕受知思報飯臨事貴懲羹壽域惟仁宅心田以道耕泰然忘物我無使狎鷗驚

涼

不擬西風一頓涼看看涼近木犀香人家未得徵夫信蚤有砧聲怯鴈行

荷花【六言】

緑蓋半篙新雨紅香一點淸風天賦本根如玉濓溪以道心同

扇

帥璋今有幾家同名重蒲葵價亦穹髹柄但誇千縷骨不知曾未掩西風

中秋月

只與閒時月一般寧知今夕最團欒竹邊借柄還如扇花下傳杯可當盤野兔易忘終夜夢林烏未許一枝安人生幾个中秋節那得都將笑眼看

席上有舉東坡集歸去來字成詩十首醉中戲續一首

傲世欲何求歸來已倦遊琴詩聊自嘯丘壑復相畱問菊時攜酒乘風或棹舟樂天良有以心事老田疇

漁父吟

小舟如鴈許穩穩下波心蓑笠幾風雨江山無古今淸歌鳴短棹紅葉滿疎林一醉不知世前村月未沈

秋風

秋風捲秋葉秋思滿秋天骨立山如削聲低鴈欲眠客愁無暇日農事喜丰年說著鱸蒓事歸心滿釣船

聽雨

凍雨瀟瀟未肯晴灑窗聲似煮茶聲山童酤得鄰家酒炒藥鑪頭獨自傾

村田樂

打稻天如二月天滿村和气樂丰年田翁爛醉身如舞兩个兒童防上船

問梅

癡風衮衮送寒來竹里人家總未開惟有老巖心事苦瘦筇敲雪問梅腮

山下

山下六七里山前八九家家家淸到骨只賣水仙花

落葉

捲地西風促雨來掃除黃葉滿蒼苔垂楊蚤有靑靑眼只礙梅花未放開

梅蘭

淸標同插古軍持淸似西山凍餒時嚼蕊弄香無說處屈平和靖已何之

佳人歌

淡勻粉淺畫眉髩邊休挿桃花枝白面郎君馬如箭回頭再盼情依依文君未識相如面朱弦聲裏猶相戀風流勝事千古傳寧如文君當時深深深處深庭院臨卭亦免王孫怨佳人佳人休捲簾門外落花春正甜繡牀午困語聲寂博山篆冷香頻添佳人噫佳人吁今人安得人人思秋胡黃金不認眞丈夫

醜女歌

梳風楊柳笑沐雨杏花羞看看三十餘不敢下妝樓待媒媒不來對娘娘共哭何時王右軍來坦東牀腹君不見西施絕色天下白能使麋鹿走吳宮玉環一笑百媚生能使漁陽鞞鼔驚宗無鹽無益形貌惡當時一段議論千古生淸風美婦未必美所美貌徒美醜婦未必醜所醜行不醜醜妻惡妾壽乃翁何須能勸羊羔酒

江湖小集卷七十二

欽定四庫全書

江湖小集卷七十三

宋陳起編薛師石廬集

晉宋詩稱陶謝唐稱韋杜當其時人人皆工詩詩非不盛也而四人者獨首稱豈非侯鯖爽口不若不致之羹鄭聲悅耳不若遺音之瑟哉唐風不競派沿江西此道蝕滅盡矣永嘉徐照翁捲徐璣趙師秀乃始以開元元和作者自期冶擇泙鏈字字玉響雜之姚賈中人不能辧也水心先生旣嘖嘖惇賞之於是四靈之名天下莫不聞而廬翁薛景石毎與聚吟獨主古淡融狹爲廣夷鏤爲素神悟意到自然淸空如秋天迥潔風過而成聲云出而成文間謂四靈君爲姚賈吾於陶謝韋杜何如也夫古詩三百不過比興然上下數千年間騷人文士望而知其難擬之而弗似矣四靈陋晚唐不爲語不驚人不止而緩生常則其步趨謦欬揚揚以晚唐誇人此人所不悟也然則景石脫穎而出自成一家眞知幾之士哉景石名家子多讀書通八陣八門之變乃心物外至忘形骸築廬防昌湖西灌瓜貼樹篘醇擊鮮日爲文防論切闓析恐不人人陶謝韋杜也情眞气和庶幾乎有道者而年五十一死矣死後人士無逺近爭致其詩其子弟手鈔不能給於是相與刻之嗚呼使景石健至今詩又止是乎嘉熈元年淸明日東閣趙汝回序瓜廬詩

瓜廬

近來有新趣買得薛能園疎壤延瓜蔓深鋤去艸根花時長載酒月夜正開門最識田家樂辛勤更不言

瓜廬至日卽事

西山起還伏插入萬丈潭漁叟操桂棹樵歌過艸庵年荒酒味薄天旱井泉甘不願丘園賁惟將易自參

送趙幾道赴臺州錄事

防前綆汲何從來淸流海底通九垓天河地脈防旋轉上中下井躔三臺滿城桃花二仙種方廣金殿三門開一時防上幾許人若匪佛種應仙才於公徒知髙其閭豈識大化非胚胎今玆送言暫相別詩規筆誨紛崔嵬傅說明星定入夢方朔迹穢空諧詼不暱不阿予與汝古交淡淡無嫌猜

寄趙紫芝

別後訪消息傳言一半虛前官已不就所向定何如苦雨厭羈思春風欺舊廬懷人閉門夕專擬寄來書

防宿趙紫芝宅

郊居無一事喜見友人來促席坐添火推窗立看梅論詩漏欲盡煮茗匣重開此夜思徐照墓松猶未栽

贈達西堂

卻罷住山緣歸來又十年自知身是妄常道鉢休傳塔路修來直紗燈影處圓與吾相對坐語嘿盡通禪

寄蔡任

不見三百日問君消息多身閒詩有味水靜月無波琴裏懷孤竹書中寄永和遙憐一江隔何計得相過

送趙紫芝入金陵幕

爲官亦僦居官況定何如昨夜交遊散滿湖秋雨疎此邦佳麗久舊吏拜參初喜是賢侯幕新年有薦書

讀劉靖君碑

儒生身上事皆成身外浮華亦甚輕種竹滿山門徑小掛冠當路樹枝橫幾於顏子三生壽分得陶潛一字名何處時今見前輩只看碑語自心淸

漁父詞

十載江湖不上船捲篷髙臥月明天今夜泊杏花村只有笭箵當酒錢

鄰家船上小姑兒相問如何是別離雙墮髻一彎眉愛看紅鱗比目魚

平明霧靄雨初晴兒子敲鍼作釣成香餌小蠒絲輕釣得魚兒不識名

系船蘭沚鱠長鱸曲袷方袍忽訪吾神甚爽貌全枯莫是當年楚大夫

春融水暖百花開獨棹扁舟過釣臺鷗與鷺莫相猜不是逃名不肯來

夜來采石渡頭眠月下相逢李謫仙歌一曲別無言白鶴飛來雪滿船

莫論輕重釣竿頭伴得船歸卽便休酒味薄勝空甌事事何須著意求

寄謝黃元信惠茶

建溪金鋌直幾千餘性所嗜一已偏尋常艸卉不足進龍團鳳誇如瑉堅長須健卒前月到手提菜器急取煎妻兒攢眉笑苦澁爲言眞味玆天然易牙去已久吾齒若具編枵腸豈廢食睡省非壯年惜此餘香滯喉頰巡除吟詠聲諓諓詩成等題建寧郡主茶官吏俱時賢合同緘印一時畢進奉飛馳爭春妍天子不敢嘗薦以寢廟先定自褒嘉到屬郡趣君密邇玉鑪煙一以此味沃天下邪魔驅掃無畱連

送子舒弟之官華亭

執手難爲別愁看去棹孤船官得閒散春晚過皇都書附海人便花添住屋圖有時吟句穩還憶老兄無

送張直翁之筠陽

時平民事少詩句定能淸況作江西去放教秋水生山花香淡泊湘竹恨分明朝士多知爾慈溪舊有聲

送趙端行廷對少寓期待之意

甲科知亦有難得是家傳定入中朝局還交內賜錢服靑初解褐班後忽趍前獨謝歸廊幕詩呈第一篇

贈葛天民

逃禪已得計易姓豈云非自說身如幻常人見亦希亭邊看荷葉樓上掛蓑衣幾夜蘇堤月隨君瘦影歸

送廬次防兼柬盧九祕書

蔡邕初入直撰著幾書成所取友若此遙知人至淸朝回収疏槁夜語雜詩情愧我多年別相煩一寄聲

挽陳叔望

少年曾是魯諸生爲立功名別路行嘗捉寶刀嚴漢陛再持符節領江城絕憐詩律雙金在不見林塘五柳成明日西山歸葬處踏靑人散艸初平

送葉季重之官吳門

君繼賢人業試官閶闔門但問要離墓莫看眞娘墳虎丘寺前生野艸一花一葉皆麗好用心冷淡不此嗜自有詩禮長探討給旁餘閒庭廡空小輿應亦上垂虹橋邊風駛寄書便只冩平安報乃翁我慚空空易疎斥時亦摳衣侍函席春膏流得儻寄將待冩續經藏屋壁

寄趙叔魯

相知言莫盡別後意如何命笑春冰薄愁因夜雨多全家寓京國無地著吟哦防得窮通理從今緝薜蘿

酬劉子至

寄來書一紙別後喜安和想見淸髙極吟成秋思多山頭靈運立月下謫仙歌共是江湖客斜陽各曬蓑

賦二十八字

水滿溝塍不愁旱急催租稅卻憂貧家人苦不憐予拙雪袴冰衫要及晨

紀夢曲

夜夢佳人姱且長星冠霞披云衣裳雙眉淺淡畫春色兩耳炫耀垂珠璫緩步逡巡倏相近世道人情不敢問斂容正笑發一言不識巫山雲雨恨自從十五學仙經今年二十身骨淸天上有籍升其名長聲短聲歌紫瓊紫瓊之章詞宛轉永與人間風調逺餘聲未竟鐘鼔鳴霧散煙収人不見

水心先生惠顧瓜廬

未成三徑已荒蕪勞動先生枉棹過數朶葵橊發深愧一池鷗鷺避前呵路通矮屋惟添艸橋壓扁舟半沒河再見緇維訪漁父卻無漁父聽淸歌

題南塘薛圃

門對南塘水亂流竹根橘柢自成洲中間老子隱名姓只聽漁歌今白頭

巾山

兩峯爭起入雲層半屬虛空半屬僧斜日滿山人到少任蕃去後我來登

送趙端行

紛紛帝族貴欽玆神秀門永嘉分弈葉甚盛二枝蕃吾友天樂翁實惟遊之孫身𨿽羇旅盡詩則騷雅存侄行有科第作尉期髙騫是曰提刑後令問方騰喧大心欲圖南小技不在言十年相聚首偉論孰敢援交比鮑叔知志許諸葛論分攜乃明發念我守故園君往夫差國不遣吳水渾陸靜翫蟾彩江淸烹鮈豚邑宰話鄕曲官廨如荒村昂藏信多暇時憶朋友樽窮達委天分守道無競奔防當春風吹梅實眾花繁

挽徐道暉

昌黎銘最好朋友更情深身沒復何憾家貧自不禁春山無死艸夏木有淸陰爲鬼詩還則重來何處尋

漁家

小舟輕似葉曾不畏風濤自說磻溪好翻疑釣瀨髙晚來魚換酒歸去子持篙定是逃名者時聞歌楚騷

梅雨

梅潤雨兼旬暑月不知夏溪流三尺彊舟人驚昨夜余家有瓜田蘋藻紛揉借魚鰕失慿依跳躍至牀下卑濕畏暮年扶防升臺榭難願方丈食互市物踴價四鄰各淒涼惟有酒可借五月借新白咀嚼勝棗炙閉門人事絕向晚烏巾卸震雷壓不住神龍未遑暇或謂蛟爲孽胡不寧爾捨旱澇政本農偏惠及間架皇天無所私未遽損禾稼一洗天下淸作我聖人化

謝陳水雲寄惠瓜廬字

我向村中住無人知姓名結廬難得就種樹幾時成扁榜龍蛇動飛檐燕雀驚自憐幽僻地因此亦敷榮

和梅氏西澗韻

此處宜新月開門必向西近江潮有信初種樹猶低何日尋梅隱移船系柳堤詩篇滿窗戶畱壁待余題

秋晚寄趙紫芝

數日秋風冷丘園獨自身閒看籬下菊忽憶社中人苦詠肩常瘦移家債又新極知君淡泊十載得相親

送王成叟先生訪丁子植

老懶無拘檢一年身耐貧還思溫嶺去別我苦吟人柳色行三日雩風浴暮春舊時同學友迎拜緑袍新

和葛天民

賈島文章懷素書得來讀罷捲還舒西湖柳下爲君宅東海云邊是我廬千里江山長若此一生心抱欲何如相思惟有加飡食不暇逢人寄鯉魚

戲贈趙天樂

問隱當時意已深近來全廢是淸吟一春只爲風雷變盡日閒觀天地心聞道丹鑪初候火能教瓦礫化成金果然成得知何用不似瓜廬種紫參

孤山

不到西湖今幾時十年雙鬢欲如絲難尋和靖題詩處空見梅花成老枝

望夫石

望夫一望幾千年蒼蘚何曾似翠鈿卻是春深更風雨滿身吹淚使人憐

喜翁捲歸

我老寡儔侶年荒値冬迫膝下有啼寒缾下無儲積豈不展轉思自欠經營防儒冠匪謬誤賦性素褊窄淵明疑夙世荷鋤心便適嗟予四友朋驚見三化魄一翁尙淒涼六帙困行役家貧病難愈詩苦全白昨來扣我門偶往比鄰宅聞語亟倒屣已去歘無迹知君懷百憂𨿽出難久客從今幸安居況有舊泉石淸晨過窮廬竟夕話疇昔逝者已云逺相期守枯瘠

寄題趙十四知縣聽雨堂

誰彈石上琴涓涓流水響主人性淸曠靜夜逾幽想何心指蓬閬取近對湫蕩應有可人來煙蓑曳雙漿

塔山和徐道暉壁間韻

寺在一山頂江分兩岸田慿何發詩興題字古廊邊近地今埋骨閒人亦助錢昨宵畱宿意不忍上歸船

送葉宰赴丰城

君往爲官處江西冦已平獄閒空劍气堂靜響琴聲有法催常稅無私得眾情時方急賢路名定達公卿

喜徐璣至

榮滿自南歸曾過秦系廬無心緣見道會面只如初詩好多人說官淸得薦書柴門勞顧訪未覺四年疎

送蔣肖韓

嶽陽有仙迹君去頗相宜已料官閒日多吟湘水詩髙風琴斷裂白月酒連漪無意求人薦惟應我自知

懷趙紫芝

日沈月上暝煙斜収拾漁竿恰到家爲憶城南淸瘦友寒宵夢裏見梅花

至日遊湖

此心全剝落今日一陽生自分安身計難逃素隱名貧中聞道徹閒裏作詩淸別有求漁者笑予憂思盈

自題

半生作計在田廬習懶何曾好讀書誰卻畫作古人樣旁邊還是欠犂鉏

送謝彊學主建徳簿

少年初試吏濯印富春亭水可淸人骨山曾隱客星俸廉專母養跋簡靜公庭守是賢侯子應看薦墨靑

寄題趙紫芝墓

辛未聨詩別九年成恍惚大星墜地旋無光君身入土名不沒吳越之水相交流寂寞詩魂何處遊不聞孤鶴喚人醒空見梅花似人影無復東巖招謝客應住西湖伴和靖世上如今一句無一靈獨存勢欲孤我有生芻來未得只愁宿艸易荒蕪

膾奭上人

何人養道得如君房接髙樓半接雲山地栽梅寒蘂瘦瓦鑪畱火夜香薰看經尋義心逾靜坐黙觀身耳不聞莫道門前是防市須知喧寂此中分

哀徐致中

亡友如今隔杳冥畫身只見病時形書窗閒久梅添潤花徑荒來艸又靑一卷詩編空就緒兩年文防覺凋零幾回行過深深巷不忍登堂不扣扃

送薛泳

病裏風光總虛擲岸花園柳雨中休無端好客隨春去送酒吟詩一並愁

楊柳枝

門前楊柳君莫折長於折處生兩枝兩枝難作一枝合一心分作兩心時

惟有髙枝髙莫攀不堪攀處只堪看怪得樓頭畫眉婦春朝長自憑欄幹

獨於髙處接陽和占得春風分外多須信繁華易披拆不如柔弱拂江河

汴水堤邊薪可束永丰巷口緑成堆盛衰到底皆惆悵何不移根種馬嵬

橫參樓和老杜韻

僻懶便幽處江湖稱隱心地偏欣攺觀樓豁喜初臨暖日低輕防良朋接短襟潮聲全有韻帆影半回陰翠麓添重色鱸風出淺林嶼頭煙瘴逺沙觜浪痕深寂靜雲歸壑瓓珊月近參人家已鼾睡漁父尙謳吟造化由來久周回忽見今愛他斜日照顚倒數山沈

湖上

勢利絕交初瞿然臥隱廬無營心淡泊見客禮生疎遊有漁樵伴看多佛老書春深艸易長忘卻倩人鉏

宿瞿溪

船泊溪西岸人家見晚舂疎星寒有鴈村寺夜無鐘竹徑通新店茅柴暖病容農夫不相識問我欲何從

送從善雲遊

鴈蕩天臺去閒尋倚杖藤路邊應得句禪坐似無能頂笠偏愁雪山猿不畏僧儻逢淸塞伴休願入傳燈

多景樓

跨浙連淮是潤州好山全對此江樓少年志气慚霜鬢猶憶曾看打陣舟

送法照

論著天臺教詩參左緯來閒行過蓬蓽相對坐莓苔講席虛前月重遊約後回仍聞藏褉帖應許爲吾開

送子舒弟赴金陵兼柬宋君輔

祿仕何方好金陵總莫如廟存元帝像家有二王書羽檄時方急文才用有餘功名収拾了歸食防昌魚

送夏肯父

霜晴鴈蕩白五日計鄕程野燒明山店輕輿憩嶺平乞銘甘久客愛母起歸情孝極天爲感師文早晚成

挽林敬之

閉門常讀易遁世意如何有酒可消悶無堦不種莎閒時尋舊友月夜步新河我亦逃名者題碑愧爾多

金賢良

虛號賢良豈療饑短衣結袖竟何爲空攜痛哭能言防不遇勤求下詔時老去說詩猶有味寒來索酒莫教遲家貧身死知無計自有旁人爲立碑

學海樓和水心先生韻

江口潮生夜語喧月殘惟有數星存更慿髙處觀空闊始悟乾坤是易門

下僊勝因寺有懷

山中初寄隱野寺一天星路逺有如此客來應未能蛩催寒嫗緯蟬雜夜僧經忽憶忘形友微吟自剔燈

趙成於

早年名字諸公並惟有淸聲獨至今辭卻雙旌更何事自扶靈壽欲閒吟病來便作雲歸岫死矣猶如鶴在陰終始哀榮了無恨只愁塵鎖匣中琴

送文子監艸料場

坐局何煩聽曉雞豆萁苜蓿亦詩題好文不愛今人體色養寧嫌古署低翰苑舊交應顧訪相門斯近事招攜歲寒惟有君於我老去過從許杖藜

寄鴈蕩詩僧

鴈蕩峯前夜雨晴空房不住有蟬聲一身閒後發難白五字吟來思極淸少見出山多入定還於夏末起秋程何如更待黃花節顧我來遊計已成

李白墓

野人燒殘竹數枝詩魂飄蕩定何之娟娟秋月照采石不在荒墳在水湄

漁父二首

偏來浦口芰荷香緑葉叢中睡一場須信至人無妄想不曾有夢見文王

利薄毎言隨分過避名不入愚溪路春深雨足釣絲長夜來又宿蓑衣步

州醼席上賦牡丹得日字

粉淡與妖紅占盡陽和出春去在商量更費吟人筆此是洛陽花尙帶長安日特上使君墀寶缾分甲乙

寄龍虎山道士孔野雲

上淸三十六院閣皆幽淸潄齒泉新汲晞發日始升自除燒墨竈晝夕誦黃庭所得異疇昔出山畏逢迎同當知非年寄詩聊冩情

夜坐陳縕靈見訪

淸夜焚香篆閒看郊島詩自憐多冷寞誰足慰衰遲樹雪明窗紙缾梅落硯池君心亦無事相對坐移時

送翁靈舒閒遊

袖有新詩如美玉知君去意十分濃山行見艸認靈藥午歇就陰依古松兩鬢已添蓬虆色三年判作飄零蹤羇情夜後更愁絕深澗斷猿溪寺鐘

先寄郭子奇

世道只如此君心我得知先教栽菊在預作去官期夢覺秋風起行吟夜月遲懷人幾十載欣有叩門時

喜葉謙夫婦

老思忽蕭爽親朋得意歸菊觴奉親壽柳色上儒衣宅旺看山勢門淸有釣磯我來聊問字澹坐月侵扉

挽潘母

獨翫隔防月淒涼三十年眇然儒素業翻以姆儀傳生計無中有衰齡病後延誰爲市貞石髙刻墓之前

送趙主簿

內地無烽火詩人入仕林定將詠物意移作愛民心晤語初同調分攜便不禁卜鄰曾有約久後得相尋

送陳器之赴紹興初官

郡古湖如鏡照人心膽淸閒曹應事簡盡日讀書聲府主舊知舉同僚親弟兄人言遊宦樂難得比君榮

哭周宗彛

已嘆交情看漸少聞君怛化重傷神手栽寒竹惟添筍堂掩空山不見人舊說媾婚今且置新懷情悃向誰陳獨憐頭白曾參母淸夜悲號血淚頻

送項季約入成都幕

閣書入兵幕束袖學戎裝峽峭艬侵月秋淸猿嗛霜迂程看陣磧到處宿詩堂若比仲宣樂輸君發未蒼

送郭子奇

永嘉官滿後歸處是仙居柳舞陶潛徑桃迎阮肇車名髙唐寺塔篋滿晉人書看步靑雲上題緘寄隱廬

送趙澤民赴酃縣

髙人爲令尹政事豈尋常炎月不避暑淸風心自涼水流衡嶽色酒帶芷蘭香逺想濯纓暇思予有詠章

大龍湫

昔聞天下山衡嶽稱崇丘又聞天下水江漢爲巨流古有山海經歷歷敍九州李唐三百載詩家無一畱及觀酈道元此地亦不収不知諾矩何事能窮我來妙境萬丈懸淸湫石壁去無極百里彌道周雲气冒羣岫龍宮深以幽輕輿巖壑底竟日涉溪遊陰晴異瞻矚逺近難摟飄如飛素練粲若散琳璆風掀一潭雨佛坐四時秋喧呼勢益驟洶湧聲彌吼變化有如此溥博誰與儔吾謂神龍力豈翳人鬼謀稽首荷遇久坐勞雙眸一杯卻嵐暑旋步轟雷稠以吾澹世慮歘起杞人憂何當騎天狼滿引射斗牛

斷橋

獨扶瘦杖欲經過爲問髙僧意若何自倚神通能渡水卻言佛法本無多

寒山寺壞莊產盡爲勢家所奪余遊天臺甚爲普賢惜之陳約甫攝郡號不畏彊禦者必能與寒山出气

寒山寺廢佛燈寒有客來遊欲住難夙世閭丘今攝郡不妨饒舌似丰幹

哭劉詠道

案上韓文與杜詩小齋閒澹亦相宜人憐貧病憂無計自說文章樂未涯禮合古初山友哭祔從先世夕郎知生平直諒嗟何往不是哀辭是誄辭

送張直翁

宰公詩句是騷人官舍況臨湘水濱衡嶽望中思防蹇滄浪淸甚欲垂綸長於一縣花開後獨訪三閭廟裏頻元亮何曾借知已翩然出處自由身

送王倅之興化

梅溪好源委流徳至今存獨繼賢人業共推君子孫官淸五字好州小貳車尊所歷七閩郡從玆水不渾

挽趙孺人余中表也

幼小同羣戲年加各所之常擬豓花卉終是易離披夫壻新袍緑兒男半發垂送歸蒿裏道興我渭陽思

趙叔魯端行胡象徳攜酒見顧

一賢二公子枉駕瓜廬丘烹魚載美酒竟夕爲我畱評詩仍和曲舉白不計籌情忘覺歡暢禮厚愧莫酬今朝風雨橫欲謝出無由

挽徐左史

左史聲名空復存如今往事不堪論惟應指佞當前陛已判身歸老故園驄馬引喪寒有淚麒麟臥冢寂無言人生遇合萍相似何處分明怨與恩

送鮑份父

地僻官仍小玆行古迹多矩羅應失笑龎縕亦經過宦

業知餘事宗風竟若何【闕】

滿捨是靑莎

挽張彥文提舉

七十童顏在翛然物外幽組衣藏蠧篋散服上漁舟此日移松葬前時爲菊畱山連象浦館誰記孟家遊

淨光長老極能詩

近住城中寺陰雲漬竹房雨多香篆久春去藥苗芳室裏從人問吟邊與世忘一身全是道頭白有何妨

朱淸之

漈水日夜白之人信所宜隱於陶今酒甘謝郗詵枝江渡月偏滿家庭歲有規不知君沒後誰主菊花期

送蔣肖韓赴弋陽

弋水橋邊接長官水晶山色讓淸寒共知雕今稱劇自倚廉勤道不難吏退早衙花谷靜鶴翔秋戺訟庭寛從來遇事無凝滯應只愛民勞寸丹

送謹師

謹師牢絆腳語別意茫茫入寺春隨杖當禪月滿牀多因新見解拋卻舊篇章爲我金山去鉗錘問一場

挽宋耆卿

人如韞玉操如冰拾芥推棃世豈能案上有琴亡舊響墓頭無火續寒燈一官只是幽閒過百行惟須健筆稱此曲調髙知者少朗吟喚得九原譍

送髙郵周主簿兼呈陳居端

繞縣重湖色難同主簿淸𨿽云古郵置不似近邊城月落淮田闊風晴隋柳輕鄕人在曹職相得爲詩情

寄守上人歸閩省親

從小服緇素三衣竟不長心空無物礙頂重有詩囊去與云相似來期春未央家山指萱艸微笑奉髙堂

無題

平生愛菊與梅花菊比淵明梅似逋誰知此道今寥落愛菊愛梅人也無

戊子七月十一日

貧因幾首詩閒髙一著棊瓜廬常嘿坐不願有人知

江湖小集卷七十三

欽定四庫全書

江湖小集卷七十四

宋陳起編髙九萬菊澗小集

春日卽事

人間閒日月春後乍晴陰半夜聲急一谿流水深鳥啼花自發詩就客能吟短策西湖路幽芳信意尋

送別

老去情懷怕別離年來不作送行詩人前舉似終難信問著垂楊便可知

春日北山二首

人緣白石溯淸谿手剝蒼苔認舊題春色滿山歸不去拆桐花裏畫眉啼

挿花吹笛兩山中桃李尊前日日同待得馬頭飛絮滿更來沽酒防殘紅

僧房夜坐

萬枝松裏一篝燈知是山房第幾層靜夜數聲淸磬響上方應有誦經僧

訪諸葛錬師不遇

靑銅防著布囊中去謁人間小臥龍久欲共君謀一醉有錢卻又不相逢

雜興二首

新分菊本自鉏山手縛枯藤作矮防比似著書空用力種花猶得一年防

二十年前欲住山不禁寂寞揜柴闗如今寂寞禁當得欲揜柴關又卻難

秋日田父辭二首

啄黍黃雞沒骨肥繞籬綠橘綴枝垂新釀酒旋裁衣正是婚男嫁女時

少婦挼藍旋染帬大兒敲葛自漿巾新摘摘笑欣欣相喚相呼防賽神

孤山雪後

雪後騎驢行步遲孤山何似防橋時近來行輩無和靖見說梅花不要詩

天臺曹園

蔡嶺桑麻地曹家桃李莊谿流春水滑梅度晚風香竹屋解畱客筍輿休俶裝平生防花法不學蜜蜂忙

西湖春雪

小艇沿湖防雪飛正當騎馬踏春時是誰乞與楊花舞先占東風一月期

閒居雜興三首

開門遣蠻童買花供銅佛春風隨花來爲我一披拂風和花气淸下簾休放出回施佛因果供此老詩骨防燈酌春酒襞紙題小詩讀盡列僲傳引調學語兒自飲復自笑不覺春漏遲且了今日事明日還任之杜防休忉忉布谷休聒聒無田不須耕無家自能活行藏莫非時造化安可奪更放心地寛出門行路闊

春日湖上

乘興行新路凝情獨老翁馬蹄春艸上人影夕陽中飛絮沿湖白殘花染浪紅晚歸雲气合雙漿破空蒙

春懷

江南春盡尙春寒添盡徵衣獨揜闗日暮酒醒聞謝豹所歡多在水雲間

過臨平

徵帆一似白鷗輕起揭船篷防曉晴梅子著花霜壓岸自披風防過臨平

古廟

古廟依喬木開門對淺沙短籬紅槿樹深徑碧苔花屋破香煙濕庭空日腳斜山寒無賽鼓鳴噪集神鴉

古寺

山路荒涼出小亭土墻斑駁帶枯藤欹斜古殿三尊佛黯澹寒篝一防燈碣石半磨天寶字禪房空老政和僧頭陀禮拜迎人說門外浮屠欠兩層

卜居

結屋離黃道開門對白沙一莊千古月三徑四時花客至旋沽酒身閒自煮茶相聞虫鳥外不復聽諠嘩

秋日三首

旋買扁舟載一翁片帆吹下夕陽東西風欲織江頭錦催染秋林葉葉紅

庭艸銜秋自短長悲蛩傳響答寒螿豆花似解通鄰好引蔓殷勤逺過墻

獨客飄然物外逰江南江北總宜秋芭蕉昨夜緣何事和雨和風作許愁

松谿廟

廟自何年立門深晝不扄寒藤扶壊壁秋艸帶防櫺谿接東西碧山分逺近靑老巫逢客至謾說有神靈

蓮實

膩玉肌膚碧玉房累累波靣趂紅芳坐忘佛土三生夢來結人間一夏涼靑子綻時仙掌濕緑包分處蜜脾香尊前笑摘醻風露猶記西湖古柳傍

無題二首

獨展羅衾無夢成寶香燻徹轉愁生癡心不願郎思妾只願郎今厭客情

風竹蕭蕭澹月明孤眠眞个可憐生不知昨夜相思夢去到伊行是幾更

秋興

數聲新鴈夜初長曉起開門衣袂涼籬菊褪黃秋興嬾瓦溝才試一防霜

秋晚卽事

江頭風葉舞低回催得濃云頃刻開萬里碧天紅日晚數聲新鴈送寒來

毋自欺齋夜宴

毋自欺齋淸更嚴齋中人物斗之南七朝宰相得瞻仰四海詩人交笑談古調喜聽琴再弄深杯休惜酒重添玉堂今夜無宣喚且與江湖作小參

曉出黃山寺

曉上籃輿出寶坊野塘山路盡春光試穿松影登平陸已覺鐘聲在上方艸色谿流髙下碧菜花楊桞淺深黃杖藜切莫匆匆去有伴行春不要忙

育王寺

曉防烏藤上育王入山隨處得徜徉碑頭龍護先王字塔下魚懸外國香徧謁禪房嘗苦茗閒聽社媼說豪光山深日短行難盡僧遣頭陀辦客牀

春日湖上

淸波門外放船時盡日輕寒戀客衣花下笑聲人共語柳邊檣影燕初飛曉風不定棠梨瘦夜雨相連薺麥肥最憶故山春更好夜來先遣夢魂歸

黃居士山房

浮利浮名心已灰三間茅屋白雲堆先生自釀松精酒侍女能持藤癭杯養鹿曉隨原艸去放猿時摘野花來近聞身口渾無累槲葉黃菁繞宅栽

育王寺

精籃遊歷地景物自情親鶴引登山客僧迎禮塔人名花千佛供喬木萬夫身碑刻東坡作重來爲拂塵

送春

韶光催去本無情秖爲東君去住輕𨿽欲遲畱芳艸夢如何禁得杜鵑聲桐花快落春風老梅子防酸晚雨晴從此嬉遊時節少不須日日報詩成

秋山散步

乍晴沙路軟於塵新著芒鞋更可人誰道秋山不宜客桂花多處勝行春

卽事

秋來髙處不宜登閒卻西樓最上層讀罷黃庭牕戶晚自敲淸磬上香鐙

烏鎭普靜寺寺沈休文故居也

寂寞梁朝寺深廊十數間碑存知殿古香冷覺僧殘斷岸舟橫浦平坡樹補山休文知好在依舊帶圍寛

渡錢塘

小立晴江上潮生落照邊晚花低映水春艸暗迷煙燕子飛官驛鷗羣引客船闗情南浦別相對獨依然

七夕

一枕新涼供醉眠覺來風物已淒然山雲帶雨重重合宮樹鳴秋葉葉顚滿進一杯醻好節休防兩鬢換流年雙星回施癡兒等容我長齋綉佛前

荊棘中見梅花

荊棘叢中數防春春云態度月精神依然竹屋茅櫩下靚女盈盈不嫁人

感春

人事日紛紛不知春已分問梅成緑葉防杏落紅雲燕向晴空語蛙從夜靜聞感時傷老大孤坐對鑪燻

送劉允叔主簿歸山中

浮利浮名挽不來故山歸去恰春回馬蘭旋摘和松鬻枸杞新生傍菊栽庭樹夜畱山鳥宿洞門早爲野雲開明年我亦天臺去相伴芒鞋蹋古苔

江居曉詠

家住淸江江上村江雲山影自平分幾回早起開門防不見靑山見白雲

題二小姬扇二首

慶娘顰翠眉春瘦怯羅衣笑問采花蝶如何成對飛湘湘未識羞獨坐抱箜篌貪學耆婆舞擡身拜部頭

小樓雨中

云浮江雨暗獨坐苦淹畱白髮羞明鏡靑山對小樓酒功書下下心事付悠悠安得並州剪從頭剪斷愁

首夏

漾漾池塘碧染衣陰陰艸樹綠成圍江村寂寞春歸後一點楊花不見飛

寄方巖

綠發仙人山澤臒出遊入息幾曽拘種花甚少四時有諫艸不多千古無閱世眼髙磨日月好賢名重滿江湖行藏到得無心處鐘鼎山林豈異塗

自賦

蝸角蠅頭總是虛何須畱戀市朝居老於親戚情當宻貧與公卿分合疎小澗艸荒元種菊故山塵滿舊抄書幾時歸去重料理嘯月眠云得自如

蕺山登髙

醉眼橫斜防菊枝又成客裏過佳期去年行路猶持酒今日登髙懶賦詩老淚怕從衣褏見閒情但有帽檐知阿防故國才歸得嵗嵗須來舉一巵

戍婦吟二首

將身托戰爭世事百無情相對生離別渾如落葉輕辭家出戍邊北望隔靑煙怕做沙場夢秋宵不敢眠

重遊無量院

佛屋欹斜老翠微小軒猶記昔遊時江雲帶雨涼生竹野水迎潮暗入籬門外風波僧自識山中朝莫客曾知眼明素壁闗情久十載才能寫此詩

春霽

積雨才收云盡歸長空一色碧琉璃日移簾影臨書案風颭缾花落硯池巢燕學飛猶戀母籠雞得食旋呼兒眼防景物闗情甚喜爲新晴賦此詩

嵗除登岝防山精舍

蕭寺經行無盡情倚防長是眼增明谿因宿雨十分急山爲凝寒一味淸竹外飛花隨晚吹樹頭幽鳥試春聲重來又是明年事臨出門猶欵欵行

張氏曲江

一曲澄江兩派分滿山修竹緑齊云矮窻風月侵帆腹小徑煙霞隱屐防白鷺夜依花影宿淸猿時共艣聲聞主人與客心如水同倚防幹得細論

登九華樓

髙閣臨江可契心興來時得一登臨山云浦樹重重合野水汀蒲日日深雅背夕陽供晚哺蟬迎涼吹試秋吟倚防盡見諸峯出如對風流李翰林

趙仲莊都鈐山居

一官難換北山薇結屋栽花度四時果熟不妨禽摘盡酒香惟恐客來遲小蘋低唱花間曲阿廣髙吟李下詩客久辦心分半隱尙嫌風骨欠仙姿

船戶

盡將家具載輕舟來往長江春復秋三世兒孫居柁尾四方知識會沙頭老翁曉起占風信少婦濃妝照水流自笑此生漂泊甚愛渠生理付浮悠

歸寓捨

門前流水碧粼粼嵗晚歸來亦可人梅欲開時多是雨艸才生處便成春嬌兒對面兩癡絕老子闗情一欠伸快取竹篘篘濁酒舉杯先爲洗京塵

憶西湖

西湖春二月結客少年遊駿馬黃金勒長身紫綺裘愛花論擔買嗜酒滿船浮兩載緣何事臺州又越州

小樓雨中

長安市上僦樓居閒裏身心盡自如十日雨聲春對酒一窻燈影夜觀書茶經未展愁先醒藥錄才防病已除所欠短櫩晴景好拆桐花月共扶疏

喜鄕友來

蕭蕭春夜雨有客渡江來世事攢眉說鄕談信口開晚肴供苦筍時果薦靑梅甚欲澆離恨呼鐙撥酒醅

春寒

料峭東風破客衣春寒不比臘前時絕憐墻角櫻桃樹全似梅花雪後枝

昌國縣普濟寺小亭

鯨海中流地龍峯小洞天亭髙先得月樹老久忘年大士居鄰境隨僧指便船若爲風浪息更結補陀緣

春情四首

樓頭上馬苦匆匆百計相畱無計從正好防花郎卻去江邊春色爲誰濃

天涯海角水雲寛人在吳頭楚尾間彈徹箜篌難寄恨海棠庭院獨憑防

深院沈沈照落暉寶香燻徹舊時衣一春行樂誰爲伴羞見花前蛺蝶飛

鬭艸歸來上玉階香塵微涴合歡鞵全籌贏得無人賞依舊春愁自滿懷

晚春卽事

輕煙終日鎖樓臺細雨絲絲半濕苔杜宇一聲靑嶂外谿流時送落花來

蕺山戒珠寺寺王右軍故居也

葉葉東風吹客衣昌安寺裏晚遊時欹斜竹屋羲之宅磨滅經幢率府碑佛化是誰畱實相鵝亡猶自見方池逢僧小作煎茶供略問源流笑不知

冬日卽事

江上凝冰約水防門前殘雪綴溪云杖藜獨立梅梢月成就淸寒到十分

訪銛朴翁不遇二首

亂花飛絮趁長防來訪西湖竹裏庵行盡白雲三十里詩人又在白雲南

乘興尋僧入翠微山中無限野薔薇主人不見從誰賞折得繁枝自插歸

聚景園口號二首

淺碧池塘連路口淡黃楊栁防櫩牙舊時嵗嵗春風里長見君王出防花

竹影參差臨斷岸花陰寂歷浸淸流遊人難到防幹角盡日垂楊蓋禦舟

恭跋思陵宸翰拓本卷後

淡黃越紙打殘碑盡是先皇禦賜詩白髮內人和淚讀爲曾親見寫詩時

山行卽事

落盡桐花春已休過墻新竹籜初抽山行步步黃泥滑小立谿橋聴雨鳩

又

捲地東風晚更狂櫻桃吹子落泥墻溪云自爲催詩黑忙殺條桑窈窕娘

寄林徴君

老無閒事上雙眉問著窮通盡不知兩鶴忽飛因客到一牛方病得妻醫案頭幾卷陰功錄壁上諸家勸世詩見說今年翁八十鬢邊才有數莖絲

曉行

跨馬登長路聞雞度逺闗水光斜漾月云影倒薶山人迹霜橋外禽聲煙樹間自慚林下客淸夢未曽還

三峯廢寺

荒林依約舊山門秋艸離離故迹存雙瀑有聲傳宿雨一龕無地住閒雲蝸沿壊壁丹靑古負殘碑字畫昏三嘆廢興誰可問亂雅鳴噪自成羣

下塘

日出移船日又斜蘆根時復見人家水鄕占得秋多少岸岸紅雲是蓼花

行淮

老翁八十鬢如絲手縛黃蘆作短籬勸客莫嗔無凳坐去年今日是流移

蘭亭

老來渾不愛春遊來到蘭亭爛漫秋亭下水非當日曲山前竹似舊時修二三客子因懷古八百餘年續勝流試與山靈論往事不知還肯點頭不

贈丁子植撫幹

幙府歸來赴調時淸聲借借滿京師眞如白璧藏奇石判得黃金博斷碑借宅先尋籠鶴地買盆權作養魚池客中髙致猶如此明日還山樂可知

天章寺

地勝秋淸人欲仙倚闌時節月初圓不知寺在煙霞表但覺身臨星斗邊寶墨舊歸天上去髙名今向世間傳登臨莫作匆匆防去後重來又幾年

天衣寺

萬壑千巖非浪聞十峯雙澗不須論袈裟旋化空王服宮殿曾招帝子魂山向馬頭回禹穴谿分燕尾入雲門秋行旣了登臨願艸艸題詩對綠尊

毅齋鄭祕書道山領客

羣玉堂前春晝陰主人領客步淸深上方圖畫無眞贗東壁詩書有古今手轉玉璣防測日指揮金井試爲霖山翁不作蓬萊夢但願時來洗此心

元日

長憶兒時二老傍元正嵗嵗有風光攙先禮數修人事著好衣裳侍酒觴回首不堪追日月感情空嘆換星霜尙期我老如親老卻防兒童作節忙

重五日懷舊

獨守空庭日欲晡滿斟濁酒不須沽白頭兄弟三年別靑眼交遊一字無醉防葵橊懷舊事饞思櫻筍夢吾廬向時癡絕今愁絕自讀離騷些老夫

贈番陽程克已

見說番陽有老程與人懷抱亦分明一千里外未識面二十年間長慕名因聴酒邊談舊事便從客裏定交情他時我老君猶健海內相逢卽弟兄

初聞雷聲

二月寒猶在春云濕未開灑窻終夜雨發軔數聲雷薺麥緑生腦棠梨紅拆腮西湖花事動從此日裴回

靈巖寺

天柱峯髙逼太淸靈巖端足擅髙名人間有石皆奴僕天下無山可弟兄樵徑雪深多虎迹淸溪風暖盡猿聲客身元是山林種見此如何不動情

秋夜

小屏相對兩眉攢長夜迢迢不肯殘防向鐙前窺坐臥人從夢裏說悲歡故山無計行秋晚客路從誰守嵗寒畱得濁醪相慰藉酒腸猶喜十分寛

寄王仲彛仲彛畱三衢久不歸省因以箴之

別君三見鴈南飛夢裏相逢覺又非書去不知何日到人來先問幾時歸正堪燈火觀書卷莫遣塵埃染客衣二老倚門知已久交情於此亦依依

李將

自小在行伍得官因用兵籌邊頭髮豎入陣骨毛輕戰馬惜如命寶刀都有名酒酣常罵座嫌客話升平

無錫縣春日

吳楚新岐路江湖舊散人放船來古縣沽酒供閒身花卸一村雨鳥啼千樹春野塘風捲地無復見芳塵

常熟縣破山寺

古縣滄浪外精籃縹間木枯曽閱世龍老解分山鳥道秋迷迹禪房晝掩闗詩成遊子去流水自潺潺

曹娥浦泊舟

夜宿曹娥浦停舟是幾更聞鐘知寺近聴艣信潮生風向沙頭起天從枕尾明夢回無意緒兩岸杜鵑聲

拜林和靖墓

玉函香骨老云根占斷孤山水月村薦菊泉淸涵竹影種梅地冷帶苔防生前已是全名節身後從誰問子孫惟是年年寒食日遊人來與酧淸尊

多景樓

一帶靑山欲盡頭精籃深處著危樓下無餘地容車馬上有重櫩接鬥牛鴉落野田長趁晚鴈沈沙渚最宜秋江南好景從來少北望空多故國愁

賞心亭

江亭如倚釣魚磯面面云櫩勢欲飛西望汀洲依白鷺東連巷陌接烏衣六朝更代人何在千古興亡事總非客子猶憐風景好倚防長是欲忘歸

夜過馬當山

獨載詩書趁野航自憐漂泊度時光殘年準擬登牛首連夜匆忙過馬當古廟荒寒江浸影斷崖淒慘石凝霜壯懷未分甘衰老回首長淮恨更長

江湖小集卷七十四

欽定四庫全書

江湖小集卷七十五

宋陳起編許棐梅屋詩稿

夜泊長河

黃帽貪程夜泊遲市樓燈火歇多時滿懷風月無分付卻借漁翁短笛吹

訪潘叔明

一室寛於養鶴籠荻簾疎透雪花風怪來几案無寒色春在題詩卷子中

明妃

漢宮眉斧息邊塵功厭貔貅百萬人好把香閨舊脂粉艷妝顏色上麒麟

醉起

午醉醺醺到日晡起呼茶盌炷燻鑪隔窻幾點敲花雨子細聴時卻又無

帕子

萬縷縱橫如妾恨一方輕薄似郎恩多時不系纎腰舞卻對花前拭淚防

晚泊臨平

晚卸風帆泊市橋稅亭民屋總蕭條秦封不到河邊栁送往迎來枉折腰

元夕後湖上作

自從樓閣罷燒燈未有今朝一日晴暖拆葑邊冰翼破寒畱山頂雪防輕嬌驄已印尋芳迹小妓新翻鬻唱聲每个旗亭商一醉也應排日到淸明

沈子壽郊居

屋外猶餘地百弓經鋤知費幾年工栽蔬少似於陵仲種菊多於靖節翁偃屈溪山詩卷裏破除風月酒杯中近來又喜禪機透一顧叢林萬衲空

贈葉靖逸

借得城居一丈寛五車書向腹中安聲華馥似當風桂气味淸於著露蘭朝士時將餘俸贈鋪家傳得近詩刋回防舊隱西湖上誰伴沙鷗度嵗寒

鄭介道見訪

步頭楊栁種多年今日方維勝客船掃石共防山色坐枕書同聴雨聲眠溪羮旋煮蒓絲滑野飰新炊芡玉圓不管歸心忙似箭彊畱吟過菊花天

贈龔彥質

慈湖分與半窻燈照得襟懷徹底明【得一作出明一作淸】蒲座夜閒貓占臥筍輿春暖鶴隨行鑪香欲盡經猶誦硯墨才濃句已成嵗晚弟兄俱白首一樓風雨話深更

題常穆仲蘸碧

舫樣一亭小依山復靠池每來分席坐須憶下湖時竹弄當窻影花添蘸水枝人間風浪惡泛宅幾天涯

趙叔魯

天上除書絡繹飛謫仙何事得來遲旅懷寛似居家日學力髙於未第時山帶晴霏橫畫軸水流淸響入琴絲世間多少王孫貴無我寒泉一句詩

秋江漁父

小舟輕似一鷗飛戀月隨風慣不歸困臥蘆花深雪裏夜來添蓋舊蓑衣

山間

趂得山間筍蕨春借廚烹煮自吹薪倩誰分我杯羮去寄與中朝食肉人

木山父書院

占得文房一丈彊地幽𨿽夏亦淸涼瓶花誤倒水侵案書葉亂掀風滿牀薜長宻藤遮半壁桐分疎影出低墻客來莫道無供待只啜茶甌卻味長

蠟梅江梅同瓶

苗裔元從庾嶺分兩般標致一般春淡妝西子呈嬌能黃面瞿曇現小身不羨腰金橫玉貴來尋嚼蠟飲冰人只愁花謝香狼藉桃李如何接後塵

贈畫魚沈秀才

寫字摛文不療饑生涯換得頗新奇錦心暗織臨淵网蓬鬢潛繅釣雨絲落筆易於投餌處得錢多似出罾時漁翁枉占煙波濶不及君家小硯池

贈北磵

天下名山行腳徧依然形影瘦伶俜支吾寒暑袈裟耐變煙霞筆硯靈對客敬如堂上佛讀書通似藏中經石頭路滑終難到不是詩禪莫扣扃

雪晚

臘雪連宵接曉飛錦衾公子未曽知起來擕杖敲梅樹扶得輕盈壓損枝

閨怨五首

眉鎖從春不蹔開懶移心事向妝臺恩情恰似殘花片去逐東流更不回

別後相思瘦玉肌不堪重著看花衣恨君得似梁間燕社日辭家社日歸

月引庭花影上窻悶和簮朶臥空牀春寒翠被無人共閒卻燻鑪一字香

離愁一點濃如黛彊把金箆掃不開新月幾畨呈巧樣薄情夫壻未歸來

小院東風去住中春愁元不隔簾櫳自家顏色凋零盡卻對花枝惜墮紅

枯荷

萬柄綠荷衰颯盡雨中無可蓋眠鷗當時乍疊靑錢滿肯信池塘有暮秋

庭樹

今年庭樹著花稀因是耽書失事治何處結巢雙喜鵲卻來刪得幾枯枝

春晚

推得詩編把酒斟挽春佳句譲鶯吟門前卻喜無人掃積得殘花一寸深

贈臨上人

繞湖山疊翠師住最髙層野偈書林葉茶鐺煮澗冰松筠爲道友日月是禪燈儻許分峯隱甘爲有發僧

客路

客路久驅馳秋深兩鬢知田家投夜宿漁竈寄晨炊契分燈前影生涯槖裏詩遙憐故園菊荒艸沒霜枝

鐘儁卿見訪

荒圃知非延客地謾分苔石坐移時杯中淺注三行酒幾上同防數板詩樹未經霜飛葉早菊因閏月放花遲自無景物畱君住卻恨西山日半規

題倦庵

自扁庵爲倦斯名恐未然醉巾頻漉破遊屐幾磨穿新種竹都活舊栽花更妍門前春水漲催發孝廉船

贈元耘軒

白髮蕭蕭客帝都故園閒卻種瓜鉏平時不信爲儒誤今日方知涉世疎煙浦未尋歸去艇雪窻猶讀借來書詩名壓盡江湖客要在唐人向上居

題吳叔淸郊居

哦松未了賦歸歟旋買田園結艸廬數畝竹陰惟欠鶴半池山影不妨魚舉杯多是沽來酒插架無非讀過書我已倦爲都下客願君分與把茅居

書郭子度壁

禁苑精廬是切鄰衣巾𨿽舊不沾塵鐘魚聲裏吟連曉花柳香中醉過春和土重泥燒藥竈買絲新接釣魚綸繞湖十萬人家住如此淸閒有幾人

鴈字

點畫分明印碧空回鸞返鵲勢差同月邊映得銀鉤體雪裏摹成玉箸工斷續似經秦火後悲涼如在楚詞中愁人筆硯俱荒廢倩寫相思寄便風

宮詞二首

臥聴羊車輥夜雷知從誰處燕酣回蟾光也解君王意隔个簾櫳不入來

同入宮來幾許人因何遣妾防長門雲鬟半脫香腮瘦卻愛菱花鏡子昏

古墓

石人猶自立蒿萊拂讀殘碑字字哀鄰冡已澆寒食酒野風分送紙錢來

憶鄭元甫

別後黃花兩度殘天涯彼此寄書難幾行鴈字斜陽裏聊當平安一紙防

贈蕓窻

能書能畫又能詩除卻蕓窻別數誰只是霜毫冰蠒紙才經拈起便新奇

戍婦詞一首

半落釭花午夜閒戍衣裁就寄君難鴈來不帶平安字卻帶邊風入帳寒

贈陳宗之

六月長安熱似焚中淸趣總輸君買書人散桐陰晚臥防風行水上文

傷春曲

日日望郎郎未歸玉肌寛盡縷金衣春心撩亂彊拘束碎剪紅綃補舊枝紅綃才向枝頭住殘花又逐東風去願花飛入笑筵中莫入愁人斷腸處愁人見花人自羞花見愁人花也愁花飛有盡愁無盡栁外一聲黃栗畱

四時宮詞各一首

因見落花心覺悟薄羅襟上淚痕幹容顏縱似花枝好能得君王幾日防

碧玉涼梳落枕邊懶梳雙鬢學新蟬恩情不及班姬扇縱是炎天亦棄捐

涼夜誰同玉簟眠湘波泠浸一枝蓮君王不學中秋月處處分身處處圓

雪壓殘門消未盡夜衾堆盡舊宮羅鴛鴦瓦下垂冰筯未抵思君玉筯多

郭評事

廷評滿腹貯陽春筆下從來活幾人防小似分幽寺住俸輕如在舊山貧堆書教子猶疑少倒屣迎賓不厭頻欲效林宗巾角墊自憐雙鬢有紅塵

挽吳春伯

入門諸子哭褰衣痛說嚴君屬纊時病重刀圭難作效家貧衾含不如儀從春屢有登臨約近日方無唱和詩執紼南屏山下路悲風吹亂綠楊絲

挽郭子度

連年染患貌梔黃盧扁猶無起死方穉女自敲屍畔磬鄰僧來炷佛前香生涯謾有千書卷受用惟存一奠觴聴說荼毗心更苦拭漧淸淚又成行

寄吳宜之

文公徒弟無多在學術應如壽數髙好句先教諸子和墊巾翻被俗人嘲湖邊茶店共誰坐井畔柴扉欠我敲昨夜相思眠不穩月眉斜印落花梢

瑛上人

十二三時便出家何曽頃刻離煙霞晨持數卷日方上夜梵千聲月未斜洗鉢不經鷗浴水插瓶嫌采蝶殘花儒冠誤我駸駸老何日蒲團共結跏

木芙蓉

芙蓉艷金穀秋色錦機中霜樹不知醜葉與花爭紅

東歸道中

芙蓉波面出罾魚廉似城中買擔蔬欲試膾刀還不忍恐傷千里寄人書

籠禽怨

千金新購入雕籠恨在嬌聲斷續中昨夜羈雌何處宿落花殘月故巢空

破鏡詞

寶鏡一從分破後不堪磨拭照妝鈿倩誰擕上靑雲去補得今宵缺月圓

龔彥質恕可二丈

兩龔當暑客秦溪旋買黃綀替熟衣想見西湖風月裏藕花凝望載詩歸

張聲父

城中破屋妻兒住自向招提借小房壁上碑文皆古篆案頭書冊半仙方月嫌碎竹遮窻暗風款飛花入座香防檢未如僧相處只多髭鬢幾莖霜

秋齋卽事

桂香吹過中秋了菊傍重陽未肯開幾日銅瓶無可浸賺佗饑蝶入窻來

泛剡

水濶無風似有風蘆花搖落櫓聲中鷗無一防驚猜意認作當時載雪翁

醉歸

半醉歸來臥不成月華流彩爛中庭茶鐺凍結香匜泠只把梅花嗅得醒

湖上曲

新晴旋蠟遊春屐半濕香泥恰好行琢得小詞腔未穩往來花下怯歌鶯

趙野雲

載雨駕雷翻覆頃漏星藏月捲舒間若將云與詩人比政恐云無日日閒

古硯送趙明府

一片端州古硯甎翁孫相授當良田寒梅磵下和冰洗秋桂窻前滴露研學字不工空費紙吟詩𨿽苦未成編贈君擕去薇花畔艸詔閒時枕匣眠

戲題花片

一片落花題一字湊成一首怨春詩縱橫貼在窻紗上巧似回文織錦時

寄衣曲

蘆花風鴈飛飛便寄邊衣也是遲妾把剪刀猶覺冷況君披甲枕戈時願君百戰圖勲業馘項殱嬴頻獻捷博取貂蟬金印歸無負君王無負妾

畫眉曲

日印花枝欲滿窻旋磨鸞鏡試新妝恩情只似春宵短眉黛空如栁葉長

宿閒林步

山禽棲定澗蛙鳴時復鴟梟雜數聲昨夜酒添春睡重幸無憎愛到天明

宮女詞

妍醜三千眾恩情一例輕妾身𨿽寂寞天下卻升平

眞珠園

芭蕉葉上題詩字雨後來防半不全余濕未勝濃墨補且擕巵酒到花前

湖邊

湖邊開到木芙蓉攘盡荷花十里紅紅蓼莫慙顏色淺榮枯同是一秋風

讀南嶽新槁

春來遊未徧湖山已是風光一半殘細把劉郎詩讀後鶯花𨿽好不須防

花

墻頭新露一枝紅壓盡隋人萬防工香艷便棲雲鬢老也勝飄泊晚西風

別友

分付離觴莫滿斟酒深還與恨同深自憐不及春江燕一路相隨伴好吟

不語僧

黙坐蒲龕若塑成客來惟聴小鐘鳴卻嫌庭樹無禪力時有風枝雨葉聲

孔海翁

鑑湖湖上寄閒身好景應同賀監分梅下有船供載雪荷邊無地可鉏云吟人多倩刪詩稿名士爭求作序文畫卷書編藏滿屋其他生計盡輸君

題縣樓呈丘竹坡

令君聊試棟梁材結就譙樓亦壯哉疑是海宮新湧出不然仙府乍移來無人敢帶私心入萬戶皆知正道開細數代瓜能幾日曉籌昏鼔莫相催

寄題竹坡

郭外移來費俸金幾年擡舉玉成林更無餘地栽閒樹盡有髙枝著臥禽寒影似傳東野貌淸聲如寫伯夷心呼童少殺靑瑤簡染月濡云寄我吟

數椽

數椽茅屋傍林塘幽似山僧獨住房夜靜只慿猿守宅晝閒時有鶴升堂旋收落葉供茶爨細搗枯花作印香書冊滿牀詩滿槖別無生計亦何妨

送友人爲僧

知心朋友雲霄裏三尺官綾取不難禪衲乍披身愈瘦儒冠新脫頂防寒數編詩稿聊收起一藏經文旋取防惟我塵緣推不去蕭蕭華發倦漁竿

地鑪

穴地爲鑪了一寒肉屛氊帳任無緣晨燒樹下沾霜葉夜煮山頭瀉月泉已借陽和歸故絮更分光焰到殘編百年貧富灰埃盡荒冡累累野燒邊

春雪

東風吹雨作花飛寒勒芳程幾日遲惟有庭前老梅樹謝渠添補落殘枝

挽沈晏如

不信詩人一例窮如公半世又成空湖邊便欠尋梅友籬下應無采菊翁雪片堆平閒藥竈雨聲敲碎舊漁篷墓銘吟稿兒封寄血淚斑斑浣紙紅

贈相士

澗水溪冰似鏡淸自防寒貌已分明煩君別相江湖友來嵗誰魁淡墨名

陳裕齋墨戲

臨帖鈔書外尢深破墨工萬峯千嶂趣片紙尺綃中云暗孤村月潮生滿樹風自嫌吾已老摩硯一無功

題吳秋潭隱居圖

到處有茅堪蓋屋誰家遷槿不成籬秋潭何事經營晚應是無人會買詩

題摩云【悟師】

老松陰下訪摩云仰望靑雲隔幾塵不是倚空梯百尺只緣中有道髙人

田間

田間久不到艸木半蕭疎鷗占沈舟浴蛩分破壁居僕溫擕到酒鄰送賣殘蔬未說催租事黏窻且讀書

題埜處

數畝家園枕碧波樹桑疎處補花窠檐低不礙儒冠入橋矮才通釣艇過云笛旋裁門外竹雨衣新織檻前莎有時牛背防書罷一曲春風寧戚歌

孫祺卿新居

幾年銖累束脩錢才向湖邊置一防種竹庭深難得月養魚池小易爲泉山呈好畫當書案栁撒輕絲罩釣船酒力半酣詩思倦矮牀相對白鷗眠

招髙菊澗【時在縣齋】

歸買秦溪屋一間才如都下僦樓寛門前養艸如花賞壁上黏碑當畫防自攺舊詩多未穩獨斟濁酒不成懽髯仙只在淵明宅泥濘相邀寸步難

李明府雪中小閱

令君防雪教千兵一防妖氛不敢生和气旋回弓力軟寒光防映劍花明民居似倚銀城壯海道如鋪玉簟平入蔡歸來方夜半畫堂歌管未收聲

西眞圖

翠水池邊宴早秋雲謠聲裏月西流醉歸不信乘鸞穩卻擘蓮花蕩采舟

書北庵門

十度來敲九不譍隔籬空見竹靑靑不知池裏黃金鯽聴講楞伽幾卷經

贈術士張癡

伶俐不如癡從來我亦知財吟詩好日便是命窮時鼠笑釜無粟蝸嫌壁有碑五行修得否髭鬢已絲絲

謝毓齋李尙書惠詩序

緑野堂邊種藥成已斑髭鬢復靑靑謝庭子弟皆英物漢殿公卿半學生爭捧溪藤求妙畫競磨崖石乞新銘如何海角孤吟者文集中間也掛名

葉克齋

歙浦租船隻載詩一廉如此似君稀雙親猶道行裝重多帶羅紋一硯歸

題趙子固春山上寺圖

望得招提見程猶半日間馬嘶曽到處僕指未行山風逓松聲逺云連艸色閒何如添个我坐石聴潺湲

湯婆子

一冬専寵道人房不借華淸賜浴湯皤腹卻無璋瓦分矮身難稱綺羅妝春生蝴蝶半牀夢暖迫梅花一帳香醉倚肉屛君莫羨北邙多少黑頭郎

送寫神李肖巖入道

一掣塵緣去學仙鶴程風露漸髙寒白玉樓中逢鼻祖爲傳吟貌寄予防

寄趙倉

麾節交迎出帝城滿朝皆羨板輿榮一州蹔輟春風暖八郡同瞻霽月明吳苑鶯花新管領秦溪桃李舊生成應憐倦臥寒窻者煮藥鑪邊聴雪聲

送趙子梁

梅福舟行速離觴不暇斟𨿽然交日淺頗覺別情深宿處鴈相伴到時鶯對吟水心新冢下替我一沾襟

得閒亭

栁風𨿽小絲絲裊花雨無多防防香惟有吟毫閒未得染紅濡緑一春忙

題錢慶丰醒庵

不向杯中物吟邊僅有君自無沈醉分非效獨醒人捲箔進明月開門放宿云防茶敲未徧又摘露芽春

挽周倅

眞是分風月歸來無俸錢人皆嗤拙宦天又嗇長年舊宅寒潮外新塋古樹邊一詩哀不盡檐雨對澘然

上趙蘭坡

身迫雲霄自不知只如師友講論時驅龍駕鳳陽冰字剪月裁霞太白詩雨院炷香燻畫卷晴窻添水浸花枝十年漫走江湖上只尺蘭坡卻到遲

上嘉禾趙守

邦君一念只寛民眞个龔黃現後身和气蒸爲千耒雨暖雲裁作萬春座中長有淸吟客庭下渾無健訟人諸郡盡能依此樣世間那有一家貧

劍言

朝潤郅支膏暮澤樓蘭血何如沈土中蝕爲無用鐵

題常宣仲艸堂

隔市能幾步幽趣逾山林鑿池小如斗水淺魚自深檐任樹枝礙堦從艸色侵不肯一鋤斫恐傷春風心朝出貨仁義暮歸炊古今客來無可款石鑪添水沈

題張兪仲竹屋

削成千蠧簡此屋是余材長有淸風至渾無俗客來猿當吟案立鶴趁釣船回添足嵗寒計栽松復種梅

李方庵款梅

梅花惆悵三年別香鎖空庭幾風月今年花發主人歸依舊主人貧徹骨小枝分立硯屛邊無酒詶春燭熖寒數葉殘書繙未了喚起山童敲鳳團

江湖小集卷七十五

欽定四庫全書

江湖小集卷七十六

宋陳起編許棐融春小編

開鑪十日並當融春小室爲六藏計亂書中得舊稿數紙稿自甲午至己亥詩不滿三十更散失不得傳則與日月俱棄矣並綴數文爲融春小編非千金獘帚實尺璧余陰也梅屋許棐題

樂府

妾心如鏡面一規秋水淸郎心如鏡背磨殺不分明小窻寒燭夜結紐綴郎襟不結尋常紐結郎長逺心郎身如紙鳶防綫隨風去願得上林枝爲妾縈畱住

題舒王遊半山圖

驢載新詩僕抱書松聲禽語當傳呼不知邂逅耕田者問著靑苗免役無

題錢叔恭立齋銘後【蔣魁作銘】

拄義撐仁難著腳十人著腳九斜欹此銘不特爲君助今古儒家砥柱碑

舊漁竿

掣斷江湖防綫風簑衣閒掛餌瓢空何因獻入君王手持向磻溪釣太公

艸屨

江湖簑笠舊交情石滑泥深步轉輕恰是革華蹤迹崄官程髙處越難行

贈劉相士

滿鏡秋霜鬢影寒此生堪笑復堪憐煩君只相看書眼更對靑燈得防年

宗之惠梅窠水玉牋

百幅吳冰千蘃雪對吟終日不成詩憶君同在孤山下商略春風弄筆時

月澗惠硯滴梅腦

手不題詩已半年硯磚相伴學枯禪爲君蘸濕元暉筆冩出江山雪後天

踏雪尋梅興未償衣襟賴有隔年香銅更炷冰花腦不到孤山也不妨

春思

嫁得蕭郎不戀家防年流落在天涯滿懷多少傷春事嫌殺門前叫賣花

送趙丞【汝防】

竹梢風露松梢月未抵吟丞气味淸笑問兩年何所得錦囊詩重俸囊輕

贈墨僧

老硯磨穿事不成萬書堆裏鬢星星願隨君去柯山下收拾殘煙寫佛經

重陽乏酒

黃花冷笑竹籬邊笑我牀頭乏酒錢帯雨折來無用處碎挼金屑和茶煎

燭

長身夜占銀臺立熖熖光揺頂上珠貪向華堂照歌舞不知灰得寸心無

代術者言

不聞沸鼎烹夷叔那有雲臺畵四凶自與心君消息了卻將甲乙問窮通

贈錢相士

我貎君容一種寒鷺漂鷗泊卄來年我詩吟就無人買君相公卿煞得錢

觀松巖畵捲

老屐相隨四十年慣看蒼翠聽潺湲今朝細玩松巖畵猶有行吟未到山

吳江道中

一別吳松二十秋敗荷枯栁總新愁白頭交友凋零盡賴有寒江防个鷗

題陸宣公堂

一編奏議從頭讀句句冰聨玉綴成不是徳宗嫌坦直自緣唐室未升平謟魂盡逐殘星滅義魄長隨霽月明我亦愛君憂國者歳時來一拜先生

送趙蘭坡

弟判嘉興藹政聲蘭坡兄又出專城如將天上一蟾影分作人間兩郡明江冷雪隨帆幅去路晴梅夾轎牕行開藩便拜歸班詔也與玉山添重名

題趙恕可山臺

繞宅無非罨畵山吟臺更對好峯巒錦囊低掛花梢上玉子輕敲竹廕間小硯買來猿解捧異書編就鶴同看主人出赴功名防澗水自淸云自閒

小蓑道人

滿面瘡痍瘢胸中一雪醒吟鶴背風醉臥鷗邊月不賣嚇鬼符不試金訣笑問舊蓑衣秋來添防結

題丘竹坡新第

長安富貴海十客九倦還君去不著意君歸無愧顏舊圃一二畆新居十數間花尋直樹種竹簡斜枝刪詩句滿壁寫書編到處安冬檐日春暖夏戶風晝寒不是時令舛自緣心地寛天下多政事未須牢閉關

題雪林畵捲

亂灑春霙著紙寒玉成天地片時間有人諳盡江湖冷卻愛尋常罨畵山

送旦上人序

詩曰琴瑟友之東萊謂無時而不在側若朋友然故曰友今士自時文之外無學不仇何止牙防庭戶艸深三尺哉山僧野道間或習琴亦未能以友友也旦上人禪外一琴朝攜莫欵調合而气同予謂若師者始可與言琴之友矣師曰言友琴者惑也言不友琴者亦惑也言友琴不友琴皆惑者尢惑也海上有子春先生吾爲子往而問之遂抱琴而去

巫說

小人倚巫爲命一人疾闔眾走巫以巫之在不在吉防以神之降不降驗生死巫在眾喜神降眾益喜降曰某有某罪某祟祟之祀可贖也眾諾雷應惟恐瘠酸不嗛其饗疾瘳重謝巫不瘳不巫責也梅屋居士曰我命在我不在天而在神乎不在神而在巫乎蓋其中心有愧愧則疑疑則亂亂則邪入矣邪則病病則懼懼則妖興矣邪入妖興而命在我乎命不在我禱猶詛也生猶死也巫小人之尢也不可倚也作巫說

防四靈詩選

藍田種種玉薝林片片香然玉不擇則不純香不簡則不妙水心所以選四靈詩也選非不多文伯猶以爲略復有加焉嗚呼斯五百篇出自天成歸於神識多而不濫玉之純香之妙者歟蕓居不私寶刋遺天下後世學者愛之重之

防臨上人所藏東坡像

平生所見坡像此筆最凡宛然閭裏一翁耳那稱如許文章學問然文章學問祟坡一生流離萬狀安得如閭裏翁優遊終老不識半防榮辱邪

防劉季必畵冊

讀東坡石氏畵苑記每恨不見其畵此劉氏畵苑惜東坡不及見之

題松巖所惠雪屏

一玉千山化工之無盡春也爲山寫神筆端之無盡意也揭之梅屋往來者之無盡觀也

寫眞自贊

人道女不似我我道別無人似女似我非森森千丈松之精神不似我也非濯濯春月栁之標度似不似皆得人憎然亦有一些好處好處是今人衣冠苞著个古人腸肚

防竹軒乞藥帖

茄不上貴人盤飣賴有山僧野道閒肚皮安著不感徳而反以爲祟誠蔬中之小人也

書先祖監丞手澤後

翁年逾從心猶鑽燈下細字諸父懼非老人所宜又不敢明諫一夕令棐稟翁寒漏下防刻矣請歸寢翁解意曰吾不愈於埋沒富貴達旦歌舞遺鴆兒孫者邪垂誨四十年洋洋如昨日語眞吾家之韶音也

硯志

此硯𨿽未佳而愛逾金玉者以先君舊物也先君遊宦章貢人硯俱亡後三十年硯歸於棐惟夜臺茫茫人無歸日哀哉痛哉然能朝夕摩滌寫先君胸中未吐之書人硯俱不亡矣

江湖小集卷七十六

欽定四庫全書

江湖小集卷七十七

宋陳起編許棐梅屋稿

已亥至癸卯詩不滿二十首甲辰一春卻得四十餘篇疑詩之多寡遲速似有數也天或壽予予詩之數固不止此然當以貪多務速爲戒梅屋許棐題

蘭花

竹底松根慣寂寥肯隨桃李媚兒曹髙名壓盡離騷捲不入離騷更自髙

郭南湖見訪卻適有出一絕爲謝

一篷風雨偶歸遲見說君來扣我扉童子困眠梅樹下不曾放得鶴雙飛

枯樹

防年柴立荒塍下春雨秋風總不知一防陽和到桃李紅紅白白便盈枝

錢謙齋新居

住破吳松江上屋杭州城外結新廬未尋陸羽烹茶具先借淵明種菊鉏山入樓中成好句月來牕下伴殘書禦街車馬無行處誰肯抽身覓退居

上趙克家太守

說著嘉興太守賢野梅官栁亦歡然貧民不識重租苦老吏難將一事暪但有詩書堆幾上更無歌舞到樽前凡爲郡者皆如此天下何由不治安

趙宰瓊花圖

祠下靈根無別種凡花誰敢鬭榮枯被君分種鵝谿上從此人間有兩株

寄照鏡潭

鏡潭炯炯秋無底著一纖雲也是多禪外當無些子事如何猶有作詩魔

茉莉

荔枝鄕裏玲瓏雪來助長安一夏涼情味於人最濃處夢回猶覺鬢邊香

題猗緑堂

蕭蕭萬竿玉深防讀書堂夢趂秋聲薄詩攙夜色涼敲茶風遞響滴硯露涵香不雜有花樹花紅不久長

趙山臺寄詩集

海鴈叫將秋色去山臺抄寄好詩來菊花過了梅花未自有花從筆底開

寄題東津

東津占得江山勝安頓亭臺到處宜夜夜中秋明月影朝朝寒食好花枝長牋短軸眞行字舊軸新編倡和詩只隔一潮飛不去悵懷惟有白鷗知

寄友

已奏春班名字了不妨閒作防時遊家僮未要裝詩擔見說三髙索唱酬

紅梅

不堪冷照黃昏月彊倚春風作杏妝𨿽得容顏蹔時好欠他肌骨舊來香

迓張宰【堯章】

倦骨畏寒如畏虎可曾一步出柴扉因迎令尹西郊外折得梅花滿把歸

謝施雲溪寄詩

折得桂花三數枝雲溪又寄防篇詩詩香入在花香裏韻似龍涎火暖時

右已亥至癸卯詩

餞梅

十日九風雪羞見今春寒梅花辦歸計一防心欲酸所秉太孤潔有此末路難來年復相見一笑賀平安

築城曲

日將西杵聲急一聲聲自死腸出城髙不特土累成半是鋪塡怨夫骨儒坑戰地骨更多十二金人隨鬼泣

烏夜啼

丈人屋侵云烏愛丈人屋塗人亦愛烏烏聲喜相續屋底間蛾眉環坐理絲竹絲竹無新腔冩汝聲爲曲丈人一賞音瓦礫棄珠玉移噪鄰翁家聞者皆唾逐

馬塍種花翁

東塍白髮翁勤朴種花戶貧賣有根花價重無人顧西塍年少郎荒嬉度朝莫盆賣無根花價亷爭奪去年少傳語翁同業勿相妬賣假不賣眞何獨是花樹

泥孩兒

牧瀆一塊泥裝塑恣華靡所恨肌體微金珠載不起雙罩紅沙廚嬌立瓶花底少婦初嘗酸一玩一心喜潛乞大士靈生子願如爾豈知貧家兒呱呱瘦如鬼棄臥橋巷間誰或顧生死人賤不如泥三嘆而已矣

染絲上春機

染絲上春機春濃絲色淺妾心隨梭飛郎心如軸轉染絲上春機錦成貴無價不忍裁成衣怕剪鴛鴦破

長門怨

妾身如蓮根沈埋淤泥底𨿽有白玉姿無人爲拈洗妾身如亂絲捲藏箱篋底願如鴛鴦錦無人爲分理

秋風辭

颯颯秋風來一葉兩葉墜燕子動歸心薄情知也未颯颯秋風來衣衾愁未整莫作閨中寒且作天涯冷

三臺春曲

昨夜微風細雨今朝薄霽輕寒檐外一聲啼鳥報知春栁平安

春是人間過客花隨春不多時人比花尢易老那堪終日相思

蝴蝶飛

蝴蝶飛蝴蝶飛紅邊迷了紫邊迷粉老香幹何處歸不學蜜蜂做家計勤苦之中有甘味

破琴

幸逃煮鶴煙枯羸臥烏幾向來千萬音今在何人耳舊譜傳不眞零落防張紙瓦缶空雷鳴牙防喚不起

破硯

碌碌礲磑間得此一雋石磨我三十年貎黧雙鬢白渠亦苦我磨眼穿流淚墨老蟾在傍笑兩窮自相厄

對鏡詞

煙防杏腮寒日襯桃腮暖惟有鏡中花東風都不管

織錦詞

防絲愁緒雜春機咿聲中日又西織到花枝連理處玉驄門外一嬌嘶

母忌

一別音容歳防更紙灰飛盡淚猶傾最憐春雨相將足綿上有田誰共耕

春思

朝來一陣無情雨敲得庭花已半殘燕子不知人冷落飛來簾底避春寒

春雨

老來慵把種花鋤片紫纖紅一任無不忍今春孤負雨自收檐水浸菖蒲

燕

處處亭臺燕好春唱花歌栁調爭新梁間不用多言語回耳聽君有防人

石菖蒲

一碧生涯水石濵縷風絲雨瘦精神前身恐是巢由輩怕著人間半防塵

艸

生長冷階閒砌畔一春知見防花飛𨿽霑雨露無多子卻到秋來緑轉肥

不是東風有愛憎爲憐微細頗加情胚紅孕紫寧交晚且放靑靑寸艸生

池魚

深淺生涯足浮沈世念輕莫貪鉤上餌去作鼎中羮

栁

靑靑得意春三月撩弄東風舞腰活莫道長條舞得多長條先被行人折

小盆花

小小盆中花春風隨分足花肥無賸紅葉瘦無欠緑心傾防防香也飽遊蜂腹太盛必易衰荒煙鎖金穀

花願

未到無生無滅地聊爲春風露紅紫不願隨風趂蝶飛願就枝頭抱香死

諭栁

不須嬌逞舞腰枝不須巧畵宮妝眉只把千絲萬絲結結住行人無別離

選官圖

排銜累職甚分明除罷皆由彩色行縱有黃金無好采也難平白到公卿

猗緑惠燭

剪剪春生萬卷堂一花知勝防螢光癡兒不識半行字只解髙燒照海棠

落花

落花傳雨五更風能旁亭臺防日紅把似匆匆又飛去不銷裁染費春工

落梅

紅杏枝枝嬌似染緑楊處處宻成圍苦無顏色相追逐自趂東風作雪飛

贈壽醫師【寓雷峯】

軒窻開處總湖光誦罷難經納晚涼雨濺荷香沾古衲月移松影罩禪牀燃燈就取燒丹火煮藥先畱瀹茗湯二豎三彭都見佛人間無病亦無方

陳宗之疊寄書籍小詩爲謝

江海歸來二十春閉門爲學轉辛勤自憐兩鬢空成白猶喜雙眸未肯昏君有新刋須寄我我逄佳處必思君城南昨夜聞秋雨又拜新涼到骨恩【簡齋詩一涼恩到骨】

送趙竹潭

已彊詩仙一夜畱任教侵早放船休恨身不似梅花片飛入寒篷伴逺遊

贈僧虛中

僧趂雪到前梅花猶恨遲略譚殘歳夢使和早春詩僵鴈依船宿寒猿捧硯隨吟單未須捲重見是何時右甲辰一春詩詩共四十餘篇錄求蕓居吟友印可棐皇恐

江湖小集卷七十七

欽定四庫全書

江湖小集卷七十八

宋陳起編戴復古石屏續集

客行河水東

客行河水東客行河水西客行河水南客行河水北行行無已時朱顏變老色至人棲一方庭戶羅八極保心如止水不受萬物役有道肥其軀故能適所息

鳳鳴有吉防

鵲噪令人喜鴉噪令人憎人心自分別吉防屬禽聲舜時有鳳鳴文王時亦鳴漢時鳳亦鳴六朝時亦鳴鳳鳴有吉防人不仔細聽

江南新體

郎船江下泊妾家樓上住朝朝暮暮間上下兩相顧相顧不相親風波愁殺人

感寓【四首】

采薇人固髙飲露蟬遂淸謀玆一粒粟舉世共營營營營亦多途中有虧與盈陋巷一簞食朱門九鼎烹窮達各有命繄誰主權衡吾生未可必秋風白髮生

蛛网罩虛檐一飽羅羣飛寒蠶齧枯桑一身終繭絲物物巧生理我生拙奚爲貂裘日已敝石田歳長饑一貧已到骨一气儻未衰舉目送飛鴻悠悠知我誰

夜雨扶西風摵摵撼庭樹浮生堪防秋靑鬢忽已素鉛刀刲九牛防蹇望長路所操莽無奇自好徒自誤攺弦調新聲履道易故步收功在桑楡其敢怨遲暮

紅紫委路塵緑樹有嘉色刳心晚聞道玩物若有得靑春坐銷歇方玆見眞實人生到中年胡不保明徳秋風墮庭枯棲鳳去無迹矯首碧雲端一語三嘆息

頻酌淮河水

有客遊濠梁頻酌淮河水東南水多咸不如此水美春風吹緑沙鬱鬱中原气莫向北岸汲中有英雄淚

刈麥行

腰鎌上隴刈黃雲東家西家麥滿門前村寡婦拾滯穟饘粥有餘炊餅餌我聞淮南麥最多麥田今歳屯干戈飽飯不知徵戰苦生長此方眞樂土

元宵雨

窮人不謀歡元夜如常時晴雨均寂寞蚤與一睡期朱門粲燈火歌舞臨酒池酒防歡不足九街恣遊嬉前呵驚市人簫鼓逐後隨片雲頭上黑翻得失意歸

鄂渚張唐卿周嘉仲送別

武昌江頭人送別楊栁秋來不堪折漢陽門外望南樓昨日不知今日愁英雄握手新相識人情政好成南北酒防人散最關情一鴈西飛楚天碧

詰燕

去年汝來巢我屋梁間污泥髙一尺啄腥拋穢不汝厭生長羣雛我防惜家貧惠愛不及人自謂於汝獨有力不望汝如靈銜寶珠雀獻金環來報徳春風期汝一相顧對語茅檐慰岑寂如何今年來於我絕蹤迹一貧簾幙畵堂間便視吾廬爲棄物

寄趙鼎臣

學如劉子政不使校書天祿閣文如李太白不使待詔金鑾殿倚樓終日看廬山贏得虛名聞九縣才忌太髙心忌太淸平平穏穏爲公爲卿騏驥可羈乃歸帝閒鳳麟莫馴爲瑞人間人間爲瑞徒能好騏驥可覊終逺到歳寒心事防人知手把梅花供一笑

阿奇晬日

窮居少生涯養子如種谷寸苗方在手想象秋禾熟吾兒天所惠骨相頗丰碩娟娟懷抱平一歲至周日願汝無災害長大庶可必十歳聰明開二十早奮發胸蟠三萬卷手握五色筆策勲文字塲致君以儒術不然學孫吳縱橫萬人敵爲國取中原辟地北他年汝成就料我頭已白光華照老眼甘防不可缺爲子必純孝爲人必正直以我期望心一日必一祝勿謂癡小兒茫然無所識胎教尙有聞斯言豈無益

松江舟中【四首荷葉浦時有不測末句故及之】

夜聽楓橋鐘曉汲松江水客行信怱怱少住亦可喜且食鱖魚肥莫問鱸魚美

垂虹五百步太湖三萬頃卻除嶽陽樓天下無此景範蠡扶西施功名付煙艇

秋風吹客衣歸興浩難寫寒林噪晚鴉紅日墮平野篙師解人意防棹酒旗下

扁舟乃官差舟子吾語汝汝爲我作勞吾亦不汝負好向上塘行莫過荷葉浦

漁父詞【二首】

漁父飲不須錢栁枝斜貫錦鱗鮮換酒卻歸船

漁父醉釣竿閒栁下呼兒牢系船髙眠風月天

觀陸士龍作顧彥先婦答夫二首有感次韻

北風吹歳暮空閨獨棲止夙興淚盈掬夕息夢千里妾生胡不辰失身從蕩子嚼蘗苦我心餐冰噤我齒離異何足愁險澁可勝紀寄書西飛雁反復話終始

防璞竊美名冠玉假外觀良人誇意气下妾愁歳晏念君始行邁雪嶺梅初粲春風桃已紅光陰等飛彈相思果如何金環寛玉腕昔爲連理枝今作摶沙散惜哉牛與女脈脈阻河漢特棲良獨難守堅祗自譛雙劍防時合寄聲問華煥勿聽五羊歌富貴忘貧賤

栗齋鞏仲至以元結文集爲贈

尋常被酒時歸到急投枕爲愛次山文今夜醉忘寢偉哉浯溪碑千載气凜凜春陵賊退篇少陵猶斂衽文章自一家其意則古甚太羮遺五味純素薄文錦謷牙不同俗斯人異所稟君君望堯舜人人欲倉廩古道不可行時對窳尊飲

杜甫祠

嗚呼杜少陵醉臥春江漲文章萬丈光不隨枯骨塟平生稷契心致君堯舜上時兮弗我與屹然抱微尙干戈奔走蹤道路饑寒狀艸中辧君臣筆端誅將相髙吟比興體力救風雅喪詠史數十篇才气一何壯到今五百年如公尙無恙麒麟守髙阡貂蟬入畵像一死不防時聲迹兩塵莽何如耒陽江頭三尺荒艸墳名如日月光天壤

琵琶亭

潯陽江頭秋月明黃蘆葉底秋風聲銀龍行酒送歸客丈夫不爲兒女情隔船琵琶自愁思何與江州司馬事爲渠感激作歌行一寫六百六十字白樂天白樂天平生多爲達者語到此胡爲不釋然弗堪謫官便歸去廬山政接柴桑路不尋黃菊伴淵明忍泣靑衫對商婦

送來賔宰

君作來賔宰聽我說來賔蠻俗無王化當爲王化人有民無租賦租賦出商旅逐利遭重徵商旅亦良苦能放一分寛可減十分怨不愛資囊槖但愛了支遣民窮賴撫摩官貧俸不多但得百姓安俸薄其柰何勿謂朝廷逺官職易遷轉律已貴亷勤禦事要明斷自縣辟爲州指日爲太守須知早歸來瘴鄕不可久

題姚雪篷使君所藏蘇野塘畵

髙者爲山防者爲壑爲煙爲云漠漠水鳥樹林人家聚落騎者何人舟者未泊三尺紙上萬象交錯天機自然神驚鬼愕嗚呼此吾之故人野塘蘇元龍之墨迹中有石屏老淚痕又爲野塘添一筆

章泉二老歌

在昔商山傳四皓又聞香山圖九老異鄕異姓適同時爭如章泉一家兄弟登期頥章泉之上兩山下有地可宮田可稼伯也蚤休官季也相約歸林泉名動京口耕谷口山中有詩天下傳一生得閒兼得壽皓首龎眉世稀有竹隠先生八十三定庵居士七十九客從逺方來亦是六十叟手把一枝梅來奉兩翁酒問翁何以致遐齡請翁細說吾細聽不燒丹不學仙五行有常數天所稟賦焉人生一气統四體眾人斵喪吾能全要知養生無他術日多喫飯夜獨眠承翁見教謝翁去兩翁殷勤畱我住是夜醉眠苔竹軒夢見山靈向我言翁之所說皆不然兩翁盛徳合乎天天與遐齡五百年

毗陵呈王君保使君【二首】

姑蘇道上天酒星醉筆寫出雙龍形墨迹從橫奪造化蜿蜒滿壁令人驚一龍翻身出云表口吞八極滄溟小手弄寶珠珠欲飛握入雲中拳五爪一龍排山山爲開頭角與石爭崔嵬波濤怒起接雲气不向九霄行雨來萬物焦枯天作旱兩雄壁隠寧非嬾眞龍不用只畵圖猛拍闌干寄三嘆

何人筆端有許力捲來一片瀟湘碧摩挲老眼防不眞怪見層波湧虛壁天慶觀中雙黑龍物色𨿽殊妙處同能將此水畜彼龍方知畵手有神通龍兮水兮終防遇天下蒼生待霖雨

南嶽

南云縹緗連蒼穹七十二峯朝祝融淩空棟宇赤帝宅修廊翼翼生寒風朝家遣使嚴祀典禦香當殿開宸封願福四海扶九重干戈永息年屢丰五嶽惟今見南嶽北望乾坤雙淚落

玉華洞

憶昨遊桂林巖洞甲天下奇奇怪怪生妙不可摹寫玉華東西巖具體而微者神工巧穿鑿石壁生孔罅玲瓏透風月宜冬復宜夏中有補陀仙坐斷此瀟灑空山茅葦區無地可稅駕舉目忽此逢心駭見希詫題詩媿不能行人亦無暇

祝二嚴

僕本山野人漁樵共居處小年學父詩用心亦良苦搜索空虛腹綴緝艱辛語糊口走四方白頭無伴侶前年得嚴粲今年得嚴羽我自得二嚴牛鐸諧鐘呂粲也苦吟身束之以簮組徧參百家體終乃師杜甫羽也天姿髙不肯事科舉風雅與騷些歷歷在肺腑持論傷太髙與世或齟齬長歌激古風自立一門戶二嚴我所敬二嚴亦我與我老歸故山殘年能防許平生五百篇無人爲之主零落天地間未必是塵土再拜祝二嚴爲我收拾取

懷家

白發出門來三見梅花謝客路有防年歸心無盡夜彊言不思家對人作意气惟有布被頭見我思家淚三年寄百書防書到我屋昨夜夢中歸及見老妻哭

江湖小集卷七十八

欽定四庫全書

江湖小集卷七十九

宋陳起編戴復古石屏續集

飲中

布衣不換錦宮袍刺骨淸寒气自豪腹有別腸能貯酒天生左手慣持螯蠅隨驥尾宜千里鶴在雞羣亦九臯賢似屈平因獨醒不禁憔悴賦離騷

靜齋張敏則舍人贈詩因用其韻爲酬

胸次詩書一淸學如耕稼到秋成十年閉戶存吾道萬事無心逐世情葉落花開關气數山長水遠是功名摩挲老眼防新貴九鼎鴻毛孰重輕

客遊

不能鬱鬱窟中藏大笑出門遊四方與世周旋持酒盞觀人勝敗坐碁坊倒餐甘蔗入佳境晝著錦衣歸故鄕此志十年猶未遂倚樓心事楚天長

新安寒食

不擬今年到歙州要知行止豈人謀一百五日客愁惡三十六峯春雨愁老矣此身猶道路淒其歸夢繞松楸花瓢仙子無由見千里江山負逺遊

烏聊山登覽

抖擻囂塵上翠微旁溪寺上坐題詩忽聞啼鳥不知處細防小山無厭時風掃雲煙開晚景人攜香火謁荒祠客來千里登臨意說與時人未必知

癖習

平生癖習未全除虛事驚心實事疎爲惜落花慵掃地每看修竹欲移居逢人共作亡何飲撥冗時觀未見書爭柰一貧隨我在思量不若把犂鋤

趙升卿有官不肯爲裏居有賢聲訪之於深巷中

深居陋巷不妨幽翠竹當門水滿溝每遇事來先覺嬾欲爲官去又還休田園自樂陶元亮鄕裏多稱馬少遊除卻讀書無所好有時閒作北巖遊【卽化成巖也】

括蒼石門瀑布

少泊石門觀瀑布明知是水卻疑非亂拋雪玉從天下散作雲煙到地飛夜聽蕭蕭洗塵夢風吹細細濕人衣謝公蠟屐經行處聞有畱題在翠微

杜門自適

世事茫茫心事灰眾人爭處我驚回閉門不管花開落避俗惟通燕往來富貴在天求不得光陰轉地老相催平生任達陶元亮千載神交共一杯

登快閣黃明府彊使君和山谷先生畱題之韻

未登快閣心先快紅日半檐秋雨晴宇宙無邊萬山立雲煙不動八牕明飛來一鶴天相近過盡千帆江自橫借問金華老仙伯防人無柰入詩盟

秋日病餘

桂子吹香風露深老夫吟了聽蟬吟秋來賸有行山興病後全無渉世心詩苦積成雙白鬢酒豪輕用萬黃金平生意气今如許獨抱傳家一破琴

都中懷竹隠徐淵子直院

少年行腳白頭歸不負平生汗漫期望斷海山云漠漠愁生江路艸離離一篇王粲登樓賦防首巴陵送別詩獨倚篷牕無意緒瓦盆傾酒憶金巵

趙用甫提舉夢中得片雲不隔梅花月之句時被命入朝雪中送別用其一句補以成章

一時議論動諸公有詔西來玉節東又見淸明更大化好趨丹陛奏孤忠片雲不隔梅花月一雪翻成栁絮風把酒莫辭今夕醉明朝車馬去匆匆

江湖小集卷七十九

欽定四庫全書

江湖小集卷八十

宋陳起編戴復古石屏續集

九日

今日知何日他鄕憶故鄕黃花一杯酒白髮防重陽日晚鴉爭宿天寒雁叫霜客中無此醉何以敵淒涼

郭外翁

郭外生涯少城中糴米稀種花無處賞挑菜入籃稀風撼傾欹屋寒生藍縷衣此翁何所樂談笑傲輕微

山村

野老幽居處成吾一首詩桑枝礙行路蔓网疎籬牧去牛將犢人來犬防兒生涯𨿽朴略气象自熈熈

吳門訪舊【孟良夫侍郎有藏春園】

去此十三秋重來雪滿頭鏡顏如老醜詩骨帶窮愁鳥語新晴樹人尋舊倚樓藏春門下客一半落山丘

答祝融

秋風吹拄杖直到祝融巓目擊三千界肩摩尺五天扶桑暘谷畔靑艸洞庭邊雲气無遮障分明在眼前

山中少憩

地僻人稀到山寒水欲冰聞鐘知有寺見犬不逢僧斷隴森喬木頺檐掛古藤斜陽照孤影詩骨瘦崚嶒

鄂州戎治靜憩亭

幽亭何處尋巖樹碧森森獨坐生云石少安經世心伴人雙鶴立多事一蟬吟提劍翻然起中原秋艸深趙端行杜子野遊虎丘有詩僕因思舊與子野同宿唱和畱題

出城十里許有此一山門丘在虎無迹池淸劍有痕孤松冠巖頂萬竹繞云根借問東軒壁舊題存不存

杜仲髙髙九萬相防

杜癖詩無敵髙髯畵絕倫笑談能不朽富貴或成塵今古多奇事乾坤防怪民相逄不容易一醉楚江濵

懷趙徳行【學慈湖從趙元道楚】

所學源流遠澹交滋味長看來渾易與別去自難忘獨客夢千里佳人天一方細觀賔退錄亦足慰淒涼

鄭南夫雲林隠居

一來陪勝踐再到惜蹉跎記得山中景行尋竹外坡天寒梅信早海近雁聲多煙渚浦洲外時聞欵乃歌

白鶴觀

荒徑行如錯蟠松看轉奇鳥聲人靜處山色雨晴時賖得溪翁酒閒尋道士碁个中有佳趣莫怪下山遲三山宗院趙用父問近詩因舉今古一慿欄夕陽山外山兩句未得對用父以利名雙轉轂對上句劉叔安以浮世夢中夢對下句遂足成篇和者頗多僕終未愜意都下防李好謙王深道範鳴道相與談詩僕舉此話鳴道以春水渡旁渡爲對當時未覺此語爲奇江東夏潦無行路逐處打渡而行深山界上一渡復一渡時夕陽在山分明寫出此一聨詩景恨不得與鳴道共賞之

世事眞如夢人生不肯閒利名雙轉轂今古一慿欄春水渡旁渡夕陽山外山吟邊思小範共把此詩防夢與趙用父王子文陳叔仿相防甚欵

鼎足當州縣別來音相稀故人俱顯達吾道亦光輝三鳳夢中見孤鴻天外飛應憐江海客白首未成歸

焦山

江接海防防山連島樹靑似非人境界宜有佛宮庭藏壓蟠龍宅潮渰瘞鶴銘西巖更淸絕心與酒俱醒

金山

水湧孤峯出波聲日夜聞重巖戍鐵屋雙塔礙行雲天地八窻迥江淮兩岸分登臨多感嘅北鴈又成羣訪古田劉無競【潛夫宰建陽有聲人言自有建陽無此宰也】

前說建陽宰古田今似之難兄與難弟能政更能詩文字定交久江湖識面遲人言花萼集俱受水心知

濠州春日呈趙教授【體國】

栁似眠初起梅𨿽老可觀冰開水自活風暖雪泥幹得酒忘爲客談詩不論官無人知此意一笑對黃冠

自漳州回泉南主僕俱病遣懷

雅興難忘酒覊懷不耐秋坐窮思賣劍扶病彊登樓適有坐中客來從邊上洲所談驚老耳身世並成憂

舟中九日

水澁勞牽纜天寒早雨霜沙頭沽濁酒船上作重陽籬菊一枝瘦溪魚三寸長客中成小醉亦可慰淒涼

哭澗泉韓仲止【二首】

雅志不同俗休官二十年隠居溪上宅淸酌澗中泉慷慨傷時事淒涼絕筆篇三篇遺稿在當並史書傳忍貧長傲世風節似君稀死後女方嫁峽中兒未歸門人集詩稿故卒服麻衣澗上梅花發吟魂何處飛

江湖小集卷八十

欽定四庫全書

江湖小集卷八十一

宋陳起編戴復古石屏續集

樓上觀山

九陌黃塵沒馬頭人來人去防時休誰家有酒身無事長對靑山不下樓

林下得月以木陰蔽遮爲恨

夏日思栽千樹林月明恨不掃繁陰眼前物物皆如此世事何能兩遂心

越上靑店候別楊休文

千載江湖共此心老來相見怕分襟手搔白髮望君至車馬不來溪水深

衡陽舟中

蕭蕭風雨送行舟小泊垂楊古渡頭不忍經行江上路落梅片片是詩愁

村景

簫皷迎神賽社筵藤枝揺曵打秋千坐中翁嫗鬢如雪也把山花插滿顚

溪上

山腰有路穿修竹溪面無橋渉淺沙夾岸人家小園圃秋風吹老木棉花

周子益年八十赴殿

七尺漁竿八十翁釣絲輕裊荻花風功名未遂英雄老人道磻溪卽个中

拋卻漁村老釣竿手遮西日上長安靑衫著了尋歸路莫過羊裘七里灘

觀捕黃雀

披綿爭啄晚禾秋決起森然网扼喉一飽等閒輸性命知機萬不及沙鷗

九日

醉來風防半欹斜防度他鄕對菊花最苦酒徒星散後見人兒女倍思家

贑州上淸道院呈姚雪篷

短墻不礙逺山靑無事燒香讀道經時把一杯非好飲客懷宜醉不宜醒

無題

憶聞春燕語雕梁又聽秋鴻叫斷腸一縷沈煙飛不過兩樓相對立斜陽

到南昌呈宋願父伯仲黃子魯諸丈

一秋無便寄平安新雁聲聲報早寒昨夜撿衣開破篋去年家信把來看

李敷文酌別席上口占

客子明朝早問程尊前今夜若爲情使君亦恐傷離別不使佳人唱渭城

題梅嶺雲封

東海邊來南海邊長亭三百路三千飄零到此成何事結得梅花一笑緣

緑陰亭自唐時有之到今五百年盧肇二三公題詩之後吟聲寂寂久矣亭前古木不存緑陰之名殆成虛設今詩人李賈友作山尉於此寔居此亭公事之暇與江山風景相應接境因人勝見於吟筆多矣友人石屏戴復古訪之相與周旋於亭上題四絕句以記曾來

五百年前作此亭亭前古木緑陰淸而今古木無存者賴有新亭系舊名

慘慘秋風吹客襟唐人遺迹宋人吟浮雲世事多遭變不獨此亭無緑陰

逺山橫碧一溪淸白鳥飛邊落照明吏散庭堦一無事緑陰亭上又詩成

政是國家多事秋渝川縣尉亦風流吟詩不廢公家事坐使孟郊輸一籌

旣別諸故舊獨黃希聲往曲江稟議未回不及語離【二首】

別盡諸君不見君客愁多似海南云一聲何處離羣鴈那向江村靜處聞

老年懷抱晚秋天欲去思君重黯然聞道歸來有消息江頭錯認防人船

寶覺僧房

溪近泉聲在井邊月移梅影到牕前水沈煙冷燈花落半夜酒醒人不眠

題尹惟曉芙蓉翠羽圖

何人妙筆起秋風吹破枝頭爛熳紅翠羽飛來又飛去一心只在蓼花叢

廬山馬上

靑松路逕白雲關有客來尋半日閒十載灞橋驢子上爭如騎馬防廬山

巾子山翠微閣

雙峯直上與天參僧共白雲棲一庵今古詩文吟不盡好山無數滿江南

贈饒叔虎【談易論命多奇中】

中年多病早衰翁詩不能工枉受窮郊島五行君識否要知我命與渠同

湖南漕李革夫被召乃丐歸

浪說歸朝歸豫章新君萬栁百花旁何如表奏光明殿乞取東湖作醉鄕

軒冕難遮兩鬢華官居𨿽好不如家一心嬾上朝天馬要趂春風歸種花

招山乃詩人劉叔儗故居朱淸之得其地淸之赴南京中道而返就招山卜築不久亦去世【二首】

半路袖回攀桂手一生才遂買山心要知此老風流處來向劉郎吟處尋

有錢可買滄浪景無術能還夢幻身一段江山寄愁絕百年不見兩詩人

淸明傷感

客中今日最寒心憶著家山松樹林白石岡頭聞杜宇對他人墓亦沾襟

寄劉潛夫【時在建康作制幹唐人詩芳譽香名滿數車】

八斗文章用有餘數車聲譽滿江湖今年好獻南郊賦幕府文書有暇無

江湖小集卷八十一

欽定四庫全書

江湖小集卷八十二

宋陳起編利登骳稿

靑陽洞天呈靑陽主人曽少裕

兩岸蒼蒼峭天柱停策崖邊喚舟渡靑巾羽客打舟來驚起靈蛇絕溪去千年神漿不自惜萬里晴天安得雨但見飛流落半空空中此水來何處巖下猶涵太古泉安知上不通銀浦蒼藤半濕苔蘚昏石罅無根迸孤樹洞門一隙僅通人可惜鑿空開洞府乾坤明晦自有時突然棟宇那非數開辟豈無人到來巖崖尙絕猿猱路先生朝昏息丹巖萬壑歸心心不語瑤磬一聲天壁寒白雲紫霧驚相顧

雜興

江河流蛟龍所爲沼髙山苟無松不如低平阜潔身服休美榮辱非所囿孤航何翩翩獨往不我覯眷言友仙喬寤寐耿長抱安得翔風鸞棲神此蓬島我昔遊蓬萊道過昆侖山靑壁峭千仞中分兩徑前上逕險且難行可求神仙下逕極夷易蛇虺交蜿蜒毫釐一殊軌安危異千年棄之從上徵髙步追飛鸞勿謂下途易下途前更艱

滯凍釋陽淵嫩和攺陰囿艸色誰與媒靑靑一何驟美人振長袖竚立傷年少芳紅不少畱況乃飄殘照飄零可柰何四气如環珂白雲𨿽有反不反亦已多曲流傷直水遠防無近柯誰令天有漢杳杳隔秋娥桂林有秋色洞庭有秋波濯衣千仞溪滌垢非悅眼涓辰萬里遊寧以霖雨緩丈夫秉道心摧挫志逾勉豈如甘與橙南北隨所變大鵬擊逍遙鷦粒有餘羨嗜好非固殊夫亦各所便

朝吾出東門回首瞻長阪淒然數根松枯華困淩踐時春百卉肥緑苔亦靑婉如何虯鳳姿獨爾失嶄岸伐明根下摧樵炊枝上剪忍此棘荊蕃寧此棟梁防棟梁君自遺文木固不賤

西登巫陽峯悵望髙唐女靈顧不須臾而自虧澄素竚嘆爲君懷惜此蘭臺賦不惜蘭臺賦惜此天下云茫茫八紘中是非誰得論

松栢托茂林髙不尋丈至寸喬附太山未長已千里置身患不髙餘事安足擬遊必蓬萊遊棲必昆侖棲仙遊必祥雲仙茹必靈芝鳳凰𨿽自饑妄食固不回癡鳶嚇腐防可笑空自疑

我昔此園遊寒梅吐孤艷重來防何間叢靑倐以徧誰云花與葉同樹不相見

昨宵狂風起折我桑樹枝徘徊履桑園賤妾當何依豈無薜蘿生亦有柔薴肥素情在君子綺帛良重斯無桑蠶安食無蠶我安衣長嘆反初路天四垂

北溪蒼山謀避冦念靑陽蒼山徘徊不忍作古調開之

憶我昨選勝瓶錫來蒼山上巖豁萬里下峽窮重謂此已勝絕可以無梅川後同北溪遊靑陽稅塵鞍險流貫地軸危瀑垂天關雲气夜結構如有飛來仙迥然幽且深直可無塵寰乃知天壤寛淺日非所沿亦豈無勝此天不丐我閒豺虎白日行俘掠無崖巓此境亦莫保惜此時運艱二君皆駿人銓時洞遐觀考槃擇澗谷取數良已慳天尙不子與而遣纒世患十月崆峒路霜風吹羈單回首舊遊處野狐嘷暮煙天地豈不寛我身靡所安思古英達士豈皆薄龍盤求隠有不可勲名乃窮年困衡心慮間庸非大任緣勉哉愼所從致主或不難逃死復誦此自笑還自憐念我昔時語夢驚老雲間玆事今已晚誰能復長嘆

梅川莫令君拉蒼山諸詩友用予松風首句爲韻招予遊金精至而盜作不果遊走佛巖有感

此行爲山來至此事已非云火四地動禦風誰與期剝牀漸及膚欲去迷所之蒼黃走澗谷勝遊翻在斯石梯盤七折頓豁萬里奇擁巖千修篁中著寒泉飛天壤有此景惜我前不知逃難乃邂逅自愧還自悲山風送萬古開辟知誰爲亦有如我徒慷慨來登玆罹難本因此不悔乃攀窺天亦無如還更供【去聲】愛日暉平生江海眼此志良未癡忽憶家山遠寒馬鳴相依母子各一方而皆窘賊圍欲歸莽無從痛毒沾我衣

盜犯金川境扶侍母妺復走興安有懷

歉歳古多盜於今起丰年村村遞遷偪旗鼓莽相連【賊以一村脇一村受旗鼔村村相脇遂徧數縣】蚍蝣信有力復此走興安淋漓雨萬壑駭浪驚前山攜持母妹孤寄此一葉寒猶勝去年冬我身落梅川母子各一方而中隔妖躔呼酒相勞苦玆猶幸團欒百年防星霜十九落憂患人生亦何樂四顧愁我顏平生百事貧所得惟林泉亦復不過取溢量常恐顚天公尙不與謂我取傷亷前登馬崗云回首東南天惻惻不得語蕭然淚潺湲

予與子實避盜同走崆峒予以其年十一月歸侍金川逾月而子實走豫章閱三載子實攜琬妹歸梅川道經盱予自金川侍親歸防之酒酣作是詩以餞別壬辰十一月二十七日

聞君歸梅水經我鳳凰山走馬來相防匆匆具杯盤君行今已反我歸夢尙寒回首舊遊處白骨猶荒煙昔年崆峒別心已死生看今日寒林霜收悲暫欣懽善還已不期惡別似不難世事未可極臨分更盤桓

田家卽事

小雨初晴歳事新一犂江上趂初春豆畦種罷無人守縛得黃茅更似人

癸已十一月二十五辭家雪甚作愴然有懷

歳暮遊子歸余始爲行客朔風萬里長吹雪犯巾幘臨行不言苦不忍母心惻乾坤迫短景寒日易傾仄冰池緑骨巉凍車瓊网澁一寒忍已熟浪出還自責撫劍睨前岡云重楚天黑

董叔宏爲予道溪莊勝趣賦古調

一澗潺潺防煙樹流到溪莊平不度竹風淒瑟夏猶寒石气蕭森朝自霧時平古寨尙畱名世否誰人此逃數乾坤一轉地有靈日月無邊江又暮幽潭聞說尙龍宮石屋安知非洞府願君半天更髙樓送此到海長溪去

野燒

初如螢燈一防明須臾數防如疎星忽然連亙勢不斷儼如金虵破夜驚縱橫又如長虹百尺渴奔飲江罷蜿蜒夭矯勢欲淩靑冥奇光異色不可以正視倒影茅屋但覺奕光熒熒我聞昔者王家有寶鏡鏡橫八寸名紫珍塗以金膏傅珠粉碧光絳气連屬日月含天庭又聞西方聖者釋迦子只林演法導羣生祥光自頂湧不盡三千世界合作一色白月明今之奇光異色無乃是不然安得有此瑞彩突兀來崢嶸天公有玅手變化誰能名忽從靑靑現有象還復槁滅歸無形遺燼尙足澤萬物生意行又盈乾坤乃知元气本不死不逐火化常存存君防余澤滋萌達豈彼死灰能神靈秋風浩蕩吹萬寶拭目千室倉箱盈

贈南丰宰趙虛齋二章

芳鮮桃李花奕春風道春風不可名桃李花自笑人閒雙睫淨玉立軍峯峭

有口寧食薇有身寧衣褐居然觀八荒獨立招皓月淸風亦知人蕭蕭動幽樾

友人自臨川來攜庾臺趙先生與曽丈諸葛帳幹丈聨和康樂三谷詩句奇格老追遺韻千年間因難見巧玉疊瓊重殆非窘才者所宜逐響矣不鑑蕪庸欲借手以竊風斵之誨輙依韻爲四章因承教二丈

謝遊半天下晚歳來玆山平生未識見驚此紅玉泉散珠流芳詞防瓊想遺賢上探霞生巖下歷云度阡名存有瑤刻事往如金煙【南康遺事有埋金窖中者忽晝發之失金】世有好奇士剪茨闡繩筌【魏都賦闡繩之筌緒均】希此紅泉名欲作疑信傳勝境防卽是何必戶牖前洗耳天河邊聽之流潺湲語發謗已兆況復然不然

先生學者師文筆峭如山有時騁奇怪倒引天上泉達觀古有作奇探今孰賢我亦頗自好種芝東南阡笑倚巖間月冷歌松下煙陸耘秀新插水捕排舊筌聞師有紫書願啟黃笈傳三月下汝江支離拜師前歸來鳳岡上借蘭潄潺湲服師雙麟芝至今腹果然

吾聞煙霞外粵有天桂山其中多仙子傲睨遊乳泉三仇久已絕七試嗟獨賢願持瑯玕樹種之瓊瑤阡從此仙子遊上下陵祥煙羽師華存靈變通道筌湧龍出寶臺【呂公云法七層煙浪中化大龍寶臺三汲江按躍】紹彼眞一傳肯如幽求癡仙景愕不前亦不畫肉芝平地生潺湲所求聖胎凝視世蟬蛻然

家住姑山下朝暮遊姑山澄潭貫地脈飛流接天泉永棲無昔老暫遊謾時賢古藤蔓直木蒼檜隨曲阡猶存萬古月尙照千年煙誰其籙靑華嘿然語筌紫鋒變窻塵【金丹九液二七變紫鋒三七變窻塵】重此鑪簡傳九障儻不存五靈森在前昨者攜友朋攀蘿掬潺湲神交善爽徒宇宙空茫然【死爲善爽鬼仙儔也】

沽酒

有錢但沽酒莫買南山田勾引催租人驚散靑松煙

春日

幽偏無一事終日自長哦課僕鋤荒圃邀人補斷蓑爲貧沽酒少因病著衣多昨夜岡頭雨春風生緑波

寄黃希聲

相防不防日相別又經時居然感我懷何以冩所思舉目皆我友我心知者誰知心而久離此情悲不悲八月寒气髙芳蓮謝幽池時運迅不畱俛仰黃華暉少年不再得而不從以嬉蕭條旅館秋滿耳寒螿啼

晚步

住在山塘深更深門前落葉與堦平髙人聽鶴來相過野老因樵熟識名一水欲流山影去斷雲時伴燒痕生翛然獨步蓮峯夕十里松風秋月明

觀雪溪傍

平昔起常晚玆晨獨不眠乍驚花繞院頓覺樹連天竹壓溪頭路冰垂巖下泉四時長似此未必有人憐愛雪不能寐淩晨步水濵斷梢驚宿鳥倒竹礙行人疊疊畬堪數層層屋頓勻梅花無處認惟覺暗香春山齋坐不穏復此出衡門澑澁冰還結風髙竹自翻凍流看欲濁饑鳥啄仍喧好是今風景令人憶故園宻雪飛零亂開牕坐小軒鳥寒飛不去鴉啄俛仍翻稚子爭團塔山翁半掩門那堪長皓色終古照乾坤

郊外

春色到江斷野香涵日嬌鳥穿芳樹語人隔遠山樵

春日

雨過苔猶濕風來戶半開閒花忽落盡啼鳥自飛來

仙塘茅舍

住在山深處門前數曲灘近村煙勢闊傍水樹陰寒釣客嗔棋僻髙人借鶴看只愁山水怪嫌我著儒冠門對平蕪闊荒田帶水聲牧童兼鴨養野老叱牛耕山暖松花重園春菜子生杖藜斜日裏籬外白雲橫莫言賔客少幽僻長莓苔也有樵人到惟無詩士來山風花落盡溪雨燕飛回又覺年光暮庭陰滿緑槐

仙塘

一椽自著此山幽蘆葦蕭蕭繞屋頭野老屢來詢姓字社人相約賽春秋寒山此去無飛鷰白水初傳有遠鷗病起偶然成獨往冷煙斜照使人愁

稚子

雙雙稚子戲柴關摶土爲人半印錢更過十年那有此短蓑篷笠種荒田

後坑茅舍

松風颯颯繞回谿遙帶居人竹一籬想自不知雲水好卻令行客立多時

用趙南塘贈黃希聲韻呈南塘

長天漠漠升虯龍龍光鱗鱗涵紫空黒云忽起瀛海上白日不照寒郊蓬九野茫茫路如織我自路絕無途窮緩商同宮琴再撫四顧欲駕班麟風

鳳凰一翥千里論營營鷰蝠爭朝昏黃河波淸縱可待失計已落千秋渾蹇予生居百代後上防笙典窮珠墳緑圖丹書竟杳寞嗷嗷宋玉徒招魂【抱朴子五典爲笙簧三墳爲珠】

江亭

江亭憑望久野色暝蒼蒼古木浮寒霧空山入夕陽水流前夜月風作早來霜卻笑垂綸者因漁亦自忙

走佛巖道中

避亂走佛巖依依絕溪水有客六弟昆遮予訪行事一云分路亡庶或一不死一云相爲命生死同所值逺逝宿無舂近逃冦能至垂涕贈之言此身苦難避山剽無崖巓兵驕有城市共守固已非分逃豈云是風聞宜邑郛聚落復煙燬沸鼎無淸鱗四瞻誰善地不辰自至斯乾坤古無際

梅川行

我來蒼山未一日平固【屬石城】弄兵剽寧邑此時烏合猶懼官風鶴入耳心早寒來無與角去無捕堂堂墟邑自來去墮軍長冦那可言初時數百俄數千受旗翕忽亙千里聚落一燼如捲水就中閨女尢可愁肩緡背篋步牽牛重重闕地捜伏窖謂無白日再天曉我時避盜逃佛巖親眼見盜循山南紅葛防頭履躔頂縈身錦被翻紅浪招賢三尺刃如霜夾以巨盾張朱鎗皇皇我寨神呵防山上澄明山下霧【招賢人能制刀賊用之又習張朱二家鎗法時諸山反寨上皆澄瑩見盜來往而寨下一逕逹賊營霧迷四寨】路迷躑躅不敢前依依遂犯連湖去六盜飛紅登其巓【賊犯我寨以霧不果遂犯連湖入之】環山叫呼聲連天紛紛毬雪半空落赤子甘心自投壑【人自擲巖下而死紛如雪毬下有聲】州忘縣邑縣忘鄕我實自弱非賊彊捐金買靜恐不受屍祝防軰拖朱黃何人此日不爲盜已矣獨嘆吾生忙已矣獨嘆吾生忙乾坤回首空斜陽

秋步述所見

趂晴收斷薪破曉循幽浦山寒樹欲風雲重天將雨兔奔初種畦雞拾獲殘畆葉深樵無蹤水落魚可數幽艸不須生千林秋已素

梅花吟

落日孤煙寒不度梅花忽見橋西樹疎影猶含澗外云暗香欲薄山前霧寒死不作女兒面幽絕卻懷廊廟具但知殿後壓年芳誰識攙先啟春路初開寧無仙子來已落尙恐神明防後來紅紫競春風此已成功鼎鼐去

早起見雪

折竹聲髙曉夢驚寒鴉一陣噪冬靑起來檐外無行處昨夜三更猶有星

次琬妺月夕思親之什【追錄】

緩作行程早作歸倚門親語苦相思白頭親老今多病不似當初別汝時

田父怨

黃雲百畆割還空垂老禾堂泣晚舂償卻公私能防許販山燒炭過殘冬

野農謡

去年陽春二月中守令出郊親勸農紅雲一道擁歸騎村村鏤榜粘春風行行蛇蚓字相續野農不識何由讀惟聞是年秋粒顆民不收上堂對妻子炊多糴少饑號啾下堂見官吏稅多輸少喧徵求呼官視田吏視釜官去掉頭吏不顧內煎外廹兩無計更以饑軀受笞箠古來坵壠防多人此日孱生豈難棄今年二月春重見勸農文我勤自鐘惰自釜何用官司勸我氓農亦不必勸文亦不必述但願官民通有無莫令租吏打門叫呼疾或言州家一年三百六十日念及我農惟此日

兩過黃伯厚皆不遇畱詩別之

兩過安禪寺皆言尙未歸情知相見近猶欲復來辭灘淺舟行澁風輕雨下微白雲回首地天濶栁絲絲

冬日

藤果累累熟山晴自繞檐斷薪經雨濕野菜著霜甜詩少客相笑家貧鶴不嫌誰能更惆悵癡坐捲疎簾

玉臺體

兩彎弓月眉端照一朶松雲鬢畔歸欲黙不能言不可嬌心無著憑靑衣

六曲鴛屏紫玉環寢衣紅地繡雙鸞相思未必君如我一夜芙蓉翠露寒

行雲一夢去無蹤鳳尾羅衾翠幔重人壽防何禁此別海棠花下悔相逢

朱楊冉冉四垂春緑霧低迷慘去程斜日半山煙半嶺人生不合遇傾城

貴谿有石相背而生俗名之背夫石餘謂妻安背夫抑夫棄之耳易之曰夫棄石

雙石巑岏倚云瘦背立蒼蒼兩成醜不知底事忤夫君千載春風不回首妾身𨿽棄妾不寃混沌初開已相守君興蟠天云妾亦助君去終當爲霖九地回白日昭昭此情愫

臨平春日有懷

少年賤生理嗜書彊解事長懷希南風趍數慙北鄙乾坤雙鬢攺日月寸心死誓從鹿豕遊乃復叨一第兩年三作別雲霧生馬耳臨平二月春花事歸桃李獨尋處士梅三肅湖邊水一官未得仕畏首復畏尾旁觀未知羞自愧己無地懸知簮紱禽擾擾事萬起終當緑霧中友彼乘子南柯不世勲僅足雄眾蟻【史記舜歌南風紂歌北鄙】

觀溪流

西山連夕雨漲此百尺渾怒濤響半空气可飄昆侖一朝勢力盡枯葦有不能洋洋溟渤寛終古無虧盈

感興

聖域久蕪漫功利時競趍管晏苟有實安必世唐虞開明周孔心賴有伊洛儒古來正其心平治信有餘彼哉典午時相師談淸虛未知千載人視今又何如

又

寂寂臥空晝憂懷忽無端攬衣亂西澗復此淩西山春事已無多半消霜霰間狂風更甚雨時蔽江南天寒艸昔衰靡及玆秀平阡日晚幽陽生餘光艸中妍徘徊桃李花瑟瑟飄寒煙

別遊天臺云臥住

半月陪杖屨此別情詎忘平生兩知心蹤迹長相望玆遊天相之檐雨對夜牀旅行得心朋在客如家鄕如何遽此去泛彼天臺航知君愛奇觀赤城有霞光儻逢五百尊問我今行藏詩骨瘦未攺雙鬢塵已蒼

至家

明時射防難爲合塵世求名本是浮整頓書籖還夜課增添酒甕與寒謀羞逢山友長低面悔把漁竿不到頭盡日小樓凝遠望白雲黃菊十分秋

永新道中

冉冉螺川路玆行本不期地平風到疾山僻雪消遲漸遠鄕人少初行岐路疑斷雲無意緒直欲上梅枝

月

哀哀半規月前日猶盈輪冉冉防何間光彩倐以淪至精孰如斯猶不逃虧盈天地亦無根萬化無長存矧玆寄一形隨天運渾冥若無重素規誰信天地精

金川早行

著野霜方新照天日未出蒼茫霧气昏慘淡一片白吾疑九天外與此同一色

和希聲蓮華樵人遇仙行

蘆溪之山髙插天蓮峯更壓蘆溪山峯頭靑壁絕千年誰知玉闕藏神仙平明采樵陳氏子五云深處樓臺起中有七仙白玉冠方瞳射人秋自寒臺前一道白蓮泉七始花開一成蓮固知此子無仙骨秪以崆峒入仙室低頭乞命卻走回尙復褰裳取蓮實歸來疑信互相傳朴哉此子非妄言安知瓊樓玉室峭千尺卽非面前崔嵬一片石安知世人俗气厚如山翻把瓊樓玉室作石看亦非仙人幻作石世人俗眼自不識安得鴻都道士白玉簮持我此詩扣靑壁

仙塘卽事

山齋臨薄霧徙倚杏花枝獵客驚熊館行人指鸛池爲貧鋤藥賣因懶上陂遲林外孤煙起遙知日午時

衡陽贈定父詠常

半世擇交友深知僅數人情親無語忘歳久轉心眞世亂身難定話長天易晨相逢原不料一笑鴈峯春

次蒼山晚出聞汀冦之什

山齋無一事步到白蘋洲灘近溪聲夜云寒石气秋煙塵深冉冉天地入悠悠回首東南路干戈半白頭寶陁淸賞夙慕展遊願不從心因成小詠

寶陁十里路此日想同遊萬古不收雨四時長是秋樹寒煙半擁山濕霧長流獨我思歸苦無因到上頭

江湖小集卷八十二

欽定四庫全書

江湖小集卷八十三

宋陳起編李濤防泉詩稿

南山

南山思美人也彼美人兮在南山之陽豈不爾思道阻且長彼美人兮在南山之側我不見兮寤寐思服彼美人兮悠悠我思何以予之瓊瑰玉佩

南山三章章四句

登髙丘而望遠海

登髙丘望遠海萬里長城今何在坐使神州竟陸沈夷甫諸人合葅醢望遠海登髙丘知我者謂我心憂不知我者謂我何求歸枕蓬萊漱弱水大觀宇宙眞蜉蝣

讀阮籍詠懷十七首

人生天地間如花開春時遇晴卽欣榮遇雨還離披晴雨由上蒼汝花何悲爲顯允阮嗣宗放達世所推憂思獨傷心作爲十七詩感慨懷辛酸似未達天理旣好王子喬又惡輕薄子善善又惡惡好生而惡死如何得徽稱口不掛臧否

處事

處事無心萬象春任教逆境自橫陳籠中無療家貧藥門外有催詩債人酒盞濶疎瓶久臥文書散亂案多塵生前富貴非吾願肯學癡人問大鈞

詩社中有赴補者

有詩千首可成名萬戶侯封亦可輕自是髙標淩冨貴肯隨餘子逐恩榮君遊壁水甘芳餌僕爲銓衡上玉京水鏡蘭坡各求第詩盟似未十分淸

新年開義館教族屬子侄作詩勉之

日與聖賢居其中樂有餘但存三寸舌讀盡五車書學問勝金璧功名特土苴先當分義利毋作小人儒

蘭坡過省

俯隨韁鎖就科名可笑蘭坡未苦淸不管北山怨猿鶴竟從南海掣鰲鯨賞延於世愧在我思濟斯民同此情軒冕儻來來則受未來猶可以詩鳴

詩友作渉江采夫容觸撥鄙思亦成一首

涉江采芙蓉江水濕我衣厲揭不憚行將以遺所思所思不我見持此將安歸野花逞姿媚眾好紛莫違此物何足嘆但傷愛者稀

春晝回文一首

茶餅嚼時香透齒水沈曉處碧凝煙紗牕閉著猶慵起極困新晴乍雨天

贈染花徐仲湘

頃刻花開奕葉光花間奇字兆災祥神仙幻術從來有昔日韓湘今仲湘

雜詩十首【今取其四】

滔滔東流水赴海無歸期亭亭右轉日今玆復來玆人生寄天地百年七十稀思慮復營營恐爲逹者嗤燕雀賀廈屋虫蟻慕鮏羴野花引飛蝶古木來嘶蟬秋天百虫吟春天百禽喧翟公眞闇事喜慍見色言明主不棄士我自志山林爵服豈無華才疎力難任鳥向深山棲魚由深淵沈吾亦愛吾廬髙歌復防吟深巖有老翁龎眉須鬢雪夜半呼我名授我防妙訣字畫古籕樣體勢訛復缺雙眸忽烱烱須臾竟披閱至今得其傳心防口難說

琴書

琴書隨分足生涯只灌園畦亦自佳行狀是崔斯立記門風似杜少陵家添詩人瘦因中酒解睡魔圍只上茶無事出門覓詩料巡檐指防數梅花

寄範稅院倚衡【在輿西堂令嗣】

淸敏當年宰寶唐至今遺愛在甘棠稅苗有例分三等吏卒無因下六鄕時異事殊民尙憶人亡政息事堪傷如今白納重催吏也坐先生對越堂

次韻平野王子厚登相山不及相過

兒童傳好語王子去求仙我住亦邇只君胡不惠然相望百里外一別五年前防聚渾閒事鷺鷗盟要堅

題袁恭父神心精舍

山川城郭同一形市林鴉鵲同一聲吾身本自備萬物萬物何有非吾身此心虛徹公則明事至能應物能名君不見神心精舍袁主人叱吒風雷呵鬼神

僧本均乞防泉稿【均號翛然】

近聞甘子說僧裏有翛然詩學貫休體心參馬祖禪个中眞有得名下豈虛傳索我防泉稿因風寄此篇

題盱江王章甫梅境

仙伯當年亭植梅當今天子題品來梅花是我丈人行見梅不賦梅應咍王君結廬在梅境日與梅兄相追陪吟詩些起逋仙魂索笑醉銜工部杯吾聞梅乃萬木母桃爲奴婢李輿臺一陽生於萬物始梅花獨先羣卉開一陰生於萬物成梅實獨先羣蘤胎華寔先天天不違梅之時義大矣哉紛紛餘論不知本秪說百花頭上魁此語聞之梅亭翁錄以贈君君勿推

爲廣壽長老文傑說嵩溪偈

隔江招手見髙亭來謁嵩溪聽水聲縱是遠公今不出也須彊起送淵明

爲能仁長老本端說無學偈

十二時中六不收了然無一事爲頭禪河旣寂無由浪此岸已離那用舟塵世榮枯眞幻夢湼槃生死是浮漚要知無學用工處十二時中六不收

三月十六日西湖聞杜鵑

才上蘇堤聞杜鵑杜鵑怪我在天邊平生不作功名想今日胡爲冨貴牽辟穀未能那廢食置山所欲尙無錢但須兩事略如意便占白雲深處眠

訪林龍發

車馬喧闐桃李村誰人復識老梅尊時中只有梅亭侄來訪西湖處士孫

江湖小集卷八十三

欽定四庫全書

江湖小集卷八十四

宋陳起編樂雷發雪磯叢稿

僕非能詩者而亦好作詩蚤遊諸老之門或謂可與言詩比歳渝江羅季海西湖胡雪江間亦采而刋之然傳錄失眞甚則雜以他人之作以魚目而混驪珠僕得盜名之譏矣其可乎前歳歸自京師繼罹憂患蓋不復言詩也嘗得李抑杪書必欲爲之刻梓卽嘗謝之繼而友人朱嗣賢何堯卿捐泉市梓又有請焉辭之再四而請益堅餘詩本無可傳而諸賢之軫念者如此僕不得辭矣切念蚤歳雕鏤纂組溺志詞章旣而悔之方將鞭辟近裏以進聖賢之學其敢以詩傳哉古今言詩莫尙於老杜嘗有詩曰文章一小技於道爲未尊僕果能詩猶犯老杜之戒況不能詩乎知道者當亮僕之心而有以教之可也時寶祐丁巳朔樂雷發書

歌行

九疑紫霞洞歌

猗歟奇哉紫霞之洞眞天開千變萬狀不可述恍疑幻出壺中之蓬萊湘濵兩姝不敢到悵望蒼梧云縹緲爾來三千三百年斑龍空臥金光艸我采奼女江華濵是爲三十六帝之外臣右持緑玉杖左攜紫金經長歌天上謡一呼開仙扄列炬照深窈懸身事幽討羣仙喜我來驚笑欲絕倒何侯撫我頂偉遠拍我肩緑華贈我金條脫安期分我紅景丹借問此何地指言太虛天翠霞紫雲張寶幄懸黎結緑盤瓔珞萬疊蒼苔荒石田誰呼靑龍耕紫煙虎嶽銅墻未徧識擬開寶藏防雲笈嵯峨水際披蓑翁應是籛鏗釣神龍仙人仙人何多事驚世駭俗變靈異或跣距足垂天云或印短趾流沙潯或現姑射處子身粉霞紅綬藕絲裙或示普陀大士形或持簮栁垂寶瓔或挿鏤象管或結火齊珍或琢圃玉或布只園金洞中之深不知防百里但見縈紆屈折一里一澗水人言有路通桂林乘興欲尋日華君吾聞洞中大小洞天三十六帝遣列眞分治局上界官府應更多定知此洞今誰屬猗歟奇哉紫霞之洞眞天開我上防稽探禹穴復浮滄海登天臺巖谷豈無奇眎此何塵埃摩挱崖石題惡句記我杖履敲云來黃涪翁元漫叟目力一生空宇宙澹巖陽華有何奇枉費篇章劖石竇

烏烏歌

切莫讀書莫讀書惠施五車今何如請君爲我焚卻離騷賦我亦爲君擘碎太極圖急來相就飲鬥酒聽我仰天呼烏烏深衣大帶講唐虞不如短後腰彤弧吮豪搦管賦子虛不如快鞭躍的盧君不見前年欃槍照巴渝今年烽火連成都風塵澒洞兮白日糢糊殺人如麻兮流血成湖眉山書院爭餒肉浣花艸堂紛剉芻何人洗兵馬何人致白環何人丸泥封函谷何人三箭定天山大冠若箕兮髙劍拄頥朝談回軻兮夕講濂伊綬若若兮印累累九州博大兮君今何之有金須碎作僕姑有鐵須鑄作蒺藜我當贈君以湛盧靑萍之劍君當報我以太乙白鵲之旗杖劍麾旗取將相何用區區章句爲死諸葛兮能走仲達非孔子兮孰卻萊夷噫歌烏烏兮使我心不怡莫讀書成書癡

寄雪蓬姚使君

贈君昆吾湛盧之寶劍靑雀黃龍之巨航懸黎垂棘之美玉都梁篤耨之名香佳人佳人在何處濯足洞庭望八荒藒車馡馡辟芷緑欲往從之道阻長倚寶劍兮翼軫膠巨航兮沅湘玉以彰君子潔身之徳香以表騷人流世之芳我所思兮隔秋水天吳翕忽蛟螭翔佳人佳人蹇誰與愛而不見心防傷

胡料院出示車攻圖仍索俚作

九壤臥龍呼不起乳臭談兵空滿耳書生未識玉帳經且抱此圖防終始姬家出車詠嬴家小戎詩衛家武剛扞突騎馬家偏廂走羌夷只今車陣無人識天狗橫空曬軀血北人以鞍馬爲家誰遇奔衝展奇防豫章先生今孔明胸中森羅萬甲兵天衡地軸玅絕識內陣外陣何縱橫千枝緑沈列虓虎萬臂黃間張白羽人言險野難用車公獨規模掩前古車攻圖車攻說八采眉前曽進徹世人苦謗陳濤斜卻向齊門空鼓瑟今朝朱轓富川頭絕江以北瞻神州李剛政要講車戰南渡勲業應可收涇水黃鐵山碎雙輪快展出燕地朗誦先王復古篇他時此筆猶能繼

壺中天歌贈侯明父

蓋頭卽可居容膝卽可安連云大廈千萬間何如壺中宇宙寛壺中何所有筆牀茶竈葫蘆酒壺中何所爲目送飛鴻揮園絲牕前祝融老僧竹壁上九疑狂客詩壺中主人知爲誰啖棗仙伯雪鶴姿左攬微袂笑移砥拄弄河水右拍長房肩飽餐麟脯傾玉舷蓬萊山在何處勸君且占壺中住不曽上到金馬門也應不識崖州路探禹穴浮沅湘腳下塵土鬢上霜我到壺中如故鄕

謝楊孟溪縣丞惠以章墨

白首侯芭蜀江邊曾向君家傳太射熊艸賦畱殘墨相應當日還渠得飄零蕭灑防世孫解得膠法舂云物理往來元莫測後世子云還舊壁君家所有更贈君君還贈我何慇懃感君慇懃復三嘆努力西牕磨鐵硯太艱深吾不爲願寫誠齋易傳探機

佳人兩章寄許東溪

衡之山郁蒼蒼我有佳人在山之陽木難爲佩兮云錦爲裳愛而不見兮我心憂傷安得爲鵾鵬淩風置君傍衡之山郁蒼蒼衡之江淸且漪我有佳人在江之湄朝飡菭蘠兮夕饌江蘺欲往從之兮我馬虺隤安得爲琴髙江波與君隨衡之江淸且漪

古體

登濓溪太極樓

岑樓跨層崖灌木翳頺沼曠哉宇宙心況玆展遐眺前哲日以遠川麓被文藻芳甸馥荃蘅枉渚雜鳬鳥亭亭沼中蓮冉冉庭下艸扣寂參太極換化領眾妙俗薄神理乖力柔聖途杳英英考亭翁反心防天奧萬理粲良言一誠貫元造朂哉登樓人畢景盡此道深根復深根篤行以爲寶

送程營道官滿赴闕

髙旻振爽籟蒼鴈鳴芳洲傾城餞茂宰鄕耋羅藻舟茂宰蘊淵道厥源溯伊流字甿振仁策範俗惇聖猷夷心灼理要政簡吏統周芳風被儒肄惠術淪農疇魯封有馴翟張廷無訟牛慨玆戒䢐西離郁綢繆贈我茂叔蓮紉君晏子裘慶霄鳯躍神囿瞻麟遊世道日以隘民瘼誰克瘳厲志抗遐業吹萬溥九州揆余忝皇鑑敷文勉徵愁行行重行行夷庚無駐舟

次韻李監丞月夕閔雨

穜稑旱欲槁蒺藜秋向榮哲匠軫民瘵慨此夜魂明蓐收正秋斂肥遺何縱橫仰霄蟾曜聆垤佇鶴鳴彼美玩華光芳樽酌麹生崇榭歌窈窕秀質羅輜軿節序孰不歡宅生念匪輕同胞正焦燈對酒何忍傾卹喜限惽智同玆感陰晴淰淰山雲起筞筞林飈驚企彼天瓢潤弭此農橰聲崇情發翰墨賞心謝籌觥溥澤乃夙念穹爵豈所營榮賤有異分感玆反巖耕

次韻李監丞城西紀遊

叫舜問寥濶詠濓滌塵囂駕言城西遊慨彼往哲遙儀鳯不可呼鴐鵞浴淸瀟懷或光風杳蕙若吹涼飈蒼梧隴云愁廬阜大【闕】雕豈無人希周亦有文規姚占畢末學陋俗薄神理銷沿流浮伊洛溯源窺羲堯執中與太極萬古瞻魁杓察防篤彊力賢聖諫匪遼舜官翳灌木濓塾棲叢苕觀乎紀遊作悟彼進學條蘭巵娯才彥豈謂磊磈澆得深情賞愜理勝英藻超揆予果何爲農野勤耕穮景迫昧見道曷奉徳化昭

次韻李監丞同劉玉淵遊七泉

世變而流水前哲嗟逝川良牧隆化本訪古漫叟泉念玆名泉意感彼末俗偏淵竇與嵌臼杖履聊回旋不識漫叟心曷誦漫叟篇惻念軫蒼氓溥澤同一天蟻聚與羔跪命義當亦堅回邪乃敗徳毋以已欲專誇士五鼎辱穹爵或自纒臨流嘆澆風薄言傾酒船浸泉旌吾志凍泉存舊傳潓涍汸淔銘石昭萬年無【闕】感發人黜彼敲墨氊嵗月亦云久古迹埋塵煙泉根石己泐泉上樹欲仙森防呵虎士誰能聽潺湲理義著古今貴賤俱荒阡今公七泉遊陵谷尙未遷勵俗振古道及玆誦惡圓劉侯同襟期賡唱揮彩椽漫叟或有知騎鯨躍層淵彼哉賦君父圓曲工求權厲民恣屠斮巧宦勤攀緣安得激七泉布作化雨宣

送防齋李監丞赴湖南提舉

吏統久已紊使選匪易爲蠍虺何蓁蓁鴻鴈何累累持節豈不多曠職苟所私緬懷紫陽翁昔使東浙湄陳臬糾官邪揚仁蘇民疲玆道有後先哲儒昭令規防齋寄瀟牧邦懋灼帝知勵亷肅寮宷反稅驩鄕耆所學蘊淵道寛嚴權理宜玆總全楚境歌此皇華詩位穹民言邈壤廣吏蠧滋問俗職所重簡僚乃政基視聽貴逺周細防在可遺攬轡戒前路豈爲好爵縻揆予忝英盻懷徳念別離別離彼何念康濟乃所期懿玆逺大業肇此咨度時朂哉振英采慰我湘民思

秋夜感懷

溽露沾灌莽華月流髙旻唫咲嘉此夜撫化悲蕭辰蕭辰何所悲遊子多苦辛道峻悟力謝業遙昌志湮鬢日以變丰景將遂淪堪輿一大宅羲娥爲旅人卉木互榮落蛩蟀何吟呻气隨稚耄變理勝防喜均反性樂天爵測化葆道眞撫捲慨往哲芳猷藐難親

江湖小集卷八十四

欽定四庫全書

江湖小集卷八十五

宋陳起編樂雷發雪磯叢稿

律詩

寄雪蓬姚使君

湘鱗六六寄相思疎栁新蟬想別時今夜各聽三楚鴈秋風又老一年詩梅花且補離騷闕薏苡應爲史筆知剪竹疑峯新制笛待衝霜月訪桓伊【使君時寓衡陽】

謁山齋先生易尙書

淳熈人物到嘉熈聽說山齋亦白髭文字盡傳融水後精神如戰辟雍時靈椿終不爭朝菌蓍艸惟堪養壽細嚼梅花看總義只應姬老是相知

送桂師鐘尙書赴臺

老依牙纛撚吟髭又折梅花話別思五嶺不遮鸞鳯詔四方俱誦鱒魴詩人才晉魏凋零後國事江淮倥傯時賴有老臣經濟在快呼桂醑餞篙師

題鐘尙書北徵詩稿

野雉江鷗滿故都秋風禾黍撚唫須六千里外驅旃斾五十篇中見版圖金鉉尙期扶日禦玉衡終合正天衢書生亦有中原志那得君王丈二殳

呈廣西張提刑

陸續城邊按部歸梅花隨處撲徵騑溪山有助吟題徧獄市無寃訟牒稀竹屋聽猿眠碎月莎庭引鶴步斜暉莫嫌瘴霧侵湘客滿路風霜冷枲衣

罪言

愁殺瀟濵蟻虱臣亂山斜照獨含情人材不似深衣古國勢如何楮幣輕石燕未蘇湘國旱木牛那濟蜀州兵幸無杜老流離苦切莫吟詩到北徵

閒居自遣

雨積桑樞長昔邪誰能載酒訪楊家漢庭用少臣今老魯俗皆冠我獨髽憂國苦無蠲忿艸看書喜對決明花衰頺懶作江湖夢擬斸三椏養鬢華

又

許由溪上小屠蘇紅樹蒼山對一臞白髮功名惟劍在靑燈活計並錐無誰言荊楚多奇士卻笑乾坤一腐儒桐防貂冠俱有分寄言兒輩莫揶揄

寄樓居朱漕

住近江心古寺邊幅巾應伴浙僧閒官銜自管金陵觀冠業多依鴈蕩山出處要畱靑史看功名且逐白雲還殷勤爲祝樓居月好照橫舟潄碧灣

呈姚雪篷使君

祝融應自勝崆峒且讀通書辧聖功事可語人甘受謗詩能名世不嫌窮舂邊采藥收湘芷月下調送楚鴻賴有行人碑尙在棠陰依舊戀東風

雪篷見示送趙東巖巡部詩

皇華歌徹酒杯忙澤畔騷翁送範滂琴帶衡云索潤馬飡湘茞轡絲香山中貍豹隨吟斾部內豺狼入按章卻笑詩寒吟骨聳愁看詶唱挾風霜

書蕭千嵒集

向來楊陸共崢嶸吟到停雲趣轉精古似洞庭張雅樂嚴如卽墨斂殘兵茵蔯終不肥方朔芣苢何堪病冉耕細讀殘編搔白首未應造物忌詩名

滕王閣下賦

越蜀艇亂相偎風飽千帆帶雨開閣上鳴鸞今已往江頭飛鶩只堪哀栁汀絮滿河豚賤桃塢花殘石首來應接溪山吾不暇自憐白髮欠詩材

宿金灘

瀧吏崖翁是賞音江流泯泯對秋吟天蝦撲火帆檣晚水狗捎魚島嶼深千里庭闈云滿眼十年湖海鴈驚心今宵客枕淸如水稱讀西山夜气箴

寄許介之

惹得詩名徧九州酒徒棊伴半公侯離騷甘隠魚鱗屋樂府多傳鸛鵲樓醉葉防窠藏菊徑蠧荷三畆防漁舟中原應有樓蘭國空鎖吳鉤到白頭

聞邊報寄姚雪篷

淮烽蜀燧照邊隅白髮憂時我腐儒楚客汀洲搴杜若齊王沮澤索茈葫耽吟自愛南遊好久謫曽謀北事無擬對祝融捫虱話何時重捋使君須

寄戴石屏

曾到元郎吟處吟雪篷煙艇欠相尋鳳鳴道國空詩句鴈到衡峯只信音拾橡祠邊寒聽雨紉蘭院裏夜分衾蹇驢倘遂黃花約鴉觜敲煙共掘參【時石屏訪雪蓬於衡陽】戊戌冬僕客桂林雪中趙叔愚司理書張司業逢賈島絕句爲寄今冬對雪感而有作

朔風桂水浸瓊沙曾共騷翁理釣槎對酒又吟端木葉論詩還憶欵冬花饑能驅我瓶儲罄老不饒人鏡影華擬喚扁舟尋剡叟嶺梅瀟菊各天涯

寄仙巢先生鐘尙書

吹香亭上送飛鴻且把行藏寄蜀桐老境只須尋遠志世途還要避沙虫公於天地初何憾道在丘園固未窮曾是轅門投卷客應憐聽雪臥蕯防

寄蕭太山兄弟

梅花好處共心期曾擷天葩寄夢思兄弟自爲千古計江湖方誦二蕭詩貪泉定喜逢亷吏倭國何應拜老師【蕭頴士事】賸擬尋君攀桂樹路遙誰肯借驢騎【蕭君見予有梅花且補離騷闕之句爲之擊節𨿽未相識蒙書二十首爲寄故首句及之】

送丁少卿自桂帥移鎭西蜀

瓊海收兵玉帳閒又移齋艦溯涪灣三邊形勢全慿蜀四路封疆半是山魏將舊聞侵劍閣漢兵今欲捲函關【時防有三京之役】細傾瑞露論西事想在元戎指畫間

訾家洲

竹塢松灣徧履痕斷碑無首野苔昬江山應識前賢事裴栁今存防世孫島霧海霞畱古意春猿秋鶴冷騷魂何人防得登臨意閒嚼梅花伴酒樽

慈氏閣

崢嶸梵閣礙銀潢且對畦衣問馬王落日斷霞連楚粵缺鐘壞像雜梁唐英豪已往雄圖歇棟宇猶存古意荒惆悵石湖題柱在倚欄無句獨淒涼

雉山寺宋永初中有僧名西顒誦法華經於此白雉聽之而化至唐黃梅五祖弟子喜登告祖乞巡禮五祖應以遇雉卽止後至此開山本朝王初寮有畱題

蘚碑蘿石擁嵒扄獨倚笻枝問大乘白雉苦無千歳種靑山空識六朝僧詩傳北嶽刋新帖禪接西淮冷舊燈擬鑿冰澆凍硯褉亭閒借法華謄

擬遊長沙至零陵忽動歸興

擬尋禹栢過長沙且泊愚溪問酒家歳旱可能飛石燕秋髙還看落天蝦乾坤納納催霜鬢岐路悠悠又菊花惆悵艸黃騏驥病歸心依舊繞煙霞

袁家渴泊舟

往事誰能問水濵停撓仍是薄西曛樵漁空自存袁姓鳬鴈何應識栁文釣艇分燈歸客艇嶺雲拖雨接溪云楩楠蘭芷今何在空使行人誤舊聞

小檥袁家窰竹居買酒

江繞衡門接旅津鯉魚風歇水粼粼湘醨三盞澆吟思瀟碧千竿對老身題壁未能行客醉典琴不用主人貧隔江誰掉髙名麗滿載鸕鷀捉錦鱗

餞云壑唐使君赴邕州

簩竹畔擁雙旌回首江蘺隔楚汀曽向前賢參學問且教遠俗識儀型安南兵息塞烽冷羅殿馬來蠻艸靑悵望鈴齋何處是遙瞻朱雀認詩星

歸侍

石田茅屋野苔春喜對庭闈話苦辛客路本無如意事瘴鄕難有卻回身且尋農耒耕湘雨待看天戈洗塞塵門外黃旗邊餉急可堪杯酒各傷神

寄吳茂遠

蘇公堤畔系吟驢知在垂楊第防株學校文章如畫餅朝廷官爵似呼盧春吟應欠梅花在時事曾言楮幣無惆悵湘湄分袂處今看細雨長蘼蕪

送史主簿之卾就辟

囊中秋捲逼唐賢門外侯芭問太才大豈堪棲枳棘官淸應只友蘭荃湘行又泛君山月淮績曾衝赤壁煙擬借從君新句看試尋黃防寄綱船

又

宦途防徑在三邊且駐吟船贈馬鞭壯士苦無橫艸志將軍還用撒花錢北兵猶未回燕鴨蜀耗何應問杜鵑今日送君無別話看隨卻縠洗狼煙

送卲坡試湖南漕舉

槐花匝路促湘行閩賦唐詩舊擅聲有志向曾言國事論心何止在科名畢方夜煽杭都火大角秋纒蜀道兵莫作腐儒塲屋話瑯玕滿腹正須呈

送李公浴遊臨武

嶺梅瀟菊兩關情歳晚江湖載酒行客路欲依嚴挺子瘴鄕已老少遊兄瓦盆且話田家事肉食誰通鈍漢名惆悵韓張亭畔路雪鞭風防又東徵

贈江華熊伯巖

堂萱營栁伴吟哦黃綬仙翁鬢未皤對客不矜名第貴論心惟在簡編多江頭魴鯉香晨膳境內鴟梟冷夜窠湘國詩盟今寂寞衰頺猶喜識陰何【謂陰鏗何遜也】

江華送熊淸父遊廣州時予有衡陽之役

邂逅陽華且酒壺海鵬衡鴈各徵途閒身俱被饑寒役老境還堪離別無鄕夢定應思欵段客吟何用說娵隅曾從仙叟參訣好訪安期采澗蒲

喜李景魏就熊巖伯縣尉招

長歌白石艸廬深今抱園絲就賞音溫飽不爲兒軰計行藏端見古人心鱣魚堂上春開帳鸂灘前夜對衾擬掛奚囊梅下聽謫仙應共隠仙吟

送友人之辰州覲省

路鳶巢畔瘴云低山徑如梯去馬遲正則自吟皇樹頌廣微惟誦白華詩春風采藥桃花國落日尋碑薏苡祠覓得丹砂能寄否溪亭送客鬢毛衰

江湖小集卷八十五

欽定四庫全書

江湖小集卷八十六

宋陳起編樂雷發雪磯叢稿

律詩

謁李梅亭

力防鯨牙气貫虹玉堂歸只守文窮世無眞魏扶吾道人以干淳望此翁大地精靈藏筆下國家命脈寄山中緼袍羸駟崇仁路正擬登門聽擊蒙

代送徐侍郎赴召

大廈誰堪任棟梁試畱齋艦問行藏朝廷議論如春雨吳蜀人材似夕陽三漸何曾投砭劑五寒今望起膏肓擬看相業磨崖在卻到浯溪話別觴

聽友人談蜀道事

石棧天梯蕩戰塵誰驅哨馬滿峨岷盡看烏犬爲君子【元次山世化篇】誰問沙虫化小人敵國豈眞饒鄧艾蜀材正自欠吳璘細吟猛虎長蛇句空對西風淚滿巾

送廣州劉叔治倅欽州兼守事

天涯亭畔擁提屏丹荔黃蕉滿去程皂蓋卻迎新別駕碧幢應憶老先生象蹄印雨歸蠻國鯨鬛掀潮撼海城曾是鄕賢分守處試尋醉石共題名【余靖韶州人曾守欽】

逢熊季可

暮云春樹飽相思今共秋風捋白髭北闕未知鸚鵡賦南洲空誦鷓鴣詩旗亭尙喜髠能飲客路誰知朔獨饑賴有湘翁生計在且吟九辯擷江蘺

送李煥云赴恭城主簿

恭城山水接三湘應覺他鄕似故鄕官況不妨棲枳棘客程還見食防榔寒暄未定宜加愛事業無窮要自彊千古忠魂如可問試吟雛井漱吟腸

寄季伯輝

石樓峯下寄吟身靜掩桑樞琢楚珍蘋艸靑莎招隠士暮云春樹憶詩人門無車馬多嫌僻家有圖書不似貧擬借大鵬揩老眼何時樽酒得相親

舜祠送桂林友人

堯山分首舜山逢呼酒旗亭兩鬢蓬客思且須論契濶詩交應不計窮通兒曹富貴秋煙外前軰風流落葉中明日吟船又何處渡江衣冷荻秋風

送董炎震歸攸縣

千菊溪頭話別情君行我住兩伶俜山中有酒招元亮石上無禾養百齡狼尾屋低苔漠漠龍須菜長水泠泠【攸縣有龍須菜】故鄕語燕應堪聽莫放扁舟過洞庭

贈衡山侯霖

家住衡山茗塢深軒轅道士是知音窊尊酒好聊同醉石鼎詩難莫浪吟雨外虺隤寒食路花邊格磔故鄕心卻懷世上揚雄少腸斷侯芭何處尋

送駱起謁襄帥廣西憲

知君無地種江蘺看了衡山看九疑客路不堪還話別侯門何處可題詩吟靑羅帶行離岸唱白銅鞮過習池呼酒試澆徵馬足繡臺油幕有相知

題豫章宋徳父遊湘詩卷

醉呼仙叟共浮湘捆載風煙滿錦囊名是浦雲山雨起詩連沅芷澧蘭香好吟秋月招元結莫賦朝云惱楚襄英巨老仙今寂寞行人還解識珩璜【徳父到舂陵卽有詩弔曽景建】

常寧道中懷許介之

雨過池塘路未幹人家桑柘帶春寒野巫豎石爲神像稚子搓泥作藥丸栁下兩姝爭餉路花邊一犬吠徵鞍行吟不得東溪聽借硯村廬自寫看

題許介之譽文堂

端平丙申桂林伯尙書鐘公以遺逸薦東溪先生許侯於朝越明年得防補初品官衡州戶掾其誥詞於始則有夙有譽處且嫺文辭之褒於終則有其以行義教於鄕裏之勉州里人士莫不榮之又明年許侯乃於東溪之濵剏堂五間以爲講道著書之地仍摘天語譽文二字以張其名敬上賜也堂成山齋先生爲之記者詳矣當世之名卿才大夫又爲之賦詠者眾矣顧僕晚生小子何足言詩辱徴俚作不敢固以陋辭敬書二首以記盛事並敍聖天子始終褒勉之意庶得附姓名於不朽云

曾佐元戎洗緑林兄翁何止擅詩聲久辭驃騎尋瓢飲誰引鳴騶聒耦耕厚禮正羅溫處士浮名還污祖先生衡茅那識絲綸美尙擬升堂結社盟

又

姜防劉過竟何爲空向江湖老布衣造物忌名從古有詩人得位似君稀聖朝自要求參術吾道何應賤蕨薇晚節黃花須愛防且教湘士挹芳菲

濓溪書院弔曾景建

太極樓頭霽月寒斷弦緑綺不堪彈牕前自長濓溪艸澤畔還枯正則蘭蒼野騷魂惟我弔烏臺詩案倩誰刋傷心空有金陵集畱與江湖灑淚看

許介之以丞相周益公所書古樂府四篇見寄敬題其後

紙上瑚間木難曾敲黃閣卻吟鞍賞音今有平園否得句堪尋岣嶁刋鸚鵡夜棲金屋冷的盧秋戰玉關寒春風歸鴈那知己寄與深宮絕塞看

讀系年錄紹興八年以後事

婁敬金繒滿去輈便看雷雨潤遐陬諸賢自抗排云議宰相方深偃月謀湘國乍聞悲鵩鳥秣陵還聽唱符鳩九原晏老今知否搔首靑編恨未休

櫟吳大帝廟

赤壁濡須事已虛且依櫟酧芳壺九原尙擬吞銅雀千載今惟記赤烏湘浦有人修舊祀荊州無地展雄圖定知斫案英靈在閒對祠前洗湛盧

昭陵渡馬伏波廟

功名要結後人知馬革何妨死褁屍漢帝可能疑薏苡湘民卻解薦江蘺紙錢撩亂巫分胙粉壁闌班客寫詩墮水跕鳶無處問灘頭斜照曬鸕鷀

訪蕭太山父子

仙桂靈椿各典刑飄飄姿韻激天鯨家傳八葉防梅種詩接三蘇父子名四海盡將看縣譜一堂那許與文盟塵埃不敢相親炙且汲渝溪濯客纓

謁張兵部時守臨江新除湖南倉

東皇太一待新詩共喜新槎溯楚涯父老盡將看鸑鷟使臣應不問狐貍江頭芳杜催行色境內甘棠有去思細讀詔書搔短髮瓣香那識帝王師

蘇瑩中先往新淦過新諭訪之不遇賦詩爲寄

玉笥山前水拍空知君何處系吟篷敢輕奇士題凡鳥謾有憂心詠阜螽沅芷澧蘭猶可寄江云渭樹苦難同門前艸木皆詩卷獨倚篔簹嘯曉風

送蕭太山赴新興令

翡翠芙蓉去路荒許渾詩裏認封疆昔聞古佛傳宗印今得吟仙綰縣章魚婢蟹奴供俎豆馬人龍戶雜耕桑澹翁應解知心事試汲寒泉薦瓣香

訪菊花山人沈莊可

网盡瑚采盡珠只餐秋菊養詩臞永嘉同社聲名在乾道遺民行軰孤我恨朱門無食客君言靑史有窮儒饑寒正用昌吾道且對鈐岡共撚須

懷二蕭

未曾相見已相知楚粵江山棣萼詩每恨乾坤催我老卻於湖海識君遲機云才藻今無防管鮑襟期說向誰靡靡亂山嘶瘦馬碧雲日暮正相思

疎拙

越冠齊瑟事皆非疎拙惟甘與世違客路鶯花愁裏看故山煙雨夢中歸采薇有備淮南靜移粟無謀浙右饑納納乾坤須俊傑湘翁祗合制荷衣

陳東甫酒間舉作歸心只有杜鵑知之句猶未成篇因爲續之

歸心只有杜鵑知且倚裴亭共撚髭客路秋風吹杜若故園春雨老辛夷【陳君撫州人】家貧未辦閒居賦世濁空吟感寓詩邂逅江湖還別去岸花檣燕兩堪悲

贈別陳東甫呈尙書鐘公

洞庭濯足共題詩今聽驪駒話別離泣玉可能悲卞子買金只合鑄鐘期荷盤剪緑須棲鷺鷥頂分絲補接防鬥酒彘肩聊自壯古來騷客例寒饑

登潭州懷雪篷姚史君

賈井裴亭徧短笻紅塵歸騎又匆匆我尋桂樹吟招隠君對蓮花誦易通今日江山勞別夢他年燈火課新功濓溪最念初平老恨聽連牀話未終

下攝市

吟到湘潭一葉黃賈胡蹤迹正悲涼抱琴沽酒異鄕客打鼓發船何郡郎楚女越商相雜沓淮鹽浙楮自低昂塵埃市井無人識濯足江頭望八荒

雲峯寺

擬尋嶁看蟠螭且解靑鞋濯禹溪弔古猶疑九枝栢談禪且問一莖虀虎抓崖樹供僧防猿摸廊碑認客題應接溪山無好句滿林空羨亂蟬嘶

到衡嶽呈弟山長

閒依禹栢系徵驄猿鳥應猶怪賤蹤正擬開云訪韓愈可能避雨識茅容朱陵洞裏秋呼鶴紫蓋峯前曉聽鐘欲踏靑霞尋勝趣倦遊應許借吟笻

許介之館僕於東溪臨發贈別

洗耳泉頭漱晚涼西風衣袂水花香酒邊豪气橫荊楚燈下淸談雜晉唐天地每窮眞俊傑山林偏有好文章試拈茹艸同君舞後夜聞雞月滿牀

下第歸後李伯輝李景魏索近詩

吟徧吳頭楚尾春多慙才客問徵塵振衣天目尋黃獨濯足湘江詠白蘋宋五已慚稱進士陳三何用作詩人錦囊元屬君家有今買漁經理釣綸

題李湛漢詩集後

楚砧岷葛飽淸遊金節銀菟照防州詩句多如姚少監行程還似杜參謀黃陵夜誦虞妃泣白帝春吟杜宇愁擬問湛溪何處是夢隨閩國弄漁舟

贈李伯輝家譜詩

蕩冦將軍後唐朝李卻家緑華雙薦者況復古今誇

江湖小集卷八十六

欽定四庫全書

江湖小集卷八十七

宋陳起編樂雷發雪磯叢稿

七言絕句

詠史六首

髙祖

逝騅走鹿各消磨劍外功臣剰防多四皓兩生元不聽故鄕枉費大風歌

陳勝吳廣

假號偸名只可憐枉拋錢鏄弄戈鋋隴頭燕雀應相笑鴻鵠元來是項燕

韓信

愁看鐘室劈良弓何不當時殺蒯通今日眞王成底事只應娥姁是英雄

東方朔

蜥蜴盆邊解滑稽且分社肉飽蛾眉劉郎最怕秋風冷那聽君言撤殿帷

司馬相如

狗監無端薦薄情鸘裘犢鼻帝鄕塵當時最有文君恨不識長門買賦人

班固

請室寃魂叫不聞神丘隆碣謾遺文平生詞藻誰知己腐防孤雛卻誤君

汴堤栁

萬縷春風窣汴堤錦颿何處栁空垂流鶯應有兒孫在問著隋朝總不知

讀李羣玉集

光順門前系馬吟文館裏翠云春卻憐白首河西尉枉作蓬萊獻賦人

又

捐玦江頭弄釣舟蘭花杜若滿芳洲如何才子無騷思只詠薔薇與石橊

與復古叔讀橫渠正防書

惆悵枯株與晬盤雲橫太白夢魂寒半生驕吝如蝸縮自把西銘反復看

又

誰掘驪山起老師竹林燈火共心期年來後學輕前輩看徹臯比罷講時

題楊從行湘詩卷楊卽誠齋

仙云寒鎖碧瑤天突兀吟壇北斗邊試問鳳凰誰得髓竹林聽雪對牀眠

又

叫云吹玉舜祠邊醉嚼瓊糜漱石泉舊讀離騷今忘卻快披秋捲嗅蘭荃

次韻熊云瀑秋夜見寄

吟落秋牕燭炧紅想彈九辯入絲桐荃蘅豈不如葵菽誰繼豳風補楚風

無題

大裠褒衣走浙淮何人不識鶴山來只今心印誰傳得自折通書撥篆灰

撫州偶題

金柅亭邊栁拂城春風系馬酒家吟塵埃滿面無人識卻得黃鸝作賞音

萍鄕病渴

犬子無從典驌驦荒邨忍渴望瀟湘楚王萍實甜如蜜不許詩人取次嘗

甲午社日客桂林

巵酒豚蹄客裏歡石尢風枲衣單東陽病骨如鸚鵡最怯南州社日寒

桂林歳晚憶鐘尙書

塵滿湘翁薜荔衣江湖歳鬢晚成絲桂州楊五今何處雪片梅花枉費詩

醉中偶成

醉敲茶臼嘯秋煙苦欠髙陽買酒錢擬入亂山飡栢葉石牀閒對麝香眠

送友人遊昭州呈陳謙之僉判

閬仙去補荔支譜梅谷歸呈飛鶩秋惟有瓜玻共君在馬蹄何苦又昭州

又

道鄕牽損衮龍衣謫墮天涯詠楚蘺莫放蹇驢遊別處拾靑閣下有殘碑

又

鵬運堂前話別愁菭蘠三度楚江秋近懷莫向元龍道問捨求田是韓頭

夏日偶書

蜾臝啣虫入破牕枕書一垜竹方牀家童偶見艸頭字誤認離騷是藥方

秋日行邨路

兒童籬落帶斜陽豆莢姜芽社內香一路稻花誰是主紅蜻蜓伴緑螳螂

新淦偶成

飛飛緑鳳掛梅梢猶記來時雪擁袍今且歸舟新淦路擔頭稚子賣櫻桃

贈吳季詩

燕子樓頭一曲春曾騎驕馬擲黃金如今世事漫頭雪破屋孤燈忍凍吟

演教寺弔樓居朱漕

羅帶江頭蛻繡衣人歸香艸謝家池秪今玉樹埋何處惆悵僧房認得詩

又

穿冢難酧地下知逢人多說項斯詩今朝痛灑西川淚萬里梅花欲放時

延眞道院

滄流翠竹接仙扄霛菜丹虯拱上眞擬就翁分半榻閒聽秋雨守庚申

訪趙愚齋不遇謁者云入幕抵晚方歸因成一絕奉寄

雪片梅花滿硯池芙蓉幕裏客歸遲今朝解了公家事盡聽轅門報酉時【愚齋舊有詩云無曹度日眞堪愧又聽轅門報酉時】

史主簿以授庵習稿見示敬題其後並寄張宗瑞

姜防荒冢白蘋深鸑鷟無聲結緑沈擬向鄱陽尋後杜只招張叜聽君吟

又

吟了南樓到庫樓塞云邊月困雕鎪只今南北無詩禁曾有新編過境不

術士醴陵丁夢營將之舂陵有贈

防盡槐花買卜人窊尊且認舊碑文只今世上無淸惠卻恐元郎解【闕】君

又

淥水池邊舊釣磯何時歸去濯徵衣千年城郭應無恙只怕風塵老令威

送歐陽平仲起郁林教官

快把詩書洗瘴茆雕題墨齒盡同胞天涯那得隨衿佩試借叔堂講義抄

又

古來節婦比忠臣怊悵明珠一窖塵千古綱常君記取題詩煩問墜樓人

萍鄕和王堯章韻

徵衲無人補舊綿蕭條客枕楚萍邊撥殘石炭西牕冷知憶山家榾柮煙

趙司法詩集自題近道蓋取工部所貽元隠居詩中語也【闕】

道書二絕

和徧陶翁飲酒詩醉籠天地入鳩夷細看官爵成何物肯帶奚囊過九疑

又

浣花騷伯杳難【闕】世上寧無元隠居讀罷君詩三嘆息斷弦緑綺定何如

聽廬山胡道士彈離騷

廬山道士菊潭仙前世滄浪握楚荃莫道離騷遺響絕孤鉤寡珥尙能傳

又

弔湘誰解薦江蘺忠憤泠泠冩七絲愁絕九疑山下聽重華應許就陳詞

題王堯章佇香亭

滿池蜀錦照深衣盡日慿欄課楚詞要識此花香絕處露涼風細雨晴時

又

對花味道興何長好學顏家到坐忘莫與紅塵兒輩道心淸正自得眞香

又

故園荷屋傍濓溪若愛蓮花入夢思今日題詩還自笑江湖塵土鬢成絲

題昭州田廷亮書稿後

防榔口裏吐參苓折檻無門九虎深家在道鄕亭畔住定應千古有知音

又

少海無波鶴禁虛滿朝閉口養曹蜍白袍烏防和寧外卻有山人請建儲

次韻熊云瀑秋夜見寄

叫徹蒼梧望八荒暮云秋客各淒涼此情未許傍人防愁絕中庭月一方

江湖小集卷八十七

欽定四庫全書

江湖小集卷八十八

宋陳起編樂雷發雪磯叢稿

五言律詩

訪伯父幽居

對坐如禪捨閒燒石乳香書看新講義藥問未傳方僕語梅花裏僧經竹葉傍題詩吾豈敢牕戶半吟章

桂林懷李景魏

陽華萬疊云無計得相尋所學皆時好何人知爾心莎城百粵逺雪嶠一翁吟已是懷人極天寒柰水深

桂林送人之瓊州招捕海冦

訾家洲畔路別爾苦匆匆說戰令人喜耽吟與我同旌旗楓鬼雨舟楫鱟簰風想到瓊峯頂題詩更記功

與李盤翁知縣登七星山弔石道士

疊嶂矗空靑耽奇共一尋苔荒碑意古茗苦道情深有興梯蒼壁無才詠玉簮吟仙何處去我輩復登臨

次韻史主簿雨夜見寄

水長許由溪春寒入竹扉防人聽夜雨惟我怯單衣樹罅靑燈耿籬根白菌肥明朝有忙事推枕問漁磯

道中逢老儒由蜀出

丙穴魚應好曾經問釣磯干戈今未定城郭是耶非詩社尊黃髮侯門薄布衣乾坤豺虎滿見爾一歔欷

時事

時事如頺屋誰堪任棟梁國貧僧牒賤邊病檄書忙有分憂宗社無才出舉塲未應王謝輩揮淚送斜陽

逃戶

租帖名猶在何人納稅錢燒侵無主墓地占沒官田邊國干戈滿蠻州瘴癘偏不知攜老稚何處就丰年

登江華寒亭

到此腳跟酸千峯迥不看年深碑字淺日薄樹陰寒石罅巢蜂乳籬根墮鳥殘愛吟還畏崄不敢倚欄桿

訪表叔李竹齋

門庭接豆根吟避市塵喧每愛詩無敵應知學有源雲山供俎豆筆硯長兒孫愧我相過數秋風酒一樽

擬長沙訪姚雪篷至永返賦此爲寄

今傍南軒住應知理趣精通書多似易論語不言誠擬欲聽微論猶能慰別情江湖風浪隔腸斷楚鴻聲

雨夜讀陸放翁集

鑪冷童吹火山房夜黯然濕薪添茭熱苦茗帶芎煎燈暗瀟江雨詩吟笠澤煙老仙何處去搔首弔塵編

送黃天河

天河那可到山頂翠參差村屋煎黃蠟官鑪照荔枝地蠻遊宦少縣小迓賔遲鼻祖曾吟處荒苔想滿碑

呈趙叔愚司理

閉戶垂楊句江湖半世看不應求五嶺卻自建孤壇浙社朋遊盡唐詩气味寒今朝流水調只向子期彈

夢訪劉漫塘曽雪巢二先生

前輩風流歇江湖欠賞音向期行古道誰解識余心月浸金壇冷雲歸玉笥深瀟湘風雨夜客夢得相尋

靑湘逢廷對人歸因問時事

南客帝鄕歸靑袍照緑髭問知當世事解誦聖君詩淮蜀軍書急湘樊邸報遲空傳廷試防韋布說邊陲

南林寺

律院僧應俗庭荒艸木刪無碑堪攷古有客自看山竹好惟嫌宻云多不自閒小溪知最近童浴夜方還

象石銘【有序】

九疑之麓爲麗山有巖崩道厥石如象予遊而愛之遂命之名而銘曰

百獸出王象實孔偉有崩斯石惟象是似贔屭其形巉岹其齒我愛斯巖原象之美鐘奇日南邈爾荒裔服兮帝車維天子使相彼嵒阿濟濟多士遺教篤學峻實地任重致遠伊國之器地以人彰敢銘巖趾

江湖小集卷八十八

欽定四庫全書

江湖小集卷八十九

宋陳起編張蘊斗野藳支捲

雲間

勌倚柁樓聞鶴唳半生此地一經過機云故月荒涼宅湖海新秋浩蕩波曉紅蓮商客市夜牕白薴女兒歌吟邊冷被沙鷗笑衣化京塵鬢亦皤

江湖偉觀

隄栁朝朝送酒船一防山色越帆煙蓬萊雲气東溟外閶闔星辰北斗前突兀向來無此屋登臨當日有諸賢夕陽過雁慵回首吟入闗河萬里天

鳯鶴鵲三題與江社同賦

一去朝陽寂不聞西康臺北起寒云梧花竹實年年事柰此喧啾百鳥羣

立雪精神兩瘦蘆天風入羽思江湖逋仙梅下曽相識千載歸來一語無

月樹爭枝影共寒楂楂飛過屋頭山五陵年少多春悶一彈千金落等閒

顧逕

海水還淸淺停杯問二豪雨來江色暝沙長岸容髙吏鞅何能脫王程敢憚勞秋風柁樓底短髮不禁搔

錢氏東臯

百年鐘鼓園林在人物蕭疎更海鄕藤絡湖嵌山解長花移鄴本土猶香棋聲靜晝松陰淡扇影閒秋水气長莫道官忙行樂少也分物色到奚囊

上海

夢斷三更鶴蘆邊系短蓬聴潮看海月坐石受天風物至秋而化年來我亦翁長歌相勞事猶喜此樽同

新晴

林影熹微曉乍晴老於世故獨關情連烽未撤邊頭戍積潦猶妨隴上耕幾爲餉蠶憂濕葉重因漂麥困饑氓龍公多事多勞耳萬理由來要得平

錄錄

錄錄竟何爲衣塵日以緇故人閒入夢久雨頗妨脾燕履登巢息蜂程載蜜虧獨斟蓮子酒愁絕杏花詩

除夕

京國逢除夕棲遲鬢欲霜春聲生竹爆歲色動椒香戒睡聴雞早占詩探蠒忙燭花頻送喜兒女笑烘堂

禱雪天竺由靈鷲過冷泉

降香天竺去瀹茗冷泉來新徑石間過危亭木杪開煙山晴若畵霜葉濕如灰防檢經行處今年未見梅

祀事

誤被雞催起偸聴漏鼓稀書檠風展捲香盌火生衣困嗅茶猶病吟飱菊可肥月明天路靚親到帝旁歸

西湖淸明

芳天新霽惠風和軟緑平隄凝不波桃李無言看客慣樓臺如畵占山多遊裾匝路塡車馬翠榜開筵鬭綺羅寂寂寒煙生水面白漚柰此月明何

酥

兼味醍醐外分身乳酪中江南鳴穉犢塞上寄飛鴻幹雨看如幻生鹽訝漸融臘殘猶有待煎取牡丹紅

食蠣次韻蕓隠

相黏成什伯峯聳若山王【史南人呼明駝爲山王】攻處須犀防持來出蟹湯梅花霜後味竹色酒邊香坐憶遊閩樂今年始得嘗

次韻月中聞鶴

月明華表語霜淸萬籟沈沈靜有聲一自別來瓊樹長幾回飛夢到曽城

孤影徘徊且月中流離滿貯酒如空東皇太乙應來下笑指梅花一信通

齋宮偶題

眾緑扶疎雨气淸栁花吹作小池萍文牕晝寂齋房邃三潄華池誦玉經

同寮約遊香林分韻得林字

約我當休沐同過支道林棋邊翻覆手酒外太平心石潄晴湍細猿吟夏木深歸帆帶疎雨涼意滿幽衿

春朝偶題

忙裏偸閒答物華一官隨分是生涯春風酒棹湖隄栁曉月吟韉輦路花報喜忽聞枝上鵲忘機時下屋頭鴉殘年鈍悶今朝盡重對菱花拂帽紗

重遊大滌洞天

澗水泠泠石髮新松花香靚翠崕深云生不沒仙人迹丹化猶啼搗藥禽洗眼人多求聖水醒心吾獨愛淸音杖藜更欲過新洞無柰春空又作霒

東庵與道者語有感

瘦防松間日又斜更過南崦喫僧荼丹靑嶺樹明寒葉水墨江天噪亂鴉付酒一杯眞樂事讀書萬卷是愁涯更嘗世故知閒味河水依然鬢自華

朱柿

慈恩分種逺駢實渥如丹埀野華星大然云火樹寒蠏螯微有忌牲血訝難摶七節𨿽堪賞無勞把核鉆

喜李鶴田至次阮云心韻兼寄

月樹秋來碧幾尋古薌燻徹紫芝吟無因得去陪淸賞祗寄山君一寸心

澆酒逋梅又幾回愁吟舊雨獨登臺星星鶴語山曉割得云心古錦來

九日

細看黃花把一枝東籬猶是昔人非題糕酒外豪心在吹帽風前素髮稀雁叫霜天悲故國鴉翻溪樹背寒暉百年獨有閒居樂可怪東山事竟違

道場山

訪碑無古迹丹碧覆嵯峨塔向城中共山從寺右多疎松小溪路逺溇太湖波何鍇書堂在猶嫌隔翠蘿

何山

山因人得姓人去佛來居鄰有天章墓碑無玉局書幽溪通古郭荒澗入春畬客子吟須冷髙峯夕照余

月泉紀遊

小春霜防曉閒訪古招提何歳齋魚廢初顧兔迷先民堂上像寓客柱間題僧戶蜂分小山形虎欠低松靑江廟北竹老野橋西親汲聊煎茗深登信杖藜琴師年九十相見手重攜

不寐

空牀展轉對孤檠寒漏年長更雨聲如此乾坤閒歳月明朝華髮滿頭生

寄鶴田

鶴向孤山去未歸片雲行雁與心期新詩不著工夫得雪外看花獨立時

至後

陽生七日驗飛葭衮衮天機歳載華江艸未圓靑帝夢香雲滿泄與梅花

霅川次韻鶴田

苕霅雙流合防檣萬里通連山黃獨雪一雁白蘋風酒戶春醅淺魚村晚市同舊遊蕉鹿外未老已成翁

歳晏用趙誼父訪云心韻以寄

看春知幾度髮故應非世事眞猶夢人生瘦勝肥竹邊隨意入梅下得詩歸緬想羊何友湖山樂所依

正月二日雪

雨送冬雷了如簁墮曉晴縈盈溪樹色騷殺紙牕聲著瓦消還易因風凍不成紛紛門外履猶自賀元正

送晏桂山赴髙沙郡

靑衫赴闕已三遷紅斾臨州不五年舊吏侉榮從事府新民迎擁使君韉牡丹池館春融日蒓葉汀洲水漲天自是邊籌談笑辦歸來仍侍玉皇前

接武容臺彼一時溪鄕重幸得追隨漚前心事滄浪影梅下吟情汗漫期感慨中年無近別徘徊明月有相思殷勤勸醉陽關曉受盡耶歈只自知

秋思

暑退涼生體气佳捲簾聴雨感年華西風葉葉梧桐冷開盡庭前白鶴花

溪上

今夕知何夕吾意亦良適明月滿船篷淸風動帷席過雨前溪渾停雲半空白衰荷無嬌紅老梧有枯碧頻更燭對棋仍把酒澆石嵗行變暄涼朋情慨離索相思日以長孤吟夜方寂露下客衣單艸際螢光奕年年修玩心一醉不得惜

鶴田還江右

欲畱云共住云去楚天長此日吾猶惜中年別易傷搜吟梅下影賭奕橘中香謹勿移山諾春風入帝鄕

歸雁亭

靑雲影裏自由身幾倚防干看不眞又是江湖春雪盡年年腸斷玉關人

午日次韻池襲父

小泊蘋香栁下磯重逢佳節感年時束蒿偶作人形想采藥須供國手醫江鏡願爲明主監楚菇愁賦逐臣詞酒邊聽盡敲蓬雨數日淮南去未遲

埀虹

四岸俱無只有天煙檣如雨落漚前不知笠澤翁何許波上淸風一萬年

憶著前遊十四年三髙祠下夕陽船無錢買得鱸魚鱠吟就橘花香裏眠

姑蘇臺

故址畊殘艸樹秋無人曽見鹿來遊甬東亦是當時月不照笙歌只照愁

虎丘

曼陀石上無根樹歷歷生公說法餘劍水一淸徹底至今人說有龍居

惠山

石苔滑汰屋連斜第二泉邊古佛家一壑松風聴不了卻畱僧坐自煎茶

楝花

綠樹菲菲紫白香猶堪纒黍弔沈湘江南四月無風訊靑艸前頭蝶思狂

毘陵天慶觀龍

殿陰壁老懷仁筆頭角崢嶸春起蟄有時麾斥惠山雲行雨歸來半身濕

丹陽道中流寓人

累土編茅古制痺官田種秫得沽私自言身健無徭役猶勝平生江北時

京口運河上

荒荒永岸水如溝翁仲無言立上頭日日餫舟衘尾去東南民力尙支不

多景樓

暇日此登臨淒涼北望心戍烽孤障杳塔影一江深敵帥投鞭想將軍誓檝吟所嗟人事異天險古猶今

金山

江身臺殿切空云夜月魚龍影不分八十老僧相引說潮痕不上郭公墳

瓜州

如此江濤更有人佛貍竟死不能兵幅巾短櫂漚前夢未省當時有此城

維揚卽事

牛斗星邊禹貢州東南屏蔽大江流向來明月珠簾夢不信秋風夜柝愁

皂角林前野地寛新塘路口艸泥亁天乎如此功名事成敗觀人自昔難

茅屋蘆門半市坊居民無事亦軍裝愁來莫上城頭望西北浮雲接太陽

月明城上韻邊笳一枕三更夢到家不耐楚氛眞僻性賦詩酌酒與瓊花

土霧如蒸暴暑天燭龍偏駐栁邊船三淸觀裏風廊午滿意題詩借榻眠

平山堂弔古

隔江山色畵圖中故址荒來與廟通畫地雄天淮海水占星髙直斗牛宮試評蜀味長泉變欲唱歐詞古栁空往事茫茫增感慨聊憑戍卒指西東

平山和韻鶴田

瓊花應自笑南翁白髮棲棲逐斷蓬兵後百年城郭是塵間多事古今同孤煙逺堠如常戍五月窮邊尙冷風可待蒓鱸歸興盡長吟且復付杯中

道中觀戽水戲書

秧馬泥深繭犢閒燭龍顧影桔橰間尋常六月江南雨不比君王帑藏慳

江湖小集卷八十九

欽定四庫全書

江湖小集卷九十

宋陳起編劉翰小山集

桂殿秋【壽於先生】

靑帝子碧蓮宮不駕雲車騎白龍瑤池路逺羽衣濕玉佩泠泠明月中

雙玉節到神京碧杯仙露冷如冰一聲金磬千花發洞口天風吹酒醒

翠屏曲

小亭簾幕埀陰陰梅香入枕春生屏西牕月落翠被冷鳥聲殘夢東風醒三年不喚淸溪渡夢裏瀼西春水路江頭女兒雙翠眉能唱劉郎芳艸句

小宴

一曲歌云勸玉觴歸來斜月恰侵牀小牕細嚼梅花蘂吐出新詩字字香

余久客都城秋風思歸作楚語和吳郎采菱叩舷之音

秋風兮淒淒山中兮桂枝彈余冠兮塵墮芳艸緑兮未歸家遙遙兮辭楚荊傷去國兮重登臨撫長劍兮增慨復鳴鋏兮成音采中州兮蘭芷望美人兮千里我所思兮天一方共明月兮隔秋水

種梅

淒涼池館欲棲鴉采筆無心賦落霞惆悵後庭風味薄自鋤明月種梅花

紅牕怨

啼鶯喚起紗牕夢紅日滿簾花影弄翠屏香字冷薫鑪羅衣疊損金泥鳯去年君去燕歸時今日燕來君未歸欲把相思挑錦字夜寒懶上鴛鴦機起來翠袖雙羅薄東風滿地桃花落

漁父

輕舟一葉一輕篷上有蕭蕭鶴髮翁昨夜不知何處宿月明都在笛聲中

春晚呈範石湖

風日蕭蕭兩鬢華倦尋銀筆賦餘霞五更枕上無情雨三月風前薄命花春困有時因病酒客懷何日不思家年來事事心情懶惟有歸耕防最嘉

上元小亭

靖康詔令文章種桐邑公侯國老家種得人間桃李滿春風無地不開花

石頭城

離離芳艸滿吳宮緑到臺城舊苑東一夜空江煙水冷石頭明月雁聲中

天上月

春冰一片淨無瑕萬里淸光徧海涯欲與常娥移桂樹月中先合種梅花

春日

沈沈芳酌動金波笑引疎梅泛玉荷幾度天寒歸雁少一畨風雨落花多功名好在知心懶富貴重來柰老何鳥雀數聲傳喜語梁間燕子亦能歌

江南曲

我家江南同野老自紡落毛采蘋藻淸風滿袖讀離騷半畆幽畦種香艸門前流水鳴濺濺日暮歸來自刺船遙山數疊作媚嫵落日斷霞明晚川雨餘汀艸漲新緑紅衣濕盡鴛鴦浴采蓮女兒何處來唱我春風湖上曲甕頭酒熟方新篘白魚如銀初上鉤呼兒洗杓醉明月酒酣更作商聲謳

鴻門宴

江東遙遙八千騎大戰小戰七十二劉郎曉鞭天馬來踏長安開帝裏子嬰已降隆凖公君王置酒鴻門東張良已去玉斗碎三月火照咸陽紅繡衣歸來日將夜可惜雄心天不借當時乙失範增謀尙引長戈到垓下刁鬥乍急營壘驚夜深旗尾秋風橫玉帳佳人不成夢月明四面聞歌聲拔劍相看涙如雨我作楚歌君楚舞明朝寶馬一聲嘶江北江東皆漢土

玉鬥歌

漢髙帝眞英主也其入闗則約三章封府庫子女玉帛略無所有秦人歸心焉不待白赤帝老嫗夜哭然後知爲天命彼姁姁項羽欲扼其喉而困之難哉鴻門之戰沛公亦幾危矣項莊舞劍項伯翼蔽沛公得從間道以歸獨使張良謝羽羽受其璧此亞父知其爲勇所以慨然碎其玉斗也感之作歌

漢兵咸陽未休舎楚王長歌到戱下項伯夜入張良營沛公倉皇出城謝自言戮力共攻秦不意入闗成此勲閉闗籍民備他盜盡封府庫待將軍項莊抜劍項伯起漢楚興亡在今爾鴻門壯士斬闗來慷慨一巵誰懼死君不見秦亡鹿走驪山傾四方盡起諸侯兵龍顏隆凖泗上長天之所授誰能爭英雄肯落他人手獨遣謀臣談辯口君王間道卻歸來滿地秋聲鳴玉斗

吳門行

吳歌婉婉淸如水西風曉自閶門起雙橈艇兮采菱來翠荇緑濵香十里芙蓉影落已知秋濺濕羅衣眉黛愁回聲蕩槳入門去明月家家秋水流

客去

送客歸來月滿檐梅花微笑隔疎簾酒醒今夜銀屏冷沈水薫鑪旋旋添

哀友人

案成歌舞小春嬌何事春隨艸木雕從此巴江江上月有人和涙獨吹簫

聞笛

誰將玉笛按涼州吹徹春風不下樓若道聲聲都是恨不知消得幾多愁

小亭

芳艸萋萋怨未歸西池殘夢要題詩緑牕昨夜東風小開徧梅花第幾枝

題飛雲閣

一笑歸來春尙寒小梅飄盡雪初殘遲遲更待梨花月醉倚飛雲十二欄

立秋日

亂鴉啼散玉屏空一枕新涼一扇風睡起秋聲無覓處滿階梧葉月明中

江湖小集卷九十

欽定四庫全書

江湖小集卷九十一

宋陳起編張良臣雪牕小集

晚步南城下

冷云堆屋晚仍春惘惘人行陌上昏飛去飛來沙上雁去年洲渚舊蘆根

春詞

竚蘭無限楚時春罨岸風平緑自燻睡起畵檐雙語燕梨花畱得夜來云

又

後主搴香復倚春潘嬙梳洗最輕盈南朝破後無詞客燕子桃花古石城

芳艸復芳艸

芳艸復芳艸有人孤倚樓明月復明月何處照離洲相見無期此恨詎相知日暮天寒吹屬玉蠻江豆蔲重重緑

玉臺體

一寸春霏拂綺寮蕙花江上雪初銷傷心燕子重來地無復人吹紫玉簫

主人流落委荒墳燕子還來壞防門惟有桃花古時月端端正正照嗁痕

曉行

千山萬山星斗落一聲兩聲鐘磬淸路入小橋和夢過豆花深處艸虫鳴

陪天童覺禪師如城

風勒江云雪未勻夢寒不到碧梅春破帆又指蕪城近漠漠平沙落雁頻

賦

栁暗旗亭不忍看臨江愁殺晉衣冠傷心明月揚州路十里珠簾蕙艸寒

示長蘆仁禪師

叢叢竹雀閙人家農事春來漸有涯品字柴頭煨正暖不知風雪到梅花

別持上人

茂竹永和字浣花天寶詩淸江入舟檝忍淚別僧持

梅市道中

連雨疎篷不耐關修眉如失更晴慳越王故國無人問子穿花自往還

有懷山房

每憶山房話夜深機前無主亦無賓老兵未領西來意斜倚屏風一欠伸

西湖晚歸

帖帖平湖印晚天踏歌遊女錦相牽鳯城半掩人爭路猶有胡琴落後船

書情奉寄蔣弋陽公

五都一何綺歌管政繁防睠我友明月援琴寫秋瀨何言吳離後一飽困藜稗風雨墨如翳欲往徒自礙頽年去堂堂白髮新種種崎嶇造化久敗屨常決踵從來萬里意不料乘崄恐鳴鶴略九臯未羨乘軒寵

畱題吳興投老庵

白鷺悠悠去不還渚云汀艸一生閒暮年不入西州路空倚梅花說住山

送人遊姑蘇

兒時吾亦寄君州細細聴君說舊遊處處緑波通酒巷女郎多在采菱舟

雪後

雪花竹屋未全消寒雀稍頭眼擘椒紙閤不煙梅自放底能踏濕渡溪橋

九日書呂季慈室

上池入寺見承平影落南州迹易陳手把黃花看新雁風煙愁殺舊京人

感舊

三十六陂春水緑四十九年人事非揚子江頭永嘉後吳儂蕩槳北人稀

山房惠貓

從來憐汝丈人烏端正衘蟬雪不如江海歸來聲繞膝定知分訴食無魚

過臨平

兒時曽憶此登臨細說窮途有述徵四十九年蘧伯玉月明人靜過臨平

過西溪

罨畵層波蕙艸荒冷云客雁兩回皇梅花到得吹成雪盡是淸愁不是香

贈英上人

之秦賸肯迎張祿踏越何曽用計然元鼎事看蛙勝負大槐人與蟻相連

酒熟

濁醪初熟薦霜螯不擬寒山不廣騷淸曉豆花籬下立竹梢獨與月爭髙

遣家書

家住鄱城小洞天經年烹鯉尙茫然幾回鵲喜無消息吹殺燈花獨自眠

祝貓

江上孤篷雪壓時每懷寒夜暖相依從今休慣穿籬落取次懷春屢不歸

偶題

誰家池館靜蕭蕭斜倚朱門不敢敲一段好春藏不盡粉墻斜露杏花梢

萱艸

雪色侵淩緑翦芽枝抽寒玉帶金葩北堂回首傷心處卻復令人恨此花

小破

小破燕支鈿早梅雪云平澹越江遲靑山歳夜行人少鴨鴨羣飛淺艸時

謝汪尙書見訪

黃葉聲中接錦韉添丁籬落怪相牽歸來賸欲從僧話正掩楞伽曝背眠

夏夜

恰則黃昏雨便晴靑塘迆邐盡蛙鳴月明已在芭蕉上猶有殘檐防滴聲

平旦

平旦梅花破冷紅越香何限水流東陳年翠袖新年恨盡在吹香笑語中

江湖小集卷九十一

欽定四庫全書

江湖小集卷九十二

宋陳起編葛起耕檜庭吟稿

春懷

過了花朝日漸遲相將又是禁煙時寒畱栁葉淒迷處春在梨花寂寞枝牛角橫書孤壯志鹿門采藥誤幽期自憐白髮成何事說與啼鶯未必知

姑蘇懷古

闔廬城下水連天故國淒涼思惘然堤栁數行埀舞帶砌苔幾疊暈歌鈿了無麋鹿遊臺下只有鳬鷖戱水邊往事如今銷歇盡斷霞殘照鎖寒煙

記夢

綺寮縹緲敞虛明鵠峙鸞停防碧城珠蘂一枝春共瘦玉環雙佩月同明曽題洛賦緘新意卻拊湘弦寄逺情十二闌干風細細覺來依約記棋聲

湖天霜曉

十里平湖浸曉光玉鸞飛舞鏡中央也知靑女催梳掠淡拂鉛華試靚妝

暮春雜興

畵闌目斷楚云西芳艸連天客思迷家在江南煙雨裏落花時節杜鵑啼

紫椹累累綴碧桑林塘雨過緑生香荊扉晝掩蒼苔寂畱得蕓籖伴日長

閉門花落又春深白紵歌殘對晚斟惆悵年來心緒惡一庭煙艸緑沈沈

蘭杜初芳湘水春鷓鴣啼處艸如茵雙魚不寄衡臯信空有燈花入夢頻

燕子聲中日正長讀殘書卷亂堆牀夢回卻愛西牕寂閒看松花帶夕陽

雨中夢故山

冥冥細雨濕江城掩映書牕翳復明倦客一杯愁頓減故鄕千里夢初成金華洞口羊驚起石佛山頭鹿伴行【石佛故里山名】何日東歸溪上路一犁春淥帶云耕

疎櫺

寒意沁疎櫺閒堦艸尙靑市朝人自醉泉石我常醒桂寫月標格蘭傳秋典型何妨爲老伴相與兩忘形

初春感舊

又是春生杜若洲憑欄回首總闗愁雲橫楚峽縈新夢月泛吳波憶舊遊立馬醉題花外驛聞鶯笑倚栁邊樓如今萬事經心懶祗合長歌擬四休

檄雪

銀闕書飛急羽忙料應滕六奏虛皇要將閬苑蓬壺水幻作瓊林玉樹芳風約云邊停鶴馭冰淸月際舞霓裳鳯簫莫品淒涼調催老梅花枉斷腸

和蘆洲劉子泉秋懷

雨送秋歸雁帶霜凝情無處寄詩狂一庭莎艸蛩吟老萬里梅花鶴夢長徳誼可逾鐘鼎貴聖賢不死簡編香邇來世道添悲梗不但摧車是太行

贈燕

鎭日雙棲向畵梁有時飛去爲誰忙得泥趂暖添芹壘掠水因風貼栁塘語重喚回芳艸夢舞輕時落花香五陵年少傷春恨書系紅絲擬寄將

次子泉韻

一聲鶗鴂又春休風簸楡錢滿地流燕子不知花落盡等閒飛過栁邊樓

月轉庭花玉一防寶釵不防待郎看丁香擬結相思夢無柰東風作社寒

東歸

遊倦歸來似長卿敝廬事事費經營掃除塵土虛堂潔拂拭牕櫺舊紙明徑菊已荒惟艸長井花少汲覺苔生寒衣未辦西風急不柰鄰家機杼鳴

除夕

爆竹傳聲又歳除流年不駐隙中駒屠蘇未用斟春酒餺飥先教促曉廚彩絢戶庭更鬰壘歡傳院落競樗蒲老來樂事闗心懶吟對梅花撚斷須

秋寓都城次趙君瑞韻

催破橙香薦蠏黃快斟新酒潤詩腸雁拖暝色橫秋水鴉帶寒聲噪夕陽萬事莫如花下醉百年渾似夢中狂登髙休負湖山約約買扁舟載艷妝

次劉野泉韻

自笑生隨雁影浮幾經楚尾與吳頭塞樓角送闗山月湘驛砧敲嶽麓秋歳月森輪如走阪功名求劍記行舟卽今安得如澠酒與汝同澆萬古愁

安分

淒煙澹靄鎖林扉又是秋光欲暮時蘋葉江湖風翦翦桂花庭院雨絲絲世情冷暖杯中酒人事輸贏局上棋安分得閒閒最好不須身外彊尋思

覽鏡

覽鏡羞看鬢防霜若云勲業更堪傷已甘身向山中老安得名畱海內香雅志擬聯髙士傳倦遊慵入少年場長吟酒醒憑防處更聴秋碪答暮螿

贈烏龍山圓上人

笑把儒冠換墨衣深思富貴有危機參他龍象知今是還了鴛鴦悟昨非開鉢展單隨所寓打包持錫去如飛有人若問西來意正要髙談爲發揮

支頤

气數推移有盛衰老觀此理獨支頤閱人云木能千載過眼風花只片時名利場中棋變幻是非窩裏浪傾危到頭輸與山中叟樂在耕鉏別不知

涙

誰奏琵琶妒客歡嗁珠泣玉使心酸感時多向英雄灑怨別還從粉黛彈每聴巴猿愁滴袂莫燒漢蠟恐堆盤陽闗一曲君休唱唱罷人間行路難

小隠

小隠山林習已成市朝聲利讓渠爭是非每向靜中見悔吝多從動處生且約蒼官陪竹友共邀歡伯訪梅兄歳寒心事期相守一瞬枯榮任變更

秋夜

城笳吹下暮云邊螢照書帷夜未眠遊子不堪徵袖薄西風嬾誦搗衣篇

樓上

樓上何人奏玉簫數聲和月伴春宵斷腸喚起江南夢愁絕寒梅酒半銷

宮詞

銀漏疎風透玉屏碧梧枝上兩三更依稀似寫華淸恨云冷香銷夢不成

江湖小集卷九十二

欽定四庫全書

江湖小集卷九十三

宋陳起編武衍藏拙余藳

平生最愛讀洪文敏所編唐絕句手之輙不忍置今閱此卷何翅千里對似人也龍泉張實甫充聖東坡見齊安朱廣文小詩云官閒防事冷蝴蝶上階飛謂其可入圖畵適安此卷絕句模寫景物吟詠情致多有可筆於丹靑者惜不遇坡之品題端平丙申夏五蕙巖方萬里

昔徐孝穆以魏収之文沈於江曰吾與魏公藏拙衍學詩三十年投質於宗工名勝者甚多藏拙之餘僅存此稿故云淳祐攺元立冬日衍書

秋夕過松陵

月冷江空夜气濃桂香飛下廣庭風不知何處神仙過鶴唳數聲煙靄中

鶯

栁外飛來恰弄聲瞥然流去一梭輕分明嗁斷春愁處風不驚花午院晴

宮詞補遺

梨花風動玉防香春色沈沈鎖建章惟有落紅官不禁盡教飛舞出官墻

牡丹春籞正穠華有防今年不賞花翦落金盤三百朶內批分賜近臣家

采桑曲

粉光薄薄髻雲埀葉滿湘籠獨步時女伴未來歸未得水邊閒照挿花枝

道是蠶忙未是忙日長猶得事梳妝羅敷有語何曽解倚樹偸窺馬上郎

虛星壇月下聞笙

何人吹動玉笙攢天濶風髙桂殿寒聲軋五雲飛不去夜深和鶴落瑤臺

宮思

當時十五正嬌妍選入宮中二十年誰料祗今三十五舞鞾未踏玉階前

書畵扇

雙成午夜約飛瓊齊駕紅鸞看月明縹緲碧雲歸去曉洞天霜冷玉簫淸

贈苕上隠者

夾谿槐栁緑云堆轍迹何嘗到碧苔不種桃花緣底事恐因流水悞人來

開元廣寒詞

桂花珠殿水精樓柘袖籠香乙夜遊飛下銀橋人不覺月明三十六宮秋

客去

晉人冠子羽人衣客去移牀傍小池扇影不搖蘄竹淨藕花風裏看唐詩

遊吳門同樂園疥池光亭壁呈使君張都承

一城和气萬花春金碧樓臺處處新太守不孤同樂意木蘭堂上看遊人

春日舟中書所見

翠峯斜倚側金翹羅帶縈紅罥碧桃應是春愁禁不得東風深院粉墻髙

花外風來夾膩香片雲誰遣下巫陽不須回首頻相顧彼美傷春易斷腸

明妃曲

一霎春風出塞行六宮揮涙別傾城當時誰議誅延壽益重君王好色名

馬上風沙亂鬢蟬氊鄕同地不同天琵琶何用彈深怨出降烏孫更可憐

聞角呈宗諭方蕙巖

曉角吹愁客夢寒一聲聲落曲屏間吳兒可殺無風味老卻梅花只當閒

韓幹照夜白

八尺龍雪到蹄阿瞞騎罷阿環騎絕憐千古房星魄不見明時見亂時

振金歕玉出天閒幾向驪宮驟月還脫使幹生天寶後畵圖那得到人間

桞枝詞

靈和殿裏最風流三月飛花雪禦樓換得玉人眉樣巧一春渾不下簾鉤

秋夕淸汛

弄月吹簫過石湖冷香搖蕩碧芙蕖貪尋舊日鷗邊宿露濕船頭數軸書

老將

幾回夢裏到邊陲馬上猶能磨戰旗彈涙對人偏愛說建炎隨駕渡江時

春日湖上

苑外埀楊閱四朝東風依舊緑條條當年盛事人猶說二殿龍舟泊畵橋

拆桐花上雨初亁寒食遊人盡出闗一片湖邊春富貴斷橋船簇夕陽間

飛鷁鳴鑣鼓吹喧繁華應勝渡江前吟梅處士今還在肯住孤山爾許年

船裏歌聲去復還遊人樂在酒杯間爭如防蹇長隄上細看南山與北山

宜永觀雨

池上泠泠過雨聲緑荷風走萬珠明天公未欲從羣望作【佐】了晚涼俄便晴

長橋月夕

捲來滄海黃銀浪飛出層雲白玉團千古埀虹奇絕處獨憑三百赤防幹

雙鷺

誰驚雙鷺起蘋汀蹵裂玻瓈細有聲飛入白雲渾不辧碧山橫處忽分明

重訪西湖舊遊

西風吹曉鳯城開桂子香中信馬來十載不行湖上路知它添了幾樓臺

橊花

蹙蹙生紅露滴珠薰風涼幌曉妝初折來戴朶頻拈看應訝羅裙色不如

燕子

燕子攙風入畵楹不知人傍綠牕行香泥驚落忽飛去卻向桐華頂上鳴

老宮人

寶髻無光玉貌昏悲歌空感舊承恩君王喜問先朝事時許車兒到殿門

侍輦觀花上苑春太皇宣索鳳笙頻如今猶記當時曲對譜閒教小內人

湖亭席上贈商素

一曲春風已擅場淺顰低囀更傳觴令人憶殺香山老舊日玲瓏也姓商

貴遊

鈿車轆轆輾芳塵步障香移一片春花下玉盤行禁臠禦前宣勸到湖濱

次平小景

一拂殘煙暝不収作【佐】成谿上十分秋空林落日西風急紅葉無詩水自流

尋昔遊

碧水靑山舊路迷劉郎怊悵阮郎悲仙桃一別人間去洞裏春風自四時

七夕

金鍼挿並玉搔頭月落河傾尙倚樓細認雙星還自感別離同是一般愁

雁奴

斷沙殘汐葑田枯寂歷寒煙臥雁奴飛起不知何處落數聲驀忽隔黃蘆

阮客

粉靨嬌春掌上輕玉琴聲裏見深情花邊臨別重回首猶恐絲弦說未明

書吳江塔院水月

疊疊滄波隔亂山白鷗飛去復飛還吟邊好思無多子只在孤舟落照間

九日

倒盡防夷酒更沽西風吹興滿江湖客中賸喜身彊健歳歳秋香防紫萸

寄社友

秉燭西園事已非更堪中酒落花時隔簾燕子偏饒舌不管春愁倦作詩

立春

蓼滴辛盤色鬭鮮已將春到酒尊前金幡不用吳娃祝自唱新詞挿鬢邊

孤山訪梅不遇簡知己

結客尋春過舊隄雪香雲冷鎖雙扉隔墻應是梅花笑獘卻貂裘尙未歸

雪中登埀虹亭

投箠江邊雪滿頭玉虹千尺要詩酬詩成馬上誰同說說似亭前兩白鷗

江湖小集卷九十三

欽定四庫全書

江湖小集卷九十四

宋陳起編武衍藏拙余藳

霜梧

棲鳯枝頭數葉輕井邊籬落正闗情晚來縱有西風過一片秋聲作不成【一作做】

湖邊

日日湖邊上小車要尋紅紫醉年華東風合與春料理忍把輕寒瘦杏花

示防師

不拘早晚過長橋要泊橋邊踏巨鼇無月色時方得睡有梅花處必停篙不逢水活魚休買才見溪淸米便淘到得旗亭須報我落帆相與醉村醪

立秋夕

水花香弄晚風淸閒立梧桐看月生夜漏向深秋始覺一天星濕露華明

新雁

塞月程程逺星河字字疎不眠沙外水恐濕足間書倦翮支風去悲聲落枕初淸秋人易感政自不闗渠

春曉山行馬上口占

山深竹暗曉風輕幾樣幽禽錯雜鳴駐馬細聴渾不識就中惟識秭歸聲

路轉前山復後山宿煙収盡薄生寒吟鞭忽指松梢月絕勝城中樓上看

陽復

一變陽爻七日初牕間測影弄徐徐不知曽未添宮綫但覺多翻數頁書

劉八牕見訪一夕卽別

五年苕上別別後愧相疎今夕知何夕憶渠俄見渠同持一杯酒勝寄百封書未及論心事曉風回蹇驢

悼戴式之

四海詩人說石屏一時知己盡公卿家傳衣鉢生無愧气挾江湖老更淸重感慨時多比興最瑰奇處是歌行九原不作空遺藳三些吟魂淚爲傾

嘗蒲萄

壓架騈枝露顆圓水精落落照晴軒微酸自是江南種尙忍因渠說太原

睡覺

睡覺東風忽惘然起翻雲母續鑪煙半醒不醉宿酲思欲雨又晴寒食天春艸池塘詩夢裏梨花庭院酒尊前誰憐倦客長安市節物驚心憶舊年

晴絲

何處飛來繚碧空敲吟終日費形容榑桑老繭抽纎緯星殿殘機翦素絨驀忽帶歸簾外燕等閒惹住栁邊蜂風柔日薄樓臺晚一縷低埀力正慵

謝曹東甽跋唫捲

十年湖海仰師儒八斗衣傳子建余袖裏有詩須印證句中無眼定趦趄吹香玉唾淸如許刮膜金箆病已除媼扇何曽求貴重等閒中得防稽書

楓橋道中

路接官河栁行斜蹇驢衝暑憇田家雨餘天迥云生葉日午風輕稻放花襏襫已縣黃犢睡桔橰不動緑陰遮老翁相見如相識命坐防牀自析

郊居紀實

旣安能適復何疑小築重營卽舊規狡兔反爲三窟累鷦鷯終遂一枝期種成水際芙蓉徑鑿得亭前菡萏池客有可人尊有酒四時風月總相宜

送外家通倅方澹庵

風節傳淸素名多爲宦遊花封才解綬芝檢趣監州等上持麾節歸來覲冕旒江南與江北底用說離愁

松陵晚泊

漭漭風濤外天隨低處尋碧雲千障暝紅樹九秋深故國荒城夢空江倦客心行藏那復計篷月闖孤斟

小遊仙詞

天風吹上碧嶙峋鸞鶴聲淸艸木薫金闕玉樓行欲徧卻攜明月出紅雲

寄湯伯起

徙家城市去不爲故人畱種菊應無地觀山合起樓別來通訊少春至作詩不池上雙檉緑孤吟我正愁

次韻答菊莊湯伯起

數弓蔬地一方池吾愛吾廬只自知蘆碧補交楊栁缺檉紅攙上藕花遲翠陰圍合疑無日涼意蕭騷賸有詩君欲重來須更待嫩煙浮動晚晴時

別燕

寶墨煙雲邈金風庭戶秋有雛堪作伴無計若爲畱謹勿沾鯨浪應須避蜃樓裁詩聊寄逺煩慰玉人愁

西陵觀梅

障霜篝日奪天機九月梅花賞玉防到了不如春意勝水邊風韻兩三枝

小院

小院淸聲動碧梧颯然涼思滿籧篨年來懶結靑鐙伴卻課兒曹讀夜書

夏日書事

緩將琴軫捲將書誰信閒中事有餘約客論茶和水試課童移菊帶泥鉏竹籠日午猶闗鶴水檻朝來自餧魚山薊已苗已蔓適安生計未全疎

訪隠者居

蘚隥披蘿入茅堂著竹遮緑看流去水紅惜落殘花蜀鳥啼春靜山童厭客嘩細觀題壁者一一是詩家

宮中詞

睡餘羅袖印眉山行傍妝臺理墜鬟聖主憂勤排當少犀椎魚撥總成閒

邊烽旣息穯事告登歌以五十六字用和擊壤

見說邊頭事已寧捷書復得壽春城從來方面多豪傑均與朝廷系重輕棗實𨿽紅休北顧稻花埀白近西成民無饑色添歡色气象方才似太平

京口防應戍將歸營

老矣猶徵調新從淮上歸盡知邊境事曽解壽春圍腥血封刀匣黃沙漬鐡衣奏功均得賞沽酒醉斜暉

枕邊

枕邊淸坐散餘醒慘澹西牕月半明燕子夢回簾未捲楝花風信曉寒輕

癖

賸欲収神省費心三生癡癖本來深典衣尋訪晉朝畵折簡借觀雷氏琴帖字逼眞嘗細搧詩聯敲穏每長吟鏡中一笑成何事鬢影秋絲日見侵

淸明湖上

楡火初傳禁漏殘蒲城和气在湖山接天楊栁風煙裏照水桃花圖畵間舊路人穿新路去長橋船出短橋還吾皇應喜民胥樂歳許西門入夜關

宿呂城舟中

古堞遺蹤何處尋斷煙殘日意沈沈飛湍過閘風雷怒峭岸如山艸木深燈火鄰船喧客枕江天漂梗碎鄕心明朝沽酒新丰市怊悵無人伴苦吟

送客之潤赴時貴約

折栁亭邊來問津江山先入夢來頻漕渠水足新逢雨客路風光恰是春莫論孫劉悲旣往願言賓主樂相親畱題短絕多佳景君到應須爲拂塵

送徐云友歸行都

落落奇男子長年走客塵白身無寸祿靑眼欠髙人病爲思詩苦貧緣立行眞片雲畱不住歸醉洛陽春

伯氏自吳門來輦下再宿卽別

把酒論新事移牀問故山桑麻云已長親戚喜相安斷雁江湖外馳心夢寐間兩年三度別此別覺尢難

劉后村被召

衘上官𨿽顯吟邊興不衰細評南嶽藳逺過後山詩才大人多忌名髙上素知瓣香吾敢後幸見召環時

送友人赴長沙酒官

老楓殘月曉江濱送客歸來又送君愁滴離聲三疊涙眼穿行色萬重云過湘應取離騷續到邑終期課最聞莫爲西班羞薄宦要思先世立殊勲

杏花

栁店春風酒斾斜紫綃團萼數枝花香肌原自多豊膩錯把梅花看作他

寓京口四首答湯菊莊兼簡分司鄭料院北固亭口占

三生結得潤人緣巵酒時來暖客氊北固兒童𨿽不識也緣巾履過山前

鶻山

屹然孤立蘚痕靑千古江湍洗不平蒼鶻飛來復飛去不知身爲此山名

甘露寺很石

二雄曽向此般還鼎立功名各未安畱得坐時頑石在至今人尙說曹瞞

月觀逺眺

朝宗亭下浪冥冥何日尋觀瘞鶴銘更欲裹茶邀客去短蓬敲火瀹中泠

歳在丁亥郊禋禮成皇帝登門肆赦獲睹盛典恭成口號

閶闔煌煌辟曉云千官鵠立望嚴宸鶴書飛下珠檐峻雉扇分開玉座新山壽聲中團喜气鈞天奏處隔香塵明王盛事民何幸三載恩寛四海春

正元二日與菊莊湯伯起歸隠陳鴻甫泛舟湖上二首

春云漠漠雨疎疎小艇衝煙入畵圖除卻淡妝濃抹句更將何語說西湖

櫂轉逋山艤落暉春風深鎖恨依依松間一鶴俄飛起疑是先生出未歸

送蕙坡趙富陽赴髙郵元幕見次

相逢客裏便相歡握手眞能出肺肝買得酒尊曽共酌帶來詩卷每容看舊聞遊宦多知己今喜公朝與好官一片淮云千里月覲圭何日入長安

蘆筍

春風荻渚暗潮平紫緑尖新嫩茁生帶水掐來隨手脆擢船歸去滿篝輕竹根稚子難專美澗底香芹可配羮風味只應漁舎占玉般空厭五侯鯖

湖亭席上

寒食梨花月新晴楊栁風愁融山色裏興極酒杯中緑髮日夜變靑春今古同忍教行樂處容易夕陽紅

哀魏方泉

每見中吳士多稱太守賢一毫無暴政千里樂丰年心醉西樓月身飛北闕天那知人事異夢絕桞橋邊詔下催歸覲人傳便尹京班才聯從槖庭忽舞銘旌玉樹悲中折金丹聖莫生澤多惟乳子天道若無情

寄吳徳章簽判

莫轉朱弦軫知音世不慳吟情淸似水壯志屹於山自入鄕關去相思雲樹間春風吹五葉早趂集英班

書所懷

閒拂塵中鏡猶憐壁上梭生平多坎防知己半銷磨對酒成孤酌橫琴寓九歌相思江水濶歳晚客如何

江湖小集卷九十四

欽定四庫全書

江湖小集卷九十五

宋陳起編林同孝詩

寒齋力辭聘召死於隠約子同合以表其阡旌其閭爲未足也行其書焉嗣其學焉同又摭載籍以來孝於父母者事爲一詩詩具一意各二韻二十字積至三百首起遂古迄叔季兼取明天理未嘗冺也自聖賢至鳥獸昆虫並錄見天性未嘗異也事陳而意新辭約而義博賢於煙雲月霧之作逺矣始寒齋之事寶章也視調胹裼襲之節以康其體躬場圃井臼之勞以裕其力人知寶章之勇於退而不知其退之有以自樂也同合之事寒齋也亦然昔曽元養參已不如參之養晳石奮諸子恬侯稍不逮建至孫而孝謹遂衰今石塘之林奕世家法嗣守不墜有古人所難能者惜其弟兄俱未脫白修於家浮沈於閭裏而已余常恨世儒率華過其實惟同華實相符其操行蓋漢孝亷之盛舉也詞藝亦唐進士之髙選也頃艮齋謝公嘗彚孝史五十卷上之阜陵同此詩他日必與謝公孝史並行淳祐庚戌白露節前史官劉克莊序

堯

【道之大原出於天堯以是道傳之舜堯舜之道孝悌而已】

道原自天出堯以是相傳曰孝悌而已人人具此天

舜

【大孝終身慕父母予於大舜見之矣】

孩提知所愛妻子具而衰大孝終身慕予於舜見之

禹

【禹傷先人之功不成勞身焦思八年於外啟呱呱而泣予弗子惟荒度土功】

傷心九載績焦思八年中啟亦呱呱泣惟思度土功

湯

【葛伯不祀湯使亳眾往爲之耕奉先思孝】

奉先思孝也不祀豈其情以至使亳眾而甘爲葛耕

文王

【朝於王季日三雞初鳴至寢門外問安否何如日中至及暮又至亦如之】

問安寢門外旦旦俟雞鳴以至日中昃居常盡此誠

武王

【文王有疾不說冠帶而養文王再飯亦再飯疾間曰女何夢夢帝與九齡】

經言事父孝所以事天明疾間加再飯夢中與九齡

周公

【我之弗辟我無以告我先王辟馬鄭音避謂避居東都東山周公東徵】

我避故云辟東行是謂徵先王猶可告豈爲伐而刑

孔子

【子曰所求乎子以事父未能也】

事親良不易戰戰復兢兢學得如夫子猶言丘未能

顏子

【謂子路曰去國則哭於墓而後行返其國不哭展墓而入】

返必展墓入去當哭墓行誰知顏氏子事死乃如生

孟子

【幼被慈母三遷之教長師孔子之孫子思】

如何年稍長汲汲子思師知是爲兒日三遷感母慈

右聖人之孝十首

契

【契爲司徒教以人倫父子有親】

天性生𨿽具人倫教可無往哉親父子汝契作司徒

元凱

【左傳季文子曰孝敬忠信爲吉徳髙陽髙辛氏有才子謂之八元八凱】

當知元與凱不出孝而忠能舉十六相斯爲舜大功

孝已

【武丁之子莊子云人莫不欲其子之孝孝已憂而曽參悲】

子則欲其孝人皆有是心如何武丁聖卻使子憂深

微子

【微子之命曰爾惟恪愼克孝微子去之子曰殷有三仁焉】

豈計身封宋只愁祀絕殷不惟稱克孝亦自首三仁

泰伯

【季歷有聖子知太王欲立之逃奔子貢曰泰伯端委治吳仲雍斷髮文身】

爲憐季有子逆探父傳賢斷髮文身事誣哉司馬遷

康叔

【元惡大憝矧惟不孝不友子弗祗服厥父事大傷厥考心乃其刑玆無赦】

勿云服父事不敬亦無傷元惡與大憝邦刑自有常

君陳

【惟爾令徳孝恭惟孝友於兄弟克施有政命汝尹玆東郊敬哉】

爲爾有令徳存心孝且恭推之施有政往矣尹玆東

伯奇

【尹吉甫子履霜操云無衣兮兒寒無食兮兒饑兒罪兮當笞逐兒兮奚爲】

無食又無衣逐兒安所之不辭履霜苦猶謂罪當笞

晉文侯

【平王錫文侯秬鬯圭瓚曰汝克昭乃顯祖追孝於前文人若汝予嘉】

嘉汝故錫汝非將玉展親克昭乃顯祖追孝爾文人

衞武公

【年九十猶日警於國曰必朝夕以交戒我又孝子之身終】

孝子身終者非終父母身武公年九十戒我尙諄諄

齊孝公

【伐魯展喜犒師曰豈其嗣世而棄命若先君何君必不然齊侯乃還】

豈其伐與國獨不念先君想得還師去難堪此語聞

齊侯無野

【晉人欲質其母對曰若以匹敵則亦晉君之母也又漢太公事】

我母亦君母吾翁卽若翁分羮何太忍請質可堪從

申生

【姬泣曰賊由太子人謂太子子辭姬必有罪曰君老矣吾又不樂乃縊死】

姬泣賊由子子辭必罪姬爲憂君不樂寧死莫君知

晉文公

【寺人披伐蒲公曰君父之命不校校者吾讎也逾垣而走披斬其袪】

伐蒲君父命校者是吾讎披直寺人耳鉏麑信有謀

秦康公

【晉文公甥渭陽詩云我見舅氏如母存焉又曰我送舅氏悠悠我思】

懷哉送舅氏曰至渭之陽念母如存意悠悠寄二章

旣醉君子

【孝子不匱永錫爾類其類維何室家之壼釐爾女士從以孫子】

若爲錫爾類不獨善其身旣念化家室還思遺子孫

四牡使臣

【有功見知則說矣四牡騑騑豈不懷歸王事靡盬不遑將父母】

懷歸將父母四牡苦騑騑是我心中事君從何處知

南陔孝子

【南陔孝子相戒以養也晉束晳補亡】

爲孝還相戒南陔昔有詩都盧這个意焉用補亡爲

白華孝子

【白華孝子之潔白也】

亷恥有微缺須知孝未純白華何所似所似皎然身

北山大夫

【役使不均已勞於王事不得養其父母焉王事靡盬憂我父母】

非止不得養如憂父母何忍能不我念使我獨賢勞

蓼莪孝子

【民人勞苦不得終養哀哀父母生我劬勞欲報之徳昊天防極】

莫遂終養志難酬罔極恩哀哀父母句腸斷不堪聞

妹土小子

【其藝黍稷奔走事厥考厥長肇牽車牛逺服賈用孝養厥父母】

勤耕藝黍稷逺賈服車牛奔走何爲者心乎孝養憂

老萊子

【年已七十父母猶存著斑斕之衣爲嬰兒戲於親前】

七十已中壽人生似此稀絕憐老萊子猶自作兒嬉

栁下惠

【三爲魯士師曰何必去父母之邦】

忍於父母國去此欲何之所以栁下季三爲魯士師

子思

【孔子喟然而嘆請曰意子孫將忝祖乎伋每以不克負荷爲大恐子忻然】

如何方喟嘆乃爾復忻然念汝祖無沗知予道可傳

閔子

【子曰孝哉閔子騫人不間於其父母昆弟之言又曽子母投杼事】

參寧殺人者三至母逾垣嘆息子閔子孝哉無間言

有子

【其爲人也孝悌而好作亂者未有也涼州易亂課人誦孝經蓋勲謂取怨】

其爲人也孝好亂未之聞曽以是取怨無人語蓋勲

曽子

【有疾召門弟子曰啟予足啟予手而今而後吾知免夫小子】

全歸有明訓珍重恐傷膚小子啟手足吾今知免夫

子路

【見孔子曰今由也累茵而坐列鼎而食願欲食藜藿爲親負米不可得矣】

食藜殊列鼎負米異重茵不待今朝養傷哉昔日貧

子遊

【問孝子曰今之孝者是謂能養至於犬馬皆能有養不敬何以別乎】

犬馬何以別斯言似太深深言爲養者可不敬於心

子夏

【旣除喪而見孔子與之琴彈之而不成聲作而曰哀未忘也】

爲有心中事琴音自不和禮𨿽弗敢過哀若未忘何

子貢

【曰賜也願息於事親又曰大哉死乎君子息焉又大塊息我以死】

未須論大塊以死息乎人所願學也賜姑爲息事親

林放

【問禮之本子曰禮與其奢也寧儉喪與其易也寧戚】

故寧戚以儉罔或易而奢致得千載下人稱問禮家

樊遲

【問辧惑子曰一朝之忿忘其身以及其親非惑歟】

當知一朝忿必不忍於人豈知身忘卻還應及乃親

闕黨子弟

【闕黨之子弟罔不分均有親者取多孝悌以化之也】

旣漸夫子教罔有不分均何復間多取齊言彼有親

樂正子春

【侍親疾復加一飯則脫然愈復損一飯則脫然愈】

向非親在念念念每精專未必飯加損能令疾脫然

公明宣

【學於曽子曰宣見夫子之親在叱吒不至犬馬宣說之學而未能也】

子於親在日叱吒不聞聲旣曰見而說應無學未能

孔子黨人

【孔子曰吾黨之直者子爲父隠直在其中矣】

忍以證羊故而云我直躬那知爲父隱直故在其中

孟莊子

【孟莊子之孝其不攺父之臣與父之政是難能也】

無攺父之道眞堪以孝稱若論莊子孝此直是難能

孟懿子

【問孝子曰無違樊遲禦子告曰生事之以禮死葬之以禮祭之以禮】

不復問無違祗應懿子知尙愁人不省以禮告樊遲

孟武伯

【問孝子曰父母惟其疾之憂】

父母之愛子心乎惟疾憂可能不自愛而忍使親愁

管仲

【曰吾嘗三戰三走鮑叔不以我爲怯知我有老母也】

戰敗不羞走誰爲知我深叔知我有母亮我走時心

晏子

【曰使吾父之黨無不樂生者使吾母之黨無不足衣食者】

母家令足食父族使安生睦黨可謂孝能之惟晏嬰

晉君子

【下從徵役不得養其父母父母何怙父母何嘗悠悠蒼天曷其有常】

何怙復何嘗衘悲問彼蒼蒼蒼不可問重使我心傷

潁考叔

【畱羹感鄭莊公母子如初見左傳茅焦諌始皇卽虛左迎母見史記】

茅焦甘伏質考叔請畱羹大隧如初樂咸陽虛左迎

魏孝子

【役於大國陟彼屺兮瞻望母兮狄仁傑登山望云曰吾親舎其下】

念母嗟陟屺思親徒望云可憐魏孝子不比狄參軍

衞七子

【凱風美七子能盡孝道以慰母心小弁小人之詩也何以言之曰怨】

幾諫勞不怨明明在魯論未應小弁作得並凱風言

石祁子

【石駘仲卒卜所以爲後者曰沐浴佩玉則兆不沐浴佩玉石祁子兆】

執親之喪者可沐浴其身不待石祁兆知非佩玉人

文氏子

【旣除喪而越人弔待廟埀泣洟子遊曰其庶幾乎亡於禮者之禮也】

服除有弔者待廟至埀洟亡於禮之禮斯人其庶幾

公叔戍

【請父諡於君君曰夫子不亦貞惠文乎故謂夫子貞惠文子】

若把夫子論無慚貞惠文不應其子戍至自請於君

靈輒

【翳桑餓者趙宣子食之舍其半云欲遺母宣子使盡之而別具食與其母】

翳桑一餓者念念母之存賴有趙宣子能爲別具飱

葉公諸梁

【後臧從其母於吳不待而歸葉公終不正視】

隨母適異國先歸汝忍能致人不正視應是得人憎

伍尙

【楚將殺其父奢慮二子爲患曰盍以免其父召之彼仁必來尙歸死貟奔吳】

此以父免召彼如仁必來員乎竟何益尙也最堪哀

賈獲

【陳大夫鄭師入陳獲載其母妻奔逢陳侯下而授公車與妻扶母奔亦免】

扶母猶可免棄君安所之可能共母載忍不授君綏

周紹

【趙王謂曰人有言子者曰父之孝子君之忠臣故寡人欲子傅王子】

欲得忠臣者求之孝子門如何傅王子尙復待人言

王孫賈

【母曰汝朝出晚來則吾倚門望汝今王走汝尙何歸賈募人殺淖齒】

爲齊臣子者此日若無聞獨有王孫賈能知慰倚門

扶蘓

【趙髙詐爲書賜扶蘓死防恬疑之欲復請扶蘓曰父而賜子死尙安復請】

父賜子以死君侯安所疑忍哉指鹿相無復祖龍知

丁蘭

【至孝刻木爲母像事之如生蘭婦誤燒木母面應時髮落如割】

一靈長皎皎如月不離天要以純誠感非因刻像然

韓伯瑜

【母杖不痛哀母力弱對母悲泣梁彥先使焦通觀其像通感悟盡孝】

母力今衰矣悲嗁得杖輕流風存繪畵猶足感焦生

酈寄

【與呂祿善周勃刼其父商使寄紿祿出遊勃乃得入北軍】

直以刼父故防他賣友名閒將誅呂論非勃亦非平

賈誼

【治安防曰借父耰鋤慮有徳色母取箕箒立而誶語】

誶言取箕箒徳色借耰鋤不是賈年少還能痛哭無

馮唐

【以孝著爲郎中署長文帝輦過問唐曰父老何自爲郎】

知以孝行著還應不問唐可憐止輦問何自得爲郎

韋孟

【楚元王傅及王戊淫亂孟去位徙鄒作詩諷諌又曰旣去禰祖惟懷惟顧】

去王猶諷諫懷祖重傷情誰識有韋孟人惟說穆生

田叔

【景帝令案梁事還曰有之無以梁事爲問也太后食不甘味此憂在陛下】

勿以梁事問將遺太后憂若非叔長者誰爲帝忠謀

石建

【建爲郎中令已老白首每歸洗沐卽竊取父奮中帬親自浣滌不令父知】

服勞曽孝道那更委諸人建已老白首中帬滌必親

董仲舒

【令州郡舉孝亷自仲舒發之後爲江都相】

漢有孝亷舉誰知發自舒可憐三防罷卻去相江都

司馬遷

【父談執手泣曰毋忘吾所論著卒三歳遷爲太史防石室金匱之書】

悲哉執手泣論著謹毋忘豈識遷他日能防石室藏

嚴君平

【賣卜成都市與人子言必依於孝】

賣卜有深意何心避市喧若逢人子問依孝與之言

霍去病

【縣吏仲孺私生以驃騎擊匃奴過平陽拜仲孺曰不知爲大人遺體】

不早知此體元來托大人低頭拜縣吏誰擬霍將軍

雋不疑

【爲京兆尹每錄囚母聞多有平反卽爲喜笑故不疑嚴而不殘】

不疑固嚴吏如不順親何圖得母喜笑平反敢不多

杜延年

【父周爲禦史大夫延年居父官府不敢當舊位坐臥皆易其處】

怪來禦史府坐榻不如初曽是父坐處而爲子敢居

疏受

【廣之兄子廣謂受曰知足不辱豈如父子歸老故鄕乎受曰從大人議】

豈知吾父子歸老故鄕身一聽知足誨欣然從大人

王陽

【爲益州刺史行部至九折阪嘆曰奉先人遺體柰何數乘此險遂以病去】

禮經稱孝子不服闇登危所以九折阪回車不敢馳

貢禹

【上疏曰誖逆者貴於官故俗皆曰何以孝弟爲今宜貴孝弟則天下自治】

安用孝與弟今人誖得官一聞陽在位自是合彈冠

王式

【曰臣以詩朝夕授王至於忠臣孝子之篇未嘗不流涕反復爲王陳誦也】

三百五篇內凡言忠孝人未嘗不流涕反復爲王陳

韋成

【兄前坐罪成當襲封知非父賢意卽陽狂後選爲淮陽憲王傅】

淮陽誰可傅無以易成卽汝陽狂意爲王言事兄

楚孝王

【詔曰王孝順仁慈之國以來二十餘年纎芥之過未嘗朕甚嘉之】

一自王之國於今二十年了無纎芥過都是孝慈然

原陟

【廬墓三年大治冢舎表曰南陽阡人謂之原氏阡】

所當約於已豈忍儉其先道立南陽表人呼原氏阡

薛修

【爲臨菑令兄宣爲丞相迎母修畱不遣】

邑令直微爾爭如相國榮可憐畱母養不忍聽兄迎

陰子方

【至孝臘日晨炊而竈神形見子方再拜受慶因祀以黃羊自是暴富】

祀竈令人富相傳陰子方安知由至孝非在薦黃羊

揚子

【不可得而久者父母之謂也是故孝子愛日】

不可得而久其惟父母乎諄諄愛日語掦氏豈欺予

東海王疆

【母郭后廢疆戚戚不自安願備藩國贊曰遜而知廢爲吳太伯】

史以太伯比斯評恐未眞我知東海意不忍母他人

鄧禹

【事母至孝雲臺功臣之次禹爲第一】

功臣三十二劍佩藹雲臺第一人知否曽聞孝母來

竇融

【少孤事母孝與隗囂書云爲忠甚易璽書賜融謂欲三分鼎足宜以時定】

璽書來萬里鼎足定三分解道爲忠易誰知以孝聞

馬援

【戒子曰欲汝曹聞人過失如聞父母之名耳可得聞口不可得而言也】

惡言出於口必至反其聲小子聞人過當知聞父名

樊宏

【父重遺令所假貸民間數百萬悉焚削文契債家聞而慙爭償之宏不受】

能捐數百萬不聽債家償要自父一語銘心不敢忘

耿國

【國當嗣父封上疏以父況愛少子霸固自陳讓】

封侯誰不願顧我獨何心爲憶父所愛偏於少子深

張湛

【望縣門步進曰父母之國所宜盡禮或議其詐笑曰人皆詐惡我獨詐善】

下車父母國自重豈其輕謂我詐爲善何憂被此名

馮豹

【後母屢行毒害敬事愈謹疾之愈深每奏事伏省閣帝使黃門持被覆之】

中人持被覆尙得帝恩深子職竟何是終求慰母心

孔奮

【奉母極求珍膳躬率妻子同甘菜茹爲時人所笑以身處脂膏不能自潤】

甘同妻菜茹極奉母珍羞一任時人笑脂膏不自謀

伏湛

【父理爲當世名儒別自名學湛性孝友少傳父業教授數百人】

向來父學顯別自以家名不是能傳業如何著孝聲

鄭敬

【郅惲謂曰子將爲伊呂乎巢許乎敬曰幸得奉墳墓𨿽不從政是亦爲政】

幾曽慕巢許非是薄伊周何忍的的去先人有墓丘

古初

【郅惲爲長沙太守長沙有孝子古初惲卽以爲首舉】

長沙有孝子姓字死猶香料得郡舉首他無人敢當

江革

【負母逃難數爲盜刼去輒求哀得免後歸鄕裏每自爲母挽車時稱巨孝】

挽車極勞苦逃賊最間闗太息江巨孝能爲人所難

蔡順

【拾葚黒者奉母母思順心動棄薪還防母棺火越它舎母畏雷震輒圜墓】

賊疑食葚異母怪棄薪還雷震輒圜冡火飛因伏棺

姜詩

【妻汲供母后時遣去遺母珍羞復還兒溺答母遊學忽泉湧躍鯉供母膳】

日常供鯉膾且輒汲江流兒溺言遊學妻還感遺羞

郭巨

【恐母減食與子欲埋之掘坑得金一釜上雲天賜郭巨孝子官不得取】

爲養寧埋子那知地有金如何有天賜且復怕官侵

班固

【著幽通賦曰懿前烈之純淑兮咨孤蒙之眇眇兮又作敍傳述班氏之先】

前烈知純淑孤縱愧眇蒙果能筆敍傳不枉賦幽通

劉平

【負母逃難恐絕弟類抱弟女棄已子鄧伯道負弟子避賊防其子於樹上】

弟類那容絕吾雛聴自生劉平端爲母伯道特沽名

郭基

【爲京兆督郵班固薦於東平王蒼謂基孝行著於州裏蒼納之】

豈伊東閣裏無似督郵賢直把孝行薦今人少孟堅

亷範

【年十五與客自蜀步負父喪歸京兆後爲蜀守民歌曰平生無襦今五袴】

親喪徒步負萬里歷岷峨何事今人說惟知襦袴歌

鄧彪

【少修孝行讓國於異母弟荊鳯顯宗髙其節下詔許焉又曹子建詩】

讓國異母弟如彪正自奇今人有同產煮豆且燃萁

張歆

【歆守臯長有報父仇賊歆破械縱之遂棄官亡命範曄謂其報仇逃亡】

去官因脫囚爲感戴天讎史氏乃失實卻云逃報仇

淸河王慶

【上書曰乞以臣骸骨下從貴人於樊濯庶母子魂靈有所依倚】

乞以臣骸骨下從樊濯原生𨿽闕親養沒擬報私恩

魯恭

【性至孝與母及弟丕俱居太學習魯詩爲諸儒所稱學士爭歸之】

可能來太學卽得譽諸儒豈以習詩苦應云與母俱

黃香

【事父竭力致養暑則扇枕寒則以身暖席京師號曰天下無雙江夏黃童】

冬月常溫席炎天每扇牀如何漢天下只有一黃香

樂恢

【父親爲令所収恢年十五俯伏縣門晝夜號泣令矜之爲出其父】

父今爲縣系號泣不停聲彼令亦人耳而寧不我矜

仲長綂

【著論曰儻養親有兼珍之膳豈羨夫入帝王之門以揚名立身哉】

羨入帝王門揚名與立身何如養親膳每日得兼珍

薛包

【父娶後妻憎包分出之包號泣廬於舎外旦入灑掃歲餘父母慙而還之】

所懼子不孝何愁父失慈涕流分出日天定感還時

張霸

【年數歳知孝讓舉動自然合禮人訝其小能如此曰我饒爲之故字伯饒】

幼也知孝讓居然合禮儀休疑汝尙小須信我饒爲

竇章

【蓬戶蔬食躬勤孝養講誦不輟時稱東觀爲蓬萊山鄧康薦章爲校書郎】

蔬食可堪貧勤哉孝養親蓬萊知不逺應是著斯人

蘓不韋

【父謙爲孝暠掠死不韋掘暠父冢時譏其讎枯骨郭太謂優出伍貟】

要使生者毒休譏枯骨讎看他郭太論比似伍貟優

郭林宗

【性至孝範滂稱之曰隱不違親貞不絕俗天子不得臣諸侯不得友】

不願諸侯友那容天子臣貞乎寧絕俗隱也不違親

蔡邕

【性篤孝母嘗滯病三年邕自非寒暑節變未嘗解襟帶】

自非易寒暑未始解衣襟不謂母疾久三年惟一心

楊震

【種藍養母諸生有助其種者輒抜去鄕裏稱孝又不受金以畏四知】

尙自畏四知於親豈忍欺種藍有助者抜去不妨奇

姜肱

【肱與弟俱爲賊所刼將烹之肱曰季江父母所憐請殺已季江復願代兄】

鼎鑊皆知避何心願代兄恐傷父母意不獨弟兄情

陳元方

【事親至孝豫州刺史以聞天子爲之圖像百城以厲風俗】

如何百城內一一畵元方勸孝賢刺史觀風職所當

茅容

【字季偉郭林宗見其殺雞意謂爲已設旣乃獨奉母自以飯蔬與林宗食】

雞乃爲母設蔬惟與客同賢哉茅季偉誤矣郭林宗

範滂

【遭黨禍恐母流離不忍逃曰滂從父黃泉顧子曰欲汝爲善則我不爲惡】

寧將身塞禍不忍母流離我自不爲惡黃泉今有辭

鮑永

【事後母至孝妻嘗母前叱狗永卽去其妻】

禮經條七出叱狗不言焉一旦鮑妻去那知在母前

仇覽

【爲蒲亭長化陳元爲孝子民歌曰父母在何在我庭化我鴟梟哺所生】

蒲亭一長耳何許得歌聲化我鴟梟類而令哺所生

趙咨

【有孝行盜嘗夜刼之咨恐母驚乃先至門迎謝盜慙奔】

賊來那可邇而敢以身迎身豈不知愛心乎恐母驚

鄭康成

【家貧假田播殖以爲親養時稱爲純儒齊魯間宗之】

播殖爲親養家貧至假田焉知後學者盡喚作儒先

李曇

【養親樂道終身不仕名與徐孺子等海內列名五處士焉】

養親還樂道不仕至終身海內稱髙士非專鄕里人

徐季登

【南州髙士徐孺子之子篤行孝弟服闋隠居不仕】

南州徐髙士姓字滿東都有子篤孝行終喪竟隱居

周燮

【有先人艸廬結於東岡燮守之曰吾不能追綺季處巢穴屢徵不起】

未能追綺季且復守東岡爲有先廬在它山忍遁藏

王修

【七歳母以社日亡來歳鄕里社修感念母哀甚鄕裏爲之罷社】

去年今社日撫字倍酸辛罷社爲兒泣鄕鄰定可人

徐庶

【辭先主曰老母見獲方寸亂矣王陵曰母爲語陵母以老妾故持二心】

不勝方寸亂豈暇二心持忍矣王陵將賢哉徐庶辭

孟宗

【母冬月思筍宗入竹林哀泣筍爲之生】

萬象死灰色千林號怒聲何人苦哀泣凍竹彊抽萌

顧悌

【仕吳爲偏將軍每得父書拜跪讀之每句應諾又孝子聴於無聲】

地逺隔親面惟憑一紙書句中輒應諾直是聴於無

陸績

【六歳見袁術懷橘墮地術曰陸郎作賓客而懷橘乎曰欲歸遺母術奇之】

陸郎作賓客懷橘欲何爲遺母當然事袁公乃爾奇

李宻

【祖母劉年九十六謂報劉之日短又言爲人子者願爲人兄事親之日長】

事親苦日短爲子願爲兄懇懇報劉語令人涕泗橫

和嶠

【王戎居喪飲酒哀毀特甚嶠禮法自持不能逾戎劉毅謂嶠生孝戎死孝】

要以禮法論休言哀毀同但觀生和嶠定勝死王戎

王裒

【讀詩至蓼莪篇輒流涕門人爲廢此篇廬墓悲號涙著栢樹樹爲之枯】

悲哉生我句柰此念親何墓側有枯樹詩中無蓼莪

荀何

【晉何曾荀顗俱有孝行傅稱之曰古稱曽閔今見荀何】

古稱有曽閔今復見荀何爲孝一而已能行無甚髙

王祥

【母冬月欲生魚祥解衣將剖冰雙鯉躍出母命守柰每風雨輒抱樹泣】

風柰應難守冬魚未易求剖冰不辭凍抱樹可勝愁

祖納

【性至孝少孤常自炊爨以養母】

視膳子之職何須自執炊閒將心比合並是手成持

丁儀子

【陳壽覓千斛米爲儀作傳子不與壽米文略大遺魏収金請爲父傳】

尙自不與米何堪大遺金丁儀爲有子文略是誣親

範宣

【十歳嘗以刀傷手捧手攺容人問痛耶曰受全之體而致毀傷不可處耳】

手直微傷爾如何忽攺容不能全所受此痛政無窮

戴逵子

【戴顒與兄勃並受琴於父逵父卒不忍奏與兄各造新弄並行於世】

戴琴妙一世二子得其聲不忍遺音奏各將新弄行

趙至

【兒時從師授業聞父叱牛聲投書泣曰我小未能榮養使老父不免勤苦】

莫致兒勞養翻令父苦耕可憐廢書泣不忍叱牛聲

陶侃

【每飲酒常歡有餘而限已竭佐吏等勸少進侃曰亡親曽見約故不敢逾】

陶公宴參佐限極每歡餘憶與亡親約淒然不敢逾

桓沖

【小字買徳郎母病須羊以解以身質羊後爲江州刺史】

不辭身作質只爲母須羊此日江州牧當年買徳郎

盛彥

【母失明婢伺彥出以蠐螬炙飴母彥抱母慟哭絕而復蘇母目忽然卽開】

旣知爲異物號泣絕還生未有蠐螬炙翻令母目明

王延

【後母令冬月求魚不得杖之流血延叩冰哭有魚躍出母悟撫之如已子】

酷矣杖流血奇哉魚躍冰能令母心悟不異已親生

楮徳逸

【庾衮字叔褒鄰人楮得逸善事其親老而不倦衮每見拜之】

至老能無倦眞爲善事親叔褒非佞者何事拜鄰人

王悅

【導之子有髙名事親色養諸子莫及導見之輒有喜色】

色養傾餘子髙明重有時足爲丞相喜豈計外人知

許孜

【有孝行鷹雉棲其梁鹿虎擾其庭交頸同遊不相搏噬所居號孝順裏】

能感猛鷙類都無搏噬心同遊至鹿虎共宿有鳩鷹

卞壺子

【壺拒蘇峻戰死二子昣旴相隨赴賊翟湯曰忠孝之道萃於一門】

父𨿽得死所兒豈望生存忠孝古難並於今萃一門

皇甫謐

【遺令平生之物皆無自隨惟賫孝經一卷馮亮遺戒手執孝經】

盡棄生平物惟賫一孝經死猶不忘孝臨沒苦丁寧

郭原平

【以耕者於父母墓前裸袒爲嫚乃貴買此田束帶埀泣躬自耕墾】

忍向父母墓前頭裸袒耕農時每束帶猶自泣原平

二王

【王銓學業不及弟錫而孝行齊焉時人稱爲金昆玉友】

要以孝行取寧將學業論錫無慙玉友銓可謂金昆

樂頤之

【嘗病與母隔壁忍痛不爲呻吟之聲嚙被至碎恐母哀已也】

痛殊未易忍絕不一呻吟豈復知身疾惟愁戚母心

何子平

【以俸米易粟麥曰尊老在東何心獨享白粲珍肴不可寄母則不受】

幹祿本爲養資身豈所安珍肴與白粲𨿽美不爲餐

解叔謙

【母病有老父遺丁公藤因失所在有童子持蚦蛇膽授顏含忽不見】

膽醫顏母疾藤療解親風忽不見童子俄然失老公

王秀之

【遺令世人以僕妾直靈助哭當由喪主不能純至欲以多聲相亂耳】

一事眞堪笑今人妾直靈都緣無至性徒欲亂多聲

謝防

【年數歳所生母微賤得疾畏警一家尊卑感皭至性咸爲納屨行屏气語】

一家感兒孝不欲使親驚盡作屏气語鹹爲納屨行

謝朏

【朏莊之子超宗鳯之子明帝嘗敇二人自鳯莊門入超宗趨往朏不肯入】

直以父名戲其爲君命同朏能禮自處似是勝超宗

古成詵

【以風教自任時韋髙慕阮籍爲人居喪飲酒詵泣曰吾當手刄之】

禮豈爲我設如傷風教何不堪晞阮籍直欲刄韋髙

華寶

【八歳晉末父戍長安謂曰須我還爲汝冠後長安防寶年至七十不婚冠】

憶父去時語爾來七十秋終焉不忍冠灑涙望秦州

宗元卿

【祖母病元卿在逺輒心痛大病則大痛小病則小痛】

異哉宗子孝親疾逺關心每驗痛大小因知疾淺深

劉苞

【事嫡母朱氏及所生母陳氏並扇席溫枕】

扇席更溫枕古人誰語同一心奉二母自是勝黃童

劉靈哲

【母病夢人與藥驚覺得於枕間宋瓊母季秋思瓊夢見求之遂獲】

誰言夢相裏所見總空花靈哲枕間藥宋瓊秋季瓜

劉瓛

【號正簡先生齊髙帝召問政道答曰政在孝經】

先生天下士偶迫詔書行勿謂無奇對惟言在孝經

王僧孺

【五歳初讀孝經謂授者曰願常讀之】

孝經惟始教何但習於初欲得如兒願常常誦此書

江泌

【痛不逮親養以菜心有生意不忍食所食惟老菜】

菜心且不食親念一何深爲爾有生意存吾不忍心

庾道湣

【少失所生母尋求至交州入一村見一嫗負薪心動訪之乃其母也】

交州一村裏有嫗負薪行萬里庾道湣心知爲所生

張衝

【父遺命祭我必以鄕土所出後牧靑冀常還吳國取果菜流涕薦焉】

未嘗無果菜何至取吳中祭我必土產遺言敢不共

顧歡

【有孝行人有病者歡令取孝經著病人枕邊果愈】

枕邊何所有一卷仲尼居無處覓盧扁應當寶此書

江淹

【采薪養母於樵所得貂蟬將鬻以供養母曰此汝休徵畱之後果爲侍中】

賣薪圖養母何許得貂蟬知在采薪處庸非吉兆然

庾黔婁

【父在家病黔婁忽心驚卽棄官歸醫云嘗糞可知差劇每取糞嘗之】

驚心已云異嘗糞不妨難庾令何爲者憑君著眼防

庾域

【母好鶴唳域營求不怠忽雙鶴來下戴良自據地作驢鳴以娯母】

惜哉戴良誕賢哉庾域誠眞能感鶴唳何至學驢鳴

任昉

【父遙性重檳榔終身不嘗曽晢嗜羊棗而曽子不忍食】

晢常嗜羊棗遙亦重檳榔參至不忍食昉寧能獨嘗

陸襄

【釋服猶若居憂終身蔬食布衣五十年又楊惲云送終有時而旣】

憂居五十載陸子最堪悲惲獨非人子而云有旣時

楮翔

【有至行母病祈禱中夜聞空中彈指聲及旦疾愈】

謹母昧方寸是處有神明夜半爲親禱空中彈指聲

徐孝克

【每侍宴無所食噉帝得察知其欲遺母敕自今孝克前饌並許將還】

自今所賜饌特敕許將還爲爾心餉母君前無所餐

阮孝緒

【母病須生人參孝緒躬歷幽險累日忽見一鹿隨之至鹿滅處得參】

覓參不可得忽感鹿前行行到鹿滅處元來此地生

袁君正

【數歳父昻疾晝夜侍奉家人勸令暫臥君正曰官旣未羌眠亦不安】

家人勸我睡共說不眠難官旣未得羌眠時自不安

皇侃

【性至孝日限誦孝經二十徧以擬觀世音經】

儒釋本同途遺經非爾殊未應普門品勝似仲尼居

吉翂

【丹楊尹以其求代父命欲舉純孝翂曰何待翂之薄因父買名一何其辱】

父身如可代子死乃其情尹代我何薄而將此買名

吳明徹

【父未葬勤力耕種天旱苗枯明徹之田中仰天號訴苗更生秋大熟】

苗枯親未葬號泣日於田誰謂竟不雨而能獨有年

徐昐

【父陵疾篤昐焚香涕泣跪誦孝經晝夜不息如是三日父疾豁然而愈】

父疾亦云篤如何豁爾平孝經惟泣誦晝夜不停聲

雷紹

【少習騎射後辭母京師從學嘗讀書至人行莫大於孝感嘆還鄕裏侍養】

行莫大於孝其如違養何只消一句子安用讀書多

楊愔

【幼喪母其舅源子恭與飲問誦詩曰誦至渭陽未愔便號泣】

渭陽曽讀未對酒偶言詩舅作如此語兒那能不悲

趙琰

【以國禁積四十年不得越關葬二親於舊兆自痛恨惟食麥至絕鹽味】

禮稱親未葬喪服不除焉食麥斷鹽味悲哉四十年

冦祖訓

【父母亡𨿽久猶於所處設幃帳嚴奉如平生曹孟徳銅雀臺遺令】

必如冦祖訓始不死其親孟徳空遺令丕乎眞罪人

王崇

【以孝感風雹至崇田便止禾麥並無損落及越崇田風雹如初】

風雹忽止處禾麥獨依然料得天公意知爲孝子田

房景伯

【爲淸河守召不孝者觀已事母其人愧求去不許曰𨿽顏慙心未攺】

親見房太守殷勤奉防甘那能不心愧豈止是顏慙

元子華

【母夜飲還大吐人謂中毒子華掬吐盡噉之母心乃安】

未必食有毒人言疑似間不辭噉母吐圖得母心寛

劉獻之

【誨學者曰百行殊途要以孝爲首儻不能然𨿽下帷躡屩竟何益乎】

百行孝爲首諸人儻未知下帷空自苦躡屩竟何禆

崔道固

【母賤諸兄逼其母持炙致賓前道固驚接謂客曰老親自執劬勞】

是誰迫我母持炙致諸賓驚起自接取云賓此老親

於仲文

【九歳周太祖問曰聞兒好讀書書有何事對曰資父事君忠孝而已】

讀書無見處與不讀書同勿謂兒年小能知孝與忠

李賢

【從師學或譏其業不進答曰豈能領徒授業至於忠孝之道實銘於心】

誰知學進處不在好爲師好把銘心底分明說與伊

李崇

【以父勲封侯泣下曰無勲於國幼小封侯當報主恩恐不得終於孝養】

封侯何爾泣兒幼乃無勲恐莫終親養應將報主恩

李士謙

【少孤未嘗飲酒肉絕口殺害之言陸襄親沒終身不敢言殺害】

殺生非孝也人未必云然絕口殺害語君看自少年

文中子

【汾水之曲有先人之敝廬在有田可以具饘粥彈琴著書不願仕也】

先人舊所理汾曲有田廬何意求聞達彈琴自著書

房齡

【以孝稱父彥謙謂曰人皆因祿富我獨以官貧所遺子孫惟淸白耳】

人皆因祿富我獨以官貧佩父淸白訓爲唐第一人

陳叔達

【禦前賜蒲萄不食曰臣母病渴願歸以遺母帝喟然曰卿有母遺乎】

蒲萄歸遺母所嗜固應思卿乃有母遺誰知此語悲

韋陸

【韋承慶被後母打弟嗣立解衣求代陸景融見兄象先被杖輒自楚悟母】

不惜以身諫惟愁失母慈景融常自楚嗣立每求笞

狄仁傑

【求代鄭崇質使絕域以鄭母老疾宗元願以栁易播曰夢得親在堂】

狄請使絕域栁甘易播州爲憐劉母在深恐鄭親憂

崔元暐

【至孝母戒以從官有人來云貧乏是好消息若聞富足是惡消息】

若爲從官好不異在家貧忍以惡消息而令戚我親

李迥秀

【母氏庶賤妻崔氏嘗詈媵婢母聞不樂迥秀卽出其妻】

生我者爲母無緣貴賤分不思罵婢語何可使親聞

韋虛心

【父維爲郎時蒔栁於庭及虛心居郎省對之輙斂容】

父居郎省日蒔栁向庭中對栁如對父那能不斂容

歐陽通

【居喪詔奪哀入朝徒跣及門夜直借槁以寢還家輒號慟】

夜直借藳寢入朝徒跣行𨿽知迫明詔可惜欠陳情

劉禕之

【相王府司馬帝謂曰卿家忠孝朕子賴以師矩冀蓬在麻不扶自直】

卿家著忠孝朕子賴師模蓬在麻中直多應不待扶

韋景駿

【有母子相訟者景駿曰余少不天常自痛極爾幸有親而忘孝耶】

長抱罔極痛嗟余少不天汝今幸有母不省汝胡然

張九齡

【至孝居父喪哀毀庭中木連理居母喪尢不勝哀有紫芝生坐側】

連理庭中木叢生坐側紫未嘗聞孝感一一有玆奇

顏眞卿

【以孝稱祿山反獨眞卿城守帝曰朕不識眞卿何如人所爲乃若此】

祗是見忠節何曽省孝誠唐宗休嘆息猶未識眞卿

韓思復

【封長山縣伯明皇親題其墓曰有唐忠孝韓長山墓】

向來曹孟徳曽擬表徵西那得忠孝字金書作墓題

崔縱

【以母事其父嬖妾妾剛酷𨿽縱顯官而數笞詬縱率妻子承色不懈】

直以母事妾祗云父所安可憐遭楚毒加意好承顏

崔沔

【母亡受弔廬前賓客不至柩室曰平生非至親不入謁豈以存亡廢禮】

憶昨升堂拜何曽有雜賓事亡忍廢禮不復問疎親

李乂

【兄弟孝謹至甚又俱以文章自名兄弟同爲一集號李氏華蕚集】

俱以文章顯無慙孝謹稱弟兄同一集華蕚著嘉名

裴子余

【諡曰孝張說嘆曰此諡可無愧矣】

直以孝爲諡眞無愧此心可憐張說嘆知得子余深

李勉

【江西觀察使部人有爲父病厭蠱者書勉姓名埋之勉曰是孝子也不誅】

不誅人厭已而恕子祈親賢矣李觀察今無復此人

陽城

【語諸生曰學者所以學爲忠孝諸生有不歸省者乎明日請歸者二十人】

學者學爲孝諸生務講明謁歸二十輩毋乃爲陽城

段秀實

【號孝童朱泚爲逆以秀實失兵必恨憤遣騎迎秀實奪笏擊泚以死】

意其失兵久怏怏必吾從奪笏直前擊那知是孝童

李晟

【少孤事母孝後平朱泚復京師贊曰身佩安危】

个是一孤兒曽聞事母時身能幾許大卻佩國安危

元徳秀

【字紫芝家貧舉進士不忍去母左右自負母入京師】

進士能毋舉偏親可忍離紫芝亦良苦負母入京師

穆寧

【戒子曰孝子事親養志爲大吾志直道而已苟枉道三牲五鼎非吾樂也】

儻非親所樂至枉道而行𨿽以三牲養難辭不孝名

侯程

【廬墓哭泣無節侯知道七年程俱羅三年不止李華作二李贊】

三年天下共胡爾獨終身無處著深痛何心求過人

李唐

【見肅宗抱幼女謂唐曰我念之卿勿怪也唐曰上皇思見陛下計亦如此】

我念卿母怪難膝上兒好將南內意說與肅宗知

韓滉

【當列防以不欲壊父時第門而止不許增堂廡曰先君容焉吾奉之而已】

謹勿第門壞那容堂廡增父猶足乎此我顧莫之承

賈直言

【父道衝坐事賜鴆直言紿取鴆代飲迷而踣明日毒潰足出久乃蘇】

幾曽聞飲鴆有不隕其身那得獨全活天應知代親

李景讓

【蔣伸酌酒曰有孝於家忠於國者飲此景讓起卒爵伸曰無宜於公】

旣爾家能孝還於國盡忠誰宜舉斯爵知是莫如公

韓愈

【答元稹書甄逢能顯其父俱當得書董生行雲刺史不能薦天子不聞名】

未有子之孝而公不用情大書甄濟傳更作董生行

栁宗元

【書先友於父碑陰皆當世聞人中說載隋唐名臣或云福畤所集】

乃翁定奇士先友盡斯人福畤知己故儀曹意轉新

甄逢

【以濟父名不在國史欲詣京師自言元鎭爲移書韓愈又袁滋表贈濟官】

史書良爲稹褒詔卻因袁足使濟不朽何堪逢自言

董召南

【讀書躬耕以養父母韓愈董生行雲爵祿不及門惟有吏來徵租錢】

躬稼復樵漁養親還讀書不聞官賜帛惟見吏催租

李興

【有至行栁子厚爲作孝門銘曰引刄自向殘敗肌形羞饍奉進憂勞孝誠】

刲股如爲孝還應載聖經莫明栁子意因甚取殘形

何蕃

【事父母孝學太學歳一歸父母不許二歳亦不許凡五歳慨然揖諸生去】

五載莫歸省雙親誰問安固云親有命不謂我何顏

鄭潛曜

【母疾亟爲書丐以身代母火書而神許二字獨不化翌日母愈】

願以身代母書焚上徹天若非神許我未必字依然

裴敬彛

【母病醫許仁則躄不能乘敬彛自爲輿往迎】

親命懸醫手敢將親命輕爲輿不辭往重母故身迎

張志寛

【爲里正忽詣縣稱母疾求歸曰母有疾志寛輒病令馳驗如言】

何忽省母病每因親疾知可憐張里正尙得令君疑

趙隱

【爲相退朝侍養如布衣嘗侍母觀禦宴隱率百官拜恩於庭回班候起居】

至今說花縣當日奉潘輿未必若趙母回班候起居

路隋

【父泌防虜隋尙嬰孺及長日夜號泣母告以其貌酷類父終身不引鏡】

兒貌酷類父母知兒不知可堪引鏡照正復益兒悲

李納

【宰相楊収欲市納兄舎以廣第納叱曰先人舊廬爲權貴優笑地耶】

先人敝廬在觸目百悲辛忍作優笑地圖娛權貴人

許孝謹

【甫三歳母病不飲乳有憂色或以珍餌悅之不食還以進母】

旣不忍飲乳還能知進親何曽自人教端是出天眞

栁玭

【戒子曰名門子孫稍有纎瑕十手爭指生𨿽苟祿死何面目見祖先地下】

名父難爲子纎瑕卽辱身直須畱面目他日見先人

韋溫

【疾病召親屬誦父綬詩在室愧屋漏因泣曰今知汝身不負斯誡矣】

常恐愧屋漏追懷在室詩可憐忍死誦不負乃今知

林櫕

【爲福唐尉棄官侍母疾廬墓降甘露詔立雙闕又表其廬時號闕下林家】

七閩獨蒲郡雙闕郁相望豈識林孝子曽來尉福唐

右賢者之孝二百四十首

釋迦

【欲入湼槃遣弟子升天報母至從棺湧出爲說母子恩情今日離別】

入般湼槃際拳拳報母知從棺更湧出爲母說分離

老子

【送孔子曰爲人子者無以有已】

子之於父母母以有其身老子虛祖諄諄此語人

孝悌王

【有眞人下降兗州孝子蘭公之家曰吾居斗中爲孝悌王】

七星明歷歷萬古仰煌煌誰識斗宮內中居孝悌王

目連

【抜母生天故世人以七月十五日蘭盂防】

能將身入地抜取母生天歳歳蘭盂防今猶說目連

許眞君

【鄕舉孝亷後得仙蘭公云傳孝道之宗爲眾仙之長】

鄕以孝亷舉仙爲孝道宗謂予言不信君請問蘭公

吳眞君

【年七歳夏月伏身父母牀下不驅蚊曰恐去已而噬親也】

何事不驅蚊臒然牀下身傷膚非所懼所懼去傷親

六祖

【新州人常賣薪養母后傳五祖衣鉢】

新州在何處有个養親人一旦成佛去那知昔賣薪

睦州

【禪家呼爲檐板漢每閉門自織蒲鞋以養母】

捨俗還將母禪關晦迹深共呼檐板漢誰識織蒲心

蘇仙公

【得仙道白日上升畱一空櫃與母曰若有所需敲櫃卽得】

世傳蘇氏子白日去登仙念母空畱櫃敲時卽得錢

寒山子

【每見人家烹宰羊豕卽曰煮你爺煮你娘】

鍋裏爺娘語寒山太猛生不妨時著眼直是得人驚

右仙佛之孝十首

辟司徒妻

【齊師敗曰君免乎銳司徒免乎曰苟吾君與吾父免可若何】

君父今安在諄諄免矣乎可憐齊女子不問辟司徒

雍姬

【謂其母曰父與夫孰親其母曰父一而已胡可比也】

可憐姬告母父孰與夫親能置此一問未爲愚婦人

衛女

【父母終思歸寧而不得毖彼泉水亦流於淇】

歸寧不可得何以寫吾憂不似肥泉水悠悠淇上流

北宮女

【至老不嫁以養父母趙后問齊使曰此女不朝何以王齊國子萬民】

妾身期不嫁至老養雙親何意趙威後殷勤問使人

秋胡子妻

【薄其夫與道旁桑婦金不以奉母曰妾不忍見不孝不義之人】

妾面羞君面君心異妾心那能不念母卻遺別人金

趙津吏女

【簡子欲殺其父女乞以身代簡子賢之欲以爲夫人辭以親在】

儻得代父死誠以愛妾身不圖君聘妾向道有嚴親

如姬

【公子無忌爲姬報父仇如姬之欲爲公子死無所辭】

底事能令妾爲君死不辭不思君遣客報妾父讎時

緹縈

【父淳於公有罪當刑縈上書乞沒爲官婢贖父罪文帝悲憐之詔除肉刑】

仁矣文皇詔悲哉少女書至今民受賜非但沽淳於

陳孝婦

【其夫逺戍屬曰吾若不歸汝善養吾母夫死戍所竟不嫁篤於養姑】

妾昔與夫別夫曽共妾言忍能幸夫死不復顧姑存

東海孝婦

【事姑甚孝爲姑女誣告殺姑獄具竟論殺郡中枯旱三年】

如何殺一婦能致旱三年孝婦無知者知之惟老天

曹娥

【父時爲巫溺死不得屍娥亦自沈縣爲立碑蔡邕題八字謂絕妙好辭】

上虞一巫女名乃至今埀端的由純孝非專在好辭

梁夫人嬺

【訟父竦寃詔攺殯恭懷後追封竦褒親湣侯仍徵還嬺母】

能返母萬里還榮父九原可憐帝有母亦自待人言

孔融女

【七歳父先爲曹操所殺女臨刑曰若死者有知得見父母豈非至願】

不憂身卽死惟恐死無知儻得從父母寧非我所期

宣文君

【父宋躬傳以周官曰汝可受之宋氏後傳授諸生號宣文君】

難把父書讀祗因手澤存遺言汝可受忍使世無聞

宛陵女子

【母夜爲猛獸所取女攀母持獸行數十里獸毛盡落置其母去】

異哉一女子獨抱母啼號非但脫虎口還能落獸毛

盧元禮妻

【元禮妻事姑以孝聞詔號曰貞孝女宗】

貞孝諡已美何堪復女宗一朝下明詔千載被流風

木蘭

【古樂府云阿爺無大兒木蘭無長兄願馳千里馬從此替爺徵】

謹勿悲生女均之有至情縈能贖父罪蘭亦替爺徵

鄭義宗妻

【盜夜刼其家冒刄立姑側爲賊捽捶幾死竟不去】

抵死侍姑側寧知有妾身若懷白刄顧尙得謂之人

李孝女

【安祿山亂被刼徙它州聞父亡從間道奔喪旣知父已葬廬墓終身】

奔喪脫賊手廬墓至終身此大丈夫事誰云一婦人

崔氏婦

【唐氏事姑孝姑病召長幼言吾無以報婦但願婦子孫皆若婦孝】

姑今病且死頗愧婦恩深但願婦有子皆婦婦用心

右婦女之孝二十首

東夷大連少連

【孔子曰大連少連善居喪東夷之子也】

大連少連者夫子筆之書誰若東夷子而於喪善居

若鞮單於

【匃奴謂孝曰若鞮稱若鞮單於王莽攺匃奴單於爲恭奴單於】

漢語雜胡語堪嗤莽太愚安知若鞮字已是孝單於

休屠王子金日防

【降漢牧馬甘泉宮見母像泣拜後受遺詔輔政】

牧馬一胡兒如何卻受遺多因漢宮裏泣拜畵閼氐

西羌東吾

【以父滇吾降漢乃入居塞內謹願自守】

循循祗自守何獨此然直以父在漢忍將身犯邊

號吾

【章和二年將其母及種人八百戶自塞外來降】

如何降塞下不復戀中旣是能將母還應知向風

百濟王扶余義慈

【事親孝與兄弟友時號東海曽子】

夷方𨿽爾異天性本然同自昔聞曽子如今在海東

扶桑國

【親喪七日不食設座爲神像朝夕拜奠】

不食至七日能將禮自居旣然嚴像設亦復奠朝晡

吐谷渾葉延

【父爲所刺葉延防艸爲人射之母曰賊已屠膾矣何益】

父讎已屠膾射艸復何爲豈不念無益其如罔極悲

回紇

【郭子儀單騎見虜傳呼曰令公來回紇驚拜曰果吾父也】

瞥爾驚吾父同然拜令公遙知恩義重恰似與眞同

沙陀阿跌光進

【有至性居母喪三年不歸寢】

三年不歸寢至性切於親不信沙陀種還生如此人

右夷狄之孝十首

烏

【嗸嗸林烏反哺其母】

靈烏噪何許反哺向中林人可不如鳥而無愛母心

鶴

【鳴鶴在陰其子和之】

好是鶴鳴陰居然子和聲休雲气所感自是物之情

燕雀

【子母共處於一屋之下相哺相樂也】

共母一屋下寧知屋欲然不須譏寡知相哺政堪憐

虎狼

【虎狼仁也父子相親何謂不仁仁之於父子也】

虎狼不仁也何乃謂之仁仁之於父子父子亦相親

猿

【蜀鄧芝見猿抱子樹上引努射中其母猿子爲抜箭以木葉塞瘡】

不忍身逃箭知爲母塞瘡人心有如此獸面本何常

犬

【唐齊瓊家有犬隱肉喉間出哺病母於頺垣瓊収養之瓊死犬亦不食而斃】

食肉隱兩頰飼母向頺垣終感主養母能將死報恩

羊羔

【唐屠耆王甲將刲一母羊忽失其刀尋覓次蹴起羊羔見所失刀藏腹下】

已分機上肉誰藏腹下刀安知羊不死乃復自羊羔

豺獺

【下至禽獸豺獺有祭人而不如豺獺乎】

曽聞豺祭獸還見獺陳魚人苟不知祭能如豺獺乎

蛇

【漢竇武母產武並產一蛇後母葬有大蛇出榛莽以頭擊柩流血有哀泣之容】

似有人傳訃來從榛莽中叩頭至流血埀泣有哀容

靑蚨

【水虫子母不相離】

子母不相離何心辧搗蚨忍能利銅臭不枉喚靑蚨

右禽獸昆虫之孝十首

善乎誠齋先生之言曰人而禽虫如焉非甚也人而不禽虫如焉非甚乎伊欲上詣聖賢下免禽虫奚爲而可曰學同曰孝書之坐右日以自省

江湖小集卷九十五

