

欽定四庫全書

禦定歷代題畫詩類序

粵攷有虞氏施采作繪而繪事以起周禮冬官爰有設色之工典畫繢之職傳所稱火龍黼黻昭其文三辰旂旗昭其明者是也至漢世圖寫功臣用示褒異則又人物之肖象粲然著見於史冊者矣嗣是工繪事者日眾自天文地輿鳥獸艸木以及宮室器用與一切登臨遊覽之勝皆假圖畫以傳於世晉宋而後莫盛於唐五代迄宋作者輩出金元明間亦代有聞人方其詣精入理足以體陰陽含飛動爲稽古博物者之所取證不僅以丹靑擅長而已而能摉抉其義蘊發攄其防趣者則尢借有題畫之詩歷代各體題詠以萬計散置諸集無所統紀翰林陳邦彥裒輯彚鈔得八千九百餘首分爲三十類編次一百有二十卷繕本呈覽朕嘉其用意之勤命授工鋟梓玆刋成裝潢來上萬防餘暇時一披閱凡兩間之名象庶類之棼錯無不該載於中且不逾幾席

而得流觀山川險易之形近在目前而可考鏡往代畱遺之迹以至農耕蠶織纎悉具陳雞犬桑麻宛然如覩庶防於昔人豳風無逸之圖有互相發明者焉夫圖繪藝事也而近於道題畫詩之一類也而通於治杜甫詩謂繪事功殊絕幽襟興激昂讀是編者可以觸類而知所務矣爰制序題於捲端以識始末云

康熈四十六年四月十六日

凡例

一畫家山水人物各有專家而布置設色又各不同天文地理名勝古迹皆山水類也故實古像寫眞閒適行旅羽獵仕女仙佛神鬼漁樵耕織牧養以及飛潛動植之屬皆人物類也然寫山水者或倩人物防綴寫人物者或依山水結搆一家之畫各景俱備但畫者以所重命名則從其所重以歸類如天文之雲霞雨雪日月星辰本難憑虛設造勢必附麗山水成景惟唐人觀慶雲圖詩專屬天文故首列天文部以冠此書其他以山水摹繪天文者俱附入焉至他部重在人物卽有風雲雪月等景亦不攔入

一輿圖廣逺地理盡之尺幅之中該括數千里凡具山海形勢之大觀者則爲地理類若憑空寫意或作重巒疊嶂或作逺岫平林隨意防染不指名爲何山何水者則爲山水類至山水中名勝之區如泰華嵩衡洞庭瀟湘之類摹景繪圖者別爲名勝類其名勝中地以人傳繪其遺迹如桃源赤壁蘭亭釣臺等圖則又別爲古迹類

一人物名家往往有摹古人記傳所載之事者則爲故實類至其圖古人之像流傳人間者則爲古像類若就當時之人寫當時之像傳神阿堵則又列寫眞類他如仙佛神鬼之奇譎仕女之婉孌畫𨿽一家又各爲其類以便撿閱

一古今畫譜多寓人物於山水之中卽景成圖不必實有其人實有其事如山林髙隠翫物適情則曰閒適如道路馳驅逺帆野渡則曰行旅如霜原艸塞獵騎飛塵則曰羽獵至漁樵耕織牧養似與閒適相符然各爲一業則各以類相從他若人世應酬之事朝賀燕享繪圖記盛者則別爲人事一類

一樹石亦從山水分出但畫山水者樹無定名而樹石則以一木一石見奇故別爲一類蘭竹本屬專家或有兼寫者今集畫蘭畫竹詩爲一類至花鳥艸虫寫生防染其法本出一家今但就詩題區別其專題花卉者則入花卉類專題羽族者則入禽類其兼題花鳥者則入花鳥合景至禾麥蔬果固屬食品亦花卉家餘事別爲一類附花卉後其艸虫一類則與花鳥合景相麗焉

一自古名家代有以畫馬擅場者故獸類中惟題畫馬詩爲最多其毛宗民畜別爲二類至水族畫龍亦多名筆爲鱗介類其魚鰕蚌蛤之屬俱附入焉

一界畫家樓臺宮殿著色工致𨿽兼寫山水人物然各有定式今除蘭亭釣臺黃鶴樓滕王閣等已入古迹凡宮殿樓臺以及亭軒館閣茅屋山莊俱入宮室類器用類卽附於後

一題畫詩類一百二十卷各以類從共分二十九類其雜題一類則詩無専屬或義取賞鑑或意在應酬故別爲一類

一凡一類之中復有以詩題爲類者如天文則雲雨陰晴各異地理則東西南北區分故實古像各以時序先後蘭竹龍馬勿使間出雜見若同類之詩畫題雜出則又取其相類者以爲類如山水之或從其格或從其景或從其時或從其作畫之人以分別卷帙樹石花卉禽獸皆照此例

欽定四庫全書

集部八

禦定歷代題畫詩類總目

總集類

卷一

天文類

詩八十八首

卷二

天文類

詩八十八首

卷三

地理類

詩五十七首

卷四

地理類

詩四十二首

卷五

地理類

詩五十七首

卷六

地理類

詩七十五首

卷七

山水類

詩一百四首

卷八

山水類

詩五十八首

卷九

山水類

詩七十六首

卷十

山水類

詩五十七首

卷十一

山水類

詩七十九首

卷十二

山水類

詩九十七首

卷十三

山水類

詩七十二首

卷十四

山水類

詩八十首

卷十五

山水類

詩一百二首

卷十六

山水類

詩八十四首

卷十七

山水類

詩六十五首

卷十八

山水類

詩六十六首

卷十九

山水類

詩四十七首

卷二十

山水類

詩四十六首

卷二十一

山水類

詩六十七首

卷二十二

山水類

詩六十二首

卷二十三

山水類

詩一百十四首

卷二十四

山水類

詩一百五首

卷二十五

山水類

詩一百二十六首

卷二十六

山水類

詩一百三十四首

卷二十七

名勝類

詩四十七首

卷二十八

名勝類

詩八十首

卷二十九

名勝類

詩八十一首

卷三十

名勝類

詩五十二首

卷三十一

古迹類

詩五十五首

卷三十二

古迹類

詩六十八首

卷三十三

故實類

詩八十九首

卷三十四

故實類

詩六十五首

卷三十五

故實類

詩六十七首

卷三十六

故實類

詩六十八首

卷三十七

故實類

詩八十七首

卷三十八

故實類

詩四十二首

卷三十九

故實類

詩六十五首

卷四十

故實類

詩一百七首

卷四十一

故實類

詩八十首

卷四十二

故實類

詩六十三首

卷四十三

故實類

詩七十三首

卷四十四

故實類

詩五十六首

卷四十五

閒適類

詩七十九首

卷四十六

閒適類

詩六十四首

卷四十七

閒適類

詩六十二首

卷四十八

閒適類

詩七十七首

卷四十九

閒適類

詩七十一首

卷五十

閒適類

詩六十六首

卷五十一

閒適類

詩五十九首

卷五十二

閒適類

詩一百九首

卷五十三

古像類

詩一百五首

卷五十四

寫眞類

詩一百二十七首

卷五十五

行旅類

詩七十一首

卷五十六

行旅類

詩七十七首

卷五十七

羽獵類

詩六十二首

卷五十八

仕女類

詩八十六首

卷五十九

仕女類

詩八十三首

卷六十

仕女類

詩九十九首

卷六十一

仙佛類

詩七十八首

卷六十二

仙佛類

詩五十五首

卷六十三

仙佛類

詩四十七首

卷六十四

仙佛類

詩五十二首

卷六十五

仙佛類

詩八十一首

卷六十六

神鬼類

詩三十四首

卷六十七

漁樵類

詩六十九首

卷六十八

漁樵類

詩九十首

卷六十九

耕織類

詩七十二首

卷七十

牧飬類

詩七十六首

卷七十一

樹石類

詩六十四首

卷七十二

樹石類

詩六十六首

卷七十三

樹石類

詩六十七首

卷七十四

樹石類

詩七十四首

卷七十五

蘭竹類

詩一百三十三首

卷七十六

蘭竹類

詩一百十六首

卷七十七

蘭竹類

詩一百三十二首

卷七十八

蘭竹類

詩六十首

卷七十九

蘭竹類

詩七十七首

卷八十

蘭竹類

詩六十七首

卷八十一

蘭竹類

詩八十三首

卷八十二

蘭竹類

詩一百首

卷八十三

花卉類

詩九十六首

卷八十四

花卉類

詩六十四首

卷八十五

花卉類

詩八十一首

卷八十六

花卉類

詩七十九首

卷八十七

花卉類

詩一百八首

卷八十八

花卉類

詩一百五首

卷八十九

花卉類

詩八十一首

卷九十

花卉類

詩九十三首

卷九十一

禾麥蔬菓

詩八十一首

卷九十二

禾麥蔬菓

詩六十六首

卷九十三

禽類

詩五十七首

卷九十四

禽類

詩五十七首

卷九十五

禽類

詩七十二首

卷九十六

禽類

詩五十三首

卷九十七

禽類

詩八十四首

卷九十八

禽類

詩七十七首

卷九十九

禽類

詩七十四首

卷一百

獸類

詩六十八首

卷一百一

獸類

詩七十首

卷一百二

獸類

詩六十七首

卷一百三

獸類

詩六十九首

卷一百四

獸類

詩四十六首

卷一百五

獸類

詩五十九首

卷一百六

獸類

詩七十七首

卷一百七

獸類

詩七十八首

卷一百八

鱗介類

詩五十一首

卷一百九

鱗介類

詩五十四首

卷一百十

花鳥合景

詩七十六首

卷一百十一

花鳥合景

詩八十七首

卷一百十二

艸虫類

詩七十首

卷一百十三

宮室類

詩七十四首

卷一百十四

宮室類

詩六十一首

卷一百十五

宮室類

詩九十首

卷一百十六

器用類

詩四十五首

卷一百十七

人事類

詩五十四首

卷一百十八

人事類

詩五十七首

卷一百十九

雜題類

詩四十二首

卷一百二十

雜題類

詩六十八首

臣等謹案歷代題畫詩類一百二十卷康熙四十六年

禦定編修臣陳邦彥編校自天文地理至人事雜題爲三十類一類之中又各以題爲次如天文之雲雨陰晴地理之山川城郭不相參雜所收之詩幾九千首可云極博矣前有

聖祖仁皇帝禦制序謂可流觀山川險易之形考鏡往代畱遺之迹於昔人風無逸之圖有互相發明者於此見

聖人之心鉅細一貫𨿽流覽藝詠而

志存觀省固非和鉛染翰之末所得仰窺矣向來纂集繪事題詠者若孫紹逺之聲畫集範迂之題畫詩李日華之竹嬾畫媵墨君題語等書多或數帙少不過一二卷擬於是書奚啻爝火之於曜靈哉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦定歷代題畫詩類卷一目錄

天文類

觀慶雲圖【唐李行敏】

觀慶雲圖【唐栁宗元】

觀慶雲圖【唐闕名】

詠郡齋壁畫片雲【唐岑參】

題李士曹防壁畫度雨雲歌【唐岑參】

同李九士曹觀壁畫云作【唐髙適】

題春云出谷圖【金黨懷英】

春云出谷橫披【元劉因】

閻立本西嶺春云圖【元鄧文原】

閻立本西嶺春云【元吳鎭】

題啟南萬壑春云圖【明吳寬】

閻立本秋嶺歸云圖【元鄧文原】

秋嶺歸云圖【元吳鎭】

王晉卿萬壑秋云圖【元吳鎭】

叔明松壑秋云圖【元吳鎭】

王晉卿萬壑秋云圖【元黃公望】

江閣秋云圖【明林鴻】

書谷口云深圖【明王恭】

歸云圖【明解縉】

題飛霞圖【明劉崧】

題赤城霞圖【明張羽】

題李白泰山觀日出圖【元段輔】

題華峯望日圖【明髙棟】

題錢舜舉畫日照羣山圖【明張羽】

海月圖【元黃溍】

江月圖【宋朱子】

江月圖【宋崔鶠】

題江月圖【明程嘉燧】

題王睂叟溪月圖【元袁桷二首】

宋理宗南樓風月橫披【元劉因】

題半月芝蟾畫卷【元吳澄】

明河秋夕圖【元劉因】

觀孫太古周天二十八宿星君像圖【元吳萊】敬題皇姑魯國長公主所藏唐周昉畫金徳星君眞形圖【元栁貫】

許中正捕龍雷【宋文同】

雷雨防嬰圖【元郭畀】

雷雨防嬰圖【元王勉】

雷雨防嬰圖【元兪希魯三首】

雷雨防嬰圖【元楊樞】

題風雨防嬰圖【元錢惟善】

春風萬里圖【元王惲】

題春林雨意圖【元謝應芳】

題江邨風雨圖【金元好古】

江邨風雨圖【金王萬鐘】

山邨風雨圖【金張建】

風雨圖【元許衡】

題趙幹江樓風雨圖【元許有壬】

題風雨圖【元李祁】

題秋山風雨圖【元郭玨】

虞勝伯江山風雨圖【元鄭元祐】

董北苑溪山風雨圖【明吳寬】

滿林風雨圖【明陸深】

題溪山風雨圖【明王世懋】

扇畫禁煙風雨圖【明李日華】

蕭照春江煙雨圖【元戴表元】

江貫道煙雨圖【元袁桷】

題煙雨圖【元範梈】

題春山煙雨【元貢性之】

李咸熙夏山煙雨圖【元黃公望】

題溪邨煙雨圖【元郯韶】

平林煙雨圖【元舒頔】

題米元暉湖山煙雨圖【元黃石翁】

題溪山煙雨圖【元卞思義】

題湖山煙雨【明劉基二首】

應制題畫煙雨【明於愼行】

題劉明府所藏秋江欲雨圖【宋陳造】

闗仝驟雨圖【宋劉克莊】

題董髙閒道士春龍行雨圖【元劉因】

爲王學士題米元章溪山驟雨橫幅【元吳鎭二首】溪山春雨圖【元卞思義】

題茅叟夏山過雨圖【明髙啟】

春山欲雨圖【明王恭】

瀟湘雨意圖【明熊直】

題朱儀中雨圖【明李東陽】

題杜東原先生雨景【明沈周】

雨山圖【明顧璘】

沈啟南春山欲雨圖歌【明王世貞】

題沈啟南春山欲雨圖【明王世懋】

戴文進溪山春雨圖【明陳鳯】

夏雨新霽圖【明張羽】

題水墨雲山雨意畫【明僧麟洲】

題明辯之畫春江聽雨圖【明僧麟洲】

題春山雨霽圖【明僧麟洲】

禦定歷代題畫詩類卷一目錄

欽定四庫全書

禦定歷代題畫詩類卷一

天文類

觀慶雲圖

【唐】李行敏

縑素傳休祉丹靑狀慶雲非煙凝漠漠似蓋乍紛紛尙駐從龍意全舒捧日文光因五色起影向九霄分裂素觀嘉瑞披圖賀聖君寧同窺汗漫方此覩氛氳

觀慶雲圖

【唐】栁宗元

設色初成像卿云示國都九天開祕祉百辟贊嘉謨抱日依龍衮非煙近禦鑪髙標連汗漫向望接虛無裂素榮光發舒華瑞色敷恆將配堯徳垂慶代河圖

觀慶雲圖

【唐】闕名

五雲從表瑞藻繪宛成圖柯葉何時攺丹靑此不渝非煙色尙麗似蓋狀應殊渥彩看猶在輕陰望已無方將遇翠幄那羨起蒼梧欲識從龍處今逢聖合符

詠郡齋壁畫片雲

【唐】岑參

云片何人畫塵侵粉色防未曽行雨去不見逐風歸只怪偏凝壁回看欲惹衣丹靑忽借便移向帝鄕飛題李士曹防壁畫度雨雲歌

【唐】岑參

似出棟梁裏如和風雨飛掾曹有時不敢歸謂言雨過濕人衣

同李九士曹觀壁畫云作

【唐】髙適

始知帝鄕客能畫蒼梧云秋天萬里一片色只疑飛盡猶氛氳

題春云出谷圖

【金】黨懷英

春云乍出山有無春色已去春山孤山光空蒙不可寫正要雲气相縈紆山吞云吐變明晦半與巖谷生朝晡輕林蕭蕭暗溪樹余影漠漠開樵居舟人艤棹並沙尾坐看縹緲揺空虛巧分天趣出畫外韻逺不與丹靑俱今人重古不知畫但愛屋漏煙煤污惜哉東坡不及見此本詩中獨有疊嶂煙江圖【輕林蕭蕭一作輕陰霏霏】

春云出谷橫披

【元】劉因

筆厎天機防許深云容直欲見無心苦心只許時人防不爲題詩亦未尋

閻立本西嶺春云圖

【元】鄧文原

旅人陟春山回互臨幽絕馬首觸層雲鳥鳴當三月桃萼爛虛空松風吹洞越髙岑上靑蒼曲磴夐攲缺澗壑瀉飛流煙靄忽明滅靈仙扣丹房素女開瑤穴鄕闗在遐方中情向誰說忽聞上方鐘午餐僧已設閻子爲此圖翫之未能輟恐爲造化憎隄備六丁掣

閻立本西嶺春云

【元】吳鎭

西山髙五臺縹緲出蓬萊春半花爭發宵徵客倦來短橋流曲水危壁覆蒼苔宣廟曽畱賞臨風媿菲材題啟南萬壑春云圖【寫贈袁徳明純同年】吳寛

袁卿髙爽不可攀平生眼厎無吳山肩輿偶度支硎嶺俯視龍池才破顏前山後山作屏幾千步橫岡鋪翠被向曉濃云觸石生當春好雨從龍起吾鄕沈子今王維筆端萬壑能移之圖成欲贈袁卿去卻請我輩仍題詩天臺鴈蕩東南有卿昔好遊曽徧走縣齋晝靜對新圖從此不須開戶牖

閻立本秋嶺歸云圖【二首

元】鄧文原

貞觀從知畫有仙能將萬里尺圖間白雲掩映楓林好遮卻溪南無數山

盤紆逕路卻何之中有居人未卜誰百丈飛泉云外落一林霜葉九秋時

秋嶺歸云圖

【元】吳鎭

峯色秋還好雲容晚更親瀑泉落霄漢霜樹接居鄰靜處耽奇尙消閒覓舊因悠悠橋畔路終日少風塵

王晉卿萬壑秋云圖

【元】吳鎭

眾山互回繞芳叢滿蒼壁野猨啼樹紅林鳥巢筠碧雲來擁翠鬟泉瀉激古石吟翁自拘拘行人走役役歸舟向東去炊煙上空滅前邨未掩門不知日將夕

叔明松壑秋云圖

【元】吳鎭

萬壑瀠回磴道長崇岡交互轉蒼蒼疎松過雨虛闌淨古木回風曲岸涼邨捨防家門半啟漁梁何處水流香扁舟凝望云千頃不覺西林下夕陽

王晉卿萬壑秋云圖

【元】黃公望

雨霽雲仍碧天髙气且淸霜楓紅欲盡澗瀑落長鳴岫嶺蒼茫景江湖浩蕩情應知臥云者奚尙避秦名

江閣秋云圖

【明】林鴻

山云初斂夕雲气已歸壑何以散衝襟孤琴坐江閣美人期不來天寒楓葉落

書谷口云深圖

【明】王恭

連峯轉幽邃竟日白雲多峽裏非人境春深但女蘿仙源空翠逺香界斷鐘和鸞鶴飄飄去塵蹤獨柰何

歸云圖

【明】解縉

白雲如練繞南山遙聽樵歌紫翠間落日雲頭秋色晚望中應見鶴飛還

題飛霞圖【爲江煉

明師賦】劉崧

海上羣峯映紫霞五雲樓觀是仙家誰吹玊笛春風起千樹碧桃都作花

題赤城霞圖【送友歸

明天臺】張羽

結髮好名山遨遊徧吳楚東遊不到天臺路長憶興公賦中語赤城煥髙霞翩然空中舉靈溪碧艸春淒淒瀑水和風響秋雨我欲振金防飄颻淩九垓遊神不死庭回光眺瓊臺手招丹丘人共臥石上苔紅顏去人不復返老大求仙嗟已晚生今一去愁人心贈生赤城圖聽我赤城吟勞勞亭下一杯酒離愁萬里生秋陰客車明日當早發云颿孤飛度東越國淸寺前千尺松嵗晚應歸望山雪道逢寒山子爲寄相思情未絕山人若欲知我心五界峯頭看明月

題李白泰山觀日出圖

【元】段輔

岱宗鬱鬱天下雄謫仙落落人中龍玆山玆人乃相從气奪眞宰愁丰隆玉堂一任雲霧封長嘯飛渡秦皇松夜呼日出滄海東再爲斯世開鴻蒙鈞天帝君深九重醉舞踏碎靑芙蓉天孫玊女爲斂容卻視五嶽秋毫同長鯨一去不復逢乾坤萬里號秋虫當年咳唾畱絕峯至今樹石生春風我欲追之杳無蹤不意邂逅防此中屋梁落月依然空

題華峯望日圖

【明】髙棅

飛步靑蓮花聳身淩紫霞天雞弄海色西掛三峯斜咽漱太陽精逍遙金母家長安日下影回首望京華題錢舜舉畫曉日照羣山圖

【明】張羽

朝陽澄霽景麗色散羣峯明霞冠其顚一一金芙蓉煙樹逺漸辧蒼翠知防重幽谷俱光彩卉木生春容茅茨住溪口桃源疑可通閒觀發佳興淸賞趣何窮逝將登日觀一覽披奇胸

海月圖

【元】黃溍

憶曽夜叩潮音洞海闊天髙月正中坐對畫圖如夢寐六街塵土晝蒙蒙

江月圖

【宋】朱子

江空秋月明夜久寒露滴扁舟何處歸吟嘯永佳夕

江月圖

【宋】崔鷗

冥冥一葉輕不知水與天獨於顥气中仰見素壁圓超然狂道士起視淸夜闌自拈白玉笛吹此江月寒想當萬籟息逸響流空煙我從江海來形畱意先還何當買魚篷追此水墨仙

題江月圖【贈建昌

明梅子庾】程嘉燧

弄月燕子磯江水明見厎歸客中夜分櫓盡鐘邐迆至今白玉光眼花時歘起醉吟秋鐘詩此圖聊借耳心開恍月皎客好如酒美畫師隔前身習气現彈指眉宇何防茫兀傲乃似子坐客爭捋須此處不凡矣放筆亦自笑一戲復爾爾平生澹蕩人饑餓僅免死樽罍遙可呼鉼罌先見恥天公憐寂寞突兀來快士破垣行寶彞空庖出幹胏歌仍落金石管欲迷宮徵不辭笑脫頤應防怒切齒此語久欲吞憑君吐終始

題王眉叟溪月圖

【元】袁桷

水淸不受觸月髙不受浴空景兩相忘松風進虛谷之人閱眞靜引手還在目服之飛上天溪流淨如玉宋理宗南樓風月橫披【二首

元】劉因

試聽陰山敕勒歌朔風悲壯動山河南樓煙月無多景緩步防吟柰爾何

物理興衰不可常毎從气韻見文章誰知萬古中天月只辦南樓一夜涼

題半月芝蟾畫卷

【元】吳澄

紫芝偃蹇抱蟾蜍天下求之此景無看取初半規月阿誰曉防寫成圖

明河秋夕圖

【元】劉因

明河澹澹縱復橫行雲悠悠度疎星鳳媒不來烏夜驚瓊枝玉佩遲所托畫中隠隠聞機聲秋來秋去今猶古此恨不隨天宇靑昆侖西頭風浪平辦我一舟蓮葉輕浩歌中流擊明月九原喚起嚴君平人間此水何時淸觀孫太古周天二十八宿星君像圖【元】吳萊

大圜杳何極鼇柱屹不傾日月光最耀眾星莽縱橫周天二十八錯粲各有名荒哉審厥象晃朗奪目睛東垣靑龍崛西圉白虎獰翾飛鳥隼狀偃伏蛇精紫宮自然拱銀漢無復聲五行所經緯甘石知性情上界足官府神人居穆淸韡赫逞幻怪顤顟振鏗轟跳踉鬼腳捷舑舕獸面赬裳衣互裸襲角鬛紛披鬇豈其太白變嬉戲類孲孾或者熒惑動威怒流欃槍照臨多芒角纒次在縮贏揣摩過人料防繪匪世程伊誰駕一气得以導九坑想象陵倒景觀遊撫層城虛空向宮宇蒼莽孰節旌毋寧乘筆際溘此埃風徵凡夫本狹見四顧惟寰瀛夜叉冰澨呀羅剎炎徼瞠鮫女買綃出狗夫銜筯爭祗疑列宿質卻混殊方氓山神對我博刻石華山陘海神靳我畫浪捲滄海鯨天神詎可識萬古欺聾盲星占世有職畫史吾奚評

敬題皇姑魯國長公主所藏唐周昉畫金徳星君

眞形圖

【元】栁貫

星辰上羅天文章帝宮太紫嚴中央長庚啟明左右當西柄下揭斗口張浮空翕赩流金光雲霧降精神杳茫乘之無際運無旁中有顥气隨飛揚頩然玉色含防陽翠綃防袂鳴瓊璫手彈琵琶韻淸商引聲按節秋思長銀河經天浩湯湯跂而望之河無梁往來倐忽難爲詳但見初月如懸璜洛書五行著禨祥始終徳運推柔剛云此太白乖其方義虧言失多淫傷神無異體智有常我夢見之覺徊徨披圖駭目得未嘗粉墨形似爭毫芒作者周昉傳自唐能品上上題明昌王家甲觀開畫堂瑤華承宇借以芳升殽潔漿祭於祊靈衣被被舞執羾神保至止辰維良駕言爲織天孫裳吾聞五曜持乾綱龍騰虎拏互低昂星官執禦調黃照燭九土窮八荒東西咸池直扶桑下貫天畢晶煌煌煌煌之晶降爲穰物不疵癘民不殃千秋萬嵗國乃昌

許中正捕龍雷

【宋】文同

彼龍胡爲被天謫不肯爲天行雨澤天敕雷公恣搜索龍藏何所忽爾獲提之滿空若曳帛雹風電火相捲射雷張兩翅但拍拍首尾挽之足雙磔龍力與雷固不敵雷轉威怒龍禠魄須臾定見肝胃拆萬力千气凡防畫斯人斯品入神格

雷雨防嬰圖

【元】郭畀

轟雷欲破山急雨撼坤軸母兮抱兒歸掩耳趨茅屋畫師巧爲此邨景了在目一時似可驚四郊想霑足明朝雨霽還復來平疇卻看秧鍼綠

雷雨防嬰圖

【元】王勉

𦇤褓癡兒豈解驚與兒掩耳自忘生迅雷疾雨𨿽堪畏不奪人間至愛情

雷雨防嬰圖【三首

元】兪希魯

雷雨翻空咫尺述褰裳攜幼欲何歸鄰家儻是魯男子倉卒驚危未可依

凍雨欲來云覆林一聲霹靂破陰英雄匕箸有時失何況人間兒女心

澒洞奔雷山欲摧山頭雲气怒如炊紛紛掩耳驚將僕正是希夷鼾睡時

雷雨防嬰圖

【元】楊樞

四山無人雲气黒霹靂一聲風雨集山頭竹樹不自支天末艸亭撼將仄中途美人走匍匐抱子掩耳驚欲踣短衣百結裹兩足慈母眞情見顏色畫師經營妙莫測寫此新圖意有得深閨婦事茍竭力何得倉惶蹊艸側

題風雨防嬰圖

【元】錢惟善

焚香敬誦昔人詩如遇空山雷雨垂老婦防兒驚掩耳欲歸無路覓茅茨

春風萬里圖

【元】王惲

人間塵土日紛拏流水空山半落花自是道心遊物外不須誇誕說流沙

題春林雨意圖

【元】謝應芳

前山後山雲气濃欲雨不雨天無風記得去年初夏裏此時船過滆湖東

題江邨風雨圖

【金】元好古

渡口舟橫水拍空墨雲傾雨樹號風江山不到紅塵眼半幅煙綃想象中

江邨風雨圖

【金】王萬鐘

秋風槭槭澹林暉煙靄昏昏失翠防一段蒓鱸江上興蓬窗岑寂夢魂飛

山邨風雨圖

【金】張建

雨昏山店望未見風緊傘檐張不開莫訝披圖便成句爲曽行到此中來

風雨圖

【元】許衡

南山已見霧昏昏便合潛身不出門直到半途風雨橫倉惶何處覓前邨

題趙幹江樓風雨圖

【元】許有壬

人間蕞爾東南陬金陵李家無逺謀詞華欲繼後庭曲不見東風空小樓當時百事尙纎麗況在畫工專末技洪河喬嶽陡平生曲闌幽檻窮淸致石頭城下無重闗夾馬營中有佳气九天飛墜曹將軍盡捲版圖充上計小兒造化吁可憐乾坤又到宣和年君王防毫自塗抹片紙落世人爭傳坐看南北又分裂遂使兩家同一天偶從斷縑閱小景慨念興亡豈天定而今蕩蕩混一圖但少儂歸理釣艇

題風雨圖

【元】李祁

山中老子百年餘前代衣冠只自如髙閣捲簾無一事滿天風雨坐看書

題秋山風雨圖

【元】郭鈺

平生最愛米家畫君之此圖妙天下鳥分歸路云不開樹壓懸崖雨如瀉倚江茅屋何人住蘆竹蕭蕭出無路似我還山煙雨中愁來只讀秋陽賦

虞勝伯江山風雨圖

【元】鄭元祐

雍公之孫勝伯父落筆驚人意獨苦篆籀從衡寫風雨平林逺岸舟橫浦想從出蜀看山多筆鋒森然如斮戈春秋著成可柰何酒酣拔劍須君歌

董北苑溪山風雨圖

【明】吳寛

黑雲擁髙山頃刻風雨至豁然海潮聲艸木爭偃地曠野少人行山僧獨歸寺衲衣盡沾濕敲戶何急事倉皇村居民乘屋亦何亟一婢已抱甕一婦更持器重茅惜被捲破屋家所寄戴笠者漁郎理网屈雙臂老翁若望家擔物終不棄陸走尙甚危水行可無畏前溪波浪惡篙折水流駛行者當早歸居者不預備良工爲此圖三嘆有深意想見晚來晴雲淨山潑翠始信翣時間天工特相戲

滿林風雨圖

【明】陸深

山林何處無風雨不似人情翻覆間我有一區江上宅幾回蓑笠夜深還

題溪山風雨圖

【明】王世懋

溪上波光澹欲秋空亭小艇日悠悠朝來忽著行雲色添得潺湲萬壑流

扇畫禁煙風雨圖

【明】李日華

雨寒山翠薄沙淺水波明漠漠煙中栁愁眉一樣顰

蕭照春江煙雨圖

【元】戴表元

波痕如樹樹如煙更是春陰小雨天何處得魚何處醉筍皮篷底解蓑眠

江貫道煙雨圖

【元】袁桷

江生泉石本膏盲刻削經營入茫老樹雨深龍翼重隔川云冷縠紋長吟鞍欲度愁溪徑漁艇將歸認石梁擬向此中尋隠計厎須紫禁謁虛皇

題煙雨圖

【元】範梈

似有江南布縠聲亂流觸石野橋平何由招得漁竿客共上西峯看晚晴

題春山煙雨

【元】貢性之

栁帶輕煙澹澹花含宿雨深深魚樂新添曉漲鳥啼越覺春陰

李咸熙夏山煙雨圖

【元】黃公望

雨气薰薰逺近峯長林如沐晚煙濃飛流遙落疎鐘斷石徑何來駐短笻

題溪邨煙圖

【元】郯韶

山雨朝來不作泥望中煙雨使人迷依稀絕似羌邨路無數春船逆上溪

平林煙雨圖

【元】舒頔

時人買畫千金傳一片好景眞天然四時不用舒展看翠嬌綠潤當窗前春三漠漠護暖雨秋九慘慘啼蒼煙槎牙古怪雲霧暗屈蟠偃蹇蛟龍纒初見疑是李將軍又似水墨王輞川米家無根與朦朣安得活動全吾天明朝雨晴煙就斂便欲設榻林間眠請回谷口俗士駕幸勿驚我雙胎仙

題米元暉湖山煙雨圖【有序

元】黃石翁

湖山煙雨圖初裝卽作此詩久而未寫病後眵昏聊試目力嵗攝提格秋暮廬山黃石翁

江南舊物澄心紙百數十年誰得此揮毫無復老元章付與承家大兒子展開素幅作湖山點染興入蒼煙間偶然墨雲起霮防風雨偃林生暮寒筆端奮迅有疾急雨气淋漓紙猶濕世人藏畫尙精防到此精防下風立流寓東南誰與鄰傾懷付與李家親忽因徼駮論資格紙上數峯防笑人

題溪山煙雨圖

【明】劉基

湖上靑山煙雨寒湖中一棹欲歸難白蘋自老東風裏腸斷黃昏獨倚闌

若耶溪上雨聲來秦望山前霧不開欲渡鏡湖尋禹穴蒼藤翠木斷猿哀

應制題畫煙雨

【明】於愼行

瀟瀟一幅上秋气滿楓林半似隨風引全疑夾霧陰逺峯看處暝疎樹望來深筆底煙雲色爭知用作霖題劉明府所藏秋江欲雨圖

【宋】陳造

墨雲含雨江空蒙島嶼細瑣連煙空我家茒屋菇葦叢捲蓑背笠隨漁翁展掩倍覺心神融緬想慘澹經營中王孫玉麵食肉相萬里山川入遐想當時官禁斷過逢可得如儂逞江望江天漠漠那容畫莽風煙生筆下鳬鴻滅沒波不揺霧墅霜林共瀟灑乃知絕藝神與通盤礡傲睨窺化工市師日日江湖上防人擅價能無窮君家雙蓮冰玉質此畫與人俱第一固應緘鐍付牢收俗眼紛紛莫輕出

闗仝驟雨圖

【宋】劉克莊

四山昏昏如潑墨行人對面不相覿淒乎太陰布肅殺闇然混沌未開辟千文拏空蟄龍起一聲破柱春雷疾我疑人間瓠子決或是天上銀河溢異哉煙霏變態中山川墟市明歷歷茅寮竹寺互掩映疎舂殘磬愁寂叟提魚出寒裂面童叱牛歸泥沒膝羊腸峻阪去天尺驢饑僕瘦行安適林僧銜笠窘回步海商拋矴憂形色縱覽鯤鵬信奇偉戲看鳬鴈亦蕭瑟乃知畫妙奧天通模寫萬殊由寸筆大而海嶽旣盡包細如鍼粟皆可識向來闗生何似人想見丘壑橫胸臆嗚呼使移此手爲文章豈不擅場稱巨擘

題董髙閒道士春龍行雨圖

【元】劉因

淸冷淵玉爲竇呼吸銀丸起晴畫昂頭躍空朝紫京海若蒼黃河伯走積靈爲气翻帝車坐令日觀生糢糊黃雲離離覆下地神迹髣象今爲圖

爲王學士題米元章溪山驟雨橫幅【二首】

【元】吳鎭

逺山蒼翠近山無此是江南六月圖一片雨聲知未罷澗流百道下平湖

糢糊雲气失巉巗雨腳拖來曲水灣記得西湖山閣上半年長對虎兒山

溪山春雨圖

【元】卞思義

野人結屋臨溪上溪上白雲生疊嶂城中車馬自紛紜朝聽樵歌暮漁唱雲林靉叇春日低小橋流水行人稀桃花落盡春何處風雨滿山啼竹雞

題茅叟夏山過雨圖

【明】髙啟

前山冥冥云欲開後山隠隠猶聞雷江南六月風雨過樹暗不見巫陽臺奔湍衝斷石橋路下瀉谷口相喧豗陰開林壑鬼神去气濕古洞蛟龍回人家出門看新霽泥封墜果多楊梅漁樵欲歸謂己暝返照石壁蟬鳴哀山中此景誰解寫茅翁素有丹靑才新圖一片似海嶽髙堂未展涼先來嗟余久逐揮汗客蓆帽障日趨黃埃問翁防欲東遊去如此畫圖安在哉

春山欲雨圖

【明】王恭

寂歷靑山靜賞機野情那似宦情防拋琴欲渡湘江去云暗蒼梧雨色飛

瀟湘雨意圖

【明】熊直

萬竹叢深日未晡寒江煙雨翠糢糊東風無限瀟湘意獨倚篷窗聽鷓鴣

題朱儀中雨圖

【明】李東陽

菇叢蒼蒼集煙渚山頭濕云半爲雨垂蘿繞屋茅覆墻石燕林鳩似相語桃花落盡梅子黃南湖北泖俱茫茫黃泥道路白頭浪知是江南煙水鄕長安溽暑秋過半雨濕書牀盡糜爛三年詩逋坐盈案拂君圖畫爲君嘆閉門覓句無人催呼童捲送休徘徊君看白石最深處紙背猶濕靑莓苔

題杜東原先生雨景

【明】沈周

老原作畫墨法熟紙上沈沈潑濃綠重林濕葉欲墮地合磵流淙似鳴玉廬山九疊翠不幹秋影平吞此長幅借看眞怕雨拂面要爲時人洗雙目滕王珠簾正堪捲董家破屋不可宿出門一笑靑天髙猶怪春泥污吾足

雨山圖

【明】顧璘

雲滃雨翻盆千崖互吐吞歸人愁路窄切莫近黃昏

沈啟南春山欲雨圖歌

【明】王世貞

千山坐失千巃嵸似是帝遣云君封巫鬟不辧靑婀華掌難撲金芙蓉已應羲馭走驕日或有雷門呼蟄龍天閶元气漏不斷倐忽絪緼二儀滿逺看隴樹春欲無近卽庭花暝差緩邨邨麥苖俱望幸川川魚子希休澣欲雨不雨春山姿欲吐未吐胸之奇指端已覺气出沒眼厎尙郁天淋漓丹靑洗盡太素顯髣髴乾坤垂辟時誰爲展助虛堂色怳有蛟螭蟠四壁摩娑紙素若未幹矯首長空俄潑墨野夫抱膝一沈吟襄陽耕云云正深亦知大旱爲霖在終是南山隠霧心

題沈啟南春山欲雨圖

【明】王世懋

春光噴薄橫塘渡岝崿吳山不知數誰將片墨著峯頭吹作氤氳萬山暮擁樹猶疑隔嶺煙飛花忽斷前溪路胥口行人畏若濡隴頭新麥思如澍此時元气何淋漓欲雨不雨天爲疑兩儀坐失黃色萬壑爭流蒼翠姿樓臺虛入蛟蜃散屏嶂倒列芙蓉垂不知雨後更何態最好春山是此時何人此意成眞賞百年盤礡其人往陽春煙景畱尺素眞宰蒼茫墮雙掌鞭龍驅石事有無胡然令我心神爽鉛華刋盡但墨汁出匣看云把猶濕雨師作使不得休山鬼蘿深夜中泣睂黛含顰鎖不開更如神女怨陽臺莫愁筆厎風流盡春半吳江棹裏來

戴文進溪山春雨圖

【明】陳鳳

林間雀聲急知有少女風溪雲挾雨至倐忽彌春空霏霏濕盡山橋路行人衝雨行喚渡沾泥涉險亦何爲興來疑向若邪去山環水繞路不分絕逕乃有逃名人貪看秀色捲簾坐不覺嵐气侵衣巾林花落地半隨水流向前溪猶未已新水才添勢正雄客舟多系垂楊裏意象經營何太奇空堂素壁迥含姿恍然對此翻自訝如在山邨看雨時

夏雨新霽圖

【明】張羽

看圖憶得住山阿茅屋深深隠薜蘿風雨過來啼鳥靜白雲更比綠陰多

題水墨雲山雨意畫

【明】僧麟洲

云壓樹頭兼雨气水流溪口夾秋聲就巖著个茅堂子不必靑山定有名

題明辯之畫春江聽雨圖

【明】僧麟洲

歸來雙鬢各蕭然見畫猶能記昔年風雨一船曽泊處借人燈火艸堂前

題春山雨霽圖

【明】僧麟洲

絲絲暖雨歇春朝云壓紅流落澗橋欲覓桃花無路入卻聞風度玉人簫

禦定歷代題畫詩類卷一

欽定四庫全書

禦定歷代題畫詩類卷二目錄

天文類

雪中樞密蔡諫議借示範寛雪景圖【宋文彥博】觀王氏雪圖【宋王安石】

依韻和子駿雪山圖【宋文同】

範寛雪中孤峯【宋文同】

題寒光雪嶂圖【宋陳造】

題溪橋雪月圖【宋陳造】

題唐氏所藏崔白畫雪中山水【宋李綱】

題叔問燕文貴雪景【宋程俱】

雪景【宋陸遊】

題趙守中江行初雪圖【宋朱松】

題朱鋭冊雪景【宋楊后】

許道寧羣峯艸雪【金趙之傑】

江天艸雪圖【金梁仲新】

趙士表山林莫雪圖【元元好問二首】

吳山夜雪圖【元劉因】

範寛雪山【元劉因】

題江幹初雪圖【元戴表元】

範徽卿風雪和林圖【元王惲】

灞陵風雪圖【元王惲】

雪漲千山圖【元王惲】

題雪景圖【元程鉅夫五首】

題呂徳常所藏雲西雪山小景【元黃玠】

題朱鋭雪景【元趙孟類】

題雪洲圖【元吳澄】

春妍帶雪圖【元虞集】

溪山積雪圖【元楊載】

王右丞雪溪圖【元吳鎭二首】

題喜裏客防雪山壁【圖元薩都拉】

範寛雪山圖【元鮮於樞】

題範寛小雪山圖【元鄭束】

題雪景【元李祁】

闗河雪霽圖【元王冕】

題溪山雪霽圖【元倪瓚】

題雪山圖【元唐肅】

題雪景山水【元陶宗儀】

題雪汀圖【明劉基】

雪山圖【明張羽】

題雪景圖【明王褒】

題李谷淸雪景【明王佐】

題昆侖雪曉圖【明劉炳】

劉於京雪影圖【明解縉】

雪景【明金幼孜】

題夏珪風雪江邨圖【明王直】

雪山圖【明陳昌】

題朱太守山水畫雪夜景【明楊守阯】

題便面雪景【明陳憲章】

雪景畫【明劉泰】

題沈石田雪景【明程敏政】

題潘進士贈謝昌邑雪山圖【明徐禎卿】

髙克明溪山雪意圖【明吳寛】

米南宮雪景【明吳寛】

趙大年雪景【明吳寛】

範寛雪山圖【明吳寛】

世賢持啟南雪嶺圖索題復次韻【明吳寛】

題廣東陳氏雪景圖【明費宏】

夢中題同年董仲矩雪景【明黃鎬】

雪景圖【明孫偉】

雪景【明沈周】

題雪景【明沈周】

雪景山水【明沈周】

暑中題雪圖【明沈周】

雪巖圖【明廖道南】

題徐宗浚雪景【明謝承舉】

題雪景【明張鳳翼】

應制題畫雪景【明於愼行】

題雪景畫【明徐渭二首】

江雪圖【明湯顯祖二首】

題畫雪景【明程嘉燧】

題孫山人山居夜雪圖【明陳繼儒】

雪舟圖爲王公擇作【明僧宗泐】

雪晴圖【元程鉅夫】

溪山雪霽圖【元吳師道】

題李同部奇峯雪霽圖【明劉三吾】

題平川雪霽圖【明劉崧】

郭熙闗山雪霽圖【明蘇伯衡】

唐子畏臨李成羣峯霽雪圖【明王鏊】

長江霽雪圖【明錢宰】

闗山雪霽圖【明淩雲翰】

髙克明溪山雪霽圖歌【明王世貞】

書去春畫鐘陵霽雪【明程嘉燧】

禦定歷代題畫詩類卷二目錄

欽定四庫全書

禦定歷代題畫詩類卷二

天文類

雪中樞密蔡諫議借示範寛雪景圖【宋】文彥博

梁園深雪裏更看範寛山迥出闗荊上如遊嵩少間云愁萬木老漁罷一蓑還此景堪延客擁鑪傾小蠻

觀王氏雪圖

【宋】王安石

崔嵬相映雪重重茅屋柴門在半峯想有幽人遺世事獨臨靑峭倚長松

依韻和子駿雪山圖

【宋】文同

一帶溪山六幅中其間雪意與云容君應記得飛仙下飇馭亭前此數峯

範寛雪中孤峯

【宋】文同

大雪灑天表孤峯入云端何人向漁艇擁褐對巑岏

題寒光雪嶂圖

【宋】陳造

曀寒流覆絕壁君才得想象間輸我一庵漁浦雪中眞

看江山

題溪橋雪月圖

【宋】陳造

雪野無人訪夜闌冰壺絕景畫中看橋邊覺欠梅枝在姑射嫦娥各耐寒

題唐氏所藏崔白畫雪中山水【宋】李綱

我昔曽爲陽羨遊正值雪花大如掌開門恍訝天地白雲湧羣山入書幌銅宮逺並玉峯寒罨畫暗流冰片響千巖萬壑爭出奇應接髙低迷俯仰十年不到浙江西寤寐勝遊勞夢想大梁崔白豈善幻斷取山川移異壤當時眼界無盡觀都在一幅生綃上南山炎熱瘴癘地使我翛然毛骨爽天光慘淡陰气濃片片飛來防蒼莽毫端造化成六出不比余工得其髣連峯合沓波濤翻負雪崔防防千丈幽谷艸木枝榦老巖曲樓臺檐角廠溪頭水落正日出暮靄沈舟暗漁网山墻野壁茅屋深風颺靑簾如五兩買魚酌酒有誰子應有幽人坐同饗平生愛雪喜山水對此乍覺神情怳明窗靜看久愈妍似倩麻姑爲爬癢一時名手眞絕藝妙處工夫誰與賞生前裘馬頗蕭條身後丹靑空倜儻惠崇聲價亦相先滕薛未知當孰長我家梁谿富溪山雪裏寒光含萬象毎同子猷乘小艇不數王恭披素氅故山猿鶴防相思感物興懷增勇往時平事定歸去來安得飛翰出塵鞅

題叔問燕文貴雪景

【宋】程俱

一壑回環十二峯茅茨送老白雲封如今塵裏看圖畫卻愧當年邴曼容

雪景

【宋】陸遊

溪上望前峯巉巉千仭玉渾捨喜翁歸地鑪煨芋熟

題趙守中江行初雪圖

【宋】朱松

江濶云垂滿袖風急須下馬一尊同正應無柰催詩雪句在渠儂擁鼻中

題朱鋭冊雪景

【宋】楊后

雪吹醉面不知寒信腳千山與萬山天甃瓊階三十里更飛栁絮與君看

許道寧羣峯艸雪

【金】趙之傑

道士平生林野人醉中拈出雪峯眞爲君療卻煙霞癖比似靑囊藥更神

江天艸雪圖

【金】梁仲新

南雪不到地霏霏滿竹樓沙河燈市裏春在木緜裘趙士表山林莫雪圖【爲髙良卿元賦二首】元好問

颼颼林響四山風雪後人家閉戶中應被火鑪頭上說水邊淸殺兩詩翁

黃塵遮斷山間夢白髮重尋畫裏詩好似玉溪溪上路醉和王老喚船時

吳山夜雪圖

【元】劉因

江南無寒嵗一雪今防時吳山豈無春畫此寒巖姿壯哉萬里流不廢東南馳胸中漫長風俯仰今古非誰能唱小海爲和大江詞

範寛雪山

【元】劉因

老寛胸次無墨汁經營慘澹寒生須秦川名山古壯哉況復玉立千尺孤安得晨光滿東壁試看龍燭昆侖墟赤塵澒洞天爲鑪一丘一壑眞吾廬眼中人物誰冰壺

題江幹初雪圖

【元】戴表元

斷樹寒云古岸隈漁翁初撥小船開看渠風雪忙如許還有魚兒上釣來

範徽卿風雪和林圖

【元】王惲

天策桓桓控上游邊庭都付晉藩籌河山衣帶連中夏風雪洪蒙戍北樓笑著奇謀收藥籠未妨民賦課甌婁丈夫志在飛而食不讓班超定逺侯

灞陵風雪圖

【元】王惲

詩瘦淸於飯顆山蹇驢防入畫圖間姓名得掛金鑾月風雪長途是等閒

雪漲千山圖

【元】王惲

六合云同雪自寛千山都變玊孱顏限量不似年來雨多處淋淫儉處慳

題雪景圖【五首

元】程鉅夫

竹所毎徑造雪溪俄夜遊人生適意耳何去復何畱家近長安市居然靜勝喧爲言賢令尹不爲雪闗門布被冷於冰紙窗明似月推枕理殘書未肯甘汨沒天地玉淸境郊原瑤樹林無邊詩興在只向灞橋尋介矣閔仲叔髙哉井大椿夫君見何晚大雪不幹人題呂徳常所藏雲西雪山小景【元】黃玠

前岡嶄如削後巘旋若顧溪寒嵊晚雪沒剡中路將無乘興人過彼幽棲處應待月華生卻棹扁舟去

題朱鋭雪景

【元】趙孟頫

塵埃困人恆作惡開卷驚看雪滿樓安得眼前有此屋仍呼陶謝與同遊

題雪洲圖

【元】吳澄

向來洲上雪漫漫僵倒詩人一屋寒洲上雪消人亦徙畫圖猶在雪中看

春妍帶雪圖

【元】虞集

玉茗深宮裏春妍帶雪殘可憐五色羽相並不知寒

溪山積雪圖

【元】楊載

大雪歸溪山長林晝冥窅槎橋跨絕岸逺望行客少買魚酤新酒獨酌竟昏曉似此非他人髙士戴安道

王右丞雪溪圖【二首

元】吳鎭

曉徑霑衣濕登臺試屐危乾坤增壯觀江海得深期歷亂瑤華吐紛披玉樹枝精防誰與並顧陸頗相宜碧樹擁江扉朱簾捲翠防崇朝無客過傍晚有漁歸嶺耀梅重白隄縈絮正飛若畱淸夜賞鉛粉更光輝

題喜裏客防雪山壁圖

【元】薩都拉

一年在京口雪片深冬大如手獨騎瘦馬入誰家四面雲山如甕牖大江東去流無聲金焦二山如水晶州江口人不渡時有蓑笠漁翁橫一年在建業臘月楊花滿城雪五更凍合石頭城霜風鼓寒冰柱裂秦淮酒樓髙十層鐘山對面如銀屏鷺洲不見二水白天外失卻三山靑一年在鎭陽燕山積雪飛太行滹沱冰合斷人迹井陘路失迷羊腸長空萬里絕飛鳥捲地朔風吹馬倒狐裘公子獵城南茅店酒簾懸樹杪今年入閩闗馬啼出沒千萬山瘴云朝暮气藹藹石泉日夜聲潺潺雪花半落不到地但見晴空湧流翠海頭鼓角動邊城木末樓臺出僧寺何人蹇驢踏軟沙出門無處不梅花江潮入市海船集水暖遊魚不用叉良工寫得雪山壁過眼令人憶南北玉京銀闕五云端待漏何年鳳池側

範寛雪山圖

【元】鮮於樞

前山積雪深隠約形體具後山雪不到槎牙頭角露逺近復有千萬山一一倚空含太素懸崖斷澑冰滿壑野店閉門風倒樹店前二客欲安往一尙稍前一回步仲冬胡爲開此圖寒气滿堂風景暮荊闗以後世有人防人能寫山水眞李郭惜墨固自好晻靄但若浮空云豈如寛也老筆奪造化蒼頑萬仞手可捫匡廬彭蠡鴈蕩窮海垠江南山水固瀟灑敢與嵩髙泰華爭雄尊寛也生長嵩華間下視庸史如埃塵亂離何處得此本張侯好事輕千緡我家汴水湄境與嵩華鄰平生亦有山水癖愛而不見今十春他日思歸不可遏杖藜載酒來敲門

題範寛小雪山圖

【元】鄭東

雪壓寒林萬木垂經旬不與野人期蹇驢借得如黃犢猶怕山橋不敢騎

題雪景

【元】李祁

瓊林瑤樹擁樓臺戶牖臨風晚自開一鳥不飛人迹斷扁舟何處獨歸來

闗河雪霽圖【爲金陵王

元與道題】王冕

飛沙羃人風墮幘老夫倦作闗河客歸來松下結艸廬臥聽寒流雪山白悠悠如此四十年世情脫略忘間闗今晨見畫忽自省平地咫尺行山川鳥道連云出天險玉樹瓊林光閃閃陰崖絕壑望欲迷冰花歷落風淒慘枯槎側倒銀河開三巴春色隨人來漁翁舟子相笑語不覺已過洪濤堆谿回浦漵石齒齒谿上人家成艸市長林大谷猿鳥稀小步蹇驢如凍蟻西望太白日色寒靑天削出峨眉山人生適意隨所寓厎須歷涉窮躋攀明朝覽鏡成白首春色又歸江上栁何如髙堂掛此圖浩歌且醉金陵酒

題溪山雪霽圖【贈張

元以中】倪瓚

水影山容黯澹雲林細篠蕭疎誰見重居寺裏雪晴沙際吟余

題雪山圖

【元】唐肅

銀河鉸冰勞織女夜冷機空不成杼防作人間萬玉塵一夜九州無尺土烹汞成銀鑄山嶽百鳥不飛惟縞鸐天邊歷歷種白楡誰斸靈根陟巖壑封書乞借麻姑鵬飛到蓬丘羣玉層戲傍瓊巖拾瑤艸下窺滄溟一杯小

題雪景山水

【元】陶宗儀

碎翦銀河片片零芙蓉開徧玉崚八牕洞啟虛生白好似蓬婆最上層

題雪汀圖

【明】劉基

天迷迷地茫茫云垂日白江水黃踆烏凍縮龍走藏雪花如月開榑桑彼何人斯一葉航手持釣竿詠滄浪詠滄浪倚逍遙天風吹入瑤池去靑女素娥應見招

雪山圖

【明】張羽

山气寂已晦川寒斂如夕沈沈綠樹多隠隠千峯出碧嶺靄煙華寒泉散石脈髙閣出林端古逕稀人迹翫圖心已澄對景情逾適感彼巖棲人終朝自幽寂

題雪景圖

【明】王褒

髙閣凝雲閉虛牕帶雪開鳥寒空辯鷺樹暝總疑梅遣興惟詩句銜情祗酒杯遙知函丈下已遣二生回

題李谷淸雪景

【明】王佐

梁園飛雪玉繽紛坐列金貂酒半醺借問當時誰授簡相如詞賦最淩雲

題昆崘雪曉圖

【明】劉炳

自有宇宙便有此山六丁智力憚防鑿一气神秀鐘巑岏九龍上蟠日月麗六鼇下鎭滄溟寒西母雙鳬逺莫至周王八駿遙難攀萬仞皚皚太古雪大明中開爛銀闕玉京瑤圃恍瀛洲一洗胸中煩腦熱自非砥柱障狂瀾大地蒼生混魚鼈摩娑此圖雙眼開令我胸次生崔嵬安於磐石奠四海長歌萬里大風來

劉於京雪影圖

【明】解縉

連宵苦雪結成冰誰翦鵝毛蓋地瓊白鶴立時惟見影鷺鷥飛處只聞聲山林樹木銀妝裹殿閣樓臺粉砌成不信與君髙處望只看流水一條靑

雪景

【明】金幼孜

積雪沒深戶溪山絕行迹鳥棲迷故林泉聲斷余滴中有映書人宴坐忘朝夕

題夏珪風雪江邨圖

【明】王直

江天漫漫雲气黑江風蕭蕭雪花白荒村古道人迹稀惆悵津頭逺行客黃蘆低折沙艸平遙望不見長安城蹇驢淩兢縮如蝟鞭驅還欲西南徵四山溟蒙日應晚辛苦羸僮未遑飯深林歸鳥棲已定茅屋人家去猶逺吁嗟乎夏珪之筆淩範寛滿堂凜凜生畫寒捲簾看罷重嘆息嵗晏髙歌行路難

雪山圖

【明】陳昌

萬壑千巖凍不開瓊樓玉宇似天臺黃精香冷無尋處誤卻劉郎采藥來

題朱太守山水畫雪夜景

【明】楊守阯

山色初晴月蘸川乾坤一色浩無邊不應淸景無人見系岸初回訪戴船

題便面雪景

【明】陳憲章

江天風雪裏宴坐一舟孤豈不虞寒色冰心在玉壺

雪景畫

【明】劉泰

髙堂怪厎寒侵骨逺山近山銀突兀細挑松火靜中聽蠶葉蟹沙聲髣髴水邊老屋伊誰家爨煙防縷隨風斜出門一白已無地蹇驢何處尋梅花

題沈石田雪景

【明】程敏政

踏雪何人過長板萬玉峯髙磵聲逺山中隨處可登臨麥好何憂嵗華晚僧捨茶煙靑出林云垂四野天沈沈憑誰坐我水亭上呵凍先成喜雪吟

題潘進士贈謝昌邑雪山圖

【明】徐禎卿

誰爲咫尺勢宛如觀九疑狂風吹白雪片片落天池雲气繞半壁煙光昏四維髣髴湘君廟如聞猿狖悲颯沓淩冬樹防綴有餘姿楚客善毫素遊宴人未知北窗遇陶令大醉雪寒時凍灑丹靑筆長歌歸去辭他日看圖畫難忘剡水思

髙克明溪山雪意圖

【明】吳寛

赤腳眞人龍鳳姿俯視藝苑時遊嬉良工待詔金門裏髙生前身應畫師含毫吮墨立良久自言臣是唐王維平生胸中無一物獨有山水能容之郭熙成名乃新進範寛得意才並馳丹靑競巧稱院體後來不比宣和時密竹千岡松萬壑蒼翠峯巒白湖濼岸傍桂楫何處移磵曲茅堂是誰縛行人暮歸天漠漠遙望前邨愁雪落船頭一老獨閒暇詩思分明入寥廓劉侯朝回過燕市亦復愛畫入骨髓偶從太僕得此圖毎一開之心輒喜天全僊翁惜題字評品數行而已矣翁今已逝侯亦亡兩洞庭荒渺湖水石田多才從後起況有佳兒好文事只今此物欣有托賦詩獨愧前人耳宋社久己屋宋畫如有神劉侯地下勿長嘆楚弓得失皆吾人

米南宮雪景【爲陸全

明卿題】吳寛

北固山前江水淸長供此老濯冠纓焚香寶晉齋中坐江山寫入毫端輕此老胸中有奇气不與眾史閒爭名翛然一種自機柚驚倒範寛並李成昔者吾嘗閱畫史眞迹人間嗟見此臥遊佳境不逢人但覺寒光浮棐幾古樹枝摧瞰急湍雪嶺更從人面起全卿藏此凡兩幅持一贈我分片玉曽是平生好潔人掛處休將手頻觸

趙大年雪景【爲李賓

明之題】吳寛

故縑斷裂如刻鏤上有雪圖世稀有墨痕隠隠題名存熟視始知元祐手疊嶂崇巒失翠防髙原淡淡畱斜暉嵗雲暮矣北風急樵捨漁莊俱掩扉疎林寂歷寒鴉返意中不覺西涯逺海子橋西栁巷深歇馬何時步魚堰

範寛雪山圖

【明】吳寛

華原範生性落魄太嶽終南雙艸屩酒酣握筆發天眞無柰胸中飽丘壑開門仰望靑嵯峨誰遣紛紛雪花落前峯後嶺失崚嶒何處移來卞玉璞良工袖手琢不能此語分明非善謔長溪一夜冰梁成山足潺潺垂短瀑風回木落岡巒空遙向林端見髙閣興來便欲扶笻行去倚危闌招獨鶴人間此景卻輸吾寒士多年甘寂寞世賢持啟南雪嶺圖索題復次韻【明】吳寛

小徑升堂新築沙退朝無事還私衙誰移雪嶺入我屋老眼白日疑昏花坐遊未覺足方倦倐過野店仍山家淺溪舟膠集凍鴨空谷屨響翔饑鴉狂風入林一攪動零落玉蕊兼肥葩此時誰埽林下白急欲往煮僧房茶忽然仰面見髙寺扣戶還須持馬撾長安十年走薄宦對此似將塵土爬西湖尋僧天欲雪蘇子故事今人嗟淸虛舊韻更可借捧硯獨無王子霞

題廣東陳氏雪景圖

【明】費宏

生綃一幅中堂垂眼前雪景何淸奇懸崖絕壁光彩發老樹幻出瓊瑤枝雲際柴門半欲掩似是白日將西時披氊戴笠者誰子衝泥傍險相追隨一人前行仰闗進蹇驢失腳雙撐持僕夫荷杖藥瓢舉以袖防領行遲遲一人騎馬過橋去橋危溪惡馬力疲二人騎驢各袖手聳肩覓句寒如癡鬅鬙指闗向翁語須愼險峻毋遨嬉中有一人跨牛背牛行不動如舟移最後二人從二奚靑螺白馬光陸離囊中琴弦凍且折志在山水誰相知吾聞嶺南天气暖羣尨見雪嗥如馳從來此景不易得固知畫者勞心思坐令炎瘴盡消息淸气散入詩人脾夢中題同年董仲矩雪景

【明】黃鎬

鵝餐水面霜人望天邊月水月一般淸前山掛晴雪

雪景圖

【明】孫偉

天風夜撼玻璃國四面沈沈元气黒荒林野屋曙雞逺世界江山盡瑤色山翁倚檻立蒼茫一鳥不鳴山外邨冷光十里斷人迹玉樹皜皜橫山門溪寒沙淺水煙殢仙姝犯曉停風馭雪中忽憶淸冷橋詩逋老去憑誰寄

雪景

【明】沈周

礙檐玉樹排云立接屋瑤峯拔地生忍凍從來有詩骨開門一笑萬山明

題雪景

【明】沈周

一白千山合淸光照膽寒小橋沽酒少步步玉痕幹

雪景山水

【明】沈周

眼中飛雪作奇觀江山一夜皆玉換前岡坡陀帶復嶺小約淩競連斷防水邊疎栁似華發忽有防風與飄霰紺宮防簇林影分白鷗一个江光亂老漁蓑笠秪自苦冰拂凍須莖欲斷江空天逺迥幽蹤只有一竿聊作伴此時此景此誰領亦笑此漁從我翫圖成一笑寒戰腕萬里江山在吾案

暑中題雪圖

【明】沈周

六月添衣喚僮子自畫雪圖茒屋裏玊花出筆飛上樹慘澹陰山無乃是先生放筆還自笑顚倒炎涼聊戲耳門前有客來借看滿眼黃塵汗如雨

雪巖圖【爲楊

明簿題】廖道南

雪崖之峯紛皎潔雪崖之景眞淸絕圃凝空糝玉塵遙林積霰飛瓊屑巗中主人眞好奇環堵蕭然雪映帷翠竹交加棲鳳羽蒼松夭矯縮虯枝朅來辰陽向蒓水回首千峯萬峯紫誰圖瑞應懸髙齋淸白傳家從此始題徐宗浚雪景【永福珨玉

明中所藏】謝承舉

珨師放參開左堂徐熙忽作遊戲場手披七尺溪藤光幻出乾坤銀粉妝觸暑一見心淸涼畫翁鶴氅著穿屨仄踏山南雪天暮九折坡陀列瑤路四匝寒林挺瓊樹來與師評惠連賦

題雪景

【明】張鳳翼

踏雪訪招提衝寒策自支𨿽無剡溪棹應有灞橋詩

應制題畫雪景

【明】於愼行

輕綃寒色動不是月華開鳥道千巗迥江光一徑回虛無分玉樹髣髴想瑤臺未擬歌黃竹陽春徧九垓

題雪景畫

【明】徐渭

幽人憑水檻釣者挈魚投況對千山雪而無一客畱臘酒此時熟老夫終嵗憂壺公能醉我跳入畫中休

雪景

【明】徐渭

此際山陰道啼惟有莫鴉萬山無寸碧何處認梅花

江雪圖【送李篆史還

明旴二首】湯顯祖

落日河橋歸鴈呼淥尊淸淺映麻姑還邀曉月冰壺句來看寒江雪棹圖

去別章門夜泊船雪窗髙枕對窮年朝看雪意成霞色知是圖書气燭天

題畫雪景【送照師歸黃

明山碣石居】程嘉燧

蓮花峯腰三丈雪飛鳥無聲人迹絕山僧冒寒晨出山觸踏層冰跗坼裂逺來問疾剛一笑寒缸結花如吐屑紙窗竹屋嵗聿除駒隙光陰催電掣故人遊山恨不俱愁我無緣上嶻嶪八十衰翁老亡力賈勇板躋彊得得前推後挽賴照師擐肘牽裾抱腰襋穿巗渡壑捫確犖十步回頭五步息忽然坐我天門間自怪憑空生羽翼此時日下千崖赤相去牛鳴望碣石崖松龍拏互相引林石人形如欲抹庵前矮垣齊及肩道上淸泉才沒跖仰頭天都五千仞俯瞰蓮溝十萬尺童童檐松樹羽蓋羃羃楓林排畫壁廿年茅齋落夢境方丈香防共禪席牀下地鑪火長活龕裏燈明磬方寂八月山寒苦風雨有客夜投同軟語山芋煨來手自剝秋芽焙出還親煮老人擁衾日僵臥小師蓮經晨夕課開門忽報下方晴唶唶空中靈鵲過

題孫山人山居夜雪圖

【明】陳繼儒

一夜雪花防十丈小者如絮大如掌環戶春虫蟄不鳴狐貍夜宿枯枝響先生髙臥懶幹人隠幾篝燈披鶴氅梅花帶月貯膽瓶提麈攤書自俯仰此人疑是於陵君如何掇入圖中像秋暑灼予對此人淸風穆如雪莽莽

雪舟圖爲王公擇作

【明】僧宗泐

小船載雪月明裏一色溪山夜如水巖前哀猿噤無聲沙上眠鷗驚不起引觴擊楫歌調淸到門興盡非無情丹靑豈必圖千載王氏風流今尙在

雪晴圖

【元】程鉅夫

沙際風回雪乍晴偶然雙鴈下靑冥山禽共向木居士不見靈芝一朶生

溪山雪霽圖

【元】吳師道

橋凍驅驢滑灘澌理棹難何如閉門者不識風雪寒

題李同部奇峯雪霽圖

【明】劉三吾

道人胸次無塵滓貌得巨然山水眞日照露華金沆瀣雪消山骨玉嶙峋玗琪晃射瑤臺白芝術長畱圃春一陣天香何處到上淸樓閣禮星辰

題平川雪霽圖【爲張用可

明縣丞賦】劉崧

南天北風暗吹雪川上遙峯互明滅云陰欲墮曉光迷河流不動層冰結魚龍下蟄深澤冷鴻鴈啼饑眼流血千邨萬落連蒼莽驚沙枯樹相淒切行人稍出皴手足悵望林居總愁絕我家邈在武山東屋前石岸多靑楓野橋渡溪沙路逺皆與此圖風景同窮年念此政欲返寒色恍入虛庭中長鑱斸藥崖谷滑短褐負薪環堵空閉門且爾暫投息防見日出光曨曨

郭熙闗山雪霽圖

【明】蘇伯衡

昔我北遊月在兼旬犯雪度雄霸千里萬里皆瑤琨髙迷丘垤低迷罅朔風烈烈塵不驚中野蕭條但桑柘僕夫股栗面削爪身上破褐才掩髂長途日暮行不前回顧堪憐那忍罵前車旣斷後車絕停驂獨宿道旁捨牀頭土銼郁生薪邨酒沽來敢論價臥聽櫪馬齕枯荄展轉無眠疑不夜忽然朝光入甕牖主僕瞥見互驚訝攬衣匆匆便蓐食如此晴明喜天借可辭趂暖卽前程翦拂蹇驢還自跨蘆溝凍合疋練橫徑度不用修梁架西山馬首遙相迎拔起人言似嵩華瓊樓玉宇忽照眼行行已到南闗下時淸闗吏殊可人不復誰何乃邀迓過闗使客多於簇或挽柴車或髙駕閒情我正繞剡溪吟思誰歟似淸灞道逢軒蓋何其都駿馬雕鞍蒙錦帕銀盆熾炭蠟光燃面面幨帷行酒防徒禦繽紛意气麄錯金劍具靑絲靶行人不解說姓名但說無非國姻婭狐裘貂帽詎知寒馳驅爭入栁林射當時有意欲賦之計吏相煎嗟不暇鶯花窈窕江南春風景依依在圖畫唐子畏臨李成羣峯霽雪圖

【明】王鏊

吾聞西山之西雪山髙六月積雪猶不消今之畫圖無乃是是何山勢洶湧如波濤大山崔嵬小山聳萬壑千巖光欲動營丘化去五百年遺蹤一見人皆竦亦如胸次蟠輪囷戲梭碎玉散作千嶙峋一重一掩分向背營丘似是君前身隆樓傑閣爭相向美人正醉銷金帳豈知洛陽城中僵臥者門外無人雪一丈

長江霽雪圖

【明】錢宰

昔年壯遊下江漢霽雪千峯排兩岸今年看畫憶舊遊萬里江山入淸翫岷峨岡脊來蜿蜒靑城一峯髙挿天東馳衡山走千里匡廬五老下與石城北固遙相連冰巒雪壑互起伏照見日華破初旭神光混茫元气浮奮如巨鼇簸坤軸爛如秋空云浩如滄海疇又如瑤臺銀闕天上頭皎皎白月空秋毫回光下照中流水風吹河漢銀雲起中流空濶不勝寒一洗丹碧秋漫漫山川歷歷眞偉觀來往十年遊未半不如雲瀛樓上來倚闌一日看徧江南山

闗山雪霽圖

【明】淩雲翰

前峯後峯云糢糊東邨西邨春有無快雪時晴入佳想況復見此闗山圖闗山迢遞相聯屬玉潔珠光人目扶桑飛上金畢逋暗水流澌度空谷野橋行過路三叉靑旗插檐沽酒家驅驢倦客得少憩悵望逺道還咨嗟詩翁好事常起早天寒祗恐梅花老柴門時有故人來階下白雲須用埽此圖一日落塵寰筆法依稀荊與闗人生逺遊固云樂何似在家長看山我本識字耕夫耳占祥便作丰年喜田園歸隠防有時麥飯飽餐茅屋厎

髙克明溪山雪霽圖歌

【明】王世貞

丹靑筆長意苦短帝遣營丘寫淸逺範寛老死克明在與乞天公舊時腕三絕親教聖人贊七尺不飽侏儒飯玉堂供奉寒葳蕤瑤花片片墮瑤池朝回小閣晝拄笏卻憶溪山初霽時羲和鞭輪逐滕六飄瞥嵯峨壓茅屋擺脫千枝萬枝白洗出三峯五峯綠陰崖猶冒太古絮陽壑爭傾片時玊枯槎領禿瘦骨愁小艇不蔽風颼颼長年袖手喚不起疑是興防王子猷狐帽防頭看山坐榾柮煨鑪酒權大縱無灞陵驢背詩肯作長安被中餓乾坤舄奕揚淸輝萬象賈勇精神飛興來毛穎縱橫出一防一綴皆天機欲知眞宰愁絕處此翁盤礡初解衣吾家愛弟饒畫癖購得圖看三嘆息毋論骨格超馬夏勝代何人辦焦墨虛堂把翫六月寒指端秀色來睂端便欲移家此中住徧踏瓊瑤天地殘

書去春畫鐘陵霽雪

【明】程嘉燧

帝城燈罷雪嵯峨二月風光峭未和馳道殘霙猶駭馬龍池新栁已如鵝蔣山出霧春羅薄秦水含星曉鏡多日暮歌鐘何處發五侯門館夜經過

禦定歷代題畫詩類卷二

欽定四庫全書

禦定歷代題畫詩類卷三目錄

地理類

觀華夷圖【唐伍喬】

觀華夷圖【唐曹松】

觀輿圖有感【元金渭五首】

河山形勝圖【金雷淵】

河山形勝圖【金馮璧】

東山老人河山形勝圖【金趙秉文】

闗河形勢圖【元王惲三首】

山川圖詩呈解之昂禦史【元朱徳潤】

金陵圖【唐韋莊】

觀長安城圖【宋陸遊】

七言和王防之漁陽圖【宋沈文通】

陜西圖【宋劉叔贛三首】

跋範寛秦川圖【金麻九疇】

範寛秦川圖【元元好問】

秦山圖【元王惲】

題驪山圖【元倪瓚】

魯國圖【宋謝翺】

題宋復古鞏洛圖【明謝徽】

觀駱元直經進江南形勢圖【宋王庭珪】

題華嶽江城圖【元楊載】

劉道傳爲李逺子防作靑山似洛中圖爲作歌以系之【元張翥】

吳秋山寫江淮秋意【元周權】

爲文舉畫泖山圖因題【元倪瓚】

大姚山圖【宋米友仁三首】

米元暉大姚山圖【元倪瓚】

題沈氏所藏石田臨小米大姚江圖【明文徵明】題海虞錢氏所藏王均章虞山圖【明吳寛】

自畫吳松小昆山【明董其昌二首】

看畫常州圖迎新太守【宋楊萬里】

題米元暉溧陽溪山圖【元陳旅】

題倪雲林所畫義興山水圖【明髙啟】

爲李端卿寺丞題王叔明義興山水圖【明吳寛】狼山晚晴圖【元楊維楨】

荊溪圖【元鄭元祐】

荊溪秋色圖爲卜震亨題【元倪瓚】

爲王允同題陳惟允畫荊溪圖【明虞堪】

題陳惟允荊溪圖【明張田二首】

陳惟允荊溪圖【明王防】

題倪元鎭畫荊溪淸逺圖【明王燧】

畫吳淞山色贈潘以仁【元倪瓚】

黃彌守畫吳江新霽圖【金黨懷英】

題啟南過吳江舊圖【明吳寛】

題因老淞江煙雨圖【宋陳造二首】

桃江圖【元程鉅夫】

禦定歷代題畫詩類卷三目錄

欽定四庫全書

禦定歷代題畫詩類卷三

地理類

觀華夷圖

【唐】伍喬

別手應難及此精須知攢簇自心靈始於毫末分諸國漸見圖中列四溟闗路欲伸通楚勢蜀山俄聳入秦靑聿端盡現寰區事堪把長懸在戶庭

觀華夷圖

【唐】曹松

落筆勝縮地展圖當晏寧中華屬貴分逺裔占何星分寸辧諸嶽斗升觀四溟長疑未到處一一似曽經

觀輿圖有感【五首

元】金渭

朝雨茅茨濕披圖羨禹功山河一掌上宇宙九疇中水性惟趨下民生本易窮胼胝豈無事大智與天通四載勤難繼八年績竟成【一作四履應難辧三河尙可尋】功推城濮雋澤想召陵深問鼎猶懷惡投肯易心向無防管嘆孰憶到於今

轍已環諸夏居猶憶九夷難求伐木處尙想饋豚時夾谷眞成謗中牟不易知惟存刪述事赫赫起周畿【一作衰】皓首陳王道時君孰可匡【一作當】艱難思稷契容易托齊梁越豈資冠冕秦方用虎狼空聞歸大老不復見鷹揚雒邑空南渡東都亦北轅已符前五閏【一作運】空憶後三元【世謂漢唐宋爲後代】分合巧相似今昔【一作短長】難等倫女眞如拓拔一統位【一作世】中原

河山形勝圖

【金】雷淵

髙峯巨塹與天連中國闗防表裏全北岸塵氛重回首不知圖上看風煙

河山形勝圖

【金】馮璧

書劍丁年記昔遊中條之麓過蒲州地形西控三秦逺河勢南吞二華秋晉魏兵爭一春夢漢唐壇祀防荒丘披圖弔古令人慨不必重登鸛雀樓

東山老人河山形勝圖

【金】趙秉文

太虛匠流峙造化誰胚胎洪荒萬萬古至今余刼灰黃河發昆崘匣怒不敢初徑龍門天下險勢如萬頃納一杯桃花浪激不得上凡魚防曝鱗與腮下趨神睢如地厎終古不到軒轅臺滿津沈沈臥虹影鐵牛駕浪輸黃能千里一曲復一曲傾山倒嶽不復回巨靈爲東肘首華爲崩摧茆津濟師想勝槪搔首北望令心哀萬派赴集津鼓聲如防垓神斧忽中斷鑱鑿何年開崖傾路斷飛鳥絕輕舟一箭浮天來篙師絕叫未及瞬回望已失雲濤堆但見兩厓蒼蒼半天外三門斗落如驚雷擘窠大字誰所銘髙山百丈磨蒼崖廟前劉公一片石龍剝落生莓苔東軒先生生長三晉地回視韓魏空浮埃想象舊遊處落筆如山頹胸中原自有河山寫出勝槪何壯哉餘波到諸郎直气淩斗魁況復文章妙天下睥睨晁張顰蘇梅竹帛如山不經國安用江鮑稱詩才劉夫子我有一杯酒澆汝胸崔嵬嗚呼聖道久榛塞孟氏辟路誅蒿萊諸儒辛苦補罅漏未見巨手如排淮後生索塗方摘埴𨿽有耳目如嬰孩祝君頽波作砥柱驅入聖海無津涯劉夫子深藏十襲作鑑見君此圖吁可懷

闗河形勢圖【三首

元】王惲

闗河百二控秦頭滿目斜陽獨倚樓設險守邦須尙徳毎多吳起說文侯

秦川展掌華山髙千古闗河締構牢早晚去施通濟手浮航如畫鎖驚濤

壓闗樓上醉憑欄一片黃流入斷山彼索此疆俱寂寞山河空鎖夕陽閒

山川圖詩呈解之昂禦史

【元】朱徳潤

山川結靈根厚地秉陰竅神功自模範嵲屼起雙嶠層巒倚天開仰盼絕飛鳥嵐光變气候艸木通深窈東山吾舊遊紈素記行稾平生丘壑情借此寫懷抱荊闗竟已矣咞吮豈眞好防當躡丹梯共登天門道

金陵圖

【唐】韋莊

誰爲傷心畫不成畫人心遂世人情君看六幅南朝事老木寒云滿故城

觀長安城圖

【宋】陸遊

許國𨿽堅鬢已斑山南經嵗望南山橫戈上馬嗟心在穿塹環城笑虜孱日莫風煙傳隴上秋髙刁鬥落雲間三秦父老應惆悵不見王師出散闗

七言和王防之漁陽圖

【宋】沈文通

燕山自是漢家地北望分明掌股間休作畫圖張屋壁空令壯士老朱顏

陜西圖【三首

宋】劉叔贛

干戈今日事闗塞此圖看白日長安近蒼山隴阪寒由來名百二自古有艱難指似安西道疑情竟據鞍萬里靈州地他年漢朔方山河從割棄闗輔急隄防轉益豺狼窟堪嗟禮義鄕拔胡須壯士看盡意蒼茫河源來積石天馬涉流沙耳目成千古丹靑在一涯荒涼都防府斷絕使臣槎安得山西將收功似漢家

跋範寛秦川圖

【金】麻九疇

山水人傳範家筆畫史推尊爲第一朅來因看秦川圖天下丹靑能事畢大山巖巖如國君小山鬱鬱如陪臣大石盤盤社與稷小石落落士與民一山一形似爭長一石一態如布軍想君胸中有全秦見鐻削鐻鐻乃眞掌上長安近於日千樹萬樹生靑春憶昔岐山鳳皇語蔥蔥柞棫霑新雨昆夷束手密須降不見功勲見歌舞黃金鑄牛西入僰五丁云棧通中國驪山宮闕九天髙六處孱王走銜璧不信詩書信法家闗東半被魚書惑盡捲圖籍亦大好五十年凶都一埽章邯董翳舉如毛沐猴冠委金陵道北原兵自天而下漢室傾頽如解瓦祁山六出縱無功渭水猶堪飲君馬螭蟠老將骨未朽艸附那能濟陽九技癢投鞭抵嵗星歸來鹿死何人手神武空矜賀六渾投機常落周人後竟令馮翊軟沙邊東風一夜吹新栁侵尋皁角相料理拋擲龍津浮汴水鷁頭過處已非隋不覺晉陽人姓李華淸髙宴戛宮梧舞馬如何防兩都縱待靑騾還蜀道肉得沙場白骨無興亡自取不足吁可憐神州爲盜區貪徴往古山川事忘卻題詩賞畫圖

範寛秦川圖

【元】元好問

亂山如馬爭欲前細路起伏蛇蜿蜒秦川之圖範寛筆來從馬家書畫船變化開闔天機全濃澹覆露淸而妍云興霞蔚防千里著我如在峨嵋巓西山盤盤天與連九防盡得齊州煙浮雲未淸白日晚矯首四顧心茫然全秦天地一大物雷雨澒洞龍頭軒因山分勢合水力眼厎廓廓無齊燕我知寛也不辦此渠寧有筆如修椽紫髯落落西溪君長劍倚天冠切云望之見之不可親元龍未除湖海氛李白豈是蓬蒿人愛君恨不識君早乃今得子胸中秦作詩一笑君應聞

秦山圖【詩元貞元年秋九月十四日作時賤庚六十有九】

【元】王惲

秦之爲山何峻雄西連太白東華峯特隆天府樹巨屏固蓄精祐開邰封黍離變雅西周東雲煙幻出崤函宮不信詩書顓法制百二山河才兩世後來漢唐亦盛代文物𨿽多終霸气千年事往遺迹在畱與來今鑑成敗君不見烽燧臺羯鼓樓祖龍墓在山東頭丹靑比興雅頌作畫史固是非凡流半生薄宦走踆踆毎恨西遊不到秦我今年耄百事懶惟有懷古一念心猶存嘗聞雪滿秦山圖天機貌畫終南眞又聞髯張醉裏頭插筆灑徧人間雪色壁西溪君範華原嗚呼二者不復作令人气短心茫然一朝全秦大物忽當眼著我如在龍首山之顚捲舒巨軸閱防年兩都喬木今蒼煙其歸有數開有先昔藏壽國今聰山二公異世俱稱賢畫兮畫兮得其傅

題驪山圖

【元】倪瓚

校獵上林苑洗馬昆明池霜威肅笳鼓雲气畫車旗馬班陳賦詠衞霍綏蠻夷王風旣未逺文明方在玆逶迆霄漢上鳳皇尙來儀

魯國圖

【宋】謝翺

秋風嶽下城海客見圖新樹入舞雩裏水來浮磬濱東封余輦路西狩問虞人被髮逢夫子狂歌作放民

題宋復古鞏洛圖

【明】謝徽

靑山鞏洛舊林園髣髴升平古意存雨外人歸秋葉浦煙中鳥下夕陽邨昔年題字宸光合【宋思陵題簽】今日披圖野興繁風景西湖仍不異惟餘故老說中原

觀駱元直經進江南形勢圖

【宋】王庭珪

異時漢网疎天討胡兒馬囓江南艸石頭重戍豈無兵將軍不識丹陽道至今戰骨埋秋霜傷心不忍問耆老龍蟠虎踞昔何雄赤壁濡須在眼中潯陽江水射蛟處旌旗拂天來向東艨艟塞川不敢下昔人曽此破曹公橫江九道波翻屋試請輕兵渡淮曲夜入長安人不知應見畫圖心已熱他日將軍按此圖鼓行而西如破竹

題華嶽江城圖

【元】楊載

華嶽能詩世有名學畫丹靑亦豪放此圖似寫安慶城雉堞樓臺儼相向北風將至江面黒千艘萬艘爭避匿滄溟湧溢水倒流南嶽動揺天柱側蛟龍戲落秋潭厎素練平鋪八千里時淸好作釣魚翁閒弄輕舟煙霧裏劉道傳爲李逺子防作靑山似洛中圖爲作歌以

系之

【元】張翥

石頭城中有渺渺之秦淮秦淮東流入江逺其上疊巘連層厓牛頭雙闕雲間開三山北山郁煙霾六朝遺迹猶在眼千古往事徒興懷昔人謂此洛中似四面靑山圍二水劉侯熟識此景勝況復愛畫入骨髓五尺長紙繭不如乘興破墨塗成圖漁梁茅屋昏欲無壞陵荒隴迷楸梧寒潮已落斷岸濶行人不渡扁舟孤嵩邪邙邪漫漶那可辧但見招提林杪直下藏邨墟憶我羈遊石城日江煙山雨正蕭瑟橫塘酒家好新酒醉倚船窗看奇崛只將健句寫歸來卻恨此時無畫筆

吳秋山寫江淮秋意

【元】周權

江天漠漠秋無際數防淮山冷屏翠閒拈枯筆灑松腴半幅生綃千里意

爲文舉畫泖山圖因題

【元】倪瓚

華亭西畔路來訪舊時蹤月浸半江水蓮開九朶峯酒杯時可把林叟或相從興盡冷然去雲濤起壑松

大姚山圖【三首

宋】米友仁

廣文當日官𨿽冷可柰才名振世何他日君家須炙手而今聊復雀堪羅

老年尙喜管城子更愛好山江上靑武林秋髙曉欲雨正若此畫云冥冥

三茅別有洞中天我欲山居屏世緣累行積功多蛻舉玉宸欣有地行仙

米元暉大姚山圖

【元】倪瓚

大姚湖水白生煙長物都除絕世緣笙鶴不爲歸鶴怨王仙眞是勝丁仙

題沈氏所藏石田臨小米大姚江圖【有序】

【明】文徵明

長洲沈氏舊藏小米眞迹成化間有假中官之勢取之石田爲追摹此圖

春云沈空山有無眼明見此姚江圖圖窮爛漫得題字照人百顆驪龍珠平生雅識敷文書紹興嵗月仍不誣豈知尢物能媒禍繭紙蘭亭已非故石翁信是學行人能使邯鄲還故步憶昔憸人賄爲囿黷財更假狂閹手千里珍奇歸撿括故家舊物那容守沈氏藏玆二百年一朝掣去心茫然誰言物聚必有散手澤相闗常累嘆未能一笑付亡弓且喜百年還舊觀豈余鈍眼錯顏標抵掌眞成孫叔敖區區不獨形模似更存風骨驪黃外一時防筆迥通神得非小米是前身從來藝事闗人品敢謂今人非古人

題海虞錢氏所藏王均章虞山圖【明】吳寛

扁舟昆湖去憶向虞山還當時迫日暮未得窮躋攀至今三短章寂寥不重刪安知六載後依然見玆山諒無愚公愚賴有頑僊頑頑僊隠居處深林置柴闗丹竈火常伏藥闌苗載芟髙情付縑素丹靑色斑斑玆山臥平野隠然不成環逶迆亦甚逺攢蹙何其慳咫尺見百里羣峯互垂鬟飛鳥歸易沒浮雲出偏閒拂衣最奇麗空巖故漩澴天風或稍定石壁仍潺潺僊宮對佛寺妙境非人寰獨憐仲雍墓誰爲剪榛管短棹載書卷浩歌水雲間髣髴歸庵翁往來寶嚴灣竊祿本無補乞身亦多艱臥遊畢舊願坐嘯開塵顏

自畫吳松小昆山【二首

明】董其昌

昆山𨿽婉孌卻似魯家丘故作廬峯勢靑天瀑布流夜遊西園渚初月光炯炯徙倚巖石上愛此林木影

看畫常州圖迎新太守

【宋】楊萬里

畫工吮筆畫常州老子來看卻自羞若遣此圖還解語道儂調戲防君侯

題米元暉溧陽漢山圖

【元】陳旅

宿雨散層巘林麓翳煙霏遙山斷復連川上初晰防我昔困行役溧陽秋未歸幽子喬松流邂逅啟郊扉撫景正若此別離嗟願違覽捲遂終日溪云欲生衣

題倪雲林所畫義興山水圖

【明】髙啟

嘗啜陽羨茗不遊陽羨山銅宮結秀色都在畫圖間樊川醉遊處水榭依沙樹云入縣城來溪流太湖去我愛雲林生髙歌無俗情石庭梅欲髮須放酒船行

爲李瑞卿寺丞題王叔明義興山水圖

【明】吳寛

陽羨山深懶杖藜臥遊三日路仍迷雲中望見乘舟者始識遙通罨畫溪

狼山晚晴圖

【元】楊維楨

樵東風雪夜無邊一別狼山已防年今日江南攜畫看玉峯十二倚靑天

荊溪圖

【元】鄭元祐

荊溪溪上首重回豈意人間化刼灰只有斬蛟橋下水可曽寫入畫圖來

荊溪秋色圖爲卜震亨題

【元】倪瓚

罨畫溪頭春水明上人逸筆思縱橫雲山多少暉句不道毫端畫得成

爲王允同題陳惟允畫荊溪圖【明】虞寛

好山都在太湖西滿路風煙棘刺迷華屋燕飛今在否市橋官栁不勝題

題陳惟允荊溪圖【二首

明】張田

人家綠樹繞孤城溪上風波落日明三害祠存人已去只今豺虎卻縱橫

歷亂茆堂艸樹深隠居蹤迹杳難尋只應獨自攜琴去小答松篁太古音

陳惟允荊溪圖

【明】王蒙

太湖西畔樹離離故國溪山入夢思遼鶴未歸人世換嵗時誰祭斬蛟祠

題倪元鎭畫荊溪淸逺圖

【明】王燧

銅官山下縱淸遊毎爲餐松十日畱吹斷玉簫人去久暮云空鎖洞庭秋

畫吳淞山色贈潘以仁

【元】倪瓚

吳淞春水綠揺蕩半江云漁舟衝雨出松聲渚際聞潘郎狂嗜古容我醉書裙鼓柁他年去相從逺俗氛

黃彌守畫吳江新霽圖

【金】黨懷英

江云捲宿雨江風散晨煙山光煙雨潤欲滴影墮江水空明間修蛾新妝翠連娟下拂塵鏡窺明蠲漁舟來何許觸破靑茫然中流水肥魚逆上受网應有松鱸鮮借問張季鷹西風幾時還漁郎理网喚不應但見水碧江涵天如何塵埃中眼界有許寛道人胸次波萬頃爲寫此境淸而妍蒼崖無塵樹影寒直欲坐我苔磯邊我家竹溪陰小艇橫淸漣異時赤腳踏兩舷不應尙作披圖看

題啟南過吳江舊圖

【明】吳寛

吳淞江腹太湖頭雌霓連踡臥碧流我昨經行覺尢勝滿船明月下滄洲

題因老淞江煙雨圖【二首

宋】陳造

逺峯近薄鑑中浮毎泊行舟十日畱雨望晴臨俱不惡最憐煙靄暝髙秋

千里湖山宿霧昏倚欄一筆解平吞漁郎好在收綸罷想踞笭箵共一樽

桃江圖

【元】程鉅夫

大仰山前宿雨餘桃枝江口正樵漁何人乞得身無事賸買雲山小結廬

禦定歷代題畫詩類卷三

欽定四庫全書

禦定歷代題畫詩類卷四目錄

地理類

奉觀嚴鄭公防事岷山沲江畫圖十韻得忘字【唐杜甫】

嚴公防宴同詠蜀道畫圖得空字【唐杜甫】題蜀道圖【宋晁說之】

題蔣永仲蜀道圖【宋程俱】

張道士蜀山圖【元虞集】

王晉卿蜀道寒云圖【元鄧文原】

王晉卿蜀道寒云【元吳鎭】

題闗山圖【元唐肅】

蜀山圖【明貝瓊】

劍門圖【元傅若金】

劍閣秋陰圖【明林鴻】

劍閣圖【明王景彰】

蜀江圖【元袁桷】

黃荃蜀江秋淨圖【元吳鎭】

題蜀江雨霽圖【明藍智】

酬雍才貽巴峽圖【唐薛氏】

題蕭梅初舊所藏錢塘王畿圖【宋鄭思肖二首】周漢長公府臨安故城二圖【元張翥二首】

題江南秋晚圖【明王景彰】

題錢塘勝覽圖【明盧大雅】

題米元暉吳興山水橫捲【宋範成大】

爲秋堂題錢舜舉所畫吳興山水圖【元陳泰】題申居士霅溪圖【宋韓駒】

懶拙道人苕溪曉望圖【元張翥】

米元暉苕溪春曉圖【明楊基】

米元暉苕溪春曉圖【明劉敏】

未元暉苕溪春曉圖【明胡隆成】

苕溪春曉圖【明吳倫二首】

秋日爲方璽丞寫苕源圖【明李日華】

蕭山圖【元程鉅夫】

山陰春霽圖【元張翥】

題彥敬越山圖【元趙孟頫】

題髙彥敬越山圖【元吳師道】

越山淸曉圖【元貢性之】

題柴毘陵越山春曉圖【明李孝謙】

越山圖爲孫山人賦【明廖道南】

題魯易之四明山水圖【元余闕】

題三衢山水圖【明丘濬】

陵陽春晚圖【明王翰】

禦定歷代題畫詩類卷四目錄

欽定四庫全書

禦定歷代題畫詩類卷四

地理類

奉觀嚴鄭公防事岷山沲江畫圖十韻得忘字

【唐】杜甫

沲水臨中座岷山到北堂白波吹粉壁靑嶂插雕梁直訪杉松冷兼疑菱荇香雪云虛防綴沙艸得防茫嶺鴈隨毫末川蜺飲練光霏紅洲蕊亂拂黛石蘿長暗谷非闗雨丹楓不爲霜秋成圃外景物洞庭傍繪事功殊絕幽襟興激昂從來謝太傅丘壑道難忘

嚴公防宴同詠蜀道畫圖得空字【唐】杜甫

日臨公館靜畫列地圖雄劍閣星橋北松州雪嶺東華夷山不斷吳蜀水相通興與煙霞防淸樽幸不空

題蜀道圖

【宋】晁說之

山鉤樹白何年嵗流瀑可聽下無地行人愁絕卻無愁始信宜歌蜀道易

題蔣永仲蜀道圖

【宋】程俱

梓州別駕眞雛鳳賞古探奇坐饑凍要窺瓊宇蔚藍天直上潼江歷秦宋毎逢佳處靜盤礡流出胸中九云夢乾坤坱圠本無迹我獨毫端發神用戲驅萬變寄陶寫軒豁端倪巧搏控蒼筠擢秀飽冰雪古榦撐空中梁棟奇礓那得在山谷回首何年委堅重輪囷偃蓋屈金鐵夭矯驚虯起巗洞春江莽蒼迷東西漢南老栁參差垂煙中逺近見木末明星已沒城烏啼平生險怪三峽水古木巃嵸陰風吹石間雷雹殷九地出入噴薄無窮時我身趼足半天下偃蹇故是山林姿南行灊霍北嵩洛應接不暇空狂癡作詩寫意如捕景況有三絕窮天機淸晨對此怳自失眼中太白橫峩嵋請君什襲祕緹車恐復仙去歸無期

張道士蜀山圖

【元】虞集

碧玉參天是蜀山舊曽飛度歷孱顏松風上接空歌外蘿月長懸合景間試劍丹崖秋隼疾濯纓淸澗夜龍閒君家虛靖歸來日冉冉蓬壺爲憶還

王晉卿蜀道寒云圖

【元】鄧文原

巨靈何年移五嶽石扇中開兩厓削峽中六月淸風寒仰視靑冥何漠漠碧溪屈曲通冷泉紺葉玲瓏帶籬落勾連石棧不可梯縹緲煙中見樓閣行行遊子防經年防度空林愁夜鶴仙峯歷覽豈不嘉還憶白雲舊巗壑江城過雨秋气涼時有疎鐘度寥廓山林如此誰能爲都尉丹靑深問學當年故習一銷鎔三百餘年無與角君家珍袐在云房六時展對忘離索我詩渠畫相後先固應不負三生約

王晉卿蜀道寒云

【元】吳鎭

蜀道何年辟猨猱若畏攀云依古木靜梵唄禪闗門野店市未散斜傍河梁間行人自南北飛鳥互往還雞鳴徧邨落舟行澑潺潺靑松紛滿目夕陽並在山誰云畫圖表徒然見一斑

題闗山圖

【元】唐肅

羊腸盤盤走靑泥闗門晝開與天齊行人望天天可梯只愁吟鷓鴣啼鷓鴣啼時車轆轆吟復斷車未宿試問山靈有山來防車安行防車覆我腳未知蜀道難何物畫圖使心酸莫嗟蜀道險如此中原﨑嶇不受履

蜀山圖

【明】貝瓊

連峯接岫寫秦州雨洗峨嵋積翠浮石出劍門皆北向水通鹽澤自西流松頭一片秋云濕鳥背千盤細路幽防馬匆匆度闗客何如漁父一扁舟

劍門圖

【元】傅若金

劍門天下險亦復天下壯崢嶸扼西南气欲軋萬象石壁摩往來風湍束奔放深蟠虛無厎峭出日月上二儀含﨑萬古設眺望一夫或當闗彊敵不敢傍胡爲昔人國恃此亦傾喪聖朝今無外皇化極浩蕩勢狹秦漢爭治同唐虞讓乃知不在險六合徳可王前年南中行其地少平曠縣車度重隘束馬下疊嶂翻疑蜀道坦劍閣固殊狀及此觀畫圖間闗愁西向浮雲從中來日暮一惆悵

劍閣秋陰圖

【明】林鴻

分野秦封盡山川蜀國雄塹江流地厎劍閣起天中棧險崖頻轉蘿深月不通飛揚慙白帝開辟憶蠶叢气候三秋異猿聲眾壑同棟云常礙日巖樹遞呼風客路隨飛鳥鄕心掛落楓玆非曠達士應此泣途窮

劍閣圖

【明】王景彰

劍閣云棧髙嵯峨嘉陵江水揚淸波神扄鬼鑿閟幽闃秋風古道無人過一朝日華忽西被宇宙淋漓蕩元气霆轟飇舉神龍迷山川艸木皆生意乃知世道有晦明蜀山萬仞如砥平聖人在位四海淸

蜀江圖

【元】袁桷

三峽盤渦灩澦堆層巒百丈鼓聲催從今盡向金牛路杜宇深啼喚不回

黃荃蜀江秋淨圖

【元】吳鎭

莫煙漠漠一江秋疏樹依稀見逺舟風度鐘聲來古寺人隨鴈影過前洲云銷碧落天無際波撼黃山地欲浮應識个中淸絕處成都畫史筆端收

題蜀江雨霽圖

【明】藍智

瞿塘雨過起春瀾空翠樓臺杳藹間萬里橋西花似錦暮云依舊隔巫山

酬雍才貽巴峽圖

【唐】薛氏【名濤】

千疊雲峯萬頃湖白波分去繞荊吳感君識我枕流意重示瞿塘峽口圖

題蕭梅初舊所藏錢塘王畿圖【二首】

【宋】鄭思肖

陰山戎馬蹂京塵鎖殺宮花不識春哭問錢塘江上月如今誰是去邠人

撫膺唁國問蒼蒼嚄唶聲中喜气昌偸報故都忠義士趙家天下又南陽

周漢長公府臨安故城二圖【二首元】張翥

主家樓觀郁參差想見當年全盛時宮艸細侵行輦路苑花深覆泛舟池瑤臺仙去塵生海甲帳神來風滿旗好在畫圖畱勝迹五雲長防鶴笙祠

南渡君臣建業偏不堪喬木黯風煙豈知白馬興王后又到紅羊換刼年三輔黃圖空郡國六朝王气山川白頭開府歸來日應覽遺蹤一愴然

題江南秋晚圖

【明】王景彰

十年不踏錢塘路江上晴煙渺輕素並刀誰剪秋半簾夕陽正在西陵樹對之便欲發浩歌西風蕭蕭水增波胥濤已入亂山去木落臺空幽思多

題錢塘勝覽圖

【明】盧大雅

南渡衣冠委艸萊危亭髙處海門開雲霞都邑雄中國月露軒窗逼上臺春夢已隨流水去寒潮自領夕陽來小樓題畫因惆悵豈獨昆明有刼灰

題米元暉吳興山水橫捲

【宋】範成大

道塲山麓接何山影落苕溪浸碧瀾只欠荷花三十里橛頭船上把漁竿

爲秋堂題錢舜舉所畫吳興山水圖【元】陳泰

畫師小景如傳神自昔水墨無丹靑老錢變法米家譜妙在短幅開煙屏煙屏咫尺互明滅赤城霞起山陰雪松風四月五月時坐定還宜棹歌發秋堂吏隠當洪都對畫卻憶蒓絲鱸吳興山水𨿽可摹老錢丹靑今世無

題申居士霅溪圖

【宋】韓駒

霅溪居士買山圖碧玉峯前碧玊湖中有一丘容我老暮年居士肯分無

懶拙道人苕溪曉望圖

【元】張翥

憶昔薄遊苕之城溪光近秋山曉晴連峯接嶂望不及惟有白雲縱復橫漁邨無林樹墨色防風忽起菇蒲聲月從太湖東畔出直射西塞山前明人家碧玉壺中住野舫銀河天上行酒酣時起發長嘯水厎直遣魚龍驚老暉向亦此盤礡安知今我非三生盡搜萬象入奇筆畫與詩境俱崢嶸吾家苕中有茅屋京塵滿鬢難爲情頓令扁舟夜入夢萬頃鷗波歸濯纓

米元暉苕溪春曉圖

【明】楊基

碧瀾堂下看鷗波曽記蘭舟向曉過滿寺白雲春樹少兩溪防雨落花多蒲光暖泛煙光濕艸气濃兼水气和欲向畫圖尋舊迹老懷無計柰愁何

米元暉苕溪春曉圖

【明】劉敏

渺煙蕪漾曉波餘才叨祿毎曽過揚帆估客淩晨少擊榜漁舟出浦多山寺雨晴雲气黯溪亭風暖鳥聲和披圖好似蒼茫意景想前人柰逺何

米元暉苕溪春曉圖

【明】胡隆成

米家名畫可誰論愛此苕溪春曉邨五色昔經虹下貫百年俄與气俱昏酒香春葉文魚出歌起滄浪白鳥喧料得意行隨逺近展圖思憩樹陰繁

苕溪春曉圖【二首

明】吳倫

夜聽溪上雨曉看溪上山雨歇山更佳尙在空蒙間白雲掩疎鐘綠樹迷逺島居人想未起邨邨自啼鳥秋日爲方璽丞寫苕源圖

【明】李日華

昔從苕上過面面是雲峯水向髙巖落橋將絕澗通防花秋防綴崖樹晝冥蒙此地神仙窟曽經住葛翁

蕭山圖

【元】程鉅夫

回首江西最上【闕一字】山隨人性尙爲蕭客行天下三十載家住溪山第防橋日冷雲松朝漠漠月明風谷夜迢迢夢回枕上聽春雨記著東園長藥苗

山陰春霽圖

【元】張翥

罨畫溪頭春水波美人蘭櫂逺來過杯如賀老稽山酒曲有吳兒小海歌樓館云晴空翠濕汀洲花暗夕陽多隻今粉墨余髙致愁絕樵風冷薜蘿

題彥敬越山圖

【元】趙孟頫

越山隔濤江風起不可渡時於圖中看居然在煙霧

題髙彥敬越山圖

【元】吳師道

潮平風定日落云白山靑雨幹憶得晚秋天气浙江亭上憑欄

越山淸曉圖

【元】貢性之

曙光晴散越王臺萬壑千巗錦繡開欹枕僧鐘云外落卷簾漁唱鏡中來樹藏茅屋雞聲斷露濕松巢鶴夢回安得畫圖分隙地移家仍住小蓬萊

題柴毘陵越山春曉圖

【明】李孝謙

君莫著謝公登山屐更莫問子猷泛雪舟請君試看髙堂壁髣髴李白天姥夢中遊於越山川甲天下秦闗蜀道皆土苴柴侯晚年天機精酒酣潑墨爲予寫天姥髙出東南天天臺四明相蟬聯影落平湖一鑑靜正對賀老山莊前近山靑靑逺山小煙霧冥蒙漲春曉雲門日出似聞鐘邪溪樹綠應啼鳥鳥啼不可聞林深不見云只疑空靑四山合倐訝飛瀑雙崖奔極知妙手奪天造眞宰上訴天應笑獨腳山魈作鬼精偸向靈巗拾奇艸水竹江花何處灘漁郎翠蓑露未幹靑簾酒家石橋右艤舟卻憶姚江幹長松之下一片石竹杖芒鞵二三客帨巾髙掛白雲邊醉倚靑天翠如碧

越山圖【爲孫山

明人賦】廖道南

越王山中春鳥鳴越王臺下晴嵐生溪流十里龍湫杳湖水半灣鷗嶼明何年卜築向玆土靑山四面當軒戶疎松偃蹇幹層霄修竹檀欒宿深雨我聞山人孫思邈春來瑤圃栽仙藥洞裏丹經封石函牀頭素帙披風壑山人有子皆俊英元方供奉白玉京仲也淸姿抱奇特季子懋學揚芳聲繄昔尙平負遐志五嶽尋眞了無累矧玆蘭玉滿秋堂仰視浮雲小天地此心自足夫何圖昔我非我今故吾禹穴冥探望東海胥潮晴泛遊西湖遙望蓬萊散霞綺金宮貝闕含蒼紫安期羨門相爲徒飇馭雲車千萬里噫嘻吁飇馭雲車千萬里

題魯易之四明山水圖

【元】余闕

窗中望蒼翠春木起晨霏孤嶂才盈尺長松未合圍蕭蕭此仙客日日候巖扉念爾空延佇王孫且未歸

題三衢山水圖

【明】丘濬

我聞太末之區富山水形勝東南獨専美一川素縠皺秋紋萬疊銀屏絢霞綺九龍作臣靑翠深金溪迢遞來鴉金婺女鏡臺雲裏現偃王玉研水中沈山趾依依僧寺小湖心泛泛漁舟杳石橋野色曉平分古壁云根寒不老長松落落防丈彊深林灌木相低昂綠蘿暗掛千巗雨白瀑晴飛百道霜碧沙翠竹江邨路何人結屋依云住得非龍丘養髙所無乃安貞讀書處讀書不千萬乘君黃冠野服甘隠淪興來垂綸釣緑水醉後荷鋤鑱白雲白雲深處多幽侶一笑相看興容與有時綴席聯詩篇有時對酒談今古山中之樂樂不窮髣髴尙有太古風古風遼邈不可復坐對此圖懷此翁此翁今年年防許白首林泉無恙否防欲爲賦招隠篇招之不來柰何汝也知不是忘世人教子已見登靑雲唐虞在上有巢許山靈不用重移文

陵陽春晚圖

【明】王翰

陵陽山下林亭好更有髙人爲卜鄰防个修篁鳴翠雨一溪流水隔紅塵靈龍過磵能迎客幽鳥到窗如喚人少住梁園驚嵗月春來頓覺夢歸頻

禦定歷代題畫詩類卷四

欽定四庫全書

禦定歷代題畫詩類卷五目錄

地理類

觀明州圖【宋王安石】

防州八境圖【宋蘇軾八首】

題馬逺信

【州】圖【元納延】

康州圖【明陸弼】

髙彥敬黃州雲山圖【元馬祖常】

題王仲縣尹所藏髙彥敬尙書巴陵山水圖【元郯韶】

西江圖【元吳師道】

張司徒所畫山國圖歌【明顧璘】

楚山秋曉圖【金劉迎】

跋伯玉命簡之臨米元章楚山圖【金麻九疇】楚山淸曉圖【元元好問】

題洪穀子楚山秋晚圖【元鄧文原】

米敷文楚山淸曉捲【元鄧文原】

普照寺楚山圖【元郭畀】

題楚山春曉圖【元文矩】

荊洪谷楚山秋晚圖【元黃公望】

洪穀子楚山秋晚【元吳鎭】

楚山淸暁圖【明李日華】

題米元暉楚江淸曉圖【元王惲二首】

題楚江淸曉圖【元丁復】

題楚江淸曉圖【元鄭東】

題楚江秋曉捲【元韓奕】

題楚江秋曉捲【元胡奎】

題燕穆之楚江秋曉圖【元兪行之】

燕穆之楚江秋曉圖【元秦衡】

燕穆之楚江秋曉圖【元沈應】

題楚江秋曉捲【元賀言】

題趙松雪楚江淸曉【元於立】

題楚江秋曉捲【元吳文泰】

題燕穆之楚江秋曉圖【元瞿旼】

題燕穆之楚江秋曉圖【元曹恕】

題楚江秋曉捲【元僧普震】

題楚江秋意圖【明楊基】

楚江淸逺圖【明張羽四首】

題燕穆之楚江秋曉圖【明陳寛】

楚江晴曉圖【明吳文恭】

題鄭徳彰員外所藏髙彥敬畫楚江春曉圖【明藍智】

楚江秋曉捲【明沈周】

楚雲湘水圖歌【元龔璛】

題晴川圖【元岑安卿】

淸江圖【元貢性之】

題洋江林彥禎所藏洋江春晚圖【明陳亮】

太平寺水【宋楊萬里】

題馬逺十二水【明王世貞】

逺覽圖【明廖道南】

江臯圖【明李延興】

禦定歷代題畫詩類卷五目錄

欽定四庫全書

禦定歷代題畫詩類卷五

地理類

觀明州圖

【宋】王安石

明州城郭畫中傳尙記西亭一艤船投老心情非復昔當時山水故依然

防州八境圖【八首

宋】蘇軾

坐看奔灘繞石樓使君髙防百無憂三犀竊鄙秦太守八詠聊同沈隠侯

濤頭寂寞打城還章貢臺前莫靄寒倦客登臨無限思孤云落日是長安

白鵲樓前翠竹堆營云嶺路若爲開故人應在千山外不寄梅花逺信來

朱樓深處日防明皁蓋歸時酒半醒薄暮漁樵人去盡碧谿靑嶂繞螺亭

使君那暇日參禪一望叢林一悵然成佛莫教靈運後

著鞭從使祖生先

卻從塵外望塵中無限樓臺煙雨蒙山水照人迷向背只尋孤墖認西東

煙雲縹緲郁孤臺積翠浮空雨半開想見之罘觀海市絳宮明滅是蓬萊

回峯亂嶂郁參差云外髙人世得知誰向空山弄明月山中木客解吟詩

題馬逺信州圖

【元】納延

昔解靈溪纜相將下信州人家臨水岸鼓角起城頭云積峯雨江分蠡澤秋開圖見山郭千里思悠悠

康州圖

【明】陸弼

亂山無徑不通樵漁舍陰陰映綠蕉樹杪泥幹江水落邨邊沙白瘴煙消

髙彥敬黃洲雲山圖

【元】馬祖常

雲山萬疊江南岸江北髙樓眺望時晴靄蔽虧橋過市夕霏薈蔚樹連枝行人不帶遮塵帽遊客嘗攜注酒巵我有故園淮水上竹岡相接到黃陂

題王仲縣尹所藏髙彥敬尙書巴陵山水圖

【元】郯韶

尙書愛畫山落筆生逺色防茫洞庭野迥與湘渚隔靑山迆盤春空江波欲落江水重望中云夢開七澤猨啼直與巴陵通王郎家住巴陵道按圖只說巴陵好巴陵女兒歌竹枝防風落日行人少山中春雨生石田柴門流水聲濺濺釣竿長日倚沙樹扁舟中閣生晴煙愛此只合山中住十年作官不歸去髙堂見畫夜夢之墓中離離濕秋露白頭官滿思轉多江南酒美仍蹉跎人生得意夜行樂酒酣且和巴陵歌王郎王郎柰爾何

西江圖

【元】吳師道

西山翠湧大江流歷歷開圖記昔遊寂寞滕王舊時閣秋風斜日下城頭

張司徒所畫山國圖歌

【明】顧璘

滇南一道盤云上永昌巍巍更西望水流直入洱海深陸地芙蓉矗相向小石紛磊磊大石髙盤陀連空互撐疊仰睇靑嵯峨攢峯插牛斗飛澗懸天河崩崕傾斷下無地但見猿猱掛罥號煙蘿丹砂空靑的皪巖阿寶玉夜炯靈光蕩摩天門洞開紫宮逶迆玉女對侍星官駢羅至髙之極始見此遼絕下柰諸方何馬蹄緘鐵尙不得度行人跛鼈焉能過我生水國多見水不圖山髙乃如此畫家山水貴相半吁嗟誰悉寰區理南園大老司徒公維山降神爲世雄晚張能事發新格盡吐磈礧之心胸引縑迅埽鳴長風顚林倒壑貌不同蒼云黯慘喧霹靂白日照耀開鴻蒙蛟龍盤拏古木死防蝀漂疾飛梁通千巒萬嶂堆墨華忽然平曠披風沙楪楡開鑿巂君國桃源防綴秦人家孤城四面削壁危樓仄立明丹霞時淸頗知官府靜化逺亦愛蠻夷嘉老翁戲獵逐黃犬嬌女明妝簪素花形勝分明在指顧風俗想象增咨嗟騰衝靡莫餘千里部落防茫分逺邇更揮淡墨灑餘姿遂使天涯窮尺紙昨逢伯子示此圖瞠目驚嘆從前無乃知山嶽气磅礡不用濫漫談江湖今之好山有二老太原司馬吳門都見此寄書定相索公乎公乎須寫數本萬里絡繹傳吾徒

楚山秋曉圖

【金】劉迎

山娟娟江茫茫緣山林木老已蒼穿林細路縈羊腸汀洲人家蘭杜香兩山秀出江中央宛如雙劍森鋒鋩層巒架空化寶坊墖波突兀一气傍雞聲喔喔林鳥翔顧瞻曙色開東方淸風宿霧方蒼涼兜羅緜网淡平野紫磨金餅暾扶桑櫓聲才動欲離岸鐘韻已殘猶殷牀當年有米維楚狂生子亦復肖阿章想從乃翁住朝陽拾山綠餐湖光膝前翰墨觀琳瑯此圖戲出遂擅場彼眾史者何敢當不然安得牙籖犀軸古錦囊賞覽一朝蒙古皇

跋伯玉命簡之臨米元章楚山圖【金】麻九疇

巴東峽壁如駮霞天鑿荊門當虎牙下有奔湍沈碧沙直衝北固如投家雲煙昏曉互明滅朝看沃日莫吞月逺山如指近如拳過客那知空一瞥髙人廬此恨來晚不厭孤篷疊往返莫言造物好窮人許大乾坤富君眼以心爲鏡照諸山山如人面紛殊顏扁舟日日靑山上靑山卻在滄波間人道癡兒固貪取我怪髙人亦如許已將胸次衽長江更把豪端扛巨楚薺列楓林葉浮舸巧促魁梧入麼麼丈尋收拾無邊春千里遊遨坐中我自此頭吳尾甌越蠻煙五月髠人發江山多處乃爾毒始信中原天下甲楚山可覽不可上水气昏昏且多恙畫山縱不到眞山有楚之峯無楚瘴靜明居士見山饞想在庵中得飽參戲呼老李臨君畫已坐君貪我更貪

楚山淸曉圖

【元】元好問

雨潤煙濃十二峯雲間合有楚王宮遙知別後西州夢一抹春愁淺淡中

題洪穀子楚山秋晚圖

【元】鄧文原

舊知洪谷古先儔五尺橫圖見十洲千嶂排空靑玉立一江流水白雲浮雕檐共話當年雨丹葉誰憐滿徑秋最是無聲詩思好恍然身在赤城遊

米敷文楚山淸曉捲

【元】鄧文原

蒙蒙煙樹楚江湄寂寞漁邨防短籬云夢舟中春睡足醉餘猶記牧之詩

普照寺楚山圖

【元】郭畀

白衣處士息羣機髙閣登臨送夕暉吳地荒涼徵馬盡楚山空闊斷鴻飛畫【一作圖】間墖影來朱戶月落鐘聲隠翠防直下先人敝廬在暮年蓮社得相依

題楚山春曉圖

【元】文矩

荊門雪霽江樹芳巫峽冉冉愁雲長山猨杜鵑叫落日風灑路沐何蒼涼六龍從東來曉气開扶桑天髙雨絕人事變解環結佩空相望渚宮西澨連三湘畫中隠隠聽鳴榔安得置我淒其旁爲君一曲歌滄浪

荊洪谷楚山秋晚圖【有序

元】黃公望

洪穀子有云吳道子畫山水有筆而無墨項容有墨而無筆吾當采二子所長成一家之格以此則知其未嘗不好古而亦未嘗不好學今太朴先生近購所畫楚山秋晚圖骨體夐絕思致髙深誠有合於斯語非南宋人所得夢見也因賦以短句

天髙气肅萬峯靑荏苒雲煙滿戶庭逕僻忽經黃葉下樹荒猶聽午雞鳴山翁有約談眞訣野客無心任醉醒最是一窗秋色好當年洪谷舊知名

洪穀子楚山秋晚

【元】吳鎭

洪谷仙去五百年丹靑流落何翛然九疑之山何突兀亂雲慘澹秋風前尋幽忽有蓬萊仙歌聲隠約淸溪邊蕭蕭木葉下無際不見歸來張季船前邨後邨髙復下逺渚近渚斷又連夕照遲遲俯西川樹底人家起碧煙卷中妙境無窮已揮毫聊爾紀新篇

楚山淸曉圖

【明】李日華

門前溪曲流花逺屋後山髙見月遲剛道巫云多旖旎楚山偏覺富情思

題米元暉楚江晴曉圖【二首

元】王惲

元暉筆力盡淸雄兩岸靑山似越中六鑿近年攘欲盡蒼煙無復曉冥蒙

江邊墟落靜荒煙林隖依然井臼全若比石壕更瀟灑入山多避過都錢

題楚江淸曉圖

【元】丁復

海色澄明霞欲生白煙樓閣靜崢嶸靑楓江上船已發苦竹嶺頭人未行

題楚江淸曉圖

【元】鄭東

樹碧江寒日出遲靑山雲起亦多時防回船屋緣貪睡佳气朝來竟不知

題楚江秋曉圖捲

【元】韓奕

蒼茫巫峽曉揺落楚天秋神女千年廟商人萬里舟詩中曽想賦畫裏毎思遊江海平生志窮經老一丘

題楚江秋曉捲

【元】胡奎

日出楚山碧照見龍鱗波扁舟何處卽解唱竹枝歌神女朝雲裏啼猿秋樹多蒼梧望不極逺意當如何

題燕穆之楚江秋曉圖

【元】兪行之

本自爲農住一丘卻攜書劍歷河洲龍門碣石尋常到鴈宕天臺汗漫遊風舸順流如驟馬人生隨處若浮鷗夜來又作江湖夢剰水殘山總是愁

燕穆之楚江秋曉圖

【元】秦衡

防聲哀角起寒譙一夜淸霜脆栁條浦嶼未明滄海日客防應發楚江潮山經太白西來險鴈轉衡陽北去遙愧我無才重弔屈忠魂千古有誰招

燕穆之楚江秋曉圖

【元】沈應

曽記蒹葭水廟東客心爭渡曉雞中平蕪落月三湘路千里孤舟一鴈風別去鄕闗猶在夢老來江海尙飄蓬何因得似閒鷗鳥兩兩沙邊睡正濃

題楚江秋曉捲

【元】賀言

月落楚江空秋林待日紅船開飛葉雨人渡長潮風閣影濤聲外山形曙色中神仙問何在有路想難通

題趙松雪楚江淸曉

【元】於立

曽從江上系孤舟淸江萬里流兩岸靑山春正曉一聲鳴櫓下揚州

題楚江秋曉捲

【元】吳文泰

碧水連空入望深匡廬秋色正蕭森曙分巴峽猿聲斷月落湘潭鴈影沈宿霧收邊橫荻渚炊煙起處隔楓林何因得似歸來棹笑傲衡門自楚吟

題燕穆之楚江秋曉圖

【元】瞿旼

木落秋江露濕衣放舟有客候潮歸煙霞髣髴天將曙星斗升沈影漸稀避弋鴈鴻投渚宿忘機鷗鷺傍人飛巫山巫峽曽登覽猶憶題詩在翠防

題燕穆之楚江秋曉圖

【元】曹恕

空江煙霧曉防茫潮落沙寒洲渚長颿拂曙光開夢澤鴈將秋色渡瀟湘荻花團露輕盈雪楓葉迎霞逺近霜倚棹令人添逺思漁歌欸乃起滄浪

題楚江秋曉捲

【元】僧普震

楚江秋向曙畫裏景依然旭日浮波面涼風動樹顚同來桃葉渡相並木蘭船欲問西洲信潯陽何許邊

題楚江秋意圖

【明】楊基

萬里巴江入海流水空天濶鴈行秋楚歌未斷秋風起一段靑山一段愁

楚江淸逺圖【爲沈倫畫並寓九明曲山房作四首】張羽

煙霏亂晴旭遙見西林山憶歸東湖逺人家春樹間荊扉映水掩應待龎公還

坐愛西山翠手板方支頤白鳥逝如彼孤雲淡若斯誰能閒料理空滯還山期

郢水不可極荊門望漸防靑山將落照徧映酒家扉漁梁夜爭渡知是醉巫歸

潮落寒沙廣蒼然逺山暮何處罟師歸自識門前樹披圖憶所歷髣髴松溪渡

題燕穆之楚江秋曉圖

【明】陳寛

五更人語覺潮生估客防檣候曉行樹色未分云夢澤雞聲已動漢陽城天空畫角吹霜盡月落銀河入斗橫欲問楚南千古事至今江水爲誰淸

楚江晴曉圖

【明】吳文恭

曨曨曙光起湛湛江楓白河漢縱復橫分明見秋色天空爽气淸露濕千峯碧防茫云夢渚迢遞潯陽宅五栁髙且疎涼風正蕭瑟孤鶴橫江來扁舟正攜客

題鄭徳彰員外所藏髙彥敬畫楚江春曉圖

【明】藍智

旭日未出羣山昏蒼茫楚江多白雲芳洲無人采蘅杜落花飛絮春紛紛晴嵐滿戶漁家曉花枝髣髴聞啼鳥巫陽夢斷三峽空湘渚愁深九疑小文彩風流髙尙書如此江山歸畫圖平湖煙靄水空濶陰壑松檜天糢糊左司郎官何處得髙堂紫翠生春色是中疑有五湖人一葉扁舟蕩空碧風塵兵革浩茫茫對此便欲歌滄浪碧梧翠竹生髙岡豈無彩鳳鳴朝陽

楚江秋曉捲

【明】沈周

天連湘漢水悠悠水色防茫接素秋殘月已沈三國恨亂雲初防九疑愁南方流落身將老西候蕭條客倦遊欲采蘋花恨無伴美人迢遞隔滄洲

楚雲湘水圖歌【謝張師

元防教授】龔璛

離騷之國防千里十幅蒲防順風駛順風猶須兩月程伊誰移來墮書幾張君墨妙遊戲爾亂峯因君接天起蒼然古木摧不死君應曽隠茅屋厎得非是間種蘭芷慘澹經營那及此松連閣上聽秋聲讀書眼花字如蟻玉立長身挾童子披圖置我平生喜憶昔詩家愛許渾淩敲荒臺尋舊址云何姑孰大江邊望湘潭云尺有咫我今識君意總爲詩科理云兮楚之雲水兮湘之水回鴈夕陽銜一葦山髙見衡嶽江逺防南紀君兮君兮可柰何我詩敢劘屈賈壘

題晴川圖

【元】岑安卿

淸溪粼粼生淺花曉日倒射揺金沙翩然雙鷺下危石玉雪照影無纎瑕溪邊小景入畫圖靑煙綠樹漁翁家漁翁歸來歌未終鷺鷥忽起蘆花風回眸遙望不可極但見白玉飛靑空昔年夜宿瀟湘浦徹曉不眠聽急雨解衣曳杖立沙頭何似今朝得容與長安馬寒泥沒腹雪滿朝衣凍肩縮試令援筆題此圖長篇應賦歸來曲

淸江圖

【元】貢性之

江驛背孤城江流繞捨淸露枰松下奕驛騎栁邊行帆落晴窗影鐘傳雨寺聲堆牀余簡帙列座總耆英燕語能畱客鷗馴解結盟詩郵趨堠吏衙鼓集闗兵薄俸尊仍滿新知蓋屢傾不才翻自媿何以答深情

題洋江林彥禎所藏洋江春晚圖【明】陳亮

江上曉來晴春波鴨綠生山云半斂色汀芷盡含榮野艇乘潮去官橋隔岸橫亭中舒眺者猶有愛鵝情

太平寺水【郡人徐交畫

宋淸濟貫河】楊萬里

太平古寺刼灰餘夕陽惟照一塔孤得得未看還不樂竹莖荒處破殿虛偶逢老僧聽僧話道是壁間畱古畫徐先紀筆今百年元師相傳妙天下壁如雪色一丈虛徐生畫水才盈堵橫看側看只麼是分明是畫不是水中有淸濟一綫波橫貫萬里濁浪之黃河雷轟電捲盡渠猛獨淸元自不隨他波痕盡處忽掀怒攪動一河秋色暮分明是水不是畫老眼向來元自誤佛廬化作金柂樓銀山雪摧風打頭是身飄然在中流奪得太一蓮葉舟僧言此畫難再覓官歸江西卻相憶並州剪刀剪不得鵝溪疋絹官莫惜貌取秋濤懸坐側

題馬逺十二水

【明】王世貞

上帝兩帶垂長江黃河流昆侖觸天漏下貯海一抔震澤與洞庭匯作東南漚風雲出千變日月浴雙輈渟寫秋星蕭瑟競素秋木落淸淺出石壓琮琤抽其細沫貫珠巨者膏九州誰能傳此神毋乃宋馬侯解衣盤礡初已動馮夷愁天一臆間吐九筆厎收生綃十二幅幅幅窮雕鎪憶昔進禦時陡豁神龍眸遂令大同殿濤聲撼牀頭六宮攝其魄所以不欲畱楊妹卽大家女史司校讐朱塡六玉箸墨宛四銀鉤錦標賜兩府靑湘潤千秋晴牕乍開閱如練沾衣褠恍作銀漢翻浸我白玉樓當其鬱怒筆褶表騰蛟虯及乎汨舒徐遙頸延鶩鷗動則開智樂淵然與心謀老師鑑湖曲興盡剡溪舟左壁桑氏經右圖供臥遊那能學神禹胼胝終荒丘

逺覽圖【爲尹元夫乃翁

明題兼與張文邦】廖道南

揚舲憶昔辭江國朝遊黃鶴暮赤壁五老香鑪積煙紫九華蓮葉淩空碧三山二水入金陵龍蟠虎踞髙霞蒸雨花徙倚雞鳴望天界回翔牛首登感慨浮生忽南北春光閱盡還秋色夜宿波濤狎白龍寒棲島嶼鄰丹極英雄聚首築黃金況復鈞天聞古音鵬云蔽天九萬丈鯨海噴雪三千尋達人大觀忘爾我造化蘧廬無不可劍倚層雲日月低槎橫南斗星虹墮君卽當年尹彥明蒼顏白髮餐芝英云陽山深列仙集頓覺兩腋靈風生羽衣翩翩千萬里安期羨門何足齒兩都賦就擲金聲誰能復續張平子

江臯圖

【明】李延興

江晚月未上白煙滿芳洲雨止山气佳衡扉在巖幽浦迥沙漫漫松聲露浮浮水田旱稻熟稍欣獲有秋曠爽來淸風朱夏炎敲收野人樂江居垂綸水西頭得魚送鄰家酒好仍見畱童丱喜相隨浩歌送飛鷗古時放達人傲睨輕王侯焉能系塵鞅憧憧爲身謀

禦定歷代題畫詩類卷五

欽定四庫全書

禦定歷代題畫詩類卷六目錄

地理類

李思訓畫長江絕島圖【宋蘇軾】

江山萬里圖【元王惲二首】

江山萬里圖【元陳樵】

江山萬里圖【元宋無】

題江山萬里圖【元陶宗儀】

萬里江山圖【元僧善住】

萬里江山圖【明王禕】

江山萬里圖【明陳秀民】

千里江山圖【元李俊民】

題蕭照江山圖【元栁貫】

題龔翠巗江山圖【元華幼武】

江山圖【明湯顯祖】

題盧元佐所藏江山圖【明髙遜志】

題長江萬里圖後【元王惲】

商學士萬里圖【元馬祖常】

子久萬里長江圖【元吳鎭】

題長江萬里圖【元丁復】

長江萬里圖【元丁鶴年三首】

題僧巨然長江萬里圖【明汪廣洋】

長江萬里圖【明楊基】

題夏禹玉長江萬里圖【明陸完】

題長江萬里圖【明唐文鳳】

長江萬里圖【明楊愼】

題長江萬里圖【明沈周】

龎才卿畫長江圖【金趙秉文】

長江圖【元牟巘】

題顧氏長江圖【元戴良】

題江貫道長江圖【明黃觀】

題江參長江圖【明陶琛】

長江偉觀圖【明錢宰】

題史引之所藏長江六月圖【明顧淸】

題桑直閣江山勝槪圖【明王佐】

江山勝覽捲【明陳振】

宋駙馬王詵江山勝覽圖【明顧應祥】

題江湖勝覽圖【明陳昌】

題江湖勝覽捲贈李彥暉【明張和】

江湖勝覽捲【明姚綸】

瑩禪師房觀山海圖【唐李白】

題海圖屏風【唐白居易】

觀王美人海圖障子【唐梁鍠】

讀山海經圖【宋歐陽修】

題觀海圖【元黃溍】

題觀海圖【元丁復】

李遵道海嶽圖【元鄭元祐】

題海峯圖【明王世貞】

自和因思國史燕穆之傳稱其知明州革輕悍鬭爭之俗及今海潮圖作【宋晁說之】

題海昌秋潮圖【明金肅】

海潮圖【宋樓鑰】

海潮圖【元袁桷】

題海潮圖【元柳貫】

古觀潮圖【元楊維楨】

題潮出海門圖【宋陳造二首】

題童壽卿潮出海門圖【宋王炎】

浙江潮圖【元劉因】

浙江潮圖【明張以寧】

錢塘江潮圖【明李東陽】

錢舜舉江潮圖【明張寧】

春雨晚潮圖【元吳師道】

趙千里夜潮圖【元王冕】

題夜潮圖【元謝應芳】

爲詹同文題浙江月夜觀潮圖【明劉基】

李嵩宋宮觀潮圖【明張憲】

題月落潮生圖【明張以寧】

題閻立本職貢圖臨本【金趙秉文二首】

閻立本職貢圖【金閻長言】

胡防取水蕃部圖【元虞集】

題胡防汲水蕃部圖應制【元掲傒斯】

題西域圖【明陸淵】

題日本僧雲山千里圖【明張以寧】

題李都督朝鮮圖【明洪瞻祖】

禦定歷代題畫詩類卷六目錄

欽定四庫全書

禦定歷代題畫詩類卷六

地理類

李思訓畫長江絕島圖

【宋】蘇軾

山蒼蒼江茫茫小孤大孤江中央厓崩路絕猿鳥去惟有喬木攙天長客舟何處來櫂歌中流時抑揚沙平風輭望不到孤山久與船低昂峨峨兩煙鬟曉鏡開新妝舟中賈客莫漫狂小姑前年嫁彭郎

江山萬里圖【二首

元】王惲

勝覽何人作此圖雄誇天險亦區區經營意匠羣工上慘澹風煙百戰餘並轡相夷嗤宋魏舞幹來逺美唐虞只今一統無南北正要懷柔謹厥初

江山列地出新圖限隔東南見奧區與校廟謨𨿽有間細看邊備到無餘忌功去玠甘捐蜀並力亡金笑假虞千古美芹髙議在不應成敗論終初

江山萬里圖

【元】陳樵

生憎李郭畫山川鑿破鴻蒙混沌圓尺地寸天都剪碎女媧鏈石是何年

江山萬里圖

【元】宋無

咫尺寒流千萬峯湍聲寂寂暮猿空買船欲泛春潮雨楚樹吳云是畫中

題江山萬里圖

【元】陶宗儀

滚滚長江出全蜀一派波濤瀉寒玉天設巨塹鴻蒙先厥徳靈長紀南服濫觴岷松略巴梁分源崌崍走豫章吐吞沅灃引沱澨包括洞庭納鄱陽玊壘蛾睂兩磅礡石鏡武擔連劍閣合江西頭萬里橋漢使入吳曽駐泊丈人拔地髙靑城翠浪起伏勢東傾雪山去此知幾許一覽如隔芙容坪丞相祠前森老栢支機石在君平宅浣花溪碧艸堂幽越王宮殿成狼籍中巖林泉佳處多相傳嘗棲諾詎那慈姥老龍亦共止巖阿小寺埋薜蘿渡瀘亭對諸夷路尙疑果從何處渡魚復浦中八陣圖前後縱橫經緯布灩澦散發怒莫攖黒石獰惡荼槽並巫峽之險復愈此凝眞觀前加震驚十二峯巒羅翥鳳船過神鴉管迎送吒灘直接歸州灘自昔號爲人鮓甕黃牛廟睇黃鶴樓云夢澤通鸚鵡洲赤壁臨臯才尺咫琵琶亭下蘆花秋匡廬雄尊五老立大孤小孤遙旅揖彭郎磯前卽馬當九華采石靑戢戢鐘阜龍蟠奠九州石頭虎踞當長流北固紆徐鐵甕堅金焦兩防猶浮漚春申墓陰鵝鼻嘴角力狂瀾障厓趾煙水彌漫豁海門亙古朝宗從此始彼美畫師儒林英天機所到雙眼明拂拭素繭埽沈閉戶不聞風雨聲老夫平生山水癖白首臥遊還歷歷客持卷軸請我觀題詩聊復識疇昔

萬里江山圖

【元】僧善住

巴水沄沄巴峽靑月明客淚墮猿聲眼中已識瞿塘路剰水殘山懶問名

萬里江山圖

【明】王禕

昔年曽作子長遊萬里江山一客舟攬得瑰奇滿胸臆怪來開卷思悠悠

江山萬里圖

【明】陳秀民

曹郎胸中墨數斗筆下煙雲千萬重昆侖積石泰華接瀟湘云夢銀河通岷峨翠流三峽水衡嶽靑連五老峯淸溪九曲處士屋丹霞百丈神仙宮下有臨淵欲墜之靈石上有參天不老之長松嵐光雨气迷逺近咫尺萬里將無窮誰知大地山河境乃在冰縑意匠中我今撫卷三嘆息畫史眞能奪化工

千里江山圖

【元】李俊民

筆下江山取意成一峯未盡一峯生憑誰試向行人問水郭煙邨第防程

題蕭照江山圖

【元】栁貫

荻浦楓林宿暮煙夕陽收盡月浮灣騷人一曲江南思彈徹箜篌送鴈還

題龔翠巗江山圖

【元】華幼武

山云白白樹靑靑正是江南第一程卻憶西津舊時路黃沙漲滿少人行

江山圖

【明】湯顯祖

地坼東南一半無天傾西北防雄都秦皇不合求仙去眼見江山是畫圖

題盧元佐所藏江山圖

【明】髙遜志

結茆曽住白雲間遊宦多年客未還開卷偶然鄕思動數峯渾似鄂州山

題長江萬里圖後

【元】王惲

穉年屋居三十春老境誰遣東南奔去秋有詔待使節北自衞官甌閩閩中水淺百味澹但覺艸木多精神展放江山萬里圖卷中瀟灑似堪娛寄聲故國遊觀客卜築蘇門盡可居

商學士萬里圖

【元】馬祖常

曹南商君儒家子身登集賢非畫史酒酣气豪不敢使揮灑山水在一紙咫尺萬里乾坤意人言造物眞兒戲盤紆流動各有象變化歘忽風雲至吾觀昆侖西月出更觀扶桑東日生形勢開合限內外分野上合星辰精大禹鑄九鼎鄒衍別九州豈但艸木異乃有鬼魅憂噫嘻奉常官祿薄百錢縫囊貯丘壑爲爾作歌還一噱何年淮南戴靑篛

子久萬里長江圖

【元】吳鎭

一峯胸次多礧礧興寄江山尺素間南北橫分疑作限西東倒注未曽還山圍故國人非舊水繞重城樹自閒尢羨个中時序換昔年禹玉豈容攀

題長江萬里圖

【元】丁復

天不限南北人方樂耕漁承平百年日慷慨萬里圖恍然舊遊地浩蕩淸興發放船白帝城下秋載酒黃牛峽中月明發古夷陵爲放姜詩井披蓁罥修筒寒花汲空冷湍流激柔櫓崚下荊門灘荒藤漢景廟落日還登攀霞沈宜都驛夜宿松滋渡水色瑪瑙光緐星粲無數荊南亦阪郢章華猶故臺壞堤明斷鏃團沙如粟堆雨休雲夢澤天空洞庭水曹瞞敗軍處殘灰餘故壘仙人白雲表招手爲我畱待网嘉魚穴銜華黃鶴樓醉來思禰衡憤起叱黃祖不見人間來鳳皇何用筵前賦鸚鵡磯頭若蹲虎江流多怒聲客枕不成寐已在潯陽城飛瀑瀉銀河匡廬倚天碧遙憶義熙人黃花空好色黃陵二女廟小姑江上頭舟人問風水防日到揚州月色過馬當長風沙在眼鴈投秋浦云鴉啼戍樓晚蕪湖水東注逆磯無回波兩山隔江滸倒浸雙靑蛾抵掌女媧石浩然歌白紵太眞然犀眞自愚謫仙騎鯨竟何去黃須天子七寶鞭曽掛當塗道邊樹一百二十里樹色連長幹豪將多反覆都邑無時安金蓮曉步滅玊樹朝歌防千載空舊迹令人起長嘆天運開昌期地險亦何有年年江上春東風入楊栁往來白下亭日夕金陵酒僰船出金焦越賈行松維況聞巴人婦半是吳女兒我生亦何幸白首無亂離所願億萬年永永長如斯

長江萬里圖

【元】丁鶴年

右逾越嶲左蓬壺萬里提封入壯圖斷石云屯山擁蜀驚濤雪立海吞吳蟠桃有實來靑鳥若木無枝駐赤烏秦漢經營人盡去獨畱形勢在寰區

長江萬里圖【二首

元】丁鶴年

長江千萬里何處是儂鄕忽見晴川樹依稀認漢陽長嘯還江國遲回別海鄕春潮如有意相送過潯陽

題僧巨然長江萬里圖

【明】汪廣洋

老禪好畫如好禪不到覺悟不肯息一朝縱筆恣揮灑萬里長江落胸臆我聞大江之水出岷山漢江之水出嶓冢兩江合流東向趨霧滃云蒸變俄頃此圖乃獨見源委豈與尋常畫師比地形筆勢俱兩全白璧黃金謾堆幾又聞瞿塘之險天下無江水倒瀉山糢糊烏石灘髙浪濤急白帝城荒古木疎枯藤掛壁下狖苦竹緣江啼鷓鴣展圖不得一見此令我扼腕長嗟吁世間好畫豈易得討論應須待裴迪欲追太史賦逺遊直上岷峩看晴碧

長江萬里圖

【明】楊基

我家岷山更西住正見岷江發源處三巴春霽雪初消百折千回向東去江水東流萬里長人今漂泊尙他鄕煙波艸色時牽恨風雨猿聲欲斷腸

題夏禹玊長江萬里圖

【明】陸完

雲山蒼蒼江漠漠紹興年間夏珪作珍重須知應制難捲尾書臣字端恪卻憶當時和議成偏安卽視如升平惟開緝熙較畫史兩河淪棄無人爭斯圖似寫南朝土還有樓臺在煙雨釣叟棊翁不可呼漁舟野店誰能數但覺層層境不同林泉到處生淸風意逺筆精工莫比只許馬逺齊稱雄中原殷富百不寫良工豈是無心者恐將長物觸君懷恰宜剰水殘山也畫終思效一得愚更把飛鴻添在圖願君且向飛鴻問五國城頭信有無題長江萬里圖【爲蜀人趙

明中道賦】唐文鳳

一塵老屋城南隅讀書樂道非愚夫西川有客踏秋雨訪予手把長江圖披圖細數經行處天山白積銀爲樹冰澌暖沁六月流雪波怒向三巴注蜀江溶溶逺紓回巨靈擘破巫峽開勢雄地束不得逞直走萬文疑奔雷瞿塘灩澦天下險巨石雙分鋭磨剪盤渦毎憂巨浸深冷噴猶嫌急波淺人鮓甕頭云結愁饑蛟晝舞寒風秋至喜亭邊可貰酒秭歸縣前仍艤舟荊湘蕩漾平於掌蒲帆箭疾飛雙槳蒼龍山露翠煙中白虹水接銀河上嶽陽樓髙明月光仙人踏破鶴背霜玉簫吹碎丹鳳語寶劍拭動靑蛇光洞庭茫茫接彭蠡千里相望同尺咫無情五老蒼顏凋含羞二姑黛鬟美楊瀾瀦滀鄱湖寛水府馮夷嚴守闗明珠泣墜淵客怨冰綃織就鮫人閒磯秉靈孫小女冷風倐度神巫語客回盡望江東云鳥歸帶得淮南雨須臾放棹下金陵蓬萊宮闕髙崚嶒聖人黃衣禦宸極紫霧衝霄王气騰浪遊歷記萬餘里噩夢驚魂防悲喜江花江水興無涯防染丹靑煩畫史賦詩題畫心悠然才思逸髮如湧泉酒酣擊節唾壺缺醉和少陵云錦篇

長江萬里圖

【明】楊愼

五才坎徳迥靈長萬里岷山始濫觴流漢天回經灩澦盤渦谷轉下柴桑揚瀾左蠡曽潭府大壑歸虛廣莫鄕天遣陽侯分渺渺帝咨神禹畫茫茫靑岑翠觀鮫人館水碧金膏龍伯堂景浴陽烏朝旭早焰然陰火夜霞光煙寒星防三洲樹風駛雲飛百尺檣鶴子鳬雛喧澍雨紋螺錦蚌映翔陽籠筒津鼓驚浮客欸乃漁歌屬漫郎泗磬石鐘鏘島嶼輕漣蘋影媚滄浪投鞭堪笑苻堅防靜練難賡謝朓章彩鷁退飛休借問白鷗浩蕩信徜徉

題長江萬里圖【爲郭

明總戎】沈周

元戎大開寶繪堂紫錦薦幾霞幅張手披牛腰之甲捲水墨迆邐蹤防茫我從魚鳬弔往古灌口玉壘煙蒼涼靑城雪山蔽虧處導江之岷不可望三水合流錦官當三娥九頂遞接翠樓觀縹緲天中央渝涪城髙宛相峙嘉陵姚江吹枕傍陣迹齒齒石作行風雲慘澹開瞿唐黃牛灩澦難舟航靑天仰漏一綫光峽窮江廣見漢陽黃鶴赤壁相低昂廬山五老天下觀順流漸見迎風檣大姑小姑交嫵媚何年爭嫁彭家郎三山九華連建康南都宮闕何煌煌大明定鼎龍虎合萬古鞏固皇圖昌眞州潤州列兩廂金焦嶪嶻當喉吭直吞天派納海口有若萬邦來防王座中指防皆歷歷絞綃數丈萬里長老夫困頓今白首欲往遊之無裹糧徒然感慨在牖下捕影捉風消熱腸心揺揺兮悵徬徨佩有蘭兮襲瑤芳江兮漢兮不可度望美人兮天一方少陵東坡二豪者風流在在畱文章英雄割據未暇論臥龍獨數人中彊元戎元戎將之良此卷兼與韜鈐藏南徵西伐或有事按圖索程猶取囊非惟供翫托深防居安慮危心不忘嗚呼居安慮危心不忘

龎才卿畫長江圖

【金】趙秉文

靑山隠隠水悠悠何處長江是盡頭欸乃一聲人不見忽從天際下歸舟

長江圖

【元】牟巘

漢川影落鸚鵡洲金山鐘到多景樓老龍防載臥寒碧中間不斷萬古流晚來雪浪大如屋澎湃舞我一葉舟舟移岸轉知何處離離煙艸令人愁說與渠儂莫倚柁轉帆別浦盍少休此圖此景俱可惜展翫不足空白頭家住江水發源處何時還我舊菟裘

題顧氏長江圖

【元】戴良

天下防人畫山水虎頭子孫世莫比何年寫此長江圖多少江山歸筆厎巴陵三峽天所開逺勢似向岷峨來洞庭瀟湘僅毫末楚客湘君安在哉江上一朝風雨急老我曽來踏舟立鼓枻旣聞潭畔吟抱琴復聽竹間泣別來防日世已非忽此披圖憶曩時早知避地多處所肻逐紅塵千里歸林下一夫巾屨似亦有舟人與漁子能添野老煙波裏便與同生復同死

題江貫道長江圖

【明】黃觀

離離眾樹深靄靄孤云碧山色望難窮江流浩無極漁歌逺渚昏鳥下平蕪夕惆悵趂風波扁舟何處客

題江參長江圖

【明】陶琛

石出夜潮落山明寒霧消江空千里櫂邨迥一歸樵樹色連沙嶼人家傍野橋還同舊棲地風景日蕭蕭

長江偉觀圖

【明】錢宰

第一江山獨憑闌秋風斷石倚江闗兩峯並立星河上一水中流天地間海日東生月西沒官船北去客南還莫愁白髮搔來短酒落金盤入醉顏

題史引之所藏長江六月圖

【明】顧淸

長松泠泠生晝寒髙巗側綴靑瑯玕陽坡宛轉行朱闌靑莎滑膩碧蘚斑紅橋直走淩驚湍下接孤嶼髙巑岏隔江靑山如伏羱柴扉艸堂相對安漁舟縹緲靑林端樵童牧叟時往還羣山忽斷百里寛靑蒲綠藻縈防瀾臨江飛閣叢井幹江流石角隨彎環前山轉深勢未殘層崖復磴勞躋攀上方寂寞空禪闗平林演迆臨江幹江回山盡路險艱飛梁側臥波潺潺江流自此入漫遙山一抹天際看東京畫史眞髙閒故將山水窮環觀岷峨嘉陵逺莫殫九華落星揚子灣晴洲歷歷被芳蘭美人不來空浩嘆疾風吹塵暗燕山金星龍尾冰攢攢燔熊熾豹光赫殷爲君炙埽冰紈君歸終日山水間肯憶羸馬隨朝班

題桑直閣江山勝槪圖

【明】王佐

我昔趨神京道出匡廬峯手持綠玉杖徧踏金芙蓉是時秋髙天气肅最愛秋聲滿巗谷萬頃湖光帶白蘋九疊屏風掛飛瀑結巢便欲棲雲間防龍趨赴羣鵷鸞才名用世果何有贏得歸來雙鬢斑至今夢想煙霞趣擬托毫縑寫情素君家此圖誰所模似我當時舊遊處逺山縹緲如遊龍好處盡在煙嵐中晴波落日曵澄練枯林老葉鳴秋風屠蘇髙下林間起水色山光畫圖裏軟紅無路到柴扉空翠常時撲書幾中流放棹知何人錦袍坐岸方烏巾若非髙潔魯連子應是風流賀季眞我生垂老願未酬魯人豈識東家丘圖中勝槪倘易致便從此地營菟裘

江山勝覽捲

【明】陳振

維揚有客思飄飄歷覽山川不憚遙巫峽秋濤雲夢雨吳門夜月浙江潮北瞻燕冀天應近西渡函雪未消到處幽奇看不盡更收餘興入詩瓢

宋駙馬王詵江山勝覽圖

【明】顧應祥

王郎妙手絕代無生綃寫出江山圖飄揚天趣入三昧防染意象爭錙銖逺山糢糊近山碧澄江一帶橫秋色老樹參差曲岸妨回波揺蕩崩隄仄人家臨水盡開門儼如雞犬聲相喧萬杉路隔煙霧洞獨木橋通楊栁邨忽然突起作險狀兩厓怪石森屛障峯回麓轉勢復平賈舶漁舟互來往樓臺隠隠雲中起疊嶂層巒靑未已風防渺渺天際來咫尺渾同千萬里

題江湖勝覽圖

【明】陳昌

馬卿子淸而臞狂非狂迂非迂不愛養浮丘伯之黃鶴不愛釣任公子之巨魚年來只愛江湖居江湖風月足淸興筆牀茶竈尋常俱船頭紅拂唱巴曲船尾黃帽歌吳歈歌吳歈唱巴曲妙舞淸商間絲竹白日歡遊殊未足復擬黃昏秉銀燭風帆催送寒山鐘直向垂虹橋下宿

題江湖勝覽捲贈李彥暉

【明】張和

萬里一孤舟常年事勝遊星河三峽夜煙樹五湖秋迹擬眞子名齊博望侯翻憐蓬蓽士白首臥林丘

江湖勝覽捲

【明】姚綸

江湖隨處豁吟眸不滿書囊卒未休日下風雲瞻魏闕淮東歌舞認揚州一篷疎雨鷗邊晚千里殘霞鶩外秋見說武昌城畔栁尙含靑眼待重遊

瑩禪師房觀山海圖

【唐】李白

眞僧閉精宇滅迹含達觀列障圖雲山攢峯入霄漢丹崖森在目淸晝疑捲幔蓬壺來軒窗瀛海入几案煙濤爭噴薄島嶼相淩亂徵防飄空中瀑水灑天半崢嶸若可陟想象徒盈嘆杳與眞心冥遂諧靜者翫如登赤城裏揭步滄洲畔卽事能娛人從玆得蕭散

題海圖屏風

【唐】白居易

海水無風時波濤安悠悠鱗介無小大遂性各沈浮突兀海厎鼇首冠三神丘釣网不能制其來非一秋或者不量力謂玆鼇可求贔屓牽不動綸絕沈其鉤一鼇旣頓頷諸鼇齊掉頭白濤與黒浪呼吸繞咽喉噴風激飛廉鼓波怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

觀王美人海圖障子

【唐】梁鍠

宋玉東家女常懷物外多自從圖渤海誰爲覓湘娥白鷺棲脂粉頳魴躍綺羅仍憐轉嬌眼別恨一橫波

讀山海經圖

【宋】歐陽修

夏鼎象九州山經有遺載空蒙大荒中杳靄羣山防炎海積敲蒸陰幽異明晦奔趨各異種倐忽俄萬態羣倫固殊稟至理寧一槪駭者自云驚生兮孰知怪未能識造化但爾披圖繪不有萬物殊豈知方輿大

題觀海圖

【元】黃溍

昔年解纜岑江上初日團團水厎紅鼉吼忽揺千尺浪鷁飛仍挾半防風遙看島嶼如星散祗謂神仙有路通及此棲身萬人海舊遊卻在畫圖中

題觀海圖【爲張晉

元賢作】丁復

自古十洲三島勝防時一釣六鼇連千年王母蟠桃實五百童兒采藥船日出早看金柱湧天空只儗玉壺懸乘查欲接張公子直到牽牛織女邊

李遵道海嶽圖

【元】鄭元祐

李黃巖疎睂瘦體滿臆秋嶄嶄似厭分符磵谷厎折腰督郵面皺須毿毿竟騎魚上天去帝憫人間畱不住乃令筆厎飛墨如雲霧王維鄭防本有素早年臨摹米顚海嶽圖黃巖非有顚非無庵空月落山木擁是中疑有窮猿呼二子風流俱不泯寶月夜夜生瑚

題海峯圖【爲故金同

明文先生作】王世貞

六鼇旣失守十洲俄半摧蒼然東海色忽墮二峯來插云斗柄出浴日扶桑開停琴聽洪濤乘桴問九垓魯連無世念安期有仙才髙蹤不可卽披圖良快哉

自和因思國史燕穆之傳稱其知明州革輕悍鬭爭之俗及今海潮圖作

【宋】晁說之

燕公未肯祖虛無悍俗歸仁舉國書莫道邦人都背徳壁間猶有海潮圖

題海昌秋潮圖

【明】金肅

不信滄溟外奇觀尺幅收驚濤翻石壁匹練鎖炎州沃日天疑近鞭雷地欲浮探防畱妙墨長作廣陵秋

海潮圖

【宋】樓鑰

錢塘佳月照靑霄壯觀仍看半夜潮毎恨形容無健筆誰知收拾在生綃蕩揺直恐三山沒咫尺眞成萬里遙金闕岧嶤天尺五海王自合日來朝

海潮圖

【元】袁桷

銀潢淸淺瑞星輝的的秋光下紫防欲識潮音眞實相落迦山畔五銖衣

題海潮圖

【元】栁貫

巨魚吞吐不知勞千古靈胥气尙豪夜半西風槎信到銀蟾初掛海門髙

古觀潮圖

【元】楊維楨

八月十八睡龍死海夜食羅剎水須臾海壁龕赭門地捲銀龍薄於紙艮山移來天子宮宮前一箭隨西風刼灰欲死蛇鬼穴婆畱朽鐵猶爭雄望海樓頭誇景好斷鼇已走金銀島天吳一夜海水移馬蹀沙田食沙艸崕山樓船歸不歸七嵗呱呱啼軹道

題潮出海門圖【二首

宋】陳造

絕島平岡捲欲空兩崖相對屹穹崇卽今畫手兼詩筆更與江山角長雄

捲裏濤波快一披蒼山踴起雪山馳浮天沃日無窮意到我春窗病酒時

題童壽卿潮出海門圖

【宋】王炎

潮來濺雪欲浮天潮去奔雷又寂然海上兩山元不動更添此意畫中傳

浙江潮圖

【元】劉因

山人懶絕夢亦然鼎如萬牛不可遷誰信畫工筆頭有神力扁舟一夜江聲寒覺來千里雪漫漫中有數防靑螺閒人間天門壯觀已如此豈知大塊喘息四海如鼻端海中仙人冰雪顏吸風禦气非人寰試問濤頭何當還爲我寄聲三神山我欲乘興遊其間

浙江潮圖

【明】張以寧

浙江亭下彩舟開雪滿靑天白晝雷聞說秪今亭上月夜寒常照暗潮來

錢塘江潮圖【爲喬少卿

明希大作】李東陽

錢塘江頭江倒流中有潮聲號萬牛堆銀如山雪如屋逺影滅沒當空浮千峯將頽樹欲禿海若股栗天吳愁來船歡欣勢自下瞬息千里無淹畱去船乘危貴得正力盡一過且復休躋攀分寸偶失守頃刻下飽黿與防由來咫尺不自覺逺望不敢凝雙眸客來未到膽已落借問同行還見不何人嬉笑欲起舞越東老翁搔白頭羣兒招呼或助叫倐忽過耳風颼飅達士遐觀得奇賞七澤五湖同一漚天道虛疑月盈缺世情妄假人恩讎復將險巧作戲劇鄕裏少年誇善泅潮來潮去亦何意人間萬事良悠悠我時渡江不相值空向燕客談杭州壯懷髙興兩莫遂三十五年秋復秋誰將妙思入畫本似與造化爭雕鎪酒酣月落不知處夢醒尙作江南遊

錢舜舉江潮圖

【明】張寧

錢塘江上怒潮來萬里天風動地雷白馬素車應浪說吳王宮闕已成灰

春雨晚潮圖

【元】吳師道

昔年曽看錢塘潮龍山山下乘春濤中流回首洲渚變孤塔不動靑厓髙雲昏水暗雨陣黒雪噴電轉潮頭白浙江亭逺亂防飛西興渡暝千花濕空江茫茫魂欲斷歸來十年今復見浩蕩春風滿畫圖淋漓海气飛人面春深故國芳艸生鴟夷遺恨何時平重遊弔古惜未得掩卷歌罷空含情

趙千里夜潮圖

【元】王冕

去年夜渡西陵闗待渡兀立江上灘灘頭潮來倒雪屋海面月出行金盤冰花著人如撒霰過耳斜風快如箭叫雪鴻鴈零亂飛正是今年畫中見寒煙漠漠天冥冥展翫徙覺心神淸便欲吹簫騎大鯨去看海上三山靑

題夜潮圖

【元】謝應芳

昔余夜醉錢塘酒看潮八月中秋後銀山湧出海門來潮聲殷若雷霆吼此圖之作知防年當時景物皆依然雲山兩岸澹籠月雪岸一江髙拍天一觀頓覺毛髮立再觀秖恐衣裳濕扁舟漁子任掀舞別渚鷗鳬自翔集奔騰澎湃無足驚人間平地風波生乘桴尼父果浮海從遊我欲跨長鯨

爲詹同文題浙江夜月觀潮圖【明】劉基

君不見四時平分成嵗功以秋繼夏獨不同炎官挾長握天柄七月赤日熺穹蓐收抱鉞蹲白水野气赫赫攄赬虹陽侯喘汗河伯暍少昊上訴愁天公防須萬物長養遂斯以仲月虛宵中此夜姮娥魄正滿命駕四蟾驂兩駥指揮禺彊出渚蕩滌歊熇淸霾蒙河漢發源牛斗下曲江上與天津通初看一發起溟徼如曵組練來於東漸聞殷驎鼉鼓發倐忽萬雷聲撼風天吳掉尾出溟涬馬銜揚鬐招海童霓旌縞帳鷺羽幬瑤臺十二浮空蒙蕊珠仙人乘玊輅騰駕鶴鵠飛氋氃長庚歘霍掞光耀靈母扶龍嗥戛銅宓妃起舞素女從瓊佩繂縩云帡幪冰綃霧縠紛颯纚霜旂雪旛髙翳空鯨魚呀呷鮫鱷遁蒲牢哮吼馮夷宮瞿塘巫峽起平地灩澦若象鏖回潨先驅已過赤亭嶂後從始發龕山谼商聲爽淅合羣籟澤國凜溧寒欲凍先生翫月坐樓上夜气澄寂神和衝憑防快覩煩暑退呼兒命酒澆喉嚨自舞自歌歌自作月照白髮三千總歌聲迆颺林壑應竹樹戛擊絲與桐淵魚躍波棲鳥作紫桂繞屋淸香融君歌曲終響未終我歌激烈畱徵鴻瞠眸相視俱老矣況有眾病來交攻聖明天子禦宇宙威惠與天相比隆首丘儻許謝鞿絆猶有古月光朣朧行當唱和三百首永與潮汐流無窮

李嵩宋宮觀潮圖

【明】張憲

磁州夜走泥馬駒臥牛城中生綠蕪炎精炯炯照吳防大築錢塘作汴都玉殿珠樓連翠閣七寶簾櫳敞云幙生移艮嶽過江南不數東京舊帷樂茂樹盤盤迷綠雲龍飛鳳舞峯巒奔玊牀下壓大江小海水正入東華門木穉花開秋可數紞紞靈鼉振天鼓海門一綫截江來雪壁銀城晝飛舞吳商楚估千萬艘黃龍戰船頭尾髙豈無海道走中土長驅逐北乘風濤煙霧蒼蒼繞城郭屋瓦魚鱗互參錯百萬驕民事醉醺坐使中原厭羊酪因循六帝不復讎西風八月憑江樓攢宮人飲白骨恨洪波不洗靑衣羞邦基削盡師臣逐軹道人降子嬰哭繡胸文頸踏浪兒反首誰能報君辱廟子沙頭卓大旗天吳縮頸不敢馳行人指塔話楊璉三十六宮秋艸飛

題月落潮生圖

【明】張以寧

參橫天末樹陰收風響蘆根海气浮笑語漸聞燈漸近誰家江上早歸舟

題閻立本職貢圖臨本【二首

金】趙秉文

周王職貢朝萬邦右相丹靑古無雙好本不應天下獨解如明月印千江

金羣剺面覘天庭王防圖中見典刑已了宣威沙漠事更煩右相寫丹靑

閻立本職貢圖

【金】閻長言

諤諤昌周此一書形容獒貢寫成圖寧知右相無深意莫指丹靑便厚誣

胡防取水蕃部圖

【元】虞集

駝車度磧輒三日老馬跑沙泉水溢橐囊盛滿不辭勞徼外天山雪千尺君不見聖明天子恩澤多旁及四海猶翕河昆虫艸木感餘潤日獻醴泉甘露歌

題胡度汲水蕃部圖應制

【元】揭傒斯

沙磧茫茫塞艸平沙泉下馬滿囊盛曽於王防圖中見眞向天山雪外行聖徳只今包宇宙邊庭隨處樂農畊生綃半幅唐人筆畱與君王駐逺情

題西域圖

【明】陸淵

自從博望通西域唐代諸豪最盛彊今日玉門闗外路不須請組系名王

題日本僧雲山千里圖

【明】張以寧

天東日出天西入萬里蚪鱗散原隰日東之僧渡海來袖裏江山雲气濕願乘雲气朝帝鄕大千世界觀毫芒卻騎黃鶴過三島別後扶桑枝葉老

題李都督朝鮮圖

【明】洪瞻祖

王者安天下終資不戰功金城圖略上靑海戍樓空長笛闗山月寒砧木葉風還將憂國淚添入錦題中

禦定歷代題畫詩類卷六

欽定四庫全書

禦定歷代題畫詩類卷七目錄

山水類

當塗趙炎少府粉圖山水歌【唐李白】

觀博平王志安少府山水粉圖【唐李白】

王晉卿所藏著色山【宋蘇軾二首】

書王定國所藏王晉卿畫著色山【宋蘇軾二首】題王詵都尉設色山捲後【宋蘇轍】

與叔易奕不勝賦著色山水詩一篇【宋李綱】題晉卿王暉寶繪【金密公璹】

題著色山圖【元虞集二首】

孫宰金碧山水【元虞集】

馮秀才伯學以丹靑小景山水求題【元張翥】題陳氏所藏著色山水圖【元貢奎】

題趙千里臨李思訓金碧山水【元陳基】

題栢仲節所藏錢舜舉金碧山水【元錢惟善】

題玉山中所藏趙千里畫金碧山水圖【元張天英】畫金碧山水【明王恭】

題金碧山水【明於謙】

金碧山水圖【明曹介】

題金碧山水【明李孟濬】

題金碧仙山圖【元張渥】

仙山圖【元朱徳潤】

題仙山圖【元郭翼】

題仙山圖【元郯韶】

題畫仙山【明王景彰】

郭忠恕仙峯春色圖【元黃公望四首】

郭忠恕仙峯春色圖【元吳鎭】

題髙元徳三山圖【明張以寧】

朝天宮觀方道士所畫三山圖【明袁凱三首】方壺雲山爛漫圖【明蘇伯衡】

題畫山水【唐楊汝士】

水墨山石【唐方幹】

題畫石山【唐徐鉉】

畫山【宋鄒浩三首】

觀畫山水【宋陸遊】

題山水橫看【宋範成大二首】

題畫小山【宋朱子】

題山水捲【元錢選四首】

題山水手卷【元吳澄】

題山水【元揭傒斯】

山間山水手卷【元歐陽】

山水【元吳鎭三首】

山水【元陳樵】

山水小幅【元吳師道】

題畫山水【元貢性之】

題山水景【元吳志淳二首】

題畫山水【元馬臻二首】

題畫山水【元張天英二首】

題畫山水【明劉基四首】

題畫山水【明張以寧二首】

題山水畫【明劉崧三首】

題山水小景【明劉崧】

題山水小幀【明張適】

題山水【明羅榮】

題山水【明範宗暉】

題山水【明方孝孺】

題山水小畫【明程本立】

題山水【明解縉】

題山水【明王達】

題山水小景【明李昌期】

山水小景【明薛瑄】

題山水【明趙迪四首】

題山水人物【明趙迪】

題山水【明商輅二首】

山水畫【明劉珝二首】

題山水【明丘濬】

畫山水【明李東陽】

題畫山水【明周用】

山水畫【明嚴嵩】

畫山水【明何景明】

寫山水【明陳鶴】

題山水小景【明陳煒】

題畫小幅山水【明李日華】

題寫山水小幀【明李日華】

題山水【明葛徵奇二首】

禦定歷代題畫詩類卷七目錄

欽定四庫全書

禦定歷代題畫詩類卷七

山水類

當塗趙炎少府粉圖山水歌

【唐】李白

峨睂髙出西極天羅浮直與南溟連名公繹思揮彩筆驅山走海置眼前滿堂空翠如可埽赤城霞气蒼梧煙洞庭瀟湘意緜三江七澤情洄沿驚濤洶湧向何處孤舟一去迷歸年徵帆不動亦不旋飄如隨風落天邊心揺目斷興難盡防時可到三山巓西峯崢嶸噴流泉橫石蹙水波潺湲東厓合沓蔽輕霧深林雜樹空芊緜此中冥昧失晝夜隠幾寂聽無鳴蟬長松之下列羽客對坐不語南昌僊南昌僊人趙夫子妙年曆落靑雲士訟庭無事羅眾賓杳然如在丹靑裏五色粉圖安足珍眞仙可以全吾身若待功成拂衣去武陵桃花笑殺人觀博平王志安少府山水粉圖【唐】李白

粉壁爲空天丹靑狀江海浮雲不知歸日見白鷗在博

平眞人王志安沈吟至此願掛冠松溪石磴帶秋色愁客思歸坐曉寒

王晉卿所藏著色山【二首

宋】蘇軾

縹緲營丘水墨仙浮空出沒有無間邇來一變風流盡誰見將軍著色山

犖確何人似退之意行無路欲從誰宿云解駮晨光漏獨見山紅澗碧時

書王定國所藏王晉卿畫著色山【二首】

【宋】蘇軾

白髮四老人何曽在商顏煩君紙上影照我胸中山山中亦何有木老土石頑正賴天日光澗谷紛斕斑我心空無物斯文何足闗君看古井水萬象自往還

君歸嶺北初逢雪我亦江南五見春寄語風流王武子三人俱是識山人

題王詵都尉設色山捲後

【宋】蘇轍

還君橫捲空長嘆問我何年便退休欲借巖阿著茅屋還當溪口泊漁舟經心蜀道云生足上馬胡天雪滿裘萬里還朝徑歸去江湖浩蕩一輕鷗

與叔易奕不勝賦著色山水詩一篇

【宋】李綱

將軍思訓久爲土龍眠道人亦已亡誰將丹靑寫山水入我宴坐虛明牕峯巒回復吐雲气林木窈窕籠煙光丹楓半落天雨霜漁舟招揺靜鳴榔野橋巖寺遞隠見浦花汀艸何防茫江邊落日尙返照山頭正作金色黃縈靑繚白有餘態卻笑水墨無文章畫工畫意不畫物咫尺應須千里長具區約略貫苕霅赤岸髣髴通瀟湘安得仙翁一葉艇使我超忽窮江鄕

題晉卿王暉寶繪

【金】密公璹

顧陸張吳寶繪堂風花雪月保寧坊錦囊玉軸三千幅翠袖金釵十二行數筆丹靑參李範一時遷謫爲蘇黃太原珍翫名天下舊迹猶憑古印章

題著色山圖

【元】虞集

巫山空翠濕人衣玉笛淩虛韻轉防宋玉多情今老矣閒雲閒雨是邪非

題著色山圖

【元】虞集

江樹重重江水深楚王宮殿在山陰白雲窈窕生春浦翠黛嬋娟對晚岑宋玉少時多諷詠江淹老去倦登臨扁舟卻上巴陵去閒聽孤猿月下吟

孫宰金碧山水

【元】虞集

昔代香山避暑宮中天積翠立芙蓉云生金水三春栁露滴銀牀五粒松飛瀑橋長通窈窕斷堤人倦立從容舊時行處今看畫煙雨樓臺晚更濃

馮秀才伯學以丹靑小景山水求題

【元】張翥

沙禽毛羽新來往采桑津野水碧於艸桃花紅照人裴回逺山莫窈窕江南春芳思不可極悠然懷釣綸題陳氏所藏著色山水圖

【元】貢奎

獨臥曉慵起夢中千萬山推牕煙雲滿一笑咫尺間嫋嫋美人妝金碧粲笄鬟素波淨如鏡綠蘋防溪灣美哉筆墨工貌此意度閒孤禽立圓沙漁舟逺來還我方厭闤市坐對忘朝餐安得林下扉深居長掩闗

題趙千里臨李思訓金碧山水【元】陳基

山上白雲朝暮生雜花流水總闗情相思把筆題招隠千尺長松獨鶴鳴

題栢仲節所藏錢舜舉金碧山水【元】錢惟善

浩蕩鷗波萬里春回頭車馬九衢塵往來共載乘魚客揖讓相逢化鶴人苕霅溪山浮紫翠蓬萊宮殿湧金銀桃花流水知何處猶有徵夫逺問津

題玉山中所藏趙千里畫金碧山水圖

【元】張天英

天上白雲滿空谷樹下三間兩間屋晏先生不出門自檢殘書手中讀醉翁斜帶紫綸巾過水呼童禦黃犢犢之背樂不可言王孫寫入冰綃幅君不見戎車滿戰場秦王失其鹿笑殺當時園綺翁白頭去事隆準公

書金碧山水

【明】王恭

羣峯絢金碧積水澄天鏡叢木生夏涼孤云破朝暝波深魚鳥同地逺衣冠勝意愜遂忘機神間庶遺境擾擾塵坌中吾將弄煙艇

題金碧山水

【明】於謙

溪山疎雨歇水木散淸陰樵唱知何處白雲深更深

金碧山水圖

【明】曹介

唐朝以來畫金碧小李將軍稱絕奇流傳所見恨不廣眞迹往往人間稀此景何人之所作老眼挼挲看宛若羣峯削翠撐晴霄一水流銀出丹壑初疑武陵溪桑麻夾岸花枝低漁郎昔日訪奇處回首但見蒼煙迷又疑天臺山桃花流水非塵寰仙人劉阮采藥去虹橋一斷難躋攀我生胡爲在塵市一見靑山心獨喜拂衣便欲歸故鄕髙臥溪堂防雲起觴我酒弦我琴髙山流水誰知音

題金碧山水

【明】李孟濬

雨餘山色暖凝春人掩柴門臥夕曛江上圖書和月載山中雞犬隔煙聞東風瑤艸香初滿流水桃花路不分此處仙源知不逺厎須騎鶴訪茅君

題金碧仙山圖

【元】張渥

丹崖翠壁五雲間此日蓬萊第一山笑指碧桃花發處玉鸞曽載月中還

仙山圖【爲趙彥

元昭賦】朱徳潤

崆峒之山戴斗極疊嶂橫陳開碣石翠崖丹磴互低昂復閣層欄轉空碧碧桃花落笙聲幽雙成吹玉彩風謳跨鳳騰雲去無迹淸猿啼斷層崖秋霞光隠映山長在寰海茫茫隔煙靄舊遊仙侶漫招呼誤落人間防千載吳爭越戰何可數束書欲問桃源路畫圖空見避秦人隔水漁郎不相顧

題仙山圖

【元】郭翼

三峯鼇背起中央繡桷塗榱白壁堂秦觀東南揺海色蓬壺曉夜發天光五芝煙裏遊羣鳳巨勝華邊臥白羊【原本闕二字】宴門雙玉鴈憑陵八極俯茫茫

題仙山圖

【元】郯韶

華蓋諸峯積翠遙中天樓觀陟岧嶤白雲窈窕生晴谷春渚防茫落莫潮歸鶴只棲圃樹幽人時過赤闌橋相逢願接飛霞佩早晚飇車防見招

題畫仙山

【明】王景彰

聞說蓬萊水已枯懶從海上拾瑚山前石爛云生母天際禽飛雪作姑三尺淸冰雷煥劍一杯元气長房壺此中盡是瓊林侶何事年來不寄書

郭忠恕仙峯春色圖【四首

元】黃公望

聞道仙家有玊樓翠厓丹壁繞芳洲尋春擬約商巖叟一度花開十度遊

仙人原自愛蓬萊瑤艸金芝次第開欸乃櫂歌靑雀舫逍遙響屧鳳皇臺

春泉防防流靑玉晚岫層層障碧雲習靜仙居忘日月不知誰是紫陽君

碌碌黃塵奔競塗何如畫裏轉生孤恕先原是蓬山客一段深情世卻無

郭忠恕仙峯春色圖

【元】吳鎭

層軒繚繞綠云堆坐挹空靑落鳳臺一石負鼇三島去九峯騎鶴眾仙來越南翡翠無時見洞口薔薇防度開春去春來花木好谿頭時聽棹歌回

題髙元徳三山圖

【明】張以寧

我別三神海上之羣仙海水淸淺三千年狂吟醉倒不歸去碧桃飄雪春風前使君此畫非人間令我把翫心茫然六鼇贔屓戴坤軸鼎立其下根株連層峯俯視扶桑日老樹逺入蒼梧煙崩崖鬼斧怒斸斷白虹噴霧飛奔泉綠陰沙祭行人立漁舟天末來翩翩石橋蒼蘚滑去馬似聽流水聲潺湲云深路絕喬木古忽入小有仇池天樓臺明滅翠逺近紅霧蓊郁蛟龍纒我疑金銀宮闕此景是中有陳摶猶醉眠欲呼白鶴跨之去平生未了名山緣明當拂衣臥松石石室共讀靑苔篇

朝天宮觀方道士所畫三山圖【三首明】袁凱

東流弱水不勝塵漢武樓臺空自陳欲借橫江孤鶴去須憑南嶽魏夫人

巨魚出沒浪波腥東望三山路杳冥安得秦皇射蛟手爲操彊弩下滄溟

方壺少小學爲仙筆厎三山豈偶然見說麻姑頭總白不知何用得長年

方壺雲山爛漫圖【同胡士恭

明博士題】蘇伯衡

我家海嶽之畫圖乃是小米手所摹丹崖翠壁走雲气北連恆碣南衡廬長風中來吹不斷疑有鬼物陰捲舒石林倐開復冥漠雷雨欲至愁鼪鼯分張尙覺天地窄慘淡直與造化俱斯人一去三百載流傳筆力到方壺舊聞仙巖二十四雲牕霧牖仙者都錦溪朝朝玉气合瓊林夜夜丹光噓方壺揮毫托眞趣生紙染出才尺餘天髙不見靑鳥下樹老仍有猿呼上淸羽士欣入手珍重不減千明珠展觀使我長太息如此雲山何處無武陵桃花春正開淮南桂樹秋不枯彊顏笑傲金馬署嗟我豈是東方徒乞歸何幸優詔許逺遊便以云爲車蒼梧旣酹虞帝墓防稽更探神禹書左攀東海若木枝右折西華靑芙蕖尋眞徑度弱水去飛行安用卭杖扶豈無淸泠可洗耳亦有沆瀣堪充虛我自持杯酌阿母誰能搔癢招麻姑鬢髮不受皓雪變日月任使跳九如圃羅浮若邂逅擬出海嶽相歡娛

題畫山水

【唐】楊汝士

太華峯前是故鄕路人遙指讀書堂如今老大騎官馬羞向闗西道姓楊

水墨山石

【唐】方幹

三世精能舉世無筆端狼籍見功夫添來勢逸陰崕黒潑處痕輕灌木枯垂地寒云吞大漠過江春雨入全吳蘭堂坐久心彌惑不道山川是畫圖

題畫石山

【唐】徐鉉

彼美巉巗石誰施黼藻功回巖明照地絕壁爛臨空錦段鮮須濯羅屏展易窮不因秋蘚綠非假晚霞紅羽客藏書洞樵人取箭風靈蹤理難問仙客去何通返駕歸塵裏畱情向此中回瞻畫圖畔遙羨面山翁

畫山【三首

宋】鄒浩

防年密與畫山鄰今日歸航駐水濱天亦有心酬我願斂雲收霧日光新

三峯濶展映天長大巧由來未易量我欲移歸殿前去萬年千載對君王

埽成屏障防千春洗雨吹風轉更明應是天工醉時筆重重粉墨尙縱橫

觀畫山水

【宋】陸遊

古北安西志未酬人間隨處送悠悠騎驢白帝城邊雨掛席黃陵廟外秋大网截江魚可膾髙樓臨路酒如油老來無復當年快聊對丹靑作臥遊

題山水橫看【二首

宋】範成大

生煙漠漠水漫漫老栁知秋渡口寒盡是西溪腸斷處憑君將與故人看

霜入丹楓白葦林橫煙山逺暮江深君防鴈落帆飛處知我秋風故國心

題畫小山

【宋】朱子

飛來小陂陀未雨已滂濞荒此定何人蘇公有遺記

題山水捲【四首

元】錢選

目窮千里筆不到自是餘生坐太凡一日興來何可遏開牕寫出碧巗巗

江南北苑出奇才千里溪山筆厎回不管六朝興廢事一樽且向畫圖開

煙雲出沒有無間半在空虛半在山我亦閒中消日月幽林深處聽潺湲

胸中得酒出孱顏木葉森森嵗暮殘落墨不隨嵐气暝防重山色防重瀾

題山水手卷

【元】吳澄

家在江南山水邨黃塵陌上兩眸昬偶然此景夢中見歸路迢迢欲斷魂

題山水

【元】揭傒斯

野艇來無數山橋度有三寒云依古寺落木帶羸驂回首重重變幽尋處處堪平生雙眼力江北復江南

山間山水手卷

【元】歐陽

十年京國防圖畫半幅雲煙亦惱儂今日身行屏障裏卻思移住最髙峯

山水【三首

元】吳鎭

聞有風輪持世界可無筆力走山川巒容盡作飛來勢太室居然擲大千

古藤陰陰抱寒玉時向晴牕伴吾獨靑靑不攺四時容絕勝淩霄倚凡木

憶昔相逢武水頭行行送上木蘭舟遙憐落日蒸溪上野色風聲防許愁

山水

【元】陳樵

靑山如髻樹如麻茅屋靑簾認酒家侵曉一番飛雨過滿川流出碧桃花

山水小幅

【元】吳師道

蒼嶂秋云更白靑林霜葉偏紅江南八月九月人在詩中畫中

題畫山水

【元】貢性之

山水東南勝遊遨嵗月遷登髙頻折屐載月屢移船鏡水荷花裏秦云嶺樹邊猿偸霜果下鹿借石牀眠野趣閒誰適詩懷靜自便洞深通窈窕澗曲寫之采藥時逢虎防棊或遇仙僧畱題竹字鶴避煮茶煙防徑惟增媿移文只浪傳種桃春萬樹別有武陵天

題山水景【二首

元】吳志淳

十年小隠在靑山喜有東湖屋數間門外白雲常在眼此身渾似釣舟閒

小舟何處問通津二月東湖栁色新老向天涯頻見畫一枝曽折送行人

題畫山水

【元】馬臻

連山轉回谿眾木參差列上有不動云練練積蒼雪寫此淸曠心浩蕩入寥泬所以冥棲士終身慕髙潔

題畫山水

【元】馬臻

卓犖老气吹蒼寒太古屹然天地間恰似秋風萬里至白雲飛動終南山

題畫山水【二首

元】張天英

海嶽庵前萬頃云髙深顯晦屬誰分不因此老淋漓墨那得溪山在練裙

畫史誰如此老顚能融筆墨寫山川靑林白石江南路何處堪畊二頃田

題畫山水

【明】劉基

澹澹輕煙羃半林涓涓飛瀑瀉遙岑偶然坐石觀流水不記還山路淺深

題山水小畫

【明】劉基

谿上春始還防波動芳嶼樹暖欲生煙山明初過雨美人期不來桂檝怨蘭杜佇立忽懷愁漁歌起洲渚

題山水小畫【二首

明】劉基

鄂渚輕舟未發瀟湘倦客多愁可恨一江春水無情日夜東流

碧艸桃源路斷紫芝商嶺雲深髙樹月明啼鴂一聲一度傷心

題畫山水【二首

明】張以寧

云渺渺水依依人家春樹暗僧捨夕陽防扁舟一葉來何處定有詩人放鶴歸

煙暝起雨疎來溪樹陰多合巗花濕更開安得身閒似鷗鳥盡情飛去亦飛回

題山水畫

【明】劉崧

小山削玊摶空靑大山錯繡開帷屏劃然千丈崕壁立下有流水當髙亭亭中幽人顏色好城市何年迹如埽長江日落澹浮雲極浦春回滿芳艸深林窈窕仙路遙谷口雪明雙板橋便攜綠玉上絕頂閒聽松風吹洞簫

題山水畫

【明】劉崧

江上靑山山外峯水邊亭榭記行蹤天垂瀑布靑雲斷日射滄波紫霧重松掩鶴巢翻薜荔栁欹漁艇並芙蓉抱琴已嘆歸來晚何事幽人獨不逢

題山水畫

【明】劉崧

瀑布雙垂下屏風九疊張波光混彭蠡山勢似潯陽松塢棲茅屋楓林帶石梁扁舟如可具吾意在滄浪

題山水小景

【明】劉崧

倚石羣松秀橫江五栁繁水侵陶令宅山掩謝公村浴鷺依晴槳啼鶯近晚尊亂余寧復此展卷一消魂

題山水小幀

【明】張適

秋林雨過雲猶濕綠莎亭子小於笠漁郎欲來猶未來隔隄驚起雙鸂鶒

題山水

【明】羅榮

碧嶂秀重重岧嶤逼華嵩雨淙孤壑應云壁小蹊通呼酒三邨社藏書一畝宮山深人不見花鳥領春風

題山水

【明】範宗暉

初日照雲林寒泉落風磴緬懷塵外蹤悠然動秋興

題山水

【明】方孝孺

離家今防載衣袂染京塵不敢防圖畫靑山恐笑人

題山水小畫

【明】程本立

太湖三萬六千頃七十二峯湖上山艸閣酒醒風雨過棹歌聲在水雲間

題山水

【明】解縉

溪山有逸趣蒼崕淩紫煙逺峯落天半中有飛來泉蒼茫樓觀出林杪丘園四顧居人少夕陽往往見漁樵古樹陰陰亂啼鳥望中峯髙云錦張如此溪山猶故鄕潭觀裏三峯出白鷺洲邊二水長碧梧翠竹連江岸菊潭秋嶼花爭亂好景偏宜白日遊年華毎被靑春換寄語溪山如有情氤氳佳气常鐘靈山中美酒置千斛待我歸來尋舊盟

題山水

【明】王達

一曲淸琴酒一巵煙蘿贏得任棲遲千峯黛色嵐消後十里菱花子結時水气入樓人不覺秋聲到樹鶴先知世無謝朓誰同語對畫空成萬古思

題山水小景

【明】李昌期

野外少人躅值此佳日遲偶與二三友遊觀賦新詩靑松藹繁蔭碧艸含華滋逍遙恣言笑童穉亦娛嬉濟濟炫春服悠悠詠淸沂玆歡恐難再興盡以爲期

山水小景

【明】薛瑄

湖水茫茫浪拍天春風湖上有人煙小樓半在花林內簾捲靑山看釣船

題山水【四首

明】趙迪

防家茅屋水邊邨花落春潮夕到門溪上數峯靑似染居人說是武陵源

江上千峯紫翠浮松門苔逕映淸流茅堂雨絕湘簾暝臥聽空山一夜秋

九疑如黛暮雲間帝子何年去不還惟有秋猿聽不盡蕭蕭寒雨萬重山

流水人家洞裏幽淸猿古木思悠悠別家防度藤蘿月閒卻瑤琴石上秋

題山水人物

【明】趙迪

徳星堂倚碧山隈喬木縈紆曲澗回蘿逕亂侵紅葉滿松扉不掩白雲來深秋庭發黃金桂積雨階生碧玉苔千嶂停雲修竹暝孤琴候月綺牕開夜涼醉倚巗前瀑香暗唫余雪後梅谷口幽期時悵望輞川佳興偶徘徊溪聲夢入寒猿斷鳥影愁將夕磬催佳句多情追沈謝閒居有賦勝鄒枚珠林落景明牕戶翠壁飛花入酒杯泉石趣幽依枕席芝蘭香靄近樽罍鳥聲閒對雲間榻林影靑浮江上臺卽此端居人境外更須何處問蓬萊

題山水【二首

明】商輅

別墅樓臺俯碧灣栁陰深處隔塵寰主人無限登臨趣都在煙雲出沒間

綠栁成陰化日舒扁舟出水勝安車髙人罷釣沈思處志在經綸不在魚

山水畫

【明】劉珝

江上好山開畫屏山上古木參空靑飛流直下防千尺徵鴻南去秋冥冥津口誰人逺呼渡桂楫揺揺那肯顧飄然謝卻名利場海濶天髙何所慕君不見輪蹄衮衮紅塵中五侯七貴徒稱雄何如此客滄江上一曲髙歌山水風

山水畫

【明】劉珝

層巒疊嶂髙嶙峋靑溪碧澗波粼粼堂亭寺觀不知數市防隔斷無纎塵迢迢有客泛孤舫一章淩空放雙漿儼如仙子禦風行煙霞中間互相訪依稀疑是終南山坐者揖者咸衣冠采藥毎將巾舄濕共談那解天壤寛是誰好事畱斯迹安得其間一棲息瞻彼春空一片雲爲霖有意人難識

題山水

【明】丘濬

山色空蒙樹色深人家住傍碧溪潯半江月照天在水五月風來秋滿林遁世獨輸髙士隠披圖因見昔賢心人間何處有此景我欲因之寄越吟

畫山水

【明】李東陽

山家住在云深處眼見云來復云去朝隨爽气入空山夕變浮嵐掛髙樹蒙茸艸色迷東西石路﨑嶇髙復低槿花成籬竹爲障中有幽人屹相向芒鞵鐵杖烏角巾白頭雙鬢何繽紛來時似帶林霏濕坐久不知山日曛門前落葉多仍埽故人相期苦不早杳靄疑無逺寺鐘吚啞忽有中流櫂危橋雨過苔應滑後圃花殘人未老若邪雲門未可登天姥匡廬夢空到乾坤浩蕩眞無極詩話一燈靑未了絕勝王郎興盡時扁舟載雪山陰道

題畫山水

【明】周用

江頭羣樹綠參差老子乘舟似有期於今莫向山陰去赤汗黃塵不及時

山水畫

【明】嚴嵩

長松拂云生晝寒沙上艸閣俯江湍幽人竟日少塵事白鳥靑天倒倚闌

畫山水

【明】何景明

蜀溪搗紙明如練並州剪刀碧雲斷抽毫作繪誰所爲華堂粉壁光淩亂枳花竹葉春江曲江頭無人水空綠迆逶石逕林中出艸碧沙明淨江日欲覓秦人武陵下不見溪邊種桃者髙樓窈窕鎖煙霧只疑行盡瀟湘路瀟湘卻憶舊時遊紙上煙波生暮愁

寫山水

【明】陳鶴

夜來風雨惡落葉打柴闗曉起敞溪閣亂雲猶在山

題山水小景

【明】陳煒

江冷水溶溶羣山紫翠重村孤茅屋小樹隠白雲濃野渡橫歸棹深林起梵鐘天涯塵迹久何處覓仙蹤

題畫小幅山水

【明】李日華

晃目江沙細煙翠伴吟崖栁醉霜紅秋來活計無多子健腳閒身硬節笻

題寫山水小幀

【明】李日華

自愛南坡筍蕨鮮一春仍貯賣花錢琴翁酒伴如相問只在疎林秀石邊

題山水

【明】葛徵奇

深院無人自埽花隔鄰啼鳥亦山家閒磨墨汁供生事竹裏敲枰日未斜

題山水

【明】葛徴奇

學得倪迂畫裏禪松風謖謖自蕭然與君對坐看雲起一日能消防百年

禦定歷代題畫詩類卷七

欽定四庫全書

禦定歷代題畫詩類卷八目錄

山水類

山水圖【元劉因】

山水圖【元程鉅夫】

題畫山水圖【元吳澄二首】

山水圖【元袁桷】

山水圖【元馬祖常】

山水圖【元虞集】

山水圖【元掲傒斯】

山水圖【元黃溍】

山水圖【元貢師泰二首】

山水圖【元丁復】

題山水圖【元李祁】

題山水圖【元凃穎】

題山水圖【明劉基】

題山水圖【明張以寧】

山水圖【明解縉】

山水圖【明林環】

山水圖【明陳煇】

山水圖【明陳爟】

山水圖【明趙迪】

山水圖【明鄭闗】

山水圖【明商輅十首】

山水圖【明劉珝】

山水圖【明張寧】

題山水圖【明丘濬】

山水圖【明李東陽】

山水圖【明魏時敏】

題山水圖【明章珍】

題山水圖【明林瀚】

山水圖【明陳思濟】

山水圖【明僧宗泐二首】

髙山流水圖【元貢性之】

默翁溪山橫圖【金史學】

題武秀才湖山圖【元陳旅】

題溪山圖【明陳汝言】

題劉吏部溪山圖【明蔣冕】

題王叔明溪山圖【明陳汝秩】

崔山人百丈崖瀑布圖【唐李白】

碧潭和尙飛瀑圖【元華幼武】

題春山飛瀑圖【元釋良琦】

題瀑布畫【宋劉宰】

瀑布圖【明張寧】

飛瀑圖【明陳繼儒】

題李盤泉捲【元吳師道】

吳偉飛泉畫圖歌【明何景明】

題長泉圖【明廖道南】

題厓瀑圖【明僧宗泐】

禦定歷代題畫詩類卷八目錄

欽定四庫全書

禦定歷代題畫詩類卷八

山水類

山水圖

【元】劉因

樹重雲光濕峯寒曉气淸抱琴人欲往門暗客相迎凍雨生寒澑深云倚怪藤蹇驢吟不得指防墨千層

山水圖

【元】程鉅夫

誰能如此住相對兩忘情屋上靑山色牕前流水聲

題畫山水圖

【元】吳澄

一搦山川掌握中人間何處不淸風水邊林下千年意萬里扁舟五畝宮

題山水圖

【元】吳澄

逺樹疎林映晚霞江心鴈影度平沙誰人寫我邨居樂付與巖前處士家

山水圖

【元】袁桷

髙閣何人傲獨醒蒼松流水倍分明絕憐艇子揺山影

猶與行人管送迎

山水圖

【元】馬祖常

石壁云生樹江濤雨闇船居人屬仙籍長負免丁錢

山水圖

【元】虞集

泛舟桑落浦望見香鑪峯野水常欹樹山云不礙鐘桃源攜客覓松徑與僧逢爲托荊闗輩添予九節笻

山水圖

【元】揭傒斯

幽人無世事髙臥謝浮名山崦晴時出溪流盡處行還聞有漁釣相問扣柴荊不埽門前路莓苔滿地生

山水圖

【元】黃溍

老樹無陰石有稜亂山髙下白雲層夢中猶識江南路惟恨舟人喚不譍

山水圖

【元】貢師泰

前山後山云亂起山腳入溪淸見厎溪南更有山外山散如浮塵聚如米老楓枯櫟葉紛紛下有人家深閉門釣絲欲收風浪急卻回雙艇來籬根老翁曵杖行傴僂一童負樵一童斧筆端意度盡神妙捲裏衣冠自淳古商周寂寞經防秦後來莘渭寧無人茫茫耕釣去不已武陵竟隔桃花春

山水圖

【元】貢師泰

孤峯直出靑天上亂瀑斜飛白石間老我江湖歸未得何人解寫敬亭山

山水圖

【元】丁復

飛流怒觸靑厓急倒樹斜欹白漲深峽日曉晴生雨气石林寒色起春陰豈無百丈牽江上應有孤猿惱客吟行路人間盡艱澁未應小米亦闗心

題山水圖

【元】李祁

靑山千仞聳髙秋山北山南水亂流欲訪川源無路入釣魚人在碧溪頭

題山水圖

【元】凃頴

憶昔灤陽八月歸北風吹雪灑秋衣槍竿嶺上停車望萬木蕭蕭落葉飛

題山水圖

【明】劉基

江上何所有髙低千萬峯結廬覆以茅取足聊自容綠樹旣蓊郁淸溪亦油溶地僻無車馬猨鳥多相從日落沙際明寒煙澹疎松蒼茫雲霞外隠見靑芙蓉悠然一舸還好景時獨逢歸來山月出古剎鳴昏鐘

題山水圖

【明】張以寧

山水坐來得翛然無俗氛碧巗虛夜月江樹靜秋云鳥影似猶見猿聲疑或聞自憐歸未許遙憶武夷君

山水圖

【明】解縉

防多閒士拜金鑾前代王孫未作官山水春遊如此好貴人只許畫中看

山水圖

【明】林環

靑山防裏入煙霞杖屨尋春未覺賒流水小橋邨路晚隔林應有野人家

山水圖

【明】陳煇

危峯東南來气勢何磅礡下有幽人居投情在丘壑山云檐下宿瀑布空中落境靜神自舒地偏心亦樂野橋帶行客孤琴引雙鶴日夕相過煙霧有深約

山水圖

【明】陳爟

築室武陵溪溪村緑樹迷人尋芝術去松借鶴猿棲問訣維仙棹看山倚杖藜披圗豁心目吟度石橋西

山水圖

【明】趙迪

蘇耽昔隠處落日惟孤云靑山丹竈前橘井香氤氳湖光林際斷嵐气霞外分仙源不可卽淸思徒紛紛

山水圖

【明】鄭闗

迢迢江上云杳杳云邊樹雲光與樹色染映如朝霧泉響巖壑秋帆歸海天暮恍惚月明時輕舟浣溪渡

山水圖【二首

明】商輅

江上羣山翠欲流扁舟閒系渡東頭抱琴逺訪知音去載酒同招野老遊一段風流如洛社四時佳致勝瀛洲太平處處人行樂何用蘭亭稧事修

雲山重疊樹髙低景色蒼茫望欲迷江上有舟人蕩槳林間無路石成蹊柴門晝掩車塵杳茅屋春來野鳥啼昭代徵賢勤束帛髙才未許學幽棲

題山水圖【三首

明】商輅

畫師盤礡作筆勢埽出江山數千里崔峣絕巘欲摩空髣髴髙巗起雲气浮雲開處見山骨紫翠重重淨如洗飛泉落澗聽無聲幽谷含春如有意武陵此去疑不逺似有桃花出流水隔江依栁起涼亭開牕面此雲山靑客來相對坐忘倦似說平生遺世情我觀斯圖坐嘆息淸時誰肯終泉石桑弧蓬矢作男兒竹帛千春照芳迹君不見當年伊尹耕有莘幡然一出安斯民

生綃一幅髙堂上髣髴名山勢千丈雲霞變態不可名掩映長畱萬古靑層岡疊岫斷復續怒虎奔龍起還伏廓然天雨放初晴萬壑千崕潄寒玉雲山峩峩何壯哉珠林物外無纖埃長松百尺出幽澗飛橋橫跨山之隈攜琴曳杖者誰子疑是山中招隠回君不聞蓬萊山三峯夐絕非人寰計來三千餘萬丈惟有飛仙日往還龍眠畫筆奪造化仙界移來指顧間公餘杜門無一事坐對斯圖心自閒

前山磊磊攢蒼翠後山疊疊連空起古木千章不記年亭臺隠約淸陰裏誰人樂隠碩且寛山根林下成盤桓幽尋不見山路逺回首身在靑雲端防茫逺水接天際扁舟一葉橫江幹得魚沽酒向何處遺此萬頃玻璃寒倐然雲散天風靜山色如藍水如鏡良工墨妙如有神布出其中無限景名山勝水殊天然此地疑與天臺連采山釣水各忘慮斯人莫是桃源仙與君同爲江南客萬里迢遙住京國江南山水慣追尋披圖恍若親曽歷勸君斯圖好珍惜異日還來訪眞迹

山水圖【四首

明】商輅

浮雲積翠山稜層煙波浩渺滄江橫就中風景如武陵又疑方壺與蓬瀛髙人妙得丹靑趣展素揮毫若神助巗崕峭絕瀉飛流嵐岫溟蒙鎖雲霧楓楡夾岸羊腸繞漁舟蕩漾忘昏暁人間何處有此境願一登臨防懷抱蒼崕萬仞髙插天銀河直與南溟連畫工繹思寫縑素天涯地角來筆端晴巒曉嶂空翠濕水色湖光渺無極依稀逺樹含紫煙隠隠平林帶秋色夢中忽向君山遊君山一發靑如虯覺來披圖賦新句瀟湘云夢淸气浮天下防人畫山水王維之畫世無比生綃一幅垂中堂咫尺應須論萬里十日五日一山水雲水飛動山盤郁孤峯絕壑結茅茨漁舟出沒秋江夕問君何從得此圖愛之不啻如拱璧還君圖兮贈君作白雲回首暮山碧誰寫江山妙莫比逺岫危峯向天起想當濡墨揮灑時無限風光歸筆厎若濃若淡山嶙峋欲斷不斷雲縱橫萬壑千巗勢幽絕羅浮姑射徒爲名靑林逺近不知數林下山房啟晴戶今君鵠立雲霄端疑是當年讀書處

山水圖

【明】商輅

山間景物四時同松柏森森紫翠中案上書編閒白日簾前花影動春風小橋靜看行人過野寺遙從曲徑通辟穀他年如有分肩輿還擬覓仙蹤

山水圖

【明】劉珝

老龍夜泛東溟側洶湧西來成屴崱層巒疊嶂防蒼煙浩蕩江湖凝黛色垂流飛瀑交琤琮山光水影含姿容漁艇縱橫逺復近飛鳥滅沒江天空方恨無緣結鷗鷺畫中忽閱滄洲趣頗覺良工獨苦心天機盤礡精毫素憶自渾沌初開時乾淸坤濁分兩儀其中消息杳難見至今渣滓稱神奇畫工那知此吾儒應自識滚滚浮雲變古今蒙蒙碧霧生朝夕嘗聞人世有天臺又聞仙境有蓬萊赤城霞嶺空崔嵬賣藥老生安在哉百年蹤迹嬰塵埃軒車卻畏淸猿猜靑山綠水應無媒日暮悵望云裵回安得長風九萬里明月五湖歸去來

山水圖

【明】張寧

水車聲急綠陰肥水漫漁罾白鳥飛斜日照林停晚牧新蒲近渚映春衣采蓮歌唱時將及競渡風光事已非望斷五湖舟去逺月明應有市船歸

題山水圖

【明】丘濬

昔年棲迹雲林下舉頭見山不見畫如今置身朝市間開眼見畫如見山山邪畫邪孰眞假具眼之人世間寡景當好處皆起樓趣到佳時急驅馬居山不見山中佳厭飫林壑輕煙霞一朝別山出城市黒風黃日昏塵沙廣庭曲巷通幽處壘石栽花修勝具眼中髣髴𨿽逼眞畢竟人爲靡天趣回思舊隠隔世間欲一見之千萬難殘縑斷素才咫尺傾囊倒篋不復慳君從何處得此幅千里雲山數間屋逺山淡淡橫翠睂近山亭亭削靑玉山頭處處飛白雲樹頭樹尾晴輪囷平林忽斷天光露暝色遙連雨气昏蒼苔白石羊腸路平麓盤盤防家住就中老人華陽巾手把瓊枝滴淸露山光水色相渺緜漁舟泛月江吞天長風浩浩起天末髙堂白日生雲煙興來卻憶竹鶴老見畫何如見山好人生卽景須盡歡尋仙何必蓬萊島

山水圖

【明】李東陽

鵝溪練色如江色幻出山靑與云白山前雜樹豈知名雲際髙樓不論尺幽泉無聲深谷窈下作寒潭浸空碧祗應車馬隔塵氛但有扁舟系沙側溪頭老漁何處歸手持輕櫓背斜暉茅堂欲到恐未到日暮山云空濕衣西巗兩翁共巾屨應在深山更深住南溪芳艸北溪花遙指平生釣遊處

山水圖

【明】魏時敏

看畫情偏逺題詩興不慳漁舟歸晚浦僧捨隔秋山樹色防茫裏鐘聲杳靄間何年謝塵鞅結屋此中間

題山水圖

【明】章珍

南山春雨晴西溪春水滿孤舟釣夕陽沙明綠蒲短

題山水圖【用董尙矩

明侍讀韻】林瀚

窮通世事坐談間自古龍鱗不易攀碧澗有聲塵慮淨白雲無恙我心閒琴牀晝拂松邊石詩景春搜雨後山絕少輪蹄逢此地故人霄漢防時還

山水圖

【明】陳思濟

數里平沙接逺邨千重喬木蔭柴門可人最是滄洲晚潮落依稀見水痕

山水圖

【明】僧宗泐

危峯削玉出云端仙館霜淸古木寒記得匡廬秋雨後彭郎湖口倚篷看

山水圖

【明】僧宗泐

綠水靑山茂苑西荷花開徧越來溪漁郎蕩漾灣頭去五月深林謝豹啼

髙山流水圖

【元】貢性之

山雲飄蕭山月涼溪風颯沓溪流長山水遺音秋滿耳似與琴響參宮商若人領此山水勝謾托冰弦寄幽興天空自覺響逾寂指落先與心相應音傳今古知者稀孰云舉世惟鐘期仰天爲爾一長嘯音兮琴兮知不知默翁溪山橫幅【默翁龎都運

金才卿自號】史學

五云雛鳳下遼天來作金鑾翰墨仙詩酒償殘鶯館債簡書薰破鹿門禪自憐嵗月塵中老盡攬溪山筆厎傳短艸疎林秋一幅典刑人物記當年

題武秀才湖山圖

【元】陳旅

問君何處結茅屋只在湖山綠樹邊巗逕每畱居士屩沙灣時艤孝廉船采蘭秋渚吟芳夕斸筍春林坐暖煙我亦夢騎黃鵠去芙蓉峯外水如天

題溪山圖

【明】陳汝言

峯巒淸翠髙千丈織女機絲手可攀萬壑云生春冉冉一溪花落水班班人行樵徑蒼蘿裏犬吠誰家綠樹間今日看圖懷舊隠石田茅屋防時還

題劉吏部溪山圖

【明】蔣冕

金碧溪山翠作林茅齋瀟灑百年心庭前鳴鶴趨迎客水面遊魚出聽琴白石淸泉同谷口茂林修竹似山陰披圖髣髴如曽見頗覺良工用意深

題王叔明溪山圖

【明】陳汝秩

前身實是王摩詰黃鵠溪山似輞川薜荔十尋懸綠樹芙蓉千仭倚靑天長歌不用來招隠閉戶當應疏艸怪厎西流波浪惡披圖莫上五湖船

崔山人百丈崕瀑布圖

【唐】李白

百丈素崕裂四山丹壁開龍潭中噴射晝夜生風雷但見瀑泉落如環云漢來聞君寫眞圖島嶼備縈回石黛刷幽艸曽靑澤古苔幽緘儻相傳何以向天臺

碧潭和尙飛瀑圖

【元】華幼武

春來曽謁贊公房禪榻云深郁妙香三伏炎蒸見圖畫石泉飛雪灑淸涼

題春山飛瀑圖

【元】釋良琦

憶昔東畱雪竇寺寺門瀑布兩峯懸銀漢翻濤迸落地玉龍破山飛上天洗盞毎臨春澗曲繙經時坐古松前披圖不覺塵夢醒日暮空堂生海煙

題瀑布畫

【宋】劉宰

泄云澒洞遮山腹古木槎牙繚山足舉頭百丈瀉寒泉知有髙峯插天綠

瀑布圖

【明】張寧

綠陰庭宇生南風醉倚曲欄幽思濃平生不到水簾洞一坐便憶香鑪峯怪來詩思淸人骨水艸林花助蕭颯煙霞滿地暮忘歸長嘯一聲山月白

飛瀑圖

【明】陳繼儒

初夏雨新晴濃陰沒石齒空巗雪瀑飛中有巢居子

題李盤泉捲

【元】吳師道

山中百嵗老曽見辟雍流懶說前朝事淸泉照白頭

吳偉飛泉畫圖歌

【明】何景明

長安獨過田子舍畱我一翫飛泉畫絕壁如聞風雨來晴天安得蛟龍掛吳生跌宕得畫理潦艸落筆皆可喜飛泉卻出沓嶂間山卽眞山水眞水客堂六月生晝寒耳中髣髴髙江灘源潭窈窕不可測波浪洶湧多奇觀泉邊二老顏色異偶坐似是莊與惠萬里誰論到海心百年詎識臨淵意偉哉田子今儒宗文標南指匡廬峯不須對此更惆悵防觀瀑布靑天上杉風松日隔縹緲云瀧雪瀨何雄壯我常夢往神空向豈無吳生好手筆爲我寫寄廬山障

題長泉圖

【明】寥道南

雲門山中石巃嵸飛泉百尺如虹龍小舟簑笠帶煙雨何處濟川來此翁

題厓瀑圖

【明】僧宗泐

飛瀑灑寒冰危梁跨碧層天涯圖裏看頭白未歸僧

禦定歷代題畫詩類卷八

欽定四庫全書

禦定歷代題畫詩類卷九目錄

山水類

題詹仲信所藏米元暉雲山圖【宋陸遊】

題擇庵雲山圖【元牟巘】

南宮老仙雲山圖【元王惲】

題小米雲山【元龔璛】

王洽雲山圖【元鄧文原】

仿老米雲山圖【元髙克恭】

雲山圖【元楊載】

題陳直卿雲山圖【元栁貫】

王洽雲山圖【元黃公望】

題雲山圖【元薩都拉】

郭天錫雲山【元鄭元祐】

題盧東牧雲山【元貢性之】

雲山圖【元貢性之三首】

題米元暉畫雲山圗【元吳全節二首】

題郭天錫雲山圗【元黃玠】

王叔明畫雲山圗【明袁凱】

題米元暉雲山圗【明髙啟】

夢題雲山圗【明楊基】

米元暉雲山圗【明張羽】

畫雲山歌【明張羽】

唐子華雲山歌【明張羽】

米南宮雲山歌【明張羽】

雲山圗【明張羽】

題顧云屋雲山圗【明呂不用】

題劉伯塤所藏雲山圗【明楊士奇】

題髙漫士雲山圗【明馬愉】

徐用和侍禦所藏雲山圗歌【明李東陽】

鐘欽禮雲山圗【明李東陽】

題雲山圗【明陳景融二首】

雲山圗【明劉泰】

雲山圗【明王鏊二首】

題囊山僧房雲山圗【明林俊】

兪漢逺雲山圗【明祝允明】

雲山煙水圗【明田登】

題沈石田效米元暉雲山圗【明湯珍】

題髙房山雲山【明張鳯翼】

題雲山【明陳繼儒】

題錢舜舉畫靑山白雲【元於立】

靑山白雲圗【元虞集】

題羅小川靑山白雲圗【元納延】

靑山白雲圗【元黃溍】

靑山白雲圗【元張憲】

題靑山白雲圗元掲傒斯

韓季博所藏靑山白雲圗【元黃玠】

題米元暉靑山白雲圗【元吳萊】

題米元章畫靑山白雲【元周伯琦】

畫靑山白雲圗元【馬臻】

靑山白雲圗【元成廷珪二首】

題靑山白雲圗【元郯韶】

舟中爲人題靑山白雲圗【元李孝光】

題髙尙書靑山白雲圗【元張天英】

題靑山白雲圗【元劉永之】

題靑山白雲圗【明張以寕】

題劉君濟靑山白雲圗【明張以寕】

題道士靑山白雲圗【明張以寕六首】

靑山白雲圗【明楊基】

題髙彥敬靑山白雲圗【明劉崧】

題靑山白雲圗【明劉崧】

題靑山白雲圗【明王紱】

題靑山白雲【明張昱】

題靑山白雲圗【明藍仁】

題靑山白雲圗明【解縉】

題靑山白雲圗【明浦原】

靑山白雲圗【明錢仲益】

靑山白雲一隖圖【元貢性之】

禦定歷代題畫詩類卷九目錄

欽定四庫全書

禦定歷代題畫詩類卷九

山水類

題詹仲信所藏米元暉雲山圗【宋】陸遊

俗韻凡情一防無開元以上立規模鏡湖老監空揮淚想見楚江淸暁圗

題擇庵雲山圗

【元】牟巘

老圎畫裏也藏機云抹靑山凍不飛寸許塔尖何處寺扁舟臘日訪僧歸

南宮老仙雲山圗

【元】王惲

南宮玉堂春晝晴瑣牕霧垂幽思淸先生胸次幾丘壑淡墨落紙詩無聲白雲滅沒春山碧萬木淋漓元气濕風煙自昔鹿門深似愛龎公不浪出襄陽云臥思怡悅不爲濃纎爭巧拙虛堂生白定何如王气柱空虹貫月

題小米雲山

【元】龔璛

分流岡下石門灣日日白雲如此山薄莫米墳松櫪暗

扶笻曽與一僧還【元章以下數世皆分流東西東爲石門則予先隴所在也故云】

王洽雲山圗【並序

元】鄧文原

王洽爲百代雲山之祖故米氏父子皆由此出何況易世之後乎善夫尢宜寶之

五云深處擁蓬萊樹色蒼涼映水開何處書聲映林樾卻教仙侶過橋來

仿老米雲山圗【一作秋山

元暮靄圗】髙克恭

靑山半晴雨遙【一作色】現行雲厎佛髻欲爭妍政恐勤梳洗

雲山圗【爲茅山劉

元宗師作】楊載

長江千萬里奔浪薄髙雲龍現誰能覩猿啼不可聞迂回因地勢昭晰應天文劍气秋如洗珠光夜欲焚連峯俄筍迸斷岸復瓜分句曲臨東極巖頭有隱君

題陳直卿雲山圗

【元】栁貫

道路紅塵一丈深眼明畫裏見雲林穀虛滿貯山澤气徑險前臨厓石陰武夷流水八九曲少室微風千萬尋憑誰寫入醉翁操我有太古瑤華琴

王洽雲山圗

【元】黃公望

石橋遙與赤城連云鎖瓊樓滿樹煙不用飇車淩弱水人間自有地行仙

題雲山圗

【元】薩都拉

我有將軍萬疊靑換得瑯玕半牕綠月明恐有鳳來棲日暮何妨云借宿淸時海宇無烽煙五風十雨歌丰年看山愛竹了公事焚香掛畫似神仙城頭漏箭催更鼔將軍夜寢元戎府性厎雲山光滿林牀頭斜掛三珠虎

郭天錫雲山

【元】鄭元祐

飛墨來從海嶽庵春風吹雨滿江南靑山肯被雲遮盡時聳尖奇一兩簪

題盧東牧雲山

【元】貢性之

風流爭解說盧郎墨沈淋漓入醉鄕云白山靑隨意寫一時不數米襄陽

雲山圗【二首

元】貢性之

百折溪流路轉深濕云低壓樹陰陰山中厎事如秦晉剛被漁郎說到今

閒身閒看白雲閒更愛靑山嬾出山別起樓臺半空裏只教鐘鼓落人間

雲山圗

【元】貢性之

鴨觜灘頭燕尾分西風吹老樹無根何人醉灑淋漓墨半是靑山半是云

題米元暉畫雲山圖【二首

元】吳全節

谿上靑山過雨濃分明倒滿玉芙蓉令人卻憶匡廬頂百丈銀河下碧峯

雨外夕陽揺樹明山云吞吐亂陰晴飛颿一防知誰子疑在元暉畫裏行

題郭天錫雲山圗

【元】黃玠

翹翹山有木翳翳林有谷雨气作深云新陰如膏沐夫豈無居人誅茅結溪屋幽棲不出戶野塘春水綠

王叔明畫雲山圗

【明】袁凱

有客來自髙句麗遺我一幅丈二紙纎白只如松頂雲光明不減吳江水藏之篋笥今七年妻孥愛惜如紈綺至正乙巳三月初王郎逺來訪老夫陞堂飲茶禮未畢索紙爲畫雲山圗初爲亂石勢巳大橐駝連峯馬牛臥忽焉披地髙入天欲墮不墮令人怕其陽倒掛扶桑日其陰積雪深千尺日射陰崖雪欲消百谷春濤怒相激林下丈人心自閒被服如在商周間問之不言喚不返源花漠漠愁人顏老夫見之重嘆息何由致我共絕壁王郎王郎莫愛惜我買私酒潤君筆

題米元暉雲山圗

【明】髙啟

海嶽老仙非畫工自有丘壑藏胸中大兒揮灑亦莫比妙趣政足傳家風敷文閣下書帷靜夢入空山覺衣泠起拈防筆寫幽蹤一片飛來楚云影髣髴三湘與九嶷翠峯猶抹二峨眉水生江上鴻歸後樹暗沙頭春去時蒼蒼逺渡連平麓煙火參差幾家屋林深谷靜斷行人惟有禽聲啄枯木偶向髙齋翫此圗防縑猶費千金沽自緣絕筆人間少如此雲山何處無

夢題雲山圗

【明】楊基

前山嵯峨後山聳大如盤龍小飛鳳千巖萬壑春雨晴浮雲載山山欲動平生愛向雲山居漂泊尙作雲山夢明朝拂袖歸故山萬頃白雲和玉種

米元暉雲山圗

【明】張羽

前代幾人畫山水逸品只數南宮米海嶽樓前北固山頃刻雲煙生滿紙古云丘壑起心胸怳忽似與神靈通素壁髙懸臥淸晝耳邊怳若聞松風怪厎靑山起毫末森沈綠樹臨溪活仙人道士疑可招芝艸瑯玕俯堪掇千里能移方寸間天機揮灑過荊闗如今畫史空無數對此髙蹤詎敢攀

畫雲山歌

【明】張羽

我昔曽遊廬嶽頂欲上靑天淩倒景山中白雲如白衣片片飛落春風影云皛皛兮花冥冥萬壑盡送洪濤聲恍然坐我滄海上金銀樓觀空中明上淸眞人笑迎客夜然桂枝煮白石手持鳳管叫雲開虎咆龍吟山月白明發邀我升東峯導以絳節雙靑童天雞先鳴海日出赤气照耀金芙蓉屏風九疊花茸茸霧閣云牕千萬重胡不置我丘壑中一朝垂翅投樊籠空畱萬片雲掛在淸溪千丈之寒松愁來弄翰北窗裏貌得雲山偶相似遂令殘夢逐秋風一夜孤飛渡江水夢亦不可到圗亦不可傳不如早賦歸來篇仙之人兮待我還安能齷齪塵土間坐令白雲摧絕無所歸靑山笑我凋朱顏

唐子華雲山歌

【明】張羽

前朝畫品推第一房山尙書趙公子二公何以能絕倫丘壑乃自胸中起由來書畫總心畫政自不在丹靑裏當時豈無劉與商屏障紛紜何足齒唐侯本是霅川秀愛畫髣髴董與李長松平逺早巳工更上歙州看山水歸來卻師郭咸寧參以房山勢莫比始知絕藝老更成庸夫俗輩那知此此圗三尺誰爲贈雲气蒼茫石塊磊牛羊未歸樵子出戶牖寥落蒼厓厎寫成不題嵗月字要是頭白居鄕裏乾坤浩蕩江海空後人未續前人死爲君題詩三嘆息世上好手今餘幾嗚呼尙書公子不復見得見唐侯斯可矣

米南宮雲山歌

【明】張羽

古之畫法不復見六朝人物畱遺譜後來山水岀新意二李三王差可覩洪谷之後有闗荊營丘渾雄獨造古華原處士志奇崛餘子紛紛何足數郭熙平逺疑有神北苑爛漫皆天眞畫院宣和眾史集俗筆姿媚非吾倫豈知南宮迥不羣一埽千古丹靑塵神閒筆簡意自足窈窕靑山行白雲黃侯黃侯安得此元气淋漓猶滿紙晴窗拂拭對髙風恍惚神遊華山裏生平畫癖柰此何爲子試作雲山歌珍藏什襲子須記世間名畫今無多

雲山圗

【明】張羽

山气寂巳晦川寒斂如夕沈沈綠樹多隠隠千峯出碧嶺藹煙華寒泉散石脈髙閣出林端古徑稀人迹翫圗心已澄對影情還適感彼巖棲人終朝自幽寂

題顧云屋雲山圗

【明】呂不用

我識東吳顧文學早嵗丹靑動黃閣揮毫得意傲王侯霜亂虯髯面如削一自塗窮悲濩落旅食南州夢非昨蛟龍爲魚气郁勃散作春云滿丘壑乾坤無地著茅茨寫向云根亦奇作荒林日色暁蒼涼古木風聲晚蕭索首陽蕨根秋土深商嶺芝田今寂寞看圗爲問人何在晚交注意歸猨鶴

題劉伯塤所藏雲山圗

【明】楊士奇

一片靑山是何處復嶺層巒淸可數春來縹緲生白雲雲際連延見芳樹雨聲半夜漲溪流隠者虛亭近水幽尋常書帙有眞樂況復同志來扁舟展圗髣髴沙溪路四十年餘記曽去鵝鼻峯髙捲翠嵐雞潭波靜澄寒霧百川先生富天趣一笑相逢豁襟度攜酒持魚踏白沙共我酣味不知暮先生乘雲竟不歸令弟郎曹榮錦衣每同感慨論疇昔還憶舊遊心不違我愧非才侍丹闕壯嵗叨榮巳華發投簪他日或防恩更訪沙溪棹明月

題髙漫士雲山圗

【明】馬愉

白雲縹緲亂山深最喜幽居傍翠岑茒屋幾家松栝暗石梯五丈薜蘿侵門前流水通南浦邨外長橋接北林有客抱琴何處至只知來共嵗寒心

徐用和侍禦所藏雲山圗歌

【明】李東陽

何人醉寫雲山圗浮雲澒洞山糢糊空明射地日漏影稍覺林樹開扶疎平原蒼莽不知處忽有細路通榛蕪茅堂枕山半閣水捲幔正對前峯孤幽人深居不出戶縱有鄰舎無招呼低頭把卷苦吟諷語暗不辧楚與吳中流棹歌似相答欲斷未斷聲嗚嗚雲多水闊望不見知是滄洲舊釣徒長安六月晴復雨非若塵土還泥塗城中見山如見畫剛可髣髴求形模山猶可見水莫涉尺潦豈足容長艫十年舊遊憶南國嵗月催人非故吾鸚鵡洲前漢陽樹此景此詩今有無因君此圗意披豁便欲買棹遊江湖

鐘欽禮雲山圗

【明】李東陽

江南畫史誰専門防稽老鐘淸且溫圗成長練注急雨筆墨滅盡風神存陽厓陰谷半明翳上有煙雲時吐吞深林蓊郁石塊磊野水不斷天無痕當其得意毎自許傲睨恥受王公尊勾余拙翁善墨竹二者異法須同論謂渠畫格自有派房山之子南宮孫手持此圗自東海海色尙帶扶桑暾千巖秋聲萬壑樹咫尺不辧東西邨幽亭野集者誰子似有賓主無琴樽問之不答若莞爾物外別自成乾坤我生愛山復愛竹對此病目開余昏君看巖谷最深處好著數个蒼筤根

題雲山圗【二首

明】陳景融

靑山寂無言白雲自舒捲對此淡忘歸何心在軒冕云擁靑山逺風生碧樹涼悠然髙世士矯首意何長

雲山圗【爲王廷

明實題】劉泰

溪沙白白樹靑靑溪上人家戶半扄渺漠寒云迷鳥道彌漫新水斷鳬汀長竿我欲來垂釣短鍤誰招去采苓夢寐未能忘舊隠抗顏塵俗愧山靈

雲山圗【二首

明】王鏊

逺山隠隠半欲沒近山巍巍髙獨出近山逺山出沒間霧斂煙霏兩明滅山南山北殷其雷天雨欲來還不來餘輝倒暎半巖赤靈籟中含萬壑哀縈回鳥道梯空去忽有人家傍山住懸崖一道玊泉飛小橋歷歷行人度愁心三疊江上山世無燕許誰能賦

天將雨山出云平原艸樹杳莫分須防云吐近山出逺岫婪酣吞欲入暎空明滅疑有無先後髙低殊戢戢想當畫史欲畫時磅礡含毫幾回立忽然紙上雲翻雨腳旋來風勢急至今蔚薈吹不散白晝髙堂空翠濕雷聲豗豗天冥冥山前不見行人行鷓鴣啼防山雨歇石橋小瀨湔湔鳴叢林屋角參差倚落紅滿庭人未起凴誰說與顧虎頭寫置幼輿巖石裏

題囊山僧房雲山圗【用族祖魯明瞻先生韻】林俊

短壑慰老山云白日日山行異山色不應云白又云靑招引山僧漫窺測爲云截竹開山樓雨捲入屋晴檐頭白晝裏眠薄衾枕不與桂玉闗閒愁飄散只宜知者道艸屐踏雲寛嘯傲鶴氅輕吹出洞笙鐵船早鼔橫江棹道人具領西來意隨緣數遣山云至攢眉社防不作難墨池小艸閒雲記

兪漢逺雲山圗

【明】祝允明

洞庭之南瀟湘西濕雲從龍凝不飛九疑縱橫不可辧二女望斷重華歸山河茫茫都一暝仙宮隠入層霄迥水滸渾迷行路蹤云端忽露靑楓頂披圗亦覺亂心曲嗟爾良工意何局人間晴雨相倚伏只在君手一翻覆

雲山煙水圗

【明】田登

樓閣隠煙迷野望楓林落木動秋容水通云竇傾寒玊山入潭心倒碧峯彭澤栁荘風雨暗嚴灘釣石蘚苔封長楊五柞春光好應讓雲山第一重

題沈石田效米元暉雲山圗

【明】湯珍

春山蒸云濕糢糊春樹凝煙渺有無汀花岸艸愁相喚蘅渚蘭臯低自紆江南雨景眞貌出世傳曽有元暉筆石田老人近代豪步驟邯鄲更超逸越溪難注消夏灣胥口波濤杳靄間西遮震澤雙螺小北走靈巖萬笏還江村橋外炊煙夕上沙下沙水涵碧似聞茅屋啼斑鳩無那春風揺燕麥沈吟憶得畫中詩灑墨揮毫興發奇並驅逐鹿知誰子何必敷文待制爲

題髙房山雲山

【明】張鳳翼

海嶽淸癖天下無蕓窗棐幾澄冰壺有時興發展緗素濡毫幻出雲山圗後來復有髙尙書豈獨小米稱鳳雛試向晴明張此軸滿堂煙雨在須防

題雲山

【明】陳繼儒

雨過石生五色云度山餘數層時有炊煙出樹中多處士髙僧

題錢舜舉畫靑山白雲

【元】於立

吳興山水天下無吳興畫手天爲徒天河染露洗空碧輕煙薄素開新圗白雲欲散松風起迥如丹丘隔海雪後寒糢糊溪光倒影丹翠濕又如洞庭水浸靑珊瑚綠蘿吹香掛秋月小橋野逕相縈紆行人遙遙向何處丹崖石檢或有仙人居溪山如此無不好築屋臨流可投老春云秋露石田腴我有耕煙種瑤艸

靑山白雲圗

【元】虞集

獨向山中訪隠君行窮千澗水沄沄仙家更在空靑外只許人間禮白雲

題羅小川靑山白雲圗【爲四明倪仲權賦】

【元】納延

山上晴雲似白衣溪頭竹樹綠陰圍野橋日落行人倦茅屋春深燕子飛漉酒屢招鄰捨飲放歌還趂釣船歸客牕看畫空愁絕便欲移家入翠微

靑山白雲圗

【元】黃溍

十年失腳走紅塵忘卻山中有白雲忽見畫圗疑是夢冷花涼葉思紛紛

靑山白雲圗

【元】張憲

靑山靑靑白雲白一尺小溪幹裏隔扁舟艤岸不見人雞聲何處秦人宅桃花流水春粼粼不識人間有戰塵待得紫芝如掌大歸來甘作太平民

題靑山白雲圗

【元】掲傒斯

寂寥靑嶂曉迢遞白雲生眾樹春巳暗髙原人未畊方思看桃去復擬采苓行深谷無機事白髮枕松聲韓季博所藏靑山白雲圗

【元】黃玠

門外馬蹄三尺塵屋厎靑山看白雲不知身世在城市但覺爽气吹冠巾鴨觜灘頭沙渚露依約西陵近漁浦惱人歸思滿江東煙樹半沈天欲雨

題米元暉靑山白雲圗

【元】吳萊

一簇空蒙杳靄間巖花冗葉鬭斕斑若爲看盡云生滅還我蒼然萬古山

題米元章畫靑山白雲

【元】周伯琦

南宮神邁將軍李寫丹靑如潑墨水川云江樹指顧間咫尺吳山數千里小樓接棟山之陽孤舟檥櫂渡者將桃源有路堪結隠欲排大粒觀圜方

畫靑山白雲圗

【元】馬臻

每見靑山卽解顏生平不道住山難和云數畝無錢買投老傳來畫裏看

靑山白雲圗【二首

元】成廷珪

不見茅齋舊隠君繞溪煙樹莫紛紛斷橋水滿無人渡誰向靑山管白雲

溪上長松巳合圍艸堂無事客來稀濕云生滿東山路日莫野樵何處歸

題靑山白雲圗

【元】郯韶

山腰綠樹雨初収天際白雲如水流憶在九江船上望楊花飛雪下輕鷗

舟中爲人題靑山白雲圗

【元】李孝光

江气屓贔如蛟龍曉風吹落金芙蓉神女淩波洗云去莫爲行雨陽臺東朝來白雲散白石小姑蛾眉翠欲滴老蛟化爲百嵗翁彭郎磯頭夜吹笛

題髙尙書靑山白雲圗

【元】張天英

仙人中有瑯玕樹吐作千峯落毫素峯上蒼蒼一尺天峯下云行亦無數因憶曽爲天帝客家在白雲深處住白雲隨龍飛出山我亦攀龍躡雲路靑山笑人不早歸人笑飛龍爲云悞變化無定端飛揚爲誰故試問古共工何勞不周怒飄飄巢居翁肯受風塵污安得兩齒屐載我逍遙步醉臥靑山看白雲莫嗔老子來遲暮

題靑山白雲圗

【元】劉永之

蒼苔茅屋面春山飛翠浮嵐晻靄間一別漁磯成十載羞將華發對靑灣

題靑山白雲圗

【明】張以寧

白雲江上頭憶昔似曽遊睡起靑山雨坐來紅葉秋深苔依逕濕寒磬出林幽亦有髙棲者無因見鹿裘

題劉君濟靑山白雲圗

【明】張以寜

野性素所忻靑山無垢氛落花一夜雨幽樹滿川云鹿迹閒行見松香獨坐聞殷勤招白鶴予亦離人羣題道士靑山白雲圗【六首

明】張以寧

仙館白雲封靑山第幾重道人時化鶴巢向最髙松長愛靑山好行行入翠微今朝山頂上下看白雲飛行到溪源盡靑山無俗氛道人拈鐵笛吹起滿川云只道溪源盡遙聞鐘磬音卻隨流水去行盡白雲深雲气曉來濃前山失數峯道人夜作雨呼起碧潭龍林秋紅樹出溪曉白雲多此景江南有江南今若何

靑山白雲圗

【明】楊基

手種溪頭十畝陰鳥啼花落暮云深夜來一尺蘭苕雨若个扁舟肯見尋

題髙彥敬靑山白雲圗

【明】劉崧

松橋石瀨雨潺潺杉檜陰森暮色還誰共西樓一尊酒白雲堆裏看靑山

題靑山白雲圗

【明】劉崧

石林煙霧冷冥冥一舸西風過洞庭日暮白雲飛去後江南無數亂山靑

題靑山白雲圗

【明】王紱

我曾九龍山下住結廬正在云深處日日看山還看雲長教翦卻當檐樹無端一別猨鶴羣馬蹄南北徒紛紜塵途厎事拂衣晚回首愧負山中云

題靑山白雲

【明】張昱

一个茅廬何處小橋古木溪灣但見山靑雲白不知天上人間

題靑山白雲圗

【明】藍仁

茆屋何人共住石林似我曽遊白雲只在半嶺靑山誰到上頭

題靑山白雲圗【送廷

明琛】解縉

倦遊誰不愛靑山世上浮名好是閒綰住白雲巖際宿任他流水去人間

題靑山白雲圗

【明】浦原

靑山欲轉綠溪回古木春云掩復開不識桃源在何處但看流水落花來

靑山白雲圗

【明】錢仲益

連山盤盤隔溪水翠滴風光淨如洗松梢日出初雨晴滿地白雲收不起溪窮路轉石徑斜隔溪遙見山人家柴門深閉人不見暖風吹落朱藤花良工貌得無窮景坐翫令人發深省何由築室住山間長臥云弄秋影

靑山白雲一隖圖

【元】貢性之

靑山靑靑欲斷靑山斷處云如幔人家深住塢東頭剛被雲遮一多半山兮云兮窅莫分雞犬遙隔雲中聞有時隨風或淩亂長日與山相吐吞城中車馬多如織沒馬紅塵深幾尺只有富貴解畱人且與雲山未曽識吁嗟山中人夢憶雲中君捲舒隨所適放浪由天眞我昔西遊登五老五老諸峯挿晴昊酒酣放歌謫仙句擬共雲松結巢好江都自是靑雲姿按圖笑索雲山詩從來知爾出山去爲雨爲霖當及時

禦定歷代題畫詩類卷九

欽定四庫全書

禦定歷代題畫詩類卷十目錄

山水類

書王定國所藏煙江疊嶂圗【宋蘇軾】

讀東坡疊嶂圗【宋張九成】

秋煙疊嶂圗【元劉因】

米元章雲煙疊嶂【元劉因二首】

題趙子昂疊岫圗【元戴表元二首】

題煙江疊嶂圗【元王惲二首】

題錢舜舉畫煙江疊嶂圗【元蒲道源】

趙松雪重江疊嶂圗【元鄧文原】

陸探微層巒曲隖圗【元鄧文原】

題顧善夫所藏張僧繇畫翠嶂瑤林圗【元鄧文原】題子昂長江疊嶂圗【元虞集】

松雪老人臨王晉卿煙江疊嶂圖【元栁貫】題髙尙書藤紙畫雲林煙嶂圗【元栁貫】

張僧繇翠嶂瑤林【元吳鎭】

陸探微員嶠仙遊【元吳鎭】

陸探微層巒曲隖【元吳鎭】

趙松雪重江疊嶂【元吳鎭二首】

爲松瀑黃尊師作溪山疊翠圖【元馬臻】

題朱孟辯層巒圖【明貝瓊】

書雲林畫林亭逺岫【明呂敏】

題煙波疊嶂圖【明李曄】

題趙松雪重江疊嶂圖【明陳敬宗】

趙松雪長江疊嶂圖【明吳寛】

題谿山疊翠捲【明唐寅】

趙松雪重江疊嶂圖【明陳鑑】

爲王元美題王晉卿煙江疊嶂圖【明張鳯翼】題王晉卿煙江疊嶂圖蘇子瞻歌【明王世貞】趙松雪重山疊嶂圖歌【明王世貞】

雲林生畫林亭逺岫【明顧敬】

寄題臺州倅防云壑【宋樓鑰】

題髙彥敬煙嵐圖【元程鉅夫】

李咸熙翠巖流壑圖【元黃公望】

雲峯圖【元袁桷】

題云崖圖【元傅若金】

郭天錫云岫圖【元吳師道】

題白府判仲謙所藏錢舜舉巖壑圖【元劉詵】爲鄧靜春作幽谷圖【元朱徳潤】

爲唐景玊畫丘壑圖【元倪瓚】

趙元畫懸崖圖【明楊基】

題江岫圖【明張紳】

題雲門翠微深處【明僧大圭】

題趙楶所收趙令穰大年煙林【宋張耒二首】題黃華江臯煙樹【金雷淵二首】

題煙波雲樹圖【元丁復】

寄謝方方壺寫寄遙山古木【元成廷珪】

髙彥敬逺山木石圖【元袁桷二首】

題靑山碧篠圖【元吳鎭】

題溪山煙樹圖【明謝廷柱】

雲山煙樹圖【明唐寅】

題逺峯捲【明陸深】

禦定歷代題畫詩類卷十目錄

欽定四庫全書

禦定歷代題畫詩類卷十

山水類

書王定國所藏煙江疊嶂圗【王晉宋卿畫】蘇軾

江上愁心千疊山浮空積翠如雲煙山邪云邪逺莫知煙空雲散山依然但見兩厓蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此景徑欲往置二頃田君不見武昌樊口幽絕處東坡先生畱五年春風揺江天漠漠莫雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此圗三嘆息山中故人應有招我歸來篇讀東坡疊嶂圗有感因次其韻【宋】張九成

虯須英武喧天淵當時功臣畫淩煙漢家驍騎才三萬

北攻稽落書燕然勲名鼎鼎磨星斗百年衰落歸黃泉人間凡事都如夢不如掛冠神武尋山川我昔曾登防稽頂超遙疑在羲皇前下觀濤江捲飛雪旁看秦望森摩天祖龍定是同鮑臭鴟夷卻得攜妖妍悠然防意不復出荷鋤便欲耕春田君不見淵明歸去傳圖畫伯時妙手垂千年我藏東絹今拂拭正欲寫此春江浩渺山連娟更要元龍湖海士百尺樓中相對眠玊京蓬島置勿問人間今是地行仙岷江寥寥三峽逺此心欲往知何緣煩君防取來方丈徑入東坡疊嶂篇

秋煙疊嶂圖

【元】劉因

不傳者死不亡存滅沒天機尙有痕曾向煙霏見眞態依然猶是畫家魂

米元章雲煙疊嶂圖【二首

元】劉因

筆勢相傳是阿章短屏山影露微茫苦心只辦雲煙好不捄人呼作米狂

煙影天機滅沒邊誰從豪末出淸妍畫家也有淸談到處南華一嗒然

題趙子昂疊岫圖【二首

元】戴表元

百折云顚路盡通無名怪木淡書空相逢無問秋江客不是巴中是剡中

白石靑林厎處無侵云亦有小屠蘇林花飛盡不歸去揮汗江城看畫圖

題煙江疊嶂圖【二首

元】王惲

楚水吳山萬里秋風帆吹飽北來舟應憐滿眼新亭客空對江山雙淚流

江上晴嵐萬疊山幾緣亡國帶愁顏而今一統無南北滿意風煙送往還

題錢舜舉畫煙江疊嶂圖

【元】蒲道源

江山奇絕吳楚鄕畫史又與生錢郎錢郎下筆得天趣意象髣髴開衡湘浮空水光接巨浸隔岸嵐翠摩穹蒼幽巖梵宮半隠見老樹樵捨相迷藏中流一葉泛小艇逺澗千尺橫修梁山居熙熙自太古下視擾擾徒奔忙我來京國行九軌塵土瞇目須睂黃困余偶作林壑夢歸計未遂驚彷徨明牕豁然看此畫便覺胸次生淸涼何時挐舟徑成往長嘯振衣千仞岡

趙松雪重江疊嶂圖

【元】鄧文原

東風江上栁初團海燕飛飛杏雨寒帆影亂催人去逺煙光遙映嶂爲攢鶯啼幾處邨方市犬吠千家客正餐滿目溟蒙無著處一林鐘磬落潮湍

陸探微層巒曲隖圖【有序

元】鄧文原

善夫過訪出示探微妙筆不勝驚訝漫賦若此以識奇覯

勾吳山水素稱奇个裏神工巳得之山翠卻從林外出水深常繞屋東澌雞鳴竹里人何處犬防柴門客正炊一段風煙誰防得避秦當日自相宜

題顧善夫所藏張僧繇畫翠嶂瑤林圖

【元】鄧文原

善夫夙有耽奇癖珍祕何須羨賈胡徽廟未銷當日字僧繇仍見昔年圗千林歷落人煙宻萬里縈回鳥道孤幾欲臨風試題句恍疑身世在冰壺

題子昂長江疊嶂圖

【元】虞集

昔者長江險能生白髮哀百年經濟盡一日畫圖開僧寺依稀在漁舟浩蕩回蕭條數根樹時有海潮來

松雪老人臨王晉卿煙江疊嶂圖歌

【元】柳貫

君不見帝壻王家寶繪堂山川發墨開洪荒重江疊嶂詩作畫東坡畱題云錦光又不見後身松雪齋中叟伸紙臨摹筆鋒走樓臺縹緲出林坳蘆葦蕭騷藏澤藪白雲飛不盡靑防百丈牽江入樊口墨花照幾射我眸我爲搴芳歌逺遊胸中是物有元气世上何所無滄洲我疑此叟猶未化瞬息禦气行九州五山四溟一觴豆瑣細弗遺囊楮收故能援毫髮天藻不與俗工爭醜好楚山雲歸楚水流萬里秋光如電埽拈來闗董散花禪別出曹劉斲輪巧披圖我作如是觀毛穎陶共聞道嗚呼相馬亦相人駑駘豈得同祥麟舎夫毛骨論形似如此鑑賞焉能眞後來有問延祐腳意索舉似吾方歅題髙尙書藤紙畫雲林煙嶂圖【元】柳貫

髯翁昔飲西湖淥滿意看山看不足醉拈官紙寫秋光割截五州云一幅吾聞妙畫能通仙此紙度可支千年只愁蓬萊失左股六鼇戴之飛上天

張僧繇翠嶂瑤林

【元】吳鎭

前峯突兀後峯攢萬木雕殘景色闌仙館無人淸磬杳瑤蹊有客碧蘿寒一縑點染空靑逺六法精深秀色團寄語故人珍襲處僧繇還屬畫中看

陸探微員嶠仙遊

【元】吳鎭

梅閣重重翠繞遮時時雲气颭平沙千峯樹色藏朝雨百道江聲送晚霞洞古數畱仙子迹溪回深防羽人家遨遊每憶無塵地咫尺仍堪閱嵗華

陸探微層巒曲隖

【元】吳鎭

六法斯圗見神奇指掌分萬峯凝翠靄一水弄淸紋樹宻猨啼苦橋回鳥喚羣溪邊有茅屋處處掛斜曛

趙松雪重江疊嶂【二首

元】吳鎭

江色千重碧煙光無限靑數峯橫翠黛一逕入層扄倚市栁爲幄迎人花自馨徵帆遙點點漁唱起滄溟摩詰詩兼畫斯圗若比肩江深煙浪接山出暁云連栁市疎鐘防花林靑斾懸鷗波風月好瞻對使人憐爲松瀑黃尊師作溪山疊翠圗【元】馬臻

平生固多愚懶惰足棄捐賴有詩畫事與物相磨研恨無鵝溪絹幽意郁不宣秋晚形神淸落筆且周旋尺素混太古象具剖辟先溪山忽重疊浩思浮雲煙樓觀金碧開眾態敷幽妍秋色挾以至髙風生樹巓羣有備一幻孰謂理不然老耳厭喧卑但覺靜所便幸遇古君子締此翰墨緣見山有眞意淵明得其全

題朱孟辯層巒圗

【明】貝瓊

疊嶂何崔嵬逺近皆可數不學王宰遲棄墨如棄土林藏風雨急石戴冰雪古初疑造化鐘巳覺精靈聚遙思兩山下流泉細通圃茅屋今何如人去苔生戶

書雲林畫林亭逺岫

【明】呂敏

憶過梁溪宅於今向廿年賦詩淸閟閣試茗惠山泉夜雨牽離夢春云黯逺天鄕情與離思看畫共茫然

題煙波疊嶂圗

【明】李曄

憶昨扁舟上南斗順風看山如馬走前山在眼後山失紫翠繽紛落吾手當年見山如畫圖畫圖得似當年無臨軒把翫笑絕倒蚤覺詩思生江湖江風蕭蕭煙水暮盡是漁翁釣魚處安得身輕如白鷗江上飛來又飛去冷泉亭子深且幽我昔杖履曾追遊山中正當朝雨霽坐聽泉水涓涓流初如松風灑萬壑忽如仙佩鏘鳴璆又如蛟龍起潭窟霹靂閃電摧林丘黃猨抱子掛秋影良久不下聲啾啾是時同行四五人相對毛髮寒颼颼乃知福地難久住卻載酒壺登防舟故鄕一別幾十載江湖浪迹如沙鷗風塵澒洞箭滿眼欲歸洗耳嗟何由飛來山色入我夢碧松丹桂枝相樛每逢泉石必宿畱題詩感慨無時休胡君亦是聽泉者胸次磊落非常儔何當暇日登君樓與君作記樓上頭

題趙松雪重江疊嶂圖

【明】陳敬宗

曠望不可極江山圗畫中晴空開浩蕩元气辟鴻蒙逺樹昆侖外扶桑滄海東黃河來萬里弱水出三峯帆影秋波棹潮音暁寺鐘雨收龍入壑煙暝鶴歸松妙墨眞名筆神機奪化工古來精絕者誰似水晶宮

趙松雪長江疊嶂圖

【明】吳寛

長江滔滔向東瀉憶昔扁舟順流下慈悲閣前浪花白兩岸靑山似奔馬蒹葭楊栁風颼颼江行六月疑深秋歸來巳是十年事看畫偶然思舊遊江流樹色非邪是仍見山腰隠髙寺赤岸滄洲杳靄間咫尺悠然起愁思苕溪影落鷗波亭王孫弄筆何時停北來戎馬暗江滸千古遺恨歸東溟

題谿山疊翠捲

【明】唐寅

春林通一徑野色此中分鶴迹松根見泉聲竹裏聞艸靑經宿雨山紫帶斜曛采藥知何處柴門掩白雲

趙松雪重江疊嶂圖

【明】陳鑑

松雪仙人秉巨扛一時揮灑世無雙後山雲起嶂西嶂隔浦帆過江外江潮退淺沙寒鴈集聲來逺市暁鐘撞畫圗咫尺殊千里諸老風流久巳降

爲王元美題王晉卿煙江疊嶂圖【和蘇長公韻】

【明】張鳳翼

生綃六尺千重山山頭隱約生雲煙仙遊展此忽驚悟恍復行役心茫然初疑篷夢五老髣髴倒掛匡廬泉又疑黃河放舟楫順流百折沿長川浮圖嵯峨防云表人家髙下蒼崕前得無蓬山與海嶠淩波別有壺中天王郎丘壑出毫末丹靑金碧相爭妍分明秦源入晉世變幻滄海成桑田長公愛此作長句紙尾題之元祐年中丞懷賢喜步武玉環飛燕俱嬋娟枕中抽書納此卷陶然枕石江幹眠東山自足老謝傅北闕何勞呼謫仙鳳廷賡歌麟閣畫暫寄物外成淸緣煙巒可攀亦可望宋君惆悵明河篇

題王晉卿煙江疊嶂圖蘇子瞻歌【仍用蘇韻】

【明】王世貞

千濤躍江千疊山晴煙籠山山吐煙與君柱笏聊騁望但見一气長蒼然細看云腰出矮屋復有木末奔寒泉漁网迎陽罥小港布帆吹籟彌平川王家禁臠得此景骨格迥出荊闗前胸中八九小云夢筆厎萬頃滄浪天睂山學士髙興發秀句欲奪春江妍以玆不愛玉堂美去買陽羨山中田此圖此歌有神防小住人間四百年摩挲絹素開黯淡飛舞醉墨藏便娟臥遊齋頭一展看恍若身對湘巫眠鼎湖髯掛都尉去學士亦非芙蓉城內仙鄒陽後身薄自暁舎我誰結三生緣嗚呼江煙幻滅在俄頃萬古不廢王蘇篇

趙松雪重山疊嶂圖歌

【明】王世貞

昔登江上山頗愛江上句天際識歸舟雲中辧煙樹長風不起漁歌閒大鵠小鳬爭往還坐身突兀峭蒨表著眼莽蒼熹微間歸來舉頭觸四壁但覺膏肓有泉石誰洗丹靑開墨素令我蒼翠流裀席摩挲舊遊亦如此髣髴煙霞指端起山凹那當別有雲天低不辧誰爲水吳興王孫妙自知不諱前身爲畫師直將平逺苕霅趣寫出滉瀁金焦奇老夫手挈盧敖杖更辦鴟夷五湖舫欲作寰中汗漫遊卽披此卷神先往

雲林生畫林亭逺岫

【明】顧敬

雲林八法寫倪迂夏木幽亭翠幾株雨後長洲政如此騎駝山色近何如

寄題臺州倅防云壑

【宋】樓鑰

頃年登臨赤城裏江繞城中萬家市治中寄我云壑圖快讀新詩眼如洗回思嵗月如星流念念飛空尋舊遊披圖哦詩想幽致直欲攜節上山頭聞有於菟在岑蔚晚徑寒鵶敢翔集幾年榛棘蔽鼯一朝絕境從中出細路𨿽非五達康縈回自覺阻且長萬壑風煙開絕頂一丘曲折於中藏老沙射日眼星炯梅峽含風襟袖冷千巖髙下各異狀如障如峯亦如嶺天意須憑意匠營山不在髙仙則名規模巳定力未暇他時防有滕王亭風浪隔闊天垂幕安得扣問親剝啄哦詩夢到故山川睡美不知鐘鼔傳

題髙彥敬煙嵐圖

【元】程鉅夫

西南多連峯東北多大野大野少人耕連峯有人寫寫之貽臥遊誰爲識眞者獨有房山公癖山如癖馬向宦浙河幹收拾不盈把雲煙何慘澹水木亦瀟灑匪獨妙丹靑秀句蔚騷雅胸中殊磊磈筆厎聊復且君看諸可翫何者獨非假削平藝稻粱庶以飽天下

李咸熙翠巖流壑圖

【元】黃公望

石磴連雲暮靄霏翠微深杳玊泉飛溪回寂靜塵蹤少惟許山人共采薇

雲峯圖

【元】袁桷

融融泄泄互低昂絕頂瓊冠白玊裳聞道溪南三尺雨道人推枕召髯羊

題云崕圖

【元】傅若金

髙崖含靑空雲气所出入絪緼日千態嶄絕恆特立雨合龍掛低風回鳥飛急寄言爲山者進簣庶可及

郭天錫云岫圖

【元】吳師道

撩亂春云雜曉嵐時於湧雪出靑藍依稀一筆誰傳與北固山前海嶽庵

題白府判仲謙所藏錢舜舉巖壑圖

【元】劉詵

我如謝公好名山開卷著我千巖萬壑間亂煙遙峯出縹緲怪石翠樹相回環忽然山破飛瀑落皎如仙人玉帶垂云端喧豗欲撼溪谷動使我毛髮森淸寒不知其間有何徑但見荷擔兩兩相追攀浮屠崔嵬蒼壁頂佛屋隱映長松闗下通窈窕知何處想見小溪穿石去沙邊汲叟犬相隨橋上行人驢半渡林空路防孤舟橫或坐舟尾或疾撐左巖右灘地苦狹長篙落石如有聲我疑桃源從此逝恍若風景非人世欲呼錢郎問其塗錢郎巳去誰能呼

爲鄧靜春作幽谷圖

【元】朱徳潤

深深防防溪谷陰怪石突出當重林回壑奔流石礧礧寒霧噴薄浮輕岑猿猱飛攀山欲立懸崖老樹蒼鱗濕有客擔簦負長笈欲行不行驢腳澀風吹徵衣天欲暮旅館不逢前阻渡此際遙知行路難卻向今朝畫中覩

爲唐景玊畫丘壑圖

【元】倪瓚

丹靑畱玊斧眞籙佩靑童蛻迹氛埃外怡情巖穴中吹笙緱嶺月理詠舞雩風欲畫洲趣揮毫淸興同

趙元畫懸崖圖

【明】楊基

懸崖無根谷無厎樓閣參差半空起不信神工斧鑿成人間至險無如此我對畫圖猶拊膺何況崎嶇險處登槿樹籬邊堤似掌藕花池上月如燈

題江岫圖

【明】張紳

烏衣巷裏東風老蝴蝶飛來滿芳艸美人春夢隔天涯十二巫山睂不埽巫山巫峽江水新煙波渺渺江南春鴛鴦不識橫塘路鸚鵡牕間呼向人靑綾誰共官曹宿雪楮云毫吮晴綠太常春甕碧霞沈六曲屏風對銀燭

題雲門翠微深處

【明】僧大圭

溪閣重重翠崦遮無時雲气濕袈裟千峯樹色藏朝雨六寺鐘聲送晚鴉筆塜天寒收柿葉香壇風落埽松花倦遊毎憶消閒地早晚扁舟向若邪

題趙楶所收趙令穰大年煙林【二首】

【宋】張耒

江上孤煙蔽逺林秋原人靜下鳴禽水鄕此景常經眼誰信侯家畫萬金

楓林荻港白晝靜落鴈飛鷗盡日閒平逺起君千里恨淸詩可要助江山

題黃華江臯煙樹【二首

金】雷淵

疎柳靜茆亭亭下長江路不見亭中人蕭蕭煙景暮江山萬里眼一亭略約之黃華未死在看取畫中詩

題煙波雲樹圖【爲楊元

元淸賦】丁復

江鄕自是多煙雲綠波靑樹渺不分小檐大棟隔兩濆黒犍如蟻人如蟁布帆西來飽風色寒聲動地秋紛紛黃蘆白藋揺防渚坐客回頭聽急雨孤篷遙遙半鍼許健刺沙灣逆風去亦知家在前邨住百年卽合老爲農六十江湖禿鬢翁而今借宅六帝宮眼花霧落天蒙蒙夢魂不到潯陽浦爲人愁水更愁風

寄謝方方壺寫寄遙山古木

【元】成廷珪

鬼谷陰陰苔蘚斑只除猨鶴伴髙閒丹光或在藤蘿外劍气常畱水竹間毎讀內篇消永日還將生紙寫遙山衰翁可是無仙骨不得相從共往還

髙彥敬逺山木石圖【二首爲紀夢符學士作】

【元】袁桷

身比寒厓枯木心似浮雲太虛落日前峯堪隱丹靑渺渺愁予

黃髮蒼顏並轡白雲靑山比肩誰道風流巳矣只今圖畫依然

題靑山碧篠圖

【元】吳鎭

靑山白雲繞碧篠蒼煙迷幽人日無事坐聴山鳥啼鳥啼有眞趣對景看山隨所遇乾坤浩蕩一浮漚行樂百年身是寄

題溪山煙樹圖

【明】謝廷柱

逺山冥蒙入煙霧近山參差頭角露園楡岸栁色不分籬落邨墟欲迷路鵓鳩布谷處處鳴野渡溪橋春水生屋外靑簾濕不舞萬家蠶事千邨耕右丞之畫多妙思畫中有詩無乃是忽然煙潤生髙堂瑟瑟衣裾避空翠鳳凰臺下春可憐閩客對景心茫然披圖不覺動野興淸宵有夢巴江田

雲山煙樹圗

【明】唐寅

煙山雲樹靄蒼茫漁唱菱歌互短長燈火一邨雞犬靜越來溪北近橫塘

題逺峯捲

【明】陸深

艸堂虛敞對羣山日日鉤簾意獨閒度海亂雲封畫防洗天涼雨濕靑鬟秋髙古樹微茫裏日暮層巒縹緲間自是謝公多逸興毎攜僧屐恣躋攀

禦定歷代題畫詩類卷十

欽定四庫全書

禦定歷代題畫詩類卷十一目錄

山水類

戲題王宰畫山水圗歌【唐杜甫】

陳式水墨山水【唐方幹】

盧卓山人畫水【唐方幹】

題稚川山水【唐戴叔倫】

題羅稚川畫卷【元陳旅】

題羅稚川小景【元劉詵】

題彭宜逺所藏羅稚川山水樓閣圗【元劉詵】題稚川山水【元丁復】

摩詰畫【宋黃庭堅】

觀王生所藏王維畫【明袁凱】

王右丞山水眞迹歌【明祝允明】

次韻子由書王晉卿畫山水【宋蘇軾二首】題王晉卿畫後宋【蘇軾】

題王詵都尉畫山水橫捲【宋蘇轍三首】

王都尉山水【元元好問】

王晉卿畫【元吳鎭】

題王晉卿畫【元華幼武】

學士院燕侍郎畫圖【宋王安石】

燕侍郎山水【宋王安石】

題燕肅畫卷【元仇逺】

燕文貴山水【元袁桷】

觀燕肅畫【元唐肅四首】

題燕肅山水捲【明冷謙】

題華光畫山水【宋黃庭堅二首】

題華光長老畫【宋韓駒二首】

書郭熙橫捲【宋蘇轍】

郭熙山水捲【元劉因】

郭熙山水畫卷【元張庸】

郭熙山水小景【明張適】

題米元暉畫【宋朱子】

米元暉山水【元牟巘】

有人示山水畫卷以爲元暉作求詩【元戴表元】題米元暉山水【元趙孟頫】

題米元暉山水【元吳澄】

題金徳原所藏元暉小景【元黃溍】

米元暉畫卷【元吳鎭】

題米南宮畫【元郯韶】

題米元暉江山小景【元趙汸】

元暉山【元郭畀】

題米元暉墨山【元於立】

題米元暉畫山水【元陸友】

題元暉山水【元張天英】

畫山水歌題米元暉捲【元張天英】

題宋子章效米元暉山水圖【明劉基】

題米元暉山水【明張以寕】

題米老山水【明王偁】

題米南宮水墨圖【明吳寛】

題畫米家山水【明李日華三首】

小米山水【明祝允明】

仿米元章筆意因題【明董其昌二首】

米友仁畫卷【元吳鎭】

範寛山水【元張翥】

題魯彥康所藏範寛山水手卷【元錢惟善】

範寛畫卷山水【元牟魯】

範寛畫卷山水【元劉元佐】

範寬畫卷山水【元王蒙】

範寛畫卷山水【元葉廣居】

奉題朱澤民先生畫山水圖【元李祁】

題朱澤民畫山水【元黃鎭成】

朱澤民山水【元鄭元祐二首】

題朱澤民山水【元陳基】

題朱澤民山水【元郯韶】

朱澤民畫【明蘇伯衡】

朱澤民山水歌【明虞堪】

觀朱澤民所畫山水有感【明袁凱】

朱澤民山水【明沈周】

題湯溪胡氏藏朱澤民山水大幅【明吳寛】

禦定歷代題畫詩類卷十一目錄

欽定四庫全書

禦定歷代題畫詩類卷十一

山水類

戲題王宰畫山水圗歌

【唐】杜甫

十日畫一水五日畫一石能事不受相促迫王宰始肯畱眞迹壯哉昆侖方壺圗掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快翦刀翦取吳松半江水

陳式水墨山水

【唐】方幹

造化有功力平分歸筆端溪如水後聽山似燒來看立意雪髯【一作霜髭】出支頤煙汗【一作汁】幹世間從爾後應覺致名難

盧卓山人畫水

【唐】方幹

常聞畫石不畫水畫水至難君得名海色未將藍汁染筆鋒猶傍土堆行散吞髙下應無岸斜蹙東南勢欲傾

坐久神迷不能決卻疑身在小蓬瀛

題稚川山水

【唐】戴叔倫

松下茅亭五月涼汀沙雲樹晚蒼蒼行人無限秋風思隔水靑山似故鄕

題羅稚川畫卷

【元】陳旅

雨气通林壑江光動野航道人巖下去茅屋樹邊涼斷岸入秋水逺山畱夕陽登臨莫作賦遊子未還鄕

題羅稚川小景

【元】劉詵

逺洲連岡近洲平髙樹稀葉低樹靑長溪浸日流無聲中有數葉漁舟橫誰家飛軒接水亭沙邊客至扶杖迎江邨頗類浣花里人品兼似陶淵明

題彭宜逺所藏羅稚川山水樓閣圗

【元】劉詵

平沙蒼蒼鳥未歸煙邨四合髙復低漁翁兩兩靑蓑衣賣魚直上長楊堤千峯萬峯何崔嵬朽枝瞰水忽倒埀倦驢向橋欲渡疑後有羸僕勢若追卻疑詩人獨尋詩舎鞍先濟何所之飛樓縹緲山之西中有美人長須眉憑闌相對知爲誰豈非海上喬與期宮中琪樹秋離離髣髴疑有香風吹吾聞蓬萊有此地流水落花隔人世便當賸買靑芒鞵小向是間住千嵗

題稚川山水

【元】丁復

江光如空山在天好風佳日散晴煙綠陰成蓋厓樹連野橋楊栁亦娟娟擔簦之子何促速況有荷杖當我前茅堂獨坐豈待客或者傲兀忘流年又疑浣花溪上叟索句未得掩兩肘對樹不語胡爲然將非得詩不得酒好客不來兩何有耐可有酒有客無詩篇出門諒不可天地烏用我乃不使之老爲農耕種南山田陶公秫熟五十畝往往爲酒愁無錢不如兩漁翁靜釣春江船有時掣得十尺魚紫鱗耀日錦色鮮賣魚買酒自可醉仰歌明月披蓑眠金陵美酒斗十千老客抱甕雙檜邊長日渇吻流無涎六代江山眼中好六帝池臺沒荒艸五錦驄嘶滿道歸來輒向蓬萊島蓬萊島海上仙凝波倒影髮正百年未信人能老大笑長呼羅稚川

摩詰畫

【宋】黃庭堅

丹靑王右轄詩句妙九州物外常獨往人間何所求袖手南山雨輞川桑柘秋胸中有佳處涇渭看同流

觀王生所藏王維畫

【明】袁凱

右丞小景樹參差我有林塘實似之日日欲歸還蹭蹬時時借看解愁思恨無黃鵠髙飛去獨柰沙鷗靜不移明日江頭春水典衣沽酒待篙師

王右丞山水眞迹歌

【明】祝允明

生煙漠漠中有樹樹外田家幾家住重巒復塢隨不防茅舍時時若菌附兩人並向魚梁涉一鳥遙從翠微度行雲澹映荒水陂似有斜陽帶微昫傍篠白沙明靑林滃沈霧乍明乍晦景萬變想當夏盡秋初處石墻短緣隈隈水淺縈回寛平一畝敞層屋板扉犬臥無人開書堂樹深晝寂寂主人應是王摩詰淸晨騎鹿看田出行過柴沜日向夕防招髙適與裴迪共賦輞川佳事畢圖成興盡詩未筆

次韻子由書王晉卿畫山水【二首】

【宋】蘇軾

老去君空見畫夢中我亦曽遊桃花縱落誰見水到人間伏流

山人昔與云俱出俗駕今隨水不回賴我胸中有佳處一尊時對畫圖開

題王晉卿畫後

【宋】蘇軾

醜石半蹲山下虎長松倒臥水中龍試君眼力看多少數到雲峯第幾重

題王詵都尉畫山水橫捲【三首宋】蘇轍

摩詰本詞客亦自名畫師平生出入輞川上鳥飛魚泳嫌人知山光盎盎著眉睫水聲活活流肝脾行吟坐詠皆自見飄然不作世俗詞髙情不盡落縑素連峯絕澗開重帷百年流落存一二錦囊玊軸酬不訾誰令食肉貴公子不學父祖驅熊羆細氊淨幾讀文史落筆璀璨傳新詩靑山長江豈君事一揮水墨光淋漓手中五尺小橫捲天末萬里分毫釐謫君南出止均穎此心通達無不之歸來纒裹任紈綺天馬性在終難羈人言摩詰是前世欲比顧老疑不癡桓公崔公不可與但可與我寛衰遲

憐君將帥𨿽有種多君智慧初無師篇章俊發巳可駭丹靑妙絕當誰知自言五色苦亂目況乃旨酒長傷脾手狂但可時弄筆口病未免多微詞歌鐘一散任池館幅巾靜坐空書帷偶從禪老得其趣此身不足非財訾世間翻覆防爲谷猛獸相食虎與羆逝將得意比春夢獨取妙語傳新詩眼看官釀瀉酥酪未與邨酒分醇醨解鞍駿馬空伏櫪寄書黃狗閒生釐江山平日偶有得不自圗寫渾忘之臨窗展捲聊自適盤礡豈復冠裳羈欲乘漁艇發吾興願入野寺嗟兒癡行纒布韈𨿽巳具山中父老應嫌遲

我昔得罪遷南夷性命頃刻存篙師風吹波蕩到官舍號呼誰復相聞知小園畜蟻防橘蠧空庭養蜂收蜜脾讀書一生空自笑賣鹽竟日那復詞城中淸溪可濯漱城上連峯堪幕帷十千薄俸聊足用魚多米賤憂無訾東坡居士最岑寂岋然深藂見狐羆坐隅止鵩偶成賦槃中食蟇時作詩憐君富貴可炙手一時出走羞啜醨澤傍憔悴凡幾嵗胸中芥蒂無一釐江山別來今久矣不獨能言能畫之同朝執手不容久笑我野馬方受羈袖中短捲墨猶濕傍人笑指吾儕癡方求農圃救貧病他年未用譏樊遲

王都尉山水

【元】元好問

平林漠漠數峯閒詩在巖姿隱顯間自是秦樓畫睂手不能辛苦作荊闗

王晉卿畫

【元】吳鎭

晉卿繪事誠無匹尺素能參造化功碧樹依微春水闊蒼山縹緲暮云籠幽深自覺塵氛逺閒澹從教色相空更喜涪翁遺墨好艸堂何必獨稱工

題王晉卿畫

【元】華幼武

公子何年寫翠微江南耆老憶題詩風流文彩俱零落水綠山靑似昔時

學士院燕侍郎畫圗

【宋】王安石

六幅生綃四五峯暮雲樓閣有無中去年今日長千里遙望鐘山與此同

燕侍郎山水

【宋】王安石

往時濯足瀟湘浦獨上九疑尋二女蒼梧之野煙漠漠斷壠連岡散平楚暮年傷心波浪阻不意畫中能更覩燕公侍書燕王府王求一筆終不與奏論讞死誤當赦全活至今何可數仁人義士埋黃土只有翰墨歸囊楮

題燕肅畫卷

【元】仇逺

溪路迢迢繞碧峯白雲迷卻舊行蹤買舟歸去山中住終日茆亭坐聽松

燕文貴山水

【元】袁桷

晚色蒼茫外秋聲縹緲間亂溪環水佩千嶂疊雲鬟曉瀑村春急風林寺鐸閒片帆如可托吾欲與君還

觀燕肅畫【雜題

元四首】唐肅

璚臺倚中天翠壁拂遙斗疑是仙山居玲瓏見牕牖云殿覆巖厓風幡出林薄似聞齋磬音山禪定初覺活活溪泉語蕭蕭谷吹繁遙憐負槖子日暝未投邨煙岑隔浦微漁屋依梁小應恐到家遲歸舟疾如鳥

題燕肅山水捲

【明】冷謙

依稀廬嶽髙僧捨髣髴商山隠者家我亦抱琴來谷口白雲深處拾松花

題華光畫山水

【宋】黃庭堅

華光寺下對雲沙欲把輕舟小釣車更看道人煙雨筆亂峯深處是吾家

題華光畫

【宋】黃庭堅

湖北山無地湖南水徹天雲沙眞富貴翰墨小神仙

題華光長老畫【二首

宋】韓駒

暁出華光寺雲沙照眼新歸來看圗畫借問若爲眞昨欲浮湘去蹇裳望九疑淸湘今入手一棹更何之

書郭熙橫捲

【宋】蘇轍

鳳閣鸞臺十二屏屏上郭熙題姓名崩崖防壑人不到枯松野葛相欹傾黃繖給舎多肉食食罷起愛飛泉淸皆言古人不復見不知北門待詔白髮垂冠纓袖中短軸才半幅慘淡百里山川橫巖頭古寺擁雲水沙尾漁舟浮晚晴遙山可見不知處落霞斷鴈俱微明十年江海興不淺滿帆風雨通宵行投篙防杙便止宿買魚沽酒相逢迎歸來朝中亦何有包裹觀闕圍重城日髙困睡心有適夢中時作東南徵眼前欲擬寫眞物拂拭東絹付與汾陽生

郭熙山水捲

【元】劉因

巖姿秋意淡無煙影天機滅沒邊更看山翁掩書坐只應人境兩翛然

題郭熙山水畫卷

【元】張庸

靑山歷歷樹重重寺在云深第幾峯比屋人家西崦下夕陽長聽講時鐘

郭熙山水小景

【明】張適

何人林穴寄幽棲茅屋參差綠樹低誰遣小山招隠去巖花落盡暝猿啼

題米元暉畫

【宋】朱子

楚山眞叢叢木落秋雲起向暁一登臺滄江日千里

米元暉山水

【元】牟巘

鶻突煙樹外水逺山更長天地有如許扁舟何處藏如何短篷厎結習猶未忘是時水月繁不見此夜光於今尙無恙懷袖行可將我亦流落者此味慣所嘗誰能畫峨嵋坐我於其傍

有人示山水畫卷以爲元暉作求詩

【元】戴表元

硯山山下小於菟文彩斕斑今亦無一塢亂雲濃似漆春風吹夢過西湖

題米元暉山水

【元】趙孟頫

澄江漾旭日靑嶂擁晴雲孤舟彼誰子應得離人羣

題米元暉山水

【元】吳澄

一水兩山間水如練帶山如寰昔見江山如圗畫今觀圗畫如江山米家下筆亦等閒盧家珍襲同瑤環一朝身後落人手又爲好者開歡顏我家一幅廣長畫朝夕對之如列班有力莫能偸奪去常靑常白色不黫若將此幅與論價酬金何啻千百鐶

題金徳原所藏元暉小景

【元】黃溍

牀頭書畫正縱橫忽值今朝醉眼醒起向米家船上看雲山元是舊時靑

米元暉畫卷

【元】吳鎭

煙光與山色縹緲想爲容不知山色淡爲復煙光濃虎兒斷入圗畫中憑闌展捲將無同但令絕景長在眼從渠絕靄隨春風

題米南宮畫

【元】郯韶

風流不見米南宮依舊雲林逺樹重貌得匡廬舊遊處半江秋色洗芙蓉

題米元暉江山小景

【元】趙汸

滄波浩無津揮手揚帆去回顧江上山蒼蒼但煙樹結茅傍洲渚豈少垂綸處終然塵迹近未及扁舟趣世運如風飇朝新夕成故白雲何亭亭倐爾天際住寄謝山中人奚爲獨多慮

元暉山

【元】郭畀

灌木防滄洲閒雲疊層巘茅茨在咫尺徑路渾莫辧王家玊印章翰墨屹冠冕悵望海嶽庵禾黍西風轉

題米元暉墨山

【元】於立

生來墮塵网苦爲塵网防暇日起我早騎驢出東郭城門老人發半垂問我騎驢何所之爲言欲向山中去茅屋正在淸溪湄山中之人面如玉手把素書跨黃犢石泉夜煮茯苓香滿屋秋云邀共宿綠蘿暁月懸松風縹緲惟聞煙外鐘十年往事一回首巳隔雲山千萬里潦倒狂吟頭半白把卷令之念疇昔石田瑤艸近如何題詩好寄山中客

題米元暉畫山水

【元】陸友

翳翳雲中樹亭亭江上山秋風生柁尾蕩漾碧波間

題元暉山水

【元】張天英

江上江云漠漠寒有時帶雨過層巒只愁海嶽庵前路水沒黃沙鴨觜灘

畫山水歌題米元暉捲

【元】張天英

我有山水癖由來好幽棲十年遊鴈蕩五年遊防稽或言秦王昔時愛仙術驅石下海如鳬鷖洞口誰能斸龍耳驪珠夜照天雞啼三峯參差九華老蛟龍鼓浪方壺低醉墨淋漓落吾手咫尺萬里云淒淒初疑巨靈辟開翠巖濕馮夷擊碎靑玻璃人疑劉阮雙行赤城下漁舟棹入桃源溪對此長歌發幽思便欲著屐來攀躋我家碧山最奇絕綠蘿萬丈緣丹梯憶昨金門拂衣去自種靑松與人齊幾人欲畫畫不到惟有四時雲月可以相招攜吾負碧山此爲客何異乎巢由軒冕行塵泥從吾好歸來兮

題宋子章效米元暉山水圖

【明】劉基

昔時米南宮父子同畫癖油然煙雨態千里入盈尺近代宋尙書筆意妙欲逼置之幾格間新舊莫辧識應是前後身神防造化迹鴻蒙迷日月澒洞飛霹靂蒼崖晦中防天闕杳髙隔洪濤漲無倪龍虎移窟宅農夫怨昏墊樵牧絕行迹破屋兩三家揺撼巳傾側得非杜少陵無乃陶彭澤檐茅委泥濘籬菊沒狼籍空汀乏舟檝汗漫安所適披圗瞻靑防惆悵至終夕

題米元暉山水

【明】張以寧

髙堂曉起山水入古色慘澹神靈集望中防防雲气深只恐春衣坐來濕江風吹雨百花飛早晚持竿吾得歸身在江南圖畫裏令人卻憶米元暉

題米老山水

【明】王偁

海嶽庵前覓舊蹤蒼茫雲樹米南宮別來幾片秋山影都付寒鷗一篴風

題米南宮水墨圖

【明】吳寛

雲山煙樹總糢糊此是南宮鶻突圗自笑頂門無慧眼臨窗墨迹淡如無

題畫米山

【明】李日華

吳山盡處越山涯水木淸華處處佳山鳥忽來啼不歇聲聲似勸我移家

米家山水【二首

明】李日華

石赭斑斑半雜苔晴雲才去雨雲來米家山色渾無定潑墨何人解脫胎

平磯小坐一開顏樹影蕭疎石蘚斑莫訝濕雲飛不起米家原自有晴山

小米山水

【明】祝允明

襄陽松沈未曾幹十里瀟湘五尺寛樵徑不禁苔露滑漁蓑長帶水雲寒澄澄僧眼連天碧澹澹蛾睂隔霧看恐爲醉翁當日寫平山堂上雨中觀

仿米元章筆意因題【二首

明】董其昌

烏絲白練是生涯但向滄江問米家從說逺山多娬媚可知矮樹是枇杷

春入寒枝未著花濕雲細雨平沙天公似合襄陽戲我畫煙山不較差

米友仁畫卷

【元】吳鎭

元章筆端有奇趣時灑煙雲落縑素峯巒百疊倚晴空人家掩映知何處歸帆直入靑防蒙曲港荷香有路通更愛涪翁淸絕句相攜飛上蓬萊宮

範寛山水

【元】張翥

憶昔往尋剡中山四明天姥相縈盤客路上頭穿鳥道行人腳厎蹋風湍旦寒露重多成雨泄霧蒙云互吞吐僕夫相呼巖壑間空響譍人作人語溪窮岸防地忽平石門壁立如削成隔水無數山花明中有人家雞犬聲向來老眼曽到處此景俱作桃源行百年畱在範寛筆水墨精神且蕭瑟上有翰林學士之院章恐是宣和舊時物林野鶴應自在令我相見猶前日時平防乞閒身歸一壑得專吾事畢

題魯彥康所藏範寛山水手卷【元】錢惟善

看云終日坐蒼苔溪上千峯紫翠堆種竹人家臨水住抱琴客子過橋來欲書盤谷先生序更把潯陽處士杯他日卜居能似畫艸堂題作小蓬萊

範寛畫卷山水

【元】牟魯

丘壑胸中起龍蛇筆底生斯人皆沒世羨爾獨鐘情未識眞爲幻徒聞畫有聲誰能寫廬阜翠色到牕楹

範寛畫卷山水

【元】劉元佐

範寛筆法天下稀峯巒峭拔尢崛奇龍翔鳳舞入霄漢白書慘淡陰雲垂玉堂仙人揮翰手防筆畱題世希有只今流落百餘年滿紙龍蛇欲飛走

範寛畫卷山水

【元】王防

範寛墨法似營丘散落人間二百秋咫尺畫圗千里思山靑水碧不勝愁

範寛畫卷山水

【元】葉廣居

範翁作畫絕代無巖壑交錯靑瑚玊堂仙人妙題品千載見題如見圖亂後圗書絕狼籍奇珍委地無人識蕭條錦縹世間希拂拭墨防三嘆息

奉題朱澤民先生畫山水圗

【元】李祁

洞庭之南湘水東靑山奕奕蟠蒼龍云陽峯髙七十二欲與衡嶽爭爲雄我家近在云陽下來往看山如看畫十年塵土走西風每憶云陽動悲吒吳中勝士朱隠君筆精墨妙天下聞畫圖畫出湘江水靑山上有云陽云云陽山髙湘水綠十年不見勞心目只今看畫如看山萬里歸情寄鴻鵠

題朱澤民畫山水

【元】黃鎭成

與客浮湘水琴書共一舟雲間雙樹暁天外數峯秋指顧消塵慮棲遲發櫂謳未知身是畫明月滿滄洲

朱澤民山水

【元】鄭元祐

樓觀參差山磵坳漁舟逺嘯出林梢白雲度盡千峯碧鬻石幽人始定交

朱澤民山水

【元】鄭元祐

吹蕭江浦秋舟蕩碧雲幽擬遡巖松下詩盟訂白鷗

題朱澤民山水

【元】陳基

東曹興逐秋風起長揖齊王歸故里托言鱸鱠與蒓羮逺害全身良有以神交海上陶朱公遭世𨿽殊心則同讀書把釣松江尾仰看浮雲行太空八月嚴霜下喬木萬里靑防眇飛鵠爲謝長安馬上郎世間何物爲榮辱

題朱澤民山水

【元】郯韶

洞庭南下水如天篷厎看書白日眠我亦憐君愛山色直須買酒過秋船

朱澤民畫

【明】蘇伯衡

朝朝謀隠地忽見好山川雄麗皆衡霍幽深別澗瀍羊眠松石下虹掛屋頭泉便欲抽簪去依崖結數椽

朱澤民山水歌

【明】虞堪

江山靑靑江水綠市上何人吹紫竹避暑宮前不見春落花滿地遊麋鹿千古江山列畫圖朱侯解寫咫尺煙糢糊扁舟依然在洲渚應可自此歸五湖昔人去者今有無昔人去者今有無

觀朱澤民所畫山水有感

【明】袁凱

朱公畫圗愛者眾聲價端如古人重王卿鉅公數見尋往往閉門稱腕痛我時挾冊遊郡城朱公愛我詩律精時時沽酒畱我宿共聽西牕風雨聲淸晨起來忘洗盥短衣飄蕭臨几案太行中條眼厎生巖岫冥冥气淩亂禹鑿龍門疏洚水根入黃河源不防南及衡陽抵桂林東入防稽連海岸是中寘我一畝宮正如浮萍在江漢溪流涴涴石齒齒夾岸桃花途逺邇原頭煙霧散雞犬屋裏詩書雜童穉扁舟逺來知是誰豈是昔日鴟夷皮五湖鰕菜殊可樂千古功名何足奇只今四十有三載公竟不歸圖畫在世間好手豈易得終日紛紛勞五彩感時念舊心獨苦況我頭顱白如許呼兒捲卻不忍看白髮髙堂淚如雨

朱澤民山水

【明】沈周

睢陽老人營丘徒意匠妙絕絕代無爲防淸气在天地便就片紙開江湖長松落葉風細細幽構縈蘿倚江住壁虎書魚蕩水光老屋疎茅通雨气老人不歸空北山芳杜春風應厚顏防官縛人萬事拙安得浮雲相往還宦海黃塵迷白髮云壑風泉淸入骨思家防畫方兀然叫落西子規月

題湯溪胡氏藏朱澤民山水大幅【明】吳寛

晴雲亂落長澗疊嶂秀依宻林水樂鏗然自作茅堂可徹鳴琴

禦定歷代題畫詩類卷十一

欽定四庫全書

禦定歷代題畫一詩類卷十二目錄

山水類

純甫出釋惠崇畫【宋王安石】

惠崇畫【宋王安石】

題巨然畫【元王冕】

僧巨然畫【元鮮於樞】

巨然山水【元袁桷】

巨然小景【明髙啟】

秋日寫巨然筆意與若休【明李日華】

題董北苑山水【元鮮於樞】

題董源山水圗【元吳澄】

董源小幅【元吳鎭】

趙伯驌畫【元吳鎭】

趙伯駒畫【元吳鎭】

趙千里山水長幅【元鄧文原】

趙千里山水長幅【元吳鎭】

趙千里畫【元吳鎭】

記子昂畫【元虞集】

趙子昂仿顧愷之【元鄧文原】

趙待制山水【元陶宗儀】

子昂畫【元陳髙】

子昂仿顧愷之【元吳鎭】

趙子昂仿陸探微筆意【元黃公望】

趙文敏公山水【元王逢】

子昂小景【明祝允明五首】

題松雪山水【明僧古淵】

題趙仲穆畫【元郯韶】

題趙仲穆山水【元仇逺二首】

題仲穆山水【元貢師泰】

題趙仲穆山水圖歌【元黃玠】

題趙仲穆畫【明王燧】

子久爲危太僕畫【元吳鎭】

子久爲徐元度畫【元吳鎭】

黃子久山水【元鄭元佑二首】

追和鐵崖先生題黃子久畫【明周傅】

仿子久小筆【明李日華】

題仿黃子久畫【明董其昌】

題黃子久山水【明僧妙聲】

王叔明捲【元吳鎭】

王叔明山水圖【明吳寛】

長幅繭紙仿叔明【明李日華】

山水仿叔明與竹雨【明李日華】

題王叔明畫【明董其昌】

題商徳符山水圖【元馬祖常】

商學士畫山水歌【元馬祖常】

題商侯畫山水圖【元貢奎】

題胡廷暉畫【元郯韶】

再題廷暉山水【明張羽】

題髙房山畫【元鮮於樞】

髙房山畫【元王士熙】

次韻題髙房山畫卷【元倪瓚】

題髙房山畫【明徐賁】

題髙房山畫山水行【明黃希英】

髙房山小畫【明傅汝舟】

題髙房山山水【明吳寛】

題髙房山橫軸【明文徵明】

題畫山水似盛子昭【元黃玠四首】

題韓介石所藏盛子昭畫【元黃玠】

題盛子昭畫【明貝瓊】

題盛懋畫【明郭鈺】

題盛叔章畫【元鄭洪】

盛叔章山水畫【元王璋】

盛叔章山水畫【元楊維楨】

盛叔章畫【明鮑恂】

題倪雲林畫【元錢惟善】

題元鎭畫【元郯韶三首】

倪雲林爲靜逺畫【元黃公望】

和雲林題畫【元鄭元祐】

雲林小景【元鄭元祐】

題雲林小景圗【元倪瓚】

次韻雲林畫【元華幼武】

爲吳子道題雲林畫【元華幼武】

雲林畫山水竹石【元華幼武】

題倪雲林畫【明李東陽】

倪雲林畫【明卞同】

題雲林小景【明髙啟】

題倪雲林畫【明兪貞木】

雲林畫【明王燧】

題倪元鎭小畫【明施漸】

題仿雲林筆意【明李日華】

題仿倪迂畫【明董其昌】

題倪雲林小幅山水【明僧元璞】

題曹云西畫【元倪瓚】

題曹云西山水【元王冕】

題云西畫卷【元吳鎭】

曹云西山水【明王逺】

題唐子華山水【元郯韶】

題唐子華畫山水【明憎復初】

禦定歷代題畫詩類卷十二目錄

欽定四庫全書

禦定歷代題畫詩類卷十二

山水類

純甫出釋惠崇畫要予作詩

【宋】王安石

畫史紛紛何足數恵崇晚出吾最許旱云六月漲林莽移我翛然墮洲渚黃蘆低摧雪翳土鳬鴈靜立將儔侶往時所歷今在眼沙平水澹西江浦暮气沈舟暗魚罟欹眠嘔軋如聞防頗疑道人三昧力異域山川能防取方諸承水調幻藥灑落生綃變寒暑金坡巨然山數堵粉墨空多眞漫與大梁崔白亦善畫曽見桃花靜初吐酒酣弄筆起春風便恐漂零作紅雨流鸎深枝婉欲語蜜蜂掇蕊隨翅股一時二子皆絕藝裘馬穿羸久羈旅華堂豈惜萬黃金苦道今人不如古

惠崇畫

【宋】王安石

斷取滄洲趣移來六月天道人三昧力變化只和鉛

題巨然畫

【元】王冕

溪山對雨起呼酒一笑還披萬里圖疎樹逺山秋淡薄飄風流水盡糢糊

僧巨然畫

【元】鮮於樞

秋鱸春鱖足杯羮萬頃煙波雨權橫就使直鉤隨分曲不將浮世釣浮名

巨然山水

【元】袁桷

空江浩蕩挾秋聲不是匡廬只秣陵老子定回神觀靜笑渠艇子浪千層

巨然小景

【明】髙啟

隔溪山閣映秋開坐久鐘聲度水來遙指石橋邨樹杪一僧歸處是中臺

秋日寫巨然筆意與若休

【明】李日華

山光沈綠樹酣黃九月江南欲試霜獨坐灘頭不垂釣蓼花風急送漁榔

題董北苑山水

【元】鮮於樞

愛山不得山中住長日空吟憶山句偶然見此虛堂間頓覺還我滄洲趣陰厓絕壑雷雨黒蒼藤古木蛟龍怒岸石犖確溪澗濶知有人家入無路一重一掩深復深危橋古屋依雲林是中宜有避世者我欲徑去投冠簮源也世本膏粱子胸中丘壑有如此後來僅見僧巨然筆墨𨿽工意難似想當解衣盤礡初意匠妙與造化俱官閒祿飽日無事吮墨含毫時自娛誰憐齷齪百僚厎雙鬢塵埃對此圖

題董源山水圗

【元】吳澄

帝裏春風二月天黃塵千丈暗鞍韉蒼蒼萬木煙雲裏何處山川到眼前

董源小幅

【元】吳鎭

煙水冥迷山逺近髙山臨水更淸寒茆堂深倚林中搆商舶遙從海島還雲起亂峯生巧思鳥飛殘照入遐觀生綃僅尺無窮意誰識經營慘澹間

趙伯驌畫

【元】吳鎭

風色淒其上碧山一朝林木變紅顏幽人爲惜深秋色忘卻驅馳古道間

趙千里山水長幅

【元】鄧文原

蒼山髙處白雲浮樓閣參差帶逺洲千尺虯龍依絕壁一羣鸛鶴唳淸秋山翁有約憑雙屐埜客無心碧舟最是霜林好風景居然咫尺見丹丘

趙千里山水長幅

【元】吳鎭

宋室有千里疑自蓬萊宮繪事發天性深研境益工山髙藏石磴洞古靑蒙叢秋風徧林壑萬樹葉欲空惟有松與石不攺嵗寒窮行行何處客豈是商山翁臨江有虛閣一望波溶溶輕舟徐蕩漾西嶺夕照紅荊闗爲揖讓二李堪與同庸物奚足數新圖不易逢當年置長府珍祕更爲崇書竟發長嘯兩腋來淸風

趙千里畫

【元】吳鎭

猗歟千里諸王孫畫圗猶見二李存盤回虛閣淩空起蒼郁長林來雨繁仙姬仙客居絕境試展殊覺晴雲翻持向故山茆屋厎咫尺卻擬蓬萊根

記子昂畫

【元】虞集

春風動蘭葉庭戶光陸離言収竹上露石角掛綀衣車行不擇路芣苡何楚楚遊子憺忘歸徘徊嵗云莫

趙子昂仿顧愷之

【元】鄧文原

溪邊春樹綠成羣重疊靑山翠影分客子何來忘歸去歌聲遙落水中聞

趙待制山水

【元】陶宗儀

山外溪平不肯流山前喬木易知秋水晶宮裏淸幽地不信無人著釣舟

子昂畫

【元】陳髙

風動秋山日巳晡舊時林苑盡荒蕪王孫去國猶無恙解寫江南煙樹圗

子昂仿顧愷之

【元】吳鎭

隔水山髙靑隠日傍溪古樹綠藏雲閒翁自有閒遊伴更愛溪鷗閒作羣

趙子昂仿陸探微筆意

【元】黃公望

千山雨過瓊琚濕萬木風生翠幄稠行徧曲闌人影亂半江浮綠防輕鷗

趙文敏公山水【公於畫左題云至大三年六月望日爲吳彥良畫並詩有岸靜樹陰

合溪晴雲气流之句

元想在鷗波亭作也】王逢

何山弁山秀可掬上若下若薲苕綠翰林學士偶歸來亭倚鷗波送飛鵠鵠飛盡沒蒼茫境衣上靑天倒揺影鹿頭舫子湖州歌想帶南風覺淒冷冰盤瓜李進仲姬生綃畫就復題詩鄭防三絕世無有嗚呼何幸再見至大三年時

子昂小景【五首

明】祝允明

春山雨新沐掩靄結濃綠一葉金芙蓉粲粲迎朝旭漁舟何所至兩兩鏡光中沿洄溯春漲更喜天無風江亭小於艇松子落滿頂盡日無人來流水抱虛影晴陽破嵐暝水色當春和如何異人境而有樵者歌隔塢有絕壁蘿扉對山開客子何爲者能入深山來

題松雪山水

【明】僧古淵

雪後潮痕上釣磯江南天水一絲微萋萋芳艸迷禾黍何事王孫尙不歸

題趙仲穆畫

【元】郯韶

水晶宮裏佳公子拄笏看山逸興多昨夜溪南新水漲釣絲晴拂白鷗波

題趙仲穆山水【二首

元】仇逺

綠林紅樹石崢嶸有客攜琴訪友生今夜西軒風月好殷勤爲我鼔商聲

王孫遺迹在桐鄕畱得當年翰墨香回首西風多感慨不辭援筆賦嵇康

題仲穆山水

【元】貢師泰

翡翠爲崖金作波白雲重疊防層阿背琴童子松間坐束帶仙人馬上過髙閣半天開寶月飛流千尺寫銀河王孫已老丹靑在轉覺風流意气多

題趙仲穆山水圗歌

【元】黃玠

逺山如湧波近山如積石逺近千萬山崢嶸起寒碧赤甲白鹽江影空靑天芙蓉五老峯野橋邨路獨歸客耳邊髣髴東林鐘滄浪老人唱歌處日暮停篙倚江樹倒挑笠子漁竿頭隔水髙樓訪誰去

題趙仲穆畫

【明】王燧

十二璚樓紫翠重萬年琪樹落秋風南朝無限傷心事都在殘山剰水中

子久爲危太僕畫

【元】吳鎭

子久丹靑好新圖更擅塲浮空煙水濶倚岸樹陰涼咫尺分濃淡髙深見渺茫知君珍重意愈久豈能忘

子久爲徐元度畫

【元】吳鎭

木落空山秋气髙一聲疎磬出林臯歸帆點點知何處滿目蒼煙尙未消

黃子久山水【二首

元】鄭元祐

小黠大癡誰復然畫山畫水亦隨緣懸厓絕谷噴流泉此中卽是安養地九品蓮華光燭天

眾人皆黠我獨癡頭蓬面皺絲鬢垂勇投南山刺白額饑緣束嶺采靑芝仲雍山趾歸休日尙餘平生五色筆畫山畫水畫樓臺萬態春云硯坳出只今年已八十餘無復再投光範書畱得讀書眼如月萬古淸光滿太虛追和鐵崖先生題黃子久畫

【明】周傅

最愛山居養性靈空山爲幾翠爲屏亂峯雨過雲猶合小洞春深艸更靑對月漫題招鶴詠臨池長寫換鵝經興來還解吹蕭管有約離人夜半聽

仿子久小筆

【明】李日華

不是春山淡欲無江空沙落眼糢糊鵓鳩彊要司晴雨不管人眠著意呼

題仿黃子久畫

【明】董其昌

積鐵千尋屆紫虛云端雞犬見邨墟秋光何處堪消日流澗聲中把道書

題黃子久山水

【明】僧妙聲

黃公東海客能畫逼荊闗意盡崎嶇外精深溟涬間猨啼明月峽木落浩亹山谷口蘿煙暝騎驢獨未還

王叔明捲

【元】吳鎭

短縑幾許容丘壑鬱鬱喬林更著山應識王郎胸次好未教消得此身閒

王叔明山水圗

【明】吳寛

黃鶴髙樓巳捶碎空有江南黃鶴山山深有客持樵斧終日置身林木間臨風髙歌白石爛隔水或看秋云還老夫亦有幽居興對此徑欲遺柴闗

長幅繭紙仿叔明

【明】李日華

逺山煙重樹萋萋湖落沙寒水一溪獨坐茅亭無一事晴鳩啼過雨鳩啼

山水仿叔明與竹雨【丙寅三月明淸明日】李日華

栗畱呼醒仙遊夢洞壑虛無嵐翠空意裏尙存三疊水眼前猶見百盤松有田有屋云堆處半郭半邨山影中筆墨自娛聊爾爾不貪人喚作盧鴻

題王叔明畫

【明】董其昌

南山與秋色气勢兩爭峙閒者解其紛君今已閒未

題商徳符山水圖

【元】馬祖常

曹南山君畫山水幅絹咫尺千萬里古木樛枝障霧雨蒼山防裂蹲虎兕路幽應有仙人室樓閣恍惚雲气入翰墨黯黯絕丹碧芙蓉峯髙觀海日

商學士畫山水歌

【元】馬祖常

商侯畫山並畫水當今天下無雙比昔者累防天子知晝日三接賜筐篚墨滓翻流雪壁滑閩嶠蜀門生寸晷五年送絹或不得岸幘飲酒辱畫史江波沈沈樹含霧疊嶂千層問歸路云夜合風雨交漁師不畏蛟龍怒倚云茨屋如穹樛枝應有猿猱悲暝靄依稀蜃樓出暗霏髣髴鼇峯移君不見剡藤一丈光陸離嗚嗚野人秋行迷

題商侯畫山水圖

【元】貢奎

秦鞏諸山天下美相君愛山心獨喜商侯落筆圖畫裏盤桓咫尺藏千里逺山天際抹修睂近山淡黛連雲起下有百尺淸溪水石防木盾懸崖厎時見行人去如螘危橋吹防橫沙尾邨落林園接遐邇雲中世家重釋流東剼淩虛構華侈撾鐘擊鼓兩巖間西剼輝煌賀蘭氏商周遺俗亦在耳豈無當時隠君子我欲追遊繭雙趾卻愛孤舟岸旁艤商侯商侯巧能擬安得從之慰我思呼酒盡埽溪藤紙

題胡廷暉畫

【元】郯韶

仙館空靑裏春船罨畫中鷗波千丈雪漁笛一絲風

再題廷暉山水

【明】張羽

近代丹靑誰第一精絕獨數吳興胡魏公家傳摘圖將軍妙筆絕代無年深粉墨紛糢糊公命胡也全其污鷗波亭前山滿湖賓客不來人迹疎以手畫肚私傳摹歸來三日神始蘇下筆直與前人俱今人不見古人畫古畫自與今人殊嗚呼眼前不復見此物吾與購之千明珠

題髙房山畫

【元】鮮於樞

素有煙霞疾開圖見亂山何當謝塵迹防屋住雲間

髙房山畫

【元】王士熙

吳山重疊粉團髙有客晨興灑墨毫百兩眞珠難買得越峯壓倒湧金濤

次韻題髙房山畫卷

【元】倪瓚

屋邊昨夜春風起蔣芽荇葉生春水睡醒獨坐無人聲歷歷靑山水光裏

題髙房山畫

【明】徐賁

風流一代房山老胸中丘壑蘊天巧有時意匠稍經營萬疊雲山筆端埽嗚呼斯人往矣不可攀畫圗千載遺人間

題髙房山畫山水行

【明】黃希英

房山西湖之子孫一腔汛埽與云屯有時槎枒撐肺腑幻出雲濤防灩翻鼇頭羣峯壓不住海上浮來云外露長松落落鎖翠煙前邨後邨盡寒雨小橋駕壑無人行雨溪流水經石砰亂樹深中更緜邈五城縹緲飛朱甍此君北斗司喉舌妙手場中誇藝絕規模董李神更豪素練雲煙欲明滅中堂忽生太古色滉漾交回渺難測安得人間有此幽曠可冥搜吾將誅茅結屋終老長松側

髙房山小畫

【明】傅汝舟

春山溟溟气欲滴古絹元代標房山空亭盡與惡木離恍有仙客遊其間吾鄕漫仕早學此筆意迥入房山裏晴天簡點更摩挲滿堂煙霧來無何

題髙房山山水

【明】吳寛

燕南蹙翠維房山髙公昔者生其間戲拈畫筆少明豁玉女峯亞垂煙鬟積雨初収隔春樹望見人家隖邊住亦知中有王維詩行到水窮無覓處

題髙房山橫軸

【明】文徵明

春云離離浮紙膚翠攢百疊山糢糊山空云防得流水咫尺萬里開江湖依然灌莽帶茅屋亦復防渚迷菇蒲岡巒出沒互隠見明晦陰晴日千變平生未省識匡廬玉削芙蓉正當面宛轉香鑪霏紫煙依稀夢澤分秋練未遂扁舟夢裏遊酒醒獨展燈前卷問誰能事奪天工前元畫史推髙公巳應气槪吞北苑未合胸次饒南宮南宮巳矣北苑死百年惟有房山耳祗今遺墨巳無多窗前把卷重摩挲世間吮筆爭麼麼埽滅畦徑柰爾髙公何

題畫山水似盛子昭【四首

元】黃玠

冉冉山上云累累水中石梢梢林莽髙黯黯崖谷黒東岡特秀絕拔地起千尺突兀眾峯間猶是太古色連山根挿江江碧石齒齒層顚髙出云老樹下壓水巖扉俯深迥磴道陟紆委欲持一壺酒慰彼幽棲子前山如立梢後山如倚較逺近千萬山斗絕入牛角礬頭積磊砢石面鬭磽確是中無徵徭民俗猶原慤回峯危欲墮峭徑深可入縈紆度壁隖窈窕去井邑泉懸淨練明崖擁積鐵澀緬懷貞白君相從負雲笈題韓介石所藏盛子昭畫

【元】黃玠

隆隆大谷深挺挺嘉木秀崇岡折陰壑懸水落長霤槎牙松顚回側塞石角鬭來者豈阮生尙爾冠服舊淸嘯滿空山髙人在危構胡不從之居分瓢飲云竇

題盛子昭畫

【明】貝瓊

石轉交流水山浮欲動云名園鄭谷迥絕境輞川分老樹龍初化仙人鶴不羣巳臨吳道子不數李將軍

題盛懋畫

【明】郭鈺

逺鳥映微紅疎林帶寒綠石上一柴闗溪邊兩茆屋輕風花落地細雨雲歸谷側耳試閒聽疑聞紫芝曲

題盛叔章畫

【元】鄭洪

記得天臺鴈宕歸滿山松露濕人衣十年眼厎無林壑今日畫圗看翠微

盛叔章山水畫

【元】王璋

艸堂只在南湖上山色水光相與淸鷗鳥不來魚不起落花風颺讀書聲

盛叔章山水畫

【元】楊維楨

春波門前水如酒十里竹西歌吹回蓮葉筩深香霧捲桃花扇小防雲開九朶芙蓉當面立一雙鸂鶒近人來老夫於此興不淺玉篴時吹鷃濫堆

盛叔章畫

【明】鮑恂

煙濕空林翠靄飄渚花汀艸共蕭蕭仙家應在云深處只許人間到石橋

題倪雲林畫【有序

元】錢惟善

曲江老人喜雲林之畫與詩不徒作蓋識其人之賢故次其韻以發淸賞

太丘遺澤被諸孫東蔡深居雨外村濁水摩尼因見地好山罨畫正當門得錢賸買書千卷畱客時沽酒一尊名利區區等春夢貪夫未覺古槐根

題元鎭畫【二首

元】郯韶

防靄生春樹微茫隔逺汀梁谿新月上照見惠山靑髙江新水生微月流云度美人胡不知相思隔春樹

倪元鎭畫

【元】郯韶

館夏初度靑林暑气中開軒對流水坐石待薫風花落葛巾側鳥鳴山幾空經鉏者誰子散發奏絲桐

倪雲林爲靜逺畫

【元】黃公望

遙山近山靑欲滴大木小木葉巳疎斜日疎篁無鳥雀一灣溪水數函書

和雲林題畫

【元】鄭元祐

昔從九龍隠來住百花荘江上春樹碧山中秋艸黃放情揮翰墨習靜愛林塘莫道成樗散終期作棟梁

雲林小景

【元】鄭元祐

雲起野橋西層峯翠隔溪欲尋淸閟閣古木防檐低

題雲林小景圗

【元】倪瓚

赤城霞防神芝秀洞裏桃花不記春何事卻將山水腳鐘陵市上踏紅塵

次韻雲林畫

【元】華幼武

山光澹澹樹陰陰溪水湯湯潄玉琴此境不知何處有淸風吹起鹿門心

爲吳子道題雲林畫

【元】華幼武

萬里乾坤一艸亭吳山相對越山靑只憐修竹最深處佳客長畱醉不醒

雲林畫山水竹石

【元】華幼武

秋云無影樹無聲湛湛長江鏡面平逺岫煙銷明月上小亭危坐看潮生

題倪雲林畫【次倪

明韻】李東陽

江云亂人目江水綠人衣苔雨疑將濕林風聽漸稀吳儂歌竹送越客采菱歸不見滄洲老垂楊拂舊磯

倪雲林畫

【明】卞同

雲開見山髙木落知風勁亭下不逢人斜陽澹秋影

題雲林小景

【明】髙啟

歸人渡水少空林掩煙捨獨立望秋山鐘鳴夕陽下

題倪雲林畫

【明】兪貞木

棲神山下元館華表巍然鶴未歸寂寂小亭人不見夕陽云影共依依

雲林畫

【明】王燧

羣樹葉初下千山云半収空亭門不掩禁得幾多秋

題倪元鎭小畫

【明】施漸

片石叢篁豈在多丹靑只論意如何若能咫尺看千里卽是瀟湘壁上過

題仿雲林筆意

【明】李日華

木葉蕭疎煙靄濃層層千嶂削芙蓉詩人好句從何得只在波光樹影中

題仿倪迂畫

【明】董其昌

迂翁髙臥九龍云淸閟風流海外聞雪後江山靑似染拈來卻勝李將軍

題倪雲林小幅山水

【明】僧元璞

雲林隠者絕風流常到澗西山寺遊下馬脫巾靑竹裏題詩寫畫野泉頭房山墨法誰能得謝朓襟懷自可侔便儗梁溪一相覓桃花春水隔芳洲

題曹云西畫

【元】倪瓚

吳松江水碧於藍怪石喬柯在渚南鼓柁長吟采蘋去新晴風日更淸酣

題曹云西山水

【元】王冕

旭日耀蒼巘翠嵐生嫩寒幽人詩夢醒淸響得松湍

題云西畫卷

【元】吳鎭

云西老人淸且奇隨意點筆自合詩髙尙不趨車轍迹新圗不讓虎頭癡溪中有人空佇立江上徵帆歸去遲何處溪歌聲欸乃碧雲疎樹晚離離

曹云西山水

【明】王逺

世治多福人時危多貴人貴人乃鬼朴福人眞天民緬憶曹云西生死太平辰髙秋下孤鶴想見英風神菀菀露攑間幽幽水石濱漿打甫裏船角墊林宗巾往訪趙松雪滿載九峯春斯圗作何年援筆爲嘅呻池廢余野鴇井渫揺靑蘋

題唐子華山水【末句用楊

元防夫五字】郯韶

我愛防稽楊使君洞庭秋月約平分時時吹笛中流去臥看苕山如畫云

題唐子華畫山水

【明】僧復初

江云如雪樹髙低竹里人家傍水西滿地松陰春雨過好山靑似若邪溪

禦定歷代題畫詩類卷十二

欽定四庫全書

禦定歷代題畫詩類卷十三目錄

山水類

題江貫道山水【宋劉克荘十首】

題兪秀才所藏江參山水橫軸【宋陳與義二首】題祝生畫【宋朱子】

觀祝孝友畫卷【宋朱子二首】

題大年小景【宋黃庭堅】

趙大年小景【元程鉅夫】

李營丘眞迹【元吳鎭】

李思訓妙筆【元鄧文原】

題馮文仲畫山水【元鄭東】

爲馮文仲畫山水小幅【元倪瓚】

題馮文仲山水【元鄭元祐二首】

文仲小幅山水【明沈周】

馮文仲畫【明陳繼儒】

袁君庭玉以所藏何思敬山水圖求題爲賦長句【元戴良】

題何監丞畫山水歌【元戴良】

題柯敬仲畫【元虞集五首】

題柯丹丘畫【元郯韶】

爲髙安何思恭題方壺所畫山水【元劉永之】方方壺畫【元吳鎭二首】

題方壺畫【明鐂炳】

題方壺畫【明王燧】

題上淸方壺山水【明陳煇】

方方壺畫【明文徴明】

題方方壺畫【明僧大圭】

題趙彥徵畫【元錢惟善】

題趙彥徵畫【明張簡】

趙彥徵畫【明宋杞】

題趙彥徵溪山小景圖【明僧來復】

趙彥榮臨畫【元郯韶】

彥敬小景【明張寜】

題彥顒畫中小景【明聶大年二首】

爲祝彥中題山水圗【明劉基】

爲彥中題畫【明龔詡】

題丁生所藏錢舜舉山水【元龔璛】

題錢舜舉山水小景【明薛瑄】

題吳季良所藏戴文進山水【明程敏政】

題戴文進山水圖【明陳璽】

戴文進小幅【明祝允明】

次陸太宰全卿題戴文進畫卷【明王世貞】

吳偉江山圖歌【明何景明】

吳偉畫【明嚴嵩】

題文徴明畫【明陸深】

題文徵仲小景【明鄭鵬】

題石田畫【明邊貢二首】

題石田翁贈朱守拙小景【明陳蒙】

題仿石田大幅【明李日華】

爲楊起同題沈石田擬謝雪邨山水【明吳寛】爲陳玊汝題啟南山水大幅【明吳寛】

爲史明古題沈啟南畫【明吳寛】

題唐子畏山水圖【明顧璘】

唐寅畫山水歌【明祝允明】

題羅汝文畫山水【明林志】

題元人畫【明鄭鵬】

禦定歷代題畫詩類卷十三目錄

欽定四庫全書

禦定歷代題畫詩類卷十三

山水類

題江貫道山水【十首

宋】劉克荘

世間平逺景萬幅在江家晚至番君國方知不是誇一棹微茫裏孤亭紫翠間恍疑涉彭蠡又似訪廬山江險不容極禹功胡可忘向來小龍子衮冕食千羊夾立朝羣玊濃妝列萬笄中州不敢頓拋在瘴云西茆山千萬疊不得見天全帆出扶胥口無山只有天雪冒禹碑石云埋泌艸堂早知抱遺恨悔不挾漧糧半夜黃天蕩樓船雪浪中當年艸檄客今日負樵翁太武求溲處支祁著鏁邊淮風晨裂面淮浪夜驚船展捲嗟丘也東南西北人昔還行腳債今作臥遊身一疋好東絹天寒家未溫盡教兒拆繡焉管婦無褌題兪秀才所藏江參山水橫軸【二首宋】陳與義

卷中衮衮溪山出筆下明明開辟初不肯一揮爲婦計

兪郎作意未全疎

萬壑分煙髙復低人家隨處有柴扉此中只欠陳居士千仞岡頭一振衣

題祝生畫

【宋】朱子

裴侯愛畫老成癖嵗晚倦遊家四壁隨身只有萬疊山祕不示人私自惜俗人教看亦不識我獨摩挲三太息問君何處得此奇和璧隋珠未爲敵答云衢州老祝翁胸次自有陰陽工峙山融川取世界咳雲唾雨呼雷風昨來邂逅衢城東定交鬥酒歡無窮自然妙處容我識爲我埽此須防中爾時聞名今識面回首十年齊掣電裴侯巳死我亦衰祝君𨿽老身猶健眼明骨輕須不變筆下江山轉蔥蒨爲君多織機中練更約無事重相見

觀祝孝友畫【二首

宋】朱子

天邊云繞山江上煙迷樹不向暁來看詎知重疊數艸閣臨無地江空秋月寒亦知奇絕景未必要人看

題大年小景

【宋】黃庭堅

水色煙光上下寒忘機鷗鳥恣飛還年來頻作江湖夢對此身疑在故山

趙大年小景

【元】程鉅夫

匹馬衝寒踏落花杏園深處曲江涯何如相對風軒坐喚得漁船傍酒家

李營丘眞迹

【元】吳鎭

萬仞蒼山百尺樓西風吹送滿林秋疎鐘遙落空亭裏盡屬營丘筆厎收

李思訓妙筆【並】序

【元】鄧文原

思訓作畫𨿽由於天性然亦多宗閻立本惜世罕有知者因見此卷爲表而出之

李侯丹靑勝結綠貝闕珠宮看不足偶硏丹碧寫靑山萬壑千峯僅盈幅應知深處有神仙花落花開度嵗年扁舟自是尋眞侶爲覓桃源一洞天

題馮文仲畫山水

【元】鄭東

六月涼風吹板扉蒼苔生滿釣魚磯人生抵死貪微祿如此溪山不肯歸

爲馮文仲畫山水小幅

【元】倪瓚

知君近住西湖曲湖水淪漣似輞川窗下靑松髙百尺時時落雪滿琴

題馮文仲山水【二首

元】鄭元祐

峯巒入眼最闗情便欲移家向杳冥不道有人先占去三間茅屋一間亭

平溪如鏡碧潺潺風度漁船過栁灣此景眼前都可辦卻來畫裏看靑山

文仲小幅山水

【明】沈周

矗云古樹郁蒼蒼墮碧危巒落手傍記得西湖樓上立好山多在贊公房

馮文仲畫

【明】陳繼儒

云宜看徧水宜聴除卻圖中苦未寜好使京塵昬夢覺且教長對隔窗屏

袁君庭玉以所藏何思敬山水圗求題爲賦長句

【元】戴良

有客訪我城東廬手持何侯山水圗乍向髙堂一披覩巳知筆力天下無老我愛山兼愛畫對此心神忽俱化得非鼔柁過瀟湘無乃支藤上嵩華野亭倒影浸江淸耳邊髣髴波濤聲漁子蒼茫泛舟入林翁傴僂渡橋行因憶良工繹思處元气淋漓滿毫素豈但胸藏萬丘壑西極南溟隨指顧驅山走海何雄哉滿堂空翠揮不開丹丘赤城意緜邈蓬萊弱水情沿洄何侯天機深丹靑世無敵自從揮灑近天顏林下何曾見眞迹年來喪亂走風塵始爲賢豪下筆親王吳未可誇神逸閻公致譽安足眞與客傳觀歡未止卻嘆何侯今巳矣捲圖還客休重看世間夢境亦如此

題何監丞畫山水歌

【元】戴良

至正以來畫山水祕監何侯擅其美帝禦宣文數召見抽毫幾動天顏喜有時詔許閱內儲名筆班班世所無王吳李範巳心識餘者山堆皆手摹海內畫工亦無數才似何侯豈多遇權門貴戚虛左迎往往髙堂起煙霧人間一筆不可得門外車徙漫如織葉君使還親集送乘興始肯畱眞迹於時在座總儒冠王鄭歌辭晚更妍豈無片語道離恨見侯之畫筆盡捐此畫攜歸在鄕縣萬壑千巖眼中見卻憶都門送別時回頭瞥覩西山面莫言短幅僅盈尺逺勢固當論萬里旣似山河月裏明復同衡霍牖中起葉君眼力老愈光愛之不減云錦章年來行槖盡拋棄惟將此紙什襲藏何侯遷官定何處有客披圗正傾慕北騎南轅倘相值煩君爲我致毫素請侯一寫滄洲趣

題柯敬仲畫【五首

元】虞集

北苑今仍在南宮柰老何靑山解浮動端爲白雲多雨過黃陵廟蒼梧云正愁何時倚虛幌對此滿林秋江上秋漠漠風雨晚蕭蕭千載誰相識惟應待老樵峽口春云重江南夜雨多水深桃葉渡風急竹枝歌平陸蒼龍起近山生逺煙前邨三萬頃明月水平田

題柯丹丘畫

【元】郯韶

溪上靑山石徑紆暖云晴嶂錦糢糊行人如隔湘江岸日莫靑林啼鷓鴣

爲髙安何思恭題方壺所畫山水【元】劉永之

古象山中白晝閒紫煙樓觀鳳笙寒試分玊井三秋露戲寫方壺九疊山老樹糢糊常帶雨茅茨瀟灑鎭臨湍知君隠處渾如此持向荷峯錦水看

方方壺畫【二首

元】吳鎭

城市山林孰是非幽居能與世塵違函闗紫气靑牛到遼海秋風白鶴歸天鼓叩殘明月墮洞簫吹徹彩雲飛誰知寂寞江天外長使人間望少微

數載飄蓬事巳非荊闗咫尺世情違寒云時向靑山抹野艇遙從白社歸幾處夕陽人共語一邨流水鷺邊飛知君紫府歸來後閒把丹靑翫翠微

題方壺畫【爲斯貞

明侄賦】鐂炳

巨然畫與書法同縱筆所至生秋風墨飛元气瀉沆瀣靑摩鬥角連崆峒逺岫平林防還續苔根斜迸山泉綠釣倚丹楓野老磯門垂碧栁幽人屋壺公騎鯨白雲鄕壠樹綠煙艸黃風流文采今寂寞對畫淚痕沾我裳

題方壺畫

【明】王燧

紫府深沈白晝閒仙人歸去邈難攀當時暫謫來塵世寫徧江南雨後山

題上淸方壺山水

【明】陳煇

曾過蓬島訪茅君路入中峯紫翠分琪樹寒生雙磵雨石門秋臥半潭云捲簾山色當牕見拂軫溪聲入坐聞何日暫辭塵服累靑松白鶴日爲羣

方方壺畫

【明】文徵明

煙沈宻樹蒼山暝波捲長空白鳥回細雨斜風簔笠具釣翁何事卻歸來

題方方壺畫

【明】僧大圭

方壺老人年九十醉把金壺傾墨汁染得蓬萊左股靑煙霧空蒙樹猶濕危橋過客徐徐行白石下見溪流淸仙家樓館在何處雲中髣髴聞雞聲古臺蒼蒼煙景暮藥艸春深滿山路招取吹笙兩玉童我欲淩風從此去

題趙彥徵畫

【元】錢惟善

玊堂學士研猶存三絕名家尙有孫何處有山如此畫便將歸計問田園

題趙彥徵畫

【明】張簡

吳興佳山水逺近蓄淸光岧嶤金蓋峯秀色獨蒼蒼煙雲互出沒艸木生風香長橋接回溪積石倚崇岡樵漁識徑幽於以樂深藏擊鮮列鯉魴啟翳理松篁晨雨況可鉏春泉亦堪湘旣巳長孫子所願安是鄕嗟哉風塵中何由得徜徉趙君鐘神秀揮灑發奇章捲圖思舊遊掩抑不能忘

趙彥徵畫

【明】宋杞

逺山入空靑老樹擎寸碧近山接平坡鑿鑿見白石兩山盡處岐路平松林漠漠煙如織淸溪疑自天目來鷗鷺飛起無纎埃有人曳杖過溪去渡頭古屋誰爲開玊堂學士畫家趣瀟灑文孫傳筆意風塵滿眼何處避安得向此山中住

題趙彥徵溪山小景圗

【明】僧來復

曽泛苕溪看晚霧紅簾小艇穏於車水通孤岸橋依竹路入重林屋傍花風外眠鷗驚客笛雲中吠犬隔仙家秋波千頃芙蓉老誰覓王孫舊釣槎

趙彥榮臨畫

【元】郯韶

北苑南宮柰老何靑山依舊洛中多相思一夜鷗波夢穉子船頭結綠蓑

彥敬小景

【明】張寧

陰陰綠樹艸堂低暁雨初晴水滿溪門徑晝長人不到百花深處一鶯啼

題彥顒畫中小景【二首

明】聶大年

水禽沙鳥自相呼逺近雲山半有無一葉扁舟兩三客載將煙雨過西湖

雨餘芳樹淨無塵艸色防茸淺帶春茆屋石田應尙逺夕陽愁殺獨歸人

爲祝彥中題山水圖

【明】劉基

髙軒玲瓏不受暑半幅輕綃宿煙雨白屋素壁生空明似聞水聲繞庭宇松髯拂天藤蔓垂枯根瘦石相因依寒濤不驚虎兕臥嵐翠欲與蛟龍飛空江悠悠一漁艇水白沙明羣魚靜武陵桃花何處尋落日微風片帆影

爲彥中題畫

【明】龔詡

靑山之靑如佛頭白雲化作寒泉流世間塵土飛不到眼中景物俱淸幽若人自是好靜者豈非五栁先生儔毎托琴樽寫髙興脫屣樂從魚鳥遊卻笑時人苦不達漏盡鳴鐘猶未休君不見小虞塘西玉峯下一卷巳遂吾菟裘共論心事肯相過鬥酒當爲山妻謀

題丁生所藏錢舜舉山水

【元】龔璛

寒溪深無魚扁舟小如屐舉世相爲浮更用一篙力畫彼山中人憩此松下石

題錢舜舉山水小景

【明】薛瑄

琪樹秋風生早寒樓臺縹緲暮雲間橋頭有客長無事閒聴溪聲靜看山

題吳季良所藏戴文進山水

【明】程敏政

丹靑價重錢塘戴一幅湖山寫更工髙閣倚空淩夜斗長橋分水架晴虹勝逰地接呼猿洞舊隠人思放鶴翁髣髴畫船春載酒綠陰啼鳥路西東

題戴文進山水圖

【明】陳璽

疊巘層巒曲曲灣中有罅地非人間幽人靜觀適忘形輙向陰厓結茅亭亭前山色靑可續亭下溪流瑩如玉邀朋終日話綢繆藐視乾坤眞一粟老樹號風出林杪浮雲飛盡靑螺小曲欄幹外少人行對面長空落飛鳥輕衫細葛暑不知萬象覺來淸悄悄正是南華誦罷時呼童埽葉烹新葵噫嘻此圖誰所爲云是戴氏無聲詩戴氏山水稱絕奇筆端造化嫓王維謫仙孫子如我期便欲跨鶴臨淸漪

戴文進小幅

【明】祝允明

峭壁遙撐落照危蜿蜒曲隴繞修陂前頭徑轉峯回境說與時人定不知

次陸太宰全卿題戴文進畫卷【明】王世貞

朝出錦官城暮投浣花渡步步花媚人那能捨花去但使有酒沽不妨花下住

吳偉江山圗歌

【明】何景明

吳偉老死不可見人間畫史空嗟羨吾觀此卷江山圗飄然意象臨虛無想當濡毫拂絹素酒酣落筆神骨露萬里靑天動海嶽空堂白日流雲霧洲傾岸側波嶺銜島嶼倒影翻源潭江邊萬舸一時發中流颯颯開風帆崩濤湧浪勢難久漁子舟人各回首去鴈遙知七澤中落花誤認三江口煙峯蒼茫貌二叟面髮衣冠頗麤醜石林沙艸恣點染舒捲滄洲在吾手憶昨治間偉藝實絕倫供奉曽逢萬乘主招邀數過諸侯門京師豪貴競迎致失意往往遭訶嗔由來能事負性气轗軻貧賤終其身嗚呼吳生不復得剰水殘山轉淒惻此卷流傅天地間我卽見汝眞顏色

吳偉畫

【明】嚴嵩

郭熙之死誰復同湖湘小仙今代雄慣將健筆冩縑素江山平逺稱尢工洞庭瀟湘渺何許積水長天迷處所沙邊老樹總呼風波上輕雲初散雨短棹扁舟競往還垂綸者翁意愈閒晴牕展玩心眼亂興在滄洲千里間

題文徵明畫

【明】陸深

筆下塵埃一點無開圗知是賀家湖秋風九月菇蒲岸橫著溪舟看浴鳬阿明此藝稱獨步前身妙絕元姓顧安得置之水晶宮臥看雲煙落毫素

題文徵仲小景

【明】鄭鵬

竹橋橫小澗泉響落空山惟有幽棲客扁舟恣往還

題石田畫【二首爲

明楊仲深作】邊貢

夕陽半落羣峯髙古林萋迷猿正號欲招同人眺野色安得揚州何水曹近煙蒼蒼逺煙白此時獨作邨西客君不見石子岡頭蘿薜深麋鹿成羣詎相識

平生不識石田子往往相逢畫圗裏世傳百本無一眞抺靑塗紫俱門人秋堂對此雙眼豁倐然置我溪與壑君不聞畫家貴意不貴工只在冥冥漠漠中

題石田翁贈朱守拙小景

【明】陳蒙

野藤刺水竹籬斜落盡東風枳殻花日午不聞茶臼響春城買藥未還家

題仿石田大幅

【明】李日華

石流寒映目溪樹宻垂陰赤日不到地淸風時泛襟好句忽衝口故人俄上心久虛洞庭約理棹待秋深

爲楊起同題沈石田擬謝雪村山水

【明】吳寛

雪邨巳逝知幾年妙畫曽向吳中傳少時看畫老能憶此事還輸沈石田昨者西閶楊給事乘興放舟過湘川坐間偶及雪邨畫爲言楊謝世有連石田呼童急展絹冉冉水石兼雲煙兩山秀色相對峙長松落澗聲隨泉禿翁觀泉不歸去豈是磵厎尋詩篇石田作畫不賣錢給事得之眞有緣墨痕防爛稱古迹莫上米家書畫船爲陳玊汝題啟南山水大幅

【明】吳寛

馬家作畫才一角剰水殘山气蕭索畫苑馳名直至今輸與毫端不浮弱此幅壯哉誰寫眞吳西山水見全身行春橋上曽遙望待樂亭中好細論

爲史明古題沈啟南畫

【明】吳寛

崒嵂終南山黃河抱其趾舊聞塞天地延袤幾千里陽烏浴虞淵落霞散如綺層巒藹佳气蒼翠不可擬史君松陵彥家世昔居此夜夢或見之旣覺心亦喜老南慰玆圖歷歷宛相似不知經營勞但見丘壑美赤松眞吾師白雲是知巳爲報山中人明年溯江水

題唐子畏山水圖

【明】顧璘

赤城霞气連東海九疑緜緜舜陵在曾遊兩地縱奇觀疊嶂塡胸何礧磈洞庭波濤拍雲天吳江長橋絕可憐扁舟夜攜二三子髙歌月下招靈仙歸來艸堂老無力山水迢遙苦難得蘇臺居士好畫手一幅盡寫蒼茫色林壑髙深气杳冥空潭颯颯水風生開簾對此坐淸書髣髴邀餘萬里行

唐寅畫山水歌

【明】祝允明

杜陵一疋好東絹韋郎上植松兩幹唐寅今如曹不興有客乞染淞江綾前山如笑後如怒疎林如風宻如霧黯黯渾疑隔千里蜿蜿忽辧緣溪路黒云沍蒼梧丹霞標赤城壯哉畫工力九州通尺屛兩崖逺立觜兩角一道空江浸寥廓吳綾本是淞水剪誰把淄澠辧淸濁茅齋傍江絕低小羨爾髙居長自好今年吳地幾魚鼈看畫轉覺心熱惱黃金壺中一斗汁我欲濡毫映手濕莫教童子誤攐翻忽使癡龍攜雨出

題羅汝文畫山水

【明】林志

十里云屛枕黛流史溪山水憶曽遊煙霞謾寄滄洲趣萬壑春聲入棹謳

題元人畫

【明】鄭鵬

峯巒馳突如奔馬萬頃澄江練光瀉閒庭邃館掩淸秋嘉樹陰陰覆平野山椒寺隠見浮屠中流小艇懸輕蒲桃源輞川無乃是興來欲往忘披圗

禦定歷代題畫詩類卷十三

欽定四庫全書

禦定歷代題畫詩類卷十四目錄

山水類

稽山道芬上人畫山水歌【唐顧況】

範山人畫山水歌【唐顧況】

睦上人畫水【唐方幹】

觀項信水墨【唐方幹】

題段吉先小景【宋晁補之三首】

題四弟以道橫軸畫【宋晁補之】

題許道寜畫【宋陳與義】

題兪子淸侍郎惠畫【宋王炎二首】

題刪定侄畫卷【宋孫覿二首】

奉題李彥中所藏兪侯墨戲【宋朱子】

題可老所藏徐明叔畫卷【宋朱子二首】

題王仲信畫水石橫幅【宋陸遊】

跋尢延之山水兩軸【宋楊萬里】

題周忘機畫軸【宋王庭珪】

題解生山水圖【宋劉宰】

題姚雪蓬使君所藏蘇野塘畫【宋戴復古】

題老梧畫卷【宋裘萬頃】

題歐陽氏山水後【宋白玊蟾】

子端山水同裕之賦【金李純甫】

跋賈天升所藏段志寜山水【金髙永】

跋邪律浩然山水捲【元元好問】

秀隠君山水【元元好問】

題楊司農宅劉伯熙畫山水圖【元趙孟頫】

題龔聖予山水圗【元趙孟頫二首】

蕭照江山圖【元袁桷】

題危功逺山水【元袁桷】

題道士山水畫【元馬祖常】

題簡天碧畫山水【元馬祖常】

題趙虛一山水圗【元貢奎】

試院中戲題姚檢校山水圖【元範梈】

題馬虛中畫【元黃溍】

孫伯大山水圗【元傅若金】

爲袁淸容長幅【元黃公望】

題馬道士畫【元陳旅二首】

題韓伯淸所藏郭天錫畫【元陳旅】

題王蕺隠畫山水【元張翥】

題江陰丘丈中山水圖【元貢師泰】

題應中立所藏陳元昭山水【元納延】

題李遵道山水【元丁復】

陳生山水圖【元吳師道】

謝氏友山圖【元吳師道二首】

玊澗禪師山水【元吳師道】

題叚應奉山水圖【元余闕】

爲方厓畫山就題【元倪瓚】

吳仲圭山水【元倪瓚】

題金華餘山人山水【元劉永之】

趙善長山水【元王逢】

題天遊畫【元華幼武】

爲北邨湯同知題畫卷【元馬臻二首】

題從子倫畫山水【元於立】

題王景南山水圗【元張天英】

題李州銘所藏毛澤民山水【元陶宗儀】

爲寶林衍上人題山水圖【明劉基】

題徐君美山水圖【明張以寕】

題余仲揚畫山水圗【明劉崧】

題孫子讓山水【明劉承直】

題王佐山人畫【明林弼】

題王廷珪畫【明林弼】

題陳生畫【明髙啟】

題張校理畫【明髙啟】

劉松年畫【明髙啟】

題黃鶴山人畫【明髙啟】

題陸有孚山水圖【明王褒】

題馬自牧水墨山水【明王恭】

題髙漫士山水圗【明王恭】

題吳徳暘山水小景【明藍仁】

題陳惟允所畫山水小幀【明張適】

題王孟端山水【明兪貞木】

題馮進士養質山水畫【明李勝原】

題兪仲剛山水【明周致堯】

曽瑞卿所作山水圖【明淩雲翰】

禦定歷代題畫詩類卷十四目錄

欽定四庫全書

禦定歷代題畫詩類卷十四

山水類

稽山道芬上人畫山水歌

【唐】顧況

鏡湖【一作中】眞僧白道芬不服朱審李將軍墨汁平鋪洞庭水筆頭點出蒼梧云且看八月十五夜月下看山盡是畫

範山人畫山水歌

【唐】顧況

山崢嶸水澄漫漫汗汗一筆耕一艸一木棲【一作淒】神明忽如空中有物物中有聲復如逺道望鄕客夢繞山川身不行

睦上人畫水

【唐】方幹

毫末用功成一水水源山脈固難尋逡巡便可興波浪咫尺不能見淺深但有片雲生海口終無明月在潭心我來擬學磻溪叟白首釣璜非陸沈

觀項信水墨

【唐】方幹

險峭𨿽從筆下成精能皆自意中生倚云孤檜知無朽掛壁髙泉似有聲轉扇驚波連岸動回燈落日向山明少年師祖今過祖異域應傳項信名

題段吉先小景【三首

宋】晁補之

慘澹天雲欲雨低秋山人靜鳥聲稀似聞谷響飛黃葉恐有孫登半嶺歸

人生何事踏塵埃閒處胸襟足自開不作終南養髙價小山幽桂好歸來

碧天無際日悠悠風靜沙平不見洲彭浪磯邊亦如此危峯獨木系扁舟

題四弟以道橫軸畫

【宋】晁補之

黃葉滿靑山枮蒲靜寒水鳬鴈下坡塍牛羊散墟裏擔獲莫來歸兒迎婦窺籬虎頭無骨相田野有餘思

題許道寜畫

【宋】陳與義

滿眼長江水蒼然何郡山向來萬里意今在一窗間眾木俱含晚孤云遂不還此中有佳句吟防不相闗題兪子淸侍郎惠畫【二首

宋】王炎

筆端元有畫中詩寫出三浯一段奇追憶舊遊如昨日艤舟細看中興碑

一去星沙二十年夢魂時到橘洲邊從今不起徵南念移得湘山在目前

題刪定侄畫卷【二首

宋】孫覿

筆下鑿開渾沌眼中見此崔嵬海上神鼇負出天邊靈鷺飛來水邊兩鵠語時山下一牛鳴地蒼梧翠竹森然長與閒雲臥起奉題李彥中所藏兪侯墨戲

【宋】朱子

不是胸中飽丘壑誰能筆下吐雲煙故應只有王摩詰解寫離騷極目天

題可老所藏徐明叔畫卷【二首宋】朱子

羣峯相接連斷處秋雲起雲起山更深咫尺愁千里流云繞空山絕壁上蒼翠應有采芝人相期煙雨外

題王仲信畫水石橫幅

【宋】陸遊

王郎書逼楊風子畫亦憑陵蜀雨孫豈是天公憎絕藝一生憔悴向衡門

跋尢延之山水兩軸

【宋】楊萬里

水際蘆靑荷葉黃霜前木落蓼花香漁舟去盡天將夕雪色飛來鷺一行

題周忘機畫【舊聞周忘機隱於浮圖如洪宋覺範之流然未見其畫也】王廷珪

羅浮飛瀑落九天尺素倒流三峽泉怪厎晴窗起風雨洞庭野色瀟湘煙平生江山入吾手況有對坐南昌仙不須作此無聲畫妙畫自以無聲傳

題解生山水圖

【宋】劉宰

長江之水西南來江北江南圗畫開君從何處得此景錦帆似泛長江回槎牙老樹連荒島兩兩人家出林杪鷗飛欲下洲渚寛雲橫不防闗山杳圗窮雙嶼金焦峙仙宮縹緲浮寒水柂樓捩轉吳波平閶闔中天日月明題姚雪篷使君所藏蘇野塘畫【宋】戴復古

髙者爲山坳者爲壑爲煙爲云渺渺漠漠水鳥樹林人家聚落騎者何之舟者未泊三尺紙上萬象交錯天機自然神驚鬼愕嗚呼此吾故人野塘蘇元龍之墨迹中有石屏老淚痕又與野塘添一筆

題老梧畫卷

【宋】裘萬頃

吏隠三年楚水頭每隨鳬鴈杙扁舟歸來喜色驚鄰里分得瀟湘一片秋

題歐陽氏山水後

【宋】白玉蟾

平沙防岸幾千尺樹色煙光渺無極一葉扁舟歸去來漁翁放棹倚蘆荻八九山家雲水邨白蘋紅蓼數漁防沙寒石瘦木葉落一鉤澹月照黃昏小橋跨水碧溪淺蒼壁丹崖半苔蘚樵子歸擔竹兩竿落霞孤鶩天邊逺千山萬山風色淸四柱茅亭立晚汀花紅艸綠山水靜獨步亭前秋月明山前一陣梧桐雨落花驚防山禽語誰家樓閣隠靑林老僧歸寺立溪滸一溪流水繞云根艸舍茅庵常閉門客來倚棹一回顧直疑此是眞桃源洞門紫翠交相映林幄山屏更淸勝何人作此無聲詩展開如入溪山境

子端山水同裕之賦

【金】李純甫

遼鶴歸來萬事空人間無地著詩翁只畱海嶽樓中景長在經營慘澹中

跋賈天升所藏段志寕山水

【金】髙永

蒼壁雲气湧長松風雨寒湍流擘山出玉虹飲溪灣胸中無雲夢筆厎無江山想見破墨初布袖蛟龍蟠壯觀駭心魄萬象本自閒寒齋靜相對逺意空追攀

跋邪律浩然山水捲

【金】元好問

六月三泉松桂寒西風早晚送歸鞍無因料理黃塵了只得靑山紙上看

秀隠君山水

【元】元好問

烏鞵踏破軟紅塵未信溪山下筆親圖上風煙看瀟灑畫家亦有衛夫人

題楊司農宅劉伯熙畫山水圖【元】趙孟頫

移得山川勝坐來煙霧空窗中列逺岫堂上見靑楓巖樹參差綠林花掩冉紅鳥飛天路迥人去野橋通邨晚畱遲日樓髙納快風琴尊防仙侶幾杖從兒童疑聽孫登嘯將無顧愷同微茫看不足瀟灑興難窮碧瓦開蓮宇丹樓聳竹宮亂泉鳴石上孤嶼出江中借甚丹靑譽益知書畫功煩渠添釣艇著我一漁翁

題龔聖予山水圗【二首

元】趙孟頫

澤雉樊中神不王白鷗波上夢相親黃塵沒馬歸來晚只有西山小慰人

當年我亦畫雲山云白山靑咫尺間今日看山還自笑白頭輸與楚龔閒

蕭照江山圗

【元】袁桷

蕭郎解作湖山圗上皇一見玊色愉明知此景落歌舞別灑妙墨爲訏謨長江吞吐恨無極突兀金鼇障西北雞鳴不聞中夜起零落烽臺朝夕蒙衝揚帆去如仰遙望靑徐在吾掌諸公坐談籌畫疏年年送使瓜州上輪囷米舟逾沔水驕將髙眠載吳妓捲蘆吹笛斜陽愁折箠投江等兒戲只今承平五十年蜀荊賈客船相聯箜篌傳歌賽神舞不信人間有今古

題危功逺山水

【元】袁桷

云作糢糊冰作稜玊峯深鎖鐵崚嶒欲問先天觀前路釣叟捲篷終不譍

題道士山水畫

【元】馬祖常

江翻墨沈漬冰絲白日沈沈暝藹姿鶴影照云星度竹猿聲裂石澗流澌千林雨暗歸人急萬里天長去鳥遲咫尺東南山水國仙翁曽約種靈芝

題簡天碧畫山水

【元】馬祖常

西江隠君簡天碧醉來畫水復畫石春山秋樹綠更紅木橋野屋橫且直煙雲蓊郁風雨交元气淋漓障猶濕雪蓬夜宿魚尾舠晴蓑曉掛牛角帙岷闗巫峽冬气淸猿啼鳥嘯天一尺老來看畫眼苦澁便擬買田溪水側脫去賜帶系芒履著書五車刻苔壁

題趙虛一山水圗

【元】貢奎

我愛靑山欲歸去偶見生綃喜還住層巒疊嶂逺冥蒙旭日東生光采注簾陰微閃數枝丹疑是巖前半開樹晴嵐曉翠千萬重一覽厎須攜杖屨郭生十年不相見筆意從容入天趣靑田道人如瘦鶴能跨生駒窮海嶽何如掛此素壁間終日焚香相對閒政爾胸中有丘壑烏防紅塵漫飄泊向來山中我醉眠白雲孤飛興悠然淸幽到處畫不出自遣數語人間傳

試院中戲題姚檢校山水圗

【元】範梈

故園不渉巳經秋何日徑辭黃鶴樓郤借仙人綠拄杖乘風散上碧峯頭

題馬虛中畫

【元】黃溍

人在白雲處舟在淸溪曲不聞欵乃聲但見山水綠

孫伯大山水圗

【元】傅若金

齋居胡爲見云壑白日虛嵐滿秋幌河水深蟠地厎回層崖險立空中上蒼茫不知開辟始咫尺須論數千丈林湍逺岫微有無巖畔精藍蔚蕭爽雜樹懸羅拂輕黛寒松覆谷含淸響仙源或在人間世洞口孤舟欲長往嗟我平生最漂泊中年萬事何鞅掌憶昨徵行多所經至今絕境懷幽想雷霆半夜山忽至風雨三春石應長對坐聊歌隠士芝無因一試仙人杖

爲袁淸容長幅

【元】黃公望

入山眺奇壑幽致探何窮一水靑岑外千巖綺照中蕭森淩雜樹燦爛映丹楓有客茅茨裏居然隠者風

題馬道士畫【二首

元】陳旅

道人江上寫春云絕似房山髙使君綠樹靑岑吞吐處惱人晴絮白紛紛

江上羣山翠作堆人家門檻對江開小樓應有憑防者天逺歸帆似不來

題韓伯淸所藏郭天錫畫

【元】陳旅

往年京口郭天錫學得房山髙使君畫省歸來人事少煙岑閒向客樓分林扃暝落靑楓雨小郭寒生白蜃云嵗晚懷人增感慨晴窗展翫到斜曛

題王蕺隠畫山水

【元】張翥

額黃銷盡玊嬋娟翠袖凝愁倚莫煙舊日漢宮三十六更無秋露泣銅仙

題江陰丘丈中山水圗

【元】貢師泰

老龍渇飲池中墨飛上半天成崱屴雲煙著地凝不開白晝神驅太陰黑筆端巧奪造化功咫尺峯巒千萬重長林似灑楓葉雨虛亭不動松花風隔江更有山無數江上扁舟才半渡他年白髮許重來爲君別寫容城賦題應中立所藏陳元昭山水

【元】納延

逺騎出郊坰裴徊立淸曉風雨江上來雲山望中小松瀑瀉巖阿僧鐘度林杪玆焉儻可棲長歌拾瑤艸

題李遵道山水

【元】丁復

層峯髙出雲樹外飛澑直下天河懸江南老客腸空防舊宅不歸三十年

陳生山水圗

【元】吳師道

白雲從何來縈紆截靑嶂落落倚巖松沄沄赴溪浪平林出茅屋修梁亦相向如何寂無人此境付空曠憶我秋雨餘江南入遙望

謝氏友山圗【二首

元】吳師道

逶迆漫相逐偃蹇自難親之子與爲友此山能擇人幼輿山巖姿安石丘壑情復見佳子弟使人增眼明

玉澗禪師山水

【元】吳師道

玉澗詩多畫上題如何此畫不題詩依稀樹石皆遊戲一筆全無卻更奇

題段應奉山水圗

【元】余闕

水如剡溪水山似沃州山想見鱸魚美扁舟常不還

爲方厓畫山就題

【元】倪瓚

摩詰畫山時見山不見畫松雪自纒絡飛鳥亦閒暇我初學揮染見物皆畫似郊行及城遊物物歸畫笥爲問方厓師孰假孰爲眞墨池挹涓滴寓我無邊春

吳仲圭山水

【元】倪瓚

道人家住梅花邨窗下松醪滿石尊醉後揮毫寫山色嵐霏雲气淡無痕

題金華餘山人山水

【元】劉永之

人言吳中山水好坐使絕境那能到金華山人懷故山時拂冰紈寫幽島贈君此圗更絕奇妙墨精思奪天造陂陀重阜隠喬木偃仰遙汀帶文藻石嶠云生莫色微海門潮落秋風早賀監居臨鑑湖曲子猷宅近山陰道江淸落日櫂船回照水新袍影顚倒髙情千古摹前哲世俗紛華豈堪保經年烽火徧江南萬壑千峯迹如埽畸人奔走厭塵濁試觀圗畫開懷抱思傍幽林結茅屋柴門低映寒藤老放鶴前山戴笠歸獨抱長劖拾瑤艸

趙善長山水

【元】王逢

畫師今趙原東吳諒無雙寸毫九鼎重烏獲力靡扛翠樹擁羽旗深崦敞云牕參差見罍斝不無酒盈缸老山石黃色挿腳琉璃江隠若赤壁壘勢壓曹魏邦何當柔猛虎蛟鱷遂我降欠伸列仙崖嚔咳漁蠻矼

題天防畫

【元】華防武

老龍騤騤隠雲間揮灑翰墨心神閒移來子眞谷口樹寫出米家江上山峩峩翠巘逺能致渺渺丹梯髙可攀白雲深處有仙子爲求大藥駐朱顏

爲北村湯同知題畫卷【二首

元】馬臻

山人慣識山中趣來訪山家陟山路轉頭萬事總不知只有秋聲在髙樹

黃塵浩浩瞇人眼怪石急流生野姿溪橋不放車馬過山頭樓觀秋參差

題從子倫畫山水

【元】於立

我本山中人頗有愛山癖何人寫秋山秀色如可食天河露下秋漢白挹露磨空洗秋色炯如洞庭水浸靑芙蓉倒影天光湛空碧又如飛龍天外來鱗鬛森森挿霜防逺嶼彌茫隔煙浦冷云濕翠愁痕古便從海上訪三山又恐徵帆迷處所若邪溪在何處歸去來山中住道逢仙人紫綺冠指點丹崖是徵路寄書松竹問平安莫嫌老子來遲暮

題王景南山水圗

【元】張天英

千年古樹立蒼石三峯兩峯天出云靑溪道士坐船上自按玊簫人不聞

題李州銘所藏毛澤民山水

【元】陶宗儀

竹雪子能畫山醉來解衣盤礡臝筆力甚似荊與闗版凳橋西懵懂樹灰堆峯前鴨觜灘夕霏翳壑气晻靄春瀑出澗聲潺湲逺岫離離防復連湘娥綰結風前鬟若非子眞谷口宅定有太乙都壇竹雪子玊筍班面帶河朔气態度美且鳥迹印沙文錯落蝸涎行壁勢回環物物本然具畫理妙處豈在鐫琢間脫略畦町埽邊幅八法黙契烏絲闌寸楮片縑亦可愛令人咫尺思躋攀此圗忽落李君手時復把看多歡顏老余撫景感眞遊淸盥題詩卷送還

爲寶林衍上人題山水圗

【明】劉基

雨過秋山日欲暾白雲如雪擁山根髙松挹露和煙冷迸水穿沙出谷渾擬向蘿陰緣石徑卻尋花片入桃源畫圗應有通神處他日相從子細吟

題徐君美山水圗

【明】張以寜

天云慘澹江欲雨古木陰森精靈語春潮夜落富陽江短篷曉系蒼厓樹篷間文人淸隠者傲視滄浪吟太古蜑人捉魚貫楊栁沽酒欲歸沙店暮掀髯以手招其來劃起沙汀數行鷺鷺飛不盡靑天長漁舟散入蘆花霧逺山近山無數靑我恐斯人有新句酒船獨載西家施玊手冰盤行雪縷酒酣竹弓抨野鴨笑調吳兒短蓑舞開圗興發賦思歸山水東南美無度

題余仲揚畫山水圗【爲余自

明安賦】劉崧

金華仙人余仲揚筆墨蕭疎開老蒼昨看新圗湖上宅煙霧白日生髙堂層峯上蟠石皜皜絕島下瞰江茫茫長松並立各千丈間以灌木相低昂松下上人坐碧艸秋影忽落衣巾涼囊琴未發弦未奏巳覺流水聲洋洋赤城霞气通鴈蕩巫峽雨色來瀟湘誰能千里坐致此欲往又嘆河無梁風塵漲天蔽吳楚六年悵望神慘傷猿苦啼巖北樹白鴈不到江南鄕赭山焚林絕人迹如此山水非尋常此圗本爲自安寫亦感同姓悲殊方幽軒素壁泉聲動對此令我心爲狂何由捫蘿逐麋鹿振衣直上雲中岡登臨一寫漂泊恨長嘯淸風生八荒

題孫子讓山水

【明】劉承直

斜日在松杉千崖暝色酣山藏五栁宅路轉百花潭亂石明蒼玉遙峯露碧簪終希陪妙躅來此脫徵驂

題王佐山人畫

【明】林弼

山光雜空翠云影澹晴暉古渡舟誰系虛齋人未歸石苔秋雨積野樹晚風微便欲拋塵事垂綸栁外磯

題王廷珪畫

【明】林弼

秋色晴山迥煙光野水連空林輞川外古樹艸堂前天地畱詩卷江湖老釣船美人隔云漢對此思悠然

題陳生畫

【明】髙啟

前邨夕陽明後嶺秋嵐積葉落露山邨潮來沒江石遙遙射鴈子慘慘聽猿客何事下徵帆西陵渡頭驛

題張校理畫

【明】髙啟

寒色初凝野秋聲忽在林遙山不能見只爲晚煙深

劉松年畫

【明】髙啟

樵靑刺篙勝揺槳船頭分流水聲響靑山渺渺波漾漾白鷗飛過時一兩載書百卷酒十壺日斜出遊女兒湖鄰舟買得巨口鱸醉拍銅鬥歌嗚嗚此樂除卻江南無

題黃鶴山人畫

【明】髙啟

何處畫相同湘南與峽東江來落日外山出杪秋中綠桂騷人宅靑蓮釋子宮鐘鳴樵谷暗船散市橋空風樹驚猿落煙蕪去鳥通平生遊楚興對此轉無窮

題陸有孚山水圗

【明】王褒

逺山白雲裏近山靑天上樓觀何巍峩金碧郁相望石塘照縈紆平林見空曠漫拂渡橋鞭且憇沿崖杖良時趣自隨佳境意足暢柰此行期促丹梯當再訪

題馬自牧水墨山水

【明】王恭

鳥外懸蘿靑幾峯紅泉翠壁花蒙茸人間不見問津者林下空餘避世蹤昨夜山中度涼雨落木寒猿半窗曙日夕天空鏡水深不辧仙源在何處

題髙漫士山水圗

【明】王恭

山郭雨新霽孤云濕猶飛嵐嶺隠空翠石林閒淸暉時與同心人逍遙愛荊扉都無浮世累共我飯蕨薇日夕笑分手微風拂蘿衣

題吳徳暘山水小景

【明】藍仁

雲山分逺近水石助淸幽老眼看名畫深懷似故丘艸迷行鶴徑藤引釣魚舟賣藥忘機者無人識伯休題陳惟允所畫山水小幀

【明】張適

濟南那得似江南千頃溪山百頃嵐三月綠陰桑子落邨邨布谷老吳蠶

題王孟端山水

【明】兪貞木

喬木靄春霽野水浸平沙山脊浮雲合巖腰細路斜防琴向江寺沽酒到漁家歸去幽居晚山童埽落花

題馮進士養質山水畫

【明】李勝原

靑山疊疊靜當戶長松挺挺淩煙雨數椽茅屋竹樹間中有髙人抱幽趣翠巖丹壑深幾重水繞人家隔秋浦石巖突兀不可攀茫茫逺水難爲渡瑤艸琪花滿澗阿彩霞瑞靄開林塢山中采藥人未還夭桃穠李迷歸路馮君抱負經濟才綠袍新著登天府柰何亦有丘壑情持玆圗繪索餘句披圗便覺逸思飄荏苒巾袍襲煙霧山明水秀有如此恨不攜家此中住

題兪仲剛山水

【明】周致堯

我昔四明尋隠者著屐逺過玊幾山巖扉苔徑轉森邃結巢乃在雲松間松間回風蕩空影水流花開春日永薴服涼深團扇開好鳥飛來意俱靜爲覓漁梁白沙步因識樵人奕棋處扁舟暝泊碧溪陰防月長歌下山去束帶十年事朝謁鶴怨猿驚總淒切艸堂晴晝翫新圗三嘆令人欲愁絕

曽瑞卿所作山水圗

【明】淩雲翰

山闗迢遞野橋斜防杖幽尋豈憚賒路轉峯回連佛寺雞鳴犬吠隔人家白雲作雨多如絮紅葉驚風少似花不是褐夫能貌得空令泉石老煙霞

禦定歷代題畫詩類卷十四

欽定四庫全書

禦定歷代題畫詩類卷十五目錄

山水類

題王立本山水圖【明貝瓊】

題馬文壁畫【明貝瓊二首】

題蘇明遠畫【明貝瓊】

題虞魯瞻山水【明貝瓊】

題章東孟山水【明劉堧】

徐子修畫山水歌【明袁凱】

題吳尙書山水圖【明楊榮】

題王侍講山水【明楊榮】

髙道士所畫山水【明李昌期】

題王孔泰山水小景【明杜環】

題胡宗器山水【明陳全】

題周選部山水圖【明林志】

題林司訓山水圖【明林志二首】

題沈叔用夏迪山水【明鄭珞】

題南臺周老商山水【明郭厪】

題劉廷美畫【明沈恆】

偶題李子長畫【明陳憲章二首】

題王廷直畫【明陳憲章】

題蠲上人畫【明王越】

題宣廷吉畫【明徐溥】

題姚公綬山水【明張寜】

竹鶴老人畫爲徐時用題【明張寜】

題戴武庫山水圖歌【明劉溥】

劉尙質南樓題王舜耕山水圖【明李東陽】

題黃宗器秋官所藏何太守山水圖【明李東陽】夏珪山水圖【明劉泰】

題饒松坡畫【明羅倫】

題姜廷憲中書小景畫【明程敏政】

題安城彭學士山水圖【明程敏政】

題致政應文貞典寶山水【明程敏政】

題謝廷循山水【明李傑】

題周文靜山水圖【明樊阜】

爲毛貞甫題孫君澤山水【明吳寛】

栁中書山水小景次王修撰韻【明王弼】

題子野畫【明林俊】

爲三府安公題所藏史癡翁畫【明費宏二首】題劉完庵山水捲【明沈周】

王中捨孟端山水【明莫止】

兪漢遠雲山圖【明祝允明】

題王實夫畫【明王守仁】

題顧氏畫【明徐問】

題李學士畫【明嚴嵩】

云將軍畫水歌【明康海】

葉澄雜畫【明顧璘四首】

題周成畫【明顧璘二首】

題鄒黃山畫【明廖道南十一首】

贈翟石邨小畫【明廖道南】

次楊南峯題畫【明徐霖】

李潛夫畫【明謝承舉】

題史大方畫【明謝承舉二首】

題髙孔華小畫【明陳璽二首】

題陳道復畫【明文嘉】

爲王中丞元美題錢叔寶畫溪山圖【明張鳯翼】題王彥恭山水圖【明王阜】

題髙彥美山水圖【明王阜】

題王大尹山水【明羅泰】

題李侍禦山水圖【明呂淵】

題彭工部山水【明陳良貴】

錢太醫山水圖【明吳希賢】

題小李將軍畫【明劉黃裳】

題張復畫【明王世貞十六首】

題陳石亭內翰山水【明焦竑】

題林天素畫【明董其昌】

題蘇判畫【明湯顯祖四首】

禦定歷代題畫詩類卷十五目錄

欽定四庫全書

禦定歷代題畫詩類卷十五

山水類

題王立本山水圖

【明】貝瓊

我有愛山癖每欲名山去秦溪一日寄新圖欹枕髙堂覩雲霧何年王宰畱眞迹靑城天彭接太白金堂石室猶可識大樹小樹參天直千盤百折分秋毫木客時與行人遭一門通天劍閣險三峽漲雪瞿塘髙小舟如鳬爭入浦嘔啞臥聴雙鳴櫓拾遺近在浣花溪卻面龍湫結茅宇豺狼塞路何由通采芝亦有商山翁安得相從向絕境振衣千仞乘天風

題馬文壁畫【二首

明】貝瓊

龍江今喜對鴈蕩昔曾聞樹黑深藏雨山靑半出云行人知虎迹仙客問羊羣老我來何日林泉定許分小橋危跨壑破屋幸依山避地人相過朝天客未還麝眠春艸外掛古松間寂寞南牕月殘書亦久閒

題蘇明遠畫

【明】貝瓊

絕境疑無路平川不起濤天光兼水濶山勢敵秋髙葛令惟求藥秦人自種桃雲霞如有意他日待吾曹

題虞魯瞻山水

【明】貝瓊

禦史新來水石工數峯依約米南宮試添茅屋秋林下著我江南鶴髮翁

題章東孟山水

【明】劉堧

盧家公子稱三絕詩妙書精畫亦工落筆多宗董北苑髙情不減米南宮天低碧樹春云合潮滿滄洲暮雨空卻憶買船同載酒城南山下醉東風

徐子修畫山水歌

【明】袁凱

夏家髙堂生晝寒徐卿畫圖墨未漧深山大澤貯煙霧黒處似有龍蛇蟠襄陽小米師董源妙處不受繩墨牽頃刻萬里皆自然房山尙書世稱賢化爲白雲滿晴巓李家將軍極淸妍畏避退縮不敢前至今海內人爭傳卿惟得此二家意損益往往無凝滯意思元居造化先筆力正在蒼茫際前年爲客寫林麓百道飛泉出幽谷老夫醉來不敢眠深慮波濤捲茒屋長隄曲阪路如綫遠入深林時隱見水上人家不閉門門外幽花滿芳甸徐卿徐卿我所慕廿載相防發垂素安得瀟湘千尺水更畫城東種瓜處

題吳尙書山水圖

【明】楊榮

靑山嵯峨半空立萬疊芙蓉紫煙濕峯前昨夜春雨深繞澗飛花水流急隔嶼人煙凡幾家一徑蒼苔石磴斜溪回路細長芳艸月落幽林歸早鴉山深洞口行人少白雲飛墮靑山杪恍見滄洲樹色微如聞古寺鐘聲杳茅屋日出雞犬喧十里煙光連遠邨依稀乍疑篔簹谷髣髴自是桃花源乃知畫者通理防染天機筆鋒裏尙書愛此欣得之素壁髙堂見山水人間美景不易尋此圖直比雙南金玉堂展捲慕淸絕爽气蕭蕭風滿林

題王侍講山水

【明】楊榮

木落霜气淸秋山淨如洗天空萬籟寂地迥孤雲起深溪湛寒緑對此淸心耳安得掃蒼苔橫琴寫流水

髙道士所畫山水

【明】李昌期

伊誰丹靑擅能事畫出羣山與山似樹杪如聞雪瀑泉林間疑有雲門寺杖藜橋上知何人抱琴可望不可親髙師指防笑相語我昨圖成殊逼眞

題王孔泰山水小景

【明】林環

緑樹晴陰合衡茅淸晝余獨憐杜陵客村隖類貧居

題胡宗器山水

【明】陳全

丹壑淩翠微上與仙源通垂蘿翳云日湛露滋藥叢結宇臨回溪淸暉映房櫳永日對紋楸無乃柯山翁披圖起遐想逸思諧心胸

題周選部山水圖

【明】林志

披圖紫薇署拄笏靑山繞蓬瀛望超忽樓閣訝縹緲天鏡一棹浮雲屏數峯曉滄洲窅無際赤縣坐來小慿虛恍天逰翫化已心了懷哉安期生汗漫扶桑表

題林司訓畫山水圖【二首

明】林志

紫芹池雨香白雪琴心瑩石上尋片雲西山得微徑松門天路虛花宇金潭映落葉飛晝涼垂蘿結秋暝夤緣遠公社寄適陶潛詠三生了羣迷一寂諭澄鏡誰云吾喪我應悟慧生定刼來淄塵蹤悵阻靑鞋興披圖逸思飄蒼茫海空迥

粉署見晴翠雲泉記昔逰靑山隨短策緑水明雙眸前路落花深春風巖洞幽問奇恣所適載酒紓其憂懷哉素心人情因靈境投縈回趣已涉寂歷倦還休卻笑荷篠徒放言慚大猷巢松如可學名遂乃身謀

題沈叔用夏迪山水

【明】鄭珞

鏡天日落萬山秋雲水微茫島嶼浮欲訪仙源迷舊迹滿江煙月一歸舟

題南臺周老商山水

【明】郭厪

中峯佳气碧氤氳淸制蘿衣慕隠君一曲鑑湖堪醉月半空盤谷可棲雲懸崖古木霜前落遠嶼餘霞島外分我欲相從賦歸去西山鸞鶴日爲羣

題劉廷美畫

【明】沈恆

十載天涯作宦防黃塵飛滿紫貂裘歸來不嘆長塗險猶寫闗山萬里秋

偶題李子長畫【二首

明】陳憲章

靑山影里人家少緑樹陰中石逕微偶出洞門回首望白雲何處有柴扉

谷靜山深樹幾叢溪邊白石可靑笻詩中此景多相似只恐詩家是畫工

題王廷直畫

【明】陳憲章

曲肱帶酒眠花間有月穿松到我前人去華山今已久丹靑猶畫在山年

題蠲上人畫

【明】王越

好山萬仞髙插空羣峯並列靑芙蓉大峯突兀如盤龍小峯箕踞如蹲熊峯頭雜樹亂如艸淩霄獨立蒼蒼松松南小徑通幽谷谷口翛翛數椽屋疎籬影射夕陽紅虛牖光搖流水緑山中屋貯山中雲山中云臥山中人山中之人愛明月夢想淸光眠不得起來行過曲欄桿石上呼童掃殘葉淸風兩袖吹欲飛瓦鼎時燒紫檀屑舉頭竊語問嫦娥爾好叮嚀爲儂說霜舂粉幾宵殘霓裳舞破何時徹夜寒語罷寂無聞但見滿天秋露白露華零落天將曉轉聴嫦娥聲悄悄胸中別有一般情紫雲恆注鑪煙裊

題宣廷吉畫

【明】徐溥

山童莫訝停車早紅樹白雲秋色好滿前風景入詩囊何必探奇訪蓬島十年不扣松下扉披圖轉覺情依依因之翹首南天外落日平蕪孤鳥飛

題姚公綬山水

【明】張寜

幽意寫不盡萬山深更深白雲無出處緑樹漫成林啼鳥醒人夢流泉淨客心何當隨釣艇防奕艸堂陰

竹鶴老人畫【爲徐時

明用題】張寜

山水藹淸妍東吳三月天雨中聞社鼔樹裏見炊煙詩景誰家屋閒情野渡船無人共登泛斜日下長川

題戴武庫山水圖歌

【明】劉溥

長笑司馬遷足迹半天下天下區區只九州何乃中途便回駕昆侖拔地撐九天地脈四走瓜蔓延星分碁布聳喬嶽千里萬里相鉤連元气胚渾異南北荒服之外何茫然天山冷防黑樓雪海國瘴隔蒼梧煙大江西來滙百川黃河觸裂蛟龍淵長風吹濤捲髙霧扶桑咫尺眉睫邊周王八駿不足貴蹀躞弄影瑤池前何不駕飇輪望八極手握斗柄雲中旋仙人驂紫鸞一去不復返浩蕩千古懷堯舜事已遠不如髙臥讀書樓采芳摘秀春復秋六經爲山道爲海稷契伊傅期同防手掖疲癃登壽域熙熙皥皥無時休況君少年飽經濟直上天門朝冕旒昔人文勢君可敵昔人事業君須惜吐我胸中五色奇醉倚秋云寫寒碧

劉尙質南樓題王舜耕山水圖【明】李東陽

溪聲潺湲雜林壑山勢蜿蜒去還卻浮雲欲起未起時半在溪頭與山腳入空髙鳥飛欲盡背屋斜陽慘將落更無剰地與閒人縱有紅塵何處著南畞老翁雙鬢斑筆法頗似髙房山少年豪宕老疎放往往醉墨畱人間平生畫癖兼山癖一見此圖三嘆息媿我不如樓上人日日開防秋碧

題黃宗器秋官所藏何太守山水圖

【明】李東陽

濕云浮空山欲動亂壑回峯互吞湧當溪獨樹雨冥冥靑苔覆地春陰重深山白石幽人居鉤簾寂寂坐看書竹橋入林野有簌艸閣傍水門無車行人細路隔山腳曳杖前登後還卻浦口輕舟信往還鐘聲遠寺空寥廓此中可釣亦可耕不然且濯滄浪纓酒酣夢覺兩相失此興豈獨憐丹靑風流太守何侯筆三十年來已蕭瑟君今愛惜須久傳予亦題詩坐終日

夏珪山水圖

【明】劉泰

夏珪丹靑世無敵遠近澹濃歸數筆天機所到入神妙此圖尢爲人愛惜靑山峩峩樹重重髙泉一派飛白虹雲林煙谷互隱見羊腸細路東西通溪邊丈人靑似玉倚樹悠然吟不足我役黃塵奔競途勞生頗欠防山福春風幾度薔薇開舊時猿鶴休驚猜有田可耕書可讀家在山中歸去來

題饒松坡畫

【明】羅倫

云移山不動客去水相隨髙臥南意羲皇祗自知

題姜廷憲中書小景畫

【明】程敏政

雨落山前雙樹邨石溪流水帶沙渾野人赤腳如歸鳥不怕春泥半擁門

題安城彭學士山水圖

【明】程敏政

何人結屋靑山裏終日開見山喜近峯錯落走檐牙遠岫蜿蜒插天嘴澄江一道山前過短櫂平分捩痕破船頭水气漾侵衣載酒髙人面山坐石泉下衝沙渚渾桑楡接地成深邨柴扉欲叩不可到或有細路通云根竹鶴老人名畫手半幅生綃大於斗水分山防意無窮目送飛鴻度江口安城先生塵慮脫南望鄕人楚天闕髙堂永日對山歌肅肅涼風起蘋末

題致政應文貞典寶山水

【明】程敏政

出門便見好溪山卻爲丹靑一破顏想是宦途雙足倦髙情長在臥逰間

題謝廷循山水

【明】李傑

峯髙遲出日山气曉氤氳葉潤林藏霧崖分谷吐云客衣晴亦濕瀑響遠逾聞茅屋依深樾逃虛羨隠君

題周文靜山水圖

【明】樊阜

昔聞摩詰王右丞筆底江山誇藝精三山近出周文靖當代畫史誰爭名古栝潘君老文伯江山秀气流胸臆文靜爲作幽居圖常時置向窗閒壁層巒疊嶂飛白雲溪口橫橋沙路分茅屋低低槿籬短竹陰髣髴雞聲聞莎艸舟空系漁艇夕陽半落山回影蹇驢一老尋詩還靑斾搖煙墟市靜髙林遠墅昏蒙蒙三簇樓臺仙子宮仙都雅致世間少眞與武夷風景同噫嘻此景誰可得我欲移家住山側靑杉淨拂雙鬢塵翠竹蒼松照顏色潘公笑指山之幽舊隠久拋今白頭解官歸去伴猿鶴嵗晚與我當綢繆

爲毛貞甫題孫君澤山水

【明】吳寛

十日一水五日石昔人畫筆殫精力後來簡澹亦天成披圖試防孫君澤山腰飛瀑千尺長懸厓老樹爲山梁人間溽暑不可耐欲從二老乘新涼

栁中書山水小景次王修撰韻【明】王弼

永嘉山色秀成堆曾憶前年訪舊來何處最牽東閣夢一林松影覆春苔

題子野畫

【明】林俊

夜色秋同淨林居意轉慵庭閒一方月風防隔溪鐘古樹藏紆徑晴流帶遠峯前身白雲外疎防不從龍

爲三府安公題所藏史癡翁畫【二首】

【明】費宏

雨收雲淡東風軟疊疊林巒靑似染翠藹晴嵐撲面來逰人選勝開春宴小小亭臺載酒過深深樓觀題詩徧芳樹交加百鳥鳴淸溪掩映千花艷誰摹此景筆頗奇無限風光歸匹練使君胸次若藏春愛此尋常舒復卷畫惟寫意不須工境若會心非在遠陽和有腳望循行寒谷吹噓待鄒衍

萬壑千崖堆玉塵老松僵立霜皮皴行人飛鳥不見影漁蓑揭揭趨江濱荒邨酒薄魚可換徑買一醉寜知貧詩人往往好畫此不誇錦帳羅醲醇使君愛詩復愛畫行吟坐對皆天眞髙堂六月苦炎熱披圖便覺融心神淸飇拂座送涼冷寒岫照眼增嶙峋欲慿一問茅檐下或有扃門髙臥人

題劉完庵山水捲

【明】沈周

靑李來禽寫未閒又將墨法畫溪山疎云古木蒼蒼筆猶出龍跳虎臥間

王中捨孟端山水

【明】莫止

春山繞屋春日長野水拍岸桃花香髙人歸來自遠戍樂土可樂矧故鄕棲遲未穩徵書下攬衣簪筆登玉堂登玉堂山水之趣中弗忘卻染吳綾近盈咫千里江南宛如是

兪漢遠雲山圖

【明】祝允明

洞庭之南瀟湘西濕雲從龍凝不飛九疑縱橫不可辧二女望防重華歸山河茫茫都一暝仙宮隠入層霄迥水滸渾迷行路蹤云端忽露靑楓頂披圖亦覺亂心曲嗟爾良工意何局人間晴雨相倚伏祗在君手一翻覆

題王實夫畫

【明】王守仁

隨處山泉著艸衣厎須松竹掩柴扉天涯逰子何曾出畫裏孤帆未是歸小酉諸峯開夕照虎溪春寺入煙霏他年還向辰陽望卻憶題詩在翠微

題顧氏畫

【明】徐問

美人蹤迹置何許秋色蘆花共江渚碧水常浮隠者云靑邱獨聴孤鴻語知君畫圖心更幽一幅寒煙鎖平楚家法莫是虎頭傳坐對猶能洗殘暑

題李學士畫

【明】嚴嵩

杏閣依靑嶂蘿軒俯緑疇路迷仙子宅花暗羽人丘水訝伊闊山疑鄠杜幽傍崖交雜樹懸石下飛流谷曉催禽哢郊晴喚客逰誰言居玉署長此對滄洲

云將軍畫水歌

【明】康海

誰將此水掛堂壁春風微動波濤鳴光明閃爍對天日浩蕩不息朝東傾西閫將軍妙齡客英武桓桓獨心悅他日龍荒破虜時防爾風雲千載色

葉澄雜畫【四首

明】顧嶙

雪積千山素行歌履迹穿腰間有樵斧猛虎莫當前釣竿靑嫋嫋孤影照云汀莫遣靑天上浮光動客星古琴彈古調今人誰愛聞獨往山中去因聲寄白雲平湖瀉明鏡上有修竹林把酒對山月誰同秋夜心

題周成畫【二首

明】顧璘

疊嶂寒松防碧霞一溪春水夾桃花山若見漁舟入莫問人間舊嵗華

石壁煙霏夏气淸水光人影靜分明綸巾羽扇者誰子來共沙頭賦濯纓

題鄒黃山畫【十一首

明】廖道南

萬峯疊翠積云深碧樹離離照水陰何處野翁無住著緑蓑靑笠度溪林

白石嵯峨一徑斜碧梧翠竹晚交加雨晴知有山人到先遣兒童埽落花

江上靑山俯月樓飛泉渺渺抱煙流道人自是忘機者獨采松花穿石邱

云木陰森覆艸堂藕花菱葉滿秋塘時人不解神仙宅卻道平泉李相莊

金銀樓閣海中山翠霧丹霞縹緲間一葉蘭舟泛煙水春風楊栁又前灣

海上何年種碧桃飛仙个个度虹橋不知誰是安期子雙鶴飄然入九霄

漁舟泛泛水雲鄕舉网垂綸逐暮涼明月滿江流不盡蘆花萍艸似三湘

竹所何須問主人焚香獨坐碧山春飛飛過鳥長空暮堪笑春明紫陌塵

赤壁磯頭弄晚舟一觴相對自浮鷗夜來誰識坡翁興落木蕭蕭江水流

萬仞飛樓入暮煙風帆江上水連天仙人黃鶴何年到鐵笛一聲秋月懸

山下香泉細不流垂楊嫋嫋蔭溪樓山中消息春深淺怕有人來問喘牛

贈翟石邨小畫

【明】廖道南

繡壁巉巖亂揷空防云深樹宛垂虹幽人何事臨溪石春水晴防起臥龍

次楊南峯題畫

【明】徐霖

白雲載靑山山气隨云浮山人樂在此終不厭丹邱時愛前溪水亦或櫂扁舟問渠何所似口誦逍遙防

李潛夫畫

【明】謝承舉

銀河無路泛仙槎一舸空江此是家殘月照人秋睡穩不知淸夢在蘆花

題史大方畫【二首

明】謝承舉

搆木連崖十里長墨書幌映湖光南風過處雲生雨銷得山頭六月涼

朱檣畫舸系神都翠篠黃茅覆酒罏好似石頭城外景隔溪歌舞莫愁湖

題髙孔華小畫【和韻

明二首】陳璽

屋迥野雲白林昏山雨過杖藜拄橋北識面靑山多古木參天立閒雲入戶靑推篷恣吟眺夜坐鬥牛橫

題陳道復畫

【明】文嘉

襄陽墨沈未曾幹十里瀟湘五尺寛樵斧不禁苔徑滑漁蓑常傍水雲寒澄澄僧眼連天碧澹澹蛾眉隔霧蟠恐爲醉翁當日寫平山堂上雨中觀

爲王中丞元美題錢叔寶畫溪山圖

【明】張鳯翼

人言避世苦不深我道金門堪陸沈柴桑楊栁莫須有武陵桃花何處尋君今志在尋山水不必鐘期緑琴裏髣髴山陰道上行丹靑十尺桑皮紙翰林弟子雄錢郎六十藏名猶倔彊燈下讐書謝干謁花前擊築歌滄浪感君意气爲君作手掘禿兔成邱壑漁梁髙下引邨莊列岫參差出城郭忽焉瀑布丹崖開宛若噴射生風雷又疑南天水簾洞移來几案淸氛埃長途行役誰家子策蹇衝風不能止何如老衲振錫逰雁塔龍宮坐移晷海上眞人今志安對此沈吟思掛冠假使當年右軍見講堂豈獨稱奇觀

題王彥恭山水圖

【明】王阜

緑水通彭蠡靑山近陸渾天機吳道子意趣李將軍野寺依禪寂巖扉隔市氛竹搖三徑月栁拂半巖云萬頃鯨波靜千峯鳥道分書聲度深竹簾影捲香蕓洗硯魚初躍橫琴鶴不羣何人訪髙隠拂石晝迎薰

題髙彥美山水圖

【明】王阜

靑山岧嶤倚晴宇茅屋恍惚山陰墅花搖林影半潭春松撼濤聲千嶂雨鶴吟短策獨幽尋寶樹金沙一逕深山童晝煮溪中雪老衲時聴竹下琴上方樓閣無塵隔露洗蓮花滿池白鐘聲五夜出巖扃幡影半空凝海色幾度孤琴伴往還三竿紅日埽松闗猿聲緑樹山中靜鹿臥靑苔石上閒達夫華冑愛山水嘉遁邱園亦如此庭前潭影淸道心林下書聲滴人耳呼兒埽榻迎客來白日軒幾無纎埃龎眉皓首花前醉碧水靑山畫裏開野夫亦有山陰興江路長吟葛巾淨爲愛江山如此圖閒防沙鷗水天永

題王大尹山水

【明】羅泰

出洞云猶濕沿溪路轉賒遙連潘令邑流水帶桃花

題李侍禦山水圖

【明】呂淵

山色滿郊原幽深隔市喧孤舟橫古渡荒徑掩衡門野樹煙光薄溪橋曙色分依稀故園景吟對欲銷魂

題彭工部山水

【明】陳良貴

江風夜防溪頭雨楓葉蕭蕭滿沙渚沙邊野客送輕舟舟上離人若相語風多語急了不聞櫓聲咿軋誰能分回波極浦無尋處只隔中流一片雲君住江南我江北長記相逢未相識忽將歸興逐飛鴻舉袂欲招招不得揮毫作畫者何人畫中之意頗亦眞向來人事幾遷易碧水靑山秋復春

錢太醫山水圖

【明】吳希賢

灩灩溪流翦翦霞夕陽浦口白鷗沙美人只在滄洲上咫尺相防隔藕花

題小李將軍畫

【明】劉黃裳

畫中何得用金碧小李將軍創其迹近來僅數仇十洲筆法𨿽工損气格當年傳說文皇時陰山之旁陳六師連峯疊嶂出大漠金碧照面光參差馬上大叫龍顏喜世間山色無如此天開圖畫北海間小李將軍筆法是乃知將軍之畫有所傳卽如此幅何工妍瓊樓翠閣空中懸緑松片片龍鱗然將軍逝後八百年猶有生气飛紫煙堂中風吹山欲動耳邊飛瀑鳴濺濺樓中之仙身似鶴瑚鉤捲明珠箔蓬島能移席上開雲霞攬取尊前落鄭生才髙類此峯相邀把酒弄山松披襟若坐翠山裏海上羣仙爾定逢

題張復畫【十六首

明】王世貞

山滃白雲天外掛紅日於中得少趣翻嫌去帆疾借彼容足地寓此無窮目別岫寫遠靑微波皺新緑樹樹鴨頭緑溪溪魚鱗白欲覓酒家胡云深防行迹科頭長松下垂釣淸波裏借問漁者誰不語亦不起中天插怪石半壁界飛湍欲識溪橋路前林楓葉丹疎林帶逺色危石激淸籟時有遠鐘聲窣堵在云外參差佛頭山迆邐鮫人室但許日髙眠何妨气蕭瑟犯漢峯巉巉濺流石齒齒中有一漁舟疑是眞子孤亭卓危岫下臨千仞溪不識琴中理蕭條空自悲怪石露山骨喬松吸云根於焉聊一憩可以淸心魂著蘚石逾醜欺霜樹成禿寫此無聲詩摩娑亦不俗列岫引船頭千林羃墻角防著此中佳此中人不覺一帶孱顏嶺蒼黃晻靄間浮雲忽中防界出米家山髙巖如被蓑紛紛掛藤薜下有靑蔥樹直上鬭秋色蹇衞不肯前千山盡成縞惟餘數株柏不與山同老插天兩喬松下有兩翁語異日坐松根還能具雞黍

題陳石亭內翰山水

【明】焦竑

防橋流水樹離離云滿靑山風滿池猶憶玉堂揮彩筆亂峯殘日雨來時

題林天素畫

【明】董其昌

片雲占防六橋春畫手全輸妙與眞鑄得幹將呈劍客夢通巫峽待詞人

題蘇判畫【四首

明】湯顯祖

云影松陰翠欲遮石梁山徑有人家淸輝似入天臺路盡日防飛水碧花

緑雲華屋寄淸眞不似山陽舊七人便欲攜書向孤嶼水光山色坐吟身

弄云多半水亭陰水外幽人杖屨尋獨坐濠梁空翠裏不應眞有羨魚心

垂垂樹雪俯山亭時有幽人出谷行獨笑灞橋無酒店題詩空折野梅淸

禦定歷代題畫詩類卷十五

欽定四庫全書

禦定歷代題畫詩類卷十六目錄

山水類

觀李固請司馬弟山水圖【唐杜甫三首】

謝興公上人寄山水簇子【唐齊已】

畫山水圖答大愚【唐荊浩】

端禮知宗寵示水石六軸戲作此詩歸之【宋李綱】觀僧室畫山水【宋司馬光】

偶題防山樓新畫山水【宋文彥博】

和吳省副北軒畫湖山之什【宋蔡襄】

王原叔內翰宅山水圖【宋梅堯臣】

李頎秀才善畫山以兩軸見寄仍有詩次韻答之【宋蘇軾】

答王道濟寺丞觀許道寜山水圖【宋黃庭堅】酬李唐臣贈山水短軸【宋晁補之】

自畫山水寄正受題其上【宋晁補之】

題李雲叟畫軸兼寄江安楊簡卿明府【宋範成大二首】

夜聞擇之誦師曾題畫絕句遐想髙致偶成小詩【宋朱子】

謝孔遵席後堂畫山水圖【金劉仲尹】

孫尙書家山水捲【元劉因三首】

松濤軒題畫爲鄧善之【元髙克恭】

贈翰林宅山水圖【元範梈】

題髙氏所藏畫圖【元陳旅二首】

題楊氏所藏畫圖【元陳旅】

題鄭徳和所藏山水圖【元陳旅】

寄張師防求畫【元吳師道】

題山水圖送人歸仙居【元吳師道】

爲僧作山水【元郭畀二首】

題趙氏所藏畫【元郯韶】

題汪功父所藏畫卷【元金履祥】

題匡山人所藏圖【元陳基】

題畫贈原道【元倪瓉】

禦制山水圖歌賜長春眞人劉淵然歸南京【明宣宗】

題曾郁文所藏山水小景【明劉崧】

爲臨川章則常題山水圖【明梁寅】

題孫卿家小畫【明髙啟二首】

題武昌魏槃所藏畫【明髙啟】

題山水畫寄筠州王校文【明周】

題畫贈沈臞樵先生【明沈貞】

題陳世恭所藏山水圖歌【明李曄】

題伴讀董時貢所藏山水【明管訥】

題髙理瞻所藏小景圖【明陳安】

題畫送人歸越中【明程本立】

爲方尙書賓題山水圖【明金防孜】

題山水贈楊熙節【明王直】

題周參政所藏山水小景【明李昌期】

山水小景【明陳全二首】

小景題贈密齋先生【明陳煇】

山水圖爲兵部郎中王恕題【明倪謙】

畫山水爲費廷言司業題【明楊守阯】

題山水小畫寄姜知縣【明陳憲章】

題畫寄徐州陸九臯【明劉溥二首】

張侍禦世用所藏山水圖歌【明李東陽】

贈曹竹西畫並題【明姚綬】

題畫寄鄒公履【明李至淸】

山水圖爲錢塘周士防作【明魏時敏】

題山水圖爲劉廷信都憲作【明樊阜】

山水圖贈南雄黃驛宰【明鄭瑛】

爲盛舜臣題山水長卷【明吳寛】

爲僧題畫【明吳寛】

爲李貞伯題朱寅仲小畫【明吳寛】

小景爲益之題【明謝廷柱】

山水小景爲孫太常題【明魯鐸】

題畫山水送人還歙【明李夢陽】

爲吳黃門公美題錢山人叔寶畫【明張鳯翼】題畫贈姜明府【明陳寉】

題畫贈蜀中徐閬池【明董其昌】

題畫貽毘陵張夢澤【明董其昌】

題畫贈張平仲水部【明董其昌】

題畫送原孚侄巡齊【明董其昌】

題畫似雪嶠師【明李流芳】

題畫與石夢飛【明李日華】

題畫與雲溪上人【明李日華】

在課花齋畫小幅山水與沈子廣【明李日華】題畫與曹允大【明李日華】

題畫與沈伯遠【明李日華】

題畫橫幅與方樵逸【明李日華】

題畫繭紙長幅與沈倩伯遠【明李日華】

禦定歷代題畫詩類卷十六目錄

欽定四庫全書

禦定歷代題畫詩類卷十六

山水類

觀李固請司馬弟山水圖【三首唐】杜甫

簡易髙人意匡牀竹火鑪寒天畱遠客碧海掛新圖𨿽對連山好貪防絕島孤羣仙不愁思冉冉下蓬壺方丈渾連水天臺總映云人間長見畫老去恨空聞範蠡舟偏小王喬鶴不羣此生隨萬物何處出塵氛髙浪垂翻屋崩崖欲壓牀野橋分子細沙防繞微茫紅浸瑚短靑懸薜荔長浮杳並坐得僊老暫相將謝興公上人寄山水簇子

【唐】齊已

半幅古孱顏防來心意閒何須尋鳥道卽此出人間巘暮疑懸狖松深認掩闗知君遠相惠免我憶歸山

畫山水圖答大愚

【唐】荊浩

恣意縱橫埽峯巒次第成筆尖寒樹瘦墨澹野雲輕巖石噴泉窄山根到水平襌房時一展兼稱苦空情端禮知宗寵示水石六軸戲作此詩歸之

【宋】李綱

閩溪盤屈七百里贑水湍瀉十八灘何人作此極變態使我當暑毛骨寒小山屹立奔猛裏飛浪洶動巉巖間喧豗似有雷電響回薄乍疑霜雪翻枯槎石上盡堅瘦蒼波噴浸尺度慳畫工不復畫舟檝意謂絕險無敢幹豈知操舟若神者出沒濤瀨心甚閒﨑嶇世路更巇惡返視此畫平而安

觀僧室畫山水

【宋】司馬光

畫精禪室冷方暑久徘徊不盡林端雪長靑石上苔心閒對巖岫目淨失塵埃坐久淸風至疑從翠澗來

偶題防山樓新畫山水

【宋】文彥博

盡日望西山扶笻復倚欄遠觀猶未足更作畫圖防和吳省副北軒畫湖山之什

【宋】蔡襄

誰於素壁寫江流雲樹疎疎映荻洲盡日淸虛全卻暑一川搖落似經秋暫逢名畫心猶在終向扁舟老去休只有逰鯈能自適莫懷香餌重遲畱

王原叔內翰宅山水圖

【宋】梅堯臣

石蒼蒼連峭峯大小嶤峨雲霧中老松瘦樹無筆蹤巧奪造化何能窮古絹脆裂再粘續气象一似髙髙嵩上有荊浩字特歸翰林公願換廷圭一丸墨誰言賣錢須靑銅範寛到老學未足李成但得平逺工黃金白璧未爲寶文人師臣無不通

李頎秀才善畫山以兩軸見寄仍有詩次韻答之

【宋】蘇軾

平生自是个中人欲向漁舟便寫眞詩句對君難出手雲泉勸我早抽身年來白髮驚秋速長恐靑山與世新從此北歸休悵望囊中收得武陵春

答王道濟寺丞觀許道寜山水圖【宋】黃廷堅

往逢醉許在長安蠻溪大硯磨松煙忽呼絹素翻硯水久不下筆或經年異時踏門闖白首巾冠欹斜更索酒舉杯意气欲翻盆倒臥虛樽將八九醉拈枮筆墨淋浪勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷀白鷺如相識許生再拜謝不能元是天機非筆力自言年少眼明時手揮八幅錦江絲贈行捲送張京兆心知李成是我師張公身逐銘旌去流落不知今主誰大梁畫肆閱水墨我君盤礡忘揖客蛛絲煤尾意昏昏幾年風動人家壁雨雪涔涔滿寺庭四圍冷落讓丹靑笑詶肆翁十萬錢捲付騎奴市盡傾王丞來觀皆失席指防如見初畫日四時風物入句圖信知君家有摩詰我持此圖二十年眼見緑發皆華顚許生縮手入黃泉眾史弄筆摩靑天君家枯松出老翟風煙枯枝倚崩石蠧穿風物君愛惜不誣方將有人識

酬李唐臣贈山水短軸【李爲刑曹杜君章知賞】

【宋】晁補之

大山宮小山霍欲識山髙觀石腳大波爲瀾小波爲淪欲知水深觀水津營邱於此意獨親杜侯所與復有人不見李侯今五載苦向營邱有餘態齊紈如雪吳刀裁小毫束筍縑囊開經營初似雲煙合揮灑忽如風雨來蒼梧泱漭天無日深巖老樹洪濤入榛林闇漠猿狖寒苔蘚浸淫螺蚌濕紛紛禽防江幹沙有風北來吹蒹葭前洲後渚相隨沒行子漁人歸徑失李侯此筆良已奇我聞李侯家朔垂跨河而北寜有之曷不南逰觀禹穴梅梁鎖澀萍滿皮神物變化當若斯元君畫史𨿽天與我論絕藝無今古張顚艸書要劍舞得意可無山水助他日李侯人益慕

自畫山水寄正受題其上

【宋】晁補之

虎觀他年靑汗手白頭田畝未能閒自嫌麥隴無佳思戲作南齋百里山

題李雲叟畫軸兼寄江安楊簡卿明府【二首

宋】範成大

蒼煙枯木共荒寒籬落隄彎傍漲湍歸路宛然歸未得閒將李叟畫圖防

新圖來自雪邊州皴石枯槎筆最遒明府能詩如此畫爲渠題作小營邱

夜聞擇之誦師曾題畫絕句遐想髙致偶成小詩

【宋】朱子

一幅瀟湘不易求新詩誰遣送門愁遙知水遠天長外更有離騷極目秋

謝孔遵席後堂畫山水圗【後堂號金秀隠居】劉仲尹

家在龍沙弱水東朅來塵世笑春風都將天外蓬壺景漏作人間畫手工玉腕雪回犀管細寶煤香防鳯綃空只應大地山河影常記飛鸞下月中

孫尙書家山水捲【三首

元】劉因

扁舟老樹傍蒼崖好似今秋雪嶺回試問黃塵山下渡幾人曾爲防山來

諸公久矣笑吾貪是處雲山欲結庵只有皇卿解貲助畫山須畫靜修龕

畫圖題品代移文寄謝神州老使君欲乞龍山恐孤絕南州隆慮且平分

松濤軒題畫爲鄧善之

【元】髙克恭

春雨欲晴時山光弄煙翠林間有髙人笑語落天外

贈翰林宅山水圖

【元】範梈

敏絕丹靑手驅馳翰墨場力能移地軸藝直破天荒素壁淸風起蒼崖旭日光喬林支混沌巨石偃滄浪鶴背芙蓉影牛頭薜荔香參差殊不謬奔峭亦非常仙去遺眞館人來倚釣航向知萬里近不費一生忙擬乞丹沙洞長尋碧艸鄕松喬如可及結友更何方

題髙氏所藏畫圖【二首

元】陳旅

誰家林麓近溪灣髙樹扶疎出石間落葉盡隨溪雨去只畱秋色滿空山

溪邊春樹緑成羣山崦朝來有白雲客子閒行尋古寺石巖影與僧分

題楊氏所藏畫圖

【元】陳旅

山光濃淡雨初晴曲曲江淸樹色明若買艸堂江上住大開戶防云生

題鄭徳和所藏山水圖

【元】陳旅

歷歷淸江曲重重緑樹堆林喧春瀑壯云防晚山來遊子還鄕去小臨水開更從野橋外隨意步幽苔

寄張師防求畫

【元】吳師道

我於山水宿好惇早年畫亦窺其藩卻觀作者還自愧一朝棄去無畱痕張君妙悟自天趣不待師授知根源宦逰往往得佳勝目力所至气已吞煙雲莽蒼瀟湘浦樹石慘澹江南邨漁梁茅屋帶林薄防綴淸妍難具論宛陵城中數相過雜遝縑素方塡門謂予雅愛不見索豈有彊求持璵璠君不見燕公一筆靳豪貴王宰不受促迫煩古來奇士多異俗所以千載名長存吾言如斯亦非激君諾已定應無諼

題山水圖送人歸仙居

【元】吳師道

仙居直接天臺路無數靑山與雲樹行人已在畫圖中又復攜圖入山去

爲僧作山水【二首

元】郭畀

門有方袍客圖成水墨山我非求肖似汝亦愛幽閒密樹難分辧髙云任往還行當絕世事終老屋三間有客被方袍合爪前致辭不獨愛公畫仍復愛公詩詩成縱意書了此一段奇世人稱三絕公胡不自知我心了不知晚嵗聊嬉嬉向來用世心轉首成棄遺所嗟聞道晚倐已雙鬢絲前賢去已遠來哲未可期寓形宇宙間倀倀欲何之願誨藥石言再拜眞吾師

題趙氏所藏畫

【元】郯韶

繡嶺宮前西日暉忽驚嵐气上人衣人家隔岸畱殘照樓閣經年掩翠微逰子不知秋已莫蹇驢直與世相違何當寫我臨流處黃石橋頭防釣磯

題汪功父所藏畫卷

【元】金履祥

細雨西展畫筒江山杳靄幾重重檐花飛動衣裳冷疑在雲間第一封

題匡山人所藏圖

【元】陳基

千尺飛流落半空防爲煙雨盡蒙蒙艸堂畱在匡廬曲頭白歸來晻靄中

題畫贈原道

【元】倪瓉

雪後園林梅已花西風吹起雁行斜溪山寂寂無人迹好問林逋處士家

禦制山水圖歌賜長春眞人劉淵然歸南京

明宣宗

東華之東湛明景彩霞環繞蓬萊境瓊芝瑤艸春不窮丹光夜動黃金鼎淵然老仙崆峒客萬里歸來此棲息手持如意靑芙蓉兩臉潮紅頭雪白頭上玉琢冠身中云繡衣朝朝飛神馭炁超汗漫直上太淸朝紫微腰間騰龍雙寶劍秋水光晶寒瀲灩嘯風呼霆作霖雨屢注仙瓢蘇下土功成斂用歸希夷天至道本無爲眼防民患忍坐視卹人亦體天之慈旦來謝別何匆匆騎鶴逕度江之東江東龍盤虎踞五云表鐘山翠接三茅峯茅家兄弟靑冥上白日驂鸞定相訪還來赤松子亦有安期生上朝南極壽昌星好山好水淸且明西方出金桃南斗斟霞液長生有曲舞且歌年過廣成千二百題曾郁文所藏山水小景

【明】劉崧

隔溪望見林間屋沙漵陰陰俯羣木溪流合處一橋孤春雨來時萬山緑江南此景眞可憐米家筆意誰能傳卻憶故廬珠浦上短籬長系釣魚船

爲臨川章則常題山水圖

【明】梁寅

山擁衡廬靑水含瀟湘碧兩厓蟠蛟樹千嵗蹲虎石遙遙遡川舟泛泛騎驢客慿髙者何人閒防楚云白

題孫卿家小畫【二首

明】髙啟

髙嶺冒層嵐疎林逗殘照何處覓孫登雲間聴長嘯前林遠杵歇別院疎鐘起行人與居人同在秋雲裏

題武昌魏槃所藏畫

【明】髙啟

楚山遠吐參差碧虛閣開臨系船石沙樹凋時鄂渚秋江鷗沒處湘潭夕閣中幽人坐讀書書聲入水驚龍魚欲吹短笛相尋去黃鶴磯頭好待予

題山水畫寄筠州王校文

【明】周

六奇秀南州五老崒西路風壤𨿽異區英靈總佳譽千回邊海日百丈際江樹蒼翠春到時空蒙鳥飛處沾衣蘿磴雨宿櫂花巖霧適楚偶目新瞻閩屢懷故雅澹浩然想解道暉句慰爾遠暌離因之裂紈素

題畫贈沈樵先生

【明】沈貞

春山如黛栁如煙罨畫樓臺小洞天容得踏雲雙短屐碧桃花裏訪仙

題陳世恭所藏山水圖歌

【明】李曄

米公老手無人繼從此乾坤少淸气畫師落筆頗似之素練曲折開秋意上有靑山萬疊之嶙峋下有白雲千頃之氤氳丹楓翠柏森左右年深乃成十抱文白石坡頭野亭小一葉漁舟蕩淸曉對岸想象忘機翁坐石蒼苔談未了我嘗四載客京華每見畫圖成嘆嗟垂老歸來愛幽獨欲借云根半間屋

題伴讀董時貢所藏山水

【明】管訥

公館多淸暇林泉愜所探人家如谷口風景似江南防逕荒深蘚崩崖老巨楠鯨波通海去鳥道與云參江艇維晨渚巖扉掩暮嵐雨田收赤黍霜圃摘黃柑未染淸霜屋先尋白石庵醉來休荷鍤老去願投簪許我閒身在從渠俗慮耽偶然忘世累聊復謝林慚

題髙理瞻所藏小景圖

【明】陳安

昔年爲客楚江邊雨霽江南二月天楊栁畫橋深淺水桃花春岸往來船新蒭白酒浮杯釅旋買靑魚出网鮮因見畫圖驚舊夢東風吹面鬢蕭然

題畫送人歸越中

【明】程本立

十年歸夢落滄波一日飛帆渡浙河指點南山最靑處故巢依舊白雲多

爲方尙書賓題山水圖

【明】金防孜

翠崦參差合疎林隠映開白雲生野水樹色掩樓臺釣艇煙中去菱歌江上來山陰未可到賀監幾時回

題山水贈楊熙節

【明】王直

郭純永嘉人善畫自疇昔興來展豪素滿眼絢金碧永樂年中獨擅場拜官得在內作坊時時承詔恣點染九重出入生輝光洪熙攺元初進位閣門使常言酒後妙入神傾倒壺觴不知醉供禦之外頗自珍一筆豈肯輕與人忽持此幅來贈我令我坐憶江南春江南何處最奇勝錢塘西湖誰與並諸山遠近翠若圍艷杏夭桃色相映橋上行人駿馬過橋邊桂楫揚淸波嶽王祠下喬木老林逋宅前芳艸多春光如此佳可賞遠道迢迢心養養朝回防畫悄無言夜雨寒牕神獨往山陽義士眞好奇平生脫略誰得羈昨日到京師秋風露華白訪我小瀛洲暫作神仙客飄然復往不可畱拂衣欲向東南逰題詩卷畫贈爾去相思定倚新城樓

題周參政所藏山水小景

【明】李昌期

天壤有異境描摹付良工佳山與秀水幻置軒中邨邨陌陌皆勝處花竹園林饒雅趣過鳥疑飛卻不飛行人欲去何曾去松坡竹隖疊更重雪瀑倒濕靑芙蓉岡巒島洞盡在眼樵牧耕釣俱可容九曲溪流漾淸泚荒渡斜陽見舟尾石上吟翁鎭日畱欄前眺客經年倚我觀風物似杭州樹木雲霞分外幽豈必西湖有奇勝展圖髙興亦悠悠

山水小景爲銓曹周宋武作【二首明】陳全

防帙落空翠鉤簾見嵐嶺石徑翳苔花天逼云影孤琴如有期興入煙蘿頂

花溪過殘雨靑嶂多白雲林亭透水木淸暉長在君惟應采眞者相期投鶴羣

小景題贈密齋先生

【明】陳煇

長尋幽絕避囂喧野服吟秋到鹿門幾處靑山連防岸數家黃葉帶孤邨風潭石瀨淸琴響煙徑苔花翳屐痕卻羨漁樵林下趣白雲相對欲忘言

山水圖爲兵部郎中王恕題

【明】倪謙

玉堂淸署春風前焚香防畫皆神仙畫中風物得眞意峯巒隠約披雲煙大山如龍欲飛去小山盤盤如虎踞奔流一道破山來防作濤聲滿江樹遠邨微茫三兩家古渡無人橫防槎近邨茅屋防楡栁門前沃土饒桑麻別有髙亭向洲渚斜日滿簾水禽語滄波浩浩欲吞天蜃气昏昏欲成雨初疑匡廬山下落星灣又似洞庭湖上之君山瓊宮貝闕倚霄漢無乃蓬萊方丈非人間我生慣識山中樂隨意雲樓與山閣故鄕一別今十年石洞梅花幾開落臨圖忽憶舊逰蹤便欲沿溪上邱壑此身畱滯未應歸回首江天云漠漠

畫山水爲費廷言司業題

【明】楊守阯

一幅鵞溪絹縱橫數尺寛良工先潑墨妙手旋施丹物象羅胸次天機到筆端宏開千頃澤夐出萬層巒遠近濃還淡髙低險復安遙岑眉黛蹙列岫劍峯攢濯秀森琪樹飛空下玉湍煙霞俱帶潤林壑自生寒幾處重重屋誰家曲曲欄空靑排闥入澄碧捲簾防紅葉危將墮蒼苔濕未幹雲中無犬吠潭底有龍蟠潦盡沙磯路峯回石磴盤小橋通別墅輕棹渡前灘觸目皆佳景防心恣大觀擬尋靈運屐猶帶貢生冠翫物情休蕩匡時志欲彈何當畫無逸持以獻金鑾

題山水小畫寄姜知縣

【明】陳憲章

泉聲山色正邦心誰寄漁蓑渭水潯解點無中含有意世間除是畫工深

題畫寄徐州陸九臯【二首

明】劉溥

別後重來未有期且慿圖畫寄相思秋風黃葉茅亭上猶記逢君是此時

目極天涯酒半醒楓林斜帶遠山靑故人家在秋云外百步洪邊水繞亭

張侍禦世用所藏山水圖歌

【明】李東陽

秋山日落川气黃樹影下映寒潭蒼叢篁入林豁蒙翳石角路轉山東岡茅堂對山復面水髙者可屐深可航閉門卻埽動經月落葉委地苔覆墻豈無山客跨款段亦有孺子歌滄浪吾生早覺簪組累十年邱壑成膏肓畫圖髣髴見此景褰裳欲渡川無梁空堂五月熯如火使我郁塞回中腸安得盤陀一片石坐醒殘醉生餘涼君今持節行萬里要遣霜雪淸炎荒請防窮谷最深處或有隠逸藏聲光揚淸激濁付公等吾欲拂衣辭太倉

贈曹竹西畫並題

【明】姚綬

白下追逰記昔年靑山如畫樹如煙郭家歌舞楊家酒一度尋思一悵然

題畫寄鄒公履

【明】李至淸

一帶雲山如夢裏片帆別處不分明傷心只說寒塘栁泣雨啼煙送我行

山水圖爲錢塘周士防作

【明】魏時敏

佳气接蓬萊衡門掩緑苔山深云自合江漲浪初回帆影歸漁浦灘聲落釣臺畫圖殊有興千里共徘徊題山水圖爲劉廷信都憲作

【明】樊阜

我家本在山中住讀書慣識山中趣偶落名塗塵眼昏見山便欲還山去南陽先生官態無半醉示我雲山圖持向檐前再三防靑山突兀云糢糊百尺飛泉落松頂顚厓倒軃晴煙影神仙樓閣牽翠霞薇帳圍香晝長靜人家三兩溪南邨桃李成行閒對門石逕斑斑過新雨花落點破莓苔痕鷗鷺飛回映沙島夕陽网曬漁舟小不是苕川與輞川仙都山下川原杳先生指我山之西茅屋數間依竹低茶竈藤牀舊棲隠騷人墨客多畱題防圖才了眼初醒人間有此眞佳景由來泉石絕纎塵當與先生分管領先生大笑淸風生岸幘佯狂雙鬢星題詩卷圖謝鴻鵠浮雲防盡長空靑

山水圖贈南雄黃驛宰

【明】鄭瑛

舟移靑嶂夕門掩碧蘿春欲問仙槎客南來第一津

爲盛舜臣題山水長卷

【明】吳寛

城西蕩雙槳遙背伍胥門人家枕河住漸喜歷鄕邨豁然見平田農夫荷鉏去好風低嫩苗微雨灑髙樹葦間多放艇栁下或扳罾錦布芰荷蕩沙明鷗鷺汀魚梁接牛宮沽酒新郭市迆邐到橫塘虹橋垂四趾亂山似遮路旋轉自長溪水入太湖北云生光福西扣舷唱吳歌有客中流過千載懷古心悠然欲相和香徑旣云沒琴臺亦成空山頭明月上仍照館娃宮登髙信徒勞望遠發深喟閒展圖畫看舊遊一何類

爲僧題畫

【明】吳寛

秋風一騎秣陵還未得浮生半日閒畫裏南朝何處寺閉門黃葉滿靑山

爲李貞伯題朱寅仲小畫

【明】吳寛

春半扁舟過太湖洞庭著雨翠糢糊惟應舊日同防者愛此朱郎水墨圖

小景爲益之題

【明】謝廷柱

髙岸經霜葉半紅菇蒲搖颺白蘋風秋江一幅新圖畫薄暮扁舟載釣翁

山水小景爲孫太常題

【明】魯鐸

猶記當年過郢中淸溪周折碧山重聞歌白雪陽春曲深樹層軒隔九峯

題畫山水送人還歙

【明】李夢陽

黃山沙溪杳何許圖之山水無乃是軒轅宮宰相裏山人一出彌荊杞石林漠漠蹊徑苔霜鶴夜悲猿嘯哀紅顏蹤迹半湖海白頭覽畫思歸來溪頭系一船畫師本無意宛如倦逰者無復舟航事水雲迆邐山云髙靜定方知動者勞回思少日歡娛地至今夢寐猶波濤爲吳黃門公美題錢山人叔寶畫【明】張鳯翼

霅川丹靑推舜舉百年耳孫步厥武興來弄筆仿松雪云白山靑宛村隖石梁策馬覽春輝緑楊一帶映朱衣禦溝澄碧照淸影想見仙郎入瑣闈

題畫贈姜明府

【明】陳寉

暮云春樹路千重雪後防山到處同夜永燈寒無過客月明江色滿樓中

題畫寄蜀中徐閬池

【明】董其昌

靑天蜀道不難攀思入微茫杳靄間稍著一區揚子宅居然秀甲九州山

題畫貽毘陵張夢澤

【明】董其昌

朱斿行部帶明霞不是桃源卽若邪頗憶江南梅信否隨風吹向赤松家

題畫贈張平仲水部

【明】董其昌

十月江南野色分漁莊荻浦見沙痕若爲剪取吳淞水著我微茫笠澤云

題畫送原孚侄巡齊

【明】董其昌

海岱奇逰盡蕩胸虞廷勝事渺難封裝頭亦有家山在不必登臺望九峯

題畫似雪嶠師

【明】李流芳

千峯頂上只通雲一水人家別有村直到前山蘭若路淸鐘落日不逢君

題畫與石夢飛

【明】李日華

空亭絕壁下煙靄弄晴暉遠望碧天淨橫江一鶴飛

題畫與雲溪上人

【明】李日華

碎石亂堆谷口浮雲遮防山腰只有防詩野客乘閒獨過溪橋

在課花齋畫小幅山水與沈子廣【明】李日華

石逕逶迆山逕平松光灑落布袍輕手中拄杖拋何處滿眼秋山笑獨行

題畫與曹允大

【明】李日華

黃石堆墻竹埽云澗流花落去紛紛讀書聲到樵人耳樹擁峯回又不聞

題畫與沈伯遠

【明】李日華

沙栁橫攢千萬枝石根幽瀨咽冰澌人煙雁影茫茫外正是江幹欲雪時

題畫橫幅與方樵逸

【明】李日華

雪消春水動涵光凍栁垂條未破黃不信滄江有詩句富春山下問漁郎

題畫繭紙長幅與沈倩伯遠

【明】李日華

四山蒼翠合一亭貯空虛無事此靜坐默念胸中書幽鳥忽相喚亂雲落衣裾萬象自起伏吾心終晏如

禦定歷代題畫詩類卷十六

欽定四庫全書

禦定歷代題畫詩類卷十七目錄

山水類

次韻秦少防春江圖【宋陳師道】

春山圖【宋文同】

題柴言春景山水【宋陸防】

艸堂春暮橫披【金馮璧】

題杜莘老春融秀嶺圖【元王惲】

春江小景【元程鉅失】

趙幹春山曲隖圖【元鄧文原】

李昭道春江圖【元鄧文原】

題趙子昂爲袁淸容畫春景仿小李【元鄧文原】城南春曉圖【元虞集】

題沈君湖山春曉圖詩卷【元楊載】

李昭道春江圖【元吳鎭】

趙幹春林曲隖圖【元吳鎭】

題春林遠岫圖【元黃公望】

題春江小景圖【元黃淸老】

觀杜徳常尙書所藏王晉卿畫春山霽景【元周作琦】

題倪元鎭春林遠岫圖【元郯韶四首】

題緑野春陰圖【元劉永之】

題郭熙春山【元劉永之】

題溪山春霽圖【元華防武】

爲曹僉事畫溪山春曉圖因題【元倪瓉】

李遵道溪山春曉圖【元張雨】

春山晴靄圖【元張雨】

春山嵐靄圖【元張雨】

題僧巨然層嵐春霽圖【明汪廣洋】

春景山水【明張以寜】

題溪山春曉圖【明劉崧】

周伯寜春晴江岫圖【明蘇伯衡】

題春景山水【明貝瓊】

題溪山春曉圖【明貝瓊】

春山瑞靄圖【明張羽】

題春山圖【明陳汝言】

題春景畫【明解縉】

野橋春霽圖【明楊榮】

爲吏部師尙書題春景【明金防孜】

爲宋給事題春景【明金防孜】

題王晉卿春曉圖【明林環】

題春景山水【明商輅】

山水圖春景【明商輅】

題湖山春曉圖【明李東陽】

題春景山水【明黃仲昭】

題春山圖【明吳寛二首】

趙大年春江圖【明吳寛】

題春景圖【明謝廷柱】

題陳從訓所藏惠崇溪山春霽圖捲【明王叔承】題春山捲【明陳崇徳】

趙仲穆春山曉思圖【明僧來復】

劉宗海爲余作淸江春雨碧嶂秋嵐二圖【元劉永之】

題柴言夏景山水【宋陸防】

題劉徳溫畫湖山丰夏橫幅【金趙秉文四首】題長夏雲林【元貢性之】

董源夏山深遠【元吳鎭】

夏景山水【明張以寜】

題夏景畫【明解縉】

題夏景【明金防孜二首】

題山水夏景【明貝瓊】

山水圖夏景【明商輅】

禦定歷代題畫詩類卷十七目錄

欽定四庫全書

禦定歷代題畫詩類卷十七

山水類

次韻秦少遊春江圖

【宋】陳師道

翰墨功名裏江山富貴人倐防霜鳥下已負百年身

春山圖

【宋】文同

岡原艸木秀谿谷雲霞媚君筆誰所傳獨解吐和气

題柴言春景山水

【宋】陸遊

陰陰山木合幽處著柴荊喧中有靜意水車終日鳴

艸堂春暮橫披

【金】馮璧

遷客倚樓家萬里五陵飛鞚酒千金艸堂澹與春山對幽鳥一聲春已深

題杜莘老春融秀嶺圖

【元】王惲

三分春事二分空料峭寒生破曉風今日檐前天色好山嵐全似卷中融

春江小景

【元】程鉅夫

翠栁紅桃春滿天鴛鴦鸂鶒亂平川東風閱徧閒花艸惟有人無再少年

趙幹春山曲隖圖

【元】鄧文原

春云盡斂靑山出雨過千林翠猶滴桃花歷亂栁芊綿兩兩啼鶯在林隙短橋深樹阿誰家樓閣重重映曉霞往來豈是避秦客理亂不聞度嵗華衡門艸緑深於染回塘防灩流靑靛雞鳴犬吠各成村巖際飛泉如白練虛亭寂歷倚江開圖畫千重入望來桃源山莊何足數此卷眞足稱奇哉畫史當年推趙幹妙筆流傳人所羨吁嗟乎人去悠悠不可呼爲君賦此期重見

李昭道春江圖

【元】鄧文原

江上亂山靑束筍平沙艸樹望不盡大江入海來滚滚吐雨吞雲雜蛟蜃中有崔嵬夐絕之髙亭遠出晴空寒數仞江山傳捨觀英雄英雄盡說孫江東自從得地雙鶴翁紫髯一拂豚犬空石田睡起秋屢丰歸耕應羨漢陰翁

題趙子昂爲袁淸容畫春景仿小李

【元】鄧文原

王孫久別同朝侶爲寫晴雲百疊峯掛起碧牕凝望處畫中今喜故人逢

城南春曉圖

【元】虞集

天臺先生有山癖臥起無山朝不食幾年騎馬聴朝雞磊磈諸峯拄胸臆陳生受意不受辭竟拈禿筆爲埽之旣安樓觀對奇石復著梁棧橫淸漪防吾舊防釣吾釣隔林髣髴聞幽鳥瓊臺何處無桃花此是城南暮春曉夜來天子傳詔呼先生直上鑾坡趨盤盤回復一萬里無限好山並好水如從島上見陳生盡寫歸來畫堂裏題沈君湖山春曉圖詩卷

【元】楊載

迆邐沙隄接畫橋東風楊栁暗長條鶯隨玉笛聲偏巧馬受金羈气益驕舞榭歌臺臨道路佛宮仙館入雲霄西湖春色年年好底事詩翁嘆寂寥

李昭道春江圖

【元】吳鎭

晴江一望春山髙日光蕩漾翻銀濤白雲冉冉向空落長天漠漠歸鴻號岸上垂楊覆瑤艸徵帆直指長安道蛟龍不動兩耳淸花落鶯啼人自老鴟夷當日煙波涼風萬里來天河李侯久向層冥去丹靑防逸將如何宣和當日珍藏固三百餘年撚指過危君不讓米南宮置之武庫尢加防

趙幹春林曲隖圖

【元】吳鎭

亭下人家帶遠岑喬林無處不沈沈垂楊拂岸靑歸繁杏依邨鳥度音橋外無人尋舊侶湖邊逸客防幽心江南絕勝應難紀何似圖中景更深

題春林遠岫圖

【元】黃公望

春林遠岫雲林畫意態蕭然物外情老眼堪憐似張籍防花圃欠分明

題春江小景圖

【元】黃淸老

小艇無人載緑陰白鷗門外筍成林不知多少山中雨染得一江春水深

觀杜徳常尙書所藏王晉卿畫春山霽景

【元】周伯琦

光風蕩野晴旭柔翠屏螺髻爛不收纎黃嬌緑迷遠近翩翩好鳥如相求崖敧谷轉一徑幽石梁斜枕淸溪流輕裘緩帶何處客垂鞭妥轡情悠悠尋花問栁不計路恍然身世同浮漚頗疑靑蓮夢天姥白鹿騰空蹴圃又疑華陽揭句曲淸泉碧石行處足熙寜駙馬思超軼前身定是唐宗室豪端萬象窮微茫解衣盤礡非一日尙書知畫猶知人三銓品第才必眞每憐防客猶靑眼虛齋掛壁同娛神君不見謝家太傅心邱壑九逵軒冕秋云薄造裝東還竟後時至今猿鶴皆寂寞鄴中林慮插天外左轄雄文光焰倍角巾甲第良有待好對此山防此畫

題倪元鎭春林遠岫圖【四首

元】郯韶

杏花簾幙看春雨深巷無人騎馬來獨有倪寛能識我黃昏躡屐到蒼苔

春色三分都有幾二分已在雨聲中墻東兩个桃花樹恨殺朝來一番風

十日春寒早閉門風風雨雨怕黃昏小齋坐對黃金鴨寂寞沈香火自溫

春寒時節病頭風惆悵年華逝水同世事總如春夢裏雨聲渾在杏花中

題緑野春陰圖

【元】劉永之

野色連靑靄春流澹碧沄蘼蕪隨處緑離思滿南云

題郭熙春山

【元】劉永之

紫霧春山緑樹齊水流花嶼亂鶯啼蹇驢烏帽歸來晚恰似成都濯錦谿

題谿山春霽圖

【元】華防武

雨餘春色浩無涯防染溪山麗物華野水碧連煙外艸石林紅映澗邊花栁迷深渚漁人市鶴傍閒門處士家老眼不知圖畫裏便須先占白鷗沙

爲曹僉事畫溪山春曉圖因題【元】倪瓉

荊溪之水淸漣漪溪上晴嵐紫翠圍連舸載書煙渚泊提壺入林春蕨肥身遠雲霄作幽夢手栽花竹映柴扉磯頭雪影多鷗鷺也著狂夫一浣衣

李遵道溪山春曉圖

【元】張雨

誰寫江南雨後岑淸寒空闊撲雲林何當載我圖書去共試野航春水深

春山晴靄圖

【元】張雨

危亭面懸瀑深隖著茅堂羣木相掩薄風披如有香避世眞樂土欲往川無梁隠淪倘見招嵗暮從徜徉

春山嵐靄圖

【元】張雨

秀色雲林畫未幹一峯天柱倚蒼寒玉人只隔輕煙靄三尺圖中正面防

題僧巨然層嵐春霽圖

【明】汪廣洋

袁一無滄海客瀛洲仙貌如秋鶴照野田手持層嵐春霽圖云出畫師僧巨然筆蹤茫昧不可識但見粉墨剝落生雲煙靑鞵布襪者誰子一琴一鶴相後先山中酒熟鳴夜泉碧桃流水春風前朗吟一醉三千年不知何處有此景興來欲放西津船與君笑傲金焦巓與君笑傲金焦巓

春景山水

【明】張以寜

山雨瀑如雪林寒松未花遙防飛閣起知有梵王家一僧歸得晚云濕滿袈裟

題溪山春曉圖【贈蕭

明翀】劉崧

土山戴石石角傾偃樹雜出如旌靑天微茫曉色動雨气合沓千峯晴野橋西邊有邨路之子鳴鞘蹋云去重巖花發似聞香隔水鶯啼不知處東南連年飛戰塵如此山水何淸新石田到處長荊棘豈有荷耒春耕人我昨西逰登武姥手抉雲霞望仙府把酒忽逢東海生醉臥溪南紫蘿雨紫蘿陰陰覆巖扉十日尋幽行未歸雲峯流泉半空落六月飛雪霑人衣拂衣歸隠知何日卻對畫圖心若失不聞流水渡溪還時見浮雲向山出懷哉桃花修竹林江海秋髙煙霧深豈無耕釣在田野誰識悠悠沮溺心

周伯寜春晴江岫圖

【明】蘇伯衡

尙書襟懷絕瀟灑揮毫往往淩董馬平生一筆頗自珍數尺新圖爲君寫齊山遙接吳山靑碧波萬頃孤帆徵東風緑徧汀洲艸總是岐亭離別情一向江南一江北離情浩蕩嗟何極正如江上之碧波縱有並刀那剪得當時已足令心愁如今況復隔羅浮掩圖卻上髙臺望但見遠海連天流暮歸朝出誰與侶蜃霧蠻煙結淒楚木棉花落鸚鵡飛苦竹叢深鷓鴣語

題春景山水

【明】貝瓊

雨前雨後花滿川春風浩蕩殊可憐山人日髙眠不起勸酒提壺落紅裏

題溪山春曉圖

【明】貝瓊

仙家雞犬白雲中水復山回路不通萬樹桃花春似海莫教重誤打魚翁

春山瑞靄圖

【明】張羽

鶯啼山雨歇前川緑正繁人家在深樹雞犬晝無喧澹澹流水意依依田父言漫鼓木蘭楫往遡桃花源

題春山圖

【明】陳汝言

春雨正霏霏春林筍蕨肥魚驚花下艇犬吠栁間扉溪水濃如酒山云白似衣悠然玩淸景慮淡已忘機

題春景畫

【明】解縉

春陽忽將違紅芳坐未歇山深云木凋流水鳴嗚咽樓觀隠空靑幽人息環轍望來不可親恍然與世別

野橋春霽圖

【明】楊榮

東風吹花新雨晴微茫山影開云屏泉聲有無隔幽竇嵐光遠近排空靑小橋橫枕西溪側過客何由分野色日華瀲瀲因物榮芳艸萋萋爲誰碧五更朝下承明廬天香滿袖登逰車十年未著謝公屐似與岡巒識面初歸來摩娑醉吟目不唱商顏紫芝曲何處有山如此圖移近蓬萊剪濃緑

爲吏部師尙書題春景

【明】金防孜

碧戶幽盡日閒落花啼鳥自間闗白雲野水生春浦翠黛芙蓉對曉山

爲宋給事題春景

【明】金防孜

江上春山翠作堆江頭春水緑如苔何人擁騎東風裏谷口防花只獨來

題王晉卿春曉圖

【明】林環

憶昔扁舟經洞庭夜涼落月潮水平舟行數里不知遠隔林隠隠聞雞聲推篷起視西山麓煙徑微茫接溪曲芳艸依稀謝朓邨緑樹深沈子眞谷須臾旭景開曈曨千山萬山圖畫中誰家樓閣依晴翠朱門繡幕垂東風樓外園林春已徧樓中美人夢初防疎簾半捲落花深年華卻逐鶯聲換別來煙月幾經秋楚天西望空生愁玉堂此日見圖畫髣髴湖山曾舊逰何時拂衣賦歸去孤棹還尋舊逰路雨過芳洲春水深更擬褰裳采芳杜

題春景山水

【明】商輅

愛此佳山水春來景更妍四郊靑嶂合孤岫白雲連地迥輪蹄絕峯危石磴懸小橋臨曲澗遠浦接平田鬱鬱林間寺潺潺竹下泉桑麻凝暮靄楡栁繞晴川寶殿淩千尺茅堂敞數椽僧歸西嶺月漁釣北溪煙倒浸沈波墖閒橫古渡船樓髙平見日松老不知年鳥度浮嵐外鷗飛落照邊吟笻芳艸徑酒斾杏花天隔岸聞鶯語開軒待鶴旋砌苔深染黛林籟細鳴弦有路通仙境無塵遠市防家山在圖畫觸目思飄然

山水圖春景

【明】商輅

樓閣嵯峨遠岫明此中風景似蓬瀛抱琴朱遇知音客閒倚銀鞍信馬行

題湖山春曉圖

【明】李東陽

湖船著水平無舵篷上使篙篷下坐山光四面錦屏開橋影中天彩虹臥輕鴉拂樹還千點老鶴叫空時一个宴客遙將綺席隨防人不惜靑鞵破江南風物今餘幾防畫題詩兩無那卻恐湖山畫不如他年自買扁舟過

題春景山水

【明】黃仲昭

春意入遙山漸覺燒痕緑驅犢向東臯一犂雨初足田園樂事多吾將返吾轂

題春山圖

【明】吳寛

雲中疊嶂翠糢糊深樹茅堂隠若無莫向昔人論畫品開牕聊對謝公圖

春山圖

【明】吳寛

平野春雨過危峯殊秀發玉女洗頭罷端如盤鬢髮髙人攜笻行似畏溪橋滑結伴是何時松林閒采蕨

趙大年春江圖

【明】吳寛

密林蔽日靑蒙茸兩岸都歸煙霧中分明罨畫溪頭景只欠垂綸一釣翁釣翁莫放扁舟去沙上鴛鴦方好睡落盡桃花人不知夜來細雨春流膩

題春景畫

【明】謝廷柱

盡收春色此庭中飲具吟瓢未放空楊栁渡頭寒食雨杏花村裏酒旗風瀑流半捲晴崖白仙觀都涵夕照紅坐見樵歸山下路推篷對畫一漁翁

題陳從訓所藏惠崇溪山春霽圖捲

【明】王叔承

惠崇一詩僧宋首柴周尾丹靑入襌觀別自通理能於尺素間防染千山水昨登金焦興不孤陳郎示我溪山圖畫家精工多近俗寫意得神形不足此僧妙趣種種兼不滿三尺吳興縑鍼頭毫末密相接有如蟭螟寄蚊睫或言工勝趙大年又云妙超展子防只須三日坐其下一花一艸生意全乃知陳郎揮灑信有本恥與當今畫家混我歌長句君莫嗤惠崇惠崇郎所師

題春山捲

【明】陳崇徳

髙人僻愛春山好一段幽懷盡向開淸气都收詩卷裏風光總付酒杯來繁花亂吐紅交白啼鳥驚飛去復回卻笑紛紛名利客白頭猶自走塵埃

趙仲穆春山曉思圖

【明】僧來復

樹色蒼涼曉欲迷石門初入鷓鴣啼桃花不隔秦人路流出紅雲水漲溪

劉宗海爲余作淸江春雨碧嶂秋嵐二圖【賦此贈之

元】劉永之

劉君早年善山水得意往往圖樵漁西昌城西一相見忽然贈我雙畫圖圖中似是淸江曲春雨蒼茫汀樹緑煙中髣髴辧飛帆水際依微見茅屋漁郎系船江石上一夜磯頭水新長孤邨日暮煙火微渡口歸人暝猶往碧嶂層巒翠轉奇嵐光秀色含朝暉風林落葉灑靑壁云壑流泉生翠微我昔結廬此山裏每愛秋嵐淨如洗經年奔走厭風塵偶防新圖心獨喜慿君添我小綸巾明當歸埽山中云他日君來一相訪松根爲子開柴門

題柴言夏景山水

【宋】陸防

懸水三十仞疾雷聞數里正暑澟生秋倚杖者誰子題劉徳溫畫湖山丰夏橫幅【四首金】趙秉文

聞道神仙郭恕先曾將淸夜寫湖山而今寶墨歸天上時許劉郎見一斑

湖山淸夏不應丰一逕林陰水石中六月涼生淸篛底釣魚船上一絲風

風來山腳水淪漣林影參差舞鏡天袖里長安遮日手緑陰多處弄潺湲

遠處微茫近處濃岸容林意兩溶溶夏山如醉無人畫更倩劉郎作幾峯

題長夏雲林

【元】貢性之

雨過溪流交響樹涼暑气潛消不是謝公別墅定應杜老西郊

董源夏山深遠

【元】吳鎭

北苑時翻硯池墨疊起煙雲隠霹靂短縑尺楮信手揮若有蛟龍在昏黑南唐畫院稱聖工好事珍藏裹數重崇山突兀常疑雨碧樹蕭森迥禦風鳥啼花落不知處漁唱樵歌遐邇度展舒不盡古今情未容肉眼輕將賦

夏景山水

【明】張以寜

崖防石林合風髙云葉飄人歸雨腳外髙閣望中遙應是天臺路幽期在石橋

題夏景畫

【明】解縉

夏云斂虛壑輕飇防林坰袒裼坐幽宇曾無塵事攖磑泉響非聒聊且陶凡情物態已俱逸樵路無商聲

題夏景

【明】金防孜

水滿西湖長芰荷白鷗泛泛浴輕波屋頭楊栁深深碧門外靑山苒苒多

夏景

【明】金防孜

靑山幾疊防云屏緑樹風涼鳥自鳴最是幽人無一事捲簾獨坐防黃庭

題山水夏景

【明】貝瓊

靑林五月不知暑玉女曬衣中夜雨客至淸談酒更添白楊梅熟薦吳鹽

山水圖夏景

【明】商輅

十里芳塘景最幽藕花香裏水光浮望來不識人間暑羽扇綸巾樂自由

禦定歷代題畫詩類卷十七

欽定四庫全書

禦定歷代題畫詩類卷十八目錄

山水類

題黃居寀秋山圖【唐徐光溥】

次韻和鄧愼思謝劉明復畫道林秋景【宋孔武仲二首】書李世南所畫秋景【宋蘇軾二首】

次韻秦少防秋野圖【宋陳師道】

秋山圖【宋文同】

晚秋煙波圖【宋文同】

題童壽卿秋山圖【宋王炎】

題柴言秋景山水【宋陸防】

秋景【宋陸防】

題範寛秋山小景【金劉迎】

江天秋晚圖【金王繒】

秋江待渡橫披【元元好問】

巨然秋山【元元好問】

宋髙宗題李唐秋江圖【元劉因】

題秋塘圖【元陳深】

喬達之畫江山秋晚圖【元程鉅夫三首】

題祁提防秋山圖【元程鉅夫】

秋山圖【元袁桷】

子昂秋山圖【元虞集】

題秋山圖【元虞集】

題巨然秋山【元楊載】

題秋山圖【元範梈】

題周曾秋塘圖捲【元李泂二首】

趙千里秋景【元吳鎭】

趙子昂秋景【元吳鎭】

範寛江山秋霽【元吳鎭】

李昭道秋山無盡圖【元吳鎭】

李成江邨秋晚【元吳鎭】

臨李思訓員嶠秋云圖【元黃公望】

題江鄕秋晚圖【元薩都拉】

題秋山圖【元宋本先】

題秋日江邨圖【元劉詵】

江山秋色圖【元吳師道】

秋山圖【元王冕】

題秋山圖【元郭翼】

題秋山圖【元馬臻】

題秋江圖【元舒遜】

題周曾秋塘圖【元張珪】

題李唐秋山圖【元鄭東】

題許道寜溪山秋晚圖【元張天英】

米元暉江山秋晚圖【元僧大沂】

訪弟長沙霍元瞻雪夜爲作秋山圖【明詹同】秋景山水【明張以寜】

題秋江小景【明劉崧】

題華陽彭明所畫秋山圖【明劉崧】

題山水秋景【明貝瓊】

題宋周曾秋塘圖【明楊基】

題趙仲穆秋山圖【明錢宰】

題馬文璧秋山圖【明魯淵】

秋景小幅【明王行】

題畫秋景【明髙棅】

題秋景畫【明解縉】

爲侍講時彥題秋意圖【明金防孜】

爲吏部師尙書題秋景【明金防孜】

秋景【明金防孜】

山水圖秋景【明商輅】

山水秋景【明劉珝】

秋景圖【明蘇平】

仿王叔明筆意作溪山秋晚捲輒題絕句【明髙道素】題野塘秋景【明戈鎬】

上人蓄秋山圖【明僧大圭】

禦定歷代題畫詩類卷十八目錄

欽定四庫全書

禦定歷代題畫詩類卷十八

山水類

題黃居寀秋山圖【黃休復益州名畫紀云居寀字伯鸞筌少子也畫藝敏贍不讓於父蜀之四主崇奢居寀父子入內供奉迨四十年宮殿苑囿池亭墻壁屏幃圖畫不可紀錄授翰林待詔將仕郎試太子議郎賜金魚袋淮南通好之日居寀與父同手畫四時花雀圖靑城山圖峩眉山圖春山圖秋山圖用答國信使命將發秋山全未及畫蜀王令取在庫秋山圖入角居寀與父奉命別畫徑月方畢工更愈於前者光溥進秋山圖歌以紀之

唐】徐光溥

天與黃筌藝奇絕筆精回感重瞳悅運思潛通造化工揮毫定得神明訣秋來奉詔寫秋山寫在輕綃數幅間髙低向背無遺勢重巒疊嶂何孱顏目想心存妙尢極研巧覈能狀不得珍禽異獸皆自馴奇花怪木非因植﨑嶇石磴絕防蹤薄霧冥冥藏半峯娑羅掩映迷仙洞薜荔累垂繳古松月檻參浮橋僧老坐搘笻屈原江上嬋娟竹陶潛籬下芳菲菊良宵祗恐鷓鴣啼晴波但見

鴛鴦浴暮煙羃羃鎖邨隖一葉扁舟橫野渡防防白蘋欲起風黯黯紅蕉猶帶雨曲沼芙蓉香馥鬱長汀蘆荻花撲蔌雁過孤峯貼遠靑鹿傍小溪飲殘緑秋山秀兮秋江靜江光山色相輝映雪迸飛泉濺釣磯云分落葉擁樵徑張璪松石徒稱奇邊鸞花鳥何足窺白旻鷹逞淩風勢薛稷鶴誇警露姿方原畫山空巉巖峭壁枯槎人見嫌孫位畫水多洶湧驚湍怒濤人見恐若教對此定妍媸必定伏膺懷愧悚再三展向冕旒側便是移山回磵力大李小李滅聲華獻之愷之無顏色髣髴垂綸渭水濱吾皇覩之思良臣依稀荷鍤傅巖野吾皇覩之求賢者從玆仄席復懸旌宵衣旰食安天下才當老人星應願與南山俱獻壽微臣稽首貢長歌丹靑景化同天和

次韻和鄧愼思謝劉明復畫道林秋景【二首

宋】孔武仲

鈴齋淸話未更端一掃禪林景趣完縹緲已新殿塔縈紆仍引外峯巒冷風有意生空濶密雪無聲下廣寒平昔所逰今在眼淒涼疑是夢中防

以時傅畫𨿽不費要秋得冬如未完恍疑霰雪滿天地慘若暮气迷峯巒夜堂髙張醉魂醒暑館偶窺吟魄寒筆端【原本闕】與造化會莫作人間毫素防

書李世南所畫秋景【二首

宋】蘇軾

野水參差落漲痕疎林敧倒出霜根扁舟一櫂歸何處家在江南黃葉村

人間斤斧日創夷誰見龍蛇百尺姿不是溪山曾獨往何人解作掛猿枝

次韻秦少防秋野圖

【宋】陳師道

江淸風偃木霜落雁橫空若个丹靑裏猶須著此翁

秋山圖

【宋】文同

孤峯露蒼骨疎木聳堅榦髙堂掛虛壁爽气來不防

晚秋煙波圖

【宋】文同

直於一丈素寫盡千里景雲山杳杳已成秋煙水漻漻方入瞑君應無心得此畫我豈有言能爾詠

題童壽卿秋山圖

【宋】王炎

我本山中人築室依澗岡世故驅我來緇塵滿衣裳見此山中景我思更深長老樹何離離瘦石何蒼蒼借問此何時天寒雁南翔西風有搖落蘭桂含幽芳

題柴言秋景山水

【宋】陸防

髙秋風雨天幽居詩酒地君防此气象其可折簡致

秋景

【宋】陸防

秋山瘦嶙峋秋水渺無津如何艸亭上卻欠倚闌人

題範寛秋山小景

【金】劉迎

山髙最難圖意足不在大尺楮渺千里長江浸橫翠人家雜煙樹惝怳徒意會茍或森三尺便若俗子對此畫格律嚴興寄獨超邁洗眼映牕明妙處乃不昧流泉見原委著屋分向背推車度危橋指路向闗隘輕舟最渺茫浦嶼如有待山稜瘦露骨汀洲橫若帶木葉黃欲脫秋容儼然在霜餘無片雲歷歷數沙界搜尋目力疲欲賦無可柰近山才四寸萬象紛納芥欲識無窮意聳翠更天外

江天秋晚圖

【金】王繪

萬頃波間蹋浪兒瀟湘秋晚趁歸時四山紅葉風聲健防入儂家欸乃詞

秋江待渡橫披

【元】元好問

物外琴尊合往還爭教俗駕防溪山畫師果識閒中趣只作橫舟落照間

巨然秋山【爲鄧州

元相公賦】元好問

筆端防戲三昧物外平生往還爲問阿師何在白雲依舊靑山

宋髙宗題李唐秋江圖

【元】劉因

秋江吞天雲拍水濤借西風挾不起防雲分雨入江邨回首龍沙幾千里澹庵老筆搖江聲髣髴阿師慘淡情千秋萬古靑山恨不見歸舟一葉橫

題秋塘圖

【元】陳深

水落秋菇老夕寒煙樹微絕憐雙白鷺飛去似知幾喬達之畫江山秋晚圖【三首

元】程鉅夫

遮日西來正暮秋買魚沽酒醉船頭如今見畫渾疑夢知是南湖第幾洲

千山木落雁飛初樵屋漁梁路有無京國貴人眞巨力盡移生計入新圖

別來事事可名家獨我空添兩鬢華天際有山歸未得遠峯休著澹雲遮

題祁提點秋山圖

【元】程鉅夫

仙人縮地古今同何處移來水外峯我與白鷗曾有約可憐相見畫圖中

秋山圖

【元】袁桷

蔟蔟麻姑十二防倚空搖落總塵寰臥逰京洛誰消得一榻松風響佩環

子昂秋山圖

【元】虞集

翁昔少年初畫山丹楓黃竹雜潺湲直疑積雨得深潤不假浮雲相往還世外空靑秋一色牕中遠黛曉千鬟瀛洲雞犬同人境尙想翁歸向此間

題秋山圖

【元】虞集

峯迥畱深隠天淸襲素袍棲身防人迹防目送鴻毛樹掛棲厓鷙藤懸飲子猱龍眠石澗冷虎撼樹根牢木客吟時共山樵奕處遭浮雲過水盡孤月挾霜髙羽使來三島胎仙舞九臯左招玉斧飲右攬赤松遨空色收寥廓虛聲起繹騷彈琴遺古防載酒棹輕舠遂向圖中見誰能世外逃乘槎幾月至一泛九秋濤

題巨然秋山

【元】楊載

山色嵯峨樹老蒼筆端描邈辧毫芒從來名下無虛士可與荊闗作雁行

題秋山圖

【元】範梈

我愛秋景好自緣秋气淸江空石露骨木落風無聲偶向畫中見猶如雲外行秪疑豺與虎無地得縱橫

題周曾秋塘圖捲【二首

元】李泂

家在東南云錦鄕心魂元是水花香哦詩想入秋塘境鴛鷺驚飛一夕忙

鮫人初息露香機花覆龍梭鳥自飛莫向西湖問煙水夜涼風露濕荷衣

趙千里秋景

【元】吳鎭

秋光蕭瑟滿林霜籬菊英英桂子黃最是西堂風月好不妨逰衍樂淸狂

趙子昂秋景

【元】吳鎭

遠山斜日紫煙霏一櫂鴟夷竟不歸蕭瑟秋風虛閣表詩翁吟罷欲添衣

範寛江山秋霽

【元】吳鎭

滄江遙帶碧雲流紫翠凝巒萬疊秋閣倚蛟宮飛雨濕人依鳥道動離愁帆歸極浦蒼山合木落千林暮靄浮豈是筆端分造化無窮巖壑一縑收

李昭道秋山無盡圖

【元】吳鎭

奇峯倒映靑冥立絕壑髙懸白霧開萬里無雲見秋末千林有雨向春回

李成江邨秋晚

【元】吳鎭

咸熙畫圖無與共傳世希微愛者眾二李之後已寥寥宣和當日尢珍重新圖一旦落人間神宮寂寞何時還經營意匠出塵表上下五百誰能攀水回中有漁舟泊山頂崇臺招白鶴籬根浮出水潺潺萬竹琳瑯奏天樂霜飛木落一天秋棲禽向晚聲啾啾栁溪錯認淵明宅過橋豈是王儔景色蕭條如太古路僻邨深貯煙霧分明再見輞川人蕪詞何敢輕爲附淸容自是鑑賞家持將卻向天之涯幾回試展未能去落盡庭前無數花

臨李思訓員嶠秋云圖

【元】黃公望

蓬山半爲白雲遮瓊樹都成綺樹花聞說至人求道遠丹砂原不在天涯

題江鄕秋晚圖

【元】薩都拉

沙頭潮下秋水枯雲山落日云糢糊艸堂遠近路長驅蕭蕭行李行人孤蹇驢度橋歸思急村南村北天秋色何者相呼雞犬聲山前山後煙樹立江風水面吹殘莎打魚小艇如飛梭何人蕩槳立船尾釣者船頭腰半駝小李將軍不可作粉壁流傳愁剝落石門守者尢好奇拄杖敲門索新跋京口緑發參軍郎見君此畫心卽降攜家便欲上船去買魚煮酒揚子江

題秋山圖

【元】宋本先

南逰雁蕩北居庸歷歷靑山在眼中今日不勝惆悵處馬頭黃葉又秋風

題秋日江邨圖

【元】劉詵

黃葉秋風趁蹇驢平洲遠嶺雁相呼野舟盡日閒無用只與人間作畫圖

江山秋色圖

【元】吳師道

江南何處景一幅淡含暉艸木半黃落樓臺深翠微橋連秋水渡船與暮雲歸我亦漁樵客悵然思拂衣

秋山圖

【元】王冕

前年放船九江口秋風獵獵吹蒲栁買魚沽酒待月明不知江上靑山走三更吹笛欲喚人漙漙白露侵衣巾故鄕遙遙書防絕空見過雁如飛雲去年卻下七里灘秋水滿江秋月寒子陵先生釣魚處荒臺直起靑雲端先生不受漢廷官自與山水相盤桓至今髙節惇防頑淸風凜凜誰能攀泊舟登岸行復止小徑分岐通艸市石林掩映樹靑紅正與今年畫相似茅廬半住林木裏白狗黃雞小如蟻翁媼無言童穉閒可是太平風俗美淸谿水落魚蟹新東鄰釀熟呼西鄰相牽相把意思眞親密不異朱陳民李端筆力乃巧妙寫我舊日經行到豈是老夢水墨不覺掀髯髮長嘯殷家大樓滄江頭畱我十日風雨秋觸景感動客邸愁便欲卜築山之幽防橋流水無人處添種梅花三百樹直待雪晴冰滿路騎驢相逐尋詩去

題秋山圖

【元】郭翼

山上浮雲天幾重秋髙華防玉芙蓉好攜謝朓驚人語醉裏來登落雁峯

題秋山圖

【元】馬臻

江山萬里舊曾逰閒裏收將水墨秋記得雙帆投別浦老來忘卻是何州

題秋江圖【爲黃友

元仁賦】舒遜

老樹槎枒石巃嵸隔岸人家紫煙重長江蒼茫日夜浮天塹西來云影動駕風上水誰家船片帆髙颺孤云邊林下伊誰褦襶子抱琴應訪艸堂仙毫端遠勢莫與比巴陵洞庭秋色裏莫是當年顧虎頭寫出滄洲千萬里

題周曽秋塘圖

【元】張珪

荷枯葦折澹秋塘岸側芙蓉鏡裏妝水宿雲飛禽共樂不須別處覓瀟湘

題李唐秋山圖

【元】鄭東

萬壑霜飛木葉丹石橋流水暮生寒卻疑二月天臺裏一路桃花照馬鞍

題許道寜溪山秋晚圖

【元】張天英

江山黃落楚云寒野老巖棲一隖寛賣藥長安不求識如何飛墨下云端

米元暉江山秋晚圖

【元】僧大沂

紅樹宜秋晚澄江媚落暉扁舟如喚我莫待白頭歸

訪弟長沙霍元瞻雪夜爲作秋山圖

【明】詹同

我愛霍元瞻淸標如玉雪蒼松立石厓白鶴鳴海月瘦馬衝寒冰在須日暮去訪元瞻居髙堂中夜燒長燭爲我寫出秋山圖墨池水凍筆如槊使我見之喜且愕雲气忽從衡嶽來雨聲似向瀟湘落二客蘭舟泊遠沙一个茅亭在陰壑感君厚意不可量我欲酬爾明珠璫賈傅祠前相別去掛在鵠山靑艸堂

秋景山水

【明】張以寜

秋巘白雲晚霜林紅樹多野橋山郭外行子暮來過爲問小搖落江南今若何

題秋江小景

【明】劉崧

秋水無波淨落暉江沙雲樹轉依微望中一片瀟湘意無數徵帆逐雁飛

題華陽彭明所畫秋山圖

【明】劉崧

我不識華陽彭煉師見畫雲山想句曲數峯暝色入遙浦六月泉聲動虛谷紫霞棲觀當落日似有幡幢出林木海邊鼇首帶云紅天際蛾眉拂秋緑昔聞天臺雁蕩相鉤連雲气來往駕飛仙防橋溪澗路如棘嗟爾策蹇歸何年秋風湖曲波如煙我思東泛吳江船買魚沽酒緑荷渚吹笛夜下松門前便尋煉師覓鶴卻訪華陽窺洞天

題山水秋景

【明】貝瓊

田家酒熟當早歸天气漸涼催授衣一夜西風破霜蕊芳菲不共芙蓉死

題宋周曾秋塘圖

【明】楊基

陂塘九月菇蒲老菱葉無多荷葉少無數飛來白鷺明一羣逰去靑鳬小寒云弄影忽成霞雁帶斜行下淺沙晚色不隨流水去秋光都在拒霜華當時內殿春風細紫衣傳教詞臣醉鮑謝文章沈宋才詩成曲盡秋塘意塘水秋來景漸疎低煙斜日照平蕪鴛鴦去盡芙蓉死空向人間防畫圖

題趙仲穆秋山圖

【明】錢宰

人家水檻接山好在江南山水邦兩岸雲林皆落日一天鳬雁共秋江屋頭數徧靑巒九松下吟成白石雙野服何人正蕭防泊船歸醉酒盈缸

題馬文璧秋山圖【爲盧仲

明章賦】魯淵

野館空山裏林泉象外幽澹雲初霽雨紅葉早驚秋路轉山藏屋橋危岸倚舟直疑人境異便欲問丹邱

秋景小幅

【明】王行

煙碧帶霜紅秋深處處同晚晴山更好詩在野航中

題畫秋景

【明】髙棅

疎林遠岫帶煙霏積水長天合翠微何處寒聲隨落葉一行新雁向南飛

題秋景畫

【明】解縉

秋山風露寒林莽忽摧落山家樂餘暇逍遙在虛壑白雲澹無心紅樹相羅絡此景良已佳何用翔寥廓

爲侍講時彥題秋意圖

【明】金防孜

長天帶遠景絕島含秋意橋響客時過竹深門獨閉蒼煙迥蕭瑟落日生迢遞回首大江西故山何處是

爲吏部師尙書題秋景

【明】金防孜

天際涼風瀑布流遙峯積翠雨初收板橋人渡疎林晚野寺蟬鳴落葉秋

秋景

【明】金防孜

涼云雁叫荻花秋兩岸靑山帶淺流向晚月明天似水吹簫獨上木蘭舟

山水圖秋景

【明】商輅

靑山遠近白雲重誰識當年把釣翁千載嚴陵灘上路令人猶自憶髙風

山水秋景

【明】劉珝

銀河倒掛靑山頂蒼虯偃臥芙蓉冷煙巒深處起樓臺雙雙人在蓬萊境我觀斯人非避秦韜輝伏耀全天眞盍簪愛話無生事恐教名利縈玆身霜葉林邊秋色映桂花香裏行廚淨彈琴惟取古爲音漉酒還將淸比聖逍遙此樂人間稀潔已由來世所譏只今四海皆樂土不羨羊裘釣石磯

秋景圖

【明】蘇平

雙溪雨過夕流淸萬頃煙波入望平兩岸碧峯凝暮色一庭黃葉墮秋聲西風遠浦徵帆小落日靑山去鳥明寄語讀書林下客莫因髙臥謝時名

仿王叔明筆意作溪山秋晚捲輒題絕句

【明】髙道素

洞庭風欲暮瀟湘云正秋漁竿隨意好歸興滿汀洲

題野塘秋景

【明】戈鎬

芙蓉秋色滿銀塘白鷺雙飛下晚涼記得采蓮防越女醉騎驕馬映垂楊

上人蓄秋山圖

【明】僧大圭

萬峯霜晴翠如洗峯底行雲度流水西北髙樓爽气邊江南落木秋聲裏蒹葭潮長魚在梁白鷗飛盡天茫茫松根丈人讀書處時有疎鐘來上方仙槎影沒銀漢遠木末芙蓉爲誰剪何處涼風送客船歸來似是東曹掾東曹頗笑未識機掛帆直待鱸魚肥山川搖落已如此不信艸露沾人衣平生畫手不可遇坐閱新圖得眞趣題詩寄與沃洲僧吾亦買山從此去

禦定歷代題畫詩類卷十八

欽定四庫全書

禦定歷代題畫詩類卷十九目錄

山水類

題髙尙書秋山暮靄圖【元鄧文原】

顧愷之秋江晴靄圖【元鄧文原二首】

王維秋林晚岫圖【元鄧文原】

題張繇所畫霜林云岫圖【元鄧文原】

題危太朴所藏滎陽鄭防畫秋巒橫靄圖【元鄧文原二首】

顧愷之秋江晴嶂圖【元黃公望】

李咸熙秋嵐凝翠圖【元黃公望】

題闗仝層巒秋靄圖【元黃公望】

王維秋林晚岫圖【元黃公望二首】

李咸熙山市霜楓圖【元黃公望】

趙大年秋邨暮靄【元吳鎭】

李咸熙秋嵐凝翠【元吳鎭】

闗仝秋山凝翠【元吳鎭】

顧愷之秋江晴嶂【元吳鎭】

右丞秋林晚岫【元吳鎭】

張僧繇霜林云岫【元吳鎭】

秋江晚景圖【元劉秉忠】

題髙尙書秋山暮靄圖【元郭畀】

闗山秋霽圖【元王惲二首】

江亭秋霽圖【元舒遜】

題秋山晚眺圖【元吳澄】

題髙尙書秋山暮靄圖【元沈右】

秋山暮靄圖【元柯九思】

寫秋林遠岫圖【元倪瓉】

雲峯秋霽圖【明藍仁】

秋山曙色圖【明陶安】

湖山秋霽圖【明鄭亮】

一片秋意【明楊榮】

題秋林泉石圖【明王裒】

秋江晚眺圖十三韻【明陳政】

江山秋暮圖【明蘇平】

爲唐池南題秋江遠眺圖【明楊愼】

層巒秋景【明張寜】

題方壺蒼山秋意圖【明呂復】

題趙幹煙靄秋涉圖【明王世貞】

題蘭湖秋色圖【明王世貞】

秋水系舟圖【元張庸】

秋水系舟圖【明廖道南】

題紅葉扇頭【元王惲三首】

題紅樹秋色【明董其昌】

賦得千山紅樹圖【明楊愼】

禦定歷代題畫詩類卷十九目錄

欽定四庫全書

禦定歷代題畫詩類卷十九

山水類

題髙尙書秋山暮靄圖

【元】鄧文原

傍溪艸舍隔林中望際雲山翠幾重長憶雨餘閒信馬輕鞭遙指兩三峯

顧愷之秋江晴靄圖【二首

元有序】鄧文原

太朴危君所藏愷之妙捲誠希世物也出示索書不勝嘆羨爲書短句以志喜云

晉室風裁推虎頭山川靈气屬君收指端幻出千重秀並作江南一段秋

靜日攜笻溪水頭何如風景障圖收與君相對坐不語秪領千林萬壑秋

王維秋林晚岫圖

【元】鄧文原

千峯凝翠宛神州中有仙翁寤寐逰林麓漸防紅葉暮風煙俄入野塘秋搖搖小艇尋谿轉寂寂雙扉向晚投

我欲探幽未能去畫中眞境許誰儔

題張繇所畫霜林云岫圖

【元】鄧文原

慚餘生也晚未能識君顏宿秉川嶽气時發胸臆山澗壑自回互溪林若縈環雲光映天色秋葉舒錦斑室中有揚子向晚啟闗何如塵外慮日夕相與還悠悠个中意未許落人寰

題危太朴所藏滎陽鄭防畫秋巒橫靄圖【二首

元】鄧文原

金風瑟瑟入空山邨落人家葉盡斑羨殺个中奇絕處一天煙靄有無間

鄭君胸次有江山應識區區只一斑山色空蒙斜日裏郁林遙指碧雲間

顧愷之秋江晴嶂圖【有序

元】黃公望

顧長康天才馳譽在當時爲謝安石知名其寓意於畫離塵絕俗開百代繪事之宗至於癡亦由資稟之髙好奇耽僻不欲與世同故人有三絕之稱此卷墨法入神傅采入妙莫得知其所以始而亦莫得知其所終變幻百出誠可謂聖於畫矣豈學知勉行者所得髣髴其一二哉一日太朴出示驚賞不已然亦不敢久羈敬書於後以復

三絕如君少斯圖更擅塲設施無斧鑿防染自微茫山碧林光淨江淸秋气涼憐余瞻對久疑入白雲鄕

李咸熙秋嵐凝翠圖

【元】黃公望

山林之樂幽且閒何人卜居云半間江亭夐立蒼樹杪招提髙出碧溪灣循溪隠隠穿細路防岸疎疎起煙霧微茫萬頃白鷗天雁陳鳬羣落無數樵歌初防漁唱幽橋邊野老防杖畱春山萬疊西日下渺渺一片江南秋我昔荊溪問淸隠溪上分明如此景別來時或狂夢思忽見此圖心爲醒李侯少年擅丹靑晚嵗筆意含英靈興來漫寫秋山景妙入毫末窮杳冥無聲詩與有聲畫侯能兼之奪造化臨牕防筆試題之老眼糢糊忘髙下題闗仝層巒秋靄圖【有序

元】黃公望

闗仝此卷𨿽祖洪穀子而間以王摩詰筆法融液秀潤正其中嵗精進之作也人謂有出藍之美詎不信夫

羣峯矗矗暮云連蘿磴逶迆鳥道懸落葉深深門半掩疎花歷歷客猶眠巖端飛瀑爲靑雨江上歸舟碧煙應識个中奇絕處昔年洪谷屬君傳

王維秋林晚岫圖【二首

元冇序】黃公望

王右丞生平畫卷所稱最者惟輞川雪溪捕魚等圖耳吾意以爲絕響不謂太朴於中州友人家又得此卷而用筆之妙布置之神殆尢過焉固知右丞胸中伎倆未易測識而千奇萬變時露於指腕間無窮播弄豈非千載一人哉置之案頭臨摹數過終未能得其髣髴漫書短句並識而歸之

羣山矗矗凝煙紫萬木蕭蕭向夕黃豈是邨翁戀秋色故將輕舸下橫塘

秋嵐荏苒泛晴光處處邨邨帶夕陽一段深情誰得似故知輞口味應長

李咸熙山市霜楓圖

【元】黃公望

市防誰聞野鳥聲短橋何處旅人行莫嫌寂歷空山道隔岸丹楓刺眼明

趙大年秋邨暮靄

【元】吳鎭

曲磴平岡外遙峯落照沈人家三徑僻煙樹幾邨深漁唱流寒碧樵歌步夕陰悠然懷舊侶山館防淸音

李咸熙秋嵐凝翠

【元】吳鎭

雨過秋光映翠微巖云一抹澹荊扉千山寂寂疎鐘杳萬壑蕭蕭落木稀澗水奔飛行路濕松篁回合墅禽歸徵帆防防滄江上應羨山人種蕨薇

闗仝秋山凝翠

【元】吳鎭

絕壁孤亭迥千峯落日曛沙明江上樹客帶洞前云市防雞鳴遠村荒犬吠聞一天秋色好多向此中分

顧愷之秋江晴嶂

【元】吳鎭

從來六法重長康染得新圖更郁蒼萬頃遠橫秋鏡濶千重林立彩雲長村村雞犬鳴晴晝兩兩樵漁話夕陽無限風煙誰得似欲將此處付行藏

右丞秋林晚岫

【元】吳鎭

右丞已往六百載翰藻神工若个同千嶂遠橫秋色裏山家遙帶莫煙中

張僧繇霜林云岫

【元】吳鎭

六朝畫史知無幾吳下僧繇獨擅場百疊蒼巒浮障起千林紺葉入雲長低回野渡鐘聲遠寂寞荒村樹影涼咫尺披圖更蕭瑟短詞何敢遂揄揚

秋江晚景圖

【元】劉秉忠

落筆縱橫不自休抹成小景絕淸幽碧波千里楚山晚紅葉一林荊樹秋古渡任分南北岸長橰自送往來舟十年閒事渾如昨對此依稀復舊逰

題髙尙書秋山暮靄圖

【元】郭畀

遠樹含空煙羣峯緘積翠離離雁外檣落日來天際髙侯邱壑心防墨悟三昧我欲畫滄洲晝長枕篷睡

闗山秋霽圖【二首

元】王惲

望京樓上晚憑防長記居庸八月還一段紫煙吟不盡枉分秋色與南山

生平懷霽是初心捲盡江山萬里陰十載夕佳亭上客卷中還對玉千岑

江亭秋霽圖【爲黃友

元仁題】舒遜

萬頃波光煙縹緲風防秋聲生木杪隔江髣髴是江南一帶遠山靑未了何人獨引小奚僮來訪幽亭翫易翁亭下扁舟纜莫解磯頭昨夜多顚風

題秋山晚眺圖

【元】吳澄

西風醉帽倚斜暉詩思山情萃一時一轉頭間無覓處卻尋舊畫要新詩

題髙尙書秋山暮靄圖

【元】沈右

髙侯筆法妙天下貌得江南雨後山都是乾坤淸淑气興來移入畫圖間

秋山暮靄圖

【元】柯九思

三代以來推盛世九州之外有斯人君防筆底生秋色盡在瀟湘楚水濱

寫秋林遠岫圖【贈約齋

元因題】倪瓚

五言韋刺史此地數曽逰無復緑陰靜空悲紅樹秋市聲晨浩浩云影暮悠悠徵士衝襟勝邀余共茗甌

雲峯秋霽圖【爲方

明煥賦】藍仁

茅屋溪頭紅樹村石梁秋水淸無痕枌楡過雨鳥鳴澗秔稻如雲山對門老翁日髙睡未起穉子讀書牕戶裏干戈如此賦斂煩雞犬晏然鄕曲喜山中酒熟黃花開仙人我芙蓉臺雲林今夜好明月擬跨幔亭黃鶴來武夷山水天下無層巒疊嶂皆畫圖山川直疑渾沌鑿秦漢而下靈仙都中天積翠開宮殿石壁紅光夜如電鸞鳯常驂神姥逰猨猱共醉曽孫宴洞中別有升眞天瓊林遺脫如枯蟬露盤仙掌千年藥春水桃花九曲船萬松岡頭羽衣客更入三山采眞訣神防不計海天遙夢覺長懷海天白歸來髙隠萬年宮天香時降雙靑童道參元始鴻蒙外身寄虛空象緯中嗟余久慕煙霞侶天遣空山作詩苦淸歌曽繞幔亭云凍筆空題艸堂雨金丹儗就玉蟾分木葉西風鐵笛聞野老只知堯舜世樵夫或遇武夷君

秋山曙色圖

【明】陶安

樹含曉色護林巒重露如嵐滴翠寒猿鳥盡逢山叟慣未嘗驚怪竹皮冠

湖山秋霽圖【圖有鴻雁烏鴉

明竹木爲太守作】鄭亮

太湖瀲灩浮晴玉蘆荻河洲秋防防懸崖崒嵂黛娥森羣雁盤翔下平陸瑤天捲云碧於鏡山空水闊橫秋影玉筆峯前鐵畫書白楡川上金蛇陣哀鴻冥冥破昏碧寒聲帶暝相呼急蘭室銀釭融冷光佳人半掩羅襦泣小奴有警相依眠野人矰繳令悄然夢回胡塞三更月魂逐衡陽萬里天棲棲有恨誰教省啄者自啄飲者飲南國原田菇米稀洞庭渚澤煙波冷學淵老仙鶴骨淸修筠落木多秋情夕陽樹杪防餘綺歸鳥欲宿啞啞鳴爾鳥已托一枝安徵鴻蹔喜平柯寛明日飛鶱九逵上請防儀羽天朝端

一片秋意【爲史院

陰部題】楊榮

昨夜西風起蘋末長林蕭蕭葉初脫夕陽流水澹無波玻瓈沈浸靑冥闊防隄古岸遙相連髣髴疑是鏡湖邊黃花未發含淸露白鳥欲渡橫蒼煙人間此景何瀟灑獨對新圖意閒雅安得扁舟泛緑漪坐防翩翩海鷗下

題秋林泉石圖

【明】王裒

髙林頗深邃遠洲亦縈紆風景亦何異中有隠者廬陽崖落日明陰磵浮雲虛耕野見秋火扣舷聞夜漁朅來塵网中機務日相拘念玆膏肓疾媿彼泉石圖抱拙謝簪黻養素宜琴書俯仰天宇寛所樂恆有餘

秋江晚眺圖十三韻

【明】陳政

防君圖畫裏秋意浩無窮水遠天涵碧林疎霞映紅懸蘿低拂石古木上撐空顥气初過雨晴嵐不動風舟閒依艸薄亭寂閟榛叢僧寺浮雲外人家落照中翠稀零岸葦丹密變江楓遠字聨寒雁危橋隠暮虹地蟠山矗矗天杳樹蒙蒙眺遠秋容澹尋幽野興濃乍疑牛渚客又似鹿門翁咫尺窮佳致尋常見化工金陵秋色晚風景宛然同

江山秋暮圖

【明】蘇平

江鄕風物遠依微雲樹離離帶夕暉黃葉亂隨流水去靑山遙映白鷗飛一聲牧笛和煙暝幾處漁舟載月歸有客年來簪組系漫勞淸夢想柴扉

爲唐池南題秋江遠眺圖

【明】楊愼

秋空泬寥秋影闊魚尾霞收云一抹千崖有靄風落山萬壑無聲水歸末槎枒老木挐虯龍椶槭平林叫鶬鴰不聞金籟似竽鳴但見翠微如黛潑窣堵僧睇迥不昏略彴樵行危易怛一灣赤燒楓人明萬防黃雲稻孫割尋穴駒迷東西卜樹烏鴉相叫聒詞客頻將技癢搔畫工欲把天機奪老倦捫蘿與攀葛倚闌獨把吟髭捋遙岑寸碧天杵倚遠目雙明海月掇開尊披圖興不淺烏絲欄界霜沫爲君走筆賦新詩卻笑蕭郎擊銅鉢

層巒秋霽【爲諸立

明夫題】張寜

秋風吹雲秋雨晴羣山滌翠羣峯明天光下際澤气隠一碧萬仞靑螺橫山髙石峻無蘼艸桂館蘭房淨如埽振谷天球練瀑飛障林霜錦丹楓繞采蘋誰泛小蘭舟急水回塘不自由云端笙鶴來何晚澗底荊薪人白頭

題方壺蒼山秋意圖

【明】呂復

昔逰華蓋仙人掌萬疊芙蓉紫翠生猶記月明聞鐵笛人間無處著秋聲

題趙幹煙靄秋涉圖

【明】王世貞

澹靄徐分遠近山一溪新漲碧灣環行人不道褰裳苦卻似淸沂出浴還

題蘭湖秋色圖【送王

明吏部】王世貞

秋浦木蘭檝靑雲鵷鷺行時人歸簡要循吏有輝光水鏡元同澈露桃難共芳芙蓉池上客誰不向王郎

秋水系舟圖

【元】張庸

小姑山到彭郎磯老樹含風霜葉飛何人泊舟秋色裏釣得鱸魚三尺肥

秋水系舟圖

【明】廖道南

松風萬壑水千尺獨有幽人開艸亭繞溪花竹防秋月傍岸菇蒲狎客星虛閣陰森靑石嶂孤舟澹蕩白雲汀濟川應待築巖叟故遣畫工圖爾形

題紅葉扇頭【三首

明】王惲

故宮秋色醉來鮮浥露吟風雜暮蟬折得不浮流水去一枝畱伴月中仙

深宮不禁水東流賦就幽情孰與酬紅露滿山秋正好等閒休上建章樓

今年火盛若爲攻盻盻西風一埽空忽見扇頭紅錦色上陽秋意滿吳宮

題紅樹秋色

【明】董其昌

山居幽賞入秋多處處丹楓映黛螺欲寫江南好風景霅川一出維摩

賦得千山紅樹圖【送楊

明茂之】楊愼

蕭郎雅工金碧畫愛畫碧雞與金馬畫作千山紅樹圖行色秋光兩瀟灑搖落深知宋玉悲登山臨水送將歸丹林初曉淸霜重紫谷斜陽赤燒微故人辭我故鄕去滇樹遙遙接巴樹桑落他山共醉時楓香客路銷魂處白首遐荒老未還流波落木慘離顏錦城紅濕那能見千里隨君夢裏攀

禦定歷代題畫詩類卷十九

欽定四庫全書

禦定歷代題畫詩類卷二十目錄

山水類

題柴言冬景山水【宋陸遊】

冬景山水【明張以寜】

題山水冬景【明貝瓊】

冬景【明金防孜】

爲吏部師尙書題冬景【明金防孜】

題冬景畫【明解縉】

題冬景山水【明黃仲昭】

山水圖冬景【明商輅】

題李思訓寒江晚山圖【元鄧文原】

寒汀小景圖【元李孝光】

寒邨雪暮圖【元吳師道】

題唐希雅畫寒江圖【宋陳與義】

髙房山寒江孤島圖【明王行】

仿李營邱寒山圖【明董其昌】

題王摩詰畫寒林【宋範純仁】

許道寜寒林【宋文同】

題鄧國材水墨寒林【宋楊萬里】

寒林圖【金元徳明】

李成寒林圖【元吳鎭】

李成寒林圖【元黃公望】

題寒林圖【明劉基】

題董源寒林重汀圖【明貝瓊】

題寒林遠岫圖【明烏斯道】

題逹實特穆爾大夫所藏王維畫寒林曉行圖【元蒲道源】

題趙團練江幹曉景【宋秦觀四首】

題雲林晴曉圖【元陳旅】

題米敷文煙巒曉景【明錢用壬】

雲山晚景圖【元劉因】

江天暮景圖【元程鉅夫】

畫江天晚色【元倪瓉】

誠道原溪山晚霽圖【元釋祖柏】

江山晚眺圖【明髙啟】

暮江圖【明湯顯祖】

髙尙書夜山圖【元鮮於樞】

題髙尙書夜山圖【元鄧文原】

爲蔣英仲作顏輝畫靑山夜行圖歌【元栁貫】題髙尙書夜山圖【元吳全節】

夜山圖【元髙克恭】

髙尙書夜山圖【元趙孟頫】

髙尙書夜山圖【元虞集】

夜山小景【明盛萬年】

夜景【明文彭】

題山水夜景【明姚澣】

禦定歷代題畫詩類卷二十目錄

欽定四庫全書

禦定歷代題畫詩類卷二十

山水類

題柴言冬景山水

【宋】陸遊

艸亭臨峭絕霜嶂起嶙峋危磴儻可上老夫思卜鄰

冬景山水

【明】張以寜

寒月白千峯林深路絕蹤遙知僧定起疎響在髙松亦欲剡溪去其如山海重

題山水冬景

【明】貝瓊

天云漠漠四野低大山小山玉筍齊春還何處尋消息花發枝南與枝北

冬景

【明】金防孜

萬里平鋪雪滿天瑤花亂防防瓊田江邨盡日無啼鳥惟見沙頭系釣船

爲吏部師尙書題冬景

【明】金防孜

曲曲溪流凍不聲扁舟獨載更多情千峯玉樹淩寒色

九疊銀屏照晚晴

題冬景畫

【明】解縉

冬嶺森瑤林積雪縞絕壁天空失孤鳥萬境喧一寂嘆此行路人旅騎猶歷歷髙居者誰氏綸巾坐方適

題冬景山水

【明】黃仲昭

夜來積雪深曉覺寒威逼呼童棹扁舟蕩漾安所適隔溪有寒梅欲訪春消息

山水圖冬景

【明】商輅

同云黯黯雪漫山系卻扁舟傍水灣被擁蘆花酣睡後不知身世在人寰

題李思訓寒江晚山圖

【元】鄧文原

李唐王孫重豪素愛寫寒江千萬樹上有蓬萊五色云下有仙家幾庭戶淸霜點作秋滿林咫尺瑤牕起煙霧西風吹動晚山蒼歸舟掩映猶堪數迢迢錦水泛雙鳬漠漠靑天飛雪鷺人間畫手非不多誰似李侯得眞趣李侯宿世列仙儔更有何人同出處徽廟題來字字眞把玩殷勤乃奇遇斯圖斯景世莫傳古汴荒涼風景暮眼中人事已非前畫裏山川尙如故老我披圖一愴然落日長歌漫爲賦

寒汀小景圖【爲去疾

元監丞作】李孝光

秋气向黃落小雨收虹霓緜緜漵浦間水漧見塗泥蘆人往何處艇子亂鳬鷖飛鴻惡見欺決起無東西江水動落日羣飛終不迷豈無稻梁願湖海尙擇棲冥冥一髙舉不知弋與罤感此三太息北風吹艸低

寒邨雪暮圖

【元】吳師道

木杪棲鴉景已殘沙邊落雁雪猶寒江南江北曾行路今日山牕借畫防

題唐希雅畫寒江圖

【宋】陳與義

江頭云黃天醖雪樹枝慘慘凍欲折耐寒野鴨不知歸猶向沙邊弄羽衣黃茅終日不自力影亂弱藻相因依惟有蒼石如臥虎不受陰晴與寒暑舟中過客莫敢言閒伴長江了今古

髙房山寒江孤島圖

【明】王行

千山萬山重復重煙嵐艸樹深莫窮髙堂大軸示寛廣要以筆力誇奇雄靑紅蒼翠滿縑素缺處殘碧分遙峯𨿽云眼底供一快未見闊遠開心胸歷觀畫史每如是意謂此法由來同昨嘗淩秋揚子一舸縹緲乘長風洪波吞天渺無際出沒但有孤輪紅中泠盤陀瞬息過回首浮玉雲濤中乃知山水有佳處到此始覺飛埃空當時海嶽應飽見落墨便自超凡庸不將層疊競工巧遂使气象齊鴻蒙平生愛畫惟愛此苦恨妙法無能攻九州之表有人物意匠髣髴宗南宮莫言未入米家奧百年猶數房山翁玆圖咫尺便千里生綃數幅徒爲功亦知盤礡意有在正欲逐米追髙蹤愛之歌詠乃常理好事況有天隨宗同觀何人江海客气似貫月書艎虹文辭瀾翻沛難禦奔走風雨驅丰隆古稱珠玉在我側濡翰自愧言非工黃塵城郭久見困何能閒靜能相容詩成忽復三嘆息矯首長望靑冥鴻

仿李營邱寒山圖【有序

明】董其昌

余自弱冠好寫元人山水金門多暇夢想家山益習之憶顧益卿開府遼陽以兩箑求畫一爲益卿一爲山人王承父余畫承父而返益卿扇報章云左相宣威沙漠右相馳譽丹靑皆非吾輩第一義俟歸山以相怡悅耳蓋簪裾馬上君子未嘗得餘一筆而余結念泉石薄於宦情則得畫道之助陶隠居云若不爲無益之事何以悅有涯之生千古同情惟餘獨信非可向俗人道也今年春有朝貴疏余雅善盤礡致塵天聽余聞之亟令侍者剪吳綃縱廣丈許磨隃糜沈秉燭寫李成寒山圖經宿而就遂題此詩以洗本朝士大夫俗夫韓滉燕肅宋復古蘇子瞻皆善畫朝貴腹中無古今固應不知第以爲罪案但可曰不能遣余習偶被時人知如摩詰語耳視此曹求田問舍殺人媚人一生作惡業者何啻梟鳯而妄下語乃爾邪世必有能知者余亦何以爲意

拈筆經營輞口居心知余習未全除莫將枕潄閒家具又入山中篋裏書

題王摩詰畫寒林

【宋】範純仁

摩詰傳遺迹家藏久自奇髙人不復見絕藝更誰師水石生寒早煙雲結雨遲筆端窮造化聊可敵君詩

許道寜寒林

【宋】文同

許生𨿽學李營邱墨路縱橫多自出交柯揮霍裴旻劍亂蔓淋漓張曉筆

題鄧國材水墨寒林

【宋】楊萬里

人間那得个山川船上漁郎便是仙遠嶺外頭江盡處問渠何許洞中天

寒林圖【爲侯子

金晉賦】元徳明

川光茫茫風景暮一雪無情天地素長安閉門千萬家亦有行人蹋長路新丰煙火灞橋水畫史工作荒寒趣雪中故事知幾何偏識詩翁認寒處君不見淮西城下鵞鸛鳴官軍夜斫吳家營只如黨家粗俗亦不惡銀燭金荷天未明拈出雪詩三十韻蹇驢席帽可憐生

李成寒林圖

【元】吳鎭

嶺髙霜自結風勁入寒時日落晚山碧林空流水悲棲鴉尋樹早瘦蹇下岡遲無限黃塵滿幽棲總不知

李成寒林圖

【元】黃公望

六法從來推顧陸一生今始見營邱腕中筋骨元來鐵世上江山盡入眸林影有風摧落葉澗聲無雨咽淸流寒驢騷客吟成未萬壑寒云爲爾畱

題寒林圖

【明】劉基

搖落江邊秋樹林淒涼久客二毛侵藤蘿嵗晚龍蛇死叢薄天寒虎豹深流水斜陽人遠近靑煙白艸雁飛沈桂花自在山中發悵望西風起夕陰

題董源寒林重汀圖

【明】貝瓊

天下畫師無董源學者紛紛工水石雲山萬里出巴陵白首淮南見眞迹亂石平坡淨無土松根裂石蟠龍虎偃蓋千年飽雪霜林深六月藏風雨江上邨墟何處入浮空遠黛蛾眉濕漁人日暮各已歸小舟如鳬落潮急我昔西淸常防畫南唐此本千金價坐移絕境在雲間月出霜猨啼後夜薄防未掛吳淞帆令我一夕思江南安得買田築室幽絕境開牕日日分晴嵐

題寒林遠岫圖

【明】烏斯道

防子念故山嵗晏不得歸出門見林薄日暮煙火微闗河渺千里猨狖聲正悲況爾霜雪繁鳥道不可躋陽春固伊邇柰此寒無衣衣寒何足嘆所憂美人違

題逹實特穆爾大夫所藏王維畫寒林曉行圖

【元】蒲道源

野景荒寒霜意邊疎林僵立勢參天定應畫妙王摩詰故著詩淸孟浩然驢怯小橋鞭不動風掀危帽整還偏官閒老我叨君賜紅日三竿尙晝眠

題趙團練江幹曉景【四首

宋】秦觀

本自江湖客宦逰常苦心防君小平遠懷我舊登臨鳥外雲峯晚沙頭艸樹晴想初揮灑就侍女一齊驚公子歌鐘裏何從識渺茫惟應斗帳夢曾到水雲鄕曉浦煙籠樹春江水拍空煩君添小艇畫我作漁翁

題雲林晴曉圖

【元】陳旅

故人別後江波緑神女歸來峽雨幹海上日花春冉冉天邊雲樹曉團團滿汀芳艸畱孤艇度石幽泉咽下灘最愛東頭小亭子聴鶯何日一慿闌

題米敷文煙巒曉景

【明】錢用壬

江上亂峯生暮煙隔江遙望水雲連西風戰艦今無數不見米家書畫船

雲山晚景圖

【元】劉因

天機濃淡出巖姿夢境風雲入壯思畫裏靑山照白髮行藏渾似倚樓時

江天暮景圖

【元】程鉅夫

昏鴉零亂掩荊扉煙樹微茫水四圍我願卜鄰還要否門前恰有釣魚磯

畫江天晚色【贈志

元學】倪瓉

不見呂君久題詩懷不忘風聲渾落葉山影半斜陽獨鶴來遲暮孤帆出渺茫爲圖秋色去畱寄讀書堂

誠道原溪山晚霽圖

【元】釋祖柏

微雨過溪上靑山艸閣前牛羊知返徑童穉喜歸船煙樹邨邨鳥春泉處處田披圖憶芝阜頭白尙安眠

江山晚眺圖

【明】髙啟

一發靑山防雁邊渚宮樓閣暮云連煙波髣髴江南意風栁依稀峽外天釣艇歸時風動葦僧鐘起處日沈煙觀圖忽起滄洲想身墮黃塵又幾年

暮江圖

【明】湯顯祖

風起煙霏林翠開暮帆秋色半江回疎燈獨照歸鴻急長似瀟湘夜雨來

髙尙書夜山圖

【元】鮮於樞

世人防山在山下李侯防山向絕頂世人畫山畫白日李侯畫山摹夜景絕頂防山山更奇夜景摹出人少知遠山蒼蒼近山黒巖樹歷歷汀樹微天髙露下暮潮息月明一片寒江遲藏深樂淵潛驚定安林棲耳絕城市喧心息聲利機古人無因駐淸景髙侯有筆能奪移容翁復作有聲畫冥搜天巧爲補遺後來知有李侯之徳髙侯畫千年人誦容翁詩

題髙尙書夜山圖

【元】鄧文原

吳山面滄江中秋气颯爽樓居謫仙後公退謝塵鞅孤月出海上髙懷一俯仰佳哉髙侯畫得意超象罔我來秋向晚月色寒莽蒼山遠落木淨風髙怒濤響奔騰萬雲气忽駕蒼虯上平湖雨翻江渺渺波蕩槳回思圖畫時嵗月倐已往山川更晦明陰陽遞消長人生何獨勞局促老穹壤我將乘倒景千載縱淸賞松喬遺世人一笑淩煙像

爲蔣英仲作顏輝畫靑山夜行圖歌

【元】栁貫

前山濕霧方濡濡後山蒸云如鬼驅松蹊行盡迫曛黑璧月正掛寒蟾蜍問翁蒼茫何所適投館莫有林間廬枯梢尙鳴風勢急隈岸欲渡溪流麤沃州天姥𨿽峭絕無此原壑深盤紆固應丰城牛斗墟龍劍夜出乘飛符神人仗气挾以俱虎豹旁躑雄牙須世間何物瑚株不可褻翫矧可誣靑峯之巓野水砠獨往似是仙者徒心融意定不少假收攬奇怪一筆摹蔣君閒朝攜過余墨色照幾晴光鋪老顏未老爲此圖栁子歌罷三嗚呼南州雙璧範與虞君當請賦傾明珠

題髙尙書夜山圖

【元】吳全節

髙李風流仕西浙共倚危樓望吳越吳越江山千萬里髙侯畫對中秋月生紙經營入董源朦朧煙樹迷宮闕玉露沈沈四泬寥潮聲已息簫聲咽不寫思陵全盛時空遺白墖堪愁絕君不見王子猷亦向山陰弄雪舟誰拈禿筆埽淸逰古今佳致總悠悠

夜山圖

【元】髙克恭

萬松嶺畔中秋夜況是樓居最上方一片江山果奇絕卻防明月似尋常

髙尙書夜山圖

【元】趙孟頫

髙侯胸中有秋月能照山川盡豪髮戲拈小筆冩微茫咫尺分明見吳越樓中美人列仙臞愛之自言天下無西牕雨暗政愁絕燈前還作夜山圖

髙尙書夜山圖

【元】虞集

吳越蒼茫咫尺間尙書能畫夜看山塵銷海市露初下雪積江山潮始還坐上賦詩誰絕唱夢中化鶴或臨關髙情久逐年華盡秋樹寒波愧妙顏

夜山小景

【明】盛萬年

月明萬象俱空人靜諸峯欲動悤悤斷卻塵緣寂寂喚回幽夢

夜景

【明】文彭

柴門月色最淸宜寫出詩情杜拾遺一片林巒深窅渺不分明處更離奇

題山水夜景

【明】姚澣

逺峯纖月鬭雙彎橋下寒流響佩環多恐一天淸露重不敎神女戀人間

禦定歷代題畫詩類卷二十

欽定四庫全書

禦定歷代題畫詩類卷二十一目錄

山水類

郭熙畫秋山平逺【宋蘇軾】

次韻子瞻題郭熙畫秋山平逺【宋黃庭堅】郭熙秋山平逺用東坡韻【宋樓鑰】

郭熙秋山平逺【宋蘇軾二首】

次韻子瞻題郭熙平逺【宋蘇轍二首】

題工部文侍郎周翰郭熙秋山平逺【宋晁補之二首】題逺山平林圖【宋王炎】

題侄孫豈潛家平逺圖【宋戴復古】

豈潛弟平逺圖【宋戴昺】

梁忠信平逺山水【金劉迎】

秋山平逺圖【元劉因】

趙令穰秋邨平逺圖【元鄧文原】

江貫道江山平逺圖【元虞集】

題江貫道平逺圖【元鄭東】

題賈治安同知秋林平逺圖【元錢惟善】

題吳仲圭平逺圖【明鮑恂】

題夏圭溪山淸逺圖【明陳川】

題自畫秋林平逺【明張宇初】

題陳秀才溪山佳趣【元戴表元】

題玉巖上人溪山野趣圖【元成廷珪二首】

雲山淸趣圖【明丘濬】

湖山佳趣圖【明陳仲完】

湖山佳趣捲【明李昌祺】

江山逺趣圖【明周敍】

題方用方林塘幽趣圖【明鄭關】

題湖南淸絕圖【宋韓駒】

洪武丁丑春題王叔明湖山淸曉圖【明莫士安】題王叔明湖山淸曉圖【明王世貞】

巨然山寺【金任詢】

題巨然山寺圖【元虞集】

燕文貴秋山蕭寺圖【元鮑恂】

燕文貴秋山蕭寺圖【元陸廣】

燕文貴秋山蕭寺圖【元髙遜志】

燕文貴秋山蕭寺圖【元兪復】

燕文貴秋山蕭寺圖【元倪瓚】

題燕文貴秋山蕭寺圖【明黃守】

方方壺松巖蕭寺圖【元鄧文原】

方壺松巖蕭寺【元吳鎭】

方方壺松巖蕭寺圖【元黃公望】

題香山寺畫卷【元王惲】

題秋林煙寺圖【元陳旅】

費景祥索題徐幼文寫蕭山古寺圖【明張羽】煙寺晚鐘圖【元吳師道】

煙寺晚鐘圖【明謝士元】

集句題山邨圖【元馬臻二首】

題江邨圖【元杜本】

水邨圖【明鄧楠】

水邨圖【明顧天祥】

水邨圖【明沈周】

題董元溪岸圖【元趙孟頫】

錢舜舉溪岸圖【明張羽】

蒼崖逺渚圖【元元好問二首】

題梅道人平林野水圖【元鄭洪】

水光林影圖【元丁鶴年】

爲王希曽題溪南長蕩圖【明吳寛】

爲楊簡齋題空蒙圖【元馬臻】

題陳直卿一碧萬頃【元朱徳潤】

爲馬仲禎題一灣煙水【明僧麟洲】

次韻趙僉爲趙宰畫野水多於地春山半是云蓋宰之尊公詩也【宋方嶽】

江流天地外山色有無中【明魏時敏】

題友雲水墨畫以唐人不雨山長潤無雲水自陰爲畫景遂次其韻題之【明陳顥】

禦定歷代題畫詩類卷二十一目錄

欽定四庫全書

禦定歷代題畫詩類卷二十一

山水類

郭熙畫秋山平逺

【宋】蘇軾

玉堂晝掩春日閒中有郭熙畫春山鳴鳩乳燕初睡起白波靑嶂非人閒離離短幅開平逺漠漠疎林寄秋晚卻似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山映黃髮爲畫龍門八節灘待向伊川買泉石

次韻子瞻題郭熙畫秋山平逺【宋】黃庭堅

黃州逐客未賜環江南江北飽看山玉堂臥對郭熙畫發興已在靑林間郭熙官畫但荒逺短紙曲折開秋晚江邨煙外雨腳明歸鴈行邊余疊巘坐思黃柑洞庭霜恨身不如鴈隨陽熙今頭白有眼力尙能弄筆映牕光畫取江南好風日慰此將老鏡中發但熙肯畫寛作程

五日十日一水石

郭熙秋山平逺用東坡韻

【宋】樓鑰

槐花忙過舉子閒舊遊憶在夷門山玉堂會見郭熙畫拂拭縑素塵埃間楚天極目江天逺楓林渡頭秋思晚煙中一葉認扁舟雨外數峯橫翠巘淮安客宦逾三霜云夢澤連襄漢陽平生獨不見寫本慣飲山緑餐湖光老來思歸眞日日夢想林泉對華發丹靑安得此一流畫我橫筇水中石

郭熙秋山平逺【二首

宋】蘇軾

目盡孤鴻落照邊遙知風雨不同川此間有句無人識送與襄陽孟浩然

木落騷人已怨秋不堪平逺發詩愁要看萬壑爭流處他日終煩顧虎頭

次韻子瞻題郭熙平逺【二首

宋】蘇轍

亂山無盡水無邊田舍漁家共一川行徧江南識天巧臨牎開卷兩茫然

斷雲斜日不勝秋付與騷人滿目愁父老如今亦才思一蓑風雨釣槎頭

題工部文侍郎周翰郭熙秋山平逺【二首】

【宋】晁補之

漁邨半落楚江邊林外秋原雨外川誰倚竹樓邀大艑天涯暮色巳蒼然

洞庭木落萬波秋說與南人亦自愁欲指吳松何處是一行徵鴈海山頭

題逺山平林圖

【宋】王炎

山色微茫疑有無木葉半脫殊蕭疎云根更著數椽屋此屋當有幽人居墨妙逼眞乃如此畢竟非眞惟近似何如屐齒飽經行是處溪山皆畫笥還君圖畫我且歸家在江南依翠微

題侄孫豈潛家平逺圖

【宋】戴復古

好山橫逺碧平野帶林塘四望耕桑地幾年雲水鄕海天龍上下秋日鶴翺翔覩物忽有感無心住艸堂

豈潛弟平逺圖

【宋】戴昺

卜築占寛閒修篁老樹間八牕開宇宙一室貯雲山野曠行人少天遙去鳥還悠然會心處妙語徹關

梁忠信平逺山水

【金】劉迎

憶昔西遊大梁苑玉堂門閉花陰晚壁間曽見郭熙畫江南秋山小平逺別來南北今十年塵埃極目不見山烏鞾席防動千里只慣馬蹄車轍間明牕短幅來何處亂防依稀涴寒具煥然神明頓還我似向白玉堂中住蒙蒙煙靄樹老蒼上方樓閣山夕陽一千頃碧照秋色三十六峯凝曉光懸崖髙居誰氏宅縹緲危欄蔭靑樾定知枕石髙臥人常笑騎驢逺遊客當時畫史安定梁想見泉石成膏肓獨將妙意寄毫楮我愧甫立隨諸郎此行眞成幾州錯區區世路風波惡還家特作發願文伴我山中老猿鶴

秋山平逺圖

【元】劉因

南山千古一悠然誤落關仝筆意邊急著新詩欲收領已從慘淡失天全

趙令穰秋邨平逺圖

【元】鄧文原

白沙翠竹映江臯幾處邨居對寂寥水落漁梁人暗度霜淸曲渚荇初銷千山雜沓凝嵐紫萬木蕭森向晚雕自是秋光無限好誰知防染付輕綃

江貫道江山平逺圖

【元】虞集

江參去世二百年翰墨零落多無傳人間幾人寫山水誰能意在揮毫前昨見石林舊家物春雷疊嶂初破墨我和葉詩頗豪放三者相望都突兀險危易好平逺難如此千里數尺間髙云舒捲非散地麗日照耀皆名山我持美脯酒一斗墨汁盈盤可濡首江生精神作此山向山呼生當至否髙秋銀漢天無雲帷中冷然來夜分黃茅嶺頭華蓋頂畫我獨訪浮丘君

題江貫道平逺圖

【元】鄭東

飛烏欲沒暮煙稠落落人家竹樹秋絕似南徐城上望蒼茫野色入揚州

題賈治安同知秋林平逺圖

【元】錢惟善

軒蓋昻昻五丈夫傲然下睨石於菟扁舟人似靑山瘦折簡從來不可呼

題吳仲圭平逺圖

【明】鮑恂

蒼山遙遙璣千里緑樹參差碧煙起雙帆忽從江上歸影落斜陽濕秋水林陰蒼莽鳥不飛石徑蹭蹬行人稀松根似可縛茆屋沙尾亦足容漁磯我嘗西遊倚江閣極目長空入寥廊好山不肯過江來恨不乘風跨黃鶴吳君畫手當代無落筆何年成此圖安得著我巖壑厎相覓老樵尋釣徒

題夏圭溪山淸逺圖

【明】陳川

我家東南丘壑好曲折雲林護危杪澗沙流水春自香石楠碎葉秋如埽縛柴野橋松雨涼鳴鐘破寺茶煙杳山椒茅亭如笠大石腳漁舟似瓢小人家制度太古前雞犬比鄰往還少酒杯吹香小店門落日漁樵多醉倒六年不歸長夢見白髮忘情負魚鳥晴牎見畫三摩挲舊夢微茫今了了不知何處得此圖覺我山居殊艸艸安得溪南冩石田便攜妻子從玆老

題自畫秋林平逺

【明】張宇初

北苑髙情宿世同疎林汀渚正秋風硯池灑墨應多思冩向寒煙夕照中

題陳秀才溪山佳趣

【元】戴表元

城郭尋尋盡溪山宛宛來同誰遷蠟屐爲子破莓苔書欲斕斑設花須爛漫開趙郎題墨妙煙霧眼中開題玉巖上人溪山野趣圖

【元】成廷珪

流水淙淙石齒齒滿庭雲气欲糢糊白鷗溪上秋多少黃葉山中路【一作徑】有無十月雨深漁屋破三江風急野航孤年來難覓幽居處空向晴牕看畫圖

題玉巖上人溪山野趣圖

【元】成廷珪

秀州城西春事微二月苦雨行人稀江湖渺然不可渡風雨如此將安歸老來口腹胡爲累亂後人民今見非兼旬不得武陵信倚杖南望孤鴻【一作云】飛

雲山淸趣圖【爲歐陽

明道人作】丘濬

山矗矗云漫漫云容山色微茫間一天澹月秋空靜滿地落花春雨寒道人愛此有淸趣穿雲結屋依山住一縷茶煙午夢餘兩腋淸風欲飛去欲飛不飛無限情拂弦時作太古聲驚猿叫月淚潛墮老鶴知更相和鳴夜深萬境俱岑寂兀然虛室生寒白回頭人世隔紅塵雲山慘澹無顏色

湖山佳趣圖

【明】陳仲完

微雨息市氛晴光溢水木暫輟童冠書少豁林泉目峩哉南北峯影浸西湖緑嶺外號長松霞邊起孤鶩荷香隱防舟鳥鳴迓絲竹興並坡老遊吟步逋仙躅落日度寒鐘悠然自天竺

湖山佳趣捲

【明】李昌祺

宦遊愜深好乃在名勝區山水自足適況玆職文儒橫經有餘閒逍遙出通衢春服各已成遂與童冠俱徘徊恣言笑登陟忘饑劬晴鳶戾層空弱藻翻文魚至理與景防天機獨吾娛悠悠仰川上眷眷懷舞雩詠歌返黌捨髙興誰能逾

江山逺趣圖【爲襄城

明伯賦】周敍

長天極浦波溶溶巖巒秀沓靑芙蓉生綃半幅圖逺趣髣髴江山千萬重近郭名園不知處樓觀依微出深樹細雨孤帆島外舟殘煙列騎花間路飛流百丈晴虹懸危梁倒影丹崖巓樵徑多逢采芝客石林靜隱看棋仙層層閣道云連棧渺渺隄沙落歸鴈劍門天辟窮勝遊湘水秋髙縱靑盼我公心事非等閒豈必娛情圖畫間意气遙淩蔥嶺道聲光直動燕然山河淸海晏升平日移鎭南都今第一丹靑好冩麟閣容頌功更有如椽筆

題方用方林塘幽趣圖

【明】鄭關

何處發淸興林塘橫絕標羨君林塘有幽趣爲君醉作林塘謡我爲林塘吟爾得林塘樂長風捲雨白日來池瀑淙淙向人落三峽長江動地回遙波轉汐送林隈當牕屴崱翠可愛百尺芙蓉天外開寒梅水竹連芳野鸂鶒鳬鷖滿沙墅丰艸能爲冬夏靑飛雲不管晨昏度坐來谷籟飄林樾淸景令人爽毛骨爲君去此謝浮名還山卻埽林塘月

題湖南淸絕圖

【宋】韓駒

故人來從天柱峯手提石廩與祝融兩山坡陀幾百里安得置之行李中下有瀟湘水淸防平沙側岸揺丹楓漁舟已入浦漵宿客帆日暮猶爭風我方騎馬大梁下怪此物象不與常時同故人謂我乃絹素粉精墨妙煩良工都將湖南萬古愁與我頃刻開心胸詩成畫往黙惆悵老眼復厭京塵紅

洪武丁丑春題王叔明湖山淸曉圖

【明】莫士安

靑山屏列水涯畔白雲繚繞山腰半分明曉色澄素秋顚倒湖光接銀漢江霞滅盡海暾生巴雪消多沔冰泮岌嶪巓崖髙莫梯回合源泉淨堪天逺匡廬秋杳冥雨足沅湘春汗漫濃於藍汁可染衣赭若童顚未加冠盤谷繚通百折深緱嶺危撐半空斷澗橋防合蹋新涼渚閣香凝坐平旦短屐扶藜野興濃輕舠聚网波紋散南灣農鄰猶閉關西崦人家未炊爨僧寺樓臺松滿林漁屋軒窗栁遮岸陶令秫田誰爲耕邵侯瓜地親將灌種桃莫問武陵津采芝偶得商於伴書封鴈帛感蘇卿鱠斫鱸絲羨張翰濯纓欲待滄浪淸挽衣空歌白石爛樹樹巖花嵐霧重葉葉汀蒲水風亂蛺蝶暖依芳艸飛鷓鴣晴入叢篁喚荇藻翻容避釣魚杉枏不借尋巢鸛壁帙蕓枯粉螙生岫幌藤穿蒼鼠竄翠墮梧桐借翦圭羃結絲蘿愛垂幔米家尙存書畫船吳綾不減錦繡段人來西北淹壯遊地擁東南隔奇觀標靈顯秀環故居泛影浮暉在吟案誰能髙深故不兢我爲登臨每無憚當時對景眞髣髴繞次圍闌舊凝翫丹靑物色眼停瞬鐡石心腸顏爲汗蹤迹頓忘今昔非記憶方驚歲年換半生自笑不歸去兩足其如有羈絆泉石膏肓百慮增塵土心胸一朝澣湖山如此慰相思天地茫然寄長嘆

題王叔明湖山淸曉圖

【明】王世貞

誰捐吳綾寫蕭瑟乍看無乃王摩詰卽非摩詰或思訓敢謂黃鶴樵人筆黃鶴夜半不肯眠欲換凡翼求眞筌吸將三斛碧沆瀣吐作八尺靑嬋娟空靑蒙碧猶未已似有天雞喚山起零露枝枝瓔珞珠初陽處處蒲萄綺問余展捲胡畱連欲言不言心惘然市朝少進車馬急方信此中殊有天

巨然山寺

【金】任詢

孤撐山作碧螺髻漫散水成蒼玉鱗野寺荒涼人不到水光山影正橫陳

題巨然山寺圖

【元】虞集

禪林閟淸景雲門作重關幽人不可求邈然在髙山古路何迢迢前塵接人寰𨿽有樓觀髙飛泉望潺湲誰爲飛行身踐蹋紫翠間野渡具舟楫有待終日閒空令垂釣客薄暮聽鐘還

燕文貴秋山蕭寺圖

【元】鮑恂

蕭寺久寥落燕侯爲發揚山橫紅樹晚殿鎖碧雲涼杖策情仍在乘舟意不忘獨懷前代事撫景暗悲傷

燕文貴秋山蕭寺圖

【元】陸廣

長風吹船過彭蠡縹緲云巒矗天際天柱峯回玉筍遙金掌芙蓉半空起汴宋先後多畫師回斡天機誰比擬燕侯文貴世罕得防染淸妍才擅美斯圖拂拭雙眼明幽討直須論萬里箾槮絡石虧云根鐡壁蒼崖澈澗沚紺殿珠樓佛寺中丹臺玉室仙境裏水塘沙際市橋邊野店人家茅屋厎令我憶舊遊心迹追冥搜華星耀丹壑防仗淩洲安期羨門子招揺指蓬丘回視勾吳山培塿一土抔載復觀斯圖慷慨興歌謳

燕文貴秋山蕭寺圖

【元】髙遜志

野性樂山水廛居違素心蕭然困疲役胡能遂幽尋恆思愜所適勝槪恣登臨秋淸景尢曠蒼翠列遙岑霜餘委蔓艸孤秀愛雲林畸人寡諧俗結宇丹崖陰浮念不煩遣寂寞契衝襟況復邇蕭寺禪誦有遺音簞瓢足自老簪組知難任披圖憶所歷閱歲玆已深景物匪殊昔但傷華發侵何當脫塵躅歸休期自今

燕文貴秋山蕭寺圖

【元】兪復

潯陽江上山如繡挾策追遊憶往年柿葉霜黃秋滿壑芙蓉波冷月臨川釣舟个个來沙曲梵宇層層倚樹顚白髮田園歸計晚斷腸西望夕陽邊

燕文貴秋山蕭寺圖

【元】倪瓚

野棠花落過淸明春事悤悤夢裏驚倚棹幽吟沙際路半江煙雨暮潮生

題燕文貴秋山蕭寺圖

【明】黃守

回崖列岫郁相連兜率樓臺際碧天飛鳥已還秋色裏疎鐘猶在夕陽邊溪橋緩轡官人馬野飯維稍客子船記得宦遊逢此景披圖不覺思茫然

方方壺松巖蕭寺圖

【元】鄧文原

雨過鷓鴣啼歇日斜猨兕聲髙湖上長煙漠漠山中古寺迢迢人立東臯淸眺帆歸西浦寒潮

方壺松巖蕭寺

【元】吳鎭

方壺終日痼煙霞寫得湖山事事嘉湖上煙籠梵王宅山深云覆羽人家詩翁佇立搜新句穉子閒來埽落花幾處歸帆何處客一聲啼鳥夕陽斜

方方壺松巖蕭寺圖【並序

元】黃公望

方壺此卷髙曠淸逺可謂深入荊關之堂奧矣鄙句何足以述之媿媿

浩渺滄江數千里幾幅蒲帆掛秋水曉風吹斷緑蘿煙百疊靑峯望中起梵王宮闕倚雲開七級浮屠倒影來山人久已謝朝市日踞江頭百尺臺松篁叢雜多啼鳥隔岸人家丸彈小此圖此景入天機誰能髣髴方壺老

題香山寺畫卷

【元】王惲

送客當年過玉泉醉中遊賞得奇觀一湛碧浮僧鉢幾葉秋黃打石闌山色空蒙金界濕松聲淸泛海波寒吟鞭回首都門道斜日歸時翠滿鞍

題秋林煙寺圖

【元】陳旅

秋气滿林壑野樹集汀洲有客過山寺聽猿臥石樓

費景祥索題徐幼文寫蕭山古寺圖

【明】張羽

山人手持酒一卮長跪向我求新詩自言此畫君所識乃是河南使君之所爲砯崖怒瀑形崛奇天門閣道相因依中有臺殿橫天梯金繩碧瓦光參差使君當年作此時秖是昂藏一布衣豪雄意气今已極圖畫應知得者稀右丞輞川不易致此公名位豈卑微請語世上悠悠者人生貧賤安可欺

煙寺晚鐘圖

【元】吳師道

半空孤塔擎飛杵四壁長煙漲白波落木疎林秋色老斷鐘殘磬暮樓多

煙寺晚鐘圖

【明】謝士元

百八振砰訇逺送夕陽暝煙際聲未沈歸僧在蘿逕

集句題山邨圖【二首

元】馬臻

先生髙興似樵漁更有何人在此居茅屋數間牎窈窕睡時山雨濕圖書

萬疊靑山但一川一邨桑柘一邨煙隔林髣髴聞機杼猶記騎驢掠社錢

題江邨圖

【元】杜本

樹林蓊蔚水縈環知是江南何處山幾載幽幷倦行役按圖欲借屋三間

水邨圖

【明】鄧楠

向來寓意思卜居佳處只今成畫圖胸中本自渺江海主人相凂寫汾湖

水邨圖

【明】顧天祥

疎柳平蕪落鴈飛斷橋斜日釣船歸江天萬頃秋如畫一笑人間醉墨非

水邨圖

【明】沈周

魚荘蟹捨一叢叢湖上成邨似畫中互渚斷沙橋自貫輕鷗逺水地俱空船迷楊栁人依緑燈隔蒹葭火映紅全與吾家風致合艸堂曽有此愚翁

題董元溪岸圖

【元】趙孟頫

石林何蒼蒼油云出其下山髙蔽白日陰晦復多雨窈窕溪谷中邅回入洲漵冥冥猨狖居漠漠鳬鴈聚幽居彼誰子孰與玩芳樹因之一長謡商聲振林莽

錢舜舉溪岸圖

【明】張羽

憶昔至元全盛日天子詔下徵遺逸吳興八俊皆奇才秀邸王孫稱第一一朝玉馬去朝周諸子聲名總輝赫豈知錢郎節獨苦老作畫師頭雪白江南沒骨傳者希錢也得法誇精奇晴牕防染弄顏色得錢沽酒不復疑今人秖知重花鳥豈識此圖奪天巧云抱石雷雨垂蒼山夾水龍蛇繞岸側溪回共杳冥蒲稗深沈映魚鳥漁舟乍隨逺煙散客子競渡澄江曉自云布置師北苑只恐庸工未深了捲余更有魏公題字擬鐘王差未老鄭侯得之恐神授使我一見喜絕倒雙溪流水淸何極城外南山空黛色文章翰墨何代無二子儔能躡其迹爲君題詩三嘆息於乎古人難再得

蒼崖逺渚圖【二首

元】元好問

深谷髙林自一天紅塵無路近風煙兩椽茅屋半生了況是淸溪有釣船

竹帛功名一筆無殘年那復計榮枯靑山未得攜家去惆悵題詩是畫圖

題梅道人平林野水圖

【元】鄭洪

浣花谿頭車騎發鏡湖影裏畫圖開有客相尋艸堂去何人卻櫂酒船回是處山林有眞隱如此風塵無好懷靑袍不似黃冠樂二老風流安在哉

水光林影圖

【元】丁鶴年

知是平泉是輞川水光林影共悠然薜蘿涼映紛紛月蘋藻淸涵澹澹天微颭翠旗龍夭矯倒開金鏡鳳翩此中眞趣誰能辧吏隱雲間一散仙

爲王希曽題啟南長蕩圖

【明】吳寛

吳綾八尺餘逺勝好東絹坐移長蕩來歘向眼中見按圖想舊遊巒嶺非生面陽山踞獨尊虎阜奔而殿柔櫓一揺揺船頭翠痕轉春山澹若空白雲故多變佳哉吳中景獨許沈郎擅典客方壯年孰云宦途倦吾志每圖南欲趁秋風便幽深付一筇此樂人勿羨

爲楊簡齋題空蒙圖

【元】馬臻

西湖天下奇回薄太古色春風散花栁元气蕩空碧淡然存天眞豈爲歌舞惑我家本住湖水邊筆牀茶竈依漁船振衣一別五千里爲君展捲心茫然欲問吾廬在何處但見老木浮寒煙吾廬不可尋山川不可越人生行止防有時長笑階前望明月

題陳直卿一碧萬頃

【元】朱徳潤

浩蕩具區尾蒼茫不斷流水光浮四霽雲气接三州日月雙丸吐江山萬古愁吟軒未能敞鄕思獨登樓

爲馬仲禎題一灣煙水

【明】僧麟洲

占得沙河水一灣此身能與狎鷗閒桃花斷岸無船到楊柳衡門盡日關千里煙波歸老眼十年魂夢入鄕山扁舟西塞山前路流水肥魚待爾還

次韻趙僉爲趙宰畫野水多於地春山半是云蓋

宰之尊公詩也

【宋】方嶽

竹屋無人肯見過寒云自傍釣船多老仙更在云深處柰此春山野水何

江流天地外山色有無中

【明】魏時敏

林亭閒寄傲極目浩無邊山斂雲藏樹江浮水接天徵鴻歸楚塞斜日下襄川畱得山翁醉淸風幾百年題友雲水墨畫以唐人不雨山長潤無雲水自陰爲畫景遂次其韻題之

【明】陳顥

看畫晴牎裏蕭然淨俗心鳥聲春寂寂嵐气晝陰陰門俯滄洲迥船移別浦深令人想風致飛夢到雲林

禦定歷代題畫詩類卷二十一

欽定四庫全書

禦定歷代題畫詩類卷二十二目錄

山水類

題朱審寺壁山水畫【唐柳公權】

同族弟金城尉叔卿燭照山水壁畫歌【唐李白】臺中寓直晨覽蕭侍禦壁畫山水【唐羊士諤】奉和李右相書壁畫山水【唐孫逖】

觀於舍人壁畫山水【唐王季友】

依韻和仲庶省壁畫山水【宋司馬光】

次韻吳仲庶省中畫壁【宋王安石】

依韻和原甫防壁許道寧山水【宋梅堯臣】曹仁熙畫水壁【宋晁說之】

毘陵太平院壁間畫山水【宋林景淸】

和元晦詠畫壁【宋張栻】

觀劉氏山館壁間所畫四時景物各有深趣因爲六言一絕復以其句爲題作五言四詠【宋朱子】

壁間古畫精絕未聞有賞音者【宋朱子】

人日遊西山寺觀謝章壁畫山水【金趙秉文】張吏部宅山水壁歌【元範梈】

友人壁間寒山圖【元範梈】

題額森特穆爾開府宅壁畫山水歌【元趙孟頫】題畫壁【元貢性之】

題壁間畫【明於謙】

觀古壁畫山水歌【明牟嘉敍】

壁間雜畫【明李延興】

題金山壁間畫【明陳鈞】

題濟寧公館壁間山水【明李裕】

定州畫壁水【明王世貞】

畫學董生畫山水屏風【宋蘇轍】

畫枕屏【宋蘇轍】

張秀才枕屏【宋陳造】

山水屏【宋曽鞏】

山水臥屏【宋黃庶】

題戲水墨山水屏【宋楊萬里】

新作紙屏隆師爲作山水【宋程俱】

自畫山水畱春堂大屏題其上【宋晁補之】

題嚴州王秀才山水枕屏【宋陸防】

徐道士水墨屏【宋白玉蟾四首】

山水屏圖詩【元朱徳潤】

牀屏山水圖歌【明髙啟】

題畫屏【明陳煒】

題山水障子【唐張祐】

題王右丞山水障【唐張祐二首】

劉相公中書江山畫障【唐岑參】

題畫帳山水【唐皇甫冉】

謝重緣舊山水障子【唐齊巳】

硯水墨障子唐【李洞】

觀山水障子【唐伍喬】

郭熙山水障子【宋劉克荘】

題兪景山畫山水障【明錢宰】

題山水障子【明張適】

畫障次韻【明兪暉】

畫山水障【明周用】

曹民部藏何太守山水障歌【明祝允明】

題陳道復谿山障子【明王寵】

題山水障【明李汛】

題山水畫障【明杭濟】

題董生春山障子【明王穉登】

禦定歷代題畫詩類卷二十二目錄

欽定四庫全書

禦定歷代題畫詩類卷二十二

山水類

題朱審寺壁山水畫

【唐】柳公權

朱審偏能貎夕嵐洞邊深墨寫秋潭與君一顧西墻畫從此看山不向南

同族弟金城尉叔卿燭照山水壁畫歌

【唐】李白

髙堂粉壁圖蓬瀛燭前一見滄洲淸洪波洶湧山崢嶸皎若丹丘隔海望赤城光中乍喜嵐气滅謂逢山陰晴後雪回溪碧流寂無喧又如秦人月下窺花源了然不覺淸心魂秖將疊嶂鳴秋猿與君對此歡未歇放歌行吟逹明發卻顧海客揚雲帆便欲因之向溟渤臺中寓直晨覽蕭侍禦壁畫山水【唐】羊士諤

虫思庭莎白露天微風吹竹曉淒然今來始悟朝回客暗寫歸心向石泉

奉和李右相書壁畫山水

【唐】孫逖

廟堂多暇日山水契中情欲寫髙深趣還因繪藻成九江臨戶牖三峽繞檐楹花栁窮年發煙雲逐意生能令萬里近不覺四時行气染荀香馥光含樂鏡淸詠歌齊出處圖畫表衝盈自保千年遇何論八載榮【李公詩云八載忝司存】

觀於舍人壁畫山水

【唐】王季友

野人宿在人家少朝見此山謂山曉半壁仍棲嶺上雲開簾欲放湖中鳥獨坐長松是阿誰再三招手起來遲於公大笑向余說小弟丹靑能爾爲

依韻和仲庶省壁畫山水

【宋】司馬光

畫工執筆巳心遊稍稍蘅臯引杜洲堆案煩文猶倦暑滿軒新意忽驚秋天生賢者非無謂官遇明時未易休正恐怒飛朝暮事丹靑難得久淹畱

次韻吳仲庶省中畫壁

【宋】王安石

畫史𨿽非顧虎頭還能滿壁畫滄洲九衢京洛風沙地一片江湖艸樹秋行數儵魚賓共樂臥看鷗鳥吏方休知君定有扁舟意卻爲丹靑肯少畱

依韻和原甫防壁許道寧山水雲是冨彥國作判

官時畫

【宋】梅堯臣

山情水思半軒間試問來居有厎閒惟有才髙方暇佚無論歲月自能攀

曹仁熙畫水壁

【宋】晁說之

夫子在川上悠然嘆所逝見逝不見水身與水不二天維及地軸去矣不可制日月徒勞勞出入丈尺地莫言此身微九圍待經濟或指波濤觀姑在蹄涔內後人不及門有口安足議妙得防荘周動與呂梁防肇公識前波不共後波系龎公橋柱流奔湍是誰事熟誇觀濤者八月吳儂戲瞪目不敢瞬睫轉蛟鼉噬多謝曹仁熙筆端落妙意欲采甓社珠於此觀粲翠

毘陵太平院壁間畫山水熟視之有飛動勢殆仙

筆也因題

【宋】林景淸

山風不動云四寂萬頃波濤生素壁三峽夜怒揺星河九溟晝沸捲霹靂誰將江海一筆吞華陽入硯波翻靈鼇東轉坤軸動驚浪出沒蛟與黿毫端分寸千萬里人心之險亦如此老僧閱世如閱畫面壁凝然悟理嗟余老作汗漫遊寒光飛動六月秋乃知瞿唐在平陸安得竹葉吹成舟

和元晦詠畫壁

【宋】張栻

松杉夾路自淸陰溪水有源誰復尋忽見畫圖開四壁悠然端亦慰余心

觀劉氏山館壁間所畫四時景物各有深趣因爲六言一絕復以其句爲題作五言四詠

【宋】朱子

絕壑云浮冉冉層巒日隱重重釋子巖中晏坐行人雪裏迷蹤

頭上山泄云腳下云迷樹不知春淺深但見云來去夕陽在西峯晚谷背南嶺煩郁未渠央佇玆淸夜景淸秋气蕭瑟遙夜水崩奔自了巖中趣無人可共論悲風號萬竅密雪變千林匹馬關山路誰知客子心壁間古畫精絕未聞有賞音者【宋】朱子

老木樛枝入太陰蒼崖寒水斷追尋千年粉壁塵埃厎應識良工獨苦心

人日遊西山寺觀謝章壁畫山水【金】趙秉文

蕭寺荒堂三五間謝章滿壁畫江山天涯霜雪少春意一日攜酒開心顏饑禽穿窗啄官粟歲久刓墻樵指禿山僧送客不開門寒云夜夜飛來宿

張吏部宅山水壁歌

【元】範梈

髙堂秉燭見翠微巖厓突兀當兩扉庭前系馬霧露集老木倒掛藤蘿衣問誰妙手能至此筆墨簡古世所稀天官主人爲我言翰林供奉精天機憶我尋山客南粵地暖四時皆芳菲眼中得此了不易便覺宇宙揚淸暉旅人獨行歌采薇滄洲茅屋何年歸安得峯頭置雙鶴相逐蓬萊頂上飛

友人壁間寒山圖

【元】範梈

行盡天涯不見秋君家庭院冷颼颼太平欲選風霜吏畫史當居第一流

題額森特穆爾開府宅壁畫山水歌

【元】趙孟頫

大山崒嵂摩靑天小山平逺通雲煙商侯胸中有丘壑信手落筆分淸妍閬風圃元不逺燦爛金碧流潺湲參差澗谷樓觀起縈紆石路朱橋連松風颼飅響虛閣棋聲剝啄來羣仙漁歌樵唱渺何許輪巾羽扇淸溪邊髙情自有泉石趣涼意不受塵埃纒世間書畫亦豈少誰能眞賞如公賢華堂風日不到處絕勝繡幙空髙懸舉觴酌酒爲公壽眼明對此三千年

題畫壁

【元】貢性之

何處江山似此佳看君圖畫欲移家沙邊洲渚潮渾沒雲裏樓臺樹半遮叢桂漫歌招隱賦種桃誰識避秦花晚風吹送歸舟急一片徵颿帶落霞

題壁間畫

【明】於謙

看山如看畫聽水如聽琴水流碧溪轉山髙白雲深俯仰天地間萬物本無心松風颯然來爲我滌煩襟

觀古壁畫山水歌

【明】牟嘉敍

危樓百尺淩空起古壁丹靑畫山水淨埽浮埃據榻觀筆迹何人乃能爾想當盤礡時巧思妙入神胸中羅萬象寫出皆天眞回峯疊嶂開嶙峋白波浩蕩渺無垠仙人宮闕擁出碧雲裏宛如三山隔水無通津松間白鶴呼不下卻思整翮淩蒼旻超然風景異人世四時花木相鮮新溪林冥密碧艸合又如花源有路通秦人蒼茫逺勢尢莫測渤澥昆侖看咫尺一葉漁舟歸未歸洞庭秋淨湘煙碧野橋沙岸曲徑通髙樹下有長髥翁恍如著我圖畫中手攜云鑱倚靑松萬籟不起千山空仰天一笑看飛鴻

壁間雜畫

【明】李延興

山中之人气奕奕愛畫雲山與水石逺山近山恣一揮頃刻生綃數千尺今代只數髙尙書妙處不減米家筆後之善畫者爲誰靑山白雲久蕭瑟忽驚座上煙靄生漠漠平林翠如織平生夢想不可到乃在君家雪色壁花發窮林破曉紅水合長天蕩晴碧蘆邊防影落回汀沙上漁蓑曬斜日白髮蒼顏四老人棋罷松間坐爭席筍皮笠子大如繖歸去不愁山雨濕鑪經九轉鏈丹成杖掛百錢沽酒喫眼看此景不可親況復憧憧事塵役防須結屋山之阿更求好田水之側野人生理自有餘耕歸牛角懸書帙茅檐夜火促寒機古甸秋風收晚栗安車若便下丘樊爲勸先生不可出

題金山壁間畫

【明】陳鈞

空翠忽入戶飛來何處峯人家多傍樹僧寺不聞鐘流水沖橋急閒雲出岫慵何當撫琴坐願學臥遊宗題濟寧公館壁間山水【柬董憲明副國器】李裕

良工繪畫應擅名故向粉壁施丹靑靑巒碧嶂粲如綺溪橋流水空泠泠煙樹蒼茫隱臺閣白晝寒風起巖壑兩峯嵯峨插九霄飛瀑一簾半空落古松偃蹇石崔嵬小舟蕩漾江水隈春云如波埽不去野花含笑年年開我本當時雲路客到處山川多閱歷逺觀恍若太華之三峯气勢崢嶸薄星日近觀又似東岱之天門懸崖雙扇淩絕壁平生逸興獨超然靜坐對之紛慮釋美人髙趣儻在玆乞歸同買謝公屐

定州畫壁水二堵妙絕天下望之若眞水起伏瀠洄有浩溔萬頃之勢州誌謂爲吳道子畫非也寺成在道子後百餘年餘歌以暢厥美仍爲志

解嘲

【明】王世貞

柏林寺中千株柏蟄月寒虯怒生翼誰爲吸盡西江水一吐阿蘭雙素壁永夜旋愁牛漢翻中堂陡見龍門辟更疑滄海浴日初不斷瀟湘帶天色鴈王睥睨饑欲動娑竭蜿蜒避無策驚毫欲捲阿耨枯醉沈橫拖鷲頭碧怪無蘭槳爲穿進縱有幷刀剪不得寒聲颯颯生淸瀾令我三日欲臥觀借問畫者誰畫筆勁似秋鷹無乃孫知微定非楊契丹試披圖經讀謂是吳道子此寺此壁天福始開元之人人已鬼只今何限丹靑師好手吳生那得之君不見唐朝葉道士攝魄爲寫松陽碑

畫學董生畫山水屏風

【宋】蘇轍

承平日事足鴻都無不有策牘試篆隸丹靑寫飛走紛然四方集狐兔萃林藪何人知有益長嘯呼鷹狗奔逃走城邑驚顧念糊口素屏開白雲稱我茅檐陋濡毫願揮灑峯巒映巖竇巨石連地軸飛布防天漏縈山一徑通過水微橋構山家煙火然逺寺晨鐘叩僧從何方來行速午齋後有客呼渡船隔水惟病叟聽然發一笑此處定眞否人生初偶然與此誰夭壽厄窮妄自憐一醉輒日冨客至亦茫然邀我沽鬥酒

畫枕屏

【宋】蘇轍

繩牀竹簟曲屏風野水遙山霧雨蒙長有灘頭釣魚叟伴人閒臥寂寥中

張秀才枕屏

【宋】陳造

寒風慘澹森木古羣鴉無人自翔舞重山積水幾里所稍見孤舟渺煙雨意吞洞庭卓天姥短屏數幅渠能許何時去作湖山主還喚詩翁未著語

山水屏

【宋】曽鞏

吳縑落寒機舒捲光亂目秋刀剪新屏尺寸隨折曲搜羅得珍匠徙倚思先屬經營頃刻內千里在一幅定眎乃漸通紀【一作悉】數難迫促山亂若無窮負抱頗重復髙稜最當中桀大勢尢獨回環眾峯接趨向若奔伏矜雄跨九州爭險掛星宿深疑雪霜積暗覺煙霧觸泉源出靑冥漲潦兩厓束歷逺始紆徐派別輸眾谷輕舟漾其間沿溯無緩速微尋得修逕側起破蒼麓逺到無限極窮升犯云族遊子定何之顧盼停馬足盤石長自閒空源偶誰築塵氛見荒林物色存古俗粲粲弄幽花蒼蒼防嘉木遺牛上巖巓驚麏出槎腹鮮明極萬狀指似才一粟𨿽從人力爲頗類陰怪續深堂得欹眠髙枕生逺矚餘光耀衾幬淸意凝幔褥愚訶世幸略慵臥嗜尢酷因能助佳夢肯顧躋杲旭將相有時材溪巖眞我欲儒林恥未博俗穽思自贖婚嫁累茍輕耕釣吾巳卜圖屏持自慰寤寐心思逐

山水臥屛

【宋】黃庶

林泉生長厭應難更寫方屛幾曲間仕宦東西苦無定此心長似宿家山

題戲水墨山水屛

【宋】楊萬里

櫂郎大似半邊蠅摘蕙爲船折艸撐今夜不知何處泊浪頭正與嶺頭平

新作紙屛隆師爲作山水筆墨略到而逺意有餘戲題此句末句蓋取所謂柴門鳥雀噪遊子千

裏至也

【宋】程俱

急雨初收山吐云淸溪曲曲抱煙邨拋書午枕無人喚歸夢眞疑鵲噪門

自畫山水畱春堂大屛題其上【宋】晁補之

胸中正可吞云夢醆裏何妨對聖賢有意淸秋【一作扶笻】入衡霍爲君【一作毛錐】無盡寫江天

題嚴州王秀才山水枕屛

【宋】陸遊

我行天下路幾何三巴小益山最多翠崖靑嶂髙嵯峨紅棧如帶縈巖阿下有駭浪千盤渦一跌性命委蛟鼉日馳三百一烏騾雪壓披氊泥滿鞾驛亭沃酒醉臉酡長笛腰鼓雜巴歌大散關上方橫戈豈料世變如翻波東歸輕舟下江沱回首歲月悲蹉跎壯君落筆寫岷嶓意匠自到非身過偉哉千仞天相摩谷里人家藏緑蘿使我恍然越關河熟視粉墨頻摩挲

徐道士水墨屛【四首

宋】白玉蟾

鴈側風前字煙凝雨後情不知誰氏子持釣立江城人逺看來短山遙淡欲無水邊漁捨密天際客帆孤亂山艸斜出危岡竹倒懸人家春樹裏山色夕陽邊霜月沈靑嶂汀鷗臥白沙曉風刪竹葉秋霧補山丫

山水屛圖詩

【元】朱徳潤

丈夫無奇才𨿽顯不足名髙山乏秀麗兀立培塿形況乃畫圖間兩奪造化精中堂素壁本虛靜誰令揮灑研丹靑女媧五色不補天神功鞭石來蒼旻驅山奔海入紈素扶輿之气靑熒熒赤城霞彩千峯明洞庭湘浦雲英英風帆晝捲瀟湘雨黃葦堆灘插漁罟獨木荘前野水流夕陽川上敧橋渡大峯倚天接天門又如特立太華尊羣山趨俯不敢動山前星辰手可捫我欲托身山上巓丹梯百尺何由緣畫興欲來別有趣顚毫醉墨飄如仙仙成卻服九還丹兩腋淸風飛上天

牀屛山水圖歌

【明】髙啟

畫師知余愛靑山久墮塵网無由還故將列岫寫屏嶂使我臥起於其間從此長如宿淸境枕上分明見峯嶺鑪煙曉入帳中飛擁被驚和白雲冷丹崖碧樹層層開江雨逺逐孤帆來就中樓閣是何處髣髴神女巫陽臺楚山修竹瀟湘水似有淸猿忽啼起江南千里夢遊歸半牀落月髙堂裏

題畫屏

【明】陳煒

雪漫江天萬木中一間茅屋覆詩翁何人醉醒梅花月蹋徧寒山路幾重

題山水障子

【唐】張祐

一見秋山色方憐畫手稀波濤連壁動云物下檐飛嶺樹冬猶發江帆暮不歸端然是漁叟相向日依依

題王右丞山水障【二首

唐】張祐

精華在肇端咫尺匠心難日月中堂見江湖滿座看夜凝嵐气濕秋浸碧光寒料得昔人意平生詩思殘右丞今已沒遺畫世間稀咫尺江湖盡尋常鴻鴈飛山光全在掌雲气欲生衣以此常爲玩平生滄海機

劉相公中書江山畫障

【唐】岑參

相府徵墨妙揮毫天地窮始知丹靑筆能奪造化功瀟湘在簾間廬壑橫座中忽疑鳳凰池暗與江海通粉白湖上云黛靑天際峯晝日恆見月孤帆如有風巖花不飛落澗艸無春冬擔錫香鑪緇釣魚笠澤翁如何平津意尙想塵外蹤冨貴心獨輕山林興彌濃喧幽趣頗異出處事不同請君爲蒼生未可追赤松

題畫帳山水

【唐】皇甫冉

桂水饒楓杉荊南足煙雨猶疑黛色中復是雒陽岨

謝重緣舊山水障子

【唐】齊已

敢望重緣飾微茫洞壑春坐看終未是歸臥始應眞已覺中心朽猶憐四面新不因公子鑑零落幾成塵

硯水墨障子

【唐】李洞

若非神助筆硯水恐藏龍研盡一寸墨埽成千仞峯壁根堆亂石牀罅種枯松嶽麓穿因鼠湘江綻爲蛬掛衣嵐气濕夢枕浪頭舂只爲少顏色時人著意慵

觀山水障子

【唐】伍喬

功績精妍世少倫圖時應倍用心神不知艸木承何異但見江山長帶春云勢似離巖厎石浪花如動岸邊蘋更疑獨泛漁舟者便是其中舊隱人

郭熙山水障子

【宋】劉克荘

髙爲峯嵩下濤江極目森秀涵滄浪始知著色未造極一似醜女施鉛黃驚泉駭石聚幽怪巨楠穹柏蟠老蒼鹿門寺華子岡是邪非邪逺莫詳疑聞鐘聲起晻靄似有帆影來微茫陌窮渡絕雪滿阪驢鞍釣笠分毫芒炎曦亭午試展玩坐覺煙雨生縑緗古來絕藝必名士俗史辟易安敢當大年脂粉米老狂先朝僅數燕侍郎吾聞汾陽子貴購父畫一筆不許他人藏矮屏短軸已可寶況此四幅垂華堂嗚呼主人謹防守神雷鬼電或取將

題兪景山畫山水障

【明】錢宰

老夫索居江上樓廿年不出懷舊防扣門下樓出迎客但見絕壑風颼颼岱宗日觀山上頭日出未出蒼煙浮嵩髙插天太華碧峨睂靑城翠欲流匡廬老泉掛白石蒼梧水落湘江秋懸崖倚天萬山立翔鸞舞鳳蟠蒼虯幽岑逺樹互出沒白雲不散松風收松根老樵列四五招我共入靑林幽平生遊歷走不徧千里萬里窮遐搜如何一日墮我前空翠雜沓來雙眸舉頭問客何因入此境乃是手持圖畫來滄洲兪君作畫時雅有山林癖朝登望秦山萬壑千巖盡橫臆暮上香鑪峯海色秋淸上遙碧歸來放筆作董元筆厎丹靑浩無迹海桑一別三幹年山月江風耿相憶仰觀巖上泉俯看松下石故人不見空畫圖十幅雲煙捲還客

題山水障子【爲蕭溪

明耕者賦】張適

蕭溪先生樂山者結屋臨溪頗幽雅開軒見水不見山卻向圖中看揮灑髙齋素壁懸淸風彷佛坐我林崖下羣峯奔馳勢如馬緑樹人家面平野層閣忽從天際來飛泉逺自峯頭瀉半山雲气千峯白滿谷霞生萬巖赭野橋日落行人稀幽徑花開知者寡蕭溪閒居晝多暇坐對此圖看不捨平生況復能食力春作鉏犂躬自把短簔朝耕隴上雲長檠夜落書邊炧有時歸來面盟鷗鯨吸春醅知幾斚登髙或著謝傅屐帶酒何妨逺公社臨池每解學來禽對客猶知論裹鮓醉中邀我賦長篇老我才疎不堪寫

畫障次韻

【明】兪暉

老人自是逃名者白髮蕭然緑薜衫盡日江亭誰作伴相看沙鳥與風防

畫山水障

【明】周用

屋下得萬里黯澹費神力自君眼光逺豈復在丹墨長風落微波孤月中夜直赤縣復可置何得愛四壁此路逹京華江湖猶旅食我有懷中書爲附南飛翼

曹民部藏何太守山水障歌

【明】祝允明

蒼煙橫晚江江樹不可辧逺山虢國睂近山鬒不變誰將元气夜半翻淩亂少陵好東絹幽人絕流一葦航應恨可人不相見千邨萬落路不通恐有閉門忘世翁孔明漸老安石臥誰爲蒼生起臥龍須臾雲樹開蒼茫始識九疑分瀟湘良工出自何水部妙思已落陳思王陳思王今葛謝防中翛翛有造化蕭齋晏坐對圖畫時發云霖潤天下

題陳道復谿山障子

【明】王寵

天臺秀出鴈蕩峯削壁飛泉如白龍跳珠散落四時雨偃蓋反走千尋松陰崖復洞絕地脈明湖玉鏡開天容山深或聞虎兕鬭日落但有漁樵逢陳郎不減阮嗣宗云霓蜷曲蟠其胸黃公壚頭枕麯臥蹶起埽出金芙蓉髙山流水有深意卻思荷蕢還山農

題山水障

【明】李汛

王孫妙思奪化工盡收丘壑藏心胸醉來傾倒玉壺墨灑向鵞溪作秋色濕云初起山翠新回風不斷波粼粼石梁煙外轉蕭瑟薜蘿掩映幽人宅逍遙二老晚風余沿溪散步飄輕裾翩然與鶴立松下髣髴當年避秦者人間舊路杳無蹤云深不遣漁郎通君不見秦家鹿走楚蛇斷滄海桑田幾興嘆惟有仙源歲月賖碧桃未落秦時花

題山水畫障

【明】杭濟

斷岸橫舟山日陰人家散居楓樹林江煙萬里破孤暝江波倒影天沈沈短渚長沙渺無極木葉吟風動蕭瑟驚鳬歷亂飛盡空坐見遙岑送秋碧

題董生春山障子【贈朱

明金吾】王穉登

董生畱我子云亭畫盡春山酒未醒贈與侯家金屋裏美人筵上鬭睂靑

禦定歷代題畫詩類卷二十二

欽定四庫全書

禦定歷代題畫詩類卷二十三目錄

山水類

崔駙馬宅詠畫山水扇【唐梁鍠】

題郭熙山水扇【宋黃庭堅】

題惠崇畫扇【宋黃庭堅】

題宗室大年畫扇【宋晁補之二首】

次韻送畫山水扇與張次應【宋晁說之】

晁無咎畫山水扇【宋陳師道】

酬劉巨載舍人見贈所畫山水扇【宋僧道潛】扇圗【金許古】

題山水扇【元劉因二首】

題山水便面【元程鉅夫】

聶空山畫扇【元虞集】

題趙千里山水扇面歌【元楊載】

畫扇【元張憲】

題扇上畫【元陳深】

題畫扇【元貢性之四首】

趙千里便面上寫山次伯雨韻【元鄭元祐】

題宋髙宗畫扇頭【元鄭東】

趙千里扇上寫山用鄭山人韻題【元倪瓚】

題松雪扇畫【元唐肅】

題山水扇面【元張天英】

題堵炳所畫扇面山水【明劉崧】

扇上畫【明楊基二首】

題畫扇面【明王恭】

山水便面【明管訥】

題扇【明陳防二首】

題扇【明王逹】

扇面小景【明郭厪】

山水便面【明李勗】

次韻題便面小景【明謝鐸】

題沈恆吉畫扇【明陳寛】

項進士便面【明王弼】

爲人題便面【明葉元玉】

扇畫【明許相卿】

爲茂通題畫扇【明陳璽】

題畫扇【明王景彰】

鄭大有山水扇【明羅泰】

扇景【明兪暉】

題畫扇【明李承芳】

題畫扇【明李日華十七首】

與沈翠水論繪事因題所畫便面【明李日華】題墨山圗扇【明僧明秀】

題小景【宋杜本】

題湖曲小景【元袁桷】

溪居山水小景【元張翥二首】

題應中父所藏陳仲美山水小景【元楊載】

山水小景【元郯韶二首】

雲山小景【元黃鎭成】

爲所性侄題小景【元歐陽三首】

題山水小景雜畫【元傅若金四首】

題畫小景【元王翰】

小景【明韓宜可】

題小景圖【明林鴻】

小景【明吳子莊】

爲楊學士勉仁題小景【明金幼孜】

題畫小景【明童軒二首】

題小景【明丘濬三首】

小景【明劉泰三首】

題小景【明陳煒】

題小景【明程敏政】

題小景雜畫【明程敏政二首】

題小景【明沈周】

谿亭小景【明沈周】

畫景【明屠僑】

小景【明廖道南】

題小景【明陳璽二首】

重題自畫小景【明居節】

題畫小景【明李汛三首】

題畫中小景【明樊昌】

小景雜詠【明蕭顯三首】

題小景【明呂淵】

題云深處小景【明陳琛】

題畫小景【明僧澄印三首】

禦定歷代題畫詩類卷二十三目錄

欽定四庫全書

禦定歷代題畫詩類卷二十三

山水類

崔駙馬宅詠畫山水扇

【唐】梁鍠

畫扇岀秦樓誰家贈列侯小含吳剡縣輕帶楚揚州揜作山雲暮揺成隴樹秋坐來傳與客漢水又回流

題郭熈山水扇

【宋】黃庭堅

郭熙𨿽老眼猶明便面江山取意成一段風煙且千里解和明月逐人行

題惠崇畫扇

【宋】黃庭堅

惠崇筆下開江面萬里晴波向落暉梅影橫斜人不見鴛鴦相對浴紅衣

題宗室大年畫扇【二首

宋】晁補之

柳動燕初來波生鴈將去惟有小崧髙蒼蒼自如故王孫蘊奇意紈素澹雲煙借與王摩詰含毫思邈然次韻送畫山水扇與張次應【代馮宋元禮】晁說之

五日十日豈爲工萬壑千巖自絕蹤在握已能霄漢上更須羣玉占前峯

晁無咎畫山水扇

【宋】陳師道

前生阮始平今代王摩詰偃屈蓋代气萬里入方尺朽老詩作妙險絕天與力君不見杜陵老翁語湘娥增悲眞宰泣

酬劉巨載舍人見贈所畫山水扇【宋】僧道潛

冰紈玉粉淨無塵墨妙扶疎更絕倫試問揮毫厎人物不言從可識天眞

扇圖

【金】許古

云壓溪堂小雪春融融和气浥輕塵山禽共作梅花夢物性由來嬾是眞

題山水扇【二首

元】劉因

山近雨難暗樓髙秋易寒慿誰暮云表添我倚闌干二山環合一水中有老木參天不著幽人艸閣誰收無限雲煙

題山水便面

【元】程鉅夫

煙水冥迷山逺近髙山臨水更淸寒畫樓迥倚風前搆商舶遙從海嶠還雲起亂峯生巧思鳥飛殘照入遐觀生綃盈尺無窮意誰識經營慘淡間

聶空山畫扇

【元】虞集

客來山雨鳴磵客去山翁醉眠花外晴雲靄靄竹邊秋月娟娟

題趙千里山水扇面歌

【元】楊載

公子丹靑藝絕倫喜畫江山上紈扇只令好事購千金四幅相連成一卷春流漠漠如江湖飛煙著樹相有無嵐光注射翻長虛白玉盤浸靑瑚追隨流俗轉蕭疎對此便欲山林居旗亭花發酒須沽舟行爲致雙提壺抱琴之子來相須醉歸不省何人扶旁有飛泉出巖隙掣電飛霜相蕩激蛟龍不愛鯢桓食但見垂綸古盤石人生萬事無根柢出處行藏須早計一丘一壑儻如斯便可束書從此逝君不見鄭子眞躬耕谷口垂千春毫芒世利能沒身汝胡齷齪爲庸人

畫扇

【元】張憲

渴龍飲淸江江水皆倒立風雨滿山來石楠半身濕

題扇上畫

【元】陳深

古木排山立幽牕傍水開直疑林處士獨櫂小舟回

題畫扇【四首

元】貢性之

三間兩間茅屋五里十里松聲如此山中景色何時共我同行

萬事從敎計拙千金難買身閒船尾都敎載酒船頭飽看靑山

鴨觜灘連溪尾羊腸路轉山腰雲气晴晴雨雨泉聲暮暮朝朝

緑樹灣頭釣艇靑山凹里人家前度劉郎去也莫敎流出桃花

趙千里便面上寫山次伯雨韻【元】鄭元祐

宋諸王孫妙盤礡萬里江山歸一握捲藏袖中舒在我淸風徐來縠衣薄文采於今淪落余雕闌玉砌淒煙蕪寶玉不隨黃土化門上空啼頭白烏

題宋髙宗畫扇頭【自題云萬木云深隱千山雨未開】

【元】鄭東

多時海上日光催猶道千山雨未開總爲浮雲能障斷龍沙不見翠華回

趙千里扇上寫山用鄭山人韻題【元】倪瓚

誰見解衣作盤礡捲懷雲煙歸掌握春雨冥冥江水波竹間日暮衣裳薄零落王孫翰墨余越王臺殿久荒蕪要知人好畫亦好愛比當年屋上烏

題松雪扇畫

【元】唐肅

層巒拂空靑縣瀑注銀漢參差觀閣聳薈蔚林木絢漁歌浦外聞人影溪中見陟險思攀蘿紀行憶書翰塵逺地無喧景多情益戀方戀鳳鸞吟勿貽猿鶴怨

題山水扇面

【元】張天英

一握方諸鏡裏天分明鴈蕩石城連仙人不患蓬壺小便駐鸞笙五百年

題堵炳所畫扇面山水【爲李鴻明漸賦】劉崧

紫崖碧嶂連雲樹白石靑莎並江路采樵客去洞門深出郭人歸煙水暮兩崖之間髙且虛有亭翼然誰所居山花當戶可載酒芳艸滿庭宜讀書

扇上畫【二首

明】楊基

雨歇見靑山菇蒲第幾灣鷗來又飛去只有釣舟閒江逺愛山低沙虛覺樹危靜中誰共賞橋上立多時

題畫扇面

【明】王恭

山空水雲淨月出洲渚白寒葦梳幽風孤篷逗秋色垂綸久忘魚擊汰非干澤終愧坐磻溪皓首釣人國

山水便面

【明】管訥

宣和便面何從得畫史當時屬有才紫翠峯巒天上落靑紅樓閣樹頭開羣賢似向蘭亭防一老疑從栗裏來安得從容隨杖履輕舟日系水雲隈

題扇【二首

明】陳防

五湖煙水緑生波一葉扁舟鼓枻歌遙想故園戎馬后千章喬木已無多

秋風吹上老漁船蒓菜鱸魚味自便對此雲山無限好不須圖畫入淩煙

題扇

【明】王逹

葉暗前朝雨花飛昨夜風空山人不見春在緑陰中

扇面小景

【明】郭厪

孤琴引興靑山墅山月蒼蒼鳥聲曙髙風一段不可攀從憶陶潛賦歸去

山水便面

【明】李朂

峯巒迢遞水微茫葭菼連天鴈噭霜髣髴湘南舊行路短篷秋色近斜陽

次韻題便面小景

【明】謝鐸

空山收网雨收簑忽聽中流款乃歌莫是晚來風色好片帆歸去已無多

題沈恆吉畫扇

【明】陳寛

紅樹丹山領去舟蘋花香老不勝秋滄江風月誰人管且向前汀問白鷗

項進士便面

【明】王弼

天光低碧暮寒浮峯色紆靑晚入樓長憶淸秋過上竺歸來明月滿湖頭

爲人題便面

【明】葉元玉

杖藜信步過橋東幾片飛花隔栁紅指防前頭更淸致遙山一抹淡煙中

扇畫

【明】許相卿

逺路歸來已白頭丰厓猶似舊時秋長藤短褐行吟處不道山翁是故侯

爲茂通題畫扇

【明】陳璽

亂木蕭蕭楓葉酣扁舟閒釣五溪南屋頭嶺瘦杉如防長嘯一聲煙水藍

題畫扇

【明】王景彰

二儀開混沌一气蘊精靈石乳通龍井天風老鶴汀江山自吳楚寰宇際滄溟便欲拋塵俗尋眞向艸亭

鄭大有山水扇

【明】羅泰

憶昔移舟上建溪亂山晴翠望中迷一聲長嘯天風冷百六灘頭月欲低

扇景

【明】兪暉

數防白鷗逺近明蓼花汀沒釣臺橫得魚未愜歸舟趣坐看桐江月漸生

題畫扇

【明】李承芳

巖石云封道士家滿谿靑桂落寒花山童停帚那能埽也愛殘香醉露華

畫扇

【明】李日華

春江初泛蒲萄緑鷺自翻飛鷗自浴煙消月落早潮平山影沈沈壓漁屋笑拈此景付詩翁曽向嚴灘五番宿

題畫扇

【明】李日華

逺巒醖雨候近塢饒雲蹤偃仰气候變開斂隨羣峯渚煙接縹緲山姿弄舂容拂石此靜坐聊以蠲心胸

題畫扇頭米山

【明】李日華

沙鳥去已盡江流寒更淸雲橫日落處一片楚峯晴

題扇【三首

明】李日華

山中無一事石上坐秋水水靜云影空我心正如許古木千章落防平湖一片無埃山中誰共六月白鷗朝暮飛來

木落臯亭悵望空山樵隱隱隔芙蓉汀煙野靄秋來淨正見當年黃鶴峯

題畫扇

【明】李日華

黛色巃嵸樹影齊石臺瑩滑淨無泥橋橫斷岸猿兼渡寺隔重云鳥亂啼漠漠濕衣松下雨潺潺到耳竹邊溪人間六月消何處萬壑淸風葛嶺西

題贈馮云將畫扇

【明】李日華

一片蘼蕪鳥去雙樹中髙閣俯澄江夢回不信秋期近水影蘋香正入牕

題畫扇【與陸

明伯承】李日華

雨後溪聲吼似雷髙樓倚醉想銜杯斷橋秋色無多逺只隔蘼蕪緑幾堆

題畫扇

【明】李日華

竹光浮硯春云活花气薰衣午夢輕寫得米家江上意蘼蕪細雨正含情

畫沈明允扇

【明】李日華

秋林薄處見山巓霜樾煙柯指顧便小作沙防容野艇空明畱與白鷗天

爲馮權奇畫扇

【明】李日華

髙閣崔嵬翠靄重千巖樹色隱簾櫳魚驚澗影新秋月猿落松梢半夜風瓦枕石牀詩夢澹神輿尻馬意遊通山中莫漫輕相識除卻眞仙卽此翁

畫扇【與蕭

明歷室】李日華

蘋香沙鳥共山影釣絲牽何處堪攤飯江南鏡裏天

題畫扇【與丘

明伯畏】李日華

葛蔓縈牽竹粉殘一籬花影掩松闗摩挲睡眼無些事自寫江南秀絕山

畫沈白生扇【仿郭河陽

明晴原晚照】李日華

復嶺紆回處人家煙樹重徑微樵子到溪靜鹿麋逢歲節占芳艸晨昏聽逺鐘不須尋谷口已遣白雲封

題畫扇【�松

明雨】李日華

沙樹葉葉雨溪橋面面峯道人行履處只信一枝笻

畫吳赤含扇

【明】李日華

野橋新雨足夏木轉多陰欲就迎涼處時爲散髮吟月來湖空闊風入樹蕭森一倍添幽賞溪山稱此心與沈翠水論繪事因題所畫便面【明】李日華

煙沙漠漠夕陽余野樹酣霜水澑渠何處秋光閒入夢琵琶亭子對匡廬

題墨山圖扇

【明】僧明秀

逺嶼孤煙起林亭落日虛靑山半江影竹裏照殘書

題小景

【宋】杜本

秋云滿地夕陽微黃葉蕭蕭鴈正飛最是江南好天气村醪初熟蟹螯肥

題湖曲小景【穆陵禦

元題詩句】袁桷

流水無言寂寂落花有意毿毿往事空餘華屋倚闌愁絕江南

溪居山水小景【二首

元】張翥

想象溪居好時來放釣船滄洲茅屋路春水白鷗天林壑無多地煙霞自一川厎須論咫尺到此已茫然何處野人村微茫澗谷分林多太古樹山有四時云鳥迹還成道猿啼或作羣秋風茅屋破誰賦隱思君題應中父所藏陳仲美山水小景【元】楊載

層巒疊嶂倚晴空松檜相連秀色同下有幽人茆屋在浩歌宜屬紫芝翁

山水小景【二首

元】郯韶

西風木落曉猨驚一水東流日夜聲兩岸靑山看不盡扁舟又過楚王城

扁舟晚泊洞庭西江艸江花岸岸齊卻過白龍祠下去兩邊楓樹鷓鴣啼

雲山小景

【元】黃鎭成

飛瀑潺潺瀉碧岑野橋分路入云深三椽艸屋長松下應有先生抱膝吟

爲所性侄題小景【三首

元】歐陽

林廬澹疎煙歸帆泊沙渚披圖得空闊總是經行處寒屋茆檐古疎煙野樹春遙遙濟川者應是此中人浦口歸帆落沙頭行客回林間酒旗出快著一篙來

題山水小景雜畫【四首

元】傅若金

空村斷行迹深雪連昏暮慘淡旣平岡坡陀復盈路時聞一樹折猶見羣鳥去中有映書人柴扉對何處江白雲稍歸山靑樹如沐輕舟漁石渚獨騎經林麓野气昏已明泉聲斷猶續坐憶泛湘時村西見茅屋雲歸山欲暝月出泉相映石影生夜寒松聲起僧定遙疑露下立或發風中詠幽境何寥長廊罷鐘磬盤盤蒼山根泉石如素練含風靜復響觸石驚相濺竹迥秋气來松涼夏陰轉山翁閱妙理獨立無人見

題畫小景

【元】王翰

萬籟秋聲近雙峯宿靄收江涵林影碎野接曙光浮蘿薜連書幌鶯花避釣舟由來揚子宅寂莫閉丹丘

小景

【明】韓宜可

春色來何處桃花路欲迷爲言垂釣者中有武陵溪

題小景圖

【明】林鴻

林木疎疎小徑分石泉嵐气絕塵氛抱琴野客歸何處閒卻松牕半榻云

小景

【明】吳子荘

杖藜日日看芝山山下浮雲共往還昨夜小溪新水漲釣船流到寺前灣

爲楊學士勉仁題小景

【明】金幼孜

積陰生巨壑飛翠落崔嵬古木云蘿暗蒼厓雪瀑開幽人揮麈坐穉子抱琴來想有登臨興看圖日幾回

題畫小景【二首

明】童軒

山色靑於染茅堂背郭成陰陰喬木裏疑有讀書聲家住淸溪口門掩淸溪樹溪上多白雲幽人自來去

題小景

【明】丘濬

石橋流水碧潺湲千樹桃花萬疊山漫道仙家有靈藥看來終不似人間

小景【二首

明】丘濬

獨坐空山萬慮忘時從林隙見天光白雲滿地紅塵少覺得閒中意味長

行過山邊又水邊眼中非樹卽寒泉囊琴漫遣樵靑抱流水髙山不在弦

小景【三首

明】劉泰

隔岸峯巒過雨新桃花水暖碧潾潾誰家艇子閒來往只載春光不載人

緑樹陰陰覆野亭緑波漾漾沒沙汀短藜記得尋幽處一路鶯聲酒半醒

雲溪一帶淨無沙門對靑山是我家兩日不來亭子上東風開過紫藤花

題小景

【明】陳煒

深沈門巷隔煙霞路出重關一徑斜江上小舟如載酒定應來訪子雲家

題小景畫

【明】程敏政

靑山佳處絕纖埃艸緑裙腰一徑開不是煙霞有深癖水邊林下肯同來

題小景雜畫【二首

明】程敏政

緑樹蕭然防艸亭酒船安坐蓼花汀分明一夜溪頭雨洗出春山數防靑

小亭斜枕石溪濆長夏空山艸木薰風雨忽來歸去晚櫓聲揺碎一川云

題小景

【明】沈周

江山入吾興隨筆散淸華峯影分斜日波容映落霞無橋通市迹有樹隱人家此地如堪買分畦擬種

谿亭小景

【明】沈周

幽亭臨水稱冥棲蓼渚沙坪咫尺迷山雨乍來茅澑細谿云欲墮竹梢低檐頭故壘雌雄燕籬腳秋虫子母雞此段風光小韋杜可能無我一靑藜

畫景

【明】屠僑

白石橋西緑竹林靑松亭外白雲岑何人閒睡三萬日鳬鴨碧波江水深

小景

【明】廖道南

髙樓斜倚石城傍逺浦歸帆帶夕陽遙望小橋來使節雙龍劍气燭星光

小景

【明】陳璽

詩思濃於酒山容碧似苔美人淸不寐撐出小舟來

題小景

【明】陳璽

細雨著苔黏屐齒白雲飛樹掛山頭扁舟直放武陵去滿地秋聲人倚樓

重題自畫小景

【明】居節

防染靑山四十年寸縑不攺舊風煙散人漫竊江湖號未買松江一釣船

題畫小景【二首

明】李汛

半山殘照明秋水一徑淸風吹落花林杪雞聲煙外艇不成邨落兩三家

寒飄雪色餘千嶂凍合溪流接兩涯何處行人迷去路山亭恰好見梅花

題小景

【明】李汛

何人結屋倚松根一片涼云午乍屯我欲相期來避暑薰風時聽翠濤翻

題畫中小景

【明】樊昌

扶桑日出光曈曚千門萬戶開春風祥雲帶雨從龍去朝朝暮暮飛天東瀛洲弱水知何處髙人只在蓬山住山中遊人歸未歸江上扁舟自來去

小景雜詠【二首

明】蕭顯

木脫靑山下亭開翠水涯孤舟蕩雙槳何處訪相知碧樹俯淸流髙人愛獨坐讀罷發長吟不知斜日墮

題小景

【明】呂淵

緑樹橋頭路轉回水光山色映樓臺扁舟蕩入荷花裏知是遊人避雨來

題云深處小景

【明】陳琛

是處山深云更深憑誰說與總無心全因俗客都迷路時爲蒼生欲作霖靜映方塘惟數畝髙臨絕壁亦千尋優遊更逐南溪水流向人間覓賞音

題畫小景【三首

明】僧澄印

流云覆春山輕寒凍欲坼何處蹋靑來歸時月華白煙樹春云緑江天落日紅不知何處醉歸向月明中風雨孤舟夜微茫艸樹春茅檐驚犬吠定是渡江人

禦定歷代題畫詩類卷二十三

欽定四庫全書

禦定歷代題畫詩類卷二十四目錄

山水類

題詩約畫軸【宋陳與義】

題畫【宋陳與義】

題謝艮齋畫笥【宋王炎四首】

戲題畫卷【宋程俱二首】

題畫卷【宋範成大五首】

題畫【宋葉盛】

記畫【宋方嶽】

題畫【元蕭國寶】

種筆亭題畫【元髙克恭】

題畫【元傅若金】

題畫【元吳鎭九首】

題畫【元黃公望】

題畫【元薩都拉二首】

題畫圗【元陳旅二首】

題畫【元貢師泰】

題拙作小圗【元朱徳潤】

題畫圗【元杜本】

題畫【元李祁九首】

題畫【元陳髙】

題畫【元張憲二首】

題畫【元郯韶】

題畫【元貢性之十一首】

題畫【元倪瓉七首】

次韻題畫【元華幼武】

題畫【元丁鶴年二首】

題畫雜詩【元馬臻十一首】

題畫卷【元馬臻四首】

題畫【元唐肅十九首】

題畫【元陳植】

題畫【元鄭允端】

禦定歷代題畫詩類卷二十四目錄

欽定四庫全書

禦定歷代題畫詩類卷二十四

山水類

題詩約畫軸

【宋】陳與義

日落川更闊煙生山欲浮舟中有閒地載我得同遊

題畫

【宋】陳與義

分明樓閣是龍門亦有溪流曲抱邨萬里家山無路入十年心事與誰論

題謝艮齋畫笥【四首

宋】王炎

團蒲曲幾自支頥領略江山入坐隅若使右丞知此畫定當閣筆輞川圖

萬防靑山一曲溪門闌疑是辟塵犀筆端更有詩中畫細細冥搜爲品題

熟視天機日日新無邊物色盡橫陳從敎巧手立摹寫粉墨何能更逼眞

玉軸錦囊無此景何年天巧出丹靑艮齋收得供詩眼

勝看鸞臺十二屏

戲題畫卷【二首

宋】程俱

五載京塵白鬢須丹靑遐想寄衡巫如今埽迹長林下卻對眞山看畫圖

胸中云夢本無窮合是人間老畫工常恨無因繼三絕倩人拈筆冩胸中

題畫卷【五首

宋】範大成

鑿落秋江水石明髙楓老柳兩灘橫君看疊巘云容變又有中宵雨意生

攲傾棧路繞山明隔隴人家犬吠聲無限白雲堆去路不知誰識許宣平

春陰十日溪頭暗夜半西風雨腳收但覺奔霆吼空谷遙知萬壑正爭流

暑云潑墨送驚雷坐見前山驟雨來今夜一涼千萬里更無焦捲與塵埃

秋晚黃蘆斷岸江南野水連天日色微明魚网鴈行飛入蒼煙

題畫

【宋】葉盛

緑樹靑山漾碧流畫中風景似揚州隔江明滅漁人火出岸髙低估客舟去燕來鴻千古事閒花野艸一春愁不知誰在紅塵外獨向蕃釐觀裏遊

記畫

【宋】方嶽

閒雲古木山藏寺野渡孤舟水落磯秋色無人空黯澹竹門未掩待僧歸

題畫

【元】蕭國寶

半山蒼靄鏁招提托宿僧寮路更迷惟有曉鐘遮不斷數聲吹落小橋西

種筆亭題畫

【元】髙克恭

積雨暗林屋晚峯晴露巓扁舟入蘋渚浮動一谿煙

題畫

【元】傅若金

迢遞雲山隔逺溪微茫煙水帶長隄秋來木葉多揺落日暮寒鴉不肯棲

題畫【九首

元】吳鎭

艸堂仍著薜蘿遮地僻林深有幾家莫道春風吹不到門前依舊鳥銜花

紅蘭杜若滿汀邊煙際平林似輞川安得寛閒如此地看山坐老夕陽船

巖壑春深萬緑齊隔林黃鳥盡情啼山翁不記燈前語爲約紅樓試品題

灌木蒼藤護艸堂流泉汩汩繞漁梁書聲遙送斜陽裏誰道空山白晝長

淸霜揺落滿林秋漠漠寒雲天際流山徑無人擁黃葉野塘有客漾輕舟

萬木凋殘眾嶺寒誅茅棲息易爲安朝來猶有尋幽者不畏﨑嶇磴百盤

千仞顚厓勢欲傾飛流濺眼雪花明長風捲入層雲去都作天臺暮雨聲

雨歇重林煙樹濕風來虛閣晚牕涼幽人倚徧闌干久始識山中興味長

憶昔相逢武水頭行行送上木蘭舟遙憐落日淸溪上野色風聲幾許愁

題畫

【元】黃公望

茂林石磴小亭邊遙望雲山隔澹煙卻憶舊遊何處似翠蛟亭下看流泉

題畫

【元】薩都拉

樹色濃堪掬癡嵐撲雨秋道人巖下住屋角掛奔流

題畫

【元】薩都拉

緑樹陰藏野寺白雲影落溪船遮卻靑山一半只疑僧捨茶煙

題畫圖【二首

元】陳旅

靑紅樓觀護煙霞湖曲髙亭竹逕斜日出炎埃生九野松陰水石養苔花

雨餘空翠轉霏霏杜若洲邊小艇歸久爲故人臨野閣江云日暮濕秋衣

題畫

【元】貢師泰

樓閣參差煙水邨涼風槲葉下紛紛何人理釣秋江上驚起新來白鴈羣

題拙作小圖

【元】朱徳潤

碧山髙陰涔老樹立突兀嵐光凝曉候隱見蒼林密空谷有佳人胡寧欲行役

題畫圖

【元】杜本

樹林蓊蔚水灣環知是江南何處山數載幽並倦行役按圖欲借屋三間

題畫

【元】李祁

石磴嵚﨑滿徑蹤樓前塵土日憧憧人言別有幽棲處知隔雲山第幾重

題畫【二首

元】李祁

浩浩滄波天四圍秋風一鶴夜來歸祗應夢裏聞長笛知是當時舊羽衣

町畦髙下水漫漫白首辛勤學種田便擬明朝結長网與君同住浙江邊

題畫【四首

元】李祁

山路晚蕭蕭山家何寂寥歸人便杖屨安穩度危橋列岫連蒼靄寒流漱石根灣河有茅屋無路覓松門人家住孤嶼來往盡通橋欲見前山色寒云晚未銷朝見江水淸暮見江水渾网罟日日多思之誰與論

題畫【二首

元】李祁

池塘四五尺來水籬落兩三般樣花過客不須頻問姓讀書聲處是吾家

望水尋山二里餘竹林斜徑地仙居風光何處堪消興大學中庸兩卷書

題畫

【元】陳髙

華蓋羣峯鴈蕩南斜陽雨過碧於藍秋風八月涼堪倚拄杖穿雲看石楠

題畫

【元】張憲

晴川渺渺停春水怪石峨峨插亂山最愛夕陽煙樹裏千株古木伴僧閒

題畫

【元】張憲

逺岫層層何處矮房簇簇誰家煙樹夕陽歸鳥淸溪古渡橫槎

題畫

【元】郯韶

重岡細艸覆坡陀風引松花落澗阿艸屋雨餘雲气濕開門不厭好山多

題畫

【元】貢性之

眾峯涵夕陰岸水澹秋色逶迆見古道蕭條少行客𨿽無桃花源亦與塵世隔縱有扁舟來重尋恐難得

題畫

【元】貢性之

城中車馬多如雲林下相逢無一人城中甲第十萬戶林下艸堂空四鄰胡爲奔走上城市歸來兩袖飛黃塵髙堂素壁忽見畫使我頓覺淸心神何時此地一相就坐席甘與漁樵分借君淸澗濯雙足借君松枝懸角巾更須長揖謝軒冕相期歲晚終吾身

題畫

【元】貢性之

樓倚溪頭水溪環竹外山扁舟垂釣者相對白鷗閒

題畫

【元】貢性之

白沙翠竹溪邊路緑樹靑山郭外邨釣艇直隨流水出僧鐘遙隔暝煙聞謾誇李願居盤谷絕勝龎公隱鹿門如此故鄕歸未得看君圖畫一消魂

題畫

【元】貢性之

琳館依珠樹靑山走遊龍水流疑動石云低不礙鐘將尋采芝侶於此謝塵蹤

題畫【四首

元】貢性之

風來水面緑生波云淨山頭翠擁螺白鳥驚飛背人去一聲何處采菱歌

山接天臺路萬重仙家樓閣杳難通不知昨夜溪頭雨流出桃花幾許紅

此生無夢到京華到處谿山卽是家昨夜石橋新過雨錯敎劉阮認桃花

擾擾黃塵沒馬鞍幾人消得此中閒緑陰淸晝深如水飽看溪南雨後山

題畫

【元】貢性之

牕戶碧玲瓏看山面面通樹涵雲外雨涼度水邊風瀹茗嗔童嬾揮毫對客雄笑談如著我也入畫圖中

題畫

【元】貢性之

月明風靜夜如何船向三江七澤過涼影滿篷成獨坐半聽楚調半吳歌

題畫

【元】倪瓚

橘牕春夜雨潺潺剪燭裁詩畫碧山迸水定侵林下路蕙花委砌石苔斑夢來艇子淸江闊坐聽橈聲暗相撥未必漁翁似我閒棹歌不待鳴鳩聒

題畫

【元】倪瓚

甫裏林居靜江湖逺浸山漁舟衝雨出巢鶴帶云還漉酒松肪滑敷茵楮雪閒春風一來過似泊武陵灣

題畫【三首

元】倪瓚

樓閣參差霞綺開峯巒重復水縈回赤欄橋外垂楊下步月吹笙向此來

長江秋色渺無邊鴻鴈來時水拍天七十二灣明月夜荻花楓葉覆漁船

靑山矗矗水舒舒相見郊原霽雨初絕似三髙亭上望人家依約樹扶疎

題畫【二首

元】倪瓚

罨畫溪頭喚渡銅官山下尋僧水榭汀橋曲曲風林云磴層層

舟泊溪流曲曲鳥啼煙樹重重獨思白鶴遺址好居五老雲峯

次韻題畫

【元】華幼武

海石涵秋水風篁生晚涼孤篷初歇雨和月度瀟湘

題畫

【元】丁鶴年

荒荒野日低漠漠江云冷喬林延暮光澄波浴秋影髙人千載懷乾坤一漁艇

題畫

【元】丁鶴年

江樹靑紅江艸黃好山不斷楚天長雲中樓觀無人住只有秋聲送夕陽

題畫雜詩【十一首

元】馬臻

輕紅淺碧斕斑濕復水重山共春色憑誰喚起鄭廣文白髮相看話胸臆

山吐白雲云吐山屋木淡靜天機閒洪荒古意畫圗在安得著我茅三間

四山莽蒼迷行路曉寒壓折槎枒樹竹屋柴門晝不開疑是袁安讀書處

岸水依痕釣艇閒炊煙幾處出蘆灣西牕正是斜陽好一帶泥金抹逺山

江上白雲連岸起路邊山杏出籬開片帆知傍誰家宿春色還從萬里來

山水蒼寒起煙霧客船系在沙邊樹卻如昔日壯遊時揚子江頭卸帆處

月華如水天如空蒼煙逺樹涵秋容筆頭墨盡意不盡參錯雲山三四重

數防寒鴉水繞邨幾家茅屋掩柴門白頭溪叟歸來晚自把漁舟系柳根

輕雲漠漠天影空江邨雨過生微風似嫌野外春淡薄故防桃花深淺紅

春陰澹蕩歸帆急疊嶂層巒凝空碧知是夜來風雨深邨外野橋低二尺

生平每厭囂塵喧羨爾扁舟獨垂釣森森眾木水風涼應有新蟬慰斜照

題畫卷【四首

元】馬臻

翠疊洪蒙色云凝淡沲春髙寒不可到應有采芝人風雨撼不動亭亭萬物表憶得定回時霜鐘數聲曉拳石蹲蒼煙疎篁依寒碧仙人筆有神山鬼爲辟易古色呈凝素幽人自造水窮雲起處不語看靑天

題畫【十首

元】唐肅

桑落洲邊憶系船江波江樹夢相牽匡廬七十二峯碧雲气時時不露全

野叟溪郎語笑聞松邊略彴水邊門萬山靑靑一逕白髣髴正是桃花源

潮落潮生春度秋離離煙樹不知愁片帆輕似沙頭鷺飛過滄江第幾洲

溪風吹冷芰荷衣一葉船頭坐未歸貪讀陶朱養魚訣不知流過緑苔磯

射的峯尖鶴唳秋若邪溪水帶花流朝南暮北風常在送卻樵舟送客舟

蒲稗陰濃桑柘疎分明畫出輞川漁林泉也愛能詩者不是王維不敢居

新晴何處覓新詩云白山靑段段奇三日雨添溪水響獨於橋上立多時

重重樓閣出林下下視黃塵十丈深獨羨詩人行到處萬山雲气一囊琴

春城浪飲欲忘還興在靑林白石間一片閒雲飛盡處天教云出隔江山

山裏白雲如白衣樓臺樹木總依稀小舟傍在溪頭石知有采苓人未歸

題畫【九首

元】唐肅

煙舫一翁垂釣霜橋兩客攜琴千重萬重山色十里五里松陰

芙蓉峯頭雲气桃花源里人家好著靑鞵布韤來尋石髓胡麻

東崦樹連西崦北溪水漲南溪不管白雲流出只愁樵徑都迷

杉桂陰中樓閣煙波淺處汀洲試過竹橋茅屋未分石茗甆甌

縠水染成鴨緑髻峯堆起螺靑散子魚跳荇穴把竿人唱蕪汀

十峯九峯鬟髻千樹萬樹笙鐘憶上云梯石觀俯見靑天白龍

樹色不隨云白山光似接天靑但見長鑱小艇何妨田舍漁汀

百重樹濕飛瀑千朶峯盤翠霞落日吟翁驢背輕煙漁市人家

突兀半山樓觀依稀逺澗行人松雨晝翻漁网竹風秋滿吟巾

題畫

【元】陳植

風裏徵帆驢上人前程路逺又斜曛不知有客紅塵表閒看靑山起白雲

題畫

【元】鄭氏【名允端】

誰貌江南景風煙萬里寛金銀開佛寺紫翠出林巒逺客馳行役幽人賦考槃蒼茫無限意撫捲爲盤桓

禦定歷代題畫詩類卷二十四

欽定四庫全書

禦定歷代題畫詩類卷二十五目錄

山水類

題畫【明朱同】

題雜畫【明髙啟十二首】

爲外舅周隠君題雜畫【明髙啟二首】

題畫【明張羽五首】

題畫【明徐賁二首】

題畫【明王行二首】

題畫【明周砥】

題畫卷【明張適】

題畫【明管訥】

題畫【明杜環】

題畫【明淩雲翰】

題畫【明李延興】

題畫【明錢子義】

題畫【明潘子安】

題畫【明史謹】

題畫【明方孝孺】

題畫【明姚廣孝】

題畫【明楊榮】

題畫【明胡儼】

題畫【明李孝謙】

題畫【明錢復亨】

題畫【明朱純】

題畫【明陳延齡二首】

題畫【明徐有貞二首】

題畫【明姜洪】

題畫【明陳憲章二首】

題畫【明倪敬】

小畫【明王越】

題畫【明張寧】

題畫【明丘濬】

題畫【明劉溥】

題畫【明姚綬】

題畫【明張泰】

題畫【明姚綸】

題畫【明桑悅】

題畫【明莊防】

題畫【明張弼三首】

題畫【明賀欽】

題畫【明樊阜】

小畫【明屠勲】

題畫【明周瑛四首】

題畫【明吳寛十首】

題畫【明林俊】

題畫【明陳烓】

題畫【明邵寶】

爲寧庵題畫【明邵寶】

畫圖景【明蔡淸】

題畫作【明鮑楠】

題畫【明蔣冕】

題畫【明沈周十一首】

題畫【明雷鯉九首】

雜題畫景【明祝允明三首】

題畫【明許天錫二首】

題畫【明唐寅十四首】

題畫【明兪泰】

題畫【明孟洋】

題畫【明陸深】

禦定歷代題畫詩類卷二十五目錄

欽定四庫全書

禦定歷代題畫詩類卷二十五

山水類

題畫

【明】朱同

紫陌紅塵沒馬頭人來人去幾時休誰家有酒身無事長對靑山不下樓

題雜畫【十二首

明】髙啟

空山萬株木靄靄秋多晦屋在白雲中人歸白雲外欲尋江寺僧渡口孤帆發落日浦風生不畏春潮闊叢蒲亂石間水急魚難罩欲去向殘陽看山一停棹風急楚江波佳人罷采荷離舟孤宿處淚少夜猿多孤柳影婆娑路入秋溪暮誰家擊榜來應待歸人渡驢影夕陽催空山不見梅愁腸如客路一日幾縈回夕陽數峯逺靄靄江南思煙外有鐘聲山僧獨歸寺橋邊緑水斜春樹隔雲霞隠處誰云淺千峯只一家日出溪霧黃風回不成雨何處趁墟人侏並沙語

逺岫浹煙光斜陽在釣航眾漁歸已盡獨自過寒塘柳葉散空塘菊花明廢苑日暮問垞南舟行何近逺山禽欲定棲竹風苦難靜殘雪墮驚梢翛翛一牕冷爲外舅周隠君題雜畫【二首

明】髙啟

斜陽傍釣船秋色滿江夭髣髴吾家近沙邨落雁邊山深嵐气寒髙齋掩牕坐林間蹋葉聲知有樵人過

題畫【五首

明】張羽

嵐深山影寒樵響不知處緑樹早鶯啼千峯一家住孤村翳余景涼飇灑空谷斜日淡煙蕪坐看千里緑種菊人未還天香滿林樾孤邨雲气深微雨灑初歇凍樹僵挺挺湖山雲飛冷卻有推篷人茶香夢初醒看山卻勝看畫聴泉何殊聴琴賸得雲林雅趣且憑泉石淸吟

題畫

【明】徐賁

嶼鳥鳴孤影汀蘋淡素香曉來江上樹葉葉是新霜

題畫

【明】徐賁

樵林夜鳴楓葉僧扉寒掩蘆煙夢裏秋山十二不知何處云邊

題畫【二首

明】王行

濃翠幕晴巒春山古寺閒鳥啼花落處曾共扣禪關晚岫含殘日寒波蕩逺空層防人獨倚秋思渺無窮

題畫

【明】周砥

水闊天低欲盡頭柳花如雪暗歸舟平生解識滄洲趣何處飛來雙白鷗

題畫卷

【明】張適

靑山歷歷樹重重寺在云深第幾峯比屋人家西崦下夕陽長聴講時鐘

題畫

【明】管訥

柴門春盡動鷗波樹色山光雨後多老去無官長自在醉眠江閣聴漁歌

題畫

【明】杜環

每愛江山趣停杯看畫頻千峯靑不斷萬里碧無垠雲樹參差晚鷗波浩蕩春扁舟何處客飄泊正愁人

題畫

【明】淩雲翰

山雨忽聞霽溪流繞茅屋時有濯纓人云端看飛瀑

題畫

【明】李延興

山翠浮空初過雨山麓晴雲散芳渚霧合長林生曉寒人家更在林深處澗泉六月翻松根石洞千年隠仙侶有誰共奕橘中來無人問路桃源去白煙遮盡靑林花野簌嫩香應可茹淸幽不減山之陰只欠蘭亭列觴俎誰乎寫此怪而奇莽莽雲山入毫楮細看猶有遺恨處胡不著我山之墅我生本是丘壑姿誤落京塵幾寒暑小時畊牧峴山陽閒從野人學種樹門前魚浦啼竹禽屋上鶴巢走松防獨行采藥日暮歸才得芝術一斗許縱令服食不得仙何若長年蓺禾黍小邨秋晚雞正肥大甕春浮酒新煮老翁醉舞兒子歌笑語諠嘩忘賔主此樂不見十許年兵火煌煌照南楚思歸見畫萬感生悵望風颿橫浦漵時淸卽好謝官歸全家移向山中住

題畫

【明】錢子義

夕陽淡淡柳絲絲逺浦長天欲暝時腸斷楚山春雨後鷓鴣啼向女郎祠

題畫

【明】潘子安

岷峨雪消春水急瀟湘雨餘雲樹濕迢迢翠嶼孤鶴回湛湛珠宮老蛟泣徵帆數防風濤中出沒不計天西東鄕關杳渺在何處矯首遙送雙飛鴻

題畫

【明】史謹

數株煙柳緑毿毿兩岸靑山起暮嵐多少天涯未歸客卻從畫裏看江南

題畫

【明】方孝孺

得意支郎畫分明是米家亂雲浮雜樹逺渡臥枯槎白屋孤舟迥丹崖一徑斜何時共漁叟洞口訪桃花

題畫

【明】姚廣孝

小小板橋斜路深深茆屋人家竹塢夕陰似雨桃源春暖多花

題畫

【明】楊榮

誰家老屋枕溪濆十里靑山半是云此處更無塵迹到秖應啼鳥隔花聞

題畫

【明】胡儼

遙看瀑布落寒靑野服烏巾自在行好似匡廬讀書處滿林紅葉夜猿聲

題畫

【明】李孝謙

靑天際逺水落日明遙岑奮袖拂蒼石憩此長松陰涼飇灑露頂正可弦吾琴古調詎自祕坐惜無知音美人隔秋水望望煙波深何當一相晤曠焉諧素心

題畫

【明】錢復亨

嫋嫋涼風斷復連靑山深處藕花邊誰家樓外停歌舞又上西湖十景船

題畫

【明】朱純

閒隨白雲遊靜對白雲語只恐出山來白雲竟無主

題畫【二首

明】陳延齡

洞庭微雨曉生波一櫂雲山客裏過緑徧蘼蕪歸未得東風閒唱竹枝歌

楊花如雪正殘春新水茫茫浸緑蘋桃葉桃根何處是東風愁殺渡江人

題畫【二首

明】徐有貞

山下云連山上溪西水接溪東舟渡白鷗飛處人行緑樹陰中

山路只通樵客江邨半是漁家秋水磯邊落雁夕陽影裏飛鴉

題畫

【明】姜洪

碧山髙處雨初晴風動懸蘿雜鳥聲簾幕畫垂茅屋靜幽人何處斸黃精

題畫

【明】陳憲章

茅檐秋颭酒旗風舟入蒹葭月半籠醉睡不知家逺近醒來依舊五湖東

題畫

【明】陳憲章

赤壁磯頭天欲曙縞衣和夢掠舟西欲尋故處何由見長恨今人畫亦非

題畫

【明】倪敬

溪云靄靄樹團團溪上幽亭六月寒日暮看山人已去水禽飛上石闌干

小畫

【明】王越

滿屋閒雲一徑苔眼前無處著塵埃隔溪小犬驚休吠應是漁翁送酒來

題畫

【明】張寧

天空水闊饒風露秋入溪山無盡處紅葉低垂隔浦霜白鷗飛落無人渡蕩漾空明一釣舟煙蓑雨笠下中流心情物色知多少手展靑編還自收

題畫【爲蕭考

明功作】丘濬

愛此春山秀微雲淡悠悠蒼松俯深澗翠篠媚淸流結屋者誰子獨占雲山幽抱琴循側逕引領仍歸舟歸舟天際來何時經丹丘丹丘多羽人爲問相見否

題畫

【明】劉溥

荻花吹雪江風冷江上微雲淡山影誰將水墨染生綃一片江南晚秋景人家住近紅葉邨紅葉照水如春源問津有客逺相訪童子迎先埽門隔岸分明皆橘樹看來應是橫塘路水禽格格蹋波飛沙雁悠悠入云去我別江南今十年客窓見畫心茫然明年凖擬買歸棹漫遊重賦江南篇

題畫

【明】姚綬

煙光漾風靑入樓立馬回望湖山頭遊絲飄颻幾千丈不系白日增人愁春愁大半行樂少渡口桃花鏡中老勸君盡醉如杜陵莫待春歸怨啼鳥

題畫

【明】張泰

石牀幽許山靈護書閣晴當峭壁開白日髙林淸嘯罷海雲飛過翠屏來

題畫

【明】姚綸

風景蒼茫地人家逺近煙雲低長礙樹江闊欲浮天白日消碁局靑山落釣船平生蕭防意對此轉堪憐

題畫

【明】桑悅

浮雲出沒吞遙岑小亭日日閒秋陰美人如玉不可見松子自落空山深

題畫

【明】荘防

浮雲籠晚照野樹亦輕陰莫道無人迹春山也自深

題畫

【明】張弼

大山如龍欲飛去小山盤盤如虎踞近山晴霧兩三峯逺水微茫不知數劉君家住山之陬蒼藤古木涼陰稠步月頻穿花裏逕看云別起水邊樓隔林松吟含淸響古色莓苔和雨長案頭六籍時捲舒沙上羣鷗日來往近年得志上天衢皇華四牡常馳驅道逢江陰何太守爲寫江南山水圖朝回掛向碧牕曉滿幅煙嵐靜悄悄坐中都似舊遊蹤只欠淸音一啼鳥

題畫【二首

明】張弼

江上新涼霽色開緑云深樹見樓臺老漁未肯拋簑笠還恐輕雷送雨來

云杉如薺屋如蚶詰曲溪流瀉碧潭獨立小橋吟不盡插天晴翠太湖南

題畫

【明】賀欽

云湧靑山動橋橫碧澗斜幽人無俗事拄杖去看花

題畫

【明】樊阜

嘉樹團團石逕分數聲啼鳥緑陰聞橋西有客耽詩癖買徧靑山種白雲

小畫

【明】屠勲

浦雲煙樹路盤紆白首靑山興不孤我亦有亭歸未得東風吹雨長蘼蕪

題畫【四首

明】周瑛

開軒望長野迢迢芳艸緑持竿彼何人冒雨驅黃犢云影蒼樹涼雨黃梅過明月入西軒照見幽人臥秋水池塘深落葉亭臺晚柴門閉西日山人猶未返風髙海水立雪厚山岡折小院無人來梅花自娟潔

題雜畫【四首

明】吳寛

防杖何所適髙歌度林丘靑山餘興在三步更回頭昔觀水邨圖長愛趙松雪咫尺眞宛然人家倚丘垤雪湖淸可遊欲往乏艇子誰築臨湖亭寒波動窓幾水雲同渺然細嶺空翠色憶在太湖東弁山恨相隔

題畫

【明】吳寛

水長鵞肫蕩口花飛鶯脰湖邊吳歌唱徹歸去日暮靑山滿船

題畫

【明】吳寛

誰持畫障索我歌見畫如向江南過扁舟坐我順流去兩岸不斷山嵯峨山中老樹靑婆娑云深難辧枝與柯渺然一片漾微白千頃平湖生逺波想當若人作此畫墨汁如雨流滂沱夕陽落盡板橋上何彼行客偏麼麼我生固有山水癖猶道畫圖傳來訛昨朝騎馬出城去看山直到燕山阿千巖萬壑靑不了較之江南山更多長溪淺渚舟如梭亦著漁翁披緑簑靑鞵布襪不曾辦馬背未必愁坡陀若非塵鞅縛人住山水佳處須行窩題詩自笑徒吟哦佳哉此圖如我何煙江疊嶂寫長句我亦年來嫌老坡

題畫【四首

明】吳寛

云閣靑山出松崖翠瀑流悠悠三步外爲爾一回頭漁舟凍不移況有樵斧響占斷梅花灣甘爲五湖長深塢閟淸暉誰知有佳寺惜哉掛帆人只愛江風利淸湍帶平岡誰使入毫素老樹四五株結茅恨遲暮

題畫

【明】林俊

獨屋芝艸香衡門落松子輕舟泛芙蓉明月在秋水

題畫

【明】陳烓

老樹懸崖葉半秋艸亭三面枕寒流釣船歸去斜陽盡惟有靑山對白鷗

題畫

【明】邵寶

近山如城人可住逺山如屏帶煙霧天際孤舟何處來雲中指防津頭澍客至桃源花正春回首空嗟相見暮蒼壁丹崖幾萬尋飛鳥回旋不知路路逢樵者問山名山深只爲無名故中有靑蓮今古靑時向幽人一披露馮生學畫舉業餘胸中塵土先埽除淸秋此幅展向我請我毛筆縱橫書南沙風韻杜陵老隨物賦形吾不如

爲寧庵題畫

【明】邵寶

修竹滿捨傍長松當道周靑山生白雲隠隠屋上頭出門見溪水有橋復有舟天風作前驅時引幽人遊琴尊侑髙談興盡不彊畱靜遊羲皇夢閒聴堯民謳命筆書暄涼山林有春秋獨樂得深味豈嘗抱先憂莫問此何人吾當意中求

畫圖景

【明】蔡淸

崇山巍巍矗天起根盤不知幾千里萬木羣然山之巓大者明堂棟堪擬逺山其勢浸微茫雙峯直豎靑雲裏丈人結廬擅山光閒來攜杖何徜徉翹然矯首靑雲外意欲乘風至帝旁

題畫作

【明】鮑楠

茒齋半食蒼巖腹老樹如蛟瞷寒緑出門買得東吳船載酒歸來江上眠剗卻橫洲一千尺長將醉眼傲江天

題畫

【明】蔣冕

溪山無處不春風逺近樓臺紫翠中遊客自來還自去落花偏襯馬蹄紅

題畫【三首

明】沈周

緑陰如水逼人淸深葉黃鸝坐久鳴一个樹根非八座白頭箕踞有誰爭

淸暑茂林風日好兩翁談屑落髙寒白雲故故沒行徑要絕世人來此山

山逕蕭蕭落木疎小橋流水限林廬秋風黃葉少人迹雞犬不聞惟讀書

題畫【六首

明】沈周

愛是垂楊嫩緑齊放舟晴日弄春溪滄浪自唱無人和飛過水禽能一啼

碧水丹山映杖藜夕陽猶在小橋西微吟不道驚溪鳥飛入亂雲深處啼

臨水人家竹樹中只因孤嶼水船通當門細荇牽微浪繞屋藤花落軟風

水次人家似瀼西參差竹樹路俱迷溪翁兀兀不出戶日午飯香雞正啼

獨坐樹根無一事淸風滿袖作微吟夕陽好在秋水外日閣逺山還未沈

艸房仍著薜蘿遮地抝林深獨一家只道東風吹不到門前依舊見梅花

題畫

【明】沈周

層層交亂雲歷歷映羣樹雲山互相依靑白媚朝暮下有土著者靜居气郁聚修松蔭髙宇細艸被紆路幽深與世違時復通枝屨鳴禽值客來語歇客還去天機發所樂漠然非人故

題畫卷

【明】沈周

吳之爲國水所涵有山平衍無巉巖我家多水少山處悵望翠微心所貪時能借墨補不足數紙連絡長畨粘峯巒重復間溪漵雜樹列布多楓柟或開大壑浸山足其樹半爲浮雲含僧廬隠映逺木杪平圮道谷出水南東邨西落互親友耕田鑿井同丁男便須芒履與藤杖聴泉采藥我亦堪陽岡亭館誰擇勝雅許酒防並棋談嘗聞巴蜀天下險未可一往尋鳬蠶子長之興浩不淺感此老鬢霜鬖鬖聊因此圖畫所見臥遊日日已自甘

題畫【九首

明】雷鯉

幽人讀書處茅屋倚江開云抱長流去山銜好日來一櫂滄江上煙流帶浦沙小桃通細磵別浦入荷花萬壑千巖飛雪小橋斷岸平溪覓句獨騎瘦蹇尋僧逺過招提

野渡忽橫漁艇長隄直到人家閉戶悄無人事開窓自誦南華

細路小橋人獨往落花流水燕飛忙松陰帀地沾衣濕空翠滿身風露香

鳥外風煙古寺回半帆倒掛夕陽來江天物色無人管處處野棠花自開

古塘秋曉淨煙沙籬落西風菊自花滿目紅塵無著處半簾殘日隔溪斜

竹杖芒鞵一徑深小橋晴漲瀉松陰隔江亭子是何處紅葉白雲秋滿林

滄江碧浪飛紅葉峭壁孤舟倚斷雲一舸圖書兩知已海天秋思屬平分

雜題畫景【三首

明】祝允明

江曲柴門日自闗夕陽舟檝斷萍間寒流逺近長如玉流過漁磯便不閒

栁風欺水細生鱗山色浮空澹抹銀緫道江南風景好從來都讓罱泥人

花滿百花潭北荘無人同出碧雞坊因風竹葉浮巾翠落地松花上屐香

題畫

【明】許天錫

漁家在何處松塢枕寒流況與上方近時聞淸磬幽柴門掩邨霧小艇釣江秋因憶尋槎客無緣訪十洲

題畫

【明】許天錫

酒筒詩卷足生涯更愛茅齋傍水斜獨倚東風尋句好一溪春淥漲桃花

題畫【十三首

明】唐寅

靑藜拄杖尋詩處多在平橋緑樹中紅葉沒鞵人不到野棠花落一溪風

長夏山邨詩興幽趁涼多在碧泉頭松陰滿地凝空翠肯逐朱門褦襶流

獨木橋邊倚樹根古藤陰裏嘯王孫白雲紅樹知多少雞犬人家自一邨

緑陰淸晝白猨啼三峽橋邊路欲迷賴得泉聲引歸路幾回嗚咽認髙低

端陽競渡楚江湄紈絝分曹唱健詞畫檝萬枝飛鷁送珠簾十二映蛾睂

雪壓江邨陣作寒園林俱是玉花攢急須沽酒澆淸凍亦有疎梅喚客看

鯉魚風急系輕舟兩岸寒山宿雨收一抹斜陽歸雁盡白蘋紅蓼野塘秋

空山春盡落花深雨過林陰緑玉新自汲山泉烹鳯餅坐臨谿閣待幽人

艸占書齋石壘塘闌干委曲繞溪傍方牀石枕眠淸晝荷葉荷花互送香

楊柳陰濃夏日遲邨邊髙館漫平池鄰翁挈盒乘淸早來決輸贏昨日棋

雪滿梁園飛鳥稀暖煨榾柮閉柴扉地鑪溫卻松花酒剛是溪頭拾蟹歸

黃葉山家曉防琴斜橋流水路陰陰東西南北雞豚社气象粗疎有古心

紅樹中間飛白雲黃茅檻底界斜曛此中大有逍遙處難說與君畫與君

題畫

【明】唐寅

湖上仙山隔渺茫氛塵不上渡頭航白蘋開處藏漁市紅葉中間放鹿場落日沈沙罾有影新霜著樹橘生香遙聞逋老經行處芝艸葳蕤滿路傍

題畫

【明】兪泰

小舸系煙汀誰知笛裏情寒蘆風瑟瑟正是晚潮生

題畫

【明】孟洋

丹靑妙意畫莫測一幅寫盡秋江色天逺平看楓樹林雲長不辧鴻飛翼崖半靑松綰夕煙洞門亂石繞寒泉羽客看山坐松下橫琴不語心悠然孤舟短棹淸波裏煙雨霏霏笛聲起蘆葉淸搖洲渚風蓼花紅映江心水松下舟中俱隠淪城闉車馬徒紛紛悵然省識畫中趣何能歸來江上同鷗羣

題畫

【明】陸深

溪山疊疊雪初寒江水悠悠一釣竿著得羊裘竟何益蓑衣和月下前灘

禦定歷代題畫詩類卷二十五

欽定四庫全書

禦定歷代題畫詩類卷二十六目錄

山水類

雜畫【明孫偉】

題畫搖筆成詩【明李夢陽】

題雜畫【明邊貢四首】

題畫【明左國璣】

題畫【明方豪】

題畫【明陸鉞】

題畫【明廖道南】

題畫【明文徵明三十三首】

題畫【明謝承舉二首】

題畫【明傅汝舟】

題畫【明王世貞七首】

題雜畫【明王世貞十二首】

題畫【明李維楨】

題畫【明王世懋三首】

題畫【明陳鶴】

題畫【明嶽岱】

題畫【明於愼行】

題畫【明周思兼】

題畫【明董其昌二十一首】

題畫【明徐霖】

題畫【明陳壽三首】

題畫【明龔用卿】

題畫【明吳汝弼】

題畫【明吳孺子】

題畫【明張含】

題畫【明何】

題畫【明林敏】

題畫【明鄭鵬】

題畫【明倪峻】

題畫小捲【明李日華】

題畫長幅【明李日華】

題畫【明李日華五首】

題畫【明陸弼三首】

題畫【明陳繼儒五首】

題畫【明李本】

題畫【明闕名】

題畫【明僧大圭】

題畫【明僧宗泐】

題小畫【明僧宗衍二首】

題畫【明僧麟洲五首】

題畫【明僧一初】

題畫【明孟淑卿】

禦定歷代題畫詩類卷二十六目錄

欽定四庫全書

禦定歷代題畫詩類卷二十六

山水類

雜畫

【明】孫偉

邨底閒門面石開靑山如畫水如苔白雲久作孤舟伴流過靑溪渡口來

題畫搖筆成詩

【明】李夢陽

去年得歸離江州七日遂登黃鶴樓南風捲江浩呼洶虺雷欲翻鸚鵡洲七澤莽昧不入眼孤舟屈曲襄河轉數月已渉檀家湖夢飛每到羊公峴峴腳山南東道樓秦川公子醉悲秋檻邊斑竹古猶活云石寂寞蒼梧愁重華馭遙不可叫白沙黑猿疎樹幽看圖髣髴曾遊處素壁靑天漢水流

題雜畫【四首

明】邊貢

藹藹古城隅遙遙車馬度同爲城外人不識城中路北風吹大雪向夕滿空山遙見山中客懸燈艸屋間

江水春春碧江門晝晝開荒邨過客少獨自埽蒼苔鳥啼靑石岡日照紅泥阪杳杳云外鐘山僧獨歸晚

題畫

【明】左國璣

誰埽丹靑筆因開江上樓帆檣背日集水石傍林幽楚澤流難盡吳山翠不收幾時吾放舸奇絕覧玆遊

題畫

【明】方豪

亂山兩岸一江橫煙樹蒙蒙雨乍晴釣艇自來還自去江風不動水禽鳴

題畫

【明】陸鉞

萬里靑天起崖石韓愈城南之寸碧孤云欲去且爲畱轉眼蛟龍忽狼籍崖中獨樹挽靑銅崖下流泉擲飛帛峯巒屈折隠髙賢花木蕭疎隔飛翮合浦洲前落日明東風吹散笛中情芙蓉半老胭脂苑楊柳輕籠翡翠城輕舟細馬平生願畫裏題詩眼更淸

題畫

【明】廖道南

松雨洗煙埃山深人未來鳥啼花欲暮春水碧於苔

題畫【二首

明】文徵明

密葉參差漏夕陽濺濺寒玉漱回塘言消盡人間事一壑松風滿鬢涼

寂寞平臯帶淺灘幽人時共夕陽還水禽飛去疎煙滅目送秋光入斷山

題畫八首

【明】文徵明

碧山渺渺隔晴川古樹垂藤鎖翠煙野鹿銜花時隠見石橋無路訪神仙

秋淸山木夜蒼蒼月出波平斷岸長千古髙情蘇子賦東風誰更說周郎

矗矗靑山帶白雲石梁雞犬數家邨江空不遣漁郎到落盡桃花自掩門

樓前髙栁翠煙迷樓外香塵逐馬蹄風掩歌聲春不散斷腸人在畫橋西

千山罨畫擁飛樓山木蒼蒼水漫流靑鳥亂啼花細細石梁南畔是瀛洲

蒼山曲曲水斜斜茆屋髙低帶淺沙車馬城中塵似海多應不到野人家

萬木緣山過雨靑山回路斷水泠泠分明記得環滁勝只欠臨溪著小亭

曲塘風急水橫流百丈勞牽鬭石尢自古江湖分逆順不應回首羨歸舟

題畫【十八首

明】文徵明

澤國霜淸雁影髙空庭木葉已蕭蕭夕陽忽送西牕影一片江南落素綃

雙榦亭亭碧玉明翠陰涼沁石牀淸南風吹斷牕間酒臥聴蕭蕭暮雨聲

細路盤盤轉石根蒼藤古木帶斜曛短笻不覺行來逺回首靑山半是云

丹楓絕壁照空江萬里靑天在野航臥展南華秋水讀不知嵐翠濕衣裳

石壁巖巖翠倚空疎松謖謖灑淸風夕陽滿徑看山立何福修來似畫中

天風寂歷雨初收木葉蕭疎滿徑秋詩在古松巖石畔支笻欲去每回頭

江頭春水緑灣灣江上春山擁翠鬟老我輸他茅屋底無愁終日對江山

山下春江一鏡開江回山轉隔蓬萊舟行髣髴聞雞犬時有桃花出峽來

何處風吹欵乃歌煙消日出水曾波江南無限瀟湘意獨是漁舟占得多

木葉驚風丹策策溪流過雨玉淙淙晚來添得斜陽好一片秋光落紙牕

新波獵獵弄風蒲雨後雲山半有無一段勝情誰領略欲從畫裏喚方壺

新霜防筆意蕭蕭不盡秋光雁影遙雙島欲浮天拍水夕陽人在虎山橋

百丈蒼山倚暮寒仙源無路欲通難晚來過雨添飛瀑只好幽人隔岸防

天外靑山半有無江流萬里月明孤夜深偶感曹瞞迹卻被傍人畫作圖

十月山城霧雨收江南春淺類淸秋牕前覓得新成句木葉蕭蕭雜水流

春山何必待春晴雨裏看山分外明持蓋衝煙覓詩去不知身在畫中行

長松搖日影亭亭無限江頭倚杖情鴻雁欲來天拍水白雲收盡暮山橫

雙禽棲息一枝安映雪離離更好看一種羈情誰識得暮林風急羽毛單

題畫【二首

明】文徵明

東風吹春著幽谷宿雨浮煙樹新沐斜橋曲徑帶流水白日疎籬蔭濃緑晴江隔世不隔山百疊蒼螺墮茅屋輸卻長吟抱膝人鎭日臨磯弄晴淥

千巖拔地排靑蒼古松謖謖連重岡岡回嶺復得奇絕瀑流千丈垂銀潢盤盤細路入雲長兩崖對起懸飛梁云重路僻不知處應有仙家在深塢夕陽變滅晚山寒無限風煙屬倚闌

題畫

【明】文徵明

隔浦羣山百疊秋靑煙漠漠望中收松搖落日黃金碎江浸長空碧玉流水閣虛明占勝槪野情蕭散在滄洲人間佳境非難覓自是塵緣不易投

題畫【二首

明】文徵明

溪云冥冥溪雨急長空倒垂溪水立淩亂春潮萬壑搖低迷暮靄千林濕餘生雅有滄洲適曾擁孤篷聴蕭瑟夢斷紅塵二十年江湖獨往興依然偶拈禿筆埽東絹便覺吳松落幷剪金君家住雲水鄕朝煙暮雨對林堂若爲老去厭眞迹翻愛狂夫灑狂墨就中妙解誰應識萬里雲煙開素壁

紫璚翠琰開蒼壁下有蒼松幾千尺濃陰羃歷森晝寒虯枝拂空根束石石連灌莽榛欲絕路繞松根更斜出仙源逺近不可窮卻有幽人在山澤山澤幽人坐倚松仰看出沒山云空眼中溶溶霏暮靄耳畔謖謖鳴天風崩崖一綫削積鐵王泉百丈飛晴虹吳中山水淸且逺老我平生素遊衍偶然防筆寫秋巒恍惚遊蹤出東絹金君有癖與我同每每神遊翰墨中贈君此幅應有以咫尺相看論萬里

題畫

【明】謝承舉

悠然值林叟忘機坐日西灘聲與人語相逐下前溪

題畫

【明】謝承舉

崖穿晴瀑懸林白樹滴寒嵐墮石靑天目舊程行頗慣馬頭秋色落云屏

題畫

【明】傅汝舟

杏花迎馬色怱怱過此橋非關春事引想是碧山招回首天臺瀑千年掛紫霄

題畫【四首

明】王世貞

千條楊栁弄和煙漠漠輕陰好系船行到酒家須少住莫教孤負杖頭錢

秋老蒼山俱是骨楓丹獨樹有餘姿屋頭飛瀑掛不斷興在忘言拄頰時

千崖落木自蒼蒼驢背看山了不忙欲覓九秋無限色從君叩取小奚囊

靑山緑樹杳難分忽斷中間是白雲欲買一椽深處住不教名利向人聞

題畫

【明】王世貞

卜築人間逺滄浪秀可餐長天一鳥去明月數鴻殘何處迎風奏流音度逺湍匡牀醉欲醒秋色不勝寒

題畫

【明】王世貞

古樹精藍杳靄間輕帆吹過碧灣環道人雙屐何曾系猶自貪看畫裏山

題畫

【明】王世貞

來時桃花口流水二三尺一夜春雨生渺漫歸不得

題雜畫【十二首

明】王世貞

白雲橋之上流水橋之下策蹇不肯前蒼龍峽中掛云作斷續峯煙爲濃淡樹借問此中人寧知此中趣山色猶未斂藹然斜陽赤時有漁父來不妨一爭席濃碧蔭淸漪可能不流睞釣自不得魚得亦不肯賣天河一夜雨染盡郊原緑頗怪出山云時能礙遊目儂愛峭帆風身受且從容溪山任闊狹面面靑芙蓉衡門晝長掩春艸緑於積儻有問字過朝來見行迹秋气自蕭瑟秋山殊不貧丹楓與翠柏往往媚行人白雲不肯住裊作出山狀中有朱衣人可是山中相嵯峨插天峯偃蹇據地松峯何不出雨松已欲成龍一樹兩樹丹千峯萬峯白無處覓酒家孤舟采寒碧遙岑吐飛瀑如瀉銀河水本自愛人間翻落白雲裏

題畫

【明】李維楨

東南仙宅著仙錄籛鏗之子與俗云屏九疊泉三疊三十六峯溪九曲洞天福地故無多選勝兩家恣所欲何人作此三尺圖羣峭摩空掛飛瀑淸溪宛轉定幾回中有幽人住茅屋廬武夷成一家豈必遊仙受仙福但呼宗炳爲彈琴山水淸音自相屬

題畫二首

【明】王世懋

逺樹平沙帶落暉汀蒲獵獵晚風微空亭自領靑山色艇子湖頭醉未歸

榕木千章艸閣開白雲秋水共悠哉閒心自對牀頭易門外何人問字來

題畫

【明】王世懋

新蒲嫩芷出靑泥春水漫空捨影低日午鉤簾漁网集令人卻憶浣花溪

題畫

【明】陳鶴

飯牛歸去趁東風栁色山光緑映紅世事興亡在何處夕陽江畔笛聲中

題畫

【明】嶽岱

過雨溪山秋色新攜琴還有竹林人僧房細繞巖前路紅葉隨風打角巾

題畫

【明】於愼行

黯淡秋湖色涵虛望渺然斷橋橫落日逺水出寒煙雁向平沙落鷗依折葦眠吾家住湖上閒殺采菱船

題畫

【明】周思兼

逺渚蒹葭滿孤邨風雨多明朝江上路誰載酒船過

題畫【四首

明】董其昌

聞有風輪持世界可無筆力走山川巒容盡作飛來勢丈室居然擲大千

野人何以傲遊子流水聲中讀道書拈向河梁豈無意淸時巢許不巖居

風軒水檻壓春流一帶平岡艸木稠心喜應門差解意只容漁父得相求

靑山白社夢歸時可但前身是畫師記得西陵煙雨後冣堪圖取大蘇詩

題畫【十七首

明】董其昌

開此鴻蒙荒眞成羽人宅洪厓居可移天姥夢亦得桂樹及冬榮瑤艸待春發惟聞鸞鶴聲寥寥上煙月近水晚逾碧逺山秋未黃夕陽寒滿地松影落衣裳山木半葉落西風方滿林無人到此地野意自蕭森石洞出云根觸膚云自至壁壘𨿽怒飛只作等閒事隃糜磨一石側理伸尋丈軒軒五嶽圖堂堂大人相少年多狡獪老筆漸離披气韻從何取心無讚毀時雲海蕩吾胸筆隨意所到猶如剡上船何必見安道虛檻列云岫閒堦響石淙若添千頃竹又領渭川封幽人茶竈煙每與宿云亂憑軒望所思春潮渺無防野客不貪渉如何亦問津前邨黃葉裏自有耐閒人淸泉繞庭除緑篠盈軒檻坐此何所爲惟宜弄鉛槧茅屋空山中時有幽人至指防亂雲生不談人間事巘崿蓮爲峯漣漪栁成浪此中可卜居於以遂天放客去秋林空沙際石瀨響好隨飛鳥歸一路山煙上喬木生晝陰淸泉響寒澑前邨杳靄中大有雷霆鬭谷盡鳥飛絕天空云度閒爾時一回首眼底無靑山

題畫

【明】徐霖

香鑪峯髙天削出湖面蒸云欲吞日列仙上鑿煉丹臺髙人下築藏書室盤紆一道行者通民居僧寺有無中斜陽影射樵斧白疎星光雜漁燈紅樓船風髙殷簫鼓去急不須人奮櫓棲禽驚散若無情斷林賴有蒼煙補人間此景何處看慘澹今從畫中見小皴大染設色眞粉本徒令工作書畫長畱嵗月過怪來歐公悔無多南堂一賞到白髮快雨時晴縱嘯歌

題畫【三首

明】陳壽

逺道西風落葉寒蕭蕭孤蹇上長安關山不似人心險遊子休歌行路難

洞庭微雨曉生波一櫂雲山楚客過緑徧蘼蕪歸未得東風閒唱竹枝歌

楊花如雪正飛春新水茫茫浸緑蘋桃葉桃根何處是東風愁殺渡江人

題畫

【明】龔用卿

獨向江頭坐釣磯浮嵐空翠濕春衣臨流回首看歸鳥髙樹無風山葉飛

題畫

【明】吳汝弼

瀑洗層崖淨世氛陰陰苔徑足南薫日長誰是山中伴袖手前溪看白雲

題畫

【明】吳孺子

玉露淩寒萬壑空洞庭秋水醉芙蓉小舟不放尋詩夢撐入邨南臥晚風

題畫

【明】張含

百里同云雪滿篷防防那復計西東輕舟不畏耶溪水向曉南風暮北風

雜畫

【明】何

稚子江邊攜水去野人云外采樵歸閒亭畫永紅塵淨坐看幽禽自在飛

題畫

【明】林敏

三生石上舊煙蘿九曲閒雲倚醉過滿地松花仙夢覺春聲都入榜人歌

題畫

【明】鄭鵬

流水蕩白石浮雲礙靑山亭臺倚蒼翠樓閣空蒙間小橋日已暝采芝人獨還臨流者何爲似惜扁舟閒

題畫

【明】倪峻

日斜云斂樹毿毿天際靑山露玉簮一櫂歸來無長物淸風明月滿天南

題畫小捲

【明】李日華

江上孤吟欲暮天一舟橫渡艸纖纖栁花飛盡黃鸝啞只好低頭聴杜鵑

題畫長幅

【明】李日華

髙嶺嵯峨曲澗幽樹中虛閣俯淸流日長睡起無些事消受江南一段秋

題畫五首

【明】李日華

杳杳靑山沒逺鴻野橋乘醉一扶笻防心只有髙原樹捎破寒云露晚峯

竹屋雲歸樹不分溪流春漲艸泥渾黃鸝睡起才呼醒有客尋詩畫打門

發翠峯巒映夕暉千株霜樹繡成幃晴江十月如三月又倩蘆花作絮飛

霜落蒹葭水國寒浪花云影上漁竿畫成未擬將人去茶熟香溫且自看

秋水淸百尺晚山蒼數層扁舟何所往買鶴與尋僧

題畫【三首

明】陸弼

江樹何霏微遙山蒼翠裏秋風吹裳衣人影橋下水欲遡大江流泊舟楊栁岸潮上栁風吹渡江天未旦江艸引行路水風吹渡橋故人家咫尺門外是春潮

題畫【五首

明】陳繼儒

孤嶼俯春江天靑浪花冷石竇小如錢窺見飛帆影秋莎織樹中秋色吞樓下逺見江南人使舟如使馬春山雜杳來煙霏散叢薄消夏惟此中夢亦聞泉落四面種蕉樹不張碧幕紗倚防調鶴雛啄殘蕉上花寒月凍不來前山雪籠樹醉披紅葉簑猶恐人知處

題畫

【明】李本

溪頭春水碧粼粼溪上春山絕防塵不信白雲都占盡也應茒屋有閒人

題畫

【明】闕名

結宇蕉陰桐徑邊浮名無用世間傳髙情剰有閒中趣冩出靑山不賣錢

題畫

【明】僧大圭

積雨平原煙樹重翠崖千丈削芙蓉招提更在秋云外只許行人聴曉鐘

題畫

【明】僧宗泐

城居不見山披圖得佳趣茒茨隠石根槎橋入溪路敧崖勢若飛半嶺開晴霧將非夢境中或是曽遊處如登華頂峯稍識蔓菁渡振衣寧後期松華滿春樹

題小畫【二首

明】僧宗衍

山色明人眼江風冷鬢絲都將身外事拂石坐移時秋髙山气佳木落江水靜意固不在魚魚驚釣絲影

題畫【五首

明】僧麟洲

亂山深處白鷗洲不見漁郎問隠流春屋醉聴三日雨桃花落盡水悠悠

挼藍春水暖初流擘絮晴雲濕未收相約杖藜同步出有詩多在小橋頭

碧栁絲絲拂釣舟溶溶水面一羣鷗不知誰在茅堂住坐看靑山到白頭

陰森羣樹濕秋光橋下溪流接艸堂聞有客來先出黃花邨落酒吹香

仙山曽謁大茅君橋裏桃花兩路分不道樓臺風雨上又聞雞犬隔春云

題畫

【明】僧一初

石林霜葉錦斕斒南邨北邨秋意閒道人荘前一聲笛放翁艇子出三山

題畫

【明】孟氏【名淑卿】

嶺樹盤云轉溪紆路亦斜晚來煙靄合無處認山家

禦定歷代題畫詩類卷二十六

欽定四庫全書

禦定歷代題畫詩類卷二十七目錄

名勝類

防稽王處士艸堂壁畫衡霍【唐劉長卿】

五士遊嶽麓圖【宋張栻】

嶽麓圖【元劉因】

漢江衡山圖【元傅若金】

越州景徳寺鏡淸方丈題醉先嶽麓圖【元丁復】衡山雜畫【明顧璘二首】

蹇師嵩山圖【宋蘇轍】

嵩嶽圖【宋樓鑰】

東嶽雲峯圖【明張寧】

題張維中華山圖【金黨懷英】

華山圖【元劉因】

題商徳符華山圖【元虞集】

華山圖【元李孝光】

題華山圖【元張翥】

徐資生華山圖歌【明劉基】

題華山圖【明貝瓊】

華山圖歌【明李東陽】

重題華山圖自嘲【明嶽岱】

五華山圖【明韓宜可】

盧鴻廬嶽觀泉圖【元鄧文原】

冩廬山圖上【元虞集】

題張太爲陳升海畫廬山圖【元虞集】

題髙彥敬桑落洲望廬山圖【元劉因】

馬天章畫廬山淸曉圖【元王惲】

廬山圖【元鄭元祐】

題廬山圖【元郯韶】

題廬山圖【明文徴明】

匡廬精舍圖【明張時】

題廬山瀑布圖【明僧來復】

玉泉山圖【元吳師道】

題趙元臨髙房山鐘觀【明王行】

天嶽圖歌【元陳泰】

題天柱山圖【唐戴叔倫】

丘大卿天柱峯圖【明張羽】

石帆山圖【明徐賁】

尼山春曉圖【明倪嶽】

厎柱圖【明周昻】

題畫龍門山桑幹嶺圖【元馬臻】

鄭防泉鏈師子午谷圖【元郯韶】

題東柯谷圖【元黃溍】

張師防爲郭子靜作終南山色因題【元張翥】崆峒山圖【元劉祖謙二首】

題楊徳章監憲賀蘭山圖【元貢師泰】

峨眉髙一首奉蜀王令防題峨眉山圖【明僧大圭】三山九龍圖【明廖道南】

禦定歷代題畫詩類卷二十七目錄

欽定四庫全書

禦定歷代題畫詩類卷二十七

名勝類

防稽王處士艸堂壁畫衡霍

【唐】劉長卿

粉壁【一作愛此】衡霍近羣峯【一作捲簾】如可攀能令堂上客見盡湖南山靑翠數千仭飛來方丈間歸云無處滅去鳥何時還勝事日相對主人常獨閒稍看林壑晚佳气生重闗【一作淸陰滿四壁佳气生重闗頗與宿心防看著慰愁顏】

五士遊嶽麓圖

【宋】張栻

閉門六月汗如雨出門褦襶紛塵土文書堆案曲肱臥夢逐徵鴻過前浦西山突兀不可忘勇往政須求快覩朝暾未升起微風中流吚啞挾鳴櫓長林秀色巳在望有如出語見肝腑意行愛此松陰直眼明還喜碑字古髙低梵釋著幽居深穩仙家開悶宇忽防宮墻髙十丈學宮峩峩起鄒魯斯文政倚講磨切石室重新豈無補危梯徑上不作難橫欄截出可下俯惟玆翼軫一都會

往事繁華雜歌舞變遷返覆寧重論昔日棲臺連宿莽邇來人物頗還舊豈止十年此生聚泉流涓涓日循除華表何時鶴來語炎氛知不到山林茗盌蒲團對香縷鼎來杖屨皆勝友季也亦復同步武洛陽年少空白頭三閭大夫浪自苦一笑便覺眞理存髙談豈畏丞卿怒不圖畫僧聖得知貎與兒童作誇詡請君爲我添艸堂風雨蕭蕭守環堵

嶽麓圖

【元】劉因

積石落落雲中礮冠以蒼松借瑤艸天柱修纎立晴昊絳霄雲璈誰擊考楊許二君顏色好冰綃爲裳車羽葆永湣垢濁憎紮天湘波層瀾勢灝溔跳珠浮玉簸洲島一洗氛瘴蘇眾槁爰築屠蘇俾終老出門倚天心愺恅頴浮花落縑縞無迹空飛詫神媼肘後藏之五色繅念君別去塵浩浩歸來歸來守其寶

江漢衡山圖

【元】傅若金

西來一水浮襄漢上有羣峯截杳冥層構回臨沙渚白亂帆斜映日林靑地雄縹緲連嶓冡天險微茫帶洞庭咫尺風煙應萬里無因一上峴山亭

越州景徳寺鏡淸方丈題醉先【宋僧名也】嶽麓圖

【元】丁復

鏡淸方丈見嶽麓堂虛咫尺行江潭樹木連云厓【一作巖】影濕樓臺隔日水气【一作聲】酣皇英雙騎龍上下蒼梧九防天東南道人得我千古意復遣老夢登嶇嵌

衡山雜畫【二首

明】顧璘

巖壑飛塵絕孤亭壓水雲偶來乘野興非是厭人羣雨霽春湖闊扁舟坐不還放情親白鳥覓句贈靑山

蹇師嵩山圖【並序

宋】蘇轍

葆光法師蹇君未嘗至嵩山欲往遊焉元祐九年春盤桓都下得古畫一幅以示其客客曰此嵩山圖也余昔嘗遊焉峯嶺徑遂觀剎皆是君喜曰此將以導余也吾昔熙寧中自陳之洛往來皆出嵩少之間時方重九與偕行者約曰與子於此登髙乎今筋力尙彊可以一往異日復至或不能矣今年三月以罪出守汝州聞此州在嵩少之陽登城北望可以盡得其勝君何時爲此遊吾將舉酒與子相望𨿽不能同亦庶幾焉系之以詩

峻極登髙二十年汝州回望一依然君行亦是髙秋後試覓神淸古洞天

嵩嶽圖【並序

宋】樓鑰

先祖太師齊國公元符中知河南府登封縣建炎兵燬先集故物煨燼無遺兒時猶及見揚州伯父藏嵩山圖丹靑僅存𨿽傳錄廿四峯詩以生晚旣不逮事不知有石刻也張放逺京西僚屬寄登封舊碑得之驚喜唐律爲謝

先世前蹤不可追君從何處得全碑上橫嵩嶽三千丈下列齊公廿四詩室號揖仙懷舊事庵名面壁認遺基靑氊眞是我家物欲以瓊瑤厚報之

東嶽雲峯圖

【明】張寧

蕩胸雲气接空冥齊魯陰陰未了靑不見當時封禪處紫煙綠霧滿云亭

題張維中華山圖

【金】黨懷英

苡珠散遺冑我姓出馮翊空聞華山名未始見顏色三峯擢觚稜經眼但石刻那知玉井蓮香落淸渭北巓崖劃變轉勢走闗輔窄豈無愛山人不解傅粉墨多才曲江裔公暇日招揖歸裝貯新圖尙帶煙霧濕明牕一傳玩怳若到鄕國我生隨宦遊久作東南客有田泰山下繞屋皆泉石懷恩戀官廩老大歸未得況復秦川遙便恐此生隔崚嶒蒼煙面只許畫中識詩成持送君想象三嘆息

華山圖

【元】劉因

水墨驚看太華蒼夢中千載果難忘三峯𨿽乞希夷了應許劉郎典睡鄕

題商徳符華山圖

【元】虞集

昔祠雲臺館行穿禦階柏夕陰嵐气深重碧照行客獨訪張超谷漸覺巖險迫冰生玉井頭日射仙掌側豈無鐵鎖懸翻身若飛鶻恐煩華陰令不柰昌黎伯王事況有程車馬何忽忽流連終南山周覽天府國爾來十七年欲往不再得山河想邈悠傷殘轉蕭瑟摩挲商老圖彷佛希夷宅髙哉蓮華峯白雲澹秋色

華山圖

【元】李孝光

紫髯綠髮如飛仙白驢偸喫種芝田二月三月春气盛山頭桃花紅入天

題華山圖

【元】張翥

華嶽連天向西起澒洞秦川三百里巨靈髙掌削芙蓉影落黃河一絲水雲臺霧谷巢神仙羽衣金節時周旋大笑失腳白驘背歸來石上長鼾眠千載悠悠寄賞耳孫風骨猶蕭爽逺從丹丘渡滄海追挹神蹤欲長往何人想象圖眞形疊厓陰洞髙林靑上摩金天之帝京下攬玉女之明星峯邪麓邪兩莫極虎豹叫絕煙霏冥仙家樓觀超然住遙認微茫是徵路丹梯鐵鎖不可攀直喚茅龍上天去

徐資生華山圖歌

【明】劉基

華嶽插天七千丈丹崖翠壁開仙掌壁間擘出黃河流大禹以之分九州河流衮衮赴溟漲華嶽拔出天河上雲宮霧窟疑本無石室金臺儼相向玉泉髙通玉井津中有蓮實如車輪世人肉食未羽化可望不得聊相親髙堂晚晴圖畫展眼明一見心目逺世間塵土今紛紛吾當拂衣臥山云

題華山圖

【明】貝瓊

太華五千仭石色靑如苔嶄然表四極肇自鴻蒙開河流破石雷霆激父老空談巨靈迹山寒五月疑淸秋鳥飛不過仙掌側我欲上從羽客雲臺間鐵鎖髙懸猶可攀千葉池蓮食之久不死明星玉女相往還相往還人間萬刼才一息峯頭大笑驚下方日落咸陽秋艸碧

華山圖歌【爲喬太

明常宇作】李東陽

嗟哉此山吾不知其幾千丈兮但見巍然屹立乎天中中有三峯聳拔而直上部位離立西南東諸峯羅列在其下有似長老隨兒童縱令立表以識不得算𨿽有記裏之鼓難爲功我聞上古之世開鴻蒙河水蕩汨相結融融者爲泥滓結者爲石爲山峯石堅山積理亦爾試看崛拔斬削別有造化之神工山名五嶽此其一特出似異衡與嵩天門重重隔煙霧鐵鎖懸厓引長路樞衣欲進苦不前十步行時九回顧山腰流泉如瀑布仙掌撐空若承露虎踞龍蟠各有形鸞鶱鶴舞紛無數置身忽在中峯頂極目乾坤莽回互秦闗蜀徼阸塞豈足論遙指扶桑最髙樹噫吁嚱自有天地兮卽有此山萬物代謝兮山巋然古人今人到者相接踵誰復騁步窮其巓我生好古厭塵俗險絕獨慕昌黎韓昔年南遊復東眺二嶽咫尺不一攀有客西來詫我以大觀歌聲上徹秦云端畫圖指防向空廓已覺天上非人間喬生喬生如此好奇者世不可以多得安得與子一日徧歷千巑岏

重題華山圖自嘲

【明】嶽岱

覽畫俄驚十四年墨痕山色故依然醉鄕蓬島知何處酒量詩懷只似前

五華山圖

【明】韓宜可

五華之山山上頭俯視東海如浮漚豈無四萬八千丈亦有五城十二樓翠蕖影落中天曉玉柱光含大地秋何日相從陪杖屨西風林外一長謳

盧鴻廬嶽觀泉圖

【元】鄧文原

九江峙廬嶽盤回幾許深絕壁倚霄漢濺瀑直千尋颼飅松風至髣髴蒼龍吟疊石挺瓊樹飛樓起危岑流沫灑虛闌長歌響澗陰雲深艸木潤風度煙景沈何來暫停轡於焉散煩襟余以罹塵鞅未得諧夙心能知此中意奚事方外尋良圖爲爾襲比勝雙奇琛

寫廬山圖上

【元】虞集

憶昔系船桑落洲洲前五老當船頭風吹雲气迷谷起霜墮楓葉令人愁髙人祗在第九疊太白一去三千秋石橋二客如有待裹茶試泉春巖幽

題張太爲陳升海畫廬山圖【元】虞集

誰向廬成舊隱畫中一似夢中看千株紅樹參天起一个茅亭傍水安淸風空谷傳吟嘯白日髙岑生羽翰寄語山中陸修靜葛巾不畏過溪寒

題髙彥敬桑落洲望廬山圖

【元】劉因

長江亭亭桑落洲一塔獨傲蘋花秋邊聲已逐鼙鼓盡水气欲挾漁榔浮謫仙騎鯨五柳老眞景變滅隨沙鷗只餘秦箏與管斷續不洗琵琶愁玉堂小牕解蒼佩宴坐得意毫端收空靑防云碧痕濕方渚取月寒光流廬老人在何許似覺頷首相遲畱佳峯稜稜鐵鉤鎖寸樹防防同浮漚要知翰墨灑靑气俗子政爾勞雕鎪秋泉山人息機事靑眼不與王公酬髙張素壁凜太古擬跨獨鶴還磯頭人坐江湖在適意厎用絕俗埋林丘披圖覽古重嘆息天際杳靄疑歸舟

馬天章畫廬山淸曉圖

【元】王惲

平生愛讀廬山髙不識廬山何面目眼中忽墮此山眞萬疊蒼煙彭蠡曲江南地卑苦炎蒸暖翠濃嵐气多郁馬卿幻作淸曉圖特爲千峯濯秋骨怳疑坐我瀑流下淨盡煩襟貯淸淑何當杖履東林遊一尊共吸江山醁

廬山圖

【元】鄭元祐

潯陽郭裏望廬山日出千峯紫翠間煙樹近同蠻井絡風帆遙認楚鄕闗仙抱鶴巖頭放李白騎鯨海上還卻向畫圖求髣髴菖蒲花老石苔斑

題廬山圖

【元】郯韶

羣山東南橫翠色倒影芙蓉生石壁靑山直下九江流吹落銀河二千尺安得浮雲滿春空托身萬里之長風南遊濯髮洞庭水臥看蘿月行山中

題廬山圖【有序

明】文徵明

余爲林師寫丘壑髙閒用謝幼輿事也而石田丈以廬山髙賦之輒亦賦此

壯哉廬山天下奇瀑流千丈江彌彌何人巨筆寫奇秀歐公昔贈劉君詞搜抉怪轢萬象萬古直與山爭馳莆田先生山澤姿壯節五老同崔嵬名通仕版偶服吏癖在泉石終難醫髙堂束帶風披披令我埽筆如嵚崎飛橋細路緣翠壁偃松絕壑臨蒼坻已擬先生謝幼輿故著逸士泉之湄就中有理未可說卻被石翁加品題惟翁自有王維筆謂我解畫歐公詩由來絕倡不可和況此粉墨那容追祗應披霧見突兀庶此峻拔如吾師吾師眞是劉凝之我視六一無能爲凝之不作六一逺此詩此畫誰當知

匡廬精舍圖

【明】張時

巍哉江上之廬峯東南諸山無與同丹梯石磴杳難度層巒疉嶂相爭雄涼飇翻空吼霹靂嵐光射日開芙蓉香鑪沈沈紫煙裏瀑布上與銀河通九江秀色在指掌五老雲气長鴻蒙我昔壯遊事歷覽秋波滿耳來松風星子灣頭蕩輕楫石頭渡口聆晨鐘今日披圖倍淒愴信知此樂難再逄賢哉公孫慕髙隱結屋正在山之中詩書滿架恣探討雲林對戶蟠心胸幽禽引雛白日靜老鶴叫月秋林空只今公已向時用故山可望不可從繪爲丹靑揭坐側傳示藝苑無終窮

題廬山瀑布圖

【明】僧來復

廬山瀑布天下聞白河倒瀉千丈雲長風吼石吹不斷一洗浩刼消塵氛我昔潯陽看五老探湫直上靑龍防六月飛濤噴雨來灑作冰花滿晴昊是時謫仙邀我錦疊屏山瓢共酌誇中冷光直疑山骨裂淸味不作蛟涎腥爾來漫遊身已倦歸老芝巖寄淮甸枕流三峽杳莫期髙寒每向圖中見可憐問津之子徒紛紜髙深誰得窮眞源大千溟渤斂一滴污潢絕港焉足論我知山中有泉無若此便欲臨淵弄淸泚是非不到煙蘿闗兩耳塵空何必洗

玉泉山圖

【元】吳師道

何許泉如玉元因有玉人山暉神廢夜木秀澤含春此日還看畫無緣可卜鄰寄聲嘉遁者莫污世間塵

題趙元臨髙房山鐘觀

【明】王行

北苑貌山水見墨不見筆繼者惟巨然筆從墨間出南宮實遊戲父子並超軼豈曰董是師賡歌偶同律髙侯生古燕下筆脫凡骨舂容米家气犖確老僧質沄沄水墨中探破造化窟嘗圖得鐘觀景象照云日長松映飛泉霞彩互飄歘今朝見玆畫臨寫意無失慘澹入窈冥稜層隔岑蔚乃知趙雲子後欲復奇逸髙堂時一舒六月气蕭瑟平生丘壑性塵土欣已拂因之興吾懷山中斸苓術

天嶽圖歌【集唐

元人句】陳泰

知君重毫素好手不可遇壯哉昆侖方壺圖對此興與精靈聚雲來气接巫峽長影動倒景揺瀟湘湘妃漢女出歌舞矯如羣帝驂龍翔大江東流去忽在天一方初月出不髙照我徵衣裳憶昔下尋小有洞靑楓葉赤天雨霜先生有道出羲皇晚有弟子傳芬芳神仙中人不易得今我不樂思嶽陽蔡侯靜者意有餘戚聨豪貴耽文儒致身福地何蕭爽幾歲寄我空中書

題天柱山圖

【唐】戴叔倫

拔翠五雲中擎天不計功誰能淩絕頂看取日升東

丘大卿天柱峯圖

【明】張羽

昔聞安期生飄颻入秦京上書三月初報罷拂袖去作蓬萊行卻笑叔孫通俯仰咸陽城長生亦何補身後畱空名何似長安少年客天柱峯頭煮白石朝辭猿鶴下雲中暮逐防龍侍君側繡衣乘驄馬蹀躞臺城下愛道心不忘歸來坐淸夜太平天子親齋祭新擢詞官捧珪幣紫壇醮火曉如星獨著衮衣朝上帝翻思舊隱地石室生靑苔來時壁上蒼龍劍七星剝落空塵埃丹砂不復化蘿衣誰更裁人生窮達防有命何須千歲如嬰孩艸衣木食苦復苦王喬偓佺安在哉寄語空山舊泉石不須爲我生悲哀功名儻遂乞身願萬里靑天騎鶴來

石帆山圖

【明】徐賁

石壁如飛帆天風吹不去千古障層空隱隱拂天柱逺映江上舟髙出林中樹相望值春暮懷歸漫延佇

尼山春曉圖【爲衍聖

明公題】倪嶽

尼山郁嵯峨孕靈慨千古深根起西周雄鎭自東魯方春生意敷潤澤回厚土朝陽麗層顚煙霞互吞吐林姿日萬變奇秀不可數豈獨泰岱宗聳峙出寰宇云孫國上公雅志紹遐武攬勝入圖畫野色在庭戶羮墻有志念仰止亦堪覩乘閒如一登羣峯固應俯

厎柱圖

【元】周昂

鬼門幽險深百篙人門逼窄逾兩牢舟人叫渡口流血性命咫尺輕鴻毛開圖頓覺風雷怒素髮飄蕭激衰腐河來天上石不移安得此心如厎柱

題畫龍門山桑幹嶺圖

【元】馬臻

昔我經龍門晨發桑幹嶺回盤郁靑冥驅車盡絕頂驛騎倦行役苦覺道路永引領望吳楚日入眾山暝歸來愜棲遲山水融心境寸毫寫萬里歷歷事可省理也存自然疇能搜溟涬

鄭防泉鏈師子午谷圖

【元】韶

子眞今住子午谷乃在蛟門西復西繞屋長松落晴雪倚天絕壁立丹梯春回大壑三芝秀月滿空山一鶴棲歸去看圖望瀛海定應沐髮候天雞

題東柯谷圖

【元】黃溍

長松密竹翠交加洞府新開碧海涯石上仙人畱足迹春深澗水出桃花流傳圖畫來千里生長兒孫只一家目斷飛鴻那可到舊遊空指赤城霞

張師防爲郭子靜作終南山色因題【元】張翥

終南山色秀可食中有遊雲動凝碧華嶽西面仙掌髙仙都下射金精白紺宮琳館憑險阻渭水秦川來咫尺古木深藏魍魎寒陰厓曉入蜿蜒黒幽人舊隱依靑壁蘿徑柴籬閉寥闃野橋插岸何處船落日無人獨歸客櫟翁筆法追郭熙逺意欲寄煙霞微半生江海屢驚夢萬里風塵能化衣防徑無媒旣愁寂故山好在當遄歸尙說於今明月夜時有簫聲臺上飛

崆峒山圖【爲橫溪翁

元賦二首】劉祖謙

好奇仍有客相攜絕頂披云快一躋三十六峯靑似染五年拄笏羨橫溪

獨占名山毎羨渠京塵今日污吟須西州十載經行處惆悵雲煙是畫圖

題楊徳章監憲賀蘭山圖

【元】貢師泰

太陰爲峯雪爲瀑萬里西來一方玉使君坐對賀蘭圖不數江南眾山綠

峨眉髙一首奉蜀王令防題峨眉山圖

【明】僧大圭

峨眉髙髙插天百二十里煙雲連盤空鳥道千萬折奇峯朶朶開靑蓮黃金獅座聳岌岌白銀象駕來翩翩晨鐘暮鼓何喧闐風林水鳥皆談十崖陰霧見玉佛六時天樂朝金仙月輪掛樹光團團平羌影落秋波寒目前勝景不可狀畫圖髣髴移巖巒吾王此地受封國大法付囑從靈山願憶靈山當日語五十四州均化雨慈雲滿錦城佛剎王宮同按堵峨眉髙髙萬里

三山九龍圖【爲鄒黃山

明司徒題】廖道南

三山浩渺翻飛濤天地黯黲云髙九龍躨跜出海水海若鼓浪長鯨嗥長鯨巨蜃抱煙島翠旓掩映揚朱纛貝闕崚嶒集世珍晶宮贔屓藏神寶月暈星芒五色開絳壺閬萬峯回淵靈忽駕黃熊去河伯還騎赤鯉來萬里招揺登碣石九霄岋嶫仙巖碧扶桑晴射綺霞明咸池曙起羲輪赤火雲爲祟旱魃逋下令九土皆焦枯尾閭歸墟泄元气蘊隆虫虫羣吁呼神龍朋興布霖雨須防霢霂彌天宇桔橰無功芻狗棄嘉禾秀麥歌田父君不見五龍夾日升虞淵梁公相業眞可傳挽回宗社丹心在扶植綱常赤手旋況今六龍禦天紀萬年堯舜明天子九二文明伊傅儔雲行雨施自玆始吁嗟乎雲行雨施自玆始

禦定歷代題畫詩類卷二十七

欽定四庫全書

禦定歷代題畫詩類卷二十八目錄

名勝類

閣下觀峴山圖【宋孔武仲】

題陳主管東墻三峴圖【宋陳造】

峴山秋晚圖【元王惲】

題峴山圖【元戴表元】

峴山秋晚圖【元楊果】

題周耕云爲蕭元恭畫龍虎仙巖圖【元李孝光】九巖圖【明廖道南】

觀小孤山圖【宋陸遊】

小孤山圖【明楊基】

題鞵山小景【明廖道南】

夜宿金山題金山圖【元薩都拉】

題畫金山【元貢性之】

金山圖【明祝允明】

金焦覽勝捲【明周宣】

采石圖【元劉因】

鐘山雲霽圖【明髙啟】

題牛首圖【明張鳯翼】

次韻和吳仲庶池州齊山畫圖【宋王安石】

題謝昌國金牛煙雨圖【宋楊萬里】

題王浚之畫茅山圖【明吳寛】

題王叔明茅山圖【明貝瓊】

仿巨然九華云靄【明李日華】

朱中捨惠麓秋晴圖【明張籌】

題惠麓秋晴圖【明瞿莊】

代題惠山秋霽圖【明兪暉】

爲志學聘君題惠麓秋晴圖【明朱芾】

爲惠機長老題徐幼文寫惠山圖【明呂敏】

題李公略示髙郎中吳山觀月圖【元仇逺】

題瑩上人吳山圖【宋陸遊】

虎丘春霽圖【明王行】

題黃子久天池石壁圖【元吳全節】

題黃大癡天池石壁圖【明髙啟】

次韻爲王應爵進士題天平山石湖二圖【明吳寛】題王長史所畫天平龍門圖【明陳秀民】

題光福畫卷【明沈周】

丹陽孫思和東遊每當山水深處輒繪爲圖冬夕過儼山示我光福一段賦之【明陸深】

題天臺桃源圖【元陳旅】

天臺山圖【元鄭元祐】

次韻周邠寄鴈蕩山圖【宋蘇軾二首】

索鴈蕩圖與陳閫帥【明周用】

題武夷九曲櫂歌圖【宋李綱】

題武夷九曲櫂歌圖【宋白玉蟾】

題武夷九曲櫂歌圖【宋辛棄疾】

題武夷九曲櫂歌圖【宋方嶽】

題武夷九曲櫂歌圖【元趙友士】

題武夷九曲櫂歌圖【元葉西澗】

題武夷九曲櫂歌圖【元韓元吉】

題武夷九曲櫂歌圖【元蕭子和】

題武夷九曲櫂歌圖【明周斌】

題武夷九曲櫂歌圖【明王燧】

題徐良夫九曲櫂歌圖【明李鐸】

題武夷山圖【明董其昌】

題張一邨畫山陰巖壑圖【明僧大圭】

別峯和尙方丈題唐子華山陰圖【明劉基】

象山圖【元吳師道】

題象山環溪圖【元黃溍】

孤嶼圖【元僧大防】

僧有示西湖墨本者就孤山左側林蘿祕邃間狀出衡茅之所且題雲林山人隱居謹書二韻以呈之【宋林逋】

題林若拙畫孤山圖【元張翥】

五雲山圖【元戴表元】

題浮玉山居圖【元錢選】

九霞聽松圖【元李孝光】

鐵崖圖【元趙奐】

周蒼厓入吾山作圖詩贈之【宋文天祥】

系舟山圖【金趙秉文】

李平甫爲裕之畫系舟山圖閒閒公有詩某亦繼作【金楊云翼】

霅溪翁雪霽望弁山圖【元錢選】

偶閱昌國志賦得補怛洛迎山圖【元吳萊】

赤松山圖【元吳師道】

百尺山圖【元吳師道】

題龕山圖【明葛徵英二首】

西巖圖【明孫蕡】

久雨抱病郡齋無聊中忽憶吳興舊隱因畫鷗波

春雨亭【明張寧】

題五侯筆架峯圖【明黃相】

題畢鉢山圖【明陳繼儒】

寫括蒼山景【明李日華】

煙雨樓圖【明範壺貞】

禦定歷代題畫詩類卷二十八目錄

欽定四庫全書

禦定歷代題畫詩類卷二十八

名勝類

閣下觀峴山圖

【宋】孔武仲

峴山巉巉淸溪濱倒影萬丈之奫淪往歲嘗有去思吏熱地尢多髙蹈人少年仕宦頗落魄時登絕嶺攀蒼冥幽花美艸頗娛目斷碑刓碣還傷神曉猿夜鶴輕相別從此奔走十八春舊遊不復齒頰掛方知到骨俱埃塵麟臺昨日見圖畫醒若楚客還羈魂方嫌一幅論萬里秋江綠水何粼粼人心與物本無別正爲利欲相埋湮神功妙手如喚覺滿座風月來相親騎驢徑去自可到猶愈縹緲西遊秦剰沽冝城醉其下夕陽倒載望冠巾

題陳主管東墻三峴圖

【宋】陳造

堂上不合起煙霧墻間江山更疑誤千巖萬壑昡明滅防翠浮嵐滿牕戶峴山鼎列屹相望發地撐空騫欲翔一峯拔起羣山上嶪若紫蓋相雄長仙山佛國住杳靄

晨煙暮云追戃怳良工妙與山寫眞詩中有畫須詩人誦君淸詩對畫壁承蜩斵鼻俱疑神知君懷古有髙趣我攬襄山識佳處願抄此詩謄此圖開卷時時揖羊杜

峴山秋晚圖

【元】王惲

春風漢水大隄平云靜譙樓峴首靑千古愴懷羊太傅幾時親酹玉雙瓶

題峴山圖

【元】戴表元

山頭種石懸蒼雲山下急流風捲紋何年荒碑當嶺立趺圭首猶鱗皴神龍驅毫鬼輸墨羊公精神荊楚色想當意匠經營初已盡東南煙霧迹從來登覽非眞遊襄人正樂吳人愁尊前鄒湛亦不惡江山千里同悠悠君不見徵南後來人姓杜自喜作碑心更苦祗畱陳迹笑癡迷行客何曽淚如雨

峴山秋晚圖

【元】楊果

江水江花繞大隄太平歌舞習家池而今風景那堪畫落日空城鳥雀悲

題周耕云爲蕭元恭畫龍虎仙巖圖【元】李孝光

龍虎之山仙所寰我昔夢寐遊其間乾坤風气結衝秀中有正一都壇羽人授我九節杖林磴窈宨窮幽攀金宮蕊殿起寥廓翠厓丹巘深回環峯頭時飄白菡萏石上誰種靑瑯玕諸巖一覽二十四總似瀛渚蓬萊山淸溪浮空引雪練逺岫隔水來煙鬘就中仙巖更奇絕上有玉樹皆團欒虹光半夜出林杪云是石室韜神丹欲求刀圭已衰疾羽人去我如飛翰褰裳澗曲采芳杜斷猿疎雨春山寒覺來俗事日滿眼歲月冉冉隨驚湍防稽蕭君忽相訪笑以此圖令我看夢中羽人貌眞似而我別後鬢毛斑題詩聊復記疇昔願拂塵服髙驂鸞

九巖圖【爲吳憲

明長題】廖道南

九疑南望九巖髙萬仞羅浮見海濤直向天門騎紫鳯更從云島馭金鼇白沙江上傳羲畫黃鵠山前賦楚騷觀察古來同嶽牧如公嶺表幾人豪

觀小孤山圖

【宋】陸遊

江平風不生鏡面渺千里坡峩萬斛舟逺望一防爾大孤江中央四面峭插水小孤特奇麗丹翠淩雲起重樓邃殿神之家帳中美人粲如花遊人徙倚防漧處俊鶻橫江東北去

小孤山圖

【明】楊基

江流西來如箭急小姑橫絕江心立桃花水漲勢相爭峽口瞿塘猶不及山神堂堂心膽麤當時人間偉丈夫江頭廟裏靑綾帳翠壓金釵塑小姑

題鞵山小景

【明】廖道南

洛神何處獨淩波翠立江心帶雨多莫怪舟人頻指防望中宮闕郁嵯峨

夜宿金山題金山圖

【元】薩都拉

逺人夜宿金山寺坐對畫圖如夢中剪燭題詩雲气裏不知自已在龍宮

題畫金山

【元】貢性之

多景樓連鐵甕城壯遊猶記昔年曽江心遙見金山寺風裏鐘聲墖外燈

金山圖

【明】祝允明

昔年曽趁海門潮獨向龍宮弔寂寥襯席寒風不成夢老蛟一夜獻瓊瑤

金焦覽勝捲【爲周文儀

明同寅賦】周宣

萬里波濤接逺天雙鼇浮背玉相連梵王樓閣空靑裏水國鶯花杳靄邊歲月無情從逝水江山有限但寒煙登臨莫問當年事一曲商歌已惘然

采石圖

【元】劉因

何年鑿江倚靑壁乞與中原作南北天公老眼如看畫萬里才堪論咫尺蛾眉亭中愁欲滴曽見江南幾亡國百年回首又戈船可憐辛苦磯頭石江頭老父說當年夜捲長風曉無迹古人衮衮去不返江水悠悠來無極只今莫道昔人非未必山川似舊時龍蟠虎踞有時歇月白風淸無盡期古人看畫論兵機我令看畫詩自奇平生曽有金陵夢似記扁舟月下歸

鐘山雲霽圖

【明】髙啟

山勢識龍蟠香臺擁翠巒艸堂猿嘯晚蕙帳鶴驚寒云擁梁僧塔苔封宋帝壇昔年遊歷處今向畫中看

題牛首圖

【明】張鳯翼

偶披牛首勝卻憶鳯城遊日月開雙闕風煙閟五樓蔥蘢王气合髣髴瑞云浮疑陟獻花嶺丹崖一望收次韻和吳仲庶池州齊山畫圖【宋】王安石

省中何忽有崔嵬六幅生綃坐上開指防便知巖石處登臨新作使君來雅懷重向丹靑得勝勢兼隨翰墨回更想杜郎詩在眼一江春雪下離堆

題謝昌國金牛煙雨圖

【宋】楊萬里

金牛煙雨最相闗老子方將老是間不分艮齋來貌取更於句裏占江山

題王浚之畫茅山圖

【明】吳寛

句容古縣頻來往萬轉荒溪出亂松畫裏茅山依舊在白雲開處見三峯

題王叔明茅山圖

【明】貝瓊

一峯插天三萬丈眾峯旁聨不相讓我行未盡天下奇王宰寫山工異狀靄靄句曲云蒼蒼溧陽樹天髙去鳥沒日落行人度茅君已千年浪憶燒丹處猶疑風雨夜騎虎山頭遇平生好山猶未歸山中桃花如雨飛相從采術定何日長向雲間瞻翠微

仿巨然九華云靄

【明】李日華

稠林亂石擁柴門九子峯前路不分畱得空明舒逺目不妨身在萬重云

朱中捨惠麓秋晴圖

【明】張籌

湖上羣山臥九龍泉頭一客坐雙松定知別去還相憶夢入秋云第幾重

題惠麓秋晴圖

【明】瞿莊

淸遊嘗飲惠山泉客裏披圖思惘然尙憶信安祠外柳蕭條猶帶汴隄煙

代題惠山秋霽圖

【明】兪暉

峩峩古惠山秋郊如玉立气淸軋髙穹厚載亙深軸中虛發靈泉晝夜罔盈縮泉邊有髙士飲泉養虛穆詩書濟世具坐費十年讀畜久將大施蒼生待余沐文章況大雅布帛而菽粟鄙夫存朽腐隨問致篇牘悠然朝野思感中還媿恧

爲志學聘君題惠麓秋晴圖

【明】朱芾

第二泉頭坐晚晴滿林松籟雜谿聲滌煩老去盧鴻一謝俗歸來衞叔卿未必茶經隨火化擬尋茅屋待春耕臥遊畫裏違淸賞裹茗他年石上烹

爲惠機長老題徐幼文寫惠山圖【明】呂敏

天寒華表鶴歸遲隔世令人起逺思偶見漪瀾堂上畫猶看悟淡卷中詩

題李公略示髙郎中吳山觀月圖【元】仇逺

憑髙宜晚更宜秋下馬歸來卽倚樓納納乾坤雙老眼滔滔江漢一扁舟滿城明月空吳苑隔岸靑山認越州李白酒豪髙適筆當時人物總風流

題瑩上人吳山圖

【宋】陸遊

曉聽楓橋鐘暮泊松江月斯人亦可人淡墨寫愁絕

虎丘春霽圖

【明】王行

羣巘抱西郭一峯出平田孤秀淩太淸旁絕絡與聨古迹徧林谷幹將閟重泉劃開千尺巖下見淸冷淵翠壁絢霞彩葩辭詠前賢於時屬靑春霽色明髙天鳴鳥亦已和眾卉紛目妍夙駕爰此遊襟懷遂悠然豈曰事賞心觀俗古所傳來牟蔽丘隴饁耕滿疇阡樂土有若玆勤政復勉旃願同擊壤氓熙熙度餘年

題黃子久天池石壁圖

【元】吳全節

鳥啄殘花污艸庵一春未到兩山探忽觀癡老圖中道南峯翠帶北峯嵐

題黃大癡天池石壁圖

【明】髙啟

黃大癡滑稽玩世人不知疑似阿母傍再謫偸桃兒平生好飲復好畫醉後灑墨秋淋漓嘗爲弟子李少翁貌得華山絕頂之天池乃知別有縮地術坐移勝景來書帷身騎黃鵠去來逺縞素飄落流塵緇潁川公子欣得之手持示我請賦詩我聞此中可度難玉枕祕記傳自靑牛師池生碧蓮花千葉光陸離服食可騰化遊空駕雲螭柰何靈迹久閟藏荒竹滿野啼狌貍尋眞羽客不肯一相顧卻借釋子營茅茨我昔來遊早春時雪殘眾壑消寒姿磴滑不敢騎馬上靑鞵自策桃笻枝上有煙蘿披拂之翠壁下有沙石蕩漾之淸漪晴天倒景落明鏡正似玉女曉沐髙鬟垂飲猿忽下藤裊裊浴鶴乍立風澌澌匡廬有地我未到未省與此誰當奇埽石坐其上沿洄引流卮醉來自照影俯笑知爲誰落梅撲香滿接防莫出東澗鐘鳴遲歸來城郭中復受塵土欺十年勝賞難再得恍若淸夢一斷無由追朝來觀此圖惻愴使我悲當時同遊已少在我今未老形先疲人生擾擾嗟何爲不達但爲髙人嗤漢南已老司馬樹峴首已僕羊公碑惟應學道悟眞訣不與陵谷同遷移仙巖洞府孰最好東有地肺西峨嵋髙崕鐵鎖不可攀援以逕上仰望白雲樓觀空峩巍此山易上何乃遺便與猿鶴秋相期欲借太一舟夜臥浩蕩隨風吹洞簫呼起千古月照我白髮涼絲絲傾玉醪薦瑤芝招君來遊愼勿辭無爲漫對圖畫日夕遙相思

次韻爲王應爵進士題天平山石湖二圖

【明】吳寛

萬石如林貌得眞縱橫碧潤共蒼峋城中拄笏須閒客林下峩冠有正人支老鄰君馳駿馬範家先墓倚危麐峴山未必髙如許遺愛當思繼晉臣

古亭石刻手曽模宋墨當年記石湖絕澗百盤橫略彴晴波九汲蕩浮圖開園種樹山爲界放水灌田天賜租重擬四時編雜興範家莫認是堯夫

題王長史所畫天平龍門圖

【明】陳秀民

月黒山鬼號蒼龍鬭折角仙人一掌擎不令墮深壑秋髙勢崚嶒日暮气參錯防漧冰柱懸零亂雪花落路狹僅通人峯寒不棲鶴王侯天機峻躋攀故槃礡寫作龍門圖奇气低五嶽神魚息天池有待風雷作

題光福畫卷

【明】沈周

羣山西奔駐湖尾通川夾山三十里川窮小濼開鏡光居民次水屋比比屋上有山屋下水開門波光眼如洗虎山橋畔晚市忙打鼓漁郎賣鮮鯉霜前橘柚萬苞黃雨後楊梅千葉紫山圍水抱開農桑樂土風光眞畫裏三年潢潦我無家恨不攜書亦居此

丹陽孫思和東遊每當山水深處輒繪爲圖冬夕過儼山示我光福一段賦之【明】陸深

看君畫裏泛扁舟今日披圖數勝游水面靑峯七十二山腰黃橘幾千頭帆開逺影江湖闊天接中央日月浮試問虎山橋外水爲誰煙浪下蘇州

題天臺桃源圖

【元】陳旅

天臺一溪綠周遭溪南溪北都種桃東風吹花開復落遊人不來春水髙錢塘道士張彥輔畫圖送得劉郎去昨夜神鴉海上來洞裏胡麻欲成樹

天臺山圖

【元】鄭元祐

萬八千丈天臺山仙人抱琴時往還絲聲落澗秋潺潺曲終蜚云舞鶴霞光樓觀難躋攀

次韻周邠寄雁蕩山圖【二首

宋】蘇軾

指防先憑采藥翁丹靑化出大槐宮眼明小閣浮煙翠齒冷新詩嚼雪風二華行觀雄陜右九仙今已壓京東此生的有尋山分已覺溫臺落手中

西湖三載與君同馬入塵埃鶴入籠東海獨來看出日石橋先去蹋長虹遙知別後添華髮時向尊前說病翁所恨蜀山君未見他年攜手醉郫筒

索鴈蕩圖與陳閫帥

【明】周用

我聞鴈蕩山天下稱壯絕羣峯出平地一一騁妖譎日月薄光景神鬼互施設往時使江南不敢弭金節於今復十年夢寐滋不悅云何四方人此恨未得雪桓桓陳將軍雅有古風烈兵余及山水稍稍霏玉屑許我鴈蕩圖把玩慰中熱今日復何日悵望心轉切得無軍務勞日晏費搜抉不然束髙閣而爲虫鼠齧如何顧虎頭稍已忘駟舌深秋憶臥遊徒令寸心折有客錢塘來載書日交轍

題武夷九曲櫂歌圖

【宋】李綱

危峯孤峭與天通猶有當時羽化蹤仙馭自隨鸞鶴去玉樓金瑣白雲封

題武夷九曲櫂歌圖

【宋】白玉蟾

幔亭峯下泛仙船洞口璚華鎖翠煙一自魏王歸絳闕至今哀怨嶺頭猿

題武夷九曲櫂歌圖

【宋】辛棄疾

玉女峯前一櫂歌煙鬟云髻動淸波遊人去後楓林夜月滿空山可柰何

題武夷九曲櫂歌圖

【宋】方嶽

桃花認得釣魚船醉著歸來月滿川山鬼已磨蒼玉壁更畱名字與風煙

題武夷九曲櫂歌圖

【元】趙友士

髙節懷耿介芳情喜尋幽久作吳門隱今爲武夷遊嵚崟羣峯出汨潏九曲流傾觴對瀟灑發櫂任夷猶風髙隱屏冷木落平林秋慨彼弦誦地曠哉榛莽丘覽勝得仙迹景仰在前修沿洄興未已山月照蘭舟

題武夷九曲櫂歌圖

【元】葉西澗

興窮九折更悠然櫂轉船頭障去川畱取洞中無盡意桃花水暖鱖魚天

題武夷九曲櫂歌圖

【元】韓元吉

宛宛溪流疊九灣山猿時下鳥間闗釣磯茶竈山間樂大隱屏邊日月閒

題武夷九曲櫂歌圖

【元】蕭子和

武夷勝槪自籛鏗疊嶂層巒積翠煙古徑崎嶇緣絕壁小涇盤折入通川太王山背杉應老玉女峯頭花欲然丹竈臨流存古迹仙舟駕壑是何年遊人醉坐三杯石神力遙開一綫天

題武夷九曲櫂歌圖

【明】周斌

我昔武夷山下過好山多向馬前看晴雲墮地晚不濕翠壁插天秋正寒巖下豈無仙子宅洞中亦有老龍蟠卽今便欲歸林壑與子相逢別更難

題武夷九曲櫂歌圖

【明】王燧

曽開武夷景未向武夷遊淸溪凡九曲曲曲是瀛洲昔賢有遺宅喬木春森寂千古仰髙風百年存古迹我欲往追尋煙花幾轉深櫂歌何處發山水答淸音

題徐良夫九曲櫂歌圖

【明】李鐸

徐君海上人雅有山林想逺遊賦幽尋徘徊脫徵鞅長揖虹橋仙飄飄欲偕往牽舟坼岸回著屐緣崖上萬壑風泉渟層巖土花長彩鸞載玉笙隱隱遺淸響幻迹杳難窮眞源豁而敞永懷紫陽翁防然契心賞

題武夷山圖【用何光祿匪莪原明韻贈林納言省庵】董其昌

兩丸熠煜跳天門風凥气馬無停轅欲界仙都甌海裹幔亭自昔曽孫裏神霄髙外更無髙神瀵水窮重得水淩倒景兮乘云搆取淸防大赤文叩洞天兮搜福地婆婆鳥迹魚虫字九曲櫂歌丹九轉十年塵土腸爲遣盧敖竹杖亙千尋黃石陰符遺一卷回思九陌走黃埃浮名於我何有哉漁父桃源豈再來天公粉本深徘徊不貪大藥化黃金只愛淸音叶素琴故人持贈好東絹仙人屬我開生面布韤靑鞵不用將雲鬟霧髻長相見有美林夫子偏憐虎頭癡披圖選其勝卜築將因之西嶺煙井焚寶鴨東峯日上蒼龍夾依依蝴蝶夢中歸所欠鵷鸞揷翅飛直是舜耕田已熟直緣商戰貎多肥解道仙凡途豈隔朝凡暮聖忽復易武夷洞口憇靈蹤紫陽祠畔荒行迹省雨須從好雨星積風但養摩天翮宦路無窮素作緇學人漫看朱成碧我袖長懷一瓣香更添下拜巖巖石

題張一邨畫山陰巖壑圖

【明】僧大圭

張侯寫山工寫奇筆力可追黃大癡鱸魚江頭一斗酒墨花散作秋淋漓前峯崒嵂如束筍後峯盤拏來不盡突馬方驚灩澦髙啼猿忽覺蓬萊近水風離離開錦屏峽泉歷歷鳴瑤箏幽葩自炫晨露潔小艸不柰繁霜零兵余僧捨總揺落何意空林見樓閣十年碌碌走河城重憶山陰舊巖壑秋來日日愁炎蒸解衣思濯松風淸輕包錫杖從此去何處水邊無月明別峯和尙方丈題唐子華山陰圗【明】劉基

連山走坡陀大谷入晻曖屋藏深樹中路出巨石背煙雨時有無澗壑互顯晦輕盈曵飛綃縹緲沃浮黛雄梁矯修鼉騂璧駮文瑇崢嶸紫霞髙屈曲白水匯陰森神鬼宅奮迅龍馬隊風雲气象寛日月光炯碎借問此何鄕或有捐余佩答云越山陰信美無與對自從永和來燕遊推勝槪佳人去不還盛集嗟未再唐令實好奇掇拾歸畫繪上人逺公徒我亦淵明輩防晤屬時艱觀覽增慷慨故園沒灌莽舉足蛇豕礙放歌自太息激烈驚厚載

象山圖

【元】吳師道

突兀山如象東南縹緲間先生說經罷仙伯禦風還瑤艸晚谿碧桃花春洞閒神京看圖畫塵土愧人顏

題象山環溪圖

【元】黃溍

崇山標地靈萬古聚淸淑堂堂故相家髙風在喬木仙翁上天去逸響今誰續優哉四千石接軫飛華轂夫君冰雪姿乃爾抱幽獨翩然來帝傍霞裾儼初服侍祠明廷上厭直齋廬宿言懷舊居結構依山麓軒牕對晴嵐林杪出懸瀑散爲百道泉噴薄翻珠玉餘潤之所防秔稻丰比屋春事日向深桃源酒方熟往來無俗駕異書仍可讀歸歟定何時專此溪一曲相逢京洛間紅塵瞇人目披圖覿佳致山水增新綠先賢止息處杖屨存遺躅愛山錫嘉名惠幸及樵牧於於後來者猶或被膏馥安得從君遊靑雲兩黃鵠

孤嶼圖【爲雁山徳

元長老題】僧大防

澹煙疎樹月朦朧路隔寒潮斷復通添个芽庵分我住明年飛錫海門東

僧有示西湖墨本者就孤山左側林蘿祕邃間狀出衡茅之所且題雲林山人隱居謹書二韻以

呈之

【宋】林逋

泉石年來偶結廬冷挨松雪瞰西湖髙僧好事仍多藝已共孤山入畫圖

題林若拙畫孤山圖

【元】張翥

孤山處士孤吟處水影月香餘妙句鶴聲叫絕陵谷秋修竹祠空幾愁莫白雲生根著湖水力盡西風飛不去何人鞭石下崔嵬中流截斷魚龍路丹靑樓觀花如霧葵麥無情僅前度何似槎枒半死枝百年猶是咸平樹荒煙壞柳斷橋冰宿葑田深散鷗鷺畫船歌舞不須防落落詩名自如故野人亦有滄洲趣安得數椽相近住長待天寒欲雪時杖藜來訪梅邊墓

五雲山圖

【元】戴表元

林廬深插紫孱顏一防漁舟帶暝還但得身閒無俯仰人間處處五雲山

題浮玉山居圖

【元】錢選

瞻彼南山岑白雲何翩翩下有幽棲人嘯歌樂䢐年叢石映淸泚嘉木澹芳妍日月無終極陵谷從變遷神襟軼寥廓興寄揮五弦塵彯一以絕招隱奚足言

九霞聽松圖

【元】李孝光

不到茅山又五年煮茶更試碧雲泉山中百事便靜者惟若松聲攪醉眠

鐵崖圖

【元】趙奐

鐵崖道人吹鐵笛一聲吹破雲煙色卻將寫入畫圖中雲散靑天明月白

周蒼厓入吾山作圖詩贈之

【宋】文天祥

三生石上結因緣袍笏橫斜學米顚漁父幾忘山下路仙人時訪嶺頭船烏猨白鶴無根樹澹月疎星一綫天爲我醉呼添蒙澒倦來平臥看雲煙

系舟山圖【裕之先大夫嘗

金居此山之東巖】趙秉文

山頭佛屋五三間山勢相連石嶺闗名字不經從我攺便稱元子讀書山

李平甫爲裕之畫系舟山圖閒閒公有詩某亦繼

作

【金】楊云翼

名利走朝市山居良獨難況復山中人讀書不求官東巖有佳致書室方丈寛彼美元夫子學道如觀瀾孔孟澤有餘曽顏膏未殘向來種徳深直與山根蟠之子起其門孤鳯鶱羽翰計偕聊爾耳平步靑雲端朅來遊京師士子拭目觀禮部天下士文盟今歐韓一見折行輩殆如平生歡舞雩詠春風期著曽防冠五言造平淡許上蘇州壇我嘗讀子詩一倡而三嘆世人非無才多爲才所謾髙者足詆訶下者或辛酸吾子忠厚姿不受薄俗漫晴雲意自髙淵水無聲湍他日傳吾道政要才行完防使玆山名與子俱不刋

霅溪翁雪霽望弁山圖【並序

元】錢選

至元二十九年餘畱太湖之濱雪霽舟行溪上西望弁山作此圖且賦詩云

弁山之陽冠吳興峮嶙望不平煥然仙宮隱其下眾山所仰靑復靑雪花夜積山如換乘興行舟須放緩平生不識五老峯且寫吾鄕一奇觀

偶閱昌國志賦得補怛洛迦山圖【元】吳萊

湧東東際控東荒蓬萊北界跨石梁天風吹來黒水國海雨灑過靑龍洋寶陀山髙此孤絕善財洞近爭巉裂黃金沙土結香雲白玉樹花飄瘴雪扶桑島上接鮫人棋子灣頭望馬秦安期先生脫赤舃羲和朱子扶朱輪晨雞鳴聲日觀立老蜃樓閣潮候急釋迦方域舶船通娑極世家宮殿濕君不見海人稽首叩海磯鮫鼉不動護仙衣紫竹旃檀何處所毗陵頻加獨飛舞

赤松山圖

【元】吳師道

昔年曽蹋山中路路入桃源正春暮落花撲面東風來飛觥遙向流泉去拂衣起隨醉道士爲指黃君牧羊處山空石化艸芊芊祗有荒祠映髙樹神仙之館多飛樓鋪牀對臥樓上頭松聲澗響兩娛客終夜琴笙不肯休十年身墮黃塵底乍喜歸來山尺咫開圖眼中赤霞起萬嶂千峯翠相倚寄書約我同心子再曳靑鞵從此始

百尺山圖【爲輝東

元陽賦】吳師道

巖巖大雄峯故是洪都望若人眞有力獨坐不復讓穹崇構臺殿金碧開巖嶂天華百谷滿鐘唄層雲上緬懷季唐主詩語畱奇壯至今昭回光艸木變姿狀上人東陽秀法筵擁龍象縮地入秋毫禦袖有百丈山川稟瑰異宅據神滋王矧復此道崇奔走有信向弱質阻攀緣披圖但惆悵

題龕山圖【二首

明】葛徵英

嶙峋石勢插空靑起伏山川一望明放眼江隈芳艸徧捲幃天半澹雲橫桃花錦浪流鶯軟楊柳春堤駿馬輕俗慮頓然都渙釋好攜家室老漁耕

寄身絕頂俯滄溟壑轉巖回入杳防隔防云巒微隱見連天芳艸傍沙汀邨墟歷落平煙樹海气奔騰走電霆壯志乘風猶未已畫圖重喜對山靈

西巖圖

【明】孫蕡

欲寫滄浪媿不才畫圖今喜見君開峯巒影落寒潭靜欸乃聲從返照來千頃白波龍伯國百重髙興子陵臺聞君早晚趨金闕風雨漁磯長綠苔

久雨抱病郡齋無聊中忽憶吳興舊隱因畫鷗波

春雨亭

【明】張寧

一櫂煙波載雨還白鷗相對主人閒如何誤落紅塵裏夜夜寒燈夢小山

題五侯筆架峯圖

【明】黃相

我昔曽到五侯峯五峯如指何巃嵸天生欲架如椽筆白雲壓徧溪南松松梢有路通山頂松風吹入雙屐冷仙掌髙擎北斗杓筆峯倒抹銀河影孤村煙火三兩家小橋流水抱村斜逺寺鐘聲雨初歇煙蓑雨笠未還家別來彷佛十餘載明月淸風不相待幾見桃花逐水流洞中仙子今安在我今對畫心茫然丹靑滿目飛雲煙躋攀分寸不可到掀髯欲賦歸來篇

題畢鉢山圖

【明】陳繼儒

畢鉢羅峯迥入霄不通猨鳥不通樵橫空獨木如飛棧半月仙人一換橋

寫括蒼山景

【明】李日華

蒙蒙結元气落落負奇姿想象摩胸久形容脫手遲移家新作計問俗舊能知乳酒松花飯無煩染鬢絲

煙雨樓圖

【明】範氏【名壺貞】

煙嵐無限雨中情逺近樓臺一望平吳菀艸荒麋鹿走越江春盡鷓鴣鳴長隄楊栁迷春渚白水菇茭繞郡城最是晚來新月下萬家煙火隔湖明

禦定歷代題畫詩類卷二十八

欽定四庫全書

禦定歷代題畫詩類卷二十九目錄

名勝類

題瀟湘八景【元戴良】

題仲經家江貫道瀟湘八景圖【元程鉅夫】題陳氏瀟湘八景圖【元陳旅】

瀟湘八景畫【明宣宗】

宋復古畫瀟湘晚景圖【宋蘇軾三首】

少隱惠所畫瀟湘雪景【宋鄒浩三首】

觀徐明叔畫湘西磨崖圖【宋王廷珪】

五日觀瀟湘圖【宋謝翺】

題宗之家初序瀟湘圖【金吳激】

題東玉帥府所藏瀟湘圖【元戴良】

題王山仲所藏瀟湘八景圖捲走筆作瀟湘夜雨【元掲傒斯】

題董簡卿所藏瀟湘圖【元貢奎】

湘江秋逺圖【元成廷珪】

題米元暉瀟湘圖【明劉基】

題湘湖圖【明劉基】

湘江秋意圖【明楊基】

湘漢秋晴圖【明楊基】

壁間畫瀟湘八景【明於謙】

題寫云夢圖【明廖道南】

題錢叔昂瀟湘圖【明孫蕡】

瀟湘雨意圖【明胡直】

湘山障子【明湯顯祖】

題文發叔所藏潘子眞水墨江湖八景小軸【宋楊萬里】江湖八境圖【元吳師道】

洞庭秋月圖【元貢性之】

洞庭圖【明丘濬】

洞庭圖【明廖道南】

題何使君彭蠡望瀑捲【明陳憲章】

沈石田寄太湖圖【明王鏊】

笠澤圖【明丘濬】

九江秀色圖【明王褘】

題髙尙書九江暑雨圖【明僧妙聲】

題沈啟南奚川八景圖捲【明沈璜二首】

禦定歷代題畫詩類卷二十九目錄

欽定四庫全書

禦定歷代題畫詩類卷二十九

名勝類

題瀟湘八景

【元】戴良洞庭秋月

皓气澄素流況當湖正秋舟人夜半起倚徧嶽陽樓

瀟湘夜雨

灑江思已悲入夜聲轉急還憶在荊南臥聽湘妃泣

山市晴嵐

巖上光已合林端曙未分暫出猶衣濕況乃趁虛人

漁村夕照

日落川光暝一舟橫渡頭心期逐魚网蕩然俱未收

平沙落鴈

聲傳孤渚迥影帶夕陽微爲有驚意欲下復遲疑

逺浦歸防

楚客去鄕久還家未有期茫茫雲樹外逺浦一防歸

煙寺晚鐘

冥冥景尙昏隱隱聲徐度出夢方蘧蘧忽聽錯朝暮

江天暮雪

逺近忽同色安知江與山一櫂在中流不敢過前灘題仲經家江貫道瀟湘八景圖【元】程鉅夫洞庭秋月

萬頃玻瓈上輝輝玉一環望中靑似粟約莫是君山

瀟湘夜雨

昏昏風浪裏瑟瑟打篷聲騷客千年恨靈妃萬古情

山市晴嵐

旗亭新酒熟下馬試從容頗勝老兵對夕陽三兩峯

漁村夕照

落日寒潭靜西風黃葉鳴鱸魚新出网分我一杯羮

平沙落鴈

翩翩數行下灘磧俯蒼波此處稻梁好人間矰繳多

逺浦歸防

八景瀟湘妙歸舟更色絲招招煩小住我賦式微詩

煙寺晚鐘

僧定鐘聲緩依稀聽不眞渡頭風正急喚醒未歸人

江天暮雪

六月三山底城中似甑中客來開短軸亂雪舞江風

題陳氏瀟湘八景圖

【元】陳旅

軒後不張樂白月照野水泠泠水影中瑤瑟泣湘鬼西崦生夕霏歸僧度林巘但覺山路長不覺鐘聲逺百貨集亥市莫徭偏買鹽山日出未髙翠雨濕酒簾倦翮久欲下涼風起湖北官客多挾弓莫近白沙驛落日楚江深倒景在髙樹曬綱茅屋頭分魚石梁步南浦艸仍碧髙樓日易斜歸防傍水廟簫鼓下神鴉江气行雲暮忽失巴陵樹一夕洞庭波都向篷上注寒云不成雨暝色凝江楓巫峽梨花夢飄浮過郢中

瀟湘八景畫

明宣宗瀟湘夜雨

濃云如墨黯江樹九疑山迷天色暮蒼松巖下客維舟魚龍鼓舞飛煙霧但見長空風雨來勢與云夢相周回三湘淋漓瀉銀竹七澤洶湧翻春雷長江橫絕巴陵北一水悠悠漾空碧洪濤巨漲頃刻中虹橋隱隱無人迹前溪遙見野人家槿籬茅屋半欹斜髙樓誰得江湖趣坐聽瀟瀟對燭花隔浦鐘聲來逺寺曉色蒼涼喜開霽靑天萬里白雲收滿目湘山翠欲流

洞庭秋月

洞庭秋水淸徹底嶽陽城頭月初起巴山落影半湖陰金波倒浸芙蓉翠須防素景當遙空寒光下燭馮夷宮云夢微茫冰鑑裏沅湘浩蕩玉壺中霜華初飛風浪息萬籟無聲夜方寂彷佛湘靈汗漫遊虹橋直跨天南北但見鷗汀與鷺洲折葦寒沙帶淺流縞衣綸巾湘中老髙歌取醉嶽陽樓回看月下西山去湖水悠悠自東注洞庭咫尺西南陬赤岸銀河萬里秋

山市晴嵐

茅屋幾家山下住長橋遙接山前路湖天雨過曉色開滿市晴嵐帶煙樹逺山近山杳靄間前村後村相彌漫浮藍積翠久不散懸崖滴露松梢寒湘市老人頭半白琴僕從容隨枝舄林外靑簾賣酒家山肴野蔌漁樵客洞庭春來湖水生君山到處花冥冥波光澄涵橫素練樹色掩映開銀屏撫景徘徊看未足颯颯天風滿林麓何人獨倚嶽陽樓長笛數聲山水綠

平沙落鴈

秋江水落波浪淺平沙渺渺連天逺白蘋紅蓼滿瀟湘枯葦黃蘆迷漢沔鴻鴈恆憐澤國秋數聲忽報楚天愁萬里避寒違朔漠幾行帶雪下汀洲雲水微茫少矰繳歲歲南來歡有托霜田豈乏稻粱謀江村自得棲遲樂黃鶴樓前鐵笛鳴時驚嘹唳兩三聲湖通巴蜀寒煙淨天接荊衡暮景澄嗟爾迢迢自荒服慕戀中華生計足行當懋徳覆羣生盡使洪纎皆發育

逺浦歸防

斜陽欲掛晴川樹丹霞逺映瀟湘浦洞庭湖上接星沙萬里歸舟自何處雲帆縹緲天際來勢壓滔天云浪摧須防已達漢江曲江聲洶湧如鳴雷漢陽城頭夜吹角暫從鸚鵡洲邊泊長笛一聲山月低殘燈數防江云薄西蜀滇南與海通浮波來往自無窮暮天已卷三湘霧曉日還懸七澤風突兀危樓瞰江水臨眺何人頻徙倚寒鴉飛盡淡煙收浩蕩遙空淨如洗

漁村夕照

嶽陽城頭望湘浦芳艸垂楊迷古渡晴嵐霏白夕陽紅渺渺江村天欲暮漁家茅屋住汀洲罷釣歸來穩系舟自念生涯在网罟臨風髙掛向船頭出水鮮鱗雜紫蟹罏頭有酒還堪買東鄰西捨當此時歡笑聲餘歌欸乃豚魚吹浪白連天隔江賈客促歸船餘光逺映雙鳬外殘影半落孤鴻邊湖上髙樓云外起下瞰湖湘千百里憑髙一望楚江低雲樹蒼蒼暮山紫

煙寺晚鐘

煙光漠漠春山紫古寺深藏萬松裏夕陽西墜羣壑陰隔林藹藹疎鐘起瀟湘無風波浪停恍如水底鳴長鯨山僧策杖歸來晚遙聽穿雲百八聲緩急因風如斷續逺徹山阿並水曲已隨暮角響江城更送樵歌出林麓乘橋二客心悠然偶立遙看瀑布泉髙山流水有深意咫尺不聞音韻傳乾坤無塵萬籟靜朗然空谷聲相應髙秋正遇曉霜淸分明若向丰山聽

江天暮雪

大江東去天連水薄暮蕭蕭朔風起須防吹卻凍雲同六花亂撒滄波裏橋南橋北樹槎枒隔浦紛紛集晚鴉馬嘶百折蟠雲路犬吠孤邨賣酒家俯仰山川同一色眼前不辧浪花白茫茫七澤與三湘分明皓彩遙相射漁翁獨酌寒江濱頃刻瓊瑤飛滿身得魚醉唱湖南曲欸乃一聲天地春有時倚櫂弄長笛洞庭景物淸無敵中流迢遞望君山但見遙空聳銀壁

宋復古畫瀟湘晚景圖【三首

宋】蘇軾

西徵憶南國堂上畫瀟湘照眼雲山出浮空野水長舊遊心自省信手筆都忘防有衡陽客來看意渺茫落落君懷抱山川自屈蟠經營初有適揮灑不應難江市人家少煙郊古木攢知君有幽意細細爲尋看咫尺殊非少陰晴自不齊徑蟠趨後崦水防赴前谿自說非人意曽經入馬蹄他年遊宦處應話劍山西少隱惠所畫瀟湘雪景【三首

宋】鄒浩

永州城北十五里二水初同爲一水天花開玉滿前飛人在故人亭子裏

前年深冬一丈雪巖擁朝陽渡黃葉鸕鷀插頸夢圎時天作南山付雙睫

將謂雪消無覓處元來只在毫端住爲余展出凍雲天一片瀟湘宛如故

觀徐明叔畫湘西磨崖圖

【宋】王廷珪

衡山髙出北斗邊九疑蒼梧相屬聨羣峯環走如卻立山腳插入瀟湘川朱陵渺邈迷處所白鶴噴薄飛流泉坐看徐郎拂絹素盡驅山嶽置眼前徐郎豈是眞畫手酒酣遊戲乃其天巴陵洞庭連浦漵鯨鯢蟠穴爲賊淵詔謂將軍出旗鼓樓船蹴蹋驚浪喧欃槍夜落照湖水雕弓十萬猶控湘西古寺最奇絕丹崖翠壁開何年況公文章善敍事大字怪偉宜鑱鐫中書異時觀落筆因煩吮墨圖淩煙孟公韓公毛發動腰靫大羽進賢冠他年中興事可考公名亦與玆山傳

五日觀瀟湘圖

【宋】謝翺

五日泣江蘺騷人沈佩褋年深弔古客滿門垂艾葉旣垂靑艾葉復競畫舟檝明時內閣子供奉進瑤帖豈復懷沅湘歷舜愬往牒江流物色攺看畫淚承睫彷佛舊居人指防失故業三戶空鳥啼九疑列如堞

題宗之家初序瀟湘圖

【金】吳激

江南春水碧於酒客子往來船是家忽見畫圖疑似夢而今鞍馬老風沙

題東玉帥府所藏瀟湘圖

【元】戴良

少年魂夢厎曽閒多在江湖煙水間今日精藍方丈地倚窗眠看洞庭山

題王山仲所藏瀟湘八景圖捲走筆作瀟湘夜雨

【元】揭傒斯

涔涔暗江樹荒荒楚天路穩系渡頭船莫放流下去

題董簡卿所藏瀟湘圖

【元】貢奎

瀟湘在何處展捲心悠然是中有雲飛上有蒼梧連憶昔弄扁舟載雪淸江天湘君招不來明月墮我前微鐘破徵夢落鴈棲寒煙回首行萬里攬衣羨孤搴可憐楚人辭憔悴窮歲年圖畫豈不好此意誰復傳已矣三嘆嗟臨風叩商弦

湘江秋逺圖

【元】成廷珪

蒼梧愁雲拂煙水日暮無風波自起何人吹簫作鳯皇被髮臨江迎帝子黃陵女兒情更多卻掩冰【一作絲】淚如洗千年遺恨人不知坐對空山疑夢裏

題米元暉瀟湘圖

【明】劉基

米家父子皆好奇戲弄筆墨如小兒三百年來傳幾手坐見銷鑠同春澌丹靑馳譽士所恥勉彊循物寧非癡蒼梧之山郁防重華往矣空寒颸猿啼鳯去竹迸淚白日慘澹令人悲瀟湘洞庭連鄂渚江漢波濤動荊楚不見軒轅張樂時水妃怨泣鮫人語問君此圖何處得中有逺意眾莫識君不見岐陽石鼓字泯滅千載猶爲人愛惜

題湘湖圖

【明】劉基

君山洞庭隔江水彭蠡無風波浪起明窻曉晴圖畫開興入湘湖三百里浙江兩岸山縱橫湘湖碧繞越王城越王城荒陵谷在古樹落日長煙平遊子天寒孤櫂逺七十二谿飛雪滿浩歌不見濯纓人沙鶴野猿相對晚湖東雲气通蓬萊我欲從之歸去來蛟鼉塞川陸有虎兩臂無翼令心哀

湘江秋意圖

【明】楊基

湘江澄澄漢江綠芷葉蘭花映斑竹一聲欸乃鴈驚飛數防靑山淨如玉蒼梧回望是荊州楚雨吳雲恨未休無夢可聽湘女瑟有人方倚仲宣樓

湘漢秋晴圖

【明】楊基

讀書不願賢良舉朝醉霸陵暮湘渚兩鬢從添鏡裏霜十年聽徧江南雨呼鷹臺上愛秋淸鸚鵡洲前看晚晴紅葉蟬聲湘寺逺碧潭鴻影漢川明湘波漢水愁無盡畫裏江山聊一哂舉世惟稱王仲宣當時亦有周公瑾

壁間畫瀟湘八景

【明】於謙

煙寺微茫幾杵鐘漁村斜映夕陽紅平沙落鴈迷殘靄逺浦歸帆趁便風山市微嵐孤嶼斷江天欲雪暮云同洞庭月色瀟湘雨想象陰晴似夢中

題寫云夢圖

【明】廖道南

黃鶴髙樓淩紫煙瀟湘夜雨帶遙天壯懷自信吞云夢一葉蘭舟濟巨川

題錢叔昻瀟湘圖

【明】孫蕡

逺山如遊龍近石如踞虎秋陰迢迢樹楚楚乃是洞庭瀟湘之極浦西來白波浮太虛神物似與空蒙俱潭深蜃气結樓閣鮫人蹋浪隨遊魚織綃更泣明月珠綴成懸璫素裙襦九疑並迎翠華輦絳節影低羣眞趨須防長風起木末髙林側亞葉亂脫浮雲散盡天宇豁雲水遙連帶靑闊蒼松翠竹黯未分殘霞斷靄余斜抹錢郎毛骨淸畫此兼眾妙疎疎臨水花白白逺山曉恍疑一葉寒流中雨後開篷展淸眺日落君山吹鳯簫水雲相間作簫韶荒祠二女應魂斷試把芙蓉天外招

瀟湘雨意圖

【明】胡直

鸞竹叢深日未晡寒江煙雨翠糢糊東風無限瀟湘意卻倚篷窗聽鷓鴣

湘山障子

【明】湯顯祖

蒼梧云影落人間帝子浮湘竟不還千載秦皇問堯女不能燒卻淚防斑

題文發叔所藏潘子眞水墨江湖八境小軸

洞庭波漲

【宋】楊萬里

湖水吞天去湖風送浪還銀山何處是靑底是君山

武昌春色

花外庾樓月鶯邊吳宮柳我欲問廢興春風獨無口

廬山霽色

彭澤收積雨廬山放嫩晴多情是瀑布只作雨中聲

海門殘照

萬里長江白半規斜日黃焦山渾欲到宛在水中央

太湖秋晚

水气淸空外人家秋色中細看千萬落戶戶水精宮

浙江觀湖

海湧銀爲郭江橫玉系腰吳儂只言黠到老也看潮

西湖夏日

四月曽湖上荷錢劣可穿歸來開短紙十里已紅蓮

靈隱冷泉

小潘詩家子解作無聲詩八景俱妙絕冷泉天下奇

江湖八境圖

【元】吳師道洞庭

君山隱隱暮碧洞庭渺渺秋波羈客白頭懷古湘靈莫奏云和

武昌

艸生自識春洲月滿誰登夜樓寂莫漢人文賦蕭條進士風流

廬山

香鑪峯看飛練棲賢峽聽奔雷三疊谷簾未識至今卻悔歸來

海門

多景樓前狠石浮玉山下中泠長江天險安在北固煙光自靑

太湖

雲樹煙波浩渺漁村橘裏縈環想見三髙不死超然來往其間

浙江

兩山噴雪轉三道奔濤渺漫白塔故宮髙殿行人來倚防幹

靈隱寺

平地琮堆翠湧何人鬼刻神劖防有風雲震蕩再還前日飛巖

西湖

花柳空蒙春霧蒲荷澹蕩秋暉水光山色長好舞榭歌臺易非

洞庭秋月圖

【元】貢性之

一天秋水浩無涯短葦蕭蕭泊暮槎知是夜涼明月出解將鴈影落平沙

洞庭圖

【明】丘濬

八月湖面闊天低地盡浮四山通潦水萬景聚重樓木杪仙人過雲中帝女遊何時乘雅興徙倚豁吟眸

洞庭圖

【明】廖道南

洞庭春水碧於天玉削君山翠欲懸我向登樓望云夢三湘煙景一尊前

題何使君彭蠡望瀑捲

【明】陳憲章

平湖三百里飛泉三百丈誰遣墮人間回頭似天上

沈石田寄太湖圖

【明】王鏊

逺寄蕭蕭十幅圖霞明霧暗雨糢糊眼中覺我無雲夢胸次知君有太湖溪壑懷人如有待煙雲入手若爲逋黃金萬樹秋風裏撥櫂西來莫滯濡

笠澤圖

【明】丘濬

我聞在昔天隨翁浮家浪迹笠澤中筆牀茶竈隨所寓潤物搜腸情興濃七澤三江通甫裏一葉扁舟五湖水年來遁世避風波不知長在風波裏

題九江秀色圖

【明】王褘

昔聞廬山謡今見廬山髙廬山之髙幾萬仭九江秀色近可招山南山北盡佳致五百僧房蜜脾綴香鑪直削金芙蓉瀑布長拖靑翡翠晴嵐暖靄日夕浮畫圖彷佛不得求謫仙仙去三千秋安得起爾從之遊

題髙尙書九江暑雨圖

【明】僧妙聲

尙書畫山山巃嵸九江秀色開森聳況當五月暑雨交雲气滃渤川先動五峯削出靑如蓮綠樹彷佛聞吟猿猶瞻謝朓靑山宅不見米家書畫船何人出門面山立頭上烏紗翠痕濕誰喚山東李謫仙來觀瀑布三千尺於今戈防亂如麻使我披圖一詠嗟欲買沃洲歸共隱江山如此屬誰家

題沈啟南奚川八景圖【二首

明】沈璜

奚川八景不可見盡情斂取入畫圖侍郎作歌系其後爲索和篇徵及吾吾得見詩如見畫當食幾欲忘歠餔五柳宅邊竹裏館寧與晉唐人物殊柳眠更起竹乍醉坐見滿地淸陰鋪靑山白雲粉黛深暝樹寒鴉疑墨塗讀書有此下酒物秫田可釀錢可沽村居惟愁過客少時教置驛臨通衢儒林文苑隱逸傳競誇僑肸生菇蘆窺園臨水足酬唱放歌舒嘯隨招呼記裏桃源境絕異序中盤谷路復紆花撫紫荊與棠棣鳥催布谷兼提壺案陳諸器庋圖籍無一不與古爲徒家藏食鼎斟雉羮俗傳避忌呼落蘇石田寫景旋寄詠醉時擊缶歌烏烏何處閒行過略彴幾人枯坐來跏趺長林丰艸任寂莫明堂今有一柱扶此圖久失忽復出直從秣陵歸海隅展捲如聞古香動坐觀不敢臥氍毹一歌再歌奏金石豈我細響能濫竽彊憑韻腳當跋尾不識可稱同調無春光差喜霧非霧世事休論觚不觚故廬指防誰稚子且欣且慨手捋須先疇舊徳等閒在止合傳玩何嘆吁王公之先所可薦蘋蘩筐筥曁潢污須眉忽作翠微綠耳畔淸泉鳴僕夫丹靑能事審若爾愚公移山眞復愚吁嗟乎愚公移山眞復愚

聽說圖中風物美但讀長歌已狂喜喬木淸川數里間尺幅都收到曲幾前有老杜後大蘇能以詩章當畫史二歌三讀轉興懷少陵眉山相比擬若道臨溪堪釣璜尙湖宛在渭川涘作畫善行縮地法無數景光縑素裏春秋以時詠蘭桂俯仰之間識喬梓遊多鹿豕想鄰山食足魚鰕知近市論成樂志美西園村港暗通路斜迆耕鑿衣冠問若何只記在家常早起吾子風流勝昔人合調每尋程與李蘭心未肯雜於蕙橘性寧教化爲枳所嗟李子赴泉臺喜得程君就棲止拂水巖頭飛瀑聲穿過窗櫺落枕底堂沿松竹署耦耕閣敞湖山額秋水似玆小築近年成賸許新經著耒耜山莊對向畫圖看知他誰儉復誰侈詞出牛宮見曵犂客上龍門聞倒屣嫩蕨有幾亦同采老酒無多竟先被長句初驚驟雨過髙歌定遣從風靡先疇昔日服畎畝舊徳今時食名氏朝煙夕靄並迷離山亦有椒江有汜淸齋不免盡園蔬淨肉何至污碪機宋家劉氏兩先生號曰公非與公是從來史學未易通夏禮能言徵在杞吳越當年大國王表忠觀古舟堪艤四海皆知有羅生唐使不知亦已矣子今命我續前篇未及捉筆先伸紙蘭亭敍曽比金穀桃源記卻出栗裏況子詩因述祖興輞川唱和非徒爾五行作甘惟稼穡三農艱辛在耘耔墨池滌研開良田此意豈復闗餘子

禦定歷代題畫詩類卷二十九

欽定四庫全書

禦定歷代題畫詩類卷三十目錄

名勝類

觀江淮名勝圖【唐王昌齡】

觀王右丞維滄洲圖歌【唐僧皎然】

題輞川圖後【宋文彥博】

次韻和文潞公題王右丞輞川圖【宋韓琦】輞川圖【元劉因】

王右丞輞川圖【元王惲四首】

王維輞川引業詩圖【元馬祖常】

題王維輞川圖【元貢師泰】

王維髙本輞川圖【元鄧文原】

右丞輞川圖【元吳鎭】

西湖圖【宋眞山民】

西湖空蒙圖【元劉因】

題西湖圖【元王惲】

西湖小景【元程鉅夫】

玉澗和尙西湖圖歌【明劉基】

題戴文進西湖圖【明劉泰】

題何使君山水西湖泛舟捲【明陳憲章】

題西湖十景鄒和峯家藏戴文進畫巨浸秋波【明楊愼】

題西湖景【明鄭汝美】

題南屏對雪圖【明方孝孺】

謝衡州花光寺仲仁長老寄作鏡湖曹娥墨景枕屏【宋鄒浩】

鏡湖圖【元唐肅】

題趙仲庸鏡湖圖【明錢宰】

題畫建溪圖【唐方幹】

浯溪圖【宋黃庭堅】

題淸溪圖【宋孔平仲】

王文玉出淸溪圖以示坐客【宋孔武仲】

追和杜牧之弄水亭詩韻題淸溪圖【元吳師道】題黟令周君儒所藏淸溪白雲圖【元趙汸】

尙書右丞侯公雲溪圖【金趙秉文】

雲溪曉泛圖【金李汾】

武善夫桃溪圖【元元好問二首】

爲燮圃題鼇溪春曉圖【元虞集】

鶴溪圖【元吳鎭】

題石氏瞻畫鶴溪圖【元仇逺】

題西溪圖【元趙孟頫】

題西溪圖【明董其昌】

夜夢與數客觀畫有八幅龍湫圖特奇客請余作詩其上書數十字而覺不能復記明旦乃追補之亦髣髴夢中意也【宋陸遊】

蘆溝曉月圖【元陳髙】

題蘆溝曉月圖【明趙寛】

淸洞圖【元何中】

題鶴泉圖【元馬臻】

濱州雲巢圖【元張雨】

靑弁雲林圖【明張羽】

題何使君百泉淸賞捲【明陳憲章】

洙泗圖【明丘濬】

題玉淙圖【明李維楨】

題林屋洞天【明僧麟洲】

禦定歷代題畫詩類卷三十目錄

欽定四庫全書

禦定歷代題畫詩類卷三十

名勝類

觀江淮名勝圖

【唐】王昌齡

刻意吟雲山尢知隱淪妙逺公何爲者再詣臨海嶠而我髙其風披圖得遺照援毫無逃境遂展千里眺淡埽荊門壁明標赤城燒靑蔥林間嶺隱見淮海徼但指香鑪頂無聞白猿嘯沙門旣云滅獨往豈殊調感對懷拂衣胡寧事漁釣安期始遺舄千古謝榮耀投迹始可齊滄浪有孤櫂

觀王右丞維滄洲圖歌

【唐】僧皎然

滄洲誤是眞萋萋忽盈視便有春渚情褰裳掇芳芷颯然風至艸木動始悟丹靑得如此丹靑變化不可尋翻空作有移人心猶言雨色斜拂座乍似水涼來入襟滄洲說近三湘口誰知捲得在君手披圖擁褐臨水時翛然不異滄洲叟

題輞川圖後

【宋】文彥博

吾家伊上塢亦自有椒園漠漠淸香逺離離丹實繁盈襜常要采折柳不須藩每看輞川畫起予商可言次韻和文潞公題王右丞輞川圖【宋】韓琦

輞川誠自好人各愛吾園欲縱家山樂終縻吏事繁鴻飛思避弋羝觸困羸藩幾日歸陶徑方知踐此言

輞川圖

【元】劉因

詩中傳畫意畫裏見詩餘山色無還有雲光展復舒前溪漁父宿舊宅梵王居千古風流在披圖儼起予

王右丞輞川圖【四首

元】王惲

騷詠禪談意未央敧湖煙月墮微茫園林鐘鼓淸時樂好个裴公綠野堂

狀物何如及物功開元眞宰說姚崇未妨僦屋招提裏斗米三錢四海同

凝碧池邊野鹿過空垂雙泣賦悲歌論忠不到平原列馳譽丹靑未足多

文彩風流映一時丹靑三昧有餘師戲將萬斛敧湖水寫盡南山五字詩

王維輞川別業詩圖

【元】馬祖常

野水已不流野田已無塍日夕華子岡狐貍上丘陵髙人玆爲土畫墨飛塵凝空餘古韻語髣髴今日興

題王維輞川圖

【元】貢師泰

開圖縱奇觀江山郁相繆兩垞矗岧嶤重湖渺油油邃宇抗疏嶺危亭俯圓流春塢辛夷發夏陌髙槐稠竹館翠陰晚茰沜紅實秋逺墅漆未割近園椒欲收驚鳥避溪泉野鹿逐巖幽日暮川上歸涼飈蕩孤舟靄靄雲气合漠漠煙光浮顧思天寶初綱紀壞不修霓裳按妖拍鼙鼓起姦謀豈無匡濟術乃爲閒曠畱菱歌自來往葩辭更唱酬遂令摹寫間意度猶可求乾坤多變態江海生暮愁白鷗飛不去千載空悠悠

王維髙本輞川圖

【元】鄧文原

輞口風煙春日遲淺沙深渚帶東菑紅杏花開翔白鶴綠楊絲裊逗黃鸝山云寂寂入寒竹野露瀼瀼裛嫩葵誰似右丞淸絕處千秋一士更何疑

右丞輞川圖

【元】吳鎭

瀟灑開元士神圖繪輞川樹深疑垞小溪靜見沙圓徑竹分靑靄庭槐斂莫煙此中有髙臥欹枕聽飛泉

西湖圖

【宋】眞山民

兩袖春風一丈池等閒蹋破柳橋西雲開逺嶂碧千疉雨過落花紅半溪靑斾有情邀我醉黃鶯無恨爲誰啼東城正在桃林外多少遊人逐馬蹄

西湖空蒙圖

【元】劉因

舊隱湖山筆底收相從京洛意中遊昏昏車馬飛花雨寂寂鐘魚落葉秋千古登臨翻昨夢百年歌舞漾淸愁何當化鶴看滄海不用呼猿汲澗流

題西湖圖

【元】王惲

東南形勢說余杭誰辧山谿作國防蹋雪欲尋龍井去表忠祠下謁錢王

西湖小景

【元】程鉅夫

一片無情水笙歌日日春至今圖畫裏輸與眼明人

玉澗和尙西湖圖歌

【明】劉基

大江之南風景殊杭州西湖天下無浮光吐景十里外疉嶂湧出靑芙蕖百年王气散荊棘惟有歌舞畱歡娛重樓峻閣妬鉛黛媚柳嬌花使人愛老僧不善兒女情故作觕豪見眞態想其泚筆欲畫時髙視化工如小兒千巖萬壑吾意匠誇娥巨靈吾指麾卻憶往年秋雨夕畫舫衝煙度空碧蒼茫不辧云與山但覺微風響蘆荻須防冷月迸深霧時見松杉半昏黒開樽命客彈焦桐扣舷大笑驚海童鮫人唱歌魚鼈應水底影動雙髙峯只今倏忽成老翁可憐此樂難再逢愁來看畫欲自適誰知感生愁轉劇

題戴文進西湖圖

【明】劉泰

錢塘西湖天下奇浮光萬頃澄琉璃仙宮佛剎湧金翠簫鼓之聲聞四時六龍扶日消春霧畫船撐過茅家埠吳姬雙唱遏云歌驚散鴛鴦與鴈鷺水亭入夏薫風來鏡裏荷花髙下開蔗漿酪粉出冰椀對花一飲三百杯梧桐葉脫屬秋至籃輿尋僧靈隱寺深洞老猿呼不應和得賓王舊詩句冥剪水落九天孤山突若銀螺然玉驄駝醉探春去紅椒已破疎籬邊戴進胸中有丘壑揮灑新圖使人愕羊腸路口樹陰陰鴨觜灘頭沙漠漠和靖東坡不可逢白雲常護靑芙蓉寄謝山靈莫相拒早晚來聽煙際鐘

題何使君山水西湖泛舟捲

【明】陳憲章

潮勢傾滄海江聲下富春西湖剛十里偏耐醉遊人題西湖十景鄒和峯家藏戴文進畫巨浸秋波

【明】楊愼

圃樓臺近水醉鄕日月宜秋萬里鳬舟鷁櫂千重貝闕龍湫

題西湖景

【明】鄭汝美

西湖勝景出塵寰此日披圖一破顏勒馬呼童沽綠酒移舟隨意看靑山蘇公堤在人爭仰逋叟梅開鶴自還試問南朝多少寺莓苔煙雨總奇觀

題南屏對雪圖

【明】方孝孺

昔年歲暮京國還艤舟夜宿南屏山山風吹雪天欲壓夜半大雪埋江闗淸晨倚樓望吳越六合玉花飄未絕恍疑江上駕山來萬頃銀濤湧城闕山僧好事喜客畱置酒開筵樓上頭玉堂仙人宋夫子紅顏白髮靑貂裘坐談今古如指掌共看云收月華上寒輝素彩相蕩摩碧海瓊臺疊蕭爽酒酣擊節心日開慷慨弔古思英才荒祠古柏嶽王墓廢湖殘柳蘇公堤一時嘉會難再得仙人上天塵世窄王子何年繪此圖正貌南屏舊遊迹吾知王也奇崛人新詩妙墨俱絕倫偶然揮灑豈無意神授髣髴存天眞世間今古同飛電回首人豪都不見空有蘿山石室書夜夜虹光射霄漢

謝衡州花光寺仲仁長老寄作鏡湖曹娥墨景枕

屏

【宋】鄒浩

道人秀骨生何許若耶溪邊淸气聚不從章甫事功名遊歷諸方參佛祖祝融峯下忽擡頭覷破虛空笑而舞折腳木牀二十年門外艸深無寸土偶然消息落人間幻出花光照今古我舟邂逅泊山前霧捲雲開見眉宇更知我自浙東來曾擁旌旗塵督府千巖萬壑繞罇罍夢斷臥龍誰是主爲將池墨灑鮫綃故國封疆歸擇取曹娥江接賀家湖環以峯巒暝煙雨森森喬木動樵風廟貌崢嶸閟神禹碑畱遺刻蔡邕題注目端爲楊主薄子猷興盡季眞亡髣髴櫂聲回逺浦乾端坤倪渺莫窮咫尺並包入庭戶坐令鄕思滿瀟湘恨不歸飛插雙羽蒼梧洞庭南北中气象縱橫隨步武祗緣流放阻君親入眼𨿽奇若無覩道人方便巧施爲乃以家山慰心腑舊愆猶冀獲湔除恩錫餘年返農圃靑鞵布襪謝塵埃肯使髙蹤慙杜甫

鏡湖圖

【元】唐肅

自憐一曲有心期不用黃冠詣闕辭舟近香鑪峯下泊馬從酒甕石邊騎春云竹護方幹塢霜樹鴉啼漢守祠面面屏風開水墨輞川今日屬王維

題趙仲庸鏡湖圖【爲洽上

明人作】錢宰

趙侯胸中有泉石白髮垂顚人不識丹靑不寫四十年一見洽師雙眼碧當年王宰浪得名十日五日勞經營天機到時一揮灑白雲顚倒秋波明秋波在屋下白雲在屋上香鑪秦望天東南蒼巒翠巘森相向三山落日煙水賒秋風舊宅今荷花斷垣蒼石無路入至今人說放翁家放翁家渺何處阿師出家不歸去不惜千金買畫圖笑倚淸江看雲樹

題畫建溪圖

【唐】方幹

六幅輕綃畫建溪刺桐花下路髙低分明記得曽行處秪欠猿聲與鳥啼

浯溪圖

【宋】黃庭堅

成子寫浯溪下筆便造極空蒙得眞趣膚寸已千尺只今中宮寺在昔漫郎宅更作老夫船檣竿插蒼石

題淸溪圖

【宋】孔平仲

淸溪之水淸無泥鳬飛燕下太平池昔人嘗比翠綃舞安得捲之筆自隨畫師摹寫多巧思只用烏田數張紙戲拈禿筆埽成圖濃淡邅回眞得意江磯釣浦逺更深昔時行處皆可尋張公好雅心不俗眉山先生爲楚吟公今奉使庾嶺南峽中喬林與天參白雲揺曵入船戶淸江呼嘯窺江潭天霾不開地多熱佛桑山丹赤如血此時一展淸溪圖灑君胸中貯冰雪南方不可以久畱祝公歸來此中州枕白石兮漱淸流蘆聲戰雨曷若颺風之拔木漁煙凝晚曷若海霧之橫秋我已卜居在九江九華廬阜郁相望千里思公如咫尺扁舟櫂月到池陽王文玉出淸溪圖以示坐客

【宋】孔武仲

舟在此溪濱披圖看愈親須知堂上客便是畫中人瀟灑蒼葭映舂容碧浪春秀山旁發派秋浦淨爲鄰飛鷺來窺影遊魚可數鱗飲防須捲去聊以辟京塵

追和杜牧之防水亭詩韻題淸溪圖【元】吳師道

池陽瀕大江羣山勢騫舞髙甍出麗譙萬屋駢民伍決奔淸溪流光照城南戶飛梁壓水天荒亭僕風雨載酒客誰來弄水人已去蒼煙帶林薄綠野分畦圃賈檣攢比櫛魚捨低殘堵秋風瀲生漪夕雲閒映渚蕭蕭蒲柳脫槭槭葭蘆語遊鱗數儵尾沈影窺鴈羽徵毛寒未減珠光時自吐隨流長堤盡當道奔石怒十里淸瑤堆谽谺爭刻露僧居艸棘翳仙洞霞霏貯卻還望翠微絕憐浸秋浦太白與樊川千載不可遇揺筆想吟詩攜壺紀遊處何當占民籍便欲棲村塢磯釣具竿綸畝耕供臼杵暫遊竟返櫂微官謾紆組中情托謡詠萬象恣嘲侮九華興未已淛水期空負忽見張公圖如得千金賂沈淪正爭席榮誇無負弩悠悠山水思冉冉歲年暮展捲儻頻來猶堪浣塵土【天歷已已余過池陽與友人自淸溪遊齊山賦詩紀其事而溪上之勝未之及今觀靈源艸堂所藏張公詡淸溪圖及諸巨公名章妙翰爲之憮然自失因和杜紫薇詩韻一首追述所懷非敢僭附前人第以晚末獲見是圖用志喜幸云爾】

題黟令周君儒所藏淸溪白雲圖【元】趙汸

結屋淸溪上白雲與爲鄰云影常在地溪光淨無塵餘暉及山木掩映忘冬春逍遙窗戶間亦足娛心神相望彭澤宰仕止孰由人忽憶桃花源悠然思問津

尙書右丞侯公雲溪圖

【金】趙秉文

朝遊雲溪上暮遊雲溪下不知雲溪云去作人間雨流水赴大壑白雲思故山何時溪上人心與歸雲閒黃公山下雲溪路十里溪光照雲樹溪流瀝瀝讀書聲想見先生舊遊處溪上老僧今白頭尺書招我歸來休圮上方傳黃老略山中未暇赤松遊我公昔年提孤軍旌旗絳天張魚鱗鯨鯢沸天海水渾罵賊嚼齒欲透齦旄倪十萬寄一身咸陽白骨回靑春九重嘆息天爲顰殿前論事气益振滄海未全歸禹貢山東且願變齊民匣內寶書金屈戌腰間瑞節玉麒麟衞國錦衣歸故里代公黒發更慈親他年鐘鼎書元勲二十四考中書君整頓乾坤濟時了飄然返卻雲溪云

雲溪曉泛圖

【元】李汾

曉景澹明月落影潭西丘晴川掛煙樹光拂云河流楓林入行色闗山生白頭羨彼畫中人憶我秦川遊君帆渺何許儻下滄浪洲滄浪吾有約寄謝同盟鷗

武善夫桃溪圖【二首

元】元好問

物外煙霞卜四鄰武陵不是避秦人軟紅香土君休羨千樹桃花滿意春

金罽六月寒桃花春夢隔徵鞍靑山歸計何時辦畫卷空畱馬上看

爲燮圃題鼇溪春曉圖

【元】虞集

久客山陽萬家邑石嶺戴轍縈紆入溪水西行夜雨深連村桑柘春云濕昔因荒迥少官府日暮狐兔作人立自從置縣二百年稍有衣冠更俗習讀書進士比捨聞潤屋黃金亦家給山中白日浮雲多負乘因仍足車笠燮侯世冑國勲舊射防君門恥沿襲朱衣作監列星宿逺人豈意髙軒及援琴不鼓書牒稀彈鋏無魚賓客集繡衣使者停車見黃堂大夫下牀揖登髙望逺送飛鴻攬轡駸駸度原隰人言桐鄕人愛我我愛桐鄕重於邑畫圖千疉山木雕茅舍蕭條莫忘葺

鶴溪圖

【元】吳鎭

閒雲流水淨無塵幾曲溪山占好春識得人間仙迹在一雙芒屩好尋眞

題石民瞻畫鶴溪圖

【元】仇逺

鶴溪近與練湖連一鏡秋水淸無邊依稀淮岸瀟湘浦慣見月虹書畫船山翁幾年吳下客溪艸溪花未相識筆牀茶竈老眞肯與鷗沙分半席

題西溪圖【贈鮮子

元伯幾】趙孟頫

山林忽然在我眼攬被欲遊嗟已逺長松謖謖含蒼煙平川茫茫際曽巘大梁繁華天下稀走馬鬭雞夜忘歸君獨胡爲甘寂莫坐對山水娛淸暉西溪先生奇崛士正可著之巖石里數間茅屋破不修中有神光發奇字綠蘋齊葉白芷生送君江南空復情相思萬里不可見時對此圖雙眼明

題西溪圖【贈虞徳

明園吏部】董其昌

三笠溪流獨木橋逋仙共爾發長謡若爲卻入千峯去黃鵠摩空不可招

夜夢與數客觀畫有八幅龍湫圖特奇客請余作詩其上書數十字而覺不能復記明旦乃追補

之亦髣髴夢中意也

【宋】陸遊

髙堂閱畫娛嘉賓巨幅小捲縱橫陳其間一圖最傑作命意落筆驚倒人奇峯峭立插地軸飛瀑崩防垂天紳壽藤老木幻荒怪深潭危棧愁鬼神忽然白晝起雷電始覺異物蟠奫淪陰雲四興誅老魃甘澍連夕蘇疲民豈惟陂澤苖盡立已活億萬介與鱗文章與畫共一法腕力要可回千鈞錙銖不到便懸隔用意𨿽盡終苦辛君看此圖凡幾筆一一圓勁如秋蒓乃知世間有絕藝天造艸昧參經綸吾言未竟且復止剰發幽奧天公嗔

蘆溝曉月圖

【元】陳髙

蘆溝橋西車馬多山頭白日照淸波氊廬亦有江南婦愁聽金人出塞歌

題蘆溝曉月圖

【明】趙寛

銀河半落長庚明城髙萬戶皆雞聲長橋臥波鼇背聳上有車馬蕭蕭行蒼煙淡接平蕪迥沙際朦朧見人影舉頭一望天宇髙殘月蒼蒼在西嶺

淸洞圖

【元】何中

元暉昔作西江客夜飛墨花曉無迹春風畱此二百年幸是山中至人識有千黃金雙白璧鵝溪白繭才數尺潁陽山髙風露寒幾處髙堂掛生色

題鶴泉圖

【元】馬臻

我聞匡廬之山靑入天上有瀑布千仭懸嵌空金碧根髙源噴薄直自太古前未知鑿開混沌竅神物茫昧誰之然翩然皓鶴來何許心融恍聽泠泠語云是遼城丁令威圃昆丘曽一舉爲嫌天上多官府偶向人間值風雨稻粱與魚鰕瑣細不足數空餘舊標落燕雀莫敢侮令威令威我欲從之遊天風萬里冥冥秋力小羽翮短六合安能周乃知摶鵬鷽鳩各有分不如楡枋飛躍棲林丘

濱州雲巢圖

【元】張雨

蒼山不受寒裹以白兜羅借云以爲暖我意不在多小營丹鶴巢髙棲翠云柯飛仙度鸞笙老人臥雞窠誰能江海去風雨一漁蓑

靑弁雲林圖

【明】張羽

前代何人畫山水長安闗仝營丘李華原特起範中立三子相望古莫比亦有北苑與河陽後來作者誰能當米家小虎出逸品力挽元气歸蒼茫房山尙書初事米晚自名家稱絕美藝髙一代誰頡頏只數吳興趙公子當時弭節匡廬峯曽寫太平興國之神宮五峯卻立疑爭雄臺殿突兀紛靑紅中有雲气隨遊龍我對此圖臥三日遂令奇气生心胸亂來學士遭漂蕩文藝艸艸誰能工筆精墨妙心更苦那得再有前賢風於乎乾坤浩蕩江海闊使我執筆將安從

題何使君百泉淸賞圖

【明】陳憲章

不聞佩玉儺無復蘇門嘯泉聲今古同明月時相照

洙泗圖

【明】丘濬

自從天一所生水地六成之流不已人見源泉混混來誰識其中涵至理魯國之川洙泗沂夫子所在今何之申申夭夭不復覩滔滔汨汨常如斯

題玉淙圖

【明】李維楨

永嘉萬山萬芙蓉中有大壑流淙淙斧鑿猶存神禹迹蒼苔碧蘚千古衣防茸微颸拖練魚文蹙落霞散綺霓裳穠天瓢倩客時爲瀉云碓無人夜自舂並州快刀剪靑纈匡廬瀑布掛白龍谿谷谽谺盤石激衝驟雨注射跳波衡縱駭若摐金伐鼓斬蛟潯陽江怒若胥濤雷行馬奔龕赭不能容疾若三門竹箭秋放澑緩若武陵桃花春溶溶大若軒轅帝張咸池之樂洞庭野細若山水蒼佩玲瓏眾若錫鑾和鈴千官朝閶闔微若一琴一詠深林獨往無人從何物王生能好事自道此物情所鐘尋源進半艇拄頰任孤笻洗耳濯纓足漱齒蕩襟胸鳥歌松籟難屬和遊魚出聽口喁喁鈞天九奏枉成夢安問人間萬石鐘嗚呼王生樂此忘饑且忘死胡不取一丸泥爲爾封龍湫鴈蕩恐相妒令爾往來心憧憧

題林屋洞天

【明】僧麟洲

羣山包水水包山金作芙蓉玉作環洞裏有天通五嶽山中無地著三班白雲髣髴雞初唱碧海迢遙鶴又還可惜桃花有凡骨年年隨浪出人間

禦定歷代題畫詩類卷三十

欽定四庫全書

禦定歷代題畫詩類卷三十一目錄

古迹類

桃源圖【唐韓愈】

和桃源圖【宋王十朋】

題桃源圖【宋魏了翁】

題桃源圖後【元王惲】

防武陵圖【元王惲】

桃源圖【元王惲三首】

題桃源圖【元錢選】

題桃源圖【元趙孟頫】

畫桃源【元趙孟頫】

題商徳符學士桃源春曉圖【元趙孟頫】

題桃源春曉圖【元吳澄】

題桃源圖【元揭傒斯】

桃源圖【元黃溍】

桃源圖【元傅若金】

阮子華所藏桃源圖【元成廷珪】

桃源圖【元吳師道】

桃源圖【元周權二首】

桃源圖【元華幼武】

桃源圖【元唐肅】

題桃源圖【元丁鶴年】

題桃源春曉圖【明張以寧】

張繼善寄桃源圖因賦詩【明貝瓊】

題桃源圖【明林壁】

桃源圖【明孫一元】

桃源圖【明何景明】

桃源圖【明謝承舉】

桃源圖【明文嘉】

題桃源圖【明朱彥昌】

題桃源圖【明沈周】

題小桃源圖【明王世貞】

桃花山水圖【元納延】

題劉松年桃花山水小幅【明僧麟洲】

題徐參議赤壁圖【宋王炎】

赤壁風月笛圖【金李純甫】

題武元直赤壁圖【金李晏】

赤壁圖【元元好問】

後賦赤壁圖【元劉因】

題赤壁圖【元戴表元】

東坡赤壁圖【元王惲】

畫赤壁【元趙孟頫】

赤壁圖【元馬祖常】

赤壁圖【元虞集】

赤壁圖【元楊載】

題赤壁圖【元成廷珪】

赤壁圖【元吳師道】

遊赤壁圖【元吳師道】

題赤壁圖【元王瓚】

題赤壁圖【元丁鶴年】

題赤壁圖【明吳寛】

題戴文進赤壁圖【明陳煒】

赤壁圖【明廖道南】

題畫小赤壁圖【明董其昌】

禦定歷代題畫詩類卷三十一目錄

欽定四庫全書

禦定歷代題畫詩類卷三十一

古迹類

桃源圖

【唐】韓愈

神仙有無何眇芒【一渺】作茫桃源之說誠荒唐流水盤回山百轉生綃數幅垂中堂武陵太守好事者題封逺寄南宮下南宮先生欣得之波濤入筆驅文辭文工畫妙各臻極異境怳惚移於斯架巖鑿谷開宮室接屋連墻千萬日嬴顚劉蹶了不聞地坼天分非所卹種桃處處惟開花川原近逺【一作逺近】烝紅霞初來猶自念鄕邑嵗久此地還成家漁舟之子來何所物色相猜更問語大蛇中斷喪前王羣馬南渡開新主聽終辭絕共淒然自說經今六百年當時萬事皆眼見不知幾許猶流傳爭持酒食來相饋禮數不同罇俎異月眀伴宿玉堂空骨冷魂淸無夢寐夜半金雞啁哳鳴火輪飛出客心驚人間有累不可住依然離別難爲情船開櫂進一回顧萬里蒼

蒼煙水暮世俗寧知僞與眞至今傳者武陵人

和桃源圖【有序

宋】王十朋

世有圖畫桃源者皆以爲仙也故退之桃源圖詩詆其說爲妄及觀陶淵明所作桃花源志乃謂先世避秦至此則知漁人所遇乃其子孫非始入山者能長生不死與劉阮天臺之事異焉東坡和陶詩嘗序而辧之矣故予按陶志以和韓詩聊證世俗之謬云

嬴秦斬新開混茫傲睨前古無虞唐詩書爲灰儒鬼哭李斯秉筆中書堂長城丁壯無還者送徒更住驪山下避世髙人何所之出門永與家鄕辭入山惟恐不深逺豈是得已巢於斯來時六合爲秦室未省今爲何嵗日吏不到門租不輸子長丁添更何卹春入山中桃自花招邀隱侶傾流霞男耕女織自婚嫁派別支分都幾家誰泛漁舟迷處所山開淵辟聞人語乍相驚問卒相歡設酒烹雞講賓主可憐秦事已茫然帝業初期萬萬年猶道祖龍長在世豈知異姓早三傳鄰里殷勤爭餉饋人情與世無相異未信壺中別有天卻訝身遊與夢寐山花亂眼鳥哀鳴數日畱連喜復驚更從洞口尋鄕路逢人欲話疑非情異日扁舟欲重顧水山迷紅日暮後來圖畫了非眞作志淵明乃晉人

題桃源圖

【宋】魏了翁

伏勝髙堂書已出竇公制氏樂猶傳魯生力破秦儀陋商皓終扶漢鼎顚隱者寧無人禮義武陵匪獨我山川若將此地爲眞有亂我彞倫六百年

題桃源圖後【有序

元】王惲

至元癸未夏五月二十日經略史公邀余樓居燕語仍出示桃源古畫二大軸蓋佳筆也公因詢玆事有無其意果云何者明日賦此詩以呈

君侯示我桃源圖絹素剝裂丹靑渝衣冠爼豆三代古髣髴物色開華胥當時傳記羨樂土存說本末何敷腴半山歌詠似摭實昌黎論列疑其虛千年繪影見遺迹桃源之境誠有無君不見淵明千古士心逺與世疎羲皇而上每自況肯隨澤雉樊籠拘弦歌歸來朝市攺故山田園松菊蕪斜川風景固足住未免結廬人境車馬時喧呼復讎宣力兩不可天運乃爾將無如遐觀髙舉深意在安得超出物表冥鴻俱因緣開此武陵說托彼奧隱稱樵漁不然果有繼問津雲煙出沒何湏臾又不見山林不外天壤間迥與世隔皆仙居桃花流水窈然在放浪而卽斯人徒放浪而卽斯人徒

跋武陵圖

【元】王惲

淵明髙興托冥鴻流水桃花事本空好笑武陵狂太守謾回煙櫂月明中

桃源圖【三首

元】王惲

淵明旣號葛天民流水桃花到處春明見筆端閒寓興武陵休苦殢漁人

東來連舸泛長湖兩鬢冰霜盡瘁臒偶值漁郎心已媿更堪三復武陵圖

淛西到處武陵溪乍渉幽深路便迷始信避秦元寓說淵明遺世厭羈棲

題桃源圖

【元】錢選

始信桃源隔幾秦後來無復問津人武陵不是花開晚流到人間卻暮春

題桃源圖

【元】趙孟頫

戰國方忿爭嬴秦復狂怒寃哉魚肉民死者不知數斯人逃空谷是殆天所恕山深無來逕林宻絕歸路艱難茍生活種蒔偶成趣西鄰與東舎雞犬自來去熙熙如上古無復當世慮安知捕魚郎延緣至其處遙遙千載後緬想增慨慕卽今生齒繁險絕悉開路山中無木客川上縻漁父𨿽懷隱者心桃源在何許況玆太平世堯舜方在禦干戈久巳戢老防樂含哺田疇畢耕耨努力勤藝樹毋爲問迷津窮探事髙舉

畫桃源

【元】趙孟頫

桃源一去絕埃塵無復漁郎再問津想得耕田並鑿井依然淳朴太平民

題商徳符學士桃源春曉圖

【元】趙孟頫

宿云初散靑山濕落紅繽紛溪水急桃花源裏得春多洞口春煙揺緑蘿緑蘿揺煙掛絕壁飛流淙下三千尺瑤艸離離滿澗阿長松落落淩空碧雞鳴犬吠自成邨居人至老不相識瀛洲仙客知仙路防染丹靑寄輕素何處有山如此圖移家欲向山中住

題桃源春曉圖

【元】吳澄

朦朧曉色破初春一洞桃花樹樹新此景世間眞个有只今去作捕魚人

題桃源圖

【元】揭傒斯

桃源非一處龍虎畫難同內外闗逾鐵髙低石作叢黃旛靑劍北紫蓋白雲東蟾影當霄迥蛾眉抱月弓千重藏曲折四面削虛空地戶迎風黒天池浴日紅雪霜翻濺瀑雷雨瀉崩洪暗識猨啼逺晴聞鳥語工危龕三井祕絕澗九橋通江合仙巖怒山連鬼谷雄劉王開辟後秦晉有無中時見看桃侶頻逢采藥翁丹臺寒漠漠琳宇气熊熊濟勝非無具緣源恐莫窮煙霞俄變滅艸樹杳蘢蔥四序何勞志羣愚倘擊蒙誰言武陵近十里上淸宮

桃源圖

【元】黃溍

山容慘慘將爲雨雲气垂垂欲傍花莫問前邨何處覓垂蘿盤石卽吾家

桃源圖

【元】傅若金

聞說避秦地花間忘嵗年偶逢漁父問長使世人傳丘壑渾疑幻林廬或近仙至今圖畫裏惆悵武陵船

阮子華所藏桃源圖

【元】成廷珪

桃源【一作花】流水似天臺髣髴三生到此來玉杵霜無處覓金堂玉【一作祕】室爲誰開滄州一夜生芳艸陰洞千年長緑苔何必誑人秦甲子漁郎秪見兩三回

桃源圖

【元】吳師道

翠嶂淸溪逺近春柴荊雞犬接比鄰花開酒熟身無事便是桃源畫里人

桃源圖

【元】周權

蒼茫煙水隔塵凡源上霞蒸曲曲山一自漁郎歸去後武陵春色滿人間

桃源圖

【元】周權

千重萬重蓮瓣山小天包在山中間神椎鑿門石扇裂冷香迸出桃花灣漁郎尋春踏溪尾撞入桃花小天裏荒邨人家無幾家五百年來孫換子不邑不城無憂鄕駕雲爲屋霞爲墻丹雞叫煙桂巖冷白牛耕雨芝田香眼中驚見塵中客持酒爭來問鄕國鹿走荒山西復東龍渡長江南又北聽防此語意猖狂月明假榻松間房明朝出山重回首山迷水亂雲茫茫武陵太守意未省彊要尋源造靈境若是靈境長可通淳俗定變澆漓風

桃源圖

【元】華幼武

流水桃花世外春漁郎曾此得通津當年只記秦猶在不道山河又屬人

桃源圖

【元】唐肅

犬雞人物總秦餘千樹桃花防隱居不識三章新約法猶藏萬卷未燒書水通煙澗才容櫂山暖晴嵓可命車不是阿房三百里楚人一炬便成墟

題桃源圖

【元】丁鶴年

放舟長怪武陵人彊覓桃花洞裏春若使仙源通一綫如何避得虎狼秦

題桃源春曉圖

【明】張以寧

溪上桃花無數開花間春水緑於苔不因漁艇尋源入爭識仙家避世來翠雨流雲連玉洞丹霞抱日防瑤臺幔亭亦有虹橋約問我京華幾日回

張繼善寄桃源圖因賦詩

【明】貝瓊

張生愛我桃源圖桃源有路歸何日髙堂坐見武陵溪犬吠雞鳴猶髣髴雲气挾山山欲行山窮水闊桃花明仙家只在流水外世上無人知姓名一日花間問漁者山河百二如崩瓦赤帝西來祖龍死復見同槽有三馬太康去秦六百秋子孫生長不知憂商顏黃綺亦何事白發出侍東宮遊龍爭虎戰俱寂寞絕境空存巳非昨種桃何必指秦人春到花開又花落

題桃源圖【送人就

明婚新都】林璧

三百灘聲去路長黃山白嶽總仙鄕隔溪樹拂張生黛出峽風傳荀令香一葉蘭舟屏裏畫千花潭水鏡中妝爲君細與秦人說今日漁郎勝阮郎

桃源圖

【明】孫一元

溪上春風笑語溫溪頭春水漲新痕中原逐鹿人誰是桃葉桃花自一邨

桃源圖歌

【明】何景明

昔我遊武陵坐石窺花源防坼丹洞閟風廻緑蘿翻崩崖奔古月沓嶂響哀猿行車一以過始知人境喧眞陽仙令欲南往手持新畫來相訪武陵山水久不覩令人置我髙堂上巖穴如聞雞犬聲邨墟但見桑麻長髣髴潭水濱防綴桃花春山川似晉代衣服猶秦人回首茫然一煙霧尋源誰復知眞處投簪福地終有期个中先認桃花樹

桃源圖

【明】謝承舉

武陵桃花先破春漁郎偶爾來問津山重水復得云竇風馳浪駛臨溪濱何知卒然入異境人家逺近通芳鄰石田茅屋與世隔云是先世來避秦桑麻接地足衣食冠裳結伴無疎親我聞嬴氏亂天紀儒坑典焚凶不悛大張滛暴戕物類俯視四海皆愚民天生性良天亦卹故教善眾藏嶙峋仙邪人邪杳莫測歷世巳久迹已陳縱然有仙亦常事神仙原是人間人昌黎臨川各云逺地下不起黃道眞坡翁語破萬世惑千載淵明蘇爲申

桃源圖

【明】文嘉

偶然避世住靑山不道移家便不還卻怪漁郎太多事又傳圖畫到人間

題桃源圖

【明】朱彥昌

當時秦鹿走中原天下紛紛孰可論黔首巳沾新雨露白雲猶隔舊乾坤水流花謝長三月犬吠雞聲自一邨我昔荊湖詢往事茫茫煙浪幾黃昏

題桃源圖

【明】沈周

啼饑兒女正連邨況有催租吏打門一夜老夫眠不得起來尋紙畫桃源

題小桃源圖

【明】王世貞

出郭只十里種桃近千樹主人非避秦亦不嫌客顧有酒且賞花酒盡應湏去試語劉麟之何如此中住

桃花山水圖【爲桃源屠

元啟明題】納延

天臺山下云無數山南山北多桃樹石洞春寒風雨深落花半逐溪流去人間從此識仙家短棹尋源到水涯翠褏乘鸞下眀月玉盤畱客進胡麻我昔捫蘿探幽谷靑精煮飯松間宿至今瞳子有神光細字猶能夜深讀髙人築屋石溪東谿山卻與天臺同粉黛含精托幽趣碧桃流水春溶溶六月黃塵汗如洗獨騎瘦馬京城裏忽見新圖雙眼眀拏舟欲泛滄浪水我家只在蒼崖巓白雲繞屋靑溪連他日君能逺相覓看花酌酒春風前題劉松年桃花山水小幅

【明】僧麟洲

杳無雞犬有人家夾水山髙路不賖劉阮別來頻甲子年年春雨送桃花

題徐參議赤壁圖

【宋】王炎

鳥林赤壁事巳陳黃州赤壁天下聞東坡居士妙言語賦到此翁無古人江流浩浩日東注老石輪囷飽煙雨雪堂尙在人不來黃鵠而今定何許此賦可歌仍可弦此畫可與俱流傳沙埋折防洞庭岸訪古壯懷空黯然

赤壁風月笛圖

【金】李純甫

鉦鼓掀天旗腳紅老狐膽落武昌東書生那得麾白羽誰識潭潭蓋世雄裕陵果用軾爲將黃河倒捲湔西戎卻教載酒月明中船尾嗚嗚一笛風九原喚起周公瑾笑煞儋州禿鬢翁

題武元直赤壁圖

【金】李晏

鼎足分來漢祚移阿瞞曾困火船歸一時豪傑成何事千里江山半落暉云破小蟾分樹暗夜深孤鶴掠舟飛夢尋仙老經行處只有當年舊釣磯

赤壁圖

【元】元好問

馬蹄一蹴荊門空鼓聲怒與江流東曹瞞老去不解事誤認孫郎作阿琮孫郎矯矯人中龍顧盼叱吒生云風疾雷破山出大火旗幟北捲天爲紅至今圖畫見赤壁髣髴燒刼畱余蹤令人長憶眉山公載酒夜俯馮夷宮事殊興極憂思集天澹雲閒今古同得意江山在眼中凡今誰是出羣雄可憐當日周公瑾顦顇黃州一禿翁

後賦赤壁圖

【元】劉因

公無渡河歸去來周郎袖裏藏風雷老狐千年快一擊金眸玉爪不凡材先生平生兩賦爾江山華發心悠哉只今畫裏風月笛尙有老驥西風哀眼中驚波不西歸鶴夜半從天回曹劉鬭气今何處船頭好在白雲堆

題赤壁圖

【元】戴表元

千載英雄事已休獨余明月照江流畫圖不盡當年恨卻寫蘇家赤壁遊

東坡赤壁圖

【元】王惲

先生胸次有天遊萬里長江一葉舟欲托悲風寫遺響恐驚幽壑舞潛虯

畫赤壁

【元】趙孟頫

周郎赤壁走曹公萬里江流鬭兩雄蘇子賦成奇偉甚長教人想謫仙風

赤壁圖

【元】馬常祖

三國周郎赤壁西江山𨿽好夕陽低他年銅雀分香妓猶恨回船戰炬迷

赤壁圖

【元】虞集

過鶴生新夢攜魚憶舊遊淸霜凋木葉落月湧江流隱者時堪訪良田亦易求如何玉堂夜白髮不生愁

赤壁圖

【元】楊載

寂寂長江夜同人共泛舟淸尊方澹蕩孤櫂且夷猶望逺幽禽度歌長獨繭抽千年遺迹在不逐水東流

題赤壁圖

【元】成廷珪

赤壁磯頭禿鬢翁興來攜酒泛秋風偶論水月盈虛際並入江山感慨中華發多情傷老大皇天無地著英雄神遊八極知何許良夜應騎一鶴東

赤壁圖

【元】吳師道

沈沙折防怒濤秋殘壘蒼蒼戰鬭休風火千年消霸气江山一幅掛淸愁丈夫不學曹孟徳生子當如孫仲謀機防難逢形勝在狂歌弔古漫悠悠

遊赤壁圖

【元】吳師道

燒天烈火萬艘空橫槊英雄智力窮何似扁舟今夜客洞簫聲在月明中

題赤壁圖

【元】王瓚

我昔南遊過赤壁曾上磯頭訪遺迹吳魏勝負了無聞一曲漁歌楚天碧黃岡遷客峨眉翁道同北海人中龍羇懷得酒逸興發扁舟夜泛空眀中江山如許誰賔主醉挾飛仙夢中語直將天地等浮漚三國周郎曾此數神遊八極空畫圖開卷髣髴瞻眉須淸風千古凜如在悠悠目斷江云孤

題赤壁圖

【元】丁鶴年

橫槊英聲逺聞簫逸興長至今風月夜鶴夢繞黃岡

題赤壁圖

【明】吳寛

江流東繞千尺堤山鶻上結危巢棲遊人夜半放舟過舉酒閒說曹徵西徵西當年下江滸八十萬軍盡貔虎眼中見慣劉琮徒吳蜀區區何足數舳艫相銜千里連气吞徳兼孫權豈知防士已旁笑笑彼逺來非萬全長江之險人能共不獨阿瞞兵可弄東吳防獵尺書馳權也難將首親送帳底拔刀軍令行如此姦雄安足驚周瑜早已借前箸黃蓋何曾論五兵五兵爭如一炬火北軍敗走南軍坐紛紛燥荻與枯柴乘取便風才十舸波濤起立半天紅彊虜灰飛一夕空平生親手注孫子未信水軍能火攻誰云此行才足恥更聞裹瘡歸淯水武池頭計已疎銅爵髙臺聊自起當今四海如一家三國爭雄眞可嗟尙想綸巾巡壘堞猶將折防洗泥沙武昌夏口東西路畫史分明入毫素空餘赤壁付遊人贏得坡仙兩篇賦

題戴文進赤壁圖

【明】陳煒

元丰有案詩成獄五載南來事遷逐黃岡形勝無處無赤壁磯頭山水緑古樹深蟠不老根懸崖瀉下飛來瀑白露橫江風气涼月出東山皎如燭扁舟欸乃擊空明主賓逸興何當足歌聲上薄鬥牛寒玉簫吹起蛟人哭此時此景情最融那識深沈與榮辱舊存詞賦未淒涼千古虹光耀人目臨安畫史藝無雙貌得生綃橫半幅揮毫幾度不成吟祗恐神遊笑俚俗緜邈髙風何處尋漠漠江云寄遙矚

赤壁圖

【明】廖道南

洞庭春水碧連天赤壁仙人夜扣船何處乘槎入牛斗直從銀漢泛虹泉

題畫小赤壁圖【有序

明】董其昌

吾松有小赤壁與黃州赤壁大小實相埒不知何事辱之爲小沈徴士繪圖爲玆山解嘲雨中過君防齋頭君防方以吳綃防綴泉石有張子淵自白嶽至攜松蘿茶與畸墅鬭勝君防呼酒佐之永日無俗子靣目君防彊余畫爲畫此圖並書赤壁詩詩書畫皆君防和之沈公緒欲鑄東坡像於赤壁山房屬余書大江東去詞鐫於石末句及之然鑄東坡何必赤壁陸家畸墅合著此公與內史相酬也

吾松山有九俱以海爲沼東海旣以大赤壁何當小風穴祕精靈雲門削鬼巧口鼻鬭嶙峋鱗甲成夭矯而我遊齊安何繇淩窈窕時平兵气銷霜落江聲悄回思平原鶴誰是枌楡鳥恰似黃池防吳楚爭可了將無山嶽靈端受裏俗嬲歸語東陽生攜笻事幽討石言曾莫逆壁觀共枯槁田成琳球賦屋用辛夷撩太守握紅雲冠彼山谷好靈蹤儼如舊疣贅忽以澡嘉名公等錫一壑從余保手寫浪淘沙峨眉雪可埽敢應北山招終事東坡考

禦定歷代題畫詩類卷三十一

欽定四庫全書

禦定歷代題畫詩類卷三十二目錄

古迹類

觀蘭亭圖【唐李頻】

題汪華玉所藏蘭亭圖【元虞集】

蘭亭圖【元吳師道二首】

方方壺崇山峻嶺圖【明吳寛】

項洙處士晝水墨釣臺【唐方千】

觀釣臺畫圖【唐徐凝】

題釣臺障子【唐李頻】

題伯時畫嚴子陵釣灘【宋黃庭堅】

題瑩師釣臺圖【宋陸遊】

釣臺圖【元程鉅夫】

和龍麟洲題黃次翁黃鶴樓圖【元劉詵】

題黃鶴樓小景【明廖道南】

題黃鶴樓圖【明張鳯翼】

題黃鶴樓圖【明僧大圭】

題竹樓小景【明廖道南】

嶽陽樓圖【元陳髙】

題孟珍玉澗畫嶽陽樓小景【元楊維楨】

小李將軍嶽陽樓景【明程敏政】

嶽陽樓圖【明吳溥】

滕王閣圖【元程鉅夫二首】

題滕王閣圖【元貢師泰】

題滕王閣小景【明廖道南】

觀元丹丘巫山屏風【唐李白】

寄巫山圖與林致一諭叔奇【宋王十朋二首】題巫山圖【宋賀鑄】

韓無咎檢詳出示所賦陳季陵戶部巫山圖詩【宋範成大】巫山圖【元劉因】

題巫峽圖【元吳澄】

盧鴻艸堂圖【宋蘇軾】

盧鴻嵩山艸堂圖【元吳鎭】

王維終南艸堂【元吳鎭】

題趙祖文盤谷圖【宋呂居仁】

題楊息軒盤谷圖【元王惲】

題盤谷圖【元劉詵】

劉平川盤谷圖【元貢師泰】

題王鵬梅金眀池圖【元鄧文原】

金眀池圖【元陳庭實】

金眀池圖【元王振朋】

題金眀宴遊圖【元黃溍】

題金眀池圖【元錢惟善】

謹題王鵬梅金眀池圖【元吳全節】

題王鵬梅金眀池圖【元張珪】

昆眀池圖【元程鉅夫】

柴桑曉色圖【元吳師道】

爲淩郡丞題柴桑雅致圖【明王世貞】

題城侍者剡溪圖【宋陸遊】

題瑩上人剡溪圖【宋陸遊】

與和甫時甫各題畫卷防分得剡溪圖【宋姜防】剡溪圖【明丘濬】

題剡溪障子【明王世貞】

老杜浣花谿圖引【宋黃庭堅】

西塞山圖【元戴表元】

跋藍闗圖【元王惲二首】

當塗郡有脫鞾亭以謫仙采石得名乃繪之圖而贊以詩【元蘓爾約蘓哈雅】

鄭谷圖【元虞集】

首陽山圖【元範梈】

醉翁亭障【元歐陽】

汾亭古意圖【元張礎】

題碧山圖【元金涓】

題渭橋圖【明劉基】

題東坡淮口山圖【明張以寧】

題太白亭小景【明廖道南】

代題六朝遺秀圖【明藍仁】

薴蘿邨圖【明李日華】

禦定歷代題畫詩類卷三十二目錄

欽定四庫全書

禦定歷代題畫詩類卷三十二

古迹類

觀蘭亭圖

【唐】李頻

往防人何處遺蹤事可觀林亭今日在艸木古春殘筆想吟中駐杯疑飲後幹向靑穿峻嶺當白認回湍月影牕間夜湖光枕上寒不知詩酒客誰更慕前歡

題汪華玉所藏蘭亭圖

【元】虞集

衡茅負晴旭有客至我門共披防稽圖山色盛繽紛眾賢坐水次飛觴泛沄沄夷曠各有趣髙閒如右軍幽情付後覽陳迹感前欣悠悠千載來不異更旦昏探穴問神與望海悲秦君逝者皆如斯死生固奚云所以鼓瑟人思從童冠羣春服沂新浴歸歟聊永言撫捲不知老遐思在玆文東南極積水日暮多浮雲

蘭亭圖【二首

元】吳師道

京洛銅駝艸莽深春風修竹滿山陰右軍憂國心如許

也伴蘭亭醉客吟

觴詠餘情落筆時後來感慨已先知山陰道士衣冠少竹裏荒祠澗水悲

方方壺崇山峻嶺圖

【明】吳寛

上淸樓閣萬山中百折丹梯鳥道通我欲置身巖壑裏白雲深處覓仙翁

項洙處士畫水墨釣臺

【唐】方幹

畫石畫松無兩般猶嫌瀑布畫聲難𨿽云智慧生靈府要取功夫在筆端潑處便連陰洞黒添來先向朽枝榦我家曾寄雙臺下往往開圖盡日看

觀釣臺畫圖

【唐】徐凝

一水寂寥靑靄合兩崖崔崒白雲殘畫人心到啼猿破欲作三聲出樹難

題釣臺障子

【唐】李頻

君家盡是我家山嚴子前臺枕古灣卻把釣竿終不可幾時入海得魚還

題伯時畫嚴子陵釣灘

【宋】黃庭堅

平生久要劉文叔不肯爲渠作三公能令漢家重九鼎桐江波上一絲風

題師釣臺圖

【宋】陸遊

羊裘老子釣魚處開卷令人雙眼明未可匆匆便持去夜牕吾欲聴灘聲

釣臺圖

【元】程鉅夫

先生只合桐江老幸有生涯釣與農偶被羊裘勾引去客星早已不相容

和龍麟洲題黃次翁黃鶴樓圖【元】劉詵

孫曹不戰何在大江千載狂瀾誰倚樓頭呼鶴秋風落日危闌

題黃鶴樓小景

【明】廖道南

黃鶴飛來淩紫煙漢江春水碧連天懸知仙子登樓興多在紅雲帝座邊

題黃鶴樓圖

【明】張鳯翼

一聲長嘯向蓬山千嵗桃花好駐顏只合獨騎黃鶴去誤畱仙迹在人間

題黃鶴樓圖

【明】僧大圭

仙樓縹緲隔蓬萊黃鶴西飛竟不回倚徧闌干秋水濶徵帆一葉漢陽來

題竹樓小景

【明】廖道南

竹樓髙接月波樓俯瞰澄江靜不流樓上何人披鶴氅卻令長夏變淸秋

嶽陽樓圖

【元】陳髙

巴陵地殊勝洞庭波緲緜層樓碧霄上雕闌緑樹邊想象對圖畫遊觀阻風煙何由跨黃鵠憑髙望逺天題孟珍玉澗畫嶽陽樓小景

【元】楊維楨

嶽陽樓上望君山山色蒼涼十二鬟劍气拂云連翠黛佩聲挑月過滄灣洞庭水落漁船上云夢秋深獵客還最憶老仙吹鐵笛馭風時復往來間

小李將軍嶽陽樓景

【明】程敏政

嶽陽圖迹重兼金尺素何人手更臨瓦布蛛絲憑錯綜山呈螺黛欲浮沈气蒸波撼中唐句後樂先憂一範心閒指畫圖揩病目臥遊情共楚云深

嶽陽樓圖

【明】吳溥

昔年曾上嶽陽樓髙宴湖湘五月秋老去卻從圖畫看故人誰似舊風流

滕王閣圖【二首

元】程鉅夫

幾度滕王閣憑闌看晚晴西山與南浦相送復相迎佩玉鳴鑾地滕王說幾秋人間空畫本檻外只江流空濟艱難業旁招俊乂儔太宗尢可念千古有瀛洲

題滕王閣圖

【元】貢師泰

雄城控華甸傑閣臨芳洲飛甍起千仭曲闌圍四周丹碧何輝煌文采射鬥牛帝子去不返頫仰經幾秋江黒簾雨捲山靑棟云收孤舟天際來揚帆在中流狂飇薄莫起坐覺增煩憂何當埽重翳白日輝神州開圖發長嘆天地一浮漚

題滕王閣小景

【明】廖道南

懸臺飛閣入層空彭蠡匡廬一望中自是使君頻駐節靈槎長犯斗牛宮

觀元丹丘巫山屏風

【唐】李白

昔遊三峽見巫山見畫巫山宛相似疑是天邊十二峯飛入君家彩屏裏寒松蕭颯如有聲陽臺微茫如有情錦衾瑤席何寂寂楚王神女徒盈盈髙咫尺如千里翠屏丹崖粲如綺蒼蒼逺樹圍荊門歷歷行舟泛巴水水石潺湲萬壑分煙光艸色俱氛氳溪花笑日何年發江客聴猿幾嵗聞使人對此心緜邈疑入嵩丘夢防云寄巫山圖與林致一諭叔奇【二首宋】王十朋

圖畫巫山十二峯緘題遙寄舊遊從煩君仔細看山色不似老夫歸意濃

數千里外共眀月十二峯頭望故鄕我對此山無夢寐夢魂只在鴈山傍

題巫山圖【滏陽張氏出此圖蓋宋唐人畫庚申四月賦】賀鑄

巫山彼美【原本闕】秀色發朝云絢麗不可挹飄颻去無痕楚夢一夕後蒼山秋復春目斷腸亦斷往來今古人韓無咎檢詳出示所賦陳季陵戶部巫山圖詩仰窺髙作嘆息彌襟余嘗攷宋玉談朝云事漫稱先王時本無依據及襄王夢之命玉爲賦但云頩顏怒以自持曾不可乎犯幹後世弗察一切混以媟語曹子建賦宓妃亦感此而作此嘲誰當解者輒用此意次韻和呈以資撫掌

【宋】範成大

瑤姬家山髙插天碧叢奇秀古未傳向來題目經楚客名字徑度岷峨前是邪非邪莽難識喬林古廟常秋色暮去行雨朝行雲翠帷瑤席知何人峽船一息且千里五兩竿頭見旛尾仰窺仙館至今疑行人問訊居人指千年遺恨何當申陽臺愁絕如荒邨髙唐賦里人如畫玉色頩顏元不嫁後來饑客眼常寒浪傳樂府吹復彈此事牽連到溫洛更憐塵韤有無間君不見天孫住在銀濤許塵間猶作兒女語公家春風錦瑟傍莫爲此圖虛斷腸

巫山圖

【元】劉因

朔風捲地聲如雷西南想見巫山摧江南圖籍二百年一炬盡作江陵灰不知此圖何所得眼中十二猶崔嵬猿聲髣髴余山哀行雲欲行行復回神宮縹緲望不極乘風禦气無九垓區區云夢蹄涔爾豈知更有陽雲臺

題巫山圖

【元】吳澄

生平想象髙唐賦不識巫山十二峯忽有奇觀來眼底一時疑似夢魂中

盧鴻艸堂圖

【宋】蘇軾

昔爲太室遊盧巖在東麓直上登封臺一夜繭生足徑歸不復往巒壑空在目安知有十志舒捲不盈幅一處一盧生裘褐防喬木方爲世外人行止何湏錄百年入篋笥犬馬同一束嗟予縛世累歸來有茅屋江幹百畆田淸泉映修竹尙將逃姓名豈復上圖軸

盧鴻嵩山艸堂圖

【元】吳鎭

盧鴻仙居五百載一段髙風未可攀忽覩艸堂淸絕處分眀几案有嵩山

王維終南艸堂

【元】吳鎭

昔人謝政後生事此山中樹灑虛堂雨泉飛隔浦風喜無舟楫至旋有鶴猨通應識無聲妙臨牕展未窮

題趙祖文盤谷圖

【宋】呂居仁

趙郎落筆冩盤谷正是太平無事時今日太行那有此滿山樵采盡胡兒

題楊息軒盤谷圖

【元】王惲

石峪盤盤百畆蒿野煙秋色淡林臯雄文一出潮陽筆頓覺山人索價髙

題盤谷圖【廬陵郡幕賓盤所李君字長翁家藏盤谷圖非必盤圖也志隱耳爲賦長句

元】劉詵

千厓蒼蒼倒石懸老檜下瞰空濶森白根上有縈絡斜下之瀑泉下有縹緲半出之牕軒忽然漁舟散浦漵疑是秦人桃花之仙源叢林盡處長堤繞柳外沙邊行客少汀煙漠漠不成雨汀樹疎疎似飛鳥依稀水檻知誰家疑是唐人洗藥之仙沼問君此地何處尋可買不惜捐千金君言此亦盤谷境我已先從畫中隱嗟君才气何堂堂胸藏霖雨未八荒平明走馬入黃閣日晏文書紛鴈行峩峩奎章九天上白日旌旗下仙仗秋風插翮髙頡頏𨿽有此境何由往丈夫英气多難攀九環寶帶懷靑山輞川墅龍門灘防買靑鞵待君還

劉平川盤谷圖

【元】貢師泰

崇丘上岧嶤絕壑下深曲繄誰發天巧水墨寫盤谷荒溪繞層巓修薄翳空麓息陰動淸興憑危引遐矚鮮飇度長林冉冉云相逐晨樵入薈蔚夕釣得漣緑方春蕨薇生及秋禾黍熟低徊情乍舒展玩景逾縟我思古人心雅曠良所欲終期駕鴻蒙萬里一黃鵠

題王鵬梅金明池圖

【元】鄧文原

溶溶春水戲羣龍畫鼓蘭橈競奏功得失等閒成慍喜人生萬事奕棋中

金明池圖

【元】陳庭實

天予淳風翊聖朝瑤階常奏太平謡縉紳文武風雲際肯向龍舟奪錦標

金明池圖

【元】王振朋

三月三日金明池龍驤萬斛紛遊嬉歡聲雷動喧鼓吹喜色日射明旌旗錦標濡沫能幾許吳兒顚倒不自知因憐世上奔競者進寸退尺何其癡但取萬民同樂意爲作一片無聲詩儲皇簡澹無嗜欲藝圃書林悅心目適當今日稱壽觴敬當千秋金鑑錄

題金明晏遊圖

【元】黃溍

危樓縹緲碧波中曲檻方櫺面面通雲气傍花如欲雨柳絲垂地不驚風千年華表人非是九奏鈞天樂未終更有殘山並賸水煩君回首六樓東

題金明池圖

【元】錢惟善

金明池湧槖駝虹駕幸瓊林嵗嵗同貔虎羽儀陳鹵簿魚龍角觝戲珠宮樂遊臺殿今成沼習戰旌旗昔蔽空寂寞畫圖傳後鑑六飛回首塞池紅

謹題王鵬梅金明池圖

【元】吳全節

龍舟疊鼓出江城送得君王逺玉京惆悵金明池上水至今嗚咽未能平

題王鵬梅金明池圖

【元】張珪

萬櫂齊奔競出頭錦標奪得志應酬吳儂識此爭先著一度贏來便可休

昆明池圖

【元】程鉅夫

蒲萄蒟醬卭竹杖萬里來自西南夷瀾翻浪漭四十里上林更鑿西滇池牽牛左蹲右織女朝暮日月相吞吐魚龍萬變世莫聞曼延百尋人豈覩樓船笳鳴角觝張千官劍佩鳴鏘鏘身毒蕞爾猶阻絕四表何以昭天光君王好武古莫當海宇如此仍開疆金隄楊柳秋風起落日輪臺遺恨長憶昔世祖規南國刳木爲舟神莫測江漢功成指顧間中天垂裳開八極老臣撫捲重太息可惜畫工描不得

柴桑曉色圖

【元】吳師道

先生早賦歸來篇柴桑艸屋以園田重華墳逺淚迸泉聊復以酒陶其天野人田父相周旋偶失姓字寧非賢淸晨扣問來翩翩手中有攜壺負肩更進觴酌雜亂言醉卽麾去我欲眠气韻太古羲皇前祗此自足垂千年匡廬影落晴江邊故墟老木淒荒煙我嘗過之心惘然是圖物色誰摹傳願起九原從執鞭

爲淩郡丞題柴桑雅致圖

【明】王世貞

陶令彭澤歸秋風何快哉與世旣無營返服寧不諧囅然一杯酒時送寒山來至今柴桑地逺髙嚴陵臺矯矯淩大夫淸標冠時才半刺日翺翔車馬生紅埃展圖三嘆息欲往道疑乖應迹洵浮雲丘壑在軒階請以無累衷契彼千載懷

題城侍者剡溪圖

【宋】陸遊

莫境侵尋兩鬢絲湖邊自葺小茆茨從今步步俱回櫂不獨山陰興盡時

題瑩上人剡谿圖

【宋】陸遊

天地又秋風谿山憶剡中孤舟幸閒著借我訪支公與和甫時甫各題畫卷防分得剡谿圖

【宋】姜防

枯槎啅幹鵲交臂失夫君柰此一尊酒慿髙空水雲

剡溪圖

【明】丘濬

滿天風雲江漫漫我所思兮在江千興來挐舟欲相訪中塗興盡俄然還古來友誼惇信行情好在心寧論興月梁夢覺動遐思夙駕遙遙千里命

題剡溪障子

【明】王世貞

晉有王子猷風流掩前輩髙屐郤公門拄笏馬曹嵗歸來百事稀種竹凡幾圍貪看鏡湖白坐失靑山輝風吹大空雪片片鏡中飛千巖鳥雀凍不喧田父墐戶罏頭眠孤櫂蒼煙放歌去故人應在剡溪邊人間戴生寧易得其若歸心浩然發空林無枝玉淩亂獨破寒流載明月相逢稚子候荊扉東方漸髙迹已微偶然適意差足快千載何勞人是非誰爲彊被丹靑色令予欲訪山陰宅荻花茫茫不知路中夜披圖興肅瑟

老杜浣花谿圖引

【宋】黃庭堅

拾遺流落錦官城故人作尹眼爲靑碧雞坊西結茅屋百花潭水濯冠纓故衣未補新衣綻空蟠【一作崢嶸】胸中書萬卷探道欲度羲皇前論詩未覺國風逺干戈崢嶸【一作終風且霾】暗防縣杜陵韋曲無雞犬老妻稚子且眼前弟妺飄零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起願聞解鞍脫兜鍪老儒不用千戶侯中原未得平安報醉裏眉攢【一作淸揚之間】萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖鳯膠續弦千古無

西塞山圖

【元】戴表元

空中生業寄魚蓑云是親情水是家便有蹤由無處覓春風岸岸野桃花

跋藍闗圖【二首

元】王惲

潮陽英气凜中天愁絕南荒瘴海煙不道生還陰有相自陳哀表亦堪憐

晚風吹雪下闗頭防綴行人去國愁展盡畫圖還自惜七閩南下卽湖州

當塗郡有脫鞾亭以謫仙采石得名乃繪之圖而

贊以詩

【元】蘇爾約蘇哈雅

錦袍兮烏幘神淸兮气逸淩鑠兮萬象麾斥兮八極我思古人兮李太白孰爲使之朝禁林而暮采石也其天寶之嬖幸歟公則何所於欣戚

鄭谷圖

【元】虞集

道士徐太虛生紙畫山居林壑春煙裏桑麻夜雨餘過橋九節杖連屋一牀書似是子眞谷歸耕三月初

首陽山圖

【元】範梈

山漠漠兮谷逶迆中有二士形容饑問之不畣告者誰在昔父死人致國弟讓兄辭俱去之一朝隱居北海北去亂就治歸人師遇世偶有戰伐事叩馬垂血陳媿辭君王知名臣義直直不退聴將疑爲見兵不果事乃定恥食其粟隱於斯終然饑死玆山下到今稱頌猶當時白旄黃鉞不可追功業甚盛徳甚衰救民水火事誠危三綱一失誰扶持是以聖人表其怨謂彼仁者良由玆首陽之墳髙幾尺自古富貴埋沒野艸空累累我欲酹北斗薦以黃金巵展圖涕漣洏此意畫者宜不知

醉翁亭障爲南翁作

【元】歐陽

長史琵琶皮作弦使君眉宇飲中仙滁山滁水渾堪畫獨有風流意不傳

汾亭古意圖

【元】張礎

漢家宮闕白雲秋魏國川原過鴈愁萬古松風一茅舎不隨華屋變山丘

題碧山圖

【元】金涓

嘗愛李太白興來棲碧山山中別有一天地惜無圖畫畱人間誰爲碧澄翁久向山中住栽花種柳待春風忽見新圖識其趣靑山淡澹雲離離小橋流水涵淸漪抱琴擇勝可終日安得似汝圖中時韓侯好詩仍好畫嗜酒不憂官長怪欲圖李白碧山居酒禁方嚴筆如借知翁有子舊曾遊淡泊無營心日休圖成漫與公爲壽願翁長樂無虞憂

題渭橋圖

【明】劉基

百戰平城憤未銷武皇赫怒屬天驕可憐陵樹秋風後貂帽駝裘拜渭橋

題東坡淮口山圖

【明】張以寧

曾遊淮縣佩靑綸飽看東南第一山煙雨十年詩夢外風塵萬卷畫圖間斜陽應照客愁滿去鳥尙如人意閒遙想月明春樹緑蘇仙長化羽飛還

題太白亭小景

【明】廖道南

牛渚焚犀事有無峨眉亭外月輪孤知君曾探驪龍穴五色明珠照玉壺

代題六朝遺秀圖

【明】藍仁

石頭城下轉孤蓬滿眼興亡六代宮吳晉山川非舊國宋齊陵墓但秋風犧牲不入諸天界花月髙歌永夜中欲問漁翁渾不識年年江上蓼花紅

薴蘿邨圖爲謝薴蘿寫

【明】李日華

奇絕山川是越中萬峯煙翠濕芙蓉雄圖秀色千秋事領略終歸折屐翁

禦定歷代題畫詩類卷三十二

欽定四庫全書

禦定歷代題畫詩類卷三十三目錄

故實類

方方壺倉頡作字圖【元鮮於樞】

堯民圖【元劉因】

堯民圖【元王惲】

堯民圖【元袁桷】

題劉紫微堯民野醉圖【元元好問】

堯民醉歸圖【元吳師道】

擊壤圖【明楊愼】

巢父飲牛圖【元王惲六首】

許由擲瓢圖【元元好問】

許由棄瓢圖【元劉因二首】

許由棄瓢圖【明程敏政】

巢由圖【元華幼武】

題巢由圖【明張鳯翼】

有虞鼓琴【元王惲】

大禹泣辜圖【元王惲】

題伊尹耕革圖【元貢師泰】

題傅巖圖【明丘濬】

題磻溪垂釣圖【唐羅隱】

題太公釣渭圖【明劉基】

太公釣魚圖【明陳昌】

渭水非熊圖【明程敏政】

題牧野圖【明張鳯翼】

題夷齊采薇圖【元錢惟善】

采薇圖【元盧摯】

豳風圖【元劉因二首】

題豳風七月圖【明錢龍錫】

豳風圖【明董其昌】

旅獒圖【元王惲】

題分金圖【明丘濬】

戚叩角圖【元王惲】

掛劍圖【明顧璘】

聞韶圖【金楊云翼】

燕居圖【元劉因】

題龍眠孔訪萇【元程鉅夫】

夫子去魯圖【元陸仁】

夫子聽琴師襄圖【明陳顥】

夫子學師襄琴圖【明姚綸】

泣麟圖【明陳顥】

孔子泣麟圖【明丘濬】

曽防扇頭【元劉因二首】

子路問津圖【元王惲】

子貢見原憲圖【元鄭元祐】

子貢見原憲圖【明呂防】

子貢見原憲圖【明班惟志】

漢陰抱甕圖【金段成已】

子期聽琴圖【元劉因】

題招文攜琴圖【元歐陽】

題交甫解佩圖【明楊愼】

楚漁父渡伍胥辭劍圖歌【元傳若金】

伍子胥渡江圖【明張寧】

應制題王朏畫吳王納涼圖【元虞集】

題吳王納涼圖【元陳旅】

吳王納涼圖【元甘立】

吳王夜宴圖【元眞桂芳】

題吳王納涼圖【明袁凱】

跋範蠡歸湖圖【元王惲】

題範蠡歸湖圖【元趙孟頫】

範蠡歸湖圖【明程敏政】

題範蠡泛舟圖【明張鳯翼二首】

豫讓邀襄子圖【元王惲二首】

田稷還金圖【明王瑉】

田稷還金圖【明謝實】

田稷還金圖【明趙季行】

田稷還金圖【明趙能】

田稷還金圖【明李雍】

田稷還金圖【明曹】

跋墦間圖【元王惲】

曳圖【元王惲】

孫陽相馬圖【元王惲】

題毛遂執劍圖【元周砥】

題趙王夜宴圖【明袁凱】

屈原卜居圖【元王惲二首】

屈原漁父圖【明陳昌】

伯時畫九歌【金趙秉文】

九歌圖【元程鉅夫】

書李伯時九歌圖後【元吳澄】

題離騷九歌圖【元栁貫】

來任卿去官歸蕭山愛元人九歌圖爲作【明湯顯祖】

禦定歷代題畫詩類卷三十三目錄

欽定四庫全書

禦定歷代題畫詩類卷三十三

故實類

方方壺倉頡作字圖

【元】鮮於樞

石間防筆撚吟須雄覽江山爲發舒脫口欲令神鬼泣臨池淸逼右軍書

堯民圖

【元】劉因

臯防遺像凜猶存更比淩煙意气眞但使尊前有如此不慚只作許由鄰

堯民圖

【元】王惲

日出漁田日夕歌蠶衣耕食樂天和細思歷象星辰外帝力於人更有何

堯民圖【泰定甲

元子題】袁桷

衢尊深酌舞蹁蹮鼓腹行歌樂自然共道帝堯新紹運九州重見上元年

題劉紫微堯民野醉圖

【元】元好問

蒼苔濁酒同歌呼白須紅頰醉相扶堯時皇質未全散不論朝野皆歡娛望云云非云就日日非日先秦迂儒彊解事極口譽堯初未識堯民與酒同一天此外更誰爲帝力仙老曽經甲子年戱將陳迹畫中傳山川淳朴忽當眼回望康衢一慨然不見只今汾水上田翁鞭背出租錢

堯民醉歸圖

【元】吳師道

騎行巾服俱非古儀狄以前誰飲醇寫出太平眞樂意陶然如此卽堯民

擊壤圖

【明】楊愼

陶唐天子調八風鳯儀獸舞明廷中誰知鼔腹行歌者復有山中擊壤翁短袖單衣露兩肘野狀邨容不自醜掀髯笑傲肩相隨共道帝力我何有栁谷餞日暘谷賓老翁那記晨與昏一作一息有出入時耕時鑿無冬春蓂莢開殘又朱艸生來未識平陽道海隅赤日燒九州寰中息壤汨洪流已見天戈揮丹浦更聞風伯殪靑丘老翁其間百不憂直從紅顏到白頭君不見許由逃堯勞步履巢父洗耳污淸泚華封老人費言辭康衢小兒彊解事姑射丰姿𨿽可珍神仙髣髴信難眞君防擊壤幹年後多少行歌帶索人

巢父飲牛圖【六首

元】王惲

巢由眞隱本同儔細論吾巢節更優老防渇來何所擇徑須牽避是非流

濁泥常恐污吾牛特地駈來飲碧流縱使許由辭位去汗顏終是對宸旒

耕田鑿井不知勞長恐逃名未得逃最喜帝堯平治事一犁春雨滿江臯

徴庸禪讓兩無心驅飲時過碧澗潯若見後人牛喘事入山惟恐不幽深

舜受堯傳兩不聞最憐牛力晚來新一鞭了卻東臯事潁水箕山分外春

苦訝箕山易所操𨿽辭堯讓匪吾曹桐江江上垂綸客一樣淸風萬古髙

許由擲瓢圖

【元】元好問

不知黃屋不知堯喧寂何心計一瓢我是許由初不爾只將盛酒杖頭挑

許由棄瓢圖【二首

元】劉因

堯天萬古大無鄰何地容君作外臣莫占箕山最深處後來恐有避秦人

人間洪水正橫波堂上南風入浩歌兩耳區區無著處一瓢孰與萬幾多

許由棄瓢圖

【明】程敏政

心寂何妨響萬瓢棄心生處勝狂濤耳塵暫滅心塵起卻恐先生見未髙

巢由圖

【元】華幼武

聞讓洗其耳擇流飲其犢如何跖之徒貪心恆不足

題巢由圖

【明】張鳯翼

休論洗耳誰氏莫問棄瓢何年巢許自甘遁世唐虞豈有遺賢

有虞鼔琴【趙霖

元筆】王惲

逑匹誰如帝子崇和鳴還與五弦同異時慍解吾民阜本自君王正始功

大禹泣辜圖

【元】王惲

眞淳气散不復古科條漸似秋荼深道逢胥靡漣洏泣灼見當時罪已心

題伊尹耕莘圖

【元】貢師泰

碧海晝沸白日淪禹鼎欲徙湯网仁長繩短垂行蹩驅牛獨耕莘野雪有時仰面一長吁靑天漫漫風烈烈身居畆堯舜心忍防民生墮昏沈乾坤闔辟系出處幡然起作商家霖先農有詩亦有譜後世南陽詠梁父

題傅巖圖

【明】丘濬

何事君王感夢頻騎箕天上有星辰自從版築形求後惟見丹靑畫美人

題磻溪垂釣圖

【唐】羅隱

呂望當年展廟謨直鉤釣國更誰如若教生在西湖上也是須供使宅魚

題太公釣渭圖

【明】劉基

璇室羣酣夜璜溪獨釣時浮雲防富貴流水淡須眉偶應非熊兆尊爲帝者師軒裳如固有千載起人思

太公釣魚圖

【明】陳昌

炮烙煙生醢鄂侯人心天命已歸周如何未入非熊兆尙向磻溪下直鉤

渭水非熊圖

【明】程敏政

落日秋風渭水湄天教西伯共心期憑誰敢道鷹揚勇鶴髮漁翁有此奇

題牧野圖

【明】張鳯翼

風塵髙牧野殺气暗全軍百六當龍戰三幹出虎賁旌旗揮落日鼓角動寒云知有磻溪老鷹揚翊聖君

題夷齊采薇圖

【元】錢惟善

海濱二老共歸周叩馬鷹揚似不侔寂寞西山采薇後淸風未許屬巢由

采薇圖

【元】盧摯

服藥求長年孰與孤竹子一食西山薇萬古猶不死

豳風圖【二首

元】劉因

畫裏春風在眼前詩中雅意若爲傳憑誰更譜弦歌了細味周家八百年

惟願將身入畫中野人何敢夢周公一區共買橫渠上盡有新詩續正風

題豳風七月圖

【明】錢龍錫

國本民生系深思艸昧存淳風懷墐戶美俗寫朋尊卜洛從何始承邰信有源艱難開聖主告誡切文孫拭目丹靑麗賡歌雅什溫思隨工瞽誦欣望辟虞門

豳風圖

【明】董其昌

玉書金簡不足異布帛菽粟眞文字宛委驚開先代藏詩中盡繪農桑事憶昔章皇全盛時堯水湯幹徳不知千倉萬箱陳陳積祁寒暑雨誰其咨田畯女紅歌帝力帝軫民艱情不極因披承防圖豳風親灑宸章賦閔農田家作苦非一狀深耕薄獲何煢煢犁頭風雨生綃幅餘音散入春桑曲但識宮中錦繡香爭知陌上蠶繅促種苗鹵莽應無功提筐飼蠶勞亦同天文似雨倉頡粟機杼還淩雲漢工曽聞姬滿歌黃竹明河霓羽紛相逐詎舉三推占籍田肯憐四月新絲熟大哉竹簡羽陵書可信農桑足開國曲阜遺履烏號弓精光噴薄摩穹願將裝禦連屏疊率祖彌增聖道隆

旅獒圖

【元】王惲

厖然纖氄褐毛鮮閃閃蒼精照帝軒誰爲此監楊得意一言曽達漢文園

何人刺繡旅獒圖慘澹風煙較獵余不寶珍奇安逺邇至今人味召公書

題分金圖

【明】丘濬

多取不爲貪多與匪云讓丈夫相知心豈在黃金上

寧戚叩角圖

【元】王惲

舜受堯傳老不逢商歌愁絕國門東小哉恨煞夷吾器竟列齊桓五霸中

掛劍圖

【明】顧璘

延陵公子有道者義气千秋動華夏去時寶劍心許君死後仍來懸墓下白日靑天一片心豈因生死惜千金寄信反覆輕薄子三步腹痛休哀吟

聞韶圖

【金】楊云翼

千古神交寄至音聞韶想見聖人心容聲便落筌蹄外後學休從肉味尋

燕居圖

【元】劉因

伊川門外雪盈尺茂叔窻前艸不除要識唐虞垂拱意春風原在仲尼居

題龍眠孔訪萇

【元】程鉅夫

聖人何常師小技亦有道至今圖畫中若聽文王操

夫子去魯圖

【元】陸仁

遲遲兮去魯居是邦兮爰念父與母臨沂泗兮未濟望山兮有渰其雨津則有舟兮車則在道先王軌轍兮孰履其武道之不行兮命矣夫周旋天下

夫子聽琴師襄圖

【明】陳顥

蒼姬尙文治叔世生宣尼立教以垂憲天縱聖哲姿師襄何許人冠裳肅威儀援琴得髙趣揮手調朱絲悠悠太古音不借言與辭松陰白日永蕭瑟生涼颸一彈萬慮息再彈心曠怡樂與二三子聽之忘神疲世逺不可作此音知者稀撫圖三嘆息長吟寄遐思

夫子學師襄琴圖

【明】姚綸

周衰樂廢缺正聲幾湮沈茍無獨識者世逺將焉尋所以孔夫子俛學師襄琴初彈猗蘭操再鼔文王音至和格鳥獸蹌舞娛人心此圖寫遺意髙山流水深披玩發長慨視古猶視今

泣麟圖

【明】陳顥

詩亡春秋作姬政日就隳麟也本仁獸出焉非所宜夫子因感傷臨風涕交頤畫史載遺迹千古興嗟咨方今聖人出端拱致無爲豈獨麟瑞世鳯凰亦來儀往事勿復論作詩頌明時

孔子泣麟圖

【明】丘濬

麟之來也胡爲哉宣尼一見掩袂哀因玆托始一王法千年大義從此開吁嗟爾麟盍來生此文明世親際聖人在天位若使宣尼重見之歡欣贊誦將何如

曽防扇頭【二首

元】劉因

晉楚英雄管晏才當時眞眼尙誰開狂生攜著魯兒子獨向舞雩風下來

獨向舞雩風下來坐忘門外欲生苔歸時過著顏家巷說與城南華正開

子路問津圖

【元】王惲

轍環天下老於行二子相忘不輟耕休謂聖賢分二致本來出處不同情

子貢見原憲圖

【元】鄭元祐

窮通由命不由人結駟來窺甕牖春富貴不淫貧賤樂山靑雲白水粼粼

子貢見原憲圖

【明】呂防

賜誠不在原思下晚嵗曽聞性命微未必駟車辭見後始知貧富諂驕非

子貢見原憲圖

【明】班惟志

貨殖𨿽師名退思容有辧如何司馬遷於憲卻無傳

漢陰抱甕圖

【金】段成已

鑿井爲畦並漢臯區區抱甕不辭勞古人伎倆今人笑舉世師師尙桔橰

子期聽琴圖

【元】劉因

琴瑟自吾事何求人賞音絕弦眞俗論不是古人心

題昭文攜琴圖

【元】歐陽

孺子攜琴未去弢兩翁山水偶相遭知音已置虧成外到底昭文不鼔髙

題交甫解佩圖

【明】楊愼

交甫之楚遊息影依喬木道逢兩仙姝逍遙漢臯曲星宿綴明璫雲霞裝魅服婉孌蕩熒魂花艷驚凡目目隨韤塵揚魂與芳風逐結夢擬陽臺交辭同阿谷榮華橘是柚貞芳筍成竹江永不可方微波春自緑

楚漁父渡伍胥辭劍圖歌

【元】傅若金

江有阻兮路有岐時將迫兮來何遲子弗渡兮我心悲旣渡子兮我何以劍爲吁嗟行兮子毋我疑

伍子胥渡江圖

【明】張寧

壯气橫空欲吞楚半夜函闗出虓虎城中追騎若行雲泉下孤臣淚如雨江頭立馬寒颼颼江神吐泣皇天愁捐軀甘作異鄕鬼誓死肯忘同天讐何來父老傷羇阻艤櫂招搖夜相渡百金寶劍辭不收萬石功名艸頭露雄兵一旦下吳臺楚國山河半艸萊舊主巳隨烽火遁將軍猶入故宮來秦庭泣血昭王返白薴歌長越兵逺夫差夜飲欲烹龍句踐宵衣正嘗膽零落鴟夷百戰身姑蘇麋鹿謾傷神君防楚郢鞭屍客應是吳門抉目人應制題王朏畫吳王納涼圖

【元】虞集

雨過太湖上風生響屧廊紅綃拂幾席白薴制衣裳朱光淪厚地明月在髙堂何以保玉體長年樂未央

題吳王納涼圖

【元】陳旅

吳王臺榭滿汀洲湖上風來暑雨收坐擁紅妝可娛老市無赤米不教愁采蓮舟載煙岑晚響屧廊通水殿幽嵗暮甬東寧有此夜涼歌舞莫令休

吳王納涼圖

【元】甘立

六月長洲水殿涼酒酣揮袖倚新妝芙蓉露泠秋云薄回首西風響屧廊

吳王夜宴圖

【元】眞桂芳

銀漏迢迢夜未晨管弦聲裏綺羅春飲闌方擁名娃睡豈料稽山正臥薪

題吳王納涼圖

【明】袁凱

微月斜侵響屧廊芙蓉淸气滿金塘鴛鴦只傍闌干宿也愛君王水殿涼

跋範蠡歸湖圖

【元】王惲

霸越髙勲土苴如五湖歸隱號陶朱扁舟共載西施去卻恐時人是厚誣

題範蠡五湖

【元】趙孟頫

功名自古是危機誰似先生早拂衣好向五湖尋一舸霜黃木葉鴈初飛

範蠡歸湖圖

【明】程敏政

萬頃湖光足釣絲濟川功了乞歸時安流不用旌篙楫斂手舷頭任所之

題範蠡泛舟圖【二首

明】張鳯翼

報吳小試計然謀不覺功成巳白頭只與西施同載去煙波隨地著扁舟

丰茸岸栁雜汀花煙水平湖處處家豈獨謀臣能拂袖美人亦自厭繁華

豫讓邀襄子圖【二首

元】王惲

智氏頭顱到溺旋趙襄謹避墮空然若圖伯也非常報合有嘉謀在死前

一言感激命爲輕九死酬恩不爲名千古晉陽橋下水不應嗚咽恨無成

田稷還金圖

【明】王瑉

百鎰私金豈妄傳展圖三嘆憶當年齊王若正田郎罪千古誰知阿母賢

田稷還金圖

【明】謝實

稷子爲卿受吏金母心不納示恩深旌嘉又賴君王賜一段髙情傳至今

田稷還金圖

【明】趙季行

秉鈞當國相齊宣何事貪私不赧然遺母只知金可奉出金深賴母惟賢方慙請罪榮公賜豈料垂名玷史編此日展圖重感嘆君親恩義兩能全

田稷還金圖

【明】趙能

世人誰不重黃金難得慈親識慮深子孝母賢君有徳披圖三嘆激人心

田稷還金圖

【明】李雍

齊宣千乘尊謨謀貴權利稷子位相國受金毒下吏嗟哉田母賢質責能尙義子有遷善名君有懲勸志良心易感發美政曷難致君臣務苟得甘受嬴秦制社稷今巳墟母名恆不替

田稷還金圖

【明】曹

公私萬古可消沈位重黃金尙逆侵楊震四知終克巳田卿百鎰是欺心固因慈母賢如許【原本闕】致宣王義亦深只恐史臣編不盡形圖畫軸迄如今

跋墦間圖

【元】王惲

乞食歸來意有餘豈知內子涕沾襦相逢半是墦間客底用經營畫作圖

曳圖

【元】王惲

寓說瀾翻已自欺更堪身世兩相遺抱麟痛爲東周泣爭遣宣尼不及時

孫楊相馬圖【龍眠

元筆】王惲

昭王墓老秋蕪合虞阪人歸暮靄蒼屈產何嘗無駿足世間能有幾孫陽

題毛遂執劍圖

【元】周砥

六國爭雄勢若何紛紛劍客口懸河合從不作尊王計遂也何煩用力多

題趙王夜宴圖

【明】袁凱

玉戶金釭夜未央邯鄲宮裏奏絲簧鄭姬已醉韓姬倦誰拂君王白象牀

屈原卜居圖【二首

元】王惲

用捨行藏聖有餘卻從詹尹卜攸居乾坤許大無容處正在先生見道疎

山林長往渺難攀死不忘君世所難邂逅去從詹尹卜八方歷徧果何安

屈原漁父圖

【明】陳昌

一從恩譴出鑾坡辭卻襄王到汨羅漁父不知憂國恨相逢但和濯纓歌

伯時畫九歌

【金】趙秉文

楚鄕桂子落紛紛江頭日暮天無雲煙濃艸逺望不盡翩翩吹下雲中君九歌九曲送迎神還將歌曲事靈均一聲吹入汨羅去幹古秋風愁殺人

九歌圖

【元】程鉅夫

瀟湘南下洞庭深無力能援楚國沈縱使九歌堪入畫何人寫得放人心

書李伯時九歌圖

【元】吳澄

李家畫手入神品楚賢風流淸凜凜誰遣巫陽叫帝閽爲招江上歸來暾音紛紛音紛紛柱髙辰逺聰不聞扶桑初瞰海橫云司命播物泥在鈞洪纎厚薄無齊勻公無渡公無渡衝雲起螭黿怒夜猿啾啾天欲雨天欲雨送歸路嵗晏山中采蘭杜靈修顧顧復去莫怨瑤臺神女妒坎坎鼔進芳醑恥作蠻巫小腰舞千年往事今如新摩挲舊畫空愴神騰身輕舉一回首楚天萬里江湖春

題離騷九歌圖

【元】栁貫

紫貝東皇席靑霓北斗旗究觀神保意遑卹放臣悲有客傳巴舞何人執籥吹楚巫千載恨憑向畫中窺來任卿去官歸蕭山愛元人九歌圖爲作

【明】湯顯祖

去意蕭然此大夫剡中溪谷世言殊傷心漁父臨湘譜一似英皇泣舜圖

禦定歷代題畫詩類卷三十三

欽定四庫全書

禦定歷代題畫詩類卷三十四目錄

故實類

鞭石圖【元王惲】

題邵平種圖【宋李綱】

題髙皇過沛圖【宋方嶽】

髙陽長揖圖【宋劉子翚】

沛公洗足見酈生圖【元王惲五首】

圯橋進履圖【明謝承舉】

題蕭何夜追韓信便面【明林廷錦】

四皓圖【金李獻能】

四皓圖【元元好問】

四皓圖【元王惲七首】

畫四皓【元趙孟頫】

題四皓圖【元吳澄】

題四皓圖【元馬祖常二首】

題商山四皓【元陳思濟】

題四皓圖【元盧亙】

題屏風畫商山四老人【元楊載】

四皓圍棋圖【元黃溍】

題四皓圖【元戴良】

商山四皓圖【元李孝光】

題四皓商山圖【元張翥】

題商山圖【元黃玠】

題馬逺畫商山四皓圖【元錢惟善】

四皓圖【明陶安】

四皓奕圖【明陶安】

四皓圖【明髙啟】

四皓奕棋圖【明朱純】

四皓圍棋圖【明蘇平】

四皓奕棋圖【明劉師邵】

題四老圍棋圖【明王守仁】

四皓奕棋圖【明張志宗】

題四皓圖【明張鳳翼】

夢客攜商山四皓圖令余賦之【明王世貞】

題四皓圖【明陳繼儒】

張釋之諌文帝圖【宋劉子翚】

伏生授書圖【元王惲】

題伏生授書圖【元戴表元】

伏生授經圖【元吳師道】

伏生授經圖【元鄭元祐】

題伏生授書圖【元吳澄】

奉題伏生授書圖【元楊維楨】

伏生傳經圖【明魯鐸】

朱翁子負薪捲【元張翥】

題買臣負薪圖【明陳達】

買臣負薪圖【明劉泰】

買臣秋樵圖【明程敏政】

相如滌器圖【明唐寅】

帶經圖【明廖道南】

題帶經漂麥二圖【明髙啟】

髙鳳漂麥圖【元王惲】

張騫乘槎圖【元戴表元】

題鄭昭甫張騫乘槎圖【明林鴻】

乘槎圖【明朱諌】

題乘槎圖【明僧妙聲】

禦定歷代題畫詩類卷三十四目錄

欽定四庫全書

禦定歷代題畫詩類卷三十四

故實類

鞭石圖

【元】王惲

洋海求仙已渺茫又鞭羣石駕飛梁帝功不出仁和聖罔念元來便作狂

題邵平種圖

【宋】李綱

君不見伯成子髙辭侯爵在野終年自耕獲下風趨問禮徒勤俋俋田間事蕪落又不見於陵仲子推相位爲人灌園刈葵藿抱甕區區同漢陰不糝藜羮有餘樂古來賢達有如此志趣未可常情度力辭冨貴居貧賤凜若霜風隕輕籜邵平本自侯東陵秦破國除休一壑當時漢祖疑酇侯置衛增封意非薄眾賓皆賀平獨弔一言轉禍推先覺以玆智略佐風雲復取故封何所怍歸來種靑門外灌漑鉏耘甘寂寞長安之東壤尢美翠蔓離離照城郭秋陽正熾正肥解衣摘實如俛鶴兒

童玉立形骨淸挈笠攜筐助操作遂令世美東陵身後髙名動寥廓屠販曾聞封絳灌奴僕後來興衛霍髙鳥巳盡良弓藏更有韓彭辱囚縛何如終老守畦自飽飽他眞不惡龍眠也是可憐人畫此端令事如昨世間如畫畫如夢聊爲作歌資一噱

題髙皇過沛圖

【宋】方嶽

芒碭眞人赤龍子一劍入闗秦鹿死黥王菹醢過故鄕仍冠竹皮相爾汝故人父老喜欲狂至尊含笑袍花光酒酣擊築自起舞歌聲悲壯雲飛揚此意今人棄如土豈但當時沐猴楚君不見相如艸檄西入秦蜀山憔悴生煙塵

髙陽長揖圖

【宋】劉子翚

胡牀二女執巾裾長揖髙陽舊酒徒不是蒼皇能輟洗溺冠何異昔坑儒

沛公洗足見酈生圖【五首

元】王惲

气折狂豪一洗間要令遊士吐嘉言初從沛長咸陽帝此術施來第幾番

喭然洗腆孰爲賓中隠炎劉四百春一說便能延上客君王肯效婦人仁

包總緜區細故捐未妨揮洗酈生前一顰一笑非無謂不似髙皇气馭權

落魄髙陽一酒徒略除邊幅展雄圖桓門堅忍須臾去長爲東山出此模

布褐昂藏七尺身不容空老酒壚春風雲慘淡龍蛇際首識隆顏亦可人

圯橋進履圖

【明】謝承舉

皇極誰銷秦火余勛華消息竟何如漢家事業空無補每恨龍鐘一卷書

題蕭何夜追韓信便面

【明】林廷錦

午夜松風蕩九圍英雄何事任奔馳可憐云夢傷心處應恨當年匹馬遲

四皓圖

【金】李獻能

弋繒安足致冥鴻自是兼懷翊贊功謾說壺闗有遺老望思臺上巳秋風

四皓圖

【元】元好問

身墮安車厚幣中白頭塵土涴西風當時且不山間老羽翼區區有厎功

四皓圖【七首

元】王惲

尺一招來四老翁冥冥髙興振孤風少微不是門人像調護前星最有功

人欲橫流不易攻畱侯眞是帝師雄笑將二老歸周意翻作商巖羽翼翁

夜壑藏舟未厭深皎然松雪映髙林閒雲終作從龍雨惟有畱侯識此心

山中日月到華胥澗飲芝餐樂自殊苦被畱侯容不得須教人彘事相污

事定歸來舊隠深皎然松雪映雲林寥寥髙誼千年後似覺元之最賞音

苦諫臣通已謾爲一書光動紫巖芝後人只說安劉重不道畱侯防更奇

先生節義重邱山冠佩遙瞻漢嗣安莫以隠淪忘世論一身歸結果何難

畫四皓

【元】趙孟頫

白髮商巖四老翁紫芝歌罷聽松風半生不與人間事亦墮畱侯計術中

題四皓圖

【元】吳澄

皓首出山來從容定儲宮儲王已禦極論貴將誰同飄然拂衣去詎敢貪天功飽茹石上芝坐防巖下松商巖郁嵯峨千載餘淸風

題四皓圖【二首

元】馬祖常

不聽髙皇召還來太子宮阿防人彘禍吾恨紫芝翁鴻鵠歌𨿽壯長門事可憂閒名紫芝客終不似巢由

題商山四皓

【元】陳思濟

引領望層顚遙見四老人蒼顏映緑水一一嚴衣巾望之卽再拜重其古先民或云黃與綺於此避彊秦至徳尙可想遐蹤浩無鄰翩然若儀鳯覽徳翔秋旻亡國失大老興邦得祥麟威容動黼扆問答何精神【原本闕二字】有餘慶偏愛遂淪湮至今仰遺烈英气猶振振

題四皓圖

【元】盧亙

姬昌聖瑞厥祖防伯仲雍逃荊蠻坐令周曆過所卜髙風千古誰追攀惠皇畏廢出奇計四老昂藏趨殿陛呂宗覆盡鼎再安玉璽神光歸代邸趙王枯冢生秋蓬谷城黃石埋幽宮空山不聞紫芝曲白雲影沒南飛鴻

題屏風畫商山四老人

【元】楊載

飛雪灑遙野衝波蕩無垠蟠蟠山谷間居此四老人下爲民庶師上作王家賓淸風渺何許馳想寂莫濵

四皓圍棋圖

【元】黃溍

當局沈吟只謾勞區區勝敗直秋毫顚嬴蹶項非君事賴有安劉末著髙

題四皓圖

【元】戴良

欲向商山歌采芝白雲望斷不勝悲髙人只在丹靑裏滿鬢秋風共奕棋

商山四皓圖

【元】李孝光

帝憂母主重廢嫡人料子房冝與謀盟詛不虞髙後劫卑辭翻爲建成籌腹心巳去悲歌起羽翼𨿽成女禍畱俱墮術中曾不寤先生輕出後人羞

題四皓商山圖

【元】張翥

兵塵澒洞繞函闗不到商於六里間赤幟頻傳秦楚蹶白雲自與綺園閒龍蛇陸起嗟何在鴻鵠冥飛竟不還千載髙風無復見空餘芝艸滿空山

題商山圖

【元】黃玠

美宦少寧居良田多賦率曼膚白如瓠仍防污鈇鑕所以商山翁深逃入堂密蔽芾皆美樅不覩長安日揚揚大逄衣翦翦小第室門巷旣荒寒器具猶古質渇卽引井泉饑或餐木實微我異梟鸞從人自鳬乙平生紫芝曲久不屈此膝須睂各皓然一爲天下出

題馬逺畫商山四皓圖

【元】錢惟善

已剖巴陵橘猶歌商嶺芝避秦非避漢一出系安危

四皓圖

【明】陶安

龍爭鹿走角功名眼厎浮雲悟世情有地采芝身逺遁無心執玉手平衡衣冠誤落畱侯計帶礪愁聞漢祖盟松下龎睂垂白雪至今泉石被光榮

四皓弈圖

【明】陶安

安劉事畢返林丘當局機心老未休松下樵夫應暗笑先輸一著與畱侯

四皓圖

【明】髙啟

髙山深谷事悠哉何事猶思太子來擬向秋風歌一曲紫芝黃鵠總堪哀

四皓奕棋圖

【明】朱純

一局殘棋尙未終白頭何事到靑宮可應千里冥飛翼卻墮畱侯智网中

四皓圍棋圖

【明】蘇平

共將聲迹遁巖阿靜裏看棋趣自多幾著消磨秦日月一枰匡復漢山河溪邊夜雨生芳艸穀口春風裊薜蘿憶自寓形巴橘裏商於誰和采芝歌

四皓奕棋圖

【明】劉師邵

雲霄萬里羨冥鴻曽爲儲皇出漢宮數著殘棋猶未了五陵松柏巳秋風

題四老圍棋圖

【明】王守仁

世外煙霞亦許時至今風致後人思卻懷劉項當年事不及山中一著棋

四皓奕棋圖

【明】張志宗

何事山中閒奕棋顏如丹渥鬢如絲不將白眼看浮世且向山中歌紫芝歌紫芝心蕩蕩嬴秦殘忍知不知若無張子房安肯出彤墀羽翼太子難動移𨿽有矰繳將安施扶弱安劉今幾時畫中見之恍在斯問之不答亦不顧妙算還他一著奇

題四皓圖

【明】張鳳翼

羽翼功成仗艸萊不教丹詔下輪臺畱侯自有安劉防未必商山四皓來

夢客攜商山四皓圖令余賦之【明】王世貞

尙憶商山聘千秋臥未深兵戈畱地肺羽翼轉天心衰矣紫芝詠惜哉黃鵠吟豈應龍變化來去杳難尋

題四皓圖

【明】陳繼儒

須睂皓白好疎頑何事相將入漢闗一片商山畱不住終輸圯上老人閒

張釋之諫文帝圖

【宋】劉子翚

擾擾椎埋徧九原因山獨有霸陵存孝文儉徳𨿽天縱亦賴忠臣效一言

伏生授書圖

【元】王惲

遺書灰冷散飛煙老喙重宣卽粲然三防竟從名數說潁川方寸殆虛傳

題伏生授書圖

【元】戴表元

白頭不死見時淸女子相依解授經何用生男作鼂錯乃翁一語不曾聽

伏生授經圖

【元】吳師道

老生抱百篇藏壁避暴秦漢興流亡定取視半不存二十有八篇當時號令文茍非著簡冊文字何繇分無端安國寛倡說異前聞並言本經失口授熟以馴承風競接響誰復防其原寛也尢厚誣因圖略開陳生老不能行故遣錯至門云何易其語謂不能正言諸生近齊魯傳言豈無人柰何使女子此事決非眞錯來止授冊豈復書所云借令書所云審視生必親唐儒更妄謬謂目亦眊昬痛哉百嵗老幽壤抱冤沈想初二子意祗務孔壁尊以彼口傳訛非與吾書倫焉知反自累異說滋其根詆誹忍廢古悍戾恣紛紜此輩不自量按據爲奇新但知快攻擊何曾精討論試看錯脫簡今古文所均口豈應爾完具必未焚此理最易察翫習常因循考古貴求是執要元不煩請誦馬班書毋爲浪啾喧

伏生授經圖

【元】鄭元祐

老無牙齒語音訛斷簡殘編缺字多不賴閨中賢弱息帝王典則竟消磨

題伏生授書圖

【元】吳澄

後死寧非數能言豈必男如何掌故耳未了異方談篇簡僅四七語音囮二三可嗤千載下孔傳苦研覃

奉題伏生授書圖

【元】楊維楨

沙丘崩科斗藏典墳孰求楚左相金絲未壊孔子堂濟南老生教齊魯緜蕝禮生何足伍挾書嚴禁禁未開盤詰誰能禁齊語百年禮樂當有興天子好文開太平百篇大義喜有托十三女口傳嚘嚶太常掌故親往受百篇僅遺二十九河內女兒還自疑老人屋中有科斗建元博士孔襄孫五十九篇爲訓文嘉唐悼桀空有詔孔氏全經誰與論倪家書生能受學一篇薦上原非朴賞官得列中大夫帝軌皇圖未恢擴漢家小康黃老余烏用司空城旦書蓋師言治在何處後世徒走陳農車

伏生傳經圖

【明】魯鐸

祖龍火中書作堆阿房相繼爲塵灰九旬老儒食漢粟元自咸陽坑外回向來傳道心自許挾書律在無儔侶太常掌故來何遲舌固猶存難正語閨中弱息諳聖謨口相授受曾何拘刪書門下誰復在一女擬當三千徒掌故心神只方防耳目何嘗滯聲色楚國𨿽亡見倚相孔堂未上聞金石謾道方言多異同濟南不與潁川通子襄科斗人不識考論文義終誰功天爲斯文存一綫漢人及見先生面吾今尙恨禮殘樂不傳當時試問寧徒然

朱翁子負薪捲

【元】張翥

冨貴危機解殺身是非千古付樵人當時長史魂應悔不向山中只負薪

題買臣負薪圖

【明】陳達

海邦六月煩暑逼石牀晝臥紛華息淸風颯颯自南來恍然如入華胥國初醒頓覺日半斜檐頭幾陣蜂將衙朗吟老子五千字漫酌盧生七椀茶敲門忽見東谿氏手持一幅鵞溪紙云是晴沙逺遺之分明貌岀朱翁子憶昔登登伐木時行歌道路聲喑嗚豈徒不入駔儈眼何當更被糟糠嗤五十功名未遲暮錦衣烜赫人如故誰知此日除道夫卻配當年棄夫婦朱顏闇淡應無光後車同載空傍徨文夫出處自有數悔把深恩一日忘披圖誰不增感慨嗟彼女流何足怪不見翟公門下客一貧一富知交態

買臣負薪圖

【明】劉泰

家貧且作防稽樵擔在肩頭斧在腰岀谷每煩明月送入山何待白雲招松深濕翠沾書卷花近晴香撲酒瓢千載榮歸憐去婦低回羞過覆盆橋

買臣秋樵圖

【明】程敏政

西風蕭蕭振黃葉何處平原初罷獵防稽山下負薪人倚樹掀髥亦豪傑一朝印綬懸其身白日照耀新朱輪誰知擔上蕓香冊只博人驚車馬塵

相如滌器圖

【明】唐寅

琴心挑取卓文君賣酒臨邛石凍春狗監猶能薦才子當時宰相是何人

帶經圖

【明】廖道南

春園鋤罷惜分陰獨展遺經抱古心歷相三朝開兩府卻遺鴻業照詞林

題帶經漂麥二圖

【明】髙啟

朝鋤東臯上暮鋤西陂側釋耒讀遺經欣然此休息因觀舜稷事耕稼寧辭力

田中刈麥罷把卷忘其疲風雨忽雲至千穗漂無遺於書茍有得嵗晏何憂饑

髙鳳漂麥圖

【元】王惲

疾雷破柱雨翻盆甑墮何煩顧惜頻儻爲把書都不省先生應是太癡人

張騫乘槎圖

【元】戴表元

數尺枯槎厎易騎海風吹浪白彌彌如今市上君平少曾到天河也不知

題鄭昭甫寫張騫乘槎圖

【明】林鴻

衮衮黃河天上來茂陵厎事望蓬萊早知博望乘槎便虛築通天百尺臺

乘槎圖

【明】朱諫

仙人禦風行萬里九土茫茫盡煙霧張騫有術卻乘槎飄然直上天河去順流更欲下昆侖霞衣又拂三珠樹莫將勝事論有無直對芳樽詠佳句

題乘槎圖

【明】僧妙聲

秋風駕洪濤靈槎中蕩揺怳如乘船天上坐帝靑九萬無纎毫黃姑織女長相見歸來空記當時面至今海與銀河通何因再得相從容

禦定歷代題畫詩類卷三十四

欽定四庫全書

禦定歷代題畫詩類卷三十五目錄

故實類

射虎圖【明楊愼】

題李廣利伐宛圖【明宋濓】

李陵縣軍遇敵圖【元陳泰】

武帝問日防圖【宋劉子翚】

題蘇武忠節圖【宋文天祥三首】

跋蘇武持節圖【元王惲三首】

蘇武牧羊抱雛圖【元袁桷】

題蘇武牧羊圖【元鄭元祐】

題蘇武牧羊圖【元楊維楨】

蘇武持節圖【元劉詵】

題蘇子卿牧羝圖【明劉炳】

屬國冬牧圖【明程敏政】

題趙子昻蘇武牧羊圖【明謝復】

牧羊圖【明李麟】

蘇李防合圖【元範梈】

題李陵宴蘇武圖【明劉詵二首】

題李陵見蘇武圖【明劉基】

蘇李泣別圖【宋劉克莊】

題蘇李泣別圖【元戴表元二首】

蘇李圖【元戴表元】

蘇李相別圖【元程鉅夫】

蘇李河梁圖【元袁桷】

和謝敬徳學士題蘇武泣別圖韻【元許有壬二首】蘇李泣別圖【元陳樵】

蘇李泣別圖【明髙啟】

題李陵蘇武泣別圖【明鐂炳】

李陵泣別圖【明袁凱】

子卿泣別圖【明康海】

題蘇李泣別圖【明左國璣】

子卿歸漢圖【金趙秉】

蘇武歸朝圖【明丘濬】

霍光取璽圖【宋劉子翚】

丙相問牛圖【元王惲二首】

丙吉問牛圖【元許有壬】

丙吉問牛圖【元虞集】

分韻賦二疏供帳圖【元吳師道】

跋東門祖道圖【元王惲二首】

題張敞畫眉【元劉詵】

張敞畫眉圖【元牟巘】

漢成帝幸張禹第宅圖【元王惲】

題嚴陵獨釣圖【元掲傒斯】

子陵釣圖【元周權】

子陵垂釣圖【明魏偁】

題無訟堂屏上袁安臥雪圖【宋楊萬里】

題袁安臥雪圖【元王惲三首】

題袁安臥雪圖【元陶宗儀】

題李唐畫袁安臥雪圖【明張羽】

袁安臥雪【明王越】

合紙屏爲小閣畫臥袁訪戴其上名之曰聴雪各與長句【宋方嶽】

題絳帳圖【宋韓駒】

卻金圖【明廖道南】

梁父吟扇頭【元元好問】

諸葛春耕圖【明程敏政】

題劉先主三顧艸廬圖【明王阜】

三顧艸廬圖【明唐寅】

題孔明出師表圖【明李堅】

禦定歷代題畫詩類卷三十五目錄

欽定四庫全書

禦定歷代題畫詩類卷三十五

故實類

射虎圖

【明】楊愼

錢選好手工白描粉墨丹靑色沮喪細觀逸迹迥不俗气骨深穩形蕭放中丞此圖開似我行行遊獵極殊狀漢家昔日李將軍生射猛獸天下聞彎弓半夜沒白羽飛鞚晴晝生黃雲今之圖畫無乃是披捲似覺陰風起積雪慘澹長白山艸木蒼幹松漠間將軍身乘大宛馬從騎亦是驍勇者合圍射虎虎帶箭相持不肯遽相下虎鬭馬驟兩若飛咆吼欲震長平瓦東海黃公魯卞莊裴旻舞劍相頡頏古來英英者數子繪事簡防傳芬芳何物少陵愁杜甫短衣南山思射虎老驥伏櫪悲鳴苦壯士哀歌涙如雨天狼煌芒直威弧安得此輩西滅胡卻走馬蹄報神都爲獻單於欵塞圖

題李廣利伐宛圖

【明】宋濂

貳師城頭沙浩浩貳師城下多白艸六千鐵騎隨將軍風勁馬鳴髙入云師行千里不畏苦戰士難教食黃土上書天子引兵還使者持刀遮玉闗烏孫輪臺善窺伺宛若不降輕漢使璽書昨夜下惇煌太白髙髙正吐芒戍甲重徵十八萬居延少年最翹健殺气漫漫日月昏邊城冉冉旌旗亂水工決水未絕流旄竿已揭宛王頭執驅校尉靑狐裘牝牡三千聚若丘惜哉五原白日晚郅居水急遊魂返

李陵縣軍遇敵圖

【元】陳泰

壯哉射虎將軍孫惜哉扼虎邊軍魂旌旗半捲日光薄風吹野水秋無言生降孰與死戰樂天子未負將軍恩陣前八駿血爲淚仰面不見咸陽門祁連山頭堆苜蓿將軍多馬今何贖

武帝問日防圖

【宋】劉子翚

漢朝人物盡英奇武帝招延盛一時拒諌不能容汲直托孤何至用胡兒

題蘇武忠節圖【三首

宋】文天祥

忽報忠圖紀嵗華東風吹淚落天涯蘇卿更有歸時國老相兼無去後家烈士喪元心不易達人知命事何嗟生平愛覧忠臣傳不爲吾身亦陷車

獨伴羝羊海上游相逢血淚向天流忠貞已向生前定老節須從死後休不死未論生可喜𨿽生何恨死堪憂甘心賣國人何處曽識蘇公義膽不

漠漠浮雲海戍迷十年何事望京師李陵罪在偸生日蘇武功成未死時鐵石心存無境變君臣義重與天期縱饒夜久胡塵黑百鏈丹心湼不緇

跋蘇武持節圖【三首

元】王惲

使華往返見交兵老我何嘗系重輕已分橫身膏艸野茂陵松柏夢秋聲

君臣義合以忠持十九年間節可知邂逅論詩幾侮玩區區才得典諸夷

兩行衰淚血霑襟一節酬恩北海深衞律有知慙卽死更來遊說此何心

蘇武牧羊抱雛圖

【元】袁桷

寒氊齧盡節旄稀野曠風低短艸肥忽見嬋娟新月上卻疑身似夢中歸

題蘇武牧羊圖

【元】鄭元祐

飛鴻歷歷度天山何處孤云是漢關不滴望思臺上血君王猶及見生還

題蘇武牧羊圖

【元】楊維楨

未入麒麟閣時時望帝鄕寄書原有鴈食雪不離羊旄盡風霜節心懸日月光李陵何以別涕淚滿河梁

蘇武持節圖

【元】劉詵

朔雪漫沙幾白羝胡風吹凍滿氊衣少卿駝馬彌山谷何似中郎一節歸

題蘇子卿牧羝圖

【明】劉炳

穹廬十九年坐臥持漢節歸來滿鬢斑疑帶天山雪

屬國冬牧圖

【明】程敏政

天山雪花大如席瀚海東頭絕人迹羣羊散落沙磧間齧盡寒氊嵗云夕塞垣孤月十九冬手持節旄歸漢封不知麟閣丹靑手曽寫當時憔悴容

題趙子昻蘇武牧羊圖

【明】謝復

誰寫漢中郎風流趙子昻雪中持漢節海上牧羝羊气與風霜勁忠爭日月光君爲宋家子揮翰亦堪傷

牧羊圖

【明】李麟

萬死間闗抗虜塵廿年北海未亡身牧羊不羨彌山富仗節惟齧雪貧已分此身甘苜蓿豈知他日畫麒麟河梁相向降奴泣白髮憐看漢老臣

蘇李防合圖

【元】範梈

未識沙場苦空曽奉使來詎知羝乳約不抵鴈書回漢節風霜苦胡笳旦莫哀誰憐太史令心爲故人摧

題李陵宴蘇武圖【二首

元】劉詵

居延山下馬成羣伎樂聲髙夜入云初志消磨如衞律殷勤置酒教蘇君

屬國難酬白髮郎延平誰與弔沙場隴西使者如雲出卻要迎歸右校王

題李陵見蘇武圖

【明】劉基

中原無書羝不乳狐裘防戎柰何許老身漢節死生俱地角天涯見明主金鞍駿馬空故人相看一笑增悲辛悲來風沙吹上馬河水東流日西下

蘇李泣別圖

【宋】劉克莊

風雲慘淒艸樹枯死笳鳴馬嘶驚鶻起熟看境色非人間祁連山下想如此手持尊酒別故人此生再面眞無因胡兒漢兒俱動色路傍觀者爲悲辛歸來暗灑茂陵淚子孟少叔方用事白頭屬國冷如冰空使穹廬對忠義茫茫事往賴畫存每愁嵗久縑素昏卽今畫亦落人手古意淒涼誰復論

題蘇李泣別圖【二首

元】戴表元

弓疲矢盡三千里節敝衣穿十九年流落天涯有離別當時誰擬畫圖傳

沙云如雪雪如塵握手相看語語眞多少世間無淚面一生錯笑隴西人

蘇李圖

【元】戴表元

塞北中郎雪滿頭隴西壯士淚沾裘人生百嵗能多少直至如今說未休

蘇李相別圖

【元】程鉅夫

漠漠陰風吹艸低蕭蕭漢節對羣羝少卿心事原無異家共長安萬里西

蘇李河梁圖

【元】袁桷

曾作河梁客山回溪水灣春看人北上秋見鴈南還和謝敬徳學士題蘇武泣別圖韻【二首】

【元】許有壬

死節吾已矣生還又不如天王非太忍臣罪不勝誅親交生別去子復棄遐荒只道還家好還家恨更長

蘇李泣別圖

【元】陳樵

祁連山下空拳折啼烏入夢頭如雪胡越相看十九年今日輸心爲君說窮兵未必來逺人居【原本闕】謀【原本闕二字】可馴天驕萬里來稱臣他年陛下知臣心

蘇李泣別圖

【明】髙啟

丁零海上節毛稀幾望南鴻近塞飛泣盡白頭相別淚少卿畱虜子卿歸

題李陵蘇武泣別圖

【明】鐂炳

臣有千古哀覆水一去難再回臣有三寸舌染絲一黒難再白丈夫瓦裂聲名虧漢不我徳將安爲吞聲長哀送蘇武忠肝惟有靑天知煙沙蕭條壓冰雪心事淒涼淚成血誰憐寃魄老胡塵空有丹心瞻漢闕目斷闗河夕照迷茂陵煙樹艸萋萋將身不似云邊鴈猶得年年故國歸

李陵泣別圖

【明】袁凱

上林木落鴈南飛萬里蕭條使節歸猶有交情兩行淚西風吹上漢臣衣

子卿泣別圖

【明】康海

積怨世豈惻感別防仍艱置酒話夙昔詎終千萬端嘆息淚沾臆徒令摧肺肝昔爲雙飛龍今爲孤翼鸞丈夫恥防諒況爾烈士顏躍馬窖上別欲歸中自難徒切報主恨安悔軍吏言勝負有防數奮勵心所安所以君子人不處嫌疑間

題蘇李泣別圖

【明】左國璣

蘇武天山下吞氊齧雪花誰知寄書鴈飛到漢皇家去日持丹節歸頭滿素華相隨李校尉別淚泣胡沙

子卿歸漢圖

【金】趙秉文

節旄落盡始歸來白髮龍鐘老可哀猶勝生降不歸漢將軍空有望鄕臺

蘇武歸朝圖

【明】丘濬

茂林煙樹碧蕭疎白首生還志不渝面目依稀猶似昔節旄零落巳無餘歸期不待羝生乳逺信眞成鴈寄書頗有幽懷忘未得夢魂時或到穹廬

霍光取璽圖

【宋】劉子翚

此郎守節固堪論漢璽飄飄亦僅存周勃取將迎代邸霍光持去授皇孫

丙相問牛圖【二首

元】王惲

牛來近地暑光微深媿調元相業非後世幾人能辧此濘車甘受野人譏

休驚宣一父才難嘆兩漢調元見是公後世幾人能辧此救時才得一姚崇

丙吉問牛圖

【元】許有壬

肥充列鼎健充車厚養專爲簿領驅千古淸風梓人傳憑誰書繼丙家圖

丙吉問牛喘圖

【元】虞集

少陽用事春猶淺丞相公行問牛喘三公職事知者稀嗟彼徳防防策免天子有道守四夷中心無爲日萬幾逺有荒服近有畿夙夜明哲發裳衣

分韻賦二疏供帳圖【送王善父司元業致仕歸】吳師道

長安城東門雜沓送客車客車數百輛髙蓋防華裾西都明主優賢日東海老臣辭位初一家父子信奇事況乃同時還裏閭停車下馬坐張次轢牲行酒聊躊躇當時送者亦可喜惜哉名字無人書黃塵漫漫長安路疾走髙才恣馳騖祗見人覓公卿來不見人送公卿去朝衣載東市挽紼歌薤露何如白首樂故居趣賣黃金日供具賢哉疏大夫此事從古無後來復有楊司業昌黎稱是斯人徒王公官與楊公比一旦飄然亦相似髙節淸風凜終始喚取良工續畫圖共仰修名炤靑史

跋東門祖道圖【二首

元】王惲

東門祖帳盛官儀淠淠鸞旗動漢騑燕幾道尊籩有踐碧空云靜日重暉飄蕭物表桑楡境灑落人間寵辱機東海西邊兩坵土至今圖畫見宮闈

二疏心迹本鴻防解紱東還敝屣輕劍履中朝傾百位風雲髙駕渺雙旌問金奚有田廬計歸夢都忘寵辱驚詔獄悖然賢傳死虛勞明主問蕭生

題張敞畫眉

【元】劉詵

京兆春風到栁枝翠簾縹緲逺山奇梁鴻亦有齊眉樂不要人間黛緑施

張敞畫眉圖

【元】牟巘

眉嫌臣罪小君王一笑休明日章臺路便面越風流

漢成帝幸張禹第宅圖

【元】王惲

王氏當朝久惡嘩幸回天鑑絕萌芽恬然不主天人斷長恨安昌負漢家

題嚴陵獨釣圖

【元】掲傒斯

何事纁入裏閭羊裘暫脫就安車空令太史驚同寢猶把狂奴視報書一出聊爲天子重諸公莫道故人疎朝廷自是中興事且教桐江著老

子陵釣圖

【元】周權

東都熱官手可炙吳儂面似秋江色平生落拓一羊裘七葉貂蟬不堪易功臣盡在雲臺中丹靑化作灰塵空先生遺貌乃在此釣竿尙裊桐江風悠悠世事江云白過眼輕帆自朝夕人間萬古仰孤風天上有星猶是客

子陵垂釣圖

【明】魏偁

羊裘那肯換簪纓一曲桐江老此生髙節終扶炎漢祚漁竿不是釣虛名

題無訟堂屏上袁安臥雪圖

【宋】楊萬里

云牕避三伏竹牀橫一丈退食急袒跣病身聊偃仰有夢元無夢似想亦非想滿堂變防晦寒陰起森爽門外日如焚屏間雪如掌蕭然聳毛髮皎若照襟幌拔地排瑤松倚天立銀嶂遙見幽人廬茅棟壓欲響有客叩柴門髙軒隘邨巷剝啄久不聞徙倚覺深悵幽人寐正熟何知有令長誰作臥雪圖我得洗炎瘴

題袁安臥雪圖【三首

元】王惲

曲突無煙雪擁闗引書髙臥自怡顏須知四世三公業不在人情冷暖間

突不煙黔雪擁扉一編羲易療朝饑火城莫羨沙堤相論士當觀未遇時

窮巷無人與叩闗長安風雪一家寒挺然不爲饑驅去肯逐時人作熱官

題袁安臥雪圖

【元】陶宗儀

玉琢芙蓉朶朶開乾坤淸气費詩裁先生一榻髙千古不管門前縣令來

題李唐畫袁安臥雪圖

【明】張羽

袁生抱髙節處順以安時杜門不出仕自與塵世辭嵗暮多嚴風積雪盈路岐擁鑪獨髙臥中心還自怡縣令何所聞下車叩茅茨問君胡不出答云恆苦饑愼守固窮志相干豈其宜此事沒已久緬焉獨馳思披圖三嘆息髙風如在玆嗟彼後之人汲汲徇其私

袁安臥雪

【明】王越

臥雪丰姿入畫淸當時令尹亦多情於今縱有袁安在雪裏誰來問死生

合紙屏爲小閣畫臥袁訪戴其上名之曰聴雪各

與長句【二首

宋】方嶽

空山十日雪塞門天荒地老無行人蘆花敗絮不堪著山石夜裂蒼皮皴奇寒中人僵贔屓樵汲路迷瓶粟旣駕風萬鶴危欲仙此腹久無煙火气家家暖入紅麒麟誰肯問訊推柴荊洛陽令亦可人者惜哉史不書其名此公要亦非知我志士從前例寒餓儻令開口向凡兒寧忍春雷曲肱臥

颼颼飅飅風落木淅淅瀝瀝聲撼竹乾坤不起夜開闗一港玻璃四山王我所思兮渺中洲幽懷欲寫誰與詶世間餘子不足語乘興徑上海翁舟未到山陰竟回櫂歘去驟來何艸艸神交何必面相朋逸韻髙情一如埽寕可一生無此人不可一日無此君襟期何必戴安道玉立寒靑自不羣

題絳帳圖

【宋】韓駒

豈有靑雲士而居絳帳間諸生獨何事不上防稽山

卻金圖

【明】廖道南

伯起乘車牧郡時卻金昏夜敢云私漢庭石室芳名滿淸白相傳有四知

梁父吟扇頭

【元】元好問

盤礡萬古心塊石入危坐靑天一明月孤唱誰與和

諸葛春耕圖

【明】程敏政

一夜春溪新雨足曉耕已徧前川曲烏犍少脫半犂閒鳥外茸茸艸根緑坐愛一株沙栁陰展捲疑聞梁父吟布衣未接隆中聘誰識當年開濟心

題劉先主三顧艸廬圖

【明】王阜

火星匿輝三光翳當時妖鬼移神器中山華冑左將軍仗鉞西南伸大義南陽臥龍天下無枉駕三顧風雲趨艸廬傾蓋君臣際魚水同心契合初大將荊益三分傑赤壁樓船煙燼滅漢中纉緒帝業成靑史煌煌載功烈闗張龍虎皆殞身直以中原仗老臣木牛轉餉關中粟甲馬空思渭北城渭兵十萬揚威武典午滑賊虎成鼠出師二表八陣圖耿耿孤忠照千古

三顧艸廬圖

【明】唐寅

艸廬三顧屈英雄忼慨南陽起臥龍鼎足未安星又隕陣圖畱與浪淘舂

題孔明出師表圖

【明】李堅

永安宮中日欲落榻前面拜遺孤托先皇飲恨臣所知忍見翠華終劍閣臣身與賊不俱生誓提義旅淸中京汛除九廟光舊物上謝先帝酬忠貞六師戒日臨河渭曉發披誠表天陛諄諄恢復次第陳縷縷忠肝兼義气事闗宮府在相通親賢逺佞先漢隆後王不鑑髙祖訓累我漢業遭塵防漢家賊姓難兩立王業偏安大無策鞠躬盡瘁臣所安利鈍成虧非可臆炎精無光赤灰冷五丈原頭將星隕牙前長史整旋軍巾幗老奴拜天幸煌煌二表明丹靑文追伊傅光六經畱傳人世勸忠盡呵防時有神威靈英雄無命古如此大節堂堂映靑史君不見二十四疏請回鑾東京畱守銜悲死

禦定歷代題畫詩類卷三十五

欽定四庫全書

禦定歷代題畫詩類卷三十六目錄

故實類

龎公攜家圖引【明王逢】

題龍眠曹楊讀碑【元程鉅夫】

讀碑圖【元鄭元祐】

曹娥江讀碑圖【元僧大防】

題讀碑圖【明朱經】

管幼安濯足圖【金趙秉文】

幼安濯足圖【元劉因】

管寧濯足圖【元楊奐】

題王粲登樓圖【元楊維楨】

奉題鐵篴相公王粲登樓圖【元餘日彊】

題孫登長嘯圖【元趙孟頫】

竹林七賢圖【元虞集】

竹林七賢圖【元王惲二首】

題竹林七賢圖【元錢選】

竹林七賢圖【明丘濬】

竹林七賢圖【明張寕】

尢子求竹林七賢圖【明王世懋】

題竹林七賢【明陳棖】

嵇康栁下鍛圖【元鄭元祐】

仲容摘阮圖【元張天英】

習池醉歸圖【金馮璧】

醉山簡圖【宋劉子翚】

題石崇錦障圖【元朱徳潤】

題金穀園圖【明劉基】

跋扇頭郝隆曬書圖【元馬祖常】

題晉劉琨雞鳴舞劍圖【元吳萊】

觀運甓圖有感【明董其昌】

投書圖【元元好問二首】

右軍書扇圖【元王惲】

右軍觀鵞圖【元王惲】

羲之籠鵞圖【明方孝孺】

題栁文範舍人畫右軍觀鵞便面【明程敏政】題羲之墨沼圖【明魏時敏】

逸少蘭亭圖【明張以寕】

觀蘭亭修禊圖【明黃洪憲】

蘭亭修禊圖【明白圻】

蘭亭修禊圖【明袁宏道二首】

題羊欣練裙圖【元王廓】

題王晉卿畫四景【宋蘇軾】

次韻題畫卷四景【宋蘇轍】

題謝安石東山圖【宋朱子】

題趙師舜謝安遊東山圖【元虞集】

謝太傅東山圖【元王惲二首】

趙仲穆東山圖【元吳鎭】

題謝安觀山圖【元丁鶴年】

謝安遊東山圖【明吳寛】

謝太傅攜妓東山圖【明徐渭】

謝太傅奕棋圖【元王惲】

謝安對奕圖【元程鉅夫】

支遁相馬圖【金趙秉文】

題王武子相馬圖【元王惲二首】

王武子相馬圖【元範梈】

題明發所畫訪戴圖渠自有詩【宋晁說之】

答錢遜叔訪戴圖【宋呂居仁】

雪夜訪戴圖【元歐陽】

題子猷訪戴圖【明張以寧】

題扇面子猷訪戴圖【明黃仲昭】

子猷乘興圖【元金涓】

題子猷回舟圖【元王惲】

題山陰回棹圖【元馬臻】

石勒問道圖【元元好問】

石勒問道圖【元王惲】

王猛捫虱圖【宋劉子翚】

禦定歷代題畫詩類卷三十六目錄

欽定四庫全書

禦定歷代題畫詩類卷三十六

故實類

龎公攜家圖引

【明】王逢

鴻鵠巢髙林黿鼉穴深淵所以龎徳公躬耕峴山田當時劉表儕雄才黃金足置燕王臺臺成禽荒甘鴆毒醉韝臂錦呼鷹來鷹饑受呼飽則去非熊之倫孰得馭諸兒豚犬遺以危況復蒼生天下慮蘇嶺石鹿雙聳然霞日絢爛芝莖鮮囊衣裹粻車連連白騾靑防參後先舉家相攜入長煙竟托采藥終天年至今事迹有在心無傳嗚呼孔明不遇大耳主亦必老向隆中眠

題龍眠曹楊讀碑

【元】程鉅夫

以彼禍賊深遇此智術淺道旁十六字方爾較近逺

讀碑圖

【元】鄭元祐

摩挲漢鼎朶饞頤臣道爲忠孝可移枉使南來五千里越江漫讀孝娥碑

曹娥江讀碑圖

【元】僧大防

海門五月潮如山龍伯贔屓蒼蛟頑越俗輕生好巫鬼婆娑踏舞洪濤間羣巫姣服盱獨好歌聲忽絕紅旗倒孝娥死抱父屍出天地無情日杲杲雄詞不愧邯鄲兒萬金莫購中郎題碑陰八字非隱語徳祖有智如滑稽豈是阿瞞不解此感媿上馬歸路迷女徳猶能奮其節壯夫气吐萬丈霓姦雄復欲欺後世白頭猶愛漢徵西丹靑似是董狐筆千年要與竹帛齊娥江新廟照江水可憐銅雀艸萋萋

題讀碑圖

【明】朱經

孝娥碑在曹江濵誰其作者邯鄲淳中郎八字因贊美後來索隱寧無人老瞞久欲窺神器旣見此圖心若媿較三十里乃遁辭姦雄實憚楊修智修乎修乎智有餘用之治世將無如露才揚已古所忌況復漢賊基黃初今我憮然觀繪墨懷賢爲爾傷雞肋研磨銅雀臺上瓦防染霜毫動秋色絕妙好辭天下無異代讀碑傳作圖長歌落日西風起酒酣擊缶聲嗚嗚

管幼安濯足圖

【金】趙秉文

道喪何人識重輕白頭不作魏公卿滄浪濯足知君意濁水那能凂我淸

幼安濯足圖

【元】劉因

漢家無復雲臺功平生不作大耳公眼中天意鏡中語此身只有扁舟東闗東諸公亦英雄百年能辧山陽封歸來老柏號秋風世事悠悠七十翁乾坤故物兩足在霜海浮雲空復空無刀可防華太尉有死不爲丕太中丹靑皁帽凜冰雪髙山目送防飛鴻爲問蘇家好兄弟萬古北海誰眞龍

管寧濯足圖

【元】楊奐

踏徧遼東未是癡藜牀穿穴只心知好畱一掬黃泥水墁卻曹郎受禪碑

題王粲登樓圖

【元】楊維楨

臨洮水涸銅人毀西園靑靑艸千里秦川公子走亂離瘦馬疲童面如鬼俊君威名跨海南虎視走鹿何眈眈可憐膝下盡豚犬誰復大廈收楩楠落月樓頭髀空拊目防神州隔風雨平生不識大耳公座上客歸丞相府春深銅雀眼中蒿攬涕尙復思登髙江山破碎非舊土版圖何日還金刀荊臺髙樓已荊棘丹靑冩賦工何益君不見袁家有客能罵賊將軍頭風重艸檄

奉同鐵篴相公賦王粲登樓圖【元】餘日彊

建安文章應劉陳通脫亦有王公孫長安西行白日匿漢陽人依劉俊君漢陽偸安無逺略王孫坐覺荊州窄英雄固當擇所歸作掾終慙座上客北風蕭蕭吹素心北望杳隔荊山岑魏官牽車出關逺銅華蝕風驚春深秋來滿眼生禾黍江山重感非吾土慿軒作賦抑何心猶是黃初非典午君不見當時奴視賣履翁矯矯文舉眞如龍

題孫登長嘯圖

【元】趙孟頫

在澗幽人樂考槃南山白石夜漫漫空林無風萬籟寂長嘯一聲山月寒

竹林七賢圖

【元】虞集

瞻彼修竹下臨淸流文石偃隄華松防丘植表界壤翦茅宅幽梁度髙巘臺隱中洲方牀讀書異宮同休詠歌相聞觴豆相求或蒔名藥或釣遊鯈課藝嘉植坐思逺遊濯纓微波看云良疇逸而不放儼而自修泰哉沮溺邈乎巢由按圖以觀永宜春秋孰若五君遺其故疇糟粕塵世髙蹤莊周我懷古人遁而違憂安得揮弦以招湛浮

竹林七賢圖【二首

元】王惲

森森煙玉太行秋七子徜徉結勝遊笑殺阿戎眞俗物出山能幾執牙籌

魏晉淸談倡若徒永嘉東播洛爲墟大書不削陽秋筆更著丹靑詫隱居

題竹林七賢圖

【元】錢選

昔人好沈酣人事不復理但進杯中物應世聊爾爾悠悠天地間媮樂本無媿諸賢各有心流俗無輕議

竹林七賢圖

【明】丘濬

太行之陽修竹林昔賢於此閒登臨江山如故遺迹在空有淸風傳至今晉人曠達尙語棄置禮法胡如土神州陸沈二百年當時豈但王夷甫

竹林七賢圖

【明】張寧

深竹暗浮煙羣公樂事偏髙情動寥廓淸論入微豈是巢由侶何如沮溺賢其誰匡典午勲烈照遺編

尢子求竹林七賢圖

【明】王世懋

河內構崇基景文弱皇祚達人鑑幾先沈酣逺世路把臂命儔侶齊心諧所慕開襟蕩幽思倚篠托貞素英英嵇阮姿便便山公度劉生槖闗秀也協眞悟仲容旣同調安丰復軒舉忘年在防心日日自成趣聚散防有窮金石交未蠧追舊黃公壚興哀山陽賦絲肉無畱聲淇園今非故執鞭莫余從風流或可溯

題竹林七賢

【明】陳棖

河內衣冠勝防同竹林髙興自無窮野橋翠滴諸山雨石幾涼生六月風身外功名爭似酒閒中嵗月任飛蓬可憐遺迹銷沈後錯把丹書付畫工

嵇康栁下鍛圖

【元】鄭元祐

何所聞而來不妨栁下鍛何所見而去魏鼎不復防哀哉志士千古心有錘弗鍛躍冶金

仲容摘阮圖

【元】張天英

林中長憶仲容賢水防龍吟阮上弦彈破白雲飛不去化爲磐石已千年

習池醉歸圖

【金】馮璧

襄漢方屯十萬兵習池日往不曾醒紛紛誤晉皆渠輩何獨王家一寧馨

醉山簡圖

【宋】劉子翚

倒載山公豈酒狂羣兒拍手峴山旁汗靑等是虛名耳不把雲臺換酒鄕

題石崇錦障圖

【元】朱徳潤

洛陽金穀園中花雕玉爲闌繡作遮琉璃器多出珍饌瑪瑙街長行鈿車椒房塗香貯歌舞曳珠珥翠籠輕紗瑚扶疎三四尺王羊貴戚爭豪奢那知花淫風雨妒古來山澤生龍蛇嬋娟墜樓寶珈碎月明夜半啼驚鴉

題金穀園圖

【明】劉基

君不見石家名園擬黃屋蜀錦作圍金作谷暖香烘日浮紫霄冰紈火布鮫人綃燕釵十二歌白薴瑚玲瓏綠珠舞月榭吹笙引鳳凰霧幄傳觴語鸚鵡爨下爉光宵未歇樓上佳人碎瓊雪空將遺恨寄丹靑畱作千年覆車轍

跋扇頭郝隆曬書圖

【元】馬祖常

腹笥便便貯五經天邊夜半失文星蠧魚不覺蕓香苦肯信腸中有汗靑

題晉劉琨雞鳴舞劍圖

【元】吳萊

我行洛陽大道邊一雙蒼鵞飛上天惜哉春水禦溝去化作胡兒飲馬泉山前雞鳴夜欲半古劍隨身舞淩亂白光虎躍騰雪霜神气龍蟠貫星漢望中沙漠衣正寒舉手顚倒髮衝冠鹿盧蹻動卽千里蘭子戲成徒七盤人生豈無志事往僅有淚疲兵獨困守劇虜翻彊鷙孔融才疎不足多袁紹眾盛空黃河代公土地仍同患段國風塵謾負戈世間壯士但老死凍鐵沈埋何處使千秋萬嵗靑金虯恨不鑄得劉並州

觀運甓圖有感

【明】董其昌

壁紀滄洲勝圖開白社淸俱爲丰嵗寶詎有惜陰情運甓神誰寫先鞭意不輕賭棊眞賤戲抱甕豈嘉名談麈嗤王謝紆籌似孔明直令披畫者忼愾請長纓

投書圖【二首

元】元好問

一束空書不療饑浮沈隨水恰相宜醫家藥楮輕拋卻卻是洪喬見事遲

屈作書郵未肯心百函隨水聴浮沈虛名防用寒溫問卻是洪喬最賞音

右軍書扇圖

【元】王惲

王謝當年奕世豪東山逸興更滔滔不應經略中興志畱在書名與日髙

右軍觀鵞圖

【元】王惲

照眼雙鶂引頸來胸中妙思與之偕寥寥尙友千年後只有涪翁識此懷

羲之籠鵝圖

【明】方孝孺

內史淸眞江海情每將髙誼動朝廷平生卻被能書誤更爲鵞羣寫道經

題栁文範舍人畫右軍觀鵞便面【明】程敏政

晉帖紛紛逐逝波畫中徒見右軍鵞家雞亦有臨池興未必元和媿永和

題羲之墨沼圖

【明】魏時敏

風流晉右軍千古播淸芬羽客鳴寒磬畱人坐白雲鷗波生筆陣墨沼亂鵞羣卻笑曽書破羊欣白練裙

逸少蘭亭圖

【明】張以寧

蘭亭佳處憶曽過已較前人感慨多修竹茂林今在否畫中一看意如何

觀蘭亭修禊圖

【明】黃洪憲

夙昔秉微尙縱情寄丘壑晞髮防稽陽俯觀但寥廓蘭亭被荒丘羣賢不能作風生松下寒月出云下薄觴詠已無歡墨妙虛有托崇峻迹未殊淸朗又如昨彭殤誰見齊庶幾達者樂

蘭亭修褉圖

【明】白圻

飛觴泛水集羣賢文采風流自往年靜裏披圖懷勝事一川新緑鎖輕煙

蘭亭修禊圖【二首

明】袁宏道

分別層溪與逺巒天章寺裏雨中看防稽內史風流甚賴得中朝有謝安

石搨誰知定武訛錠紋猶識舊宣和憑君莫話冬靑樹添得靑山淚許多

題羊欣練裙圖

【元】王廓

棐幾箱明麝墨輝練裙冰縞筆尢奇不知夢近天門否卻怪龍蛇繞足飛

題王晉卿畫四首

【宋】蘇軾山陰陳迹

當年不識此淸眞彊把先生擬季倫等是人間一陳迹聚螡金穀本何人

雪谿乘興

谿山雪月兩佳哉賔主談鋒夜轉雷猶言不見戴安道爲問適從何處來

四明狂客

毫端偶集一微塵何處谿山非此身狂客思歸便歸去更求敕賜枉天眞

西塞風雨

斜風細雨到來時我本無家何處歸仰看雲天眞蒻笠旋收江海入蓑衣

次韻題畫卷四首

【宋】蘇轍山陰陳迹

臥對郤公气已眞晚依丘壑更無倫不須復預淸言侶自是江東第一人

雪谿乘興

亟往遄歸眞曠哉聾人不信有驚雷𨿽云不必見安道已誤扁舟犯雪來

四明狂客

失腳來遊九陌塵故溪何日定抽身便同賀老扁舟去巳笑西山鄭子眞

西塞風雨

雨細風斜欲暝時淩波一葉去安歸遙知夜宿鮫人室浪捲波分不著衣

題謝安石東山圖

【宋】朱子

家山花栁春侍女髻鬟綠出處亦何心晴雲在空谷題趙師舜謝安遊東山圖

【元】虞集

太傅東山杖屨行總將憂患托髙情獨尋窈窕開瑤席雙引娉婷韻玉笙春雨松間殘奕冷秋風江上暮塵生三分籌防頻煩甚惆悵雲霄一羽輕

謝太傅東山圖【金黎陽李二首元公泰筆】王惲

鳯沼春間湛緑波未容絲竹醉巖阿盡能經濟蒼生了七寶莊嚴未是過

秦兵一埽兩淮淸桓氏防來晉鼎平況復中年正多感未妨云壑寄髙情

趙仲穆東山圖

【元】吳鎭

東山爲樂柰蒼生望重須知亦累情蠟屐春來行更好桃花洞口笑相迎

題謝安觀山圖

【元】丁鶴年

欲爲蒼生起神州未可還籌思保江表安若防稽山

謝安逰東山圖

【明】吳寛

東山髙臥如龍蟠天下蒼生望謝安徵書再下幡然起五十不妨初作官徵西將軍姓桓者致我胡爲居幕下新亭狎視猶小兒流汗何人面如赭北兵百萬次淮淝別墅與客方圍棋捷書已至未終局江上阿班我師髙懷磊落多長技誰識向來遊戲事後世風流彊慕之登山也復攜歌妓

謝太傅攜妓東山圖

【明】徐渭

聞道東山賭墅年胭紅粉白兩嬋娟主人出畫催題急好下眞眞付墨妍

謝太傅奕棋圖

【元】王惲

勝負胸中料已明又從堂上出奇兵怡然一笑文楸裏未礙東山是矯情

謝安對奕圖

【元】程鉅夫

晉代衣冠不可尋空餘畫史筆間心東山絲竹西州淚卻是羊曇恨最深

支遁相馬圖

【金】趙秉文

支郎天機深世故一馬中向來蔬筍气寓物一洗空眼前無騏驥逺目送歸鴻僧中有良樂萬里籋云風

題王武子相馬圖【二首

元】王惲

玉華吹散滿身云掣電追風隱駿奔好尙只誇毛骨異不思戎馬在東門

駑駘安分老靑騶騄駬論才白璧酬相馬只今誰伯樂解教駑驥兩垂頭

王武子相馬圖

【元】範梈

偶然來廏吏喚作九方臯毀譽依名立周旋逐物勞神馳風電足眼冷雪霜毛事有遭逢者騏驎固自髙題明發所畫訪戴圖渠自有詩【宋】晁說之

扁舟雪夜興千載風流存詩畫能幽絕不似諸王孫興多卻易盡一世復何待傖父莫罵予猶且不見戴

答錢遜叔訪戴圖

【宋】呂居仁

北風吹霜夜如【一作飛】雪江城艸木凍欲折病夫袖手無所爲一坐臨川已三月忽防妙句起衰憊頓覺和气生毛髮公能忘機我亦倦不待曼殊見摩詰圖畫是非久未解況保長年不磨滅請公置畫莫多求要與時人除愛渇

雪夜訪戴圖

【元】歐陽

雪夜操舟童僕勞偶然歸去便稱豪若爲返櫂成佳趣轉憶當時不出髙

題子猷訪戴圖

【明】張以寧

平生戴隱居破琴還云嶠亦有愛竹人翛然可同調雲溪夜回舟未見心已了乾坤澹虛白吾方領其妙

題扇面子猷訪戴圖

【明】黃仲昭

入夜懷人思不禁衝寒一櫂度山陰興來歸去江云暝門掩千峯積雪深

子猷乘興圖

【元】金涓

月照梅花雪防春小舟危坐醉中身一時爲愛溪山去本是無心見故人

題子猷回舟圖

【元】王惲

勾吳四時無正天盛寒之月猶春妍朝來一雪天地白田父適喜爭狂顚宜其佳客逸思發乘興逕上山陰船煩襟囂慮一洗爲蕭然江東名流說戴逵髙談禮法殷春雷子猷恐是虛華士竟櫂空舟夜半回

題山陰回櫂圖

【元】馬臻

夜雪蕭騷入剡溪髙懷忽起故人思當時興盡不回櫂千載誰傳一段奇

石勒問道圖

【元】元好問

輕比韓彭作李陽髙僧早已笑君狂中原果有劉文叔肯說鈴聲替戾岡

石勒問道圖

【元】王惲

位號眞來變故多普天無地不干戈養成豺豕蕭墻禍更向伊蒲問甚麼

王猛捫虱圖

【宋】劉子翚

劇談世事灞河濵奇骨瓌姿兩絕倫卻訝秦無豪傑至坐中捫虱定何人

禦定歷代題畫詩類卷三十六

欽定四庫全書

禦定歷代題畫詩類卷三十七目錄

故實類

題歸去來圖【宋黃庭堅二首】

題歸去來圖【金劉迎】

題淵明歸去來圖【金王若虛五首】

題鄒公所藏淵明歸去來圖【金路鐸】

歸來圖戲作【金劉迥】

歸去來圖【元劉因】

歸去來圖【元王惲三首】

題歸去來圖【元程鉅夫】

歸去來圖【元錢選】

歸去來圖【元趙孟頫】

題靖節徵士歸來圖【元範梈】

陶淵明歸興圖【元揭傒斯】

陶淵明歸去來圖【元朱徳潤】

淵明歸來圖【元尙野】

淵明歸來圖【元盧摯】

題玉山所藏淵明歸來圖後【元張天英】

題海陵石仲銘所藏淵明歸隱圖【明張以寜】題歸去來辭畫【明陳顥四首】

題李伯時淵明東籬圖【宋蘇軾】

題采菊圖【宋韓駒】

采菊圖【宋王十朋】

東籬采菊圖【金趙秉文】

采菊圖【元元好問二首】

采菊圖【元劉因】

題淵明對菊圖【明靳貴】

淵明采菊圖【明僧淸濋】

題松下淵明【宋黃庭堅】

松下淵明圖【元釋良琦】

淵明撫松圖【元陳旅】

淵明撫松圖【元楊維楨】

淵明五栁圖【明袁敬所】

陶元亮五栁圖【明蔣主孝】

漉酒圖【金龎鑄】

淵明漉酒圖【元王惲六首】

淵明漉酒圖【元楊維楨】

漉酒圖【明僧妙聲】

淵明送酒圖【明張以寕】

白衣送酒圖【明周禮】

淵明醉圖【明陶安】

題淵明圖【明貢奎】

淵明臨流賦詩圖【元王惲】

淵明髙臥圖【元程鉅夫】

淵明荷鉏圖【元唐肅】

淵明始末圖【元馬祖常】

陶潛夏居圖【元王惲三首】

題王邀淵明圖【明僧妙聲】

淵明入社圖【元劉永之】

題蘇李合畫淵明濯足圖【金劉従益】

三徑圖【元袁桷】

題昱師房三笑圖【宋李覯】

三笑圖【元王惲】

虎谿三笑圖【元成廷珪】

虎溪三笑圖【元黃鎭成】

題李待詔虎溪三笑圖【元胡長孺】

題虎溪三笑圖【元馬臻】

虎溪三笑圖【元釋祖柏】

題三笑圖【明劉崧】

題三笑圖【明王世貞】

三笑圖【明僧古春】

蓮社圖【金宋九嘉】

蓮社圖【元王惲四首】

李龍眠蓮社圖【元吳師道】

白蓮社圖【明陶安】

題李伯時蓮社圖【明李東陽】

廬山社圖【明陳繼儒】

張師防畫謝家池塘【元張雨】

禦定歷代題畫詩類卷三十七目錄

欽定四庫全書

禦定歷代題畫詩類卷三十七

故實類

題歸去來圖【二首

宋】黃庭堅

日日言歸眞得歸迎門兒女笑牽衣宅邊猶有舊時栁漫向世人言昨非

人間處處猶崔子豈忍更令三徑荒誰與老翁同避世桃花源裏捕魚郎

題歸去來圖

【金】劉迎

筆端奇處發天藏事逺懷人涕泗滂餘子風流追魏晉上人談笑自羲皇折腰五斗幾錢直去國十年三徑荒安得一堂重寫照爲公注酒瀉蕉黃

題淵明歸去來圖【五首

金】王若虛

靖節迷途尙爾賖苦將覺悟向人誇此心若識眞歸處豈必田園始是家

孤云出岫暮鴻飛去住悠悠兩不疑我自欲歸歸便了

何須更說世相遺

拋卻防官百自由應無一事掛心頭銷憂更借琴書力借問先生有底憂

得時艸木竟欣榮頗爲行休惜此生乘化樂天知浪語看君於世未忘情

名利醉心濃似酒貪夫衮衮死紅塵折腰不樂翻然去此老猶爲千載人

題鄒公所藏淵明歸去來圖

【金】路鐸

牛刀小試義熙前一日懷歸豈偶然有意候君門外栁無機還我酒中天貞姿佳菊秋霜裏眞意南山夕鳥邊善學展禽惟此老萬人海裏小斜川

歸來圖戲作

【金】劉迥

云髻春風一尺髙笑攜兒女候歸橈情知一首閒情賦合爲防官懶折腰

歸去來圖

【元】劉因

淵明豪气昔未除翺翔八表淩天衢歸來荒徑手自鉏艸中恐生劉寄奴中年欲與夷皓俱晚節樂地歸唐虞平生磊磊一物無停雲懷人早所圖有酒今與龎通沽眼中之人不可呼哀歌撫捲聲嗚嗚

歸去來圖【三首

元】王惲

長沙勲業武侯忠劉宋規模操懿雄虐焰盡烘寰宇裂五株楊栁自春風

彭澤遺黎不幸何斜川魚鳥共婆娑先生踐迹髙千古不似終南捷徑多

解紱歸來百日彊東籬松菊未全荒細觀歷贊髙賢傳一出頭來恨已長

題歸去來圖

【元】程鉅夫

春晴苦旱心如醉暑雨妨農鬢欲斑眼底家山歸去好吾生端的幾時閒

歸去來圖

【元】錢選

衡門植五栁東籬采叢菊長嘯有餘淸無柰酒不足當世宜沈酣作邑召侮辱乘興賦歸歟千載一辭獨

歸去來圖

【元】趙孟頫

生世各有時出處非偶然淵明賦歸來佳處未易言後人多慕之效顰惑媸妍終然不能去俯仰塵埃間斯人眞有道名與日月懸靑松卓然操黃華霜中鮮棄官亦易耳忍窮北牕眠撫捲常三嘆世久無此賢

題靖節徴士歸來圖

【元】範梈

維公楚杞梓作令晉衣冠得志但恐暮濟時非所難古今弦韻寡嵗月酒杯寛渺渺山中去深深畫裏看

陶淵明歸興圖

【元】揭傒斯

家貧無酒飲聊欲試歌去家百餘里邈若異山河江上日多風浩浩水增波門前五栁樹繁防空婆娑秫田已収成歸計當如何

陶淵明歸去來圖

【元】朱徳潤

甲子題年玩物華門前栗裏自桑麻從他晉史書劉宋別有黃花處士家

淵明歸來圖

【元】尙野

羲皇上人鄕裏兒田園將蕪非所思楚聲𨿽托絕怨懟髙情千古歸來辭歸來忽復河山移忠憤意切語益防白雲遙遙望不極東籬舊菊西山薇夷齊奚疑怨邪非況乃貌此移世姿文行圭璧照方冊飄然髣髴生同時子云擬聖諸儒譏法言美新吾誰欺考亭夫子春秋筆昭然榛莽日星垂

淵明歸來圖

【元】盧摯

畱侯晚嵗遊赤松武侯早嵗稱臥龍亡秦扶漢聲隆隆淵明初非避俗翁兩侯大節將無同陽秋特書晉甲子辭鋒時露長沙雄王何幸奉吾足督郵能芥平生胸門前五栁春蒙蒙落絮不與江波東環堵蕭然吾未窮北窗盡有羲皇風畫圖不盡千古意詩成一笑浮雲空題玉山所藏淵明歸來圖後

【元】張天英

陶令昔去官當世豈知賢杖藜柴桑裏泛舟卽斜川春風五栁陰秋日秫盈田嵗醸杯中物佳辰奉賓筵觴來各有趣斟酌罄交歡爲生豈易了借此一欣然咄哉羲皇人旣逺身名全

題海陵石仲銘所藏淵明歸隱圖【明】張以寜

昔無劉豫州隆中老諸葛所以陶彭澤歸興不可遏淩煙防功臣旌旗蔽轇轕一壺從杖藜獨視天下濶風吹黃金花南山在我闥蕭條蓬門秋穉子候明發豈知英雄人有志不得豁髙詠荊軻篇竦然動毛髮

題歸去來辭畫【四首

明】陳顥

防風自東來地脈初回陽好鳥出幽谷潛魚躍芳塘欣欣木向榮涓涓水流香萬物倶得時吾憂亦已忘歸來衡門下且復酣杯觴

人生非金石寓形宇宙間抱才旣沾祿知休卽辭官委心隨去畱避俗謝往還皇皇欲何之富貴不可幹劃然發長嘯白雲起南山

農事在東臯孤往適玆旦防雨亦旣零土膏濕凝汗僮奴未盡力宿艸猶餘蔓植杖隴畮傍耘耔日過旰勞生𨿽多難卒嵗應飽飯

帝鄕不可期歸老全此身淸風謝流俗髙節抗浮雲舒嘯登東臯賦詩臨澗濱有酒輙取醉不負頭上巾樂天以乘化超然眞達人

題李伯時淵明東籬圖

【宋】蘇軾

彼哉嵇阮曹終以明自膏靖節固昭曠歸來侶蓬蒿新霜著疎栁大風起江濤東籬理黃華意不在芳醪白衣挈壺至徑醉還遊遨悠然見南山意與秋气髙

題采菊圖【有序

宋】韓駒

往在京口爲曾公捲題采菊圖九日東籬采落英白衣遙見眼能明向令自有杯中物一段風流可得成蔡天啟屢哦此詩以爲善然余嘗謂古人寄懷於物而無所好然後爲達況淵明之眞其於黃花直寓意耳至若飲酒適意亦非淵明極致向使無酒但悠然見南山其樂多矣遇酒輙醉醉醒之後豈知有江州太守哉當以此論淵明復作一首

黃菊有何好且寄平生懷遇酒興不淺無酒意亦佳此理誰復明自昔寡所諧空餘采菊圖寂寞懸髙齋

采菊圖

【宋】王十朋

淵明恥折腰慨然詠式防閒居愛重九采菊來白衣南山忽在眼倦鳥亦知歸至今東籬花淸如首陽薇

東籬采菊圖

【金】趙秉文

淵明初亦仕迹畱心已逺雅志懷林淵髙情邈云漢妖狐伺晝昏獨鶴警夜半平生忠義心同作松菊伴東籬把一枝意豈在酒醆不見白衣來目送南山鴈淡然忘言說聊付一笑粲

采菊圖【二首

元】元好問

信口成篇底用才淵明此意亦悠哉枉教詩景分畱在百繞斜川覓不來

夢裏煙霞卜四鄰爭教晚節傍風塵詩成應被南山笑誰是東籬采菊人

采菊圖

【元】劉因

天門折翼不再舉袖手四海橫流前長星飲汝一杯酒畱我萬古羲皇天廟堂衮衮宋元勲爭信東籬有晉臣南山果識悠然處不惜寒香持贈君

題淵明對菊圖

【明】靳貴

栗裏風光別後詩淸樽獨詠晚香時折腰欲問歸來意只許東籬老菊知

淵明采菊圖

【明】僧淸濋

泛觴黃菊終非鴆在眼靑山殊有情好是晉家天地濶此時何處著先生

題松下淵明

【宋】黃庭堅

南渡誠艸艸長沙想艱難松風自度曲我琴不須彈逺公香火社遺民文字禪𨿽非老翁事幽尙亦可觀客來欲關說觴至不得言

松下淵明圖

【元】釋良琦

謝安卻爲蒼生起陶令何辭印綬回若使生逢聖明世靑松老盡不歸來

淵明撫松圖

【元】陳旅

原野涼風至艸樹日蕭條杖筇來故丘靑松在東臯孤陰近衡宇薄日暎層標念此有貞操撫之以逍遙

淵明撫松圖

【元】楊維楨

孤松手自植保此貞且固防防嵗寒心孰樂我遲暮畱侯報韓仇還尋赤松去後生同一心成敗顧隨遇歸來撫孤松猶是晉時樹

淵明五栁圖

【明】袁敬所

藜杖芒鞵白布裘山中甲子自春秋呼兒防檢門前栁莫遣飛花過石頭

陶元亮五栁圖

【明】蔣主孝

所事旣非主不歸將若何門前五株栁空惹北風多

漉酒圖

【金】龎鑄

我愛陶淵明愛酒不愛官彈琴但寓意把酒聊開顏自得酒中趣豈問頭上冠誰作漉酒圖淸風起毫端露電出形似神情想髙閒大似揮弦時目送飛鴻難袖中有東籬開卷見南山嗟予困塵土靑時一斑折腰尙未免敢謂善閉關望望孤云翔羨羨飛鳥還歸田未有日掩卷空長嘆

淵明漉酒圖

【元】王惲

晉人尙放曠不受羈與束虛髙失之傲降志到自辱淵明性眞率順適無矯欲淸風凜一時千古仰髙躅得錢送酒家況我新醸熟渴來夢吞江奚計巾一幅有糟不待壓露頂手自漉淸濁卽聖賢並欲貯吾腹悠然對南山夕鳥送以目還我浩浩天世運任伸縮泠然風度林澹若云在谷俯仰霄壌間出處一往復過此設有論正爲蛇畫足宛轉出新意便可激流俗不思羲上人方寸許撐觸欲求先生心用意不當曲縱使欲自況此老烏可黷吾言誠謾與得酒且兀兀

淵明漉酒圖【五首

元】王惲

牀頭新醸漉來空淸濁君看固不同門外徴車揮已去秋香籬落醉西風

紛紛葛屨雜華纓何物衣冠可重輕莫若脫來還漉酒一杯時復聖之淸

秫田一粒不霑唇長恐春醪負此巾盡著輕紗渾濕卻猶勝憔悴染京塵

停雲時鳥日從容長在先生醉眼中劉宋禪來非一事五株楊栁自春風

蒲輪逺聘亦濃恩處士𨿽防實晉臣常愛紫陽書法當不教輕染寄奴塵

淵明漉酒圖

【元】楊維楨

義熙老人羲上人一生嗜酒見天眞山中今日新酒熟漉酒不知頭上巾酒醒亂髮吹騷屑架上烏紗洗糟糵客來忽怪頭不冠巾冠豈爲我軰設故人設具在道南老人一笑猩猩貪東林法師非酒社攢眉入社吾何堪家貧不食檀公肉肯食劉家天子祿頹然徑醉臥坦腹笑爾阿來奉足

漉酒圖

【明】僧妙聲

棄官賦歸來田家酒初熟脫我頭上巾漉此杯中緑獨漉復獨漉漉多酒還濁酒濁猶自可世濁多反覆桑枯栁亦衰但有松與菊田父晚相過相與話墟曲共醉茅檐下此生亦以足

淵明送酒圖

【明】張以寜

五栁門前栁葉衰南山佳气滿東籬白衣人到黃花外正是先生送酒時

白衣送酒圖

【明】周禮

分田種秫醸新篘祗爲無心見督郵若使白衣人不見黃花孤負一年秋

淵明醉圖

【明】陶安

何勞一縣惱閒情五栁柴桑老此生毎向黃花作沈湎寄奴已據石頭城

題淵明圖

【元】貢奎

若士超世流髙風淩飛仙睠懷經濟術嗜酒豈自然去之千嵗間才賢孰相先畏途轍皇皇歸歟袖翩翩日暮孤雲飛黃花澹秋妍坐憐王軰矯首南山巓

淵明臨流賦詩圖

【元】王惲

秋水門前有令姿先生非是好吟詩因觀逝者如斯說天運何嘗有息時

淵明髙臥圖

【元】程鉅夫

手撫髙松石更奇披襟脫屣醉眠時壺中酒盡琴無軫說著羲皇總不知

淵明荷鋤圖

【元】唐肅

荒徑日自理手中三尺鋤何當去非種得似漢朱虛

淵明始末圖

【元】馬祖常

畫史謝文字托意有紛繪髙人蹈古道終造澹防涉世情豈眞采菊心若寄持酒每自慰翁也得奇計載觀始末圖悠悠似相契

陶潛夏居圖【徽宗筆杜三首元亨甫家藏】王惲

襟懷嘯傲羲皇上晉宋興亡筆削中千古此心誰防得颯然時有北窻風

吾廬瀟灑風煙外詩思扶疎樹影中典午廢來何所事門前五栁自淸風

庭樹交柯緑防濃欣然忘卻艸堂空更憐彼稷懷新處漠漠平疇遞逺風

題王邀淵明圖

【明】僧妙聲

江州刺史何爲者載酒邀我廬山下乃翁在山不在酒邂逅寧辭爲君寫逺公招之不肯畱平生誰省王江州門前五栁至今在江邊桑樹水空流

淵明入社圖

【元】劉永之

空山樓觀逺蒼蒼路出深溪石磴長近瀑飛雲經樹濕穿花流水過橋香髙僧喜識桄榔杖穉子歡迎薜荔裳入社幾時還出社松陰十里到柴桑

題蘇李合畫淵明濯足圖

【金】劉從益

天機本自足人事或相須東坡畫三昧乃與龍眠俱黃州富丘壑余杭渺江湖已困口嘲防更堪手糊塗其來本遊戲所到非功夫平生斜川翁尙友千載余可聞不可見風標定何如笑倩李居士爲予巧形模臨流想有詩滄浪元非漁不入聲利場政恐吾足污二公有深意百年畱此圖不著色塵相澹然如遊天地初主人牢緘縢丹靑有渝此不渝

三徑圖

【元】袁桷

繞捨山靑流水新春風吹水緑勻勻意行已復支笻去從此何須問主人

題昱師房三笑圖

【宋】李覯

髙僧不出院屏畫三笑圖客子倦遊者欲去復踟躕古人骨朽不可追今人相見如古時人間觸事入吾笑何必門前有虎谿

三笑圖

【元】王惲

元聖開天一理融推心不外善爲宗後人剛作無同論三子相逢笑殺儂

虎谿三笑圖

【元】成廷珪

三老風流笑口開山中猨鶴亦驚猜攢眉入社謾多事送客過溪能幾回僧影欲隨秋水去虎聲偏傍石橋來東林絕響今千載撫捲題詩媿乏材

虎溪三笑圖

【元】黃鎭成

栗裏先生不鼓琴偶邀明月到東林白雲滿地蒼苔濕流水一山春雨深歸路已忘言外意過橋誰識笑時心人間俯仰成陳迹傳得髙風說到今

題李待詔虎溪三笑圖

【元】胡長孺

元亮纘孔業修靜研耼逺公學瞿曇髙居著幽禪人異道豈殊萬散一固全目擊輒有得參會各囅然胡爲老緇褐笑舞喜欲顚謾道遺其身襟袖猶褊褼彼酣適酒趣尙不醒者傳族史浪自苦窺管恃知天

題虎溪三笑圖

【元】馬臻

無生一曲無人和石池水滿蓮花大揚眉瞬目喜津津不覺回頭虎溪過咄哉三士皆人豪醉醒不理柴桑陶傍人若問笑何事向渠指防廬山髙

虎溪三笑圖

【元】釋祖栢

境緣心妄起心悟境自忘三老同一笑物我兩茫茫月照淸溪水風散白蓮香無端一笑已千古笑何長

題三笑圖

【明】劉崧

三人同笑不同心墨本流傳漫至今何似靑蓮李居士猿啼月出過東林

題三笑圖【有序

明】王世貞

蘇子瞻題三笑圖不言爲何人後人引以爲虎溪故事而謂爲陶靖節逺公陸修靜者或是宋元嘉初陸修靜非梁普通中陸修靜也吾嘗遊東林寺其前一小溝潺潺流一石橋踞界之僧指以爲虎溪然太近恐非故虎溪也其面爲香鑪峯蒼翠拂天此畫景不甚似而人頗古雅戲題一詩

逺公白蓮社郁若人天師破戒飲陶令違誓過虎溪逺方一大笑陶意竟攢眉乃知病維摩不受彌勒窺何物陸道士千載亦傳疑

三笑圖

【明】僧古春

天子臨潯陽逺公不出山胡爲遇陶陸過溪開笑顏匡廬髙九疊峻絕不可攀畫圖寫遺像淸風滿塵寰

蓮社圖

【金】宋九嘉

野鶩家雞俗好乖虎溪泉石滿塵埃壯哉砥柱頹波裏惟有淵明挽不來

蓮社圖【四首

元】王惲

人間廬阜東南勝兩晉名流最賞音阿麟因之出新意秋香和月寫東林

莫怪淵明從逺公鬢絲禪榻偶相同談空說有知多少都在龍眠意匠中

二教風盛永嘉後來諸子更紛拏淵明興在東籬菊獨泛秋香亦自佳

一誕相誇陷樂郊流傳江左到滔滔杖藜首見淵明去畫裏龍眠意最髙

李龍眠蓮社圖

【元】吳師道

逺公廬山下手種玉色蓮淸修香火社雜遝山林賢龍眠防筆墨貌出晉宋前橫橋虎溪水古木東林煙須眉策遺老瓶罄趺枯禪石壇花雨落稽首西方仙休吟散梵帙風鑪薦寒泉矯矯靖節翁歸心赴斜川分手溪上笑攢眉社中緣淋漓漉酒巾籃輿揺醉眠止飲諒匪難恥受異教牽空山舊行迹寂寞餘千年竟令妄庸兒懾誘紛相傳陶翁我尙友掩卷心茫然

白蓮社圖

【明】陶安

儒墨殊科混雜居忘形擬作虎溪漁花開冰雪暑不到月在漣漪天自如座有名賢仍嗜酒門無時貴暫停車東林此防何瀟灑可是丹靑得緒餘

題李伯時蓮社圖

【明】李東陽

誰寫廬山十八賢白頭居士老龍眠藥囊經卷隨行杖知在香鑪瀑布前

廬山社圖

【明】陳繼儒

吾聞謝東山出入每扶掖四人挈衣裾三人捉坐席整騎廬山前逺公顧不懌何如籃輿翁肩頂風策防

張師防畫謝家池塘

【元】張雨

春風颯然至幽人午夢醒遙見池塘緑不知春艸生如何騎馬客亦向夢中行

禦定歷代題畫詩類卷三十七

欽定四庫全書

禦定歷代題畫詩類卷三十八目錄

故實類

題陶景移居圖【元楊維楨】

掛書牛角圖【元劉因】

李密迓太宗圖【宋劉子翚】

跋秦王擒竇建徳圖【元王惲】

題韓晃畫瀛洲學士圖【宋韓駒】

題欽廟主器時所作登瀛圖【宋陳造】

題十八學士登瀛洲圖【元吳澄】

題唐十八學士圖【元馬臻】

登瀛洲圖【明陶安】

題十八學士春宴圖【明王世貞】

十八學士棊圖【明陳全】

十八學士登瀛洲圖【明陳霽】

蜀府命題所藏唐十八學士瀛洲圖【明僧來復】

馬周見太宗圖【明髙啟】

蕭禦史取禊帖圖【元程鉅夫】

題蕭翼賺蘭亭圖【明桂衡】

觀開元皇帝東封圖【唐馬戴】

唐宗與諸王講易圖【元唐肅】

萼樓晏集圖【元虞集】

五王避暑圖【元程鉅夫】

五王避暑圖【元王惲】

韓幹五王出遊【元袁桷】

唐五王出遊圖【元虞集】

唐五王擊毬圖【元張憲】

五王擊毬圖【明蔣主孝】

題五王對奕圖【元張天英】

五王行春圖【元張昱】

題五王醉歸圖【元周馳】

任月山五王醉歸圖【明程敏政】

題五王夜燕圖【明唐寅】

張東叔出紫雲回鑾圖以示坐客因爲賦之【宋孔武仲】

九齡忠諫圖【元王惲】

題唐三學士圍棋【元李祈】

唐三學士圖【元錢選】

唐三學士圖【明王禕】

題花門將軍遊宴圖【明宋濓】

龍眠十八賢圖【元馬祖常】

慧元畫寒林七賢【宋樓鑰】

寒林七賢【金周昂】

七賢寒林圖【元元好問】

雪中行吟七賢圖【元程鉅夫】

錢舜舉寒林七賢圖【明髙得暘】

禦定歷代題畫詩類卷三十八目錄

欽定四庫全書

禦定歷代題畫詩類卷三十八

故實類

題陶景移居圖

【元】楊維楨

大奴擔簦挈壺飱小奴籠雞約孤防雪斑鹿前雙婉孌水雲牯背三溫黁中有玉立而長身幅巾野服爲何人云是永明之隱君身有黑子七星文自從夜讀葛洪傳便覺白日生靑雲解冠徑掛神武門蜜防尙拜君王恩句容洞天元第八茅家兄弟遁秦臘飛宮上接十二樓下聴華陽海聲狹三朝人物半凋零水醜木中文已成金牛脫絡誰得箠枯龜受灼寕生靈金沙丹飯饑可餉山中猶嫌呼宰相從此移家金積東滿谷桃花隔春壌畫工何處訪仙蹤修眉明目射方瞳可無雞犬逐牛豕栗橘葛防皆家僮鐵崖浮家妻子從名山亦欲尋赤松華陽禮郎或相逢淸風喚起十八公乞以玉笙雙鳯吹雌雄

掛書牛角圖

【元】劉因

長安江都搏手空臺司光祿誰雌雄大事旣去乃爾耳渠頭不斫將安容喑嗚千年椘重瞳將軍視之猶椘公掛書牛角亦偶爾史臣比擬良未同靑靑澤中蒲秀色自淩空可憐徐包徒學術皆凡庸君不見羣兒驅羊竟何功晉陽桃李亦秋風緱山圖畫有如此何如長作多牛翁

李密迓太宗圖

【宋】劉子翚

海內羣雄逐鹿時虯髯一見識英姿牖窺已嘆尙書婦野拜仍驚柱國兒

跋秦王擒竇建徳圖

【元】王惲

天命人心已有歸怒麛抗嶽欲奚爲自將五載飛揚舉辦作秦王破陣辭

題韓晃畫瀛洲學士圖

【宋】韓駒

咸陽中天開帝居羣公下直承明廬長秋短轡褒衣裾蒼頭廬兒爭走趨韓侯畫此時無虞瀛洲仙人樂有餘我生不及貞觀初忽思十年身校書吟詩天街騎蹇驢爾來戎馬方馳驅眼厭繡掘防諸於把卷未展先欷歔題欽廟主器時所作登瀛圖

【宋】陳造

唐家大府開天策祖廟工歌登七徳僞王連組紤頸歸山東羞死虯須客文儒濟濟陪英遊海內共指登瀛洲未妨濫吹一延族中有謀斷臯伊流崇寧聖人撫鴻業黃頭遺種初芽蘗靑宮進講多暇日睿情逺覽思才傑水墨落紙分毫釐心融筆忘天運機鸞翔鵠峙儼【原本闕二字】更用褚亮摛辭爲天翻地覆人得知神京北風吹皁旗空令便橋乞盟未央酒盛事拂膺貞觀時天家所寶君家得拜手披圖悼今昔鼎湖龍去余弓劍上林鴈來斷消息暮年筆力猶枝梧慣題七騎陰山圖爲君斲句偕畫往貸我老淚淋衣裾

題十八學士登瀛洲圖

【元】吳澄

秦府開基萃勝流一時傾慕比瀛洲瀛洲渺渺在何許我欲乘桴海上浮

題唐十八學士圖

【元】馬臻

唐家天子尊黃屋大業隆興調玉燭當年十八豋瀛仙文日侍分三六兩京初防四海淸君聖臣賢古難續立本圖眞亮爲贊遂令書府藏諸櫝後有龍眠傳此本禮樂衣冠激流俗自從淪落向人間畫手紛紛互翻覆千年事去君莫問畱得靑編遣人讀蕭蕭馬耳射東風長安道上春山緑

登瀛洲圖

【明】陶安

天策英才聚一堂簾櫳淸晝海波涼神仙宮闕金銀色朝士衣冠雨露香飄逸詞情超世出聫翩翠羽拂云翔當時下土瞻麟鳯弱水蓬萊隔仞墻

題十八學士春宴圖

【明】王世貞

梁園碧筠瀟湘玉小山叢枝綴金粟天公驅龍耨秦土移入秦王天策府虯髯主人馬上客手摑中原血華赤蕓氛霏霏講初罷獅子驄頭散鞭喏軟羅半臂春風偏十八奚駒嘶紫煙玉酥宮痕纎月甲銀甕戈書小黃押大槽亂拍眞珠流葡萄就暖沈香虯琵琶掩瑰鵾雞促聲聲破陣秦王曲羲輪半舂啟明曜萊公起舞密公笑就中小薛醉隗俄龍門老師柰若何太子宮前演雞防銅馬時時齧荊棘諸君詰朝且虛左雋州流人來上座

十八學士棊圖

【明】陳全

唐家樓閣儼瀛洲簪佩聫翩結勝遊山水蒼蒼圖畫裏漢陵無樹不宜秋

十八學士登瀛洲圖

【明】陳霽

龍姿日表眞神武躍馬揮戈靖寰宇文髙館羅豪英羣賢入彀如登瀛千年盛事今如在疋素幻出風流情玉堂岑防三山小閣道紆回鳯池杳鈴索檐前云欲飛罘罳戶外花常繞碧房繡檻紫煙叢金堤寶馬垂楊褭房公杜公意气雄乾坤闔辟遊胸中褚於蘇薛多文采姚顏孔蓋經傳功虞陸二李才華丰蔡薛蘇許詩詞工裒衣博帯紛肆筵烏紗羽扇臨風前彈棊展翰相畱連興來或作南薰弦淸姿逸韻何翩翩寕論海外多神仙我憐此畫工還拙心事丹靑詎能說羣賢得志爭奮庸親爲唐家扶日月獨有敬宗終謬劣中葉幾使唐宗絕嗟哉秦王樂士心斯館不爲斯人設

蜀府命題所藏唐十八學士瀛洲圖

【明】僧來復

十八學士瀛洲仙文彩照世皆貂蟬廟堂論道豁胸臆作藩開辟神堯天烈烈房與杜樹業光聫翩雅愛虞永興健筆鐵可穿褚公姚公才湧泉早以儒術窮磨鐫二蘇二薛何挺特王門獻納相後先主簿倉曹亦英俊天策從事尢魁然太學先生美雙璧參軍襟度冰雪妍宋州戶曹最淸簡一時風雅同髙鶱朝談黃石略暮校白雲篇所思在經濟末藝焉足傳方今化雨淸八埏西堂進講羅羣賢搜材直欲盡巖穴拔擢逺邁貞觀前畫師殊有意模寫精丹鉛卻令千載後名髙日月懸丈夫宏達當如此誰能齷齪困一氊我願河淸海晏三千年聖人端拱開文淵還期比屋可封俗淳古不獨圖像誇淩煙

馬周見太宗圖

【明】髙啟

封事朝聞夕拜官新丰無復客衣寒書生未有鳶肩相只說君臣際防難

蕭禦史取禊帖圖

【元】程鉅夫

禊帖屋梁上世人那得知不闗蕭翼黠自是老僧癡

題蕭翼賺蘭亭圖

【明】桂衡

使星東犯鬥牛來猿鳥忘機豈見猜莫笑老僧藏不得昭陵玉匣有時開

觀開元皇帝東封圖

【唐】馬戴

儼若翠華舉登封圖乍開冕旒明主立冠劍侍臣陪迹類飛仙去光同拜日來粉痕疑檢玉黛色訝生苔掛壁云將起淩風仗若回何年復東幸魯叟望悠哉

唐宗與諸王講易圖

【元】唐肅

金盤未浴兒花奴未撾鼓七寶牀中一卷書不是棃園新樂譜岐王薛王何足數寕把君王悟君父不聞龍馬負圖來但驚野鹿銜花去

華萼樓晏集圖

【元】虞集

萼樓前翠輦來寜王吹笛百花開夾城誰敢爭馳道獨對霓裳進玉杯

五王避暑圖

【元】程鉅夫

淮南恩少難爲弟有庳天回始念兄得似開元全盛日一樓萼友於情

五王避暑圖

【元】王惲

翠幄畱香郁棣紅雲縈暖鶺鴒沙豆萁不免陳思嘆朱李寒泉是浪誇

韓幹五王出遊

【元】袁桷

萼樓髙怯翠衾平明聫騎走芳林譲王可是無忠益一曲涼州恨最深

唐五王出遊圖

【元】虞集

萼樓前禦栁長春風馳道曉塵香龍姿鳯質多相似黃髮爲期樂未央

唐五王擊毬圖

【元】張憲

興慶宮前春正熱緑楊夾道花如雪毬門風起日西斜五馬歸來汗成血潞州別駕醉眼纈雙袖傾敧擁岐薛申王按鞚宋王馳杖撲球囊手親挈艸平如掌馬力均玉鞭十里不動塵黃門扶入五花帳大衾長枕姁家人萼相輝雨气寒樓中歌管漸闌殘紫驑不踏毬場路萬里靑騾蜀道難

五王擊毬圖

【明】蔣主孝

毬門髙結春如海紫袖垂垂剪雙防薛王力倦宋王來興慶宮前花正開侍兒防笛申王醉更有岐王擁花睡春風不動艸如鋪兄弟怡怡入畫圖黃門擁入五花帳官奴漫鼓花奴唱博山火爇水沈香富貴從來自天降遲遲春日下龍樓萼聫輝雨气浮大被漸寒歌管歇三郎別領阿環遊

題五王對奕圖

【元】張天英

千官朝退下昭陽華萼樓髙碧樹香一擲乾坤呼五白玉人催進紫霞觴

五王行春圖

【元】張昱

開元天子達四聰羽旄管籥行相從當時從駕驪山者宰相猶是璟與崇萼樓中雲气裏兄弟同眠復同起玉環一旦入深宮大枕長衾冷如水興慶池頭花樹邊棃園小部俱嬋娟楊家姊妹夜遊處銀燭萬條生紫煙寧知樂極哀方始羯鼓未終鼙鼓起褎斜西幸雨淋鈴回首長安幾千里

題五王醉歸圖

【元】周馳

晉陽首事成功烈卒入宮門流戰血至親骨肉忍相殘禍至黃臺那可說譲帝知幾辭寶位履霜已戒堅冰至萼相輝勢使然遂許明皇惇友弟當時行樂殊未央賜予無節恩非常出則同遊入同宴五龍躞蹀騰康莊時光鼎鼎如流電虛僞旣消誠實見三子無辜死渭橋太眞有寵來金殿欲心一縱禍滔天社稷生靈不暇憐從此陵夷於五代干戈喪亂禍年年

任月山五王醉歸圖

【明】程敏政

何處離宮春宴罷五馬如龍自天下錦韀蹀躞揺東風不用金吾候隨駕防策烏騅衣柘黃顏赬不柰流霞漿手戮淫昏作天子三郎舊是臨淄王大醉不醒危欲墮雙擁官奴卻鞍座宋王開國長且賢誰敢尊前督觴過申王伏馬思吐茵絲韁側控勞奚人可憐身與馬鬭力天街一餉流香塵岐王薛王年尙少酒力禁持美風調前趨後擁奉諸兄臨風髣髴聞呼召夜漏歸時嚴禁垣萼樓中金炬繁大衾長枕已預設帝家手足稱開元我聞逸樂闗成敗狗馬沈酣示明戒二公作誥五子歌此意當時可誰解仙李枝空人不還王孫一日開眞顏鴒原終古存風教珍重丹靑任月山

題五王夜燕圖

【明】唐寅

積善坊中五王宅重樓復閣輝金碧大衾長枕共春秋鬭雞走狗連朝夕萼樓前夜開燕沈水凝煙燈吐焰列坐申王與薛岐譲皇降席同南面昆侖琵琶涼州歌當時進禦雜云和宮聲不屬商聲暴琵聲起少琶聲多獨有汝陽知律呂曾把流離諫明主他日回鑾蜀道中不教審聴鈴淋雨

張東叔出紫雲回鑾圖以示坐客因爲賦之

【宋】孔武仲

開元太平無兵戎直人味道希夷中人間之樂已饒足惟有靑霄未追逐坐中誰似葉先生以气爲糧常辟穀朝登員嶠夕昆侖只與神遊不要人忽逢邀攜看月去縹緲虛空生紫雲蟾宮竟不容久住仙樂飄飄送回去歸來宮漏未移更甲帳明釭宛如故汾水悲歌仙不成棃園空沒有遺聲紅塵如海漲朝市從此無人遊玉京

九齡忠諌圖

【元】王惲

挺笏摧姦論已萌帝心惟恐悞忠貞開元所事【原本闕二字】足只欠成都萬里行

題唐三學士圍棋

【元】李祈

唐朝內相極淸華出入黃扉掌白麻承詔歸來無一事閒尋棋局到昏鴉

唐三學士圖

【元】錢選

唐三學士粲三英挺挺人才藝術精無事圍棋春晝永至今畫筆尙傳名

唐三學士圖

【明】王禕

衣冠相肖不相侔棋局琴牀樂勝遊想象開元全盛日太平人物總風流

題花門將軍遊宴圖

【明】宋濓

花門將軍七尺長廣顙穹鼻卷髮蒼身騎叱撥紫電光射獵娑陵古塞傍一箭正中雙白狼勇气百倍世莫當胡天七月夜雨霜寒沙莽莽障日黃先零匈奴古黠羌控鳴鏑時跳踉將軍怒甚烈火揚寶刀雙環新出房麾卻何翅驅牛羊平居不怯北風涼白氊爲幄界翠行銅龍壓脊雙角張防繩亙空若虹翔將軍中坐據胡牀熾炭炙肉流漿革囊挏酒葡萄香駝蹄斜割勸客嘗趙女如花二八彊皮防新裁系錦纕低把琵琶彈鳯凰半酣出視駝馬塲五花作隊滿澗岡但道驩樂殊未央

龍眠十八賢圖

【元】馬祖常

林下石牀方溪邊竹影涼髙人千載意山水寄餘光

慧元畫寒林七賢【有序

宋】樓鑰

舊有唐人出遊圖謂宋之問王維李白髙適史白岑參六人多畫七賢不知第七人爲誰或云是潘逍遙然未見據病起坐攻媿齋元公忽作寒林七賢相寄余方夢寐故山見之灑然戲作數語謝之

羣賢俱詩豪時代不同處安得寒林中聫鑣睇相語誰歟創妙意臭味無今古吾聞顧陸軰寓意或如許桃李並芙蓉雪中蕉葉吐元師師老融淡墨埽風雨作此寄攻媿寓興渺煙渚舊六今則七未知果誰與我欲從之遊詎敢厠儔侶畫我往執鞭欣爲李君禦

寒林七賢

【金】周昂

苦寒如此欲何之雪帽風裘意自奇縱有淸詩三百首未應肯得黨家兒

七賢寒林圖

【元】元好問

萬古騷人有賞音畫家滿意與幽尋題詩記得松前事絕似馮雷入少林

雪中行吟七賢圖

【元】程鉅夫

長庚自是謫仙人子美逢時稷卨臣風雪茫茫五君子凍吟猶得望淸塵

錢舜舉寒林七賢圖

【明】髙得暘

騷壇逸響何寥寥作者逝矣誰能招詵然七子美風度乃有遺像圖生綃衣冠半帶晉秀气人物絕是唐中朝想當朝事得休暇擬采野景歸風謡靑騾黃犢踏凍雨蹇驢瘦馬衝寒飇醉鞭笑停似按轡吟鐙戲拍催聫鑣看花多情且少待尋梅有興非無聊此圖我嘗見十數髙林大樹風蕭蕭埽除閒冗存簡素吳興筆老才尢超方之粉墨巧塗染奚止天地相懸遼尙疑髙李六君子當時未見潘逍遙道同气合志相感𨿽曠百世如同僚畫師晚出有深意況自昔日傳今朝屋梁落月見顏色妙處不待窮摹描君不見袁安僵臥寒正驕王維乃作雪裏之芭蕉

禦定歷代題畫詩類卷三十八

欽定四庫全書

禦定歷代題畫詩類卷三十九目錄

故實類

題明皇按樂圖【宋鄭思肖】

明皇按樂圖【宋劉克荘】

明皇合曲圖【元元好問】

題明皇按樂圖【元黃庚】

明皇按樂圖【元王惲三首】

明皇按樂圖【元虞集】

題明皇按樂圖【元栁貫】

明皇太眞避暑按樂圖【元洪希文】

明皇按樂圖【元楊維楨】

唐宗按樂圖【元楊維楨】

明皇按樂圖【元張雨】

題明皇按樂圖【明張鳯翼四首】

題明皇按舞圖【元虞集】

明皇觀舞圖【明謝承舉】

明皇臥吹簫圖【元宋無】

唐明皇吹簫圖【元成廷珪二首】

題唐明皇吹玉簫圖【明金湜】

題明皇並簫圖【元劉詵】

太眞明皇並笛圖【元張憲】

明皇並笛圖【明周用】

題明皇並笛圖【明程煜】

明皇擊梧桐圖【金馮璧】

明皇擊敔【一作梧】按樂圖【元姚樞】

擊梧圖【元袁桷】

唐陳宏畫明皇擊桐圖【元吳師道】

明皇擊梧圖【元李俊民】

梁信羯鼓小圖【宋文同】

棃園教曲圖【明張琦】

霓裳圖【元吳師道】

題明皇戲侏儒圖【元李祈】

題明皇優戲圖【明劉崧】

題明皇打毬圖【宋晁說之】

題明皇醉歸圖【宋陳傅良】

明皇醉歸圖【元袁桷】

明皇夜遊圖【宋程俱】

明皇出遊圖【元虞集】

題明皇出遊圖應制【元揭傒斯】

明皇秉燭夜遊圖【明髙啟】

題明皇夜遊圖【明徐賁】

明皇私語圖【元王惲二首】

題明皇私語圖【元郝經】

題明皇上馬圖【宋韓駒】

題張郎中明皇小決圖【金段成已二首】

明皇並轡圖【元宋無】

明皇貴妃上馬圖【明張燦】

明皇覽鏡妃子剪鬟圖【宋劉子翚】

題明皇貴妃對奕祿山傍觀圖【明楊基】

明皇小車圖【明僧一初】

唐明皇遊月宮圖【明蔣主孝】

遊月宮圖【明陶安】

明皇蜀道圖【宋李綱】

明皇幸蜀圖【宋陸遊】

明皇幸蜀圖【明劉基二首】

王摩詰畫明皇劍閣圖【金趙秉文】

唐明皇幸驪山圖【元朱徳潤】

題火龍烹茶圖【明貝瓊】

禦定歷代題畫詩類卷三十九目錄

欽定四庫全書

禦定歷代題畫詩類卷三十九

故實類

題明皇按樂圖

【宋】鄭思肖

誰舉鑾輿向蜀行棃園弟子歇新聲及知凝碧池頭事難得樂工雷海靑

明皇按樂圖

【宋】劉克荘

鶯啼花開春晝遲掖庭無事方遨嬉廣平策免曲江去十郎談笑居臺司屏間無逸不復覩教雞能鬭馬能舞戲呼寜哥吹玉笛催喚花奴打羯鼓南衙羣臣朝見疎老伶巨璫前後趨阿瞞半醉倚玉座袖有曲譜無諌書金盆皇孫眞龍種浴罷六宮競圍擁惜哉傍有錦繃兒蹴破咸秦跳河隴古來治亂本無常東封未了西幸忙輦邊貴人亦何罪禍胎似在偃月堂今人不識前朝事但見斷縑裝束異豈知當日亂離人說著開元總垂淚

明皇合曲圖

【元】元好問

海棠一枝春一國燕燕鶯鶯作寒食千古萬古開元日三郎搦管仰面吹天公大笑嗔不得寜王天人玉不如畨綽樂句不可無宮腰不按羽衣譜疾舞底用牧豬奴風聲水聲閟淸都夢中令人羨華胥何時卻並宮墻聴恨不將身作李謩

題明皇按樂圖

【元】黃庚

五鳯樓前沸管弦春宵花暖月娟娟纎腰舞到霓裳曲驚起豬龍地上眠

明皇按樂圖【三首

元】王惲

羽曲調音到克諧宮中花栁四時開五弦盡有南薰手卻喚花奴解穢來

興慶宮池水殿深帝心橫潰溺哇淫譲王友愛情何切獨爲君王辧八音

逸圖零落禦前幈心醉華淸按樂聲擊損碧梧緣底事促教秋雨劍闗行

明皇按樂圖

【元】虞集

新度霓裳曲三年教得成驚鴻渾不下飛燕若爲輕芍藥春亭暮芙蓉野水生棃園多白髮吹笛到天明

題明皇按樂圖

【元】栁貫

開元天子樂當陽手按琵琶引鳯凰曲譜才翻新玉笛淚痕還滴舊香囊

明皇太眞避暑按樂圖

【元】洪希文

已剖水盤金粟旋調雪水試新茶宮娃未解君恩暖尙引靑罌汲井花

明皇按樂圖

【元】楊維楨

沈香亭前萼下天街一陣催花雨海棠花妖睡初著喚醒一聲紅芍藥金鑾供奉調淸平棃園舊曲換新聲阿環自吹範陽笛八姨獨操傷春情君不見夜遊重到明月府靑鸞能歌兔能舞五云不障蚩尢旗回首煙中萬鼙鼓那知著底梧桐雨雨聲已入淋鈴譜

唐宗按樂圖

【元】楊維楨

大唐天子棃園師金湯重付軋犖兒何人端坐閱樂籍三萬纒頭不足支龜年檀板阿蠻舞花奴手中花如雨鈞天供奉眞上人上亦親撾汝陽鼓玉奴檀槽倦無力忽竊寜哥手中笛邊風吹入新貢簫銅池夜夢雙飛翼閤門邊奏塞黈聰耳譜更訪明月宮漁陽一震萬竅矓棃園弟子散如雨惟有舞馬傷春風

明皇按樂圖

【元】張雨

髯伶識樂句我信曲有誤月白商聲多塵起漁陽戍

題明皇按樂圖【四首

明】張鳯翼

萼樓頭弟與兄涼州一部試新聲不知舞象銜杯處可似簫韶奏九成

桓譚且莫奏繁音唐帝元非漢帝心若在沈香亭上聴應將羯鼓易瑤琴

軍中鼙鼓動漁陽四野桑麻作戰場獨有深宮慶生處新聲猶奏荔枝香

勤政樓前奏樂章棃園歌舞雜笙簧歸來止有藍田磬只合含酸付太常

題明皇按舞圖

【元】虞集

寢安食飽對靑雲按舞調笙不厭頻西內歸來還獨看棃園弟子白頭新

明皇觀舞圖

【明】謝承舉

勤政樓前午朝罷華萼樓頭西日下沈香亭畔梧已秋凝碧池中蓮尙夏紫衣傳宣詔九宮宮中麗人脂粉紅錦鴛彩鳯炫晴日嬌鶯乳燕隨春風禦廚捧勅陳華宴錯雜奇珍按時換檠來粲粲赤金盤捧出纎纎靑玉案分行判隊眾樂鳴琵琶篳篥璚瑤箏月支小解漢唱越江妮子能秦聲何須三擊花奴鼓六律皆依板爲主玉環指下節奏明內中一人忙起舞軟鞵尖防髙麗裝團花纒身金縷裳俏裁四幅裹腰窄寛兜兩袖拖肩長大垂小垂輕復舉左挺右挺風旋起蛺蝶爭翻栁絮云蜻蜓亂防桃花水一縱再縱勢欲前東欹西欹態欲偏香埃蹴步自掩冉日光踏影相蹁蹮唐家三郎倚花坐歡極諸姨盡稱賀漁陽鼙鼓動地來歌舞花間忽驚破

明皇臥吹簫圖

【元】宋無

瑚枕上玉簫橫一曲霓裳萬里行漫道九重宮殿逺幾曾掩得外邊聲

唐明皇吹簫圖【二首

元】成廷珪

寢殿春深晝漏遲榻前侍女立多時玉簫自按霓裳曲賜與棃園子弟吹

萼樓前栁色新東風吹散馬嵬塵錦囊五管俱零落誰是終南夢里人

題唐明皇吹玉簫圖

【明】金湜

昭陽殿髙淸晝長瑚枕壓七寶牀珍簟平鋪碧雲冷珠簾半捲秋風涼此時諫疏非無補君王自喜教歌舞舊曲翻成阿濫堆別調新傳玉簫譜玉簫一曲度薰風宮商十指何玲瓏碧沼遊魚窺菡蓞丹霄彩鳯鳴梧桐棃園子弟多白髮承宣獨喜黃繙綽手提玉板不停敲足踏靑蒲恣歡謔雙雙粉黛誰家女霓裳細拂鮫綃縷斂袖低眉不動塵似解嗚嗚曲中語從來聲色侈人心人生樂極悲亦深豈料簫聲入云去化作漁陽鼙鼓音

題明皇並簫圖

【元】劉詵

靑鳥西來太液池霓裳舞影落瑤墀並吹玉管同心調惟有姮娥月裏知

太眞明皇並笛圖

【元】張憲

黑奴弦索花奴鼓譚奴撫掌閹奴舞阿環自品玉玲瓏禦手夷猶親按譜風生龍爪玉星香露濕櫻唇金縷長莫倚花深人不見李謩側足傍宮墻

明皇並笛圖

【明】周用

燕婉其如父子情忍將舊怨度新聲蜀中此夜淋鈴曲誰伴君王坐到明

題明皇並笛圖

【明】程煜

華淸晏罷捲霓裳重立東風並海棠鳯琯莫吹新制曲有人乘月倚宮墻

明皇擊梧桐圖

【金】馮璧

三郎耳譜趂花奴風調才情信有餘天寶錯來非一拍霓裳中節亦區區

明皇擊敔【一作梧】按樂圖

【元】姚樞

阿萱五季名畫師尢工粉墨含春姿君王遊蕩墮聲色不知聲色傾人國開元無逸致太平天寶奢風生五兵偃月堂近幽薊逺潛謀不入芙蓉苑咸陽行色馬嵬塵渲筆𨿽工恐未眞四海蒼生半魚肉歸來豈爲香囊哭一日重開日月光黃金卻鑄郭汾陽

擊梧圖

【元】袁桷

萬樹棃園已失春秋聲颯颯起胡塵君王獨立梧桐下不見當年疏諫人

唐陳宏畫明皇擊桐圖

【元】吳師道

三郎半醉玉顏開手戛靑桐舞節催老樹無情應解笑曲成那得鳯皇來

明皇擊梧圖

【元】李俊民

不使棃園弟子知太平音在鳯皇枝一朝野鹿銜花去長恨秋風落葉時

梁信羯鼓小圖

【宋】文同

髙梧間垂楊玉宇極淸邃三郎當殿坐左右擁佳麗毺近香案蹲獸吐碧穗寶幾承畫控繽紛交防袂花奴捲雙袖俛立前奏技君王顧之笑軒廡動和气誰謂一尺素寫徧天上意聽者定何如觀之猶解穢

棃園教曲圖

【明】張琦

棃花千樹雨初收上苑春風吹未休新制樂章音調澀敕教依舊唱伊州

霓裳曲

【元】吳師道

一曲霓裳眾樂催相傳親聽月宮來當時果有飛神術末路因何厄馬嵬

題明皇戲侏儒圖

【元】李祈

太宗英風溢寰區指顧羣雄定海隅何事開元全盛日卻將勲業付侏儒

題明皇優戲圖

【明】劉崧

臂袒紅衫側皁冠翩蹮跌舞樂初攢笛聲一片宮前起應說秋風蜀道難

題明皇打毬圖

【宋】晁說之

閶闔千門萬戶開三郎沈醉打毬回九齡已老韓休死無復明朝諫疏來

題明皇醉歸圖

【宋】陳傅良

騎者兩人扶不正夾道誰知爲萬乘一人前馳一顧後懷欲並驅無號令狩人亦忘記鷹犬仰視只愁天欲暝有司刺候上起居杳莫得詳宮鑰靜嗚呼開元自英主前鑑竟遺盈幅紙君不見漢宮圖妲已未必當年甚如是

明皇醉歸圖

【元】袁桷

日暮毬場醉欲歸停鞭更進紫霞杯老髥未省淋鈴曲猶願君王款款回

明皇夜遊圖

【宋】程俱

燃膏飛控逐流光露溢金盤樂未央擬跨八龍窮轍迹誰令一馬向銅梁

明皇出遊圖

【元】虞集

開元盛事何人畫玉冠芙蓉禦天馬從官騎步各有持移仗華淸意閒暇宮袍如錦照靑春詔許傳看思古人不知身在瀛洲上親奉圖書侍紫宸

題明皇出遊圖應制

【元】偈傒斯

明皇八駿爭馳道還是開元是天寶長安花發萬年枝不識韶華醉中老奎章閣下文章靜衮衣髙拱唐虞聖莫言此畫徒爾爲千載君王作金鏡

明皇秉燭夜遊圖

【明】髙啟

華萼樓頭日初墮紫衣催上宮門鎖大家今夕燕西園髙爇銀盤百枝火海棠欲睡不得成紅妝照見殊分明滿庭紫焰作春霧不知有月空中行新譜霓裳試初按內使頻呼燒燭換知更宮女報銅籖歌舞休催夜方半共言醉飲終此宵明日且免羣臣朝只憂風露漸欲冷妃子衣薄愁成嬌琵琶羯鼓相追續白日君心歡不足此時何暇化光明去照逃亡小家屋姑蘓臺上長夜歌江都宮裏飛螢多一般行樂未知極烽火忽至將如何可憐蜀道歸來客南內淒涼頭盡白孤燈不照返魂人梧桐夜雨秋蕭瑟

題明皇夜遊圖

【明】徐賁

華萼樓前煙漠漠君王睡重無人覺別宮漏防戀寒宵閒卻棃園太平樂雲龍十二秋扶揺靑藜化作黃金橋翡翠門屏桂枝影素娥羽帶香風飄優童共記霓裳舞歸來換盡人間譜梧桐擊碎教妖環蜀山夢戰漁陽鼓

明皇私語圖【二首

元】王惲

人老逢秋百感催夜深私語自爲媒秖知海嶽情緣在不道生離有馬嵬

盈盈一水隔雙星不似行雲侍錦屏歡樂幾時憂思集碧梧秋雨待君聽

題明皇私語圖

【元】郝經

一旦妖姬屬亂兵當時私語竟何成秖應蜀道防塵日悔不終宵問賈生

題明皇上馬圖

【宋】韓駒

翠華欲幸長生殿立馬樓前待貴妃尙覓君王一回顧金鞍欲上故遲遲

題張郎中明皇小決圖【二首

金】段成已

志在馳驅禍已胎笑顏況更爲誰開貪爭飛鞠鞭去不覺逾垣有鹿來

天寶承平事久無弄九驢背自驅馳不期一笑宮中戲傳作人間小決圖

明皇並轡圖

【元】宋無

三郎沈醉玉環隨不上金輿索馬騎老大獨歸南內裏風流無復並鞍時

明皇貴妃上馬圖

【胡】張燦

七寶裝鞍蜀錦堆黃門扶控踏紅埃君王只顧蛾眉笑末路誰知到馬嵬

明皇覽鏡妃子剪鬟圖

【宋】劉子翚

不復靑銅照瘁顏耄荒從諫若移山只將女子論賢否陶母當時亦剪鬟

題明皇貴妃對奕祿山傍觀圖【明】楊基

深院紋楸敵睡魔玉環用意蹙雙蛾只因數子藏機密不覺三郎失著多布陣似窺龍尾道爭邊未至馬嵬坡有人冷眼觀成敗若个胡兒似爛柯

明皇小車圖

【明】僧一初

宮門日出乳鴉啼仙漏沈沈樹影低朝罷千官無一事車聲又過壽陽西

唐明皇遊月宮圖

【明】蔣王孝

嫦娥不是人間客月殿應非世上宮當日君臣俱涉夢漁陽特地起西風

遊月宮圖

【明】陶安

桂影團團舞鳯皇瓊樓宛在水中央白虹橋背騰仙侶玉毫端挹瑞光但覺雲霄隨步武不知風露濕衣裳一場夢幻傷心處胡馬揚塵蜀道長

明皇蜀道圖

【宋】李綱

君不見開元天寶同一主治亂相翻如手舉擥盈欲惡𨿽一人變易安危原近輔姚宋已死九齡黜誰使楊釗繼林甫宮中太眞専寵私塞外畨酋成跋扈禍胎養就不自知漫向華淸遺匕筯漁陽突騎破潼關百二山河震金鼓翠華杳杳幸西南赤縣紛紛集胡虜傷心坡下失紅顏墮淚鈴中聞夜雨山靑江碧蜀道難棧閣連空防相拄旌旗慘澹雲物愁林木陰森猿鳥侶戎裝宮女亦善騎皓齒明眸如笑語老髥奚官驅蹇驢負槖賫糧豈供禦九重徼衞復誰勤萬里艱危眞自取至尊狼狽尙如此嘆息蒼生困豺虎千秋萬歳不勝悲玉輦金輿盡黃土空令畫手思入神一寫丹靑戒今古

明皇幸蜀圖

【宋】陸遊

天寶政事何披猖使典相國胡奴王弄權楊李不足怪阿瞞手自裂紀綱八姨冨貴尙有理何至詔書褒五郎盧龍賊騎已洶洶丹鳯神語猶瑯瑯人知大勢如累卵天稔奇禍如崩墻臺省諸公獨耐事歌詠功徳卑虞唐一朝殺气橫天末疋馬西奔幾不脫向來諂子知幾人賊前稱臣艸間活劍南萬里望秦天行殿春寒聞杜鵑老臣九齡不可作魚蠧蛛絲金鑑篇

明皇幸蜀圖【二首

明】劉基

斜陽慘澹照霓旗石棧縈紆僕馬羸想得林間子規鳥斷崖靑壁亦相隨

裂帛聲中發禍機白華歌斷艸霏霏可憐蜀道三軍恨不記他年武惠妃

王摩詰畫明皇劍閣圖

【金】趙秉文

劍閣森危隔錦官雲間棧路細盤盤天回日馭長安逺雨滴鈴聲蜀道難當日六軍同駐馬他時萬國獨回鑾傷心凝碧池頭句有底功夫作畫看

唐明皇幸驪山圖

【元】朱徳潤

驪山西北髙萬乘東南至霓旌蒼翠中閣道丹靑裏憶昔上林遊春寒多並轡羯鼓召花奴黃門吹力士霓裳曲未終驚動漁陽騎

題火龍烹茶圖

【明】貝瓊

松聲一作秋濤雄銅龍吐火鱗甲紅黃衣中使備玉食泉出金沙甘露濃春風一旗色尙活建溪山人雨前掇蓬萊殿裏沃焦余玉椀分沾侍臣渇名花喚起海棠魂細葉未數丁香根宮中一日歌舞散世上千秋圖畫存開元盛事何人省書生亦解誇雙井空山埽葉燒破鐺閉門讀書秋夜永

禦定歷代題畫詩類卷三十九

欽定四庫全書

禦定歷代題畫詩類卷四十目錄

故實類

李白醉歸圖【金呂子羽】

太白醉歸圖【元劉秉忠】

李太白舟中醉臥圖【元劉秉忠】

李白醉歸圖【元王惲】

太白醉歸圖【明顧觀】

太白醉歸圖【明陳顥】

太白獨釣圖【元元好問】

太白獨釣圖【元王惲】

題太白酒船圖【元趙孟頫二首】

題李白觀泉圖【元張翥】

太白觀瀑布圖【元僧大防】

李太白觀瀑圖【明劉基】

李太白觀瀑布圖【明宋濂】

李白觀瀑布圖【明方孝孺】

錢舜舉太白觀瀑圖【明王世貞】

太白捉月圖【金蔡珪】

太白捫月圖【元王惲】

謫仙捉月圖【元程鉅夫】

李白玩月圖【元余闕】

題李白問月圖【明張以寧二首】

題太白納涼圖【元陳髙】

太白扁舟圖【元宋無】

李白騎驢圖【元元好問】

太白還山圖【元劉秉忠】

李伯時畫太白泛舟小像【元潘伯修】

竹溪六逸圖【元陳旅】

竹溪六逸圖【明丘濬】

題脫鞾返櫂圖【元陳旅二首】

杜子美浣花醉歸圖【宋黃庭堅】

杜陵浣花圖【元趙孟頫】

老杜醉歸圖【元李俊民二首】

題杜甫麻鞵見天子圖【元錢惟善】

少陵春遊圖【元程鉅夫】

題杜甫遊春圖【元李祈】

杜甫遊春圖【明陳憲章】

孟浩然騎驢圖【宋劉克莊】

金主畫孟浩然騎驢圖【元袁桷三首】

孟浩然灞橋圖【元王惲】

孟浩然跨驢圖【元吳師道二首】

題倒騎驢觀梅圖【元吳澄】

王維畫孟浩然騎驢圖【元牟巘】

踏雪尋梅圖【明程敏政】

孟浩然騎驢吟雪圖【明髙啟】

孟襄陽雪行圖【明張羽】

張建封擊毬圖【元張昱】

爲郭宗道祭酒題韓滉移居圖【元貢師泰】

令狐學士金蓮圖【元許有壬】

裴晉公緑野探梅圖【元王惲二首】

陸羽烹茶圖【明張以寧】

風雪藍關圖【元王惲二首】

韓文公度藍關圖【明吳寛】

退之畱別大顚圖【金段成已】

石鼎聨句圖【元劉因】

石鼎聮句圖【元王惲二首】

戲題李渤聨徳髙蹈圖【元劉因八首】

盧仝煎茶圖【明唐寅】

樂天不能忘情圖【元元好問二首】

樂天不能忘情圖【元王惲二首】

樂天不能忘情圖【元袁桷二首】

白樂天琵琶行圖【元劉因】

潯陽琵琶圖【元張雨】

湓浦琵琶圖【明髙啟】

白傅湓浦圖【明髙啟】

題九老圖【宋陳造二首】

爲陸全卿題劉松年香山九老圖【明吳寛】

香山九老圖【明王恭】

香山九老圖【明莊防】

九老圖【明顧應祥】

賈治安騎驢圖【元甘立】

觀明發畫李賀髙軒過圖【宋僧道潛】

李賀醉吟圖【元劉因】

莊宗橫吹圖【元王惲二首】

桑維翰鐵硯圖【明唐寅】

李后主圖【元馬祖常】

南唐王齊翰剔耳圖【明吳寛】

韓文靖重幈圖【元王惲二首】

顧宏中畫韓熈載夜宴圖【元顧瑛】

顧宏中畫韓熈載夜宴圖【元鄭元祐】

顧宏中畫韓熈載夜宴圖【元何廣】

題韓熈載夜宴圖【明王世貞三首】

石上三生圖【元程鉅夫】

三生石上圖【明鄭關】

禦定歷代題畫詩類卷四十目錄

欽定四庫全書

禦定歷代題畫詩類卷四十

故實類

李白醉歸圖

【金】呂子羽

春風醉袖玉山頹落魄長安酒肆回忙然中官尋不得沈香亭北牡丹開

太白醉歸圖

【元】劉秉忠

五斗先生未解酲一生愛酒不曾醒人間詞翰傳名字天上星辰萃性靈雁帶暖回波泛緑燕銜春至艸抽靑紗巾醉岸南山道幾處哦詩補畫屏

李太白舟中醉臥圖

【元】劉秉忠

仙籍標名世不收錦袍當在酒家樓水天上下兩輪月吳越經過一葉舟壺內乾坤無晝夜江邊花鳥自春秋浮雲能蔽長安日萬事紛紛一醉休

李白醉歸圖

【元】王惲

云陣橫陳大渡河一書能解六蠻和仙韶莫詫君王寵

七寶莊嚴未是多

太白醉歸圖

【明】顧觀

歌成芍藥倒金壺並轡宮官馬上扶樂部餘音隨彩斾仙班小隊下淸都長庚萬丈文章焰後世千年粉墨圖江左靑山舊時月一杯誰慰客墳孤

太白醉歸圖

【明】陳顥

偶向長安醉市沽春風十里倩人扶金鑾殿上文章客不減髙陽舊酒徒

太白獨釣圖

【元】元好問

謫仙去世三百年海中鯨魚翩翩豈知龍眠天馬筆忽有玉樹秋風前金鑾歸來身散仙世事悠悠白髮邊會稽賀老何處在千里名山入酒船淸景巳隨詩句盡風流合向畫圖傳往時長安酒家眠焦遂不狂張不顚想得三更風露下醉和江月弄江煙

太白獨釣圖

【元】王惲

九重春色醉仙桃何似江山照賜袍千丈气豪愁不管靑山磯上月輪髙

題太白酒船圖【二首

元】趙孟頫

載酒向何處稽山鏡水邊若爲無賀老興盡便回船瀟灑稽山道風流賀季眞相思不相見愁殺謫仙人

題李白觀泉圖

【元】張翥

玻瓈杯中春酒緑醉墨淋漓牡丹曲平生合置七寶牀白紵烏紗美如玉阿瞞荒宴百不理寧計宮花銜野鹿何物老嫗生此兒偸向金雞帳中宿髙將軍才奴隸耳誤使脫鞾吾所辱要畱汗韈蹋鯨魚鼠子何堪煩一蹴尋常溝瀆不可濯何處容伸遭污足翩然卻下匡廬云五老峯前看飛瀑

太白觀瀑布圖

【元】僧大防

我本白雲人見山每回首披圖得松泉感我塵埃久我家只在九江口從此扁舟到牛斗翻愁天上銀濤堆石轉云奔萬雷吼水行地底不上天龍豈與滄溟連風葉無聲飛鳥絕月光云影天茫然丈人何來自空谷謫仙招隱當不辱林梢噴雪舞飛華尙想隨風唾珠玉馬首靑山如喚人歸來好及松華春泉香入新釀解公頭上巾今者孰不樂荒墳委荊榛遂令畫師意萬古畱酸辛酸辛復何益東海飛紅塵

李太白觀瀑圖

【明】劉基

憶昔李謫仙泛舟彭湖東遂登廬山頂直上香鑪峯遙望瀑布水自天垂白虹大聲回九地浮光散虛空萬木震辟易千崖殷鐘鏞淸涼入肌骨如歸廣寒宮賦詩畱人間至今響沨沨丹靑極摹寫欲代造功逸駕不可追舉頭睇飛鴻倚歌無人和引袖乘長風

李太白觀瀑布圖

【明】宋濂

長庚天之章精英下化爲酒狂匡廬五老森開張銀河萬丈掛石梁下馬傲睨立欲僵聳肩袖手神揚揚憶昔開元朝上皇宮中賜食七寶牀淋漓醉墨蛟龍驤人疑錦繡爲肝腸麾斥力士如犬羊營營靑蠅集於房金鑾不復承龍光並州可識郭汾陽不可丹陽逢永王大風吹沙日爲黃狻猊哀啼聞夜郎蒼天欲使詩道昌頓挫萬物歸奚囊何處更覓延年方北海天師八尺長芙蓉作冠云爲裳授以蕊笈靑琳瑯蓬萊屹起瀛海洋羣仙遲汝相徊翔誰將粉墨圖縑緗顧我一見心倀倀詩成仰視天蒼茫夜半太白生寒芒

李白觀瀑布圖

【明】方孝孺

天寶之亂唐已亡中興幸有汾陽王孤軍疋馬跨河北手扶紅日照萬方淩煙功臣世爭羨李侯先識英雄面沈香亭北對蛾眉眼中已見漁陽亂故令邊將儲虎臣爲君談笑淸胡塵朝廷策勲當第一珪組不敢縻天人西遊夜郎探月窟南浮萬里窮楚越雲山勝地有匡廬銀河掛空灑飛雪醉中信馬踏淸秋白眼望天天爲愁金閨老奴污吾足更欲坐濯淸溪流

錢舜舉太白觀瀑圖

【明】王世貞

匡廬萬古瀑太白千秋才兩奇偶相值後人何有哉及展舜舉圖悅登文殊臺立起靑蓮枯來聽萬壑雷始知丹靑力可以回寒荄

太白捉月圖

【金】蔡珪

寒江覓得釣魚船影在江心月在天世上不能容此老畫圖常看水中仙

太白捫月圖

【元】王惲

詩中無敵飲中豪四海飄蕭一錦袍千丈醉魂無處著靑山磯上月輪髙

謫仙捉月圖

【元】程鉅夫

牛渚磯前白錦袍峨眉亭外月初髙江波滿眼如平地醉倒長庚一世豪

李白玩月圖

【元】余闕

春池細雨栁纎纎手倦揮毫日上簾想得停杯江海夜月明照見水精鹽

題李白問月圖

【明】張以寧

誰提明月天上懸九州蕩蕩淸無煙天東天西走不駐姮娥鬢霜垂兩肩中有桂樹萬里長吳剛玉斧聲闐闐顧杵藥宵不眠天翁下視爲爾憐頗聞昔時錦袍客乃是月中之謫仙帝命和予羽衣曲虹橋一斷心茫然竹王祠前霧如雨躑躅花開啼杜鵑月在天上缺復圓人間塵土多英賢舉杯問月月不言風吹海水秋無邊滄波盡捲金尊裏淸影長隨舞袖前相期迢迢在云漢嗚呼此意誰能傳騎鯨寥廓忽千年金薤靑熒垂萬篇浮雲起滅焉足異終古明月懸靑天

題李白問月圖

【明】張以寧

靑天出皓月碧海收微煙舉杯一問月我本月中仙醉狂謫人世於今幾何年桂樹日已老我別何當還藥日已熟我鬢何由迢迢夜郎外垂光一何偏問月月不語舉杯復陶然靑天自萬古皓月長在天明當躡倒景飛步昆侖巓

題太白納涼圖

【元】陳髙

六月炎天飛火烏土焦石爍河流枯邇來衰病更畏熱呼叫欲狂揮汗珠飲冰嚼藕廢朝夕小室如鑪眠不得閒將圖畫縣四壁漫想深山好泉石就中此圖尢絕奇靑林飛瀑吹涼颸何人展席坐蒼蘚乃是謫仙初醉時露頂裸裎投羽扇仰看云生白成練松陰如雨毛骨寒豈識人間絆足倦祗今匡廬道阻修雁蕩天臺近可遊便欲致身丘壑裏掛巾石壁繼風流

太白扁舟圖

【元】宋無

錦袍煙艇夜郎西酒思金鑾入直時不道相思杜陵老愁吟落月屋梁詩

李白騎驢圖

【元】元好問

八表神遊下筆難畫師胸次自酸寒風流五鳳樓前客枉作襄陽雪裏看

太白還山圖

【元】劉秉忠

一片靈臺照世明共傳太白是元精心中有道時時樂眼底無塵物物淸千首未知詩作癖百杯尋與酒爲盟長安多少風和月不盡先生吟醉情

李伯時畫太白泛舟小像

【元】潘伯修

李白自號謫仙人更得龍眠爲寫眞一个靑蓮初出水千年金粟再來身胸中元气詩如海物外還丹酒借春一笑掀髯緣底事桃花潭上見汪倫

竹溪六逸圖

【元】陳旅

千畝松篁野逕開一溪流水碧於苔山樽共醉䢐徠石何用楊妃七寶杯

竹溪六逸圖

【明】丘濬

䢐徠之山竹滿溪溪中流水淸漪漪昔人巳往不可見至今陳迹猶依稀酣飲狂歌者六子就中最豪孔與李爲龍爲蛇誰豫知白也逃生巢父死

題脫鞾返櫂圖【二首

元】陳旅

威鳳翔寥廓妖蟇窟廣寒翻令趙飛燕無處倚闌干九日姑孰守千古涪陵翁髙人又返櫂江國夕陽中

杜子美浣花醉歸圖

【宋】黃庭堅

拾遺流落錦官城故人作尹眼爲靑碧雞坊西結茅屋百花潭水濯冠纓故衣未補新衣綻空蟠胸中書萬卷探道欲度羲皇前論詩未覺國風逺干戈崢嶸暗宇縣杜陵韋曲無雞犬老妻稚子且眼前弟妹漂零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起願聞解兵脫兜鍪老儒不用千戶侯中原未得平安報醉裏眉攢萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖煎膠續弦千古無

杜陵浣花圖

【元】趙孟頫

春色醺人苦不禁蹇驢防醉晚駸駸江花江艸詩千首老盡平生用世心

老杜醉歸圖【二首

元】李俊民

尋常行處酒債毎日江頭醉歸薄暮斜風細雨長安一片花飛

百錢街頭酒價蹇驢醉裏風光莫傍鄭公門去恐猶恨在登牀

題杜甫麻鞵見天子圖

【元】錢惟善

四郊多壘未還鄕又別潼關謁鳳翔九廟君臣同避難十年弟妹各殊方中興百戰洗兵甲萬里一身愁虎狼寂寞當時窮獨叟按圖懷古恨茫茫

少陵春遊圖

【元】程鉅夫

杜陵野客正尋詩花栁前頭思欲迷一樣東風驢背穩曲江何似浣花溪

題杜甫遊春圖

【元】李祈

艸屋容攲枕茅亭可振衣如何驢背客日晏尙忘歸

杜甫遊春圖

【明】陳憲章

碧栁黃鸝三月畫江湖風雨萬篇詩花前濁酒不得醉驢背春風空自吹

孟浩然騎驢圖

【宋】劉克莊

壞墨殘縑閱幾春灞橋風味尙如眞摩挲只可誇同社裝飾應難奉貴人舊向集中窺一面今於畫裏識前身世間老手惟工部曾伏先生句句新

金主畫孟浩然騎驢圖【三首

元】袁桷

生前明主已遭嗔身後君王爲寫眞家國總緣詩句廢灞陵猶勝蔡州塵

木葉山前雪似銀軟裘難作自由身想因晚歲朝陵後故寫騎驢處士眞

北闕明言不上書蹇驢何自入西都開元天子元無分畱與他生作畫圖

孟浩然灞橋圖

【元】王惲

金鑾消息逺相招雪滿吟鞍過灞橋處士本無經世志彊將詩句枉淸朝

孟浩然跨驢圖【二首

元】吳師道

風雪瀟瀟破帽攲玉堂回首夢應非鹿門松徑寒門裏擁被微吟定憶歸

直語無因住禁垣淸遊隨意蹋寒原風流鄭五𨿽相似應愧詩庸位轉尊

題倒騎驢觀梅圖

【元】吳澄

玉妃一笑本無猜抝性驢兒去不回見面可憐交臂失畱情聊復轉身來月凝絕艷駸駸逺風送淸香款款陪雪裏吟翁吟弗就過時卻與惱癡獃

王維畫孟浩然騎驢圖

【元】牟巘

窮浩然老摩詰平生交情兩莫逆也曾攜去宿禁中堪笑詩人命奇薄只應寂寞歸舊廬此翁殷勤殊未足作詩借問襄陽老詩中猶恐憶孟六悠悠江漢今幾秋一夕神交如在目分明寫出騎驢圖風度散朗貌淸淑更有倜儻一片心不是相知那得貌行復行向何許酸風吹驢耳卓朔向來十上困旅塵驢饑拒地愁向洛不如乘興且田園萬山亭前大堤曲鱖魚正肥甘蔗美雞黍可具楊梅熟一樽相與壽先生醉歸勿遣驢失腳

踏雪尋梅圖

【明】程敏政

鞍回首欲相呼不忍輕拋萬玉圖詩骨與花爭勝絕灞橋還似六橋無

孟浩然騎驢吟雪圖

【明】髙啟

西風驢上倚吟魂只到龎公舊隱村何事能詩杜陵老也頻騎叩富兒門

孟襄陽雪行圖

【明】張羽

雪滿秦京欲去遲故人當路漫相知平生多少驚人句卻向君前誦怨詩

張建封擊毬圖

【元】張昱

唐家風流尙毬馬中外靡然爲之化徐州節度張建封坐領東藩示閒暇長簫短吹行相隨以此慢遊爲日夜玉山壓馬醉扶歸正及樓頭望春罷孔雀屏圍次第開黃金買得春無價不教白日向西馳只許黃河向東瀉使君死後誰登臨燕子不來風雨深緑珠甘守珊瑚樹文君獨宿鴛鴦衾當其意气傾朝野肯信人無百年者萬言猶在從事書一幅空遺後人畫

爲郭宗道祭酒題韓滉移居圖【元】貢師泰

田夫生長田間住辛苦移家向何處老牛帶犢驢引駒婦姑騎過前村去牽衣裹兒囊在肩瓠壺瓦缶懸蒲韉一童鬅鬙隨左右兩髥傴僂相後先新來茅屋徒四壁東鄰西鄰不相識種田未了主家租又恐官司著差役唐朝宰相韓晉公念爾流離多困窮當時落筆豈無意正欲廊廟知民風願得轉徙安居室周公亦曽作無逸

令狐學士金蓮圖

【元】許有壬

九天光彩動金閨輦路風香樹影齊卻笑漢家恩數薄只教天祿待靑藜

裴晉公緑野探梅圖【息軒筆

元二首】王惲

淮西平一兩河淸緑野梅花照眼明霜鬢未容閒裏老南枝消息要和羮

當年韓白兩詞人吟賞天教在相門邂逅有詩窮勝事最憐疎影月黃昏

陸羽烹茶圖

【明】張以寧

閱罷茶經坐石苔惠山新汲入甆杯髙人慣識人間味笑看江心取水來

風雪藍關圖【二首

元】王惲

天威不逺雷霆迅雪擁藍關惜自傷不似老坡南竄夜一天風露縱浮航

凶鋒笑折王庭湊赤手嬰鱗撼憲皇可惜堂堂忠義气枉將衰朽托吾湘

韓文公度藍關圖

【明】吳寛

韓公上書諫佛骨自分投荒生不還忍寒作詩示侄輩千古增重藍田關關門雪深阻去馬直气早已開衡山唐皇殂矣骨亦朽漳江無墓空潺湲嗚呼漳江無墓空潺湲潮州廟碑不可刪

退之畱別大顚圖

【金】段成已

吏部文章日月光平生忠義著南荒肯因一轉山僧語換卻從來鐵石腸

石鼎聮句圖

【元】劉因

玩世如一鼎姓名誰得聞仙翁應自笑知我有鄒忻

石鼎聮句圖【二首

元】王惲

衡山何物老彌明气轢侯劉到震驚笑向半空盤硬語火鑪頭上把降旌

海上游談接大顚鼎邊聨句托軒轅不須苦泥中間事二者看來總大言

戲題李渤聨徳髙蹈圖【八首

元】劉因

黑色黃頭渠醜女綸巾羽扇我周郎已辭魯肅三千里莫望成都八百桑

鹿門安敢笑隆中耕耨傳家兩地窮愛殺阿山頗神駿看教他日拜龎公

方寸無窮皦皦天豈惟毛髮要歸全臨終一聽曾元語愈嘆黔婁有婦賢

扊扅炊罷補麻衣習取禁寒抗老饑幸自伯鸞無識者對人不必案齊眉

江湖魏闕有心期莫怪先生起太遲寄謝移書韓博士山妻原不解啼饑

髙詠淸江月近人一家燈火夜相親多齋自任傍人笑已把靈臺付鬼神

諸生課罷弄煙霞紡織乘閒爲煮茶白鹿髙風有誰繼艸堂貧女晦庵家

萬里江鷗不易馴百年我愛隱君秦歸來匹婦休相笑老眼眞能混世塵

盧仝煎茶圖

【明】唐寅

千載經綸一禿翁王公誰不仰髙風緣何坐聽添丁慘不住山中住洛中

樂天不能忘情圖【二首

元】元好問

得便宜是落便宜木石癡兒自不知就使此情忘不得可能長在老頭皮

芙蓉脂肉紫霞漿別是仙家暖老方只在栁枝拚不得忘情一馬亦何妨

樂天不能忘情圖【二首

元】王惲

駱馬悲鳴頓玉珂停杯重聽栁枝歌做成一段閒公案轉覺香山長物多

楊栁新聲滿洛陽樽前風味老難忘筆端拈出新詩句似爲樊姬作嫁裝

樂天不能忘情圖【二首

元】袁桷

病來心事轉蹉跎身外猶嫌長物多況是春歸畱不得侍兒無用蹙雙蛾

靑衫憔悴老江州放逐歸來萬事休止有醉吟情未減又翻新樣栁枝愁

白樂天琵琶行圖

【元】劉因

冀馬嘶寒風逐臣念鄕國江浦聞哀弦長吟望南北

潯陽琵琶圖

【元】張雨

一幅山屏秋月圓荻花楓葉染江天江州自是無司馬多少琵琶上別船

湓浦琵琶圖

【明】髙啟

秋夜相逢處閨愁雜宦情四弦風共拂兩櫂月同明司馬靑衫濕佳人白髮生至今湓浦上楓葉尙哀聲

白傅湓浦圖

【明】髙啟

相逢淪落總天涯舟泊湓江近荻花逐客靑衫自多淚傷心不用怨琵琶

題九老圖【二首

宋】陳造

涼亭燠館塵埃外野鳥溪花俎豆前但愛林泉暎華發豈知勛烈載靑編

帝憐憂國許歸田猶得幽居俯澗瀍應笑詩人賦招隱茹芝帶索只臞仙

爲陸全卿題劉松年香山九老圖

【明】吳寛

髙松大竹生翠寒密林隠隱攢峯巒杳然流水出深谷新鑿山中八節灘江州司馬不愛官笑領諸客來盤桓棋枰書卷各有適適意豈在陳杯盤酒酣耳熱忽起舞戲折名花斜挿冠趨朝疲薾足非病在野輕健心偏安權門赫赫誇牛李門下黨人分彼此直气騰騰逼石樓甘作香山老居士劉侯此圖超俗塵能與九老俱傳神衣冠𨿽作山林樣狀貌終爲臺閣人孰爲胡杲與吉旼孰爲鄭據並劉眞二盧張狄總預售居士樂易皆相親獨憐舊友今何處禹錫微之嗟失身

香山九老圖

【明】王恭

唐家名臣白居易暮年脫略靑雲器抗節羞趨當路門拂衣起謝人間事以玆疎散愛香山洛下羣公亦遂閒玉堂金馬俱殘夢流水孤云同去還石樓煙樹朧朧見八節回灘瀉秋練云衣落落古松姿鶴髮皤皤凍棃面人生宦達應如此豈必浮名絓靑史楚國三生少見機竹林七賢徒爲爾名遂身閒古所稀洛陽山水饒淸暉靑山何處無佳賞白首湮沈空布衣

香山九老圖

【明】莊防

山林我極勞千慮宦海誰能著萬牛自古更無陶靖節而今須畫白江州尋常此日才多病八十他年更幾秋俯仰乾坤無一語道人乘月坐江樓

九老圖【用邵二泉

明宗伯韻】顧應祥

香山老人避世人性耽衝澹樂天眞招邀知已結雅社眇視聲利同埃塵流風巳逺事若新玆圖無乃傳其神衣裳不異山中叟抱負俱爲席上珍歲月悠悠幾百春髙名千載迥絕倫廟堂勲業倘來寄泉石襟期見在身便欲相從一問津撫捲令人感慨頻浮玉山前亦堪樂澄湖碧浪涵秋旻

賈治安騎驢圖

【元】甘立

西風烏帽鬢毿毿拂袖長吟倚暮酣得句不衝京兆尹蹇驢行徧大江南

觀明發畫李賀髙軒過圖

【宋】僧道潛

唐年茂宗枝時平多俊良長吉尢震曜春林擢孤芳退之於孔門屹屹眞棟梁筆力障百川風瀾息其狂破衣系麻鞵右顧生輝光一朝與湜輩命駕驚煌煌賀初爲兒童隨父事迎將須臾命賦詩英气加激昂長安眾詞客聲問爭推揚風流垂異代尙想古錦囊君今亦宗英韻勝斯人方少年肯事事苦學志獨彊風騷擬屈宋妙處相頡頏丹靑出戲弄配古猶擅場形容示往事彷佛如在旁一徑入幽逺古垣繚林莊平橋跨緑水叢薄含蔥蒼晴窓爲披拂佳興杳難忘

李賀醉吟圖

【元】劉因

赤虯翩翩渺無聞望之不見矧可親浮世浮名等濁混眼中擾擾投詩人心肝未了人間春龎眉尙作哦詩顰太平瑞物不易得昌黎仙人掌中珍北風蕭蕭吹野麟千年淚雨埋靑雲乾坤淸气老不死丹鳳再來須見君

莊宗橫吹圖【二首

元】王惲

郭相西徵奏凱還阿嬌歡寵鏡交鸞卻嫌暖殿春風燠玉管橫翻曉吹寒

霸業艱難百戰開侈心何苦溺優俳豈知兩部仙韶器總是君王火葬材

桑維翰鐵硯圖

【明】唐寅

書生豪气壓千軍示者扶桑一卷文鐵硯未穿時世攺功名回首信浮雲

李后主圖

【元】馬祖常

澤國中寒歲年宴沙嶼潮痕明石棧風吹半樹野梅發天上書來問春雁江南後主丹鉛手畫盡冰絲世無有宮中長晝諫囊稀媚嫵吳娃雙進酒

南唐王齊翰剔耳圖

【明】吳寛

防毫細染王良史玉手親收黃保儀剔耳不妨閒釋卷撚髭全勝苦尋詩危言自足驚都尉善戲何須及帝姬寫入志林傳後代眉山此段事尢奇

韓文靖重幈圖【二首

元】王惲

熈載南朝亦宰臣後來狂颺欲全身比教乞食歌姬院坐閱棋枰似可人

名教之中樂有餘只須棋槊可歡娯晦翁微貶文昌意正爲先生不著書

顧宏中畫韓熈載夜宴圖

【元】顧瑛

銀燭金鑪夜若春紅妝一顧一回新觀圖不獨丹靑美又必知其繪畫人

顧宏中畫韓熈載夜宴圖

【元】鄭元祐

熈載眞名士風流追謝安每畱賔客飲歌舞雜相歡卻有丹靑士燈前仔細看誰知筵上景明日到金鑾顧宏中畫韓熈載夜宴圖

【元】何廣

人物風流獨占魁娯賓淸夜綺筵開醉眸頻看紅妝舞疑是姮娥月裏來

題韓熈載夜宴圖【三首

明】王世貞

遏云歌罷舞回風夜半腰支不屬公屈戍乍搖紗弄影可應人是顧宏中

由來歌舞破江山庭樹能催王气殘唱得浣溪宮樣句小樓吹徹玉笙寒

燒來紅淚盡辭銀花擁舒郎別院春國難家讐都未了可能還較絕纓人

石上三生圖

【元】程鉅夫

巫峽三聲斷王城一夢回坐橫牛背穩不道故人來

三生石上圖

【明】鄭關

三生意已傳一曲歌還歇何物識同心西山舊蘿月

禦定歷代題畫詩類卷四十

欽定四庫全書

禦定歷代題畫詩類卷四十一目錄

故實類

宋太祖蹴踘圖【元王惲三首】

題太祖太宗蹴踘圖【元吳澄】

趙太祖蹴踘圖【明倪敬】

陶學士驛舍圖【元黃溍】

陶谷郵亭圖【元唐肅】

題陶谷郵亭夜宿圖【元於立】

陶谷郵亭圖【明髙啟】

和靖先生觀梅圖【元錢選】

和靖觀梅圖【元吳澄】

題和靖先生觀梅圖【元仇逺】

和靖看梅圖【元呂誠】

題和靖觀梅圖【元陶宗儀】

林處士觀梅圖【明錢宰】

和靖觀梅圖【明謝常】

和靖觀梅圖【明周述】

和靖擁鑪覓句圖【元陶宗儀】

題孤山放鶴圖【元趙孟頫二首】

睢陽五老圖【宋晏殊】

睢陽五老圖【宋文彥博】

睢陽五老圖【宋韓琦】

睢陽五老圖【宋富弼】

睢陽五老圖【宋範仲淹】

睢陽五老圖【宋歐陽修】

睢陽五老圖【宋司馬光】

睢陽五老圖【宋範純仁】

睢陽五老圖【宋蘇軾】

睢陽五老圖【宋蘇轍】

睢陽五老圖【宋黃庭堅】

睢陽五老圖【宋邵雍】

睢陽五老圖【宋程顥】

睢陽五老圖【宋程頤】

睢陽五老圖【宋張載】

睢陽五老圖【宋張商英】

睢陽五老圖【宋胡瑗】

睢陽五老圖【宋蘇頌】

題耆英圖【元王惲】

跋司馬溫公燕處圖【元王惲三首】

題李伯時畫趙景仁琴鶴圖【宋蘇軾】

陳季常所畜朱陳邨嫁娶圖【宋蘇軾二首】

題鄭俠流民圖【明陸深】

東坡赤壁圖【金趙秉文】

東坡赤壁圖【元鄭元祐】

東坡夜遊圖【元馬臻】

東坡赤壁圖【元鄭允端】

蘇公赤壁圖【明張以寧】

東坡赤壁圖【明劉泰】

蘇子瞻遊赤壁圖【明何景明】

東坡海南烹茶圖【金馮璧】

東坡汲乳泉圖【元王惲二首】

題東坡戴笠著屐圖【元吳澄】

東坡笠屐圖【元鄭元祐】

東坡戴笠圖【明貝瓊】

拜石圖【元倪瓚】

拜石圖爲王文靜題【元倪瓚二首】

雅集圖【金劉祖謙】

題西園燕集圖【元於立】

題西園雅集圖【元姚文奐】

題顧進道所藏西園雅集圖【元張天英】

題麥舟圖【明丘濬】

麥舟圖【明李東陽】

宋徽宗成平殿曲宴蔡京圖禦畫禦記【元掲徯斯】宋髙宗書光武度田圖【元馬祖常】

題畢少董繙經圖【宋楊萬里】

題畢少董繙經圖【宋範成大】

題畢直閣繙經圖【宋陳造三首】

題韓蘄王湖上騎驢圖【元吳萊】

韓世忠湖上騎驢圖【明張燦】

宋陸秀夫抱惠王入海圖【元姚璲】

題文山衡陽躍馬圖【元劉詵】

題先賢張公十詠圖【元趙孟頫】

禦定歷代題畫詩類卷四十一目錄

欽定四庫全書

禦定歷代題畫詩類卷四十一

故實類

宋太祖蹴鞠圖【三首凡六人對蹴者趙普傍看者太宗八王一道士與從者

元】王惲

榻邊咫尺夢金陵欲下河東勢未能畫史意傳當日事丹靑圖上見軍興

婉孌龍姿五客隨內庭深處共遊嬉筆端欲見無窮意一防香塵欲起時

太平朝野日歡娯肯效三郎和碧梧治定不應忘武備花間蹋鞠是雄圖

題太祖太宗蹴鞠圖【有希夷趙韓元王及二待詔】吳澄

混凡共戲一丸圓年在庚申啟運前賢聖仙凡俱泯泯於今七度見流年

趙太祖蹴鞠圖

【明】倪敬

小苑垂楊弄晴碧萬幾餘暇同歡集錦毬交蹴往來頻

落花流水春無迹君王奮袂張虯須宛似驪龍夜戲明月珠侍臣郤立一揮手仰拋紅日直上靑雲衢宮靴撲簌騰香霧紫鳳翻身彩鸞舞星移斗轉經幾時回首月華過十五

陶學士驛舍圖

【元】黃溍

一笑相逢亦偶然浪將恩怨向人傳無端更被丹靑污狼籍春風數百年

陶谷郵亭圖

【元】唐肅

紫鳳檀槽緑髮娼玉堂見慣可尋常作歌未必腸能斷明日聽歌能斷腸

題陶谷郵亭夜宿圖

【元】於立

行春使者惜春華處處春風楊栁花不向江南望江北卻將恩怨屬琵琶

陶谷驛亭圖

【明】髙啟

酒防使騎趣歸時羞殺江南一曲詞借問驛亭相見者風流何似黨家兒

和靖先生觀梅圖

【元】錢選

不見西湖處士星儼然風月爲誰明當時寂寞孤山下兩句詩成萬古吟

和靖觀梅圖

【元】吳澄

一枝春信到孤山冰雪肌膚不覺寒月下水邊看未足折來更向手中看

題和靖先生觀梅圖【無懷上人元徵予作】仇逺

癡童臞鶴冷相隨笑指南枝傍小溪到處一般香影色孤山只在斷橋西

和靖看梅圖

【元】呂誠

西泠橋下林家墓猶有舊時無數花孤云何處雙飛鶴落日防防滿白沙

題和靖觀梅圖

【元】陶宗儀

小朶遙岑隔翠漪背籠衣袖立多時暗香浮處催詩句落月昏黃分外奇

林處士觀梅圖

【明】錢宰

放鶴山人不可招斷河殘月夜聞簫別來欲問春消息花落西泠第二橋

和靖觀梅圖

【明】謝常

孤山嵗晚水迢迢竹外橫斜掛緑麼吟到暗香疎影句黃昏月上雪初消

和靖觀梅圖

【明】周述

西湖昨夜天雨雪雪中獨有梅花發一枝泠泠玉壺冰寒徹重裘詠不成小童附火情更苦白鶴何心向人舞展圖更覺肌骨淸彷佛如從湖上行逋仙一去不可見俛仰徒令詩思生

和靖擁鑪覓句圖

【元】陶宗儀

一童一鶴住西湖千古髙風識畫圖水影月香成絕唱苦吟猶自擁寒鑪

題孤山放鶴圖【二首

元】趙孟頫

西湖淸且漣漪扁舟時蕩晴暉處處靑山獨往翩翩白鶴迎歸

昔年曽到孤山蒼藤古木髙寒想見先生風致畫圖畱與人看

睢陽五老圖

【宋】晏殊

道明回詔樂淸閒便向中朝脫冕冠百日秉樞登相府千年靑史表旌桓泰運正隆嫌气熱乾綱初整畏冰寒逍遙唱和多髙致儀象霜風俾後看

睢陽五老圖

【宋】文彥博

輔政何時退省閒淸平告老謝簪冠兩朝耆宿眞英武一代謀謨實柱桓太史尙瞻星有烈小民猶念徳無寒誰知我輩登樞要嚴貌冰威祗肅看

睢陽五老圖

【宋】韓琦

治道剛明老始閒禮儀曽著一朝冠勸農省嵗知民瘼退宼安邦建夏桓法駕六龍親善禦吟遊五老薄時寒淸名邁古今人慕稷契余風後學看

睢陽五老圖

【宋】冨弼

休官致政老年閒廟堂嘗享著袍冠調和鼎鼐施霖雨爕理陰陽佐武桓念國不忘先世烈歸鄕豈念舊廬寒我輩若從親炙授儀容如在使人看

睢陽五老圖

【宋】範仲淹

聖君錫詔享榮閒髙壽朋老脫冠道似臯陶垂徳惠政如傳說起圭桓惟宜宴樂淩風烈最勝安居越嵗寒景行願從優學致懇誠膺服拜瞻看

睢陽五老圖

【宋】歐陽修

脫遺軒冕就安閒笑傲丘園縱倒冠白髮憂民𨿽種種丹心許國尙桓桓鴻得路髙難慕松老無風韻自寒聞說優遊多唱和新篇何惜畫圖看

睢陽五老圖

【宋】司馬光

圖謀已就樂暗閒曉向田園喜脫冠心志不灰猶有策星長還在尙無桓朝陽鳴鳳身輕暖赴壑剛蛇齒健寒儀表珍藏傳不朽每於淸士敬持看

睢陽五老圖

【宋】範純仁

榮名雅望退休閒聲譽淸髙已納冠匡國多方開五老齊名有道列雙桓耆英後防成威烈相貌前圖壯世寒吾道欲如公道立百年藻鑑動人看

睢陽五老圖

【宋】蘇軾

國老安榮心自閒紫袍金帶舊簪冠星騎箕簸揚糠粃斗掌權衡表漢桓冬有愆陽嫌薄熱夏多沴气畏輕寒賴得五賢淸雅出俾人敬慕肅容看

睢陽五老圖

【宋】蘇轍

賢才冠世得優閒免向金門老贅冠頌徳華名盈滿軸規章文獻表穹桓宦家有道生忠烈夷夏初寧諫齒寒正是紫微垣裏客如今列上畫圖看

睢陽五老圖

【宋】黃庭堅

五老天然一防閒太平時節振衣冠相君守理回天詔輔國驅夷立塞桓天術圖姦梁木壞黨碑雷震雹冰寒丹心忠厚來安泰惠澤垂流仰止看

睢陽五老圖

【宋】邵雍

政事渾如春夢閒人情囂薄惡儒冠四朝遺烈承平日兩世觀風樹大桓經濟安民心不晦保全傳嗣骨無寒乾元恰似諸公意符節還同一揆看

睢陽五老圖

【宋】程顥

大道剛明孰肯閒拳拳心志尙遺冠飯蔬飲水時行樂定禮刪詩國建桓終身戀闕存忠厚薄味供先表蹇寒鴻鈞幸得循淸運餘烈慿人仔細看

睢陽五老圖

【宋】程頤

天朝罷命錫歸閒冨壽康寧老稅冠國史標名知骨鯁邦人圖像勝楹桓龍飛天上時還暖魚躍波心气未寒惟我潛心於易理備知先哲應時看

睢陽五老圖

【宋】張載

太平气象養髙閒宴賞諸公老致冠朝野已聞親相業廟堂曽覩漆丹桓形容傑出新圖粲徳澤雄霑舊俗寒一片忠心涵國史桑田𨿽變迥謨看

睢陽五老圖

【宋】張商英

徳政調元向道閒天朝詔許實辭冠丹心耿耿懸象魏靑史昭昭照玉桓晚節友賢陽鳳暖老年憂世谷駒寒太平猶自存鑑後進儀刑仰慕看

睢陽五老圖

【宋】胡瑗

始同優烈晚同閒五福俱全戴角冠典午山河遵大道調元宗社對穹桓羌夷誰敢窺中夏朝士猜疑畏嵗寒肱股賡歌遺韻在惟吾後進祗膺看

睢陽五老圖

【宋】蘇頌

歸休謝事樂時閒衣鉢承傳宰輔冠感徳舊曽親善政霑恩新賜立危桓堂堂嚴貌依龍衮粲粲文星荷月寒直筆當時修國史英豪邁古後來看

題耆英圖【奉呈子

元初中丞】王惲

張生好奇兼尙友古畫圖書長在手欣然示我洛英圖便覺奎光生戶牖衣冠磊落十三人閒著一枰談治否堂堂文富兩具瞻天下倚安眞大叟平頭七十是尋常獨有端明未期壽方辭晚進不敢班列宿光中巳瞻斗北門易慮望佳招千里馳書恨官守升平盛事那得再夢寐席間把巵酒吾儕起敬當如何再拜乞靈三叩首君不見西周文物稱全盛除卻邑姜才得九神崧間气萃此多周鳳魯麟紛在藪鄭郎繪事固入神自是徳星傳不朽我思仁祖慶曆中慶曆政有三代風斯民皞皞樂其樂六合一气開時雍扶持位育緫是諸賢功熙寧天子錯料事以忠爲邪邪作忠放敎公等在散地擢置安石司羣工惠卿繼用二惇起當時何止驚三空嗚呼以人爲鑑古所取安得獻此與論治道之污隆願君深藏勿輕出世代𨿽逺多靑虫

跋司馬溫公燕處圖【三首

元】王惲

獨樂園深百艸香一編心與道相忘不妨臥老琴書裏破散靑苗有報章

道與晴雲任捲舒心存廊廟迹江湖石君被遣公孫死慚愧先生燕處圖

擁馬畱公作帝箴人心大抵是天心惠卿未死舒王在一集傳家了古今

題李伯時畫趙景仁琴鶴圖

【宋】蘇軾

淸獻先生無一錢故應琴鶴是家傳誰知默鼓無弦曲時向珠宮作幻仙

陳季常所畜朱陳邨嫁娶圖【二首宋】蘇軾

何年顧陸丹靑手畫作朱陳嫁娶圖聞道一邨惟兩姓不將門戶買崔盧

我是朱陳舊使君勸農曽入杏花村而今風物那堪畫縣吏催錢夜打門

題鄭俠流民圖

【明】陸深

近時畫手數吳偉泰和郭詡差可擬良工位置著意深何但煙雲生筆厎此幅淺淡頗有工描寫人物間關裏骨肉牽聯老稚兼衣裳防縷靣目紫雲是鄭俠流民圖彷佛啼號聲滿耳風回艸樹生晝陰翠壁華堂容有此雲間才子曹濮陽胸藏丘壑心如水朅來射策明光宮便欲飽暖同遐邇俸資積月數不盈擘畫太半收書史時騎瘦馬向長安買得殘縑大小李防心論格不論錢袖來向我陳終始關仝荊浩久巳無馬逺夏珪呼不起郭生自是淸狂人東抹西塗聊復爾太平有象雞狗肥世路無情鄕井徙君不見治亂興亡各一時慿仗調和與燮理民瘼寧知千百端君門空瞻一萬里摩挲此圖展轉不已荊文相公熙丰天子

東坡赤壁圖

【金】趙秉文

連山盤武昌古木參云稠誅茆東坡下門前江水流永懷百世士老气蓋九州平生忠義心雲濤一扁舟笛聲何處來喚月下船頭掬此月中水簸弄人間秋蕩揺波中天光射夫林丘古今一俯仰共盡隨蜉蝣孫曹何足弔我自造物遊尙憐風月好解與耳目謀歸來玉堂夢淸影寒悠悠一顧能幾何鶻巢淹不畱遺像不忍掛尙恐兒輩羞儼然袖雙手妙賦疑可求何時謫仙人騎鶴下瀛洲相期遊八表一洗區中愁

東坡赤壁圖

【元】鄭元祐

奎星墮地不化石化作盤天老胸臆淸禁森嚴著不得半夜吹簫過赤壁百億魚龍不敢聽萬古東流月華白

赤壁夜遊圖

【元】馬臻

穿空亂石驚濤拍月滿孤舟從二客覺夢悲歡總不眞一聲鶴唳東方白

東坡赤壁圖

【元】鄭氏【名允端】

老瞞雄視欲吞吳百萬樓船一炬枯畱得淸風明月在网魚謀酒付髯蘇

蘇公赤壁圖

【明】張以寧

赤壁江寒葉漸稀黃泥阪靜露斜飛洞簫聲裏當時月應照千年化鶴歸

東坡赤壁圖

【明】劉泰

黃州遷客气如虹夜放扁舟弔兩雄東下火攻吳卒銳北來車戰魏師空白沙折防荒涼外緑酒芳樽感慨中爛醉不知天地老江流終古浩無窮

蘇子瞻遊赤壁圖

【明】何景明

垂老黃州客髙秋赤壁船三分畱古迹兩賦到今傳落日寒江動靑天斷岸懸畫圖誰省識千載尙風煙

東坡海南烹茶圖

【金】馮璧

講筵分賜宻雲龍春夢分明覺亦空地惡九鉆黎洞火天遊兩腋玉川風

東坡汲乳泉圖【二首

元】王惲

儋州遷客玉堂仙服食天敎得乳泉三咽遽驚滋浩气一甘無壊是泠淵中朝淸議孤忠裏瘴海鯨波九死邊落月澹隨人不見滿襟風露獨翛然

道宮獨發乳泉香似與坡仙養浩方井冽不從炎海瘴味甘還比上池觴化機軒豁元胎濕孤影追隨月色蒼天地此身忠義在一杯三咽濯肝腸

題東坡戴笠著屐圖

【元】吳澄

白鶴峯前井赤鯶逺徙又化南溟鯤城南白晝魑魅現賴有東黎諸弟昆腥咸滿口無異語似人慰意聊過門竹刺藤梢歸路晚蒙蒙霧雨天欲昏禦人不識臧紇聖抖擻雨具相溫存天涯禹迹不到處要使舊攆畱新痕荷笠俄成牧羊叟誰憐海上屬國孫襄童拍手接防倒庸犬驚吠扶桑暾先生招怪每類此白首幸免長鯨吞何人爲作野老像風流不減乘朱轓謫來天仙墮塵网化身千億難名論我從象外得眞相神交心醉都忘言

東坡笠屐圖

【元】鄭元祐

得嗔如屋謗如山且看蠻煙瘴雨間白月遭蟇蝕不盡淸光依舊滿人寰

東坡戴笠圖

【明】貝瓊

雨屐新泥蒻笠欹滿邨風雨獨歸時玉堂天上神仙客婦女兒童總未知

拜石圖

【元】倪瓚

元章愛硯復愛石探瑰抉奇久爲癖石兄足拜自寫圖乃知顚名不虛得

拜石圖爲王文靜題【二首

元】倪瓚

米顚嗜古命宜輕寶厓珍禍患並盥沐閱書私太尉可憐諂佞小人情

淸文絕俗盛名譽不記坡翁奬防初得筆無如蔡元度卻言蘇軾劣於書

雅集圖

【金】劉祖謙

翠雀翩翩野鶴孤玉京人物防仙圖後來且莫輕題品席上揮毫有大蘇

題西園燕集圖

【元】於立

文章在世如元气人物盛衰同一致開圖使我三嘆息乃知作者遺深意名園蕭瑟懸古秋白沙翠竹涵淸流豈無尊俎寄幽賞況有文字能相酬花前美人美如玉翠痕冷繞冰綃緑長防先生正揮灑何處阮咸新度曲法書名畫總遊藝說有談空聊逺俗當時風流數君子千古何人繼髙躅君不見金穀荒園無艸木又不見姑蘇空臺走麋鹿彼處富貴等塵土何如斯人斯畫傳千古

題西園雅集圖

【元】姚文煥

宋家全盛日戚裏肅髙風四海才華萃西園爽气濃衣冠名教異興趣一時同雅好隨賓客風流見主翁珍藏出古物能事競新功離席髙譚永行防異味重臺池迷逺近杖屨任西東竹色仍多碧蕉花也自紅文章關世道冨貴感秋蓬良防難爲數淸驩未易窮蘭亭祓褉事金穀綺羅叢回首俱陳迹君看圖畫中

題顧進道所藏西園雅集圖

【元】張天英

西園緬邈天中開仙山淥池異蓬萊翠葆翛翛拂花去傳迎都尉朝天回寶繪前榮日初旭一時冠蓋如雲來玉案離離發天藻瑤姬催獻流霞杯松下羽衣弦欲語煙霓搖艷金銀臺興酣飛筆灑元气巖屏贔屓寒欲摧幽賞羅眾賓石牀淨如拭想象栗里人靑林照顏色緇衣者誰子入竹坐深默眼中綺麗何足珍回首秋風化棘榛君不見金穀澗龍鱗池木妖石怪中藏禍機吳歌楚舞顧影淒悲丈夫不愛士富貴空爾爲徒勞玩物志但爲後人嗤何如巢居抔飲得眞意年年嵗嵗羲農時

題麥舟圖

【明】丘濬

父有張氏湯子有劉家歆千年髙平範父子同一心

麥舟圖

【明】李東陽

江東故人半零落江頭石郎淚雙闕三喪未葬家苦貧舉世今無魏州郭睢陽範郎方少年相看不語意茫然江舟載麥五百斛揮手付之如一錢歸家侍立庭闈畔白髮聞之爲一莞亦知父子本同心若待庭趨嗟巳晚君不見慶州饑民曽告荒使君自發常平倉

宋徽宗成平殿曲宴蔡京圖禦畫禦記

【元】揭傒斯

東京諸蔡滿周行延福成平樂未央千畝松篁籠玉殿九霄風露濕霓裳君臣契合同堯舜禮樂光華邁漢唐明日圖成仍作記千秋畱與監興亡

宋髙宗書光武度田圖

【元】馬祖常

漢家自有雲臺像誰取丹靑畫度田宋主欲興江左業卻將書字送長年

題畢少董繙經圖

【宋】楊萬里

畢敷文少董名良史紹興初陷虜境居汴閉戶著春秋正辭論語探古書有宋哲夫李願良輩執經師之好事者寫爲繙經圖宋執一卷背立且讀且指李執一卷向其師若有問者而少董坐一榻上後有二女奴各有所執而阿冬者坐其間少董之季子也女奴之髽者曰孫壽冠者曰馬惠眞哲夫名成願良名師魏云

宋生把卷讀且指李生把卷問奇字榻上坐著一老子右手秉筆袒左臂春秋論語訓傳成胸中有話頗欲告兩生欲呼小白拉重耳同防諸侯尊帝京婢妾不解事兩生未可語冬郎政兒癡誰能復憐許繙經未了報歸期攜書歸來獻玉墀胡沙滿面無人識回首兩生斗南北

題畢少董繙經圖

【宋】範成大

絳帳胡沙暗靑編古意深誰知洛下詠中有越人吟

題畢直閣繙經圖【三首

宋】陳造

凝碧有詩才逭死靑巖不語竟何裨先生著論胡塵厎未覺丘明見仲尼

霸圖無繼昧尊王獨抱殘經晰渺茫地下威文應吐气人間宋李解升堂

中原正朔合天王細讀遺書癭作囊老子披圖揩病眼爲公重炷石鑪香

題韓蘄王湖上騎驢圖

【元】吳萊

秋風泗水沈周鼎淚濕吳天荊棘冷黃河北岸旌節回信誓如城打不開沿邊撤備無人守蟣虱塵埃生甲冑散盡千兵只童騎餐來鬥飯空壺酒西湖楊栁煙波寒照見從前刀劍瘢宮中孰與論頗牧塞上寧知無範韓事去英雄甘老死此手猶能爲公起勸人莫問故將軍身是淸涼一居士

韓世忠湖上騎驢圖

【明】張燦

神州誰復舊山河散盡熊貔事講和驢背看來猶矍鑠朝廷誰說召廉頗

宋陸秀夫抱惠王入海圖

【元】姚璲

紫宸黃閣共樓船海气昏昏日月偏平地巳無行在所丹心猶數中興年生藏魚腹不見水死挽龍髥直上天板蕩純臣有如此流芳千古更無前

題文山衡陽躍馬圖【和湏

元溪韻】劉詵

將軍紫綬馳燕然丞相白髮祁山前重瞳悲歌泣虞美伏波眼穿鳶墮水英雄相望千萬年西風荒艸迷五原延秋王孫折金鞭女墻明月銅駝門衡山春濃風日好紫韁電轉人未老豈知蹶塊追海橫海天如雪狂瀾倒玉樓十二春衣妍流云卻月爭取憐落花金穀獨一死蒼旻不語丹心傳劉家的盧空識意金粟龍媒俱久逝少年相對那得知掩圖醉倚南風睡

題先賢張公十詠圖

【元】趙孟頫

吳興瀟灑郡自古冨人物溪山暎亭榭尊俎照華髮當時盍簪地蓁莽久蕪沒空餘詩語工不共芳艸歇撫捲想勝風冠佩其敢忽先民不可見惆悵至明發

禦定歷代題畫詩類卷四十一

欽定四庫全書

禦定歷代題畫詩類卷四十二目錄

故實類

題文伯朝母圖【明廖道南】

乘鸞吹簫圖【元劉因】

楚妃投水圖【明程敏政】

題秋胡戲妻圖【元趙孟頫】

秋胡圖【明陶安】

西子放瓢圖【金靖天民】

越國進西施圖【元李桓二首】

越國進西施圖【元史致中】

題西施【元袁桷】

西施含顰圖【明瞿佑】

題西施浣沙圖【明董少玉】

範蠡載西施圖【明張鳯翼】

孟母三遷圖捲【元王惲】

題孟母斷機圖【明廖道南】

題漂母飯信圖【元黃庚】

題漂母圖【明丘濬】

雪中妃子圖【元薩都拉】

馮媛當熊圖【宋劉子翚】

馮妃圖【元袁桷】

馮媛當熊圖【明程敏政】

馮媛當熊圖【明瞿佑】

題李伯時畫昭君圖【宋韓駒】

明妃出塞圖【宋劉子翚】

題羅疇老家明妃辭漢圖【宋王庭珪】

王昭君上馬圖【宋郭祥正】

昭君出塞圖【金趙秉文】

昭君扇頭【元劉因二首】

題友人所藏明妃圖【元許有壬】

昭君圖【元袁桷】

王昭君出塞圖【元王惲二首】

題昭君出塞圖【元虞集】

明妃出塞圖【元陳旅】

昭君出塞圖【元吳師道二首】

昭君出塞圖【元李祁】

題昭君出塞捲【元李祁二首】

題出塞圖【元貢師泰二首】

題昭君出塞圖【元盧昭】

昭君出塞圖【元王思廉】

王昭君圖【元馬臻】

昭君圖【明陶安】

明妃圖【明丘濬四首】

明妃出塞圖【明陳伯康】

昭君出塞圖【明謝孟安】

昭君寫眞圖引【明顧璘】

題昭君【明潘滋】

題昭君出塞圖【明劉昭年】

題明妃出塞圖【明浦原】

題明妃出塞圖【明張鳳翼】

題明妃出塞圖【明黃幼藻】

題飛燕圖【元王惲】

飛燕掌舞圖【明瞿佑】

昭儀春浴圖【宋方嶽】

李尙書有唐畫飛燕姊妹爲嬌困相倚之狀【元陳中孚】

題趙飛燕姊妹凝妝圖【明髙廩】

禦定歷代題畫詩類卷四十二目錄

欽定四庫全書

禦定歷代題畫詩類卷四十二

故實類

題文伯朝母圖【爲李

明母壽】廖道南

我聞文伯之母爲敬姜慈訓諄復稱溫良檀弓記禮辧法象師亥聞樂徴明章何如李母昭懿徳生長金閨閒內則鶴髮酡顏照北堂翚冠翟服輝南國板輿徙倚赴衡陽仙子翩翩歲舉觴南嶽玉砂金鼎液西池瑤水紫霞漿玆晨何晨夕何夕湘艸萋萋映江碧何處天風生海濤蟠桃結實紛如玉

乘鸞吹簫圖

【元】劉因

繆公荒淫亂天紀累累宮中四十子懷嬴復作重耳妻匜盥相揮國深恥娉婷弄玉誰復防參差窈窕能合歡築臺虛聲出天外詐言後夜同乘鸞人言神仙能不死槖泉之墳露遺址哀哀黃鳥飛復來良藥刀圭竟誰致髙辛之女隨盤瓠漢愁匈奴遣公主一身能觧百城圍

鄙計吚嚘笑千古天臺之事尢荒唐劉郎阮郎歸洞房石橋云深樛木罥披圗相防儼同傳

楚妃投水圗

【明】程敏政

漸臺無宮憑水鎖水長臺危絕行舸君王急遣詔使來有詔無書計成左臺上羙人甘自沈盤遊可悟君王心不知臺下桃花漲何似汨羅江水深

題秋胡戲妻圖

【元】趙孟頫

相逄桑下說黃金料得秋胡用計深不是別來渾未識黃金聊試別來心

秋胡圖

【明】陶安

春風車馬擁歸途桑下娉婷綠映襦尺璧絕塵心自許千金爲土眼如無未酬堂上慈親飬誤認城隅靜女姝何事須睂一男子媿渠粉黛凜然殊

西子放瓢圗

【金】靖天民

髻鬟蕭颯薴蘿秋千古香溪水自流吳越兵爭竟何得風流輸與五湖舟

越國進西施圗【二首

元】李桓

一笑端令國爲傾春風歌舞學初成此行便覺吳爲沼戰勝何須十萬兵

璧馬當年暫入虞先生此計有深圗心知指日成功速一舸歸來泛五湖

越國進西施圗

【元】史致中

蠻夷國如虎與狼干戈吞噬相爭彊越憂吳滅危一髮西施選進驚吳王花顏照春日夜醉伍相忠謀不暇計姑蘇麋鹿殊可憐江濤怒噴銀山勢好徳如色世已無我今三嘆觀斯圗何人絕筆開癡愚國亡家亡知防吳

題西施

【元】袁桷

辭家已意存越入宮誰觧圗吳故苑秋風麋鹿扁舟夜月江湖

西施含顰圗

【明】瞿佑

捧心嬌態黯如愁長使東鄰欲效尢豈是預知亡國禍含情終日在睂頭

題西施浣紗圗

【明】董氏【名少玉】

白石澄流水春來坐浣紗靑陽愁隱鳯發亂飛鴉倚玉渾無色傳神賴有花蛾睂如淡掃不在野人家

範蠡載西施圗

【明】張鳯翼

少小邨中學浣紗大夫謀國妾離家落花飛絮同飄泊敢向君王興怨嗟入吳一笑傾人國報讐雪恥伊誰力國亡家破妾從誰誰復論功及介推大夫合載西施去豈是巫臣私夏姬只今帶礪誰能久五湖煙水皆吾有扁舟不早泛鴟夷烏喙君王烹走狗

孟母三遷圗捲【贈新軒

元子張】王惲

孟母三遷飬聖功芬芳千古振髙風披圗欲識頤齋意人道神交管鮑同

題孟母斷機圗【爲李

明母壽】廖道南

我聞孟氏賢母如太姒莘邦渭水徽音嗣鄒嶧都能聞斷機孔壇文錦紛猶織何如李母家淛東七襄牛女五花叢和丸有子傳經舊挈榼如賔舉案同祗今防飬天家重彩衣翔舞云虹動燕喜筵開饌白魚鸞回詔下擎丹鳯臨風爲制孟母歌衡山秀色森煙蘿忽見金莖承灝露黃封直擬賜鑾坡

題漂母飯信圗

【元】黃庚

國士無雙未肯臣漢皇眼力欠精神築壇直待追亡後不及溪邊一婦人

題漂母圗

【明】丘濬

推食觧衣意非徒一飯恩如何別豨語忘卻拒通言

雪中妃子圗

【元】薩都拉

梁王宴罷下瑤臺窄窄紅鞾步雪來疑是陽和三月暮楊花飛處牡丹開

馮媛當熊圗

【宋】劉子翚

婕妤下輦辭榮日馮媛當熊效死時帶礪稱忠惟一傅宮闈著節有雙姬

馮妃圗

【元】袁桷

目送亭亭秋水腰回款款春風爲問下車搏虎何如禦坐當熊

馮媛當熊圗

【明】程敏政

石郎秉鈞蕭傅死鬭獸君王恱妃子就中卻有馮婕妤以身當熊傳女史婕妤父本馮將軍義勇光騰金縷裙女戎可恨亦撾馬孤負虯髯貞觀君

馮媛當熊圗

【明】瞿佑

黼座臨軒寶扇開緣何鷙獸忽驚猜若非白日將身試安得黃昏入夢來

題李伯時畫昭君圗【有序

宋】韓駒

漢書竟寧元年呼韓邪來朝言願壻漢氏元帝以後宮良家子王昭君字嬙配之生一子秼累立復妻之生二女範曄書始言入宮久不見禦積怨因掖庭令請行單於臨辭大防昭君丰容靚飾顧影裵回竦動左右帝驚悔欲復畱而重失信夷狄然曄不言呼韓邪願壻而言賜五宮女又言字昭君生二子與前書皆不合其言不願妻其子而詔使從胡俗此是烏孫公主非昭君也西京雜記又言元帝使畫工圗宮人宮人皆賂畫工而昭君獨不賂乃惡圗之旣行遂按誅毛延壽琴操又言本齊國王穰女端正閒麗未嘗窺防門戶穰以其有異人求之不與年十七進之帝以地逺不幸欲賜單於羙人嬙對使者越席請往後不願妻其子吞藥而卒蓋其事雜出無所考正自信史尙不同況傳記乎要之琴操最抵牾矣按昭君南郡人今秭歸縣有昭君邨邨人生女必灼艾炙其靣慮以色選故也昭君卒匈奴謂之靑塜晉以文帝諱昭號明妃云

昭君十七進禦時舉步弄影颺蛾睂自憐窈窕出絕域八年未許承丹墀在家不省窺門戶豈知萬里從胡虜丰容靚飾亦何心尙欲君王一回顧君不見班姬奉飬長信宮又不見昭儀舉袂前當熊盛時寵幸只如此分甘委棄匈奴中春風漢殿彈絲手持鞭卻趁奚鞍走莫道單於無厚情一見纖腰爲回首含悲逺嫁來天涯不如防州處女發半華寄語雙鬟負薪女炙靣愼勿輕離家

明妃出塞圗

【宋】劉子翚

羞貎丹靑鬭麗顏爲君一笑靖天山西京自有麒麟閣畫向功臣衛霍間

題羅疇老家明妃辭漢圗【李伯時作明妃丰客靚飾欲去不忍之狀

宋】王庭珪

明妃辭漢出宮門丰容靚飾朝至尊至尊左右皆動色明妃欲語咽復吞三千蛾睂塞天閽帝獨不識王昭君顧影徘徊復良久尙冀君王一回首當時自倚絕世姿不將賂結毛延壽可憐朱网畫香車卻來逺嫁呼韓邪不如防州舊邨女三幅羅帬兩髻丫陌上花開大隄暖細雨春風歸緩緩寧從禁禦落胡沙長路漫漫碧雲斷忽防漢月照氊裘淚濕彈絲錦臂韝龍眠防作無聲句冩得當時一段愁

王昭君上馬圗

【宋】郭祥正

飄飄秀色奪仙春只恐丹靑畫不眞能爲君王罷徵戍甘心玉骨胡塵

昭君出塞圗

【金】趙秉文

無情漢月觧隨人羞向天涯照妾身聞道將軍侯萬戶已將功業上麒麟

昭君扇頭【二首

元】劉因

武皇重色思傾國趙氏承恩亦亂宮自售懸知非靜女漢家當論畫師功

不忍紛紛醜女顰百年孤憤漢宮春一身去國名千古多少名臣學婦人

題友人所藏明妃圗

【元】許有壬

臂香骨沁守宮虐金鎖重門怨銀鑰深宮有眼不識春晝長時聼雲間樂平生所見惟監宮今朝豈期見畫工君王知畫不知妾薄命已分如秋蓬黃沙漫漫天無窮驚飇吹老紅芙蓉穹廬明日又何處此生遂負南歸鴻和親納侮號上防建議詒謀婁敬責妾身𨿽苦免主憂猶勝專寵亡人國闗山寥落夢亦迷嫁雞正爾隨雞飛人間生女莫望貴只可近作田家妻琵琶聲斷霜天月靑冢至今靑不歇後來卻有蔡文姬千古胡笳辱哀拍

昭君圗

【元】袁桷

鬢影愁添塞雪花枝羞殺宮春誰道佳人傾國解從絕域和親

王昭君出塞圗【二首

元】王惲

絕色當年冠漢宮誰移尢物使和戎流連不重君王欲延壽丹靑似有功

朔漠風沙異紫臺琵琶心事欲誰開人生正有新知樂猶勝昭陽赤鳯來

題昭君出塞圗

【元】虞集

天下爲家百不憂玉顏錦帳度春秋如何一段琵琶月靑艸離離詠未休

明妃出塞圗

【元】陳旅

昭君北嫁呼韓國巫山更有昭君邨黃金鏤鞍玉驄馬分明載得巫山云涼風吹動釵頭鴈一曲琵琶冩幽怨沙艸遙連雞塞塵野花不種鴛鴦殿內家日日選娉婷淚防滿袖空多情漢庭自此恩信重羙人身比鴻毛輕

昭君出塞圗【二首

元】吳師道

平城圍後防和親不斷邊烽與戰塵一出寧胡終漢世論功端合勝前人

巫峽故山花樹紅村村婚嫁樂春風琵琶馬上無窮恨最恨當年誤入宮

昭君出塞圗

【元】李祁

朔風吹沙天愁雲壓塞邊風腥胡兒執麾背人立傳道單於令行急防茸胡防貂防裘誰信宮袍淚防濕漢家恩深幸不早此身終向胡中老此身儻負漢宮恩殺盡靑靑原上艸

題昭君出塞捲【二首

元】李祁

千羣鐵騎連云塞萬里金城屬漢家錯遣佳人嫁胡虜至今遺恨滿天涯

當年下筆何人在展捲空令感嘆多記得云陽全盛日防書防畫飽相過

題出塞圗【二首

元】貢師泰

六宮如海春如水一入長門見面稀靑艸琵琶沙上路淚痕空濕嫁時衣

沙磧微驚數騎塵漢庭便欲議和親當時衛霍兵猶在未必君王棄妾身

題昭君出塞圗

【元】盧昭

艸黃沙白馬如雲落日悲笳處處聞此去妾心終許國不勞辛苦漢三軍

昭君出塞圗

【元】王思廉

黃沙堆雪暗龍庭馬上琵琶掩淚聼漢室禦戎無上防錯教紅粉怨丹靑

王昭君圗

【元】馬臻

窈窕佳人絕代無一辭漢殿盡嗟吁丹靑若恨毛延壽勾踐何功得破吳

昭君圗

【明】陶安

龍沙月照漢宮詞毳錦衣裘換陸離君命和親勞敢憚夫綱定分死難移春遊驕馬觀胡隊玉立諸姬拜女師花貎承恩多見棄長安金屋亦何爲

明妃圗【三首

明】丘濬

生長陽臺下分明見漢君孤弦彈破夢恍惚一行雲使回頻寄語莫殺毛延壽君王或夢思畱畫商巗叟功徳施夷夏聲名播古今人言漢恩淺妾感漢恩深

題明妃圗

【明】丘濬

莫向西風怨畫師從來暘谷日光遺當時不遇毛延壽老死深宮誰得知

明妃出塞圗

【明】陳伯康

昭君生長昭君邨漢宮選入昭陽門傾城自負顏色好薄命不得承君恩朔風吹動氊車發萬里逺嫁單於國香夢空迷紫塞云蛾睂愁對穹廬月闗山阻隔歸無緣含情掩抑鳴哀弦虎頭將軍骨已朽獨余靑冢畱千年

昭君出塞圗

【明】謝孟安

漢宮別去冒胡沙淚濕花顏鬢腳斜抱得琵琶歸絕漠相傳此曲出中華

昭君寫眞圗引

【明】顧璘

漢宮九重類天居宮中羙人粲璚琚姱容淑態意非一网戶文牕煙霧虛就中絕代稱明君錦江波浪巫山云素月嫦娥獨光彩明星玉女徒繽紛君王行幸恣歡暱蛾睂短長難具悉可憐睇盼隔重霄竟使畫圗欺白日金珠不操靜女手丹靑更甚讒夫口妍媸反覆在錙銖移愛爲憎忍相負明珠萬里沈胡沙哀歌一曲畱琵琶今防靑塜千年艸豈是夭桃三月花

題昭君

【明】潘滋

燕支堤上石橊裙新艸猶含舊淚紋見說君王思漢將麒麟端合寫昭君

題昭君出塞圗

【明】劉昭年

馬蹄踏踏暗胡沙馬上懷恩憶漢家自是玉顏多薄命空將哀怨寄琵琶

題明妃出塞圗

【明】浦原

畫圗愁見貎如花胡騎叢中度雪沙萬里氊房明月夜誰知思漢泣琵琶

題明妃出塞圗

【明】張鳯翼

空將淑質付天驕漠漠風塵紫塞遙靑艸自存胡地冢黃金莫贖漢宮腰雲中環佩魂難返馬上琵琶曲未調惟有蛾睂常鎖恨卻疑彩筆未能描

題明妃出塞圗

【明】黃氏【名防藻】

天外邊風掩靣沙舉頭何處是中華早知身被丹靑誤但嫁巫山百姓家

題飛燕圗【錢選

元筆】王惲

春醉瓊枝意未諧行雲空鎖望仙臺九重不隔簫聲斷喚得長空赤鳯來

飛燕掌舞圗

【明】瞿佑

雉扇霓旌錦作圍避風臺冷不勝衣身輕每欲隨風去追逐花間赤鳯飛

昭儀春浴圗

【宋】方嶽

紅薇滴露防輕寒防鬌香絲卸玉鸞只道春風庭掖祕外間已作畫圗防

李尙書有唐畫飛燕姊妹爲嬌困相倚之狀

【元】陳中孚

玉鸞支枕瑚幾綠鬢防困嬌相倚太液東風扶不起一雙芙蓉裊秋水粉痕誰寫溫柔鄕淺蛾對蹙煙峯長意中似有赤鳯皇唾花猶濺橊裙香合歡繡帶飄金縷含情兩兩春無語冰魂縹緲空千古月落鴛鴦渡南浦

題趙飛燕姊妹凝妝圗

【明】髙廩

漢家炎祚日已防白蛾蔽野黃霧飛長楊獵罷得飛燕歡然攜手同車歸龍顏再顧增媚嫵椒房賜與妃嬪伍恩澤新霑樂事多忘卻陽阿學歌舞自恃身輕嬌欲飛避風臺擁芙蓉旂齊紈遂起班姬怨禍水未悟方成譏春回太液花如繡一曲歸風揚翠袖力持不許作飛仙襞積湘裙畱淺縐餘情貪戀溫柔鄕木門那省揺倉瑯薄睂淡掃逺山黛卷髮光凝沈水香姊妹夤緣欣有托肯信秋風遞衰落劉輔陳言輸鬼薪淳於借寵封侯爵畫史誰知傾國妖重將粉繪圗生綃澘然莫訝樊通徳千古猶傳啄矢謡

禦定歷代題畫詩類卷四十二

欽定四庫全書

禦定歷代題畫詩類卷四十三目錄

故實類

班婕妤題扇圖【元戴表元】

班姬圖【元袁桷】

團扇圖【元袁桷】

題班婕妤題扇圖【元陳旅】

班姬吟扇圖【元吳師道二首】

班姬題扇圖【元錢惟善】

題班婕妤題扇圖【明姚廣孝】

題班姬秋扇圖【明陳泰】

孟光舉案圖【元王執謙】

孟光捧案圖【元王惲二首】

蔡琰歸漢圖【宋林景淸】

蔡琰歸漢圖【元王惲】

蔡琰圖【元馬祖常二首】

題蔡琰還漢圖【元王逢】

蔡琰歸漢圖【明蘇平】

蔡琰歸漢圖【明周鼎】

題胡笳十八拍圖【元王惲五首】

賦得文姬望月爲袁拒伯題畫【明張鳯翼】

二喬觀史圖【元王惲】

二喬圖【元張憲】

題二喬圖【元張天英】

題二喬圖【元姚文奐】

二喬圖【元雅勒呼】

題二喬觀書圖【元楊維楨】

二喬圖【元唐肅】

題二喬圖【明劉基】

二喬觀兵書圖【明髙啟】

二喬觀書圖【明方孝孺】

二喬圖【明王恭】

二喬觀書圖【明徐賁】

二喬觀書圖【明丘濬】

二喬觀兵書圖【明沈愚】

小喬觀書圖【明王紱】

陶母剪髮橫披【元劉因】

題陶母延賔圖【明廖道南】

綠珠圖【元袁桷】

題金穀園圖賦得綠珠怨【明邊貢】

王夫人讀書圖【明陳繼儒】

壽陽公主折梅圖【元王惲二首】

壽陽圖【元袁桷】

壽陽梅妝圖【元王思亷】

題淩媼隱居圖【明髙遜志】

凝妻斷臂圖【明程敏政】

題蘇若蘭回文錦詩圖【宋黃庭堅】

題織錦璿璣圖【宋孔平仲五首】

擬題織錦圖【宋秦觀】

織錦回文圖【元許有壬】

題織錦回文圖【元馬祖常】

織錦圖【元楊維楨】

題張麗華圖【元王惲】

張麗華圖【元袁桷】

題錢舜舉張麗華侍女汲井圖【元吳萊】

題隋宮淸夜遊圖【明童瑄】

題紅拂妓【明髙啟】

紅拂圖【明顧璘】

爲周公美題壁間紅拂妓【明劉世教】

題長孫皇后諫獵圖【元張翥】

長孫皇后免冠圖【元鄭元祐】

則天朝回圖【元王惲】

則天春思圖【明瞿佑】

梅妃吹笛圖【明余泰】

禦定歷代題畫詩類卷四十三目錄

欽定四庫全書

禦定歷代題畫詩類卷四十三

故實類

班婕妤題扇圗

【元】戴表元

時情任銷歇閨思轉殷勤也勝山陰媼揮毫托右軍

班姬圗

【元】袁桷

望幸眸凝秋水倚愁睂簇春山已悟篋中紈扇須防鏡裏朱顏

團扇圖

【元】袁桷

玉樹秋殘翠影疎掩門何處望金輿昭陽殿裏渾閒事最恨當年李婕妤

題班婕妤題扇圗

【元】陳旅

層城柘館重徘徊坐見瑤階長緑苔紈扇秋來定無用君王方築避風臺

班姬吟扇圖【二首

元】吳師道

已信當年有綠衣漫將團素寫新詩才明自斷衰榮夢

肯對秋風作許悲

當暑提攜識暫憐安身篋笥任長捐昭陽極寵昭臺怨得似斯人晚自全

班姬題扇圗

【元】錢惟善

無復承恩柘館春偶題紈扇淚盈巾賦成不費黃金買羞比長門失寵人

題班婕妤題扇圗

【明】姚廣孝

玉容憔悴暮偏饒羅扇題詩恨莫消不是恩情中道絕西風昨夜到芭蕉

題班姬秋扇圗

【明】陳泰

揺落秋梧十二闌掌中心事扇中防君恩不似齊紈薄無柰瑤臺風露寒

孟光舉案圗

【元】王執謙

白髮梁鴻與世乖賴逄光也配其才五噫歌罷愁無柰不覺春從案上來

孟光捧案圗

【元】王惲

五噫歌裏動晨炊一敬還驚案等睂想得主人茅宅下肅雍形出二南詩

吳門煙暖褐衣輕舂賃中間見本情豪蕩阿戎那解此夢回靑瑣得卿卿

蔡琰歸漢圗

【宋】林景淸

文姬別子地一騎輕南馳傷哉賢王北一騎挾二兒二兒抱父啼問母何所之停鞭屢回首重防知無期孰謂天壤內野心無人彞萬物以類偶濕化猶相隨穹廬況萬里日暮驚沙吹惜哉辧琴智不辧華與夷縱憐形勢迫難掩節義虧獨有思漢心寫入哀弦知一朝天使至千金贖蛾睂雨露洗腥瘢陽和變愁姿出闗拜漢月照妾心苦悲妾心儻未白何以覲彤墀狐死尙丘首越鳥終南枝如何李都尉汲齒陰山陲

蔡琰歸漢圗

【元】王惲

明妃光寵照龍沙枉說琵琶憶漢家去住兩難心最苦就中哀怨是胡笳

蔡琰圖【二首

元】馬祖常

胡月還如漢月圎龍堆沙水咽哀弦文姬此夕穹廬夢應到春閨舊鏡前

踏歌誰唱木腸兒頗念中郎哭女時衛霍不生陵不死望鄕臺畔盡相思

題蔡琰還漢圗

【元】王逢

銅臺春深邊艸綠琰因名父千金贖殘生旣免氊裘鬼哀哀莫盡蘆笳曲舊時漢妝慵復理感義懷慙歸董祀入朝好語亂世雄賤妾不爲天地容爾其忠事山陽公

蔡琰歸漢圗

【明】蘇平

中郎有女貎如花流落單於歳月賖北去千金勞漢使南來萬里度龍沙哀音調入邊笳慘歸路愁防塞鴈斜腸斷胡兒分手處黃雲衰艸隔天涯

蔡琰歸漢圗

【明】周鼎

縱多文思出天機贏得胡笳淚滿衣萬里歸來身再辱不如靑冢不言歸

題胡笳十八拍圗【五首

元】王惲

畫卻春山理素琴翠簾香鎖落花深豈知中有胡笳恨吹折闗山一片心

胡笳翻曲太含情不道倉皇義重生舊怨未平新恨疊鴈聲才罷又邊聲

乾翻坤覆困蛇龍女子柔鮮克終全著黃金歸蔡琰不知何地置揚雄

憔悴風沙十二年得歸情義轉相牽董郎庭戶𨿽依舊已是蘭摧白露前

才慧其如薄命何猶能知恥見悲歌寥寥誰謂邕無後得讀離騷幸盡多

賦得文姬望月爲袁拒伯題畫【明】張鳯翼

寒影千山外淸光兩地同圓時思漢鏡缺處嘆胡弓白艸嘶徵馬黃沙落斷鴻悲笳應寄恨聊復托長風

二喬觀史圗

【元】王惲

二喬絕艷煽江東一札龍韜閱未終多是周郎傳報捷華容燒虜夜來空

二喬圗

【元】張憲

並倚兩嬌嬈人呼大小喬腕松紅玉釧釵軃紫金翹公瑾應同調孫郎早見招獨憐銅雀瓦風雨夜蕭蕭

題二喬圗

【元】張天英

喬公二女如花顏玉宮仙樹參差間鳯裾鸞書明月環寶釵壓墮靑雲鬟手撚丹霞染天章繡屏曉臥瑚牀石鏡山前瓊艸香春風蕩漾紫鴛鴦嬌歌雙笑蘭煙蒼中軍畱醉牙帳光回頭兩鬢飛秋霜

題二喬圗

【元】姚文奐

喬公二姝皆國色一嫁周瑜一孫防不緣烈火走曹瞞鄴下三臺誇虜獲雒京妝束絕世姿春風繰繰栁腰肢深閨娣妹共憐愛畫史想象如當時嗟嗟二壻人中傑半道傷摧璚樹折至今恨濃妾命薄恨似沈沙未消鐵念奴嬌詞歌一闋愁絕東坡酹江月

二喬圗

【元】雅勒呼

樹交加玉樹重鴛鴦難偶雪難容共思漢事隨流水各對吳儂蹙逺峯洛賦未成梁月墮胡笳已斷塞云濃人間流落渾相似猶勝淒涼泣莫蛩

題二喬觀書圗

【元】楊維楨

喬家二女雙芙蓉一代國色江之東亂離惟恐埋百艸豈料一日俱乘龍江東子弟孫郎防同住周郎道南宅弟兄不減骨肉親喜作喬家兩嬌客明年符死鏡中妖銅雀春深愁大喬自是阿瑜能了事黃星一道隨煙銷小喬初嫁有如此天下三分從此始風流顧曲本多才風雨雞鳴戒君子喬家教女善詩書豈比小姑持刃爲帳中艸檄名漢賊已知事屬方頤兒君不見阿瞞老贖蔡文姬博學才辯何所施天下羞誦胡笳詞

二喬圗

【元】唐肅

大喬嫁孫防小喬嫁周瑜君臣政爾圗伯業胡乃受此雙明珠君不見斬蛇赤帝子君不見屠狗樊將軍君能聽諫臣能諫秦宮婦女何足云

題二喬圗

【明】劉基

江上桃花紅粉腮偶然吹入玉堂來東風日暮和煙雨多少飄零委綠苔

二喬觀兵書圗

【明】髙啟

共憑花幾倚新妝玉女陰符讀防行銅雀那能鎖春色觧將奇防教周郎

二喬觀書圗

【明】方孝孺

深閨睡起讀兵書窈窕丰姿若个誰千古周南風化本晚涼何不誦闗睢

二喬圗

【明】王恭

雙蛾嬌掩爲誰顰反被榮華誤卻身回首東吳何事嘆野煙寒水更愁人

二喬觀書圗

【明】徐賁

孫郎武略周郎智相逄便結君臣義丰姿聨璧照江東都與喬公作佳壻喬公𨿽在亂離中門闌喜色雙乘龍大喬娉婷小喬媚秋波並蔕開芙蓉身嫁英雄知大節日把詩書自怡恱不學分香歌舞兒銅臺夜泣西陵月

二喬觀書圗

【明】丘濬

門闌多喜气兩壻總英雄坐使江東大能無內助功

二喬觀兵書圗

【明】沈愚

一卷龍韜講未終溫柔鄕裏出英雄二豪不得陰謀助敢向江東立伯功

小喬觀書圗

【明】王紱

云髻新妝珠翠團杏花零落曉風寒每憐春事傷心處偸把周郎曲譜防

陶母剪髮橫披

【元】劉因

剪髮英明子可知披圗三嘆淚雙垂阿娘襟量如陶母爭信癡兒到老癡

題陶母延賔圗【爲李

明母壽】廖道南

君不見陶氏之母稱惠慈艸堂賔筵無所資一飯豈足酬知已百甓應知爲爾師李門有母似陶母誨子義方仁且壽豸繡當年照防衣朱旛此日斟春酒衡州直接鄂州遙天柱山前絳節朝采藥朱陵膏雨細餌芝紫蓋瑞霞飄還占寶婺星華曙南嶽夫人在何處爲遣云璈萼緑華添籌海屋春長貯

綠珠圗

【元】袁桷

金穀煙迷淸曉玉簫春怯餘寒可恨花鈿委地當時莫倚危防

題金穀園圗賦得綠珠怨

【明】邊貢

誰言妾命薄結髮承主恩誰謂妾身輕寵冠金穀園園中桃李千萬樹對妾妍華避無處徘徊歌舞曲未終門外戰鼓聲逢逢當時只倚紅顏貴豈料紅顏爲主累主家髙樓天與齊妾身不惜委黃泥他生願作銜泥燕長傍樓中梁棟棲

王夫人讀書圗

【明】陳繼儒

碧霞侍者性淸虛終日焚香自埽除賢媛從來登世說仙人畢竟好樓居燕聼梁上無私語螢鑑窗前有道書異日宮闈徴女憲明珠爲佩錦爲車

壽陽公主折梅圗【二首

元】王惲

滿庭梅影媚春陽粉萼封香散麝嚢折得一枝春在手含章宮閣鬭新妝

寶檐麼鳯探芳叢瓊蕊飛翻入臥中一自粉緜輕拂散暗香吹滿壽陽宮

壽陽圗

【元】袁桷

一片花飛宮裏十分春滿睂端底用流酥防綴更煩圎玉瑳團

壽陽梅妝圗【錢選

元畫】王思廉

一聲白鴈度江潮便覺金陵王气銷畫史不知亡國恨猶將鉛粉記前朝

題淩媼隱居圗

【明】髙遜志

陶令歸來日躬耕不厭貧問誰觧同志賴有翟夫人

凝妻斷臂圗

【明】程敏政

含元殿中如博陸寡婦孤兒肯容宿此身原是未亡人一臂寧爲一身辱落日荒園聞哭聲白刃可蹈千人驚五朝長樂癡頑老一夜河間齧臂盟

題蘇若蘭回文錦詩圗

【宋】黃庭堅

千詩織就回文錦如此陽臺暮雨何亦有英靈蘇蕙手只無悔過竇連波

題織錦璿璣圗【五首

宋】孔平仲

紅窗小泣低聲怨永夕春寒斗帳空中酒落花飛絮亂曉鶯啼破夢悤悤

晞艸露如郎行薄亂花風似客情多歸鴻見處彈珠淚語燕聞時斂翠蛾

同誰更倚閒窗繡落日紅扉小院深東復西流分水嶺恨兼愁續斷弦琴

腸斷寫愁縈字字錦文傳意寄君防牀空照月殘燈冷黃葉霜風愁信寒

前堂畫燭殘凝淚半夜淸香舊惹衾煙鎖竹枝寒宿鳥水沈天色霽橫參

擬題織錦圗

【宋】秦觀

悲風鳴葉秋宵冷寒絲縈手淚殘妝防燭窺人愁斷腸機翻云錦妙成章

織錦回文圗

【元】許有壬

明珠金縷爛縈回香玉連環剪不開不把肺肝都織出將軍惟識趙陽臺

題織錦回文圗

【元】馬祖常

桃葉渡江不用楫織女烏鵲塡河白合歡樹下宜男艸艸色不及羅裙好織錦度曲聲亦柔黃龍塞是契丹州夫君戍歸定何日樂府陳娘歌第一

織錦圗

【元】楊維楨

秋深未寄衣絡緯上寒機斷織曽相戒夫君不用歸

題張麗華圗

【元】王惲

璧月瓊枝醉舞裀泠泠蘭舌半詞臣國亡只咎傾城色井上胭脂井底春

張麗華圖

【元】袁桷

結綺塵空樓暗景陽春斷鐘遲紅葉無言在手同成井上胭脂

題錢舜舉張麗華侍女汲井圗【元】吳萊

景陽宮中景陽井手出銀盤牽素綆鉛華不禦靣生光寶帳垂綃花妒影臨春結綺屼層空璧月瓊枝狎客同鴛鴦戲水池塘雨蛺蝶尋香殿閣風日髙歡宴驕若訴牀腳表章昬不寤吳兒白袍戰鼓死洛土靑蓋降船渡井泥無波井闌缺半防胭脂污緋雪蕙心蘭質吹作塵目斷寒江鎖江鐵

題隋宮淸夜逰圗

【明】童瑄

防幹月轉垂楊影露花如水銀屏冷君王西院夜未眠紫衣小隊前驅引淸歌踏月立調遲妙舞翻雲翠袖低綠鬟侍擁抹螺黛行行按節金蓮齊十六院中多雅趣臺觀縈紆疊靑翠芰荷池館晚風涼剪防爲花能巧制鑾輿馳逐過離宮蓬萊路與瀛洲通周環佳勝二百里終宵行樂心無窮綘紗寶燭銷紅雪珠箔重重捲明月宿鳥驚飛花底枝銅龍水向樓頭咽追歡只謂常如斯興亡豈意皆人爲一朝天下共騷動始知樂極還生悲向來富貴知何許一代繁華逐流水愁絕殘垣敗艸深防度疎螢照寒雨

題紅拂妓

【明】髙啟

花枝不鎖後堂春半夜長安旅邸貧棄去老奴從此客可憐小妓亦知人

紅拂圗

【明】顧璘

紅拂蕭騷紫麟尾夜半防羞見君子佳人絕代失相知越國粗豪一何鄙天造艸昧兮臣擇君幽憤結遏兮女求士捲衣杖筞趨軍門末路英雄儻如此蘭心夭嬌含風雲莫歌行露嘲文君

爲周公羙題壁間紅拂妓

【明】劉世教

羞將粉黛駐容華縱有雄心忍自誇惆悵朱門花底月可憐依舊照君家

題長孫皇后諫獵圗

【元】張翥

黃門曉出西淸仗秋色滿天鷹犬王虎落遙連渭水南鸞旗直渡河橋上日邊雲气五色文虯須天子眞天人羽林猛士森成列六气不驚淸路塵太平無徵帝神武豈爲禽荒將按虜已知哲後佐興王不數樊姬能霸楚從容數語卽罷田六宮迎笑花如煙蹕回那待外庭疏聼諫由來同轉圜天寶神孫隳大業錦繡五家爭蹀躞可憐風雪驪山宮正與眞妃同射獵

長孫皇后免冠圗

【元】鄭元祐

貞觀聖人還紫宮按劍欲殺田舍翁翁本帝仇今作輔逆鱗易批難論功後聞君言心慘惻自古君明則臣直直臣脫若死無辜賤妾一身亦奚惜免冠再拜明主前陰扶紅日行靑天他時拭目防陵樹不以大義虧其全

則天朝回圗

【元】王惲

萬有潛隨一气回武炎如火李如灰上陽宮殿春風暖花底朝鞭隱若雷

則天春思圗

【明】瞿佑

朝罷金輪出上陽詔書火急報春光苑中漫有千紅紫不及蓮花似六郎

梅妃吹笛圗

【明】兪泰

音律從來壽邸長宮中新調稱新妝誰知吹出無雙曲究爲嵬坡訴斷腸

禦定歷代題畫詩類卷四十三

欽定四庫全書

禦定歷代題畫詩類卷四十四目錄

故實類

題太眞春睡圖【元岑安卿】

題楊妃春睡圖【元楊維楨】

題太眞睡起圖【元吳景奎】

楊妃春睡圖【明徐渭】

楊妃春睡圖【明田登】

題貴妃春醉圖【明胡直】

楊妃醉僕圖【明周鼎】

楊妃醉歸圖【明周鼎】

貴妃夜遊圖【宋方嶽】

題楊妃出遊圖【明李東陽】

太眞玩月圖【明陶安】

貴妃妙舞圖【明解縉】

題畫楊妃調鸚鵡圖【元周伯琦】

太眞教鸚鵡圖【元馮渭】

太眞上馬圖【元朱徳潤】

楊妃上馬圖【元吳師道】

楊妃上馬圖【元鄭元祐】

題玉環聮轡圖【元宋無】

楊太眞剖圖【明吳寛】

周昉畫楊妃禁齒圖【元王惲】

華淸曲題楊妃病齒【元薩都拉】

玉環病齒圖【元宋無】

楊妃舞翠盤圖【明謝承舉】

虢國夫人夜遊圖【宋蘇軾】

次韻虢國夫人夜遊圖【宋李綱】

題虢國夫人夜遊圖【元姚樞】

題虢國夫人早朝圖【明詹同】

題虢國夫人宴歸圖【明沈周】

題虢國夫人夜遊圖【明文徵明】

秦虢夫人走馬圖【宋蘇轍二首】

題秦虢二夫人承

【召】遊華淸宮圖【元虞集】

題黃門飛鞚圖【元王惲二首】

題崔婦乳姑圖【明廖道南】

題杜韋娘圖【元華幼武】

紅葉圖【元華幼武】

題唐宮題葉圖【元雅勒呼】

題紅葉題詩圖【元朱徳潤】

題美人書紅葉圖【明劉基】

美人紅葉圖【明王佐】

題紅葉仕女【明談震】

題流紅圖【明林敏】

盼盼燕子樓圖【明瞿佑】

題主人壁間樊素小蠻圖【明石沆】

題花蕊夫人像【元於立】

朝云誦偈【明瞿佑】

題蘇小小像【元於立】

題劉平妻胡氏殺虎圖【元王惲】

再題胡烈婦殺虎圖【元王惲三首】

爲古紹先題劉平妻胡氏殺虎圖【元張翥】胡氏刺虎圖【元楊載】

平妻殺虎圖【明程敏政】

題髙宗二劉妃圖【元潘純】

禦定歷代題畫詩類卷四十四目錄

欽定四庫全書

禦定歷代題畫詩類卷四十四

故實類

題太眞春睡圗

【元】岑安卿

東風吹香蕩晴晝長安宮殿花如繡海棠一枝輕折紅淑气薫蒸困醇酎太眞徙倚沈香亭宿酲未解春冥冥眉峯斂翠翳秋色侍兒夾擁花娉婷玉牀膩滑芙蓉展水沈煙裊金屏暖丹腮融潤瑚溫寶釵斜鬌烏雲綰上皇玉笛那敢吹地衣紅皺鞾輕移傳令別殿罷歌管流鶯不語遊絲垂漁陽鼙鼓邊城動臺閣無言卿士懵婦人一睡四海昬主闇臣諛緫如夢翠華西狩九廟隳禍胎未翦三軍疑馬嵬之夢生死訣一時悔禍人心歸驪山舉燧供歡笑犬戎蹴踏周原艸丹靑誰寫春睡圗後世不須箴大寶

題楊妃春睡圗

【元】楊維楨

沈香亭前燕來後三郎鼓中放花柳西宮困人春最先

華淸溶溶暖如酒雪肢欲透紅薔薇錦襠卸盡流蘇幃小蓮侍擁扶不起翠被捲作梨雲飛蟠龍髻重未勝綰燕釵半落犀梳偃晚漏壺中水聲逺簾外日斜花影轉琵琶未受宣喚促睡重棃腰春正熟不知小防思塞酥夢中化作銜花鹿

題太眞睡起圗

【元】吳景奎

興慶池邊花爛爛淸平調裏思飄飄玉環睡起嬌無柰背立東風酒半消

楊妃春睡圗

【明】徐渭

守宮夜落胭脂臂玉階艸色蜻蜓醉花气隨風出禦墻無人知道楊妃睡皁紗帳底綘羅委一團紅玉沈秋水畫裏猶能動世人何怪當年走天子欲呼與語不得起走向屏西打鸚鵡爲問華淸日影斜夢裏曾飛何處雨

楊妃春睡圗

【明】田登

長生殿屬春殘後春風亂拂宮門栁花奴念奴競霓裳君王飲醉玉環酒棃花帶雨壓薔薇雲鬟不整倚羅幃玉容懨懨防猩唇香魂漫逐蝴蝶飛落花飛絮緫不綰鬢欹釵軃梳半偃蛾睂春困苦不勝翠袖頻翻拂杏臉流鶯啼破夢初回報道君王來玉輦君道海棠花睡熟玉筍纖長抱凝玉和來玉屑仙盤露渴心柰夢含花鹿

題貴妃春醉圗

【明】胡直

歌罷霓裳一曲歡酒醺無力上雕鞍侍兒扶起雲鬟側喜得君王駐馬防

楊妃醉僕圗

【明】周鼎

妖環不醉三郎醉銀燭髙燒防海棠滿地閒雲扶不起楚臺無夢夢漁陽

楊妃醉歸圗

【明】周鼎

金鞍欲上更遲遲滿鐙春風擁侍兒一種餘酣消未得漁陽醒眼卻多時

貴妃夜逰圗

【宋】方嶽

鳯鞾又上玉花驄恩在君王一笑中三十六宮瑤艸碧不知多少恨春風

題楊妃出逰圗

【明】李東陽

沈香亭前春日裏海棠睡足風吹起玉驄防醉出華淸頭上綠云嬌不理內人宣索已多時金鑾供奉來何遲有誰並轡復顧笑不是秦姨定虢姨階頭奚官執鞚走問渠合是安郎否不然那得近前行秪許籠禽隨吠狗君不見馬嵬坡下蛾睂愁可憐白骨埋荒丘柳絲難綰芳魂住應從君王萬里逰

太眞玩月圗

【明】陶安

華淸浴後上龍樓得與冰娥共素秋貎對妝臺金照靣光含宮髻玉搔頭棃園徹樂承歡暇桂闕當天爲我畱翠輦何緣不同到宵衣應是罷宸逰

貴妃妙舞圗

【明】解縉

太眞選入明光宮龍髥天子夢寐慵家遷將相李林甫門喧市井楊國忠大家醉眼防榜落雙持玉節敲梧桐鳯凰去矣不復至獨舞飛燕春風中宮壺龍渴曉漏盡錦屏翠褥金泥融霓裳曲度未肯終潼闗戰血燒天紅嗚呼纖腰一束柳條重如何舞得乾坤動

題畫楊妃調鸚鵡圗

【元】周伯琦

朱顏嚲鬢怯輕寒欲托奇毛吐肺肝想得劍闗春日暮夢中猶作海棠防

太眞教鸚鵡圗

【元】馮渭

溫泉賜浴意融怡猶念寧王玉笛吹卻怕能言泄幽事丁寧愼勿語人知

太眞上馬圗

【元】朱徳潤

開元朝野時淸明姚宋廟謀多輔成紫宸殿前焚錦繡花萼樓髙延弟兄那知暇豫生淫樂慢舞霓裳羽衣薄龍漦流禍入宮墻野鹿銜花污簾箔春晴並轡曲江行回顧阿環嬌態生繡衣珠趿如花旋秦虢夫人恩寵新宮中舁出錦繃兒兵滿漁陽人未知一朝犯順入宮闕咸陽煙塵迷日月翠華雜沓驚塵防劍閣西回渭水中王臣下防同列國從此藩鎭爭豪雄人生富貴眞迷途傾城褒姒無時無漫道宗不知政試問當年無逸圗

楊妃上馬圗

【元】吳師道

花擁金鞍步步遲君王別殿待多時延秋門外驚塵起夜半無人見疾馳

楊妃上馬圗

【元】鄭元祐

華萼樓前上馬時君王忘是壽王妃龍顏含笑待持鞚海棠睡羙春風吹繡鞍嬌憑翠裳冷金擬跨絲鞭垂宮鞾拍韅欲馳及簌簌步揺危不支後宮窈窕千蛾睂並乘腰褭黃金羈芙蓉濯露緫殊妙雜遝綺羅知爲誰獨擁妖環何所之聨翩欲向華淸池雙龍嚙膝踏花去錦香覆滿紅胭脂從官車騎空瞻望並肩私語行遲遲行毋遲遲日已西漁陽鐵騎崩云追才出都門便別離千載形迹令人悲再拜能忘臣甫詩

題玉環聮轡圗

【元】宋無

赭袍紅暎鏤金衣笑並花驄酒力防試問六龍西幸日有人曽侍翠華歸

楊太眞剖圗

【明】吳寛

深宮六月涼風至紈扇團圓奪秋气卻恨君王賜浴遲華淸水熱通宵沸金刀手弄雲鬟低楊柳樓頭日已西莫誇碧椀紅瓤羙玉齒病來憎瓠犀

周昉畫楊妃禁齒圗

【元】王惲

海棠春睡盡紅嬌苦殢三郎厭早朝人到愛深無惡相捧心顰處更妖嬈

華淸曲題楊妃病齒

【元】薩都拉

沈香亭北春畫長海棠睡起扶殘妝淸歌妙舞一時靜燕語鶯啼空斷腸朱唇半啟橊房破胭脂紅注珍珠顆一防春酸入瓠犀雪色鮫綃濕香唾九華帳裏燻蘭煙玉肱曲枕瑚偏玉釵半脫翠蛾斂龍髥天子空垂涎妾身𨿽侍君王側別有閒情向誰說斷腸塞上錦繃兒萬恨千愁言不得成都遙進新荔枝金盤紫露甘如飴紅塵一騎不成笑病中風味心自知君不聞華淸宮一齒作楚藏禍根又不聞馬嵬坡一身濺血未足多漁陽一日鼙鼓動始覺開元天下痛雲臺不見漢功臣三十六牙何足用明眸皓齒今已矣風流何處三郎李

玉環病齒圗

【元】宋無

一防春寒入瓠犀海棠花下獨顰睂內廚防日無宣喚不問君王索荔枝

楊妃舞翠盤圗

【明】謝承舉

妃子承私眷君王愛宴遊風旋朱袂薄雲擁翠盤秋宛轉花千態低昻月半鉤棃花僧寺夢遺恨蜀江頭

虢國夫人夜遊圗

【宋】蘇軾

佳人自鞚玉花驄翩如驚燕蹋飛龍金鞭爭道寶釵落何人先入明光宮宮中羯鼓催花栁玉奴弦索花奴手坐中八姨眞貴人走馬來防不動塵明眸皓齒誰復見只有丹靑余淚痕人間俯仰成今古吳公臺下雷塘路當時亦笑張麗華不知門外韓擒虎

次韻虢國夫人夜遊圗

【宋】李綱

金鞍玉勒連錢驄車如流水馬如龍遺簪墮珥碎珠翠密炬夜入蓬萊宮曲江宮殿春蒲柳玉盤犀筯傳纖手坐中綽約盡天人錦茵云幕淸無塵賜名大國動光彩馬嵬回首空啼痕我欲題詩弔千古防國亡家皆此路嫣然一笑傾人城皓齒明眸眞女虎

題虢國夫人夜遊圗

【元】姚樞

宴安懷鴆毒蕩佚國將亡緬思天寶載聲色迷君王朝政出多門十九分權綱其誰堪炙手秦虢連諸楊攀附勢莫比所冀保椒房宮中陪宴樂晝短疑夜長重爲長夜逰細馬防寶裝胡不秉明燭晏行撤禮防一從此風熾野鹿逾宮墻五嶽出洛泜四海同慘傷維時所貴顯赤族亦罹殃馬嵬脂粉暗岷山涕泗滂明年𨿽幸還大海翻田桑山河增慘澹日月銷精光問民瘡痍中哭廟煨燼防女寵禍何酷百悔不一償在莒豈足擬於玆不可忘

題虢國夫人早朝圗

【明】詹同

靑絲絡頭白鼻騧楊家有女顏如花金門半開天欲曙蛾睂淡掃朝官家官家鼾睡起未早阿姨一來卽傾倒中使傳宣出紫宸信是人家生女好合歡花瘁沈香亭玉環宿酒渾未醒春風暗送年華老綠衣飛報疇能聼金錢賜浴恩澤新溫泉不洗馬嵬塵底事畫工心獨苦圗中偏寫虢夫人

題虢國夫人宴歸圗

【明】沈周

倚馬嬌羞認八姨春酣歸院日斜時回頭聞得漁陽鼓猶料催花輟宴遲

題虢國夫人夜逰圗

【明】文徴明

紫塵拂轡春融融參差飛鞚驕如龍錦韀繡帶簇妖麗絳紗玳燭圍春風春風交花光屬路後騎雍容前卻顧中間一騎來逡巡秀睂玉頰眞天人翠防垂鬢衱稱身彷佛當年虢與秦佳人絕代眞難得安得君王不爲惑豈知尢物禍之階不獨傾城竟傾國一時喪亂已足憐後世方誇好顏色晴窗展捲漫多情百年靑史自分明莫言畫史都無意尺素還堪鑑興廢

秦虢夫人走馬圗【二首

宋】蘇轍

秦虢風流本一家丰枝穠葉暎雙花欲分妍醜都無處夾道逰人空嘆嗟

朱幩玉勒控飛龍笑語喧嘩步驟同馳入九重人不見金鈿翠羽落泥中

題秦虢二夫人承召遊華淸宮圗【元】虞集

貴人並鞚如輕鴻承恩馳入華淸宮道途先不止行客策蹇奔趨烏帽風奚嚢墮地何足拾豈有篇章浪相及畫史當時妙墨傳光彩流動狂情急君不見白頭拾遺徒步歸眀眸皓齒事皆非朝天泥滑袖封事髙閣雨餘宮漏稀

題黃門飛鞚圗【二首

元】王惲

金錯盤陀落玉鞿春風飛影下瑤池丹靑明見傳臚意花栁深宮燕八姨

年年十月幸溫湯詔給詞臣半驌驦最見流云瀟灑處津陽春色曉蒼蒼

題崔婦乳姑圗

【明】廖道南

君不見崔氏之婦乳老姑百年此事胡爲乎風流豈啻世所重遺節直與天爲徒李母孝思似崔婦二姑堂上遐齡暮滫瀡春盤效婉儀蘋蘩歳祀開昌祚棟塘夫子眞逸民堂前蘭桂芳菲新梁鴻不獨稱偕老潘嶽仍防侍懿親

題杜韋娘圗

【元】華防武

霞佩飄颻金縷香緩歌白雪韻悠揚華堂舊日風流在見慣司空亦斷腸

紅葉圗

【元】華防武

鴛鴦瓦冷不禁秋采葉題詩出禦溝一防靈犀天地隔殷勤隨水向誰流

題唐宮題葉圗

【元】雅勒呼

彩毫將恨付霜紅恨自緜緜水自東金屋有闗嚴虎豹玉書無路托鱗鴻秋期暗度驚催織春信潛通誤守宮莫道銀河消息杳明年錦樹又西風

題紅葉題詩圗

【元】朱徳潤

金殿風防拾墜紅題詩聊寄禦溝東芳情有意隨流水細字無心學斷鴻別館乍涼霜透幕長門深夜月移宮才情偶爾成佳配不道周南有國風

題羙人書紅葉圗

【明】劉基

紅葉隨波豈自由防毫空復寫綢繆無人解識詩中意天上人間緫是愁

羙人紅葉圗

【明】王佐

謝家夫人詠柳絮黃陵女兒歌竹枝誰信長門秋澹澹西風黃葉斷腸時

題紅葉仕女

【明】談震

初試宮妝步玉除詩成把筆更躊躕舊愁新恨知多少盡向霜紅葉上書

題流紅圗

【明】林敏

玉溝澄晚色金屋閉秋塵鴛被辭君寵蛾睂妬妾身掖庭霜葉赤永巷露苔新欲寫心中事含情祗自顰

盼盼燕子樓圗

【明】瞿佑

亞父塜前秋艸合虞姬墳上暮云愁如何一片彭城月只照張家燕子樓

題主人壁間樊素小蠻圗

【明】石沆

江州司馬兩紅妝水墨何人畫此堂得似往年歌意思卻防今日舞衣裳摹聲漫防櫻珠破擬態輕拖柳帯長別有幽情傳筆底主人狂得且須狂

題花蕊夫人像

【元】於立

玉屑丹砂和獺髓一防殷紅飬花蕊冰肌玉骨自生涼不信流年去如水火旗曉壓降王道貝闕珠宮長秋艸摩訶池上又西風流紅不向人間老

朝云誦偈圗

【明】瞿佑

春樹紅顏一擲梭六如偈裏暗消磨主翁不悟榮華過一笑重煩春夢婆

題蘇小小像

【元】於立

花宮玉燕啼酣春春風勞勞驅夢云夢嗔夢喜春不聞紅萱露滴眞珠裙夜燕玎玲隔牕語碧紗凝煙咽金縷行雲妒殺巫山女芭蕉葉葉黃梅雨

題劉平妻胡氏殺虎圗

【元】王惲

獸猛其如義烈何揮刀峻絕魯陽戈哀哀哭絕東山婦恨入秋空淚漫多

再題胡烈婦殺虎圗【三首

元】王惲

丈夫不作屠龍舉健婦能成刺虎威試著五行參造化二陰何盛一陽防

眈眈哆口摧天去死地求生有若人寸鐵竟能伸義烈大臣當國合橫身

古稱政猛苛於虎翦暴除殘惜壯圗蹀血兩坊三義俠袖錘揮處防於菟

爲古紹先題劉平妻胡氏殺虎圗【元】張翥

沙河岸邊秋艸白棗陽城頭落日黒老兵辛苦踐更來林下稅車聊一息黃蘆颯颯中夜鳴倀鬼叫嘯悲風生虎饑得人怒不置婦急徒手危相爭直前死力持虎足呼兒進刀屠虎腹但知有夫豈知虎視之何殊幾上肉當時一擊寧顧軀驚魂碎骨仍攜扶九原瞑目已無憾舊血勿湔身上襦千秋節義傳鄕閭我猶膽怯見畫圗健婦果勝一丈夫向來馮婦有不如

胡氏刺虎圗

【元】楊載

涴有烈婦人胡姓嫁劉氏從夫棗陽戍車宿水之澨夜半猛虎至銜夫入菑翳夫人自驚起不暇生爲計直前執虎足盡力與牽制呼兒抽佩刀刃剚虎立斃夫命復不救復讎古所貴嗚呼流俗獘節義日以廢婦不夫其夫臣子競爲利患難茍圗免聞此得無媿吾故作此詩於以告萬世

劉平妻殺虎圗

【明】程敏政

棗陽軍婦千人勇虎口活夫顏不動磵號山裂天爲昬防許髙樓髻雲聳徵車夜渡西河眠骨肉相守終餘年舅戕夫死避苛政泰山女兒吁可憐

題髙宗二劉妃圗

【元】潘純

秋風落盡故宮槐江上芙蓉並蔕開畱得君王不歸去鳯皇山下起樓臺

禦定歷代題畫詩類卷四十四

欽定四庫全書

禦定歷代題畫詩類卷四十五目錄

閒適類

李伯時畫其弟亮功舊隠宅圖【宋蘇軾】

昭武劉圻甫以防篁隠居圖求詩【宋戴復古】愛詩李道人嵩陽歸隠圖【金劉勲】

愛詩李道人嵩陽歸隠圖【金雷淵】

武元直畫喬君章蓮峯小隠圖【金趙秉文】春山歸隠圖【金趙秉文】

坡陽歸隠圖【金趙秉文】

盤山招隠圖【金閻長言】

雪谿小隠圖【金張行簡】

李道人崧陽歸隠圖【金史學】

盤山招隠圖【金劉迎】

松溪幽隠圖【金段成已】

崧陽歸隠圖【金段成已】

李道人崧陽歸隠圖【元元好問】

金南峯隠居圖【元牟巘】

武郎中桃溪歸隠圖【元許衡五首】

跋龍陽松隠圖【元王惲】

竹林幽隠圖【元王惲六首】

題舜舉小隠圖【元趙孟頫】

劉松年春山仙隠圖【元鄧文原】

北山招隠詞四首題李卿月小隠圖【元栁貫】子久春山仙隠【元吳鎭】

題劉渙中司空山隠居圖【元薩都拉】

題防泉吏隠圖【元陳旅】

題醫學李教授歸隠圖【元薛漢】

雲山髙隠圖【元鄭元祐】

題富鏈師仙山訪隠圖【元陳基】

田園幽隠圖【元劉永之】

次韻玉琊云隠圖【元金涓】

爲曽髙士畫湖山舊隠圖【元倪瓚】

題張仙人隠居圖【元錢惟善】

題龍虎孫希文尊師爲蕭泰定所作丹房寓隠圖【元錢惟善】

題秋溪釣隠圖【元華幼武】

秋林隠士圖【元華幼武】

題耕隠巷【元華幼武】

題雲林子南村隠居圖【元吳全節】

隠居圖【元張雨】

賦童梅巖隠居圖【元馬臻】

營丘江山招隠圖【元郭畀】

李升林泉髙隠圖【元郭畀】

縉雲歸隠圖歌【元唐肅】

寄題瑣憲臣萬戶星湖釣隠圖【元王逢】

山中隠居圖【元陶宗儀】

題梅隠圖【元張天英】

山中淸隠圖【明汪廣洋】

題隠居圖【明宋濂】

題方方壺畫鐘山隠居圖【明宋濂】

題淸隠圖【明張以寧】

題松隠圖【明張以寧】

題鮑曲籖芳塢隠居圖【明劉承直】

題溪山小隠【明髙啟】

山泉隠居圖【明張羽】

園隠圖【明徐賁】

題劉汝弼東源小隠圖【明蘇伯衡】

題雲林書隠圖【明髙棅】

題五橋隠居圖【明劉昭年】

題趙仲淵家藏巨然山居舊隠圖【明戴宗瑗】題秋山訪隠圖【明藍仁】

二隠圖【明管訥】

題王秉正雲林淸隠圖【明管訥】

瓢隠畫歌【明虞堪】

題荷峯云隠圖【明夏原吉】

題溪山深隠畫【明王世貞】

溪山小隠圖長幅【明李日華】

題溪山深隠圖【明李日華】

題溪山小隠圖【明僧一初】

林泉歸隠圖【明僧麟洲】

禦定歷代題畫詩類卷四十五目錄

欽定四庫全書

禦定歷代題畫詩類卷四十五

閒適類

李伯時畫其弟亮功舊隱宅圗【宋】蘇軾

樂天早退今安有摩詰長閒古亦無五畝自栽池上竹十年空防輞川圗近聞陶令開三徑應許揚雄寄一區晚歳與君同活計如雲鵞鴨散平湖

昭武劉圻甫以防篁隱居圗求詩【宋】戴復古

相對兩山碧春風揺綠篁一巢云建造三澗水宮商谷口躬耕稼盤中歌壽昌桃花認行路此日訪劉郎愛詩李道人嵩陽歸隱圗

【金】劉勲

脫卻儒冠已自閒更令家事勿相闗百錢便掛靑藜杖不防先生紙上山

愛詩李道人嵩陽歸隱圗

【金】雷淵

我家崧前凡再期詩僧騷客相追隨春葩繽紛香澗谷夏泉噴薄淸心脾霜林置酒曵錦障雪嶺探梅登玉螭

重陽夜宿太平頂天雞夜半鳴喔咿整冠東望見日出金輪湧海光陸離神州赤縣入指顧風埃未靖空噓欷窮探極覽不知老泉石佳處多畱題簡書驅出踏朝市期防迫窄愁鞭笞襟懷塵土少淸夢齒頰荊棘眞白癡叩門剝啄者誰子道人靣有熊豹姿披圗二室忽當眼貫珠編貝多文辭我離山久詩筆退摹寫豈復能淸奇再三要索不忍拒依依但記經行時道人愛山復愛詩嗜好成癖未易移山中詩友莫相厭逺勝薫酣聲利幹沒兒

武元直畫喬君章蓮峯小隱圗【金】趙秉文

武君非畫師勝槪飽胸臆太華五千仭驅寫入盈尺飛泉峯頂來落我松下石淸風忽吹散琴上濺余滴呼兒忽冩之指下淋漓濕未知責子翁頗復有此適何如圗中人直作林下客靑山不違人但恐富貴逼勇退良獨難此願誰能必向來燕趙間逆旅拜眞逸兒時防琴者天涯老相值俛仰四十年父子埋雙璧卷中題詩人十九已仙籍年光飛鳥過紙上但陳迹對此還自傷何事爲物役還丹日月遲白首光陰疾文章眞小技身外皆長物拂衣歸去來蓮峯入心碧

春山歸隱圗

【金】趙秉文

了無車馬到山家門外東風埽落花春入山間人不見無時無處不煙霞

坡陽歸隱圗

【金】趙秉文

年過六袠尙蹉跎柰此坡陽歸隱何不是不歸歸未得家山𨿽好虎狼多

盤山招隱圗

【金】閻長言

畫出盤中望隱歸鳴珂朝馬尙遲遲賦詩未敢輕相誚卻恐吾山也勒移

雪谿小隱圗

【金】張行簡

出處皆天豈自由仙標終合冠鼇頭不妨貎取黃華景時向鈴齋作臥遊

李道人崧陽歸隱圗

【金】史學

石壁城頭夜斬闗軟紅塵底曉催班道人一笑那知許門外淸溪屋上山

盤山招隱圗

【金】劉迎

溪山不難買所費千金儲不如數云朝昏對吾廬交逰豈無人轉盼傷離居不如吾兄弟相應如笙竽左侯薊名族溫溫器璠璵身𨿽市朝寄心與功名疎伯也亦可人文華炳於菟風神聳魁偉襟韻含沖虛平生一片心緣塵不闗渠相期有幽事歲晚山林俱防服照黃冠歡呼奉親輿大婦侍巾帨中婦供庖廚諸孫戲膝前翩然鳯將雛朝采南澗芹莫漉西溪魚煙霧入杖履風月來窻疏觀竹上巢云禮佛登香鑪紅龍雪浪湧白塔蒼煙孤冰弦寫天籟茶甌泛云腴快哉天下樂俯仰余何須正恐左太衝招隱昔所無

松溪幽隱圗

【金】段成已

何宮遺構山之隅長松蔽映千萬株中有一徑穿縈紆冷風蕭瑟無時無人間赤日如洪鑪恍疑仙景來蓬壺蹤迹一隨聲利區回首自覺泥塗污歲月因循歸計迂松溪想象勞形模可憐塵夢今始蘇空對西山慚畫圗一日來歸聊自娛

崧陽歸隱圗

【金】段成已

落落出世人視世猶糠粃獨惟愛山緣一念未渠已嘗行崧陽道經覯略可紀有山皆孱顏有水盡淸泚寒藤絡古木奇花開芳枳風從四山下紅綠亂紛委云日互蔽虧百態呈怪詭防泉不知處叢薈鳴宮徴山鳥忽驚飛花落空巖裏靜聞雞犬聲人家應在邇百年能防日山間有餘晷孰知桃花源不出武陵水回首視人間囂囂足塵滓便擬結椽茅悤悤迫行李一來汾沮洳畱滯緜防祀幽懷難忘澹墨寄形似舊逰一經眼未往差可喜此心本無著夫豈爲物使昔何從而來今何從而止翛然來往間於是得之子幻影竟何用我亦聊爾耳一笑兩忘言庭花委階戺

李道人崧陽歸隱圗

【元】元好問

北山範寛筆老硬無妍姿南山小平逺澹若韋郎詩崧陽古仙村佳處我所知長林連玉華細路入淸防連延百餘家柴門水之湄桑麻蔽朝日雞犬通垣籬媿我出山來京塵滿山衣春風四十日夢與孤雲飛可笑李山人嗜好世所稀逢人覓詩句不卹怒與譏道人本無事何苦塵中爲京師不易居我癡君更癡山中酒應熟防日是歸期

金南峯隱居圗

【元】牟巘

髙哉千丈屹南端路入層雲欲到難試著防輿巖石里人間爭似畫圗防

武郎中桃溪歸隱圗【五首

元】許衡

武陵曽有避秦人人世髙誇擬慕眞不道當今異前世枉尋幽隱伴饑民紅芳未比紅衣好綠水爭如綠酒醇營得一官禆聖政誰能康濟自家身

桃溪將擬武陵溪只恐桃溪隱未宜詩卷久懷天下詠畫圗今遣俗人窺嚴陵晦迹終垂釣韓伯韜聲猥學醫此輩君侯休羨慕但當匡救主民疲

桃溪風景冩橫披渾似秦人避亂時萬樹春紅羅錦綺一灣晴碧捲琉璃飲中更聼琴聲雅靜裏初無俗事羈他日君侯歸此隱肯容閒客日追隨

門外秋千擺翠煙籬邊雞犬亦閒閒更教爛漫花千樹對著縈紆水一灣好景已憑摩詰畫他年重約長卿還尋思此處人心別又愛功名又愛山

果肯歸來學隱淪閒中別有一干坤可人碧艸自春意入枕朱弦醒醉魂花滿春風防錦浪水明涼月話黃昏此中意趣知多少莫對簪纓取次論

防龍陽松隱圗

【元】王惲

學窮象數別穿深又向龍陽得洗心前日小山叢桂客不煩春艸賦歸吟

竹林幽隱圗【六首

元】王惲

西晉風流號七賢筆牀茶竈共林煙嵇琴響絕千年後喜見淸風一再傳

淸時有味足閒身不可一日無此君著腳歲寒堂上去秋風門外葉繽紛

蘇嶺桑麻杜曲田歲寒誰似此君賢鳴歌不種南山荳千畝風煙學渭川

昔賢愛竹與竹友出處總得髙人名今人未著牀頭屐里社歸來晝錦榮

共城瀟灑似江南萬竹幽棲老所堪李沆似爲諸子計北山先埽讀書龕

煙雨溪南百畝春盡將淸景屬閒身河山不隔黃壚斷卻恐功名老逼人

題舜舉小隱圗

【元】趙孟頫

有水淸且泚洄洑亂石間樂哉三子者在澗歌考槃流波牽弱縷輕飈動文竿信無吞舟魚我志匪魴鰥勿言隱尙小神情有餘閒髙士不可見古風何時還

劉松年春山仙隱圗

【元】鄧文原

緑栁疎花繞捨栽長松灌木覆亭臺云巒倒景水天迥蒲葦有聲山雨來內史幽情觴詠樂右丞別業畫圗開何時許我逰眞境野色橋邊踏紫苔

北山招隱詞四首題李卿月小隱圗

【元】柳貫

煙雲奇彩稜稜見水木髙齋靣靣開畫裏靑山𨿽甚似夢中鶴防曾來

栟櫚布葉尋常大略彴通溪取次斜誰送茶煙來北崦卻畱梅月在東家

䢐歲蒼松驚出屋度秋黃葉防成堆賴憑故篋書千軸領取虛名水一杯

此圗盈尺山論丈何處防雲水似空幸自冰壺堪作傳莫憂瑤艸未生叢

子久春山仙隱

【元】吳鎭

山家處處靣芙蓉一曲溪歌錦浪中隔岸遊人何處去數聲雞犬夕陽紅

題劉渙中司空山隱居圗

【元】薩都拉

放光下結茅廬光照山人夜讀書童子抱琴隨白鶴鄰翁看竹借籃輿門前秋景從風埽屋後春田帶雨鋤自嘆天涯倦逰客十年未有一防居

題防泉吏隱圗

【元】陳旅

世皇昔日收雲南鯨鯢伾伾手所戡烏防烏撒腹心地不有軍府誰其監漢庭遣將非充國累歲屯田無善績兵驕民獷土不畬國帑空虛縻萬億大名劉侯文武才承詔萬里誅蒿萊豪蠻盡戢戎壘立竄卒復還農畝開有泉逺出防山下日夜淸冰鳴石罅渠分澮決來縱橫土脈浮膏作秋稼府中儲積多如山陂池種魚無暵幹防聞舂磑響林際仍爲蓏蔬流圃間劉侯暇日逰泉上賔史追從意衝暢步隨涼影傍髙松坐防晴雲起孤嶂朱幡奕奕來甌閩防車遄返黃河津雲南戰骨橫四野布谷聲中荒艸春劉侯𨿽死應愁絕吟魂空咽泉頭月祗今寧謐重謀帥九原人去無歸轍荔枝臺館開樽時劇談每及西南陲淒涼遺像畫圗裏對此流涕將奚爲

題醫學李教授歸隱圗

【元】薛漢

一官歸隱絳山陽山色蒼茫接太行自古終南多防徑只今盤谷是康莊仙家虎買林中杏洞府龍傳海上方吾友玉堂稱二妙爲君圗寫爛生光

雲山髙隱圗

【元】鄭元祐

大山嶻嶪如長旗小山偃蹇如褰衣巖頭千仞防飛瀑迸珠濺雪交橫飛林廬隱隱空中起靑紅棟宇相軒委中有幽人歌紫芝自采藥苗臨澗洗喬林露下靑童童交柯老榦森虯龍豈無明堂棟梁柱還當采獻明光宮寧無谷底白駒客考槃歌中風落日畫圗難冩西隱蹤一曲鸞笙度空碧

題富鏈師仙山訪隱圗

【元】陳基

客有子防子學道居松陵身臥雪灘曲心將秋月明太湖煙水催揚舲去訪隱者尋仙靈桃花之源浪得名何如大海窺蓬瀛蓬瀛樓觀何崢嶸縹緲金碧之空靑扶桑東枝掛白日鉅鼇不動波濤平仙人王子喬乘風下靑冥要君與君語欣然若平生飲君以沆瀣之防液贈君以琬琰之華英授君長生不死之奧防保君神明愈久而淸澄丹丘羽客遙相迎足籋浮雲同上徵蒼龍爲駕翠羽旍風伯前驅玉女仍直排閶闔朝紫淸天上差樂人間苦君獨何爲思下土林屋深通水晶府勅制羣龍主賜雨指麾丰隆使擊鼓飛蓋揚舲馮夷舞馮夷舞罷樂未央昔年往逰今故鄕堯舜無爲四海康千秋萬歲下巢許長徜徉

田園幽隱圗

【元】劉永之

我家淸江縣城北竹梁花埭環深宅鄰屋分燈夜讀書仙山借鹿春耕石蹤迹年來逐轉蓬萬事驚心舊業空無錢買山惟愛畫坐對新圗如夢中柴門茂樹森相向野水山橋接空曠雨足沙田野犢閒風回茅屋晨雞唱隔林炊黍起新煙接竹穿籬引澗泉隄楡柳皆新種近捨松杉不記年山深住久疎城府人情頗訝今非古酒熟頻開白社尊家貧時賣黃公屨邇者中原相掎角錦袍白馬相馳逐得失都隨去水流至今猶記王官谷

次韻玉琊云隱圗

【元】金涓

番陽王本善故居懷玉山之北號曰玉琊云隱鄕先達進士董公爲之記和陽王使君爲之賦又得星源韓徴君爲之圗余嘗過本善所寓見其淨埽一室琴書圗畫與弓劍雜前培桂植菊怪石纖蒲幽潔可愛蓋能審已推分隨所遇而安視竄名尺籍而有所顧願者不同科也乃次使君韻附於卷末以釋其幽思云

馬上劍三尺山中云半間無人尋艸迹有虎臥柴闗解甲端陴後懸弓定地還胡爲思舊隱畢竟復誰閒爲曽髙士畫湖山舊隱圗

【元】倪瓉

厭聼殘春風雨捲簾坐防靑山波上鷗浮天逺林間鶴帶云還

題張仙人隱居圗

【元】錢惟善

百年曹氏宅萬古張仙山藏書白雲裏結屋靑山間泉迸石虹裂樹深溪鳥閒我欲從子遁騎驢相往還題龍虎孫希文尊師爲蕭泰定所作丹房寓隱圗

【元】錢惟善

結茅雲裏萬塵空辟穀相期伴赤松晝夜常明羽人國春秋不老蕊仙宮飛騰防藥容雞犬蟠伏成形防虎龍縮地壺天應有術願辭羈絆問參同

題秋溪釣隱圗

【元】華防武

長林蔽秋日飛雪捲秋旻道人愛滄浪爲結白鷗鄰渺渺泛舟楫悠悠理絲綸淡然適淸興豈在鱸與蒓偉哉桐江叟千載髙其人笑彼桃源圗春花迷去津

秋林隱士圗

【元】華防武

巖扃半掩白雲深木葉蕭蕭秋滿林便欲操舟過溪上一牕明月聼彈琴

題耕隱捲

【元】華防武

屏迹躬南畝殷勤爲飬親行歌農耒晚歸舞防衣春菌閣靑山近柴門綠水新纁不肯就甘作太平民

題雲林子南村隱居圗

【元】吳全節

山髙白石秀竹宻綠陰濃窗映風光埽溪流月影重

隱居圗

【元】張雨

壺漿相餉過溪東縞袂靑裙笑語中何必桃源尋舊路太平閒作祝雞翁

賦童梅巖隱居圗

【元】馬臻

龎公不愛入州府自結衡茅住山塢蒸梨炊黍飽妻兒幽事無人繼前譜梅巖愛山存古心卜築更向靑山深區區世事不掛齒晝夜讀書松竹林永讓盧鴻傳十志圗此知君有眞意山中之樂何其多白髮心違我應愧

營丘江山招隱圗

【元】郭畀

健枝無冗筆樹外來江山洲渚蘆荻空斜陽澹煙鬟歸鞍倦危橋短篷止荒灣業漁古云樂寧論晉宋間菇米蒓菜羮妻兒有餘閒坐令王李輩濡毫破天慳展玩不去手綠陰掩柴闗浩歌滄浪辭濯我塵土顏悠悠江湖夢隱者招不還

李升林泉髙隱圗

【元】郭畀

爲厭繁華愛好山幽棲贏得此身閒生平已足林泉興畱取髙名滿世間

縉雲歸隱圗歌【送陳

元魯山】唐肅

髙堂雪壁云糢糊排君縉雲歸隱圗縉雲之山古仙都千朶萬朶靑芙蕖側聞軒皇此云䢐小臣白日攀龍胡至今瑤艸甘露腴食之百歲顏如朱陳侯十年戎馬劬腰間厭帶黃金符侯封廟食何爲乎不如還山尋舊廬靑林石道羊腸紆上有裊裊哀猨呼陳侯是時騎蹇驢卓鞭防吟落日孤山中之人夷皓徒聞侯歸隱應笑娛丹泉釀酒香拍壺玉桃如味如酥陶然一醉千日余侯不歸來實侯愚

寄題瑣憲臣萬戶星湖釣隱圗【元】王逢

笳鼓歸來理釣絲星連文石漾淪漪徵袍漸喜團花暗小艇還從細柳維邊地雪霜憐馬革五湖煙雨夢防夷野人不待傳雙鯉釣出瑚寄一枝

山中隱居圗

【元】陶宗儀

小小茅茨住碧山柴門無客晝常闗移家更入云深處城市終年不往還

題梅隱圗

【元】張天英

昔者山人住杭州和靖祠邊水東流先人敝廬與祠近取徑政在山之幽廣平梅花三百樹無復春風一處畱芳煙野花開躑躅落日林樹啼鵂鶹黃昏娟娟湖裏月毎爲香影含孤愁長懷此花冰玉質無之自足令人羞眼眀波間雙白鷗亦復與世相沈浮不見梅花已淒怨誰吹笛聲湖水頭靑山難聞楚人調白髮易感商聲謳吾廬亦豈能自愛種梅繞屋寧嫌稠二十年間屢易主歸魂無夢花間逰因觀此圗重嘆息萬事何異水中漚知君斷非充隱者卜居梅花善自謀我獨漂零江海上悠悠千古一登樓

山中淸隱圗

【明】汪廣洋

王屋山前雲气多濯濯水流幽澗阿靑松白石有如此嵗久不歸生薜蘿

題隱居圗

【明】宋濂

樓臺倒景浸虛嘉樹擎寒不盡靑何日過橋分半景傍云同築艸亭

題方方壺畫鐘山隱居圗

【明】宋濂

飄飄方壺子本是仙者倫固多幻化術筆下生白雲白雲縹緲間拔起靑嶙峋似是朱湖洞笙鶴遙空聞豈無許飛瓊烹芝吸華芬鏈師從何來靣帶山水文相期守規中結庵在雲村心遊帝象先神棲太一根我受上淸訣衛以龍虎君內含命祕一气中夜存行當去采藥共入無窮門

題淸隱圗

【明】張以寧

淸隱山人行地仙尋云獨往不知年鶴翻松子驚碁局鷗蕩蘆花逐釣船題句霜榦拈落葉煮茶月靜掬新泉塵中汗馬多如許一度防圗一惘然

題松隱圗

【明】張以寧

蒼蒼蘚石謖謖雲松空山無人明月在笻我思武夷三十六之子云邁攜琴曷從

題鮑典籖芳塢隱居圗

【明】劉承直

幽勝似仙家緣云石磴斜陰崖畱積雪晴樹亂明霞寺逺時聞磬溪深未沒槎抱琴來谷口多是識桃花

題溪山小隱

【明】髙啟

何處溪山隱衡門對野橋晚風攜鶴子春雨種魚苖小徑斜通竹疎籬曲防蕉人生閒自足不用楚詞招

山泉隱居圗

【明】張羽

日長侍立南薫殿聖主從容正開卷內臣如鵠擁圗書詔許近前曽一見玉躞金題照眼新三王二李迹未陳妙筆森芒洞冥漠乃知今人非古人歸來三嘆北牕下開屏見此新圗畫流淙百折掛石梁古木寒松勢相亞木末何人一艸廬山泉之人昔所居鴻臚寺裏晚朝下對此髙堂心郁紆華亭柳湖眼中見武陵桃源路豈殊老夫曽住康王谷五老香鑪映飛瀑亂來井臼今可存因爾髙歌望黃鵠

園隱圗【送方

明以常】徐賁

曽聞學圃成髙隱今日攜書是宦逰隔屋尙通分澑筧溪宜覓防花舟菘葵盡作鄰僧供芋栗還憑野老收後夜月明江上夢應隨歸鶴到林丘

題劉汝弼東源小隱圗

【明】蘇伯衡

東源山水好聞說似終南種黍都爲酒誅茅小作庵過門人問字防竹客停驂亦有幽棲意遲歸我獨慙

題雲林書隱圗【贈梅江

明許宗顯】髙棅

愛爾江海居淸風繼箕潁起予丘中賞逸興探靈境粉墨含天光丹靑藏雲影牕開象湖陰簾捲龍峯頂林靜弦誦閒波空棹歌冷滄浪可洗心白鷗待孤艇

題五橋隱居圗

【明】劉昭年

誰家作橋溪水頭茆堂四月如淸秋白雲已遇暮山碧黃鳥不鳴春樹幽紫髥背向孤舟立記得仙源舊曽入雨打疏篷醉不知桃花一夜新流急

題趙仲淵家藏巨然山居舊隱圗【明】戴宗瑗

趙君生平有畫癖購畫千金無所惜軒牕日夕耿晴虹鴈蕩雲煙動秋碧山居之圗妙無敵巨然乃肯畱眞迹雄峯峩峩狀廬阜春風喬林翠如織柴門路入花竹深彷佛茅茨浣花宅輕舟聚漁煙浪中白石離離弄江色山人搆思固不易造化神機出毫末摩挲兩眼防不厭趙君珍藏信奇特媿我無詩如杜陵此畫還君三嘆息

題秋山訪隱圗

【明】藍仁

艸堂聞有故人尋野店山橋轉石林渺渺白雲行逕逺蕭蕭黃葉閉門深脫巾自漉牀頭酒賣藥新修壁上琴世事匆匆良防少一宵論盡十年心

二隱圗

【明】管訥

溪上放舟回山中負薪暇一笑偶相逢於焉遂淸話寧知有秦晉況復論王霸回首總忘機靑山夕陽下

題王秉正雲林淸隱

【明】管訥

靑林白谷水雲鄕隱者深居一艸堂百道松泉當戶落四時花雨入簾香門前車馬紅塵逺座上琴書白日長滿目故家風景在不須重畫輞川莊

瓢隱畫歌

【明】虞堪

溪山昨日風雨來溪上船子衝潮回白鷗防茫度島嶼綠樹恍忽迷塵埃煙昏气黒夜滂渤石梁茅屋多傾頹壺公畫裏何悠哉冩此世外之蓬萊弱水不渡良可哀

題荷峯云隱圗

【明】夏原吉

萬仞荷峯插漢靑當年嘉遁若爲情田園無限幽閒趣車馬不聞來往聲半榻松風雲臥冷一溪蘿月釣絲輕只今聖主求賢急林下安能老釣耕

題溪山深隱畫

【明】王世貞

古木寒流一兩家紫門晝掩待歸鴉何如只向人間住與客攜壺踏落花

溪山小隱圗長幅

【明】李日華

山隱園林樹隱家石田茆屋是生涯雙流灌玉收香秫萬壑跳珠泛落花松代笙簧風裏奏雲開屏障嶺頭遮一生不踏紅塵路竹杖芒鞵步軟沙

題溪山深隱圗

【明】李日華

生來骨相落溪山松作蒼髥石作顏出語忽驚春瀑下掛瓢時惹晚云斑懸崖墮果煩猨拾絕壑迷笻信鶴還偶爲修琴到城市踏沙又見月初彎

題谿山小隱圗

【明】僧一初

自我初陟浮丘峯十年往還如夢中向來朋舊半白髮只有山色當時同靑榿叢邊數間屋夜夜白雲檐下宿道人心境云共閒嘯傲雲林謝塵俗橋頭野客行遲遲歸來似有東林期一聲淸磬萬山暝知是上方禪定時

林泉歸隱圗

【明】僧麟洲

居山豈爲山只愛此中閒野菜何消種柴門不要闗飯餘聼澗落經罷防云還恐有寒山句多題蘚石間

禦定歷代題畫詩類卷四十五

欽定四庫全書

禦定歷代題畫詩類卷四十六目錄

閒適類

題王荊公半山圖【宋劉宰】

題沈公雅卜居圖【宋朱子】

題黃花幽居圖【金李獻甫】

山居雜畫詩【元元好問六首】

題山居圖【元範梈】

題婁仲英山居圖【元成廷珪】

題山居圖【元成廷珪】

趙松雪山居圖【元黃公望二首】

題太史楊公山居圖【元張翥】

題山居圖【元陳髙】

山居圖【元鄭元祐二首】

題山居圖【元陳基】

題山居圖【元楊維楨】

題李遵道山居圖【元倪瓚】

題山居圖【元錢惟善】

山居圖捲【元錢選】

水竹山居圖【元吳鎭】

題劉文偉府判收藏山莊夜歸圖【元龔璛】

題髙房山寫山居圖【元仇逺】

雙鳳山居圖【元張翥】

錦城方天瑞英先生後人得白雲山居圖彷佛桐廬山中隠所舜舉眞迹別有一種風致漫系以詩【元仇逺】

題長白山居圖【明宋濓】

題松鶴山居圖【明貝瓊】

題陳允中山居圖【明徐賁】

題胡素畫山居圖【明徐賁】

霅溪翁山居圖【明楊彞】

自畫山居圖歌【明虞堪】

題山居幽趣圖【明王翰】

爲常上人題在山圖【明僧麟洲】

李道人家山圖【金麻九疇】

題裕之家山圖【金趙元】

題裕之家山圖【金劉昂霄】

郭氏家山圖【元劉因】

鄕山圖【明章敞】

題水邨圖【元龔璛】

寄題惠山華氏溪山勝槪圖【元柳貫】

題霅上張元之溪居捲【元陶宗儀】

溪居圖【明李進】

題林泉雅趣圖【元謝應芳】

張禮部溪山眞樂圖【元許有壬】

王叔明林泉淸話圖【元吳鎭】

題林泉雅趣圖【元丁鶴年】

溪山入夢圖捲【明李日華】

李野齋別墅圖【元袁桷】

題朱澤民所藏段吉父應奉別業圖【元貢師泰】題段吉甫助教別墅圖【元余闕】

題孫宮允貞甫松江別墅圖【明廖道南三首】江邨別墅圖【明薛惠三首】

題宋春卿城市山林【元郭畀】

題城市山林圖【元陳旅】

王叔明村捨圖【明吳寛】

邨居圖【明僧妙聲】

題郁氏古邨圖【明僧智舷】

禦定歷代題畫詩類卷四十六目錄

欽定四庫全書

禦定歷代題畫詩類卷四十六

閒適類

題王荊公半山圗

【宋】劉宰

歸來心事平蹇驢踏秋風舉鞭問髥奴何如浣花翁道傍防髙松風來自相語桃李今何之歲寒予與汝

題沈公雅卜居圗

【宋】朱子

往者仲長子髙情世無儔一朝謝塵躅卜築娛淸幽茆屋八九間下有良田疇後檐果垂實前庭樹相樛勝日賔友來琴觴共舒憂言論覈幽妙理亂窮端由至今一卷書凜然昭千秋沈侯經濟業夙尙本林丘談笑出幻境寤言躡斯逰仰睇白石岡俯濯淸瑤流曠然宇宙外邈矣將安求

題黃花幽居圗

【金】李獻甫

層層佛屋貼山腰山下幽居勝午橋物外人家無稅役閒中生事足漁樵鴈逾逺嶂淩虛迥人與髙秋共寂寥

何處人間景如此便應歸隱不須招

山居雜畫詩【六首

元】元好問

瘦竹藤斜掛叢花艸亂生林髙風有態苔滑水無聲石潤云先動橋平水漸過野陰添晚重山意向秋多樹合秋聲滿村荒暮景閒虹收仍白雨雲動忽靑山川迥楓林散山深竹港幽疏煙沈去鳥落日送歸牛漲落沙痕出堤摧岸口斜斷橋堆聚沫髙樹閣浮槎鷺影兼秋靜蟬聲帶晚涼陂長畱積水川濶盡斜陽

題山居圗

【元】範梈

平湖含白水斷岸見靑林籬落初秋气雲山向夕陰飬閒祗用拙避俗更懷深爲問舟中客何如澤畔吟

題蔞仲英山居圗

【元】成廷珪

近代防人畫山水郭畀無人朱敏死後之作者徒紛綸得骨得皮誰得髓聞君埽卻山居圗令我見之心獨喜前山環伏如虎蹲後山奔騰若龍起緣溪艸堂星散居嘉樹陰陰雲旎旎豈無采藥古仙人亦有防書兩君子七十老翁居竹間老去胡爲在城市君如有意肯相過貎得滄江弄淸泚

題山居圗

【元】成廷珪

石子坡頭松兩株水光嵐气防幽居山翁被酒愛騎馬溪友放船來捕魚秋色自隨黃葉老野懷常共白雲舒何時卜築如圗畫竹下開軒更讀書

趙松雪山居圗【二首

元】黃公望

春夏山中日正長竹梢脫粉午牕涼幽情只許同麋鹿自愛詩書靜裏忙

丰艸茸茸軟似茵長松鬱鬱淨無塵相逢盡道年華好不數桃源洞里人

題太史楊公山居圗

【元】張翥

湖上山居好奎題壓翠防煙霞收舊色林壑發淸暉松晚防書罷荷涼坐釣歸圗中有眞趣須此掛朝衣

題山居圗

【元】陳髙

層巒積翠色中有嘉樹林幽人此避世結屋山之陰攜琴出山去獨懷千古心知音不可見歸路白雲深

山居圗【二首

元】鄭元祐

卑棲拙謀身曠望時縱目山气曉亦佳燒痕晴自綠鑠金攀松屑解纓濯巖瀑幽懷良自怡誰云有延促惟是安僻境本非薄榮名松根聽泉坐溪邊防云行夜雨下黃葉春風開紫荊物理有代謝古人誰獨生

題山居圗

【元】陳基

曉出城南二里餘鳥啼花落暮春初杜陵韋曲山無數何處林塘可卜居

題山居圗

【元】楊維楨

千澗沄沄一徑通長松盡入白雲中徴君更在深山處滿谷桃花爛漫紅

題李遵道山居圗

【元】倪瓉

披圗慘不樂日暮渺餘思坐石防云處空齋對榻時世途悲荏苒墨气尙淋漓惆悵騎鯨客於今豈有之

題山居圗

【元】錢惟善

婆娑夏木防淸湍終日防山罷釣竿絕迹不交當世士野橋無路蘚花漫

山居圗捲

【元】錢選

山居惟愛靜白日掩柴門寡合人多忌無求道自尊鷃鵬俱有意蘭艾不同根安得防莊叟相逢與細論

水竹山居圗

【元】吳鎭

結茅山陰溪之曲最愛軒窗對修竹四時謖謖動秋風三徑蕭蕭戛寒玉也知一日不可無彼且惡乎免塵俗夜深飛夢繞湘江廿五淸弦秋水綠

題劉文偉府判收藏山莊夜歸圗【元】龔璛

盤桓長松樹莽蒼歸薄暮惟應門外山見我蹇驢去泠泠野水聲候子莊上路亦有東林僧分臥淸寒處題髙房山寫山居圗捲【並序

元】仇逺

大徳初元九月十九日淸河張淵甫貳車防髙彥敬禦史於泉月精舍酒半爲余作山居圗頃刻而成元气淋漓天眞爛漫脫去畫工筆墨畦町余方棲遲塵土無山可耕展玩此圗爲之悵然而已

我家仇山陽昔有數椽屋誤落城市間讀書學幹祿井枯竈煙絕況復問松菊如此五十年一出不可復髙侯丘壑胸知我志幽獨爲寫隱居圗寒溪入空谷蒼石壓危構白雲飬喬木向來仇池夢歷歷在我目何哉艸堂資政爾飯不足視吾吾尙存吾居有時卜

雙鳯山居圗

【元】張翥

雙鳯山人茅作屋五云閣吏繡爲衣寫將瀟灑滄洲趣畱待風流二老歸歲月無情遺墨在江湖多事宿心違寒藤古木江西道惟有當年白鴈飛

錦城方天瑞英先生後人得白雲山居圗彷佛桐廬山中隱所舜舉眞迹別有一種風致漫系

以詩

【元】仇逺

翼翼山千朶蕭蕭屋數間石崖不可渡門徑防曾闗綠樹經秋在白雲終日閒依稀鏡湖曲西島水回環

題長白山居圗

【明】宋濂

滿地雲林稱隱居燕泥污我讀殘書五更風急鳥聲散時有隔花來賣魚

題松鶴山居圗

【明】貝瓊

仙客盧敖東海頭好山百轉接丹丘開田種玉一千頃閉戶讀書三十秋雲气上天如白鶴茯苓入地化靑牛年來浪迹吳淞道夢裏猨聲憶舊逰

題陳允中山居圗

【明】徐賁

昔年爲客處防圗懷故山今日還山住儼然圗畫間泉來繞蘭徑月出對花闗應知農事畢髙坐有餘閒

題胡素畫山居圗

【明】徐賁

防度尋幽到澗阿荒谿峻嶺入煙蘿白雲九曲人家少黃葉千林虎迹多試茗就當泉上飲防花須向酒邊歌相逢重憶山中客獨對新圗柰別何

霅溪翁山居圗

【明】楊彞

門前野水可通漁雲裏艸樓方著書好山誰臨北苑畫斷橋我憶西湖居塵埃自著鷗鷺外霜露正當鴻鴈初爲報秋風揺落早梅花消息近何如

自畫山居圖歌【贈宜興朱隱

明君地理專門】虞堪

朱侯有隱居乃在宜春間東逰久未已浩蕩忘其還山川神气具在眼窮幽賾隱知何限黃河之源出昆崘千里萬里盤旋屈折支天根自從開辟分九州大噫嘑噏生气浮緜延直接無盡頭奔澎不息入海流海門限水回蛟蜃碣石排風駐馬牛從此山川極甌粵秦王之石禹王穴朱侯朝覧赤城霞暮防山陰雪山陰溪中釣魚者舊廬亦在靑城下胸中丘壑渾天成手把風雲自揮灑窅靄外鴻蒙前來龍起伏頃刻眞宛然長松古檜亦偃蹇不似艸艸生風煙朱侯長相見談笑共刮目脫屨白石上滄浪歌濯足愛山之癖柰侯酷聊以尋幽畫茅屋靑山隔溪轉白雲就檐宿不短掛猨藤頗長棲鳯竹畫成送侯當早歸越來溪花正飛春山蕨長薺菜肥何待滿樹風雨鉤輈啼朱侯朱侯此別勿嘆息一飯勸君當努力但將雞犬深入云莫管桃花盡狼藉此畫掛向艸堂壁讀書萬卷守勿失從教門前泥潦三尺深掩柴門莫輕出

題山居幽趣圗

【明】王翰

幽人愛岑寂林下築幽居觸石云生谷通泉澑決渠鶴眠春院靜猿去晚林疎時有采芝客商歌振碧虛

爲常上人題在山圗

【明】僧麟洲

一塢好山防數日山山防盡又重防年來木石同心性老去煙霞入肺肝春艸澗深流水歇夕陽鐘早宿禽安爲僧祗合於斯住些子塵中事不幹

李道人家山圗

【金】麻九疇

見說髙齋住太行溪山襟帶古祠堂圭桐葉落周家雨鐵樹根盤晉國霜烽火不堪耕夜月畫圗猶可掛殘陽自憐不及汾州鴈春去秋來過石梁

題裕之家山圗

【金】趙元

系舟盤盤連石嶺牧馬澄澄倒山景山光水气相渾涵中有元家舊廬井鴈門一開豺虎場駕言投迹山之陽靑山偃蹇不可將十年竟墜兵塵黃東巖風物知猶在說與寄庵神已防一揮淡墨能似之淸輝逺寄形骸外元家故山我與鄰夢見不如畫圗眞舊曾行處聊經眼未得歸時亦可人

題裕之家山圗

【金】劉昻霄

萬里神州刼火餘九原夷甫有餘辜作詩爲報元夫子莫倚家山在畫圗

郭氏家山圗

【元】劉因

塵門煙影接隆中翁媼通家社酒紅只有山童最神俊舊曾牀下拜龎公

鄕山圗【爲魏仲

明房題】章敞

連山際東溟層巒儼天設陽林耀靑葩陰崖余積雪原田莽迢遞煙霞互明滅時菊萎舊裳蒼苔閟行轍雲谷杳難尋澗芳那可掇懷故念易盈覽物意彌結防目愜心賞幽期緬乖缺一爲莊舄吟浩歌徒激烈

題水邨圗

【元】龔璛【澤】國漁無定秋霜柳不雕幽人意晼晚此日畫蕭條

寄題惠山華氏溪山勝槪圗

【元】柳貫

山如尊卣溪如籒洗刷秋山出深秀市塵飛不到亭臯翠幌珠簾閒白晝主人晏坐與天逰收拾至樂歸之酒絲管喑喑大雅筵荃蘭泥泥離騷囿以心觀心乃如此更爲溪山發神腠水榭褰開尋丈間物華防出雕鎪右客來問石石忘言客去畱云云爲守惠山山中第二泉水品古今誇滿口井幹余溢爲瀾落毳飄來鳥驚救髙人但取一賞足擇勝誰能占幽茂兩腋淸風起振衣百年陳迹供回首寄聲鷗鷺莫相疑還我靈飬耆壽

題霅上張元之溪居捲

【元】陶宗儀

淸溪流水白雲闗處士髙標玉筍班虛館數楹愚剡似好山十里畫圗間風前楊柳枝枝弱沙上羣鷗个个閒煮茗汲淸童子小引雛哺果鳥聲蠻斫魚自可開尊俎肅客何妨響佩環避世武陵同絕境濯纓還許散襟顏

溪居圗

【明】李進

畫裏溪山好溪亭事事幽闌干三靣水風月四時秋野老時分席漁人每系舟此中容隱逸何用覓丹丘

題林泉雅趣圗【贈杜

元玉泉】謝應芳

泉翁愛山如愛客到處好山皆莫逆腳根不涴京洛塵靣紋長帶煙霞色奚童抱琴翁曵屨長日山中防流水萬松淸籟響如弦滿地白雲吹不起桂花蘿月秋復春野花幽鳥情相新巢由相去數千載黃綺以來能防人山巓水涯風物羙都在我翁詩卷裏莊周夢蝶蝶夢周覽是圗者同天防

張禮部溪山眞樂圗

【元】許有壬

悠悠春天云想見平時閒獨逰溪橋上暮宿山堂間澹然不知愁亦復忘所歡出山初無心旣出還思山蒼生待霖雨欲歸良獨難山堂悵何許蕭蕭松桂寒

王叔明林泉淸話圗

【元】吳鎭

落日秋山外霜林莫靄中相防無俗處生事有誰同

題林泉雅趣圗

【元】丁鶴年

淸江白石帶疎林樊口幽居尙可尋夢裏艸堂無恙在秋風春雨緫闗心

溪山入夢圗捲

【明】李日華

釣罷輕舸且蕩煙逺山遮盡近畱巓不須更怯笭箵雨江樹低梢好系船

李野齋別墅圗

【元】袁桷

別墅依平陂翳翳桑麻陰田翁理農具晴雲起遙岑於時春事初佳樹響鳴禽先生朝出逰呼童佩瑤琴仲也行比肩叔也聲相尋興至或坐石臨流散虛襟有客攜酒壺勸我手自斟共言羲皇時古風藹淳深巍巍居仁裏盛徳世所欽三鳯在髙岡參飛起淸音恂恂化卑讓歲往猶傳今披圗儼見之慰我夙昔心

題朱澤民所藏段吉父應奉別業圗

【元】貢師泰

逺山何盤桓近壠亦連屬潛飈礡陰崖鮮云蕩陽谷飛樓表層巓石梁跨懸瀑參差眾樹丹夭矯雙松綠誰與契嘉賔雅防諧所欲臨流引霞觴拂石羅野蔌開圗對華軒聊以慰貞獨

題叚吉甫助教別墅圗

【元】余闕

玉署掛新圗知君舊隱居峯髙詫霞上葉變是秋初逰客防常在溪聲聼卻無只此同登望豈必命柴車題孫宮允貞甫松江別墅圗【三首明】廖道南

雲林開鶴圃池館入鷗波竹塢縈芳艸松軒裊綠蘿湖光天外盡山色雨餘多誰識幽人思江舟一釣簑獨愛雲間國幽棲江上山洞天增地勝沙月伴人閒池挹芙蓉秀林滋芝蕙顏緬聞長嘯處仙馭杳難攀遙憐天上侶宛在水中居倚樹防雲起移花趂雨餘瑯函仙子錄石室史臣書盡日窮幽事濠梁獨羨魚

江邨別墅圗【三首

明】薛蕙

竹翠周遭戶外溪聲直達牀前兩耳不聞車馬四山只有雲煙

石磴初安茶臼篆煙時拂紗牕天外靑山歷歷門前白鳥雙雙

日暖茅檐燕舞風輕墻角花紅手把黃庭一卷坐消滿榻淸風

題宋春卿城市山林

【元】郭畀

功名身外聊復爾丘壑胸中實過之盤谷壽康懷李願輞川瀟灑友王維何人使气鐵如意老子放懷金屈巵市井收聲良夜永竹風山月亂書帷

題城市山林圗

【元】陳旅

城市山林路不分畫橋騎馬是徴君樹頭粉蝶連靑嶂陌上紅塵亂白雲水港柳深鶯喚友陽坡艸暖鹿爲羣滑稽誰似東方朔更向金門避世氛

王叔明邨捨圗

【明】吳寛

田間雨過騎秧馬箔底煙生餧火蠶偶防王翁邨捨景翛然午枕到江南

邨居圖

【明】僧妙聲

東邨有隱者素髮飄垂領幾上種樹書門前釣魚艇秔稌風露深葭菼水天永雲飛洞庭小花落春戶靜懷哉古逸民披圗發孤詠

題郁氏古邨圗

【明】僧智舷

仲夏喜無事披圗探野趣不離方寸間寫出防邨樹鳥道入髙冥人家在煙霧溪口挽釣船艸際橫橋路是誰幽棲士遺韻宛如故掩映屋東西松竹淩霜露

禦定歷代題畫詩類卷四十六

欽定四庫全書

禦定歷代題畫詩類卷四十七目錄

閒適類

松雪翁桐陰髙士圖【元鄧文原】

題秋林髙士圖【元郯韶】

題趙千里髙士圖【元鄭東】

題髙士圖【元龔開】

題髙士圖【元周馳二首】

題髙士圖【元陸文圭】

題髙士圖【元倪瓚】

和華以愚韻兼題所畫春山髙士圖【元倪瓚】題林亭髙士圖【元陶宗儀】

趙海寧長松髙士圖【元陶宗儀】

題畫抱琴髙士【元陶宗儀】

題畫停舟髙士【元陶宗儀】

題梅鶴髙士圖【元陶宗儀】

松石髙士圖【元張天英】

林泉髙士圖【元張雨】

題秋林髙士圖【明髙啟】

竹林髙士圖【明髙啟】

馬逺古松髙士圖【明吳寛】

湖亭髙士圖【明吳寛】

秋林髙士圖【明王彞】

桐陰髙士圖【明李日華】

松下幽人圖【元元好問】

幽人圖【元劉因二首】

次韻子瞻子由題憩寂圖【宋黃庭堅二首】

趙仲穆畫看云圖【元顧瑛】

趙仲穆畫看云圖【元吳毅】

趙仲穆畫看云圖【元張憲】

題趙仲穆看云圖【明僧元璞】

野老看云圖【元劉永之】

題秋谷耕云圖【元馬祖常】

題倪元鎭耕云圖【明宋濓】

避暑圖【元黃溍】

竹深避暑圖【元陶宗儀】

避暑圖【元張雨】

二老雪行圖【金李獻能二首】

二老雪行圖【元李澥】

雪谷早行圖【元元好問】

雪谷曉行圖【元袁桷】

謝處士載月圖【元劉因】

溪橋步月圖【元劉因】

題東山玩月圖【元黃庚】

題秋江月夜摘阮圖【元王惲二首】

王梅叟溪山對月圖【元程鉅夫】

題顧秀才所藏舟中看月圖【元成廷珪】

題李公略示髙郎中吳山觀月圖【元仇逺】

題萬嵗山翫月圖【元丁鶴年】

江貫道淸江泛月圖【明謝應芳】

觀瀑布圖【宋劉宰】

李咸熙山人觀瀑圖【元黃公望】

題劉堯輔觀瀑圖【元丁復】

題傅商翁觀松瀑圖【元劉永之】

題觀瀑圖【元陶宗儀】

題淸暑觀瀑圖【元陶宗儀】

觀瀑圖【明陳顥】

李咸熙仙客臨流圖【元黃公望】

題秋林瞰泉圖【明周敍】

觀泉圖【明李東陽】

禦定歷代題畫詩類卷四十七目錄

欽定四庫全書

禦定歷代題畫詩類卷四十七

閒適類

松雪翁桐陰髙士圗

【元】鄧文原

玉立桐陰十畞蒼托根何必在朝陽迎風簌簌秋聲早灑雨陰陰月色涼勝事只消琴在膝野情聊倚石爲牀髙人自得坡頭趣不爲花開引鳯皇

題秋林髙士圗

【元】郯韶

山磴坡陀細路平石橋流水雨初生絕憐童子驚秋色聼得空林落葉聲

題趙千里髙士圗

【元】鄭東

題詩日日樹陰傍不斷淸風灑石牀騎馬出門塵似海百年都只爲官忙

題髙士圗

【元】龔開

雪气侵人臥欲僵苦勞明府到藜牀主賔問答皆情話何用閒名入薦章

題髙士圗【二首

元】周馳

僵臥空齋盡耐寒門前行路雪漫漫投炎附熱非吾事一任人將冷眼防

門巷蕭條雪已深空齋展轉泥重衾就令僵死亦閒事可見世間君子心

題髙士圗

【元】陸文圭

曉防嵩少玉嶙峋枉駕應憐處士貧令尹若能爲保障長衾盡覆洛陽人

題髙士圗

【元】倪瓚

賜也貨殖憲也貧憲貧非病衣已鶉未若簞瓢顏氏子陋巷所樂皆天眞

和華以愚韻兼題所畫春山髙士圗

【元】倪瓚

扁舟溪上數來過白髮殘春柰我何柳絮如煙迷曉浦杏花飛雪防春波林扉有客圗丘壑石室何人帶女蘿欲和華山髙隱曲羈愁淒斷不成歌

題林亭髙士圗

【元】陶宗儀

巖壑衣冠逸士松篁琴酒閒亭坐防云生逺岫一江春水泠泠

趙海寧長松髙士圗

【元】陶宗儀

春雷喚起蒼龍蟄鱗甲蜿蜒雲气濕道人長鑱劚茯苓半天風雨山精泣

題畫抱琴髙士

【元】陶宗儀

重重綠樹防淸溪欲覓知音路轉迷布襪靑鞵吟未了又隨野色過橋西

題畫停舟髙士

【元】陶宗儀

落落長林水一灣綠陰多處白鷗閒畏途塵滿無心踏獨坐船頭防晚山

題梅鶴髙士圗

【元】陶宗儀

月鳴孤鶴唳前汀一樹寒梅防石屏香篆已消童子倦道人猶對蕊珠經

松石髙士圗

【元】張天英

松樹連岡山石幽蕭然冠履白雲秋只愁畏壘無屍祝不憚長年爲爾畱

林泉髙士圗

【元】張雨

我本眞老孫子意托綸釣相娛嬉浮玉山前一瓢酒頗恨時無顏太師

題秋林髙士圗

【明】髙啟

二仲有賞相攜在中林遐景延迥步微言諧素襟天秋谷響哀日暝川光陰風駛多委葉山空少歸禽逶遲臨長岡迢遞指逺岑諒非羇離客詎用愁登臨

竹林髙士圗

【明】髙啟

竹深斜日在獨鶴見扉開誰顧閒居者惟應二仲來

馬逺古松髙士圗

【明】吳寛

寄傲天地間不爲俗士知九衢紛車馬有足難並馳偶來長松下時復一解頥手持白鶴羽萬事付一麾吾心在太古身卽太古時所以陶淵明羲皇不我欺須臾白雲起靑山變容姿卽此見世故長歌返茅茨

湖亭髙士圗

【明】吳寛

百頃平湖望若空遊人如在水晶宮日長對此消炎暑髙閣安能著病翁

秋林髙士圗

【明】王彞

嵐峯半殘陽彩翠明林杪僧塢逺鐘微歸人下山少風杉落葉響驚起棲煙鳥攜手願言旋前邨月初皎

桐陰髙士圗

【明】李日華

水流碧梧間人坐夕陽塢淸意浸詩骨淸語不及吐仰睇髙雲中葉葉自起舞

松下幽人圗

【元】元好問

秋風謖謖松樹枝仙人骨輕雲一絲不飲不食玉雪姿竹宮月夕頻望祠竟不下視齋房芝人間好手乃得之眼中擾擾昨暮兒畫圗獨在羲皇時予懷兮幽林思

幽人圗

【元】劉因

無媒路逕艸蕭蕭山鬼修篁路轉遙手撚幽香意何逺爲誰終日靣岧嶤

澗響無心和考槃云容有意近長安野猿窺破中宵夢卻恐山靈不易瞞

次韻子瞻子由題憩寂圗【二首宋】黃庭堅

松捨風雨石骨瘦法窟寂寥僧定時李侯有句不肯吐淡墨寫出無聲詩

龍眠不似虎頭癡筆妙天機可並時蘇仙潄墨作蒼石應觧種花開此時

趙仲穆畫防云圗

【元】顧瑛

靑山與浮雲終日淡相守山爲云窟宅云爲山戶牖無心成白衣有意變蒼狗人情亦如雲寄語防雲叟

趙仲穆畫防云圗

【元】吳毅

落日杖藜溪上行溪流十里帶松聲輞川詩意無人領坐對南山雲气生

趙仲穆畫防云圗

【元】張憲

松頭自與峯巒黒云景何如水意閒放下瘦笻成小憩不妨坐對日銜山

題趙仲穆防云圗

【明】僧元璞

舊逰淸苕上愛防弁峯云稍將春雨度始見逺林分起滅悟眞理逍遙遺世紛於焉自怡恱永懷陶隱君

野老防云圗

【元】劉永之

文湍激幽澗白雲流逺山偃仰長松下延眺一怡顏淸風拂素服瑤花落樹間拾薪靑煙際煮苓供晚餐耽此丘中賞竟日未言旋

題秋谷耕云圗

【元】馬祖常

突兀秋云不可耕槎牙老樹半枯榮上京玉署淸涼境閒伴鼇峯作弟兄

題倪元鎭耕云圗

【明】宋濂

防院畱黃鶴耕云種紫芝天下書讀盡人間事不知

避暑圗

【元】黃溍

一丘一壑古遺民十里淸風不屬人閒對靑山揮白羽世間何處是紅塵

竹深避暑圗

【元】陶宗儀

萬竹林中艸縛庵溪聲隱隱隔云嵐日長客去收經卷一枕淸風睡正酣

避暑圗

【元】張雨

雪藕冰盤斫鱠廚波光簾影帯風蒲蒼生病渴無人問赤日黃埃盡畏途

二老雪行圗【二首

金】李獻能

自笑膠膠擾擾身十年匹馬走紅塵何時雪滿平生屐太華峯前約故人

抱琴衝雪又衝風二老風流阿堵中未似邨翁眵抹眼火鑪頭上話年丰

二老雪行圗

【元】李澥

雪明萬仞鄴西山杖屨平生防往還滿眼京塵空對畫何時眞似兩翁閒

雪谷早行圗

【元】元好問

雪擁雲橫下筆難爭教萬景入荒寒詩翁自有無聲句畫裏憑君細覓防

雪谷曉行圗

【元】袁桷

過翼淒淒巖谷曠懷納納乾坤我欲相思命駕人猶髙臥扃門

謝處士載月圗

【元】劉因

扁舟西子五湖過謝客西風兩鬢皤一種淸風明月底憑君試問夜如何

溪橋步月圗

【元】劉因

山中有幽人獨步溪橋月莫問興如何披圗亦淸絕

題東山翫月圗

【元】黃庚

斜陽紅盡莫云碧一片天光涵水色海濤擁出爛銀盤千里嬋娟共今夕主人領客登東山踏碎寒光防秋液星河倒影浸空明露華漙玉夜气淸馮夷激水水欲立海若辟易天吳驚孤舟捲防泊煙嶼古木撼壑生秋聲憑髙人在金鼇背閒防潮生煙渚外老龍翻海雲气寒長鯨捲雪浪花碎茫茫萬頃滄浪中屹立孤峯鎖蒼翠山巓埽石羅尊罍賔主傳杯不放杯騷客掀髯賦詩去山童踏月攜琴來劇談浩飲不知醉仰天長笑歡顏開倒著接防欲起舞乾坤淸气入肺腑天邊風月空四時眼底江山自千古謝安躡屐逰東山袁安登舟宴牛渚庾亮南樓今在否坡仙赤壁知何許滿眼往事轉頭空千年人物俱塵土人生光景若湍流霜痕易防雙鬢秋胸中勿著塵俗事睂間休鎖名利愁我輩適意在行樂古人所以秉燭逰月山追憶舊逰處盡寫風煙入縑素我來見畫如見景想象髙唐猶可賦諸君後防應可期云萍合散今何之安得扁舟澉川去日與杖屨相追隨登山把酒醉明月共防此畫歌此詩

題秋江月夜摘阮圗【二首

元】王惲

壁朱弦激烈聞縱橫詞舌得儀秦忘言何似陶元亮直作羲皇向上人

易水悲風動急彈小弦鏗爾摘銅丸多應一片松梢月並入茅亭作夜寒

王梅叟溪山對月圗

【元】程鉅夫

明月照飛瀑倒瀉淸溪曲溪上一株松亭中人似玉題顧秀才所藏舟中防月圗

【元】成廷珪

放船晚作南湖逰一葫蘆酒當船頭白雲翻衣紫霞帔松風吹髮寒颼颼少焉月出影零亂散作百頃玻瓈秋有月復有酒不飲令人愁謫仙在何許空靑山頭我家艸堂月更好何如返櫂歸來休歸來休癡人不飲月亦羞素娥起舞我摘阮對飲何必論觥籌千載與月同風流

題李公略示髙郎中吳山觀月圗【元】仇逺

憑髙宜晚更宜秋下馬歸來卽倚樓納納乾坤雙老眼滔滔江漢一扁舟滿城明月空吳苑隔岸靑山認越州李白酒豪髙適筆當時人物總風流

題萬歲山翫月圗

【元】丁鶴年

金銀樓觀郁嵯峨琪樹風涼秋漸多徙倚危闌倍惆悵月中猶見舊山河

江貫道淸江泛月圗

【明】謝應芳

吾聞老郭之傳許與江山水絕筆稱無雙此圗夜景江所作彷佛秋聲動林壑長江澄澄月在水逺山蒼蒼樹如蟻如此江山夜放舟若人眞是逍遙逰爾來一百四十載陵谷變遷圗畫在世無蘇李兩詩仙赤壁采石俱蕭然老夫此興固不少解裘亦足酤淸醥出門有礙行且休不如燒香防畫樓上頭

觀瀑布圗

【宋】劉宰

仰觀山糢糊俯視山歷歷見卑不見髙此恨通今昔觀者笑且言畫手非用力安知畫工心獨苦世上悠悠幾人識君防白練飛杳不見來迹疑從九霄中直下恣噴激六月天無風大暑鑠金石此景獨淸涼飛雪灑石壁此豈銀河翻余派墮空碧抑豈龍門決洪波注八極方知畫者心不止存目擊山上更有山去天不盈尺丹崖與翠巘羣仙所防息煙雲不可到日星在幾席甘露被艸木醴泉出巖隙流落人間者萬派祗餘瀝知畫豈予能因畫重淒惻聖賢言外意未可紙上得所以說詩者要在以意逆安得畫外觀山人共向書中探端的

李咸熙山人觀瀑圗

【元】黃公望

匡山過雨瀉飛流遙望香鑪翠靄浮試誦謫仙淸俊句浩然天地與神逰

題劉堯輔觀瀑圗

【元】丁復

劉侯校書天祿閣向人輙作山水畫長巒老樹翠蓋欹轉瀑崩崖練花瀉冠白袍問子誰濠梁漆園避世者京師塵起碧於云炎州瘴來疾如射揮毫定憶龍河上挾書久睨匡廬下

題傅商翁觀松瀑圗

【元】劉永之

山風蕭蕭晝寂歷長松落落倚絕壁紫煙乍畱靑巘中瀑布迸落蒼厓石山中之人形骨淸幅巾杖藜時獨行溪回陡絕去無路坐撫瑤琴摹劍聲我亦平生慕眞賞十年悞落江湖上故山蕭條久不歸夜雨秋衾夢常往人生適意無是非雲林久與幽人期九節預裁靑竹杖明朝試拂薜蘿衣

題觀瀑圗

【元】陶宗儀

千峯紫翠插芙蓉上界招提有路通更向石橋觀瀑布玉虹萬丈掛晴空

題淸暑觀瀑圗

【元】陶宗儀

隔岸林泉照眼淸玉虹千丈掛空靑松風謖謖涼如洗一叚匡廬九疊屏

觀瀑圗

【明】陳顥

碧落無塵秋气髙白雲捲空如海濤山人避俗事幽討眼明八極窮秋毫就中匡廬有佳色飛流倒瀉三千尺初驚白虹飲澗泉又擬玉龍掛巖壁萬里長風吹不收坐令毛骨寒颼颼漆園傲吏去已逺長庚仙人今在不我生素志亦丘壑苦因筆硯相纒縛何當卜鄰如此圗聼水防山一生樂

李咸熙仙客臨流圗

【元】黃公望

馳驅十載長安道立馬溪邊暫息機坐久竟忘歸路晚半空飛沫濕絺衣

題秋林瞰泉圗

【明】周敍

艸堂住在淸溪上雨歇秋林郁森爽幽人無事日憑欄俯瞰流泉愜心賞流泉百折穿翠微涼波粼粼秋日輝飛空琮琤韻琴築濺石錯落翻珠璣幽人對此情怡懌頓覺煩襟坐來息一聲何處歌滄浪雲水蕭蕭動寒碧

觀泉圗

【明】李東陽

空山落葉無人管長林蒼蒼秋日短飛泉百尺墮空蒙下注寒潭作深淺淅瀝如同帶雨來飄揺忽被風吹斷憶向山中初聴時乍近卻疑身在逺幽尋僻探始得之毛髮蕭騷不容綰鸚鵡江洲竟趯翻匡廬瀑布誰分剪世間奇勝自有地應恨入山來已晚十年雙防京塵滿亦欲相從爲一浣安得圗中二老翁芒鞵竹杖長爲伴

禦定歷代題畫詩類卷四十七

欽定四庫全書

禦定歷代題畫詩類卷四十八目錄

閒適類

題耕云徴士東軒讀易圗【元鄧文原三首】次雲林韻題耕云東軒讀易圗【元吳鎭三首】題倪雲林贈耕云東軒讀書圗【元黃公望】淸溪道士防易圗【元吳師道】

梅南道人讀易圗【元丁鶴年】

春山讀易圗【明吳寛】

秋磵著書圗【元王惲】

周文矩勘書圗【元王惲】

題騎牛讀書圗【元陳樵】

山中讀書圗【元陳髙】

茅屋讀書圗【元劉永之】

秋林讀書圗【元劉永之二首】

林泉讀書圗【元王防二首】

題趙廷采溪亭讀書圖【元陶宗儀】

雲林讀書圖【元唐肅】

題張元傑艸堂讀書圖【元釋良琦】

讀書圖【明張羽】

野亭讀書圖【明徐賁】

題云深讀書處【明陳振】

題作讀書圖與孫令【明李日華】

題劉金吾牛山讀書圖【明董其昌二首】

題王叔眀野艇觀書圖【明吳寛】

閱書圖【明丘濬】

閱書者倚老樹【明徐渭】

隨月圖【明髙啟】

映雪圖【明髙啟】

課讀圖【明張邦奇】

題吳門趙時俊山樓文防圖【明陳顥】

荊浩秋山問奇圖【元鄧文原】

荊浩秋山問奇圖【元吳鎭】

春山詩意圖【金趙秉文】

題艸亭詩意圖【元吳鎭】

題詩意圖【元陶宗儀】

詩思圖【明觧縉】

題王維詩意圖【明李東陽】

題李平夫畫黃山蹇驢詩圖【金趙秉文二首】李咸熈秋溪淸詠圖【元黃公望】

題秋雨長吟圖【元楊載】

題吳生雨吟圖【元範梈】

題山堂防琴圖【元王惲二首】

跋運使張君防琴圖【元王惲】

山亭防琴圖【元余闕】

手掐樺皮彈琴圖【金趙秉文】

智仲可月下彈琴圖【元元好問】

道士彈琴圖【元馬祖常】

彈琴髙士圖【明楊基】

題馬逺山月彈琴圖【明王世貞】

鼓琴圖【明劉防】

題操琴圖【明丘濬】

玉堂鳴琴圖【明謝承譽】

題攜琴訪友圖【明髙啟】

攜琴訪友圖【明謝常】

攜琴圖【明陳憲章】

題松下攜琴圖【明張邦奇】

題戴進山水抱琴圖歌【明瞿汝稷】

聽琴圖【元劉永之】

聽琴圖【元楊維楨】

聽琴圖【元張雨】

聽琴圖【元周鼎】

題聽琴圖【明唐錦】

題梅琴圖【明廖道南】

鳴琴召鶴圖【宋賀鑄】

吳道子秋山放鶴圖【元吳鎭】

馬逺放鶴圖【元吳鎭】

倦書圖【元王惲】

翰長閒閒公命題城南訪道圖【金王若虛二首】董源山閣談禪圖【元吳鎭】

禦定歷代題畫詩類卷四十八目錄

欽定四庫全書

禦定歷代題畫詩類卷四十八

閒適類

題耕云徴士東軒讀易圗【次韻元三首】鄧文原

衡門寂寂有儒風相對髙人笑語同何必隔籬沽取醉新詩初就竹鑪紅

棐幾淸疎無俗物圗書雜沓有仙言晚來靜倚南窗下始識山林道味尊

悠然結屋對南山好鳥忘機自往還昨夜天風吹月下黃金散布一林斑

次雲林韻題耕云東軒讀易圗【次韻三首】

【元】吳鎭

山堂昨夜起秋風景物蕭條便不同豈是天公嫌冷淡故將林木染黃紅

髙人相對東軒下竟日曽無朝市言幾卷圗書幾竿竹天香冉冉泛芳尊

雲林防筆染秋山往道荊闗今又還別去相思無可記開緘時見墨纎纎

題倪雲林贈耕云東軒讀書圖【元】黃公望

君家書屋鎖閒雲庭前叢桂吹淸芬東軒虛敞坐良夜撲簾香霧來紛紛金吹不動露華潔月裏仙人降瑤節奇葩防綴黃金枝靈種移來白銀闕秋林瀟灑秋气淸千竿修竹開前楹自是燕山尙淸貴不與桃李爭芳榮花下詩成日未盡更喜幽人往來近淸絕何如元鎭圖應識耕云是髙隠

淸溪道士防易圖

【元】吳師道

圖像堙微久失傳或從方外得先天姓名不落人間世亦有淸溪防易仙

梅南道人讀易圖

【元】丁鶴年

畫省歸來謝縉紳傍梅觀易最淸眞孤根下應先天气太極中含大地春傲睨乾坤雙老眼婆娑香影一吟身嵗寒莫問調羮事且作耆英防里人

春山讀易圖【爲都元

明敬題】吳寛

山中春雨過嘉樹如新沐鳥語時復間惟聞澗聲續對此一欣然孤懷浩無欲便攜童冠人詠歸效沂浴歸來亦何事妙意溢春服寤寐羲文間手持一編讀惓惓濟時心願言均發育

秋磵著書圖歌【贈畫工

元張仁卿】王惲

引生寫出秋磵圖先生胡爲此遊居知余讀書樂幽寂況復野麋之性宜與水石俱西風蕭條秋气余浮雲身世將何如江蘺托詠太哀怨老松臥壑甘扶疎逢時不作棟梁用且湏著論希潛夫盤盤澗曲深幾許長吞逺泛知攸䢐百川橫障使東往細大不擇羞潢污考槃有歌誰與伍山鳥山花吾友於張畫師王宰徒雲煙落紙何舒徐吾今屏居日已久爲我作此眞良謨平生未嘗學學焉於此初古人尙友無老壯要欲靜泊志可明而逺可逾駸駸晚景幾桑楡不知此去靜泊得似畫中無目明神王骨相臞一丘一壑著幼輿畢此一事爲成書此外何有於余乎此外何有於余乎

周文矩勘書圖

【元】王惲

宮槐陰合玉堂淸書葉翻香入細聽內苑近來遊宴少太平天子要傳經

題騎牛讀書圖

【元】陳樵

朝看書騎牛出去日上初暮看書騎牛歸來日欲晡朝朝暮暮看書卷還慮牛饑無牧芻家貧本分辛勤過平時敢望閒工夫人生衣食皆有餘棄之不學將何如

山中讀書圖

【元】陳髙

逺山如藍近山緑前門蒼松後門竹幽人讀書棲石根有客拏舟訪溪曲白雲冉冉落虛窗淸風泠泠散飛瀑林泉深處隔紅塵便欲相依結茅屋

茅屋讀書圖

【元】劉永之

峨峨蒼山白雲冒之靈液滲漉防爲淸漪帯我林薄環我蓬茨春日載陽卉木華滋呦呦鹿鳴泛泛浮鷖敍此幽獨理我琴冊嗟彼聖賢遺我令則顧瞻周道零露在艸駕言從之中心懆懆澗有蘭茝山有蕨薇逍遙卒嵗皓首爲期

秋林讀書圖【爲章光逺

元賦二首】劉永之

疎雨稍侵竹輕颸已滿林山窗敞虛寂席戶映深沈蠨蛸或陊幾蝸牛時觸琴酌酒磐石上把卷髙梧陰披覽未終帙繁思浩盈襟羲農倏已逺叔季遞荒淫懷哉魯連子輕世有遐心願保金玉體遺以瑤華音行當拂塵服就子碧山岑

離思方蕭索況復暮秋餘哀蘭空委露殘荷己委渠獨憶西風宴還傷北澗居憂來繞庭樹閒拈墜葉書霜露日淒淒園林煙景變落日薄寒塘斜日明秋甸陶尊湛淸醑瑤枕含幽怨寂寞西牕下時聞山鳥囀

林泉讀書圖

【元】王防

虎鬭龍爭萬事休五湖明月一扁舟緑簔衣上雪颼颼雪月光中垂釣鉤釣得鱸魚春酒熟仙娃酒酣嬌睡足雕胡炊飯斫鱸羮一縷輕煙燃楚竹蓬窗曉對洞庭山七十二峯靑似玉

林泉讀書圖

【元】王防

調古世寡和材疎自無羣種玉閟奇術還丹隠文披裘負薪士拾金世所聞𨿽無箕潁節亦不慕髙勲石田長芝艸暮春自耕耘曲肱抱耒耜長歌至日曛所樂良在玆沒嵗復何云

題趙廷采溪亭讀書圖

【元】陶宗儀

溪山髙處構茅亭四面芙蓉朶朶靑新水夜來添一尺湘簾髙捲晝橫經

雲林讀書圖

【元】唐肅

非緣輕世俗元自絕塵埃林屋衣兼潤風牀書半開琴聲常喚鶴屐齒不傷苔長日哦詩罷山云當客來

題張元傑艸堂讀書圖

【元】釋良琦

昨日雨晴歸碧山桃花滿澗水潺潺嵐光入壁圖書潤艸色侵帷枕席閒莫問山靈嫌客至偏憐松月待人還張郎有志能遺世白髮相期水竹間

讀書圖

【明】張羽

幽棲出塵表修翠連松竹袖得碧苔篇閒來石上讀日暝欲忘還山空人轉獨

野亭讀書圖

【明】徐賁

書聲流水共冷冷落木寒山路隔汀不是秋來易傷感夕陽風景似新亭

題云深讀書處

【明】陳振

卜居靜愛鉢池山山下云深一徑閒萬卷圖書連几案九街車馬隔塵寰茶煙暝出空蒙表燈火宵分杳靄間有客問奇常載酒林扉盡日不湏闗

題作讀書圖與孫令

【明】李日華

拋卻書編便看山不教雙眼落塵寰有時合眼還成夢夢入天都校馬班

題劉金吾牛山讀書圖【二首

明】董其昌

靑黎山館瞰澄江左手離騷右玉缸身作蠧魚遊冊府閒看帶艸長蕓窗徵南注左甘稱癖圯上傳書气未降壯爾百城眞坐擁鄴侯如鄶不成邦

千峯選勝著西京詎許頑仙厠防盟白芷靑蘭時照眼烏絲翠袖不勝情詶恩故有雙龍在徵事堪令半豹驚見說邊烽勞仄席肯容定逺又書生

題王叔明野艇觀書圖

【明】吳寛

泊舟野水際不作水嬉謀舟中載書卷隠志於焉求坐處書在手臥時書枕頭何須有酒飲始足銷吾憂日暮漁翁返臨溪勸少畱還乘明月出同向太湖遊

閱書圖

【明】丘濬

端居閱古編雅服稱畯儒淸晨掩闗誦乙夜猶咿吾靜觀天人妙逺溯洪荒初匪徒掇其英亦以味道腴繼世有賢嗣一日五行俱父積子能讀因之見餘慶

閱書者倚老樹

【明】徐渭

爾自作蠧魚我不閱一字逢著好樹根抱著枕頭睡

隨月圖

【明】髙啟

空齋無短檠愁度新涼夜靑天素娥出餘輝獨堪借達曙願徘徊莫逐秋河下

映雪圖

【明】髙啟

檐雪不能埽畱映寒牕白書字細如蠅坐看還歷歷華燈照歌帳誰似南鄰客

課讀圖

【明】張邦奇

白日扃重門書聲徹林木先生謝政早歸田手把經書課兒讀君不見陳太丘但貽谷世世朱輪與華轂題吳門趙時俊山樓文防圖

【明】陳顥

樓居百尺謝囂塵良防攀躋屬隠君望處有山皆入畫坐中無客不能文一簾花气香春酒半榻茶煙暝夕曛自是髙懷尙淸事風流不羨醉紅裙

荊浩秋山問奇圖

【元】鄧文原

木落千林秋气新虛亭寂寂不生塵悠然危坐艸者不負山橋問字人

荊浩秋山問奇圖

【元】吳鎭

霜落林端萬壑幽白雲紅葉入溪流朝來尙有尋眞至共向山亭領素秋

春山詩意圖

【金】趙秉文

何年身入畫圖傳似是三生孟浩然詩句工夫驢背上醉鄕田地酒旗邊一川芳艸緑堪染夾路杏花紅欲然想見歸來泥樣醉卻如蘸水栁三眠

題艸亭詩意圖

【元】吳鎭

依邨構艸亭端方意匠宏林深禽鳥樂塵逺竹松淸泉石俱延賞琴書恱性情何當謝凡近任適慰平生

題詩意圖

【元】陶宗儀

杖藜訪友趂蕭閒采藥山中待未還流水石橋松影合溪童指防亂雲間

詩思圖

【明】解縉

昨日孤山雪後過猶憐鶴伴費吟哦卽今人在靑天上一鶴相隨亦厭多

題王維詩意圖

【明】李東陽

平田渺成湖仲夏月多雨汀鷺濕不飛林鶯澀還語邨煙多乞鄰饁餉常及午柴門無鎖鑰出入隨杖屨白鷗似相識亦足忘爾汝王丞詩家流畫格亦天與君看百代遺摹搨尙如許吾生慕丘壑偶此系冠組試問松下翁幾人同出處

題李平夫畫黃山蹇驢詩圖【二首金】趙秉文

浮光林杪水參差意想先生得句時千古黃山山下路蹇驢不是少人騎

三十年前濟水東詩中曽識蹇驢翁如今畫出推敲勢卻恐相逢似夢中

李咸熙秋溪淸詠圖

【元】黃公望

萬壑千巖擁翠螺人家處處掩松蘿溪頭靜坐者誰子賦就新詩擬伐柯

題秋雨長吟圖

【元】楊載

雨暗秋天黒如墨窮居茅屋出不得終日長吟復短吟吟罷令人轉淒惻饑猿抱樹屈雙肘病鶴拖泥垂兩翼何當防杖過溪頭要看南山靑翠色

題吳生雨吟圖

【元】範梈

江雨四時昏故人家逺邨如何一見面還又兩忘言老樹經蛟淚空花斷鴈魂由來前日畫妙手出吳門

題山堂防琴圖【二首

元】王惲

靜夜山堂萬籟沈抱琴來冩古人心个中眞趣知誰防門外松風是賞音

聖賢思治先琴事子賤爲邦舜阜民莫訝松軒來防數要從心指起經綸

跋運使張君防琴圖

【元】王惲

雪徑尋無路東林素有期琴絲凍欲折風袖曉還披偉觀疑韓愈幽林付潁師無由陪杖屨只悟畫中詩

山亭防琴圖

【元】余闕

連山環絕壑云木亂紛披中有抱琴者有如榮啟期蕭然人不去問子欲何爲

手掐樺皮彈琴圖

【金】趙秉文

何人聊幻巧袖裏見毫端道眼無二見心齊廢六官煩君無耳聽寓我非指彈攦卻伯牙手秋風萬籟寒

智仲可月下彈琴圖

【元】元好問

莫春舞雩鼓瑟希琴語解吐胸中奇誰言手揮七弦易大笑虎頭眞絕癡北風蕭蕭路何永流波湯湯君自知三尺絲桐盡堪老兒童休訝鶴書遲

道士彈琴圖

【元】馬祖常

龍門千尺髙桐樹天上移來石上栽斲得春雷鳴玉澗靑鸞黃鵠一時回

彈琴髙士圖

【明】楊基

江靜月在水山空秋滿亭自彈還自罷初不要人聴

題馬逺山月彈琴圖

【明】王世貞

與君試彈三兩弦中有流水仍髙山與君試聴山與水怳若泠泠合宮徵試問此聲當屬誰道人指爪如金錐劃然一鳴天地白初月何情爲誰色丹淸譜出無聲琴卻借靑眼成知音聲空色空人已矣彼圖我歌皆幻耳

鼓琴圖

【明】劉泰

不向王門作從伶獨橫焦尾作云汀鐘期老去知音少彈與秋江白鷺聴

題操琴圖

【明】丘濬

幽人事嘉遁開軒對陽明興來拂瑤軫暢我平生情心中有眞趣指下無繁聲上弦葉風薰下弦諧鳳鳴坐覺胸襟開塵滓頓以淸紛紛濁世中入耳皆瑟箏何當謝塵務枕流階下聴

玉堂鳴琴圖

【明】謝承譽

午夜奎光滿木天文華應才賢宮籖次第聯齋席禦帙分張近講筵帝本無爲封事少士眞有幸寵恩偏紫薇花下風簾靜爲續南薫補舜弦

題攜琴訪友圖

【明】髙啟

孤騎復孤琴披嵐入澗陰逺尋君莫訝城市少知音

攜琴訪友圖

【明】謝常

秋林紅葉晚蕭蕭乘興攜琴過野橋人在翠微尋不見白雲如練束山腰

攜琴圖

【明】陳憲章

松崖日暮水聲深何處攜來緑綺琴磵石隔林人不見只疑罔兩是知音

題松下攜琴圖

【明】張邦奇

碧山悠悠髙插天盡日松風鼓天籟造物以我爲知音許我山中獨行邁我亦攜琴欲和之此心已寄浮塵外聾俗繁音恐不聞天地無聲亦應解

題戴進山水抱琴圖歌

【明】瞿汝稷

嗚呼淸角不復見鶴已去悲風呼裨海齊州一反掌乾坤莽莽知音孤曲髙節疏苦欲睡白首人間空見圖就之忽驚云木動沈筆欲下還躊躇千巖崢嶸萬壑趨松檜漠漠煙巒殊前有豕麋後虎防瑯玕翡翠紛在眼石亭仄映山之隅中有髙士牙與期縞衣黃冠七尺軀修睂朗照秋水珠气和貌古合禮法一仰一俯宮商俱細看聞聲更見意似神似非驚復吁迸流千片指下墮鳳凰忽叫將其雛嗟我有琴太古調抱之不肻向人操幽蘭無聲白雲靜畫圖𨿽在誰知省東陽可賣死不哀和者旣稀歸去來

聴琴圖【爲周

元易題】劉永之

韋帶筠冠白防衣龍唇鶴足軫文犀試看十指風泉繞曲裏時聞烏夜啼

聴琴圖

【元】楊維楨

夷猶夷猶夷且愉滿堂哄耳洗箏竽遊絲著地隨復起秋水涵珠有若無華屋月微春語燕荒城月落夜啼烏倩君莫鼓荊卿操自是秦姬善轆轤

聴琴圖

【元】張雨

裊煙石壁對孤桐與和長松瑟瑟風不爲野夫淸兩耳爲君畱目送飛鴻

聴琴圖

【元】周鼎

耳聴不如心聴聰欲於弦上見飛鴻鐵崖仙子神遊逺冩得無聲在有中

題聴琴圖

【明】唐錦

紙窗露濕金徽冷何處轆轤響銀井須臾松風拂座來夜烏啼碎梅花影柴扉寂寂春自遲流水髙山入夢思賞音無地尋知已欲買黃金鑄子期

題梅琴圖

【明】廖道南

江梅細細江云深美人何處鳴瑤琴淸風滿林明月上萬山空谷鈞天音

鳴琴召鶴圖

【宋】賀鑄

結茅百尺荒臺杖藜一徑莓苔謝絕雞羣老鶴不應端爲琴來

吳道子秋山放鶴圖次趙松雪韻【元】吳鎭

秋云如練鎖千山樓閣重重水自湲鎭日溪橋無俗侶杖藜扶鶴是髙閒

馬逺放鶴圖

【元】吳鎭

載鶴輕舟湖上歸重重樓閣鎖煙霏仙家正在幽深處竹裏雞聲半掩扉

倦書圖【六朝人愛倦書圖唐閻令喜而臨之妙在約略濃淡之間】

【元】王惲

玉堂昨夜醉厭厭擱筆慵書見未歡似待指端餘力散臥看花影轉疎簾

翰長閒閒公命題城南訪道圖戲作二首且爲解

之云

【金】王若虛

得道由來不必勞癡兒舎父謾逋逃閒閒老子還多事時向招提打一遭

竹木蕭森防緑苔幽襟自愛北軒開主人無說吾何問乘興而來興盡廻

董源山閣談禪圖

【元】吳鎭

山閣深沈樹影涼瀑流飛沫濺匡牀多君相對坐終日話到無生味更長

禦定歷代題畫詩類卷四十八

欽定四庫全書

禦定歷代題畫詩類卷四十九目錄

閒適類

破窗風雨圖【元王立中】

破窗風雨圖【元錢惟善】

破窗風雨圖【明牛諒】

題破窗風雨圖【明江漢】

破窗風雨圖【明趙俶】

破窗風雨圗【明錢嶽】

破窗風雨圗【明張端】

破窗風雨圖【明鐘虞】

破窗風雨圗【明何恆】

破窗風雨圗【明張附鳯】

破窗風雨圗【明杭琪】

破窗風雨圗【明董存】

破窗風雨圗【明馮恕】

破窗風

【明雅安雨圗】

黃荃花谿仙舫圗【元黃公望】

煙波晚櫂圗【元陳秀民】

題宣和風雨孤舟圗【元許有壬】

題王維賢所藏盛子昭畫雙松系舟圗【元成廷珪】竹下泊舟圗【元吳鎭】

題泛舟圗【元陳旅】

野浦歸舟圗【元貢師泰】

題煙波泛舟圗【明劉基】

淸溪泛櫂圗【明劉泰】

題髙人泛舟圗【明劉崧】

題王師文半篷春雪圗【元貢性之】

次韓明善題推篷圗【元岑安卿】

雪篷圗詩【明蕭規】

題推篷圗詩【明顧慤】

題推篷圗【明謝矩】

秋風濯足圖【元郭翼】

題顧道周畫濯足圗【元潘純】

淸溪濯足圗【元張翥】

髙臥圗【元劉因】

北窗髙臥圗【明張邦奇】

題李鳴鳳臥遊圗【明林文纘】

觀王叔明所畫松下弈棋圗【明顧祿】

題馬逺竹溪吟弈圗【元陶宗儀】

題趙千里臨李思訓煎茶圗【元於立】

東京茶防圗【元郯韶】

煮茶圗【元桷】

茅齋煮泉圗【明王紱】

賦煮茶圗【明顧璘】

題李敬夫鶴亭鬭茶圗【明盧昭】

題唐伯虎烹茶圗【明王穉登三首】

題煮雪捲【明林景淸】

醉鄕圗【宋陳於髙首】

醉臥海棠圗歌贈陸務觀【宋楊萬里】

跋酒門限邵和卿醉歸圗【元元好問】

江亭會飲圗【元元好問】

跋松風醉歸圗【元王惲二首】

題攜壺圗【元馬祖常】

題醉歌圗【元黃晉】

題醉臥圗【元於立】

金文鼎秋林醉歸圗【明劉溥】

題崔元初醉翁圗【明張以寧】

醉中題醉人圗【明徐學謨】

題顧中丞載酒亭圗【明嚴嵩二首】

題滄浪醉眠圗【明僧妙聲】

題扁舟醉眠圗【明僧宗衍】

江船一老看鴈羣初起【明徐渭】

似赤壁遊【明徐渭】

禦定歷代題畫詩類卷四十九目錄

欽定四庫全書

禦定歷代題畫詩類卷四十九

閒適類

破窗風雨圖

【元】王立中

紙窗風破雨泠泠十載山中對短檠老矣江湖歸未遂畫間如聴讀書聲

破牕風雨圖

【元】錢惟善

一燈風雨寒牕破讀書不知秋怒號恍如扁舟在江海但覺四壁皆波濤對牀髙臥無此客倚劍長歌空二毛曉看庭樹故無恙千峯雲气落靑袍

破牕風雨圖

【明】牛諒

風雨東南接漏天客牕吹破碧紗煙十年世事闗心曲一片秋聲到枕前花落不妨尊有酒客來未覺坐無氊老予曽覓蘇端隠藜杖春泥緑水邊

題破牕風雨圖

【明】江漢

若有人兮靑雲衣佩玉玦兮光陸離爰處兮爰居左琴

劍兮右圖書輕富貴兮浮雲保厥美兮天眞山房兮寥落天兮云漠漠雨瀟瀟兮風夜作心耿耿兮不寐紛遑遑兮求索彼薄夫兮貪婪惟聲色兮是耽文繡兮膏粱蓀何爲兮懷慙秋蘭兮可紉吾所思兮古人寒檠兮雪案甘與君兮相親

破牕風雨圖

【明】趙俶

客窗讀書夜過半江上長風將雨來茅屋身如木葉落竹牀笑對燈花開何人雞鳴解起舞此時蝶夢付銜杯我欲哦詩慰寥寂簔笠敲門步緑苔

破牕風雨圖

【明】錢嶽

敬亭山色讀書庵破紙窗寒盡自堪但怪蛟龍嘶匣底不知風雨暗江南雲橫黑海秋防斷花落彤樓曉夢酣五色石崩天頂漏須君手脫巨鼇鉆

破窗風雨圖

【明】張端

伊人抱負亦云奇明晦由來動合宜爲客情懷能樂處破窗風雨讀書時漂流江漢嗟誰識傳舎乾坤信獨知光霽自天須有待眼前生物總熙熙

破窗風雨圖

【明】鐘虞

一室蕭然誰與同淸如獨鶴寄樊籠詩成春艸池塘上夢繞玉堂雲霧中花气總從嵐气入書聲時與竹聲通從容更覓新晴好臥看東林日影紅

破牕風雨圖

【明】何恆

一室蕭然四壁空客懷況復雨兼風濕沾衣服愁仍重淸到肌膚句轉工知命肯隨時變化甘貧寧爲道污隆夜深尙對羲皇易應怪寒燈不耐紅

破牕風雨圖

【明】張附鳳

网戶羅蛛絲瓏見秋月如何夜來雨隨人送蕭屑幽疑石澑泉散作瓦鳴雪起舞聴晨雞寒燈淡將滅誰知綺牕人笙歌曙方歇

破窗風雨圖

【明】杭琪

黒云壓郊茒屋摧大風抜木勢危哉破壁驚雷從地起長淮飛雨渡江來拍戶打牕聲作惡斂襟孤坐意徘徊雨餘蘭雪渾無恙吹倒瑯玕挽不回

破窗風雨圖

【明】董存

風雨茅齋倚破牕夜深明滅照書釭平生苦志能如此何處淸貧更有雙衰鬢蕭條知已晚壯心牢落爲君降金蓮送直歸靑瑣筆力還教鼎可扛

破牕風雨圖

【明】馮恕

憶昔山牕夜讀時西風吹雨濕淋漓篝燈不定門頻掩屋漏無端榻屢移白髮夢回仍墮淚綺疏聴後尙顰眉此聲爲寄春樓客莫問杏花開幾枝

破牕風雨圖

【明】雅安

銅壺公子貂裘敝鐵硯磨穿志不迂落落軒牕寒若此蕭蕭風雨夜何如夢回燈火淸秋際心在羲皇太古初窮達有時聊用拙壁間知已是圖書

黃荃花谿仙舫圖

【元】黃公望

花發枝頭水漲溪仙舟猶泊武陵隄重重樓閣仙云捲無數靑峯出竹西

煙波晚櫂圖

【元】陳秀民

東林待月月未出長江走煙波著天靑山回首不可數幾防白鷗飛過船

題宣和風雨孤舟圖

【元】許有壬

龍樓嫌富麗著意貌荒寒煙雨迷千樹風波恃一竿時移毫素在身老塞垣難翫物昭前訓誰將進縣官題王維賢所藏盛子昭畫雙松系舟圖

【元】成廷珪

雲門寺前風物幽布韈靑鞵吾昔遊葫蘆盛酒待明月舴艋載琴當上流長松並立幾千尺狂客一別三十秋何當掛席過湖去東望艸堂姑少畱

竹下泊舟圖

【元】吳鎭

涓涓多近水拂拂欲【一作最】宜山吁嗟此君子何地不容閒

題泛舟圖

【元】陳旅

江云生白石水木澹幽姿雙松出叢薄翠色集遙枝落日明極浦楚岫正參差美人鼓蘭枻嵗晏將何之

野浦歸舟圖

【元】貢師泰

天柱雲門倚半峯樹林靑處見丹楓扁舟獨釣秋江雪猶似閒身在越中

題煙波泛舟圖

【明】劉基

舊遊憶鼓湘湖櫂日淨風微江練平小艇曲穿花厎出遊魚相伴鏡中行別來漫想心徒切畫裏重看眼亦明素石蒼松是何處願從巢父濯冠纓

淸溪放櫂圖

【明】劉泰

溶溶新水碧於苔風靜菱花幾个開小艇不知何處客載將秋色過溪來

題髙人泛舟圖【爲鐵柱左

明鏈師賦】劉崧

刺篙渡廻渚解帶防微風仰視靑天髙浩歌秋水中滄江渺空碧嘉樹發霜紅境有至樂伊人若鳬翁遐思靑玉佩應過紫霞宮

題王師文半篷春雪圖

【元】貢性之

香是臨流得詩因倚櫂成岸移驚樹轉墻礙覺枝橫似隔僧廬見如緣閣道行傍人歌斷處疎影月三更

次韓明善題推篷圖

【元】岑安卿

靑松陰陰間修竹六月翛然破炎溽梅花一味只宜冬江上孤舟水邊屋筆端春信回孤根鮫綃淺抹霜痕江南煙雨正愁絕一枝喚醒羅浮魂無聲詩生有聲畫吟詠工夫見揮灑坡翁仙去二百春夢繞松風古亭下玆花淸致誰堪當孤山題品淵源長推蓬細認心淒涼鼻端彷佛聞天香

雪蓬圖詩【爲吳淞蔡

明子堅作】蕭規

吳榜何年過東淛帶得山陰一篷雪春風浩浩吹不消夜月娟娟照偏潔雪篷主人且好奇載客日遊隨所之呼酒恆持金鑿落對花每品玉參差咿啞柔櫓度湖曲驚起鴛鴦不成宿泛泛斜當瓊樹移揺揺直傍銀槎【闕一字】櫂歌齊發聲抑揚髙情獨愛水雲鄕從遊酬酢誰最密儒雅人稱馬季常

題推篷圖

【明】顧慤

記得當年訪老逋扁舟載雪過西湖香浮水面涵淸淺影落篷牕半有無玉樹忽驚春漏泄冰花相照月糢糊誰將一段眞消息收拾歸來作畫圖

題推篷圖

【明】謝矩

扁舟曽記酌西湖笑倚東風醉莫扶酒醒不知天已暮梅花枝上月輪孤

秋風濯足圖

【元】郭翼

荊棘銅駝陌桑田碧海波秋風歌濯足歸去白雲多

題顧道周畫濯足圖

【元】潘純

脫屨白石上濯足淸泉中悠然天際想木末生微風

淸溪濯足圖

【元】張翥

黃塵滿雙足宜賦故山歸解屨就淸沚舉頭看翠微林猿下窺膝石蘚欲粘衣更覓漁竿伴閒來就釣磯

髙臥圖

【元】劉因

萬里靑山臥平地世間何物是元龍無人說與劉徳君在靑山第幾重

北窻髙臥圖

【明】張邦奇

參余蓮社枕孤琴免作人間苦熱吟不是翁家無六月日移松影北牕陰

題李鳴鳯臥遊圖

【明】林文纘

大塊微茫何處安彩毫移入座中看春風不管鶯花老夜月常懸湖海寛對客半圖天萬里遊仙一枕日三竿夢餘偶欲消殘酒便指雲間金露盤

觀王叔明所畫松下奕碁圖

【明】顧祿

十日一水五日山王侯妙筆無荊闗山如蒼龍騰入霄漢表水似白虹防出溪潭間長松直下有巨石風雨剝落莓苔斑兩翁對奕盤礡坐其上笑語自若終日無愁顏饑來豈待事煙火瑤艸紫芝俱可餐不知何年修習到此地知有神仙境界無人寰我今讀書三十載抗塵走俗猶未閒問翁不語愈覺心自恧髙風逸韻邈矣終難攀安得翁能示神異授以九轉入鑪丹圖中之景果然眞有否便欲禦風一去何湏還

題馬逺竹溪吟奕圖

【元】陶宗儀

好詩應向過橋成逸興還從對局爭此日山林無一事竹香細細晚風淸

題趙千里臨李思訓煎茶圖

【元】於立

山風吹斷煮茶煙竹外誰驚白鶴眠冩盡淮南招隠曲松花籬落石牀前

東京茶防圖

【元】郯韶

二月東都花正開千門春色照樓臺遊人勝賞不歸去齊分茶擔子來

煮茶圖

【元】袁桷

石牕山樵晉公子獨鶴蕭蕭煙竹裏月湖一頃碧琉璃髙築虛堂水中沚堂深六月生涼秋萬柄風揺紅旖旎道南更有山澤居四面晴峯插天倚憶昔王門豪盛時甲族丁黃總朱紫曉趨黃閣袖香煙俯首脂韋希雋美一官逺去長安門徳色欣欣對妻子豈知髙懷脫榮辱妙出淸言洗紈綺郡符一試不掛意岸幘看云臥林墅平生嗜茗茗有癖古井汲泉和石髓風回翠碾落晴花湯響云鐺滚珠蕊齒寒意冷復三咽萬事無言歸坎止何人丹靑悟天巧落筆微茫析妙理黃粱初炊夢未古舊事淒零誰復紀展圖縹眇憶遺蹤玉佩響秋水

茅齋煮泉圖

【明】王紱

小結茅齋四五椽蕭蕭竹樹帶秋煙呼童埽取空階葉好煮山防第二泉

賦煮茶圖

【明】顧璘

朱門酒肉如山海沈湎徒令性靈攺松闗宴坐眞天人朗如玉樹生華采澗阿霽雪新泉淸風吹石鼎茶煙橫悠然對語白日晚俯聴萬井蒼蠅聲

題李敬夫鶴亭鬭茶圖

【明】盧昭

花陰小隊鬭龍章渠盌香分第二湯莫傍酪奴風味好內防催送大官羊

題唐伯虎烹茶圖【爲諭正之

明太守三首】王穉登

太守風流嗜酪奴行春常帶煮茶圖圖中傲吏依稀似紗帽籠頭對竹鑪

靈源洞口采旗槍五馬來乘谷雨甞從此端明茶譜上又添新品緑云香

伏龍十里盡香風正近吾家別墅東他日幹旄能見訪休將水厄笑王蒙

題煮雪捲

【明】林景淸

凜冽風气剛同云蔽野天無光漫空栁絮亂飛舞大地一色瓊瑤妝先生臞然坐茅屋左有圖書右筆牀竹鑪石鼎燒榾柮須臾取雪烹成湯武夷遊子多相識龍牙雀舌隨意將陶家近可說風味黨尉不必誇羔羊一啜能令睡魔足再啜齒頰生餘香三啜搜枯句已就澹然意趣偏悠長翻憶天防大嚼者經年屍素何所償安得相從語淸絕一洗紛紛腥穢膓

醉鄕圖【七首

宋】陳子髙

醉鄕天地誰開辟光景沖和古到今明月淸風一長嘯杯中時見昔人心

昔人愛酒復能詩阮籍陶潛蓋有之共道尙書兼此興超然異代忽同時

鬥酒百篇元祐初當時流輩已蕭疎閉門日飲身彊健得見升平總不如

子房帷幄贊神謀晚歳疏封自占畱代邸勲勞今絕口上恩仍與醉鄕侯

脫鞵神气迥飄飄平日千鐘奉帝堯老子浮沈人不識酒壚爭席柰漁樵

老瓦盆中旋醱醅陶然樂聖且銜杯只今痛飲誰能那寶器恩從天上來

黃金細字勒杯巡魚水恩私晚更親但得賜田堪種秫向來浮議不闗身

醉臥海棠圖歌贈陸務觀

【宋】楊萬里

帝城二三月海棠一萬株向來靑女拉滕六戲與一撼卽日枯東皇夜遣司花女手挼紅藍滴淸露染成片片淨練酥亂防梢梢酣日樹蓬萊仙人約老翁寄牋招喚陸防爲花一醉也不惜就中一事最奇特海棠兩岸繡帷裳是間橫著雙胡牀防踞牀忽倒臥烏紗自落非風墮落花滿面雪霏霏起來索筆手如飛臥來起來都是韻是醉是醒君莫問好个海棠花下醉臥圖如今畫手誰姓吳

跋酒門限邵和卿醉歸圖

【元】元好問

邵公頭白甫三十髙吟大醉無虛日風流略似靖南湖每恨聞名不相識太平村落自繇身童稚扶攜意更眞醉歸圖上見顏色喜溢眉宇猶津津好著蹇驢防我去與君同醉杏園春

江亭防飲圖

【元】元好問

瓦盆濁酒憶同傾鄕社丰年有笑聲世外華胥誰復夢且從圖畫看升平

跋松風醉歸圖【二首

元】王惲

不向東華踏軟紅夢歸丘壑灑松風夜深健倒山間石吹萬從渠總不同

危行危言到兩難炎涼時事旋相看放教兩耳秋風裏待與髯龍約歳寒

題攜壺圖

【元】馬祖常

席帽遮頭過野橋詩筒酒榼亦蕭蕭黔婁吟罷還消渴欲問先生借一瓢

題醉歌圖

【元】黃溍

翰林主人天上來布颿不爲鱸魚開江湖渺渺天一色朝光暮靄相徘徊昔賢心賞余勝處但有水竹無亭臺碑材久已沒荊棘屐齒不復畱莓苔後來視今猶視昔今我不樂何爲哉大官馬湩逺莫致鄰翁緑蟻浮新醅欣然一飲便終夕鼻端气息如雲雷是間別有一天地不知何處爲蓬萊回觀方內海一粟醯雞塵甕何喧豗黃冠祕監太狂態騎鯨供奉非仙才揮毫政要眞學士鋒車流水行相催瑤池曲宴多雨露歸歟酌彼黃金罍

題醉臥圖

【元】於立

君莫學伯夷不肯食周粟君莫學屈原死葬江魚腹人生富貴無百年身後聲名亦漫傳朝廷縱有賢良詔得似先生醉後眠

金文鼎秋林醉歸圖【爲沙溪陳明元錫賦】劉溥

霜華灑紅樹頭葉白雲掩映山重疊黃犍防醉出西莊童僕扶持穏如楫此時陶然那復知世塗奚較險與夷眼中萬物一何有只有松風吹接防疎林斜光漏殘照酡顏霞影爭輝耀深山閴靜不逢人豈有襄陽小兒笑柴門向晚猶未闗山妻煮茶方還人能出飲醉卽返千里龍媒應是閒

題崔元初醉翁圖

【明】張以寧

春云石上蒼苔冷芭蕉風動綸巾影仙翁醉著人自扶花落花開幾時醒

醉中題醉人圖

【明】徐學謨

我從燕山望京闕五陵豪客傷離別相逢不飲君柰何甕潑葡萄色如血須臾吸盡三百壺西陵之日驅金烏眼中誰是髙陽徒醉來忽見醉人圖圖中之人誰最醉美而防者皆如淚翻身跳浪招且號夜半山精引羣魅東隅之叟頹不禁擁壚鼻作蒼蠅唫夢中舒拳賭六博猶呼一擲千黃金蹲者陰崖伏餒虎走者風舠蕩小櫓何人仰面獅作吼何人歌咽水升戽何人露頂髮不梳咄誰持酒澆其顱何人掉臂揮大斗一沾唇苦於荼謾道眞珠兼琥珀翠屏錦褥聲喀喀流涎殘沫迸地走瑚鋪滿金吾宅眾中飲者誰最多襃衣之客傾江河恰如廉頗老善飯眼看醉者皆麼麼麼麼累累何足較或鼓或泣或大嘯玉山自在誰能推欲上靑天挽雙曜劉伶畢卓俱塵埃幕天席地安在哉今宵不聞婦人語明日看花我復來

題顧中丞載酒亭圖【二首

明】嚴嵩

紫芝題墨千年勝圖向衡山賞更新萬壑雲松一茅屋就中疑是艸人

松塢髙眠深閉闗淸詞白雪落人間我欲相從迷所適卻隨芳艸到春山

題滄浪醉眠圖

【明】僧妙聲

沄沄此河水水渾不見厎水渾猶自可水深將沒汝舟楫無根柢風波無時休不如髙堂上飲酒可忘憂

題扁舟醉眠圖

【明】僧宗衍

江水蕭蕭江岸風泊舟不歸何處翁黿鼉出沒浪如此爾尙醉遊春夢中空山云深白日靜松聲如濤屋如艇歸來歸來毋久畱不歸恐君將覆舟

江船一老看鴈羣初起

【明】徐渭

警鴈避羅舠江長起未髙眼一晌後看到入云梢

似赤壁遊

【明】徐渭

一艇泛三人多疑遊赤壁無處少江山但無此好客

禦定歷代題畫詩類卷四十九

欽定四庫全書

禦定歷代題畫詩類卷五十目錄

閒適類

答東陽於令涵碧圗詩【唐劉禹錫】

題瑞安宰朱元成乃祖云壑莊圗【宋陳傅良】和靖州判官陳子從山水圗十韻【宋魏了翁】跋王介甫遊鐘山圗【宋張栻】

題萍鄕何叔萬雲山【宋戴復古】

申應時以圗尋山圗所載湖之西溪也爲作絕句【宋沈與求】

王學士熊嶽圗【元元好問】

方壺作遊山圗【元虞集】

張令鹿門圗【元虞集】

吳伯招紅蓮緑幕圗歌【元黃鎭成】

崔旭行之雲巢圗贈道士兪剛中請余賦長歌【元張翥】

題周鏈師云崖圗【元黃溍】

兵部危太朴郎中家於臨川雲林山上請方方壺作雲林圗太朴索詩賦此【元成廷珪】

方方壺道士爲危太朴畫雲林圗【元吳師道二首】書雲林圗【明呂敏】

題頤庵胡祭酒先生玉笥白雲圗捲【明夏原吉】題山行圗【宋陳造】

跋葛子固題蘇道士江行圗【宋楊萬里】

張彥逺江行八詠圖【元元好問】

秋山訪友圗【元王惲二首】

江邨訪友圗【元王惲】

題溪山訪友圗【元馬臻】

秋林防友圗【明史鑑】

溪橋獨步圗【元元好問二首】

題湖山獨步圗【元丁鶴年】

題葉容齋湖山獨步圗【元張庸】

淸溪散步圗【明沈周】

江郊晚步圗【明李日華】

寫溪山緩步圗【明李日華】

竹溪夢遊圖【元元好問】

梅溪圗【元袁桷】

題松溪圖【元黃溍】

題松溪小隠圗【元張庸】

劉伯熙淸溪圗【元黃鎭成】

王叔眀爲姚子章林泉淸話圗【元黃公望】

茂松淸泉圗【明陳琛】

題李庭訓所藏雅集圗【元元好問二首】

題梵隆古畫雅集圗【元王惲】

題雪堂雅集圗【元王惲】

玉堂燕集圗【元虞集】

題雅集圗【元吳澄】

次楊鐵崖賦張叔厚所繪玉山雅集圗韻【元顧瑛】金碧山水春堂宴賓圖【元程鉅夫】

玉堂閒適圖【元王惲】

跋西蒲老人燕處圗【元王惲】

題米元暉忘機圗【元程鉅夫】

悠然圗【元張翥】

抱素子作自適圗求題【元張翥】

道山髙逸圗【明沈周】

題養逸圗【明文徴明】

題李徳瞻壁間相看不厭圗【元楊翮】

鳳臺三益圗【明髙啟】

題振衣千仞岡圗【明沈周】

禦定歷代題畫詩類卷五十目錄

欽定四庫全書

禦定歷代題畫詩類卷五十

閒適類

答東陽於令涵碧圖詩【並引

唐】劉禹錫

東陽令於興宗丞相燕國公之猶子生綺襦紈袴間所見皆貴盛而恝然有心如山東書生前年白有司願爲新民官以自效遂補東陽及蒞官以簡易爲治故多暇日一旦於縣五里偶得奇境埋沒於翳薈中於生自以有特操而生於公侯家由覆廕入仕常忽忽嘆息因移是心開抉泉石芟去蘿蔦斧凡材畚息壤而淸溪翠巖森立坌來因搆亭其端題曰涵碧碧流貫於庭中如靑龍蜿蜒冰激射人樹石雲霞列於前昏旦萬狀惜其居地不得聞於時故圖之來乞詞旣無負尢物予亦久翳蘿蔦者睹之慨然遂賦七言以貽後之文士

東陽本是佳山水何況曽經沈隠侯化得邦人解吟詠

如今縣令亦風流新開潭洞疑仙境逺寫丹靑到雍州落在尋常畫師手猶能三伏凜生秋

題瑞安宰朱元成乃祖云壑莊圖【宋】陳傅良

功成不受富貴污輕舟翩然下五湖至今風流在姑蘇我復見此云壑圖兩坡喬木樛相扶殘山剰水千里餘天際未知何有無一葦橫絕霜風蒲楊花春岸秋蒓鱸在在著此儒仙臞世無宗師貌不如誰其嗣之吾大夫和靖州判官陳子從山水圖十韻【宋】魏了翁

予遷靖州判官陳子從珪爲鄰嘗從容出示靈竹僧不二山水圖其末有乃祖乃父十詩前賢風裁邈不可及取次原韻以識髙山景行之仰云

彭蠡歸舟

外物羈縶人無退亦無遂媿彼自由身朝發而夕至

山堂曠望

山堂有何觀四時互興歇萬物隨天根東生復西滅

重湖泛月

水月皆內景入秋倍淸輝世無善觀者滔滔吾誰歸

星灣晚酌

士非耕釣者而從蓑笠翁人生貴適意莘渭亦時中

雨後觀瀑

澤气蒸前山起自膚寸微競看千丈瀑不悟片雲飛

松徑晚步

松栢不受凋此亦易知耳須看竹有筠與松相表裏

谿上賦詩

莫作流看谿天命無窮已詩人若知得千古可坐致

林下避暑

散髮避炎暑炎暑苦相尋云何對大賓不見汗沾襟

載酒尋梅

松竹貫寒暑而梅時往來不知復姤意隨人漫徘徊

雪中訪友

懷人得淸晤此樂浩無期剡谿興盡返未諭伐木詩

跋王介甫遊鐘山圖

【宋】張栻

林影溪光靜自如蕭疎短鬢獨騎驢可能胸次都無事擬向山中更著書

題萍鄕何叔萬雲山【詩人姚仲同乃胡仲方詩友】

【宋】戴復古

拄杖穿雲去一坡仍一坡地髙山不峻花少竹還多家近登臨便人賢气味和能詩老姚合朝夕共吟哦申應時以圖尋山圖所載湖之西溪也爲作絕句

【宋】沈與求

王維買宅先成畫申子尋山亦載圖他日眞能營小築此山佳處著儂無

王學士熊嶽圖

【元】元好問

洗參池水甜於蜜玉堂仙翁髮如漆膝前文度更風流盡捲風流入詩筆長松手種欲摩天海嶽樓空落照邊古來說有遼東鶴仙語星星難爲傳五百年間異人出卻將錦繡裹山川

方壺作遊山圖

【元】虞集

身在山中底用圖偶然防染出方壺數株古樹云連屋一个橫橋水滿湖門外從教車馬過鐺中不計稻粱儲等閒眞遇尋師者指與雲間一翠渠

張令鹿門圖

【元】虞集

張侯襄陽人深知襄陽樂十年宦學懷襄陽故托毫縑寫山郭老我不樂思蜀都人言嵩陽好隠居三十六峯常對面水竹田廬還可圖欲往不能心懆懆忽見新圖被山惱沙禽浦樹俱可人金澗石牀爲誰好向來耆舊皆英雄駕言從之道焉從采珠月冷識遊女沈劍潭深知臥龍八月霜晴水淸淺聞道扁舟足廻轉何時古寺傍檀溪幾處殘碑在江峴呼鷹臺髙秋艸多養魚池中蓮芡波蜀嵩未必不如此我今不遊柰老何張侯張侯早結屋莫待史詹爲君卜要看隴上課兒耕好在魚粱白沙曲

吳伯招紅蓮緑幕圖歌

【元】黃鎭成

烏君之山從西來抜地萬仞靑崔嵬劃然磅礡下江滸林麓隠隠棲樓臺上有飛蘿罣喬木下有洪濤萬頃堆紅蓮綽約泛渚淨緑幕縹緲臨湖開雲煙捲風島嶼沒窗戶洗雨冰霜回髙人自是靑雲客日向湖亭賞山色昔年走馬踏紅塵射殺南山雙白額今日綸巾羽扇閒獨面淸泠飲冰蘗壺箭收投勝負空碁枰罷局機籌息延陵公子昔稱賢畫手復見今道有聲之畫宜詩篇爲子作詩將畫傳

崔旭行之雲巢圖贈道士兪剛中請余賦長歌

【元】張翥

崔郎胸次奇突兀興來從人索紙筆斯須千峯萬峯出厎用一石畫五日上饒道人列仙臞示我新作雲巢圖塗嵐抹霧思更逸古色滿眼蒼寒俱重溪疊谷各異狀壊木崩石森相向翠微最上云所棲道人又在云之上數椽丹室防白茅團團雲間如一巢拂衣拂著宿鶴背掛劍掛落長松梢空蒙杳靄迷處所豈復漂揺畏風雨旣非鳥巢老衲子無乃中林古巢父塡牕擁戶晝不開神光隠見金銀臺雲中君子鳳爲馬往往玉簫吹月來道人幾年遊上國賣藥壺中人不識洞宮館一黍珠靈秀似與仙都敵故巢未破歸便得歸到玉山多美石我詩好刻附此圖畱照千秋山水碧

題周鏈師云崖圖

【元】黃溍

我本山中牧羊客偶然失腳紅塵陌矯首丹崖不可攀但見層空暮云碧樓居仙人元不死天長地久無消息騎麟翳鳳者爲誰道上相逢不相識披圖示我舊遊處流水桃花尙春色爲言白石久已爛茯苓無復成琥珀忽然長揖不肯住飄若流星去無迹若爲握手賦歸來永與人間風雨隔

兵部危太朴郎中家於臨川雲林山上請方方壺作雲林圖太朴索詩賦此

【元】成廷珪

宇宙有此雲林山三十一峯如髻鬟雲林先生讀書處長松芝艸非人間白雲裁衣亦自足靑精制飯何曽慳朝光空蒙起舒眺人迹迥絕窮躋攀靑天蕩蕩海月出照見先生冰雪顏惟有方壺契幽眇貌得彷佛來塵寰宮中聖人正問道布衣召入蓬萊班玉堂給札縱揮灑金匱啟鑰煩修刪於今聴履上霄漢聖人未放先生還山中喪亂復何有飛瀑落澗空潺湲靑林鳥啼野花發白晝虎嘯松風閒朝廷宴坐見圖畫亦應懷我雙佩環方壺生在何處何不同來玉京住魚龍夜落河漢秋卻泛靈槎共歸去

方方壺道士爲危太朴畫雲林圖【二首】

【元】吳師道

抱朴先生學大還偶然爲客未歸山迎陽坊裏看圖罷夢繞白雲靑樹間

海上三山樓觀開壺仙早晚禦風回畫成定勝人間境爲問何因寄得來

書雲林圖

【明】呂敏

蔥蒨夏林緑髙齋方夕曛幽花垂露逺岫斂歸云停箑風初至移樽酒半醺明朝憶佳賞回首念離羣

題頤庵胡祭酒先生玉笥白雲圖捲

【明】夏原吉

頤庵先生古君子徳行文章當世美晨攜玉笥白雲圖訪我金臺官署裏自言先世多遺徳卜居逺在金川側何處最稱奇玉笥岧嶤插天極雲開幾朶芙蓉靑雨餘百道銀潢傾陰巖月冷玉龍蟄陽坡春暖金牛耕蕭家峽口尢奇麗狀若飛鵞舞空際泥江堅抱伏虎形瓦橋重展遊龍勢龍騰虎伏勢若何先隴正在山之阿林烏泣雨下喬木野猨叫月懸春蘿時因宦轍方驅涉未暇棲棲理家牒聊慿縑素寄遐思用詔兒孫知祖業願君移孝忠吾皇致時熙皞超虞唐白頭稽首謝丹闕淸風一櫂歸湖鄕晝看不厭夜復臥玉笥千古長蒼蒼

題山行圖

【宋】陳造

溪山無處著纖塵翠壁蒼漪襯月痕可惜人間淸絕地葦間漁父與平分

跋葛子固題蘇道士江行圖

【宋】楊萬里

江行圖上指君山寄語煙波不用看烝水買船歸霅水全家搬入畫圖間

張彥逺江行八詠圖

【元】元好問

楚江平浸楚山流放眼江山得意秋一寸霜毫九云夢合教轟醉嶽陽樓

秋山訪友圖【二首

元】王惲

瀟瀟楓葉映靑山詩在風煙紫翠間早晚得歸林下去一溪秋水伴君閒

闕峙石樓連佛屋灘橫八節走淸伊杖藜多是香山老斜日靑山獨往時

江邨訪友圖

【元】王惲

兩椽茅屋枕江濆杖屨來敲月下門不是愛梅多看竹冷香疏影坐黃昏

題溪山訪友圖

【元】馬臻

溪風吹長松石路秋影薄下有尋幽人支笻注林壑良朋渺何許雜樹森艸閣畫師發天機筆厎气參錯我昔事扁舟頗識山水樂於今日月駛此景亦蕭索愧乏買山資老負宿昔諾展捲令人嗟髙歌激寥廓

秋林防友圖

【明】史鑑

靑山巃嵸凝紫霞飛泉如虹飲渥窪楓林接葉紅於花上有鸞鶴下麏麚玉樓珠箔仙人家仙人顏色長美好瑤池桃花得春早門前石楠秋葉香滿地緑云風不埽有客來逺方驅車涉羊腸車聲到門止揖讓升髙堂髙堂奕奕淩雲漢瑤爵金盤靑玉案華燈煌煌照宴嬉漢女湘妃出帷幔浮雲不行天欲低回風動地飛花亂悲歡離合樂未央起視明星夜將半夜將半舞且歌發激楚奏陽和巧笑兩頰生微渦蛾眉曼睩光騰波平生樂事良蹉跎對此轉覺哀情多明朝忽驚雙鬢皤其柰流光如箭何

溪橋獨步圖【二首

元】元好問

納納溪橋逗晚風水村山閣往來通馬蹄踏徧紅塵路畫裏初逢避俗翁

胸次江山老更奇太初元气入淋漓仙翁不是人間客俗筆休將比郭熙

題湖山獨步圖

【元】丁鶴年

杖屨湖山外悠然與世違水邊延月上巖際待雲歸隨鹿過樵徑看鷗到釣磯只今瞻畫像猶想挹淸輝

題葉容齋湖山獨步圖

【元】張庸

孤山不及靑山好東湖勝似西湖幽每防烏藤過林麓還逐白雲來水頭人家逺近卽三島身世古今同一漚我亦明朝脫塵鞅袖攜風煙從爾遊

淸溪散步圖【爲徐文

明序作】沈周

老去山翁空世情偶因溪好獨閒行髙歌激物鳥忽語樂事防心人不爭露气溢花沾濕好風瀾當日動揺明臨流愛濯無塵濯靑布披巾況沒纓

江郊晚步圖

【明】李日華

江影淸醉顏沙光晃晴目石崖巃�樹野岸蕭騷竹散步自成趣何須苦吟矚有人贈山疏我懶未能讀寫溪山緩步圖【時甲子夏五

明積雨乍晴】李日華

山畱碧影鎭玻瓈云泛珠叢貼罘罳赬尾魚吞花落片翠翎鳥掛柳垂枝茶經筆訣閒相校酒諾文逋每費思溪雨乍晴莎地暖破苔雙屐自尋詩

竹溪夢遊圖

【元】元好問

意外荒寒下筆親經營慘澹似詩人何時萬頃風煙裏白髮刁騷一幅巾

梅溪圖

【元】袁桷

玉人楚楚意逍遙隔水攜琴不受招回首芳林眞嫵媚春風歌館聴吹簫

題松溪圖

【元】黃溍

獨騎瘦馬走赤日忽對畫圖雙眼明想見髙人茅屋厎石牀臥聴松風聲秋風漸髙霜露白松根茯苓已堪食郁紆遲暮祗自憐捲圖還客三嘆息

題松溪小隠圖

【元】張庸

有客松溪獨歸隠紅塵不涴芙蓉裳溪流繞屋河漢落松葉墮階風露涼山樽時浮琥珀色地鑪還煮茯苓香人生只合老丘壑濯足我亦歌滄浪

劉伯熙淸溪圖

【元】黃鎭成

暫脫塵鞅系結此淸溪居偶從農圃鄰時讀種樹書聴瀑埽松石眠云依艸廬韜琴自無弦直鉤不在魚未知穹壤間寵辱當何如

王叔明爲姚子章林泉淸話圖【元】黃公望

霜楓雨過錦光明磵壑云寒暝色生信是兩翁忘世慮相逢山水自多情

茂松淸泉圖【爲潘東

明崖賦】陳琛

逍遙谷裏自容身此老當年亦識眞白眼那堪常對客靑山終是不生塵微風入樹琴淸耳積石明泉玉可人都付東崖長作主多應惜我往來頻

題李庭訓所藏雅集圖【二首

元】元好問

萬古文章有至公百年奎璧照河東衣冠忽見明昌筆更覺升平是夢中

景星丹鳳一千年合著丹靑與世傳誰畫風流王李郝大河南望淚如川

題梵隆古畫雅集圖【系內府畫上有紹興志今爲霍淸甫家藏】

【元】王惲

龍章紅爛紹興文入手休驚玉椀新奎璧細看輝映處半爲元祐黨中人

題雪堂雅集圖

【元】王惲

擾擾黃塵若个閒襌房來結靜中緣機鋒爲愛靈師峻樽酒同傾繡佛前談塵風淸穿月窟雨花香細颺茶煙應慚十九人中列開卷題詩又五年

玉堂燕集圖

【元】虞集

朝廷多暇日別館又靑春薄醉猶催酒淸歌況有人玉堂金硯匣翠袖白綸巾老去渾無賴憑誰爲寫眞

題雅集圖

【元】吳澄

官淸無事足優遊下馬長楸作勝遊濟濟衣冠唐盛世諸賢不減晉風流

次楊鐵崖賦張叔厚所繪玉山雅集圖韻

【元】顧瑛

詩人得句題茅屋客子乘流泛小舠老眼看花起春霧醉眠聴雨響秋濤弓盤舞按銀鵝喙水調聲傳金鳳槽與爾共傾千日酒呼童卻換五云袍

金碧山水春堂宴賔圖

【元】程鉅夫

靑山偏宜春晝觀日射樓閣飛雲煙鷓鴣斑間鸚鵡緑黃金楣映白玉闌髙堂四面山回抱把酒看山終不到嶄然屹立見全身堂上何如山上好眾人之樂爲主人誰知主樂因嘉賔野風澹蕩天气美一艸一木皆精神小李將軍誇好手休道今人世無有他年人展此圖看小臣作詩同不朽

玉堂閒適圖

【元】王煇

醉岸烏紗殿影東宮花低映酒波紅興來艸罷長楊賦獨占髙槐灑晚風

跋西蒲老人燕處圖

【元】王惲

甫脫孤城百戰危蒼茫何處跨鯨歸百年有感悲風樹一旦無依足孝思遺像儼然畱故事寸心聊擬答春輝逺遊剰袖如棗海嶽相逢防有期

題米元暉忘機圖

【元】程鉅夫

扁舟輕不渡斷岸斜初轉白鳥波上閒靑山意中逺已知江湖落還驚嵗年晚海翁那有機相忘自應遣

悠然圖【爲鄭處

元士作】張翥

鄭子林居好遙希靖節賢看山秋色裏把酒菊花前人境殊多事吾廬自一天能知此中意何處不悠然

抱素子作自適圖求題

【元】張翥

隠者抱幽素獨行穿杳冥有時吟木客無駕勒山靈寒澗流沙白秋云入竹靑攜琴向何處彈與野猿聴

道士髙逸圖【贈勿齋

明林郡博】沈周

道山遊息處博士樂孤髙天地安亭子詩書耗鬢毛眾花承白日芳艸共靑袍載酒欲相伴浮生嗟自勞

題養逸圖

【明】文徵明

書卷茶罏百慮融夢回午枕竹牕風忙身見畫剛生媿安得身閒似畫中

題李得瞻壁間相看不厭圖

【元】楊翮

前圖畫勝闗怪石長松九夏寒寄語山靈休厭客淸風明月好相看

鳳臺三益圖

【明】髙啟

謫仙昔作供奉臣詩語不合妃子嗔鑾坡無地容侍直錦袍來醉金陵春金陵臺髙鳳凰去西望長安竟何處江聲空打石城潮山色猶橫歷陽樹騎鯨一去五百秋花艸滿徑埋春愁瀛洲老客緑玉杖笑領賔客還來遊才气風流頗同調曽入金門待明詔當年流落不自悲卻問前人欲相弔可憐二子遭淸時放逐江海空題詩賴有髙名足難朽何用粉墨他年垂夕陽闌檻登臨後誰復來遊酹杯酒屐痕寂寞隠蒼苔棲烏啼滿臺前栁

題振衣千仞岡圖

【明】沈周

陽岡振新浴爽气與秋通鶴氅照片雪鳳翎開太空乾坤兩長袖塵土一冷風熱惱下方路何人髙蹈同

禦定歷代題畫詩類卷五十

欽定四庫全書

禦定歷代題畫詩類卷五十一目錄

閒適類

題茂安兄藏春圗【宋範浚】

展子防遊春圗捲【元張珪】

展子防遊春圗【明宋濓】

春遊圗【明卞榮】

題春日玩芳圗【明汪廣洋】

園池春晚圗【明楊愼】

家藏馬逺春山行樂大幅【明祝允明】

春園圗【明廖道南】

一徑野花落孤舟春水生畫【明張寜】

春野圗【明徐渭】

題朝元宮劉道人秋聲圗【元王惲二首】

山樓秋望圗【元吳師道】

萬港秋泛圗【元張翥】

題馮文仲畫秋亭野望【元姚文奐】

題王明府歷下秋興圗【明汪廣洋】

謝庭循自畫秋景【明王直】

倪雲林秋林野興圗【明吳寛】

聽秋圗【明謝承舉】

李學士薇園秋霽圗題贈【明嚴嵩】

題東嵐秋思【明李叔玉】

題李將軍四時行樂圗【明丘濬四首】

衍聖公四景畫【明程敏政】

題蕭彥祥四景圗【明薛网二首】

題潘閬夜歸圗【金密公璹】

吹笛圗【元虞集】

孤舟橫笛【元王惲】

蘆汀夜笛圗【明金防孜】

橫笛圗【明劉泰】

題老嫗騎牛吹笛圗【明宮人範氏】

題江南煙雨騎驢圗【元何中】

題畫扇騎驢踏雪【元陳深】

雪騎圗【元程鉅夫】

題劉凝之騎牛圗【明戴良】

劉凝之騎牛圗【明髙啟】

題停車圗【明張鳳翼】

曉起圗【明唐寅】

閣下觀竹筍圗【宋孔武仲】

題僧法傳爲沈仲一畫聽松圗【宋陳傅良】

聽松圗【元張憲】

溪行看松圗小捲【明李日華】

跋張龍丘簮花圗【元王惲】

雪樓探梅圗【元程鉅夫】

種桞圗【元楊載】

觀桃圗【明姚綬】

題金華宗原常雙溪洗藥圗【明吳溥】

采芝圗【明張泰】

白雪深山掘芝者【明徐渭】

羣兒春嬉圗【明陳洪謨】

童戱圗【明倪謙】

題管夫人山樓繡佛圗【明邢侗】

題月夜送花圗【明陳繼儒】

禦定歷代題畫詩類卷五十一目錄

欽定四庫全書

禦定歷代題畫詩類卷五十一

閒適類

題茂安兄藏春圖

【宋】範浚

春入名園何處尋東風引步上﨑嵚平凝四面云嵐合曲折一丘花木深碧艸華滋迷絕徑緑蘿陰影護芳林韶光向此知歸處長與先生供醉吟

展子防遊春圖捲

【元】張珪

東風一樣翠紅新緑水靑山又可人料得春山更深處仙源初不限紅塵

展子防遊春圖

【明】宋濂

冰解泥融生水瀾初葩穠艷未應殘夭桃噴火栁金嫩深谷鶯啼聽且防花影淡梳胭粉媚春暖野郊風細細遊人醉以天爲幕酩酊陰濃春雨被行來樹下實相參瞑目無言心自慙黃蝶逐風翻上下賞花此處更停驂

春遊圖

【明】卞榮

遊絲百尺蕩空濶天上有人落白髮人生行樂及少年金縷一聲杯百罰翩翩兩騎出郭東桃花如雨吹東風願倩遊絲絆西日不教便入咸池中

題春日玩芳圖

【明】汪廣洋

杖策花樹間拂石花樹下摛辭妙天趣緩步及時暇芳洲漾淸波老鶴散春野眷彼圖中人終非避秦者

園池春晚圖

【明】楊愼

方塘含廣漪名園饒雜英花虫丰茸戲水鳥間關鳴啁哳旣萬態藿蘼又千名錦純奪艷色笙簧無雜聲聲色知可翫冶遊空復情靑雲從東駛白日向西傾

家藏馬逺春山行樂大幅

【明】祝允明

淑媚川石初景澹林霏扶藤循石阪楊栁共依依朱弦臥行襆隨往抱希微無論遇髙賞器在道無違

春園圖【爲廖侍禦

明徳溍題】寥道南

靑陽司令淑景遲郊園花木紛葳蕤縈絲裊絮自逥繞奔蜂戲蝶相追隨憶昔君家楚煙水千巖萬壑含蒼紫衡嶽雲流虎豹棲星沙波湧蛟龍起自從移居漆水濱嵗華迢遞懸心神木奴千頭洞庭曉竹君萬个瀟湘春忽看簮筆承明殿南宮西苑霑淸燕太液池邊玉樹芳芭蕉園內瓊芝燦曽聞周雅歌螽斯瑞气祥光滿禦墀願將此圖獻天子長樂長春萬壽卮

一徑野花落孤舟春水生畫

【明】張寧

林外春陰曉風作門徑幽深野花落東家春色過西家井口籬根亂漂泊溪頭新水繞門生扁舟一葉輕如萍杜陵老病煙波逺欲載詩愁過洞庭

春野圖

【明】徐渭

北門之外多佳麗白水茫茫繞天際中有幽人春野翁摘荷采芰紉衣袂春野讀書曽萬卷只今一字不欲看只將元气手中調不許紅塵眼中散昨者鑄鼎鏈九還吾欲從之乞一丹靑牛在田不肯語輕蓑大笠天將雨題朝元宮劉道人秋聲圖【二首元】王惲

紫極宮深景气秋翛翛牕竹發詩愁謫仙千古風流句輸與歐公作巧偸

少年心事讀書臺涼入郊墟亦快哉星漢在空人未寢一聲猶憶樹頭來

山樓秋望圖

【元】吳師道

荒厓蒼蒼映髙樹樹缺飛樓秋色露樓中有客獨憑時溪上何人卻歸去風埃低垂傷我顏嗟爾乃得専其間晴牕掩卷意未已一夜夢繞江南山

萬港秋泛圖

【元】張翥

小史堞前煙水空淮山無數直叢叢使君援筆冩秋色舟子唱橈乘晚風幾處漁家依落木半汀殘照下飛鴻白雲望斷仙遊逺應在蓬萊碧海中

題馮文仲畫秋亭野望

【元】姚文奐

黃葉蕭蕭聲自雨西風夜作離人語秋亭夜色滿江南誰霜千萬杵

題王明府歷下秋興圖

【明】汪廣洋

防綴秋容亦費思芙蓉泉上晚晴時景於佳處煩淸賞興到無聲絕有詩天外好山來隠隠雪邊歸鳥去遲遲更憐箕踞哦松者多是長安杜拾遺

謝庭循自畫秋景

【明】王直

洞庭八月秋風早楊栁蒹葭漸應老栁下茅堂逺市廛寂寞閒門對幽島居人無事不出門林深地僻如荒邨門前道上車馬絕過雨蒼茫空蘚痕江淸水落沙石出水厎渾疑見蛟室鷺鷥鸂鶒皆有情啑喋喧呼亂晴日我家故業連滄洲贑水文溪繞舎流圖中景物渾相似見之令我增離憂君今善畫得供禦下筆縱橫有神助何時爲埽寰瀛圖一葉淩波向南去

倪雲林秋林野興圖

【明】吳寛

經鉏堂前木犀黃何人晏坐聞天香迂翁胸中有淸癖欲摘繁花歸枕囊秋林野興圖親寫百年零落燕都下市門不遇杜長垣殘墨誰將手重把

聴秋圖

【明】謝承舉

依回生逺水飄颯起疎林未入臯魚耳先傷宋玉心一天韶戛玉萬籟气澄金欲廣隨州賦苕東客思深李學士薇園秋霽圖題贈

【明】嚴嵩

玉堂仙人入直還盡日閒園惟閉闗展席平臨階下樹開簾遙對幾前山紫微陰深日卓午石榻微涼遇鳴雨磵道聲飛泉瀑寒云根色颭莓苔古仙人步屐出幽林長嘯時逢鸞鳳音手揮防筆吟芳杜目覩飛鴻彈素琴琴書偃傲有餘淸竹今夜月華明誰言西掖絲綸貴更有東山蘿薜情

東嵐秋思【爲江田

明謝家題】李叔玉

東嵐別是一人寰煙水蒼茫島嶼間猿嘯空林朝霧薄鴻歸斷渚夕陽殘漁人尙識桃源路樵子還尋石室山桑梓別來今已拱不知遼鶴幾時還

題李將軍四時行樂圖

【明】丘濬春遊細栁

日華淡澹雲陰薄兵衛森森擁鈴閣旌旗不動栁風輕劍防無聲花雨落將軍新試越羅衣兩袖春風拂地垂閱徧三軍超距樂晚涼乘興詠歌歸

夏坐松林

松風流響團涼影翠濤翻空火雲冷一軍無事枕戈眠萬馬不嘶淸晝永將軍燕坐凝淸香靜對珠鈐萬慮忘不用更揮諸葛羽溶溶心月自生涼

秋郊挾彈

霜染楓林秋气肅潦水收痕山露骨蒼鳩一夜化爲鷹百鳥含羞傍株麓將軍小隊出西郊金環壓轡靑總驕霹一聲軍吏賀半空云外落雙雕

冬野行園

凍雲不飛朔風直野獸畏寒出還沒角弓鳴髇趂鷹飛寶劍吐芒驚鬼哭將軍自控五花驄翩翩云騎爭追從射殺南山白額虎碧油幢厎夜論功

衍聖公四景畫

【明】程敏政

山前亭子萬松聲溪上桃花一樹明安得此中陪杖舄時時閒坐復閒行

不愛紅蓮愛白蓮一塘開近緑楊邊小童吹火翁尋句可媿江南罨畫船

一道澄江萬仭峯懷人相約采芙蓉小亭坐納秋聲逺別浦徵鴻隔岸鐘

獨裊吟鞭下水涯呼童回折暗香枝遙知野徑詩成處正及山房雪霽時

題蕭彥祥四景圖【二首

明】薛綱

昨夜東風入幽谷春艸生香春樹緑茅檐星散八九家中有先生讀書屋讀書偏於靜處宜白雲堆里長唔吚只恐鳴騶陡然至好山卻被英靈移

黃菊花開黃葉飛柴桑先生猶未歸蕙帳風髙夜鶴怨石梁水淺寒魚肥我亦天涯遊倦客對景徒爲增嘆息何由卜得柴桑鄰穏坐溪頭釣晴碧

題潘閬夜歸圖

【金】密公璹

不是詩人灞水壖又非野老曲江邊丰姿便認王摩詰蘊借還疑李謫仙驢背倒騎蓮嶽下牛腰穏跨竹林前掀髥對月餘髙興明日佳篇幾處傳

吹笛圖

【元】虞集

白雲悠悠去長松披髙丘匡坐吹笛人似是馬督郵飛鴻遺哀響幽泉發春流女樂亦何有逍遙以妄憂

孤舟橫笛【王晉

元卿筆】王惲

秋風葉下洞庭波橫吹歸時逸興多筆厎分明詩外意武昌南岸老人歌

蘆汀夜笛圖

【明】金幼孜

上下天光接水光滿汀蘆葉晚蒼蒼一聲長笛驚殘夢明月滿船風露涼

橫笛圖【爲盧宏

明景題】劉泰

矗矗峯巒過雨新暖風吹緑半溪蘋從來不識塵勞事輸與船頭弄笛人

題老嫗騎牛吹笛圖

【明】範氏【宮人】

玉環賜死馬嵬坡出塞昭君怨更多爭似阿防牛背穏笛中吹出太平歌

題江南煙雨騎驢圖

【元】何中

風發發雨蕭蕭渡船未渡山相招騎驢不知前路遙路遙抵何處南山之南且穏住莫向長安街上去京尹今無韓吏部

題畫扇騎驢踏雪

【元】陳深

雪沒驢腰白行行詩興催不因太淸絕那肯犯寒來

雪騎圖

【元】程鉅夫

都城五月已炎敲咫尺西山迹漫遙何處只今如此雪煩君小住我聨鑣

題劉凝之騎牛圖

【明】戴良

日落未落西山前誰家老翁牛背眠短身曲局聳兩肩山花插帽帽爲偏左手拊牛右捉鞭牛行不動穏若船一童衝冷手握拳迎風鼓勢走欲先荒郊羃羃艸纖纖雲是匡廬古道邊匡廬山水好盤旋此日劉公初掛冠劉公作令天聖間民物熙熙徳化宣世上浮榮值幾錢白髮東歸耕石田當時出處亦偶然乃畱遺迹後人看長安城中足豪賢車騎駢羅气灼天一朝變滅如雲煙姓字寥寥若个傳我觀劉公差獨賢

劉凝之騎牛圖

【明】髙啟

夫子初亦仕弦歌潁之湄園廬忽在念解綬言歸期方春養孤犢旣耕亦以騎春風艸茫茫出遊徧山陂田家有美酒輒醉不復疑當昔天聖間實號休明時豈無理人術終懼塵鞅縻嗟今屬喪亂懷策競欲施淸芬逺莫挹載誦廬山詩

題停車圖

【明】張鳳翼

炊煙巒气互升沈石澗流泉響玉琴莫怪山中少推轂停車元是愛楓林

曉起圖

【明】唐寅

獨立茅門嬾拄笻鬢絲涼拂豆花風曙鴉無數盤旋處緑樹枝頭一綫紅

閣下觀竹筍圖

【宋】孔武仲

我家廬山下緑竹常陰陰春雷迸狂籜萬防羣玉簪別來經歳時脫肉塵土侵歘見此圖畫醒然豁煩襟方幅藏萬里環以靑山岑旁飛淸泠泉下有瀟灑林恍惚如夢到杖笻聴幽禽欲投環堵室浩渺忽難尋人生諒自苦一官詠蹄涔揺尾增光華豈知滄海深虞卿衒白璧季子誇黃金貪得以忘我俱非賢達心何如返鄕國坡塢窮差參茅檐當天風時聴笙簧音

題僧法傳爲沈仲一畫聴松圖【宋】陳傅良

古松不知幾千年直榦欲上干靑天樛枝下與人世接冷風過之萬壑喧猨驚鶴怪樵牧遁百鬼愁絕誰傍邊紛紛海內絲竹耳何處縹緲來臞仙整襟拱聴移永日置琴弗顧僮攲眠松風有際意無盡莊騷不數惟易嗟乎深山大澤松不乏斯人往往千載之陳編筆端若有夜半力一日忽在軒楹前止齋虛靜對立久晴昊亦爲生蒼煙畢宏韋偃骨已朽畫工一世脂粉便北湖居士安得此奄有二子雲山傳北湖居士雲山傳吾詩孰與杜老起九原

聴松圖

【元】張憲

洪巖羽士氅衣輕腳踏靑鸞下玉京直壁倒懸松萬尺盤陀石上聴秋聲

溪行看松圖小捲

【明】李日華

閣外雲山隔防峯去帆漠漠帶云容新涼喚起蘋花夢緩步來看拂水松

跋張龍丘簮花圖

【元】王惲

醉吟賞盡洛陽春老與坡仙作近鄰未礙一枝長在眼靜庵方寸本無塵【龍丘子晚居黃岡號靜庵居士與東坡爲鄰】

雪樓探梅圖

【元】程鉅夫

竹樹參差老不才四山壁立雪皚皚淩寒何許龍鐘老獨對梅花待酒來

種栁圖

【元】楊載

連山斷岸古今同髣佛柴桑入望中爲問江邊枯栁樹飛花幾度亂春風

觀桃圖【奉寄髙憲

明副宗選】姚綬

仙人種桃處碧山白雲中枝頭遲日暖葉厎繁花紅步入古苔坡漸得芳艸路光風散晴霞香雨消薄霧西池有碩果一實三千年願公采食之笑拍洪厓肩

題金華宗原常雙溪洗藥圖

【明】吳溥

洗藥臨溪頭水流溪尾香居人飲溪水百年躋壽康石路曲盤蛇山花如錦黃日暮攜藥歸香風滿衣裳

采芝圖

【明】張泰

山中過雨藥苗肥野老尋芝踏翠微紫艷隨風迎曉杖冷香和露濕秋衣石田云淺無勞種蘭逕人稀自擷歸得向淸時養睂壽療饑寧羨首陽薇

白雲深山掘芝者

【明】徐渭

天外白雲必爾家微紅雙頰飽朱砂神仙豈是靈芝得枉用鍬鉏壊紫霞

羣兒春嬉圖

【明】陳洪謨

暖風敧繡帽霽色稱華裾拾翠郊原徧欣然共小車

童戲圖

【明】倪謙

曲闌護春小園內芳艸芊緜織新翠屏山牡丹開暖風吹墮輕紅粉香碎誰家兒女蜀錦襠柔髮初剃靛色光兩兩三三戲晴晝歡呼競出花臺傍秋千木架雙旗插防防低垂畫板滑向前推送身轉髙架上連環韻嗚軋腳尖背蹴香塵飛珠汗微沾金縷衣丹靑假面恣塗抹舞腰更把斕斑圍嬌娥並坐遺鍼綫手弄折枝情戀戀花腔小鼓閒不敲竹馬金鐃拋地徧玉蜺撲蝶意自癡紫蘭緑葉紛離披君不見聖主仁恩致蕃育四海民物陶春熙

題管夫人山樓繡佛圖

【明】邢侗

竹繞層樓罥网蛛絲絲縷縷貌曇瞿倦來素面流輕粉尙憶羊肝半臂無

題月夜送花圖

【明】陳繼儒

藹藹樹交巖澗凝凝月上亭臺捲幔忽聞荷气開門客載花來

禦定歷代題畫詩類卷五十一

欽定四庫全書

禦定歷代題畫詩類卷五十二目錄

閒適類

和姜伯輝見贈醉吟畫詩【宋郭祥正】

範寛筆【宋朱子】

李昭道畫卷【元鄧文原】

李昭道畫卷【元吳鎭】

馬和之捲【元吳鎭】

題趙仲穆畫送鄭蒙泉之鄞【元吳鎭】

題馬逺畫【元陳旅】

朱澤民畫【元鄭元佑】

題畫【元鄭元佑六首】

題倪元鎭畫【元陳基】

題畫【元倪瓚十八首】

題魏明鉉畫【元郯韶】

題畫【元貢性之三首】

題畫扇【元錢惟善】

大年便靣【元郭畀】

題天遊畫【元華幼武】

題陸某寄元翚詩畫【元華幼武】

題張道師所藏畫【元周砥】

顧云屋畫【元唐肅】

畫意【元馬臻十三首】

郭天錫畫卷【元張雨】

題人物山水【元陶宗儀】

題畫【明陶安】

畫爲包師勝題【明楊基】

畫【明張羽】

畫【眀王行二首】

題畫【明張紳】

題畫【明葛孔明】

爲彥中題畫【明龔翊】

題畫【明王燧】

爲沈趣庵題畫【明偶桓】

題畫扇【眀陳顥】

題畫【明陳憲章二首】

題畫【眀徐溥二首】

題許廷冕職方畫【明李東陽】

雜畫絕句【明李東陽二首】

題畫【明吳寛二首】

題畫【明王云鳳】

題畫【明文森】

郭天錫畫卷【明黃玠】

題畫【明羅竑】

題畫【明賀甫】

題畫【明唐寅】

題畫【明周用三首】

題張性夫小景【明顧淸四首】

畫意【明孫偉】

小畫【明顧璘二首】

題畫【明宼天敍】

看畫口號【明湯顯祖】

題畫【明董其昌三首】

題畫【明陳繼儒】

丙寅四月仿燕穆之畫湯可卿扇【明李日華四首】題畫【明李日華四首】

禦定歷代題畫詩類卷五十二目錄

欽定四庫全書

禦定歷代題畫詩類卷五十二

閒適類

和姜伯輝見贈醉吟畫詩

【宋】郭祥正

蒼崖一萬丈中防白玉泉飛鳥度不得而我長攀緣洗盡心地垢吟成元化篇更復有何物一尊當我前忽逢姜伯輝爽量涵冰淵開談了無迹所得全於天便欲脫靑衫泛我江東船結交要終始相忘復頽然徑呼妙手畫秋江霜景全冰輪正卓午照影無陂偏誰能騎蹇驢世路空流連咄哉可以往揮手從飛仙

範寛筆

【宋】朱子

山雄雲气深樹老風霜勁下有考槃人超遙得眞性

李昭道畫卷

【元】鄧文原

松篁寂寂掩幽居一段淸幽樂有餘麛鹿自來尋舊迹髙賢還去賦歸歟千山夕照耕初罷隔樹炊煙誦自如有客臨溪淸話久數聲長笛過前畬

李昭道畫卷

【元】吳鎭

人愛山居好何如此際便家規仍小異幽致更超然莫靄映髙樹柴扉繞細泉新圖不可再展閱憶唐賢

馬和之捲

【元】吳鎭

靑峯互合若爲羣中有髙人臥白雲颯颯松風從澗出蕭蕭竹色過橋分閒來欲覓知音伴睡起還探頌酒人一段淸幽離塵俗不禁長笛起前濆

題趙仲穆畫送鄭蒙泉之鄞

【元】吳鎭

海寧太守歸來日愛冩新圖入臥遊見說甬東風日好春山如霧隔灜洲

題馬逺畫

【元】陳旅

屋角東風吹栁絲杏花開到最髙枝春來陌上多塵土此老醉眠多不知

朱澤民畫

【元】鄭元祐

窈窕溪橋路陰森楓樹林岸隨靑嶂轉家在白雲深畫史分明意山人去住心勞形何日已於此欲投簮

題畫【六首

元】鄭元祐

舒嘯風林云滿谿白駒空谷艸萋萋相逢不作蘇門聴應有長松鶴未棲

濯足淸溪水已寒靑山猶有此衣冠黃塵三尺烏鞾底誰與歸來把釣竿

水繚山回深復深白雲茒屋住溪陰溪南十畝堪耕種何必囊中季子金

桂樹連蜷山石幽蕭然冠屨白雲秋只愁畏壘無屍祝不媿長年爲爾畱

桃花源上蝶飛飛誤卻漁郎苦欲歸云白山靑一回首落紅如雨防春衣

仙人樓觀隔層霞隠者煙蘿便作家萬壑千巖何處是停橈試問碧桃花

題倪元鎭畫

【元】陳基

西池亭館帶芙蓉雲水蒼茫一萬重此日畫圖看不足滿簾秋雨夢吳淞

題畫贈王仲和

【元】倪瓉

曽住南湖宅於今已十年叢筠還自翳喬木故依然雨雜鳴渠澑云連煮術煙何時重相過爛醉得佳眠

題畫贈張度

【元】倪瓉

蕭條江渚上舟檝晚相過捲幔吟靑嶂臨流冩白鵞壯心千里馬歸夢五湖波園石荒筠翳風前發浩歌

畫寄王云浦

【元】倪瓚

蕭散賢公子衡門似水淸花間靑鳥過砌下緑苔生山色排檐入江波照眼明開圖想幽境欲爲冩閒情

題畫【贈呂

元彥貞】倪瓉

江上秋雨晴泊舟煙水汀孤吟誰和予悠悠蟪姑鳴故人邀我畱三宿荳畦蘿逕居幽獨松醪陸續酌山瓢燈影縱橫冩風竹水光雲气共悠悠鶴思鷗情樂此畱無褐無衣悲骯髒三釁三沐嗟咿嚘君自息機江上住我且沿洄從此去圖訖新詩艸艸裁眼前流光水東注

題畫【六首

元】倪瓉

雨過黃陵廟下云生玉女井邊野雉雊鳴斜日鷓鴣啼破林煙

月下參差雙玉燈前蕭散孤鴻寄興只消毫楮冩懷不用絲桐

竹上誰彈淸淚如鉛春雨斑斑滿眼湘江波浪望窮白鳥飛還

髙樹長松共晚蒼筠野石同貞珍重王家公子翩翩白鶴神淸

髙栁喬柯小閣水光山色衡門未老作閒居賦無錢對北海尊

孝侯廟前雨過罨畫溪頭日曛舊迹如今夢裏春風愁亂行雲

畫贈馮文仲

【元】倪瓉

知君住近西湖曲湖水淪漣似輞川下靑松髙百尺時時落雪滿琴弦

題陳仲美畫【次張貞

元居韻】倪瓉

杜老茅堂倚石根往來西瀼與東屯一庭秋雨靑苔色自起鉤簾盡緑尊

斜日西風吹鬢絲披圖弄翰學兒嬉釣竿拂著瑚樹張祐題詩我所師

題畫【二首

元】倪瓉

南望銅官曉色新三株松下一茅亭何當濯足臨前澗坐石閒書相鶴經

坦腹江亭枕束書澄淸江水自空虛修篁古木悠悠思何處靑山可卜居

題小幅畫

【元】倪瓉

復谷回巒地泬寥參天老樹拂雲霄幽人樂事知多少拖杖尋詩過板橋

題扇畫【二首

元】倪瓉

荷葉田田栁弄陰菇蒲短短逕苔深鳥飛魚躍皆天趣靜裏遊觀一賞心

一代舒王不數人曽哦雪竹與霜筠雲林野思生幽夢睡起濡毫一寫眞

題魏明鉉畫

【元】郯韶

老翁住在浣花邨日日哦詩醉瓦盆怪厎橫江見船尾不知春水到柴門

題畫

【元】貢性之

石瀨淸冰合黃山白戰鏖道人禁得冷扶醉過溪橋

題畫【二首

元】貢性之

桃花紅綻斷橋邊楊栁垂陰散緑煙記得少年曽取醉玉人扶上總宜船

一江春水晚微茫醉倚篷窗客思長忽聴蕭韶云外落松風輕度鬢絲涼

題畫扇

【元】錢維善

銀气蒸成云白嵐霏散作空靑中有幽人小隠松風澗水泠泠

大年便面

【元】郭畀

疎雨灑荷气微涼生栁陰閒亭不受暑坐占淸湖心無客且罷碁有風宜披襟向來行路錯足厎黃埃深此意一領略落日孤蟬吟

題天遊畫

【元】華幼武

仙翁醉倒金壺汁信筆塗糊作畫看泉合松聲流別澗雨將雲氛出層巒移家隠遁懷龎老攜妓登臨憶謝安一笑頓忘塵世事也須卜築老江幹

題陸某寄元翚詩

【元】華幼武

新詩遺明珠淸圖冩寒玉二美從何來天風墜茅屋屋下有佳士孤吟坐煩促披圖誦新詩翛然坐巖谷瞻彼江上雲飄颻謝羇束夕影弄明月朝光泛晴旭念玆塵埃客可望那可逐願將緑綺琴同歌紫芝曲

題張道師所藏畫

【元】周砥

秋月無風度海遲瑚玉樹碧參差明朝我亦三山去爲借韓裒白鹿騎

顧云屋畫

【元】唐肅

江際石林秋閒來伴客遊獸茵鋪接膝鳩杖倚過頭峯對千重色潮聴一派流話多論隠趣身不近閒愁縹渺云生瀨參差樹隠洲無端破幽悶飛去一雙鷗

畫意【十三首

元】馬臻

千樹萬樹桃花發三聲五聲鶗鴂鳴溪山春色媚人眼但見物物生詩情

寒空黯淡飛鳥沒某丘某壑同一色絕憐驢背苦吟人風雪打頭烏帽側

紅塵堆裏嬾低顏石路迢遙入亂山擬向云邊種黃獨幾時容我屋三間

支笻路入諸峯頂回首繁華謝朝槿古來天下多名山不是終南終不隠

江花江艸映江樓冩出江天一片秋隔岸小橋低數尺淡煙消處見漁舟

千章古木見靑紅路接溪橋出莫鐘衰老無人賦招隠山云更入兩三重

吳儂生長浙江幹慣見秋濤拍夜灘老去怕風兼怕水不妨傳八畫圖看

有客騎驢入林麓山深疑是王官谷平生輸與釣魚翁獨木橋邊結茅屋

數間艸屋山煙靜夾岸桃花流水香愁殺武陵回棹客不知人世幾斜陽

平生丘壑老棲遲敢信毫端爲發揮忽憶楚江江上見雙帆帖帖帶雲飛

幽人自樂山中趣閒訪山家入山去記得西峯阿那邊亂雲遮斷無尋處

江云皛皛侵林影境防心融發深省可惜長艘載利名乾坤淸气無人領

緣溪路滑蹇驢遲水色山光總入詩還勝襄陽孟夫子滿身風雪灞橋時

郭天錫畫卷

【元】張雨

林間風雨避藍與城頭鼓聲知有無只消深淺屏風疊題作蘇郎詩意圖

題人物山水

【元】陶宗儀

古賦裁成學遂初山童研墨且徐徐石頭幾上溪藤滑旋拂松花對客書

題畫

【明】陶安

鼓罷瑤琴防杖還空山流水聴潺潺夕陽林外風塵起輸與先生不出山

畫爲包師勝題

【明】楊基

疎簾半捲絲絲雨菱葉荷花暗江渚水近松深徹夜涼不用開襟揺白羽隔岸人家住緑陰偶來聽我坐彈琴聊將白雪猗蘭意銷盡紅塵汗馬心

畫

【明】張羽

疎散元非用世才日髙林戶尙慵開爲憐湖上靑山好行到冬靑樹底來

畫【二首

明】王行

髙館疎簾晚乍開讀書聲裏故人來山中本自無塵土催得家童埽緑苔

雨後飛泉下碧湍長松修竹艸堂寒無人解識髙人意溪上靑山獨自看

題畫

【明】張紳

髙樹漏疎雨滴下銀塘美人捲簾坐寶鴨添生香風吹緑荷葉露出雙鴛鴦

題畫

【明】葛孔明

結屋髙人占一丘間行小立俯淸流靑山落手誰爭得一片詩情在杖頭

爲彥中題畫

【明】龔翊

靑山之靑如佛頭白雲化作寒泉流世間塵土飛不到眼中景物俱淸幽若人自是好靜者豈非五栁先生儔每托琴尊冩髙興脫屣樂從魚鳥遊卻笑時人苦不達漏盡鳴鐘猶未休君不見小虞塘西玉峯下一庵已遂吾莬裘共論心事肯相過鬥酒當爲山妻謀

題畫

【明】王燧

渡頭初唱采菱歌南浦西風漲緑波正是晚涼新雨後靑山不似白雲多

爲沈趣庵題畫

【明】偶桓

溪山深處野人居小小簾櫳艸閣虛灑面松風吹夢醒菱霄花落半牀書

題畫扇【次岑

明琬韻】陳顥

自適閒邊趣誰言分外求看山一瓢酒載月五湖舟秋水淸吟思西風冷釣裘惟應陸甫裏千古可同流

題畫【二首

明】陳憲章

水面田田荷葉墻頭纂纂棗花士子贈之以藥女也不績其麻

隋苑螺橫山黛吳門練曳溪紋石橋糝徑紅雨艸閣鉤簾白雲

題畫【二首

明】徐溥

一聲啼鳥春林曉轉覺艸堂深更幽底事東風太相狎飛花吹滿硯池頭

向時載酒江東去今日山陰載雪回一片閒情誰解得晚風溪上破疎梅

題許廷冕職方畫

【明】李東陽

路轉循岡背橋回傍水根幽人不到處茅屋自成村浦樹經秋落山鐘向晚昏偶然一攜手相與倒芳尊

雜畫絕句【二首

明】李東陽

雪滿千山路茅堂只數椽幽人與修竹相對不知年春岸桃花開江頭夜來雨借問垂釣翁中流深幾許

陸天遊畫

【明】吳寛

翛然掩陋室幸此絕塵鞅偶開水墨圖頗慰山林想危岑瞰深碧湖水平於掌喬木四五株秋气始蕭爽不逢弄舟人似聴伐未響二老足髙致多暇自來往落照變巖姿臨流更欣賞

題啟南畫

【明】吳寛

閉戶蕭然亂雪中已無賓客晚堂空槁梧獨據忘爲我老筆能揮愛此公卻構石欄臨絕澗似聞茒屋捲秋風十年別卻西莊路嵗莫相思白髮同

題畫

【明】王云鳳

艸履麻衣也自華杖藜徐步定誰家山人欲訪岡頭竹厭看春來市上花

題畫

【明】文森

石上收綸坐垂楊拂鬢絲閒情與幽思不復許人知

郭天錫畫卷

【明】黃玠

門外馬蹄三尺塵屋厎靑山看白雲不知身世在城市但覺爽气吹冠巾鴨觜灘頭露沙渚彷佛西陵與漁浦惱人歸興滿江東煙樹半沈天欲雨

題畫

【明】羅竑

入山采靈藥山深愁日短空林獨自行木客時爲伴術肥晨露滋芝潤春泥暖荷鐝莫歸遲前溪白雲滿

題畫

【明】賀甫

畫舫西湖載酒行藕花風度管弦聲餘情未盡歸來晚楊栁池臺月又生

題畫

【明】唐寅

春風修禊憶江南酒榼茶罏共一擔尋向人家好花處不通名姓卽停驂

題畫【二首

明】周用

楓葉野亭陰蘋花沙岸雨秋光絕可憐誰與幽人語秋葉亦自紅谿雲閒且白客從何處來坐我松上石

題畫

【明】周用

步八淸谿陰秋色亦可恱采采菊垂花蕭蕭木落葉飄風吹衣帶古迹戴石轍偶爾聞鳴猿東山欲生月

題張性夫小景四絕句

【明】顧淸

寂寂空山裏春和艸自芳隔溪人不見髣髴喚劉郎水木陰森處茅堂四五間主人容直造攜手看靑山秋气著林麓蕭條門戶閒兒童拾松子日暮不知還積雪斷山路柴扉晝不開明朝稍晴霽先看屋東梅

畫意

【明】孫偉

野行不出逺步入橋之東雨晴農事盡水邊村逕通所欣抱澗人翫心於此同坐看薄雲生婉媚桃花叢柴門澹松桂雞聲鳴午舂幽憇適天性送目春飛鴻嫣然吾得我意在忘言中

小畫【二首

明】顧璘

斜日雲橫薄莫空江木落髙秋云外稻梁自足人間矰繳何求

澤葦江楓共逺鳬白鷺爭飛借問漁舟安在欲來垂釣忘歸

題畫

【明】寇天敍

十月梅花開已多蹇驢衝雪野橋過亦知金紫趨前貴柰此當前淸興何

看畫口號

【明】湯顯祖

何處三公指向空白頭西笑日東紅三公久視如相識烏有子虛無是公

題畫【贈張山

明人二首】董其昌

炊煙連斷靄隠隠見松亭亭中有靜者單讀淨名經煙渚輕鷗外晴巒畫鷁前何須苦聮句觸眼白雲篇

題畫【贈眉

明公】董其昌

何處江山好定居卜鄰眞擬傍専諸騷人已落芝蘭事濠叟猶傳說劍書

題畫

【明】陳繼儒

酒甕嘈嘈杞菊香解衣松下月淸涼年來數畝山田熟半作花錢半鶴糧

丙寅四月仿燕穆之畫湯可卿扇【明】李日華

山晴煙晚緑蒙蒙麥壠香來花片風欲向溪南放黃犢酒瓢詩卷掛墻東

題畫扇

【明】李日華

夢壓春愁睡起遲一林疎雨褪胭脂詩翁艇子無人見只有飛來白鷺鶿

沈天生求畫扇題

【明】李日華

車馬風塵屬壯時得閒今不恨閒遲泉光云影虛亭畔定不將人染鬢絲

爲天鏡上人畫扇

【明】李日華

飛錫看山猶不足又將幽思惱幽人一墨汁曹溪水灑落秋光一防塵

題畫與月樓上人

【明】李日華

松響半天環佩澗吹滿耳笙簧知是前生迦葉空山容我疎狂

題畫【三首

明】李日華

秀壁疎林野水涯亂雲堆裏隠人家一淡墨閒情緒消取淸泉白石茶

沙隠人家樹隠橋一湖春水接天遙虛亭盡日無人到賸有風帆拂栁條

緑晴洞徹蚍蜉字白葛偏宜鷗鷺羣莫怪咿哦山谷裏要將淸響徹松云

禦定歷代題畫詩類卷五十二

欽定四庫全書

禦定歷代題畫詩類卷五十三目錄

古像類

教授李夢符惠宣聖畫像用韻奉酬【宋陳傅良】手植檜孔子像【元郝經】

題宋畫三教晤言圖【元王惲五首】

範蠡像【宋蘇軾】

範蠡圖【明陳憲章】

畱侯小像【元王逢】

邵平像【明程敏政】

買臣像【明程敏政】

鄭子眞畫像【元楊載二首】

嚴光像【明程敏政】

諸葛武侯畫像【元吳澄】

武侯像【元鄭元祐】

蜀相像【明方孝孺】

題景升太尉畫孫登像【宋晁說之】

張翰像【宋蘇軾】

戒珠寺後登蕺山謁王右軍遺像【元吳萊】

題夏博士晉王羲之右軍像【明鐂炳】

子昂畫羲獻像【明葉砥】

題四淸圖【元掲傒斯】

題陸大夫畫逸少逺遊道林【宋晁說之】

再題王許支圖【宋晁說之】

余以四韻記陸大夫三髙圖自謂能省句矣後作絕句增畫筆之妙【宋晁說之】

謝太傅像【元鄭元祐】

謝安圖【明王越】

淵明畫像【宋王十朋】

畫淵明【元趙孟頫】

陶淵明像【元鄧文原】

張叔厚冩淵明小像【元黃公望】

張叔厚冩淵明小像【元張雨】

淵明像【元吳師道】

淵明像【元宋元】

淵明小像【元貢師泰】

淵明像【元鄭元祐二首】

陶靖節像【元貢性之】

題淵明像【元馬臻】

題淵明像【明貝瓊】

題陶淵明像【明髙遜志】

題淵明圖【明丘濬】

題淵明像【明張羽】

題淵明醉像【明徐賁】

淵明像【明於謙】

題畫陶靖節【明謝承舉】

題靖節圖【明鄭鵬】

題淵明像【明林景淸】

題吳興淵明像【明余堯臣】

唐十臣像歌【元郝經】

題賀監李謫仙二像【宋樓鑰】

李太白畫像歌【宋饒節】

和饒節詠周昉畫李白眞【宋陳師道】

太白扇頭【金李端甫】

題謫仙像【明徐賁】

李太白像【明王澤】

太白像【明邵寶】

題李太白像【明沈周】

太白像【明文徵明】

題太白像【明僧大圭】

堂中畫像探題得杜子美【宋歐陽修】

杜甫畫像【宋王安石】

杜子美像【元許有壬】

杜拾遺像【元謝應芳】

題杜子美像【明沈周】

題少陵像【明僧大圭】

次韻魯直書伯時所畫王摩詰【宋蘇軾】

孟浩然圖【元李俊民】

孟浩然畫像【元貢師泰】

汾陽王像【金趙秉文】

李愬畫像【宋僧惠洪】

退之畫像【宋黃庶】

張祐像【明唐寅】

白樂天像【明唐寅】

杜牧像【明唐寅】

陸防像【宋蘇軾】

陸魯望像【明陳昌】

陶谷像【明唐寅】

題八君子圖後【宋眞徳秀】

韓魏國忠獻王七世孫植甫家觀王蟬冕畫像【元柳貫】

題範文正公眞像【元王惲】

溫公畫像【元郝經】

題六一東坡像【宋晁說之二首】

題趙琳畫東坡石上以杖橫膝肩頭【金趙秉文二首】東坡先生畫像【元郝經】

書東坡先生畫像【元張雨】

蘇子瞻畫像【元貢師泰】

題南宮石刻遺像【元倪瓚】

題米南宮像【元郭畀】

題和靖像【元馬臻】

觀眞文忠公畫像【元袁桷】

拜英先生畫像【宋謝翺】

題劉采州像【金趙秉文】

閒閒畫像【元郝經】

題南塘居士宋公畫像捲後【元王惲】

雲溪先生畫像【元王惲】

姚少師像【明王鏊】

禦定歷代題畫詩類卷五十三目錄

欽定四庫全書

禦定歷代題畫詩類卷五十三

古像類

教授李夢符惠宣聖畫像用韻奉酬【宋】陳傅良

一藝必有師尙論襄與夔一國必有師尙論管與伊信知師道尊分與君父夷吁嗟文王沒斯文屬之誰微言二十篇論次自學而傳之者顏曽其後則子思方當周之衰諸子岀怪奇王公各師承一語可解頤見之擁篲迎不見嚬其眉孟子獨推尊是惟聖之時茍不本孔氏皆放其淫詞於是尊孔孟誕作百世師自非戎翟秦孰背此道馳本朝郡爲學薄海屍祝之往往屈萬乘降升廟庭陲我作暮春堂魯論以自隨扁題落天上鬼遁蛟龍移江山護昭回誰敢或訕嗤中有夫子像來從魯家兒廣文以遺我溫厲尙可追吾今得吾師下視眾說卑世世萬子孫永此巢一枝

手植檜孔子像

【元】郝經

稷降播種生百谷封植積累鐘道木東枝扶桑西昧谷柯葉薈蔚盛文物七百餘年開世卜子欲代母彗東出仲尼傷麟掩袂哭手植庭檜踵遺躅三代脈絡拱把續先王遺澤不沒滅歲寒髙隱闕裏屋忽遇秦火傷老佛榱崩棟折不可復民莫芘蔭殃禍酷千年餘根重儲蓄孔庭家傳深韞匵遺我尺許香馥鬱手澤膏潤如紫玉道徳根株太極骨神𨿽無方像彷佛刻劃乾儀鏤坤軸象環綦組殷士服瀾翻海口與河目突兀六經還在腹梁木可仰天未祝元气不死生意足不須金身駭氓俗見者再拜重祗肅文楷十里泰山麓墓前舉是韋編竹聖世不絕生民福我欲載之告四隩斥去僞邪信抑屈矯矯更用擊蛇笏

題宋畫三教晤言圖【五首

元】王惲

兩晉風倡永嘉晤言新意出承華後人莫作無同論剖破藩籬卽大家

微言初不出吾書正恐雄誇涉誕虛坐上若拈花葉問發端當自仲尼居

承華宸翰日重光大定聲明有父皇若以撫軍監國論長沙書疏未容忘

緇衣蔽路樂淸修羽客談日自由眼孔似憐吾輩小終年平地看殘流

鬢絲禪榻喜相依休問珠英果是非己著孔林殘照裏靑衿漸染變緇衣

範蠡像

【宋】蘇軾

誰將射禦教吳兒長笑申公爲夏姬卻遣姑蘇有麋鹿更憐夫子得西施

範蠡圖

【明】陳憲章

詩中是畫畫中詩晴雪孤舟蕩晚暉同在五湖煙景內是防夷不是防夷

畱侯小像

【元】王逢

漢髙三尺劍子房三寸舌剛柔兩相濟秦降楚隨滅君不見乾坤狡飛鳥秋脫使子房無世仇箕棲潁飲老則休

邵平像

【明】程敏政

金貂並與世塵空老圃餘情寄郭東莫笑種生計獨此心原慕采薇翁

買臣像

【明】程敏政

雪林樵擔壓雙肩士有窮通節自堅贏得馬前愚婦駭快心堪笑亦堪憐

鄭子眞畫像【二首

元】楊載

外姓爭權國必危若人有道獨前知儻緣辟召登朝著忍見他年漢鼎移

躬耕谷口雜編民寜肯懷金媚賊臣揚子解言如許事不知執防是何人

嚴光像

【明】程敏政

一竿名重子陵灘風景眞宜入畫看卻恐祿多歸計好羊裘零落釣磯寒

諸葛武侯畫像

【元】吳澄

含嘯沔陽春孫曹不敢臣若無三顧主何地著斯人

武侯像

【元】鄭元祐

魚水君臣百世師風雲魚鳥識旌旗三分天下何經意恨未中原復本支

蜀相像

【明】方孝孺

羽扇綸巾一臥龍誓匡寶祚剪姦雄圖開八陣神機外國定三分掌握中

題景升太尉畫孫登像

【宋】晁說之

契闊王孫魂夢勞京華一日重遊遨圖書不惜黃金費歌舞何妨籙佩髙月到南樓臥吹笛花殘曲幾醉揮毫如何愛著須懶不使蘇門對楚騷

張翰像

【宋】蘓軾

浮世功勞食與眠季鷹眞得水中仙不須更說知機早直爲鱸魚也自賢

戒珠寺後登蕺山謁王右軍遺像【元】吳萊

小立天地窄前登萬山阻越王采蕺處秋緑空榛莽古祠復何人遺像寄梵宇柳老題扇橋荷香弄鵝浦典午當衰亂神州渺淮楚經略欲馳兵保障期安堵姦溫多大志誕浩卻浪許護軍曽參綜牋疏極心膂廟謨不可勝野戰徒爭武內外未協和英雄豈豪舉泗口聊進屯譙城遽犇沮事勢日趨異朝廷孰撐拄去官寧忤違誓墓獨酸苦父子但法書功勲緫塵土靑緗每收拾防筆余圖譜艸隸俱入妙雲龍競掀舞崔蔡須抗行羊殷特奴虜一鷖或有識野鶩紛難數平生破布被謾以指畫肚起叩故墨池長鯨戰風雨

題夏博士晉王羲之右軍像

【明】鐂炳

上東門外胡雛嘯萬里塵飛洛陽道濳龍東渡晉中興羣馬南浮國重造石城巃嵸昔所都庶事艸艸嗟良圖衣冠簡傲禮樂廢朝廷放曠君臣疎大令平生最超卓早年門第居臺閣內史新除典要樞右軍任重參帷幄擅場翰墨出神奇蔡衛鐘張早得之晝長燕寢森兵衛日暖鵝羣戲墨池來禽靑李囊盛寄裹鮓黃庭醉後題春風三月山陰曲羣彥流觴映修竹一時簪冕屬髙風百年文藻懷芳躅流落斯文慨古今後代宸聰復購尋小字昭陵傳玉枕數行定武抵千金忽見畫圖雙眼失采采丰神驚玉立羽扇蕭疎晚日晴烏紗彷佛秋塵襲繁華如夢轉頭非典午山河防落暉惟有鳳凰臺上月春風依舊紫簫吹

子昂畫羲獻像

【明】葉砥

晉代風流數二王名家書法過中郎吳興墨妙尢奇絕貌得神遊到醉鄕

題四淸圖

【元】掲傒斯

一淸曰王右軍平生富事業獨以能書聞遂令吳越士至今學者猶紛紛於嗟乎王右軍

二淸曰軒轅彌明偶然吟石鼎狂怪使人驚遂令韓吏部至今妄得狂怪名於嗟乎軒轅彌明

三淸曰玉川子忍窮吟月蝕天髙叫欲死獨對烹茶婢白頭赤腳老無齒於嗟乎玉川子

四淸曰林和靖周程明聖學韓範輔王政獨對玉梅花山色湖光耿相映於嗟乎林和靖

題陸大夫畫逸少逺遊道林

【宋】晁說之

防稽內史勤筆墨逺遊中坐無一物何事支公愛神駿團掲鼻齒映頂足拄杖圓笠如意負蓬髮著巾俱肅肅相向忘言在何許望斷髙山空翠麓

再題王許支圖

【宋】晁說之

海嶽登臨許逺遊上乘雲气下扁舟可憐畢竟不聞道妙翰神騅卻得畱右軍憤世猶懷古何事一朝得支許馬足不動羣奴癡感深絕俗俱無語

予以四韻記陸大夫三髙圖自謂能省句矣後作

絕句增畫筆之妙

【宋】晁說之

馬解防經度碧空便令王許伴支公山童野僕立如石忘卻儂曽在防中

謝太傅像

【元】鄭元祐

秦兵百萬壓東南宗社安危巳獨擔卻寘防書碁局底諸君猶認罪淸談

謝安圖

【明】王越

髙臥東山歳月多放情聲妓欲如何後來始爲蒼生起卻聽桓伊席上歌

淵明畫像

【宋】王十朋

瀟灑風姿太絕塵寓形宇內任天眞弦歌只用八十日便作田園歸去人

畫淵明

【元】趙孟頫

淵明爲令本非情解印歸來去就輕稚子迎門松菊在半壺濁酒慰平生

陶淵明像

【元】鄧文原

詩中甲子春秋筆籬下黃花雨露枝便向斜川頻載酒風光不似義熙時

張叔厚冩淵明小像【時年七

元十八】黃公望

千古淵明避俗翁後人貌得將無同杖藜醉態渾如此困來那得北牕風

張叔厚冩淵明小像

【元】張雨

歸來三徑一年秋自是羞看爾督郵王鬥酒何爲者不見南山不舉頭

淵明像

【元】吳師道

靖節有髙趣沈防非酒徒畫師寧識此偶出亦攜壺

淵明像

【元】宋無

環堵蕭然瓢屢空不詳姓字一衰翁此身自謂羲皇上卻墮閒人畫卷中

淵明小像

【元】貢師泰

烏帽靑鞵白鹿裘山中甲子自春秋呼童檢防門前柳莫放飛花過石頭

淵明像

【元】鄭元祐

棄官亟返柴桑家資日付壺觴莫道先生長醉義熙年號不忘

陶靖節像

【元】鄭元祐

袖裏慚無博浪槌酒醒空賦柴桑詩悲涼一曲山陽笛滿眼山河是義熈

陶靖節像

【元】貢性之

解印歸來尙黒頭風塵吹滿故園秋一生心事無人識剛道逢迎媿督郵

題淵明像

【元】馬臻

幹祿本爲酒身退名益著那因五斗米便作折腰具東籬菊花開掉頭不肯住如何千載下卻被丹靑污

題淵明像

【明】貝瓊

素琴無不復鼓淸樽有酒還相持老奴遷鼎亦苦早先生拂衣應巳遲子房結客報秦日武侯出師匡漢時古人今人本同調坐對南山惟賦詩

題陶淵明像

【明】髙遜志

玉山頹兮葛巾偏老僕扶持步不前莫道先生渾不醒醉中猶記義熙年

題淵明圖

【明】丘濬

桓公事業晉山河觸目傷心可柰何籬下菊花門外柳時時相對醉吟哦

題淵明像

【明】張羽

五兒長大翟卿賢彭澤歸來只醉眠籬下黃花門外柳秋光不似義熈前

題淵明醉像

【明】徐賁

彭澤歸來縱此身每從醉裏見天眞白衣不至渾閒事自有尋常漉酒巾

淵明像

【明】於謙

杖屨逍遙五柳旁一辭獨擅晉文章黃花本是無情物也共先生晚節香

題畫陶靖節

【明】謝承舉

彭澤歸來菊滿籬停雲榮木已成詩晚風散步前谿路正是先生半醉時

題靖節圖

【明】鄭鵬

八旬彭澤令胡爲賦歸米不爲折勞亦豈爲銜杯世事與心違感之良可哀見防茍不早屈辱終難排柴桑五柳下茅屋荒蒼苔松菊喜猶存田園多艸萊力耕課僮僕衣食聊自媒生死等蜉蝣軒冕輕塵埃勸酬雜農圃歡暱及孺孩意適輒有吟落筆忘敲推縱心信所如澗曲山之隈衡門向夕啟孤舟正沿洄妻子笑將迎雞犬亦喧豗乘化樂天命靡復縈所懷緬玆絕代人淸風動九垓防頑與立懦身沒名不灰我生千載後仰止心悠哉風檐讀公傳白日靑天回

題淵明像

【明】林景淸

南山秋色滿東籬彭澤歸來鬢未絲白酒黃花聊自足扶笻絕勝折時

趙吳興淵明像【並書歸

明去來辭】余堯臣

虛館坐淸曉髙秋零露時佳菊秀可餐墨葩含晚滋芳馨發孤思冩此歸來辭餘興猶未已寒玉生疎枝孰謂公子懷不與幽人期撫卷三嘆息系年非義熈

唐十臣像歌【魏徴李白郭子儀渾瑊顏眞卿韓元愈白居易牛僧孺崔愼由司空圖】郝經

鄭公山立面粟黃袖中隱隱露諌章致君堯舜肩禹湯太宗一鏡今不亡謫仙翩然來帝鄕淋漓龍巾倚禦牀鬥酒百篇錦繡腸光焰至今萬丈長汾陽沈雄異姓王中興功業冠有唐人臣始終壽且昌深山大澤龍蛇藏咸寧气貌慘不揚殺气凜凜橫天狼回天再造忠且彊功名端不讓汾陽太師魯公日角方挺特不撓百鏈鋼端笏正朝貌堂堂盧杞藍面不敢望昌黎髙冠何昂昂泰山北斗元气傍天衢揺曳云錦裳斥去老佛擅文章樂天翛然丗相忘江水蕩漾江花香不作房杜庸何傷歌詩直與日月光奇章重厚國棟梁亂來粗能立紀綱太平無象稱小康不計黨禍深膏肓崔相憂國眉兩龎區別流品何太忙天子閉目猶自防曹節侯覽不可量司空表聖宜賢良淸臒不欲遊巖廊詩外有味誰肯甞寡鶴飛去髙翺翔

題賀監李謫仙二像

【宋】樓鑰

不有風流賀季眞更誰能識謫仙人金換酒今何在相對畫圖如有神

鬥酒澆詩動百篇鑑湖牛渚兩俱仙早知今日猶相對不向稽山回酒船

李太白畫像歌

【宋】饒節

先生之气蓋天下當時流輩退百舎醉中咳唾落珠璣身後聲名滿夷夏靑山木拱三百年今晨乃拜先生畫烏紗之巾白紵袍岸巾攘臂方出遨神遊八極气自穩冰壺玉鬥霜風髙嗚呼先生太絕倫仙風道骨語甚眞肅然可望不可親懸知野鶴非雞羣天寶之初天子逸先生醉去不肯屈采石江頭明月出鼓枻酣歌志願畢只今遺像粉墨間尙有英風爽毛骨宣州長史粉黛工誰令冩此人中龍細看筆意有俯仰妙處果在阿堵中人云此畫丗莫比吳侯得之喜不寐意侯所愛豈徒爾亦惜眞才死泥滓先生朽骨如可起誰爲獵之奉天子作爲文章文聖世千秋萬古誦盛美再拜先生淚如洗振衣濯足吾往矣

和饒節詠周昉畫李白眞

【宋】陳師道

君不見浣花老翁醉騎驢熊兒捉轡驥子扶金華仙伯哦七字好事不惜千金摹靑蓮居士亦其亞鬥酒百篇天所借英姿秀骨尙可似逸气髙懷那得畫周郎韻勝筆有神解衣磅礡未必眞一朝冩此英妙質似悔只識如花人醉色欲盡玉色起分明尙帶金井水烏紗白紵眞天人不用更著山巖裏平生潦倒飽丘園禁省不識將軍尊袖手猶懷脫鞾气豈是從來骨相屯仰視云空鴻鵠舉眼前紛紛那得顧是非榮辱不到處正恐朝來有新句勿言身後不要名尙得吳侯費百金江西勝士與長吟後來不憂身陸沈

太白扇頭

【金】李端甫

巖冰澗雪謫仙才碧海騎鯨望不回今日霜紈見遺像飄然疑自月中來

題謫仙像

【明】徐賁

鼙鼓聲來巳亂離錦袍脫卻恨歸遲秋風江上長吟裏不唱淸平古調詞

李太白像

【明】王澤

春殿龍香試防毫詩成奪得錦宮袍歸來笑擁如花妓臥看薔薇月上髙

太白像

【明】邵寶

仙人騎驢如騎鯨睥睨塵海思東瀛等閒相逢但叱吒誰知萬古千秋情醉來天地小於斗鞭防雷霆鬼神走豪奇自比齊東人大雅猶懷魯中叟靑春想象華淸宮解識仙人圖畫中拍浮緑酒喚不醒葛巾颯颯生天風

題李太白像

【明】沈周

風骨神仙品文章浩蕩人世間金鸑鷟天上玉麒麟江月狂歌夜宮花醉眼春獨輸蕭頴士不見永王璘

太白像

【明】文徵明

宮袍錯落灑春風玉雪淋漓殢酒容殘夜屋梁棲落月碧天秋水洗芙蓉麒麟豈是人間物眉宇今從畫裏逢一語不酬千載諾匡廬山下有雲松

題太白像

【明】僧大圭

歌罷秦樓月滿防天風兩袖錦袍寛花前莫艸淸平調飛燕深宮不耐寒

堂中畫像探題得杜子美

【宋】歐陽修

風雅久寂寞吾思見其人杜君詩之豪來者孰比倫生爲一身窮死也萬世珍言茍可垂後士無羞賤貧

杜甫畫像

【宋】王安石

吾觀少陵詩爲與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後穰穰盜賊森戈矛吟哦當此時不廢朝廷憂常願天子聖大臣各伊周寧令吾廬獨破受凍死不忍四海寒颼颼傷屯悼屈止一身嗟時之人死所羞所以見公畫再拜涕泗流惟公之心古亦少願起公死從之遊

杜子美像

【元】許有壬

刪後騷余代有聞集成惟許杜陵人憑誰寄語沿流者流到江西不是春

杜拾遺像

【元】謝應芳

國破家何在窮途更莫年七歌同谷裏再拜杜鵑前胡羯長安滿騎驢短褐穿畫圖憔悴色猶足見憂天

題杜子美像

【明】沈周

貧莫容身道自尊先生肝膽照乾坤淚因感事時時有詩不忘君首首存孔雀豈知牛有角杜鵑還識帝遺魂千年珍重丹靑在大雅何從著讚言

題少陵像

【明】僧大圭

關山云冷笛聲秋一曲南徵感舊遊滿地月明雙鬢雪斷腸今夜望鄜州

次韻魯直書伯時所畫王摩詰【宋】蘇軾

前身陶彭澤後身韋蘇州欲覓王右丞還向五字求詩人與畫手蘭菊方春秋又恐兩皆是分身來入流

孟浩然圖

【元】李俊民

卻因眀主放還山破帽騎驢骨相寒詩句眼前吟不盡北風吹雪滿長安

孟浩然畫像

【元】貢師泰

白日何茫茫靑春方浩浩驢背天風來吹我烏紗帽

汾陽王像

【金】趙秉文

天寶虜騎興漁陽首提孤軍起朔方掃除欃槍廓氛翳再使日月光吾唐丹靑淩煙誰第一功業汾陽異姓王當時太尉亦雄偉天不憖遺壯士傷河中重鎭甲天下渾公與公屹相望時危英雄常恨少撫壁再拜涕泗滂諸酋下馬識公否公𨿽云亡像在堂

李愬畫像

【宋】僧惠洪

淮陰北面師廣武其气豈止吞項羽君得李祐不肯誅便知元濟在掌股羊公徳化行悍夫臥鼓不戰良驕吳公方沈鷙諸將底又笑元濟無頭顱雪中行師等兒戲夜取蔡州藏袖裏逺人信宿猶未知大類西平擊朱泚錦袍玉帶仍父風拄頥長劍大梁公君看鞬櫜見丞相此意與天相始終

退之畫像

【宋】黃庶

功名已寫後世耳身入人閒圖畫看嘆息浮圖滿天下猶疑怒髮尙衝冠

張祜像

【明】唐寅

善和坊裏李端端信是能行白牡丹誰信揚州金滿市元來花價屬窮酸

白樂天像

【明】唐寅

蘇州太守白尙書酒盞飄零帶疾移老去風情猶有在張娟駱馬與楊枝

杜牧像

【明】唐寅

司空幕府【闕一字】農開平善街頭日夜來肯信瓊花舊遊處至今猶唱紫雲回

陸防像

【宋】蘓軾

千首文章二頃田囊中惟有一錢看卻因養得能言鴨驚破王孫金彈丸

陸魯望像

【明】陳昌

筆牀茶竈載孤篷家住吳江震澤東鬭鴨聲沈煙水冷何人知是陸防

陶谷像

【明】唐寅

一宿因緣逆旅中短詞聊以托泥鴻當時我做陶承防何必尊前面發紅

題八君子圖後

【宋】眞徳秀

劉子出西江訪我江之東何人與偕來銜袖八鉅公韓歐開濟姿如晴月生空潞公山嶽重文正霜檜同玉立者坡仙天遊匪涪翁一朝參我前毛髮生淸風淒其趙韓王小異淩煙中半山執抝面亦得傳無窮

韓魏國忠獻王七世孫植甫家觀王蟬冕畫像

【元】柳貫

文奎瑞宋三百年英云五彩章賦篇出藩入從國秉重勢如九鼎安堂筵西戎小醜罔干紀北門三軍常晏眠誰爲社稷存至計借此粉墨開淩煙﨑嶇南徙今異代啟匱傳觀玉色鮮使時殷耉猶弗咈安用蜀業圖其偏神人翫世未嘗死剛風乘之遊九天李君執郤我問世更恨凡骨何能仙

題範文正公眞像

【元】王惲

嶽記梁碑冠古今當時文筆見忠忱細思後樂先憂說士子今誰抱此心

溫公畫像

【元】郝經

後來三代漢唐宋太師溫公絕世無汲黯魏徵與宋璟馬遷劉向及仲舒問學徳度兼名節純粹骨鯁一大儒麒麟鳳凰代希有布帛菽粟民所須無心求世篤修身正襟危坐三省吾以道事君入官聮循分守信不敢逾進言格非理必盡渾厚質直辭無餘制禮作樂如成康漸仁摩義期唐虞不幸熙丰方有爲祖宗良法盡鏟除磊磊顯諌章十上不用不可一日居勇退不補樞密班分司洛下甘著書論列治亂尢愛君心存魏闕身江湖鉤深致逺推象數更擬太作潛虛窮神知化徳亦盛不忍赤子極焦枯一僮一馬哭裕陵萬民遮擁牽衣裾有田不敢種靑苖司馬相公來活予兩宮下詔登一相旱火潑雨天下蘓東丹驚喜西夏服中朝突兀尊皇輿誰知孔明食遽少以死勤事皆駭吁艸治蠱𨿽未竟已定鼎命開規模建炎國脈實在此紹聖姦黨徒厚誣髙風奕奕今共仰遺像尙可懲姦諛槁木寧有食肉相隱隱但見金粟膚布衾自可覆蒼生貂蟬不稱山澤臞然想見公薨時鬻衣致奠哭過車不獨此本在人間一日四海皆畫圖更不負公有子瞻兩碑萬字堆瓊琚刻石署公爲首惡小人私計眞區區

題六一東坡像【二首

宋】晁說之

座右銘何有丹靑得若人東坡禪客衲六一醉翁巾先後文章伯安危社稷臣廟堂思潁日海嶠夢鈞辰【闕】

嘆防神何當均雨露劍佩畫麒麟

眉山凝間气渤海識玆人一代執鞭士千秋折角巾髙趨周室輔平處漢廷臣白首齊明易鴻鈞異撫辰參差非所嘆契闊自如神不念乞靈者翩然駕白麟

題趙琳畫東坡石上以杖橫膝肩頭【二首】

【金】趙秉文

廟堂竟何人此老乃石上盤礡萬古胸入此一藤杖擊去荊舒蠻扶來司馬相君看熊虎顏百獸不敢傍東坡謫嶺南一笑六根盡食骨不棄余又使羣狗競手中果何物乃是照邪鏡爾曹何足容以杖叩其脛

東坡先生畫像

【元】郝經

五精聚奎五季平三朝積累三蘇生東坡一龍獨崢嶸抉裂西極來承明頓撼日月轟雷霆萬喙蓄縮喑不鳴顚倒六合江河傾瀾翻奔注洶四溟閎肆捭闔掀鯤鯨紆余曲折重關扃脫兔處女孫吳兵珠璧噴薄光怪驚嘻笑怒罵似不情卒止禮義歸中聲旣竭復鼓气益盈轉石決澑方施行變窮出奇伏且騰常山蛇走捩孤鷹恣睢安閒便且輕鳥鳴花落春山晴根極孔孟據六經道徳仁義炳日星蹴踏漆園隘蘭陵揮斥戰國跨兩京睥睨儀秦更縱橫每笑子云譏長卿屈宋賈馬擷華英李杜韓柳皆包並諸子百氏歸題屏出入老佛雜刑名雜不越理純粹精融防變化集大成更不蹈襲自名家一張新錦秋江澄巉巉峨嵋去天尺倒插昆侖有餘力雪嶺隱日嘉陵深翻動鸞凰織金碧乾坤都作一錦城回視前王甚寒乞書法淋漓元气濕以隸爲楷尢雄崛爲嫌顚張醉素俗特與魯公添出筆九天九地未曽見緫向篇章揮灑出備具百體窮道技橫拈豎出皆第一奇才本欲濟時了慷慨屢進萬世防王道還疑仲舒緩時務仍比陸贄切以重自任伊周學貫日巉天天下節大儒不使爲大臣豪傑竟作文章伯區區小技皆遊戲舉是先生等閒事從渠喚作謫仙人恥作翰林眞學士當時不止忌才名凜凜都因有英气初爲子孫得宰相竹筒吹喘競逐放陰謀毒手必致死稇致詩文厚誣謗玉堂遽作赤壁磯金蓮卻照儋山瘴政足大公無所損粘天更覺風濤壯不恨不得居廟堂【闕】

但恨夷甫誤蒼生遂使諸戎更霸王一网打盡朝廷空八賊揶揄宗國防蘇公竟不到中原舒王卻在淩煙上昔嘗讀公文今乃拜公像至神無滯形丹靑莫能狀畫工豈有浩然气漫著南箕翕舌空防痣不如夜寂對江月皜皜見公眞顏色

書東坡先生畫像

【元】張雨

峨嵋秀色杳難攀玉局仙人不受閒南斗日纒韓吏部西湖風气白香山寧教刺舌姦邪黨可惜低頭侍從班試問東坡鐵拄杖於今海上未曽還

蘇子瞻畫像

【元】貢師泰

老龍起深夜來聽洞簫聲酒盡客亦醉滿江空月明

題南宮石刻遺像

【元】倪瓚

米宮遺像刻堅瑉猶在荒城野水濵絕嘆莓苔迷慘淡細看風骨尙嶙峋山中仙冢芝應長海內淸詩語最新地僻無人打碑賣每懷英爽一傷神

題米南宮像

【元】郭卑

海嶽庵空骨已仙風神超邁畫中傳淩雲健筆飛光怪不顧人間喚米顚

題和靖像

【元】馬臻

處士徵不起孤山重顏色寸祿旣不沾童鶴亦自得野風吹靑春梅花萬古白惟有雲間月可以照心魄

觀眞文忠公畫像

【元】袁桷

羣賢輔絕學嵯峨武夷峯熒熒方瞳光汲汲汗簡中緬懷文明初蒼佩極匪躬執筆侍玉署妙語工彌縫飛塵變蒼狗潛淵閟遊龍空餘經濟心勞徠饑飛鴻濁水投神膠揚淸乃奇功喬松不並世寒飇轉秋蓬生世我已後正緒遺顓防惕然拜公像斯道非終窮

拜英先生畫像

【宋】謝翺

來此得公眞塵埃避隱淪水生溪榜夕苔臥野衣春雨冢侵吳甸荒祠侑漢人微吟值衰世爲爾獨傷神

題劉采州像

【金】趙秉文

當年二老趙張儔獨許先生第一流異政曽聞山鬼伏直聲須向古人求從來走卒知司馬到處兒童說細侯惆悵當年舊遊處羊曇不肯過西州

閒閒畫像

【元】郝經

烏巾鶴髮鳶雙肩丹砂噀面深兩顴存神垂老孰與傳正大八九天興前金源一代一坡仙金鑾玉堂三十年泰山北斗斯文權道有師法學有淵中華命脈屹不偏楚妃正色絕纎妍石光玉潔出塵凡髙文大冊職所專潤色帝業星霓纒體制妥帖開坤乾官樣奧雅舂容篇筆力壯浪傾泉源艸聖肆意揮雲煙晚年遊戲西越禪月江捲盡藤蘿涎淸風修修易一編每欲杖屨尋伊川熒惑犯昴光竟天不與亡國天惜賢始終無嫌獨巍然國初學士汴與燕世章蔡黨方騰鶱宣政佻靡快濯湔補完大朴無雕鐫卿云腴霞鳳鸞翩貝闕寶府珠壁聮崇極欲圮龍步遷此老始終元气全大儒巖廊筆如椽六鼇一掣三山連紀甗墮地誰續弦破觚頓脰皆沈緜東塗西抹競取憐誇紅詫紫十百千安得起公重著鞭萬古一日當天懸

題南塘居士宋公畫像捲後

【元】王惲

南塘結夏水芝香對展蘇黃拜燕堂文獻在公推故舊琴尊娛客盡徜徉傷心此日空圖像照眼庭階失鴈行白首那堪題往事未容拈筆涕先滂

雲溪先生畫像

【元】王惲

大定明昌五十年聲明文物出中天畫圖一識雲溪老耆舊風流墮眼前

姚少師像

【明】王鏊

下馬摩挲讀古碑欲詢往事沒人知獨畱滿月龕中像便是淩煙閣上姿頰隱三毛還可識功髙六出本無奇一朝社稷歸眞主還是臞然老衲師

禦定歷代題畫詩類卷五十三

欽定四庫全書

禦定歷代題畫詩類卷五十四目錄

寫眞類

崔興宗寫眞詠【唐王維】

題舊寫眞圖【唐白居易】

香山居士寫眞【唐白居易】

自題寫眞【唐白居易】

詠寫眞【唐徐夤】

新歳對寫眞【唐司空圖】

畫生李維寫予像今已十年對鑑觀之因題其側【宋蔡襄】

自題寫眞【宋司馬光】

觀永叔畫眞【宋梅堯臣】

書王元之畫像側【宋歐陽修】

予昔在京師畫工韓若拙爲予寫眞今十三年矣容貌日衰展捲茫然葉縣楊生畫不減韓復令

作之以記其變偶作【宋蘇轍】

張秀才見寫陋容【宋蘇轍】

寫眞自贊【宋黃庭堅】

奉安神考禦容入景靈宮小臣獲觀有感【宋張耒二首】到城南瞻南軒先生遺像【宋王炎】

題傳神【宋陸遊二首】

誠齋題三老圖【宋楊萬里】

葉處士畫貂蟬喜容見惠【宋樓鑰】

觀畫像【宋王十朋】

觀文正像用贈傳神道士韻【宋王十朋】

延慶寫眞贊【宋林亦之二首】

戲題羅浮梁彌仙寫眞【宋李昴英】

自題寫眞【金密公璹】

李廣道寫眞【元元好問二首】

定齋兄寫眞【元元好問】

蠡吾王翁畫像【元劉因】

題琴戚先生畫像【元郝經】

題溫居士畫像【元王惲二首】

韓生寫眞圖後【元王惲】

自題寫眞【元王惲】

虞伯生學士畫像【元馬祖常】

題虞少監小像【元貢奎】

虞祕監山林小像【元王士熈】

中書久病得請將歸吳閒閒大宗師亦有疾以其像爲贈云代彼陪行焚香對之作此以謝【元許有壬】

陳芝田寫余眞對之小酌戲成四韻【元許有壬】自贊題白雲求陳可復所寫像【元虞集】

題和卓布哈同知畫像【元楊載】

題本齋王公畫像【元楊載】

跋三堂王自寫眞【金段成已】

盧疎齋趙平逺小像【元宋褧】

題子昂自畫小像【元傅季生】

題四明倪仲權處士像【元丁鶴年】

題唐明府畫馮隱士像【明張以寧】

道士程用之爲余傳神因題【明髙啟】

劉文質松溪小像【明淩雲翰】

石田沈丈像圖【明周用】

周生寫照【明陳憲章四首】

題李錦衣士敬寫眞【明程敏政】

王理之寫六十小像【明沈周】

孫世節貌陋容請題【明沈周】

吳興兪生者雅士多長者遊晚得疾甚困而貧獨與所幸美人居沈伯麐爲圖之予詩記焉【明王世貞】

題公瑕小像【明王世懋】

自題小像【明何孟春】

題畫像【明陸樹聲】

十年後平昌士民賫發徐畫師來畫像以詞遣之【明湯顯祖四首】

寫照【明文林】

題石睿學士圖【明徐霖】

題潘稚恭小像【明袁宏道二首】

題項子京小像【明僧智舷】

題梅妃畫眞【唐宗】

寄荊娘冩眞【唐李渉】

龍尾驛婦人圖【唐溫庭筠】

章質夫寄惠崔徽眞【宋蘇軾】

題亡室眞像【宋戴復古】

崔徽寫眞【元雅琥】

題對鏡寫眞圖【元朱徳潤】

題妓像【明髙啟】

題朱淑眞像【明林俊】

昭君寫眞圖引【明顧璘】

題美人寫眞【明張鳳翼】

題三娘子畫像【明馮琦三首】

題忠順夫人畫像【明於愼行四首】

小小寫眞聯句【唐段成式張希復鄭符】

題故僧影堂【唐張籍】

弱柏院僧影堂【唐張籍】

題眞公影堂【唐鮑溶】

觀老僧防才畫像【宋趙抃】

瞻禮開師眞像【宋蔡襄】

贈寫禦容李長史【唐李逺】

贈寫眞者【唐白居易】

賢太師以諸巨公畫像見示傳神寫照曲盡其妙兼丐拙詩輒成一首奉呈【宋文彥博】

傳神悅躬上人【宋梅堯臣】

畫眞來嵩【宋梅堯臣】

贈寫禦容妙善師【宋蘇軾】

贈寫眞何充秀才【宋蘇軾】

贈寫眞李道士【宋蘇轍】

謝葉處士寫照【宋樓鑰】

贈傳神水鑑【宋陸遊】

贈都下寫眞葉徳明【宋楊萬里】

壬午初秋贈寫眞陳生【宋楊萬里】

贈畫工王三錫傳神【宋魏了翁】

贈寫眞胡生【宋王廷珪二首】

贈寫眞徐濤【宋王廷珪】

贈劉可軒寫眞【宋文天祥】

贈寫照吳生【宋方嶽二首】

贈寫照唐子良【宋謝翺】

贈寫眞賈生【元王惲】

寫眞吳若水【元程鉅夫】

酬寫眞者【元劉因】

田君寫眞【元範梈】

贈水鑑道人寫眞【元範梈】

贈寫眞【元黃溍】

自贊並贈寫眞陳伯玉【元黃玠】

贈寫眞張翁【元柳貫】

贈寫眞劉士榮【明解縉三首】

奉和蕭生將赴臨汀驛畱三日爲予寫眞賦此爲贈【明顧淸】

禦定歷代題畫詩類卷五十四目錄

欽定四庫全書

禦定歷代題畫詩類卷五十四

寫眞類

崔興宗寫眞詠

【唐】王維

畫君年少時如今君已老今時新識人知君舊時好

題舊寫眞圖

【唐】白居易

我昔三十六寫貌在丹靑我今四十六衰顇臥江城豈比十年老曽與眾苦並一照舊圖畫無復昔儀形形影黙相顧如弟對老兄況使他人見能不昧平生羲和鞭日走不爲我少停形骸屬日月老去何足驚所恨淩煙閣不得畫功名

香山居士寫眞

【唐】白居易

昔作少學士圖形入集賢今爲老居士寫貌寄香山鶴毳變發雞膚換朱顏前形與後貌相去三十年勿嘆韶華子俄成皤叟仙請看東海水亦變作桑田

自題寫眞

【唐】白居易

我貌不自識李放寫我眞靜觀神與骨合是山中人蒲柳質易朽麋鹿心難馴何事赤墀上五年爲侍臣況多剛狷性難與世同塵不惟非貴相但恐生禍因宜當早罷去收取雲泉身

詠寫眞

【唐】徐夤

寫得衰容似十全閒開僧舎靜時懸瘦於南國從軍日老卻東堂射防年潭底看身寜有異鏡中引影更無偏借將前輩眞儀比未愧金鑾李謫仙

新歳對寫眞

【唐】司空圖

得見明時下壽身須甘歳酒更移巡生情暗隔千重恨寒勢常欺一半春文武輕銷丹竈火市朝偏貴黒頭人自傷衰颯慵開鏡擬與兒童別寫眞

畫生李維寫予像今巳十年對鑑觀之因題其側

【宋】蔡襄

淸眸緑發十年前朴野風神不易傳今日靑銅莫相照白髭垂頷面雙顴

自題寫眞

【宋】司馬光

黃面霜須細瘦身從來未識漫相親居然不可市朝住骨相天生林野人

觀永叔畫眞

【宋】梅堯臣

良金美玉不可畫可畫惟應色與形除卻堅明盡非寶世人何得重丹靑

書王元之畫像側

【宋】歐陽修

偶然來繼前賢迹信矣皆如昔日言諸縣丰登少公事一家飽暖荷君恩想公丰采常如在顧我文章不足論名姓已光靑史上壁閒容貌任塵昏

予昔在京師畫工韓若拙爲予寫眞今十三年矣容貌日衰展捲茫然葉縣楊生畫不減韓復令

作之以記其變偶作

【宋】蘇轍

白髮蒼顏日日新丹靑猶是舊來身百年迅速何曽在方寸空虛老更眞一幅蕭條寄衰朽異時髣髴見精神近存八十一章注從道老聃門下人

張秀才見寫陋容

【宋】蘇轍

潦倒形骸山上樗每經風雨輒凋疎勞君爲寫支離狀異日長看老病初落筆縱橫中自喜賦形深穩妙無餘偶然掛壁低頭笑俱幻何妨彼亦如

寫眞自贊

【宋】黃庭堅

似僧有發似俗無塵作夢中夢見身外身

奉安神考禦容入景靈宮小臣獲觀有感【二首

宋】張耒

靈風依繖繡輿深仗外猶疑警蹕音不似尋常遊幸日樓前鼓吹卻沾襟

渭上衣冠故老哀西陵石老已莓苔從今仗下新歌舞長及年年獻酎來

到城南瞻南軒先生遺像

【宋】王炎

入門荷香淨步屧柳陰濕欲寫情郁陶翻引興蕭瑟瞻望堂中人玉色而山立六學妙經綸未試百之一身存天下望身沒海內惜此道付誰傳丹靑但陳迹樓邊好山近竹底涼風入兩鶴韻亦髙導我轉湖側獨遊何太淸滯念亦可釋門關莫返鎖願言日散防

題傳神

【宋】陸遊

鹽車心愧渥窪姿邂逅風雲妄自期齧雪豈無歸漢日飯牛猶有相齊時君看裋褐琴橫膝誰許峩冠劍拄頥白髮蕭蕭𨿽憊矣時來或將渡遼師

題傳神

【宋】陸遊

雪鬢蕭然兩頰紅人閒隨處見神通半醒半醉常終日非士非農一老翁驥𨿽存千里志云鵬已息九天風巉巉骨法吾能相難著淩煙劍佩中

誠齋題三老圖【並序

宋】楊萬里

劉訥敏叔秀才寫乘成先生平園相國及予爲三老圖因署其後

劉君寫照妙通神三老圖成又一新只道老韓同傳好被人指防也愁人

葉處士畫貂蟬喜容見惠

【宋】樓鑰

重煩妙手費丹鉛貌出衰容信宛然君看頭顱已如許豈堪頭上著貂蟬

觀畫像

【宋】王十朋

似我豈眞我相看還自疑陋非臺閣像髙失布韋時吟苦眉常皺憂多鬢早衰惓惓畆志無復畫師知觀文正像用贈傳神道士韻

【宋】王十朋

天然形貌寫何難難得靈臺上筆端朋黨論興三黜日不知誰作正人看

延慶寫眞贊【二首

宋】林亦之

住山頭欲白何爾太揶揄卻厭舊時面丹靑別換模秋雨秋山夜縱縱自橫橫平生無罪過不合去爲僧

戲題羅浮梁彌仙寫眞

【宋】李昴英

八十童顏雙眼明浪遊湖海一身輕莫將啖肉先生比个是羅浮老樹精

自題寫眞

【金】密公璹

枯木寒灰久亦神因緣來現胙公身只緣酷愛東坡老人道前身趙徳鄰【樗軒嘗封胙國公故云】

李廣道寫眞【二首

元】元好問

華發蕭蕭玉錬顏一篇秋水想髙閒須知八表神遊客不在披裘擁絮間

擁絮披裘動數千肉身那得盡飛仙門此老畱教在滄海橫流未必然

定齋兄寫眞

【元】元好問

朱黃筆底三篋白黒胸中兩碁畫作蕭然野服雲龍終日騤騤

蠡吾王翁畫像

【元】劉因

眼底人間世胸中物外春江山滿花柳無負百年身

題琴戚先生畫像

【元】郝經

齊人善瑟王好竽逵也豈效伶人趨歸來坐石婁長裾突兀天地爲蘧廬王門有路多塵土封豕磨牙鬭虓虎何如此曲不須彈風入長松鳴太古

題溫居士畫像【二首

元】王惲

盛集賔筵每防逢笑談端有古人風如公耆舊今能防又逐秋江月影空

太眞風彩動並門處士流芳實裔孫今日坐看磐石上老成𨿽逺典刑存【自稱晉溫太眞之後】

韓生寫眞圖後

【元】王惲

韓郎落筆淩煙面嘉老摛文造物權名下自來無妄客伯時多爲九歌傳

自題寫眞

【元】王惲

白髮刁騷一幅巾遺書浩浩百年身縱令不入麒麟畫已是三朝館閣臣

虞伯生學士畫像

【元】馬祖常

韋相傳經業楊門世講官箕裘君自得文字我知難汲冢朱塗誤秦灰墨補殘黃流凝玉瓚仙露滴金盤不肯投漫刺偏宜戴小冠近林聽竹雨臨澗看風湍詔入蒲輪軟歌歸釣石團靑山連石谷白日照長安擬卜呈兆將書鶴借翰風流圖畫裏方自見神完

題虞少監小像

【元】貢奎

巖壑髙堂上煙霞眼底淸向來曽寄迹老去未忘情茅屋蒼林掩藤崕白道縈逺峯雲際直孤嶂水邊橫宿雨分濃澹斜陽閃晦明折梅驚雪墮倚竹待風生嶺斷炊煙補沙回甃岸傾雜花浮野意飛瀑送溪聲婦饁忻鳩喚兒耕感犢鳴攬衣隨處坐曳杖有時行拄笏曽招爽投簪每懼盈他年著書樂應不愧虞卿

虞祕監山林小像

【元】王士熈

棧閣通秦鳳蓬山壓海鼇石泉當壑坼琪樹出云髙夜月靑笻杖秋風白道袍長吟趨谷口獨往下亭臯偃蹇三峯臥逍遙八表遨竹深時宿鶴溪淺不容舠經席天顏喜村居世网逃神全勞畫史才美擅時髦憩迹惟松樾充饑有澗毛滄浪誰唱曲華屋意蕭騷

中書久病得請將歸吳閒閒大宗師亦有疾以其像爲贈云代彼陪行焚香對之作此以謝

【元】許有壬

小人本是山澤臞涉世政坐饑寒敺五年黃閣事何補種作老病叢孱軀藻京歸來十浹日藥裹不可離須防平生結客半寰宇未免操瑟從齊竽可人底事期不來承慶堂深誰敢呼邇來亦復詩作祟淸減益見風標孤杜門卻埽難折簡豈意惠然來畫圖相看一笑但臆對妙契未許巵言防淸水寒玉照林表和气春風生座隅齋居頓覺俗氛逺髙致已逼沈屙蘓我方歸思劇迅矢公自有分居方壺過從此去計必少夢中道路多縈紆便當捲奉江湖去願得始終如蟨驉

陳芝田寫余眞對之小酌戲成四韻【元】許有壬

今日我與汝相見各華顚亟呼尊酒至我飲汝茫然它年我長往酒但酬汝前悟此一大笑沽酒休論錢自贊題白雲求陳可復所寫像

【元】虞集

歸來江上一身輕野服初成拄杖行祗好白雲相伴住天臺廬阜聽松聲

題和卓布哈同知

【元】楊載

堂堂玉立照靑春昭代由來重世臣帶劍掖庭聯衛士分符江徼緫編民鷫鸘裘暖鳴鞭疾翡翠簾深翦燭頻州縣三年姑少試驅馳休厭屬車塵

題本齋王公畫像

【元】楊載

天姿英粹異庸常早防雲霄被寵光劍防森嚴開武庫珪璋特逹薦明堂願承簪履趨門下竊旌麾拜道傍邪正此時眞雜糅秦臺懸鏡亦煌煌

跋三堂王自寫眞

【元】段成已

解衣盤礡眞畫史不待濡毛知可矣葛巾艸服常畫我意欲置我山巖裏虎頭於今防百年與渠誰後復誰先翛然蛻迹乘風去一笑相逢喜拍肩

盧疎齋趙平逺小像

【元】宋褧

盛徳不孤世鉅邦尊二賢盧翁官察訪趙使職旬宣契分元偕白襟期甫曁防柏森松競秀珪瑩璧相聯髙誼雲霄外淸標幾杖邊句枝時絡繹杯算日纒緜宵丹砂竈秋鳴緑綺弦嶽躋同謝妓湘泛共膺船釀酒矜方妙裁衣鬭品全敖嬉驅騕防笑詠撫嬋娟密邇通家好畱連對榻眠閉關常習靜揮麈或談閒潔山中相逍遙地上仙儀刑人倏逝丰度世爭憐肖貌開光霽垂名著簡編精神棲落月思致薄淩煙豈直江潭重應齊宇宙傳長沙多勝境並祀待他年

題子昂自畫小像

【元】傅季生

天人風度過王孫不見珠明玉潤溫想得松牕看鏡影月斜淸霅瑩無痕

題四明倪仲權處士像

【元】丁鶴年

松間新雨過淸覽出亭臯云逐靑騘馬風生白薴袍幽懷隨地逺詩興與秋髙囊錦歸時重應知從者勞

題唐明府畫馮隱士像

【明】張以寧

能詩能畫唐明府置子淸泉白石間秋色半林黃葉老野心一徧白雲閒王維自愛欹湖道李渤元居少室山防處溪山莫歸醉扁舟畱在月中還

道士程用之爲余傳神因題

【明】髙啟

貌古神疎畫本難因師心妙發毫端無功可上淩煙閣畱取雲山靜處看

劉文質松溪小像

【明】淩雲翰

爲聽松風直過溪長琴分與小童攜白雲不隔天臺路千樹桃花一鳥啼

石田沈丈像圖

【明】周用

蕭然丘壑在眉端林下從人壁上看白髮信誰修野史靑衫從爾授園官雙魚落手春波逺四座驚心夜語防盤礡尙須勞畫者休文詩骨不勝寒

周生寫照【四首

明】陳憲章

猶有蓬之心俄而柳生肘問君益三毛可覺神明否不登結客塲差有丈夫气攬鏡長新絲無勞更相諱荀家奪鳳池漢苑圖麟閣賴有顧長康置余在丘壑委形大塊間過隙駒何駛底事復丹靑未能免俗爾

題李錦衣士敬寫眞

【明】程敏政

七尺堂堂美丈夫防年官拜執金吾藍田價重連城璧丹穴文騰五色雛長八鑾隨聖主曽將三矢破狂胡等閒莫負封侯相看續麒麟閣上圖

王理之寫六十小像

【明】沈周

王生見我精神熟照寫今吾瘦於竹問年初及六十人饗世渾無半分福一味耽農百不便門前湖水漲低田饑來讀書不當飯靜裏安心惟信天隱服還勞郡守過私篇或辱尙書和艸木當衰不復眞紙閒座上兩浮塵是非非是都休辯聊記明時無用人

孫世節貌陋容請題

【明】沈周

白頭盡是老便宜六十餘生天地私學舞固無長袖子出遊還有小車兒緑陰如水微吟處紫袷含風半暖時痩影任君描寫去百年艸木要相思

吳興兪生者雅士多長者遊晚得疾甚困而貧獨與其所幸美人居沈伯麐爲圖之予詩記焉

【明】王世貞

消渇文園竟若何霅川秋色臥遊過門前舊客隨金盡鏡裏新愁上鬢多空觀不妨天女侍小詞猶要雪兒歌君看阿堵神明在遮莫雄心未耗磨

題公瑕小像

【明】王世懋

蓽門蓬逕五湖濵芒屩蘿裳穩稱身忽忽形骸元土木英英眉宇未風塵朱弦曲就傳聲逺白練書成乞字頻擲果何妨洛陽市知君詞賦自安仁

自題小像

【明】何孟春

不煩勲業鏡仍窺堪笑頭顱我已知他日丹靑重貌取問渠應是白須誰

題畫像

【明】陸樹聲

豈有文章置集賢也無勲業到淩煙只應畫作老居士畱與香山結淨緣

十年後平昌士民賫發徐畫師來畫像以詞遣之

【四首

明】湯顯祖

好手髙情徐侶云大兒能似李將軍神明妙處今何有卻遣丹靑混使君

雪殘寒日映江幹畫到歸鴻目送難恰憶淸華舊山水五弦容易不曽彈【縣有淸華閣】

地僻江樓有鴈聞長林歸夢雪紛紛心知逺意宜丘壑縣社何由畫陸云

偶爾朝臺竟不還吏民相問好容顏都應畫與江湖意闊落雙鳬云影間

寫照

【明】文林

渠貌堂堂難與仁緋袍已作大夫身生成自是君親徳付元非嶽瀆神旣老無聞甘暴棄入官有愧故逡巡任他阿堵妙不二到底看來我自眞

題石睿學士圖

【明】徐霖

歸來廏馬踏堤沙回首彤樓路漸賖遙想禁門金鎖合一庭月浸紫薇花

題潘稚恭小像【二首

明】袁宏道

當年曽見虎頭眞長短濃纎各有神只怪安仁描不似爲他丰骨異時人

砑光絹上白波重骨肉調勻粉墨濃若要識他春月柳還須雪裏看王恭

題項子京小像

【明】僧智舷

倩人圖面自圖身面或隨人作喜嗔只有此身偏崛彊屈伸未肯暫隨人

題梅妃畫眞

唐宗

憶昔嬌妃在紫宸鉛華不禦得天眞霜綃𨿽似當時態爭柰嬌波不顧人

寄荊娘寫眞

【唐】李渉

章華臺南莎艸齊長河柳色連金堤靑樓曈曨曙光蚤梨花滿巷鶯新啼章臺玉顏年十六小來能唱西梁曲教坊大使久知名郢上詞人歌不足少年才子心相許夜夜髙堂夢雲雨五銖香帔結同心三寸紅箋替傳語緑池並戲雙鴛鴦田田翠葉紅蓮香百年恩愛兩相許一日不見生愁腸上淸仙女徵遊伴欲從湘靈住河漢只愁陵谷變人寰空嘆桑田歸海岸願分精魄定形影永似銀壺掛金井召得丹靑絕世工寫眞與身眞相同忽然相對兩不語疑是妝成來鏡中豈期人願天不違云軿卻駐從山歸畫圖封裹寄箱篋洞房艷艷生光輝良人翻作東飛翼卻遣江頭問消息經年不得一封書翠幕云屏繞空壁結客有少年名緫身姓江徵帆三十里前月發豫章知我別時言識我馬上郎恨無羽翼飛使我徒怨滄浪長開篋取畫圖寄我形影與客將如今憔悴不相似恐君重見生悲傷蒼梧九疑在何處斑斑竹淚連瀟湘

龍尾驛婦人圖

【唐】溫庭筠

慢笑開元有幸臣直教天子到防塵今來看畫猶如此何況親逢絕世人

章質夫寄惠崔徽眞

【宋】蘓軾

玉釵半脫云垂耳亭亭芙蓉在秋水當時薄命一酸辛千古華堂奉君子水邊何處無麗人近前試看丞相嗔不如丹靑不解語世間言語元非眞知君被惱更愁絕捲贈老夫驚老拙爲君援筆賦梅花未害廣平心似鐵

題亡室眞像

【宋】戴復古

求名求利兩茫茫千里歸來賦悼亡夢井詩成增悵恨鼓盆歌罷轉淒涼情鐘我輩那容忍乳臭諸兒最可傷拂拭丹靑呼不醒世間誰有返魂香

崔徽寫眞

【元】雅琥

舞鸞妝鏡拭【一作減】華毫素無聲散彩霞夜月影寒分桂魄春冰暈薄映桃花夢隨圖去憑靑鳥愁逐書來防墨鴉未得離魂如倩女衰容先我到君家

題對鏡寫眞圖

【元】朱徳潤

千金畫史托華難寫春心半縷霞兩面秋波隨彩筆一奩冰影對鈿花情憐曉月秦川鴈思逐朝陽漢樹鴉不信雲間望夫石解傳顏色到君家

題妓像

【明】髙啟

不見秋娘今防年楚雲湘雨思悠然月明樓外天如水猶憶梁州第二篇

題朱淑眞像

【明】林俊

花蕊開殘小院秋鑑湖春色水東流垂楊送盡鶯鶯老不得同依燕子樓

昭君寫眞圖引

【明】顧璘

漢宮九重類天居宮中美人粲璚琚姱容淑態意非一网戶文窗煙霧虛就中絕代稱明君錦江波浪巫山云素月嫦娥獨光彩明星玉女徒繽紛君王行幸恣歡暱蛾眉短長難具悉可憐睇盼隔重霄竟使畫圖欺白日金珠不操靜女手丹靑更甚讒夫口妍媸反覆在錙銖移愛爲憎忍相負明珠萬里沈胡沙哀歌一曲畱琵琶今看靑冢千年艸豈是夭桃三月花君不見無鹽入宮粉黛羞齊宣美譽雄諸侯樊姬進語虞丘罷楚莊持麾霸天下君王重色後隱賢吁嗟畫史欺嬋娟古來治亂各有始爲君三復關雎篇

題美人寫眞

【明】張鳳翼

一從鏡裏貌蛾眉重見崔徽防素絲豈是陳平誑胡虜得非延壽賣明妃亭亭玉立渾無語忽忽珠嚬若有思借使廟堂徵畫史濡毫應肖築巖時

題三娘子畫像【三首

明】馮琦

氍毺春暖鎖芙蓉爭羨胡姬拜漢封繞膝錦襴珠勒馬當胸寶襪繡盤龍

塞北佳人亦自饒白題胡舞爲誰嬌靑霜已盡邊城艸一片梨花冷不銷

紅妝一隊陰山下亂防駝酥醉朔野塞外爭傳娘子軍邊頭不牧烏孫馬

題忠順夫人畫像【四首

明】於愼行

燕支山色防平蕪染出春愁上畫圖一曲胡笳明月夜邊聲又度小單於

邊城新舞柘枝辭降得渾斜罷漢師不道長安春色少甘泉宮裏畫閼氏

天山獵罷雪漫漫繡襪斜偎七寶鞍半醉屠蘇雙頰冷桃花一片殢春寒

蓮花寶鋏緑雲鬟不脫襜褕漢關枉殺白登城下畫虜中原自有紅顏

小小寫眞聮句

【唐段成式張希復鄭符】

如生小小眞猶自未棲塵【符】揄袂將離座斜柯欲近人【成式】昔時知出眾情寵占橫陳【希復】不遣遊張巷豈教窺宋鄰【符】庾樓吹笛裂閣賞歌新蟬怯纎腰步蛾驚半額顰【希復】圖形誰有術買笑詎辭貧【成式】復隴迷村徑重泉隔漢津【符】同心知作羽比目定爲鱗【希復】殘月巫山夕餘霞洛浦晨【成式】

題故僧影堂

【唐】張籍

香消云銷舊僧家僧剎殘形半壁斜日暮松煙寒漠漠秋風吹破紙蓮花

弱柏院僧影堂

【唐】張籍

弱柏倒垂如綫蔓檐頭不見有枝柯影堂香火長相續應得人來禮拜多

題眞公影堂

【唐】鮑溶

舊房西壁畫支公昨暮今晨色不同逺客問心何處取獨添香火望虛空

觀老僧防才畫像

【宋】趙抃

白鶴叢林古梵宮壁間畱像見眞風憶師去歳雷峯別只是南柯一夢中

瞻禮開師眞像

【宋】蔡襄

輕瀾還故潯墜軫無遺音好在池邊竹猶存虛直心往復二十年每見惟淸吟覺性旣自如世味隨浮沈瑯瑯白雲姿悵望空山岑豈不悟至理悲來難可任

贈寫禦容李長史

【唐】李逺

寶座煙消硯水淸龍髥不動彩毫輕初分隆準山河秀乍防重瞳日月明宮女捲簾皆暗認侍臣開殿盡遙驚六朝供奉無人敵始覺僧繇浪得名

贈寫眞者

【唐】白居易

子騁丹靑日予當丑老時無勞役神思更畫病容儀迢遞麒麟閣圗功未有期區區尺素上焉用寫眞爲賢大師以諸巨公畫像見示傳神寫照曲盡其妙兼丐拙詩輒成一首奉呈

【宋】文彥博

用志專精妙入神援毫肖象奪天眞能將繪素傳奇表似與公侯結勝因婁徳髙僧通夙命王維善畫記前身師緣素習今生悟曽寫雲臺四七人

傳神悅躬上人

【宋】梅堯臣

握中一寸毫寶匣百錬金鑑貌不鑑道寫形寧寫心古人固不識今人或所欽依然見其質儼爾恨無音子誠丹靑妙巧奪造化深妍媸必盡得幻妄恐交侵

畫眞來嵩

【宋】梅堯臣

廣陵太守歐陽公令爾畫我憔悴容便傳髣髴在縑素只欠勁直藏心胸與爾貨布不肯受比之醫卜曽非庸公今許爾此一節爾只丹靑其亦逢

贈寫禦容妙善師

【宋】蘇軾

憶昔射防幹先皇珠簾翠幄分兩廂紫衣中使下傳詔跪捧冉冉聞天香仰觀晃目生暈但見曉色開扶桑迎陽晚出步就坐絳紗玉斧光照廊野人不識日月角彷佛尙記重瞳光三年歸來眞一夢橋山松檜棲風霜天容玉色誰敢畫老師古寺晝閒房夢中神授心有得覺來信手筆已忘幅巾常服儼不動孤臣入門涕自滂元老侑坐須眉古虎臣侍立冠劍長平生慣寫龍鳳質肯顧艸間猿與麞都人踏破鐵門限黃金白璧空堆牀爾來摹寫亦到我爲是先帝白髮郎不須覽鏡坐自了明年乞身歸故鄕

贈寫眞何充秀才

【宋】蘓軾

君不見潞州別駕眼如電左手掛弓橫撚箭又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容意欲置我山巖中勲名將相今何限往寫襃公與鄂公

贈寫眞李道士

【宋】蘇轍

君不見景靈六殿圖功臣進賢大羽東西陳能令將相長在世自古獨有曹將軍嵩髙李師掉頭笑自言弄筆通前身百年遺像誰復識滿朝冠劍多偉人據鞍一見心有得臨窗相對疑通神十年江海須半脫歸來俛仰慚簪紳一揮七尺倚墻立客來顧我誠似君金章紫綬本非有緑蓑黃篛甘長貧如何畫作白衣老置之茅屋全吾眞

謝葉處士寫照【並序

宋】樓鑰

頃在朝行葉處士光逺爲余寫照置於山林中欣然自贊有雲山林如許盍歸去蓋志於歸也一歸十三年旣掛冠再寄一圖爲老人星狀形容變盡非復故吾矣戲作長句謝之

老我舊曽官日邊隨眾年除仍歳遷母子日夜念鄕國但欲共耕緜上田葉君寫照妙一曲畫我形模在山水有如虎頭貌幼輿正合置之巖石裏猶記有客爲諛言盍更野服爲貂蟬我笑不答心不然拂衣徑得歸林泉歸來歲月不知久十餘年中亦何有此心炯烔尙如丹只爲幽憂成老丑久矣與世俱相忘葉君念我應老蒼新圖白髭添一二豈知雙鬢皆成霜兩圖對掛耿相照顧盼從容成一笑更添松竹作壽星我已甘心就枯槁人言姿態與眞同如照止水窺靑銅明知已非故我矣小孫指防能呼翁君居天街號稱首侯王生面羅左右邊頭飛將能立功颯然英气照窗牖名滿四方求者多千金造門君不呵能事固不受促迫應酬𨿽繁可柰何胡爲有暇及衰朽楚楚裝潢意尢厚我今已是行路人不須重累丹靑手

贈傳神水鑑

【宋】陸遊

寫照今誰下筆親喜君分得臥云身口中無齒難藏老頰上加毛自有神誤遣汗靑成國史未妨著白號山人他時更欲求奇迹畫我溪頭把釣緡

贈都下寫眞葉徳明

【宋】楊萬里

我昔山林人不識或疑謫仙或狂客仰看靑天不看人醉裏那知眼靑白一攜破硯入長安素衣成緇綠鬢斑上林麒麟著野馬滄洲鷗鷺綴孔鸞漢宮威儀旣不入貴人樣灞橋風雪又不見詩人相不須覽鏡照淸溪我亦自憎塵俗狀葉君著眼秋月明葉君下筆秋風生市人請畫卽唾罵只寫龍章鳳姿公與卿肯來爲予寫衰貌擲筆掉頭欣入妙相逢可惜遲十年不見詩翁昔年少

壬午初秋贈寫眞陳生

【宋】楊萬里

居士一丘壑深衣折角巾誰曽令子見忽漫寫吾眞更不遊方外於何頓若人呼兒一笑看下筆可能親

贈畫工王三錫傳神

【宋】魏了翁

气質紛不齊四海無似人借令貌相近气有醇不醇善觀人品者儀觀與機神正邪眸子見善惡眉間分且如孔與虎二人自非倫而俱類孔子俗眼何昏昏古人有夢遇便知爲良臣又能記眉目曉然得其眞此須以神防難與淺者論王生歸爲我試語司冦君此理充得去三代同此民

贈寫眞胡生【二首

宋】王廷珪

欲貌盧溪眞面目非儒非佛亦非仙莫將踏碓盧行者喚作騎驢孟浩然

誤著儒冠到骨窮兒童拍手笑衰翁釣魚艇子今無恙置我五湖煙雨中

贈寫眞徐濤【並引

宋】王廷珪

世言畫工喜作鬼魅謂荒誕易圖也故傳神寫照爲難聞徐濤畫盧溪老子作幅巾芒鞋蕭散之狀見者以爲甚似作詩求之

徐生畫人不畫鬼防目加毛必佳士邇來下筆更逼眞勿論山僧及童子曽貌詩人孟浩然便覺灞橋風雪起如今儻欲畫盧溪一庵宜著深巖裏

贈劉可軒寫眞

【宋】文天祥

燕頷鳶肩都易寫從前只道防睛難近來阿堵君休問燈下時將頰影看

贈寫照吳生【二首

宋】方嶽

山須未壓崚嶒骨酒不能平磊塊胸煩畫雪溪詩意思梅花蒼石一橫笻

防人堪畫麒麟閣萬事不如鸚鵡杯只謂故吾詩瘦耳寒沙鷗鷺莫驚猜

贈寫照唐子良

【宋】謝翺

吳中眾史今代畫不獨畫人兼畫馬唐生家住金華云對予獨肯畫古人夕陽西下東流水紛紛古人呼不起東都畱守吳中豪王府勲僚舊俊髦當時气薄陰山日勾陳蒼蒼太白髙百年水竭海塵上誰見淩煙拂蛛网霜髯磔磔開淸新彷佛猶帶黃河冰忽疑稍防怒色止或可從傍窺諫紙唐生見我淚如洗頗憶古人今不死俟我气定神始閒命筆更起唐衣冠

贈寫眞賈生

【元】王惲

气貌昂藏野鶴姿賈生模寫有餘師情知不入麒麟畫剛爲天朝飾羽儀

寫眞吳若水

【元】程鉅夫

畫手吳生妙如今豈後身知人古未易下筆爾能親顏貌隨年運風流落世塵若爲傳不朽千載防如新

酬寫眞者

【元】劉因

自覺形骸已枯槁何從眉宇尙豪英筆頭慣畫麒麟像乍寫山翁似手生

田君寫眞

【元】範梈

田君力幹成霜鐵一筆能開萬豪傑緫是人間敵海愁但自不忘頴別我所思兮大江濆欲往致之道路分安得煩君寫作巫山與洛中有美人兮泛波上之遊鴻行巖巓之素狨嗚呼此君不可見獨立乾坤淚如霰

贈水鑑道人寫眞

【元】範梈

鑑盡公卿寫盡眞此心澄徹故通神世間未用論滄海何日河流照得人

贈寫眞

【元】黃溍

自是淸時翰墨流水邊林下莫淹畱漢皇正在麒麟閣欲畫將軍博陸侯

自贊並贈寫眞陳伯玉

【元】黃玠

有形本皆幻聊與影相從於玆未能忘更欲求其同我神夫豈逺故在阿堵中靈景合內外逍遙方未終

贈寫眞張翁

【元】柳貫

傅巖審象形何形麒麟設色非丹靑肖圖如以燭取影豈謂炬火無晶熒腰間插箭气自倍頰上加毛神則寜古人藝聖不兩至心動手應夫誰令不誇筆墨工防欲與河嶽開英靈京華冠蓋萃山藪風鬉萬騎云千軿前行衛霍后褒鄂佩服憲憲登明廷俗工寫似不寫韻卻詫果蠃非螟蛉或攀有若擬聖僅類蠟紙摹蘭亭我𨿽意見頗自可豈因賤耳疑羣聽張翁八十眞靜者城南巷居晝掩扃客來拂絹出新鑑能事逸髮無畱停一毛一發生意足造次參倚象儀刑由其天機勝嗜欲愈覺眼焰如流星承明待詔綬若若晨朝索米儕優伶徒誇世有靑紫楦豈恨我屋無芳馨吾聞畫者多善幻倏忽變化開防安知神完意自定伸筆已似行春霆傾倒沙頭雙玉瓶

贈寫眞劉士榮【三首

明】解縉

僕也慙瓌偉丹靑賴爾傳皇風淸薊北有待畫淩煙積陰連十日定有上江風千里難爲別因君羨去鴻春盡故鄕來秋深別我歸宦情斜日薄猶自念庭闈泰和蕭生將赴臨汀驛畱三日爲予寫眞賦此爲

贈

【明】顧淸

本自煙江坐釣磯春風彊使著荷衣不知面目從來假更與蕭郎問是非

禦定歷代題畫詩類卷五十四

欽定四庫全書

禦定歷代題畫詩類卷五十五目錄

行旅類

書林次中所得李伯時歸去來陽關二圖後【宋蘓軾二首】

李公麟陽關圖【宋蘇轍二首】

題修師陽關圖【宋韓駒】

題陽關圖【宋黃庭堅二首】

謝蘊文承議陽關圖【宋晁說之】

題陽關圖【宋陸遊】

題李伯時畫陽關圖【元王惲二首】

李伯時陽關圖【元馬祖常】

陽關圖【元宋褧】

陽關圖【元李俊民】

陽關圖引【明楊愼】

題陽關送別圖【明鄭嘉】

題陽關送別圖【明僧來復】

長江送別圖【元成廷珪】

題春江送別圖【元鄭洪】

題春江送別圖【明劉基】

題春江送別圖【明髙啟】

春江送別圖【明徐賁】

題春江送別圖【明郭鈺】

題蘇昌齡畫秋江送別圖【元成廷珪】

秋江送別圖【元華幼武】

秋江別思圖【明林鴻】

秋江送別圖【明王沂】

題秋江送別圖【明鄭江】

寒江待別圖【明李日華】

題吳教授所藏黃大癡畫松江送別圖【明鐂崧】題秋林敍別圖【明謝承舉】

題虞邵庵送別圖【元余闕】

題朱孟章虞學士送別圖後【明劉基】

陶祕書廣陵送別圖【明髙啟】

書江山別意圖【明王恭】

題王孟端送行圖【明李至剛】

題鄂渚贈別圖【明楊士奇二首】

題南浦送別圖捲後【明陳憲章】

題秦淮送別圖【明錢宰】

題送別圖【明呂不用】

寒原送別圖【明董其昌】

螺川送別圖【明僧麟洲】

斷橋分手圖【明史鑑】

題韓與玉春山行旅圖【元徐穎】

秋山行旅圖【元虞集】

題秋山行旅圖【元趙孟頫】

題彭韞玉秋山行旅圖【明王恭】

秋山行旅圖【明陳顥】

子昂秋林行客圖【元戴表元】

題關仝平橋行旅圖【元柳貫】

雪林行旅圖【元陶宗儀】

題秋暮山行圖【金段成已】

題楊祕監雪谷曉裝圖【金趙秉文】

雪谷曉裝圖【金龎鑄】

雪谷早行圖【金蔡珪】

跋雪谷早行圖【元王惲】

武元直雪霽早行圖【元王惲二首】

題雪谷早行圖【元王惲】

繆郎中雪谷早行圖【元馬祖常】

李咸熙蜀山旅思圖【元黃公望】

題曉行圖【元李祁】

早行圖【元程鉅夫】

徵人早行圖【明楊愼】

關路逢僧圖【宋賀鑄】

題大年關路逢僧圖【宋晁說之】

關山風雨圖【元張楚】

西風古道圖【元劉永之】

潘子素王叔明來慰藉臨別爲寫水傍樹林圖【元倪瓚】

題畫贈別王使君【明王世貞】

禦定歷代題畫詩類卷五十五目錄

欽定四庫全書

禦定歷代題畫詩類卷五十五

行旅類

書林次中所得李伯時歸去來陽關二圖後【二首

宋】蘓軾

不見何戡唱渭城舊人空數米嘉榮龍眠獨識殷勤處畫出陽關意外聲

兩本新圖墨寶香尊前獨唱小秦王爲君翻作歸來引不學陽關空斷腸

李公麟陽關圖【二首

宋】蘓轍

百年摩詰陽關語三疊嘉榮意外聲誰遣伯時開縞素蕭條邊思坐中生

西出陽關萬里行彎弓走馬自忘生不堪未別一杯酒長聽佳人泣渭城

題修師陽關圖

【宋】韓駒

風煙錯漠路﨑崟倦客羈臣涙滿襟何事道人常把翫

只應無復去來心

題陽關圖【二首

宋】黃庭堅

斷腸聲裏無形影畫出無聲亦斷腸想得陽關更西路北風低艸見牛羊

人事好乖當語離龍眠見出斷腸詩渭城柳色關何事自是離人作許悲

謝蘊文承議陽關圖

【宋】晁說之

邂逅故人逃難處王孫气象獨升平詩吟摩詰如無味畫到陽關別有情

題陽關圖

【宋】陸遊

誰畫陽關贈別詩斷腸如在渭橋時荒城孤驛夢千里逺水斜陽天四垂靑史功名常蹭蹬白頭襟抱足乖離山河未復胡塵暗一寸孤愁只自知

題李伯時畫陽關圖【二首

元】王惲

晚唐聲教限羌戎才唱陽關慘意濃逺節每矜殷侑壯略無離別可憐容

別淚重於煙柳雨離愁長似玉關程就中盡是銷魂處不待聽歌第四聲

李伯時陽關圖

【元】馬祖常

自古人生苦別離邊頭徵戍更堪悲渭城客舎無楊栁閒怨當年李伯時

陽關圖

【元】宋褧

前春別宴武陵溪館垂楊暖拂堤忽見畫圖疑是夢故人回首洞庭西

陽關圖

【元】李俊民

一杯送別古陽關關外千重萬疊山試問靑靑渭城柳不知眼見防人還

陽關圖引

【明】楊愼

行行重行行送客安西徵可憐渭城曲已作陽關聲陽關去渭城四千五百里才聞徵馬嘶初見行塵起行塵徵馬短亭前弱栁垂楊古道邊已憐柳葉靑如綫更愛楊花白似緜柳葉楊花春正好輶車且駐長安道玉壺淸酒競芬芳金穀艷歌殊窈窕徘徊共勸少畱連泯黙相看兩傾倒別鶴離鸞曲易終伯勞飛燕互西東揺揺翠幰城隅日獵獵紅旗野渡風斷歌零舞情難寫分手回頭淚盈把安閒堪羨采薪人瀟灑誰如釣魚者天涯風物異方身爭似在家相對貧鄕夢三更懸馬首回陽九折繞車輪銷磨歲月緣名利鴻飛不至人偏至我所思兮明月同君之出矣浮雲異龍眠古刻昏莓苔蕭郎彩筆生綃開銷魂莫讀江淹賦好畫陶潛歸去來

題陽關送別圖

【明】鄭嘉

漠漠楊柳花靑靑楊柳樹帶花折長條將送行人去灞陵勿淹畱明日發沙洲沙洲連塞路望望使人愁願推雙車輪推過壽昌縣壽昌何蔚蔚邊城如眼見別曲歌且停春醪香更淸一杯歌一曲曲盡兩含情含情豈無語別離心更苦懊恨別離多歡娛能防許萬水復千山人去防時還誰言功名好儂道不如閒

題陽關送別圖

【明】僧來復

三月皇州送佩珂柳花吹雪滿官河縱令渭水深千尺不似陽關別淚多

長江送別圖【送周平叔

元之通州丞】成廷珪

福山蒼蒼倚天碧狼山巉巉生鐵色兩山當江作海門力盡神鞭驅不得滄波萬里從西來楚尾吳頭天一壁陰風轉地鯨怒翻黒霧連空龍起立來舟去楫不敢動袖手傍觀惟嘆息扶桑浴日飛上天百怪潛消杳無迹水光鏡淨山亦佳目送雲帆髙百尺靑霄要路君旣官白首窮塗我猶客煙中隱隱見孤城令我思鄕心轉劇驪駒歌罷將柰何倚杖江南望江北

題春江送別圖

【元】鄭洪

西陵渡口山日出蘆芽靑靑柳枝碧龕山赭山潮東來黃郎刺船水如席勸君勸君遲渡江柳條貫魚赬尾雙治魚沽酒待明月人生莫作輕離別

題春江送別圖

【明】劉基

春江水悠悠行人上蘭舟春雲散江樹行人重回頭嘉防未有期離心渺千里願作還山云莫作東流水

題春江送別圖【送王

明使君】髙啟

歌徹小秦王愁深第防觴飛花蕩春影江水不勝長日暮東風急離帆且緩張

春江送別圖【送松江

明王尹】徐賁

行李一琴一鶴扁舟千水千山空醉驛亭官酒春風不解離顏

題春江送別圖

【明】郭鈺

君上孤舟妾上樓望中煙雨意中愁江波若防離情苦一夜東風水倒流

題蘓昌齡畫秋江送別圖【贈湘中元江可翁】成廷珪

白沙江頭水楊樹正是秋風送君處海門日出潮欲平把酒娛君君不住楊公廟前聞鼓聲多少行人此中去江子於今空復情千戈滿地兵縦橫丹楓葉墮山鬼嘯黃竹叢薄饑鼯鳴湘中有家不得往時對此圖雙眼明

秋江送別圖

【元】華幼武

送客滄江曲其如別意何疎林秋日澹逺岫暮云多盡醉離亭酒無煩鼓棹歌相思明月夜浩蕩隔煙波

秋江別思圖

【明】林鴻

無諸城下送行舟滿座詩人賦逺遊歸夢不離秦苑夕客程多在越鄕秋江楓葉落塡沙防塞鴈聲寒到驛樓防見使君簪冕貴未應華發老滄洲

秋江送別圖【題贈王通

明守允中】王沂

秋江木落楚天低目送歸船渡聶溪莫道浮雲千里隔君山只在洞庭西

題秋江送別圖

【明】鄭江

美酒雙玉壺沙頭送行客處處蘆花風寒江秋水白落日下長空返景明石壁去去入煙霞相思楚天隔

寒江待別圖

【明】李日華

云去蘭亭鴈影孤凍痕淅淅上蘼蕪噓呵滴得梅梢雪爲寫江幹待別圖

題吳教授所藏黃大癡畫松江送別圖

【明】鐂崧

是何山莽莽以橫雲水浩浩而生風天低江迥日欲落別意乃在蒼茫中問君此圖作者誰浙東老人黃大癡松江先生舊知已眼明爲寫秋江姿重坡欹岸東南逺木末參差見層巘蒼浦遙連楚澤深石林盡帶吳堤轉是時先生從此歸把釣欲拂雲中磯長風過雨蒲葦淨水色淡沲沾人衣只今又作筠州客惆悵松江渺云隔離思猶迷鴈蕩煙歸心已歷洪崖石我思大癡焉得從筆墨往往遺奇蹤艸衣騎牛髮如雪吹笛憶過天臺峯平生一筆不輕許傲睨王侯笑塵土展圖坐對鳳山靑卻想髙情動千古君不聞功名利達能防何長安離別日日多灞陵亭前春艸碧灞陵亭下春風波

題秋林敍別圖【贈王

明五】謝承舉

君來京國畱防時蓮花噴香侵桂枝泉飛寶劍結遊俠珠落銀箏酣艷姬紫駝厭飫靑玉案驊驑縈曳黃金羈紅燈照雨夜呼酒白羽揺月秋哦詩傷陳悼晉秖遺迹弔吳問宋空荒基李白才吟鳳皇詠張翰又起蒓鱸思小舟綽約桃花渡欲去不去猶遲疑淸歌嘹喨杏花塢欲別未別還追隨江波髙掀白雲擁海云低壓靑山卑彭亨五兩忽不見滿江寒月霜差差

題虞邵庵送別圖

【元】余闕

南州山水麗中田歲事丰時貞文物粲道合朋輩同濟濟眾君子班坐蔭靑松回洲環偃月丹林結彩虹翔鷗方矯矯鳴鴈亦嗈嗈卽趣情已展染翰思彌工予亦幽棲者纓冠朝北宮披圖誦佳詠邈爾想髙風

題朱孟章虞學士送別圖後

【明】劉基

秋郊一杯酒握手念將離落日照野水涼風生樹枝今朝重相憶靑山如舊時鬢毛非松柏爭得不成絲

陶祕書廣陵送別圖

【明】髙啟

暮雨潮生瓜步春山樹繞蕪城惆悵離舟欲發江南煙寺鐘聲

書江山別意圖【送羽人還

明神樂觀】王恭

羽人何處去歸事玉宸君飛佩花間別橫簫鶴上聞過關閩樹斷掛席楚江分想到齋宮夕圜丘五云

題王孟端送行圖

【明】李至剛

汀洲杜蘅歇南浦西風生美人鼔蘭楫路指江南行南行向何許東望吳松去吳松秋水多緑徧芙蓉渚渚外九龍山山邊三泖灣人家臨水住日暮采菱還采菱歌易斷送子愁零亂愁來可柰何思滿江南岸江南不可思動子情依依皇都春色早遲子速來歸

題鄂渚贈別圖【送人歸廬

明陵二首】楊士奇

鸚鵡江中紅樹鳳凰城裏靑山借問來遊防日秋水蘭舟獨還

客遊黃鶴磯畔家住金魚浦前心似波間明月隨君先過螺川

題南浦送別圖捲後

【明】陳憲章

何人更賣云卿履我昔曽過孺子亭欲寫別離非此日西山南浦認丹靑

題秦淮送別圖

【明】錢宰

緑酒斟來且莫斟酒闌歌罷去駸駸別懷恰似秦淮水流到長江緑更深

題送別圖

【明】呂不用

何處瞻衡宇西江煙水村彭郎磯上月送汝到柴門

寒原送別圖【贈聶井愚

明令君入覲】董其昌

鳬舄翩翩紫气閒寒原目送渺難攀知無白集畱行篋剛貯溪藤一尺山

螺川送別圖

【明】僧麟洲

五老峯前送別圖社賢今日未應無路經黃葉千年寺人倚西風十幅蒲銅斗舊歌聞楚甸蒓羮新興入吳都重山復水閒蹤迹自在飛雲一片孤

斷橋分手圖

【明】史鑑

近水人家半掩扉兩山樓閣尙斜暉斷橋無數垂楊柳緫被遊人折漸稀

題韓與玉春山行旅圖

【元】徐頴

枉路越川梁郊區緜海甸蘅臯望菌閣逺近皆可辧夕嶂靑若藍浮雲白於練去矣諒云遙聽鐘自忘倦

秋山行旅圖

【元】虞集

春夏農務急新涼事徵遊飯糗旣盈橐治絲亦催裘升髙踐白石降觀索輕舟試問將何之結客趨神州珠光照連乘寶劍瑚鉤乘馬垂苜蓿縱目上髙丘防名羽林郎談笑覓封侯太行何崔嵬日莫推回輈古木多悲風長途使人愁羸驂見木末足倦霜雪稠谷口何人耕禾麻正盈疇出門不及裏酒饌相綢繆壯者酣以歌期頤醉而休安知萬里事有此千歲憂

題秋山行旅圖

【元】趙孟頫

老樹葉似雨浮嵐翠欲流西風驢背客吟斷野橋秋

題彭韞玉秋山行旅圖

【明】王恭

閒門秋晚葉皆飛徵路逢霜客漸稀獨樹斷猿愁逺騎隔林殘燒映行衣西風一飯人煙少落日千峯夕鳥微莫向他鄕畱滯久故園山水君歸

秋山行旅圖

【明】陳顥

千山落葉萬山云行到荒橋日已昏羨殺田家頭白叟半生足不離柴門

子昂秋林行客圖

【元】戴表元

石稜稜而白出樹悄悄以紅披嗟縞衣之嘉客方防蹇以何之

題關仝平橋行旅圖

【元】柳貫

關仝畫用神屠手善刀一割無全牛元气何年始磔裂靑天半壁尙分畱藤梢松骨鎖紐壯虫篆鳥章形體遒不觀盆盎與罍洗古人制作吾焉求

雪林行旅圖

【元】陶宗儀

積雪寒凝晝不消瓊林琪樹聳孤標寄言逆旅休辭倦西崦人家路尙遙

題秋暮山行圖

【金】段成已

亂山嵂崒爭淸妍寒林寂歷相緜聮人間黃塵千萬丈一防不到山林邊秋九澹薄秋气爽浮雲積翠何蔥芊髙風淒其脫木葉向來面目仍增娟江流一曲抱山麓孤舟斜日棲江湍行人何適來負擔腰膂犖確石頭路蹇驢鞭不前人家前塗渺何許望之不及憂悁悁問公何從得此本筆勢髣髴營丘傳我本山中人見之心惘然嵚歷落眞可笑對畫題詩思昔年

題楊祕監雪谷曉裝

【金】趙秉文

林空月已沈雪落風未埽束裝事晨徵之子渉逺道心知馬上人萬象入腹槁髥奴亦可人行李伴幽討塵中無此客風雲滿懷抱逢辰則伊呂不然商山皓如何苦憔悴薇蕨不得飽前身孟浩然後身窮賈島三生紙上形千古笑枯槁向來富貴骨露濕原上艸百年等一夢翻覆無醜好那知風雪臒不是蓬山老所以邢和璞一笑幾絕倒

雪谷曉裝圖

【金】龎鑄

溪流咽咽山昏昏前山後山同一雲天公談笑玉雪噴散爲花蕊白紛紛詩翁瘦馬之何許忍凍吟詩太淸古老奴寒縮私自語作奴莫比詩奴苦木僵石老鳥不飛山路益深詩益奇老奴忍笑憐翁癡不知嗜好乃爾爲楊侯胸中富丘壑醉裏筆端驅雪落因何不把此詩翁畫向艸堂深處著

雪谷早行圖

【金】蔡珪

冰風刮面雪埋屋客子晨徵有底忙我欲題詩還自笑東華待漏滿朝霜

跋雪谷早行圖

【元】王惲

谷口山深石徑開六花一夕浥浮埃披圖憶得經行處夜半盤車下嶺來

武元直雪霽早行圖【二首

元】王惲

亂峯疊巘玉崚嶒危棧何人趂早行似我姑山新道就神居東崦聽雞聲

雪擁天山六月寒冷云西北是長安行人馬上揚鞭喜猶勝南荒作熱官

題雪谷早行圖

【元】王惲

頭痛風炎萬里程行人何限把雙旌犯寒休訝徵車早冷嶺東邊是帝城

繆郎中雪谷早行圖

【元】馬祖常

十里寒林葉盡凋谷中深雪客行遙畱連獻賦遊梁苑辛苦哦詩過灞橋竹裂若聞金石奏山空不聽斧斤樵未央前殿冰花滿郎吏催班已趂朝

李咸熙蜀山旅思圖

【元】黃公望

憶昔蠶叢開蜀國崔嵬劍閣入寒云荒郊寂寂猨啼苦多少歸人不忍聞

題曉行圖

【元】李祁

鬱鬱溪上松瀼瀼艸頭露幽人愛淸景晨起就徵路翩然厭羸驂獨行不回顧浩浩誰與期靑山淡無數

早行圖

【元】程鉅夫

萬山回合路紆縈獨防羸驂款款行卻憶麻源三谷裏畫橋攜酒聽溪聲

徵人早行圖

【明】楊愼

杜鵑花下杜鵑啼烏臼樹頭烏臼棲不待鳴雞度關去夢中徵馬尙聞嘶

關路逢僧圖

【宋】賀鑄

蹇驢烏帽禪客落日黃塵故關巳悔棄繻昔去更逢挈履今還

題大年關路逢僧圖

【宋】晁說之

關深羈思滿風斷緑陰單一遇空門侶那知行路難

關山風雨圖

【元】張礎

山气凝寒雨不開江濤拍岸雪成堆漁翁慣識風波惡天際孤舟已早回

西風古道圖【爲寺

元僧賦】劉永之

古道西風匹馬還數家茅屋住秋山只疑路近東林寺遙聽鐘聲暮靄閒

潘子素王叔明來慰藉臨別爲寫水傍樹林圖

【元】倪瓚

積雨開新霽汀洲生緑蘋臨流望逺岫歸思忽如雲

題畫贈別王使君

【明】王世貞

杯酒踟躕日易曛靑山處處惜離羣莫言秋色難分贈君是靑雲我白雲

禦定歷代題畫詩類卷五十五

欽定四庫全書

禦定歷代題畫詩類卷五十六目錄

行旅類

題郭恕先雪霽江行圖【宋樓鑰】

題何侍禦所藏雪霽江行圖【元王惲三首】郭忠恕雪霽江行圖【明吳寛】

題江行圖【元錢惟善】

跋提刑王副使航海圖【元王惲二首】

汶上早行圖【元張翥】

梁貢父學士江行阻風圖【元鄧文原】

題範才元湘江喚舟圖【宋朱喬年】

題別浦逺來舟圖【宋陳造】

江岸艤舟圖【金趙秉文】

風雨停舟圖【元元好問】

風雨回舟圖【元李孝光】

題夏珪風雨行舟圖【明僧來復】

奉皇姑魯國長公主教題所藏巨然江山行舟圖【元柳貫】

題向伯共過峽圖【宋陳與義二首】

題袁子仁所藏巴船出峽圖【元吳萊】

吹簫出峽圖【元王冕】

郭忠恕出峽圖【明貝瓊】

題川船出峽圖【明僧宗衍】

出峽圖【明僧宗泐】

題野渡風煙圖【宋陳造】

過關渡水圖【金劉迎】

秋江晚渡圖【元牟巘】

秋江晚渡圖【元吳師道】

張僧繇秋江晚渡圖【元黃公望】

題秋江晚渡圖【元掲祐民】

題秋江晚渡圖【元丁復】

題秋江待渡圖【元錢選】

秋江待渡圖【元張雨】

題秋江待渡圖【明劉崧】

秋江待渡圖【明金幼孜】

題秋江喚渡【元胡長孺】

題雲溪待渡圖【元張翥】

王維雪渡圖【元黃公望】

題馬致逺淸溪曉渡圖【明張以寧】

雲溪曉泛圖【元李汾】

江船曉發圖【元王惲】

題蘆洲夜泊圖【明張鳳翼】

秋江夜泊圖【明僧宗泐】

題文湖州湘中推篷圖【元李元珪】

千里掀篷圖【明錢宰】

題千里掀篷圖【明髙棅】

題雪浦人歸圖【金劉迎】

長江歸櫂圖【元程鉅夫】

夏珪晴江歸櫂圖【元黃公望】

畫帳逺帆【唐皇甫冉】

李咸熙江幹帆影圖【元黃公望】

題趙仲穆江圃歸帆圖【元張翥】

春浦歸帆圖【元孟攀鱗】

逺浦歸帆圖【明謝士元】

題秋色歸舟圖【元僧至仁】

風雨維舟圖【明李日華】

題宋防宗寒江歸櫂圖【明汪廣洋】

題劉文偉府判收藏山莊夜歸圖【元龔璛】

題陳推府南歸圖【明程敏政】

自題晚歸圖【明龔詡】

逺歸圖【明陳繼儒】

風雨歸舟圖【元陶宗儀】

題風雨歸舟圖【元丁鶴年】

戴進風雨歸舟圖【明祝允明】

侯仲冶風雨歸莊圖【元陶宗儀】

夏珪風雪歸莊圖【明髙啟】

風雪歸莊圖【明僧宗泐】

題風雪歸莊圖【明僧一初】

蔡淵仲散木庵歸來圖【元唐肅】

題少保楊澹庵江鄕歸趣圖【明楊士奇】

髙太使吳淞歸興圖【明陳安】

題眞仁夫畫卷【宋劉克莊】

題畫【元貢性之】

題扇寄希仁【明謝承舉】

方文美畫【明張弼】

題畫【明程敏政】

題畫【明董其昌】

禦定歷代題畫詩類卷五十六目錄

欽定四庫全書

禦定歷代題畫詩類卷五十六

行旅類

題郭恕先雪霽江行圖

【宋】樓鑰

絕妙丹靑郭恕先幻成雪霽大江船沿流更飽輕帆舉上水仍勞百丈牽捩柁長年渾欲動褰帷佳客若將仙侍親曽泛滄浪月猶記蘭成射防年

題何侍禦所藏雪霽江行圖【三首元】王惲

雪霽澄江照眼開常年日月蔽兵埃而今風物眞堪畫滚滚行商兩浙來

柏臺霜信肅江楓寒入黃茅瘴已空一綫暮江春雪外枉將新意詫淸雄

炎瘴消殘一雪余勾吳無地不亨衢江山正要燕公筆卻防騾綱入畫圖

郭忠恕雪霽江行圖

【明】吳寛

路出三峽風颼颼江天雪霽宜行舟水枯灩澦髙突兀

木葉落盡俱東流艨艟相聯蔽江下半空結構如危樓兩舷之間可走馬主人恐是王益州獨嫌百物具篷底如何不設戈與矛後系一舟亦千斛什器滿載余瓿甌靑簾翠幙互掩映防繩錦纜紛綢繆玉鑪頻爇沈香火寒气不到瑚鉤篙工柁師噤無語指落層冰誰爲收安得挽以百牯牛代汝僕夫力且休人生得意在富貴鄕裏小兒驚宦遊望中隱隱連逺洲深樹落照哀猿愁日將暮矣泊何處萬里防轉靑山陬狂仙畫筆窮防搜圖外意思令人求陶翁願棄五斗米未肯折腰從督郵飄然輕颺孤舟去惟有葛巾猶在頭髙哉斯人誰與儔嗚呼髙哉斯人誰與儔

題江行圖

【元】錢惟善

七澤秋連楚雨昏布帆千里向荊門舟行莫近淸湘泊楓樹靑靑亦有猨

跋提刑王副使航海圖【二首

元】王惲

天險無逾海與江得人一葦卽能航懸知恢廓髙宗志夢繞商巖夜月蒼

鱷翻鼉作大江流舟楫顚危咽棹謳忽展畫圖還自悟當年風雨過封丘

汶上早行圖【上淸張

元道士寫】張翥

絳節前驅海日生川回已見汶陽城數峯曉翠和煙濕千樹春紅照地明原隰使華來煥爛河山風物入經營憑君更寫千巗月與聽鸞笙夜夜聲

梁貢父學士江行阻風圖

【元】鄧文原

匡廬枕長江彭蠡居上游我幼不識風濤怒但喜靑山緜亙急櫓鳴中流老來行道增百憂山有虎兕水次多蛟虯梁公示我江上圖空齋颯爽回髙秋想見飛防簸蕩驅陽侯雷鼓動地萬貔貅連檣十日不得發何異駿馬伏櫪鷹在韝行人徼福古祠下潔觴置酒防且柔小姑倚絕岸彭郎渺孤洲脈脈關情隔煙水不如天孫絕漢從牽牛明發風止江鏡淨楚天無際來櫂謳回首系舟處惟有參差煙樹飛鳬鷗世事翻覆那有定人生憂樂爲誰謀慨彼東逝川白日不得須防畱濯滄浪委浮休買田結屋山之幽擷芳釣鮮亦足樂安用髙門列鼎冠蓋誇鳴騶

題範才元湘江喚舟圖【用李居宋仁韻】朱喬年

天涯投老鬢驚秋夢想長江碧玉流忽對畫圖揩病眼失聲便欲喚歸舟

題別浦逺來舟圖

【宋】陳造

道人毫端妙用幻出煙水淮南頻與東風商略防時送我歸帆

江岸艤舟圖

【金】趙秉文

逺村樹如薺近岸舟如月孤舟泊沙尾危檣見木末前山景气佳日暮涼風發時有渡頭人蕭蕭吹素髮

風雨停舟圖

【元】元好問

老木髙風作意狂靑山和雨入微茫畫圖喚起扁舟夢一夜江聲撼客牀

風雨回舟圖

【元】李孝光

天昏地黒蛟龍惡風雨如山擘不開舟中自有刺蛟手笑殺舟師捩舵回

題夏珪風雨行舟圖

【明】僧來復

君遊南越我西秦盡日江頭采白蘋無限波濤起平陸順風休笑逆帆人

奉皇姑魯國長公主教題所藏巨然江山行舟圖

【元】柳貫

善畫如攻詩意到卽奇警蓋其疎儁姿筆墨無容騁斂之縑楮間咫尺萬里景巨然作江山所得盡幽夐防深風雨重曠朗雲霞屏秋光滿帆腹上下天一影白鳥不盡飛楓林有維艇稍前牛渚磯卻後瞿塘頂豈無乘航戒尙想然犀炳巨靈制坤軸割截爾何猛至今气淋漓幅背出光耿人言此非畫與幻本同境然師豈幻者貞勝以其靜我來覽遺迹皎若天機秉巫閭東北長岷蜀西南永朱邸雪消初春暉浮藻井開圖望神州時節躬朝請慨思禹成功重喜殷邦靖將鑄嶽牧金明堂安九鼎

題向伯共過峽圖【二首

宋】陳與義

旌旗翻日淮南道興罷歸來雪滿船正有佛元無處著獨將佳句了山川

過峽新圖世所傳峽中猶說泛舟仙柱天勲業須君手借我茅齋看十年

題袁子仁所藏巴船出峽圖

【元】吳萊

巴山一帶髙崔嵬巴江萬里從天來前夫疾挽後夫推黃牛白狗迎船開曉風東回水西上灩澦堆頭伏如象盤旋鳥道怕張帆汨沒龍淵驚掉槳世人性命重濤波吳鹽蜀麻得利多怪石急流須勇退貪夫險魄漫悲歌神禹釃江江更惡五丁鑿路空巖崿巴船可坐尙發危棧閣能行終淚落嗟玆舉目無不然直愁平地卽山川至喜亭邊聊酹酒長年三老好攤錢

吹簫出峽圖

【元】王冕

巓崖峭絕撐碧空倒掛老松如老龍奔流落峽噴白雲石角險過百丈洪我昔放舟從此出牽柁失勢气欲折春風回首三十年至今認得山頭月艸堂淸晨看圖畫畫裏之人閒似我波濤洶湧都不知橫簫自向船中坐酒壺茶具船上頭江山滿眼隨處遊安得更喚元丹丘相攜共上黃鶴樓

郭忠恕出峽圖

【明】貝瓊

巫峽何危哉夾拱如龍門禹治九州不得到此峽口水作雷霆奔問汝江中人防日三巴去峩眉五月銷古雪灩澦堆深虎須怒巫峽之險安可攀胡爲吳檣楚柁日日來往乎其間髙堂中有如花顏銀屏翠箔靑春閒涉此萬里道經年猶未還黃金不買死直欲髙南山汝舟非龍汝非虎黿鼉出沒饞蛟舞前者已脫後者號江神無情天又雨石巉巖兮利刄攢一葉宛轉行千盤覩此魂魄悸豈待杜宇夜叫猿聲酸安得鑿之盡平土萬古不識風波苦

題川船出峽圖

【明】僧宗衍

瞿塘險爲三峽門兩岸束急洪濤奔十丈江船萬斛力一篙失勢原無根前船才過後船出蜀商來往無虛日君不見人間行路難咫尺風波永相失

出峽圖

【明】僧宗泐

瞿塘水如馬五月不可下兩舟何處來披圖一驚詫前行稍趨平勢若閒暇者後來方履險眾篙不停把巖回古木披峽束哀湍瀉嗟爾駕舟人安危在操捨

題野渡風煙圖

【宋】陳造

畫師毫素筌蹄波光野色淒迷舟艤樹陰欲動魚驚帆影應低

過關渡水圖

【金】劉迎

短車無復駕靑牛散防方來對白鷗煙水從容許君獨暫須分我一船秋

秋江晚渡圖

【元】牟巘

晚來江上鯉魚風十里靑山一望中自是欲歸人意急等閒付與濟川功

秋江晚渡圖

【元】吳師道

十年吳楚客西東展捲髙歌興未窮渺渺孤舟呼不得好山無數夕陽中

張僧繇秋江晚渡圖

【元】黃公望

何處行來湖海流思歸憑倚隔溪舟楓林無限深秋色不動居人一防愁

題秋江晚渡圖

【元】掲祐民

柰楡株櫟楓樗村古臺半隱溪林根短橋細路入幽徑斷無人屋誰鄕枌逺山防云出木杪白沙丹葉隨洲痕岸莎時方蘸淨潦天霜气欲浮黃昬一舟橫衝破秋色中有坐客知奚云應言去早失歸晚夕陽下擲潛無曛巾衣各振離舸散到家定未關柴門吳越小景重摸索江湘雅致費討論豈無片壑可與共漁樵逸樂同雞豚彼翁欣還倚杖屨誰能無酒妻兒溫我生只爲書儋誤披捲坐對眞消魂黃金郿塢不若此浣花書屋翻能存還君圖卷百感嘆武陵溪上難尋源不能忘者舊山麓春日起處思聞猨

題秋江晚渡圖

【元】丁復

白雲在靑山紅葉爛無數亦有冬靑枝長松共如故茅堂當樹間江光澹凝素扁舟不可呼誰令汝來暮

題秋江待渡圖

【元】錢選

山色空蒙翠欲流長江淸澈一天秋茅茨落日寒煙外久立行人待渡舟

秋江待渡圖

【元】張雨

郁木坑頭蕭侍郎負薪歸去趂溪航解包席地彼誰子日暮途窮話尙長

題秋江待渡圖【爲蕭學

明士賦】劉崧

小航衝風岸將及行人下馬沙頭立水闊云深野渡閒天寒日暮歸心急人生行役安可休到江路盡還通舟誰能裹足山中老不識風波一日愁

秋江待渡圖

【明】金幼孜

秋山疊疊映云蘿渺渺長空接逺波日暮小舟爭渡急行人休唱竹枝歌

題秋江喚渡

【元】胡長孺

道傍木葉如渥丹歸急不知行路難靑嶂碧溪自喚渡蹇驢破帽秋【一作西】風寒裹頭長須甚徳色肩輕不借有餘力人間塵土深復深謹勿重賦招隱吟

題雲溪待渡圖

【元】張翥

晉陽山中蒲村渡斷阪連岡疊煙樹橫汾水落流更急客子西歸迫秋暮朔風轉雨作雪飛倚蓋沙頭泥沒屨後來者誰須我友望望津船出前漵濕云撲地邊鴻驚危橋掛岸徵馬生樵家有徑凍葉平土牀火暖無人聲亂峯倒倚白石爛空壑半壓冰槎橫歸來想象猶眼底詎擬褐夫能畫此溪明雪淨古色起一片荒寒在窗幾歲晚逺遊吾倦矣

王維雪渡圖

【元】黃公望

摩詰仙遊五百年畫稱雪渡未能傳只因曽入宣和府珍重令人綴短篇

題馬致逺淸溪曉渡圖

【明】張以寧

今晨髙臥不出戶歲晏黃塵九衢霧美人逺別索題詩眼明見此淸溪之曉渡溪傍秀林昨夜雨落花一寸無行路歌闌桃葉人斷腸艇子招招過溪去紅日靑霞半晦明白雲碧嶂相吞吐詩成君別我亦歸此景宛是經行處我呼九曲峯前船君帆正渡瀟湘渚鴈去防防紅葉天猿啼歷歷靑楓樹是時美人不相見我思美人美無度美人之材濟時具我老但有滄洲趣他日開圖思我時溪上春深采芳杜

雲溪曉泛圖

【元】李汾

曉景澹明月落影潭西丘晴川掛煙樹光拂云河流楓林入行色關山生白頭羨羨畫中人憶我秦川遊君帆渺何許儻下滄浪洲滄浪吾有約寄謝同盟鷗

江船曉發圖

【元】王惲

漠漠溪煙凍不飛一船煙火曉光遲風篷冷泛東山月似我茶洋早發時

題蘆洲夜泊圖

【明】張鳳翼

澤國煙波別有天敢論舟楫濟長川許多風浪都經過才得蘆花一夜眠

秋江夜泊圖

【明】僧宗泐

舊遊不省是何年曽向山陰夜泊船鐘磬逺來靑嶂外帆檣敧出碧灣前蘆洲月白鴈初下竹屋燈紅客未眠欲訪支郎無處覓至今淸興尙悠然

題文湖州湘中推篷圖

【元】李元珪

嶽王樓前湖水邊離歌驚覺鷓鴣眠生綃一幅秋云亂又上江南客子船

千里掀篷圖

【明】錢宰

空蒙一片隱菇蘆隔水靑山對酒徒作客豈能耽寂寞好詩彊半在江湖可憐有夢長縈繞曽記將身入畫圖千里掀篷知有意鄕船相遇問歸途

題千里掀篷圖【效常

明建體】髙棅

日沒川路闊松陰澄晚流掀篷臥天色超忽江潭秋渚月鏡中淨孤暉漾輕舟心將空際云身與波上鷗了視無外物曠然神逺遊予亦滄浪情從君問方洲

題雪浦人歸圖

【金】劉迎

亂目寶花雨過眉斑竹笻拏音迎畫鷁喜態動烏龍水鏡千江月風琴萬壑松遙知永今夕情話得從容

長江歸櫂圖

【元】程鉅夫

藹藹天始晴蒼蒼景將晚江波日東流遊子何時返

夏珪晴江歸櫂圖

【元】黃公望

漠漠江天吳楚分防重樹色防重云客心已逐歸帆好誰道溪邊有隱君

畫帳逺帆

【唐】皇甫冉

朝見巴江客暮見巴江客雲帆儻暫停中路陽臺夕

李咸熈江幹帆影圖

【元】黃公望

髙閣崔嵬瞰碧江布帆歸去鳥雙雙無邊樹色千峯秀一片晴光落短窗

題趙仲穆江圃歸帆圖

【元】張翥

西施浦頭鴻鴈聲薴蘿山下於莬行前村路暗愁未到回首海天秋月生

春浦帆歸圖

【元】孟攀鱗

涵空水色碧於苔照眼山光翠作堆疑是桃花源上客輕舟天外得春來

逺浦歸帆圖

【明】謝士元

日暮大江平依微見歸艇防幅飽西風須防楚天迥

題秋色歸舟圖

【元】僧至仁

滿目烽煙萬國秋江山何處可追遊吳淞水落鱸魚美風雨歸來一釣舟

風雨維舟圖

【明】李日華

江店酒香花正穠午潮初上碧連空篷籠暫掩蕭蕭雨柳外晴霞一縷紅

題宋徽宗寒江歸櫂圖

【明】汪廣洋

怪石奇花擁汴都上皇行樂在蓬壺不將深慮防侵侮卻把閒情托畫圖野艇風髙晴雪重江天水闊暮云孤斷鴻一去無消息啼殺延秋頭白烏

題劉文偉府判收藏山莊夜歸圖【元】龔璛

盤桓長松樹莽蒼歸薄暮惟應門外山見我蹇驢去泠泠野水聲子莊上路亦有東鄰僧分臥淸寒處

題陳推府南歸圖

【明】程敏政

萬歲聲中奏禮成一陽生處數歸程恩沾上國如春育路下中原似掌平朔气侵車憑酒遣寒風吹木助詩鳴蹇予亦作朝陵使望別難勝此日情

自題晚歸圖

【明】龔詡

紅樹離離映夕暉水天空闊鴈髙飛扁舟一个輕如葉常載先生半醉歸

逺歸圖

【明】陳繼

杜宇一聲春盡楊花千里人歸半捲東風羅幕任教雙燕飛飛

風雨歸舟圖

【元】陶宗儀

山雨溪風晚未休蕭蕭落葉滿汀洲漁船罷釣歸何處眼底狂瀾正可愁

題風雨歸舟圖

【元】丁鶴年

昔向滄浪弔獨醒中流風雨正揚舲江空風捲潮頭白野曠云迷峴首靑掛席正思遺佩浦推篷已過濯纓亭襄陽耆舊今安在撫幾長歌對畫屏

戴進風雨歸舟圖

【明】祝允明

黃陵廟下瀟湘浦西風作寒東作雨鷓鴣啼舌到無聲誰管行人望家苦柳州刺史幸不違長沙太傅音塵非翠蛾斑管在何處萬古重華呼不歸

侯仲冶風雨歸莊圖

【元】陶宗儀

黒雨橫江天漠漠饞蛟怒吼驚濤作扁舟冒險且歸來正恐明朝風更惡

夏珪風雪歸莊圖

【明】髙啟

江云粘波晚糢糊靑山忽失如忘逋乾坤瑩淨冰作壺春意散入千林枯野橋古渡行人無淸響瑟索鳴殘蘆江天萬里一老夫短蓑如蟻舟如鳬魚寒入泥不上罛歸來逺識漁村孤柴門夜叩聞犬呼逕竹壓折誰相扶山妻自炊稚子沽不羨炙肉圍紅鑪嗟余客遊歲屢䢐詩囊隨驢走髯奴長安何處覓酒徒飛花撲頭帽不烏旅舎無夢還江湖慙對風雪歸莊圖

風雪歸莊圖

【明】僧宗泐

山路獨歸翁手攜一壺酒千林雪正深扁舟在溪口茅茨闞石根垂蘿穿戶牖江城看圖人防回興嘆久

題風雪歸莊圖

【明】僧一初

北風號枯林寒云沒西嶺歸翁雪滿笠欲渡愁日暝孤舟斷磯下驚浪無時靜遂令世外人感此畫中景

蔡淵仲散木庵歸來圖

【元】唐肅

虎觀防書罷龍江返棹初白金君賜重黃髮宦情疎浩蕩芝山色蕭條散木居春田猶及種歸理白雲鉏題少保楊澹庵江鄕歸趣圖

【明】楊士奇

巴陵西畔楚江分曽泛湖波望嶽雲借得君山小龍笛月明吹向洞庭君

髙大使吳淞歸興圖

【明】陳安

楓落吳江白鴈飛天涯遊子正思歸香消夜月靑綾被涼入秋風白紵衣江浦蒹葭含宿雨驛亭楊柳帶斜暉分明記得西湖上載酒蘭舟近翠微

題眞仁夫畫卷

【宋】劉克莊

艸木黃落水雲莽蒼孤舟卸帆凍鴈失行昔余逺遊沿漓溯湘堠長店疎僕痡馬僵行李蕭然有詩滿囊今其老矣寧志四方撫捲追思歷歷不忘

題畫

【元】貢性之

雨蒲煙艸接風湍望入蒼梧九防寒怪得歸帆如馬健有人樓上倚防幹

題扇寄希仁

【明】謝承舉

雪晴莎暖忽離家北去頻看鴈影斜回首江南春漸老東風開到紫荊花

方文美畫

【明】張弼

花落春歸客未歸仲宣樓上倚斜暉故園遙在三江外緑徧蘼蕪燕子飛

題畫【送敏聰弟

明還河南】程敏政

西風吹徹桂花秋欲去珍禽不自由無限人間離別意海天明月照髙樓

題畫【送人歸

明江西】董其昌

歸鴻別鶴夜鐘殘徙倚霜庭醉不歡頗憶故山寒翠否天涯相向畫中看

禦定歷代題畫詩類卷五十六

欽定四庫全書

禦定歷代題畫詩類卷五十七目錄

羽獵類

和李尙書畫射虎圖歌【唐獨孤及】

南陽太守射虎圖【元程鉅夫】

題李蒲汀學士所藏趙千里射熊圖【明陸防】題周昉明皇水中射鹿圖【元雅勒呼】

題李徳新中宗射鹿圖【明髙啟】

題趙子昻射鹿圖【明李東陽】

戎王追彘圖【明髙啟】

題明皇追獾圖【明周敍】

題趙希逺按鷹圖【宋範成大】

題張戡獵圖【元於立】

題明皇【原本闕】箭圖【元馬祖常】

明皇驪山出獵圖【元王惲】

二王遊騎圖【元倪瓚】

射獵圖【元虞集二首】

射獵圖【元盧琦】

出獵圖【元楊維楨】

出獵圖【明詹同】

題出射圖【元戴良】

獵騎圖【明商輅四首】

胡防雪獵圖【明貝瓊】

題雪獵圖【明錢宰】

題五馬獵歸圖【元何中】

題淸秋出塞圖【明申時行】

遼人射獵圖【元李孝光】

金人出塞圖【元虞集】

題金人出塞圖【元李祈】

題女眞獵騎圖【元郯韶二首】

題金人獵騎圖【元劉永之】

胡人出獵圖【明謝承舉】

金人擊鞠圖【元傅若金二首】

劉器之陰山七騎圖【宋孔武仲】

題蕃騎圖【宋韓駒】

題蕃騎圖【宋朱子】

唐人寫胡騎圖【明祝允明】

元忠示胡人下程圖【宋梅堯臣】

題龍眠畫騎射抱毬戲【宋樓鑰】

題汪季路所藏李伯時飛騎斫鬃射楊枝及繡毬圖【宋楊萬里】

李龍眠飛騎習射圖【元吳師道】

題李伯時寶津騎士校馬射圖【元吳萊】

題開元王孫挾彈圖【元楊維楨】

四馬挾彈圖【元楊維楨】

題挾彈圖【元張遜】

王孫圖【明孫貫】

王孫挾彈圖【明黃哲】

挾彈圖【明汪廣洋】

題挾彈人馬圖【明張適】

題趙仲穆挾彈圖【明李東陽】

挾彈圖【明陳紹先二首】

題挾彈圖【明陳繼儒】

梁楷畫雪塞遊騎圖【元戴表元】

解鞍圖【元王惲三首】

毳幕卓歇圖【元王惲】

題打毬圖【元戴良】

禦定歷代題畫詩類卷五十七目錄

欽定四庫全書

禦定歷代題畫詩類卷五十七

羽獵類

和李尙書畫射虎圖歌

【唐】獨孤及

饑虎呀呀立當路萬夫震恐百獸怒彤弓金鏃當者誰鳴鞭飛鞚流星馳居然畫中見眞態若務除惡不顧私時和年丰五兵已白額未誅壯士恥分銖逺邇懸彀中不中不發思全功拾矢如破石可裂應弦盡敵山爲空殺气滿堂觀者駭颯若崕谷生長風精防入神在毫末作繢造物可同功方叔秉鉞受命新丹靑起予气益振厎綏靖難事可擬嗟嘆不足聲成文他時代天育萬物亦以此道安斯民

南陽太守射虎圖

【元】程鉅夫

一箭何妨一害除使星歸進兩珠欲知太守忠勤事請防南陽射虎圖

題李蒲汀學士所藏趙千里射熊圖

【明】陸深

王孫藻思錦繡紋防染靑山縈白雲避鴈霜髙錦樹出射熊風勁角弓聞似是西原獵場下公子翩翩齊騁馬捷如流電气十倍滿懷明月神瀟灑沙平艸淺石徑長左馳右突不可當直前一發遂得雋豈但百步能穿楊古來妙傳誇絕藝此幅摩挲今防世周詩藹藹歌夢祥漢館離離是何處蒲汀學士人中龍勘畫披圖最有工致身本在霄漢上雅興時落山林中武功文事亦素具細認丹靑有奇趣尙父曽聞載後車宣尼尙且供先簿試防更兆掌中珠雄風駿骨頭角殊他年隔座屏風裏喚取良工搨此圖

題周昉明皇水中射鹿圖

【元】雅勒呼

開元天子奮神武一矢成功定寰宇飛騎營中墮牝雞妖皇散落紛如雨邇來校獵渭城東姚崇發縱指顧中馬前十論效驅防君王已賀獲雋功波濤澒洞眞龍立應見波間老蛟泣畫師盤礡筆有神千載英姿如昨日君不見天寶年來事事非宮中行樂晝遊稀可憐野鹿銜花去猶向樽前按舞衣

題李徳新中宗射鹿圖

【明】髙啟

赭袍玉帶虯髯怒人如眞龍馬如虎英風猶似天可汗肯信昏孱困韋武上林艸緑聞呦呦飛鞚霹靂梢長楸畫旗圍合晚猶獵後庭雙陸誰行籌追遊不記房陵辱五王謫來勢猶獨空誇大羽發無虛不射妖狐射生鹿畫圖令人生感嗟天寶回首飄胡沙神孫早解習祖藝不遣銜出宮中花

題趙子昂射鹿圖

【明】李東陽

秋髙出獵長城下碧眼胡兒騎剗馬弓如月滿箭星流已向千山毛血灑馬前逸或可脫山下老麋身欲赭彼貪但爲口腹謀不見巴西放麑者吳興王孫燕薊客酒酣興發時潑墨極知紈綺足風流忘卻河山限南北噫吁嚱薛郎未掛天山弓披圖仰面來天風

戎王追彘圖

【明】髙啟

前騎脫奔後騎驚鴻急火燒秋艸獵場空一彘窮追勢難及大小當戶左右賢單於勇鋭閼支妍雕戈白羽漫爭發眾中得雋知誰先君不見天防將眞天子馳一馬殪四豕

題明皇追獾圖

【明】周敍

朝罷鳴弰動終南校獵遊追獾應適意銜橛卻忘憂日入黃雲暮風生碧艸秋從官無諫疏不復憶韓休

題趙希逺按鷹圖

【宋】範成大

學射春山萬嵗湖牙門獵騎捲平蕪如今黃土原邊夢猶識呼鷹嗾犬圖

題張戡獵圖

【元】於立

八月九月天雨霜北風吹沙邊艸黃騂弓白羽黃金鏑虎皮蒙鞍懸兩狼契丹小兒頭半禿生來重飲常食肉彎弓射獵不遺鏃阿防但遣韓盧逐解鞍野食仍割鮮止息還依沙艸邊同唱胡歌作胡語醉來卻耽穹廬眠嗟哉爾防良獨苦致身三月如何補縱然欲作管城君秦人少恩棄如土

題明皇【原本闕】箭圖

【元】馬祖常

寜王玉笛吹鳯凰桐花秋露宮晝長開元天子忽思武手中金箭照眼光何物羣婢出後房羽林孤兒射殺將坐中凜凜無漁陽

明皇驪山出獵圖

【元】王惲

五家錦繡迷川谷萬馬旌旗獵帝師治亂兩途明在眼丹靑渾是黍離詩

二王遊騎圖

【元】倪瓚

每憶開元全盛時二王遊騎日追隨鶺鴒原上雙兄弟挾彈荒郊想鳯池

射獵圖【二首

元】虞集

羽獵長年從翠華合圍八月度龍沙蕭蕭徒禦圖中見猶想君庖賜滿車

日暮推車力已疲道逢猛虎快饞饑負嵎何待要馮婦弱婦嬰兒未可欺

射獵圖

【元】盧琦

倦飛鳥十年繭足愁山川安得千金購神駿攬轡欲盡東南天

出獵圖

【元】楊維楨

燕支花開春日暉從官遊騎去如飛分明一段龍沙景白鴈黃羊好打圍

出獵圖

【明】詹同

朔風凜凜吹龍沙年年馬上長爲家陰山大漠百艸死獵徧靑海濵天涯旌旗裂盡霜花濕萬騎貔貅似雲集蒼鷹歘起若飛電四尺神作人立什圍五攻兵法存發縱指示知何人豈無詭遇獲禽者誰能爲爾鸞梟分直將勇气飽所欲寢虎之皮食虎肉生擒山下九靑兕射殺巖前雙白鹿日暮歸來雪洗箭血灑鮏气滿河曲穹廬散野如繁星涼月蕭蕭照平陸駱漿跪進瑪瑙盌黃面奚奴眼睛緑明朝滿馬防斕斑畨王喜生紅玉顏焉知祝网三驅意但醉氍毹紫塞間君不見暴殄天物焚咸丘畫師之筆學春秋還君此圖長太息使我忽憶比蒲搜

題出射圖

【元】戴良

玉門闗南百艸腓玉門闗北鬭兵稀邊頭無事馬秋肥將軍出射沙塵彌一胡據鞍執大旗翩然前導疾若飛一胡引弰如附枝一胡放箭箭不知後有兩胡蹙騎追側身拔鏃恐鏃遺玉門闗城迥且巍一時士馬何神奇我來塞外按邊陲曽揮此馬防君騎爲君取酒盡千卮醉裏爭誇戰勝歸到今已是十年期畫家所冩是邪非卻憶當初親見時

獵騎圖【春夏秋

明冬四首】商輅

林松濕露翠華重仙桃醉日凝香夢芳艸叢生緑樹陰落花盡補蒼苔空完顏躍馬當靑年戎袍照日何鮮妍玉鞍錦韉黃金勒紅纓紫鞚瑚鞭雕弓滿張面如赭气捲黃河掌中防仰天一箭中飛禽委翅欲逐回風下角鷹鉤爪目如電利吻淬若龍泉劍畨韝掣斷緑絲韁狡妖狐膽驚顫羣駝露出紫茸峯金鈴系犬奔長風旌纛揺紅日光薄鴈門金鼓聲咚咚君臣演武飽韜略範我馳驅在獵較要知見者舉欣欣庶防與民能同樂逺山近山翠欲滴溪栁沙栁靑如織薫風扇涼自南來旌旄遙撼邊云濕羽林徵馬鳴蕭蕭角弓在手箭在腰畫防煌煌輝白日黃沙漠漠連靑霄海東之靑偏豪爽鐵作毛衣金作掌聳身跨霧轉招搖鴐鵞灑血隨艸莽紫衣控著白玉鞭萬騎馳突相後先貔貅仰視復拍掌歡呼動地聲駢闐香騰雞舌煙縹緲飛入鮫綃輕裊裊紫塞闗頭日欲晡賀蘭山下天還曉胡笳一曲興未足帳裏葡萄酒新熟齊宣邈矣不可追推恩始自牛觳觫薊門霜落悲秋艸葉飛滿地無人埽鑾輿曉出明光宮揚鞭走馬闗東道天閒十二分鴈行虎蹲豹躑爭低昻戎袂吹風日杲杲陣雲橫塞天茫茫奔鹿馳何迫速長劍短防相追逐肅肅響徹云影寒呦呦鳴透空山緑野雉嘎嘎原頭飛錦毛五色光陸離翻身抽矢將欲射巧力恐逐冰弦移丹靑一幅監前代幾度桑田變滄海靈囿靈沼尙可徴金城湯池將安在東龍行日西龍雨乾坤已屬大明主當今偃武更修文世際雍熈侔舜禹連日同云陰匝地陽烏濕翅飛不起翠華遙指太行山獵騎悉渡漳江水君王獨控玉花騘欲動不動偏豪雄冰弦雕弓白羽箭精神炯炯明雙瞳將軍呼獒躑躅來左右咆聲如雷山羊野鹿紛交馳俛首落膽鳴悲哀勇士持挺擊奔兔壯气如山力如虎扶桑樹折玉闗開宇宙颯颯寒風度貂裘斜擁半酣醺轅門撾鼔聲殷殷笳吹遙翻瀚海波旌旗逺蔽天山云嗟哉成湯恩浩蕩仁愛及物見祝网贏得芳名照汗靑至今千古令人仰

胡防雪獵圖【爲徐復

明初賦】貝瓊

太古天驕宅幽朔平沙四面無城郭生兒豈識種禾黍走狗呼鷹共爲樂北風颾颾大雪濕越塹淩岡馬蹄急弓開滿月不虛發赤豹熊號且泣日暮兩狼歸掛鞍燕支勸酒左右彈一時快意良不惡金刀割鮮行玉盤君不見漢家天子獵四海塞下將軍歸奏凱靑丘云夢何足誇猛虎長鯨肉俱醢

題雪獵圖

【明】錢宰

胡兒善騎射出獵古戰場白雪日夜飛蕭蕭朔風涼黃艸蔽沙磧馬肥弓力彊小隊出漢南十騎如龍驤前驅逐猛虎後騎接飛獐翻身激羽箭疊中兩羚羊熊何前卻猛气亦跳梁南行顧長防北走脫飛鎗聫鑣愈奮捷性命不得將自謂足馳騁意气何揚揚寜思漢廷將英勇際武皇去年出雲中置郡定朔方今年戰髙闕夜圍右賢王小勇何足矜萬里開邊疆

題五馬獵歸圖

【元】何中

秋野肅肅秋艸萋萋天空鴈度呼鷹時一馬前行四馬隨前者回顧相指揮最後兩人俱下馬一人拱手俯聽之一人挐麞毛色肥角弓在弢箭在房人馬意態何遲遲知從底處射獵歸莫是營州少年幷州兒閒中貌此知爲誰筆力精勁妙莫窺我疑此畫有似汲冢古書出蠧簡殘逸有缺遺不須完足自可寶古人日逺何由追嗚呼古人日逺何由追

題淸秋出塞圖

【明】申時行

生不識醫無閭夢不到狼居胥瞥然示我出塞圖令我目心神䢐憶昔籌邊贊廟謨桓桓司馬傑丈夫帝授節鉞臨菟髙憑熊軾佩虎符楡闗九月沙艸枯霜鷹下擊秋原蕪煙荒云慘天糢糊惟玆遼左僻海隅頻年侵擾無寜都射雕躍馬彎彊弧司馬申令陳師徒指揮鐵如意翫弄金僕姑揚旌督戰親援枹萬卒超距爭先驅奔狼突豕皆就俘凱歌入奏天顏愉司馬讓功欿若無但云將士多勤劬何以勞行役請蠲幕府租何以卹饑疲請發司農儲人人挾纊齊歡呼自從司馬歸江湖遼人茹苦若堇荼荷戈不解甲挽粟仍飛芻羽檄徵材官絡繹在道塗震鄰之恐非剝膚騷動根本何爲乎安得再起司馬登戎樞坐紆長防銷隠虞國威震疊邊人蘇

遼人射獵圖

【元】李孝光

美人貂帽玉驄馬誰其從之臂鷹者沙寒艸白天雨霜落日馳獵遼城下塞南健婦方把鉏丈夫戍邊官索租

金人出塞圖

【元】虞集

海風吹沙如捲濤髙爲陁磧深爲壕築壘其上嚴周遭名王專居气振豪肉食湩飲田爲遨八月艸白風颼颾馬食艸實輕骨毛加弦試弓復置櫜今日不樂心慅慅什什伍伍呼其曹銀黃鶻明繡袍鷓鴣小管隨鳴鞉背孤向虛出北臯海東之鷙王不驕錦鞲金鏃紅絨絳按習久蓄思一超是時皛淸天翳絕鴐鵞東來云帖帖去地萬仭天一瞥離婁屬望自力竭防如聞音鷙一掣束身直上不回折遂使孤飛一片雪頃刻平蕪灑毛血爭誇得雋頓足恱掛縣狼何足說旌旗先歸向城闕落日悲風起蕭屑煙塵滿城鼓防咽大酋要王具甘歠王亦欣然沃焦熱閼支出迎騎小驖琵琶兩姬紅顴頰歌舞疊進醉燭滅穹廬斜轉氍毺月

題金人出塞圖

【元】李祈

窮林立喬松峭壁插平地蒼茫絕飛鳥倏忽見羣騎雜襲衣與裘蒙茸間氊毳差池鞭弭間孰識誰賤貴憶昔從北徵驅車出幽薊天時大雨雪道逺恐遂泥牛馬俱阻寒驢騾縮如蝟所見人物殊適與此圖類當時皇風淳聲敎浹遐裔雕題與被髮商貨罔不至自從煙塵生河海隔氛翳舟車斷往來榛莽極荒穢邂逅見此圖俯仰今昔異矯首欲無言長空正迢遞

題女眞獵騎圖【二首

元】郯韶

白艸原頭聞鴈聲黃沙磧裏馬蹄輕舉頭忽見邊城月倒著絲鞭不肯行

塞上秋鴻白雪飛濺濺生血灑毛衣日斜卻過輪臺下爭防紅妝獵騎歸

題金人獵騎圖

【元】劉永之

昔者金源起東北萬馬南馳蹴中國靑蓋趨燕艮嶽摧殺气如雲暗吳越天旋日轉息戰爭裹革包兵交玉帛朔南無事號太平頗習華風變蠻貊旣尊儒術尙文事立進畫圖供翫閱是時張戡畫馬尺素流傳擅聲價此圖彷佛戡所作似貎燕山馳獵者秋髙露白葭葦黃隱約寒山接平野虎韀鶴轡赤茸鞧騎影聮翩意閒雅龍媒振鬛望空闊足若奔星汗流赭前驅後逐爭豪雄左旋右轉若回風鴐鵝驚飛百獸駭蒼鷹脫臂騰髙空防馬數獲落日紫金盤行炙饜奴僮當時觀者徒嘆息冩入丹靑眞國工古愚先生最好事錦標鈿束紆鸞龍郡齋展翫當淸晝驚飇颯颯吹簾櫳白頭書生幽薊客不覺涕淚霑膺胸百年興廢恍如夢苜蓿蕭蕭迷古宮

胡人出獵圖

【明】謝承舉

秋野胡奴獵鬭歡鴐鵝鴻鴈正號寒邊闗今有韓都尉不敢揚鞭過賀蘭

金人擊鞠圖

【元】傅若金

駿馬如雲擊鞠馳衣冠彷佛正隆時向來北地誇豪俊不省中原厭亂離

金人擊鞠圖

【元】傅若金

古來北方善騎射材力往往矜豪雄吾觀金人擊鞠圖意气已欲橫土中黃旗雕羽指天黒繡柱龍鱗掀日紅鳴鞭縱轡捷一發左回右折如旋風流星迸亂拂衣裏飛電翕忽生馬鬃極知此藝較輕矯馳騁亦似觀成功後來唇齒不自惜縱習武勇終亡國當時得失爭一丸百嵗安危復何益

劉器之陰山七騎圖

【宋】孔武仲

北風颯颯邊云黃飛沙曀日天慘蒼鴐鵝鳴哀鴈不翔七騎正出陰山傍邊地陰塵嵗無陽鳥飛墮翼人立僵犯寒跨鞍知悍彊以此決戰誰能當面顏𨿽在姓莫詳一一胡帽胡衣裳馬蹄澀縮弓不張但見旗斾隨飛揚鳯缾倒酒進奚王俯仰意气驕雪霜橫斜道路深淺岡相見射獲多麏麞時平不復憂犬羊但見樓蘭馳驌驦仍嗤苦淡無輝光人生所樂惟故鄕彭城妙本家世藏托以輕縑盛錦囊持來書卷臨華堂環視嘆詫防發狂我生未省到朔方坐令出塞意慨慷攘歸可敵千金裝長厚不疑同捨郎

題蕃騎圖

【宋】韓駒

塞上漠漠黃雲秋黃須胡兒騎紫驑一馬攙前弄風走胡兒掣轡空驤首回鞭愼莫向南馳漢家將軍方打圍奪弓射汝猶可脫奪汝善馬何由歸

題蕃騎圖

【宋】朱子

傳聞姑【闕一字】欲南侵愁破雄邊老將心卻是燕姬能捍敵不教行到殺胡林

唐人冩胡騎圖

【明】祝允明

天山一夜雪北風吹不幹胡兒騎馬出踏碎白瑯玕鬈胡擁羶項旃毳不知寒季冬飛鳥絕虛弦控不彈焉知北海鴈髙翥入長安帛書天上度何功報可汗

元忠示胡人下程圖

【宋】梅堯臣

單於獵罷臥錦紅解鞍休騎荒磧中蒼駒騧駱六十匹隱谷映坡分尾鬉九駞五牛羊頗倍沙艸晚牧生寒風貴賤小大指五百執作意態皆不同二鷹在臂二鷹架駿犬當對寜爭功氊廬鼎列帳幙擁鼔角未吹驚寒鴻土山髙髙置烽燧毛囊貯獲閒刀弓水泉在側挹其上長河杳杳流無窮素紈六幅筆何巧胡瓌盡妙誰能通今日都城有別識別識共許劉元忠

題龍眠畫騎射抱毬戲

【宋】樓鑰

緑楊防枝挿平沙柔梢裊裊隨風斜紅綃去地不及尺錦袍壯士斫鬃射橫磨箭鋒滿分靶一箭正截紅綃下前騎長纓抱繡毬後騎射中如星流繡毬飛防最難射十中三四稱爲優元丰防士集英殿金門應奉人方倦日長因過衛士班飛騎連云人馬健駕幸寶津知有日窮景馳驅欣縱觀龍眠胸中空萬象駭目洞心千萬變追圖大槪冩當時至今想象如親見靜中似有叱吒聲墨淡猶疑錦繡閒窗撫卷三嘆息一紀胡塵暗防甸安得士馬有如此長驅爲決單於戰

題汪季路所藏李伯時飛騎斫鬃射楊枝及繡毬

圖

【宋】楊萬里

虎夫馳射殿西偏一箭穿毬不再彎飛騎新圖天上本龍眠偸得到人間

李龍眠飛騎習射圖

【元】吳師道

東都全盛稱元丰天子慷慨思奇功搜兵閱馬振百度坐欲折箠笞羌戎羽林衛士天下選內廐汗血皆飛龍射毬穿栁𨿽戲劇移置行陣寜非雄從臣絕藝龍眠翁曽喚仗明光宮斫鬃飛防親眼見十年落筆逾精工君不見開元天寶馬蕃庶畫手亦有曹韓同承平涵育賴休澤人與物防眞奇逢好頭赤玉花驄轉首一笑浮雲空盛衰反覆古今夢寶津無樹吹秋風紛更擾擾竟何益禍起大梁塵再防披圖考古三嘆息我思聖人憂日中

題李伯時寶津騎士校馬射圖【元】吳萊

東都天子幸寶津左右突騎多近臣少年據鞍卽齊足靑栁絳綃不遺鏃前手引弰如附枝後手放箭箭不知羽林劍客塵霧彌蘭筋蕙腕雹聲馳先朝射技兵恨弱舊柵毬門馬驚躍軍書到夏風噴河使節通遼雪跑幕南宮試士親見來筆下俊逸眞龍媒澄心一紙依稀在畫家六法猶神彩誰歟醇駟誰牛車收盡騏驥防蹇驢男兒虛用懸門弧嗚呼壯哉彼武夫

題開元王孫挾彈圖

【元】楊維楨

開元少年意气雄任俠不數陳孟公文犀束帶鵠被小驕馬颯踏如飛龍側身仰望目瞿瞿爲有流鸎在髙樹兩騎聫翩未敢前看送金丸落飛羽白頭烏啄延秋門漁陽塵起天地昏瑚寶玦散原野空令野客哀王孫平原公子五色筆俗史庸工俱辟易冩成圖畫鑑興衰未必奢淫不亡國

四馬挾彈圖

【元】楊維楨

八駿瑤池一半歸錦袍欲脫玉腰圍君王手挾流星彈莫打慈烏繞樹飛

題挾彈圖

【元】張遜

緑樹陰陰水滿堤春風立馬防黃鸝憑郎金彈莫輕發恐有慈烏來上棲

王孫圖

【明】孫蕡

誰拈金彈倚靑騘鞍面開元結束同好似華淸二三月緑陰籠仗入離宮

王孫挾彈圖

【明】黃哲

樂遊原上競繁華騎出天南白鼻騧宮錦不愁淸露濕五陵松柏絢朝霞

挾彈圖

【明】汪廣洋

宮樹巳聞鶯王孫挾彈行金丸非愛惜爲爾好音聲

題挾彈人馬圖

【明】張適

驄騎閒行不用鞭緑陰原上艸芊芊是誰催促春歸去卻把金丸打杜鵑

題趙仲穆挾彈圖

【明】李東陽

東風挾彈小城春遊騎飛韁不動塵道上相逢休借問衛家兄弟霍家親

挾彈圖【二首

明】陳紹光

連錢驄馬雕鞍新銀蹄蹀躞揚風塵一聲嘶過沙隄畔雨香雲暖當芳春烏紗云錦新承賜侍宴明光醉歸去彎弓挾彈望飛禽落花滿地無尋處

奚官平明出建章金羈白馬多恩光翻身忽見艸中雕弓滿彀如鷹揚四蹄蹴踏煙莎短垂鞭緩把絲韁綰歸來猶帶上林酣揮袂香風春日暖

題挾彈圖

【明】陳繼儒

白馬雕鞍艷綺羅東城南陌徧經過金丸且莫輕拋擲緑樹春深乳雀多

梁楷畫雪塞遊騎圖

【元】戴表元

聳脰攢蹄一駐鞍氊衣韋帽白漫漫秖應田舍騎牛者無此風沙踏雪寒

解鞍圖【三首

元】王惲

川流縈帶燒痕靑萬帳風煙扈漢營長記散軍郊射罷丹靑圖上防升平

瀟瀟牙帳野河春羽獵歸來日未曛展放畫圖還記得二年鞍馬過牛羣

髙空云迥射雕還細艸平沙困解鞍醉裏淸寒將夢去春風吹雪防旗竿

毳幕卓歇圖

【元】王惲

牙旗風輭馬蕭蕭渭水歸來气更豪想得龍沙西北道際天風艸黒山髙

題打毬圖

【元】戴良

羣胡擊毬世未見人馬盤盤若風旋場中一防走如飛三人躍馬爭先馳兩人翻身驚且嘆前視後視回回轉平沙蹙踏黃入天肯使蒼鷹飛向前身忘激射但狂走未知毬落誰人手君不見秦失其鹿人共逐劉項雌雄防翻覆

禦定歷代題畫詩類卷五十七

欽定四庫全書

禦定歷代題畫詩類卷五十八目錄

仕女類

倚竹圖【宋範成大】

倚竹圖【元王惲三首】

修竹士女圖【元張雨】

修竹美人圖【明王燧】

翠竹黃花二仕女圖【明徐賁二首】

修竹仕女【明姚綸】

修竹仕女【明吳寛】

題沈侗齋修竹仕女【明文徴明】

嗅梅圖【宋範成大】

嗅梅圖【金李仲略】

題梅花仕女【元李元珪】

梅邊美人【明夏寅】

梅樹美人畫【明徐渭】

梧桐仕女圖【元郯韶】

梧桐仕女圖【明鄒亮】

題碧梧美人【元華幼武】

題馮叔才芭蕉仕女【元鄭洪】

題芭蕉美人圖【元楊維楨】

芭蕉仕女【元張天英二首】

芭蕉仕女圖【元郯韶】

芭蕉美人圖【明髙啟】

題芭蕉仕女【明髙啟】

紅緑蕉二女圖【明楊基二首】

題芭蕉仕女【明文彭】

芭蕉美人圖【明朱諫】

芭蕉美人【明夏寅】

題芭蕉仕女【明唐寅】

芭蕉仕女【明闕名】

蕉萱仕女【明唐庠】

題美人翦牡丹【元李祈】

題牡丹仕女圖【明錢宰】

題辛夷仕女圖【元秦約】

海棠仕女圖【明鄭瀱】

題桂花美人【明髙啟】

翦花仕女【元張昱】

題撚花仕女圖【元楊維楨】

防花仕女圖【元倪瓚】

劉曜卿畫折花宮女【元張昱】

折花背立二美人圖【明徐賁二首】

折花仕女【明楊基】

折花仕女【明沈周】

折花仕女【明姚綬】

題折花美人圖【明徐渭】

宮女賞花圖【元袁桷】

題張彥明所藏翦紙惜花春起早圖【元岑安卿】題美人惜花圖【明張鳯翼】

花前獨立圖【明錢宰】

簪花圖【明陳繼儒】

鬭艸圖【明張鳯翼】

美人撲蝶圖【明髙啟】

題美人撲蝶圖【明王偁】

觀蝶仕女【明楊基】

馴鶴圖【金王予可】

內人臂白鸚鵡圖【元陳深】

題鸚鵡仕女圖【元張昱】

題宮人調鸚圖【明王世貞】

題李亮功家周昉畫美人琴阮圖【宋黃庭堅】內人阮琴圖【元陳髙】

題美人琴阮圖【元�韶】

美人摘阮圖歌【明髙啟】

題摘阮圖【明王世貞】

爲錢理容題美人月琴圖【明湯勣】

題美人彈琴圖【明張鳯翼】

題二宮人琴壺圖【元薩都拉】

題張叔厚描琵琶仕女【元熊夢祥】

題琵琶仕女圖【元宋本先】

題張叔厚畫琵琶仕女【元鄭東】

琵琶仕女【明祝允明】

抱琵琶偶竚蕉陰美人【明徐渭】

題美人彈箜篌圖【明張鳯翼】

周昉橫笛圖【元張憲】

吹笛仕女圖【明張泰】

夜月吹簫圖【元王翰】

周昉按樂圖【元李俊民】

周昉按樂圖【元張翥】

舞姬脫鞋歌題畫【明楊愼】

舞困圖【明郭武】

宮女度曲圖【元袁桷】

宮娥奕碁圖【元袁桷】

題雙陸仕女【明貝瓊】

禦定歷代題畫詩類卷五十八目錄

欽定四庫全書

禦定歷代題畫詩類卷五十八

仕女類

倚竹圖

【宋】範成大

輕薄人情翻覆手冰容卻耐幽居久闗中舊事逐春休付與行人莫回首目送斜陽忘卻歸竹風揺曳翠羅衣君防脈脈無言處中有杜陵饑客詩

倚竹圖【三首

元】王惲

錦字挑香翠易顰一枝修竹立湘裙定情正在冰霜操不到琴臺日暮云

粉香沾袖怯輕寒都著幽情寄竹間多是楚山湘水怨不應空待賣珠還

天寒翠袖盡輕盈暮倚湘筠思不勝何異澗阿幽隠士長材空抱乏賔興

修竹仕女圖

【元】張雨

空谷佳人玉佩璫瑯玕斜搭領巾長杜陵野老多才思

解道風吹細細香

修竹美人圖

【明】王燧

蘭膏香膩盤云緑愁鎖春山黛痕蹙天寒日暮悄無言翠袖盈盈倚修竹修竹無心亦有情竹花結實珠繁榮秦樓人去彩鸞杳湘江種得相思成相思有種何時歇竹上年年怨離別千古魂銷怨不銷涙紅染作鴛鴦血翠竹黃花二仕女圖【二首

明】徐賁

蘿屋煙緜斂防夕錦瑟罷彈機罷織寒濃翠薄妒蟬衫竹色搖風競疎碧鳯聲天逺誰能聞緑蛾黛影愁不分楚山九防昨宵夢淚花染盡瀟湘云

翠衫輕薄裁新蟬瑯玕獻碧爭秋妍愁縈翠黛向誰是望中九防芙蓉煙淚簇霜痕紫雲淺曉色初凝寒意軟賣珠小婢未還家倚風獨防黃菊花

修竹仕女

【明】姚綸

瑤臺無信托靑鸞一寸芳心思萬端更向東風倚修竹翠衫禁得防多寒

修竹仕女圖

【明】吳寛

曽讀杜甫佳人篇佳人今向畫圖傳練裙縞袂春風裏不減花神並水仙牽蘿補屋居空谷日暮依然倚修竹只隔西鄰短短墻楊花楡莢紛相逐

題沈侗齋修竹仕女

【明】文徴明

開盡閒花艸漫坡靑春零落柰愁何詩人自惜鉛華冷翻出天寒翠袖歌

嗅梅圖

【宋】範成大

雪意勒花愁未解背陰一朶寒先退東風還是去年香不比人心容易攺宿酒瞢騰正耐春花枝人面兩時新相防好作風流伴只恐花枝卻妬人

嗅梅圖

【金】李仲略

朧朧霽色冷黃昏缺月疎籬水外村人在天涯花在手一枝香雪寄銷魂

題梅花仕女

【元】李元珪

夢裏尋香出曉城一聲殘角暗魂驚美人不作羅浮夢獨倚梅花防月明

梅邊美人

【明】夏寅

欲向東風問早春閒來花底步香塵試防一種嬋娟態卽是羅浮夢里人

梅樹美人畫

【明】徐渭

霜重衾單少婦孤遼西秋半去徵夫至今不寄一行字欲寄梅花花尙無

梧桐仕女圖

【元】郯韶

厭厭防步出深宮露濕紅綃怯晚風爭信長門今夜月肯分淸影照梧桐

梧桐仕女圖【爲錢孟

明實題】鄒亮

蘭膏膩滑金釵澑繡帶斜分軃香袖瑣窗睡起思嬌慵練裙六幅湘波皺月轉虛櫩風滿林碧雲迢遞銀河深香塵不到襪羅冷下階踏碎梧桐陰梧桐老去孫枝長枝上鳯凰棲兩兩憑誰巧斲琴瑟成諧奏宮商協幽響蕭郎不歸春意闌夢繞梨云花作團銀塘露冷芙蓉老錦鴛怨入秋風寒楚雲湘水鱗鴻杳兩防春山愁不埽低徊顧影悄無言明朝只恐朱顏老

題碧梧美人

【元】華幼武

晚涼新著絳綃衣月淡香階步玉墀卻怕姮娥妒顏色鳯皇枝下立多時

題馮叔才芭蕉仕女

【元】鄭洪

楊花夢覺春陰陰鳯釵綰髻雙黃金守宮血冷臂如削豆防繭紅愁正深羅衣熨帖沈煙縷恨身不作雙飛羽芭蕉心折郎未歸蔍蔥花開淚如雨

題芭蕉美人圖

【元】楊維楨

髻雲淺露月牙彎獨立西風意自閒書破緑蕉雙鳯尾不隨紅葉到人間

芭蕉仕女【二首

元】張天英

爲愛芭蕉步玉除云根飛翠濕霞裾蕊珠宮裏歸期近懶把芳心葉上書

瑤砌春陰翠气明玉顏彷佛見飛瓊幽懷自厭黃金屋閒向芭蕉花下行

芭蕉仕女圖

【元】郯韶

玉階風細漏遲遲月冷笄珈鬢影垂怪底新涼滿團扇紅蕉花下立多時

芭蕉美人圖

【明】髙啟

琴罷詠春朝餘酲吸露銷詩成無落葉聊爲冩芭蕉

題芭蕉仕女

【明】髙啟

秋宮睡起試生羅閒向芭蕉石畔過怪底早涼欺匣扇夜來葉上雨聲多

紅緑蕉二女圖【二首

明】楊基

兩樹紅蕉隔禁扉曉涼攜伴試羅衣金鈴小犬迎人吠應怪秋來出院稀

爲折芙蓉向禦溝碧羅衣薄又驚秋侍兒剛道新涼好不解芭蕉與扇愁

題芭蕉仕女

【明】文彭

雲鬢冰肌態橫生瑤階瓊砌照人明午窗夢醒渾無事閒防芭蕉獨自行

芭蕉美人圖

【明】朱諫

何處飛花減春色一葉芭蕉轉深碧薫風窗下似酒濃玉顏一醉嬌無力芭蕉正好窗下防翠眉掩映憑防幹莫遣西風剪梧葉滿庭白露生淸寒君不見玉環舊日防牡丹玻瓈進酒君王歡馬嵬山前墮靑艸香囊不返蓬萊魂至今野燒連髙原圖畫芭蕉何足言

芭蕉美人

【明】夏寅

曉妝才罷思徘徊羅襪輕移步緑苔試向芭蕉問春信一緘芳札爲誰開

題芭蕉仕女

【明】唐寅

獸額朱扉小院深緑窗含霧靜愔愔有人獨對芭蕉坐因爲春愁不放心

芭蕉仕女

【明】闕名

獨立徘徊意若何羊車聲已過鑾坡黃金屋裏春風面不及芭蕉雨露多

蕉萱仕女

【明】唐庠

羅襪生香踏軟沙釵橫玉燕鬢松鴉春心正似芭蕉捲羞見宜男並蔕花

題美人翦牡丹

【元】李祈

沈香亭北玉防幹占盡風流是牡丹揀取一枝和露翦殷勤畱向手中防

題牡丹仕女圖

【明】錢宰

樂府黎園曲漫裁內家新奏牡丹開下階立得花陰轉李白承宣詔未來

題辛夷仕女圖

【元】秦約

辛夷破花香霧寒翠檻十二朱防幹九鸞釵墮釧籠玉綽態溫溫睡新足蹙金裙衩繡裲襠背人不語防春光重屏吹香隔瑤地塗抹花房紫霞膩眾中偏數好容色獨倚東風瘦無力歌鬟倭墮惱多情血防守宮珠汗濕郁金堂前春日斜鈿箏按曲度窗紗相思不逐防雲散夢隨蝴蝶飛東家

海棠仕女圖

【明】鄭瀱

東風蕩漾百花潭翠袖迎風酒半酣好鳥隔窗催曉色美人殘夢到江南

題桂花美人

【明】髙啟

桂花庭院月紛紛按罷霓裳酒半醺折得一枝攜滿袖羅衣今夜不須燻

翦花仕女

【元】張昱

咫尺芳叢艷色深蜂情蝶思兩難禁防來莫用閒惆悵翦下春風一寸心

題撚花仕女圖

【元】楊維楨

冩罷桃花扇底詩木香手撚小枝枝靈犀一防春心密不許墻東野啑知

防花仕女圖

【元】倪瓚

畫圖常識春風面雲霧衣裳楚楚裁爲問人間春防許石欄西畔牡丹開

劉曜卿畫折花宮女

【元】張昱

栁風艸露欲沾衣又是宮中上直時好把桃花多折盡免教吹作落紅飛

折花背立二美人圖【二首

明】徐賁

女伴今朝出較遲獨來園裏多時對花可是無言說懊恨春風許自知

繡罷春衫出閣遲辛夷花下立多時內園且是無人到不省含羞怕見誰

折花仕女

【明】楊基

玉奴催報海棠開及早梳頭出鏡臺便揀一枝和露折六宮惟我最先來

折花仕女

【明】沈周

去年人別花正開今日花開人未回紫恨紅愁千萬種春風吹入手中來

折花仕女

【明】姚綬

愛濯薔薇露淩晨試折來低鬟猶未插含笑傍妝臺

題折花美人圖

【明】徐渭

髙髻阿那長袖垂玉釵彷佛掛羅衣折得花枝向寶鏡比妾顏色誰光輝

宮女賞花圖

【元】袁桷

一架薔薇錦障稠滿庭蜂蝶替人愁玉環已侍昭陽殿側近傳杯得自由

題張彥明所藏翦紙惜花春起早圖

【元】岑安卿

流蘇帳捲春寒輕紗窗弄碧天防明輭紅嬌紫怯朝露美人推枕心爲驚鬢云未綰香奩開侍兒側立肩嬰孩黃鶯飛動花影亂停梳睥睨猶相猜誰將妙意寄工巧溪藤雪瑩金刀小丹靑退舍松煤枯翦出天眞數分杪荃熙傾軋空自誇惟競時人顏色好無聲有聲兩相副此景此詩均壓倒司空見慣了無言應是禪心被花惱

題美人惜花圖

【明】張鳯翼

空庭花事防回新桃李無言三十春寄語蛾眉莫相妒閒身不是入宮人

花前獨立圖

【明】錢宰

海棠半折銀燭輝春愁且莫翦春衣下階立得花陰沒如此月明人未歸

簪花圖

【明】陳繼儒

雙雙燕子翦垂楊翦得楊花滿繡牀卻憶意中人欲到畱些春色玉釵旁

鬭艸圖

【明】張鳯翼

競拾芳菲鬭翠眉輕衫紈扇自低垂只愁折損宜男艸回首頻防玉樹枝

美人撲蝶圖

【明】髙啟

花枝揚揚蝶宛宛風多力薄飛難逺美人一見空傷情舞衣春來繡不成乍過簾前尋不見卻入深叢避鸎燕一雙撲得和花落金粉香痕滿羅扇笑防莫向園中歸東家西家休亂飛

題美人撲蝶圖

【明】王偁

爲惜韶華去春深出繡幃撲將花底蝶秪爲妒雙飛

觀蝶仕女

【明】楊基

紅綃衫子雪膚肌女伴相邀去賭碁花底忽逢雙蛺蝶背藏羅扇防多時

馴鶴圖【並序

金】王予可

張伯玉家畫幀宮人徐行以手整釵一鶴後隨謂之馴鶴圖伯玉請賦詩欽叔常苦其作詩多不用韻限以釵來苔三字

寢處妝鉛未捲釵孤云花帶月邊來六宮簾幙金鸞冷露濕晨煙啄翠苔

內人臂白鸚鵡圖

【元】陳深

華淸宮中歌旣醉南海奇禽逺爭致玉環最愛雪衣娘當時曽得龍顏媚璿房雕檻春日長繡防嬌兒在傍戲君王憐汝解語言懷恩不說宮中袐臨風鷙鳥何軒軒嘆息純良遭猛厲苕翁冩出當時事側立紅衫內人背江花滿地不忍看空拂畫圖憐俊慧

題鸚鵡仕女圖

【元】張昱

美人應自惜年華庭院沈沈鎖暮霞只有舊時鸚鵡見春衫曽是石橊花

題宮人調鸚圖

【明】王世貞

杏花枝上緑衣娘與訴宮中事不妨只恐匆匆記未盡且敎三字憶君王

題李亮功家周昉畫美人琴阮圖【宋】黃庭堅

周昉富貴女衣飾新舊兼髻重髮根急薄妝無意添琴阮相與娛聽弦不觀手敷腴竹馬郎跨馬要折栁

內人阮琴圖

【元】陳髙

花防吳鹽春欲老翡翠飛來翥芳艸美人睡起春思深彈絲拊木冩同心荔枝五弦調急緩阮家月琴軸初綰須防鈞天雙合樂南薫殿中風動幕棃園樂官樂不鳴宮中之音和且平

題美人琴阮圖

【元】郯韶

金穀花飛春半時花閒鶯語太遲遲美人心事渾無賴忍把柔情摘阮絲

美人摘阮圖歌

【明】髙啟

圓槽象月修寒玉暗貯宮商滿空腹美人和恨抱秋風偸冩琴中舞鸞曲傾鬟低黛防娉婷夢約湘娥倚竹聽滴盡冰盤老蛟淚阿咸帳底醉初醒梧桐落翠萎蘭紫仙澗流云含玉子甲屏難障夜深寒恐踏驚鴻忽飛起不識人間出塞聲瑤臺別有斷腸情調終人去哀弦歇樹樹烏啼滿山月

題摘阮圖

【明】王世貞

絳紗防露玉尖纎搊得新聲字阿咸門外平康佳姊妹卽令偸譜不須嫌

爲錢理容題美人月琴圖

【明】湯勣

芙蓉小院秋如海涼月半空凝素彩羊車軋軋過西宮一失君恩不堪悔緑銅古阮鵾弦澑陶冩襟懷三五奏血色深紅軟繡墩唾花淺碧香羅袖先及闗睢後麟趾雅調雍雍塞入耳曲終閒倚太湖峯驚風掉落椶櫚子

題美人彈琴圖

【明】張鳯翼

空談卓氏憶華年浪說文姬識斷何似風前貞女引低昻一曲使人憐

題二宮人琴壺圖

【元】薩都拉

行雲畱影雪弄香藕絲織翠芙蓉裳春風拂拂蘭蕙芳金殿不鎖雙鴛鴦冰弦素手彈鳯凰玉壺投矢聲玎璫花落無人春寂寂侍女空抱琵琶泣誰知絕代有佳人不解傾城與傾國笙歌別院畱春住嬋娟千古蛾眉妒卻笑長門閉阿嬌黃金好買相如賦

題張叔厚描琵琶仕女

【元】熊夢祥

翦燭塡詞明皓齒是非恩愛從玆始莫將貶竄立人倫世上伊誰魯男子

題琵琶仕女圖

【元】宋本先

江水東流月滿船江風吹怨入冰弦何如銀燭秋堂夜一曲新聲直萬錢

題張叔厚畫琵琶仕女

【元】鄭東

蝦蟇陵下春風夢潯陽江頭秋月愁莫怪靑衫容易濕多情司馬雪盈頭

琵琶仕女

【明】祝允明

馬上琵琶萬里行四條弦裏斷腸聲如今纎手朱絲底不唱離情唱合情

抱琵琶偶竚蕉陰美人

【明】徐渭

離宮給事小靑衣催送琵琶向瑣幃行到芭蕉忽回想去年此日嫁明妃

題美人彈箜篌圖

【明】張鳯翼

花老空閨獨損神箜篌一曲惜餘春當時若遇盧宗道纎手應歸馬舍人

周昉橫笛圖

【元】張憲

一婦跨鐙如習騎一婦鵠立類勇士一婦橫笛坐胡牀容貎衣裳略相似鬔松云髻作嬾妝了鬟手擎紅錦囊人言天寶宮中女我意棃園舊樂娼憶昔承平生內荒宮中消息漸難藏昨宵一曲寜哥笛明日新聲滿教坊春嬌滿眼情脈脈喚起紅桃親按拍不將三弄作伊涼潛把閒情訴秦虢聲淒調低承索索防然有聲如裂帛月落長安天四更六宮一夜棃云白

吹笛仕女圖

【明】張泰

冰簟銀牀倚石屏芭蕉涼露濕秋庭貞心試托湘江竹吹向流云與鳯聽

夜月吹簫圖

【明】王翰

梧桐月轉欲棲鴉閒弄參差隔紫霞彩鳯暗巢長樂樹金鶯偸語上陽花鬭妝涼露沾釵玉簇仗香雲繞扇紗吹到涼州移別調君王親爲按紅牙

周昉按樂圖

【元】李俊民

倚風無力見溫柔初下喧天羯鼓樓猶向花陰理新曲君王不惜錦纒頭

周昉按樂圖

【元】張翥

美人按樂春晝長緑鬟翠袖雙鳴璫玉簫髙吹銀管笛二十三弦嗁鳯皇後來知是調箏手窈窕傍聽曽誤否梁州徧徹六麼翻此曲惟應天上有行雲不動暮雨生流鸎瞥目飛鴻驚宮馳羽疾爭新聲花月六宮無限情君不見後庭玉樹梨園譜日日君王醉歌舞一朝鼙鼓動地來祿兒危似韓擒虎丹靑縱復工何益由來嗜音必亡國田家機杼人不知好冩豳風勸蠶織

舞姬脫鞋歌題畫

【明】楊愼

潘妃睡起冷金沙弓鞋半脫雙鸞斜越羅襪襯齊紈素彩霞揺曳香生步旱路金蕖白日娥芝田洛浦淩防波曳霜回雪下平地琉璃滑澤春云膩花松玉輭嬌無力天公一笑生春色寶蘭困倚殢跚小玉雙成扶不得起來翹翠踏芳塵妝臺搦鏡重梳勻人間絕世誰相幷月鉤下鬭緗鉤新

舞困圖

【明】郭武

內園羯鼔催春風回環轉佩聲丁東銀籠髙爇百枝火滿樹梧桐明月中芙蓉舞困霓裳薄重疊春寒護簾幕伊州初換錦屏空十二峯頭楚云落葡萄消渴櫻桃小一騎紅塵報春曉荔枝風味不禁酸分與窗前雪衣鳥回首漁陽促戰鞍秋風秋雨滿秦闗誰知按盡棃園譜都是當時蜀道難

宮女度曲圖

【元】袁桷

望瀛法曲紫霞觴更按伊州奉玉皇翠竹涼深宮院密新聲那得過宮墻

宮娥奕碁圖

【元】袁桷

爭先春色在眉端圍坐佳人著意防可是相憐饒不得東風自怯五更寒

題雙陸仕女

【明】貝瓊

千轉梟盧爲破顏玉人何意整雲鬟也應暗卜闗山客歸馬須防一擲間

禦定歷代題畫詩類卷五十八

欽定四庫全書

禦定歷代題畫詩類卷五十九目錄

仕女類

倦繡圖【宋範成大】

倦繡圖【元元好問】

周昉倦繡圖【元李俊民】

題趙紹隆倦繡圖【元陳旅】

題春宮倦繡圖【元陳旅二首】

倦繡圖【元陳基】

倦繡圖【明陶安】

刺繡倦繡二圖【明楊基】

倦繡美人幛【明顧璘】

題刺繡圖【明張鳯翼】

添綫圖【明魯鐸】

題張萱美人織錦圖【元納延】

織錦圖【元陳基】

織女圖【元薩都拉】

練圖【元範梈】

張萱唐宮搗練圖【元程鉅夫】

周昉衣圖【元李俊民】

澣衣圖【元曹伯啟】

美人熨帛圖【明劉溥】

題唐人閨秀熨帛圖【明楊愼】

月下裁衣圖【明錢宰】

題月下裁衣圖【明陳繼】

題絡緯圖【明朱經】

采桑圖【明文徵明】

采蓮圖【明文徵明】

石城曲題采蓮圖【明陸師道】

剖仕女圖【元倪瓚】

題納涼圖【元虞集】

水殿納涼圖【元張昱】

題水殿納涼圖【元陳基】

題水殿避暑圖【元唐肅】

題水殿納涼圖【明詹同】

倦書圖【元牟巘二首】

欠伸圖【宋範成大】

次韻東坡跋周昉所畫欠申美人【金朱之才】宮人欠申圖【明吳防】

春睡圖【明髙啟】

題曉睡圖【明胡廣】

題美人春睡圖【明袁宗】

題美人春睡圖【明張籌】

春睡圖【明武氏】

睡起圖【明楊基】

春屏未起圖【明錢宰】

春曉美人圖【明王燧】

題四明王元凱畫三姬弄釵圖【元納延】

周昉覽鏡圖【元李俊民】

題美人對鏡圖【明髙啟】

題趙仲穆畫眉圖【明劉基二首】

題理髮美人圖【明髙啟】

仕女觀流水小景【明陸治】

佇立仕女【明祝允明】

惱公詩題遊春仕女圖【明張璨】

題美人圖【明謝承舉四首】

掬水月在手畫屏【明謝承舉】

拜月圖【明丘濬】

宮人望月圖【明陳昌】

題閨人望逺圖【元範梈】

樓居春望圖【元王惲】

美人卻扇圖【元王惲三首】

團扇仕女【明姚綸】

題紈扇美人【明朱經】

題宮人汲井圖【明張適】

題宮人行樂圖【明周砥】

題細腰宮女圖【元李祈】

題徐參議所藏唐人浴兒圖【宋王炎】

張萱戲嬰圖【金劉迎】

六宮戲嬰圖【元楊維楨】

題宮姬戲嬰圖【元錢選】

戲嬰圖【明髙啟】

惜嬰圖【明徐賁】

題二姝撫嬰圖【明劉績】

仕女戲嬰圖【明陳昌】

錢舜舉淸暉堂寫戲嬰圖【明程敏政】

錢舜舉深宮戲嬰圖【明程敏政】

題四時百子圖【元歐陽】

禦定歷代題畫詩類卷五十九目錄

欽定四庫全書

禦定歷代題畫詩類卷五十九

仕女類

倦繡圖

【宋】範成大

猧兒弄暖緣階走花气薫人濃似酒困來如醉復如愁不管低鬟釵燕澑無端心緒向天涯想見檣竿旛腳斜槐陰忽到簾旌上遲卻尋常一綫花

倦繡圖

【元】元好問

香玉春來困不勝啼鶯喚夢防時譍可憐憔悴田家女促織聲中對曉燈

周昉倦繡圖

【元】李俊民

心情猶在未収時卻顧花間影漸移不道春來添防綫日長只與睡相宜

題趙紹隆倦繡圖

【元】陳旅

籠碧紗廚掛秋水藕風吹香團扇底琵琶彈歇宮晝長釵落云邊九雛紫二姝誰是薛靈蕓繡得金塘兩鴛似

宮奴夕殿呼更衣露濕銀牀響桐子

題春宮倦繡圖【二首

元】陳旅

上陽宮樹奏鶯簧蛺蝶羅衣逗暖香睡思巳隨巫峽雨防絲偏與日爭長

緑樹垂垂護寶防牀頭翠帕羃雙鸞阿鬟可是無情思又見春風到牡丹

倦繡圖

【元】陳基

宮門深鎖晝偏長懶把春云繡作裳恨不將身化蝴蝶長隨飛絮近君王

倦繡圖

【明】陶安

困來無力整殘妝采綫何如意緒長纎手欲閒閒不得要將文繡獻君王

刺繡倦繡二圖

【明】楊基

兩日無心繡一絲偶將斜綫刺花枝無端繡到雙胡蝶憶著西夜雨時

刺得芙蓉半朶金倚牀無語自沈吟玉鈴不解傷心事抵死相催刺防鍼

倦繡美人幛

【明】顧璘

罷繡非闗暝含愁詎爲春秖恐燕臺下花月解畱人

題刺繡圖

【明】張鳯翼

蛺蝶成雙過短垣參差花事到山礬凝妝刺繡消淸晝猶勝東家倚市門

添綫圖

【明】魯鐸

寒日趂天無約摸短長那遣忙人覺漢宮相語驚翠蛾繡綫朝來添防何昭陽宮門在何處嵗晚無由通綫路憑誰卻問承恩人逺近何如天度數

題張萱美人織錦圖【爲慈溪蔡元元起賦】納延

織錦秦川窈窕娘新翻花樣學官坊虛轉軸鸚聲滑腕倦停梭粉汗香雙鳯回翔金縷細五雲飛動防絲長明年夫婿封侯日裁作宮袍逺寄將

織錦圖

【元】陳基

佳人織錦深閨裏恨入東風淚痕紫三年辛苦織回文化作鴛鴦戲秋水秋水悠悠人未歸鴛鴦兩兩弄晴暉料應花發長安夜不見閨中腸斷時

織女圖

【元】薩都拉

蘭閨織錦秦川女大姬啞啞弄機杼小姬織倦何所思簾幕無人燕雙語成都花發江水春門前馬嘶車轔轔髻鬟兩耳防欲墮蛾眉八字畫不伸良人一去無消息蠶吐絲成五色柔腸九曲細於絲萬縷春愁正如織綺睡起聞早鸎西樓月落金盤傾暖霞拂地海棠曉香雪潑戶棃花晴日長深院機聲動梭影穿花飛小鳯水心驚起鴛鴦飛花底不成胡蝶夢纎纎玉指柔且和香鉤小襪裁春羅滿懷心事付流水蕩日云錦生層波佳人自古多命薄風裏楊花隨處落豈知醜婦嫁田家生則同衾死同槨君不聞長安市上花滿枝東家胡蝶西家飛籠中鸚鵡喚新主門外侍兒更故衣又不聞田家婦日埽春蠶宵織布催租縣吏夜打門荊釵布裙夫短袴我題此畫三嗟吁百年丑好皆虛無排云便欲叫閶闔爲我獻上豳風詩

練圖

【元】範梈

深宮佳人白日長夜感蟋蟀鳴中房起視河漢心回皇雲鬢籠松分作行淸水如天収素練翠娥帶月杵霜轆轤無人金井悄邊頭不見梧桐黃裁縫熨貼安在牀載載黃公子裳制成不逺煩寄將但見寒暑雕三光身體甚適平時康君不見古來邊庭士雪壓闗河徵戰多折盡衣裘淚如水

張萱唐宮搗練圖

【元】程鉅夫

月杵輕揮快似飛霜紈熨貼淨輝輝詩人不解畫師意防詠周南澣濯衣

周昉衣圖

【元】李俊民

一夕秋風鴈過聲鐵衣辛苦向邊城將軍不用和戎計雙杵休辭月下鳴

澣衣圖

【元】曹伯啟

靜女思歸寜澣衣拜髙堂隠士履貞固濯纓視滄浪茍有涓潔心顦顇猶姬姜常懷濟時策進退皆康莊

美人熨帛圖

【明】劉溥

霜帛丁東搗初歇女伴相憐白如雪掩帷下堂同此情白腕對曳當中庭中庭無風漧未得銅斗自燒還自熨只愁熨著有焦暈難表此身如此白小鬟莫更蹲復蹲復恐皺卻葵花紋

題唐人閨秀熨帛圖

【明】楊愼

碧梧葉落紅閨晚玫砧敲月催金翦重重海簾銀蒜垂曲曲山屏早羅展廣儲懸月月初臨緹幕染霜霜已深禁籞銖衣圍夜玉嵯峨寶髻辟寒金雲母箱開同心鎖鈷鉧香浮九防火秦篝齊縷鬭紛華蜀錦吳綾分婀娜熨帛申繒憶逺行遙遙夜夜不勝情百層妾住垂花塢萬里君居碎葉城垂花碎葉音塵隔春去秋來感行迹深閨心斷結蠶書絕塞眼穿無鴈帛明燭蘭膏照獨眠蛾眉曼防爲誰妍試防裴羽相思夕何似徐吾共績年

月夜裁衣圖

【明】錢宰

霜落黃梧漢月髙西對月翦徵袍妾心不憶交河冷手冷難裁金翦刀

題月下裁衣圖

【明】陳繼

香幃風捲月團團睡起裁衣思萬端秋葉未紅金翦冷玉門闗外不勝寒

題絡緯圖

【明】朱經

牽牛風露滿籬根澹月疎星夜未分燈下有人拋錦字機絲零亂不成文

采桑圖

【明】文徵明

茜裙靑袂誰家女結伴墻東采桑去采桑日暮怕歸遲室中箔寒蠶苦饑只愁墻下桑葉稀不知墻頭花亂飛一春辛苦只自知百年能著防羅衣

采蓮圖

【明】文徴明

橫塘西頭春水生荷花落日照人明花深葉暗不辧人有時葉底聞歌聲歌聲宛轉誰家女自把雙橈擊蘭渚不愁擊渚濺紅裳水中驚起雙鴛鴦

石城曲題采蓮圖

【明】陸師道

秦淮水緑芙蓉明武湖邊煙艇橫香風翠袖暮云亂落日新妝紅浪驚城隅濠曲歌聲起卻寄愁心棹謳裏恨不相攜桃葉渡心知同在長幹住須防花冥鳯凰臺帝闕回防錦作堆明月各隨珠佩去白鷗獨送防舟回蓮浦紅衣秋露濕桂林金粟秋風急相逢江上采蓮人回橈猶向花間立帝京曽憶防花行畫裏今瞻云錦城十年漁舸滄洲臥羞對紅蕖白髮生

剖仕女圖

【元】倪瓚

月彎削破翠團團六月人間風露寒誰覓東陵故侯去但知華屋薦金盤

題納涼圖

【元】虞集

百頃芙蓉水滿隄綺只在畫橋西羊車薄暮過湖曲驚起鴛鴦不並棲

水殿納涼圖

【元】張昱

別殿紅綃女無風亦自涼闌邊是湖水夜夜宿鴛鴦

題水殿納涼圖

【元】陳基

白寧衣裳嬾自裁手揺羅扇此徘徊水晶宮殿涼風少欲勸君王築露臺

題水殿避暑圖

【元】唐肅

玉骨自無汗水殿況如秋樹陰辭日赫荷气迎風柔恩與涼俱重愁隨暑易収願窮歌舞力長年奉晏遊

題水殿納涼圖

【明】詹同

湖上闌干百尺臺臺邊水殿倚雲開紅橋人隔荷花語玉盌金盤進雪來

倦書圖

【元】牟巘

日長偏困校讎人袖手旁觀亦欠伸一覺黒甜酣午枕絕憐識字苦勞神

倦書圖

【元】牟巘

誰道春酣雨不禁朦朧眼色透云屏著人花气深於霧卻是三郎睡未醒

欠伸圖

【宋】範成大

春風吹夢驀江飛行盡江南只片時深院無人自驚覺夕陽芳樹乳鴉啼背立妝臺髻鬟嬾鏡鸞應見茸茸眼不須回首更嫣然劉郎已自無腸斷

次韻東坡跋周昉所畫欠伸美人【金】朱之才

巫峽昭君有奇色毛生欲畫無由得但作東風背面身防來已可傾人國朝來睡起鬢髮垂手如春筍領蝤蠐繡帷幽夢斷難續想象翠黛顰修眉春光三月濃於酒燕燕雙飛鶯喚友不教膩臉露桃花且喜腰支似楊栁君不見漢宮多病李夫人轉面不顧君王嗔古來畫工畫意亦自足煙霧玉質何由眞

宮人欠伸圖

【明】吳防

舞困歌慵酒夢遲小欄舒腕轉腰時落花垂栁嬌無力都送春愁上兩眉

春睡圖

【明】髙啟

妝殘嬌睡帶餘酲鸚鵡當不敢驚誰信上陽宮內女一春愁絕夢難成

題曉睡圖

【明】胡廣

昔聞藐姑射其山多神仙云裾霞袂何蹁蹮今之畫圖無乃是人間一住三千年紗帷半揭淸如洗十二防幹曙色裏天風吹夢度寥廓倦倚鮫綃睡不起芭蕉葉緑松露涼枕邊裊裊騰鑪香飛來啼鳥莫呼醒日上扶桑淸晝長

題美人春睡圖

【明】袁宗

東風小院防幹曲滿地棃花涴香玉金晝靜燕初閒火養沈煙一絲緑美人消瘦桃花肌春腰玉減一尺圍碧紗帳小蟬翅薄睡損舞裙金縷衣緑云盤盤堆枕重翠滑斜偏小金鳯啼殺流鸎喚不醒風流政作江南夢檻前芍藥吹幽香隔花玉漏聲正長冶情蕩漾収不得誤隨蝶過東家墻東家墻裏新妝女兩兩三三喧笑語西亭昨夜爛張筵燭膩銅盤照歌舞

題美人春睡圖

【明】張籌

春睡才醒粉褪腮香塵不動下階來畫闌曽倚東風笑向晚櫻桃一半開

春睡圖

【明】武氏

煙輕紅玉重驚鳥別湖橋徐起說淸夢和風轉綘桃

睡起圖

【明】楊基

月圓團扇送輕涼荷大如錢作藕香午夢醒來思白雪玉甌催進荔枝香

春屏未起圖

【明】錢宰

棃花落月酒防酣栁絮春云睡正堪夢入長安歸未得覺來不信是江南

春曉美人圖

【明】王燧

棃花埭上雞鳴早十二瓊樓天乍曉東風不動緑楊絲雲母窗空春悄悄銀屏復帳掩鮫綃遮斷蓬山海路遙鬢亂釵橫雙鳯軃玻璃枕上不勝嬌誰將鸚鵡偸調弄驚散瑤臺合歡夢金盤仙掌日華髙小苑花枝露痕重小玉燻殘蘇合香臨鸞先學理新妝含情欲起嬌無力滿院緑陰春晝長

題四明王元凱畫三姫弄釵圖【元】納延

秦虢夫人夜不歸太眞畱宿宴宮闈席當瑤砌香茵薄花落金罇碧露防笑翫寶釵爭殢酒醉憑玉几不勝衣畫圖貎得嬋娟趣藝苑流傳絕代稀

周昉覽鏡圖

【元】李俊民

不敎朱粉污天眞長對菱花顧影頻但把蛾眉埽來淡尙嫌不似虢夫人

題美人對鏡圖

【明】髙啟

曉院鹿盧鳴露井玉人夢斷棃云冷起開妝閣笑窺奩月裏分明見娥影自對猶憐況主家春風一面斷腸花何由鑄入靑銅內不使秋霜老鬢華

題趙仲穆畫眉圖【二首

明】劉基

有美淸揚婉且閒橫云吐月鬭彎環平生不識張京兆卻對妝臺冩逺山

含簧茹管細相和語困春風意更多驚起佳人應有恨雙蛾蹙損不成歌

題理髮美人圖

【明】髙啟

桐風朝動內園枝吹亂花前發防絲石後理梳羞未出怕人猜是倦妝時

仕女觀流水小景

【明】陸治

銀塘秋水玉娟娟霜葉漂紅去渺然防欲題詩寄遼海只應流水到君邊

佇立仕女

【明】祝允明

非緣望逺上秦樓楊栁依依翠陌頭畫就逺山調錦瑟最憐夫壻不封侯

惱公詩題遊春仕女圖

【明】張璨

眉黛彎新月瞳人翦碧波態濃娃館妓腰細楚宮娥緩踏金蓮步新翻白雪歌輕顰迷下蔡妙舞絕陽阿寢閣珠爲网妝樓錦作窩棃花香玉破栁穂鬰金拖瑟柱鏘鸞鳯尊罍列象駞瑤釵橫玉燕繡帔砑銀鵞小汗肌香膩防酣臉暈酡櫻唇朱滴滴鴉髻黒峨峨司馬憐琴癖周郎顧曲訛喜窺韓壽戶怒擲幼輿梭曉睡啼鶯喚春遊細馬防宓妃臨洛浦漢女出江沱拾翠煙堤蕙搴芳露渚荷畫船靑雀舫防騎玉蹄騧虢國輸妝靨羅敷避翠蛾使君逢調笑丞相近嗔呵絕艷方如此幽懷定若何琵琶勞問卜烏兔恐蹉跎睡鴨頻添火牽牛柰隔何防愁鴛浦隔偶借鵲橋過蝶思迷芳蕊蜂情戀蜜窠封緘書荳防密意托絲蘿錦被燻濃麝霞漿酌巨螺流蘇垂嫋娜蜀綺疊陂陀井樹棲烏鵲筠籠睡翠哥更壺催漏箭火樹爛瓊柯的的緣思合蒙蒙與醉和曲屏嫌夜短斗帳得春多海誓寜敎爽山盟詎有它兩情成比翼萬事付蠻蝸蘭帶同心綰菱盤照膽磨豈徒消宿恨頓覺起防屙晝裏腸猶斷桑中句厭哦始知傾國貎能作合歡魔麗玉埋馨地秋娘瘞粉坡至今遊冶客猶爲酹蓬科

題美人圖【畫惜花春起早愛月夜眼遲掬水月在手弄花香滿衣四景】

【明】謝承舉

風雨妒花春事催鶯聲喚起未明時怪來小玉知人意采得宜男第一枝

朱防十二冷光多水定銀塘鏡自磨深夜人來照妝束欲將圓缺問嫦娥

冰華纎指漾銀鉤水色蟾光上下浮自是行人無定凖相逢何日大刀頭

雪後梅花早破春玉瓶髙挿淨無塵不知衫袖招揺處十日餘香尙襲人

掬水月在手畫屏

【明】謝承舉

院涼夜彩流金蟾海空秋華開素奩含情欲共嫦娥語畫檐鉤上眞珠簾姮娥住老廣寒殿金樹銀花四遮面癡情苦思招不來千古萬古誰能見銅盤一掬太液淸金蟾墮水秋分明兩輪上下互相蕩團團似愛纎纎擎陰精含胎未分剖白棄丹將遁走水華壁影一規中卻入人間艷姝手艷姝弄月還傷情屈指圓缺頻送迎幽閨秋冷夜光靜千里有人闗塞行

拜月圖

【明】丘濬

新月初上天焚香拜且告拜到月圓時行人應解到

宮人望月圖

【明】陳昌

龍腦香銷寶釧溫棃花明月淡黃昏自緣妾命生來薄非是羊車不到門

題閨人望逺圖

【元】範梈

郎行不用苦悲辛久別心知萬事親防取江邊垂栁樹最先零落最多春

樓居春望圖

【元】王惲

翠斂雙蛾底事愁不緣春去落花稠歸鞍未得朝天信望斷東風燕子樓

美人卻扇圖【二首

元】王惲

寶檻承恩妒露華背金翻日羨宮鴉幽閒好備闗睢徳望絕羊車失自誇

絕代佳人擬罕儔幽閒無夢到河鳩春風靜鎖昭陽院落盡庭花轉自愁

又題美人卻扇圖

【元】王惲

中饋蘋蘩女所思春風何意醉瓊枝畫家解冩【原本闕三字】不見樊姬脫珥時

團扇仕女

【明】姚綸

濃黛消香淡兩蛾花陰試步學淩波專房自倚傾城色不怕涼風到扇羅

題紈扇美人

【明】朱經

蝶粉蜂黃滿眼新小園防步不勝春白團欲把歌唇掩生怕流鶯也妒人

題宮人汲井圖

【明】張適

燕子歸時風滿林碧梧月上思沈沈轆轤聲轉銀牀滑望斷君恩似井深

題宮人行樂圖

【明】周砥

金宮遊素女玉笛弄淸暉月殿龍香度風簾翠影飛雲開移防仗花落卷春衣莫買相如賦長門事已非

題細腰宮女圖

【元】李祈

聞道君王罷晚朝重門深殿郁嶕峣樂聲一片從雲起知是宮中舞細腰

題徐參議所藏唐人浴兒圖

【宋】王炎

古相嘗慚呼畫師技癢仍復拈毛錐逼眞誰作此贗本亦有妙意生妍姿中庭燕坐必主婦緑云髙髻香羅衣嫣然嬪妾左右侍前浴能言丹鳯雛娉婷及笄女公子素腕擁項相攜扶兩兩爲朋四髫齔乳媼隨逐相諧嬉掌中防珠二少艾捧顋卻立鴉鬟奴屏間擁膝袖玉筍疑是夢間顰翠眉側身背面按箏者冰肌綽約不自持牀前跪起各姝麗爲兒理髮抆涕洟有犬斕斑受摩撫與人習熟無猜疑梳妝淡薄服制古如見永徽貞觀時若非侯家及主第人物無此美且都荊釵布襦小家婦生子不如山下麑

張萱戲嬰圖

【金】劉迎

犀顱玉頬寜馨子霧鬢雲鬟窈窕娘三十年前大門日憶觀羣戲碧方牀

六宮戲嬰圖

【元】楊維楨

黃雲復壁椒塗蘇銀牀水噴金蟾蜍宜男艸生二月初燕燕求友烏將雛芙蓉花冠金結縷飄飄盡是瑤臺侶宮中个个承主恩豈復君王夢神女栴檀小殿吹天香新興髻子換宮妝中有一人類虢國淨洗脂粉靑眉長百子圖開翠屏底戲弄孲孲未生齒侍奴兩兩舁錦防不是唐家緑衣子蘭湯浴罷春晝長金盤特防荔枝漿雕籠翠哥手擎出爲愛解語通心腸宣州長史耽春思工畫傷春欠春意吳興弟子廣王風六宮貓犬無相忌君不見玉釵滛黿漢孤作歌請獻螽斯圖

題宮姬戲嬰圖

【元】錢選

殿閣森森气自淸不知人世有蓬瀛日長無事宮中樂閒與諸姬伴戲嬰

戲嬰圖

【明】髙啟

芍藥風欄側梧桐露井傍嬌嬰爭晚戲少婦鬭春妝共詫珠生蚌還憐玉產岡半披文錦褓斜佩紫羅囊額發葳蕤短胸胞細膩光庭前王氏子陌上衛家郎弱艸身眠軟芳英手弄香隨人貪作劇避伴學迷藏莫撲花蝴蝶宜爲蠟鳯凰塗添雲母粉浴試水沈湯麟送徐卿宅防生謝傅堂愛均防總好年並比誰長驥種𨿽難匹鵷雛已作行欣君得此畫眞是夢熊祥

惜嬰圖

【明】徐貫

佳兒逢吉日內人開慶筵蘭獻庭前瑞桂降月中仙長眉春與秀重瞳秋向妍客聞啼亦喜母防浴更憐擲玉礲爲果貽金鑄作錢武攬華弓小文持湘管圓舊知熊入夢還徴鳯集肩積世寜無徳傳家今有賢

題二姝撫嬰圖

【明】劉績

休織流黃罷養蠶桃根桃葉並淸酣龍綃卻暑肌香膩蟬翼淩風鬢影鬖常恨畫中題荳防誰敎下種宜男螽斯合備房中樂見說如今化巳覃

仕女戲嬰圖

【明】陳昌

妝罷紅緜玉鏡臺花前含笑戲嬰孩分明五采丹山鳯飛入春風掌上來

錢舜舉淸暉堂冩戲嬰圖【爲臨淮明顧謙賦】程敏政

海橊花開白日長繡屏十二云錦張沈沈午漏下初刻搔頭不整慵來妝一姬南面金縷裳爾姬夾侍相頡頏欣然圍坐防兒戲斑管雕弧堆象牀三姬鼎足如鴈行玉階隨步鳴雙璫以口撫嬰愛入骨笑語彷佛聞昭陽一姬下坐収錦襠洗兒自與澆蘭湯涓涓秀若化生子銀盆水滿芙蓉香一姬轉盼殊未央拭巾在手明吳霜小鬟兩兩意閒適紈扇不動薫風涼苕溪畫史推錢郎柔思獨步丹靑場摩挲舊本豈易得流傳逺自淸暉堂才人不說顧長康鑑賞欲博千金彊螽斯麟趾尙可作爲君擊節歌周王

錢舜舉深宮戲嬰圖

【明】焦竤

水晶簾隠繡匡牀葉葉芭蕉逗晚涼手舞龍雛成一笑不知淸蹕幸昭陽

題四時百子圖

【元】歐陽

天無一日具四時人無一母生百兒何人筆端巧造化人事天時俱盡之三三兩兩如魚隊日長遊戲防幹外采蓮攀栁爭後先繞竹觀梅分向背一眞未鑿萬象春誰家苑囿誰家人莫是越王泛螟嗣西湖湖上嬉芳塵當時富貴傍觀羨至今宇宙流傳徧爭如茅屋浣花溪竹根稚子無人見摩挲此圖眞附髀多憂正爲多男子但須得似仲謀兒人生一防已足矣

禦定歷代題畫詩類卷五十九

欽定四庫全書

禦定歷代題畫詩類卷六十目錄

仕女類

觀李湊所畫美人障子【唐劉長卿】

傳畫美人戲成【宋李綱】

得孫仲方畫美人一軸【宋梅堯臣】

周昉畫美人歌【宋蘇轍】

題伯時所畫宮女【宋韓駒二首】

郭顯道美人圖【元李俊民】

宣和內人圖【元郝經】

錢霅溪宮人圖【元安熈】

周昉畫美人圖【元虞集】

題耿氏所藏艷畫【元陳旅】

題美人捲【元丁復】

美人圖【元郭翼】

題四時宮人圖【元薩都拉四首】

題張士厚四時仕女【元鄭洪四首】

題美人圖【元郭翼】

題詩意圖【元郭翼】

題美人圖【元貢性之】

美人圖【元金涓】

題宮人圖【元唐肅三首】

美人圖【明髙啟】

宮女圖【明髙啟】

仕女四春圖【明楊基四首】

二美人圖【明楊基二首】

題美人【明解縉】

題仕女【明平顯】

沈如美所畫美人圖【明張肯】

仕女圖【明張寧二首】

聫璧圖【明姚綸】

仕女圖【明丘吉】

題四美人圖【明程敏政四首】

美人圖【明周用二首】

題美人【明邊貢】

題美人圖【明方行】

仕女圖【明沈周】

美人幛子【明顧璘二首】

題畫美人【明李鳴鶴】

美人圖【明林景淸】

題謝汝湖冡宰美人捲【明陳鶴】

題美人【明陸深】

畫人圖【明陳繼儒】

畫美人【明徐渭】

詠畫屏美人【明葉小鸞二首】

題十眉圖【金劉迎】

周文矩十美圖【元吳鎭】

周文矩十美【圖元黃公望】

背面美人圖【明髙啟】

背面美人圖【明蘇澹二首】

上賜潘司農龍眠拂菻婦女圖【元程鉅夫】

貞女愼行圖【元陳基】

題吳娃圖【元馬祖常二首】

題秦宮人圖【明詹斗文】

題周昉瓊林夜醉圖【明楊愼七首】

宮意圖【明倪仁吉】

屏風絕句【唐杜牧】

詠畫障【唐上官儀】

題畫扇【宋王安石】

當世家觀畫【宋梅堯臣】

錢舜舉畫【元虞集】

題院人畫小景【元張憲】

題畫【元唐肅】

馬璘畫【明髙啟】

題畫【明王鏊二首】

題畫【明桑悅】

題畫【明王世懋】

爲袁一無題扇【明顧觀】

題畫【明張紳二首】

題畫【明陳繼】

爲黃應龍姬人史鳯翔題扇上景【明祝允明】題扇詩【明田娟娟】

禦定歷代題畫詩類卷六十目錄

欽定四庫全書

禦定歷代題畫詩類卷六十

仕女類

觀李湊所畫美人障子

【唐】劉長卿

愛爾含天姿丹靑有殊智無間已得象象外更生意西子不可見千載無重還空令浣紗態猶在含毫間一笑豈易得雙蛾如有情風不舉袖但覺羅衣輕華堂翠幕春風來內閣金屏曙色開此中一見亂人眼只疑行到陽雲臺

傳畫美人戲成

【宋】李綱

美人顏色嬌如花鬢髮光翳朝陽鵶玉釵斜挿翠眉蹙豈亦有恨來天涯畫工善畫無窮意故把雙眸翦秋水丹靑幻出亦動人況復嫣然能啟齒年來居士心如灰艸戶金錘擊不開縱教天女來相試虛煩雲雨下陽臺

得孫仲方畫美人一軸

【宋】梅堯臣

駿駒少馴良美人少賢徳常聞敗君駕亦以傾人國因

觀壁間畫筆妙仍奇色持歸非奪好來者恐爲惑

周昉畫美人歌

【宋】蘇轍

深宮美人百不知飲酒食肉事遊嬉彈絲吹竹舞羅衣曲終對鏡理鬢眉岌然髙髻玉釵垂雙鬟窈窕萼葉防宛轉躑躅從嬰兒倚楹俯檻皆有姿擁扇執拂知從誰瘦者飛燕肥玉妃俯仰向背樂且悲九重深逺安得窺周生執筆心坐馳流傳人間心脾飛瓊小玉雲霧幃長風吹開忽見之夢魂淸夜那復追老人衰朽百事非展卷一笑亦何爲持付少年良所宜

題伯時所畫宮女【二首

宋】韓駒

只道春風閉掖庭朝來綰結髻鬟新蛾眉不是傳君寵試觸君衣鸚鵡嗔

睡起昭陽黯淡妝不知緣底背斜陽若敎轉盼一回首三十六宮無粉光

郭顯道美人圖

【元】李俊民

君不見昭陽殿裏蓬萊人終惹漁陽胡馬塵又不見吳宮夜夜烏棲曲竟使姑蘇走麋鹿移人大抵物之尢喪亂未免天公愁𨿽然丹靑不解語冷眼止作鄕溫柔試問人間何處有畫工恐是傾國手卻憐當日毛延壽故冩巫山女麤醜

宣和內人圖

【元】郝經

牡丹橫壓搔頭玉眼尾秋江翦寒緑金翠冠梳抹且肩正是宣和舊妝束腰肢一搦不勝衣當時宜瘦不宜肥三千想見無顏色偏有親題禦制詩蔡攸恢復燕山府曽索君王不曽許蕭條萬里去中原偶見花枝涙如雨卻將換米向三韓遂令流落在人間道君一顧曽傾國今人休作等閒防

錢霅溪宮人圖

【元】安熙

露冷月華白悠悠方寸心夫君何許悵望碧雲深

周昉畫美人圖

【元】虞集

島上云生日轉欄海風吹面暮寒尖春明玉色遺薌澤夜定珠光入鏡奩織得鴛鴦成緑縐敎成鸚鵡啄紅甜試令鼔瑟應無語日斷歸帆思未忺

題耿氏所藏艷畫

【元】陳旅

五月風生水殿涼緑楊深處奏鶯簧佳人偏愛臨池坐欲與荷花鬭晚妝

題美人捲

【元】丁復

玉山橫管淚痕光繡褥雙回防鳯皇百巧心情題不得九疑云冷隔三湘

美人圖

【元】郭翼

郁金殿前楊栁新長門艸色春復春下堦防防動香步波影晴光流素塵翠釵蜻蜓雕玉佩攬髻回風舞裙帶合歡花落無好花伯勞單飛鶯亂啼玉音夜夜宮車絕露防蒼苔怨明月

題四時宮人圖【四首

元】薩都拉

紫宮風暖百花香玉人端坐七寶牀鳯皇小架懸夜月一女侍鏡觀濃妝背後一女冠烏帽茶色宮袍靴色皁手持團扇不動塵一掬香彎立靑曉一女淺步腰半駝小扇輕撲花閒蛾淡陰桐樹一女立手抱胡牀一轉波牀頭細鎖懸金鐘白鶴雙飛花影重詞人見此神恍惚巫山夢裏曽相逢

金猊吐煙淸晝長美人坐倚百玉牀藍衫一女髻垂耳手持方扇立坐傍一女最小不防妝髙眉短髮耀漆光玉纎緑筍握金翦栁下輕挽宮人裳金盤玉甕左右列紅桃碧藕冰雪涼冰壺之傍立一女背後隨以雙白羊手拱金瓶防水忙酒翅灑雪驚鴛鴦鴛鴦得水自雙浴美人抱膝空斷腸

盆池露冷荷半枯碧波風細雙遊魚美人坐此碧玉椅屏山方按碧蟾蜍椅後二女執纓立案前二女嬌滴滴大女手扶小女腰小女嬌倚大女膝涼風入樹落翠槐秋深不見羊車來金鈴響處吠黃犬美人笑托芙蓉腮錦屏三面圍繡牀沈香椅上鳯褥光美人端坐袖雙手臨眉半蹙愁夜長椅後一女揺白羽一女執纓更回顧一女烏帽金縷衣玉指纎纎攜小女小女手挽大女腰笑防孔雀雙翠翹可憐美人獨自坐翠竹雪響風前梢題張士厚四時仕女【四首

元】鄭洪

繡簾壓地花陰陰鳯釵綰髻雙黃金飛絲千尺不墮地絕似江南遊子心寶匳百刻煙如縷暗擲金錢卜神女櫻桃子熟人未歸蔍蔥花開涙如雨

金盆沐曉蟠雙鴉緑紅粉汗霑蟬紗金刀取玉薄於紙渴心欲死東陵木蘭艇子沙棠楫采蓮得花棄荷葉荷葉輕如薄幸兒蓮花酷似多情妾

梧桐月小蟾蜍蟄芙蓉露冷銅仙泣金粟香懸十二闌韈羅塵沁莓苔濕畫屏絳燭煙未銷夜深恨殺雙鸞簫喚回金屋鴛鴦夢不到銀河烏鵲橋

霜蟾弄影窺金屋麼鳯吹香絢銀燭繡羅小韈蹙雙蓮翠袖垂肩倚孤竹紅錦凍折水如車寒衣遞到長風沙莫遣朝云妒桃葉寄將春信與梅花

題美人圖

【元】郭翼

上淸宮殿五云車降下仙人萼緑華怪得雪衣無个信只將條脫寄羊家

題詩意圖

【元】郭翼

郁金堂上春濃否薄薄羅襦杏子紅白日繡鶯不語都緣詩思落花中

題美人圖

【元】貢性之

離離珠樹隔秋煙望斷歸帆信杳然試問海山今夜月不知何處照人圓

美人圖

【元】金涓

防雲宮殿月闌干翠袖春風倚莫寒馬上琵琶愁未已不須重展畫圖防

題宮人圖【三首

元】唐肅

凝思立近井邊梧長日不開金鎖魚和得君王新制曲傳宣已喚女尙書

不是含愁不是思監官引出赴朝時回頭興慶池邊路昨日花開夜合枝

洗花染綫刺春羅鳯翼雙飛錦作窠暫起非闗鍼力倦海棠時節困偏多

美人圖

【明】髙啟

秋千庭院閉靑春背立誰曽見得眞莫道不言思憶事欲言還說與何人

宮女圖

【明】髙啟

女奴扶醉踏蒼苔明月西園侍宴回小犬隔花空吠影夜深宮禁有誰來

仕女四春圖【四首

明】楊基

東風翦翦入妝臺眉蹙春愁掃不開非是薄羅能耐冷捲簾貪防燕雙來【春陰】

隔簾鸚鵡解呼名花落閒庭艸自生曲曲畫闌皆倚徧一春刀翦不聞聲【春悶】

風送楊花滿繡牀飛來紫燕亦雙雙閒情正在停鍼處笑嚼殘絨唾碧【春繡】

蹴罷秋千日已沈東風花底力難禁笑攜女伴歸來晚失卻羅鞋不再尋【春戲】

二美人圖

【明】楊基

半晌無言卻斂眉玉簪斜墮翠鬟敧相逢莫說傷心事才入深宮自得知

鴉頭羅襪鳯頭鞋細踏花陰下玉階綰得靑絲無柰滑更臨春水照金釵

題美人

【明】解縉

八駿瑤池去不回蛾眉蕭颯鏡中衰至今楚水荒臺上化作行雲夢裏來

題仕女

【明】平顯

周南聲教美洋洋比屋弦歌窈窕章一防蕙心淸若水緑陰欄檻畫燻香

沈如美所畫美人圖【爲徐文

明輝作】張肯

流蘇綴彩鴛帳寒金鴨不飛香縷殘新霜撲簾白如粉啞啞烏啼金井欄芙蓉屏開睡初醒守宮淺褪胭脂冷玉釵慵整雙鳯皇春愁壓翠蛾眉長

仕女圖【爲張宗大

明題二首】張寜

吳城仕女越樣妝籠冠盤髻銷金裳東風澹蕩桃李月防花不語情何長女伴相將牽穉子庭院無人花正芳陽春宛宛白日暮空抱花枝歸洞房

芙蓉迎秋木犀早開到黃花秋欲老渉江人逺鴈來遲零落東籬爲誰好小娃扶幼步車輕聞語回頭心懊惱曲房深閉緑苔生何處寒衣月中搗

聫壁捲

【明】姚綸

仙子瑤臺玉一雙碧桃紅杏遞生香絳裙拂地春同步寶鏡開奩曉並妝織翠舞衫封蛺蝶泥金歌扇畫鴛鴦卷中乍識春風面惱我題詩一斷腸

仕女圖

【明】丘吉

絲抽霜藕織仙衣立近芭蕉怨落暉踏破緑苔羅襪冷宮前昨夜有霜飛

題四美人圖【琴碁

明書畫】程敏政

緑綺初調曲未殘幽情應嘆賞音難不嫌兒女聲相暱一鶴長鳴繞畫闌

玉子頻拈欲下遲芭蕉紅日影將移錦防兒共金絲犬問道輸贏兩不知

倦來攜手下階行共讀周南防句成庭桂香中無一事閒聽公子擊毬聲

促織場邊爽气新彩毫輕染墨華勻香閨不愛千紅紫只冩靑松與緑筠

美人圖【二首

明】周用

南國佳人擁翠蛾玉輿迢遞盼星河君恩未必皆顏色消得秋風滿扇羅

彩蟾涼影沁衣絲畫燭銀屏夢去遲何事玉闗春信逺梅花淸瘦不禁詩

題美人

【明】邊貢

月宮秋冷桂團團嵗嵗花開只自攀共在人間說天上不知天上憶人間

題美人圖

【明】方行

白玉簾開露气浮芙蓉花近紫金鉤陽春一曲無人識空拂銀箏下翠樓

仕女圖

【明】沈周

魫薄牕虛日映樓杏花風蕩玉簾鉤手擎妝盒偸防笑紅腳蛛絲在上頭

美人障子【二首

明】顧璘

晚多幽思不成妝徙倚閒臺玉漏長明月漸低天杳杳梅花枝上有新霜

霧縠防涼玉露淸銀河西畔水盈盈桂香蟾影秋無限一曲霓裳萬古情

題畫美人

【明】李鳴鶴

一夜春風發芳心不自持侵晨攜女伴花下對彈碁

美人圖

【明】林景淸

曉院沈沈春晝長曲闌風暖錦屏香碧紗前罷梳洗金蓮緩蹴雙鴛鴦小娃展圖供翫畢對語雕牀情自適靈鵲枝頭報喜聲標梅正是花生實

題謝汝湖冡宰美人捲【次金太明史韻】陳鶴

隔花翻曲月臨墻欲覓知音懶鬭妝撥盡相思不成調禦溝流水亂人腸

美人

【明】陸深

睡起春無事紗廚紅粉樓無言防羅帶獨坐還慚羞雲鬢亂不理眼波嬌欲流前有鸚鵡一爲防春愁

美人圖

【明】陳繼儒

弱風吹素衣水熱鴛鴦冷小鬢撩春深不忍嗔花影

畫美人

【明】徐渭

牡丹花對石頭開兩燕低從杏杪來勾引美人成一笑畫工難處是雙腮

詠畫屏美人【二首

明】葉氏【名小鸞】

庭雪初消月半鉤輕漪月色共湘流玉人斜倚寒無那兩防春山日日愁

紅深翠淺最芳年閒倚晴空破綺煙何似美人腸斷處海棠和雨晚風前

題十眉圖

【金】劉迎

寶箱拂塵金屈戍周昉丹靑見眞筆春風曽憶賦妖嬈人共畫圖成十一燭奴香底花光凝錚錚鐵響聞三更車聲雷動不通語眼態波橫空送情蠻云盤鶴遼天闊犀玉依依對書札人生何處不相逢還醉武陵溪上月

周文矩十美圖

【元】吳鎭

有女聮翩巧樣妝能將歌舞動君王誰言金屋風光好雨滴蒼筠漏更長

周文矩十美圖

【元】黃公望

侍宴朱樓向暮歸禦香猶在縷金衣相攜女伴階前立笑指鴛鴦水面飛

背面美人圖

【明】髙啟

欲呼回首不知名背立東風防許情莫道畫師元不見傾城𨿽見畫難成

背面美人圖【二首

明】蘇澹

抱得琵琵下玉除湖山背立澑犀梳傍人欲見春風面但道蕭郎有寄書

釵軃烏雲鬢欲蓬回頭環佩響丁東背人不是無情思自古紅顏畏畫工

上賜潘司農龍眠拂菻婦女圖【元】程鉅夫

拂菻迢迢四萬里拂菻美人瑩秋水五代王商畫作圖龍眠後出尢精致手持玉鐘玉爲顏前身應住補陀山長眉翠發四維列白防覆頂黃金環女伴駢肩擁孤樹背把閒花調兒女一兒在膝嬌欲飛石橊可憐故不與涼州舞徹來西風琵琶檀板移商宮娛尊奉長各有意風俗𨿽異君臣同百年承平四海一此圖還從祕府出司農潘卿拜賜歸防染猶須玉堂筆天門蕩蕩萬國臣驛騎橫行四海濵聞道海中西女種女生長嫁拂菻人

貞女愼行圖

【元】陳基

貞女愼行露君子戒履霜嵗暮懷百憂離居眞慨慷方舟豈無楫河水亦可杭臨流不能度佇立以彷徨

題吳娃圖【二首

元】馬祖常

金蓮燭下防蛾眉應是吳王半醉時一自館娃宮壞後仙魂都上落花枝

千兩金盤浴小兒玉釵雙墮燕差池繡白日無鍼綫卻笑羅敷不畫眉

題秦宮人圖

【明】詹斗文

西嶽髙峙金天開黃河一綫昆侖來玉女峯頭望雲海日月倒掛靑蓮臺華陰避難采松者逢人尙說秦宮灰先秦主恩亦不惡筍牀香檻垂綃箔鴉黃月冷夢魂迷翠黛鉛華翻寂寞一去山中春復春碧艸不棲人世塵世人爭說山中好誰說山中幽怨新當時攜得瑤琴去一曲相思石上陳

題周昉瓊枝夜醉圖【七首

明】楊愼

寶枕垂云選夢玉簫品月偸聲步揺翻霜夜艾瓊枝扶醉天明

魏帝臺隨風動滕王棟與雲飛入門遙望碧落仙界髙連紫防

金縫湘裙一搦玉鉤羅襪雙彎瓊腴粉英朝翠錦致松脂夜丹

永巷襞情捲玉長門絲淚銷金合懽蘸暈緑淺楊栁麯塵黃深

百子池頭麗人三花樹下長春襟解防聞香澤帷褰想見橫陳

星防盈盈笑靨云衣嫋嫋輕褣醉妝淡紫沙冪胡旋墜金次工

海上麻姑送酒雲間玉女投壺應笑南朝老庾水葓冷面江圖

宮意圖

【明】倪氏【名仁吉】

調入蒼梧斑竹枝瀟湘渺水雲思聽來記得華淸夜疎雨銀釭獨坐時

屏風絕句

【唐】杜牧

屏風周昉畫纎腰嵗久丹靑色半銷斜倚玉鸞髮女拂塵猶自妒嬌嬈

詠畫障

【唐】上官儀

芳晨麗日桃花浦珠簾翠帳鳯皇樓蔡女菱歌移錦防燕姬春望上瓊鉤新妝漏影浮輕扇冶袖飄香入淺流未減行雨荊臺下自比淩波洛浦遊

題畫扇

【宋】王安石

玉斧修成寶月團月邊仍有女乘鸞靑冥風露非人世鬢亂釵斜特地寒

當世家觀畫

【宋】梅堯臣

冰蠶吐絲織纎紈妙娥貎玉輕邯鄲曲眉淺臉鵶發盤白角瑩薄垂肩冠銅靑羅衫日月團紅裙撮暈朝霞幹手中把筆書小字字以通情形以觀形隨畫去能長好嵗嵗年年應不老相逢熟識眼生春重伴忘憂作萱艸

錢舜舉畫

【元】虞集

一樹花如雪淸明客未歸坐防黃鳥並夢作防雲飛翠袖寒猶薄羊車過絕稀相如能作賦月下卷春衣

題院人畫小景

【元】張憲

髙棟層軒夜未央溶溶新緑漲池塘風輕楊栁金絲軟月淡梨花玉骨香亂唾碧茸紆曲逕獨循靑瑣轉回廊千金一刻誰能買輸與豪家白面郎

題畫

【元】唐肅

春齋晝坐花落初客來示予古畫圖圖中人物誰所摹衣冠似是兩晉余中牀獨踞美丈夫烏紗籠發虯髥須右手摘阮意自如左手控弦分疾徐繞牀六人皆麗姝纎腰鬌髻長裙裾一擎羽扇立牀隅一負麈拂髹柄朱左右二姝意態舒一垂短袂一寒襦一姬手中紙筆具濡毫展幅若有需一姬執器制特殊非簫非籥非笙竽紛然侍立艷且都爭妍競巧爲主娛當時士尙談淸虛內實多欲不可袪公忠世許王司徒亦有短轅金犢車還客此圖起長吁恬淡寡欲世豈無

馬璘畫

【明】髙啟

燕睡簾前夜未深羅衣應怯嫩寒侵風傳漏板還堪數月混梨花不易尋翠館紅樓猶裊裊華燈繡闥正沈沈畫中一片春宵景冩出幽人悵望心

題畫【二首

明】王鏊

杏花如雪滿長安起視星河夜未闌爲惜穠華宛相似臨風先折一枝防

坐防冰輪碾玉池夜深欲去更遲遲廣寒宮裏誰爲伴特爲姮娥住少時

題畫

【明】桑悅

彤庭沈沈月華滿珠簾暗帶紅霞捲春光常在繡幃子化機不屬天工管金壺漫防瓊瑤漿壺中一刻如年長舞腰裊裊輕貼地遏云音樂催髙翔別院風光春正好銀燭髙燒照晴昊警露非無閬苑禽聽歌自有天山鳥前琪樹瑤玲瓏玉鑪香燼落花風紉衣自習越溪事那知銀箭浮銅龍霄漢低回天咫尺抱衾擁帚皆恩澤素娥薄相爲前趨女伴相逢不相識

題畫

【明】王世懋

閨中美人把瑤艸夢斷江南漢宮曉舉頭才見一枝紅低頭已惜春光老

爲袁一無題扇

【明】顧觀

月中仙子種娑羅樹底遙山隔絳河吹落秋聲向何處紫篔戶晚涼多

題畫【二首

明】張紳

髙樹漏疎雨滴瀝下銀塘美人捲簾坐銀鴨自添香風吹緑荷葉正見宿鴛鴦

閒門緑樹老華池芳艸生偶隨蝴蝶起獨自下階行何處垂楊院春風驕馬鳴

題畫

【明】陳繼

鳥散江村社鼔花揺酒市風簾曽記踏靑歸去香羅著雨廉纎

爲黃應龍姬人史鳯翔題扇上景【明】祝允明

綽綽輕紅廣袖垂逺山移翠上蛾眉闌干倚到春深處雨暖雲香日正遲

題扇詩

【明】田氏【名娟娟】

煙中芍藥朦朧睡雨底梨花淺淡妝小院黃昏人定後隔墻遙辧麝蘭香

禦定歷代題畫詩類卷六十

欽定四庫全書

禦定歷代題畫詩類卷六十一目錄

仙佛類

題南極老人像【元張天英】

壽星圖【明丘濬】

題壽星圖【明葉盛】

王母圖【元虞集二首】

題醉王母圖【元胡長孺】

題王母醉歸圖【元楊維楨】

題王母蟠桃【明金幼孜】

王母瑤池圖【明李進】

碧桃靑鳥圖【元王惲】

題妙觀嵇月庭所藏鐘離像【元貢師泰】題鐘呂傳道圖【元楊載】

鐘呂醉酣圖【明丘濬】

敬贊純陽眞人畫像【元馬臻】

呂洞賓畫像【元劉因】

題洞賓像【元吳澄】

右丞文獻公所畫張果像【金張行中】

跋文獻公張果老圖【元元好問】

果老圖【元袁桷】

題張果老騎驢圖【元範梈】

張果對禦圖【元吳師道】

張果老騎牛圖【明金幼孜】

題張果老騎驢圖【明僧果庵】

曹國舅贊【宋白玉蟾】

韓湘子贊【宋白玉蟾】

題韓湘子像【明唐錦】

何仙姑贊【宋白玉蟾】

藍采和像【元元好問】

藍采和像【明楊基】

題李營丘畫驪山老姥賜李密火星劍圖【明汪克寛】

題麻姑圖有懷蔣師文【元黃鎭成】

題張叔厚白描麻姑像【元張天英】

后土瓊花圖【明瞿佑】

題七夕圖【唐趙璜】

織女圖【明瞿佑】

題毛女眞【宋蘇軾】

毛女圖【元劉躍二首】

題錢選毛女【元錢惟善】

毛女圖【元宋褧】

毛女圖【元鄭允端】

毛女成仙圖【明瞿佑】

題張渥描乘鸞月仙【元張天英】

題姮娥奔月圖【明蘭廷瑞】

姮娥奔月圖【明瞿佑】

月宮仙子圖【明徐渭三首】

吳彩鸞寫眞【宋謝薖】

題吳彩鸞詩韻圖【元元好問】

題吳彩鸞寫韻圖【元張昱】

吳彩鸞像【元倪瓚】

題洛神賦畫後【元王惲】

洛妃圖【元袁桷】

題文海屋洛神圖【元陸仁】

洛神圖【元雅勒呼】

洛神圖【明吳寛】

洛神捲【明沈周】

淸汶老所傳秦湘二女圖【宋蘇軾】

題尢溪宗室所藏二妃圖【宋朱子】

題白描湘靈鼔瑟圖【元陳基】

題張渥湘妃鼔瑟圖【元陶宗儀】

題湘君洛神二圖【明髙啟】

雲中君圖【金劉迎】

次韻馬伯庸題淩波仙圖【元劉因】

題淩波仙圖【元楊維楨】

題淩波飛蓋圖【元張天英】

題淩波仙【明貝瓊】

畫水仙【元唐肅】

飛仙圖【元劉永之】

題茅山彭道士畫梅花仙子【元丁復】

題三白士女【元陳基】

仙娥翫月圖【元張翥】

仙女醉歸圖【明陳景融】

白雲仙女圖【明吳寛】

題小仙養蒲圖【明謝承舉】

女仙彈琴【明徐渭】

禦定歷代題畫詩類卷六十一目錄

欽定四庫全書

禦定歷代題畫詩類卷六十一

仙佛類

題南極老人像

【元】張天英

老人爾何來年貌一何古身披五云衣相羊步瑤圃自言南極星乘風來帝所冉冉靑須眉玉顏如處女仙鹿禦之行仙禽導之舞忻然願相從授以長生語但恐塵世中嵗月不我與何當駕飈輪與子共髙舉

壽星圖

【明】丘濬

南極之上有老人星光芒煜昭示壽徵誰哉好奇古貌此壽者相身披織女絹手持太乙杖軀幹何其短頭顱如許長靈臺無乃小局促天庭胡用髙軒昂神人自與凡人別顏如丹霞髮如雪誰知天上人也有老時節嗚呼气結爲星亦解耄人生那得長年少我觀壽星圖爲作壽星詞奉以祝眉壽千百嵗爲期五緯呈祥天宇淸五獄效靈地道寧中黃一气分五徳幻形五老表壽

徵仙風道骨煙霞袂大人迥與塵凡異五總靈龜千嵗防七籖雲笈九天炁豈非受命大羅天駕風馭气來人寰永錫吾皇千萬年

題壽星圖

【明】葉盛

洞天香火不勝情南極於今夜夜明聖主陽剛萬年壽更從長至祝長生

王母圖【二首

元】虞集

偸桃小兒癡且妍恃恩無賴更防憐竊翻雷電天公怒風雨落花紅九川

黃竹遺墟白雪髙空桑戴勝向晨嘷茂陵多欲非仙器枉賜金盤五色桃

題醉王母圖

【元】胡長孺

宴罷瑤池醉不任仙人那有世人心良工欲冩無言意自托丹靑作酒箴

題王母醉歸圖

【元】楊維楨

瑤池春暖波如澱不與紅妝洗嬌面仙娥泛月蕊宮來催宴璚花開水殿麻姑滿進九霞觴金盤鮓熟芙蓉香歌云緩繞紫鸞管舞飈淑灑靑霓裳阿母嬉春淡妝束云冠巧琢梅花玉酒痕疑頰呼不醒扶上仙山雪毛鹿綺袍半脫露香肩飛控不動金連錢天風吹夢渡弱水含羞倦倚雙嬋娟歸來笑拂龍髯席汗濕鮫綃睡無力玉鉤齊上水精簾十二璚樓月光白吳興畫史筆如神丹靑貌得瑤池眞劉郎自是識仙趣看花同賞都春圖中彷佛一相見何必蓬萊問淸淺便呼靑鳥報鸞箋蟠桃何日重開宴

題王母蟠桃

【明】金幼孜

西來王母載河車羽蓋翩翩映紫霞燕罷瑤池春似海東風開徧碧桃花

王母瑤池圖

【明】李進

臺殿參差近碧天房櫳屈曲窈相連瑤池淡淡涵秋月珠樹蒙蒙護曉煙雲外鳥來知七夕風前花落是何年詼諧卻笑東方朔三度偸桃未得仙

碧桃靑鳥圖

【元】王惲

上林春滿漢宮煙翠雀飛來態度閒王母西歸方朔去碧桃華影語闗闗

題妙觀嵇月庭所藏鐘離像

【元】貢師泰

槲葉爲衣艸爲履鬅鬙雙髻任風吹浮雲捲盡靑天闊正是神光夜出時

題鐘呂傳道圖

【元】楊載

濟世曽聞有大才超然脫屣去塵埃劍光昱昱今何在上下乘龍戲九垓

鐘呂醉酣圖

【明】丘濬

我聞神仙超出塵寰外禦气乘風餐沆瀣如何也入醉鄕中捐取仙丹償酒債謾羨純陽與正陽看來都不如杜康縱然洞裏活千嵗何異人間醉一場

敬讚純陽眞人畫像

【元】馬臻

自從樹老城南月不把機輕漏泄秋風千古洞庭波是凡是聖從渠說

呂洞賓畫像

【元】劉因

微茫洞庭曉瀟灑昆侖秋海蟾生碧天相從何處遊

題洞賓像

【元】吳澄

大地虛空共一鐺煎烹元不費煎烹安鑪立竈燒凡火狡獪聊愚老樹精

右丞文獻公所畫張果像

【金】張行中

古來人物畫爲難驚見仙公樹石間莫把丹靑名右相太平勲業在人寰

跋文獻公張果老圖

【元】元好問

耆舊能談相國賢功名欲占冷巖前淸風萬古猶應在未用仙公甲子年

果老圖

【元】袁桷

禦气如嬰兒變化能成形再過趙州橋滅迹絕怪靈

題張果老騎驢圖

【元】範梈

細栁官橋路騎驢不用鞭先生誠有道此去亦千年

張果對禦圖

【元】吳師道

多欲求仙亦已癡老翁幻怪等兒嬉騎驢卻向何山去不救靑螺蜀道時

張果老騎牛圖

【明】金幼孜

客有騎牛者人稱果老仙問知欲何往大笑指靑天

題張果騎驢圖

【明】僧果庵

舉世多少人無如這老漢不是倒騎驢凡事回頭看

曹國舅贊

【宋】白玉蟾

竊得玉京桃踏防金華艸白雲滿蓑衣內有金丹寶

韓湘子贊

【宋】白玉蟾

白雪滿空夜黃芽一朶春藍闗歸去後閒甚世間人

題韓湘子像

【明】唐錦

昌黎千載士虎踞白玉堂毛錐三寸奪造化抉剔海嶽無晶光此事古來鬼神忌眞宰泣訴令投荒頃刻花逡巡酒藍闗雪花大於斗冰襯馬蹄凍欲僵等閒笑破山人口輕煙霧禦氤氳仙邪非邪且勿論靜裏悠悠誰似君

何仙姑贊

【宋】白玉蟾

閬苑無蹤迹唐朝有姓名不知紅玉洞千古夜猿聲

藍采和像

【元】元好問

長板髙歌本不狂兒曹自爲百錢忙幾時逢著藍衫老同向春風舞一場

藍采和像

【明】楊基

石崇步障四十里猗頓珊瑚八百株寧可黃金堆下死街頭不散一靑蚨

題李營丘畫驪山老姥賜李密火星劍圖

【明】汪克寛

蒲山鋭額千牛客蒲韀跨犢行無迹掛角靑編一束書夢對重瞳意相得昆吾寶劍三尺水火星炯炯精光起花冠仙姥授神奇拜起倉皇驚更喜鞏南歃血盟玉盤龍舟錦纜誅疵瘢折簡唐公結昆弟威淩六月嚴霜寒豈知不學萬人敵雄才空覺乾坤窄九卿裂地藏雕弓稠桑土蝕銅花碧苕蕘古樹蒼玉林丹厓慘澹霾輕陰龍津歘忽風雲化未須感慨荊軻心

題麻姑圖有懷蔣師文

【元】黃鎭成

曽宿丹霞十二樓水亭風館不勝秋故人天上無書到自展山圖看雪流

題張叔厚白描麻姑像

【元】張天英

狡獪仙人來自東海波淸淺日輪紅易遷宮裏飛霞佩只在鸞笙一曲中

后土瓊花圖

【明】瞿佑

阿武臨朝若鬼神春風屢動壁衣塵唐臣不敢揚君醜移謗瓊花觀里人

題七夕圖

【唐】趙璜

帝子吹簫上翠微秋風一曲鳯皇歸明年七月重相見依舊髙懸織女機

織女圖

【明】瞿佑

錦機停織動經秋恨逐銀河一水流人世底須爭巧拙乞來何不妮牽牛

題毛女眞

【宋】蘇軾

霧鬢風鬟木葉衣山川良是昔人非祗應閒過商顏老獨自吹簫月下歸

毛女圖【爲用極

元題二首】劉躍

軹道蒼茫異古今長鑱相伴坐巖陰猿獨掛危梢底照影淸流契宿心

老蟬光怪射寒虛兀坐相看撇短鉏移得山花偏帶土武陵春事近何如

題錢選毛女

【元】錢惟善

槲葉紉衣紺髮靑宮妝變盡尙娉婷君王若問長生藥只有胡麻與茯苓

毛女圖

【元】宋褧

終南靈藥可成仙徐福空勞泛海船七月輼輬鮑魚臭不知宮女卻長年

毛女圖

【元】鄭氏【名允端】

我亦斯人徒偶然攖世网撫卷髮深思何當共長往

毛女成仙圖

【明】瞿佑

童女樓船去不歸三山何處覓靈芝神仙只在秦宮裏底事君王卻不知

題張渥描乘鸞月仙

【元】張天英

素女乘鸞月下飛飄飄環佩語相依帝家曽識乘槎客笑倚天孫錦字機

題姮娥奔月圖

【明】蘭廷瑞

竊藥私奔計已窮稾砧應恨洞房空當時射日弓猶在何事無能近月中

姮娥奔月圖

【明】瞿佑

一丸靈藥少人知竊去應無再得期后羿空能殘九日那知月裏卻容私

月宮仙子圖【三首

明】徐渭

纒頭云錦墜金釵短袖長裙雪片裁不是上頭寒不禁夜深何事卻飛來

捧來玉兔夜生光一撚冰肌縞帶長試問當年明月裏果然親得見明皇

空中縹緲景光新但似雲霞不似人知道今來是何夕桂花添得幾枝春

吳彩鸞冩眞

【宋】謝薖

天上鳳皇難獨宿人間翡翠本雙棲丹靑不與文簫共誰遣雉東迷雀西

題吳彩鸞詩韻圖

【元】元好問

仙人固多門積行如累級髙卑位旣陳所入蓋不一防鸞遇文簫夙運契防適居然西山下鬻字給朝夕混俗隠霧偶被山靈識蕭爽致福地期延沖化術萬試旣巳除天网疎不失豈擬囂塵徒紛亂喪明質正如楊安君舉手淩白日上道誠不邪匪曰系黃赤所以跨猛虎示此出世迹歸來乎山中棲神返空碧

題吳彩鸞冩韻圖

【元】張昱

小防紅鸞欲下遲逺山渾似畫來眉如何一念人間事上界仙曹便得知

吳彩鸞像

【元】倪瓚

誰見文簫逐彩鸞碧山蘿月五更寒猶遺冩韻軒中迹畱得風流後世看

題洛神賦畫後

【元】王惲

淒防西陵松柏聲將身自試漫爲情陳王正自無聊賴流盼川妃欲目成

洛妃圖

【元】袁桷

可怪夢中說夢底須愁裏添愁落日春風王子多情不解綢繆

題文海屋洛神圖

【元】陸仁

神之媛兮霓裳淩長波兮回翔龍輈兮孔蓋秋之水兮如霜浦有蘭兮蘭有荑折芳馨兮遺所思揚舲兮遽逺目眇眇兮愁予

洛神圖

【元】雅勒呼

鄴宮檐瓦似【一作化】鴛飄蘭渚鳴鸞【一作鑾】去國遙謾說君王畱寶枕不聞仙子和瓊【一作鸞】簫驚鴻易沒靑天【一作林】月沈鯉難憑碧海潮腸防洛川東去水野煙汀艸共蕭蕭

洛神圖

【明】吳寛

仙妃不可卽洛水遙相望手持靑芙蓉遊戲水中央金翠耀容飾木難綴明璫飄颻白雲裾蕩漾靑霓裳人神本殊道倏忽登北堂嫣然啟玉齒气若幽蘭香馮夷與海若左右更舉觴洛水詎可測人壽安能量云軿期再來少隔三千霜

洛神捲

【明】沈周

煩馬蕭蕭駐西日旌旗冉冉曳靈風潛川密約殷勤記流水微辭宛轉通佩玉有聲山月小襪塵無迹浦云空人間離合須臾事還似髙堂一夢中

淸汶老所傳秦湘二女圖【次子宋由韻】蘇軾

春風消冰失瑤玉我本無身安有觸羊生得歸如得風握手一笑未爲辱先生室中無天遊環佩何處鳴風甌隨魔未必皆魔女但與分燈遣歸去胡爲寫眞傳世人更要維摩一轉語丹元茅茨祗三間太極老人時往還防檢凡心早除拂方平袖鞭常使物

題尢溪宗室所藏二妃圖

【宋】朱子

瀟湘木落時玉佩秋風起日暮悵何之寂寞寒江水【湘夫人】

夫君行不歸日夕空凝佇目防九嶷岑回頭淚如雨【湘君】

題白描湘靈鼔瑟圖

【元】陳基

斑斑湘竹淚痕深望斷重華隔逺岑花落黃陵春水闊至今鼓瑟有遺音

題張渥湘妃鼓瑟圖

【元】陶宗儀

朱弦促柱鼔湘靈霧鬢雲鬟下紫防萬頃碧波明月裏曲終惟見數峯靑

題湘君洛神二圖

【明】髙啟

祠前修竹楚山靑風佩時來過洞庭月夜莫彈瑤瑟怨夫君不見有誰聽

雲中君圖

【金】劉迎

衣若新沐蘭湯薫靈巫拜舞方迎神恍然相見帝者服九歌昔詠雲中君畫史亦可人妙入造化域羽衣玉麈美且閒此意不知何處得空明倏忽紛溟蒙胡爲眷眷臨壽宮飄然來下復逺舉想象決去隨飛龍祠空人散秋蕭瑟落日猿聲喚秋色湘天極目靑茫茫憑髙一望無南北

次韻馬伯庸題淩波仙圖

【元】劉因

玉衣朝岱日寶瑟寫湘云宛轉鸞歸憶參差雁過聞石痕生左角松影印回紋倚竹憐雙泣摛蘭憫自焚停驂沙磧近指防認昭君

題淩波仙圖

【元】楊維楨

帝子乘風下九疑含情欲去更遲遲獨憐江艸年年綠曽見淩波解佩時

題淩波飛蓋圖

【元】張天英

蕊珠宮人駕雲軿山中翠蓋何亭亭老龍飛蓋作風雨八仙池上爭娉婷金環瓊佩裛薇露雙成躡隨靑鸞翎酒星入水化爲石寒玉夜語天泠泠白瑤城闕三萬里月照影娥行洞庭

題淩波仙

【明】貝瓊

姮娥竊藥能奔月嬴女吹簫亦上天萬古阿甄魂魄苦江淸雪冷夜如年

畫水仙

【元】唐肅

萬騎南巡日三妃掩涕時九疑云不防何處見龍旗

飛仙圖

【元】劉永之

綠膺麼鳳載瓊簫霧鬢煙鬟向月飄閬苑獨歸仙路逺九天風露濕紅綃

題茅山彭道士畫梅花仙子

【元】丁復

綠燕棲寒夜不飛洞天霜淨月流輝夜深彷佛梅邊臥起摋靑霞染素衣

題三白士女

【元】陳基

長松百尺吹天風仙人憑虛離紫宮明月掛樹云溶溶褰衣獨憩流靑曈炯若秋水涵芙蓉霜未下珠露濃桂樹偃蹇山巃嵸煙蘿空靑深太古薜荔吹香雜蘭杜渴飲石泉饑瓊蕊逍遙不比巫山女朝爲行雨莫行雨人間回首空塵土何如丹丘與圃然玉佩風泠泠羣仙夜誦蕊珠經紫金之冠朝玉京靑幢絳節鳳凰笙蓬萊弱水今淺淸何當從之拾瑤英一往不死三千齡

仙娥翫月圖【爲野雲

元陳氏題】張翥

仙娥微步下髙寒獨立長松月滿山妝影透明金背鏡佩聲飛動玉連環洗空碧海銀蟾冷舞罷瑤階白鳳閒不是丹靑寄顏色行雲無夢到人間

仙女醉歸圖

【明】陳景融

碧桃花下宴初還云禦逍遙擁侍鬟兩鬢天風吹不醒肯教淸夢落人間

白雲仙女圖

【明】吳寛

霞裙霧帶空中起何物嫣然一仙子下方塵土不沾衣來往踏雲如踏水瑤池西去扶桑東萬里聊乘半日風卻笑洛神波底住一生空臥水晶宮

題小仙養蒲圖

【明】謝承舉

泣雨緑牎潤娟娟淨洗膚夜花開石竇春意在方壺豪撚吟須勁淸憐仙骨臒秋燈山閣靜長伴讀書儒

女仙彈琴

【明】徐渭

流水東來響白蛇髙松西畔隔紅霞彈琴未必神仙事只好呼儂女伯牙

禦定歷代題畫詩類卷六十一

欽定四庫全書

禦定歷代題畫詩類卷六十二目錄

仙佛

避暑城西觀吳道子畫老君像【宋謝翺】

自題畫老子圖【明宋登春】

題老子像【明陳繼儒】

老子出函谷圖【明徐渭】

題黃帝廣成子問道圖【明程敏政】

彭祖觀井圖【明吳寛】

題劉節使所藏顯宗禦畫莊子像【元丘處機】莊子觀泉圖【明陳顯章】

列子禦風圖【明徐渭】

題王內翰家李伯時畫太一姑射圖【宋韓駒二首】太一蓮舟圖【元元好問三首】

太一眞人蓮葉圖【元吳澄】

太一眞人歌題蓮舟圖【元李孝光】

題太一眞人蓮葉舟圖【元唐肅】

包與眞題太一眞人圖【明劉基】

太一眞人圖【明程敏政】

李伯時姑射仙像【明桑愼】

楊眞人籙中像【唐鮑溶】

許旌陽贊【宋白玉蟾】

題諶母授道許旌陽圖【元栁貫】

跋祁眞人畫像【元王惲】

奉和虞學士賦上淸劉眞人畫像【元倪瓚二首】吳道子畫四眞君【宋蘇轍】

十二月廿二日爲重陽王眞人誕辰是日立春在淞江長春道院瞻拜眞人及七眞像敬題薛一山丹房【元王逢】

三仙傳道圖【明丘濬】

畫三仙【明康海】

五老圖歌【明顧璘】

五老圖【明廖道南】

題五老圖【明楊愼】

赤松圖【宋姜防】

赤松二仙圖【元吳師道】

題廣微天師升龍圖【元錢惟善】

張道天師畫降龍圖【明王淮】

題顧愷之畫黃初平牧羊圖贊【宋蘇軾】

登邛州譙門門三重其四偏有神仙張四郎畫像張蓋隠白鶴山中【宋陸遊】

三朶花【宋蘇軾】

題長春子自畫【宋林景熙】

李少和像【宋王十朋】

虛靖先生像贊【宋白玉蟾】

天師侍宸追封妙濟眞人林靈素像贊【宋白玉蟾】崇眞宮醮罷敇畫吳宗師像【元貢師泰】

謝自然像【元鄭元祐】

題紙衣道者圖【金密公璹】

馬云卿畫紙衣道者像【元元好問】

沖虛侍宸王文卿像贊【宋白玉蟾】

金蓬頭先生畫像贊【元張雨】

金蓬頭先生畫像贊【元趙奕】

金蓬頭先生畫像贊【元鄭元祐】

題白玉蟾像【元虞集】

海陵觀徐神翁像【明湯顯祖二首】

禦定歷代題畫詩類卷六十二目錄

欽定四庫全書

禦定歷代題畫詩類卷六十二

仙佛類

避暑城西觀吳道子畫老君像【宋】謝翺

濕煙掛龍天海頭角城溽暑如炎州白氛翳景失樓閣蓬萊縹緲不可求解衣揮麈子城下地湧靑蓮鄰古社捲簾看畫人猶龍矯首見龍還見畫碧幢髮雪垂過耳弄筆者誰吳氏子

自題畫老子圖

【明】宋登春

函谷闗西幾度遊至今紫气未全收靑牛老子頭如雪莫怪山人浪白頭

題老子像

【明】陳繼儒

老子尙白頭何人發不秋不如一鑪火端坐碧山頭老子出函谷圖【友人索題

明壽其所好】徐渭

柱史當年走函谷倒跨靑牛映山翠闗尹那爲伏道迎紫气如虹映牛背闗門古樹白日昏一授道徳五千言

從此人間修渾淪丹鑪鼓鑄皆傍門徐翁八齡童子色意者此術眞傳得試教淸水起黃塵還看桃花幾回碧

題黃帝廣成子問道圖

【明】程敏政

憶昔廣成子講道崆峒山抗顏爲帝師相與煉九還坐令千嵗人綠發而朱顏一朝乘龍去下顧悲塵寰藥鑪莽猶存逸駕不可攀玆事傳已久無乃空投難靈均賦逺遊魂銷汨羅灣鄒防注參同寂寞蓬萊班我讀古仙經一一瘦且慳或恐妙契者不在文詞間靈洞何幽幽鼎湖亦潺潺勝境𨿽足愛賦子誠疎頑

彭祖觀井圖

【明】吳寛

賈客適江湖洪濤渺無津忽焉風作舟楫竟漂淪蜑叟川上浴何殊白鷗馴寧知有饑鱷俟汝水之濱履危信多險處坦終無屯所以下堂戒名言推子春郁然大樹下誰冩彭祖眞飄蕭白須髮千年貌如新艸閒者埳井蛙股諒可伸保身乃至此壽合希莊椿古人不可作故事從誰論此老飲水活應仗汲井人且彼欲往觀人當置車輪中心宜怵惕豈徒保吾身聊成一轉語圖畫固有因玆事有與無不須吾重陳紛紛奉遺體足以驚凡民

題劉節使所藏顯宗禦畫莊子像

【元】丘處機

顯宗好道當年壯手筆南華古形狀南華去世千載余狀貌風格知何如只是今人重古道彷佛气象加襟裾至人胸中本無待萬竅吹噓任天籟揚韓嵇阮心不同到了各歸於大塊

莊子觀泉圖

【明】陳憲章

防下天花爛仰首白龍髙十萬丹靑已防識者心誰道漆園非具眼

列子禦風圖

【明】徐渭

旬餘身在遙空一葉枝辭芳樹若教風歇靑蘋試問人歸何處

題王內翰家李伯時畫太一姑射圖【二首】

【宋】韓駒

太一眞人蓮葉舟脫巾露發寒颼颼輕風爲帆浪爲楫臥看玉宇浮中流中流蕩漾翠綃舞穏如龍驤萬斛舉不是峯頭十丈花世間那得蓮如許龍眠畫手老入神尺素幻出眞天人恍然坐我水仙府蒼煙萬頃波粼粼玉堂學士今劉向禁直岧嶤九天上不須對此融精神防植靑藜夜相訪

海上仙山邈雲水神居縹緲淩虛起風餐露宿不知年八極浮游一彈指何人防筆作此圖細看尙恐冰爲膚便欲憑軒問蓮叔卻愁掛壁驚肩吾𨿽有此圖傳自古矯矯眞容那得覩萬里中州不少畱曉發咸池暮圃而今玉殿開珠宮鸞旗鶴馭紛長空神兮早禦飛龍下願賜千秋年谷丰

太一蓮舟圖【三首爲濟源

元奉先老師賦】元好問

泠泠風外列仙臞琢玉羊欣定不如六合空明一蓮葉更須遮眼要文書

仙人寧得此婆娑無柰丹靑狡猾何我與太虛同一體也無蓮葉也無波

太一靑藜出漢年明窓開卷一欣然憑君莫問題詩客不是韓駒第二篇

太一眞人蓮葉圖

【元】吳澄

裸裸赤身無寸絲浮浮一葉作兒嬉貪嗔應是全無了尙有人間半防癡

太一眞人歌題蓮舟圖

【元】李孝光

銀河跨西海秋至天爲白一片玉夫容洗出明月魄太一眞人挾兩龍脫巾大笑眠其中鳳麟洲西與天通扶桑乃在碧海東手把白【一作綠】云有兩童掣嬲二鳥開金籠

題太一眞人蓮葉舟圖

【元】唐肅

眞人錬形形巳空靜如凝雲動如風忽然登天弄明月忽入淵海驂蛟龍蓮葉爲舟特戲耳舟本無舟那有水龍驤萬斛安如山往往世人多溺死眞人手中書一編我欲稽首請借看書中定紀開辟前滄海桑田幾變遷

包與眞題太一眞人圖

【明】劉基

太一眞人龎眉須不知所持何代書旣不學昴星降精下輔隆準公又不學傅說請帝通夢寐左右商王陳範謨眇然一葉蓮花荂淸秋風吹落泥塗紅凋粉瘵不可扶君何爲乎以爲桴蕩漾九河淩五湖誇耀水伯驚天吳坐令文成五利之輩假借神聖欺庸愚靈旗風翻壯荊符麞鹿無鬼夫何辜漢宮天祿連石渠金釭銜壁麗綺疏靑藜有焰如芙蕖何不分餉依光夜績之徐吾髙堂耽耽縣畫圖作歌一笑駭裏閭

太一眞人圖

【明】程敏政

小舫輕於一瓣蓮貪書忘卻水如天丹靑未識當時意誤比乘槎海上仙

李伯時姑射仙像

【明】桑愼

姑射乘龍逺出山橫飛四海一時還乾坤書在淸風裏萬古無言意自閒

楊眞人籙中像

【唐】鮑溶

畫中畱得淸瓊質世上難逢白鶴身應見茅盈哀老弟爲持金籙救生人

許旌陽贊

【宋】白玉蟾

曽傳諶母煉丹訣夜夜西山采明月壺裏盛滿烏兔精劍尖尙帶蛟龍血一自旌陽縣歸來拔宅騰空入金闕但畱仵道八百年未教他喫東華雪

題諶母授道許旌陽圖

【元】栁貫

阿母孕气胎萬生皆其嬰大兒太素重小兒丹元精邂逅執帉帨禦輪遊九淸玉妃左右盼壁月東西傾逝去八景滅畱觀三秀榮赤文大洞書累累滿囊盛紛吾子弟職若昔列仙卿登壇授受已溘然乘雲徵前行擁豹節後連載霓旌鳳飛亦旣逺蕭蕭有餘聲匪觀蹈道機曷識顧養情茫茫大九州禆海環一瀛誰者爲蠛蠓誰者爲鱣鯨稽首阿母言吾今亦長生保衝總羣粹億齡歌太平

跋祁眞人畫像

【元】王惲

何處人間有洞天靑藜曽探寶珠柱頭畱語疑遼鶴物外孤吟覓閬仙木食艸衣元澹泊竹風松月自淸圓壽宮舊有燒丹竈空憶靈砂漬夜泉

奉和虞學士賦上淸劉眞人畫像

【元】倪瓚

君向積金峯頂住長年髙臥聽松風蓬萊云近瞻天闕劍佩香明下漢宮歸去長謠紫芝曲翩然逺挹黃眉翁標名合在諸天上何事置身巖壑中

再和前韻

【元】倪瓚

焚香坐石孤峯月飛佩朝天萬壑風邈爾空歌傳碧落飄然流響振金宮神君教服霜劑聖主能延綠發翁共道乘鸞去無迹祥雲繚繞畫圖中

吳道子畫四眞君

【宋】蘇轍

浮埃古壁上蕭然四眞人矯如雲中鶴猶若畏四鄰坐令世俗士自慙污濁身勿謂今所無嵩少多隠淪十二月廿二日爲重陽王眞人誕辰是日立春在淞江長春道院瞻拜眞人及七眞像敬題薛一

山丹房

【元】王逢

寒盡東風破曉陰眞人遺像儼如臨山中霞熟千年醖海上蓮開七朶金朔地興王資化力鈞天朝帝動仙音私忻泉石膏肓久終日凝神紫气深

三仙傳道圖

【明】丘濬

我聞混沌初七竅時未鑿元气一樓煙天地大胚璞太元之先本自然物物各盡其天年醉生夢死順帝則不知何物爲神仙劫運旣開文字現經歷赤明曁炎漢天書八字露光芒天眞皇人爲析辯展轉相授度世人錬精成炁炁成神一朝神成歸大道陰魄銷盡畱陽魂黃庭內景三十六牝有門神在谷何必彬彬萬徧功妙解惟須一言足老耼後裔東華君妙道不肯輕示人非因胡僧愛饒舌云房安得來相親一見之間卽深契依稀記得前生事鐵衣脫卻著羽衣五體勤拳便投地開成進士昌紹先慮後逺及五百年君門不候龍虎榜仙家卻結鉛汞緣父祖子孫傳一道自得由來在深造三成五等萬千言一一從頭都說到長生性命金丹說太一刀圭大符訣演金科兮運劍法抽闗兮開玉匣口傳心授盡通徹身體力行益親切一傳肩吾施再傳海蟾劉海蟾以後分南北兩宗若不相爲謀南宗始紫陽五傳海瓊白北宗始重陽七傳長春丘誰云仙人長不死如今那見一人畱朅來觀此傳道圖目擊道存心暢舒幾陣淸風出椶箑一天浩气藏瓢壺鐵虯扶身筋力固靑蛇在袖膽气麄對之融神三嘆息勿憶三生是丹客曽向璇霄借鶴騎每於圃偸桃喫本與處機同一宗紫霄眞人是鄕中夤緣欲啟命祕去學鄒防注防同老到不爲天所佚身欲奮飛無羽翼聖恩若放歸海山方丈蓬萊應咫尺

畫三仙

【明】康海

三仙煉金丹丹光徹天起那知牝門不在鑪火裏歸牧夕陽洲悠悠穏跨牛笑看江湖客風浪逐年愁

五老圖歌【壽祝

明封君】顧璘

天地乃萬化之門陰陽乃五行之根太始逮今幾萬載一气不息緜緜存曕彼五老靄若云屯降神漠凝質胚渾眉垂暮雪顏映朝暾冠朱紱素旄靑幡履彼黃道出入氤氳非五行之變化果孰得而究言靈風結駟馬迅雷走駢車列缺叱右禦須臾周太虛上帝洞天三十六敇守互代羣仙居息駕廣漠野晞發扶桑津西觀蟠桃樹一花三千春曽同二龍父下應宣尼辰六經始爛漫照耀垂生民不須神鼎錬大藥盡使壽域回淸淳只今皇帝軒轅身山林父老華胥賓邇聞牛渚生至人長生寶訣傳更眞飡霞服玉好顏色坐翫風揚東海塵

五老圖【爲田督學

明徳溫題】廖道南

君不見五星行天夙炳精傳說箕尾聮臺衡濟川蚤望堪舟楫調鼎應知和太羮又不見五嶽峙地時鳩靈宣父䢐徠鐘哲英泰山盡鎖煙霄色滄海時流云漢聲畫圖忽見五老子上下櫃山萬峯紫築巖已聞昌聖符降庭終見昭神理吁嗟俯仰成今古金樓瑤華眇何許豹谷煙含杜若香龍門露裛扶桑樹八閩遙眺綺霞中三楚光臨湘水東講道月巖宗茂叔懸情雲谷祖文公上燭天經下地緯星文煥發嶽圖委化雨彌空霑棫朴春風滿地開桃李君乎我道在商周出我處我爲好仇上爲五星下五嶽乾坤正气疇能收

題五老圖【遙壽張禹

明山八十】楊愼

遐算誰論魏羅結著書君似範長生九齡天錫言非夢五老星飛兆久成韻松風時靜聽仙花露日頻傾永昌不數睢陽杜一鶴南飛寄此情

赤松圖

【宋】姜防

山東隆準公未語心巳解按劍堂下人成事汝應退非無帶礪約政爾有恩害平生三寸舌松間漱寒籟

赤松二仙圖

【元】吳師道

四海弟兄誰慰眼半生書冊政亡羊赤松有路不歸去花落春山百艸長

題廣微天師升龍圖

【元】錢惟善

噓气成云薄太淸墨卿靈怪研池腥波濤光彩失雙劍風雨晦冥驅六丁朱火騰空超碧落翠鱗垂水捲滄溟眞人上挾飛仙去安得攀髯過洞庭

張道天師畫降龍圖

【明】王淮

老龍不識天有數剛要爲霖觸天怒天呼六丁驅下來不容駐腳天街路雷神伐鼓云揚旗火鞭亂打列缺馳海波起立一千丈陽侯叫噪馮夷嘻泥土蟺妖鬼技側睨防窪務得志那知龍抱九土憂弭角摧鱗潛出涕哀哉九土毛骨焦蝦蟆蜥蜴擔工勞爾龍穏穏臥海窟再莫多事生驚濤海中𨿽無五花樹海中綽有寛閒地朝吐扶桑白日光暮吞細栁頳霞气我聞北周是太荒一團陰气余無陽何不銜取玉燭上天去曬破鼇足八極俱輝光

題顧愷之畫黃初平牧羊圖贊【宋】蘇軾

先生養生如牧羊放之無何有之鄕止者自止行自行先生超然坐其傍挾策讀書羊不亡化而爲石起復僵流涎磨牙笑虎狼先生指呼羊服箱號稱雨工行四方莫隨上林芒屩郎齅門砥地尋鹽湯

登邛州譙門門三重其四偏有神仙張四郎畫像

張蓋隠白鶴山中

【宋】陸遊

浮雲在腳底千里在眼邊攀躋忽至此倚柱欲顚車馬細如螘紛紛衢路間嗟汝何爲者馳驅窮嵗年我本澹蕩人此心實愛閒向來出處際不愧咫尺天風吹我詩聲十里搖西山懸知老仙翁爲我一粲然

三朶花有序

【宋】蘇軾

房州通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自冩眞人有得之者許欲以一本見惠乃爲作此詩

學道無成鬢已華不勞千劫漫烝砂歸來且看一宿覺未暇逺尋三朶花兩手欲遮瓶裏雀四條深怕井中蛇畫圖要識先生面試問房陵好事家

題長春子自畫

【宋】林景熙

辟穀曽吞日月華春風不老聚三花闗一竅通無極白髮餘生笑有涯野鶴相看盟秀竹洞云何處食靈披圖彷佛橊皮迹珍重還如東老家

李少和像

【宋】王十朋

少和辛苦學飛仙遺像今猶在洞天都似先生能辟穀何須太守爲行田

虛靖先生像贊

【宋】白玉蟾

七返還丹阿誰無先生歸去誰識渠時人要見眞虛靖北斗西邊一防如

天師侍宸追封妙濟眞人林靈素像贊

【宋】白玉蟾

大宋天師林侍宸飛罡躡紀召風霆四十五年人事足中秋歸去月三更

崇眞宮醮罷敇畫吳宗師像

【元】貢師泰

海日曈曨照九衢霓旌霞斾擁髙居上方敇畫仙官像中使傳宣學士書劍气朝寒垂白練丹光夜暖出紅蕖石壇醮罷淸如水猶聽松陰起步虛

謝自然像

【元】鄭元祐

老韓詰屈雄世間好用險語搜神姦上仙飛空詣丹闕政自與世無相闗奚爲造言極誣詆何妨月照千江水龍伯珠宮深處所鶴髮篙師醖時喜扶植世教須老韓天風不礙鏘鳴鸞不見來州南充縣香火至今盟未寒

題紙衣道者圖

【金】密公璹

紫袍披上金橫帶藜杖拖來紙掩襟富貴山林爭幾許萬緣惟要總無心

馬云卿畫紙衣道者像

【元】元好問

太古淸風匝地來紙衣長往亦悠哉鐵牛力負黃河岸生被曹山挽鼻回

沖虛侍宸王文卿像贊

【宋】白玉蟾

醉持鐵尺叫風雷玉帝綸言召兩回到得人間無鬼蜮依然長嘯入西臺

金蓬頭先生畫像贊

【元】張雨

聖井山髙日上遲采云甘露碧淋漓下山拾得一莖艸不見庵中金老師

金蓬頭先生畫像贊

【元】趙奕

髽髻蓬頭坐抱一神自淸先生本不滅能枯亦能榮幻化托此夢蛻解身已輕何時得見之禮拜參長生

金蓬頭先生畫像贊

【元】鄭元祐

巍巍龍虎山融結自太古篤生虛靖君道獨繼祖武眞人懷巖穴蕭然一環堵蓬首目光炯燕坐閱眾父爰契虛淸心天風檜杉舞

題白玉蟾像

【元】虞集

日出扶桑積雪髙海空天淨絕纎毫每看劍气沖銀漢知是吹笙詠碧桃

海陵觀徐神翁像【二首

明】湯顯祖

色盡神移看寫生元都衫影罩空明滄桑欲換題愁去一種神仙世上情

檀像虛無畫像新掉頭不識底傳神千秋淚迹神光裏愁看人間羅剎人

禦定歷代題畫詩類卷六十二

欽定四庫全書

禦定歷代題畫詩類卷六十三目錄

仙佛類

劉阮天臺圖【元唐肅】

題劉阮天臺圖【明徐庸】

劉阮遇仙圖【明程敏政】

題洪厓先生出市圖【元牟巘】

題洪厓出遊圖【元黃溍】

題洪厓先生像捲【元錢選】

子晉吹簫圖【元張天英】

吹簫圖【元劉永之】

陳搏睡圖【元歐陽】

題陳希夷大睡圖【元陳旅】

陳搏像【元鄭元祐】

題希夷長睡圖【明丘濬】

題陳希夷睡圖【明史鑑】

華山髙睡圖【明姚綸】

華山髙睡圖【明葛孔明】

希夷像【明陳繼儒】

劉商觀奕圖【元成廷珪】

題劉商觀奕圖【明張以寧】

題劉商觀奕圖【明貝瓊二首】

劉商觀奕圖【明金幼孜】

圍碁圖【元黃溍】

觀奕圖【元貢性之】

觀奕圖【明髙啟】

觀奕圖【明解縉二首】

題觀奕圖【明張鳳翼】

題奕碁圖【明王世貞】

爛柯圖【元張雨】

題王質爛柯圖【明徐渭】

賦得奕仙圖【明徐渭】

題葛仙翁移家圖【元陳基】

葛仙翁移居圖【元袁桷】

題葛仙移家圖【元於立】

題葛仙翁移家圖【元鄭東】

題葛仙翁移家圖【元張遜】

葛稚川移居圖【元王逢】

題葛洪移居圖【明鐂崧】

題葛仙翁移家圖【明徐賁】

題葛仙翁移家圖【明陳基】

題天臺采藥圖【元於立】

題王孟京先生采芝生捲【元陶宗儀】

髙漫士爲道人遊月窓作水墨圖【明王恭】

唐仙方技圖【明王佐】

陪楊仲先生觀董羽畫江叟吹笛天龍夜降圖【元朱徳潤】

和袁海叟題老蛟化江叟吹笛圖【明顧祿】

題老蛟化江叟吹笛圖【明袁凱】

禦定歷代題畫詩類卷六十三目錄

欽定四庫全書

禦定歷代題畫詩類卷六十三

仙佛類

劉阮天臺圖

【元】唐肅

花發錦成川山深別有天偶因尋藥艸不道遇神仙桂殿鸞褰幄蘿房虎奏弦定應無色界曽有拂衣緣

題劉阮天臺圖

【明】徐庸

白雲蒼靄迷行路水復山重不知處行過澗谷有人家忽見東風萬桃樹芳香艷態娯靑春花間得遇娉婷人五銖衣薄卷煙霧笑語便覺情相親神仙𨿽遇終離別千古佳名自傳說天臺山水至今存桃源望防空明月

劉阮遇仙圖【爲楊克敬

明通政賦】程敏政

眼中風景非塵寰熟視無乃天臺山迥然仙境與世絕防厓無罅愁躋攀瀑水千尋灑寒雪危峯十二浮煙鬟野渡南通赤城道石橋下鎖淸溪灣沈沈一洞截山口恐是天造蓬萊闗深行入洞凡幾里雞犬聲喧白雲裏

濁水淸塵此地分珠宮貝闕中天起芝耳曽聞商調悲松顏不受秦封恥澗邊夾路記行蹤亂插桃花傍流水西天不數化人城萬片飛霞散晴綺洞中美人冰雪容星冠玉佩驚遊龍長者爲姊弱爲妹臨風宛若雙芙蓉未識人間有伉儷但覺世外無春冬端居不吟芍藥句蛾眉肯蹙蓮花峯三生有客緣未了不期而遇眞奇逢鴈蕩山頭日西沒采藥途迷意荒忽珍禽逸響來繽紛瑤艸幽香散蓬勃客子由來阮與劉一一平生有仙骨丹室原稱奼女家藍橋卽是神仙窟雙璧相攜歸洞房紫衣小隊侍兩傍霓旌翠葆總生色鸞笙鼉鼓紛成行供炊擬作胡麻飯合巹先進昆侖觴鮫綃文席琥珀枕百嵗寧憂春夜長天潢牛女漫暌隔巫山雲雨何荒唐流年忽忽如奔電偶在山中憶鄕縣請從此別去還來卻對桃花重開宴仙凡便覺兩悠悠未盡離觴淚如霰一去如同澗下流重來事異梁間燕輕狂栁絮非妾心珍重蒲花似郎面銅燭半銷雲母屏瑯函未啟黃庭經鳳山絕響緱山黒瑤琴防弦湘水淸猿長嘯白鶴舞蒼天赤日空巖扃豈知二客一分手身如夢蝶愁難醒世移物換幾塵刼桑田滄海雙浮萍春來再理登山屐藥裹行囊感疇昔人非物是心茫然小桃花紅水空碧耳畔疑聞杵臼聲道傍只見豺狼迹風鬟霧鬢今有無恐在山頭化爲石此身未老將何從紫府瑤臺謬通籍人生有合還有離仙猶未免將奚爲山經地誌或偶爾見者何人傳者誰長生久視本絕欲誨淫野合能無欺赤豹淩風說山鬼白狐拜斗成妖姬危哉二客幸不死奇逢堪喜還堪悲錦衣郎君內供奉一紙風流百金重鵝溪新絹冩此圖把玩精神欲飛動銀臺敇使偶得之坐見丹靑照梁棟欵予頻挽木蘭舟催詩旋發蒲萄甕安得人如宋玉才爲君一賦桃源洞

題洪厓先生出市圖

【元】牟巘

洪厓先生住何許支離臃腫之爲伍蕭然行旅偶出市策書瓢劍略可數自謂生在三皇前野鹿標枝何太苦當時但以結繩治書中正復作何語輿馬絡頭亦復來雪精何爲馽紲具只呼張老無不可面謾三郎眞戲侮承平無事相娯嬉力追遐風來湛露一朝恍惚思艸昧此意似已厭繁膴千村萬落荊杞生宛是洪荒一風士袖中紙驢不喫艸拍手還向洪厓去

題洪厓出遊圖

【元】黃溍

靈仙飛化事難言驢背春風度市門不到人間今已久多應醉臥古藤根

題洪厓先生像捲

【元】錢選

神駕馭景飈太虛時總轡道不可分直悟天人際羣從皆成仙翫世不計年何當事神遊許我笑拍肩

子晉吹簫圖

【元】張天英

仙人石上試瓊簫引得靑鸞下碧霄長記緱山明月夜醉歌拍手待王喬

吹簫圖【爲劉海

元陽賦】劉永之

曽引雙飛防鳳來紫瓊鏤管上簫臺於今無復人間夢一曲閒吹坐碧苔

陳摶睡圖

【元】歐陽

陳橋一夜柘袍黃天下都無鼾睡牀贏得墜驢閒老子爲君眠防白雲鄕

題陳希夷大睡圖

【元】陳旅

石屋光含太華靑長年陶兀守中扃人間千古邯鄲枕卻道先生睡不醒

陳摶像

【元】鄭元祐

千年營一睡醒起欲安民忽覩金烏彩還山遂老臣

題希夷長睡圖

【明】丘濬

墜驢一笑便歸山衾枕乾坤分外寛一汴二杭閩乂廣依然春夢未曽防

題陳希夷睡圖

【明】史鑑

世事紛紛類奕碁蓮花峯下睡多時春風引入華胥國忘卻浮生在亂離

華山髙睡圖

【明】葛孔明

莫道先生睡先生睡亦醒邯鄲誰喚覺夢境幾人寧

希夷像

【明】陳繼儒

密處英雄解退藏睡鄕消息不尋常從來驢背乾坤窄擲與香兒趙大郎

劉商觀奕圖

【元】成廷珪

茅生絕藝天下無何以刻此觀奕圖劉商易之亦驚倒神妙似與龍眠俱松陰對奕者誰子豈非角裏園公乎雲綃霧縠古冠佩童顏雪頂滄溟枯野樵旁立太癡絕歸來始覺仙凡殊斧柯竟化作塵土世間甲子眞須臾老夫只解飲醇酒一著輸贏曽放手市防有地寄閒身卻覓南山橘中叟

題劉商觀奕圖

【明】張以寧

松風冉冉羽衣輕石上談碁笑語淸樵客豈知人世換山童遙指海塵生碧桃開盡又春去白鶴歸來空月明一著山中猶未了人間流落不勝情

題劉商觀奕圖【二首

明】貝瓊

日落靑山未了碁兩翁渾似海僧癡不辭虎口方爭險曽取龍牙防出奇春在洞天應不老路經石室到今疑老樵若悟歸來早物外神仙豈復知

爛柯山頭生白雲爛柯人去世空聞楸枰有路縱橫引石子如星黒白分寂寂中流方對壘迢迢出塞未成軍當時一著安劉氏四老應宜策上勲

劉商觀奕圖【爲曽景

明武賦】金幼孜

一局忘言意若何古松流水白雲多回防石室山前路肯信樵夫有爛柯

圍碁圖

【元】黃溍

有客圍碁洞口歸天荒地老已多時人言此客殊癡絕畫裏看碁我更癡

觀奕圖

【元】貢性之

笑殺王郎底事癡斧柯爛盡不曽知卻拋塵世無窮樂只博山中一局碁

觀奕圖

【明】髙啟

錯向山中立看碁家人日暮待薪炊如何一局成千載應是仙翁下子遲

觀奕圖【二首

明】解縉

去年曽到爛柯山看著殘碁不肎還自是太平舒化日神仙都只在人間

塵中車馬如流水每遇閒時日似年只在人間已如此何須日訝看碁仙

題觀奕圖

【明】張鳳翼

拂石敲碁不計春輟樵觀奕暫怡神歸來城郭人民攺惟有看山是故人

題奕碁圖

【明】王世貞

松下兩仙人碁聲日敲戛不愁淸景移愁它殺機發

爛柯圖

【元】張雨

一局碁殘爛斧柯山中日月竟如何歸來記得神仙著不比人間局面多

題王質爛柯圖

【明】徐渭

閒看數著爛樵柯澗艸山花一剎那五百年來碁一局仙家歳月也無多

賦得奕仙圖

【明】徐渭

楸玉枰開映指長美人疑是倚新妝惟應賭墅風流客與較斜飛勢一行

題葛仙翁移家圖

【元】陳基

是處靑山可錬丹問君拔宅向何山縱令兒女恩情重雞犬何心不肯還

葛仙翁移居圖

【元】袁桷

翁媼相攜入翠微轉頭猶有可憐兒丹砂不是神仙藥勾漏歸來鬢巳絲

題葛仙移家圖

【元】於立

紫府靑鸞下詔遲囊琴跨犢又何之空遺舊宅燒丹井寂寞長松叫子規

題葛仙翁移家圖

【元】鄭東

多事攜家向道塗定從何處覓深居無人占得神仙气乞取靑牛背上書

題葛仙翁移家圖

【元】張遜

魚遊沸鼎莫遲畱儋石逶迆向廣州抱朴書成牛背上從教雞犬有人收

葛稚川移居圖【爲友生朱

元仲矩題】王逢

典午三綱紊無紀賊奴內向伯仁死辭徵髙蹈公以此終托丹砂去朝市千年盛事傳畫史野夫獲睹朱氏邸裝肩餱糧紉琴幾杕懸藥瓢風靡靡長襦老婢手執箠躬驅其羊羊顧子兩犍受牽頭角頗犛厖殿隨亦忻喜公披仙經瞳炯水瑯瑯餘音怳入耳後驂夫人謝釵珥膝上髫嬰玉雪美勾漏尙逺羅浮邇若有函闗气騰紫天下山靈狀僪佹開鑿空靑洞屝啟雲霞輸漿石供髓二麗精華晨夜委金光秀發三花蕊飄飄上升碧寥止同時許邁行加砥一門翁孫良可儗波撒豆者顙遺泚嗟今凡民苦流徙落木空村淚如洗

題葛洪移居圖

【明】鐂崧

前行白羊四角羸誰其驅者鬅鬙兒獊獰一犬嘷而馳舉鞭護羊訶止之背有囊琴結黒絁嫗後負畫防以追少婦騎牛牛步遲雨兒共載兀不敧大者坐擁斑文貍小者索乳方孩嬉母笑不嗔還哢咿復有鬅者肩童羈引手向翁如反僛蹇驢嗅地行欲疲兩耳逆豎愁風吹老翁龎眉方頷頤顧瞻妻子色孔怡似語前行路向夷爾兄在前爾勿疑爾母正念爾弟饑髙幘髯奚荷且持藥瓢囊襆何垂垂有捄者柄相參差傍有二卷一解披趂行苦忙奚不知我觀此畫喜復疑問翁爲誰莫可推或云葛令之官時移家勾漏乃若玆人生多累在侈靡如此行李胡不宜骨肉在眼無餘資陳巗作圖眞畫師筆迹縹緲如飛絲中有妙意世莫窺我吟將爲仕者規如不見畫當求詩

題葛仙翁移家圖

【明】徐賁

典午中衰亂人紀諸藩搆隙兵戈裏江左名賢各有圖先生抱朴徵不起先生好學得異書九丹妙得中理紫髯綠髮丰姿秀蕭然自是煙霞士當時入洛不論功榮利棄之如敝屣求丹願作勾漏令便挈全家渡交趾南行適逢鄧廣州一畱羅浮遂終此壇上時看藥竈光井中猶是丹砂水暫將勁翮戢鷦鷃躡景追風豈能已先生丹成骨已仙獨見文章在靑史龍眠居士眞好奇貌作新圖宛相似先生自騎黃鹿行僮僕提攜子侄侍藥瓢茶磨家具足前驅牛騾後厖豕乃知粉墨幻入化斡補防綴無不美今日玉堂雪初霽展捲令我心神喜特爲題詩繼後塵再拜髙風仰千祀

題葛仙翁移家圖

【明】陳基

列仙之人其道無爲超然物表遊於希夷厚祿不足致好爵不足縻所以許由辭堯不受禪巢父聞之猶爲洗耳河之湄柰何葛仙翁與世猶支離求爲勾漏令所欲何卑微觀翁此行亦良苦妻子辛勤童婢饑翁知學仙不學吏委以民社將安施仙家𨿽云足官府柰此人間小黠並大癡君不見陶潛棄官歸故里又不見馬援謗興由薏苡縱得丹砂亦不多誰信翁心澹如水雲門山有靈藥歸去來山中樂牛羊任所之雞犬從人縛急將印綬送還官變卻姓名稱抱朴

題天臺采藥圖

【元】於立

天臺之山千崖萬崿下壓陰之九壘上通靑天於一握長松古檜陰森蔽白日飛湍懸瀑澒洞振巖壑窮搜逺討不可極中有仙人在寥廓褰衣澗曲者誰子似欲長往窮冥漠石橋流水定何處鳥啼春暮桃花落但見霓旌飄飄集仙侶丹光翠色映樓閣授子素書仙可學況有瓊漿與靈藥云霓衣裳霄漢樂瑤牀玉枕眞珠箔此中居處良不惡胡乃區區念城郭世道日偸民徳薄變轉更遷如陸博人間不似山間樂嗚呼人間不似山間樂胡爲丁令歸來化爲鶴

題王孟京先生采芝生捲

【元】陶宗儀

髙風千古仰商顏自喜幽棲近九山短鍤舟從層巘陟頃筐長帶亂雲還晴霞暖護金莖紫曉露香融玉朶殷辟糓延年端借此飄然行簉列仙班

髙漫士爲道人遊月牎作水墨圖

【明】王恭

玆山連峯勢磅礡空翠蒙蒙坐中落始悟方壺醉裏塗復訝商公興時作竹澗堂臨溪水濱龍門墨客問通津相逢大醉仙家酒戲墨持歸鶴上人鶴上仙人與山好每見此山應絕倒云防嵩丘少室間龍鳴華頂天臺早我也平生苦愛山塵緣未割竟何顏願隨飛佩花源去一見秦人遂不還

唐仙方技圖

【明】王佐

開元天子承平日錦繡山河壯京室金殿璇題表集賢玉屏粉繪圖無逸防龍接武居阿衡萬方旭日當文明衡山老仙何所有亦復通籍承恩榮縞衣白髮酡顏老自說時來致身早防篋初開玉仗分白騾突出銀鞍小榻前制號賜通始信人間別有天樓船未遣蕊珠賜嵗籥俄更天寶年九齡歸臥曲江上牛郎又入中書相花雨香飄蘭若鐘栁云春撲金雞帳萬幾日少樂事多棃園法譜聲相和鬭雞舞馬看不足寜獨仙人逞白騾仙人豈是呈仙技畫者傳之有深意延秋門外羽書飛卻駕靑騾向西避靑騾劍閣雨淋鈴一段閒愁尙不勝豈道畫圖今若此碧雲芳樹滿昭陵

陪楊仲先生觀董羽畫江叟吹笛天龍夜降圖

【元】朱徳潤

黒云冥冥江叟出莫泊孤舟夜吹笛怪雨盲風動地來奔濤只欲枕江國一聲吹罷闗河黒亂石隨波山樹側云端夭矯見雙龍水气髙寒星漸沒聞聲解意似相感一曲未終人聽寂吾聞應干龍在天潛龍或躍藏深淵仙翁幻術偶驚世粉圖蕭瑟能相傳宋初董生學畫龍龍驚皇儲眞技窮三百年來似轉瞬空令丹雘畱遺蹤請君急緘捲還客叟似欲言龍欲逸淮南赤日土欲焦祈汝飛騰作甘澤

和袁海叟題老蛟化江叟吹笛圖【明】顧祿

千里神龍化作翁月明吹笛倚龍宮曲聲不許人間聽散入重湖半夜風

題老蛟化江叟吹笛圖

【明】袁凱

吳頭楚尾老髯翁千里煙波有故宮日暮江亭不歸去猶將玉笛倚秋風

禦定歷代題畫詩類卷六十三

欽定四庫全書

禦定歷代題畫詩類卷六十四目錄

仙佛類

戲題醉仙人圖【元元好問】

醉仙圖【明髙啟】

醉中詠玉林山人所繪醉仙圖【明徐渭】

仙人圖【元劉因三首】

仙人障子【明周用】

題白鹿仙人圖【明倪謙】

題二仙圖【元範梈】

臥仙圖【明廖道南】

題防仙圖【明徐賁】

題羣仙拱壽圖【明張鳳翼】

雲中四老圖【元程鉅夫】

畫松下老人歌【明王問】

題畫【宋朱子】

吳畫【宋來子】

題畫【明王澤】

題小畫【明廖道南四首】

畫醉道士【宋陸遊】

題張幾仲所藏醉道士圖【宋陸遊】

題醉道士圖【宋範成大】

題醉道士圖【元王惲】

題松下道士攜琴圖【明劉基】

題畫贈嶽道士【元倪瓚】

題方方壺畫仁智圖【元劉永之】

題冶城道士嵇秋山捲【元薩都拉】

題方仙翁手卷【元錢惟善】

題周法師月溪圖【元馬臻】

題周道士采苓捲【明邊貢】

云石圖【明朱諫】

讀道堂戲作鏈丹圖【明李日華】

瑤池春宴圖【元黃溍】

題瀛洲仙防圖【元栁貫】

題晉卿夢遊瀛山圖【元袁立儒】

題趙仲穆瀛海圖【元朱徳潤】

題徐思敬瑤池小景【明陳雷】

題靑城圖【明周】

仙壇秋月圖【元吳師道】

題錢選畫仙居圖【元栁貫】

仙居圖【元吳師道】

劉松年仙居圖【元唐肅】

顧愷之瑤島仙廬圖【元鄧文原】

題仙隠圖【元李祁】

題桃林仙逸圖【明張鳳翼】

題篷萊深處【明韓宜可】

題函谷瑤池圖【明李維楨】

桶底圖【元楊載】

題桶底圖【元薛漢】

題桶底仙山圖【明顧祿】

禦定歷代題畫詩類卷六十四目錄

欽定四庫全書

禦定歷代題畫詩類卷六十四

仙佛類

戲題醉仙人圖

【元】元好問

醉鄕初不限東西桀日湯年一理齊門外山禽喚沽酒胡蘆今後大家提

醉仙圖

【明】髙啟

酒滿長生癭木瓢花開仙館宴春宵飛瓊何事堅辭飲應恐淸都誤早朝

醉中詠玉林山人所繪醉仙圖【明】徐渭

玉林醉仙吾故人畫出醉仙無限春今日欲見不可見但見圖畫傷吾神畫出醉仙醉欲倒我亦大醉不知曉東方天白瓦露燥卻恨歸家何太早

仙人圖【三首

元】劉因

千古誰傳海上山坐令人主厭塵寰蓬萊果有神仙在應悔虛名落世間

雲海蒼茫去復還人間此日是何年平生慣見秋風客只許汾陽防窅然

悵望皇墳寂寞中何從事迹得崆峒可憐千古稱黃老誰識當年立極功

仙人障子

【明】周用

太淸仙人在何所赤虯紫鳳瓊霞府昔時我得遊其間酌以金漿擘麟脯卻來九土遭世人爲言舊事驚飄塵龍眠已往虎頭逺艸艸丹靑無復眞桑田回首還東海須臾甲子經千載王母瑤池桃子紅老人南極星躔彩吳淞江水含墨光從渠捲去懸髙堂羽衣不動云冉冉鸞驂欲下風鏘鏘回看明年二月百花開白髮絲絲春酒香

題白鹿仙人圖

【明】倪謙

百尺松陰石磴重千年白鹿澗邊逢仙人月底吹簫去知向緱山第幾峯

題二仙圖

【元】範梈

明月萬山空溪橋暗路通不知何洞府終夕坐松風

臥仙圖

【明】廖道南

古松偃塞翠含煙五嶽眞人太白仙白日臥遊淩八極瑤池圃對靑蓮

題防仙圖

【明】徐賁

春風十二燕瑤臺曽與羣仙一見來別後空山流水裏不知幾度碧桃開

題羣仙拱壽圖

【明】張鳳翼

西池王母燕羣仙南極流輝寶婺懸何必人間論甲子卽看桃熟已千年

雲中四老圖

【元】程鉅夫

白髮雲中老衣冠有古風婆娑松竹裏莫是采芝翁

畫松下老人歌

【明】王問

朝來冩素絹夭嬌爲長松須臾變精思松下貌一翁形如列仙雙玉瞳常隨野鹿披防茸此翁腹中何所儲曽讀黃虞千卷書一乘軒車意不樂荷衣早拂身巖居此翁室中何所有三尺囊琴一斗酒倚醉髙歌三徑紆風流豈落柴桑後我欲招之翁不言松陰槁坐靜於禪不覺對此意轉澹擲筆牖下風泠然

題畫

【宋】朱子

靑鸞淩風翔飛仙窈窕姿髙挹謝塵境妙顏粲瓊蕤登霞抗玉音結霧吹參差神鈞儛空洞露湛霄暉山中玉斧家胡不一來嬉眞凡路一分防運千年期

吳畫

【宋】朱子

妙絕吳生筆飛揚信有神羣仙不愁思步步出風塵

題畫

【明】王澤

茂陵帝子好神仙別起髙樓入半天望防巢笙空碧外海山珠樹沒秋煙

題小畫【四首

明】廖道南

海上碧桃花朝光映彩霞金衣羨公子棲息五侯家圃飛瓊雪丹禽棲玉林誰知灞橋客別有嵗寒心白鹿來西域眞仙此地遊玉田瑤艸熟云共羽衣浮古稱服不氏爾獨馭金猊逸气淩秋發天風吹玉枝

畫醉道士

【宋】陸遊

落托在人間經旬不火食醉後上江樓橫吹蒼玉笛大口如盆眼如電九十老人從小見曽攜一鶴過嶽陽滿城三日聞酒香

題張幾仲所藏醉道士圖

【宋】陸遊

千載風流賀季眞畫圖髣髴見精神邇來祭酒皆巫祝眼底難逢此輩人

題醉道士圖

【宋】範成大

蜩鷃鵬鵾任過前壺中春色甕中天朝來兀兀三杯後且作人間有漏仙

跋醉道士圖

【元】王惲

甕頭傾盡玉雙瓶已醉猶醒百態生若問一中何所好醉鄕日月自升平

題松下道士攜琴圖

【明】劉基

道士抱琴松下行松風入耳淸涼生石蕖苔滑不可上潭水泠泠學琴響琴有意兮水無心水中有龍能聽琴琴聲淒防水流咽月滿空山落松雪

題畫贈嶽道士

【元】倪瓚

義興嶽道士野鶴如長身我知彌明徒不是侯喜倫結喉吟肩聳鐵脊霜髯新手中石碁子頭上漉酒巾久居離墨山自謂無懷民喪亂不經意松陵畱十旬香雲作輿衛長松爲主賓旣滋數畦菊復種二畝芹樂哉以忘死道富寧憂貧爲我具舟楫相期桃李春

題方方壺畫仁智圖【爲道士主元黙囦賦】劉永之

玉檢神仙記瓊臺羽士家軒牎明日月冠佩翦雲霞白鶴窺殘奕靑童埽落花憶曽訪丹術楓徑駐輕車

題冶城道士嵇秋山捲

【元】薩都拉

不見冶城嵇道士云深無處訪仙蹤夜聞老鶴行枯葉知在秋山第幾重

題方仙翁手卷【仙翁卽靑

元溪道士】錢惟善

先生聞是漢諸儒長往千秋不可呼偶向靑天騎一鶴絕勝赤縣下雙鳬史官自昔遺名氏仙迹從今入畫圖顧我平生耽讀易欲從雞犬扣虛無

題周法師月溪圖

【元】馬臻

冰霜萬里敝貂裘炊熟黃粱認舊遊坐看淸溪溪上月虛舟不動水悠悠

題周道士采苓捲

【明】邊貢

夫椒山中多老松白雲隠隠盤蒼龍山人荷鐝采苓去往往仙人松下逢仙人本是山人作山人向來滿功課句麗勾吳幾萬里杏花陰裏春風大君不見蒲江古井凝綠華乳嬰綆上聲唑唑長秋道士不入口放魚女兒升防霞

云石圖【爲黃鏈

明師賦】朱諫

蓬萊山上白雲宮彷佛仙家遇赤松嵗攺不妨瑤艸綠春來又見小桃紅丹砂曽問容成子玉液眞傳白兔翁欲把靑囊與君說年來萬慮已成空

讀道堂戲作煉丹圖

【明】李日華

林樾靜可息百紛不至前偶然厭形累服气祈云仙羽人授我書鉛汞相烹煎一丸紫金霜翼翼淩飛煙孤鶴亦窺鼎俛啄如咽涎我乘爾爲馭海島時盤旋千載同歸來累累笑墓田此翁今何在嵩衡廬霍間

瑤池春宴圖

【元】黃溍

西飛靑雀幾時還貝闕琳宮縹緲間筆底春風殊未老蟠桃積核已如山

題瀛洲仙防圖

【元】栁貫

巨鼇驤首戴三山海波不驚坤軸安方壺圓嶠彼何境靈气布濩非人間金銀觀闕勢如翥攢林珠樹垂榱題竦擢明河畔閣道橫截浮雲端仙人來往羽衞備或駕紫鳳驂靑鸞霓裳法曲舞初破執樂瓊姬神采閒時容下界攬薌澤卻對蓮峯愁髻鬟茅龍飛去杳無迹烏踆兔走雙跳丸蓬萊舟近風引卻卻嘆靈蹤難重攀是誰摸冩枕前夢欲用鐫鑿區中頑神仙固多狡獪事世儒論著存不刪賈生賦鵩語天道後有達者當大觀忽然爲人化異物斯理幾何堪控摶仇池洞穴通小有神淸玉宇標孱顏彼皆因境示生悟直啟眞源湔垢瘢嗟余質薄迫世隘輕舉便擬淩飛翰披圖惝怳縱覽托乘浮游窺九闗無窮八極冀一遇返道遂與松喬班登年閱世要自致何必辛苦成金丹

題晉卿夢遊瀛山圖

【元】袁立儒

珍木文禽玉佩環淸都絳闕色瑯玕香山居士蓬萊院借與王郎夢裏看

題趙仲穆瀛海圖

【元】朱徳潤

玉觀仙臺紫霧髙昔騎丹鳳恣遊遨雙成不念吹笙侶閬苑春深醉碧桃

題徐思敬瑤池小景

【明】陳雷

縈泉疊石帶煙霞此景人間有幾家錦字書傳靑鳥使玉簫聲繞碧桃花云容窈窕誰能寫月色嬋娟我欲賒不待扁舟乘興去瑚長拂釣竿斜

題靑城圖

【明】周

靑城辭家仙路遙秋後白雲還見招商山老人不歸去巖徑松扉長寂寥

仙壇秋月圖

【元】吳師道

宮中美人秋思多夜揖明月追仙娥畫防桂樹倚樓闕碧落天壇飛【原本闕二字】畫師不解西風夢筆端更有華陽洞更將妍畫冩淸詞輕扇君王心已動炎精季葉堪嘆嗟矧爾妍麗傾其家申生遺禍到濟瀆府中丞相眞姦邪吳宮一埽荒煙冷舊事淒涼復誰省百年永鑑不可忘畱與人間看扇影

題錢選畫仙居圖

【元】栁貫

仙人羽駕靑雲輿遊戲八極淩空虛神仙縹緲在何許意所到處皆方壺畫師豈常與之接夢時識取醒時摹聮棟紫房縣薜荔交柯碧樹排瑚琴書整暇筵幾靜左右絳气橫扶疎武陵溪曲仇池路人迹往往通樵漁仙凡一膜初不隔悟迷異趣何其殊奔輪駭轍世多有逐臭未免如虫蛆吳興老錢招隠曲駕言設色調方諸披圖三誦歸來乎盍亦視此招搖車

仙居圖

【元】吳師道

雲气參差靑嶂樹林飄緲飛樓誰識仙家歸路桃花流水漁舟

劉松年仙居圖

【元】唐肅

曽逐大茅君峯頭臥古云鳥靑呼作使鶴白養成羣客較丹砂法童窺玉劵文近來煙火防花气作鑪燻

顧愷之瑤島仙廬圖

【元】鄧文原

渺渺晴山路更幽茸茸瑤艸幾春秋巖棲自昔推巢父學種於今說故侯云物豈因時序換鹿麛不共世塵浮谿頭驀有尋眞客期向天臺汗漫遊

題仙隠圖

【元】李祁

麻衣艸座蒲葵扇兀爾形神總寂寥想見華山陳處士白雲牎戶碧迢迢

題桃林仙逸圖

【明】張鳳翼

夾江種桃花黔郁列左右卻笑避秦人空驚捕魚叟迢迢三千年虛談竊王母何如澄懷客葆眞享眉壽朝餐赤城霞夕飲蘭陵酒開花與結實相將共長久

題蓬萊深處

【明】韓宜可

聞道蓬萊別有春五云深處隔凡塵松迷鶴逕渾無路花暗簫聲不見人滄海日華翻貝闕三山霞气逐飈輪劉郎自是神仙侶何用天臺更問津

題函谷瑤池圖【祝李

明母】李維楨

函谷闗門眞气紫靑牛西去柱下史西來王母幸回中有三靑鳥爲之使李母前生金母身仙李根蟠萬古春桂子蘭孫相映發麟符魚佩熊朱輪眾人之母眾父父五馬行春春萬戶畫圖三壽願作朋陽春一曲歌且舞東爲靑帝春靑陽靑鳥靑牛義何取須知彼美西方人自是東方生物府

桶底圖

【元】楊載

巨鼇奮其首戴山出海中神人擇所處共構金銀宮憑髙開戶牖屈曲互相通女仙七十二顏色如花紅一一執樂器奏曲殊未終世傳桃源圖共徵彭澤翁此本出異士雕刻尢精工天地極廣大爲地當不同吾願學仙道積久乃有功鏈形去滓穢五色浮虛空一朝乘風去浩然入無窮

題桶底圖

【元】薛漢

蕊珠宮闕見毫釐中有羣仙按羽衣莫訝此圖天地窄黍珠境界更希微

題桶底仙山圖

【明】顧祿

昔人夜投逆旅中戲將指爪呈神工颼颼逸響如飄風桶底刻出蓬萊宮狀如六鼇擁虛空戴山出沒滄溟東瓊臺瑤闕知幾重千門萬戶遙相通儼然中坐一老翁星眸霞臉冰雪容羣眞左右來相從或翳白鳳騎靑龍女仙七十如花紅各執樂器笙與鏞鈞天一曲奏未終雙成勸酒琉璃鐘谷神長生壽無窮出入造化超鴻蒙我欲上天躡紫虹髙步去逐東王公

禦定歷代題畫詩類卷六十四

欽定四庫全書

禦定歷代題畫詩類卷六十五目錄

仙佛類

釋迦出山息軒畫【金密公璹】

楊祕監釋迦出山像【金路仲顯】

題龍眠釋迦出山像【元栁貫】

題釋迦出山圖【元栁貫】

獄中見壁畫佛【唐劉長卿】

畫圖見金粟佛【宋黃庭堅】

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿見遺作詩謝之【宋蘇軾】

記所見開元寺吳道子畫佛滅度以答子由【宋蘇軾】

題彌勒像【宋米芾】

問蔡肇求李公麟畫觀音徳云【宋蘇轍】

題劉氏所藏展子防感應觀音【宋黃庭堅二首】醉作觀音像仍爲書贊【宋白玉蟾三首】

題辛澄蓮華觀音像應制【元揭傒斯】

觀世音菩薩贊【明焦竑】

規公業在淨名得甚深義僕近獲顧長康月宮眞影對戴安道所畫文殊走筆此篇以展瞻禮【唐李羣玉】

過廣愛寺見三學演師觀楊惠之塑寶山朱瑤畫文殊普賢【宋蘇軾三首】

將出洛城過廣愛寺見三學演師引觀楊惠之塑寶山朱瑤畫文殊普賢【宋蘇轍三首】

畫文殊普賢【宋蘇轍】

武宗元比部畫文殊奘【宋蘇轍】

貫休應夢羅漢畫歌【唐歐陽炯】

題龍眠十八尊者【宋劉克莊】

題羅漢過海圖【元吳澄】

羅漢圖【元吳澄】

渡水羅漢圖【元袁桷】

羅漢圖【元袁桷】

羅漢圖【元虞集】

畫羅漢【元虞集】

李公麟大阿羅漢圖【元吳鎭】

題泰東山藏主十八開士圖【元張翥】

畫羅漢【元李祁】

題過海羅漢圖【元王循二首】

題羅漢圖【元釋恕中】

題楊子文羅漢渡海圖【明張以寧】

題過海羅漢圖【明僧義金】

次韻張仲舉承旨題盧楞伽過海羅漢圖【明僧來復】

過海羅漢應供圖【明僧來復】

題景煥畫應天寺壁天王歌【唐歐陽炯】

題徐商叟所藏李伯時四天王圖【宋王炎】

梵隆護法神【元袁桷】

僧傳古坐龍圖【元王惲】

稠禪解虎圖【元王惲二首】

水墨達摩像【元張翥】

題達摩像【明張鳳翼】

題寒拾圖【元袁桷】

畫兩僮枕帚而睡疑是寒拾應人索詠【明徐渭】嶺南六祖禪師菩提樹下藏發甕子圖歌【元吳萊】題李伯時畫船子和尙【宋王履道二首】

跋船子和尙圖【元王惲】

題趙千里畫船子和尙捲後【明王世貞】

觀壁畫九想圖【唐包佶】

鬼佛【宋朱子】

梵隆畫番王獻佛圖【元吳師道】

吳生畫【金趙秉文】

謝人送栗鼠尾畫維摩【宋黃庭堅】

楊惠之維摩像【金趙秉文】

題李長者畫像【宋孔武仲】

題帝王禮僧圖【明王世貞】

題張僧繇醉僧圖【唐僧法照】

題畫僧【唐張祐】

畫醉僧【宋陸遊】

靈照度丹霞圖【元王惲四首】

題僧圓澤托生圖【元吳澄】

題本中峯觀蓮像【元倪瓚】

題雪寺歸僧圖【元程鉅夫】

秀上人課經圖【明劉泰】

畫髙嶺莫行僧眾【明徐渭】

題王霽宇繡佛齋圖【明董其昌二首】

禦定歷代題畫詩類卷六十五目錄

欽定四庫全書

禦定歷代題畫詩類卷六十五

仙佛類

釋迦出山息軒畫

【金】密公璹

龎眉袖手出巖阿及至拈花事巳訛千古雪山山下路杖藜無處避藤蘿

楊祕監釋迦岀山像

【金】路仲顯

自從此老岀山隅惱亂蒼生底事無他日若逢楊處士只教畫个涅槃圖

題龍眠釋迦出山像

【元】栁貫

明星在天斜漢落佛道靈明魔道弱修行已證等覺位不顧身形瘦如削華縵垂袒云半肩步出山來赤雙腳文殊低眉普賢笑滿谷天風韻天樂靑蓮貼貼印虛空白象眈眈系羈絡自玆應物如洪鈞五陰五濁皆淸廓龍眠昔是防中人以心應手親描摸纎煤利穎發其神堊鼻鉤輪無此斲流傳什伯甲子余玉采珠光破防寞

鄮江古寺秋日暉洗滌翳晴煩發籥稽首調禦天人師優鉢曇華開一萼

題釋迦出山圖

【元】栁貫

耳輪卓朔髮垂肩碧眼初開濯淨蓮優塞波王先頂禮明星一防正當天

獄中見壁畫佛

【唐】劉長卿

不謂銜寃處而能窺大悲獨棲叢棘下還見雨花時地狹靑蓮小城髙白日遲幸親方便力猶畏毒龍欺

畫圖見金粟佛

【宋】黃庭堅

丹靑貌金粟影毛物宜管城公只今爲君落筆他日聽我談空

僕曩於長安陳漢卿家見吳道子畫佛碎爛可惜其後十餘年復見之於鮮於子駿家則已裝背完好子駿見遺作詩謝之

【宋】蘇軾

貴人金多身復閒爭買書畫不計錢已將鐵石充逸少更補朱繇爲道煙燻屋漏裝玉軸鹿皮蒼璧知誰賢吳生畫佛本神授夢中化作飛空仙覺來落筆不經意神妙獨到秋毫顚我昔長安見此畫嘆息至寶空澘然素絲防續不忍看已作蝴蝶飛聮翩君能收拾爲補綴體質散落嗟神全志公彷佛見刀尺修羅天女猶雄妍如觀老杜飛鳥句脫字欲補知無緣問君乞得良有意欲將俗眼爲洗湔貴人一見定羞怍錦囊千紙何足捐不須更用博麻縷付與一炬隨飛煙

記所見開元寺吳道子畫佛滅度以答子由

【宋】蘇軾

西方眞人誰所見衣被七寶從雙狻當時修道頗辛苦柏生兩肘烏巢肩初如蒙蒙隠山玉漸如濯濯出水蓮道成一旦就空滅奔防四海悲人天翔禽哀響動林谷獸鬼躑躅淚迸泉龎眉深目彼誰子繞林彈指性自員影如寒月墮淸晝空有孤光畱故躔春遊古寺拂塵壁遺像久此霾香煙畫師不復寫名姓皆云道子口所傳縱橫固巳蔑孫鄧有如巨鱷吞小鮮來詩所誇孰與此安得攜掛其傍觀

題彌勒像

【宋】米芾

如來髓釋迦骨人不識彌勒佛

問蔡肇求李公麟畫觀音徳云【宋】蘇轍

好事桓靈寶多才顧長康何嘗爲人畫但可設奇將久聚要當散能分慰所望淸新二大士畀我夜燒香

題劉氏所藏展子防感應觀音【二首】

【宋】黃庭堅

人間猶有展生筆佛事蒼茫煙景寒常恐花飛胡蝶散明牎一日百回看

羣盜挽弓江簸船丹靑當在普通前誰能與作赤挽板老筆猶堪壽百年

醉作觀音像仍爲書贊【三首

宋】白玉蟾

栁絮多頭緒桃花好面皮夫是之謂誰東海比丘尼頂戴彌陀呈醜拙手持楊栁惹塵埃縱饒入得三摩地當甚街頭破艸鞋

花紅栁綠菩提相燕語鶯啼般若宗更去補陀山上覓雲濤煙浪捲天風

題辛澄蓮華觀音像應制

【元】揭傒斯

至人不可測宴坐靑蓮華珠纓被玉體白豪貫彤霞從何得此相來置玉皇家

觀世音菩薩贊

【明】焦竑

菩薩法身無有邊垂眉趺坐示人天水灑楊枝生紫煙神光晝夜籠層巓慈悲普現眾目前誰其苦難相糾纒空山防防月映泉願同觀者心超然

規公業在淨名得甚深義僕近獲顧長康月宮眞影對戴安道所畫文殊走筆此篇以展瞻禮

【唐】李羣玉

五濁之世塵防防達觀棲心於此經但用須彌藏芥子安知牛迹笑東溟王公吐辯眞無敵顧氏傳神實有靈今日淨開方丈室一飛白足到茅亭

過廣愛寺見三學演師觀楊惠之塑寶山朱瑤畫

文殊普賢【三首

宋】蘇軾

寓世身如夢安閒日似年敗蒲翻覆臥破械再三連勸客眠風竹長齋飲石泉回頭萬事錯自笑覺師賢妙迹苦難尋玆山見幾層亂峯螺髻出絕澗陳雲崩措意元同畫觀空欲問僧莫教林下意終老嘆何曽朱瑤唐晚輩得法尙雄深滿寺空遺迹何人識苦心長廊敧雨腳破壁撼鐘音成敗無窮事他年復弔今將出洛城過廣愛寺見三學演師引觀楊惠之塑寶山朱瑤畫文殊普賢【三首宋】蘇轍

寺古依喬木僧閒正莫年爲生何寂寞愛客尙畱連虛牖羅修竹空廚響細泉坐聽談舊事徧識洛中賢虛室無尋丈靑山有百層回峯看不足危石恐將崩聽法來天女依巖老梵僧須彌傳納芥觀此信還曽壁毀丹靑在移來殿廡深賦形驚變態觀佛覺無心旌斾翻空色笙竽含妙音風流出吳防遺法到如今

畫文殊普賢

【宋】蘇轍

誰人畫此二菩薩趺坐花心乘象狻弟子先後執盂缶老僧槎牙森比肩山林修道幾世劫顏貌偉麗如開蓮重崖宛轉帶林樹野水荒蕩浮雲天峨眉髙處不可上下有絕磵錮九泉朝陽未出白霧起有光升天如月圓靈仙居中粗可識有類白兔依淸躔遊人禮拜千萬萬迆邐漸逺如飛煙五臺不到想亦爾今之畫圖誰所傳吾兄子瞻苦好異敗繒破紙收明鮮自從西行止得此試與記錄代一觀

武宗元比部畫文殊奘

【宋】蘇轍

遺墨消磨顧陸余開元一一數吳盧本朝惟有宗元近國本長畱後世模出世眞人气雍穆入蕃老釋面淸臒居人不惜遊人愛風雨侵陵色欲無

貫休應夢羅漢畫歌

【唐】歐陽炯

西嶽髙僧名貫休孤情峭拔淩淸秋天教水墨畫羅漢魁岸古容生筆頭時捎大絹泥髙壁閉目焚香坐禪室忽然夢裏見眞儀脫下袈裟防神筆髙握節腕當空擲悉窣毫端任狂逸逡巡便是兩三軀不似畫工虛費日怪石安排嵌復枮眞僧列坐連跏趺形如瘦鶴精神健頂似伏犀頭骨麤倚松根傍巖縫曲錄腰長身欲動看經弟子擬聞聲瞌睡山童疑有夢不知夏臘幾多年一手搘頤偏袒肩口開或若共人語身定復疑初坐禪案前臥象低垂鼻崖畔戲猿斜轉臂芭蕉花裏刷輕紅苔蘚文中暈深翠硬笻杖矮松牀雪色眉毛一寸長繩開梵防兩三片綫補衲衣千萬行林間亂葉紛紛墮一印殘香防煙火皮穿木屐不曽拖筍織蒲團鎭長坐休公休公逸藝無人加聲譽喧喧徧海涯五七字句一千首大小篆書三十家唐朝歷歷多名士蕭子云兼吳道子若將書畫比休公只恐當時浪生死休公休公始自江南來入秦於今到蜀無交親詩名畫手皆奇絕覻爾凡人爭是人瓦棺寺裏維摩詰捨衞城中辟支佛若將此畫比量看總在人間爲第一

題龍眠十八尊者

【宋】劉克莊

嘗聞天臺境肉身往無從仁夫示此圖恍惚遊其中應眞一一若舊識或踞怪石臨飛淙山鬼投牒何敬恭天女問法尢丰茸盆魚鬐鬛等鍼粟放去夭矯拏空蒙山深無人地祗出被服導從侔王公前驅鷙獸後防魍徐行殿以一瘦笻巉巉蒼壁謖謖松下有老宿眉雪濃石橋滅沒雲气防似是鬼國非天宮層冰融結挾怒瀑毒虺噴薄含腥風至人於此方入定壊衲羃首枯株同等閒一坐六十劫汝技有盡吾無窮書生往往談性命怵以禍福猶兒童倒持手版口勸進對此寧不面發紅我知龍眠筆外意要與濁世鍼盲聾退之云釋善變幻愷之謂畫能神通幻耶神耶兩莫詰與子持叩西山翁

題羅漢過海圖

【元】吳澄

阿誰解衣防礡臝寫此中乘第一果等閒地獄駭屠沽如許風波無不可巨浸彌天靈怪百現前幻境元非我騰踏逍遙容易去只有云空無障裹般若岸金剛山超登只在霎時間爲吾說與諸尊者更有海門闗外闗

羅漢圖

【元】吳澄

四大假合成幻身大地山河俱幻境傀奇磥砢十八尊得遇世尊爲摩頂諸多伎倆近狡獪𨿽未大乘亦機警有能領取象外意閉目超然發深省畫人漫灑毫端墨觀者只疑燈下影慈尊長閔眾生癡直到於今癡不醒

渡水羅漢圖

【元】袁桷

洞口泉分岸渺茫意行的的水中央相看總絕神通想不用折蘆歸故鄕

羅漢圖

【元】袁桷

四果圓融徳自如天臺樓閣總虛無何人繪畫供靑眼拍手雲中笑客愚

羅漢圖

【元】虞集

神光炯炯視容直坐展兩足手按膝雨龍還入軍持水風水拂著盤陀石深山海島非人間碧桃花開啼鳥閒法云還爲等慈起矍然飛錫無畱難

畫羅漢

【元】虞集

虎嘯千山木葉空晴空無處著神通蒼龍浴罷軍持水閒翫明珠似日紅

李公麟大阿羅漢圖

【元】吳鎭

瀟灑龍眠不可呼彩毫猶喜未糢糊天臺五百知何處還向圖中證有無

題泰東山藏主十八開士圖

【元】張翥

環瀛茫茫去不窮大鯨吹浪鼓風棲船如山不敢過況在泛葦浮蕉中西方十八大尊者徑渡萬里猶乘空犀行水開蛟蜃露直下蹋入天吳宮龜魚背髙盂錫穏中流正與靈槎同怪頭達枿四罔象一簞舁出龎眉公鼻端噓气作飛塔舌上彈咒招降龍兩僧促膝披貝葉一衲裹足須山童雪毛白鹿岐角健班尾黒虎雙睛紅最後坐禪如古佛從渠搏控何神通吾聞浮屠多善幻作詩自賞畫者工君不見海波橫潰鬼神惡我無其術安能東

畫羅漢

【元】李祁

空山極寂闃自足防緣想況此山中人智識已超朗坐久忘朝晡習定非勉彊豈惟人所知異類亦欽仰乃知象教力兼用服防魍嗟嗟世中人擾擾向塵网叩爾寂無言何由測深廣

題過海羅漢圖【二首

元】王循

無際洪波接逺空神機密運訪龍宮旌幢出迓煙霞重此事荒唐竟莫窮

超塵何必眷情交棄卻禪心躡海濤來往不殊商賈慮瑤池又恐宴蟠桃

題羅漢圖

【元】釋恕中

諸諦空來世所無神通百變絕名模不知何處畱蹤迹卻被人傳作畫圖

題楊子文羅漢渡海圖

【明】張以寧

天臺之東巨瀛海蒙蒙元气浮無邊應眞十六山中來徑度萬里蛟鼉淵巨靈前驅海若伏翠水帖帖開紅蓮神螭猛獸競軒翥穹龜巨魚相後先一山浮玉當其前石室古蘚垂千年異人髙居役眾鬼挽過巨浸如飈旋貝宮神君迎且拜明星玉女爭花妍陰風黯淡百怪集芙蓉旂影飛翩翩石橋回望渺何處紫翠明滅空雲煙問渠飛錫何所往毋乃鷲嶺朝金仙金仙雪山方宴坐笑汝狡獪何紛然書生平生未省見太息此畫人間傳淸時麟鳳在郊野白日杲杲行靑天

題過海羅漢圖

【明】僧義金

大地山川境界寛重重涉入一毫端乾坤杖錫飛來去巨海升盂勢往還伏虎降龍霞靄靄騰空履漢路漫漫唐吳冩出聲聞迹妙用通神幾萬般

次韻張仲舉承旨題盧楞伽過海羅漢圖

【明】僧來復

僧伽神變妙莫窮去住隠顯如旋風能令大海作平陸超然獨脫閻浮中山君河伯備灑埽錫飛桮渡云行空安禪不避魔鬼窟受齋直入龍王宮文犀赤豹時作伍猨白鹿日與同騰光噓气閃奔電天鼔震曜驚雷公世人𨿽呵小乘法誰獨髙舉隨雲龍我昔衡山問方廣石橋每見防經童天姝散花跪雙膝金盤笑捧明珠紅開圖恍忽覩顏色山海遙隔精靈通那知畫者有深意丹靑巧奪造化工君不聞幻遊天地同旅泊我身安得駕鶴從西東

過海羅漢應供圖

【明】僧來復

大士受齋龍伯宮長驅蛟鱷爭先雄舳艫蔽天不敢渡冰夷伐鼓洪濤舂騰身何來歷汗漫無乃變幻多神通兩僧後顧冰雪容浮蕉近隨赤鯶公云端噓气作樓閣赤日照耀靑芙蓉中有四鬼舁一翁雪眉垂領衣露胸海神候謁旌斾從赤珠吐焰流星虹跨鼇之叟臒而癃手扶七尺邛州笻是誰彈舌咒老龍火鬐電鬛燒云紅五輪舒光迸五色一葦直渡猶行空前登頗忮定初起欠伸展臂來淸風蹋龜騎魚走百怪擔簦負笈趨羣童入山咫尺見臺殿彷佛微聽靑林鐘開圖對我若舊識便欲巢我雲門松世間浮榮日萬態過眼聚散空花同誰知神變亦虛幻徒逞狡獪驚盲聾何如乘願降迹閻浮中法雷大震開羣防王城分衞飽香積坐令四海歌時雍

題景煥畫應天寺壁天王歌

【唐】歐陽炯

錦城東北黃金地故迹何人興此寺白眉長老重名公曽識防稽山處士寺門左壁圖天王威儀部從來何方鬼神怪異滿壁走當檐防防生秋光我聞天王分理四天下水晶宮殿琉璃瓦防仗時驅狒�裝金鞭頻策騏驎馬毗沙大像何光輝手擎巨塔淩雲飛地神對出寶缾子天女倒披金縷衣唐朝說著名公畫周昉毫端善圖寫張僧繇是有神人吳道子稱無敵者奇哉妙手傳孫公能於此地畱神蹤斜窺小鬼怒雙目直倚越狼髙半胸寶冠動總生威容趨蹌左右來傾恭臂橫鷹爪尖纎利腰纒虎皮斑剝紅飄飄但恐入雲中步驟還疑歸海東蟒蛇拖得渾身墮精魅搦來雙眼空當時此藝實難有鎭在寶坊稱不朽東邊畫了空西邊畱與後人教敵手後人見者皆心驚盡爲名公不敢爭誰知未滿三十載或有異人來間生匡山處士名稱朴頭骨髙奇連五嶽曽持象簡累爲官又有蛇珠常在握昔年長老遇奇蹤今日門師識景公興來便請泥髙壁亂搶筆頭如疾風逡巡隊仗何顚逸散漫奇形皆湧出交加器械滿虛空兩面或然如鬭敵聖王怒色覽東西劍刃一揮皆整齊腕頭獅子咬金甲腳底夜義擎絡鞮馬頭壯健多筋節烏觜彎環如屈鐵徧身虵虺亂縱橫繞頷髑髏幹孑裂眉麤眼豎發如錐怪異令人不可知科頭巨卒欲生鬼半面女郎安小兒況聞此寺初興置地脈沈沈當正气如何請得二山人下筆咸成千古事君不見明皇天寶年畫龍致雨非偶然包含萬象藏心裏變現百般生眼前後來畫品列名賢惟此二人堪比肩人間是物皆求得此樣欲於何處傳嘗憂壁底生雲霧揭起寺門天上去

題徐商叟所藏李伯時四天王圖【宋】王炎

龍眠有巧手幻出汗血駒老衲或戒之回向心地初遂畫白衣仙靳與梵釋俱北方四天王亦附瞿曇居雜以馬龍像宿習終未除四王名字異且復形狀殊信者謂其有疑者意其無蕩蕩天門髙誰能淩空虛何以信不疑取諸貝葉書子不語怪神從釋恐叛儒語之且不可筆之其可乎因畫議及此於公意何如

梵隆防法神圖

【元】袁桷

威音無喜亦無嗔獰目揚眉定有因欲識世間平等觀云如流水月如輪

僧傳古坐龍圖【嚴東平所藏至元二年秋九月張簽省耀卿處觀七年閏十一月甲

戌公退馬上偶得時

元秋苦旱冬天無雪】王惲

深山大澤物所蟄千丈懸淙掛靑壁潭陰水黒不見底老雨初開元气濕蒼龍何處行雨歸闖首踞坐紅雲堆山僧駭絕噤不語萬壑陰霧生緇衣咄哉傳古隠龍性隔戶冩影窺天機一從元化墮此筆飲海不復觀晴霓世間畫本萬尺蠖尾鬛一掩無晶輝比年一旱幾焚如牲幣空事山川雩羣龍癡睡洞府黒六合任使黃霾污何當鐵匣出雷火衝屋而去騰天衢六丁奔命僕射禦倒捲溟渤天瓢防滂沱一洗乾坤淨卻斂神功寂若無

稠禪解虎圖【二首

元】王惲

宋均政異於菟去魯宰風行野雉馴誰爲碧巖方外客等閒藜杖也通神

楞嚴堆案滿凝塵山下閒來解虎紛千古阿師公案在寶香燻徹百巖云

水墨達摩像【班惟

元志筆】張翥

佛法無多子西山雪柱天應尋蔥嶺去方解少林禪鞮屨露雙腳罽衣披半肩虛空本無住須借影中傳

題達摩像

【明】張鳳翼

速去渡江一葦淹畱面壁九年試問遊梁入魏幾時卻返西天

題寒拾圖

【元】袁桷

二人攜手共嘲吟古殿修廊自在尋石壁忽開靈怪絕可禁飛瀑海潮音

畫兩僮枕帚而睡疑是寒拾應人索詠

【明】徐渭

人間何日不塵生掃到何年掃得淸輸與天臺雙行者睡彎苕帚午雞鳴

嶺南六祖禪師菩提樹下藏發甕子圖歌

【元】吳萊

蘄州黃梅峙佛塲新州獦獠識水香菩提樹間好晏坐五色頭髮騰毫光金刀剔落受法戒瓦甕瘞藏傳不壊捩回萬夫矗梁棟陶冶千聖掀鑪韝南海漂來剎十圍北宗望防六銖衣塵境本空空卽本風幡飛動動還非山僧禮拜山鬼護一花五葉開如故寶縷靑懸雪嶺煙神珠紺結丹丘露世人長物合剃除謝公往矣施髭須唐年畫筆石未泐大鑑壇經誰讀得

題李伯時畫船子和尙【二首

宋】王履道

等个魚兒久未逢滿船明月一絲風離鉤三寸誰開口打落掀天白浪中

一橈打省猶回首露布須收人與船不著釣絲牽老防卻畱戽斗付龍眠

跋船子和尙圖

【元】王惲

戢戢波間萬鮪遊一鉤那得盡回頭何如收卻綸竿坐明月千江任自由

題趙千里畫船子和尙捲後

【明】王世貞

秋江戰寒飈一葉縱橫走船子有伎倆舵柄時在手借問自渡者還能渡人否

觀壁畫九想圖

【唐】包佶

一世榮枯無異同百年哀樂又歸空夜闌烏鵲相爭處林下眞僧在定中

鬼佛

【宋】朱子

防蒙罔象姿相好菩薩面鬼佛吾詎知水石翫奇變

梵隆畫番王獻佛圖

【元】吳師道

如來宴息雙跏趺碧海湧座紅蓮敷身如浮雲與枯枝一毫無有寧願余不知何國被服殊緩耳卷髮黃虯須狡猊巨象先後驅寶盤五色摩尼珠歸誠贄貢陳區區拱手傴立顏和愉分明神化羣情趨眇然韋布一懦夫乃獨抗論非空無見之不肯修勤劬羣嘲眾嗤謂爾愚作詩三嘆還君圖

吳生畫

【金】趙秉文

吳生大士十六像嵗久塵昏蛛网絲眞物從來有眞賞息軒爲作證明師

謝人送栗鼠尾畫維摩

【宋】黃庭堅

貂尾珍材可筆虎頭墨妙疑神頗知君塵外物眞是我眼中人

楊惠之維摩像

【金】趙秉文

一防傳心巳失機更求形似轉成癡至今遺像兀不語猶似當初問法時

題李長者畫像

【宋】孔武仲

礧砢一居士娉婷雙少年對景如無有著書方浩然分身聊示頸誰語此因緣

題帝王禮僧圖

【明】王世貞

昔有龎眉師九載面石壁置心諸地外人天杳俱寂經猿六時拜談鳥掌中食日出天地開藹然旌旗色襯施塡恆河結束儼帝釋𨿽屈萬乘尊對者了不識一吐無聖言頓掃有爲迹歸路甘雨移靑林杏花白

題張僧繇醉僧圖

【唐】僧法照

人人送酒不曽沽終日松間掛一壺艸聖欲成狂便發眞堪畫入醉僧圖

題畫僧

【唐】張祜

瘦頸隆肩碧眼僧翰林親讚虎頭能終年不語看如意似證禪心入大乘

畫醉僧

【宋】陸遊

殘雪覆枮顱手扶短楖栗送酒無蘇州一醉未易得靑旗獵獵秋風吹長瓶一吸亦足奇但辦道傍常醉倒不須解作藏眞艸

靈照度丹霞圖【四首

元】王惲

眾生種業到無該愛海沈迷喚不回對證處方惟一捨不應眞假比如來

西江萬有巳沈沙更有何心到散花狠似入門三十棒欵將一語了丹霞

性定情移逐物開力能剛制見英才金沙灘畔風流骨恐是逢塲作戲來

克已先論定力優從今屋漏驗淸修禪家多少閒拈弄糞埽堆頭覓悟頭

題僧圓澤托生圖

【元】吳澄

浮泡散作大海水皎月長畱萬古秋幻滅如何重起幻不騎獅象卻騎牛

題本中峯觀蓮像

【元】倪瓚

東南唱道據禪林諷詠蓮心契本心善矣不塵仍不染美哉如玉復如金三周妙法耆闍崛十丈開花玉井岑今日仰師猶古佛風波回首一長吟

題雪寺歸僧圖

【元】程鉅夫

石頭元路滑更著雪皚皚不敢辭辛苦諸方應供來

秀上人課經圖

【明】劉泰

山繞淸溪樹繞亭隔云金磬曉泠泠道人不管花開落白乳香中讀觀經

畫髙嶺莫行僧眾

【明】徐渭

知是峨眉第幾盤客僧愁宿日低山頭陀指與煙生處只隔紅霞四五灣

題王霽宇繡佛齋圖【二首

明】董其昌

翦得吳淞水半江靈山突兀走閒牕鐃歌卽是廣長舌大纛豈非精進幢

兵符受自城邊石心印傳來嶺上衣拈出齊東靑一防何來神物卻能飛

禦定歷代題畫詩類卷六十五

欽定四庫全書

禦定歷代題畫詩類卷六十六目錄

神鬼類

觀楊之美畫【宋梅堯臣】

次韻章禹直開元寺觀畫壁兼簡李徳素【宋黃庭堅】

題汪季路侍郎所藏吳道子天龍八部【宋樓鑰】金神夜獵圖【宋姜防二首】

題松鶴蔡先生家藏李伯時西嶽降靈圖【明詹同】雷殿畫壁【明鄧韍】

遺張仙畫乃作灌口像【明湯顯祖】

題闗將軍四畫【明王世貞】

題舊鐘馗【宋蘇轍】

蒲生鐘馗圖【宋文同】

終南進士行題馬麟畫鐘馗圖【元薩都拉】鐘馗像【元唐肅】

鐘馗部鬼圖【元鄭元祐】

馗妹圖【元鄭元祐】

鐘馗圖【元馮海粟】

題鐘馗役鬼移家圖【明劉基】

鬼獵圖【明淩雲翰】

鐘馗畫【明淩雲翰】

題鐘馗移家圖【明李曄】

鐘馗殺鬼圖【明劉漙】

題梁楷畫鐘馗【明蔣主孝】

鐘馗騎驢圖【明程敏政】

鐘馗元夜出遊圖【明吳寛】

戲題錢叔寶臨鐘馗移居圖【明王世貞】

題龔翠巖中山出遊圖【元宋無】

題龔翠巖中山出遊圖【元韓性】

中山出遊圖【元王肖翁】

中山出遊圖【元李鳴鳳】

中山出遊圖【元釋宗衍】

和江鄰防學士畫鬼拔河篇【宋梅堯臣】

禦定歷代題畫詩類卷六十六目錄

欽定四庫全書

禦定歷代題畫詩類卷六十六

神鬼類

觀楊之美畫

【宋】梅堯臣

天官乘車建朱旗赤旛前亞風捲披二龍緩駕蒼髯垂印箱傍挈文籍隨雙驂推軛如畏遲行從冠服多威儀水官自有眞龍騎兩佐並跨鯨尾螭步趨羣吏怪眼眉云生海面無端涯雷部處上相與期人身獸爪負鼓馳後有同類挾且捶次執電鏡風囊吹靑虵有角魚足鬐上下引導神所施地官旣失不可知此畫傳是閻令爲設色鮮潤筆法奇絹理膩滑雞子皮吳生龍王多裂隳八軸展翫忘晨炊李成山水曉景移黃荃花竹雀擁枝韓幹馬本摸搭時神駿都失存毫釐日髙腹枵眼眥眵邂逅獲見何言疲厚謝主翁意不衰他日飽目看無遺次韻章禹直開元寺觀畫壁兼簡李徳素

【宋】黃庭堅

丹靑古藏壁風雨飽侵食拂塵開藻鑑志士淚霑臆靈山逺飛來不可以智測龍神湛回向擁衛立劍防依稀吳生手旌斾略可識鴻蒙插樓殿毫髮數動植廣牀瞻二聖有眾供萬億飛行湊六合攬取著一席人人開生面絕妙推心得李侯天機深指防目所及三生石上夢天樂鳴我側幽尋前日事晦明忽復易章生南溟鵬籠檻鎖六翮能同寂寞遊濁酒聊放適西風葉蕭蕭蟋蟀依墻壁家無萬金產四鄰碪聲急藜羮傲鼎食藍縷亦山立並船有歌姝粉白眉黛黒期公開顏笑醉語雜翰墨不須談俗事秖令人气塞

題汪季路侍郎所藏吳道子天龍八部

【宋】樓鑰

妙絕天龍八部圖細防眞不失錙銖聲名自足髙千古題品尢難遇二蘇旌斾冕旒猶可想鬼神人物亦何殊君防坐位蘭亭艸費盡工夫學得無

金神夜獵圖【二首

宋】姜防

半夜金神羽獵奔走山川百靈雲气旍旗來下颯然已入靑冥

後宮嬋姢玉女自控八尺飛龍兩兩鳴鞭爭導緑云斜墜春風

題松鶴蔡生家藏李伯時西嶽降靈圖【前二人騎行後三人徒步狀若馳獵者其最後則有雲气神人居中嗟夫禹鼎象姦齊諧誌怪世或有之但恨無胥臣之多聞子產之博物歷覽載籍未遑夷考模冩畫像爲作短篇以俟知者】

【明】詹同

龍眠居士畫入神展畫冥搜畫中意白日杲杲人出畋長風蕭蕭云拂地前有一匹雪色駥次有一匹花驄兩人冠服何其雄若非將相應王公繁纓寶鞍金匼匝各持羽箭懸雕弓後有三人總徒步蒼鷹黃犬行相從雲中歘見光燦爛玉輅瑤輿下霄漢不駕紫鳯白麒麟海犀天駟多奇玩鸞旌虎節旋低昂星仗霞幢互繚亂無乃朝辭太華峯得非曉過雲臺觀輦中坐者眞天人冕殊龍衮儼昭煥金童玉女繽往來慶雲爲馭天爲階長眉刷翠面如月知有道骨無塵埃令人可望不可及恍惚雲中相出入衣霑玉井碧蓮香旗翻仙掌露華濕我識泰山封禪書不識此畫當何如人言西嶽降靈圖西嶽或有人間無

雷殿畫壁

【明】鄧韍

藝苑有精能凝神始臻理筆端具天人難以茫昧擬致道古仙都山水麗淸美雷宮設像畫種種盡其技畫得宋名手善造天神鬼淳古出遒逸意態得深防左壁挾風雲沙礫捲空起有神操火具怒目流獰視當其焰所及妖窟蕩無址右壁已淋落雲气來纚纚似聞轟雷車不及掩其耳南壁云驂驔霆旌建旖旎有神被介冑軀偉髯奮紫執殳見眞宰如以職備使北壁當晦防相去不辧咫有神手天瓢九龍運其水勢欲翻九河雷伯鼓未已社神走闐闐恐懼違箠詈白斾颺云表奉令察臧否靈祠本淸肅長夏顙無泚入門見壁畫鮮不生戰葸假令革其頑像教良有以邑史有朱生運筆妙莫齒吮毫追其蹤三嘆遜前軌道貎冥獄施帛日云委惟以神妙故歸命雜悲喜嵗月如水流藝學日零圯君防郭恕先畫妙托仙死

遺張仙畫乃作灌口像

【明】湯顯祖

靑城梓浪不同時水次郎君似別姿萬里橋西左丞相何知卻是李冰兒

題闗將軍四畫

【明】王世貞

轅門黒纛艸頭靡漁陽突騎俄巳矣剨然一聲如裂兕刀纓絓發鋒血洗白馬城頭鼓初起北人魄奪南人喜兗州冀州兩國賊委質酬恩竟誰是有身終爲豫州死【馘顏良】

鯨波漲天天爲赤鼉鼓殷城城欲坼七軍肉臭魚不食於侯吞聲龎侯吒爾龎七尺殉漢賊碧眼小兒黠於鼫麥城將星忽中墮髙廟神靈扶不得有血還作西川碧【破七軍】

金支翠旗晻靄中忽有赤驥騰秋空山都木客爭趨工駝石白象鞭丰隆幻出七寶須彌宮有爲之迹無爲功永寧同泰虛爭雄可憐南北民力盡一炬贏得都城紅【創玉泉】

鼎湖龍髯久上天妖魄再作修羅顚快意一掃猗池穿彼髯何爲扼我咽女再授軒皇權七家鏟削沈靑煙寧惟晉人脂其口度支嵗嵗饒金錢一奠北鹵三千年【平蚩尢】

題舊鐘馗

【宋】蘇轍

濟南書記今白須嵗節鐘馗舊緑襦舉手托天欣見雪破鞋踏凍可憐渠滔滔時輩今黃壌六六年華屬老夫兒女未容翁便去銀瓶隔夜浸屠酥

蒲生鐘馗圖

【宋】文同

寒風酸號月慘苦梟飛狐鳴滿墟墓叢棘亂礓翳野霧古社禿剝倒枯樹下有三鬼相嘯聚初行誰家作疰忤痛熱腫癢快嘔吐寒噎咽喉脹臍肚呼巫召覡使咒詛翁驚嫗忙設賽具茅盤艸船置五路飯盂炙串狼籍布相共收斂各執去方此危坐歠且哺忽爾相視生畏怖有神傑然駕巨牯前呵後擁役二豎此神噉鬼充旦暮其腹尙餒色躁怒鬼遙見之悉失措竄匿不暇相告諭酒傾肉落雜穢污魄魂飛蕩身偃僕一入木底只四據一尙把盞愕以顧一自隱蔽捩眥覻神用气攝縛束固前死八吻無十步計之嚼嚙或味飫蒲生胡爲適爾遇畫之滿捲無一誤筆墨醜怪實可懼持以贈餘子何故搖手不取一錢賂他日乞詩者尢屢試爲言之冩其故

終南進士行題馬麟畫鐘馗圖【和李五峯】

【元】薩都拉

老日無光霹靂死玉殿咻咻叫陰鬼赤腳行天踏龍尾偸得紅蓮出秋水終南進士發指冠緑袍束帶烏鞾寛赤口淋漓吞鬼肝銅聲剝剝秋風酸大鬼跳梁小鬼哭豬龍饑嚼黃金屋至今怒气猶未消髯防參差努雙目

鐘馗部鬼圖

【元】鄭元祐

老髯足恐迷陽棘鬼肩藤輿振雙膝前驅肥身兒短黒非髯嬌兒則已臘後從眾醜服廝役擔攜鬼脯作髯食鬼肌未必能肥腯餔之空勞髯手擘彼瘦而巾禙長窄無乃臒儒執髯役其餘醜狀千百態專爲世人屍辟怪楚龔獰老非其類請問何由識其槪想龔目睛爍陰界行屍走鬼非殊派民膏民脂飽死後卻供髯餐縮而瘦無由起龔問其侯有嘯於梁妖莫售大明當天百祿輳物不疵癘民長壽

馗妹圖

【元】鄭元祐

天寶治衰妹兄出白晝宮庭馘獰獝妹時何在不佐兄靚妝自衍妖嫺質後來形見知何所百鬼尊之莫敢覩提劍躍馬從其兄毎爲人家守環堵老韓饑窮夜縛船送之不去今防年妹肯從兄肆屏逐我亦家富黃金錢

鐘馗圖

【元】馮海粟

老馗兀興二鬼肩一鬼勃窣袋影懸一鬼負劍帽帶旃一鬼頂顱雙角駢老馗之婦輿蹁蹮其荷輿者鬼婢防貓抱掌握鬼妾妍提其奩具雌袂攜枕而從服飾鮮防蠍粘綴袴亦然擎擔最緩行李便鬼之嬰孺盛穿聮囊包槖裹琴能仙瓠壺穹掛呼可憐掲竿之魅愁攀緣最後甕鬼束縛椽屍而行者猶能前肌肉消盡骨骼纒物怪種種來無邊神禹鑄鼎今防年罔兩在此猶翩翩吁嗟吁嗟問老天

題鐘馗役鬼移家圖

【明】劉基

髯夫當前黧婦後臘鬼作糧驅鬼負虹蜺可駕雷可車胡爲役鬼來肩輿乃知老馗未公正怙威植私幹律令云沈陰鬼怪多馗乎馗乎柰爾何

鬼獵圖

【明】淩雲翰

終南進士乃好武野魅山精皆部伍搜田也欲從四時作气恍如聆一鼓銅鉦先鳴地欲裂皁蓋後張風爲舉蹇驢足跛不受鞭良犬尾搖何用組錦絳未許縱蒼鷹鐵縆猶能縛虎跳踉眾鬼爲卒徒矍鑠一翁作謀主或爲狼顧背拔鎗或作猱升前試斧鴟鳴口應已張弓蛇偃肩擔來彀弩身憑大盾宛轉遮手弄飛槌髙下舞坐作擊刺眾莫當進退超驤孰敢侮猙獰似覺口吐牙輕捷渾疑臂生羽逐禽不假禦車輿獲獸何勞施网罟亦如塵世有司存頗類神仙足官府畫工後輩效前人戲筆何年追舊譜已無吳生名擅場復有顏輝好奇古周易取象車載一韓子送窮名數五如斯情狀不易知更欲形容亦良苦且須畱取作嵗除竹爆一聲春滿宇

鐘馗畫

【明】淩雲翰

北風吹沙目欲瞇官栁揺黃拂溪水終南進士倔然起蝟磔於思含缺齒袍藍帶角形甚傀烏帽裹頭鞾露指白澤在旁口且哆馴擾不異麟之趾手持上帝書滿紙若曰新嵗錫爾祉一聲竹爆物盡靡明日春光萬餘里

題鐘馗移家圖

【明】李曄

緑袍進士掀怒髯饑來嚼鬼如蜜甜酸風苦雨攪白日移家欲往山陰尖隨兄小妹臉抺漆眼光射人珠的皪鬼奴鬼妾千萬形蟹怪貓妖最蕭瑟勢能使鬼鬼不違髑髏在後嗤鐘馗英雄如山堆白骨莫倚區區手中笏

鐘馗殺鬼圖

【明】劉溥

空山無人夜色寒鬼羣亂嘯西風酸緑袍進士倚長劍席帽颭影烏鞾寛燈籠無光照斜水怒裂鬼頭燃鬼髓大鬼跳踉小鬼嚎滿地鸊鵜飛不起如今城市鬼出遊靑天白日聲啾啾安得此公起復作殺鬼千萬吾亦樂

題梁楷畫鐘馗

【明】蔣主孝

虎口虯須眞可怪如何不解縛人妖偸花竊笛渾閒事忍見三郎萬里橋

鐘馗騎驢圖【爲周可大

明憲使賦】程敏政

陰風蕭蕭吹髮寒老馗夜踏山雨殘恨生不作中執法誓死肯負唐衣冠驪山夢破一回首上帝毋煩六丁走魑魅都歸鞭防中贏得騎驢袖雙手

鐘馗元夜出遊圖

【明】吳寛

終南老馗狀酕醄虎鞾烏弁鴨色袍靑天白日不肯出上元之夜始出爲遊遨鬼門闗頭月輪髙烏犍背穩如駼騊鬼婦塗兩頰鬼子垂一髦徒禦雜沓聲嗷嘈導以靈姑旗翼以大食刀荼壘左執鞭質矯右屬櫜方明前持漆燈張若後擁犛旄魑魅魍魎不可一二數肩擔背負手且操奇形獰色使人怕一似駮梟獍兼猿猱戰傷人血化燐火各出照地防防如焚膏陰風颯颯吹荒皐百怪屏气不敢號汝輩逺遁莫我遭我欲飲汝血甘如飲醇醪我欲啗汝肉美如啗羊羔肯容汝輩在世長貪饕吁嗟乎老馗眞爲百鬼中一豪所以唐皇想其像詔令道子冩以五色毫憶當天寶年左右皆鬼曹太眞宮中逞狐媚祿山殿上作虎噑當時設有老馗者安得縱彼二鬼逃便須縛以蒼水使者所捫之赤絳獻於天閽屍諸獸牢寢其皮拔其毛效爾一日驅馳勞坐令溫泉生污泥驪山長蓬蒿上除唐家百年害下受唐史千年褒卻來上元夜任爾燒燈並伐鼛

戲題錢叔寶臨鐘馗移居圖

【明】王世貞

開元宮中鬼稱母丞相中丞恣爲蠱帝遣鐘君嗣黃父逐鬼無功謫荒土山阿被羅者誰姥攜雛橐裝橫周路髑髏啾啾泣相語夜半應煩老桑煮鐘君好往一返顧木客跳梁山魈舞君不吾畱稍安堵與君傳神叔寶甫異日相逢莫相苦

題龔翠巖中山出遊圖

【元】宋無

酆都山黒陰雨秋羣鬼聚哭寒啾啾老馗丰髯古襆頭耳聞鬼聲饞涎流鬼奴輿馗夜出遊兩魑劍笠逐輿後槁形蓬首枯骸瘦妹也黔面被裳繡老馗回觀四目鬭料亦不嫌馗醜陋後驅鬼雌荷衾枕想馗倦行欲安寢挑壺抱甕寒凜凜毋乃搾鬼作酒飲令我能言口爲噤執縛魍魎血灑骻毋乃刴鬼爲鬼防令我有手不能把神閒意定元是假始信吟翁筆揮灑翠巖道人心事平胡爲識此鬼物情防來下筆眾鬼驚詩成應聞鬼泣聲至今卷上陰風生老馗氏族何處人托言唐宮曽見身當時身色相沈淪阿瞞夢寐何曽眞宮妖已殘馬嵬塵倐忽靑天飛霹靂千妖萬怪遭誅擊酆都山摧見白日老馗忍饑無鬼喫冷落人間守門壁

題龔翠巖中山出遊圖

【元】韓性

是爲伯彊爲譎狂睢盱鬼伯髯怒張空山無人日昏黃回風陰火隨幽篁辟邪作字魏迄唐殿前吹笛行踉蹡飛來武士藍衣裳夢境胡爲在縑緗中山九首彌荒唐猶可爲人祓不祥是心畫師誰能量筆端正爾分毫芒淸都紫府昭回光三十六帝參翶翔陰气慘澹熙春陽爲君閣筆試兩忘一念往復如康莊

中山出遊圖

【元】王肖翁

老馗怒目髯奮防阿妹新妝臉塗漆兩輿先後將何之往往徒禦皆骨立開元天子人事廢淸宮欲借鬼雄力楚龔毋乃好幽怪醜狀奇形尙遺迹

中山出遊圖

【元】李鳴鳯

堪笑龔侯戲鬼神豪端冩出逼天眞我貧不敢披圖防恐作揶揄來笑人

中山出遊圖

【元】釋宗衍

老髯見鬼喜不嗔出遊夜醉中山春髯身自是鬼龍者況乃前後皆非人楚龔老死無知已生不事人焉事鬼吁嗟神鼎世莫窺此圖流傳當寶之

和江鄰防學士畫鬼拔河篇

【宋】梅堯臣

蒲中古寺壁畫古畫者隋代展子防分明八鬼拔河戲中建二旗觀卻前東廂四鬼苦用力索尾拽斷一鬼顚西廂四鬼來背挽雙手磓下扺以肩龍頭魚身霹靂使持鉞植立旗左偏拔山夜義右握斧各司勝負如爭先兩旁撾鼓鼓四面聲勢助勇努眼圓臂裊張拳擊埲首似與暴謔意態全當正大鬼按膝坐三鬼帶韣一執旃操刀擐囊力指督怒發上直筋舊纒虎尾人身又踣顧蒺藜短挺金錘堅髙下尊卑二十四二十四鬼無黃泉角錐競彊欲何睹曷不各各還荒埏

禦定歷代題畫詩類卷六十六

欽定四庫全書

禦定歷代題畫詩類卷六十七目錄

漁樵類

王摩詰捕魚圖【宋郭祥正】

楊祕監秋江捕魚圖【金趙秉文】

王右丞雪霽捕魚圖【元元好問】

息軒秋江捕魚圖【元元好問二首】

李營丘寒江晚捕圖【元王惲】

題輞川捕魚圖【元袁桷】

王摩詰春溪捕魚圖【元鄧文原】

捕魚圖【元虞集】

題馬竹所照磨捕魚圖【元虞集】

題臨本捕魚圖【元栁貫】

題捕魚圖【元歐陽】

右丞春溪捕魚【元吳鎭】

王摩詰春溪捕魚圖【元黃公望】

髙侍郎秋江捕魚圖【元張翥】

江鄕捕魚圖【元鄭元祐】

捕魚圖【明汪廣洋】

捕魚圖【明陶安二首】

春江捕魚圖【明管訥】

李龍眠畫雪中捕魚圖【明唐之】

淸江捕魚圖【明蔣冕】

捕魚圖歌【明吳溥】

董端明漁父圖【宋陳子髙七首】

漁翁圖【元程鉅夫】

爲曹仲堅題漁父圖【元程鉅夫】

題春江漁父圖【元楊維楨】

秋江漁父圖【元劉秉忠】

林志尹秋江漁父圖【明張以寧】

西巖漁翁圖【明徐賁】

漁翁圖【明吳寛】

跋醉漁父圖【元王惲】

醉漁圖【明李廷儀】

醉漁【明傅汝楫】

題醉漁圖【明鄭鵬】

題漁娃圖【明楊愼】

題鄭子實著色溪山漁樂圖【元龔璛】

松雪臨郭熙溪山漁樂【元鄧文原】

寒江漁樂圖【元陳樵】

漁樂圖【元吳師道】

題松雪臨郭河陽溪山漁樂圖【元白珽】

江山漁樂圖【元謝應芳】

漁家樂題漁樂圖【明劉崧】

題漁樂圖【明王紱】

題漁樂圖【明陸深】

江鄕漁樂圖【明劉溥】

題錢舜舉漁樂圖【明沈周】

漁樂圖【明徐渭】

漁樂圖【明僧來復】

漁邨詩話圖【金黨懷英】

題漁邨圖【元虞集】

漁邨落照【明謝士元】

漁邨晚照圖【明朱諫】

秋浦晚罾圖【明金幼孜】

漁隱圖【元杜本】

題賈原善典寶寒潭漁隱圖【明王瀚】

題漁隱圖【明文徴明四首】

題松溪漁隱圖【明僧元璞】

題漁隱圖【明僧智舷二首】

禦定歷代題畫詩類卷六十七目錄

欽定四庫全書

禦定歷代題畫詩類卷六十七

漁樵類

王摩詰捕魚圖

【宋】郭祥正

魚躍魚沈都不知垂竿只要得魚歸天寒浪急魚難得愁入蘆花日又西

揚祕監秋江捕魚圖

【金】趙秉文

山蒼蒼江茫茫鳥飛不盡吳天長潮平漲落洲渚出秋風防舎鱸魚鄕漁郎聚魚鳴兩槳輕罾觸破靑山浪修鱗出水玉參差晚日搖光金蕩漾長林無聲楓葉丹淸波不動江水寒誰令此圖落塵土乃是楊侯造化之筆端我披此圖四十載老去而今重見畫空畱名字落人間當日題詩防人在漁人走利士走名得失與魚相重輕笑把綸竿渺滄海浩歌直欲膾長鯨

王右丞雪霽捕魚圖

【元】元好問

江云滉滉陰晴半沙雪離離防江岸畫中不信有天機

細向樹林枯處防漁浦移家媿未能扁舟蕭散亦何曽白頭嵗月黃塵底笑殺髙人王右丞

息軒秋江捕魚圖【二首

元】元好問

擲网牽罾太俗生煙波名利不多爭緑蓑衣底眞子可是詩翁畫不成

擊甕喧天网截河得魚何啻一罾多漁郎不作明年計柰此纎鱗細甲何

李營丘寒江晚捕圖

【元】王惲

古人不地著所向無賦租漁蠻舟爲家一葉縱所如斜陽淡淡明江湖萬魚戢戢依寒蒲防家罾网晚未已博酒欲得松江鱸臥檣傍舫宿波面不爾風浪防艱虞何當醉帶笭箵去添我煙波作釣徒

題輞川捕魚圖

【元】袁桷

洛口疾如箭駢頭赬尾鱗散网巖隈泊千漚水花勻輞川蓮社侶百味不入唇時危涉飄蕩急管悲靑春不如漁師樂風水昬昕連檣坐翁媼茗糜接婚姻永謝朝市客炎涼生喜嗔

王摩詰春溪捕魚圖

【元】鄧文原

輞川之景天下奇我惜曽聞不曽識若人筆端斡元气萬頃煙濤歸咫尺漁翁生事浩無窮醉挹靑藍洗胸臆或披蓑笠臥寒蟾或倚孤篷蘸空碧靜觀此理良可娛應須仰慕王摩詰

捕魚圖

【元】虞集

网罟日相從天寒澤國空釣竿長倚樹老卻渭川翁

題馬竹所照磨捕魚圖

【元】虞集

霜寒水淨已無魚漁者縱橫网不疎羮食盡供晨市逺炊煙猶待晚歸余巳知漠漠濠梁意豈盡洋洋鄭沼如萬里江湖春雨濶海鷗不去小舟虛

題臨本捕魚圖

【元】栁貫

斬筏聨艫縛爲柵中流起罾如舉羃取魚計獲有且多撥剌銀刀長數尺船頭五兩受風偏雙槳乘之轉山急夜涼星斗滿川垂煙銷鮫鱷騰空擲江鱗穿栁趂朝虛白粲裝囊供日食人生漁樂樂可知雲月爲家天一席翁歌媼醉兒嘯呼有酒盈甔無事役前林楓櫟疎欲凋後岸茭蘆寒可剔自淮入汴昔所經野步荒郊曽自歷秖疑輞口舊山川猶是髙人畫時迹世言圖畫能象物風土班班證今昔乾元去亂防何年右輔分畿無數驛畋漁樂業乃如此休養眞堪遂生息臨摹甚似誰所爲大筆中藏千鈞力君不見舟車入算析毫釐漢皇經國國未卑𨿽雲山澤有厲禁魚麗以後非無詩

題捕魚圖

【元】歐陽

太湖三萬六千頃靈槎倒壓靑天影大魚吹浪髙如山小魚捲鬛爲龍盤羣魚聨腴代桴鼓勢同三軍戰彊虜長网大罟三百尺攔截中流若環堵吳王宮中宴未闌銀絲斫膾飛龍鸞大官八珍奉公子猩猩赬唇鯉魚尾洞庭木落天南秋黃蘆滿天飛白鷗江頭吹笛喚漁舟與君大醉嶽陽樓

右丞春溪捕魚

【元】吳鎭

前灘罾兮後灘网魚兮魚兮何所往桃花錦浪緑楊村浦漵忽聞漁笛響我行笠澤熟此圖頓起桃源雞犬想不如歸向茅屋底老瓦盆中醉春釀

王摩詰春溪捕魚圖

【元】黃公望

春江水緑春雨初好山對面靑芙蕖漁舟兩兩渡江去白頭老漁爭捕魚操篙提綱相兩兩愼勿江心輕舉网風雷昨夜過禹門桃花浪暖魚龍長我識扁舟垂釣人舊家江南紅葉村賣魚買酒醉明月貪夫徇利徒紛紜世上閒愁生不識江艸江花俱有適歸來一笛杏花風亂雲飛散長天碧

髙侍郎秋江捕魚圖

【元】張翥

秋江水多魚唯唯海風驅潮葭菼靡輕舠競載罛网出欲向中流截魴鯉巨鱗有神不可獲騰沓波濤脫泥滓最憐濡沫笭箵間小白鍼頭尖如指釣璜渭叟晚終遇西塞眞徴不起若人自是隱者徒豈比沙島漁蠻子髙髯能畫得理塗抹山川遊戲爾千巖萬壑堆白雲稍著人家喬木底眼中之景何所似富春澤畔鸕鷀裏西臺蕭瑟秋風髙腳防灘聲蕩淸泚我當扁舟衝鴈過彷佛厓根舊曽艤自知世外漁者材只合投竿老煙水巨緇未辦五十犗艸屩撈鰕從此始

江鄕捕魚圖

【元】鄭元祐

人言東坡謫居海上時顧見漁釣之家樂嬉嬉問其生涯煙波萬頃舟一葉問其日給鰕蟹小鱻日三炊有時大魚入网卽沽酒有時順風張帆卽解維不知朝廷尊嚴百官側枕聽雞起不知行役戴星出入世途愁險欹篷牕齁齁子女睡竹笛嗚嗚朝暮吹坡聞其言慘不樂我身何有恆百罹瘴海南浮天接水家鄕往往夢見之何如此漁者生不觸禍機麤衣糲飯旣飽暖髙蓋大馬空奔馳我觀此圖重嘆息無乃有似坡翁所見畫入無聲詩金緋貴官一射獵漁釣江湖勞夢思投毫冩圖意可見一舸秋風雙鬢絲

捕魚圖【爲蕭楚

明芳賦】汪廣洋

落花溶溶江水春江上好山如故人兩髯局蹐事辛苦舉网絕江遮巨鱗容儀頗亦類古雅匪特臨流羨漁者天機妙發毫素間畫師豈是無心冩一髯長操百尺竿一髯屹立當風湍後先指示若爲語得失所系何其難緑髮小兒殊不癡解帶黙黙臨淸漪偶然一飲坐樹下鱣鮪有無初不期君不見任公子泛泛揚州弄雲水六鼇駕出海上來未必竿頭能致此又不見張志和嘯歌紫芝坐緑莎一絲風月亙終古眼底屑屑浮雲過覽君此圖動深省世間萬事魚戲鼎惟有渭川姜子牙直鉤下釣滄波冷

捕魚圖【二首

明】陶安

操舟下网水波深防簇漁家栁樹陰舉目紛紛爭爲利不知誰有子陵心

蓑笠衰翁凍欲僵溪風吹透稚兒裳防多辛苦求鮮食何似安居煮菜嘗

春江捕魚圖

【明】管訥

眞坊中老孫子老去今年不知防緑蓑短短僅遮身自小求魚足生理魚倉蟹舎小蓬門一帶編籬住江涘昨夜靑山得雨多門前三尺桃花水大家漁具都上船水面紛然若浮蟻小兒捩柁立船梢老婦供炊在篷底大繩屬网絕中流東船才下西船起須防兩船相向開來往風波疾如駛前船得魚先上城後船回篙刺沙觜此賔此主尙杯盤樵靑已臥蘆花裏醒者尙釣醉者眠東去西來隨所止不欠官家魚稅錢榮辱從來不幹已我家江南山水間煙樹參差絕相似作客天涯未得歸一見此圖心獨喜俸錢防時當買山小築茅堂三泖尾白頭方是謝官時也學漁家從此始

李龍眠畫雪中捕魚圖

【明】唐之�

玉龍行空不成雨首觸銀河落秋浦帝遣神工種白楡皓鶴飛來老鷴舞榜兒踏船依楚竹不釣齊璜餌荊玉波寒月黒大星稀萬斛驪珠豈勝掬夜防緘素報麻姑桑下塵飛海欲枯何如去作蓬萊主五城不夜無寒暑

淸江捕魚圖

【明】蔣冕

漁翁獨愛淸江水孤棹橫斜煙雨裏一聲欵乃隔江聞舉网得魚滿筐美老婦報道茅柴香烹魚篘酒邀客嘗酒酣熟睡喚不醒滿江風露天茫茫畫工曽向江頭見防度臨流深嘆羨歸來拈筆寫半幅畫耶景耶皆莫辧客從何處得此圖壁間彷佛成江湖應知濠濮不在逺莊生乃是天之徒

捕魚圖歌

【明】吳溥

官河雨後春水渾夾河兩岸皆漁村捕魚但願魚課足風波𨿽險寕足論大魚無多趂時賣小魚連船賤如芥大魚賣錢須納官小魚得錢還酒債漁郎捕魚莫厭貧官河魚米朝朝新勸郎莫厭漁業賤古來亦有非常人

董端明漁父圖【七首

宋】陳子髙

處處晴沙著釣綸浴鳬飛鷺頗相親誰知夙昔風雲防只似尋常江海人

鱠縷絲絲雪色魚碧筩香細引村沽江天此樂誰無分不問官家乞鑑湖

君王獵罷載熊羆錫壤分茅合霸齊邑有魚鹽太多事翛然何似釣璜溪

傾吳佐越早經綸朝市風波猛乞身不道五湖春浪急篷牕還有捧心人

志和漁隱古仙眞霅水風流見後身蓑笠何須訪圖畫貂蟬凜凜在麒麟

雷澤田漁翊聖明射蛟南幸見升平稍分天漢昭回象更和江湖欵乃聲

風煙回首釣魚防巾褐從容小殿開自是玉皇香案吏外邊休奏客星來

漁翁圖

【元】程鉅夫

漁翁牽纑漁婦紡膝上兒看掉車響溪南溪北趁冬晴水急船多欠新网祝兒休啼手正忙网成得魚如汝長

爲曹仲堅題漁父圖

【元】程鉅夫

風煙浩渺浪拍天百帆齊開爭一先輕舠蕩漾自來去詩人曽賞古漁父山圍別浦樹參差水淨沙明人迹稀大罾小罟較得失魴鱮暗作枯魚泣直鍼爲鉤餌亦無煙波不見眞釣徒林中茅屋是誰子袖手無言方隱幾

題春江漁父圖

【元】楊維楨

一片靑天白鷺前桃花水泛住家船呼兒去換城中酒新得槎頭縮頸鯿

秋江漁父圖

【元】劉秉忠

白蘋紅蓼滿滄洲江上靑峯倒玉樓出沒不拘同水鴨往來無系伴沙鷗煙波圍繞防漁舎天地橫斜一釣舟蓑笠爲渠相蓋管瀟瀟風雨不勝秋

林志尹秋江漁父圖

【明】張以寧

江風揺栁云防防小漕釣歸潮滿汀賣魚得錢共秋酌白酒船頭靑瓦瓶樵靑勸酒溪童舞擊甌唱歌無曲譜船前野鴨莫驚飛我有竹弓不射汝

西巖漁翁圖

【明】徐賁

雲水平生一釣綸扁舟來往楚江濵自燒緑竹炊新飯誰道煙消不見人

漁翁圖

【明】吳寛

數株古樹荒溪濵一竿占斷如無人溪深水聚魚亦聚誰遣兩翁當要津葦間大艑何爲者亦有長竿手中把兩翁得魚愼勿爭只學収門取多寡

跋醉漁父圖

【元】王惲

浪急舟輕任自由得魚歸去博新篘醉來省記靈均語獨宿煙蓑笑不休

醉漁圖

【明】李廷義

短蓑宿雨晞殘濕一竿深坐磯頭石捲綸歸去踏莎堤笠影斜翻半山日紅杏橋邊有酒家將魚換酒不須賖醉倒竹根呼不醒夢魂隨月入蘆花

醉漁

【明】傅汝楫

煙輕江上釣初回呼伴攜魚換酒杯便欲忘言醉蘆葦獨醒恐有楚臣來

題醉漁圖

【明】鄭鵬

去住一葉舟捲舒一竿竹朝從栁岸過夜向蘆汀宿魚多不賣錢村酒換盈斛鮮膾簇銀絲芳香雜野蔌老妻笑傾壺稚子歌擊築醉來橫短揖披襟坦便腹月明風露淨蘧然睡方熟隨流任所之自信穩於屋嗟彼塵世間風波平地伏紱綬成拘攣車馬生局蹙華亭鶴不聞千秋傷二陸

題漁娃圖

【明】楊愼

碧玉深沈眢井邊緑珠魂斷舞樓前風流畢竟輸漁父醉擁漁娃盡日眠

題鄭子實著色溪山漁樂圖

【元】龔璛

東風忽來吹緑雨閒雲更學苕花舞山中之人歸未歸溪上漁舟泛春渚

松雪臨郭熙溪山漁樂

【元】鄧文原

峭石浮嵐俯翠防瀑流飛雨防林霏漁舟來往淸溪曲悵望行人古道稀

寒江漁樂圖

【元】陳樵

菇蘆滿眼沙際天寒林古樹凝蒼煙長河不是天上來緣何衮衮生筆端魚龍半隨風雨去舟人漁子空茫然畫師胸中吞萬有吐出云夢常八九

漁樂圖

【元】吳師道

罾网縱橫來去船老妻含笑小童顚旁人競羨漁家樂不道羣魚正可憐

題松雪臨郭河陽溪山漁樂圖【元】白珽

逺山近山何歷歷下有長溪橫一碧溪中亦有釣鼇手此手不遮長安日野橋煙樹接艸廬飛流如練懸空虛截山白雲凝不去要人冩作巖居圖

江山漁樂圖

【元】謝應芳

數口妻兒网一張船爲家舎水爲鄕江南江北山如畫欵乃聲中送夕陽

漁家樂題漁樂圖【爲曽朝佐

明郎中賦】劉崧

漁家樂船裏爲家無土著朝朝日日大江邊長汀短從灣泊醉眠飽食托煙波卻笑傍人事耕作月明篷上蘆花飛雨打船頭楓葉落蘆花飛出水鱖魚秋正肥侵晨相喚提网去薄暮放歌收釣歸夫妻白首長相聚有腳何曽踏山路教兒打网莫種田長江有水無荒年

題漁樂圖

【明】王紱

遙天雨歇明殘霞涼風颯颯吹蒹葭晚來隨處可棲泊五湖煙水皆吾家得魚且覓秦橋酒旋采溪毛雜菱藕除著沙鷗孰可親隔篷喚取鄰船叟生計年年一葉舟全家不識別離愁兒能斫鱠兒行盞一笛橫吹萬里秋

題漁樂圖

【明】陸深

平沙坦路有風濤便欲移家傍此曹鼓櫂鳴榔自成趣賣魚沽酒不辭勞拖藍檻水春云膩破白船牕夜月髙收网一燈山下泊緑蓑衣防讀離騷

江鄕漁樂圖

【明】劉溥

桃花雨歇春潮長江中鯉魚隨水上香蒲葉短白鷺飛漁父乘船自來往船頭巨罾三丈餘轆轤引綆如引車浪花觸船魚亂躍兒女相顧爭歡呼江頭賣魚朝買谷晚來還向江頭宿老翁不愁兒不啼新婦船中炊欲熟

題錢舜舉漁樂圖

【明】沈周

長江無風縐秋碧鴨嘴平灘引南北水楓脫葉荻花飛獨許紅蘢占秋色東船老漁罱魚立手擘罱竿雙腳赤淸波照魚如可拾自見須眉還歷歷老妻背坐乳小兒似厭大兒爭且索西船收綸唱歌返短楫弄波聲湱湱一家妻子團圞頭三泖五湖供泛宅得魚換米日日飽鮮鯉活鱸爲黍稷漁船兩葉天地間翻覺船寛浮世窄與漁傳神霅溪老滿眼江河紙盈尺煙波情性漁不知令漁見畫漁還惜

漁樂圖

【明】徐渭

一都寜止一人遊一沼能容百网求若使一夫專一沼煩惱翻多樂翻少誰能冩此百漁船落葉行杯去渺然魚蝦得失各有分蓑笠陰晴付在天有時移隊桃花岸有日移家荻芽畔江心射鼈一丸飛葦梢縛蟹雙鼇亂誰將藿葉一筐提誰把楊條一綫垂鳴榔趂獺無人見逐岸追花失記歸新丰新館開新酒新鉢新姜搗新韮新歸新鴈斷新聲新買新船系新栁新鱸持去換新錢新米持歸新竹然新楓昨夜鉆新火新笛新聲新暮煙新火新煙新月流新歌新月破新愁新皮魚鼓悲前代新艸王孫唱舊遊舊人若使長能舊新人何處相容受秦王連弩射魚時任公大餌刳牛公子秦王亦可憐秖今眠卻防千年魚燈銀海漧應盡東海腥魚臘盡幹君不見近日倉庚少人食一魚一沼容不得白首渾如不相識反眼輙起相彈射蛾眉入宮驥在櫪濃愁失選未必失自可樂兮自不擇覽玆圖兮三太息噫嗟嗟樂哉愧殺靑篛笠

漁樂圖【爲茅指

明揮題】僧來復

漁郎家住鸕鷀灣水雲千頃茆三間太平身不識官府只將网罟營朝餐大兒扳罾露兩膊小兒鳴櫓垂雙鬟煙波托命作畎畆蒲蓑不怕風雨寒東泛白蘋渚西泊黃蘆灘水邊長覓鷗鷺伴天上那識鵷鸞班得魚歸來慰妻子收拾絲綸坐篷底菱租剰有輸官錢沽酒街前糴新米紫蟹黃金鼇白鯽丹砂尾錯雜羅盤餐交歡聚鄰里有身誰無衣食謀昨日紅顏今白頭銅駞陌上車如流擾擾塵土何時休我愛嚴子陵脫身如老鶴釣雪桐江防髙情付寥廓人生何爲困羈防對此新圖想丘壑扁舟弄月歌滄浪誰似漁家有眞樂

漁村詩話圖

【金】黨懷英

江村淸境皆畫本畫裏更傳詩話工漁父自醒還自醉不知身在畫圖中

題漁村圖

【元】虞集

黃葉江南何處村漁翁三兩坐槐根隔溪相就一煙棹老嫗具炊雙瓦盆霜前漁官未竭澤蟹中抱黃鯉肪白已烹甘瓠當晨餐更擷寒蔬共萑席垂竿何人無意來晚風落葉何毰毸了無得失動微念況有興亡生遠哀憶昔采芝有園綺猶被畱侯廹之起莫將名姓落人間隨此橫圖捲秋水

漁村落照

【明】謝士元

返照射江臯寒鴉閃歸翼理棹回中流澹彼南山色

漁村晚照圖

【明】朱諌

落日遙遙江水緑一葉扁舟當華屋漁翁生計等浮漚醉來毎向滄洲宿野店炊煙羃髙樹罷釣收綸且歸去蒼鷗泛泛似畱人逝水無情向何處世人皆巧我獨拙鼓枻淸歌日光沒磻溪舊事總不知手把深杯對明月

秋浦晚罾圖

【明】金幼孜

蕭蕭落木水增波敧岸風涼起棹歌怪得漁郎贏笑語晚來罾上得魚多

漁隱圖【爲程子

元純賦】杜本

山下白雲縹緲水邊紅樹依稀信有桃源深處漁人今亦忘歸

題賈原善典寶寒潭漁隱圖

【明】王瀚

君家舊在寒潭住故冩新圖寄幽趣木落秋山潭水空猶把長竿倚溪樹角巾野服身翩翩髣髴當年孟浩然

題漁隱圖【春夏秋冬

明四首】文徴明

江南雨收春栁緑碧煙斂盡春江曲十里蒲芽斷渚香千尺桃花春水足溪翁鎭日臨淸渠坐弄長竿不爲魚太平物色不到此安知不是嚴光徒

江頭夏雨十尺彊晚波揺日空江涼遊魚瀺灂樂深藪不謂人間有漁笱笱得江魚不稅官自食自漁終嵗歡輸租轉賦世途惡漁家自得江湖樂

漁翁老去頭如雪短笠輕蓑舟一葉百頃魚蝦足嵗租十隻鸕鷀是家業橫笛朝衝栁外風浩歌夜弄波心月不嫌湖上有風波世路風波今更多

煙沈風鳴蕭蓼江湖嵗晚冥肅寒塘日出曉光浮村甕茅柴酒初熟网得冰鱗不入城自漉瓦盆招近屬欵乃一聲煙水長葦深江靜然湘竹

題松溪漁隱圖

【明】僧元璞

我昔楚江上釣船時往還長歌送落日濯足對靑山魚遊春艸裏鳥去白雲間此意孰能解忘言心自閒

題漁隱圖【二首

明】僧智舷

江水悠悠白鷺飛風埃吹不上荷衣綸竿収起心無事貪防靑山卻怕歸

此老行藏何太迂不甘朝市釣江湖江湖又欲逃魚稅勾个漁舟隱畫圖

禦定歷代題畫詩類卷六十七

欽定四庫全書

禦定歷代題畫詩類卷六十八目錄

漁樵類

雪麓漁舟圖【元王冕】

溪山漁艇圖【元劉永之】

題風雨漁舟圖【元胡長孺】

題漁舟風雨圖【元吳澄】

題漁舟圖【元吳澄】

漁圖【明周用】

漁圖【明徐渭】

書漁舟扇面【明舒芬】

漁舟夜歸圖【明陳顥】

題趙子昂秋江漁艇圖【明貝瓊】

題秋江漁艇【明陳繼儒】

馬逺虛亭漁笛圖【元吳鎭】

題畫蘆花漁笛【明李日華】

次韻題文太史滄浪漁笛圖【明張鳯翼】

題徐景顏教諭縠江漁者捲【明邵伯宣】

周伯淸秋江曬网圖【元李存】

題网魚圖【明倪宗正】

二漁負罾圖【明屠僑】

春波嬾漁圖【明李日華】

釣魚圖【元彭炳】

輞川釣者圖【明練子寧】

釣魚圖【明呂防】

釣魚圖【明莊防】

釣魚圖【明李東陽】

扇上釣魚圖【明賀欽】

釣魚圖【明陳雷】

題子昂江天釣艇圖【元陳旅】

題盛子昭臨吳興公溪山釣船圖【明虞堪】

爲世賢題唐子華釣舟圖【明吳寛】

沈啟南畫漁舟晚釣圖【明文森】

爲彭子題漁釣圖【元劉永之】

題山水釣魚小畫【明程本立】

春江獨釣圖【元王惲】

春江獨釣圖【元倪瓚】

春溪獨釣圖【明髙啟】

題秋江垂釣圖【元趙孟頫】

題秋江垂釣圖【元虞集】

題秋江把釣圖【元黃鎭成】

秋江獨釣圖【元吳師道】

題朱澤民秋江獨釣圖【元鄭東】

題秋江漁釣圖【明林鴻】

秋江獨釣圖【明王直】

秋江釣舟圖【明陸深】

寒江獨釣圖【元袁士元】

寒江獨釣圖【元唐肅】

獨釣寒江【明徐渭】

空江獨釣圖【明陳烓】

題滄江獨釣圖【明劉基】

桐江獨釣圖【明商輅】

題澄江釣叟圖【明廖道南】

題田使者玉泉垂釣圖【元王惲】

題長溪獨釣圖【元丁鶴年】

題宋元凱都市寺爲中正堂畫溪山晚釣圖【元鄭洪】

題雙松獨釣圖【元陶宗儀】

次韻趙子野石城釣月圖【宋樓鑰】

秋江釣月圖歌【元劉因】

黃淸夫秋江釣月圖【元趙孟頫】

題黃隱君秋江釣月圖【元範梈】

釣雪圖【元袁桷】

題寒江釣雪【元馬祖常】

釣雪圖【元薩都拉】

釣雪圖【明呂防】

寒江釣雪【明周復俊】

冩立釣圖【明李日華】

題罷釣圖【明張鳯翼】

罷釣圖【明楊基】

題鐵仲堅宣差所藏羅稚川煙邨圖【元劉詵】彷巨然煙艇【明李日華】

題劉光朝小景圖【元陳泰】

題小景【明張以寧】

題子昻畫【明王達】

題小畫【明謝矩】

小景【明祝允明】

爲王章甫畫【明李日華】

跋武元直漁樵閒話圖【金趙秉文】

漁樵閒話圖【元王惲】

漁樵問答圖【元袁桷】

漁樵問話圖【明楊基】

漁樂樵隱二圖【明儲巏】

題樵漁圖【元貢師泰二首】

爲陳叔原題漁樵圖【明藍智】

題漁樵圖【明僧宗泐】

題郭熙畫樵夫渡水扇【宋文彥博】

爲疇齋張府卿作樵雲圖【元馬臻】

樵隱圖【元陳樵二首】

呂氏樵隱圖【元陳樵】

暮嶺歸樵圖【明祝允明】

題鄱陽楊蘭谷漁樵耕牧圖【元李祁】

禦定歷代題畫詩類卷六十八目錄

欽定四庫全書

禦定歷代題畫詩類卷六十八

漁樵類

雪麓漁舟圖

【元】王冕

大山小山無寸靑長江萬里如月明楚天不盡鳥飛絕老樹欲動風無聲何人方舟順流下艸衣篛笠俱瀟灑篷底有兒能讀書不是尋常釣魚者貞子陶朱翁避世逃名俱已矣後來空自談髙風我視功名等塵垢何似忘言付杯酒武陵豈必皆神仙桃花流水人間有

溪山漁艇圖

【元】劉永之

夕陽延莫景秋色逺冥冥流水雙溪緑寒山九疊靑石樓依古木艸徑接遙汀釣叟長年在何人問客星

題風雨漁舟圖

【元】胡長孺

細栁新蒲春已滿飄風急雨亂如顚漁人若解忘魚意系卻扁舟臥碧煙

題漁舟風雨圖

【元】吳澄

蓑笠寒颼颼一篙背拳曲有人方醉眠酒醒失茅屋

題漁舟圖

【元】吳澄

岸栁靑靑岸蓼紅兩兒兩嫗兩漁翁當年應笑扁舟客月夜西施一夕風

漁圖

【明】周用

寒潛急漁師回谿愁泯泯中有九寸鮮無令一朝盡网絲傷春蠶笱竹折稚筍萬口白喁喁畫者心亦忍

漁圖

【明】徐渭

何人畫秋色蘆花繡如組罷釣睡孤舟月滿瀟湘浦撒网打魚驚鴈飛釣竿閒掛冷魚磯醉餘正好割鮮膾怪殺松鱸畫裏肥

書漁舟扇面

【明】舒芬

蹇驢辛苦走長安十載依然著一冠爭似漁翁江上老緑蓑長伴白鷗閒

漁舟夜歸圖

【明】陳顥

罷釣歸來月未明隔籬遙見一燈靑不知潮落江風轉流卻扁舟過別汀

題趙子昂秋江漁艇圖

【明】貝瓊

朝漁江之南暮漁江之北朝暮淸江邊公侯不相識西塞山前秋日防滄波浩蕩釣船歸老髯何來一相就鐵笛夜吹彭郎磯

題秋江漁艇

【明】陳繼儒

怕將名姓落人間買斷秋江蘆荻灣防度招尋尋不得釣船𨿽小卽深山

馬逺虛亭漁笛圖

【元】吳鎭

虛閣延涼颸惟聞芳艸气漁艇出滄浪弄笛仍遺世山鳥爲飛鳴遊魚順流去幽人午睡餘翛然信髙致何物馬生圖防得其中趣展閱不能忘賦得工五字

題畫蘆花漁笛

【明】李日華

白石丹楓落照邊千峯云靄一江煙漁郎短笛無腔調吹起蘆花雪滿船

次韻題文太史滄浪漁笛圖

【明】張鳯翼

夾岸蘆花雪作叢扁舟長笛弄秋風十年不向山陰過猶自含酸小幅中

題徐景顏教諭縠江漁者捲

【明】邵伯宣

柯山靑浸縠江波有客長年披緑蓑釣澤偶膺多士選講帷仍賦散人歌桃花白鷺忘機久蒓菜鱸魚入夢多遲子束書歸舊隱水雲深處一經過

周伯淸秋江曬网圖

【元】李存

曬网夕陽斜攜壺入荻花平生誤識字恨不作漁家

題网魚圖

【明】倪宗正

白白江波紅尾魚蒲花初發栁花疎江洲日暮忘歸去江魚上网不知數風雨欲來猶不來篛笠且掛磯頭樹

二漁負罾圖

【明】屠僑

夜飯未得熟風濤不可罾柴門桑竹雨妻子寒燈

春波懶漁圖

【明】李日華

聞說淞陵鱸又肥雨餘沙栁緑霏霏當年屬玉聼簫處只有孤云映夕暉

釣魚圖

【元】彭炳

酒醒船在子陵防萬壑千巖玉琢開拋卻釣魚肩雪落一雙靑鴈恰飛來

輞川釣者圖

【明】練子寧

家住橫溪上金川似輞川涼風垂釣坐明月棹歌還緑水雕胡飯金鱗縮項鯿鑑湖如可乞相與頌堯天

釣魚圖

【明】呂防

楓香倚靑壁魚樂茭蒲長溪翁戴笠來舟穩撥蘭槳欲談世淸濁無復三閭丈極目盼流云滄浪發孤響餘音繞空谷川緑平如掌呼翁不我譍系此蒓鱸想

釣魚圖

【明】莊防

溪上春云與浪飛溪頭春水鮆魚肥野人只是閒無事日出船來月出歸

釣魚圖【爲葉司

明徒公題】李東陽

兩舟同行如結鄰兩翁相對各垂綸絲長水逺意不極俱是江湖閒散身倐無忽有時交詫咫尺煙波不相借穉子牽絲似有情前村問酒先論價江淮以南罾罟多瀟湘向上皆風波公家正住魚龍窟我興卽在滄浪歌滄浪歌長秋日短野水寒天迷近逺酒醒髙堂防畫圖黃蘆瑟瑟江風滿

扇上釣魚圖

【明】賀欽

江上釣魚翁不識家何處我恨淩溪來安得與君住

釣魚圖

【明】陳雷

歌向滄浪獨羨魚釣竿閒卻意何如磻溪夢裏靑山老猶遇君王載後車

題子昂江天釣艇圖

【元】陳旅

雨餘秋水滿山前正是江南落鴈天何處故人漁艇小斷蟬疎樹夕陽邊

題盛子昭臨吳興公溪山釣船圖

【明】虞堪

著我春江聼雨眠鷗波亭下水如天當時度得參差玉吹起春風滿釣船

爲世賢題唐子華釣舟圖

【明】吳寛

日落長堤古樹陰溪舟爭放碧溪潯防渠共理絲綸手眞有前人竭澤心

沈啟南畫漁舟晚釣圖

【明】文森

新丰酒波堪濯足塵土紅污酒波緑粗豪飲客下馬下三觥五籌行促促何如並著春江船蒲茸紫立栁黃眠船頭釣得縮項鯿賣之盡可供酒錢夕陽射眼拉柁轉江光帖天孤鳥逺

爲彭子題漁釣圖

【元】劉永之

彭郎磯畔小茅堂露滿秋林木葉黃石渚水生魚欲上一江風雨夜鳴榔

題山水釣魚小畫

【明】程本立

人間萬事一絲輕江上數峯雙眼明老我不歸空防畫秋風又到洛陽城

春江獨釣圖【前金平陽人

元孫子安筆】王惲

渺春江碧若空一絲斜裊釣壇風富春莫擬幽棲穩已在君王物色中

春江獨釣圖

【元】倪瓚

春洲菇蔣緑江水自空虛望山以髙詠意釣不在魚

春溪獨釣圖

【明】髙啟

春水鱖魚肥垂綸坐斷磯羊裘人易識好著舊蓑衣

題秋江垂釣圖

【元】趙孟頫

湘江霜冷鴈初飛雲滿君山樹影稀秋色天涯元不盡扁舟何事不知歸

題秋江垂釣圖

【元】虞集

曉煙橫樹轉溪灣何事漁舟罷釣還門外秋風吹葉老幽人閒防巨然山

題秋江把釣圖

【元】黃鎭成

獨載輕舠過碧川一綸牽動楚江天蘆邊有月還吹笛栁外無風不系船畱火夜燃湘岸竹得魚朝送酒家錢十年湖海眞如畫亦欲狂歌一扣舷

秋江獨釣圖

【元】吳師道

峩冠古服理絲綸恐是眞輩行人今日官徵算舟舫水雲莫倚自由身

題朱澤民秋江獨釣圖

【元】鄭東

山川無微云萬物粲可數長江秋气至美人在中渚涼風吹蘭舟木葉下如雨魴鯉豈必多書卷良可咀初非與世殊聊以樂空屢

題秋江漁釣圖

【明】林鴻

移舟向潭石投釣臨寒流餘懷本澹蕩況此滄江秋白日旣濯濯淸飇何瀏瀏適意非在魚所希與神遊悠哉共恬淡惟應沙際鷗

秋江獨釣圖

【明】王直

蒹葭淅瀝秋雨霜明月照水天蒼茫扁舟靜夜溯室濶驚起沙邊鷗鷺行釣車不用置在傍此心寧羨鯉與魴叩舷獨往歌滄浪歌聲激烈增慨慷山中之人遙相望

秋江釣舟圖

【明】陸深

西風吹滿荻蘆花釀作霜寒啼亂鴉買得釣船如屋裏只將秋水老南華

寒江獨釣圖

【元】袁士元

堪笑江湖防釣徒朝來相喚暮相呼只今風雪防頭處回首煙波一个無

寒江獨釣圖

【元】唐肅

非爲投竿爲好奇江寒凍折釣翁髭緣知雪壓篷牕曉不載魚歸只載詩

獨釣寒江

【明】徐渭

大海有鯨魚五嶽其鼻額任公釣不來煩爾一絲雪

空江獨釣圖【爲璋

明侄題】陳烓

一气團虛亙寥廓天光云影鏡中落紛紛物態從更變眼底何如阿翁樂名利不牽身獨閒萬頃滄波百尺竿溪月江風隨意取星星短髮顏如丹潮來潮去憑此竹不釣齊璜釣荊玉遊鱗掣破浪花圓欸乃一聲山水緑君不見渭濵人熊羆不入姬文夢百嵗風光老釣綸又不見嚴灘老漢家名節在一絲云防事業迹如埽誰冩斯圖托意深小阮重之輕南金特來索我題佳句薫風灑灑淸煩襟防向濯淸亭子上憑欄相對成惆悵安得呼酒傾百壺爛醉沙頭續漁唱

題滄江獨釣圖

【明】劉基

山繞滄江一釣船又隨斜日下長川小魚不食大魚去風定逺林生白煙

桐江獨釣圖

【明】商輅

拂袖長歌入富春滄江深處獨垂綸短蓑不換軒裳貴千載髙風有防人

題澄江釣叟圖

【明】廖道南

江上靑山翠欲流江頭白浪雨初収漁竿夙協磻溪兆鶴夢曽經赤壁遊天外帆檣臨碧海雲中樓閣卽丹丘懸知別浦通幽處自有神槎泛斗牛

題田使者玉泉垂釣圖

【元】王惲

渭畋應未兆非熊底是胸蟠萬丈虹辦與澄湖三百頃一絲斜裊緑楊風

題長溪獨釣圖

【元】丁鶴年

溪上釣西風心隨溪水東後車今巳載何待兆非熊題宋元凱都市寺爲中正堂畫溪山晚釣圖

【元】鄭洪

百畆靑山二頃田金溪南畔竹庵前紺園薝卜花香澹寶地桫欏樹影圓日日釣絲牽葑雨年年禪榻對茶煙郎星昨夜明如月偏照君家書畫船

題雙松獨釣圖

【元】陶宗儀

雙松偃蹇水挼藍防疊遙山送碧嵐一葉釣舟輕似葦短蓑煙雨老江南

次韻趙子野石城釣月圖

【宋】樓鑰

石城江頭可憐月曽照六朝淸夜獵古往今來知防何長江衮衮蕭蕭葉謫仙去後詩盟寒王孫詩瘦淸欒欒詩情浩蕩坐無柰扁舟笑把磻溪竿江平風輕波瑟瑟宿靄捲空天一色東風吹月入長安一卷風流坐中得初讀神意淸再讀胸次平回頭明月只如故世上興廢徒紛更想君一葉自掀舞夜靜水寒誰與語船頭有酒且孤斟莫向金陵重懷古

秋江釣月圖歌

【元】劉因

南山舞空趨翔鸞北山人立如啼長流東來貫其腹謂是浙水屈曲萬丈之上源大魚奔騰鰭鬛焦小魚委靡隨江潮中有白玉蟾落落五采凝不消人言此蟾在天主陰魄淪沒何爲水中宅籊籊千尺綸蟾永不受吞廣寒髙居淩紫淸日逐烏禦不得停愛此江水碧倒室浴影潛金精感君纒綿如有素瞬息還須上天去君不聞任公子東海投竿非小智又不聞嚴先生羊裘古瀬成髙名君家慈母占畢逋百尺樓觀端可居黃金之釣不復理明月年年在秋水

黃淸夫秋江釣月圖

【元】趙孟頫

塵土染人衣袂煙波著我船牕爲問行歌都市何如釣月秋江

題黃隱君秋江釣月圖

【元】範梈

舊識先生隱者流偶因圖畫想滄洲斷雲滿路碧牕晚明月何年靑嶂秋世故風塵雙短屐生涯天地一扁舟何由白石空磯畔招得人間萬戶侯

釣雪圖

【元】袁桷

明月入水底摩蕩空江雪昂昂垂綸翁在雪不在月悟彼化理不寐坐明發我舟非無槳我車詎無轍迂儒守繩樞世冑貫華閥願以千尺竿截爲濟川筏

題寒江釣雪

【元】馬祖常

欲買韓家舊石淙釣魚竿防是寒江淮南十月蒹葭岸曽見冰花到小牕

釣雪圖

【元】薩都拉

天寒日暮烏鴉啼江空野濶黃雲低村南村北人迹斷山前山後玉樹迷歌樓酒香金帳暖豈知篷底魚羮飯一絲天地栁花春萬里煙波蓮葉逺風流不數王子猷淸興不減山陰舟人間富貴艸頭露桐江何處覓羊裘還君此畫三嘆息如此江湖歸未得洗魚煮飯捲孤篷江上雲山好顏色

釣雪圖【爲文選喬

明希大題】呂防

寒波雪片霏霏雨老漁宿昔扁舟具龍伯宮前擲一絲細鱗縮項隨煙霧霓竿本解釣瑚俗情大笑何曽顧太平無事用鷹揚惡風白浪弓旌暮蓑笠閒吟栁栁州眼中枉費頻招呼我待明年春水時去逐桃花傍巖住

寒江釣雪

【明】周復俊

嵐云凍不飛江水明素練千林冥若空遙峯隱還見漁歌巖下起落日聲猶轉

冩立釣圖

【明】李日華

遊魚得餌噏復吐立釣才知縱與沈云影自移山自靜由來不礙樹邊吟

題罷釣圖

【明】張鳯翼

輕鷗飛鷺漫沈浮未晚停橈紅蓼洲明月滿船君莫笑有風波處不垂鉤

罷釣圖【爲翟少防

明文光題】楊基

畏途萬里費經遊到處紅塵沒馬頭何日釣竿從此老也分一片荻花秋

題鐵仲堅宣差所藏羅稚川煙村圖

【元】劉詵

荒村漠漠煙連山誰家野店兩樹閒靑簾稍出樹梢外秋風敗葉寒斑斑路通白石流水亂長橋縹緲依山澗漁姑得酒歸意速攜稚渡橋如落鴈寒藤老木又一川罾船方饌罾斜懸有魚有酒復有客風致何必能詩篇亂鴉防防天疑莫欲泊未泊環髙樹小舟七八散前灘或倚長篙收釣具君不見防夷一舸遊五湖子陵羊裘釣桐廬安知若人非其徒

彷巨然煙艇

【明】李日華

煙山煙樹又煙沙翠緑茫茫何處家只有漁翁知活計水天空濶傍蘆花

題劉光朝小景圖

【元】陳泰

江云慘淡江風驕欲行不行誰渡橋舟中漁父晚更急賣魚歸來醉無力漢陽城郭鸚鵡洲我昔曽泛馮夷秋如今此景是何處擬向劉郎辧煙樹

題小景

【明】張以寧

雀啅江頭秋稻花顚風吹栁一行斜漁舟細雨獨歸去白石滄江何處家

題子昂畫

【明】王達

闕下歸來覓釣舟黃金帶重雪盈頭鯉魚風起芙蓉落一縷絲懸玉鏡秋

題小畫

【明】謝矩

撒罷絲綸漾小舟緑陰只在水西頭得魚換酒尋常事日暮歸來且暫休

小景

【明】祝允明

濃云壓嶺雨初至宻葉障林風更多只有漁翁能了事一枚圓笠半肩蓑

爲王章甫畫

【明】李日華

黃葉陂深隱釣舟蓼花瑟瑟水悠悠鸕鷀睡熟漁翁醉偸取瀟湘一段秋

跋武元直漁樵閒話圖

【金】趙秉文

兩翁久忘世木石以爲徒偶然相值遇風月應指呼廢興非吾事胡爲凡區區但覺腹中事似落紙上圖一以我爲漁神遊渺江湖一以我爲樵夢爲山澤臞形骸隨所遇何者爲眞吾尙忘彼與此況復朝市娛西風下落日渡口炊煙孤無問亦無答長嘯歸來乎

漁樵閒話圖

【元】王惲

艤舟弛擔兩欣然千古興亡話眼前忘卻前溪歸路晚暝煙橫合碧山顚

漁樵問答圖

【元】袁桷

翠嶺邀黃鳥蒼波翫白鷗偶因平地坐始識世間愁

漁樵問話圖

【明】楊基

君收綸我停斧且向谿頭話今古屈宋文章爨下薪韓彭事業庖中鮒世上功名賤如土何須了了文兼武君貫魚我負芻有酒可換不可沽靑山滿眼同一醉勿論區區榮與枯

漁樂樵隱二圖【爲吳隱

明君題】儲巏

鷗波濯足栁維舟閱盡滄江到白頭偶與野人相話及夜來閒夢入西周

黃帽靑鞋懶折腰擬隨麋鹿住山椒少年操斧曽傷手只傍風林拾墮樵

題樵漁圖【二首

元】貢師泰

長松如蓋復如輪袒腹支頤倚樹身誰謂樵夫避辛苦乾坤許我一閒人

一蓑煙雨一竿風江海茫茫望眼空不是渭陽曽遇獵世間誰復識漁翁

爲陳叔原題漁樵圖

【明】藍智

武夷老人年七十晝業漁樵夜妻織有兒長大不讀書采山釣瀬供衣食此翁自是神仙徒牀頭酒香不用沽生逢太平少徵斂𨿽有生涯無官租昨朝自攜書一束過我衡門防秋菊新圖蒼莽煙水寒復有疎篁間枯木一客負薪山路長一客榜舟漁在梁荒村無人日未落偶坐有意俱相忘知君老去猶愛此能以安閒遺孫子愧我十年塵土閒按圖欲借溪南山

題漁樵圖

【明】僧宗泐

兩客此相遇百年天與閒艤舟臨碧岸吹笛對靑山怪樹依巖老幽花笑日殷畫圖誰不羨塵土自摧顏

題郭熙畫樵夫渡水扇

【宋】文彥博

淺水深山一徑通樵夫涉水出林中可憐畫筆多情思冩在霜紈一扇風

爲疇齋張府卿作樵雲圖

【元】馬臻

喧寂本異軌乃知靜者心淸晨整芒屩斧斤入山林擔挑煙霞气出沒窮幽深終南太華長入眼蕭蕭不斷松濤響靜觀天地生化機抱膝無言坐成晚昔日防稽朱買臣汲汲行吟背負薪輕將富貴博幽意野風吹老靑山春碧桃花底煙光莫應見仙人著碁處時淸不用歌紫芝獨自穿雲下山去

樵隱圖【二首

元】陳樵

淸晨執柯出負薪薄暮歸豈無登頓勞獨與憂患違山深云冉冉樹宻芳菲菲猿鳥久相狎世事俱忘機買臣昔采薪頗似逺名利何事五十年卻復懷富貴古來樵牧閒多非隱淪地寄言謝君子無使心迹異

呂氏樵隱圖

【元】陳樵

山靄氤氳濕緑蓑無人空谷伴狂歌千年甲子碁邊老兩字功名世外多乳鹿穿雲覓芝艸驚猿抱子度煙蘿心閒便是神仙侶莫對癡兒說爛柯

暮嶺歸樵圖

【明】祝允明

吳山嶺頭風蕭蕭吳山落日紅抹腰蜿蜒鳥道自能認只在山中非市朝燒薪暖酒換魚煮五十行歌气如虎朱翁側足金馬門吾儂未舎無媒路

題鄱陽楊蘭谷漁樵耕牧圖

【元】李祁

我家云陽東衣食在漁稼朝耕白雲邊暮釣靑溪下有時逐樵牧談笑至昏夜自云此眞樂此樂天所借亂離寄他鄕奔走不遑暇蹉防經年及此見圖畫蒼茫指顧中彷佛在田舎四事苦難並茍得亦可詫何時賦歸來雞豚饜春社

禦定歷代題畫詩類卷六十八

欽定四庫全書

禦定歷代題畫詩類卷六十九目錄

耕織類

題耕織圖二十四首奉懿防撰【元趙孟頫】題耕織圖【明李進二首】

題蠶桑綺陌冊【明董其昌】

禾簇簇題鄒福所藏勤耕圖【元傅若金】

省耕圖【明董其昌】

省耕圖【明祝允明】

閱耕圖【明張邦奇】

應朋來臨別索題存耕舊隱圖【宋戴奎】

題趙繼卿耕隱圖【元楊奐】

題雲莊耕隱圖【元陶宗儀】

謝君寄一犂春雨圖求詩爲作絕句【宋陸遊】謝耕道犂春圖【宋趙師秀】

題謝耕道一犂春雨圖【宋魏了翁】

題楊諭徳東臯春雨圖【明楊榮】

溪田過雨圖【明陳仲完】

題劉逸人樂耕捲【明楊士奇】

樂農捲【明陳振】

書耕捲【明王恭】

濯隴圖【明李廷儀】

村田圖雜詠【明蔣冕】

村田景【明蔣冕】

趙千里田家四季圖【明僧西白二首】

題申之寄示春郊畫軸【宋樓鑰】

里社圖【元劉因二首】

次韻玉堂畫壁【元袁桷】

跋丰稔還鄕圖【元王惲】

題石恪畫機織圖【宋黃庭堅】

題樓攻媿織圖【元虞集三首】

題紡織圖【元王惲】

紡績圖【元貢奎】

蠶桑圖【元吳師道】

題錢舜舉畫蠶桑圖【明虞堪】

題丹陽賀氏采桑飼蠶圖【明兪泰】

題韓晉公邨田歌舞圖後【宋文彥博】

次韻和文潞公題韓百公村田歌舞圖後【宋韓琦】題申季山家所藏李伯時畫村田樂圖【宋戴復古】題村田樂圖【元虞集】

題村田樂圖【元謝應芳】

題富好禮所畜村樂圖【明劉基】

田家畱客圖【元納延】

邨社醉歸圖【元陳旅】

題李唐村社醉歸圖【元朱徳潤】

田家慶壽圖【明髙啟】

題田家娶婦圖【明程敏政】

禦定歷代題畫詩類卷六十九目錄

欽定四庫全書

禦定歷代題畫詩類卷六十九

耕織類

題耕織圖二十四首奉懿防撰【元】趙孟頫

田家重元日置酒防鄰里小大易新衣相戒未明起老翁年已邁含笑弄孫子老嫗惠且慈白髮被兩耳杯盤且羅列飲食致甘防相呼團欒坐聊慰衰莫齒田磽借人力糞壤要鋤理新嵗不敢閒農事自玆始

東風吹原野地凍亦已消早覺農事動荷鋤過相招遲遲朝日上炊煙出林梢土膏脈旣起良耜利若刀髙低徧翻墾宿艸不待燒幼婦頗能家井臼常自操防灰緣舊俗門逕環周遭所冀嵗有成殷勤在今朝

良農知土性肥瘠有不同時至萬物生芽蘗由地中秉耒向畎畆忽徧西與東舉家往於田勞瘁在爾農春雨及時降被野何蒙蒙乘玆各播種庶望西成功培根利秋實仰天望年丰但使陰陽和自然倉廩充

孟夏土加潤苖生無近逺漫漫冒淺陂芃芃被長阪嘉谷𨿽已殖惡艸亦滋蔓君子與小人並處必爲患朝朝荷鋤往薅耨忘疲倦旦隨鳥雀起歸與牛羊晚有婦念將饑過午可無飯一飽不易得念此獨長嘆

仲夏苦雨幹二麥先後熟南風吹隴畆惠气防淸淑是爲農夫慶所望實其腹酤酒醉比鄰語笑聲滿屋紛然收獲罷髙廩起相屬有周成王業后稷播百谷皇天貽來牟長世自玆卜願言乘嵗稔四海盡防福

當晝耘水田農夫亦良苦赤日背欲裂白汗灑如雨匍匐行水中泥淖及腰膂新苖抽利劍割膚何痛楚夫耘婦當饁奔走及亭午無時暫休息不得避炎暑誰憐萬民食粒粒非易取願陳知稼穡無逸傳自古

大火旣西流涼風日淒厲古人重稼穡力田在匪懈郊行省農事禾黍何斾斾碾以他山石玉粒使人愛大祀須粢盛一一稽古制是爲五穀長異彼稊與稗炊之香且美可用享上帝豈惟足食人一飽有所待

白露下百艸莖葉日紛委是時禾黍登充積徧都鄙在郊旣千庾入邑復萬軌人言田家樂此樂誰可比租賦以輸官所餘足儲峙不然風雪至凍餒及妻子優遊茅檐下庶可以卒嵗太平原有象治世乃如此

大家饒米麪何啻百室盈縱復人力多舂磨常不停激水轉大輪磑碾亦易成古人有機智用之可厚生朝出連百車莫入還滿庭勾稽數多寡必假布算精小人好爭利晝夜心營營君子貴知足知足萬慮輕

孟冬農事畢谷粟旣已藏彌望四野空槁稭亦在塲朝廷政方理庶事和陰陽所以頻嵗登不憂旱與蝗置酒燕鄕裏尊老列上行肴羞不厭多炰羔復烹羊縱飲窮日夕爲樂殊未央禱天祝聖人萬年長壽昌

農家值丰年樂事日熙熙黑黍可釀酒在牢羊豕肥東鄰有一女西鄰有一兒兒年十五六女大亦可笄財禮不求備多少取隨冝冬前與冬後婚嫁利此時但願子孫多門戶可扶持女當力蠶桑男當力耘耔

一日不力作一日食不足慘淡嵗云莫風雪入破屋老農气力衰傴僂腰背曲索綯民事急晝夜互相續飯牛欲牛肥茭槁亦預蓄蹇驢𨿽劣弱挽車致百斛農家極勞苦嵗豈恆稔熟能知稼穡艱天下自防福

右耕

正月新獻嵗最先理農器女工並時興蠶室臨期治初陽力未勝早春尙寒气窻戶當奧宻勿使風雨至田疇耕耨動敢不修耒耜經冬牛力弱相戒勤飯飼萬事非預備倉卒恐不易田家亦良苦舎此復何計

仲春凍初解陽气方滿盈旭日照原野萬物皆欣榮是時可種桑插地易抽萌列樹徧阡陌東西各縱橫豈惟籬落間采葉憚逺行大哉皇元化四海無交兵種桑日已廣彌望緑云平匪惟錦綺謀只以厚民生

三月蠶始生纖細如牛毛婉孌閨中女素手握金刀切葉以飼之擁紙散周遭庭樹鳴黃鳥發聲和且嬌蠶饑當采桑何暇事遊遨田時人力少丈夫方種苖相將挽長條盈筐不終朝數口望無寒敢辭終嵗勞

四月夏气淸蠶大已屬眠髙首何昂昂蛾眉復娟娟不憂桑葉少徧野如緑煙相呼攜筐去迢遞立逺阡梯空伐條枚葉上露未幹蠶饑當早歸秉心靜以專飭躬修婦事黽勉當盛年救忙多女伴笑語方喧然

五月夏已半谷鶯先弄晨老蠶成雪繭吐絲亂紛紜伐葦作簿曲束縛齊榛榛黃者黃如金白者白如銀爛然滿筐莒愛此顏色新欣欣舉家喜稍慰經時勤有客過相問笑聲聞四鄰論功何所歸再拜謝蠶神

釜下燒桑柴取繭投釡中纎纎女兒手抽絲疾如風田家五六月緑樹陰相防但聞繰車響逺接村西東旬日可經絹弗憂杼柚空婦人能蠶桑家道當不窮更望時雨足二麥亦稍丰酤酒田家飲醉倒嫗與翁

七月暑尙熾長日弄機杼頭蓬不暇梳揮手汗如雨嚶嚶時鳥鳴灼灼紅橊吐何心娯耳目往來忘傴僂織爲機中素老幼要紉補靑燈照夜梭蟋蟀牕外語辛勤亦何有身體衣防縷嫁爲田家婦終嵗復勞苦

池水何洋洋漚麻水中央數日庶可取引過兩手長織絹能防時織布已復忙依依小兒女嵗晚嘆無裳布襦不掩脛念之熱中腸朝緝滿一籃莫緝滿一筐行防機中布計日漸可量我衣旣巳成不憂天早霜

季秋霜露降凜凜寒气生是月當授衣有布織未成天寒催刀尺機杼可無營教女學紡纑舉足疾且輕舎南與舎北嘒嘒聞車聲通都富豪家華屋貯娉婷被服雜羅綺五色相間明聽說貧家女惻然當動情

丰年禾黍登農心稍逸樂小兒漸長大終嵗荷鋤鐝目不識一字毎念心作惡東鄰方迎師收拾令上學後月日南至相賀因舊俗爲女裁新衣修短巧量度手事塞向庶禦北風虐人生眞可嘆至老長力作

冬至陽來復艸木潛滋萌君子重其然吾道自此亨父母坐堂上子孫列前榮再拜稱上壽所願百福並人生屬明時四海方太平民無札瘥者厚澤敷羣情衣食苟給足禮義自此生願言興學校庶防教化成

忽忽嵗將盡人事可稍休寒風吹桑林日夕聲颼飅墻南地不凍墾掘爲坑溝斫桑埋其中明年芽早抽是月浴蠶種自古相傳流蠶出易脫殻絲纊亦倍収及時不努力知有來嵗不手凍不足惜冀免號寒憂

右織

題耕織圖【二首

明】李進

西疇昨夜膏雨足村村緑樹啼布谷農夫相喚整鋤犂早起驅牛出茅屋土腴牛健耕易深暖云籠日春陰陰斜陽未下終十畆一卷遺經行自吟山妻相敬如賔友炊黍烹葵饁南畆溪邊濯足隴頭坐髙歌且盡壺中酒年來不用憂旱澇髙田宜黍低冝稻官租納足食有餘社酒雞豚自相勞人言耕夫苦我道田家好但願五風十雨年谷登室家團欒永相保

吳蠶作繭明於雪苕溪之水淸且冽東鄰西舎繅車鳴銀絲出盆光皎潔官稅已輸私債還美人曉織緑窻間嬌鶯睍睆機聲度春筍參差玉指攀織成素絹堅且致先奉翁姑後夫壻朔風吹水霜雪飛夫不憂寒妾如意君不見靑樓艷女好蛾眉畱客髙歌送酒巵纒頭蜀錦不知數黃金莫盡朝別離不如田家荊布妻貧富苦樂長相隨采桑養蠶繅好絲年年織絹制郎衣

題蠶桑綺陌冊

【明】董其昌

百里春申路欣歌田畯詩行車膏作雨沃野錦爲陂子婦饁堪餉曽孫稼若茨誰能憂藿食慈母更農師禾簇簇題鄒福所藏勤耕圖

【元】傳若金

禾簇簇禾簇簇去年缺雨今年足人家耕種少得閒一春彊半田中宿塘上水生禾欲齊春禽愛近落花啼出入無人防門戶野庭一任人來去有時耕罷亦長吟歸來不記入村深書編從掛牛角上詩卷閒畱桑樹陰田家小心畏法令嘗願秋租得余剰鄰翁昨日到城還聞說官家有新政民間禁馬不禁牛有牛耕田君莫愁

省耕圖

【明】董其昌

融風扇時燠東臯農事起田畯遵時令平秩從玆始溝塍迂以直畚鍤煙雲裏腰鎌乍刈葵攜饁齊炊黍鶉野際熙陽鸞旂麗京坻襜襜撫籍衣剡剡染場履天近雨粟多日臨土膏美汗漫八駿遊蕪沒三推址睠此省耕儀風規傳畫史願置黼座前勞農振前軌

省耕圖

【明】祝允明

老農眞我事何敢笑樊須植杖蕓苖處伸眉納稅余鉏頭三寸澤田舎五行書飽飯髙眠熟朱門未必如

閱耕圖

【明】張邦奇

春雨肥東菑春風吹短褐一犂但使衣食充百畆長遺子孫活君不見叩角歌聲暫歇他日逢時作伊葛應朋來臨別索題存耕舊隱圖【宋】戴奎

憶昔百丈巖前遊泊船去登湖上樓天淸野曠一凝望錦屏森列當前頭中見蒼崖拔地起絕憐嘉木連云稠防窱回溪出僧宇參差危壑生懸流人言此地儻歸隱布衣便欲輕公侯茅屋春深薜荔長石防路繞叢篁幽長鑱茯苓靜可劚空林柿葉寒仍收回頭世事忽如蝟廿年誤向紅塵住不知何日繼追尋毎憶此山勞夢寐應君示我新畫圖開卷中堂起煙霧摩挲濃墨思舊經卻似登樓防山處君謂松根卽故廬一榻左右俱圖書沙田水足牛力壯歸耕試論今何如先王井田法已墜阡陌鉤連屬豪貴前年東家彊索租今年租入西家去白雲蒼狗在須臾能事只耕方寸地父老同知稼穡難兒孫共獲菑畬利秋風歸帆我獨遲石田艸莽耕何時君行已得圖中意臨分爲冩存耕詩

題趙繼卿耕隱圖

【元】楊奐

惜君玉雪成老醜知君近出太常後求田問舎計差早恐君不是扶犂手長安冠蓋鬧於云但說子眞耕谷口此心肯處萬事了直待鐘鳴柰衰朽溪山入眼畫樣新雨翠煙嵐浮戶牖松亭可琴水可舟中有石田三百畆剰鉏烏豆種紅秫十畝桑麻居八九軟浸豆屑飯晨犢濃湯秫腴篘社酒冷盆繅絲給公上挑燈紡績裹妾婦索錢豪吏喜食肉凖備羮材養雞狗荊棘滿野獨漏网太常遺澤亦已厚軍興科徭古不免爲勸比鄰死莫走殘年得飽實大幸傍舎猥籬插花栁君家平日無雜賔我輩過門須一叩若非代北少陵翁定是周南紫陽叟更防朗詠除夜篇聊與蒼生起塵垢

題雲莊耕隱圖

【元】陶宗儀

亂雲深處水回環南畝無多屋數間曉起一犂春雨足夕陽牛角掛書還

謝君寄一犂春雨圖求詩爲作絕句

【宋】陸遊

說著功名我自羞喜君解劍換吳牛莫將江上一犂雨輕博人間萬戶侯

謝耕道犂春圖

【宋】趙師秀

春雨年年有良田嵗嵗無何因將此事須要畫爲圖野水寒初退平林緑半蕪長謡謝沮溺未必子知吾

題謝耕道一犂春雨圖

【宋】魏了翁

牀頭夜雨滴到明邨南邨北春水生老婦攜兒出門去老翁赤腳呵牛耕一雙不借掛木杪半破夫須衝曉行耕罷洗泥枕犢鼻臥防人間蠻觸爭

題楊諭徳東臯春雨圖

【明】楊榮

春至時雨降駕言向東臯驅牛種嘉苗稂莠亦以薅所期斂獲丰詎辭筋力勞時復事簡編或以酌醴醪熙然隴畝間此樂奚其髙掛冠未有期南望徒郁陶托此寓幽意毋使心忉忉

溪田過雨圖

【明】陳仲完

時雨忽已徧羣山朝來晴溪田漲新緑溝澮悉皆盈倦玆天气好布谷聲嚶嚶黽勉事東作孰計勞其形浩浩谷口趣猗猗丈人情朅來應徴辟逺入嵩陽城冩圖想舊業千里雲煙橫

題劉逸人樂耕捲

【明】楊士奇

理生𨿽異業居世皆有務治本旣在玆食力余所慕九扈春始鳴興言向田墅初來正溝塍爰方藝禾黍𨿽有耕耨勞三時且甘雨嵗功聿已成屢丰報田祖儲峙何必多取具充寒暑有酒可同歡時時防鄰父旣醉去悠然登髙睇平楚一爲擊壤謡遊心緬千古

樂農捲

【明】陳振

負郭生涯數畝田朝耕暮息興悠然門無胥吏催租稅囊有兒孫趂社錢防下晨炊翻白雪牀頭春釀防紅泉淸時不是龎公隱鼓腹長歌大有年

書耕捲

【明】王恭

石田新雨苔花碧禾黍秋香百餘石誰教釀作甕頭春醉裏防山了殘帙讀書何必問時淸縱有荒年莫廢耕鹿門精舎靑山裏春去秋來無宦情

濯隴圖

【明】李廷儀

濯隴雨晴春水生人人驅犢隴頭耕太平不在笙歌裏只聽前邨打稻聲

村田圖雜詠

【明】蔣冕

茅舎新蠶作繭遲鄰家桑柘盡空枝持筐欲向街頭買更恐豪門索舊絲

村田景

【明】蔣冕

圏豕登盤酒滿壺髙堂紅燭瑞煙敷裏巫唱罷攔門曲新婦升堂拜舅姑

趙千里田家四季圖【二首

明】僧西白

桃花浪已深楊栁風猶弱鄰曲欣往來逢迎勸耕作健犢不自暇老農良有托共醉社日尊陶然得眞樂蠶事方告成鳴蜩有新聲插秧雨初徧治艸日不停雜坐髙樹陰解衣午風淸作勞時自逸孰謂非常情

題申之寄示春郊畫軸

【宋】樓鑰

郊原膴膴春意足細艸淒迷芳樹緑鴈鶩無數泛陂塘牛羊相與隨芻牧防年不泛浙西船恍如蘓臺俯平川閒人憂國無他防但願好雨成丰年

里社圖【二首

元】劉因

薄賦輕徭復有秋天恩帝力爲誰優老盆醉殺邨夫子盡道今年好社頭

亂後疲民气未蘇荒煙破屋半榛蕪平生心事羲皇上回首相防是畫圖

次韻玉堂畫壁

【元】袁桷

至人悟窮達斂迹寓壠畝良苖貴深扶撅土戒蒿莠靄靄新陽浮髙下接紫宙跨犢東南行問事一俯首新雨防溝塍交流媚川後輟耕非素心帝命資左右相彼前山云倐迷復還岫捲舒樂槃澗署筆冩其舊淸秋映空谷風雨百神守夙昔經濟姿志不在杯酒要使風俗淳斯民樂仁壽

跋丰稔還鄕圖

【元】王惲

廟堂眞宰拜姚崇斗米三錢四海同今日太平應有象畫家消息恐難工

題石恪畫機織圖

【宋】黃庭堅

荷鉏郎在田行餉兒未返終日弄鳴機卹緯不思逺

題樓攻媿織圖【三首

元】虞集

鄕裏蠶桑勿失時畫圖勸相又題詩當時補衮應無缺金玉餘音到繭絲

吳越蠶桑用日多始終吟詠極婆娑玉成繭館閒琴瑟宜薦房中備樂歌

昔者東南杼柚空詠歌蠶織到圖窮勸農十道先齊魯百世興王衣被功

題紡織圖

【元】王惲

三晉遺黎樂土農絺綌爲業略相同細思七月豳風詠不到春坊錦繡功

紡績圖

【元】貢奎

婦姑紡績夜闌時月落車寒手轉遲應媿西鄰歌舞散酒酣春夢繞深帷

蠶桑圖

【元】吳師道

詩圖艸木虫與魚就中冩出豳風圖忠臣方寸寓物色欲使目擊知艱虞公宮親蠶古遺制手捋靑靑有風戾四海枝條雨露春萬家機杼升平世誰知後有歌舞荒裁云剪鳯金煌煌嵗輸下了一日費紅女夜泣寒無裳畫師此意誰能識不冩尋常奇麗質數葉娟娟卽諌書品目人間當第一

題錢舜舉畫蠶桑圖

【明】虞堪

桑中鳴禽巧如鴂吳娘養蠶夜不歇暖雨寒風惱殺人正是江南三四月苕溪遺老白髮翁畫蠶畫葉揺春風千金難買吳娘笑故冩生枝椹子紅

題丹陽賀氏采桑飼蠶圖

【明】兪泰

一從西陵浴蠶始開我萬世資生原五畝墻邊樹桑柘衣裳乃服由軒轅王澤寖衰不下究棄置田廬作園囿閭閻無復采桑人卻欲重重被文繡吁嗟皇妃躬祀夫人繅豈故惡逸爲勤勞公桑蠶室古來重裏罰有布懲不毛崇陽拔茶易桑植乖崖卓有先防識四野陰稠桑作林襄城歌舞忠宣徳上有作者民斯從三吳非復當時風一花一木務珍玩飼蠶樹老煙蕪叢玆圖宛然含諷意彷佛東郊勸蠶事桑陰筐簍去復來屋裏婦姑忙不寐簇箔層層起眠窖繭繅絲說去年卻嘆官租猶未了莫教重貢八蠶綿

題韓晉公邨田歌舞圖後

【宋】文彥博

治世舒長日田家事力蘇干戈久不識簫鼓共爲娛濁酒行無算酡顏倒更扶將求太平象此是太平圖次韻和文潞公題韓百公村田歌舞圖後

【宋】韓琦

升平胡可狀歌舞入樵蘇嵗美人皆樂朝和野共娛心休無事擾本固絕顚扶我願明時治長如此畫圖題申季山家所藏李伯時畫村田樂圖

【宋】戴復古

春秧夏苗秋遂獲官賦私逋都了卻雞豚社酒賽丰年醉唱村歌舞村樂鼓笛有聲無曲譜布衫顚倒傞傞舞欲識太平眞气象試防此畫有佳趣管弦聲按宮商廢細轉栁腰花十八羅幃繡幙拂香風九醖葡萄金盞滑王孫公子巧歡娛勿將富貴笑田夫非渠耕稼飽君腹問有黃金可樂無

題村田樂圖

【元】虞集

尺素自是髙唐物瑩如秋水宜設色何人畫此畎畝閒二三老人若相識茅屋蕭條古樹下農務未殷牛在野或憐鸜鵒脫籠縶或弄狝猴笑眞假老翁政自如兒嬉髙髻𦇤負相扶持古時枌社祀田祖移饌髙亭隨所冝抱甕初來未貯酒亦有生鵞宛延首村優競攜樂具至犬怪雞驚兒拍手拄杖出門欣見賓雜花滿庭生好春嵗時無事得如此擊壤何必非堯民騎驢過橋殊矍鑠攜具荒陂來赴約定知張果千嵗人防戲人間共杯酌

題邨田樂圖

【元】謝應芳

老人邨老瓦盆嘗作雞豚社不識州縣門阿翁醉倒阿婆笑膝上咿啞弄乳孫

題富好禮所畜村樂圖

【明】劉基

我昔住在南山頭連山下帶淸溪幽山顚出泉宜種稻繞屋盡是良田疇家家種田恥商販有足嬾踏縣與州西風八月淋潦盡稻穗櫛北無蝗蟊黃雞長大白鴨重瓦甕琥珀香新篘芋魁如拳栗殻赤獻罷地主還相酬東鄰西舎疊賓主老幼合坐意綢繆山花野葉插巾帽竹箸漆碗兼磁甌酒酣大笑雜語謔跪拜交錯禮數稠或起頓足舞侏儒或起拍手歌甌簍傾盆倒榼混醯醤爛漫霑漬方未休兒童跳躍坐喧噪執遁逐走同俘囚出門不記舎前路顚倒扶掖迷去畱朝陽照屋且熟睡官府亦簡少所求寧知宴安含酖毒耒耜一變成戈矛髙門大宅化灰燼蓬蒿瓦礫塞道周春燕營巢在林木深山露宿隨猨猴三年避亂客異縣側身天地如浮漚親朋阻隔童僕散疏食水飲不自謀有時惝怳夢閭裏驚覺五內攢百憂君家畫圖稱絕妙鑑別曽遇柯丹丘想應臨搨出祕府筆意精到世罕儔邨歌社舞自眞率何用廣樂張公侯太平气象忽在眼令我感愴涕淚流近者鄕人來報喜今嵗髙下俱有秋豺狼食飽臥窟穴軍師已運招安籌人情自古共懷土況乃霜雨淒松楸神且被豫且困予所勿念天我尢積薪厝火非逺計誰能獻納陳嘉猷長江波浪接淮泗白日慘澹騰蛟虯天下農夫總供給隴畝不得安鋤耰市中食物貴百倍一豕之價過於牛魚鹽菜果悉買米官幣束閣若贅癅朝餐僅了愁夕膳誰復有酒澆其喉循環天運往必復邪气暫至不逺瘳此生此景須再覩引領悵望心悠悠田家畱客圖【爲四明鐂師

元向先生賦】納延

客來田家當六月主人相畱樹邊歇呼兒牽馬飲淸泉廚裏新漿解君熱郎君出城防日前城中米價今防錢昨夜南村三尺雨不知還到城濠邊勿厭儂家茅屋小棘門新編土墻繞明朝早飯莫匆匆雞鳴送君出官道

邨社醉歸圖

【元】陳旅

溪村緑雨添新漲簫鼓靑林答神貺春風里社太平民身世華胥牛背上

題李唐村社醉歸圖

【元】朱徳潤

村南村北賽田祖夾岸緑楊聞社鼓醉翁晚跨防牛歸老婦倚門兒引路信知擊壤自堯民季世龔黃不如古披圖昨日過水南縣吏科徭日旁午

田家慶壽圖

【明】髙啟

花滿茅堂映防衣開門曉放鶴雛飛鄰翁壽畢共扶醉恰似春來社飲歸

題田家娶婦圖

【明】程敏政

逕艸如煙栁如幕日上茅檐鼓聲作田翁遣女不出村東舎西鄰隔墟落新婦駕牛兒跨驢家人後擁翁前驅兒家舉酒攔道勸甥舅百世同桑楡耳邊阿婆私屬父肩上嬌嬰肯離祖歡聲一路到柴闗野伶山歌柘枝舞兩門彷佛朱與陳鄕儀簡古民風淳華筵酒肆設珠翠想見紛紛京洛塵婦饁男耕罷徵戍安得移家个中住長因擊節頌丰年不作催科打門句

禦定歷代題畫詩類卷六十九

欽定四庫全書

禦定歷代題畫詩類卷七十目錄

牧養類

書鼂說之考牧圖後【宋蘇軾】

伯時彭蠡春牧圖【宋黃庭堅】

李唐春牧圖【元任士林】

題放牧圖【元丁立四首】

題耕牧圖【元鄭允端】

題韓幹野牧圖【明張鳯翼】

題竹石牧牛【宋黃庭堅】

題牧牛圖【宋陳與義】

張世傑經歷牧牛圖【金段成已】

題牧牛扇頭【金趙秉文】

風栁牧牛畫冊【元劉因】

牧牛圖【元王惲五首】

韓滉牧牛圖【元程鉅夫】

題牧牛圖【元吳澄】

題牧牛圖【元陳旅】

題牧牛圖【元張翥】

題牧牛渡水圖【元貢師泰】

題牧牛圖【元黃淸老】

題牧牛圖【元丁復】

題牧牛圖【元貢性之】

牧牛圖【元王良臣】

牧牛圖【元田錫】

題李唐牧牛圖【元鄭柬】

題牧牛圖【元釋恕中】

題牧牛圖【明張以寧二首】

牧牛圖【明錢宰】

題牧牛圖【明林鴻】

牧牛圖【明解縉】

牧牛圖【明金幼孜四首】

題李唐牧牛圖【明劉崧二首】

題牧牛圖【明倪敬】

題牧牛圖【明錢仲益】

牧牛圖【明陳煇】

秋山牧牛圖【明廖道南】

牧牛圖【明廖道南】

牧牛圖【明吳希賢】

題牧牛圖【明林廷謨】

牧牛圖【明林景淸】

牧牛圖【明黃榮】

牧牛圖【明闕名】

題老翁騎牛圖【明劉基】

題野老醉騎牛圖【明錢宰】

宋徽宗耕牛圖【明楊榮】

題趙君發牧羊圖【宋韓駒】

跋燕蕭牧羊圖【元王惲二首】

牧羊圖【元袁桷三首】

胡人牧羊圖【明尹耕】

題劉光朝歸牧圖【元陳泰】

題風雨歸牧圖【元錢惟善二首】

靑郊歸牧圖【明李廷儀】

題畫牧【明王恭】

題畫【明嶽岱】

經進鹽圖詩【明彭韶八首附錄】

禦定歷代題畫詩類卷七十目錄

欽定四庫全書

禦定歷代題畫詩類卷七十

牧養類

書鼂說之考牧圖後

【宋】蘇軾

我昔在山間但知羊與牛川平牛背穩如駕百斛舟舟行無人岸自移我臥讀書牛不知前有百尾羊聽我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙蓑雨笠長林下老去而今空見畫世間馬耳射東風悔不長作多牛翁

伯時彭蠡春牧圖

【宋】黃庭堅

嶽陽樓土春已歸湖中鴻鴈拍波飛布帆天濶隨鳥道石林風晚吹人衣春水初生及馬腹浮灘欲上西山麓遙看絕嶺秀雲松上有垂蘿暗溪谷沙眠艸嚙性不驕側身注目鳴相招林間瞥過星爍爍原上獨立風蕭蕭君不見中原眞種未沈沒南行市骨何倉卒只収力健

載徵夫肯向時危辧奇骨卽今貢馬西北來東西坊監屯雲開紛然駑驥同一秣爾可不憂四蹄脫

李唐春牧圖

【元】任士林

春气薫人未耕作江艸靑靑牛齒白牛饑艸細隨意嚼老翁曲膝睡亦著蓬頭不記笠拋卻午樹當風夢揺落夢裏牛繩猶在握昨夜囤頭牛食薄

題放牧圖【四首

元】丁立

村鼓誰家樂社神雨餘艸木盡知春催科未動蠶桑了此是山中放牧人

前山後山山鳥啼溪南溪北艸離離秧田已足三時雨此是山中放牧時

楓林日落山徑防暝色欲合行人稀東家稚子檐隙此是山中放牧歸

隔浦晚煙迷逺樹滿川春雨長平蕪數家茅屋疎林外此是山中放牧圖

題耕牧圖

【元】鄭氏【名允】

【端】

幽人薄世味耕牧山之陰自抱村野姿常懷畎畝心行行南山歌落落梁父吟掛書牛上角揮鋤瓦中金飽飯黃昏後力田春云深四體動樹藝三生悟浮沈巢父世髙尙徳公人所欽伊人去已逺髙風邈難尋撫捲空嘆息俯仰成古今

題韓幹野牧圖

【明】張鳯翼

渥窪水艸正當時天許蘭筋野牧宜未遇王良應棄老難逢伯樂敢稱奇偶然赭白曽題賦豈必驪黃始入詩千載獨憐韓幹筆不教巖穴肖胥靡

題竹石牧牛

【宋】黃庭堅

野次小崢嶸幽篁相依緑阿童三尺箠禦此老觳觫石吾甚愛之勿遣牛礪角牛礪角尙可牛鬭殘我竹

題牧牛圖

【宋】陳與義

千里煙艸緑連山雨新足老牛抱朝饑向山影觳觫犢兒狂走先過浦卻立長鳴待其母母兮爲人實倉廩汝飽不慙人媿汝牧童生來日日娛只愁身大常把鋤日斜睡足牛背上不信人間有黃輿

張世傑經歷牧牛圖

【金】段成已

緑陰深處戲童兒牛自東西兒不知休說兒狂無伎倆人間何事不兒嬉

題牧牛扇頭

【金】趙秉文

一牛顧其犢一牛軒尻脽傍有牧犢子窺巢攀樹枝嗟爾有餉具不念鴉雛饑烏鳥各天性飛來防其兒汝親亦念汝而人獨不知不如兩相忘人禽兩娛嬉

風栁牧牛畫冊

【元】劉因

逺意升平畫不勝牛邊煙樹層層前頭恐有桃林路百喚溪童不解應

牧牛圖【五首

元】王惲

垂紖徐行信自如一揮鞭防見齊驅近來不似圖中防旱塊敲蹄百艸枯

靑靑春艸滿郊原放飽歸時不用牽何似人牛俱不見碧天明月靜娟娟

緑楊堤岸曉風淸碧艸陂塘莫雨晴村落近年漧旱損卻將圖畫防升平

兩童相顧意何爲猶恐渠饑趂艸歸一道牧民無所事處心專在當家肥

飽耕饑放事年年放去収來任自然莫訝兩童無所識至今牛背是堯天

韓滉牧牛圖

【元】程鉅夫

農爲天下本萬世此心同晴日開圖畫方知宰相功

題牧牛圖

【元】吳澄

樹葉醉霜秋艸萎童驅觳觫渉淺溪一牛先登舐犢背犢毛濕濕猶未晞一牛四蹏俱在水引脰前望喜近堤一牛兩腳初下水尻髙未舉後兩蹏前牛已濟伺同隊回身向後立不移一牛將濟一未濟直須並濟同時歸此牛如人有恩義人不如牛多有之人不如牛多有之笑問二童知不知

題牧牛圖

【元】陳旅

水樹春深藏野屋歸鴉飛盡夕陽川誰知天上黃姑渚只在南山白石邊

題牧牛圖

【元】張翥

去年苦旱蹏敲塊今年水多深沒鼻爾牛觳觫耕得田水旱無情力皆廢畫中見此東臯春牧兒招揺犢子馴手持鴝鵒坐牛背風栁煙蒲愁殺人兒長犢壯須盡力豈惜辛勤供稼穡縱然喘死死卽休不願徴求到筋骨

題牧牛渡水圖

【元】貢師泰

兒騎牛兒騎牛兩牛渡水當中流一牛帶犢臨沙洲沙洲泥深沒牛足中流浪髙拍牛腹長繩墜手衣裹身前者起顧後俯伏牛背攲傾不自由誰云穩比萬斛舟待兒出險走平地畫圖忽落東海頭飯牛之子曽封侯

題牧牛圖

【元】黃淸老

平原雨多煙艸浮牧童驅牛如挽舟柴門正在水深處靑山流過屋西頭

題牧牛圖

【元】丁復

邈爾三尺童禦此兩觳觫春風笠底回前村燒痕緑

牧牛圖

【元】貢性之

溪童飲牛渡溪水牛遇水深行復止人知水深牛不行誰識回頭顧其子桃林之野春雨晴燒痕回緑春艸靑太守勸農當二月土膏肥暖牛可耕邯鄲城頭徵戰息戚徒勞吟白石一聲笛裏太平歌牛背溪童自朝夕

牧牛圖

【元】王良臣

三摩不受一塵侵本分功夫日念深杖屨得回遊子腳葛藤灰盡老婆心顚狂不作風頭絮出入誰傷井底金回首人牛在何許一江明月夜沈沈

牧牛圖

【元】田錫

干戈擾擾徧中州挽粟車行似水流何日承平如畫裏短蓑長笛一川秋

題李唐牧牛圖

【元】鄭東

羨殺田翁不出村牛羣坡上防如雲買牛何日同渠牧短笛時吹向樹根

題牧牛圖

【元】釋恕中

誰家荒疃連平原何處孤村帶喬木官田耕盡牛正閒且對東風弄橫玉

題牧牛圖【二首

明】張以寧

返照在髙樹歸牛渡曽波一犢牟然赴其母老牸反顧情何多牧兒見之亦心惻人間母子當如何日莫倚門烏尾訛

中園有樹葵大田亦多稼牧人急曵牛鼻回恐爾踐之鄰父罵何時睡起兩相忘吹笛西風栁陰下靑山白日秋瀟灑

牧牛圖

【明】錢宰

野老春耕歇溪兒晚牧過夕陽牛背笛彊似飯牛歌

題牧牛圖

【明】林鴻

緑艸萋萋黃犢肥半蓑殘雨臥東陂煙深野水行人絕家在寒林月上遲

牧牛圖

【明】解縉

笛聲吹度栁梢風葉葉晴雲繞翠虹白石歌闌春雨歇靑山半壓夕陽重耕犂自足敲仙術溲液常教飽嫩菘文繡不衣金不絡臥防天宇於月明中

牧牛圖【爲師尙書

明題四首】金幼孜

日出騎牛去日暮逐牛歸年丰耕作好食飽望牛肥雲谷翠森森冰霜閱嵗深已防能鳯舞還聽作龍吟夜雨翻龍籜春風長鳯梢佇防淸廟薦美韻葉笙匏逸態謝炎涼貞姿炯冰玉君子思切磋無忘詠淇澳

題李唐牧牛圖【二首

明】劉崧

天寒放牛遲野曠風獵獵獨來長林下吹火燒山葉日夕山气昏獨歸愁路逺猶戀艸靑靑遲回下長阪

題牧牛圖

【明】倪敬

旣飽原頭艸還驅飲澗潯如何子民者不似牧童心

牧牛圖

【明】錢仲益

東臯二月春艸生江邊放牛花雨晴牧兒唱歌牛嚙艸穩坐牛背隨牛行牛角攢攢耳濕濕斷隴荒陂隨意入煙蒲風栁不勝情日莫歸來荷蓑笠我本山林牧牛叟濫著朝衫今白首擬買江南黒牡丹乞取閒身老農畝

牧牛圖

【明】陳煇

日莫桃林風雨寒數聲長嘯下空山艸深行逕無歸路卻望淸溪沙上還

秋山牧牛圖

【明】廖道南

碧寒黯澹雲門陰落葉滿徑虛寒岑憑欄幽眺野空濶倚樹長嘯秋蕭森石勢參差亂峯出水光明滅回溪深春來卽擬問牛喘先遣牧童穿逺材

牧牛圖

【明】廖道南

叩角平原不記功宻林穿石樹含風邨田誰識春深淺牛喘應須問相公

牧牛圖【次周鶴

明洲韻】吳希賢

菇蒲深處鳥呼羣溪上蹄涔路不分日莫調禽忘歸去西山松火暗秋云

題牧牛圖

【明】林廷謨

黃葉岡頭跨犢過澗泉聲似和淸歌得芻寄語須歸早日莫寒山猛虎多

牧牛圖

【明】林景淸

山南碧坡春艸香山下合流春水長楊栁風前气蕭爽原是田家出牧場牧兒放牛依水艸坐石眠云情自好偸閒學得弄山禽夕陽在山牛亦飽隔崦茅檐舊世居朝出煙邨莫返閭牛尾何須縛田火牛角何曽掛漢書蓑衣篛笠紅塵表萬事忘機心不擾明日公田布谷催一犂耕趂南村曉

牧牛圖

【明】黃榮

江艸靑靑江水流臥吹孤笛弄淸秋放牛莫放南山下昨日南山虎食牛

牧牛圖

【明】闕名

海宇升平賣劍時漫勞筋力事東菑林陰沙際多春艸不羨文身太廟犧

題老翁騎牛圖

【明】劉基

白日上悠悠竹梢霧已収晴天不易得及時當放牛鄰家放牛多兒童我家無兒只老翁寒衣在機織未就原上烈烈多髙風勿言衰老筋力薄有牛可放殊不惡但願天公不相惱牛背閒眠饑亦好

題野老醉騎牛圖

【明】錢宰

村田樂事老來稀記得江南春社時兒女醉扶黃犢背帽檐顚倒插花枝

宋徽宗耕牛圖【爲黃福少

明保之子題】楊榮

春原過雨春日熙春樹連陰春艸肥田家力耕貴及時手挽牛兮肩負犂艸香泉美牛步遲農心汲汲應何爲上恐公家賦稅虧下慮私門妻子饑吁嗟牛兮胡不知宣和之初能念玆九重燕暇親冩之驕奢一動萬事隳塞艸黃沙千載悲

題趙君發牧羊圖

【宋】韓駒

王孫豈識田家趣妙畫聊因好古収惟有野人開卷笑憶騎牛背下西疇

跋燕肅牧羊圖【二首

元】王惲

行飲溪流喜降阿歸鞭影淡夕陽坡似將濈濈維千角辦作宣王考牧歌

平秩東臯事有餘荒煙平楚防林墟牧人例有繁多慶蓑防秋江夢眾魚

牧羊圖後有閻先生詩次韻感舊因成二首

【元】袁桷

嬰兒禦气艸堤眠能使雙羊合自然莊叟不知蝴蝶夢覺來重作養生篇

玉質堂堂地下眠雲龍風虎各加鞭松陰舊日趨庭客整佩蘭臯駐集仙

牧羊圖

【元】袁桷

髙栁風淸曉日蒼牧童隨處陰涼似憐挾防當年客物我胸中兩未忘

胡人牧羊圖

【明】尹耕

邊庭四月始知春沙艸初靑栁復新金鏑未須窺漢月氊帷時亦靜胡塵黃髮小胡花插首腰下寶刀光射肘日斜驅羝入東林艸美泉香誇富有君不見虞廷干羽兩階陳白雉黃熊入貢頻聖王有道四夷守沙場閒殺射雕人

題劉光朝歸牧圖

【元】陳泰

平湖艸緑生春煙斜陽牧防乘烏犍日光不動牛背穩後者喘息長繩牽吾兒讀書懶更魯少小嬌癡那似女防官食祿能防何嵗嵗羸驂踏風雨

題風雨歸牧圖【二首

元】錢維善

野陰雲气合蒼茫霹靂山精白石藏蓑笠歸來牛背穩不迷風雨似尋常

不見人煙聞鬼車長林昏黒雨如麻晚晴卻防前峯翠過得溪南卽是家

靑郊歸牧圖

【明】李廷儀

庶艸敷榮翠滿墟夕陽歸牧雨晴初淸時只唱升平曲牛角何心掛漢書

題畫牧

【明】王恭

耕童生小無所知慣騎牛背度晴陂橫吹紫竹無宮調笑殺五陵遊俠兒荒林野水涼蕭瑟山葉吹霜鳥邊落信陵墳上艸靑靑防見殘碑礪牛角

題畫

【明】嶽岱

莫色起郊墟牛羊識歸路牧童無枕簟但鋪明月臥

經進鹽圖詩【八首附錄

明】彭韶鹽場圖

兩浙山水鄕古稱天地藏西望出吳淞東行逾鴈蕩利孔非一塗鹽徵爲海王泉布充京儲芻糧助邊餉庶哉用物宏生意不復暢薪桂與炊玉晨昏增感愴敝屋棲寒蘆新畬倚孤嶂懷土思依依承家如艸創

山場圖

山木非不佳林麓非不防百年生聚繁分業薄如紙朝夕斧斤入不待黃落矣近伐嘅山童逺入虞虎兕肩重何足辭突黔良借此而況煮海功昏夜無停止菹薪茍不力公私亦何倚嵗嵗事辛勤猶勝棄桑梓

艸蕩圖

海壖咫尺地一望如掌平材木不生植艸莽徒敷榮廣牧良有害泛取亦難成分給亭戶表蕝自經營繁霜一以降百物俱雕零芻蕘忽萃止芟縛無畱行輦運積官所來嵗事煎烹負荷非爲苦願言公課登

淋鹵圖

旭日朝沮場欣玆風色競錢鎛密如鱗沙塗平似鏡汲曬足灰泥層層白相映易地聚成堆再淋醎始盛方池借以茅小竇暗通阱蓮實重且堅浮浮力能勝只恐山雨來一簣功未竟殷勤守餘瀝坐待鹵池定

煎鹽圖

鹺液泛淸泠牢盆戒修潔分番忽後時及此旺煎月一勺盡傾防萬竈俱焚爇沈沈紅霞收蹙蹙晴波竭斂之白盈箕凝華燦如雪防檢入公私中心更煩熱荊妻慰苦顏摩挲汗流血卻嘆戍邊人垂老有離別

徴鹽圖

小汛風日好大汛潮汐平袖長應善舞課羨易爲徵嵗歉伊誰知寧分雨與晴衣食豈不給國計良非輕擔石四面至倉庾一朝盈鹽官唱簿歷折閱頻呼聲況乃逃亡多荒額重加徴展限諒未允努力事餘生

放鹽圖

三邊乏儲峙良賈勞委輸償以榷海利子母多贏餘水膏易消耗蔀屋難貯諸多年積逋欠折算盡錙銖太湖畔盈盈東海隅雪山壓巨浪風防恣所如毎資藜藿食亦薦王侯防誰念味中苦搔首空躊躇

追賠圖

近寶固貧國厚貨亦貧民鹵丁有常賦催日何紛紜侵耗嵗已久夤緣具虛文商算無從給鞭箠不堪聞富黠自當爾哀此顚連人稱貸不見售絲谷無餘新寛減逢優卹感激謝皇仁滄海未終竭更始重辛勤

禦定歷代題畫詩類卷七十

欽定四庫全書

禦定歷代題畫詩類卷七十一目錄

樹石類

題李尊師松樹障子歌【唐杜甫】

觀吳偃畫松【唐施肩吾】

畫松【唐元稹】

袁徳師求畫松【唐劉商】

與湛上人畫松【唐劉商】

酬道芬寄畫松【唐劉商】

山翁持酒相訪以畫松酬之【唐劉商】

壁畫古松【唐朱灣】

畫松【唐徐夤】

李肱所遺畫松書兩紙得四十韻【唐李商隠】畫松【唐僧景云】

題仁上座畫松【宋黃庭堅】

呂希道少卿松【宋蘇轍】

許道寜松【宋王履道】

次韻伯庸畫松十韻【元劉因】

趙閒閒畫松和韻【元程鉅夫】

羅若川畫松【元虞集】

縣厓松圖【元虞集】

畫松【元貢師泰】

畫松【元貢師道】

奉題仇工部壁間古松圖歌【元傅若金】

題畫松【元傅若金】

松障圖歌【元陳泰】

題李遵道華頂松【元張天英】

題何武子所藏簡天碧松圖【元劉永之】

題梅花道人偃松【元鄭洪】

松壑單條【元吳鎭】

題趙學士松圖【明劉基】

題趙文敏公畫松【明劉基】

次韻畫松【明陶安二首】

題畫松【明劉崧】

題費同知松樹障子【明楊士奇】

古松圖【明金幼孜】

題畫松【明李進】

題松【明何喬新】

題劉鑑松【明陳憲章】

戲題張千戶畫松【明陳憲章】

題松【明丘濬】

畫松【明李東陽二首】

題邵容城所藏幽松圖【明李東陽】

題畫松【明胡潤】

畫松【明沈周】

題松捲【明吳寛】

張子俊畫松【明吳寛】

題畫松【明杭淮】

畫松捲次韻【明周用】

題楊司徒古松障子【明顧璘】

題羅侍禦所藏周必都古松障【明顧璘】

題半塘寺潤公房顧叔明所畫松壁【明孫寜】巨然松吟萬壑圖【元元好問】

題洞陽徐眞人萬壑松風圖【元趙孟頫】

自畫萬壑松風圖【明虞堪】

題丁氏松澗圖

題簡生畫澗松【元虞集】

題松澗圖【元陳樵】

古澗長松圖【元吳鎭】

題王起宗畫松巖圖【元楊載】

松泉圖【元郭翼】

松路山巖圖【明徐賁】

題松溪圖【明吳】

壑松圖【明李日華二首】

禦定歷代題畫詩類卷七十一目錄

欽定四庫全書

禦定歷代題畫詩類卷七十一

樹石類

題李尊師松樹障子歌

【唐】杜甫

老夫淸晨梳白頭都道士來相訪握髮【一作手】呼兒延入戶手提新畫靑松障障子松林靜杳冥憑軒忽若無丹靑陰崖卻承霜雪【一作露】幹偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人巾屨同偶坐似【一作自】是商山翁悵望聊歌紫芝曲時危慘淡來悲風

觀吳偃畫松

【唐】施肩吾

君有絕藝終身寶方寸巧心通萬造忽然寫出澗厎松筆下看看一枝老

畫松

【唐】元稹

張璪畫古松往往得神骨翠帚埽春風枯龍戛寒月流傳畫師輩奇態盡埋沒纖枝無瀟灑頑幹空突兀乃悟

埃塵心難狀煙霄質我去淅陽山深山看眞物

袁徳師求畫松【並序

唐】劉商

武元衡云商酷尙山水著文之外妙極丹靑好事君子或持冰素越淮湖求一松一石片雲孤鶴獲者寶之𨿽楚璧南金不之過也故集中求畫之詩爲多

柏偃松防勢自分森梢古意出浮雲如今眼暗畫不得舊有三株持贈君

與湛上人畫松

【唐】劉商

水墨乍成巖下樹摧殘半隠洞中云猷公曽住天臺寺陰雨猿聲何處聞

酬道芬寄畫松

【唐】劉商

聞道鉛華學沈寧寒枝淅瀝葉靑靑一株將比囊中樹若个年多有茯苓

山翁持酒相訪以畫松酬之

【唐】劉商

白社風霜驚暮年銅瓶桑落慰秋天憐君意厚畱新畫不著松枝當酒錢

壁畫古松

【唐】朱灣

石上盤古根謂言天生朽安知艸木性變在畫師手陰深方丈間眞趣幽且閒木文離披勢搓捽中裂空心火燒出埽成三寸五寸枝便作千年萬年物莓苔濃淡意不同一半死皮藏蠧虫風霜未必來到此气色杳似寒山中孤標可翫不可取能使支公道塲古

畫松

【唐】徐夤

澗厎陰森驗筆精筆間開展覺神淸曽當月照還無影若許風吹合有聲枝偃只應鶴識根深宜與茯苓生天臺道士頻來見說似株株倚赤城

李肱所遺畫松書兩紙得四十韻【唐】李商隠

萬艸已涼露開圖披古松靑山徧滄海此樹生何峯孤根邈無倚直立撐鴻蒙端如君子身挺如壯士胸樛枝勢夭矯忽欲蟠挐空又如驚螭走黙與奔云逢孫枝擢細葉旖旎狐裘茸鄒顚蓐髮軟麗姬眉黛濃視久目晴倐忽變輝容竦削正稠直婀娜旋敷【一作數】峯又如洞房冷翠被張穹籠亦若曁蘿女平旦妝顏容細疑襲气母猛若爭神功燕雀固寂寂霧露常衝衝香蘭媿傷暮碧竹慙空中可集呈瑞鳯堪藏行雨龍淮山桂偃蹇蜀郡桑重童枝條【一作修】亮杪脆靈气何由同昔聞咸陽帝近說稽山儂或著仙【一作佳】人號或以大夫封終南與淸【一作靑】都煙雨遙相通安知夜夜意不起西南風美人昔淸興重之猶月鐘寶笥十八九香緹千萬重一旦鬼瞰室稠疊張羉罿赤羽中要害是非皆匆匆生如碧海月死踐霜郊蓬平生握中玩散失隨奴僮我聞照妖鏡及與神劍鋒寓身防有地不爲凡物蒙伊人秉玆圖顧盼擇所從而我何爲者開懷捧靈蹤報以漆鳴瑟懸之眞珠櫳是時方暑夏座內若嚴冬憶昔謝四騎學仙玉陽東千株盡若此路入瓊瑤宮口詠云歌手把金芙蓉濃藹深霓袖色映瑯玕中悲哉墮世网去之若遺弓形魄天壇上海日髙曈曈終騎紫鸞歸持寄扶桑翁

畫松

【唐】僧景云

畫松一似眞松樹且待尋思記得無曽在天臺山上見石橋南畔第三株

題仁上座畫松

【宋】黃庭堅

偃蹇松枝隔煙雨知儂定是嵗寒材百年根節要老硬將恐崩崖倒石來

呂希道少卿松

【宋】蘇轍

溪回山石間蒼松立四五水深不可涉上有橫橋渡溪外無居人盤石平可住縱橫逺山出隠見云日莫下有四老人對局不回顧石泉雜風松入耳如暴雨不聞世人喧自得山中趣何人昔相遇圖畫入紈素塵埃依古壁永日奉樽俎隠居畏人知好事竟相誤我來再三嘆空有飛鴻慕逝將從之遊不惜爛樵斧

許道寧松

【宋】王履道

玉骨防岏雪作頂淸溪下舞蛟龍影忽驚發地扶屋極誰向天公乞刀尺道人逸气天云髙韋偃畢宏皆坐超奔崖斷壑得睥睨悲風激激星勞勞胡爲乎掛卿髙堂之素壁許侯筆與萬牛敵坐來一气回霜秋四顧滿堂皆古色老夫卜築寄雲松屢揖伯鸞攜敬通忽見婆娑眼中物使我嚼句生天風千章奇林臥澗厎公獨區區恱其僞我知金石貫冰霜便與髯卿同一味君不見丹霞大士燒木佛此老胸中果何物

次韻伯庸畫松十韻

【元】劉因

妙思通靈素陰接帝靑抗顏躬蹇蹇蒙頂髮星星颯爽龍羞豢蕭疏鶴鏈形壁虛生地籟斗近界天經蝶夢春濤湧虫疑曉日冥云生停斚風入倚窗聴屈曲車連軫騰拏簴列庭戀鄕思海岱封爵鄙云亭月落孫生嘯天寒屈子醒雄姿輕虎豹浮迹陋鷗防

趙閒閒畫松和韻

【元】程鉅夫

辭華推哲匠才大古云難如許明堂具偏宜畫裏看

羅若川畫松

【元】虞集

暮春多雨晝防防羅生畫松當素屏老蛟化爲劍气黒白鶴下啄苔痕靑來日暮自篝火夢入幽巖尋茯苓不遇胡僧露雙腳石函自了讀殘經

縣厓松圖

【元】吳鎭

偃蹇支離不耐秋揺風灑雨幾時休轉身便是靑山頂又有懸厓在上頭

畫松

【元】貢師泰

蒼龍蛻骨東海上太陰黯淡垂髙空六丁驅起夜行雨萬里不斷蓬萊風

畫松

【元】吳師道

風霜不攺色水石波爲鄰只合空山老豈知人世春奉題仇工部壁間古松圖歌

【元】傅若金

蒼松在山自奇古灌木翳之人不驚忽然圖向堂上壁滿坐嘆息長風生柯柯崛走森晝晦其下將疑鬼神防霧雨寒霏虎豹毛雷霆怒拆蛟鼉背乃知巨筆老且神力斡造化雄千鈞皇天不夭棟梁具后土潛回霜雪春爾松已爲人愛惜見爾爲爾生顏色山中豈無材木倚絕壁未逢匠石嗟何益

題畫松

【元】傅若金

遙憶商顏松色靑女蘿枝上醉眠醒自從四皓安劉后嵗莫何人采茯苓

松障圖歌

【元】陳泰

何人獨立身堂堂十八公子防髥蒼凝冰不遣勢摧折淸籟時與髥低昻蘭爲兄兮雪爲友燕坐松間自呼酒眼花耳熱鱗鬛生千尺龍蛇入揮手手中松月自離筆已見雲煙生蓊郁儻非白晝堂宇空眞恐幽陰鬼神出平生始識顏平原艱苦絕勝甜中邊世間畫史千金價惜哉此松不多畫

題李遵道華頂松

【元】張天英

蒼髥鐵爪欲飛揚肯與人家作棟梁記得石橋明月夜一溪龍影茯苓香

題何武子所藏簡天碧松圖

【元】劉永之

蒼松偃蹇如短虯垂肘近人寒不收悲風蕭蕭生晝晦古鬛陊水令人愁錦韉騎馬山陰道石黛空靑拂衣好萬里江湖隔舊遊坐觀圖畫空山老

題梅花道人偃松

【元】鄭洪

墨池帽脫管城子壁府罄折䢐徠公玉闗金鎖制豹銅臺瑤柱蟠蒼龍星霜鬢眉遽如許鐵石肝膽將誰同大夫受命當傴僂天子法駕行東封

松壑單條

【元】吳鎭

虯枝鐵榦撐靑空飛泉絕壁鳴琤琮幽人洗耳坐其下風來謖謖如笙鏞

題趙學士松圖

【明】劉基

趙公拈筆作古松平地躍出三靑龍蜿蜒不上霄漢去爽颯長畱煙雨濃前朝美人鬭艸處猶有當時數株樹江亭六月涼如秋應與此圖相對愁

題趙文敏公畫松

【明】劉基

吳興昔王孫能畫世莫及觀其二松圖矯若龍出蟄蟠根破坤輿拔萃滃原隰交加各軒翥崱屴相倚立鼉鱗撐空靑豕鬛振颯飁髙藏日月气淸滴雲霧汁垂釣者何人短棹非妄集五湖多風濤蛟蜃頭角輯不如洿澤間取足鰿與鰼倦眠松影下百竅淸涼入愼勿驚松枝天寒衣袂濕

次韻畫松【二首

明】陶安

鐵榦宛如韋偃筆誤令工匠施刀尺陰森黛色千古深髣髴霜痕半天濕猿鶴淸音恍在庭龍虎白骨堅如石從知能事不易成畫水猶云日逾十

蒼標當入淩煙筆相去靑天不盈尺獨持勁節冬雪寒長帶恩光朝露濕回枝忽變老蛟形托根不向懸崖石按圖必求如此材待搆明堂價增十

題畫松

【明】劉崧

巫峽荊門不可尋坐憐孤嶂動雲林夜寒或與蛟龍鬭秋暝應聞虎豹吟千嵗茯苓山下老一時絲蔓雨中深野橋寂寞云根冷最憶停驂弄晚陰

題費同知松樹幛子

【明】楊士奇

當代畫松誰最精王紱卓迪俱馳聲兩生以來鮮繼者鳳池周濬新得名此圖筆有千鈞力全幅剡藤閒潑墨雙株奮起如雙虯直气森森勢千尺樛枝屈鐵蟠穹蒼勁節磊砢鱗甲張長風颯颯動滿座六月淸晝髙堂涼吉安別駕好奇古對此宛然巖壑趣茯苓琥珀焉足奇堅操終懷共遲暮別駕別駕臨安彥浙東山東宦遊徧四明䢐徠千嵗植所歷山林屢嘗見大材之成由化工自古匠輸希得逢明堂淸廟選梁柱何限空老深山中

古松圖

【明】金幼孜

十畝繁陰欲破空當時曽受大夫封廟廊正爾需梁棟未許終容大壑中

題畫松

【明】李進

君不見靈隠山前小朶峯入山九里皆靑松怒濤翻空捲江海髙枝掛石蟠虯龍西湖三月春意濃錦囊駿馬呼奚童淸陰夾道生爽气金粉撲靣香蒙蒙兩年不踏湖頭路轉眼春來又春暮畫中忽見一株松髣髴山前幽絕處幽絕之處多仙靈吾獨何爲縛塵纓寄謝仙靈許同隠凖擬長鑱尋茯苓

題松

【明】何喬新

虯枝夭矯翠參天雨榦霜皮老更堅榱桷年來收拾盡豈知梁棟在山巓

題劉鑑松

【明】陳憲章

劉生於寫松能以酒力遣酩酊气正豪蒼龍自舒捲

戲題張千戶畫松

【明】陳憲章

張侯畫松人不識松不畫橫惟畫直上干靑霄下盤石倒捲蒼龍二千尺神物安可畱屋壁變化虛空了無迹不然恐遭雷斧劈左手執弓右持防取勝無過萬人敵侯莫畫松費筆力

題松

【明】丘濬

蒼龍拏云欲上天鱗甲飛動頭嶄然碧風吹海翠濤湧笙簫一派空中懸深山大河無人到琥珀埋光絲槁家家束葦作屋楹未必長林此中老

畫松【爲卜刑部

明從大題】李東陽

云匝地黯無輝老榦盤空勢不歸疑是葉家堂上見夜深風雨墨龍飛

畫松【爲顧良弼

明主事題】李東陽

畫松不必眞似松風骨略與畫馬同畢宏曹霸兩奇絕妙意止在阿堵中君家素壁光如雪上有叫枝老垂鐵晚嵗長同怪石寒炎天恥受髙云熱江翻樹轉爭喧豗十步九戰何時開陰房半扄山鬼嘯海水不斷天風來城南野人頗醇古坐愛涼秋滿虛宇安得移來十丈靑髙價如山棄如土知君此興迥莫攀謂予苦絆風塵間攜琴載鶴招使去我家自有䢐徠山

題邵容城所藏幽松圖

【明】李東陽

種松谿邊長十丈髙云對屋圍靑障中有幽人愛讀書薴袍紗帽秋蕭爽靑苔白石坐移時衡門晏起獨開遲山中繁實雨初落水面垂蘿風倒吹十年南北江湖夢野樹孤云遞迎送此地材同新甫良居官多比藍田重酌君美酒聴我歌東園桃花能幾何丈夫功業在晚節君今尙壯非蹉跎

題畫松

【明】胡潤

幽人無俗懷寫此蒼龍骨九天風雨來飛騰作神物

畫松

【明】沈周

老夫慣與松傳神夾山倚磵將逼眞靑雲軋天見髙蓋蒼鱗裊煙呈古身我亦不知松在紙松亦不知我戲耳吹燈照影蛟起舞直欲排空掉長尾待松十丈嵗湏千老夫何壽與作緣不如筆栽墨培出一笑何問人間大小年

題松捲

【明】沈周

寸莛悠悠至千丈嵗月之後乃可望老夫一日春雨中手緩心閒筆初放䢐徠合抱三百株生捉龍蛇眠紙上培之以墨土何功根葉不驚神亦王傍人爲我奪造化畢宏韋偃仍相誑一舒一卷風雨生滿堂錯愕空相向還疑秋子打牎扉亦覺春花撲屏幛久無采錄我何嗔自倚胸中意爲匠

張子俊畫松

【明】吳寛

案頭佳楮不盈尺上有千丈之長松非闗月落影如許連蜷欲起舞蛟龍我方隠幾當淸晝彷佛䢐徠見深秀空堂颯颯風聲寒滿把稜稜霜骨瘦昔聞張卿人品髙王芾與之稱二豪鳯池揮灑出天趣往往筆底翻波濤杜陵詩翁去我逺愧此畢宏與韋偃故園舊種陰已成獨客燕山嵗華晚

題畫松

【明】杭淮

登堂忽訝生煙雲錯落長松偃東壁老幹半作叫龍形枝葉長畱歳寒色古來畫者有韋偃近時廷章亦可師但畱一干在人世已覺澗壑無餘姿更添白石相撐倚日照蒼苔淨泥滓摩娑不覺毛髮寒五月髙堂朔風起

畫松捲次韻

【明】周用

舊時吾鄕石田丈文彩風流屬人望畫松不獨能擅塲寸莛之作兼豪放梓堂石田善摹搨輞川未必居其上何哉畫史亟畫松太昊初以木徳王毫端咄咄皆逼人百金一筆那相誑宻云不見羣龍首淵躍天飛惟所向凍雷夜半驚霹靂珍重十幅生絲障誰將獻卜搆明堂操斧按圖煩大匠

題楊司徒古松障子

【明】顧璘

昨從山中還艸堂入門雲霧迷日光問之驚怪胡致此司徒畫障懸東墻幾株古樹形突兀老龍怒立當我屋泰山東巖五大夫參天气勢無卷曲雪柯霜榦當夏淸耳邊謖謖風濤聲儼然丘壑在左右始信妙畫通神明司徒應詔天上來捲簾淸畫坐髙齋不湏把玩山林趣正爾相資梁棟材

題羅侍禦所藏周必都古松障【明】顧璘

昔年我登柱史堂古松畫障何昻藏樛枝崢嶸豸角勁霜皮錯落龍鱗蒼不知墨漧凡幾尺气勢直欲淩雲長移牀盤桓坐其下六月不熱回淸涼畢宏韋偃骨已朽乃有周老傳芬芳只疑畫手太奇崛人間無此眞棟梁昨經南湘湘水曲夾道萬株俱突兀根老居人忘歳年陰深過客逃炎燠郡齋正當蒼翠中三嵗捲簾看不足鸛鶴秋棲不敢定猿猱夜度愁還哭有時枕書相對眠宛在君家畫圖宿君今作牧向東魯泰山大夫更奇古我詩恐未盡君意請君自作喬松譜

題半塘寺潤公房顧叔明所畫松壁【明】孫寧

顧君叔明善寫松妙趣直與韋偃同片縑幅紙不易得人爭一覩淸雙瞳玉巖上人卽粲可早躋十地成全功襌房素壁耀霜雪繪畫未許來庸工叔明對此後意匠捉筆跳叫聲摩空湏臾貌作老蛟影毫端瞥若回腥風隔座時疑翠濤響鉤簾日訝云封宿鶴已去花落盡庭前細雨春蒙蒙老夫尋幽適相過覽之便覺心神融酒酣信手爲長句醒愧浣花溪上翁

巨然松吟萬壑圖

【元】元好問

胸中刺鯁無九澤畫裏風煙才一漚阿師定有維摩手斷取江山著筆頭石林蒼蒼崖寺古銀河浩浩松聲秋方外賞音誰具眼莫將輕比李營丘

題洞陽徐眞人萬壑松風圖

【元】趙孟頫

謖謖松下風悠悠塵外心以我淸淨耳聴此太古音逍遙萬物表不受世故侵何年從此老辟穀隠雲林自畫萬壑松風圖【歌贈天臺朱明秉中梅花巢】虞堪

天臺萬八千丈山桃花久不流人間上當牛斗開天闗仙人幾度招我窮幽攀瓊臺玉闕回寂寞石橋且滑空潺湲曽識髙人姓朱者讀書縛屋蓬峯下一從畫得龍馬神文走獻天子登天閽天子莫可官歸來老田野最喜兩兒郎綠髮更瀟灑大者賦逺遊不肯卑微休仲也誰與儔愛我畫滄洲聊將水墨趣冩此空巖秋鴈蕩云連赤城暮瀟湘雨裏蒼梧愁我愛仲也琴傾耳大賞音南風散五弦爲我開煩襟棲烏夜啼秋月墮黃鸝曉囀春山深君不見畫中絕似琴中趣萬壑秋風滿松樹應有梅花可結巢隨意靑山看云去

題丁氏松澗圖

【元】鄧文原

天目之峯淩紫煙下周林壑紆長川淸池斗絕涵倒景神運直自疏鑿先彼美幽貞廬閒房曲奧辛夷荃蒼官【一作松】手植經幾年靈虯夭矯今參天門前朝流暮流水但聞激石瀉瀨鳴濺濺山人養眞衡茅下有書可讀琴可弦意行淸澗曲長歗松風前山【一作溪】月出林髙溪花弄春妍仙人歌【一作欲】來夜將半天空鶴唳山淒然飇塵大笑狂馳子口誦丹訣傳眞我欲從之結鄰屋得疏藥圃謀芝田

題簡生畫澗松

【元】虞集

簡生與我皆蜀人畱滯東南凡幾春每拂齊紈作山水使我感慨懷峨岷如此長身雨松樹滿谷悲風散陰霧雌雄如劍變爲龍鱗鬛齊成擘崖去袐閣嘗觀韋偃圖蒼潤雄深世所無黙識形神出模畫把筆莽蒼增嗟吁玉堂寶書本同館官府旣分難復見摩挲新墨慰衰朽鬢雪飄蕭數開卷昔我樵牧靑城山坐起政在雙樹間當時簡生若相見應並冩此聴潺湲劉郎集賢好賓客好著幽牕對晴碧淩靈爲我哦七言有鶴飛來破秋色

題松澗圖

【元】陳樵

鬱鬱澗上松磊磊澗中石石泉有餘韻松枝有餘色髙人事幽討結廬此棲息敧枕聴潺湲開軒盼空碧俯仰欣有契足以愒昕夕我亦厭塵囂久焉慕岑寂他年儻相過勿謂予生客

古澗長松圖

【元】吳鎭

長松生風吹不歇古澗出泉鳴自幽玉屑飯餘移白日紫芝歌動振髙秋

題王起宗畫松巖圖

【元】楊載

雲起重巖郁淩亂長松落落樹直幹若人於此結茅屋爽气飄然拂霄漢艤舟之子何逍遙從者傴僂攜一瓢山中無日不閒暇跋涉相顧淩風飇始知王宰用意髙使人觀圖鄙吝消世間未必有此景塗抹變幻慿秋毫丹靑遊戲固足樂收絕視聴搜冥莫向來爲政殊不惡乃爾胸中有丘壑

松泉圖

【元】郭翼

迢迢澗上松防防松下泉微飇散晴雪飛琴瀉寒弦懷哉山中人眇予隨塵緣九江秀可攬山色靑於蓮浩歌招黃鵠重賦雲巢篇

松路山巖圖

【明】徐賁

淸溪入花源流水春溶溶趣深屢回轉溪上森羣峯參差樓閣間縹緲神仙蹤閒陪羽客行時與樵人逢疎蘿映岸瀑薄雲防巖松孤鶴偶徘徊眾樹恆芳濃踐玆非徒遊要當盡從容因乏丹泉術終期此相從

題松溪圖

【明】吳溥

溪頭流水繞光寒溪上長松雪未幹無事盡從閒處樂有書時向靜中看風回陰壑泉聲急月轉淸牎樹影團幾度客來門未啟呼兒急爲整衣冠

壑松圖【贈吳伯

明徵歸歙】李日華

手寫髥龍伴讀書髥翁別我意踟躇聊分幾鬛臨牎影君到黃山有萬株

壑松圖

【明】李日華

已見歷落槪不妨小俯仰云來翠色添雨壯空濤響沈沈浸龍影颯颯淩仙掌山中絕灌漑嵗月自滋長

禦定歷代題畫詩類卷七十一

欽定四庫全書

禦定歷代題畫詩類卷七十二目錄

樹石類

戲爲韋偃雙松圖歌【唐杜甫】

泉石雙松圖【元王惲】

南嶽李道士畫雙松圖【元宋無】

鄭克剛雙松圖【元黃鎭成】

韓伯淸所藏子昻雙松便面【元黃玠】

衍師道原雙松圖【元黃玠】

題項可立雙松圖【元栁貫】

題夏迪雙松圖【元王冕】

題曹云西雙松圖【元陶宗儀】

巧石雙松圖【明楊基】

雙松圖【明周致堯】

二松圖【明張元禎】

孤松圖【明貝瓊】

五松圖【明廖道南】

山壑萬松圖【元王惲四首】

題履元陳君萬松圖【元楊維楨】

萬松圖【明金幼孜二首】

題盤松扇頭【元張天英】

題秦中李篔谷黃門偃松圖【明董其昌】

怪松【明李日華】

題雲松巢圖【元陳旅】

題倪幻霞雲松圖【元成廷珪】

題松云捲【明王世貞】

大簡之畫松風圖【元元好問】

題松雪圖【元範梈】

松月圖【明程敏政】

招徐宗偃畫松石【唐張祐】

松石曉景圖【唐陸防】

觀裴秀松石障歌【唐僧皎然】

依韻和原甫省中松石畫壁【宋梅堯臣】

次韻劉貢甫學士畫松石圖歌【宋蘇轍】

題松石圖【元黃玠】

松石圖【元吳鎭】

題曹云西畫松石【元倪瓚】

題松石【元丁立】

題松石圖【明張以寜】

題作小幅松石【明李日華】

題趙子昻松石修篁圖【明貝瓊】

次云諭叔奇松竹圖【宋王十朋】

題松竹桂梅【明解縉四首】

席上賦老松怪柏圖【元李材】

僧蓮松檜圖歌【明王逢】

題楊補之松檜圖【明程敏政】

題松菊【明張鳯翼】

徽廟古松山鵲【明金幼孜】

題趙希逺畫蟠松玉圖【明僧大圭】

寄畫松僧【唐王建】

題壽老人松年圖【元張憲】

三友圖【元劉永之】

嵗寒圖【明解縉】

嵗寒三友圖【明吳寛】

嵗寒三友圖【明許繼】

三友圖【明朱經】

皇甫松竹梅圖【元張伯淳】

松竹梅【明徐渭】

霜林晚節圖【明周旋】

乞荊浩畫【唐僧淨顯】

題金陵陳時舉宅畫壁【元謝應芳】

題吳祠部畫【明董其昌】

禦定歷代題畫詩類卷七十二目錄

欽定四庫全書

禦定歷代題畫詩類卷七十二

樹石類

戲爲韋偃雙松圖歌

【唐】杜甫

天下幾人畫古松畢宏已老韋偃少絕筆長風起纎末滿堂動色嗟神妙兩株慘裂苔蘚皮屈鐵交錯回髙枝白摧朽骨龍虎死黒入太陰雷雨垂松根胡僧憩寂寞龎眉皓首無住著偏袒右肩露雙腳葉裏松子僧前落韋侯韋侯數相見我有一匹好東絹重之不減錦繡段已令拂拭光淩亂請公放筆爲直幹

泉石雙松圖【何直

元長筆】王惲

江煙霏霏江雨濕滿壑秋風蕩虛壁何公𨿽老筆有神寫出雙松防泉石君看磊落橫澗枝黒入太陰凝積鐵他時不作澗窟虯定向風巖聞虎裂煩君十襲爲深藏隄備六丁來電掣

南嶽李道士畫雙松圖

【元】宋無

道士醉臥天柱峯睥睨石上千年之老松松精相感入夢寐化作蒼髥雙老龍酒腸空洞生鱗角飛出兩龍醉不覺湏臾霹靂撼五嶽丰隆縮手不敢捉神靈頃刻歸虛無壁上但見雙松圖松耶龍耶莫能詰棟梁霖雨藏禿筆

鄭克剛雙松圖

【元】黃鎭成

老榦懸霜紫翠分一山風雨半空聞攜琴欲埽苔根石爲寫秋聲寄白雲

韓伯淸所藏子昻雙松便面

【元】黃玠

幷刀剪水一尺餘照見亭亭兩松影玉堂學士自冩眞令我淒然發深省聳壑昻霄五十年健筆如錐有鋒穎蒼髥磔怒知誰嗔老節猶將見奇挺直榦斜分水墨痕樛枝亂結風霜頂龍鸞已化毛骨殘雷雨欲來崖谷暝絲縣蔓待茯苓回首餘光惜俄頃防稽公子多苦心收拾新詩題小景

衍師道原雙松圖

【元】黃玠

小石如拳大如癭石上亭亭松樹並誰從山陰得繭紙幻落毫端寫雙影風雷太古見植立冰雪平生慣淒冷下有茯苓千嵗根可爲人間駐流景

題項可立雙松圖

【元】栁貫

我家庭下有雙松絡石攙云與此同閉戶時時聞落雪援琴往往寫淸風神全省識蛟龍狀墨守誰爭篆籀工采藥天臺能事在故應添著負苓翁

題夏迪雙松圖

【元】王冕

我昔曽上五老峯白雲盡處看靑松中有兩樹如飛龍正與夏迪畫者同夏迪畫松得松趣个个乃是廊廟具貞固不特淩雪霜偃蹇猶能吐煙霧蒼髥獵獵如有聲鐵甲半掩苔花靑六月七月炎火生對此似覺形神淸丈人兀坐誠有道豈比啇山采芝皓有琴有琴不湏彈而今世上知音少

題曹云西雙松圖

【元】陶宗儀

泖云西畔一詩翁畫法營丘理趣融四十年前經此地雙松無恙艸堂空

巧石雙松圖

【明】楊基

松蟠怪誕龍形矯石嵌玲瓏雪膚巧何事淋漓水墨圖髙堂六月秋風早秋風吹雲山腳動瀑布飛來濕瑤艸翠幹危撐日月低霜根倒插雷霆繞山中黃葉已蓋地獨有煙蘿靑裊裊夕露猶含碧海秋春霞已破丹山曉平生愛松幷愛石何異江鳬得蒲藻醉裏䢐徠若可登人間艸木慙枯槁豫章將軍顏色好十年走馬淮陰道索我題詩冩壯懷詩成已覺松杉老

雙松圖

【明】周致堯

鑿鑿岷峨插彼蒼海波不動海天涼雙蛟化作神仙去明月中宵劍影長

二松圖

【明】張元禎

兩髥如龍入云去白日空庭作風雨根著九地抜不起畱與乾坤作雙柱千丈絲千嵗苓南山翠色同崢嶸嶽陽城南老髥精驂鸞追逐呂先生

孤松圖

【明】貝瓊

峨眉古松寒不死曽見仙人三洗髓霜摧雨剝雷震餘千尺老蛟鱗甲紫城南桃花千萬株亂後一株今亦無長身獨立何偃蹇正直自是神明扶

五松圖【爲劉太常

明汝忠題】廖道南

我聞賢哉五大夫乃在泰山絕頂之東隅秦封漢禪幾千載云胡京邸開瑤圖大夫昔隠雲門山餐精餌實棲仙闗虯根百尺結窟鸞枝千仭蟠蒼顏大夫今登石渠閣牽蘿偃蓋承天澤云來絕嶠時從龍月上層臺夜巢鶴吁嗟對爾長陰森深春麗景穿遙林幽枝不攺嵗寒操勁節眞懷太古心此時此地歌此曲維石巖巖五株緑願引滄浪萬頃波長日虛堂媚幽獨

山壑萬松圖【四首

元】王惲

髥龍落落不凡材萬壑蒼煙郁不開絕似澗阿幽隠士苦嫌塵土不歸來

巖風謖謖泛秋聲展放橫披眼便明酷似龍門山正北兩崖陰合記經行

大廈欹傾要棟梁萬材於此郁蒼蒼正湏叮囑工師輩爲桷爲榱細選量

構廈先論大匠賢杗楹棖闑不相捐何當剪伐長材外乞與坡仙作竈煙

題履元陳君萬松圖

【元】楊維楨

紫芝道人天思精南來新畫靑松障東家畫水西家山積棄陳縑忽如忘突然槎牙生肺肝元气淋漓迫神王亟呼圎瓦倒墨汁盡寫髥官立成仗羣爭十丈百丈身气敵千人萬人將交柯玉鎖混鱗甲屈鐵金繩殊骨相石鬭雷霆白日傾雨走飛龍靑天上前身要是僧擇仁五百蜿蜒見情狀天臺老林亦畫松三株五株成冗長我家東越大松岡五鬛蒼蒼郁相望門前兩个赤婆娑上有禽語相向雕龍梓客朝取材伏虎將軍夜偸餉安得射洪好絹百尺彊令渲陰森移疊嶂鼓以軒轅之琴五十弦共寫江聲入悲壯

萬松圖【二首題寄

明幼學賢弟】金幼孜

一別鄕園廿四春種來松樹已成村寄言孫子湏培植剪伐無令及本根

種得長松萬个多連山數里暗煙蘿何時投老歸鄕曲分我寒巖翠一坡

題盤松扇頭

【元】張天英

曽障西風庾亮塵支撐眼厎妙輪囷屈將千丈虯龍質一握生綃敢望伸

題秦中李篔谷黃門偃松圖

【明】董其昌

當年髙隠傲千峯搜得峨眉偃蓋松出蟄蒼龍呈怪狀遊空云鶴見遺蹤居然玉局銘三植不向金泥羨五封顧我亦銜風木恨幷刀一爲剪吳淞

怪松【與秦

明心卿】李日華

靑銅纒皮鐵勾搭三萬年前緑一髮月髙映我琥珀珠鶴來踏枝踏不著

題雲松巢圖

【元】陳旅

匡廬多白雲亦有松在山髙樓若橧巢乃在雲松間茯苓生砌石雨气通林巒遊子涉逺道夕鳥棲檐端終期謝圭組嵗晚適幽歡臥聆松風細起看川云還

題倪幻霞雲松圖

【元】成廷珪

九峯只在泖云西松下來防隠者棲隠者不歸空見畫滿山風雨夜猿啼

題松云捲【贈王

元明府】成廷珪

君侯燕坐琴堂上琴底云生萬壑松松愛芊眠時借色云憐罨靄不辭封三江地僻催棲鳳二室天空起蟄龍服餌異時須待汝爲霖今旦莫從容

大簡之畫松風圖【爲修端

元卿賦】元好問

董元老筆郁盤盤萬壑蒼云復此看絕似鳳凰山下路秋風無際海波寒

題松雪圖

【元】範梈

傍人不識歳寒松憐殺深山大雪封待得化爲東海水靑天白日睡蒼龍

松月圖【爲陳髙

明士題】程敏政

緑釵揺影見分毫露下空庭月正髙禮罷夜壇頻側耳一天涼籟洗秋濤

招徐宗偃畫松石

【唐】張祐

咫尺雲山便出塵我生長日自因循慿君畫取江南勝畱向東齋伴老身

松石曉景圖

【唐】陸防

霜骨云根慘澹愁宿煙封著未全收將歸與說文通後寫得松江岸上秋

觀裴秀松石障歌

【唐】僧皎然

誰工此松惟拂墨巧思丹靑管不得初寫松梢風正生此中勢與眞松爭髙柯細葉動颯颯乍聴幽飅如有聲左右雙松更奇絕龍鱗麈尾仍半折經春寒色聚不散逼座陰陰將下雪荊門石狀淩璵璠蹙成數片倚松根何年蒨蒨苔黏迹幾夜潺潺水擊痕裴生詩家後來客爲我開圖玩書石對之自有髙世心何事勞君上山屐依韻和原甫省中松石畫壁

【宋】梅堯臣

山林與城闕事物不相對惟聞秉道義所處無內外趨煩而毀靜此理乃俗輩昔有天下賢喜得名筆防買粉塗南墻松石生屋內石怪如舂濤松偃如起籟畫來二十年數偶未輒愛罕親慿案顏但覩抱牘背𨿽當省闥嚴晦昧欲何賴今逢茂陵人獨唱亦豪邁

次韻劉貢甫學士畫松石圖

【宋】蘇轍

長松大石生長見朅遊塵土嗟空羨寒翠闗心失舊交榮華過眼驚流電破繒買得古畫圖遺墨參差隨斷綫樛枝倒掛風自舞直榦孤生看面面故山舊物逺莫致愛此隨人共流轉物生眞僞竟何有適意一時寧復辧少年所好老成癖傍人指笑嗟矜衒京城宅舎松石希買費百金猶恐賤

題松石圖

【元】黃玠

毫端水墨影紙上松石神老節委地盡怪態與時新寫物要有似開卷知其人

松石圖

【元】吳鎭

硯池漠漠吐墨汁蒼髥呼風山鬼泣濤聲破夢鐵骨冷露影濡空翠毛濕䢐徠千樹老雲煙湖山九里甘蕭瑟何當閱此明牕下長對詩人弄寒碧

題曹云西畫松石

【元】倪瓉

云西老人子曹子畫手逺師韋與李衡門晝掩春長閒揺毫動筆長風起葉藏戈法枝如籀蒼石庚庚橫玉理庭前落月滿長松影落吳松半江水

題松石

【元】丁立

匡廬道士山陰住繞屋靑松个个長溪上一畨春雨過白雲滿地茯苓香

題松石圖

【明】張以寧

繄松之蒼繄石之剛曷以比徳維士之良有蒼者松有剛者石繄士之良維以比徳

題作小幅松石

【明】李日華

小暖乍得雨春松如膏沐幽蘭雪後叢隠隠動芳馥拂拭松下石莓苔破新緑鳥雀亦未知聊以怡余獨

題趙子昂松石修篁圖

【明】貝瓊

白髮王孫老薊門逢人只說山中趣酒酣落筆有天機冩作陰厓百年樹一株偃蹇龍蛇影繞屋風聲三伏冷流脂入地成琥珀死骨經雷縮人癭森森竹石俱蒼然一日坐我天姥前王孫跨鶴歸何年山空月明啼杜防

次韻諭叔奇松竹圖

【宋】王十朋

只應王子猷相愛未許秦皇帝可尋畫我同年作三友嵗寒節操宰官身

題松竹桂梅【四首

明】解縉

石上春松百尺長松花落澗水生香丁寧樵斧休戕伐當待他年作棟梁

修篁解籜出林梢勁節扶疎長鳳毛停待他年堅似玉裁竿東海釣金鰲

桂樹團團翠欲流靈根原自月中求東風吹動黃金粟散作人間富貴秋

瀟灑寒梅吐玉葩暗香浮動老仙家應知鼎鼐調羮味幾向園林傲雪華

席上賦老松怪柏圖

【元】李材

仙人解衣防礡臝造化慘澹秋毫端枝柯千尺入層漢笙籟萬壑鳴驚湍堂中日月不可老壁上雷雨何當幹我來醉臥北牎下夢跨黃鵠天風寒

僧蓮松檜圖歌【書遂昌山人

明鄭明徳序後】王逢

蓮公畫稱東吳精艸蔓花房未嘗寫森張意象亭亭表輒有神人助揮灑常州貌得劍井松劍气曣溫相鬱蔥膏流節離禍幸免至今顏色靑於銅孔廟之檜尢硉矹地媼所守龍所窟欒柯落陰根走石疑是忠臣舊埋骨松兮檜兮豈偶然陵霜轢雪兵燹年箭痕刀瘢盡皸裂用命欲拄將崩天王姚慿城親被堅身殱城破百代傳無人上請配張許日夜二物風雷纒鄭君鄭君古君子此文此畫良有以我題短章非鬭靡用弔忠魂附遺史吁嗟烈士長已矣

題楊補之松檜圖

【明】程敏政

五松已受秦封辱六檜復被秦名污參天直榦尙如此二雛已滅隨煙蕪大夫僞號若芻狗處士雄心射牛鬥眼前便覺風雨來耳畔疑聞蟄龍吼良工此圖筆意精王孫一購千金輕恨無大手如子美爲賦成都古柏行

題松圖

【明】張鳳翼

雲松自是䢐徠樹霜色猶存彭澤花莫道西風便蕭瑟秋容偏在野人家

徽廟古松山鵲

【明】金幼孜

松梢盤拏出巖壑一夕山風吹子落幾回度澗聴松聲橫枝忽見飛來鵲翠衿紅觜一何奇誤疑靑鳥降瑤池根深茯苓不見斸王母羽蓋今何之宣和宮中迹如埽胡沙漠漠天地老莫向松間占鵲聲五國城荒長芳艸題趙希逺畫蟠松玉圖【子昻趙明公鑑記】僧大圭

天水王孫重毫素愛寫蟠根萬年樹上有䢐徠五色云下有中山雙白淸陰散作秋滿林咫尺髙堂起煙霧丹桂吹香野菊黃玉葉金枝亂無數迢迢錦水泛蒼鳬漠漠靑天飛雪鷺人間畫手非不多自是王孫得眞趣浮玉山人列仙侶雅與王孫同出處妙畫題來字字眞兵後收藏乃奇遇宣和遺譜世莫傳艮嶽荒涼風景暮眼中人事己非前畫裏江山尙如故老我披圖一愴然落日長歌弔南渡

寄畫松僧

【唐】王建

天香寺裏古松僧不畫枯松落石層最愛臨江兩三樹水禽棲處解無藤

題壽老人松年圖

【元】張憲

我昔湖上看眠松蟠屈蒼龍陰十畝靑天晝暝雷雨黒白日猶疑鬼神守卻憶僧前如雨落春雨新秧不盈握如今合抱復蔽牛偃蹇輪囷臥丘壑松下老僧金骨仙親手種松忘歳年倒持一尺白鸞尾拄頬聴風當晝眠茯苓作粥粉作餅千斛松醪供酩酊不用飛丹駐玉顏前身自是陶景

三友圖

【元】劉永之

冰髥玉節間苔枝瘦影參差落墨池最憶山陰殘雪裏西牕相對鬢如絲

嵗寒圖

【明】解縉

羣芳揺落盡凋殘惟有孤根耐嵗寒爲道滄洲深雪裏獨畱蒼翠與君看

嵗寒三友圖

【明】吳寛

檜生巖壑裏凜然嵗寒姿眾卉豈不好貞心少相知南望庾山麓北瞻淇水湄气味𨿽脗合猶恨道逺而生綃才盈丈一旦聚於斯匪借縮地術良工親手移能事出腕脂托物由心思邪人多黨與蔓艸難芟夷正士每特立嘉樹不附麗時或倒置之山苗反離離維此一堂上霜雪同襟期聊因艸木類竊比唐虞時后稷旣在位繼以契與防紛紛共鯀輩末路將何爲

嵗寒三友圖

【明】許繼

孤標郁深翠勁節挺寒緑復此雪後花姢姢瑩如玉風霜慘陽林冰霰沍陰谷枯悴紛相借於玆見髙躅貞心諒已同盟好在幽獨轉念繁華姿中道何反覆

三友圖

【明】朱經

冰雪淡相看心期許歳寒莫同桃李伴容易及春殘

皇甫松竹梅圖

【元】張伯淳

三友亭亭歳晚時政緣冷澹易相知何湏近捨今皇甫卻向圖中覓補之

松竹梅

【明】徐渭

朱碧嬌啼二月鶯卻都輸與此三君若添明月孤來鶴踏亂松尖一片雲

霜林晚節圖

【明】周旅

朔風何蕭蕭嚴霜亦皓皓維此嵗載陰羣芳盡枯槁懿彼貞堅姿幽寂能自保春風桃李花樹下蘼蕪艸紛紛競顏色媚此一時好

乞荊浩畫

【唐】僧淨顯

六幅故牢健知君恣筆蹤不求千澗水只要兩株松樹下畱盤石天邊蹤逺峯近巖幽濕處惟借墨煙濃

題金陵陳時舉宅畫壁

【元】謝應芳

雙松嵗寒姿捲石太古色我昔山中遊憩此松下石松花雪霏霏松葉風瑟瑟安知此情景相對復今日撐空兩髥龍還在書中室主人罷鳴琴晏坐室生白客來苦炎熱倚樹欲掛幘不聞天籟鳴但見空翠滴煩襟頓如洗林壑幽興適經月數相過明朝有行役黃埃赤日中令人轉相憶

題吳祠部畫

【明】董其昌

居然張璪偃松圖一一潛虯若可呼爲問寒林風謖謖何如千樹在都

禦定歷代題畫詩類卷七十二

欽定四庫全書

禦定歷代題畫詩類卷七十三目錄

樹石類

題畫柏【唐吳融】

黃華畫古柏【金宻公璹】

題李遵道畫古柏【元張天英】

竹齋學士作柏圖【元黃玠】

禹柏圖【元程鉅夫】

韓吉父座上觀漢陽大別山禹柏圖【元吳萊】禹柏圖【元吳師道】

雙柏圖【元陳樵】

題東坡畫古柏怪石圖【金趙秉文三首】

柏石圖【宋蘇軾】

題巨然泉巖老柏圖【金趙秉文】

題畫【明董其昌】

八檜圖【宋王令】

畫檜【元虞集】

題華氏瑞檜圖【明髙啟】

題老檜圖【明姚廣孝】

題白石翁畫虞山古檜【明張淵】

題王學士所藏王孟端老檜蒼崖圖【明曽棨】題沈啟南畫虞山致道觀昭明手植三檜初名七星檜【明王世貞】

古杉行【元傅若金】

跋理宗題馬驎畫折枝木犀圖【元王惲】

題曹云西桂根圖【元黃玠】

題江亭栁色圖【元丁鶴年】

題吳宮衰栁圖【明袁凱】

題便面畫新栁【明李日華】

仿倪迂河橋新栁【明李日華】

題畫栁【明董其昌】

題自畫梧石【元唐肅】

題梧石【明劉崧】

題浦人畫梧桐竹石【明程本立】

題梧竹奇石圖【明桑恱】

題浦舍人梧竹圖【明趙迪】

畫樹後呈濬師【唐劉商】

於祕校示郊園棠木連理圖偶題長句【宋劉叔贛】畫樹【元馬祖常】

題惠崇畫樹林【元馬祖常】

題初士元所畫雙樹圖【元釋良琦】

題陳大宅方壺子層層雲樹圖【明周】

百樹送靑六景【明魏時敏】

癸亥五月冩江幹七樹【明李日華】

陳仲美夏木圖【明張羽】

祝孝友作枕屏小景以霜餘茂樹名之因題此詩【宋朱子】

許道寜寒溪古木圖【元元好問】

海岸古木圖【元王惲】

畫古木【元馬祖常】

題畫古木【元虞集】

畫古木【元虞集】

商徳符畫幽篁古木【元虞集】

王晉卿古木【元楊載】

題王若水爲仙都宮主趙虛一畫蒼厓古木圖【元栁貫】

題山莊所藏東坡畫古木圖【元歐陽】

奉題達兼善禦史壁間劉伯希所畫古木圖【元傅若金】

題趙仲穆怪石奇木【元張翥】

息齋竹石古木【元張翥】

題怪木圖【元貢師泰】

鄭禧之古木圖【元鄭元祐】

夜作古木怪石因題【元倪瓚】

爲何彥修題縣厓古木圖【元劉永之】

題古木幽篁圖【元劉永之】

雲林古木【元唐肅】

題郭天錫畫古木【元張天英】

畫古木幽篁【元丁鶴年】

怪木竹石圖【明施敬】

古木寒藤圖【明沈周】

郭畫木【元虞集】

禦定歷代題畫詩類卷七十三目錄

欽定四庫全書

禦定歷代題畫詩類卷七十三

樹石類

題畫柏

【唐】吳融

不得月中桂轉思陵上柏閒取畫圖防煩紆果冰釋桂生在靑冥萬古煙霧隔下蔭窟上映嫦娥魄圓缺且不當髙低圖難測若非假羽翰折攀何由得天逺眼虛穿夜闌頭自白未知陵上柏一定不移易有意兼松茂無情從麝食不在是非間與人爲憤激他年上縑素今日懸屋壁靈怪不可知風雨疑來逼明朝歸故園惟此同所適回音寄團枝無勞惠消息

黃華畫古柏

【金】密公璹

黃華老人畫古柏鐵簡將軍挽大弨意足不求顏色似荔支風味配江瑤【鐵簡萬戶以神射名天下】

題李遵道畫古柏

【元】張天英

古柏亭亭一虎臣風雲長繞臥龍身石根霜干心如鐵

欲向曹瞞埽戰塵

竹齋學士作柏圖【得之李好古野元齋平章舊物也】黃玠

薊丘學士神仙人詞翰揮毫有餘力淸風披拂盡瑯玕日費尙方三斗墨昔年乘傳向蠻邦修竹如雲楚山夕卻回官舸過湘中江雨推篷冩寒碧逺勢聯翩數十枝顚倒縱橫鳯鸞翼天機到處物變盡云影紛紛灑人黑想見走筆如飛龍山木水蘿俱辟易不辭遺迹購千金此卷於今妙無敵

禹柏圖

【元】程鉅夫

我昔觀風江漢域大別寺中觀古柏皮空骨立二十尺扣之鏗然若金石雙龍盤拏爪角怒白晝歘恐風雷黒小枝旁出勢蜿蜒復似遊龍顧深澤蒼蒼數葉森北向貞心不受螻蟻蝕我時見此獨驚怪僧言相傳禹所植別來夢寐常髣髴恨不圖之堂上壁安南國王住漢陽府中好事黎侯崱皇慶元年同入覲忽持墨本來相覓開緘蕭蕭朔風起半幅生綃萬鈞力恰如大禹防鑿時天斧雷硠鬼神役自言得之寺僧手寺僧得之故侯宅舊本糢糊鎖暗塵上有東坡手題墨臨摹欲遣天下知國王命我來索詩此柏防有摧朽日此卷豈有消磨時我聞此語坐太息神禹至今防興衰人間老樹亦無數此樹應以人而奇門前馬鳴君欲歸黃雲東去浮雲西歸語山僧謹護持莫令此柏淩空飛

韓吉父座上觀漢陽大別山禹柏圖

【元】吳萊

大別名山如伏鼇大別古柏如立猱舊聞夏后手所植直軋南國無蓬蒿洪水曽當洚洞極聖躬乃此胼胝勞乘舟荊衡地可盡作貢云夢天爭髙一時栽榯托所歷千載摩撫翳其遭本根盤拏屹贔屓枝葉挺防森旌旄礙日吟風聳楚阻欺霜傲雪鏖秦饕夜行夏首影弄月曉艤鄂澨聲吹濤信哉冥靈欲等壽材比楨幹終稱豪屏除緇翳虎豹泣鎭斷防魍蛟龍逃匠石徘徊卻喪斧篙工睥睨寜維舠吾知嘉木辧爾雅但惜芳艸遺離騷平生環轍苦未到幸此畫筆何從操豈非神明護正直使在方漢雄城壕樓桑出墻尙久特巨櫟蔽社猶堅牢惟玆所重有聖徳坐見餘物眞秋毫自來劉李富宮室命下荊蜀刮土毛一榮一枯驗世道勿翦勿伐臨江臯穆滿蒼茫黃竹詠重華慘澹蒼梧號逖然萬古萬萬古西望嘆息同霑袍

禹柏圖

【元】吳師道

柏貢荊州任土風漢陽遺樹尙蔥蘢休誇此是曽親植四海靑靑盡禹功

雙柏圖

【元】陳樵

亭亭山上柏柯幹如靑銅蒼古防俗姿肯作兒女容風霜日揺落萬木爲之空爾獨不見摧屹立如老翁乃知歸根妙生意恆內融願乘雷雨興化作雙飛龍

題東坡畫古柏怪石圖【三首

金】趙秉文

荒山老柏枿擁腫相伴醜石反成妍有人披圖笑領似不材如我終天年

人生散材如散木槁死深山病益奇放出參天二千尺安用荒藤纒繞爲

東坡戲墨作樹石筆勢海上驅風濤畫師所難公所易未必此圖如此髙

柏石圖【幷序

宋】蘇軾

陳公弼家藏柏石圖其子慥季常傳寶之東坡居士作詩以爲之銘

柏生兩石間天命本如此𨿽云生之艱與石相終始韓子俯仰人但愛平地美土膏雜糞壤成壞防何耳君防此槎枒豈有可移理蒼龍轉玉骨黑虎抱金柅畫師亦可人使我毛髮起當年落筆意正欲譏韓子

題巨然泉巖老柏圖

【金】趙秉文

雪巖森危有老柏防度寒泉潄秋月气淩層空白日寒根貫斷崖蒼石裂奔騰逝水送流光剝落古苔封老節明堂未作棟梁材潦倒風霜半無葉何人胸次富泉石巨然袖中董元筆崖傾岸絕無人見夜半移舟眞有力賢侯筆力今曹植气象防天二千尺爲回筆力挽萬牛頓覺煙嵐少顏色

題畫

【明】董其昌

雪柏霜松不記年從敎千尺郁參天邇來灌莽丰茸甚畫史難回造化權

八檜圖

【宋】王令

客有要我八檜吟手攜八檜圖來縣掛張滿壁揚可駭盼顧左右同嗟嘆旁摹石刻署名狀各有憑附相夤緣或髙相扶互倚礙或斷欲蹷猶支顚彊枝拗回信有力髙幹復俯蛟虯拳尋根及株逮條蘗例不拔直皆旁偏雷疲風休雲雨去蛇龍鬭死猶鉤纒安分爪角與尾鬛徒見上下相蜿蜒不知生時竟何謂略不參類常木然宜乎今古惑昧者揺擺舌吻歸之仙一尢盤拳老髙大傳云耼老由飛蹮當時駕鹿蹋以上迹有町疃遺相連多應蠍殘鳥喙喙不爾誕者彊鑱鐫耼能惑人已自幸豈此上去能欺天借如耼功可升躍鹿亦何幸飛相聮於中一本特甚異膚革逆理紐左旋傳云耼手所自樹我知此語定鑿穿茍今實爲耼老植推以天意猶可言當年曷不紐以右若曰世爲左道牽如何眾輒不省究反重神怪令耼專乾坤中含萬品彚此獨自異誰捨旃窮思竟慮莫可索欲世不惑誰能搴仙書虛荒喜誕妄推說事理尢綿延世人一讀卽化變日望飛奮相迷癲豈非此木久樹此浸漬亦爲異說遷故其形植與生死時以異怪招驚憐先時世不蚤斤斧放其老大訛誇傳當年同生好材幹半以直伐成燒燃憑妖附誕相樹立卒自死活終完全葉枝凋疎不有蔭材直弗枉曲莫轅不知畱存防養者竟以何理惜不捐我有尺鐵大剛利久巳鑄斧磨山巓卒無柯柄尙棄置嬾乞月桂求蟬娟

畫檜

【元】虞集

茅山多古樹此檜更長主鸛鶴棲來穏蛟龍化得成云深還近戶月落似聞笙千載如相見蒼然故舊情

題華氏瑞檜圖

【明】髙啟

誰指牛眠處江山地最靈气鐘孤檜碧祥表五芝靑影動春云亂香敷曉露零知君家種徳曽讀墓前銘

題老檜圖

【明】姚廣孝

盤盤郁虯枝陰陰墜虹渚欲共水邊人時來聽風雨

題白石翁畫虞山古檜

【明】張淵

虞山老檜三株靑斗壇半掩招揺星道人丹成化鶴去三檜夭矯飛龍形是誰手植經千載曽見昭明讀書在防回天上神仙不獨人間變桑海古人今人繞樹行古今人去樹長生乃知勁气合元化不與凡木爭枯榮長洲老石好異者百里攜杯遊樹下浩嗟天下有樹如此無我去此樹何人圖三日經營雙眼力滿空蒼翠移眞迹鶴骨虯筋左紐文雷裂霜皴古秋色日暮袖歸歸不得滿山風雨山靈惜居然贈與臥云人長嘯寒風生石壁於乎石君詩畫天下知此筆尢爲天下奇勸君風雷當掩戶恐化蛟龍擘云去

題王學士所藏王孟端老檜蒼崖圖

【明】曽棨

王郎工畫妙入神平生彊項世所嗔有時興至自盤礡睥睨已喜傍無人忽然放筆作古檜白日煙雲倏暝晦淋漓盡帶雷雨垂慘淡長疑鬼神防古藤纒絡枝相繆屈鐵磥砢騰蛟虯左拏右攫飛不去崖石欲裂山精愁王郎一生何不遇五十得官嗟已暮胸中時吐气崢嶸半落蒼厓化爲樹知君愛此長蕭森藏之願比雙南金秋來恐有乘槎客泛入天河無處尋

題沈啟南畫虞山致道觀昭明手植三檜初名七

星檜

【明】王世貞

白雲團虞山有七蒼虯舞云當梁初代昭明讀書所幸托乾坤庇實飽冰霜苦其四托狐鴟帝遣六丁取存類矍圃三去殺秦封五宋人雅好事往往爲之補頡頏若昆季厥始實孫祖隆準理固當小巫气終阻昨余遊眞宮脫冠憩其下日落長風來颯然精靈語及乎防月上修鱗森欲吐沈翁長康流爲檜傳世譜不欲令漢傑輕與噲等五尺楮移秋山眞宰在阿堵篷牕一展防森陰洗煩暑何必稱七星三星亦自古

古杉行【題陳兵曹所藏李遵道元畫靈隠道中二杉圖】傅若金

靈隠道中古杉樹上與雲霧相膠葛李侯一見爲冩眞霜雪蕭蕭起毫末此杉蒼茫數百年鬼物扶持人所憐貞心豈容螻蟻蝕老幹或有蛟龍纒山林萬里那得致見者皆驚棟梁器暗壁尋常度雨聲晴窗彷佛生秋气吾聞大廈眾力持此杉誰能久棄之君不見道邊不材木擁腫百圍安所施

跋理宗題馬驎畫折枝木犀圖【元】王惲

花中神品趙昌師又向臣驎見折枝不惜一天風露潤百杯樓晚要新詩

題曹云西桂根圖

【元】黃玠

何人操玉斧夜半緣靑冥斫去月中樹千秋傷我情無根亦云已有根當復生但笑吳剛者負此不義名

題江亭栁色圖

【元】丁鶴年

昔年釃酒池江漢一茅亭同防人何在東風栁又靑

題吳宮衰栁圖

【明】袁凱

逺防依依落日明吳王醉處少人行多情獨有垂楊樹猶送深宮夜雨聲

題便面畫新栁

【明】李日華

雪消野水半融泥凍栁森森態未齊昨夜一畨春雨好淡黃金色滿湖堤

仿倪迂河橋新栁

【明】李日華

河上栁枝黃未勻緑波沄沄沙艸春孤煙一聚遙山下知有憑髙送目人

題畫栁

【明】董其昌

摸索芳菲度畫檐煙絲嫋嫋雨毿毿幽人無復靈和夢太守風流自漢南

題自畫梧石

【元】唐肅

縹緲未央闕角淒淸長信宮門人起轆轤聲裏月在梧桐石根

題梧石

【明】劉崧

鳴琴罷瑤席鶴夢淸宵警涼月下前除照見梧桐影

題浦人畫梧桐竹石

【明】程本立

錦石成山花滿川子孫一旦鬻平泉疎篁古樹蒼厓雪茆屋防來已百年

題梧竹奇石圖

【明】桑悅

琴瑟未斲先具形簫管未截終完聲天將碧玉爲寸莛拊擊翠石石亦鳴分明一部眞韶樂彩鳯能招下寥廓古音不復將何如請君防此韶樂圖

題浦舍人梧竹圖

【明】趙迪

吾懷出塵想飛思淩滄洲湘江夜來雨寒色川上浮涼飄金井夕露滴銀塘秋故人隔千里對此空離憂

畫樹後呈濬師

【唐】劉商

翔鳯邊風十月寒蒼山古木更摧殘爲君壁上畫松栢勁雪嚴霜君試防

於祕校示郊園棠木連理圖偶題長句

【宋】劉叔贛

昨得伻圖與賦詩野棠幷榦上交枝始疑和气偏回復可是常情悅附離愛樹去思吾豈敢髙門陰徳子應知濟南固有終軍辯傳布仍煩老畫師

畫樹

【元】馬祖常

寒槎偃蹇風雨攻蟄龍齧云磻石根戰壘防秋鹿角柵長筏浮江下蜀門憶昔馳射古楚原夜觀野火燒楓林髙堂醉酒防畫幅樛枝薜蘿牽我心

題惠崇畫樹林

【元】馬祖常

下瀨生秋響平林漏曙光蜀榿陰十畆閩荔熟千房不聽樵夫伐無勞匠石傷靈槎上天漢全棟架明堂黯黯云垂幔淋淋雨濕墻鴈奴呼伴審鳩婦擇棲詳路逺逢仙宅天低近帝鄕春行苔履滑夕坐筍書香東絹刀誰剪西園價爾償懸車淸渭後白髮灑蒼涼

題初士元所畫雙樹圖

【元】釋良琦

梁溪溪上曉揚舲吳人竹枝自可聽不得回船系厓石寺門松樹爲誰靑

題陳大宅方壺子層層雲樹圖【明】周

昔年曽記秦川客雲樹參差去欲迷日暮孤舟行不盡鷓鴣啼過渭城西

百樹送靑六景【爲鄭侍

明禦題】魏時敏

石罅無樵采春深剝緑苔孤云將暝去羣樹送靑來晴靄琴書潤陰森鳥雀回醉吟防不厭何處有蓬萊

癸亥五月寫江幹七樹

【明】李日華

蕭疎交逺波歷落無行次未論材不材偃蹇各自恣

陳仲美夏木圖

【明】張羽

董元夏木不復見俗本紛紛何足觀陳郎筆力能扛鼎寫此千章生晝寒陰森似有神靈防偃蹇直作蛟螭蟠天雞曉鳴淸籟發木客夜度云旂翻林下丈人行杖藜石根葉落失舊蹊孤童襆被向誰宿山風蕭蕭日薄西商巖紫芝自可食武陵桃花原易迷人間澒洞不可處莫畏虎嘯幷猿啼

祝孝友作枕屏小景以霜餘茂樹名之因題此詩

【宋】朱子

山寒夕飇急木落洞庭波防疊云屏好一生秋夢多

許道寜寒溪古木圖

【元】元好問

道人醉袖蟠蛟龍埽出古木牙湏雄開卷颯颯來陰風翟卿論畫凡馬空能知畫與詩同宗解衣盤礡非眾工遺山筆頭有闗仝意匠已在風雲中畱待他日不匆匆

海岸古木圖

【元】王惲

古木螭蟠郁有華輪囷奇崛欲誰誇何年海藏龍宮使推出秋風八月槎

畫古木

【元】馬祖常

桑空河上生賢相楓老山中化羽人未借九闗當地軸還曽八月上天津雷燒桐尾琴材古玉刻龍形劍具新雨蝕蒼皮苔護石泉春玉乳月翻輪東隄楊栁春煙暖西浦芙蓉曉露勻偃蹇孤根巖壑气我知棫朴不爲薪

題畫古木

【元】虞集

髙秋木落洞庭空嶽陽城南多晚風蛟龍夜護玉壇古劍影長畱明月中

畫古木

【元】虞集

荒郊臥蒼苔蛟龍在其上不知風雨來垂影一千丈後主撥鐙法江南久寂寥空令沒骨畫容易媚中朝

商徳符畫幽篁古木

【元】虞集

湘君宮在洞庭湖幽篁古木龍所都石壇雨長碧苔蘚水屋風動靑瑚老人欹枕防螻蟻嫠婦停舟聽鷓鴣江南蜀道問來往商公商公今有無

王晉卿古木

【元】楊載

走根坼裂石曲榦漸淸漣雷電忌交作化龍起重淵題王若水爲仙都宮主趙虛一畫蒼厓古木圖

【元】栁貫

金門羽客住仙都玉立蒼宮五大夫防月滿空笙鶴下一林秋影散龍胡

題山莊所藏東坡畫古木圖

【元】歐陽

眉山昔日生三蘇一山艸木爲之枯後來筆端挾春腴卻令生意回枯株樹經公筆無老醜天以春工付公手誰云筆衍龍眠翁奚必法嗣洋州守山莊劉氏富淸玩家有蘇公舊揮翰恍驚濕蘚粘怪石慣見倒根生斷防涪翁對此煮春茶爲公梢上掛長蛇燈窗細讀假山記秀气終屬眉山家

奉題達兼善禦史壁間劉伯希所畫古木圖

【元】傅若金

逺樹含幽姿近樹亦古色水傍嘗見畫不得乃在君家中堂之素壁靑林寂寞行人窈白澗防茫斷煙隔入門蕭蕭雲气生落日便恐歸禽爭耳後防爽寒風聲知君夜眠愁雨黑畱客晝坐宜秋淸劉侯學李成畫手稱獨步時見作古松盤屈百怪聚【一作任形勢】中林一株直且良安得劉侯寫其趣【一作安得揮毫縱奇气】

題趙仲穆怪石奇木

張翥

君不見嶽陽城南老樹能化人又不見艸中巨石如臥虎樹逢仙客授還丹石誤將軍箭飛羽海寜太守提健筆與丹通靈箭角力山精木魅寒睒晹千年丑怪匿不得樹癅半裂雷火出隠入云綃露奇迹猝然一見心膽驚气盡畫工俱辟易掛之髙堂風動揺古色一片秋蕭蕭待侯硯池捲東海歸冩扶桑與沃焦

息齋竹石古木【爲防稽韓

元季博士題】張翥

老竹葉稀多禿枝新竹碧潤含幽姿籜中龍子振春蟄突出雷雨頭參差傍蹲怪石石鏬裂裂處恍惚疑龍穴山中有樹皆十圍活幹撐靑死槎折霜皮蝕盡幹蘚文半頂斬立雙椏分最後一枝身出羣垂枝倒走陰崖云李侯標致不可得小字親題別塗黑縱橫不在摩詰下蕭爽直與洋州敵玉堂學士欣見之濃墨大書眞崛奇森然一片鐵石筆妙甚七字瓊瑰詞此詩此畫今兩絕把翫防風動毛髮只應眞宰泣雕鎪一夜山窗冷秋月

題怪木圖

【元】貢師泰

千年老樹化靑牛風雨空山不盡愁一日爭迎作神主踏歌槌鼓水西頭

鄭禧之古木圖

【元】鄭元祐

吾宗有子擅風流履行只如陳太丘復向仇池冩林薄六月陰森如凜秋前修凋零吾亦老落日孤云生晚愁

夜作古木怪石因題

【元】倪瓚

夜遊西園渚初月光炯炯徙倚巖石下愛此林木影爲何彥修題縣厓古木圖

【元】劉永之

古木蒼蒼帶女蘿峯陰斜蘸石潭波十年不到屏風疊夜雨茅檐幽夢多

題古木幽篁圖

【元】劉永之

近者天下冩竹枝息齋子昻最奇絕金釵折股錐畫沙直以髙情寄豪墨後來小李用家法更覺縱橫脫羈勒禦榻屏風或詔冩流落人間豈多得我家眞迹兼數公錦囊玉軸復壁中舊宅荒涼經戰伐故物多隨煙燼空此圖尋丈小李作位置頗殊標格同半身古樹色蒼潤篔簹因依相澹濃長林無人秋气入蜿蜿蛇蛟起幽蟄蠨蛸垂絲晝陰靜老鶴陊翎昏雨集黃陵廟前湘水深捐玦江臯思俯拾浮槎尋源遡空闊折旌低渡云濕何郎兄弟最好奇愛此不減瑚枝幽居正在蘭峯下亦有喬木當牕扉共展長圖幽興發六月涼颸生葛衣還君珍襲增嘆息他日重防覓舊題

雲林古木

【元】唐肅

石上淸陰走怒螭一身都著薜蘿衣若爲借得靈槎坐去訪銀河織女機

題郭天錫畫古木

【元】張天英

木落空山憶五君髥虯飛影拂云防夜煙蘿月中立醉歌如見郭將軍

畫古木幽篁

【元】丁鶴年

石海瑚樹淸湘翡翠毛無因將寄逺日暮寸心勞

怪木竹石圖

【明】施敬

大星墜地光如日一夜海風吹作石精衛魂驚不敢窺畱待媧皇補天極石傍老樹枯槎枒古藤屈曲懸修蛇鷓鴣踏翻黃竹葉翡翠啄破蒼苔花千年丑怪何人識老剛胸次眞奇特興來掀倒墨池波鬼迹神蹤不能匿生絹防防揺秋思古色慘淡寒無姿天吳拔斷蛟龍尾月露洗出珊瑚枝張公好古耽淸賞狂客題詩眞技癢冥驅萬象入毫端便覺簫韶畫中響瑯玕有實石可棲赤霄靈翮來何遲按圖爲君三嘆息雷雨打門風捲席

古木寒藤圖

【明】沈周

古木迸石出脫葉如無生羣篠自西風何以答秋聲蒼藤載束縛恐因雷雨行我詩向而書誓與同老成

郭熙畫木

【元】虞集

江南喬木已無多誰畫參天鐵石柯記得玉堂春晝永寒林坐對老東坡

禦定歷代題畫詩類卷七十三

欽定四庫全書

禦定歷代題畫詩類卷七十四目錄

樹石類

子瞻畫枯木【宋孔武仲】

題過所畫枯木竹石【宋蘇軾三首】

子瞻與李公麟宣徳共畫翠石古木老僧謂之憩寂圖題其後【宋蘇轍】

西軒畫枯木怪石【宋蘇轍】

和謝公定觀袐閣文與可枯木【宋陳師道】題子瞻枯木【宋黃庭堅】

子瞻寺壁作小山枯木【宋黃庭堅】

求郭侍禁水墨樹石【宋黃庶】

題莫壽朋內翰之所藏東坡所畫枯木【宋孫覿】同趙伯充觀東坡畫枯木【宋僧道潛二首】西湖酒家壁畫枯木【元宋無】

題楊友直檢校所藏李營丘枯木圖【元虞集】

題髙彥敬樹石圖【元趙孟頫】

枯木圖【元貢性之二首】

題李成枯木【元張天英】

李士枯木風竹圖【元劉因】

墨石枯木【元傅若金】

題趙承旨枯木竹石圖【元馬祖常】

子昻枯木竹石圖【元袁桷】

題李遵道枯木竹石圖【元李孝光】

趙汝甫枯木竹石捲【元李孝光】

題李息齋枯木竹石圖【元丁復】

宣和畫木石【元黃潛】

題趙文敏公木石有先師題於上【元張翥】

題棘石圖【元王翰】

李遵道枯木竹石圖【元黃鎭成】

倪元鎭古木竹石【元鄭元祐】

趙集賢枯木竹石【元張憲】

枯木竹石【元貢性之】

枯木竹石【元丁鶴年】

爲吳處士畫喬林磵石【元倪瓚】

題倪雲林枯木竹石小景【元陶宗儀】

題枯木竹石【明劉崧三首】

枯樹圖歌【明劉基】

吳仲圭枯木竹石【明髙啟】

題枯木竹石【明王紱】

題枯木竹石【明鄭珞】

枯木圖寄許士修【明方孝孺】

題李營丘枯木圖【明唐文鳯】

題枯木竹圖【明陳憲章】

枯木竹石圖【明劉溥】

劉時用枯木竹石【明劉珝】

寫枯木幽篁【明張寜】

題趙魏公木石圖【明王褘】

題徴明冩贈潘崇禮灌木寒泉大幅【明祝允明】枯木竹石圖【明姚綬】

題枯木竹石【明朱純】

題王叔明枯木竹石【明髙得暘】

枯木竹石【明李廷儀】

題喬柯秀石【明張鳯翼】

仿倪迂寫林亭秀石【明李日華】

題畫艸木奇峯【明王景彰】

畫石【唐劉商】

畫石【宋白玉蟾二首】

孫懷悅紙本亂石【宋文同】

題孫舜兪府判瑞石圖【宋楊萬里】

題劉才卿湖石扇頭【元元好問】

宣和寶石圖【元王惲】

趙氏宗室畫水石【元馬祖常】

題柯敬仲博士畫石【元錢維善】

題方壺水石圖【明詹同】

題畫石【明張濬】

題畫【元華幼武】

題畫【明王愼中】

題史癡翁畫【明盛時泰】

題畫贈楊蔭大參【明董其昌】

扇圖【明徐渭】

禦定歷代題畫詩類卷七十四目錄

欽定四庫全書

禦定歷代題畫詩類卷七十四

樹石類

子瞻畫枯木

【宋】孔武仲

寒云行空亂春華西風凜凜空吹沙夫子抱膝若喪魄誰知巧思中萌芽敗毫淡墨任揮染蒼莽菌蠢移龍蛇略增防綴已成就止見枯木成槎枒更無丹靑相掩翳惟有口鼻隨穿呀往年江湖飽觀【闕一字】或在山隈溪水涯腹中空洞夜藏魅巓頂突兀春無花徑深最宜系畫舸日落時復停歸鴉蘇公早與俗子偶避世欲種東陵窺觀盡得物外趣移向紙上無毫差醉中遺落不袐惜往往流傳藏人家趙昌丹靑最細膩直與春色爭豪華公今好尙何太癖曽載木車出岷巴輕肥欲與世爲戒未許木葉勝枯槎萬物流形若露百嵗俄驚眼如車樹猶如此不長久人以何者堪矜誇悠悠坐見死生境但隨天機無損加卻笑金城對宮栁然流涕空咨

嗟

題過所畫枯木竹石

【宋】蘇軾

老可能爲竹冩眞小坡今與竹傳神山僧自覺菩提長心境都將付臥輪

散木支離得自全交柯蚴蟉欲相纒不須更說能嗚鴈要以空中得盡年

倦防澀勒暗蠻邨亂棘孤藤束瘴根惟有長身六君子依依猶得似淇園

子瞻與李公麟宣徳共畫翠石古木老僧謂之憩

寂圖題其後

【宋】蘇轍

東坡自作蒼蒼石畱取長松待伯時只有兩人嫌未足更收前世杜陵詩

西軒畫枯木怪石

【宋】蘇轍

西軒素屏開白雲婆娑老桂依霜輪顧出走蟾蜍奔河漢捲海機石蹲牽牛自載倚桂根淸風颯然吹四鄰東坡妙思傳子孫作詩髣髴追前人筆墨墮地稱奇珍閉藏不聽落泥塵老人讀書眼病昏一防落筆生精神和謝公定觀袐閣文與可枯木【宋】陳師道

斯人不復有累世或可期每於丹靑裏一見如平時壞障塵得入慘澹令人悲墨容落欲盡巖顏終不移朽老萬餘年石心烏銅皮念此猶少作未盡冰霰姿北枝把異鵲意定了不疑惜哉不得語胸次防興衰一爲要貴役可復辭畫師隠奧𨿽可惜塗抹復見遺謝侯名家子感慨形苦詞豈惟語畫工勁特頗似之何當補諫列一吐胸中奇

題子瞻枯木

【宋】黃庭堅

折衝儒墨陳堂堂書入顏楊鴻鴈行胸中元自有丘壑故作老木蟠風霜

子瞻寺壁作小山枯木

【宋】黃庭堅

海內文章非畫師能回筆法作枯枝豫章從小有梁棟也似鄭公雙鬢絲

求郭侍禁水墨樹石

【宋】黃庶

塵埃典卻林泉閒家夢夜夜歸云端知君弄筆欺造化乞我防株松石防

題莫壽朋內翰之所藏東坡所畫枯木

【宋】孫覿

龍筋鶴骨老摧頹百尺修圍折巨雷倦鵲飛來望百繞踏枝不著又驚回

同趙伯充觀東坡畫枯木【二首宋】僧道潛

經綸志業終不試晚嵗收功翰墨林偶向僧坊委陳迹每經風雨聽龍吟

蕭然素壁倚枯枝行路驚嗟況所思惆悵騎鯨天上去卻來人世恐無期

西湖酒家壁畫枯木

【元】宋無

衡嶽喬松道途逺成都古柏山川隔忽驚老樹刺眼來疑是頹崖壓東壁抝怒風雷龍虎气盤折造化乾坤力陰連滄海一片秋秀奪西湖兩峯色寒云苒惹霾晝影凍蘚緑防借春碧醉翁睥睨欲掛衣禪伯經營思憩錫烏鳶冥下踏枝空猿猱夜過嗔藤仄鐵幹銅柯嗅不香蒼雪煙潤將滴便擬攀蘿解糾纒何須平地生荊棘直須埽去曲碌姿揮作昻霄數千尺

題楊友直檢校所藏李營丘枯木圖

【元】虞集

老龍出海蒼髯須營丘枯木天下無回枝屈鐵墮崖雪澗底應拾靑瑚明堂淸廟要梁棟朔風吹沙澤腹凍老身不用嘆遲莫按圖來求萬鈞重

題髙彥敬樹石圖

【元】趙孟頫

喬木動秋風索索葉自語堂堂侍郎公髙懷政如許

枯木圖【二首

元】貢性之

湖石東頭太液西春風宮樹半髙低王孫金彈多如雨不著黃鸝一个啼

翠蘿牽恨引絲長黃葉將風戰曉霜莫怨一枝棲未穏上林春樹近昭陽

題李成枯木

【元】張天英

誰如惜墨李營丘屈鐵交柯煙雨稠記得滄江龍出蟄怒須捲霧拔山湫

李士枯木風竹圖

【元】劉因

狂蛟舞空蒼髯拏雙鐵防頂云交加亭亭霜標不受侮慘澹天籟枯槎牙西山古淵人莫測一柱承天萬牛力防須截玉化陂龍拂拭苔光遺劍迹

墨石枯木

【元】傅若金

人傳月中樹恐是山河影片石補天余參差碧雲冷

題趙承防枯木竹石圖

【元】馬祖常

猗歟太史諸王孫生綃畫出昆崘根枯槎菌蠢厄野火淇園秋雨瑯玕繁天寒嵗暮碣石館囊書日見云翻持向故山茅屋底倚防屈曲大江奔

子昻枯木竹石圖

【元】袁桷

亭亭木上座楚楚湘夫人因依太古石融液無邊春

題李遵道枯木竹石圖

【元】李孝光

謫仙夜入雷電室捕得飛來石上梭卻斫靈查掛明月橫吹玉笛上天河

趙汝甫枯木竹石圖

【元】李孝光

中林黃葉淨沄沄眼底崢嶸見此君淸曉東池防黃菊鳯毛無數落春云

題李息齋枯木竹石圖

【元】丁復

霜柯洞庭寒露葉渭川冷幽人美淸夜獨冩秋燈影

宣和畫木石

【元】黃溍

石邊古木尙靑枝地老天荒石不知故國小臣誰在者蒼梧落照不成悲

題趙文敏公木石有先師題於上【元】張翥

吳興筆法妙天下人藏片楮無遺者南陽詩律動江湖一篇才出人爭冩二老風流傾一時至今傳畫仍傳詩淸涵月露秋見影黒入雷雨寒無姿仇山黃鶴去不返苕溪鷗保嵗俱晚好呼鐵爪夜錚錚刻向靑瑉照人眼

題棘石圖

【元】王翰

烈風號中林極目盡荊棘離離寒月秋莽莽古原夕溟鴻振髙翮鷦鷯翳深迹柰此貞固姿蒼茫更秋色

李遵道枯木竹石圖

【元】黃鎭成

老樹槎牙倚半空蒼筠葉葉帶秋風欲將嵗晚論心事遙憶美人江水東

倪元鎭古木竹石

【元】鄭元祐

雲林子外生死解內爲天使帶經而鋤倦卽休亦復拈筆爲林丘樹枝鱗皴崖石齒若有人兮在空谷招之不來兮云慘瘁以令人愁

趙集賢枯木竹石

【元】張憲

槎牙老樹響天風寂歷幽篁泣露叢惆悵玉堂舊公子故家陵廟月明中

枯木竹石

【元】貢性之

怪石犖確厓谷深涼風蕭瑟蒼雪陰美人何處解長佩湘波灃水勞余心

枯木竹石

【元】丁鶴年

靑天騰一蛟白日臥雙虎何人歌竹枝遙隔瀟湘浦

爲吳處士畫喬林磵石

【元】倪瓉

山家日出無行蹤雪樹煙蘿逺且重不見鹿眠磐石上提壺自掛一長松

題倪雲林枯木竹石小景

【元】陶宗儀

蒼玉庚庚翠袖扶墨池洗出碧瑚倪顚老去風流盡只有雲林小畫圖

題枯木竹石

【明】劉崧

曽聽楚人歌竹枝橫江秋靜月明時只今漂泊春風裏緑滿南園總不知

平沙竹樹晚毿毿楚客維舟近峽南忽憶防雲將雨過滿林秋色照江潭

木葉欲脫天雨霜竹枝乍低風已涼三湘落日流波白行子系船歸故鄕

枯樹圖歌

【明】劉基

道傍古樹身半枯白蟻穴根虫穴膚風摧雨撼霜雪凍斷石臲卼無人扶憶昔勾芒肇初政百卉騰達隨呵噓新柯荏苒舊柯壯霧露膏沐光如濡黃鸝翡翠語嬌滑桑扈戴勝鳴相呼白鶴來巢鹿止蔭匠石愕睨爭嘆譽寜知憂患生旦夕野火倏忽起不虞燎原烈焰難向邇孰問柞櫟杉與櫧枝燔葉焮根半赤朽腐瞞液非時湏山林揺落嵗方晏聊以薜荔爲衣袽嗚呼廣廈棟梁具委棄艸莽同薪芻皇天未必替生意更盼玉燭回陽烏

吳仲圭枯木竹石

【明】髙啟

叢篠倚喬柯秋陰雨尙多風霜莫揺落畱蔭石邊莎

題枯木竹石【寄李

明公實】王紱

罨畫溪邊水拍隄繞隄髙樹倚云齊君家正在樹深處滿地緑陰山鷓啼

題枯木竹石

【明】鄭珞

湘靈夢斷湘云夕涼葉瀟瀟防秋碧君山半夜風雨來萬頃波中老龍泣

枯木圖【寄許

明士修】方孝孺

春到已多時幽禽尙未知上林無限好何事立枯枝

題李營丘枯木圖

【明】唐文鳯

營丘枯木天下無筆端造化何榮枯想當磅礡欲畫際天爲逐興神爲驅鄧林已化防風骨滄海乍出瑚株良材何異䢐徠產大用不值明堂需自憐形質赦斤斧豈嘆薪爨供樵蘇萬牛回首力未許獨匠指顧心難圖空遺偃蹇蔽村野白石鑿鑿泉嗚嗚枯梢似掛瘦蛇影亂葉恍茁乖龍須我生本是山澤臞隠居林樾同凡夫昻霄聳壑日在望號雨呼風時與俱只今廊廟重締構楩楠杞梓當貯儲按圖工師儻所取意營目盼增嗟吁

題枯木竹圖

【明】陳憲章

美節晴欺雪殘株冷謝春因知名畫手不是狥時人

枯木竹石圖【爲趙行

明恕作】劉溥

露華洗濕江上秋美人不來生別愁洞庭瀟湘隔千里兩防白雲如水流碧空茫茫九疑道君山一防靑螺小鷓鴣啼斷竹枝寒鳯凰飛去梧桐老

劉時用枯木竹石

【明】劉珝

蒼龍夕掛千尋影彩鳯朝聞十里音月夜風朝我曽見太湖石畔蘚痕深

冩枯木幽篁【送陳

明大用】張寜

方洲秋日景荒涼古木幽篁徧艸堂冩入溪藤送君去情隨疎影共斜陽

題趙魏公木石圖

【明】王褘

朝罷鑾坡春晝閒籀書飛白恣揮翰多因遺墨淋漓後冩作虛篁木石防

題徴明寫贈潘崇禮灌木寒泉大幅

【明】祝允明

具區之水被三州洞庭之樹千萬數沈渺浩防天下奇灌木寒流此何許潘君抱朴山水人策杖行徧滄浪濱陽崖眾目恱暄媚忽逢陰壑如有神禹鎖老龍鐵索絕拏雲怒雨出洞穴木號水呼竹石裂眾蛇從之互盤結蛻骨戍削雜鱗鬛颼飅風葉枸株橜急流抨撞石罅躍珠跳汞走鬭瀺灂防茫上析河漢注奔赴旁繞方丈腳山鬼伏窺木客泣欲據恐被山伯抶仙老時下憩濯足而晞發招潘君兮吾子來共千嵗以一息潘君歸語衡山氏仙之人兮不可以久畱吾恐一往境俱失宣州肩之毛勁如石深醮金壺玉液閉門夜半役鬼工倏忽移來窅無迹

枯木竹石圖

【明】姚綬

秋風吹空古樹葉白雨低壓新竹枝淨埽石頭防霽色滿襟涼影鬢絲絲

題枯木竹石

【明】朱純

槎枒老樹根盤錯翠筠靜倚荊山璞奇材異寶世豈無卻抱眞姿隠巖壑卞倕不可作伶倫難再逢吁嗟世俗久聾瞶髙枝瑞鳯徒邕邕

題王叔明枯木竹石

【明】髙得暘

吾鄕畫手鶴山樵鶴去山空不可招眞迹幸畱王宰石疎篁老樹共蕭蕭

枯木竹石

【明】李廷儀

渴龍飲海海水枯稜撐怪石云糢糊媧皇不用補天漏長畱對此瑚株瑚十丈挿云表气勢髙壓扶桑曉晝長淸气寒欲凝一天涼思秋冥冥須防鳯鳥西飛去九疑對面何靑靑

題喬柯秀石

【明】張鳯翼

怪石嶙峋虎豹蹲虯柯蒼翠蔭空村亦知匠石不相顧閱歷嵗華多蘚痕

仿倪迂冩林亭秀石【與修

明闔】李日華

橋平來穏步亭小著閒身此地淸吟者應非食肉人

題畫艸木奇峯

【明】王景彰

蒼虯飛上天鱗鬛墜深麓長風吹不起散作千年緑

畫石

【唐】劉商

蒼蘚千年粉繪傳堅貞一片色猶全那知忽遇非常用不把分銖補上天

畫石【二首

宋】白玉蟾

一片嵯峨墮碧空嵚嵜歷落最玲瓏從敎把翫眞堪醉疑自當年栗裏中

直作壺中九華防碧於簮玉小於拳好藏莫便令人見恐有癡情似米顚

孫懷悅紙本亂石

【宋】文同

孫老抱奇筆臨紙恣揮灑從頭埽亂石磥砢隨墨下焦頑與圓潤無一不精者誰信萬鈞重捲之不盈把題孫舜愈府判端石圖【並序

宋】楊萬里

廬陵治中孫昌言字舜兪居越之諸曁縣作祭享之亭於浦雞冠山先龍圖之瑩得石剖之中有文如松桂枝葉可數圖之以示士大夫賦詩者甚眾來求予詩因爲賦之

雞冠山靑浦碧松桂梢云三萬尺何年星霣化爲石風吹未凝冰玉色仙人擘開光燭天山下人家夜不眠松花桂子落如雪飛入石中堅似鐵石中種樹人不知石中生樹人始奇君不見只今瑞圖滿四海騷人詩卷牛腰大

題劉才卿湖石扇頭

【元】元好問

幽澗雲凝雨未幹曲池疎竹共荒寒扇頭喚起西園夢好似熙春閣下防

宣和寶石圖

【元】王惲

浮雲萬態煥金書染出湖光照坐隅不道漢家規制逺泰山磐石是基圖

趙氏宗室畫水石

【元】馬祖常

生平已識趙王孫竹素何年畫石根萬里南云秋似水直容艇子到柴門

題柯敬仲博士畫石

【元】錢惟善

石逾玉潤不生苔鐵笛吹殘自裂開絕似雨晴炎海上一雙翡翠忽飛來

題方壺水石圖

【明】詹同

古壁之間屋漏痕淋漓元气凝淸渾道人山中守龍虎十日不見煙塵昏拂拭塡作一枯木下有碎石分昆崘斷劍挿入怪厓底老蛟迸出秋云根神君怒立被發欲騎鐵騎超天門當時揮灑妙莫測鬼物驚走如星奔靑城仙伯絕筆久覩此髣髴其人存同隠者臥松雪得畫逺寄來江村卻憶麻姑洞口樹使人一夜勞心魂

題畫石

【明】張濬

授簡何來訪谷城叱羊無地覓初平曽如艤棹瀟湘晚水落空江山月明

題畫

【元】華幼武

霜柯起涼飇苔石帶寒雨一片林壑姿翛然不知暑

題畫

【明】王愼中

繡壁崚嶒森怪立虯松夭矯相攫執修髯怒甲爭奮躍灑淅疑乘風雨入蔦蘿防密晝長陰雲气淋漓晴亦濕復磵兼藏嵌竇深空林恍聽濤聲急在谷幽人不可招白日此中容易匿

題史癡翁畫

【明】盛時泰

老樹槎牙鐵作柯亂竹縱橫拂雲起誰知一段秣陵秋寫在癡翁半邊紙癡翁癡翁蓬萊精有時拈筆人皆驚想見臥癡樓上景狂歌醉舞鳴秦箏我本大城山裏客防君圖畫來君宅出門卻被彊題詩坐對疎棚荳花白

題畫贈楊蔭大參

【明】董其昌

嘉樹森梢一百章藤陰防翳午生涼只因較勘髙僧傳卻誤松牕鶴夢長

扇圖

【明】徐渭

渺渺平沙四望通天涯雙樹立秋風畫工不解寒鴉意寫入隋堤緑栁中

禦定歷代題畫詩類卷七十四

欽定四庫全書

禦定歷代題畫詩類卷七十五目錄

蘭竹類

題楊次公春蘭【宋蘇軾】

墨蘭【宋陳與義】

墨蘭【宋鄭思肖】

李夫人畫蘭歌【元王惲】

題墨蘭圖【元吳澄】

題墨蘭圖【元袁桷】

次韻張秋泉墨蘭【元袁桷】

墨蘭【元袁桷二首】

題趙子固墨蘭【元鄧文原】

墨蘭【元楊載】

觀錢塘上人墨蘭【元範梈】

題明公畫蘭【元黃溍】

畫蘭【元吳鎭】

題趙吳興墨蘭【元陳旅】

題畫蘭【元陳旅二首】

題蘭【元張翥】

畫蘭【元貢師泰二首】

題趙子固墨蘭【元韓性】

明上人畫蘭圖【元王冕】

子昻蘭【元鄭元祐】

趙魏公蘭【元倪瓉】

題方厓墨蘭【元倪瓉】

畫蘭【元貢性之】

題墨蘭【元張雨二首】

吳興墨蘭【元張雨】

題趙子昻蘭【元張天英】

題趙翰林畫蘭【元張天英】

題明雪牎蘭【元張渥】

題趙翰林墨蘭【元張渥】

題趙子昻墨蘭【元屠性】

畫蘭【元丁鶴年】

鄭山輝畫蘭【元唐肅】

題蘭花圖【明劉基】

題雪牎墨蘭【明張以寧】

墨蘭【明張以寧】

題王翰林所藏畫蘭【明髙啟】

趙仲穆墨蘭【明楊基二首】

仲穆著色蘭【明張羽二首】

墨蘭【明管訥】

題蘭【明鄭眞】

題蘭【明林環】

宋徽廟畫蘭【明張燦】

畫蘭【明陳憲章三首】

題蘭【明嶽正】

題蘭【明李東陽】

題蘭與饒裕【明羅倫】

題衍聖公畫蘭【明程敏政】

題趙子固畫蘭【明吳寛】

子昂蘭【明史鑑】

題馬麟畫蘭【明陸深】

四蘭圖【明楊愼】

畫蘭【明謝承舉】

爲鐘淸叔題薛五蘭捲【明吳夢暘】

題徐明徳墨蘭【明薛綱】

題畫蘭【明張濬】

題畫蘭【明朱石】

題鄭所南畫蘭【明朱凱】

爲謝道士題蘭捲【明王世貞】

題畫蘭花【明王世貞】

畫了蘭【明陸治】

王楚玉畫蘭【明陳繼儒】

畫蘭【明李日華二首】

風蘭【明李日華】

雨蘭【明李日華】

題小姫畫蘭【明王微二首】

寫蘭【明景翩翩二首】

題蘭【明僧宗泐】

題趙松雪墨蘭【明僧宗衍】

題懸崖蘭圖【明僧宗衍】

題畫蘭【明僧用章】

題商學士畫蘭【明僧大圭】

題楊次公蕙【宋蘇軾】

墨蕙【宋陳與義】

題趙師舜光風轉蕙泛崇蘭圖【元虞集】

墨蘭蕙【元袁桷四首】

題蘭蕙同芳圖【元李祁】

題子固蕙蘭捲【元唐升】

題子固蕙蘭捲【元趙友同】

題子固蕙蘭捲【元李皓】

題蘭蕙便靣【元張天英】

題光風轉蕙圖【元張天英】

題蕙蘭圖【元釋良琦】

題雪牎蘭蕙同芳圖【明張以寧】

題北山蘭蕙同芳圖【明張以寧】

蘭蕙圖【明商輅】

趙子固蘭蕙捲【明錢逵】

題汪華玉子昂蘭石【元虞集四首】

題趙松雪竹石幽蘭【元仇逺】

題無詰蘭石【元李祁】

題子昂蘭石【元於立】

題蘭棘同芳圖【元李祁】

次引浚儀公題蘭竹卷子韻【元楊載】

子昂蘭竹墨戱【元袁桷二首】

題趙公畫蘭竹【元黃溍】

題畫蘭竹【元陳旅】

爲吳徳良題承防所贈蘭竹圖【元陳旅】

題無詰沅湘蘭竹圖【元劉躍】

題趙子昻爲吳徳良所作蘭竹圖【元吳師道】子昂蘭竹圖【元吳師道】

蘭竹【元貢性之】

題柯敬仲博士明雪牎長老蘭竹【元錢惟善二首】題江虛白懸巖蘭竹【明劉崧】

蘭竹畫【明劉溥】

題蘭竹圖【明楊守阯】

趙松雪蘭竹圖【明吳寛】

蘭竹圖【明程敏政】

題馬姫畫蘭竹【明張鳳翼】

蘭竹【明李日華】

畫蘭竹題贈蘇時欽【明薛素素】

題蘭水仙墨竹【元袁士元】

題畫蘭捲兼梅花【元王冕】

禦定歷代題畫詩類卷七十五目錄

欽定四庫全書

禦定歷代題畫詩類卷七十五

蘭竹類

題楊次公春蘭

【宋】蘇軾

春蘭如美人不采羞自獻時聞風露香蓬艾深不見丹靑寫眞色欲補離騷傳對之如靈均冠佩不敢燕

墨蘭

【宋】陳與義

鄂州遷客一花說仇池老仙五字銘並入晴窗三昧手不須辛苦讀騷經

墨蘭

【宋】鄭思肖

鐘得至淸气精神欲照人抱香懷古意戀國憶前身空色微開曉晴光淡弄春淒涼如怨望今日有遺民

李夫人畫蘭歌

【元】王惲

淸閟堂深不知暑瑤艸佳期夢圃孫郎笑折紫蘭來素影盈盈映修渚李夫人澹丰容天然與蘭相始終剡藤一筆作九畹落墨不減江南工芳姿元與凡卉異曄

曄況是湘累叢離騷不復作遺恨千古沈幽宮君看此花有深意似寫靈均幽思悲回風君家大雅堂文彩東野翁並入慘澹經營中秋風拂簾秋日長芳霏霏兮泛崇光淡妝相對有餘韻畫蘭桂子空秋香淡軒托物明孤潔五十年來抱霜節固知色相皆空寂妙得於心聊自適仿像湘娥倚暮花黃陵廟前江水碧生平佩服眞賞音升聞紫庭非素心喚起謫仙揺醉筆爲翻新曲寫瑤琴

題墨蘭圖

【元】吳澄

赤節紅芳楚澤春心期千載一靈均不知何代爲茅塞誰認髙枝細細紉

題墨蘭圖

【元】袁桷

秉芳空林中介石交不黷飛英防佩受露如膏沐羣妖春炫晝墨守益愼獨豈不念嵗晏自獻傷我足矯矯金石交挽之不盈掬疏淸湛虛心振直耿潔腹昊天有正令俛仰萬物肅臨風獨躊躕白駒儼空谷

次韻張秋泉墨蘭

【元】袁桷

虛牎秋思集晨興憺無餘墨池漾淸泉夭葩防紛敷愛此巖中君贈以碧玉腴微云觧蒼佩縹緲疑空無逺謝丹白昏詎畏霜霰濡守黒志有在談道非殊愧彼夷與齊潔腹不受污湘累慨永古世人陋其迂臨風嗅餘淸是豈眞緇徒乃知萬化寂妙巧窺分銖幽蜂綴疎蘂防防遊晴虛閉門謹視之黃塵政紛如

墨蘭【二首

元】袁桷

飛瓊防夭葩因依空巖側守墨聊自韜不與眾艸碧仙人紫玉枝化爲蒼水佩獨立揺落中秋風得相貸

題趙子固墨蘭

【元】鄧文原

承平灑翰向丘園芳佩累累寄墨防已有懷沙哀郢意至今春艸憶王孫

墨蘭

【元】楊載

謂香辭廹求曰色卻媚愛執徳非固然何用結爲佩

觀錢塘上人墨蘭

【元】範梈

蘭以比君子所貴者幽深黯然空谷中逺爲人所欽志士秉美徳如玉復如金篤實而輝光芳搴出喬林偶然爲時出節義凜森森下愜烝庶望上當君王心功成無所累宿好在云岑

題明公畫蘭

【元】黃溍

吳僧戱筆防生綃嫋嫋幽花欲動揺夢斷楚江煙雨外秋風灤水莫瀟瀟

畫蘭

【元】吳鎭

防趠風下東吳舟抔土移入漳泉秋初疑紫莛攢翠鳳恍如緑綬縈靑虯猗猗九畹易消歇奕奕百畆多淹畱軒牎相逢與一笑交結三友成風流

題趙吳興墨蘭

【元】陳旅

江南三月多芳艸緑葉連娟映紫莖憶昔艤舟苕霅上一汀香雨入琴淸

題畫蘭【二首

元】陳旅

楚畹春露濃幽芳發瓊莖寧同薺麥秀不與蕭艾生九畹光風轉重巖墜露香紫宮祠太一瑤席薦瓊芳

題蘭

【元】張翥

鶗鴂聲中花片飛楚蘭遺思獨依依春風先自悲芳艸惆悵王孫又不歸

畫蘭

【元】貢師泰

西望沅湘不盡流紅芽緑葉自生愁王孫去後無消息風雨山中日日秋

畫蘭

【元】貢師泰

光風吹碧艸零露被芳畹美人秉幽貞獨立嵗云晚杳杳楚山深悠悠湘水逺何當結瓊佩寄此情繾綣

題趙子固墨蘭

【元】韓性

鏤瓊爲佩翠爲裳冷落遊蜂試采香煙雨館寒春寂寂不知淸夢到沅湘

明上人畫蘭圖

【元】王冕

吳興二趙俱己矣雪牎因以専其美不須百畆樹芳菲霜毫掃光風起大花哆唇如笑人小花斂媚如羞春翠影飄飄舞輕浪正色不染湘江塵湘江雨冷暮煙寂欲問三閭杳無迹慨慷不忍讀離騷目極飛雲楚天碧

子昻蘭

【元】鄭元祐

孤臣萬古愁湘渚水東流江芷汀蘺滿空令泣楚囚

趙魏公蘭

【元】倪瓉

天上宣和落墨花彞齋松雪擅名家遙防苕霅山如玉雪後春風自茁芽

題方厓墨蘭

【元】倪瓉

蕭防重居寺春風蕙艸生幽林蒼蘚地緑葉紫璚莖早悟聞思入終由幻化成虛空描不盡明月照敷榮

畫蘭

【元】貢性之

吳剛斫斷雲根石不數瑚髙百尺美人林下獨含愁霹靂一聲山鬼泣

題墨蘭【贈別於一

元山之京師】張雨

三月愁送客春寒雨如霰冥冥返塞鴻悄悄棲梁燕揚帆五十日蓬萊望中見欲持猗蘭操一奏南薫殿

題墨蘭

【元】張雨

滋蘭九畹空多種何似墨池三兩花近日國香零落盡王孫芳艸徧天涯

吳興墨蘭

【元】張雨

墨君石友是同參幾葉光風染碧嵐悵望王孫杳何許年年芳艸滿江南

題趙子昂蘭

【元】張天英

鷗波亭下楚香銷公子騎箕上泬寥縱是死灰芬酷烈巫陽誰下九重招

題趙翰林畫蘭

【元】張天英

吳云楚樹碧離離手折瑤花半醉時秋佩影揺湘浦月鳳皇翅冷玉參差

題明雪牎蘭

【元】張渥

援琴誰嘆生空谷結佩應憐感逐臣九畹斷魂招不得墨花夜泣楚江春

題趙翰林墨蘭

【元】張渥

白鷗波防硯池淸楚畹香風筆底生記得弁峯春雨後撥云移種向南榮

題趙子昻墨蘭

【元】屠性

王孫宴罷碧瀾堂翠羽瓊防結佩裳欲寄靈均無處所至今遺恨滿瀟湘

畫蘭

【元】丁鶴年

湘臯風日美芳艸不勝春欲采紉爲佩慙非楚藎臣

鄭山輝畫蘭

【元】唐肅

親見先生下筆時緣坡委谷共分披前身合是江潭客萬葉千花盡楚辭

題蘭花圖

【明】劉基

幽蘭花在空山美人愛之不可見裂素寫之明牎間幽蘭花何菲菲世方被佩薋菉葹我欲紉之充佩韋睘睘獨立眾所非幽蘭花爲誰好露冷風淸香自老

題雪牎墨蘭【爲湖廣都事

明李則文作】張以寧

君家詩好錦袍仙蘭雪淸風故灑然金地禪僧畱妙墨木天學士寫新篇香來筆底吳云動思入琴邊楚月懸聖代卽今深雨露流芳千載待君傳

墨蘭【爲湛然

明上人題】張以寧

雲林蒼蒼石齒齒一花兩花幽薄底逺香自到定中來道人湛然心不起

題王翰林所蔵畫蘭

【明】髙啟

春到懷王舊渚宮沙棠舟去水煙空孤叢不有幽香發應沒江邊百艸中

趙仲穆墨蘭【二首

明】楊基

當年曾進福州蘭小殿秋風翠佩寒零落楚香収不得且從魏國畫中看

繁露幽香泣翠娥冷云纎月淡秋河沅湘一帶皆春色誰道懷王廟裏多

仲穆著色蘭【二首

明】張羽

芳艸碧萋萋思君澧水西盈盈葉上露似欲向人啼鸞輿去不返風雨湘江曲芳艸獨無情還如裙帶緑

墨蘭

【明】管訥

靑艸三閭亭下蒼梧二女祠前欲采幽芳寄逺月明秋水防防

題蘭

【明】鄭眞

國香防落翠巉巖曄曄芳叢玉露涵楚佩可憐零落盡春風春夢過湘南

題蘭

【明】林環

空林闃無人愛此幽艸芳光風泛叢緑猗猗煙葉長執袵擷其英露气襲襟裳緬懷紉佩者千載那能忘白石生深林托根有叢芳幽艷間深翠淸風任披揚蕭艾誰與羣不能化其臧卻笑桃李花冶麗爭春陽

宋徽廟畫蘭

【明】張燦

禦墨淋漓寫楚蘭披圖卻憶政宣間分明一種湘累怨萬里靑城似武關

畫蘭

【明】陳憲章

誰將水墨寫橫披竹石荊蘭也自宜記得湘潭秋雨後淸香猶帶楚臣悲

題畫蘭

【明】陳獻章

陰崖百艸枯蘭蕙多生意君子居險夷乃與恆人異

題畫蘭

【明】陳獻章

楚人有雜佩可以祓不祥願言踐臺省奉爲王者香

題蘭

【明】嶽正

曽倚東風嗅國香星軺此日度沅湘於今客裏看圖畫搔首無言只自傷

題蘭【爲司防

明何公作】李東陽

楚澤有幽蘭名髙百花選孤根托地靈芳心應時展陽和一披拂春色無深淺淸風徧六合孰爲知者鮮援琴思昔人古意嗟已緬層厓數枝竹意若相慰勉穠華須卻避荊棘行當剪幸此挹餘芬披圖漫舒捲

題蘭與饒裕

【明】羅倫

翠袖舞春暉光風感自微夜深渾不寐玊露防羅衣

題衍聖公畫蘭

【明】程敏政

國香那借彩毫工千載猗蘭曲未終金石交情期嵗晚棘叢未實漫春風

題趙子固畫蘭

【明】吳寛

王孫弄筆成墨藪九畹依然連百畆開圖墨沈將誤拾撲袖香風不勞齅破縑零落三百年非借好事安能傳寸根無土彊生活鄭老後來眞可憐

子昻蘭

【明】史鑑

國香零落佩纕空芳艸靑靑合故宮誰道有人和淚寫托根無地怨東風

題馬麟畫蘭

【明】陸深

秋風九畹正離離畫裏相看一兩枝欲寄所思無柰逺閒拈湘管對題詩

四蘭圖

【明】楊愼

蘭爲君子佩植根不當門幽谷發逺馥九畹詠王孫蘭爲美人采蘋藻掩芳潔沐浴助精禋豈爲薌澤設蘭爲仙姬名升云女幾山景入天上名字畱人間蘭爲王者香郁鬯薦淸廟猗猗有遺音並入瑤琴調

畫蘭

【明】謝承舉

徐熙圖罷霧生牎墨藻詞葩世少雙招得楚魂飛不去夜深殘影落寒江

爲鐘淸叔題薛五蘭捲

【明】吳夢暘

薛五嫁人苦不早皆知娼家擅技巧寫生乃是第一枝所見無如此卷好蕙質蘭心有深寄葉葉莖莖吐幽思其餘防綴亦復佳剡藤數丈披淸气畫兼題詠頻致余余亦每呼薛校書居然獨立脂粉外薌澤全拋弦索疏通國名娃出其下仍嗟舉世無知者眼中鐘叔比鐘期此卷只應遺叔也叔也有情情復起我題情語情如水枉教夢到湘江頭湘江水絕蘭枯死

題徐明徳墨蘭

【明】薛綱

我愛幽蘭異眾芳不將顏色媚春陽西風寒露深林下任是無人也自香

題畫蘭

【明】張濬

翠袖衝寒暮倚樓髙山流水思悠悠玉人何處空遺佩月落滄江一笛秋

題畫蘭

【明】朱石

九畹香淸露气寒三湘月落淚防幹楚天空濶秋無際誰復行吟澤畔看

題鄭所南畫蘭

【明】朱凱

渚宮春冷北風寒九畹蕭條入塞垣老死靈均在南國百年誰爲賦招魂

爲謝道士題蘭捲

【明】王世貞

離離九畹暗香來讀罷經手自栽莫倚謝家庭內物不知新種在蓬萊

題畫蘭花

【明】王世貞

處爲幽谷香出爲王者瑞不同百艸萎秋風紉成佩

畫了蘭

【明】陸治

玉防稜稜應節分枝枝柔玉紉香雲凝妝擬待三更月露染生綃六幅裙

王楚玉畫蘭

【明】陳繼儒

年來空谷半霜風畱得遺香防艸叢只恐樵人混蘭艾紅顏收在束薪中

畫蘭【二首

明】李日華

燕泥欲墮濕凝香楚畹經過鬭蝶忙如向東家入幽夢盡教芳意著新妝

懊恨幽蘭彊主張花開不與我商量鼻端觸著成消受著意防香又不香

風蘭

【明】李日華

托身得所倚當此雄風快吐語正傾懷無心約裙帶

雨蘭

【明】李日華

側身非取妍延頸欲送語不辭展香絇春塘夜來雨

題小姫畫蘭【二首

明】王氏【名微】

借郎畫眉筆爲郎畫紈扇紈扇置郎懷開時郎自見幽牎墨麝濃騷經親自注爲恨子蘭名抹入棘叢去

寫蘭【二首

明】景氏【名翩翩】

道是深林種還憐出谷香不因風力何以度瀟湘但吹花信風莫作妬花雨我欲采璚枝挽得同心住

題蘭

【明】僧宗泐

溪寺曽栽數十叢紫莖緑葉領春風年來蕭艾過三尺白首看圖似夢中

題趙松雪墨蘭

【明】僧宗衍

湘江春日靜輝輝蘭雪初消翡翠飛拂石似鳴蒼玉佩禦風還著六銖衣夜寒燕姞空多夢嵗晚王孫尙不歸千載畫圖勞防綴所思何處寄芳菲

題懸崖蘭圖

【明】僧宗衍

居髙貴能下值險在自持此日或可轉此根終不移

題畫蘭

【明】僧用章

緑葉微風際淸香小雨餘湘江春水潤愁殺楚三閭

題商學士畫蘭

【明】僧大圭

商公握筆倚淸酣愛冩風光蕊半含無限王孫芳艸恨盡隨煙雨入江南

題楊次公蕙

【宋】蘇軾

蕙本蘭之族依然臭味同曾爲水仙佩相識楚辭中幻色𨿽非實眞香亦竟空云何起防馥鼻觀已先通

墨蕙

【宋】陳與義

人間風露不到畹只有酪奴無世塵何須更待秋風至蕭艾從來不共春

題趙師舜光風轉蕙泛崇蘭圗【元】虞集

眾芳非不多金石好兄弟雜佩以問之春風接襟袂

墨蘭蕙【四首

元】袁桷

金明秋林淸月白楚天碧美人眇愁予服媚永今夕采芝不成仙食薇難療饑結玆以爲佩臨風酹湘累天香落銀楮秋聲入筆何如湘夫人促軫鼓靈瑟組綬何承承琲珠復累累相視不以色紛披映簾帷

題蘭蕙同芳圖

【元】李祁

蘭生花葉短蕙老花葉長短長各自媚異體同芬芳但依竹石根不羨桃李場君子有令徳千載流輝光

題子固蕙蘭捲

【元】唐升

光風捲裏動淸芬遺質如飄白練裙七澤霜寒悲楚客九疑云盡望湘君猗猗溪上香猶在渺江邊佩見分一自騎鯨去滄海人間消息絕無聞

題子固蕙蘭捲

【元】趙友同

修葉亂紛敷幽花藹鮮澤𨿽非百畆繁孤馨自朝夕撫捲動遐思悠然長太息

題子固蕙蘭捲

【元】李皓

王孫心機精下筆多雅制坐令湘楚華墨香滿天地

題蘭蕙便靣

【元】張天英

障靣無嫌京洛塵一叢蘭蕙出冰輪只疑大地山河影不照沅湘有逐臣

題光風轉蕙圖

【元】張天英

蕙乃蘭之族一枝三四花誰將金莖露煉作紫河車白鶴銜之去飛獻玉宸家飄蕭紫雲帶光風茁其芽吾將攬爲幄山中臥煙霞

題蕙蘭圖

【元】釋良琦

蕙蘭生深林結根同芬芳緑葉緣風轉羣葩耀春陽飄飄靑霞袂粲粲雕玉璫貞哉不自獻宜爲王者香念彼君子徳比之惟允常持以遺所思交好勿相忘

題雪牎蘭蕙同芳圗

【明】張以寧

春來騷意滿江幹轉蕙光風更泛蘭睡起老禪閒一笑月明香雪竹牎寒

題北山蘭蕙同芳圖

【明】張以寧

秋露春風各自妍幽香並到雨華前道人不是騷愁客慣讀南華第二篇

蘭蕙圖

【明】商輅

蘭以比君子蕙比大丈夫人物𨿽云異气味乃不殊托根深林下羞與桃李俱妖艷任紛紛貞姿恆自如共言王者香宜爲禁苑居一朝移植後雨露恣霑濡芬芳異凡卉馥鬱盈天衢采擷足紉佩把玩堪怡娛發舒似遲晚蠲潔無終初誰將幽靜意寫此蘭蕙圖對之遂淸賞塵慮焉能紆呼童出門巷止回俗士車光風九畹來芳菲襲人美惟有同心言淸芬宛相似

趙子固蘭蕙捲

【明】錢逵

王孫書畫出天姿痛憶承平鬢欲絲長惜墨花寄幽興至今葉葉向南吹

題汪華玉子昻蘭石【四首

元】虞集

海內出瑚枝撐碧月孤鮫人拾翠羽泣露得明珠參差不可吹紉佩寄逺道遂令如石心嵗晚永相好抱玉下天河繞叢秋露多天寒翠袖薄日暮欲如何翠袂倚岧嶤來防碧玉簫拂衣成歷劫遺迹映寒潮

題趙松雪竹石幽蘭

【元】仇逺

舊時長見揮毫處修竹幽蘭取次分欲把一竿苕水上鷗波千頃看秋云

題無詰蘭石

【元】李祁

昔年曽向吳門住每日僧房看露叢今日卻逢無詰畫町畦全似雪牎翁

題子昻蘭石

【元】於立

閒向江邊結佩防楚宮花艸露離離王孫去後春風曉拾得幽芳欲遺誰

題蘭棘同芳圖

【元】李祁

幽蘭旣叢茂荊棘仍不除素心自芳潔怡然與之俱次引浚儀公題蘭竹卷子韻

【元】楊載

樹蕙連叢竹只應族類同相依巖石畔並入畫圖中勁葉凝淸露危梢倚碧空諒非髙世士此意固難通

子昻蘭竹墨戱【二首

元】袁桷

霜落銀繭飄飄湘江佩服媚疑褻之碧牎靜相對迸地麟角精摩空鳳毛聳寒防晴煤桃李爭色動

題趙公畫蘭竹

【元】黃溍

猗蘭幽人操緑竹君子徳夭夭彼棘心胡爲久吾側

題畫蘭竹

【元】陳旅

美人隔澧浦日莫倚幽篁繁霜忽已隕爲我紉秋芳爲吳徳良題承防所贈蘭竹圖【元】陳旅

細竹生石間幽蘭與之俱愛彼有貞節而此芳不渝空谷塵躅逺公子爲停車懷人重移植臨風寫爲圖君子實似之嵗晏聊與娛

題無詰沅湘蘭竹圖

【元】劉躍

兩竿翠竹拂雲長防葉幽蘭帶露香好手移來牎戶裏不須千里望沅湘

題趙子昂爲吳徳良所作蘭竹圖【元】吳師道

幽蘭何猗猗疎篁亦蕭蕭石間澹相倚防合不待招吾宗昔妙年依光近乘軺淸芬防春直風气淩煙霄美人松雪居逸思共飄飄忻然染毫素寫之配髙標寶藏三十載不啻英瓊瑤相攜江湖上未覺山林遙朂哉君子心自保同不凋

子昂蘭竹圖

【元】吳師道

湘娥淸涙未曽消楚客芳魂不可招公子離愁無處寫露花風葉共蕭蕭

蘭竹

【元】貢性之

翠鸞飛下尾毿毿怪石嶄巖倚碧潭一路鷓鴣啼不斷行人揮淚濕徵衫

題柯敬仲博士明雪牕長老蘭竹【二首】

【元】錢惟善

適從楚畹來邂逅此君子乃知巖壑姿風致頗相似光風泛崇蘭玉立共瀟灑襟抱有雙淸嵗暮遺逺者

題江虛白懸巖蘭竹

【明】劉崧

懸雲翠壁三千尺浥露幽蘭四五花安得乘風裁紫玉月明吹向玉宸家

蘭竹畫

【明】劉漙

湘江雨晴白雲濕湘妃愁抱香蘭泣望望夫君去不還佩珠落盡無人拾碧天秋冷明月多千里洞庭橫白波請君莫唱竹枝曲水逺山長其柰何

題蘭竹圖

【明】楊守阯

深谷香風泛紫蘭云根斜倚碧瑯玕若爲盡化黃金色應作西山返照看

趙松雪蘭竹圖

【明】吳寛

鷗波亭上春風筆秀色翛然共一丘頭白江南眞想見幽蘭叢竹帶桑州

蘭竹圖【題贈蕭給事文

明冊乃郎賦秋試】程敏政

湘臯春婉娩居然見雙淸幽香下覆之翠條仰而承髙石旣磊磈新泉亦澄臨風況君子去住有餘情

題馬姫畫蘭竹

【明】張鳳翼

竹翠蘭芳身外身湘波曾待月傳神秦淮別有濡毫處豈必崔徽觧寫眞

蘭竹

【明】李日華

江南四月雨晴時蘭吐幽香竹弄姿蝴蝶不來黃鳥睡小牕風捲落花絲

畫蘭竹題贈蘇時欽

【明】薛氏【名素素】

翠竹幽蘭入畫雙淸芬勁節伴閒牎知君已得峨嵋秀我亦前身在錦江

題蘭水仙墨竹

【元】袁士元

上林春又老在野抱幽貞泣露丹心重淩波玉步輕孤山初雪霽三徑午風淸志操渾相似何妨共結盟

題畫蘭捲兼梅花

【元】王冕

湘江云盡湘山靑秋蘭花開秋露零三閭已矣喚不起蓩蕕蕭艾春娉婷冷飇吹香防郊坰山蜂野蝶何營營幽人脫略景色外竟坐不讀離騷經西湖乍夜霜月明梅花見我殊有情逋仙祠前塵土淸老鶴彳亍如人行天邊飄來鳳笙玉壺吳酒顚倒傾酒闌興酣抜斂舞忽覺海日東方生

禦定歷代題畫詩類卷七十五

欽定四庫全書

禦定歷代題畫詩類卷七十六目錄

蘭竹類

畫竹歌【唐白居易】

壁畫折竹雜言【唐吳融】

畫竹【元馬祖常】

畫竹【元楊載二首】

畫竹【元吳鎭二十一首】

題畫竹【元薩都拉】

竹圖【元吳師道】

題畫竹【元倪瓉二十四首】

題竹【元劉永之三首】

題竹【元貢性之三首】

畫竹【元華幼武】

畫竹【元丁鶴年二首】

題竹【元張舜咨】

畫竹歌【明劉基】

題畫竹【明劉基】

題畫竹【明貝瓊】

畫竹【明王佐】

題竹【明林鴻】

題畫竹【明陳亮】

題畫竹【明袁華】

題竹【明金幼孜】

爲楊庶子題紙屏畫竹【明金幼孜】

題竹【明王紱】

畫竹自題【明虞謙】

題畫竹【明林環】

畫竹【明郭厪】

題畫竹【明髙璧】

畫竹【明伍方】

題竹【明徐貫】

題畫竹【明張泰】

畫竹【明劉師邵】

題畫竹【明羅倫】

題竹【明莊昶】

題壁間竹【明魯鐸】

畫竹【明田登】

畫竹【明何景明】

題畫竹【明楊愼】

畫竹【明舒芬】

畫竹【明謝承舉】

題畫竹【明王潤】

題畫竹【明吳宣】

題竹【明沈周】

題畫竹【明李叔玉】

畫竹【明李廷儀】

畫竹【明張倬】

畫竹【明徐渭十一首】

題竹行【明僧宗泐】

題竹【明僧古春】

畫竹扇【宋梅堯臣】

題扇頭【金王利賔】

扇上竹【元楊載】

題畫竹扇子【元陳旅】

爲戴容安題扇竹【明金幼孜】

題紈扇折枝竹【元陶宗儀】

題扇上竹枝【明髙啟】

題畫竹枝【明李日華】

竹枝【明李日華】

禦定歷代題畫詩類卷七十六目錄

欽定四庫全書

禦定歷代題畫詩類卷七十六

蘭竹類

畫竹歌【並序

唐】白居易

協律郎蕭恱善畫竹舉時無倫蕭亦甚自祕重有終嵗求其一竿一枝而不得者知予天下好事忽寫一十五竿惠然見投予厚其意髙其藝無以答貺作歌以報之凡一百八十六字云

植物之中竹難寫古今𨿽畫無似者蕭郎下筆獨逼眞丹書以來惟一人人畫竹身肥擁腫蕭畫莖瘦節節竦人畫竹梢死羸垂蕭畫枝活葉葉動不根而生從意生不筍而成由筆成野塘水邊碕岸側森森兩叢十五莖嬋娟不失筠粉態蕭颯畫得風煙情舉頭忽看不似畫低耳靜聽疑有聲西叢七莖勁而健省向天竺寺前石上見東叢八莖疏且寒曽憶湘妃廟裏雨中看幽姿逺志少人別與君相顧空長嘆蕭郎蕭郎老可惜手顫眼

昏頭雪色自言便是絕筆時從今此竹尢難得

壁畫折竹雜言

【唐】吳融

枯纒藤重敧雪渭曲逢湘江別不是從來無本根畫工取勢教摧折

畫竹

【元】馬祖常

海霧溟蒙暗珠浦宮云杳靄連玉田借力重截十二管吹引鸞鳳都下天

畫竹【二首

元】楊載

翡翠含春霧瑯玕振曉風淸聲來枕上秀色入簾中萌芽成虎豹變節作蛟龍正直惟吾與淸修必子從

畫竹自題

【元】吳鎭

圖畫書之緒毫素寄所適垂垂嵗月久殘斷爭寶惜始由筆硯成漸次忘筆墨心手兩相忘融化同造物軒牕云靄溶屏障石突兀林麓繆槎牙禽鳥翥翰翮可憐俗澆漓摸摩竟紛出裝褫雜眞贗丹粉誇絢赫千金易敝帚什襲寶燕石米也百世士賞防神所識伶倫世無有奇響竟寥寂良樂難再遇抱恨長太息

畫竹【十二

元首】吳鎭

霏霏桃李花競向春前開如何此君子四時淸風來亭亭月下陰挺挺霜中節寂寂空山深不攺四時葉野色入髙秋寒影逝湘【一作空影映湖】水日午思晚【一作北窗】涼淸風爲誰起

竹牕思闃寂銅博香委曲胸中無用書寫作湘之緑逕深茅屋陋樹倚夕陽斜行徧靑山路何丘不可家抱節元無心淩雲如有意置之【一作寂寂】空山中凜此君子志

忽見不是畫近聽疑有聲落落不對俗防防長自淸湘妃祠下竹葉葉著秋聲鸞鳳淸宵下吹簫坐月明短梢塵不染宻葉影低垂忽起推篷看瀟湘過雨時碧篠挺奇節空霏防零露十年靑山遊得此幽貞趣片片落花心悠悠飛絮意淸風明月中此風不可企日日行靑山無竹不可畱可憐春風中桃李多春愁

畫竹

【元】吳鎭

與可畫竹不見竹東坡作詩忘此詩髙麗老繭冰雪古戱成嵗寒巖壑姿紛紛蒼霰落碧篠謖謖好風扶舊枝猙獰頭角易變化細聽夜深雷雨時

畫竹【七首

元】吳鎭

觧籜初聞粉節香拂云又見影蒼蒼鳳皇不至伶倫老無柰荊榛特地長

長憶前朝李薊丘墨君天下擅風流百年遺迹畱人世寫破湘潭夢裏秋

愁來白髮三千丈戱寫淸風五百竿幸有穎奴知此意時來幾上弄淸寒

此君不可一日無才著數竿淸有餘露葉風梢承硯滴瀟湘一曲在吾廬

葉葉如聞風有聲盡消塵俗思全淸夜深夢繞湘江曲二十五弦秋月明

低垂新緑影離離倚石臨泉一兩枝憶得昔年今日見鳳凰池上雨絲絲

有竹之地人不俗而況軒牕對竹開誰謂墨奴能倒景一枝獨上紙屏來

題畫竹

【元】薩都拉

小雨春池濕鳳毛天孫深夜織鮫綃何人更立湘江水獨倚薫風憶舜韶

竹圖

【元】吳師道

透石迸新芽淸泉映姢翠姿妍競陽春朂哉嵗寒意

題竹圖

【元】倪瓚

黃陵廟前雨過邯鄲谷口風生愛殺山人淸致縱橫深寫秋聲

畫竹【二首

元】倪瓚

珍重黃華父子遺風得似洋州松雪於今寞寞房山去後休休我愛焦君味道筆端防綴淸新規模虎兒早嵗未窺北苑入神

題畫竹【十一首

元】倪瓚

瑯玕節下起秋風寒葉蕭蕭煙雨中贈子仙壇翠鸞帚杏林春掃落花紅

逸筆縱橫意到成燒香弄翰了餘生牎前竹樹依苔石寒雨蕭條待晚晴

野店枯槎何處園千花羞澁不成妍竹枝嫋嫋春風惡臥看歸鴻水拍天

落落長松生夏寒莓苔樗防共盤桓王謝家庭多玉樹依然猶是晉衣冠

雨後池塘竹色新鉤簾翠霧濕衣巾爲君寫出團欒影喜比他鄕見似人

斑斑石上蘚紋新陰落先生烏角巾貌得兩枝初雨後可憐淸興屬幽人

爲寫新梢十丈長空庭落月影蒼蒼王君胸次冰霜潔剪燭談詩夜未央

舟過松陵甫裏邊幽篁古木尙蒼然何人得似王徵士靜看輕鷗渚際眠

逢著鄕人朱伯亮朱弦披拂共南薫硯池雨過添新漲特爲濡毫寫墨君

右臨靑嶂左澄江未覺羲皇逺北牕安得茅君酒斟酌幽人許致玉瓶雙

喬木叢篁倚石苔故家遺業總成灰二喬憶嫁周公瑾尙有枝孫气不衰

題畫竹

【元】倪瓉

本朝畫竹髙趙李慙愧後來無寸長下筆能形蕭防趣要須胸次有篔簹

畫竹寄友人

【元】倪瓚

先春競桃李淩陽嘆蒲柳謝君靜者徒種竹安所守亭亭淸淨心鬱鬱霜雪後賦詩寄逺懷此君眞可久

畫竹【贈徐

元季明】倪瓉

梓樹陰當戶時聞好鳥鳴獨攜一壺酒展席坐前楹招邀白鶴侶吹弄紫鸞笙杳杳日景晚紛紛飛絮輕風翻竹影亂明月已東生

畫竹【贈志

元學】倪瓚

緑竹飽霜雪嵗寒無荏容風至天然笑復愛夏陰濃寒暑不能移徳比柏與松豈若桃李榮春花但丰茸

畫竹【二首贈

元申彥學】倪瓉

吳松江水似淸湘煙雨孤篷道路長寫出無聲防腸句鷓鴣啼處竹蒼蒼

阿儂渡江畏風波聽渠聲唱竹枝歌淇園靑靑淇水緑不似瀟湘煙雨多

畫竹【寄王

元彛齋】倪瓉

荊南山色裏翠竹密緣溪冉冉春煙薄冥冥暮雨迷夢長蝴蝶化行逺鷓鴣啼舊日栽桃李淸陰自滿蹊

畫竹【贈王

元光大】倪瓉

荊溪王隱士相見毎從容借地仍栽竹巢云獨傍松靑苔盤石淨嘉樹綠陰重約我同棲遁嵩髙第防峯

畫竹【寄張

元天民】倪瓉

良常南洞口聞有埽塵齋竹影春當戶泉聲夜繞階自矜霜健安有魯魚乖截得靑鸞尾因風寄好懷

畫竹【贈王

元允剛】倪瓉

子猷借地種修筠何可一日無此君葉籠書席揺翠雨陰結香鑪屯緑云文孫住近吳江渚二仲遨遊如蔣詡置酒邀余冩竹枝隔竹庖人夜深語

題竹【三首

元】劉永之

髙牕新霽緑陰稠隨意揮毫仿薊丘老鶴陊翎回舞翅洞簫吹徧石林秋

洞裏仙人白公手持玉笛向秋風彩雲低度天如水吹作龍吟山月中

讀易茅齋夏日長瑯玕繞屋擬瀟湘山風一夜吹疏雨共愛西牎五月涼

題竹

【元】貢性之

翩翩麼鳳下晴空半入江云半落風憶昔瀟湘泊船處玊簫聲防月明中

題畫竹

【元】貢性之

鷓鴣啼望水龍吟舟過湘江夜雨深淸思滿懷無著處卻將墨沼寫秋陰

題竹

【元】貢性之

美人環佩玉玲瓏騎得靑鸞下碧空寂寞湘魂招不返鳳簫聲防月明中

畫竹

【元】華幼武

挺挺瑯玕玉澗邊半含春雨半含煙怪來筆底淸如許老子胸中有渭川

畫竹

【元】丁鶴年

拂素冩晴牕亭亭玉一雙蒼龍雷喚醒風雨徧湘江

題畫竹【爲董文

元中賦】丁鶴年

雨過蛟龍起風生翡翠寒但存淸白在日日自平安

題竹

【元】張舜咨

萬里髙風不自由瑯玕掀舞一天秋何人笙鶴歸來晚縹緲仙城十二樓

畫竹歌【爲道士詹

明明徳賦】劉基

我所思兮在瀟湘蒼梧九疑渺無際但見緑竹參天長上有寒煙凝不飛下有流水聲瑯瑯中有萬古不盡離別淚化作五色丹霞漿穿崖貫石出厚地風吹露滌宵有光我欲因之邀鳳凰天路修阻川無梁孰知畫史觧人意能以造化歸毫芒虛堂無人白日靜使我顧盼增慨慷霜慘烈嵗將晏鼪啼鼯叫天悲涼我所思兮杳茫茫山中紫筍春可茹歸來無使遙相望

題畫竹

【明】劉基

葉間重露猶滴林表煙寒未開想見沅湘江上月明環佩歸來

題畫竹【並序

明】貝瓊

太史公紀渭川千畆竹此圖僅盈尺而逺意不翅千畝觀其毫枝發葉歷歷可見於秋煙暮雨外筆法視古亦精已寓目久之遂起余兩山之興徑欲買舟歸臥其所云

市朝非素心林壑契賞讀書甘寂寞宻竹更蕭爽衝人虎豹關閉戶蠨蛸网寒梢朽不蠧野筍苞初長風生回鶴夢月出聞猿響如何猶戀祿廏馬存病顙相期結二仲玆焉共來往

畫竹

【明】王佐

瀟湘緑玉昆侖石移向髙臺之素壁四座涼風帶雪吹半牕疎雨和煙滴九疑夢防瑤瑟寒貼云影落雙飛鸞霓旌掩冉欲歸去美人持贈靑瑯玕也曽拂拭蒼苔色坐弄參差楚天碧曲終日暮山鬼啼自寫幽情寄相憶

題竹

【明】林鴻

醉墨淋漓濕未幹拂云雙玉倚秋看別來嶰谷空林月防度淒涼笛裏寒

題畫竹

【明】陳亮

王維逺矣蕭郎死墨竹古來俱可數自從老可出湖州世人始信前無古此圖髙古不知名欲與湖州相抗衡森森矛防自相向淅淅枝條如有聲髙堂素壁時張掛瀟灑渾疑卻炎夏莫言無地種瑯玕自有淸風滿圖畫

題畫竹

【明】袁華

風生太液水微波霜影侵階月色多截得昭華蒼玉管多情蕭史柰愁何

題竹

【明】金幼孜

翠拂瑯玕落粉香無端春色滿瀟湘美人學得靑鸞曲何處吹簫聽鳳凰

爲楊庶子題紙屏畫竹

【明】金幼孜

我昔隱居在山谷繞捨只令種修竹淸風白畫灑蒼雪終日吟哦看不足一從攜書來北闕遂與此君成久別平安十載知何似往往思之心欲折楊君亦是愛竹者官舍新成最幽雅紙屏拂拭無防塵滿寫瑯玕更瀟灑昨來置酒邀客子燈前見之驚且喜停杯借問作者誰似與老可同髙致墨花淋漓眞可愛黯淡猶疑鬼神防初看積翠落檐端便覺湍聲起牎外數竿隔水各千尺微露靑林帶秋色暮雨寒霏紫鳳翎驚濤暝捲蒼龍翼知君好竹幽思殊朝回看畫仍讀書臨風或吹蒼玉管對月時弄靑瑚嗟哉此君貞且良丰姿凜凜非尋常世情髙下逐冷暖此君志節無炎涼冰霜嵗晏愼自保相期白首母相忘

題竹

【明】王紱

宮樹棲鴉拜夕郎洞門煙靄竹蒼蒼佩聲揺曳歸來晚香篆初消月到牀

畫竹自題

【明】虞謙

我昔泛東溟拾得蒼龍尾置之懷袖中夜夜涼風起化爲金錯刀欲剪瀟湘水只恐春雷鳴飛上靑雲裏

題畫竹

【明】林環

嶰谷春已深煙雨何冥冥蕭然靑瑯玕上有孤鳳鳴淸風不時來忽聞環佩聲緬懷伶倫子千載已遐徵誰能截鳴律吹向軒轅庭

畫竹

【明】郭厪

聲臨渭水淸影拂湘潭碧瑤瑟曲未終商飇坐來夕

題畫竹

【明】髙璧

極目蒼梧逺傷心泣二娥試看枝上露不及涙痕多

畫竹

【明】伍方

花防湘云墮碧川翠梢零落帶秋煙歸篷記得曽看處殘月黃陵古廟前

題竹

【明】徐貫

書牎謾對翠瑯玕偏喜眞心耐嵗寒怪底此君解醫俗淸標瀟灑拂云端

題畫竹

【明】張泰

九疑山碧楚天空江上佳人思不窮日暮南陵修竹冷鷓鴣聲裏起秋風

畫竹

【明】劉師邵

誰弄參差管聲悲引恨長夜深龍起聽明月滿瀟湘

題畫竹【與蕭

明球】羅倫

玉英臺下路半夜舞靑鸞龍孫眠不得疎影上欄桿

題竹

【明】莊昶

獨行湘江潯見此叢篁幽風雨日冥晦萬雀聲啁啾垂垂正結實恐爲鵷雛謀豈無九苞羽飛下十二樓延竚久不見此意良悠悠我因王者瑞極意垂鴻猷采之欲往食道路阻以修問之在何所乃古西康州西康有西伯已矣三千秋至尊應昌運致此能無由淸時一再覩咄哉何所求

題壁間竹

【明】魯鐸

繄誰融心神寫此萬竿竹我逐南薫來炎歊正三伏開軒一披襟灑然在淇澳中宵起攬衣乘月看未足髙歌武公詩淸風動林麓

畫竹

【明】田登

何人移化工亭亭寫修竹髙岸展阨塞防流帶滫洑節撼首陽山風吟淇水隩冰霜嵗寒深雨露湘江逐朝陽儀鳳毛笙鏞滿山谷

畫竹

【明】何景明

誰開素練寫煙梢欲采瑯玕奏玉簫猶憶鳳凰池閣上坐聽風雨下層霄

題畫竹

【明】楊愼

江南誰觧寫瑯玕後有仲昭前孟端自從文藻流傳久轉覺丹靑賞鑑難生綃一幅瀟湘出髙堂六月冰霜寒玉林深處人如玉欲往從之無羽翰

畫竹

【明】舒芬

煙梢雨葉誰形容畫堂六月生秋風神隨墨防玉碎光若影動金玲瓏淇園百竿出肘後渭川千畆生胸中良工心苦刻成鵠主人珍重防如龍我來不疑畫裏見眼靑只作林下逢撫摩瑯玕思颯颯彷佛鳳鳥來雝雝鳴世還能嶰谷種知音誰是柯亭翁雲霄昨夜迷太空蘆枝化招相從卻恐君子棄我如遺蹤

畫竹【爲湯宗

明器題】謝承舉

曾記瀟湘系短篷隔江煙雨翠重重驚雷忽報春消息一夜靈根長籜龍

題畫竹

【明】王潤

曾見東籬立曉霜一枝巖傍拂溪光等閒得制伶倫管吹落梅花防夕陽

題畫竹

【明】吳宣

悔教風節動煙霄總得虛聲太寂寥長樂五更聞暖吹錢塘八月聽寒潮調髙巢許終何物怨入夷齊死不消更欲少論惆悵事昊天無語鳳飛遙

題竹

【明】沈周

冰霜俱不知風雨亦無恙嫋嫋出縣髙未可限墨丈

題畫竹

【明】李叔玉

君家碧疏見淸影別是一叚淇園秋何人筆底得天趣云是東吳夏瑞州瑞州胸中竹如簀一枝一葉良可惜卻笑蕭郎技癢時手戰眼昏頭雪白興來雷從地中出萬籜湏防起蒼壁翩彩鳳羽欲墮偃蹇靑虯勢安敵仙郎何以得此幅邀我題詩記眞迹醉後操觚一揮灑不譲王維有聲畫公餘坐對夜深時明月淸風不論價

畫竹

【明】李廷儀

瓊花凍勒蒼龍骨法水低淋彩鳳翎愁絕英皇渾不語九疑相對數峯靑

畫竹

【明】張倬

黃陵祠下月明多不見湘靈翠輦過畱得蕭蕭數竿竹至今腸斷楚人歌

畫竹

【明】徐渭

萬物貴取影冩竹更宜然穠陰不通鳥碧浪自翻天戛戛俱鳴石迷迷別有煙直須文與可把筆取神傳

畫竹十首

【明】徐渭

昨夜牕前風雨時數竿疎影響書幃今朝搨向溪藤上猶覺秋聲筆底飛

葉葉枝枝逐景生髙髙下下自人情兩梢直拔靑天上畱取根叢作雨聲

郡城去海不爲遙墨籜淋漓似郁蛟莫遣風來吹一葉恐於箋上作波濤

片石蒼蒼映莽林南宮如見拜難禁牛車若使能移去賣與侯家五百金

昨宵風雨折東園那許從天乞一竿數葉傳神爲不朽儒寒道瘦任人防

林梢片石墨初籠凍筆勾寒入指中急遣蒼頭沽一榼破簾穿日蕩杯紅

筆底霜叢三四竿園中觧籜兩三年修蛇拔尾當黃土小鳳梳翎在碧天

修蛇有尾頻年墜小鳳爲翎防日成輸與寒梢三十尺春來只用一雷驚

人家宿紙防時収紫尖尖走潑油竹影滿牕涼似水防厓疏雨數竿秋

怪石初烘潑墨勻吳箋短短縮霜筠長空五尺靑鸞尾一半斜封在白雲

題竹行

【明】僧宗泐

平生不識云心子墨妙通神有如此眼中何處修竹林湘水邊頭煙雨里長林蔽虧天爲陰鷓鴣啼防江沈沈六月南風晝不熱人家住在叢篁深九疑山帶蒼梧野翩翩帝子雲中下鳳鸞飛舞蛟龍驤羽葆毿防翠堪把我昔曽行賞溪曲兩岸波光浸寒緑萬玉森森一逕遙溪口靑陰到山麓今朝防圖政自憐畫圖身世俱茫然云心骨化丹陽土吁嗟墨妙何人傳

題竹

【明】僧古春

一夜竹牕雨秋聲入夢聞都將枝上涙灑徧九疑云

畫竹扇

【宋】梅堯臣

石上老瘦竹忽在紈扇中執之意己涼不待揺淸風小節未見粉淚痕應合紅日將炎暑退畏蠧生秋虫

題扇頭竹

【金】王利賔

輕紗畫竹雀柄短不盈握暑气正慿陵淸風一何邈

扇上竹

【元】楊載

種竹何須種萬竿一枝分影亦檀欒秋宵更受風披拂聽取淸聲入夢寒

題畫竹扇子

【元】陳旅

江上竹枝歌爲君顰兩蛾秋風團扇底零落黛痕多

爲戴容安題扇竹

【明】金幼孜

三徑淸陰生晝寒滿林新長碧瑯玕何時截作參差玉吹向瑤臺聽紫鸞

題紈扇折竹枝

【元】陶宗儀

剪來靑鸞尾掛向瑚鉤明月照淸影一握湘江秋

題扇上竹枝

【明】髙啟

寒梢𨿽數葉髙節傲霜風寧肯隨團扇秋來怨篋中

題畫竹枝

【明】李日華

淡淡疎篁影離離古蘚文昨夜澑春雨今朝墮曉云破牕揺瑣碎虛榻冒氤氳墨沼澄凝處相逢只此君

竹枝

【明】李日華

粉痕初洗舞靑腰琴築無聲晝寂寥爲有寒香入肌骨不須風雨也蕭蕭

禦定歷代題畫詩類卷七十六

欽定四庫全書

禦定歷代題畫詩類卷七十七目錄

蘭竹類

墨竹【宋梅堯臣】

畫墨竹贊【宋黃庭堅】

次韻謝斌老送墨竹十二韻【宋黃庭堅】

答秦兵部求墨竹【宋王佐才二首】

墨竹【宋白玉蟾】

墨竹扇頭【元元好問】

徳和墨竹扇頭【元元好問】

題醉隱墨竹【元王惲二首】

墨竹歌【元王惲】

墨竹【元程鉅夫】

墨竹【元張範】

墨竹【元袁桷】

墨竹扇頭【元馬祖常】

題墨竹【元馬祖常】

題墨竹【元楊載二首】

墨竹【元歐陽】

題墨竹【元宋本】

墨竹【元李孝光】

書墨竹【元薛漢】

求葉仲輿寫墨竹扇靣【元岑安卿】

題墨竹【元李祁】

題趙榮祿墨竹【元倪瓉】

墨竹【元倪瓉三首】

寫墨竹二枝並題【元劉永之】

題墨竹【元劉永之】

題墨竹【元陶宗儀】

題墨竹【元於立二首】

題墨竹【元馬臻二首】

題墨竹【明劉基二首】

墨竹【明陶安】

墨竹【明楊基】

墨竹【明孫蕡三首】

墨竹【明卓敬】

題墨竹【明王紳】

題墨竹【明金幼孜六首】

題墨竹【明林環】

墨竹【明陳全】

墨竹【明商輅三首】

墨竹【明李東陽】

墨竹【明黃仲昭】

墨竹【明吳寛】

題墨竹【明徐渭二首】

謝子舟爲予作風雨竹【宋黃庭堅】

再用前韻詠子舟所作竹【宋黃庭堅】

題文與可風雨墨竹【元袁桷】

湘江風雨畫竹【明謝承舉】

上都客捨士爲作風竹【元袁桷】

題李士學士畫明復齋風竹【元袁桷】

息齋風竹圖【元馬祖常】

題張氏風竹圖【元陳旅】

龍門公墨竹風煙夕翠【元元好問二首】

子昂風竹橫披【元宋褧】

墨竹【金龎鑄三首】

墨竹【元袁桷四首】

墨竹【元貢師泰四首】

題雨竹【元陳旅】

題倪氏雨竹【元陳旅】

虞勝伯畫雨竹【元鄭元祐】

題宋王孫雨竹【元郯韶】

雨竹圖【元吳師道】

張雲門雨竹【元唐肅】

王子明求題髙侍郎雨竹【元張雨】

題雨竹【明髙啟】

題雨竹【明劉崧二首】

題雨竹【明王紱】

題雨竹【明趙廸】

題雨竹圖【明倪敬】

雨竹【明李日華】

雨竹【明徐渭】

瀟湘雨意圖【明熊直】

萬竿煙雨圗【元歐陽】

題萬竿煙雨【明林環圗】

題萬竿煙雨圖【明金幼孜】

萬竿煙雨圖【明呂淵】

煙雨萬竿圖【明王越】

煙雨竹圖【明樊阜】

煙雨萬竿圗【明僧麟洲】

題劉廷問舍人所藏夏仲昭太常晴雨二竹【明程敏政二首】

過華叔瑞艸堂寫晴竹於壁上【明王紱】

晴竹【明李日華】

露竹【元吳鎭】

題趙師舜所藏雪竹圖【元虞集】

寄相仲積求觀鄭北山雪竹賦並畫卷【元吳萊】李仲賓雪竹【元張雨】

題雪竹【明劉泰】

題屈處誠雪竹【明陸深】

雪竹【明徐渭】

題李學士嫩竹圖【元陳旅】

題白巖新竹捲【明楊旦】

寫新竹【明李日華】

萬竹圖【元歐陽】

題萬竹圖【元張天英】

叢竹圖【元鄭元祐】

寫墨竹一枝【元劉永之】

一枝竹圗【元陳旅】

一葉竹爲竹叟禪師作【元吳鎭】

題濃淡竹【元劉詵】

題畫鉤勒竹【元陳基】

畫鉤勒竹【明陳昌】

斑竹圖【明方孝孺】

畫孤竹【明丘濬】

畫映水竹枝【明李日華】

題畫竹染緑色【明徐渭】

禦定歷代題畫詩類卷七十七目錄

欽定四庫全書

禦定歷代題畫詩類卷七十七

蘭竹類

墨竹

【宋】梅堯臣

許有盧娘能畫竹重抺細拖神且速如將石上蕭蕭枝生向筆間天意足戰葉斜尖防映間透勢虛粘斷還續粉節中心豈可知淡墨分明在君目

畫墨竹贊

【宋】黃庭堅

人有嵗寒心乃有嵗寒節何能貌不枯虛心聽霜雪次韻謝斌老送墨竹十二韻

【宋】黃庭堅

古今作生竹能者未十輩吳生勒枝葉筌宷逺不逮江南鐵鉤鎖最許誠懸防燕公灑墨成落落與時背譬如刳心松中有嵗寒在湖州三百年筆與前哲配規模轉銀鉤幽賞非俗愛披圖風雨入咫尺莽蒼外吾子學湖州師逸功已倍有來竹四幅冬夏生變態預知更入神後岀遂無對吾詩被壓倒物固不兩大

答秦兵部求墨竹【二首

宋】王佐才

夜到茅亭近竹籬影垂寒月下苔墀吟余未嬾蕭疏興曽寫離披一兩枝

墨傳髙節未爲精虛辱佳篇拂素屏不敢持毫彊羞縮喜公心已厭丹靑

墨竹

【宋】白玉蟾

虛舟惠我一墨竹紙上森森一枝玉展向庭前與鶴防今宵不許枝頭宿

墨竹扇頭

【元】元好問

嫩香新粉玉交加小筆風流自一家只欠雪溪王處士醉來肝肺出枯槎

徳和墨竹扇頭

【元】元好問

靜裏離離新粉動時細細淸香明月淸風自在紅塵白日何妨

題醉隱墨竹【二首

元】王惲

淸溪映竹竹連云冉冉晴梢醉墨新卻爲嵗寒心事苦暖煙濃淡要橫陳

露梢風葉喜晴春醉埽吟看臥竹根欲見此君生意盛滿川煙雨半龍孫

墨竹歌

【元】王惲

吾生愛竹兼嗜石手不能書漫成癖憶從林下七賢遊終日摩挲弄寒碧山河一自隔黃壚塵土塡淤百憂集得君此畫忽灑然元气淋漓障猶濕滿空月露下寒梢人去山陰鎖幽寂又如湘妃廟前風雨晴翠袖紛披山鬼泣幾竿迸出太古崖老節霜欺初不惜表將一片嵗寒心不與繁華競朝夕東欄牡丹鶴翎紅西沼芙蓉紺珠色歌鐘傾國樂芳年以色事人能幾日何如鴨江居士詩骨淸而臞手種此君忘肉食不須拄杖敲人門萬斛淸風破牎北月中看竹埽秋影妙得於心發之筆興來落紙出意表擬學湖州滅形迹嗚呼湖州已矣蕭郎逺今代名家淡遊客君不見李杜文章萬丈光一日齊名偉髙適

墨竹

【元】程鉅夫

舊篠斜依石新梢怒出林平生讀書處手種盡成陰

墨竹

【元】張範

麝墨蕓香小玉叢澹煙橫月翠玲瓏小屏春鎖緑牕夢也勝湖江煙雨中

墨竹

【元】袁桷

蘆葉不禁秋色柳枝那觧春聲醉閱小牕橫幅風回雨轉雲淸

墨竹扇頭

【元】馬祖常

冰紈已卻暑況此碧琳瑯好伴玉麈尾涼颸滿髙堂

題墨竹

【元】馬祖常

山雨瀟瀟濕翠旌雲中仙度鳳吹笙苔衣坐滿空林石放鶴歸來獨自行

題墨竹

【元】楊載

嶰谷陰寒石如鐵二龍僵立露骨節春雷動地萬物活畏汝飛騰衝石裂攢靑聚緑生巖幽海濤聲引風颼颼年年三伏林下臥白晝憀栗如深秋

題墨竹【爲鄭

元尊師】楊載

風味旣澹泊顏色不娬媚孤生崖谷間有此淩雲气

墨竹

【元】歐陽

數枝淡淡與濃濃垂葉應無靃靡容玉立滿身都是雨無人能識葛陂龍

題墨竹

【元】宋本

可人家住篔簹谷明月淸風十萬竿一自玉山相見後滿庭淸影夢髙寒

墨竹

【元】李孝光

蒼髥老翁鱗甲香力能拔山補靑岡池邊日日吐雲雨道人牀敷夜气涼道人嗜唾莫敕嬲阿翁勸爾以一觴天邊石上有髥客看汝巉龍頭角長

書墨竹

【元】薛漢

當年文湖州愛竹骨已朽秖今髙李筆可繼湖州後何人裂霜紈寫此三五葉想見翠瑯玕蕭然挺淸節

求葉仲輿冩墨竹扇面

【元】岑安卿

此君一日不可無子猷篤愛心歡愉延平官舍斬伐余稽山倦客心煩紆先生拋官南海來胸中丘壑爭崔嵬筆端造化奪天巧籜龍一夜驚春雷素絹團團剪秋月願染霜冩幽絕蕭然便覺風雨生頃刻淸寒屏炎熱昔時與可稱絕倫息齋近世尢逼眞我持此扇出門去要使襪材咸萃君

題墨竹

【元】李祁

偃榦橫穿石騰梢上拂云定知風雨夜迢遞更思君

題趙榮祿墨竹

【元】倪瓚

緣江修竹巧臨摹慘淡松煙忽若無亂葉寫空分向背寒流篆石共縈紆春渚云迷思鼓瑟靑厓月落聽啼烏誰憐文采風流意漫賞丹靑沒骨圖

墨竹

【元】倪瓉

明月臨虛幌疎篁舞翠鸞獨吟苔石上霜葉媚天寒

題墨竹【送顧克善府

元判之髙郵】倪瓉

髙郵古淮甸世產不乏賢顧君往佐郡才華當妙年歌詩隱金石八音以相宣侈哉錦囊句雅甚朱絲弦而此艱虞際撫事一愴然饑者易爲食君能念顚連何以贈子行墨君霜節堅

寫墨竹【贈顧

元友善】倪瓚

顧伯末隱君子林居江濆古東裏澡身潔行讀書史思友天下之善士緑竹猗猗蔚材美獨立不懼羣不倚長吟揮毫爲君起冩其形模惟肖似諒哉直淸可以比

寫墨竹二枝並題【與章

元子愚】劉永之

落日洞庭西曾聞唱竹枝十年江海別風雨漫相思

題墨竹

【元】劉永之

新雨收金玦輕風轉玉環截筒爲九寸吹向武夷山

題墨竹

【元】陶宗儀

把燭倩官奴姢姢入畫圖秋聲風雨外照見碧瑚

題墨竹

【元】於立

種竹滿山阿蕭蕭風雨多防當成翠實鳴鳳一來過

題墨竹

【元】於立

先生舊隱鑑湖曲無數瑯玕繞屋生蕭蕭六月動秋思不是風聲卽雨聲

題墨竹

【元】馬臻

拂云標格嵗寒心墨色分陰重又輕不似渭川千畆緑只和風雨作秋聲

墨竹

【元】馬臻

墨光浮潤拂新梢尙憶淸風繞銳毫安得滿林生練實鳳巢丹穴正嗷嗷

題墨竹

【明】劉基

蒼梧山下無窮竹盡是湘妃淚種成煙雨不銷千古恨佩環虛度九秋聲見愁牧豎乘時伐可待伶倫學鳳鳴獨立淒涼對圖畫爲君惆悵一沾纓

題墨竹

【明】劉基

風梢舞空煙露葉滴晴月折取寄情人感此嵗寒節

墨竹

【明】陶安

煙雨空蒙翠影雙滿林淸气逼寒江雲間禁直靑綾夜一片秋聲起牕

墨竹

【明】楊基

煙梢忽縱橫風葉屢偃仰一榻臥山中靜聽秋雨響

墨竹【三首

明】孫蕡

洞庭春盡水溶溶錦瑟輕寒起臥龍行客欲投蒼水佩亂雲遮斷九疑峯

誰拈禿筆冩淒迷亂石橫江碧玉低猶記畫船初泊岸落花時節郭公啼

葳蕤萬玉曉撐風應是淸溪野水東更畫接防顚倒著嫩涼添我緑陰中

墨竹

【明】卓敬

洞庭木落水生波斜月虛牎露气多虞帝不歸秋色晚滿江煙雨泣湘娥

題墨竹

【明】王紳

瀟湘江上暮云迷落日無人翠羽低艤櫂黃陵廟前宿一篷春雨鷓鴣啼

題墨竹【二首贈貢

明士鄒觀】金幼孜

虛心秉髙潔不受一塵侵五月淸溪上蕭蕭風滿林挺挺瀟湘玉平生意獨耽玉堂風雨夜思爾隔江南

題墨竹【四首寄趙

明君公復】金幼孜

猗猗緑如簀飄拂靑雲端炎光不到地颯颯江風寒瀟灑渭川上數竿淨如許秋思滿江南寒煙淡疎雨幽貞不可變嵗久色逾好夫君渺湘南冰霜愼自保新梢出林表可儗靑瑯玕應知晚節至結實待鳳鸞

題墨竹

【明】林環

森森萬玉翠含滋渾似瀟瀟雨後時吹斷玉簫寒月白一庭淸影鳳來遲

墨竹

【明】陳全

月白三湘秋河明上池水夜半玉簫寒靑鸞忽驚起

墨竹【二首爲戴

明震先生題】商輅

一林蒼玉發新梢彷佛朝陽見鳳毛勁直不隨霜雪變也應素節養來髙

淡墨何年冩此君牕前彩鳳見來頻虛心不攺嵗寒意爲有淸風是故人

墨竹【爲李都

明督賦】商輅

直節眞心異眾葩數竿蒼翠拂牕紗江南嵗晚冰霜少日報平安逹帝家

墨竹

【明】李東陽

翠佩瑤環昨夜風渚雲飛盡楚王宮靑娥舞罷婆娑曲人在空山月影中

墨竹【爲林信

明傳賦】黃仲昭

蘢蔥翠玉擅風標白石淸泉伴寂寥安得伶倫裁鳳管五云深處和簫韶

墨竹

【明】吳寛

深林不減篔簹谷亂影都歸丈八溝最愛長竿如緑玉何年去上釣魚舟

題墨竹【二首

明】徐渭

嫩篠捎空碧髙枝梗太淸總看奔逸勢猶帶早雷驚當其防丈節數寸蛇與蟬化工無筆墨个字冩靑天

謝子舟爲予作風雨竹

【宋】黃庭堅

子舟詩書客畫手睨前輩挹袂拍其肩餘力左右逮摩拂造化鑪經營鬼神防光煤疊亂葉與世作者背看君回腕筆猶喜漢儀在嵗寒十三夲與可可追配小山蒼苔面突兀謝憎愛風斜兼雨重意出筆墨外吾聞絕一源戰勝自十倍榮枯轉時機生死付交態狙公倒七芧勿用嗔喜對此物當更工請以小諭大

再用前韻詠子舟所作竹

【宋】黃庭堅

森削一山竹壯士十三輩自幹雲天去艸芥肯下逮虛心聽造物顚沛風雲防榮枯偶同時終不相棄背誰云湖州沒筆力今尙在阿荃𨿽墨妙好以桃李配國工裁主意冷淡恐不愛子舟落心畫榮觀不在外耆年道機熟增勝當更倍祖述今百家小紙弄姿態𨿽云出湖州捲置嬾開對非公筆如椽孰能爲之大

題文與可風雨墨竹

【元】袁桷

妙筆抉天巧黒云參差髙偃疑受雨深俊欲淩風翺颯爽隨捲舒淸涼防塵囂湛湛不受暑靈籟虛牎號緬懷文湖州玉雪人中豪想此磅礡時葆光觧天老僧道機熟形影隨目逃持以深贈之生意窮秋毫髙齋夜气寂定回起層濤

湘江風雨畫竹

【明】謝承舉

云深蘭露泣雙鬟獺髓流香翠防斑一望蒼煙三萬里不知何處九疑山

上都客捨士爲作風竹

【元】袁桷

門巷泥深笑獨淸此君瀟灑未忘情無端昨夜風花急卻送秋聲作雨聲

題李士學士畫明復齋風竹【元】袁桷

虛聲出素壁冷冷天地秋矧此三伏涼居然索重裘蕩摩神光旋戛擊露浮浩蕩白玉京頃刻瀟湘洲昂昂貟嶠仙筆底寒颼颼髙齋襲道气深根淡無求

息齋風竹圗【道士華山隱得

元之命予賦之】馬祖常

往年家住篔簹谷丹鸞之實美如粟云翻空下深靚昆吾寶刀削秋玉石衣漬錦侵書光風微粉墮生細香琳館瑤臺九天近夜寒笙磬聲鏘鏘萬斛蒼煙郁江雨二妃彈瑟瀟湘浦郫筒蜀酒亦堪沽蟠石雙杖令誰取河朔嵗晏冰爲梁羣木鱗皴臨雪霜遲汝狂飇莫吹裂截管他年侑帝觴

題張氏風竹圖

【元】陳旅

湘江風捲白頭波北渚云深帝子過欲采瓊芳渡江去翠衫輕薄曉寒多

龍門公墨竹風煙夕翠【二首

元】元好問

渭川東望水雲寛雨潤煙濃下筆難今日龍門圗上看蕭郎只合老荒寒

煙梢露葉捲秋山揮灑縱橫意自閒莫問筆頭龍未化看看霖雨滿人間

子昻風竹橫披

【元】宋褧

筆意出天機翛然仰復低稍須風勢定應有鳯來棲

墨竹【三首

金】龎鑄隔溪煙雨圖

一溪流水玉姢姢溪上修篁接莫煙誰倩能詩文與可筆端移得小江天

秋風驟雨圗

彌川急雨暗秋空無限瑯玕淡墨中劍甲摐摐軍十萬欲將貔虎戰斜風

春雷起蟄圗

千梢萬葉玉玲瓏枯槁叢邊緑轉濃待得春雷驚蟄起此中應有葛陂龍

墨竹【四首

元】袁桷老竹

謇謇淩雲志霜餘節更存春風宜管領生意屬兒孫

嫩竹

奮雷初出地承露己淩煙願從朝元駕爲旄拂九天

風竹

直道犯無隱虛心明且淸側身思逺舉巖壑飬深情

雨竹

曉沐換新緑萬采成空塵守墨心不緇同道彌眞

墨竹【四首

元】貢師泰風竹

欹枕夢江濤瀟湘生晚緑二妃邈何許千里一黃鵠

雨竹

雙鳳浴瑤池毛羽空翠滴仙人騎上天但見遼海碧

老竹

蒼龍在海上千載蛻神窟忽然淩空飛鱗甲耀白日

嫩竹

文苞觧晴日纖粉落輕飇靑鸞忽飛起牎戶自蕭蕭

題雨竹

【元】陳旅

江上鷓鴣畱客住黃陵廟下泊船時一林春雨垂垂緑消得晴風爛熳吹

題倪氏雨竹

【元】陳旅

落日楚江深鷓鴣啼逺林相思不可見池上寫春陰

虞勝伯畫雨竹

【元】鄭元祐

渭川煙雨緑漪漪公子飛雲出硯池萬个靑瑯秋一抺髙梢特聳鳳凰枝

題宋王孫雨竹

【元】郯韶

閟閣春寒寫素屏兩枝如玉立亭亭分明自注銀潢水白日天階洗鳳翎

雨竹圖

【元】吳師道

千年舜妃淚一幅湘川雨掩卷不忍題余心正懷古

張雲門雨竹

【元】唐肅

龍駕飛來帝子雙春云漠漠暗湘江江神啟路霏靈雨濕透前頭翡翠幢

王子明求題髙侍郎雨竹

【元】張雨

雨立修篁似防枝墨君畱影故僛僛房山只憶巴山夜及見官奴把燭時

題雨竹

【明】髙啟

巫峽云連湘水低行人路滑畏深泥不見朝陽鳴鳳至春陰日日鷓鴣啼

題雨竹圖

【明】劉崧

怪石凝雲气橫枝浥露香故人何許秋意滿瀟湘

題雨竹

【明】劉崧

滄波石面晚陰涼翠篠姢姢過雨香何許鷓鴣啼不斷黃陵祠下是三湘

題雨竹

【明】王紱

髙軒置酒延夕曛眼前知己無如君枯腸醉後有芒角手揮髙節淩靑雲圖成自覺精靈聚素壁俄然儀鳳羽擬得秋深直造來剪燭連牀聽風雨

題雨竹

【明】趙迪

黃陵日已昏蕭瑟涼飇起殘雨掛空江溟蒙若千里暝色夕鳥前寒聲暮猿裏應知葉上秋盡入湘潭水

題雨竹圖

【明】倪敬

鷓鴣啼斷雨毿毿獨倚欄桿酒半酣威鳳不來秋已老暮云凝碧暗湘南

雨竹

【明】李日華

防褷紫鳳毛瑤階沐春雨玉簫聲未沈似聽幽人語

雨竹

【明】徐渭

天街夜雨翻盆注江河漲滿山頭樹誰家園內有奇事蛟龍濕重飛難去

瀟湘雨意圗

【明】熊直

萬竹叢深日未晡寒江煙雨翠糢糊東風無限瀟湘意卻倚篷牎聽鷓鴣

萬竿煙雨圗

【元】歐陽

森森萬木種淸和柰此霏防煙雨何千古首陽宗二墨淸風又似不湏多

題萬竿煙雨圖

【明】林環

濕云凝煙吹不起寒影半沈湘江水湘妃瑤瑟悲夜長防作雨聲蒼茫裏杜鵑怨春春始歸新妝翠袖啼娥眉愁魂飛去人不知鸞佩墜地揺參差披圖卻憶長相思扁舟落日零陵祠

題萬竿煙雨圖【贈康

明知事】金幼孜

萬玉碧毿毿煙深雨气涵鷓鴣啼日暮客思滿江南

萬竿煙雨圖【爲童僉

明憲題】呂淵

君不聞淇水隈煙籠萬个緑猗猗又不聞湘江曲雨過千竿齊挺玉淇水湘流各一方遙遙相隔千里長君胡巧將縮地訣並作無邊煙雨鄕鷓鴣聲近黃陵廟山接九疑猿夜叫少年曽記畫船經百詠新題隨口道今日看圖憶少年老懷衰鬢兩茫然縱有瑯玕可人景愧無珠玉驚人篇聞君愛竹防成癖沙土南金灰白璧閒來酣聽戛鏗音靜裏飽觀蒼翠色君兮君兮聽我歌江上年年風雨多竹花零落碧雲冷柰爾鳳饑無食何

煙雨萬竿圖【爲松陵曹

明少誠作】王越

瀟瀟南下路漫漫薄暮歸來倚棹看疎雨淡煙秋一片滿江飛翠濕衣寒

煙雨竹圖

【明】樊阜

九疑矗沓濕翠迷浦漵黯黯黃陵西霏英沆漭鬭纎裊咽澁鷓鴣涼月低石壇羃歷苔痕紫冷沁羽幢吹不起蕊牎瓊館隔離宮鸞尾參差蘸江水千年舊恨余斑斑幽叢佩玉寒防膩粉粘枯亂紛馥南巡帝子何時還瑤瑟聲沈天欲曙女郎蹋歌過江去扁舟杳弔靈均脈脈流澌無覓處

煙雨萬竿圖

【明】僧麟洲

空江秋雨又秋風疑殺山前路不通多少黃陵莎艸恨盡情歌在竹枝中

題劉廷問舍人所藏夏仲昭太常晴雨二竹【二首

明】程敏政

太常醉搦紫宣毫不冩李王金錯刀閣捨朝回捲簾處楚江風雨戰秋濤

舊宅依稀練水傍古墩幽竹自成行披圗卻似身重到刺眼翛翛鳳尾長

過華叔瑞艸堂冩晴竹於壁上【明】王紱

我愛君家逺城郭繞檐竹色侵簾幙醉中揮翰冩晴梢湘云一剪春陰薄看來頓覺風气淸耳邊恍若聞秋聲嘯歌到晚不歸去髙臥翠陰呼月明

晴竹

【明】李日華

新粉指可拭舊靑玉不如翠葆何方來奕奕迎仙姝

露竹

【元】吳鎭

晴霏光煜煜皎日影曈曈爲問東華塵何如北牎風

題趙師舜所藏雪竹圖

【元】虞集

鳳凰臺畔竹猗猗別出參差玉一枝閱盡雪霜心似鐡髙風惟許嵗寒知

寄相仲積求觀鄭北山雪竹賦並畫卷

【元】吳萊

古人不可作雪竹有奇思鄭公詠騷詞或者攻繪事向來拈筆間才士巧相值誰從嵗寒窺便得瑚璉器東國正擾攘靖康更無二上天忽同云大地惟朔吹陰知已凝積羽忍不墜狂曽鵞炙求困及蟻漿饋離明乃煌煌勁節特一致秦關収甲兵蜀閫擁奇幟毎疑一寸心長挺千畞翠學行尙吾時窮逹等墨戲相君本彌甥年耄常拭眥自應守遺文重襲在篋笥滿山蒼竹林凡木緫顦顇因之寄君詩爲灑懷古淚

李仲賔雪竹

【元】張雨

斷縑黯淡何人墨四十年前老薊丘向使戴家多種竹雪中那肯便回舟

題雪竹

【明】劉泰

雪霽湘川絕防埃冷枝寒葉脆難開舜妃昨夜遊何處騎得翩翩白鳳回

題屈處誠雪竹

【明】陸深

蕭蕭云物滿堂寒屈老風神向筆端帶雪瑯玕三百个蔣家徑裏見袁安

雪竹

【明】徐渭

山中雪厚沒人腰城瓦猶堆尺五髙壓損靑蛇三百萬起烘冰埽雙梢

題李學士嫩竹圖

【元】陳旅

楚雨初晴野水生新篁落粉鷓鴣鳴洞庭春去湘娥老緱嶺人吹紫玉笙

題白巖新竹捲

【明】楊旦

淸影離離半牕竹浥露凝煙翠堪掬托根此地何孤髙絕勝山阿並水澳月姊故故夜深來冩出此君眞靣目賦形不入艸木流勁節虛心自天育締盟誰共嵗寒三迸地如陳爻位六結實終期鳳鳥棲敲風應遣詩魔伏主人觴詠有餘興滿院緑陰濃入屋門墻豈無桃與李柰此春華零落速眼看稚子又生孫厚植深培爲君祝勛庸次第收汗靑懸賞旌功安用卜

冩新竹

【明】李日華

雨過春坡一尺泥玉芽迸出筯頭齊蜻蜓翅薄蜂須短緑影差差野日西

萬竹圗

【元】歐陽

露壓煙梢整復斜有時風定翠交加閒身幸老淸平世喜見鵷雛待竹花

題萬竹圗

【元】張天英

逺近陰晴玉萬竿渭川何在緑云寒硯防飛墨如飛雨白髮蕭郎仔細看

叢竹圖

【元】鄭元祐

賦詩何處極幽探多在靑山海嶽庵一片緑云塵迹斷萬竿煙雨大江南

寫墨竹一枝

【元】劉永之

爲君拈筆冩篔簹數尺新梢緑粉香持向西牎聽夜雨髙情渾似對瀟湘

一枝竹圗

【元】陳旅

髙人石上種瑯玕林屋秋晴共倚防不送軒轅裁鳳管小畱得一枝看

一葉竹爲竹叟禪師作

【元】吳鎭

誰云古多福三莖四莖曲一葉硯池秋淸風滿淇澳

題濃淡竹

【元】劉詵

逺看如淡近看濃雙立亭亭傲晚風俗眼未應輕揀擇此君淸致本來同

題畫鉤勒竹

【元】陳基

素節亭亭不可移瑚爲榦玉爲枝髙堂嵗晚看圖畫彷佛淸風見伯夷

畫鉤勒竹

【明】陳昌

秋風白戰楚江濤雪捲空山見海鼇一夜靈妃眠不穩月明飛佩過湘臯

斑竹圗

【明】方孝孺

湘君泣盡淚防幹翠防蕭蕭倚暮寒卻憶洞庭爲客處滿湖風月泛舟看

畫孤竹

【明】丘濬

大易象蒼筤古詩詠淇澳君子哉若人離人立於獨

畫映水竹枝

【明】李日華

照影靑鸞不自持天風颯颯弄毰毸月寒波冷簫聲歇續得黃陵廟裏詩

題畫竹染綠色

【明】徐渭

我亦狂塗竹翻飛水墨梢不能將石緑細寫鸚哥毛

禦定歷代題畫詩類卷七十七

欽定四庫全書

禦定歷代題畫詩類卷七十八目錄

蘭竹類

題宋徽宗畫竹【明李本】

題徽宗墨竹【明楊旦二首】

題金顯宗墨竹【元王惲四首】

題金顯宗墨竹【元柳貫】

題金顯宗墨竹【元盧亙】

金太子允恭墨竹【元】劉【因】

金宣孝太子墨竹【元張翥】

謝李息齋惠墨竹【元貢奎】

題息齋墨竹圖【元元明善】

題息齋墨竹【元柳貫】

息齋墨竹【元吳師道三首】

葉敬甫所得息齋墨竹爲火燎其半【元吳師道】息齋雙竹圖【元王冕】

題息齋竹次韻【元貢性之】

題李則平憲副所藏息齋竹【元貢師泰】

題李息齋竹【元於立】

題李息齋竹【元熊夢祥】

題李息齋畫竹一枝【元張天英】

髙彥敬尙書墨竹【元僧大防】

題髙房山墨竹圖【元鄧文原】

髙房山墨竹【元鄭元祐】

題髙房山墨竹【元成廷珪】

房山畫竹【元顧英】

房山畫竹【元馬庸】

房山畫竹【元周谷賔】

房山畫竹【元楊維楨】

遵道竹枝【元張雨】

李遵道墨竹歌【明張羽】

題故友楊孟載所畫竹【明張羽】

楊孟載畫竹【明徐賁】

仲昭竹【明李時勉】

題仲昭竹【明聶大年】

題夏仲昭墨竹橫捲【明李東陽】

題徐士元所藏夏太常竹【明周倫】

夏仲昭畫竹【明顧璘】

題夏仲昭竹【明楊愼】

夏太常墨竹捲【明吳寛】

爲楊應寧題夏太卿墨竹【明吳寛】

題夏太常墨竹【明王世貞】

題楊諭徳所藏王孟端瀟湘萬竹圖【明曽棨】王孟端竹長卷【明李東陽】

王孟端墨竹【明吳寛二首】

題王孟端贈趙定軒墨竹【明吳寛二首】

題王孟端畫竹後【明王世貞】

幹明院觀畫【宋陸遊】

馬和之畫卷【元鄧文原】

奉題匏庵所藏畫【明練子寧二首】

題文徵明畫【明邵寶】

定公房小畫【明顧璘二首】

題畫【明董其昌】

禦定歷代題畫詩類卷七十八目錄

欽定四庫全書

禦定歷代題畫詩類卷七十八

蘭竹類

題宋徽宗畫竹

【明】李本

宣和殿下碧瑯玕月影風聲豈耐寒一自江南栽老檜誰將消息報平安

題徽宗墨竹【二首

明】楊旦

蕭瑟煙梢滿壁風宣和禦記墨防中後來大有王孫艸流落天涯一樣工

沙漠從無玉萬竿冰天雪窖太嚴寒枝枝埽出傷心畫猶當江南夢裏看

題金顯宗墨竹【四首

元】王惲

離離香粉淡爭妍莫作荒寒景趣看絕似承華宮檻畔春風和露濕防幹

一枝蒼雪映遼江滿意春煙鎖建章監國撫軍仁孝在不應遊藝較蕭郎

筆藝初非羨顯宗承華主鬯兩衝容天教二十年陰賜防養風雷見籜龍

午牎翻盡顯皇書問寢龍樓孝有餘夢到承華欄檻底露梢煙葉盡扶疎

題金顯宗墨竹

【元】柳貫

海潤星輝大定年生綃筆筆寫蒼煙若爲夢裏篔簹谷直到洋州雪筏邊

題金顯宗墨竹

【元】盧亙

天人賦物如天工墨光灑竹回天容千年勁玉寒不死淸波照響悲吟龍煙凝艸緑承華殿鬼冷秋霜月如練長毫寫影竹不知子夜歌殘空記靣春云一防風吹塵茫茫海色翻靑鱗金仙淚痕愁漢月尙憐玉軸隨時新夢跨茅龍上天去女媧補天天不語海綃畫鸞生翠羽踏破銀灣濕河鼔射龍江深春不度風色蕭蕭怨千古

金太子允防墨竹

【元】劉因

黒龍江頭气鬱蔥武元射龍江水中江聲怒號久不瀉破墨揮灑余神功天人與竹皆眞龍墨竹以來凡馬空人間只有墨君堂何曾夢到瓊華宮瑤光樓前月如練倒影自有河山雄金源大定始全盛時以漢文當世宗興陵爲父明昌子樂事孰與東宮同文采不隨焦土盡風節直與幽蘭崇百年圖籍有蕭相一代英雄惟蔡公策書紛紛少顏色空山夜哭遺山翁我亦飄零感白髮哀歌對此吟雙蓬秋聲蕭蕭來晚風極目海角天無窮

金宣孝太子墨竹

【元】張翥

沙海神光射天起中有蟠龍龍有子混同江聲何處來捲作琳瑯墨池水蜿蜒歘起鱗鬛張蛻骨立化千篔簹一朝侍臣抱髥泣鶴駕不歸雲路長百年梁苑陵谷變流落人間能防見明昌內府應祕藏小字親題保成殿吁嗟帝子眞天人此君亦作天人眞君不見洋州老太守揮灑𨿽工無此神

謝李息齋惠墨竹

【元】貢奎

湖州墨竹蘓州詩李侯二美能兼之長安城中忽到眼坐我六月江南時幽人江南結林屋紫碧森森萬竿玉淸風激昂此君語六月寒生不知暑只今見畫思故鄕博山日永凝淸香人生萬事眞適意相對悠然希坐忘

題息齋墨竹圖【並序

元】元眀善

已酉秋卿道提舉求賦墨竹詩走筆快書子昂仲賔見之當大笑其狂也

卿口哦子昂詩手持仲賔墨竹枝此詩此畫眞兩奇似爲卿寫幽姿日光不下云扃暗元气歘忽寒人肌楓林靑靑少陵夢無乃澤畔逢湘累楚江小月晃初夜淇園苦雨秋竹迷二妃彈瑟淚如雨幽壑龍潛春欲飛天路迢遙獨後來黒雨挾風山鬼啼老气盤空根徹泉地靈上防冥悲摩挲老眼久知畫恍然吾與造物移揮杯三叫我非狂墨沈翻江江竹辭

題息齋墨竹

【元】柳貫

李侯筆下翠瑯玕著處淸風起晝寒繭紙蘭亭誰絕識只將玉匣詫人看

息齋墨竹【三首

元】吳師道

長憶東陽舊使君秋風吟倚瘦休文石根數葉蕭蕭碧長伴幽人一壑云

碧鮮迎舞翠華臨一日淸風滿禁林得士𨿽聞諸老薦報恩誰識此君心

彭城一派接洋州千載眞傳屬薊丘舉世隨風翻墨水凝神誰識與天遊

葉敬甫所得息齋墨竹爲火燎其半

【元】吳師道

李侯妙畫奪天機回祿祝融將取之賴是淸風滿盤谷不令虐焰盡髙枝

息齋雙竹圖

【元】王冕

李侯畫竹眞是竹气韻不下湖州牧墨波翻倒䢐徠山筆鋒移出篔簹谷千竿萬竿淸影逺百丈十丈意自足就中分取一兩枝別是山陰瀟灑族疎梢颯颯鳳尾顫修榦隱隱虯龍伏慿軒忽若秋風來坐使旁人脫塵俗我生愛竹太僻酷十載狂歌問淇澳歸來不得翠瑯玕聽雨冷眠谿上緑而今已防那時想見景何曾動心目便欲爲君眞致之相對空牕慰幽獨

題息齋竹次韻

【元】貢性之

憶昔舟泊湘江時靑天皓月流素輝美人騎龍上天去遊魂夜半招不歸興來一飲三百斛醉倒肯惜千金揮孤鸞隨影秋水碧鷓鴣叫入蒼雲飛涼飇颯颯似鳴籟翠霧漠漠如張幃胸中气吐萬菡萏筆底勢走千眀璣飇車揺揺何許疑是柱頭丁令威風流云防世已逺蕭條遺墨人間稀眼前頫仰卽千載底問誰亡復誰在我來見畫如見人往事悠悠付深慨掛之髙堂素壁中老气凜凜回長風狂歌起舞還自惜笑看白日行靑空題李則平憲副所藏息齋竹

【元】貢師泰

滿川風雨長篔簹吹作參差三鳳凰籜粉已翻龍甲紫墨花還染羽毛蒼春寒弱榦當軒潤日暮淸陰入酒涼便欲截筒鳴嶰谷卻愁彈瑟望瀟湘

題李息齋竹

【元】於立

薊丘最愛山陰道个个人家好竹林夜半翠煙三萬頃玉簫人倚鳳凰鳴

題李息齋竹

【元】熊夢祥

薊丘道人寫瀟灑煙寒冷石齒蒼素娥剪翠云葉亂三十六陂春水香

題李息齋畫竹一枝

【元】張天英

十年不見李靑蓮幾度溪頭共醉眠寂寞一枝江上影翛翛龍尾拂蒼煙

髙彥敬尙書墨竹

【元】僧大防

西域髙侯自愛山此君冰雪故相看蒼梧帝子秋風淚翠袖佳人日暮寒妙處寕論鐡鉤鎖深情莫報翠瑯玕誅茅何處陰厓底靜看梢頭玉露漙

題髙房山墨竹圖

【元】鄧文原

人才有我難忘物畫到無心恰見工欲識髙侯三昧手都緣意與此君同

髙房山墨竹

【元】鄭元祐

髙侯胸中渭川之千畆家居房山未必有如何文章政事之暇日能爲此君圖不朽想當飛墨時蒼龍投硯池山雨急洗瑯玕節海月靜照瑚枝自侯騎箕上天去浮世茫茫水東注千秋萬古房山云載拜爲侯賦墨君

題髙房山墨竹

【元】成廷珪

黃花山主澹遊翁寫竹依稀篆籀工獨有髙侯知此趣一枝含碧動秋風

房山畫竹

【元】顧瑛

渴龍飲海海水寛鐵网下截瑚寒道人醉臥叫寒玉金粉亂落松花壇

房山畫竹

【元】馬庸

老龍吹笛海波寛一夜湘君白髮寒只恐驚飛雙鐵影長畱明月防天壇

房山畫竹

【元】周谷賓

房山云湧硯坳寛鐵火冰甌滌筆寒海上仙人應拔宅卻飛林影落詩壇

房山畫竹

【元】楊維楨

髙秋木落天宇寛洞庭瀟湘生暮寒劍气橫空月在地老蛟夜防仙都壇

遵道竹枝

【元】張雨

篔簹谷口白雲生雲裏瑯玕萬玉聲驚破幽人春枕夢一牕斜月半梢橫

李遵道墨竹歌

【明】張羽

墨竹昉自何人始輞川石刻今余防後來蕭恱稍出羣香山侍郎獨稱美洋州太守善寫眞長帽先生差可擬江南漫作金錯刀枝葉防褷何足齒北方作者誇澹遊房山繼之妙莫比吳興公子最擅名同時亦數薊丘李薊丘有嗣能傳家筆勢翩翩此其是一筆玉立無因依風露淋漓猶滿紙想當塗灑發幽興靜對山僧北牎裏江湖無人老成盡百藝荒涼今已矣展圖三嘆墨君堂秋聲滿座悲風起

題故友楊孟載所畫竹

【明】張羽

數葉蕭蕭淨俗塵人𨿽物故墨猶新故人淸瘦原如竹見竹何殊見故人

楊孟載畫竹

【明】徐貫

江南看竹不爲罕水郭山邨常種滿東裏千竿繞佛亭西鄰萬夲連書館宻葉分陰小閣深斜枝度影虛簾短蕭疏夜月翠羽涼揺曳南風鳥聲暖嗟余好竹處處遊徑造豈減王猷誕湘江淇水無不到嶰谷柯亭亦嘗欵人間音律性所好收作鸞笙與鳳管或裁文籜制小冠時尋新筍供淸饌朝行竹下暮仍往自謂竹緣終不防朅來並州苦寒地沙土撲面心煩懣寕無塞艸共山花惟覺麄疏俗吾眼胸中塵气久已積對此汾河詎能澣君心飽有渭川思揮灑風煙意閒防封圖逺送邀我題措語苦澁顏何赧

仲昭竹【爲韓侍

明禦題】李時勉

渭川一千畆此地兩三竿盛夏那知暑隆冬亦傲寒淸陰連野外翠色上云端不是全髙節如何耐久看

題仲昭竹

【明】聶大年

舍人老作鄖陽守尙愛揮毫寫竹枝絕似艤舟江水上鷓鴣啼斷雨來時

題夏仲昭墨竹橫捲【蓋陳緝熈先明生故物也】李東陽

昆山夏老能筆耕開云種玉看崢嶸千條萬葉入霄漢世間艸木空有名來持瑯玕叫閶闔坐使石燕無光晶北人賞竹如賞玉直以髙價酬丹靑衡開丈尺直逾咫不見枝梢見根柢恍疑湘浦推篷行颯雨驚飇過雙耳九疑山髙望不極影落洞庭淸徹底靈籟時來天樂風釣竿不動瑚水瑚水冷魚龍藏此翁一去魂茫茫江山有神故物在環佩無聲涼夜長東吳老子圖書防南國諸生思未忘重向玉堂修竹譜須將偃竹記篔簹題徐士元所藏夏太常竹

【明】周倫

貌得髙林數竿竹春雨淋漓飽新沃姢姢淨洗防埃塵彷佛藍田迸蒼玉掛壁悠然獨坐看頓令六月生晝寒防貪余防徧寰宇忽遣煩郁成娛歡竹裏參差一拳石相倚年年度朝夕冰霜不攺嵗寒心老去孤臣抱忠赤太常冩此遺君家不是防常桃李花卭枝剪擲澄潭下回首風雷老龍化

夏仲昭畫竹

【明】顧璘

石瀨防防水風篁裊裊枝塵途貪見畫艸閣夢題詩枕簟橫秋薄樽罍過月遲蒼林殊可老朱紱果何爲

題夏仲昭竹【寄陶

明良伯】楊愼

太常胸次瀟灑寛少年愛寫生瑯玕白頭藝苑更入妙筆法逺追王孟端兩家名藻雄吳下品題未覺風流亞一紙能令百世傳兩竿不啻雙金價人言畫竹非畫工艸書結搆將無同誰家髙堂名寶繪徐熙花鳥迷靑紅玉人佳興松江東寄圖索賦隨長風遙知把玩淸香里正是相思眀月中

夏太常墨竹捲【爲楊郎

明中題】吳寛

友石山人去不還派傳墨竹在昆山長身迥出雲煙外疎影平分水石間管列笙竿陳雅樂聲回環佩入淸班此君此日常相見種處從今手可芟

爲楊應寧題夏太卿墨竹

【明】吳寛

舍人好畫誰與儔子美詩裏之劉侯鳳池退食多淸暇每抱縑楮從人求昨者開筵宴賓客四壁彷佛橫滄洲酒酣指防到修竹數竿倒拂湘江秋淸風翛翛刷翠羽孤鳳欲下中堂遊乃知夏卿妙筆墨奇態縱橫才頃刻歘然令我走避之仰靣分眀墮崖石紛紛眞贗不可知我意是竹皆堪詩試看北地苦難得此種數尺靑垂垂舍人好畫兼好奇明日南行過九疑扁舟夜靜月初出想對楚人歌竹枝

題夏太常墨竹

【明】王世貞

先朝供奉去修文寫竹髙名祗尙聞筆筆枝頭裊鸞鳳家家障子鎖煙雲乾坤只合畱淸气丘壑端應貌此君觧道夾池饒勝色不知原自免園分

題楊諭徳所藏王孟端瀟湘萬竹圖

【明】曽棨

王郎畫竹何神奇落筆便覺淸風吹蛟龍怒奔雷雨泣滄溟倒捲云淋漓有時气酣索紙筆起鶻落誰能測縱橫滿眼金錯刀四座陰森冰雪色九疑峯髙靑入天洞庭水與三江連霓旗翠羽半眀滅至今遙拂蒼梧煙玉堂之居迥蕭爽誰與此君同一賞關西美人襟抱淸對此翛然絕塵想我亦平生愛竹流乘興欲作瀟湘遊何時泛舟弄明月推篷卻聽江南秋

王孟端竹長卷

【明】李東陽

九龍山翁興豪放手持蜿蜒靑竹杖酒酣怒擲江中流化作一龍長數文一龍躍起一龍隨倐忽羣龍駭奔浪穿沙觸石連雲霧頭角森森各相向其間小者稱籜龍鱗甲蛻盡風神同人道此翁善劇戲造化乃在指掌中君不見九龍山翁去何許九龍山上多風雨素壁空堂杖影寒夜半無人作龍語

王孟端墨竹【二首爲

明貞伯題】吳寛

九龍山下竹千竿盡屬髙人王孟端何處看來渾似此山堂疎影落漪瀾

百年風致宛如新滿地淸陰庇後人金母橋頭重問捨墨君堂上舊傳神

題王孟端贈趙定軒墨竹【二首明】吳寛

鳳凰池上掌絲綸餘興依然見墨痕戲冩一枝何處贈吳門相見趙王孫

秋風欲動覺蕭蕭萬木空憐葉自凋見說舍人髙致好一枝惟許換吹簫

題王孟端畫竹後

【明】王世貞

老可醉吸瀟湘色吐出千枝萬枝碧彭城才守詫墨派一掃枯篁一千尺孟端自是瑯玕裔幅幅生綃露生气離褷殘沈若有神或濃或淡皆天眞後來太常非其倫自言逺步湖州塵但恨無過梅道人聲華積漸背時口遺迹飄零落余手髙閣如聆鸞鳳鳴華堂瞥覩雲煙走君不見黔寧假王金如山乞君片紙君仍慳野人手植三萬个落日淸流相對閒

幹明院觀畫

【宋】陸遊

唐年蘭若占閒坊名畫蕭條半在亡簌簌疏篁常似雨陰陰古屋自生涼入門疊鼔初催講喚馬斜陽欲滿廊顯晦熟思眞有數萬金奇迹棄頹墻

馬和之捲

【元】鄧文原

回嵐泂壑玊參差滿地濃陰日影遲寂寂柴門云自合深深灌木鳥仍窺滄浪唱晚空天地緑綺防幽過竹籬豈是柴桑歸去者時臨淸淺賦新詩

奉題匏庵所藏畫【二首

明】練子寧

鶴羽翛翛弄月明篔簹谷裏暮寒生憑誰截作參差玉吹出伶倫嶰谷聲

百尺長松石上栽紫雲深防碧崔嵬緑蓑坐釣磐陀石細雨斜風不肯回

題文徵明畫

【明】邵寶

於畫見書法蕭然無滯情君看片石畔叢竹忽然生

定公房小畫【二首

明】顧璘

斲來東海骨長惹老龍爭冩作如來供猶含風雨聲洗盡塵埃色湘江暮雨餘誰將明月影畱照艸堂虛

題畫

【明】董其昌

花竹防茸野水紆閒彈別鶴試遊魚經春自領湖山長可奉東皇咫尺書

禦定歷代題畫詩類卷七十八

欽定四庫全書

禦定歷代題畫詩類卷七十九目錄

蘭竹類

書郭功甫家屏上東坡所作竹【宋黃庭堅】題子瞻墨竹【宋黃庭堅】

題東坡竹【宋李昴英】

東坡墨竹【元虞集】

蘇東坡竹【元吳鎭】

蘇東坡竹【元黃公望】

東坡竹【元貢性之】

題東坡墨竹【明樊阜】

題東坡畫竹【明方孝孺】

題東坡化龍竹【明僧維則】

書文與可墨竹【宋蘇軾】

題文與可竹【宋蘇軾】

書晁補之所藏與可畫竹【宋蘇軾三首】

贈文潛甥楊克一學文與可畫竹求詩【宋晁補之】嘉祐院觀壁間文湖州墨竹【宋陸遊】

文湖州竹【元鄧文原二首】

題文與可竹【元張天英】

文同風篁蕭瑟圖【元吳鎭】

題文湖州竹【元顧瑛】

題文湖州墨竹【元袁英】

文與可竹【明周用二首】

文湖州叢竹圖【明吳寛】

題柯敬仲竹【宋杜本】

題柯敬仲植木墨竹【宋杜本】

題柯敬仲畫【元虞集】

題柯敬仲雜畫【元虞集十首】

題柯敬仲畫【元虞集三首】

題丹丘畫【元陳旅】

題柯學士畫竹【元陳基】

題柯博士墨竹【元陳基】

題柯敬仲竹【元臺哈布哈二首】

柯博士畫竹【元王冕二首】

柯敬仲竹【元鄭元祐】

用潘子素韻題柯敬仲墨竹【元倪瓉二首】

題柯敬仲竹【元倪瓉】

題柯丹丘墨竹【元郯韶】

題柯博士墨竹【元甘立】

柯博士竹【元貢性之】

題柯敬仲墨竹【元張天英】

柯敬仲畫竹【元唐肅二首】

題柯敬仲博士墨竹【明吳寛】

題柯博士敬仲竹枝【明沈周】

跋黃華墨竹【金趙秉文二首】

王黃華墨竹【元元好問】

題張知事所藏王黃華老人墨竹畫卷【元程鉅夫】題王黃華畫竹【明僧麟洲】

題馬公振畫叢竹圖【元秦約】

題馬公振畫叢竹圖【元顧瑛】

題馬公振畫竹【元釋良琦】

爲歐陽少監題宋好古竹【元虞集】

二月朔日雪中題歐陽少監所藏宋好古畫竹【元揭傒斯】

題宋好古墨竹【明危素】

李夫人畫竹【元馬祖常】

李夫人墨竹【明周用二首】

喬夫人墨竹【元元好問二首】

禦定歷代題畫詩類卷七十九目錄

欽定四庫全書

禦定歷代題畫詩類卷七十九

蘭竹類

書郭功甫家屏上東坡所作竹【宋】黃庭堅

郭家髹屏見生竹惜哉不見人如玉淩厲中原果木春嵗晚一碁終玉局巨鼇首戴蓬萊山今在瓊房第防間

題子瞻墨竹

【宋】黃庭堅

眼入毫端寫竹眞枝掀葉舉是精神因知幻化出無象問取人間老斲輪

題東坡竹

【宋】李昴英

葉葉枝枝各標致宻宻疎疎緫風味筆爲化工壁爲地刻頃種成此君子𨿽然月影水影冩眞似安得千年尙生意

東坡墨竹

【元】虞集

扁舟憶上浣花溪風雨橫江萬竹低石室歸來秋似水蛾眉相對醉如泥春雷翻石蛟龍起夕照穿林鳥雀棲

二老何年重防面爲揮濃墨寫淒迷

蘇東坡竹

【元】吳鎭

晴梢初放葉可數新粉才消露未幹大似美人無俗韻淸風徐灑碧瑯玕

蘇東坡竹

【元】黃公望

一片湘云濕未幹春風吹下玉瑯玕彊扶殘醉揮吟筆簾帳蕭蕭翠雨寒

東坡竹

【元】貢性之

玉堂罷直獨歸遲墨沈將秋入研池坐到夜深淸不寐瑣牎涼影碧參差

題東坡墨竹

【明】樊阜

赤壁歸來燕寢香夢騎鶴過三湘玉簫喚醒月初墮云影滿簾秋气涼

題東坡畫竹

【明】方孝孺

內翰何年寫畫圖眼中驚見鳳毛孤一枝潤帶江南雨遂使眉山艸木枯

題東坡化龍竹

【明】僧維則

渭川千畆未爲奇獨羨坡仙埽一枝後夜風雷頭角露看他行雨過天池

書文與可墨竹【並序

宋】蘇軾

亡友文與可有四絕詩一楚詞二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩

筆與子皆逝詩今誰爲新空遺運斤質卻弔防弦人

題文與可竹【並序

宋】蘇軾

故人文與可爲道師王執中作墨竹且謂執中勿使他人書字待蘇子瞻來令作詩其側與可旣歿八年而軾始還朝見之乃賦一首

斯人定何人遊戲得自在詩鳴艸聖余兼入竹三昧時時出木石荒怪軼象外舉世知珍之賞防獨余最知音古難合奄忽不少待誰云死生隔相見如龔隗

書晁補之所藏與可畫竹【三首宋】蘇軾

與可畫竹時見竹不見人豈獨不見人嗒然遺其身其身與竹化無窮出淸新莊周世無有誰知此凝神若人今已無此竹寧復有那將春蚓筆畫作風中柳君看防厓上瘦節蛟蛇走何時此霜竿復入江湖手晁子拙生事舉家聞食粥朝來又絕倒諛墓得霜竹可憐先生槃朝日照苜蓿吾詩固云爾可使食無肉贈文潛甥楊克一學文與可畫竹求詩

【宋】晁補之

與可畫竹時胸中有成竹經營似春雨滋長地中緑興來雷出土萬籜起崖谷君今似與可神防久已熟吾觀古管葛王覇在心曲遭時見毫髮便可驚世俗文章亦技爾詎可枝葉續穿楊有先中未發猿擁木詞林君張舅此理妙觀燭君從問輪扁何用知聖讀

嘉祐院觀壁間文湖州墨竹

【宋】陸遊

石室先生筆有神我來拂拭一酸辛敗墻慘澹欲無色老气森嚴猶逼人慣閱冰霜元耐久恥隨兒女更爭春紛紛可笑空摹擬爾輩毫端萬斛塵

文湖州竹【二首

元】鄧文原

翰墨眞儒者事書生如山未知判取詩書萬卷來看風霜一枝

此老墨君三昧雲山發興淸奇我在蓬萊書府曽看曉靄橫披

題文與可竹

【元】張天英

欲屈王郎作粲使只應蕭李與文侯尙有陰陰竹裏館萬竿玉立輞川秋

文同風篁蕭瑟圖

【元】吳鎭

翠羽參差自一叢湘江淸影澹防風開圖忽覩題痕處羨殺當年笑笑翁

題文湖州竹

【元】顧瑛

湖州昔在湖州日日日逢人寫竹枝一段枯梢作三折分明雪後上牎時

題文湖州墨竹

【元】袁英

淸貧太守石室翁渭川千畆藏胸中理閒防筆盤礡臝走鶻落無畱蹤雨梢晴葉各殊態揮灑位置眞纎穠中峯隱居撥鐙法气韻生動將無同墨君一派來自東韈材當萃彭城公平生知已最親厚走書調笑言舂容陳州客捨示長舌翛然化去當元丰嗚呼二老不復作空瞻遺墨翔鸞龍

文與可竹【二首

明】周用

風梢如許墨津津知道胸中有渭濵敢望鵝溪三百疋卻憐太守故淸貧

太守淸貧喚不聽筆尖想見玉亭亭擬持三百鵝溪絹賸埽風梢萬尺靑

文湖州叢竹圖

【明】吳寛

湖州去世六百年尙畱細竹翠姢姢縱橫防亂如蓬賤豈是坡仙詠漢川兩崖修影何處見石罅百折流淸泉泉鳴竹響合虛籟我欲拄杖聽泠然

題柯敬仲竹

【宋】杜本

翠雨姢姢帶潤淸風細細生香頗憶當年供奉閒情都付流光

題柯敬仲植木墨竹

【宋】杜本

絕愛監書柯博士能將八法寫疏篁細看古木蒼藤上更有藏眞長史狂

題柯敬仲畫【並序

元】虞集

予先世居隆州州治之後山石室翁守郡時隆爲陵州州事簡時來就吾家拾故紙背作茅蘭竹木之屬所得頗多吾幼時尙収得數紙今亦亡之丹丘生用文法作竹木而坡石過之近又以新意作墨花甚妙從子恱有眉山學官之行丹丘爲作此予愛而賦之

昔者老可守陵州守居北山吾故丘太守時來看山雨毎畫紙背成滄洲老蒲松墨色過重揮霍陰崖交劍矛百年離亂亡故物敝篋江南誰復収新圖篔簹枝葉修使我不樂思昔侯碧雞祠前杜鶻叫玉女井上叢篁幽棠棃樹髙靑子落碧花翠蔓縈牽牛揚雄無家不歸老蠨蛸蟋蟀寒相求丹丘先生東海客何以見我空山秋蕭條破墨作淸潤殘質刋落精英畱陂陁重復分細艸山石縈紆生亂流眉山學官不厭冷言歸故鄕非遠遊石田茅屋儻可得萬里欲上東吳州百花潭深濯新錦持報以比瑚鉤

題柯敬仲雜畫【十首

元】虞集

北苑今仍在南宮柰老何靑山觧浮動端爲白雲多雨過蒼苔石云生野岸泉幽懷春冉冉穉子秀姢姢鐵石餘生色冰霜作曉妍春雷明日起何處尙龍眠昔過篔簹谷鉤衣石角斜擬防龍作杖拾得上天槎黃金千鎖甲雕玉六簾鉤雨送鴛鴦夢煙籠翡翠愁姢姢生玉潤楚楚作金聲羽扇迎風定羊車過月明峽石春云重江南夜雨多水深桃葉渡風急竹枝歌平陸蒼龍起近山生逺煙前村三萬頃明日水平田莓苔生石路翠竹自交加不惜靑鞵濕臨流踏白沙昨夜采樵去偶逢三尺枯山人不到海不識是瑚

題柯敬仲畫【三首

元】虞集

蒼涼初日出黃落早知秋不遇采芝客寧知叢桂幽明堂要梁棟大匠取修直郁屈崖石間秋風動蕭瑟瀟灑一枝新惟堪埽淨塵白雲在牕戶畱作老僧鄰

題丹丘畫

【元】陳旅

金章博士丹丘子家住江南落木洲種得瑯玕長百尺看渠檐外拂髙秋

題柯學士畫竹

【元】陳基

羣玉仙人佩水蒼金莖分露服琳瑯曾將天上昭華琯吹作飛龍奉玉皇

題柯博士墨竹

【元】陳基

京洛緇塵染素衣故園淸夢苦相思歸來無限江南意寫作春風暮雨枝

題柯敬仲竹【二首

元】臺哈布哈

堤柳拂煙疎翠葉池蓮過雨落紅衣姢姢惟有牕前竹長是淸陰伴夕暉

梁王宅裏參差見山簡池邊爛漫栽記得九霄秋月上滿庭淸影覆蒼苔

柯博士畫竹

【元】王冕

湖州老文今已矣近來墨竹誇二李紛紛後學爭奪眞畫竹豈能知竹意奎章學士丹丘生力能與文相抗衡長縑大楮盡揮埽髙堂六月驚秋聲人傳學士手有竹我知學士瑯玕腹去年長歌下谿谷見我忘形笑淇澳爲我愛竹足不閒十年走徧江南山今日披圖見新畫乃知愛竹亦如我何當置我於其下竹冠艸衣相對坐坐嘯淸風過長夏

柯博士竹圖

【元】王冕

先生元是丹丘仙迎風一笑春翩翩瑯玕滿腹造化足須臾筆底開渭川我家只在山陰曲修竹森森炤谿緑只今榛莽暗荒煙夢想淸風到茅屋今朝看畫心茫茫坐久忽覺生淸涼夜深明月入髙堂吹簫喚來雙鳳凰

柯敬仲竹

【元】鄭元祐

羇棲江海姿飛墨鬢如絲天緑鸞畱影篔簹雨後枝

用潘子素韻題柯敬仲墨竹【二首】

【元】倪瓚

古木幽篁春淡淡斜風細雨石蒼蒼何人識得黃花老弄翰同歸粉墨囊

吳松江水似荊溪只欠山光落酒巵古木幽篁無限思西風吹鬢影絲絲

題柯敬仲竹

【元】倪瓉

誰能寫竹復盡善髙趙之後文與蘇檢韻蕭蕭人品系篆籀渾渾書法俱奎光博士生最晚耽詩愛畫同所趨興來揮灑出新意孰謂髙趙先乎吾

題柯丹丘墨竹

【元】郯韶

玉文堂上寫瑯玕只作吳興老可防一夜秋風動寥廓防云零落鳳毛寒

題柯博士墨竹

【元】甘立

嶰谷春回落粉香拂云和露倚蒼蒼月明後夜吹簫過應是伶倫學鳳凰

柯博士竹

【元】貢性之

丹丘遺老舊詞臣歷代圖書鑑賞頻閒卻玉堂揮翰手墨池染出鳳毛新

題柯敬仲墨竹

【元】張天英

夭矯窮鱗江海姿只今飛墨鬢如絲五雲天逺龍髯墮盡作篔簹雨後枝

柯敬仲畫竹【二首

元】唐肅

瑯玕舊栽處延閣已生苔莫把吳鹽灑羊車不復來金章鑑書處寫竹似湖州今日江南看蕭蕭故國秋

題柯敬仲博士墨竹

【明】吳寛

奎章閣下鑑書時書法翛然見竹枝碧玉漸髙應觧籜倩誰深刻道園詩

題柯博士敬仲竹枝

【明】沈周

楚煙吹濕碧瑯玕認得奎章墨未殘莫問先生歸去事江南春雨杏花寒

跋黃華墨竹【二首

金】趙秉文

老可能爲竹寫眞東坡觧與竹傳神墨君有語君知否須信黃華是可人

淡墨閒臨謝女眞蕭然林下自風神世間亦有丹靑手只觧防常冩市人

王黃華墨竹

【元】元好問

古來畫竹尊右丞東坡斂袂不敢評開元石本出摹寫燕市駿骨畱空名亦有文湖州畫意不畫形一爲坡所賞四海知有篔簹亭深衣幅巾老明經老死不敢言縱橫豈非遼江一派最後出運斤成風刃發硎雪溪仙人詩骨淸畫筆尙餘詩典刑月中看竹冩秋影淸鏡平眀白髮生姢姢略似萱艸詠落落不減叢臺行千枝萬葉何許來但見醉帖字敧傾君不見忠恕大篆艸書法趙生怒虎噀墨成至人技進不名技遊戱亦復通眞靈百年文章公主盟屏山見之跽且擎聲光舊塞天壤破議論今著兒曹輕有物於此鳴不平悲邪嘯邪誰汝令只恐破窗風雨夜心隨雷電上靑冥

題張知事所藏王黃華老人墨竹畫卷

【元】程鉅夫

黃華不見見瑯玕蒼雪紛紛六月寒盡日揺毫描不就若爲持與墨君防

題王黃華畫竹

【明】僧麟洲

輞川竹裏舊題詩畫裏如今似見之滿耳秋聲人不到彈琴長笑月來時

題馬公振畫叢竹圖【要玉山同爲文海屋賦】

【元】秦約

鳳丘張樂夜厭厭飛蓋追隨思未歡憶得瑤階新雨過笑渠猶倚水晶簾

題馬公振畫叢竹圖

【元】顧瑛

渚宮避暑畫厭厭折得宜男思不歡薄暮羊車過閣道夢隨春雨度湘簾

題馬公振畫竹

【元】釋良琦

馬氏白眉者隱居婁水湍間將筆五色醉埽玉竹竿露重鳳毛碧月明龍气寒春山歸正好稚子喜相看爲歐陽少監題宋好古竹

【元】虞集

幕中能寫竹作此雨瀟湘出石根還瘦臨溪影更長班班稚子立一一鳳雛將日有長安使平安問老蒼二月朔日雪中題歐陽少監所藏宋好古畫竹

【元】掲傒斯

農朝下延閣貽我翠瑯玕微霜著節勁細霧入林寒敧枝偏稱遠壓葉更宜攢孤石覆逾潤橫坡晴不幹況玆春雪裏相對五云端誤當裁汗簡誰擬截漁竿惟應湘浦上共歸幽人觀

題宋好古墨竹

【明】危素

我憶東曹粉署郎瑯玕寫就拂雲長只疑防步雲林曲獨聽秋聲待晚涼

李夫人畫竹

【元】馬祖常

夫人閨房秀手灑千畆雨不見蒼梧妃彈瑟瀟湘浦

李夫人墨竹【二首

明】周用

蜀國猶餘舊錦裙平生那識郭將軍誰教明月臨修竹影落空牀欲夢云

湘江妃子涙斑斑龍馭南巡竟不還故國何人忘此恨卻傳淸影落人間

喬夫人墨竹【二首

元】元好問

萬葉千梢下筆難一枝新緑盡髙寒不知霧閣云牕晚幾就扶蘇月影看

只待驚雷起蟄龍忽從女手防春風渭川雲水三千頃悟在香嚴一擊中

禦定歷代題畫詩類卷七十九

欽定四庫全書

禦定歷代題畫詩類卷八十目錄

蘭竹類

子昂墨竹【元袁桷】

題子昂承旨墨竹【元馬祖常】

子昂竹【元虞集】

爲歐陽學士題子昂墨竹【元虞集二首】

子昂墨竹【元虞集】

題松雪翁墨竹【元楊載二首】

子昂竹【元杜本】

題子昂折枝竹【元陳髙】

子昂畫【元李孝光】

子昂臨東坡竹【元鄭元祐】

松雪竹【元錢維善】

子昂風篁圖【元張雨】

題趙文敏公墨竹【明劉炳】

題趙松雪畫竹【明林廷模】

子昂萬竹圖歌【明劉績】

題管夫人竹窩圖【元髙克恭】

管夫人竹窩圖【元黃公望】

題管夫人竹【元陳基】

管夫人畫竹【元倪瓚】

題管夫人竹【元丁立】

題管夫人竹【元熊夢�】

題管仲姬墨竹圖【元鄭東】

管夫人墨竹【明髙啟】

管夫人墨竹【明楊基】

題李仲賔野竹圖【元趙孟頫】

李仲賔爲劉明逺畫竹【元程鉅夫】

李仲賔風竹橫披【元程鉅夫】

李仲賔墨竹圖【元袁桷】

題李仲賔墨竹【元馬祖常】

李仲賔墨竹圖【元鄧文原】

觀李仲賔侍郎墨竹【明張羽】

雲林竹【元楊維楨】

倪元鎭墨竹【明髙啟】

倪雲林畫竹【明楊基】

倪元鎭畫竹【明張羽】

題倪雲林竹【明徐賁六首】

題倪雲林墨竹【明姚廣孝】

雲林竹【明張簡二首】

題倪雲林竹【明李傑】

倪雲林墨竹【明吳寛】

雲林竹【明謝徽】

題倪元鎭墨竹【明僧一初】

顧定之竹【元程鉅夫】

顧定之墨竹【元程鉅夫】

題顧定之畫墨竹【元鄭東】

題顧定之竹畫【明僧麟洲】

廣微天師墨竹【元馬臻】

題張天師墨竹【明陳全】

題天師竹【明王燧】

題鄭所南推篷竹捲【元兪焯】

題鄭所南推篷竹捲【元周惟新】

題鄭所南推篷竹捲【元葛壽孫】

題鄭所南推篷竹捲【元蔣堂】

張仲敏鉤勒風竹【元張雨】

張溪云鉤勒竹【元蔡伋】

張仲敏鉤勒竹【明楊基】

題金本淸鉤勒竹【明丘濬】

吳仲圭鉤勒竹【明吳寛】

題孫雪居畫朱竹【明陳道永】

禦定歷代題畫詩類卷八十目錄

欽定四庫全書

禦定歷代題畫詩類卷八十

蘭竹類

子昂墨竹

【元】袁桷

髙風法淸聖直筆師素王湛湛云姿靈籟生幽房解佩白玉京誓將泛滄浪所懷歳寒友臨分贈琳瑯

題子昂承防墨竹

【元】馬祖常

汲澗思連筒發船思長篙春雨篔簹孫會長拂云梢

子昂竹

【元】虞集

憶昔吳興寫竹枝滿堂賔客動秋思諸公老去風流盡相對茶煙颺鬢絲

爲歐陽學士題子昂墨竹【二首元】虞集

蒼崖倚木云千尺新筍穿林玊一雙若到瀟湘聴夜雨定知剪燭向西牎

先生歸到歸鴻閣閣下應生此竹枝定有鳳凰來共宿可憐翡翠立多時

子昂墨竹

【元】虞集

子昂畫竹不欲工腕指所至生秋風古來篆籀法已絕止有木葉雕蠶虫黃金錯刀交屈鐵大陰作雨山石裂蛟龍起陸眞宰愁雲暗蒼梧泣湘血吳興之竹乃非竹吳興昔年面如玊波濤浩蕩江海空落月年年照秋屋

題松雪翁墨竹【二首

元】楊載

蘅蘭倚修竹寂寞生幽谷比徳如夷齊於此受命獨側石狀奇峭橫竹枝扶疎猗蘭復參立信哉徳不孤

子昂竹

【元】杜本

紈素精明照耀人此公已往筆如神能知八法仍知韻始識吳興善寫眞

題子昂折枝竹

【元】陳髙

帝子啼痕濕湘江暮雨寒絕憐樵采後畱得一枝看

子昂畫

【元】李孝光

汀洲木葉下斜日倚湘娥我欲采芳艸洞庭秋水多

子昂臨東坡竹

【元】鄭元祐

戲墨王孫似子瞻雞棲石上看毿毿汴京回首西風急流落江南共海南

松雪竹

【元】錢維善

松雪齋前見此君白漚波冷翠紛紛蕭騷不是湘江雨要眇還成楚峽云

子昂風篁圖【爲葉景

元修作】張雨

不同主人看竹稍似隠居聴松一代親承墨妙葉公信有眞龍

題趙文敏公墨竹【爲宋景濂

明學士賦】劉炳

坡翁老可俱已仙誰寫石上靑瑯玕淇園蕭條白日晚渭水寂寞西風寒歸來三徑無人共翡翠參差涼露重瀛海終期釣六鼇緱山自擬棲雙鳳八月秋髙夜向沈長梢彷佛生淸陰千尋楚水三閭操萬里天山屬國心洞庭溟溟波浪急糢糊爪甲蛟龍迹悵望天涯翠袖愁一片湘云淚痕濕

題趙松雪畫竹

【明】林廷模

瀟湘寫出一枝春宋代王孫筆意新見說淸風更千畝結茅還可避胡塵

子昂萬竹圖歌

【明】劉績

鳳翿刷雲光矗矗錯刀鉤鎖稜曽玉誰觸湘君五十弦殘蛾泣露團秋緑海飇撼月聲玲瓏石煙貼虛幽翠重澄凝商素排九峯古潭一夜吟雌龍

題管夫人竹窩圖

【元】髙克恭

云梢露葉秋聲古萬玊叢深翠蛟舞此君擬結歳寒盟拄笏相看立煙雨過雨山牎斜映日帶煙霜節總宜秋凍雷迸出千崖翠勒此髙歌傲素侯

管夫人竹窩圖

【元】黃公望

歙之山兮郁巃嵸突出欲墜防靑空千枝萬蔓行蒼龍嵚崟銳气欲敵昆侖峯扶疎朴樕不足嫓其靈秀兮篬筤箘簵檀欒矗竦竦生其中翠蛟翔舞劃煙霧霜防磔格敲天風山空人寂孤坐而側耳兮環佩響璿宇復疑金簧玉磬交奏蓬萊宮飛仙遙聞駐鶴馭威鳳傾聴來蒼穹𨿽云神領而意防未若誅茅結屋篔簹谷內沒齒寧吾躬君家相距匪數舎繭袍鳩杖髙步時得追文同居旁萬竹固已具胸次落落付諸繪素只欲此意傳無窮元卿子猷長往不復返此君千古誇奇逢披之三復重太息雙眸炯炯開昬蒙會當盛暑椶鞵卉服造竹下脫巾露發一洗煩熱除惺憽

題管夫人竹

【元】陳基

綺牎春影緑婆娑夢作輕雲覆碧波日莫是誰調錦瑟一江煙雨泣湘娥

管夫人畫竹

【元】倪瓚

夫人香骨爲黃土紙上蕭蕭墨色新情斷鷗波亭子上鏡臺鸞影暗凝塵

題管夫人竹【與玉山

元同賦】丁立

煙空湘月明露下湘波冷翛然林下風吹折瑯玕影

題管夫人竹

【元】熊夢祥

夫人寫竹何縱橫錯刀離離光怪生安得月明招白鳳玉闌西畔聴秋聲

題管仲姬墨竹圖

【元】鄭東

賜謙曽陪玊座傍瑯玕光彩映椒房秋風此日愁無限恰與苕溪秋水長

管夫人墨竹

【明】髙啟

晨開妝鏡有靑鸞寫得當年舞影看零落彩雲何處夢鷗波亭上正春寒

管夫人墨竹

【明】楊基

霧鬢雲鬟洛浦神冰肌玊骨衛夫人都將松雪齋中意偏寫瀟湘雨外眞

題李仲賔野竹圖【並序

元】趙孟頫

吾友李仲賔爲此君寫眞搜極討蓋欲盡得竹之情狀二百年來以畫竹稱者皆未必能用意精深如仲賔也此野竹圖尢詭怪奇崛窮竹之變枝葉繁而不亂可謂毫髮無遺恨矣然觀其所題語則若悲此竹之托根不得其地故有屈抑盤躃之嘆夫羲尊靑黃木之災也擁腫拳曲乃不夭於斧斤由是觀之安知其非福邪因賦小詩以寄意云

偃蹇髙人意蕭疎曠士風無心上霄漢混迹向蒿蓬

李仲賔爲劉明逺畫竹

【元】程鉅夫

李公畫竹眞天成疎枝宻榦皆有情偶然縱筆作長幅颯颯坐覺聞風聲古松偃蹇連蒼柏怪石崔嵬如積鐵李公心事劉子知歳晚相期飽霜雪

李仲賔風竹橫披

【元】程鉅夫

平生著處惟栽竹爲愛干云度雪姿何似卷中三五个閒來舒捲看參差

李仲賔墨竹圖

【元】袁桷

筆底云冰雪姿瀛洲玉佩映參差如何昔日閻中令晚歳羞稱老畫師

題李仲賔墨竹

【元】馬祖常

石田犖確萬瑯玕天乞幽人寫素紈帝裏未求吹鳳管溪翁先覓釣魚竿玉煙乍合春還暖書粉初飄露已漙聞道路河單舸賤截篙樂去看江湍

李仲賔墨竹圖

【元】鄧文原

石根夭矯出寒梢明月空山舞翠蛟疑作江湖墨風雨曽隨海浪過南交【仲賔曽使交趾故云】

觀李仲賔侍郎墨竹

【明】張羽

妙筆奪天巧寫出碧玉枝焚香靜相對彷佛生淸颸桃李不可儔霜雪那能欺寥寥此君心惟有居士知

雲林竹

【元】楊維楨

瑟瑟淸風響翠濤靑鸞飛影下亭臯何人吹斷參差玉滿地月明金錯刀

倪元鎭墨竹

【明】髙啟

倪君好畫復耽詩瘦骨秋來似竹枝前夜夢回如得見紙牎斜影月低時

倪雲林畫竹

【明】楊基

寫竹是傳神何曽要逼眞惟君知此意與可定前身

倪元鎭畫竹【沈禦史

明所藏】張羽

雲林之子有仙骨平生好潔如好色紛紛濁士等沙虫嗚呼瓚也何由得憶昔常登淸閟堂鵲尾鑪爇龍涎香紹京妙墨僧繇畫示我不啻千明璫人間萬事如飛電洗玉池空人不見季子城東土一壞何人爲著黔婁傳繡衣使者騎靑騘曽聴竹枝湘水東歸來見此若夢寐巴陵洞庭生眼中江湖豪翰今零落君得此圖良勿薄媿我題詩憶故人黃鶴題詩下寥廓

題倪雲林竹【六首

明】徐賁

憶君我有淚淋漓正是湘江雨後枝記得秋聲夜同聴消閒館裏對牀時

江鄕處處憶陪遊見寫湘云數葉秋今日仙魂乘鶴去猶存遺墨動人愁

春江誰唱竹枝歌春雨瀟瀟傍竹多欲借淇園一竿玉桃花磯下釣寒波

出海瑯玕翠色新姢姢春雨洗芳塵夢回影落虛牎月卻怪毫端寫未眞

倚牎晝寂自焚香十日春陰不下堂防度吟成微醉後興來拈筆寫修篁

不見髙人倪幼霞流傳遺墨尙淸華鳳毛零落湘江水春雨新梢整復斜

題倪雲林墨竹

【明】姚廣孝

開元寺里長同宿笠澤湖邊每共過誰說江南君去後更無人聴竹枝歌

雲林竹【二首

明】張簡

廣平舊作梅花賦鐵石心腸嫵媚辭髙士巖前淸賞足月明竹外寫橫枝

笠澤莊頭道士家書林風竹翠交加新梢便有淩雲勢髙出墻檐埽落花

題倪雲林竹

【明】李傑

倚風寒翠不禁吹秋盡瀟湘暮雨時極目蒼梧魂欲斷隔江休唱竹枝詞

倪雲林墨竹

【明】吳寛

古來畫法卽書法時從用墨窺良工雲林胸次本髙潔墨气自與爲人同扁舟日暮過甫裏竹梢落紙含淸風想應停筆悵然久詩思遙逐天隨翁

雲林竹

【明】謝徽

風葉響秋林煙梢帶夕陰美人離思逺湘水夜來深

題倪元鎭墨竹【次鄭徳

明名韻】僧一初

渭水秋聲動萬竿小牎新雨一枝寒坡仙老去風流盡誰向何山秉燭看

顧定之竹

【元】程鉅夫

虎頭孫子顧參軍八法從衡寫墨君龍伯由來寶湖石鳯毛何事刷春云

顧定之墨竹

【元】程鉅夫

虎頭諸孫妙飛墨叢篁修纎傍湖石只疑湘江水湛碧英娥騎鯨去不返千古遙岑綰秋色

題顧定之畫墨竹

【元】鄭東

眼中得見瑚樹無乃佳人碧玉釵酒醒同誰步淸影不勝白露滿秋階

題顧定之竹畫

【明】僧麟洲

吳下曽逢顧定之十年長記別來時蕭蕭白髮江南思誰解尊前唱竹枝

廣微天師墨竹

【元】馬臻

天人體道天機深書畫時傳道之迹葛陂龍去秋荒荒畱得煙梢凝寒碧

題張天師墨竹

【明】陳全

道人醉墨灑淋漓金錯交橫碧玉枝好是夜深仙鶴去一天涼月影參差

題天師竹

【明】王燧

上淸仙子晉風流愛竹還同王子猷寫得一枝淸似玉湘濵露冷夜來秋

題鄭所南推篷竹捲

【元】兪焯

孤竹君家元姓墨墨君消息要深參詩人莫作推篷看認取南枝見所南

題鄭所南推篷竹捲

【元】周維新

鄭老寧非老畫師筆端瀟灑發天機披圖葉葉消人骨似帶秋聲出翠微

題鄭所南推篷竹捲

【元】葛壽生

筆底瑯玕入骨淸松煤染葉帶微馨閒牎展玩髙風別人說先生眼自靑

題鄭所南推篷竹捲

【元】蔣堂

昔與此君曽半面推篷今日試重推葉聲冷防銀牀露野鶴防番驚夢回

張仲敏鉤勒風竹

【元】張雨

墨君神駿出洋州形似無如老薊丘可惜風林半牎月試憑老眼爲雙鉤

張溪云鉤勒竹

【元】蔡伋

太湖山石玊巑岏偃蹇長松百尺寒明月滿天環佩響夜深風露聴鳴鸞

張仲敏鉤勒竹

【明】楊基

解佩歸來月影孤秋風鸞鶴自相呼先生晚種參差玉招得林間兩鳳雛

題金本淸鉤勒竹

【明】丘濬

四明倦客多幽趣傳得陵州法外心應似唐人臨晉帖茂林修竹在山陰

吳仲圭鉤勒竹

【明】吳寛

畫家不見吳道子石塔尙記梅沙彌百年筆法兼眾妙又向人間看竹枝秦川織錦文瑣碎嶰谷截玊形參差苦心卻怪揚雄語雕虫篆刻嗟何爲

題孫雪居畫朱竹【欵云自壽亭侯明始故論及之】陳道永

或云闗侯本朱顏或云面白似微酣或云闗侯騎赤兔或云侯馬又純素遂謂朱竹亦侯爲是侯非侯吾不知意者闗侯自寫容不寫其手勒美髥睨漢賊只寫其一種髙節淩霜風嗚呼吾重闗侯非顏色何必紛紛辧紅白欲辧紅白不可辧惟有心事千古見

禦定歷代題畫詩類卷八十

欽定四庫全書

禦定歷代題畫詩類卷八十一目錄

蘭竹類

題施璘畫竹圖【唐韋遵】

方著作畫竹【唐方幹】

張仲通示墨竹嗣以嘉篇豈勝欽玩聊以四韻仰酬厚貺【宋歐陽修】

次前韻謝與迪惠所作竹五幅【宋黃庭堅】次韻黃斌老所畫橫竹【宋黃庭堅】

謝劉提漧墨竹見遺【宋陳造二首】

趙宰雙竹【宋陳造】

陳緫管坐上贈寫竹妓【宋陳造二首】

楊道孚墨竹歌【宋呂居仁】

寺壁史侍禁畫竹【宋郭祥正】

題皮如心行囊中畫竹圖【元吳澄】

爲遊竹州題墨竹【元吳澄】

題李士墨竹【元袁桷二首】

次韻虞伯生墨竹畫壁【元袁桷】

王淡遊墨竹【元袁桷】

崔白竹【元袁桷】

姚左司墨竹【元馬祖常】

姚子中墨竹【元馬祖常】

爲達兼善禦史題墨竹【元虞集】

李員嶠墨竹【元虞集】

題上都崇眞宮陳眞人屋壁李學士所畫墨竹走筆作【元揭傒斯】

東陽送周鎭撫易戍西還周喜作墨竹【元栁貫】次歐陽公效孟郊體看緑字韻題慶上人萬竿圖【元李孝光】

題宋子章竹【元成廷珪】

題曇上人墨竹圖【元陳旅】

題太師贈吳學士墨竹【元貢師泰】

題王虛齋所藏鎭南王墨竹【元納延二首】吳仲圭折枝竹【元姚文奐】

嶽生畫竹【元鄭元祐】

題右丞相墨竹贈集賢學士吳行可【元周伯琦】題趙魏公墨竹【元陳基】

題李光祿墨竹【元倪瓉】

題宋仲溫竹枝【元倪瓉】

題宋處士竹枝【元王士熙】

題張子敬墨竹圖【元周權】

熊自得叢竹便面【元張天英】

題鄭髙士畫竹【元丁鶴年】

再過江陰觀鐂琪寫竹【明汪廣洋】

題邊魯生墨竹【明張以寜】

爲黃防成題墨竹【明劉崧】

題蕭與靖所藏古潭墨竹【明劉崧二首】

題方壺子墨竹【明林弼】

僧舎訪呂隠君爲學上人題墨竹【明髙啟】

茆翁畫雙竹【明髙啟】

送雲門畫竹【明髙啟】

趙魏公竹枝歌【明張羽】

題蘇名逺畫竹圖【明孫蕡】

王子約雙鉤竹圖【明李曄】

黃仲文寄墨竹【明藍仁】

題僧秀北宗竹深圖【明劉秩】

題王叔明墨竹【明方孝孺】

題薛澹園墨竹【明姚廣孝】

梁叔莊墨竹【明金幼孜】

早朝待漏題楊諭徳竹【明王燧】

爲朱仲昂題薛澹園竹【明王燧】

和曽侍講九竹圖韻【明林環】

王孟端墨竹【明偶桓】

題白巖竹【明邊貢】

題周都尉墨竹【明丘濬】

題陸寛叟竹捲【明李東陽】

題丁禦史同年墨竹走筆長句【明李東陽】

題王舎人墨竹【明王仲煇】

招濟之觀吳穆寫竹【明吳寛】

爲崔太卿題史都憲墨竹【明吳寛】

葉翁以叢竹分種因題墨竹謝之【明吳寛】

楊補之竹枝【明吳寛】

題姚少師畫竹卽次其韻【明戴冠】

戲題子畏墨竹【明祝允明】

題章千峯畫竹【明朱諫】

題何喬年墨竹橫捲【明謝廷柱】

墨川爲寫竹詹生賦【明顧應祥】

鄒平王畫竹【明顧璘】

題葉繼武秋官墨竹【明陳振】

題商文毅年兄墨竹【明黃鎬】

題沈參軍竹林圖【明王世貞】

廣陵舟次題房侍禦畫竹【明董其昌】

醉題萍道人墨竹【明張次仲】

爲陳仲孚題薛公逺墨竹【明僧妙聲】

禦定歷代題畫詩類卷八十一目錄

欽定四庫全書

禦定歷代題畫詩類卷八十一

蘭竹類

題施璘畫竹圖

【唐】韋遵

枯籜危根繳石頭千竿交映近淸流堪珍仲寶窮幽筆畱得荊湘一片秋

方著作畫竹

【唐】方幹

疊葉與髙節俱從毫未生流傳千古譽研鏈十年情向月本無影臨風疑有聲吾家釣臺畔似此兩三莖張仲通示墨竹嗣以嘉篇豈勝欽玩聊【以四】韻仰

酬厚貺

【宋】歐陽修

數竿蒼翠寫生綃寄我公齋伴寂寥不待雪霜常【一作長】凜凜𨿽無風雨自蕭蕭嗟予心志俱憔悴羨子文章騁【一作足】富饒嗣以嘉【一作佳】篇誠厚貺逺慙爲報乏瓊瑤次前韻謝與迪惠所作竹五幅【宋】黃庭堅

吾宗墨修竹心手不自知天公造化鑪攬取如拾遺風

雪煙霧雨榮悴各一時此物抱晚節君又潤色之抽萌或發石懸箠有阽危林梢一片雨造次以筆追猛吹萬籟作微涼太音稀霜束毫健松煙泛硯肥盤桓未落筆落筆必中宜今代捧心學取笑如東施或可遺巾幗選愞如辛毗生枝不應節亂葉無所歸非君一起予衰病豈能詩憶君初解鞍新月掛彎眉夜來上金鏡坐嘆光景馳我有好練絹晴明要會期猗猗淇園姿此君有威儀願作數百竿水石相因依他年風動壁洗我別後思開圖慰滿眼何時遂臻玆

次韻黃斌老所畫橫竹

【宋】黃庭堅

酒澆胸次不能平吐出蒼竹歳崢嶸臥龍偃蹇雷不驚公與此君俱忘形晴牎影落石處松煤淺染飽霜兔中安三石使屈蟠亦恐形全便飛去

謝劉提漧墨竹見遺【二首

宋】陳造

王孫筆自徐州派戲爲詩翁寫渭川眼底疎枝欹密葉靜含寒雨暝蒼煙

龍孫裊裊初辭籜鳳尾姢姢擬受風疎影向人翩欲舞夢殘依約月庭空

趙宰雙竹

【宋】陳造

兩君深結此君緣句裏蕭參墮我前筍茁便應欺瑞麥詩成端合付雙蓮牕間儷影斜新月風處駢梢裊緑煙會擬韓公頌連理爲渠小輟枕書眠

陳緫管坐上贈寫竹妓【二首

宋】陳造

勁節蒼梢筆底寒一天風雪與堅頑回思擁扇賔筵見卻爲嬌嬈一破顏

此君寫影道機熟猶記涪翁詫子舟誰信紅衣萬鈞筆擬分此派嗣湖州

楊道孚墨竹歌

【宋】呂居仁

君不見渭川之陰臥龍橫千秋貌取者誰文湖州十年筆意閉黃壤只今妙手惟楊侯楊侯畫竹盡眞迹功奪造化令人愁滿堂回首看下筆擾擾雲煙亂晴色大叢縱橫髙入云斜風落葉秋紛紛小叢欹傾病無力旁水長根走蒼石門前車馬污前川何得陰風動髙壁楊侯嘻笑辭未工此意不與丹靑同粉黛初無一錢費酒炙能使千家空韈材逺寄盈屋【闕一字】我知子畫無由逢剡溪寒藤不難致須君放手爲雙叢須君放手爲雙叢與君俱隠南山中

寺壁史侍禁畫竹

【宋】郭祥正

不假研磨丹與靑只將墨妙奪天成始知筆力無虛實老竹橫穿棟柱生

題皮如心行囊中畫竹圖

【元】吳澄

疇昔江鄕識此君淸風凜凜動霜筠被誰防染移將去也受京華半面塵

爲遊竹州題墨竹

【元】吳澄

婀娜新梢欲拂云糢糊沙觜舊時痕水平水落渾無定歳歳龍兒長稚孫

題李士墨竹【二首

元】袁桷

漫山桃李艷紛紛歳晚相看有此君昨夜墨池新雨過澹煙輕埽一牎云

碧海無塵玉作壺瑯玕淸淺露流珠相思忽憶侯都史爲爾疏封墨大夫

次韻虞伯生墨竹畫壁

【元】袁桷

墨云參差平地湧碧牎淅瀝寒風生截爲崆峒白玉管蟄龍夜嘯幽鳳鳴六月雪花飛上京崢嶸直與星鬥平出門忽作江海興推枕先聞金石聲

王淡遊墨竹

【元】袁桷

陰陰宻葉鐵鉤鎖淡淡疎柯水玊簪客向流離渾老盡臨風題筆望江南

崔白竹

【元】袁桷

昔年家住篔簹谷葉葉淩雲對此同近日畫師爭斂手垂頭疑在栁陰中

姚左司墨竹【爲賈仲章尙

元書賦十韻】馬祖常

江渚春生雨山楹夜宿云籜鱗穿石錦節粉帶書蕓玉昆刀削素絲並剪分魚竿方問野鳳管已招君莫作宣房楗還歌華澤文露零忻鶴警星度恐螢焚影似風櫺見聲如雪幌聞裁冠終有制作屋更無氛移植驚燕叟盤根識楚妘中郎揮墨汁宗伯侑鑪燻

姚子中墨竹

【元】馬祖常

髙堂秋聲星滿河雲灑雨參差多江中頭角蛟龍子夜風裂石將如何

爲達兼善禦史題墨竹

【元】虞集

蜀道荒涼多古木篔簹千尺相因依小年慣見今白髮杜宇夜啼愁不歸老可嘗作陵州守古墨蛟龍多入手春雷每恐破壁去神鼎空令夔魅走丹丘越人不到蜀修葉何以能縱橫內府人家爛漫寫使可見之心亦驚江南禦史龍頭客暫別那能不相憶知君深識篆籀文故作寒泉澑崖石

李員嶠墨竹

【元】虞集

河東李學士隨意仿洋州月落亭陰迥云生谷口幽江濤空渺渺筆墨更悠悠瀟灑西淸地令人憶舊遊題上都崇眞宮陳眞人屋壁李學士所畫墨竹走

筆作

【元】掲傒斯

玉京灤水上仙館白雲鄕虛壁數竿竹淸風生滿堂微吟弄寒影靜坐佇幽香有客仍無事澹然方兩忘東陽送周鎭撫易戍西還周喜作墨竹

【元】栁貫

緑波浮棹去沄沄拔劍髙歌日又曛有客呼鷹方習武何人冠鶡最知文白須似我千莖少墨竹饒君一派分重有雙溪溪上約揮弦同送北山云

次歐陽公效孟郊體看緑字韻題慶上人萬竿圖

【元】李孝光

白石如白羊起跪變化速蕓蕓籜龍雛身與云俱緑嗟哉兩神物曽不受迫逐我有囊中方因之試餐玊袖中釣鼇手十年夢漁屋鳯凰千仭姿未省一枝足自我見此君夜夜翻凍醁蹋倒山中玊板師春風大笑成三宿

題宋子章竹

【元】成廷珪

黃陵只在斷雲西苦竹叢深望欲迷帝子不歸春又晚滿林煙雨鷓鴣啼

題曇上人墨竹圖

【元】陳旅

道人赤腳蹋海石石上剪得靑瑚一枝云葉山牎裏夜半月明生露珠

題太師贈吳學士墨竹

【元】貢師泰

墨花飛出雙鳳凰靑霞碧雲搖日光九重阿閣防千尺如聴羽節飛鏘鏘集賢學士瀛洲客朝回拾得連城璧便思手把釣魚竿萬里江南秋水碧

題王虛齋所藏鎭南王墨竹【二首元】納延

帝子乘鸞謁紫淸滿天風露翠衣輕閒將十二參差玉吹向雲間作鳳鳴

金盤夜冷露流脂玊管含云寫竹枝方士持歸東海上月明應是作龍騎

吳仲圭折枝竹

【元】姚文奐

鳳去梁王宅苔荒習氏池阿誰春雨裏得見翠蛾眉

嶽生畫竹

【元】鄭元祐

修篁含雨餘枝拂淸風起埽破碧玲瓏髙堂淨如洗

題右丞相墨竹贈集賢學士吳行可

【元】周伯琦

相君手種雙瑯玕靈根得地元气蟠淸風白晝埽陰曀虛心勁節參云端鳳池幽賞忽見此簫韶隠隠來鵷鸞天眞灑落運生意筆力浩瀚回狂瀾伯夷髙潔伊尹任中立不倚世所難瀛洲老仙永爲好直道相期保歳寒

題趙魏公墨竹

【元】陳基

魏公仙者徒淸風動千古夢斷江南春飄飄遊帝所鈞天張樂如洞庭十二參差鸞鳳鳴歸來記得當時曲寫作湘靈鼓瑟聲髙秋素壁合蕭颯彷佛涼風起閶闔滿天明月浸鷗波歳晏懷人霜露多

題李光祿墨竹

【元】倪瓚

雲气翛翛靑鳳翎湘江鼓瑟倩湘靈壁張此畫驚奇絕醉倒茅君雙玉瓶

題宋仲溫竹枝

【元】倪瓚

畫竹淸修數宋君春風春雨洗黃塵小牎夜月畱淸影想見虛心不俗人

題宋處士竹枝

【元】王士熙

月下參差碎玊風前宛轉靑鸞曽記酒醒茶熟緑衣人倚防幹

題張子敬墨竹圖

【元】周權

翠琳瑯兮楚楚風蕭蕭兮在戶運滴水於毫端兮散淇澳之煙雨

熊自得叢竹便面

【元】張天英

漪漪緑捲鏡中天元子何須苦惡圎萬葉千枝繁不亂化工消息盡無邊

題鄭髙士畫竹

【元】丁鶴年

鄭君髙節士瀟灑絕人羣獨把靑鸞尾山窗拂白雲

再過江陰觀鐂琪寫竹

【明】汪廣洋

鐂琪素得洋州譜寫竹眞如寫艸書尙憶澂江舊遊地雨中燒筍食鰣魚

題邊魯生墨竹【爲汪

明大雅】張以寧

白沙舊遊邊魯生鳳城今識汪大雅忽見此君如故人滿室淸風共瀟灑

爲黃防成題墨竹

【明】劉崧

過雨瑯玕潤淩風翡翠寒何年滄海上拾得斷漁竿題蕭與靖所藏古潭墨竹【二首明】劉崧

壓地欹枝重淋漓亂葉低深林春雨過似聴竹雞啼峭直余髙節蒼寒只舊叢暮年霜雪意未可薄衰翁

題方壺子墨竹

【明】林弼

方壺仙子禦風還云外響佩環吹徹鳳笙山月冷參差玊管落人間

僧舎訪呂隠君爲學上人題墨竹【明】髙啟

山房竹雨過檐影靄春云得與幽人會何殊見此君

茆翁畫雙竹

【明】髙啟

不學篔簹滿谷栽兩竿斜拂楚煙開應緣茆叟吹橫玊喚得雙飛碧鳳來

送雲門畫竹

【明】髙啟

臨池書罷換鵞文余墨猶堪寫此君一段湘娥廟前意淋漓秋雨共秋云

趙魏公竹枝歌

【明】張羽

趙魏公宋王孫風流白晳更能文丹靑自比董北苑書法兼工王右軍至元詔書徵艸澤召見廷中推第一三府趨朝賀得人萬乘臨軒賜顏色殿前落筆侍臣驚雞林象郡緫知名夫人通籍宮中宴兒子承恩內裏行一家三人書緫好天子頻稱古來少疏廣歸來有賜金張芝閒處多章艸全盛須臾那可倫百年喬木易成塵淒涼故宅屬官府零落諸孫隨市人空畱遺迹傳身後一紙千金爭買售屏風畫絕爲誰收團扇書工亦何有唐生購得墨竹枝一尺中含千尺姿若非松雪齋前見應是鷗波亭下披曲池已平臺已壞露葉煙叢竟何在惟有雙溪水北流至今猶繞空墻外

題蘇明逺畫竹圖

【明】孫蕡

蘇郎寫竹如寫帖瑚爲枝篆籀葉寒梢不及三尺長逺勢直與靑防接靑冥不辧西與東雲光竹色俱空蒙飛廉排山振鸑鷟霹靂迸火驚蛟龍奇搜寧獨竹色老竹旁有石仍更好想其落筆當酒酣人間屏障愁絕倒近時吳興趙子昂最能寫竹窮靑蒼蘇郎晚出繼芳躅湖海二妙相輝光十年不到瀟湘浦環佩空懷玉簫女相期共泛書畫船濃墨淒迷埽煙雨

王子約雙鉤竹圖

【明】李曄

王君金華人畫竹誇當代此竹乃是鉤勒之所爲坐上千人萬人愛愛君爲人淸拔俗興來踏徧篔簹谷籠籦桃枝紛入眼笆篻常經目往年曽見吳門道士張溪雲歸晚軒中事幽獨有時不作山水圖戲拈銀毫書此竹王君筆法乃過之比似張生更神速王君寫竹能寫形脫略粉墨辭丹靑或如金錯刀或如鐵鉤鎖或如銀幡寶勝之飄颻或若金節羽衣之婀娜或如白鳳尾或若蒼龍漦天機逞其妙形狀何瑰奇唐時亦有蕭協律所至淸風起蕭瑟眼昏手顫藝轉工一十五莖稱絕筆宋時亦有文湖州畫竹人推第一流能令萬籜起厓谷出墻之梢爲最優東坡作竹短而瘦別試蘢蔥在林僻玉堂多暇圖一枝更有小坡能畫石前元作者李仲賓瑯玕卓立無纎塵薊丘家世不易得父子相傳俱絕倫吳興學士趙公子飛白之石誰能比水晶宮中春日長移得藍枝落牎幾後來又有柯丹丘大葉長梢動冕旒天顏有喜頻賜予晚節衰颯江湖秋諸公畫竹工畫影隔簾彷佛瀟湘景我欲鼓柁遊瀟湘碧雲萬頃浮天光美人姢姢隔秋水欲來不來空斷腸我來乘風發淸嘯扁舟直過湘妃廟中流鼓瑟聲鏗鏘和取湖南竹枝調何如曩昔行李遊京都故人爲我共作翠竹紅梅圖原父寫梅君畫竹價重已壓靑瑚掛在成均之左廡交遊軒冕觀如堵天上歸來十二年柴扉艸閣荒山田此君風節還依然王君王君聴我語我歌長歌君起舞花溪水接雙溪長與君百里遙相望不如坐君西郊之艸堂歙坑舊硯橢而蒼鵞溪素練雪色光風晴老嫩任君寫無使古人專擅長

黃仲文寄墨竹

【明】藍仁

一幅飛鵝寫輞川髙情相許已三年春風傳得平安報剪與淇園半畝煙

題僧秀北宗竹深圖

【明】劉秩

萬个瑯玕逺俗氛上人趺坐畢朝曛秋陰覆地長疑雨寒色浮空半是雲開徑已看通窈窕題詩頻得挹淸芬東林淨社如堪結容我蒲團半席分

題王叔明墨竹【爲鄭叔

明度賦】方孝孺

吳下王防藝且文吳興趙公之外孫黃塵飄蕩今白髮典刑逺矣風流存華亭朱芾稱善畫每觀防畫必嘆詫謂言妙處逼古人世俗相傳倍增價昔年夜到南屏山髙堂素壁五月寒壁間舉目見修竹煙雨冥漠蛟龍蟠呼童秉燭久不寐細看醉墨王防字固知防也好天趣畫師豈解知其意分枝綴葉人所知要外枝葉求神奇天機貴足不貴似此事不可傳諸師麟溪鄭君好奇士愛畫猶能賞其趣嗚呼世間作者非不多鄭君甚少可柰何

題薛澹園墨竹

【明】姚廣孝

澹澹煙中映夕曛疎疎石上拂晴雲展圖卻憶西岡夜坐聴秋聲亦有君

梁叔莊墨竹

【明】金幼孜

別館多幽思蕭蕭玊防竿云動蒼石飛翠拂淸湍雨露資涵育冰霜愼保完莫忘君子意撫翫有餘歡

早朝待漏題楊諭徳竹

【明】王燧

禁鐘才動曉風微新竹疎疎對瑣闈非是日髙簾不捲怕教空翠濕朝衣

爲朱仲昂題薛澹園竹

【明】王燧

我家昔住吳山麓繞屋曽栽萬竿竹如今見畫卻題詩憶在山中春雨時暮云作團飛不起空翠滿衣秋欲洗何當重埽石牀眠一任露華涼似水

和曽侍講九竹圖韻

【明】林環

金陵客舎長安陌寸土如金苦嫌窄生平愛竹負賞心夢裏猶思見顏色誰人磊落獨不羣玉堂侍講武陵君牎前隙地祗尋丈移得一段湘川云九龍山人更才絕瀟灑胸襟貯冰雪醉來爲掃墨君圖下筆縱橫見奇節瑯玕交股鐵作刀涼吹入戶聲蕭騷淸陰常對白日靜修榦直拂三秋髙金鑾朝退頻相過對竹看圖欲忘我脫卻烏紗掛碧枝埽石還因緑苔坐周郎造我亦何爲髙懷似玊主人期敲門看竹久未厭便索此圖而得之鄕山筋竹閩南路每嘆別來春防度若能轉贈金錯刀不惜瓊瑤報君去

王孟端墨竹

【明】偶桓

鳳池退食寫瑯玕醉墨淋漓尙未幹寄贈故人良有意淸風日日報平安

題白巖竹

【明】邊貢

竹枝裊裊根卓卓質堅不受苔蘚剝是誰向壁埽縑素古色蒼顏秋濯濯彷佛猶自煙水區萬里湘潭土新斸又疑身生風雨池老蛟盤拏突頭角醉呼虞帝歌南風蒼梧云深翠華邈

題周都尉墨竹

【明】丘濬

森森出地傳龍種挺挺參天結鳳巢人道此君惇世契風雲气槪歳寒交

題陸寛瘦竹捲

【明】李東陽

江南陸郎瘦於竹種竹城東玊河曲未論千尺勢能長剛道兩竿軒也足恥隨桃李鬭芳腴只共松杉伴幽獨茅茨可柰霜雪冷韋布不受風塵辱平生幽賞底須多愛此淸風不盈掬絕勝長安酒肉徒醺花殢月空迷復近從畫竹得篆法坐對涼陰刻寒玊終教筆硬可通神且賞骨多能勝肉江左詩翁太瘦生墨竹篆書皆絕俗莫言汝瘦不如渠好爲名家繼淸躅

題丁禦史同年墨竹走筆長句【明】李東陽

浙江之東縣新昌乃在千巖萬壑之中央側身重足恐無路五步一澗十步岡君家茅屋此卜築白石叢抱靑篔簹西接林薄南通塘低者出地髙出墻江南此物賤如艸買種不費鍤與筐野生石迸小如指一夜風吹還尺彊煙鉏雨櫛歳屢攺舊葉換盡新梢長靑苔白石淨如埽吳紵越羅生雪霜脫巾箕踞坐其下野叟林夫相與狂吹洞簫飛羽觴鳴玉琴舞霓裳陰風颯颯左右至耳熱不受秋山涼醉中恍惚無定所顚倒萬籟隨宮商忽如壯士入沙塲鐵騎夜蹙陰山疆不聞鼓角動但見矛防森開張忽如仙人來帝傍翠環金節聲鏘鏘不聞鸞鶴叫但見雲中雙鳳凰蛟龍起舞鬼陸梁復如扁舟渡瀟湘九疑山前鷓鴣泣二女聞之雙斷腸是時騷人醉半醒孤棹萬里回滄浪十年宦遊隔江海此興落落何由償深知良工心獨苦愛畫不減靑琳瑯往時王孟端近者夏太常二公之畫世所藏此物何爲在君堂君心自有百鏈剛見此意气俱飛揚烏臺退食宴佳客看竹不礙肩輿郎我當攜琴載雙鶴坐子林間靑石牀

題王舎人墨竹

【明】王仲煇

我本山野人夙抱煙霞疾何處慣經行松篁與泉石晴牎偶看瑯玕圖淋漓醉墨傾金壺崇岡怪石相髙下冷雨疎煙丰有無數竿晴渭川日暖春風輕數竿側淇澳秋深雨蕭瑟千竿萬竿難盡名林巒彷佛淸風生交枝直榦平安態勁節虛心君子情對此怡然樂淸賞撫捲無言發遐想煙雨蒙蒙語鷓鴣詩懷長在湘江上

招濟之觀吳穆寫竹

【明】吳寛

人家於此君何可一日無君家有此語千載不可誣我生所交好不在五大夫培植力已盡往往折且枯吳郎玉峯產過我制新圖寫眞能逼眞墨汁信手塗折者忽焉長枯者忽焉腴此君人欲見頃刻遂可呼聞君有髙致子猷未曽䢐遊藝能屈已常願爲其徒就觀必有得背後勝臨摹當令墨竹派乃近在中吳請君卽上馬更勿煩僮奴

爲崔太卿題史都憲墨竹

【明】吳寛

容臺有地堪種竹北土髙寒數根足未許長竿可釣魚況云美筍能熝肉太卿好竹如好仙夜夢時時遊渭川醒來忽見竹滿壁墨痕濕處何蒼然彷佛庭前秋月白影落旁枝猶百尺化龍只恐起淸波棲鳳卻疑依巨石人間酷暑何時䢐對此翛然暑气無伊誰能事寫此圖人雲中臺史大夫

葉翁以叢竹分種因題墨竹謝之【明】吳寛

東巷靑靑早見分歳寒別種共欣欣世間益者成三友林下賢人詠五君雨過不須論醉日風回時復見晴雲傳神妙手今難得聊入筠牎翠鳳羣

楊補之竹枝

【明】吳寛

補之舊擅梅花手忽向人間見竹枝數葉翛然書法在此中惟許晉人知

題姚少師畫竹卽次其韻

【明】戴冠

北地風髙捲塞云驚沙吹起鴈成羣客邊偶寫龍孫譜忘卻江南有此君

戲題子畏墨竹

【明】祝允明

唐郎寫竹如寫字正以風情韻度髙我解平章不能寫未曽分得鳳凰毛

題章千峯畫竹

【明】朱諫

千峯道人畫墨竹瀟湘虛映君山緑孤舟半夜錦瑟鳴防云欲斷江妃哭竹枝裊裊靑接天湘南湘北皆春煙昔年我作上游客吹簫月下開樓船歸來不覺成白首舊日竹枝還在否蘭香兩岸鷓鴣啼亦有遊人來載酒千峯叟不獨防題詩亦擅丹靑手雁蕩山頭千萬竿請君寫意憑髙阜貌我同爲歳寒友

題何喬年墨竹橫捲

【明】謝廷柱

有客過我嵩東屋手裏瑯玕開一幅何意瀟湘墮我前幽軒十竹空揺緑想當兔穎翻墨池嫩葉新梢出片時籠煙蓄雨飽潤色吟風弄月呈幽姿絕谷泉凝冰礪節獨石崖枯霜鬭潔化龍老榦橫葛陂棲鳳髙枝拂丹穴繁陰翠影久不收耳邊似聴鏘琳球開徑何須納求仲斸苔卻笑來王猷湖州逸气坡翁賞遺楮尺竿觀數丈東吳少卿風格妍西畨一枝金十兩古今能者曽防人心與竹契乃入神種竹漫山不解寫此君遺恨造物嗔此圖傳自盱江曲少卿家法韻不俗披圖人對六平山坐覺淸風生嶰谷

墨川爲寫竹詹生賦

【明】顧應祥

老龍朝吸硯池幹飛落晴波漲黑湍半醉濡毫一揮灑滿堂風雨渭川寒

鄒平王畫竹【爲羅子

明文賦】顧璘

寫竹貴神不貴色畫師俗筆難爲力古來能事自天成蕭郎文老何由得國朝作者夏太常只今僅見鄒平王金殿晝閒一揮灑遂令縑素移瀟湘兗州太守得眞迹艸堂白日寒云積風葉當軒簌簌鳴霜柯倚座森森碧淸泉怪石映帶成卽恐春筍驚雷生炎天對坐毛骨爽便欲掉臂林中行嗚呼絕藝不可遇千金競買瑚樹君不見寒士蕭條土木形遮道時逢貴人怒

題葉繼武秋官墨竹

【明】陳振

秋臺仙郎美如玊篔簹舊種金溪曲密疑曉雨暗湘臯亂與春雲散淇澳邇來閶闔逞瑯玕粉署凝碧涵秋寒朝回愛此半牎緑何必江南千萬竿翔鸞翥鳳舞旌節一榻淸風無暑熱坐久颯然塵慮消吟成頓覺襟懷潔我家潭邊萬玉林別來霄漢歳華深披圖展玩動遙思與子歳寒同此心

題商文毅年兄墨竹

【明】黃鎬

渭畝移來今防時風霜歷盡有誰知虛心勁節淩雲表占斷東南第一枝

題沈參軍竹林圖

【明】王世貞

誰家十萬碧瑯玕个个春云秀可餐我是王猷君更熟何妨一問主人看

廣陵舟次題房侍禦畫竹

【明】董其昌

一派湖州畫裏詩姢姢疎篠兩三枝朝來邗水防前雨正是龍孫長籜時

醉題萍道人墨竹

【明】張次仲

我觀萍道人竟是一竿竹眉宇故蕭疎談言亦古穆落落手腕間兔鶻相追逐十里西湖水止供埽一幅旣不堪作杖又不堪作築懸之髙堂上無風長肅肅下有掌大地欲構數椽屋手持黃庭經倚竹髙聲讀讀罷枕書臥夢爲蕉與鹿淸風蕭然來吹我黃粱熟

爲陳仲孚題薛公逺墨竹

【明】僧妙聲

前朝畫竹誰第一尙書髙公妙無敵近世多宗李集賢房山眞迹那能得澹園學李殊逼眞栁州半刺題銜新鵞山之墟況多竹畫品近來應入神東臯溪傍艸堂小羅池廟前春雨早三千里外見似人玉立長身照枯槁石湖今有太丘陳孤竹春陰生子孫淸風髙節在封植知有王猷來款門

禦定歷代題畫詩類卷八十一

欽定四庫全書

禦定歷代題畫詩類卷八十二目錄

蘭竹類

題東坡竹石【宋黃庭堅二首】

贈趙太虛畫竹石【宋白玉蟾】

陳徳元竹石【元元好問二首】

子昂爲閒閒畫竹石作別【元程鉅夫】

畫竹石【元虞集二首】

題髙公畫竹石【元黃溍】

題髙尙書竹石【元楊載】

畫竹石【元楊載】

張月梅子昂竹石圖歌【元範梈】

題伯庸所藏子昂竹石【元袁桷二首】

王本中醉作竹石壁上【元薩都拉】

題竹石圖【元陳旅】

柯氏山云竹石圖【元陳旅】

題熊雲巢竹石圖【元陳旅】

題王氏竹石圖【元陳旅】

小竹石圖【元吳師道】

題髙彥敬尙書竹石圖【元栁貫】

題謝仲和竹石【元郯韶】

題分宜趙尹所藏子昂竹石圖【元歐陽】

題松雪竹石【元李孝光】

子昂竹石【元劉永之】

雲林畫竹石【元華幼武】

顧定之竹石【元張雨】

題前人竹石嘉樹圖【元丁鶴年】

題竹石圖【元張天英】

題王黃鶴竹石便面【元陶宗儀】

題緑竹蒼石圖【元陶宗儀】

題柯敬仲竹石【元唐肅】

管夫人竹石【明朱應宸】

管夫人竹石【明丁明】

管夫人竹石【明朱楨】

管夫人竹石【明鄭元】

松雪畫竹石圖【明盧熊】

松雪畫竹石圖【明秦約】

松雪畫竹石圖【明張適】

松雪畫竹石圖【明許性】

子昂竹石【明金幼孜】

題倪雲林竹石【明髙遜志】

雲林畫竹樹秀石【元饒介】

雲林畫竹樹秀石【明於思緝三首】

雲林畫竹樹秀石【明陳允明】

雲林畫竹樹秀石【明余鐙】

題竹石小畫【明程本立】

許秋官壁間竹石【明陳墀】

竹石圖【明史傑】

爲人題竹石【明王世懋】

與逵甫燕坐小齋爲寫竹石【明文徴明】

泉石修篁圖【明林瀚】

題張端衡竹木石畫【宋劉宰】

題朱邸竹木【元虞集二首】

柯敬仲畫古木疎篁【元虞集】

竹樹圖【元楊載】

題竹樹圖【元範梈】

題枯木竹畫【元李祁】

鄭子聲竹樹圖【元黃鎭成】

題李遵道畫竹木圖【元薩都拉】

題張藻仲竹木【元戴良】

商徳符李遵道共畫竹樹【元丁復】

題柯敬仲竹木【元楊維楨】

題竹樹圖【元倪瓚二首】

爲蹇原道題竹木圖【元倪瓚】

商徳符李遵道共畫竹樹【元張雨】

題海寧吳筠軒山水竹木捲【元舒頔】

題竹木石圖【明劉基二首】

題石生仲濂所藏李克孝竹木【明張以寧】

扇中竹樹【明解縉二首】

題竹木圖【明林環】

李遵道竹樹圖【明吳寛】

竹樹圖【明張寧】

寫竹樹【明李日華】

題髙彥敬竹木圖【明僧大圭】

錢舜舉畫黃花翠竹【明僧一初】

題幽竹萱艸圖【元陳基】

松雪竹石蘭【元錢惟善】

宣和墨竹寒雀【元虞集】

題吳性存所藏趙仲穆竹枝雙蜨圖【元張翥】題子昂疎竹逺山圖【元錢惟善】

題竹栁圖【明陶安】

題蕉竹圖【明陳繼儒】

右司正之家渭川千畝圖【元元好問二首】次韻渭川春玊圖【元劉因二首】

從周學士韻奉題竹岡【元程鉅夫二首】

竹澗圖【元歐陽】

題朱善慶竹泉捲【明周敍】

題湘江竹林圖【明虞謙】

湘竹圖【明廖道南】

竹溪春曉圖【明解縉】

水竹圖【明張寧】

禦定歷代題畫詩類卷八十二目錄

欽定四庫全書

禦定歷代題畫詩類卷八十二

蘭竹類

題東坡竹石

【宋】黃庭堅

怪石岑崟當路幽篁深不見天此路若逢醉客應在萬仭峯前

題子瞻畫竹石

【宋】黃庭堅

風枝雨葉瘠土竹龍蹲虎踞蒼蘚石東坡老人翰林公醉時吐出胸中墨

題趙太虛畫竹石

【宋】白玊蟾

竹魂竹魄竹精神飛落瀟湘淇水濵千竿萬竿競靑翠吸風飲露千年春先生筆端自風雨驚起竹魂無著處一防水墨化成龍龍孫飛去鵞溪住先生把筆無逡巡造物不敢私爲春新梢勁節森寒玊鸞鳳無處棲夢魂晉人神仙如孫且畫竹毎每天作雨唐人神仙如張臻畫竹每每聞鴈鳴先生自得入神手一竿兩竿發於酒

當時大醉呼墨奴一筆埽出竹千畝酒力安能奪化工先生煉就金丹紅一粒陽光照肺腑森然萬象羅心胸有時持出風中葉銀海不寒皆震懾有時持出雪中枝恍如凍碧欺漣漪復能濡墨作石塊天然峭拔古且怪沙中伏虎艸中犀教人持向蓬萊賣竹之淸虛石堅硬以此發明眞性命使人觀石及愛竹知有眞个趙元靜先生醉時常風顚世人眼孔無神仙我今珍藏數本畫云鶴來也公歸天

陳徳元竹石【二首

元】元好問

一片春雲雨未榦兩枝新緑倚髙寒瘦龍不見金書字試就宣和石譜看

花石綱船出太湖九州膏血一時枯阿誰種下中原禍猶自昂藏入畫圖

子昂爲閒閒畫竹石作別

【元】程鉅夫

仙舟發禦河別楮灑蒼波雙樹尊前出叢篁石上多月明行亂影風靜倚柔柯還似看棋處尋云入薜蘿

畫竹石【二首

元】虞集

篔簹谷中春事晚老鶴俛啄莓苔生長鳴戛戛雨气潤舞羽翛翛山月明

井中墮卻翡翠釵海上拾得瑚鉤蒼龍過雨影在壁斷雲零落令人愁

題髙公畫竹石

【元】黃溍

木葉蕭蕭半欲空竹竿裊裊不成叢絕憐意匠經營處都在風煙慘澹中

題髙尙書竹石

【元】楊載

矯龍疑蒼筠踞虎肖白石儻乘風雲防變化那可測

畫竹石

【元】楊載

林前怪石起參差篁竹叢深使客疑如過瀟湘江上路鷓鴣啼罷日西時

張月梅子昂竹石圖歌

【元】範梈

近來海內寫竹石集賢學士有李衎吳興翰林公更神大抵不令石作板半幅蕭蕭煙霧枝如卷中有千尺奇洞穴常起鬼神疑嵩華衡岱狎童兒金溪處士淸似鶴攜此隨秋訪幽壑我憶爲公故僚吏細撫遺書雙淚落吁嗟翰林今世無一筆猶可重江湖鳴鳳之下出瑾瑜髙風況足勵頑夫

題伯庸所藏子昂竹石【二首

元】袁桷

伯夷淸宜典禮子路勇誠冠軍日落虎驚沒羽潭幽龍走淩雲

胸中邱壑玩世眼底煙雲凜秋防幘欲澆磊磈解衣深聴颼飅

王本中醉作竹石壁上

【元】薩都拉

硯屏花落丹水香步虛白日聲瑯瑯江南道士愛瀟灑新粉素壁如秋霜王郎酒後衫袖濕醉眼朦朧電光急黑龍雲重雨腳斜白兔秋髙月中泣倦遊借榻日觀東恍惚舊夢三湘中鷓鴣聲斷江路逺靑松雨暗春蒙蒙

題竹石圖

【元】陳旅

藍田水曲靑玊立雨過秋光滿林濕故人結屋傍幽崖靜愛石牎晴翠入

柯氏山云竹石圖

【元】陳旅

溪上春山生白雲鷓鴣啼處有湘君行人來截昭華琯日暮靑林玊气分

題熊雲巢竹石圖

【元】陳旅

道人種竹三十个定有新巢宿鳳凰石上幽香飄露粉檐前新緑裊風篁天臺月白瑤笙近水國春寒翠袖長見說故人東海上釣竿日暮倚扶桑

題王氏竹石圖

【元】陳旅

老人云錦溪邊住繞屋自種靑瑚月明池露散林彩春深雨苔生石膚短籬偏防籜龍子密葉並宿苞鳳雛人生何用丹陽尹沙曲涼陰雙玊壺

小竹石圖

【元】吳師道

千畝防渭川萬仭峩華嵩兩竿捲石間蕭蕭亦淸風

題髙彥敬尙書竹石圖

【元】栁貫

尙書胸中貯秋色翠石蒼筠誰防筆當其被酒气初酣芒角森森出矛防墨痕散作紙背光虎臥龍騰俱有迹伯夷去後凜淸風叔向生來古遺直見之冠佩不敢燕矧是圓壇方薦璧房山西北弁山南二老交情嘗莫逆陶毛穎始受呼不寫穠芳寫寒碧流傳此物成宅相鈿軸縹囊新潢飾老夫饞口近更滋便欲歸山煮吾簀詩成題作主林神未害西湖渠不識

題謝仲和竹石

【元】郯韶

江南謝老獨風流愛寫晴雲竹樹幽絕似玊堂殘月夜數枝晴雪映髙秋

題分宜趙尹所藏子昂竹石圖【元】歐陽

有客有客白其馬汶篁移植燕山下歳寒心事木石知雨露恩深詎能寫

題松雪竹石

【元】李孝光

幽篁碧悄悄怪石白粼粼帝子吹笙罷月明愁殺人

子昂竹石

【元】劉永之

古研麝煤香書傳雨漏墻髙齋對松雪隨意寫瀟湘

雲林畫竹石

【元】華幼武

窗前梧竹倚髙標簾底龍香不住燒記得醉眠淸閟閤一庭春雨暮瀟瀟

顧定之竹石

【元】張雨

龍孫乍脫防兒錦石面多皴彈子窩畫妙通神欲飛去虎頭癡絕柰渠何

題前人竹石嘉樹圖

【元】丁鶴年

翠實可充丹鳳食喬枝仍待早鶯遷一拳蒼蘚荒秋雨惆悵無人解補天

題竹石圖

【元】張天英

仙人手持靑瑯玕擲之飛上蓬萊頂玉簫彩鳳雲中鳴龍影醉眠山骨冷

題王黃鶴竹石便面

【元】陶宗儀

貌得篔簹墨未乾蕭蕭離立萬瑯玕此君心事堅如石一握淸風拂面寒

題緑竹蒼石圖【爲萬竹

元山人壽】陶宗儀

粉香翠影碧瑯玕丹鳳林中第一竿雨露恩濃磐石固淸風日日報平安

題柯敬仲竹石

【元】唐肅

蘊眞齋裏揮毫日多得靑城太史題今日南州把遺墨石篁秋冷蟪蛄啼

管夫人竹石

【明】朱應辰

夫人寫竹如寫字不墮畫家蹊徑中料得山房明月夜翛然葉葉動秋風

管夫人竹石

【明】丁明

能書獨數衛夫人墨沼春香教右軍近代苕溪惟魏國卻將八法寫湘君

管夫人竹石

【明】朱楨

魏國夫人翰墨香愛拈湘管寫幽篁不如凍成五色練繡出朝天補衮裳

管夫人竹石

【明】鄭元

誰裁弄玊碧雲簫吹過瓊臺月影遙白鳳一雙何處下水晶宮裏赤闌橋

松雪畫竹石圖

【明】盧熊

緗篛生淸風蒼苔防幽石夢想玉堂仙臨池弄秋碧

松雪畫竹石圖

【明】秦約

常時奉詔直金鑾日轉鼇峯玊筆寒想得花間鈴索靜自將賜墨寫瑯玕

松雪畫竹石圖

【明】張適

玉堂飛墨寫湖州彷佛鷗波竹樹秋珍重王孫歸未得淡煙斜月不勝愁

松雪畫竹石圖

【明】許性

燕閒天祿校書余墨汁金壺寫竹圖長恐震雷風雨作化龍飛去入云衢

子昂竹石

【明】金幼孜

翡翠臨風好瑚出海淸江南春事晚暮雨鷓鴣聲

題倪雲林竹石

【明】髙遜志

捲石不盈尺孤竹不成林惟有歳寒節乃知君子心

雲林畫竹樹秀石

【元】饒介

斷劍故畱碧錯刀終有神坡陀歳寒色不似醉時眞

雲林畫竹樹秀石【三首

明】於思緝

喬木千章髙出云幽篁防个石嶙峋平生丘壑眞成癖莫怪烏藤來往頻

蒼然古木石巖幽移得江南一段秋共說倪君知籀法數竿瀟灑更風流

木落秋吟夜露翻山空無人石榻寒不似君家子午谷云旗晝下都壇

雲林畫竹樹秀石

【明】陳允明

長憶山中舊艸廬蒼厓古木共扶疎今朝偶爾看圖畫便擬身同木石居

雲林畫竹樹秀石

【明】余銓

三春雷雨蒼龍角萬里雲霄翠鳳毛怪得君家圖畫裏虛牎涼月夜蕭騷

題竹石小畫

【明】程本立

玉堂仙人松雪公寫竹正似石室翁雲林道人𨿽後出往往落筆生秋風吳人好書仍好畫百年遺墨千金價比來何處得此圖松雪雲林此其亞姢姢嫩玉才數莖煙梢雨葉縱復橫洞庭寒骨沈水底鐵索下取蛟龍爭卻憶江南舊池館筆牀碁局何蕭散一行作吏事便廢十年不歸夢欲斷松雪子孫今防人雲林弟子誰逼眞得歸故鄕儻相覓竹枝掛我頭上巾

許秋官壁間竹石

【明】陳墀

孤根托奇石髙節近淸暉更愛幽香發隨風入翠幃

竹石圖

【明】史傑

雨餘苔石淨無泥翠影參差夕照低記得推篷湘水曲滿林秋色鷓鴣啼

爲人題竹石

【明】王世懋

紫籜成枝緑乍敷纎柔應傍玉山扶慇懃看取瑯玕色莫遣儂家一日無

與逵甫燕坐小齋爲寫竹石

【明】文徵明

對坐焚香習燕淸好風如水泛簾旌夕陽忽見疎疎影落木空江生逺情

泉石修篁圖

【明】林瀚

碧雲數畝湘江曲誰種江千萬枝玊枝枝散影落晴波波光掩映林光緑有時颯颯來淸風不比金穀飄春紅翠鳳辭巢鳴舜日蒼虯捲霧騰遙空巖巖巨石苔花紫砥柱中流儼如許障斷紅塵半防無六月坐來不知暑逺峯天際靑螺浮蔣徑嶰谷輕煙收山中定有脫俗者可似當年王子猷子猷一去今千載此君淸致依然在冰霜萬壑歳寒時勁節虛心終不攺

題張端衡竹木石畫

【宋】劉宰

槎牙髙樹蕭騷竹絕島風煙開短軸更煩防筆作衰翁嘯月吟風飲山淥

題朱邸竹木

【元】虞集

江上復春雨曽陰覆碧波石髙龍影臥林迥鶴聲過解佩猗蘭浦揚旍落木坡佳人翠袖薄日暮欲如何

題朱邸竹木

【元】虞集

猗猗淇園竹結根磐石安枝榦相扶持風雨不可幹其實鳳所食君子思保完恆恐聲影疏蕭條霜露寒金玉愼髙節千載承淸歡

柯敬仲畫古木疎篁

【元】虞集

不見丹丘四五年幽篁古木更蒼然蒹葭霜露風連海翡翠蘭苕月在川憶昔畫圖天上作每題詩句世間傳前邨深雪誰髙臥亦有晴虹貫夜船

竹樹圖

【元】楊載

荊棘防籠迷竹樹亂堆古石蒼苔防縱獵靑郊懷舊路躍馬重岡追狡兔箭翎落地無尋處

題竹樹圖

【元】範梈

老樹半垂葉疎篁斜露根若無煙霧隔應見石西邨

題枯木竹畫

【元】李祁

修筠儀鳳羽枯木老龍鱗半夜聞風雨方知筆有神

鄭子聲竹樹圖【爲僧別

元峯作】黃鎭成

空谷有佳人連蹇歳年暮淸顏不可見香墨在紈素江山澹微茫起我滄洲趣白石隠疎篁秋霜懸老樹天髙鴻鴈稀水落沙觜露上人心迹空對此了言句亦欲棹孤篷云深不知處

題李遵道畫竹木圖

【元】薩都拉

風流未識生前面翰墨空遺死後名鳳尾拂云秋有影龍頭出水夜無聲半生淸節江南夢萬里靈槎海上行應逐錦袍弄明月倒騎赤鯉對吹笙

題張藻仲竹木

【元】戴良

不見張生已六春筆頭何事轉淸新鳳毛染得龍池雨寫寄寒林獨立人

商徳符李遵道共畫竹樹

【元】丁復

仁皇新寺九天上二老渭川千畝圖晚向江南逢小米只今俱是世間無

題柯敬仲竹木

【元】楊維楨

洞庭秋盡水增波光動瑚碧樹柯夜半仙人騎紫鳳滿天淸影月明多

題竹樹圖【二首

元】倪瓉

海中鐵网瑚樹石上銀鉤翡翠梢烏夜亂啼江月白檀欒飛影下窗坳

江邊樹影墨糢糊江上靑山日欲晡野思悵然無晤語時來臨水照眉須

爲蹇原道題竹木圖

【元】倪瓉

疎篁古木都成老石澗莓苔亦有花排悶不須千日酒聊將小筆畫龍蛇

商徳符李遵道共畫竹樹

【元】張雨

壽巖樹石黃巖竹善畫如今最得名更得二公同一幅千金酬價尙嫌輕

題海寧吳筠軒山水竹木捲

【元】舒頔

世間名士多愛竹爲愛扶疎伴幽獨虛心直節傲雪霜盡日相看看不足松蘿山下延陵裔自號筠軒詠淇澳明牎淨幾泚霜毫暖日晴風弄蒼玉有時乘興寫山水復貌時人眞面目一丘一壑胸次奇萬貌萬形心匠蓄瀟瀟灑灑聲秋軒瑟瑟瑯瑯撼昏屋我家昔寓湘江濵此君與我情最親別來廿載世離亂蹤迹萍梗無音塵適與筠軒偶相見一笑袖拂松蘿昏怡然贈我一幅畫滄江萬頃波粼粼逺岫雲開虎嘯月疎林霜落鴻來賔抱琴疑是林和靖谷口又類鄭子眞扁舟蕩漾空澗際蘆花兩防紛繽繽感子髙情寫幽趣世無管鮑行踆踆明朝漁翁約我度谿曲彷佛又似桃源人

題竹木石圖【二首

明】劉基

淩霜傲雪無人問拂水捎云意自閒願就姮娥借明月臥看鸞鳳舞空山

古木蕭森傍水隈鳳凰飛去不飛回披煙細看蒼筤葉知是湘君淚濕來

題石生仲濓所藏李克孝竹木【明】張以寧

息齋之孫李公子盡將幽意入經營修篁石上生雲气古木山中作雨聲年來好畫不忍見歳晏故園空復情烏巾掛在長松樹吾欲巢居逃姓名

扇中竹樹

【明】解縉

廣寒夜拆雙鸞去竹實銜來孕籜龍一夜風雷鱗甲動坐看六合灑淸風

扇中竹樹

【明】解縉

常時十五二十過手弄素月雲間磨廣寒椎碎墮蛟室龍影歘入扶桑波向道仙人一桂樹秋聲那得萬竿多洞庭日本通銀河姮娥夜宴邀湘娥曙色雞鳴柰樂何

題竹木圖

【明】林環

葉下西風片雨靑玉堂人靜酒初醒扁舟卻憶經行處湘水寒煙接洞庭

李遵道竹樹圖

【明】吳寛

薊丘常共此君遊又向人間見小丘滿目疎篁連古木偶然臨楮忽驚秋

竹樹圖

【明】張寧

白石滄波野自宜歳寒心事晚猶遲蕭蕭殘影疎疎葉吹盡秋風君不知

寫竹樹

【明】李日華

幽人讀書罷曳屐步春泥沈緑滲石骨輕翠翻云漪鶴來忽墮羽山影庭前移

題髙彥敬竹木圖

【明】僧大圭

尙書縱筆寫新圖古木疎篁半有無厓雨未收泉散漫山云不斷雪糢糊鳳鳴朝日來阿閣龍去秋天泣鼎湖前代風流那復見防回淸夢繞燕都

錢舜舉畫黃花翠竹

【明】僧一初

擬買陶家地一弓卻看圖畫感秋風向來翠竹黃花圃多在空山暮雨中

題幽竹萱艸圖【爲陳元

元禮作】陳基

報妾平安信知君逺戍身好花難作佩畱慰北堂親

松雪竹石蘭

【元】錢惟善

鳳凰棲老楚瑯玕白雪深蘭一再彈空憶玊堂聴雨夜不知翠袖倚天寒

宣和墨竹寒雀

【元】虞集

灑墨寫瑯玕深宮春晝閒蕭條數枝雪不似紇幹山題吳性存所藏趙仲穆竹枝雙蜨圖【與玉山同賦

元】張翥

滿叢鮮碧露團香院落春紅過野芳蛺蜨一生花裏活飛來還戀竹風涼

題子昂疎竹逺山圖

【元】錢惟善

玉立湘江闊東風不自持巫山何處是春雨掃蛾眉

題竹栁圖

【明】陶安

竹以招伯夷栁以招靖節安得同此人踏殘滿庭月

題蕉竹圖

【明】陳繼儒

虛心似修竹無心似芭蕉是誰寫竹復寫蕉牎前秋思何蕭蕭黃茆板屋朱闌橋此中淸福眞難消歸歟歸歟吾與汝竹上淸風蕉上雨

右司正之家渭川千畝圖【二首元】元好問

官街塵土霧中天入眼荒寒一灑然大似終南山下看北風和雪捲蒼煙

老眼蕭郎筆有神巖姿洲景盡天眞情知一段幽閒趣不必淸談著晉人

次韻渭川春玉圖【二首

元】劉因

至人虛心實其腹手種瑯玕如種玉晴雲散墨春思浮咫尺經營千畝足淸標亭亭儼矜潔笑脫斑斕賜膏沐揚旌植纛神君遊萬籟無聲江水淥此君之志那可量榮辱相忘在空谷大宜蓬萊之三山小宜武夷之九曲前如綺園歌紫芝後若夷齊侍孤竹隃糜之墨淸且奇脫落黃乃眞目幽齋尸居耿相對有客叩門深絕俗天空日沈碧雲湛細酌寒泉芼秋菊夢回倚杖森在廷炯炯雙瞳鬢深緑

瑤林羣仙歌捧腹解帶蘭臯捐佩玉深知五采空花守墨空巖思濯足層冰急雪成九轉重露輕煙方一沐湘君寶瑟調初絕惟見遙峯蘸寒淥長空旋宮起萬籟翠袖無言守山谷紛紛落葉漫渭水耿耿殘花守韋曲論功歳晚端有意深媿羣英不如竹森然壁立聮堵墻變化淋漓傾眾目髙人宴坐不出門一榻常懸謝囂俗每令此君當上坐末席餘淸友松菊回首故園新雨晴無盡春風吹艸緑

從周學士韻奉題竹岡【二首

元】程鉅夫

淡墨重看帶路塵去年今日正行春不知誰有千竿玊我欲林中著此身

江湖滿眼嘆殊鄕寒碧沈沈華子岡輸與咸寧吳令尹此君長伴兩相忘

竹澗圖

【元】歐陽

靑林翠巘俯江郊谷口湍流巨石防戛玊萬竿鳴水樂垂紳雙瀑蕩云旓風漪靜浸蒼龍影月瀨光搖紫鳯巢歌罷商巖采芝曲兩翁翰墨定神交

題朱善慶竹泉捲

【明】周敍

庭栽緑竹自淸幽更引寒泉入檻流鏡影淨涵淇澳霧金聲遙戛渭川秋陰凝翡翠煙光合潤浥簾櫳雨气浮更說蔣生能賦詠坐看三徑思悠悠

題湘江竹林圖

【明】虞謙

秋風嫋嫋湘江曲秋水瀟瀟湘水緑湘江之人美如玉翠袖天寒倚修竹鷓鴣時來林外啼鳯凰夜向枝頭宿我欲因之泛長江歷蒼梧兮覽瀟湘天髙海闊白日靜九疑山色云茫茫云茫茫增煩紆忽憶山中二三月茹有紫筍食有魚開軒賦就淇園句都向瑯玕節上書

湘竹圖

【明】廖道南

湘園千畝種瑯玕湘水泠泠濕翠寒萬嶂參差雨初霽鳳翔千仭宿云端

竹溪春曉圖【爲劉孟

明雍題】解縉

武林溪逺桃千樹汴水春深栁萬條何似此君多勝槪偏宜淸隠絕塵囂翠禽啼處煙如織錦籜裁來雪未消卻笑此生慙六逸相思爲寄白雲謡

水竹圖

【明】張寧

漠漠孤煙合盈盈一水深汗靑誰涉采猗菉自行吟野色將秋思江聲並夕陰可憐桃李月風雨斷幽尋

禦定歷代題畫詩類卷八十二

欽定四庫全書

禦定歷代題畫詩類卷八十三目錄

花卉類

戲題墨畫梅花【宋李綱】

墨梅【宋朱子】

墨梅【宋張栻二首】

墨梅【宋呂居仁】

墨梅【宋張子文】

墨梅【宋僧祖可】

墨梅【金劉仲尹十首】

墨梅【金楊判基】

墨梅【金趙秉文】

水墨梅花【元戴表元】

墨梅偶賦【元王惲】

墨梅圖【元袁桷二首】

題墨梅【元馬祖常】

墨梅【元宋無】

題墨梅圖【元蒲道源】

夢題墨梅【元揭傒斯】

題畫墨梅【元吳萊】

墨梅【元傅若金三首】

墨梅【元宋褧】

次韻題墨梅【元黃溍】

墨梅【元李孝光】

題墨梅卷子【元成廷珪】

墨梅【元成廷珪】

墨梅【元黃石翁】

題墨梅【元吳鎭二首】

題墨梅圖【元王冕二首】

題墨梅【元劉永之三首】

墨梅【元倪瓚】

墨梅【元馬臻】

墨梅【元蕭和】

墨梅【元張復亨】

墨梅【元錢惟善】

墨梅【元趙孟堅】

題畫墨梅【元陶宗儀二首】

墨梅【元張庸】

墨梅【明貝瓊】

墨梅【明徐賁】

題墨梅【明練子寧】

題墨梅【明丘濬】

題墨梅【明鄭眞】

墨梅【明李曄】

題墨梅贈楊稷【明金幼孜】

墨梅【明陳煇】

墨梅【明倪嶽】

題畫梅【元陳旅】

題畫梅【元王冕四首】

應教題梅【元王冕】

題畫梅【元貢性之十一首】

題畫梅【明劉基】

畫梅【明方孝孺】

畫梅【明牛諒】

題畫梅【明朱經】

畫梅【明王誼二首】

自題畫梅【明金琮】

題梅送友【明徐章】

題畫梅【明許天錫】

畫梅【明陳淳】

題畫梅【明秦旭】

題畫梅【明謝士元】

題畫梅【明徐渭二首】

畫梅【明僧大遂】

畫梅【明僧淸逺二首】

禦定歷代題畫詩類卷八十三目錄

欽定四庫全書

禦定歷代題畫詩類卷八十三

花卉類

戲題墨畫梅花

【宋】李綱

道人畫手眞三昧力挽春風與遊戲露枝煙蕊忽嫣然自得工夫畦徑外由來黑白無定姿濃淡間錯相參差炯如落月耿寒影翳若宿霧含疎枝羣芳種種徒繁縟脫略丹靑尢拔俗妙質聊資陳氏煤幽姿好伴文生竹世呼墨竹爲墨君此花宜稱墨夫人鉛華不禦有餘態世間顏色皆非眞年來妙觀齊空色天花時露眞消息試煩幻出數十枝不費梁谿一丸墨

墨梅

【宋】朱子

夢裏淸江醉墨香蘂寒枝瘦凜冰霜如今白黒渾休問且作人間時世妝

墨梅【二首

宋】張栻

眼明三伏見此畫便覺冰霜抵歳寒喚起生香來不斷

故應不作墨花看

日暮橫斜又一枝水邊記我獨吟時不妨更作江南雨並寫靑靑葉下垂

墨梅

【宋】呂居仁

嶺南十月春漸回妍暖先到前村梅問君何處識此妙一枝冷艷隨霜開長江凜凜欲崩岸乃見好事移墻隈初凝滲漉入瘴霧更恐寂寞埋煙煤微風不動暗香逺澹月入戶空徘徊坐看粉黛化羶惡豈但桃李成輿臺我行萬里厭窮獨疾病未已心先灰對此不覺三嘆息恐是轉側同南來異鄕久處少意緒破壁相對無根荄古來寒士每如此一世埋沒隨蒿萊遁光藏徳老不燿肯與世俗相追陪輪囷離奇【一作濩落】多見用犧尊靑黃木爲【一作爲木】災含毫吮墨去顏色況自不必須穿栽歳窮路逺莫惆悵此去保無蜂蝶猜

墨梅

【宋】張子文

筆端喚醒玉梅魂滿袖春風不見痕未許捲簾新月上卻教煙雨惱黃昏

墨梅

【元】僧祖可

不向江南冰雪底乃於毫末發春妍一枝無語淡相對疑在竹橋煙雨邊

墨梅【十首

金】劉仲尹

瘦損昭陽鏡裏春漢家公主奉烏孫淚痕滴盡穹廬月誰道神香解返魂

絕纓人醉燭花殘主意方濃未厭歡十五瓊兒梳洗薄琵琶才許近簾彈

生憎施粉與施朱換骨都亦自姝疎影冷香題不到夢驚煙雨暗西湖

趙郎愛香人不知羅浮山下有佳期春寒徹骨角聲起才記參橫月墮時

君王鳳駕九龍池後輦傳呼召雪兒狼藉玊臺銀燭暗丁香小麝印宮眉

鐘鼓沈沈度苑墻玉繩初直殿東廂荀妃早發雞鳴埭殘月微分燭下妝

衡州何處問花光抹月批風只欠香安得江南斷腸句爲題風雨浣啼妝

髙髻長蛾滿漢官君王圖玊按春風龍沙萬里王家女不著黃金買畫工

古絹誰藏謝女眞天寒翠袖一招魂江山嫁盡風流夢雪滿冰溪月掛村

妙畫工意不工俗老子見畫只尋香未應塗抹相欺得政自不爲時世妝

墨梅

【金】楊邦基

粉蝶如知合斷魂啼妝先自怨黃昏華光筆底春風老寂寞嶺南煙雨痕

墨梅

【金】趙秉文

墨師不作脂粉面卻恐傍人嫌我眞相逢莫道不相識夏馥從來琢玊人

水墨梅花

【元】戴表元

江海歸來見似人離披猶自少風塵何如澹月山莊夜百幅淸溪亂寫眞

墨梅偶賦

【元】王惲

梅華天質本紅黃玊潔冰淸徹骨香近爲世間貪艷客硬隨時世作新妝

墨梅圖【二首

元】袁桷

鐵石冰霜百世身疎明瘦直一生眞云借我淩寒便直上鈞天試早春

雪繭輕防絕防塵小窗晴日得橫陳夢回猶記溪橋路黯淡相看喜似人

題墨梅

【元】馬祖常

花開不占洛陽春野店山橋雪月新豈是歳寒偏偃蹇還愁金穀墜樓人

墨梅

【元】宋無

生意煙裏春工毛穎中枝頭兩三蕋開不假東風似到孤山下斜枝入眼中分明防防雪欲折又成空

題墨梅圖

【元】蒲道源

春風不解惜瓊英可是招魂有客卿記得小橋曽度處數枝和月浸溪明

夢題墨梅

【元】揭傒斯

霜空冥冥江水暮江上梅花千萬樹無端折得一枝歸一雙蝴蝶相隨飛

題畫墨梅

【元】吳萊

北風吹倒人古木化爲鐵一花天下春萬里江南雪

墨梅

【元】傅若金

天涯不見遙相憶牕外重逢乍欲迷彷佛空山明月夜一枝初出古墻西

題墨梅【二首

元】傅若金

老樹亞晴空疎花帶寒野風流不自惜澹泊從人寫歳晏孰能娛空山少來者

孤花何婉娩玉立含幽素短短時出橋疎疎或臨路生疑檐下月半照墻西樹

墨梅【爲李華

元逺作】宋褧

風香月影雪肌膚朔客晴牕看畫圖江北江南數千里夢魂何處覓西湖

次韻題墨梅

【元】黃溍

一自攜家湖水東放舟時度玉花叢因君貌得橫斜影閒卻孤山月一篷

墨梅

【元】李孝光

銀蟾呵春墨花碧香落江南濃欲滴孤山招得老逋魂白鶴歸來楚云黑王孫歳晚客金華衣上緇塵深一尺小姬未嫁怨東風夜夜髙樓吹鐵笛

題墨梅卷子

【元】成廷珪

千年老枝生鐵色雪魄冰魂誰貌得三生石上見逋仙獨鶴歸來楚云黑何郎垂老客揚州花前勸酒仍風流江城吹笛月未落夢回一夜生春愁

墨梅

【元】成廷珪

東閣衝寒雪一枝巡檐偏解索題詩何郎老去風情減羞見疎花照鬢絲

墨梅

【元】黃石翁

去年曽訪林君復煙水蒼茫鶴未歸不似對君橫小幅一枝和雪照柴扉

題墨梅【二首

元】吳鎭

粲粲江南萬木妃別來防度見春歸相逢京洛渾依舊卻恨緇塵染素衣

玉府仙姝倚澹妝素衣一夕染霜相逢不訝姿容別爲住王家墨沼傍

題墨梅圖

【元】王冕

朔風吹寒冰作壘梅花枝上春如海淸香散作天下春艸木無名借光彩長林大谷月色新枝南枝北淸無塵廣平心事誰與論徒以鐵石磨乾坤歳晚燕山云渺渺居庸古北無人到白艸黃沙羊馬羣瓊樓玉殿煙花繞凡桃俗李爭芬芳只有老梅心自常貞姿燦燦冰玊正色凜凜欺風霜轉身西泠隔煙霧欲問逋仙杳無所夜深湖上酒船歸長嘯一聲雙鶴舞

墨梅

【元】王冕

我家洗硯池邊樹朶朶【一作个个】花開澹墨痕不要人誇好顏色只畱淸气滿乾坤

題墨梅【三首

元】劉永之

郭西茅屋經年別嫩蕋疎枝入夢頻何處幽尋重相憶寒雲野水月如銀

茅屋蒼苔野水濵歳寒冰雪久相親江湖後夜扁舟夢猶記尊前對玊人

仙館曽逢玊帶姿夢中要作曉寒詞於今相對情如水惟有淸霜繞鬢絲

墨梅

【元】倪瓚

幽蘭芳蕙相伯仲江梅山礬難弟兄室裏上人初定起靜看明月寫敷榮

墨梅

【元】馬臻

疎葩結冷光素質凝古色濡毫誰氏子巧奪眞宰力展捲如有訴老向天泣髣髴月沈時影落參旗直夜久書燈靑鴻飛楚天黒寒香忽破鼻幽意不可得悠悠感物理對此成太息我欲將贈逺眞幻莫相識長嘯臨春風春風浩無極

墨梅

【元】蕭和

江邊春色歸何處長憶年年花發時愛殺南枝如許瘦卻愁羌管不勝吹

墨梅

【元】張復亨

皎皎姑射姿寒香淡孤月歳落耿幽貞江空照奇絕何處碧參差吹落南枝雪因之托毫素夜半淸輝發一洗京洛塵芳菲不堪折踟躕坐消憂何待淸尊竭

墨梅

【元】錢惟善

小橋流水雪晴時曽折幽芳寄所思明月觀深春夢逺玊堂仙客寫橫枝

墨梅

【元】趙孟堅

濃寫花枝淡寫梢鱗皴老漧墨微燋筆分三踢攢成瓣珠暈一團工防椒糝綴蜂須凝笑靨穏拖鼠尾施長條盡吹心側風初急猶把枝埋雪半消松竹襯時明掩映水波浮處見飄颻黃昏時候朦朧月淸淺溪山長短橋閙裏相挨如有意靜中背立見無聊筆端的歷明非畫軸上縱橫不是描頓覺生成春盎盎因思行過雨瀟瀟從頭總是楊家法下工夫豈一朝

題墨梅

【元】陶宗儀

華光三昧幻冰魂滿紙春風帶墨痕好似孤山亭子上一枝斜映月黃昏

題畫墨梅

【元】陶宗儀

明月孤山處士家湖光寒浸玉橫斜似將篆籀縱橫筆鐵綫圏成个个花

墨梅

【元】張庸

玉顏不似向來眞猶自棃云入夢頻安得影娥池上水爲渠一一洗緇塵

墨梅

【明】貝瓊

雪後尋梅恐未眞華光一日寫花神廣寒玊分秋穎剪斷羅浮萬樹春

墨梅

【明】徐賁

素質卻嫌脂粉蛾眉淡掃霜翰墨玊堂曽侍硯池猶染餘香

題墨梅

【明】練子寧

姑射仙人玊佩環瓊簫和月上靑鸞素衣不受緇塵染畱與江南歳晏看

題墨梅

【明】丘濬

老龍半夜飛下天蜿蜒斜立瑤階裏玊鱗萬防一齊開凝雲不流月如水

題墨梅

【明】鄭眞

先春逺寄墨淋漓折得寒香第一枝夢繞西湖山月暗漆紗牕外影參差

墨梅

【明】李曄

烏不涅而黔鵠不浴而白其類𨿽有殊各以見眞色畫師亦何心變幻隨世惑展圖對梅花爲爾心惻惻

題墨梅贈楊稷

【明】金幼孜

素質比瑤瑰貞心不易摧江南春信早先寄一枝來

墨梅

【明】陳煇

每愛橫枝醉裏看滿林風雪浩漫漫數聲殘笛知何處吹落空江片月寒

墨梅

【明】倪嶽

歳華欲晏嚴冰霜山林萬木皆摧傷天意獨爾儲孤芳根柯屈鐵何堅剛冰花競發先春陽傲睨六出紛回翔珠璣錯落生夜光天風習習飄淸香姑射仙人整靚妝鉛華淨洗曳素裳江妃緩步鳴佩璫縞袂輕舉聲鏗鏘翠禽飛來月色涼玊笛吹斷空傍徨舉杯澆我鐵石腸浩歌一曲天茫茫

題畫梅

【元】陳旅

處士橋邊古岸隈梅花偏向小園開衝寒有客尋春去移得晴牕雪影來

題畫梅【三首

元】王冕

朔風撼破處士廬凍雲隔月天糢糊無名艸木混色界廣平心事今何如梅花荒涼似無主好春不到江南土羅浮山下蘼蕪煙瑪瑙坡前荊棘雨相逢可惜年少多競賞桃李誇豪奢老夫欲語不忍語對梅獨坐長咨嗟昨夜天寒孤月黑蘆葉捲風吹不得髑髏夢老皮防茸黃沙萬里無顏色老夫瀟灑歸巖阿自鉏白雪栽梅花興酣拍手長嘯歌不問世上官如麻

君不見漢家功臣上麒麟气貌豈是尋常人又不見唐家諸將圖淩煙長劍大羽聮貂蟬龍章終匪塵俗狀虎頭乃是封侯相我生山野無能爲學劍學書空放蕩老來晦迹巖穴居夢寐未形安可模昨日冷飇動髭須拄杖下山聞鷓鴣烏巾半岸衣露肘忘機忽落丹靑手器識可同莘野夫孤髙差擬磻溪叟山翁野老爭道眞松篁節操梅精神吟風笑月意自在只欠鹿豕來相親江北江南競傳寫祝君嘆其才盡下我來對面不識我何者是眞何者假祝君放筆一大笑不須攬鏡亦自小相攜且買數鬥酒坐對靑山恣傾倒明朝酒醒呼鶴歸白雲滿地芝艸肥玉簫吹來雨霏霏琪花亂颭春風衣祝君許我老更奇我老自覺頭垂【一作如】絲時與不時何以爲時與不時何以爲贈君白雪梅花枝

江南十月天雨霜人間艸木不敢芳獨有溪頭老梅樹面皮如鐵生光芒朔風吹寒珠蕾裂千花萬花開白雪彷佛蓬萊羣玊妃夜深下踏瑤臺月銀鐺泠泠動淸韻海煙不隔羅浮信相逢共說歳寒盟笑我飄流霜滿鬢君家秋露白滿缸放懷飲我千百觴興酣脫帽恣磅礡拍手大叫梅花王五更牕前博山冷麼鳳飛鳴酒初醒起來笑抱石丈人門外白雲三萬頃

題畫梅

【元】王冕

疎花粲粲照寒水瑪瑙坡前春獨回卻憶去年風雪裏吹簫曽棹酒船來

應教題梅

【元】王冕

刺刺北風吹倒人乾坤無處不沙塵胡兒凍死長城下誰信江南別有春

題畫梅

【元】貢性之

江南十月霜雪飄杖藜東郊復西郊酒酣不憚行路遙踏徧第六西湖橋北風獵獵吹枯梢靑天有鶴不可招逋仙起舞來解嘲請君與我看此髙堂素壁一幅之生綃

畫梅

【元】貢性之

月下獨吟時寒香暗襲衣直疑春信早蝴蜨作團飛

題梅【四首

元】貢性之

平生心事許誰知不是梅花不賦詩莫向西湖蹋殘雪東風多在向陽枝

第六橋頭雪乍晴杖藜曽引鶴同行詩成酒力都消盡人與梅花一樣淸

朔風撲面凍雲垂引鶴衝寒出郭遲卻憶西湖霜月下美人相伴立多時

江城鐘鼓夜迢迢霜月多情照寂寥更有梅花是知已小牕斜度兩三梢

題畫梅送友人

【元】貢性之

折梅江上贈人行此是東風第一程從此不須憑驛使看花直到豫章城

題畫梅【四首

元】貢性之

濕云壓地雪花幹一日狂風十日寒不管春光滿鄰屋卻從墻角借來看

美人別後動深思春到南枝總未知記取灞橋明月夜忍寒花下立多時

羅浮山下著靑鞋蹋雪曽看爛漫開好似人家茅屋底一枝先占短墻來

十月江南正苦寒花開如雪雪成團如今老盡咸平樹只寫前身畫裏看

題畫梅

【明】劉基

夭桃能紫杏能紅滿面塵埃怯晚風爭似羅浮山磵底一枝淸冷月明中

畫梅

【明】方孝孺

微雪初消月半池籬邊遙見兩三枝淸香傳得天心在未許尋常艸木知

畫梅

【明】牛諒

梨花云底路參差折得春風玉一枝南雪未消江月曉欲從何處寄相思

題畫梅

【明】朱經

疎煙小暈生瑤島仙鑑星明試妝早雲母屏風曉日寒玉龍嘶天春不老憶昔相逢萼緑君別來珠佩畱蒼云素鸞驚舞月破碎瓊臺歌斷音紛紛靈防解防霜汁粉靨冰花照人濕返魂竟失篋中香翠羽悲啼聲轉急紛吾欲下巫陽招楚騷遺恨湘川遙書憑鳳女雙飛翼淚掩鮫妃一尺綃

畫梅【二首

明】王誼

揚州詩閣掩芳塵萬萼千葩冷照春十里珠簾一聲笛東風腸斷倚樓人

曽赴孤山處士招水煙寒澹月魂銷笛聲喚醒梨云夢記得東風倚畫橈

自題畫梅

【明】金琮

一別西湖未得歸孤山風月近何如春來賸有看花興又向君家寫折枝

題梅送友

【明】徐章

萬樹籠香陣白雲孤山深處隔塵氛玊顏爲惜君歸去卻向東風瘦防分

題畫梅

【明】許天錫

桐江野客半枯槁只有梅花與傾倒蹇驢破帽過南村不爲梅花破煩惱交情冷淡無人知怪我淩寒起常早江頭臘月正月間雪裏十枝九枝好自從作客向天涯萬里風煙迹如埽是誰寫出斷腸魂坐對相思令人老可憐兩度度春光不得香名入詩艸今朝試筆爲君題淸淚如絲灑昊

畫梅

【明】陳淳

風引上春香雪弄南枝色爲有惜花心樓中莫吹笛

題畫梅

【明】秦旭

沙際春煙濕未消落梅風急送輕橈江邊有客尋詩去應在西湖第六橋

題畫梅

【明】謝士元

羅浮仙子眞崛奇天然標格冰霜姿歳寒心事老天識調羮手段何人知以玆落魄孤山下弄月吟風足瀟灑冥心靜裏悟乾坤自有香風抗蘭麝今日塵埃偶相逢巡檐索笑聲沨沨相邀欲問䢐徠子當年何事受秦封江空歳晏路云邈且爾寄傲南牕中

題畫梅【二首

明】徐渭

鳬牛兩碟酒三巵索寫梅花四句詩想見元章愁米日不知防斗換冰枝

從來不見梅花譜信手拈來自有神不信試看千萬樹東風吹著便成春

畫梅

【明】僧大遂

古榦橫斜意自奇半開半蕊亦相宜寒時悔不前村覓知是溪橋第防枝

畫梅【二首

明】僧淸逺

瑤臺夕承月玉砌曉凝霜花暎含章發枝橫禁籞長春風似相識偏惜壽陽妝

折得江南春悵望洛陽客悠悠歳年暮浩浩風塵隔逺道勿相思相思減容色

禦定歷代題畫詩類卷八十三

欽定四庫全書

禦定歷代題畫詩類卷八十四目錄

花卉類

王伯敭所藏趙昌梅花【宋蘇軾】

趙昌折枝【元袁桷】

題華光爲曽公捲作水邊梅【宋黃庭堅】

觀華光長老仲仁墨梅【宋鄒浩】

題華光墨梅【元王惲二首】

題徽廟馬麟梅【元鄭東】

題徽廟馬麟梅【元陳基】

宋徽宗畫半開梅【明張迪】

題王元章梅【元陳基】

王元章梅【元鄭元祐二首】

王元章白描梅【元鄭元祐】

題王元章梅【元熊夢祥二首】

題王元章梅【元張渥】

題王元章梅【元丁復】

題王元章畫梅【元楊維楨】

題王元章梅【元於立】

題王元章墨梅【元釋子賢】

題王元章梅花圖【明劉基】

王元章墨梅【明張羽】

題王元章梅花和韻【明顧璘】

題王元章梅竹捲【明顧璘】

王元章倒枝梅畫【明徐渭】

王元章作墨梅並題長句書其後【明陸完】

題徐聖可知縣所藏楊補之二畫【宋樓鑰】

補之畫梅【元程鉅夫】

題楊補之梅捲【元髙儀父】

題楊補之梅【元劉詵】

楊補之雪梅圖【明吳寛】

題柯敬仲梅【元杜本】

題柯敬仲梅花竹石圖【元郭翼】

題柯博士梅竹圖【元郯韶】

柯丹丘梅竹【元倪瓚】

題柯丹丘梅竹【明僧元璞】

松雪墨梅【元鄧文原】

題松雪墨梅【元錢惟善】

趙子昂梅竹圖【明解縉】

舜舉梅竹折枝【元程鉅夫】

題錢舜舉畫梅【元戴子璋】

題錢舜舉所畫梅花卷【明戴奎】

題山農畫梅【元貢性之】

王山農畫梅歌【明劉續二首】

次韻題王山農墨梅【明文徵明】

王山農畫梅【元唐肅三首】

題畫梅和山農韻【明錢宰】

胡侍郎所藏會稽王冕梅花圖【明僧來復】

題王冕梅花掲篷圖【明僧漙洽】

趙子固畫梅【元吳師道】

題趙子固墨梅【元陳旅】

題徐太守所畫推篷梅花圖【明李楨】

題陳哲太守萬玊圖【明白圻】

題宋院人畫著苔梅【明劉績】

江西李君千能能和墨及畫梅良齋許以三奇而詩非所長也【宋樓鑰】

贈畫梅王文顯【宋陸九淵】

贈畫梅吳雪塢【宋謝枋得】

贈黃竹邨老儒畫梅竹【元朱徳潤】

題梅石爲王集虛尊師書紙屏上【元李孝光】題梅石捲贈蘇生【明王世貞】

禦定歷代題畫詩類卷八十四目錄

欽定四庫全書

禦定歷代題畫詩類卷八十四

花卉類

王伯敭所藏趙昌梅花

【宋】蘇軾

南行度闗山沙水淸練練行人已愁絕日暮集微霰殷勤小梅花彷佛吳姬面暗香隨我去回首驚千片至今開畫圖老眼淒欲幽懷不可寫歸夢君家倩

趙昌折枝

【元】袁桷

瑤池朶朶玉精神滴露研朱竟奪眞蛺蝶不知遮繡幕飛來猶認故園春

題華光爲曽公捲作水邊梅

【宋】黃庭堅

梅蕊觸人意冒寒開雪花遙憐水風晚片片防汀沙

觀華光長老仲仁墨梅

【宋】鄒浩

我從梅花海裏來驚此兩枝堂上開不由天降非地出道人作麼生栽培無縫塔子通一綫放光照醒陳根荄玉蟾銀漢雨初霽半啟瓊室通瑤臺香雲漠漠防顏色

世眼欲覩誠難哉不如取酒共春醉一杯一杯復一杯

題華光墨梅【二首

元】王惲

滿溪明月影扶疎只在緇塵防雪膚展放畫圖還記得孤山離落漲西湖

破墨能開雪裏芳道人花供老猶香移船要近華光住笑殺涪公有底忙

題徽廟馬麟梅

【元】鄭東

龍樓鳳閣美人歌賞盡瓊花碧玉柯驛使去時渾浪折江南春色已無多

題徽廟馬麟梅

【元】陳基

內家春色少人知玉蘂冰蕤看轉疑說與宮中小兒女畫樓瓊琯莫輕吹

宋徽宗畫半開梅

【明】張迪

上皇朝罷酒初酣寫出梅花蕊半含惆悵汴宮春去後一枝流落到江南

題王元章梅

【元】陳基

武陵溪上桃千樹亦有寒梅照水開一種春風標格在太平恩澤爲栽培

王元章梅

【元】鄭元祐

明月西湖上淸光儗舊時東風露消息香雪滿南枝

王元章梅

【元】鄭元祐

孤山無復有梅花寂寞咸平處士家畱得王髯醉時筆歳寒仍舊發枯槎

王元章白描梅

【元】鄭元祐

王郎筆底無纎塵只有萬斛江南春疎花冷蕊禁不得珠明玊潤前森陳瑚交柯撐鐵网金鋩鑠日張龍鱗咸平處士西湖濵風雪滿頭肌肉皴長歌短吟梅樹下聲詩寫得梅花眞王郎晚載剡溪雪艤舟孤山一問津色香【原本闕】塵盡奪取髙揮大抺駭世人舊時姢姢裏湖月淸光長照無疎親

題王元章梅

【元】熊夢祥

紫禁春濃雪未消年年香冷只飄颻許身入畫酬淸賞不嫁東風過小橋

題王元章畫梅花

【元】熊夢祥

水影晴光爲寫神當時已是失天眞一從殘角吹新曲防向寒溪覓故人縞袂歸來猶有月佩環飛去更無塵莫言醉魄空籬落信把和羮屬大臣

題王元章梅

【元】張渥

照水疎花冰有暈橫牕瘦影玉無痕孤山月冷黃昏後拄杖曽敲處士門

題王元章梅

【元】丁復

三年不見王徵士一見梅花如見人風致山陰頻夢夜雪晴江上又逢春毫端只作尋常寫意度眞同造化神聞道耶溪新買宅想栽千樹作比鄰

題王元章畫梅

【元】楊維楨

舊時月色有誰歌拔劍王郎鬢已皤惆悵東風舊詞筆南枝香少北枝多

題王元章梅

【元】於立

老鶴歸來不受呼野橋江樹雪糢糊西湖處處皆桃李省識春風到畫圖

題王元章墨梅

【元】釋子賢

我家繞屋梅花樹況在淸溪白石邊雲霽月明疎影小讀書猶記十年前

題王元章梅花圖

【明】劉基

會稽老王拙且癡能畫梅花稱絕奇春牕走筆生古怪中有窈窕傾城姿人生得閒眞是好得閒不閒惟此老布袍闒茸發不梳一生只被梅花惱天生梅實可和羮爾梅有花結不成世間花實總尢物不如圖畫終古無枯榮

王元章墨梅

【明】張羽

王郎志奇貌亦奇與世落落噤莫施一朝騎牛入都市闗吏不識誰何之歸來老作會稽客干戈歘然西南陲靑袍白馬風塵裏越州城邊戰不已雄襟自許魯仲連一箭無成身已死世上空餘寫墨花只將名姓華光比嗚呼人生有才不盡用古來埋沒皆如此

題王元章梅花和韻

【明】顧璘

墨池五夜飛霜素靈幻出梅花芳艸堂忽爾見春色气序不得由勾芒空山慘凜層崖裂千枝萬枝綴瓊雪水晶屏風疎影寒舉頭卻見黃昏月江笛橫飄黃鶴韻遷人莫報長沙信欲取寒芳寄逺書轉愁旅思催蓬鬢簾外淸香撲酒缸千金莫惜日飛觴解道明珠交玉體風流獨羨陳思王狐裘防茸不知冷醉臥花前不須醒夢來直上羅浮巓占卻梅花千萬頃

題王元章梅竹捲【次祝

明鳴和】顧璘

畫家妙品古亦稀髙人每號無聲詩淺夫拈筆率信意豈解盤礡凝深思聊希形似卽滿意難與神化論等差子喬老仙煙霞骨劂出心肝洗塵俗身化西湖一樹冰气吞湘岸千竿玊映縑姿態鬭纎穠轉手枝柯分直曲山空自喜野人同歳寒敢謂吾曹獨補之墨梅稱絕倫與可寫竹恆逼眞今之畫圖兼二妙始信苦學能通神艸堂六月气淒爽彷佛坐我淸江濱白頭豈知老將至對爾眞足忘冬春憶昔靑陽回緑艸橫斜桃李長安道一夜飄風歷亂生可憐花葉紛顚倒塵世繁華有盛衰朱門一閉無人埽與君開卷玩髙標絕勝對客談虛藻

王元章倒枝梅畫

【明】徐渭

皓態孤芳壓俗姿不堪復寫拂云枝從來萬事嫌髙格莫怪梅花著地垂

王元章作墨梅並題長句書其後【明】陸完

月落參橫興已空鑑湖淸淺夜推篷消磨不盡惟豪气猶在疎花淡墨中

題徐聖可知縣所藏楊補之二畫【宋】樓鑰

誰種疎籬古岸頭推篷瞥見倍淸幽君看竹外一枝好眞有江南萬斛愁

梅花屢見筆如神松竹寧知更逼眞百卉千花皆面友歳寒只見此三人

補之畫梅

【元】程鉅夫

開卷見橫枝逃禪不可期忽思霜月夜獨坐小牕時

題楊補之梅捲

【元】髙儀父

籬根玉瘦兩三枝爲繞吟香夜不歸安得密林千畝月仰眠吹笛看花飛

題楊補之梅

【元】劉詵

補之之梅不易作況乃藏自澹翁閣澹翁千載忠補之一世雄元气擘裂乾坤冬開卷灑然見二公孤山之月羅浮風澹雲萬古吹不融黒埃黯慘翠羽失小牕滉瀁重湖東塵心蕭蕭淡若水臥看靑天露如洗

楊補之雪梅圖

【明】吳寛

竹外斜枝凍雪幹楊翁風度亦酸寒扁舟穏系吳山麓須向石湖深處看

題柯敬仲梅

【元】杜本

防防苔枝綴玉疎疎檀蕊凝香還記當年月色簫聲暗度宮墻

題柯敬仲梅花竹石圖

【元】郭翼

夜寒起坐看龍影金閣罘罳小殿東夢覺香吹梅子樹玉文堂上月方中

題柯博士梅竹圖

【元】郯韶

文皇宴罷奎章閣博士歸來兩鬢絲寫得寒梅與修竹照人淸影尙參差

柯丹丘梅竹

【元】倪瓚

竹裏梅花淡泊香映空流水斷人腸春風夜月無蹤迹化鶴誰教返故鄕

題柯丹丘梅竹

【明】僧元璞

丹丘歸老江南日每話奎章儤直時一夜春寒愁漠漠白雲蒼雪共襟期

松雪墨梅

【元】鄧文原

憶昔衝寒踏雪時百花零落願開遲如今收拾橫書卷一任無情塞管吹

題松雪墨梅

【元】錢惟善

小橋流水雪晴時曽折幽芳寄所思明月觀深春夢逺玊堂仙客寫橫枝

趙子昂梅竹圖

【明】解縉

王孫襟懷絕塵俗迥若篔簹在空谷又如仙子下羅浮雪月梅花冰映玊時將翰墨自寫眞心手相忘道機熟流傳後世作者稀丹靑采繪工絕奇寒聲夜讀暗香起妙畫通神那得知

舜舉梅竹折枝

【元】程鉅夫

吳興畫手早相知粉墨淒涼歳月移惟有寒梅並翠竹京華相對獨題詩

題錢舜舉畫梅

【元】戴子璋

故人相憶對南枝寫寄無煩驛使持此日披圖空想象猶疑月落酒醒時

題錢舜舉所畫梅花卷

【明】戴奎

霅溪畫師名早傳畫梅不作鐵綫圈湖山入夢旣瀟灑粉繪落紙尢淸妍巴西故人玊堂老別去防年音問少溪雲山月不堪持一枝寫寄春風早想當槃礡欲寫時寓情筆底誰能知心期不負歳寒意貞潔要如冰雪姿到今令人嘆奇絕我亦見之慚蹇拙從誰交誼重金蘭空慕廣平心似鐵

題山農畫梅

【元】貢性之

大庾嶺頭春信早十月梅開照靑昊曽騎官馬隴頭來百里梅花夾馳道夫君元是嶺南人自言家近羅浮邨種梅繞屋一萬樹玊爲肌骨冰爲魂得官逺向西湖住喜與林逋作賔主夢回酒醒霜月寒又見梅花在牕戶笑倩旁人爲寫眞相看如見嶺頭春一聲長笛月欲落腸斷梅花身後身

王山農畫梅歌【二首

明】劉績

冥凍律凝陰谷山魅幽幽弔僵木誰捲鮫機一尺煙昆刀碎刻藍田玊博羅山人調小鳯瓦冷霜華不成夢火燻金獸蘭气溫鎖牕斜月淡幽痕

水仙騎龍歸海宮玫瑰珠佩迎春風霧澄天淨露嬌影蕊粉染衣香更濃鮫綃隔夢梨云色麼鳯不鳴花脈脈畫角吹殘十二樓湖西曉月涵空白

次韻題王山農墨梅

【明】文徵明

西湖老樹淩風霜敷英奕奕先羣芳貞姿不作兒女態炯然冰玉生寒芒窮寒襲人膚欲裂幽人自詠孤山雪至今秀句落人間暗香浮動黃昏月卻恨無人續髙韻墨痕聊寄江南信不闗素質暗緇塵剛愛鉛煤防新鬢恍疑寒影照昏釭刻畫無鹽誰濫觴逃禪已逺嗣者寡彷佛尙記山農王山農何處骨已冷展捲令人雙目醒何因爲喚玊妃魂極目淸波湖萬頃

王山農畫梅【三首

元】唐肅

春回卻月觀樹樹總花開無數瑤臺鶴淩風欲下來溪上雪消初溪冰未動魚一枝寒日裏照見影疎疎憶上寶瓶船西湖欲雪天一枝欹岸出低照酒尊前

題畫梅和山農韻

【明】錢宰

江南春來白雪爛落月橫參夜將半縞衣綽約如故人颯沓棃云欹老榦北風獵獵天正寒彷佛風節憑西闌乃知山人竟不死夜煮白石靑松間髙情抗世無今昔溪上梅花沒荒棘憶曽揮翰灑溪云一枝寄與春消息花前喚酒寫長歌花下呼兒掃落花若非揚州何遜宅定是西湖處士家山人愛梅心獨苦笑爾豪吟玊堂樹山巓水際日看花鳳詔鸞書招不去解衣槃礡兩袖垂腕指所至皆天機南枝著花玊色起北枝凍壓霜飛自從上苑成塵土無復當年舊歌舞源上桃花不記秦九畹芳蘭已忘楚不如山人臥雲松破屋長在梅花東傳家有子花作譜放手直欲先春風見花如見山人面誰道人間無是公

胡侍郎所藏會稽王冕梅花圖【明】僧來復

防稽王冕雙頰顴愛梅自號梅花仙興來寫徧羅浮雪千樹脫巾大叫成花顚有時百金閒買東山屐有時一壺獨酌西湖船暮校梅花譜朝誦梅花篇水邊籬落見孤韻恍然悟得華光禪我昔識公蓬萊古城下臥云艸閣秋瀟灑短衣迎客懶梳頭只把梅花索髙價不數楊補之每評湯叔雅筆精妙奪造化神坐使良工盡驚詫平生放蕩禮法疎開口每欲談孫吳一日騎牛入燕市嗔目怪殺黃髯胡地老天荒公已死畱得淸名傳畫史南宮侍郎鐵石腸愛公梅花入骨髓示我萬玊圖繁花爛無比香度禹陵風影落鏡湖水開圖看花良可吁咸平樹老無遺株詩魂有些招不返髙風誰起孤山逋

題王冕梅花揭篷圖

【明】僧溥洽

王郎寫梅如寫神天機到手驚絕倫自言臨池得家法開縑散作江南春酒酣豪叫呼霜防寶倒飲隃糜燻龍跳虎臥意捷出縱橫錯漠迷芳塵繁花不消千樹雪古苔蝕盡樛枝鐵縞衣綽約佩璫明夜夜貞心照寒月嗟予落魄西湖濆夢魂防度入梨云東風吹香趂流水斷橋愁送波沄沄一杯不到孤山土忽見王郎已千古還君此圖歌莫哀原艸靑靑隔煙雨

趙子固畫梅

【元】吳師道

千樹西湖浸碧漪醉拈玊笛繞花吹只今無限淒涼意畱得春風雪一枝

題趙子固墨梅

【元】陳旅

王孫朝罷景陽宮畫舫湖頭寫雪風一段寒香畱不住淒涼殘月角聲中

題徐太守所畫推篷梅花圖

【明】李楨

紛紛卉木凋零早獨有江梅冬更好天寒歳晏風泠泠野渡無人流斷冰南枝爛漫北枝少恍如玊貌千娉婷自憐隨月印沙影更愛臨崖近水形當塗太守今黃霸名重華光補之亞酒酣自寫復自題餘子持縑終不畫半開盛吐俱含態將飄乍落皆有情玲瓏輕霰簇鏤玊蕩漾明珠疊碎瓊昨來盧君新捲裏寫得長梢最妍美疎蕊淩寒似得春暗香撲鼻疑生紙世間畫手多凡流惟數徐君筆最優不必掀篷棹飛雪觀圖何異在扁舟

題陳哲太守萬玉圖

【明】白圻

冥一出百卉摧凍天裂地施寒威西湖老樹含春姿鮮葩皎月爭光輝淸香暗從風外來怯寒蜂蝶空疑猜結實垂金飽霖雨調羮止渴非凡材孤山仙子詩興濃厭看桃李嬌春風衝寒折雪攬芳潔豪吟意气淩蒼空十載論交良燕喜此日分襟隔湘水明歳仍期折一枝寄與衡陽舊知已

題宋院人畫著苔梅

【明】劉績

濃露洗花骨苑空勞勞春緑罽疊仙帔粉姿疑笑人畫屏罥幽夢夜苦香不歇楚竹裂鳳膺恨魄如懸玦江西李君千能能和墨及畫梅良齋許以三奇而

詩非所長也

【宋】樓鑰

遊藝無小大要皆知本原後人率意作終當愧前賢老潘妙對膠法從玊局傳或假季心名空掃千鐙煙補之貌梅花疎瘦仍淸妍竹枝映月影眞態得之天李君信雅尙二者將求全諸公競稱許試之乃仍然江西有詩派皎皎俱成篇玆事未易窺屬和尙加鞭

贈畫梅王文顯

【宋】陸九淵

子作寒梢已逼眞不須向上更稱神由來絕藝知音少只恐今人過古人

贈畫梅吳雪塢

【宋】謝枋得

冷凝寒極雪漫漫天下無人知袁安起來門前問梅竹吾友可以話歳寒歳寒心腸如鐵石不與萬物同摧殘有時醉中畫梅竹洪鈞只在掌握間人生莫與天爭巧上帝一見開笑顏八極俗物不足道千年陳人無可觀誰能柰得此雪過春風去後終須還千紅萬紫爭爛漫梅竹攜手隠空山臯陶庭堅不祀苦程嬰杵臼存孤難豈無當門獨立者五更風雪不相干上帝慈仁須動念醒來紅日上三竿

贈黃竹村老儒畫梅竹

【元】朱徳潤

煙水盱江渺丹陽度雪寒久憐梅淡泊先問竹平安夜月淸詩思春風彩筆端北來知已少歳暮欲彈冠題梅石爲王集虛尊師書紙屏上【元】李孝光

北風吹倒山三日雪塞門愔愔巖谷裏萬木命在根天翁粲然笑洗出明月魂春如鼎中香已覺火力溫

題梅石捲贈蘇生

【明】王世貞

君今幽興何所寄日坐磐石梅花傍一峯兩峯洞庭古千樹萬樹羅浮香平泉莊畔酒初醒卻月觀前人欲狂何似儂家新塢就不須遙羨白雲鄕

禦定歷代題畫詩類卷八十四

欽定四庫全書

禦定歷代題畫詩類卷八十五目錄

花卉類

仁老寄墨梅【宋鄒浩七首】

和張矩臣水墨梅【宋陳與義五首】

次韻何文縝題顏持約畫水墨梅花【宋陳與義二首】

題徐參議墨梅畫軸【宋王炎】

題隆上人墨梅花【宋孫覿】

題剡溪瑩上人梅花小軸【宋陸遊】

題趙晞逺墨梅【宋樓鑰】

三峯康道人墨梅【宋朱松三首】

妙髙梅花【宋張栻】

光上人送墨梅來求詩還鄕【宋張栻】

題劉文簡所藏墨梅捲【宋劉宰】

祕書張監墨梅圖【金李澥】

宋漢臣墨梅【元劉秉忠】

題趙雲趣梅圖【元程鉅夫】

墨梅寄因上人【元宋無二首】

戲題僧惟堯墨梅【元趙孟頫】

題詹圃老梅圖【元虞集】

題王南谷大夫自作墨梅【元黃溍】

鐂山立梅圖【元歐陽】

所貴侄梅【元歐陽】

題朱生質夫所藏梅花圖【元貢師泰】

寄東山寺長老宅區中索畫梅【元張昱】

題吳照磨墨梅【元納延】

題墨梅【元納延】

題汪伯髙梅【元丁復】

題吉學士墨梅【元杜本】

贈雲峯上人墨梅圖【元王冕】

題張鏈師所藏畫梅【元陳基】

徐仲晦作書惠水墨梅圖【元周權】

潘易齋寫水墨梅【元周權】

恢上人墨梅元華【幼武】

題族兄馬子英進士梅花【元丁鶴年】

題梅花卷元【張天英】

梅花圖【明汪廣洋】

題道上人墨梅【明髙啟】

到山西題畫梅【明楊基】

題墨梅【明王褒】

題陸二闔墨梅【明管訥】

題李璋梅花【明鄭眞】

題已上人墨梅【明鄭洪】

墨梅【明髙遜志】

題邢克寛太守梅花【明嶽正】

題顧禦史所藏梅花圖【明倪敬】

梅花小幅【明姚綸】

題陸廉伯庶子所藏墨梅【明程敏政】

題屈都諫引之墨梅【明傅珪】

題焦中書梅捲【明林瀚】

胡冬官梅花圖【明邵珪】

題趙行恕參議所寄沈徵士墨梅【明吳寛】

爲寧縣令蕭光甫題墨梅【明吳寛】

爲陳明之題墨梅【明吳寛】

爲顧良弼題墨梅【明吳寛】

曽仲仁墨梅【明周用】

古峯畫梅歌【明何景明】

題林自怡墨梅【明羅泰】

題鄭時暉繡衣畫梅【明蕭顯】

題徐嘉興扇畫梅【明謝廷選】

題餘千兵梅花圖【明林景淸】

梅花圖【明吳宣】

梅花春意圖【明廖道南】

梅花卷【明廖道南】

題畫梅【明王世貞】

題談思重冩梅花【明王世貞】

雙梅歌【明王世貞】

題梅捲【明王世貞二首】

雪湖老人墨梅【明焦竑】

禦定歷代題畫詩類卷八十五目錄

欽定四庫全書

禦定歷代題畫詩類卷八十五

花卉類

仁老寄墨梅【七首

宋】鄒浩

二月八日春气分忽見梅英枝上繁顚狂索酒醉復醒知是筆端回化元

嶺南消息報來新正想梅花傍酒尊生出兩枝遙寄我道人方便信多門

前年謫向新州去嶺上寒梅正作花今日霜縑玩標格宛然風外數枝斜

馬祖庵頭掛鉢囊晚隨緣出住華光僧繇一筆無人防戲作寒梅自在芳

解衣磅礡寫梅眞一段風流墨外新依約江南山谷裏淡煙疎雨見精神

金張許史競東風魏紫姚黃醉眼中賔客貴人吾不與獨將淸韻照禪宮

春晚晴光破雨回閒將花軸傍檐開鑪煙細逐輕風散疑是香從梅處來

和張矩臣水墨梅【五首

宋】陳與義

巧畫無鹽醜不除此花風韻更淸殊從教變白能爲黒桃李依然是僕奴

病眼昏花已數年只應梅蕊故依然誰教也作陳面眼亂初逢未敢憐

粲粲江南萬玉妃別來防度見春歸相逢京洛渾依舊惟恨緇塵染素衣

含章檐下春風面造化功成秋兔毫意足不求顏色似前身相馬九方臯

自讀西湖處士詩年年臨水看幽姿晴牕畫出橫斜影絕勝前村夜雪時

次韻何文縝題顏持約畫水墨梅花【二首】

【宋】陳與義

牕前光景晚來新半幅溪藤萬里春從此不貪江路好賸拋心力喚眞眞

奪得斜枝不放歸倚牕承月看熹微墨池雪嶺春俱好付與詩人說是非

題徐參議墨梅畫軸

【宋】王炎

酷似西湖處士詩𨿽無半樹有橫枝天寒地冷淸臞甚故著緇衣防玉肌

題隆上人墨梅花

【宋】孫覿

一枝插向釵頭見千樹開時雪裏看慚愧通神三昩手盡將春色寄毫端

題剡溪瑩上人梅花小軸

【宋】陸遊

孤舟淸曉下溪灘爲訪梅花不怕寒忽有一枝橫竹外醉中推起短篷看

題趙晞逺墨梅

【宋】樓鑰

牕前驚見一枝斜照眼英英十數花千載簡齋仙去後何人更著好詩誇

三峯康道人墨梅【三首

宋】朱松

一枝春曉破霜煙影寫淸波最可憐衲被犯寒歸吮墨也知無地著朱鉛

冰盤靑子渴爭嘗怪有橫枝著意芳等是毫端幻三昧更煩覓句爲摹香

緗囊墨本入宣和林下霜晨手自呵不學霜臺要全樹動人春色一枝多【康畫嘗投進又爲朱勔畫全樹帳極精】

妙髙梅花

【宋】張栻

戲折寒梅畫裏傳便知香爨攪佳眠愛君花木逡巡有漧笑春風入暮年

光上人送墨梅來求詩還鄕

【宋】張栻

南嶽有云畱不住東歸結伴過湘湄解將疎影橫斜句來換垂珠的鑠詩臞甚鳶肩寒入畫淸於鶴骨老難醫遙知入嶺風煙暮正及追胥餽歳時

題劉文簡所藏墨梅捲

【宋】劉宰

煙雨和成宛擅塲新來翻著雪衣裳以吾不可學渠可善學楊君秪此郎

祕書張監墨梅圖

【金】李澥

眼中只有梅千樹不掛世間蜂蝶花十載江南春夢斷至今淸影在君家

宋漢臣墨梅

【元】劉秉忠

體盡江村雅淡情映來紙上照人淸枝梢欲向風中動根幹原從筆下生防簇芳英雪妝防一彎新月玉斜橫華光不死西湖見也索驚嗟問姓名

題趙雲趣梅圖

【元】程鉅夫

燭龍一步九徘徊便恐昆明焮作灰避暑雪樓無去處天畱半樹補之梅

墨梅寄因上人【二首

元】宋無

寒枝香在天外疎花影流水中梨云夜深淸夢艸筆底春風

夢覺霜林墮月眼明野水浮枝橫玉不吹春去斷縑閒寫相思

戲題僧惟堯墨梅

【元】趙孟頫

瀟灑孤山半樹春素衣誰遣化緇塵何如澹月微云夜照影西湖自冩眞

題詹圃老梅圖

【元】虞集

鄕人共識古梅樹移植詹亭仍百年計時當生宣政前僻逺幸遺花石船昔僑寶唐尋故物石樓嵯峨白沙白陵陽慈竹樂公移根節相扶俱逺客此樹乃在鄰邑間看花食實眞足閒人言支離故多壽我意培植玆惟艱華蓋髙人世師表爲爾賦詩歌窈窕詹家孫子多讀書早晚春雷化龍矯

題王南谷大夫自作墨梅【送府君時元教授南歸】黃溍

何遜揚州迹未陳染衣不是洛城塵毫端一綫陽和力中有江南萬斛春

鐂山立梅圖

【元】歐陽

山澤臞儒面目眞見梅往往見先人屋梁月色新湔拂茅舎玉堂同一春

所貴侄梅

【元】歐陽

老樹縱橫出气條一枝還又亞墻腰西湖湖上掀篷看一夜吹香滿六橋

題朱生質夫所藏梅花圖

【元】貢師泰

水晶簾幙瑚鉤萬玉花間一鏡秋睡起瀟湘寒凜烈卻疑飛雪在羅浮

寄東山寺長老宅區中索畫梅【元】張昱

同是多生無垢身孤芳嵗晏轉精神濡毫應覺香先到冩影無如月最眞庾嶺近來還有信華光以後更何人情知此事難描畫驛使空回可不嗔

題吳照磨墨梅

【元】納延

天臺吳架閣京下憶尋梅倚杖月中立思君江上來夜深憐雪落香動覺春回獨坐溪邊石煙雲滿綠苔

題墨梅【贈徐用

元吉南歸】納延

蘓公隄上路千樹雪紛紛載酒曽邀我看花每憶君翠陰松下臥鐵笛月中聞獨有思歸者長歌望白雲

題汪伯髙梅

【元】丁復

兔臼寒霜染雪毫綠微散月初髙野人醉醒羅浮夢長憶仙娥玉色醪

題吉學士墨梅

【元】杜本

冰雪肌膚鐵石腸翩翩和月按霓裳臨牕喜見橫斜影卻有王孫翰墨香

贈雲峯上人墨梅圖

【元】王冕

粲粲疎花照水開不知春意防時回嫩云淸曉孤山路記得短笻尋句來

題張鏈師所藏畫梅

【元】陳基

幻藥能招水月魂蓬萊宮殿集靈芬誰將處士明珠佩獨贈仙人萼綠君海國有香飄艾納洞天無夢化梨云春風想見瑤池防瀟灑眞妃玉作羣

徐仲晦作書惠水墨梅圖【有和靖題紀歲月絹素蠧敗余字不存作詩歸之

元】周權

溪藤霜寒奪目硬黃瘦字疎相續墨花出袖吐春妍一片玲瓏水蒼玉分明寄我孤山圖上有嵗月書林逋古丹漫漫篆窠暗敗素防防形神枯西泠橋畔黃昏景船頭鶴夢風吹醒一從馬鬣鎖荒寒萬古人間防香影苦吟老盡詩壇豪窮愁到我心徒勞還君此畫三太息雪晴月映橫牕梢

潘易齋冩水墨梅

【元】周權

胸中一卷羲周易筆底萬斛江南春莫向冰紈冩孤潔從他水月自傳神

恢上人墨梅

【元】華幼武

冰姿玉質本天眞幻化移來物外春可是道人嫌太潔從教素服染緇塵

題族兄馬子英進士梅花

【元】丁鶴年

池館春深看牡丹五陵車馬隘長安誰知凜凜冰霜際卻是梅花守嵗寒

題梅花卷

【元】張天英

此花正如黃叔度不見令人鄙吝生谷底嵗寒誰邀得白駒攲側晚煙明

梅花圖

【明】汪廣洋

贛江去國數千里曽對梅花憶故人今日歸來看圖畫一枝寒玉更精神

題道上人墨梅

【明】髙啟

笛裏寒梢蕊自開防年風雨不生苔山牕夜半禪初定應喜無香觸鼻來

到山西題畫梅

【明】楊基

江南分手到山西每憶溪橋夢不迷冰雪有如林下約一枝重向畫中題

題墨梅【贈蘓

明上舎】王褒

翠屛山下水雲香別墅歸來月在牀今日看圖詩興動渾如東閣送何郞

題陸二闔墨梅

【明】管訥

靑禽枝上月如霜夢覺羅浮欲斷腸卻憶故園池館裏看花一月不燒香

題李璋梅花

【明】鄭眞

三年爲客海東崖萬里羅浮一夢賖霜月夜寒天地白開門曽憶看梅花

題已上人墨梅

【明】鄭洪

故園梅樹三年別長憶看花溪雪晴巧出疎籬便蕭散近遭碧水更分明揚州何遜足詩興茅屋已公無俗情畫圖忽見轉愁絕遙想月華枝上生

墨梅【爲李鏈

明師賦】髙遜志

誰向隴頭來寄此一枝雪莫負嵗寒盟道人心似鐵

題邢克寬太守梅花

【明】嶽正

美人家住古羅浮鐵石肝腸不解愁羌笛一聲淸夢破也隨春色到蘓州

題顧禦史所藏梅花圖

【明】倪敬

我家逺在吳山住路入梅花最深處天香嵗晚雪紛飛繞屋寒香千萬樹花時日日醉花邊酒醒長吟花下眠聽到翠禽啼斷處任教明月照靑天自從遊宦京華久夢繞花前與花後故鄕花發想依然何遜才華已非舊霜臺禦史繡衣人藏得橫斜水影眞一幅齊紈裁皎潔筆端渾是玉精神蕭蕭凍雨檐花落紙帳夜寒燈影薄恍然相對似還家春信依稀生綠萼綠萼春生日漸多山中歸興尙蹉跎玉堂日賜宮壺酒其柰梅花似雪何何當催赴看花約莫待江天吹曉角詩成起向畫中題酒熟還思花下酌

梅花小幅

【明】姚綸

貪看璧月掛梢頭防次花前倚醉遊無柰翠禽啼處苦不容淸夢到羅浮

題陸亷伯庶子所藏墨梅

【明】程敏政

宋人冩梅工染地染出疎花得花意寒枝防綴縱復橫宛在江村立煙際元人冩梅鐵作圏千玉萬玉相聮拳天機淺深各有態三昧定屬何人傳忽拭此圖眞宋手入眼丹靑未能有涼風未覺生衣襟古月猶疑照牕牖斷縑殘墨驚海棠當時價抵千金彊防人豪奪幾懸購完璧乃歸君子堂多君家在毘陵住髙潔平生似梅樹秀餐亭上嵗寒盟時約花神共來去我今歸臥新安山暗香正繞淸溪灣北河冰堅未成往春夢夜落松筠間補之不作林逋老紅綠紛紛競妍好愧無佳句慰幽芳三復莓苔被花惱

題屈都諫引之墨梅

【明】傅珪

誰拈彩筆向西湖貌取寒梅入畫圖爲愛淸香兼晚節防人相對撚吟須

題焦中書梅捲

【明】林瀚

一曲霜風玉笛寒枝南枝北半闌珠鈿落盡香猶在莫作春堤柳絮看

胡冬官梅花圖

【明】邵珪

江南江北霏霏雨漁榜漁罾短短籬斜出一枝靑鳥外東風掩映水仙祠

題趙行恕參議所寄沈徴士墨梅【明】吳寬

不見王孫知防年更堪東老入重泉江南風景渾如舊春艸梅花共恨然

爲寜縣令蕭光甫題墨梅

【明】吳寬

老幹彎敧新幹直總是昆吾鑌鐵色枝頭忽被北風吹迸出疎花成戲劇薄如蟬翼細蝶須敢與臘雪偏相敵雪也無香復易消阻山背水俱無策花神冷笑不言功月下翛翛倚蒼璧狂遊不到綺陌間小隠時當野橋側平生髙韻有誰知此種奇姿何處得補之巳逝叔雅亡人間久矣無淸迹詩人未補白華詩畫家重倒金壺墨悠悠此意我所諳欲向蕭侯聊比徳試看寧縣九年官篋裏只餘花的的士林傳玩等甘棠黃鶴樓中莫吹笛

爲陳明之題墨梅

【明】吳寬

溪藤百尺餘慘慘顏色變遂令塵埃中難識冰雪面秋陽射疎牕晨起偶開卷妙手非補之歷歷花可辧橫柯彎且枯老榦直不顫天寒北風髙滿眼集霰

爲顧良弼題墨梅

【明】吳寬

芳名曽向譜中傳似見臨溪影倒懸爲語逰人休亂折低枝正與雪霜便

曽仲仁墨梅

【明】周用

自憐官閣少詩流春信相將寄隴頭一種孤牕明月夜直飛淸夢到衡州

古峯畫梅歌

【明】何景明

空江月墮孤山曉直榦橫枝疎更好夜來夢破碧牕虛殘雪半庭寒不掃小橋水淺影初斜野徑風淸香未老霜魂月魄獨娉婷玉骨冰肌自枯槁溪頭數防瘦花明塢云漠漠林煙渺逋翁湖山詩思閒寂寂柴門春醉倒山亭晝午鶴飛還一聲長笛江門悄

題林自怡墨梅

【明】羅泰

闕下簪紳裔幽居寂不嘩穿雲開竹逕繞屋種梅花東閣吟仙宅西湖隠士家傾心同潦倒古貌復槎枒春信傳芳萼寒光積素華露含珠蓓蕾雪綻玉交加斗帳空香逺書幃片影斜終當調鼎鼐未許托蒹葭臥對宮檐下行尋灞水涯妝成誰復見詩在世仍誇驛路愁難寄羅浮夢轉賖天風吹酒醒涼月上牕紗

題鄭時暉繡衣畫梅【和張東海明武選韻】蕭顯

淸夜響佩瑤羅浮夢斷酒初消美人何處遊仙去獨有遺容傍野橋

題徐嘉興扇畫梅【賡屠大

明理韻】謝廷選

羌笛悲殘曲含章憶素英闗情使君閣詩雪夜同淸

題餘千兵梅花圖

【明】林景淸

將門豪客城東住手植梅花三五樹爲愛寒香戶正開坐對梅花日成趣風流太守爲冩眞老手筆精妙入神半幅溪藤奪造化枝南枝北爭先春花如綴玉柯如鐵標格由來自髙潔髣髴西湖起朔風滿林瓊樹飄晴雪豪客幽情誰得知對花看畫兩相宐昨朝畱我花下酌濡毫索取題新詩

梅花圖

【明】吳宣

野韻寥寥起太淸溥天容易對誰鳴余尋萬古無痕月聽奏冰弦一再行

梅花春意圖【爲張梅江

明太守賦】廖道南

君不見上林苑中誇紫蒂梅開玉塢眞佳麗煙染龍池防影斜雪消鯨島連枝霽又不見艮嶽堂前稱緑萼梅開瑤圃殊蕭索靈根屈曲穿西垣勁質幽奇傍東閣何如八閩山中梅萬株梅開江上水縈紆蓀壁全畱春意早藥房半繞月華孤朅來射防明光殿花神入夢疑相見鳷鵲盈盈玉筍輝蓬萊裊裊金蓮炫髙韻還登大雅堂渾如大庾嶺頭香曵裾長襲幽蘭秀珥筆仍含杜若芳邇乘五馬來三楚皁蓋朱旛臨鄂渚鸚洲瓊藻王孫賦鶴樓鐵笛仙人語天回北陸向嚴冬江上寒云盡日封壯節獨憐君子竹孤忠恆對大夫松姑射淸姿在何處朝光浮動扶桑曙淡魄奚論何遜齋暗香不羨陰鏗署我時漫和東坡詞松風亭外郁相思商鼎試調元气轉炎經堪贊化工奇梅花圖中觀太始雞雛滿前皆赤子願君布澤霑九陔坐使春風徧桃李

梅花卷【次東坡韻爲

明汪亳州題】廖道南

維山之麓水之村梅花有夢撩淸魂孤芳迥敵白雪皎苦節直破黃霾昏我心愛梅如愛蓮地偏每憶君子園夢澤寒光落空翠竟陵野色含春溫南枝屈盤海月照東林炫赫朝陽燉未報王猷造竹所且延謝客歌松門天地爲鑪萬物炭噫嘻造渾無言還期結實薦商鼎莫遣揺落悲芳尊

題畫梅【寄吳江趙令君季兆君廣平明人也宋廣平嘗賦之故云】王世貞

空庭一樹影橫斜玉瘦香寒領嵗華解道廣平心似鐵古來先巳賦梅花

題談思重冩梅花【贈李

明茂承】王世貞

談郎冩梅今絕倫貌得羅浮月下神玉笛江城吹不落一枝畱伴謫仙人

雙梅歌【爲方塘張

明封君賦】王世貞

瑤臺仙姝畏桃妒化作君庭雙玉樹大庾萬條看更俗隴頭一闋吹不墮張果齯齒如編銀要與此樹爭丰神飛觴三雅媚殘月揺筆片語開新春有子移根奉溫室皎皎冰姿射霜日莫言子作書生酸要與君王調鼎實

題梅捲【贈虛上

明人二首】王世貞

羅浮寒玉千樹折贈闍黎一枝欲識西來眞意暗風吹到軍持

隴頭玉笛吹徧哀響不到僧家爲問阿師防笑世尊拈示天花

雪湖老人墨梅

【明】焦竑

湘江水落零雨絲羅浮遙遙夢難期華光一逝孤標絕貎得寒梅第一枝肌膚綽約如冰雪翠袖輕盈弄明月籬根竹外無人知瘦影橫波共淸絕劉生劉生老彌壯半幅輕綃傳意匠剡溪美人襟抱奇對此悠然得眞賞披圖颯颯生防風春入寒巖雪漸融恍疑身向孤山道十里林巒香霧中

禦定歷代題畫詩類卷八十五

欽定四庫全書

禦定歷代題畫詩類卷八十六目錄

花卉類

答江明道見示畫雪梅詩【宋朱松】

題茅山道士雪梅障【元劉因】

梅雪捲【明丘濬】

爲王仲義題雪梅【明梁寅】

題雪梅圖【明董其昌】

題墨梅風煙雪月【明陶安四首】

題雪梅月梅【明羅泰二首】

天師月梅圖【元歐陽】

題梅月圖【明周瑛】

梅月圖【明李東陽】

題梅月圖【明秦旭】

題畫梅月【明僧麟洲】

和南湖史君煙景墨梅圖【元陳深】

題煙梅【明陳烓】

題張晞顏紙本紅梅【宋範成大】

紅梅畫【元王冕】

題畫紅梅【元陶宗儀】

題翠竹紅梅【元貢性之】

題畫紅梅【明劉基】

紅梅圖【明劉珝】

畫紅梅【明林弼】

紅梅圖【明羅屺】

畫紅梅【明徐渭】

題畫紅梅【明僧麟洲】

題竹外一枝梅花【元黃淸老】

題紅梅翠竹圖【元余闕】

紅梅翠竹圖【明劉泰】

紅梅夾竹圖【明樊阜】

陳鏈師壁間竹梅【元納延】

題所畫梅竹贈友【元趙孟頫二首】

書梅竹小畫【明王守仁】

梅竹圖【明張燦】

題梅竹捲【明何喬新二首】

題梅竹雙淸圖【元臺哈布哈】

題梅竹雙淸【明金西白】

題張夢卿雙淸圖【元王惲三首】

雙淸圖【明陳景融】

梅花五友歌【元陳泰】

題梅友圖【元李祁】

王澹遊嵗寒圖【明吳寛】

宣和梅蘭圖【元王惲二首】

題梅蘭圖【宋韓駒二首】

題梅花下水仙花【元李祁】

梅花水仙【明皇甫芳】

梅花折枝圖【明王行】

瓶梅圖【元吳澄】

橫牕梅【元丁鶴年】

臨水梅【元丁鶴年】

宮梅圖【元貢性之】

題梅野圖【元吳澄】

題白描梅【元王鑑】

題萬玉圖【元陶宗儀】

題梅屛【明劉基】

曹得一扇頭【元元好問】

梅花扇【元貢性之】

畫梅便面【元貢性之】

題梅花扇面【元丁鶴年】

和韻題扇頭梅花【明王世貞】

寫梅【宋楊公逺】

題畫寸許梅枝於石夢飛扇頭【明李日華】

莊子儀扇頭梅花【明李日華】

寫梅【明李日華】

新正三日冩梅【明李日華二首】

畫梅時正雪下【明徐渭】

題畫【元陳髙二首】

題陳叔虎繡梅花扇【宋楊萬里】

落梅圖【元張庸】

禦定歷代題畫詩類卷八十六目錄

欽定四庫全書

禦定歷代題畫詩類卷八十六

花卉類

答江明道見示畫雪梅詩

【宋】朱松

詩人未見雪梅畫只識前村橫水枝百巧摹香摹不出此詩風味略相宜

題茅山道士雪梅障

【元】劉因

積金峯頭云五采天女行空散珠琲爲憐絕壑一枝春墨敷調增蓓蕾因風飄零顏愈眞竟日霾藏气逾倍油纛紛紛成素旄積鐵離離增練鎧防如側杯頫承露亂若銛刀繽剪防雙龍挾輈儗欲上萬馬飛塵卒難凂髙齋鐘磬日未暾徙倚橫斜銀海憶昔西湖極遊歷眞與逋仙澆磈磊後知色相端有空百念灰心付眞宰峩峩茅君儼不死秦君嘉平年首亥精思萬林元炁存眾卉羣芳羞皚皚閉門緹襲坐蒲團長恐夜深風雨攺

梅雪捲【爲艾用

明章作】丘濬

北風吹雨凝成結老干淩霜僵欲折地底潛回一脈春枝頭忽逬千莖雪雪花六出梅花五天地茫茫淡容與巡檐索笑者誰子踏影尋香悄無語个中天趣惟自知頓覺西湖東閣皆支辭橫斜浪說水邊影姢好空吟竹外枝豈知此花中一花一太極陰陽互爲根生生機不息天上花惟雪人間花有梅雪花飛處梅花開三白呈祥一白露嗚呼此理眞妙哉妙哉至理誰能解平生故人大梁艾艾君艾君聽我歌梅邊雪裏期相待

爲王仲義題雪梅

【明】梁寅

小橋東郭先生履曲逕西湖處士家向暖早看花似雪冒寒更愛雪如花

題雪梅圖

【明】董其昌

燕山雪盡勢嶙峋寫得家山事事眞剛有寒梅太疎落請君添取一枝春

題墨梅風煙雪月【四首

明】陶安

萬防餘香収不得倚樓莫怨笛聲吹此情已任和羮鼎自與東風暗有期

煙鎖空江曉未開暗中顧影自憐才嵗寒標格不可掩消息已從天上來

冰雪塞天陽气轉幽香飛動老龍鱗平生每事居人後十月嚴凝占得春

百卉未春先入選玉堂夢逺老侵尋黃昏耿立無人過惟有素娥知此心

題雪梅月梅【二首

明】羅泰

五出花開六出飛空香積翠共凝輝灞陵橋上人如玉兩袖春風防蹇歸

流蘓帳小玉屏空畫角聲沈月正中春滿羅浮淸夢覺一枝疎影上房櫳

天師月梅圖

【元】歐陽

隴頭誰寄一枝來多謝天公巧剪裁猶自壽陽妝額後到今玉蕊忍全開

題梅月圖

【明】周瑛

孤山處士舊時家門巷深深一徑斜惆悵詩魂呼不醒只畱明月照梅花

梅月圖

【明】李東陽

淸溪倒影入空寒月色梅花共一般夜半落英看不見暗風吹斷玉欄幹

題梅月圖

【明】秦旭

孤山山上月明多長憶西湖瑪瑙坡安得扁舟吹短笛梅花香裏一經過

題畫梅月

【明】僧麟洲

疎花纎月鬭淸寒曽向西湖雪後看零落斷香三十載防家風笛倚闌干

和南湖史君煙景墨梅圖

【元】陳深

依約羅浮翠嶺前美人玉立破蒼煙畫圖未許分明見一夜春風入夢先

煙梅【爲王和

明初題】陳烓

天與孤髙第一花卻從幽谷作生涯嵗寒喜見春風面漫遣疎煙故故遮

題張晞顏紙本紅梅

【宋】範成大

酒力欺朝寒潮紅上妝面桃李漫同時輸了春風半

紅梅畫

【元】王冕

玉妃步月影毿毿燕罷瑤池酒正酣半夜不知香露冷春風吹夢過江南

題畫紅梅

【元】陶宗儀

梨云落莫錦云低誰些冰魂上赫蹏玉骨從來無此色想應新浴武陵溪

題翠竹紅梅

【元】貢性之

美人燕罷酒初消淩亂雲鬟壓步揺莫遣翠禽啼夢斷醒來無處托春嬌

題畫紅梅

【明】劉基

水晶宮裏玉眞妃宴罷瑤防步月歸行到赤城天未曉冷霞飛上六銖衣

紅梅圖

【明】劉珝

天生本是冰霜姿縞衣不受纎塵緇何事東君厭淸素一宵幻出瑚枝園林陡覺春意別千株萬株飛紅雪莫憐醉骨巳如泥要使丹心常似鐵

畫紅梅【爲吳允

明思題】林弼

冰姿雪色自無塵香艶桃嬌偶借春一段繁華幽寂意題詩試問隴頭人

紅梅圖【爲肇

明和題】羅屺

西湖殘雪多時卻恨前年被雪欺且學杏花紅似錦暫招鳴烏到南枝

畫紅梅

【明】徐渭

卽使胭脂防猶成冷淡枝杏花無此榦鐵樹少其姿掛壁紛紅雪圍春在錦池無由飄一的嬌殺壽陽眉

題畫紅梅

【明】僧麟洲

三百年來處士家酒旗風裏一枝斜斷橋荒蘚無人問顏色而今似杏花

題竹外一枝梅花

【元】黃淸老

仙標何處來一枝倚寒玉晴牕見疎林座上春可掬山陰帶殘雪水影兼逺綠珍重孤竹君嵗寒伴幽獨

題紅梅翠竹圖

【元】余闕

竹葉梅花一色春盈盈翠袖掩丹唇休言畫史無情思卻勝宮中剪防人

紅梅翠竹圖

【明】劉泰

羅浮仙子訪湘君翠袖娟娟暎茜裙江月半痕歸去晚玉容春透酒微醺

紅梅夾竹圖

【明】樊阜

羅浮仙子宴瑤池香臉生春酒暈微欲弔湘靈無處覓靑鸞騎向月中歸

陳鏈師壁間竹梅【邀倪仲

元愷同賦】納延

空谷天寒雪如堵短篷載酒滄江浦系船偶傍竹籬邊一樹梅花才半吐別來京國久相思夢斷愁聞畫角吹忽見新圖寫幽趣令人卻憶剡溪時寄語南城倪博士取琴對此彈秋水中林月上不須歸共倒淸尊醉花底

題所畫梅竹贈友【二首

元】趙孟頫

故人贈我江南句飛盡梅花我未歸欲寄相思無別語一枝寒玉澹春暉

江南翠竹動成林誰折寒枝寄賞音說與雙淸堂上客蕭然應見此君心

書梅竹小畫

【明】王守仁

寒倚春宵蒼玉杖九華峯頂獨歸來柯家艸亭深雪裏卻有梅花傍竹開

梅竹圖

【明】張燦

蛟綃數尺卷煙霧誰翦瓊瑤貼輕素湘靈夜彈五十弦博羅小鳳來翩翩翡翠旌旛矗空影珠衱生輝夜光炯澄凝古月冰潭冷紫鳳叫斷眠龍醒

題梅竹捲【二首

明】何喬新

梨云漠漠楚天低縞缺相逢思欲迷斗轉參橫寒漏永夢回惟聽翠禽啼

姑射仙人冰雪姿珠冠瓊佩下瑤池湘江帝子元同調翠袖相依嵗晚時

題梅竹雙淸圖

【元】臺哈布哈

冰魂無夢到瑤階翠袖雲鬟並玉釵靑鳥莫銜紅綬帶夜深重認合歡鞵

題梅竹雙淸

【明】金西白

孤山不見林君復借宅空懷王子猷愛爾雙淸須賦詠令人千古想風流縞衣春夢三更月翠葆涼聲防度秋莫把瑯玕制成笛虛心應爲落花愁

題張夢卿雙淸圖【三首

元】王惲

月影冰魂奪化工捋須眞是不煩公漫山正有閒桃李爛漫春風防日紅

華光品格黃華筆一段風流付後人誰爲九衢塵坌底兩枝揺蕩浙江春

淡妝疎影兩依依防綴橫斜畫縂宜恰似孤山籬落畔小溪如練月如眉

雙淸圖

【明】陳景融

玉樹花香璧月圓繡衣深暎色淸妍牕涵疎影孤山夜人在澄光萬里天雲母帳虛沈畫角水晶簾淨濕冰弦廣寒髙處應難到立徧闌干醉不眠

梅花五友歌

【元】陳泰

古人一水畫十日今我此畫凡防筆生綃數幅畫水石獨立寒梅妙難識當其痛飲三百觴胸蟠勁气不肯降龍牙弄泉噀白雪鶴翅捩漢飛霜瀟湘之濵渺平楚望美人兮在南浦夢回殘月照寒衾忽見瑤臺淡妝舞此時見畫心悵然吟蛩落木秋無邊化工知我惜花意墨香到骨花能言長松飛來蹙成捲竹色蘭房靜相見吾廬𨿽小物色多不待更買鵞溪絹

題梅友圖

【元】李祁

友道日非古競趨桃李時誰能守眞素對此冰雪姿天寒嵗雲暮矢與同心期

王澹遊嵗寒圖

【明】吳寬

修竹風回玉佩淸松聲相和紫鸞笙此人不識梅兄面莫怪王防說手生

宣和梅蘭圖【二首

元】王惲

暈碧裁紅奪化權冰姿芳魄鬭春妍只應五柞宮中夢不到幽香淡影邊

木有寒梅艸有蘭色香冝作一圖防曽憂荊杞生庭戶嵗暮芟夷有至難

題梅蘭圖【二首

宋】韓駒

寒梅在空谷本自淩冰霜托根傲眾木開花陋羣芳遙風遞淸气迥水涵孤光美實初可口采掇升巖廊念爾如傅說和羮初見嘗不須羨幽蘭深林自吹香幽蘭不可見羅生雜榛菅微風一披拂餘香被空山凡卉與春競念爾意獨閒弱質𨿽自保孤芳諒誰攀髙標如湘累嵗晚投澄灣不須羨寒梅粉骨鼎鼐間

題梅花下水仙花

【元】李祁

自是孤山第一枝閒花相倚鬭淸奇𨿽然冰雪宐同調若問和羮卻是誰

梅花水仙

【明】皇甫芳

弄影俱宜水飄香不辧風霓裳承舞處長在月明中

梅花折枝圖

【明】王行

映水一枝開春從筆底來髙樓漫吹笛終不防蒼苔

瓶梅圖

【元】吳澄

姑射仙人冰雪姿壺中表裏瑩無疵合供天上瓊樓供不要人間俗子詩

橫牕梅

【元】丁鶴年

禪窻夜虛明照見臞仙影上人對空花悠然發深省

臨水梅

【元】丁鶴年

疎花淸有影止水淨無埃好似菩提樹明明照鏡臺

宮梅圖

【元】貢性之

璚樓夜寒銀漏澀滿地霜華月光白翠禽啼斷夢中魂窈窕虛牕碧紗隔千門深鎖含章宮未許人間識春色只愁笛裏曲聲哀零落香鈿防妝額

題梅野圖

【元】吳澄

姑射仙人識面來偶然有見卻驚猜誰家野月糢糊影絕憶前時雪裏開

題白描梅

【元】王鑑

湖上無書問老逋冰霜巖壑耐淸孤入更月上天全白轉首春風是畫圖

題萬玉圖

【元】陶宗儀

踏雪尋梅訪老逋西泠橋外小山孤疎疎宻宻花爭發好似傳來萬玉圖

題梅屏

【明】劉基

樹杪過流星輕霜落半庭疎花與孤客相對一靑燈

曹得一扇頭

【元】元好問

機中秦女仙去月底梅花晚開只見一枝疎影不知何處香來

梅花扇

【元】貢性之

香雪綴晴梢東風暖未消路經蘓小墓船泊段家橋瘦倚吟邊竹寒低月下簫逋仙杳何許千古若爲招

畫梅便面

【元】貢性之

嫦娥深住廣寒宮不許人間信息通秋來折盡婆娑桂偸得寒香在月中

題梅花扇面【寄五十

元僉憲】丁鶴年

憶向西湖蹋早春萬花如玉月如銀一枝照影臨淸淺滿面冰霜似故人

和韻題扇頭梅花

【明】王世貞

銅坑萬樹玉橫斜月洗煙籠領嵗華棹過酒船無好句至今猶自負梅花

冩梅

【宋】楊公逺

爲渠摹冩未爲難只要稀疎不要繁雪月風煙俱屬我一時收拾付毫端

題畫寸許梅枝於石夢飛扇頭【明】李日華

醉墮孤山雪裏拾來一寸瑤簪莫插文君纎鬢能挑蜀客琴心

莊子儀扇頭梅花

【明】李日華

雪裏孤蹤本費尋不教塵防一毫侵竹枝幸作隨身婢明月何妨獨照心

寫梅

【明】李日華

冷龍起蟄山石裂脊尾連蜷如屈鐵爲從登流島上來透甲奇香夾冰雪

新正三日寫梅

【明】李日華

眞態不須煩剪剔淺妝淡暈出疎籬東風昨夜消殘雪剛印緗約半趾泥

寫梅

【明】李日華

靑絲絡壺春酒香山陰髙屐趂晴光水邊林下逢奇友吐盡平生冰雪腸

畫梅時正雪下

【明】徐渭

誰寫孤山伴鶴枝早春牕下索題詩今朝風景偏相似是我尋他雪下時

題畫【二首】

陳髙

茅舍雪初消幽牕夜方靜美人期不來月照梅花影愁來生白髮問爾復何愁應被春光惱多情雪滿頭

題陳叔虎繡梅花扇

【宋】楊萬里

指下生寒影鍼端卽化工冰痕將雪防不受燭光融

落梅圖

【元】張庸

小橋流水梅花莊花落鶯啼曽斷腸滿紙殘英重見畫醉來猶憶舊時香

禦定歷代題畫詩類卷八十六

欽定四庫全書

禦定歷代題畫詩類卷八十七目錄

花卉類

水仙花圖【元錢選】

題趙子固水墨雙鉤水仙捲【元仇逺】

題水仙花圖【元馬祖常】

趙孟堅水墨雙鉤水仙長卷【元鄧文原】

水仙圖【元黃溍】

題水仙花圖【元陳旅】

題虞瑞巖描水仙花【元姚文奐】

題水仙圖【元韓性】

題水仙【元倪瓚】

墨水仙【元倪瓚】

集句題張玉田畫水仙【元馬臻】

送盧益修鏈師所畫水仙【元郯韶】

題趙子固水仙圖元【張伯淳】

題虞瑞巖白描水仙【元於立】

題水仙【元於立】

題水仙花畫卷【元趙孟堅】

題玉山所藏畫水仙捲【元袁華】

題趙子固水仙【元項炯】

題趙子固墨水仙【元張天英】

題趙子固畫水仙花【元張天英四首】

題趙子固水仙【元張天英】

題盧益修白描水仙花【元張天英】

水仙圖【元王冕】

子固水仙【元鄭元祐】

題白描水仙【元陳基】

題水仙【元陳基】

題風中水仙花圖【明劉基】

錢舜舉水仙花【明吳寛】

趙子固水仙【明李至剛】

墨水仙【明謝承舉】

題陶云湖墨花水仙【明陸深】

趙子固水仙【明李日華】

錢選水仙【明祝允明】

畫水仙付鷲峯寺僧【明徐渭】

水仙畫【明徐渭】

鈕給事中花園藏陳山人所畫水仙花次王子韻一首而陳文學示我五首故我亦如數【明徐渭】

雪水仙【明徐渭】

舜舉水仙梅【元牟巘五首】

水仙蘭【明徐渭】

王進叔藏徐熙杏花【宋蘇軾】

題徐熙杏花【宋範成大】

題張晞顏杏花圖【宋範成大】

墨杏花折枝【元張雨】

徐熙杏花【元鄭允端】

次張東海杏園圖韻【明姚綬】

題杏林圖【明徐賁】

寫杏花自題絕句【明陳鐸】

題梅得芳杏林圖【明施敬】

題曲江春杏圖【明陸深】

題畫杏花【明徐渭三首】

題杏花小景【明葛孔明】

題張晞顏棃花【宋範成大】

題棃花【元程鉅夫二首】

題錢舜舉畫棃花【元王惲】

題錢舜舉著色棃花【元趙孟頫】

題梨花折枝【元朱徳潤】

趙魏公寫生梨花折枝【元張雨】

題梨花【明謝承舉二首】

題畫梨花折枝【明徐渭】

白描梨花【明李日華】

觀修處士畫桃花圗歌【唐崔庸】

題王居士所藏王友畫桃花【宋黃庭堅】

題舜舉折枝桃【元趙孟頫】

題碧桃【元程文敏】

題緋桃【元陶宗儀】

題緋桃【明楊基】

題桃花圖【明張以寧】

題竹間桃花【明貝瓊】

題千葉緋桃【明楊基】

桃花圖【明嶽岱】

題折枝桃花【明文彭】

墨桃花【明謝承舉】

題桃花【明謝承舉】

題紅碧桃扇景【明張鳳翼】

玉洞桃花歌【明王世懋三首】

詠楊太宰桃花園圖捲【明湯顯祖】

題啟南冩緋桃圖捲【明吳寛】

題桃花扇面【明張元凱】

題章復畫碧桃【明席應珍】

和楊直講夾竹花圖【宋梅堯臣】

折枝桃橊圖【元程鉅夫二首】

瓊花畫軸【宋孔武仲】

璚花圖【元劉因】

題趙昌木花【宋範成大】

畫冊木筆【明吳寛】

山礬圖【元牟巘】

題畫山礬【元熊夢祥】

題林周民山礬圖【明許伯旅】

題張希顏紙本常春【宋範成大】

麗春花圖【明謝承舉】

禦定歷代題畫詩類卷八十七目錄

欽定四庫全書

禦定歷代題畫詩類卷八十七

花卉類

水仙花圖

【元】錢選

帝子不沈湘亭亭絕世妝曉煙橫薄袂秋瀬韻明璫洛浦應求友姚家合讓王殷勤歸水部雅意在分香題趙子固水墨雙鉤水仙捲

【元】仇逺

冰薄沙昏短艸枯采香人逺隔湘湖誰畱夜月羣仙佩絕勝秋風九畹圖白粲銅盤傾沆瀣靑明寶玦碎瑚卻憐不得同蘭蕙一識淸醒楚大夫

題水仙花圖

【元】馬祖常

帝子湘南住白瑤苔生釵股織龍綃蕊香金粟誰分劑閒鬭蘭苕上翠翹

趙孟堅水墨雙鉤水仙長卷

【元】鄧文原

仙子淩波佩陸離文魚先乘殿馮夷積冰斵雪揚靈夜鼔瑟吹竽防舞時海上瑤池春不斷人間金盌事堪疑

天寒日暮花無語淸淺蓬萊當問誰

水仙圖

【元】黃溍

翛翛翠羽映鳴璫誰遣乘風過我傍歳晏髙堂空四壁一簾煙雨夢瀟湘

題水仙花圖

【元】陳旅

莫信陳王賦洛神淩波那得更生塵水香露影空淸處畱得當年解佩人

題虞瑞巖描水仙花

【元】姚文奐

離思如雲賦洛神花容婀娜玉生春淩波韈冷香魂逺環佩月色新

題水仙圖

【元】韓性

洛下風流人人言影亦好況乃蛟宮仙迥立淸漢表翠裙濕涼蟾晴光白如埽坐對冰雪容不受東風老澄江渺餘懷相期拾瑤艸

題水仙

【元】倪瓚

曉夢盈盈湘水春翠虯白鳳照江濵香魂莫逐冷風防擬學黃初賦洛神

墨水仙

【元】倪瓚

宋諸王孫釋大云淸詩多爲雪精神誰言一防金壺墨解寄湘江萬里春

集句題張玉田畫水仙

【元】馬臻

賞月吟風不要論曳裾何處覓王門誰人得似張公子粉蝶如知合斷魂

送盧益修鏈師所畫水仙

【元】郯韶

盧敖愛向山中住長遣看云一舄飛昨夜神東海上夢隨環佩月中歸

題趙子固水仙圖

【元】張伯淳

裙長帶裊寒偏耐玉質金相密更奇見畫如花花似畫西興渡口晚晴時

題虞瑞巖白描水仙

【元】於立

瀛洲之君號中黃雕冠翠帔懸明璫通明宮中拜帝觴帝遣換骨生天香醉後橫斜踏明月明月零亂如冰雪爲傳淸影落人間化作幽芳更愁絕官車曉過西陵渡貝闕珠宮鎖煙霧君王十二玉闌干玉盤倒防金莖露江風吹斷舊繁華年年十月自春花冩成幽思無人省持獻瑤池阿母家

題水仙

【元】於立

夢落人間不記年月明淸影裊翩翩爲問蓬萊防淸淺禦風環佩欲泠然

題水仙花畫卷

【元】趙孟堅

自欣分得儲山邑地近錢淸易買花堆案文書𨿽鞅掌簪缾金玉且奢華酒邊已愛香風度燭下猶憐舞景斜樊弟梅兄來次第攙春熱閙令君家

題玉山所藏畫水仙捲【書逹祕元書後】袁華

窈窕楚臯女委蛇佩陸離淩風翳翠袖乘月靡云旗含嚬黙延佇怊悵失佳期渉江采璚芳將以慰所思

題趙子固水仙

【元】項炯

龍波乍起湘云濕帝子欲歸歸不得十二煙鬟防遙碧到今愁魄寄湘花畫出深愁雲繞筆

題趙子固墨水仙

【元】張天英

靑竹珠簾人似玉霧鬢風鬟綴靈粟一笑誤翻金叵羅香濕羣仙翠袿襡龍國朝回八風舞鳳池醉度淩波曲瑤瑟雙歌李白詞馮夷捧出蘭縑綠

題趙子固畫水仙花【雨雪風

元月四首】張天英

水仙花上雨垂垂絕似華淸賜浴時況是親承恩澤後托根只合在瑤池

冰肌冷浸六花香姑射仙人試曉妝門外玉京天咫尺金鐺瓊佩謁明光

海上羣仙駕八鸞翠華裊裊玉寒臨風似學回波舞要博君王一笑看

仙子騎龍出水瀕雪衣飛動月爲神停杯飛唱淩波曲笑醒東都夢里人

題趙子固水仙

【元】張天英

雨帶風襟玉體寒爲誰解佩在江幹金支翠鈿復得只愁歸去便乘鸞

題盧益修白描水仙花

【元】張天英

盧生吮筆冩三香海上仙人欲取將宮闕絫酥春雪霽好畱屏曲寫孤芳

水仙圖

【元】王冕

寒風蕭蕭月入戶渺渺雲飛水仙府仙人一去不知所池館荒涼似無主江城歳晚路途阻邂逅相看顏色古環佩無聲翠裳舞欲語不語情淒楚十二樓前問鸚鵡滄海桑田瞇塵土王孫不歸望湘浦芳艸連天愁夜雨

子固水仙

【元】鄭元祐

仙姿艷玉肌輕拂五銖衣羅襪淩波去香塵蹙步飛

題白描水仙

【元】陳基

汗漫海上期嬋姢池中影麻姑殊未來相思月華冷

題水仙

【元】陳基

水蒼爲佩玉爲人素質姢姢不愛春終古闗雎遺徳化禮防遊女漢江濵

題風中水仙花圖

【明】劉基

癡妬封家十八姨不爭好惡故相欺沅湘日暮波濤起翠蕩瑤翻欲渡遲

錢舜舉水仙花

【明】吳寬

種盡芳根花不發霅翁筆底忽生妍人云須向水邊種始悟花名是水仙

趙子固水仙

【明】李至剛

水精宮闕夜不閉仙子出遊淩素波爲愛低頭弄明月不知零露濕衣多

墨水仙

【明】謝承舉

黒雲飛滿石池秋塗抹生綃散不収鉤鎖雪花無防迹浙江一夜素娥愁

題陶云湖墨花水仙

【明】陸深

淡妝髙韻北風寒傍水猶宜月下看神女誤遺金約指良工新制水晶盤綠羅帶引風初定碧玉璫含露未幹細檢畫圖知苦意春光不愛染云巒

趙子固水仙

【明】李日華

防畨疑汝是冰魂淺渚微霜月映門一暈輕黃破檀口半銖薄粉掩啼痕

錢選水仙

【明】祝允明

八斗才中畫洛神翠羅輕颺韈尖塵霅溪老子眞能事更比陳王冩得親

畫水仙付鷲峯寺僧

【明】徐渭

水仙畫裏妙氤氳薝卜從玆等爛蕓安得香巖眞鼻孔一時成霧盡從聞

水仙畫

【明】徐渭

海國名花說水仙畫中顏貌更嬋姢若非灑竹來湘浦定是淩波出洛川

鈕給事中花園藏陳山人所畫水仙花次王子韻一首而陳文學示我五首故我亦如數

【明】徐渭

西子當年浣薴羅山樊阿姊亦淩波一叢掛向黃門壁二美容顏若个過

秦樓有女身姓羅使君立馬待回波正似水仙初放雪二十未足十五過

年年花藥縛紅羅給諫池塘影赤波爭似黃冠簮玉導色𨿽不及丰神過

弓鞋窄窄寸來羅踏水乘魚淺淺波誰把江娥勾入畫夫人自嫁不吾過

海樵筆能移汨羅分明紙上皺鱗波況添一種梅花妺比較離騷香更過

雪水仙

【明】徐渭

西子云軿趂雪行白鸞無力海綃冰玉京固是朝天路如此淸寒苦不勝

舜舉水仙梅【五首

元】牟巘

橫出一枝誰與並整靑蔥佩立多時牕眀幾淨好風日移向此中渠不知

檀暈金杯兩擅奇晚風並作一香吹此中畢竟同還別付與司南鼻孔知

雪碗冰甌薦茗時蕭然相與對幽姿一生肝膽何由俗時有淸風披拂之

當代涪翁有素評此花雅合喚梅兄玉宸殿上重差次可是詩人許與輕

老逋久共梅同住好事誰令侑水仙變化侯王等閒耳不堪持到影香前

水仙蘭

【明】徐渭

自從生長到如今煙火何曽著一分湘水湘波接巫峽肯從峯上作行雲

王進叔所藏徐熙杏花

【宋】蘓軾

江左風流王謝家盡防書畫到天涯卻因梅雨丹靑暗洗出徐熙落墨花

題徐熙杏花

【宋】範成大

老枝歷嵗寒芳蘤春澹濘露綃輕欲無嬌紅恐飛去

題張晞顏杏花圖

【宋】範成大

紅粉團枝一萬重當年獨自費東風若爲報答春無賴付與笙歌鼎沸中

墨杏花折枝

【元】張雨

折得鄰墻紅杏枝春風偸染墨胭脂恰如誤入仙山路虎嘯林深月暗時

徐熈杏花

【元】鄭氏【名允端】

寫生政自愛徐熈把卷摩挲眼欲迷曽記沈沈春雨後一枝斜透粉墻西

次張東海杏園圖韻

【明】姚綬

故人自是詩中傑白戰騷塲有功烈不與餘子相脂韋出語驚人誇妙絕以頭濡墨袒跣時手中何嘗持寸鐵譬之健馬入軍陣無譜隨人生曲折研池水漧走渇六月陰風欲飛雪飄飄落紙龍潛藏玉樹後庭歌盡咽杏花此時不可見滿篷細雨黃梅節書題旣罷感存亡渺渺雲山隔吳越他日重披若我思九防靑山共明月

題杏林圖【贈陳

明子京】徐賁

茅山無四鄰紅杏萬株春収谷還憑虎栽花賸有人學仙離世久訪病出山頻我獨懷芳躅君能繼後塵

冩杏花自題絕句

【明】陳鐸

晴團紅粉護春煙彷佛江村二月天記得景卿回首處一枝斜拂酒樓前

題梅得芳杏林圖

【明】施敬

梅仙鏈丹處山杏栽無數賣藥到人間衣裳帶紅霧花開不知嵗子落還成樹我欲與之言飄然騎虎去

題曲江春杏圖

【明】陸深

北地春偏早長安二月中杏花凡防樹金水玉河東緑羅衣袂寒猶重九陌香多漾軟紅何用內園催羯鼓一枝驚破喝聲雄

題杏花【二首

明】徐渭

朶朶西施靨年年墻外窺莫嫌妝不澹帶酒未醒時枝枝出墻語朶朶向人窺宋玉鄰家女施朱太赤時

畫杏花

【明】徐渭

一防萬言如有神本朝策士數羅倫今朝騎馬看花者肯與羅倫作後塵

題杏花小景

【明】葛孔明

春風開到上林枝一段韶光二月時恰似玉人臨曉鏡鬢邊淺淺注胭脂

題張晞顏梨花

【宋】範成大

雪薄冰輕不耐春雨中愁緒月中眞莫教夢作雲飛去畱伴昭陽第一人

題梨花【二首

元】程鉅夫

神淸體綽約云澹月朦朧道是玉環似輸渠林下風一枝寒食雨落紙不沾濡他日成秋實還能寄我無

題錢舜舉畫梨花

【元】王惲

掖西千樹閙春華莫把芳容帶雨誇看取一枝橫絕處洗妝還是漢宮娃

題錢舜舉著色梨花

【元】趙孟頫

東風吹日花繁枝壓雪淩風塵素羅衣裳照靑春眼中若有梨園人攀條弄芳畏日夕只今紙上空顏色顏色好愁轉多與君酤酒花前歌

題梨花折枝

【元】朱徳潤

玉壓帽檐花底春惜無花下洗妝人阿嬌一掬東風淚聊仗丹靑爲冩眞

趙魏公冩生梨花折枝

【元】張雨

玉面渾無獺髓痕春風洗緑上飛裙遙知姑射山頭雪化作楊君夢裏云

題梨花

【明】謝承舉

十二朱防春夢長溶溶月色照昏黃玉人記得東京事花底一壺同洗妝

梨花圖

【明】謝承舉

春寒時怯透帷風粉蝶銀蛾忽墮空月色溶溶庭院靜有人獨倚畫闌東

題畫梨花折枝

【明】徐渭

粉暈防銷墨一絲春風春雨未來時名園無此好顏色知是宮中第防枝

白描梨花

【明】李日華

雨香雲澹月霏微薄薄鉛華淺碧衣卻似道山春晏罷水晶簾下拜安妃

觀修處士畫桃花圖歌

【唐】崔庸

一從天寶王維死於今始遇修夫子能向鮫綃四幅中丹靑暗與春爭工句芒若見應羞殺暈綠勻紅漸分別堪憐彩筆似東風一朶一枝隨手發燕支乍濕如含露引得嬌鶯癡不去多少遊蜂盡日飛看徧花心求入處工夫妙麗實奇絕似對韶光好時節偏宜畱著待深冬鋪向樓前試霜雪

題王居士所藏王友畫桃花

【宋】黃庭堅

淩雲一笑見桃花三十年來始到家從此春風春雨後亂隨流水到天涯

題舜舉折枝桃

【元】趙孟頫

醉裏春歸尋不得眼眀忽見折枝花向來飛蓋西園夜萬燭髙燒照爛霞

碧桃圖

【元】程文敏

紺髮緑毛冠瓊琚縹碧衫人閒無處著除是浦陀巖

緋桃圖

【元】陶宗儀

學防徐熈筆法奇濃磨翠屑襯胭脂武陵溪上神遊熟冩得春風小折枝

緋桃圖

【明】楊基

茂陵老去愛求仙靑鳥銜書到禦前不意種桃成一笑開花結子六千年

題桃花圖

【明】張以寜

溪上桃花春可憐赤欄橋畔憶遊仙若爲飽喫胡麻飯看到三千結實年

題竹間桃花

【明】貝瓊

萬瑯玕裏一枝春向客無言又似顰彷佛武陵溪上路放舟何處覓秦人

千葉緋桃圖

【明】楊基

宻瓣深紅別有春武陵千樹欲迷津不因流水飄香出那得秦人識晉人

桃花圖

【明】嶽岱

竹林深處有桃花一半臨風一半遮尙憶春來三日醉曉煙疎雨臥山家

題折枝桃花

【明】文彭

折得桃花拂袖香美人含笑立東墻無言亦自成蹊逕解語爭教不斷腸

墨桃花

【明】謝承舉

煙深嵐重失天臺桃萼全非舊日開人自傷心花自慘劉郞應悔出山來

題桃花

【明】謝承舉

日暖風柔逞艷姿花神獨立小春時蹇驢昨日都觀認得夭夭竹外枝

題紅碧桃扇景

【明】張鳳翼

臨風紅褪臉和露粉成妝濃淡君休訝盈盈各斷腸

玉洞桃花歌【三首爲徐

明丈題畫】王世懋

度索山中行桃花水千尺水窮花發處知有羣仙宅尋源問仙侶防度桃花津中有靑城客云是姓徐人桃葉度作歌桃核持作酒與君壽千秋安期下爲友詠楊太宰桃花園圗捲【寄右武明爾瞻】湯顯祖

吏部桃花千樹穠春風春日好顏容亦知鄒子閒吹律略放丁生一夢松

題啟南冩緋桃圖捲【首題石翁樂事四字桃作六出有議其誤者子因解之

明】吳寬

石翁樂事嗟何事終日春風繞筆吹寄語看花人仔細緋桃千葉半開時

題桃花扇面

【明】張元凱

碧桃樹底醉流霞記得當年翠袖遮今日飄零歌扇在令人腸斷故園花

題章復畫碧桃

【明】席應珍

憶昔瑤池侍宴時碧桃花下酒盈巵今朝醉裏看圖畫羞對東風兩鬢絲

和楊直講夾竹花圖

【宋】梅堯臣

桃花夭紅竹淨綠春風相間連溪谷花畱蜂蝶竹有禽三月江南看不足徐熙下筆能逼眞繭素畫成才六幅萼繁葉宻有向背枝瘦節疎有直曲年深粉剝見墨蹤描冩工夫始驚俗從初李氏國破亡圗書散入公侯族公侯三世多衰微竊貿檐頭由婢僕太學楊君固甚貧直緣識別爭來鬻朝質綈袍暮質琴不憂明日鐺無粥裝成如得驪頷珠誰能更問龍牙軸竹眞似竹桃似桃不待生春長在目

折枝桃橊圖【二首

元】程鉅夫

長睂添粉重媚臉醉春暄百囀東風裏如何獨不言西國移根早瑤池染露新靑禽舊相識來送鳳城春

瓊花畫軸

【宋】孔武仲

我欲遊廣陵江湖浩難渉喜有瓊花枝相隨在巾篋北人初不識謂是玉蝴蝶天妃絕世艷乃以方妓妾古祠惟一株他種不欲接春風亂百艸紅紫鬭紛皓然姑射姿豈少朱粉頰鐵榦已崢嶸云朶正稠疊書林日淸閒萬慮坐収攝悠然對妙筆頗與幽興愜髣髴未易得吟思舌徒囁

璚花圖

【元】劉因

淮海秀璚枝獨立映千古遙知辦此物坤靈心亦苦平生勞夢想江煙隔南浦春風不相待回首似焦土畫圖今見之依稀春帶雨芳心紛巳碎仙葩聚如語瑤防舊髙寒人間此何所翩翩風袂輕幽香暗相許

題趙昌木花

【宋】範成大

秋風魏瓠實春雨胭脂花防筆不可寫滴露勻朝霞

畫冊木筆

【明】吳寬

半含成木筆本號是辛夷一樹石庭下故園增我悲

山礬圖

【元】牟巘

玉殿何勞定等差弟兄俱是老涪家季方也與新名字免得人呼作瑒花

題畫山礬

【元】熊夢祥

傍路依山到處生只因樵牧慣相輕若敎塵俗如桃李未必桃花肯作兄

題林周民山礬圖

【明】許伯旅

山礬入畫古所少我昔見之倪瓚家問君何處得此本水屋十月來春花東風著樹香滿雪長須滴露金粟結一枝獨立霜霰余巳覺江梅是同列惜哉此物知者稀深林大谷多所遺牧豎樵童爾何苦翦伐每同荊棘歸林君本是鼇頭客髙臥雲間人莫識酒酣揮袖捲新圖一笑西山眼中碧

題張晞顏紙本常春

【宋】範成大

染根得靈藥無時不春風倚欄與掛壁相伴歳寒中

麗春花圖

【明】謝承舉

人憐花好自情眞花本無情豈趂人白髮宮娥休滿揷鏡容不似昔年春

禦定歷代題畫詩類卷八十七

欽定四庫全書

禦定歷代題畫詩類卷八十八目錄

花卉類

洛陽牡丹圖【宋歐陽修】

和範景仁蜀中寄牡丹圖【宋範純仁】

題張希顏紙本牡丹【宋範成大】

題徐熙紫白二牡丹【宋範成大二首】

題錢舜舉牡丹折枝圖【元王惲】

題番陽徐氏雙頭牡丹圖【元戴表元】

題趙子昂畫羅司徒家雙頭牡丹並蔕芍藥【元程鉅夫】

紫牡丹圖【元程鉅夫】

畫牡丹【元馬祖常】

題壽皇禦題淳熙宮畫牡丹扇【元栁貫二首】題畫牡丹【元李祁】

徐熙牡丹圖【元金涓】

題扇面牡丹【明劉基】

題趙昌所畫禦屛牡丹【明浦原】

題牡丹【明徐溥】

墨牡丹【明李東陽二首】

題冀郎中墨牡丹【明程敏政】

題二色牡丹【明王衡二首】

墨牡丹【明吳寛】

慶雲牡丹圖【明沈周】

吳瑞卿染墨牡丹【明沈周】

爲王揮使畫牡丹【明沈周】

題牡丹【明沈周】

題王秀才牡丹圖【明康海】

畫牡丹【明文徵明】

題畫墨牡丹【明張鳳翼】

題畫甌碧牡丹【明王世貞】

題復甫墨牡丹【明王世貞二首】

子上持豫章畫扇其上牡丹三株黃白相間盛開一貓將二子戲其旁【宋楊萬里】

題唐伯虎畫牡丹【明王世貞】

題趙昌芍藥【宋蘇軾】

題芍藥【明劉泰】

宋徽宗畫芍藥【明謝承舉】

墨芍藥【明謝承舉】

白描芍藥圖【明楊基】

題芍藥遊蜂【明張鳳翼】

海棠圖【唐崔塗】

驛舍見故屛風畫海棠有感【宋陸遊二首】

畫海棠圖【元馬祖常】

饒世英所藏錢舜舉海棠【元虞集】

題折枝海棠圖【元栁貫】

爲瑯溪題折枝海棠【元歐陽】

題錢舜舉折枝海棠【元貢師泰】

折枝海棠【元楊維楨】

白描海棠花【元貢性之】

趙昌海棠圖【元金涓】

題光祿主事虎仲桓海棠圖【元余闕】

墨海棠【元李冶】

畫海棠【元丁鶴年】

霅翁海棠【明徐賁】

海棠圖【明楊基】

明月海棠圖【明朱諫】

海棠畫扇【明薛蕙】

書海棠扇【明徐禎卿】

畫海棠【明徐渭】

題雪毬花【明髙棅】

題繡毬花【明王世貞】

子昂墨萱扇【元袁桷】

題萱艸圖【元陳旅】

萱圖【元王逢】

題墨萱【元倪瓚】

子昂墨寫萱艸【元張雨】

扇上墨萱【明張羽】

萱艸圖【明周用】

題文富侄萱花【明程敏政】

題沈啟畫忘憂艸【明王世貞】

題萱蕙同芳圖【元錢惟善】

月桂圖【元程鉅夫】

畫玫瑰花【明徐渭】

毛元升畫薔薇【元唐肅】

薔薇圖【明楊基】

宋徽宗石橊圖【元王惲】

石橊圖【元馬祖常】

石橊畫屏【元朱徳潤】

題宣和畫石橊【明闕名】

馬逺畫酴醾【明髙啟】

虞美人艸圖【明王世貞】

次韻楊宰淩霄花圖【宋陳造】

淩霄花題冊【明王世貞】

王伯敭所藏趙昌黃葵【宋蘇軾】

饒世英所藏錢舜舉黃蜀葵【元虞集】

題畫黃葵【元袁易】

黃蜀葵圖【元程文敏】

白無咎黃蜀葵【元張雨】

黃葵圖【元丁鶴年】

題畫葵花【元黃翰】

題黃葵【元陶宗儀】

馬逺畫黃葵【明髙啟】

墨葵【明楊基】

蜀葵畫【明楊基】

黃葵花圖【明謝承舉】

秋葵小畫【明顧璘】

畫梔子【明吳寛】

梔子花題畫【明丰坊】

題畫梔子花【明葉初春】

題趙昌躑躅【宋蘇軾】

題畫薄荷扇【宋陸遊二首】

金錢花題冊【明王世貞】

禦定歷代題畫詩類卷八十八目錄

欽定四庫全書

禦定歷代題畫詩類卷八十八

花卉類

洛陽牡丹圖

【宋】歐陽修

洛陽地脈花最宜牡丹尢爲天下奇我昔所記數十種於今十年半忘之開圖若見古人面其間數種昔未窺客言近嵗花特異往往變岀呈新枝洛人驚誇立名字買種不復論家貲比新較舊難優劣爭先擅價各一時當時絕品可數者魏紅窈窕姚黃妃壽安細葉開尙少朱砂玉版人未知傳聞千葉昔未有只從左紫名初馳四十年間花百變最後最好潛溪緋今花𨿽新我未識未信與舊誰妍媸當時所見已云絕豈有更好此可疑和範景仁蜀中寄牡丹圖

【宋】範純仁

牡丹開蜀圃盈尺莫如今妍麗色殊眾栽培功信深矜誇傳萬里圗冩費千金未就木欄賞徒揺逺客心

題張希顏紙本牡丹

【宋】範成大

洛花肉紅姿蜀筆丹砂染生綃多俗格紙本有眞艷

題徐熙紫白二牡丹

【宋】範成大

蘂珠仙馭曉驂鸞道服朝元露未乾天半剛風如激箭綠綃飄蕩紫綃寒

寒入仙裙粟玉肌舞餘全不耐風吹從教旅拒春無力細看腰肢嫋嫋時

題錢舜舉牡丹折枝圖

【元】王惲

翠帷髙捲出傾城並髻凝妝別有情似爲洛人矜絕艷兩枝相倚鬭輕盈

題番陽徐氏雙頭牡丹圖

【元】戴表元

天工幻化不經意雙萼忽然枝葉同一似人間好兄弟朱鞍錦轡踏春風

題趙子昂畫羅司徒家雙頭牡丹並蒂芍藥

【元】程鉅夫

並蒂連枝花亂開沖和元自主人培集賢學士春風筆更冩天香入捲來

紫牡丹圖

【元】程鉅夫

豪貴說長安爭先紫牡丹我無池館地畫與子孫看

畫牡丹

【元】馬祖常

洛陽春雨濕芳菲萬斛胭脂染舞衣帳底金盤承密露東家蝴蝶不須飛

題壽皇禦題淳熙宮畫牡丹扇【二首元】柳貫

劍南樵客冩花容院畫流傳號國工春壓玉闌江雨歇防鸞驚夢又成空

天香國艷豈堪描生色誰將上尺綃畱得當時宮墨在杜鵑啼處雨瀟瀟

題畫牡丹

【元】李祁

國色名花生盛唐畫圖畱得一枝芳珠簾不動微風起猶帶開元粉膩香

徐熙牡丹圖

【元】金涓

翠幄籠霞防曉寒無人凝笑倚闌干玉環去後千年恨畱與東風作夢看

題扇面牡丹

【明】劉基

沈香亭畔月華流掌上孤鸞鏡裏愁舞罷春風卻回首六宮紅粉總包羞

題趙昌所畫禦屛牡丹

【明】浦原

綠蕪春雨洛陽城不見名花國已傾影落畫屛何處物斷金殘粉故宮情

題牡丹

徐溥

瓊樓髙起彩雲端愁絕東風十二欄眼底芳春看欲暮玉人消息鳳笙寒

墨牡丹【二首

明】李東陽

老來靑帝亦風流年少花王正黒頭共憶東風舊遊路亂紅殘紫不勝愁

淨洗濃妝不受塵墨池淸賞稱詩人休憐一朶揚州白猶是煙花夢裏身

題冀郞中墨牡丹

【明】程敏政

嫣然只是洛陽春水墨丹靑總幻身花若有情應解笑品題空自出詩人

題二色牡丹【二首

明】王衡

宮云朶朶映朝霞百寶欄前鬭麗華卯酒未消紅玉面薄施檀粉伴梅花

洛陽女兒紅顏饒血色羅裙寶襪腰借得霓裳半庭月居然管領百花朝

墨牡丹

【明】吳寛

素衣依舊染緇塵京洛相逢是暮春偶憶沈香亭北事惱人偏是畫中眞

慶雲牡丹圖

【明】沈周

三月十日天半晴慶雲庵裏看春行桃娘李娘俱寂寞防姑照眼眞傾城老僧卻在色界住靜笑山花惱客情靚妝倚露粉汗濕醉肉隔花紅暈明吉祥將落舊有恨急借紙面圖其生明朝攜酒正恐謝亦怕敲門僧厭迎

吳瑞卿染墨牡丹

【明】沈周

雨晴風晴日杲杲趂此看花花更好澆紅要盡三百杯請客不須辭量小野僧栽花要客到急埽風軒破淸曉知渠色相本來空未必眞成被花惱吳生又與花傳神紙上生涯春不老靑春展捲無時無姚家魏家何足道

爲王揮使畫牡丹

【明】沈周

王君四月方來蘓綠陰滿地花已無臺紅樓紫不可覓筆底春風尋老夫殷緜滴露看活色信手貌出西家姝坐中狂客未解事欲折不成空紙膚去年淮陰七尺雪凍地似恐花根枯此圖贈君日日賞一日須傾一百壺

題牡丹

【明】沈周

名牌新樣紫牙刋露重煙深正好看卻怪錦云低亞樹帶風扶上玉欄幹

題王秀才牡丹圖

【明】康海

何日到吾家牡丹應著花開圖一見興已發遙似當年宴紫霞雕欄不受春風折綠葉紅蕤舞風力終日回旋不肯休根株苦被丹靑匿逺路邅回銷客心夢魂惟在艸堂陰牡丹牡丹吾語汝三月八日始谷雨

畫牡丹

【明】文徴明

粉香雲暖露華新曉日濃薫富貴春好似沈香亭上看東風依約可憐人

題畫墨牡丹

【明】張鳳翼

桑皮數幅駐芬芳紅紫空勞競洛陽開落不隨春去住淡濃惟許墨平章喚回蝴蝶非闗夢勾引遊蜂豈借香常見本來眞面目悔從闌檻惜韶光

題畫甌碧牡丹

【明】王世貞

沈香亭畔玉傞俄疊疊春山捧翠螺何似江南天水碧周娘親爲翦宮羅

題復甫墨牡丹【二首

明】王世貞

自種沈香亭畔枝錦嫣紅醉午風遲那期虢國夫人到淡埽春山八字眉

半幅生綃墨乍勻天然貌出玉精神朱欄下盡葳蕤鎖卻是丹靑解誤人

子上持豫章畫扇其上牡丹三株黃白相間盛開

一貓將二子戲其旁

【宋】楊萬里

暄風暖景正春遲開盡好花人不知輸與貍奴得春色牡丹香裏弄雙兒

題唐伯虎畫牡丹【下有睡貓題者不甚快意因戲爲作之】

【明】王世貞

白日當卓午貍奴睛一綫胡爲尙頺然曲肱掩其面得非薄荷醉毋乃幹陬倦風吹木芍藥時時墮芳片墮者作裀褥畱者充帷防髙臥時未至雄才晚方見縱橫羣防輩未解事機變牙爪攢防霜飛騰掣弓電詎止無當鋒誰與敢奔殿刳裂懲狡貪吮咀慰酣戰能令此輩空不愛通侯劵丹靑何人手唐子少豪健賣駿足偶蹶屠龍技方賤韜精恣皷跌含意在荒晏鮭鰕茍不乏貓防各自便猶勝李巂州揺尾媚娘殿

題趙昌芍藥

【宋】蘓軾

倚竹佳人翠袖長天寒猶著薄羅裳揚州近日紅千葉自是風流時世妝

題芍藥

【明】劉泰

綠陰庭院已非春紅芍翻階露朶新綽約嬌姿誰得似天風吹下衛夫人

宋徽宗畫芍藥

【明】謝承舉

北望胡沙道里長秋風寛盡六銖裳行宮多少幽人怨紅藥階前亦攺妝

墨芍藥

【明】謝承舉

珍花開徹玉盤盂防撿揚州也自無永叔多情爲編譜墨痕狼藉上花須

白描芍藥圖

【明】楊基

玉樓寒擁翠羅衾珠箔晴揺縷縷金蝴蝶亂飛花自落東風庭院又春深

題芍藥遊蜂

【明】張鳳翼

香生院落自深沈芍藥開時綠滿林春老遊蜂無气力過墻空有惜花心

海棠圖

【唐】崔塗

海棠花底三年客不見海棠花盛開卻向江南見圖畫始慚虛到蜀城來

驛舎見故屛風畫海棠有感【二首宋】陸遊

厭煩只欲長面壁此心安得頑如石杜門復出嘆習气止酒還開慙定力成都二月海棠開錦繡裹城迷巷陌燕宮最盛號花海霸國雄豪有遺迹猩紅鸚綠極天巧疊萼重跗朝日繁華一夢忽吹散閉眼細思猶歷歷憂樂相尋豈易知故人應記醉中詩夜闌風雨嘉州驛愁向屏風見折枝

古稱天下無正色但恐世好隨時移鞓紅鶴翎豈不美斂色如避新來姬何況逺說蘓與賀有類異世誇嬙施造化無情宜一槪偏此著意何其私又疑人心愈巧僞天欲鬭巧窮精微不然元化朴散久豈特近嵗尢澆漓爭新鬭麗若不已更後百載知何爲但應新花日愈好惟有我老年年衰

畫海棠圖

【元】馬祖常

石家五尺瑚樹海國千房火齊珠風雨春寒圍錦防艷陽天暖倚闌扶浣時應貯芙蓉水香處重燻翡翠鑪紅膩不隨蜂觜蝕粉勻終爲蝶身敷葳蕤防纈盤仙綬襞積云羅落舞襦靑帝化成非幻有杜陵吟老卻知無催開每賴斟鸚鵡吹落還因唱鷓鴣曽見赤城花亞蕊丹鉛此去不須圗

饒世英所藏錢舜舉海棠

【元】虞集

睡起多情思依稀見太眞一枝紅淚濕似憶故宮春

題折枝海棠圖

【元】柳貫

東風庭院紫緜香翠碧飛來午影長啼濕紅妝看不厭祗疑春色在昭陽

爲瑯溪題折枝海棠

【元】歐陽

防綴春風只一枝此花猶是半開時更令老杜如今見便是無情也賦詩

題錢舜舉折枝海棠

【元】貢師泰

玉環睡起嬌無力膩粉微勻酒暈生不是開元冩遺恨世間那得見傾城

折枝海棠

【元】楊維楨

金屋銀缸照宿妝一枝分得錦云鄕梅郎底事多餘恨怪殺瑚不肯香

白描海棠花

【元】貢性之

美人睡起不勝愁弄粉調朱只漫羞閒倚綠牕春晝靜雙鸞飛上玉搔頭

趙昌海棠圖

【元】金涓

銀燭燒殘夢未回舊家庭院已荒苔玉蕭聲杳人何處惟有東風燕子來

題光祿主事虎仲桓海棠圖

【元】余闕

沈香羯鼓弄春杯席上才看半作堆爭似君家屛障裏年年嵗嵗有花開

墨海棠

【元】李冶

漢宮愁絕冷胭脂一醮劉郎兩鬢絲甲帳夜寒銀燭短六銖云帔獨來時

畫海棠

【元】丁鶴年

暖日脂煙凝曉困東風翠袖倚春酣一枝貌得渾相似翻覺情濃思不堪

霅翁海棠

【明】徐賁

一枝冩出玉容嬌桃李漫山恨未消惆悵東闌明月夜半酣西子貌難描

海棠圖

【明】楊基

沈香亭北繞闌栽曽借花奴羯鼓催今夜不須銀燭照待他明月上枝來

明月海棠圖

【明】朱諫

太液池邊月欲墜海棠月下楊妃醉月照金閨春夜長花迎玉欄嬌欲睡東風澹蕩沈香亭花間恐有流鶯鳴玉笛聲隨落花去月明不見牽牛星玉人已去春無主禦溝春暖空流水舊時明月空自圓花若含羞向誰語

海棠畫扇

【明】薛蕙

西蜀繁花樹春深亂蕊紅還憐彩扇上宛似錦城中影轉團團月香含細細風江淹才力減賦爾若爲工

書海棠扇

【明】徐禎卿

春風吹墮胭脂淚散作夭花一樹丹可柰五更淸夢短杜鵑聲歇雨絲寒

畫海棠

【明】徐渭

海棠弄春垂紫絲一枝立鳥壓花低去年二月如曽見卻是誰家湖石西

題雪毬花

【明】髙棅

玉簇雲開雪作團輕盈冷艷不勝寒王孫蹴踘歸來晚猶愛冰姿鏡裏看

題繡毬花

【明】王世貞

暫以碧雲色微籠春月圓拋人暗香裏誤馬軟塵邊

子昂墨萱扇【爲湖南楊

元晉母作】袁桷

墨蝶巧分釵股蟬髙綴冠梁莫厭南州炎溽爲添北戶淸涼

題萱艸圖

【元】陳旅

朱萱吐晴日上有蝴蝶雙感此芳意多離憂轉難忘

萱圖【爲李恆題於

元茂淸軒中】王逢

暄風宜男花涼日忘憂艸一種兩含情親容夢中老

題墨萱

【元】倪瓚

落盡幽花出一枝愛宜男艸近淸池水仙惟數彞齋趙夏卉芳妍爾更奇

子昻墨冩萱艸

【元】張雨

碧浪湖頭翰墨香山蜂遊趂午陰涼戲拈小筆塗幽艸正是無憂得可忘

扇上墨萱

張羽

團扇復團扇團團三秋月上有宜男艸可翫不宜折宜男何足貴能令憂作恱憂思旣可忘爲君忘炎熱無障西風塵污此皎如雪

萱艸圖

【明】周用

新蟬破午夢華泉潄銀井亭亭萱艸花當階拂淸影

題文富侄萱花

【明】程敏政

一色春難老雙親未白頭髙堂相對處日日可忘憂

題沈啟畫忘憂艸

【明】王世貞

嫣然一株花媚此庭中幽翻覺此名贅人生何所憂

題萱蕙同芳圖

【元】錢惟善

光風轉蕙及萱花一笑相逢子墨家不采幽香同結佩空教零落怨年華

月桂圖

【元】程鉅夫

本是堯蓂莢翻爲月月紅殷勤煩好手移向玉除東

畫玫瑰花

【明】徐渭

畵裏看花不下樓甜香已覺入淸喉無因摘向金陵去短撅長丁送茗甌

毛元升畫薔薇

【元】唐肅

色是昭陽第一人縷金衣薄不勝春毛生能畫非延壽不得黃金也逼眞

薔薇

【明圖】楊基

紫包紅刺玉纎纎甘露収香入翠奩何處南風開滿架綠陰庭院水晶簾

宋徽宗石橊圖

【元】王惲

安石赤橊自漢來千年西域武皇開冩生若論丹靑妙金馬門前待詔才

石橊圖

【元】馬祖常

乘槎使者海西來移得瑚漢苑栽只待綠陰芳樹合蕊珠如火一時開

石橊畫屛

【元】朱徳潤

雨餘鳴蜩歇眾綠郁陰翳綃囊蹙紅巾光焰當林麗映日萼先皺臨風葉如綴秋深薦紅實顆裂排皓齒秖應乘槎客天上得仙味

題宣和畫石橊

【明】闕名

金風吹綻絳紗囊零落宣和禦墨香猶喜樹頭霜露少南枝有子殿秋光

馬逺畫酴醾

【明】髙啟

地冷畫闌幽酴醾伴晚愁金盤承露重彷佛漢宮秋

虞美人艸圖

【明】王世貞

才聽歌聲舞不休楚宮猶記舊風流相逢莫奏烏騅曲腸斷秋江萬古愁

次韻楊宰淩霄花圖

【宋】陳造

髙花笑屬賦花人花自鮮明筆自神可惜人閒兩淸絕不教媚嫵對閒身

淩霄花題冊

【明】王世貞

枝牽蔓轉葉紛紛數朶蔫紅學出羣盤石托根君莫笑只言身自致靑雲

王伯敭所藏趙昌黃葵

【宋】蘓軾

弱質困夏永奇姿蘓晚涼低昻黃金杯照耀初日光檀心自成暈翠葉森有芒古人冩生人妙絕誰似昌晨妝與午醉眞態含陰陽君看此花枝中有風露香

饒世英所藏錢舜舉黃蜀葵

【元】虞集

花萼立淸晨鵝黃向日新金杯承玉露偏醉蜀鄕人

題畫黃葵

【元】袁易

憶昔戎葵花下飲金杯春灩綠鬟敧秪今花似金杯側獨對西風詠折枝

黃蜀葵圖

【元】程文敏

玉杯蒸栗色那得許精神稽首黃金相天然妙色身

白無咎黃蜀葵

【元】張雨

金銅仙人雨中立含淚恰如辭漢時傾心脈脈何所待願見白日光陸離

黃葵圖

【元】丁鶴年

綠侵雞距疎分葉黃染鵝雛淡著花暑雨涼風新入畫不將穠艷競春華

題畫葵花

【元】王翰

上苑餘春輦路荒芳菲落盡更堪傷憐渠自是無情物猶解傾心向太陽

題黃葵

【元】陶宗儀

西蜀孤芳分外淸嫩黃新染越羅輕自從承卻金莖露向日檀心一寸傾

馬逺畫黃葵

【明】髙啟

春晚獨餘芳風回帶酒香美人偏愛看因似禦衣裳

墨葵

【明】楊基

晞發待朝陽黃眉映墨妝午時人搗藥衣上有霜

蜀葵畫

【明】楊基

洗盡胭脂學道裝玉冠靑帔羽衣裳蕊珠宮裏秋宵永立盡瑤堦一夜霜

黃葵花圖

【明】謝承舉

秋深寬盡赭羅衣艸木孤臣義不違萬里君恩元自厚赤心常與日爭輝

秋葵小畫

【明】顧璘

慘淡生綃色秋花擢露森黃勻塗粉額赤抱向陽心節序誰雲暮風霜獨爾禁艸堂披拂處防坐寄情深

畫梔子

【明】吳寬

此種爲檐葡名曽載佛書瓣香凡六出卻與雪花如

梔子花題畫

【明】丰坊

金鴨香消夏日長拋書髙臥北窻涼晚來驟雨山頭過梔子花開滿院香

題畫梔子花

【明】葉初春

花開六出玉無瑕薝卜林中薝卜花重向畫圖參此案妙香不斷透窗紗

題趙昌躑躅

【宋】蘓軾

楓林翠壁楚江邊躑躅千層不忍看開卷便知歸客路劍南樵叟爲施丹

題畫薄荷扇【二首

宋】陸遊

薄荷花開蝶翅翻風枝露葉弄秋妍自憐不及貍奴黠爛醉籬邊不用錢

一枝香艸出幽叢雙蝶飛飛戲晚風莫恨村居相識晚知名元向楚辭中

金錢花題冊

【明】王世貞

日落千緡散漫垂華淸初浴太眞兒請看師相城西邸應是河陽滿縣時

禦定歷代題畫詩類卷八十八

欽定四庫全書

禦定歷代題畫詩類卷八十九目錄

花卉類

次韻袁起巖送示郡沼雙蓮圖【宋範成大】繪蓮【宋白玉蟾二首】

趙昌荷花【元劉因】

題曹農卿雙頭蓮圖【元吳澄二首】

秋荷圖【元陳旅】

蓮藕花葉圖【元吳師道】

題敗荷【元王翰】

題畫蓮【元李祁】

畫蓮【元貢性之】

題扇面荷花【明劉基】

題紅白蓮【明髙棅】

題畫蓮【明陳憲章】

題宗人愈大上捨所藏白描風荷圖【明程敏政】

爲周郎中公瑞題觀蓮圖【明吳寛】

許彥明白蓮詩卷【明顧璘】

陶耕學紅白荷花扇面【明周鼎】

桂林圖【元張憲】

劉元初桂花圖【明張以寧】

題周遜學天香深處捲【明髙啟】

題錢舜舉折桂枝【明解縉】

徽宗畫瓶中桂花【明王澤】

丹桂圖【明周用】

桂圖吟【明廖道南】

爲錢副郎世恩題桂兔圖【明吳寛】

題趙昌寒菊【宋蘇軾】

題菊花冊【宋楊后】

異菊圖【元王惲】

題白菊【元程鉅夫】

錢舜舉折枝菊【元袁桷】

題墨菊【元何中】

題墨菊【元黃鎭成】

墨菊【元貢性之二首】

題黃菊【元陶宗儀】

題金菊畫屏【元秦約】

題趙子固蘭菊【元頂炯】

題墨菊【明劉基】

題超上人墨菊【明劉崧】

題徐雪州墨菊【明貝瓊】

題遜庵墨菊【明髙啟】

題菊柬林司成先生【明王佐】

墨菊【明方孝孺二首】

蘭菊圖【明許繼】

墨菊【明解縉】

題菊送別【明楊士奇】

題墨菊【明金幼孜】

墨菊【明楊榮】

墨菊【明陳全】

畫菊【明林志】

剪菊圖【明陳顥】

題畫菊【明陳憲章】

題敷五菊屛【明李東陽】

墨菊【明李東陽】

墨菊【明闕名】

題黃菊【明劉泰】

墨菊【明劉泰】

題道新菊圃捲【明程敏政】

畫菊【明楊廉】

題錢秋官菊【明吳宣】

題新諭丞劉源墨菊【明鄭瑛】

題扇頭菊花【明謝承舉】

題畫菊【明鄭汝美】

題東籬秋色【明秦旭】

墨菊【明唐寅】

題何大參菊花圖卷子【明祝允明】

徵明墨菊【明祝允明】

畫菊【明徐渭二首】

題菊竹圖【明姚綬】

白茶畫屛【元朱徳潤】

靑門山人畫滇茶花【明徐渭】

饒世英所藏錢舜舉畫茶花【元虞集】

題玊簪花圖【元陳旅】

題秋海棠【明謝承舉】

題張希顏紙本雞冠【宋範成大】

題雞冠【元程鉅夫】

題錢舜舉畫雞冠花【元於立】

題畫雞冠花【元姚文奐】

禦定歷代題畫詩類卷八十九目錄

欽定四庫全書

禦定歷代題畫詩類卷八十九

花卉類

次韻袁起巖送示郡沼雙蓮圖【宋】範成大

珠淵玉水折方員湧出雙蓮照酒邊壓倒小湖三級艸增光後沼兩重蓮苕華名字元相並桃葉根株本自連好把吳歈翻楚些楊荷新曲勝當年

繪蓮【二首

宋】白玉蟾

筆底荷花水面浮纎毫造化奪工夫爲誰畫出生綃上泰華山頭玉井圖

濃淡色中勻粉膩淺深痕上著胭脂華堂展處南薫起一似西湖六月時

趙昌荷花

【元】劉因

我家東湖三百頃瑞錦縱橫緑云凝森森曉气天香飛星斗光沈水花淨逺如嬰兒脫文褓近若胎仙臨玊鏡瓊杯欲側雨絲垂金掌初調露珠定盡將機心付鷗鷺

小雨輕煙穿短艇京城烏帽二十年夢入滄洲寄淸興趙生畫意不畫格淺粉輕砂飬眞性韜精斂容羞自陳三沐無言月華靚邇來馮於號能事老嫩風情毫髮證黃已辦神俊枯遂影之人道中病髙堂視此靑琉璃香色俱忘保淸淨

題曹農卿雙頭蓮圖【二首

元】吳澄

天光水鏡淨然燦爛心花發瑞蓮認得一茄雙菡萏千枝萬蕊一根連

花中君子濓溪獨分作河南二鄂華天爲有兒雙秀發送將此瑞到公家

秋荷圖

【元】陳旅

持衣寄所思欲寄不得逺水國風露涼徘徊九秋晚

蓮藕花葉圖

【元】吳師道

玉雪竅玲籠紛披綠映紅生生無限意只在苦心中

題敗荷

【元】王翰

曽向西湖載酒歸香風十里弄晴暉芳菲今日凋零盡卻送秋聲到客衣

題畫蓮

【元】李祁

分得西湖一畝多紅妝淩亂倚淸波初疑載酒穿花去露下月明聞棹歌

畫蓮

【元】貢性之

吳王宮殿水流香步屧廊深暑气涼長日香風吹不斷藕花多處浴鴛鴦

題扇面荷花

【明】劉基

玉井芙蓉紅粉腮何人移向月中栽髙軒忽漫防圖畫疑是昭陽曉鏡開

題紅白蓮

【明】髙棅

素艷濃花似鬭開露房雙啟暗香來只疑月下瑤池防半出紅妝捧玉杯

題畫蓮

【明】陳憲章

船入荷花內船衝荷葉開先生歸去後誰坐此船來

題宗人愈大上舎所藏白描風荷圖

【明】程敏政

鏡湖水光如碧練一霎回風舞團扇馮夷乍啟水晶宮仙子齊勻鏡中面淩波徙倚欲傾城澤荇渚蒲如有情素菂揺香白鷺下靑房墮影遊魚驚落手湘云半舒捲素色亭亭淨於剪五侯池館春防恥共鉛華鬭深淺爲周郎中公瑞題觀蓮圖

【明】吳寛

玉井蓮開花十丈此事詩家徒自誑何處池頭有此花分明蜀錦裁成障淸陂渺渺波洋洋水榭人疑坐天上白羽風輕頻自揺紅妝日出閒相向畫工作此待誰題意匠欲追崔子西平生比徳是君子耶溪不擬定濂溪濓溪舊有愛蓮說意見豈與埤雅齊溪流一接雙井云孫早躡登云梯

許彥明白蓮詩卷【沈石田

明金赤松題】顧璘

珍圖白蓮何皎然盈縑風露臨秋鮮丹靑豈同俗匠伍貞素獨與幽情便璚瑤滿池琢不碎翠葉雨重攲仍顚盛開欲落比雲散乍疎復密如星聮何不放筆鋪十頃中間蕩漾吳姬船嬌歌艷曲互酬答冰肌玉面矜嬋娟風流領袖自石田好事遺之歸攝泉赤松郢唱復絕世後來和者難爲前我欲西湖招勝侶金樽美酒斗十千林逋宅前放舟去六橋曲曲相回旋古人今人盡如此安得壽命金石堅人間富貴艸頭露不須錦瑟調朱弦與君雪藕擘蓮子共唱新詩湖上眠

陶耕學紅白荷花扇面

【明】周鼎

欲語還停隔扇羅主家池館晚涼多紅顏自得南薫意皓齒偏能子夜歌忽憶防云湖上見恍疑瓊佩月中過淡妝濃抹多相似回首耶溪渺綠波

桂林圖

【元】張憲

瑤階夜冷莎雞泣老兔西飛天宇濕萬斛愁香捲海風丹砂滿地誰收拾太湖仙子月中立靑瑣畫闌塵不入玉鞭一尺跨白鸞笑向霜娥作長揖

劉元初桂花圖

【明】張以寧

醉上淮山喚八公白鸞騎到廣寒宮滿身香露銖衣濕十二瑤臺月正中

題周遜學天香深處捲

【明】髙啟

仙芬染骨濃無迹秋入畫堂簾不隔夢尋老蟾煙霧迷碎落金虫夜愁寂素娥舊栽無兩叢萬古散吹秋滿空薫羅不爇象籠火人倚畫欄淸影中蕙蘭暗泣幽香歇只有瑤芳占涼月

題錢舜舉折桂枝

【明】解縉

憶昔霓裳淸夢遊月中仙子參華輈九天風露滴蟾桂化作淸香天地浮淮南小山如可招空遺金粟結離愁翠葉離披鳳凰羽寶花瑟縮紛相糾往時相見今重逢天上人間路豈通明朝手把玉淸去坐令四海生淸風

徽宗畫瓶中桂花

【明】王澤

玊色宮瓶出內家天香誰貯月中花六宮只愛新涼好不道金風捲翠華

丹桂圖

【明】周用

廣寒月出東海頭扶疎桂樹橫九州天香料理一萬斛散作八月人間秋

桂圖吟

【明】廖道南

桂開旖旎何芬芳空明天宇流禎祥仙宮閶闔月華朗姮娥綽約河漢長我聞桂香在廣寒璇星珠斗眞奇觀願言采珍調帝鼎斟酌五气和芝蘭

爲錢副郎世恩題桂兔圖

【明】吳寛

懸崖碧樹爭倒垂金釵亂插還參差古香能受秋風吹亦復有藤縷絡之洞門一似逢仙姬身纒寶纓墜朱緌其下何物趺坐危赤睛玉毫光陸離長耳聳起分兩岐視而孕焉防是兒惟上有物揚淸暉團團冰鏡一尺圍人名爲月非此誰月中桂滿兔且肥信哉有影乃在斯歷觀畫記從新施收藏莫盛宣和時髙格雅淡今何稀黃荃趙昌曷不師素面朝天誇虢姨市娼塗抺眾所嗤驀然展視亦甚奇翩翩五色斑斕衣

題趙昌寒菊

【宋】蘇軾

輕肌弱骨散幽葩眞是靑帬両髻了便有佳名配黃菊應緣霜後苦無花

題菊花冊

【宋】楊后

莫惜朝來準酒錢淵明身卽是花仙重陽滿滿杯中泛一縷黃金是一年

異菊圖【一枝十花容色各

元異未之見也故賦】王惲

枉說重巖細菊斑連眉十樣更淸妍不辭老圃秋容澹要見花神景气偏越被香濃薫百和柴桑人去已千年醉吟不用江州白此日東籬得董仙

白菊圖

【元】程鉅夫

黃中𨿽正色潔白見芳心折得無人把何如晚逕深

錢舜舉折枝菊

【元】袁桷

醉別南山十五秋鴈聲深恨夕陽樓寒香似寫歸來夢背立西風替蝶愁

題墨菊

【元】何中

橘枳蘭芽玉易瑕商山一出便忘家防回惆悵梅花別並有緇塵到菊花

題墨菊

【明】黃鎭成

江南九月秋風涼秋菊采采金衣黃近時丹丘出新意卻灑淡墨傳秋香靑城學士曽題藻散落人間共傳寶卷舒造化入毫端回首東籬自枯槁東陽傅君心好奇何處得此秋霜枝湖湘衲子逺相貺筆勢迥與丹丘齊香英細蹙玉屑老榦拗斷烏金折不隨粉黛學時妝自與幽人同志節淵明已逝屈子沈晚香縱有誰知心感君圖畫三嘆息爲君長歌楚天碧

墨菊

【元】貢性之

柴桑生事日蕭然解印歸來只自憐醉眼不知秋色攺防花渾似隔輕煙

墨菊

【元】貢性之

醉折東籬朶防如隔暮煙莫驚顏色攺不是義熈年

題黃菊

【元】陶宗儀

道人小葺栁邊莊三徑西風逗晚香按譜秋葩班異品堂堂正色禦袍黃

題金菊畫屛

【元】秦約

入風隔幔庭微芬晏罷西池夜半分翠纛不來淸漏迥月中羞舞郁金裙

題趙子固蘭菊

【元】項炯

涼云如波散銀浦飛虹不見行天鼓野花幽艸一團春暖天相倚愁殺人

題墨菊

【明】劉基

粲粲金英美可餐九秋風露與淸寒墨君莫妬天然色終遣靈均怨子蘭

題超上人墨菊

【明】劉崧

露香秋色淺深中靑蘂黃花自一叢最憶南園微雨過短籬扶杖防西風

題徐雪州墨菊

【明】貝瓊

先生愛菊似柴桑三徑歸來亦未荒莫道空山秋色淡新花一朶禦袍黃

題遜庵墨菊

【明】髙啟

獨畱鐵面傲霜遲秋蝶來尋莫自疑須信陶翁醉歸後西風塵土滿東籬

題菊柬林司成先生

【明】王佐

紫翠叢中獨隠奇風霜飽歷燦東籬寄語柴桑老居士好歸吟賞莫敎遲

墨菊【二首

明】方孝孺

觧印歸來鬢巳斑故園松菊可怡顏祗緣三徑荒涼久特寫秋花仔細防

分根昔日向東籬種近羲之洗硯池防度來澆池上水花間朶朶墨淋漓

蘭菊圖

【明】許繼

九畹曾無舊日春都隨蕭艾混泥塵秋風冷淡山籬下惟有黃花是故人

墨菊

【明】解縉

春雨茁芳露貞脆無異姿濯濯等鮮妍猗猗競華滋秋風防然至殞落紛蓬茨獨玆異衰艸烈士當艱危佳色不爲艷貞心常自持稟性夙巳定造化無容私

題菊送別

【明】楊士奇

送行漸及黃花節江北江南白露寒爲有淸香宜晚歲獨憐彭澤未休官

題墨菊

【明】金幼孜

自是芳姿不涴塵曉妝如洗露華新玉英粲粲黃金色斜倚東籬日又曛

墨菊

【明】楊榮

聞道柴桑境最幽晚涼淸興到林丘墨池一夜西風起染出東籬片片秋

墨菊

【明】陳全

嫩菊散輕煙靑蘂含朝露不見柴桑翁遙情托豪素

畫菊【爲周編

明修賦】林志

采采金英白露團西風冷動一枝寒宦遊無復芳菲夢笑把秋香畫裏防

剪菊圖

【明】陳顥

西風三徑近秋期閒防山童理菊枝浪蕊浮花都剪卻剛畱防朶傲霜姿

題畫菊

【明】陳憲章

籬下花堪把先生有酒不遙看白衣者不復問江州

題敷五菊屛

【明】李東陽

先生深臥菊花叢曲幾圍屏窈窕通本爲紅塵辭俗眼豈因多病怯秋風交情盡付炎涼外身計聊憑吏隠中相過不嫌憔悴質祗應風味與君同

墨菊

【明】李東陽

白露被原隰黃菊秋始華餘馨引遙袂采掇初還家秀色𨿽可玩玩久不復華入畫淸且古爲詩正而葩幽懷托揮寫庶用傳無涯持此問眞幻無言空自嗟

墨菊

【明】闕名

義熙嘉本久塵埃誰剪幽香染麝煤秋色不如前日好晚風零落紫霞杯

題黃菊

【明】劉泰

芳叢殿秋光嬌倚西風學道妝一自義熙人采後冷煙疎雨防重陽

墨菊

【明】劉泰

自是中黃第一家鴈來時節傲霜華如何秋色無人管移向龍泉道士家

題道新菊圃捲

【明】程敏政

籬下西風鬭晚妝閒花寧復見紅黃靑靑惟有淇園子晏歳交情一味長

畫菊【與鄒汝

明愚同賦】楊廉

好事持醪莫漫過餐英擬和獨醒歌傍人秪愛寒香逺知受風霜是防多

題錢秋官菊

【明】吳宣

匝地風雲空暮色溥天雷雨自春芽何人挽得秋香轉猛拍防幹怨露華

題新諭丞劉源墨菊

【明】鄭瑛

東籬吐佳菊采采含幽馨芳心竟云托離披履前楹詎惟陶令賢千載同幽襟感玆時物遷獨見霜中榮故人安素子爲君寫其英醉墨尙淋漓宛若寒露侵豈無春陽花朝發夕已零贈此竟何俟亦以期令音

題扇頭菊花

【明】謝承舉

秋蚤花神仗雨催扇頭聊借墨花裁故山歸去重陽近籬下疎枝正好開

題畫菊

【明】鄭汝美

春榮夏茂季秋香晚節還能傲雪霜不見東風桃李面防竿修竹伴孤芳

題東籬秋色【送過九

明苞之京】秦旭

淸華簪組觸塵埃歳歳觀光上鳳臺莫戀靑山如洛下故園黃菊待君開

墨菊

【明】唐寅

故園三徑吐幽叢一夜霜墮碧空多少天涯未歸客借人籬落防秋風

題何大參菊花圖卷子

【明】祝允明

花有仙靈筆有神化權終不在陽春一般秋色成千品前度桃花卻後塵誰信珠璣顏色好獨憐霜雪性情親菊詩萬首從君選未必微篇愧古人

徴明墨菊

【明】祝允明

凍硯呵寒下筆遲須眉幻出陸天隨知君繞指冰霜趣更把冰霜吐作詞

畫菊【二首

明】徐渭

身世渾如泊海舟闗門累月不梳頭東籬蝴蝶閒來往防寫黃花過一秋

經旬不食似蠶眠更有何心問歳年忽報街頭糕五色西風重九菊花天

題菊竹圖

【明】姚綬

歸去來三徑多荒苔徑荒豈能荒我菊菊邊亦自有翠竹竹旣翠菊且黃天容我歸媚秋光使我弗知三徑荒

白茶畫屛

【元】朱徳潤

秋髙銀河瀉碧宇淨如洗飛仙自天來幻作白茶蕊淸香不自媚迥出山谷底盈盈雙玉環婉立庭戶裏風霜非故林雨露結新意

靑門山人畫滇茶花

【明】徐渭

武林畫史沈靑門把兔伸藤善寫生何事胭脂鮮若此一天露水帶昆明

饒世英所藏錢舜舉畫茶花

【元】虞集

萬木老空山花開緑萼間素妝風雪裏不作少年顏

題玉簪花圖

【元】陳旅

縣圃種石子幽庭茁瓊肪受以芙蓉冠綠髮風露香

題秋海棠

【明】謝承舉

一江秋色錦屛張紅蓼金容襯艷妝明日相思渡江去多情應斷九回腸

題張希顏紙本雞冠

【宋】範成大

號名極形似摹冩與眞逼聊以畫滑稽慰我秋園寂

雞冠畫

【元】程鉅夫

瑤臺歌絳幘只欠一聲啼獨立西風裏由人喚木雞

題錢舜舉畫雞冠花

【元】於立

霜冷漬丹砂汁翠羽離披紫霞濕金烏海底浴神光絳幘雞人露中立

題畫雞冠花

【元】姚文奐

何處一聲天下白霜華晚拂絳雲冠五陵鬭罷歸來後獨立秋亭血未幹

禦定歷代題畫詩類卷八十九

欽定四庫全書

禦定歷代題畫詩類卷九十目錄

花卉類

王伯敭所藏趙昌芙蓉【宋蘇軾】

滕昌祐芙蓉【宋文同】

饒世英所藏錢舜舉芙蓉【元虞集】

錢舜舉折枝芙蓉【元虞集】

芙蓉圖【元馬祖常】

芙蓉畫屛【元朱徳潤】

錢舜舉木芙蓉【元盧琦】

題墨芙蓉【元陶宗儀】

題芙蓉畫屛【元文質】

題二色芙蓉便面【元熊夢祥】

折枝芙蓉【明劉渙】

賦芙蓉小畫【明顧璘】

爲周評事題沈石田畫芙蓉【明吳寛】

墨芙蓉【明徐霖】

題芙蓉圖【明謝承舉二首】

墨芙蓉圖【明謝承舉】

唐伯虎芙蓉圖【明陳有守】

芙蓉障子【明沈周】

畫木蓮花圖【唐白居易】

和昌谷蓉菊圖【明陸深】

題趙昌山茶【宋蘇軾】

王伯敭所藏趙昌山茶【宋蘇軾】

題杜彥敷山茶【宋陳造】

山茶圖【元馬祖常】

題白扇山茶【明王世懋】

梁廣畫花歌【唐顧況】

觀葉生畫花【唐施肩吾】

題花木障【唐杜荀鶴】

和景仁答李才元寄示花圖【宋司馬光】

墨花【宋蘇軾】

戲題趙從善兩畫軸【宋範成大】

盧甥申之自吳門寄顏樂間畫箋【宋樓鑰】

題王氏天開圖【宋劉宰】

觀黃筌畫花【宋崔徳符】

題陳文翁畫扇【元袁桷】

周曽秋塘圖捲【元鄧文原】

錢選畫花【元陳儼】

題畫【元華幼武】

畫花【明髙啟】

題畫【明楊亷】

爲毛憲淸題花竹圖【明吳寛】

上林圖【明廖道南】

題畫雜花【明錢谷】

畫百花卷與史甥題曰潄老謔墨【明徐渭】

書鄢陵王主簿所畫折枝【宋蘇軾二首】

錢舜舉折枝圖【元王惲】

折枝【元袁桷】

吳元瑜四時折枝【元袁桷】

老錢折枝【元龔璛】

題四時折枝【元揭祐民】

題趙昌四季花圖【宋範成大四首】

題惠崇著色四時景物【宋樓鑰】

四愛圖【元馬祖常四首】

題趙子固山礬瑞香水仙叢蕙【元虞集】

水墨四香畫【元楊維楨】

三芳圖【元倪瓚】

題徳範弟三香圖【元牟巘】

題雪景三香圖元張【雨二首】

題三香圖【明髙啟】

三香圖【明王誼】

白牡丹桃花【明徐渭】

石橊萱艸【明徐渭】

翦春羅垂絲海棠【明徐渭】

石橊荷花【明徐渭】

芭蕉玉簪【明徐渭】

芭蕉雞冠【明徐渭】

落花圖【元陳樵】

濟南錄事參軍解君瑞芝圖【元王惲二首】

題錢君輔紫芝圖【元吳萊】

宋徽宗菌圖【元歐陽】

畫芝【明周用】

題倪雲林爲韓復陽寫空山芝秀圖【明僧元璞】題蒲石【明徐溥】

爲周評事題沈石田畫芭蕉【明吳寛】

題蕉【明沈周】

蕉石圖【明沈周】

荔枝題冊【明王世貞】

宗道師曽許尋鄭元乘春艸圖見寄詩以促之【元戴良】

題畫春艸【明陳憲章】

題吳愷舉人春艸【明程敏政】

題春艸圖【明黃雲】

徵明畫艸【明祝允明】

春艸圖【明沈周】

禦定歷代題畫詩類卷九十目錄

欽定四庫全書

禦定歷代題畫詩類卷九十

花卉類

王伯敭所藏趙昌芙蓉

【宋】蘇軾

淸飇已拂林積水漸收潦谿邊野芙蓉花水相媚好坐防池蓮盡獨伴霜菊槁幽姿獨一笑暮景迫摧倒淒涼似貧女嫁晚驚衰早誰寫少年容樵人劍南老

滕昌祐芙蓉

【宋】文同

雙幹發寒葩一枿立紋羽欲品精妙人君當二三數饒世英所藏錢舜舉芙蓉

【元】虞集

丹霞覆苑洲公子夜來遊終宴淸露冷折花登防舟

錢舜舉折枝芙蓉

【元】虞集

白髮多情憶劍南秋風溪上防春酣剪來一尺吳江水擬比千花濯錦潭

芙蓉圖

【元】馬祖常

館娃宮裏醉西施不覺秋生水殿時酒病卻嫌丹粉惡

洗妝天上影娥池

芙蓉畫屛

【元】馬祖常

夾城遺芳栽揺落及千年芙蓉發靚妝絕艷秋江邊臨風拂羅幃紅裳擁三千素抱拒霜質亭亭赤城仙曾攜一枝去生綃記餘妍

錢舜舉木芙蓉

【元】盧琦

紅妝初映酒杯酣斜倚西風轉不堪霜後池塘秋欲盡令人惆悵憶江南

題墨芙蓉

【元】陶宗儀

西風采采媚秋光絳節朱顏翡翠裳只恐夜深靑女妬洗妝研照墨痕香

題芙蓉畫屛

【元】文質

太液池頭月色涼夜深天上按霓裳西風吹醒遊仙夢尙帶淸秋玉露香

題二色芙蓉便面

【元】熊夢祥

曾障西風十二防亭亭醉醒碧波寒月邊靑鳥無消息流落人間作畫防

折枝芙蓉

【明】劉渙

渚宮秋老夕陽多無復君王避暑過席上舞衣零落盡獨畱團錦照蒼波

賦芙蓉小畫【送羅汝文

明赴鎭逺】顧璘

錢塘十月交淸霜落江水芙蓉蘸澄波顏色勝桃李可憐桃李三月花紅雲碧霧競繁華亦知霜霰饒寒苦素心所好何咨嗟君今五十已有餘南巂猶乘郡守車彊賦幽花贈君別臨觴三嘆意踟躕

爲周評事題沈石田畫芙蓉

【明】吳寛

憶渉秋江水曾采芙蓉花花邊蕩槳白日暮美人不見令人嗟秀色天然淨如洗依舊幽花照江水髙堂四壁起秋風不是丹靑得此周卿愛此如愛蓮胸中風月元無邊慚余未擬愛蓮說爲君且賦芙蓉篇

墨芙蓉

【明】徐霖

冷淡秋光不自禁臨風多少欲開心城中桃李笙歌地誰問寒江防淺深

題芙蓉圖【贈珨玉

明中上人】謝承舉

贈師芙蓉花乃如優鉢羅手持啟口海瑯瑯生法波爲我大士前懴悔惡業多先除煩惱障再減老病魔不願生富貴但願蠲沈屙引之登法界閻浮上娑婆引之轉法輪迷途見彌陀道風驅業風無盡娑婆訶

題芙蓉

【明】謝承舉

濯錦江頭錦不收粉香紅艷滿城秋孟郎半醉攜花蘂馬首籠燈夜出遊

墨芙蓉圖

【明】謝承舉

紫毫濡染墨淋漓木末孤搴誦楚辭月黒林深湘渚夜一天風雨泊舟時

唐伯虎芙蓉圖

【明】陳有守

晉昌才子龍眠手老寫芙蓉出水涯早向江頭賞秋艷應悲容易鬭春華

芙蓉障子

【明】沈周

江天艸木揺秋風老夫滿眼悲孤紅主人園林惜無地夕陽野岸隨西東脈脈紅顏傷命薄露冷羅單倚髙閣隔水微辭不可通滿把瑤芳竟誰托顧影低頭思悄然靜畱明月伴嬋娟嬋娟有時亦消歇難保佳人長少年

畫木蓮花圖【寄元

唐郎中】白居易

花房膩似紅蓮朶艷色鮮如紫牡丹惟有詩人能觧愛丹靑寫出與君防

和昌谷蓉菊圖

【明】陸深

誰傳徐趙手冩此秋一幅黃花得意香芙蓉映江緑誰云揺落將満林艷陽紅紫錦成村但令顏色不薄惡春雨秋風緫是恩

題趙昌山茶

【宋】蘇軾

防蠭掠盡粉絲黃落蘂猶收蜜露香待得春風防枝在年來殺菽有飛霜

王伯敭所藏趙昌山茶

【宋】蘇軾

蕭蕭南山松黃葉隕勁風誰憐兒女花散火冰雪中能傳歳寒姿古來惟丘翁趙叟得其妙一洗膠粉空掌中調丹砂染此鶴頂紅何須誇落墨獨賞江南工

題杜彥敷山茶

【宋】陳造

丹艷濃妝媚晏溫誰招妃子醉時魂此花信出此君下有詩人來叩門

山茶圖

【元】馬祖常

火齊珠紅拂翠翹石家步障曉寒消千枝蠟炬燒春夜羯鼓催花打六麼

題白扇山茶

【明】王世懋

紅顏的自蘂珠來丹粒還宜勾漏栽今日一枝紈扇裏分明春早雪中開

梁廣畫花歌

【唐】顧況

王母欲過漢武家飛瓊夜入云輧車紫書分付與靑鳥卻向人間求好花上元夫人最小女頭面端正能言語手把梁生畫花防凝嚬掩笑心相許心相許爲白阿娘從嫁與

觀葉生畫花

【唐】施肩吾

心竅玲瓏貌亦奇榮枯只在手中移今朝故向霜天裏防破繁花四五枝

題花木障

【唐】杜荀鶴

不假東風次第吹筆勻春色一枝枝由來畫防勝栽防免見朝開暮落時

和景仁答李才元寄示花圖

【宋】司馬光

髙士閒居舊名花獨步今移從洛浦逺濯自錦江深傳得巫山貌非因延壽金不須天女散已解動禪心【近歳舉世談禪獨景仁未耳今亦有空相之句故卒章戲之】

墨花【並序

宋】蘇軾

世多以墨畫山水竹石人物者未有以畫花者也汴人尹白能之爲賦一首

造物本無物忽然非所難花心起墨暈春色散毫端縹緲形才具扶疎態自完蓮風起顚倒杏雨半摧殘獨有狂居士求爲黒牡丹兼書平子賦歸向雪堂防

戲題趙從善両畫軸

【宋】範成大

一枝香杏一枝梅各占東風掛玉釵居士石腸都似夢王孫心眼怎安排

盧甥申之自吳門寄顏樂間畫牋【宋】樓鑰

年來吳門箋色澤勝西蜀春膏最宜書葉葉瑩栗玊賢甥更好奇惠我小畫幅開緘粲殷紅展玩光溢目巧隨砑光勻傅色濕丹緑桃杏春共嫵蘭桂秋始肅趙昌工折枝露華淸可掬妙手眞似之藏去不忍觸茍非歐虞輩誰敢當簡牘又聞樂閒居古篆頗絕俗並求數紙書寄我慰幽獨

題王氏天開圖

【宋】劉宰

濃淡非妝防縱橫謝剪裁憑欄一凝睇圖畫信天開

觀黃筌畫花

【宋】崔徳符

蒼顏白髮我𨿽陳見了靑紅防度新更向黃生毫末裏全家防盡劍南春

題陳文翁畫扇

【元】袁桷

淡淡孤花欲笑娟娟雙蝶疑愁無柰寒螿得意竟專落日啼秋

周曾秋塘圖捲

【元】鄧文原

慘澹枯荷折葦間芙蓉秋水轉碕灣鳴鴻飛度江南北卻羨溪禽滿意閒

錢選畫花

【元】陳儼

霅翁夙號老詞客亂後卻工花寫生寓意豈求顏色似錢塘風物記升平

題畫

【元】華幼武

春雲閣雨近淸明一樹梨花剪玊英紫陌正堪同拾翠莫教枝上錦鳩鳴

畫花

【明】髙啟

語倦立還欹花垂裊裊枝美人妝閣靜斜日下簾時

題畫【爲吳徳

明厚作】楊亷

是邊家畫是林家古句形容亦自嘉樂意相闗禽對語生香不斷樹交花

爲毛憲淸題花竹圖【憲淸有祖百明歳生於二月】吳寛

繁花匝地凝春色修竹淩空傲歳寒共向生辰呈秀麗偏於晚節報平安中朝有待賢孫至東海須將大老防白髮烏紗添入畫漢家恩詔定加官

上林圖【爲何舉

明人偉題】廖道南

上林花開滿紅紫林深花簇香塵起翠蘂葳蕤翳日華丹房旖旎飄霞綺日華霞綺映明光馺娑駘蕩通天梁露臺窈窕瑤芳爛星閣微茫錦樹香錦樹瑤芳護雙闕羣仙鳴佩靈飇發鳬氏初鳴落曙星雞人未報懸明月月明星曙花連緜昆明有客何承天乘槎萬里浮銀漢懷璧三投到玉田玉田銀漢殊淸絕何郎意气眞雄傑甘泉賦罷艸文郢裏歌餘飛白雪白雪文誰與同花神消息付東風知君采花更采實春在梅花太極中

題畫雜花

【明】錢谷

淡白輕黃各鬭奇嫩紅殷紫總芳菲上林春色原無賴不斷生香惹客衣

畫百花卷與史甥題曰潄老謔墨【明】徐渭

世間無事無三昧老來戲謔塗花卉藤長刺闊臂防枯三合茅柴不成翠葫蘆依樣不勝揩能如造化絕安排不求形似求生韻根撥皆吾五指栽胡爲乎區區枝剪而葉裁君莫猜墨色淋漓雨潑開

書鄢陵王主簿所畫折枝【二首宋】蘓軾

論畫以形似見與兒童鄰賦詩必此詩定非知詩人詩畫本一律天工與淸新邊鸞雀冩生趙昌花傳神如何此兩幅疎澹含精勻誰言一防紅解寄無邊春

瘦竹如幽人幽花如處女低昂枝上雀揺蕩花間雨雙翎決將起眾葉紛自舉可憐采花蠭淸蜜寄兩股若人富天巧春色入毫楮懸知君能詩寄聲求妙語

錢舜舉折枝圖

【元】王惲

探花走馬醉西城歳與東君似有情不是今春風色惡折枝圖上看淸明

折枝

【元】袁桷

錢生調露滴花枝蜂蝶無知鎭日隨記得畫橋流水處雙紅背立隔簾窺

吳元瑜四時折枝

【元】袁桷

吳生天機握羣動彩筆隨時作輕重幽如靜士槃澗歌妍若妖娥漢宮寵娟娟交鳴疑欲語宛轉不去情相送宣和殿前花似玉珍禽低昂手堪捧傳言冩生論甲乙禦筆親題羣輩竦一朝百幻歸逝水舊院淒涼麥成隴君不見桑間栗畱田間雀難作折枝奉宣索

老錢折枝

【元】龔璛

桃似胭脂棃似雪折花人是惜花人折枝圖上堪腸斷忍更題詩破費春

題四時折枝

【元】揭祐民

京洛名花觀盛衰霅錢風景各隨時靈株本撥無畱活卻恨圖中誤折枝

題趙昌四季花圖【四首

宋】範成大海棠梨花

醉紅睡未熟淚玉春帶雨阿環不可招空記憑闌語

葵花萱艸

衛足保明哲忘憂助歡娛欣欣夏日永媚我幽人廬

拒霜旱蓮

霜天木芙蓉陸地旱蓮艸水花云錦盡不見秋風好

梅花山茶

月淡玉逾瘦雪深紅欲然同時不同調聊用慰凋年

題惠崇著色四時景物

【宋】樓鑰

由說惠崇眞畫師生綃四幅見天機鷺翻桃岸韶光嫵鵝浴蓮塘暑气微風勁賔鴻霜始肅寒欺花鴨雪初飛分明知是丹靑捲仍欲沙頭喚【原本闕二字】

四愛圖【四首

元】馬祖常蘭

湘累能楚辭猗蘭爲之佩千載得涪翁幽姿未憔悴

蓮

瑩膚中含滋鮮彩外發藻晚紅詠池酣晝鉛敧岸裊

菊

的歷黃金華秋日媚階徑南山種秫翁飲酒不得盡

梅

鐵色僵萬木江南梅有花枯蘚纈古錦明英冠春葩題趙子固山礬瑞香水仙叢蕙【元】虞集

梁園池館日蒼涼飛蓋追隨憶故鄕澤畔行吟春事晚時時駐屐近微香

水墨四香畫

【元】楊維楨

玉龍聲嘶五更了綠衣倒掛扶桑曉道人衝寒酒未醒梨花零落春云小

三芳圖

【元】倪瓉

丹桂月光落猗蘭琴調淸獨憐秋鶴瘦相對夜江橫芳烈誰先後才華孰重輕道心安有染無物惱閒情

題徳範弟三香圖

【元】牟巘

水仙侑食老逋家更著江南小白花三雅如渠好兄弟眾芳未許以肩差

題雪景三香圖【二首

元】張雨

春雪無聲入畫堂東風渾似北風涼袛緣何遜題詩少信是徐熙落墨彊靑鳥下迎羅襪步蒼髯來近玉臺裝匡廬也入幽閨夢睡裏山花各自香

雪羽飛來雪意濃國香狼藉瞑煙叢倩誰與剪吳淞水愛爾能吟柳絮風翠袖佳人玉跳脫平頭奴子錦燻籠劍南畫手看前輩著粉施朱或未工

題三香圖

【明】髙啟

羅浮洛浦與瀟湘三處離魂一本香夢斷月明秋渺渺縞衣何短翠裙長

三香圖

【明】王誼

微步淩波見襪痕玉容相向總無言夜深髣髴香塵過疑是楊家姊妹魂

白牡丹桃花

【明】徐渭

桃艷比夭姬花王富貴姿楚襄春日下閒坐選蛾睂

石橊萱艸

【明】徐渭

不是來西域還應到海南已含無限子何用佩宜男

剪春羅垂絲海棠

【明】徐渭

羙人睡不足春愁柰若何垂絲綠牕下聊爲繡春羅

石橊荷花

【明】徐渭

畫得荷花朶傍依海石橊西施夜浴罷催火照梳頭

芭蕉玉簪

【明】徐渭

爛醉中秋睡起遲蒼蠅畱墨研頭池合歡翠扇遮羞面白玉搔頭去嫁誰

芭蕉雞冠

【明】徐渭

芭蕉葉下雞冠花一朶紅蓮不可遮老夫爛醉抹此幅雨後西天忽晚霞

落花圖

【元】陳樵

紅如肌血薄如鱗李下桃根五色痕拂地暫隨風絮轉繞亭不是雪花深人亡碧玉名猶在煙盡黃金鑛尙存滿地丹鉛污艸棘何時凝綠徧丘林

濟南錄事參軍解君瑞芝圖【二首元】王惲

靈曄亭亭紫蓋光气和無地不芬芳一枝特秀溪堂下似表參軍政異常

從來腐朽化神奇正自余精發菌芝浩蕩上林春色裏自憐蒲柳望秋衰

題錢君輔紫芝圖

【元】吳萊

我聞錢子古丈夫早嵗喪親伏墓廬血淚迸空百艸枯神芝挺發黃土壚一莖三秀以敷圓釘寶蓋屹相扶醴泉灌注含膏腴紫雲覆防連根株山靈地媼侈厥符鳥啁獸躍助號呼削杖苴絰蔴布襦毀容惡服絕復蘓孝悌有三貫斗樞卉木榮華孝之餘裏閭耉長起嘆吁痛心疾首矧可摹夫孰非親堂上居日嚴祗敬本一軀夫孰非子膝下娛風樹悲繞弗待予愛生戚死自古初徳鉏誶帚俗易趨刳分宦奧類向隅較計絲粟遽異儲被薪委壑餧鳶烏酣酒嗜炙酗杯盂哀𨿽在身孝巳渝天薦厥祉天亦誣信哉純孝與世殊史筆值此合特書素冠所刺今不無朱艸有神錫爾孤瑯玕玉樹豈得如岱衡恆華五嶽都黃赤白擁趾髗列仙山澤或療臞瑞不爲孝徒區區天寒歳晚霜霰疎愼終追逺在我儒匪伊丹靑繪此圖後有過者尙式車

宋徽宗菌圖

【元】歐陽

地上層雲起玉柯依稀遺墨認宣和莆陽相國君知否好作齋房芝艸歌

畫芝

【明】周用

四皓已安劉如何不懷歸千載商山芝爭如首陽薇題倪雲林爲韓復陽冩空山芝秀圖【明】僧元璞

每憶雲林子隠居淸且閒褰裳采芝秀倚杖看秋山微徑松陰暝靑苔石上斑韓康偏有意時復到柴闗

題蒲石

【明】徐溥

竹鶴老人神仙徒漫冩九節靑靑蒲一掬寒泉浸山骨小牕相對眞蓬壺

爲周評事題沈石田畫芭蕉

【明】吳寬

老卉呈嬌紅破葉畱故綠正當零落時對此殊不俗我思石田生秋色塡滿腹腹中抑鬱無柰何信手冩之忽成幅滚滚白露初爲霜苔花冷蝕山骨蒼眼昏錯道逢仙子綠絲步障紅綃裳

題蕉

【明】沈周

慣見閒亭碧玉叢春風吹過卽秋風老夫都把榮枮事卻寄蕭蕭數葉中

蕉石圖

【明】沈周

鶴程輕算亦三千歸去都只瞥然洞口碧蕉秋葉大新詞閒錄小遊仙

荔枝題冊

【明】王世貞

一片蒼崖萬古秋髙天翠色晚俱浮自從謝傅東山別未許交情到白頭

宗道師曽許尋鄭元乘春艸圖見寄詩以促之

【元】戴良

平生不識鄭山輝冩艸成圖偶見之恍惚鵝羣翻水日依稀鴻爪印沙時康成已矣空書帶靈運淒其但夢池寸楮尺綃能寄否敢憑去鴈致深期

題畫春艸

【明】陳憲章

蘭兮蘭兮翳灌莽棘刺蒲芽遞消長野竹抽梢一千丈巨石盤云覆仙掌鶺鴒三三兼兩兩鼔翼飛鳴齊下上仰視穹極髙廣稊稗瓦甓皆眞賞半酣一爬誰老癢五羊城中鐘雪舫

題吳愷舉人春艸

【明】程敏政

習習風初度萋萋綠正勻誰將方寸地散作十分春

題春艸圖

【明】黃雲

野燒痕回一雨過村童放牧散平坡禰衡洲畔埋愁逺建業城邊積恨多誰見夜深嘶石馬那知歳久沒銅駝江淹賦別魂銷處春水遙連漫綠波

徴明畫艸

【明】祝允明

光風輕泛緑迢迢气暖煙和未盡消想得美人簾底坐月華斜漾翠裙腰

春艸圖

【明】沈周

碧葉瑤韉鬭作叢水邊林下自春風靈芳不是尋常物知落誰家藥籠中

禦定歷代題畫詩類卷九十

欽定四庫全書

禦定歷代題畫詩類卷九十一目錄

禾麥蔬果

題劉伯山蕃殖圖【宋楊萬里二首】

嘉禾圖【元袁桷】

題忻州嘉禾圖【元吳澄二首】

題萬知府瑞麥圖【元王惲】

題灌畦圖【元馬臻】

陶縝菜【宋王安石】

宣和禦畫紫芥【元牟巘】

墨菜畫卷【元吳鎭】

寫菜【元吳鎭】

題菘菜圖【元陳髙】

題菜【元貢性之二首】

梅道人墨菜【元錢惟善】

畫菜【元丁鶴年】

題畫菜【元陶宗儀三首】

題墨菜【元盧昭】

墨菜【元邵貫】

墨菜【元吳璋】

墨菜【元曹紹】

墨菜【元吳溫】

墨菜【元張顒】

墨菜【元夏文彥】

墨菜【元李明復】

墨菜【元楊紘孫】

墨菜【元顧舜舉】

墨菜【元王務道】

題畫菜戲呈石末公【明劉基】

尹明府所藏徐熙嘉蔬圖【明髙啟】

題畫菜【明錢宰二首】

畫菜【明淩雲翰】

畫菜【明丘濬】

畫菜【明李東陽】

題菜【明謝鐸】

畫菜【明任衟】

畫菜【明程敏政三首】

題畫菜【明戴璿】

畫菜【明謝廷柱】

題白菜【明謝士元】

畫菜【明周用】

孫方伯靑芥白芥畫【明康海】

叔祥畫菜酷有生態不減宋王參差恨不令老坡見之【明陳繼儒】

題甘【宋範成大】

摘爪圖【元元好問二首】

題趙涼公瑞圖【元黃溍】

錢舜舉蔓圖【元鄧文原】

題黃與可所藏錢舜舉圖【元虞集】

畫【元唐肅】

題鼠圖【元馬臻】

絲圖【明張以寧】

題畫【明聶大年】

畫【明李東陽】

題秋茄圖【元錢選】

題錢舜舉畫竹萌茄蔬圖【元馬臻】

錢舜舉畫紫茄【明張以寧】

畫茄【明周用】

題張叔淸采蒓圖【元陶宗儀】

題曹憲副采蒓捲【明楊廉】

題采菱圖【明王璲】

采菱圖【明杜瓊】

題趙丞瑞薏苡圖【宋呂居仁】

畫蘿卜【元丁鶴年】

東昌道中偶閱畫冊【明吳寛七首】

題畫贈劉丞西渠子【明廖道南四首】

禦定歷代題畫詩類卷九十一目錄

欽定四庫全書

禦定歷代題畫詩類卷九十一

禾麥蔬果

題劉伯山蕃殖圖【畫禾黍桂

宋菽麥二首】楊萬里

老子平生只荷鋤誤攜破硯到淸都歸來荒卻西疇盡媿見劉家蕃殖圖

黃雲翠莢雜珠上熟今年不負渠說似田家早收拾一畨風雨一畨疎

嘉禾圖

【元】袁桷

土膏滲陽春連畛垂黃雲仁聲九垓被地瑞昭人文穰穰大同郡嘉穗表奇芬擢莖秀雙岐駢首誓不分稃聮珠琲光苞簇防綬紋老農喜視之神化非耕耘維皇調玉燭歲功合氤氳帝力畎畝深擊壤歌放勛圖成上金匱寶軸森香蕓侍臣丹筆工秉心述前聞願旅天子命補亡追典墳

題忻州嘉禾圖【二首

元】吳澄

嘉禾異卉瑞重重狼走蝗飛出境中可是賢侯多美政民和潛與地天通

天賞循良有異能故將諸物表休徵作圖合叩天閽進閽吏佯聾喚不譍

題萬知府瑞麥圖【二岐至

元五岐者】王惲

汝南今歲麥連云一气祥蒸徳化循春露潤含千壠秀薰風披拂五岐新嘉禾共穎宜同頌神艸聮莖恐漫珍旌異頴川元有例會聽增秩佐經綸

題灌畦圖

【元】馬臻

悠悠世道久離淳機械𨿽多慮轉深野老灌畦甘抱甕可憐端木未知心

陶縝菜

【宋】王安石

江南種菜漫阡陌紫芥綠菘何所直陶生畫此共言好一幅往往黃金百北山老圃不外慕但守荒畦斸荊棘陶生養目渠養腹各以所能爲物役

宣和禦畫紫芥

【元】牟巘

荒園老蔓菁空見根葉大苦硬螫人口棄去何足賴穰穰來萬蟻微醒有餘嘬

墨菜畫卷

【元】吳鎭

菘根脫地翠毛濕雪花翻匙玉肪泣蕪蔞金穀暗塵土美人壯士何顏色山人久刮毛氊囊空不貯揶揄錢屠門大嚼知流涎淡中滋味吾所便元修元修今幾年一笑不直東坡前

冩菜

【元】吳鎭

菜葉闌干長花開黃金細直須齩到根方識澹中味

題菘菜圖

【元】陳髙

栗裏園荒舊日歸手栽菘菜雨根肥只今客裏看圖畫惆悵紅塵滿目飛

題菜【二首

元】貢性之

西風吹動錦斕斑曉起窺園露未幹三日宿酲醒不得正思風味到辛盤

雨過畦蔬緑漸勻呼童小摘慰情親个中滋味如諳得不是尋常肉食人

梅道人墨菜

【元】錢惟善

晚菘香凝墨池濕畦菜摘盡春雨泣梅花庵中吳道人冩徧羣蔬何徳色怪我坐客寒無氊牀頭卻有買菜錢四時之蔬悉佳味乃知此等吾尢便有客忽攜畫卷至一笑落筆南風前

畫菜

【元】丁鶴年

蔬畦新雨過小摘稱君貧若入君王夢瓊林第一人

畫菘菜

【元】丁鶴年

老圃靑靑田平生未飽諳本無食肉相豈是厭肥甘

題畫菜【二首

元】陶宗儀

蘆菔生兒菜有孫露芽雨甲媚盤飱自知肉食非吾相抱甕何辭日灌園

繞屋蔬畦稱食貧雨餘齊茁翠苖新山庖頓頓殊風致天上酥酡未足珍

題畫菜

【元】陶宗儀

曉起畦丁送長齋思益淸平生耽此味厭說五侯鯖

題墨菜

【元】盧昭

薇生西河阿荼生南原下結根各有地不與同甘苦薇老不可食荼今復如飴甘苦有時易貴在知者知

墨菜

【元】邵貫

雨苗風葉綠蕫蕫纎手靑絲出漢宮滿眼蒼生緫如此忍看塗抹畫圖中

墨菜

【元】吳璋

天防乳膏沐黃壤老圃嘉蔬日應長菁靑苣紫韮茁黃白酒初熟與君嘗由來此味良不俗淸眞絕勝廟堂肉酒酣耳熱歌采薇倚防注目江雲飛

墨菜

【元】曺紹

吾家疏庵瀼水濵老圃生涯不計春食肉何如食鮭好從渠自說庾郎貧

墨菜

【元】吳溫

魚有腥多肉有羶庾郎滋味正相便山中雨後春云暖飽向松牎榻上眠

墨菜

【元】張顒

只宜滋澹泊安足奉膏粱食肉𨿽無辱何如菜味長

墨菜

【元】夏文彥

气含風露滿深秋眞味由來勝庶羞若使孔融曽見此品題當不到元修

墨菜

【元】李明復

嗤彼膏粱徒豈知蔬食樂所以士大夫滋味甘澹泊

墨菜

【元】楊紘孫

食肉仍易厭菜根滋味長黃虀三百甕日日是家常

墨菜

【元】顧舜舉

朱門盡日多珍味貧士窮年秪菜羮請語當朝食肉者由來此色在蒼生

墨菜

【元】王務道

披捲憶山中故人何日逢鄰墻賖濁酒小圃摘新菘

題畫菜戲呈石末公

【明】劉基

列鼎羔羊厭腯肥園官菜把莫嫌微年來騎士工隳突此物人間亦見稀

尹明府所藏徐熙嘉蔬圖

【明】髙啟

少賤習圃事種蔬每盈疇深根閟冬老葉淩素秋采擷風露余山庖足嘉羞故園經亂後蔓艸日已稠野水流畦間虫聲暮啁啾披圖似見之惻愴起我愁食肉豈無人斯世誰與謀君多卹民意毋忽歲饉憂

題畫菜【二首

明】錢宰

綠酒交春熟燈花入夜開兩畦堪小摘不見故人來今日荷鋤倦嘉蔬沒四垣客來春酒綠風雨夜開園

畫菜

【明】淩雲翰

髙田宜種蔬下田宜種穡歲饉與饑同安敢望肉食雨餘理荒畦甲坼資地力會看根木長取之戒勿亟天工愛我貧此物頗不嗇便如終歲謀十甕擬可得含笑披畫圖流涎欲霑臆長能齩菜根天下無此色

畫菜

【明】丘濬

世間食品何者佳淡中滋味眞無加富客何須悅芻豢神仙漫爾餐煙霞聞君作縣官河側繞屋築畦供日食食餘摩腹繞園行喜得邑民無此色

畫菜

【明】李東陽

坐憐幽意滿閒庭長見春畦過雨靑記得蘇郎舊風味雪堂中夜酒初醒

題菜【送林貴實謝

明病還蒲田】謝鐸

東曹豈不榮促刺如窘步秋風一夜生吳中是歸路淒涼遼海東白首公孫度揮鋤瓦礫間黃金不曽顧古人重食菜百事皆可作送君歸去來日涉園中趣

畫菜

【明】任衜

露牙煙甲曙光寒紫翠漙香濕未幹記得花開曽病酒玉人纖手薦春盤

畫菜

【明】程敏政

嫩甲纖纖浥露靑小齋終日園丁不知春到先紅紫幾處爭開擇勝亭

題畫菜【二首

明】程敏政

曽移蔬甲課園丁愛嚼霜根養性靈獨有畫工知此意能將風味入丹靑

籬下分披紺葉長枝間涼綴紫圑香已應風味堪登譜更著丹靑與擅場

題畫菜

【明】戴璿

鼎肉紛紛飫腯肥丹靑模此意何微年來滿地多虫蠧行盡春畦見亦稀

畫菜【爲新城陳大

明尹衮廷章題】謝廷柱

生意常時滿菜畦桔橰閒卻漢陰機頗疑董子窺園簡莫笑樊遲學圃非素甲層層霜後脆紫圑艷艷雨中肥淡然風味丹靑得擊節康侯世未稀

題白菜

【明】謝士元

露莖風葉味偏淸咬盡能敎百事成冩出一根常寓目知君忘卻五侯鯖

畫菜

【明】周用

五侯擊歌鐘下筯千金空野人藜莧腸東廚厭春菘

孫方伯靑芥白芥畫

【明】康海

托根當芳園淩霜益屛翳淸新君自知何須羨姜桂叔祥畫菜酷有生態不減宋王參差恨不令老坡

見之

【明】陳繼儒

阿祥手中風露新長鑱撥出家園春莫將眞率山家味賣與朱門食肉人

題甘

【宋】範成大

夏膚麄已皴秋蒂熟將脫不辭抱蔓歸聊慰相如渴

摘圖【二首樗

元軒家後】元好問

四摘空畱抱蔓詩阿婆眞作木腸兒履霜只說琴心苦不見房陵道上時

髙鳥長憂掛网羅如庵日月坐消磨憑君莫話前朝事此似黃臺摘更多

題趙涼公瑞圖

【元】黃溍

慶門集嘉況異瑞呈田生五而成十奇偶出自然觀物可知徳發祥匪由天願言植靈苑永奉君王前合形表同休雅詠流緜緜

錢舜舉蔓圖

【元】鄧文原

極目荒墟落木中空山人靜澗泉舂秋來不用爲霖雨畱得閒雲養臥龍

題黃與可所藏錢舜舉爪圖

【元】虞集

秋蔓有遺實不食庸何傷東陵爲圃地何曽憂雪霜

畫

【元】唐肅

吮筆靑蒲有詔催內園今日進來如何二月能如許爲向溫泉近處栽

題鼠圖

【元】馬臻

女臂貍頭不自奇桑虞翦棘化偸兒飽他鼠腹能多少幸是癡貓未得知

絲圖

【明】張以寧

黃花翠蔓子累累冩出西風雨一籬愁絕客懷渾怕見老來萬縷足秋思

題畫

【明】聶大年

翠實離離引蔓秋西風涼露滿林丘東門尙有閒田地千載無人說故侯

畫

【明】李東陽

玉盤秋露水精寒冰齒餘香嚼未殘暑月爲君淸到骨不知身在畫中看

題秋茄圖

【元】錢選

憶昔毗山愛冩生茄任我筆縱橫自憐老去翻成拙學圃今猶學不成

題錢舜舉畫竹萌茄蔬圗

【元】馬臻

秋茄戀我遣不去飲水曲肱有眞意達官日日飽大官笑我出言蔬筍气錢公冩生髙吳興筆力超詣森有神視此愼勿貴八珍重菌列鼎聞之嗔所謂紫駝峯猩猩唇夢想不到林下人但願一飽安餘齡區區口體之累何足云

錢舜舉畫紫茄

【明】張以寧

江南垻裏紫彭亨標致錢郎巧冩生憶得故園秋雨過新炊初熟飯香粳

畫茄

【明】周用

捫腹訝紫衣防頭羞素幘平生無苦心往往借糟粕

題張叔淸采蒓圖

【元】陶宗儀

秋風江上紫蒓肥童子攜筐采掇時獨有東曹能命駕至今此味少人知

題曹憲副采蒓捲

【明】楊廉

三泖秋霖浸四圍水邊覺露葵稀金盤玉筯長安客幾个西風爲汝歸

題采菱圖【有序

明】王璲

苕溪余舊所經遊秋髙气淒風淸水落逺近漁歌更唱互答舟行沿洄恍若世外別來不知幾寒暑矣中吳徐希孟攜謝孔昭所臨松雪翁采菱圖索詩爲作吳歌題其上不能不動江南之思也

湖南風信起湖北浪花多欲唱采蓮曲翻成采菱歌采菱歌斷汀州暮何處卻尋歸去路誰搖蘭艇笑相迎燈火遙生白蘋渡

采菱圖

【明】杜瓊

苕溪秋髙水初落菱花已老菱生角紅裙綠髻誰家人小艇如梭不停泊三三兩兩共采菱纖纖十指寒如冰不怕指寒並刺損只恐歸家無斗升湖州人家風俗美男解耕田女絲枲采菱卽是采桑人又與家中助生理落日靑山斂暮煙湖波十里鏡中天淸歌一曲循歸路不似耶溪唱采蓮

題趙丞瑞薏苡圖

【宋】呂居仁

甘泉殿中芝九莖不與百艸同條生當時祥瑞已稠疊薏苡亦未來爭衡漢皇不容矍鑠翁此物乃與明珠同爾來萬物更變化薏苡寧甘死荒野故遣根苗霜雪白炯若微月來淸夜趙郎好事古亦無俯拾旁觀盡圖畫畫師不辧粉繪費遇時亦得千金價君不見古來異瑞與奇祥何曽不致南宮下

畫蘿卜

【元】丁鶴年

髙氏賢兄弟常將備夕餐如何淸冽士今作畫圖看

東昌道中偶閱畫冊各賦短句【七首】

【明】吳寛

菜

翠玉曉籠篵畦間足春雨咬根莫棄葉還可作羮煮



類一何多吾欲問老圃更乞東陵侯來救渴者苦

茄

種茄糞壤中地力亦易竭厥狀𨿽不同難將味分別

蘿卜蔥

玉杵削未舂金絲束成繚和以翡翠莖並作春盤料

荸薺

累累滿筐盛上帶葑門土咀嚼味還佳地栗何足數

楊梅

五月果初熟枝頭鶴頂丹欲知甘冷好千顆薦冰盤

筍

已抱錦棚兒仍參玉版師吳門啖已足正屬燕來時題畫贈劉丞西渠子【四首

明】廖道南

春意鬱蔥菁晚陰含蒼翠我願天下士不可無此味淡煙迷紫翠微風勵淸白我願天下民不可有此色漢域傳珍味唐家獻異芳何如調鼎味殿閣有遺芳飯蔬蘊眞樂餐蕨抱遐心老圃何人識長春獨可尋

禦定歷代題畫詩類卷九十一

欽定四庫全書

禦定歷代題畫詩類卷九十二目錄

禾麥蔬果

題因師蒲桃圖【宋陳造二首】

以詩就葉洞春求畫蒲萄【宋陳普】

贈葉洞春畫蒲萄【宋陳普】

跋牧樵子蒲萄【元吳澄】

溫日觀蒲萄【元鄧文原】

題溫日觀蒲萄【元楊載二首】

題日觀畫蒲萄【元栁貫】

題墨蒲桃【元傅若金】

題松庵上人墨蒲桃【元傅若金二首】

僧日觀畫蒲萄【元宋無】

髙昌王所畫蒲萄熊九臯藏【元成廷珪】

同諭國輔題溫日觀蒲萄【元吳萊】

溫日觀畫蒲萄【元鄭元祐】

溫日觀蒲萄【元張憲】

題水墨蒲萄【元舒頔】

墨蒲萄【元貢性之】

題肅萬邦蒲萄【元貢性之】

題畫蒲萄【元丁鶴年】

題日觀蒲萄捲【元馬臻】

溫日觀蒲萄【元張雨】

蒲萄【明楊基】

題蒲萄【明孫蕡】

題林盤所學民家藏溫日觀蒲萄【明許伯旅】題璋上人所藏溫日觀墨蒲萄【明藍智】

題蒲萄扇【明郭厪】

題月下蒲萄捲【明周旋】

墨蒲萄【明金幼孜】

蒲萄圖【明張寧】

蒲萄圖【明張元禎】

嶽蒙泉畫蒲萄【明吳寛】

石田學防泉閣老畫蒲萄【明王鏊】

題蒲萄圖【明謝廷柱】

畫蒲萄引【明王九思】

題墨蒲萄【明李汛】

蒲萄圖【明徐渭二首】

題日觀畫蒲萄【明僧大圭二首】

題蒲萄竹筍圖【元張天英】

題畫蒲萄松鼠【元貢性之】

梨蒲萄【明傅汝楫】

荔枝圖【金趙秉文】

墨荔枝【元歐陽】

荔枝畫【元張昱】

題荔枝【元陶宗儀】

題荔枝練帶【明髙啟】

荔枝圖【明劉偘】

題石橊【宋範成大】

石橊圖【明楊基】

題畫石橊【明王世貞】

題櫻桃【宋範成大】

畫枇杷【元栁貫】

枇杷圖【明楊基】

畫楊梅答韓克瞻【明沈周】

題木圖【宋範成大】

徐熙折枝果圖【元王惲二首】

題靖夫弟畫屏折枝【元程文敏六首】

禦定歷代題畫詩類卷九十二目錄

欽定四庫全書

禦定歷代題畫詩類卷九十二

禾麥蔬果

題因師蒲桃圖【二首

宋】陳造

因師寫物三昧手公取天機付筆端坐想瑛盤分磊磈憶嘗貝齒冰甘寒

晶熒壓架紺珠圓苒蒻縈風露葉鮮病酒人方渴似爲師開卷忍饞涎

以詩就葉洞春求畫蒲萄

【宋】陳普

洞春豪傑士妙筆出怪奇寫就大宛根可怪不可披此畫豈易得此手難再攜敢將有聲畫博君無聲詩

贈葉洞春畫蒲萄

【宋】陳普

引蔓牽藤寸管頭扶驪剔蚌出風流三千龍女拋珠佩一个儒生擁碧油莫是前生封卽墨便堪作酒博靑州齊奴倘防淸妍意免得紅裙逐翠樓

跋牧樵子葡萄

【元】吳澄

蕓香樓上汗如珠起趁淸風爲掃除見此西涼甘露乳冷然齒頰出寒酥

溫日觀葡萄

【元】鄧文原

滿筐圓實驪珠滑入口甘香冰玉寒若使文園知此渴露華應不乞金盤

題溫日觀葡萄【二首

元】楊載

老禪嗜酒醉不醒彊坐虛櫩寫淸影興來擲筆意茫然落葉滿庭秋月冷

醉中捉筆兩眼花倚檐架子欹復斜翠藤盤屈那可憐但見滿紙生龍蛇

題日觀畫葡萄

【元】柳貫

昔有狂僧字仲言酣嬉坐證法華門探淵卻值乖龍睡摘得驪珠口口吞

題墨蒲萄

【元】傅若金

上苑根株少風沙道路長也知隨漢節終得薦君王題松庵上人墨蒲桃【二首

元】傅若金

漢苑尋常露下時月明髙架影參差上林近日無來使腸斷江南見一枝

露顆含香近客衣蜜蜂蝴蝶繞藤飛夜來應值驪龍睡探得明珠月下歸

僧日觀畫蒲萄

【元】宋無

玉山道人蒼壁立胸瀦萬斛松煤汁吐作千年古怪藤猶帶西湖煙雨濕元气淋漓艸木活太陰菌蠢虫蛇蟄須縈翠霧瘦蛟走晴抉珠黒龍泣神剜鬼刻字崛奇水精火齊光陸離天魔擎來靑帝寶鯨波湧出瑚枝墨花酣春馬乳漲醉夢渴想西涼姿風牕秋凝螙葉語露架夜憶虯柯垂須臾掩卷何所見月落庭空無影時髙昌王所畫蒲萄熊九臯藏

【元】成廷珪

玉闗西去火州城五月蒲萄無數生今日江南池館裏萬株聨絡水晶棚

同諭國輔題溫日觀蒲萄

【元】吳萊

佛者本西域蒲萄亦來西柰何此善畫無或渠所攜我曽考其故初與漢使偕上林乃有館防嶺何須梯天時自不同地气忽已迷結子且磊磊懸藤更髙低先幾日已露薄徳不及稽終令白防象逺從雙狻防從玆故國木伴爾禪家棲幽心恍有得爛墨研爲泥宜哉一揮灑遽若無町畦依稀可少辧變作天投蜺萬古空朔色南山竟朝躋畫工尙逸品遊戲徒筌蹄豈伊吾無人何從非耄倪豈伊吾無物桃李總成蹊此皆非所產敢與中州齊爲爾撫此卷長歌欲驚嘶

溫日觀畫蒲萄

【元】鄭元祐

伊昔錢唐溫日觀醉兀竹輿殊傲岸卻將書法畫蒲萄張顚艸聖何零亂枝枝葉葉防畫間醉瞠白眼看靑天狂呼大盜楊總統天不汝誅吾厚顏楊加箠死曽不畏故老言之淚尙澘畫成蒲萄誰賞識惟有鮮於恆嘖嘖醉扣齋室支離疏拊摩悲歌淚塡臆鮮於設浴師浣之爲師滌垢曽弗辭人言結襪張廷尉千載風流寧異玆蔓如龍須實馬乳問師揮毫奚獨取只因漢使逺持來野老詩成淚如雨

溫日觀蒲萄

【元】張憲

銀甕懸紫駝驛騎曉來急西風吹竹牕一夜鮫人泣

題水墨蒲萄

【元】舒頔

老龍騰淵雲气濕萬斛驪珠夜光泣秋風吹滿西涼州釀就淸香浮玉液

墨蒲萄

【元】貢性之

酒醒西樓月欲斜滿牕晴影走秋蛇狂夫賸有相如渴一滴涼州未許賒

題肅萬邦蒲萄

【元】貢性之

憶騎官馬過灤陽馬乳累累壓架香釀就瓊漿三百斛胡姬當道喚人嘗

題畫萄萄

【元】丁鶴年

西域蒲萄事已非故人揮灑出天機碧雲涼泠驪龍睡拾得遺珠月下歸

題日觀蒲萄捲

【元】馬臻

老衲摶空無混沌爲之辟拔得天地根不假雨露力寒藤掛鬼眼累累冷光碧驪龍亦驚猜夜半風霆急

溫日觀葡萄

【元】張雨

日觀一飲西涼酒解冩蒲萄絕代無請師截斷葛藤路還我黒月摩尼珠

蒲萄

【明】楊基

一斛涼州價巳多上林千樹酒成河塵沙漠漠穹廬雪若个銀缾覆紫駞

題蒲萄

【明】孫蕡

驪龍弄影照髙秋萬斛眞珠露气浮還憶玉人歌舞散紫駝銀甕出涼州

題林盤所學民家藏溫日觀蒲萄【明】許伯旅

張顚艸書天下雄醉筆往往驚羣公溫師作畫亦若是我知畫與書法通葡萄何來自西極枝蔓連云引千尺世間畫者誰最髙溫師自有葡萄癖當時豪貴爭邀迎掉頭輒走呼不應酒酣耳熱淸興發揮灑始覺通神靈東家雪練西家帛布地待師師不惜芒鞋踏墨雲海翻滿把驪珠輕一擲百年畫意誰見之破幅蕭條今尙遺心垢都除入淸淨不爾妙悟何能爲憶我攜書客淮右大官都送葡萄酒寒香壓露春甕深風味江南未曽有林君對此心忉忉謂余亦種葡萄苖何當醸酒二千斛愁來一飲三百瓢

題璋上人所藏溫日觀墨蒲萄【明】藍智

鮫人織綃翡翠宮驪珠滴露垂玲瓏老禪定起冩秋影空山月轉雙梧桐憶昔初移大宛種苜蓿橊花俱入貢蓬萊別館綠云深太液晴波水晶重貝南之谷曇老居生紙顚倒長藤枯墨池禿盡白兔頴天風吹墜靑龍須祗園馬乳秋初熟防綴鵝湖云一幅醉艸猶疑懷素狂寒梅頓覺華光俗野堂千尺手所栽兵戈蕪沒同蒿萊日斜對畫獨回首詩成誰致西涼酒

題蒲萄扇

【明】郭厪

裊裊拂虯髯離離懸馬乳曽傾銀甕香一博涼州史

題月下蒲萄捲

【明】周旋

驪龍飛出水晶宮嫋嫋長須翠拂風亂吐瑚千萬顆夜深髙掛月明中

墨蒲萄

【明】金幼孜

風架引藤髙十丈翠葉陰陰气蕭爽老龍昨夜挾風雨亂吐驪珠落天上

蒲萄圖

【明】張寧

紫絲步障流蘇短露淡風淸秋未滿舞鳯翎翻翠解苞蟠龍骨瘦珠垂頷靑防苜蓿錦石橊枝交蔓引彌山丘驊驑不至仙槎逺空有艸物遺中州君不思涼州一斗猶輕換西行千騎歸無半

蒲萄圖【爲張云

明山題】張元禎

上林眾卉飄霜籜獨與秋光壯蕭索翠虯三千蟠綠雲水晶八萬妝羅幕粉署仙郎心愛之半幅生綃圖磊落長風幾度閶闔來柔條欲舞珠欲躍何當摘取釀春缸香冽應覺醍醐薄瑤觴持去壽君王遮莫涼州可相博

嶽防泉畫葡萄

【明】吳寛

曽是文淵閣下才才髙只合有人猜白頭騎馬涼州過卻使葡萄入畫來

石田學防泉閣老畫葡萄

【明】王鏊

虯髯詰屈幹鱗皴二老含毫鬭出新試看山亭秋雨裏不知若个得渠眞

題蒲萄圖

【明】謝廷柱

蒲萄漢代來西域移向涼州家徧植何人冩入此圖中逼眞妙手時難得初疑滄海躍驪龍明珠頷下光玲瓏吐霧噓云猶帶濕揚須鼓鬛勢挐雄又如垂旒耀初日紫艷顆顆聨綴密水晶馬乳品不同摹冩總入畫工筆煙藤漏日翠糾纒風葉含露靑連綿髙堂閱畫已快意何如結架齊檐前我欲走使逺截取賸得長條種玆土秋風亂剪落筠筐釀熟千缸萬缸醹不羨云安米春何勞漢官挏馬乳涼州新釀屬閩南畫圖束閣不須覩

畫葡萄引

【明】王九思

漢武惟知貴異物博望常勞使西域大夏康居產富饒梧桐檉柳非奇特獨取葡萄入漢宮遂遣天王親外國當年肉味厭侯王今日霜根徧西北吾家十畝後園里長條幾架南山側龍須時裊水風斜馬乳盡垂秋雨色故園一別驚風雨畫圖相對思鄕土靑錢已辦雇河舟白首行看住艸樓但願千缸釀春酒未須一斗博涼州

題墨蒲萄

【明】李汛

雷車夜碾山云殘蟄龍驚震江波寒崢嶸直上靑霄蟠忽然下飲研池寛墨花香暖朝未幹爪痕屈曲珠影團淸光照夜夜不闌摩挲老眼驚奇觀便覺風雨生毫端

葡萄【二首

明】徐渭

半生落魄已成翁獨坐書齋嘯晚風筆底明珠無處賣閒拋閒擲野藤中

自從初夏到今朝百事無心總棄拋尙有舊時書禿筆偶將蘸墨防葡萄

題日觀畫葡萄

【明】僧大圭

短衣狂走至元僧醉唾驪珠十斛冰定起山樓寒月上一牕風影冩秋藤

題溫日觀葡萄

【明】僧大圭

龍扄失鑰十二重驪珠迸落鮫人宮並刀剪斷紫瓔珞累累馬乳垂金風樹根吹火照殘墨冷雨松棚秋鬼哭蔗丸嚼碎流沙冰鴨酒呼來漢江綠鐵削虯藤劍三尺雷梭怒穴陶家壁曇胡醉起面秋巖一索摩尼掛空碧

題蒲萄竹筍圖

【元】張天英

王母初來漢殿時靑鸞踏折埽壇枝天風吹老龍珠帳掛墜瑤簪醉不知

題畫蒲萄松鼠

【元】貢性之

獧似彌猴防似猱栗梢走過又松梢紫萄若使知滋味一日能來一百遭

梨葡萄

【明】傅汝楫

鳥驚午睡濃起坐林花近渴思谷口漿醉喚梁州醖

荔枝圖

【金】趙秉文

雨滴鈴聲蜀道長都緣一曲荔枝香宣和無限丹靑手好畫當年花石碙

墨荔枝

【元】歐陽

向來千里騎塵紅生色羅襦濕翠濃顏色似嫌妃子涴蕭然獨有墨君風

荔枝畫【爲福建僉憲

元張惟逺題】張昱

茜羅輕裹玉肌寒吹盡南風露未幹一寸丹心無與寄爲憑圖畫入長安

題荔枝

【元】陶宗儀

大唐置驛貢遐方火齊虯珠裹蔗漿博得玉環才一笑教坊曲奏荔枝香

題荔枝練帶

【明】髙啟

雨後蠻枝錦果肥華淸貢罷驛塵稀山禽自繞枝頭啄疑是宮中舊雪衣

荔枝圖

劉偘

閩南產嘉實名爲丹荔枝品題冠諸果風味甘如飴曽買貴妃笑亦辱君謨知髙宗冩此圖六種顏色奇移玆工巧心治國諒無虧鼎湖龍去逺展捲令人悲

題石橊

【宋】範成大

日烘古錦囊露浥紅瑪瑙玉池咽淸肥三彭迹如埽

石橊圖

【明】楊基

玉椀糖霜萬顆冰王孫筵上酒微醒若教畫作回仙鶴一夜吹簫過洞庭

題畫石橊

【明】王世貞

君自閩天來豈少陳家紫何似安石橊累累結佳子

題櫻桃

【宋】範成大

火齊寶瓔珞垂於綠繭絲幽禽都未覺和露折新枝

畫枇杷

【元】柳貫

四月江南盧橘熟離離佳實滿枝黃丹靑偶向圖中見漬蜜猶思配一觴

枇杷圖

【明】楊基

盧橘當年出漢家誰將名字雜枇杷風枝露葉金盤果盡是僧房雪後花

畫楊梅答韓克瞻

【明】沈周

西山有雨楊梅熟東老無詩口舌漧珍重故人知此意髙林摘寄紫瑛丸

題木圖

【宋】範成大

沈沈黛色濃糝糝金沙絢郤笑宣州房競作紅妝面

徐熙折枝果圖【二首

元】王惲

紫陌春風窈窕歌升平花果夢宣和冩生忽見徐卿畫碧爛紅鮮發興多

後庭新唱滿深宮已覺金陵王气空畫手忍將亡國淚筆端秋實染春紅

題靖夫弟畫屏折枝【六首

元】程文敏櫻桃

雨洗紅珠重香浮乳酪寒筠籃風味在消得赤瑛盤

來禽

翡翠圓成彈胭脂與防腮園丁休盡采怕有眾禽來

梨子

滿面黃金粟盈科白玉漿可能燒二顆口腹累君王

石橊

朱房含玉醴玳殻錯金鈿不枉煩符節崎嶇十八年

木

珍重宣城貢瓊瑤直得詩霜餘風韻在細字冩胭脂

枇杷

翠葆擎珠琲金丸貯蔗漿雪中記髙樹花發傲羣芳

禦定歷代題畫詩類卷九十二

欽定四庫全書

禦定歷代題畫詩類卷九十三目錄

禽類

宣和珍禽圖【元王惲】

秋塘瑞鳥圖應制【明林瀚】

題陰厓舞鳯圖【明何喬新】

題周都尉鳯鳴朝陽圖【明丘濬】

畫鳯【明吳寛】

鳯皇圖【明陳霽】

鳯圖【明嚴嵩】

碧梧丹鳯圖【明黃佐】

題侄子家所藏雙鳯鳴陽畫【明徐渭】

呂推卿孔雀畫圖【宋孔武仲】

題畫孔雀【宋黃庭堅】

唐邊鸞正面孔翠【元王惲】

孔雀圖【明胡儼】

題孔雀圖【明陳憲章】

孔雀圖歌【明王廷相】

詠省壁畫鶴【唐宋之問】

詠主人壁上畫鶴【唐陳子昻】

通泉縣署屋壁後薛少畫鶴【唐杜甫】

畫鶴篇省中作【唐錢起】

觀畫鶴【唐竇羣】

鶴屏【唐皮日休】

鶴屏【唐陸龜防】

和潘叔治題劉道士房薛稷六鶴圖【宋梅堯臣】和曹光道詠直廬屏中六鶴【宋梅堯臣三首】竹鶴【宋蘇軾】

李生畫鶴【宋文同】

題蘇之孟家薛稷二鶴【宋米芾】

畫鶴【宋朱子】

薛稷舞鶴圖【元郝經】

題薛少保稷畫鶴圖【元王惲】

白鶴圖【元程鉅夫】

孤鶴圖【元袁桷】

題饒世英所藏孤鶴圖【元虞集】

畫鶴【元虞集】

爲潘仲暈題定使君所贈馬郎中畫鶴【元劉永之】白鶴圖歌【明解縉】

畫鶴【明陳憲章二首】

謝仲山送鶴圖【明吳寬】

畫鶴篇【明何景明】

蜀府命題所藏宣和瑞鶴圖【明僧來復】

題靑松白鶴圖【元馬臻】

題邊文進畫松鶴【明胡廣】

題松鶴【明金幼孜】

松鶴圖【明陸深】

爲彭文學題松鶴圖【明張鳯翼】

題松鶴【明李本】

題松厓睡鶴【明謝廷柱】

題竹鶴【明金幼孜】

題鶴鳴鵲噪圖【明張鳯翼】

禦定歷代題畫詩類卷九十三目錄

欽定四庫全書

禦定歷代題畫詩類卷九十三

禽類

宣和珍禽圖

【元】王惲

紫煙阿閣鳯連巢瑤圃飛翔下絳霄踏散木犀花上露翠襟丹喙不勝嬌

秋塘瑞鳥圖應制

【明】林瀚

蓮塘雨過秋如洗數尺澄波淸徹底兩兩珍禽何處來飛入塘中弄煙水相呼相喚良有情莫遣漁翁鳴榔驚翠蓋連莖霜後老黃蘆幾葉風中聲白鸞瑞應元同匹凡鳥不敢同遊息晚來並立晴沙頭占斷滄波秋一碧爭如五采雙鳯凰梧桐曉日丹山陽安得天風扶羽翼直向霄漢聨翺翔似此珍禽世稀見虞人未許藏機變商家至治萬年羅网今看解三面

題陰厓舞鳯圖

【明】何喬新

畫船昨泛湘江曲江上蕭疎森紫玉天邊彩鳯忽飛來

羽毛猶帶湘云綠陰厓曉霽暖煙消翠防飛舞風翛翛九疑凝黛湘波靜林間彷佛聞簫韶黃陵廟前春欲暮鷓鴣啼斷斑斑雨好向虞廷覽徳輝碧梧菶菶榑桑曙

題周都尉鳯鳴朝陽圖

【明】丘濬

世間有鳯人不識卻把丹靑繪羽毛舜樂九成暘谷曉秦簫千仭月臺髙禎祥表徳同麟趾律呂諧聲異鶴臯擬續捲阿陳大雅明良喜起慶相遭

畫鳯

【明】吳寛

鳯鳥久不至曽致宣尼悲獲麟尙被殺不至亦其宜去周二千載見者今爲誰徒從書傳中彊爾分雄雌畫工五色筆防染毛羽奇不須舞簫韶展圖卽來儀髙岡豈岐山獨立迎朝曦雝雝更喈喈又卽捲阿詩遂令後世人如生舜文時我欲走四方按圖往求之膠東與北海恐有漢雛遺不如求之人徐庶或在玆百年方承平鳯徳宜未衰寄語楚狂輩髙歌獨何爲

鳯凰圖

【明】陳霽

鳯凰羽翰何振振珍寶燦爛五色紋覽徳千年時一下忽然翔集海山岑雄鳴防鳴兩各六五音雜遝宮商成梧桐翛翛葉生子翠竹離離實滿林海天曈曈上太陽下照瑞禽文運昌碧石峨峨海中起根盤磥砢深莫量竹實可餐充服食梧桐可棲防文章應是當今神聖出四靈畢至呈奇質生綃貌此掛髙堂幻出仙機顯神筆恍如聞古韶濩音便欲吹簫協聲律

鳯圖【爲宗伯序

明庵公題】嚴嵩

鳯飛千仭宿昆丘饑食竹實渴飲滄海流人間此物不易見云胡得之置在中堂幽矍然注視使我疑文彩照座光陸離初驚素壁開丹穴忽辧朝霞捧赤曦騰輝絢景彌東海積石方壺渺焉在嬴女簫聲隔彩雲緱仙笙韻流蒼靄憶昔重華稱盛治覽徳呈祥曽一至周京載見岐山鳴邇來千載不復聞其聲只令粉墨丹靑空爾形方今聖人在位寰宇淸豁廓氛曀登休明鏘鏘韶濩諧靈奏藹藹馮翼充王廷吁嗟乎人中之鳯乃所珍我愛南宮上卿美且仁格天事業歸寅直華國文章重縉紳昌辰更賦捲阿什化日髙翔阿閣春

碧梧丹鳯圖【爲黎侍禦

明一卿題】黃佐

鳯兮鳯兮爾來當何時知爾之徳萬古長不衰不然上天縱爾九苞羽安用毰毸爲君不見桃虫當日飛爲雕脊令原上啼防鴞舄幾幾音嘵嘵室家恐爲陰雨漂偃禾風定杲日出岡上碧梧寒不凋爾於此時來和鳴葉簫韶成王優遊君奭喜捲阿爲爾歌且謡鳯兮鳯兮披圖對爾起三嘆久矣不夢周公旦咸陽宮前多枳棘何用屑屑悲秦漢

題侄子家所藏雙鳯鳴陽畫

【明】徐渭

海水動天天欲曉大曉日炙瑚老鮫人泣夜不得眠早起來聽鳯凰叫梧桐百尺秋雲際竹梢覆水千年子一飛一宿還一鳴百神張樂鈞天啟梧生誠亦難鳯出良不易願以黃金鑄梧樹莫教飛向丹山去

呂推卿孔雀畫圖

【宋】孔武仲

晝臥蓬山禁漏長起觀名畫得心降曽聞吟詠依南海頗怪飛鳴到北牕峭格正宜風作馭修翎堪與鳯爲雙知公物外尋幽好不戀榮華擁節幢

題畫孔雀

【宋】黃庭堅

桄榔暗天蕉葉長終露文章嬰世网故山桂子落秋風無因雄雌靑雲上

唐邊鸞正面孔翠

【元】王惲

邊鸞弄丹靑思入造化窟平生雀冩眞多作正面筆圓張金花扇迥與鸞彩匹暖圍姚魏春翠射瑯玕碧瑤池百丈鏡顧影時自惜峩冠赤墀間朝午見孤立年深粉色暗元气帳猶濕逺來米家船復出王涯壁髯溫玉臺後素有書畫癖一見易以歸不惜金與璧繄君具眼士鑑定能事畢竹亭展觀余異夢憶疇昔當時文字祥其應在此夕

孔雀圖

【明】胡儼

有鳥有鳥名孔雀文彩光華動揮霍修頸昂昂翠羽翹大尾斑斑金錯落由來麗質產南方丹山碧水多翺翔芭蕉花開風正軟桄榔葉暗日初長忽聞都護啼一聲山中百禽皆不鳴松篁引韻笙竽奏顧影徘徊舞翅輕炎荒暑熱時多雨尾重低垂飛不舉一朝籠養近簾幃可憐猶妒美人衣永嘉謝環善冩生畫圖貌得邊鸞淸老眼摩挲石苔紫渾似枇杷樹底行

題孔雀圖

【明】陳憲章

兒女心情未遣知白頭笑賦雀屏詩可能乳得西周鳯來壽君王億萬期

孔雀圖歌

【明】王廷相

九眞之域連南溟二儀運化山水淸砂乳遙分南斗气孔翠偏含赤帝精羽毛皎皎傾九都紫茸花防金明珠光儀色相遙憐爾曵電飄霞宛相似春晴矯入蒼梧天月冷翻回洞庭水洞庭蒼梧滿光采閬岑圃空相待淸夢偏宜瓊玉田閒心最惜溫涼海紅鸞舞月共佳期白鶴衝云更不疑長隨玉女朝丸藥每看仙人晝賭碁仙人玉女紫雲隈翠作鑾車金作臺靈椿白楡對結子八千餘歲仍歸來溫伯雪子錦城仙文藻風流世所賢堂上春暉煙霧散圖中珍翼鬼神傳秋風明日嘆離居巫峽吳江萬里餘願借交南雙錦翼爲傳天上玉宸書

詠省壁畫鶴

【唐】宋之問

粉壁圖仙鶴昂藏眞气多騫飛竟不去當是戀恩波詠主人壁上畫鶴【寄喬主簿

唐崔著作】陳子昂

古壁仙人畫丹靑尙有文獨舞紛如雪孤飛曖似云自矜彩色重寧憶故池羣江海聨翩翼長鳴誰復聞通泉縣署屋壁後薛少保畫鶴【唐】杜甫

薛公十一鶴皆冩靑田眞畫色久欲盡蒼然猶出塵低昻各有意磊落如長人佳此志气逺豈惟粉墨新萬里不以力羣遊森防神威遲白鳯態非是倉庚鄰髙堂未傾覆幸得慰嘉賓曝露墻壁外終嗟風雨頻赤霄有眞骨恥飲洿池津冥冥任所往脫略誰能馴

畫鶴篇省中作

【唐】錢起

防素凝姿任畫工霜毛玉羽照簾櫳借問飛鳴華表上何如粉繢彩屏中文昌宮近芙蓉闕蘭室絪緼香且結鑪气朝成緱嶺雲銀燈夜作華亭月日暖花明梁燕歸應驚片雪在仙闈主人顧盼千金重誰肯徘徊五里飛

觀畫鶴

【唐】竇羣

華亭不相識衞國復誰知悵望衝天羽甘心任畫師

鶴屏

【唐】皮日休

三幅吹空縠孰冩仙禽狀耳側以聽赤睛曠如望引吭看云勢翹足臨池樣頗似近蓐席還如入方丈盡日空不鳴窮年但相向未許子晉乘難教道林放貌旣合羽儀骨亦符法相願升君子堂不必思昆閬

鶴屏

【唐】陸防

時人重花屏獨印胎化狀叢毛練分彩疎節笻相望曽無氃氋態頗得連軒樣勢擬蹌髙尋身猶在函丈如憂雞鶩鬭似憶煙霞向塵世任縱橫霜襟自閒放空資明逺思不待浮丘相何由振玉衣一舉棲瀛閬

和潘叔治題劉道士房畫薛稷六鶴圖

啄食

【宋】梅堯臣

窮年見俛啄但有饑乏意𨿽存玉山禾不入丹靑喙因思方朔嘲此豈優諧類

顧步

舉足徒有勢行沙遂無蹤回頸誠已久未知竟何從安能見儔侶顧望自顒顒

唳天

引吭向層霄聲聞期在耳鼓吻意豈疎知音何已矣安得九臯同流響入萬里

舞風

如逢仙圃風飄颻奮雙翅拊節餘欲助和歌誰爾類但看矯然姿固於流雪異

警露

孤標近仙壇依約聞墜露儼如舉止揚稍見神爽悟曉月坐靑軒寒添壁間素

理毛

六鶴皆不同初生薛公筆況玆刷羽者奮迅如天質墨客懷賞心題詩仍我率

和曹光道詠直廬屏中六鶴【三首宋】梅堯臣

漢家爲瑞雙黃鵠只道飛翻太液池不似云屏曽礙過卻穿松下到茅廬

旋燒枯栗衣猶濕去愛峯前有徑開日暮更寒歸欲懶無端撩亂入船來

樵童野犬迎人後山葛棠棃案酒時不畏尖風吹入牖更教牀畔覓防夷

竹鶴

【宋】蘇軾

此君何處不相宜況有能言老令威誰識長身古君子猶將緇布緣深衣

李生畫鶴

【宋】文同

昂昂靑田姿杳杳在輕素一身萬里意雙目九霄顧釤釤羽翮利竦竦骨節露君初本誰學我恐必神悟得於想象外看在絕筆處稷荃如復生相與較獨步

題蘇之孟家薛稷二鶴

【宋】米芾

遼海未須顧螻蟻昂霄孤唳畱淸耳從容雅步在庭除浩蕩閒心存萬里乘軒未失入佳談寫眞不妄傳詩史好事心靈自不凡臭穢功名皆一戲武功中令應天人束髮遼陽侍帝宸連城照乘不保寶皇圖札誥悉珍眞百齡生我欲公起九原蕭蕭松嶷嶷得公遺物非不多賞物懷賢心不已

畫鶴

【宋】朱子

誰冩靑田質髙超鴈鶩羣長疑風月夜淸唳九霄聞

薛稷舞鶴圖

【元】郝經

丹砂入頂開雪翎雙膝半屈裳輕一天淸露月滿庭浮煙弄影來玉京當時華表曽畱形只見翻翥還無聲畫工姓薛不姓丁前身亦是胎禽精素練忽展江邊亭長風翛翛筆下生洪流蕩潏排重扄抖搜寒玉淩赤城我欲援琴鼓湘靈低昂曲折仍有情壁間至今不肯停灑落一見胸次淸請君休讀瘞鶴銘爲君更寫舞鶴行

題薛少保稷畫鶴圖

【元】王惲

晉公化筆神胎禽超超中有萬里心通泉老壁墮茫昧此幅寫影逾精深細看粉墨色欲盡元气突兀開雲林雙脛森碧玉老頂朱砂丹舞風警露兩無謂理此修羽何翛然毰毸不受世塵污眞骨照映蓬壺仙王恭雪氅忽散亂幾防冷臥瑤池煙恍疑坐我九臯下髣髴淸唳聞秋天華陽宮深春晝閒晴苔冷啄松陰寒宣和六客盡摸寫夢不到此空淸妍蹇予三年事擊搏俛仰隨人空飲啄長纓塵滿抗凡容比擬孤淸余愧怍君不見坡仙作嘆眞可人退易進難良自度摩挲老背忽驚心以幸乘軒非所樂仙槃月露濯金莖緑野風煙連竹閣得陪髙步繞池塘老我何心望寥廓

白鶴圖

【元】程鉅夫

昂昂十八鶴云是宣和冩長鳴月滿臯四顧天垂野相從上寥廓三嘆非仙者

孤鶴圖

【元】袁桷

一庭涼月白萬里海云淸似欲乘天女排空入帝京

題饒世英所藏孤鶴圖

【元】虞集

海風吹月憶危巢淸夜梳翎雪墮坳仙客不知猶是畫每聽長唳向松梢

畫鶴

【元】虞集

薛公少保昔畫鶴毛羽蕭條向寥廓通泉縣壁久微茫故物都非況城郭長鳴闊步貌閒暇解冩髙情亦奇作田中芝艸日應長石上松花晚猶落赤壁江深孤月小白雲野迥秋霄薄羣帝相從絳節朝八公許制黃金藥誤攖塵网迹易迷移召中洲夢如昨借懸素壁憶眞侶忽有微風動林壑碧虛寥寥積雪髙直過蕭臺絕棲泊爲潘仲暈題定使君所贈馬郎中畫鶴

【元】劉永之

郎中畫鶴稱第一江海十年多見之蘭臯明月照獨舞雪影參差風倒吹滄江圃三山上琪樹金芝日應長萬里懷歸惜羽毛中宵怨別流孤響通泉素壁久漂零忽見新圖百感並華亭舊嘆傷心切赤壁扁舟入夢驚綠錦池邊飼秋雨驃騎多情每同賦相思欲報故人知爲傳一札東飛去

白鶴圖歌

【明】解縉

翼軫白楡光墮地化作長禽如老翁瑤池蓮花雪中朶葉末微露丹砂紅軒昂有意出塵表九萬餘里騫長風上天下天訴眞宰朝食幽都暮瓊海月中淸唳露彈珠日下和鳴雲散彩或隨天帝參龍翔或駕羣仙翳鳯凰翡翠巢髙混茫上皇皇四達門無傍溟渤昆侖此棲息天地側身思咫尺吳都衞國兩無情芳艸寒煙幾回碧雞羣誤落終昂昂閒情不語春風翔羈棲豈爲稻粱計且向幽人仙夢長君不聞薛少保靑田寫眞出天造一筆能將萬璧開冰丸雪璽傳皆好又不聞杜少陵大篇短章神鬼驚長禽自可百千歲加之詩畫何聲名嗟哉二老世豈無將軍今有雙鶴圖梅萼橫絕角井孤水出花開香欲刳竹石落兮莓苔敷飲啄不受愛者呼麾之不去招之不來磊落豈有軒車污上帝何不喚取歸淸都

畫鶴【二首

明】陳憲章

千里乘風一舉回霜毛曽不染纎埃若非緱氏山頭駕定是衡陽郭外來

九臯淸唳與天通更借吹噓鐵笛風五馬人生何足貴仙家騏驥自行空

謝仲山送鶴圖

【明】吳寛

東園白鶴似人長花徑孤棲每自傷粉墨如新初防染羽毛依舊欲回翔只疑明月還畱影卻恨空林不入行對此忽爲蘇子嘆誰能呼取下髙堂

畫鶴篇

【明】何景明

昔聞少保冩靑田古墨千年人不傳郎君此幅何時得蕭防秋堂埽煙色雪翎風翼如有神萬里出海誰能馴我初見此鳥重是仙人禽朝飲玉河湄暮宿圃林回首寒江鳬與鴈日晚哀鳴羨霄漢

蜀府命題所藏宣和瑞鶴圖

【明】僧來復

宣和道君天帝子降靈下作長生主風流不混世間塵淸出冰壺湛秋宇前身雅是太霄君金編玉防多奇勛感此仙禽四十翼朝眞東度三山云低回不肯去舞雪依端門長鳴若有訴飛聲徹昆侖是時道君振衣起遙聽鶴語通仙意濡毫爲冩靑田眞龍香更灑親題字朱頂凝丹砂白羽吹霜袂內府珍藏誰敢沽大貝南金爛無比想當政和年善治談老莊遂令霞上仙控鶴森翺翔一朝中原成永訣五國城髙臥風雪此時老鶴如可呼便欲騎之上天闕

題靑松白鶴圖

【元】馬臻

道人手中五色筆靑山拂起秋雲飛秋雲飛去靑山在白鶴一雙來翠微

題邊文進畫松鶴

【明】胡廣

邊生埽素寫孤鶴傍著長松倚云壑天風吹墜銀河流掛在丹崖九霄落松聲鶴唳水潺潺恍聆仙樂鳴空山髙秋爽籟度窈窕初疑蓬島非人間古稱善畫誰第一畢宏薛稷皆名筆想應對此融心神毛髮颼颼也森栗髙堂見之若可招竦身逸气淩泬寥捲簾只恐天上去長松灑瀑空瀟瀟

題松鶴

【明】金幼孜

薛公畫鶴藝殊絕眞迹人間半磨滅玉堂退直見新圖毛骨蕭疎渾彷佛丹砂作頂霜作翎迥立松梢壓蒼雪試看挺特仙客姿軒昂豈是樊籠物萬里髙摶遼海風一聲淸唳臨臯月忽然振翼將逺舉云薄天空一超越肯學池塘鷗鷺羣啄食卑污外空潔懸之素壁玩且久似是涼風起寥泬赤松異日許同遊借爾翺翔向金闕

松鶴圖

【明】陸深

遙空髙秋萬里碧松露團團野花白藤梢橘刺紛陸離細水防防繞云石我疑此圖是圃中有雙禽鳴且舞霜翎砂頂足生韻裳風輕月將午當家妙品在逼眞況是冩生須入神古來髙人重圖畫欲令見者常如新我聞胎仙三千歲摩挲此幅能幾世乃知丹靑空爾爲別有不朽超絕藝

爲彭文學題松鶴圖

【明】張鳯翼

昂霄自可五千仭占夢須酬十八公豈必華陽陶處士年年豢鶴聽松風

題松鶴

【明】李本

長松風入潄雲濤老鶴離巢刷羽毛夜半道人騎過海一輪秋月碧天髙

題松崖睡鶴

【明】謝廷柱

巓崖太古松忘老零露瀼瀼月杲杲髙寒迥絕鳥不棲上有千年雙鶴皜松枝無風鶴睡穩不夢黃梁夢蓬島我將喚醒雙夢魂飛去仙壇啄瑤艸瑤艸長春可柰何萬里松崖迹如埽

題竹鶴

【明】金幼孜

養就丹砂雪作團終朝俯啄近瑯玕三山碧海休歸去好向瑤池弄羽翰

題鶴鳴鵲噪圖【送陳明

明府入覲】張鳯翼

入覲紫宸朝寧辭驛路遙鶴鳴應和子鵲噪喜遷喬闕下鳬爲舄庭中樂是韶不須勞考績天聽徹歌謡

禦定歷代題畫詩類卷九十三

欽定四庫全書

禦定歷代題畫詩類卷九十四目錄

禽類

畫鷹【唐杜甫】

姜楚公畫角鷹歌【唐杜甫】

楊監又出畫鷹十二扇【唐杜甫】

觀劉永年團練畫角鷹【宋黃庭堅】

題搨本姜楚公鷹【宋陸遊二首】

畫鷹【元馬祖常】

畫鷹【元揭傒斯】

雙鷹圖【元貢師泰三首】

題畫鷹【元劉永之】

題劉履初所藏莫慶善鷹【元郭鈺】

題畫鷹【元李祁】

題畫鷹【明髙啟】

墨鷹【明解縉二首】

題畫鷹【明陳憲章二首】

題霜林孤鷹圖【明何喬新】

題莫慶善鷹【明李東陽】

畫鷹【明李東陽】

題畫鷹【明李東陽】

題魯京尹所藏雙鷹圖【明李東陽】

林良畫兩角鷹歌【明李夢陽】

畫鷹【明程敏政】

畫鷹【明吳寛】

蒼鷹圖【明陸深】

題畫鷹【明陸深】

畫鷹【明徐渭】

題鷹獵兔圖【唐和凝】

鷹逐鷺圖【明張邦奇】

王世賞席上題林良鷹熊圖【明李東陽】

畫鶻行【唐杜甫】

白鶻圖【宋司馬光】

羣鶻古柏圖【元王惲】

題篤禦史海鶻圖【元傅若金】

薛九宅觀雕狐圖【宋梅堯臣】

雕狐圖【宋韋驤】

固陵雪鵠圖【元王惲】

子昻雪鵠【元歐陽】

錦雞圖【明胡儼】

山水錦雞【明程敏政】

爲人題錦雞【明陳煒】

邊鸞雉【宋晁說之】

題雙雉圖【元吳澄】

題雙雉圖【元陳基】

雪竹雙雉圖【元朱徳潤】

題王若水畫棘鍼野雉【元鄭東】

畫雉【元唐肅】

畫雉【明何孟春】

桑下雉雞圖【明朱諫】

題錢舜舉畫雞【元丁復】

鬭雞圖【明周天球】

畫雞【明吳寛】

題山雞【明王世貞】

爲張固寫雞【明沈周】

禦定歷代題畫詩類卷九十四目錄

欽定四庫全書

禦定歷代題畫詩類卷九十四

禽類

畫鷹

【唐】杜甫

素練風霜起蒼鷹畫作殊身思狡兔側目似愁胡絳鏇光堪摘軒楹勢可呼何當擊凡鳥毛血灑平蕪

姜楚公畫角鷹歌

【唐】杜甫

楚公畫鷹鷹戴角殺气森森到幽朔觀者貪愁掣臂飛畫師不是無心學此鷹寫眞在左綿卻嗟眞骨遂虛傳梁間燕雀休驚怕亦未摶空上九天

楊監又出畫鷹十二扇

【唐】杜甫

近時馮紹正能畫鷙鳥樣明公出此圖無乃傳其狀殊姿各獨立淸絕心有向疾禁千里馬气敵萬人將憶昔驪山宮冬移含元仗天寒大羽獵此物神俱王當時無凡材百中皆用壯粉墨形似間識者一惆悵干戈少暇日眞骨老崖嶂爲君除狡兔防是翻韝上

觀劉永年團練畫角鷹

【宋】黃庭堅

劉侯才勇世無敵愛畫工夫亦成癖弄筆埽成蒼角鷹殺气稜稜動秋色爪拳金鉤觜屈鐵萬里風雲藏勁翮兀立槎枒不畏人眼看靑冥有餘力霜飛晴空塞艸白雲垂四野陰山黑此時軒然盍飛去何乃巑屼立西壁祗應眞骨下人世不謂雄姿畱粉墨造次更無髙鳥喧等閒亦恐狐貍嚇旁觀未必窮神妙乃是天機貫胸臆瞻想突兀摩空材想見其人英武格傳聞揮毫頗容易持以與人無甚惜物逢眞賞世所珍此畫他年恐難得

題搨本姜楚公鷹【二首

宋】陸遊

憶昔呼鷹塞艸枯妖狐狡兔笑談無明牕見畫空三嘆恍若霜郊遇獵徒

弓面霜寒鬥力增坐思鐵馬蹴河冰海陵俊鶻何由得空看緜州舊畫鷹

畫鷹

【元】馬祖常

側視窺霄漢低飛近艸萊金韝時一脫肉飽更須回

畫鷹

【元】揭傒斯

文梁五色絳秋髙意气豪怒張兩目直霄漢豈與短翮翔蓬蒿妖狐畫作猛虎嘷騶虞並與神麟逃嗟爾飽食心空勞

雙鷹圖【三首

元】貢師泰

靑松之下白石上身對立意沈沈妖狐狡兔莫漫喜落日一呼煙艸深

八月霜風吹雨毛何人爲汝解金絳雙翎如劍劈云去宇宙蒼茫秋气髙

雪羽初來東海頭西風萬里白鵞秋漢家不校長楊獵應得將軍脫錦韝

題畫鷹

【元】劉永之

猶記鳴鞘出灞陵新丰市北醉呼鷹於今豪气都消盡閒看新圖剔鴈燈

題劉履初所藏莫慶善鷹

【元】郭鈺

日光懸秋雙翮齊欲飛不飛愁雲低足無絳鏇腹無食空林尙恐難安棲筆力精到天機微莫生所畫詩我題君不見天下太平角端語狐艸間何足數

題畫鷹

【元】李祁

勁翮排霜防天寒气轉驕艸間狐盡側目望靑霄

題畫鷹【得嘯

明字】髙啟

髙風動古壁竦立見蒼鷂軒然欲飛揚嗟此粉墨妙秋筋束老骨天寒勢逾矯腦枯艸中气盡櫪上驃健鶻𨿽百餘凡材豈同調乾坤正肅殺怒气號萬竅大野開平蕪悲臺落殘照荒城有妖狐夜作猛虎嘯爲君試一擊壯士慙勇剽安能飽拳肉側翅隨年少

墨鷹【二首

明】解縉

凜凜東風日未西瑚枝上暫幽棲千山萬怪藏蹤迹野曠靑天不敢啼

墨鷹度海下林巒怒目雄驚膽气寒良史筆端參造化爲畱英气畫中看

題畫鷹【二首

明】陳憲章

秋風垂翅下云衢野性翩翩不受羈欲借一枝江畔宿等閒花鳥莫相疑

落日平原散鳥羣西風爽气動秋旻江邊老樹身如鐵獨立槎枒一欠伸

題霜林孤鷹圖

【明】何喬新

霜林揺落秋天迥鷙鳥摩空風力勁大鵬卻避狡愁老樹無聲萬山靜喬柯獨立何雄哉金眸玉爪非凡材健翮孤騫晴雪落老拳怒攫寒雲開荒城古社多狐鼠悶翳荊榛嘯煙雨乘秋一埽妖穴空萬里寒霄看髙翥

畫鷹

【明】李東陽

卑枝詰屈髙枝舉小鷹低回大鷹怒殺气森森動碧寥千山落葉紛無數雲霄意槪風霜姿傲睨六合無雄雌夢迷東海未歸路興在秋原初下時吁嗟乎巢有羽兮穴有肉莫遣鵷鸞空側目

題莫慶善鷹【爲袁生

明大鶚賦】李東陽

昔年從羽獵髙入萬重云尙有衝霄志難忘報主恩

題畫鷹【送羅緝

明熙南歸】李東陽

大鷹猙獰爪決石側目髙堂睨秋碧小鷹倔伏俯且窺威而不揚豈其雌雌雄起伏各異態意气相看出塵獨立羞將眾羽羣髙飛怕有浮雲礙山寒木落天始風日色慘淡川原空人間狐兔自有地愼勿反擊傷鵷鴻畫圖彷佛是誰作宛似懸韝臂間落髙堂匹練長風生萬里炎荒盡幽朔我生奇气空嶙峋揮毫對此不無神送渠羽翼朝天去亦是雲霄得意人

題魯京尹所藏雙鷹圖

【明】李東陽

雷風摵摵空林響朔气隨空入蕭爽兩鷹意气殊絕羣俯視平川如一掌云著樹凝不飛野日照地寒無輝身欲下不肯下似覺深山狐兔稀丹靑落手翩欲活韝上驚看錦絳脫江湖浩蕩煙水深萬里陽臺渺天末時維八月炎暑空兩鷹角立如爭雄周旋九紘隘八極此意豈在風塵中知公有才非搏擊我意亦欲辭樊籠秖應共逐鵷鸞去去上丹山十二里

林良畫兩角鷹歌

【明】李夢陽

百餘年來畫禽鳥後有呂紀前邊昭二子工似不工意吮筆決眥分毫毛林良寫鳥只用墨開縑半埽風雲黒水禽陸禽各臻妙掛出滿堂皆動色空山古林江怒濤兩鷹突出霜厓髙整骨刷羽意勢動四壁六月生秋防一鷹下視睛不轉已知兩眼無秋毫一鷹掉頸復欲下漸覺防防開風毛匹綃𨿽慘澹殺气不可滅戴角森森爪拳鐵迥如愁胡眥欲裂朔云吹沙秋艸黃安得臂爾騎駟鐵艸間妖鳥盡擊死萬里晴空灑毛血我聞宋徽宗亦善貎此鷹後來失天子餓死五國城乃知圖冩小人藝工意工似皆虛名校獵馳騁亦末事外作禽荒古有經今皇恭黙罷遊燕講經日禦文華殿南海西湖馳道荒獵師虞長俱貧賤呂紀白首金鑪邊日暮還家無酒錢從來上智不貴物淫巧豈敢陳王前良乎良乎寧使爾畫不直錢無令後世好畫兼好畋

畫鷹【當湖

明獨立】程敏政

一瞬靑霄萬里風艸間狐兔幾回空不知斂迹驚濤裏卻是千人百購中

畫鷹

【明】吳寛

林塘秋晚木葉稀瞥然如褰原憲衣野鷹木末俯首睨豈欲供爾淸晨饑嚴霜塗塗百艸腓平郊且莫張虞機天空海闊羽翮健終當一擊奮我威區區鶉鳥何足數艸間任爾東西飛

蒼鷹圖

【明】陸深

蒼鷹瞥地風蕭蕭狐邪兔邪狂欲跳老拳未放輕一攫側目政爾愁雙翹天空秋老闗塞晚落日孤林萬山逺覽圖令人气滿膺荊榛匝地移蘭畹林生五嶺太平人何事落筆心先嗔忠貞立朝姦佞懼貔虎負壑山林春錦衣周君人中傑意气要與圖爭烈封侯萬里看下韝一灑平蕪徧毛血

題畫鷹

【明】陸深

素練秋髙艸樹枯來從東海勢應孤卽看一擊還千里更愛淩風不受呼

畫鷹

【明】徐渭

閩南縞練光浮膩傳眞誰冩蒼厓鷙生相由來不附人綠韝空著將軍臂八月九月原艸稀百鳥髙髙兔走肥煙中斂翼逺不下節短暗合孫吳機此時一中貴決意深林燕雀何須避惟將搏擊應涼風誰貪飽臠矜山雉昨見少年向南市買鷹欲放平原轡凡才側目飽人餧不似畫中有神气夜來鴟鴞作精魅安得放此向人世秋風一試刀稜翅

題鷹獵兔圖

【唐】和凝

𨿽是丹靑物沈吟亦可傷君誇鷹眼疾我憫兔心忙豈動騷人興惟增獵客狂鮫綃百餘尺爭及制衣裳

鷹逐鷺圖

【明】張邦奇

我觀羣鳥中除卻蒼鷹盡凡羽君不見黃金眸白玉距淩空一下急於雨鷺鷥何不早竄伏到此驚奔向何許憶昔在林臯翻飛矜羽毛羽毛𨿽好不中用憑君識取眞英豪

王世賞席上題林良鷹熊圖

【明】李東陽

坡陁連延出林麓孤鷹盤拏熊蹜伏金眸耀日開蒼煙健尾捎風起平陸由來異物乃同性意气飛揚兩撐矗山跑野掠紛路岐何事相逢輒相肉側睨翻疑批吭來迅步直欲空壁逐乾坤蒼茫色慘淡落木蕭颼滿空谷羣豺斂迹百鳥停萬里長空齊注目是誰畫者誠崛奇筆勢似與渠爭速坐間賓客皆起避階下兒童駭將蹴當筵看畫催索詩卷帙不待髙閣束平生搏擊非我才欲賦眞愁成刻鵠微酣對此發雙豎酒令詩籌復相督頓令拙劣成粗豪一飲步兵三百斛

畫鶻行

【唐】杜甫

髙堂見生鶻颯爽動秋骨初驚無拘攣何得立突兀乃知畫師妙巧刮造化窟寫此神俊姿充君眼中物烏鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁

白鶻圖

【宋】司馬光

白鶻日邊來一息萬里遙橫飛碧海晴六翮寒蕭蕭輕如朔雪花迥與長風飄傾身疉紺爪吟嘯何哮嘵瞥來疾驚電起先扶揺遂令狐與貍不敢矜凶妖罻羅不可取滅影還雲霄世人莫得見粉繪圖輕綃凜然堂牖間霜气生春潮風雨夜如墨古木無鳴梟

羣鶻古柏圖

【元】王惲

振翮蒼巓控老拳霜空物不隔秋煙料應攫裂修蛇後相與朋來一砉然

題篤禦史海鶻圖

【元】傅若金

空庭海鶻誰所狀海气初髙鶻神王云腳西騰弱水涯潮頭東出飛霞上此時扶桑色始分下視百鷙空其羣日中金烏側相避籬下凡禽何足論

薛九宅觀雕狐圖

【宋】梅堯臣

蜀中處士李懷衮手畫皁雕擒赤狐猛爪入頰觜迸血短尾防防窮蹄鋪雕爭怒力狐爭死二物形意無纖殊一禽一獸固已別硬羽軟毛非筆摹入君此室見此圖如在原野從馳驅

雕狐圖

【宋】韋驤

戢翼下雲中驚狐計遂窮筆端傳擊搏座上感英雄猛勢看如活妖防覺已空推姦當若此不獨畫爲工

固陵雪鵠圖

【元】王惲

殷鑑前王有覆車三韓風雪盡愁予長江飲馬年年事筆底寒禽辧得無

子昂雪鵠

【元】歐陽

水晶宮裏文章伯當世誰知翰墨名賴有瀛洲光價在不曽承詔冩防防

錦雞圖

【明】胡儼

昔聞楚人不識鳯忽見山雞重購之我今畫圖冩生態羽毛五色光陸離扶桑天雞啼一聲陽烏散彩天下晴此時山雞亦出谷喔喔飛來耀林麓千巖萬壑含東風杏花吹香春雪紅顧影徘徊自愛惜揚翹聳翅紛防茸竹上花間日正髙向陽吐綬垂花絳吳綾蜀錦織不得戴勝偸眼驚伯勞切莫臨溪照碧流對鏡逢人舞便休舞多目炫終顚僕世人空詫韋公賦

山水錦雞圖

【明】程敏政

平原空笑弋人勞山木靑蔥防錦毛何處晚風堪顧影石泉澄澈見秋毫

爲人題錦雞

【明】陳煒

虯枝翻老圃下有雙錦衣曽籠貢天子刷羽依晴暉

邊鸞雉

【宋】晁說之

駭雉丹靑人姓邊無花無石自瞿然已能倚壁音聲絕何用蹲飛欲上天

題雙雉圖

【元】吳澄

一昂一俛意閒閒未覺幽棲飲啄慳竹實儻能來彩鳯也應冩入畫圖間

題雙雉圖

【元】陳基

馬蹄朝踏杜陵塵野雉飛來不避人況是太平遊獵少上陽風日自成春

雪竹雙雉圖

【元】朱徳潤

雪壓林梢竹倒垂石邊雙雉欲驚飛天寒野靜尋余粟猶勝樊籠刺錦衣

題王若水畫棘鍼野雉

【元】鄭東

雉於翔有其章隱而弗見於雉何傷雉於止翟翟其尾𨿽離於棘於雉何恥雉於雊孰捫爾噣凡民多言亦孔之疚

畫雉

【元】唐肅

萬里越裳國珍禽來獻初不知周太保方作旅獒書

畫雉

【明】何孟春

小羽親依帝衮光名翚曽繡五文章年來卜賁思無色應向周家獻越裳

桑下雉雞圖

【明】朱諫

華虫刷羽驕春陽雄飛呼雌下山梁灌木叢花動顏色錦云爛漫呈天章朝飛不見牧犢子援琴誰復諧宮商何似中牟得春暖馴行啄食依柔桑髙墉一射呈余巧繁弱漫誇弓力彊雉子斑傳畫工筆翻思往事皆塵迹

題錢舜舉畫雞

【元】丁復

花前爭雄兩角勇花後伏雌孤哺雛忘身縱欲作花伍塞耳不聽時大夫

鬭雞圖

【明】周天球

英年曽入鬭雞塲金距貍膏事巳荒惟有雄心忘未得披圖猶自問低昂

畫雞

【明】吳寛

杜翁昔賦縛雞行韓子曽聨鬭雞句朱冠鐵距本同形勇怯在人分感遇雞邪被縛良可嗟鬭雞𨿽勇何足誇爭如此雞只獨立昻然不屬詩人家

題山雞

【明】王世貞

莫怪殷勤學鳯凰祗因毛羽有文章騶虞已自新頒朔平慮於今復拜郎

爲張固冩雞

【明】沈周

黃卷靑衿子紅冠碧距雞要知勤讀處須候五更啼

禦定歷代題畫詩類卷九十四

欽定四庫全書

禦定歷代題畫詩類卷九十五目錄

禽類

次韻三司蔡襄蘆鴈【宋趙忭】

和楊龍圖蘆鴈屏【宋蔡襄】

惠崇蘆鴈【宋蘇軾】

濮王宗漢作蘆鴈有佳思贈以詩【宋米芾二首】戲題大年防禦蘆鴈【宋黃庭堅】

題蘆鴈屏【宋朱松】

觀張上達家惠崇蘆鴈圖【宋朱松二首】

題自畫蘆鴈【宋李膺仲】

題秋水蘆鴈【宋賀鑄】

寒蘆飛鴈【宋郭祥正】

題蘆鴈扇【宋呂居仁】

贈郭承務蘆鴈【宋白玉蟾】

謝人惠蘆鴈圖【宋僧徳洪】

汪履道家觀所蓄煙雨蘆鴻圖【宋僧惠洪】

惠崇蘆鴈【元元好問三首】

題趙大年蘆鴈【元戴表元】

跋米元章蘆鴈圖【元王惲二首】

惠崇蘆鴈圖【元王惲】

題稚川蘆鴈圖【元範梈】

題蘆鴈【元李祁】

蘆鴈【明王澤】

趙大年蘆鴈圖【明淩雲翰】

題蘆鴈圖【明胡奎】

題蘆鴈圖【明解縉二首】

題王熙臨宣和雪天蘆鴈【明金幼孜】

李迪畫蘆鴈【明劉績】

閒中偶題蘆鴈【明倪嶽】

題扇畫銜蘆鴈【明祝允明】

爲潘克承題林良蘆鴈【明顧淸】

寒江蘆鴈圖【明廖道南】

題黃荃蘆鴈【明僧來復】

髙郵陳直躬處士畫鴈【宋蘇軾二首】

乞畫鴈寄涇州毋使君【宋文同】

題劉將軍鴈【宋黃庭堅】

題晁以道雪鴈圖【宋黃庭堅】

和蘇翰林題李甲畫鴈【宋晁補之二首】

題李甲鴈【宋晁補之】

題惠崇畫秋江鳬鴈【宋王廷珪】

題長沙新到鴈圖【宋陳造】

鴈圖【宋姜防】

觀西巖張永淳畫鴈【金元徳明】

鴈圖【元劉因】

題王子慶所藏大年墨鴈【元趙孟頫】

秋鴈圖【元楊維楨】

題王元善赴北淸江新鴈圖【元黃鎭成】

題墨鴈【元楊維楨】

楊雲林畫鴈【元唐肅】

爲王輔卿郎中題雪灘寒鴈圖【明劉基】

題盛蒼崖鴈【明貝瓊】

畫鴈【明楊基】

題鴈【明王紱】

題畫鴈【明何澄】

題鴈【明陶安】

題鴈【明陳憲章】

題林良畫鴈圖【明丘濬】

題秋鴈圖【明呂防】

江鴈初飛圖【明張憲】

畫鴈【明楊一淸】

題鴈【明陳達】

爲人題鴈【明陳煒】

畫鴈【明謝承舉】

畫鴈【明何孟春】

王鵞亭鴈圖【明徐渭】

題鴈屏【明葛徵奇】

禦定歷代題畫詩類卷九十五目錄

欽定四庫全書

禦定歷代題畫詩類卷九十五

禽類

次韻三司蔡襄蘆鴈

【宋】趙忭

省宇屏圖哲匠成寫傳蘆鴈筆尢精斜依風葦叢叢裊逺颺煙波平弋者定嗟何所慕鵬摶莫怪不能嗚公看羽翼飛騰處有意靑雲萬里程

和楊龍圖蘆鴈屏

【宋】蔡襄

何事髙堂秋思生野蘆寒鴈畫工精風前挺立孤根老云外相從去意輕不似丹靑能借色若逢霜月定聞聲研桑心術都無取回首江鄕計未成

惠崇蘆鴈

【宋】蘇軾

惠崇煙雨蘆鴈坐我瀟湘洞庭欲置扁舟歸去故人云是丹靑

濮王宗漢作蘆鴈有佳思贈以詩【二首】

【宋】米芾

偃蹇汀眠鴈簫梢風觸蘆京塵方滿眼速爲喚花奴野趣分苕水風光翦霅湖塵中不作惡爲有鄴公圖

戲題大年防禦蘆鴈

【宋】黃庭堅

揮毫不作小池塘蘆荻江村落鴈行𨿽有珠簾藏翡翠不忘煙雨罩鴛鴦

題蘆鴈屏

【宋】朱松

徵鴻坐何事天遣南北飛蕭然如旅人無情自相依孤葦吹欲折秋風不勝威冥冥一孤鶱空費弋者機寒聲落煙渚相應不我違嗟我識此情袖手空嘆欷安知丹靑師落筆乃庶幾畫形孰不工畫意識者稀他時因吾句購此千金揮

觀張上達家惠崇蘆鴈圖【二首宋】朱松

先生衰眼失孤鴻久著甕天塵霧中誰捲秋空開四壁丹靑三昧道人崇

道人一錫攀飛鳥頗悉南來北去情畫出江南遵渚態尙餘風味叫羣聲

題自畫蘆鴈

【宋】李膺仲

晚來無事理扁舟喚起騷人漫浪愁過眼飛鴻三兩字淡煙寒日荻花秋

題秋水蘆鴈

【宋】賀鑄

塞南秋水陂塘蘆葉蕭蕭半黃直北飛來鴻雁端疑个是瀟湘

寒蘆飛鴈【仍和子中

宋修撰舊韻】郭祥正

蘆黃水落秋將暮鼔翼各尋云外路爲問歸飛歸厎處我今亦向江南去

題蘆鴈扇

【宋】呂居仁

鴈下秋已晚江天風雨微寧爲聚沙立不作傍雲飛

贈郭承務蘆鴈

【宋】白玉蟾

畫工郭熙畫之冠郭熙去後名未斷其裔復有郭萬里胸中丹靑飽無限爲誰作此蘆鴈圖傑出南齊宇文煥煙水瀟瀟風捲蘆沙邊鴻鴈暮相呼瀟瀟洞庭此秋景世間此畫知有無幻出棲鴈三四隻八九蘆葉橫古磧欲宿未宿嘹唳聲漁舟泊岸山煙黒秋風吹落梧葉黃過鴈往往歸衡陽橫空書字人不識飛過有影沈滄浪落霞浸水江村暮數隻翶翔回古渡引領舉喙啄荷花飛越戌樓西畔去云寒月淡西塞秋幾聲淒切惹人愁岸頭飛共丹楓落打團成陣訪沙鷗似此景物似此意君今畫之不難事數幅鵞溪冰雪縑須防埽出蘆鴈市世間豈無學畫者未必有與君相似我欲致之篋笥間滿笥爽气生秋寒恐君此畫無人見有畫鬭者誰敢戰掛於幽軒素壁間一日須看千百徧

謝人惠蘆鴈圖

【宋】僧徳洪

道林煙雨久不到忽見橘洲蘆鴈行笑爾筆端三昧力坐中移我過瀟湘

汪履道家觀所蓄煙雨蘆鴻圖【宋】僧惠洪

西湖漠漠生煙雨浦浦圓沙鳬鴈聚今日髙堂素壁間忽見西湖最西浦翩翻兩鴈方欲下數隻飄然掠波去獨餘一隻方穩眠有夢不成亦驚顧簫梢碧蘆秋葉赤靑沙白石紛無數我本江湖不系舟爾輩況亦江湖侶令人便欲尋睿郎呼船深入龍山塢

惠崇蘆鴈【三首

元】元好問

寒沙折葦靜相依故國春風早晚歸意外羈棲誰畫得羽毛單薄稻粱微

鴈奴辛苦候寒更夢破黃蘆雪打聲休道畫工心獨苦題詩人也白頭生

江湖牢落太愁人同是天涯萬里身不似畫屏金孔雀離離花影淡生春

題趙大年蘆鴈

【元】戴表元

寒更索索警霜叢兄弟當年意自同猶是江湖太平處未妨沈著臥秋風

跋米元章蘆鴈圖【二首

元】王惲

西風萬里下衡陽水宿雲飛固是雙似爲叫羣心事苦不教相映睡秋江

煙渚潮空退暮沙依稀寒影落蒹葭何人解化雙飛翼拍拍隨君問使華

惠崇蘆鴈圖

【元】王惲

蕭蕭風竹映寒塘水宿雲飛未易雙不似鴛鴦沙渚暖翠紅相倚睡春江

題稚川蘆鴈圖

【元】範梈

不見羅生心惘然畫圖河朔盡流傳滄洲舊隱無人識正似寒蘆落鴈邊

題蘆鴈

【元】李祁

黃蘆白葦意闌旅食羣棲暮雨寒自是江湖十年夢只今時展畫圖看

蘆鴈

【明】王澤

拍天煙水接瀟湘蘆葦秋風葉葉涼何處漁郎夜吹笛鴈羣驚起不成行

趙大年蘆鴈圖

【明】淩雲翰

平林帶煙波渺渺風低葭菼秋聲小望中疑是彭蠡湖十百爲羣盡陽烏楚天未雪無雨霜南來豈必謀稻粱哀音若訴雲路迥老翅不厭闗河長汀洲水落成平陸散亂鳬鷖聚沙曲低飛不肯伴寒鴉猶繞荒村破茅屋屋中有客揮五弦從之不得心茫然何人圖畫能著此趙氏丹靑稱大年徽廟元年頒鳯歷此圖正是當時迹便從宣和到靖康艮嶽霜禽起秋夕古往今來幾盛衰摩挲老眼竟成悲良工心苦人莫識似寫周宣鴻鴈詩

題蘆鴈圖

【明】胡奎

艸艸書空不作行相呼相喚過衡陽蘆花月冷應無夢啄盡寒沙一夜霜

題蘆鴈圖【二首

明】解縉

閒隨明月踏蘆花揺落江南未怨嗟萬里不辭天路逺帛書曽到帝王家

霜影沈沈起暮寒秋云蘆葉護闌干形骸已在希夷外不怕王孫金彈丸

題王熙臨宣和雪天蘆鴈

【明】金幼孜

端本堂中迹已空興亡總在畫圖中惟有乾離河上路年年飛雪送歸鴻

李迪畫蘆鴈

【明】劉績

逺別胡天趁稻粱秋風吹斷不成行夜深獨宿江南渚夢怯黃蘆葉上霜

閒中偶題蘆鴈

【明】倪嶽

鴈飛初到楚江頭叫破衡陽一秋寂寞西風明月夜蘆花如雪防汀洲

題扇畫銜蘆鴈

【明】祝允明

歲歲隨陽計秋風三尺蘆上林光景好不見子卿書

爲潘克承題林良蘆鴈

【明】顧淸

林郎花鳥今代奇水墨到處皆天機長縑闊幅信手揮妙處不屬丹靑圍江頭雨深菱荇肥枯槎折葦紛離披鴐鵞羽冷畏逺飛雄雌兩兩相偎依靈苕翠羽不自危鴝鵒噤語晞衣依棲俯仰各有姿乍見幾欲呼鷹師乃知此老筆不疲市朝山林時見之雞林相君知白詩君家此本吾無疑北風漸髙禾黍稀雲飛日見江南歸吳江洞庭三泖涯天空水逺無拘羈焉得扁舟從爾嬉

寒江蘆鴈圖【爲管平田

明中丞題】廖道南

幽人淸興天下無登臺示我寒江圖沙明野空暝煙紫天髙月小疎星孤翔禽飛鳥自求侶宿鴈棲依戢其羽風葉離披雪未消雲水微茫不知處幽人昔隱平田陰萬峯叢翠開芝林離羣不逐隨陽鳥避世長懷履素心邇來供奉明光殿髙才峻節超時彥鵷鷺趨陪肅羽儀龍鸞飛翥承淸防矯首長空羨暮鴻鹿原空阻鴈門重何時跨鶴仙人掌萬丈丹梯躡彩虹

題黃荃蘆鴈

【明】僧來復

稻滿秋田水滿汀黃蘆風急度寒聲太平江海無繒繳不用呼奴夜打更

髙郵陳直躬處士畫鴈

【宋】蘇軾

野鴈見人時未起意先攺君從何處看得此無人態無乃槁木形人禽兩自在北風振枯葦微雪落璀璀慘澹雲水昏晶熒沙礫碎弋人悵何慕一舉眇江海

眾禽事紛爭野鴈獨閒潔徐行意自如俛仰若有節我衰寄江湖老伴雜鵞鴨作書問陳子曉景畫苕霅依依聚圓沙稍稍動斜月先鳴勤鼓翅吹亂蘆花雪

乞畫鴈寄涇州毌使君

【宋】文同

寒影亂翻秦嶺月晚行髙處隴山云回中有客能傳鴈異日從公乞一羣

題劉將軍鴈

【宋】黃庭堅

將軍一矢萬人看雪灑晴空碎羽翰乞與失羣沙宿鴈筆間千頃暮江寒

題晁以道雪鴈圖

【宋】黃庭堅

飛雪灑蘆如銀箭前鴈驚飛後回盼憑誰說與謝暉休道澄江靜如練

和蘇翰林題李甲畫鴈【二首

宋】晁補之

畫寫物外形要物形不攺詩傳畫外意貴有畫中態我今豈見畫觀詩鴈眞在尙想髙郵間湖寒沙璀璀冰霜已淩厲藻荇良瑣碎衡陽渺何處中沚若煙海

蕭條新湖秋霜落洲渚潔蓮垂蘭杜死菖蒲見深節慘澹沙礫姿淸波侶羣鴨往時吳興守看畫憶苕霅爲儀尙不污孤髙比雲月聞在雪堂時滿堂惟畫雪

題李甲鴈

【宋】晁補之

网羅無限稻粱微憐爾冥冥亦庶幾戲鴨眠鳬滿中沚衡陽無意更南飛

題惠崇畫秋江鳬鴈

【宋】王廷珪

老崇學畫如學禪中年悟入理或然長江未落鳬鴈下舒捲忽若無丹鉛定自維摩三昧裏半幅生絹開萬里不用並州快剪刀斷取鐵圍山下水

題長沙新到鴈圖

【宋】陳造

渺莽雪波湮渚有厎鼓翅相呼如老子載家去眼明見甓社湖

鴈圖

【宋】姜防

萬里晴沙夕照西此心惟有斷雲知年年數盡秋風字想見江南揺落時

觀西巖張永淳畫鴈

【金】元徳明

慘淡經營下筆難畫成不似卷中看知君連夜江湖夢折葦蕭蕭沙水寒

鴈圖

【元】劉因

夢回煙水寒鴻鴈驚不起道人心又閒相忘有如此題王子慶所藏大年墨鴈

【元】趙孟頫

鴻鴈棲棲遵渚黃蘆索索鳴秋羨殺承平公子筆端萬里滄洲

秋鴈圖

【元】楊維楨

野水江湖逺秋風蘆葉黃南飛舊兄弟一一自成行題王元善赴北淸江新鴈圖

【元】黃鎭成

江南春水拍天齊鴻鴈成行向北飛未必雪山便相隔秋風還帶夕陽歸

題墨鴈

【元】楊維楨

黃沙衰艸羽毿毿八月天山冷不堪昨夜朔風吹過影盡將秋色到天南

楊雲林畫鴈

【元】唐肅

蘋葉無蹤葦葉低湖波撼碎白玻瓈鴈行不柰秋風逆一半參差一半齊

爲王輔卿郎中題雪灘寒鴈圖【明】劉基

云茫茫水浪浪林木脫葉無稻粱烏啼鴈叫天蒼涼歲云莫矣江山長有竹有竹在髙岡三株凍折兩復僵小禽悲飛不能揚蒼梧悠悠隔沅湘欲往從之川無梁願披寒霧見朝陽勿令嗷嗷傷我腸

題盛蒼崖鴈

【明】貝瓊

八月鴻鴈來往彼天南陬前飛倦已息後至饑相求日落洞庭晚風髙彭蠡秋彭蠡多蒹葭逺近彌汀洲恆恐羽毛損稻粱非所謀寒門阻冰雪異鄕安可畱徘徊念其族天外復千儔身今萬里客肉非九鼎羞愼爲弋者獲逺寄徵人愁願以海爲池上同朱鳯遊飲啄全微軀不愧波上鷗

畫鴈

【明】楊基

春渚別未久秋風來有期年年燕歸日是汝度闗時玉闗萬里音書絕八月胡風三尺雪何似飛來漢水頭湘浦蘆花洞庭月花滿寒汀月滿塘鴛鴦鸂兩相忘啼晴杜若叢邊雨臥冷蒹葭葉上霜

題鴈

【明】王紱

聨翩飛處影橫斜暝色和煙暗荻花逺水微茫秋萬頃不妨隨意落平沙

題畫鴈

【明】何澄

蘆花瑟瑟水茫茫落月沈沙夜未央離思不禁天外鴈孤舟燈火客三湘

題鴈

【明】陶安

逺塞來賓伴不孤半生粒食寄江湖𨿽然矰繳頻年少未可巡更少鴈奴

題鴈

【明】陳憲章

來往違寒暑飛鳴在稻粱未知溟海大不肯渡衡陽

題林良畫鴈圖

【明】丘濬

古來畫格非一科今時畫史非不多專門𨿽各有家數其如去古皆逺何仁智殿前開畫院歲費鵞溪千匹絹丹靑水墨各爭能誰似羊城林以善早以才諝起名姓登上方揮毫落紙意閒雅羣工環視如堵墻一日聲名徧天下世人不買邊家畫眾科獨有翎毛工郭謝戴學俱減價吾聞畫畫畫意難寫生自古稱黃荃黃荃已去數百年天復生此人於嶺海之壖黃荃寫花林寫鳥神气超出形色表筆端造化俄生生心裏靈沖空了了朅來玩此六鴈圖形容毛片个个殊凝神洞視竚立久縑素墨迹渾如無耳中彷佛聞鴈語意恐飄然忽飛去不知從何得此本筆意所到皆天趣九原不可作對圖情愴然可憐絕藝入妙品泰山一指橫其前腰金衣錦何等者以善端合簪貂蟬

題秋鴈圖

【明】呂防

黃蘆白沙千萬洲塞風捲雪無淸秋江南水深足粱稻棲息未暇虞羅憂一雙驚飛爲誰起呼曹亂叫煙波裏就中亦復半無聲夢繞三湘憶春水

江鴈初飛圖

【明】張憲

鴈將邊信拍江飛人倚闌干立翠微山色忽隨云影換秋聲暗向樹頭歸可憐上國多戎馬悵恨中原又落暉於悒客懷仍對畫不勝老淚濕徵衣

畫鴈

【明】楊一淸

江岸蘆花秋簌簌江頭旅鴈羣相逐啄者自啄宿者宿昨夜南樓聞北風天長水闊云蒙蒙何當舟一葉櫂入蘆花叢

題鴈

【明】陳達

風揺蘆葦碧毿毿寒影髙低埽暮嵐最是月明秋夜永數聲先我到江南

爲人題鴈

【明】陳煒

秋老澤國寒稻粱資啄食豈不懷同心天髙整孤翼

畫鴈

【明】謝承舉

湖上蘆黃水泊天湖頭人去少書傳秋牕正有孤眠客莫送哀聲到枕邊

畫鴈

【明】何孟春

瀟湘西上是吾家衡嶽峯頭去路賖兩字平安托誰寄莫從中道落平沙

王鵞亭鴈圖

【明】徐渭

本朝花鳥誰髙格林良者仲呂紀伯矮人信耳輒觀塲只曉徐熙與崔白崔徐一紙價百金風韻稍讓呂與林卽如此圖王鵞亭云是剡溪雪夜人鴈兒一埽六十隻何只不落靑天雲沙黃蘆白喜相逐逸者飛鳴勞者宿不須彭蠡泛扁舟彭蠡湖今在吾目

題鴈屏

【明】葛徵奇

水漲平疇十里賖參差野樹映蘆花年年只有南來鴈常帶秋聲泊淺沙

禦定歷代題畫詩類卷九十五

欽定四庫全書

禦定歷代題畫詩類卷九十六目錄

禽類

題因師百鴈圖【宋陳造二首】

百鴈圗【元戴表元】

雙鴈圗【元袁桷】

百鴈圗【元岑安卿】

羣鴈圗【元吳師道】

羣鴈圗【元傅若金】

題崔白百鴈圗【元王逢】

四鴈圗【元任士林】

爲丘彥良題牧谿和尙千鴈圗【明劉基】

題五鴈圗【明鮑恂】

林良雙鴈圗【明卞榮】

題一鴈圗【明僧麟洲】

飛鳴宿食鴈圗【元薩都拉】

題蘆鴈飛鳴宿食【元陳樵四首】

題飛鳴宿食蘆鴈【元戴需】

題飛鳴宿食百鴈圗【元陶宗儀】

題林叔壯壁上飛鳴宿食蘆鴈【明李廷美】

大年宿鴈圗【元袁桷】

宿鴈圗【明張泰】

題宿鴈【明羅泰】

鷺鷥障子【唐張喬】

閔上人以鷺鷥二軸爲寄因成二韻【宋林逋】題史院直舎魚鷺屏【宋張耒】

題秋鷺圗【宋範成大】

百鷺圗【元戴表元】

題百鷺【元李祁】

題九鷺圗【元吳澄】

九鷺圗【元傅若金】

題畫鷺鷥【元貢性之】

鷺鷥手卷【元錢惟善】

題尙仲良畫鷺捲【明張以寧】

九鷥圖【明楊基】

題九鷥圗【明王佐】

九鷥圗【明李曄】

題九鷺圗【明蕭鎡】

九鷥圗【明商輅】

桞塘三鷥圗【明商輅】

一鷺圗【明劉珝】

題鷺【明徐溥】

桞鷥【明彭華】

三鷥圗【明倪嶽】

林良鷺鷥圗【明吳寛】

題畫鷺鷥【明何孟春】

題蓮塘雙鷺圗【明羅泰】

九鷥圗【明李堅】

九鷥圗【明廖道南】

常州守趙麗卿索題鷺洲圗【明廖道南】

應制題宣廟禦筆汀鷺【明於愼行】

題畫鸕鷀【明何孟春】

禦定歷代題畫詩類卷九十六目錄

欽定四庫全書

禦定歷代題畫詩類卷九十六

禽類

題因師百鴈圗

【宋】陳造

蓼灘蘆渚好徜徉肯便雲天去作行未用選奴防夜燎不妨結伴傲晨霜

聞道崔公作蘆鴈端如莊叟玩鯈魚鶱翔唼啑妙百態君看老因盤礡余

百鴈圗

【元】戴表元

近看分明逺欲無水天空闊好江湖幸然不入虞人眼又被閒中畫作圗

雙鴈圗

【元】袁桷

秋風限南北何事往來頻並宿寒蕪際應憐自在身

百鴈圗

【元】岑安卿

離離鴻鴈羣渺渺水雲國白雪剡川藤香牧溪迹形眞具生意彷佛二百翼四海兄弟情於玆見敍秩前鳴

後如應髙下低復逆隨陽足稻粱直夜防機弋水寒蘆葉黃霜淸葦花白羣遊得所止一气同恱懌哀哉淮南謠布粟歌斗尺東阿賦豆萁才髙終擯斥觀圖適念此翻爲古人戚今人猶古人毋爲後人惜

羣鴈圖

【元】吳師道

飛影成行止共餐稻粱易足水雲寛誰知江海離羣客獨對秋風不忍看

羣鴈圖

【元】傅若金

微茫洞庭野隠約瀟湘岸鴻鴈將棲息飛鳴求其伴先集良未安後至淒欲斷使我褱弟兄因之中腸亂畱連江海逺慘淡秋暉晏常恐隨天風髙飛入云漢

題崔白百鴈圖

【元】王逢

老愚離羣影久孤客來笑示百鴈圖揩眵試數失兩个莫諭畫意翻令呼得非長門報秋使或是大窖傳書奴不然一舉千里髙鴻俱其餘淟泊碌瑣徒且唼且息翔且呼營營鄭圃田之稷睢睢齊海隅之菇遑知爾更銜爾蘆瓠肥卒至充人廚小而曰鶀亦就笯邇聞澤梁弛禁官罷虞麋鹿魚鼈同少蘇羽儀好在春云衢

四鴈圖

【元】任士林

江北江南秋正驕孤飛萬里气方豪平生慣有冰霜翼卻笑東風燕雀髙

爲丘彥良題牧谿和尙千鴈圖

【明】劉基

往時恵崇畫蘆鴈對之如在江湖遊只今此圖又精妙中有千里瀟湘秋乃知浮屠性多巧意匠不與凡夫儔吳松江長具區闊天目虎丘靑一髮西風九月秔稻黃朔鴈飛來翼相戛農夫苦饑鴈獨飽此意畫師應識察近者分明辧羽毛逺者縹緲瞻秋毫或乘飄風入煙霄或翳落日沈隍濠起如武侯布八陣集如萬舞回旌旄眠沙臥艸鳴且翶喋呷藻荇亂蓬蒿禾空穂盡卻歸去紫塞漠漠春云髙我家南山限蒼嶺鴈飛不到川路永深林大谷蛇豕盛愁向他鄕撫虛景人言鴻鴈比弟兄我有兄弟隔兩城題詩卷畫謝客去無使感愴傷中情

題五鴈圖

【明】鮑恂

薛生三鳳世所希荀氏八龍殊絕奇郭家兄弟稱五鴈孝友尢爲人共推當時八月驚飈起五鴈分飛隔空水十月天淸五鴈歸相呼相喚蘆花裏我識郭家五弟兄早學詩書具令名開圖見鴈發深感萬里長江無限情我今試與五鴈語從玆休落瀟湘去瀟湘水深多网罟明年花發玉階春玉階鴛鷺多如雲願汝飛去同爲羣

林良雙鴈圖【爲王學士廷

明貴兄廷彥賦】卞榮

林君善畫天下無海注墨汁傾金壺金門承詔屢揮灑餘子碌碌非吾徒旣不畫丹鳳棲碧梧又不畫文鴛依緑蒲特作槐堂雙鴈圖涼風颯颯吹黃蘆一鴈俯啄秋江菇一鴈翹首如相呼乘軒恥隨衛懿鶴化舄嬾逐王喬鳬吾知林君有深意此圗將以比兄弟槐堂兄弟今二難同徳同心本同气芳名豈但動一時勝事終當傳百世丹靑我已重林君手足誰能似王氏宣王有道美鴻鴈周公多才賦常棣顧子淺薄敢題詩三月紫荊花底醉

題一鴈圖

【明】僧麟洲

萬里江湖一葉身來時逢雪又逢春天南地北年年客只有蘆花似故人

飛鳴宿食鴈圖

【元】薩都拉

年去年來年復年帛書曽達茂陵前影連薊北月橫塞聲斷江南霜滿天雨暗蘆花愁夜渚露香菇米下秋田平生千里與萬里塵世网羅空自懸

題蘆鴈飛鳴宿食【四首

元】陳樵

肅羽遵寒渚渡江蘆葉黃誰雲南去逺不敢過衡陽萬里西風急送書時一聲從教驚客夢可待主人烹沙汀棲處穏夜漏有奴看月暗蘆花白一聲秋夢寒飲啄殊自得水田稻粱秋寧因謀一飽失卻网羅憂

題飛鳴宿食蘆鴈

【元】戴需

飛鳴宿食態爭奇一片瀟湘筆底移有翼不傳千里信無聲難訴九秋悲孤眠蘆葦喚不醒逺覓稻粱常苦饑野壁黃昏遙望處傷弓幾度悞胡兒

題飛鳴宿食蘆鴈

【元】陶宗儀

碧漢斜書艸艸淸宵眾語雝雝莫向蘆花深處江南稻熟秋風

題林叔壯壁上飛鳴宿食蘆鴈【明】李廷美

寒塘九月風蕭索蓮花落盡蘆花白弟兄相聚最多情仝向塘中戀秋色長空千里雲霧收安巢各有稻粱謀飛鳴宿食且適意切莫離羣過別洲

大年宿鴈圖

【元】袁桷

寒夜沙汀睡已成鴈奴翹首獨深驚朝陵閒說燕王事恨殺人間兄弟情

宿鴈圖

【元】張泰

獨捲霜毛宿晚汀旅魂應自繞秋冥西風莫攪蒹葭水月苦沙寒易得醒

題宿鴈

【明】羅泰

西風吹影下滄洲倦倚蘆花起暮愁極浦煙深迷旅宿寒沙夜靜怯漁謳魂歸紫塞三更月夢斷衡陽萬里秋卻被隔江人喚醒一聲長笛倚危樓

鷺鷥障子

【唐】張喬

剪得機中如雪素畫爲江上帶絲禽閒來相對茅堂下引出煙波萬里心

閔上人以鷺鷥二軸爲寄因成二韻

【宋】林逋

閒颺粉絲荷葦外數聲惟欠叫秋陰虛堂隠幾時懸看增得滄洲趣更深

題史院直舎魚鷺屏

【宋】張耒

鐘鼓聲稀下直遲秋暉初轉萬年枝寒防盡日誰相對愧愧屏風畫鷺鷥

題秋鷺圖

【宋】範成大

昨夜新霜冷釣磯緑荷消瘦碧蘆肥一江秋色無人問盡屬風標兩雪衣

百鷺圖

【元】戴表元

葦折荷枯可柰何西風吹影淨婆娑微君作此招揺趣一个江南也厭多

題白鷺

【元】李祁

翛然雙白鳥近水立多時慣識幽人意相看緫不疑

題九鷺圖

【元】吳澄

自飛自息自升沈各飽魚鰕各稱心世外泠泠風露潔還知別有九臯禽

九鷺圖

【元】傅若金

鮮鮮白鷺羽振振淸江澨露艸寒已衰風蘆近相蔽飛鳴各自適離居亦有次𨿽愜江海情終懷雲霄志君子思有則畫者工取譬儀羽庶可希修潔誠所貴

題畫鷺鷥

【元】貢性之

秋堤栁疎疎秋塘荷葉枯水淺微露石水淸還見魚飲啄各自適樂哉此舂鉏

鷺鷥手卷

【元】錢惟善

摩詰畫成詩益妙夫差鼔破事全非雨蒲煙篠寒沙暝無數連拳幾个飛

題尙仲良畫鷺捲

【明】張以寧

滄江雨疎疎翻飛一舂鋤老樹如人立欲下意躊躇明年栁條長遮汝行捕魚

九鷥圖

【明】楊基

秋塘白鷺棲煙淡艸淒淒一隻來何晚靑山日又低

題九鷥圖

【明】王佐

江南五月薫風起爛漫荷花映湖水翩翩屬玉胡爲來結隊連拳艷香裏縞衣鶴鶴明秋霜髙飛逺舉參翺翔禦風旋繞頻睇盼欲下不下仍徜徉回頭仰顧云邊影一聲叫斷波紋冷驚回葉厎錦鱗潛喚破舟中漁夢醒或來並宿垂楊磯困倚斜暉兩翼低水面風煙共明沒湖邊景物初淒迷或來潛倚芙渠立側身欲啄遊魚食粉翅斜翻白練飛荷盤露走明珠滴止玆棲啄得其時滿目紅芳良自怡不隨鷗鳥沙汀宿不逐鴛鴦蘆防飛有時直上靑雲內鸞鳳爲班鵷作對有時移入紫羅衣能與皇家著榮貴嗟哉君子有九思貌此雪禽期自規披圖拂拭一觀覽頓覺淸風生羽儀

九鷥圖

【明】李曄

何人水墨開毫素白日晴江起煙霧彊將醉眼窺微茫乃見江南九秋鷺兩隻長鳴一隻飛兩隻共啄菇米肥其餘四隻夢洲渚黃蘆白葦相因依我家住在苕川上緑蓑披雨聴漁唱西塞山前今有無桃花流水應新漲別來幾載棲林巒身欲奮飛無羽翰捲圖髙談風漠漠憶爾磯頭靑釣竿

題九鷺圖【爲內府傳制賦此數明取九者象乾元也】蕭鎡

宣徳年間邊景昭彩色翎毛稱獨步近時林良用水墨落筆往往皆天趣鴛鴦鳬鴈淸溪流寒鴉古木長林幽等閒得意卽揮灑一埽萬里江南秋此圖九鷺眞奇絕散立淸煙乍明滅日長坐久看轉親飄來防防靑天雪翺翔霄漢殊不驚欲下未下渾有情潛蹤獨趁水邊食延頸忽向蘆中鳴吁嗟林生精藝有如此座客見之誰不喜洞庭湘渚在眼前暝色慘澹涼飇起方今聖主覃恩波四海山澤無虞羅悠悠羣鷺各自適𨿽有鷹鸇柰爾何

九鷥圖

【明】商輅

晴煙曉散垂楊堤垂楊嫋嫋臨淸溪風景依稀二三月蘭苕杜若連芳蹊溪頭紛然集羣鷺形影相隨復相顧翹沙戲渚咸自適界水沖風飛更舞饑則窺魚飽則棲弋羅不到無嫌猜參差九鷥態度別緑楊深處恣徘徊孤髙風格瀟灑性不逐烏鳶不逐隼平生雅趣雲水俱一片閒心煙雨靜毿毿毛羽勝霜雪數聲叫徹滄波月宛如野鶴出塵埃回視凡禽緫殊絕伊誰巧奪造化工九鷥寫入丹靑中非惟潔白堪比徳所貴體物存心胸乘時髙奮摶風翮充廷久向鵷行立遙看洲渚渺茫茫日近蓬萊天咫尺

栁塘三鷥圖

【明】商輅

素質飄飄絕防埃幽棲常傍水雲隈自從簉羽鵷班後時逐仙禽上苑來

一鷺圖

【明】劉珝

芳艸垂楊防碧流雪衣公子立芳洲一生淸意無人識獨向斜陽嘆白頭

題鷺

【明】徐溥

杜若花香水滿洲栁風輕颺頂絲柔從來嬾逐鵷鴻侶萬里滄江狎野鷗

柳鷥【爲尹嗣

明昭題】彭華

栁絲不動江流緩雙鷺飛來秋日晚平沙漠漠防寒煙亂石離離立蒼蘚靜隨玉頂聴湍瀨饑引銀鉤啄淸淺霜衣雪襟誰匹儔逸態閒情自幽逺君不見燕銜泥朝來暮去傍人棲又不見鶯亂啼間闗宛轉無休時豈如此鳥獨凝寂不與眾禽上下相追隨周公稱大聖振鷺載頌詩君子斂徳容雅與物色宜尹侯家住大江西翛然自負冰霜姿潔白豈不與之齊爲愛畫師林良者贈侯此畫眞瀟灑堂上試令拂拭看彷佛淸風白露寒

三鷥圖

【明】倪嶽

新荷織風翠如剪屬玉孤鳴水波捲何時舊侶雙飛來並逐滄浪弄淸淺羽雪經春猶未消頂絲颺日輕飄飄窺魚來往思無限髙潔不受漁人招君不見畫圖彷佛差相擬千古長憐魯文子

林良鷺鷥圖

【明】吳寛

風吹碧蘆灣蘆葉何飄蕭幽禽止其下愛此波迢迢意態殊容與羽翮仍逍遙飲啄旣得所有食誰能招附人慙鷹隼巢林笑鷦鷯何彼白頭鳥向我聲嘵嘵陋哉里巷語此意奚足描功名及成遂祿位期侈驕白日不回駕防行到中宵馮車一引首始知路非遙鄙夫復眷戀顧乃嘆無聊誰爲去此鳥勿使污輕綃

題畫鷺鷥

【明】何孟春

秋水爲神玉骨淸此雛元不姓徐卿素衣肯受緇塵涴常在滄浪伴濯纓

題蓮塘雙鷺圖

【明】羅泰

倦倚春云錦繡明應憐鳬渚曉光淸縞衣雪映荷花淨絲頂風微栁絮輕雲水乍看疑鶴伴江湖久別負鷗盟防看飛上層霄去好共鵷鸞逐隊行

九鷥圖【爲梁尙

明徳題】李堅

柳陰正長夏蓮渚揺紅翻羣鷺來个个褵褷集其間飛鳴間宿食暫爾恣所安防當乘天風直上靑雲端君子有九思聖訓炳如丹咄此畫工意比徳良可觀

九鷥圖【爲火生

明坤題】廖道南

人有恆言九龍躨跜奮瀛海文符乾象昭神采九鳳彯翩起扶桑聲諧律呂翔朝陽獨不見九鷥羣聚飛且鳴江空野闊圍沙明戢羽鳬汀照晴色揚翹鵠渚蜚秋聲我聞仲尼垂至訓九思克懋賢希聖正學源開自古傳英才茂起於玆盛佳哉意匠餘輝光鴻逵髙舉云衢長姬廱曽獻振振頌靈沼仍歌翯翯章思之思之思過半九天九地人文煥幹龍利見鳳儀廷萬古圖書炳星漢常州守趙麗卿索題鷺洲圖

【明】廖道南

鷺洲渺鯨島遙在水雲鄕江闊明沙塢天空浮石梁鵷班曽並列鳳侶更同翔佇望三山外煙霄萬里長應制題宣廟禦筆汀鷺

【明】於愼行

筆端成大造海鳥若相忘暮雨汀沙濕春風岸芷香栁邊迷落絮雲裏帶飛霜緫爲經天藻長畱羽翰光

題畫鸕鷀

【明】何孟春

一種胎生不作仙卻名烏鬼趁漁船江頭斜日腥風起多小成羣曬翅眠

禦定歷代題畫詩類卷九十六

欽定四庫全書

禦定歷代題畫詩類卷九十七目錄

禽類

次韻李端叔謝送牛戩鴛鴦竹石圗【宋蘇軾】鴛鴦扇頭【元元好問】

雙鴛圗【元虞集】

題宋徽宗雙鴛圗【明汪廣洋】

爲人題鴛鴦【明陳防】

題馬賁畫鸂圗【金黨懷英】

樂士宣鸂圗【元王惲】

徽宗鸂【元袁桷】

秋水鸂圗【明朱諫】

題劉將軍鵞【宋黃庭堅】

僧惠崇柳防遊鵞圗【元劉因】

題趙仲逺所藏趙大年鵞鴨圖【元程鉅夫】滕昌祐蘹香睡鴨圗【元虞集】

趙大年鵞圗【元楊維楨】

秋塘戲鵞圗【元成廷珪】

題宋王晉卿畫鵞【明程敏政】

畫鵞【明李日華】

睡鳬圗【元陳鉅夫】

題野鳬圗【元於立】

趙子昂陳仲美合作水鳬小景【元仇逺】

爲人題鳬【明陳防】

題秋塘野鶩圗【明徐溥】

畫小鴨【宋黃庭堅】

題畫睡鴨【宋黃庭堅】

畫鴨【宋晁補之】

盧申之正字得春郊牧養圗二本【宋戴復古】潁臯楚山堂秋景兩圗絕妙【宋僧徳洪】

劉鄧州家聚鴨圗【元元好問】

題畫柳塘野鴨【元虞集】

畫鴨【元揭傒斯】

題畫秋溪雙鴨【明張鳯翼】

題鶺鴒圗【宋韓駒】

題秋塘鶺鴒【明林環】

日馴弟鶺鴒扇頭【明莫止】

鶺鴒圗【明陳防】

題翠禽畫【元龔璛】

畫翠【明周用】

魚虎子圗【明僧元璞】

燕子圗【金趙秉文三首】

燕子圗【金楊之美】

燕子圗【金張巨濟】

燕子圗【金王大用】

燕子圗【金李欽叔】

題蒲塘雙燕圗【元成廷珪】

燕圗【明髙啟】

題長牧溪五燕圗【明宋濓】

柳塘春燕圗【明楊基】

題宋徽宗雙燕【明周矩】

畫燕【明何孟春】

題晝燕【明王世貞】

白燕詩題畫【明王世懋】

畫黃鶯【明謝鐸】

畫鶯【明何孟春】

題王若水戴勝【元陶宗儀二首】

題畫戴勝【元華防武】

題畫白頭雙鳥【元貢性之】

雪竹白頭翁橫披【元宋褧二首】

題畫白頭公【明張以寧】

白頭翁圗【明解縉】

白頭翁畫【明李東陽】

竹上白頭【明謝承舉】

白頭公圗【明沈周】

題文太史嵗寒雙白頭【明張鳯翼】

談思重爲吳翁晉畫枯木白頭翁【明王世貞】題十二紅卷子【元楊載】

十二紅圗【明楊基】

爲林學士題十二紅圗【明丘濬】

題白畫眉圗【元陳旅】

竹枝畫眉圗【明葉盛】

題南宮子蠟嘴圗【元薩都拉】

題白鷴圗【明金防孜】

題畫白鷴【明何孟春】

題相思鳥圗【明謝承舉】

題廖克讓所藏喜酸圗啄木畫【元程鉅夫】

題畫啄木【明何孟春】

畫啄木【明王世貞】

題畫百舌【明王世貞】

題畫子規【明王世貞】

畫杜防【明何孟春】

禦定歷代題畫詩類卷九十七目錄

欽定四庫全書

禦定歷代題畫詩類卷九十七

禽類

次韻李端叔謝送牛戩鴛鴦竹石圖

【宋】蘇軾

聞君談西戎廢食忘早晚王師本不陳賊壘何足剗守邊在得士此語要而簡知君論將口似我識畫眼笑指塵壁間此是老牛戩平生師衛玠非意常理遣訴君定何人未用朝市顯置之勿復道世俗固多舛歸去亦何須單車度殽如虫得羽化已脫安用繭家書空萬軸涼暴困舒捲念當埽長物閉息黙自暖此畫聊付君幽處得小展新詩勿縱筆羣吠驚邑犬時來未可知妙斲待輪扁

鴛鴦扇頭

【元】元好問

雙宿雙飛不自由人間無物比風流若教解語終湏問有底愁來也白頭

雙鴛圖

【元】虞集

戢翼石梁陰秋風日夜深使君莫行野江水蕩人心

題宋徽宗雙鴛圖

【明】汪廣洋

蘆葉靑靑水滿塘文鴛晴臥落花香不因羌管驚飛去三十六宮春夢長

爲人題鴛鴦

【明】陳防

江臯艸已長微飇吹緑漪物情本自適偏入少陵詩

題馬賁畫鸂圖

【金】黨懷英

雙眠雙浴水平溪共看秋光臥兩堤誰信瀟湘有孤鴈冷沙寒葦不成棲

樂士宣鸂圖【宣和

元畫工】王惲

彩羽翚明照影閒蓼汀沙暖睡初殘擊揚寄謝霜空鶻輸與江湖百頃寛

徽宗鸂

【元】袁桷

太液池淸皺碧羅兩禽相對蕩春波當年肯憶閻中令防筆和鉛恨未磨

秋水鸂圖

【明】朱諫

古石斑斑簇紋蘚樹葉蒼蒼著秋淺鸂浮浮水气涼桂花散落天香逺年華易謝秋易殘傷心不獨凋朱顏宋玉如今已塵土空有辭賦畱人間秋鳥向人鳴秋花促人老商聲下林端金風剪芳艸杜陵詩興知若何愁緒如絲亂懷抱

題劉將軍鵞

【宋】黃庭堅

箭羽不霑春水籀文時印平沙想見山陰書罷舉羣驅向王家

僧恵崇柳防防鵞圖

【元】劉因

河堤煙艸柳陰勻野鴈羣遊意自馴此是吾鄕舊風景畫中相見亦情親

題趙仲逺所藏趙大年鵞鴨圖【元】程鉅夫

鵞鴨池邊畫作防輸他鳬鴈意幽閒王孫下筆厭羈束移在長汀短渚間

滕昌祐蘹香睡鵞圖

【元】虞集

蒼鵞惜毛羽宛宛臥春雨雨餘日照沙上有蘹香花蘹香不自獻夢到金鑾殿殿池多躍魚君王方艸書

趙大年鵞圖

【元】楊維楨

鏡湖湖上春波明灣碕樹樹鵞黃靑上有金衣弄簧舌下有紅掌浮繡翎舂鋤一白能自好尙嫌性帶鸕鷀腥眼明見此羣鶂鶂不與匹鳥爭春晴大年筆法如蘭亭宛頸个个由天成艮宮流落二百載胡賈不厭千金爭卻恨防稽內史無此筆爲人辛苦書黃庭

秋塘戲鵞圖

【元】成廷珪

滿塘秋水看蒼鵞艸軟沙平柰爾何記得一羣黃似酒杏花梁上落紅多

題宋王晉卿畫鵞

【明】程敏政

獵獵風吹蘆葉黃白鵞如雪防江鄕鉤簾素壁看摹本想見當時寶繪堂

畫鵞

【明】李日華

壜釀村邊水艸涯撥波紅掌照晴霞書經換得非無意回頸應知妙劃沙

睡鳬圖

【元】程鉅夫

紅蓼不禁霜雙鳬夢正長世人那得似江海永相忘

題野鳬捲

【元】於立

池上軒牎並水開鑑湖狂客酒船回防防鸂知人意也爲春暉日日來

趙子昻陳仲美合作水鳬小景【元】仇逺

良工苦思可心降底事文禽不解雙欲采芳華波浪闊芙蓉朶朶隔秋江

爲人題鳬

【明】陳防

古楊葉如繪下拂淸波淺珍禽弦羽毛采采春風染

題秋塘野鶩圖

【明】徐溥

晉人愛書學野鶩庾家諸郎眞不俗迢迢淸晝圖畫開此鳥依然在人目良工手握五色毫寫出江南秋一幅羽毛絢目殊分明蜀錦新裁仍細簇荷花似避顏色鮮揺落紅衣動盈掬將身不入樊籠中長年占斷澄江曲

畫小鴨

【宋】黃庭堅

小鴨看從筆下生幻法生機全得妙自知力小畏滄波睡起晴沙依晚照

題畫睡鴨

【宋】黃庭堅

山雞照影空自愛孤鸞舞鏡不作雙天下眞成長防合兩鳬相倚睡秋江

畫鴨

【宋】晁補之

急風吹雪滿汀洲迎臘淮南憶倦防小鴨枯荷野艇冷去年今日凍髙郵

盧申之正字得春郊牧養圖二本【有樓攻媿先生題詩且徵予作

宋】戴復古

竹弓鳴鴈鴨驚飛來別浦無人境春風不揺楊栁影長頸紛紛占作家半遊波面半眠沙或行或立或如舞或只或雙或羣聚飲啄浮沈多態度物情閒暇世忘機分明一片太古時巧僞不作民熙熙

潁臯楚山堂秋景兩圖絕妙

【宋】僧徳洪

溪邊兩鴨自夫婦生而能言似相語婦先浮波喜轉顧夫欲隨之竟先去水際靑蘋各占叢風撼荷花已褪紅不見淸香雲錦段空餘霜葉伴枯篷

劉鄧州家聚鴨圖

【元】元好問

沙浦空明洲景微枯荷折葦澹相依若爲化作江鷗去拍拍隨君帖水飛

題畫栁塘野鴨

【元】虞集

江南水退秋光淺風栁參差萬絲捲鴛鴦在梁鳬在渚蕩蕩扁舟去家逺千艘轉海古長防白粲連江動秋色斷蒲折葦野水闊爛爛明星且將弋翠盤擎露夜深寒玉色亭亭落月殘太液池頭黃鵠下夢中曽見畫中看

畫鴨

【元】揭傒斯

春艸細還生春雛養漸成茸茸毛色起應解自呼名

題畫秋溪雙鴨

【明】張鳳翼

秋水芙蓉老秋林霜葉紅雙鳬溪上宿無意慕春風

題鶺鴒圖

【宋】韓駒

有弟畱南楚經年不寄書天涯數行淚獨對鶺鴒圖

題秋塘鶺鴒

【明】林環

落日秋水寒霜空荷葉幹飛鳴不相離雙棲緑池間照影弄顏色有如競華鮮在原懷逺意因之發長嘆

日馴弟鶺鴒扇頭

【明】莫止

幽禽相逐上枯荷原上秋光大半過對畫定因難棄此白頭兄弟也無多

鶺鴒圖

【明】陳防

露冷蓮塘水葉枯秋風枝上鶺鴒孤急難弟兄多分散水落沙寒日又晡

題翠禽畫

【元】龔璛

一曲寒塘漾夕暉珍禽照影惜毛衣非魚也自知魚樂不肯花前掠水飛

畫翠

【明】周用

纎鱗不盈寸一飽尙有餘寧知舉漏网失卻吞舟魚

魚虎子圖

【明】僧元璞

翠羽畫殊絕窺魚秋水深忽來知險意靜立見機心沙白霜初落溪寒日易陰何當隨啄木除螙向髙林

燕子圖【三首

金】趙秉文

一別天涯十見春重來白髮一畨新心知話盡春愁處相對依依如故人

祝爾區區萬里身錦書回寄莫辭頻而今塞北看雙翼多少中原失意人

交情消息兩何如滿眼兵戈不勝書爲問南來新燕子銜泥曽復到吾廬

燕子圖

【金】楊之美

危巢客舎久相依常記西風社日歸海國傳心千驛隔塞垣回首十年非新詩尙在人空老舊夢無慿鳥自飛寄語齊諧休誌怪沙鷗相欵解忘機

燕子圖

【金】張巨濟

沙塞相逢命已輕翠堂重見眼增明小詩系足初無意巧語迎人獨有情陰徳自招黃雀報機心能致白鷗盟社前秋後風光好湏賀他年大廈成

燕子圖

【金】王大用

相別相尋積嵗年人心不及鳥心堅塡償恩義三生債分付平安七字篇王謝烏兜疑誕妄紹蘭紅綫定虛傳何如此段人親見舊話従今不值錢

燕子圖

【金】李欽叔

塞上光風已十霜仁心覆防獨難忘當時相送詩仍在此日重來話更長客舎花開新信息云兜香冷舊昏黃主人得報君知否千古珠璣在錦囊

題蒲塘雙燕圖【爲劉小

元齋作】成廷珪

昭陽池館春風微花落巢空去未歸卻是蒲塘春水濶年年還傍小齋飛

燕圖

【明】髙啟

柳上銜虫立春風似有情和枝欲裊裊方覺爾身輕

題長牧溪五燕圖

【明】宋濓

誰描乳燕落晴空筆底能回造化功髣髴謝家池上見柳絲煙暖水溶溶

柳塘春燕圖

【明】楊基

花落燕飛髙春風在栁梢玉樓皆繡幙髙處莫安巢

題宋徽宗雙燕

【明】周矩

江南簾幕重重雨艮嶽湖山處處花兩地舊巢傾覆盡西風萬里入誰家

畫燕

【明】何孟春

社雨和泥貼畫梁幹猶帶百花香今年巢北常年闊合向誰家產鳳凰

題畫燕

【明】王世貞

曽逐東風入紫微晚拋江海滯烏衣空誇萬里封侯頷還傍人家門戶飛

白燕詩題畫

【明】王世懋

翩翩白燕送殊祥曽自君家入尙方蝶粉逢時瑤作圃芹香棲處玉爲堂銜將落蕊明珠碎舞向飛花縞帶長王謝門風誰畫得可知觸目是琳瑯

畫黃鶯

【明】謝鐸

栁花如雪滿春城始聼東風第一聲夢裏江南舊時路隔溪煙雨未分明

畫鶯

【明】何孟春

誰將鼓吹借行春老去詩腸不恨貧一曲試從花外聴又知幽谷有佳人

題王若水戴勝【二首

元】陶宗儀

桑樹柔條葉已空晚來獨立語東風織絍自是閨房事喜得頻催早獻功

片片疎翎列頂旗姢姢文羽攬春輝邊庭大將能如汝獻防封侯戴勝歸

題畫戴勝

【元】華幼武

山鳥隔花鳴桑麻日長成如何荊棘上寂寞不聞聲

題畫白頭雙鳥

【元】貢性之

笑殺錦鴛鴦浮沈浴大江不如枝上鳥頭白也成雙

雪竹白頭翁橫披【二首

元】宋褧

瑯玕裊裊碧雲空雪綴斜梢倚北風丹鳳不來年嵗晚一枝聊借白頭翁

蒼衣雪頸凍難飛寂寞寒梢獨自棲別有春明好風景緑楊如畫亂鸎啼

題畫白頭公

【明】張以寧

日暖花開海上洲飛來靑鳥話閒愁三生莫爲多情煞惹得春風白了頭

白頭翁圖

【明】解縉

倦飛甘白首竹實正穰穰不敢先嘗食睥睨待鳳凰

白頭翁畫

【明】李東陽

莫道春風好春風易白頭君看花裏鳥亦有世間愁

竹上白頭畫

【明】謝承舉

碧霄雲路幾升沈楚楚毛衣太古音自笑白頭無伎倆堅持一節老山林

白頭公圖

【明】沈周

十日紅簾不上鉤雨聲滴碎管弦樓棃花將老春將去愁白雙禽一夜頭

題文太史嵗寒雙白頭

【明】張鳳翼

嶣嶤古幹宿雙禽冰雪偏堅嵗暮心借使臨卭逢卓氏不湏遺恨白頭吟

談思重爲吳翁晉畫枯木白頭翁因題一絕

【明】王世貞

可憐白頭翁振羽一枯木莫訴春風饑蚤晚櫻桃熟

題十二紅卷子

【元】楊載

碧桃枝上有珍禽調舌交交聴好音畫出江南春意思明年攜酒共追尋

十二紅圖

【明】楊基

何處飛來十二紅萬年枝上立東風楚王宮殿皆零落說盡春愁暮雨中

爲林學士題十二紅圖

【明】丘濬

丹杏香邊翠竹中幽禽兩兩立東風不知毛羽紅多少卻得人呼十二紅

題白畫眉圖

【元】陳旅

隋家宮奴埽長蛾銷盡波斯百斛螺化作雪禽春樹頂遠山無數柰愁何

竹枝畫眉圖

【明】葉盛

禪房瀟灑一塵無粉墨何人著此圖我與頻伽是知已春禽那用竹間呼

題南宮子蠟嘴圖

【元】薩都拉

南宮山人何俊奇小睡起涼雲飛野棠秋早霜子熟枯木葉髙蠟嘴肥滿身防防甘爾口政猶癡心落人手五陵年少知爾名一飽無人早回首

題白鷴圖

【明】金幼孜

素質文錦翼齊絳桃花下見雙棲可堪野鶴同標格難與山雞共品題

題畫白鷴

【明】何孟春

雙璧誰將置兩雛羽毛渾是雪花鋪儂家命服裁宮錦十五年前作大夫

題相思鳥圖

【明】謝承舉

俱飛並逐綺園春互語相思字字眞啼到苦心聲莫放緑牎驚起病春人

題廖克讓所藏喜酸圖啄木畫卷【二首】

【元】程鉅夫

罋天從蚋集駢首欲何爲儻使眞知味應無浪皺眉山禽啄木響野客抱琴看我有芳春調無人爲一彈

題畫啄木

【明】何孟春

求蠧林間日幾回喙長三尺怒如雷漢家有蠧君知否司當年破柱來

畫啄木

【明】王世貞

空林長日自敲訇一埽千章蠧盡淸聞道柏臺烏更好不知何事但吞聲

題畫百舌

【明】王世貞

千回睍睆復嚶嚶不向東風自一鳴何似儂家卑腳鳥此生長技只呼名

題畫子規

【明】王世貞

絡緯喚織朝從暮布谷催耕雨復晴汝道不如歸去好可將耕織了平生

畫杜防

【明】何孟春

春來口血有新盟歸去無如是力耕不識今誰勸農使幾人阡陌解循行

禦定歷代題畫詩類卷九十七

欽定四庫全書

禦定歷代題畫詩類卷九十八目錄

禽類

枯木寒鴉【元王惲二首】

李成寒鴉圖【元仇逺】

爲汪華玉題所藏長江萬鴉圗【元虞集】

題李安忠畫雪防寒鴉圗【元馬臻】

惠崇古木寒鴉【元楊載】

題李尙文少府所藏枯柳寒鴉圗【元郭鈺】題孤鴉圗【明解縉】

李成寒鴉圗【明陳違】

林良寒鴉圗【明李東陽】

寒鴉圗【明黎民表】

畫鴉【明沈周】

題文太史畫烏【明張鳯翼】

畫烏【明文徴明】

畫烏【明何孟春】

黃荃鵲雛【宋文同】

臣防以禦畫鵲示臣某謹再拜稽首賦詩【宋韓駒二首】

題李甲鵲【宋晁補之】

唐希雅雪鵲【宋陸遊】

題鵲【明陶安】

題蔡揮使所藏林良雙鵲【明程敏政】

羣鵲圗【明章懋】

題武氏畫鵲【明陸伸】

題畫鵲【明王世貞】

題畫鵲【明顧淸】

畫鵲【明文徴明】

畫鵲【明何孟春】

題徽宗山鵲圗【明僧宗泐】

戲詠子舟畫兩鸜鵒【宋蘇軾】

鸜鵒圗【元郯韶】

題鸜鵒【明黃仲昭】

宋徽宗瀟湘鸜鵒圗【明呂淵】

王修譔鸜鵒圗【明張寕】

題畫鸜鵒【明何孟春】

贈曇潤畫鶉【宋王佐才】

題宣和禦畫防鶉【元柳貫】

題畫鶉【元唐肅】

題畫防鶉【明王偁】

題扇靣防鶉【明林景淸】

題李后主畫防鶉【明石珤】

題竹下鶉【明陳憲章】

應制題防鶉【明於愼行】

邊文進畫山鷓鴣爲遼陽邵令題【明吳寛】

題畫鷓鴣【明何孟春】

題八哥【明王世貞】

畫鴿【明劉珝】

王若水緑衣使圗【元楊維楨】

題鸚鵡【明王佐】

題鸚鵡【明何孟春】

畫鳩【明邵寶】

畫鳩【明何孟春】

題鳴鳩拂羽圗【明胡儼】

張子正春雨鳴鳩圗【明朱武】

吳橋張知縣瑞鳩圗【明程敏政】

題白翎雀手卷【元曹文晦二首】

白翎雀圗【明徐賁】

題畫白翎雀【明王偁】

戲題小雀捕飛虫畫扇【宋黃庭堅】

題畫雪雀【宋韓駒二首】

題王居宷雀竹圗【宋範成大二首】

黃荃雀蝶【金朱瀾】

畫扇雀竹【元虞集】

題黃荃竹雀圗【元陳旅】

題寒雀圗【元吳澄】

題林禽山雀圗【明解縉】

春捕雀圗【明楊基】

竹間凍雀圗【眀程敏政】

題黃雀【明何孟春】

百雀圗【明方孝孺】

題百雀圗【明汪應軫】

題晝枝上小雀【明王世賁】

題上林寒雀圗【明廖道南】

題寒雀【明唐寅】

禦定歷代題畫詩類卷九十八目錄

欽定四庫全書

禦定歷代題畫詩類卷九十八

禽類

枯木寒鴉【二首

元】王惲

枯樹寒梢凍欲冰野鴉翻影若爲情錦鳩呼雨煙林外紅杏香中過一生

亂鴉翻影上枯枝防綴荒寒見野祠絕似首陽山下路滿陂晴雪祭余時

李成寒鴉圖

【元】仇逺

老樹枯苔雪乍晴饑烏飛集噤無聲蒺蔾沙上花開早且讓春風與燕鶯

爲汪華玉題所藏長江萬鴉圖【元】虞集

雲巢幽人愛江渚抽思揮毫冩橫素波瀾不驚潦水盡秋气晶明絕煙霧徵帆去棹不相襲防曲洲旋緫堪賦孤村城市僅如蟻百丈牽江直如縷蕭蕭木葉洞庭波歷歷晴川漢陽樹蒹葭宿鴈天欲霜叢葦寒鴉日云莫

就中樓觀何王宮想見華年貯歌舞丹靑倒景駭靈怪粉黛含情怨幽阻靑春遊子憺忘歸白日冷風帳中語人間遺迹何足畱最惜精思墮塵土郭熙平逺無散地小米蒼茫托天趣銛鋒鋩防不破墨刻畫晶熒昔誰苦渤海細書藝文艸精絕戈波絕回互南唐後主萬鴉圖防防晨光動毛羽昔年曽見今目昏𨿽復逢之亦難覩汪侯此卷出故家相示摩挲極愁予香奩犀軸見者稀漫錄餘情示來者

題李安忠畫雪防寒鴉圖

【元】馬臻

北風萬里吹石裂古樹槎枒摧朽鐵羣烏啞啞如苦饑倦飛還向空林歇孤村荒寒得食逺日暮沙邊啄殘雪回情訴意各有態羨殺畫師心更切我嘗記得天隨詩至今讀之長激越婦女衣襟便佞舌始得金籠日提挈老烏老烏爾身毛羽黒離離況復人間厭爾啼何不飛鳴丈人屋丈人屋頭春栁緑

恵崇古木寒鴉

【元】楊載

江上秋云薄寒鴉散亂飛未明常競噪向晚復爭歸似怯霜威重仍嫌樹影稀老僧修止觀冩物固精微題李尙文少府所藏枯栁寒鴉圖【元】郭鈺

江邊獨栁飛羣鴉敗枝殘葉秋風斜石泉可飲不可啄似聞落日鳴啞啞一段淒涼幽思足忽遇看花過韋曲上林春早聽啼鸎太液波晴寫黃鵠

題孤鴉圖

【明】解縉

棲遲顧影自堪憐肯逐羣飛噪野田海色曈曨朝雨歇又隨紅日上靑天

李成寒鴉圖

【明】陳違

雪後寒林玉壓枝雞鳴翔集不成飛世間多少無知物不似羣烏預識機

林良寒鴉圖

【明】李東陽

萬里長空倦羽翰野風殘雪嵗將防紛紛燕雀髙飛盡獨宿空林一夜寒

寒鴉圖

【明】黎民表

寒山寂歷野蒼蒼繞樹驚飛不斷行畫角一聲天欲曙金河翻落滿城霜

畫鴉

【明】沈周

小人本無狀老子試塗鴉此意詩三百非惟善可誇

題文太史畫烏

【明】張鳳翼

賀監風流老鑑湖殘山猶有夜啼烏裝潢一入南宮舫應作滄溟照乘珠

畫烏

【明】文徵明

城頭霜落月離離匝樹羣烏欲定時防有人占丈人屋微風莫自裊空枝

畫烏

【明】何孟春

叢桂堂前好樹枝擇棲玆地最相宜家人慈孝由天性八九皆爲反哺兒

黃荃鵲雛

【宋】文同

短羽已褵褷弱脛方屴岌母也向何處開口猶仰食臣防以禦畫鵲示臣某謹再拜稽首賦詩【二首

宋】韓駒

君王妙畫出神機弱翅爭巢並語時想見春風鳷鵲觀一雙飛占萬年枝

舎人簮筆上蓬山輦路春風從駕還天上飛來兩烏鵲爲傳喜信到人間

題李甲鵲

【宋】晁補之

上林花妥逐鶯飛愁絕江南雪裏時嚄唶何湏旁檐喜毰毸相對兩寒枝

唐希雅雪鵲

【宋】陸遊

烈風大雪吞江湖巨木摧折竹葦枯烏鳶瑟縮墮地死豈復能顧卵與雛棘枝抜出亂石罅凜凜生气獨有餘耐寒兩鵲亦異稟羽族有此山澤臞神凝气勁中有足不待晴日相鳴呼深知畫手亦怪偉用意直刮造化鑪氄毛𨿽細爪翮健落筆豈獨今所無我評此畫如奇書顏筋栁骨追歐虞

題鵲

【明】陶安

仙信遙傳入防樓橋成天女渡河流不緣報喜人爭聴金印嘗將拜列侯

題蔡揮使所藏林良雙鵲

【明】程敏政

老木長梢半空起影落君家素屏裏枝間雙鵲不飛去似向髙堂報君喜涼風曉入庭戶淸主人坐對宛有情眼前豈獨惜珍羽耳畔忽疑聞好聲亦有姢姢白頭鳥相顧徘徊若相保廣東畫史深可人生態無窮意難了主人堂堂眞壯夫喜愛文士相追呼徵蠻不帶嶺南物衣衾之外惟此圖堂下有兒堂上母客至矜圖飲醇酒呀然一笑共平生崔白邊鸞竟何有鵲鵲兮不可求願君身共張梁州不須椎石取金印看爾生封忠孝侯

羣鵲圖

【明】章懋

噪樓曽報黎囚喜集棘應占太史祥修竹寒梅無外事若爲羣語對荒涼

題武氏畫鵲

【明】陸伸

聞道淸時有竇申榮途送喜故能頻如何只在蕭墻外不遇雕陵挾彈人

題畫圖

【明】王世貞

早過長信報平安晚向昭陽效合歡天上只誇頻送喜不知雙翅落金丸

題畫鵲

【明】顧淸

朝陽欲上萬年枝九色光芒射紺衣昨夜銀河濟靈駕露華寒濕未禁飛

畫鵲

【明】文徵明

日光浮喜動檐楹鳥鵲於人亦有情小雨初收風潑潑亂飛叢竹送歡聲

畫鵲

【明】何孟春

喳喳聲裏眾皆聞喜事誰能與眾分此日吾皇在闗外一時歸凱賀三軍

題徽宗山鵲圖

【明】僧宗泐

落日黃塵五國城中原回首幾含情已無過鴈傳家信獨有松枝喜鵲鳴

戲詠子舟畫兩鸜鵒

【宋】蘇軾

風晴日暖揺雙竹竹間對語雙鸜鵒鸜鵒之肉不可食人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

鸜鵒圖

【元】郯韶

東風吹栁日沈沈階下宜男緑正深百尺遊絲春院靜臥看鸜鵒步花陰

題鸜鵒

【明】黃仲昭

幽禽何處來飛向瑯玕樹金眸爍晴曦鮮羽濯朝露春風紫禁中奇音數聲度鸚鵡噤無言花間屢驚顧

題宋徽宗瀟湘鸜鵒圖

【明】呂淵

禦墨淋漓玉數枝畫圖瀟灑使人悲春風鸜鵒湘江景不似龍沙夜雪時

王修譔鸜鵒圖

【明】張寧

不用髙飛逐去篷鳴鳩乳燕自相從日斜庭院春聲歇一樹櫻桃細雨中

題畫鸜鵒

【明】何孟春

牛背偸騎出逺村蒲觴飲罷學人言山中舊侶應相笑有舌如何不自捫

贈曇潤畫鶉

【宋】王佐才

飲啄飛鳴各後先當時操筆想中傳生來野態無拘束萬里秋風自在天

題宣和禦畫防鶉

【元】栁貫

瓊蘭宴幸撫摹成粉墨區區冩物精天上移來鶉首次人間畱得紇干名

題畫鶉

【元】唐肅

竹葉靑靑蘆葉黃雙鶉短羽能文章秋田滯穗足饑腸低飛淺啄自倘佯不知有物名鳳凰一翔千仭下朝陽嗈嗈喈喈世虞唐

題畫防鶉

【明】王偁

原艸飄殘作雪絲日斜馬上鬭歸時五陵別後傷心事零落涼州笛裏吹

題扇面防鶉

【明】林景淸

秋入郊原粟正肥山禽成隊啄斜暉爭雄莫向雕籠鬭零落西風百結衣

題李后主畫防鶉

【明】石珤

翠袖成圍紫殿深曽看一勝抵千金如何解甲臨城日不及山禽有鬭心

題竹下鶉

【明】陳憲章

小艸橫其前旋行每相避朅來修竹間雙蝶同遊戲

應制題防鶉

【明】於愼行

渺彼楡枋翼丹靑畫作眞靜眠宮艸日閒傍苑花春顧影驕金距逢場上錦茵非同珠樹鳥獨用羽毛珍邊文進畫山鷓鴣爲遼陽邵令題【明】吳寛

黃荃趙昌絕代無邊卿好手皆可摹鸞坡日轉供奉暇余墨冩成山鷓鴣鷓鴣只識山中路畫史彊之入毫素遼陽有客自髙飛不信韓翁感爲賦

題畫鷓鴣

【明】何孟春

出門西笑足能輕九十前頭百里程休道老人行不得路當行處也須行

題八哥

【明】王世貞

偶聽春聲墻外枝雕籠惆悵立多時分明細語傳鸚鵡緫爲聰明欲怨誰

畫鴿

【明】劉珝

晝漏沈沈下髙閣篔簹半畆香雲合太湖石畔水澄澄滿貯金盆浴飛鴿鴿性由來最易馴羽毛鮮好堪怡人雪翎烏尾錦作背畫工畫此何太眞記得當時王相防一放一祝三千嵗系足能傳子壽書入懷那解司徒貴一朝賈客便生涯盤旋隨上滄溟槎任教年來復年去萬里還歸舊主家

王若水緑衣使圖

【元】楊維楨

緑衣翠頂珠冠纓西來萬里隴山靑金雞一鳴天下白此鳥一鳴天下平金精稟气淸儆直言語分明藏不得宮中未聞家國事共愛聰明好顏色殿中衮衣誰小戲宮中錦防揺虎翅皁雕禦史不彈邪拜賜君王緑衣使

題鸚鵡

【明】王佐

爲禽禽語是禽言何必聲聲學語論莫道性靈多巧舌金籠深鎖度黃昏

題鸚鵡

【明】何孟春

去陳誇俗費精神識字應無快活人飛鳥何湏巧言語金籠不得自由身

畫鳩

【明】邵寶

鵲巢何處樹深深葺有新叢水有潯乍雨忽晴天未定恐將消息誤知音

畫鳩

【明】何孟春

明日陰晴未易明晴呼雨逐作麼聲平生不暫輕離別卻是鴛鴦最有情

題鳴鳩拂羽圖

【明】胡儼

日暖風暄淚竹斑鳴鳩拂羽樹林間眼中正是春光好喚雨呼晴莫等閒

張子正春雨鳴鳩圖

【明】朱武

東風簾捲小紅樓三月棃花喚錦鳩曽記玉人將鳳管隔花低按小梁州

吳橋張知縣瑞鳩圖

【明】程敏政

男耕女蠶民訟少曉起官衙見靑艸春風播谷一兩聲何處飛來鵓鳩鳥口銜枯枝入檐楹朝經暮營如有情梁間作巢避風雨吏人往來還不驚吳橋城外多桑柳不肯棲身向林莽但欲依依傍使君徳政嘉符世希有君不見野雉馴中牟之令終秉鈞和气從來多感召防看旌異下楓宸

題白翎雀手卷【二首

元】曹文晦

勅勒川寒風怒號白翎防防入黃蒿煙塵澒洞鷹鸇急愼勿奮飛傷羽毛

沙苑菽盡雪霜多忍凍饑鳴柰爾何休向城中啄遺粒冷官門外日張羅

白翎雀圖

【明】徐賁

白翎雀雪作翎羣呼旅食啁哳鳴何人翻作弦上聲傳與江南士女聽南人聽聲未識形畫師更與圖丹靑圖丹靑一何似知爾之生何處是秋髙口子艸如雲風勁腦兒沙似水

題畫白翎雀

【明】王偁

塞花原艸度交河往日曽隨鳳輦過一自翠華消息斷空將遺恨寄云和

戲題小雀捕飛虫畫扇

【宋】黃庭堅

小虫心在一啄間得失與世同輕重丹靑妙處不可傳輪扁斲輪如此用

題畫雪雀【二首

宋】韓駒

寂寂黃生處士居空林急雪鳥相呼不知此子何由見歸與先生作畫圖

只畫山禽依雪飛斯人用意復誰知肯來禁籞圖神雀應得傳呼作畫師

題黃居寀雀竹圖【二首

宋】範成大

羣雀嵗寒保聚兩鶉日晏忘歸艸間豈無餘粒刮地風號雪飛

蔓花露下凝碧叢竹秋來老蒼噪雀羣爭何事麼禽自囀淸簧

黃荃雀蝶

【金】朱瀾

饑雀喧爭蛺蝶孤錦官城闕見丘老荃妙意誰知解丹粉圖中有諌書

畫扇雀竹

【元】虞集

啄粟野田莫飛鳴亦求雌誰家江上雨發船歌竹枝

題黃荃竹雀圖

【元】陳旅

一窗晴色緑猗猗羣雀飛來占好枝此竹幾年方結實空山秋晚鳳雛饑

題寒雀圖

【元】吳澄

更無樹葉可因依有喙能鳴愬與誰閉口雙棲聊自暖怎知宿處是寒枝

題林禽山雀圖

【明】解縉

人間不見函封帖粉墨驚看落畫屏山鳥飛來林雨後蒼苔啄破子靑靑

春捕雀圖

【明】楊基

棘鍼紅尖竹裊裊一雙春禽戲春艸獰何處忽飛來利觜如鉤破禽腦春禽引雛肌骨瘦不彀春一朝飽一朝飽尋復饑春山鴟鴞如瓠肥何如搏鴞飽終日畱取春禽引子飛

竹間凍雀圖

【明】程敏政

凍羽飛鳴下筆難坐疑聲繞竹枝寒良工趣在芭蕉雪莫向篔簹作意看

題黃雀

【明】何孟春

世上人多妬婦情慿誰一臠代鴞羮苞苴不向當時顆蒜猶堪萬里行

百雀圖

【明】方孝孺

曲巷髙檐避网羅朝來飽啄隴頭禾但令四海長丰稔不厭人間鼠雀多

題百雀圖

【明】汪應軫

百雀不如鳳胡爲占瑯玕朋雛碎語不可聽六月攪動淸風寒我欲挾金彈巧避千萬端徘徊恐落一枝翠矯首待鳳棲闌干

題畫枝上小雀

【明】王世貞

尺鷃棲一枝粒粟俄已飽卻笑垂天鵬饑飛何時了

題上林寒雀圖

【明】廖道南

上林煙景暮雙雀集瑤枝雪宿寒相對風鳴晚並宜鷦鷯空爾寄鸚鵡漫誰知獨有梅花白含香色相奇

題寒雀

【明】唐寅

頭如蒜顆眼如椒雄逐雌飛向葦蕭莫趁螗螂失巢穴有人拈彈不相饒

禦定歷代題畫詩類卷九十八

欽定四庫全書

禦定歷代題畫詩類卷九十九目錄

禽類

趙大年雪霽聚禽圗【元王惲二首】

棘上雙禽圗【元陳髙】

棘竹三禽圗【元唐肅】

疎竹三禽圗【明髙啟】

棘竹三禽圗【明楊基】

王若水爲余畫秋江眾禽圗【明袁凱】

題王子通聚禽圗【明解縉】

題冬日聚禽圗【明嶽正】

題枯枝寒禽畫【明詹同】

聚禽圗【明李東陽】

四禽圗【明李東陽八首】

題眾禽圗【明林俊】

春溪聚禽圗【明吳寛】

楊柳雙禽圗【明趙不易】

題畫四鳥【明王云鳯四首】

提刑司勲示及瞑禽圗作詩詠之【宋文同】

鄭先覺幽禽照水扇頭【元元好問】

馬賁秋塘水禽圗【元袁桷】

黃居寶湖石水禽圗【元袁桷】

周增水塘秋禽圗【元袁桷】

錢生幽禽圗【元範梈】

題江濤白鳥圗【元李祁】

題雪禽【元李祁】

題王若水幽禽圗【元潘純】

題畫叢竹幽禽【元陳樵】

題棘禽筠石圗【元倪瓚】

題趙松雪迷禽竹石圖【元仇逺】

題竹根小禽圗【明劉基】

雪竹山禽圗【明解縉二首】

竹禽圗【明吳寛】

春鳥圗歌【明劉昌】

題睡鳥圗【明黃希英】

題畫翎毛【元貢性之】

題梧桐折枝翎毛圗【明劉基】

四景翎毛【明吳希賢二首】

題翎毛【明陳達】

題蕭尹翎毛【明莊防】

題翎毛小景【明錢】

長安縣後庭亭看畫【唐王建】

題畫【宋張耒二首】

題惠崇畫【宋晁補之四首】

題宣和禦畫【宋王庭珪】

觀李氏畫【宋王庭珪】

觀徳亭畫壁【宋郭祥正】

戲書秋景小屏【宋僧道濳】

袁顯之扇頭【元元好問】

題畫【元牟巘四首】

題錢舜舉畫【元黃潛】

題畫【明陳憲章三首】

題林良爲朱都憲誠庵先生寫林塘春曉圗【明陳憲章】

禦定歷代題畫詩類卷九十九目錄

欽定四庫全書

禦定歷代題畫詩類卷九十九

禽類

趙大年雪霽聚禽圖

【元】王惲

風雪龍沙萬里行當時先兆見丹靑不然防綺豪華習滿意荒寒落鴈汀

防綴煙林意盡妍沙洲鳬鴈見荒寒君看小景都盈尺展放江湖萬里寛

棘上雙禽圖

【元】陳髙

幽禽並立羽毛齊日落風寒棘樹低擬待洛陽春色好牡丹枝上伴鶯啼

棘竹三禽圖

【元】唐肅

諸葛有三子三國各稱雄瑾也爲虎誕爲狗亮也在漢獨稱龍曹劉不兩立吳蜀不同風丈夫致身擇所從君不見兩鳥棲枳棘不若一鳥棲竹中

疎竹三禽圖

【明】髙啟

棘枝疎瘦竹枝低三鳥寒多每並棲月落山空秋夢斷不知誰个最先啼

棘竹三禽圖

【明】楊基

棘刺揺揺風蔌蔌一禽驚啼兩禽宿空山日晚腹猶饑何處藩籬有遺粟杏花春雨小樓西撫捲彷徨不忍題願作尋常雙燕子年年飛入未央棲

王若水爲余畫秋江眾禽圖

【明】袁凱

錢塘王宰心思長欲與造化爭毫芒下筆百鳥相趨蹌前身豈是孤鳳凰江頭芙蓉花正開花下細浪亦縈回鴐鵞跕跕天際來雄雌相隨气和諧一雙鴛鴦睡沙尾野鳬翩翩唼菇米羣鷗爭浴故未巳傾落枯荷葉中水鶺鴒飛飛多急難睢鳩意度誠幽閒乃知良工有深意不在丹靑形似間姑蘇臺前秋气孤五羊城下煙疎疎此時此景眞相似獨少扁舟歸釣魚宰也只今成老夫愛我不辭爲此圖我今親老無可養愼勿重添反哺烏

題王子通聚禽圖

【明】解縉

水禽交交樹禽語白鴈飛鳴滿洲渚愛殺林邊鷺一拳防破汀洲半江雨燈前展捲醉又醒誰將妙筆傳丹靑細觀物理眞自得吾亦結社來郊坰

題冬日聚禽圖

【明】嶽正

陰風吹天天欲裂混沌怕死方愁絕潛將元气閉重淵化工倔彊時偸泄附炎物態本尋常何怪眾禽爭向陽紅毛翠鬛莫指數醉眼僅識雙鴛鴦聲噤不聞鸜鵒語目遙空見鶺鴒忙白頭毣毣營棲息黃口飛飛恣頡頏髙岡梧桐結實未待爾招吾丹鳳凰

題枯枝寒禽畫

【明】詹同

王母宴歸西海上空畱靑鳥羽參差黃雲苦竹江南霰獨立寒條嵗晚時

聚禽圖

【明】李東陽

西塘日落秋波緑兩兩鴛鴦水中浴野鳬沙鴈忽西東落翠棲紅亂人目鳴鳩愛雨鵲愛晴宿者自宿行自行惟有白鷗忘世事朝來暮去兩無情

四禽圖【四首

明】李東陽

樛枝老樹幽巖裏山鷓雙棲掉長尾髙鳴俯搦勢不停似向春風矜爪觜山頭錦雞金作冠身披五采成斑斕逺從紅日霽時見更向碧山深處看人言此物眞絕特同是山禽不同格休將緑水照毛衣只恐桃花妬顏色空山雨過枇杷樹黃顆累累不知數金衣公子正多情驚墮金丸欲飛去海橊花殘紅子新沙上鳬鷖來往頻每從水淺花深處遙見隔花臨水人山禽闗闗水禽語脈服幽期似相許莫負天晴日暖時一春江上多風雨碧林紅葉驚飛鳥江上秋風下來早鴈去鴻辭煙水空蒹葭落盡芙蓉老原頭鶺鴒如有知應憐嵗暮得同棲枝間戴勝聲不住應憶春園初降時山林動物各有托野雉分明出叢薄見說丰年少网羅低飛不及髙飛樂江南山深冬日暖湖冰無澌湖水滿幽林晚徑斷人行落盡梅花春不管山茶花發爭芳菲翠翎蠟觜相光輝煙生錦嶼寒猶戀雪滿銀塘夜未歸疎林落羽紛淩亂回首靑霄各分散溪上鴛鴦獨有情春來冬去長爲伴

四禽圖【四首

明】李東陽

鸜鵒色不如鸚鵡彊向筵前學人語网羅西下隴山空毛羽𨿽佳不如汝鐵衣金觜雙雕楹世間無處無弓繒試聽內苑籠中語空誦彌陀六字名

珊瑚出海海見底誰掣長竿臨海水黒風驅霧見冥蒙化作禽飛向空起北人未熟南禽名嶺外方言如鳥聲由來珍異非國寶須識君王卻貢情

金堤栁色黃於酒枝上黃鸝嬌勝栁歌聲宛轉色娉婷種種春光無不有春來何遲去何速回首紅顏憶騎竹急湏攜酒聴黃鸝莫待楊花瞇人目

春山潑黛靑淋漓山際春禽雙畫眉山光物色兩濃淡苦欲問春春不知古來尢物皆成怪誰遣山禽入圖畫西京京兆今不歸林郎爲了風流債

題眾禽圖

【明】林俊

雲莊藏老大筆硯閱寒暑容知門外心風煙在江漵乾坤囿萬物得气無纎巨地幽艸木深羽族良地所品局限陶型文章異機杼一雌復一雄羣飛各儔侶天寛网羅疎丹碧任容與臨流濯其毛飲啄如相語汗滴原上翁卒嵗無禾黍

春溪聚禽圖

【明】吳寛

春溪逺發春山中一夜好雨溪流通緑波泛漲渺無際但見桃花千樹紅鴛鴦鸂何容與散亂中流錦爲羽倉庚獨似避遊人去踏花枝落紅雨艸深哺子芳洲晴葉暗仍聞求友聲展圖便有防心處放棹欲作春溪行裳縞衣彼何者爲戀髙松倚平野莫論鴻鵠志安知名字俱標在埤雅

楊栁雙禽圖

【明】趙不易

千樹垂楊繞汴堤錦帆去後艸萋萋迷樓紅粉俱塵土野鳥逢春空自啼

題畫四鳥【四首

明】王云鳳

扶疎緑葉晚繽紛似染瀟湘水上云何處飛來數聲鳥月明幽客夢中聞

春堤何處緑絲垂管領東風千萬枝小鳥也知長愛惜碎聲長似說芳時

東郊膏雨潤扶犂禿樹槎牙葉正齊何事省耕亡舊典空勞此鳥一春啼

山禽何以喜爲名謂向人鳴喜便生自是人聞鳴便喜民愁不是汝無聲

提刑司勲示及瞑禽圖作詩詠之【宋】文同

朱華盛發穿疎竹寒枿齊枯徧野磯大雪蔽天方亂下眾禽爭地各相依非公好事誰能得此畫如今自已稀試待晴明掛軒壁定開羣眼一時飛

鄭先覺幽禽照水扇頭

【元】元好問

臨水華枝淡淡春水光華影兩無塵風流一枕西園夢惆悵幽禽是故人

馬賁秋塘水禽圖

【元】袁桷

古木荒陂澹澹秋禽鳬髙下意夷猶似憐天際南飛鴈年去年來不自由

黃居寶湖石水禽圖

【元】袁桷

峨嵋云疊翠淒迷更著層峯小殿西誰信蜀王辭劍閣鴛鴦飛盡杜鵑啼

周增水塘秋禽圖

【元】袁桷

蘆葦蕭蕭秋水淸拒霜迎日鬭紅英防防屬玉體驚訝嵗晚江天得共行

錢生幽禽圖

【元】範梈

誰人剪下碧梧枝誤落西風粉墨池立斷小禽飛不去朝陽何事鳳鳴遲

題江濤白鳥圖

【元】李祁

白鳥颺風了不驚洪濤如雪去無聲君看半幅滄江水中有滔滔萬古情

題雪禽

【元】李祁

幽禽棲穏棘枝低黯淡江天雪四圍明日郊原晴爛漫好尋芳樹弄毛衣

題王若水幽禽圖

【元】潘純

花間幽鳥愛幽棲揀得春風最好枝只有江南王若水白頭描寫似徐熙

題畫叢竹幽禽

【元】陳樵

露節老愈蒼煙叢寒更碧野鳥何處來防破九秋色題棘禽筠石圖【送髙霞還

元元館】倪瓚

煙雨蕭蕭墨未榦幽禽枝上語春寒元館裏多筠石飯飽臨池自在看

題趙松雪迷禽竹石圖

【元】仇逺

錦石傾欹玉樹荒雪兒無語戀斜陽百年花鳥春風夢不是錢塘是汴梁

題竹根小禽圖

【明】劉基

竹露無聲墜碧柯小禽相對啄秋莎江湖鴈鶩肥粱稻矰繳連天雨霧多

雪竹山禽圖【二首

明】解縉

雪壓篔簹翠葉低文禽聲寂不聞啼上林春好無情到荊棘叢卑只共棲

翠竹寒消雪未收雙棲夢醒更何求君王六合皆靈囿飲啄飛翔得自由

竹禽圖【爲胡

明君賦】吳寛

江南煙雨竹枝低一个子規枝上啼日暮不湏啼更急行人初到秣陵西

春鳥圖歌

【明】劉昌

王生手持春鳥圖勸我試作春鳥歌鳯凰不來碧梧老喧啾柰此春鳥何黃鸝巧言紫燕舞名花掩冉薫天和一雙飛起白練帶紛紛引類無空柯畫眉黃口弄妖麗白頭何事猶奔波瑤池蟠桃實如斗春光似比人間多靑鸞無信靈鵲逺驚波杳渺生銀河天孫欲渡未可得嵗月鼎鼎成蹉跎何爲一朝亦下集爭雄鼓態翻巢窠不知帝履仁祝网反說臣尉門張羅嗚呼我歌止於此仙人黃鶴當來過

題睡鳥圖

【明】黃希英

春風媚桃李百鳥正嚶呦爾獨髙眠穏應知到白頭

題畫翎毛

【元】貢性之

莫怪幽禽雪滿頭多情只爲海棠愁開元宮裏千株錦一夕西風起碧秋

題梧桐折枝翎毛圖

【明】劉基

瓊柯碧葉兩參差又是西風白露時鳳鳥不來嘉實晚小禽銜上最髙枝

四景翎毛【二首

明】吳希賢

露濕湘桃色更殷枝頭啼鳥曉風寒數聲隠隠穿花去惆悵傷春人倚欄

凍雀聲中梅正花春風入夜著山茶怪來巧鳥多情思白雪梢頭醉絳霞

題翎毛

【明】陳達

千葉桃花碧暎堤幽禽斜傍一枝低卻憐春亦年年別故向遊人著意啼

題蕭尹翎毛

【元】莊防

幽鳥啼自哀秋風竹枝怨哀怨情豈勝月明寒影亂

題翎毛小景

【明】錢宰

紅子秋樹老黃花晚節寒幽禽雙白頰托爾一枝安

長安縣後庭亭看畫

【唐】王建

水凍橋橫雪滿池新排石筍繞笆籬縣門斜掩無人吏看畫雙飛白鷺鷥

題畫【二首

宋】張耒

敗蘆浸水凍灘沙朔雪隨風亂綴花濕翅老鴻鳴未起暮雲山色暗天涯

蒼蒼老石守寒叢雪灑林鳩美睡中鶉傍陳根饑更啄雀棲髙枿瞑愁風

題恵崇畫【春夏秋

宋冬四首】晁補之

東風回江上渚何處來雙白鷺灼灼岸間桃依稀蘭杜苗一銜湍瀨鱗一下靑林梢瀟湘緑水春迢迢

老栁無嘉色紅蕖羞脈脈宛在水中洲雙鵝羽蒼白何須玩引頸顚倒寫經墨惟應一臨流當暑袗絺綌一鴈孤風乍臨渚兩鴈將飛未成舉三鴈羣行依宿莽蘆花已倒江上風雲閒分飛那可同

天髙靄靄云昬江闊霏霏雪繁渚下鴨方逺泛枝間雀不聞喧鄙夫此志相依生涯稊稗同微欲具沙邊短艇波濤嵗晚人稀

題宗室大年畫扇【二首

宋】晁補之

鸜之仍鵒之爾名今是非人言不逾濟何事滿苔磯西風入叢竹慘澹帶秋陰驚起中泜鴈衡陽萬里心

題宣和禦畫

【宋】王庭珪

玉鎖宮扉三十六誰識連昌滿宮竹內苑寒梅欲放春龍池水暖鴛鴦浴宣和殿後新雨晴兩鵲飛來向東鳴當時妙手貌不成君王筆下春風生長安老人眼曽見萬嵗山頭翠華轉恨臣不及宣政初痛哭天涯觀畫圖

觀李氏畫

【宋】王庭珪

壁間冥冥云塞川細看幻出江湖天寒鴉雪壓凍不喧沙尾忽有瀟湘煙黃蘆碧艸鴈初下畫此千金不當價爲君覓紙一題詩詩不能工且觀畫

觀徳亭畫壁

【宋】郭祥正

畫手非工本亦佳四時景物寓天涯最憐荷折秋容晚雙鴈徘徊下軟沙

戲書秋景小屏

【宋】僧道潛

黃蘆敗葦兩三叢彷佛江湖在眼中鴈鴨驚呼緣底事一時昂首立秋風

袁顯之扇頭

【元】元好問

雙鷺聮拳只辦愁枯荷折葦更窮秋風流緑影紅香底好个鴛鴦不自繇

題畫【四首

元】牟巘

天气融和凍已開桃花浪暖亦佳哉人生辦取東南尉底用一雙鸂來

多情宛頸兩鴛鴦貪趁湖心浪裏香散髮幽人休蕩漿夜深花露濕衣裳

金飇爭放木芙蓉蘸影淸波分外紅玉立前庭一公子風標不與俗人同

積雪凝寒不肯融梅花佇立待春風嫩波正比鴨頭緑厚葉休嗤鶴頂紅

題錢舜舉畫

【元】黃溍

鳥雀鷹鸇皆羽族彊之食乃弱之肉兩雀亦分弱與彊一遭搏噬一髙翔畫師描貌勞意匠詩人見畫齊惆悵人間萬事無不然雞虫得失安足言

題畫【三首

明】陳憲章

紅錦裁衾翠織衣一般文彩見雍熙緑陰蒼樹無人伴閒看東風燕子飛

暫逼煙江野鳥儔忘機正好共沈浮不湏堅傍髙枝立爲惜濃陰自白頭

芙蓉香冷越江湄呼得瀟湘伴侶歸日暮水寒棲不定離羣更傍五雲飛

題林良爲朱都憲誠庵先生寫林塘春曉圖

【明】陳憲章

煙飛水宿自成羣物性何甞不似人得意乾坤隨上下東風醉殺野塘春

禦定歷代題畫詩類卷九十九

欽定四庫全書

禦定歷代題畫詩類卷一百目錄

獸類

題麟鳳圖【宋米芾】

題異獸圖【明歸有光】

題獅子搏虎圖【明王世貞】

縛虎圖【宋司馬光】

虎圖【宋王安石】

陰山畫虎圖【宋王安石】

題畫虎【宋樓鑰】

和南山弟虎圖行【宋何夢桂】

題伯時畫揩癢虎【宋黃庭堅】

題伊陽楊氏戲虎圖【元元好問】

趙生水墨虎【元劉因】

趙邈齪伏虎圖行【元郝經】

趙邈齪虎圖行【元王惲】

畫虎圖【元虞集】

題黃敬申虎圖【元虞集】

題虎圖【元陳旅】

題百禽噪虎圖【元張渥】

畫虎【明汪廣洋】

虎引子圖【明王佐】

虎圖【明方孝孺】

題虎【明周述】

顧進士所藏畫虎【明王直】

題李都督虎【明邱濬】

題畫虎【明劉溥】

題虎圖【明程敏政】

畫虎【明吳寛】

題內苑蓄虎圖【明廖道南】

畫虎行【明陸燦】

題虎【明林景淸】

爲舟人萬氏題象圖【明張以寜】

黃精鹿【宋蘇軾】

右丞文獻公著色鹿圖【元元好問】

子和麋鹿圖【元元好問】

題小薛王畫鹿【元鄧文原】

畫鹿行【明許谷】

題易元吉畫麞【宋陳與義】

次韻三司蔡襄獐猿【宋趙忭】

觀易元吉獐猿圖歌【宋秦觀】

題胡處士猿麞圖【宋陳】

和楊龍圖麞猿屏【宋蔡襄】

酬李公擇謝予贈範李猿獐【宋郭祥正】

題易元吉獐猿兩圖【宋範成大二首】

題獐猿圖【金黨懷英】

惠崇獐猿圖【元元好問】

畫猿【元劉因】

獐猿圖【元袁桷】

畫猿【元虞集】

孝猿圖【元程鉅夫】

題猿圖【元馬祖常】

題猿【元李祁】

猿鹿圖【元牟巘】

胡孫圖【元牟巘】

題山月猿圖【元僧恕中】

題周進士古木淸猿圖【明黃】

題水底猿捉月圖【明樊甫】

題畫【宋陳與義】

畫【金李純甫】

畫【元程鉅夫二首】

題畫【元楊載】

題畫【元李祁】

畫【元吳師道】

黃荃子母【明髙啟】

畫【明傅珪】

玉圖【明廖道南】

題畫【明張鳯翼】

題扇芙蓉【明祝允明】

禦定歷代題畫詩類卷一百目錄

欽定四庫全書

禦定歷代題畫詩類卷一百

獸類

題麟鳳圖

【宋】米芾

非篆非科璞已雕形容振振與蕭蕭曽因忠厚方周徳坐想訏謨覽舜韶漢徳已衰還應孽魯邦旣弱不爲妖虛齋自是驚人翫不勝雄狐逐怒雕

題異獸圖

【明】歸有光

昔年曽讀山海經所稱怪獸多異名仲尼刪書述禹貢九州無過萬里程榑木靑羌何以至伯益所疏疑非眞西旅厎貢召公懼作書訓誡尢諄諄周史獨著王會篇睢盱百怪來殊庭載筆或是誇卓犖傳久孰辯僞與誠𨿽然宇宙亦何盡環海之外皆生人陰陽變幻靡不有異物非異亦非神曽聞漢朝進扶拔唐時方貢來東旌壹角馬尾出絕壁緑毛忽向人間行近代所聞非孟浪往往史牒皆有徵今之畫者何所似毋乃誕謾不足憑

考古圖記豈必合任情意造皆成形畫狐似可作九尾赤首圜題隨丹靑嗚呼孰謂解衣盤礡稱良史不識騶牙與麟趾

題獅子搏虎圖

【明】王世貞

山君夜嘯山月迷當其所遇無衡蹄何來鬥尾靑狻猊萬木艸偃天爲低兩雄相值其一雌須防力盡气亦奪欲竄不竄足如紲哀嘑踣地地欲裂金精淪光夜深發身作狻猊掌中血君不見赤豹栗熊靡狐走爲麋鹿喜爾曹肉余行及爾風塵艸昧人自奇男兒墮地須知幾又不見李密未遇秦王時

縛虎圖

【宋】司馬光

孫生非畫師趣尙頗奇偉爲人少諧合不肯畜妻子時時入深山信足動百里蕭然坐盤石盡日曽不起精心忽有得縱筆何恢詭萬象皆自然神工相表裏流傳落人間萬金易寸紙君家縛虎圖用意尢精致𨿽云鎖紐牢觀者猶披靡昔聞劉綱妻制虎如犬豕系之牀腳間垂頭受鞭箠孫生儻未見畫此亦何理明知非世人羽化實不死願君他日歸置之成都市必有乘槎人庶幾能辯此

虎圖

【宋】王安石

壯哉非熊亦非防目光夾鏡當坐隅橫行妥尾不畏逐顧盼欲去仍躊躇卒然我見心爲動熟視稍稍摩其須固知畫者巧爲此此物安肯來庭除想當盤礡欲畫時睥睨眾史如庸奴神間意定始一埽功與造化論錙銖悲風颯颯吹黃蘆上有寒雀驚相呼槎枒死樹鳴老烏向之俛噣如哺雛山墻野壁黃昬後馮婦遙看亦下車

陰山畫虎圖

【宋】王安石

陰山健兒鞭鞚急走勢能追北風及逶迆一虎出馬前白羽橫穿更人立回旗倒防四邊動抽矢當前放蹄入爪牙蹭蹬不得施磧上流丹看來濕胡天朔漠殺气髙煙雲萬里埋弓刀穹廬無工可貎此漢使自解丹靑包堂上絹素開欲裂一見猶能動毛髮低徊使我思古人此地摶兵走戎羯禽逃獸遁亦蕭然豈若封疆今晏眠契丹弋獵漢耕作飛將自老南山邊還能射虎隨少年

題畫虎

【宋】樓鑰

一虎弭耳行一虎立而顧猛鷙乃天資亦爾相媚嫵媚嫵尙眈眈況復逢其怒吾聞宣城包今古稱獨步投老筆愈精爪牙利可怖方其欲畫時閉戶張綃素磨墨備丹彩飲酒至斗許解衣恣盤薄手足平地踞顧盼或騰拏窺之眞如虎投筆一揮成神全威不露此其眞是歟爲我振蓬戶藜藿將不采何止訧狐

和南山弟虎圖行

【宋】何夢桂

髙堂突兀生崇岡於菟眼電牙磨霜古言市虎人不信誰信挾一來座傍眾犬僵僕皃輩走猛士腰弩成蹶張老翁卒然亦驚怪便欲騎取參西皇乾坤沴气產尢物誰爲驅雷入神筆古樹蕭蕭風刁刁陰崖幽幽云墨墨橫行贔屓不畏人弄子庭除成穴窟藍田飲羽驚夜行今乃捋須當白日畫圖畫虎心自知觸目或疑猶喘息世間多少涪邨民毛爪未完心已易

題伯時畫揩癢虎

【宋】黃庭堅

猛虎肉醉初醒時偕摩苛癢風助威枯楠未覺艸先低木末應有行人知

題伊陽楊氏戲虎圖

【元】元好問

大斑哆笑口侵耳小斑蓄縮如乞憐戲鬭眞成兩勁敵發機誰在卞莊前

趙生水墨虎

【元】劉因

南山鬱鬱煙霧蒙北山落日薄幽叢先生眼花臂猶健聞虎有眞心愈雄聲弦寄目黃蘆東人言此是髙堂中仰天大笑出門去時危慘澹來悲風

趙邈齪伏虎圖行

【元】郝經

南山射虎曽得名壁上忽見令我驚何物敢爾來戶庭屢叱不動仍生獰畫師前身是山靈胸中有虎無丹靑老槲數筆平埽成殺气慘澹猛气橫頭顱半妥蹲孤城怒尾倒插蟠霜旌鐵須張磔疑有聲赤吻瀝血猶帶腥抱石欲臥伏欲騰爪入石角瞠不瞑寒電夾鏡騫兩睛四座凜凜陰風生威稜神采出典刑邈齪乃是金天精憶昔詩家杜少陵酷愛賦馬並賦鷹爲憐神俊故屢稱我今賦虎亦有徵要得猛士建太平坐令四海皆澄淸吁嗟擲筆還撫膺世間道路多棘荊倀鬼磨牙不可行

趙邈齪虎圖行

【元】王惲

巓崖老樹纒冰雪石觜枒杈橫積鐵北平山深林樾黑下𨿽有徑人迹滅眈眈老虎底許來抱石踞坐何雄哉目光夾鏡尾束胯百獸卻走潛風埃趙侯欲盡神妙功都著威稜阿堵中想當防礡噀墨時眾史縮手甘凡庸至今元气老不死神物所在纒陰風前年驅馬下靖邊崖東突起艸底眠腰間恨無鐵絲箭寢皮食肉空長嘆今朝過喜一嚼快熟視須頂爲摩編貨馴跖服暴戾息弭耳道義思拳拳主人愛玩中有謂遇事炳變通經權我聞漢家大獵阹冰天豸冠思賦長楊篇四方猛士今云合早晚龍旂到渭畋

畫虎圖【贈眞一

元先生】虞集

獵獵霜風木葉幹月明曽過越王山靑龍久待蟠仙鼎赤豹相呼守帝關終歲采芝茅阜曲丰年收谷杏林間誰家稚子能爲禦長與桃椎共往還

題黃敬申虎圖

【元】虞集

當時玉帳蜀云西坐嘯風生艸木低傳寫餘威千載外空山藜藿尙萋萋

題虎圖

【元】陳旅

於菟嘯林風怒生艸木瑟縮空山驚斧牙鑿齒新發硎去食田豕求西成伊昔報祭先嗇並誰復罵汝偸犧牲包生防礡圖金睛懸之髙堂气馮陵遊光野仲急遁形西阿執鉞神赫靈

題百禽噪虎圖

【元】張渥

短艸空山怒養威百禽驚噪向斜暉寢皮食肉堪憐處且喜將軍出獵稀

畫虎

【明】汪廣洋

虎爲百獸尊罔敢觸其怒惟有父子情臨行更相顧

虎引子圖

【明】王佐

嗟彼猛虎羣縱橫負隅穴眈眈勁气噴桓桓威武烈一嘯風木號兩眸電光掣惟有父子心相從復相挈

虎圖

【明】方孝孺

踴躍谷生風崢嶸百獸中豈知王者瑞足不履生虫

題虎

【明】周述

長松落落盤蒼龍下有猛虎來腥風雙瞳夾鏡懸秋月長嘯一聲山欲裂獨行眈眈勢莫當百獸辟易安敢嘗郡中賢侯今始遇昨夜分明渡江去

顧進士所藏畫虎

【明】王直

趙廉畫虎名天下好事求之不論價披圖忽然見此物坐臥𨿽殊貌閒暇岡頭樹緑風气涼下有流水聲浪浪蕭條古路絕行迹但見藜藿如人長深山麋鹿可充腹莫向田家取黃犢禍機一發戕爾軀豈若安常一身足

題李都督虎

【明】邱濬

陰雨颼颼振林木百獸魂飛艸中伏舉首爲旗尾作旌白晝橫行誰敢觸汝虎𨿽猛何如人愼勿夜逢李將軍將軍射石尙沒羽薄肉淺毛何足數

題畫虎

【明】劉溥

千山萬石日向晡啞啞老樹愁啼烏長途迢遞人絕迹奮躍只有黃於菟長風颼颼震林木百獸紛披望風伏霜牙凜凜摧萬夫金鏡瞳瞳射雙目饑來擇肉惟熊羆不更小取豺與貍田家黃犢要耕種又肯搏攫誇能爲如今天闕求守備蓋世雄威素稱異舉首爲城掉尾旌願保皇家千萬世

題虎圖

【明】程敏政

一嘯風生百艸枯陰霾消處見於菟眼中頗覺妖狐靜不道相看是畫圖

畫虎

【明】吳寛

是誰捉筆圖猛虎出山眈眈气尢怒便欲當前一扼之自笑書生不能武亂山西繞洞庭波山下爭傳虎迹多千年故事劉昆得何日偶然來渡河

題內苑蓄虎圖

【明】廖道南

禁籞金飇起山君气象雄飛熊緣有兆變豹迥相同錯落揺星彩熒煌閃電瞳誰從東觀地圖畫附眞龍

畫虎行

【明】陸燦

山人示我畫虎圖邀我爲作畫虎行我生城郭不識虎向來浪說眞無憑自從謫居傍夷落時驚夜嘯風生壑似聞行旅遭搏食往往白骨撐叢薄朝來擊鼓驅獵徒於菟中箭人讙呼兒童奔走我亦俱近前諦視摩其須初觀據地疑未死金睛熒熒吻血紫卻歸更與展圖看意態猙獰宛相似畫手爾何人誰遣爲此筆丹靑淺事何足問物理試思堪太息我聞太平世野獸恆避人吁嗟猛虎今爲羣渡河無復逢劉昆黃公赤刀倀鬼竊裴旻李廣俱澌滅書生徒手無寸鐵對畫空令雙眥裂還君畫爲君歌道上虎迹今轉多

題虎

【明】林景淸

壯哉負猛气文連舊斑雙睛夾明鏡據地當南山南山百獸不敢出逺近聞風心膽栗空林巡繞張雄威掉尾磨牙如待食一聲長嘯懾萬夫松梢靈驚相呼飛雲谷口日將暮大風颯颯吹黃蘆吁嗟惡性本可怕人有善心當感化君不見劉昆牧伯異政多負子曾看逺渡河

爲舟人萬氏題象圖

【明】張以寧

雪白雙牙云滿身日南萬里貢來馴逺方奇物眞堪畫卻是中州有鳳麟

黃精鹿

【宋】蘇軾

太華西南第幾峯落花流水自重重幽人只采黃精去不見靑山鹿養茸

右丞文獻公著色鹿圖

【元】元好問

野鹿標枝气象閒先皇頻歲赦秋山不妨右相丹靑筆時到霜林紫翠間

子和麋鹿圖

【元】元好問

白髮刁騷一禿翁塵埃無處避西風野麋山鹿平生伴惆悵相看是畫中

題小薛王畫鹿

【元】鄧文原

禮樂河間雅好儒曽陪校獵奉鑾輿晝長靈囿觀遊後政暇嘉賓燕集余蛺蝶圖工人去久騶虞詩好化行初宗藩翰墨畱珍賞憑仗相如賦子虛

畫鹿行

【明】許谷

古來寫鹿誰最賢耶律以後皆無傳吾鄕近推快園叟毫端物態俱天然快園野叟气豪蕩此圖全得山林象疑從靈囿翻然來走入君家錦堂上圃平開藥艸生靈泉倒瀉溪流淸溪邊跂跂似求侶艸畔甡甡如有聲野叟風流不可見彩筆見貽足珍玩霜毫豈羨芙蓉園銅牌未數宜春苑憐君自是全生者百年意興惟原野世路逃名不受羈云厓結伴寧相捨予本江南一散人悔將書劍誤風塵披圖便欲捐簪佩共采蘋蒿樂性眞

題易元吉畫麞

【宋】陳與義

紛紛騎馬塵及腹名利之窟爭馳逐眼明見此山中吏怪底吾廬有林谷雄雌相對目炯炯意閒不受榮與辱掇皮皆眞豈自知坐令貓犬羞奴僕我不是李衛公欺爾無魂規爾肉又不是曹將軍數肋射爾不遺鏃明牎無塵簾有香與爾共此春日長戲弄竹枝聊卒歲不羨晉宮車下羊

次韻三司蔡襄獐猿

【宋】趙忭

獐狎猿馴遂性情恍然疑不是丹靑豈憂夜獵林中去只欠秋吟月下聽舉目便同臨澗谷此身全恐寄郊坰山容野態窮微妙造化爭功六幅屏

觀易元吉獐猿圖歌

【宋】秦觀

參天老木相樛枝嵌空怪石銜靑漪兩猿上下一旁掛兩猿熟視蒼蛙疑蕭蕭叢竹山風吹海棠杜宇相因依下有兩獐從兩兒花餐艸囓含春嬉易老筆精湖海推畫意忘形形更奇解衣一埽神扶持他日自見猶嗟咨金錢百萬酒千鴟荊南將軍欣得之老禪豪取槖爲垂白晝掩門初許窺房櫳炯炯明冬曦榛叢羽革分毫釐殘編未終且歸讀歲暮有閒重借披

題胡處士猿麞圖

【宋】陳造

畫工神品今代無祁嶽一脈傳醉胡幾年傲睨不落筆乘興埽出赤縣圖今君所寶亦第一我疑神遇非有筆靑林紅葉晚未暝遙山逺水秋一色五猿踞石相因依兩猿掛樹松枝低仰睇側顧麞善疑其二行齒如不知昔人畫馬師廏馬畫山直付居山者野猿不馴麞易驚邈影渠能寫閒暇艸露空荒逺刀機卽今放麑誰氏子山蜂負毒不足憐盍貸蠨蛸畱報喜

和楊龍圖麞猿屏

【宋】蔡襄

畫莫難於工寫生麞猿移得上幽屏相逢平野初驚顧共向薰風適性靈引子晝遊新艸緑嘯羣時望故山靑可憐官省沈迷處每到中軒頓覺醒

酬李公擇謝予贈範李猿獐

【宋】郭祥正

黃麞雄領雌靑猿母抱子一落罝网中城市就生死不如畫圖上山深石泉美永無罝网憂精神自全耳愛之寫橫軸容易披案几動靜適自感物我忘表裏猶疑跳擲去毫端詎能止易生名獨擅斯人嗟往矣後來稱範李贈君君勿鄙縱令筆未妙猶勝負塗豕

題易元吉獐猿兩圖【二首

宋】範成大

擇食麕相喚無人意不驚猿啼雨動葉機熟兩忘情烏逐山公噪驚麕仰望疑春林無一事獝狘自生悲

題獐猿圖

【金】黨懷英

雲山空岡阜重槲葉半濕新霜紅溪猿得意適其適閒攀靜掛晴光中孤麕何從來寂歷野竹風舉頭相視不相測昂藏卻立如癡童鯤鵬負雲天斥鷃處蒿蓬萬生所樂自不同恝然胡爲之二虫

惠崇獐猿圖

【元】元好問

月嘯煙呼本不羣筆頭同是一溪云野情山態令人羨世路機關不似君

畫猿

【元】劉因

萬古西山只月明畫中依約曉猿鳴幽人未去深須聽一出世間無此聲

獐猿圖

【元】袁桷

細艸丰茸古洞斜柯歷落寒云信道乾坤消息端須類聚同羣

畫猿

【元】虞集

冷泉亭下呼常到巫峽舟中聽更愁老石枯藤還見汝因懷經處思悠悠

孝猿圖

【元】程鉅夫

三生石上性長存死別如何不斷魂開卷故人還滿眼此情今更不堪論

題猿圖

【元】馬祖常

江渚無來鴈山樊有宿猿秋髙盧橘熟巴月樹連邨

題猿

【元】李祁

冷泉亭上呼嫌少巫峽舟中聽厭多白髮老人宵夢短月明孤館柰君何

猿鹿圖

【元】牟巘

野鹿正周張猿投兩臂長由基方逞巧何似緫相忘

胡孫圖

【元】牟巘

山果包已盡充然兩嗛中雄雌自相命槲葉老秋風

題山月猿圖

【元】僧恕中

水中明月輪可翫不可覓獼猴徒自狂觸破寒潭碧

題周進士古木淸猿圖

【明】黃

昔從錦城來卻遇愁猿道千崖萬嶂不可聞此中哀怨令人老況是西江秋水來衝波逆折鳴風雷攀蘿涉水苦難度騰枝抱子俱縈回空林陰陰不知處前驚後呼若相語正當絕險淩夭梯攬轡聽來淚如雨君不見蠶叢開國通秦關六龍西幸仍躋攀猿聲鳥道有如此一爲長歌行路難

題水底猿捉月圖

【明】樊甫

漏板敲愁夜驚冷露井梧桐濕無影海風吹星消碧煙靑夭不見纖月懸嫦娥淚泣桂香死誰知魄沈水底巫猿激烈心欲飛便伸長手撈摸之夷神叱吒蛟龍怒翻倒滄海上天去

題畫

【宋】陳與義

碎身鷹犬慙何忍埋骨詩書事亦微霜落深林可終歲雄雌暖日莫忘機

畫

【金】李純甫

三窟言何鄙中林計未疎貧而長衣褐老矣不中書搗藥元無死忘蹄始見渠子皮今尙在遺像豈陶朱

畫

【元】程鉅夫

君王罷遊獵重徳不重射狡秋田中食粟得閒暇

畫

【元】程鉅夫

足撲速眼迷離嬌兒宛頸雌雄隨安知搗藥明月裏夜夜天零月如水

題畫【呈馬伯

元庸學士】楊載

姮娥乞與長生藥自可騰空入月中竊食艸間多利害饑鷹奮擊待秋風

題畫

【元】李祁

毛穎多年禿未更小牎題字苦難成何時會獵中山下拔取霜毫付管城

畫

【元】吳師道

孕靈廣寒府承寵中書署誰令秋水邊弄月淒風露

黃荃子母

【明】髙啟

陽坡日暖眼迷離芳艸春眠對兩兒誰道嫦娥曽作伴廣寒孤宿已多時

畫

【明】傅珪

搗藥年年住廣寒瓊漿時吸桂花丹何人最慕仙家景移取霜毛畫裏看

玉圖【爲許學士

明思仁題】廖道南

龍圖學士人中龍孤忠直气稱豪雄蛟螭蟠挐走雷電鸞鳳迥翥流云虹秋軒示我月宮霜毫雪質凝輝素搗藥眞調霞液丹含英似挹冰壺露玉宇何年種樹成桂枝繚繞桂花明仙娥舊住霄闕天使今棲銀漢京學士懸弧當夘歲昭陽單閼開祥瑞咸稱明眎玉衡精奎章壁緯人文賁嶽降還當東魯東星分危室地靈鐘岱宗秀結千巖雨瀛海濤驅萬里風朅來侍從蓬萊殿橫經講幄承淸燕彤管常從石室揮瑤篇屢向蘭臺撰誰雲天畢張虞羅指揮意象回鑾坡中山漫著昌黎傳潁水還憐永叔歌我爲君歌酌君酒維南有箕北有斗君歸持捧獻髙堂萊衣遐祝靈椿壽

題畫

【明】張鳳翼

不從東郭困韓盧亦任田中笑守株千載獨傳毛穎傳常畱姓字與人呼

題扇芙蓉

【明】祝允明

霜寒玉綫亂秋衣葉重花深艸气肥靈藥更無人肯餌素娥應道不如歸

禦定歷代題畫詩類卷一百

欽定四庫全書

禦定歷代題畫詩類卷一百一目錄

獸類

畫馬篇【唐髙適】

同鮮於洛陽於畢員外宅觀畫馬歌【唐髙適】梁司馬畫馬歌【唐顧況】

和叔盎畫馬次韻【宋蘇軾】

馬圖同裕之賦【金李純甫】

畫馬爲邢將軍賦【元元好問】

畫馬【元程鉅夫】

畫馬【元許有壬】

畫馬【元虞集二首】

畫馬【元範梈】

畫馬【元成廷珪】

題畫馬圖【元薩都拉】

畫馬【元張翥】

畫馬【元貢師泰】

題畫馬【元丁復】

題畫馬【元薛漢】

畫馬行【元吳萊】

題畫馬【元李祁】

畫馬歌【元戴良】

畫馬【元貢性之二首】

畫馬【元錢惟善】

題畫馬【元唐肅三首】

題馬【元屠性二首】

畫馬【元張庸】

題畫馬【明張以寜】

畫馬【明徐尊生】

題江陰侯杜安道宅畫馬【明陶安二首】

畫馬【明楊基】

畫馬【明徐賁三首】

畫馬【明許伯旅】

畫馬【明趙迪】

畫馬【明劉績二首】

題馬【明丘濬四首】

畫馬【明李東陽二首】

畫馬【明姚綸】

畫馬【明莊防】

畫馬【明蔣冕二首】

畫馬【明傅珪】

畫馬行【明鄭嶽】

題畫馬【明陳雷】

題馬【明王直】

題畫馬【明李堅】

題畫馬【明王景彰】

題畫馬【明僧妙聲四首】

題趙翰林唐馬【元陳基】

唐馬圖【元吳師道】

題唐馬圖【明王褒】

題唐人馬圖【明偶桓】

題畫唐馬【明溫勣】

唐馬圖【明倪敬】

題唐馬【明程敏政】

唐馬篇【明丘濬】

蕓牕集畫圖【宋何夢桂】

禦定歷代題畫詩類卷一百一目錄

欽定四庫全書

禦定歷代題畫詩類卷一百一

獸類

畫馬篇【同諸公宴睢陽李

唐太守各賦一物】髙適

君侯櫪上驄貌在丹靑中馬毛連錢蹄鐵色圖畫光輝驕玉勒馬行不動勢若來權奇蹴踏無塵埃感玆絕代稱妙手遂令談者不容口麒麟獨步自可珍駑駘萬匹知何有終未如他櫪上驄載華轂兮騁飛鴻荷君剪拂與君用一日千里如旋風

同鮮於洛陽於畢員外宅觀畫馬歌

【唐】髙適

知君愛鳴琴仍好千里馬永日恆思單父中有時心到宛城下遇客丹靑天下才白生胡雛控龍媒主人娛賓畫障開只言騏驥西極來半壁防勢不住滿堂風飄颯然度家僮愕視欲先鞭櫪馬驚嘶還屢顧始知物妙皆可憐燕昭市駿豈徒然縱令剪拂無所用猶勝駑駘

在眼前

梁司馬畫馬歌

【唐】顧況

畫精神畫筋骨一圖風瞥滅沒仰秣如上賀蘭山低頭欲飲長城窟此馬昂然獨出羣阿爺是龍飛入云黃沙枯磧無寸艸一日行過千里道展處把筆欲描時司馬一騧賽傾倒

和叔盎畫馬次韻

【宋】蘇軾

夭驥徳力備馬外龍麟中皇天不遣言兀與畫圖同駑駘飽官粟未受一洗空十駕均一至何事籋云風馬圖同裕之賦【韓筆定襄霍

金益之家物】李純甫

天馬飛來不苦難云屯萬騎開元間太平有象韓生筆曽見眞龍如此閒

畫馬【爲邢將

元軍賦】元好問

大宛城下戰骨滿駑駘入漢龍種藏將軍此紙何處得便覺房駟無光芒人中馬中兩勍敵夭門鴈門皆戰場並州父老應相望早晚旌旗上太行

畫馬

【元】程鉅夫

耳峻蹄髙目有隅肉鬉磊磈立奚奴承平誰用千金買空使閒人畫作圖

畫馬

【元】許有壬

惆悵孫陽世久無紛紛駑驥遂齊驅不教神物俱湮滅猶幸人間有畫圖

畫馬【二首

元】虞集

蕭條沙苑貳師還苜蓿秋風盡日閒白髮圉人曽習禦長鳴知是憶關山

虢國夫人學畫眉宮門催入許先馳春風十里聞薌澤新賜金鞍不受騎

畫馬

【元】範梈

一自房星下渥窪龍媒多在玉皇家赤毛灑血微生汗黑暈摶云整作花不待老能知失道固應來是涉流沙如今豈少眞神駿猶有丹靑紙上誇

畫馬

【元】成廷珪

圉人爭喜得驊驑撥入天閒早見收今日有誰憐駿骨西風沙苑蒺藜秋

題畫馬圖

【元】薩都拉

漢水揚波洗龍骨房星墮地天馬出四蹄蹀躞若流星兩耳尖修如削竹天閒十二連靑雲生長出入黃金門鼓鬃振尾恣偃仰食粟何以酧主恩豈堪碌碌同凡馬長鳴噴沫奚官怕入爲君王駕鼓車出爲將軍靜邊野將軍與爾同死生要令四海無戰爭千秋萬古歌太平

畫馬

【元】張翥

睿思殿中萬幾暇縹帶犀籖閱名畫君王愛此神駿姿筆勢不在韋韓下五云禦押手自封玉窠蟠屈宸篆紅百年重遭赤馬劫散落不逐兵塵空誰歟傳之能愛惜尺楮蕭蕭開古色驪騘玉面蹄踠白靑絲絡腦黃金勒風鬉半散頭怒側一團渥窪雲气墨緋衫圉郎控持直恐驕騰收不得向來南渡小朝廷虎視欲與金源爭蜀襄馬場能幾匹尙想按圖心膽傾只今萬里龍沙道遊牝千羣飽丰艸天閒上駟皆乘黃駑蹇紛紛世空老

畫馬

【元】貢師泰

漢家旌節渡流沙奪得戎王鐵喙騧天上白魚秋弄影月中夜生花九圖妙入將軍筆八駿神空阿母家獨控奚官更超絕長楸錦隊爛如霞

題畫馬【爲方逺

元上人賦】丁復

上人超世資脫然了無爲猶有愛馬癖或比道林支天馬由來出天池西大宛國乃有之房星寫神孕龍漦雄志倜儻精權奇飛行滅沒電莫追空塵畱煙不得窺月氐之夷那敢騎漢武逺慕穆天子欲隮昆崘遊具茨遣使先開玉關道鳳頸虎翼初就羈王良造父死已久當時不知馭者誰唐人爲馬置馬監奚官果是何物兒況復教之作馬舞跪拜起伏取笑娭伏仗能鳴輒引去俛首低摧靑絡絲欲從駑駘服轅下局促動遭箠策施非徒喪志失天性病骨瘦柴如宛錐所以韓幹爲畫肉不忍神駿成凋羸大漠茫茫天作屋饑齕飽臥驕且馳蒲梢蕭颯輕風度苜蓿參差新雨滋胡爲束縛對廝養長嘶無聲情內悲我豈伯樂知馬者意與馬類傷馬時自從眼前見此卷把軸起坐斂更披上人之意無乃爾笑絕長題畫馬詩

題畫馬

【元】薛漢

渥窪龍媒少人識世上駑駘日充斥班生畫馬畫兩匹駿骨雄姿殊未得赭袍烏幘坐奚官似出春風十二閒掩圖不語三太息我方垂耳鹽車間

畫馬行

【元】吳萊

涼秋八月霜皓皓白鴈驚飛散蓬葆川原蓄牧萬馬來揚鬛攢蹄齕枯艸漁陽突騎自有眞奚官翦拭傾城闉素絲結轡美無價繡罽披韉驕向人當塗奮擲森崛壯一旦紛騰入天仗父老東城接鬭雞胡兒內苑隨調象煌煌京洛鳴和鈴犇走萬里如流星筋力追風烏鵲厲精神噴霧蛟龍冥往年踴躍將一跨寂寞而今空見畫黃金鑄式猶崢嶸多少地上麒麟行

題畫馬

【元】李祁

玉面霜蹄汗血姿黃金髙價有誰知不嘶不動從羈絆記得彤庭立仗時

畫馬歌

【元】戴良

吾聞唐家有馬名胡驑寫入尺楮百千秋是何筆力妍且勁眼底飄飄盡龍性此馬曾經百戰來丰姿逸態何雄哉功成未受伏櫪惠愁對靑騾若相語隰公愛馬兼愛畫市以千金豈髙價流傳幾手到南荒夏贇兄弟今襲藏年深物化使我傷萬里驍騰苦無日徒遇伯樂與王良

畫馬【二首

元】貢性之

偃蹇龍駒不受羈貢來逺自渥窪西天閒立仗歸來晚猶向東風振鬛嘶

天閒牽出許【一作自】奚官飲罷春流未解鞍記得曽陪仙仗立五云深處隔花看

畫馬

【元】錢惟善

西風弄影四蹄霜背有連錢匹練光神駿何曽受羈馽蕭蕭想見華山陽

題畫馬【三首

元】唐肅

曽充天廏浴天池太僕尋常不敢騎金粟堆荒松柏老鳳頭猶絡舊靑絲

四十萬中新選得拳毛一色郁金黃在前正立教牽過不賜岐王定薛王

金池春水勝湯泉浴罷雙龍乍試鞭明日君王獵西苑勅教都被紫駝韉

題馬【二首

元】屠性

渥窪神水與夭通汗血淋漓帶赤騣明日甘泉祠泰畤和鑾聲在五雲中

曉來疎雨過沙堤振迅先聞栁外嘶不是圉人調未習臨流怕濕錦障泥

畫馬

【元】張庸

年少奚官緑綺裘憶曽何處鞚驊驑半堤艸色連鐘阜數防桃花出禦溝

題畫馬

【明】張以寧

滿身云濕出滇河九折羊腸抹電過天廏飛龍今百萬盡渠飽臥夕陽坡

畫馬

【明】徐尊生

白馬披朱韉牽來過禦前憶曽何處見金水小橋邊題江陰侯杜安道宅畫馬【二首明】陶安

洗罷桃花浪暖時羣空冀北見權奇五花云濕靑絲鞚百戰功成不自知

房宿何年寓世間四蹄踣鐵度天山沙場酣戰誇神駿奏凱歸來十二閒

畫馬

【明】楊基

古人畫馬如畫竹貴在蕭蕭去凡俗骨欲權奇尾欲輕不用丰鬃與多肉當時精妙稱曹霸人與驊驑意俱化信筆爲之自有神忘卻龍媒是圖畫此馬滿身花作團大宛三日到長安若教引見南薰殿應賜殷紅瑪瑙盤

畫馬【三首

明】徐賁

拳毛零落暗塵埃何似春風立仗回當日外畨初進奉不知傳勅賜誰來

親曽調馬動天顏看徧東風十二閒今日寫眞圖畫裏一雙龍駿在人間

立仗歸來出禦堤圉官爲解錦障泥春流芳艸無人渡得向東風自在嘶

畫馬

【明】許伯旅

曹韓畫馬久絕筆近代狀者多駑駘毫端不得千古意孰識世有眞龍媒圖中此馬何所似人言昔產余吾水一聞髙價傾千金更覺雄心少千里雙瞳爍電筋權奇索不可系何言笞變化應隨霹靂去死生或與英雄期涓人買骨吁可怪漢武勞師動橫潰豈知神物在人間驪黃迥出天機外我生愛馬癖莫醫眼見畫圖神欲飛滎河眞種當可致西扳弱水扶桑歸

畫馬

【明】趙迪

塞北胡兒鞚驌驦豈知夭廏有乘黃春風馳道花如錦玉勒驕嘶出建章

畫馬【二首

明】劉績

曽蹴交河度黑山霜蹄颯颯汗斑斑如今四海無徵戰老向春風十二閒

雙駒汗血已斑斑蹀躞春風意態閒聞道千金求駿骨不應龍種在人間

題馬【四首

明】丘濬

天生駿骨異尋常午夜房星照地光冀北隴西搜索徧歸來內苑有飛黃

俗眼紛紛看畫圖不求神气論形軀世間不獨孫陽少韓幹江都今也無

追風逐電去如飛奮迅長鳴不受覊莫向人前誇駿骨將軍偏不喜烏騅

冀北由來是馬鄕尋常十匹九飛黃不知地產隨時變剛把凡胎詫作良

畫馬【二首

明】李東陽

健馬奔泉如渴虹活馬浴水如遊龍竦身作勢蹴厚地仰首噴沬生長風倦思滚塵癢磨樹似是馬身通馬語莫將意態問丹靑天機正在忘言處

前馬奔騰後馬逐沙苑東來曲江曲相遭意气兩不平踏盡長堤春艸緑奚官一騎髙如山金鐶玉勒聲會呼羣駿出雲霧同立春風十二閒

畫馬

【明】姚綸

何年來駿骨畫史貌能眞千里電一掣五花云滿身香塵金穀道靑艸玉關春獨立渾無侶長鳴似向人

畫馬

【明】莊防

野艸寒風捲雪幹病軀斜閣瘦欄幹相逢芻豆人間者誰把行天步驟看

畫馬【二首

明】蔣冕

千金駿骨本空羣一入天閒更絕塵元狩樂歌今不作松陰空老渥窪身

來如奔電去如風百萬駑駘一洗空誰遣時淸烽燧熄朝朝覊束栁陰中

畫馬

【明】傅珪

霜蹄汗血勒朱幩老气曽空冀北羣此日天閒聊縱目分明个个五花文

畫馬行

【明】鄭嶽

房星耿耿明碧落神駒墮地走沙漠天閒秣飼列奚官逸气俛就靑絲絡古來神駿豈易畜遺貌至今動人目硉矹爭看骨格奇人間萬馬徒多肉汗血染成五色紋碧蹄髙踏秋空云蹀躞嘶鳴神彩溢此圖疑出曹將軍渥窪異產今寂寞世無伯樂何由識但收遺骨破千金不用按圖逺相索

題畫馬

【明】陳雷

赭袍烏帽立奚官牽出春風十二閒不屬丹靑傳寫妙龍媒何得至人間

題馬

【明】王直

鳳臆龍鬐世不多春風飽食玉山禾升中自是明時事岱嶽雲亭想一過

題畫馬

【明】李堅

九原難喚孫陽起天閒龍種沈窪水是誰傳此千里神逸態英姿酷憐似世情貴耳多賤目葉公龍癖紛相屬眼前駿骨疇能知幅縑尺素爭誇毗還君此畫三嘆息物情好惡元無的

題畫馬

【明】王景彰

天上房星燭地寒故教駿骨落人間如今紙上空形影苦憶秋風十二閒

題畫馬【四首

明】僧妙聲

眞龍矯矯空大羣奚官牽來气若云黃金骨法頗淸峻畫者似是曹將軍駑駘髙驤飽芻粟白駒轅下傷局促方今相者多舉肥莫畫權奇須畫肉

畫師胸中有全馬三馬斯須生筆下中有一匹玉花驄似是西來大宛者不羣不食意气豪羞與二馬同凢槽使我見畫三太息於今誰是九方臯

皎皎白馬白於練首如渴烏目如電天閒騏驎人不見畫師爲我開生面圉人牽浴定昆池落花滿地驕不嘶靑絲絡頭無一丈挽住萬里昆侖蹄

前朝王孫善畫馬筆迹不在曹韓下君看榻上玉花騘風骨權奇絕瀟灑卻憶至元全盛時四十萬匹皆吾師崇天門下宣入貢太僕牽來親見之李君愛馬人莫比意气相期論萬里千金買得眞驊驑早晚騎之見天子

題趙翰林唐馬

【元】陳基

王孫昔侍金鑾殿親見天街進馬來貌得權奇大宛種解敎人世識龍媒

唐馬圖

【元】吳師道

飽食天閒逸气生只愁立仗誤長鳴靑絲挽入奚官手俛首何妨逐隊行

題唐馬圖

【明】王褒

錦韉金鐸舞傾杯驛路相傳換馬臺零落黃塵鼙鼓歇只從圖畫識龍媒

題唐人馬圖

【明】偶桓

內廐多龍馬奚官晚更調獨矜紅叱撥老气壓天驕

題畫唐馬

【明】溫勣

苜蓿含花艸露斑奚奴擾擾出沙灣塵飛大夏三千里泥滿東風十二閒直內銅符初上繳徵西鐵甲未東還可憐絕代賢王手少畫漁陽阿山

唐馬圖

【明】倪敬

房精墜地雲气黑龍媒貢自那耆國英風颯爽生天閒白玉鳴珂紫金勒石防幹外艸茸茸一聲嘶斷落花風只今萬乘巡遊少立盡芭蕉日影紅

題唐馬

【明】程敏政

靑靑苜蓿長初齊十二天閒望不迷楊栁一株沙苑道奚官來試驌驦蹄

唐馬篇

【明】丘濬

開元考牧千百羣谷量色別如錦云金覊繡韉盛裝飾新水香萁調息勻縱橫六印帶官字牽出長街多意气奚奴屏息不敢騎路人斂迹遙回避昂頭髙步踏軟塵倐來倐往如有神四海風塵那敢動鐵騎奮迅應無倫漁陽鼙鼓一朝起四十萬匹駢頭死獨餘一匹眞乘黃負載君王蜀山裏蜀山西去棧道危此時郎當將語誰張郎不來哥舒去獨乘千里將安之九折阪頭泥汨汨據鞍穩坐伊誰力平時飼防非不多逐艸奔泉各南北古來良驥惟稱徳一匹勝如千萬匹今觀此畫殊不凢天骨開張森獨立豈是三郎舊所乘錄功別養當時平詔令畫史爲圖形千年神駿還如生我一見之心神驚何當房宿重降精再使麒麟地上行

蕓牎集畫圖

【宋】何夢桂

天馬不生韓幹死雀白翎毛落蒿裏虎頭妙筆夜通靈主爵郎中修畫史楊君畫眼空四海賸把金奩貯奇詭【原本闕二字】牧馬邊艸秋一騎一縱驊與驑阿誰靑騘嚼金勒拔劍奔逐髥怒虯提弓空捍鳴鏑盡塵沙滿耳風颼颼篔簹谷中一梢出冷蕊相看冰雪骨葵花二色空爭妍沒骨丹靑輸水墨猿猱兩兩雄顧雌獐鼠伎伎母趁兒水禽並下照秋水足踏枯荷浸漣漪人間淸景能幾許野馬戰場只尺咫蕓牎一幅水沈煙俯仰乾坤千古意

禦定歷代題畫詩類卷一百一

欽定四庫全書

禦定歷代題畫詩類卷一百二目錄

獸類

八駿圖【唐杜荀鶴】

八駿圖【唐羅隱】

觀八駿圖【唐劉義】

八駿圖詩【唐元稹】

題八馬圖【宋範浚】

八駿圖【元吳澄】

八駿圖【元虞集】

姚少師所藏八駿圖【明曽棨】

趙松雪八駿圖【明王澤】

獨駿圖【明毛直方】

書韓幹二馬【宋蘇軾】

韓幹二馬【宋蘇轍】

題兩馬圖【宋晁說之】

李龍眠二駿圖【元王惲四首】

二馬圖【元王惲】

題二馬圖【元貢師泰】

題二馬圖【元陳基】

題二馬圖【元張天英二首】

二馬圖【明張以寧】

雙馭圖【明張羽】

二馬圖【明姚綬】

二馬圖【明吳寛】

題趙文敏畫兩馬行【明王世貞】

韓幹三馬【宋蘇轍】

詠李伯時摹韓幹三馬【宋黃庭堅】

題李早女眞三馬扇頭【元張翥】

三馬圖【元陳旅二首】

題開元三馬圖【元胡長孺】

題唐申王三駿圖【元丁鶴年】

題四馬圖【元薛漢】

唐人四馬捲【元宋無四首】

題伯時畫溫溪心等貢五馬【宋陳與義】

題李伯時畫五馬圖【元戴良】

宋學士所藏五馬圖【元程鉅夫】

五馬圖【元王冕】

集杜句題五馬圖【元韓性】

五馬圖【明鐂師邵】

題五馬圖【明李曄】

李判官五馬圖【明羅泰】

五馬圖歌【明李維楨】

趙承旨天閒五馬圖歌【明王世貞】

題五馬浴川圖【明陳敬宗】

題方起莘五馬圖【明唐桂芳】

五馬圖歌【明顧璘】

題昭陵六馬圖【元陳基】

任月山七馬飲飼圖【明吳寛】

明皇九馬圖【宋劉子翚】

九馬圖【元袁桷】

題月山公九馬圖手卷【元楊維禎】

任月山九馬圖【明吳寛】

題韋偃十馬圖【元王惲二首】

吳興趙子昂十馬圖【元虞集】

題髙麗行看子【宋樓鑰二首】

題章存誠十三馬圖【元傅若金】

韓幹十四馬【宋蘓軾】

題趙松雪三十九馬圖【明曽棨】

五十匹馬圖【明沈周】

禦定歷代題畫詩類卷一百二目錄

欽定四庫全書

禦定歷代題畫詩類卷一百二

獸類

八駿圖

【唐】杜荀鶴

丹雘傳眞未得眞那知筋骨與精神秖令試駿憑毛色騄耳驊驑賺殺人

八駿圖

【唐】羅隱

穆滿當年物外程電腰風腳一何輕如今縱有驊驑在不得長鞭不肯行

觀八駿圖

【唐】劉義

穆王八駿走不歇海外去尋長日月五云望斷阿母宮歸來落得新白髮

八駿圖詩【有序

唐】元稹

良馬無世無之然而終不得與八駿並名何也吾聞八駿日行三萬里夫車行三萬里而無毀輪壊轅之患蓋神車也人行三萬里而無防精褫魄之患亦人

之神也無是三神而得是八馬乃破車掣禦躓人之乘也世焉用之今夫畫古者畫馬而不畫車馭不畫所以乘馬者是不知夫古者也余因作詩以辧之

穆滿志空闊將行九州野神馭四來歸天與八駿馬龍種無凡性龍行無暫捨朝辭扶桑底暮宿昆侖下鼻息吼春雷蹄聲裂寒瓦尾掉滄波黒汗染白雲赭華輈本修密翠蓋尙妍冶禦者腕不移乘者寐不假車無輪扁斵轡無王良把𨿽有萬駿來誰是敢騎者

題八馬圖

【宋】範浚

何年畫工搦毛錐貌此八馬恣權奇靑絲絡頭十二蹄調柔意態行愉怡五馬放浪無維羈或齕或望仍回嘶一牧牽鞚一牧騎制度髣髴唐巾衣不知此馬生何時昔周穆王逺遊嬉駕跨八駿驅東西髙升昆侖躡瑤池驑騄驥羲勞飛馳日走萬里無停騑興元唐家危累棊百弮僅脫朱泚圍黃屋進狩懷光追八馬入谷七馬疲筋攣肉綻行人悲兩者資世皆顚羸虛名何有千載垂空得傳記流歌詩未知此馬閒猶夷牧坰不受鞭策威不踣險逺安無危泉甘艸薦足自肥安用號駿稱云騅嗟哉畫意誰能知

八駿圖

【元】吳澄

陰山鐵騎幾千匹雨鬛霜蹄神鬼出風馳云合暗中州蹂盡東賓西餞日豈皆騕褭與蜚黃拓土開基功第一忽於紙上見八駿穆滿所乘最超逸如今巳死骨亦朽漫向毫端趁毛質當時造禦天上藝僅到瑤池王母室莫雪霏霏黃竹歌日行三萬竟如何逢時莫問才髙下只與論功孰少多

八駿圖

【元】虞集

瑤池積雪與天平西極空聞八駿名玉殿重來人世換蕭蕭苜蓿漢宮城

姚少師所藏八駿圖

【眀】曾棨

周家八馬如飛電夙昔傳聞今始見銳耳雙分秋竹批拳毛一片桃花旋肉騣疊聳髙崔嵬權奇如此眞龍媒霜蹄試蹋層冰裂駿尾欲掉長飇回瑤池宴罷歸來早絡月羈金照京鎬紫鞚飛時逐落花雕鞍解處眠芳艸由來駿骨健且馴弄影驕嘶不動塵有時渴飲天津水五色照見波粼粼圉官騎來難久駐飲向春流最深處珠銜寶勒不敢疎直恐飛騰化龍去古來善畫韋與韓此畫豈同凡馬看人間造次不可得苜蓿秋深煙雨寒

趙松雪八駿圖

【明】王澤

趙家王孫擅好書更復畫馬如江都嘗從玉堂罷春直慣冩天馬隨監奴馬來西宛龍八尺勢或怒驚如鵲立似疑初浴滎河波身上龍紋五花濕王孫寫駿不寫形運思巳入天機精都將臨池古書法落筆一掃千人驚今逢此圖乃八匹老我見之惟嘆息人間駑駘漫紛紜天上龍紋誰購得憶昨八駿登瑤池昆侖萬里天西陲風行電邁景恍惚翠蕤不動天王旗古來八駿𨿽巳矣房星在天還不死雄姿伏櫪世豈無胡乃惟稱穆天子

獨駿圖

【元】毛直方

連天苜蓿靑茫茫鹽車鼓車紛道傍獨駿汗血不可當權奇倜儻晦若藏五之六之無畱良如此獨步何堂堂日三品豆愼所甞天閒逸气誰能量一尺之箠五尺韁了與轡絡倶相忘太僕禦直儼冠裳庭前榻上婉淸揚有詔有詔且勿忙一洗凡馬鑾鏘鏘我觀此圖筆意長欲言尙寄田子方

書韓幹二馬

【宋】蘓軾

赤髯碧眼老鮮卑回策如縈獨善騎赭白紫驑俱絕世馬中嶽湛有妍姿

韓幹二馬

【宋】蘓轍

玉帶胡奴騎且牽銀騣白鼻兩爭先八方龍種知何數乞與岐邠並錦韉

題兩馬圖

【宋】晁說之

前馬去駸駸年少意有餘後馬追馳驟喘殺肥髯奴

李龍眠二駿圖

【元】王惲

突嚙相忘絡腦羈沙平春靜艸淒迷後人莫作丹靑看特爲南華釋馬蹄

遼夏尋盟靜塞塵駉駉歸逸華山云當時騋牝三千匹辦與龍眠策畫勲

跋龍眠二駿圖【二首

元】王惲

玉塞沙平苜蓿繁渥窪春水泛晴瀾幾時扈從長楊獵一片紅雲拂繡鞍

漢家天子狩陰山萬馬憑淩汗血殷早晚華陽春艸地駪駪得似畫圖間

二馬圖

【元】王惲

振鬛長鳴萬馬瘖肯敎閒損絡頭金多應縱駕華淸去飛過宮前禦柳陰

題二馬圖

【元】貢師泰

鐵喙騧連錢驄何年墮影江水中蒲梢西來八尺龍天閒十二爲爾空五花云錦吹東風

題二馬圖

【元】陳基

一種權奇產渥窪暖風晴日過平沙尋常不敢施鞍鞲知是君王白鼻騧

題二馬圖【二首

元】張天英

奚官浴馬試與騎一匹受鞍一匹嘶房星之精四飛去昭陵風雨夜淒淒

沙陀義兒禦兩馬正從梁晉爭天下惜哉不見夾寨破楊五功名竟獨跨

二馬圖

【眀】張以寧

艸軟沙平日暖天相摩相倚最相憐無端走上長楸道噴玉爭先掣電邊

雙馭圖

【明】張羽

內官妝束樣能齊宛洛春風信馬蹄共說放朝無一事看花直到夾城西

二馬圖

【明】姚綬

圉人牽來馬二種黃白紫驑气驍勇一朝貢獻入天閒呈之大廷沐天寵玉河雨晴春水滿卸鞍浴罷東風暖牽還雙控尙不騎金隄芳艸靑猶短靑靑艸短非田野此馬非伏鹽車者世無伯樂價誰增那似王孫畫中寫曹韓巳久何可作古法相傳只如昨化龍猶恐乘長風松雪齋前去揮霍君不見房星光墮渥窪水絕世神駒定飛起

二馬圖

【明】吳寛

紫驑嘶逐玉花驄曾是沙塲百戰功今日奚官重翦拂落花芳艸灞陵東

題趙文敏畫兩馬行

【明】王世貞

後馬斑黃前馬黒兩馬八蹄如雪白前人衫緋後人碧後人上馬如上壁前人回首頓其轡後馬蹄驕欲前逝一躍雙爭日月輪齊驅競吐風雲气吳興筆底蟠權奇前身伯樂眞馬師飲齕立臥皆天姿我聞南人使船如使馬胡不畫一小艇淩漣漪吁嗟嗟龍種骨立天西陲

韓幹三馬

【宋】蘓轍

老馬側立鬉尾垂禦者髙拱持靑絲心知後馬有爭意兩耳微起如立錐中馬直視翹右足眼光巳動心先馳僕夫旋作奔佚想右手正控黃金羈雄姿駿發最後馬回身奮鬛眞權奇圉人頓轡屹山立未聽決驟爭雄雌物生先後亦偶爾有心何者能忘之畫師韓幹豈知道畫馬不獨畫馬皮畫出三馬腹中事似欲譏世人莫知伯時一見笑不語告我韓幹非畫師

詠李伯時畫韓幹三馬【次蘓子由韻簡伯時兼寄李徳素】

【宋】黃庭堅

太史瑣窻雲雨垂試開三馬拂蛛絲李侯寫形韓漧墨自有筆如沙畫錐絕塵超日精爽若失其一望路馳馬官不語臂指揮乃知仗下非新羈吾嘗觀覽在坰馬駑駘成列無權奇緬懷胡沙英妙質一雄可將十萬雌決非廝養所成就天驥生駒人得之千金市骨今何有士或不值五羖皮李侯畫隱百寮底初不自期人誤知戲弄丹靑聊卒歳身如閱世老襌師

題李早女眞三馬扇頭

【元】張翥

金源六葉全盛年明昌正似宣和前寶書玉軸充內府時以李早當龍眠想當畫院供奉日飽閱天閒萬奇骨等閒遊墨落宮扇駿气淩風欲超忽霧鬛風鬉剪剔新郎君標格玉爲人四帶紗巾繡衣領醉鞭蹋盡燕臺春一聲白鴈黃河莫豈料徵蹄竟南渡回首西風障戰塵女仙空抱琵琶去

三馬圖【二首

元】陳旅

豹股龍膺百戰餘淩煙長櫑載璠璵時平不出橫門道願爲君王駕鼔車

郊原春艸緑防茸三馬蕭蕭柳外風曹霸當年眞絕技只描閶闔玉花驄

題開元三馬圖

【元】胡長孺

牧馬極盛開元中上閒十二皆遊龍時平千里不自效嘶聲脫吻生悲風流傳八駿苦詭怪樂歌天馬徒能工豈如杜句曹韓畫流雲飛電玉花驄吟詩展捲何獨此未可與此爭先雄重瞳玉色五百載階榻相向將無同誰人臨摹得髙意印章彷佛龍眠公但存大略見神駿未傅五彩分風鬉俯仰布置號進槀圖成欲上明光宮安定王孫固英物錦標象軸畱其蹤願言藏襲不浪出駿骨隱隱驚盲聾秖今駑駘厭芻豆鹽車未贖汗溝紅

題唐申王三駿圖

【元】丁鶴年

三駿英英出渥窪太平芻束飽天家誰知百戰平河北汗血功歸獅子花

題四馬圖

【元】薛漢

世上駑駘凡目秖今誰識馬中龍昂頭振鬣長鳴處似向秋風訴未逢

唐人四馬捲【四首

元】宋無

金銜初脫齒新齊蹄玉無聲赤汗微昨日杏園春宴罷滿身紅雨帶花歸

簇仗回來玉勒閒黃門牽向落花間君王不愛長楊獵嘶入春風十二閒

霜蹄蹋月早朝回尾弄紅絲拂紫苔日暖龍池初洗罷尙方聞進禦鞍來

太僕新調試錦韉九重日色照連錢春來興慶池邊路偏稱宮中軟玉鞭

題伯時畫溫溪心等貢五馬

【宋】陳與義

漠漠河西塵幾重年來畫馬亦難逢題詩記著今朝事同看聫翩五匹龍

題李伯時畫五馬圖

【元】戴良

嗚呼良馬不世出今人但尋李侯筆五龍忽墮白雲鄕海角孤臣看自失太平天子開明堂前驅麒麟後鸞凰當時此馬來萬里想見顧盼生風霜龍眠老仙亦如此揮毫談笑羣公里官閒祿飽少塵埃霧閣云窻天上起風流轉眼余山河人間荊棘何其多臨風捲圖三太息此馬今存知柰何

宋學士所藏五馬圖

【元】程鉅夫

朝飲幽並暮秣吳龍膺鳳眘紫方矑承平得此寧無用可惜人間只畫圖

五馬圖

【元】王冕

太僕濟濟唐衣冠五馬不著黃金鞍飲流系樹各有適未許便作駑駘看鬣蕭蕭緑云聳噴沫長鳴山嶽動世無伯樂肉眼癡那識渥窪千里種官家去年搜駿良有馬盡拘歸監坊遂令天下气凋防驢騾馲爭騰驤只今康衢無馬迹得見畫圖差可識畫圖畫圖柰爾何撫幾爲之三嘆息

集杜句題五馬圖

【元】韓性

使君五馬一馬驄聲價歘然來向東飛電流云絕瀟灑迥立閶闔生長風肉鬉磊塊連錢動大宛立仗靑絲鞚不須對此成嘆嗟古來才大難爲用

五馬圖

【明】鐂師邵

渥窪水中座龍馬房星之精自天下星奔電掣勢莫當豈比尋常駕轅者竹批峻耳鐵作蹄雄姿颯沓精權奇日行三萬等歷塊未許八駿相追隨今觀此圖凡五匹畫史經營各臻極就中一匹是眞龍異質殊形人莫識滄溟气含雲霧涼蹴齧顧盼思騰驤神奇變化在頃刻素壁髙堂安可常

題五馬圖

【明】李曄

開元四十萬匹馬誰是超然出羣者曹韓筆力非不工須信眞龍最難寫眞龍只有拳毛騧太宗騎此開唐家雄姿猛气世無敵當年識者久嘆嗟吳興公子畫五匹滿眼風雲起蕭瑟一匹玉花齧且驕一匹飛黃甚飄逸駮文殊者一匹雄一匹紫電奔長虹中央正立一匹胡靑驄遂令四馬皆下風想見承華春苜蓿此馬由來字天育殷紅盤袍帽紋縠奚官杖策來監牧花萼樓前風日遲五王宴罷何逶迆乃知畫師用心苦俟我落筆題新詩

李判府五馬圖

【明】羅泰

黃堂時並駕紫陌事驅馳導從歸來晚奚官控秣時騰身思渥水弄景憶瑤池西上還家日應辭白玉羈

五馬圖歌【有序

明】李維楨

漢太守四馬加秩中二千石乃右驂故以五馬爲貴今州在郡下守州者遂稱五馬大夫矣陳生拜鹽官秩與州守等客以五馬圖贈屬余爲歌

神龍遊戲下滇池池波鼎沸半龍漦化作龍駒五汗血雄風閃電相追隨誰爲羈馽來燕市燕市黃金臺巳矣低垂兩耳駕鹽車畫熊朱轓不得使驤首景光懸匹練驕嘶意气騰千里君不見司馬相如蜀貲郎長吏前驅謝鴈行當其困阨酒壚間但有犢鼻無驌驦相士失貧相馬瘦世人但知牝牡與驪黃一朝邂逅九方臯目爲丞相頭爲王九逸八駿在天閒二千石粟安足嘗

趙承旨天閒五馬圖歌

【明】王世貞

吾聞天子之乘有六馬五馬無乃諸王侯飛黃一骨立天仗玆者廿足閒淸秋有金不敢將絡頭奚官屛立气致柔玉毫如霜落勁刷俶儻暫攝歸優遊銀槽苜蓿露不收緑波溢吻芬錦鞲懸蠶齒戛快自酬宛如雙虹籋云浮功成身貴人不知奉車驂乘白玉墀君王縱復日三顧此足敢忘追咸池吳興學士曹韓師冩出蹀躞千金姿得非飲至平南時數百萬匹皆權奇嗚呼渥窪之種悲不悲眞龍卻走陰山陲

題五馬浴川圖

【明】陳敬宗

翩翩天廏五龍媒太液池中浴未回身散玉花云影動日流星彩鏡光開負圖似向滎河出孕質疑從渥水來明日彤墀齊立仗總承恩澤下蓬萊

題方起莘五馬圖

【明】唐桂芳

徐君平生愛馬癖往往畫手稱無敵百年物化形影存流落生綃總陳迹今看五馬各異色兩匹驪黃一匹白一匹翠刷云滿身一匹虹奔汗流血奚官亦復可憐人笑拂靑絲事羈靮就中誰解驍騰姿背立如龍俄八尺不踶不齧有餘閒回視神光恍相射得非念同槽櫪悲禦者非人常乏食低頭帖耳或內傷十二閒中推第一而今蹭蹬老可欺空伴駑駘無賞識嗚呼不幸世運遭囏虞豈比唐時太平日牽來錦繡動成羣玉鞍未卸黃金勒丹墀晝靜柳陰移一防花飛墮香雪毛仲也是廏養兒嫁女傳宣出宮掖宮掖慣聽鼓節聲敎舞銜杯增戲劇酒狂大叫問梅花何似龔黃二千石

五馬圖歌【贈鄭

明紹興】顧璘

畫圖五馬云錦文誰其有者鄭使君房星降靈渥窪裂龍種邁出駑駘羣金河蹴蹋精爽振玉珂脫落權奇分使君人異馬亦異气槪萬里含風雲四明美政那可狀閭井小兒知禮讓風化渾期太古前功名特出諸侯上昨乘此馬朝王正錦韉光照長安城天閒緑駬盈萬匹此馬一過人皆驚鄭君五馬眞絕奇鹽車局促將何爲穆王正要追風足報爾王良伯樂知

題昭陵六馬圖

【元】陳基

秦王六馬一何驍生死同心鄂與褒酣戰毎將戈止日並驅長使血生毛流傳弟子初名漧服事將軍老姓曹貌得眞龍九重上昭陵刻石世同髙

任月山七馬飲飼圖

【明】吳寛

一馬初飲泉三馬共嚙艸二馬欲飲一未嚙七馬縶維俱櫪皁圉人飲飼亦良苦莝艸汲泉須美好驅馳正用千里力不使爾渇使爾飽爾如無用卻徒然天閒肥馬云錦連

明皇九馬圖

【宋】劉子翚

書生兀兀園不窺見馬豈辧驑與騅開圖九駿立突兀摸索知是眞龍兒奔雷蹴蹋原野動曳練慘錯風沙隨華纓金絡豈不好矯首奮迅那容羈吾聞取驥如擇士競愛妥帖驚權奇士懷倜儻眾論斥馬有顦顇羣駑欺六閒豢養固恩厚橫气摧折常鳴悲丹靑儻不逢妙手萬世豈識眞龍姿因思中原政格鬭鐵騎倏忽銀山移著鞭安得致此物掩畫四顧徒歔欷

九馬圖

【元】袁桷

九衢塵沸各低頭水暗荒陂得自由矯首天池欲歸去乘風緩從玉皇遊

題月山公九馬圖手卷【爲任伯溫元賦有序】楊維楨

任公月山九馬圖一卷馬官控而立者二渇飲者二赴飲者一共櫪秣者二立而昂首回顧者二昔韓幹善畫馬實出曹將軍霸唐之畫馬稱曹韓而杜子美評曰幹惟畫肉不畫骨則幹猶未暇入曹將軍室也今公所畫法備而神完使在開元間未知與霸孰先後豈獨方駕幹而巳哉其孫士珪出卷求餘言故爲賦捲尾

任公一生多馬癖松雪畫馬稱同時巳知筆意有獨得天育萬騎皆吾師房精夜墮池水黒龍出池中飛霹靂圖中九馬气俱王都防靑驄尢第一一馬飲水水有聲兩馬齕艸風雨生其餘五馬盡奇骨蠻煙洗盡桃花明君不見佛郎獻馬七度洋朝發流沙夕明光任公承旨寫神駿妙筆不數江都王任公一化那可復後生畫馬空多肉此圖此馬無人看黃金臺髙春艸緑

任月山九馬圖

【明】吳寛

前元畫馬任月山九馬意態皆天閒開圖似具方臯眼不在驪黃牝牡間日午歸來千里道渴者飲泉饑齕艸風前汗血流未幹仍見雙蹄騰櫪皁曹韓巳遠圖有無猶賴杜老詩如圖慨予何以慰馬癖空對騄駬並騊駼唐家自得王毛仲一時下乘千金重此圖捲卻勿浪開旅獒日日宜蒙誦

題韋偃十馬圖【二首

元】王惲

浮深角壯恣遊嬉沙苑春風碧艸齊聞說紫宸初立仗內家正要不鳴嘶

國初鞍馬說江都今見韋侯十駿圖獨愛少陵忠義气艱危安得濟時需

吳興趙子昂十馬圖

【元】虞集

昔在祕閣見十馬云是韋偃之所畫此圖位置略相似心神偶同豈臨寫馬種本自渥窪來灌濯淸泉更瀟灑常恐一旦風雨至蹙蹋波濤遂神化豪雄意气今豈無未必深沈如此者君看最後臨岸嘶自是眞龍無世價

題髙麗行看子【有序

宋】樓鑰

髙麗賈人有以韓幹馬十二匹質於鄕人者題曰行看子接處黃綾上書韓幹馬表飾以綾尾以精紙皆麗物也聞其懷金來取因命工臨寫而歸之再用東坡韻書臨本之後

竹批雙耳風入蹄霜鬣剪作三花齊相隨西去皆良種撼首奮鬣迎風嘶丹靑不減陸與顧麗人傳來譯通語裝爲橫軸看且行雲是韓幹非虛聲圉人乘馬如乘鶴人馬相諳同呼啄中有二匹眞遊龍爬梳迥立緑揚風賈胡攜金贖此馬亟呼上人臨舊畫我詩無由到三韓寫向新圖時自看

再題行看子

【宋】樓鑰

先引護欄毬子驄九馬近遠俱相從黒駒騧黃騅素驑亦有當面仍銀騣夏國一種靑於藍五明錯皆如龍或驂或引恣馳驟坐覺隱耳聲瓏瓏人間安得有此輩一一必自天閒中不惟骨相異凡馬圉人貴介多雍容三花剪鬣如官樣寶鞍更以香羅幪中間二者蓋天馬齒𨿽巳老气尙雄不知幾出橫門道雙立柳下靑陰濃撁韁捽頷刷背膂旋梳駿尾揺淸風人人生意馬欲動態度曲盡各不同韓生去我幾百年藻色尙濕靑與紅不知何時墮雞林萬里遠在東海東賈人攜來得寓目一見絕嘆丹靑工千金可買眞不惜忽復攜去何悤悤亟令臨寫得形似如此神駿那得逢開元內外馬盈億色別爲羣從登封韓生所見定傑出七尺爲騋八尺駥向來鸞邊系金絨歸乘款段頭巳童伏櫪寧能志千里卻笑區區據鞍矍鑠翁

題章存誠十三馬圖

【元】傅若金

韓幹畫馬天下聞筆力遠到曹將軍忽從座右見神駿落日蕭蕭愁莫云雄姿利气閒且逸霧鬣風鬉十三匹神龍變化未可知天駟光芒有時失去年刷馬喧都鄙紛紛殺馬輸馬耳騏驥遙依沙漠寒駑駘盡向風塵死【一作江南死】江南近來一匹無君家乃得存此圖便當持獻穆天子上下八駿同馳驅

韓幹十四馬

【宋】蘓軾

二馬並驅攢八蹄二馬宛頸騣尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲渉鶴俯啄最後一匹馬中龍不嘶不動尾搖風韓生畫馬眞是馬蘓子作詩如見畫世無伯樂亦無韓此詩此畫誰當看

題趙松雪三十九馬圖

【明】曽棨

吾聞天馬生水中房星夜墜波光紅虎文鳳臆眞異狀一日千里能追風平原艸緑春波湧雄姿逸態人皆竦騰騫磊落如有神三十九匹皆龍種風騣霧鬣擺長云五花粼粼簇錦紋就中一匹獨奇絕驕嘶似欲超其羣前年從徵破彊虜蹋碎陰山力如虎尾絲窣地逐流星汗血凝珠散紅雨今年北去埽殘胡駿骨驍騰絕世無追奔巳窮沙漠盡渴飲能令瀚海枯麒麟驌驦古所惜況此驅馳樹勲績君不見穆王八駿空爾奇弄影瑤池竟何益

五十匹馬圖

【明】沈周

沙樹歷歷沙艸荒江上誰開芻牧塲馬羣所聚凡五十飲秣而俯嘶而昂寢訛浴渉踶且驤或乳或駐或軋濸三縱五橫不成行若驓若騏靑紫黃烏騅赤照夜白連錢桃花鬭文章牝兮牡兮未可辧亦莫可識駑與良相骨相肉俱巳矣老夫兩眼從茫茫但願各各無羈韁自縱自得肥而駫肥哉肥哉空老死未識何以知爾長我知馬亦待駕禦人馬兩得气始揚請看溝汗流血漿爭前欲逐左賢王追風掣電一般走五十之中當有彊

禦定歷代題畫詩類卷一百二

欽定四庫全書

禦定歷代題畫詩類卷一百三目錄

獸類

題劉景明百馬圖扇面【宋楊萬里】

題百馬圖【元舒遜】

百馬圖【元貢性之】

題百馬圖【元丁復】

金世宗太子允恭百駿圖【元王逢】

題郭誠之百馬圖【明張以寕】

百馬圖【明王佐】

百駿圖題楊大參軸【明王阜】

題任少監百馬圖【明僧一初】

詠伯時虎脊天馬圖【宋黃庭堅】

趙際可天馬圖【元程鉅夫】

天馬圖【元龔璛】

龔翠巖天馬圖【元郭畀】

題平章公所藏天馬圖【元戴良】

題茀郎天馬圖【元丁鶴年】

題漢天馬圖【元陸仁】

題畫海南入貢天馬圖【元馬臻】

髙暹獻天馬圖歌【明詹同】

題天馬圖【明僧淨慧】

題禦馬圖【元掲僕斯】

春風禦馬圖【元馬祖常二首】

駿馬圖【元馬祖常】

書駿馬圖【元陳深】

唐太宗駿馬圖【元張昱】

題士采駿馬圖【明陳道永】

龍駒圖【元貢師泰】

恭題文星四駿圖【明張居正二首】

錢舜舉摹李伯時畫鳳頭騘圖【元吳師道】

題趙仲穆臨李伯時鳳頭騘圖【元郯韶】

趙仲穆臨李伯時鳳頭騘【元柯九思】

趙仲穆臨李伯時鳳頭騘【元顧瑛】

趙仲穆臨李伯時鳳頭騘【元吳克恭】

趙仲穆臨李伯時鳳頭騘【元兪】

趙仲穆臨李伯時鳳頭騘【元楊忠】

王理之臨鳳頭騘【明沈周】

二靑圖【金趙秉文】

題錢舜舉靑馬圖【元丁復】

錢舜舉靑騘圖【元張伯淳】

題崔錄事女眞騘馬圖【元胡長孺】

題徐復初參政騘馬圖【明貝瓊】

題麝香騘馬圖【明張適】

題正面黃【元楊維楨】

次韻子瞻詠好頭赤圖【宋黃庭堅】

題宣和所制赤駒圖【元張天英】

題錢選臨曹將軍燕脂騘圖【元王惲二首】

燕脂駿馬圖【元趙孟頫】

題趙翰林畫桃花馬【元陳基】

趙翰林桃花馬圖【元熊夢祥】

題趙翰林桃花馬圖【元鄭東】

題趙子昂桃花馬【元丁立】

馬國瑞所題李龍眠畫赤黑二馬相戲卷子索詩因題卷後【元成廷珪】

題善道原韓幹黑馬圖【明詹同】

題鐵色騘馬【元張翥】

題背立驪【元楊維楨】

韓幹畫照夜白圖【元王惲四首】

題子昂照夜白【元戴表元】

戲題明皇照夜白圖【元丁鶴年】

題竹間翁白馬圖【元丁鶴年】

玉腕驑圖【元吳師道】

玉豹圖【元方回】

奉題子昂驑馬圖【元楊維楨】

題騕褭圖【宋秦觀】

騾綱圖【元宋無】

禦定歷代題畫詩類卷一百三目錄

欽定四庫全書

禦定歷代題畫詩類卷一百三

獸類

題劉景明百馬圖扇面

【宋】楊萬里

霧鬛如無筆霜蹄不帶埃直將明眼看若个是龍媒

題百馬圖

【元】舒遜

詔許平戎罷戰還徵鞍初缷汗初幹從今歸牧華山後只許丹靑畫裏看

百馬圖

【元】貢性之

烏桓城頭春雨晴烏桓城下春艸生百靈長養少畋獵牧馬曉出烏桓城騰驍馳突各異態饑齧渴飲仍縱橫胡兒獨誇好身手上馬捷若飛鳶輕靑絲不鞚錦鞍缷什什伍伍爭先行胡官遙望拍手笑落日半照旌旗明憶昔開元全盛日四十萬匹俱龍精驌驦騄駬緫神物駿气上貫房垣星只今四海罷徵戰含哺鼓腹歌升平英雄用武已無地一日底用千里程丁寧伯樂儻一顧

爾價頓使千金增

題百馬圖【爲南郭

元誠之作】丁復

一馬百馬等馬爾百馬一馬勢態異龍眠老李意入神代北宛西無不至樓蘭失國龜玆墟玉門無關但空址蒲萄逐月入中華苜蓿如雲覆平地始皇長城一萬里漠雨平添窟中水將軍昔有李貳師尺箠長驅萬騏驥當時無乃或爾遺齕艸翻沙縱眠戲就中驍黠嚙與踶或示仁柔奔且逝循坡屹立意度閒下首當膺若多智昂頭振鬛彼者雄似恐世間無猛士輪臺詔下不更求蕃使往來知禮義不徒嫁女事烏孫只以金繒相贈遺茫然圉牧不知誰牝牡驪黃交乳字世有伯樂不願逢禦若王良空善技汗溝血珠胡爾爲無能安並駑駘視唐家太平有天子開元天寶周四紀是時天下政無事深宮每欲妃子喜教之舞數政如此漁陽鼙鼓動地起祿兒見慣亦有以可憐零落四十匹後來值得田承嗣金世宗太子允恭百駿圖

【元】王逢

金家武元靖燕徼嘗誚徽宗癖花鳥允恭不作大訓方畫馬卻慕江都王此圖遺脫前後幅尙餘龍媒羣角逐息雞艸黃霜殺菽王气榮光等蕉鹿山人塵迷朔南目溪頭姑飲歸田犢

題郭誠之百馬圖

【明】張以寜

唐家羽林初百騎誰其畫之傳郭氏開元夭廏四十萬爽气雄姿那得似風鬃霧鬛四百蹄或飲或齕長鳴嘶或翹或俯或騰躍意態變化浮雲齊黃沙云暖地椒濕什什爲曹競相及蹂躪秦原狐空蕩揺渭水蛟鼉泣前年括馬輸之官苜蓿開花春風閒民間一駿豈復有何如飽在圖中看郭君才越流輩百回策蟻封人不識驊驑豈少伯樂無捲還畫圖三嘆息

百馬圖

【明】王佐

蹄影參差踏軟紅曽觀萬馬擁飛龍旌旗不動金笳歇一片川原錦繡中

百駿圖題楊大參軸

【明】王阜

昔聞天寶沙苑陽牧養千馬皆乘黃霜蹄汗血欲超忽龍鬐鳳臆思騰驤靑驪紫燕髙突兀蘭筋虎紋皆滅沒白魚弄影天上來生花月中出渴烏合踏森隊行雪鬃霧鬛仍低昂祥雲滿身五花爛長庚墮地雙瞳光將軍當年妙無敵曽向龍池揮霹靂飛出天街十二閒洗空騋牝三千匹恍疑太宗拳毛騧又訝汾陽獅子花同經百戰托生死一敵萬馬開風沙丹靑流傳六百載美譽芳聲滿江海乾坤不廢少陵詩秋月華星吐光彩我公何年得此圖應知意匠絕代無羣龍恍惚駭人目可與八駿合馳驅太平海宇無徵戰百萬龍媒滿淮甸防見王良駕馭時春風立仗明光殿

題任少監百馬圖

【明】僧一初

燉煌水涸龍駒伏未央廏前秋艸緑驢駝負石玉門關舊苑空餘三十六憶昔髙皇馬百匹騊駼車府無監牧只畱太僕掌天閒不許田駑食民谷古來貴良不貴多須信儉余奢不足任監手畫百驊驑五色如雲散平陸八月風髙水艸甘飲嚙舒閒肆馳逐騅駓驪黃莫復辯水葉風花亂人目任公生遭太平世結思驅豪逞神速四海無虞百將閒無乃圖形華山麓吾聞善相東門京坐閱羣龍眼如燭白家口齒謝家鬃皎皎那容在空谷爭如下乘得休安骨相𨿽凢好毛肉杏花煙外栁陰中靽絡無加飽芻粟嗚呼此畫世已稀徒有千金未輕鬻老矣支郎俊气銷撫捲空歌天馬曲

詠伯時虎脊天馬圖

【宋】黃庭堅

筆端那有此千里在胸中四蹄雷電去一顧馬羣空誰能乘此物超俗駕長風逸材歸轡勒歲在執徐同

趙際可天馬圖

【元】程鉅夫

天馬出西極神龍不能追目爲紫電光歕作風雷飛天馬不常有畫中或見之見之夢寐不可得得之不用終何爲穆王無復瑤池宴漢武秦皇不相見何當眞馬生渥窪來與天子駕鼓車

天馬圖

【元】龔璛

人間能有幾天馬試問來從西極者二十萬眾從貳師攻破大宛僅得之執驅校尉奏妙選帝閒自此收權奇未央宮門銅作式矯矯如此龍八尺絆者自絆逸者逸不是老龔誰能得

龔翠巖天馬圖

【元】郭畀

髥龔畫馬師曹霸想見開元天寶年水滿曲江春艸碧何知蜀棧上靑天

題平章公所藏天馬圖

【元】戴良

君不見余吾水中天馬出赤鬛縞身朱兩翼割玉爲鞍鞲不得錦衣使者捷若飛紫韁金勒看君騎卻憶拂林初獻時鳳城五門平旦啟馳道行驕轡耳耳路旁見者誰不喜眾中牽出朝未央揮霧流沫滿道香毛帶恩波目【一作日】光龍眠老子識馬意行過天閒重回視白筆描成落人世我公購之灤水濱百金市畫冀得眞奔霄追電何足雲從今吹笛大軍起料知一日行千里

題茀郎天馬圖

【元】丁鶴年

春明立仗气如山顧盼俄空十二閒一去瑤池消息斷西風吹影落人間

題漢天馬圖

【元】陸仁

朱鬛衝風汗血斑遙思踣雪度龍關風塵四海兵戈滿未省將軍戰馬閒

題畫海南入貢天馬圖

【元】馬臻

余吾天馬生水中毛如潑墨耳插筒雄姿挺挺浴海气一刷萬里追遺風九夷入貢賓來服畫出猶能駭人目韓子休教餵地黃太僕能令飽梁肉誰憐東郊瘦馬硉矹如堵墻汗血力盡徳不揚尙望明年春艸長

髙暹獻天馬圖歌

【明】詹同

蜀人髙暹能畫馬令人往往愁龍化凡夫肉眼非方歅世間誰是識龍者前年曉禦慈仁殿拂郎之國天馬獻蘭筋虎脊渥窪姿長風西來起雷電侍臣傳敕貌眞龍周郎爲圖圖最工玉堂學士揭曼碩早朝奏賦蓬萊宮當時觀者集如堵敕賜金盤五色露天馬出馳海子東但見中天黑煙霧君不聞太宗奔虹赤宗照夜白唐初曽數江都王今之名畫亦難得吾聞髙暹善艸書墨池向復飛龍駒黃鶴樓中獻馬圖藩王一見極所娛天機剪取云錦段玉盌分賜葡萄珠好去京師謁周郎應見揮毫九天上翠華所駕皆龍媒何事江南繪屏幛

題天馬圖

【明】僧淨慧

八尺飛龍十二閒飄飄來自岢嵐山曽陪八駿昆侖頂肯逐羣雄艸莽間落日倒行悲峻阪西風苦戰憶重關拂郎可是無新貢天步於今正險難

題禦馬圖

【元】揭傒斯

朱纓金絡轡黃帕錦鞍韉神閒意更逸初下赤墀前

春風禦馬圖【二首

元】馬祖常

龍種權奇十二閒進來新自玉門關連錢赭白生珠汗天子長楊羽獵還

春風楊栁華山陽肥澤都能照地光天下太平無汗血還堪立仗事君王

駿馬圖

【元】馬祖常

天馬西來入帝閒風騣霧鬛駮文斑房星一夜光如水卻怨龍媒萬里還

書駿馬圖

【元】陳深

王良伯樂骨已朽曹霸丹靑亦希有開圖歘見神駿姿對酒髙歌雄劍吼只今騏驥困鹽車落日長鳴漫昂首嗤嗤俗眼迷天機相士嫌貧馬嫌瘦

唐太宗駿馬圖

【元】張昱

昭陵石刻今無有絹素乃能存不朽當時奇骨濟時艱駕馭盡入天人手隋家再世俱凡庸不知肘腋生英雄晉陽奮起六駿馬蹴蹋大海波濤紅帝王一出萬邦定干戈四指羣小空淩煙勲臣盡圖畫一旦肯遺汗血功嗚呼何從得此樣規模卻與石刻同乃知帝王所馭是龍種豈可求之凡馬中唐家開基三百載展捲尙覺來英風

題士采駿馬圖

【明】陳道永

貳師城裏馬如龍戰士將歸詣漢宮遣索新歌奏太廟緑楊靑艸暫嘶風

龍駒圖

【元】貢師泰

八尺龍駒未破鞍一人牽過萬人看自從夢入將軍筆靑艸落花生暮寒

恭題文皇四駿圖【錄二

明】張居正龍駒【鄭邨壩大戰胸堂著一箭都指揮醜醜拔箭】

天馬徠翼飛龍蹄削玉耳垂筒碧月懸雙頰明星貫兩瞳文皇將士盡羆虎復有龍駒助神武流矢當胸戰不休汗溝血防桃花雨壩上摧鋒第一功策勲何必減元戎君不見虎士標形麟閣裏龍駒亦在畫圖中

棗驑【小河大戰胸堂著一箭後兩曲池一箭安順侯脫大赤拔箭】

紫驑馬金絡月朝刷燕晡秣越俶儻精權奇超驤走滅沒當年萬馬盡騰空就中紫驑尢最雄戰罷不知身著箭飛來只覺足生風北風獵獵吹原野長河水澌血流赭誰言百萬倒戈中猶有彎弧射鉤者

錢舜舉摹李伯時畫鳳頭騘圖【元】吳師道

汴都五馬來西域當時緫入龍眠筆錢郎摹得鳳頭騘想見羣中更奇特大宛渥窪挺龍種開元內廏森天骨超然意气欲爭雄直比來儀稱瑞物宋人兵力非漢唐裕陵開邊徒擾攘鬼章成禽侈告廟於闐效職修來王吁嗟元祐乃如此信是當國謀謨良諸賢一去寧復得此馬不在吾何傷

題趙仲穆臨李伯時鳳頭騘圖【元】郯韶

蓬萊宮中春晝遲五馬曽閱李伯時天閒一一盡龍種獨愛鳳頭尢崛奇王孫歸臥江南日見之爲爾生顏色乃知神駿世所憐仿佛明窗親貌得黃頭圉官頎且絳袍烏帶髙帽尖是日牽來赤墀下黃門辟易爭觀瞻紅絲絡頭尾窣地云滿身飛不起長鳴知是戀九重豈但一日行千里君不見春風立仗何駉駉龍文照地來房星何當中道爲剪拂縱目平原春艸靑

趙仲穆臨李伯時鳳頭騘

【元】柯九思

髙帽黃防款塞胡殿前引貢盡龍駒仗移天步臨軒看畫出韓生試馬圖

趙仲穆臨李伯時鳳頭騘

【元】顧瑛

君王不愛碧銜霞獨愛眞龍被紫花珍重王孫親貌得錦巾袱送野人家

趙仲穆臨李伯時鳳頭騘

【元】吳克恭

今代王孫紫花馬分明貌得鳳頭騘寄來適對老支遁神駿固應淸賞同

趙仲穆臨李伯時鳳頭騘

兪瓛

華萼樓前漲曉塵龍駒新刷五花文銀鞍羅帕今寥落嘶入沙場萬馬羣

趙仲穆臨李伯時鳳頭騘

【元】楊忠

宛西來貢鳳頭騘神气飄飄欲化龍牽入九天深處過滿身云影紫重重

王理之臨鳳頭騘

【明】沈周

宋家王孫趙仲穆畫馬畫形神亦足東昆王郎搨其本筆精殊覺驚人目紙間突兀擁南山俗工紛紛手當縮此匹傳是鳳頭騘五花滿身云簇簇請郎別圖唐舞馬逆胡教舞不肯服逆胡教舞不肯服大勝污臣食其祿

二靑圖

【金】趙秉文

大靑天驥之云仍小靑八尺猶龍騰三十年來無汗馬不將遺像鑄興陵

題錢舜舉靑馬圖

【元】丁復

靑馬自是天騏驎奚官引出羈絡新垂頭緩行意態馴緑發不動空無塵聖人不肯事東巡千里一日誌莫信賴有吳興爲寫眞

錢舜舉靑騘圖

【元】張伯淳

翠鬛朱纓骨相殊貢來名種出單於唐韓宋李都休論且看錢家進馬圖

題崔錄事女眞騘馬圖

【元】胡長孺

天恩洽騎十二閒短策不知行路難漠漠空川望不盡電光掣過須防間蹄髙髙屈污溝出駿骨隱隱隆於山窟泉沙艸不得足勞多食薄心知慙十年甕牖間書瑟展捲見圖眞太息女眞年少面如盤華屋平生隔風目靑騘肉破擁尻脽黃金校具襃緩拂三品芻豆空自多行見火花繞銅歷

題徐復初參政騘馬圖

【明】貝瓊

靑騘萬里來安西五花滿身玉削蹄將軍大雪騎出塞風鬃未洗龍城泥何人落筆通造化天上房星降中夜朱衣老奚驚有神不獨開元數曹霸漠南漠北千帳空將軍賜爵論邊功此馬豈與凡馬同解鞍落日從逺放黃金臺髙春艸丰

題麝香騘馬圖

【明】張適

霧鬛風鬃八尺驕身閒如染麝香毛明朝欲伐匈奴去萬里龍沙豈足勞

題正面黃

【元】楊維楨

鼎湖乘黃忽巳仙龍池霹靂飛靑天玉臺萬里在足下靑絲挽住春風前嶷如長鶴靜不騫仗下肯受庸奴鞭主恩一顧百金重不辭正面當君憐

次韻子瞻詠好頭赤圖

【宋】黃庭堅

李侯畫骨不畫肉筆下馬生如破竹秦駒𨿽入天馬圖猶恐眞龍在空谷精神權奇汗溝赤自有赤烏能逐日安得身爲漢都防三十六城看歷歷【亦畫肉一作不畫肉天馬一作天仗自有赤烏一作有頭赤烏】

題宣和所制赤駒圖

【元】張天英

房星委地生神駒眾馬不得相儔匹千里風輕白玉蹄平淵春浴丹砂質自從長養入天閒振鬛長陪乘輿出未知赴敵見戈矛所慣承恩開警蹕嘶當落日近尊嚴气抹長林動蕭瑟不慙芻豆飽微軀尙覬朝家三品秩宣和殿裏圖書暇親見圉人事爬櫛當時靑海九萬餘未有一匹當宸筆臨軒睥睨迥出羣落紙須防歘奔逸內侍傳宣賜近臣再拜奎光欲騰室秋深沙苑多蒺藜夜半河南吹觱栗已詔民間置牧地如此龍媒敢輕失題錢選臨曹將軍燕脂騘圖【二首元】王惲

涪翁醉艸丹靑引祕省珍藏獵騎圖老眼再觀知有數喜從唐本玩臨摹

龍種中來見異姿春風舞影下瑤池馬中嶽湛錢郎筆寫盡坡仙七字詩

胭脂駿圖歌

【元】趙孟頫

騏驎騕褭世常有伯樂不生淹棧豆歘見此圖神自王權奇磊落龍爲友隅目晶熒生紫光錦毛錯落防淸霜霜蹄防踏寒玉響霧鬛振動秋風涼朝浴扶桑騰浩蕩莫秣昆崘超象罔雄姿似隘六合小盛气欲籋浮雲上嗅塵一歕驚肉飛奮迅不受人間鞿豈惟萬馬羞欲死直與八駿爭先馳只今相者多舉肥嘆息此圖誰復知君不見王處衝半生隱徳眞成癡

題趙翰林畫桃花馬

【元】陳基

當時沙苑最權奇贈與吳興學士騎身上桃花千萬朶爲渠圖寫墨淋漓

趙翰林桃花馬圖

【元】熊夢祥

風翻細雨入天閒貌得權奇電影寒鳳閣春深人已逺空餘精彩匹曹韓

題趙翰林桃花馬圖

【元】鄭東

昔共將軍戰陣間髑髏濺血上斑斑昆明池上敎人洗選入天家十二閒

題趙子昂桃花馬

【元】丁立

學士當年侍武王詔騎天馬入明光上林三月花如雨吹落金鞍片片香

馬國瑞所題李龍眠畫赤黑二馬相戲卷子索詩

因題卷後

【元】成廷珪

君不見項王烏騅如黑龍蹴踏萬里煙塵空五年乘之勇無敵七十二戰收奇功又不見白門赤來向東神物終屬雲長公百萬軍中刺名將疾如健鶻追秋風龍眠居士新貌得毛色意態將無同沙場無人白日靜平波淺艸靑茸茸雙蹄直立欲變化兩尾突起爭豪雄還君此圖三嘆息此馬忽亡難再得江南異事人未知又見麒麟出東壁

題善道原韓幹黑馬圖

【明】詹同

善家堂上書滿防古今名畫頻捲舒我來一見韓幹筆龍精自與凡馬殊鬛披披首渴烏紫瞳焰焰雙明珠黑雲一片忽墮地房星半夜飛神都禦溝流水栁千樹圉人騎出拂春露黃金腰帶素花衣馬上回頭看飛絮絲韁在手不敢縱追風恐過龍樓去君不見向來畫馬只畫肉神逸之气多不足幹遺眞迹世所稀使我見此思天育善家兄弟一馬騘此馬眞與麒麟同白璧玉斗亦不換早晚持獻明光宮

題鐵色騘馬

【元】張翥

神厓黑龍時出水遊此何年得其子是何毛骨如積鐵迥立長風獨奇偉霜蹄白鼻散五花倐見馬中眞騄駬美髥奚官能剪拂不遣雲鬟涴泥滓少施控勒卽飛騰唾尙不敢況敢捶馬生豈在粟一石不飽寧能見材美朝燕晡越信汝良安得壯士同生死阿師一室巾錫外時展此圖臨燕幾三生似是支道林愛馬芳心同若此平原丰艸秋漠漠恍惚寒沙颯然起英雄有志在靑雲老眼因之空萬里

題背立驪

【元】楊維楨

首昂渴烏胯山峙拂階一把銀絲委金覊脫勢無前踣鐵盤攢忽如掎淺髖大脰方爭塗忍使驪龍老垂耳倚風背立非背恩防錦秋髙爲君起

韓幹畫照夜白圖【四首

元】王惲

開元天子燕遊多一骨承恩玉色瑳所養自來非所用雨中蜀棧要靑騾

纓紱騶衣一色紅玉華光照苑門空昭陵六駿秋風裏辛苦文皇百戰功

沈香亭下牡丹芳宮漏穿花夜未央輦路傳呼停鳳燭內家歸詫玉麟光

政捐金鑑九齡歸聲色糊塗醉不知天意種深天寶禍故生尢物配妖姬

題子昂照夜白

【元】戴表元

風前新解錦鞍韉雪色糢糊霧色寒此物人間無處著千金只得畫圖看

戲題明皇照夜白圖

【元】丁鶴年

天上麒麟天下稀月中幾送八姨歸君王寓目應追悔誤看乘鸞度羽衣

題竹間翁白馬圖

【元】丁鶴年

誰識驊驑汗血中靜團晴雪動生風一從選入天閒內不覺人間萬馬空

玉踠驑圖

【元】吳師道

滿身霞彩尾蕭梢玉踠騰淩意气驕牽向赤墀人駐目只疑踏雪未曽消

玉豹圖

【元】方回

龔侯之先楚兩龔逺孫挺挺有祖風五鼎食肉不掛意萬卷讀書曽用功艸字隸字各神妙古詩律詩俱豪雄𨿽有一癖好畫馬不比人間凡畫工颯爽修髥雪三尺長安市上無人識等閒幅紙寫驊驑或者終身求不得我未嘗求忽得之袖出玉花騘一匹開卷如聞嘶風聲蹴踏靑天炮霹靂曹伯昔遇唐明皇畫出此馬眞龍驤黃金拜賜南薫殿赫奕門戶生輝光升平難保金易散晚歲奔波逃戰場卻得少陵詩一首名撐宇宙相悠長龔侯不幹萬乘主但欲追尋窮杜甫老筆一洗韓幹肉天閒至寶落環堵詩非杜甫畫勝曹無乃心神漫勞苦龔侯此筆遊戲耳別有文章垂萬古

奉題子昂驑馬圖

【元】楊維楨

西家驍騎驍如龍鼻端生火耳生風東家老段老且蹇有如徵南矍鑠翁西家公子誇逺服千里之行一日速東家主人役老段不取驍騰取馴伏主人公子性各殊愛驍愛段知何如若將防蚿較足下胡敢並轡爭齊驅明朝西家蹄一蹷解鞍折臂中道歇道傍仰首鳴向天防躠風塵愁跛鼈坐令公子心火然顧瞻老段行在前嗚呼世步誰後先東家莫厭遲遲鞭

題騕褭圖

【宋】秦觀

雙瞳夾鏡權協月尾鬛蕭森澤於發鞍銜不施韁復脫旁無馭者气騰越地如砥平丘隴滅天寒日暮抱饑渴驤首號鳴思一發超軼絕塵入恍惚東門金鑄久銷歇曹霸丹靑亦云沒賴有龍眠戲揮筆眼前時見千里骨玉臺閶闔相因依嗟爾龍媒空自奇鸞旗日行三十里焉用逐風追電爲

騾綱圖

【元】宋無

劍閣淸塵犯屬車綱驘防得荔枝無卻嫌畫史才情少不作承平舞馬圖

禦定歷代題畫詩類卷一百三

欽定四庫全書

禦定歷代題畫詩類卷一百四目錄

獸類

題李伯時所畫開元禦馬圖【元王惲】

夢中又賦開元禦馬圖【元王惲】

申王畫馬圖【宋蘇軾】

唐申王畫馬歌【元王惲】

跋唐申王畫馬圖【元王惲】

韋諷錄事宅觀曹將軍畫馬圖引【唐杜甫】丹靑引贈曹將軍霸【唐杜甫】

曹霸畫馬【宋郭祥正】

曹霸畫馬【元虞集】

題曹將軍馬圖【元陳基】

蘇君防觀韓幹馬障歌【唐顧云】

書韓幹牧馬圖【宋蘇軾】

次韻子由詩李伯時所藏韓幹馬【宋蘇軾】

賦黃任道韓幹馬【宋王令】

次韻子瞻和子由觀韓幹馬因論曹伯時畫天馬【宋黃庭堅】

讀蘇子瞻韓幹馬圖【宋張耒】

再和馬圖【宋張耒】

題韓幹馬圖【宋張耒】

蕭朝散惠石本韓幹馬圖【宋張未】

題韓幹畫馬【宋韓駒】

韓幹畫馬闕四足龍眠搨而全之【宋劉子翚】臨韓幹馬【金趙秉文】

題韓幹畫馬圖【元王惲】

韓左軍馬圖捲【元錢選】

韓左軍馬圖捲【元韓性】

韓幹馬【元虞集】

韓幹馬【元掲傒斯】

題韓幹畫馬圖【明僧宗衍】

題壁上韋偃畫馬歌【唐杜甫】

題韋偃馬【宋黃庭堅】

題伯時馬【宋黃庭堅】

題伯時天育驃騎圖【宋黃庭堅二首】

觀伯時畫馬【宋黃庭堅】

次韻黃魯直畫馬試院中作【宋蘇軾】

和王晉卿題李伯時畫馬【宋蘇軾】

題趙尊道龍眠渥窪圖【宋樓鑰】

戲題龍眠馬性圖【宋樓鑰】

題李伯時畫馬【宋王庭珪】

龍眠畫馬【金元徳明】

劉善長出示李伯時畫馬圖【金朱弁】

李伯時馬【元程鉅夫】

李伯時馬【元劉因】

題伯時馬【元吳澄二首】

龍眠畫馬【元馬祖常】

禦定歷代題畫詩類卷一百四目錄

欽定四庫全書

禦定歷代題畫詩類卷一百四

獸類

題李伯時所畫開元禦馬圖

【元】王惲

閱武驪山是近遊霜蹄蹴踏厭長楸料應扈從東封了一片雲煙赤岸秋

夢中又賦開元禦馬圖

【元】王惲

毛龍天降馭龍韜歷塊過都乃爾曹安得錦韉三萬騎冷浮秋水下江臯

申王畫馬圖

【宋】蘇軾

天寶諸王愛名馬千金爭致華軒下當時不獨玉花驄飛電流云絕瀟灑兩坊岐薛寧與申馮淩內廏多淸新肉鬉汗血盡龍種紫袍玉帶眞天人驪山射獵包原隰禦前急詔穿圍入揚鞭一蹴破霜蹄萬騎如風不能及雁飛走驚開翠華按轡從天回五家錦繡徧山谷百里舄珥遺纎埃靑螺蜀棧西超忽髙準濃蛾散荊棘

苜蓿連天鳥自飛五陵佳气春蕭瑟

唐申王畫馬歌

【元】王惲

花萼樓前閱庭實布乘黃朱笑羣辟奔虹凝露故家物詔冩眞形出東壁申王夭矯龍一種揮灑元精固無匹龍池十日霹靂聲房駟無光韋偃泣千年事往失所在此紙流傳見眞迹明窗不厭百回防飛電流云悵猶濕當時圖畫樂升平轉首云屯散榛棘儲皇才借河隴余旋復廓淸唐再辟物盛而衰固有時校以倉皇易爲力漢家拓地封狼北萬騎騰淩已無敵更求駿骨張吾軍一紙風飛能事畢𨿽雲中夏號雄彊富不民藏孰共億聖謨經世了不刋收卷入囊三嘆息

跋唐申王畫馬圖

【元】王惲

內府曾觀鐵筆驄又於此紙得眞龍卻疑決電奔虹異不到少陵題品中

韋諷錄事宅觀曹將軍畫馬圖引【唐】杜甫

國初以來畫鞍馬神妙獨數江都王將軍得名三十載人間又見眞乘黃曾貌先帝照夜白龍池十日飛霹靂內府殷紅瑪瑙盤婕妤傳詔才人索盤賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家獅子花今之新圖有二馬復令識者久嘆嗟此皆騎戰一敵萬縞素漠漠開風沙其餘七匹亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穩借問苦心愛者誰後有韋諷前支遁憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝河宗無復射蛟江水中君不見金粟堆前松柏裏龍媒去盡鳥呼風

丹靑引贈曹將軍霸

【唐】杜甫

將軍魏武之子孫於今爲庶爲靑門英雄割據𨿽已矣文采風流今尙存學書初學衞夫人但恨無過王右軍丹靑不知老將至富貴於我如浮雲開元之中常引見承恩數上南薫殿淩煙功臣少顏色將軍下筆開生面良相頭上進賢冠猛將腰間大羽箭褒公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風詔謂將軍拂絹素意象慘淡經營中斯須九重眞龍出一洗萬古凡馬空玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋喪將軍盡善蓋有神必逢佳士亦冩眞卽今漂泊干戈際屢貌尋常行路人途窮反遭俗眼白世上未有如公貧但看古來盛名下終日坎防纒其身

曹霸畫馬【王荊公手冩杜甫

宋丹靑引跋其尾】郭祥正

曹將軍畫少陵詩林氏家藏相國題不動精神瞻禦座風雲萬里入霜蹄

題曹霸馬

【元】虞集

將軍今爲庶畫馬寄髙情聚立天風起長嘶沙艸生飛揚萬里意淩亂五星精日暮太行道悲哉長短行

題曹將軍馬圖

【元】陳基

神駒生長渥窪中一匹能令冀北空貌得眞龍九重上將軍筆法老逾工

蘇君防觀韓幹馬障歌

【唐】顧云

杜甫歌詩吟不足可憐曹霸丹靑曲直言弟子韓幹馬畫馬無骨但有肉今日披圖見筆迹始知甫也眞凡目秦王學士居武功六印名家聲價雄乃孫屈迹寧百里好奇學古有祖風竹防斜日奕碁散延我直入書齋中屹然六幅古屏上歘見胡人牽入天廏之神龍麟鬐鳳臆眞相似秋竹慘慘披兩耳輕勻杏蕊糝皮毛細撚銀絲挿鬃尾思量動步應千里誰見初離渥窪水眼前只欠燕雪飛蹄下如聞朔風起朱崖謫掾從亡歿更有何人鑑奇物當時若遇燕昭王肯把千金買枯骨

書韓幹牧馬圖

【宋】蘇軾

南山之下汧渭之間想見開元天寶年八坊分屯隘秦川四十萬匹如雲煙騅駓駰駱驪驑騵白魚赤兔騂皇防龍顱鳳頸獰且妍奇姿逸徳隱駑頑碧眼胡兒手足鮮歲時剪刷供帝閒柘袍臨池侍三千紅妝照日光流淵樓下玉螭吐淸寒往來蹴蹋生飛湍眾工防筆和朱鉛先生曹霸弟子韓廏馬多肉尻脽員肉中畫骨誇尢難金羈玉勒繡羅鞍鞭箠刻烙傷天全不如此圖近自然平沙細艸荒芊緜驚鴻脫爭後先王良挾防飛上天何必俛首服短轅

次韻子由詩李伯時所藏韓幹馬【宋】蘇軾

潭潭古屋云幕垂省中文書如亂絲忽見伯時畫天馬朔風胡沙生落錐天馬西來從西極勢與落日爭紛馳龍膺豹股頭八尺奮迅不受人間羈元狩虎脊聊可友開元玉花何足奇伯時有道眞吏隱飲啄不羨山梁雌丹靑防筆聊爾耳意在萬里誰知之幹惟畫肉不畫骨而況失實空餘皮煩君巧說腹中事妙語欲遣黃泉知君不見韓生自言無所學廏馬萬匹皆吾師

賦黃任道韓幹馬

【宋】王令

天寶天子盛天廏吐蕃入馬上天壽紫衣馭吏偏坐前騎入都門不容驟西極苜蓿得气肥六閒飛黃臥羞瘦千秋殿下誰把筆當時人無出幹右傳聞三馬同日死死魄到紙气方就鐵勒夾口重兩銜墨絲丱尾合雙紐天門未上人就觀老胡驚嗟失開口生搜朔野空毛羣死斷世工無後手當時天子惜不傳送入禦府置官守胡塵勃郁燕薊來宮闕蕭騷旣焚後誰棄千金赤手收足踏萬里避奪走幾經蹂棄道邊塵今日寧無紙上垢罇前病客不識畫但驚馬气世未有西北駿骨無時無生不逢幹死空朽世手無能不肯休任使气骨陋如狗次韻子瞻和子由觀韓幹馬因論伯時畫天馬

【宋】黃庭堅

於闐花驄龍八尺看云不受絡頭絲西河驄作葡萄錦雙瞳夾鏡耳卓錐長楸落日試天步知有四極無由馳電行山立气深穩可耐珠韉白玉羈李侯一顧嘆絕足領略古法生新奇一日眞龍入圖畫在坰羣雄望風雌曹霸弟子沙苑丞喜作肥馬人笑之李侯論幹獨不爾妙盡骨相遺毛皮翰林評畫乃如此賤肥貴瘦渠未知況我平生賞神駿僧中云是道林師

讀蘇子瞻韓幹馬圖

【宋】張耒

我𨿽不見韓幹馬一讀公詩如見者韓生畫馬常苦肥肉中藏骨以爲奇開元有臣善司牧四十萬匹屯山谷養之罕用食之丰力不曾施空長肉韓生圖像無乃似我謂韓生巧未至君不見昔時騏驥人未得饑守鹽車惟有骨昂藏不受塵土侵伯樂未來空佇立騏驥乏食肉常臞韓生不寫瘦馬駒誰能爲驥傳之圖不如凡馬飽靑芻

再和馬圖

【宋】張耒

我年十五遊關西當時惟防惡馬騎華州城西浴鐵馬勇士十人不可羈牽來當庭立不定兩足人立迎風嘶我心壯此寧復畏按鞍躡乘以馳長衢大呼人四走腰穩如植身如飛橋邊爭道挽不止側身逼墜濠中泥懸空十丈才一擲我手失轡猶攢蹄回頭一躍已在岸但見滿道人嗟咨關中地平艸木短盡日散漫遊忘歸驅馳寧復受鞭防進止自與人心齊爾來十年我南走此馬嗟嗟入誰手楚鄕水國地卑污人盡乘船馬如狗我身未老心已衰夢寐時時猶見之想圖思畫忽有感況復慷慨吟公詩達人遇境貴不惑世有尢物常難得寧能使我卽無情搔首長歌還嘆息

題韓幹馬圖

【宋】張耒

頭如翔鸞月頰光背如安輿鳬臆方心知不載田舎郎猶帶開元天子紅袍香韓幹冩時國無事緑樹陰低春晝長兩髯執轡儼在傍如瞻馳道黃屋張北風揚塵燕賊狂廏中萬馬歸範陽天子乘騾蜀山路滿川苜蓿爲誰芳

蕭朝散惠石本韓幹馬圖【馬亡宋後足】張耒

世人怪韓生畫馬身苦肥幹寧忍不畫驥骨當時廏馬君未知開元太平國無事戰馬捲甲飽不騎玉關槖駝通萬里長安第宅連諸姨笙歌錦繡徧一國六龍長閒空食粟霜甜秋艸沙苑遊日暖春波渭川浴脽圓腰穩目生光細尾丰膺毛帖肉珠鞍玉驕不行豈有塵埃侵四足韓生丹靑冩天廏磊落萬龍無一瘦豈知車下骨如墻饑齧艸根刺傷口君家古圖才半身千里騰驤已有神回身側顧不無意剪騣絡頭嗟失眞君不見太宗戰馬拳腹毛身騎此馬縛羣豪龍虎精神金鼓气豈有閒地供脂膏至今畫圖快胸臆想見虯須親破賊那知但愛廏中肥漁陽筋腳蹄如石神駒入水隨煙雲蜀山石路無行人六驥悲鳴足流血騎騾遺事一酸辛

題韓幹畫馬

【宋】韓駒

古畫仍藏古錦囊故人攜得自瞿塘僰僮莋馬應羞見羌戶方調兩驌驦

韓幹畫馬闕四足龍眠搨而全之【宋】劉子翚

吾聞兩臂天下重馬失四蹄將底用平生想象萬里逝對此惟心惻然動得非曾落駑駘羣踠脫泥塗良已勤又疑逸气厭拘系絕蹯徑欲超浮雲諦觀事乃不爾劇破練丹靑老無色軒昂自有尊足存顧盼一抹陰山碧韓生筆法妙此圖龍眠搨出了不殊斷鼇自昔徒聞說續鳬𨿽工計已疎何如染作滄江逺明滅要看追風蹴微雪

臨韓幹馬

【金】趙秉文

秋日平原看肉飛千金市骨眼中稀世間賴有丹靑手韓幹丹靑又已非

題韓幹畫馬圖

【元】王惲

火輪凝空汗如洗老坐烏臺簿書裏韓君忽出天馬圖蕭防朔風生駿尾吁嗟此馬來西極細看一骨千金直當時開元監牧盛赤岸千羣云錦織奚官袍帶蒼髯防碧眼深藏九方識豈其此骨獨當禦轉盼君恩仗前立幾年扈從東封還霜蹄蹴踏長楸間驪山武事厭不講剪刷日應供帝閒鸞旗百里臨潼道華淸宮殿春風早黃金羈勒玉花騣遊幸君爲玉環老幹爲供奉屬車塵思入星精奪天巧興來承詔貌眞龍冀北驊驑歸一埽古人畫馬需神品骨相權奇气深穩將軍曹霸幹所師萬古丹靑少陵引韓公得法固入空千丈光輝誰所準自經題品雪堂仙韋偃龍眠徒滚滚嗟予何者牛馬走開卷賦詩還自哂韓卿朝騎禦史驄暮擊凡禽健秋隼更煩牢鎖玉麒麟隄備雷風轟秋岑

韓左軍馬圖捲

【元】錢選

韓公胸次有神奇寫得天閒八尺駒曾爲岐王天上賜不隨都防雪中驅霜蹄奮迅追飛電鳳首昂藏似渇烏春艸靑靑華山曲三邊今日已無虞

韓左軍馬圖捲

【元】韓性

五花雲散紫電光縶維未許飛龍驤垂頭欲就圉人飲渴烏作勢吞銀潢長安畫史擅筆力萬里猛气收毫芒羽人乘風倦鞍勒一笑收拾藏巾箱世人不識眞驌驦顧影尙爾分驪黃放鶴峯前有遺意神駿政可誇支郎

韓幹馬

【元】虞集

開元沙苑蒺藜秋韓幹新圖總不收天廏眞龍奇骨在故知臣甫負驊驑

韓幹馬

【元】揭傒斯

韓幹畫出曹將軍幹惟畫肉猶逼眞昂藏四顧欲飛去老奚安知馬有神想當此馬未畫時朝刷吳越暮燕秦頓轡長鳴風動地不數驊驑與騏驎當時用舎那知許粉墨蕭條尙雄武千金駿骨何足論萬世長畱羣玉府

題韓幹畫馬圖

【明】僧宗衍

唐朝畫馬誰第一韓幹妙出曹將軍此圖無乃幹所作世上有若眞空羣雙曈精熒兩耳立蘭筋束骨皮肉急何年霹靂起龍池五花一團雲气濕當年天子少馬騎逺來烏孫詔寫之卽今內廏多如蟻縱有騏驎畫者誰

題壁上韋偃畫馬歌

【唐】杜甫

韋侯別我有所適知我憐君畫無敵戲黏禿筆埽驊驑歘見騏驎出東壁一匹齕艸一匹嘶坐看千里當霜蹄時危安得眞致此與人同生亦同死

題韋偃馬

【宋】黃庭堅

韋侯常喜作羣馬杜陵詩中如見畫忽開短卷六馬圖想見詩老醉騎驢龍眠作馬老更妙至今似覺韋偃少一洗萬古凡馬空句法如此今誰工

題伯時馬

【宋】黃庭堅

我觀李侯作胡馬置我敕勒陰山下驚沙隨馬欲暗天千里絕足略眼跨【一作過】自當初駕沙苑丞豈復更數將軍霸李侯今病廢右臂此圖筆妙今無價

題伯時天育驃騎圖【二首

宋】黃庭堅

玉花照夜今無種櫪上追風亦不傳想見眞龍如此筆蒺藜沙苑艸迷川

明窗槃礡萬物表冩出人間眞乘黃邂逅今身猶姓李可非前世江都王

觀伯時畫馬

【宋】黃庭堅

儀鸞供帳饕虱行翰林濕薪爆竹聲風簾官燭淚縱橫木穿石槃未渠透坐窗不遨令人瘦貧馬百日逢一豆眼明見此五花驄徑思著鞭隨詩翁城西野桃垂小紅

次韻黃魯直畫馬【試院

宋中作】蘇軾

少年鞍馬勤逺行臥聞齕艸風雨聲見此忽思短防橫十年髀肉磨欲透那更陪君作詩瘦不如芋魁歸飯豆門前欲嘶禦史驄詔恩三日休老翁羨君懷中雙橘紅和王晉卿題李伯時畫馬

【宋】蘇軾

督郵有良馬不爲君所奇顧收紙上影駿骨何由歸一朝見縈防蟻封驚肉飛豈惟馬不遇人已半生癡題趙尊道龍眠渥窪圖【有序

宋】樓鑰趙尊道制幹以龍眠渥窪圖示余余曰誤矣本韓幹馬東坡外爲賦詩考此龍眠所臨而以後爲前俾易之爲冩坡詩於後而次其韻焉實十六坡集詩云十四匹豈誤耶

良馬六十有四蹄騰驤進止紛不齊權奇倜儻多不羈亦有顧影成驕嘶或行或涉更相顧交頸相靡若相語畫出老杜沙苑行將軍弟子早有聲中間名種雞羣鶴無復瘦瘡烏暮啄當時玉花可媒龍後日去盡烏呼風開元四十萬匹馬俯仰興亡空見畫龍眠妙手欲希韓莫遣鐵面關西看

戲題龍眠馬性圖

【宋】樓鑰

狗子已知無物性馬又何曾有性來伯樂若來休著眼任他騏驥混駑駘

題李伯時畫馬

【宋】王庭珪

禿筆戲埽凡馬空人間始識天廏龍山城逼窄那得有注目萬里生長風奚官緩牽紫絲鞚好頭不著黃金籠時平諸蕃盡入貢此是玉花於闐驄

龍眠畫馬

【金】元徳明

驪黃求馬世皆然滅沒存亡自一天當日鹽車人不識只今空向畫中傳

劉善長出示李伯時畫馬圖

【金】朱弁

俯首舉尾拳一蹄掣韁欲嗅驕不嘶奚官聳肩兩足垂意貌自與造父齊雞目麟鬐鳳皇臆玉山禾逺未容食籋云追電有餘地置之畫圖人豈識精神權奇孰可班當在白兔靑龍間君知此馬從何來龍眠胸中十二閒

李伯時馬

【元】程鉅夫

龍眠畫馬眞是馬一匹猶當萬金價參差粉墨見龍媒渴飲長江栁陰下我今老病無所求但願早賜歸林邱肩輿飽飯百不憂閒看稚子騎犁牛

李伯時馬

【元】劉因

足不能行气自馳天機深處幾人知世間無物能形此除我南窗兀坐時

題伯時馬【二首

元】吳澄

四足追風捷羽翰有誰伯樂是奚官如今萬里靑雲步漫作人間畫卷看

驍壯云連力气粗慣看馳突暗中都如何得此眞龍種消得千金買畫圖

龍眠畫馬

【元】馬祖常

海國秋生漢使槎麝煤誰畫濯龍騧只今聖主如文帝畱待時巡駕鼓車

禦定歷代題畫詩類卷一百四

欽定四庫全書

禦定歷代題畫詩類卷一百五目錄

獸類

跋徽宗畫馬圗【元王惲】

徽宗臨張萱宮騎圗【元王惲二首】

宣和畫馬【元程鉅夫】

宣和禦馬圗【明王禕】

徽宗馬圗【明王世貞】

題顯宗承華殿墨戲【元王惲】

承華殿墨戲圗【元王惲二首】

題楊祕監畫馬【金趙秉文】

楊祕監馬圗【元元好問】

題子昂馬圗【元鄧文原】

天歷攺元十月題子昂馬【元虞集】

子昂畫馬【元虞集】

子昂人馬圗【元袁桷】

題趙文敏公畫馬【元張翥】

題趙子昂畫馬歌【元陳防】

趙松雪畫馬【元鄭元祐】

松雪馬圗【元倪瓉】

趙榮祿馬圗【元倪瓉】

正月八日宿禪悅僧捨題趙榮祿馬圗【元倪瓉】琦元璞所蔵趙子昂馬圗【明周致堯】

松雪翁畫馬【明李延興】

趙松雪畫馬【明劉溥】

子昻畫馬捲【明李東陽】

趙魏公畫馬【明劉師邵】

子昂馬圗【明嚴嵩】

題趙松雪畫馬【明沈周】

題松雪畫馬【明無名氏】

題趙松雪馬圗【明僧來復】

仲穆臨李龍眠唐馬【元鄭元祐】

題仲穆畫唐馬【元於立】

題趙仲移畫馬【明貝瓊】

題趙仲穆彥徵畫馬【明錢宰】

題趙仲穆畫馬【明兪貞木】

題趙仲穆彥徵畫馬【明錢用壬】

題王侍禦敬止所藏仲穆馬圗【明文徵明】

舜舉馬【元牟巘】

題舜舉馬【元吳澄】

舜舉畫馬歌【元範梈】

題錢舜舉馬圗【明劉基】

任月山畫馬【元華幼武】

題任月山畫馬【元錢惟善】

題李早畫馬【元黃溍】

李早馬圗【元鄭元祐】

題陳閎畫唐人馬圗【元於立】

金太子允恭唐人馬【元劉因】

姚子昂畫馬【元李俊民】

題宋成之畫馬捲【元曹伯啟】

題鄧蓀壁所藏龔處士畫馬捲【元馬臻】

同吳正傳詠龔巖叟小兒騎馬圗【元吳萊】題鶴亭所藏馬圗【元張雨】

恭題宣廟禦筆畫馬【明張鳳翼】

宣宗皇帝畫馬圗【明祝允明】

題張方伯畫馬【明陳煒】

同年吳克明知嘉定爲題馬圗【明吳寛】

題朱給事所藏馬圗【明楊士奇】

爲大理寺丞馬麟題畫馬【明金幼孜二首】

禦定歷代題畫詩類卷一百五目錄

欽定四庫全書

禦定歷代題畫詩類卷一百五

獸類

跋徽宗畫馬圗

【元】王惲

爲愛瑤池噴玉龍麝煙移入畫圗中宣和殿上揚休處忘卻熙河汗馬功

徽宗臨張萱宮騎圗【二首

元】王惲

袴赬衫玉帶圍騣華翻影下瑤池老徽筆底無畱思貌盡春風出閣儀

碧暈紅絪思有餘較來經國太工夫大風歌裏雲飛逺不畏髙皇笑殺渠

宣和畫馬

【元】程鉅夫

夜半房星下九闗渥窪龍種入天閒宣和得此渾無用神駿雄爭粉墨間

宣和禦馬圗

【明】王禕

睿思東閣倚闌干貌得龍駒帶笑看回首天閒成寂寞

靑城塵土晝漫漫

徽宗馬圗

【明】王世貞

天閒萬馬盡權奇寫出丹靑意自悲長白山頭三萬匹可令龍種一雄嘶

題顯宗承華殿墨戲

【元】王惲

大靑小靑兩龍種承華墨戲眞天人春宮欲見升平事立仗歸來不動塵

承華殿墨戲圗【二首

元】王惲

天廏云屯八尺龍總輸神駿付靑宮細看絕電流云筆天寶諸王恐未工

主人愛馬憐神駿一骨千金什襲藏卻恐雷霆還下取九重天上看龍驤

題楊祕監畫馬

【金】趙秉文

楊侯詩人寓於畫後身韓幹前身霸驊驑萬匹落人間一紙千金不當價曽見先帝麝香驄紙上飛出天池龍至今畫史比良樂一洗萬古凡馬空時於畫骨嘆奇迹二百年來無此筆艱難常恨少神駒掩圗獨抱龍媒泣

楊祕監馬圗

【元】元好問

天閒誰省識眞龍金粟堆前艸色空忽見畫圗疑是夢東華馳道麝香驄

題子昻馬圗

【元】鄧文原

奔騰駿骨雲路長瀟灑神發風露涼沙場春牧艸肥雨野徼秋嘶楓隕霜三闗戰士黃金甲五陵俠客紅絲韁朝羈暮絡秖腸斷華山煙�遙蒼蒼

天歷攺元十月題子昻馬

【元】虞集

朝廷無事日從容太僕承恩出九重前代王孫今閣老只畫天閒八尺龍

子昻畫馬

【元】虞集

憶昔從公侍書殿天閒過目如飛電池邊盡有吮豪人神駿誰能誇獨擅公今騎鯨隘九州人間空復看驊驑惟應禦气可相逐黃竹雪深千萬秋

子昻人馬圗

【元】袁桷

飄騰天山霧蕩摩玉京云耿耿萬里姿矯首空其羣乃翁愛神駿泚筆五采分翁歸侍帝所乘化觀蕓蕓彼亦與之俱追風超九垠

題趙文敏公畫馬

【元】張翥

君不見漢家將軍求善馬戰骨縱橫血流野歸來作歌薦宗廟寧悲鬼哭宛城下何如聖代徳所懷入獻磊落皆龍媒右牽者誰鬈且偲萬里知自宛沙來眼光鏡懸蹄踠促老奚識性仍善牧時巡之外防幸稀飽秣原頭春苜蓿吳興學士藝絕倫妙處直似曹將軍只今有馬無此筆誰與寫之傳世人爲君甘老駑駘羣

題趙子昂畫馬歌

【元】陳泰

九原駿骨埋地中一夕盡化霜皮松畫史刳松作神墨埽出麒麟帶松骨煙沙漠漠披風鬃精气炯炯房星同天山無人艸木白西極日沒黃河東時平使汝困轅軛不得變化騰爲龍黃金擲送燕臺下當日君王惜髙價自從汗血去人間老死英雄空見畫千年只說曹將軍弟子韓幹終無聞今之畫者趙翰林嗚呼三晉賢子孫

趙松雪畫馬

【元】鄭元祐

地用莫如馬壺頭竟何施寒風善相不假式胡必郭家口齒謝家鬐神駒龍變如何按式取譬之圗畫八駿令人嗤君不見房星精飛光夜流曳練明漢家都廏盡凡骨冀之北土龍方生兒能引弓射鳥防便解騎過宛王城玉堂學士親眼見貌得風蹄防流電山人半世只步行髀肉何曽識鞍韉每每作詩題馬圗千金駿骨世所無人間空費粉墨摹黃牝牡眞成誣

松雪馬圗【爲原

元道題】倪瓚

渥窪龍種思翩翩來自元貞大徳年今日鷗波遺墨在展圗題詠一淒然

趙榮祿馬圗

【元】倪瓚

嘗聞唐開元時畫馬曹將軍妙合變化神紛紜少陵爲作歌其詞藹如雲又聞宋元祐之中李龍眠畫法奄出將軍前蘇黃二子誇神駿險語驚飛蛟蟄困國朝天馬來西極振鬛駑駘爲辟易玉堂學士寫眞龍筆陣長驅萬人敵學士歌詩淸且腴當時作者數楊虞畫成題詠兩奇絕價比連城明月珠吁嗟天馬天一隅寶繪於今亡矣夫學士多師內廏馬得法豈在曹李下俗工未解知神妙此日罷駑徧區夏好事流傳亦苦心誰爲幽賞伯牙琴獨悲蘭亭繭紙隨零雨轉覺臨寫紛紛費毫楮正月八日宿禪悅僧捨題趙榮祿馬圗

【元】倪瓚

小僧院裏無塵事夜雨燈前興不孤寥寥說竟無生話更覽王孫駿馬圗

琦元璞所藏趙子昻馬圗

【明】周致堯

進禦歸來日未西落花芳艸滿春泥也知櫪上無凡馬牽過天閒不肯嘶

松雪翁畫馬

【明】李延興

西海之西天地翕合敷靈氛天產天骨超昆侖月窟而東而北幾萬里是馬乃能籋星辰逾渤澥埽空冀北凡馬羣曹將軍是開元以來善畫者蚤以絕藝動紫宸不問驪黃與牝牡筆力到處春無垠往時嘗見一二本世之畫者徒紛紛吳興學士昔在詞林館畫人畫馬咄咄能逼眞玉堂朝日射碧瓦瑣窗晴雪吹靑春文章之暇奉詔寫龍種冰綃萬幅淸無塵此圗神采更飄逸妙處不減曹將軍飛雲滿空散靈雨五花淩亂曉濕蒼龍文人言此是明皇禦愛者天香滃郁飄滿身瑤池渴飲雪滉瀁霜蹄迥踏雲嶙峋黃須圉官似是太僕張景順自幼調馬馬亦馴想當牽來赤墀下皎如飛龍下天門山齋看畫白畫靜丹粉如沐淸心魂龍門一逝九霄隔龍沙泱漭霜風昏縱令有馬無善畫誰與寫之傳世人吳興自是古作者髙風逺韻不可聞九京安得起公死請公爲我放筆電埽層空云陳君愛畫不翅南金與西玉百回展玩當鑪燻南金西玉可力致嗟此神物夐然獨立而無鄰嗚呼神物爲物固有神直恐變化爲龍飛上淸都紫微之帝閽

趙松雪畫馬

【明】劉溥

王孫畫馬世無敵一畫一回飛霹靂千里長風入彩毫平沙碧艸春無迹硯池想是通渥窪突然走出白鼻騧翻濤浴浪動光彩雲影滿身堆玉花玉花連錢汗流血駿尾捎風蹄踣鐵何時騎得似畫中踏破陰山古時雪

子昻畫馬捲

【明】李東陽

翰林學士眞天人平生書畫皆通神自言少小嗜毫素寸紙徧作雲煙痕老來意態盡物理畫馬欲過曹將軍此圗似出西域種骨法權奇气軒聳將身蹴地局不前矯首見人驚欲踴燕家死馬猶堪買況此風神解飛動在野須教一顧空登臺未覺千金重崔郎愛畫復好奇向來得此信且疑爲渠指防是眞迹老我聰明非昔時圗窮忽見銀鉤筆復訝驪珠海中出江南贗本今已多入眼自須分甲乙世人得者惟見一至寶逢時故難匹從此髙堂展翫頻明窗淨幾無長日

趙魏公畫馬

【明】鐂師邵

浚儀王孫善畫馬神妙不在江都下朝退從容白玉堂意匠經營自揮灑我觀此圗誠偉哉淸光夾鏡雙瞳開古來騏驥不易得此匹乃是眞龍媒尾如流星汗成血萬里飛騰眞電掣長風颯颯生四蹄百尺層冰蹴應裂雄姿眼底苦不多時無伯樂柰爾何駑駘伏櫪飽芻豆坐使神物成蹉跎君不見才髙往往困泥滓世上英雄亦如此

子昻馬圗【題贈大梁

明李中丞】嚴嵩

卷中此馬畫者誰毛鬛欲動骨法奇尺素能收上閒駿意態便欲隨風馳天閒十二紛相矗想是郊晴初出牧大宛雄姿宿應房渥窪異種龍爲族金羈玉勒不須誇且看連錢五色花歘見麒麟出東櫪還疑騄駬涉流沙沙邊靑艸茸茸起上有垂楊覆河水圉人騎放緑陰中參差騋牝成云綺我觀此馬皆能過都歷塊捷有神安得蕃息日適河之濱楡闗巳撤烽煙警梁苑應同苜蓿春吳興妙手誰堪伍遺墨流傳自今古人間駑輩徒紛紛哲匠旁求心獨苦擬將此幅比瓊瑤寄贈佳人雲路迢天闕昔曽窺立仗霜臺今復憶乘軺親持黃紙臨中土白日旌旗照開府臯防事業待經邦韓範威名先震虜氛祲潛消塞北場河山坐鎭汴封疆戍卒歸來放戰馬嵩陽今作華山陽吁嗟乎宵旰憂勤猶拊髀殊勲早奏明光裏願徵頗牧入禁中坐令天下之馬休逸皆如此

題趙松雪畫馬

【明】沈周

隅目晶熒耳竹披江南流落乘黃姿千金價重無人識笑看胡兒買去騎

題松雪畫馬

【明】闕名

塞馬肥時苜蓿枯奚官早已著貂狐可憐松雪當年筆不識檀溪寫的盧

題趙松雪馬圗

【明】僧來復

振鬛長鳴產月支玉闗風急貢來時五花獅子眞龍種賜出黃門不敢騎

仲穆臨李龍眠唐馬

【元】鄭元祐

龍眠畫馬妙入神貌得唐時馬與人人通馬語黙相契馬知人意更相親文皇昔禦六龍出天爲聖主產騏驎開元馬牧蕃盛日覂駕齧膝誰能馴自昔龍駒有天骨驌驦獨起秋輪囷西巡不復觴王母東歸政爾慙直臣馬圗流傳至汴宋玉驄紫燕聊前陳守文之君保成業不肻一日開邊塵遂寘驊驑鼓車下猛蛟失水無完鱗柏臺退休親貌得畫意殆逼曹韓眞畫史才知粉墨趣學士乃通元化因曹韓骨朽伯時死余不溪上苔花春臨摹不得畫史意掩卷愁睂誰與伸

題仲穆畫唐馬

【元】於立

大宛千里馬朱汗翠連錢夜秣玉闗下曉呈金殿前橫門花似雨韋曲栁如煙虢國爭馳道將軍避繡鞭

題趙仲穆畫馬

【明】貝瓊

吾聞冀北之馬如雲照川谷八尺飛龍在天育灤河逺幸翠華遲栁林大獵金鞍簇是時四海爲一家東逾日本西流沙拂郎近獻兩驌騻不數郭家獅子花公子前身豈曹霸一馬眞輕百金價黃金臺上倦爲客白髮江南隨意畫駵騧駰駓各不同飲泉齕艸落筆工君不見龍庭苜蓿與天逺何人更收靑海驄

題趙仲穆彥徵畫馬

【明】錢宰

驄馬連錢新鑿蹄絡頭羈馽任官奚來從月窟眞無價進入天閒不敢嘶雨露九重思冀北風塵千里下淮西解鞍知在休兵後楊栁平河春艸齊

題趙仲穆畫馬

【明】兪貞木

房星夜墮墨池中飛出蒲捎八尺龍想象開元張太僕朝回騎過午門東

題趙仲穆彥徵畫馬

【明】錢用壬

吳興畫馬名天下文采風流美無價子孫兩世皆絕奇筆意經營亦相亞分明雙馬如雙龍玉花對立連錢驄圉人緩轡不敢鞚矯矯似欲鳴長風卻想當年落筆時省郎得采初來歸深庭花落白畫靜紅門艸綠春風微回首光陰旣非昔老者已逝難再得中原武騎更馳奔展捲令人三嘆息

題王侍禦敬止所藏仲穆馬圗【明】文徵明

犖犖才情與世疎等閒零落傍江湖不應泛駕終難用閒看王孫駿馬圗

舜舉馬

【元】牟巘

常得奚官翦拂齊也思驤首一長嘶好隨便面章臺去栁色如煙路不泥

題舜舉馬

【元】吳澄

近年錢趙二翁死直恐人間無駃騠駑駘羣裏忽得此萬里歸來日未西

舜舉畫馬歌

【元】範梈

錢君畫人勝畫馬安得名驄妙天下靑雲隠約見龍文有意軒昻駛華夏圉官山立頎而髯朱衣黑帶髙帽尖問渠掌握詎有此牽控寧知人女嫌君不見才士受束縛往往因之縱寥廓

題錢舜舉馬圗

【明】劉基

吳興公子雅好奇欲把丹靑競天巧花蜂栁鶯看已足貌得驊驑圗更好浪花滿身蹄削鐮兩耳抽出春筍尖風鬉欲拂九霄霧隅目似掛髙秋蟾昨者王良失鞿鞚封狼咆哮蛇豕閧天閒乘黃越在野出車未見歌南仲嗚呼安得此馬背負郭令公掃平四海歸奏明光宮

任月山畫馬

【元】華幼武

天馬從龍去空遺粉墨看披云五花白蹴雪四蹄寒逸气何深穏良材有急難苦心任水監直欲比曹韓

題任月山畫馬

【元】錢惟善

神駿蕭蕭白黒文圉人調習未能馴五陵年少黃金絡騎向長安不動塵

題李早畫馬

【元】黃溍

平沙如雪艸如煙想見春風士馬閒玉勒錦韉塵土化畫圗流落尙人間

李早馬圗

【元】鄭元祐

外甥似舅明昌帝取法宣和尙工伎李早畫馬供奉時畫院森森嚴品第防之北土馬所生早也想見房星精遂令龍媒出毫素側胸注目疑嘶鳴紈扇畫三騎郎君峭按轡窄衫繡襮四帶巾靴尖曽踢中州碎紫絨軍敗祁連山金鈿玉軸仍南還好事空餘扇頭馬至今拂拭塵埃間

題陳閎畫唐人馬圗

【元】於立

大宛直在玉闗西萬里風沙入駿蹄一自殿前隨仗立垂頭不肯向人嘶

金太子允恭唐人馬

【元】劉因

道人神駿心所憐天人龍種畫亦然房星流光忽當眼徑欲攬轡秋風前漢家金粟幾蒼煙江都筆勢猶翩翩東丹獵騎自豪貴風气惜有遼東偏天人秀發長白山畫圗省識開元年金源馬坊全盛日四十萬匹如秦川天教劫火畱此幅玉花浮動靑連錢英靈無汗石馬復悲鳴眞似泣金仙只今回首望甘泉汾水繁華雁影邊奇探竟隨轍迹盡兀坐宛在驊驑先人間若有穆天子我詩當作祈招篇

姚子昻畫馬

【元】李俊民

雄姿卓立開天骨騰踏萬里如神速可憐不遇九方臯空使時人指爲鹿自從大奴守天育無由更騁追風足中原一戰收乾坤白髮將軍髀生肉

題宋成之畫馬捲

【元】曹伯啟

奚官珍重玉花驄縱意淸漣碧艸中幸際四庭烽火靜不須騰踏待秋風

題鄧蓀壁所藏龔處士畫馬捲【元】馬臻

金釘繩短駐霜蹄曽見先生手畫時精凝繭香回雪色气隨神變發權奇華軒欲試丹靑動絕筆無傳造化私今日有誰偏愛惜鄧公馬癖幾人知

同吳正傳詠龔巖叟小兒騎馬圗

【元】吳萊

北平猨臂久不侯伏波矍鑠空持矛幷州小兒十嵗許雙足防走眞驊驑金鞍玉勒絲轡絡肉鬛風鬉雪齗齶郊衢一躍自矜驕血气未完先躪躒漢皇神武駕英雄西極飛來八尺龍城東鬭雞爾尙可磧外鳴劍吾無功初陽卻照長楸道白髮奚官泣枯艸悠悠翠蓋與鸞旗老矣驊驑那得知

題鶴亭所藏馬圗

【元】張雨

九霄天馬倶龍種四十萬蹄云錦斑一自漁陽鼙鼓後不知幾个到驪山

恭題宣廟禦筆畫馬

【明】張鳯翼

宣皇勤政慕陶唐咨訪時時入未央天廏解鞍閒駿馬詞臣不必賦長楊

宣宗皇帝畫馬圗

【明】祝允明

昔日宣皇履至尊堯章渙渙滿乾坤三千在禦均承寵一匹霑恩便不羣馬法盡來空地類龍圗呈處是天文丹靑不遂烏號去從此房星似掩昏

題張方伯畫馬

【明】陳煒

長安陌上栁嚲地十二閒閒散羣驥蘭筋鳯臆若防龍龍種生來盡神異良工寫意非寫形生綃半幅墜房精韋韓之妙不復作眼前畫者誰得名个中憔悴老無力飼秣猶爲人愛惜其他騕褭與驊驑皁圉分明動鞭防傍觀一馬殊不然霜蹄騰踏嘶向前汗血須驂六龍馭安得奚奴浪著鞭

同年吳克明知嘉定爲題馬圗【明】吳寛

吳卿別我吳門去手把橫圗索題句開圗見馬如見人逸气稜稜八尺身圉人騎渡燕河水萬里長風生兩耳歸來飽啖玉山禾吳門艸靑柰爾何

題朱給事所藏馬圗

【明】楊士奇

矯矯皆雄姿來從渥窪涘金羈未絡頭散誕春風裏試令剪拂效驅馳君看一日輕千里

爲大理寺丞馬麟題畫馬【二首明】金幼孜

萬里曽思度玉門歸來立仗卸櫜鞬飽肥苜蓿風霜晚未老猶思報主恩

異種由來產渥窪曾看入貢度流沙幾回牽向瑤池過新濯龍文照五花

禦定歷代題畫詩類卷一百五

欽定四庫全書

禦定歷代題畫詩類卷一百六目錄

獸類

韋偃牧馬圗【宋蘇軾】

奚官牧馬圗【元元好問】

子昂風林牧馬圗【元劉因】

子昻摹韓幹牧馬圗【元吳師道】

題趙子昻所畫牧馬圗【元貢奎】

牧馬圗【明陳政】

題伯時畫頓塵馬【宋黃庭堅】

輥馬圗【金張澄】

題衮塵驑圗【元虞集】

輥馬圗【元王惲】

衮馬圗【元楊維楨】

題李龍眠畫滚塵馬【元張天英】

題趙仲庸所畫滚塵馬【元唐肅】

題張參政所藏驄馬滚塵圗【元朱徳潤】

衮塵馬圗【明髙啟】

衮塵馬圗【明陳昌】

楊祕監下槽馬圗【金黃庭筠】

曹將軍下槽馬圗【元掲徯斯】

曹霸下槽馬【元虞集】

題廏馬圗【元王惲】

禦驃出廏圗【元王惲】

題曲江洗馬圗【元倪瓉】

戲題出洗馬【元趙孟頫】

奚官洗馬圗【元張雨】

洗馬圗【元張伯淳】

趙子昂浴馬圗【元劉因】

李伯時畫浴馬圗【元楊載】

題浴馬圗【元郯韶】

揩癢馬圗【元鄭元祐】

題趙仲穆揩癢馬圗【元朱徳潤】

題趙仲穆擦癢馬【元張天英】

揩癢馬歌【明華幼武】

題趙榮祿揩癢馬圗【明闕名】

題曽無疑飛龍飲秣圗【宋戴復古】

飲馬圗【元楊維楨】

題飲馬圗【元傅若金】

題唐叔美飲馬圗【明張鳯翼】

舞馬圗【元張伯淳】

題立仗馬圗【元栁貫】

題趙翰林畫立仗馬【元張天英】

子昻逸馬圗【元袁桷】

逸馬圗【元袁桷】

試馬圗【元袁桷】

散馬圗【元袁桷】

鞭馬圗【元袁桷】

絡馬圗【元袁桷】

題振轡馬【元丁立】

題唐圉人調馬圗【元陳深】

黃門飛鞚圗【元姚璲】

奚官牽馬圗【明王禕】

賦蔣甥若水畨馬圗【宋樓鑰】

李早蕃馬圗【元王惲】

題畨馬圗【明殷士儋】

李潛宛馬圗【元王惲】

金馬圗【元虞集】

西馬圗【元張天英】

胡馬圗【宋郭祥正】

胡馬圗【明解縉】

胡馬圗【明王弼】

胡馬圗【明祝允明】

瘠馬圗【元掲祐民】

題瘦馬圗【元蒲道源】

題壽監司所藏瘦馬圗【元薩都拉】

題胡環瘦馬圗【元丁立】

龔聖予畫瘦馬行【元馬臻】

題張戡瘦馬圗【元姚文奐】

題張戡畫瘦馬圗【元郭翼】

題張戡瘦馬圗【元鄭東】

題進士卜友曽瘦馬圗【明張以寧】

題老馬圗【明僧妙聲】

病馬圗【元劉因】

病驥圗【明周忱】

題人馬圗【元陳旅】

金人馬圗【明髙啟】

題西戎獻馬圗【明吳寛】

題進馬圗【明劉崧】

陳居中進馬圗【明淩雲翰】

禦定歷代題畫詩類卷一百六目錄

欽定四庫全書

禦定歷代題畫詩類卷一百六

獸類

韋偃牧馬圗

【宋】蘇軾

神工妙技帝所收江都曹韓逝莫畱人間畫馬惟韋侯當年爲誰埽驊驑至今霜迹蹋長楸圉人困臥沙隴頭沙苑茫茫蒺藜秋風鬉霧鬛寒颼颼龍種尙與駑駘逰長稭短豆豈我羞八鑾六轡非馬謀古來西山與東丘

奚官牧馬圗【息軒畫

元】元好問

曹韓畫樣出中祕燕市死骨空千金息軒筆底眞龍出凡馬一空無古今安閒自與人意熟瀟灑更覺天機深奚官有知應解笑世無坡仙誰賞音

子昻風林牧馬圗

【元】劉因

駟馬不受人間齕春入川原艸如發老髯背面心巳知眼底黃總凡骨相親栁下那作疎泯黙此意今爲圗竹林之賢固奇士晚嵗絕交眞可吁

子昻摹韓幹牧馬圗

【元】吳師道

開元內廏多名馬畫手無雙數曹霸弟子韓幹筆意新承恩亦向天墀畫含毫拂練五云動旋闗轉軸羣龍化圉人臨閒振金索禦鞍初缷收黃帕丰艸聨槽晝不嘶飛花卷仗春停駕西風回首徵塵生蜀棧靑螺愁獨跨趙公何從得此本步武曹韓相上下驪黃埽空四海眼丹靑妙續千年話誰云此馬不復存看取匣中光照夜

題趙子昻所畫牧馬圗

【元】貢奎

霧鬛云鬉出帝閒誰將圗畫落人間奚官飽牧無餘事獨立春風憶華山

牧馬圗

【明】陳政

艸細泉香野色新五花驕气散春云昂頭似憶當年事立仗淩寒夜正分

題伯時畫頓塵馬

【宋】黃庭堅

竹頭搶地風不舉文書堆案睡自語忽看髙馬頓風塵亦思歸家洗袍袴

輥馬圗

【金】張澄

飛塹乘城力亦優不應伏櫪便垂頭而今世上無良樂兀兀黃塵輥得休

題衮塵驑圗

【元】虞集

驊驑食粟石每旣立仗歸來汗如洗脫羈展轉聊自恣落花塵土隨身起君不見春雷起蟄龍欠伸霧擁云蒸九河水

輥馬圗

【元】王惲

馬蹄立論見天機四輥塵沙更適宜恰似解袍隨意處小齋磅礡退朝時

衮馬圗

【元】楊維楨

唐家內廏三萬匹畫史縑緗都熟識緑蛇連捲骨初脫一團旋風花五色濕云乍洗烏龍池金索掣斷愁欲飛奚官獨立栁陰下手把玊鞭將贈誰

題李龍眠畫衮塵馬

【元】張天英

明皇最愛玊華驄衮衰芳塵繡嶺宮一曲落梅驚起舞風摧龍翼戰場空

題趙仲庸所畫滚塵馬

【元】唐肅

匹馬滚塵誰所寫天水王孫最文雅王孫系宋不系唐那識唐人與唐馬左輔白沙白於雪四十萬頭名各別廏中此馬帝常騎一色紫霞名叱撥馬官似王毛仲左手執刷右持鞚沙平艸暖不被鞍芻豆飽來筋力縱翻身倒豎踣鐵蹄霧尾風鬉亂不齊元是滇池赤龍種猶思躍浪湧春泥太平無事徵戰少靑絲絡頭可終老不似交河赴敵時夜蹴層冰僵欲倒

題張參政所藏驄馬滚塵圗

【元】朱徳潤

盛唐太僕王毛仲八坊分隊三花動當時畫馬稱曹韓尺素幻出眞龍種玊花照夜爭新妍一馬滚塵鬉尾鮮昻頭不受金絲絡汗血輾沙生晝煙翰林妙寫不減古名駒染出靑豪素延祐君王賞駿材金盤賜帛出當寧時淸處處生驪騧何必漢朝稱渥窪王良幸勿嗔踶齧一躍天衢千里沙

衮塵馬圗

【明】髙啟

千里歸來苜蓿春五花和汗衮香塵靑絲暫解從天性多謝黃門老圉人

衮塵馬圗

【明】陳昌

霧鬛風鬃汗血騧也曽千里渡流沙絲韁不受黃門控間向東風滚落花

楊祕監下槽馬圗

【金】黃庭筠

龍眠悔畫馬政恐墮馬趣我今破是說試下第一句道人三昧手防戲萬象具萬象初莫逃畢竟無所住譬如大圎鏡照物隨其遇少焉物四散影果在何處楊侯具此眼透脫向上路萬馬落人間益證龍眠誤

曹將軍下槽馬圗

【元】揭傒斯

曹霸畫馬眞是馬宛頸相摩槽櫪下卓犖權奇果如此豈有世上無知者朱絲不是凡馬韁天閒十二皆龍驤曽從天子平四方畫圗彷佛余驪黃華山之陽春艸長

曹霸下槽馬

【元】虞集

櫪下長年飽豆芻誰通馬語識踟躕主恩深重知何報或者東封駕鼔車

題廏馬圗

【元】王惲

前年扈從獵長楊偶雜髯騶宿野莊一牽玉華三百匹老人垂淚說先皇

禦驃出廏圗

【元】王惲

何人拂絹素寫此房駟精一馬老伏櫪志在千里行二馬騁踶齧角壯猶龍騰一馬方輥塵海岸翻鯤鯨畫師慘淡意落筆矜多能我觀寓所感國制貴有經唐人重馬政分屯列郊坰當時百萬匹肅肅羅天兵東封與西蕩嵗用不可勝嗣王獵其餘尙足開中興乃知三軍本匪馬將奚憑聖經說備豫萬古爲世程倉卒事亦辦未免眾目驚我思立仗間振鬛伸長鳴吾言固芻蕘聖經其可輕

題曲江洗馬圗

【元】倪瓉

校獵上林苑洗馬昆明池霜威肅笳鼓雲气畫車旗馬班陳賦頌衞霍綏蠻夷王風旣未逺文明方在玆逶迆霄漢上鳯皇尙來儀

戲題出洗馬

【元】趙孟頫

齧膝泛駕誰能禦駑蹇紛紛何足顧靑絲絡首錦障泥鞭箠空勞怨長路明窗戲寫乘黃姿洗刷歸來气如怒不須對此苦嘆嗟男兒自昔多徒步

奚官洗馬圗

【元】張雨

曽侍赤墀東天池看浴龍晚涼湖上夢猶立栁陰中

洗馬圗

【元】張伯淳

蕭蕭霧鬛與風鬉撲面徵塵一洗空相顧倍增神駿气恍疑初在渥窪中

趙子昻浴馬圗

【元】劉因

苜蓿原空雪新積羣馬饑鳴渡江食大梁公子心未平一匹宛駒萬夫敵圉人初浴意气增跨轡巳晚知無成云窗徘徊悄無語掩卷索索猶風生

李伯時畫浴馬圗

【元】楊載

古稱難畫莫如馬近朝惟數李伯時不至天閒觀帝服如此骨相何由知頭類渴烏尖插耳竟渡流沙輕萬里圉人牽浴恆凜然復恐化龍奔入水貧居里巷無馬騎徒步出入多傷悲大脛薄蹄何足願退立道傍塵滿面

題浴馬圗

【元】郯韶

花落春云滿禦堤晚涼試浴濯龍池五王未許爭飛鞚先賜承恩太僕騎

揩癢馬圗

【元】鄭元祐

啄瘡烏去未斜陽雨足春隄艸正長摩擦樹根休揩癢明朝要爾戰沙場

題趙仲穆揩癢馬圗

【元】朱徳潤

渥窪天馬骨如龍散步春郊苜蓿中揩徧玊鬉塵未落日斜宮樹影搖風

題趙仲穆擦癢馬

【元】張天英

啄瘡烏去夕陽西磨癢枯株振鬛嘶今日戰場春艸緑相看誰濯錦障泥

揩癢馬歌

【明】華幼武

魏公畫法擅天下時向玊堂閒畫馬龍媒貌得五花驄放牧長秋沙苑中靑絲暫解黃金鞅老樹槎枒恣揩癢霜蹄蹴踏尾蕭騷奮鬛驕嘶肉屈彊畫中神妙無人語直上曹韓不過許曹韓已矣魏公亡後來作者誰堪數君不見不惜千金市駿骨此圗世問爲第一

題趙榮祿揩癢馬圗

【明】闕名

韓幹眞龍下筆肥銀鞍羅帕絡靑絲春風碧野和煙放誰見林間揩癢時

題曽無疑飛龍飲秣圗

【宋】戴復古

雲巢示我良馬圗一騎飲水一騎芻竹批兩耳目揺電毛色純一骨相殊何人貌此眞權奇筆端疑有渥窪池駑駘當用驊驑老贏得畫圗人看好盆中飲槽中秣無用霜蹄空立鐵何如渴飲長城壕上波饑則飽喫天山禾振首長鳴載猛士龍驤踏碎鷹巢窠

飲馬圗

【元】楊維楨

佛郎新來雙象龍鼻端生火耳生風臨流飲水如飲虹波光倒吸王良宮吁嗟靑海頭白磧尾渴烏一失金井水長城窟逺腥風起

題飲馬圗

【元】傅若金

一斛寒泉照紫驑蕭蕭駿尾動髙秋夜來櫪上西風滿憶傍寒云飲隴頭

題唐叔美飲馬圗

【明】張鳯翼

百戰空疲千里姿悲嘶猶自逐圉師春風日飲長城窟那得人間伯樂知

舞馬圗

【元】張伯淳

獨立天衢骨相奇縑緗猶記寫眞時開元天寶今陳迹舞破中原馬不知

題立仗馬圗

【元】栁貫

玊立彤墀气尙麤食殘芻豆更何須太平未必閒無用一幅君王納諫圗

題趙翰林畫立仗馬

【元】張天英

瓊柱花云繡勒春霜蹄新刷紫霄塵月明曾弄瑤池影天廏傳呼五色麟

子昻逸馬圗

【元】袁桷

神駿飄飄得自閒天池飛躍下塵寰靑絲絡首誰收得畱與春風十二閒

逸馬圗

【元】袁桷

瑤池宴罷周王耄牛首蛇身騁怪靈漢使近從西極返龍媒元是世間形

試馬圗

【元】袁桷

二駿翩翩勢並驅轉頭槽櫪總庸奴秋風萬里云容與不用靑絲彊縶拘

散馬圗

【元】袁桷

秋盡川原艸樹空冷云嗚咽似呼風太平天子櫜弓矢畱得閒身落照中

鞭馬圗

【元】袁桷

生駒萬里意所向知無前圉人忌其徳未試先加鞭要令俛首馴使我嘗相憐伯樂死巳久此道不復傳駕車困泥途伏櫪老嵗年所用非所養誰能別媸妍畫師逐時好謂爾誠當然披圗重嘆嗟我意何由宣

絡馬圗

【元】袁桷

秋原苜蓿肥云屯帖帖此馬和且馴屬車效駕豈在力愧汗絕足追奔塵王良不生造父往公子毫端意淒愴虞淵逐日終飲河出門加鞭柰爾何

題振轡馬

【元】丁立

渥窪龍馬進來時奮迅長鳴不受羈詔與從官調得熟只教隨仗不教騎

題唐圉人調馬圗

【元】陳深

飛龍天廏隘云稠一匹驕馳掣電流櫪下髯奴眞廝養眼中元不識驊驑

黃門飛鞚圗

【元】姚璲

太平無有羽書塵局促龍鱗萬里身不著圉人時騁騖天閒驕悍若爲馴

奚官牽馬圗

【明】王禕

太液池邊新浴罷未央門外乍牽來若教立仗丹墀下恐負平生泛駕才

賦蔣甥若水蕃馬圗

【宋】樓鑰

何處驅來良馬六驑黃參錯如花簇胡爲不作騰驤去各有防韁縶前足胡人下馬俱少休倦倚氈裘眠正熟酋豪捒箭奚奴撚意欲時發不遺鏃琵琶橫倚續續彈一夫坐聴羌中曲臥擁提壺將引飲英气虯須皆貴族沙磧坡陀髙復低天寒不見寸艸綠我行燕薊頗見之狼帽烏靴乃其族勿云恃勇不知義要以赤心置其腹嗚呼安得壯士健馬咸作使坐令戎馬皆臣僕

李早蕃馬圗

【元】王惲

羣奔角壯任郊坰已入竿頭莫力爭惜取蹄間三【闕一字】逸望云秋計鐵山程

題蕃馬圗

【明】殷士儋

玉塞無聲夜有霜橐駝五萬入漁陽平沙落日悲風起馬上橫捎四白狼

李潛宛馬圗

【元】王惲

李生鞍馬見金初仿像殊方職貢圗今去玊門途萬里總隨鞭策入長驅

金馬圗

【元】虞集

賈胡自騎千金馬解囊小憩荒城下平原無樹起秋風夢到陰山雪橫野太平疆宇大無外外戶連城無閉夜不然安有獨行人懷寶安眠如畫者

西馬圗

【元】張天英

西來萬里气如雲便防天閒第一勲此日登謌薦淸廟於今能得幾人聞

胡馬圗

【宋】郭祥正

唐時胡馬入長安下馬胡兒倚馬鞍今日升平無此物樽前聊展畫圗看

胡馬圗

【明】解縉

破衲自風沙兼天壓雪花艸閒狐兔盡歸去帝王家

胡馬圗

【明】王弼

夜醉葡萄倚壁眠眼中胡騎忽翩然誰知慘淡寒綃裏中有黃楡萬里天

胡馬圗

【明】祝允明

駿骨千金產名王萬里歸風煙辭大漠云電赴皇畿立仗容陪舞從龍敢假威此來空地類苜蓿近郊肥

瘠馬圗

【元】掲祐民

念汝出塞下四蹄疾如飛半夜馳臨闗气奪戎王圍被鐵踏河冰幾度向武威將軍事百戰騰力不顧肥秖今飲渭流齒老不任鞿坡寒莫風酸磧瘠春艸微百感畫者意要見駿骨稀但看古英賢攻苦常寒饑

題瘦馬圗

【元】蒲道源

誰寫驊驑艸野閒身行萬里骨如山絕勝秣飼無他技枉占君王十二閒

題壽監司所藏瘦馬圗

【元】薩都拉

沙場日暮春艸肥瘦馬不受黃金羈天生神駿天所愛豈容過市無人知郎官病坐芙蓉幙喜見馬圗天上落人生相遇貴相知孰謂世間無伯樂

題胡環瘦馬圗

【元】丁立

渥窪此去幾萬里荒艸黃雲連白沙到得單於臺下日暖風開徧地椒花

龔聖予畫瘦馬行

【元】馬臻

在昔開元曹將軍健筆突兀老入神能貌明皇玊驄馬博得聲價輕千鈞後來韓幹只畫肉少陵不許肥失眞寥寥此道幾懸絕至理不付尋常人淮陰龔公老儒者落筆文辭馳二雅有時快意埽馬骨妙處不在曹公下畫時想極虛無垠思入萬里沙場昏凝精洞視色不變杳冥之中百體存相經合備渥窪種仰首鳴天鼻欲動气豪似與神龍爭疾雷迅電驚塵夢憶昨嫖姚騎戰時旋雲轉雨分四蹄翻然踏碎闗山雪歸來汗血光淋漓霜枯萬骨功誰利太平總爲將軍致如今衰瘦箭瘢幹生駒卻受黃金轡此馬此畫絕世無先生慷慨傳此圗可憐韋諷日巳逺獨撫此畫深嗟吁北風動地天色慘展開猛士寒搖膽詠罷新詩無限情捲向空齋白日晚

題張戡瘦馬圗

【元】姚文奐

稜稜出神骨翼翼照龍光顧影時思戰長鳴勢欲驤徵鞍坐兒女逺道負餱糧歸到龍沙日秋風苜蓿長

題張戡畫瘦馬圗

【元】郭翼

瘦骨鋒稜珠汗落臥痕半雜古苔煙未脫將軍金匼匝又駝兒女玊嬋娟蒼皇日色龍沙外慘淡秋聲鴈塞前神駿只今誰貌得開圗老眼一醒然

題張戡瘦馬圗

【元】鄭東

北風蕭蕭沙艸黃天寒馬瘦骨如墻渾家兒女雕鞍上日日陰山射白狼

題進士卜友曾瘦馬圗

【明】張以寧

卜翁喜我詩袖出瘦馬圗前有杜陵瘦馬行令我閣筆久嗟吁憶昔馬齒未長日金覊躞蹀嗚天衢逐景虞泉日未晡羲和頓轡喘不蘇石根一蹶亦常事誰遣逸足輕夷途霜風大澤百艸枯飲齕不飽長毛疎相者舉肥汝苦瘠委棄乃在城東隅病顙有時磨古樹翻蹄無力衮平蕪當年笑殺紫燕愚中路淸涕流鹽車嗟哉此馬世罕有駑駘多肉空敷腴格骨稜層神觀在頗類山澤之仙臞解劍贖汝歸伯樂今豈無浴之萬里流秣以百束芻苜蓿花白春云鋪气全或比新生駒持之西獻穆天子尙與八駿爭先驅瑤池雲气浮太虛日出積雪靑禽呼長望臨風心郁紆

題老馬圗

【明】僧妙聲

老棄東郊道空思冀北羣蕭條千里足錯落五花文苜蓿秋風逺蘼蕪落日曛太平無一事愁殺故將軍

病馬圗

【元】劉因

靑絲屈曲長安道卓午歸來廏中老側身仰天思逺逰口不能言顏色悄奚官卻立深有疑似言非病那容醫願乘長風迅絕足一息八極歸瑤池

病驥圗

【明】周忱

吳興父子俱能畫捉筆往往追曹霸當時托意知爲誰惻愴令人傷此馬此馬虺頹未可輕昔隨八駿天衢行防云禁籞春如海曽聴玊輅和鸞鳴一朝謝病離天仗骨聳毛焦气凋喪恥與駑駘競粟芻自甘偃臥沙丘上孫陽去後苦難逢寂寞誰加剪拂功羈金絡玊復何日顧影懷恩悲晚風古來千金市駿骨況此精神那可忽飼秣重歸十二閒猶堪萬里奔騰出

題人馬圗

【元】陳旅

少年僕圉恃恩私天廏名駒得試騎莫向升平飄赤汗五花云暖浴春池

金人馬圗

【明】髙啟

名王愛防獵初試射雕弓白艸秋原曠黃沙晚塞空琵琶應漢女腰褭是胡驄歸醉葡萄緑穹廬在月中題西戎獻馬圗【贈楊應寧都憲明督理陜西馬政】吳寛

烏駥曉渡黃河來蹴踏萬里風沙開四蹄垂鐵不可鑿拳毛繞腹非凡材戎人牽過簫闗下毳衣氊帽胡爲者不辭馳獻到闗西聞道楊公來主馬平涼極望水艸新監苑重開列圉人此匹眞爲渥窪種隠起龍文猶滿身馬復令行如詔防蕃息應看錦云比唐家莫說惟毛仲秦世徒傳有非子內地養馬連長槽防水莝艸民何勞楊公一來壯兵气萬騎逐北天山髙羯胡夜撤穹廬遁馬政旣成公入覲還將此匹獻天閒不是按圗空索駿

題進馬圗

【明】劉崧

拳毛赤騧初來進西人自控中官引虎气深騰紫禁門龍光暗掣靑絲紖玊鞭金鐙調馬時天子親禦和鸞宜香街十二栁如霧太液宮前花滿枝神物飛騰那可測電埽風馳周四極時來顧影只長嘶太僕圉人騎不得

陳居中進馬圗

【明】淩雲翰

明王愼徳蠻夷賓尺天寸地皆王臣逺人重譯貢龍馬流沙萬里來麒麟金丸聲動佛郎國寶劍气接明河津不知何年離楡塞但見此日朝楓宸毛騧生來玉琢鼻淺驄蹙起花攢鱗最後赭白信無敵如此丹靑疑有神騰驤欲飛使者喜控制不得奚奴嗔我聞陳閱善匠意無乃韓幹爲前身按之圗中得所似惜哉世上遺其眞驪黃牝牡不易索九方臯後知何人

禦定歷代題畫詩類卷一百六

欽定四庫全書

禦定歷代題畫詩類卷一百七目錄

獸類

杜秀才畫立走水牛歌【唐顧況】

述韋昭應畫犀牛【唐儲光羲】

觀胡九齡員外畫牛【宋韓琦】

觀黃介夫寺丞所收丘潛畫牛【宋梅堯臣】毛老鬭牛圗【宋文同】

題李亮功戴嵩牛圗【宋黃庭堅】

防昭牛圗【宋陸防】

範牛【宋樓鑰】

題潘溫叟家藏戴牛畫卷【宋郭祥正二首】題牛圗【宋戴復古】

戴嵩畫牛【金楊云翼】

韓晉公畫蒼牯出水圗【元王惲】

題水牯圗【元王惲】

戴嵩畫牛圗【元王惲】

畫牛【元程鉅夫二首】

李唐牛【元袁桷】

畫牛【元馬祖常二首】

畫牛【元僧大防】

題牛【明郭厪】

題畫牛【明林環】

題畫牛【明金幼孜二首】

題朱給事所藏牛圗【明楊士奇】

題畫牛圗【明楊旦二首】

題牛次韻【明程敏政】

畫牛【明何孟春八首】

題畫牛【明僧覺澄】

牛圗【明僧淸濋】

題紀武子所藏老融二牛圗【宋樓鑰二首】

題範道士二牛圗【宋範成大】

題髙都事戴嵩二牛圗【元黃淸老】

三牛圗【元歐陽】

題劉景明百牛圗扇面【宋楊萬里】

江參百牛圗【元鄧文原】

題江貫道百牛圗【元白珽】

百牛圗歌【元舒頔】

題黃啟晦百牛圗【明林環】

題百牛圗【明陳棖】

書百牛圗後【明丘濬】

蜀女繡牛圗【元袁桷】

題錦屏史仙繡牛圗【元吳澄三首】

題四羊圗【宋王阮】

恭題靈羊圗【明謝承舉】

趙王孫墨羊圗【明偶桓】

黃荃芙蓉乳狗【元虞集】

海狗窠石圗【元袁桷】

題窠石海狗圗【元栁貫】

題犬【元貢性之】

題犬【明張鳯翼】

題李迪畫犬【明髙啟】

趙南伸寄王朴畫貓犬戲爲之賦【宋樓鑰】

貍奴畫軸【金王良臣】

醉貓圗【元元好問二首】

題武仲經知事獅貓畫卷【元程鉅夫】

何尊師醉貓【元袁桷】

王振鵬貍奴【元袁桷】

題睡貓圗【元栁貫】

題貓【元丁鶴年】

芙蓉白貓手卷【元錢惟善】

題宋徽宗畫貍奴銜魚圗【元錢惟善】

題畫貓【明劉基】

題茅山道士藏徽宗畫貓食魚圗【明解縉】

豕圗行【元戴良】

禦定歷代題畫詩類卷一百七目錄

欽定四庫全書

禦定歷代題畫詩類卷一百七

獸類

杜秀才畫立走水牛歌

【唐】顧況

昆侖兒騎白象時時鎖著獅子項奚奴跨馬不搭鞍立走水牛驚漢官江村小兒好誇騎腳踏牛頭上牛領淺艸平田攃過時大虫著鈍幾落井杜生知我戀滄洲畫作一障張牀頭八十老婆拍手笑妒他織女嫁牽牛

述韋昭應畫犀牛

【唐】儲光羲

遐方獻文犀萬里隨南金大邦柔逺人以之居山林食棘無秋冬絕流無淺深雙角前嶄嶄三蹄下駸駸朝賢壯其容未能辧其音有我哀烏郎新邑長鳴琴陛閣飛嘉聲丘甸盈仁心

觀胡九齡員外畫牛

【宋】韓琦

丹靑之筆奪造化能者幾何登品錄蛟龍獰惡鬼神怒畫工不接時人目有形之物至者稀是否難欺眾所矚

絳臺胡掾文章外偏向畫牛其好酷海內馳名三十年得者珍藏過金玉老來才始著靑衫養親不及朝家祿前日野服忽相過云訪恩知走京轂微風入指未能畫示我蠟本數十幅采摭諸家百餘狀毫端古意多含蓄鬭者取力全在角臥者稱身全在腹立者髣髴精神慢背者分數頭項促行者動作皆得羣乳者顧視眞憐犢當流泅戲益自在欲走或疑猶蓄縮從容飲齧得天眞荷鞭時有童兒牧或橫一笛坐牛背便是無聲太平曲江天雨雪易溟蒙風勢掀號摧古木敧斜蓑笠趂牛歸蕭疎暮景煙村宿奇哉胡掾老筆不可到戴叟重生須死伏吾觀諸牛之態𨿽盡妙尙有所遺思未熟牛於生民功最大不畫牛功牛亦辱胡君胡君聴我言別選輕綃成巨軸寫出區區耒耜勤貴知天下由吾方食足觀黃介夫寺丞所收丘潛畫牛【宋】梅堯臣

丘畫吳牛希戴嵩吳牛角偃彎如弓老牯望防犢望母母下平坡離牧童牧童吹笛坡頭坐古樹蕭騷葉戰風黃君買畫都城中不惜滿貫穿靑銅賣從誰家不肖子傳自幾世賢卿翁今時貴人所向同競借觀翫題紙窮紙窮磊落見墨妙東府西樞三四公應識古人丹靑迹又辧古【原本闕】於物通一毛一尾不取次豈以後代爲盲聾請推此意佐國論況乃聖徳同堯聰

毛老鬭牛圗

【宋】文同

牛牛爾何爭於此輒鬭怒長鞭閙兒童大炬走翁嫗蒼防八九子駭立各四顧何時解角歸茅舍江村暮

題李亮功戴嵩牛圗

【宋】黃庭堅

韓生畫肥馬仗下有輝光戴老作瘦牛平生【一作田】千頃荒觳觫告主人實已盡筋力乞我一牧童林間聴橫笛

防昭牛圗

【宋】陸防

防昭木石師李唐畫牛乃是其所長出欄初聽一聲笛意气已無千頃荒客居京口老益困衣不掩脛須睂蒼時時弄筆眼力健蹄角毛骨分毫芒我無沙堤金絡馬拂拭此幅喜欲狂乞骸幸防優詔許置身忽在煙林傍日落飲牛水滿塘夜半飯牛天雨霜俚醫灌藥美水艸老巫訶禁祓不祥願我孫子勤農桑願汝生犢筋脈彊雄聲驚破五更夢嵗負玉粒輸官倉

範牛

【宋】樓鑰

人問吾何愛一牛範仙眞筆倍風流繩牽𨿽未如自放猶勝更著金籠頭

題潘溫叟家藏戴牛畫卷【二首宋】郭祥正

不辭耕徧主家田日暮歸時欲飽眠渡盡驚波莫回首後來猶苦牧兒鞭

茫茫陂水暮秋天乍脫耕犂未得眠矯首衝波方盡力牧兒何用更揮鞭

題牛圗

【宋】戴復古

牡丹花下連宵醉今日閒看黑牡丹得此躬耕東海曲一貧無慮百憂寛

戴嵩畫牛

【金】楊云翼

春艸原頭雨濕煙夕陽渡口水吞天披圗坐我風蓑底一夢長林二十年

韓晉公畫蒼牯出水圗

【元】王惲

蒼牯水所喜泳防溪水中物情更所適頓立不我從但見鼻吻長可知力挽雄小大制有法驅牽任此童東臯夜來雨催辦耕稼功一飽賴爾力髙廩歌年丰畫師亦惇本大意與訓同吮墨變化質指爲洛花叢妙哉韓相筆逺意老明農

題水牯圗

【元】王惲

姚黃魏紫動逰觀何似田家黒牡丹萬有囷倉由爾出論功消得畫圗看

戴嵩畫牛圗

【元】王惲

吳儂四時耕瘴煙吳牛見月心茫然戴郎此本極閒逸筆意逺出韓公前解縻脫鞅春事畢江臯野艸香芊緜歸鞭影亂散平楚考牧大似斯幹篇因渠喚起歸耕興夢到西山谷口田

畫牛【二首

元】程鉅夫

東華塵裏度年年每見春風憶故園曽是江南新雨過閒看稚子引烏犍

觳觫春來苦羣兒未必知良工知有意好寫駕犂時

李唐牛

【元】袁桷

防防原空蟋蟀吟秋來乞得自由身平蕪又見粼粼綠復與田翁共苦辛

畫牛【二首

元】馬祖常

龍具春來掛屋厫淸泥過腹雨耕勞田間獨仰聴風鼻不信空山野兕號

江岸騎牛襏襫翁夕歸對婦詫田功世間無客曽相識惟見驚飛幾鴈鴻

畫牛

【元】僧大防

艸暖犢子肥牧閒牛耳濕誰知荷蓑翁風雨租稅急

題牛

【明】郭厪

鳥下南山巳夕人間春艸初齊爲問上流何處白雲遙起前溪

題畫牛

【明】林環

春滿空原艸色深烏犍追逐過遙岑半村殘照人家晚似恐天寒去路陰

題畫牛【二首

明】金幼孜

服箱力穡不知年報主多情秖自憐好是野田春種後飽肥芳艸臥深煙

牧童原上催歸急逺樹微茫帶夕曛前日東郊曽扈從野人牽進沐恩頻

題朱給事所藏牛圗

【明】楊士奇

宛宛栁絲柔緜緜春艸緑三月耕犂間春田雨新足紛紛陌上驟靑驄獨占溪南坐黃犢

題畫牛圗【二首

明】楊旦

東風吹老緑楊枝可是春郊罷耒時帶雨細齝原上艸夕陽歸路向遲遲

南畆功成便退身中流防詠任天眞牧童何處空江晚淸世應無叩角人

題牛次韻

【明】程敏政

已銷金甲事春農無復全齊火戰功惟有牧兒相伴在一山桃樹半溪風

畫牛【八首

明】何孟春

牧兒騎背穏如舟跨谷騰岡復度流老我犂耙手曽執能知此畫是眞牛

春到西疇日尙寒公家地力幾時殫一生辛苦依農業肯作豪家黒牡丹

抖擻荷蓑夢始醒老犍何事鬭林坰此中竹石𨿽無主畱取相依嵗晚靑

煙蓑雨笠出山隈白水收犂薄暮才同輩解忘耕作苦盡從牛背唱歌回

恥將刀劍誤園田歸買耕牛不論錢昔日我聞龔北海而今郡吏更誰賢

雪壓春郊積雨餘蓑衣濕透未能除牛饑臥齕田間艸誰復來翻角上書

叩角曽傳寧戚歌南山白石正嵯峨躬耕亦有南陽客梁甫吟成柰爾何

日耕百畆肯言功禾黍今看嵗又丰但得主人倉廩實不愁無稈飼西風

題畫牛

【明】僧覺澄

林下逍遙飽則眠何人能似爾安然因思昔日陶景金作籠頭不易牽

牛圗

【明】僧淸濋

春光寂寂煙暈晴春風淡淡波痕明溪南溪北小坡平我卻騎牛向溪曲溪曲嫩艸嫩如玉記得當時農事足倒指數來三十年今觀此圗猶宛然只多防犢雙崖邊題紀武子所藏老融二牛圗【二首宋】樓鑰

佳哉淡墨埽人牛一笛橫風各自由平日深知焉用劇如今但欲老西疇

烏犍離立意逶遲鞭防俱忘取次歸駭犢跳風卻仍顧老融於此露天機

題範道士二牛圗

【宋】範成大

西疇滌場靜無塵原頭逺牧秋艸春一牛疾行離其羣一牛返顧如怒嗔目光炯炯獰而馴防綴毫未俱逼眞不顚不狂筆有神妙哉吾宗散仙人

題髙都事戴嵩二牛圗

【元】黃淸老

東風吹浪翻平林吳江咫尺移春陰牧童曉出不知雨日暮歸去淸溪深一童驅牛涉古岸艸煙慘澹迷目觀雙蹄湧出層水間蒼峽蹴翻石云斷一童踞防溪中流溪風不動波悠悠恍然顧影驚自失尙疑身跨蒼龍逰平瀾逺峯結寒色至今宇宙畱墨迹可憐三子人不識我欲問之漢津客

三牛圗

【元】歐陽

兩豎騎牛過逺村一童橫笛弄黃昏老僧正解荊舒字坐愛三牛了不犇

題劉景明百牛圗扇面

【宋】楊萬里

吉語聞田父新年勝故年借儂百觳觫雨裏破荒田

江參百牛圗

【元】鄧文原

濕濕羣行四百蹄耕犂初罷樂相隨春風緑徧川原艸回首牧人知是誰

題江貫道百牛圗

【元】白珽

幾年散放桃林後餘四百蹄猶可騎攬鏡掛書多事在能騎惟有一凝之

百牛圗歌

【元】舒頔

繄誰畫此百牛圗絹素淋漓懸兩壁摩挲細認角頭奇無乃戴嵩畱幻墨牧童騎防過前村春樹陰陰春艸碧雲收霧斂山花明逺近巓崖翠光濕平湖斷岸水淺深皺縠粼粼如展席犢眠艸間牛不乳饑齧靑芻礪蒼石或飲或浴云滿身物我相忘只自得橫斜體態百頭殊牧豎籠雛戲阡陌有時背上顚倒騎細雨斜陽橫短笛時平放爾桃林中布谷催耕苦相迫嗚呼比年兵革彌天下千畦萬隴生荊棘只今農父把鋤犂處處開耕皆爾力斗米三錢戶不扃四海蒼生無萊色

題黃啟晦百牛圗

【明】林環

昔我東山居荷鋤事農耕三時有暇日放牛滿郊坰依依芳樹陰萋萋煙艸靑野齕恣所往愛此風日晴逺坡毎羣趨空原時獨行前溪足新雨牽飲上流淸牛性日巳馴牧閒無所營捲蘆作短笛吟雜童謳聲相將晚來歸月色孤村明以玆樂生事外物焉足攖別來幾春秋石田想榛荊維魚每入夢彷佛東臯平披圗見犍犢蔽野何縱橫吟望夕陽山因之發遐情

題百牛圗

【明】陳棖

華山歸牧後南畆釋耕時大地郊原衍方春水艸宜功成無捆載力剩向驅馳飲澗遙呼犢維羣亂度陂煙蓑橫背臥風笛隔林吹孳息欣咸若甄陶曠莫涯融融和气洽藹藹物情怡漢喘休勞問商歌漫自悲戴嵩能貌古班特浪傳疑展捲懷周澤涵濡宛在玆

書百牛圗後

【明】丘濬

我本農家子兒時曽作牧倒騎牛背上蓑笠吹橫竹老大客京國久不見此畜忽然覩斯圗心若有所觸泛觀天下物無物似牛犢旣以拽犂耙又用轉車轂爲我運百貨爲我生百谷論功亦莫比論苦亦良酷云胡世上人甘心肆口腹旣然食其力何忍食其肉水陸珍百品物物可充欲孟子有遺言不忍其觳觫

蜀女繡牛圗

【元】袁桷

絕壁連雲翠木稠五丁空作蜀王羞浣花女子聞鵑苦繡作春風萬古愁

題錦屏史仙繡牛圗【三首

元】吳澄

平原君像何人繡費幾千絲似發稠可是史仙能狡獪聚毛繡出下邳侯

有毛無革毛安傅傅上田單奮彩繒陸放水浮俱幻影底須拽鼻著長繩

爲汝前身膽气麤卻將假合化眞如𨿽然毛色皆如舊悅艸觸人心已無

題四羊圗

【宋】王阮

三百維羣世不見乃以四羊爲一圗人言此圗出韋偃不知韋偃有意無巖巖參天一古木下有輕荑滿郊緑雪髯隠約黒暈中沙肋微茫筆端足昔聞韋侯畫馬工杜陵長歌歌古松孰知畫羊更如此世間絕藝誰能窮蘄春太守好事者珍藏有此希世畫嗟予得見雙眼明此一轉語久難下三羊防戲芳艸茵一羊輒登枯樹根安得添我作牧人爲公鞭此一敗羣

恭題靈羊圗【有序

明】謝承舉

宣宗禦筆也羊圗三頭坡下一犬有欲搏之狀而羊意馴擾感賦長句

塞上春深艸初綠黃河套邊堪放牧何來羌羚攜乳畜旁有韓盧將搏逐羣羚不奔且不驚輶車無影鸞無聲持旄已歸蘇子卿挾冊未見黃初平羊何安閒盧何猛以靜制動淸邊境我皇執筆發深儆意在雍和化彊梗是時賢相惟三楊升平輔理稱虞唐九重優防翰墨場天與人文垂四方

趙王孫墨羊圗

【明】偶桓

王孫長憶使烏桓因念蘇卿牧雪寒落盡節旄無復見寫生傳得兩羝看

黃荃芙蓉乳狗

【元】虞集

西旅初聞效貢來金毛覆地不凡材騶虞麟趾同靈囿抱子花陰臥石苔

海狗窠石圗

【元】袁桷

靈壁層峯負六鼇藥闌花檻翠周遭如何畫史同羣吠不與君王繪旅獒

題窠石海狗圗

【元】栁貫

越犬初隨賈舶來閒階弄影小徘徊花陰滿地濃如雪解下金鈴不用猜

題犬

【元】貢性之

深宮飽食恣猙獰臥毯眠氊慣不驚卻被捲簾人放出宜男花下吠新晴

題犬

【明】張鳯翼

玉勒追隨子夜風金鈴搖月吠梧桐明朝較獵長楊館萬騎叢中第一功

題李迪畫犬

【明】髙啟

護兒偏吠客花下臥晴莎莫出東原獵春來兔乳多趙南伸寄王朴畫貓犬戲爲之賦【宋】樓鑰

防鬖兩狻防胡爲到庭戶細觀畫手妙摹寫眞態度意足謝繁華不待丹靑污亂埽腹背毛頭足巧分布尨也如愁胡睂攢眼光注豈惟足生犛垂耳紛敗絮掉尾固自若貍奴爲驚懼側耳實畏之衝目猶敢怒誠知取形似不吠亦不哺對之輒一笑聊用慰沈痼

貍奴畫軸

【金】王良臣

三生白老與烏圎又現吳生小筆前乞與黃家禳防禍莫教虛費買魚錢

醉貓圗【何尊師畫宣和

元二府物二首】元好問

窟邊癡坐費工夫側輥橫眠卻自如料得仙師曽細看牡丹花下日斜初

飲罷雞蘇樂有餘花陰眞是小華胥但教殺防如丘了四腳撩天一任渠

題武仲經知事獅貓畫卷

【元】程鉅夫

金絲色軟坐常溫飽食深宮錦作墩若使爰書無法吏詩人應嘆防翻盆

何尊師醉貓

【元】袁桷

攪甕翻盆勢不禁晚風辭醉首岑岑醒來獨立闌干畔四壁無聲蟋蟀吟

王振鵬貍奴

【元】袁桷

畫堂緑幕鎭犀懸花影云陰得散眠自是主家扃鎖密晚風緣木捕新蟬

題睡貓圗

【元】栁貫

花陰閒臥小於菟堂上氍毹錦繡鋪放下珠簾春不管隔籠鸚鵡喚貍奴

題貓

【元】丁鶴年

食有溪魚臥有裀主恩深重更無倫若將乳防誇爲瑞恐負隆冬蠟祭人

芙蓉白貓手卷

【元】錢惟善

秋花石上玉狻防金尾翛翛斂四蹄零落舊時宮女扇撲螢曽見畫闌西

題宋徽宗畫貍奴銜魚圗

【元】錢惟善

徽廟宸翰世巳無銜魚隨意寫貍奴鑾輿北狩知何處惆悵春風看畫圗

題畫貓

【明】劉基

碧眼烏圎食有魚仰看胡蝶坐階除春風漾漾吹花影一任東郊鼠化鴽

題茅山道士藏徽宗畫貓食魚圗【明】解縉

仙籙從教滿石牀花陰睡覺赴云鄕卽今防輩都消盡飽食溪魚化日長

豕圗行

【元】戴良

胡風吹沙黃入天胡馬奔騰西出闗邊頭人民格鬭死路旁突出惟孤豕羣胡走馬逐豕逃彎弓奮防意气豪一人自足當豕力萬騎盤旋追不得當時豈爲一豕謀只恐功成恩寵休豈知此豕命旣脫薦食郊原竟難遏秋來艸黃馬正肥將軍處處事驅馳何時射豕得豕歸嗚呼何時射豕得豕歸

禦定歷代題畫詩類卷一百七

欽定四庫全書

禦定歷代題畫詩類卷一百八目錄

鱗介類

題張道隠太山祠畫龍【唐蔣貽恭】

題畫龍【宋樓鑰】

毘陵天慶寺觀畫龍【宋戴復古】

畫龍【宋劉叔贛】

段志堅畫龍【元元好問】

題家龍溪畫龍【元李祁】

題陳所翁畫龍【元李祁】

題金汝霖畫龍【元李祁】

畫龍歌【元小云石海涯】

題所翁畫龍【元張渥】

陳所翁子雷巖畫龍【元劉詵】

題劉彥達龍幛【明解縉】

畫龍歌【明周是修】

題張秋蟾畫龍【明袁忠徹】

畫龍【明丘濬】

題畫龍【明劉溥】

題龍【明林景淸】

題龍【明周述】

題王宰所藏墨龍【元栁貫】

題陳所翁墨龍【元薩都拉】

墨龍【元張雨】

謝徽上人見恵二龍障子以短歌酬之【唐齊巳】上淸盧道士所藏雙龍圗【元成廷珪】

雙龍圗【元張憲】

題雲龍【元袁桷】

題雲龍【明杜嗣昌】

題蒼龍戲海圗【元陳泰】

郭恕先升龍圗【元鄧文原二首】

題太天師畫升龍圗【元栁貫】

題廣微天師升龍圗【元錢惟善】

題曜海朝天龍圗【元歐陽】

僧傳古踴霧出波龍圗歌【元栁貫】

雲龍教子圗【元卞恩義】

老龍引子歸潮圗【明曽烜】

題羣龍圗【明劉基】

六龍圗【明丘濬】

題九龍圗【元郯韶】

題陳所翁九龍戲珠圗【元張翥】

榮碧潭全身龍【元歐陽】

所性侄藏所翁金身戲珠龍【元歐陽】

玊龍圗【元虞集】

題陳所翁畫墨色臥龍【元馬臻二首】

臥龍圗【元許有壬】

豢龍圗【宋魏了翁】

贈玊龍曽道士畫龍頭【元僧圎至】

擬題素庵龍頭【明葉盛】

題鳥王啖龍圗【明王世貞】

題春雷出蟄圗【明王世貞】

題毛維勤所藏禹門三躍圗【明顧淸】

禦定歷代題畫詩類卷一百八目錄

欽定四庫全書

禦定歷代題畫詩類卷一百八

鱗介類

題張道隠太山祠畫龍

【唐】蔣貽恭

世人空解競丹靑惟子通得墨靈應有鬼神看下筆豈無風雨助成形威疑噴浪歸滄海勢欲拏云上杳冥靜閉緑堂深夜後曉來簾幕似聞腥

題畫龍

【宋】樓鑰

老龍臥海沙覺來未欠伸珠光發海底闖然自有神畫龍不畫全必雜煙雨雲此龍未嘗動具見爪與鱗一龍望見之爭心生怒嗔奮迅勇欲前便爾云滿身不知出誰筆定非塵中人若非親見之何由寫其眞雲濤方洶湧恍若渺無津爲霖防有時正爾良苦心乃知靑雲髙不如寂寞濱深虞或飛去什襲聊自珍

毘陵天慶寺觀畫龍【自題姑蘇羽士李懷仁醉筆詩呈王君保寺丞使君

宋】戴復古

姑蘇道士天酒星醉筆寫出雙龍形墨迹縱橫奪造化蜿蜒滿壁令人驚一龍翻身出云表口吞八極滄溟小手弄寶珠珠欲飛握入掌中拳五爪一龍【闕一字】山山爲開頭角與石爭崔嵬波濤怒起接雲气不向九霄行雨來萬物焦枯天作早兩雄壁隠寧非懶眞龍不用只畫圗猛拍欄幹寄三嘆

畫龍

【宋】劉叔贛

南人謁雨爭圗龍畫師放筆爲老雄煙雲滿壁奪晝色雷電應手生狂風觀者皆驚爪牙動攫拏意似翻長空吾疑奮迅出戶牖何事經時畱此中共言葉公初好畫當時亦有神龍下天意爲霖非爾能世俗慕眞聊事假

段志堅畫龍【爲劉鄧

元州賦】元好問

豬龍可豢亦可屠世人畫蛇復畫魚天飛忽入阿堅筆始覺眾史欺庸愚腥風萬里來白浪橫江湖一麾走海若再顧失天吳浩蕩明河翻尾鬛慘不濡只愁紙上出雷火摶控大千如此珠天生神物與化俱滅沒變見何所無逆鱗自古不受觸乃今縮頭隨捲舒怪得堂堂髥禦史平生長有雨隨車

題家龍溪畫龍

【元】李祁

龍溪溪上見蒼龍勢在飛騰變化中沛作甘霖能濟旱九州四海樂年丰

題陳所翁畫龍

【元】李祁

千年老龍伏巖阻懶向天臺作霖雨忽逢健筆一寫之鬛角鱗髥盡蒼古溪風肅肅山雨寒驕螭騰挐穉蛟舞願君長畱此畫江海間更使千年作龍祖

題金汝霖龍

【元】李祁

大海波濤起髙堂雲霧興九州望霖雨須汝一飛騰

畫龍歌

【元】小云石海涯

老墨糊天霹靂死手擘明珠換眸子一潛淵澤久不躍泥活風須色深紫虯髥老子家燕城怒吹九龍無餘燈手提百尺陰山冰連云塗作蒼龍形槎牙爪角隨風生逆鱗射月干戈聲人間仰視翫且聴參辰散落天人驚瀟湘浮黛蛾睂輕太行不讓蓬萊靑烈風倒雪銀河傾瑚盞闊堪不平吸來噴出東風迎春色萬國生龍庭七年旱絕堯生靈九年澇漲舜不耕爾來化作爲霖福爲吾大元山海足

題所翁畫龍

【元】張渥

我聞眞龍神變化呼吸風雲齊上下胡爲卻向九淵潛頷下驪珠光不夜一朝帝敕鞭雷霆祕怪恍惚無逃形蜿蜒千丈露頭角顚倒山嶽翻滄溟乾坤澒洞日爲黒元气淋漓收不得願將防滴試天瓢艸木晴光蘇下國龍兮龍兮汝爲龍攀之不見追無蹤何當飛空附其尾手按鴻蒙究元始

陳所翁子雷巖畫龍

【元】劉詵

所翁畫龍妙天下墨水千江醉傾瀉天地變色艸木寒霆電交作晝爲夜陰風蕭蕭出空庭天落黃金壁間掛前身是龍身不知龍來與語相娛嬉嵗饑乖龍不肯起畫龍夜出行雨歸不知雨到幾千里但見綃素濡淋漓所翁丹成駕龍去雷巖傳家有奇趣蜿蜒半幅浩欲動鱗鬛槎牙攫雲霧軒窗怒濤聲洶歘篋笥夜光亞春吐嗟哉雷巖今亦仙此龍神妙不再覩誰能久藏系金柅雷公繞柱窺囊楮只今春風急雨日夜多便恐一日飛去驤天河

題劉彥達龍幛

【明】解縉

道人飛入水晶宮手挽天河畫玊龍一夜風雷繞南國海門桃浪漲春虹

畫龍歌

【明】周是修

云如車輪風如馬雷鼓砰訇電旗撦其中踴躍何爾爲無乃蜿蜒作霖者古來善畫此者誰葉翁所翁稱最奇筆端揮灑絕相似亦有風雲雷電隨大梁徐公生卓犖自少以來深好學揮毫灑墨運天機鬼泣神愁日光薄斯須縞素騰眞龍莽蒼直奪造化工恍如列缺引霹靂歘若巽二驅丰隆枯木槎牙頭角露鱗拂雪花駭成怒劃然威掣海門聞勁望層空欲飛去我時見畫心膽豪拔劍起舞翻絨袍波濤萬頃東溟闊瘴煙千丈南衡髙嗟哉徐公天相爾後恐無繼前無比酒酣神气益灑然白日風雲牕戶起爲君一作畫龍歌雷風激烈云嵯峨魚鰕混處不可久龍兮龍兮柰爾何

題張秋蟾畫龍

【明】袁忠徹

張公畫龍人不識筆法逺自僧繇得掛向髙堂神鬼驚恍忽電光飛霹靂想當渤澥開筆力元气霖防浸無極吐吞霧雨川澤昏摩蕩云雷太陰黒江翻石轉窈莫測雪濤捲空銅柱仄洞庭扶桑非爾誰顚倒滄溟爲窟宅乃知玆圗只數尺坐令萬里起古色何當置我君山湖上之髙峯聴此老翁吹鐵笛

畫龍

【明】丘濬

黒風吹白雨海立水翻波老龍空作勢不救旱田禾

題畫龍

【明】劉溥

古來畫龍稱葉公後來又說陳所翁嗚呼二人不可見神妙誰復追其蹤此圗知是何人作一見令人卽驚愕勢翻滄海起風雷身湧長空奮頭角雙晴潑電鱗鬛分左盤右蹴挐飛雲軒然天地動光彩此時不顧魚鰕羣滿堂慘淡凝煙霧相對咨嗟毛髮豎田疇嵗旱望甘霖破壁須看上天去

題龍

【明】林景淸

春雷一夜天池震七澤蒙蒙煙雨暝數聲驚起臥潭龍怒捲銀濤飛萬仞黒云影裏露奇形鱗甲錯落光縱橫須鬐奮張聳頭角炯炯射海雙瞳明伊誰老手妙無敵奪得天機歸筆力所翁之後豈無傳只恐驚愁山鬼泣龍兮龍兮眞有神須防變化隨屈伸何當吸盡滄海水徧澤枯槁皆回春

題龍

【明】周述

虯龍靈變不可測蜿蜒嵗久蟠滄溟碧波怒捲若山立朱橋似欲淩空行是誰寫此得眞趣白晝髙堂起煙霧愼莫雙眸更防睛只恐乘雲天上去

題王宰所藏墨龍

【元】栁貫

飛亷爲禦丰隆車憑陵九淵傾尾閭誰與發墨啟奧神光躡斗旋其樞湖邊竹屋淸夜䢐防有沒人來摘珠

題陳所翁畫龍

【元】薩都拉

畫龍天下稱所翁禿筆光射驪珠宮長廊白日走雲气大廈六月生寒風興來一飲酒一石手提兔槌霹靂漲天煙霧晴不收頭角崢嶸出墻壁全形具體得者稀今日海邊親見之滿堂光焰動鱗甲倒披海水空中飛淩風直上九天去天下蒼生望霖雨太平天子居九重黍稷穰穰千萬古

墨龍

【元】張雨

髙昌世子寫墨龍此龍乃出開元東井中東井水與天河通龍下取水遺其蹤道人識墨【闕一字】帝子逃入世子之筆鋒井頭夜半飛霹靂元气淋漓雪色碧一鎖銀牀五百年才防目睛生羽翼

謝徽上人見恵二龍障子以短歌酬之

【唐】齊巳

我見蘇州昆山佛殿中金城柱上有二龍老僧相傳道是僧繇手尋常入海共龍鬭又聞蜀國玉局觀有孫遇迹盤屈身長八十尺逰人爭看不敢近頭覻寒泉萬丈碧近有五羊徽上人閒工小筆得意新畫龍不誇頭角及須鱗只求筋骨與精神徽上人眞藝者恵我雙龍不言價等閒不敢將懸掛恐似葉公好假龍及見眞龍卻驚怕

上淸盧道士所藏雙龍圗

【元】成廷珪

仙潭煙霧曉冥冥仿佛飛空劍气腥巖穴幾年當蛻骨畫圗今日露眞形天瓢水淺陰猶伏寶藏雲深夜不扃好就盧敖聴驅使八方行雨鼓風霆

雙龍圗

【元】張憲

云穀道人手持一片東溪纑雲林散人爲作雙龍出入淸潮圗硯池濃磨五斗墨手塗腳蹋頃刻云糢糊旣不爲爬山引九子亦不作掣電吞雙珠但見一龍盤空偃蹇飛下尾閭穴一龍攪海奮迅直上靑天衢雄者筋脈緊雌者腹肚麤雙衡交挺白玊柱兩角對樹靑銅株宛宛修尾捲蹴浪花白聶聶鉅甲挾拍相風烏性馴肯入孔甲駕气惡欲踢丰隆車張吻啖阿香舞爪挐天吳轟霆時或取旱魃飛雨自足蘇焦枯寸池尺沼𨿽云不能一日處十年未用猶可髙臥南陽廬云穀子七寶鉢盂深袖手雲林子光環金錫且載酒吾將倒三江傾五湖洗餘百戰黃血盡率凡鱗朝帝都

題雲龍

【元】袁桷

玉淵發靈籟摩蕩超九天調鉛靜召之帖首在我前

題雲龍

【明】杜嗣昌

夭矯騰空勢欲盤墨云漲壁晝漫漫生平學得屠龍技把劍偏從畫裏看

題蒼龍戲海圗

【元】陳泰

天孫織云春錦紅玉梭悞落乘剛風一夕變化云冥蒙海水起立爲珠宮坐令年年機杼空誰與黼黻上帝躬求梭不得愁鬼工安知入君懷袖中

郭恕先升龍圗【二首

元】鄧文原

海上參差十二樓閬風圃防云浮神仙尙厭人間世故作乘龍汗漫逰

建章宮闕漏沈沈翠輦春逰接上林未識嫦娥天上樂廣寒丹樹五云深

題太天師畫升龍圗

【元】栁貫

博大眞人衡气機硯池傾倒墨龍飛風風雨雨成功後卻蛻升形上衮衣

題廣微天師升龍圗

【元】錢惟善

噓气乘雲薄太淸墨卿靈怪硯池腥波濤光彩失雙劍風雨晦驅六丁朱火騰空照碧落翠鱗垂水捲滄溟眞人上挾飛仙去安得攀髯過洞庭

題曜海朝天龍圗

【元】歐陽

云霮防海波立神龍挺水趨天潢畫師題筆睨八極意與元气爭毫芒玉京仙聖驂翺翔雜騎麒麟與鳳凰龍拖雲气歸洞府海日杲呆天中央

僧傳古踴霧出波龍圗歌

【元】栁貫

葉公好龍致眞龍精气所感無不通僧中劉累有傳古夜夢捷入驪龍宮陽暉焰焰陰魂動左右給侍皆魚虫探珠不得逢彼怒轟然鼓鬛興雷風潛窺竊識領其妙寫之萬楮將無同目睛數月才一防波浪只尺如層空乘雲執鏡麾電母跨海獻寶招河宗劉嘗善豢古善畫得意忘象象乃工爲龍爲畫了不識有頃噀水投長虹龍乎龍乎徳正中超忽變化天爲功絳宮帝子秉節從九淵喚起赤鯉公永奠鼇極開鴻蒙

雲龍教子圗

【元】卞恩義

龍公頭角何嶄然教子挐雲飛上天語之愼勿習癡懶旱水盤盤井底眠

老龍引子歸潮圗

【明】曽烜

海門秋气橫江來怒濤殷地如奔雷蒼龍教子習潮勢排風噴雪煙雲開憶昔深潭事沖舉直上穹霄輕一羽曽噓數滴翻瓢漿散作九州三日雨只今回顧忍潛蹤引子不敢施神通卻愁幼小易飄忽一瞬萬里天無工我聞靈物多奇異潛飛大小皆隨意畫師恐是張僧繇寫向生綃若眞致龍今育子猶世人古來有欲皆可馴何當重起豢龍氏愛養畱作商巖臣

題羣龍圗

【明】劉基

世間萬類皆可覩茫昧獨有鬼與龍此圗畫龍二十四狀貌詭譎各不同得非物產有異種或曰神變無常蹤一龍揵尾欲上水足爪猶在奫沄中一龍出穴飲澗底頭上飛瀑瀉白虹前有一龍已在云顧視厥子揚雙瞳浪波魚鱗沓谾豅日車坱圠天無風中庭兩龍忽相逢須睂葩髿如老翁便欲角觝爭雌雄西望積石接崆峒白龍擘石窺流潨河伯逺遁虛其宮屈蟠睡者何龍鐘老物用亢時當終峽外六龍獰以凶矜牙舞爪起戰攻齩鱗嚼甲含劍鋒陷胸折尾波血紅之死弗悟人誰恫一龍引吭將欲從回環睢盱未敢通最後一龍藏於埪睥睨勝敗非愚種無乃有意收全功雲中弄珠勞爾躬不如臥沙之從容龍子學飛力未充母在下視心憧憧何物一角額準隆觩然出洞若蛇虫有龍接之自巃嵸恐是鞏穴王鮪公皮骨始脫形猶防兩龍歸來倦不翀癡龍攀石身巳癃蚴虯偃蹇歘騰衝蜿蟺攫躍鬐發茸呿呀奔拏曲如弓百態並作何紛龎是耶非耶孰能窮畫師昔有僧繇工能令眞龍下虛空安得伶倫截竹筒吹之呼龍出石谼使我一見豁昏瞢

六龍圗

【明】丘濬

顥蒼生萬類行天莫如龍純秉至陽精卓爲鬼物雄大小靡定形去住無常蹤一之已難見況乃六者交騰衝一龍昂首揚其鬐奮起直上拏虛空一龍揵尾出奫沄回身轉脊如宛虹其餘兩兩峙相向戲弄明月雲濤中矜牙露其爪气勢何獰凶是時元气濕蒙蒙河海起立地天通鬼神盡泣眞宰怒呵叱屏翳驅丰隆嗚呼神物變化不可窮胡爲羣聚如昆虫無乃畫工巧爲此潛以翰墨偸天功君不見古來好者有葉公眞龍聞之降其宮又不見近來畫者有洞微眞龍現相來相從君從何處得此本仿佛似是【原本闕三字】精誠感通理或有愼勿輕易爲防曈防須一夜【原本闕二字】去轟雷鼓驚天風流下土霑耕農

題九龍圗

【元】郯韶

九龍起幽壑百谷走春雷峽坼蒼厓斷天傾白浪回朝行神禹穴莫過楚王臺應有天瓢手爲霖徧九垓

題陳所翁九龍戲珠圗

【元】張翥

兩龍頡頏出重淵白日移海空中懸一龍回矯一倒起側磔胡髥怒歕水大珠炎炎如彈丸爪底雲頭爭控摶一龍仰首逆鱗露兩龍旁睨蒼崖蟠怪風狂電浩呼洶天吳崪立八山動一龍後出尢崛奇半尾戲繞蜿蜒兒兒生未角已神猛一顧卻走千蛟螭陳翁硯池藏霹靂往往醉時翻水滴便覺天瓢入手來雨气糢糊渾是墨我嘗見畫多巨幅簸蕩驚濤駭人目何如此筆窮變化三尺微綃形勢足是翁前身定龍精故能吸歘奔精靈捲圗還君愼封鎖但恐破壁飛空寘

榮碧潭全身龍

【元】歐陽

巨壑深溪萬水潨四時濃黛浸千峯天衢邂逅全身露還信碧潭盤老龍

所性侄藏所翁金身戲珠龍

【元】歐陽

萬戶千門夜半雷明朝日出五云堆老龍引領春消息翫弄明珠未肯來

玊龍圗

【元】虞集

貝闕澄澄海月生水晶簾影接空明鮫綃翦得霓裳就卻擁冰髥上太淸

題陳所翁畫墨色臥龍【二首

元】馬臻

集霧流云意匠勞天風鱗甲動霜毫莫教流落人間世怕有當年葉子髙

曽出泰山飲渭川怒風翻浪自髙眠如今四海均霖雨不用拏云上九天

臥龍圗

【元】許有壬

能辧人間大有年九淵誰遣抱珠眠等閒莫似隆中起雨得西南蕞爾天

豢龍圗

【宋】魏了翁

乾坤包萬有納納百囊罟人位乎兩間利與害爲禦一气貫四時五風甘十雨神龍以爲畜擾禦不予侮河有背負圗庭無漦流女義理之不明人情自疑沮範圍吾職分往往若違拒同室操戈鋋一身隔肺腑帝王豢龍意棄置那復取四靈非不靈有不得其所生息之相吹古今類如許古人體天意萬物我其主虫莫知於龍拊循如士伍今何故無人亦足驗胸府聲和鳳來儀心平轡如組矧伊人中瑞治亂系嘿語欲入而閉門誰出不由戶玆事闗人心作詩附農圃

贈玉龍曽道士畫龍頭

【元】僧圎至

乖龍逃雨走急落西山陬縮入畫仙筆雷公不能搜畫仙有墨池尺水涵十洲俗龍作骨騎入塵寰逰我求寫龍眞畫仙許我不形全恐飛去爲君且畫頭

擬題素庵龍頭

【明】葉盛

殿前同日奉絲綸屈指今過二十春一管宣毫還好在龍頭不畫畫麒麟

題鳥王啖龍圗

【明】王世貞

黒風吹海海水立琉璃宮中老龍泣此時鼓翼天闗摧左足下蹴龍宮開海人明珠若明月願贖龍軀了無答鼉防黿史祈以身天廚朝餔不爾珍老拳頓顙隆準坼雙角拉枯血中擘敗鱗飛空空欲赤余噫尙足呼風霆擲火波底流金鈴宛轉骨盡神不靈我聞閻浮提三千六百海一龍一餐八萬載須彌山傾劫福竭鳥王與龍竟誰在君不見龍兒一夢何其聰可憐宮中羣小龍金翅乃是宣城公

題春雷出蟄圗

【明】王世貞

一夜春雷發羣蟄自相語神龍豈不勞人間要霖雨題毛維勤所藏禹門三躍圗

【明】顧淸

一夕風雷動九重春江回首萬鰅鱅云泥只尺從人辧諸葛南陽本是龍

禦定歷代題畫詩類卷一百八

欽定四庫全書

禦定歷代題畫詩類卷一百九目錄

鱗介類

仲咸借予海魚圗觀罷有詩因和【宋王禹偁】贈徐子虛畫魚【宋王佐才】

題趙晞逺魚【宋樓鑰】

醉題魚屏【宋樓鑰】

羅浮何君祐夫相訪恵詩又出所作水墨魚戲題卷末【宋李昴英】

子用恵畫魚四軸以詩謝之【宋王炎】

贈畫魚者【宋白玉蟾】

贈周東卿畫魚【宋文天祥】

題東海徐白魚【元王惲】

畫魚【元成廷珪】

題畫魚【明劉基二首】

題程亞卿所藏劉進畫魚【明李東陽】

彭學士先生所藏劉進畫魚【明李東陽】

畫魚【明周用】

畫魚【明錢宰】

贈泰塘畫魚程翁希明【明程敏政二首】

和趙類庵題畫魚【明陸深】

畫魚【明徐渭二首】

百魚圗【元吳師道】

逰魚圗【元鄭元祐】

徐白秋塘戲魚圗【元袁桷】

題子行所藏魚藻圗【元楊載】

題落花逰魚【元陶宗儀】

大魚圗【明劉珝】

題魚荷捲【明林環】

閣學袁侍郎燮以朝鯉豢龍兩圗見寄索和朝鯉【宋魏了翁】

題畫鯉魚【宋王庭珪】

題赤鯉圗【元李邧】

爲王侍郎題鯉魚圗【明丘濬】

畫躍鯉送人【明徐渭】

鱖魚圗【明李東陽】

趙子昻鱖圗【明何】

題一鯖百鱖圗【明範嵩】

題柯行所藏秋水纖鱗圗【明顧璘】

海鰕圗【明王鏊】

畫鰕【明周用】

題畫鰕【明程敏政】

依韻和原甫防壁錢諫議畫蟹【宋梅堯臣】

宋徽宗畫蟹【元馬祖常】

題蟹【元陳髙】

題蟹【明劉基二首】

畫蟹【明錢宰】

題蟹【明王世貞】

題畫蟹【明徐渭】

魚蝦螺蟹【明徐渭】

蓮【宋蘇軾】

黃筌藏六圗【元元好問】

蓮圗【元劉因】

靈篇題馬尊師所畫芝【元楊載】

題蚌蛤圗【明吳寛】

禦定歷代題畫詩類卷一百九目錄

欽定四庫全書

禦定歷代題畫詩類卷一百九

鱗介類

仲咸借予海魚圗觀罷有詩因和【宋】王禹偁

偶費霜縑與防毫海魚圖畫滿波濤搘牀難死慙龜殻把酒狂歌憶蟹螯防蚱腳多垂似帶鋸鯊齒密利如刀何當一一窮眞僞須把千尋鐵网撈

贈徐子虛畫魚

【宋】王佐才

我嘗放意逰江湖喜從釣叟觀眞魚有時臨溪行復坐秋水無風魚自如鮮鱗滑鬛隨上下回旋戲躍形皆殊兩兩相逢若對語聚頭戢戢搖雙須忽然散漫背逰去一半掉尾潛菇蒲往來得所弄晴色圎波觸動生浮珠困依垂楊看不足盡日忘歸誰與俱自從北走塵土窟十年不復瞻蒓鱸憑誰畫出江湖趣東海今聞徐子虛毫端奪得生時意京師好事爭傳摹寫成雙幅輒遺我展舒活動驚堂隅窮搜前古少奇筆此本只恐人間無

任教涸轍彊濡沫對面相忘千里書

題趙晞逺魚

【宋】樓鑰

藻翻數尾已如生妙絕魚兒作隊行不是深知濠上趣未應筆底得縱橫

醉題魚屏

【宋】樓鑰

五千買得見屏風白魚相逐菇蒲中俊尾撥剌有生意旁人未易分雌雄屏後諸孫更雍容戢戢無數迷西東我𨿽非魚知魚樂樂處未必魚知儂

羅浮何君祐夫相訪恵詩又出所作水墨魚戲題

卷末

【宋】李英

山頭釣引千鈞魚鐵橋曽逢稚川奴風波平地誤防額戲取墨汁翻糢糊縱觀濠上契妙趣浩浩胸次涵江湖墨云忽從硯池起撥刺跳出形模殊大魚騰驤撼風雨小魚瑣碎防荇蒲技如元放幾許奇金盤一个松江鱸試張亭前漲波影舂鋤飛下傍睢盱世間畫史少活筆描寫終類鮒肆枮文溪一灣浮釣徒欠得龍眠爲嚴瀬羊裘圗

子用恵畫魚四軸以詩謝之

【宋】王炎

四幅溪藤任捲舒管城幻出化龍魚風雷定似梭飛走莫悞呼兒覓素書

贈畫魚者

【宋】白玉蟾

昔日僧繇所畫魚三十六鱗依翠蒲徐髙畫中多畫魚鼓鱗揚鬛今爲圗古人妙畫猶不朽今人妙處古未有郭丹靑者冠古今天下畫魚第一手畫到妙處手應心心匠巧甚機智深紙上溶溶一溪水放出鰷鱨二三尾金鱗錦鬛紅玊鬐圉圉洋洋戲波裏小魚如鍼同隊行噞喁水面隨風萍擲頭掉尾浮沈勢三聚二散防躍意筆分濃淡計萬鱗劃須防眼勻墨痕狀如拋尺量波練復似穿梭擲水紋宛然鱍鱍巢靑藻漁翁未釣先吹火壁上魚躍水不流稚子睥睨敲鍼鉤君今畫到入神處此畫一出聲尢著魚𨿽無腸有活意玊波浸荇澄寒渚深恐後夜或雷雨化作龍飛禹門去

贈周東卿畫魚

【宋】文天祥

觀君瀟湘圗起我濠上心短褐波濤舊秋雨菇蒲深

題東海徐白魚

【元】王惲

防額雷燒不到渠相忘何必在江湖細吹藻荇充饑了兩頷腥涎盡自濡

畫魚

【元】成廷珪

生平蹤迹侶魚鰕浦月山風滿客槎曾向春盤登北鮪更從丙穴薦南嘉賞花釣得畱詩友折栁穿來覓酒家萬里江湖淸夢逺於今空對畫中誇

題畫魚【二首

明】劉基

爲愛濠梁樂有餘故拈兔頴寫成圗秋風忽憶銀絲鱠腸斷松江隔具區

九罭無人詠鱒魴河墳有客嘆牂羊不知生意能多少爭得鯤鮞滿尺長

題程亞卿所藏劉進畫魚

【明】李東陽

劉生亦是丹靑豪近來作畫無此曹平明退直呼濁醪半酣脫卻宮錦袍戲將禿筆作鱗介巳覺四壁生風濤風濤洶湧向何處岸濶江空起煙霧東風一夜吹水渾翠鬛紅鬐不知數桃花栁絮時吐吞輕蘩亂荇交繽紛圎光倒射日成凸滅影下沒天無痕羣嬉若共眾芳狎逺樹忽與洪波奔千形萬態極幻化倉卒逢之安可論就中鉅者稱赤鯶卓犖頗似鯨與鯤仰窺河漢若咫尺俯視江海如罌盆巖巒變風雨作走天吳驅海若流云掣電同揮霍噴沬浮漚滿寥廓鋒鏑防差見齦齶劍防崢嶸露頭角直遣飛騰動鬼神寧誇震撼傾山嶽若非溟渤卽洞庭不然豈得通幽靈幽靈汗漫入恍惚始信丹靑有奇骨劉生劉生良巳工誰其愛者司徒公華堂錦軸粲盈丈髣髴坐我龍門中龍門髙髙幾許葉公畫龍龍出走此物胡爲在庭宇知公自是人中龍防向人間作霖雨玊如意金叵羅激髙堂揚練波文王在沼民共樂君子有酒吾當歌我生解詩不解畫潦倒不覺雙顏酡吁嗟乎吾當柰爾丹靑何

彭學士先生所藏劉進畫魚

【明】李東陽

魚爲水族類最稠近時畫手安城劉生綃如雲筆如雨恍惚變態不可求大者獨立爲豪酋小者列從分奴騶翻身喣沬日弄影一一如在空中逰風鬐露鬛捲復舒頃刻巨浪髙山丘上摩虛無拂倒景下逐逺勢歸長流初疑聚石作九島咫尺之地皆汀洲又如然犀照牛渚海若露叫羣靈愁問渠類象誰指示或者神授非人謀畫圗貴似不必似卻恐有意傷雕鎪擬將天地作畫笥此語吾傳蘇子由江湖茫茫隔塵土吾欲逺掛瑚鉤臨淵之羨亦徒爾況乃物幻無停眸詩成日暮酒半醒蕭蕭落木髙堂秋

畫魚

【明】周用

黃河萬里奔海東怒觸厎柱生雷風憑陵秖欲騰虛空云是西河赤鯶公一魚人立二魚從前者潑剌後喁喁滄江夜月貫白虹憑君捲去還吳淞作詩敢與誰爭雄中有雲气隨飛龍

畫魚

【明】錢宰

緑波春水沒漁家楊栁靑靑拂釣槎三月江南春雨歇一雙鱣鮪上桃花

贈泰塘畫魚程翁希明【二首

明】程敏政

疉嶂如城水滿川門前喬木翠參天路人來往能相指文獻傳家幾百年

愛魚何羨古濠梁畫出羣魚趣更長正欲垂綸尋釣隠何時相約水雲鄕

和趙類庵題畫魚

【明】陸深

天池咫尺龍飛荇帶荷錢出水肥神物自應多變化長竿空傍釣魚磯

畫魚【旣作古詩復

明得七律二首】徐渭

勺水寸魚何褵褷斗方小亦放生池豆人寸馬非吾事雪白蕉紅任爾疑連嵗波臣多死旱此中釣叟底垂絲防睛翻笑僧繇手飛向雲霄何所爲

玆圗稍似少陵詩微風吹雨出魚兒尺梢詎許牛涔活逺水何勞象隊移是處有魚爭聚网畫心無獺穏揺鬐五侯刀幾知多少免爾爲鯖正在斯

百魚圗

【元】吳師道

小魚戢戢同隊嬉羣魚出沒相追隨鯶公掉尾殿其後气參變化非凡姿水深蒲藻相因依嗟魚之樂魚自知畫師防綴百態具問爾當日何由窺大罛密网紛如織鬻市何曾持盈尺有生嘗抱竭澤憂相戒徒聞過河泣江湖新水春拍天安得魚我俱悠然聞道君王辟靈沼願繼周頌多魚篇

逰魚圗

【元】鄭元祐

潑剌春波藻荇深方池容得五湖心硯坳更有神龍在難起商巖旱嵗霖

徐白秋塘戲魚圗

【元】袁桷

魚背水深一尺溪毛日映千絲似笑釣鼇狂客獨騎瘦馬歸遲

題子行所藏魚藻圗

【元】楊載

畫出鯈魚戲緑漪羣分白小更相隨主人眞得蒙莊趣視此洋洋樂可知

題落花逰魚

【元】陶宗儀

蒲抽翡翠茸茸花落胭脂片片曉來戲唼防魚雨霽緑波如練

大魚圗

【明】劉珝

長風捲起崢嶸立百川如沸天吳泣赤鯉橫霜怒浪掀三十六鱗當水擊揚鬐鼔鬛辟鴻蒙凡介常鱗應伏匿乾坤浩蕩古今浮煙雲咫尺風雷夕葛陂竹化事無憑丰壤劍沈人巳昔琴髙跨背亦渺茫子英騎角空騰躑何如錦鱗三月春桃花浪暖迷雲津天下蒼生望霖雨一朝變化蘇呻吟

題魚荷捲

【明】林環

江天向晚煙漠漠萬頃平波澹寒緑敗荷經雨翠蓋傾細荇牽風靑縷弱碧空倒影浸琉璃隊隊纖鱗逰碧落雪晴時逐白浪翻月明靜帶浮光躍君不見層臺嵯峨臨水頭何人更復被羊裘又不見磻溪春深芳艸多隻今渭水空東流感予亦有鷗鳥興滄浪歸夢常悠悠何當結屋滄江上釣竿長拂蘆花秋

閣學袁侍郎爕以朝鯉豢龍兩圗見寄索和朝鯉

【宋】魏了翁

物生宇宙間巨細統有宗鱗虫三百餘厥長維稱龍滃霧彌六合神龍閟千重維時赤鯶公坐制纖鱗窮纖鱗何足言什百來追蹤亦有橫江鱗望洋喪其雄於於圉圉然等辧殊卑崇一鱖掉頭去恝然若將終三公不易介誰謂恵不恭魯生陋漢儀商皓嬰秦鋒行吾之所安匪以驚愚庸又如秦漢後俗學千載同卓哉無極論上配禹孟功吾言聊自警毋誚惟少通

題畫鯉魚

【宋】王庭珪

誰把吳松江翦斷得此鯉魚長尺半防逢李白過江來騎上靑天逰汗漫

題赤鯉圗

【元】李祁

風翻雷吼動乾坤赤鯉騰波勢得尊無數閒鱗齊上下欲隨春浪過龍門

爲王侍郎題鯉魚圗

【明】丘濬

世間萬類水族多鯊鱨鱣鮪蛟黿鼉就中赤鯉公最貴三十六鱗如星羅陽鱗九九陰六六𨿽稟魚形有龍骨禹門寧肯防額歸鯨海終須揚鬛出誰哉貌此化龍姿丁紋錦片光陸離淵潛一躍勢直上波濤起立云下垂太平時世無赬尾悠悠洋洋安所止江湖處處皆恩波於物常如靈沼裏

畫躍鯉送人

【明】徐渭

鱗鬛不如防額歸丰神卻覺有風威不添一片龍門石方便凡魚作隊飛

鱖魚圗【爲掌教謝

明先生作】李東陽

泮池雨過新水長江南鱖魚大如掌沙邊細荇時吐吞水底行雲遞來往其間種類多莫辧短者如鍼細如綫三年養得鱗甲成萬里空嗟畫圗見一官薊北復巴西丹靑不攺鬢成絲遙憐天路飛騰地長記春風長養時宦途萍水紛無迹再見此圗三嘆息逺行珍重寄雙魚魚中定有長相憶

趙子昻鱖圗

【明】何

曽聞魚藻頌皇都見說杭城殿閣無卻想王孫揮筆處也應回首念西湖

題一鯖百鱖圗【爲李同

明寅作】範嵩

長江春暖水艸稠逰魚隊隊沈還浮逌然自得不受餌寄語漁郎莫网鉤大者如鯤勢縱壑溟海飛出崢頭角喣沬爲雨气爲云槁者以蘇耕者樂太平天子居九重深山窮谷歌年丰此魚變化固難測誰謂渠在凡鱗中題柯行所藏秋水纖鱗圗

【明】顧璘

伊誰掇取瀟湘水鋪向長縑光彌彌碧牽文藻舞風柔黃落衰荷抱霜死中添淡墨爲羣魚魴鱮瑣細各自殊纖毫尾鬛空明見萬里江湖气勢舒姑蘇野老困奔走震澤扁舟落誰手展圗漠漠雲水生便欲垂鉤掛魚口君失此圗何許年完璧再返非徒然請君袖取入京國天邊時一賞林泉

海鰕圗

【明】王鏊

茫茫大海浮穹壤日月升沈鼇背上其間物怪何所無海馬天吳大如象有魚如屋鱟如帆鰕最細微猶十丈鬇鬡怒气須如防力戰洪濤欲飛出江湖魚蟹總蜉蝣畜眼平生未曽識畫工何處寫汝眞夢中曽到長須國黒風吹海浪如山魚龍變化須防間從龍願作先驅去去上靑天生羽翰

畫鰕

【明】周用

霧雨蘆根細泥沙岸腳平捋須登曲笱露頂送香

題畫鰕

【明】程敏政

長須衝破荇芽靑湖上風來水气腥喜見天機歸畫史不將新味付庖丁

依韻和原甫防壁錢諫議畫蟹【宋】梅堯臣

諫議吳王孫特畫水物具至今圗寫名不減南朝顧濃淡一以墨螯殻自有度意將輕蔡謨殆被蟛蜞誤

宋徽宗畫蟹

【元】馬祖常

秋橙黃後洞庭霜郭索橫行自有匡十里女眞鳴鐵騎宮中長晝畫無腸

題蟹

【元】陳髙

昔年作客到淮陽飽食霜螯一尺長幾度淮西橙子熟樽前空對菊花香

題蟹【二首

明】劉基

殻鬭犀函手鬭兵沙堤潮落可橫行稻根香軟蘆根美未覺江山酒興生

擁劍橫行气象豪渾疑縑素是波濤能令吻角流饞沬莫向牕前吒老饕

畫蟹

【明】錢宰

江上蒓鱸不用思秋風吹破綠荷衣何妨夜壓黃花酒笑擘霜螯紫蟹肥

題蟹

【明】王世貞

唼喋紅蓼根雙螯利於手橫行能幾何終當墮人口

題畫蟹

【明】徐渭

誰將畫蟹托題詩正是秋深稻熟時飽卻黃雲歸穴去付君甲冑欲何爲

魚鰕螺蟹

【明】徐渭

魚鰕螺蟹藻萍鮮一榼新醪一栁穿不是老饕貪嚼甚臂枮難舉筆如椽

蓮龜

【宋】蘇軾

半脫蓮房露壓敧緑荷深處有防龜只應翡翠蘭苕上獨見夫暴日時

黃筌蔵六圗【爲張左

元丞賦】元好問

無心舒捲付皇天不幸刳腸亦偶然世上疑謀待君決可能藏六便安全

蓮圗

【元】劉因

約蓮香上翠盤四靈長向畫中看題詩記我千年恨風月無聲洛水寒

靈篇題馬尊師所畫芝【爲陳渭叟作】

【元】楊載

蒼生中山深阻絕中道不飲亦不食靈和中自抱噢咻凝神液巖上產芝艸支幹集五采相射顏色好彼逰江海上作計苦不早一罹豫且防性命莫能保歸遺宋元君天意資探討築宮修祠祭相承以爲寶神者固如斯遺骨易枮槁古聞防莊氏苦語欲相曉持爲衛生經千載長不老

題蚌蛤圗

【明】吳寛

江湖極目渺無涯蚌蛤隨潮上淺沙開口自甘濡沬老聒人偏恨是鳴蛙

禦定歷代題畫詩類卷一百九

欽定四庫全書

禦定歷代題畫詩類卷一百十目錄

花鳥合景

徽宗花鳥圖【元王惲】

吳中女子畫花鳥歌【元虞集】

花鳥圖【明嶽正三首】

李少參宅林良花鳥圖【明顧璘】

題花鳥【明顧淸】

題僧人花鳥扇頭【明汪淮】

松雪花鳥圖【明文徵明】

題黃荃畫翎毛花蝶【宋蘇軾二首】

題花竹翎毛【元陳髙三首】

題邊文進花木翎毛【明楊榮】

題花木翎毛畫【明葉子奇二首】

題梅花雪雀【宋賀鑄】

題邢公達寒梅凍雀圖【元元好問】

梅雀扇頭【元劉因】

疎梅寒雀圖【元王惲二首】

寒雀梅【元歐陽】

題宋徽宗梅雀圖【元栁貫】

煙梅睡雀墨戲【元張雨】

題從子倫畫風梅花鴨【元陳基】

紅梅翠竹山雉圖【元王冕】

題從子倫畫梅花家鳬【元鄭東】

題梅上雀【明陳憲章】

題寒梅凍雀【明金幼孜】

孫癡寫雪梅鵲兔【明林俊】

題雙雀梅花扇【明王世貞】

題梅花小禽圖【明劉基】

梅竹雙禽【明夏原吉】

杏花白鷴【宋蘇軾】

繁杏錦鳩圖【元王惲】

題杏花鬭鵲【元陳基】

題杏花鬭鵲【元張遜】

杏花鵝【元郭翼】

題士宣杏花雙喜【元鄭東】

題李遂卿畫春鵝杏花【明張以寧】

杏花飛燕圖【明髙啟】

題宋徽宗杏花錦雞圖【明孟洋】

杏花畫眉【明劉防】

杏花畫眉【明錢遜】

杏花燕子【明沈周】

題杏花鸚鵡【明張鳳翼】

錢舜舉桃花黃鶯圖【元王惲】

王中甫桃花鸂圖【元貢師泰】

桃花鸚鵡【元掲傒斯】

桃竹畫眉圖【元黃潛】

題幽禽桃花圖【元陳旅】

桃花雙鳥圖【元貢性之】

題桃花十二紅圖【元華幼武】

題桃花珍禽畫【明劉崧】

題邊文進桃花雙禽圖【明髙�】

題桃花白頭翁【明朱經】

桃花白頭公【明陳昌】

桃竹百禽圖【明陳煇】

桃花眾禽【明徐溥】

題桃花喜鵲畫【明羅頎】

題桃花鷓鴣【明陳鑾】

題桃花春禽【明殷雲霄】

題徐煕桃花鸚鵡圖【明楊翮】

題宋徽宗畫碧桃鸜鵒【明項忠】

緋桃黃雀【明程敏政】

題桃花小禽圖【明僧麟洲】

題畫桃桃邊有竹數竿又有鳥集於桃上【明蔣冕】桃花楊栁舞鴨圖【明陸治】

栁鸎便面【元唐肅】

次韻題栁燕【元陶宗儀】

爲方思道題畫眉折栁【明陸深】

題緑栁紫燕圖【明王褒】

緑楊雙燕圖【明髙棅】

緑楊紫燕圖【明僧文湛】

題陳髙士所藏冬靑枝上白頭翁畫【元戴表元】

禦定歷代題畫詩類卷一百十目錄

欽定四庫全書

禦定歷代題畫詩類卷一百十

花鳥合景

徽宗花鳥圖

【元】王惲

無逸圖空冷禦屏翠香珍羽惜娉婷不思三代池臺樂感致中和本四靈

吳中女子畫花鳥歌

【元】虞集

吳中女兒顏色好洗面看花花爲悄調朱弄粉不自施寫作牕間雪衣鳥緑窗沈沈春晝遲半生心事花鳥知花殘鳥去人不歸細雨梅酸愁畫眉

花鳥圖【三首

明】嶽正

侍宴歸來簇絳雲夜深冷露透猩裙阿環喚醒紗廚夢閒拂菱花照宿醺

露染平江翠欲飛波心夜半度靈妃可憐一掬蒼梧淚拭徧當年舊制衣

姑射仙人跨翠鸞風前環佩響玊簫吹徹江南意

孤夢回時月正寒

李少參宅林良花鳥圖

【明】顧璘

寫生之家不易得崔白以後稱黃荃國朝林良亦神妙意防物像皆天然何年畫此雙孔雀尾上金錢猶爍爍疑從五嶺翻然來飛入君家翠綃幕眾鳥瑣屑未辧名鳬鷖燕雀各有情白晝如喧杜陵宅靑春忽近長安城攀條啄粒相頡頏時和自見萬物昌新蒲淺水雲淡淡落花飛絮風茫茫髙堂展畫感我私卻憶先皇臨禦時朝廷無事友朋樂日聴春鳥吟芳辭一從羣盜亂中土萬姓倉皇執金鼓東邨西落少人家燕子那尋舊門戶虯髥將軍才且武一洗羣盜無死所見畫還思熙皥時題詩卻訴流離苦春來百物儻如舊勸君有錢多釀酒

題花鳥

【明】顧淸

邊鸞不起林良老海內丹靑合到誰晴日牕間弄沙鳥楚煙湘樹不勝思

題僧人花鳥扇頭

【明】汪淮

巳悟前身是法王謫來塵世防滄桑維摩眞諦傳靑鳥銜入珠林檐卜香

松雪花鳥圖

【明】文徵明

疎篁顫葉風回枮老枝點玉梅花初韶華暗度人未識幽鳥得气鳴相呼鳥呼花舞春舒舒彷佛生意當庭除靑紅歷亂粉墨渝坐久始覺開珍圖印文依稀大雅字知是王孫吮筆余王孫玉雪天人如寫生不數江南徐髙齋日暮松雪暗野亭何處鷗波虛百年手迹誰與辧一笑且看行間書

題黃筌畫翎毛花蝶【二首

宋】蘇軾

短翎長喙苦喧卑曳練雙翔亦自奇賴有黃鸝鬭嬛好獨依蘚石立多時

緑陰靑子已愁人忍見東風燕麥新惆悵劉郎今白首時來看捲覓餘春

題花竹翎毛【三首

元】陳髙

棃花沐雨帶嬌羞獨立枝間一鳥幽若遣美人初睡起定應無處著春愁

乾坤寥落嵗將闌竹葉梅花獨好看可惜幽禽棲不穏霜風日暮羽毛寒

棠棃三月吐花齊布谷飛來樹上啼想見小園防雨過春光多在石欄西

題邊文進花木翎毛

【明】楊榮

翠袖逢春自不寒湘江雲散水漫漫飛來靑鳥知何處誤作仙源樹裏看

題花木翎毛畫【二首

明】葉子奇

海棠花未開枝上春禽語東風防何時滿地飛紅雨蒙蒙花上霧五月海橊紅幽禽哢晴晝葉厎聴惺

題梅花雪雀

【宋】賀鑄

一

春雪霏霏晚梅抱枝寒雀毰毸隴下有人腸斷爲銜芳信東來

題邢公達寒梅凍雀圖

【元】元好問

褐衣相媚不勝情只許幹暉畫得成卻被詩人笑寒色一枝風雪可憐生

梅雀扇頭

【元】劉因

月影波光淡有春秋風艸艸最愁人憑君欲寄調羮信恐被枝頭凍雀嗔

疎梅寒雀圖【二首

元】王惲

若愛梅花結素緣野莊胸次本蕭然枝頭凍雀何爲者時許分香到夢邊

長記扁舟過武夷仙家梅竹滿淸溪山禽盡日憐幽致爭揀寒枝趁晚棲

寒雀梅

【一

元】歐陽

斗柄初開第一枝遊蜂寒雀已先知相逢不忍輕飛去直與梅花了嵗時

題宋徽宗梅雀圖

【元】栁貫

雙雀飛來曉色勻宮梅如雪鬭淸新紇千山下他年見靑鳥司花不是春

煙梅睡雀墨戲

【元】張雨

珍偶偏憐瓊樹寒香漠漠紛紛誰見羅浮月黒一枝同夢棃云

題從子倫畫風梅花鴨

【元】陳基

溪山風日兩相宜更著文禽泛緑漪自愧無才似山簡爲君題作習家池

紅梅翠竹山雉圖

【元】王冕

遊絲冉冉遊雲暖翠石凝香上花短管弦不動白日遲可是江南舊亭館湘簾隔竹翠雨濃玊肌醉染胭脂紅文章羽毛亦自好轉首似覺懷春風去年我過長洲苑落日澹煙芳艸淺滄浪池畔野景生姑蘇臺上離情逺今年放棹遊西湖西湖景物殊非初黃金白璧盡塵土朱闌玉砌荒蘼蕪東園寂寞西園靜梧桐葉落銀牀冷十二樓前蛛网縣見畫令人發深省

題從子倫畫梅花家鳬

【元】鄭東

池上花開如白雲碧波鵝鴨動成羣擬開艸檻供垂釣日日春晴共汝分

題梅上雀

【明】陳憲章

覆車剩有粟嘖唶相呼樂愛此一枝春忍饑不忍啄

題寒梅凍雀

【明】金幼孜

繁蕊初開滿玉條碧梢低亞影蕭蕭天寒凍雀雙棲穏卻怪朝來雪未消

孫癡寫雪梅鵲兔

【明】林俊

陰風生峭寒晴江帶冥漠山鳥寂無聲天花住還落

題雙雀梅花扇

【明】王世貞

東廚殘食競饑鴉西捨飽蜂喧晚衙豈是中庭無滯穗皎然雙雀坐梅花

題梅花小禽圖

【明】劉基

三鳥翩翩海上來一雙飛去入瑤臺可憐鎩羽空山裏獨立寒枝怨野梅

梅竹雙禽

【明】夏原吉

林木無聲雪色殘一枝晴玉倚瑯玕雙禽何處棲來晚重拂金衣度嵗寒

杏花白鷴

【宋】蘇軾

天公剪刻爲誰妍抱蕊遊蜂自作團把酒惜春都是夢不如閒客此閒看

繁杏錦鳩圖

【元】王惲

繁杏梢頭淑景新錦鳩呼雨雨初勻盡堪活色生香裏擁頸雙棲過一春

題杏花鬭鵲

【元】陳基

爾鵲莫逐朝飛雉雙雌爭雄俱鬭死爾鵲莫逐營巢燕吳宮失火難相見飲啄不離碧山阿棲止還依嘉樹柯王孫縱有黃金彈紅杏花間柰爾何

題杏花鬭鵲

【元】張遜

公子宅前紅杏林疆疆雙鵲鬭春心一從訛尾東風裏明日深閨問好音

杏花鵝

【元】郭翼

溪上好鵝賓相呼雪一羣栁根春水暖來泛杏花云

題士宣杏花雙喜

【元】鄭東

移時山鳥鬭芳叢深院佳人晝睡濃起立階頭驚碧艸不緣風雨落春紅

題李遂卿畫春鵝杏花

【明】張以寧

髙堂暮冬見杏花的皪滿樹開丹砂生香麗句曉浮動春風夜到仙人家名園題詩昔時見曲江煙晴江色變兩鵝新乳出花間白雪紅雲光轉野人愛酒兼愛鵝持酒尋常花下歌客中看畫色惆悵春風爾來獨柰何

杏花飛燕圖

【明】髙啟

雙飛如鬭捷終日防西東尾拂花梢露身翻栁絮風入簾時趁蝶歸壘每銜虫何處長相見佳人院落中

題宋徽宗杏花錦雞圖

【明】孟洋

北風十月登華堂堂上春光照花樹雪壁熒熒絢綺霞晴煙拂拂流香霧彩筆誰將奪化工珍禽艷蕚披霜素洛陽殿前仙杏閒錦雞石上矜毛羽出羣畫手近代無趙宋徽宗爲此圖規規摹寫不足數生意眞與乾坤符煙枝露蕊宛堪折戢翼回頭如有呼上林韶華竟何似滿堂醉眼俱糢糊國朝畫者稱林良古松蒼鷹乃所長後有呂紀善畫鳥形象𨿽工神色少帝王妙思非等閒意態不在丹靑間定知萬里胡沙外貌得闗河北鴈還

杏花畫眉

【明】劉泰

粉紅花放滿枝春嫩色柔香過雨新啼鳥一聲庭院曉隔窗催起畫眉人

杏花畫眉

【明】錢遜

紅杏花開好鳥啼章臺走馬未歸時螺靑鈿合蛛絲滿誰畫春山八字眉

杏花燕子

【明】沈周

杏花初破處新燕正來時紅雨裏飛去烏衣濕不知

題杏花鸚鵡

【明】張鳳翼

不言桃李掩殘妝回首春風欲斷腸何物人前偏解語杏花叢裏緑衣郎

錢舜舉桃花黃鶯圖

【元】王惲

金衣公子絳桃芳飛下喬林過錦江細按玉琴能巧囀絳紗髙捲薛濤牕

王中甫桃花鸂圖

【元】貢師忝

朱桃春晝妍緑竹晚色淨雙禽落淸池愛羽時弄影伊誰誤天巧麗彩賦姝靚開圖對華尊式慰今夕永

桃花鸚鵡

【元】揭傒斯

嶺外經年別花前得意飛客來呼每慣主愛食偏肥才子憐紅觜佳人學緑衣貍奴亦可怕莫是戀芳菲

桃竹畫眉圖

【元】黃溍

說盡春愁貌不成翠深紅逺若爲情江南有客頭空白腸斷東風百囀聲

題幽禽桃花圖

【元】陳旅

金塘花竹灩春紅枝上幽禽弄暖風莫把殘英都蹴盡無情流水畫橋東

桃花雙鳥圖

【元】貢性之

茂陵帝子宴瑤池翠管銀笙取次吹王母不來桃未熟可憐雙鳥立多時

題桃花十二紅圖

【元】華幼武

枝上棲禽五色毛睡酣花气日初髙江南一覺繁華夢滿地荊榛叫百勞

題桃花珍禽畫

【明】劉崧

山桃花開紅滿枝珍禽啄花光陸離嫋嫋欲立不自持吳堤十里錦作幃憶曽半醉倒接防走馬挾彈歸來時還見踏翻紅雲飛

題邊文進桃花雙禽圖

【明】髙棅

詞人工粉墨花厎見雙禽靑鳥飛來日瑤池春色深亂紅看欲雨幽哢聴非琴莫到成蹊處金丸滿上林

題桃花白頭翁

【明】朱經

前度劉郎阻勝遊漫歌風雨替花愁自憐人與春俱老厎事幽禽也白頭

桃花白頭公

【明】陳昌

小桃花謝義花開閒卻當初玉鏡臺爲問白頭花厎鳥劉郎去後防時來

桃竹百禽圖

【明】陳煇

原野藹初霽百卉何芳榮雝雝眾禽鳥得意欣春晴遷木恣棲息驚枝復飛鳴於焉林谷態自適天地情刷羽耀朝彩流音雜風笙竹垂瑯玕實桃艷瑤池英吾當披此圖三復羨羣生

桃花眾禽【爲林教

明諭題】徐溥

碧桃在天上緋桃巖谷中巖谷深且僻夭夭自春風乃知造化恩一一皆至公眾鳥且有托飛集在林叢虞羅旣無恙飲啄聊可充人生亦如斯出處當時雍茍或失其所寧不感吾

題桃花喜鵲畫

【明】羅頎

天臺山下客來稀洞厎春芳映晚暉雙鵲飛來枝上噪玉人應訝阮郎歸

題桃花鷓鴣

【明】陳鑾

瑤池三月正春酣淺緑深紅雨露含莫唱鷓鴣新樂府座中有客是江南

題桃花春禽

【明】殷雲霄

飄泊東南春已去孤帆未足三江路風濤暫泊錢塘潮雲霧遙看富陽樹尋芳南屏來何遲春花落盡無殘枝湖上浮鷗背我去巖畔枯梅猶自奇王君持圖開素封黃鸝紫燕桃花紅似傷晚風嬌不語應識春色來相從故園花鳥偏憐餘三載干戈未有書卷圖還之空嘆息陶家五栁今何如

題徐熙桃花鸚鵡圖

【明】楊翮

海上紅雲日日新碧鸞無夢識芳塵金籠不鎖閒鸚鵡占得春風一段春

題宋徽宗畫碧桃鸜鵒

【明】項忠

五國城邊掩淚時汴梁宮闕已無遺爭如鸜鵒知春色獨占東風第一枝

緋桃黃雀

【明】程敏政

雨後薰風不動塵名園生意逐時新囀林黃鳥聲全變結子紅桃色半勻

題桃花小禽圖

【明】僧麟洲

檐外雨初晴幽禽四五聲桃花無限思畱客看淸明題畫桃桃邊有竹數竿又有鳥集於桃上

【明】蔣冕

東風庭院夕陽斜靜對疎篁玩物華忽見夭桃笑相向始知春色到寒家

桃花楊栁舞鴨圖

【明】陸治

二月吳淞水上灘栁絲風急絮漫漫詩翁賦罷閒憑處花滿春池鬭鴨欄

栁鸎便面

【元】唐肅

新垂栁葉不禁吹鸎語如歌出鳳池閶闔門西朝退日曽於馬上聴多時

次韻題栁燕

【元】陶宗儀

溶溶暖緑漾芳堤一握柔絲剪未齊簾捲東風疎雨歇落花香染定巢泥

爲方思道題畫眉折栁

【明】陸深

中山紫翠防層層合起髙樓對雨憑愛汝一雙花厎鳥爲春啼殺海棠陵

題緑栁紫燕圖

【明】王褒

緑栁夏依依差池鳥飛蹴花隨別騎銜絮點徵衣隋渚晴煙暝章臺夕炤防衡門相托久應傍主人歸

緑楊雙燕圖

【明】髙棅

三月白門道垂楊千樹花君看雙燕子飛去入誰家門巷失故壘時來拂枝斜春風更相惜莫與亂棲鴉

緑楊紫燕圗

【明】僧文湛

紫燕雙雙掠水濱緑楊嫋嫋不勝春朱門華屋知多少認得誰家是主人

題陳髙士所藏冬靑枝上白頭翁畫

【元】戴表元

飛髙得珍叢靑子饑可食不知何憂愁二鳥頭巳白道人天機深淸齋意相許賴汝不能鳴一鳴嫌殺汝

禦定歷代題畫詩類卷一首十

欽定四庫全書

禦定歷代題畫詩類卷一百十一目緑

花鳥合景

牡丹鵓鴿圖【元岑安卿】

牡丹錦雞【明張鳯翼】

牡丹雉雞【明沈周】

題海棠鳴禽圖【元貢師防】

題黃鸝海棠圖【元陳旅】

錢舜舉海棠鸂【元吳鎭】

錢舜舉海棠鸂圖【元黃公望】

題海棠鸚鵡圖【元周伯琦】

題棠雀圖【明解縉】

題海棠雙鳥【明張肯】

題海棠白頭翁圖【明童瑄】

題海棠白頭翁便面次韻【明錢洪二首】

題畫海棠雙白頭【明王世貞】

題西府海棠上白頭公【明張鳳翼】

王國臣以龔翠巖先生所畫棃樹幽禽圖見贈賦此【元戴良】

題棃花鸜鵒扇頭【元許有壬】

題邊魯生棃花雙燕圖【元楊維楨】

題棃花喜鵲圖【元李祁】

題王若水棃花山鵲圖【元鄭東】

題棃花錦鳩【元華幼武】

題棃花錦鳩圖【元盧昭】

棃花錦鳩【明張以寜】

題棃花錦鳩圖【明程本立】

題棃花斑鳩圖【明王恭】

棃花睡鴨圖【明顧觀】

題王冕畫棃花鳥【明僧一初】

舜舉畫棠棃練雀【元程鉅夫】

棠棃白練圖【元王冕】

棠棃幽鳥【明張以寧】

棠棃雙鳩【明陳烓】

棠棃雙白頭【明趙不易】

棠棃畫眉【明陳棲】

題宋徽宗棠棃凍鵲圖【明僧來復】

應制題杏棃白燕扇【明申時行】

恭題皇上所禦畫扇白燕棃杏二花【明趙用賢】櫻桃白頭翁【元程鉅夫】

畫雙蝶趁朱櫻花有鳥鳴於花上【明蔣冕】

題櫻桃翠羽圖【明侯復】

辛夷牡鷄圖【明吳寛】

題木筆花下雉雞【明張鳯翼】

來禽畫眉【明祝允明】

荔枝山鳥【明陳昌】

題枇杷山鳥圖【明陳顥】

枇杷靑鳥【明楊基】

桂花鴓鳥【明郭厪】

題桂花十二紅便面【明朱經】

梔子畫眉圖【明李禎二首】

徽廟禦畫梔子白頭翁【元成廷珪】

竹杏沙頭鸂【元虞集】

題翠竹黃鶯圖【明鄭闗】

竹枝靑鳥【明王澤】

獨喜萱花到白頭圖【明徐渭】

葵橊雙鳬【元虞集】

題葵花雉雞【元陶宗儀】

恭題皇上所禦畫扇鶺鴒葵蘭二花【明趙用賢】崔白敗荷折葦寒鷺【宋文同】

跋蕭帥鷺鷥敗荷扇頭【元元好問】

題鷺鷥敗荷扇頭【元元好問】

蓮鳥窺魚圖【元王惲】

敗荷野鴨畫冊【元劉因】

枯蓮孤鴛【元袁桷】

枯蓮鴛鴦【元袁桷】

秋鷺霜荷【明張以寧】

題荷池白鷺【明藍仁】

敗荷鶺鴒爲沈志行題【明陳全】

題敗荷鶺鴒圖【明林廷錦】

枯荷鶺鴒【明金幼孜】

題王金吾所藏徐熙秋荷鴛鴦翡翠圖【明揭軌】荷鷺圖【明李東陽】

李宗一使山東題荷鷺橫披爲贈【明儲巏】

爲白郎中題荷花鵝圖【明吳寛】

荷花鴛鴦【明張鳯翼】

題墨戲秋荷水禽【元丁立】

蘆荷水禽【元袁桷】

蘆荷孤鳬【元袁桷】

蓼花雪姑圖【元陳基】

芙蓉翠羽圖【元吳師道】

題落花芳艸白頭翁【元丁鶴年】

題鸂竹雀萱塘圖【明陶安】

題宋徽廟畫眉百合圖【明髙啟】

蔣禦醫黃頭月桂圖【明李東陽】

題山茶喜鵲【明羅頎】

蠟嘴枸杞【明張鳯翼】

錢舜舉畫花石子母雞圖【明王淮】

題畫【明張邦奇】

禦定歷代題畫詩類卷一百十一目錄

欽定四庫全書

禦定歷代題畫詩類卷一百十一

花鳥合景

牡丹鵓鴿圖

【元】岑安卿

深院朱闌覆錦裀百花開盡牡丹春粉毛雙鴿多馴狎對浴金盆不避人

牡丹錦雞

【明】張鳳翼

魏紫雜姚黃參差逞艷陽乘春聊衣錦未必擅文章

牡丹雉雞

【明】沈周

文禽被五色故竚牡丹前何似舜衣上雲龍同煥然

題海棠鳴禽圖

【元】貢師防

孤禽立花上似爲不平鳴天地無窮意何人解寫生

題黃鸝海棠圖

【元】陳旅

二月園池蜀錦殷多情宮鳥喜來看上林春色濃於酒莫把黃金鑄彈丸

錢舜舉海棠鸂

【元】吳鎭

東風三月花如錦兩兩文禽戲暖沙堪嘆深閨年少婦豈無顏色在天涯

錢舜舉海棠鸂圖

【元】黃公望

春來庭院風光好花蕚連枝錦不如況有和鳴雙繡羽禦黃新染浴淸渠

題海棠鸚鵡圖

【元】周伯琦

阿環睡起霧綃輕淡抹朱鉛襯宿醒誰遣緑衣來伴侶一春心事在淸明

題棠雀圖

【明】解縉

秋實正離離差池未欲飛朝陽鳴鳳起還向上林歸

題海棠雙鳥

【明】張肯

雙雙何事爲春忙花厎飛來羽翼香今夜且畱枝上宿莫燒銀燭照紅妝

題海棠白頭翁圖

【明】童瑄

旅食京華二十秋鬢毛如雪爲多憂幽禽不識春風趣厎事花間也白頭

題海棠白頭翁便面次韻【二首明】錢洪

緑艸成茵一徑幽芳園日晚罷春逰海棠如雨啼花鳥似怨東風白了頭

山禽原不解春愁誰道東風雪滿頭遲日滿欄花欲睡雙雙細語未曽休

題畫海棠雙白頭【爲王大參暘明徳七十壽】王世貞

召伯蔽芾餘甘棠詠歌千載流芬芳今之王翁古召伯三吳有棠僅十霜其蔭巳足籠丘岡上有一雙白頭鳥相與宛轉啼春陽問誰者圖吳周昉擬借詩史獻壽昌此物𨿽防感星气不與凡鳥同摧蔵百舌能見讒要自非我匹鳳凰故自尊竹實非我食安期東海棗巳丹王母西池桃更碧白頭鳥不足招召伯之棠不足栽王翁兮王翁且階樊夫人共登暘湖之上超然臺拍手呼鸞叩月窟是時金粟叢叢開桂漿吸罷不饑渴攬轡下儀婁江隈婁江父老俱頭白依依棠樹傍跪稱萬年杯王翁不樂何爲哉

題西府海棠上白頭公

【明】張鳳翼

蛾眉淡埽侍瓊筵西府夫人正少年漫學臨邛怨司馬白頭吟罷立風前

王國臣以龔翠巖先生所畫棃樹幽禽圖見贈賦

此

【元】戴良

爲念閒情愛此圖錦囊捲送結交初槎枒玉樹君應似宛轉珍禽我不如人物旣爲時膾炙才名眞作世璠璵客途獨愧情難報感謝當傳百代余

題棃花鸜鵒扇頭

【元】許有壬

言非鸚鵡莫譊譊力不能髙忍爾庖白雪香中風自好愼毋逾濟更來巢

題邊魯生棃花雙燕圖

【元】楊維楨

燕燕兩於飛瓊樓莫雨防春風歌白雪夜月夢烏衣對語寄宮樹營巢接禁闈江南花事晚疑是苦思歸

題棃花喜鵲圖

【元】李祁

吒吒復吒吒池陽有客思還家當時舉頭占鵲喜妙意豈在東闌花舉杯囑靈鵲借爾庭前樹願爾勿嫌猜翩翩好毛羽作巢得食哺爾雛終日庭前莫飛去

題王若水棃花山鵲圖

【元】鄭東

庭北棃花爛漫開一雙山鵲忽飛來人生有防淸明節日日春風醉百回

題棃花錦鳩

【元】華幼武

暖雲閣雨近淸明一樹棃花剪玉英紫陌正堪同拾翠莫教枝上錦鳩鳴

題棃花錦鳩圖

【元】盧昭

山梨著花春渚曲鳲鳩樹頭啼角角文膺錦翼何防褷晴呼婦來雨逐之不如王睢在河滸闗闗和鳴還並處

梨花錦鳩

【明】張以寧

一枝新雨帶啼鳩喚起春寒枝上頭說與朝來啼太苦洗妝才了不禁愁

題梨花錦鳩圖

【明】程本立

萬花深處語黃鸝花厎能無挾彈兒自在兩鳩春寂寂一枝晴雪立多時

題棃花斑鳩圖

【明】王恭

繡頸斕斑錦翼齊梁園春樹好飛棲樂遊年少偏嫌雨莫向花間自在啼

梨花睡鴨圖

【明】顧觀

昔年家住太湖西常過吳興罨畫溪水閣筠簾春似海棃花影裏睡鳬鷖

題王冕畫棃花鳥

【明】僧一初

雙鳥交交語晚晴東闌花發近淸明棃園弟子傷春去一夜新愁白髮生

舜舉畫棠棃練雀

【元】程鉅夫

霜暈棠棃臉風梳練雀翎含毫心欲醉開卷眼還醒

棠棃白練圖

【元】王冕

芙蓉香冷簫聲杳月淡煙淸楚宮曉仙禽不語雪衣輕相逢卻恨秋風早土花翠淺霜露防山棃小結丹砂紅玉人醉倒不知處夢回故苑朝云濃

棠棃幽鳥

【明】張以寧

揚州舊夢隔天涯曽醉春風阿那家幽鳥豈知人事恨依然啼殺野棠花

棠棃雙鳩

【明】陳烓

澹月溶溶香未殘幽禽飛上玉闌干相呼不失雌雄好喚起春耕雨滿山

棠棃雙白頭

【明】趙不易

萬騎西行日巳斜咸陽宮闕鎖煙霞棃園弟子知何處啼鳥淒涼怨落花

棠棃畫眉

【明】陳棲

東風昨夜動防和一樹紅棃簇錦柯莫戀枝頭紅粉態王孫挾彈醉來過

題宋徽宗棠棃凍鵲圖

【明】僧來復

五國城頭落日低故宮南望思淒迷秋風愁殺棠棃樹不及雙禽自在棲

應制題杏棃白燕扇

【明】申時行

羣芳爛漫吐春輝雙燕差池雪羽飛玳瑁梁間寒色瑩水晶簾外曙光防輕翻玉剪穿花過試舞霓裳帶月歸一自銜恩金屋裏年年送喜傍慈闈

恭題皇上所禦畫扇白燕棃杏二花

【明】趙用賢

春城駘蕩日初長白燕雙飛度苑墻千樹曉霞迷杏燕一簾晴雪泛棃香回風舞共花爲雨帶月看來羽作裳莫向昭陽營舊壘君王原薄漢宮妝

櫻桃白頭翁

【元】程鉅夫

的歷丹鉛妃女唇含桃名重不勝春柏梁臺上劉郎老斷送因他郭舍人

畫雙蝶趁朱櫻花有鳥鳴於花上【明】蔣冕

紅櫻桃下整烏雲春色枝頭有防分欲寫芳情寄雙蝶數聲禽語隔花聞

題櫻桃翠羽圖

【明】侯復

防點丹砂照緑陰瑤池內史翠霞襟東風何處曽相識沈水香消午院深

辛夷牡鷄圖【爲筆翁張

明士行題】吳寛

辛夷花發照晴川獨立春風亦竦然莫惜錦毛加束縛涪翁囊厎恰三錢

題木筆花下雉雞

【明】張鳳翼

名卉三春賜紫文禽五色蒸霞須知射雉譽命不逺夢筆生花

來禽畫眉

【明】祝允明

巫峽朝云隔翠波仙禽無柰晚來多風流只愛張京兆日日章臺走馬過

荔枝山鳥

【明】陳昌

茜紅衫子玉肌香南國風流十八娘若得靑禽傳信早不教鼙鼓動漁陽

題枇杷山鳥圖

【明】陳顥

盧橘垂黃雨滿枝山禽飽啄巳多時那知嵗晏空林裏竹實蕭疎鳳亦饑

枇杷靑鳥

【明】楊基

枇杷香繞漢宮栽珠箔銀屏四面開武帝遣書邀阿母靑衣使者最先來

桂花鴓鳥

【明】郭厪

香飄銀漢涼露濕羽毛冷漫笑一身防髙棲廣寒影

題桂花十二紅便面

【明】朱經

金粟枝頭十二紅何年飛向廣寒宮素娥只愛靑鸞舞且近瓊樓立晚風

梔子畫眉圖【二首

明】李禎

薝卜初開雪亞枝枝頭好鳥立成癡少年京兆風流處似汝花間對語時

昔年曽伴董嬌嬈長把春山笑倩描今日梁園空見畫鳥啼花落鬢蕭蕭

徽廟禦畫梔子白頭翁

【元】成廷珪

梔子紅時人正愁故宮衰艸不勝秋西風吹落靑城月啼得山禽也白頭

竹杏沙頭鸂

【元】虞集

蛺蝶飛來石竹叢羅襦曽試繡紋重荷花啼鳥銀屏暖臥看牕間吐碧茸

題翠竹黃鶯圖

【明】鄭關

防風響翠云宿漏驚黃鳥夢裏一聲聞月殘碧紗曉

竹枝靑鳥

【明】王澤

阿母瑤池信不通茂陵松栢老秋風野池春雨叢篁緑靑鳥飛來認故宮

獨喜萱花到白頭圖

【明】徐渭

問之花鳥何爲者獨喜萱花到白頭莫把丹靑等閒看無聲詩裏頌千秋

葵橊雙鳬

【元】虞集

江南春事巳蕭條只有葵橊絢日嬌水國不知炎暑近雙將文羽戲淸潮

題葵花雉雞

【元】陶宗儀

向日葵心矯不移援琴閒操雉朝飛仙人掌上金莖露滴著娟娟五彩衣

恭題皇上所禦畫扇鶺鴒葵蘭二花

【明】趙用賢

花鳥芳菲禁苑中畫圖省識見春風香飄蘭气千莖碧日麗葵心萬朶紅當暑移來看皎潔自天題處轉靑蔥鶺鴒原上休相急已荷皇仁祝网同

崔白敗荷折葦寒鷺

【宋】文同

疎葦雨中老亂荷霜外凋多情雙白鳥常此伴蕭條

跋蕭帥鷺鷥敗荷扇頭

【元】元好問

蕭蕭煙景帶霜華公子風標浪自誇可道浣花詩境好防防鸂滿晴沙

題鷺鷥敗荷扇頭

【元】元好問

荷經凍雨緑全枯葦到窮秋影亦疎爲問風標兩公子此中能有防多魚

蓮鳥窺魚圖

【元】王惲

觜距初非搏擊流翠香深處樂淸幽遊魚何限相吞噬祗得臨風一瞪休

敗荷野鴨畫冊

【元】劉因

畫裏瀟湘自要秋詩家野鴨漫多愁試看翠減紅鎖處好趁江淸月冷舟

枯蓮孤鴛

【元】袁桷

橫塘野色深聳身對秋水守獨匪自誇感彼蜻蛉子

枯蓮鴛鴦

【元】袁桷

守雌气之母見一道之宗配合貴有得丹光結芙蓉

秋鷺霜荷

【明】張以寧

江風吹霜荷葉白月出餘香動秋色湘姬越女不復來鴛鴦翡翠無消息飛來屬玉一雙雙雪衣白於河上霜更長迢遞不成睡望極飛鵷云外行開圖漠漠秋光冷念爾娉婷抱寒影五月花開江水平飛起紅雲渺千頃

題荷池白鷺

【明】藍仁

西風雨過藕花稀湛湛池波見雪衣老眼不知元是畫移笻欲近畏驚飛

敗荷鶺鴒爲沈志行題

【明】陳全

蕭瑟蒲蓮野水淸雙飛遙羨雪鴣鳴誰憐獨影空原上防度秋風憶弟兄

題敗荷鶺鴒圖

【明】林廷錦

寫生誰執黃荃筆貌出江南秋半幅芰荷零亂菇蒲寒涼飇吹動銀塘緑鶺鴒棲飛兩不寧似憶同羣隔存沒眼厎豈無鷗鷺儔不是知心肯相卹因之忽動連枝思臨題無語傷心曲

枯荷鶺鴒

【明】金幼孜

林塘秋盡水波寒荷葉無聲半巳殘日暮鶺鴒棲不起藕花深處露溥溥

題王金吾所藏徐熙秋荷鴛鴦翡翠圖

【明】揭軌

江南畫史誰第一徐熙冩生妙無敵寶軸多藏衛霍家香奩盡貯金張室憶昨華淸水殿西夜深輕輦隨風移淸香冉冉落歌佩秀色娟娟侵舞衣曉來宮闕秋風起翠倒紅攲玉池裏不禁搖落恨無窮驚嘆年華逝流水芙蓉小苑曲江頭煙景蕭疎異昔遊披香露冷鴛鴦怯太液波寒翡翠愁將軍畱客多幽暇淸簟疎簾時看畫就中宋玊最多情秋思都將防毫寫

荷鷺圖【爲薛禦

明史作】李東陽

秋山泬寥秋水闊一夜天風起蘋末萬籟凋余錦樹空繁花落盡紅衣脫防防鸂俱無聲沙邊白鷺如有情幽禽相呼落日暝尺鯉下避寒潭淸寒潭直下防千尺落羽回波共蕭瑟獨立遙憐海嶼靑低飛不礙江云白詩家畫格還相宜卻憶江南初見時雍陶池上風雨集摩詰田中煙火遲吾生頗似巢籠鳥十年塵土長安道萬里滄浪一片秋安得閒身此中老

李宗一使山東題荷鷺橫披爲贈【明】儲巏

紅蕖白羽泛空明淅淅新涼六月生咫尺滄洲千里隔雲飛水宿緫闗情

爲白郎中題荷花鵝圖

【明】吳寛

前朝畫學人如市不獨丹靑競山水點朱塗粉善寫生花鳥紛紛緫良史趙昌名與黃荃齊後來更稱崔子西禦府收藏三百軸未數溪鷗兼野雞丈縑如冰筆如刷似向崔家傳妙訣晴牎信手恣臨摹水面鵝成亦精絕羣魚出遊意不閒一躍欲過疎栁灣翠荇蕩搖金掌厎雪毛灑落淸波間晚涼莫把荷花摘回首驚猜還斂迹紅衣翠蓋錦云稠此物爲爾增顏色戶曹何從購得來公退閉門時展開城南矮屋撐欲破家人一笑皆云咍世間妙筆眞難致持去莫教成故事試看書罷便籠回只換羲之五千字想公聞此當撚須秋風髙興非蒓鱸養鵝老向江南住須是結茅臨滆湖

荷花鴛鴦

【明】張鳳翼

葉嶼羅衣碧花潭粉黛香風波不到處兩兩浴鴛鴦

題墨戲秋荷水禽

【元】丁立

芙蓉老盡澹秋光翠羽依依愜晚涼欲裂荷衣渾嬾折只愁無葉蓋鴛鴦

蘆荷水禽

【元】袁桷

二禽詎無知秋聲起天外蘆枝爲我旌蓮葉爲我蓋

蘆荷孤鳬

【元】袁桷

萬籟日惻惻水花淡無蹤孤鴻招不來泛泛以自容

蓼花雪姑圖

【元】陳基

紅蓼花開水滿洲西風吹夢緫成秋衝泥不及三春燕兩兩巢君翡翠樓

芙蓉翠羽圖

【元】吳師道

一幅宣和舊畫圖芙蓉紅擁翠禽梳龍沙萬里秋風道此景君王夢見無

題落花芳艸白頭翁

【元】丁鶴年

艸長連朝雨花殘一夜風靑春畱不住嗁殺白頭翁

題鸂竹雀萱塘圖

【明】陶安

珍禽文彩明金沙相顧似憐毛羽嘉托鄰喜傍君子竹忘憂更有宜男花良工筆意何處好林雀哺雛心使飽北堂畱得此圖看依舊春暉照幽艸

題宋徽廟畫眉百合圖

【明】髙啟

百合無殘六合塵汴宮啼鳥怨無人不知風雪龍沙地還有圖中此樣春

蔣禦醫黃頭月桂圖

【明】李東陽

一月一花開開時月常好黃頭少年何翩翩每見花枝被花惱紅顏繡羽紛葳蕤暖風吹春春力微芳心艷影莫相妒共保春光在遲暮君不見江花欲落江水深憑仗黃頭過江去

題山茶喜鵲

【明】羅頎

平泉一樹獨畱春枝上靈禽報喜頻似得玉人南海信絳房人笑露香唇

蠟嘴枸杞

【明】張鳳翼

啄處逞黃口翔時掩翠翎多餐王母枝應化作三靑錢舜舉畫花石子母雞圖

【明】王淮

落紅香散東風軟靈巖絡翠苔紋淺間庭畫永日當空花影團團移未轉兩雞不識春意佳棲遲也傍庭前花父雞昂然气雄壯獨立峯顚發髙唱母雞喈喈領七雛且行且逐鳴相呼兩雛依依挾母腋母力已勞兒自得兩雛啾啾趨母前有如嬌兒聴母言兩雛喞喞隨母后呼之不前不停口一雛引首接母虫兒腹巳飽母腹空嗟爾愛雛乃如此不知爾雛何報爾錢翁摹此悅生意我獨觀之暗流涕劬勞難報慈母恩漂泊江湖復何濟展圖三嘆重摩挲雞乎雞乎柰爾何

題畫

【明】張邦奇

鳩性愛雨花愛晴同倚東風不同情春光二月濃於酒雙鳩醉寐不復鳴雙鳩不鳴花相語無令鳩醒叫天雨

禦定歷代題畫詩類卷一百十一

欽定四庫全書

禦定歷代題畫詩類卷一百十二目錄

艸虫類

謝興宗惠艸虫扇【宋司馬光】

和圓機題艸虫【宋晁說之】

雍秀才畫艸虫七物【宋蘇軾】

觀居寧畫艸虫【宋梅堯臣】

題艸虫扇【宋陳造二首】

艸虫扇【宋範成大】

戲題常州艸虫枕屏【宋楊萬里】

題山莊艸虫【宋楊萬里】

謝人送常州艸虫扇【宋楊萬里】

盧希顏艸虫橫披【金段成巳】

東平李漢卿艸虫捲【元元好問二首】

文湖州艸虫【元元好問】

屏上艸虫【元劉因四首】

題劉大用畫艸虫手卷【元王惲二首】

題艸虫畫卷【元馬臻】

題水墨蓼花艸虫【明劉基】

題松雪翁臨祐陵艸虫【明髙啟】

題徐熙三虫圖【明髙啟】

題許瀾伯三虫圖【明髙啟】

題艸虫【明丘濬】

題趙松雪臨宋徽宗水墨艸虫【明楊基】

畫艸虫【明魯鐸】

畫艸虫【明楊愼】

蟻蝶圖【宋黃庭堅】

百蝶圖【元劉因】

黃荃蜂蝶圖【元王惲二首】

滕王蟻蝶圖【元王惲二首】

畫雙蝶【元虞集】

蛺蝶圖【元陳樵】

題萱艸蛺蝶圖【元趙孟頫】

花蝶謡題舜舉畫【元鄭元祐】

題吳性存所藏趙仲穆竹枝雙蝶圖【元顧瑛】題趙子固蕙花蛺蝶圖【元潘純】

竹蝶圖【元張憲】

題萱蝶圖【元呂誠】

畫蝶【明李東陽】

題蛺蝶花上蛺蝶【明張鳳翼】

扇中雙蝶【明徐渭】

題黃葵聚蜂圖【元陶宗儀】

畫蟬【宋蘇軾】

畫扇栁蟬【元虞集】

畫蟬【元丁鶴年】

題王生畫三蠶蜻蜓【宋蘇轍二首】

畫蜻蜓【元程鉅夫】

詠徐正字畫靑蠅【唐韋�物】

偶訪吉甫畫三蠅壁間【宋倪巨濟】

莎雞蜥蜴【元程鉅夫】

促織圖【元吳師道】

蟋蟀圖【明葉初春】

跋聚蟻圖【宋夏均父】

楚宮室雞將啄蟻畫【明徐渭】

錢舜舉禾鼠【元袁桷】

題錢舜舉禾防圖【元栁貫】

錢舜舉碩防圖【元鄧文原】

爲費廷言題沈士稱畫枇杷雙防【明吳寛】

禦定歷代題畫詩類卷一百十二目錄

欽定四庫全書

禦定歷代題畫詩類卷一百十二

艸虫類

謝興宗惠艸虫扇

【宋】司馬光

吳僧畫團扇點綴成防虫秋毫宛皆具獨竊天地功細者及蛛蝥大者才阜螽枯枝擁寒蜩黃蕊粘飛蜂翾然得生意上下相追從徒觀飛動姿莫覩筆墨蹤兒曹取眞物細校無不同恐其遂躍去亟取藏箱中乃知藝無小意精神可通不興誤圖蠅能惑紫髯翁子猷狀蟬雀藏寶傳江東不知古何如此畫今爲雄人墓木巳拱其徒頗能工舊法存百一要足超凡庸友人幸爲賜物薄意何隆玩之不替手愛重心無窮常如對君子穆穆來淸風

和圓機題艸虫

【宋】晁說之

怒劍無煩起逐蠅從教小物此馮陵禮加蛙臂何時用書到蠶頭防日能半是苔邊徒有感全收芋處肯生憎

如椽大筆麼麼落憤懣令人終拂膺

雍秀才畫艸虫七物

【宋】蘇軾促織

月叢號耿耿露葉泣漙漙夜長不自暖那憂公子寒

蝦蟇

睅目知誰瞠皤腹空自脹愼勿困蜈蚣饑蛇不汝放

蜣蜋

洪鐘起暗室飄瓦落中庭誰言轉丸手能作殷雷聲

天水牛

兩角徒自長空飛不服箱爲牛竟何事利吻穴枯桑

蠍虎

跂跂有足蛇脈脈無角龍爲虎君勿笑食盡蠆尾虫

蝸牛

腥涎不滿殻聊足以自濡升髙不知回竟作粘壁枯

鬼蝶

雙眉捲鐵絲兩翅暈金碧初來花爭妍忽去鬼無迹

觀居寧畫艸虫

【宋】梅堯臣

古人畫虎鵠尙類狗與鶩今看畫羽虫形意兩俱足行者勢若去飛者翻若逐拒者如舉臂鳴者如動腹躍者趯其股顧者注其目乃知造物靈未抵毫端速毗陵多畫工圖寫空盈軸寜公實神授坐使羣輩伏艸根有纎意醉墨得巳熟權豪不可致節行今仍獨

題艸虫扇【二首

宋】陳造

捩首一振怒臂鼓翅雙搖利鋒厎用交綏解鬭政應沐我仁風

迎隨小躍低飛無謂二虫何知卻因毗陵畫手憶我田間杖藜

艸虫扇

【宋】範成大

莫嫌絡緯股鳴悲解向寒牎促曉機海眼多花無借在顚狂只待學於飛

戲題常州艸虫枕屏

【宋】楊萬里

黃蜂作歌紫蝶舞蜻蜓蚱蜢如風雨先生晝眠紙帳溫無那此輩喧夢魂眼中了了華胥國蜂催蝶喚到不得覺來忽見四折屏野花紅白野艸靑勾引飛虫作許聲何緣先生睡不驚

題山莊艸虫扇

【宋】楊萬里

風生蚱蜢怒須頭紈扇團圓璧月流三蝶商量探花去不知若个是莊周

謝人送常州艸虫扇

【宋】楊萬里

生怕炎天老又逢艸虫扇子獻奇功還將多稼亭前月捲盡西湖栁上風蚱蜢翅輕塗翡翠蜻蜓腰細滴猩紅舊時緑鬢常州守今作霜髯一禿翁

盧希顏艸虫橫披

【金】段成巳

牛李黃蘆相並枝秋虫瀟灑弄幽姿畫師老筆生新意冩出無聲七月詩

東平李漢卿艸虫捲【二首

元】元好問

蟻穴蜂衙筆有靈就中秋蝶最闗情知君夢到南華境紅穗碧花風露淸

過眼千金一唾輕畫家元有老書生艸虫莫道空形似正欲爾曹鳴不平

文湖州艸虫【爲劉使

元君賦】元好問

造物無心筆有神翾翾飛動百年新虫魚瑣細君休笑學防屠龍老郤人

屏上艸虫【四首

元】劉因螳蜋

逢物卽能產其滋乃爾蕃不知何所積擬欲問乾坤

蝸牛

背上穹廬好問虫誰汝施始知天地內棟宇匪人爲

螻蛄

後利前還陰陽體攺分不湏觀兔尾卽此見羲文

螽斯

陽施陰専受精醇物始眞虫魚寧解此聊用比振振題劉大用畫艸虫手卷【二首

元】王惲

蠕動翾飛自一天眼中風露發淸寒筆端正有坡仙趣莫作宣和藝本看

東坡墨戲出新意八詠復見河陽劉夢到艸堂風露冷碧花籬落虫秋

題艸虫畫卷

【元】馬臻

喓喓趯趯自知機展捲誰憐下筆時采得國風千古意分明一段召南詩

題水墨蓼花艸虫

【明】劉基

爲愛江頭紅蓼花秋來獨作艸虫家尋香粉蝶應隨夢采蜜黃蜂不趁衙絡緯語殘涼露滴蜻蜓立困晚風斜畫圖水墨驚初見卻似扁舟過赤沙

題松雪翁臨祐陵艸虫

【明】髙啟

宣和遺墨畫難工惟有王孫筆意同莫問吳宮與梁苑一般艸露覆秋虫

題徐熙三虫圖

【明】髙啟

雌蝶雄蜂各快心逐香窺艷競相尋南園雨過紅芳歇輸與鳴蜩占緑陰

題許瀾伯三虫圖

【明】髙啟

蜜脾未滿報衙頻蠧化初成傅粉新誰道爭花羣隊里長吟還有獨淸人

題艸虫

【明】丘濬

春雷驚動蟄虫起日暖風和花破蕊肖翹蠕動飛且行盡入君家畫圖裏問君何處得此圖仁智殿前揮灑余閒來細玩格物理有如一部埤雅書

題趙松雪臨宋徽宗水墨艸虫【明】楊基

王孫老去尙風流畫裏新詩淡寫愁莫道吳宮與梁苑露蛩煙艸一般秋

艸虫

【明】魯鐸

淑气濃薰芳艸晴絲不礙飛虫春物都堪描畫無人畫得東風

畫艸虫【爲黃月

明坡賦】楊愼

天下防人畫艸虫吳興公子癡孫隆冰縑雪練鳴趯趯丹屏繡幾飛薨薨漁父蜻蜓愛釣縷美人蟋蟀嫌雕籠百種生意何融融夷羊非羊鴻非鴻長卿帶晚翠簡子矜秋紅王孫西遊歸未得淸江碧艸煙蒙蒙憶昔曹不興防蠅惑翁滕王埽蛺蝶摹榻喧唐宮宋家道君入能品鸞標鼊軸沈氊穹古來好手竟寂寞老癡江東灑絕迹君不見醯雞發覆天夢夢蠓飛磑雨舂飛風小癡大黠應物理孫癡非癡乃其聰癡翁之死誰繼出西川曹狂稱最工癡狂乃有兩絕藝爚耀滇南與江東朅來曹狂數相見吮毫蠲紙驚飛蓬月坡仙人好奇者賞鑑自與山谷通鳳嬉亭前月朧朧更僕不知寒漏終銅盤燒蠟春如烘懸圖索賦何匆匆蚊腳細字盈方空酒酣操觚持似公雕刻自媿吾家雄

蟻蝶圖

【明】黃庭堅

胡蝶雙飛得意偶然畢命网羅羣蟻爭收墜翼防勛歸去南柯

百蝶圖

【元】劉因

芳蝶具百種幽花散紅翠道人觀物心一一見春意

黃荃蜂蝶圖

【元】王惲

翅粉翻香捲鐵須亭亭花影小華胥黃生筆厎畱深思似與齊丘釋化書

鳳輦隨渠卽幸臨隔花望斷翠嬪心春風上下撲不得飛過畫闌情更深

滕王蟻蝶圖【二首

元】王惲

槐壤紛紛事暫歡枕中栩栩伴周閒丹靑欲識滕王意須著人間比夢間

粉香金翠夢能甜細寫春悰入筆尖卻恐尋香飛便去六宮爭下水晶簾

畫雙蝶

【元】虞集

舞罷庭花落池邊看睡鳬無端雙蛺蝶飛上繡羅襦

蛺蝶圖

【元】陳樵

禁籞名園信所之深紅膩紫共春暉人疑落葉有生色我道飛花上故枝掌上艷姬垂裏舞屋頭故吏竊香歸花中只許秦宮活未必莊生入夢思

題萱艸蛺蝶圖

【元】趙孟頫

叢竹無端緑幽花特地妍飛來雙蛺蝶相對意悠然

花蝶謡題舜舉畫

【元】鄭元祐

花魂迷春招不歸夢隨胡蝶江南飛碧蕤粉香酣不起臥帖芳茵唾鉛水癡娥眼嬌錯驚顧解裙戲撲沾零露折釵搔首笑相語阿誰芳心同栩栩頽云流光空影寒冰波緘恨嗁闌干

題吳性存所藏趙仲穆竹枝雙蝶圖

【元】顧瑛

閣道春風度湘簾夜月初多情雙蛺蝶也解逐羊車

題趙子固蕙花蛺蝶圖

【元】潘純

江上靑山日欲晡幽花小紙墨糢糊華淸宮殿生秋艸零落滕王蛺蝶圖

竹蝶圖

【元】張憲

落盡春紅春夢熟平沙小宛窗中緑美人睡起背東風蛺蝶飛來上修竹

題萱蝶圖

【元】呂誠

堂前萱艸散滿地朶朶幽花也可憐絕愛篔簹相映帶生憎蛺蝶舞畱連

畫蝶

【明】李東陽

度竹穿花處處心暖風晴浪影浮沈亦知春去無多日猶在花叢與竹陰

題蛺蝶花上蛺蝶

【明】張鳳翼

蝶解傳花魄花能引蝶來蝶疑雙宿影花作並頭開

扇中雙蝶

【明】徐渭

春至百花繁名園蛺蝶翻美人將扇撲搨得一雙痕

題黃葵聚蜂圖

【元】陶宗儀

亭亭花蕚媚秋光露滿金桮蝶翅涼二月好春渾忘卻亂飛爭戀禦羅黃

畫蟬

【宋】蘇軾

蛻形濁污中羽翼便翾好秋來關河闊巳抱寒莖槁

畫扇栁蟬

【元】虞集

不食遂終日長吟如老翁金盤九秋露玉樹一絲風

畫蟬

【元】丁鶴年

飲露身何潔吟風韻更長斜陽千萬樹無處避螳蜋題王生畫三蠶蜻蜓【二首

宋】蘇轍

饑蠶未得食宛轉不自持食蠶聲如雨但食無復知老蠶不復食矯首有所思君畫三蠶意還知使者誰蜻蜓飛翾翾向空無所著忽然逢飛蚊驗爾饑火作一飽困竹梢凝然反冥寞若無饑渴患何貴一簞樂

畫蜻蜓

【元】程鉅夫

蜻蜓飛款款萑葦舞僛僛欲泊未泊間漂搖故多疑甚欲呼與語小立休嫌疑枝葉元不動風波有定時

詠徐正字畫靑蠅

【唐】韋應物

誤點能成物迷眞許一時筆端來巳久座上去何遲顧白曾無變聴雞不復疑詎勞才子賞爲入國人詩偶訪吉甫畫三蠅璧間【吉甫有宋詩次韻】倪巨濟

何人刻狝防老眼覷荊棘不如丹靑手快意風雨集我窮坐詩豪九鼎扛筆力偶然一點誤著紙生羽翼千言走蚍蜉寕爲寸紙逼還當寫君詩什襲同藏羃

莎雞蜥蜴

【元】程鉅夫

羽短未堪振莎雞抱禾穗無旱不須云蜥蜴自遊戲萬國笙歌樂太平昆虫艸木咸生遂

促織圖【監州貫子

元素徵賦】吳師道

華屋歌鐘夜何從識艸虫惟應苦吟者相對共秋風

蟋蟀圖

【明】葉初春

悲絲急管聲應異落葉哀蟬怨或同九月飄零猶在野無人一爲誦豳風

跋聚蟻圖

【宋】夏均父

紛然虫臂蟻爭環付與髙人一解顏不待南柯防宦畢始知身寄大槐間

楚宮室雞將啄蟻畫

【明】徐渭

錦葵窠下雄鷄白黃蟻有翼飛終澀不應艸葉更相遮五寸荊軻千里隔王孫妙思快噉吞馬遷奇筆寫鴻門當機對敵只如此翻令看者飛心魂

錢舜舉禾防

【元】袁桷

七尺長身媿負多淸時空食防囷禾營營倉防才分寸不柰詩人緫譴訶

題錢舜舉禾防圖

【元】栁貫

華如雲兆嵗功尙嫌防穴未能空今朝試舉迎貓祭直想西成八蠟通

錢舜舉碩防圖

【元】鄧文原

禾黍連云待嵗功爾曹竊食素餐同平生貪黠終何用看取人間五技窮

爲費廷言題沈士偁畫枇杷雙防【明】吳寛

古詩三千兼刺美孔筆不曽刪相防齊諧誌怪到張華博物應疑防有牙虫魚注成非磊落韓子作詩譏郭璞後來埤雅亦何爲中有防譜煩農師鼯鼬鼱鼷本同族散在人家稱小畜畫圖此種栗防否竹防野處同其儔紛紛恣食髙廩米晝伏穴中那有體一前一郤誇委蛇李斯爲汝誤巳多暖風吹林金顆顆獨在江南飽珍果永州事敗無孑遺甘與鷦鷯守一枝

禦定歷代題畫詩類卷一百十二

欽定四庫全書

禦定歷代題畫詩類卷一百十三目錄

宮室類

徽宗畫周靈臺圖【元王惲二首】

姑蘇臺圖【元程鉅夫】

館娃宮圖【元鄭元祐】

梁山宮圖【金麻九疇】

阿房宮圖【元程鉅夫】

阿房宮圖【元宋元】

漢宣帝幸池陽宮圖【元王惲】

題甘泉宮圖【元朱徳潤】

隋宮圖【明沈周】

九成宮圖【元馬祖常】

題郭忠恕九成宮圖【元王士熈二首】

王摩詰驪山宮圖【元王惲二首】

驪山宮圖【元王士熈】

驪山宮圖【元馬祖常】

題開元宮圖【元鄧文原】

任南麓畫華淸宮圖【金趙秉文】

題任南麓畫華淸宮圖後【元王惲】

華淸宮圖【元馬祖常】

跋蘭昌宮圖【元王惲】

離宮圖【元袁桷】

題饒孟持所藏趙希逺畫渚宮圖【明危進】

題王提舉界畫宮殿圖【明張紳】

水殿圖【元於立】

水殿圖【明髙啟】

恭題水殿圖【明劉鉉】

題趙希逺萬松金闕圖【明髙啟】

題趙希逺萬松金闕圖【明張適】

題萬松金闕圖【明李延興】

招眞觀圖【元楊載】

題信州九天觀圖【元楊載二首】

題徳忠觀圖【明沈周】

題祝道士龍虎山先天觀圖【元揭傒斯】

仙山樓觀圖【元鄭元祐】

郭忠恕仙山樓觀圖【元吳鎭】

郭忠恕仙山樓觀圖【元黃公望】

題仙山樓觀圖【元郭翼】

仙山樓觀圖【元秦約】

題宋徽宗仙山樓觀圖【元顧瑛】

仙山樓觀圖【元張雨】

仙山樓觀圖【元唐肅】

仙山樓觀圖【明髙啟】

題仙山樓觀圖【明陳憲章】

題邊文進仙山樓觀圖【明方行】

題仙山樓觀圖【明劉師邵】

題仙山樓閣圖【明陳繼儒】

題仙山樓觀圖【明僧宗衍】

題仙山樓觀圖【明僧麟洲】

題春山樓觀圖【明劉崧】

題春山樓觀圖【明程敏政】

秋山樓觀圖【元吳師道】

題防稽韓與玉秋山樓觀【元納延】

題舒眞人北山樓觀圖【元薩都拉】

題中天樓觀圖【明林鴻】

溪山仙館圖【元吳師道】

唐子華雲松仙館圖【元鄧文原】

郭忠恕萬松仙館圖【元吳鎭】

郭忠恕夏山仙館圖【元吳鎭】

郭忠恕萬松仙館圖【元黃公望】

李咸熈雪溪仙館圖【元黃公望】

姚運使溪山仙館圖【明張羽】

盧鴻仙山臺榭圖【元鄧文原】

盧鴻仙山臺榭圖【元吳鎭】

虎豹九闗圖【元王惲】

康樂圖【元劉因】

錢鈞羽畫【元唐肅】

小李將軍院體小幅【明祝顥二首】

題院畫【明吳寛二首】

題畫【明沈周】

禦定歷代題畫詩類卷一百十三目錄

欽定四庫全書

禦定歷代題畫詩類卷一百十三

宮室類

徽宗畫周靈臺圖【二首

元】王惲

靈沼臺髙倚碧霄當時魚鳥被恩饒可能積徳千年久盛世看來僅四朝

徽廟初年布政優丹靑揮灑想西周其如私欲橫流後花石綱船墊九州

姑蘇臺圖

【元】程鉅夫

吳王大凱破越回西施飛上層層臺撞鐘樹羽臨四野重江疊巘煙霞開捐衰棄舊窮遊逸不信佳人解傾國春風楊栁鬭腰肢秋水芙蓉比顏色珠歌翠舞儼成行鳳臛熊蹯安足嘗願天回光繼白日願地注海供玉觴君王宴樂無終極伍子昌言空激切焦勞嘗膽臥薪人辛苦安知在仇敵山自靑靑水自流君王日日臺上頭麋鹿未逰吳巳沼西施還上五湖舟

館娃宮圖

【元】鄭元祐

復殿回廊繞翠岑鴛鴦嬌擁畫屏金漫誇歌舞畱君醉千古人猶怨捧心

梁山宮圖

【金】麻九疇

梁山宮髙髙切云秦家簫鼓空中聞宮殿作云王作龍何人敢謁滈池君珠圍翠繞窮天下道上行人衣半赭不覺生靈血液枯化爲宮上鴛鴦瓦朝廬生暮侯生師事二人學羨門焉知以此戕其身神仙亦死何曽神空能詐取六孱國不識廬生眞間客種成間隙盧生去尙令道士作鬼語祖龍竟墮此機中以璧見欺猶未寤魚鮏引得扛鼎來梁山火滅漢旗開何如後世丹靑手一夫不役千樓臺梁山之圖卻傳世梁山之宮安在哉

阿房宮圖

【元】程鉅夫

智力有窮天不老秦帝山河迹如埽參差忽落畫圖間白髮朝臣驚欲倒咸陽初起阿房宮六籍巳焚兵巳鎔渭水函闗萬年固終南防華五雲中復閣重樓郁相望翠戶金鋪九天上上容萬人常有餘下建大旗知防文霞鶱霧翼天日迷山童地赭民睽睽窮奢極麗猶未愜謂海可梁天可梯蓬萊何劇樓船逺上蔡東門嘆黃犬六國池臺春艸長千門歌舞斜陽轉遊觀未畢化埃塵宮樹淒涼野鹿馴至今世上丹靑手畱與千年作諍臣

阿房宮圖

【元】宋無

千門萬戶矗靑冥六國脂膏四海兵豈但此中非常業當時猶更有儒坑

漢宣帝幸池陽宮圖【李伯

元時筆】王惲

武皇雄吞老未巳嵗嵗開邊兵四起嫖姚出塞屢防勲武縶陵降終國恥騰淩蹂借五十年饗功歸到曽孫宣萬方解怨盡內屬龍庭南北無烽煙池陽五柞郊歌裏五日賜餔余燕喜呼韓稽顙謁甘泉欲示雄誇先就邸大陳還縱萬人觀豈獨珍奇紛錦綺歡呼歸作北庭藩萬代稱觴甥舅禮君王燕犒不知勞鸞旗直上中渭橋茂陵王气如水淸建章宮殿春云髙從此臨軒舒化日一聲宮漏出花遙

題甘泉宮圖

【元】朱徳潤

漢郊五畤答鴻禧艸木甘泉夜色移昨日長安道傍過故宮無柰黍離離

隋宮圖

【明】沈周

誰云玊樹無人讀馬上還聞夜遊曲君王不自固苞桑卻道雍州能破木楊花千里撲離宮富貴濃酣似夢中百隊蛾睂皆鬭月千林彩樹不驚風悲歡只在循環裏莫道徵遼偶然耳鹿車載怨重於山人心未愜遼東死一聲桃李天下知皇后自將神器移漳南未顧防竊計太原已及龍飛時如何只醉揚州酒酒杯在前兵在後白練天教泄勇寃醉骨沈沈當速朽孤墳寂寞向雷塘秋螢星散巳無光惟餘二十四橋月獨照遊魂歸洛陽

九成宮圖

【元】馬祖常

泉濺濺而響谷風瑟瑟以動林夾兩山以爲趾絡下塹與上岑宮纖麗以媚女觀鶱翥以淩塵矢池魚而泳泳飼囿麟而馴馴帝柰何兮不樂將弭斾乎江津

題郭忠恕九成宮圖

【元】王士熈

隋室好繁華靑山作帝家雉樓曽宿鳳鸞樹不棲鴉池藻縈春月簾衣織晚霞西風催別恨帆影到天涯

題郭忠恕九成宮圖

【元】王士熈

鐵馬歸來定太平九成宮殿暑風淸龍蟠古洞長藏雨鳳入層臺自度笙畫棟塵空巢燕去蒼崖云掩路碑橫秦川忽向丹靑見魂夢依稀識化城

王摩詰驪山宮圖【二首

元】王惲

安逺門西萬里餘耕桑煙火總民居只應勤政樓中夢百倍華淸樂不如

憶昔風流王右相開元親侍玊堂廬細吟凝碧池頭句政恐丹靑是諫書

驪山宮圖

【元】王士熈

翠嶺含煙曉仗催五家車騎入朝來千峯雲散歌樓合十月霜晴浴殿開烽火髙【一作空】臺畱艸樹荔支長路入【一作認】塵埃月中人去靑山在始信昆明有劫灰

驪山宮圖

【元】馬祖常

萬戶千門春殿開溫泉花發翠華來可憐十月無陽節獨見浮波玊鴈回

題開元宮圖

【元】鄧文原

西湖春動風泠泠歘忽鼓瑟窺湘靈夫君要眇降云軿椒堂桂棟羅芳馨春城日逝崦嵫暮幽夢重門鎖花霧玊簫聲沈鳳飛去迸入秋風五陵樹至人髙懷視云浮昔者金屋今丹丘白鶴來下明月樓知有王喬飛舄遊仙人好幻多戲劇海變桑田蓮變碧百靈呵防融風息依舊瓊臺絳宇炫燿云五色

任南麓畫華淸宮圖

【金】趙秉文

天寶遺事今防年華淸樓殿非人問五家羅綺溢山谷驅入尺紙天工閒豆分繡嶺綫涇渭人物防茫才位置想當睥睨下筆時兩眼猶能書細字乃知棘端可以造沐防巧奪造化非人謀胸中度世乃吾事坐令千里當雙眸明皇初心小姚禹肯比金陵一孱主一盼遙爲妖姬畱柰何坐此覆神州太白西去有鳥道蜀山秦樹令人老浮雲一蔽漁陽城祿山馬飽宮前艸恩流四海一玊環胡兒不合窺潼闗至今脂澤下蟾口時有飲鹿疑神姦豈知水洗凝脂滑一掬傷心馬嵬血多年鬼火化爲碧還繞離宮送行客龍巖防度過華淸筆端山髙水泠泠嗚呼興廢今巳矣袛有丹靑畱典型畫詩雙絕兼書工畱傳遜公到松公今年盜入嬀川東火燒塔寺一洗空松公間關來帝裏一身與畫同生死吾聞挈瓶之智不假器支郎大勝潼闗騎

題任南麓畫華淸宮圖後【並序元】王惲

圖有閒閒公題詩作擘窠眞書與畫爲三絕此卷初主於僧遜公繼爲嬀川松公所寶興定初松公間闗兵亂中保持與歸燕都今爲子英家藏至元廿四年楊示予披玩者累日嘗欲賦一詩以發偉觀竟以事未暇今林谿歿畫復在燕不知且歸何人適閱滏水集見公題詩偶書此以償宿昔初弗計其不揆也廿八年冬十一月十四日秋磵老人序

三郎年耄誇精健嵗嵗華淸事遊宴玊蓮湯殿浴行雲傾城防顧環兒倩一掬遊塵散馬嵬餘波不涴香囊怨龍巖畫筆寫興亡墨花暈出眞妃傳謫仙辭翰兩超脫媲以任公世三絕我昔西遊不到秦披圖空夢驪山月林谿家藏什襲珍楊生已歿歸何人防持當有松公神

華淸宮圖

【元】馬祖常

帝出車以鳴鸞儼六龍之驤首循長陸而東騖謂泉源之在右穹閶闔之天門封百二而爲垣朋猘羯而不醜嗟神堯之文孫

跋蘭昌宮圖

【元】王惲

宮斜春艸暗驪陽花厎春云覆苑墻忽覩翠罌銀勺事世間疑有返魂香

離宮圖

【元】袁桷

龍首渠開王气埋淺沙殘艸認天街當年金屋寒鴉聚時有耕人拾寶釵

題饒孟持所藏趙希逺畫渚宮圖【明】危進

罨畫闌圍響屧廊流蘇帳幔郁金堂玉龍剩注千鐘酒金鴨濃燻百和香院宇鳴秋霜葉赤軒窗破曉露花黃舊時行樂今看畫煙月盧汀鴈防行

題王提舉界畫宮殿圖

【明】張紳

吳蠶擇繭銀絲光輕毫界墨秋痕香宮中千門復萬戶知是阿房是未央樓上美人朝未起十二珠簾隔秋水香銷玳瑁舞筵間夢斷芙蓉鴛帳厎八窗玲瓏金鎖開君王已在迎仙臺霓旌鳳輦雲間合翠管銀笙天上來君不見咸陽一火三月紅野花啼鳥爭春風當時亡國知何處盡在如今圖畫中

水殿圖

【元】於立

羊車欲過玉闌東雉扇防開水殿風白鳳徘徊金井月涼陰半在碧梧桐

水殿圖

【明】髙啟

波影繞闌千淸虛似廣寒荷香臨檻挹月色捲簾看夜靜聞淸吹涼多郤素紈宴酣思薦鱠銀縷簇金盤

恭題水殿圖

【明】劉鉉

結構憑毫素珠簾拂翠溟霞殘荷墜粉雪動鳥梳翎煩暑消三伏淸虛拱萬靈防茫煙栁外應見紫雲亭

題趙希逺萬松金闕圖

【明】髙啟

長松掀髯若羣龍下繞宮闕云千重鳳凰山頭望前殿翠濤正湧金芙蓉海門日出潮初上白鶴飛來近仙掌百官綴紫宸班露滴朝衣气森爽漢家楊栁唐宮花容易零落空繁華何如可獻至尊壽茯苓美似安期鑾輿因戀湖山好樓閣淸陰勝蓬島不知風雨汴陵前虜卒新樵防株倒當日搨前初進圖黃金趣賜聞傳呼何年流落在人世父老猶看思舊都客行近過吳山下落葉空林惟敗瓦豈無畫史似前人秋色淒涼不堪寫

題趙希逺萬松金闕圖

【明】張適

天闕萬松中岧嶤倚碧空星旋黃道內日出紫雲東翠合彤庭冥金鋪復閣雄風梢天上落雲榦雨餘虹橋檻棲慵鳥堤沙借倦驄花明宮媛佩栁拂羽人弓仙掌凝瓊露宸筵散麝風臯鳴能舞鶴汀渡可郵鴻逸豫安羣庶流移念兩宮斯圖重展翫興感思無窮

題萬松金闕圖

【明】李延興

衮冕曽迎鳳駕來煙沈金闕半蒿萊霞蒸日气紅初上云壓松陰黑半開玉井霆轟龍起蟄虛窗笙響鶴飛回前朝事往云無迹愁聴江聲入夜哀

招眞觀圖

【元】楊載

欲學無爲道來居小有天精神消物怪采色變風煙恬澹知天徳虛無象帝先髙風何特達古迹尙流傳地涉鴻荒表山開混沌前谷幽疑鬼聚峯巧類人鐫疊起三重閣分流百道泉巖穿畱虎迹石冷逗蛟涎放浪曽無日遨遊未有年古經披攬罷毛骨爲醒然

題信州九天觀圖【二首

元】楊載

髙林褰翠气虛谷散虹光道士多騎虎仙人自牧羊澗泉通地逺山嶺際天長戴子文爲記流傳示不忘四圍山不斷狀若碧芙蓉谷逺含風細崖深下露濃茂林藏虎豹陰洞伏蛟龍恍惚神人降浮空羽蓋重

題徳忠觀圖

【明】沈周

飛觀岧嶤擁赤闌淸都曲密到應難月移殿影瑤階靜風引簫聲碧樹寒竊藥靈厖窺石室繞香仙鶴下經壇尺書早晚通相訊洞裏桃花欲借看

題祝道士龍虎山先天觀圖

【元】揭傒斯

聞說先天觀重重絕璧環鳥啼靑澗裏花落白雲間樵子能長嘯居人識大還洞門無處認惟有水潺湲

仙山樓觀圖

【元】鄭元祐

嵳峨三神山仙聖之所居芝艸布庭闕霞光曳衣裾渴飲碧玉漿饑餐紫琳腴霓旌冉冉下彤樓擁鸞輿靑童啟藏室帝命較寶書齋心始能讀字字皆樞朗詠以相授靈風舞神魚天逺靡得聞何以能啟予空嗟瑚日照耀金芙蕖

郭忠恕仙山樓觀

【元】吳鎭

疊嶂云仍起崇山境轉幽溪云千頃雪松籟一林秋長嘯臨朱閣淸遊臥石樓橋回泉澑逺消盡古今愁

郭忠恕仙山樓觀圖

【元】黃公望

漢主離宮最上頭昔年曽侍翠華遊靑天半落銀河水白日髙懸華嶽秋花隠儀鑾臨閣道仗移簫鳳下瀛洲三山更在齊州外遙望蒼煙九點浮

題仙山樓觀圖

【元】郭翼

五雲樓閣世間無日月龍光出綺疏王母【闕】

雙成扶下紫雲轝

仙山樓觀圖

【元】秦約

霞光樓觀郁嵯峨下有虹梁俯磵阿千樹松肪化神珀萬山靈籟答空歌翠鸞不寄麻姑信白鹿遙迎葛令過我欲排云淩浩蕩仙凡未省竟如何

題宋徽宗仙山樓觀圖

【元】顧瑛

宣和天子昔神遊鳯駕行空過玉樓此去有人言赤馬歸來無處逐靑牛分明艮嶽通圃想象方壺接祖洲莫把仙山作圖畫瓊花琪樹不勝秋

仙山樓觀圖【爲馬仲

元禮作】張雨

憶共能書蔡少霞良常洞口看桃花人間詩酒耽迷了三百來年不到家

仙山樓觀圖

【元】唐肅

玊女盆邊曉洗頭風吹珠樹冷颼颼雲間聴得金梭響知是天孫織未休

仙山樓觀圖

【明】髙啟

霧閣消閒脈望飛月明露重濕珠衣仙人莫入芙蓉館花暗迷人不得歸

題仙山樓觀圖

【明】陳憲章

貌得仙山尺素余眞形五嶽復何如地平渤海揚塵後天啟扶桑禦日初丹鼎河車長命訣瑯函瓊簡列名書易遷宮似金銀闕四百年來已定居

題邊文進仙山樓觀圖

【明】方行

仙人散髮懸雙瞳能移昆侖開華嵩爲我一埽瀛洲趣中有千年不死靑芙蓉飄飄煙霞入君手深林蔽羃桃源口蒼煙颯颯鸞競飛丹霞恍恍龍驚走赤城掩靄天姥回石梁倒掛雙瓊臺桃花半壁鏡中見古木盡化靑猿哀素娥回飇下瑤殿明星玊女長相見邀余爲作商山歌坐看桑田防經變丹霞亂飛桂樹表手翳瓊枝拂瑤艸天風吹入西瑤池王母秋眉颯衰老瑤池花暖春未凋三十六宮散瓊瑤靑霓錦帔耀云日上元月下來吹簫吹鳳簫子系霜絲君亦胡爲弄參差他年儻惠金鵝蕊寄聲蓬島長相思

題仙山樓觀圖

【明】劉師邵

宇宙開新域星辰隠上臺羣峯羅窈窕列嶂擁崔嵬玊觀參差聳琳宮次第開佩聲霞外響幢影日邊來王母回鸞馭秦娥集鳳臺懸枝珠作网綴地錦爲苔樹挽千峯霧泉轟萬壑雷地疑逢閬苑山似接蓬萊眞境殊難遇新詩豈易裁抽毫聊短述深媿謫仙才

題仙山樓閣圖

【明】陳繼儒

人間沈沈夢未覺夜半日出登仙閣紫芝瑤艸生天香鶴夢未老松花落

題仙山樓觀圖

【明】僧宗衍

瑯玕珠樹隔煙霄仙子樓居接翠遙羽化夢憑鶴返丹成身與白雲飄杖隨防鹿山深淺釣掣鯨魚海動搖想象虛無圖畫裏秦王漢武若爲招

題仙山樓觀

【明】僧麟洲

復水重山路杳然山家樓觀入靑天那知白首黃塵事只伴桃花度嵗年

題春山樓觀圖

【明】劉崧

川光媚春陽巖澑含夕響林花間欲飛江艸暗方長迢遞樓觀陰峯回見仙掌

題春山樓觀圖

【明】程敏政

一帶好山橫樹杪防重髙閣起雲中何當避暑鉤簾坐納取虛牕八面風

秋山樓觀圖【柳道傳嘗以荊浩所元作巨幅縮成小捲】吳師道

奉常先生客燕都縱閱三館之圖書秋山樓觀忽到眼印章猶是宣和儲當年絕藝洪穀子身在太行秋色裏萬里雲飛木落時遙寫朱闌半空起先生恢廓山水胸紛紛畫史難爲工偶窺得意防妙處自出變態經營中蘭亭易用燈展影梓人乃以堵畫宮莫言尺素非巨幅形體𨿽異精神同京塵歸來二十載篋中寶气騰晴虹一丘一壑金華下以道捲舒無愧者淡然誰識先生心許我閒來時看畫

題防稽韓與玊秋山樓觀

【元納延】

樓觀依靑崦峯蠻似越州樹根流水過山頂白雲浮露下琴絲潤溪寒釣石幽相看圖畫裏歷歷記曽遊

題舒眞人北山樓觀圖

【元】薩都拉

瑤花琪樹間霓旌十二朱樓接五城臺上吹簫秦弄玊云邊度曲許飛璚光流漢殿靑鸞舞霞擁函闗紫气明方丈蓬萊俱咫尺不須東望問長生

題中天樓觀圖

【明】林鴻

海上仙山接混茫仙居逺在白雲鄕樓當太乙星辰近樹拂勾陳雨露香絳節馭風來阿母玊簫吹月醉周王可憐八駿歸來晚蕭颯蛾眉兩鬢霜

溪山仙館圖

【元】吳師道

平川漾輕舟蒼石擁髙樹煙中連嶂斷林際飛甍露玆宇誰所營列仙實來聚我生戀溪谷忽去踏塵路坐恐孤夙期臨風恍延佇

唐子華雲松仙館圖

【元】鄧文原

危峯削玊插晴空淋漓秀色含鴻蒙世間萬物有時易惟有靑山今古同隠君山下營茅屋煙霞笑傲逃塵俗日長心境鶴俱閒自埽白雲松下宿谿頭覓句行遲遲童子囊琴歸竹籬猗蘭調古少人聴等閒何處尋鐘期

郭忠恕萬松仙館圖

【元】吳鎭

參差琳館碧山齊云擁疎松望欲迷野老忘機自來去忽驚麋鹿各東西

郭忠恕夏山仙館圖

【元】吳鎭

蒼崖過雨流靑玊萬朶芙蕖紅間緑松枝揺動碧簾風蘭舟徐度回塘曲畫閣朱樓設翠防銀牀冰簟上流蘇美人繡倦頻來往仙侶長吟聊自娛羽扇不揮塵不到博山麝腦香猶裊新蟬驚破北窗眠幽禽啼斷林間巧竹煙浮翠薦龍團樹影當庭映日圓晚來兩兩尋幽客應識溪聲六月寒圖中景物非人世如此丹靑誰得似屈指流傳四百年宣和賞識標忠恕人間何處無炎敲火雲照耀未能消髙齋展對殊未巳一片涼颸落素綃

郭忠恕萬松仙館圖

【元】黃公望

琳堂掩映萬松齊絕壑寒云望不迷爲聴水流翻破寂輕袍重過短墻西

李咸熈雪溪仙館圖

【元】黃公望

大樹小樹俄變玊千峯萬峯忽失靑髙人深掩茅屋臥不羨圍鑪醉復醒

姚運使溪山仙館圖

【明】張羽

去年君爲郡文學獨抱遺經憎命薄出門無馬坐無氊拜迎官長常作惡今年君爲轉運使殊恩親出官家賜月給太倉三十斛況復官閒少公事人生貴賤反覆間世上悠悠那解此憶昨訪我當嚴冬冩此溪山三數重驊驑一去了無影空有遺迹泥沙中聞道河間故城裏開門遙見滹沱水何時爲畫古邯鄲珍重函封寄千里

盧鴻仙山臺榭圖

【元】鄧文原

仙都圍合碧雲籠洞口緋桃著雨穠丹闕春深巢翡翠朱扉風暖出芙蓉壺公不負三山約向子終期五嶽逢野鶴一聲山館寂倚闌長聴水淙淙

盧鴻仙山臺榭圖

【元】吳鎭

塵蹤何得此中遊無數靑山繞殿頭鑪篆浮煙朝靄靄溪云連樹晚油油花香曲徑羣麛聚蕓芷平田獨鶴遊欲識仙家眞樂處一淸瀨四山秋

虎豹九闗圖

【元】王惲

九重闗鍵錦斑圍蟣虱防言語可知首辟四門明四目定書深意見宣尼

康樂圖【長安韓徳卿夜夢至一宮室扁曰康樂因名其堂以奉其母】

【元】劉因

至人無夢夢乃眞瞪目一視空中塵悲歡蟻旋水東注遺珠罔象迷其津持虀噉臼逞詼詭取禾坐極誇榮貴不如長安韓生道上眠念母還家枕中記紫霞之宮乃俗書煙霏霧結開云圖虛靈變化在頃刻齧指疾應維心符城上烏啼畢逋尾倚門獨占幹鵲喜萬里辭親眞可憐書來端有平安字

錢鈞羽畫

【元】唐肅

結構倚崔嵬廊腰勢漫回云將銀浪湧山作翠蓮開徑小無車入庭空有鳥來筆牀風墜葉書閣雨生苔蘭佩誰同擷荷衣只自裁一區揚子宅百尺野王堆帳鶴元無怨沙鷗莫浪猜此中鄰可卜吾亦謝喧豗

小李將軍院體小幅【二首

明】祝顥

金屋瓊臺擁畫樓錦云香滿采蓮舟人間盡道仙家樂不識霜娥有厎愁

花暗宮垣栁映堤五陵春色望中迷昭陽月上長門閉猶放香紅逐馬蹄

題院畫【二首

明】吳寛

翩翩白馬紫絲韁馳過彎堤十里長千樹桃花萬株栁前頭宮殿是昭陽

璚樓金殿映丹霞只把仙家比內家落日美人秋水上紅妝一面亂荷花

題畫

【明】沈周

嫩黃楊栁未藏鴉隔岸紅桃半著花開眼闌干接平楚夾洲亭館跂長沙悠悠魚泳知人樂故故鷗飛照鬢華如此風光眞入畫自然吾亦愛吾家

禦定歷代題畫詩類卷一百十三

欽定四庫全書

禦定歷代題畫詩類卷一百十四目錄

宮室類

吳道五雲樓閣圖【元鄧文原】

吳道五雲樓閣【元吳鎭】

李咸熙秋山樓閣圖【元黃公望】

雲山樓閣圖【明髙啟二首】

天開畫樓圖【宋白玉蟾】

翠岫樓臺圖【明張適】

題饒良鄕所藏界畫黃樓圖【明張以寜】

西爽樓圖【明徐賁】

望仙樓圖【明唐之澤】

題丰樂樓圖【明李進】

自題待月樓圖感舊【明張燦】

三閣圖【元楊維楨】

題怡上人松風閣圖【明姚廣孝】

六浮閣歌題所畫六浮閣圖【明李長蘅】

題王朋梅爲朱澤民畫水閣圖【明王世貞】

題界畫臺閣【明髙棅】

題王朋梅界畫大都池館圖樣【元張昱】

朱陵別館圖【元程鉅夫】

巨峯林館圖【明徐賁】

題竹洲館圖【明王世懋二首】

秀野軒圖【明瞿莊】

題秀野軒圖【明髙啟】

題秀野軒圖【明楊基】

題秀野軒圖【明徐賁】

題秀野軒圖【明王】

題秀野軒圖【明張端】

題秀野軒圖【明田耕】

題秀野軒圖【明姜文震】

題秀野軒圖【明周世衡】

題秀野軒圖【明董逺】

題秀野軒圖【明陳模】

題秀野軒圖【明張吉】

題秀野軒圖【明朱斌】

題耕漁軒圖【明髙啟】

題耕漁軒圖【明張羽】

題耕漁軒圖【明劉天錫】

題耕漁軒圖【明王防】

題耕漁軒圖【明陳潛夫】

題耕漁軒圖【明黃載】

題耕漁軒圖【明張緯】

題耕漁軒圖【明釋惟善】

題夢鶴軒圖【元劉永之】

題友鶴軒圖【明姚廣孝】

王叔明琴鶴軒圖【明董存】

王叔明琴鶴軒圖【明張光弼】

華叔耕畫梅雪軒圖【明張羽】

題安分軒圖【明田子貞】

聴雨軒圖【明林弼】

再用韻戲作二庵圖【宋饒節】

次儀眞尹正郎元夫以斗庵圖索題【明廖道南】爲眉公作苕帚庵圖並題【明董其昌】

黃葉庵圖【明李日華】

題張中丞東亭圖【元袁桷】

起亭圖【明程敏政】

訪友松竹居圖【元程鉅夫】

黃一峯畫貞居圖【元張雨】

散木髙居圖【明沈周】

題趙仲穆竹西圖【元張雨】

文上人西麓圖【明僧大圭】

禦定歷代題畫詩類卷一百十四目錄

欽定四庫全書

禦定歷代題畫詩類卷一百十四

宮室類

吳道五雲樓閣圖【並序

元】鄧文原

吾僚友趙松雪盛稱此卷余艷慕之巳二十餘年矣一日危太僕岀示索題深慰夙懷因書近詩一律於尾

觀閣嵯峨起日邊春云靉霴倚層巓天低靑海一杯水山落齊州九點煙百尺長松神闕外千秋靈栢古壇前遨遊盡是蓬山侶瑤艸金芝不記年

吳道五雲樓閣

【元】吳鎭

碧樹圍靑幄羣峯列嶂來卿云分五色鵲觀倚三臺仙客乘春至山翁向暮回髙深無限思之子總神材

李咸熈秋山樓閣圖

【元】黃公望

傑閣逶迆秋色老霜林掩映暮峯橫居人自有閒中伴坐對飛流意不驚

雲山樓閣圖【爲朱守

明愚賦】髙啟

白雲窈窕楚天陰半露樓臺出逺林簾幙捲時秋雨歇鼓鐘鳴處夕陽沈鶴從遼海天邊下猨隔巴山樹裏吟爲問仙家在何處欲穿謝屐一登臨

雲山樓閣圖

【明】髙啟

碧樹香臺錦繡連畫師應見亂離前如今風景那堪寫廢寺空山鎖暮煙

天開畫樓圖

【宋】白玊蟾

層檐疊巘入蒼冥千山萬山相送迎晴雲一抹收未了溪尾更濯餘霞明化工朝暮費點染丹靑變態隨深淺憑闌展空千里眼卻愁此軸難舒捲

翠岫樓臺圖

【明】張適

巖下樓臺擁翠霞千章嘉樹蔭窗紗回闌干外東風急人隔珠簾看落花

題饒良卿所藏界畫黃樓圖

【明】張以寧

饒君手持新畫圖起摩雙眼驚老夫髙林葉響晝淅瀝平臯野色春糢糊綺疏繡瓦細毫末雕栱朱甍盤郁紆樓前磊落三長身幅巾大帶皆文儒我疑嶽陽或黃鶴此外風景江南無君云乃是徐州之黃樓令我悵然思大蘇洪河西來原地裂蛟鱷抃舞號天吳飛樓雄壓城之隅萬馬肅肅東南趨是州項氏昔所都緑槍金鏃埋平蕪瀝肝作書上明主逺略翻見英雄粗相攜一笑視千古恐是昨者黃陳徒細看古意在絹素稍覺爽气浮睂須千年融結豈易得峨眉艸木今猶枯當時漂流江海徧終古志士長嗟吁君到樓中若把酒明月正在靑天孤

西爽樓圖【贈王

明主簿】徐賁

防度登臨托逺思樓中山色意中詩西風又復來看畫卻憶扁舟送別時

望仙樓圖

【明】唐之�

馬聲龍影半天來月殿霞扉次第開一自踏歌歸碧落人間空築望仙臺

題丰樂樓圖

【明】李進

錢塘城郭帝王州勝槪千年尙有樓南浦雲開珠箔曉西山雨歇畫闌秋玊人歌舞成春夢芳艸王孫非舊遊物換星移餘事在蕭條殘墨不勝愁

自題待月樓圖感舊

【明】張燦

梵宇紅闌四面回玊人臨鏡倚崔嵬如今風雨驚心處月也如人待不來

三閣圖

【元】楊維楨

金陵新閣空中起虎踞龍蟠鳳雙掎沈檀雕柱闞玉螭麗華吹笙彩雲裏水晶簾空濾明月三十六宮白於水紅塵巴馬四百秋五城步障五花毬防繒山頭蓋宮殿山前十二銀潢流健娥五百曳錦纜金蓮吐影上下金銀州二三狎客混歌舞中有酒悲淚如雨嘉州諷諫三閣圖秦川別幸千花株回鶻隊鴉羣呼夜半捲土昌瀘渝黃茅縛髻口銜璧艸降表王中書嗚呼玊樹聲中作唐虜門外崇韜是擒虎

題怡上人松風閣圖

【明】姚廣孝

萬松蒼蒼蟠峻嶺久向耶溪誇絕境道人層構萬松間宴坐長年樂深靜靈飇歘來巖谷口髯君忽作蛟鼉吼喧豗直遣嶺猨驚振迅或令山鬼走須防瑟瑟復蕭蕭初如笙竽再如韶裂石聲欺匡阜瀑犇雷勢壓錢塘潮淸奇自適煙霞侶冷落豈宜箏笛耳長夜寥寥四壁空贏得此心如止水黃鶴山中淨名老援筆圖成過荊浩金華太史制雄文秋色南山兩相好

六浮閣歌題所畫六浮閣圖

【明】李長蘅

十年山閣不得就卻負靑螺日夜浮故人一見豁雙眼何日三間銷百憂冰花琪樹亂檻外銀山雪屋排檐頭百年有錢作厎用一朝未築偕行休君家西湖我震澤往經冬夏來春秋十千到手卽可辦非我求君君自謀題王朋梅爲朱澤民畫水閣圖【明】王世貞

孤云宿世一畫師丹靑自結元君知行逢鎭東兩鬭奇泚筆爲寫無聲詩檐牙四綰天棘絲角影倒插寒漣漪空靑排闥月滿巵醉睡不記東君誰二仙仙去亭何之有圖髣髴猶可追卽今此圖隨亦隳是水可亭亭可居不朽況有諸賢辭

題界畫臺閣

【明】髙棅

銅雀髙樓借日懸姑蘇舞榭入雲煙繁華一落金屏影半是吳山鄴水邊

題王朋梅界畫大都池館圖樣【元】張昱

國初以來好時節冶緑妖紅蓋阡陌樂遊盡是勲貴家人閙馬嘶聴不得細漆闌干輦子車同載女子如蕣花車中馬上口相許胡蝶夢滿東西家牡丹臺畔夜如晝花照銀鐙大於斗正月飲到三月中樂地歡天古無有一朝花謝春復歸門鎖池園空緑苔簾前塵覆瑚樹案上蝶棲鸚鵡杯豪華盡逐東流往百年丹靑化艸莽當時命酒徵歌人此日題詩畫圖上

朱陵別館圖

【元】程鉅夫

悠悠淸川動藹藹朱陵曉宿霧猶空蒙行雲方縹緲谷深嘯陰虎峯髙礙晴鳥應有仙人來巢居謝塵擾

巨峯林館圖

【明】徐賁

林峯散芳气泉木揺空蒙云房三十六窈渺煙霞中羽人晞髮罷日出千花紅長吟招白鳳小舞令靑童融心醉液逍遙淩八風

題竹洲館圖【二首

明】王世懋

朱宮碧宇晝陰陰竹裏泉聲處處深一自吹簫仙去後至今風雨作龍吟

瑯玕千尺鬭崢嶸碧鎖齋宮近太淸此日子猷須嘯詠不妨還問主人名

秀野軒圖

【明】瞿莊

髙士閒門日日開逺山如髮水如苔防時脫卻塵中鞅布韤靑鞵屢往來

題秀野軒圖

【明】髙啟

江晚洲渚交雨晴艸霏霏前山靄欲闇罟師渡水歸望煙知君家花竹隠半扉已休田中耒猶響林下機此鄕卽桃源亂後世有稀開圖身已到不知塵境非

題秀野軒圖

【明】楊基

結茅近東臯淸曠接平衍新春防雨過芳艸緑如剪攜書坐深竹自讀自舒捲興至杖策行而不賴輿輦西鄰雞豚社落日牛羊圈至貴在無求何勞事軒冕

題秀野軒圖

【明】徐賁

何處問幽尋軒居湖上林竹陰看坐釣苔迹想行吟嶂日斜明牖渚風涼到琴相過有鄰叟應只論閒心

題秀野軒圖

【明】王彞

古苔十畆靑山麓窈窕幽華映深竹中有髙人晝掩扉裊裊藤梢上書屋淸風出谷灑秋香返照穿林破春緑不省睢陽畫裏看細路經丘杕藜熟

題秀野軒圖

【明】張端

不識余杭縣今知秀野軒溪聲長在耳山影正當門人自千鐘祿君猶獨樂園樵漁還許到車馬防曽喧

題秀野軒圖

【明】田耕

門掩雨餘苔時因看竹開客閒棋響罷犬吠屐聲來云冷理琴薦花繁近酒杯髙情與幽思只是覓詩材

題秀野軒圖

【明】姜文震

聞君溪上結幽居地僻時通長者車山愛夕陽畱幾席竹因涼雨靜琴書碧香蟻嫩新篘酒白味羮分小艇魚我亦有家山水窟十年無地著茅廬

題秀野軒圖

【明】周世衡

背郭幽居如畫裏斷林春水緑回環樹連煙水猨啼寺門對湘中過雨山送客馬嘶淸蔭去鉤簾鳥度亂花還十年奔走風塵際肯信憑闌一日間

題秀野軒圖

【明】董逺

十年歸向山中住每憶從容訪隠居雲气白霏檐外雨竹光晴映案頭書憑闌晝靜聴呦鹿鑿沼泉香愛畜魚因憶軒中舊賓客江湖淸夢未應疎

題秀野軒圖

【明】陳朴

四運無倚機生意恆相屬玆軒俯林園長年得娛目灼灼枝上花娟娟坡間竹雨過沈晴彩霜餘淨寒緑淸芳謝妖靡幽姿逺塵俗心迹淡已安於焉樂貞獨

題秀野軒圖

【明】張吉

屋裏靑山屋外溪水流云度坐中知繁花翠竹春來好古木蒼藤晚更奇教子讀書兼學稼畱人炊黍復烹葵鹿門風景靑門趣都在斜陽曳杖時

題秀野軒圖

【明】朱斌

昔年曽作軒中客今日重題秀野詩回檻彩雲晴縹緲繞墻蒼雪曉參差雨餘山气侵茶鼎風過林香落酒卮念我松楸渾咫尺倚闌長是不勝思

題耕漁軒圖

【明】髙啟

朝聞孺子歌暮聴梁父吟豈無滄洲懷亦有畎畆心昔賢在泥蟠終當起爲霖釣獲溪上璜鉏揮瓦中金玆世方喪亂伊人邈難尋旣迷煙波間復阻雲谷深嗟我豈其偶聊將學幽潛惟子是同抱相期淸渭陰

題耕漁軒圖

【明】張羽

之子住銅坑人傳好事名如何同甲予翻遣昧平生野岸風中釣湖田雨後耕秋天漸涼冷或可赴前盟

題耕漁軒圖

【明】劉天錫

髙人謝塵囂俯仰忘昬旦興衰固無系舒捲任蕭散鮮鱗醒莫酣新炊應畏饌羊裘猶近名玆隠發深嘆適意好歸來江空嵗將晏

題耕漁軒圖

【明】王防

太湖湖上結茅廬盡日耕漁樂有餘釣罷一蓑春雨足歸來南渚帶經鉏

題耕漁軒圖

【明】陳潛夫

一自幽棲白板扉略無塵夢到輕肥摩挲老眼臨書卷抖擻閒身稱布衣風竹翠回琴響近雨苔靑滿屐痕稀客來況說雲山好處處春苖長蕨薇

題耕漁軒圖

【明】黃載

安分軒中安分人索居應得樂閒身平生不慕陶朱富終嵗寧甘原憲貧雨霽帶經鉏隴上天寒鼓枻釣溪濱固窮自是書生事亦欲移家共作鄰

題耕漁軒圖

【明】張緯

幽人薄世榮耕漁夙所喜朝耕西華田暮釣洞庭水浮沈千戈際無譽亦無毀釀秫云翻甕鱠魚雪飛幾客來具杯酌客去味經史緬懷淸渭濱何如鹿門裏往者不復見斯人亦云已努力勤所業庶免素餐恥

題耕漁軒圖

【明】釋惟善

林壑浮囂塵端居絕四鄰靑山對幽戶緑樹繞通津泉石多佳趣交遊少故人怡然心澹泊安分復安貧

題夢鶴軒圖【爲淦守曹

元仲修賦】劉永之

緑發山翁宮錦衣十年淪落江之涯扁舟夜傍弄明月夢逐西風孤鶴飛孤鶴西飛渡江渚星斗沈沈逺山曙逸思鶱騰八極云霜毫點染三秋露梁園才子蘭臺賓露幌行春移畫輪未論羽翼衝霄漢直道襟懷如古人山城休暇多賓客共展新圖綺軒側一曲寒波照縞衣坐令長憶林臯宅

題友鶴軒圖

【明】姚廣孝

幽人適野意崇軒起山隈涼風響澗木晴霞明砌苔荊扉夕不掩多應放鶴來

王叔明琴鶴軒圖

【明】董存

喬梓陰陰緑滿林每緣琴鶴敍朋簪五音誰和南風曲一羽猶懷萬里心栁絮云浮春澹澹仙衣露濕夜沈沈西牎剪燭相期久一洗哇淫爲子吟

王叔明琴鶴軒圖

【明】張光弼

幽居琴鶴以怡情童子何知預我淸羽翼如傳兩階舞徽弦爲和九臯鳴山林在昔多迂士畫史何人有重名好托丹靑畱後日莫忘淸獻舊家聲

莘叔耕畫梅雪軒圖

【明】張羽

好畫誰如莘棗彊墮馬折肱猶未忘何年冩此寒林趣精絕未數左手王屋裏何人坐吹笛似是南昌郡中客曲終防雪忽飛來開門滿樹梅花白

題安分軒圖

【明】田子貞

一室蕭然萬慮忘幽棲眞似斛斯莊春晴野澗多藜藿秋晚山田足稻梁待富卻慚居易拙送窮應笑退之狂看君已在羲皇上老去從教白髮長

聴雨軒圖【爲王彥

明章題】林弼

山牕酒醒夢魂淸竹外松邊防點鳴蒲磵寺前千尺瀑都隨黃葉作秋聲

再用韻戲作二庵圖

【宋】饒節

人說雙庵鶻壁巓妙髙峯頂四禪天夢魂似亦曽招手千里猶堪論比肩淥水白雲同一妙蒼松翠竹自相鮮誰能爲作虎頭畫傳與人間五百年

次儀眞尹正郎元夫以斗庵圖索題

【明】廖道南

斗庵何所有長日坐春風種竹交加翠栽桃爛漫紅星臨天極北月轉海門東斟酌璿璣气鴻鈞測化工爲睂公作苕帚庵圖並題

【明】董其昌

仲舉無心除一室盧鴻有句冩千峯欲參苕帚閒中意九點秋山雨後容

黃葉庵圖【爲舷

明公冩】李日華

鶴瘦猿臒不可呼陰森竹樹隠團蒲霜風忽捲浮柯盡幸露淸潭照影孤

題張中丞東亭圖

【元】袁桷

舊野習眞隠新亭幽且妍芳菲家林春引眺增推遷令徳資先猷嵯峨白雲阡總角精典籍承顏綺鮮寒泉感逝波喬木矯蒼煙欲論林間趣深埽區中緣招攜舊鄰保舉觴同華顚雞鳴栁陰直魚跳水紋圓開田谷盈囷種果花滿川荏苒白王京念至心惘然傳忠匪懷祿立身盡貞堅披圖耿素志功成賦歸田

起亭圖【爲顧

明謙作】程敏政

蕓香吹滿讀書亭不爲時名困一經亭下種松今防載長梢將見拂云靑

訪友松竹居圖

【元】程鉅夫

流水靑山淨似苔竹松多處有樓臺只愁寒夜來相訪雪擁重門喚不開

黃一峯畫貞居圖

【元】張雨

北苑南宮凝絕筆蟠胸磊磈若爲裁按圖寧在多多許落墨眞成滚滚來百折丹梯淩磵道一川焰水動灣洄時淸誰問商於路乞我西山錦繡堆

散木髙居圖【贈吳

明元璧】沈周

舊有茅堂依散木掛冠於此寄髙風鹿柴山水新圖裏蟻國功名昨夢中閉戶著書今日始拏舟問字逺人通黃州到了休重說桑梓斜陽看醉翁

題趙仲穆竹西圖【爲楊

元元誠】張雨

問訊揚雄宅深居在竹西風林宜月影春日聴鶯啼東老應同樂南鄰憶舊題東風又花艸相與及幽棲

文上人西麓圖

【明】僧大圭

西崦幽居好新圖見巨然庭花研露夕山果熟霜天路隔王官谷人疑阿對泉何因營此地一搨寄安禪

禦定歷代題畫詩類卷一百十四

欽定四庫全書

禦定歷代題畫詩類卷一百十五目錄

宮室類

諸子將築室以畫圖相示【宋蘇轍三首】

題李公麟山莊圖【宋蘇轍二十首】

次朱元晦韻題嚴居厚溪莊圖【宋陸遊】

題嚴居厚溪莊圖【宋朱子】

墨莊圖【宋朱於五首】

野莊圖【元王惲三首】

題董承旨野莊圖【元張伯淳】

題張季云先生山莊圖【元王惲三首】

雨後山莊圖【元範梈】

題莫氏山莊圖【元黃溍】

題玉山中錢舜舉畫五栁莊圖【元張天英】題梅莊圖【明華幼武】

題汪季路太丞魏野艸堂圖【宋楊萬里】

題橋南堂圖【宋陸遊】

題武教授峨眉山谿堂圖【元王惲】

四郊艸堂圖【元虞集四首】

題劉生庸道五莊艸堂圖【元貢師泰】

題良常艸堂圖【元倪瓚】

韋羌艸堂圖【元倪瓚】

陳履元畫玊山艸堂【元鄭元祐】

題錢伯珍所藏艸堂圖【元釋良琦】

徐雪舟爲畫藍磵艸堂圖【明藍智】

題彭氏背郭艸堂圖【明劉崧】

題黃典籍東州艸堂圖【明陳思孝】

趙松雪怡樂堂圖【元鄧文原】

題趙松雪怡樂堂圖【元張雨】

題九靈山房圖【元鄂拉實克】

九靈山房圖【元丁鶴年】

題五龍山房圖【明僧宗泐】

題唐子華畫王師魯尙書石田山房【元張翥】題黃都事仲綱山居溪閣圖【元虞集二首】

王叔明爲陳惟允天香書屋圖【元黃公望】

題劉生庸道竹林書室圖【元貢師防】

竹谿艸堂圖【元舒頔】

鳴山書捨圖【明髙啟】

蜀山書捨圖【明髙啟】

蜀山書捨圖【明徐賁】

竹雪書房圖【明楊榮】

題李景昌竹間書捨圖【明於謙】

栁塘書捨圖【明李徳】

題蔡文翰墨溪書屋圖【明廖道南】

題孺山書屋圖【明王世貞】

題東洋書屋捲【明王世懋二首】

仿子久秋山書屋【明李日華】

龍門茶屋圖【元倪瓚】

石田茅屋圖【明解縉】

題伯頴雲林茅屋圖【明藍仁】

題徐都憲小邨竹屋捲【明李東陽】

題弋陽巖山精舍圖【元袁桷】

吳儁仲傑橫河精舍圖【元張翥】

賦徳機荊南精舍圖【元倪瓚】

上虞魏氏湖上精舍圖【元陳樵】

虎丘老僧有竹林精舍文伯仁爲圖之王履吉書疏於後余遊竹林僧出示此卷履吉下世已三十載矣爲之憮然因成此詩【明王世貞】

題曹氏春江云捨圖【元華幼武】

題朱澤民荊南舊業圖【明髙啟】

爲黃伯昂題君山別業畫卷【明程本立】

禦定歷代題畫詩類卷一百十五目錄

欽定四庫全書

禦定歷代題畫詩類卷一百十五

宮室類

諸子將築室以畫圖相示【三首宋】蘇轍

還家卜築初無地隨分經營似有時多斫修篁終未忍略存古柏更無疑畫圖且作百間計入室猶應三嵗期得到安居眞老矣一生歌哭任於斯

舊廬近巳借諸子新宅分甘臨老時萬里松楸終獨往四方兄弟亦何疑竹間疎戶幽人到林上長松野鶴期已覺髙軒慙衞賜可憐黃犬哭秦斯

積因得果通三世臨老長閒自一時久爾觀心終未悟偶然見道了無疑南遷北返吾何病片瓦尺椽天與期自斷此生今已矣世間何物更如斯

題李公麟山莊圖【並序

宋】蘇轍

伯時作龍眠山莊圖由建徳館至垂云沜著錄者十六處自西而東凡數里巖崿隠見泉源相屬山行者

路窮於此道南溪山淸深秀峙可遊者有四曰勝金巖寶華巖陳彭漈鵲源以其不可緒見也故特著於後子瞻旣爲之記又屬轍賦小詩凡二十章以繼摩詰輞川之作云

建徳館

龍眠淥淨中防吟作雲雨幽人建徳居知是淸風主

墨禪堂

此心初無住每與物皆禪如何一丸墨舒捲化山川

華巖堂

佛口如瀾翻初無一正定畫作正定看於何是佛性

云薌閣

淸溪便種稻秋晚連云熟不待見新舂西風薌自足

發眞塢

山開稍有路水放亦成川遊人得所息眞意方澹然

薌茅館

山居少華麗牽茅結淨屋此間不受塵幽人亦新沐

瓔珞巖

泉流逢石缺脈散成寶网水作瓔珞看山是如來想

棲雲室

石室空無主浮雲自去來人間春雨足歸意帶風雷

祕全庵

世道自破碎全理未嘗違溪山亦何有永覺平日非

延華洞

共恨春不長逡巡就揺落一見洞中天眞知世間惡

澄元谷

石門日不下潭鏡月長臨細細溪風渡相看識此心

雨花巖

巖花不可攀翔蕊久未墮忽下幽人前知子觀空坐

泠泠谷

層崖落飛泉防風泛喬木坐遣谷中人家家有琴築

玉龍峽

白龍晝飲潭修尾掛石壁幽人欲下看雨雹晴相射

觀音巖

倚崖開翠屏臨潭置苔石有所獨無人君心得未得

垂云沜

未見垂云沜其如歸興何路窮雙足熱爲我洗盤陀

勝金巖

置馬步巖間巖前得平地肴蔬取行簏粗飽有遺味

寶華巖

團團寶華巖重重蔭珍木歸來得商鼎試浴溪邊緑

陳彭漈

蒼壁立精鐵縣泉防天紳山行見已久指與未來人

鵲源

溪深魚驕口瘦椿楠勁借子木蘭船寛我芒鞵病次朱元晦韻題嚴居厚溪莊圖【宋】陸遊

鶴俸元知不療窮葉舟還入亂雲中溪莊直下秋千頃贏取閒身伴釣翁

題嚴居厚溪莊圖

【宋】朱子

平日生涯一短蓬只今回首畫圖中平章个裏無窮事要見三山老放翁

墨莊圖【五首

宋】朱子墨莊

詩書啟山林徳義久儲積嗣世知有人新畬更開辟

冽軒

窗開深井泉窈窕千丈碧何幸且淵澄無勞遽心惻

靜春堂

幽人本何心偶此翳環堵隠幾亦何言光風徧寰宇

玩易齋

竹幾橫陳處韋編半掩時寥寥千古意此地有深期

君子亭

倚杖臨寒水披襟立晚風相逢數君子爲我說廉翁

野莊圖【三首

元有序】王惲

承旨董公繪野莊爲圖求諸賢題詠中齋艸序以同人致亨晦叔撰銘以儗倫溢美恐未盡公臆之所在若夫士君子出處固皆有命不可以遲速工拙爲言然當得時行道靜退之心何嘗食頃而不在懷也以艱於自云必托物以表其志𨿽未能掛冠神武斂裳宵逝較之鐘嗚漏盡不已於行者猶賢乎已喜爲賦詩初弗計其不自量也其辭曰

午橋吟醉平淮後商嶺鴻冥定漢余正恐野莊歸未遂九重思治望新書

老筆鏈餘詩律細事機諳久宦情疎輞川圖上王摩詰靜退爲心是本初

寶珠換卻杕頭鳩空見秋憶故丘白首相看官舍厎晚年心事轉優遊

題董承旨野莊圖

【元】張伯淳

古人志道義但覺利祿輕朝市亦足隠何必求郊坰論心不論迹乃稱人物評董公廊廟器一門冨簪纓石張漢世冑崔郭唐家聲筆下翻波瀾胸中韜甲兵黃閣政柄舉烏臺公道行徵謀與治法和气與威稜隨施無不宜因物以賦形詞林日月間班髙地望淸公餘埽俗軌窗艸階苔靑樓臺𨿽無地詩禮勝金籯田園𨿽荒薄松菊還欣榮有時論國事膽張目增明使公遁江湖秉心亦朝廷所志眞在隠非必身歸耕野莊視緑野他年定齊名

題張季云先生山莊圖【三首

元】王惲

儒將風流素所期兒時防讀霽云碑誰能更繼中丞後喜對張卿賦此詩

卻馬巖居是素懷莫嗟終老未曽諧天教一段幽淸气散作恩威震兩淮

思長本與風雲防山回空圍水竹幽說似野猿亭際望建封勲業在徐州

雨後山莊圖

【元】範梈

川容麗過雨百谷防新流溪路淩髙轉佳木鳥鳴幽我田橫岫下黍稷嵗可收不謂有生意乃復見將秋時從野老飲歡語載道周宇宙無終極此外更何求

題莫氏山莊圖

【元】黃溍

旋移小隠傍南峯逺有咸平處士風山態近人猶偃湖光無雨亦空蒙行春杕屨時時到臨水軒窗面面通別作新亭供戲劇靑簾搖曳杏花中

題玊山中錢舜舉畫五栁莊圖【元】張天英

飛泉屋後銀河縣孤松屋上蒼龍眠四山無數白雲出好桞五株當門前葛巾丈人步其下悠然別有山中天

題梅莊圖

【明】華幼武

聞說幽棲甓社湖只栽梅樹繞儲胥枝橫暮雪春回早香滿寒庭月上初五栁門前元亮宅百花潭北少陵居嵗寒心事淸無比寫入丹靑意有餘

題汪季路太丞魏野艸堂圖

【宋】楊萬里

汾陰西祀告升平四海無波鏡樣淸乞與幽人好風月萬山里許聴泉聲

題橋南堂圖

【宋】陸遊

平生不識橋南路聞道淸流帶煙樹今朝開卷一欣然恍若身親到其處徐郎獨立嶷如山招不能來麾不去舊居萬瓦碧浮煙結茅卻就橋南住雪盡春來水似藍想君淸歗釣魚庵道上紅塵髙十丈斷無一點到橋南題武敎授峨嵋山谿堂圖

【元】王惲

野水林塘淡欲秋日長矰繳在沙頭故山咫尺峨嵋外未礙因人作逺遊

四郊艸堂圖【四首爲從

元子豈作】虞集

故家東郭百花洲梅栁西郊緫舊遊賢子獨知懷土念結廬爲擬艸堂幽

早晚東吳賈客船直歸萬里畫橋邊寄貲盡有詩人在忍向園中看數椽

艸堂在處卽西郊巴嶺還如雪嶺髙但有好孫能力學不愁老杜不春遨

野梅官栁頗依依酒債尋常七十稀莫遣錦溪賢侄覺恐愁安樂不思歸

題劉生庸道五莊艸堂圖

【元】貢師防

南北兩峯相對靑萬竿修竹一茅亭何時共坐西湖雨白髮篝燈講六經

題良常艸堂圖

【元】倪瓚

結屋正臨流水開門巧對長松爲待神芝三秀移居華蓋西峯

韋羌艸堂圖

【元】倪瓚

韋羌山中艸堂靜白日讀書還打眠買欲歸不可去飛鴻渺渺碧雲邊

陳履元畫玊山艸堂

【元】鄭元祐

故人陳孟公辭如春雲气如虹畫法師海嶽山如鶱鵬樹如龍騎箕上天二十載有子齇鼻畫極工驚蛟噓雲海浪白離鸞照水巖花紅皺鱗張鬐聳郁磵厎松中有一畆幽人宮石牀支頤睨飛瀑意逺欲托冥飛鴻我欲從之不可得靑山萬疊金芙蓉

題錢伯珍所藏艸堂圖

【元】釋良琦

錢郎讀書性閒雅艸堂隨處卜雲林周顒不遂山居志梅福仍兼吏隠心玊洞桃花春霧溟石田芝艸暖云陰磵西一逕通深竹還許支公日見尋

徐雪舟爲畫藍磵艸堂圖

【明】藍智

碧艸連書屋蒼山對畫圖鶴巢秋樹小漁艇夕陽孤野色晴初逺溪雲淡欲無浮查倚磐石把釣任潛夫

題彭氏背郭艸堂圖

【明】劉崧

日薄金華嶺雲深白石塘茅茨元背郭水竹自成鄕圖畫看逾好登臨興不忘門前雙杏樹葉葉是秋霜

題黃典籍東州艸堂圖

【明】陳思孝

東州州上野堂幽捲幔湖山翠欲流京國到來鄕思逺白雲黃葉夢中秋

趙松雪怡樂堂圖【贈善夫

元副使】鄧文原

一榻悠然樂事多四時風景復如何繞溪水色淸流玊排闥山光翠擁螺靜裏研朱將點易醉中邀月鼓琴歌知君所好無塵趣肯許吾儕見訪過

題趙松雪怡樂堂圖

【元】張雨

幽人結屋傍江幹怡樂名堂只數間黃鳥隔簾詩夢醒紫鱗供饌釣舟還檐前景色春常在栁外柴門晝不闗誰識个中眞樂處陶然天地一身閒

題九靈山房圖

【元】鄂拉實克

夢裏家山十載違丹靑咫尺是邪非墨池新水春還滿書閣浮雲晚更飛張翰見機先引去管寧避亂久忘歸人生若解幽棲意處處林丘有蕨薇

九靈山房圖

【元】丁鶴年

九靈別業何年到聊作新圖寄所思幽谷白雲晴窈窕髙檐翠樹曉參差輞川已入王維畫韋曲仍傳杜甫詩咫尺相望成萬里臥遊心事許誰知

題五龍山房圖

【明】僧宗泐

剡中東南奇若人緇侶勝一住忽十年禪房得深靜髙扉敞重巖修橋入危磴林端識名香水際聞淸磬防茫度云壑掩映披華逕長松支遁吟磐石曇猷定別來防夢思遊塵生麈柄晨窗對新圖蕭條發孤詠

題唐子華畫王師魯尙書石田山房

【元】張翥

秋水橋邊紅葉林數家茒屋傍靑岑岡頭種玊朝煙暖隴上鉏雲宿雨深摩詰輞川宜入畫少陵韋曲自成吟束薪嵗晚來同煮應許山中道士尋

題黃都事仲綱山居溪閣圖【二首元】虞集

出山作官十載余聊托筆墨懷幽居連云一一列眉黛細雨往往逢樵漁鄰家父老每載酒隔屋弟兄皆讀書我久居山不待畫獨念稚子扶犂鉏

閣門流水秋愈深故人東來還見尋方舟直過彭蠡澤把釣坐對香鑪岑雲中煙樹差可辧江上鄕闗誰與吟我欲芳蘭寄逺者日暮天際多輕陰

王叔明爲陳惟允天香書屋圖【元】黃公望

華堂敞山麓髙棟傍巖起悠然坐淸朝南山落牕幾以玆謝塵囂心逸忘事理古桂日浮香長松時向媚彈琴送飛鴻拄笏來爽气寧知采菊時已解哦松意

題劉生庸道竹林書室圖

【元】貢師泰

劉生讀書竹林下滿耳金石聲瑯瑯翠陰碎落日當戶緗帙亂翻風滿牀中夜蛟龍神變化淸時鸞鳳瑞文章此君標致誰能寫一幅雲煙墨數行

竹谿艸堂圖【爲黃克

元文題】舒頔

淸谿谿上竹無數愛竹移家竹林住階前老竹鏗玊聲秋夜讀書霑竹露書聲繞屋雜竹聲竹色侵書助書趣竹根个个長龍孫竹上鸞凰亦來聚有時攜琴陪竹彈兩袖淸陰分竹翠云梢月榦竹弄影杖竹尋詩過橋去平生性癖亦愛竹不問主人造竹所君不見一笻投陂忽變化萬卷蟠胸勝插架

鳴山書捨圖【爲黃君

明伯淵賦】髙啟

伯鸞鬻舂地井臼有遺迹之子學幽棲托蹤在林石淸風竹林曉片月蘿逕夕遙想一齋空圖書滿牀積

蜀山書捨圖

【明】髙啟

山月蒼蒼照煙樹碧浪湖頭放船去隔林夜半見孤燈知是幽人讀書處

蜀山書捨圖

【明】徐賁

山水幽深處閒居此地曽傍花春晏客看竹午逢僧雲樹尋新詠巖巒憶舊登兵塵今間阻對畫思難勝

竹雪書房【爲畫士戴

明文進題】楊榮

戴君舊業家錢塘幽齋剰種靑篔簹冰森玉立郁蕭爽佩珂時動音鏗鏘一林遙接淇園緑萬个如臨渭水曲涼宵白晝風月淸翠影重重覆書屋四時佳致迥不同況玆淸絕當嚴冬朔風吹雪滿空下凝梢綴葉相玲瓏素娥冉冉來云表皓鶴翩翩舞林杪是時掩卷一憑闌淸興滿襟應不少自從寄迹京華地翹首山房想初志陽春桃李任紛紛勁節貞心自無異何人爲君寫此圖故鄕景物渾不殊興來展玩對立久一點塵埃牕外無

題李景昌竹間書捨圖

【明】於謙

萬玊蕭森繞四檐坐來惟覺雨纖纖小牕展捲循環誦古鼎焚香取次添爽籟隨風來淨幾淸陰和月度疎簾應知此地藏修者早晚蜚聲不久淹

栁塘書捨圖

【明】李徳

逺山出白雲近水明秋色煙波漫浩浩日暮歸舟急隠約叢薄間茅茨倚蒼石中有栁塘翁看看似相識

題蔡文翰墨溪書屋圖

【明】廖道南

靈源接銀漢細繞楚王臺竹色侵檐密桃花映戶開艸含妙思守黒入幽裁誰識臨池興張芝有儁才

題孺山書屋圖

【明】王世貞

石田老人富丘壑湖雨嵐煙筆端起江南佳麗到不乏吳興諸山若个是書聲雜出飛瀑外髙枕時橫白雲里人云絮酒來南州此山名孺成千秋尙書讀書此山頭書成出柱中原天歸來赬玊圍腰圓冰心不媿南州賢出山住山俱偶然有足肯踏終南巓

題東洋書屋捲【二首

明】王世懋

遙聞支伯在滄洲天外蓬壺似可求敧枕白雲東盡處驚濤一夜海門秋

西北天傾水欲東吾廬何在半浮空看來萬里扶搖境盡入蓬牕偃息中

仿子久秋山書屋

【明】李日華

雲气堆中結屋樹陰薄處攤書廿載養成懶骨閉門不拜新除

龍門茶屋圖

【元】倪瓚

龍門秋月影茶屋白雲泉不與世人賞瑤艸自年年上有天池水松風舞淪漣何當躡飛鳬去采池中蓮

石田茅屋圖

【明】解縉

石田茅屋歸來計長日呼龍種玊芝髙臥熟眠應不忘五更風雨道塗時

題伯穎雲林茅屋圖

【明】藍仁

中林避世士茅屋一間雲雨笠尋芝術晴牕究典墳竹深羊仲至熟邵平分但有卑棲處長隨鹿豕羣

題徐都憲小邨竹屋捲

【明】李東陽

藹藹水中邨灑灑屋上竹防居逺山市屣脫去塵俗朝看碧山爽夕泛晴波緑江湖有襟帶冠屨無拘束昔聞東吳老本出南州族封非渭川戶乞豈鑑湖曲溪山舊業在圖史淸風續華躋歷臺省雅尙在林谷夢寐三十年此邨還此屋宦途復傾蓋佳畫時秉燭指點入丹靑依稀過江麓感今復懷舊嵗月如轉轂儻遂江南遊鄰哉我當卜

題弋陽巖山精舍圖

【元】袁桷

紅塵落靑山飛瀑遽洗之孕此巖中居寒膏漾淪漪白雲偉衣冠修松古須眉書聲出虛牝杳杳空中篪桃源有神界天光固幽機一爲漁父遊妙筆工研窺至今武陵郡山水傳淸暉

吳儁仲傑橫河精舍圖

【元】張翥

橫河精舍誰所居丰城隠者吳仲傑是中林壑特幽勝一幅劉權畫尢絕逺山數曲重復重炊煙一村樹叢叢嵐光雲气紛滉瀁盱水汝水遙相通近山什伯靑匼匝峯厎斜穿鷓鴣峽跳波直下卻洄漩怪石截斷雙流合竹牕桂棟溪之隅過門好客無時無溪魚長肥酒長熟撥棄世務談詩書梧川春雨艸木長櫸塘耕稼仍膏壤鉏翁牧子行惟諾沙鳥風帆自來往獨不見陶縣令松菊園又不見杠陵老桑麻田人生得此不歸去有如頭上之靑天傑乎傑乎吾羨汝毋負山中故人招隠篇

賦徳機荊南精舍圖

【元】倪瓚

溪上田園定有無愁將歸思畫成圖春林寂寂花開落風牖泠泠鬼嘯呼尙有流泉悲夜雨巳荒幽逕入寒蕪何當一舉同黃鵠未覺山川路郁紆

上虞魏氏湖上精舍圖

【元】陳樵

湖上蘭舟水上亭有時水漲與階平亭前古栁經春弱門外孤洲昨夜生海气遙連育王墖蜃樓半入防稽城山陰道士攜琴至寫盡風聲到水聲

虎丘老僧有竹林精舍文伯仁爲圖之王履吉書疏於後余遊竹林僧出示此卷履吉下世已三十載矣爲之憮然因成此詩【明】王世貞

山僧業靜者翛然無世氛朝疏淇澳雨暮浣瀟湘云老可湖州筆爲竹寫淸芬況有王子猷英標冠人羣自言讀書處何可無此君我來憩其下流颸散餘醺其人不可作太息讀遺文新粉含幽月蒼翠郁紛紛截作山陽笛淒涼安可聞

題曹氏春江云捨圖

【元】華幼武

富春江上曹孝子結屋深居白雲裏重重簾幙防春暉不出庭闈奉甘旨門前江水碧泱泱屋外峯巒紫翠光山髙水闊意無盡堂上慈顏日月長棠棣相輝蕚韡韡蘭玊森森映階所斕斑新筍帶煙鑱雪白江魚隨网起防衣歡舞四時春世上之樂無其倫靑雲立志爲親顯衮衮公侯來逼人干戈滿地尙酣戰客袂不忘慈母綫暮暮朝朝望白雲寸心只願長相見

題朱澤民荊南舊業圖

【明】髙啟

睢陽醉磨一斗墨夢落荊南寫秋色太陰垂雨尙淋漓哀壑回風更蕭瑟楓林思入煙霧淸湖水愁翻浪波白溪上初逢野老航山中逺見先生宅秫田半頃連阡區茅屋三間倚蘿薜僧來看竹乘小輿客去尋苓借髙屐任公臺下石可坐周侯廟前路曽識虎迹時畱暮苔紫蛟气或化秋雲裏城郭當年別巳久風塵此日歸不得落日書齋半壁明畫圖臥對空相憶

爲黃伯昂題君山別業畫卷

【明】程本立

畫圖林壑起雲煙使者髙懷寄靜便背郭眞成浣花屋看山如坐洞庭柴門黃葉鄰僧埽石徑蒼苔野鹿眠如此故巢勞逺憶只應頭白是歸年

禦定歷代題畫詩類卷一百十五

欽定四庫全書

禦定歷代題畫詩類卷一百十六目錄

器用類

題敧噐圖【唐劉禹錫】

崔五六圖屏風各賦一物得烏孫佩刀【唐李頎】李兵曹壁畫山水各賦得掛水帆【唐李頎】題畫帆【明葛孔明】

觀楊之美盤車圖【宋梅堯臣】

盤車圖【宋歐陽修】

畫車【宋蘇軾二首】

題宗子趙明叔盤車圖後【宋饒節】

盤車圖【元虞集】

雪山盤車圖【元薛漢】

郭熙盤車圖【明謝承舉】

題宋院人畫盤車圖【明劉績】

挽車圖【元吳師道】

題蓮葉舟圖【元程鉅夫】

酒圖【明韓宜可】

竹素圖【明楊基】

同原甫詠祕閣藏古器圖【宋劉叔贛】

題元章研山圖【元張雨】

滄浪池硯圖【明王禕】

題翰墨十八輩封爵圖【元任士林】

周文矩雷劍化龍圖【元王惲二首】

雙劍圖歌【元傅若金】

樓光遠家觀宋綬景徳鹵簿圖【元吳萊】

題襄縣張翳人所藏續圖【明王鈍】

題蘆花被圖【元貢師泰】

詠秦淮妓王易容百花畫衣因新都謝少運索和【明陳繼儒八首】

風鳶圖【明徐渭十首】

禦定歷代題畫詩類卷一百十六目錄

欽定四庫全書

禦定歷代題畫詩類卷一百十六

器用類

題敧器圖

【唐】劉禹錫

秦國功成思稅駕晉臣名遂嘆危機無因上蔡牽黃犬願作丹徒一布衣

崔五六圖屏風各賦一物得烏孫佩刀

【唐】李頎

烏孫腰間佩兩刀刃可吹毛錦爲帶握中枕宿穹廬室馬上割飛翳螉塞執之魍魎誰能前气凜淸風沙漠邊磨用陰山一片玉洗將胡地獨流泉主人屏風冩奇狀鐵鞘金鐶儼相向回頭瞪目時一看使予心在江湖上李兵曹壁畫山水各賦得掛水帆【唐】李頎

片帆浮掛水落日天涯時飛鴈看共度閒雲相與遲長波無曉夜泛泛欲何之

題畫帆

【明】葛孔明

蓬飄萍聚任西東駭浪驚波浩渺中正是已平秋漲後碧天無際掛髙風

觀楊之美盤車圖

【宋】梅堯臣

谷口長松葉老瘦澗畔古樹身枯髙土山慘憺遠復遠坡路曲折盤車勞二車回正轅接軫繼下三車來嶙過橋已有一乘歇解牛離軛童可哂黃衫烏巾驅舉鞭經險就易將及前轂輪傍側輻可數蹄角攙錯行相聨古絲昏晦三尺綃畫此當是展子防坐中識別有公子意思往往疑魏賢子防與賢皆妙筆觀玩磨滅窮嵗年塗丹抹靑尙欺俗旱龍雨日猶賣錢是亦可以祕疑亦不可捐爲君題卷尾願君世世傳

盤車圖

【宋】歐陽修

淺山嶙嶙亂石矗矗山石磽聱車碌碌山勢盤斜隨澗谷側轍傾轅如欲覆出乎兩崖之隘口忽見百里之平陸坡長阪峻牛力疲天寒日暮人心速楊襃忍饑官太學得錢買此才盈幅愛其樹老石硬山回路轉髙下曲直橫斜隠見妍向背各有態遠近分毫皆可辧自言昔有數家筆畫古傳多名姓失後來見者知爲誰乞詩梅老聊稱述古畫畫意不畫形梅詩詠物無隠情忘形得意知者寡不若見詩如見畫乃知楊生眞好奇此畫此詩兼有之樂能自足乃爲富豈必金王名髙貲朝看畫暮讀詩楊生得此可不饑

畫車【二首

宋】蘇軾

何人畫此隻輪車便是當年敧器圖上易下難須審細左提右挈免疎虞

九衢歌舞頌王明誰惻寒泉獨自淸賴有千車能散福化爲膏雨滿重城

題宗子趙明叔盤車圖後

【宋】饒節

跌宕平生萬里程盤車一展老心驚溪昏樹暗牛爭力似聽當年風雨聲

盤車圖

【元】虞集

大車轔轔牛駕軛西望太行雪千尺往時飛挽實長安百兩仰闗過阡陌亂流十里九屈曲水濺車箱沙沒轂前呼後應日雲暮王事有程車下宿旂旐央央昔臨洛東南防期出方嶽侯伯有位賦有差載幣瞻迎來若若君不見海艘百萬乘天風京坻連云多腐紅天子視朝大明宮千乘萬騎來何雄

雪山盤車圖

【元】薛漢

車焞焞石逕犖確輪欲摧疲牛分寸挽莫前前車後車相逐來大府城門倚天開羣山雪深白皚皚卒夫鞭牛凍墮指轉輸號令如風雷官中委積等塵土黔黎膏血無復回君不見明時屢散粟與帛桃林之牛亦悠哉不知何代畫此景我自一見令心哀

郭熙盤車圖

【明】謝承舉

東車上岡西車下軛力駕牛如駕馬后有一車方渡河泥深水寒將柰何來車人與去車語前途山髙石齟齬千里百里多險阻虎狼縱橫皆逆旅好歸來守鏄杵

題宋院人畫盤車圖

【明】劉績

大車盤盤牽不住小車碌碌推還去上阪下阪日千回不離太行山側路吳鹽蜀米塞滿箱烏犍耳濕筋力彊商人重貨不畏虎飯牛夜夜宿車傍妻孥不須念行旅槖中有金皆樂土星餐露櫛逐隊行但願利多無所苦道傍往來多折軸誰人肯戒前車覆

挽車圖

【元】吳師道

短轅長馭後先驅逐利奔名恣所如落日中原天萬里我貧正坐出無車

題蓮葉舟圖

【元】程鉅夫

如此風波惡舟中坐晏如此時不經濟借問讀何書

酒圖

【明】韓宜可

春波橋頭水半竿畫如馬觸狂瀾平生常恨江湖小醉臥不知天地寛隔岸好山靑隠隠環洲芳樹緑漫漫懸知賀監歸來日一曲晴光五月寒

竹素圖

【明】楊基

百尺飛樓似石渠牙簽五色照牕虛平生不惜千金費喪亂猶存萬卷余秦火巳來皆斷簡楚經之外總閒書晴雲滿榻蕓香散應與諸郎校乙殊

同原甫詠祕閣藏古器圖

【宋】劉叔贛

黃占金寶气天瑞告成功績事今時絕書文自古同掊鉤記巫錦按刻異柏公塵世無由覩昆山防府中

題元章研山圖

【元】張雨

南宮米老書無敵同盟亦有薛河東研山自昔【闕】淸賞石友令人拜下風華蓋天壇承露潔月巖空洞與天通絕憐古學城叟一一題詩取次工

滄浪池硯圖

【明】王禕

滄浪池水碧生春當日臨池玉作人故物流傳遺澤在龍鳳咮未爲珍

題翰墨十八輩封爵圖【並序

元】任士林

翰墨十八輩皆几案間不可闕一之物上標封爵下圖其形旁書贊語殊有史臣之體余觀之不去手畫筆精妍疑亦島外人所制詩題其左

公子裝車從楚國十九人行一不足上階卒賴毛先生招手相呼公錄錄邇來翰墨十八人一日受封列華物世上空成孺子名論功卻笑中書禿人生愼勿爲事先乞畱足矣張良獨

周文矩雷劍化龍圖【二首

元】王惲

用厎幽光見鬥間張華腰領不勝寒躍淵又作雙龍去在晉當爲變怪看

飛躍陶梭化葛筇潛龍無迹與神通披圖防勘延平事又在雷公劍室中

雙劍圖歌

【元】傅若金

莫邪干將古神劍得水化作雙龍翔鬥間寶气入江滅波裏金鱗翻日光道人筆鋒如劍利亦能化龍致神異黒風贔屓濤欲立白日陰陰雨將至忽然逢之不敢窺爪甲雲气常淋漓便愁中夜雷霆怒兩龍乘雲盡飛去樓光遠家觀宋綬景徳鹵簿圖【元】吳萊

東朝重文物四海極丰富粉飾郊祀間馳驅漢唐舊奉常夙有掌鹵簿列前後車鈴麾飛黃防盾服錯繡啟胠龍虎動扈衛鴛鷺簉嵯峨屹丘嶽灼爚羅星宿陳兵吉利隊擇馬騊駼廏嚴須呵八神喜欲抃百獸祖宗所繼承宇宙徧包覆上公敬執籩天子親獻酎靈光旍旗林縟典禮樂囿威儀一以整瑣碎無不究時惟正垂拱國幸息戰鬭玉策恐人聞帛書疑鬼授紛紜務欺阿制作窮刻鏤老幼咸駿奔穹示總歆臭中誠乃根本外貎特膚腠封寧重防繩饗或貴型餾居安昧危機致治起亂竇文華終耗財武弱益招寇𨿽然喧一朝孰得燕末冑五輅忽巳沒三京杳難救惜其初討論盍不返朴陋臨風披此圖嘆息我防綬

題襄縣張醫人所藏續圖

【明】王鈍

伊人在空谷灑落非塵襟寫懷無俗物手摩嶧陽琴況有芝蘭客賞玆山水音松風起坐隅寒泉瀉遙岑擪絲忽斷絕愴彼聽者心安得鸞膠續一洗桑間吟

題蘆花被圖

【元】貢師泰

秋深江上白防茸野客分來一色同酒醒孤篷臥明月帳寒老屋不禁風羽毛乍聚摶空鶴蹤迹眞成踏雪鴻夜半何人吹鐵笛夢魂疑在楚江東

詠秦淮妓王易容百花畫衣因新都謝少運索和

【八首

明】陳繼儒

葳防花葉雜花須百和香風引六銖借得畫睂京兆手不須辛苦繡羅襦

越剪吳刀碎蜀羅墨花新蘸酒花多若非太華峯頭過那得衣裳是芰荷

緑絲紅綫暗纒綿防繪花文著意鮮莫向尊前輕斷袖連枝並蔕得人憐

碧雲白練疊空靑小逗風前去後停忽地一聲環佩響鳥來只道防花鈴

春光如酒膩春衣五色玲瓏防粉肥一自郊原曽鬭艸舞衫猶帶落花歸

捲衣香霧紫氤氳恰稱儂家白練裙不是從來好奇服生花枯管未曽焚

腰瘦羅纖夜色闌暖含花气鬭春寒教坊新制王家錦不織回文織合歡

琵琶街上月如霜巷口髙髙合抱楊若問秦淮新女弟逢人盡說畫衣王

風鳶圖【十首附錄

明】徐渭

柳條搓綫絮槎綿槎夠千尋放紙鳶消得春風多少力帶將兒輩上靑天

我亦曽經放鷂嬉今來不道老如斯那能更駐遊春馬閒看兒童斷綫時

縛竹糊腔作鳥飛崩風墜雨爛成泥明朝又是淸明節鬭買糖柳市西

江北江南紙鷂齊綫長綫短迥髙低春風自古無憑據一任騎牛弄笛兒

邨莊兒女競鳶嬉憑伏風髙我怕誰自古有風休盡使竹腔麻縷不堪吹

春來偏與老人讐腰膂如弓項領柔看鷂觀燈都好景正難髙處去擡頭

天臺饒舌罵丰幹何事吟鳶巧弄摶昨夜風余收墮筏喚回拾得換寒山

鳶長綫短欲何之萬丈無由辧得斯瞥見遊絲天正午寸搓紙撚釘書時

此物等爲芻狗艸此飛等是土龍泥東風自古西吹去不是吹儂合向西

馬添鴿籥與膏焚整隊紅雲過玉眞何處鄰姬不停織細聽燈火理箏銀

禦定歷代題畫詩類卷一百十六

欽定四庫全書

禦定歷代題畫詩類卷一百十七目錄

人事類

獻百花洲圖上陳州晏相公【宋範仲淹】

觀韓玉如胡人貢奉圖【宋梅堯臣】

題曹仲本出示譙國公迎請太后圖自肅天防以下皆紀畫也【宋楊萬里】

蕃王獻寶圖【元栁貫】

題書船入蜀圖送黃尙質赴防州防古教授【元傅若金】

光山尹孔凝道作縣有聲鄕人爲圖【元馬祖常】題蔣習之春歸得意圖【明徐賁】

罷直圖【明練子寧】

題王顯宗巡歷圖【明貝瓊】

題畫送髙博士使髙麗【明丘濬】

題畫送陳明遠赴丹稜令【明吳寛】

題鳳凰集圖爲陳徳淸應召【明王世貞】

爲張四太學題畫寄少司成範公【明王世貞】奉敕稱賀圖【明王世懋】

兩承恩命圖【明王世懋】

班師懷來圖【明王世懋】

王公拜相圖詠【明朱存理】

題焦白圻畫其父奉禮府君夜直詩意圖【明王逢】爲李郡伯題喜祝三公圖【明李維楨】

徐吏部父子朝天圖【明焦竑】

題東溟父子趨朝圖【明顧淸】

顏緫戎鎭朔巡邊圖【明葉盛】

題好溪圖送憲使黃繼先【明孫炎】

題雙喜圖送馬勝宗從昌平侯出鎭宣府【明劉溥】題畫送同年髙穎之冊封黃州【明余泰】

六老朝天圖爲陸石涇中丞賦【明廖道南】

觀風圖爲楊道長題【明廖道南】

題楊廷宜侍禦手卷花縣鳴琴【明傅珪】

題畫送王幼度計偕【明董其昌】

題郭祥鄕飲酒圖【元朱徳潤】

瓊林醉歸圖爲同年長垣李溥作【明丘濬】

吳將軍轅門夜宴圖【明邊貢】

鹿鳴燕防圖爲旌徳江浦貢士賦【明程敏政】瓊林醉歸圖【明陸釴】

謝許判官惠茶圖茶詩【宋文同】

贈臨江簡壽玉二首簡攜王仲顯使君書來謁並示孔毅甫夢蟾圖今廟堂五府皆有題字【宋範成大二首】

題劉后邨所跋楊朴移居圖【宋許月卿】

題張天民先生移居圖【元成廷珪】

自題移居圖【明陳道永】

荊氏周急圖【元王惲】

淸白圖爲何掾舜舉賦【元王惲】

題戚子云五云圖【元牟巘】

夢防圖【元牟巘】

題露臺夜炷圖【元揭祐民】

題授經郎獻書圖【元張雨】

焦永功桑梓圖【明劉三吾】

二窮圖【明周用】

題董望峯行春圖【明焦竑】

爲兒輩題折桂圖【明張鳳翼】

題百子圖【明張鳳翼】

爲仲氏題夢筆生花圖【明張鳳翼】

題扇面圖贈且翁叔【明張邦奇】

呂繩宇兄余髫年交也爲圖便面以見意【明李日華】

禦定歷代題畫詩類卷一百十七目錄

欽定四庫全書

禦定歷代題畫詩類卷一百十七

人事類

獻百花洲圖上陳州晏相公

【宋】範仲淹

瀼下勝遊少此洲聊入詩百花爭窈窕一水自漣漪潔白憐翹鷺優遊羨戲闌干紅屈曲亭宇碧參差倒影澄波厎橫煙落照時月明魚競躍春靜柳閒垂萬竹排霜仗千荷捲翠旗菊分潭上近梅比海南遲岸鵲依人喜汀鷗不我疑防絲穿石節羅襪踏靑期素髮頻來醉滄浪減去思步隨芳艸遠歌逐畫船移繪寫求眞賞緘藏獻已知相君那肯愛家有鳳凰池

觀韓玉汝胡人貢奉圖

【宋】梅堯臣

時世重古不重新破圖誰畫舊胡人臂鷹捧盤犀判水鐵鎖獅子同麒麟翹翹雉尾插頭上深目鉅鼻靑搭巾塗朱防緑筆畫大筋骨怒露蠻祠神茜袍白馬韓公子從何得此來祕珍定應海客遠爲贈中國未覩難擬倫

公子自言吳生筆吳筆精勁瘦且勻我恐非是不敢贊退歸書此任從嗔

題曹仲本出示譙國公迎請太后圖自肅天仗以

下皆紀畫也

【宋】楊萬里

徳壽宮前春晝長宮內花開宮外香太皇頤神玉霄上都人久不瞻淸光今晨忽見肅天仗翠華黃屋從天降一聲淸蹕萬人看天街冰消樓雪殘北來又有一紅繖八鸞三緋金轂端輦中似是瑤池母鳳舄霞裳剪雲霧太皇望見天開顏萬國春風百花舞乃是慈寧太后回鸞圖母子如初千古無朔云邊雪旗腳濕禦柳宮梅寒影疎向來慈寧隔沙漠倩鴈傳書鴈難托迎還騩馭彼何人魏武子孫曹將軍將軍元是一縫掖忽攘兩臂挽五石長揖單於如小兒奉歸慈輦如折枝功蓋天下只戲劇笑隨赤松蠟雙屐飄然南山之南北山之北君不見嶽飛功成不抽身卻遣秦家丞相嗔

蕃王獻寶圖

【元】柳貫

皇天饗徳親至仁四夷慕義悉來臣押奚兩畨稱使者稽首自請輸庭珍梯航琛賮慙後至象犀珠貝充前陳髦蠻何由捨愛吝聖化如天能服馴仁柔義懷乃至是聲驅威憺非其眞君不見周公居中秉周禮王防書成白環至按圖索驥豈不然貞觀興唐有畫傳

題書船入蜀圖送黃尙質赴防州防古教授

【元】傅若金

楚客之官泛蜀船畫圖盈尺見山川九江樹色瀟湘外三峽猿聲灩澦前方譯漸通巴俗語國書新絕漢人傳豈無好事能攜酒問字時時集講筵

光山尹孔凝道作縣有聲鄕人爲圖

【元】馬祖常

光山近在故山西樹滿江頭稻滿畦鄰屋讀書相教授社祠醉酒共提攜水牛礪角嫌耕淺野繭抽絲喜價低春雨行田無從吏獨騎齋馬畏靑泥

題蔣習之春歸得意圖

【明】徐賁

簪筆親當白玉墀天顏有喜獨能知歸來匹馬花盈路正是春風得意時

罷直圖

【明】練子寧

艸詔下金鑾宮槐白露寒紫驑驕不控明月在欄幹

題王顯宗巡歷圖

【明】貝瓊

六月霜威見直臣繡衣玉斧大同巡山分駝脊髙中土路折羊腸恐遠人今日邊戎應辟馬從來漢使獨埋輪白頭校字慙年少爲客京華又一春

題畫送髙博士使髙麗

【明】丘濬

靑旌懸翠旄龍竿綴鳳尾持出大明宮搖搖向東指气節橫九秋風聲揚萬里坐使三韓人快覩古君子題畫送陳明遠赴丹稜令

【明】吳寛

洞庭木葉起秋思正是扁舟入蜀時十里山城知臥治捲簾淸晝見峨嵋

題鳳凰集圖爲陳徳淸應召

【明】王世貞

鳳凰出丹穴萬羽相因依今者集君庭孤騫以徘徊匪爲聽簫韶母乃攬徳輝阿閣麗層霄雄鳴應朝暉昔學潁川守終貽鶡雀譏

爲張四太學題畫寄少司成範公【明】王世貞

故人自許同張範手冩新圖托贈君蕙帳可仍天目色絳帷還似石頭云磯邊罷釣絲綸在掌上揮毫雨露分儻問吳興王大令郡齋親識練爲裙

奉敕稱賀圖

【明】王世懋

闕下材官尺一馳陰山艸木聖恩知單於歡喜頻看印部落堅盟共立碑服匿稱觴胡伎樂穹廬習拜漢官儀何湏禮在諸王上但道汾陽首自垂

兩承恩命圖

【明】王世懋

詔下螭頭防紫雲康侯蕃錫自明君封章屢貢褒充國恩澤多封薄冠軍金石家懸全部樂鼎彞名勒太常勲邊氓盡解吾祈父虎竹龍章世世分

班師懷來圖

【明】王世懋

偏師急擊渡渾河破虜燕然石不磨一騎材官傳露布千金壯士飽休戈陰山北去空庭迹響水東流雜凱歌振旅何慙漢名將古來功是伐謀多

王公拜相圖詠

【明】朱存理

吳國才賢見兩元山川靈秀出璵璠先朝史錄趨宣召大郡編摩卽討論車馬城西懷遠別經綸闕下沐殊恩緣知舊學應超擢還見官崇道益尊

題焦白圻畫其父奉禮府君夜直詩意圖

【明】王逢

露濕金莖月轉西披香太液淨無泥棃雲散盡千官影獨見桐花小鳳棲

爲李郡伯題喜祝三公圖

【明】李維楨

漢家貴重二千石守相每據公卿席紫庭引見賜駢蕃靑史循良聲舄奕帝鄕自是帝恩偏李公爲守有二天弦歌春醉層城月桑柘晴飛萬井煙郡國髙第誰堪擬超拜三公固然耳鵞溪絹寫三公象轉日回天公分量古來大臣慮四方五馬舊遊無相忘功名不損潁川郡江漢摩挲召伯棠

徐吏部父子朝天圖

【明】焦竑

紫禁朝天拜舞同千門曙色隠曈曨卽看玉帛圖王防況復班聨似魯公春轉龍旂開羽仗日髙仙掌麗芙蓉禦屏隔座他年事靑史班班有世風

題東溟父子趨朝圖

【明】顧淸

先皇龍飛登俊英嵗在庚戌君飛騰甲戌今皇臨大廷郎君接武振華纓尙書光祿郎而卿分曹右選參本兵天門曉開日未升紅霞紫气繞觚稜玉街無塵靑引繩冠裳佩履儼徐行前者長孺後元成小夫雅願止金籝君家世徳遠有承華亭啟土紹嘉興貞元相君尢有名昆山婉孌谷水淸詩書亹亹來云仍紛如玉筍間瑤楨朝廷有道四海平鳳將九子不足驚畫師不憚理丹靑我老猶能繼頌聲請君多買鵝溪繒

顏緫戎鎭朔巡邊圖

【明】葉盛

鎭朔將軍熊虎姿幕府宏開當北陲太平天子日無事正此邊巡閒暇時維時夏初迫春暮塞艸靑靑茁邊土行人貂裘且爲備磵厎層冰尙多沍東方雷動毛龍嘶前驅早巳度磨笄鑑鍪健士三千輩錦繡攢風一色齊金符玉勅黃封厚髙絓仍看印如斗令嚴人馬不敢嘩寂寂柴門走雞狗狼山道側靑嵯峨和風不揺嬀汭波最惜年時傷旱暵邊戶其如疲苦何行行壯觀多奇絕萬疊居庸寒積鐵奮身眞欲俯危巓看取鴻蒙古時雪黃金宮闕望中深四陵劍舄垂云陰中天白日照肝膽淸淚滿頤愁寸心結髮從戎今白首只事明廷亦云久北門樞管猥區區欲報隆恩我何有馳驅肯辭行路難槍竿又復望長安酒酣叱吒出闗去啁啾鬼哭淒風酸穹廬亂防牛羊道笑指胡雛眼中飽殺气髙連獨石斜天聲震落三山小六丁一夜屠腥臊血波曉漲龍門濤下勞陣前眞意气稍試新頒金字袍羣然眾山臨絕境野鵲野狐非一姓萬國車書保障中此鄕原號虞臺嶺虞臺西出又蕁蔴處處濃香開野花亭堡重修不知數時來借問耕人家楚漢區區事徵戰今日皇家作畿甸防度揚鑣下蔚州好事酈生吁不見茫茫沙塞已塵淸蕩蕩輿圖仰盛明父老戴香朝出郭鼓笳連路夜歸營由來上將先彊識豈在論功在謀國干戈不動四方寧萬嵗千秋奉宸極

題好溪圖送憲使黃繼先

【明】孫炎

君乘馬望君來括蒼下君乘舟望君來好溪頭好溪水生玳瑁魚好溪水生明月珠好溪水生靑珊瑚使君來此月再樞惟飲此水無一需使君之淸水不如臨別贈君靑絲轡隨君馬頭行萬里相思之心有如水

題雙喜圖送馬勝宗從昌平侯出鎭宣府

【明】劉溥

遠隨金印出邊州早報平安入鳳樓剪取白羅飛繡影旗竿十丈掛胡頭

題畫送同年髙穎之冊封黃州【明】兪泰

翹首東南幾夕曛歸心時逐廣陵雲乘軒偶借天風便喜讀黃岡竹外文

六老朝天圖爲陸石涇中丞賦【明】廖道南

君不見媧皇鏈石成五色上扶天柱星辰列森羅璿緯環瑤穹璀璨銀潢含璧月又不見周公嘉石平兆民下懸邦紀象魏陳敷賁人文崇鼎呂明章物采重和鈞只今石涇人中龍光贊媧皇紹周公夙抱巖巖持大節孤懷磊磊耿淸忠翳昔揚靈自吳越百代豪雄稱兩淛嘉禾挺秀白龍湫檇李流輝丹鳳穴士衡麗藻吐時芬徳輿雅操還越羣觀光上國英名著奏最東曹茂績聞倐忽回翔棲太嶽握符仙館鳴天樂三十六巖翔彩鸞二十四澗喧笙鶴載辭南土遷東粵卻倚中臺司左轄炎海飇回遁川鱷嶺隅霾斂潛山猰邇膺簡命撫湖湘斧繡威明拂曙光衡嶽崔嵬卿月朗洞庭瀲灩徳星祥獻春郢邸迎鑾馭萬乘齊驅肅飛翥親向行宮覲聖顏頻從便殿乘天語金宮貝闕仍繽紛龍飛鳳翔連卿云陽春從岵北勝域啟運隆慶昭丰勲早秋江甸奉仙翣千帆迅發周遭夾巃嵸丘防玉輴鬱蔥紫气蟠珠匣神赤馬拱祾恩乾樞坤紐緜靈原漢江東來走溟渤洪山西去接昆侖吁嗟石涇天下望荷玆寵異來天上晉晝文明朱紱華需云霑渥彤弓賞坐令三楚咸澄淸山只允若淵後寧仰潤六符登泰階俯奠六合升隆平猥予小子舊通籍爰涉於涇介如石降嶽恆驚嵩室神濟川期效商巖勣髙堂對此南飛圖古松千尺五大夫願公三壽朋六老共壽斯世躋唐虞

觀風圖爲楊道長題

【明】廖道南

風采臺端第一流南巡今禦李膺舟洞庭飇靜三湘霽衡嶽雲開萬壑秋都下埋輪聞直節殿中簪筆展嘉猷卽看當寧延英俊五色祥煙照衮旒

題楊廷宜侍禦手卷花縣鳴琴【明】傅珪

重重桃李縣衙深更對淸流與碧岑自是日長民事少一簾花影伴鳴琴

題畫送王幼度計偕

【明】董其昌

敢競營丘妙與眞寒林能變曲江春看花帝裏如看畫始信斯圖亦有神

題郭祥鄕飲酒圖

【元】朱徳潤

昔人好酒名𨿽在死灰萬劫誰能全我今悼昔復須飲翻恨不生中古前

瓊林醉歸圖爲同年長垣李溥作【明】丘濬

奉天殿上傳臚罷日照金門榜初掛中使傳宣勅大官明朝錫宴南宮下張天爲幄云爲茵金盤犀箸羅八珍宮花剪防來中禁禦酒分香出上尊鼉鼓掀天擂欲破棃園法樂喧相和妙舞淸歌次第呈幻形奇技紛紜過承恩侍宴皆貴臣繡金孔雀銀麒麟焚香望闕北面拜共賀官家新得人白面靑年三百五人似神仙气如虎潛泉浮酒不知數兩袖翩翩欲飛翥瓊林宴罷日斜時馬蹄得意去如飛團團皁蓋空中舉短短絲鞭柳外揮微風不動香塵軟十二街頭簾盡捲衣裁艸色碧將流旗拂杏花紅尙淺金環搖轡穩於車笑拍吟鞍不用扶恥向平康問花柳還歸槐市枕詩書明日半醒扶醉起吮筆題詩謝天子就中醉者誰最豪中原才子長垣李

吳將軍轅門夜宴圖

【明】邊貢

營門花發春酒香濃防酡酥炙黃羊美人胡歌健兒舞蠟鳳啼風月當午髙簾飛幕絲吹騰觴波櫛櫛梁云凝主人醉眠客不醒探兵枕戈戍煙靜

鹿鳴燕防圖爲旌徳江浦貢士賦【明】程敏政

宴罷賔興日未斜頹然丰采動京華大鵬小擊三千里雛鳳髙騰五色霞秋月再分丹桂粟春風偏上紫荊花相期更寫瓊林防趁取才人兩鬢鴉

瓊林醉歸圖

【明】陸釴

金羇細馬出明光碧色羅衣錦繡香行過玉河三百騎少年爭說李東陽

謝許判官惠茶圖茶詩

【宋】文同

成圖畫茶器滿幅寫茶詩防說工全妙深諳句特奇盡將爲遠贈畱與作閒資便覺新來癖渾如陸季疵贈臨江簡壽玉二首簡攜王仲顯使君書來謁並示孔毅甫夢蟾圖今廟堂五府皆有題字

【宋】範成大

蕭灘遠客叩田廬貽我讀書樓上書千里故情元共月錯吟多病故人疎

卷中圖畫袖中珍上有三階五朶云白日靑天光範路未饒蟾窟夢紛紛

題劉后邨所跋楊朴移居圖

【宋】許月卿

曽對君王已放還何須當道把漁竿使軺將宿人將避拗折漁竿趕入山

題張天民先生移居圖

【元】成廷珪

舊隠荊溪第幾邨手栽松檜至今存大茅峯下千年鶴遲汝重來問子孫

自題移居圖

【明】陳道永

故居恰好近新居舟過泥橋僅裏余行李只勞兩隻犢家藏惟見一囊書容人小徑無軒蓋飯客荒園有艸蔬雪夜相尋亦可問竹林深處是吾廬

荊氏周急圖

【元】王惲

九縣飇馳到杞天禾防櫛比豈容全指囷能繼前賢舉亦是農家識事權

淸白圖爲何掾舜舉賦

【元】王惲

傳家素有遊鯈潔竊祿生憎碩鼠貪三考臬司如一日眼中何掾徳無慙

題戚子云五云圖

【元】牟巘

一從鼇去波翻海夢斷蓬萊不可尋當日五云依約處有人掩卷自微吟

夢防圖

【元】牟巘

覺來猶記舊儀型跌坐無言月滿庭畢竟自因還自想不妨重舉夢齋銘

題露臺夜炷圖

【元】揭祐民

赭紅淸夜露臺香月冷銅人正耐霜心事意知惟密訴帝靑天語近瑯瑯

題授經郎獻書圖

【元】張雨

侍書愛題博士畫日日退朝書滿牀奎章閣上觀政要無人知有授經郎

焦永功桑梓圖

【明】劉三吾

家住滄洲近析津奏聞金闕慰雙親山河一統升平日桑梓連陰浩蕩春親捨舊爲鐘秀地將門今見讀書人還家定展焚黃禮遙望天東拜紫宸

二窮圖

【明】周用

一窮圖者誰所圖老而獨他人亦有言有子萬事足孰不爲父母我生胡不淑堆牀萬卷書無子誰與讀白頭東門吳得不吞聲哭鼎鼎徒百年回風掩雙燭再窮圖者誰所圖婦之寡由來父母心男婚女云嫁不幸生別離誰是無情者燕婉曽幾時掩目黃泉下姙子未分明白日沈長夜生女不生男誰與標石馬至今松楸雨淸淚同霑灑

題董望峯行春圖

【明】焦竑

莫道閒門雀可羅行邊華發媚春蘿自探鴻寶身偏健遙指靑簾興轉多方外定堪司馬老田間誰詫故侯過琵琶別有新翻調不唱平原柰樂何

爲兒輩題折桂圖

【明】張鳳翼

聞道姮娥愛年少吾今已老少年身汝輩著鞭休落晚及時好作折花人

題百子圖

【明】張鳳翼

前榮長宜男後庭生益母大兒孔文舉小兒楊徳祖森森竇桂何可擬垂垂海橊不足數房櫳瑞靄兆熊羆百子聨翩多白眉輕煙暖防藍田玉防雨膏滋澗芝繞膝持觴競稱壽汾陽時復一頷之

爲仲氏題夢筆生花圖

【明】張鳳翼

年來無夢入京華才盡文通敢漫誇但得池頭重賦艸不須筆上更開花

題扇面圖贈且翁叔

【明】張邦奇

金峩雪竇髙入云西有萬頃田畇畇下頭莊邊香稻熟風景依稀如鹿門小舟棹入焚修橋釣絲搖曳風蕭蕭槎湖新水緑於酒擬築糟丘千仭髙

呂繩宇兄余髫年交也爲圖便面以見意

【明】李日華

年少同學時里社酣杯酒遊鞭共騁目處處迷楊柳廿載走風塵物態驚回首素心旣不移水石盟依舊硯池徵繪事仍落搏沙手

禦定歷代題畫詩類卷一百十七

欽定四庫全書

禦定歷代題畫詩類卷一百十八目錄

人事類

生日劉景文以古畫松鶴爲壽且貺佳篇次韻爲謝【宋蘓軾】

劉訥畫廬陵三壽圖求詩【宋周必大】

詹仲信以山水二軸爲壽圖辭不可乃各作一絕句謝之【宋陸遊】

題宋徽宗獻壽桃核圖【元栁貫】

題南山獻壽圖【明李曄】

望云祝壽圖【明丘濬】

題萱艸圖爲從母孺人六十壽【明吳寛】

三姊壽七十以八月十三日生因題月圖奉賀【明吳寛】

梅竹壽意圖【明程敏政】

題榮壽圖【明傅珪】

仙窟圖壽白都憲母【明周用二首】

代題壽父母圖【明屠僑】

題崆峒圖壽祝永明【明鄭鵬】

丹陽尹來菲泉索題南峯圖爲乃翁壽【明廖道南】恩榮雙壽圖爲防峯陳侍禦賦【明廖道南】

題雪巖圖壽麗卿乃翁【明廖道南】

題彭宣慰壽圖【明廖道南】

壽申封君歌題靑鳥圖【明王世貞】

題孟裏圖壽尢母【明王世貞】

題畫壽大參暘谷先生七十【明王世貞】

爲林子騰茂才題桃源圖壽【明王世貞】

題靈椿圖壽卓徵甫光祿五十【明王世貞】

題柏舟畫卷贈髙母【明王世貞】

爲範母題晚節寒香捲【明王世貞】

題張步兵懷椿壽萱捲【明黃相】

題黃山煙樹圖爲邵果齋內人壽【明焦竑】

題李公子喬松圖稱壽尊君臨淮侯【明焦竑】題仙桃白鹿圖壽蔣參嶽子徵【明張鳳翼】

題扇壽愛蔬吳先生尊人【明顧淸】

賦蟠桃圖爲張時震父母壽【明顧淸】

題畫松石爲吳赤含壽【明李日華】

題竹溪圖壽竹溪老人【明李維楨】

題九如圖爲髙觀察四十壽【明董其昌】

題百萱圖壽李本寧母太夫人【明董其昌】

樂壽圖爲潘百朋壽【明董其昌】

嘉平十四日題寫古梅壽襟海丈【明李日華】韓參議家慶圖【元袁桷】

張希孟嘉慶圖【元袁桷】

秦元卿家慶圖【元馬祖常】

題晉寧申氏家慶圖【元程鉅夫】

贈別柯伯庸歸省親柯自龍虎來臨安邀予三茅山中出示方壺所作東柯谷圖及翰苑諸名公詩一帙且曰吾垂白之母在堂將歸省焉請與子別因賦此贈【宋戴奎】

題方壺子天臺圖送曹士安省親還上淸【元丁復】題劉山長雪夜板輿圖【元薩都拉】

題胡伯衡飛雲圖【元楊載】

家山飛雲圖【元程鉅夫】

題潘叔寛望云圖【元貢師泰】

望云思親圖爲王大使作【元丁鶴年】

題張伯源夢父還家圖【元張庸】

題陳象之輿母避寇圖【元張庸】

瞻云圖【明廖道南】

李氏奉親圖【元程鉅夫】

題白華圖爲本齋王公【元王壽衍】

題白華圖爲本齋王公【元湯彌昌】

題白華圖爲本齋王公【元陳方】

題白華圖爲本齋王公【元龔璛】

禦定歷代題畫詩類卷一百十八目錄

欽定四庫全書

禦定歷代題畫詩類卷一百十八

人事類

生日劉景文以古畫松鶴爲壽且貺佳篇次韻爲

謝

【宋】蘇軾

問子一室間寧有千里廓塵心洗長松遠意發孤鶴生朝得此壽死籍疑可落防言在參同妙契藏九龠故人有奇趣逸想寄幽壑霜枝雪寒暑云翮無前卻何須構明堂未羨巢阿閣緬懷別時語復作數日惡詩腴固堪餐字瘦還可愕髙標忽在眼淸夢了如昨君今噲等伍志與湛輩各豈待相顧言方爲不朽托子云老執防長孺終主爵吾當追喬松子亦鄙衛霍

劉訥畫廬陵三壽圖求詩

【宋】周必大

同辭宦路返鄕閭兩驌驦中間以駑前後顧瞻羞倚玉支幹引從偶連珠三人不用邀明月九老何妨續畫圖從漢二疏唐尹後相親相近此應無

詹仲信以山水二軸爲壽固辭不可乃各作一絕

句謝之

【宋】陸遊春山

策蹇渡橋春雨餘亂山缺處艸亭孤不知何許丹靑手畫我當年入蜀圖

雪山

雪崦梅邨一徑斜茅檐煙火兩三家眼明見此幽棲地卻恨吾廬巳太奢

題宋徽宗獻壽桃核圖

【元】柳貫

靑鳥銜書昨夜來蟠桃如斗核如杯蓬萊殿上三千壽不及春風夢已回

題南山獻壽圖

【明】李曄

將軍落筆怪且雄能寫嵯峨崒嵂萬仞之奇峯糢糊猶含太古色慘澹頗帶淸秋容儼如蓬萊三山翠且重又如廬山五老削出金芙蓉千盤萬轉不可測恍忽雲气隨飛龍下有�灂之流泉上有偃蹇之長松松根羽人顏色好抱膝盤陀事幽討云是南極天邊之壽星遨遊先天後天老被以靑霞裘蔭以白羽葆遊緑沼沈滄波鹿放蒼厓食瑤艸有鶴有鶴飛且鳴雪衣丹頂隨風輕兩鶴飄然入紫淸一鶴獨立和以簫韶聲手拈雙靑童載以白玉笙上朝三十六帝京五云仙樂來相迎玉女投壺其聲錚錚白搗藥使人長生胡君欣得之喜气何盈盈是時七月涼風生君來飲我黃金觥酒酣再拜求我歌須臾落筆雷霆轟五嶽爲之動三江爲之傾此圖足爲仁者壽題以南山獻壽之佳名胡君胡君宜愛惜我歌歌罷千金值掛向髙堂雪色壁夜夜虹光射天赤

望云祝壽圖

【明】丘濬

昔賢望云憶親舎雙目熒熒逐云下今君望云祝親年一心炯炯依云邊舉頭見云如見母獨立蒼茫凝睇久輪輪囷囷鮮且明浮光呈瑞表壽徵觸石遙從泰山出雨下土子滋萬物有如春暉煦艸心亦似凱風吹棘鍼母恩如此莫可報望云再拜情何任情何任意無已目極天髙萬餘里越王臺上陽生時焦子初黃蟹螯紫髙堂綺席倚云張紛紛兒女羅酒漿就中獨少讀書子挾策多年遊帝鄕帝鄕迢迢歸未得對此佳辰應惻惻馳心直與雲天髙恨不將身在親側蒼天漠漠云悠悠云色還如親白頭孝誠一念感穹昊云影爲之凝不流何事良工心亦苦筆端寫出心中語紅雲朶朶捧天庭白雲片片迷江樹紅雲影裏望白雲白雲如舊紅雲新裁云作衣雨爲酒共祝君親千萬壽

題萱艸圖爲從母張孺人六十壽【明】吳寛

北堂慈母坐薰風萱艸當階見一叢莫向洛陽看舊譜此花眞是壽安紅

三姊壽七十以八月十三日生因題月圖奉賀

【明】吳寛

橋頭水滿月流輝設帨髙堂映彩衣節賀中秋今已近壽期百嵗古尢稀門闌舊傍金獅壯圖畫新成玉肥小弟相看今老矣願爲煮粥正懷歸

梅竹壽意圖

【明】程敏政

羅浮仙人冰雪顏渭川君子靑瑯玕憑誰防染入毫素緋桃緑李空漫漫曉日髙堂奉春酒燒筍蒭香祝君壽願梅結子竹生孫長作山中嵗寒友

題榮壽圖

【明】傅珪

江天遙識少防星閒閱乾坤八十齡髙詠直追陶栗裏幽居還傍晉蘭亭名知郡守非干謁誼重鄕閭足典刑何事壽筵光彩異新看雛鳳下靑冥

仙窟圖壽白都憲母【二首

明】周用

愛日畱深景髙年共物華宮箋瞻後月帔錦郁仙霞紫誥頻封國籃輿且近家欲傳萱艸賦堂北漫看花龍章五色照蠶絲大郡髙銜自昔時績學郎君如父貴承顏新婦得姑慈瑤圖已見仙人屋玉署仍傳學士辭聞說中閨偕燕喜爲歌南國采蘋詩

代題壽父母圖

【明】屠僑

聞說瑤池防事新郁防佳气北堂辰靑銅月滿明珠箔白髮莖疎照錦茵簫管鳳皇臺上侶兒孫蘭蕙圃中人風霜亦屢疑春色烏鵲年年渡漢津

題崆峒圖壽祝永明

【明】鄭鵬

吾聞崆峒山屼峍三萬丈星辰羅層巓雲霞罩蒼莽琪樹競芬芳石室廓敞伊昔廣成子於玆抱養日月參輝光天地同沆茫猗歟度闗翁千載契心賞拂袖淩紫霄跨鶴遙相訪欣然許相從無極恣來往祝君眞仙姿襟懷多倜儻長謝軒冕榮亦澹聲色想諒是長往人不待智者奬慚予骨相凡齪齪墮塵网金光許共餐願言執鞭鞅

丹陽尹來菲泉索題南峯圖爲乃翁壽

【明】廖道南

防稽名山天下無千巖萬壑相縈紆維南有峯積煙雨上應南極函靈圖獨羨玆圖分五嶽天風時來奏仙樂靑鳥翩蹮憶王母碧桃爛熳歌方朔方朔魁梧負俊才文光璀璨輝星臺三山海外祥煙繞五色雲中瑞气回儵見乘鳬儀漢殿禦屏姓字天章絢遙獻南峯春霽圖虹橋萬里銀河轉

恩榮雙壽圖【爲巽峯陳侍

明禦父母賦】廖道南

我聞陳氏漢有元方與季方太丘品藻流芬芳宋有堯咨與堯叟省華訓戒歸仁厚乃今亦有朴庵翁防峯子仰植天綱俯人紀翁昔山中獨考槃春猿秋鶴恣盤桓耽幽偏訪湘園竹采秀仍纕灃沚蘭時惟孟光偕隱徳相敬如賔親稼穡縞衣茹藘更辛勤艸閣茅檐共棲息嗃嗃儀形穆古風諄諄警誨抱精忠一經克永傳家澤三命端期懋國庸自昔分符浙西麓萬峯矗立瞻天目登巘恆歌岵屺篇望雲長效喬松祝結駟還乘禦史驄英英斧繡北臺東簪筆朝參邇英殿封囊夕達承明宮卽承簡命巡南土兩淮兆姓安如堵攬轡何須羨範滂勒碑終見思羊祜矧逢綸詔覃敷恩紫誥飛章及裏門赫赫廌冠輝老柏煌煌翚服映晴萱我時北上膺皇眷招提樓閣羅淸宴願乞南飛雙鶴詞置之堂上增歡忭我思古人爲君賦太丘省華昌祚君乎移孝爲忠貞憲度千載萬載勲名布

題雪巖圖壽麗卿乃翁

【明】廖道南

雪巖何峻極江上玉芙蓉秀結峨眉地髙標建業峯凝輝燭四野擬瑞慰三農細詠南山句嶙峋幾萬重

題彭宣慰壽圖

【明】廖道南

寶牒開商祚金符錫漢朝江回南國紀星轉北辰杓駿烈超擒虎鴻勲集射雕遙知彭祖壽歌頌滿雲霄

壽申封君歌題靑鳥圖

【明】王世貞

君不見申公七尺虯髥蒼雙目稜稜紫石光賦成不肯獻天子大笑拂衣歸故鄕生駒挽弓三石彊妙舞劍器黃金裝解言報恩公子裏亦曽結客少年塲懷中藍田雙白璧但令心知輕一擲歸來叩牀忽絕倒緑酒新熟琥珀色何言中路多齟齬閉戶談學沖舉石室時窺龍虎文洪崖亦送煙霞醑鄴河之傍春卜居三花琪樹郁庭閭忽聞靑鳥瑤池使銜得長安天子書囊中豈無羽毛藥相期且盡人間樂玳筵急管醉莫辭遲爾三山駕鸞鶴

題孟裏圖壽尢母

【明】王世貞

尢郎顏鐵虯髥紅矯如嶧陽霜下松手攜客圖孟家裏歸壽阿母觴春風孟母三遷去其故尢母卻守先人宮啖子不必東家豬食親不必燕魚熊義方但就養志好圭篳也自春風中

題畫壽大參暘谷先生七十

【明】王世貞

永嘉城外小緱山明月長容笙鶴閒總爲暘湖泉石好未教王子厭人間

爲林子騰茂才題桃源圖壽

【明】王世貞

閩中喬木俱成林林家主人饒隠心時竹葉千斛酒來坐桃花萬樹陰淡日輕煙釀芳暝翠羽黃鸝喚妝醒開處疑蒸紫帽霞澆時欲涸旃檀井祝君度索三千春有子仍爲金母珍漢帝方徵上林植可容長作武陵人題靈椿圖壽卓徵甫光祿五十【明】王世貞

君不甘小艸人能頌大椿年希知命域齒是噉名人迹與籃輿舊才從彩筆新猶聞上苑色絕勝武陵春

題柏舟畫卷贈髙母

【明】王世貞

誰言衛風蕩乃有共姜婦誰言吳趨薄亦有髙令母當時髧髦歌柏舟今日靑燈照白頭縱令淇澳淸徹厎爭似胥江不肯流

爲範母題晚節寒香捲

【明】王世貞

離離澗傍竹英英籬邊菊芬不逐眾卉榮不依凡木凡木豈無陰眾卉先競馥疇能傲霜霰誰歟安幽獨中色比黃金淸心暎碧玉所以範母賢挺然範閨淑天澤豈不廣晚施意仍篤嘉命播中州淸風藹然郁太師儻有陳彤管將見錄

張步兵懷椿壽萱捲

【明】黃相

我向京師爲客久寅月出門將及酉月明白露下庭柯風振秋聲在髙栁松楸雙壁云鎖深節物驚心幾回首淩晨有客來叩門懷椿壽萱捲在手乃是紫髥張步兵索我題詩紀其後自云生孩七月父見遺苦辛撫摩獨有母寂寥煦沫三十春兒頗成立母亦壽伶俜孤影曩到今何怙吁天天知否淚痕不盡雨痕斑號聲回出江聲右反思白髮倚門人瓶罍相借宜相守白魚靑筍足冬春祿養色愉忝升鬥負郭石田二頃余種秫年丰催釀酒半澆三尺墳上茅半祝南山酌一卣遺書數卷不忍觀和膽一丸長在口聞君此語重嘆嗟幾家堂上雙黃耉君猶得隴失蜀悲我似凡民更何有

題黃山煙樹圖爲邵果齋內人壽【明】焦竑

黃山髙髙淩紫淸七十二峯煙樹橫軒皇曽此鏈金液手攜玉女朝瑤京遙遙一去幾千載猶有眞風至今在梁鴻埋照世不知翻因徳曜畱光彩綺筵行酒宵向分舉杯相邀鸞鶴羣翠防渺渺丹霞接髣髴靈璈響緑云大道希夷亦等閒仙源只在故鄕間莫如弄玉髙臺上一逐簫聲定不還

題李公子喬松圖稱壽尊君臨淮侯

【明】焦竑

天上何人手自栽靑蔥佳气近蓬萊惟應帝子千秋後防見松花一度開雙闕風回鸞縹緲孤峯云盡鶴徘徊懸池擬獻長生露還防郎君作賦才

題仙桃白鹿圖壽蔣參嶽子徵【明】張鳳翼

朱明開壽域紫气凝吳淞上有千嵗實下有二茅龍杕屐寄東山聲華髙岱宗𨿽開蔣詡徑巳卜丁固松朝歌麟趾章且也靈秀鐘熙朝崇世官次第期登庸

題扇壽愛蔬吳先生尊人

【明】顧淸

江海歸來一幅巾東風八十四回春日長勘罷參同契坐對靑山卽故人

賦蟠桃圖爲張時震父母壽

【明】顧淸

洲髣髴海東涯海岸蟠桃大比畫入彩縑疑著霧望迷仙苑欲生霞稀年令徳眞相配紫府丹臺別是家我欲金壺借余墨一枝並寫杏園花

題畫松石爲吳赤含壽

【明】李日華

昂昂石大與髥翁丘壑煙霞气骨同一自銖衣披拂後紫芝瑤艸領春風

題竹溪圖壽竹溪老人

【明】李維楨

吾宗供奉謫仙人舊住䢐徠溪水濵沿溪滿種蒼筤竹杯酒嘯歌偕隠淪竹色溪聲曽不攺照映風流與文采龍鐘之竹產龍孫淸溪一曲帶荊門古今兩見竹溪逸盛事吾宗少倫匹輸君七十能鬭健觸目琳瑯紛繞膝張君好事圖竹溪乞我詩爲君品題供奉百詩酒一斗我詩一篇奉君酒酒如竹葉漾溪流溪成酒池可拍浮底事求仙仙亦謫一日醉鄕足千秋

題九如圖爲髙觀察四十壽

【明】董其昌

綱紀雄東表文章有代興江山增潤色日月共騫騰申甫神鐘嶽蓬萊海閱陵郎潛猶始壯公夢已堪憑列柏羣烏下鳴岡瑞鳳升出云俱四嶽爲壽葉三朋弧矢揆初度彤庭寵恰承穆如嗣作頌不獨九如稱

題百萱圖壽李本寧母太夫人【明】董其昌

突兀古云根紛敷赤棘翻堂前霞防絢天上露華溫托質從圃忘憂合道言應持比金母百億化身繁

樂壽圖爲潘百朋壽

【明】董其昌

江南欲作名園記海上河陽看世濟尙書綦履故遺聲右轄風流恢賜第考徳眞將獨樂同貽謀卻與平泉異種木於今及百年歌鐘甲第常依然閱盡人間陵與谷肯堂肯構歸象賢森梢嘉樹成蹊逕突兀危峯出市防白水朱樓相掩映中池方廣成天鏡刷羽鳬鷖迎向人瀺嚼遊魚波不定水北樓臺照碧霄桂爲棟兮蘭爲橑邀賔盈百猶虛敞皷吹數部仍寥寥水南嵐翠何縹緲雕琢云根成夭矯磴道周遮洞壑深遊人往往迷幽討飛梁百尺亙長虹別有林扉接水窮名花異藥不知數經年瑤圃畱春風主人夙有煙霞賞王事馳驅多鞅掌又銜新詔五羊城萬里家山勞夢想不辭爲作輞川圖一似披形入玉壺晝繡正看榮梓裏年華況值掛桑弧君不見鴻乙艸堂傳畫史一丘一壑徒爲爾又不見洪厓仙人拔宅居舊時城郭曽無餘何如世業儷金穀吏邪隠邪俱不俗五嶽仙山縱所如臥遊鄕思常相續君生亦是我生辰大斗年年持介福

嘉平十四日題寫古梅壽襟海丈【明】李日華

偶試呵冰手來拈琢玉花煙籠三百榦雪綴六千葩春信笑中得髙情物外賖主人方介壽持此報年華韓參議家慶圖【叔祖曁父

元各九十】袁桷

丹泉爲醴菊爲葅的的龎睂似畫圖萬石齒髙勤澣洗二疏年並得歡娛兵前父老難尋伴眼厎孫曽總業儒欲向碧桃花下醉斑衣紫綬兩相扶

張希孟嘉慶圖【其祖伯祖皆

元年過九十】袁桷

舜泉淸且甘歷山秀而朗淳風邈冷冷舊俗遺穰穰怡愉二老歡惇龎百嵗長銀光浮勝頰素髮垂過項階庭尊孝謹閭裏化亷讓春風連理枝晴日九節杕犢車共東西漁舫同下上蠶麻課餘閒豚韭隨薄養薇山悲首陽菊潭陋胡廣媿彼非禮羅居然嬰世网孫枝孕天葩祖風躡遺響含飴記疇昔興門慰期奬冥鴻天機韜喬松白雲往緬焉淸風佳庶作髙山仰

秦元卿家慶圖

【元】馬祖常

天爵榮良貴皇家錫顯封恩光依上國寵渥蔭華宗椿悅荊交艷萱妍桂競穠園亭春掩映桑野畝縱橫令子官薇省諸孤冑辟雍儒功誰表率善俗此儀容

題晉寧申氏家慶圖

【元】程鉅夫

申家盛徳映當時家慶圖中始見之盡出槖金援滯獄潛輸囊米濟鄰饑已驚賢婦能齊壽復見名郎有七兒最是舍傍羇旅者感恩猶自說流離

贈別柯伯庸歸省親柯自龍虎來臨安邀予三茅山中出示方壺所作東柯谷圖及翰苑諸名公詩一帙且曰吾垂白之母在堂將歸省焉請與子別因賦此贈【東柯谷者蓋宋其家居地也】戴奎

天臺萬八千丈髙插天勢與鴈巖天姥諸峯連芒鞵竹杖昔尋訪層巒絕壁窮攀緣是時憑髙一縱目異境復來東柯谷幾灣流水聨玦環數防晴峯刻瑤玊回頭十載昔未遊黃塵撲面雙鬢秋柯君一見與我談舊隠剪燭共醉吳山樓示我東柯之圖才數尺元气溶溶霧煙濕玉堂諸老亦神仙錯落文章列圭璧君言束髮居龍虎學仙期與松喬伍生平𨿽只戀還丹嵗久寧無念鄕土嗟吁故林歸獨遲相逢異縣兼喜悲細觀詩畫久不厭躊躇如在登臨時錢塘五月熟梅雨此日憐君一帆舉縮地應無跋涉勞升堂要覩慈顏喜紫霓裳丹霞酒拜奉親前爲親壽喜懼𨿽因鶴髮前蹁蹮復似斑衣舊西風一日秋滿山羣仙有約須君還路經茅君壇下幸相報我亦從之放迹蓬瀛間

題方壺子天臺圖送曹士安省親還上淸

【元】丁復

仙人飇車竟獨往我家天臺不得還六十江上老爲客半夜夢中無數山雲飛舍下兩白髮桃熟溪頭雙緑鬟更煩爾祖方壺子冩我與君劉阮間

題劉山長雪夜板輿圖

【元】薩都拉

板輿行樂處鶴髮盡鬖鬖人子誰無母劉家獨有男諸孫嬉掌上阿母度溪南玉宇光連夜顏酡酒半酣

題胡伯衡飛雲圖

【元】楊載

未應時命固相違千里遨遊久不歸巳占龍頭承紫詔更蘄馬首賜朱衣塵沙客路牽愁遠泉石家鄕入夢稀日夜思親心更切滄浪悵望白雲飛

家山飛雲圖

【元】程鉅夫

吳云楚客兩羇孤我亦先人有敝廬風雪江湖歸路遠不知誰爲寫成圖

題潘叔寛望云圖

【元】貢師泰

日入無返照云出有歸期雲歸在山阿親死獨何之思親不可見亦有墓與祠朝望怡我目夕望慰我思風吹白楊樹露滴靑松枝翩翩華堂鶴鳴聲一何悲不有望云作孰繼南陔詩

望云思親圖爲王大使作

【元】丁鶴年

山人愛云不離山巢居只在雲松間枕前漱玉弄明月此心直與云俱閒達官愛云云作侶平步靑雲稱髙舉天瓢一滴慰蒼生大旱用汝爲霖雨王公出處與此二者殊十年遊宦感離居衣上猶存慈母綫手中長把嚴君書日日看云不遑暇爲有吾親捨其下恨身不得逐雲飛卻寫飛雲入圖畫公餘展玩凝心神見云如見吾雙親捲圖仍寄吾親捨永奉髙堂長壽身狄公盛事王公繼今古孝思同一致

題張伯源夢父還家圖

【元】張庸

東海浩無極潮生如有期爲客千里外歸程杳難知阿爺昔向西州去望斷風塵不知處潮生潮落幾朝暮門前踏破靑莎路小窗月落天宇寒夢爺忽從東海還明朝卽上長溪道豈意相逢溪上山道傍躑躅驚復喜瘦影塵衣如夢裏艱難共說別離情不知有淚如泉水君不見世塗橫絕豺虎前千里感夢只自憐海波腥吐蛟龍涎幾人渡此能生全歸來宴坐奉顏色眼中如覩天日白剜肌煮麋身不惜勸爺莫作他鄕客

題陳象之輿母避寇圖

【元】張庸

海去松溪才數里溪流直下隨海水玉虹飲水夜不收一朝海寇如蠭起陳君溪上居有母八十餘傳聲海寇至啼散樹頭烏吹唇鼓噪海倒立憑誰輿母天雨泣神使婁生與之俱寇竟追之不能及初懼力不勝何以逃母生籃輿軋軋翻覺輕瞬息前行知幾程寇方抄掠猶未去輿母更入山深處緣崖覓路恨不飛縱有遺金寧復顧黒風撼海寇上船夜來始覺無烽煙次第歸來訪鄰里幾家骨肉誰家全眼前生理誰暇數見母加防忘卻苦

瞻云圖

【明】廖道南

梁公千里獨瞻云春到鄕山艸木芬我亦有懷登岵屺夜深孤立看星文

李氏奉親圖

【元】程鉅夫

髙唐李家宜入史世世順孫並孝子今人創見古尋常養志承顏政如此春風秋月花滿川小車長耳相後先生綃二尺粉墨具中有至樂無由宣坐中親賔歌拍手宇宙之間一樽酒黃犬東門竟不歸靑牛西去知存否何如我翁八十彊紅顏雪鬢雙電光醉歸不怕驢自穩有兒左右扶車箱長聞貞觀開元際老大升平飽嬉戲丹靑不見見殘編好防新圖示來世

題白華圖爲本齋王公

【元】王壽衍

母慈子孝覺天全桃發華枝豈偶然名士品題圖畫卷他年當不負淩煙

題白華圖爲本齋王公

【元】湯彌昌

白華載補三百篇蟠桃一實三千年方士招魂術通仙思母念母心通天孝感誠應又生祥下瑞理則然圓明示寂佛果圓王母今在瑤池前白華變幻丹葩妍蟠桃彷佛靑枝連玉苞瑩若冰壺懸心目洞照無中邊太史載筆靑瑤鐫斯文斯文百世傳

題白華圖爲本齋王公

【元】陳方

蓼莪霜气入袈裟銘筆當歸學士家更爲白華添後傳東風誰忍看山茶

題白華圖爲本齋王公

【元】龔璛

白華久不補誰識孝子心寸艸報春暉後來存雅音散火冰雪中孤標凝太陰一气類冬筍冷焰分蕭岑茫茫東海波斂之碧壺深花如慈顏開枝似兒手簪王氏琳瑯秀佛香薝卜林孝子獨何爲感通無古今

禦定歷代題畫詩類卷一百十八

欽定四庫全書

禦定歷代題畫詩類卷一百十九目錄

雜題類

燕爾館破屏風所畫至精人多嘆賞題之【唐劉禹錫】

楊子華畫【唐元稹三首】

資聖寺諸畫效柏梁體【唐段成式張希復鄭符】病起見圖畫【唐僧齊已】

題童氏畫【唐闕名】

觀何君寶畫【宋梅堯臣】

表臣齋中閱畫而飲【宋梅堯臣】

趙令晏崔白大圖幅徑三文【宋蘇軾】

子由新修汝州龍興寺吳畫壁【宋蘇軾】

王維吳道子畫【宋蘇軾】

王維吳道子畫【宋蘇轍】

畫嘆【宋蘇轍】

石無咎畫苑【宋陳師道】

題鄭防畫夾【宋黃庭堅三首】

謝鄭閎中惠髙麗畫扇【宋黃庭堅二首】

題仁老所畫枕屏【宋鄒浩五首】

贈畫士龔子【宋陳造】

題趙生畫【宋陸遊】

曝舊畫【宋陸遊】

催老融墨戲【宋樓鑰】

跋周忘機畫【宋劉克莊】

題宣和禦畫【宋王庭珪】

史畫吟【宋邵雍】

詩畫吟【宋邵雍】

儒衣陳其姓工於畫牛馬魚一日持六簇爲贈以換詩【宋戴復古】

詠畫贈趙道士【宋文天祥】

題公震畫後【宋僧道潛二首】

觀曹夫人畫【宋僧道潛三首】

蒲元亨畫四時扇圖【宋僧徳洪】

詠破屏風【唐姚合】

禦定歷代題畫詩類卷一百十九目錄

欽定四庫全書

禦定歷代題畫詩類卷一百十九

雜題類

燕爾館破屏風所畫至精人多嘆賞題之

【唐】劉禹錫

畫時應遇空亡日賣處難逢識別人惟有多情往來客彊將衫袖拂埃塵

楊子華畫【三首

唐】元稹

楊畫遠於展何年今在玆依然古妝服但感時節移念君一朝意遺我千載思子亦幾時客安能長苦悲皓腕捲紅袖錦韝臂蒼鶚故人斷弦心稚齒從禽樂當年惜貴遊遺形寄丹雘骨象或依稀鉛華已寥落似對古人民無復昔城郭予亦觀病身色空俱寂寞顚倒世人心紛紛乏公是眞賞畫不成畫賞眞相似丹靑各所尙工拙何足恃求此妄中情哀哉子華子資聖寺諸畫效柏梁體【唐段成式張希復鄭符

聨句】

吳生畫勇正防攢【成式】出變奇勢千萬端【希復】蒼蒼鬼怪層壁寛【符】覩之忽忽毛髮寒稜伽之力所疲殫【成式】李眞周昉優劣難【符】活禽生卉推邊鸞【成式】花房嫩彩猶未幹【希復】韓幹變態如激湍【符】昔哉壁畫勢未殫後人新畫何汗漫【希復】

病起見圖畫

【唐】僧齊已

病起見圖畫雲門興似饒衲衣椶笠重嵩嶽遠山遙命在齋猶赴刀閒髮盡凋秋光漸輕健欲去倚江橋

題童氏畫

【唐】闕名

林下材華𨿽可尙筆端人物更淸妍如何不出深閨裏能以丹靑寫外邊

觀何君寶畫

【宋】梅堯臣

燕馬易畫吳牛難圖馬骨應細牛骨麤馬毛要密牛毛疎麤疎必辧別細密多糢糊乃知戴嵩筆能出韓幹徒幹馬精神在韁勒嵩牛怒鬭無牽拘昨日何家觀小軸絹𨿽破爛色不渝二頭相觸角競犄前腳如跪後腳舒尾株榻直脊膂蹙筋力寫盡蹄腕殊一勝一敗又苦似勝者狠逐敗者趨捲窮赤印置小字置字乃是陶尙書尙書國初人愛畫收幾防買時不惜金與帛帛載羊車錢載驢後世兒孫不能保賣入窮市無須臾凡目矜新不重故千錢酬直皆笑愚四牛遂爲何氏有裝背入眼天下無坐中吾儕趣已異又喜女傳兵符此本實稱閻令畫下筆簡細容顏殊三人鬼狀一牛首八女二十美丈夫黃帝中間蔭葩蓋霞扇錯玳旌擁朱冠服難知嵗月遠但見儀衛森淸都復觀鹿臺獨夫愛妲巳不笑何由娛酒池肉林騎行防剖心斮脛堪悲吁數幅吳王宴西子防舟張樂當姑蘇宮娥數百簇髙下鬒髻一一紅芙蕖危風細浪得平遠前對洞庭傍太湖商紂夫差可垂誡歷世傳玩參盤盂雕鷹艸木不足記特詠此事心何如

表臣齋中閱畫而飲

【宋】梅堯臣

嘗觀韓幹馬人物亦如生君收四病骨無肉只崢嶸二匹癢磨樹二匹縱其情意思若不任千里未可行古絹蠧已盡彩色無精明嘆惜傳至此幾人金帛輕隋時有名筆獨寫嚴君平猶持杖頭錢罷肆心莫營魁然中貴人坐榻不知名畫中有畫屏山石侔天成今時長沙叟獼猴檞林橫疏毛與設色前代何角爭余存品𨿽髙我未易敢評主人愈好事緘笥酒壺傾

趙令晏崔白大圖幅徑三文

【宋】蘇軾

扶桑大繭如甕盎天女織綃云漢上往來不遣鳳銜梭誰能鼓臂投三文人間刀尺不敢裁丹靑付與濠梁崔風蒲半折寒鴈起竹間的皪橫江梅畫堂粉壁翻云幕十里江天無處著好臥元龍百尺樓笑看江水拍天流子由新修汝州龍興寺吳畫壁【宋】蘇軾

丹靑久衰工不藝人物尢難到今世每摹市井作公卿畫手懸知是徒隸吳生巳與不傳死那復典刑畱近嵗人間幾處變西方畫作波濤翻海勢細觀手面分轉側妙算毫釐得天契始知眞放本精防不比狂花生客慧似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐嘯淸夢餘幾疊衣紋數衿袂他年弔古知有人姓名聊寄東坡弟

王維吳道子畫

【宋】蘇軾

何處訪吳畫普門與開元開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气巳吞亭亭雙林間彩暈扶桑暾中有至人談寂滅悟者悲涕迷者手自捫蠻君鬼伯千萬萬相排競進頭如黿摩詰本詩老佩芷襲芳蓀今觀此壁畫亦若其詩淸且惇祗園弟子盡鶴骨心如死灰不復溫門前兩叢竹雪節貫霜根交柯亂葉動無數一一皆可尋其源吳生𨿽妙絕猶以畫工論摩詰得之於象外有如仙翮謝籠樊吾觀二子皆神俊又於維也斂袵無間言

王維吳道子畫

【宋】蘇轍

吾觀天地間萬事同一理扁也工斲輪乃知讀文字我非畫中師偶亦識畫防勇怯不必同要以各善耳壯馬脫銜放平陸步驟風雨百夫靡美人婉娩守閒獨不出庭戶修容止女能嫣然笑傾國馬能一蹴致千里優柔自好勇自彊各自勝絕無彼此誰言王摩詰乃過吳道子試謂道子來置汝所挾從軟美道子掉頭不肯應剛傑我巳足自恃雄奔不失馳精妙實無比老僧寂滅生慮防侍女閒潔非復婢丁寧勿相違幸使二子齒二子遺迹今豈多岐陽可貴能獨備但使古壁常堅完塵土𨿽積光熖長不毀

畫嘆

【宋】蘇轍

武燕未遠嗟誰識趙董紛紛枉得名已矣孫陳舊人物至今但數漢公卿

石無咎畫苑

【宋】陳師道

卒行無好步事忙不艸書能事莫促迫快手多麤疎君看荷葦槲葉扇崔家中叔三人俱埽除事物費嵗月收完神气忘形軀恍然有得奪天巧衰顏生態能相如市師信手無贏餘一日畫出東封圖眼前百口怪神速背後十指爭椰揄君家畫苑傾東都錦囊玉軸行盈車補完破碎收亡逋欲得不計有與無問君此病何當祛君言無事聊自娛世間何事非迷途挾防未必賢樗蒲苑中最愛文與蘇情親不獨生同閭自謂知子誰如予叔也不癡回不愚憐君用意常勤渠揮毫灑墨塡空虛風梢雨葉出新意老樹僵立何年枯我生百事不畱意外物不足煩敺除翰墨才能記名字摹臨寫貎無工夫見弱不救危不扶獨無一物充庖廚看君髮漆顏丹朱意气健如生馬駒逢人不信六十餘郁然一莖無白鬒呂公落寞起釣屠南山四老東宮須人生晚達有如此應笑虞翻早著書

題鄭防畫夾【三首

宋】黃庭堅

子母猨啼槲葉山南山北危機世故誰能樗裏彀中皆是由基

惠崇煙雨歸鴈坐我瀟湘洞庭欲喚扁舟歸去故人言是丹靑

折葦枯荷共晚紅橊苦竹同時睡鴨不知飄雪寒雀四顧風枝

謝鄭閎中惠髙麗畫扇【二首

宋】黃庭堅

防稽內史三韓扇分送黃門畫省中海外人煙來眼界全勝博物注魚虫

蘋汀遊女能騎馬傳道蛾眉畫不如寶扇眞成集陳隼史臣今得殺靑書

題仁老所畫枕屏【五首

宋】鄒浩

昔侍先君官四明往來皆向此中行昊天欲報嗟何及空對小屏無限情

萬頃紅蕖照落暉五雲門外賀家池別來無復當時興二十四年空自知

古堰橫空舟楫回曹娥江上潮來全家彌月寒光裏日日鮮鱗醉潑醅

天華寺前維小舟僧牕軒豁畱淸眸平湖秋霽淨如鏡時復輕輕飛白鷗

身在九疑麓門當二水流誰知剡中勝朝夕助嬉遊

贈畫士龔子

【宋】陳造

古人論畫索畫外世俗區區較形似眼明亦有可人者龔子畫形兼畫意秋蘭春蕙相與芳梅花照影生暗香倚煙映霧各誇嫮並作短軸供寶藏斬新雪色三丈壁勝日煩渠揮淡墨楂枒老樹對醜石龍騰獸伏起恍惚松厎跳波隠隠轟千鼙石間橫斜風竹相因依長翁雅趣在水竹新開湖南規辦五畝緑此松此石偕四友身未出門先在目暮年供給良易足龔子惠我眞絕俗萬錢酬贈不頷頤新詩渠能飽君腹平生好事吾屢空龔子好事未後翁藏詩寶畫從人笑與子把玩無終窮

題趙生畫

【宋】陸遊

東都畫手排浮萍天子獨賞一趙生幅縑尺紙皆厚賜眾史妒媢都人驚邇來一筆不復見好事往往空聞名奇哉此獨出劫火論價直恐千金輕老亷博士最別識一見自謂雙眼明老夫寓居旱河上矮軸正向幽窗橫飯餘捫腹看不厭林外重閣髙崢嶸憑誰喚住兩禪客水邊共聴煙鐘聲

曝舊畫

【宋】陸遊

故篋開緘一愴情斷縑殘幅尙知名翩翩戲鵲如相語洶洶驚濤覺有聲栁暗正當煙未斂花穠仍值雨初晴百年手澤存無幾虫蠧塵侵祗涕橫

催老融墨戲

【宋】樓鑰

古人惜墨如惜金老融惜墨如惜命濡毫洗盡始輕拂意匠經營極深敻人非求似韻自足物已忘形影猶映地蒸宿霧日未髙雨帶寒煙山欲暝中含太古不盡意筆墨超然絕畦逕畫家安得論三尺身世生緣俱墮甑人言可忘不可親夜半叩門寧復聴三生宿契誰得知一見未言心已應巖傾千丈雪散空上有淸池開錦鏡意行忽覺發虎嘯許作新圖寫幽勝歸尋一紙五十尺傅以礬膠如練淨自知能事難促追捲送松牕待淸興筆端寸寸意何如西抹東塗應略定何當一日快先覩洗我昬眸十年病

跋周忘機畫

【宋】劉克莊

周郎詞藝妙天下似是詩家非畫家寧與嵇公寫琴操不爲盛尹作梅花

題宣和禦畫

【宋】王庭珪

玉鎖宮扉三十六誰識連昌滿宮竹內院寒梅欲放春龍池水暖鴛鴦浴宣和殿後新雨晴兩鵲飛來向東鳴當時妙手貎不成君王筆下春風生長安老人眼曽見萬嵗山頭翠華轉恨臣不及宣政初痛哭天涯觀畫圖

史畫吟

【宋】邵雍

史筆善記事畫筆善狀物狀物與記事二者各得一詩史善記意詩畫善狀情狀情與記意二者皆得精狀情不狀物記意不記事形容出造化想象成天地體用自此分鬼神無敢異詩者豈於此史畫而已矣

詩畫吟

【宋】邵雍

畫筆善狀物長於運丹靑丹靑入巧思萬物無遁形詩筆善狀物長於運丹誠丹誠入秀句萬物無遁情詩者人之志言者心之聲志因言以發聲因律而成多識於鳥獸豈止毛與翎多識於艸木豈止枝與莖不有風雅頌何由知功名不有賦比興何由知廢興觀朝廷盛事壯社稷威靈有湯武締構無幽厲攲傾知得之艱難肯失之驕矜去巨蠧姦邪進不世賢能摘陰陽粹美索天地精英籍江山淸潤揭日月光榮收之爲民極著之爲國經播之於金石奏之於大庭感之以人心告之以神明人神之胥恱此所謂和羮旣有虞舜歌豈無臯陶賡旣有仲尼刪豈無季札聽必欲樂天下捨詩安足憑得吾之緒餘自可致升平

儒衣陳其姓工於畫牛馬魚一日持六簇爲贈以

換詩

【宋】戴復古

生絹六幅淡墨圖伊人筆端有造化驊驑汗血捉電光牯防倦耕眠艸下陂塘漠漠煙雨後出水羣魚戲瀟灑細看物物有生意不比尋常能畫者請君就此三景中揮毫添我作漁翁岸頭孤石持竿坐白鷺同居蒲葦叢有時尋詩出遊衍款段徐行山路遠奚奴逐後背錦嚢木杪斜陽鴉噪晚有時蓑笠過田間農婦農夫相往還手放鉏犂吹短笛日暮靑郊黃犢閒王孫貴人不識此此是吾儂佳絕處掛君圖畫讀吾詩令人懶踏長安路

詠畫贈趙道士

【宋】文天祥

欲覓龍泉舊時筆相傳此手世間無黃金不買昭君本只買嚴陵歸釣圖

題公震畫後【二首

宋】僧道潛

錯莫江云結暝陰歸飛宿翼半浮沈毫端領略無遺種想見雍容物外心

蒹葭照雪含餘潤古木攙天气老成山谷不來居士死何人爲子一題評

觀曹夫人畫【三首

宋】僧道潛

野水平林渺不窮雪翻鷗鷺防晴空洞房豈識江湖趣意象冥將造化同

華屋生知世冑榮誰教天付與多能西風白艸牛羊晚隠見橫岡一兩層

臨平山下藕花洲旁引官河一帶流兩櫂風帆有無處筆端須與細冥搜

蒲元亨畫四時扇圖

【宋】僧徳洪

畫工妙物無不可誰能筆端自忘我醉蒲睡著呼不聞但見解衣盤礡羸起來漱墨滋破研霜綃咫尺開紈扇防綴四時無不有但見眼前紅緑云破連峯靑碧開林梢時復見樓臺斷橋落日空流水爲問秦人安在哉春山杳靄知何處夏木森森蔽風雨秋陰未破雪滿山笑指千峯欲歸去

詠破屏風

【唐】姚合

時人嫌古畫倚壁不曽收露滴膠山斷風吹絹海秋殘雪飛屋裏片水落牀頭尙勝凡花鳥君能補綴不

禦定歷代題畫詩類卷一百十九

欽定四庫全書

禦定歷代題畫詩類卷一百二十目錄

雜題類

題惠崇畫【元馬祖常】

郭忠恕十幅【元鄧文原】

題畫【元虞集】

題山石猨鳥圖【元楊載】

時中兄示余畫一軸畫一老翁推獨輪小車上載兩巨甕意其爲警世之爲因爲賦詩【元楊載】贈畫工黎仲瑾【元歐陽】

大年小景元【張】翥【三首】

東夷倭人小折疊畫扇子歌【元吳萊】

題小景【元杜本】

用王叔明韻題畫【元倪瓚】

畫寄王云浦【元倪瓚】

題畫貽王光大【元倪瓚二首】

翠竹靈壁圖【元錢惟善】

題許道寧畫軸【元馬臻】

馬遠小景【元張雨二首】

畫扇【元唐肅】

題畫扇便面【元張渥】

題雜畫卷子【明劉基】

題安南陳內相雜畫【明林弼二首】

題水墨小景【明王恭】

題趙松雪畫【明虞堪四首】

題黃鶴山人王叔明畫【明平顯】

題丁野夫畫【明平顯】

題畫贈友【明張適二首】

題畫【明張適】

題畫【明李進】

題畫【明陳憲章二首】

題松雪圖【明陳憲章】

題福山曹氏畫【明劉漙】

和石田題王濬之畫扇【明吳寛二首】

題倪雲林畫【明吳寛】

題畫【明儲瓘】

題畫【明沈周】

題小畫【明陸深二首】

贈張揮使小畫【明廖道南】

題畫贈張冰溪【明廖道南】

贈馮畫師【明廖道南】

陸包山述李三塘見推爲題畫【明蔡羽】

題畫贈朱拱之【明謝承舉】

題倪元鎭小畫【明王世貞】

題王子裕僉憲詩畫冊後【明王世貞】

爲秋野題畫【明王世貞】

黃生行贈善畫者亦明卿客也【明王世懋】

題顧文康畫【明王世懋】

寄章廷綸畫史【明邢侗】

廣仁院畫壁【明湯顯祖】

題畫贈蜀中尹使君惺麓【明董其昌】

題畫贈張平仲六允守【明董其昌】

題畫【明程嘉穟二首】

題畫【明李日華】

題謝孔昭雨中過沈孟淵所詩畫【明王肄】題沈公濟雪中過沈孟淵所詩畫【明王肄】爲香山顧敬中題畫【明賀甫】

題雲林畫【明陳則】

題畫【明僧智舷】

禦定歷代題畫詩類卷一百二十目錄

欽定四庫全書

禦定歷代題畫詩類卷一百二十

雜題類

題惠崇畫

【元】馬祖常

龍門千尺梧桐樹多在石崖懸絕處上有古巢生鳳皇鳳皇臺髙山水長吳蠶八繭白雲絲畫史落筆光陸離江天萬里莫射鴈春艸年年出湖岸

郭忠恕十幅

【元】鄧文原

雒陽畫史稱忠恕尺素能窮造化工翠嶂倚雲天外落髙林飛雨望中叢彤樓風暖歌聲細綺閣春深舞袖紅應是宣和多愛惜故將題墨琬琰同

題畫

【元】虞集

緝熙殿裏禦屏風零落誰收百嵗中錦樹總含春雨露畫橋猶是舊靑紅花開陌上懷歸燕潮落江頭送去鴻何似緑波生太液絳桃風急防東

題山石猨鳥圖

【元】楊載

萬卷堆中昬欲睡忽見畫圖醒我意眼前崖谷起嵯峨便似著身遊此地楩柟櫧櫟大百圍奔泉透石霹靂飛猨孤峙憩美蔭下視白鳥娛淸暉昔聞虞舜狩南嶽君子相隨化猨鶴往往此輩猶爾爲慨想雲林眞可樂拔劍斫山山骨露山鬼吚嚶安敢怒祗今踴躍歸去來莫愁無覓誅茅處

時中兄示余畫一軸畫一老翁推獨輪小車上載兩巨甕意其爲警世之爲因爲賦詩

【元】楊載

小人無他獨嗜利兩甕載車將遠致肩赬足趼汗潸然冉冉修程胡不畏世人但笑愚翁愚甕破卽與瓦礫俱不知人有千金軀前行險道方乘車

贈畫工黎仲瑾

【元】歐陽

吾聞萇之忠裂金石精气千年化爲碧人生賴有方寸妙萬變神奇從此出又聞西方梵僧名法能能令兩眼碧色晶熒熒有時肘後灑墨汁纖穠疎秀皆成形碧山畫欲入神品表裏神光碧瞳炯浮嵐暖翠山不受盡付晴牕落影碧山學士今爲誰玉堂茆捨各有時煩君添我山下屋更看白雲相陸離

大年小景【三首

元】張翥

一川風栁緑傞傞古木茅茨近澗阿溪上無人船不渡水禽飛處夕陽多

春淡空山不自聊幽花老盡國香銷只今愁絕沅湘路誰與侯芭賦楚招

采采幽芳不盈把好收風霧入銅瓶虎丘老衲今何在思見嵯岈石上靑

東夷倭人小折疊畫扇子歌

【元】吳萊

東夷小扇來東溟粉牋折疊類鳳翎微飇出入揮不停素繪巧艷含光熒銀泥蚌淚移杳冥錦屏罨畫散紅靑皓月半割蟾蜍靈紫雲暗惹鮫魚鮏徐市子孫附飛舲奫然家世雜梵經文身戴弁舊儀形對馬絕景兩浮萍殊方異物須陳廷富賈巨舶窺天星祝融噓火時所丁島濱賣箑送淸泠白龍浸皮暑欲醒玉階涵水夜撲螢蓬萊仙人降輜軿扶桑繭絲結防綎祖洲芝艸釀緑醽穹巨黿動遭刑海神惜寶轟雷霆鄙夫臥病臨虛扃蒲葵百柄稱使令冰漿蔗液但滿瓶石榻被髮气自寧新羅一念終飄零塗修雉尾吾何銘

題小景

【元】杜本

秋云滿地夕陽微黃葉蕭蕭鴈正飛最是江南好天气村醪初熟蟹螯肥

用王叔明韻題畫

【元】倪瓚

王郎筆力追前輩海嶽新圖入臥遊獨鶴眠松猶警露孤猨桂樹忽驚秋陶潛宅畔五株栁範蠡湖中一葉舟同煮茯苓期嵗暮殘生此外更何求

畫寄王云浦

【元】倪瓚

吳淞江水漾春波江上歸舟發櫂歌邀我江亭醉三日鳳笙鸞吹拂云和紛紜省署縻官職老我澄懷倦遊歷看君骨相自有仙故作長松掛靑壁

題畫貽王光大【二首

元】倪瓚

荊南山色隠晴湖暖翠當牕不用圖避世移家今十載盛書連舸泊三吳可憐畫卷撩歸夢依舊香奩傍藥鑪珍重故人王架閣筆能扛鼎要人扶

荊南山色靑如染卜築正當溪水南浪舞漁舟鷗泛泛雪消沙渚栁涼軒楓葉晴雲綴秋浦荷花落日酣舊宅不歸幽夢遠吳淞聊結小禪龕

翠竹靈壁圖

【元】錢惟善

江上聞瑤瑟云端擁翠旗楚王空有夢那得見貞姿

題許道寧畫軸

【元】馬臻

畫師天與力落筆貴宏壯神巧刻虛無眾色爲雕喪嘗聞許道寧气逼韋偃行君家見玆圖激我泉石況午光翻素壁錯愕引遐望冥冥霧靄霽水木散淸曠遠近層岡來造設不可狀初如擁陣馬忽覺轉疊浪秋髙岸容瘦回風進歸榜山陽最奇秀安得數椽傍終然記華巓蕭蕭擺塵坱因思造化理詩成一惆悵

馬遠小景【二首

元】張雨

栁未藏鴉雪未消春衫遊子馬蹄驕去年沽酒樓前路錯認桃花第一橋

玉砂捲海白糢糊千樹梅花埽地無彷佛水仙祠下路金枝翠帶不勝扶

畫扇

【元】唐肅

建章初月朗太液正風微肅肅房櫳掩團團玉甃窺髙梧擁翠艷文石駐流輝葉密聲翻細峯多影屢移歌姬掩越調舞女捲秦衣莫泚芭蕉露愁題紈扇詞

題畫扇便面

【元】張渥

一自蘭亭飛筆後昭陵風雨夜如何當年老媼能知此扇出人間百價過

題雜畫卷子

【明】劉基

山川出云霓谿谷藏虎豹枯樹嶒崚身怪石磈礨貎竹枝如瑯玕煙雨昬幕罩梅花雪中開的皪珠磊靤蘭獨稱國香姱麗最可樂荑纖艸堪借葛覃棘能抓宋公學元暉駭獸見騰防老班性嗜酒藻思發余酵丹丘泣龍髥零落江湖櫂顚王食敗筆得米動盈窖僧明本靜者一藝起眾鬧展捲見歷歷聊足解喧嗃裁詩慕韓豪瑣細非所較

題安南陳內相雜畫【二首

明】林弼

白石靑蒲春水生夕陽毛羽照沙明戲拈畫筆知何處栁外池塘艇子輕

隴頭春樹拂云紅學語聲輕弄晚風上國祗今辭遠貢漫愁雙翮閉雕籠

題水墨小景

【明】王恭

江城何人夜吹笛零落梅花曉無迹仙嶠蒼茫隔海靑人煙寂歷連秋色何處徵帆天際歸夕陽楓樹鳥邊微磯頭亦有垂綸者甘向滄浪老布衣

題趙松雪畫【四首

明】虞堪

江上晴天錦繡紋丹崖紅樹思紛紜毫端染得秋無際猶是蒼梧幾片雲

王孫今代玉堂仙自畫苕溪似輞川如此靑山紅樹厎可無十畝種田

玉簫吹斷幾黃昏南國風流竟莫論帝子不悲秋色晚墨痕何以著啼痕

竹色蕭蕭木葉齊石邊芳艸迥淒迷斷猿月落愁人去正在黃陵廟裏啼

題黃鶴山人王叔明畫

【明】平顯

我昔見之湖上居當門萬朶翠芙蕖承平公子有故態文敏外孫多異書閒吮彩毫消白日夢騎黃鶴上淸虛此圖定倚吳山閣醉防南屏春雨餘

題丁野夫畫

【明】平顯

髥丁已沒四十載化鶴歸來知是非郭外梅邨更地主筆端松石見天機一時好手不可遇千古賞音如此稀長憶西湖舊遊處畫船淸雨白鷗飛

題畫贈友【二首

明】張適

建溪山下是君家別後長松幾度花他日乞身歸去路扁舟獨櫂白鷗沙

我有艸亭南澗阿琴僧吟子日相過別來猿鶴驚猜久石壁春風長薜蘿

題畫

【明】張適

雨餘澗壑泉爭赴月上林臯鶴未眠且詠涼天嘉樹下更將幽意寫芳弦

題畫

【明】李進

飛花入簾宮漏長遊絲落絮春茫茫金鞍駿馬靑絲勒綺閣小姬紅粉妝黃金作丸落花厎啼鳥隔花飛不起明朝更欲載東風早買樓放春水

題畫【二首

明】陳憲章

金籠鎖鸚鵡山木縱斑鳩巧拙知誰是天機不自由發與疎梅白身將寡鶴親孤山殘雪夜淸絕憑闌人

題松雪圖

【明】陳憲章

元時有个趙松雪松雪於今又屬誰一幅丹靑一瓢飲廖公來乞老夫詩

題福山曹氏畫

【明】劉溥

歌舞當年只醉遊不知何物是閒愁如今桐樹無人洗風雨空山幾度秋

和石田題王濬之畫扇【二首

明】吳寛

尺圖宛見秋溪春我昔經行記得眞欲作畫評重閣筆至今還屬當行人

紫藤花落石臺春隠者幽居寫最眞畫品平生應自定何須延譽待他人

題倪雲林畫

【明】吳寛

黃金散與列仙儒江上扁舟逐釣徒爲語紛紛評畫者要知迂叟不爲迂

題畫

【明】儲瓘

沙浦波明碧樹攢杏花疎雨澹生寒京城殢卻江南夢試問吳借畫看

題畫

【明】沈周

芳時中酒病難降朝日烘人始啟牕可怪楊花輕薄甚盡扶春去落煙江

題小畫【二首

明】陸深

篛葉舟能大桃花水正新了知魚有樂袖手卷絲綸雜花冥冥嶺雲低紫艷紅芳各自奇最愛午風吹作陣杜鵑枝颺海棠絲

贈張揮使小畫

【明】廖道南

萬緑陰中一艸堂將軍羽獵賦長楊蒼鷹赤豹來西域寶劍彤弓出上方

題畫贈張冰溪

【明】廖道南

碧樹蒼茫翠霧開風泉云壑共徘徊春深啼鳥花爭發莫遣山靈浪自猜

贈馮畫師

【明】廖道南

白髮靑僮擬列仙桃溪溪上臥雲泉虎頭心事龍眠手防染長臨萬里川

陸包山述李三塘見推爲題畫【明】蔡羽

披展雲山話雨中士龍人品李膺風荊州士論虛叨忝借筆題詩看洗桐

題畫贈朱拱之

【明】謝承舉

君山兀兀湖水急爛銀盤中螺一粒老龍把弄蒼玉枝飛濤掀空海神泣振林裂石孤月明劃然似覺天西傾持將濁世詟妖魅媿作笙竽新樣聲

題倪元鎭小畫

【明】王世貞

懶瓚眞懶瓚殘楮復殘墨不結丹靑緣物外寫秋色題王子裕僉憲詩畫冊後

【明】王世貞

江東再見王摩詰寶界山頭卽輞川一自丹靑題句後白雲秋色重蒼然

爲秋野題畫

【明】王世貞

飄盡江頭蘆荻花疎疎黃葉見人家由他庾信能蕭瑟社酒雞豚樂未涯

黃生行贈善畫者亦明卿客也【明】王世懋

吳公好士天下無揖客半是髙陽徒潁上黃生才二十酒酣自詫丹靑殊含毫弄墨輒有意貎得衣冠古丈夫有時亦冩韓幹馬五花色映官奚奴春江樓日千里兩岸靑山皆畫裏黃生無事但仲紙九老七賢無不似少年盤礡得如此生直須年名自起顧陸張吳亦人耳

題顧文康畫

【明】王世懋

國鈞挺奇秀翰史標都長玉樹著土中令人憶文康生平妙防染遺墨等琳瑯玆圖發心賞遂令蹊逕忘落落兩長松居然具棟梁規模自承防丘壑中所藏黃何用同襟期故相望爲君什襲重持以比甘棠

寄章廷綸畫史

【明】邢侗

丹陽郭裏誰憐汝泲水亭邊最憶君此日謝安團扇上無人爲畫敬亭云

廣仁院畫壁

【明】湯顯祖

曽爲蛾睂斬畫師千秋能此畫孩兒自慚繞佛無飛乳滿縣兒啼似不知

題畫贈蜀中尹使君惺麓

【明】董其昌

龍性繇來不易馴靑天蜀道一歸人拈將海國秋山翠得似峨睂雪後春

題畫贈張平仲兗守

【明】董其昌

忽憶君家笠澤圖寒江密雪滿菇蒲於今身在齊靑裏日對秦封五大夫

題畫【二首

明】程嘉穟

淸溪百疊遠含風樵路漁源望欲通一段鄕愁何處著傷春無柰夕陽中

客路無媒類轉蓬人間薄命是丹楓胭脂縱似桃花色難挽春光二月紅

題畫

【明】李日華

霜落蒹葭水國寒浪花云影上漁竿畫成未擬將人去茶熟香溫且自看

題謝孔昭雨中過沈孟淵所詩畫【明】王肄

竹邊書屋栁邊舟白髮相逢酒一甌回首舊遊成遠夢滿林風雨不勝秋

題沈公濟雪中過沈孟淵所詩畫【明】王肄

白髮交遊二隠淪西莊一別幾經春雪中客有重來日不見當年冒雨人

爲香山顧敬中題畫

【明】賀甫

芳艸晴煙處處迷畫堂應在畫橋西花開記得尋君日一路香風送馬蹄

題雲林畫

【明】陳則

落花愁殺未歸人亂後思家夢更頻縱有溪頭茅屋在也應芳艸閉深春

題畫

【明】僧智舷

數株老樹半無葉一个茅亭終日空惟有鷺鷥常到此飛來飛去送殘紅

禦定歷代題畫詩類卷一百二十

