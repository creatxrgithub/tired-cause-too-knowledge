

翰苑英華中州集

元好問編

●原序商右司平叔﹝衡﹞甞手抄國朝百家詩略云。是魏邢州元道﹝道明﹞所集。平叔爲附益之者。然獨其家有之。而丗未之知也。歳壬辰予掾東曹。馮內翰子駿﹝延登﹞。劉鄧州光甫﹝祖謙﹞。約予爲此集。時京師方受圍。危急存亡之際。不暇及也。明年。畱滯聊城。杜門深居。頗以翰墨爲事。馮劉之言日往來於心。亦念百餘年以來詩人。爲多苦心之士。積日力之久。故其詩往往可傳。兵火散亡。計所存者才什一耳。不緫萃之。則將遂湮滅而無聞。爲可惜也。乃記憶前軰及交遊諸人之詩。隨卽錄之。會平叔之子孟卿攜其先公手抄本來東平。因得合予所錄者爲一編。目曰中州集。嗣有所得。當以甲乙次第之。十月二十有二日。河東人元好問裕之引。

●中州集卷首

△聖制

○顯宗二首

賜石右相琚生日之壽﹝大定辛酉承華殿書﹞黃閣今姚宋靑宮舊綺園繡絺歸里社冠蓋畫都門善訓懷師席深仁寄壽尊所期河潤溥餘福被元元

闕題心與寥寥太古通手隨輕籟入天風山長水闊無尋處聲在亂雲空碧中﹝此詩山陽民家有上禦書無篇題不知何人作及見唐髙駢賦風箏云夜靜弦聲響碧空宮商信任往來風依稀似曲才堪聽又被移將別調中乃知上所書蓋風箏詩而又次駢韻者也姑存之以俟更考﹞

○章宗一首

雲龍川泰和殿五月牡丹洛陽谷雨紅千葉嶺外朱明玉一枝地力發生𨿽有異天公造物本無私

●中州集卷一

△正集

○宇文太學虛中五十首虛中字叔通成都人宋黃門侍郎以奉使見畱仕爲翰林學士承旨皇統初上京諸虜俘謀奉叔通爲帥奪兵仗南奔事覺系詔獄諸貴先被叔通嘲笑積不平必欲殺之乃鍛煉所蔵圖書爲反具叔通嘆曰死自吾分至於圖籍南來士大夫家例有之諭如髙待制士談圖書尢多於我家豈亦反邪有司承風旨並寘士談極刑人至今寃之

鄭下趙光道與余有十五年家世之舊守官代郡之崞縣聞余以使事羇畱平城與諸公相從皆一時英彥遂以應舉自免去駕短轅下澤車驅一僮二驢扶病以來相聚凡旬日而歸昔白樂天與元微之偶相遇於夷陵峽口旣而作詩敍別𨿽憔悴哀傷感念存沒至嘆泣不能自巳而終篇之意蓋亦自開慰況吾輩今日可無片言以識一時之事邪因各題數句而余爲之敍夜將半各有酒所語不復鍛煉要之皆肺腑中流出也﹝光道名晦時爲代州士曹善篆隸詩筆髙雅有集傳河東今不復見矣﹞窮愁詩滿篋孤憤气塡胸脫身枳棘下顧我雪窖中竟日朋盍簮論文一樽同翻然南飛燕卻背北歸鴻人生悲與樂倚伏如張弓莫言竟憒憒作書怨天公

古劍行﹝爲劉善長作﹞公家祖皇提三尺素靈中斷開王迹自從武庫衝屋飛化作文星照東壁夫君安得此龍泉秋水湛湛浮靑天夔魖奔喘禺彊擭中夜躍出光蜿蜒拄頤櫑具男兒飾彈鋏長歌气塡臆嶙峋折檻霽天威將軍拜伏姦臣泣龍泉爾莫矜雄鋩不見鳥盡良弓蔵會當鑄汝爲農器一劍不如書數行

白菊西風蕭颯百艸黃南齋白菊占秋芳主人好事不專饗擷送客館分幽香幽香淸艷兩難得冰雪肌膚龍麝裛悄然坐我蘂珠宮玉斧瑤姬皆舊識仙家蓻菊名日精我今號爾爲月英月中風露秋夕好感此仙種來曾城憑君傳與金天令月與霜姿駐淸景重陽好伴白衣來五桞先生憶三徑

還捨作燕山歸來頭已白自笑客中仍作客此生悲歡不可料況復吾年過半百故人驚我酒尙狂爲洗缾罍貯春色酒闌人散月盈庭靜聽淸渠流﹝氵寽虎﹞﹝氵寽虎﹞

庭下養三鴛鴦忽去不反戱爲作詩先生久忘機爲爾虞矰繳一朝長羽翮萬里翔寥廓誰信惡溝﹝春魚﹞忽作華表鶴豈無三玉環遺音嗣黃雀

予寫金剛經與王正道正道與朱少章復以詩來輒次二公韻﹝次正道韻﹞平生幸識系珠衣窮走他鄕未得歸有客爲傳祗樹法此心便息漢陰機百千三昩一門入四十九年諸事非寄與香山老居士要憑二義發餘輝又﹝次少章韻﹞前世曾爲粥飯僧此生隨處且騰騰經中因認人我相教外都忘大小乘寫去欲云居士頌信來如續祖師燈他年辱贈茅庵句誰謂因緣昔未曾

郊居芒屨松冠野外裝茶鐺藥竈靜中忙含風荇逐波紋展著雨花連土气香停策仰檐朝覓句披襟穿樹晚追涼蓬蒿似欲荒三徑疎懶誰知意更長

歳寒堂洞戶延淸吹庭除貯緑陰不隨風月媚肯受雪霜侵潤入珠泉爽聲傳玉帳深主人畱勝賞同此歲寒心

重陽旅中偶記二十年前二詩因而有作舊日重陽厭旅裝而今身世更悲涼愁添白髮先春雪淚著黃花助晚霜客館病餘紅日短家山信斷碧雲長故人不恨村醪薄乘興能來共一觴

春日北洹春事休嗟晚三月尙寒花信風遙憶東吳此時節滿江鴨緑弄殘紅

已醜重陽在劍門梁山鋪兩年重九皆羇旅萬水千山厭逺逰白酒黃花聊度日靑萍緑綺共忘憂卻憐風雨梁山路不似蒓鱸楚澤秋何必東臯是三徑此身天地一虛舟

生日和甫同諸公載酒袖詩爲禮感佩之餘以詩爲謝詞人詩句壓離騷按膝長吟意自豪袖裏虹蜺衝霽色筆端風雨駕雲濤將衰難稱千年祝增重虛蒙隻字褒太史巳應飛急奏文星偏傍使星髙

和題稽古軒堆架縑緗粲蔀居眼前長物埽無餘避囂肯要鄰人卜論友先尋上世書汲古不須憂綆短隨波聊復任舟虛勿欺文室才容膝六合神遊有日車

己酉歳書懷去國忩忩遂來年公私無益兩茫然當時議論不能固今日窮愁何足憐生死已從前世定是非畱與後人傳孤臣不爲沈湘恨悵望三韓別有天

涇王許以酒餉龍溪老人幾月不至以詩促之龍溪叔通別號也先生寂莫艸玄文正要侯芭作富鄰客至但須樽有酒日髙不怕甑生塵急催嶺外傳梅使來餉籬邊采菊人巳埽明牕供點筆爲君擬賦洞庭春

從人借琴嶧陽慣聽鳳雛鳴瀉出泠然萬籟聲巳厭笙簧非雅曲幸從炊﹤爂字去火換上林下火﹥脫餘生昭文不鼓緣何意靖節無弦且寄情乞與南冠囚縶客爲君一奏變春榮

過居庸闗奔峭從天拆懸流赴壑淸路回穿石細崖裂與藤爭花已從南發人今又北行節旄都落盡奔走愧平生

晚宿耀武闗山與煙雲暝溪兼冰雪流寒枝啼稭鞠煬室聚咿嚘此日徵行困何時喪亂休尙矜爭席好無復舊鳴騶

安定道中落日塵埃壯陰風天地昏牛羊爭隘道鳥雀聚空村跛曳傷行役光華誤主恩未甘遲莫景伏櫪意猶存

上烏林天使三首平生隨牒浪推移只爲生民不爲私萬里翠輿猶逺播一身幽圄敢終辭魯人除館西河外漢使驅羊北海湄不是故人髙議切肯來軍府問鍾儀又

拭玉轅門吐寸誠敢將緩頰沮天兵雷霆儻肯矜雕獘艸芥何須計死生定鼎未應周命攺登壇合許趙人平知君妙有經邦策存取威懷萬世名又

當時初結兩朝歡曽見軍前捧血盤本爲萬年依蔭厚那知一日遽盟寒羊牽巳作俘囚獻魚漏終期网罟寛幸有故人知底蘊下臣獲考敢謀安

姑蘓滕惇禮榜所居閣曰齋心成都宇文某作詩以廣其意不是憑虛避世喧此中於物本無緣靜看畏影徒勞爾題作齋心亦且然意識巳隨言語斷生涯聊任歲時遷老夫亦涉天遊趣三復南華第四篇

和髙子文秋興二首沙碧平猶漲霜紅粉巳多駒年驚過隙鳬影倦隨波散步雙扶老棲身一養和羞看使者節甘荷牧人蓑﹝好問按養和幾名事見江湖散人集扶老見歸去來辭﹞又

揺落山城莫棲遲客館幽葵衰前日雨菊老異鄕秋自信浮沈數仍懷顧望愁蜀江歸棹在浩蕩逐春鷗

又和九日老畏年光短愁隨秋色來一持旌節出五見菊花開彊忍玄猿淚聊浮緑蟻杯不堪南向望故國又叢臺

中秋覓酒今夜家家月臨筵照綺樓那知孤館客獨抱故鄕愁感激時難遇謳吟意未休應分千斛酒來洗百年憂

四序回文十二首春

短艸鋪茸緑殘紅照雪稀暖輕還錦褥寒峭怯羅衣又

翠漣冰綻日香徑晚多花細筍抽蒲宻長條舞柳斜又

折花幽檻小傾酒緑杯深蝶舞輕風曉鶯啼老樹陰夏

翠宻圍牕竹靑圓貼水荷睡多嫌晝永醒少得風和又

艸徑迷深緑蓮池浴膩紅早蟬鳴樹曲鮮鯉躍潭東又

暴雨隨雲驟驚雷隱地平好風揺箑透輕汗挹冰淸秋

晚日欣簾捲涼風覺袂揺逺吟髙興遣長醉宿愁銷又

短葦低殘雨虛舟帶晚潮斷鴻歸暗浦疎葉墮寒梢又

戚戚蛬吟苦茫茫水驛孤日銜山色莫霜帶菊叢枯冬

鶻健呼風急烏啼促景殘窟深冝兔蟄蒲折蔭魚寒又

裂瓦寒霜重鋪牕月影淸滅燈驚好夣孤枕念深情又

秀柏畱陰緑芳梅蘸影斜澑檐冰結玉裝樹雪飛花

燈碑五首淸陰靄靄匝城闉萬井熈熈桃杏春紫陌傳呼旌斾出重臣新佩玉麒麟又

鈿軸天章拜異恩驛驂花騎暎朝暾手持禁鑰千門肅官壓東宮二品尊又

壘原淸照白登山彌隴連天麥浪寒劍戟漸銷農器出人家只識勸農官又

九夏南風入舜琴恩風澤雨浹飛沈陪京最是儀形地先識君王觧慍心又

枹鼓無聲訟獄空歡謡擊壤萬家同時人共觧班春意兵寢刑淸第一功

館中書事雨來蒸欎似江鄕雨過西風特地涼尙有庭花共客恨可無尊酒慰幽芳

時習齋未厭平生習气濃更將餘事訓兒童魯論二萬三千字悟入從初一句中

醉經齋傍人但笑腹便便枕藉詩書正晝眠不識先生眞悟處未離文字巳逃禪

醉墨齋旋汲淸泉起縠紋定知婁永是前身个中自可逃眞性不用淋漓污葛巾

烏夜啼汝琴莫作歸鳳鳴汝曲莫裁白鶴怨明珠破璧掛髙城上有烏啼人不見堂中蠟炬紅生花門前紺幰七香車博山夜長香燼冷悠悠蕩子畱倡家妾機尙餘數梭錦織恨傳情還未忍城烏爲我盡情啼知道單棲淚盈枕

○吳學士激二十五首激字彥髙宋宰臣拭之子王履道外孫而米芾元章壻也工詩能文字畫得其婦翁筆意將命帥府以知名畱之仕爲翰林待制出知深州到官三日而卒有東山集十卷並樂府行於世東山其自號也出散闗詩云春風蜀棧靑山盡曉日秦川緑樹平愈甫索水墨以詩寄之雲煙拂云梢畱淡白雲蒸山腹出深靑三衢夜泊雲山侵平野髙低樹水接晴空上下星太淸宮云玉座煙霞春寂寂石壇星斗夜蒼蒼呈正甫云手版西山聊復爾角巾東第定何時逰南溪潭云竹院鳴鐘疑物外畫橋流水似江南飛瀑巖云數樹殘花喜春在一聲啼鳥覺山深詠鄭邸故伎云玉雪自知塵不涴丹靑難寫酒微醺送樂之侍郎云四海蒼生謝安石一言宣室賈長沙送韓鳳閣使髙麗雲海東絕域皇華使天上仙官碧落卿偶題云江湖欹枕夢風雪打牕時此類甚多樂府夜寒茅店不成眠南朝千古傷心事誰挽銀河等篇自當爲國朝第一手而世俗獨取春從天上來謂不用他韻風流子取對屬之工豈眞識之論哉

山中見桃花李花錦裏春風徧海棠別時無計柰紅芳山中桃李渾疑晚猶有殘紅斷客腸

長安懷古佳气猶能想欎蔥雲間雙闕峙蒼龍春風十里灞陵樹曉月一聲長樂鐘小苑花開紅漠漠曲江波漲碧溶溶眼前疊嶂靑如畫借問南山共幾峯

宿湖城簿廳日遲風暖燕飛飛古柳髙槐面翠微卷上疎簾無一事滿池春水照薔薇

窮巷窮巷無來轍貧家有舊醅牕明憐雪在睡美覺春回菜甲方齊拆梅花亦半開茅檐鳴好鳥節物莫相催

偶成二首一畨瘦筍羽林槍松架陰陰盡日涼繞屋雲煙無定態連山艸木有眞香又

蟹湯兔盞斗旗槍風雨山中枕簟涼學道窮年何所得只工掃地與焚香

病後寄開甫暗蛩咽幽響隙月漏微光溪上風雨過翛然有餘涼病瘦鶴骨立低垂不能翔懷我中山兄開經焚道香猿嘯耿淸夜鐘鳴悠夕陽商秋早晚至夢寐松楸蒼

過南湖偶成杏山松檜紫坡陁湖面無風亦自波緑鬢朱顏嗟老矣落花啼鳥柰春何詩人未必皆憔悴世事從來有折磨列坐流觴能幾日知誰對酒愛新鵝

夜泛渦河龍潭輕舟弄素月靜夜橫淸渦天風毛髮亂疎星燦明河圗經記父老冥寞年歲多淵沈三千丈湛碧寒無波微流帶文藻絕岸無柔莎炯如帝鴻鏡可鑑不可磨中蟠至神物役使羣蛟鼉蜿蜿頭角古勁鬛誰敢劘深宮照珠貝頗費蚌與螺何時葛陂竹化作陶公梭

秋興後園雜樹入云髙萬里長風夜怒號憶向錢塘江上寺松牕竹閣瞰秋濤

晚春言懷寄燕中知舊閒雲泄泄日暉暉林斧溪舂響翠微天气乍晴花滿樹人家久住燕雙飛鄰村社後容借酒客捨新來未綻衣遙憶東郊亭畔柳歸時相見亦依依

歲莫江南四憶瘦梅如玉人一笑江南春照水影如許怕寒妝未勻花中有仙骨物外見天眞驛使無消息憶君淸涙頻又

天南家萬里江上橘千頭夢繞閶門迥霜飛震澤秋秋深冝映屋香逺觧隨舟懷袖何時獻庭闈底處愁又

吳淞潮水平月上小舟橫旋斫四腮鱠未輸千里羮搗虀香不厭照箸雪無聲幾見秋風起空悲白髮生又

平生把﹝虫敖﹞手遮日負垂竿浩渺渚田熟靑熒漁火寒憶看霜菊艶不放酒杯幹比老垂涎處糟臍个个團

述懷旅食空彈鋏歸休合掛冠煙塵楡塞逺風雨麥秋寒巢燕長如客鳴蛙不屬官柴門江漲到落日下漁竿

喜晴和張魯瞻原野怳新沐丰隆寧世情鳥歸林靄暝樓射澗虹明春艸牛羊逺人家機杼鳴慘舒長有命誰復問陰晴

國公女生日席上命賦雪射瑤階月春回玉女扉雲中三秀艸石上六銖衣酒熟鵝兒色身輕燕子飛客槎還泛斗誰觧卜搘機

秋夜豈有涓埃補盛明彊扶衰病廁豪英夜牕燈火靑相對曉鏡髭須白幾莖年去年來還似夢江南江北若爲情石田茅舍君家近借與林泉送此生

招趙資深拾遺別久貌逾壯道同心更親移居近韋杜相對邈參辰雪少似饒客鳥喧知得春歸期淹幾日莫厭馬蹄頻

同兒曹賦蘆花天接蒼蒼渚江涵裊裊花秋聲風似雨夜色月如沙澤國幾千里漁村三兩家翻思杏園路鞭裊帽檐斜

張戡北騎張生鞍馬客幽都卻笑靈光筆法麤祗今白首風沙裏憶向江南見畫圗

早春寂寂重寂寂出門春艸齊晚芳猶著樹江漲欲平溪山暝有時雨村深何處雞逺山緣底恨故作傍人低

雞林書事箕子朝鮮僻蓬丘弱水寛儒風通百粵舊史記三韓邑聚從衡接民居質朴安猶存古籩豆兼用漢衣冠兔穎家工縛鮭腥俗嗜餐騎兵腰玉具府衛挾金丸長袖鳶窺肉都場狖掛竿琴中蔡氏弄指下祝家彈主禮分庭抗賓筵百拜難漬橙粇釀旨滋桂鹿修幹潑墨松如櫛隤墻石似丹地偏先日出天迫眾山攢鵬翼雲帆逺羊腸石磴盤由來異文軌休訝變暄寒事可資談柄誰能記筆端聊將詩貌取歸作畫圗看

題宗之家初序瀟湘圖江南春水碧於酒客子往來船是家忽見畫圖疑是夢而今鞍馬老風沙

○張祕書斛一十八首斛字徳容漁陽人仕宋爲武陵守國初理索北歸官祕書省著作郎有南遊北歸等詩行於世漁陽有峒陽故詩中多及之如賦小孤山雲天圍秋漲闊山背夕陽孤岸樹晴猶濕汀煙近卻無巫山對月云雲開千里月風動一天星河池出郭云細艸沙邊樹疎煙嶺外村中江縣樓云緑漲他山雨靑浮近市煙中秋雲月色四時好人心此夜偏松門峽云春木有秀色野雲無俗姿賦禮部侍郎張浩然遼海亭云晴光揺碧海逺色帶滄洲又賦臨漪亭雲雨聲喧莫島水色借秋空秋興樓云碣石晚風催雁急昭祁寒漲與云平人多誦之予嘗見其文筆字畫皆有前輩風調宇文大學甚激賞之

沙邊晚雨漲平堤沙邊獨杖藜長風催雁北眾水避潮西楚客相逢少吳天入望低故園無路到春艸自萋萋

東川春日巴蜀三年客江湖萬里情滄波何處盡歸棹幾時行世態浮雲變春愁細艸生羣山遮望眼片月上髙城

巫山對月懷湖外親友眾壑斂新雨孤舟增暮寒巫山今夜月湘水幾人看不得臨湖醉惟愁下峽難雙魚憑寄逺尺素勸加餐

武陵春雪天風吹雪滿千山不見桃花泛碧瀾洞裏仙人貪種玉豈知人世有春寒

盧臺峭帆亭髙秋客未還何處望鄕闗喬木蒼煙外孤亭落照間雨晴山覺近潮滿水如閒目斷峒陽路歸云不可攀

髙寺髙寺鳴鐘後孤舟落雁邊已知歸徑晚故就上方眠石峻澑聲急月髙松影圓明朝下煙靄回首阻淸川

寓中江縣樓武江斜轉石文岫獨參天﹝江曰玄武山曰文達﹞緑漲他山雨靑浮近市煙松薪炊白粲水蔓系紅鮮自喜飄蓬迹安居過兩年

回文二首野曠悲行客湍驚礙去船夜江淸泛月秋艸碧連天又

緑徑斜縈艸紅梢半落花曲池風碎月欹岸雨摧沙

仙門驛聽泉一亭圍古木雙磵瀉淸流行到雲山暮臥聞風雨秋客塵何日浣病渴此時瘳歸去南溪上輕舟細浪浮

夜雨南山雨夜宿山齋夜深雨聲息石室含餘淸風枝墮殘滴

平安闗道中二首髙林俯靑冥柯葉森若織陽光巳轉午陰嶺仍半黒崢嶸亂石間行子有苦色臨深地勢入涉險天宇塞四顧無所投迹蠒去未息悵然增百憂冥冥羨歸翼又

窮冬十日陰積雪千山路晴雲開半嶺落日猶在樹悠悠客心速慘慘天色暮寒鳥各有依觧鞍尙無處遊魚誤銜鉤玄豹終隱霧行行謝冠冕復我林壑趣

將渡江無數飛花委路塵不堪重醉楚城春明朝回首江南岸煙雨昏昏不見人

還家雲林無俗姿相對可終老如何塵中人不見靑山好

訪香林老風雨無時浪蹴天南浮舟楫信多艱半生夢破寒江月萬里春回故國山歸客自傷靑鬢攺髙僧長共白雲閒誅茅借我溪西地未厭相從水石間

海邊亭爲浩然賦夙有滄洲趣云扃夢幾回臨深疑地盡望逺覺天開月湧冰輪出濤翻雪陣來無機同海客鷗鳥莫相猜

南京遇馬丈朝美浮雲久與故山違茅棟如存尙可依行路相逢初似夢舊遊重到復疑非滄江萬里悲南渡白髮幾人能北歸二十年前河上月尊前還共惜淸輝

○蔡丞相松年五十九首松年字伯堅父靖宋季守燕山仕國朝爲翰林學士伯堅行臺尙書省令史出身官至尙書右丞相鎭陽別業有蕭閒堂自號蕭閒老人薨謚文簡百年以來樂府推伯堅與吳彥髙號吳蔡體有集行於世其一自序云王夷甫神情髙秀宅心物外爲天下稱首言少無宦情使其雅詠玄虛不經世務超然遂終其身則亦何必減嵇阮輩而當衰世頹俗力不可爲之時不能逺引髙蹈顚危之禍卒與晉俱爲千古名士之恨又嘗讀山陰詩引考其論古今感慨事物之變旣言修短隨化期於共盡而世殊事異興懷一致則死生終始物理之常正當乘化歸盡何足深嘆乃區區列敍一時述作刋紀歲月豈逸少之淸眞簡裁亦未盡忘情於此耶故因作歌並及之好問按此歌以離騷痛飲爲首句公樂府中最得意者讀之則其平生自處爲可見矣二子珪字正甫璋字特甫俱第進士號稱文章家正甫遂爲國朝文宗特甫非其比也自太學至正甫皆有書名其筆法如出一手前輩之貴家學蓋如此

晚夏驛騎再之涼陘觀獵山間往來十有五日因書成詩兜羅蔥欎浮空靑曉日馬頭雙眼明名山不作世俗態千里傾蓋來相迎老松閱世幾千尺玉骨冷風戰天碧應笑年年空往來塵土勞生種陳迹山回晚宿一川花剪金裁碧明煙沙寒鄕絕艶自開落欲慰寂寞無流霞明日行營獵山麓古樹寒泉更深緑彊臨水玉照鬢毛只恐山靈怪吾俗陂潮不盡水如天淸波白鷗自在眠平時朝市手遮日思把一竿呼釣舡驛騎回時山更好過雨秋容淨如掃山英知我宦遊心爲出淸光慰枯槁可憐歲月易侵尋慚愧山川知我心一行作吏豈得巳歸意久在西山岑他年俗累麄能畢雲水一區供老佚舉杯西北酹山川爲道此言吾不食

漫成人生各有適一受不可更違巳欲徇世憂患常相嬰三軍擭漢將九鼎調蒼生功名豈不美彊之輒無成朝昏忘寢食俯仰勞心形何如從所好足以安餘齡予也一丘壑野性眞難名力懦謝提劍才拙慚窮經疎放已成僻紛華誰與爭驚鹿便艸丰白鷗願江淸不堪行作吏萬累方營營夜慮多俗夢曉枕無餘酲拄頰西山語適意千里羹塵土走歲月秋光浮宦情欲語个中趣知音耿晨星世途古今險方寸風濤驚封侯有骨相使鬼須銅腥誓收此身去田園事春耕

淮南道中五首南楚二月雨淮天如漏巵畏途泥三尺車馬眞難棲卻思閒居樂雨具無所施髙枕聽檐聲鑪煙暈如絲又

吾年過五十所過知前非顏鬢日蒼蒼老境行相追﹝木絜﹞橰聽俯仰隨人欲何爲歸計勿悠悠出處吾自知又

南渡國不競晉民益瘡痍陶翁遂超然不忍啜其醨北牕談淸風慨望羲皇時道喪可柰何抱琴酒一巵又

三年鎭陽逰春歸緑扶疎櫻筍媚園林日長閒枕書行復當此時涼塵暗歸塗會洗酴醿雪月波浮祕壺又

鎭陽亙西南山河在圗畫花雨艸煙間人家或僧捨經行毎悵然眞賞知未暇待予籃輿歸香火復蓮社

丁巳九月夢與範季沾同登北潭之臨芳亭覺而作詩記其事以示範髙陵五六松潭水涵淸陰白鳥如避世巢居得幽深雜花眩靑紅苦節方森森何人作虛亭想象雲棲心我夢涉陳迹君亦同登臨相與定嘉名洗去花艸滛看云撫修碧夕景低遙岑風林淡秋月霜枝鳴玉琴兩意誰識之好處煩幽尋閒居志則同歲月能駸駸時無陶彭澤此曲難知音亭前有奇石遷流失山林顧亦如我曹鬢髮風沙﹝亻上帚下又﹞小兒重外物列屋享千金區區心甚長因循困華簪忽焉事大謬危機恐難任平生下澤車斯言吾所欽志士願不辱俗情便孔壬自喜迹猶淺鳬雁容浮沈泥行自蕭散世路皆﨑嵚此邦眞可老城郭環淸潯結廬與君俱開寫平生襟里巷日還往杖屨行謳吟還尋夢逰處無忘神所箴

庚申閏月從師還自潁上對新月獨酌十三首伊昔三年前滛雨催行輈靑燈忽今夕華屋暎髙秋華屋亦何爲百年竟山丘適意在歸與肉食非我謀又

大塊本何事遑遑勞一生所過種陳迹歲月如流星貪夫甘死禍幅紙馳虛名晉室有先覺柴桑老淵明又

我家恆山陽山光碧無賴月窟蔭風篁十里瀉澎湃玆焉有樂地不去欲誰待自要塵网中低眉受機械又

人言歸甚易但苦食不足必使極其求萬鍾不盈腹處世附所安無禍卽無福卻視髙蓋車身寵神巳辱又

我本山澤人孤煙一輕蓑功名無骨相雕琢傷天和未能遽免俗尙爾同其波梧桐喚歸夢無柰秋聲何又

孟夏幽州道上陘車轣轆旌旗卻南行飛電隨馬足行窮淸潁水不辧洗蒸溽吾生豈匏瓜一笑爲捧腹又

燈花何太喜似報天雨霽客情念還家如瞽不忘視到家問松菊早作觧官計靑鏡發蕭蕭及此霜雪未又

鳴蛙屬官私庸兒固可笑江山本誰爭但苦歸不早物情閒始見宛轉爲君好區區乞鑑湖多事憐賀老又

天下任之重人物古難得誰爲經濟才有亦未易識吾曹與雞鶩官倉等伏食行將問徵途滿眼西山碧又

懦微莫如我往往從險艱譬之驅山麋八鑾困天閒豈惟物違性成功亦良難風煙念何地野水長松閒又

出處士大節倚伏殊茫茫絕交茍不作自足存嵇康哲人乃知機曲士迷其方顧我類社櫟匠石端相忘又

問捨前年秋已買潭西地髙明鬼所瞰聊取風雨蔽瀕溪樹嘉木成陰十年計仍當作茅舍名之以今是又

斯言巳譊譊要未離憂患何時但飲酒臧否了不闗不飲逝者多秋艸麒麟閒懷哉竹林人吾方仰髙山

七月還祁洪河注天南兵气橫髙穹我從兵前來歸心疾驚鴻官栁未搖落蓮荇香蒙蒙吏捨在前村舊年養疎慵爰自三軍去靑苔瘞人蹤夕陽叩柴門歡迎來僕僮濁酒古罍洗停觴問新松卻對一牀書睡鴨孤煙中土花暈湖玉冰弦冷霜桐燈火未可親露坐茅堂東西山月中淡夜茶煮松風到牀便安寢不復知晨鐘平生幽棲心斯言略形容人道動有患百態交相攻而我觸類眞冶容鄙靑紅非才見臨事叩之輒空空知難不知回飄流劇飛蓬暫去聲利場樂佚猶無窮況於得行意蕭灑畢此躬勿爲才者傳從渠作夔龍

庚戌九日還自上都飲酒於西嵓以野水竹間淸秋巖酒中緑爲韻十首雞羣媚稻梁老鶴日疎野人言隨其流故有不同者又

骨相乃封侯銅腥能使鬼文章亦可憐不直一杯水又

在昔安九鼎功名照帛竹貞觀用玄成一士天下足又

憂國在肉食斂玉峩淸班吾曹漫浪人合眼松雲間又

閒居度重九昔賢愛嘉名霜菊有正色糟牀逢聖淸又

平生一丘壑晚墮法家流一點無俗物今年眞好秋又

謝公旣經世永懷東西巖翠袖亂春光輕雲點風鬟又

我得秋風暇鱸魚一杯酒佳人發浩歌此樂當不朽又

去年哦新詩小山黃菊中年年說秋思逺目驚髙鴻又

韙哉生處樂陵谷異風俗南枝吾永安笑撫西嵓緑

小飲邢嵓夫家因次其韻東風初度野梅黃醉我東山雲霧牕只今相逄暮春月夜牀風雨翻寒江人生離合幾春事霜雪行﹝亻上帚下又﹞靑鬢雙大梁一官且歸去酒腸云夢吞千缸

閒居漫興歸田不早計歲月易云䢐但要追蓮社何須賜鏡湖簿書欺俗吏繩墨守愚儒安得如嵇阮相從興不孤

師還求歸鎭陽春風捲甲有歡聲漸識天公欲諱兵節物無情新歲換男兒易老壯心驚落身世网癡仍絕掛眼山光計未成聞道恆陽似江國一官漫學阮東平

初卜潭西新居喬木千章畵不如白鷗煙雨到江湖誰爲求仲營三徑竊比揚雄有一區故國興亡樹如此他年聲利蔓難圖屋西便與秋山約莫遣歸來見白須

寄王仲侯冰簟風簾幹柱宮月華淸浸雪芙蓉誰教曉馬三千里好在行雲第幾峯酒市烏紗懷李白仙人鶴氅看王恭拍浮花裏知恩否寄與新詩洗醉悰﹝有本事可發一笑﹞

讀疎詠之安陽對竹二詩懷家山次韻見意短髮新霜及未侵幾年和月買泉林偶然行李對寒碧憶得故園驚歲陰枕上秋嵐吹醉夢門前沙鳥立淸深个中須著翛翛玉落日微風伴我吟

和子文寒食北潭夢裏潭光翠欲流何時春水一虛舟吾廬相見扶疎樹宦意渾如浩蕩鷗聞道西山明酒面應無外物到眉頭別來誰唱驚人句十里珠簾有莫愁

雪晴呈玉堂諸公雪晴松頂玉斕斑曉眼淸於化鶴山欲立凍雲搜傑句卻思仙客退淸班﹝毛瞿﹞毺帳底沈香火薝卜花中碧霧鬟喚取廣寒修月手月波千丈捲春還

和子文晚望醉眼郊原感慨生夕陽長向古今明髙人法士互憎愛美酒空名誰重輕二頃只謀他日老五弦猶喜晚風淸因君欲賦思歸樂安得穿雲一笛橫

兵府得告將還鎭陽府推官王仲侯以書促予命駕先寄此詩老驥心疲十二閒天教洗眼小江山名園無處不宜酒勝日有朋方解顏老木溪光畱月駐禪房竹徑約花闗先憑樂府求風骨或有佳人字玉環

渡混同江十年八喚淸江渡江水江花笑我勞老境歸心質孤月倦遊陳迹付驚濤兩都絡繹波神肅六合淸明斗極髙湖海小臣屍厚祿夢尋煙雨一漁舠

初至遵化出山風物便淸和森木如雲秀靄多白水臨流照疎鬢靑門折柳記柔柯重遊化國驚歲月有象丰年占麥禾亦有黃公酒壚在微官自要阻山河

黃海棠淸陰不嘆晚尋芳縹緲緗雲翠袖長萼緑江花輸帶葉醉紅蜀艶恨無香南州气味連三月東晉風流共一觴老眼寒來易愁絕溫柔乞與醉中鄕

夜坐吾生有幾事無涯淸夜漫漫嘆物華但願聞鉦似疲馬可能粘壁作枯蝸只今雪屋重衾濕去歲梅溪醉帽斜終得蕭閒對牀語靑燈挑盡短檠花

槽聲同彥髙賦糟牀過竹春泉句﹝聚檐秋雨喧疎澑過竹春泉咽暗冰門巷蕭條三尺雪琴書寥落一龕燈彥髙詩也﹞他日人云吾亦云自愛淳音含太古誰傳淸澑入南薫秋風幾共橙香注曉月曽和鶴唳聞我欲婆娑竹林國洗空塵耳正須君

韓侯晁仲許送名酒渇心生塵以詩促之好在銀缾秋露光借君云夢到枯膓解澆萬里客愁破暫吐十年黃卷香江水苦搖梁苑夢海棠新學漢宮妝天東四月春如許坐待白衣投醉鄕

步尋野卉風煙艸木照人明神藥奇花問識名聞道東州有仙窟欲尋根撥學長生

癸丑歲秋郊漫漫黃雲水淸淺碧花無處亂鳴蛬此生愈覺田園樂夢裏曉山三四峯

入闗宿昌平黃塵卻送入闗山自斲何如二頃田記得鳴蛬碧花句蹉跎秋思又三年

秋日風螢開闔度松陰松下飄然倦客心幾點淸光照涼夜何時逺寺得幽尋

髙麗館中二首蛤蜊風味觧朝酲松頂雲癡雨不晴悄悄重簾斷人語碧壺春筍更同傾又

晚風髙樹一襟淸人與縹甆相照明謝女微吟有深致海山星月總闗情

西京道中來時緑水稻如鍼歸日靑梢沒鶴深莫忘共山買田約藕花相間桞陰陰

銀州道中小渡霜螯賤於土重嵓野菊大如錢此時最憶涪翁語無酒令人意缺然

髙昌館道中

雨餘嵓石古苔靑松裏珠璣萬葉明渺渺緑畦看鷺立深深淸樾有蟬鳴

黃海棠輕如紅豆排冰雪一拂新鵝色更奇不覺濃陰破明玉有情誰觧賞離披

梅花的皪橫枝愛老崔一尊長對畫圗開此生端有梅花分閒逺春風入手來

○蔡太常珪四十六首珪字正甫大丞相松年之子七歲賦菊詩語意驚人日授數千言天徳三年進士擢第後不赴選調求未見書讀之其辧博爲天下第一歷澄州軍事判官三河簿正隆三年銅禁行官得三代以來鼎鍾彛器無慮千數禮部官以正甫博物且識古文奇字辟爲編類官丁父憂起復翰林修撰同知制誥攺戶部員外郎太常丞朝廷稽古禮文之事取其議論爲多大定十四年由禮部郎中出守濰州道卒有續歐陽文忠公集錄金石遺文六十卷古器類編三十卷補南北史誌書六十卷水經補亡四十篇晉陽志十二卷金石遺文跋尾一十卷燕王墓辧一卷傳於世國初文士如宇文太學蔡丞相吳深州之等不可不謂之豪傑之士然皆宋儒難以國朝文派論之故斷自正甫爲正傳之宗黨竹溪次之禮部閒閒公又次之自蕭戶部眞卿倡此論天下迄今無異議云

野鷹來南山有奇鷹寘穴千仞山网羅𨿽欲施藤石不可攀鷹朝飛聳肩下視平蕪低健狐躍兔藏何遲鷹暮來腹肉一飽精神開招呼不上劉表臺錦衣少年莫畱意饑飽不能隨爾輩

撞冰行船頭傅鐵橫長錐十十五五張黃旗百夫袖手略無用舟過理棹徐徐歸吳儂笑向吾曹說昔歲江行苦風雪揚槌啟路夜撞冰手皮半逐冰皮裂今年窮臘波溶溶安流東下閒篙工江東賈客借餘潤貞元使者如春風

讀史夏氏不無釁作孽生妖龍蒼姬丁衰期玄黿遊後宮天心未悔禍墜此文武功檿弧漏天网哲婦﹝春魚﹞裊同狂童一何愚巧言惟爾從殷鑑不云逺覆車還蹈蹤坐令周南詩悲入黍離風君看後庭曲曾笑驪山烽

醫巫閭幽州北鎭髙且雄倚天萬仞蟠天東祖龍力驅不肯去至今鞭血餘殷紅崩崖暗谷森雲樹蕭寺門橫入山路誰道營丘筆有神只得峯巒兩三處我方萬里來天涯坡陁繚繞昏風沙直教眼界增明秀好在嵐光日夕佳封龍山邊生處樂此山之間亦不惡他年南北兩生涯不妨世有揚州鶴

讀戎昱詩有作二首我家北潭邊溪流臥衡門俗客自不來好客時開尊路人或不知云是渭南村底事半年別此懷誰與論又

來時西郊林木末秋未老借箸數歸日乃復見冬杪心馳倚門望望我綿綿道慚愧戎子詩在家貧亦好

感寓九官名世人制作歸一夔逹樂不逹禮漢儒言足嗤古人寓意耳結髦持鍜錘俗子未易識絕藝聊相推坐令編簡門亦以專門奇堂堂張長史楷妙世莫知謂予言不信願視郎官碑﹝奇疑作期﹞

風竹如水聲好竹風淅淅流水聲泠泠吾廬兼有此要是佳友生北牕午夢斷冷簟無飛蠅端疑故人至喚作寒泉鳴攬衣起裴佪自笑還自驚無須問形似自可名雙淸

荷香如沈水新荷翠參差十畝藏漪瀾臨風倚云蓋過雨驚珠盤夕陽香四來坐我西闌干三徑未論菊九畹空羞蘭聊分海南珍炷之古博山誰能品優劣待以季孟間

鄰屋如江村斜川一壺玉川東三四家籬落半流水茁茁靑蒲芽我爲水邊遊月魄舒晴華隔籬見燈火兒語時紛挐想象澤南州寄興棲雲霞從渠非知音我意亦自嘉

保徳軍中秋定羌城下河南流定羌城上三層樓使君置酒勞行役今夕何夕當中秋孤煙落日明天末洶湧碧雲俄暮合惺惺騎馬雨中歸造物戲人無乃虐紞如戍鼔方三更夢回一室還虛明出門驚笑遽如許浮雲四卷秋天淸誰家髙會搴珠箔笑語聲從云外落倦客明朝又短亭行人何似居人樂

雪﹝擬坡公韻﹞門外黃昏噪晚鴉瑤塵細逐九云車丰年待作三登兆暮景重開六出花濁酒無人同此興扁舟有客訪誰家明朝試望東林樹百尺寒梢倚玉義

登陶唐山寺嶺外髙槐驛路長嶺頭蕭寺俯朝陽定知絕頂有佳處聊與瘦藤尋上方千里好風隨野色一軒空翠聚山光道人底是憐行役不惜禪牀坐午涼

到廣河淸漳節物似淸江不復蒓鱸夢故鄕歷下果能畱太白鏡湖端是屬知章身隨客路常岑寂心與沙鷗共渺茫尙困馬蹄三百里小舟聊與過滄浪

簡王溫父昆仲荷鈿小小半溪香槐幄陰陰一畝涼飛絮亂將春色晚行雲閒屬暮山長求田已喜成三徑適意眞堪寄一觴君是山陰換鵝手可無傑句傲風光

秋日和張溫仲韻二首琴裏忘憂盡日彈百憂俱息夜初闌靑燈把卷逢眞味緑酒傾尊破薄寒月色半畱梧影上露華應到菊花團在家須信貧猶好夢想人間行路難又

照水疎林萬木蒼迎軒爽气一襟涼有時獨聽溪舂坐無事方驚晝景長云薄西山聊隠見煙橫白鳥去微茫可憐騎省多秋思拘士安能識大方

和彥及牡丹時方北趨薊門情見乎辭舊年京國賞春濃千朶曾開共一叢好事祗今歸北圃知音誰與醉東風臨觴笑我官程逺賦物輸君句法工卻笑燕城花更晚直應趂得馬家紅

戲楊新城長短亭中竟日忙解鞍初喜水雲鄕風前列席花鈿秀雨後行廚杏粥香春色紛紛驚過眼歌聲故故促傳觴蓬萊殿下同年客定笑狂夫老更狂

和曹景蕭暮春卽事﹝戶部尙書望之﹞甕頭春色開重酎門外春風攺夾衣灼灼向來花又笑翩翩幾處燕於飛山陰未辧羲之集沂上聊從點也歸節物驚心遽如許卻因觀化識天機

並門無竹舊矣李文饒嘗一植之至今寺僧日爲平安報其難可知已官舍東堂之北種碧蘆以寄意因作長句靑君那肯顧寒鄕試著葭蘆擬汶篁有若何堪比夫子虎賁猶想見中郎色添新雨簾櫳好聲入微風枕簟涼他日東堂慚政拙只將此物當甘棠

春陰城上春陰暗晚空城頭山色有無中似聞啼鳥來幽樹巳有遊絲曳好風流水小橋歸未得落霞孤鶩興無窮林花不解東君意邀勒逰人未破紅

初至洛中水北酴醿半欲芳長條十丈更餘長春風得得憐羈客借與牕櫳六日香

霫川道中扇底無殘暑西風日夕佳雲山藏客路煙樹記人家小渡一聲﹝木虜﹞斷霞千點鴉詩成鞍馬上不覺在天涯

飲陳氏第代主人畱客風定息林葉雨晴開夕陽停歌方待月插羽且傳觴文舉客常滿次公醒亦狂更闌君莫去促席就新涼

寄通州王倅長夏少人事官閒簾戶深枕涼秋入夢林宻翠交陰適欲非吾事謀閒遂此心絕交吾豈敢覓句識知音

出居庸亂石妨車轂深沙困馬蹄天分斗南北人問日東西側腳柴荊短平頭土捨低山花兩三樹笑殺武陵溪

葵花北墉開處葉森森政以多花負賞音小智區區能衛足孤忠耿耿祗傾心

讀史伯陽名迹世人知太史成書未免譏不是道家齊物我豈容同傳著韓非

閭山西風絕境撫孤松千里川原四望通但怪林梢看鳥背不知身到碧雲中

十三山下村落閭山盡處十三山溪曲人家畫幅間何日秋風半篙水小舟容我一蓑閒

暮春陌上歌聲枕上聽秋千梧影兩亭亭春風三月正花好曉日一竿初酒醒

卽事竟日開編樂有餘古人妙處不欺予胸中更著五千卷未到漢家城旦書

燕山道中三首欵段乘涼未五更徐河十里霧中行前邨煙樹望不見欲到忽聞雞犬聲又

獨輪車重汗如漿蒲稭芒鞋亦販商我自行人更憐汝卻應達者笑予狂又

燕南趙北困風埃投宿云居眼暫開明日都門選官路逄人羞道見山來

太白捉月圗寒江覓得釣魚船月影江心月在天世上不能容此老畫圖常看水中仙

雪谷早行圖冰風刮面雪埋屋客子晨徵有底忙我欲題詩還自笑東華待漏滿靴霜

華亭圖頭無片瓦足無土不犯淸波過一生釣得金鱗便歸去依然明月大江橫

畫眉曲七首樓外春山幾點螺樓頭望處染雙蛾不知深淺隨宜否卻倩菱花問眼波又

小合新裁寄逺書書成欲遣更踟躕黛痕試與雙雙印封入雲箋認得無又

織葉斜橫蜀桞條拂成風思自妖嬈元和才子才猶拙只對春風詠舞腰又

畫手新翻十樣圖西巡故事出成都憑君列置華堂上與問丹靑觧語無又

龍尾云根玉作紋紋間有月半痕新若爲喚取文姬輩分付云牕筆下春又

未識春愁識曉酲嬌啼恰恰似雛鶯日髙阿母嗔妝晚促畫鴉兒轉不成又

時世華妝巧斗春張卿態度獨淸新五陵年少多才思數點章臺走馬人

○髙內翰士談三十首士談字子文一字季黙宋韓武昭王瓊之後宣和末任忻州戶曹仕國朝爲翰林直學士皇統初預宇文太學之禍有蒙城集行於世如雲寒花貪晚日瘦竹彊秋霜又題禹廟云可憐風雨胼胝苦後世山河屬外人時人悲之子公振字特夫亦有詩名

梨花中原節物正梨花配寒食黃昏一雨過滿地嗟狼籍塞垣春巳深花事猶寂寂朝來三月半初見一枝白爛漫雪有香瓏松玉仍刻芳心點深紫嫩葉裁輕碧懶慢不出門雙缾貯春色殷勤遮老眼邂逅慰愁夕一尊對花飲況有風流客酒闌思故鄕相顧空嘆息

將赴平陽諸公祖席分韻作灞橋波似箭南浦艸如裙此夜燈前淚他年日暮云醉和酲一半悲與笑相分莫作陽闗疊愁多不忍聞

予所居之南下臨短壑因鑿壁開牕規爲書室坐獲山林之趣榜曰野齋且作詩約諸友同賦我本麋鹿姿彊服冠與簮束縛二十年夢寐逰山林朅來古晉國官舍南城陰鑿壁取棘豁開牕舒滯淫山光射幾席野色供登臨怡顏盼庭柯明目增遙岑艸木遞榮落雲煙自浮沈玩彼物色變感此歲月侵兀坐獨無人窺檐囀幽禽誰知城市中閴若郊居深巷陋顏子樂地偏陶令心一室亦何有狼藉書與琴晴暉朝徙倚皎月夜相尋欲賦畔牢愁先爲梁父吟詩成輒自和酒熟時孤斟結茅會有期種竹當及今日來官更忙塵埃滿衣襟暮歸惟憊臥筋力殊不任常思返丘壑豈願紆朱金遙知北山處猿鶴餘淸音

春愁曲壓花曉露萬珠冷金井吚啞轉纎綆寶階寂寂苔紋深東風揺碎湘簾影芙蓉帳暖春眠重牕外啼鶯喚新夢推枕起來嬌翠顰一綫沈煙困金鳳遊絲飛絮俱悠揚慵倚繡牀春晝長郎馬不嘶芳艸暗半篩急雨飛橫塘

次韻東坡定州立春日詩栁色看猶未梅花折巳堪流年空客恨舊事與誰談落日窺愁絕東風半醉酣云深歸曉雁水暖浴春蠶從事終無愧空餐色有慚家山方杳杳官府謾覃覃隠幾心猶靜焚香鼻觀參語新憐鵲喜聲鄙惡鴟貪旅迹何時定歸心不厭南佳辰近燒燭盛事憶傳柑學業虛千卷生涯寄一庵誰能弔雙影無月不成三

集東坡詩贈程大本十圍便腹貯天眞謀道從來不計身公業有田常乏食陶潛無酒亦從人異同更莫疑三語饑飽終同寓一塵待我南遊載君去扁舟歸釣五湖春

曉起戱集東坡句二首簟紋如水帳如煙一榻淸風直萬錢困臥北牕呼不起老夫風味也堪憐又

淸風終日自開簾吏散空庭雀噪檐午醉醒來無一事地偏心逺似陶潛

秋興鼓角邊城暮闗河古塞秋淵明方止酒王粲亦登樓揺蕩傷殘歲棲遲憶故丘乾坤尙傾仄吾敢嘆淹畱

村行墟落依林莽茅廬出短墻兒童避車馬父老饋壺漿半濕田新雨猶靑棗未霜逢人問丰歉一一嘆聲長不眠

不眠披短褐曳杖出門行月近中秋白風從半夜淸亂離驚昨夢漂泊念平生淚眼依南斗難忘去國情

秋晚書懷肅肅霜秋晚荒荒塞日斜老松經歲葉寒菊過時花天闊愁孤鳥江流憫斷槎有巢相喚急獨立羨歸鴉

早起曉起先烏鵲愁多竟不眠風霜嚴塞艸星月淡秋天落葉親攜帚垂瓶自汲泉禁門朝萬馬魂斷憶當年

春日遲日回輕暖東風掃積陰客愁眉上見春意桞邊尋健犢躬耕計歸鴻去國心醉鄕如可隱會放酒杯深

庚戌元日舊日屠蘇飲最先而今追想尙依然故人對酒且千里春色驚人又一年習俗天涯同爆竹風光塞外只寒煙殘年無復功名望志在蘇君二頃田

次伯堅韻公道向來惟白髮浮生何處用黃金東風吹散三年恨春色驚回萬里心急景只教人貌攺滄溟不放酒杯深異時儻及公榮酌凖擬歸來臥桞陰

次韻飲嵓夫家醉中作月中招得飲中仙艸露吹風灑淨便地有溪山眞可樂人如冰雪自無眠淸新李白詩能勝勃窣張憑理最玄功業本非吾輩事此身聊復斗尊前

晚登遼海亭登臨酒面灑淸風竟日憑欄興未窮殘雪樓臺山向背夕陽城郭水西東客情到處身如寄別恨他時夢可通自嘆不如華表鶴故鄕常在白雲中

風雨宿江上風雨蕭蕭作暮寒半晴煙靄有無間殘紅一抹沈天日濕翠千重隔岸山短髮不羞黃葉亂寸心常羨白鷗閒濤聲午夜喧孤枕夢入瀟湘落木灣

棣棠閒庭隨分占年芳裊裊靑枝淡淡香流落孤臣那忍看十分深似禦袍黃

雪蔌蔌天花落未休寒梅疎竹共風流江山一色三千里酒力消時正倚樓

苦竹宻葉修莖雨後新肯因憔悴損天眞淸如南國紉蘭客瘦似西山采蕨人

睡起平生心性樂疎慵多病追歡興亦空睡起不知春巳老一簾紅雨杏花風

楊花來時官桞萬絲黃去日飛球滿路傍我比楊花更飄蕩楊花只是一春忙﹝此詩亦嘗載橘林集中然子文集是其子特夫手錄恐無悞收者故從之﹞

道中鳴鳩逐婦婦欲去燕子引雛雛不來樹底樹頭千點雨山南山北一聲雷

丙寅刑部中二首世事邯鄲枕歸心渭上舟釁來無朕兆意外得俘囚忠信天堪仗淸明澤自流藜羮猶火食永愧絕糧丘又

幽囚四十日坐穏穴藜牀縲紲元非罪艱難巳備甞全家音頓阻孤枕夢難忘會有相逄日牽衣話更長

二月十一日見桃花鳴鳩天色半陰晴竹屋松牕老寸心閉戶不知春早晚桃花紅淺桞靑深

志隠軒家居瀟灑似江村花艸侵階水暎門元亮結廬山掛眼孔融好客酒盈尊肯教軒冕移心志未厭林泉入夢魂我亦平生倦遊客一﹝廠墨﹞無處問東屯

偶題羨他田父老於農逺是莊西與捨東不似宦遊情味惡半生常在別離中

○馬禦史定國三十一首定國字子卿茌平人唐中令周裔孫少日志趣不凡宣政未題詩酒家壁有蘇黃不作文章伯童蔡翻爲社稷臣之句用是得罪亦用是得名阜昌初逰歷下亭以詩撼齊王豫豫召與語大悅授監察禦史仕至翰林學士石鼓自唐以來無定論子卿以字畫考之云是宇文周時所造作辧餘萬言出入傳記引據甚明學者以比蔡正甫燕王墓辧初學詩未有入處夢其父與方寸白筆從是文章大進自號薺堂先生有集傳於世

宿田舍狂風作帚掃春陰投宿田廬話古今尊俎只如平日事干戈方識古人心淒涼一樹梅花發迆邐千門栁色深天子蒙塵終不返酒酣相對淚沾襟

淸平道中棘林苦苣野花黃一馬駸駸渡漯陽別墅酒旗依古桞點溪花片落新香伏波事業空歸漢都擭田園不記唐今日淸明過寒食又將書劍客他鄕

登歷下亭有感男子當爲四海逰又攜書劍客東州煙橫北渚芰荷晚木落南山鴻雁秋富國桑麻連魯甸用兵形勢接營丘傷哉不見桓公業千古遶城空水流

長相思歷歷春陽被羣木白沙淺水明如鵠結廬聊可障雨風學道未能充耳目故人家居紫翠傍枳籬日落靑山長歳云晏矣不可見望盡楚天飛鳥行

客懷結髮遊荊楚勞心惜寸陰艸長春徑窄花落曉煙深谷旱惟祈雨年饑不問金三齊𨿽淡薄畱此亦何心

招康元質此生依著定何如不傍耕疇卽釣蓑北阜平蕪隨鳥逺東湖新漲與天多詩成重墨題飛葉睡起輕芒踏軟莎猶有客愁銷不盡風軒茶竈待君過

雨晴離開化寺澗谷流秋水樓臺入暮寒連城遭雨積一日得泥幹利劍靑鯊室名駒白鐡鞍回頭棲隠地風樹響珊珊

秋日書事南山悠悠去天尺雀寒未晚爭投棘野人籬落不勝荒溪欲絕流堆亂石小園蔬藥知有無未免杖藜煩兩屐霧蒙甘菊細莖紫風動牽牛晚花碧鄰捨翁歸竹幾空秋天日落松牕寂小杯翻酒足自娛閭巷浮沈眞可惜

讀莊子吾讀漆園書秋水一篇足安用十萬言磊落載其腹北風熟柤梨冷日照鴻鵠人生固多事端坐至秉燭

雪霽髙巖旭日吐深赬雪霽樓臺白玉京獨往南塘探春色枇杷花下竹雞鳴

寒食燕泥半落烏衣巷桞色全添緑綺牕且伴丁香過寒食弄晴蝴蝶一雙雙

楊休烈村居籬落牽牛放晚花西風吹葉滿人家閉門久雨靑苔滑時見鴛鴦下白沙遊

何氏園八尺龍蛇薜荔墻瘦松疎竹更蒼涼梅花暎水無人見隔岸飛來片片香

四月十日遇周永昌二首竹裏涓涓雨未晴日髙牕牖受虛明數家燕雀靑雛出是處園林緑顆成貧覺酒杯眞有味病思丘壑豈無情東山舊隱許相過他日秋原看耦耕又

幼時種木巳巢鳶猶向花前作酒顚郭外靑山招曉出圃中明月照春眠世無蘇黃六七子天斷文章三十年今日逢君如舊識醉持杯杓望靑天

過李湘數樹髙槐散乳鴉時於缺處見黃花涼風不斷如流水相對胡牀坐日斜

雪紅樓翠瓦不禁寒欲剪梅花去路難淨掃竹亭聊飲酒恰如明月照金盤

懷髙圗南劉義一狂士尙得韓愈知君才百劉義知者果其誰三隨計吏貢躡履遊京師文章善變化不以一律持碧海涵萬類靑天行四時去年髙唐別河桞揺風枝今年淸明飲髙花見辛夷玆來又幾日軍檄忽四馳尺書無處寄相見果何期白日鬥龍蛇黃塵笳鼔悲春風獨無憂吹花發江湄一杯送歸雁萬里寄相思

送王松年之汶上去去東平道飛轅不可攀地鄰邾子國天近穆陵關問俗徵前事移家卜好山溪堂醉花月春興幾時還

香嚴病中九州島四海盡行路萬戶千門非我家金彈不徒驚燕雀春雷終待起龍蛇

題崇子中庵羨君髙節似陶潛五畝園林老不添遁世人情𨿽淡薄開門秋色自淸嚴案頭黃卷香終日砌下蒼苔雨一檐後夜中秋更應好隔牕云木看飛蟾

郢州城西秋江白水浪花麄墟落人歸鳥自呼新月髙城三百雉角聲吹徹小單於

送圖南壺觴送客柳亭東回首三齊落照中老去厭陪新客醉興來多與古人同戍樓藤角垂新緑山店檉花落細紅他日詩名滿江海薺堂相見兩衰翁

秋日書事井邊薏苡吐秋珠舍下瓜區雜芋區世道未夷聊小隱不須辛苦著潛夫

村居五首溪頭梅是去年花閒日初長徑竹斜向晚孤煙三十里不知樵唱落誰家又

蠶蛹成蛾桑柘稀海棠花發照牕扉離騷讀罷無人會獨立溪南看夕暉又

五月南風化蟪蛄野塘晚筍未成蒲檉花落盡紅英細沙渚鴛鴦半引雛又

柿葉經霜菊在溪天寒落日見雞棲西家有客篘新酒紅葉蕭蕭蓋芋畦又

歲暮行人竟不來空吟溪樹覓寒梅何時消盡關山雪收拾春風入酒杯

宣政末所作二首蘇黃不作文章伯童蔡翻爲社稷臣三十年來無定論到頭姦黨是何人又

山杏山桃取次開紅紅白白上樓臺移將海底珊瑚樹乞與人家也不栽

中州集甲卷終

●中州集卷二

○祝太常簡一十二首簡字廉夫單父人宋末登科國初倅某州仕至朝奉郎太常丞兼直史館有嗚嗚集行於世其詩說有云予政和丁酉任洺州教官是時括蒼鮑愼由欽止出所注杜詩說天王守太白守讀如狩於河陽之狩髙秋登寒山南望馬邑州馬邑州在城州界予檢唐書志寶應元年徙馬邑州於鹽井城欽止爲有據矣舊注馬邑屬鴈門與杜子美作詩處全無關涉後人遂謂王源叔謬於牽引不知源叔初不注杜詩予識其孫彥朝彥朝不說杜詩非其大父注蓋彥朝不學見流俗皆讀舊注因而認有可嘆可嘆好問常以此問趙禮部趙雲廉夫前軰必不妄試更考之今日見吳彥髙東山集有贈李東美詩引云元佑問祕閣校對黃本鄧忠臣字愼思余柳氏姨之夫今世所注杜工部詩乃愼思平生究竭心力而爲之者鏤板家標題遂以托名王源叔翰林而王公前後記初無一語及此注而後記又言如源叔之能文止作記於後則源叔不注杜詩爲可見矣舉世雷同無爲辧之者宣和近貴李東美有才藻善行書且喜作小楷所寫杜集精密遒麗有足嘉賞爲作古詩一篇紙尾因記鄧公事後人聞此其誰不疑然予少時目擊不可不識姑以告李侯非求信後人也彥髙此說正與亷夫合近歲得浙本杜詩是源叔之孫祖寧所傳前有序引備言其大父源叔未嘗注杜詩廉夫彥髙益可信故並記於此亷夫詩甚工如賦雪雲雨屋無寒夢油燈有細香書懷云白髮渾無賴朱顏更不回遮眼細書聊引睡扶頭濁酒最關情此類甚多

舟次丹陽船頭東下趂晨鐘船外淸霜气暗通斷鴈聲歸煙靄裏孤帆影落月明中隋河波浪千年急梁苑池臺一半空試問碧堤無限柳敗條衰葉幾秋風

下第魚臺東寺病眼逢花亦倦開流鶯飛去悞相猜多情卻愛僧堂燕才得春風卻再來

靑奴名實於人不可誣馬牛我亦受人呼丗閒物化多難曉誰爲此君爲此奴

雜詩雨後淸寒滿袖風鴈聲南去暮云濃秋來杞菊能多少欲助盤飡自不供橊花嬌欲闘羅裙石竹開成碎纈文更有戎葵亦堪愛日烘紅臉酒初醺

虛極齋獨坐虛齋長鋏短燈檠明月當窗夜气淸卻掩塵編時閉目胡牀獨坐聽秋聲

相國寺鍾寒雞縮頸未鳴晨巳聽舂容入夢頻未必佛徒知警悟秪能喚起利名人

春日鶯語相喧浩蕩春落花細點禁街塵遊絲飛絮狂隨馬遟日和風欲醉人

夏雨電掣雷轟雨覆盆晚來枕簟頗冝人小溝一夜水三尺便有蛙聲喧四鄰

和常祖命二首著書不得自名家捲裏蠅頭散眼花未用一杯張翰酒正須七椀玉川茶又

操筆文章學古風平生羞與腐儒同相如𨿽有淩雲賦不及東方射守宮

檢旱艸樹連云緑間黃年饑村落自荒涼晚蟬抱樹聲聲急野菊迎人細細香

○張子羽三首子羽字叔翔東阿人馬定國薺堂集載其師友六人其一香嚴可道上人題比陽道邊僧捨雲山頭翠色僧房靜山下紅塵客路長五月行人汗如雨豈知髙處有淸涼其一鮮於可字東父蜀嘉州人從祖侁父之武皆有名於時東父詩有小雨潤履綦花气襲芳襟十里靑山堪布屐半篙春水已勝舟之句其一髙鵾化字圖南平原人少有能詩聲如盤中酒影金蛇活與流虹聚石矼之句皆奇怪不凢其一王景徽字彥美祁國文獻公溥之後贈定國詩云澗下松杉已蔽牛溪中蘋藻可供羞故鄕未有終焉計欲指吳山歸去休其一吳演字子長東平人文肅公奎之孫年三十以食貧暫仕卽歸隱於魚山狼溪之側寄定國云情馳夏日流目斷晚云碧新詩從何來逺自金馬客雄深作者意奔軼古人迹名髙四海望發未一莖白應嗤窮途士抽簮老泉石采蕨在南山驅牛向東陌勞生豈不苦衣食廹晨夕膏粱無宿懷茅茨得眞適卒歲將何求一飽惟力穡訪國城石氏云昔我訪君處樹涼炎暑收今君訪我來城空殘雪畱經時少乘興兩至皆空投茅茨隔溪上車馬度城頭不聞機杼聲但聽溪水流向來方圓翁曽伴此中遊近聞大梁至京塵滿衣裘相思懶歸步落日風颼颼山居云西首魚山崦北連黃石祠崇岡在東南我家山北陲地僻少人事終朝掩柴扉尊酒不常得書卷聊自怡春風數日來處處生蕨薇寸心復何累一飽良可期當年終南人快捷方式以貽譏知我無心者豈顧悠悠辭擬淵明貧居云淒其歲雲暮北風無時休晨興倦薪水夜寐乏衾裯缺月正裴回宿鳥頻啁啾欲無憔悴嘆柰此霜霰秋松楸脫兵火環堵且淹畱閉門念袁安守賤弔黔婁坐讀貧士詩吾乃淵明儔溪上招王仲先云幽居復何爲冬來性成懶柴門俯淸溪寸步出亦罕今晨偶攜杖愛此晴日暖寓目隨所之行到南溪畔背陰雪猶積向暖冰全泮搘頤臥石上仰面蒼崖斷泉聲何從來乍喜兩耳換平分意甚遲斗落勢方悍坐來百慮忘還惜日景短塵寰多憂虞中林足閒散故人戀明時歸休苦遲緩幅巾來何時臨流話幽欵叔翔亦其一也定國謂叔翔於文章無所不能嘗仕國朝官洛陽云

遊龍門訪潛溪僧捨入谷訪精舍鐘聲先逺聞陽光時翳竹泉脈俄當門山僧禁足久瞑目誦微言要知鹿臺寺但指山頭云策杖禦栝西幽蘭秀荊榛風煙浩難及薄暮花紛紛

宿寶應重巖煙靄合寶合春風暮山深月影遲坐久識歸路伊昔府中彥徵驂同夜駐䢐年能幾時變滅等輕霧禪房伴茗飲豈待酒中趣臥來淸不寐瘦鶴驚宿露黎明覓舊題松間宛如故﹝又作已復等驚霧﹞

壽張和滑益之理髮秋庭趂夕陽靜中誰可共傳觴雲橫故國三年別水遶孤村六月涼病眼只貪書味永渴心頻夢橘奴香魚山早有終焉計少日應容解印章

○朱諫議之才一十七首之才字師美洛西三鄕人宋崇寧問登科入齊爲諫官坐直言黜爲泗水令尋乞閒退寓居嵫陽因而家焉昆弟數人皆有文名師美自號慶霖居士有霖堂集傳於世如雲魯甸分鴻影齊山入馬蹄門靜堪羅雀書成不換鵝雨過好花紅帶潤日長嘉樹緑移陰此類甚多子瀾字巨觀

南越行南越太后邯鄲女皓齒明眸照蠻土珊瑚爲帳象作牀錦傘髙張擊銅鼓太液池內紅芙蓉自憐謫墮蠻煙中灞陵故人杳無耗深宮獨看南飛鴻隨兒作帝心不願惟願西朝柏梁殿茂陵劉郎亦可人遣郎海角來相見金猊夜燎龍涎香明珠火齊爭煌煌番禺秦甸隔萬里今夕得遂雙鴛鴦白首相君佩銀印干戈欲起蕭墻釁莫言女子無雄心置酒宮中潛結陣漢家使者懦且柔纎手自欲操霜矛孤鸞竟落老梟手可憐空奮韓千秋樓船戈鋋師四起或出桂陽下漓水越郎追斬呂嘉頭九郡同歸漢天子尉他墳艸幾畨靑霸業猶與炎洲橫玉璽初從眞定得黃屋卻爲邯鄲傾五羊江連湘浦竹嬌魂應伴湘娥哭

後薄薄酒二首薄酒可以謀醉不必霞滋玉味麄布可以禦冬不必狐貉蒙茸醜婦可以肥家不必楚女吳娃獨夫長夜商祚訖羲和湎滛紊天歷李白跌宕三百杯阮籍沈醟六十日眠甕吏部寡亷恥解貂常侍隳法律儻使飲薄酒未見有此失秦昭狐腋幾喪首鄭臧鶡冠貽厥咎尨裘金玦豈不哀繡衣朱襮固無取皆緣麤衣惡不禦賈禍招譏亦何有夏姬滅兩國驪姬禍五世捧心顰眉亡夫差墮髻啼妝敗梁兾醜婦似可惡終不至顚沛勸君飲薄衣麄娶醜婦此樂人間最長久又

薄酒麄衣吾何悲醜婦自醜吾不知道眼混圓宜不二媺惡妍陋無殊歸瓦罍石臼斟吾酒脫粟藜羮皆可口醉境陶然無後憂玉盌浮蛆彼何有漢文天子猶弋綈士服麄布乃所宜要繩屐葛同一暖霧縠冰紈徒爾爲無鹽如漆後齊桓孟光舉臼配伯鸞古來傾城由哲婦有國乃令家國安我能遣婦縫麄對婦飲薄傍人大笑吾不惡

寓言二首獸有善觸邪艸有能指佞獸艸非有心不移本天性前王著臣冠俾爾效端鯁如何不稱服觸指反忠正吾欲取二物豢植列臺省一令邪佞徒奔逃亟深屏又

風雨晦時夜雞鳴有常聲霜雪枯萬幹松栢有常靑內守初已定外變終難更若人束世利浮沈無定情俯仰效﹝木絜﹞橰低昂甚權衡反出木鳥下徒爲萬物靈

謝孫寺丞惠梅花我來泗水上居與墟墓鄰彌望多棗栗礙眼皆荊榛忽忽度歲月不知時已春朝來佳公子遺我梅花新秀色照牕幾妙香襲衣巾莽如瓦礫場驚睹瓊瑤珍念昔客江南千樹臨江津吳儂不知貴但與桃李倫自從墮東土夢遶江之濵嘆彼和鼎實亦復生不辰窮愁坐空山豺虎雜鳯麟此贈意不淺難爲俗子陳

次韻東坡跋周昉所畫欠申美人巫峽昭君有奇色毛生欲畫無由得但作東風背面身看來已可傾人國朝來睡起鬢髮垂手如春筍領蝤蠐繡帷幽夢斷難續想象翠黛顰修眉春光三月濃於酒燕燕雙飛鶯喚友不敎膩臉露桃花且喜腰支似楊柳君不見漢宮多病李夫人轉面不顧君王嗔古來畫工畫意亦自足煙霧玉質何由眞

暴雨掣電奔雷晻靄間崩騰白雨襲人寒頹山黑霧傾濃墨倒海衝風瀉急湍勢似陽侯誇海若聲如項籍破章邯炎歊一濯須臾耳已看天圍碧玉寛

宿閒廐澹煙衰艸慵回首晚日殘霞欲斷魂脫帽卸鞍投逆旅蕭蕭黃葉水邊村

十月十五日夜作連珠詩四首披衣開戶幾宵興永夜無眠魂九升坐覺飛霜明瓦屋天如寒鑑月如冰又

天如寒鑑月如冰僵臥家僮喚不譍卻憶少年遊太學蕭然獨對短檠燈又

蕭然獨對短檠燈引睡翻書睡幾曽自笑年來憂患熟跏趺眞作坐禪僧又

跏趺眞作坐禪僧不學窗間故紙蠅湛若琉璃含寶月此中無減亦無增

臥病有感二十韻臯蘇粲園英澤芝紛水葉赤弁舞纎肌黃袍緩老頰鳴飛各有適吾獨嗟衰﹝艸爾﹞齒髮久已疎又復失調燮粱肉謝鼎俎參苓富巾篋葵扇風未來桃笙汗初浹呻吟和哀蟬夢寐追化蝶撫枕念平生世故飽更涉弱齡負奇志胸蜺盤煒曄夜徯傅嵓訪朝待渭濵獵荀爽歲九遷康侯日三接功業著鍾鼎聲名垂史牒那知事大謬舉趾得躓跲多難集暮年百願亡一愜寒灰消寸心淸淚腐雙﹝捷字去扌換日﹞坐令孤鵬騫化作瘴鳶跕憂來復自慰人生幾蓂莢呼吸過百歲俯仰失千劫乘流須縱棹遇坎卽停楫些語不成騷商歌皷長鋏

復用九日詩韻呈黃壽鵬忽忽天星二十九當年曾醉瓊林酒﹝癸未歲登科第適二十九年﹞春風射策紫垣深猶記靈和殿前柳與君𨿽異千佛名出入南宮同戶牖春蠶食葉七千人看君運筆如揮帚妙齡忠气軼衡嵩餘子紛紛眞培塿那知晚節岱陽城白髮蒼顏兩閒叟君材有如萬斛舟顧我碌碌才筲鬥時窮壯士或飯牛遇合封侯起屠狗東臯有田供王賦天寒且輟扶犂手寂寥圭竇對書冊火冷燈靑夜方久先生乘興肯相過亦有靑錢沽玉友

七夕長短言牛不可以服箱女不可以成章其名則然實豈爾政如箕斗難挹揚河漢特水象安有波浪爲津航惟鵲乃巢居詎能上天構橋梁星經有躔次東西永相望今夕復何夕乃謂合並如鸞皇一人唱誕惑萬世浪令兒女爭猖狂瓠牛載盤何等秩金梭擲地殊荒唐吾命有貴賤吾性本直方探官與乞巧是豈吾所臧何如舉酒邀明月更遣淸風屏炎熱星光落盞黃金空露華糝袂眞珠滑我方幕天席地醉兀兀癡牛騃女知何物

水月有興明月落湖水天淵體俱一浩蕩碧琉璃奩此寒玉璧微風觸湖波合散作六七浮光逐水紋金蛇勢盤結人心湛寂初與月同淸質外累一汩之萬態紛殊迹因知養心者無爲風浪失

○劉內翰著二十四首著字鵬南舒州皖城人宣政末登進士第歸朝預銓調碌碌州縣年六十餘始入翰林充修撰出守武遂終於忻州刺史皖城有玉照鄕旣老號玉照老人示不忘本云

次韻彥髙卽事福威看九落筆削在麟經中道亡三鑑危時憶九齡网羅無處避鼙鼔不堪聽身逺遼陽渡心懷峴首亭脫巾頭半白傾蓋眼誰靑斷鴈西風急潸然涕泗零

順安辭呈趙使君二首太平時世屢丰年勝事空聞父老傳郭外桑麻知幾頃船頭魚蟹不論錢又

六朝興廢渡河年舊國歸來更黯然八月邊城山未雪蘆花藉藉已漫天

次韻王子愼玉田道中一首兼呈韓公美閣老東晉風流屬子猷開元峭直讓韓休絲綸對掌驚三雋尊酒更酬失四愁古道陰陰槐樹老歸鴻杳杳荻花秋浩然詩思天涯逺月滿江南小謝樓

出楡關羽檄中原滿萍流四海間少時過桂嶺壯歲出楡關奇禍心如折羈愁鬢已斑楚累千萬億知有幾人還

渡遼身隔遼東渡心懷冀北羣會歸蘇屬國卻憶範將軍風陣橫秋鴈雷聲吼夜蚊方言莫相笑唐梵本殊分

至日亂離南國忽經年一綫愁添未死前心折靈臺候云物眼看東海變桑田燕巢幕上終非計雉畜樊中政可憐安得絕云行九萬卻騎鯨背上靑天

次韻彥髙暮春書事﹝戊申歲﹞平生漫浪老淸暉卻埽丘園屬少微世亂傷心靑眼舊天涯流涙白雲飛羈愁只憶中山酒貧病長懸子夏衣澤畔行吟誰念我秪應形影自相依

寄題張浩然松雪樓入座山光秀玉柯岸巾絕景意如何瘦來豈爲寒松句和寡還驚白雪歌地近雲煙來鶴駕檐髙星斗瀉銀河懸知老子登臨處渺渺滄波月色多

次韻彥髙占雪天秋鼓南風雲海飄暮雪三春猶沍寒九夏那苦熱土圭測中气嘗聞先儒說窮髮多異宜泥古誠亦拙吳侯擅六藝名宦端不屑晚歲登泰山蚤已探禹穴千歲可坐致不待數旬月重陰畏坎陷五陽欣夬決君子方履霜渠肯蹈覆轍雞豬與魚蒜幸可充朝餟

枕上言懷九土將分裂中原政擾攘孰爲眞漢相卻憶假齊王晉室遷神鼎梁園作戰場可憐羈客夢夜夜在家鄕

再和彥髙否泰由來在歲星誰聽叩角作商聲一朝漢魏成今古百口燕秦隔死生雉堞僅能逃病婦鴈書猶記作團兄雪云埋盡遼西路有酒如淮柰此情

聞鴈千里寒云捲朔風當軒月午鴈書空煩君爲報江南客顦顇遼東更向東

閨情二絕﹝己酉歲﹞天邊北斗又回春愁絕龍沙任酒醺萬里巫山歸夢斷不知何處覓行雲又

蕙帳金鑪冷篆煙故山春艸幾芊芊只今惟有瀟湘月萬里相隨照不眠

過白溝趂順安萬折狂瀾肯倒流歸心夢寐在東周平生快意君知否今日驅車過白溝

題禦城寺璧一徑埋云艸樹荒石麟蒼蘚臥田桑漢家陵闕今何在洛水嵩山滿夕陽

月夜泛舟浮世渾如出岫雲南朝詞客北朝臣傅郵擾擾無虛日吏俗區區老卻人入眼靑山看不厭傍船白鷺自相親舉杯更欲邀明月暫向堯封作逸民

病中寄楚卿月滿江樓午夜鐘多情多病一衰翁行雲不道無行雨只恐相逢是夢中

送客亭十年羈旅鬢成絲千里淮山信息稀送盡長亭短亭客且看莊舄幾時歸

病中言懷呈韓給事潦倒淮山客金臺五見秋退飛嗟宋鷁畏暑甚吳牛問疾憐摩詰分曹類子猷自慚無補報只合隱林丘

伯堅惠新茶緑橘香味郁然便如一到江湖之上戲作小詩二首建溪玉餅號無雙雙井爲奴日鑄降忽聽松風翻蟹眼卻疑春雪落寒江又

黃苞猶帶洞庭霜翠袖傳看緑葉香何待封題三百顆只今詩思滿江鄕

文季侍郎得緑蕚香梅子文待制有詩輒亦同賦一枝緑萼冠羣芳瀟灑猶疑楚岸傍香骨瘦來冰蕋細夢魂淸處月波涼賡酬便合成千首醒醉寧須計百觴橫玉叫云吹不盡只教今古洗離腸

○施內翰冝生四首冝生字明望浦城人宣和末爲潁州敎官仕齊仕國朝官至翰林學士自號三住老人有集行於世賦柳云朱門處處臨官道流水年年遶禁宮艸書云臨池翕忽雲霧集舞劍浩蕩波濤翻山谷艸書云行所當行止當止錯亂中間有條理意溢毫揺手不知心自書空不書紙社日云濁澗回湍激靑煙弄晚暉緣隨春酒熟分與故山違社鼓喧林莽孤城隱翠微山花羞未發燕子喜先歸又云割少詼諧語分均宰制功靈祇依古樹醉叟泥村童萬里開耕稼三時順雨風行春從此樂著意酒杯中初在潁州日從趙徳麟遊頗得蘇門沾丐云

柳魏王堤暗雨垂垂還似春殘欲別時傳語西風且停待黛殘黃淺不禁吹

無題唱得新翻穩貼腔阿誰能得肯雙雙天寧寺裏尊前月分擘淸寒入小牕盆池

盆池瀲灩蔭芭蕉點水圓荷未出條分得江湖好風景斷雲飛去晚蕭蕭

平陽書事春寒窣窣透春衣沿路看花緩轡歸穿過水雲深密處馬前蝴蜨作團飛

○朱葭州自牧二十首自牧字好謙棣州厭次人皇統中南選宋端卿榜登科大定初以同知晉寧軍事卒官有詩云寒天展碧供飛鳥落日畱紅與斷霞又雲水禽孤影白霜果半腮紅海气升孤月嵓姿起暝煙山雪尋崖斷林煙逐樹低燈殘星在壁霜重水漫衾句法之工類如此

病起書事牢落衰年病轉侵醫編藥裹廢閒吟臥銷白日塵凝屨起對靑銅雪滿簪霜後癡蠅看老態天邊倦鳥識歸心維摩不出文殊去門巷蕭條翠蘚深

晨起趨省鄰雞一鳴僕再呼三星已在東南隅霜風遶屋伺我出布衾尙欲畱須臾才疎性懶眞勉彊饑寒見迫誰能逋山靈笑我眞有謂能使我庾如陵乎

自鄜州歸至新市鎭時方渡險喜見桑野誾山自天降爲田洛水自瀑舒爲淵山川險盡鞍馬穩昔居﹝木絜﹞橰今乘船三年官業無毫髮萬里襄囊更蕭瑟歸來何以謝鄕閭細說艱難爲土物

自鄜州罷任歸宿澠池道中有虎爲暴崤山之阿澠之滸行路蕭條正艱阻日落山空澗水哀市門靜閉防饑虎前年張茅殺餉婦今歲食驢斷行旅我來萬里逐一官安可不戒爲汝脯晝持弓矢夜枕戈靜匿兒童防笑語白額將軍莫笑人世無劉琨當畏汝

趂鄜州過湖城縣武帝望思臺在焉寒骨千年飲恨埋余哀空寄望思臺縱令曲沃精魂見寧與商山羽翼來趙虜典刑何足正周公畫像可憐開忍心本自窮兵起巫蠱焉能作禍胎

晉寧感興莫將官況說葭蘆一味蕭條稱鄙夫老圃不禁蔬代肉樵丁還喜炕連廚兒音半已漸秦晉鄕信無因接魯洙三見秋風落庭樹年年歸意負蒓鱸

年節嵐州席上贈同知王子直中散別時風雪暗龍津一夢經年復見君去國光陰𨿽易得夾河形勢且平分心如徵馬常嘶代身伴秋鴻卻渡汾此日一尊難惜醉新年風景舊知聞

送鄜州節判任元老罷任東歸二首長途冰雪歲崢嶸客裏那堪送客行萬里歸心應接淅一尊別酒且班荊春生汶水庭闈近人去雕陰幕府輕欲仗徵鴻寄消息地寒不肯過邊城又

都騎駸駸指汶陽關門應識棄繻郎暮寒煙浪歸期阻細雨檐花飲興長束帶暫爲彭澤令曳裾休忤漢梁王邊城情味君應會爲說無憀與故鄕

小雨不出寧海司理廳吏散庭空鎖碧苔冷官門戶幾曽開疎疎細雨槐花落寂寂虛堂燕子來多病始知窮有鬼獨賢方覺仕無媒故園拋擲奔馳外剛道江山未放回

過渾源畱別田仲祥同知節使金臺前夢杳無蹤一阻雲山莫計重雙鯉附書常不逹兩萍浮海偶相逢燕南落日車分轍代北春風酒滿鍾明日去畱牽世務燈前談笑且從容

劉仲規挽辭富貴康彊九十春公歸無憾我傷神人間秀气還嵩岱夢裏行年屬已辰名姓空畱耆舊傳衣冠不見老成人淒涼通徳門前路無復靑蒲裹畫輪

訪山寺僧踏破蒼苔叩竹扃晚晴庭院有餘淸幡腰落日紅千颭檐際遙岑翠一橫種秫公田聊卒歲栽蓮僧社擬投名從今興熟頻來往未信齋鐘午後鳴

謝吳堡知寨安巨濟贈紙百幅百幅溪箋逺見羞故人佳餉若爲酬幸將晚節收魚网未得良工起鳯樓柿葉學書差足慰蕓香辟蠧會須求揮毫不見雲煙落愚賈操金愧暗投

淸河道中暮歸緩轡溪邊喜乍晴夕陽流水浸孤城川平佛塔層層見浪穏商舟尾尾行十里煙霞隨野步兩崖禾黍撼秋聲雨暘𨿽有丰年兆久客都無地可耕

晚泊濟陽江北秋陰一半晴晚涼畱與客襟淸水邊畫角孤城莫云底殘陽逺樹明旅鴈爲誰來有信斷蓬如我去無程寥寥天地誰知已村酒悠然只獨傾

冬日擬江樓晚望萬里長空淡落暉歸鴉數盡下樓遲山如駭浪髙低湧天似寒灰黯淡垂紫塞西橫連統萬黃河東下接汾睢此邦形勢雄今古只與羈人百不宜

對雪寂寂袁安捨柴門雀可羅靑氈無舊物黃竹有新歌罷飲瓢仍棄供吟筆旋呵殷勤埽荒徑尙憶子猷過

郊行緩轡尋春水一涯最憐朝雨浥輕沙小溪煙重偏宜柳平野雲垂不礙花靑眼步兵元好酒黑頭江令未還家興長不覺歸來晚過盡城頭陣陣鴉

和郭仲榮郡城秋望城髙野闊思何窮人在西風一笛中樓影不揺溪水淨舂聲相答暮山空海天引望能供碧霜樹禁秋更倚紅回首客魂招不得蒓鱸歸興滿江東

○孫內翰九鼎一首九鼎字國鎭忻州定襄人天會六年經義第一人在太學時遊金明作詩云片片桃花逐水流東風吹上木蘭舟隔溪紅粉休相認年少孫郎不姓劉弟九疇億俱有時名三人同榜登科吳彥髙贈國鎭詩云孫郎有重名談笑取公卿淸廟瑟三嘆齋房芝九莖其爲名流所稱道如此吾州文﹝氵爪﹞先生指授之功爲多年八十餘卒

甄荘三蔵眞身﹝三蔵來中土時其師授記謂當逢甄而住歿後三百年見夢於白氏出地中﹞生自龜玆國來從大業年緣甄駐飛錫夢白出重泉鐵石亦有毀筋骸何尙全應知待彌勒萬劫庇山川

○劉修撰彧二首彧字公茂安陽人天眷二年經義第二人自號香嵓居士歷京兆總幕終於翰林修撰

春陰似雨非晴意思深宿酲牽率泥重衾苦憐燕子寒相並生怕棃花晚不禁薄薄簾幃欺欲透悠悠歌管壓來沈南園北裏狂無數惟有芳菲識此心

秋雨得雲字一室蕭然半掩門檐牙懸澑喜初聞棲鴉不動寒偎樹過鴈無聲冷貼云歷耳半隨風淅瀝舞階仍帶葉繽紛隔籬爲問東臯叟麰麥前春定十分

○趙內翰可三首可字獻之髙平人貞元二年進士仕至翰林直學士風流有文采詩樂府皆傳於世號玉峯散人集子述字勉叔承安二年登科賦雪云奇貨可居天種玉太平有象麥連云屏山故人外傳說勉叔詩章字畫皆有父風性落魄嗜酒卒以樂死倜儻奇男子也

來逺驛雪夕﹝使髙麗時作﹞江上東風冷不禁晚云翻手弄晴陰春來天气不全好夜久雪花如許深暖老正思燕地玉辟寒誰有魏臺金空齋寂莫靑綾被學得東山擁鼻吟

云興館曉起雙旌晚泊云興館對面髙峯絕可人一夜山雲飛作雪要誇千樹玉璘珣

江路聞松風雪裏雲山玉作屏松風入耳細泠泠朝來醉著江亭酒卻被髯龍喚得醒

○劉西嵓汲一十首汲字伯深南山翁之子天徳三年進士釋褐慶州軍事判官入翰林爲供奉自號西嵓老人有西嵓集傳於家屏山爲作序云人心不同如面其心之聲發而爲言言中理謂之文文而有節謂之詩然則詩者文之變也豈有定體哉故三百篇什無定章章無定句句無定字字無定音大小長短險易輕重惟意所適𨿽役夫室妾悲憤感激之語與聖賢相雜而無愧亦各言其志也已矣何后世議論之不公耶齊梁以降病以聲律類俳優然沈宋而下裁其句讀又俚俗之甚者自謂靈均以來此祕未睹此可笑者一也李義山喜用僻事下奇字晚唐人多效之號西昆體殊無典雅渾厚之气反詈杜少陵爲村夫子此可笑者二也黃魯直天資峭拔擺出翰墨畦徑以俗爲雅以故爲新不犯正位如參禪著末後句爲具眼江西諸君子翕然推重別爲一派髙者雕鐫尖刻下者模影剽竄公言韓退之以文爲詩如敎坊雷大使舞又云學退之不至卽一白樂天耳此可笑者三也嗟乎此說旣行天下寧復有詩耶比讀劉西嵓詩質而不野淸而不寒簡而有理澹而有味蓋學樂天而酷似之觀其爲人必傲世而自重者頗喜浮屠邃於性理之說凡一篇一詠必有深意能道退居之樂皆詩人之自得不爲後世論議所奪眞豪傑之士也

題西嵓人愛名與利我愛水與山人樂紛而競我樂靜而閒所以西嵓地千古無人看𨿽看亦不愛𨿽賞亦不歡欣然會予心卜築於其間有石極峭屼有泉極淸寒流觴與袚褉終日堪盤桓此樂爲我設信哉居之安又

卜築西嵓最可人靑山爲屋水爲鄰身將隱矣文何用人不知之味更眞自古交遊少同志到頭聲利不關身淸泉便當如澠酒澆盡胸中累劫塵

平涼道中靑山炯無塵塵滿行人衣行人望靑山咫尺不得歸吾歸不作難世故苦相違何當臨溪水一洗從前非

南園步月雲橫樹外山樹映山巓月微風拂寒枝疎光散淸樾幽歡難相遇此景安可忽從來山水心不爲塵埃沒

不如意朝亦不如意暮亦不如意今日只如此來日復何異一歡彊欲謀百憂已先至乃至塵网苦動輒心萬計髙軒與華冕儻來亦如寄規規必欲求愈勞終不遂善哉榮﹝上左石右戈下口﹞期自寛以遣累

慶州回過盤嶺宿義園隨馬雨不急催人日欲晡山從林杪出路到水邊無拘縛嗟微宦﨑嶇走畏途村家應最樂雞酒夜相呼

到家三載塵勞慮翻然盡一除園林未揺落庭菊正扶疎遶屋看新樹開箱檢舊書依然故山色瀟灑入吾廬

髙陽道中杏花開過野桃紅楡柳中間一徑通禽烏不呼村塢靜滿川煙雨淡蒙蒙

家僮報西嵓栽植滋茂喜而成詠孤云出岫本無心何用微名掛士林近日故園消息好西嵓花木已成陰

畱別四弟對牀喜淸夜尊酒話平生自是今宵雨於人卻有情酒中作樹暗春將老酒闌人欲歸裴佪風月夜花絮一簾飛

○劉內翰瞻三首瞻字嵓老亳州人天徳三年南榜登科大定初召爲史館編修卒官黨承旨世傑酈著作元與魏內翰飛卿皆嘗從之學嵓老自號攖寧居士有集行於世作詩工於野逸如廚香炊豆角井臭落椿花之類爲多

春郊桑芽粒粒破春靑小葉迎風未展成寒食歸寧紅袖女外家紙上看蠶生

無極道中銀河淡淡瀉秋光缺月梢梢掛晚涼馬上西風吹夢斷隔林煙火路蒼茫

所見傾欹石片插漣漪上有蕭蕭楊柳枝藻荇半浮苔半濕浣紗人去不多時

○郝內翰俁二十一首俁字子玉太原人正隆二年進士仕至河東北路轉運使子居簡字仲寛進士不第有詩名太原平陽問居中字仲純樞密院令史出身嘗刺坊州人物楚楚所謂文獻不足猶超人羣者也正大末除鳯翔治中南山安撫使詩亦有功子玉自號虛舟居士有集行於世如雲勞生𨿽可厭淸景亦自適殊有古意也

郝吉甫蝸室艸艸生涯付短椽身隨到處卽安然功名角上無多地風月壺中自一天世路久諳甘縮首曲車才值便流涎一生笑我林鳩拙辛苦營巢二十年

聽雪軒扶疎窗外竹歲暮亦可愛蕭散軒中人髙節凜相對淸寒入夢境風雨號萬籟覺來聞雪落淅瀝珠璣碎饑腸出佳句亹亹入三味華堂沸絲竹此樂付兒軰

魏處士野故荘郊原冷落霜風後桑柘蕭條兵火余試問當時卿與相幾家猶有舊田廬

七月十五日夜顯仁寺東軒對月野迥雲歸盡山髙月上遲暗螢依露艸驚鵲遶風枝素影隨波逺新涼與酒宜中秋更有味試爲卜歸期

應制狀元紅仙苑奇葩別曉叢緋衣香拂禦鑪風巧移傾國無雙艷應費司花第一功天上異恩深雨露世間凡卉漫鉛紅情知不逐春歸去常在君王顧昐中

疊翠樓畫樓西畔石州山指點雲煙識翠鬟回首十年眞一夢淡天如水夕陽閒

題均福堂三首憧憧車馬競春遊不見溪堂五月秋臥聽雲濤舂午枕夢隨鷗鳥落沙洲又

爲魚爲鳥知誰是看水看山俱得意存亡貴賤聽天公只有歸休須早計又

歸休得計卽歸來林下空言只可咍莫待山靈嫌俗駕卻將鞍馬覓塵埃

次仁甫韻渺渺橫煙渚淒淒掛月村酒非鄰捨取詩復故人論世態烏棲屋生涯雀在門西山卻多思松雪動吟魂

題溫容村寺壁艸樹醒朝雨烏鳶快晚晴山光自明潤野气亦淒淸茗碗閒中味紋楸靜裏聲此懷能自適未要縛簮纓

故城道中同元東巖賦客亭南北厭飄零尙喜揚鑣過故城桐葉不堪追往事泥丸尢足見民情靑山閱世幾興廢白塔向人如送迎佇立夕陽無限思西風禾黍動秋聲

晚過壽寧稻壠分棊局松門入畫圖牛羊歸自急鷗鷺宿相呼落日低靑嶂髙風起暝途歸僧上煙靄回首愧區區

子文致君九日用安字韻聊亦同賦旅食京華秋又殘舊遊眞似夢槐安閒居浪說重陽好塵世端知一笑難黃菊已堪增悵恨白衣無復慰荒寒馬頭明月應相笑依舊紅塵滿客鞍

題孔氏園亭嚴勝諸孫賢至今相承種徳滿家林緑槐丹杏風流逺翠竹蒼松歲月深傾蓋昔誰陪俊賞過庭今復嗣徽音此生夙有東遊願杖屨他時或可尋

攬秀軒寺得新遊處軒余舊賦詩山川蒲子國松柏晉侯祠行止非人力登臨且歲時道人應笑我眞負鹿門期

上已前後數日皆大雪新晴遊臨漪亭上十日陰風料峭寒試從花柳問平安野亭寂歷春將晚山徑縈紆雪未幹足踏東流方縱酒手遮西日悔投竿淵明正艸歸來賦莫作山中令尹看

奉陪太守遊南湖同鄗令賦翠幄千章蔭晚空年華心賞兩無窮雲頭欲落催詩雨池面微生解慍風經笥使君談似綺仙舟令尹飲如虹娵隅自適淸池樂不信參軍是郝隆

三月望日次邊徳舉攬秀軒水遶千家邑山圍一席天桑麻新雨露檜柏老風煙夢後餘芳艸愁時更杜鵑亦知推不去端用得忘年

新秋旅食京華困鬱蒸可人秋意又新晴夜牕便覺風千里曉鏡從添雪數莖蟬噪不離羈客耳燕歸還動故園情軟紅塵外西山色乞與閒人眼暫明

寺樓晴望詰曲闌干面翠微蔥籠牕戶溢淸暉雨侵斜日明邊過云望山前缺處歸多病過春猶止酒薄寒向晚卻添衣宦名不負滄波願羞見陂田白鳥飛

題五丈原武侯廟一首﹝仲純﹞籌筆無功事可哀長星飛墮蜀山摧三分豈是平生志十倍寧論蓋世才壞壁丹靑仍白羽斷碑文字只蒼苔夜深老木風聲惡尙想褒斜萬馬來

○張郾城公藥三首公藥字符石宰相安簡公孝純永錫之孫以文蔭入仕嘗爲郾城令詩號竹堂集寒食云一百五日寒食節二十四番花信風新年云客情病裏度殘臘老色鏡中添一年雲樹縈寒猶漠漠竹梢迎日已姢娟春晚云細風皺緑漲溪水小雨點紅添海棠又云芭蕉葉斜捲舒雨酴醿架小縱橫春人喜傳之子觀字彥國仕爲某軍節度副使孫厚之字茂弘承安五年進士

許下三庚劇暑甚於他州懷思故鄕嶧山山水眞淸涼境界也感而作詩魯東百里近福地曰鳬繹千峯開玲瓏絕澗瀉湍激岱宗古獨尊象緯了不隔﹝嶧山至泰山不逺﹞此山許攀聨朝著有班秩虛巖互霞蔚秀石森玉立泉聲動環佩林樂盡竽瑟﹝林樂出莊子﹞樹老潤饒菌果熟香隕實漱風松落花泓雪崖澑蜜木皸虎磨癢沙迥鳥伸翮﹝水禽嬉戲引吭伸翮劉禹錫集﹞竹葉若來往桃源當甲乙曽經晉人隱﹝晉郤鑑因避亂挈兗人來嶧山事見本傳﹞喜脫塵网密事往不記年人說猶前日我來官許下觸暑病逾劇慢膚便枕簟白汗沾巾幘屢輟五夜眠輒廢中盤食炎官令方虐著意不憐客語此作惆悵可以知得失遙知舊經行雲起水邊石平生二三子相對坐橫策今世葛天民何容挽之出

往鄜州出門旋復入﨑嶇行路眞將蜀道如埽凍村童燒積葉趂春田婦鬻新蔬雪花被岸中流黑雲气涵山眾壑虛老子頻年厭羊酪故溪新緑正肥魚

二月二月芳事何等好南陌東城饒物華春風無意管楊柳晴日有心烘杏花故山隨分可娛老宦遊到處聊爲家夢歸艸堂捲疎箔幾點白鷗眠淺沙

○任南麓訽九首詢字君謨易州軍市人父貴有才幹善畫喜談兵宣政問遊江浙君謨生於虔州爲人慷慨多大節書法爲當時第一畫亦入妙品評者謂畫髙於書書髙於詩詩髙於文然王內翰子端獨以其才具許之君謨正隆二年進士歷省掾大名總幕益都都司判官北京鹽使課殿降泰州節廳時無借力者故連蹇不進六十四致仕優遊鄕裏家所蔵法書名畫數百軸日夕展玩不知老之將至年七十卒平生詩數千首君謨歿後皆散失今所錄皆得於傳聞之間如山居云種竹六七个結茅三四間稍通溪上路不礙屋頭山黃葉水淸淺白雲風往還戊申春晚雲水邊團月翻歌扇風裏垂楊學舞腰南郊小隱雲林邊烏語月微下竹裏花飛春又深前軰喜稱道之﹝嶺柳今何在蘇黃世已無皇天開老眼特地降君謨﹞

西湖西湖環武林澄澄大圓鏡仰看湖上寺卽是鏡中影湖光與天色一碧千萬頃堤徑截煙來樓臺自昬暝

濟南黃臺三首滿目江南煙水秋濟南重到憶南遊便欲移家漁市側輕蓑短棹弄扁舟又

柴扉水際晝還扃落日城頭晚更明深緑淡黃洲渚冷敗荷無數似臨平又

緑柳橋邊簇錦鞍紅紗影裏照煙鬟歸來書幾髙燒燭渾似江鄕一夢間

蘇州宴蘇州女兒嫩如水髻聳花籠靑鳯尾十二紅裳釅梳洗植立唱歌煙霧裏一人丰穠玉手指袖挽翠云彈緑綺落花一片天上來似欲隨人波江水曲終宴闋歌一觴行人南遊道路長明日松江千萬頃煙波雲樹春茫茫

庚辰十二月十九日雪馮夷揃水翻銀璣北風浩浩如兵威瓊臺玉榭壓金碧三十六宮明月輝五更待漏雞人唱近衛臚傳九天上須臾龍馭踏飛瑤萬戶千門寂相向皓齒才人宮袖窄巧畫長眉梅半額含嚬一笑競春妍繡勒錦韉生羽翮城外雪深回馬首別殿傳觴燈作晝歡聲一曲借春謡半夜西園滿花柳沾濡已見盈阡陌況是隆冬見三白帝力如天人得知今慶明年好春澤

憶郎山萬壑溪流合千峯木葉黃郎山五千丈獨立見蒼蒼

巨然山寺孤撐山作碧螺髻漫散水成蒼玉鱗野寺荒涼人不到水光山影正橫陳

浙江亭觀潮海門東向滄溟闊潮來怒卷千尋雪浙江亭下擊飛霆蛟蜃爭馳奮髯鬛巨鹿之戰百萬集呼聲響震坤軸立昆陽夜出雨懸河劍戟犇衝潰尋邑吳儂稚時學弄潮形色沮懦心膽豪靑旗出沒波濤裏一擲性命輕鴻毛須臾風送潮頭息亂山稠疊傷心碧西興浦口又斜暉相望會稽云半赤詩家誰有坡仙筆稱與江山作勍敵援毫三叫句不成但覺雲濤滿胸臆

○馮臨海子翼七首子翼字士美大定人正隆二年進士性剛果與物多忤用是仕宦不進以同知臨海軍節度使事致仕居眞定有詩樂府傳於世父仲尹子叔獻三世皆仕至四品職名亦相近士美詩有筆力如賦臨海乳山萬松堂爲可見矣

三月七日登龍尾山寺古寺尋龍尾山城送馬蹄花濃香膃肭泉瑩冷玻璃寒食春無幾催歸日欲西春風吹病眼煙樹逺淒迷

佑徳觀試經琳館淸深小雪殘釀梅天气不多寒客牕竟日無人到只有蕭蕭竹數竿

書事客捨如僧捨秋風幾席淸竹孫仍帶籜鳩婦已呼晴年老心情減官卑去就輕京師名籍甚鄭子豈其卿

和張浮休舊韻嫩水籠篁碧新霜染樹紅石潭沈曉月山雨暝秋空燈火吟牕下關河醉眼中西風喚張翰南望思何窮

小圃茅亭新成楡柳淸陰下茅亭近水湄抵檐栽美竹橫榻賦新詩朴陋從人笑棲遲止自怡歲寒天地肅松雪有心期

贈張壽卿美如冠玉張公子知是畱侯幾世孫老境流離少歡趣天涯邂逅對淸尊貂裘聊作西州客物化終同北海鯤十日相從又言別關山明月正銷魂

岐山南顯道冷香亭溪橋小雪晴水村霜月冷暗香林薄間得偶璀璨影殷勤南夫子移植在人境芝蘭馥氤氳珠壁照光炯小屋茅艸蓋幻此蕭灑景看花爇松明醒醉潄苔井文章聊嬉戲辭气頗馳騁州縣不著腳時人笑淸鯁我官西州掾簿領不知省頻遭官長罵勢屈石在頂門庭可張羅陋巷車轍靜山歌聽嘲哳舞伎或癅癭引睡閱文史朝日無從永夢到五柳荘身居六盤嶺朅來南山下旅思淒以耿金罍照衰朽玩味得俄頃傍人怪迂疎佳處當自領

○史明府旭三首旭字景陽第進士歷臨眞秀容二縣令有詩一卷傳於世臨眞上元夜雪云斜風吹雪滿山城壓屋云低未肯晴天女散花春一色燭龍銜照夜三更交口楊氏荘云靑黃遶屋禾將熟紫白依闌菊半開差赴綏徳云也解笑人沿路菊不堪供稅帶山田先人嘗從之遊稱其時有佳句云

懷郭碩夫劉南正程云翼已將春夢等浮生更著秋光比宦情薄有酒銷閒日月苦無心向老功名黑城村晚鴉千點白土坡髙雁一聲天末何人慰寥索正思張丈與殷兄

早發驝駞堋郎君坐馬臂雕弧手撚一雙金僕姑畢竟太平何處用只堪妝點早行圖﹝好問按景陽大定中作此詩已知國朝兵不可用是則詩人之憂思深矣﹞

棃花少年攜酒日尋花老去花前欲飲茶今日傳觴似年少一枝香雪上烏紗

○邊內翰元鼎四十二首元鼎字徳舉丰州人兄元勲元恕俱有時名號三邊徳舉十歲能詩天徳三年第進士以事停銓世宗卽位張太師浩表薦供奉翰林出爲邢州幕官復坐誣累遂不復仕進徳舉資稟疎俊詩文有髙意時軰少及如雲云鐘號曉月風絮亂春燈晚照入簾如有意春風過水略無痕五更好夢經年事三月殘花一夜風拂子云驅去靑蠅讒口逺拂開黃卷聖言新云露月華天半白星移河漢夜微涼此類甚多

八月十四日對酒梧桐葉雕轆轤井萬籟不動秋宵永金杯瀉酒灩十分酒裏華星寒炯炯須臾蟾蜍弄淸影恍然不是人間景金波澹蕩桂樹橫孤在玻璃千萬頃玻璃無限月光冷澒洞一色無纎穎淸風颯颯四坐來吹入義黃醉中境醉中起歌歌月光月光不語空自涼月光無情本無恨何事對我空茫茫我醉只知今夜月不是人間世人月一杯美酒蘸淸光常與邊生舊交結亦不知天地寛與窄人事樂與哀仰看孤月一片白玉露泥泥從空來直須臥此待雞唱身外萬事徒悠哉

早春春風走塵沙鳥語滿京國東皇發潛潤土木變顏色桃李爭嫵媚白紅奼容飾惟有松柏姿依然蔽崖黑

村捨二首何事區區守一丘春花過了月明秋等閒濁酒籬邊興寂莫寒花雨裏愁不識故人今在否每思前事隔重遊西風又是靑山晚落葉無聲水自流又

﹝土廧﹞外靑山半在樓山村盡晚雨翛翛旃裘擁腫無餘事尊酒飄零又一秋學得屠龍無用處秪如畫虎反成羞回頭爲向淵魚道鴻鵠而今不願遊

懷友曽聨金轡賞春風花裏風前酒面紅行樂昔年君我醉詩觴何日我君同一聲啼烏靑春晚幾樹殘紅野寺空相憶情懷正蕭索半山夕日水聲東

夜深月落秋山萬象淸濕螢微近露枝明夢魂黯淡家千里鼓角淒涼夜幾更弟子亡來鄕校冷舍人別後子虛成銀河漸轉梧桐黒何處江湖望客星

春花零落春花零落雁秋悲已過流年二十期有舌能忘坐韀辱無金莫怪下機遲世情冷熱𨿽予問人事升沈未汝知何日上方容請劍會乘風雨斷鯨鯢出門騎馬

出門騎馬卽三千面目塵埃動慘然生計若爲田二頃饑顏翻愧宦三年乾坤造物能無用富貴由時枉自鞭達否從今已知計五湖煙裏有漁船

帝城帝城回想夢魂中秋月春花在處同朱雀橋南三月艸鳯皇樓上四更風錦囊別後吟箋少玉笛閒來酒盞空贏得當時舊標格九分憔悴入靑銅

新香新香終比舊香濃只是相逢久不容繡被暫同巫峽夢銀鞍多負景陽鐘寶檀煙斷閒金獸玉鎖聲傳惱睡龍簾影漸分風又起一塘秋水落芙容

聞簫弄玉吹簫玉管低秋風散入滿天悲滄波夜漲龍吟細琪樹霜風鳯嘯遲漢月有情如靜聽蕭郎無路不相知秦樓虛負淸宵意惆悵乘鸞舊有期

和致仕李政奉韻車馬年年陌路塵安知六驥過牕頻雲泉是處堪爲樂軒冕從來只累人浮世夢中無限事紅顏花上霎時春五湖興有扁舟笛好在晴天月一輪

別友從來雞鶴不同羣涇渭何人與細分鏡裏光陰誰念我雲中岐路已饒君淸觴且吸年時月白雪休徵夢裏云別後相思不相見水邊黃葉暮山村

送妹夫之太原山含秋气冷參差送客西城落日低怨別弟兄歸怏怏戀鄕車馬去遲遲浮萍聚散元無定流水東西卻有期惆悵黃楡故山路碧天回首鴈南飛

惜春春來春去惱春情花落花開又幾經夜雨多情愛沾灑楊花無賴只飄零每成宴賞須成醉不恨歸來卻恨醒眼見紅英畱不住緑枝深處一星星

客思客思逢春易感傷不堪殘涙愛家鄕離親恍惚來千里餬口淒涼在四方羞向孫劉圖富貴浪從李杜學文章官街坐對黃昏月半屋淸燈滿地霜

暮鐘落日行人斷深秋暝雨殘一聲煙樹外千里暮山寒倦鳥方知止哀猿冷不安蕭蕭風葉下時與野僧還

夢斷繡枕紅衾晚意濃啼鶯大似不相容夢魂苦恨歸來早不盡瀛洲第一峯

花開人散二首花開人散正消魂花語無情獨閉門看卽春光畱不住一聲啼鴂又黃昬又

閒花閒艸滿芳洲春水無人自在流白日遲遲倦遊子一聲啼鳥一聲愁

聞笛雌鸞無鳯怨西風月女愁寒淚灑空牙板急隨聲不斷滿天敲碎玉玲瓏

王文伯還家詩以迎之陌上東風故國春瘦驂羸僕倦行塵十年一夢成何事千首新詩不負人重對孤燈聽軟語遽憐華髮各淸貧西齋煙艸應知舊桃李新蹊滿四鄰

晚行隔浦行聞晚寺鐘斷坡寂歷對寒松蒼煙暮合孤城暗破月微昬逺岫重宿翼飛投空自急斷蓬無計竟何從新年又入應添歲歸把靑銅怨暮冬

山中世路風波老不禁一﹝廠墨﹞歸買就槐陰坐詩爲累言難解因酒成狂病轉深山月荒涼窺斷夢壁燈靑黯伴微吟十年積毀應銷骨豈礙孤云萬里心

自嘆終日忘言一炷香散花時復遶繩牀久貧自沃三彭熾一醉齊休六賊狂道士生涯孤似鶴衲僧門戶冷於霜自知衰病耽杯酒擬及溫柔老是鄕

新秋示友一頃山田半已蕪閉門髙臥著潛夫不才分作溝中斷舊好誰瞻屋上烏南阮彊須攀北富東丘何用嘆西愚自憐幽黙相忘久鬭鳥鳴蟬枉叫呼

偶題二首當年樂事嘆今衰人世空驚日未移風榭醉眠摧鳯燭雨牕狂飲殢蛾眉長松茂艸窮年事野水孤村入夢時彊鑷鬢絲臨晚鏡瞥然塵念不勝悲又

短髮臨風懶不冠窪尊塵坌寂無歡離騷夕賦醒尢獨孤憤空書說轉難晚節慣成林壑僻幽居深入水雲寒蒼崖瘦柏無窮思鵠立溪頭盡日看

新居鏡裏巖花落澗泉對牕靑壁便參天幾當雪月開春酒時有松風入夜弦逺劚山田多種黍稀經城市少言錢平生漫忽王公貴俯仰村鄰更可憐

閒題十年一夢到灰心歸鬢吳霜漸欲侵物外少逢稀有鳥冶中仍作不祥金閒雲閣雨終何事枯木因風亦自吟卻嘆淵明非達道無弦猶是未忘琴

答文伯二首老情無賴畏虛勞已絕朱弦又一操閒事每來知酒聖浮生欲去愧僧髙息心鍾鼎休看鏡安枕茅茨不夢刀遙羨郭西王處士道傍羸馬詠風騷又

曉牕淸鏡捲浮埃恨入新秋不可裁露浥野花三徑合風傳云壑七松哀忘機魚鳥眞相識落手功名亦儻來萬古消沈一杯酒直須白骨點蒼苔

閱見一十首君居淄右妾河陽平白相逢惹斷腸蠟燭已殘歌欲闋並敎離恨遶飛梁又

蕭史吹笙鳯女臺月髙霜冷鳯笙哀不堪好酒沈沈夜又遣靑鸞獨自來又

鳯紙銜封玉鏡臺繡鸞傳記已相猜傾城笑臉千金樣莫對閒人一例開又

歌裏衝衝笑裏嗔深情會處幾何人慿君爲向五陵道冶葉倡條不是春又

笑裏低眉引醉波閬風秋月一聲歌明知畫燭無情物何是尊前涙更多又

笑不成歡歌斂眉景陽鐘動酒闌時此情卻羨牽牛會一歲相過可是遲又

牛女佳期歲一過都緣迢遞隔金河可憐馬上香車畔只隔珠簾更不多又

輕蓮素質澹蕭蕭葉密溪深未可招雨暗蘭舟人去後卻容白鷺逞風標又

雙鸞夾鏡鳯橫釵捧額黃梅小鴈排爲報阿環休調戲雙成西母總相猜又

膩發堆云鏡舞鸞五云仙洞接淸歡歸來失卻吹簫伴腸斷昆山昨夜寒

○李承旨晏七首晏字致美髙平人唐順宗第十六子福王綰之苗裔父森字彥實工於詩有云少年日日醉花邊短白長紅一一憐自笑老來心尙在惡風常廢五更眠又賦梅云冰骨有香魂乍返玉顏無暈酒全消人多傳誦之致美皇統二年經義進士釋褐臨汾丞時張太師浩判平陽一見愛其才爲之延譽稍遷遼陽幕官與興陵有藩邸之舊入翰林爲學士髙文大冊號稱獨步拜禦史中丞初遼入掠中原人及得奚渤海諸國生口分賜貴近或有功者大至一二州少亦數百皆爲奴婢輸租爲官且納課給其主謂之二稅戶大定初一﹝忄刀﹞免爲民閭山寺僧賜戶三百與僧共居供役而不輸租故不在免例訴者積年臺寺不爲理又訴於致美致美上章大略謂天子作民父母當同仁一視分別輕重乃胥吏舞文法之敝陛下大明博照豈可使天下有一民不被其澤者且沙門旣謂之出家而乃聴其與男女雜居乎書奏宰相持不可世宗詔致美與相詰難致美伏禦座前曰前日車駕幸遼東閭山寺曽供從官一宿之具寺僧物陛下物也陛下無以此直寺僧而使三百家受屈世宗大笑曰李晏刼制我耶卽日免之明昌初爲禮部尙書分諸道府試復經義設經童科皆自致美發之出爲沁南軍節度使告老不從攺昭毅軍節度使且授子仲略澤州刺史以榮之時澤潞旱甚致美擅發倉粟三萬石捄餓者因上章請罪章奏而本道提刑彈章亦至章宗謂宰相言提刑職當然李晏義當然不之罪也仲略字簡之大定二十二年進士仕至山東路按察使道陵愛其俊快比爲脫帽鶻云致美自號遊仙野人簡之丹源釣徒有集傳於世簡之之子肯播字克紹肯獲字克守肯徳字克修

白雲亭白雲亭上白雲秋桂棹蘭槳記昔遊往事已隨流水去靑山空對夕陽愁興亡翻手成舒捲今古無心自去畱獨倚西風一惆悵數聲柔櫓下汀洲

贈燕王謝堂前燕秋風又送歸向人如惜別入戶更低飛海闊迷煙島樓髙近落暉不知從此去幾日到烏衣

通州道中冉冉年華老飄飄客路難塵埃山色斷雲霧日光寒念逺心先折孤吟鼻亦酸平生江海意潦倒愧儒冠

髙麗平州中和館後艸亭藤花滿地香仍在松影拂云寒不收山鳥似嫌遊客到一聲啼破小亭幽

題武元直赤壁圖鼎足分來漢祚移阿瞞曽困火船歸一時豪傑成何事千里江山半落暉云破小蟾分樹暗夜深孤鶴掠舟飛夢尋仙老經行處只有當年舊釣磯

嗅梅圖﹝簡之﹞朧朧霽色冷黃昏缺月疎籬水外村人在天涯花在手一枝香雪寄銷魂

蓮塘陪諸公賦潦倒何堪接俊遊神仙空羨李膺舟官曹只在空湖畔簿領如山屋打頭﹝省幕在城外極卑陋故云﹞

○王都運寂七首寂字符老薊州玉田人糸出三槐父礎字鎭之國初名士仕至歸徳府判官元老天徳三年進士興陵朝以文章政事顯終於中都路轉運使壽六十七謚文肅有拙軒集北遷錄傳於世三子欽哉直哉鄰哉俱爲能吏元老専於詩有云生涯貧到骨家具少於車元夕感懷云殘夢關河鰲禁月舊遊燈火馬行春畱別郭熙民云五年風雪黃州閏萬里關河渭水秋與涿郡先主廟詩當年竹馬戲兒曹笑指樓桑五丈髙故國神遊得無恨壞垣風雨夜蕭騷人共傳之行記載其先人雞山一詩云記得垂齠此地遊雞山孤立水平流而今重過山前路山色靑靑人白頭予謂詩固佳恨其依仿蘇才翁太甚耳

易足齋吾愛吾廬事事幽此生隨分得優遊窮冬夜話蒲團暖長夏朝眠竹簟秋一榻蠧書閒處看兩盂薄粥飽時休紅旗黃紙非吾事未羨元龍百尺樓

送張仲謀使三韓照海旌幢出樂浪過家上冡路生光鴨江桃葉朝迎渡﹝上己下山﹞嶺松花夜煮湯恩詔肅將芝檢重醉鞭低裊玉鞘長遺民笑指天車道酷似南陽異姓王﹝髙麗稱中原使節皆曰天車某官事見閻子秀鴨江行記﹞

自東營來廣寧道出牽馬嶺經梁利器墓下毀譽譊譊息蓋棺百年春夢大槐安功名倒挽九牛尾富貴眞成一鼠肝故國鶯花人事攺空山風雨夜臺寒平生老我心如鐡醉眼西州淚不幹

黃桃花應嗔國色朝酣酒賜與羽衣如太眞道士厭看千樹老令君別換一城新緗梅拂額更不俗栗玉削肌殊可人想得乞漿尋舊約東風不似去年春

沁水山寺兩峽山髙月半輪五更人起馬嘶頻無端又上長安道輸與僧牕飽睡人

奉題少保張公曲阿別墅二首休沐時時散馬蹄緑陰如染轉長堤帝城和气融春圃相國餘波到兩溪無數龜魚欣作主不言桃李自成蹊聖時正要傳衣事賀監從渠老會稽又

鍾湖亭下水淙淙綠野平泉未易雙十里藕花紅步障一軒松蔭碧油幢洛中獨樂有司馬天下不名知曲江紙尾欲煩賢宅相雨蓑添我坐篷牕

○蓮峯眞逸喬扆一首扆字君章初名逢辰洪洞人天徳三年進士詩樂府俱有名子宇字徳容八歲能鼓琴召入東宮顯宗稱其不凡大定十六年登科貞佑初爲益都按察轉運使與田涿器之俱歿兵間

淩虛堂木暗蒼煙合池荒碧艸深髙臺平竹杪幽徑入花陰奔走成何事登臨慰此心晚涼山更好風處一披襟

中州集乙卷終

●中州集卷三

○劉龍山仲尹二十八首仲尹字致君蓋州人後遷沃州正隆二年進士以潞州節度副使召爲都水監丞卒致君家世豪侈而能折節讀書詩樂府俱有蘊藉有龍山集嘗於其外孫欽叔處見之參涪翁而得法者也

墨梅一十首痩損昭陽鏡裏春漢家公主奉烏孫淚痕滴盡穹廬月誰道神香解返魂又

絕纓人醉燭花殘主意方濃未猒歡十五瓊兒梳洗薄琵琶才許近簾彈又

生憎施粉與施朱換骨玄都亦自姝疎影冷香題不到夢驚煙雨暗西湖又

趙郎愛香人不知羅浮山下有佳期春寒徹骨角聲起才記參橫月墮時又

君王鳳駕九龍池後輦傳呼召雪兒狼藉玉臺銀燭暗丁香小麝印宮睂又

鐘鼓沈沈度苑﹝土廧﹞玉繩初直殿東廂荀妃早發雞鳴埭殘月微分燭下妝又

衡州何處問花光抹月批風只欠香安得江南斷腸句爲題風雨浣啼妝又

髙髻長蛾滿漢宮君王圖玉按春風龍沙萬里王家女不著黃金買畫工又

古絹誰藏謝女眞天寒翠袖一招魂江山嫁盡風流夢雪滿冰溪月掛村又

妙畫工意不工俗老子見畫只尋香未應塗抹相欺得政自不爲時世妝

自理日日南軒學蠧魚隱中獨愛隱於書兒癡婦笑謀生拙不道從來與世疎

西溪牡丹爲雲爲雨定成虛醉臉籠嬌試粉初舉國春風避姚魏換胎天質到黃徐百年金穀慿欄袖三月揚州載酒車我欲禪居淨余習湖灘枕石看遊魚

秋盡利祿蝸涎壁年華蟻夢槐秋隨庭樹老寒逐鴈聲來養性論三適分愁詠七哀閉門人客少書籍遶牀堆

晚陰歲澇饒秋雨雲寒結暝陰晚芳畱凍蝶疎木立饑禽閒覺交遊減衰從老病尋安眠恐徼幸底用說初心

冬日刁騷短髮鑷還生鏡裏形骸只自驚睡枕食盤翻歲月頭風股痺識陰晴鳩棲任笑謀生拙兔簡難忘照眼淸不用暖鑪公庫酒試容擁被聽雞聲

寒夜漏聲穿竹夜霜淸盡著功夫伴短檠睡足梅花半梢月虛徐老鼻學香生

秋日東齋一區寂莫子雲家便腹那能貯五車筋力只今如老鶴筆頭新愛綰秋蛇樹間風定葉漫徑籬外雨寒梅著香勝日一尊能笑客更須官鼓候晨撾

窻外梅蕾二首玉兒秀稺云幄蔵鼻觀巳覺缾水香過眼空花均一寓十分春色屬秋堂又

細蕾初看栁麥肥春風得得遶窻扉道人方作玉溪夢石塢竹橋風雪飛

初秋夜涼小虫機杼月西廂風雨才分半枕涼白髮自疎河漢夢一瓶秋水玉簮香

謝孔遵席後堂畫山水圖﹝後堂號秀隱居﹞家在龍沙弱水東朅來塵世笑春風都將天外蓬壺景漏作人間畫手工玉腕雪回犀管細寶煤香散鳳綃空只應大地山河影常記飛鸞下月中

別墅二首﹝土廧﹞根雨大土花碧秋筍寒添一兩莖愛買僻書人笑古痛憎俗事自知淸黃花催織鈿鈿出白髮欺人故故生饘粥年來我稍具猒隨鞍馬逐浮名又

風雨驅寒入獘裘閒齋气味冷颼颼年華過眼驚飛鳥利祿催人窘督郵竈下旋添溫坑火牀頭剰買讀書油可人誰似黃夫子著意裁詩寄四休

龍徳宮碧栱朱甍面面開翠云稠疊鎖崔嵬連昌庭檻渾栽竹罨畫溪山半是梅藻井香銷塵化网銅欄秋澀雨畱苔只應千古華淸月狼藉春風媿露臺

酴醿相看絕似好交友著眼江梅季孟中海窟笙簫來鶴背月林冰雪繞春風滿前玉蘂名尢重特地棃花夢不同安得涪翁香一瓣種成聊供小南丰

夏日牀頭書冊聚麻沙病起經旬不煮茶更爲炎蒸設方略細烹山蜜破松花

不出好詩讀罷倚團蒲喞喞銅缾沸地鑪天气稍寒吾不出﹝毛瞿﹞毺分坐與貍奴

一室老來湖海媿陳登只有頭須未是僧坐對黃昏鐘鼓定竹根吹火上吟燈﹝欽叔所傳少時豪气愛陳登老去眞成有髮僧﹞

○劉記室迎七十六首迎字無黨東萊人初以蔭試部掾大定十三年用薦書對策爲當時第一明年登進士第除豳王府記室攺太子司經顯宗特親重之二十年從駕涼陘以疾卒章宗卽位錄舊學之勞賜其子國樞進士第無黨自號無諍居士有詩文樂府號山林長語詔國學刋行

淮安行淮安城壁空樓櫓風雨半摧雞糞土傳聞兵火數年前西觀竹間蔵乳虎迄今井邑猶荒涼居民生資惟榷場馬軍步軍自來往南客北客相經商邇來戶口𨿽增出主戶中間十無一里閭風俗樂過從學得南人煮茶喫靑衫從事今白頭一官乃得西南陬宦遊未免簡書畏歸去更懷門戶憂世緣老矣百不好落筆尙能哦楚調從今買酒樂升平爛醉歌呼客神廟

修城行淮安城郭眞虛設父老年前向予說築時但用雞糞土風雨卽摧幹更裂秪今髙低如堵﹝土廧﹞舉頭四野靑茫茫不知地勢實衝要東連鄂渚西襄陽誰能一勞謀永逸四壁依前擭磚石免令三歲二歲間費盡千人萬人力﹝唐州後竟用此策也﹞

河防行南州一雨六十日所至川源皆泛溢黃河適及秋水時夜來決破陳河堤河神慿陵雨師借晚未及晴昏復下傳聞一百五十村蕩盡田園及廬舍我聞禹時播河爲九河一河旣滿還之他川平地迥勢隨弱安流是以無驚波秪今茫茫余故迹未易區區議疏辟三山橋壞勢益南所過泥沙若山積大梁今世爲陪京財賦百萬資甲兵髙談泥古不須爾且要築堤三百里鄭爲頭汴爲尾準備他時漲河水

普照旃檀像舊物也方丈老人比以見還作詩謝之我昔遊亰師稽首禮瑞像堂堂紫金身示現大法藏裝嚴七寶幾重疊九霞帳光如百千日晃耀不容望想初法王子運力攝諸匠瓌材發神祕妙斲出智創風流蜀居士翰墨老彌壯雷霆大地底音樂諸天上猶疑三十二不具梵音相不知一點眞正勝千語浪嗚呼五因緣語綺反成謗我今獨何幸相見問無恙文殊本無二何處覓眞妄庶修香火供獲脫煩惱障天龍想驚喜訶衛日歸向巳覺海潮音人天會方丈

梁忠信平逺山水憶昔西遊大梁苑玉堂門閉花陰晚壁間曾見郭熈畫江南秋山小平逺別來南北今十年塵埃極目不見山烏靴席帽動千里只慣馬蹄車轍閒眀窗短幅來何處亂點依稀涴寒具煥然神眀頓還我似向白玉堂中住蒙蒙煙靄樹老蒼上方樓閣山夕陽一千頃碧照秋色三十六峯凝曉光懸崖髙居誰氏宅縹緲危欄蔭靑樾定知枕石髙臥人常笑騎驢逺逰客當時畫史安定梁想見泉石成膏肓獨將妙意寄毫楮我愧甫立隨諸郎此行眞成幾州錯區區世路風波惡還家特作發願文伴我山中老﹝狂去王換員﹞鶴

連日雪惡用聚星堂雪詩韻朔風朝來放云葉紛紛吹落龍沙雪山河大地同一如變化須臾亦奇絕參天松頂老猶彊搶地竹頭低欲折亂飄書帙愛窗眀狂入地鑪驚火滅重衾方擁膚尙粟凍筆將書肘先掣未容衰白點鬢華只許醉紅生面纈何人淸唱墮梁塵有客髙吟霏鋸屑昔賢句法今尙在斷臂阿誰心地瞥後生曠世安敢望故事歷刼徒能說是中聖處公會無一粒靈丹工點鐵

徐夢弼以詩求蘆菔輙次來韻昔聞趙州老老大猶泛愛說法利人天機緣不勝載當年鎭府話蓋以小諭大具眼領略之於玆豈無待嗚呼後來者見趣逺不逮又聞東坡公謫居飽鮭菜暮年海南住幾席溪山對自饌一杯羮老狂猶故態最喜霜露秋味出雞豚外乃知作詩本口腹不無賴風流二大士妙處無向背在家與出家相投若鍼芥先生今復然秀句筆端快誰云修法供逰戲出狼狽一飽待眀年桑麻歌佩佩

再次前韻神農嘗艸木濟世以仁愛根源列郡出品目成書載中云萊菔根試驗頗爲大昌谷嘔時須文園渇嘗待食異地黃並效與蕪菁逮豈惟齒眾藥政自冠諸菜五州風土宜罫布畦壠對墾鋤盡眾力封培窮百態翠角春雨中黃花晚煙外日送盤箸資歲給缾罌賴片玉出頭顱層冰起膚背脆美掩蒓葵甘辛敵姜芥物生貴有用對此一何快儲貯得沈涵棄遺免狼狽但足齊人飡何慚楚臣佩

鰒魚君不見二牢山下獅子峯海波萬里家魚龍金雞一唱火輪出曉色下瞰扶桑宮槲林葉老霜風急雪浪如山半空立貝闕軒騰水伯居瓊瑰噴薄鮫人泣長鑱白柄光芒寒一葦去橫煙霧間峯巒百疊破螺甲宮室四面開蠔山碎身粉骨成何事口腹之珍乃吾祟郡曺受賞𨿽一言國史收痂豈非罪筠籃一一千里來百金一笑收羮材色新欲透瑪瑙盌味勝可挹葡萄醅飲客醉頰浮春紅金盤旋覺放箸空齒牙寒光潄眀月胸臆秀气噴長虹平生浪說江瑤柱大嚼從今不論數我老安能汗漫逰買船欲訪漁郎去

樓前曲樓前山色秋橫碧樓下水光秋漫白眼看對此千里愁樓下長歌古離別蕭蕭郎馬何時歸鴈奴去作斜行飛灞橋過客夕陽逺渭城行人朝雨微玉淒花冷令人痩日暮倚樓雙翠袖蕙炷猶殘鸂﹝敕鳥﹞香曲塵半著鴛鴦繡五雲飛過芙蓉城洞天冷落雲間笙妾身有願化春艸伴君長亭仍短亭

題十眉圗寶箱拂塵金﹝鉦去正換屈﹞鉞周昉丹靑見眞筆春風曾憶賦妖嬈人共畫圗成十一燭奴香底花光凝錚錚鐵響聞三更車聲雷動不通語眼態波橫空送情蠻云盤鶴遼天闊犀玉依依對書札人生何處不相逢還醉武陵溪上月

雲中君圗衣若新沐蘭湯燻靈巫拜舞方迎神恍然相見帝者服九歌昔詠雲中君畫史亦可人妙入造化域羽衣玉塵美且閒此意不知何處得空眀倐忽紛溟蒙胡爲眷眷臨壽宮飄然來下復逺舉想象決去隨飛龍祠空人散秋蕭瑟落日猿聲喚秋色湘天極目靑茫茫慿髙一望無南北

楚山淸曉圗山娟娟江茫茫緣山林木老已蒼穿林細路縈羊腸汀洲人家蘭杜香兩山秀出江中央宛如雙劍森鋒鋩層巒架空化寶坊塔波突兀一气傍雞聲喔喔林鳥翔顧瞻曙色開東方淸風宿霧方蒼涼兜羅綿网淡平野紫磨金餅暾浮桑櫓聲才動欲離岸鐘韻已殘猶殷牀當年有米維楚狂生子亦復肖阿章想從乃翁住朝陽收拾山緑餐湖光膝前翰墨觀琳瑯此圗戲出遂擅場彼眾史者何敢當不然安得牙籖犀軸古錦囊賞覽一朝蒙古皇

題劉徳文戲彩堂郵傳文書日旁午過眼不容畱頃許先生遣決談笑間退食歸來奉慈母吾不愛錦衣榮歸誇梓裏吾不愛繡衮徒步登槐府傳家所愛作寜馨入室不愁無阿堵堂中怡愉奉顏色堂下嬉戲同兒女十分壽斚泛醇酎五色彩衣紛雜組映階萱艸弄春色循陔蘭葉榮朝雨先生蘊藉古人似早歲聲名天尺五拘縻豈合坐冗曹獻納直宜趨禁所更書屈指今幾日竚看褒詔傳天語龍光歆艷動庭闈湯沐疏封分郡土芝封鈿軸爛云錦羽衣寶帔輝金縷形容何止入畫圗歌詠亦須流樂譜區區賤子獨何幸晚喜宗盟同鼻祖他年一笑約升堂萬石尊前拜嚴姥

送劉徳正驥騄蟻垤空莫幹犀革斷人材必超軼物理乃融泮先生廊廟具冰雪自湔盥十年處繁劇風力濟詳練堂堂八面敵了了一笑粲雲中國西邑食貨資轉挽中臺輟之去正倚咄嗟辦從容九年蓄坐想出鞭算向來鹽鐵使緒業著家傳春朝觀上計廣廈奉閒燕行矣需詔除鵷行聳榮觀

盤山招隱圗溪山不難買所費千金儲不如數峯云朝昏對吾廬交遊豈無人轉盼傷離居不如吾兄弟相應如笙竽左侯薊名族溫溫器璠玙身𨿽市朝寄心與功名疎伯也亦可人文華炳於莵風神聳魁偉襟韻含沖虛平生一片心緣塵不關渠相期有幽事歲晚山林俱彩服照黃冠歡呼奉親輿大婦侍巾帨中婦供庖廚諸孫戲膝前翩然鳳將雛朝采南澗芹莫漉西溪魚煙霞入杖屨風月來窗疏觀竹上巢云禮佛登香鑪紅龍雪浪湧白墖蒼煙孤冰弦寫天籟茶甌泛云腴快哉天下樂俯仰余何須正恐左太衝招隱昔所無

寄題禹城孫氏茂徳亭濟南孫夫子養素抱絕識家有五畝園種樹如種徳枝葉深覆護根本飽封殖要令方寸地不著荊與棘流芳被鄰里餘蔭連阡陌居然物隨化艸木盡佳色河陽藝桃李壽張蒔梓漆至今靑史上相望如黑白乃知百年用賴此一日積君今尙隱約白首勤墾辟人心亦天理否泰有終極會待東風來吹春滿花國

郭熙秋山平遠用東坡韻槐花忙過舉子閒舊遊憶在夷門山玉堂會見郭熈畫拂拭縑素塵埃間楚天極目江天逺楓林渡頭秋思晚煙中一葉認扁舟雨外數峯橫翠巘淮安客宦踰三霜云夢澤連襄漢陽平生獨不見寫本慣飲山緑飡湖光老來思歸眞日日夢想林泉對華髮丹靑安得此一流畫我橫笻水中石

南口危峯張屏幃峻壁開戶牖崩騰來陣馬翔舞下靈鷲秀色紛後前晴嵐迷左右重陰忽障翳虛籟競呼吼深迂愛風日髙亢捫星斗帝居望北闕村落當南口軍都漢時縣遺迹奄存否中郎讀書處遺構想摧朽誰云用武地經訓乃淵藪我家膠東湄朴學嘆白首居鄰通徳裏況此見師友慚無書帶艸采采爲盈手何以醉先生淸溪緑如酒

晚到八逹嶺下逹旦乃上車馬兩山間上下數百里縈紆來不斷奕奕似流水鯨形曲腰膂虵勢長首尾我車從其間揺兀如病齒推前挽復後進寸退還咫息心固安分尙气或被指徐趨自循轍躁進應覆軌行行非我令柅亦豈吾使倦僕困號呼疲牛苦鞭箠紞如五更鼓相慶得戾止歸來幸無恙喘汗正如洗何以慰此勞邨醅正浮蟻

出八逹嶺山險略巳出彌望盡荒坡風土日巳殊气象微沙陁我老倦行役驅車此經過時節春已夏土寒地無禾行路不肯畱柰此居人何作詩無佳語以代勞者歌

隰川隰川來西州數郡被其利刺陵放而南奔駛不可制玆焉幸不幸長策未容議且復觀其瀾雄豪快人意

上谷磨笄聳然來隰水洶而去山川俯城郭藩翰重畿輔桑麻數百里煙火幾萬戶長橋龍偃蹇飛閣鳳騰翥傳聞山西地出入此其路源源百貨積井井三壤賦蒲萄秋倒架芍藥春滿樹盤躃多布韋嬋娟半娥素永懷小靖節厚徳皆忠恕至今受一﹝廠墨﹞如昔歌五袴傷心隔生死知巳今有數歸日當驅車生芻奠其墓

蔡有鄰碑我爲山西行叱馭過近縣傳聞蔡有鄰石刻古今冠風流書以來妙絕隸之變銀鉤鸞鳳舞鐵畫蛟龍纏慿誰致墨本故舊詫珍獻正恐賦分薄一夕碎雷電平生六一老集古藏千卷惜此方殊鄰公乎未之見

車轣轆馬虺隤牛觳觫山行縈紆車轣轆路旁指點是官人老矣一翁雙鬢禿汝牛幸可耕汝馬幸可騎有此可載琴書歸胡爲奔走東西道白髮刁騷被人笑

沙漫漫沙漫漫艸班班南山北山相對看我行乃在山之間行人仰不見飛鳥樹木足知邊塞少沙漫漫艸班班我行欲趂西風還僕夫汝莫愁衣單我但著衣思汝寒

摧車行渾河洶湧從西來黃流正觸山之崖山崖路窄僅容過小誤往往車輪摧車摧料理動半日後人欲過何艱澀深山日暮人巳稀食物有錢無處覓何時眞宰遣六丁鏟此疊嶂如掌平憧憧車馬山西路萬古行人易來去

敗車行前車行後車逐車聲夜隨山詰曲前車失手落髙崖車輪直下聲如雷同行急救救不得人牛翻壓鳴聲哀我時潛聞後車說前車使牛何太拙只知拍手笑前人不道後來當攺轍前途猶有坡陀在後車當以前車戒

數日冗甚懷抱作惡作詩自遣生涯吾亦愛吾廬踏地從來出賦租胸次有懷空磈磊人間無處不﨑嶇扶揺安得三千里應見眞成百億軀直欲棄家參學去一龕香火供齋盂

寄題安嵓起官舍北溟一軒髙占鳳麟洲要作人間汗漫逰海國風煙自朝暮洞天日月幾春秋夢魂欲拂三花樹活計聊隨一葉舟待我丹成訪君去閬風佳處卜莵裘

莫州道中楓林葉葉墮霜紅天末晴容一鏡空野曠微聞鳥烏樂艸寒時見馬牛風人生險阻艱難裏世事悲歌感慨中白髮孀親倚門處夢魂千里付歸鴻

上施內翰十年不見建安公艸木依然臭味同賴有酒尊煩北海可無香瓣禮南丰天墀禮樂三千字海國鵾鵬九萬風正以髙軒肯相過免教書客感秋蓬

題吳彥髙詩集後片雲蹤迹任飄然南北東西共一天萬里山川悲故國十年風雪老窮邊名髙冀北無全馬詩到西江別是禪頗憶米家書畫否夢魂應逐過江船

代王簿上梁孟容副公二首妙年椽筆賦長楊一日聲名滿四方天上風流靑瑣客人間嘉慶緑衣郎錦囊看讀金花誥畫戟閒凝燕寢香預恐政成趨急詔海沂無計駐王祥又

自笑微官馬骨髙十年霜鬂雪刁騷長林丰艸未適性尖帽短鞾安得豪名宦眞同一雞肋簿書空束兩牛腰故園淸興湖山裏歸去經營一把茅

淸眀前十日作雨餘天气動朝寒寒食都來數日間羯鼓催開小桃李畫屏圍出好溪山塵埃老我眞堪笑風物撩人欲破慳梅雪巳殘春過半一尊無處與公閒

聞丘丈晚集慶壽作詩戲之桃李欲開風雨多花時猶得屢經過緩聽一曲玉連瑣滿泛十分金捲荷紅燭影紗聞喚馬翠羅承韈見淩波杜陵老矣孤春事柰此詩愁惱亂何

眀日復會客普照繼呈此詩去及瓜不數日矣室中呼起散花天來伴維摩到處禪百刻篆香消晝永一番風雨破春妍雲山眞欲追聱叟風腋何妨借玉川他日相思共眀月舊遊應說禁煙前

觀古作者梅詩戲成一章翠袖佳人修竹傍風姿綽約破湖光靜中慣識形神影妙處誰知色味香觀想有靈通水月孤音無侶伴冰霜故人愁絕今何許煙雨霏霏子半黃

秋郊馬上二首故壠松楸暗空城艸棘荒數峯橫鳥道一徑繞羊腸桑葉露仍沃稲花風已香兒時十年夢懷舊一悲涼又

海色樓臺市山容水墨圖風疎水楊栁煙痩石菖蒲歲熟多同社村閒絕詬租平生亦何事塵土眷吾廬

贈人何必羅浮訪稚川相逢一笑共談玄蓬萊咫尺三萬里銅狄因循五百年夢幻莫論身外事嘯歌聊得醉中天幾時丹竈同收拾去入雲山了舊緣

別後有懷元濟聞說風流靖長官宦遊寥落廢淸閒酒狂吞盡喙三尺詩痩聳成肩兩山世事君方厭蝸角生涯我欲賦魚蠻脫身何日扁舟去相對一蓑煙雨間

贈董丞秉國迫窄十年冠蓋場誰憐王謝有諸郎俗緣不脫三生債豪气都無萬丈長遣興久慿詩作社避愁專欲酒爲鄕黃塵投老逢靑眼賴有知音未可忘

聞彥美服藥以詩問訊耳邊塵事且無喧聽我歸耕郭外村賤子自藏蝸殻捨故人誰並雀羅門書窗共作三年計尊酒相逢一笑溫不信家山不堪隱仇池今在古銅盆

和人七夕韻今古良宵此會同望窮云物有無中人間鈿合三山隔天上靈槎一水通鳷鵲樓空紈扇月鴛鴦機冷薴羅風不須更乞蛛絲巧久矣人生百巧窮

海上潮蹙三山島煙橫萬里沙蜃樓春作市鼉鼓暮催衙一曲水仙操片帆漁父家安期定何處試問棗如瓜次曹次仲韻因以自感自笑區區學道難未容香火訪名山因循憂患餘生裏收斂光芒窘步間白社祝公今日始丹丘容我幾時還相從願結翻經會共過壺中日月閒

寒食阻雨招元功會話滿城風雨殿餘春燕坐翛然亦可人楊栁杏花相對晚石泉槐火一時新愁邊興味渾宜酒句裏機緣欲脫塵早晚阿咸來過我坐中軟語慰情親

次韻諸園不暇遊覽故人家有小池臺桃李成蹊手自栽尊酒幾時邀客去園林無日不花開丹靑一一歸圗畫紅紫紛紛費剪裁勝槪須公與題品杖藜何惜醉中來

自觧投紱歸來歲月過淸閒殊勝吏分窠人思狡兔藏三窟我願白鷗同一波棊局何妨爛樵斧印章終欲博漁蓑人間萬事俱塵土醉倒尊前柰我何

陪諸友登三山亭二首半濠淸淺芰荷雕落日登臨未寂寥山色逼秋渾作市海聲迎暮欲吞潮沙頭白鳥疑相熟木末靑旗苦見招不似常時對官府可無閒話及漁樵又

霜林餘葉未全雕極目西風對泬寥萬里沙荒秋後艸三神山動晚來潮移尊正及兵廚近結客何須驛騎招老素撫牀端可必未甘隨分隠耕樵

秋郊秋水四五尺暮山三兩峯浮雲白毫相落日紫金容蓑笠前村笛樓臺古寺鐘殷勤小平遠圗畫記渠儂

次劉元直韻二首秋來何事憶歸頻正以家無妒婦津未許桂枝招隱士不妨桃葉贈行人夢魂歷歷千山逺客宦悠悠五斗貧犀箸鸞刀許何日歸來舉案得紛綸又

半年歸夢別離間只有音書鴈足還羅幕翠橫秋掩冉玉壺紅濕淚斕斑天眀不作霧非霧月破可憐山復山凖擬春風對眉膴一尊相對洗愁顏

次韻夜雨海山何處是蓬瀛節物催人意自驚客裏厭逢今舊雨夢餘愁聽短長更故園頗覺歸期緩老境難堪此段淸想得詩成正蕭瑟竹窗燈火夜微眀

代人憶舊緩步素絲障微吟紫綺裘醉便風側帽歌愛月眀樓犀軸題春恨銅荷滴夜愁風流十年夢燈火漫揚州

梅誰道江梅驛信遟碧瑯玕裏見橫枝爲尋疎影暗香處獨立嫩寒淸曉時嚼蕊不妨浮白飲認桃休賦比紅詩平生東閣風流在何遜而今鬢欲絲

題雪浦人歸圗亂目寶花雨過眉斑竹笻拏音迎畫鷁喜態動烏龍水鏡千江月風琴萬壑松遙知永今夕情話得從容

歸來圗戲作云髻春風一尺髙笑攜兒女候歸橈情知一首閒情賦合爲微官懶折腰

城南庵故鄕歸思白雲邊缾缽東來想浩然桑下久無三宿戀室中今許一燈傳夢驚城郭風塵窟興寄湖山雪月船老矣重遊恐難得平生四海與彌天

書何維楨見贈詩後塵埃握手眾人中艸木從來臭味同春夏我𨿽迷出處交遊君不異初終赤黃晚歲徵奇夢淸白平生繼古風嘆息蜀州人日作傷心不覺涕無從

寄題薊丘僧房道人休去白雲邊老矣分眀懶瓚然參學誰能知許事退休聊得息諸緣忘形馬迹車塵外適意山光水影前想得松根憩寂莫壞殘云衲半垂肩

虛春亭碧瑯玕裏小蘧廬想象幽人手植初不獨禪心破諸有還於法性識眞如﹝古宿有翠竹眞如之句﹞應緣任笑風月底出世要觀霜雪余他日升堂參玉版會須傍出賞春蔬

雨後塵埃日日厭風霾一雨方容眼界開水底天光大圎鏡樹頭山色小飛來馬牛涉地無相及鷗鷺知人已不猜更得扁舟待眀月一杯容我醉云罍

題歸去來圗筆端奇處發天藏事逺懷人涕泗滂餘子風流空魏晉上人談笑自羲皇折腰五斗幾錢直去國十年三徑荒安得一堂重寫照爲公桂酒瀉蕉黃

過關渡水圗短車無復駕靑牛散策方來對白鷗煙水從容許君獨暫須分我一船秋

寄題孔徳通東園花木陰陰一畝宮平生髙興與誰同尊罍北海無虛日鄕裏東家有故風先業固知衣缽在大門何惜橐奩空襄陽耆舊今誰識尙喜風流見阿戎

次韻酈元與贈於元直道舊二首人物傷心萬馬空於今聲價歘然東教條不獨行千里籌策曾經奉一戎事契百年知有自笑談三語記無同白頭賴有髯參在觧說當時喜怒公又

倦遊方嘆錦囊空此道誰知一夕東客裏簿書慚老子詩中旗鼓避元戎叩門莫厭經過數促席聊容語笑同此樂秪憂兒軰覺不應品藻待渠公

彥美生朝壯日裏閭俠臂彎雙角弓繡韀金匼匝貂袖紫蒙茸云態自蒼狗玉輝猶白虹爲君占壽骨詩句有淸風

張萱戲嬰圗犀顱玉頰寜馨子霧鬢雲鬟窈窕娘三十年前大門日憶觀羣戲碧方牀

河橋桃李香中八九家靑旗髙掛緑楊斜晚來風色渡頭急滿地蕭蕭楊白花

昌邑道中屋角雞號夜向晨客牀相對話悲辛流離僅脫噲等伍老大空爲濟上人卻掃欲安無事貴累人猶屬有錐貧故山鄰里今安否歸去同尋筍蕨春

題仲山枝巢鏡中靑鬢雪霜皤歲月從教落魄過物理不容人太過生涯休嘆我無多百年竟似蠅鑽紙萬事終同鼠飲河秪恐徐公宿緣在東風時夢海棠窠

許內翰安仁六首安仁字子靖河間樂壽人大定七年進士歷禮部員外郎出守澤州遷同知河南府事以汾陽軍節度使致仕子古字道眞父子俱名流也

望少室名山都不見眞形萬仞盤盤入杳冥安得雲間騎白鶴下看三十六峯靑

送二道者歸汾州介休山下兩閒人來訪汾陽舊使君眀日卻歸塵外去一雙白鶴上靑雲

艸木虫魚詠二首蠅鑽故紙竟不悟蛾撲眀燈甘喪生大似盲人騎瞎馬不知平地有深坑又

蓬在麻中應自直蔦生松下亦能髙不關若軰工攀附物理由來系所遭

少室道中少室峯頭曉月沈千家城郭淡陰陰五更雞唱殘星滅馬上看山過少林

逰泰安竹林蕭寺天教勝處安峯巒騰擲水雲閒客來總說逰山好不道山僧卻厭山

○承旨黨公六十五首公諱懷英字世傑宋太尉進之十一代孫父純睦自馮翊來以從仕郎爲泰安軍錄事參軍卒官妻子不能歸遂爲奉符人公之在孕也太夫人夢道士吳筠來托宿及公生儀觀秀整如神仙然少穎悟日授千餘言師亳社劉嵓老濟南辛幼安其同捨生也嘗試東府取觧魁是後困於名場遂不以世務嬰懷放浪山水間詩酒自娛簞瓢屢空晏如也夫人石氏䢐徠先生之後亦能安貧守分旣久鄕豪傑有知公者稍料理之大定十年擢進士甲科調成陽軍事判官汝陰令入爲史館編修應奉翰林學士出爲泰定軍節度使爲政寛簡不言而人化召爲翰林學士承旨致仕大安三年九月年七十八終於家是夕有大星殞於所居之堂眾驚視之而公已逝矣謚曰文獻禮部閒閒公墓志云公之文似歐公不爲尖新奇險之語詩似陶謝奄有魏晉篆籀入神李陽冰之後一人而已嘗謂唐人韓蔡不通字學八分自篆籀中來故公書上軋鍾蔡其下不論也小楷如虞禇亦當爲中朝第一書法以魯公爲正栁誠懸以下不論也古人名一藝而公獨兼之可謂全矣﹝皇叔永蹈伏誅公作詔雲天下一家詎可窺於神器公族三宥卒莫逭於常刑非忘本根骨肉之情蓋爲宗社安危之計亦由涼徳有失睦親乃於間歲之中連致逆謀之起恩以義掩至於重典之亟行天髙聽卑殆非此心之得已興言及此惋嘆奚窮論者謂公之制誥百年以來亦當爲第一間閒公作碑偶不及此故表出之﹞

穆陵道中二首沂山一何髙羣峯鬰孱顏我行問遺老云此小太山望秩有常祀其神號東安艸荒穆妃墳雨剝漢武壇神仙果何在可想不可攀千年等一昔俯仰悲人寰東望蓬萊宮咫尺滄波間又

重山復峻嶺溪路宛盤盤流水滑無聲暗瀉溪石間岸艸淒以碧鮮葩耀紅丹髙云映朝日流景靑林端我行屬朱夏欲愒不得閒山中有佳人風生松桂寒

瓊花木后土像皇媧化萬象賦受無奇偏胡爲墮愛境亦爲尢物牽煌煌靈祠花玉蘂冠春妍婉如傾國姝獨立江湖邊顧惜怨奪移含秀梁宮煙靑黃竟自寇始信擁腫全珍材歸好事肌理致且堅瑑刻方寸餘遺像規汾壖願言稅靈馭要復安所憐神遊妙難詰豈以大小懸槐根開夢國橘實遊棊仙靜想寶龕中坐納東南天況有大者存指顧超八埏

君錫生子四月八日﹝左君錫薊北名士﹞堂前種蘐憂可忘不如生兒喜殊常嘔啞啼笑彩衣側滿堂和气生嘉祥燕寢香凝佳夢兆與佛同生佛親抱我來初見出錦繃肌肉照人眉宇好世間兒子空紛紛如君此兒眞慰人薊山東盤出英秀政與徳門宜子孫天馬駒海鶴子气骨初成便超異籋云衝霄從此始

立春冰結東溪凍未漪風淩枯木怒猶威不知春力來多少便有靑蠅負暖飛

端午日照道中幾年客捨逢端午今日東行復海隅三歲已無平老艾一杯聊作辟愁符

夏日道出天封寺疊澗重岡掩復開鳥啼人寂路縈回微涼暫逐行雲過細雨俄從逺樹來世事自嗟吾老矣山僧那識興悠哉婆娑十畝溪邊櫟借汝淸陰感不材

龍池春興三十餘年惜別心重來獨興此登臨佳人何在暮云合遊子不歸春艸深曲檻憑欄花羃羃扁舟系岸栁陰陰避人白鳥忽驚去雙影飛翻眀翠岑

宿宣灣淸潁去無極悠悠楚甸深人家半臨水村徑曲穿林積雨猶行潦荒煙易夕陰夜涼淮浦月寂莫照邊心

黃彌守畫吳江新霽圗江云捲宿雨江風散晨煙山光煙雨潤欲滴影墮江水空眀間修蛾新妝翠連娟下拂塵鏡窺明蠲漁舟來何許觸破靑茫然中流水肥魚逆上受网應有松鱸鮮借問張季鷹西風幾時還漁郎理网喚不應但見水碧江涵天如何塵埃中眼界有許寛道人胸次陂萬頃爲寫此境淸而妍蒼崕無塵樹影寒直欲坐我苔磯邊我家竹溪陰小艇橫靑漣異時赤腳踏兩舷不應尙作披圗看

雪中四首詩人固多貧深居隱茅蓬一夕忽富貴獨臥瓊瑤宮夢破窗眀虛開門雪迷空蕭然視四壁還與向也同閉門撚須坐愈覺生理窮天公巧相幻要我齊窮通衝寒起沽酒一洗芥蔕胸又

翻翻雪中鴉飛鳴覓遺粟雪深不可求遶屋啄寒玉顧我如鴟鳶多儲有餘肉我亦生理拙凍臥僵雪屋日午甑無煙饑吟攪空腹豈不知屠沽肥甘隨取足幸待春雪消吾猶多杞菊又

歳晏苦風雪曠野寒崢嶸濕薪燒枯棘距刺相拏撐濃煙久伊鬰微焰方晶熒津津膏乳漲中有蚯蚓鳴蓬蒿掇快炬倐作飛灰輕餘暖未及愜睫淚先已盈幸有鄰家酒時澆肌粟平又

歲晏雪盈尺農夫倍欣然不作祁寒怨應知有丰年笑我寄一室歸耕無寸田無田吾不憂飲啄當問天我看多田翁租賦常逋懸低頭負呵責顏色慘可憐不如拾滯穗行歌兩無牽

雪寶花天雨曉紛紛佛界妝嚴盡白銀待臘風雲初接勢犯寒糟曲若爲神園中芳艸誰能賦江上梅花獨自春半臂騎驢得佳句九原誰喚灞陵人

蟬槁壤陰潛罷轉丸飄飄便作飲風仙幽藂何處拳枯蛻別樹還來續斷弦小院日長淸夢覺空庭人靜緑陰圓無情物化誰能料觸撥羈懷一慨然

漁村詩話圗江村淸境皆畫本畫裏更傳詩語工漁父自醒還自醉不知身在畫圗中

曉云次子端韻灤溪經雨浪生花曉碧翻光漾曉霞川上風煙無定態盡供新意與詩家

送髙智叔歸濟南已作西溪約還爲汶上行漂流知分際會合見平生旅枕勞歸夢家山入去程空齋桃李月寂莫照淸眀

日照道中路轉淸溪樹蔚然觧鞍坐愒午陰圎避人鷗鳥驚飛盡時有遊魚弄栁綿

夜發蔡口落霞墮秋水浮光照船眀孤程發晚泊倦楫揺天星藹藹野煙合翛翛水風生逺浦浩渺漭微波澹彭觥畸鳥有時起幽虫亦宵徵懷役嘆獨邁感物傷旅情夜久月窺席忼慨心未平

西湖晚菊重湖匯城曲佳菊被水涯髙寒逼素秋無人自芳菲鮮颷散幽馥晴露墮余滋蹊荒緑苔合采采嘆後時古缾貯淸泚芳樽湔塵霏逺懷淵眀賢獨往誰與期徘徊東籬月歲晏有餘悲

西湖芙蓉林颷振危柯野露委荒蔓孤芳爲誰妍一笑聊自獻眀妝炫朝麗醉態羞晚困脈脈懷春情悄悄驚秋怨豈無桃李媒不嫁惜嬋媛悠哉淸霜暮共抱蘭菊恨

浪溪別吳安雅﹝浪音郎﹞浪水淸且白頻年照行役褰裳涉微波微波去無極悠悠溪上山送我往復還與君臨水別幽恨寄山間

奉使行髙郵道中二首野雪來無際風檣岸轉迷潮吞淮澤小云抱楚天低蹚﹝答﹞船鳴浪聨翩路牽泥林烏亦驚起夜半傍人啼又

細雪吹仍急凝雲凍未開牽閒時掠水帆飽不依桅岸引枮蒲去天將逺樹來行舟避龍節處處隱漁隈

孤鴈集句萬里銜蘆至寒空半有無蹤分沙岸靜聲入塞垣孤影早衝關月飛髙望海隅不知天外侶何處下平蕪

黃菊集句九月欲將盡鮮鮮金作堆遶籬殘艷密擁鼻細香來五色中偏貴羣花落始開可憐陶靖節共此一傾杯

金山我從渡淮涉髙郵雪風連日吹行舟維揚地西闖夜色星月隠見邊城樓晴光破曉射瓜步照耀玉宇開瓊洲馮夷收威浪妥帖容我一到金山頭金山勝槪冠吳楚萬礎蟠峙江中流平生夢寐不到處乃以王事從私遊鐘山雨花落眼底海門鶴崕波際浮川開林闔望不極但見逺色眀輕鷗風煙渺漭異吾土行役有程難久畱一杯未舉帆影轉已看浙樹稍旗旒

趙飛燕寫眞昭陽宮裏千蛾眉中有一人輕欲飛娣妹夤緣特新寵六宮鉛粉無光輝春回太液花如繡花底輕風扶翠袖君恩不許作飛仙襞積宮裙畱淺皺君王貪宴溫柔鄕木門不省揺倉瑯避風臺成略今古空使遺妒驚霓裳當年傾城復傾國誰寫餘妍入丹碧背燈擁髻一澘然不應尙有樊通徳

村齋遣事人生天地眞蘧廬外物擾擾吾何須與其羈﹝馬字去四點換廾﹞齊轅駒豈若飲﹝齒乞﹞隨駘駑不知掉尾忘江湖呴呴濡沫胡爲乎誰念挾捲矜村墟磨丹點黝圍樵蘇申鞭示箠嚴範模矍如狙翁調眾狙爾雅細碎編虫魚辭嚴義密字見疎烘齋睥睨音語麤諷誦誰敢忘須臾萬中有一差錙銖吚啞坐使爲呻呼咄哉倡言口囁嚅等爲兒戲夫何殊霜風入戶寒割膚生薪槎牙供燎鑪漫漫濕煙迷四隅白鶴日見黔如烏此間縱樂能何如其誰相與歌歸歟投籠嗟我自摯拘垂翅更待窮年䢐

和張徳逺伐松之什社櫟賦散材乃遭匠石嗤髙梧中宮徵不能保孫枝全傷隨用否理固不可移堂堂十八公端勁出天姿蟠根借餘潤茂欎淸溪湄雨師夜失律偶此遺神螭煙鱗漬寒雨霧鬛眀朝曦騰拏困愈壯偃蹇僵不疲未能走沆漭聊與艸木嬉長風動頭角吟嘯舒鬰伊塵埃詎能久雷電會有時昨宵臥溪月老影閒橫欹天眀竟不舉俯仰益怪奇拏拳攀半崕渇喙吞淸漪希珍價不售復病樵柯危材髙輙爾耳咄彼造化兒樛枝飽霜雪遽與蓬蒿衰孤標挽萬牛未爲廊廟知窈窕桃李春柰爾千歲期枯桑豈自賈取敗以老龜玆非﹤爂字去火換上林下火﹥下材梁棟終見施長短歸自然勿爲鳬鶴悲

題獐猿圗雲山空岡阜重槲葉半濕新霜紅溪猿得意適其適閒攀靜桂晴光中孤麕何從來寂歷野竹風舉頭相視不相測昂藏卻立如癡童鯤鵬負雲天斥鷃處蒿蓬萬生所樂自不同恝然胡爲之二虫

和濟倅劉公傷秋川流爲瀦巨野闊水色天容兩開豁山隨水逺勢奔騖駿馬西來銜轡脫山前云木散不收坐看木末來歸舟秋容澄眀納萬象畫本寂黙橫雙眸謫仙曾來釣煙磧想見夕陽寒影只騎鯨去作汗漫逰只有荒臺壓澄碧臺邊昨夜西風來倦遊羈宦心悠哉豈無瓊艘百柂載春色是中可以忘形骸官居得秋況不惡髙吟何遽悲揺落君不見中郎詩翰憶湖山秋色正滿連云閣

題春云出谷圗春云乍出山有無春云巳去春山孤山光空蒙不可寫正要雲气相縈紆山吞云吐變眀晦半與嵓谷生朝晡輕林蕭蕭暗溪樹余影漠漠開樵居舟人艤棹並沙尾坐看縹緲揺空虛巧分天趣出畫外韻逺不與丹靑俱今人重古不知畫但愛屋漏煙煤污惜哉東坡不及見此本詩中獨有疊嶂煙江圗﹝輕林蕭蕭一作輕陰霏霏﹞

新泰縣環翠亭官居坐官府不見靑山靑閒來亭上看靑山遶重城左見靑山縱右見靑山橫具敖浮虛碧崢嶸羣峯連娟相繚縈縣庭無事苔蘚生獨攜珍琴寫溪聲琴聲鏘鏘激虛亭罷琴舉酒招山英山英莫相嘲我𨿽朝市如林坰客有山中來聞說令尹淸山英異時合有情周遮不放公馬行

喜雨山雲駃如驅山雨沛如傾幽人夢初醒臥聽檐澑聲雷霆怒相搏似與陰陽爭蛟龍久何蟠始此幽蟄驚餘花曉猶落竟日方破晴眀朝東臯望照眼生意眀焦枯被沾濡相與回春榮忻然野桃李新緑棲殘英漸漸麥壠翠澑澑溪流淸蛙鳥亦觧喜飛沈互喧鳴萬物皆得時棲遲感吾生直應掛儒冠便逐春農耕

睡覺門外月色如晝霜風過翏然成聲作一絕老木經霜眾竅空月眀深夜響秋風始知天籟非人籟吹萬由來果不同

題張維中華山圖苡珠散遺冑我姓出馮翊空聞華山名未始見顏色三峯擢觚稜經眼但石刻那知玉井蓮香落淸渭北巓崕劃變轉勢走關輔窄豈無愛山人不觧傅粉墨多才曲江裔公暇日招揖歸裝貯新圗尙帯煙霧濕眀窗一傳玩怳若到鄕國我生隨宦遊久作東南客有田泰山下繞屋皆泉石懷恩戀官廩老大歸未得況復秦川遙便恐此生隔崚嶒蒼煙面只許畫中識詩成持送君想象三嘆息

題馬賁畫鸂﹝敕鳥﹞圗雙眠雙浴水平溪共看秋光臥兩堤誰信瀟湘有孤鴈冷沙寒葦不成棲

書因叔北軒壁生涯自分老林泉欲止還行信有緣未許綸竿歸醉手且教煙水入吟鞭雲山聊欲追聱叟風腋何妨借玉川獨臥北軒元不寐竹間寒雨夜瑯然

和元卿郊行馬駃車驅起路塵傍山陰翳作春溫東風欲放萌芽動已有疲牛嚙燒痕

世華將有登州之行作是詩以送之少陵兄弟蓋三人坡老相知只夘君五畝有期將共隠一尊何易便輕分秋鴻渺渺看孤往夜雨瀟瀟忍獨聞他日書來問無恙我應深釣竹溪云

濰密道中懷古十二全齊勢興亡俯仰中地傾濰水北山斷穆陵東破冢餘殘甓荒蹊足轉蓬燕齊舊懸隔不接馬牛風

過棠棃溝地僻人煙少山深澗谷重坡陁下長阪迆邐失諸峯問俗知懷土聽歌識相舂幾家茒屋外田畝自衡從

昫山驛亭阻雨﹝東海地名蒼梧舊說云此島自蒼梧浮來又州有景疎樓﹞脫葉蕭蕭山木稠連檣飄泛海蓬秋浪回昫島馮夷舞云暗蒼梧帝子愁欲往未行淹僕馬乍來還去羨鶬鶖景疎樓下無邊水暫濯塵纓可自由

弔石曼卿﹝曼卿嘗通守胊山遣人以泥封桃李核彈之嵓石間其後花開滿山又嘗攜妓飲山之石室間鳴琴爲冰車鐵馬聲﹞城頭山色翠玲瓏尙憶淸狂四飲翁鐵馬冰車斷遺響桃花石室自春風平生詩價千鈞重身後仙逰一夢空想見蓬萊水淸淺芙容城闕五雲中

昫山道中三首二年三到水雲鄕痩馬淩兢怯路長野雪未幹春未雨落鳶飛起暗塵黃又

吳歌楚語海山間織葦苫菇便自安已作稲塍猶未種小溝流澀水車幹又

海路東南萬壑傾靑山孤起壓重城驛亭春半餘寒雪墻角無人艸自生

應制粉紅雙頭牡丹二首卿云分瑞兩嫣然鏡裏妝成谷雨天曉日倚闌閒妒艷春風拾翠兩駢肩水南水北何曾見桃葉桃根本自仙夢想沈香亭北檻略修花譜記芳妍又

春意應嫌芍藥遟一枝分秀伴雙蕤並肩翠袖初酣酒對鏡紅妝欲鬥奇上苑風煙工獻巧中天雨露本無私更看散作人間瑞萬里黃雲麥兩岐

次文孺韻病眼花生紙羈懷棘遶墻挑燈檐澑急到枕漏聲長響徹雞塒曙寒迎鴈背霜淒涼三徑菊無夢到壺觴﹝好問按此詩是貢院中唱和故有花生紙棘遶墻之句﹞

白莊道中暖風遟日弄春晴渾似龍眠畫裏行沙路半隨堤尾曲幾家桃李鵓鴣鳴

花品翠裙襞積破黃薇新樣丁香結玉蕤最愛東風木芍藥淡紅深紫兩相宜

上皇書扇後便麵團圞字點鴉天風吹墮委塵沙燕泥庭艸爭工拙何似當年陌上花

送崔深道東歸君從鬰蔥幾時來鬰蔥山色空崔嵬白雲巳自動歸意蠨蛸蛜蝛況可懷薫風濁酒非莓苔那知空齋響蚊雷酒酣臨風觧相憶喚取玉笛傳淸哀

和道彥至山光凝黛水浮空地僻偏宜叔夜慵尙喜年登更冬暖敢論人厄與天窮君方有志三重浪我巳無心萬里風擬葺小園師老圃緑畦春澑引連筒

楚淸之畫樂天小娃撐小艇偸采白蓮回不觧藏蹤迹浮萍一道開詩因題其後樂天歸臥湖山邊閒買池塘娛莫年小蠻巳老樊素去心地玲瓏如白蓮室中誰遣散花天故點襌衣香破襌鴛鴦爲報竊花處題詩要戲小嬋娟紅妝秋水照眀蠲淸之粉本淸且妍道人無心被花惱對畫作詩眞適然君不見元亮投名蓮社裏不妨更賦閒情篇

寄賈因叔鶉居鷇食兩迷陽四十猶貪桂子香石汶爲君拋水月憲陵回首見冰霜虫魚細碎成書癖荊棘崢嶸失醉鄕舉白北軒眞一夢竹間猶記雨浪浪

題大理評事王元老雙橘堂朱橘復朱橘傳分包貢實煌煌中堂榜奇畫照公堂前蘐艸碧公今致養丰祿食更取蠻珍奉顏色舉觴一笑三千秋坐看諸孫索梨栗

宿舊縣四更而歸道中摭所見作行路難三星排空山月眀思歸客子夜半行單衣短褐風淒淸響踏黃葉棲禽驚怱怱曉轉沙岸側枯蓼寒蘆鳴索率山月欲隨山煙黒前途無人腳無力行路難堪嘆息

途中﹝壬辰正月﹞平眀發郊墟獨步蹌躞蹀引領發前程日出煙未滅林迥鳥始喧麥短牛已嚙春陽气未壯道左尙殘雪長風拂歸袂凜欲變冬洌指凍僵不拳膠凝仍欲折而我竟何事犯此寒正切修途去未幾行意先已薾安得兩翼生髙飛度林樾

徐茂宗蝸捨萬生擾擾安其安鷽鳩不羨鵬飛摶端知扶揺上九萬無異跳躍蓬蒿間是身江海一漂粟身外紛然皆外物一﹝廠墨﹞儻可容所寓何用渠渠作髙屋知君從道由心成昔焉忘俗今忘形物來弭角不知競觸蠻血戰良虛名我夢敲門訪君捨捨小不容相對話覺來驚見壁間蝸俯仰人間眞物化

壬辰二月六日夜夢作一絕句其詞曰矯冗連天花春風動光華人眠不知眠我佩綘紅霞夢中自以爲奇絕覺而思之不能自曉故作是詩以紀之夢中作詩眞何詩夢中自謂淸且奇覺來反復深諷味字偏句異誠難知豈非夢語本眞語無乃造物爲予嬉君不見莊周古逹士栩栩尙作蝴蝶飛我生開眼尙如此況在合眼夫何疑

○黃華王先生庭筠二十八首庭筠字子端熊嶽人父遵古字仲元正隆五年進士仕爲翰林直學士才行兼備道陵所謂昔人君子者也子端早有重名大定十六年甲科文采風流照暎一時歷州縣用薦者供奉翰林承安中爲言事者所累謫鄭州幕官未幾復應奉稍遷修撰卒官年四十七子端詩文有師法髙出時軰之右字畫學米元章其得意處頗能似之墨竹殆天機所到文湖州巳下不論也平生愛天平黃華山水居相下十年自號黃華山主有集傳於世其歿也道陵有詩悼之其引云王遵古朕之故人也乃子庭筠復以才選直禁林者首尾十年今玆云亡玉堂東觀中無復斯人矣其家以遺文來上尋繹之久良用愴然詩不錄屏山故人外傳云子端出家子風流醞藉冠冕一時爲人眉目如畫美談笑俯仰可觀外視若簡貴人初不敢與接一見之後和气津津溢於衡宇間又其折節下士如恐不及茍有可取極口稱道之故人人恨相見之晚也子萬慶字禧伯詩筆字畫俱有父風仕爲行尙書省左右司郎中猶子明伯幼歲學書書家卽稱賞之倜儻無機膂力絕人曽有詩云釣鰲公子鐵心胸興在三山碧海東千尺雲帆巳髙掲不知何日得秋風死於鄧州年未四十也

楊祕監下槽馬圗龍眠悔畫馬政恐墮馬趣我今破是說試下第一句道人三昧手遊戲萬象具萬象初莫逃畢竟無所住譬如大圎鏡照物隨其遇少焉物四散影果在何處楊侯具此眼透脫向上路萬馬落人間蓋證龍眠誤

書西齋壁世事云千變浮生夢一場偶然攜拄杖來此據胡牀有雨夜更靜無風花自香出門多道路何處覓亡羊

八月十五日過泥河見鴈家在孤云落照間行人已上鴈門關慿君爲報平安信才是雲中第一山

示趙彥和四栁危亭坐晚陰殷勤雞黍故人心兒孫滿眼田園樂花木成陰歳月深十畝蒼煙秋放鶴一簾涼月夜橫琴家山活計良如此歸興秋風巳不禁

大安寺試院中寒食東風日日漲黃沙供佛牀頭始見花寒食淸眀好時節年年憔悴獨離家

獄中賦萱沙麓百戰場舄鹵不敏樹況復幽圄中萬古結愁霧寸根不擇地於此生意具﹝上浦下女﹞娑緑雲杪金鳳掣未去晚雨沾濡之向我泫如訴忘憂定漫說相對淸淚雨﹝桞州戲題階前芍藥東坡長春如稚女及賦王伯揚所藏趙昌畫梅花黃葵芙蓉山茶四詩黨承旨世傑西湖芙蓉晚菊王內翰子端獄中賦萱凡九首予請閒閒公共作一軸寫自題其後云栁州怨之愈深其辭愈緩得古詩之正其淸新婉麗六朝辭人少有及者東坡愛而學之極形似之工其怨則不能自揜也黨承旨出於二家辭不足而意有餘王內翰無意追配古人而偶與之合遂爲集中第一大都栁出於雅坡以下皆有騷人之餘韻所謂生不並世俱名家者也﹞

獄中見燕笑我迂疎觸禍機嗟君底事入圜扉落花吹濕東風雨何處茅檐不可飛

偕樂亭日暮西風吹竹枝天寒杖屨獨來時門前流水淸如鏡照我星星兩鬢絲

野堂二首緑李黃梅繞屋疎秋眠不著鳥相呼雨聲偏向竹間好山色漸從煙際無又

云自知歸鳥自還一堂足了一生閒門前剝啄定佳客檐外孱顏皆好山

韓陵道中石頭犖確兩坡間不記秋來幾往還日暮蹇驢鞭不動天教仔細數前山

絕句竹影和詩痩梅花入夢香可憐今夜月不肯下西廂

孫氏午溝橋亭閒來橋北行偶過橋南去寂莫獨歸時沙鷗晚無數

送士選山東外臺判官秋天寥廓使星眀光動山東七十城玉署文章厭閒冷繡衣風采試澄淸人隨白鴈霜前到詩繞靑山馬上成才力如君君未老只愁無地避功名

張禮部溪山眞樂圗悠悠春天云想見平時閒朝逰溪橋畔暮宿山堂間澹然不知愁亦復忘所歡出山初無心旣出還思山人間待霖雨欲歸良獨難山堂悵何許蕭蕭松桂寒

內鄕浙江張浮休窪尊爲二兄賦嵓花覆我酒酒面照幽妍風如惜花影不肯生微漣空山悄無人花枝自畱連懷人成獨醉日暮山蒼然

超化寺隔竹微聞鐘磬音墻頭修緑冷陰陰山迎初日花枝靚寺裹淸潭塔影深吾道蕭條三巳仕此行衰病獨登臨簡書催得怱怱去暗記風煙擬夢尋

舍利塔蒼山亭亭如覆盎佛塔東西屹相向林頭朝日射重檐黃金丹砂曄生光中華此塔第十五圗記所傳知不妄智慧薫成舎利羅夜半奇芒時一放想見當時阿育王麾叱神工鞭鬼匠云車瘴海挽炎沙沙底黃腸三萬丈石排方面蔑石段鐵錮痩中腰鼓樣功夫精密業長久位置尊嚴气髙張地皮浮水膚寸許旱溢與之俱下上崧山歸山夏秋雨雨潦從衡歳相蕩天龍圍擭夜義守終劫不敢生波浪塔前樹秀老不死樹下水流多益壯再拜初嘗一勺甘洗我三生煩惱障

夏日西窗近事香如夢北客窮愁日抵年花影未斜貓睡外槐枝猶顫鵲飛邊

中秋虛空流玉洗世界納冰壺眀月幾時有淸光何處無人心但秋物天下近庭梧好在黃華寺山空夜鶴孤

被責南歸至中山﹝丙申春﹞短轅長路兀呻吟行李遟遟日益南親老家貧官職重恩多責薄淚痕深向人栁色渾相識著雨花枝半不禁回首觚稜雲气隔六年侍從小臣心

送子貞兄歸遼陽靑峭江邊玉數峯煙梳雨沐爲誰容到時爲向山靈道歸意如君一倍濃

采蓮曲南北湖亭競采蓮吳娃嬌小得人憐臨行折得新荷葉卻障斜陽入畫船

秋郊痩馬踏晴沙微風度隴斜西風八九月疎樹兩三家寒艸畱歸犢夕陽送去鴉鄰村有新酒籬畔看黃花

憶漍川極目江湖雨連陰甲子秋靑燈十年夢白髮一扁舟

夏日檀欒倒影硯波淸注了黃庭譜鶴銘且喜過門無褦襶卻憐浣壁有寜馨﹝劉賓客詩寧字平聲呼﹞

河陰道中二首梨葉成陰杏子靑橊花相暎可憐生林深不見人家住道上惟聞打麥聲又

微行入麥去斜斜才過深林又幾家一色生紅三十里際山多少石橊花

○禮部閒閒趙公秉文六十三首秉文字周臣滏陽人閒閒其自號也幼穎悟讀書若夙習大定二十五年進士應奉翰林文字上書論宰相胥持國當罷宗室守貞可大用又言獄訟徵伐國之大政自古未有君以爲可大臣以爲不可而可行者坐譏訕免官未幾起爲同知岢嵐軍州事轉北京路轉運司度支判官承安五年冬十月陰晦連日宰相萬公入對上顧謂萬公曰卿昨言天日晦冥亦猶人君用人邪正不分者極有理趙秉文曩以言事降授聞其人有才藻工書翰又且敢言朕非棄不用以北邊軍興姑試之耳泰和二年攺戶部主事翰林修撰出爲寜邊州刺史一年攺平定州治化淸淨所去人思之貞佑初中國仍歲被兵公建言時事可行者三一遷都二導河三封建朝廷略施行之四年除翰林侍講學士眀年轉侍讀興定中拜禮部尙書兼侍讀同修國史知集賢院開興正月京師戒嚴時公已老日以時事爲憂𨿽食息頃不能忘毎聞一事可便民一士可擢用大則拜章小則爲當路者言殷勤鄭重不能自已竟用是得疾薨年七十四自幼至老未嘗一日廢書不觀著易叢說十卷中庸說一卷揚子發微一卷太玄箋贊六卷文中子類說一卷南華略釋一卷列子補注一卷刪集論語孟子觧各一十卷資暇錄一十五卷所著文章號滏水集者前後三十卷大槪公之文出於義理之學故長於辧折極所欲言而止不以繩墨自拘七言長詩筆勢縱放不拘一律律詩壯麗小詩精絕多以近體爲之至五言大詩則沈鬰頓挫學阮嗣宗眞淳簡澹學陶淵眀以他文較之或不近也字畫則有魏晉以來風調而艸書尢警絕殆天機所到非學能至宣徽舜卿使河湟夏人多問公及王子端內翰起居狀朝廷因以公報聘其爲四方所重如此論者謂公至誠樂易與人交不立崖岸主盟吾道將三十年未嘗以大名自居仕五朝官六卿自奉養如寒士不知富貴爲何物蓋學道所得云

雜擬三首朱眀變气候大火向西流六龍整徵轡倐忽夏巳秋閶闔來悲風霜稜被九州島豈不念時節歲律聿其周精衛塡溟海木石安所投獨攜羨門子髙步登昆丘千秋長不老永謝區中囚又

猗猗南山竹並生凡卉藂歲晏多霜雪見別蕭艾中我欲食鴛雛千歲不一逢畱之和律呂截作嶰谷筒一變爲淸商日暮來悲風淸泉漑石根上有白雲封虛心抱靜節知音爲誰容不如歸去來一竿釣淸灃又

白日淪西汜滄海無回波四時更代謝柰此遲暮何我欲制頹光惜無魯陽戈慿髙望八荒﹝目尙﹞眖迷山河驚風振江海山林無靜柯獸狂走四顧曠野迷絓羅西登廣武山北顧望三河蓬蒿蔽極目人少虎狼多喟然發長嘆拊劍徒悲歌

花下墓山前樹今人看花昔人墓昔人栽花待邀賓花開墓上人何處今年花盡復眀年今人復爲後人憐酒澆墓上喫不得畱與饑鴉作寒食

效王右丞獨坐幽篁裏獨坐幽林下談玄復觀易西日隠半峯返照林間石石上多古苔山花間紅碧花落人不知山空水流出

和陶淵眀擬古五首小智多自私大方乃無隅一毫納萬象萬象非捲舒日月爲我牖天地爲我廬曲士窘拘囚一身無容居我夢登日觀靑天入平蕪俯視但一气二豪彼何如又

昔日穆天子侈心窮八荒昆侖入馬蹄蘧廬視眀堂王母爲之謡白雲何茫茫慿髙俯九州島塊如螻蟻場歸來越河關萬冢壓崧邙遂令學仙者聞風爲激昂漢武千秋露淮南八公方至今瑤池宴空爲後代傷又

吾道無緇燐萬古常如玆柰何中智下謂彼不知時與世頗殊好譬彼澠與淄我欲質所從登髙望九疑路逢古漁父長歌滄浪辭出門異所見退坐還自思當世固殊古古人不我欺翩翩出林鳥日莫將何之倚檐送歸盡聊欲弦吾詩又

西北有佳人樓上拊云和一鼓別鶴操再弄求凰歌弦聲幾欲絕哀響何其多昔爲掌中珠今爲路傍花壯年不再得華落將如何又

張衡詠思玄屈平賦逺逰髙情薄雲天意气隘九州島朝攀扶桑枝夕飲弱水流翻然不忍去無女哀髙丘嚴霜下百艸歲律聿其周蕭蘭共憔悴已矣吾何求

中秋天風吹河漢眀月懸淸光淸光不可掇流影入杯觴吸此風露魄洗我冰炭腸向來功名心一笑雪沃湯人生幾中秋彈指三萬場胡爲置熱惱不使心淸涼此心如秋月虛眀洞八方此身萬化中太山一毫芒尙無物與我何者爲彭殤推琴黃葉落矯首白雲翔觧衣一盤礡淸境墮渺茫

送雷希顏赴涇州錄事李君美治中公﹝廠解﹞南樓坐中作嚴霜枯百艸揺蕩鴻鵠心翩翩萬里翼隨云落西南涇水東流不到燕送君落日孤云邊聲名一日天下白還作南樓坐中客西州自古多豪英作者凜凜气猶生太尉淸風邁萬古不勞折箠笞此虜男兒生不功名死無益莫言簿領卑凡軄君不見當時髯張一尉耳至今雙廟令人起

魯直烏絲襕黃庭太淸虛皇玉景經瑯函瓊笈祕始淸囊以云錦金鈿扄四神守衛訶百靈中夜一气存黃庭玄霜瓊膏灌子形方瞳緑髮魂魄寜上壽千秋下百齡天書夜降敇六丁控駕三素乘風泠鳳笙龍筦超冥冥揚旌抗斾﹝火霍﹞飛星八威吐毒驅雷霆擲火萬里流金鈴仙人拂石劫不聽笑視人世風中螢世間醉夢紛膻腥三尸調汝丹田螟有如尾閭泄滄溟一朝神離鳥飛缾涪翁書法出蘭亭名書此經實自銘開卷恍然如酒醒養生新發庖丁硎

同粹中師賦梅寒梅雪中春髙節自一奇人間無此花風月恐未宜不爲愛冷艷不爲惜幽姿愛此骨中香花餘嗅空枝影斜淸淺處香度黃昏時可使饑無食不可無吾詩

遊華山寄元裕之我從秦川來徧歷終南遊暮行華陰道淸快眀雙眸東風一夜橫作惡塵埃咫尺迷嵓幽山神戲人亦薄相一杯未盡陰霾收但見兩崖巨壁挿劍戟流泉夾道鳴琳璆希夷石室緑蘿合金仙鶴駕空悠悠石門劃斷一峯出婆娑石上爲遟畱上方可望不可到崖傾路絕令人愁十盤九折羊角上靑柯平上得少休三峯壁立五千仞其下無址傍無儔巨靈仙掌在霄漢銀河飛下靑雲頭或云奇勝在髙頂腳力未易供冥捜蒼龍嶺痩苔蘚滑嵌空石磴誰雕鎪每憐風自四山而下不見底惟聞松聲萬壑寒颼颼捫參歷井到絕頂下視塵世區中囚酒酣蒼茫瞰無際塊視五嶽芥九州島南望漢中山碧玉簪亂抽況復秦宮與漢闕飄然聚散風中漚上有眀星玉女之洞天二十八宿環且周又有千歳之玉蓮花開十丈藕如舟五鬛不朽之長松流膏入地盤蛟虯采根食實可羽化方瞳緑髮三千秋時聞笙簫眀月夜芝軿羽蓋來瀛洲乾坤不老靑山色日月萬古無停輈君且爲我挽回六龍轡我亦爲君倒卻黃河流終朝汗漫逰八極乘風更覓元丹丘

和淵眀飲酒九首翩翩萬里鶴日莫將何之昬鴉擇所安笑汝不知時孔席不暇暖此理吾不疑尙愧淵眀翁濁酒時一持又

貧賤豈不苦仰慕冥鴻飛富貴豈不樂乃有黃犬悲苦樂各異趣嗜好從所依我欲作九原獨與淵眀歸掛冠不待年況此齒髮衰遙酹一杯酒毋令寸心違又

秋菊有至性霜松無俗姿采采黃金花笑拊蒼煙枝偶有杯中物成此一叚奇白雲南山來出岫復何爲醉臥東籬下聊脫人間羈又

今日好天色淸晨雪雲開東風如故人適我平生懷坐見南來燕孤雌與雄來暮歸主人堂梁間有雙棲巢傾覆其子又補新巢泥翩翩隨陽鴈幽貞苦難諧江湖偶相失咫尺雲路迷哀哀霜雪際獨向胡天回又

鷙鳥閉籠中舉翮觸四隅騏驥駕鹽車局﹝足戚﹞困中途𨿽然遭識拔未免爲人驅傍觀信美矣自愧良有餘不如兩無累還我田園居又

千載淵眀翁誰謂不知道漫賦責子詩調戲以娛老杜陵蓋自況亦豈恨枯槁壺觴淸濁共適意無醜好歸來五栁宅守我不貪寶長嘯天地間獨立萬物表又

幽居淡無事雅志了玄經眼花憎文字悠悠竟無成中夜起不寢披衣守寒更梅竹散淸影素月流廣庭孤鶴閟逸響切切寒虫鳴拊捲長嘆息慷慨惻中情又

漢儒傳注學未爲世所得秦火少完書豈免烏焉惑後儒補罅漏聖道少開塞俗士喜持戈又一秦相國且共歡一觴多言不如黙又

淵眀非嗜酒愛此酒中眞謂言忘憂物中有太古淳回首市朝中萬事牛毛新去年持使節悠悠過西秦宮闕隨飛煙衣冠化埃塵當年慿軾士慷慨嘆徒勤所以山林客樂與魚鳥親西登太華頂曠望長河津寄謝三山云聊欲濫吾巾誓將從此去笑謝當塗人

和韋蘇州秋齋獨宿冷暈侵殘燭雨聲在深竹驚鳥時一鳴寒枝不成宿

擬兵衛森畫戟冠帯事朝謁淸坐彈鳴琴以彼塵外趣逺我遺世心岸幘送歸鳥隠幾見遙岑聊同靜者樂豈必居山林

寄王學士子端寄語雪溪王處士年來多病復何如浮雲世態紛紛變秋艸人情日日疎李白一杯人影月鄭虔三絕畫詩書情知不得文章力乞與黃華作隱居

上淸宮二首霜葉蕭蕭覆井欄朝元閣上玉箏寒千年遼鶴歸華表萬里宮車泣露盤日上霧塵迷碧瓦夜深月露洗荒壇斷碑膾炙人何在吏部而今不姓韓又

暇日登臨近吹臺夷門城下訪寒梅鰲頭他日幾人在尊酒而今一笑開秋潦滲余村徑出夕舂歇處野禽來醉歸扶路人爭看知是詩仙閬苑回

寄陳正叔渺渺西風去翼輕長林風葉動秋聲嵩邙競秀容多可河洛交流忌獨淸廣武山川迷故壘成臯艸木閟空城慿髙一掬英雄淚寄與窮途阮步兵

寄裕之久雨新晴散痺頑一軒涼思坐中間樹頭風寫無窮水天末云移不定山宦味漸思生處樂人生難得老來閒紫芝眉宇何時見誰與嵩山共往還

古缾臘梅石冷銅腥苦未淸瓦壺溫水照輕眀土花暈碧龍紋澀燭淚痕疎鴈字橫未許功名歸鼎鼐且收風月入瓶罌嬌黃喚醒朝陽夢漢苑荒涼艸棘生

莫春得寒字九日聊偸一日閒三分春事二分闌鄕關夢里人空老風雨夜來花又殘乍拆泥封餻酒熟未聞火禁粥餳寒卻思投劾歸田去楊栁陰中把釣竿

靈感寺徒河岸北白蓮東法鼓驚飛碣石鴻塔上風煙髙鳥路山頭雲雨化人宮松林礙日蜂房冷石砌頹沙蟻穴空欲盡休公揮麈樂鬢絲羞對落花風

五月牡丹應制好事天工養露芽陽和趂及六龍車天香擭日迎朱輦國色畱春待翠華谷雨曾沾靑帝澤薫風又捲赤城霞金盤薦瑞休嗟晚猶是人間第一花

代州金波曾醉鴈門州端有人間六月秋萬古河山雄朔部四時風月入南樓漢家戰伐云千里唐季英雄土一丘系馬朱闌重回首煙波誰在釣魚舟

開元寺歳久開元寺黃花落石龍瓶深添碧甃蝸壁篆金容窗影年年塔禽棲夜夜鐘平生睡秋雨竹閣味偏濃

謁北嶽四大神儀一羣山太茂尊奠方荒冀宅視禮配天孫西送虞淵暮東瞻碣石暾寶符臨代郡鐵甕扼並門控趙襟形壯包燕气象渾九河探禹迹萬里叫虞魂在昔登封始前驅羽衛繁千官駢部曲萬騎隘山樊卜地恆陽曲移祠泰始元﹝晉移祠曲陽﹞荒碑刓歲月飛石﹝石訇﹞乾坤帝秩加黃屋宮居象紫垣云楣朽芝瑞雨砌裂槐根天業恢宏大山靈翊衛屯巫閭歸帝制長白髮金源九廟龍盤接三邦地勢吞雲煙浮近甸日月遶中原欵謁天香重封題禦署存銀鏐諸產富電雨萬靈奔神聽羞回徳天聰納正言負時身九死去國淚雙痕日近趨天闕生還托聖恩許身徒稷契無術補羲軒帝籙長桑洞仙巖張果村卜居如可近重整北山轅

陪李舜咨登憫忠寺閣日月躔雙栱風煙納寸眸雲山浮近甸宇宙有髙樓鳥外餘殘照天邊更去舟登臨有如此況接李膺逰

廬州城下月暈曉圍城風髙夜斫營角聲寒水動弓勢斷鴻驚利鏃穿吳甲長戈斷楚纓回看經戰處慘淡暮寒生

白鴈波淨影逾白霜淸鳴更哀乾坤雙鬢老風雪一聲來林迥隱猶見天長去復回物情嫌太潔莫使羽毛催

桃花島寄王伯直冰破村橋擁春寒旅鴈低逺山封霧小髙浪與云齊島寺眀松雪潮船濺藕泥詩情吟不盡寄與畫中題

郎山馬耳峯房駟落人間入石露雙碧月眀聞夜嘶驚落山頭石

春逰三首無數飛花送小舟蜻蜓欵立釣絲頭一溪春水關何事皺作風前萬疊愁又

樹藏修竹竹藏門門外淸流幾股分行過小橋人不見背陰花气隔墻聞又

煙外絲絲風栁斜春光也自到天涯太平有象邨邨酒寒食無家處處花

暮歸貪看孤鳥入重云不覺靑林雨气昬行過斷橋沙路黑忽從電影得前村

淸居寺五杉亭觀子野畱題五杉今日只三株曾是詩人嘆息余君去我來杉尙在斷腸君歿見君書

雞鳴山煙蒸山腹晴猶濕河帶冰澌暖漸流獨上雞鳴看日出五云多處是皇州

盧溝河分橋柱如瓜蔓路入都門似犬牙落日盧溝溝上栁送人幾度出京華

雨晴二首東風時送瓦溝聲欹枕幽窗夢自驚睡起不知云巳散夕陽偏向栁梢眀又

一抹平林媚夕暉山煙漠漠燕飛飛倚闌遙認天邊電何處行人帯雨歸

寓望蒲根閣閣亂蛙鳴點水楊花半白靑隔岸風來聞鼔吹栁陰深處有園亭

戴花病來杯酒懶重持彊爲花殘折一枝人老易悲花易落東風休近鬢邊吹

玉堂玉堂陰合冷窗紗雨過銀泥引篆蝸萱艸茙葵俱不見蜂聲滿院采槐花

夏至玉堂睡起苦思茶別院銅輪碾露芽紅日轉階簾影薄一雙蝴蝶上葵花

華山石頭犖確水縱橫過雨山間艸屨輕未到上方先滿意倚天靑壁看云生

雨晴一春不雨漫塵黃碧瓦朝來泛霽光畱得紫威花上露幾招渇燕下雕梁

卽事樓頭不見暮山重遙認靑林雨意濃一陣風來忽吹散斷雲還補兩三峯

同樂園二首春歸空苑不成妍栁影﹝毛參﹞﹝毛參﹞水底天過卻淸眀遊客少晚風吹動釣魚船又

石作垣墻竹暎門水回山復幾桃源毛飄水面知鵝柵角出墻頭認鹿園

系舟山圗﹝裕之先大夫嘗居此山之東嵓﹞山頭佛屋五三間山勢相連石嶺關名字不經從我攺便稱元子讀書山

虎牢兩崖峽束枕洪濤自古英雄爭虎牢蒼天胡爲設此險長使戰骨如山髙

中州集丙卷終

●中州集卷四

○常山周先生昂一百首昂字徳卿眞定人父伯祿字天錫師事玄眞先生褚承亮﹝承亮字茂先宣和六年擢第調易州戶曹會皇子郎君破眞定拘境內進士七十二人赴安國寺試策策目上皇不道少主失信舉人希旨極口毀詆茂先離席揖主文劉侍中言君父之過豈臣子所當言長揖而出劉爲之動容比榜除茂先被黜余悉放第狀元許必輦自號七十二賢榜帥府重其名檄茂先以易州司戶知稾城漫一應之尋觧印去年七十終弟子謚爲玄眞先生﹞大定初第進士仕至同知沁南軍節度使事徳卿年二十一擢第釋褐南和簿有異政遷良鄕令入拜監察禦史路宣叔以言事被斥徳卿送以詩坐謗訕停銓久之起爲龍州都軍以邊功得復召超三司判官大安軍興權行六部員外郎徳卿傳其甥王從之文法云文章工於外而拙於內者可以驚四筵而不可以適獨坐可以取口稱而不可以得首肯又云文章以意爲主以字語爲役主彊而役弱則無令不從今人往往驕其所役至跋扈難制甚者反役其主𨿽極辭語之工而豈文之正哉徳卿初有常山集喪亂後不復見從之能記三百餘首因得傳之屏山故人外傳云徳卿以孝友聞又喜名節藹然仁義人也學術醇正文筆髙雅以杜子美韓退之爲法諸儒皆師尊之旣歷臺省爲人所擠竟坐詩得罪謫東海上十數年始入翰林言事愈切出佐三司非所好從宗室承裕軍承裕失利跳走上谷眾欲徑歸徳卿獨不可城陷與其從子嗣明同死於難嗣明字晦之短小精悍有古俠士風年未三十交遊半天下識髙而志大善談論而中節作詩喜簡澹樂府尢溫麗最長於義理之學下筆數千言初不見其所從來試於府於禮部俱第一擢第主淶水簿從其叔北徵得還而不忍去使晦之不死文字不及其叔而理性當過之嘗謂學不至邵康節程伊川非儒者也其說類此而天不假年悲夫

晚望煙抹平林水退沙碧山西畔夕陽家無人觧得詩人意只有云邊數點鴉

香山山林朝市兩茫然紅葉黃花自一川野水趂人如有約長松閱世不知年千篇未暇償詩債一飯聊從結淨緣欲問安心心巳了手書誰識是生前

有感壯心未分逐流年衰鬢從渠眾目憐卻恨詩情消減盡語言枯淡到中邊

冷巖行賦冷巖相公所居﹝冷巖賢宰相宗室永貞自號也﹞或爲盂或爲鍾人心自異山本同天淸云逺望不極小孤宛在江流中澗之毛可筐筥山之木可斤斧惟有白雲髙崔巍風吹不消自太古峴山何奇羊子所攀東山何秀謝公往還今爾胡爲藉甚乎人間於嗟乎冷山

早起覆斗臨霜閣號鐘滿夜城飛揚他日事去住此時情文字工畱滯塵沙管送迎百年今巳半凜凜畏虛生

曉望曉樹云重隠春城日半陰蒼茫塵土眼恍惚歲時心流落隨南北才華閱古今柴荊生事窄寜憶二疎金

羈旅羈旅情方慘暄寒气尙膠谷風連逺陣原樹郁春梢要路嗟何及浮名久已拋百年麄飯在眞欲事誅茅

早春小雪寒仍在煙花意巳深老侵長路鬢春蕩故園心幸可追沂詠何勞費越吟微躬應自愛莫作愧千金

雪小雪暮能繁愁雲久更昬細燈寒出戶欹樹老當軒竹葉舊時釀梅花何處村賦詩空入夜愁絕與誰論

雨過雨暎髙檐過山開晚日眀動云方潰擁號水未休爭沙岸黿鼉出荒庭鶴鸛行艸泥沾屐齒杖策有餘淸

晚步鬰鬰孤城隘飄飄絕塞遊短衣忘逺步髙興會淸秋白水深樵谷黃雲古戍樓居人半裘毯橫管莫生愁

夜門巷溪聲爽衣裳夜气蘇地淸林影散月靜桂花孤左省詩頻詠南樓興不辜關山冰雪裏何處覓天隅

晚望疊嶂何時出荒城落日低音書云去北烽燧客愁西鷹隼乘秋擊狐貍倚莫啼吟詩且排悶佳句敢攀躋

獨酌渺渺淸溪闊悠悠弱藻沈客衣臨水靜鳥影過船深暫把魚竿坐因知靜者心滄洲髙興動巢父可東尋

秋夜髙閣鐘初殷層城月未光淨空含宇大臥斗帯星長暗覺巢烏動淸聞露菊香誰家砧杵急應怯莫天涼

對月月近天河白秋深夜气淸蛛絲時隠見兔杵正分眀欹帽中宵落孤舟幾處行淸風殊未發樹穏鵲休驚

促織促織來何處秋風暗與期苦吟人不解多恨爾如知獨枕難安夜寒衣欲及時淩晨攬淸鏡一半巳成絲

溪南小徑通沙穏淸溪帯樹深岸危低白屋云近沒靑岑灑落髙秋气飛騰志士心雲臺與麟閣莫遣二毛侵

繼人韻髙興秋方逸幽居晚見過歡交寜厭數詩好不論多五字含風雅千篇費琢磨自知才力拙相報欲如何

送李天英下第不須寂寞恨東歸洗眼三年看一飛試卷波瀾入毫穎莫教歐九識劉幾

宿西藍聞道西藍好能來定有緣靑山避喬木流水信平田步屧迷深竹題詩惜莫煙塵心厭翻倒一室暫安禪

北湖淸明碧水隨時酒春風著處花歡娛萬國本富貴五侯家金動樓頭管香回日莫車老夫惟欲睡兒女莫相誇

中秋夜髙陽對月端正髙陽月空庭又見過淸風禁睡得白髮柰愁何尙識王良策難知織女梭金波流汩汩應爲照滹沲

丘家莊早發渡馬危橋立村雞暗樹號星稀白水闊霧重黒山髙外物誰能必人生會有勞鵾鵬終變化早晚借風濤

邊月邊月弓初滿山城角尙孤中天看獨立永夜興誰俱未覺風生暈空懷斗轉隅含情知白兔欲下更踟躕

侍祠太室設燎彤庭敞懸燈玉殿深星河含爽朗城闕動陰沈祗栗誠初薦馨香徳巳歆淸風動云幕有喜見神心

夜步擊柝鄰居靜開門宿鳥驚西風秋半急北斗夜深眀獨立乾坤大徐行杖屨輕遙憐漢宮闕重露濕金莖

宋文貞公廟開元四荒不動塵柱石中原有老臣襄土一丘松柏暗長安三日荔枝新

讀陳后山詩子美神功接混茫人間無路可升堂一斑管內時時見賺得陳郎兩鬢蒼

偶書幽陰不放終年樹好味仍余盡日茶詩業未降心有種世緣初盡眼無花

失子白髮飄蕭老病身幾因兒女淚沾巾虛談誤世王夷甫只有情鍾語最眞

北行卽事二絕句聞道昆侖北風塵避僕窪至今悲漢節不合度流沙又

五月分衣節三軍受甲時莫教麟閣將頻發羽林兒

邊月驅車宿雙浦極目耿金波不有中秋景其如永夜何沙分疑白雪練失想眀河桂樹元無意南傾獨好柯

晨起鼓聲隨曉角合沓起平荒宿火連岡小寒星墮水長鯨翻驚日動馬食快宵涼白首登壇將功名好自彊

西城道中艸路幽香不動塵細蟬初向葉間聞溟蒙小雨來無際云與靑山淡不分

醉經齋爲虞鄕麻長官賦詩書讀破自融神不羨云安曲米春黃卷至今眞味在莫將糟粕待前人

淸放齋平生眼白嫌物俗此身誰要冠帯束茶甌飯飽一飲足臥聽松風仰看屋

孫資深歲寒堂世態浮雲日夜移春蘭秋菊各爭時此心鐵石無人會惟有庭前柏樹知

登綿山上方環合靑峯挿劍長小平如掌寄禪房危闌半出雲霄上祕景盡収天地藏野闊羣山驚破碎云低滄海認微茫九華籍甚因人顯迥秀可憐天一方

謁先主廟暗粉陳丹半在亡短垣殘日共悲涼不須古碣書綿竹自有荒村紀葆桑塵土衣冠曾系馬歲時歌舞亦稱觴不應巴蜀江山麗能使英靈忘故鄕

送客相見席不暖送行情更牽只愁人面隔不放馬蹄前塞迥云垂地溪平水接天山川後期闊把臂兩茫然

莫州道中大陵河東古莫州居人小屋如蝸牛屋邊向外何所有惟見白沙累累堆山丘車行沙中如倒拽風驚沙流失前轍馬蹄半跛牛領穿三步停鞭五步歇雞聲人語無四鄰晚風蕭蕭愁殺人人有禱沙應神遼東老兵非使臣何必埋卻雙行輪

卽事二首憂患年來坐讀書田園拋卻任荒蕪目前卻得晨昬力碌碌無由似阿奴又

逺目傷心千里餘凜然眞覺近狼須云邊處處是靑冢馬上人人皆白須正憶荒村臨古道不堪獨樹點平蕪誰人與話西園路梅竹而今似畫圗

感秋秋气入行帳愁人中夜知雞聲與人語耿耿異常時淸晨起危坐感難不自持羲和馭飛轂往返無停期春艸如昨日已復悲離離顧謂鏡中髮爾衰安得遲結束媚鞍馬荒山去委蛇黃花泫宵露綠野含晨曦吾事久不諧悠悠隨所之有懷南澗約敢賦北山詩

對月月滿秋仍早臺髙夜未䢐水光先剡淡星影失踟躕玉帳傳更急荒城擊柝孤去年雙淚眼依舊入平蕪

鵲山西徵疲短服北望慘衰顏再宿殊雞捨相看獨鵲山斾沾新雨過鳥逐莫云還白首瞻星漢何時鼓角閒

望山中松地險蟠根古人稀小徑消雨皴開白雪風響入靑霄未畏斧斤逼惟愁霹靂燒解鞍那避逺冷色故相招

利涉道中寄子端行武昌望利涉髙靑煙低白雪岡陵彌漫溝澮滅氤氳冷日從東來照我淸影忽作溪水臥眀月淩兢羸馬蝟毛縮詰曲微行蛇腹裂遺鞭脫鐙初不知指僵欲墮骨欲折氈裘毛襪良可念我自無備誰從輟人家土榻借微暖坐久淸冰落須頰黃花臞仙怯風馭久向笙歌窟中蟄徑須持此逺相餉一洗夜堂花酒熱

卽事二首不堪華髮半頭生老去偏添愛嫪情新得家書來報喜舊時龜子遶牀行又

一牀安置似僧居白髮忘梳動月餘懶性漸成愁把筆小詩常擬倩人書

九日不堪馬上逢佳節況是天涯望故鄕髙會未容陪戲馬舊遊空復憶臨香癡云黯黯方垂地小雪霏霏欲度墻猶賴多情數枝菊肯畱金蕋待重陽

對月萬里寥天月相隨不憚勞屢添華髮滿曾傍黑山髙影動新瓊杵光含舊寶刀常娥應見訝獨宿獘綈袍

翠屏口七首去歲翠屏下東流看湧波愁將新鬢髮還對舊關河翅健翻秋隼峯髙並晚駞艸深饒虎迹夜黑欲誰過又

地擁河山壯營關劍甲重馬牛來細路燈火出寒松刁鬥方嚴夜羔裘欲禦冬可憐天設險不入漢提封又

玉帳初鳴鼔金鞍半偃弓傷心看寒水對面隔華風山去何時斷雲來本自通不須驚異域曾在版圗中又

野蔓梢駞架輕泥濺馬鞍徑斜來險石溪急上淸灘羽檄千山靜羔裘六月寒長松空夾道蕭颯不成看又

旌節曕前帳風塵識舊坡眼平靑艸短情亂碧山多晚起方投筆前驅效執戈馬蹄須愛惜畱渡北流河又

萬里來崩豁終年气慘淒地窮淸澗斷天近玉繩低孛窟黃沙北昆侖白雪西故園何處覓搔首意空迷又

塞古秋風早山昏落日低積云鴉度久荒岸馬歸齊燈火看時出茅茨漸欲迷塵沙恨於役況乃對雞棲

邊俗返闔看平野斜垣逐慢坡馬牛𨿽異域雞犬竟同窠木杵舂晨急糠燈照夜多淳風今巳破徵斂爲兵戈

山家七首秋日山田熟山家趣轉奇壠苞銀栗綴﹝土廧﹞蔓緑云垂野飯畱佳客靑錢付小兒主人愁喪隨機數數問邊陲又

蕭颯晚風涼髙杠引斾長嶺雲殘宿陣陵日湛晨光已作依劉表終須問葛疆俯身馳萬里未覺鬢毛蒼又

年深師欲老秋至敵還輕但使財思義猶多死易生指揮無險阻感激在精誠萬古麒麟閣何曾浪得名又

簡易軍中事川原入望多艸平鋪碧錦山逺出靑螺逺愧桃花水重臨杏子河去年關塞意蕭颯起悲歌又

赤磵蟠雙闕靑山壯一門放歌逰逺目箕踞得髙原地險勞天設邊戈厭日屯廟謀新控扼萬里可雄吞又

官舍暫投轄塞垣還著鞭路移新歲月心醉好山川方丈何由到桃源恐浪傳相看不隔水遺恨惜他年又

翡翠長松秀氍毹細艸斑屢經新渡水不數舊看山太華愁登陟終南費引攀豈知圗畫景長在馬蹄間

北行二首卸鞍休馬倦解橐罷駞鳴細雨侵衣急長郊入臥平溪喧看水滿山黒厭云生莫怪龍行數應知欲洗兵又

比歲頻分甲今年賀息兵競誇新戰士誰識舊書生北塞甘長別南天欲逺徵二年迎復送空媿泰州城

山丹花浪蘂誰能記山丹舊所聞卷花翻碧艸低地落紅雲塞雨沾衣久溪風入把勤莫言羌婦醜誰識漢昭君

春日卽事凍栁僵楡未攺容狐裘貂帽尙宜風欲尋把酒渾無處春在鳴鳩谷谷中

寄金山老庭前雙柏樹作別似晨朝書信隨溪茗音聲落海潮嶺雲閒可翫邊月苦無憀相見愁他日風沙兩鬢凋

寄王子眀病起身仍懶眠多意尙迷筆成今夕把書似來年題久恨心期阻難邀物理齊燈花應解事岑寂向人低

無題西風吹白水日暮動寒威野帳收旗盡奚兒飲馬歸梢梢聞鳥過慘慘見雲飛夜黑多豺虎荒村定敢依

萱艸萬里黃萱好風煙接路傍迹疏𨿽異域心密竟中央染練成初色移瓶得細香客愁無路遣始爲看花忘

得家書窮愁非昔境白髮有深根淚破孤城郡書來萬里村鴈聲寒日夜秋色老乾坤爲問逰方子何時慰倚門

書齋夜雨書齋冷西風木葉拋暗蛩侵壊壁低鴈落寒郊壯志初嘗膽吾生豈系匏艸玄𨿽閉戶未用客相嘲

聞蟬冥機辭委蛻天籟發幽嘶迥露增晨洗淸風借晚攜暫成千里隔還作一枝低客思饒相觸愁時故不齊

晚陰不成落日眀西極髙云暗朔方樓臺分照耀宇宙一蒼茫不借蛟龍便虛成燕雀忙何須遣雷怒鬰鬰繞髙梁

竇氏園亭二首雲樹春秋色風泉日夜聲過庭髙幕暗吹簟轉雷驚翠袖擎詩罷銀壺得酒傾平生耽野趣到此眼偏眀又

磴鑿蒼崖破池通碧澗流憩深憐洞室吟穏憶扁舟谷口堪髙隠河梁厭逺逰卜居眞此地幽寂更何求

卽事二首南苑霓旌動繚墻天街蓮燭照修廊斗南綘气風吹盡小雨蒙蒙濕建章又

楊花顚倒入簾櫳睡鴨香殘碧霧空盡日尋詩尋不得鵓鴣聲在夢魂中

代書寄大元伯南園臘蟻記同傾一紙書來萬里情日夜愁心隨栁色東風吹滿大梁城

和路宣叔梅月底明肌粲壽陽道人呼入竹西堂安排臘味千鍾酒消破春風萬斛香花鳥有情應見惜蛾眉傾國故難藏西湖骨朽東坡逺又爲君詩惱一場

新秋畏日經時暑淸秋一夕涼眞堪近燈火不復病衣裳宋玉悲揺落安仁愧老蒼鄙夫那及此睡美百憂忘

靳子溫款春亭曾數花須傍藥闌春風不到酒杯寛自憐白首荒三徑桃李年年檐上看

底柱圗鬼門幽險深百篙人門逼窄逾兩牢舟人叫渡口流血性命咫尺輕鴻毛開圗頓覺風雷怒素髮飄簫激衰腐河來天上石不移安得此心如底柱

寒林七賢苦寒如此欲何之雪帽風裘意自奇縱有淸詩三百首未應肯得黨家兒

過省寃谷嬰兒偃蹇正堪孩換得山西老將回往者不追來不戒莫將家世論人材

魯直墨迹詩健如提十萬兵東坡眞欲避時名須知筆墨渾閒事猶與先生抵死爭

讀栁詩功名翕忽負初心行和騷人澤畔吟開卷未終還復掩世間無此最悲音

憶劉及之千株何處封君橘二頃誰家負郭田長路風塵空費日故園書札動經年未能免俗眞聊爾不爲懷憂亦悄然襟抱何人與開釋論文除得老臞仙

家園五畝園連竹三間屋向陽气和春浩蕩心靜日舒長花鳥成相識琴書付兩忘陶然一尊酒誰復記羲皇

晚望獨立孤城上關山望不休異鄕驚絕域逺目豁淸秋未擬登樓作空歌出塞愁故園飛鳥外溪水正南流

水南晚眺小徑通沙穏淸溪帯樹深岸危低白屋云近沒靑岑灑落髙秋气飛騰志士心賦詩增感激流水是知音

正月大風雨風如渤澥勢淩虛寒破貂裘力尙餘不是化工難倚賴也知靑帝有驅除

弔張益之當年讀書山堂中夜喜與君燈火同塵編壤簡如蠧攻弱質鄙鈍煩磨礲新詩如洗露芒鋒逸气欲倒浮雲驄輕裘肥馬世上雄吾徒一飯嘗未充君如孔翠愁雕籠我亦哀鴻避鳴弓孤城一別天西東幾見黃葉飛霜風寄書無由魂夢通西望落日銜千峯他時雲雨儻相逢猶思驚雷起池龍鬼神無賴欺天公哀哉若人竟死窮自聞君亡阜生胸上訴九關無路從百年過眼如轉蓬夢時憂樂覺卽空長夜漫漫何時終作詩寄哀投殯宮﹝別本長夜漫漫何時終爲落句﹞

○黃山趙先生沨三十首沨字文孺第進士眀昌末終於禮部郎中性衝澹學道有得黃山其自號也閒閒趙公云黃山正書體兼顏蘇行艸備諸家體超放又似楊凝式當處黃魯直蘇才翁伯仲間黨承旨篆陽冰以來一人而巳而以黃山配之至今人謂之黨趙有黃山集行於世涼陘云峩峩景眀宮五云湧蓬萊山空白晝永野曠淸風來放逺亭云晴日未消千嶂雪暖風先放一川花靑天低處是平野白鳥去邊眀落霞秦村道中云桃花都被風吹卻楊栁似將煙染成其餘多稱此

晚宿山寺松門眀月佛前燈庵在孤云最上層犬吠一山秋意靜敲門時有夜歸僧

僊和尙坐脫識得從來覺性圓西歸只履更翛然永嘉穏步曹溪路臨濟飽參黃蘗禪桶底脫時無一物機輪轉處有三玄火中畱得一莖艸依舊光眀爍大千

黃山道中小谷城荒路屈蟠石根寒碧漲秋灣千章秀木黃公廟一點飛雲白塔山好景落誰詩句裏蹇驢駝我畫圗間膏肓泉石眞吾事莫厭乘閒數往還

郊外迥野饒秋色髙臺半夕陽鷗眠沙渚靜鳥沒嶺雲長薄宦違幽興浮生更異鄕歲華成白首丘壑愈難忘

貢院中懷山中故居歲晚西溪路誰過舊艸堂苔紋侵柱礎竹色度鄰墻白首光陰疾靑山意緒長相思老兄弟夜夜夢還鄕

貢院聞雨燈暗風翻幔蛬吟葉擁墻人如秋巳老愁與夜俱長滴盡階前雨催成鏡裏霜黃花依舊好多病不能觴

聚逺臺獨上平臺上風雲萬里來靑山一尊酒落日未能回

秋日感懷歲月不相饒秋風颯巳至蚊雷稍收聲團扇且復置久雨不宜人新涼差快意數篇東臯詩引我北窗睡林泉久隔闊塵土作憔悴但有適人適何嘗事吾事一貧旣忘懷所好無不遂世無陶靖節何人知此味

用仲謙元夕詩韻聞道藍田輞口莊欹湖前日具飛航李膺定巳回仙棹王績無由入醉鄕薄宦系人如坐井窮愁染鬢欲成霜早知上界多官府只向人間作酒狂

分韻賦雪得雨字大雪初不知開門巳無路驚喜視歷日此瑞固有數池冰凍欲合林鴉噤仍聚已成玉壺瑩尙作寶花雨造物固多才中有無盡句大兒擬圭璧小兒比鹽絮後人例蹈襲彌復入窘步聚星號令嚴亦自警未悟誰有五色筆繪此天地素好語覓不來更待偶然遇

和茂才韻十年爲客未還家贏得﹝毛參﹞﹝毛參﹞兩鬢華別後故人應念我不來踏雪看梅花畱

題西溪三絕誰開玉鑑瀉天光占斷人間六月涼日落沙禽猶未散也知受用藕花香又

波光湛碧冷無痕眇眇輕風起縠紋認得朝來疏雨過卻因水底見飛雲又

摠道西溪畫不如豈知造物用功夫蟾光忽作靈犀透表裏通眀兩玉壺

九日懷尹無忌茅屋秋蕭索幽居盡日閒碧雲看欲暮逺客幾時還書劍成何事風塵只彊顏思君千里夢夜夜到燕山

立秋日月如川流去矣不復回萬物各有營榮悴更相催餘生苦多艱壯志久摧頹念欲學還丹鬰紆殊未諧今朝立新秋庭樹西風來舉首望天宇飛雲獨徘徊呼兒且沽酒浩歌豁秋懷醉中得妙理逸興何悠哉

和崔深道春寒長風忽落靑林端風聲洶若江聲寒太陰盤礡亂天序推書撲筆成長嘆美人何許媚幽獨使我不見心無歡頗聞隠居誦莊屈篷窗坐擁塵編殘琴歌酒賦兩寂莫懸知此興殊未闌遲君一來吐欵要舉杯放目雲天寛

西城觀水西山秋水來天地巨野橫流浩無際長風蹙浪鱗甲生兩角斜分半山際繚堤北去接飛橋鼓鼙洶洶翻驚濤中流突兀玉山起直疑河伯驅靈鰲冷光揺蕩秋云白渾似夢中逰震澤隔林我欲喚漁郎孤帆忽如過鳥翼安得酒船常拍浮四時甘味置兩頭何人與我同此樂潁陽試覓元丹丘

盆池荷花一泓寒碧甃波光雨後妖紅獨自芳不許纎塵污天質政須淸吹髮幽香洛神初試淩波襪妃子來從礜石湯休笑埋盆等兒戲要令引夢水雲鄕

扈從車駕至荊山海上飛來碧玉峯瑤林琪樹更靑蔥參差樓觀浮雲表顚倒山光落鏡中侍從有臣司碧落笑談無處不淸風好分靈沼爲膏澤乞與人間作歲丰

中秋秋气平分月正眀蘂珠宮闕對蓬瀛巳驅急雨消殘暑不遣微云點太淸簾外淸風飄桂子夜深涼露滴金莖聖朝不奏霓裳曲四海歌謳卽樂聲﹝史舜元嘗從文孺學詩說道陵中秋賞月瑞光樓召文孺對禦賦詩以淸字爲韻道陵讀至落句大加賞異手酌金鍾以賜且字之曰文孺以此鍾賜汝作酒直士林榮之髙祖言吾不如子房君父字呼臣下不爲無故事也﹞

題齊物堂至人識破浮生理萬變何嘗有不同果蝶夢周周夢蝶爲風乘我我乘風得時未必全無識窮處方知卻有通畢竟欲齊齊底物世間元是一虛空

秋郊晚望桃竹猶堪杖幽尋興頗嘉池荷能幾葉籬菊不多花地坼成龜兆林枯出犬牙村農慶丰歲社鼔巳三撾

元日馬上逢元日東風送客愁滹沲春水渡瀛海夕陽樓雪照潘郎鬢塵侵季子裘勞生巳彊半更欲玷淸流

過良鄕縣學儒宮宜地僻竟日有餘淸殿古碑仍在庭空艸自生風髙時脫木云重欲摧城客興巳消灑秋堂更雨聲

和詵上人雪詩貧巷仍飛雪空庭迥絕塵照窗疑不夜著樹忽驚春枕冷夢魂短山眀天宇新賦詩分气象定有灞陵人

澗上逺徑畱殘照疏林出小園山川半豺虎歳月且琴尊杜老新雞柵龎公舊鹿門不才眞忝竊人道典刑存

新涼頗覺小眠快便知秋意眞淸風論世舊老圃得時新移竹觀君子翻書訪古人可人陶靖節隨意葛天民

過蓨縣董大夫廟漢朝元不用眞儒豈信忠嘉益帝圗賈誼長沙晁錯死不須獨恨老江都

寓居寫懷平陸溫風雪半消孤煙籬落隔溪橋趂墟人去林臯靜時有晚鴉銜墮樵

○劉左司昂一十一首昂字之昂興州人大定十九年進士曾髙而下以科名相踵者七世矣昂天資警悟律賦自成一家輕便巧麗爲場屋捷法作詩得晚唐體尢工絕句往往膾炙人口張秦娥者頗能小詩其賦逺山雲秋水一抹碧殘霞幾縷紅水窮霞盡處隠隠兩三峯其後流落之昂贈詩云逺山句好畫難成栁眼才多總是情今日衰顏人不識倚鑪空聽煮茶聲又云二頃山田半欲蕪子孫零落一身孤寒窗昨夜蕭蕭雨紅日花梢入夢無娥爲之泣下屏山故人外傳記之昂早得仕年三十三省掾考滿授平涼路轉運副使人謂卿相可坐致矣術士有言之昂官止五品者之昂自望者甚厚不信也俄丁母憂爲當塗者所忌連蹇十年卜居洛陽有終焉之志有薦其才於道陵者泰和初自國子司業擢左司郎中將大用矣會遼陽人大中欲揺執政賈鉉爲言者所劾辭連之昂道陵震怒一時聞人如史肅李著王宇宗室從郁皆譴逐之鉉尋亦罷政之昂降上亰畱守判官道卒竟如術者之言

醉後禪僧勸讀傳燈錄道士教行進火功今日興來俱破戒黃花籬落醉西風

山中雨嵩髙山下逢秋雨破傘遮頭過野橋此景此時誰會得淸如窗下聽芭蕉

都門觀別買酒消閒愁剪刀剪流水閒愁不可消流水無窮巳悠悠窗下斷腸波總是行人墮淚多門外馬嘶思逺道小嚬猶唱渭城歌歌聲未斷徵鞍發望斷垂楊人影滅斜陽照影卻歸來兩地相望今夜月閱人多矣主人翁離別都歸一笑中陌上行人終不悟年年楊栁怨春風

客亭折盡官橋楊栁枝春風依舊緑絲絲啼鶯爲向行人道離別何時是盡時

山堂山雨溪邊過山堂夜獨吟悠悠松上月照見壁間琴

弔張維翰維中兄弟蓮幕淸曹粉署仙福兮禍倚豈其天座隅異物鵩來止地底佳城馬不前萬里靑雲今巳矣兩枝丹桂竟徒然阿奴莫愛聲名好碌碌持家亦自賢﹝維翰名甫第一人擢第維中名庸此榜乙科阿奴謂冉冉字維賢後以省元登科兄弟科名如此近世所未有也﹞

卽事二首雨洗眀河畫扇收胡牀露冷藥闌秋墻陰未得中庭月一點熒光艸際流又

山花山雨相兼落溪水溪云一樣閒野店無人問春事酒旗風外鳥關關

歌風臺劉頃興亡轉燭過亂蟬吟破漢山河長陵臥老咸陽月沛上猶傳擊築歌

弔李仲坦﹝仲坦物故後省試魁始有特恩之命﹞文章巧與世相違身後新恩事巳非不及萋萋原上艸一畨春雨緑如衣

王官谷潛溪時照塵埃客微雨不遮天柱峯斜日落花人去盡淡煙樓閣數聲鐘

○魏內翰摶霄三首摶霄字飛卿初用蔭補以薦書從事史館眀昌中宏詞中選授應奉翰林文字未幾卒飛卿詩以富艷稱如張公子席閒賦嵩山筆力豪逸黨承旨許其在劉無黨之上云

送河南府尹張壽甫赴闕夜半恩綸出漢宮朝家虛席待燕公春風巳徧湖山外元气還歸鼎鼐中侍從定誰陪白鳳低回空自惜冥鴻洛川萬頃蒲萄碧長與淸愁日夜東

田若虛逰龍門寶應用天隨子體賦詩因次其韻二首少室右臂禹所斷開排淸伊來髙寒土肉養石自古秀山腰流泉無時幹佛髻滴滴染濕翠松風颼颼鳴驚湍白傅巳矣不可見予誰從之投歸鞍又

闕塞若廐馬奔騰多奇厖愨爾不可沮西來何悾悾駿足忽勒破英才如拘龎有客善體物新詩畱僧窗晏軰豈足道微瀾生盆缸徑續杞菊意來浮玻璃江吏部昔竄謫猶能題臨瀧況此六大寺磓堂時鳴樁紫翠出萬瓦天風旋珠幢興寄百斛鼎無才誰其扛會聽項籍約吾將從之降

○王隠君磵一十三首磵字逸賓先世家臨洺至逸賓遂爲汴梁人博學能文不就科舉孝友天至非其食不食家無甔石之儲晏如也眀昌中故相馬吉甫判開封舉逸賓王彥功遊宗之徳行才能逸賓得鹿邑主簿就乞致仕彥功以親老調鞏州教官宗之讓不受三人者𨿽出處不齊而時人皆以髙士目之閒閒公嘗集黨承旨趙黃山路司諫劉之昂尹無忌周徳卿與逸賓七人詩刻木以傳目爲眀昌辭人雅制云

莫春郭南大梁城外孤臺傍煙昏水碧春林芳慿髙極目見歸鴈風物令人思故鄕紫金山下斜陽暮萬里川光照雲樹山間細雨花落時何人來往東風路

記南塘所見簡孟友之大橋南郭野橋東十里垂楊十里風渺渺煙波連禦道離離云稼入郊宮雨滋蔓艸曉逾緑日暎荷花晚更紅登覽只宜開笑口尊前六客四衰翁

次文逺韻野性惟便﹝門內加臭﹞寂居蒼苔鳥迹滿庭書林花過雨紅猶重籬竹和煙翠亦疏巳與農人成保社更令兒軰學耕鋤賞音只有東郊客日袖新詩到敝廬

謝竹堂先生見過學稼古寺側結廬髙栁陰音書故交絕歳月杜門深新雪添衰鬢寒灰死壯心西州賢別駕連日肯相尋

次友之秋日雨後韻洺州秋雨後幽勝可供閒白首畱他縣歸心遶故山野泉來竹底危磴入雲間尙記登髙會重嵓細菊斑

寓居南村朝來出門無所適野徑雨晴沙不泥鼔笛誰家賽春社杖藜隨過柘岡西

雜詩七首陰陰緑樹闇庭除散盡鳴禽靜有餘獨對鑪薫坐終日會心惟有漆園書又

瓦鑪柏子細煙消閒讀禪經破寂寥風細月髙人巳靜隔窗疎竹夜蕭蕭又

晴日南溪物色饒艸芽新緑凍全消金絲栁底洲沙沒數尺流波拍野橋又

南畝東臯春務時田家候雨罷耕犂卻汲井泉澆藥圃更疏陂水灌麻畦又

竹繞沙村水漫流鵁鶄鸂﹝敕鳥﹞對沈浮一竿便擬從漁父捲置琴書買釣舟又

屋頭叢木撼蒼煙風捲飛花到枕邊南寺有僧來問字打門驚覺午窗眠又

漢梁王苑古臺西秋思紛紛獨杖藜云壓髙城鴈飛盡一聲寒角夕陽低

○劉治中濤六首濤字及之夏津人眀昌二年同進士用戶部尙書孫鐸薦入翰苑歷太原運副汾州倅入爲太子贊善以彰徳治中致仕尋卒沁南節度康瑭良輔葬之林慮之寶巖

小雪黃紬被暖起還慵小雪經檐落旋空舊館簿書寛半餉冷官庭戶滿西風馬遭萁窘三山痩人坐詩工五鬼窮安得東風囑桃李也教春色到衰翁

和徳卿雪南華香火是眞依不學呼鷹雪打圍梁苑舊逰荒徑攺潁濵新唱彩箋飛春生東閣酣朝飲寒入西鄰泣夜機夢寐扁舟釣江水重嗟白髮此心違

井陘寒壓歲崢嶸山陰日少晴敗眠雞小梗勸坐火多情便面堪長路牽頭破老兵誰教戀升斗盡室此途行

宿平遙集福寺院僻和僧靜門閒與晝長燕泥朝雨淖蝶蘂晚風香野興煎詩思幹愁繞客腸靑奴如解事供我莫窗涼

送王純叔守曺州柏路人看禦史驄年來眼落簿書叢單車乍別金鑾月五馬頻嘶玉勒風故國山河連小鄶舊家雞犬識新丰遙知別夜詩成處醉袖淋浪蜜炬紅

戲用前人語題天平別墅表聖當年絹五千休休亭下買林泉黃華面目君還見天柱峯髙不直錢

○劉左司中二首中字正夫漁陽人屏山故人外傳云正夫爲人短小精悍滑稽玩世中眀昌五年詞賦經義第詩淸便可喜賦甚得楚辭句法尢長於古文典雅雄放有韓栁气象教授弟子王若虛髙法揚張履張云卿皆擢髙第學古文者翕然宗之曰劉先生以省掾從軍南下攺授應奉翰林文字爲主帥所重常預祕謀書檄露布皆出其手軍還授左司都事將大用矣會卒有文集藏於家周徳卿嘗謂正夫可敬從之可愛之純可畏皆人豪也

冷嵓公栁溪斗印輕拋系肘金故園風物動歸心栁含煙翠絲千尺水寫天容玉一尋山色只於閒裏好風波不似向來深人間桃李栽培滿換得溪南十畝陰

龍門石佛鑿破蒼崖已失眞又添行客眼中塵請君看取他山石不費工夫總法身

○路司諫鐸二十六首鐸字宣叔伯逹之子與弟鈞和叔父子俱有重名而宣叔文最奇尢長於詩精致溫潤自成一家任臺諌有古直臣之風貞佑初出爲孟州防禦使城陷投沁水死有虛舟居士集得之鄕人劉庭幹家

書州驛壁雉堞俯巳見羊腸行尙難炊煙界沮水老木識橋山畤廢無人弔臺髙有鳥還客懷秋館雨未老鬢先斑

王子端挽辭才名如此不償窮再入承眀一病翁白髮光陰文字裏黃華林麓畫圗中謫仙猶想屋梁月荊產空懷松下風聊應世緣緣故在會看歸鶴語遼東

慶壽寺晚歸九陌黃塵沒馬頭眼眀佛界接仙洲淸溪照影紅蕖晚禪榻生涼碧樹秋少室宗風開木義裕陵遺墨爛銀鉤對談不覺山銜月只爲松風更少畱

賦丈室碧玊壺善甫賦詩鐸亦奉和二首心知雲路等楡枋戲作方壺當玉堂虛靜自應詳止止逍遙均是一蒼蒼心含寶月無中外身著靑霞可頡頏政爾天逰到疑始覺知誰送竹風香又

隨人作計魚千里知命無憂鳥一天碧落云深堪避世九華煙暖可忘年平章萬有歸玄覧收拾方心入大圎上界眞人自官府不妨聊作橘中仙﹝碧落洞名﹞

次韻答季通華顚何意軟紅塵霄漢聊收退鷁身方喜長松倚東野又從淨社得遺民髙山流水知音少霽月光風發興新賴有好詩相慰藉不然開口欲誰親

雨中月翳有時吐風薫俄自淸云回暑天影雨進夜窗聲眠聽參天籟神遊得化城覺來還故處饑鼠撼燈檠

輞川畫圗風景是亭榭歲年非秋色半黃落人煙深翠微暗溪魚得計杳靄鳥忘機觸物增惆悵吾廬早晚歸

髙唐劉氏駐春園風光去人無咫尺人有塵勞不相及此心旣定境從之雪樹霜林亦春色劉翁有道久陸沈十年種樹今成陰醉鄕天地白日永鶗鴂栗畱皆好音良辰行樂今巳矣依舊東流泛蘭芷誰道靑春挽不畱鯉庭看取新桃李膏車秣馬吾將歸誓與淸景相追隨安用苦求三徑資眀月常滿千家墀

赫仲華求賦鄴臺張氏野堂白沙翠竹小江村路轉西郊隔市塵入坐好山如有素忘情鷗鳥澹相親芋魁飯豆平生足澗艸嵓花各自春得酒誰能更羈束不妨倒著白綸巾

題鄒公所藏淵明歸去來圗牛刀小試義熙前一日懷歸豈偶然有意候君門外栁無機還我酒中天貞姿佳菊秋霜裏眞意南山夕鳥邊善學展禽惟此老萬人海裏小斜川

衛州贈子深節度淇上風光萃一樓尊前北海百無憂平分玊鑑漁村晚四望黃雲寡婦秋斜照鉤簾納煙翠微颷髙枕看安流梅天消息和羮近老稺寜容挽鄧侯

潼關樓迥臨飛鳥車升汗十牛地靈開翠壁天逺送黃流趣戰如姦計當關豈壯猷天梯且失守況說土山頭

七夕與信叔仲荀會飲晚歸有作秋香瀉月笑談香飲散歸來夜未央闕角星河揺淡影栁行燈火試新涼雄飛勲業歸時軰信美江山著漫郎萬事浮雲心鐵石休將梁國嚇蒙莊

襄城道中﹝有言長官暴橫者﹞禾黍低風汝水長遲遲驛騎困秋陽病軀官事交相礙夢雨行雲肯借涼盡說秋虫不傷稼卻愁苛政苦於蝗詩成應被西山笑巳炙眉頭尙否臧

感寓沄沄一水抱山流路轉岡陵到渡頭張翰秋風動歸興惠崇煙雨著孤舟祿輕道重從三黜日莫人遙發四愁世事悠悠莫回首聊慿酒聖作天遊

冠氏雨中气肅關河萬緑摧逺逰節物動悲哀人牛不見曉煙重艸樹有聲山雨來老矣何堪米鹽事中之安得聖賢杯遙憐鶴髮孤云底日望林梢一葉回

細香軒三首花气鑪煙總不同噀靑噴翠小窗風中邊故嗅渾無有心迹相忘忽暗通又

閣雨含風戶牖涼聞機才發興何長無心孤竹那能爾自是詩人知見香又

霜雪靑靑玉一叢肯從桃李借薫醲不知香界何從立慿仗淸風問籜龍

芳梅如佳人贈襄城衛昌叔芳梅如佳人不見令人思豈無桃李顏夏虫篤於時霜風靜天宇蘭悴菊亦衰淩寒一笑粲功烈如彼卑幾年豳西路赭岡望逶迆思之不得見空吟水曺詩夜月將夢去雲深水之湄邂逅疎竹邊峩峩認風儀今日眞見止昨夢猶蓍龜塵中儓儗子謂我酷好奇逃空聞足音此心胡不夷

遂初園詩閒閒堂行邁已自勞坐忘猶有爲動靜二塵耳一眞非卽離舉頭見靑山曲肱囀黃鸝心安萬境寂境轉何妨隨思玄堂塵世一何隘永懷耿中情端蓍得吉卜有鶴戾天鳴慨然趣予裝云旗渺遐徵鴻蒙偶相值笑我勞經營駕言還故鄕方寸以道寜先疇理耘耔初服紉芳馨諦觀九州島事曾不出戶庭漁父有黙識餔糟愈於醒

汴梁公廨西樓二首官舍誰言隘西樓興不窮閒雲欹枕裏飛鳥捲簾中風定天還水煙虛月度松回觀猶有愧破屋著盧仝﹝盧仝以方處士王逸賓﹞又

云態看來變檐陰坐次移一蟬吟未了雙鳥去何之薄宦槐安夢浮名劍首炊安心元有法遣興可無詩

次韻酈著作病起玄晏耽書昔坐癡如今手板對山持病知居士安心處貧是詩人換骨時單見敢參東觀論徐行休嘆後山遟山林朝市元無異怨鶴驚猿自不知

○師拓一十二首拓字無忌平涼人舉進士不中眀昌中有司薦其才以嗜酒不果作詩有气象而工於煉句如賦鴈雲天低仍在眼山沒更傷心溪上云夕陽眀菡萏秋色靜蒹葭白曳衝煙鷺紅翻漾水霞春日池上雲水風涼綺席沙日麗金壺燕市酒樓雲气淸天曠蕩露白野蒼涼又荷蒼秋近葉蓮膩雨餘花大爲時人所稱

秋夜吟阪路太行險波濤滄海深素縕未偶時白髮捋盈簪壯士莫年意遊子中夜心拊劍一太息月暗天橫參

浩歌行送濟夫之秦行視田園霜斂野艸白气肅天宇淸開尊酌逺客餞此秦關行秦關杳杳愁西顧千里蒼茫但煙樹子今行轡按秋風想見秦關雄勝處河流洶洶昆侖來蓮峯秀拔靑雲開終南南走絡巴蜀五陵北望令人哀我本渭城客浪迹來東徵窮齊歷宋嗟何營尙气慕俠遊梁城信陵白骨委黃土夷門誰復知侯生拊劍一長嘯作歌誰爲聽靑天白日空冥冥不能乘桴入滄海拂衣且欲歸汧涇落魄髙陽歸未得送子西歸空愴情

冬夜二首云破月穿牖夜嚴風號隙客子寢不安寒燈照空壁黙然不平事起坐長太息書但記姓名劍本匹夫敵追奔慕前哲恢張濟時策何意造物兒重此稲粱役興酣气益振孤憤逺飄激非無南山云髙臥養虛寂茹芝酌懸流嘯吟展胸臆聖逹豈不念且有不暖席此抱誰與知乾坤夜寥閴又

破屋星斗入疎牖霜風生沈沈夜何久杳杳天不眀燈暗饑鼠出月朗棲烏驚幽意苦盤礡歷落窮八紘貧賤豈足戚所思天下英盤木無先容竟與枯朽並﹝旗字去其換舟﹞毳脛才掩藜藿腹不盈鬰鬰命世才何階伸一鳴僵臥蓬蒿底要路誰爲名恥作埽門謁寜爲醴酒行直將叫閶闔皎皎開寸誠白日下畱照廓廓賢路亨此志恐未必揺蕩熱中情

遊同樂園晴日眀華構繁陰蕩緑波蓬丘滄海逺春色上林多流水時𨿽逝遷鶯暖自歌可憐歡樂極鉦鼔散云和

陪人逰北苑﹝甲子歲﹞系馬溪邊酌啼鶯栁外聞望長魂欲斷愁豁酒微醺艸色眀殘照江聲入莫云故園春已到歸思日繽紛

曲江秋望山逺嶂重出野平天四圍涼風芡實坼久雨藕花肥水闊漁舟小天長去鳥微紫蒲行處有采采莫盈衣

和王逸賓繁臺詩慿望憐臺迥長吟苦思荒行雲春郭暗髙鳥莫天蒼艸色傷心極松風灑面涼故園兵革外殊覺路途長

贈雲中劉巨濟云廓乾坤迥霜摧艸樹殘風聲秋晚急月色夜深寒緑綺音誰會靑霄气自幹那知燕市裏把酒得交驩

郡城南郭早望曉立回塘上何人逸興同栁濃天霽雨萍坼岸含風鳥影眀蒼靄湖光倒碧空秦川何日到解髮濯淸灃

中元後二日暑謝涼生際庭虛雨過時天長云斷續風急樹離披世態貧逾薄秋光老易悲燕城寒事早還與舊貂期

和張叔獻題首善閣岧嶤飛閣與云齊來憑修欄日轉西秦客此時愁欲醉隴山何處望渾迷九天花鳥催春事千里風煙入莫題久怕殊方看節物不知今日在丹梯

○酈著作權一十六首權字符輿安陽人作詩有筆力圃田道中云斷橋經壞屋古道入崩山石磵云蒼崕秀苔花壞道補石棧徐行下井底斗上出天半綺岫宮云離宮巋相望百年幾逰歷獨知窮已樂眾懟不汝卹繁華忽灰燼歲月空瓦礫赤水道中雲水近噓寒气星殘曳白芒燒痕云炎威隨變滅餘燼委丘壤田疇更斷續原隰依下上班班澗溪毛往往漏尋丈晴空墮雪影夕照壓秋嶂昆眀翻劫灰黒水走濁浪煙中一綫來細路入空曠遊石甕云雲間兩石角相鬥如闕門上連石甕口谽谺愁猱猿枵如空洞腹瑩滑無纎痕何年補天手月斧云爲斤琢成蒼玉甗覆此玻璃盆龍潭雲臺髙野望逺地僻春意閒郊行雲彊引村醪終少味漫畱詩句懶題名村行雲痩藤籬角蔓雜艸樹根花夾道懸新棗荒畦臥晚瓜又云歲丰人樂社秋近客思家書事云佳樹漲新緑危藂棲老紅與顯叔云茶竈翻春白糟牀滴曉紅雜詩雲樹影僧攜錫鈴聲客到門片月冷千嶂敗橋通兩村此類甚多元輿父瓊國初有功仕至武寜軍節度使元輿以門資敍宦不逹朝廷髙其才眀昌初以著作郎召之未幾卒有坡軒集行於世

聞砧玉關消息到長安處處砧聲搗夜闌想得月殘哀響斷一燈淸淚剪刀寒

夷門遣懷梁園花木艷精神盡屬東風點綴人雪壓老梅香不起問君消得幾多春

西遊雜詩茅店雞聲外柴車犬吠間疎星涵積水殘月墮昏山好夢人何在秋風我獨還梨園有名酒聊此慰間關

慈恩寺塔慈恩石刻半公卿時遇聞人爲指名龍虎榜中休著眼一篇俚賦誤平生

木樨菊小未堪摘荒池悴芙蕖窮秋不慰眼幽獨將焉如殷勤蕋宮子種桂庭之除乘閒弄餘花散落荒山隅從玆雲月裔漂泊生江湖娟娟耐凍枝便與羣芳殊琉璃剪芳葆蛾黃拂仙裾唾袖花點碧潄金粟生膚好風一披拂九里香縈紆蘭蕙不敢友荃蓀正僮奴妄意此尢物化工異吹噓不然九天香安得獨付渠托物寄深縕古今一三閭收攬名艸木自比君子徒惟玆不掛口無乃聖不居抑夫古簡編斷缺秦火余君看齊魯臣史筆逸其書惜哉不可曉臨風爲嗟吁尢憐元佑前不及附歐蘇末路益可惜例進宣和初仙根豈易致百死不一蘇昔逰汴離宮識此傾城姝摩挲三品石尙想狎客娛卻後十五年微霜半粘須一枝再經眼相對憐羈孤不知苦何事玊骨乃爾臒故人憐我老尺書逺招呼要趂秋香濃共此碧玉壺遙知嬋娟客與我笑一俱

竹林寺矮松蒼煙靄山曲回溪抱修筠中藏古佛宮荒僻無四鄰靈松揷殿腳偃蹇今幾春何年霹靂雨抉石搜潛鱗謫重飛舉難墮此蜿蜒身聨拳縮爪股气屈不得伸臥枝老無力支撐藉樵薪無風自悲吟失水固不神安知才不才禍福了已分南山聳千嶂直幹排風雲正以中繩墨中道遭斧斤豈知無用資千歳保其眞何必求先容養此老囷輪我亦愛奇節歲晏守賤貧他時來汝伴露頂掛葛巾

自鶴壁遊善應洹山淸晨發鶴山痩馬陵峻嶺春風吹雪谷朝霧濕云影羊腸抱傾崖絕壑如下井硤關山卻立老眼入絕境人家跨淸溪桑柘鬰數頃西行復幾里嵓谷棲短景窮溪水源淸澑澑如細綆下流泉滿山勢合久方騁灘光落鏡眀嵐气霏雨冷何年鑿靑壁兩佛入禪定殘僧久零落遺塔寄煙瞑荒涼布金地雜沓樵牧徑同逰成六逸轟飲助髙興畱連更坐臥談笑發嘲詠感物復嘆嗟醉語忽徑廷靑山不愛寶歲歲出礬礦公場沸千夫利井供百鼎誰開爭奪源敗此丘壑勝頗思呼有力擲入萬里迥天神定笑我癡絕謾生癭長懷古畸人飛夢遶箕潁

八渡崖奔湍百折似蟠虯響入山根匯復流咫尺蒼崖溪八渡等閒藜杖我頻逰層崖障日樵聲晚寒谷呼風樹影秋安得剰栽溪上竹一庵領盡兩山幽

畱仲澤朝衫酒濕紫宸霞暫輟旌旗擁使華馳馬彎弓眞將種載書嚢筆自名家江湖萬里春回鴈燕趙千林月滿花明日升沈便霄壤更畱玉樹倚蒹葭

寄唐州幕官劉無黨白髮靑衫宦苦卑邊荒誰識鳳麟姿河西落魄髙書記劍外淸貧杜拾遺紫玉山髙傳楚夢蠙珠淵靜照黃陂禁中頗牧他年事先遣江淮艸木知

除夜殊方節物老堪驚病怯諸鄰爆竹聲梨栗異時鄕國夢琴書此夕故人情眼看歷日悲存歿淚濺屠蘇憶弟兄白髮眀朝四十七又隨春艸一畨生

七夕縹緲鍼樓外天教彩羽過步云楡送影拂月桂交柯繡縷縈芳袂瓜蓮得巧梭嫦娥如觧妒還與試斜河

濟源廟海子內有二黿人以將軍目之投餅餌則至我欲燃犀起蟄雷漫誇海蘸紙錢灰將軍不是池中物也爲區區餅餌來

裴公亭十里蓮塘際碧山入潭無數竹根泉詩狂欲灑亭間壁卻媿文公與樂天

郊行二首十里修篁翠拂天靑田漠漠水濺濺髙林忽斷驚回首不覺奇峯墮眼前又

溪橋納納馬蹄輕竹里人家犬吠聲行盡灘光溪路黒隔林燈火夜深明

○禮部楊公云翼二十一首云翼字之美樂平人眀昌五年經義進士第一人詞賦亦中乙科天資穎悟博通經傳至於天文律曆醫卜之學無不臻極事母孝與人交欵曲周密處事詳雅而能以大節自任南渡後二十年與禮部閒閒公代掌文柄時人號楊趙而公以後輩自處不敢當也宣宗頻歲南伐事勢有決不可者論議之際時相多以避嫌不敢言公獨直言極諫以爲兩淮生靈皆陛下赤子不能外禦北兵而取償於宋以天下爲度者不如是也是後再出兵時全一軍幾爲宋人所覆宣宗悔悟責主兵者曰我當何面目見楊云翼耶興定末拜吏部尙書中外望其旦莫入相竟以足疾不果正大五年八月終於翰林學士年五十九謚曰文獻天下識與不識皆哀惜之至今評者以爲百餘年以來大夫士身備四科者惟公一人而已子恕字誠之第進士今在燕中

陽春門堤上薄薄晴雲漏日髙雪消土脈潤如膏東風可是多才思先送輕黃到栁梢

光林寺煙浮霜塔閉禪關今落先生杖屨間碧水同來弄眀月黃塵不解污靑山因緣多自成三宿物我終同付八還欲識光林全體露松花落盡嶺雲閒

上白塔寺睡飽枝笻徹上方門前山好更斜陽苔連碧色龜趺古松落輕花鶴夢香身世窮通皆幻影山林朝市自閒忙簾幡不動天風靜莫聽鈴中替戾岡

聞韶圗千古神交寄至音聞韶想見聖人心容聲便落筌蹄外後學休從肉味尋

張廣文消揺堂方寸閒田了萬緣大空物物自翛然鶴鳬長短無餘性鵬鷃髙低各一天身內江湖從濩落眼前瓦礫盡虛圓叩門欲問姑山事龍瞽由來愧叔連

侯右丞雲溪功成何許覓莵裘天地雲溪一釣舟夢破煩襟濯眀月詩成醉耳枕寒流西風歸興隨黃鵠皎日盟言信白鷗政恐蒼生未忘在艸堂才得畫中遊

大秦寺寺廢基空在人歸地自閒緑苔昏碧瓦白塔映靑山暗谷行雲度蒼煙獨鳥還喚回塵土夢聊此弄澄灣

蔡村道中水連深竹竹連沙村落蕭蕭巳莫鴉行盡畫圗三十里靑山影裏見人家

戴松畫牛春艸原頭雨濕煙夕陽渡口水吞天披圖坐我風蓑底一夢長林二十年

回文梧井落花秋寂寂竹窗揺月夜沈沈孤鸞舞處回腸斷逺鴈來時別恨深

煙雨涼气先秋至重陰接望迷有無山逺近濃澹樹髙低鳥雀枝間露牛羊舎北泥支頥政愁絕風雨過前溪

和呂介甫山下三秋雨山中六月涼樹林溪谷暗花藥小闌香夢破風開卷詩成鳥送觴紅塵多內熱政爾救頭忙

漫興乍寒簾幙一燈靑從臾羈情爾許淸葉擁西風秋有思天垂北斗夜無聲吟蛬遶夢家千里過鴈連愁月四更寄語黃華耐岑寂好看霜蘂到歸程

雙成寺中登樓云意生陰晚不收西風疎雨一江秋畫圖忽上闌干角隠隠平灣轉釣舟

父老﹝寄樂平令胡徳玉﹞老去宦情薄秋來鄕思多遙憐桑壠在無柰棘林何白水靑沙谷黃雲赤土坡幾時隨父老社酒太平歌

應制雪詩陰雲破臘不曾晴瑞雪隨風落五更積玉未平鳷鵲瓦飛花先滿鳳皇城潤深農畝千疇緑塵壓龍沙萬里淸最好壽杯浮喜色眀年洗眼看升平

元日香灺猶餘去歲煙五更斗柄已回天來從天外春何早俵向人間老不偏莫問流光似流水且從今日數今年東風五十七年夢夢覺還驚雪滿顚

太一湫四崖環抱鏡光平數畝澄泓石底淸寒入井頭千丈雪淨涵嵓際一天星傍人爭出魚依勢銜葉飛來鳥護靈日日東風送潮出只應絕頂透滄溟

應制白兔聖徳如天物效祥褐夫新賜雪衣裳光揺玉斗三千大气傲金風五百霜禁籞合棲瑤艸影禦鑪猶認桂枝香中興慶事光圗諜黼坐齊稱萬壽觴

李平甫爲裕之畫系舟山圗閒閒公有詩某亦繼作名利走朝市山居良獨難況復山中人讀書不求官東嵓有佳致書室方丈寛彼美元夫子學道如觀瀾孔孟澤有餘曾顏膏未殘向來種徳深直與山根蟠之子起其門孤鳳騫羽翰計偕聊爾耳平步靑雲端朅來逰京師士子拭目觀禮部天下士文盟今歐韓一見折行軰殆如平生歡舞雩詠春風期著曾點冠五言造平淡許上蘇州壇我嘗讀子詩一倡而三嘆世人非無才多爲才所謾髙者足詆訶下者或辛酸吾子忠厚姿不受薄俗漫晴雲意自髙淵水聲無湍他日傳吾道政要才行完會使玆山名與子俱不刋

閒閒公爲上淸宮道士寫經並以所養鵝羣付之諸公有詩某亦同作會稽筆法老無塵今代閒閒是後身只有愛鵝緣已盡舉羣還付向來人

○屏山李先生純甫二十九首純甫字之純弘州人承安二年進士仕至尙書右司都事爲舉子日亦自不碌碌於書無所不窺而於莊周列禦寇左氏戰國策爲尢長文亦略能似之三十歲後徧觀佛書能悉其精微旣而取道學書讀之著一書合三家爲一就伊川橫渠晦庵諸人所得者而商略之毫髮不相貸且恨不同時與相詰難也性嗜酒未嘗一日不飲亦未嘗一飲不醉眼花耳熱後人有發其談端者隨問隨答初不置慮漫者知所以統窒者知所以通傾河瀉江無有窮竭好賢樂善𨿽新進少年遊其門亦與之爲爾汝交其不自貴重又如此迄今論天下士至之純與雷禦史希顏則以中州豪傑數之子仝字稚川今居鎭陽

雪後玊環暈月蟠長虹飛沙捲土號陰風黃雲羃羃翳晴空屋頭喞喞鳴寒虫天符夜下扶桑宮玄冥震怒鞭魚龍魚龍飛出滄海底咄嗟如律愁神工急﹝左奭右斗﹞北斗捲云漢淩澌捲入天瓢中椎璋碎璧紛破碎六花剪出寒瓏璁翩翾作穗大如手千奇萬巧難形容恍如墮我銀沙界淸光縞夜寒朣朧肝腸作祟耿無寐試把往事間追窮男兒生須銜枚捲甲臂琱弓徑投虎穴策奇功不然羊羔酒漲玻璃鍾侍兒醉臉潮春紅誰能蹇驢駞著灞陵東骨相酸寒愁煞儂屏山正吐黃虀气笑倒坐間亡是公

赤壁風月笛圗鉦鼔掀天旗腳紅老狐膽落武昌東書生那得麾白羽誰識潭潭蓋世雄裕陵果用軾爲將黃河倒捲湔西戎卻教載酒月眀中船尾嗚嗚一笛風九原喚起周公瑾笑煞儋州禿鬢翁

送李經髯張元是人中雄喜如俊鶻盤秋空怒如怪獸拔古松老我不敢嬰其鋒更著短周時緩頰智囊無底眼如月斫頭不屈面如鐵一說未窮復一說勍敵相扼已錚錚二豪同軍又連衡屏山直欲把降旌不意人間有阿經阿經瓌奇天下士筆頭風雨三千字醉倒謫仙元不死時借奇兵攻二子縱飲髙歌燕市中相視一笑生春風人憎鬼妒愁天公徑奪吾弟還遼東短周醉別黙無語髯張亦作衝冠怒阿經老淚如秋雨只有屏山拔劍舞拔劍舞擊劍歌人非麋鹿將如何秋天萬里一明月西風吹夢飛闗河此心耿耿軒轅鏡底用兒女肩相摩有智無智三十里眉睫之間見吾弟﹝張謂伯玉周謂晦之﹞

爲蟬解嘲﹝獻臣伯玉不平蟬解﹞老蜣破衲染塵緇轉丸如轉造物兒道在矢溺傳有之定中幻出嬋娟姿金仙未解羽人屍吸風飲露巢一枝倚杖而吟如惠施字字皆以心爲師千偈瀾翻無了時闗楗不落詩人詩屏山參透此一機髯弟皤兄何見疑此理入玄人得知髯弟恐我飡卻西山秀皤兄勸我吸卻壺盧溪張有登樓詩昨日上髙樓西山翡翠堆今日上髙樓西山如死灰想見屏山老療饑西山隈飡卻西山色髙樓空崔嵬髙有壺溪詩我觀壺盧溪﹝未易以蠡測大若溪上翁有口吸不得壺中別是一洞天溪上翁卽壺中仙畢竟人間無著處杖頭挑取屏山去﹞因蟬倩我問渠伊快掉葛藤復是誰髯弟絕倒皤兄嘻

灞陵風雪君不見浣花老人醉歸圗熊兒捉轡驥子扶又不見玉川先生一絕句健倒莓苔三四五蹇驢駝著盡詩仙短策長鞭似有緣政在灞陵風雪裏管是襄陽孟浩然官家放歸殊不惡蹇驢大勝揚州鶴莫愛東華門外軟紅塵席帽烏鞾老卻人

贈髙仲常借問髙書記南徵又北徵從軍元自樂逰子若爲情筆下三千牘胸中百萬兵傷弓良小怯彈鋏竟何成慘淡風塵際悲涼鼓角聲別家四十日並塞兩三程斗絕牛皮嶺荒寒燕賜城吟邊白鳥沒醉裏莫雲橫感慨悲王粲顚狂笑禰衡虎賁多將種底用兩書生

眞味堂問渠眞味若爲言不著鹽梅也自全黿鼎大夫徒染指曲車公子漫流涎胸中已有五千卷徽外更聽三兩弦此老淸饞何所嗜宦名嚼蠟巳多年

畫兔三窟言何鄙中林計未疎貧而長衣褐老矣不中書搗藥元無死忘蹄始見渠子皮今尙在遺像豈陶朱

貓飲酒枯腸痛飲如犀首奇骨當封似虎頭嘗笑廟謀空食肉何如天隠且糟丘書生幸免翻盆惱老婢仍無觸鼎憂只向北門長臥擭也應消得醉鄕侯

天遊齋丈人未始出吾宗艸靡波流盡太衝七竅鑿開無混沌六根消落盡圎通法身兔角聲聞外塵事牛毛夢幻中誰會天遊更端的痩梅疎竹一窗風

孫卿子諸儒談性盡歸情誰信黃河徹底淸未到昆侖源上見且休容易小荀卿

謝安石阿堅休道不英雄兒輩俄成蓋世功屐齒折時渠自省至今人解笑桓沖

魏徵健兒揺足據山東李氏家居太半空貞觀力排封建議魏徵元只是田公

老蘇宋季人憂大瓠穿敢畱金幣不輸邊權書更信蘇家策剰費靑苖幾倍錢

偶得包裹靑衫已十年聰眀更覺不如前簿書叢裏先抽手鼓笛場中少息肩瓶底剰儲元亮粟叉頭髙掛老坡錢會須著我屏山下了卻平生不問天

雜詩六首顚倒三生夢飛沈萬劫心乾坤頭至踵混沌古猶今黒白無眞色宮商豈至音維摩懶開口枝上一蟬吟又

乾坤大聚落今古小朝昏諸子蠅鉆紙羣雄虱處褌一心還入道萬物自歸根卻笑幽憂客空招楚些魂又

丹鳯翔金鼎蒼龍戲玉池心源澄似水鼻息細扵絲枕上山川好壺中日月遲神仙學道者那許小兒知又

空譯流沙語難參少室禪泥牛耕海底玉犬吠云邊仰嶠圓茶夢曹山放酒顚書生眼如月休被衲僧穿又

狡兔畱三窟獼猴戲六窗情田鋤宿艸心月印澄江酒戒何曾破詩魔先巳降雄蜂雌蛺蝶正自不成雙又

道義富無敵詩書貴不貲浮生幾兩屐狂樂一絇絲豪俠非吾友臞儒卽我師誰知茅屋底元自有男兒

趙宜之愚軒羿窮射殺金畢逋老盧磔殺玉蟾蜍朝夕相避昆侖墟忽見天公一目枯塵昏土瞇萬萬古雲眵雨淚寒模糊嗟哉區中人麼麼如蚍蜉書生不惜兩瞳子長使看書如老奴水部一奇士西河君子儒二公正坐詩作祟得句令人不敢書先生有膽乃許大落筆突兀無黃初軒昻學古澹家法出闗雎暗中摸索出奇語字字不減瓊瑤琚神憎鬼妒天公狙戲將片雲翳玄珠九竅鑿開混沌死罔象未必輸離朱靜埽空花萬病除一片苦心含太虛屏山有眼不如無安得恰似愚軒愚安得恰似愚軒愚

子端山水同裕之賦遼鶴歸來萬事空人間無地著詩翁只畱海嶽樓中景長在經營慘淡中

馬圖同裕之賦﹝韓筆定襄霍益之家物﹞天馬飛來不苦難云屯萬騎開元間太平有象韓生筆曽見眞龍如此閒

瓢庵書生只合飽黃虀大嚼屠門計似癡壁上七弦元自雅嚢中五字更須奇橫陳巳覺如嚼蠟皆醉何妨獨啜醨此味欲談舌本彊如人飲水只渠知

劉宋六十衰翁血打圍深山赤手搏熊羆子孫只觧相魚肉辛苦知他爲阿誰

哭黃華士價五羊皮人生黍一炊蓋棺那可忍掛劍不勝悲向上誰曾到而今渠得知侍臣傷立本老姥怒羲之作病無如酒窮愁正坐詩中郎猶有女少傅竟無兒散落眞行帖飄零騷雅辭儒林頓憔悴未敢哭吾私

怪松謡阿誰栽汝來幾時輪囷擁腫蒼虯姿鱗皴百怪雄牙髭拏空夭矯蟠枯枝疑是祕魔嵓中老慵物旱火燒天鞭不出睡中失卻照海珠羞入黃泉蛻其骨石鉗沙錮汗且僵埋頭臥角政摧藏試與摩挲定何似怒我棖觸須髯張壯士囚縛不得住神物世間無著處堤防夜半雷破山尾血淋漓飛卻去

虞舜卿送橙酒屏山持律不作詩硯塵筆禿縈蛛絲枯腸燥吻思戞戞法當以酒疏﹝江字去工換侖﹞之何物督郵風味惡棖觸閒愁無處著苦思新釀壓橙香世間那有揚州鶴乞詩送酒並柴門瀛洲仙裔令公孫肺腸憤癢芒角出傾瀉長句如翻盆怪汝胸中云夢大老我眼皮危塞破徑呼短李與黔王快取錦囊收玉唾﹝欽叔士衡﹞

中州集丁卷終

●中州集卷五

○史禦史肅三十首肅字舜元京兆人僑居北京之和眾幼孤養於外家天資挺特髙才博學作詩精致有理尢善用事古賦亦奇峭工於字畫業科舉爲名進士立朝爲才大夫優於政事嚴而不苛所至有聲吏畏而安之累以亷升歷赤縣及幕官入爲監察禦史遷治書出刺通州大中黨獄起爲所詿誤謫靜難軍節度副使大安初召爲中都路轉運副使超戶部正郎復坐鐫降同知汾州事卒官舜元素尙理性之學屏山學佛自舜元發之晚年頗喜養生謂人可以不死嘗欲棄官學道而竟止扵此可哀也巳詩號澹軒遺槁今在燕都鄭庭幹家其平生則見之屏山故人外傳云

偶讀賈逹之邀飯帖有感作詩哭之微官巳嘆鸞棲屈異事俄傳鵩告凶彩筆書來墨痕濕玉樓人去酒尊空當時快意牛心炙今日傷懷馬鬛封一幅銘旌送哀挽白楊蕭索九原風

河上堤外三竿日河邊八尺泥夜風喧馬櫪秋露冷雞棲歲月吾生老闗山客夢迷故園桃李樹揺蕩不成蹊

別張信夫破壘殘星沒寒城曉角孤天低云錯莫野曠雪模糊小市千錢米徵人丈八殳邊愁故未已不敢恨長途

別懷玉官曹不著市門仙緑發怱怱換少年慣作簿書塵裏夢愧無山水窟中緣蜂腰鶴膝曾捜句兔角龜毛不論禪此別相思渺何許一川山色鴈連天

山陰縣湧雲驅雨不成霖山徑危行未要深午夢初廽烏鳥樂小亭斜日栁陰陰

方丈坐中紙本功名直幾錢何如付與北窗眠詩書作我閒中地風月知人醉裏天水底遊魚眞見性樹頭語鳥小參禪平生習气蓮華社一炷香前結後緣

早出遵化朝來對酒不能觴看盡西風去鳥行山好未忘三日雅詩窮贏得一秋忙彊顏紅葉自由舞野性黃花無賴香多謝殷勤暮云影更畱淡墨寫溪光

宿睦村闌干河漢已西傾獨坐披衣過五更檐馬丁東風外響田車歷轆月中行忘形沙鳥知人意窣地山云不世情露艸霜筠有幽意詩題分付候虫聲

次韻安之飲酒日上南窗已數竿醉頭扶起不巾冠欲開社甕多招客先乞兵廚暫補官玩世惟知酒功聖藏身無似醉鄕寛麒麟閣上功名字不博生前一笑歡

過九里山斷蛇扛鼎兩爭雄陳迹荒涼萬事空今日山前無過客數株衰栁管秋風

道傍栁秋霜一何嚴凋此道傍栁殘枝幾葉在其勢不得久憶昨三春時濯洗煙雨後弄姿舞婆娑勸我一杯酒別後遽能幾忽忽成老丑人生非金石長短百年壽功名與富貴於身亦何有古人隨物化今已栁生肘我獨何爲哉窮年事奔走長堤隱落月駐馬一回首春風栁梢黃定得西歸否

登憫忠寺閣淨宇懷超想層梯企俊遊喧卑三界盡制作六丁愁聚土閒童子移山老比丘能除分外見寸木卽岑樓

讀傳燈錄閉戶懶不出眞成住夏僧肝腸𨿽自苦面目得人憎處世若大夢學禪猶小乘早知文字悞更用讀傳燈

夏夜一雨昭蘇外羣山宴寂中移牀就佳月引袂納涼風蝸捨憐渠小蚊雷訝許同幽懷閟淸境舒嘯夜將終

物化物化能忘我天遊不用心膻香羣蟻聚樹靜一蟬吟敗井勞深汲荒庭闕近尋枕書聊假息夕日半墻陰

立秋日舊谷催新谷今秋似去秋年衰猶健飯官逹也窮愁樹鳥依依宿檐螢細細流个中詩句在倚杖得冥搜

感興避俗嫌髙絕幹榮恥盜誇居貧偶從仕學道不忘家樹果蕃秋實園葵粲晚花一軒吾事了無意競紛華

偶書東風數點梨花雪吹我傷春萬里心知有髙亭堪眺逺惜無佳客共登臨晴雲入戶團傾蓋飛鳥隨人作好音寒食淸明少天色孤居未要酒杯深

放言二首蓮社從來說陶逺竹林今不數山王家雞野鶩何須較秋菊春蘭各自芳又

淸風眀月無人管茶鼎薫鑪與客同壯歲羞爲褦襶子而今卻羨囁嚅翁

曉出東盧谷口子眞隱水濵韋氏莊鷗鷴賓客對鴻雁弟兄行小圃藂生竹平林半是桑朝陽生野渡濕盡馬蹄霜

次張信夫韻絳帳先生寄一州不教文字到橫流艸玄只擬闗門坐好事應從載酒遊虎穴已曾探虎子龍溝未信出龍頭錦囊詩句年來滿供盡閒花野艸愁

髮脫年年道路少淸歡處處葵蔬饋薄飡月色過窗同夜夢霜華著壁獨朝寒求醫未有詩千首破老惟消竹數竿衰發從今不須脫少畱衰白戴黃冠

立秋日畏景流庭過涼颸卽坐來物隨時共換人覺老相催憩蝶依藂穩嘶蟬抱樹哀玉簮香好在墻角幾枝開

復齋居士年來一復齋馴庭鳥雀絕驚猜雨添窗下硯池滿風掲牀頭書卷開身似臥輪無伎倆心如眀鏡不塵埃紛紛寵辱人間世付與浮雲任去來

北潭竹陰松影玉蔥蘢十里平堤一徑通碧水乍開新鏡面靑山都是好屏風寒蟬髙鳥淸愁外折葦枯荷小景中酒力未多秋興逸夕陽聊貸半林紅

晚興秋虫已息又還吟晚雨初晴又作陰水面微風掠蒼玉雲頭落日緣黃金年丰酒價應須賤睡起茶甌未要深人道雙淸到心迹年來無迹亦無心

雜詩二首春江日暖舞淸漣客捨蕭蕭一縷煙幽鳥隔林招我醉小桃當戶爲誰妍禪心已作沾泥絮詩思渾如上水船卻是官閒得無事一簾紅雨枕書眠又

南皮城下荒秋艸說是當日燕支臺世事翻騰只如此吾生棄置已焉哉迎風紫莧因循老背日黃花次第開獨夜不眠思阿謝白羊如駕小車來

春雪丰年不救兩河饑臘盡才看小雪飛漫說春來膏澤好其如壠上麥苖稀空花只觧驚愁眼濕絮寜堪補敗衣頗笑西臺瘖禦史日斜騎馬踏泥歸

○蕭尙書貢三十二首貢字眞卿咸陽人唐太傅寘十七代孫博學能文不減前軰蔡正甫大定二十二年進士自涇州觀察判官召補省掾不四五月拜監察禦史累遷右司郎中預修泰和律令所上條畫皆委曲當上心興陵嘉嘆曰漢有蕭相國我有蕭貢刑獄吾不憂矣又奏死囚獄𨿽已具仍責家人伏辧以申寃抑詔從之遷刑部侍郎入謝曰臣願因是官廣陛下好生之徳上大悅凡眞卿所平反多從之歷大興同尹徳州防禦使同知大名府事陜西西路轉運使河東北路按察轉運使靜難軍節度使南京都轉運使禦史中丞以戶部尙書致仕年六十六終於家謚曰文簡有注史記百卷公論二十卷五聲姓譜五卷文集十卷傳於世

渭南縣齋秋雨穴牀撐拄小窗前一點靑燈照不眠檐澑淙琤風淅瀝嫩涼如水夜如年

假梅緑窗嬌小似梅人素手東風巧思新鸞尾剪裁千顆雪蜂脾點綴一家春長教客枕生幽思不逐林花委路塵莫道去非詩破的兔毫那觧寫花眞

臨泉道中半世事行役玆遊初未經峽門迷白晝嶺脊上靑冥澗曲莓苔滑松盤霧雨溟登危人局蹐涉險馬竛﹝立並﹞落日畱行客投鞭得驛亭短墻眀積雪破屋漏疏星羌笛誰三弄羈懷彊一聽葭蘆知不逺河外數峯靑

自感形骸付與甄陶外禍福難防倚伏前孔雀若知牛有角應須忍渇過寒泉

荒田擬白樂天荒田幾歲闕人耕欲種糜蕎趂晚晴急手剪除荊與棘一科才了十科生

樂府崔生﹝徽蘭二崔名﹞徽門晝暖栁啼鴉蘭合窗深月照紗腰素輕盈珠衱穩鬢雲松亂玉釵斜春風一去空陳迹暮雨三生只當家自倚廣平腸似石不妨綺語賦梅花

米元章大字捲顏楊死去誰補處米狂筆力未可涯追摹古人得髙趣別出新意成一家老蛟﹝馬展﹞云肉倔彊枯樹漬雪冰楂牙九原裴說如可作應有新詩三嘆嗟﹝裴說懷素艸書歌欲歸家三嘆嗟眼前三个字枯樹楂烏梢蛇黒老鴉﹞

楊侯畫晉公臨江賞梅樂天與鳥窠禪師泛舟談玄不頋而去戲爲一絕以代晉公招樂天同飲云眀妝冷蕋兩淸新面纈浮光數爵頻﹝扌攵﹞拭風前寒鼻液快來同醉雪中春

漢歌華陰雙璧傳山鬼報道眀年祖龍死艸間豪傑伺天時攘袖撫衿爭欲起藂祠篝火妖狐語夥涉爲王張大楚南公舊有三戶謡東井新看五星聚中原茫茫走秦鹿天遣沛公興白屋大蛇斬斷素靈號蚩尢祭罷朱旗矗朅來扶義入闗中恩結人心帝道隆秦法煩苛猶一洗項王慓悍何勞攻三傑相須立人紀四老仍來安太子已令陸賈說詩書更詔孫通制儀禮阿翁著手規摹逺獨恨兒孫讀城旦王純霸雜寜不知不是不知知已晚

楚歌沙丘車過亡眀鏡人頭畜鳴自賢聖阿房殿裏醉宮娃趙髙手中持國柄羣雄云擾蕩山東邯鄲卻墮秦圍中項王一戰動天地諸侯膝行趨下風割裂河山建侯國天下畏威心不服只貪衣繡榮楚猴豈識金刀得秦鹿楚歌一夜四面發泣別虞姬歌數闋殘兵牢落似晨星獨騎淩兢踏寒月烏江渡口方喚船五侯追奔已江邊苦道天亡非戰罪劍化壯气成飛煙君王雄武古無比獨無仁義誰相濟向能忠計資範增未必漢家能卜世谷城東頭土一丘悠悠遺恨何年休

悲長平秦兵伏甲武安西趙將非材戰士攜千里陣云沈曉日萬家屋瓦震秋鼙哀纏朽骨天應泣怨入空山鳥不棲百戰區區竟何得阿房煙艸亦淒迷

雒陽西來洛水遶崧髙野店荒村換市朝董卓捜牢連數月郭威夯市又三朝劫灰深掘終難盡鬼火爭然忽自消千古興亡幾春夢只將閒話付漁樵

中秋對月去年中秋客神京露坐舉杯邀月眀今年還對去年月北風黃艸遼西城年年月色長淸好只有悲秋人易老兒童不觧憶長安歌舞團圞遶翁媼人生宦遊眞可憐不知何處度明年預愁老罷廢詩酒負此冰玉秋嬋娟我生萬事隨緣耳居自無憂行亦喜君不見杜子閨中只獨看鄜州寂寞千山裏

寄答張維中北轅千里赴陪都日覺還家計愈疏人事浮雲千變化宦途平地幾﨑嶇靑山有約長回首白髮無情忽滿梳賴有同年老兄弟相思時寄數行書

保徳州天橋鬰鬰風雲入壯懷天潢飛下碧崔嵬兩崖偪側無十﹝音忱﹞步萬頃逡巡納一杯濺沫紛紛跳亂雹怒濤殷殷轉晴雷曾聞電火魚燒尾會趂桃花漲水來

靈石縣古道行人少荒城亂石侵天橫機素直河入土囊深澗近雲長潤山髙日易沈田翁樂丰歲歌笑下﨑﹝山欽﹞

眞容院魔宮佛界等空虛此理何曾屬有無直向臺山始相見可中還有二文殊

讀火山瑩禪師詩卷﹝禪師隩州白氏歧山令君舉樞判文舉之弟自幼日有詩名河東嘗有詩云十日柴門九不開松庭雨後滿蒼苔艸鞵掛起跏趺坐消得文殊更一來歸寂後客有示其集者因題其上﹞長短都歸一夢中身前身後兩無窮李憕信士今如在定向江湖訪澤公

君馬白我馬痩君馬肥我馬虺隤君馬飛雕鞍寶校錦障泥向風振迅長鳴嘶一朝計落路傍兒銅鬲爲槨薪爲衣痩馬𨿽痩骨骼奇古人相馬遺毛皮千金一顧會有期

陳宮詞三閣花深白晝迷酒催狎客賦宮詞管弦散落春風外一曲金釵兩鬢垂

岢嵐岢嵐地勢橫三汊河朔城墉掛一箕紫塞髙連寒日短黃楡落盡長年悲

按部道中二首窟野河津水沒腰管岑官路雪封條一年樂事能多少彊半光陰馬上消又

寒城睥睨插山隅秋半霜風塞艸枯月轉譙樓天未曉角聲吹徹小單於

日觀峯半夜東風攪鄧林三山銀闕杳沈沈洪波萬里兼天湧一點金烏出海心

族兄才卿下第後赴宜祿酒官以詩寄之久期老距擅文埸命壓人頭可得忙兩腳塵泥官業晚十年燈火夜窗涼霜添老葉山梨紫雨浥寒花野菊香南北相望無百里幾時尊酒涴離腸

梨花丰姿閒淡洗妝慵眉緑輕顰秀韻重香惹夢魂云漠漠光揺溪館月溶溶陳家樂府歌瓊樹妃子春愁慘玉容安得能詩韓吏部郭西同去醉千鍾

後趙擬倫人物指髙光可笑梟雛不自量正使成名皆豎子英雄也未到君行

古采蓮曲洋洋長江水渺渺漲平湖田田靑茄荷艷艷紅芙蕖酣寒花一作寒叢酣斜日外苒苒涼風余蒨蒨誰家子裊裊二八初兩兩並輕舟笑笑相招呼悠悠波上鴛潑潑蒲中魚采采不盈手依依欲何如

擬回文四首春波緑處歸鴻過夜月眀時飛鵲愁人去附書將恨寄莫山云斷倚髙樓又

樓上卻來樓下待晚窗春盡斷回腸愁人有說嫌人問淚灑新詩埽墨香又

風幌半縈香篆細碧窗斜影月籠紗紅燈夜對愁魂夢老盡春庭滿樹花又

萋萋碧艸連天逺杳杳行人幾日回淒雨晚涼空坐久淚妝殘暈濕紅腮

○史內翰公奕一首公奕字季宏大名人系出石晉鄭王弘肇父良臣宣和中擢第終於潞州觀察副使季宏大定二十八年進士再中博學宏詞科程文極典雅遂無繼之者累遷著作郎翰林修撰同知集賢院正大中置益政院楊吏部之美與季宏皆其選也以直學士致仕年七十三卒季宏文章書翰皆有前軰風調下至棊﹝木朔﹞之技亦絕人逺甚閒閒稱其溫厚謙退與人交愈久而愈不厭其學問愈扣而愈無窮其見重如此詩文號洹水集兵後失之子應祖字企先孫彥忠今在燕中

李鴈門天下三分二屬梁區區獨木欲支唐錦囊三矢傳遺恨不救朱三著赭黃

○龎都運鑄一十九首鑄字才卿大興人家世貴顯眀昌五年進士風流文采爲時軰所推字畫亦有蘊藉仕至京兆運使自號黙翁

雪谷曉裝圖溪流咽咽山昏昏前山後山同一雲天公談笑玉雪噴散爲花蕋白紛紛詩翁痩馬之何許忍凍吟詩太淸古老奴寒縮私自語作奴莫比詩奴苦木僵石老鳥不飛山路益深詩益奇老奴忍笑憐翁癡不知嗜好乃爾爲楊侯胸中富丘壑醉裏筆端驅雪落因何不把此詩翁畫向艸堂深處著

景骨城驛中夜雨畫角邊城莫孤舂野水秋一川霜樹老萬葉雨聲愁自古誰靑眼勞生只白頭何時問漁父容我一扁舟

洛陽懷古艸樹蕭條故苑荒山川慘淡客魂傷玉光照夜新開冢劍气沈沙古戰場金穀更誰誇富麗銅駝無處問興亡一尊且對春風飲萬事從來谷與臧

田器之燕子圖器之自敍云眀昌丙辰予從軍塞外合虜裏山野捨荒涼難以狀言春末有雙燕亦巢此屋土人不之識屢欲捕之予曲爲全擭此燕晝出夜歸予必開戶待之忽一日飛止坐隅都無驚畏巧語移時不去予始悟眀日秋社此鳥當歸殆畱別語也因作一詩贈之云幾年塞外歷﨑危誰謂烏衣亦此飛朝向蘆陂知有爲莫投茅舍重相依君憐我處頻迎語我憶君時不掩扉明日西風悲鼓角君應先去我何歸此詩以細字寫之爲蠟丸系之燕足上眀年四月予受代歸又八年泰和甲子任潞州觀察判官四月十二日偶坐﹝廠解﹞捨之含翠堂忽雙燕至一飛檐戶間一上硯屏予諦視之系足蠟丸故在乃知此鳥蓋往年贈詩者也因請同年龎君才卿畫爲圖求諸公賦詩﹝噐之姓田名琢云朔人眀昌五年進士仕至山東路宣撫使慷慨有志節閒閒公所謂田矦落落奇男子者也﹞田君才略燕云客少年累有安邊策悔從筆硯取功名直要橫馳沙漠北塞垣春雪白皚皚東風未放玄陰開烏衣之國定何許一雙燕子能飛來三年驛舍安西道眼底鶯花無夢到忽見低飛入短檐此身似向邯鄲覺君居海東我中原相逢乃在穹廬前天涯流落俱爲客感時念逺空澘然長安何限髙髙閣晝夜風閒開翠幕底事猜嫌不往依甘從此地風沙惡土人嗜肉無仁心一生弋獵誇從禽有巢幸穩勿浪出汝身未必輕千金朝來暮去益狎暱物我相忘情意一但怪重裘積漸添元是西風催社日須知音巧惟鷾鴯忽來坐隅如告辭我方畱寓未歸得爲君忍賦傷心詩詩成自述聊爲戲系足封之亦無意燕已歸飛我未歸刁鬥聲中忽驚歲旄頭夜落妖氛收嫖姚獻凱歸神州玉關早喜班超入北海不聞蘇武畱君才經世寧終枉幕府須賢來上黨別後歸期兩及瓜人間秋燕日來往沈沈官舍紅芳稀葛衣燕居澹忘機忽聞巧語入檐戶大似相識來相依一飛檐外窺庭樹一上屏山驚不去解足分眀得帛書眞是當年畱別句天生萬物禽最微固耶偶耶吾不知古道益逺交情醨朝恩莫怨云遷移當時握手悲別離一旦富貴棄如遺聞予燕歌應自疑愼無示之嗔我譏﹝楊之美尙書詩云危巢客捨久相依常記西風社日歸海國傳心千驛隔塞垣回首十年非新詩尙在人空老舊夢無慿烏自飛寄語齊諧休誌怪沙鷗相欵觧忘機張巨濟雲沙塞相逢命已輕翠堂重見眼增眀小詩系足初無意巧語迎人獨有情陰徳自招黃雀報機心能致白鷗盟社前秋後風光好須賀他年大廈成李之純云一別天涯十見春重來白髮一番新心知話盡春愁處相對依依如故人王大用云相別相尋積歲年人心不及鳥心堅塡償恩義三生僓分付平安七字篇王謝烏兜疑誕語紹蘭紅綫定虛傳何如此叚人親見舊話從今不直錢李欽叔云塞上光風已十霜仁心覆護獨難忘當時相送詩仍在此日重來話更長客捨花開新信息云兜香冷舊昬黃主人得報君知否千古珠璣在錦囊閒閒趙公三詩田思敬敬之刁白晉卿趙永元王副樞子眀許節張云卿師褚各一詩此不具錄﹞

晚秋登城樓二首山勢碧環合溪光縞帯眀牛羊成晚景砧杵助秋聲酒薄人情廢官閒吏事生天東歸興滿不爲憶蒓羮又

落日危樓上詩成只自哦淸商行老矣紅葉柰秋何墮甑前非悟跳丸去日多功名猶誑我未許著漁蓑

冬夜直宿省中吏散庭空宿鳥過凍唫聊復戰詩魔陶泓面冷眞堪唾毛穎頭尖漫費呵畏事政宜賓客少不才偏覺簿書多西窗燈闇尊無酒柰此迢迢夜漏何

山行絕句四面雲山玉作圍一川霜樹錦爲衣翩翩數騎南岡下傅粉王孫射鹿歸

漉酒圖我愛陶淵眀愛酒不愛官彈琴但寓意把酒聊開顏自得酒中趣豈問頭上冠誰作漉酒圖淸風起毫端露電出形似神情想髙閒大似揮弦時目送飛鴻難袖中有東籬開卷見南山嗟予困塵土靑鬢時一斑折腰尙未免敢謂善閉關望望孤云翔羨羨飛鳥還歸田未有日掩卷空長嘆

夏日富國才疎合自羞淸時無補但優遊只知錢向紙中裹不信能教地上流

花下香滿西園曉雨微萬紅千翠自髙低若爲常作荘周夢飛向幽芳鬧處棲

梨花孤潔本無匹誰令先眾芳花能紅處白月共冷時香縞袂淸無染冰姿淡不籹夜來淸露底萬顆玉毫光

未開牡丹國香半吐醉顏酡炫耀春工已自多愛惜不教催羯鼓更澆夘酒看如何

卻暑九夏樓居不厭髙更須直至冷雲巢風來蘋末聊自快暑滿人間無處逃蔗蜜漿寒冰皎皎畫簾鉤冷月梢梢閒思殿閣生涼句誰爲誠懸作觧嘲

懷友鏡裏衰顏失舊紅當年豪逸夢魂中山城對月中秋夜隴鴈寄書西北風遣興與誰同酒盞相思無處附詩筒慿髙想到消魂處落日無言水自東

喜夏小暑不足畏深居如退藏靑奴初薦枕黃你亦升堂鳥語竹陰密雨聲荷葉香晚涼無一事步屧到西廂

墨竹三首﹝隔溪煙雨﹞一溪流水玉涓涓溪上修篁接莫煙誰倩能詩文與可筆端移得小江天又﹝秋風驟雨﹞彌川急雨暗秋空無限瑯玕澹墨中劍甲摐摐軍十萬欲將貔虎戰斜風又﹝春雷起蟄﹞千梢萬葉玉玲瓏枯槁叢邊緑轉濃待得春雷驚蟄起此中應有葛陂龍

山谷透絹帖君不見李廣射虎如射兔霹靂一聲石飲羽又不見巨靈擘山如擘云蓮華萬仭畱掌痕精神入物物乃爾筆端有神亦如此熈丰以來推善書日下無雙黃太史胸中八法蟠虹霓峩眉仙人容並馳平生敗筆塜累累妙處不減磨崖碑呂侯好古兼好異與字分身作遊戲淸潭錯落印星璧大澤縱橫散龍蛻又如漢宮粉黛爭嬋娟倚風顧影影更妍豈無硬黃官紙與臨仿畫師寫照非天然呂侯之子今詩仙傳家以此爲靑氈須防神物有時合卻逐六丁飛上天

○許司諫古四首古字道眞承安中進士在宣宗朝以直言極諫稱哀宗卽位首命驛致之洛致仕授右司諫未幾乞身還伊陽﹝閒聞公制詞云安車蒲輪天子所以厚優賢之禮黃冠野服人臣所以遂歸老之心其恩榮足以兩全而前後不可多得有臣如此如卿幾人具官道直以方气剛而大議論非世儒所到名節以古人自期擢自先朝置之諌列斥安昌竊位巳聞折檻之忠及梁冀伏辜方見埋輪之志朕卽大位稔聞直聲起之扵田裏退聞之間超之於侍從論思之地完備始終之節從容進退之間嘆陽城之敢言惜其將去念孔戣之旣老挽之莫畱特進一階榮躋四秩華山拂袖最是爲世上之閒神武掛冠猶不負山中之相勉終晚節益介壽祺﹞郡守爲起伊川亭道眞性嗜酒老而未衰毎乘舟出村落間畱飲或十數日不歸及溯流而上老稚奔走爭爲之挽舟數十里不絕其爲時人愛慕如此正大七年年七十四卒前三日有書見及字已欹傾矣

靑柯平二道人深谷緣危磴長林繞碧山山中四時好方外兩翁閒身世靑雲上塵埃大夢間髙情應笑我才到卻空還

被召過少室老病無堪合退休伊川久巳得莵裘如今又上長安道好被靑山笑白頭

扇圖云壓溪塘小雪春融融和气浥輕塵山禽共作梅花夢物性由來懶是眞

訪箕和尙峴山﹝箕出衣冠家在三屯山中有元夕懷京都詩云一燈眀處萬燈眀天上人間不夜城前日惠林洪覺範雪窗孤坐聽﹝媛字去女換彳﹞聲甚爲時人所稱﹞山中風定夜沈沈月滿禪林靜客心蒼檜四排嚴法界孤松中立殷潮音鼔鐘有節人如玉臺殿無塵地布金二月來遊春尙淺紅梅無數照山陰

○王防禦良臣一十首良臣字大用潞人承安五年進士作詩以敏捷稱又於內典有所得入翰林與李欽叔善從軍南徵欽亦與行道中酬唱甚多有詩云蕎花冉冉蜜脾香禾穗累累鶻眼黃一縷晚煙吹不去爲誰著意擭秋霜欽叔愛之興定初自請北行沒於軍中贈孟州防禦使

送任李二生赴舉塵澀鰲鉤公子恨風吹馬耳謫仙愁皇天老眼成人晚今日男兒得志秋官樣文章堆筆底世情風色候江頭主司不是冬烘物五色迷人莫浪憂

汴堤懷古迷仙樓觀鬰連空一日都歸鬼唾中奢則兆亡天聽邇去而不返水聲東鎖煙弱栁愁蛾緑閣雨幽花淚臉紅總爲錦帆歸不得至今啼鳥怨東風

旬休飲裊裊東風雪外還又催春色動溪山百年莫作千年調十日須謀一日閒千丈歸心詩卷裏一襟豪气酒杯間醉鞭約住黃昏月馬首低懸玉半環

息軒幹沒皇皇西復東不知假息禍機中黃金一旦隨胠篋腐骨千年付攓蓬世味甜於刀上蜜人心苦似蓼中虫一庵松雪雙眀底笑殺西山槁項翁

九月七日飲紫霞零落帯孤禽平楚蒼蒼秋意深月過初三半梳玉菊迎重九滿籬金天憐病骨商量暖云促歸程計會陰風鴈飛來更瀟灑一枝蘆雪印波心

牧牛圖三摩不受一塵侵本分功夫日念深杖屨得回遊子腳葛藤灰盡老﹝上浦下女﹞心顚狂不作風頭絮出入誰傷井底金回首人牛在何許一江眀月夜沈沈

貍奴畵軸三生白老與烏員又現吳生小筆前乞與黃家禳鼠禍莫教虛費買魚錢

雜詩三首道人知我愛禪房淨埽階前紫石牀軟飽三杯風味好脫巾和月臥昏黃又

老子平生酷愛閒天教行處得禪關粥魚敲落檐頭月猶在梅花醉夢間又

殘陽收拾弟兄行揀得機心不到卿安置小奴今夜夢蘆花風細月如霜

○髙治中廷玉四首廷玉字獻臣恩州人大定末進士章宗衛王朝甚有時名爲人豪爽尙气節一時名士多歸之貞佑初自左右司郎官出爲河南府治中與知府復興屢以公事相可否時都城受圍使驛阻絕復興爲安撫副使懼獻臣謀已乃以造逆訊之獻臣就逮龎才卿雷希顏王士衡辛敬之皆被羅織幾有一网之禍比赦至獻臣瘐死矣獻臣多作詩賦海中牛頭云鑿開混沌竅闖出神農首人多稱道之猶子廣之今在河平

天津橋同李之純待月一首驂鸞追散仙乘槎抵銀潢跳上玉龍背抱得銀蟾光素娥愁不歸再拜捧瑤觴問以天上事玉色儼以莊爾能爲我歌白雪我亦爲爾搗玄霜不然借我廣寒殿與我長作無何鄕傍有謫仙人拍手笑我狂天風忽吹散人月兩茫茫

栁絮斷送春歸去紛飛不暫停和風三徑雪微雨一池萍蝶惹依芳艸蜂沾過小庭靜宜投隙地狂欲攪靑冥得得穿朱戶時時撲翠屏黃鶯枝上語似與訴飄零

道出平州寒食憶家栁色方濃別玉京程程又值石龜城山重水復人千里月苦風酸鴈一聲上國春風桃葉渡東陽寒食杏花餳楚魂蜀魄偏相妒兩地悠悠寄此情

飛山怨漢家自有飛將軍軍中駭嘆箭有神一朝乃與獄吏對惜無千金書牘背手把屬鏤口銜須號天者三我何辜伊吾壯志長已矣不得提攜玉龍死可憐休唱白浮鳩至今秦人悲杜郵

○李治中遹六首遹字平甫欒城人眀昌二年進士髙才博學無所不通爲人滑稽多智而不欲表表自見工畫山水得前軰不傳之妙龍虎亦入妙品然皆其餘事也泰和中大興幕官時虎賊知府事賣權恃勢奴視同列平甫每以公事相可否不少假借又摘其陰事數十條欲發之虎謀簒者也聲勢焰焰人莫敢仰視乃爲一書生所抗積不平先以非罪誣染之幾至不測𨿽有以自解竟坐是仕宦不進以東平治中致仕閒居陽翟十餘年自號寄庵先生平生詩文甚多如雲舊管新收妝鏡在昨非今是酒杯幹贈筆工云工不能書何以筆士須知筆乃能書感事云半錢利路人乃虎一鉤名餌吾其魚魯山道中云老夫自喜林野僻路人頗笑衣裳寛散失之餘不復全見矣臨終戒家人吾眀日歸而輩愼勿遽哭果如期而逝家人哭不禁良久開目云戒汝勿哭令我心識散亂言畢目復暝其眀了又如此子冶字仁卿正大七年收世科屏山贈詩所謂仁卿不是人間物太白精神義山骨者也

贈中山楊﹝果﹞正卿士道雕喪愁天公陰霾慘慘塵蒙蒙三冬不雪春未雨野桃無恙城西紅春光爲誰作駘蕩造物若我哀龍鐘數行墨浪合眼死一包閒气終身窮中山公子文章雄雅隨童稚爲雕虫禰衡不遇孔文舉坡老懶事陳元龍惟之與阿將無同乾坤萬里雙飛蓬飄飄南北東西風

江村陸地無根客江村有髮僧兩盂殘喘粥一寸苦吟燈

集句題廣寧勝覽亭檐前無數好峯巒醉眼詩腸冰雪寒不識閭山眞面目請君來此憑闌干

獅子峯觧脫眼光三界靜端公伎倆一時休雲開正使金毛現子細看來是石頭

送窮昔年曾作送窮詩結栁賫糧擬退之送去還來還復語君家猶有讀書兒

使髙麗去國五千里馬頭猶向東宦情蕉葉鹿世味蓼心虫倦枕三更夢徵衫八月風山川秋滿眼歸思寄孤鴻

○陳司諫規二首規字正叔稷山人眀昌五年進士博學能文詩亦有律度爲人惇厚動有禮節南渡以後諫官稱許古陳規而正叔不以訐直自名尢見重云仕至右司諫卒官子良臣今在燕中

送雷禦史希顏罷官南歸五事前陳志拂劘屹如砥柱閱頹波一麾共惜延年去三黜何傷栁季和連蹇仕途如我老激昂衰俗在君多扁舟南去知難戀萬頃煙波一釣蓑

過驪山丰鎬無由問故基三章只見黍離詩而今多少華淸石都與行人刻艷辭

○馮內翰延登一十七首延登字子駿吉州人承安二年進士令寧邊日適閒閒公守此州與之考論文義相得甚歡故子駿詩文皆有律度正大末奉命北使見畱使招鳳翔不從欲殺者久之割其須髯羈管丰州二年乃得還天興初元授禮部侍郎亰城陷自投井中子駿資稟淳雅與人交殊欵曲讀書長於易左氏傳好賢樂善有前軰風調嘗欲作國朝百家詩而不及也有集號橫溪翁予過大名見於其子源如賦徳順道院隴泉云玉壘制方維瓊漿閟仙宅何人劚云根一旦泄地脈金匱鎖龍漦月窟逗蟾液銅壺漏水淸玉斗天醴碧光揺日千道影落天一席窈然仇池穴自與天壤隔又登封途中遇雨畱僧捨云濕云若煙低飛雨如矢集近山衣巳涼薄寒復相襲霽景函艸木秋意滿原隰林紅寒更殷山翠晴更濕不知髙幾許但見蒼壁立羣峯誰暇數庭筍紛戢戢騰擲來眼中左右疲顧揖皆其得意句也

郾城道中北風慘淡揚沙塵郾西三日無行人十村九村雞犬靜髙田下田狐兔馴昨朝屏息過溪口知有白額藏深榛赤子弄兵更可惻路旁僵屍衣血新野叟傴僂行拾薪欲語辟易如驚麕痩梅疏竹未慰眼只有淸淚沾衣巾

元日隆安道中山岡重復三竿日溪路縈回一席天老境飄零情更惡又從馬上得新年

宿三冢寺老栢蒼蒼纒老藤招提牢落有殘僧瞑禽自入藏經閣饑鼠時窺照佛燈未得安心如北秀卻思覓法趂南能蒙蒙雨暗門前路更得云房一曲肱

代郡楊黻之與餘同辰月日時亦然渠有詩因爲次韻陰陽亹亹定何如自信祥金先有模曾見唐生談躍馬豈知阮籍哭窮途倦遊笑我衰髯白弄筆憐君醉袖烏便欲移書與歐九略分餘論爲噓枯

寄笏靑柯平飛雪驚沙捲屋茅淸寒潑水透綈袍松風度壑江聲逺蘿月當軒扇影髙敢對名山談世事不妨空腹貯離騷且將手版牢藏起政恐山人識馬曹

射虎得山字田翁太息論三害獵騎俄驚見一斑涎口風生雷吼怒角弓寒勁月痕彎栁營共許千人敵魚服仍餘一矢還我欲殘年賞神駿短衣匹馬夢南山

雪屋破寒無那庭空雪已深山川非舊觀松栢見貞心凍雀爭遺粒棲鴉點莫林攜琴訪溪友淸興憶山陰

華淸故宮寵貴羊羔退曲江華淸霧閣對云窗層巒未了霓裳舞遷客俄驚羯鼓腔檐際疎星疑曉鏡天邊晴樹認髙幢逰人尙喜風流在白石涵波皁莢雙

西園得西字芳徑層巒百鳥啼芝﹝廠墨﹞蘭畹自成蹊仙舟倒影涵魚藻畫棟銷香落燕泥淑景晴薫紅樹暖蕙風輕泛碧叢低岡頭醉夢俄驚覺歌吹誰家在竹西

八月十四日宿官塔下院二首野僧引客看修竹拄杖入林驚暝禽一道細泉鳴蘚磴恍如閒聽穎師琴又

喬松修竹翠交陰涼月玲瓏地布金老懶無詩酬節物夜涼閒聽候虫吟

探春得波字好雨新晴景气和東陂冰盡水增波茅茨影裏燕雙語桃李梢頭春幾何霽靄未收芳陌潤斜陽偏傍小樓多雕鞍畫轂方爭道更得畱連藉緑莎

春雨二首山市人歸暮雨飛倚笻久立看檐霏乍來勢若懸麻密暫止聲如鼓瑟希砌下蟻歸低赤幘簾間燕入濕烏衣今宵客夢知安穩厭浥新涼到枕幃又

小雨蒙蒙潤土膏谷風習習不驚條晨煙半濕低平野春水初生沒斷橋已見鵝黃勻栁麥更看檀紫上楡椒從今樂事知相繼櫛比云平看隴苗

藤花得春字白白紅紅委暗塵蒼藤次第著花新龍蛇奮起三冬蟄纓絡分垂百尺身見說紫雲偏得意不知翠幄巧藏春齋廚晚甑淸香滿未信侯門有八珍

蘭子野晚節軒華顚益信寸心丹直道寜論末路難不嘆士元淹驥足但憂仲叔累豬肝籬根佳菊分秋色檐外長松耐歲寒幾有琴書尊有酒卻愁兒軰覺淸歡

洮石硯鸚鵡洲前抱石歸琢來猶自帯淸輝蕓窗盡日無人到坐看玄云吐翠微

○劉鄧州祖謙三首祖謙字光甫安邑人承安五年進士歷州縣有政迹拜監察禦史以鯁直稱其不能俯仰世好蓋天性然也正大初爲右司都事除武勝軍節度副使召爲翰林修撰家多藏書金石遺文略備父東軒工畫山水故光甫以鑑裁自名至於信筆作簡牘尢有可觀一時名士如雷禦史淵李內翰獻能王右司渥皆逰其門得人一詩可傳必殷勤稱道惟恐不聞人以此稱之子敏仲今在平陽

雅集圖翠雀翩翩野鶴孤玉京人物會仙圖後來且莫輕題品席上揮毫有大蘇

崆峒山圖爲橫溪翁賦二首好奇仍有客相攜絕頂披云快一躋三十六峯靑似染五年拄笏羨橫溪又

獨占名山毎羨渠亰塵今日污吟須西州十載經行處惆悵雲煙是畫圖

○髙博州憲八首憲字仲常遼東人祖衎字穆仲國初進士仕至吏部尙書伯父守義大定十六年進士父守信以蔭補官叔守禮宣徽使仲常黃華之甥幼學於外家故詩筆字畫俱有舅氏之風天資穎悟博學彊記在太學中諸人莫敢與抗泰和三年乙科登第自言於世味澹無所好惟生死文字間而已使世有東坡𨿽相去萬里亦當往拜之屏山故人外傳說仲常年未三十作詩巳數千首矣釋褐博州防禦判官遼陽破沒於兵間

元夕無燈九陌無燈夜悄然小紅時見點春煙多情惟有梅梢月拍酒樓頭照管弦

寄李天英稻稭蒼蒼陂巳枯西風剪剪弄楸梧蒹葭水落魚梁迥蟋蟀聲髙山驛孤社甕新成元亮酒並刀細落季鷹鱸作詩逺寄霜前鴈人在海東天一隅

題新山寺壁列壑攢峯發興新落花飛絮舞餘春虛堂坐視三千界冠者相從五六人澗艸軟宜承屐齒溪泉淸可濯纓塵靜聽山鳥松風裏始悟人間樂未眞

焚香六言四首抹利花心曉露薔薇蕚底溫風洗念六根塵外忘情一炷煙中又

滿地落花春曉一簾微雨輕陰正要金蕉引睡不妨玉隴知音又

紙帳收煙密下松灰捲火常虛午寂春閒小睡人間自有華胥又

沈水濃薫甲煎宮梅細點波津奕奕非煙非霧依依如幻如眞

長城秦人一鎩連雞翼六國蕭條九州島一祖龍跋扈侈心開牛豕生民付碪礩詩書簡冊一炬空欲與三五爭相雄阿房未了蜀山上石梁擬駕滄溟東生人膏血俱枯竭更築長城限裘褐臥龍隱隱半天下首出天山尾遼碣豈知亡秦非外兵宮中指鹿皆庸奴驪原宿艸猶未變咸陽三月爲丘墟黃沙白艸彌秋塞惟有坡陁故基在短衣匹馬獨歸時千古興亡成一慨

○王監使特起七首特起字正之代州崞縣人智識精深好學善論議音樂技藝無所不能長於辭賦出入經史摘其英華以爲句讀如天造神出至得意不減郭黼在張代州門下與屏山爲忘年友泰和三年進士甲科調眞定府錄事參軍有惠政民立碑頌其遺愛攺令沁源又遷司竹監使朝議欲以館職召試會卒逰龍徳宮聨句云棘猴未窮巧槐蟻或失王賦雙峯競秀雲龍頭矗雙角駞背堆寒峯華山云三峯盤地軸一水落天紳造化無遺巧丹靑總失眞閒閒公屢哦此詩以爲妙

沁源山中野夫不識武城宰問之無言色微攺但說今年秋雨多黃芪滿谷無人采踏徧西城錦石盤莫投佛屋觧徵鞍隔林依約見燈火山谷人家初夜寒

挽張代州詞﹝大節﹞砥柱堂堂閱潰川諫書一紙力回天兩朝眷倚傳龜玉五郡歡謡被管弦茇捨棠陰余舊緑夜臺松月耿孤圓行人漫灑碑前淚誰識顏公是地仙

漫作有時幽鳥話心事無限秋虫誇口才北闕上書吾老矣東籬把菊思悠哉竹林畱得巨源在蓮社招入淵眀來不然餘子敗人意懷抱耿耿胡爲開

偶作人情爭勝似爭碁死怕輸人一著遲黑白不分傍袖手年來吾亦愛吾癡

絕句二首山勢奔騰如逸馬水流委曲似驚蛇溪靈不欲露天巧眼力未到云先遮又鳥語畱春春巳回落花隨意臥蒼苔淸眀寒食因循過萱艸薔薇次第開下第人間萬事等摴蒱敢謂何人不得盧勝負到頭俱偶爾狂夫安用繞牀呼

○李經五首經字天英大定人作詩極刻苦如欲絕去翰墨蹊徑間者李趙諸人頗稱道之嘗有詩云鴈奴失寒更拍拍叫秋水天長夢已盡秋思紛難理最爲得意其餘或有不可曉者累舉不第卒

雜詩五首長河老秋凍馬怯冰未牢河山吟鞭底日莫風更號又

晨井凍不﹤爂字去火換上林下火﹥誰療壯士饑天廏玉山禾不救我馬尵又

塵埃汩沒伺候工離騷不振矜魚虫風雲誰復話蓍蔡不圗履狶哀屠龍挾箋搦管坐書空咿嚘堂上酣歌鐘乃知造物戲兒童不妨逺目送歸鴻莫怪魏瓠無所容此去未許江船東五經不埽途轍窮門庭日月生皇風太阿剖室礪以石坐埽鸛鶴揺天雄又

巖椒鬰云日夕生陰雨雪縞夜秋黃老林人煙墨突樵徑云深又

造物開巖地巖帳揜劍壁苔花張古錦霜苦老秋碧日夕云竇陰風鼓泉湧石馬蹄忌磽確樵道生枳棘盤盤出井底回首悵如失長老不耐事底事掛塵迹披云出山椒白鳥表林隙

○梁太常持勝一首持勝字經甫綘州人本名洵義避宣宗諱攺父襄字公贊大定初進士質直尙義有古人之風仕至保太軍節度使有諫興陵田獵表傳於世其賀章宗卽大位表云曾天子祖天子世嫡相承舜何人予何人自彊不息又自河南府倅移華州防禦使謝上表云昔同雒尹已陪嵩嶽之呼今領華防願效封人之祝世亦稱之經甫泰和六年進士制策優等宏辭亦中選爲人儀觀雄偉以文武志膽見稱貞佑初由太學博士爲咸平治中宗室承裕辟爲僚佐承裕死太平謀不軌以兵脇經甫使作文移經甫大罵不從卽日遇害時年三十六贈韓州刺史初赴官有詩雲山雲欲雨花先慘客路無人鳥亦悲人以爲讖云

海棠野杏山桃委路塵芳華都屬錦城春只緣造物偏畱意任使無香亦可人粉白漫誇妝樣巧胭脂難染睡痕新沈香亭子勾欄畔消得君王比太眞

○愚軒居士趙元三十四首元字宜之定襄人經童出身舉進士不中以年及調鞏西簿未幾失眀自少日博通書傳作詩有規矩泰和以後有詩名河東李屏山爲賦愚軒有落筆突兀無黃初之句愚軒宜之自號也用是名益重南渡以後往來洛西山中閒閒公雷禦史王子文許至忠崔懷祖皆愛之所至必虛左以待爲人有材漧處事詳雅旣病廢無所營爲萬慮一歸於詩故詩益工若其五言平淡處他人未易造也宜之之父名淑字淸臣由門資敍與先隴城爲莫逆交故好問交遊間得宜之之詩爲多子顒有隱節今居鄕裏

鄰婦哭鄰婦哭哭聲苦一家十口今存五我親問之亡者誰兒郎被殺夫遭虜鄰婦哭哭聲哀兒郎未埋夫未回燒殘破屋不暇葺田疇失鋤多艸萊鄰婦哭哭不停應當門戶無餘丁追胥夜至星火急並州運米雲中行

渡洛口一脈寒流兩岸冰斷橋無力彊支撐忘機羨殺沙鷗好不省人間有戰爭

書懷繼元弟裕之韻四首蓍龜不須問我命只自知多生墮宿業世网纒綿之驊驑受羈銜大笑跛鱉遲跛鱉亦復笑縮首甘自卑何必參漆園物理本自齊﹝木賓﹞榔可消穀志士常苦饑穆之萬人雄猶不免此譏我懦更多病區區欲何爲鍾鼎不可幸藜藿分所宜安能如黃蜂爲人塡蜜脾淸白儻少污後人何所貽初學悔大謬篆刻工文辭年來厭酸醎淡愛陶潛詩愛詩固自佳其如未忘機回頭四十年言動俱成非誰能逐世利日久常規規惟當種溪田與子常相期又

窗扉有生意山間春到時長安冠蓋塵遊哉不如玆西疇將有事老農眞吾師不見元魯山夢寐役所思遺山乃其後僻處政坐詩時復一相過照眼珊瑚枝奇書多攜來爲子臥聽之又

少從白衫遊气與山崢嶸一念墮文字腸腹期拄撐多機天所災室暗燈不熒拈書枕頭睡鼻息春雷鳴泰山與鴻毛何者爲重輕蹄泓與渤澥誰能較虧盈如能平其心一切當自平又

嵩箕有奇姿出云何悠然雲山足佳處畱客今幾年有子罷讀書求種山間田栗裏愧淵眀香山慚樂天二老已古人相望云泥懸得酒邀月來對影空自憐攝衣欲起舞稚子不須牽

喜霽片段溪云破縱橫野水淙人閒泥塞路蠅動日烘窗繞壁苔痕滿侵階樹影雙還思釀新黍甕面挹秋江

詩送辛敬之東歸二首風埃憔悴舊霜袍老去新詩價轉髙橡栗漫山猶可煮不須低首向兒曹又

文章無力命有在一點浩然天地閒風雪滿頭人不識又攜詩槁出西山

修城去﹝甲戌歲忻城陷官復完治途中聞哀嘆聲感而有作﹞修城去勞復勞途中哀嘆聲嗷嗷幾年備外敵築城恐不髙城髙慮未固城外重三壕一鍬復一杵瀝盡民脂膏脂膏盡猶不辭本期有難牢擭之一朝敵至任推擊外無彊援中不支傾城十萬戶屠滅無移時敵兵出境已踰月風吹未幹城下血百死之餘能幾人鞭背驅行補城缺修城去相對泣一身赴役家無食城根運土到城頭補城殘缺終何益君不見得一李績賢長城莫道世間無李績

田間秋日三首好雨知時便放晴天和醞釀作西成秋收但得官軍飽未怕輸租遠十程又

禾穗累累豆角稠崧前村落太平秋熈熈多少丰年意都在農家社案頭又

皤翁傴僂負薪行稚子跳梁剝棗聲不似二姑忙更殺晚春堆髻脫釵荊

客況廬山踏徧卻歸崧世事悠悠付老慵樂近僧居非佞佛苦無田種彊爲農菊花雨似人情冷梨葉霜如酒力濃一十五秋河表客合教節物笑龍鐘

學稼不堪炊煮一箱書十口東西若可餬食祿已慚中隱吏墾山聊作下農夫槁遺場圃無多積子入官倉困逺輸近日愚軒睡眠少打門時復有追胥

立秋日況味年來老比丘禪房三伏得遲畱連宵雨作垂垂曉十口家貧盻盻秋熟未先須伺禾黍有無何暇問衣裘半生枉卻親燈火一事不成空白頭

村居夏日官府不著名散迹村落深白雲自朝暮靑山無古今愛此夏日永門巷多繁陰呼兒具繩牀不履亦不簮殷勤好風來爲我消煩襟一飽萬事了何用腰黃金羈勒困名馬网羅多珍禽何如山鹿癡呦呦戀長林

次韻答裕之薄莫敲門喜客佳水萍風絮共天涯行藏一話傾心肺古律三詩淬齒牙朱研不妨閒度日靑山終得共飡霞扶持老病須君軰滿地豺狼萬里家

書懷懶退無心廩與庖願攜諸子劚山磽閒消白日醒吟醉猛省浮生夢幻泡窈窕雲山三兔窟漂揺風樹一鳩巢聨名便入村家社莫認公卿是故交

寄裕之二首汩沒兵塵滿鬢霜買鄰心樂古淸涼閒陪老秀春行腳悶欠臞元夜對牀正欲脫身求兔窟誰能隨世轉羊腸南陽未比嵩陽好滿眼交遊卽故鄕又

老懶愚軒百不能飽諳人意冷於冰淸狂舊日耽詩客灰朽而今有髮僧夢裹紙衾三丈日話延雪屋一龕燈新開一徑通蘭若斬盡淸涼舊葛藤

丙子夏臥病汗後有作枯腸得水若通靈渙汗周身一雨零行客筋骸困方歇醉人心骨喚初醒病蟬移夢入新殻老鶴息神梳舊翎乞得殘骸對兒女不愁無粟貯陶瓶

宿少林寺雙輪走雞棲下嶺分間道行行得精舎翠崦作回抱諸峯知客來故故顏色好徵衫滿塵土慚愧方丈老殷勤一瓣香爲我除熱惱世緣如落花籬裀迹俱埽个中有佳處行腳恨不早一庵祖師傍異日親結艸

晚出坐久臥還起畏此夏日長出門鬢蓬松西日眀半墻鳩鳴舎東栁雌和墻南桑十日暑煩苦一雨方論量偶然釋憂抱露坐移繩牀羣兒莫相催老子便晚涼

次韻裕之見寄二首魚入深淵鶴在陰飛潛何幸逺庖砧乾坤萬里云無迹冰雪三冬柏有心故國鉤畱淸夜夢歲華分付白頭吟莘川擬作桃源隱共與靑山閱古今又

古屋颼颼四壁塵不堪幽獨足吟呻瓶儲看客常年慣家具爲農近日新世味飽嘗惟可睡詩情漫苦不醫貧相從分我西山半欲乞臞元伴老身

題裕之家山圗系舟盤盤連石嶺牧馬澄澄倒山影山光水气相混涵中有元家舊廬並鴈門一開豺虎場駕言投迹嵩之陽靑山偃蹇不可將十年竟墮兵塵黃東巖風物知猶在說與寄庵神已會一揮淡墨能似之淸輝逺寄形骸外元家故山吾與鄰夢見不如畫圗眞舊曾行處聊經眼未得歸時亦可人

早發寶應龍門道中有感山僧送客客行東廽首云寮夢寐中人語咿呦村店火帽檐欹側石門風伊川逺暎春冰緑少頂先攙曉日紅爲問年來幾還往只應烏鵲識衰翁

欽若遽有商於之行作長語爲別兼簡仲澤弟一笑廬山鋩然深可居洛水蚓然淸可漁嘉哉山水有如此不能畱客如蘧廬楚茅不入幹王誅大帥分閫臨商於謀參帷幄渇英俊搜羅逺到山間臒隴西四欽出將種人愛若也溫而愉朅來誰飛薦鶚書枕前墮檄催馳驅行參幕賓亦大可把酒當爲帥君賀王家仲澤如仲宣共看吐奇飛玉唾一軍號令雅歌中聲落荊蠻膽先破愚軒退居如甑墮閒暇多君時見過眀朝笑語隔闗山一月須﹝扌棄﹞面墻臥

丁亥三月二十五日雪夬變幹將至陰凝陽不流雨飛猶帯雪風急似號秋艸木無春意關河慘客愁天心寧易測三嘆索冬裘

大暑旱雲飛火燎長空白日渾如墮甑中不到廣寒冰雪窟扇頭能有幾多風

讀樂天無可柰何歌鳬脛苦太短蚿足何其多物理斬不齊利劍空自磨老跖富且壽元惡天不訶伯夷豈不仁餓死西山阿天意寓冥邈人心徒揣摩不如且飲酒流年付蹉跎酒酣登髙原浩歌無柰何

哀古道山深道壞水縱橫怪得春來少客行不信天教人迹斷水漧更遣蒺藜生

薛鼎臣罷登封弄人鼓笛不相疑便著當場傀儡衣終日抱饑惟飲水也和醉客一時歸﹝鼎臣材大夫宰登封有惠政今以例罷故有上句﹞

○密國公璹四十一首密公字子瑜興陵之孫越王之長子百年以來宗室中第一流人也少日學詩於朱巨觀學書於任君謨遂有出藍之譽文筆亦委曲能道所欲言朝臣自閒閒公楊禮部雷禦史而下皆推重之資雅重薄於世味好賢樂善寒士有不能及者眀昌以來諸王法禁嚴諸公子皆不得與外間交通故公得窮日力於書讀通鑑至三十餘過是非成敗道之如目前越王薨後稍得出遊文士軰亦時至其門家所藏法書名畫幾與中祕等客至貧不能具酒肴設蔬飯與之共食焚香煮茗盡出藏書商略之談大定眀昌以來故事或終日不聽客去風流蘊藉有承平時王孫故態使人樂之而不厭也所居有樗軒又有如庵自號樗軒老人其詩號如庵小槁圍城中以疾薨時年六十一

秋郊雨中羸驂破蓋雨淋浪一抹煙林覆野塘不著沙禽閒點綴只橫秋浦更淒涼

宴息二首宴息春光晚閒眠晝景虛冥心居大道逹理契眞如樂對忘形友欣逢未見書世間幽隱者何必盡樵漁又

日日閒窗下簞瓢樂不殊花魁穠且艷湖玉秀而臞憶友尋詩卷思山展畫圗丹靑傳六逸能著老夫無

梁臺汴水悠悠蔡水來秋風古道野花開行人驚起田間雉飛上梁王鼓吹臺

自適晴晝揺涼光長空澹虛碧燕鴻亦何爲老翅南又北衰栁墮殘葉庭戶覺岑寂幽人誦佛書淸香縈幾席西方病維摩東臯醉王績俱到忘言地佳處略相敵小齋蝸角許夜臥膝仍屈能以道眼觀寛大猶四極有書貯實腹無事梗虛臆謝絕聲利徒尙友古遺直

城西鴈帯邊聲逺牛橫廢壠長人居似河朔岡勢接滎陽禾短新村墅沙平古戰場悠然望西北莫色起悲涼

送王生西逰﹝飛伯﹞紫陘仙人今淵云騎風禦气七尺身丈夫恥與噲等伍故作野鶴昂雞羣往年書劍遊梁日咳唾中間滿珠璧溫子徒勞手八義蘇老猶迷日五色慨然拂袖逰嵩陽西南陌上書傳香仲宣堂堂舎我去舉杯卻愁愁更長去程相近黃花節三十六峯如玉列龍門楓葉墮紅綃洛浦蘆花舞晴雪勲名細事猶秋毫政可痛飲讀離騷天津月照紫綺裘緱嶺風吹靑玉簫我無羽翼隨君起浩歌相送秋光裏慿髙西望靑茫茫落日無情下寒水

王生以秋騷見示復以此謝之三年京國與君逰毎恨知君尙未周始露雄文陵楚些又登長陌佩吳鉤燈殘茅店雞催曉霜落金風鴈喚秋後夜文星出西洛仲宣知在水南樓

自題寫眞枯木寒灰久亦神因緣來現胙公身只緣酷愛東坡老人道前身趙徳麟﹝樗軒嘗封胙國公故云﹞

黃華畫古栢黃華老人畫古柏鐡簡將軍挽大弨意足不求顏色似荔支風味配江瑤﹝鐵簡萬戶以神射名天下﹞

書龍徳宮八景亭刻桷朱楹墮紺紗裙腰艸色趂階斜誰知剝落亭中石曾聽宣和玉樹花

思歸四時惟覺漏聲長幾度吟殘蠟燼缸驚夢故人風動竹催春羯鼓雨敲窗新詩淡似鵝黃酒歸思濃如鴨緑江遙想翠云亭下水滿陂靑艸鷺鷥雙

如庵樂事人間最美安心睡睡起從容盥漱終七卷蓮經爇沈水一杯湯餅潑油蔥因循黙坐規禪老取次拈詩教小童炕暖窗眀有書冊不知何者是窮通

題晉卿王詵圖繪顧陸張吳寶繪堂風花雪月保寧坊錦囊玉軸三千幅翠袖金釵十二行數筆丹靑參李範一時遷謫爲蘇黃太原珍玩名天下舊迹猶慿古印章

得友人書聞有書來喜欲狂紫芝眉宇久難忘別離惟嘆我頭白詩句屢成君馬黃公幹羈棲猶洛下孔眀髙臥尙南陽冷官領取閒中趣逺勝區區夢蟻忙

內族子鋭歸來堂一旦能知夢裏眞平生看破主中賓歸來堂上忘形友名利場邊稅駕人東郭風煙宜蕙帳南山猿鶴識綸巾淸尊雅趣閒棊味盞盞沖和局局新

題潘閬夜歸圗不是詩人灞水壖又非野老曲江邊風姿便認王摩詰蘊藉還疑李謫仙驢背倒騎蓮嶽下牛腰穩跨竹林前掀髯對月餘髙興明日佳篇幾處傳

漫賦貧知嚢底一錢無老覺人間萬事虛富貴儻來終作麼勲名便了又何如季鷹未飽松江鱠魯望將成笠澤書自是杜門無客過不關多病故人疎

寓迹寓迹中山記昔年西溪卜築欲終焉飄零何在五株栁離亂難歸二頃田漫叟未能忘野寺道人猶觧識林泉吾鄕巳宅無何有一笑酰雞盡甕天

秋晚出郭閒逰塵中俗事海漫漫暫出城闉借眼寛沙麓去邊羣牧小野雲平處一鵰盤殘荷露水秋光晚衰栁揺風古渡寒此幅大年橫景畵魯岡圖上似曾看

老境老境惟禪況幽居似寶坊酒杯盛硯水經卷貯詩囊懶甚書彌少閒多夢自長不知何處雨徑作夜來涼

北郊晚步陂水荷凋晚茅檐燕去涼逺林眀落景平麓淡秋光羣牧歸村巷孤禽立野航自諳閒散樂園圃意尢長

閒詠歲晚陶元亮平生馬少遊凋殘半枯木浩蕩一虛舟鶴望塵迷眼雞棲屋打頭瓶儲尙蕭索焉敢計莵裘

池蓮輕輕姿質淡娟娟點綴圎池亦可憐數點忽飛荷葉雨莫香分得小江天

梁園一十八里汴堤栁三十六橋梁苑花縱使風光都似舊北人見了也思家

釋迦出山息軒畫龎眉袖手出巖阿及至拈花事巳訛千古雪山山下路杖藜無處避藤蘿

過胥相墓亭亭華表暎朱門始見徵西宰相尊下馬讀碑人不識夷山髙處望中原

秋日小雨白鷺裵佪花鴨逰城南城北幾汀洲緑荷風底飛來雨做弄今年甲子秋

東郊痩馬此歲無秋﹝畝犬﹞畝空病驂難遣嚙枯叢倉儲自益駑駘肉獨爾空嘶苜蓿風

枕上聽雨臥聽羯鼓打涼州元是芭蕉細雨秋庭際玉簮開幾許小窗特地莫香幽

溪景飛飛鷗鳥自徜徉也觧新秋受用涼日莫碧溪微雨過滿風都是藕花香

題紙衣道者圖紫袍披上金橫帯藜杖拖來紙掩襟富貴山林爭幾許萬緣惟要總無心

春半喜晴陰寒二月雪含云兩日開晴淑景新借問海棠紅幾許杏花楊栁不曾春

漁父詞二首楊栁風前白板扉荷花雨裏緑蓑衣紅稻美錦鱗肥漁笛閒拈月下吹又

釣得魚來臥看書船頭穩置酒葫蘆煙際栁雨中蒲乞與人間作畫圖

馬伏波可嘆迂疎一老翁豈堪牀下拜梁松眀珠薏苡猶難辧萬里爭教論杜龍

畱侯辟穀輕身慕赤松不知誰舉傅春宮君方避溺猶居水忍使餘波及四翁

對鏡二首鏡中色相類吾深吾面終難鏡裏尋眀月印空空受月是他空月本無心又

眀眀非淺亦非深何事癡人泥影尋照見大千眞法體不關形相不闗心

夏晚登樓登樓晚暑復相攻快意淸風忽此逢云似碧山天似水霽波平浸兩三峯

華亭世尊遺法本忘言教外別傳意已圎只履攜將蔥嶺去不妨來上月眀船

中州集戊卷終

●中州集卷六

○馮內翰璧一十五首璧字叔獻別字天粹承安二年進士歷州縣召入翰林再爲曹郎宣宗朝屢以使指鞫大獄權貴如歸徳知府宿州總帥聲勢焰焰朝廷知其跋扈而不能摧伏者叔獻以法臨之毛髮不貸也幼有重名就所長論之館閣臺諫與賓客言乃其選也徒以小心奉法不畏彊禦故屢以城旦書屈之識者有用違其長之嘆興定末以同知集慶軍節度使事致仕居崧山龍潭者十餘年諸生從之遊與四方問遺者不絕賦詩飲酒放浪山水間人望以爲神仙焉山中多蘭毎中春作華山僧野客人持數本詣公以香韻淸絕爲勝少劣則有罰謂之斗蘭所釀松醪東坡所謂嘆幽姿之獨髙者惟叔獻能盡之客有以京國名酒來與之校者味殊不能近正如深山艸衣木食人語覺傭兒販夫塵土气爲不可向也是後松醪斗蘭遂爲山中故事叔獻少日在太學賦聲籍甚其學長於春秋詩筆淸峻似其爲人字畫楚楚有魏晉間風气雅爲閒閒公所激賞制誥典麗當代少見其比尺牘又其專門之學風流蘊藉不減前世宋景文左丞董公紹祖奉使江左得其詩餞行喜見顏間詩四韻毎誦一句輙爲一舉觴李右司之純談笑此世爲不足玩見叔獻則必爲之﹝忄雙﹞然王延州從之公於鑑裁爲海內稱首敬其名徳至不敢以同年生數之北渡還鄕裏年七十九終於家﹝墓碑云所貴於君子者三曰气曰量曰品有所充之謂气有所受之謂量气與量備而才行不與存焉本乎才行气量而絕出乎才行气量之上之謂品品之所在不風岸而峻不表襮而著不名位而重不耆艾而尊是故爲天地之美器造物者靳固之不輕以予人閱百千萬人之眾歷數十百年之久乃一二見之同乎其時非無孤雋偉傑之士従容於禮文之域角逐乎功名之地惟其俗不可以爲雅劣不可以爲勝故自視缺然陳太丘事業無聞而名重天下房次律坐鎭雅俗而舉世以王佐許之施之當時未必適用然千載而下有爲之斂衽者非品何以得之元光正大以來天下大夫士論公平生者蓋如此﹞子渭字淸甫以門資敍仕爲密院機察淸愼而文天下有馮孝子之目今居鎭陽

同裕之再過會善有懷希顏寺元魏離宮十日來凡兩前與髯卿偕齋奠少林往其時巳薄暮諸勝不暇訪今同魏諸孫再到風煙上寺僧導升殿雄深肅瞻仰柱礎門限砧追琢成大壯不見磨琢痕瑩滑眀滉朗摩挲三嘆息後世無此匠晚登西南亭碧玉對千丈如王官天柱如太華仙掌畱宿贊公房秀色夢餘想夜靜耿不眠泉澑琴築響惜髯今不來聨詩共淸賞

和希顏虎守天門未易通庾塵無扇障西風主人何負盜憎主公論不眀私害公老伏固非千里驥冥飛似是五噫鴻紛紛往事渠知幾都付崧巓一笑中

送國醫儀師顏企賢得請歸關中次朝賢韻心平窮富恐欺天面有陰功蓋有年歸去靑山仁者樂祕來丹訣老而傳尙醫冗食渠百軰公論共推君十全技道精微仍逺引就非輕舉亦幾仙

河山形勝圗書劍丁年記昔遊中條之麓過蒲州地形西控三秦逺河勢南吞二華秋晉魏兵爭一春夢漢唐壇祀幾荒丘披圖弔古令人慨不必重登鸛雀樓

雒帥覓蘭作詩以寄云揷髙牙畫戟森春移寶檻燕堂深水南紅藥初退舍嵩麓紫蘭今嗣音蠒足赬肩坐香累髙梁華棟豈渠心使君有問花應語玉樹誠佳非故林

眀皇擊梧桐圖三郎耳譜趂花奴風調才情信有餘天寶錯來非一拍霓裳中節亦區區

送人出使陽春有腳蘇疲瘵水鏡無心照潔污九道澄淸天意切人才一一似君無

習池醉歸圖襄漢方屯十萬兵習池日往不曾醒紛紛悞晉皆渠軰何獨王家一寧馨

東坡海南烹茶圖講筵分賜密雲龍春夢分眀覺亦空地惡九鑽黎洞火天遊兩腋玉川風

陰晦中忽見華山吏部能開衡嶽雲坡仙曾借海宮春蓮峯淸曉忽自獻二公何人予何人

艸堂春莫橫披遷客倚樓家萬里五陵飛鞚酒千金艸堂澹與春山對幽鳥一聲春巳深

元光間予在上龍潭毎春秋二仲月往往與元雷遊歷嵩少諸藍禪師汴公方事參訪毎相遇輒揮毫賦詩以道閒適之樂今猶夢寐見之兒子渭近以公故抵任城禪師附寄詩以敍疇昔未幾駐錫東庵因造謁間出示裕之數詩醉筆縱橫亦略道嵩逰舊事感嘆之餘漫賦長句二首性理諸方巳徧參歸來一錫駐東庵山中蓮社舊招隱旅捨阿戎新對談詩筆如君僧有幾文章媿我老無堪綾書大字拈香疏須趂微之酒半酣又

少林修竹欲天參竹外幽閒艸結庵顧我𨿽存惟白髮與君曾此共玄談干戈橫絕境猶夢艸樹荒殘人豈堪臘甕春醪髯莫預商歌悲壯不能酣

雨後看並玉所控諸峯並玉如髙人壁立九千仞一日不見之令人生鄙吝春深木葉敷秀色益濡潤結茅寄僧藍晴碧時得趂老宿詫孫峯隅侍到齠齓連延靑一色枚數須諦認溟蒙空翠間我亦疑未信朝來雲气昬埋沒瑜匿瑾如蒼梧政愁湘妃鬰思舜重陰俄觧駁霮濧夕暉襯娟娟忽層出歷歷分逺近雲峯互吞吐千狀才一瞬出奇如孫吳相降如亷藺如眾星拱辰如侯伯入覲接武如朋簮承迎如價儐負固如吳楚爭長如齊晉怪詭如夷蠻駢羅貢琛贐窘蹙如擒獲系累將就釁如應龍神靈蟄臥時奮迅如天駟超軼坰牧稅羈靷如雄對攺容失箸駭疾震如猛士無嘩攢槊俟嚴陣獨兩峯巍然魁傑儼崇峻光輔嶽柱天鬰爲中興鎭降生申與甫周室僨復振詩傳配崧髙百世磨不燐

同希顏怪松崧髙地气靈花木競妍秀玉峯西南趾有松獨怪陋偃蹇如蟠螭奮迅如攫獸葉勁須髯張皮古鱗甲皺菌蠢藤癭怒支離笻節痩月上虯影揺風度雨聲驟子落慰枯禪枝樛礙飛鼬盤根萬乘器平蓋千歲壽樵斤幸免尋廈匠矧肯構龍化會有時天旱期汝救

○王內翰若虛三十八首若虛字從之槀城人承安二年經義進士少日師其舅周徳卿及劉正甫得其論議爲多博學彊記誦古詩至萬餘首他文稱是善持論李屏山杯酒間談辯鋒起時人莫能抗從之能以三數語窒之使噤不得語其爲名流所推服類此釋褐鄜州錄事歷門山令入翰林自應奉轉直學士居冷局十五年崔立之變羣小獻諂爲立起功徳碑以都堂命召從之從之外若遜辭而實欲以死守之時議稱焉北渡後居鄕裏癸夘三月東遊與劉文季輩登泰山憩扵黃峴峯之萃美亭談笑而化時年七十従之天資樂易負海內重名而不立厓岸𨿽小書生登其門亦折行輩交之滑稽多智而以雅重自持謀事詳審出人意表人謂從之扵中外繁劇無不堪任直以投閒置散故百不一試耳自從之沒經學史學文章人物公論遂絕不知承平百年之後當復有斯人否也子恕字寛夫

攄憤非存驕謇心非徼正直譽浩然方寸間自有太髙處平生少諧合舉足逄怨怒禮義初不愆謗訕亦奚顧孔子自知眀桓魋非所懼孟軻本不逢豈爲臧氏沮天命有窮逹人情私好惡以此常泰然不作身外慮

贈王士衡王生非狂者乃以善哭稱毎至欲悲時不間醉與醒音詞初惻愴涕泗隨縱橫問之無所言坐客笑且驚王生不暇﹝耶字去耳換血﹞若出諸其誠嗟我與生友此意猶未眀絲染動墨悲麟亡傷孔情韓哀峻嶺陟阮感窮途行涕流賈太傅音抗唐衢生古來哭者多其哭非無名生其偶然歟何苦摧形神如其果有爲爲爾同發聲

貧士嘆甑無塵瓶無粟北風蕭蕭吹破屋入門四顧何淒涼稚子低眉老妻哭世無魯子敬郭元振之眞丈夫故應餓死塡坑谷蒼天生我亦何意蓋世虛名食不足爭如只使冗且愚大腹便便飽粱肉

感秋西風撼庭柯疏葉鳴策策天地一蕭條羈懷亦岑寂靑春怳如昨轉盼年半百自從長大來轉覺日月迫功名非所慕老大不足卹怛然感時心自亦不能釋淸晨理短髮已見數莖白刀鑷𨿽可施殆似兒子劇此身委蛻耳毀棄無足惜況於毛髮間而乃彊修飾靑靑如陸展星星行復出畢竟白滿頭復將何所摘

生日自祝空囊無一錢羸軀兼百疾況味何蕭條生意渾欲失淸晨聞喧呼親舊作生日我初未免俗隨分略修飾舉觴聊自祝醉語盡情實神仙恐無從富貴安可必修短卒同歸何足喜與戚一祈麄康彊二願早閒適衣食無大望但願了晨夕萬事不我攖一心常自得優遊終吾身志願從此畢

失子妍妍掌中兒捨我一何遽其來誰使之而復奄然去平生三舉子隨滅如朝露顧我能無悲其如有天數自從學道來眾苦頗易度有後固所期誠無亦何懼人生得淸安政以累輕故婚娶眼前勞托遺身後慮百年曾幾何爲此雛稚悞顧語長號妻此理亦應諭

憶之純三首幼歳求眞契中年得偉人傾懷當一面投分許終身燈火談玄夜鶯花逐勝春何時重一笑胸次欲生塵又

面目三年隔音書萬里遙宦途俱蹭蹬日事各蕭條志大謀常拙身孤道易消本無當世用隱處會相招又

雋气輕天下髙情到古人銜杯曼卿放下筆老坡神時論誰優劣人材自屈伸窮愁須理遣不必淚沾巾

復寄二首志大言髙與世違拂衣眞作竹林歸黃塵道口風波惡未必先生自處非又

自笑趨塵亦彊顏食謀未免敢言閒紫芝果可充饑腹從子玉屏巖石間

病中二首學道今何得謀生久不成藍衫幾棄物絳帳亦虛名事拙應天意交疏卽世情煩憂時自觧感觸又還生又

鬰鬰窮愁意營營久病身詩情渾欲減藥物但相親未得驅窮鬼終須問大鈞三時勞慰拊甚愧故人眞

感懷枉卻全家仰此身書生那是治生人百憂耿耿塡胸臆彊作歡顏慰老親

自笑酒得數杯還已足詩過兩韻不能神何須豪逸攀時傑我自世間隨分人

別家到了身安是本圖何須身外覓浮虛誰能置我無饑地卻把微官乞與渠

慵夫自號身世飄然一瞬間更將辛苦送朱顏時人莫笑慵夫拙差比時人得少閒

西城賞蓮呈晦之﹝晦之自號放公﹞舊賞回頭已來年髙花又見出新妍偶成濁酒狂歌會恰及斜風細雨天樂事適來偏有興閒身常得分無緣作詩莫怪多誇語差比放公先著鞭

題淵眀歸去來圖五首﹝此下皆中年所作﹞靖節迷途尙爾賒苦將覺悟向人誇此心若識眞歸處豈必田園始是家又

孤云出岫莫鴻飛去住悠然兩不疑我自欲歸歸便了何須更說世相遺又

拋卻微官百自由應無一事掛心頭銷憂更藉琴書力借問先生有底憂又

得時艸木竟欣榮頗爲行休惜此生乘化樂天知浪語看君於世未忘情又

名利醉心濃似酒貪夫衮衮死紅塵折腰不樂翻然去此老猶爲千載人

翰長閒閒公命題城南訪道圖戱作二詩且爲觧之云得道由來不必勞癡兒舎父漫逋逃閒閒老子還多事時向招提打一遭又

竹木蕭森蔭緑苔幽襟自愛北軒開主人無說吾何問乘興而來興盡回

答鄭下辧禪師見戲代防禦髙侯酒肆淫房總道場偶然遊戲亦何妨阿師自墮泥牛趣更笑春風栁絮狂

還家五首日日他鄕恨不歸歸來老淚更沾衣傷心何啻遼東鶴不但人非物亦非又

荒陂依約認田園松菊存亡不足論我自無心更懷土不妨猶有未招魂又

山杏溪桃化棘榛舞臺歌榭墮灰塵春來底事堪行處門外流鶯枉喚人又

回思夢裏繁華事幸及當年樂此身閒立斜陽看兒戲憐渠虛作太平人又

艱危嘗盡鬢成絲轉覺讙嘩不可期幾度哀歌仰天問何如還我未生時

山谷於詩毎與東坡相抗門人親黨遂有言文首東坡論詩右山谷之語今之學者亦多以爲然漫賦四詩爲商略之云絕足由來不可追汗流餘子費奔馳誰言直待南遷後始是江南不幸時又

信手拈來世已驚三江衮衮筆頭傾莫將險語誇勍敵公自無心與物爭又

戲論誰知出至公蝤蛑信美恐生風奪胎換骨何多樣都在先生一笑中又

文章自得方爲貴衣缽相傳豈是眞巳覺祖師低一著紛紛嗣法更何人

王內翰子端詩近來陡覺無佳思縱有詩成似樂天其小樂天甚矣漫賦三詩爲白傅解嘲功夫費盡謾窮年病入膏育豈易鐫寄語雪溪王處士恐君猶是管窺天又

東塗西抺斗新妍時世梳妝亦可憐人物世衰如鼠尾後生未可議前賢又

妙理宜人入肺肝麻姑搔背豈勝鞭世間筆墨成何事此老胸中自一天

○麻徵君九疇二十九首九疇字知幾莫州人三歲識字七歳能艸書作大字有及數尺者故所至有神童之目章廟召見問汝入宮殿中亦懼怯否對曰君臣父子也子寧懼父耶上大奇之弱冠住太學有聲場屋間南渡後讀書北陽山中﹝其詩云讀書空山裏落月低巖幽山鬼語夜半怪我非巢由又云壯士半凋落鐡花繡吳鉤﹞始以古學自力博通五經於易春秋爲尢長少時有惡疾就道士學服气數年疾遂平又從宛丘張子和學醫子和以爲能得其不傳之妙大率知幾於學也專故所得者深饑寒勞苦人所不能堪者處之怡然不以累其業也嘗爲郾城張伯玉賦透光鏡欽叔傳之京師趙禮部大加賞異貼壁間坐臥讀之興定末府試經義第一詞賦第二省試亦然簾試以脫悞下第知幾先有才名又連中甲選天下想望風采𨿽牛童馬走亦能道麻九疇姓名正大三年右相侯蕭公趙禮部連章薦知幾可試館職乃賜盧亞榜第二甲第一人及第授太祝權太常博士應奉翰林文字知幾天資野逸髙騫自便與人交一語不相入則徑去不返顧自度終不能與世合未幾謝病去作詩工於賦物如夏英公篆韻﹝其詩云千狀萬態了不同哭鬼號神自玆始簡如庖羲地上畫繁如神農日中市圓如有娀乙鳥卵方如姜嫄巨人履傾如怒觸不周山遡如逆上蠶叢水積如女媧石未煉碎如昆吾瓦經毀蚩尢旗張尾後曲黃帝鼎成足下峙五丈專車斷禹戈九日橫天落羿矢流漦不去龍垂髯銜書忽來鳳挽觜方相四目辟門闕夔牛一脛踔階戺貌似心猜未必然賴君注釋車南指﹞及手植檜印章等詩可見也字畫正書八分皆有功詩最其所長少時猶失持擇近詩精深峭刻似其爲人他文不及也眀昌以來以神童稱者五人太原常添壽四歲作詩云我有一卷經不用筆寫成展開無一字晝夜放光明合河劉滋文榮六歲有詩云鶯花新物態日月老天公劉徵伯祥七歲被旨賦鳳皇來儀新恩張漢臣世傑五六歲亦召入賦元妃素羅扇畫梅云前村消不得移向月中栽其後常隱居不出餘三人者皆無可稱道獨知幾能自樹立一日名重天下耆舊如閒閒公且以徵君目之而不名也壬申歳遇亂卒年五十平山常仲眀之子徳葬之小商橋傍近趙荘

賦伯玉透光鏡太陰淪魄元不耀太陽分光成二曜嗚呼怪銅盜此幻透影在壁與背肖奩開﹝火霍﹞﹝火霍﹞光走庭劃如剸犀乍脫鞘泓澄秋落百丈潭疑有龍向天門跳秦娃漢婉化鴛土寵雨恩雲埋鳳詔當年椒塗鑑桃李身後泉臺暎蓬藋枕簟無情艸木香笙歌不暖梟狐嘯髑髏一醜不再妍不知持此將安照萬斛珠璣委俑人喚得偸兒成鬼剽借問金椎一控時何如海上靑蠅弔壽如金石佳且好此銘此篆兩奇峭今誰子後曩誰先贏得細樞經蟻竅千古繁華一夢醒恍然入手稱神妙丹砂﹝闕﹞紫翠羽靑萬金難買人年少君侯新自洛陽來玉臺人物今溫嶠相看大笑古人癡收鏡入奩還自笑

跋範寛秦川圗山水人傳範家筆畫史推尊爲第一朅來因看秦川圖天下丹靑能事畢大山巖巖如國君小山鬰鬰如陪臣大石盤盤社與稷小石落落士與民一山一形似爭長一石一態如布軍想君胸中有全秦見鐻削鐻鐻乃眞掌上長安近於日千樹萬樹生靑春憶昔岐山鳳皇語蔥蔥柞棫沾新雨昆夷束手密須降不見功勛見歌舞黃金鑄牛西入僰五丁云棧通中國驪山宮闕九天髙六處孱王走銜璧不信詩書信法家闗東半被魚書惑盡捲圖籍亦大好五十年凶都一埽章邯董翳舉如毛沐猴冠委金陵道北原兵自天而下漢室傾頹如解瓦祁山六出縱無功渭水猶堪飲君馬螭蟠老將骨未朽艸附那能濟陽九技癢投鞭抵歲星歸來鹿死何人手神武空矜賀六渾投機常落周人後竟令馮翊軟沙邊東風一夜吹新栁侵尋皁角相料理拋擲龍津浮汴水鷁頭過處巳非隋不覺晉陽人姓李華淸髙宴戞宮梧舞馬如何擭兩都縱得靑騾還蜀道肉得沙場白骨無興亡自取不足吁可憐神州爲盜區貪徵往古山川事忘卻題詩賞畫圗

松筅同希顏欽叔裕之賦犧尊靑黃災木命羈絆剪剔傷馬性折松爲筅得之天此君幸免戕殘橫初緣形似有代無不料奇功乃差勝人間斤斧不須勞坐中活火鳴笙簫千秋蟄骨養霜雪一日奮鬛翻雲濤巖煙擊拂殷雷起顚風蹴踏銀山髙莫嫌勺水懦無力如卷三江都一吸借汝歲寒姿扶我衰朽質埽除幻夢不到眼洗刷埃霾下胸臆捫霞直與羨門期一笑桑田海波白

竹癭冠爲李道人賦東方有物字丰隆以鳴爲職驅羣聾萬頭濈濈囚凍窟欲出不出愁天公回寒作暖出一噫黑帝不敢藏昆虫所以獨爲六子長揮斥元气周神功車轟鼓震頃萬里六甲云風隨喚起四陰用事合收聲猶奮狂陽鳴不已號令非時遭物玩艸木不凋花再蕾惱得司秋訴帝閽漏泄機緘法當死天公大怪下桎梏推落車中墮巖谷非程非馬亦非人化作蒼筤一枝竹勁气剛風難遽銷夜聞風雨猶蕭蕭聳身直上三千尺天公又怪幹雲霄鬼壓神縛不聽出只見白雲鎖三日雲散惟餘靑屈盤頤隱於臍變仙質道人眞是萬物盜斫取爲冠就天巧秋霜爭敢上頭顱常與春風同醉倒此冠固奇惜未大有冠獨在方之外日月爲藤織四時煙霞爲樺綿千載天潢絕漢梁虛碧北斗旋衡簪沆瀣不隨脂粉侶狻猊不逐風霜陪獬豸一任旋乾復轉坤頭上峩峩終古在欲作檀那施此冠不識先生若爲戴

彈琴懷山中人門前雪垂垂室中理朱絲手按十三徽心飛天一涯故人渺何許萬里驚鴻飛試慿朱絲語一聲聲亦悲一彈雪欲落再彈雪正作只在此山中故人今憂樂我欲彈文王岐山云渺茫我欲鼓曾子無田可耘耔道逺望不及千山復萬水思君復思君正恐須髯皤後夔若不來柰此宮商何春風早晚起百鳥喧庭柯時攜一尊酒爲君奏云和

夏日亭柯碧合龍蛇影睡起轆轤鳴曉井一簾曉雨捲不晴槐花滿地黃金冷屈指西風又到門相思團扇欲生塵何時萬戶垂楊裏髙揖金鞭逢故人

牛嘆誰憐宿料一生無身後仍遭金十奴帷蓋卻教蒙狗馬不知何事負農夫

淸眀村村楡火碧煙新拜埽歸來第四辰城裏看家多白髮逰春總是少年人

莫春山家二首山煙向晚白蒙蒙人過梨花樹底風一犬不鳴村徑黑野燈孤起逺林中又

語闌壯气欲消磨柰此靑燈永夜何壁上取琴彈一曲不知天外落銀河

手植檜印章梁折山摧入小成日華畱得寸暉眀不盈一握空虫篆未喪斯文麄姓名艸木西周朝有暮圗書東觀死猶生二千年後司封紐未信栽時出此情

贈裕之向來三度見君詩常望西山有所思誰料並州天絕處相逢梁苑雪消時賢人樂古聲猶在聱叟文髙世豈知只恐神嵩不畱客秦川如畫渭如絲

秋懷﹝江山如畫衣冠盡蒲栁無情宮殿秋亦用此韻者也﹞昨夜新涼禦褐裘一番節物弄淸愁月懸雙杵若爲夜人在一隅偏覺秋敗葉只能驚畫扇啼螿終不到朱樓還鄕夢斷寒衾曉依舊雲山是蔡州

和伯玉食蒿醤韻九尺東方生不如一侏儒飲啄各有程厚薄與生俱文蒲及屈芰何乃淡以枯正如謝三旌甘心作羊屠伊蒿本薪材豈足充庖廚薄雪艸堂徑新霜古城隅河南地差暖冬有不死蕪靑來澗邊筥緑入幾上盂微香能侶菊小苦賢於荼酷烈變酰醢薫醲破脂酥書生喜倒說食亦變精麄借問冰茶者何如羔酒乎況爾蓼彼蕭蓬茒固其徒偶然躐一等遽欲忘樵夫邇來歲頗饑大半殣在途攘肉或至犬首丘不如狐命賤秪求死計窮交議逋尙有紈袴兒朝夕食於株寧知埽野稗一飽不易圗遂令人輕生不畏鑕與鈇如君有蒿醤猶是千金軀

復次韻二首五臓太多可張頤托臞儒自非何曾家安得海陸俱莊周幸有粟不至魚肆枯何勞夷門市下車朱亥屠春韭與秋菘歲晚不供廚蒿腹不蒿目大方果無隅爲醤非負口猶勝範萊蕪豈無靑精飯駐顏炊一盂豈無菖蒲歜辟邪如神荼又豈無椒花除瘟等酴酥蒿於數品中頗同武官麄數品𨿽異饌置之醤可乎猶材各有施豈必皆吾徒公綽優爲老劣於滕大夫大抵食如士取之非一塗君詩志其味食經有董狐彼哉黿羮指斵棺終莫逋彼哉萍虀手竟死珊瑚株寧如醤以蒿不出本艸圖蓋後人好奇一洗腥砧鈇爲謝饞祟鬼渠今離我軀又﹝翼日又爲履道所戲其意似欲窮吾技再和前章書呈伯玉﹞菣可爲炙啖博哉釋艸儒柰何騷人詠不與蘭茝俱靑靑發陳荄嫩勝稊生枯面柔似張禹气冽如申屠忽逢易牙口一日登君廚君兄昔在日作事太亷隅宦遊三十年不治一室蕪嘗載米之郡政如置水盂不義獲八珍棄之猶堇荼相對話終日茗椀無鹽酥見客惟恐遲遇飯不擇麄無食但有名窮不亦宜乎我本寒素士臥雪袁司徒臭味偶相似豈是惇薄夫見君食蒿醤取嘲於仕途和君蒿醤詩縕袍隨衣狐詩醤兩情苦此債無由逋蒿荻無棄材柰此蒼松株何當列鉶甕一依饗禮圖惟聞廣廷樂不見轅門鈇此日𨿽無醤猶堪養羸軀

元裕之以山逰見招兼以詩四首爲寄因以山中之意仍其韻石華政可采負我孤舟篷胡爲紅塵裏擾擾槐安宮山間緑蘿月一照千巖空洪崖去不返淸遊誰與同空餘松根泉雜佩流無窮人心墮泥滓不如與天通舉頭視霄漢浩露洗心胸又

日月兩角蝸天地一粒粟老盆可徑醉豈擇瓦與玉大笑區中人朱門丐粱肉淸曉登少室日夕眺王屋紫煙晞吾髮碧霞貯我腹溪中有白雲萬事付濯足物物愜幽情不獨蘭與菊又

南風入桂樹髙葉碧崢嶸舉手戲攀折上與雲煙撐黃金間白玉徧地先晶熒笙簫坐間發鸞鶴空中鳴浩歌山谷應起舞衣裳輕一尊石上酒如我浩气盈目送飛鴻盡靑雲萬里平又

國風久巳熄如火不再然流爲玉臺詠鉛粉嬌華年政須洗妖冶八駿踏芝田靑苔眀月露碧樹涼風天塵土一一盡象緯昭昭懸寂寥抱玉辧爭競揺尾憐幸有元公子不爲常語牽

許方邨卽事﹝聨句體﹞披熱逹許方山巓靑漫漫野黃麥初割畦緑蔬才灌春籬檾葉深巷樹春花亂煙長見新冶風逺聞淸鍜濯衣女在溪販鐡人棲館墻危壘破石路黑沾遺炭山云頃刻雨沙地須臾暵鐸鳴駕犢耕罩密防雞散繰餘殘繭掛釣罷麼絲貫沽酒有客賖鬻李何人喚撲慘官始威牒煩民更玩歷險小車多逢人黯衣半縣逺肉難求山近寇可逭何當卜隱居尋我杖藜伴

梁山宮圗梁山宮髙髙切云秦家簫鼓空中聞宮殿作云王作龍何人敢謁滈池君珠圍翠繞窮天下道上行人衣半赭不覺生靈血液枯化爲宮上鴛鴦瓦朝盧生莫侯生師事二人學羨門焉知以政藏其身神仙亦死何曾神空能詐取六孱國不識盧生眞閒客種成間隙盧生去尙令道士作鬼語祖龍竟墮此機中以璧見欺猶未悟魚鮏引得扛鼎來梁山火滅漢旗開何如後世丹靑手一夫不役千樓臺梁山之圖卻傳世梁山之宮安在哉

跋伯玉命簡之臨米元章楚山圗巴東峽壁如駁霞天鑿荊門當虎牙下有奔湍沈碧沙直衝北固如投家雲煙昏曉互眀滅朝看沃日莫吞月逺山如指近如拳過客那知空一瞥髙人廬此恨來晚不厭孤篷疊往返莫言造物好窮人許大乾坤富君眼以心爲鏡照諸山山如人面紛殊顏扁舟日日靑山上靑山卻在滄波間人道癡兒固貪取我怪髙人亦如許已將胸次衽長江更把豪端扛巨楚薺列楓林葉浮舸巧促魁梧入麼麼丈尋收拾無邊春千里逰邀坐中我自此頭吳尾甌越蠻煙五月髠人髮江山多處乃爾毒始信中原天下甲楚山可覧不可上水气昬昬且多恙畫山縱不到眞山有楚之峯無楚瘴靜眀居士見山饞想在庵中得飽參戲呼老李臨君畫已坐君貪我更貪

秋雨小霽湖陽道中一雨初晴菊瘁花朝來啼殺報晴鴉地鄰異域空懷古人對殘秋更憶家十月紅鑪是明日往年新火醉流霞怱怱又上湖陽道何處還堪駐客槎

秋望雲气東南壯風煙正北長逺人投屋小寒艸帯城荒馴鴨便秋潦饑牛背夕陽閒情盡堪畫未要雨浪浪

堂溪城南感寓斷岸崩崕帯艸長茂林髙塏晚生涼田頭經水成駒臥云色因風變狗蒼戰地尙餘唐壘柵故城曾入楚封疆牛童趂日貪捫虱那解興亡事可傷

俳優施能賣晉移君貳旃觧譏秦救陛郎多少諫臣翻獲罪卻教若軰管興亡

李道人家山圖見說髙齋住太行溪山襟帯古祠堂圭桐葉落周家雨鐡樹根盤晉國霜烽火不堪耕夜月畫圖猶可掛殘陽自憐不及汾州鴈春去秋來過石梁

李道人嵩陽歸隱圗城郭維崇井裏維通冠蓋維錯紈綺維藂云誰之子招子歸嵩捨我箏築樂彼潺淙食彼瓦缶遺我鼎鍾云誰之子繪子歸嵩離人友鹿避俗朋松石嚙我足泉癭我嚨吾恐時人笑子歸嵩有山有怪有水有龍盜出寇沒嘯兕咻熊吾恐狂人誑子歸嵩子謂我言決意歸嵩歸嵩何如如鴻避弋如鶴脫籠與幻俱化與化俱融是以歸嵩南山重重翠如植蔥北山隆隆紺如堆銅仰嵩俛嵩雨濯雲烘嵩之爲我我之爲嵩我聞子言衣如張風心先去鳥層雲蕩胸靜言思之富爲目蒿貴爲心蓬飾說於令詎知任公歸嵩良是生龜脫筒子不歸嵩送子歸嵩

陽夏何正卿作疊語四句未成章予復以疊語寄之凡四變文縕縕蠢蠢何等民矯矯亢亢內守貞昻昻藏藏獨異俗落落莫莫不厭貧歸與歸與且餬口鳳兮鳳兮徳衰久樂云樂云無弦琴命乎命乎一杯酒匪鱣匪鮪故爲藏避言避世必也狂至大至剛秣吾馬爰淸爰淨修我墻用之舍之時所系晉如摧如寧復計暖然淒然任春秋優哉遊哉聊卒歲

紅梅一種冰魂物已尢朱唇點綴更風流歲寒未許東風管澹抹穠妝得自由

○劉禦史從益三十三首從益字云卿南山翁撝之曾孫大安元年進士拜監察禦史坐與當路者辧曲直得罪去久之起爲葉縣令修學講義聳善抑惡有古良吏之風葉劇邑也兵興以來戶減三之一田不毛者萬七千畝其歲入七萬石故在也云卿請於大農爲減一萬民賴之流亡歸者二千餘家未幾被召百姓詣臺乞畱不聽入授應奉翰林文字踰月以疾卒時年四十四葉人聞之以端午罷酒爲位而哭且立石頌徳以致哀思之心焉云卿博學彊記於經學有所得爲文章長於詩五言古詩又其所長雷禦史說云卿在太學時年甚少嘗有詩云黃金錯落雲間闕紅粉髙低栁外墻時軰皆推服之其卒以詩得名者固已見於此矣﹝云卿詩如荒煙斜日村村晚衰栁寒蒲岸岸秋兩鄕畱寓風薫面千里相望月滿樓子美不妨衣露肘長卿猶有賦淩雲春雪云千層實樓閣一片玉山川臨終云壞壁秋燈挑夢破老梧寒雨滴愁生此類甚多不能悉載也﹞有蓬門先生集行於世二子祁字京叔郁字文季俱有名於時

題蘇李合畫淵眀濯足圗天機夲自足人事或相須東坡畫三昧乃與龍眠俱黃州富丘壑余杭渺江湖已困口嘲弄更堪手胡塗其來本遊戲所到非功夫平生斜川翁尙友千載余可聞不可見風標定何如笑倩李居士爲予巧形模臨流想有詩滄浪元非漁不入聲利場政恐吾足污二公有深意百年畱此圖不著色塵相澹然如遊天地初主人牢緘縢丹靑有渝此不渝

過尉氏懷阮籍朝來國門逰莫抵蓬池宿有懷阮步兵豪气無撿束嘯歌陟髙臺長風振林木老眼何曾靑四海無一物萬古畱詩名九原銷醉骨居然方丈家惜也微瑕玉塗窮道不窮先生安用哭

泛舟回瀾亭坐中作昔年醉回瀾猶恨身屬官今年邂逅來身與亭俱閒洗心亭下水照眼亭西山溪山如故人喜我復來還有酒澆我胸有花怡我顏韝鷹乍脫臂但覺天地寛山陰忽回舩夜闌情未闌

樂山松樂山一何崇上有千歲松淸孤月露底秀拔天地中蒲栁抱常質桃李開芳容爭如十八公笑傲冰霜風居然喜避世不肯污秦封蟠如北海螭伏如南陽龍紛紛過者多匠石終不逢眀堂幾時構喚起蒼髯翁

和淵眀雜詩二首俗士苦紛競此心本無塵功名乃外物了不關吾身吾身復何有形神假相親天地開一室日月挾兩鄰有生卽有化如晏之必晨但得酒中了亦足稱逹人揮戈欲卻日小力自不量何如任天運閉門坐齊芳詩書列四隅著我於中央夏臥北窗風隆冬曝朝陽但有藜藿羮亦足充饑腸又

少爲饑所驅老爲病所廹人生能幾何東阡復南陌急須沽酒來一笑舉大白浩歌艸木振起舞天地窄同歡二三子誰主復誰客浮沈大浪中畢竟歸眞宅歲月去何速老炎變新涼遊子久不歸回首望大梁風埃慘如此何處眞吾鄕野菊眀落日林楓染飛霜勸我一杯酒悠然秋興長

和淵眀始春懷田舎家食自不惡菽水甘淸貧學道未有得讀書亦良勤𨿽勤竟何補俛首愧古人靜言閱世故來者日月新況復抱沈屙百憂無一忻安得衛生訣益我華池津怳如一夢覺不與萬法鄰野人借問我恐是劉遺民

和淵眀飲酒韻日入了公事援琴洗塵喧秋堂一燈眀淸響到夜偏彈罷枕書臥渺然夢靑山山英向我問君駕何時還家僮忽喚覺惆悵不能言

臘日次幽居韻世務方擾擾人生何營營不如不出門坐頣天地情泰中有否來陰極卽陽生掀髯一笑起窗外風鐸鳴看云偶獨立踏雪時閒行最愛朝日升負暄向南榮

歲除夕次東坡守歲韻人生都百年誰問斗龜蛇容顏鏡中換老醜不可遮殷勤守此歳來歲復如何南鄰祭竈喧北裏驅儺嘩須臾罷無爲但聽樓鼓撾眀朝四十過莫景眞易斜初心自慷慨白首還蹉跎寄語少年子𨿽健不足誇

次韻別歲一日復一日其來不肯遲一冬復一春旣去誰能追問歲果安往懵不知津涯常於歳除夕知是相別時鄰翁慣禮餞買酒烹鮮肥百挽不得畱一別那須悲年年例如此華髮吾何辭惟有學道心自覺老不衰

次韻饋歲親朋餉無時鄰里歡有佐況當歲之終可以具百貨禮意各示勤手段不妨大我貧無往還閉戶但髙臥藜羮且充腸珍味不登坐猶勝許文休衣食出馬磨自非揚子云載酒何人過空吟饋歲詩自歌還自和

淸眀卽事用前韻一度淸眀了一年溫風裊裊雨班班幾家繡幰尋芳去何處蹇驢馱醉還宿艸新墳驚世短落花流水占春閒曉鶯啼破松窗夢缺月東南掛屋山

五月十四夜對月有感世事易隨云變滅人生難保月團圞淮陽旅舎三年夢河朔風聲五月寒何處雲山端可老向來天地爲誰寛宦遊腳底生荊棘蜀道而今卻不難

再過郾城示伯玉知幾三年兩度過溵陽鞍馬紅塵道路長花月不應知我老溪山也解笑人忙朔風凜凜頻驚坐夜雨蕭蕭偶對牀他日水南營葬地愧無遺愛在桐鄕

次韻閒閒公夢歸眉間喜色幾時黃滿貯羈愁著痩腸萬里鄕關飛不到十年岐路走空忙杯心蘸月松梢影鼻觀通風柏子香最愛南山舊山色夢中相覓不相忘

題閒閒公夢歸詩後用叔通韻學道幾人知道味謀生底物是生涯莊周枕上非眞蝶樂廣杯中亦假蛇身後功名半張紙夜來鼓吹一池蛙夢間說夢重重夢家外忘家處處家

送儀提點西歸自斷平生不問天拂衣歸去任吾年五侯鯖飽無多味九老圗成又一傳回首京華瞻日逺放懷鄕社得天全綸巾醉臥咸陽市始信人間有散仙

再賡人定端能坐勝天刀主有力制頹年道非出世頭頭是丹不遺經口口傳陰魄沈迷終鬼錄陽精飛煉卽神全三山縹緲誰能到目下身安亦是仙

次韻李公度缾有儲糧鬢有絲蹉跎歲晚坐書癡輞川畫隱王摩詰錦裏詩窮杜拾遺應舉尙陪新進士主文半是舊相知春闈看決魚龍陣未必尖錐勝鈍錐

題無盡藏﹝梁斗南所藏畫﹞誰開天地祕密藏今古人間用不窮眼尾揺光千丈月耳根傳響一溪風勝遊赤壁文章在髙臥燕山气象同二老風流渺何許後生猶可畫圗中

三弟手植瓢材且有詩予亦戲作爲愛胡盧手自栽弱條柔蔓漸縈回素花飄後初成實碧蔭濃時可數枚試問老禪藤繳去何如遊子杖挑來早知瓠落終無用只合江湖養不才

次韻三弟贈南庵老人一庵盤礡勝巢仙不入叢林恰是禪花圃蓮塘閒打景粥盂齋缽老隨緣忘言已了八千偈適意更揮三兩弦邂逅我來推不去坐分一半好風煙

次韻劉少宣旅窗蝶夢曉驚回黙數流年秪自哀與世迂疏甘袖手及身彊健且銜杯桐凋翠葉看看盡菊著黃花旋旋開杖屨南庵訪幽事秋光滿眼送詩來

酬李子遷曾著朱衣侍冕旒忽乘羸馬出皇州靑山有約攜琴往白髮無成把鏡羞卻笑張儀誇舌在不妨巢父有詩畱栁湖莎徑東南夢又見兒童迓細侯

過洧川次侯生君澤韻誰能孤憤效韓非且喜玄微對鏡機出得山來無逺志寄將書去有當歸閒居已判平生了眞賞從教舉世稀日咀道腴深有味更須口腹事甘肥

聞蛬用少陵韻喞喞不堪聞村居更惱人靑衫傷久客華髮念雙親歲莫那逢雨秋宵未向晨石心猶可轉百感本來眞

除夕用少陵韻窗送迢迢漏燈開艷艷花正愁聞過鴈久客羨棲鴉放眼春猶好驚心日又斜一蓑江上雨歸思浩無涯

卽事臥疾劉公幹躬耕鄭子眞溪山畱好客天地許閒人花醉紅沾袖松吟翠繞身捫心無所歉持此壽吾親

宋樓道中十里羊腸路詰盤過花穿栁幾回還馬頭忽轉靑林角緑繞人家水一灣

過武丁廟旱則爲霖水則舟若人端合夢中求荊王枕上陽臺雨板築英雄老死休

戲答侯威卿覓墨萬松火厄化緇塵依舊䢐徠雪裏春冷劑香螺夔一足破慳分與畫眉人﹝宮中取張遇墨燒火去膠以之畫眉謂之畫眉墨﹞

北園碧梧斜影落胡牀白葛烏巾滿意涼宴坐不知紅日晚筍輿歸路麥花香

○宋內翰九嘉一十一首九嘉字飛卿夏津人黃裳榜進士乙科歷藍田髙陵扶風三水四縣令皆有能聲入爲右警巡使應奉翰林文字正大中病失音廢居歿於癸已之禍嘗有詩云浩歌風露下醉袖拂南山又題壽安煙霞亭云妝鑾土壁紅千點界畫銀沙緑一鉤其才藻可略見矣

途中書事三首幼穉扶輪婦挽轅連顚翁媼抱諸孫饑民羸卒如流水掘盡原頭野薺根又

老稺扶攜訪熟鄕驛塵滿路殣相望終朝拾穗不盈把只有流民如麥芒又

攘絲奪麥人爭略烘日吹風天有年湯餅元非小人腹蠒絲都作大夫賢

館中納涼書事涼灑塵纓聵耳醒虛堂窈渺好風淸雀知愛子來回哺鼠不畏人旁午行毎用熟眠酬閴寂端知固有享髙眀宦逰非不佳官府奔走塵勞漫一生

東州有感東城衰艸沒黃沙故壘周遭小範衙收豎那知眞老子龜趺系馬臥吹笳

搗金眀砦作建除體建牙誓諸將梟鳴軍盡驚除道非戰事銜枚幻奇兵滿鎧霜日輝行陣寂無聲平旦飛出谷桑棗蔽金眀定知此陳迹中原遮寇城執鞭吾不及範公凜如生破碑字仍在屓贔臥深荊危襟按其壘信哉天下英成敗翻覆手狐兔今橫行收復會有時夷吾當請纓開圗睨督亢按劍逐長鯨閉塞亦巳久一揮氛曀淸

被檄從軍不巾不襪栁陰行朝醉南村莫北莊一旦捉將官裏去直驅盲馬陣中央﹝卽所乘盲馬而言﹞

畱別孫俊民姚公茂艸根殘日射離觴主席風生熱肺腸此去兜零紅照夜輸君吹笛傍糟牀

酴醿菊酴醿風味醺人醉著莫東籬愛酒翁一夜金英全換骨冷香晴雪滿秋風

蓮社圗野鶩家雞俗好乖虎溪泉石滿塵埃壯哉砥柱頹波裏惟有淵眀挽不來﹝飛卿不喜佛法自言平生有三恨一恨佛老之說不出於孔氏前二恨辭學之士多好譯經潤文三恨大才而攻異端淵眀挽不來之句蓋自況也﹞

卯酒臘蟻初浮社甕篘宿酲正渇卯時投醉鄕兀兀陶陶裏底事形骸底事愁

翰苑英華中州集﹝下﹞

○雷禦史淵三十首淵字希顏別字季黙同知北京路轉運使事思之季子崇慶二年黃裳榜進士甲科釋褐涇州錄事徐州觀察判官召爲荊王府文學兼記室參軍轉應奉翰林文字同知制誥兼國史院編修官拜監察禦史以公事免用宰相侯莘卿薦除太學博士還應奉終於翰林修撰初在東平東平河朔重兵處也驕將悍卒倚外寇爲重自行臺以下皆務爲摩拊之希顏蒞官自律者甚嚴出入軍中偃然不爲屈不數月閭巷間家有希顏畫像𨿽大將亦不敢以新進書生遇之嘗爲戶部髙尙書所辟權遂平縣事時年少气鋭擊豪右發姦伏一縣畏之稱爲神明及以禦史巡行河南百姓相傳雷禦史至豪猾望風遁去正大庚寅倒回谷之役希顏上書破朝臣孤注之論引援深切灼然易見而主兵者沮之筞爲不行至今以頋望爲當國者之恨希顏三歲喪父七歲養扵諸兄年十四五貧無以爲資乃以冑子入國學便能自樹立如成人不二十遊公卿間太學諸人莫敢與之齒渡河後學益博文益奇名益重爲人軀幹雄偉髯張口哆顏渥丹眼如望羊遇不平則疾惡之气見扵顏間或嚼齒大罵不休𨿽痛自摧折然猝亦不能變也生平慕田疇陳元龍之爲人而人亦以古人期之故𨿽以文章見稱在希顏仍爲餘事耳

云卿父子有宛丘之行作二詩爲餞陽春到上林百卉紛白紅岸谷稍敷腴溪光亦沖融獨有石間柏不落鼓舞中期君如此木歲晚延淸風又

漢庭議論學傾耳待歆向君家賢父子千載蔚相望讀書二十年閉戶自師匠異端絀偏雜陳言刋猥釀剛全百煉餘气出諸老上頹風正波靡去去作堤障

亰叔將拜埽於陳徵言爲贈老懶廢學茫無所得獨記其與屏山云卿襟期所在者非以爲詩也梁苑池塘生緑煙吹臺艸色春芊芊故人幽扃閉長眼气槪英英猶眼前陽春無力蘇重泉孝子感時涕泗漣匍匐歸埽淮陽阡徵予贈別意拳拳我自頑頓須人鐫安能視後輒子鞭姬情孔意星日懸斡旋萬化中持權斯文興喪實關天尋常墨客技藝然醫巫星歷相比肩何用雕琢空䢐年卽今海縣謾鮏羴獨挽洙泗可洗湔乃公有志屏山賢二豪在日予牽連傷哉未售墳巳顚老我欲種南山田子之兄弟其周旋事業絕勝空言傳

同裕之欽叔分韻得莫論二字幼安謝辟命子云老寂莫趨向豈獨異時命非所度我久困流離一﹝廠墨﹞求負郭𨿽無斬敵功尙舉力田爵崧少﹝上左石右戈下口﹞吾封四履盡伊洛有客來問津醉眼入寥廓世事久閉眼終日只睡昏淸風何處來佳客已在門倒屣往從之玉色向我溫妻孥趣作具歡喜傾瓶盆淸夜襆被往共就遺山元嘲謔及俳語發揮間微言懸斷漏天樞髙嘯驚鄰垣脗合政相和意到俄孤騫恨不倒囷廩矧肯畱籬樊棄屩獲珠玉披榛見蘭蓀我肱巳三折醉墮偶全渾知無適俗韻量力任灌園二君淸廟器巾羃華罍尊蒼生望休息朝廷待崇尊出處旣異途會合難預論此樂未易得此夕勿憚煩白酒舉初子黃雞混諸孫水樂喧後部山鬟秀前軒一醉萬事休商聲滿乾坤

會善寺怪松物生自有常怪特物之病嗟嗟此老蒼怪怪生魁柄侏儒蹙髀股宿癅擁腮頸蜿蜒蛟龍戲騰擲貙虎競須髯喜張磔意气怒狂迸匠石求棟楹節目足譏評芻蕘急薪槱堅悍空盼瞪靜言觀倚伏未易相弔慶𨿽違時世用顧免斤斧橫陽秋莫榮悴歲月何究竟盤盤曲則全挺挺獨也正小艸悞埽迹伏神還守性儻隨天中景廣宇共庥暎

玉華山中同裕之分韻送欽叔得歸字洗耳潁川水療饑西山薇山川得佳客艸木生光輝末路風教薄此道日巳微相期千載事非君誰與歸

九日登少室絕頂同裕之分韻得蘿字閒居愛重九佳人重相過登髙酬節物少室鬰嵯峨迆邐謝塵土夷猶出煙蘿歘如據鰲頭萬壑俯蜂窩浩浩跨積風彌彌渺長河日車昃紅輪天宇凝蒼波指點數齊州始覺氛埃多我無倚天劍有淚空滂沱驚鱗盼奧渚倦翼占危柯悔不與家來結茅老巖阿歸途睠老阮廣武意如何

月下同飛伯觀畦丁灌園得畦字村居鄰老圃喘汗憫夏畦轆轤健晚涼月輪轉天蹊剡剡金融溝涓涓冰泮溪黃萎漸蘇息緑潤俄淒迷生意續夜气甘滋浹新荑風露觸處香河漢望中低野人無逺謀且喜丰食鮭𨿽愧下帷董稍悟養生嵇歸懷自浩然流光挹平西

濟南珍珠泉大地萬寶藏玄冥不敢私抉開靑玉罅渾渾流珠璣輕眀疑夜光潔白眞摩尼風吹忽脫串日射俄生輝有時如少靳觱沸卻累累風色媚一川老蚌初未知君看一日間巧歷所不貲逰人隨意滿不畀幹沒兒吾謂歷下城繁華富瑰奇貪夫死專利帝意憐其癡故露連城珍可玩不可幾若曰天壤間所遇皆汝資何必祕篋笥自貽伊瑕疵詩成一大笑臆說量天機

讀孔北海傳漢室風流絕建安老瞞父子力排山可憐魯國眞男子也著區區七子間

賦侯相公雲溪相君襟度本汪洋戲鑿陂池便渺茫觧起晴雲作霖雨更邀眀月貯淸光千重復嶺藏仙境萬斛香泉釀醉鄕畢竟麟符拋不得煙波空效五湖蒼

贈陳司諫正叔洗兵有志挽天河補衮剛畱諫諍坡賦出石腸還婉麗政成鐵面卻中和寒侵桃李淒無色雪壓池塘慘不波急手尊前謀一醉六街塵土涴人多

濟南泛舟水底見山有感而作南山已在風塵外更恐飛埃涴碧巓一棹晚涼波底看浴沂面目本天然

洛陽同裕之欽叔賦日上煙花一片紅崧邙西峙洛川東才聞候騎傳靑蓋又見牽羊出綘宮事去關河不橫艸秋來陵寢但飛蓬書生不柰興亡恨鬥酒聊澆磈磊胸

﹝上左石右戈下口﹞母石同裕之賦千古崩崖一罅開彊將神怪附郊禖無情頑石猶胎謗貝錦從爲巷伯哀

贈答麻信之﹝並序﹞麻弟避兵渡河徑謁裕之於崧髙夤緣一見相與之意甚厚旣畱數日又將過吾景玄於女幾之陰維元劉國士也而弟遊於其間則弟之爲人可知已臨行復長歌相贈淸平丰融蓋他日未易量也愛仰不足詩以送之五老英靈未陸沈一枝髙秀出詞林珪璋自是淸朝器律呂偏諧治世音此去文章足知巳後來功用只齋心濟時相約元劉了索我雲山深復深

雪風定云仍暖天圍四顧低紛紛俄攪野浩浩欲平溪樵擔歸時重漁舟望處迷饑鴉空繞樹若个可安棲

宮鴉萬樹瓊芳鎖漢宮羣鴉容與五雲中曙光先背朝陽日春信頻呼禁籞風靑鬢巧梳欣一色秀眉學畫斗新工鳳樓未訝啼聲切愁滿長門信未通

洮石硯緹囊深復有滄洲丈石春融翠欲流退筆成丘竟何益乘時眞欲礪吳鉤

馬上見桃花九衢鞍馬苦塵腥忽見溪桃倦意醒未必施朱便麄俗最憐滌露出娉婷城東詩老圗幽絕水上仙郎記窈冥何似玉堂畱故事賣花擔上有丹靑

叔獻兄歸隱崧山有詩見及依韻奉寄幾百千年一敬通飄飄歸袂振孤風平生自處神眀在衰俗無從議論公韶箾向來儀彩鳳弋矰何苦慕冥鴻他年杖屨相尋處三十六峯雲霧中

劉禦史云卿挽詞二首气幹參天擬萬尋聖門梁棟自堪任豸冠嶽嶽鋒稜峻鳧舄翩翩惠愛深可忍佳城玉埋土最哀慈幄血沾襟傳家賴有雙珠在不爾如何慰士林又

少同裏閈早知音投分交情雨舊今鄕挍聨裾春誦學上庠連榻夜論心南山松桂愁霜殞北地乾坤恨日侵不得生芻躬一奠西風吹淚滿衣襟

題黃華江臯煙樹二首疎栁靜茒亭亭下長江路不見亭中人蕭蕭煙景莫又

江山萬里眼一亭略約之黃華未死在看出畫中詩

送李執剛致仕歸洛漕計中興屬老成引年陳請獨崢嶸果能辦此公眞勇愛莫畱之我愴情塵坌恐驚黃鵠舉煙波不負白鷗盟洛陽去去春如錦晝日神仙看地行

梨花得紅字雪作肌膚玉作容不將妖艷嫁東風梅魂何物三春在桃臉眞成一笑空雨細無情添寂莫﹝無情亦作淚痕﹞月眀有意助丰融﹝有意助亦作眞態更﹞相如病渇妨文賦想象甘寒結小紅

河山形勝圗髙峯巨塹與天連中國關防表裏全北岸塵氛重回首不如圖上看風煙

次裕之韻兼及景玄弟名腸相焮半成灰戰退紛華斾始回文字喜逢修月手津梁愧乏濟川材等閒有酒輒共醉信口哦詩不置才最憶平生劉子駿紫芝可惜不偕來

愛詩李道人若愚崧陽歸隠圗我家崧前凡再期詩僧騷客相追隨春葩繽紛香澗谷夏泉噴薄淸心脾霜林置酒曳錦障雪嶺探梅登玉螭重陽夜宿太平頂天雞夜半鳴喔咿整冠東望見日出金輪湧海光陸離神州赤縣入指顧風埃未靖空噓欷窮探極覧不知老泉石佳處多畱題簡書駈出踏朝市期會廹窄愁鞭笞襟懷塵土少淸夢齒頰棘荊眞白癡叩門剝啄者誰子道人面有熊豹姿披圗二室忽當眼貫珠編貝多文辭我離山久詩筆退摹寫豈復能淸奇再三要索不忍拒依依但記經行時道人愛山復愛詩嗜好成癖未易醫山中詩友莫相厭遠勝薫酣聲利幹沒兒

○李右司獻能二十首獻能字欽叔河中人年二十一以省元賜第廷試第一人宏詞優等授應奉翰林文字在翰苑凡十年出爲鄜州觀察判官用薦者復應奉俄遷修撰以鎭南軍節度副使充河中經歷正大八年河中陷獨得一船走陜州被召以道梗不能赴就權陜府行省左右司郎中軍變遇禍欽叔資稟眀敏博聞彊記軰流中少見其比爲人誠實樂易洞見肺腑世間狡獪變詐纎悉無不知然羞之不道也與人交不立崖岸杯酒相然諾赴難觧紛不自顧惜𨿽小書生以愛兄之道來亦殷勤接納傾筐倒庋無復餘地時軰以此歸之家故饒財盡於貞佑之亂京師冷官食貧口眾無以自資太夫人素豪侈厚於自奉小不如意則有金魚墮地之譴人視之殆不堪其憂而欽叔處之自若也欽叔文章行業過人處甚多而天下獨以其純孝爲不可及云

贈王飛伯雜言一首東風吹客衣敗絮逐風飛曉雪沒寒薺無物充朝饑空簞嘖嘖號饑鼠饕虱蠕蠕緣破袴人生豈是犬與雞終歲區區守門戶遊說萬乘苦不早儀秦殆是穿窬盜六國印千金車滿眼榮華鏡中老孔子聘列國孟軻遊齊梁能令千載後名與日月光男兒生世不虛生死恨身後無聲名不然鳴玉逰紫亰不然著書談六經九日可射天可補鞭笞百蠻作降虜離騷一篇亦不惡雄筆盤盤暎千古君不見彩鳳翔丹霄一鳴應九韶寸雲起泰山霖雨滿人間丈夫窮逹果在天安用兒女得志相歆羨失志相悲憐仰天大笑出門去四海今誰魯仲連

夜宿虛皇閣下倚天靑壁截雲霞一水髙懸界削瓜不惜竛﹝立並﹞攀石磴要看絢爛坼雲華玉峯影裏虛皇閣鐵笛聲中祕監家眀日川塗入塵土卻應平地幾褒斜

玉華谷同希顏裕之分韻得秋字玉龍落峽噴飛流空翠霏霏晚不收軟腳山堂一壺酒莫涼閒對兩峯秋

四皓圗弋繒安足致冥鴻自是兼懷翊贊功漫說壺關有遺老望思臺上已秋風

二老雪行圗二首自笑膠膠擾擾身十年匹馬走紅塵何時雪滿平生屐太華峯前約故人又

抱琴衝雪又衝風二老風流阿堵中未似村翁眵抹眼火鑪頭上話年丰

別馮駕之東風弄微寒吹雪作輕陰春歸未得歸愁攬客子心與君俱異縣那復重分襟感時復恨別老懷苦難任憶昨滎陽會燈火語夜深縱談間俳語浩歌雜狂吟相期梁宋遊感君肯相尋西園偶差池市樓成孤斟相逢洧水湄暫爾成盍簪燕鴻還別去又復如商參我行落日邊匹馬獨登臨君方無定在倦翼思茂林人堪幾回別老境各駸駸洧水不西流雙魚定沈沈幸有西飛鴻無吝金玉音

昆陽元夜南寺小集春臯短短生蘭芽東風裊裊吹芳華暗黃著栁小梅素月姊新年恰十五東皇太一來翩翩竹宮神光祀甘泉茂陵弓劍沒秋艸鳳燈煌煌空自然當年曼衍魚龍舞回頭昭陽化飛土昆陽客舎冷於冰破殿蕭條佛燈古雪消梁苑想春紅車如流水馬遊龍銀缾載酒隨春風酒酣一嚼百杯空韶華過眼弦上箭人生得酒從歡燕北斗闌干夜參半耿耿疏星淡河漢

追憶潁亭泛舟寄陽翟諸友十月冬气寒淸霜殞羣木輕舟泛潁水微風吹野服信流不知還石艇橫老玉苔花錦斕斑懸澑珠﹝上四下鹿﹞﹝上四下敕﹞頗離﹝廠墨﹞市雜倒瀉軒裳俗歲月今幾何春艸萋以緑懷歸劇饑渇仰羨雙飛鵠矯首九山云迢迢傷逺目

郟城秋夜懷李仁卿日入羣動息暝色陰蒙蒙故人隔潁水裊裊生秋風輕風捲纎云碧漢磨靑銅坐久襟袖涼皎月升天東伊人如此月霽色羅心胸可望不可親倐巳駕飛鴻念此太虛間心交神自通而況千里月相望寧不同孤光透薄帷儼如接音容翻翻繞枝鵲喞喞侵階蛩上牀轉不寐髙樓待晨鐘相思夜何永月落秋牀空

題飛伯詩囊飛伯以布爲囊采當世名卿詩投其中穎露毛錐秪自賢智如樗腹但求全迂疏差似淵才富羞澀猶無杜老錢收拾珠璣三萬斛貯儲風月一千篇嘔心大勝奚奴錦要與風人被管弦

送王飛伯歸陽翟故舊相望似曉星平生懷抱向君傾朱絲不入秦箏耳彩鳳終儀韶濩聲三楚迢迢動離思九山落落助髙情一﹝廠墨﹞擬就隆中臥要子同躬壠上畊

西園春日的皪冰梢出短墻泓澄暖緑靜橫塘娟娟髙竹迎人翠裊裊長紅隔水香病起心情疏酒醆朝來風色妬年芳只應歸去蕓窗晚夢到湘妃錦瑟傍

滎陽古城登覧寄裕之突兀髙臺上古城登臨人境兩崢嶸闗河落日歲雲暮艸木臨風气未平虎擲龍拏王伯事天荒地老古今情一杯欲洗興亡恨爲喚窮途阮步兵

從獵口號四首蓮燭金紗簇簇齊宮槐籠曉尙淒迷景陽鐘罷聽殘漏萬馬銜霜不敢嘶又

閶闔傳符﹝上左石右戈下口﹞九闗一聲淸蹕駐南山虎賁先導三千士天馬初離十二閒又

爛爛龍旗捧日旗從臣遙認赭紅衣天王淸曉親弧矢初合今冬第一圍又

的皪金鎞墮曉星晴天霹靂應弦聲風毛雨血燕云在未要艸間狐兔驚

上淸宮梅同座主閒閒公賦厭住盧家白玉堂琳宮瀟灑占年芳光生琪樹風霜古影占銀潢月露涼物外根株本仙種世間紅紫避嚴妝遨頭詞伯今何遜一笑詩成字字香

丹陽觀竹宮中移賜素士如林侍紫淸紫淸新許住蓬瀛娟娟粉節霜勻出矗矗煙梢玉削成福地根莖蒙化育中天雨露借恩榮緑章封事朝來奏又聽風前彩鳳鳴

○王右司渥一十一首渥字仲澤以字行興定二年進士調管州司候不赴壽州防禦使邦獻商州防禦使國器武勝節度庭玉愛其才連辟三府經歷官在軍中凡十年舉寜陵令未赴丁太夫人憂廬墓三年服除復授寜陵正大七年朝廷與宋人議和擇可爲行人者仲澤以才選凡再至揚州制司宋人愛其才有中州豪士之目使還以寜陵課最遷一官入爲尙書省掾三月卽授太學助教充樞密院經歷官八年院廢權右司郎中中牟失利不知所終仲澤博通經史有文采善談論工書法妙於琴事詩其專門之學人物楚楚若素宦於朝吏事則與冀亰父相上下其辧博又屏山所許天下談士三人之一也嘗與予行內鄕山中馬上賦詩云霜風十月餘千山錦崢嶸又九日登潁亭見寄云茫茫襄城野歲晏多風埃野田半巳荒艸虫鳴更哀西風吹白雲大隗安在哉七聖之所迷而我胡爲來我本林野人初無經世材失身鞍馬間坐令雙鬢摧安得元紫芝共舉重陽杯詩成西北望九山鬰崔嵬此詩脫遺處不復能記憶讀之尙可以見斯人胸懷之髣髴﹝仲澤潁上詩不才被棄翻爲福拙計無營卻似髙是處靑山可埋骨誰家白酒不消憂夕陽轉屋掛林影急雨壞橋喧水聲人喜傳之﹞

潁亭三載西湖阻勝逰潁亭聨喜散覊愁九山西絡煙霞去一水南吞澗壑流賓主唱酬空翠琰干戈橫絕自滄洲怱怱匹馬從軍去慚愧煙波萬里鷗

有寄十年鐵馬暗京華客子飄零處處家徵鴈久疏河朔信小梅重見汝南花棲棲活計依檐雀冉冉年光赴壑蛇舊雨故人應念我不來聨句夜煎茶

寄亰父憶昔相從在寢丘城南城北縱歡逰杏花聨句香隨馬野水添杯浪拍舟邂逅又成三月別飄零合負一春愁汝陽淮甸經行徧應有新詩爲我畱

餐秀軒秋風幾日揺霜樾秋色南山兩奇絕野人窗戶終日開要看千秋秦嶺雪層崖深谷相吐吞落日白鹿東南奔野花雙墖古蘭若樓觀縹緲煙霞昏玉山生玉人不識艸木四時空好色輞川舊與藍橋通細水至今流石室一川黃葉長安秋望望不見令人愁書生不是濟時具收得閒身成此逰主人開筵畱客醉山雨多情濕徵袂眀朝騎馬上七盤回首山家但空翠

逰藍田甲申之秋月建戍我行商嶺正落木山英似與行子期撥霧披云到山腹古潭千丈照錦峯下有蟄龍上棲鵠髙風吹雪已多時熊耳雙尖寒欲縮新乘一水出龍渦驚見千峯遮木槲南山秀拔北山雄劍戟森然對羣玉﨑嶇直過藍田西始見商山眞面目悟眞峽口忽中斷天末修眉畫濃緑此峽何年得此名曾有金仙構華屋西巖石室懸細水萬斛瓊珠輸輞谷行人尙說有七盤痩馬已愁疲百曲風門放眼望秦川擾擾更嗟塵界局去年遊騎渡葭蘆萬里橫行如鬼速灞陵原下馬飲血太華峯頭虎擇肉今年九月未防秋始見登場有新榖一鞭莫指古招提疎雨有情畱客宿主人聞客喜相接尊酒笑談如昔夙蹇予懶散本眞性臨水登山此生足一行作吏志益違十載從軍雙鬢禿官家後日鑄五兵便擬買牛耕白鹿

送裕之還嵩山髙懷不受簿書侵淸潁鷗盟欲重尋老去宦情知我薄閒來道念見君深對牀夜雨他年夢滿馬西風此日心嵩頂勝遊誰得共仙聞仙馭待知音﹝末句用古仙人詩語﹞古仙人辭今附於此夢入雲山宮闕幽鸑鷟同侶鴛鳳流桂月竟夜光不收世俗擾擾成囂湫醉飛星馭鞭金虯八仙浪迹追眞遊龜玉筌蹄二十秋摩霄注壑須人求覓劍如或笑刻舟陽燧非無甪綺儔元鼎以來虛昆丘東井徒勞冠帯修松飡竹飲度蜃樓崧頂坐嘯垂直鉤秪應慚愧劉幽州﹝知音者無惜畱迹﹞興定庚辰夏六月望予與元好問趙郡李獻能同遊玉華谷又將歷崧前諸剎因憩於少姨廟元周行廊廡得古仙人詞於壁間然其首章直屋漏雨爲所漫剝殆不可辧乃磴木石而上拂拭汛滌迫視者久之始可完讀觀其體則柏梁事則終始二漢字畫在鍾王之間東井又元鼎所都幽州必賢宗子虞也夫眷眷不忘幽州者非吾田疇尙誰歟田復所事之讎卻曹瞞之賞衰俗波蕩中挺挺有烈丈夫風气其死而不忘蓋無疑其能道此語亦無疑觀者不應以文體古今之變而疑仙語也噫仙山靈嶽宜有閎衍博大之眞人往來乎其間而世人莫之識也予三人者乃今見之夫豈偶然哉再拜畱迹以附知音者末渾源雷淵題此詩爲仙語無疑然直謂田疇則似亦未安屏山李純甫題

逰丹霞下院同裕之鼎玉分得畱字霜落丰山白水收歲華全在竹園頭賦詩鞍馬慚眞賞載酒林泉阻勝遊野色自隨人意逺夕陽應爲鳥聲畱仙源回首旌旗隔一笛西風喚客愁﹝丹霞下寺土人以竹園頭名之﹞

驛口橋看白蓮陰陰喬木障晴暉的的冰蕖照碧漪秋暑困人仍禦扇晚風生竹卻添衣百年蓬鬢闗心切千里蒓羮與願違杖屨頻來約他日不妨先築釣魚磯

蒙城縣齋谷雨連朝沒麥場官糧未入長官忙階庭有雨靑鞋鬧牢戶無人白日長

三門津層崖摩蒼穹四月號陰風大河三門險神禹萬世功他山亦崔嵬砥柱獨尊雄雷霆日斗擊悍暴愁天公劉侯智有餘始令舟楫通仍餘石上宂飛棧曾連空遙瞻白玉枝挺植丹竈中仙公去不返此事眞冥蒙夫人與鼔崖怪幻尢難窮獨喜兵火余巋然出新宮當時疏鑿意四海要會同誰知千歲後築壘防嘯凶詩成一大笑浩浩洪波東

被檄再至揚州制司驛亭有題詩譏予和事不成者云來往二年無一事靑山也觧笑行人因爲觧嘲二年奔走道途間知被靑山笑往還只向江南南岸老行人應更笑靑山

○冀都事禹錫二首禹錫字京父龍山人崇慶二年進士調沈丘簿與縣令者不相能及令以賊敗疑京父發之乃賂遺權貴誣京父以賓客依托之事坐廢十年朝臣薦其才者積數十人終爲銓曹所礙居襄邑部使者起之攝旁近諸縣所至有父母之愛農司治許昌又爲主事區處饋餉上下千餘里不露聲迹而條畫次第皆具𨿽鱗雜米鹽若不足經意者問之卽應如指諸掌一時吏如康伯祿李欽止諸人多自以爲不及也正大中當路諸公極力辧其被誣乃得以常調守扶風丞召補省掾不就歸徳奏充知事及城被攻京父爲經歷官守禦之策一府倚重之車駕至授左右司都事兼應奉翰林文字官奴之變家人勸亰父羸服免禍不從人有自外至者京父問賊入禁中否曰禁中賊滿矣乃自投水中在京師時希顏仲澤欽叔京父相得甚歡升堂拜親有昆弟之義而不肖徒以文字之故得幸諸公間希長予六歲澤長四歲欽與京少予二歲希沒於正大辛邜之八月年四十八澤沒於明年之七月年四十七欽沒扵其年十一月年四十一歲京沒扵又明年之三月年四十二蓋不二三年而五人者惟不肖在耳今日錄諸君子詩感念平昔不覺流涕之被面也

僧房上方樓觀夾衣寒霜後川原眼界寛我是禪房未歸客阿師休作長官看

贈雷禦史兼及松庵馮丈平生疾惡如風手力振臺綱事所難人道千鈞羞射鼠我憐眾喣觧漂山眀時士論知無負晚歲交盟豈易寒見說嵩前茹芝老白雲倚杖待君還

中州集己卷終

●中州集卷七

○蘭泉先生張建二十三首建字吉甫蒲城人明昌初舉才行授絳州教官召爲宮教應奉翰林文字以老乞身道陵愛其淳素不欲令去左右眷眷久之超同知華州防禦使事仍賜詩有從今晝錦蓮峯下三樂休誇榮啟期之句士林榮之吉甫自號蘭泉老人有集行於世其論詩云作詩不論長萹短韻須要詞理具足不欠不餘如荷上灑水散爲露珠大者如豆小者如粟細者如塵一一看之無不圓成始爲盡善吉甫詩𨿽不能盡如所言然亦未爲無所得也

擬古十首飛雲何冉冉髙與日月齊中有兩仙人盛服持玉圭我欲從之遊天險不可躋邈焉望不及短日西山西又

客從嶽頂來貽我松粉黃爲言服之久身輕欲飛翔我嘗淡無味我嗅寂無香還君三太息世好方膏粱又

枯桑依頹垣摧折生理微剝我枝間葉備君身上衣葉盡誰復顧棲鳥來亦稀君看牡丹叢日日笙歌圍又

靑靑河濵栁柯葉柔且妍一從智巧萌戕賊爲柸棬器成豈不佳天質失自然爭如河堤上濯濯披春煙又

石泉何淸泠中有九節蒲蒲性夲孤潔不受滓穢污一移入城市生意寄泥淤翠葉日焦捲不霜而自枯寄言守靜者勿涉奔競途又

庭前蘭蕙窠三年種不成門外旱蒺藜一旦還自生苐恐傷我足鋤去根與萌如何一雨後走蔓復縱橫又

有客曳長裾袖刺謁髙閎低頭拜閽者始得通姓名主人果厚眷開宴海陸並顧必承彼顏語必順彼情不如茅檐下飽我藜藿羮又

菶菶嶧山桐一樹十二枝枝分十二律所指各不移胡爲師襄子獨謂東南奇一律不可闕一枝不可遺誰能以此意說似典樂夔又

美人何熒熒顏若苕之英絕世而獨立一顧傾人城三星正當戶俟我亦在庭之子無良媒不敢犯露行又

丘中有一士顏貌淸且臒縕袍僅蔽體蔬飯不滿盂時出蓬蓽門鼔腹歌黃虞不知何所得矯首望八區

山中林櫻墮紅珠打著琴上弦山人時一笑愛此聲瑯然

韓信廟一檄風馳萬壘降當時意趣已難量旣能歸漢識眞主何必下齊求假王將幄深嚴巖樹碧門旌搖曳嶺雲黃我詩責備春秋法勝把君侯美處揚

送張子玉渭水玻璃碧秦山劍戟明秋光如我瘦行色與君淸蟬嘒西風栁鴉翻落日城歸舟幸無物且莫苦貪程

梨花蠧樹枝髙茁朶稠嫩苞開破雪搓球碎粘粉紫須齊吐潤捲丹黃葉半抽月影曉窗畱好夢雨聲深院鎖淸愁瓊胞已實香猶在散入長安賣酒樓﹝長安酒家有梨花樓﹞

答華陰宋先覺雲臺淸集憶當年詩筆逢君厭老拳後會邈如千里逺壯懷不似十年前風簾搖曳橋南酒煙樹溟蒙渭北天咫尺靈山飛不到夢魂長繞玉峯蓮

送賀彥淳還南邠玉峯明滅暮云邊黙計歸程約半千𦇤負尙憐靈照幼家貧賴有孟光賢臨岐淚眼三年別夾路風槐六月天佇立望君西去逺夕陽村落起孤煙

山村風雨圖雨昬山店望未見風系傘檐張不開莫訝披圖便成句爲曽行到此中來﹝吉甫又嘗有詩云風捲旱塵攙馬過云移涼影趂人行其寫目前之景甚與山村風雨詩相佀今附於此﹞

賦胡直之溪橋蓮塘二首﹝漁父詞體﹞溪橋腳下水平分橋柱萍粘浪打痕天向晚日攙昬兩簇靑煙斷岸村又

拂拂輕風漾翠瀾粉媒新撲小荷盤塘水漲岸痕漫艸閣臨流五月寒

雜詩二首瓦缾擔山泉石鼎煮巖菊燎以松桂枝淸芬滿茅屋又

踏雪尋梅花雪梅同一色不是暗香來梅花尋不得

俊師定庵渟泓石上泉照我良是我輕風一蕩激眞態互掀簸乃知求慧性非戒定未可道人此名庵千刼付一坐海月自澄明天花任飛妥吾生劇萍梗萬里信漂墮湛然摩尼珠坐受昏塵裹何時陪逺公同社事香火

送王主簿還鄕笑君習气只書生薄有歸裝亦自淸痩僕擔詩雙籠重羸牛引軛一車輕長亭已過那知逺別酒猶多未忍傾記取明年斷腸處玉梨花底月三更

○張瓚一首瓚字器之河中人才气超邁時輩少見其比年未二十以鄕試魁陜西河東不幸早世張吉甫弔之云惜哉器之眞丈夫少年讀徧天下書一事不成死於途苖而不秀有矣夫秀而不實有矣夫其爲名流所嗟惜如此

遊棲巖寺林表招人白塔明竹間蘭芷石泉淸惠崇水墨西軒景煙帶平蕪水帶城

○毛宮教麾七首麾字牧逹平陽人大定十六年舉學行特賜進士出身授挍書郎入教宮掖歷太常博士終於同知沁州軍州事有平水集行於世

無題小顰對起石州山楊栁分靑入髻鬟乍識春風眼如鶻爲誰無語獨憑闌

遊河西孫氏園亭榭依山水亂鳴已如罨畫障中行照溪芳樹紅雲合迎客幽禽翠羽輕豪气未饒金穀友醉魂如到錦官城猶慚歸騎怱怱去不得持杯待月明

魏城馬南瑞以異香見貽且索詩爲賦二首梅心蘭甲類元同气壓荀家百和功借潤更煩纎手玉出云初試博山銅崇朝日下亭亭蓋三月花間細細風我有因緣在香火鼻端消息爲君通又

二卉眞香豈復加便宜編譜入雄誇畱殘一點薔薇水幻出諸天薝卜花佩帶正垂金鈿小薫鑪孤起翠云斜金籠甲帳豪華事慚愧桑樞甕牖家

新春雪與韓府推春到千門气自嘉更教飛雪助年華六街官栁枝枝絮一夜江梅樹樹花況是縱吟多伴侶直須爛醉作生涯埽庭迎客東風裏幕府風流有故家

和思逹兄杏花碎剪明霞役化工曉園香散暖煙中羞逢栁眼三眠白分得桃腮一笑紅上苑繁華迷故國曲江顦顇老春風欲傳此恨花無語彊對芳時作醉翁

春賞潤入梅天雨乍晴喚回春意有新鶯雲霞照眼靑山近羅綺吹香白晝明翠勺銀罌沽酒市暖風遲日賣花聲人人共喜華胥世何用鰲頭羨錦城

○朱宮教瀾三首瀾字巨觀霖堂先生之子學問該洽能世其家大定二十八年進士時年已六十意气不少衰歷諸王文學應奉翰林文字終於待制黨趙推挽之力爲多以嘗入教宮掖故集中多宮詞

寒食不出地偏無客過吾廬寒食淸明入燕居驥子捧甌仍臘茗孟光舉按只春蔬蠅沾香篆渾傷字蜂蹙瓶花半墮書習气未除還自笑卻將佳節付三餘

黃筌雀蝶饑雀喧爭蛺蝶孤錦宮城闕見丘墟老筌妙意誰知解丹粉圖中有諌書

宮詞太一芙蓉上下天秋波澹澹白生煙采蓮宮女分花了笑把蘭篙學刺舡

○姑汾漫士王琢六首琢字器之平陽人與毛牧逹同時相友善天性孝友爲鄕裏所稱酷嗜讀書往往手自抄寫家素貧乏而能以剛介自持未嘗有所丐貸時命不偶年四十五以病卒士論惜之有姑汾漫士集行於世所著中聖人賦今世少有能到者詩好押彊韻務以馳騁爲工七月十五夜看月云歷樹有驚鵲悄鄰無吠尨對雨雲春雨薄如夢曉雲閒似愁秋霖云窗寒知气重人靜覺泥深驟雨雲雹點撒冰彈電光飛火繩春陰雲庭澹梨花月樓寒燕子風久雨雲練掛遮檐直麻懸到地齊此類甚多

元夜雪寶燈樓閣澹連云轉盼俄驚糝玉塵逰伎行歌俱失意蔬畦麥壠自知春良宵不肯平平過造物應誇著著新獨有中天端正月一尊梅影屬閒人

和張仲宗雪詩不用體物諸字天人應卜歲出此當佳占無巧穿幽隙堆寒壓短檐閒門誰擁篲醉館自開簾比興非無物詩人正避嫌

同漕使趙中憲對雪投隙穿窗苦見侵向無湘酎若爲禁花多不入貧家眼歲好方知造物心躍馬共思追兔迹抱戈誰與置羊斟新詩與雪爭奇峭擁褐空齋得細吟﹝又一詩南華夢好初飛蝶閬苑春間又落花似勝前詩恨終篇不能完好耳﹞

癸酉歲大熱似動不動云蒸空欲雨未雨天無風時時日腳蹴云破一射萬土紅鑪中纎絺掛體劇重鎧大屋僅可爲樊籠積冰爲丘坐自潰輕箑況得微涼通山林亦聞有暍死城市偪側宜無容吾生於熱亦屢度此熱盡可並前鎔𨿽然一气播常令頓作駭異疑非公曽聞天南有祝融出入毒霧騎雙龍自從鼎去昧神怪無乃煽處行心胸手搖斗柄酌炎海力逐熛怒乘離宮喜爲鬱蒸怒爲火流爍金石幹河洪熾昌自欲弄朱夏驕蹇未肯官炎農霞煙灼灼燥昬曉鳥獸喘喘茫西東此而不制滿三伏遂恐百物隨枯蓬太白之兵攢萬鋒銀河之浪滔無窮可洗虐焰夷姦凶我欲呼愬煩神功耽耽九虎天闗重

辛未九月二十一日雪幾日西郊霧連宵北牖風菊花猶泛酒雪片忽塡空艸樹秋容失河闗曉气蒙聽初疑落葉仰不辧髙鴻爛漫三冬意憑淩百圃功披裘赴雞黍埽徑惜籬叢豈料玄英巧來爭白帝雄剪裁渾艸艸飛舞太怱怱秪作幹時令非闗兆歲丰冬雷怪相似春雹冷應同安得蛟龍蟄何由翳靄通日華升赤壁天色湛靑銅尙有登臨興寧無賦詠工煙霞狂醉嘯一發醉顏紅

雨夕感寓漠漠初燈後森森細點飄繁聲入遙夜冷簟怳秋宵起欲吟相和吁無客可招何曽洗兵馬但覺漏薪蕘雷電初無預炎蒸遂不驕瀉檐鏘未歇欹枕兀無聊澗已山輸潦堤應水沒橋長林倦今夕孤鳥撼驚條似我纒憂戚因貧墮寂寥避人猶虺蜴擇宿等鷦鷯共世難曹禰無才匹管蕭苦心還自笑末俗本多囂未老愁摧鬢長饑帶剩腰牀寒少陵被飲陋子淵瓢射策初遊漢潛山敢傲堯鹽車竟垂耳風鷁忌幹霄一室元空埽千鍾豈易要芳蘭逼憔悴尺鷃失逍遙字對諸生識詩煩眾手琱捜求勞腎胃戛擊謝咸韶舊弄新弦掩窮途拙目搖爭爲壯夫篆只使古風澆血指甘時巧包羞愴道消優遊能卒歲三四盡論朝故幔幽霖透長檠暗燼挑不辭墻出菌儻見谷抽苖饜飫貪夫腹翻騰樂歲謠晴樓交燕雀涼樹沸蟬蜩坐快虹蜺出憂無萍梗漂浩歌彌激烈興在海門潮

○呂中孚九首中孚字信臣冀州南宮人孝友純至迄今爲鄕人所稱累舉不第以詩文自娛有淸漳集行於世其賦紅葉云張園多古木蕭寺半斜陽先君子甚愛之

小景靑蕪平野四圍山山郭依依紫翠間村逺路長人去少一竿斜日酒旗閒

春月栁塘漠漠暗啼鴉一鏡晴飛玉有華好是夜闌人不寐半庭寒影在梨花

水聲長陂千頃碧淙淙浪捲秋風過石矼記得夜來愁聽處一燈明滅照寒窗

雪隨風拂拂玉花飄入夜寒窗更寂寥鑪火已殘燈未燼一簾疎竹白蕭蕭

送李嘉甫信都令耘甫之弟溪水碧於艸溪邊送客行寫詩傳別意把酒聽歌聲去路靑天逺歸心白羽輕尊前折楊栁一一是離情

寫懷秦川西去逺不意過漳川歸夢三千里羇愁二十年謀生空白髮行路若靑天餘事休相問相畱只醉眠

梨花等待淸明得得芳團枝晴雪暖生香洗妝自有風流態卻笑紅深睡海棠

集句騷人吟罷起鄕愁百感中來不自由一種人間太平日滿衣塵土避公侯

栁風外絲絲裊緑煙輕花初破不成綿卻嫌官路逢寒食惱亂離愁似去年

○王元節三首元節字子元弘州人祖山甫遼戶部侍郎父詡海陵朝左司員外郎子元壻於南山翁傳其賦學第進士雅尙气節不能從俗俯仰故仕不逹旣罷密州觀察判官卽閒居鄕裏以詩酒自娛號遁齋老人年五十餘卒弟元徳亦第進士有能名於時終於南京路提刑使

靑冢環佩魂歸靑冢月琵琶聲斷黒山秋漢家多少徵西將泉下相逢也合羞

與黨世傑軍判丁亭會飲望斷西州萬里家又將新火試新茶靑油幕下成何事兩見常山山杏花

古鎭道中秀拔諸峯鎭海墩海天水气兩昬昬鷗飛翠竹白沙地人宿黃魚紫蟹村向背雲山行處路淺深潮浦漲來痕同遊幸有能詩客不倦躋攀到石門

○李端甫一首端甫字濟夫同州人第進士﹝三王內恕及人榜﹞仕爲平定州軍事判官工於詩有虎迹未幹溪水近樵聲相答嶺雲深之句子實字師白死於壬辰之亂

太白扇頭巖冰澗雪謫仙才碧海騎鯨望不回今日霜紈見遺像飄然疑自月中來

○楊澤州庭秀二首庭秀字徳懋華州人大定中進士學詩於蘭泉張吉甫有渴心曉夢江湖闊醉眼春風艸木低之句泰和三年刺澤州致仕後閒居鄕裏坐爲楊珪詿誤被法士論寃惜之

成臯道中痩馬成臯道阻長崢嶸冰雪老年光九闗欲上虎豹怒三徑未歸松菊荒嵩少雲煙聊駐馬漢唐宮殿兩亡羊鄭南嶺下梅花發千里相思空斷膓

李簡之蓮池集句一月衰顏幾笑開生前相遇且銜杯蓮塘十里花如錦有底忙時不肯來

○孫省元鎭一首鎭字安常絳州人髙才博學嘗中省試魁承安二年五赴廷試賜第以陜令致仕年八十四卒有注東坡樂府歷代登科記行於世弟寧州刺史錡字安世潘原令鉉字安道同牓擢第鄕人榮之號三桂孫氏安常孫詵思美軍府參佐安世孫處謙志全安道孫蔚今俱在

許氏雙桂堂許家二桂聯翩秀孫氏三枝次第春盛事若將相比並輸君堂上拜雙親

○張著二首著字仲揚永安人泰和五年以詩名召見應制稱旨特恩授監禦府書畫

九日雨沐天容霽欲流好山誇翠出墻頭黃花憔悴東籬晚一段陶家冷淡秋

雨後西風無意嫪纎云埽盡千峯雨腳痕一片秋光淸似水家家空翠滿柴門

○景覃一首覃字伯仁華陰人年十八有賦聲大定初三赴簾試後以病不就舉博極羣書有舉問者立誦數百言不休又從而講說之爲人誠實樂易不修威儀隠居西陽裏以種樹爲業落托嗜酒醉則浩歌日以爲常作詩有功樂府亦可傳予同年進士王元禮嘗從之學說伯仁老不廢書有勸以養目力者曰吾輩非讀書則無所用心要當死而後已耳晚年於易有所得年七十終於家自號渭濵野叟有集傳闗中

感事蘭芳切禁當門種李苦何傷並道生自古英雄足猜忌莫教身外有浮名

○段繼昌五首繼昌字子新白水人自號適安居士喜作詩與華陰景伯仁相友善家甚貧而世間事皆不以掛口有以錢遺之者必盡送酒家名酒曰黃嬌蓋闗中人謂兒女爲阿嬌子新以酒比之故云一日天苦寒人有遺之酒者飲不盡而醉夜半忽驚起以衣衾覆酒缸僵臥榻上人爲言酒自不冰先生將不爲寒所病乎子新笑曰人病尙可酒病不可療也其好飲如此臨終辭鄕裏托以他適明日臥於黨氏園亭大石上視之已逝矣伯仁弔之云適安居士舊知聞廓逹靈根厭世紛辭罷親朋便歸去一籌今日又輸君

梨花一林輕素媚春光透骨濃薫百和香消得太眞吹玉笛小庭人散月如霜

一溪一溪流水走靑虵春在江邊漁父家竹外寒梅看欲盡淸香移入小桃花

春早二首魚兒水泛鴨頭緑野馬塵飛羊角風西崦山家籬落背杏梢初見一分紅又

斷冰銷盡荻芽尖凍壠蘇來白薺添幾片野雲飛不去晚風吹作雨纎纎

讀紀信傳鹿走中原兩虎爭滎陽圍解事堪驚當時拔劍論功者矢口何人說紀生

○嶽行甫二首行甫字仁老鄜州洛川人在闗中最有詩名泰和初有以仁老時病詩逹之道陵者道陵大加賞異授以官不就士論髙之舊所傳沾泥栁絮燕衘去鎖月梨花鶯喚開本前人詩又苦無佳致世俗識眞者少悞謂仁老所作乃哄傳之曾見仁老詩百餘篇佳句甚多續當就秦中好事家捜訪之

謝人惠二小漆冠規制新翻出杜郎最宜閨子夜燒香不爭寶髻峩宮樣自與霓裳配道裝細攏翠鬟云易滿淺銜牙櫛月難蔵水衡雙寄非無意要買楊枝惱孟光

立春日銀綫靑絲翠椀堆爭牛擊鼔欲驚雷翻風鬭巧春頭勝漉雪浮香臈尾杯迎暖梢梢金著栁逗寒葉葉粉飄梅不成一事人空老半百光陰又七回

○迂齋先生周馳二首馳字仲才濟南人經學出於醇徳先生王廣道賦學出於泰山李時亨至於黨趙又其忘年友也資性古雅而以襟量見稱大定中住太學屢以策論魁天下私試亦頻中監元家素饒財鄕人彊以子弟從之學所得束脩皆散諸生之貧者貞佑之兵濟南陷不肯降攜二孫赴井死鄕人葬之宅後之壽樂堂遼東人吳子英嘗從仲才學能記其所著亞父撞玉鬥賦及他文數篇

箸詩﹝章廟禦題限紅字韻﹞矢束形何短籌分色盡紅駢頭斯效力失偶竟何功比數盤盂側經營指掌中蒸豚挑項臠湯餅拌油蔥正使遭讒口何嘗廢直躬上前如許借猶足沃淵

﹝左上夭下韭右支﹞子﹝私盍仄支起也﹞勿以微才棄安危任不輕誰憐一片小能使四方平几案由吾正盤盂免爾傾何當遇夷坦沈黙更何營﹝此詩王仲澤所傳或以爲仲澤作也以其與周仲才詩意相近姑附於此以俟更考﹞

○劉太常鐸七首鐸字文仲冀州棗彊人承安五年進士元光二年入爲太常博士正大初攺兵部員外郎以武昌軍節度副使致仕癸巳歲病歿於京師自號栁溪先生有集傳於家武成王著作序言文仲生未能言已識百餘字及授學穎悟過人爲人誠實少許可不狥流俗不慕榮利蓋實錄云子敏中字庭幹亦學詩今居洛中

三陽述懷蟻穴吾猶夢蝸廬此僅容一川靑靄合半嶺白雲封地僻宜蔵拙官閒足養慵只慚無補報潦倒不歸農

卽事﹝亦在三陽時作﹞地與中州迥民余上古淳峽長深束渭路險曲通秦煙栁千家曉風花百里春一官如自擇閒處著閒身

澠池驛舍用苑極之郎中韻慣從鞍馬作生涯宿處依依認是家鑪火相看衣袖暖盤飡未辦驛廚嘩淹畱歲月頭如雪汩沒風塵眼更花永夜如何得消遣新詩吟罷自煎茶

春日翠微深處幾人家風揚輕煙雨壓沙寒勒野桃開較晚向陽才有兩三花

所見綸竿老子緑蓑衣細雨斜風一釣磯正是鄰家社醅熟栁條穿得錦鱗歸

讀李訓鄭注傳二首誰教閹宦作權臣肅代優遊到敬文三子謀疎誰不道泄機也合罪劉蕡又

棊醫入侍本防猜偶失機權亦可哀陳竇至今佳傳在莫從成敗論人材

○李扶風節二首節字正臣涇州人呂造牓進士以詩名闗中資性滑稽談笑有味而臨事以干局稱歷威戎扶風令初名守節哀宗卽位去守字哀宗知其名謂侍臣言吾不欲人避上一字李守節何故避之良久曰臣子敬君避之亦可正臣有詩云棓頭打出和糴米丁口簽來自願軍讀之則時政可知矣

漁父舉世從誰話獨醒短蓑輕篛寄餘生半篙春水世塵逺一笛晚風山雨晴稚乳滿船生事簡魚蝦到市利源輕旁人莫怪機心少曽與滄洲白鳥盟

有感亂離何事最堪傷孝子陵前段氏荘鑄鐵作門貽鬼笑堆金齊鬥買天亡春風艸滿蔵書壁落日狐鳴打麥場惆悵賢郎一丘土過車腸痛獨難忘

○劉勲一十三首勲字少宣本出洛陽元魏遷洛陽二十萬家實雲中故其父祖而上爲雲中人至少宣客居濟南樂其風土遂占籍焉少日住太學與兄譙庭老俱有聲場屋間南渡後専於詩學往往爲人所傳其先世本衣冠家風流蘊藉都無科舉气見於文字者亦然嘗有詩云萬里風沙憐病客幾年刁鬥厭寒更人憐直道違時好自喜閒身與世疎擊築漫流燕客淚佩蘭誰識楚臣心濟南云午風襟袖知秋早甲夜闌干得月多又云船行著色屏風里人在回文錦字中百和香薫風過處萬盤珠落雨來時此類甚多少宣長於尺牘落筆皆有可觀其樂府如暮鴉庭院春陰淡之句尢可喜也

讀張仲揚詩因題其上布衣一日見明君俄有詩名四海聞楓落吳江眞好句不須多示鄭參軍

偶作將軍馬躍五撾鼓客子車行三唱雞白髮書生無伎倆滿窗紅日醉如泥

杜善甫乞炭筆口酸嘶解說窮寒鑪隨手變春紅因君大笑涪翁拙費盡奇香得馬通

呈呂陳州唐卿警盜何煩鼔夜撾麗譙淸晝捲髙牙春回和气一千里雪與丰年十萬家逋賦稍寛新得帖軍書不至早休衙新年載酒須行樂次第東風遶郡花

秋涼桃笙乘勢獻微涼紈扇無功送暑光老病不嫌風露冷莫教添作鬢邊霜

愛詩李道人嵩陽歸隠圖脫卻儒冠已自閒更令家事勿相闗百錢便掛靑藜杖不看先生紙上山

元夜陰晦逐逐雕鞍趁畫輪年芳樂事一畨新芙蓉城暖東風夜楊栁樓深笑語春兩鬢愁添新白雪十年夢到軟紅塵空庭不見梅花月寂莫春陰最惱人

傷曹吉甫之死官職𨿽低首不低爭教有志竟空賫向人指畫將何語臥壁胡塗不解題小女遶牀猶戲劇老兵伏地亦悲啼春風系馬庭前樹只想東齋醉似泥

同趙宜之賦梨花月雪樹生香澹月邊相媒相合鬭淸妍空庭冷落秋千影虛度良宵亦可憐

不寐酪奴作祟攪秋眠追咎前非四十年一夜虫聲相計會並催白髮到愁邊

戲鄭秀才張老豆新頻見餉鄭家米鑿不須賖客來粥熟吾能辦要與齊奴鬭咄嗟

春日粉蝶耽香夢正迷黃峯和蜜計何癡小軒無事誰如我臥看楊花點硯池

答仲和此身安處苦難尋常羨歸鴉易滿林望逺眞成廣武嘆得詩空作洛生吟逢人放適村村酒感物悲哀歲歲心想得濟南花正好抱城春水一篙深

○李澥四首澥字公渡相人少從王內翰子端學詩能行書工畫山水就所長論之詩爲長性寛緩笑談有味居京師十五年日遊貴人之門所至以上客延之善處世不爲人所忌嫉雅有前輩典刑累舉不第年六十餘卒於通許陳畱之間

漫書胸懷平日窗八逹伎倆只今龜六蔵惟有閒情如老菊寒花自信晚能香

二老雪行圗雪明萬仞鄴西山杖履平生幾往還滿眼京塵空對畫何時眞似兩翁閒

祕書張監墨梅圖﹝張南人﹞眼中只有梅千樹不掛世間蜂蝶花十載江南春夢斷至今淸影在君家

燈下梅影丁年夜坐眼如魚老矣而今不讀書墻角短檠還有用瓦瓶相對一枝疎

○秦略一十三首略字簡夫陵川人父事軻有詩名工作大字簡夫少舉進士不中卽以詩爲業詩尙雕刻而不欲見斧鑿痕故頗有自得之趣悼亡一詩髙出時輩殆荊公所謂看似尋常最奇崛成如容易卻艱難者耶年六十七卒臨終畱詩云軀殻羇棲宅兒孫邂逅恩雲山最佳處隨意著詩魂簡夫自號西溪老人有集行於世子彥容爲黃冠師今在平陽

拳秀峯平滑石之俗其俗資磨礱磊醜石之秀其秀在丑中正如古丈夫貌寢气質雄又如聖人心孔竅虛明通大都一拳許含蓄華與嵩大巧本若拙足見造化功好處元更多摹寫不易工君其善調擭抵擊防兒童

雪行匹馬東來冰雪天蒼山手冷墮吟鞭煙中髣髴聞雞犬不覺人家到眼前

鳥影過寒塘著眼分明莫作疑從來形復印件同歸不應水底靑天上更有飛禽仰面飛

悼亡自古生離足感傷爭教死別便相忘荒陂何處墳三尺老眼他鄕淚數行多事春風吹夢散無情寒月照更長還家恰是新寒節忍見堂空紙掛墻

元日新曆從頭數殘冬與我違不知垂老至但覺拜人稀汲水泥融井看書暖入幃淺情墻外栁新緑已依依

贈趙宜之年時見君行路難喜於長安新得官日來見君鄰婦哭驚似藍田尋得玉愛官愛玉樂有涯愛君之詩無盡期古人骨冷不復作主張騷雅非君誰

白髮臨水時自照照我須與眉須眉何所似恰似純白絲從玆一白後寧有再黒時譬如花落地不復還故枝殷勤語須眉聽我自解詩幼小癡讀書旣壯多憂思自苦有冰蘗自潤無膏脂勞生到今日汝白將何辭

同希顏裕之賦樂眞竹拂子覓个龜毛抵死難直教擊碎釣魚竿世人不用生分別信手拈來總一般

少室山卓劍峯神威洗盡世間讎電歇雷閒怒气收一柄太阿畱少室卻擎空掌華山頭

此身此身日日一簞貧貧裏畱殘自在身獨把笻枝行又立東風花栁不嗔人

谷靡靡上黨公府作谷靡靡靑割將來彊半粃急忙舂米送官倉只恐秋風馬塵起官倉逺在蕎麥山南梯直上靑雲間梯危一上八九里之字百折縈回環憑誰說向監倉使斛面莫教髙一指請君沿路看擔夫汗顆多於所擔米

麝香山麝逃風逺谷蔵一山行過四山香臍堂自養千鈞弩枉怨虞人鼻孔長

趙洛道中柔靑初散隴頭桑村落人家布谷忙一段蕪菁渾著角葉間猶有幾花黃

○張琚二首琚字子玉河中人父鉉字鼎臣大定中第進士仕至同知定國節度使事子玉刻意於詩五言其所長也如初至華下雲老雨梧桐夜孤燈蟋蟀秋客同州云秋風畱客館夜雨借僧氈詩人喜稱道之至有張五字之目集號韋齋

移河中畊戰連年廢吾知有此行條山猶在眼渭水若爲情飽肉豺狼喜傾巢燕雀驚西樓今夜月愁絕是空城

秋夜人與年華老愁兼節物雙髙風梧墮砌久雨竹侵窗客簟悲秋臥僧鐘數夜撞更堪衰鬢影蕭颯照寒釭

○馬編修天來一首天來字云章人止謂之元章介休人黃裳牓經義進士博學多技能畫入神品百年以來無出其右者屏山常言天下辯士有三王仲澤馬元章純甫其一也元章住太學十九年貧苦之極人所不能堪然其談笑自若也大安初調潁州司候靈壁簿召爲國史院編修官正大九年病歿於京師年六十一劉紹宣有贈詩云波瀾口頬談玄駛土木形骸與世違疇昔麻鞋見天子只今道服勝朝衣蓋實錄也元章多作詩欲別出盧仝馬異之外又多用俳體作譏刺語如雲木偶衣冠休嚇我瓦伶口頬欲謾誰嚙骨取肥屠肆狗哺糟得醉酒家豬如此之類不得不謂之乏中和之气至其賦丹霞下寺竹雲人天解種不秋艸欲界獨爲無色花雪云夜來窗外渾疑月今日墻頭不見山末云先生睡起騎驢看太素一遊非世間龍門云白含云竇雪靑補石門天則知詩者亦當以功揜過耳

山中靑林寂寂鳥闗闗畫出風煙落照間脫卻艸鞋臨水坐野雲分我一邊閒

○張內翰本一十首本字敏之觀津人貞佑二年進士工於大篆及八分四十歲後學詩詩殊有古意正大九年以翰林學士從曺王出質客居燕京長春宮將十年後遊濟南病卒

得王子正書晨鵲何處來飛鳴向前除故人在天涯遺我尺素書爲言長相思夢寐同所居所居亦靡他上論揖讓初覺來獨愴然澹月畱太虛蹇予臨末路世味皆泊如一學未敢輟尙念客气鉏切磋與琢磨政恐朋友疎自從吾子東門乏長者車發揮天人奧大辯孰起予丹陽何髙明吾子昔所廬南軒拂翠筠北潭照紅蕖蝗害非不虐子食豈無餘灤江固自佳何堪曳長裾春風旦夕至歸哉莫踟躕

寄弟離離丘壠田郁鬰霜露思相隔二十年旦暮一何悲中途涉萬里天幸復來歸燕安此懷居愧彼神與祗叔兮孝且友見義能不疑上念先塋孤亦閔乃兄癡擭喪營大葬勤苦我所知昨朝尺書來殷勤咸及玆燈下展轉讀涕淚沾裳衣父祔失臨穴子焉庸我爲我非羽毛寄飽食冥然飛田居有素懷行當事畬菑與子奉遺祀沒身以爲期

梁都運斗南新居落成購材燕市中作室何翹翹老手爲拮據百日不敢驕室成僅容膝勃溪益無聊云胡寫予懷惟是風雨宵先生名大夫黼衣華四朝楓堂接桂室燕處俱逍遙新築誠瑣兮貧飲稱一瓢居之不自陋無乃壯志消孰知君子心一念恆萬朝滔滔寧我盈凜凜不我凋處樂及處約所以長囂囂里社來落成賤子亦見招盤餐無兼味至樂等聞韶我獨何人斯永惟徳音昭日居及月諸維此心搖搖

中秋雨夕呈君美怪得秋云不肯晴天公爲惜此杯傾無邊淸景關人意多事西風送雨聲桂樹婆娑辜勝賞桐枝點滴厭殘更殷勤朝鏡休重攬白髮星星又幾莖

九日月中對菊同禧伯郎中賦六首花上淸光花下陰素娥惜此萬黃金一杯寒露三更後誰信幽人更苦心又

九日餘香伴月明一觴亦足暢幽情靑樓夜半琵琶語不說人間有此淸又

子山牢落去江南賦主悲哀尙一堪只恐秋天聞亦苦並催紅雨下霜巖﹝庾信哀江南賦惟以悲哀爲主﹞又

病魂招得未渾全瞑倚秋屏豈是禪一夢忽成霜蝶去艸深三徑若爲眠又

鬼化斯文念賈生精神琱琢坐寒更一書艸就渾衣臥恨殺東方不肯明又

龍山戲馬賞秋光多少新詩入錦囊磨滅英雄豈勝數千年依舊一花香

○申編修萬全二首萬全字百勝髙平人兄無夷字百福崇慶二年進士百勝少有聲太學中貞佑二年乙科調福昌簿不赴隠居盧氏山中以讀書爲業作詩有靜功然不多見也正大中召爲史館編修從行省慶山南徵道中有詩云回首秋風謝敝廬﨑嶇又復逐戎車人生行止元無定一葦江湖縱所如不數日溺水死人以爲讖云

病中遣懷浪走天涯歲月侵病中猶作越人吟野麋本自便丰艸倦鳥寧當忘故林畫像功名元有命乞墦富貴果何心幾時眞脫塵囂累巖穴尋居不厭深

和陳舜兪詩鬧裏那容更刺頭石田茅屋喚歸休杜門便與詩書老過隙從教歲月流盤木見容良自媿錯刀相贈若爲酬酌君安得如川酒醉眼蚍蜉萬戶侯

○崔遵三首遵字懷祖北燕人父建昌字曼卿大定二十五年進士仕至同知武安軍節度使事懷祖事繼母孝與人交有終始遲重少語未嘗及人短長少日在太學有賦聲南渡後不就舉選居崧山二十年課僮僕治生生理亦粗給前輩如趙吏部子文張左丞信甫馮亳州叔獻或懷祖丈人行皆與之詩酒相往來懷祖喜賓客有醞藉從容文雅使人久與之處而不厭也甞有宿少林詩云靑山已有十年舊小雪又爲三日畱其它往往稱是

送裕之官鄧下兼簡仲澤靑燈別酒夜沈沈力負相思自不任閒裏更誰畱我醉興來無復伴君吟一枝仙桂知難擬千頃黃陂未厭深爲向荊州王粲道安排佳境約相尋

和裕之二首行李西來便得君相從回首七經春君方備悉原思病我亦私憐仲父貧底事卻成今日別枯腸難著此愁新鳶肩火色眞將驗馬虎何勞更問辛又

不幸還能作幸民十年同醉潁川春酒船載我𨿽堪老仕路有時或爲貧少室山人三日惡夷門紙價一畨新益知哀樂終年事未唱驪駒鼻已辛

○王主簿革一首革字徳新一名著臨潢人以蔭補官碌碌筦庫餘三十年正大中以六赴廷試賜出身調宜君簿爲人有醞藉善談笑密公與之唱酬相得甚歡初在太原作詩有赤心遭白眼笑面得嗔拳之句公甚愛之有詩寄之云栁塘云觀千鍾酒笑面嗔拳五字詩蓋志此也及第後呈同年云孤身去國五千里一第遲人四十年大爲閒閒所稱徳新交遊滿天下獨許欽叔與予爲莫逆云年七十八終於雲中

寄答劉京叔十年相望惜睽違驚見蘭章墮客扉鄭子已聞畊有谷榮公誰念老無衣水浮落日流無盡山礙行雲斷不飛千古神州亦吾土幾時同采北山薇

○衛承慶一首承慶字昌叔襄城人父文仲承安中進士以孝友淳直稱於鄕裏官至文登令年七十餘卒臨終沐浴易衣冠與家人訣怡然安坐誦東坡赤壁樂府又歌人生如夢以下二句歌闋而逝昌叔資衝澹有父風及識路宣叔王逸賓文伯起故其詩似之

感興十日不出門出門春已好並山花更多十里紅未了朝看花尙妍暮看花又老蔫紅墮危枝餘香寄芳艸人生秪如此百年疾過鳥安得脫塵寰遊戲萬物表

○劉昻霄一十三首昻霄字景玄別字季房陵川人父兪字彬叔明昌二年進士仕爲承發司管勾泰和中予識景玄於太原人有言是家讀廣記半月能背誦者予未之許也戲取市人日曆鱗雜米鹽者令讀之一過目無脫遺大率景玄之學無所不窺六經百氏外世譜官制與兵家所以成敗者爲最詳爲人細痩似不能勝衣好橫筞危坐掉頭吟諷幅巾奮袖談辭如雲四座聳聽噤不得語故評者謂承平以來王湯臣論人物李之純玄談號稱獨步景玄則兼眾人之所獨愈叩而愈無窮不知去古談士爲逺近餘子不論也嘗用門資敍調慶陽軍器庫使不就諸公方薦試宏辭而景玄病不起矣臨終夢賦山泉云帶云縈逺澗和月到疎林又云萬里馮唐老中年賈傅歸未幾下世年三十七

中秋日同辛敬之魏邦彥馬伯善麻信之元裕之燕集三鄕光武廟諸君有詩昻霄亦繼作積甲原頭漢閟宮登臨還喜故人同超超萬里乾坤眼凜凜千年艸木風今古消沈詩句裏河山浮動酒杯中極知勝日須轟醉更待銀盤上海東

趙村晚望放眼東原上風煙接渺茫林疎出村落野迥散牛羊天地浮元气山河半夕陽登髙一長嘯未覺阮生狂

送裕之往洛陽兼簡孫伯英洛水嵩山壽樂堂每從熱惱得淸涼竹牀石枕應無恙尙可分風供十方

題裕之家山圖萬里神州劫火餘九原夷甫有餘辜作詩爲報元夫子莫倚家山在畫圖

同敬之裕之游水谷分韻賦詩得荷風送香气五字﹝各賦一首﹞招提有勝踐日暮一經過何物媚遊人微風動池荷又

尋幽意自愜況與佳人同俗物不到眼談笑來天風又

敲門看修竹重理舊年夢上山復下山淸風管迎送又

寒泉潄云根湛然涵鏡光誰知一滴味中有曹溪香又

迂辛與臞元得句猶有味頹垣斂暝色深竹貯秋气﹝暝色敬之句秋气裕之句也﹞

寄申伯勝三首直气南山相與髙爭教塵土涴靑袍徵科頗似曽料理差勝參軍作馬曺又

執版那能拜下風世間禮數困英雄狂歌醉舞人誰識憔悴通泉郭代公又

連昌能隔幾牛鳴不見令人鄙吝生乘興時思一相訪劇談豪飲見眞情

遊五渡谷南山如碧環缺處蒼崖開當年造物手辦此何神哉睥睨倚天壁千古封莓苔源源萬斛泉飛出重山來白龍三百丈行處鳴春雷巨石若棟宇磊砢相推排跳波與濺沫余怒猶喧豗我來值杪秋萬壑風聲哀黃花雜紅樹錦繡紛巖隈奇勝夙所貪欲去仍裴佪題詩還自笑媿我非仙材

○田紫芝三首紫芝字徳秀滄州人父齊以蔭爲部掾徳秀少孤養於外家定襄趙氏故多居於忻年十三外祖廣寧治中命賦麗華引語意驚絕人謂李長吉復生資性穎悟一覽萬言年二十讀經傳子史幾徧爲人疎俊而以蘊藉見稱與同郡王元卿齊名貞佑初避兵臺山倉卒爲遊騎所馳遇害時年二十三士論惜之

夜雨寄元敏之昆弟﹝時年十六﹞醉夢蕭森蝶翅輕一燈無語夢邊明虛檐急雨三江浪老木髙風萬馬兵枕簟先秋失殘暑湖山徹曉看新晴對牀曾有詩來否爲問韋家好弟兄

亂後登淩雲臺愁思紛紛不易裁淩雲臺上獨裴回亂鴉背著斜陽去寒鴈帶將秋色來破屋無煙空碎瓦新墳經雨已蒼苔天翻地覆親曽見信得昆明有劫灰

冥鴻亭下第後作眼底功名一物無飛揚跋扈竟何如靑雲岐路多辛苦賴得皇家結网疎

○王萬鍾三首萬鍾字符卿秀容人父甫字用之通經史淳質有儒行亦以知醫見稱兄萬石字器玉住太學有賦聲用之妻死不更娶二子俱無家室井臼之事率親爲之貧居陋巷中破屋蕭然不蔽風雨而弦誦之聲不絕也元卿少有逸才讀書有後先不欲速成詩文閒適似其爲人客至淸談終日人不敢以俗事凂之與同郡田徳秀齊名號王田評者謂規制宏博王不及田而瀟灑無塵土气田亦非王比也元卿嘗有詩寄予闗中云千里呂安思叔夜二年社燕伴秋鴻賦梅花云漢宮月下三千額好在春風一抹痕哭吾兄敏之云蘭徑水流三月暮桂林風落一枝春古詩尢蕭散有自得之趣兵火中皆亡失之矣初用之聞北兵入塞卽以吾州爲不可守去之太原五年不敢歸貞佑二年州破死者十餘萬人而用之亦以是日病歿於太原較其時皆三月三日已時也人謂用之先見固可稱然生死定數亦自不能免云元卿父歿之後與其兄居於平晉之金城裏明年兵復至兄被害元卿欲收葬之時遊騎充斥親舊勸勿往元卿持不可曰兄死不收畱此身欲何用耶流涕而去尋亦被禍時人甚哀惜之元卿長予一月死時年二十七矣

春宵風尖月細春猶淺酒冷燈昬夜向深人在西軒愁不寐十年間事總經心

元氏桂軒爲敏之賦簾捲堂前桂子涼一軒燈火夜初長月中春好元無價天上風來別有香棠棣一家同映秀詞林百世繼餘芳閒花野艸空無數掩盡人間獨擅場

江村風雨圖秋風槭槭澹林暉煙靄昬昬失翠微一段蒓鱸江上興蓬窗岑寂夢魂飛

○雷管一十九首管字伯威坊州人以薦書從事史館調八作司使博學能文時輩少有及者並州人李汾與伯威同在史館以髙蹇得罪伯威作詩送之頗譏翰林諸人不能少忍至與一書生相角逐使之狼狽而去有郎君未足畱商隠官長從教罵廣文之句又云明日春風一杯酒與君同酹信陵墳人甚稱之

信陵館酒間二首閒過信陵飲有懷信陵君君去日已逺誰憐抱闗人徑攜一壺酒往酹公子墳墳科久已平墓木幾爲薪泉扉鎖長夜千載不復晨昔與賢俊逰今爲狐兔鄰豪貴竟安在念之心紛紜有生會歸盡但恐後無聞此意不可必且醉梁園春又

維昔有迂叟樹桐彼髙岡殷勤爲封植遂欲棲鳯皇桐生日已長鳯來殊未央維鳯覽徳輝非時詎來翔枝榦枯以死志願終莫償憶在西周初飛下岐之陽裴回不能去和鳴聲鏘鏘文王旣已沒千載徽音亡咄爾叟何爲而欲發其光空令枯株上日晏啼鶖鶬

客有自闗輔來言秦民之東徙者餘數十萬口攜持負戴絡繹山谷間晝飡無糗糒夕休無室廬饑羸暴露濵死無幾間有爲秦聲寫去國之情者其始則歷亮而宛轉若有所訴焉少則幽抑而淒厲若訴而怒焉及其放也嗚嗚焉愔愔焉極其情之所之又若弗能任焉者噫秦予父母國也而客言如是聞之悲不可禁乃爲作商歌十章倚其聲以紓予懷且俾後之歌者知秦風之所自焉扶桑西距若華東盡在天王職貢中一自秦原有烽火年年選將戍河潼又

春明門前灞水濵年年此地送行頻今年送客不復返捲土東來避戰塵又

盡室東行且未歸臨行重自鎖門扉爲語畫梁雙燕子春來秋去傍誰飛又

灞水河邊楊栁春柔條折盡爲行人只愁落日悲笳裏吹斷東風不到秦又

累累老稚自相攜側耳西風聽馬嘶百死才能到闗下仰看猶似上天梯又

上得闗來似得生闗頭行客唱歌行虛巖逺壑互相應轉見離鄕去國情又

前歌未停後疊呼歌詞激烈聲嗚嗚天下可能無健者不挽天河洗八區又

折來灞水橋邊栁盡向商於道上栽明年三月花如雪會有好風吹汝回又

行人十步九盤桓巖壑縈回行路難忽到商顏最髙處一時揮淚望長安又

西來遷客莫回首一望令人一斷魂正使長安近於日煙塵滿目北風昬

陽夏懷古短衣匹馬西北來十年去國隨風埃解鞍呼酒歌一曲玉鞭倒捉敲金罍君不見項王臺昔時崔嵬今已頹秋風蕭瑟吹艸萊又不見漢王城昔時岧嶤今已平寒煙寂寞啼鼯猩牧童擡頭學楚聲野老扶犁城上畊畊勢不斷楚聲哀行人欲去還裴佪劉項英雄安在哉人間俯仰易陳迹聞身健在須銜杯

龍徳宮紫簫吹斷彩雲歸十二樓空盡玉梯彩仗竟無金母降仙裾猶憶化人攜千年洛苑銅駝怨萬里坤維杜宇啼莫倚危闌供極目斜陽更在露盤西

南國南國春生江水肥烏檣風扇錦帆歸吳兒日暮棹歌發驚起鴛鴦相背飛

古意四首美人傷獨宿窈窕春閨深素手卷翠被當牕調玉琹危弦奏苦調淸歌抗哀音弦絕歌復咽起作薄命吟妾如朱槿花含英愁晏陰郎如靑銅鏡照面不照心不怨不照心但惜飛光沈且畱連理枕莫捲合歡衾儻君回餘輝歡盟尙可尋又

對酒不能飲拊劍自度曲一唱行路難歌與淚相續朝爲楊朱泣莫作阮籍哭古道盡荊棘新蹊苦薋菉曲行違吾心直行傷我足曲直無適從昻頭羨鴻鵠又

綿綿兔絲艸濯濯檉樹枝結根偶相值引蔓纒綿之春風一披拂柯葉含榮滋弱質附美蔭百齡誓不違淸商忽用事霜飆颯已淒豈意百尺條同此寸艸萎委蔓失所托憔悴徒傷悲知君無歲寒何用相因依又

賢王悲墜屨賢婦念遺簪重在不忘故微物何所欽嗟我昔逰友雲路揚徽音詎念宿昔好棄擲各飛沈昔如膠投漆今如辰與參桃李𨿽成蹊諒無松柏心

○王亳州賓三首賓字徳卿亳社人貞佑二年進士由虹縣令入爲尙書省令史壬辰京城受圍亳州爲單父軍楊春所據春以事出徳卿與故譙縣尉王進反正朝廷授進集慶軍節度使徳卿同知使事明年夏六月車駕幸蔡道出於亳徳卿逆謁上與語慰勞者久之詔行六部尙書事仍賜世爵後數日部曲崔七輩以軍食不給送欵執徳卿與副使呂鈞往市中鈞且行且拜泣涕不休徳卿毅然無所屈大呼曰但殺但殺不能從汝也是日遇害徳卿學詩甚力故所得亦多如風生傳令箭星落受降城煙外莫鐘催倦馬林間殘照聚歸鴉倉小軍爭米邨荒虎食牛又贈剛上人云楞嚴讀罷鑪煙冷澹坐山堂閱世人言懷云功名不到書生手坐撫吳鉤惜壯圖題馬丘寺壁云落葉擁窗僧入靜孤燈穿屋客吟秋人甚稱之

衛眞道中毳袍落托又西徵陌上東風小雪晴艸色喚回原燎黒冰澌消入水痕淸年華荏苒心情減邊事倉皇夢寐驚早晚渦南傳吉語一犂煙雨趁春畊

舟中河伯誇秋漲舟人健晚涼櫓聲揺落月山气郁蒼蒼

除夜落托功名挽不前圍鑪兀坐夜蕭然臘殘畫角東風裏春到梅花小雪邊守得歲來慵攬鏡送將窮去自裝船平明點檢人間事只有詩魔似去年

○李夷三首夷字子遷後攺名倵宛丘人苦於作詩賦古鏡云盤盤古皇州夢斷繁華歇一鞭春事忙畊出隴頭月土蝕背花昬蹄涔駭龍蹲須髯怒欲張縮手不敢捫又云壽光閱人多曽有此客否欽叔諸人甚愛之

贈國醫張子和禁籞喧喧以字行麄工往往笑狂生天將借手開金匱云本無心到玉京歌嘯動成千日醉畱連翻厭五侯鯖祝君莫觸曺瞞怒世上靑黏要指名

古劍古柵崖摧老雨天怱驚神物茁蒲然虵吞元气蟄千載龍逐奔霆脫九泉逆首未歸豪馘裏鋏歌聊發慨彈邊物猶屢出爲時用撫匣澘然惜壯年

書淵明傳後南渡龍孫角禿顚不甘橫斃寄奴弦一襟義气麾周粟滿簡淸風削宋年雪徑低回松落落霜籬健羨菊鮮鮮時屯謐輩輕頹節顏厚吾家艸木賢

○郭邦彥六首邦彥字平叔本鄠縣人僑居陽翟遂占籍焉興定五年進士調永城簿以退讓見稱生世不幸處於頑嚚傲三者之間鬱鬱不自聊年未四十而死寄庵先生愛其詩甚嗟惜之

秋夜聞彈箜篌露重花香飄不逺風微梧葉落無聲倡樓何處教新曲夜靜月髙弦索鳴

村行三首棗花初落路塵香燕掠麻池乍頡頏一片雲陰遮十頃賣瓜棚下午風涼又

芹葉蘆花岸兩邊釣溪石畔落孤鳶小畦引入平流水麻稈森森已拍肩又

豆葉芃芃麻葉光植禾得雨又催黃田家樂事誰眞得牧子行歌醉叟狂

酒醒少年驕气總消磨萬事紛紜夢裏過三載自持葷食戒一心還被性宗魔淩煙閣上榮名好聚窟洲邊樂事多今日酒酣都忘卻亂吟俳語作狂歌

讀毛詩含气有喜怒觸物無不鳴天機泄鳥迹文字從此生誰言土葦器聲合天地淸朴壞犧氏瑟巧露媧皇笙末流不可障聲律隨合並徧讀蕭氏選不見眞性情怨刺雜譏罵名曰離騷經頌美獻諂諛是謂之罘銘詩道初不然自是時代更秦火燒不死此物如有靈至今三百萹殷殷金石聲漢儒各名家辯口劇分爭康成獨麾戈諸儒約連衡祭酒最後出千古老成精我欲讀爾雅不辧螯蟹名尙憐沈謝輩滿篋月露形孔徒凡幾人入室無長卿三子論性命舉世爲譏評白首艸太玄才得覆醤罌不如匡鼎說愈笑人愈聽

○史學八首學字學優延安人兄才字才長住太學有聲學優正大中省試第一人釋褐舞陽簿辟盧氏令卒官妻李氏國初河南尹成之孫女小詩殊有思致學優嘗客京師有所眷久而不歸李作詩寄之云百年風樹底誰淚到君前學優得詩卽日命駕

陪陳彥文謁筠泉榮上人﹝才長﹞彊隨禪客到西禪竹柏團靑蔭石泉一首小詩吟不就閒情元在落花邊

宮詞﹝學優﹞寶帶香褠水府仙黃旗彩扇九龍船薫風十里瑤華島一派歌聲唱采蓮

黙翁溪山橫幅﹝黙翁龎都運才卿自號﹞五云雛鳯下遼天來作金鸞翰墨仙詩酒償殘鶯館債簡書薫破鹿門禪自憐歲月塵中老盡攬溪山筆底傳短艸疎林秋一幅典刑人物記當年

李道人崧陽歸隠圖石壁城頭夜斬闗軟紅塵底曉催班道人一笑那知許門外靑溪屋上山

晚梅孤根春半恰春回剛逐夭桃艶杏開蝶子蜂兒應有語東風元不爲渠來

七夕箱牛回馭錦機閒天上悲歡亦夢間月夜並肩人不見蕭蕭風葉滿驪山

醉後觀魚暫覺心差樂化蝶元來夢亦忙得似醉中都放下春風自與百花香

過太室三輔祥開表聖期三呼夭壽與天齊殿樐碧瓦仍唐制洞鏁蒼苔失漢題柱玉已聞安廟祏劍鋒重爲剪撐黎升中﹝左亠桀右刂﹞有辭臣賦滿望鸞旗鳯蓋西﹝玉柱卓劍二峯名﹞

○侯冊五首冊字君澤以門資仕與杜仲梁張仲經劉京叔遊用是得名嘗作樂府云玉階春艸傷心碧錦瑟華年過眼空又云千金買斷靑樓月爛醉桃花扇影風人多愛之壬辰歲病京師圍中作詞云回首鳯皇城下路人不見月茫茫明日君澤死其後京城亦丘墟矣

寒食交遊零落葉辭柯歲月崢嶸馬注坡燕子不來寒食過滿城風雨落紅多

醉中爛醉歸來驢失腳破靴指天冠倒卓起來白眼望靑天狂气崢嶸無處著陶潛止酒意有在餔糟醊醨良未害君看謝奕對桓溫得失老兵何足怪螟蛉蜾蠃待二豪飲中寧有山家濤平明徑訪陳驚坐相對春風把蟹螯

學古體桐風吹月烏啼井蟾波濕露沈云影素絲牽玉轉泉華美人睡覺燕支冷銀鉤掛簾北窗曉翠鬟臨鏡雙鸞小黃衫少年望不來寂寂庭階滿春艸

昨朝昨朝已作春歸辭今日還成送客詩客子春光俱不見落花寂寂閉門時

楚宮離宮樓閣與天通暮雨朝雲入夢中回首舊時歌舞地女蘿山鬼泣秋風

○王元粹三十三首元粹字子正初名元亮後止名粹平州人系出遼世衣冠家年十八九作詩便有髙趣性習専固世事不以累其業故時輩無能當之者正大末用門資敍爲南陽酒官遭亂流寓襄陽襄陽破隻身北歸寄食燕中遂爲黃冠師有十月風霜侵病骨數家鍼綫補殘衣之句親舊有憐其孤苦欲爲之更娶者子正業已髙舉主太極道院竟不能自返年四十餘癸夘九月病卒詩人淄川楊叔能挽之云匹婦主中饋𨿽貧生理存五言造平淡隻影臥黃昏漫下陳蕃榻虛沾文舉尊北平家世絕銜恨入荒原從弟鬰亦攻詩方之其兄蓋商周矣

春日﹝時年十八﹞春日何慘慘春云何陰陰桃李都未花況乃餘寒侵久在城市居而無人見尋讀易了一編靜見天地心貧士寡徒侶古來非獨今臨髙客子

臨髙秋思生碧山無際暮雲橫但看八月艸木落未見中原塵坌淸流景暗䢐人易老故園何在夢頻驚尊中有物同誰盡正要相看醉膽傾

葉縣贈李長源相見各異縣歲暮風霜淸三日同眠食深見故人情借問何所歷大梁與秦京悠悠川途永冉冉歲月傾子當東北馳予亦西南徵人事相羈束何時當合並聊斟昆陽酒爲澆胸次平出處固難必勉哉崇令名

送李文起令鄜城好去鄜城宰當途有薦章長才試縣邑嘉政寄循良逺路連秋艸徵衫帶夕陽濟時公等在吾欲泛滄浪

九日憑髙一望客心傷風景蕭條是楚鄕飛雁欲歸何處去幽花還似昔年芳詩因感物聊成詠酒爲隨人彊舉觴十載蹉跎身事晚每逢佳節轉淒涼

壽李長源匹馬短衣看此行看君誰信是書生聽詩未覺秦川逺倚劍長懷晉水淸一飯見哀韓信恥千金爲壽魯連輕壯年休灑新亭淚且爲江山灌巨觥

旅次旅次渾無定生涯亦漫勞病求方士藥寒憶故人袍避俗惟黃卷忘憂但濁醪柴門多落葉昨夜朔風髙

西山避亂三首蒼山多回互四望令人迷過午日已暖殘雪融爲泥路滑不可進弱葛愁攀躋老幼委溝壑不如犬與雞嗷嗷同行子手中各有攜汲澗爲飲食架木爲巖棲夜半三四驚翁媼禁兒啼念我長病母亂離隔東西又

野宿不得曉飛霜沾敝袍空山凝寒色天邊星月髙憶昨離鄂城數家同遁逃穿林恐相失前後聞呼號避亂但欲逺焉知登頓勞俯臨萬仞壑性命輕鴻毛又

靑靑道邊麥知是誰家田山田固已薄榛石復相連旁有破茅屋日入不見煙借問舊居者聞亂已西遷平生苦淪薄對此增慨然甲兵暗宇宙誰能安一廛愁憂無從訴仰面視蒼天伐木南澗底雙鹿過我前

還鄂城舊居﹝四月六日作﹞南風兵塵逺病客返舊居入門顧西壁書籍亦無餘數口共嗷嗷日事將何如屋破未暇葺艸滿須當鋤昔去季冬末今來孟夏初深媿資用絕時時煩裏閭

經廢宅誰家住宅北山隈亂後逋人尙未回惆悵門前是官道臨風一樹杏花開

登鄂城寺樓亂後行藏豈自由此身𨿽在病兼憂一壞徒積黃泉恨四壁難爲白日謀數極乾坤見中否迹隨溝壑恐長休可憐海內干戈滿獨對江山倚寺樓

八月二十三日夜走西山婦病不能進兒啼不肯行蒼茫荒野外北風鼔鼙聲老幼夜中逃失路入榛荊月出天欲曙山頭烽火明鄧卒一戰潰敵勢遂縱橫昨朝使帖下主將亦還營嗷嗷二十載何時見升平我生值世亂世亂難爲生

哭李長源十月西來始哭君山中何處有孤墳以才見殺人皆惜忤物能全我未聞李白歌詩堪應詔陳琳書檄偶從軍窮途無地酬知已會待升平緝舊文

襄陽七絕句江雨初晴江漲發涼風吹水波浪開日暮津頭聞打鼔越商巴賈卸船來又

街頭魚米近頗貴縮項長腰最可珍江東蒓鱸亦何好能令張翰稱逹人又

近值喪亂棄中原南來亦復著南冠吾家舊井峴山畔野老謾作北人看又

襄陽城府自古雄千甍萬瓦當晴空短衣少年何處客相邀一醉楚樓中又

城東大堤堤上頭何處女郎同出逰紫蓋畱連不歸去唱歌日暮傍汀洲又

江上小兒誇善沒一日入水知幾回汝曺未有機心在緣底鷗鳥不飛來又

嘆息耆舊不復見欲問土風誰爲陳羊公遺碑武侯廟江邊酒家說向人

武侯廟武侯祠廟南山曲苔滿荒碑不堪讀客子登臨又一時秋色蒼蒼入喬木天下不可無奇材千年精爽安在哉孤吟裴回不忍去寒日欲下悲風來

萬里萬里江山動楚吟異鄕風物長年心孤身轉覺乾坤窄往事空驚歲月深木落髙城初過雁霜飛幽館夜聞砧蹉跎未遂東逰計醉後悲歌淚滿襟

醉後云自無依鶴自孤此生誰信有窮途干戈二十年來客畱得殘骸傍酒壚

丹陽東樓仙人樓居避蒸濕東樓縹緲羣仙集風吹髙柏影在衣忽驚滿座蛟龍入日晚畱連共一觴歸來如夢海生桑片雲送雨山頭黒傍水低飛燕子忙

東樓雨中七詩水邊人去燕爭泥風動緑荷香滿溪髙樹遶樓遮望眼獨看山色過墻西又

倚樓人看水東流橋上行人卻望樓零落故宮無覓處蕭蕭禾黍滿城秋又

多年蒼柏拂檐枝燕子飛來語向誰枕簟不妨畱客住滿樓風雨下簾時又

雨入溪樓不見山雨晴依舊數峯閒韋郎詩句王維畫好在幽人指顧間又

庭中野蔓走靑蛇窗外萱葵亂彩霞云漏斜陽雷漸逺東邊飛雨到瓊華又

好風吹袖覺涼生雨後東溪水面平無數荷蓮看正好卻嫌波底亂蛙鳴又

溝水淸泠樹影圓下樓閒步上樓眠夜來夢裏驚風雨元是松聲到枕邊

○王鬰一十二首鬰字飛伯少日作樂府擬古別離有黃鶴樓髙云不飛鸚鵡洲寒星已曙之句人多傳之其後入京師大爲李欽叔所稱與之詩云詩句嫓國風下者猶楚辭贈詩者甚多有云憶惜潁亭見飛伯恍若夢中逢李白又云紫陘仙人今淵云騎風禦气七尺身又云良金元有價白璧況無瑕又云王郎少年詩境新气象慘淡含古春筆頭仙語復鬼語只有溫李無他人飛伯用是頗自貴重云

春日行春日飛春野寂紅朋碧友元胎濕東風著意寒食時逰絲粘人困無力小鈴犢車燕堤沙鳯簫驚落瓊英花荒墳頹頹啼夕鴉艸荒月黒鬼思家

寄逺吟一封徵人書秋帆瀟湘岸當君髙樓醉憶妾空閨嘆

陽闗曲城東車馬已促裝城西江水靑茫茫緑楊陌上一杯酒離愁慘淡春無光秦樓花映晴煙直誰家少婦當門立金鞭入手紫燕嘶回首飛雲晚山碧

傷別曲蘭臯飛暗塵徵車紆去轍長安𨿽咫尺回首繁華歇故人亭下酒蛾眉眼中血平生慷慨腸忽作柔絲結傳聞紫塞傍秋烽下危堞班超未投筆來瑱空嚼鐵誰能金閨中坐眷娟娟月

長安少年行新月平康金步蓮靑雲戚裏玉連錢誰家年少秋風裏梁甫吟成抱劍眠

楚妃怨涼風遶樹秋長河絡天碧深宮悄無人月暗莎雞泣

古別離山腰露蕙含天淚江林楓葉秋容醉夫君八月鴈門行碎霜冷印白龍轡憶君挑妾初鳴琹琹中已有白頭吟朝朝暮暮當時事言之秪足傷人心君不見湘妃二女哭舜時煙筠靑玉紅珠滋蒼梧人去百想絕忍教今日生離別生離別情偏重不及雙飛南浦云落紅寂寂春閨夢

秋夜長秋風裊裊吹庭樹傷心一葉隨風去葉隨風去何所之似我年年困羇旅神蟉紆屈泥中蟠靑雲未到誰汝憐愁來不寐起視夜斗柄斜指西南天

折楊栁長安二月多緑楊逺信未到龍庭旁佳人中夜抱影坐風窗泠泠愁思長靑天無雲一鏡潔萬戶千門音響絕何人橫笛在髙樓玉龍叫徹春江月

逰子吟短日空裴回流云自來去茫茫曉野客衣單白露無聲落秋樹

陽翟贈李司戶國瑞洛陽賞盡牡丹春寂寞鈞臺對夕曛手折幽蘭贈行子多情惟有李參軍

飲密國公諸子家宣平坊裏楡林巷便是臨淄公子家寂莫畫堂豪貴少時容詞客醉琵琶

中州集庚卷終

●中州集卷八

○邢內翰具瞻一首具瞻字嵓夫遼西人天會二年進士與吳蔡爲文章友仕至翰林待制

出塞樓外靑山半夕陽寒鴉翻墨點林霜平沙細艸三千里一笛西風人斷腸

○王太常繪一首繪字質夫濟南人天會二年進士武陟道中詩云梧葉重勝迎日露蕎秧薄要擭霜云人頗稱之仕至太常卿有注太白詩行於世

江天秋晚圖萬頃波間踏浪兒瀟湘秋晚趂歸時四山紅葉風聲健散入儂家欵乃詞

○王禮部競一首競字無競安陽人宋末登科仕國朝至禮部尙書兼翰林學士承旨年六十四大定四年卒無競善作大字字或廣長丈餘而結宻如小楷京都宮殿題牓皆其筆趙禮部以爲古今第一手惟黨篆差可配耳一孫名道通字彥深今爲黃冠師

奉使江左讀同官蕭顯之西湖行記因題其後雲煙濃淡費臨摹行記看來卽畫圖云夢不妨吞八九筆頭滴水了西湖

○杜佺一首佺字眞卿武功人宋末有詩名於闗中兒時嘗作藥名詩有杜仲吾家好弟兄自然同姓又同名之句及以五言百韻上干州通判馬涓涓大加賞異阜昌中登科蒞官亦有聲馬嵬太眞墓過客多題其詩甚多道陵詔錄其詩得五百餘首付詞臣第之眞卿詩在髙等舊有錦溪集亂後不復見矣子師楊亦能詩尢工書翰奉天楊煥然云然

馬嵬道中垂栁陰陰水拍堤春晴茅屋燕爭泥海棠正好東風惡狼藉殘紅送馬蹄

○邊轉運元勲二首元勲字輔臣丰州人後遷雲中祖貫道遼日狀元輔臣天會十年進士終於河間路轉運使與弟元鼎元恕﹝闕﹞

望瀛臺春望晴雲如困栁如癡丹杏開殘碧艸齊一﹝氵爪﹞望瀛臺下水暖風遲日浴鳬鷖

七夕髙樓人散酒罇空漫擬新文送五窮獨倚南窗夜岑寂一鉤涼月下疎桐

○李寧州之翰四首字周卿濟南人宣和末擢第人有勸參童貫可以徑至館職者周卿謝絕之國兵破洺州縛見元帥誘之使降語及君臣之際辭情慷慨自分一死帥憐之遂被錄用後守寧州陷田侍郎玨黨籍除名徙上京遇赦復官終於東平倅有漆園集行於世子靈石尉謙孫徳元今在鄕裏

書呈仲孚造物固難量誰能計寒餓失馬乃爲福夢牛翻作禍長溪霜練靜修嶺蒼龍臥魂夢吾已安不勞歌楚些

題宻云州學壁﨑嶇到此興何堪況復風謠意未諳旅捨蕭條空自遣胸懷磊落向誰談畱連暮雨侵疎牖宛轉飛雲埽翠嵐因憶林泉歸去好一燈幽夢遶春潭

中京遇因長老天涯流落偶生還古剎相逢語夜闌嘆我歸途千里逺喜君禪榻一身安松聲不斷風吟細月影無邊露气寒分手山堂更寥索冷云衰艸伴徵鞍

歲暮休怪年來白髮新天涯三載困埃塵偶離沙磧窮陰地收得桑楡老病身對雪莫吟秦嶺句撥醅且醉漢江春此生自斷無餘事何必區區問大鈞

○三興居士一首三興居士阜昌中人

題平陰僧寺三吳家近水晶宮行坐紅香緑影中今日異鄕僧寺裏一盆荷葉戰西風

○楊興宗一首興宗髙陵人宋旣渡江故興宗有龍南集予同捨郎楊君美嘗見之

出劍門嘔啞鳴櫓下長川萬疊靑峯只眼前山鷓啄殘紅杏粉杜鵑啼破緑楊煙夢回蜀棧云千片醉枕巴江月一船物色誰分杜陵老風騷牢落劍南天

○趙亮功一首亮功華州人嘗監富平酒

甘露寺鄭南峯下寺泉石間疎篁飛雨度山閣閒雲生野塘檐前松子落廚際柏煙香別後聞鐘磬山陰空夕陽

○賈泳一首泳字漢甫洛陽人

題安生僧寺﹝並序﹞天會已酉余甞與王化原李端中同過是寺屬兵厄甫罹堂宇頹敝繪素剝落秋艸野蔓羅生階上盤桓終日間闃其無聞時風塵未靜竊謂此地當日就丘墟及今與端中復來則寺有僧簡師矣向之所見頹者已完葺剝者復嚴潔鐘閣巍焉石塔巋焉庭樹郁焉皆向之所未有者也因一讀舊題已經五稔自念五年之間所向齟齬十步九蹶卒陷機穽豈非禍患之來有積漸歟抑得失行止非人所能爲歟嗚呼事去如夢人生如寄窮達相推𨿽賢智有不能免焉者顧余何足道哉所不知者他日過此寺之興廢余之得喪悲歡又何如也續題一詩貽失路者共爲一嘆云癸丑七月八日題重來已是五年遊憂患相仍欲白頭翻羨亭亭兩奇樹不知風雨過春秋

○元日能一首日能不知何許人與劉嵓老同時

紅梅天上瓊兒白玉肌吳籹略約更相宜認桃辧杏由君眼自有溪風山月知﹝嵓老同賦云一點淸香透云雪是中那得杏花天評者謂二詩同意而日能爲工﹞

○範墀一首墀字符涉系出潁川有詩話行於世

和髙子初梅春風也自惜流光只放寒梅一樹芳玉粉更妝前夜雪口脂猶注昔年香江湖昨夢誰同記詩酒風流豈易忘東閣何郎未全老花枝休笑鬢絲長

○王雄州仲通一首仲通字逹夫長慶人天會六年進士皇統中陷田玨黨籍編配五國會赦還世宗卽位復官終於永定軍節度使

送客措足疑無地捫心幸有天故人成邂逅殘喘見哀憐落日驚魂外孤云淚眼邊西歸萬里夢今夕到君船

○韓內翰汝嘉一首汝嘉字公度宛平人父昉遼末狀元仕國朝至宰相嘗作武元聖徳神功碑爲作者所稱公度皇統二年進士累遷眞定路轉運使坐公事遷淸州防禦使召爲翰林侍讀學士卒

寄元眞同年十年塵土鬢毛斑杖屨還來踏故山葉寄殘紅春尙在云酣濕翠雨仍慳不堪倚樹追前事更恐臨溪見病顏一日暫來千日去何時倦鳥得眞還

○王吏部啟一首啟字希畢大興人正隆二年進士累遷戶部員外郎通州刺史用宰相萬公薦權右司郎中章宗卽位不一歲遷工部侍郎卽以河南北路提刑使拜吏部尙書使宋使還出爲絳陽軍節度使致仕還鄕裏與左丞董公參政馬公宣徽盧公尙書郭公爲九老會年七十九卒子師揚字仲雄南渡後隠居崧山時年已六十餘經傳子史皆手自抄之如健舉子結夏課然希顏說仲雄在太學同捨號爲閉戶王先生其謹厚蓋家法云孫造字成叔今居東平

王右轄許送酒久而不到以詩戲之燕酒名髙四海傳兵廚許送已經年靑看竹葉應猶淺紅比橊花恐更鮮枕上未消司馬渴車前空墮汝陽涎不如便約開東合一看長鯨吸百川

○晁洗馬會一首會字公錫髙平人道院文元公之後宣和末中武舉仕爲太子洗馬天眷二年經義進士爲人美風儀气量宏博澤人經靖康之亂生徒解散公錫稍誘進之貧不能就舉者必厚爲津遣在官下則分俸以給之至於李承旨致美昆仲亦出其門士論歸焉歷虞鄕猗氏臨晉三縣令以興平軍節度副使致仕年七十八終於家詩號泫水集虞鄕縣齋云官況薄於重搾酒瓜期近似欲殘碁王官谷雲煙藏芳樹逺云補斷山齊鄕人至今傳之孫國章字公憲李承旨外孫教授鄕裏樂於提誨諸生經指授者肅然如在官府進退拱揖皆有可觀蓋其家法云

杜鵑杜宇啼聲枕上來一聲哀似一聲哀千哀萬怨無今古喚得行人若个回

○王內翰遵古二首遵古字符仲父政金吾衛上將軍三子遵仁遵義元仲其季也元仲四子庭玉字子溫內鄕令終於同知遼州軍州事庭堅字子貞有時名庭筠字子端庭掞字子文

過太原贈髙天益﹝天益能作大字﹞遼海渺千里風塵今二毛心𨿽如筆正官不稱才髙筦庫非君事山林必我曺相期老鄕國拂石弄云璈

野菊﹝子貞﹞鬭雞臺下秋風裏白白黃黃無數花日暮城南城北道半隨榛棘上樵車

○王汾州璹二首璹字君玉太原人天眷二年進士弟珙器玉珦汝玉皇統九年同榜家世業醫有陰徳聞裏中嘗有金蠶金馬之瑞君玉仕至汾陽軍節度使鄕人榮之號三桂王氏行尙書省左右司郎中仲澤其從孫也金馬在部掾淸卿房迄今寶之

遊太寧寺西山踏破萬層靑與客攜壺上太寧泉石有情容避俗軒裳無術可逃形云縈屋角僧禪靜露下松梢鶴夢醒明日卻尋塵鏡去曉﹝狂去王換員﹞啼月若爲聽

王元仲海嶽樓同諸公賦﹝汝玉﹞十二珠欄倚半空元龍髙臥定誰雄檐楹翠濕蓬山雨枕簟涼生弱水風物色橫陳詩卷裏雲濤飛動酒杯中謫仙會有騎鯨便八極神遊路可通

○李特進獻可二首獻可字仲和遼東人太師金源郡王石之子太師遼末狀元仲和世宗元妃之弟大定十年史紹魚牓進士歷州縣入翰苑累遷戶部員外郎以事貶淸水令召爲大興少尹遷戶部侍郎終於山東西路提刑使衛紹王卽位以仲和元舅贈特進道國公子道安特旨符寶郎

淸水寒食感懷桃花零亂栁成陰人到春深思更深芳艸戍樓天不盡異鄕寒食故鄕心

召還過故闗山過闗天日正晴明誰道山神不世情逺客得歸心緒別隴瀧閒作斷腸聲

○雷溪先生魏道明二首道明字符道易縣人父遼天慶中登科仕國朝爲兵部郎中子上逹元眞元化元道俱第進士又皆有詩學元道最知名仕至安國軍節度使暮年居雷溪自號雷溪子有鼎新詩話行於世元道春興雲燕來燕去烏衣巷花落花開谷雨天髙麗館偏涼亭云﹝涼或作梁﹞碧海半彎蝸角國春風十里鴨頭波中秋云丹桂知經幾寒暑冰壺別是一山川其所得者也

佛巖寺虎谷西垠北口南橫橋過盡見松庵舊逰新夢猶能記般若眞如得徧參霜圃擷蔬充早供石泉煮茗薦餘甘殘年便擬依僧住過眼空花久已諳

退食竿頭犢鼻淸貧在夢裏槐安舊習空退食歸來澹無事水邊長嘯看晴虹

○學易先生雷思一首思字西仲渾源人天徳三年進士大定中任大理司直持法寛平至今稱之仕至同知北京轉運使事有易解行於世弟志字尙仲亦第進士仕至永定軍節度使西仲季子淵最知名

食松子千巖玉立盡長松半夜珠璣落雪風休道東遊無所得歲寒梁棟滿胸中

○王大尹翛一首翛字翛然範陽人皇統二年進士資稟鯁峭甫入仕卽以材幹稱大定中皇子曺王尹大興翛然爲少尹王移鎭北門復以同尹從之前後多所﹝矢見﹞益朝廷稱焉遷咸平轉運使攺知瀋州坐爲怨家所誣奪官宰相有爲辧理者得鄭州防禦使章宗卽位召拜禮部尙書以選爲大興尹兩月政成發姦擊彊剖繁理劇百年以來無有出其右者尋爲擭前者所排系獄累月天子知其非罪出之翛然幅巾歸範陽明年起爲定國軍節度使致仕卒遺命無請謚無立碑然至今言名臣者必及焉

烏子秀自左司員外郎左遷上京幕官楚山白玉點蠅頭正坐胸中有九流同部吏郎皆五馬不知山鬼解揶揄

○髙工部有鄰一首有鄰字徳卿遂城人數歲入小學州將爲子娶婦驂禦盈路同捨兒竸觀之徳卿讀書自若也大定三年第進士歷州縣爲尙書省令史時相議詘詞賦専明經徳卿以賦有譎諌之義反復詰難竟得不罷爾後擢第者廷試時務筞亦自徳卿發之明昌初累遷安國軍節度使父飛狐令某嘗尉南和以公事活千餘人徳卿實生是邑父老有身及當時事者扶杖迎勞歡呼馬前徳卿亦爲立碑尉廳不踰月子嵩猶子鑄同牓登科時人榮之泰和中使宋還拜工部尙書致仕卒徳卿孝友亷介長於吏事所至興學校惇風化以儒雅自緣飾耆舊至今稱之子嵓字士瞻第進士季子嶷字士美正大初監察禦史最知名

馬嵬事去君王不柰何荒墳三尺馬嵬坡歸來枉爲香囊泣不道生靈淚更多

○宋孟州楫二首楫字濟川長子人年十九天徳三年擢第除著作郎母老丐歸養許之泰和三年以省掾從吏部尙書梁肅使宋副趙王府長史直臣獵淮上射一虎斃之濟川有詩記其事語意俊拔泗州守刻石於鎭淮堂濟川官至孟州防禦使子元吉字佑之明昌二年進士元圭字逹之泰和三年進士皆有名於時曽孫弘道今在武陟

還紫雲寺素扇且題詩其上吳綾便面小團團信手拈來亦厚顏障盡驛塵三十里卻還明月紫雲間

庭槐庭槐先人手所植再世淸陰方滿臺慚媿兒孫種桃李花枝凖擬當年開

○髙轉運徳裔一首徳裔字曼卿鶴野人髙才博學弱冠擢第累遷登聞檢院同知太府少監平陽少尹開州刺史丰王傅卒於西京路轉運使工於爲文字畫尢有法所題卷軸今猶有存者嘗以樗軒所書比之气韻形似無毫髮少異樗軒自望者甚髙何至學曼卿乃暗與之合眞異事也子元道殿中侍禦史

坐忘女﹝女環州張氏年十三異夢之後坐忘已四年矣贈詩者甚多﹞結習銷來性自圓去畱元不間人天消搖自是忘形蝶枯寂寧同委蛻蟬無礙眞空常蕩蕩若存餘息尙綿綿立亡坐脫皆遊戲定力何嘗有變遷

○路冀州仲顯一首仲顯字伯逹冀州人家世寒微其母有賢行教伯逹讀書國初賦學家有類書名節事者新出價數十金大家兒有得之者輙私蔵之母爲伯逹買此書撙衣節食累年而後致戒伯逹言此書當置學捨中必使同業者皆得觀少有靳固吾卽焚之矣伯逹正隆五年進士明昌初授武安軍節度使鄕人榮之云朔用兵伯逹奉使江左還獻賜幣以佐軍未報而伯逹死章廟詔以所獻還其家夫人傅氏曰此非吾夫意復上之有司不聽夫人付之州學買上田二千畆有奇以贍生徒故相馬琪徳玉時判州事聞於朝賜號成徳夫人伯逹二子鐸字宣叔鈞字和叔俱有名於時宣叔爲諌官諌章廟元妃李氏出細微不應上僣有累聖徳又其兄弟恃寵納賂將有楊國忠之禍坐謗訕除名宣叔布衣還鄕裏傅夫人臨終敕宣叔曰汝以憂國愛君故極言直諌天子明聖特暫有所蔽計他日必復起汝前事須再言勿有所顧藉也墓碑不之載故表出之

楊祕監釋迦出山像自從此老出山隅惱亂蒼生底事無他日若逢楊處士只教畫个湼盤圖

○張代州大節一首大節字信之五臺人天眷中進士與興陵有藩邸之舊愛其眞淳甚倚重之歷橫海軍節度使咸平大興尹吏部尙書河東北路兵馬都總管明昌初請老特授雁門節鉞除其子嵓叟忻州刺史以榮其歸信之好奨進士類滄州徐韙太原王澤大興呂造經其指授卒成大名士論以風鑑歸之嵓叟字夢弼亦第進士歷嵐潞懷三州節度終於集慶軍屏山謂吏事不及乃父而以長厚見稱子待舉臺掾選授奉禦正大末從車駕東狩不知所終孫紹祖在東平

同新進士呂子成輩宴集狀元樓鸚鵡新班宴杏園不妨老鶴也乘軒龍津橋上黃金牓三見門生是狀元

○趙轉運愨三首愨字叔通黃山先生沨之父也宋末汪彥章任鄆州教官叔通爲學正嘗預酬唱故其詩文皆有源委國初登科仕至同知南京路轉運使事

擬古春風動地來依依燒痕靑王孫行不歸離恨何時平翩翩誰家兒曉獵開紅旌雕弓揷白羽怒馬懸朱纓圍合意气雄廝養厭庖烹人生一春艸時至何足榮君看五陵樹日暮悲風生

蜀山曉發曉發蜀山道山深人自迷殘星數徽小斜月一梳低隔捨繰車響遙林杜宇啼區區事行役何日得安棲

寒齋雪中書呈許守剪水作花開紛紛天上來聲淸偏傍竹艶冷欲欺梅積潤滋牟麥余膏丐艸萊窮閻休嘆息數日是春回

○郭祕監長倩一首長倩字曼卿文登人皇統丙寅經義乙科仕至祕書少監兼禮部郎中修起居注與施朋望王無竸劉巖老劉無黨相友善所撰石決明傳爲時人所稱有昆崳集傳於世子天驥

義師院叢竹南軒移植自西壇痩玉亭亭十數竿得法未應輸老柏植根兼得近幽蘭𨿽無穠艶包春色自許貞心老歲寒百艸千花盡零落請君來向此中看

○郭錄事用中一首用中字仲正平陽人大定七年進士歷浮山簿陜州錄事卒年三十一有寂照居士集郝子玉毛牧逹鄭仲康爲之引其賦醋魚云身臥不知云子白气酣聊作木奴酸按博物志西羌仲秋日取鯉子不去鱗破腹以赤秫米飯鹽醋合糝之逾月則熟謂之秋鮓故仲正云然又賦雪云灞橋栁絮人千里楚澤蘆花水半扉殊有詩人思致恨不假之以年耳

偶得參徧叢林懶出遊指端孤月照髙秋大千界裏閒窺掌不二門中暗點頭埽地燒香聊自遣栽花種竹盡風流荘蒙抵死談齊物無物齊時也合休

○趙太常之傑三首之傑字伯英大定人本名宗傑避諱攺大定十六年進士歷西京提刑副使棣州防禦使終於太常卿使宋還言事云宋人文敝之極且脆弱不足爲慮邊部爲可慮也其前識如此子繪名進士早卒孫季卿在燕中

許道寧羣峯暮雪道士平生林野人醉中拈出雪峯眞爲君療卻煙霞癖比似靑囊藥更神

題濟源龍潭寺樹圍修竹竹圍庵庵下泓然碧一潭極目荷花半秋色小橫圖上看江南

除夜日月不肯畱歲歷倐云畢僧坊見節物新正在明日夜半拊枕嘆半百又加七形骸念念攺膂力能不失經言男數八此去才有一健者未可期況乃常衰疾物情忌盈滿君子愼名實行矣安退閒吾其保終吉

○趙轉運鼎一首鼎字徳新欒城人大定十六年進士喜作詩頗知道學屏山所許如此仕至西京路轉運使元日詩云拜嗟筋力隨年攺飲覺屠蘇到手遲惜不多見也子中立字正卿第進士文譽甚著

宿來同堡渭北洮南過卻春窮邊冰雪更愁人來同驛裏題詩處破屋靑燈一病身

○田轉運特秀一首特秀字彥實易縣人大定十九年進士仕至太原轉運使喜作詩爲周徳卿李之純所賞感興雲散木不材寧適用虛舟無意任乘流百年身世槐安國千古人情羮頡侯賦古墖云締構百年人換世消沈千古鳥盤空他類此彥實所居裏名半十行第五以五月五日生小字五兒二十五歲鄕府省禦四試俱中第五年五十五八月十五日卒造物之戲人如此﹝五月五日生者見其賦集序胡國瑞云﹞

宿萬安寺長途鞍馬倦黃塵喜見空巖萬疊云漫漫野煙迷去鳥蕭蕭林葉帶殘曛苔封老檜龍鱗起石礙流泉燕尾分夜敞松窗耿無寐一庭蘿影月紛紛

○趙漕副文昌一首文昌字當時陵川人仕至京兆轉運副使嘗有詩云虫聲連壊壁樹色入秋窗艸香花落處山黒雨來時頗爲黃華所稱

歌扇媚娘巧作貫珠喉畫扇團團半掩羞唱到春山小顰處一輪明月爲花愁

○路轉運忱一首忱字子誠平郭人大定二十二年進士累遷監察禦史終於河東北路轉運副使

秋懷落日畱虛壁秋風急戍樓髙歌鬼神夜揮涕虎狼秋豪貴少靑眼文章多白頭何時掛長劍天地一扁舟

○髙宻州公振一首公振字特夫正隆初進士歷南京畱幕終於宻州刺史詩有家學賦南園江鄕有翠蓋紅妝無俗韻緑陰靑子更多情之句惜不多見也

裴氏西園簿領沈迷倦不禁偶從名勝此幽尋竹陰疎處見潭影人語定時聞鳥音陳迹謾畱千古恨歡逰聊慰十年心多情一片梁園月送我垂鞭出上林

○張轉運彀一首彀字伯英臨潁人大定二十八年進士仕至河南路轉運使家多法書名畫古物祕玩周秦以來鏡至百餘枚他物稱是天性孝友與人交極誠欵古所謂博雅君子者伯英可以當之弟瑴字伯玉美風儀善談論气質豪爽在之純希顏伯仲間舉進士有聲場屋及再上不中卽拂衣去嘗自言丈夫子娶非尙主官不徒步至宰相不屑可也宰相李公仲修適之皆與之逰從不敢以布衣諸生處之家旣貴顯厚於奉養擊鮮爲具賓客日滿門窮晝竟夜卒以樂死嘗賦雪云樵屐雙鳬懶漁蓑一蝟拳醉後云日日飲燕市人人識張胡西山晚來好飲酒不下驢賦畫石云腹非經笥口不肉食胸中止有磊磊落落百萬千之怪石興來茹噎快一吐將軍便欲闗弓射气母忽破碎物怪紛狼藉有時醉狂頭挿筆掃盡人間雪色壁其顚放如此

石淙天后離宮在崧山曲河卽東坡爲韓子華賦詩處也潁水洗余髙士耳是非猶恐污人牛區區武媚何爲者水上磨崖紀宴遊

○宗禦史端修一首端修字平叔一字伯正汝州人大定二十二年進士章宗避睿宗諱攺宗爲姬而天下止以宗平叔目之好學喜名節操履端勁慕司馬溫公之爲人自爲諸生時見者必悚然敬之明昌中自省掾拜監察禦史車駕東狩是歲大寒人有凍死者平叔諌止之元妃兄弟李喜兒輩干預朝政平叔上書以逺小人爲言道陵知其爲喜兒發詔喜兒就問卿欲朕逺小人小人爲誰其以姓名對平叔奏小人止李喜兒兄弟耳喜兒以聞李氏兄弟皆被切責竟以訐直貶官平叔自守愈篤是是非非議論一出於正大爲朝廷所知降詔褒諭以全州節度副使卒官平叔妻死不更娶潔居二十年士論髙之永寧遊彥哲調汝州司候將之官問爲政平叔言爲政不難治心養气而已彥哲不領明日復來云夏初入官且臨先生鄕郡請問從政而先生乃以治心養气爲言思之不能得願終教之平叔曰子寧不知此耶治心則心正心正則不私養气則气平气平則不暴不私不暴爲政之術盡於此矣平叔墓碑及傳閒閒公爲作稱其剛稜疾惡有鐵面陳了翁之風人不以過云侄孫汝作正大末保山棚有功入守汝州力盡城復陷兵人欲降之不屈而死

漫書冷面宜教冷眼看只慚索米向長安陰崖何限枯松樹望見屏幃盡牡丹

○張戶部翰五首翰字林卿秀容人大定二十八年進士爲人有蘊藉如素宦然累遷監察禦史翰林直學士貞佑初戶部侍郎車駕南渡出爲河平軍節度使召拜戶部尙書艸創之際經費空竭𨿽米鹽細物皆倚之而辦予嘗見於戶曹邠州一書生言時事相與詰難凡數十條率不思而對𨿽反復計度者亦自不能到信通濟之良材也宣宗旦暮相之會卒年五十五弟翛字飛卿承安五年進士同知河東北路兵馬都總管事猶子天彛字仲常黃裳牓登科子天任字西美近侍局副使死於宋州之變

贈石徳固西湖之月淸無塵橘中之樂猶避秦向來所見止此耳渠亦豈是眞知津如君眼孔乃許大萬事付之塵甑墮兒能詩書又肯播著腳世間看踏破靑巾玉帶桃李花日斜空望紫雲車布衣誰識隠君子一馬﹝疒貴﹞然何處家

再過回公寺山州風土極邊頭二十年中復此逰靑鬢已隨人事攺碧溪猶繞寺門流輕寒剪剪侵駞褐小雪霏霏入蜃樓爲問勞生幾時了不成長抱異鄕愁

萬寧宮朝回宿雨初收變曉涼宮槐恰得幾花黃鵲傳喜語畱鞘尾泉打空山輥鞠場已覺雲林非俗境更從衣袖得天香太平朝野歡娛在不到蓮塘有底忙

奉使髙麗過平州館昨日龍泉已自奇一峯寒翠壓檐低兼並未似平州館屋上層巒屋下溪

金郊驛山館蕭然爾許淸二更枕簟覺秋生西窗大好吟詩處聽了松聲又雨聲

○李好復二首好復字仲通安喜人明昌二年進士楡次令有能聲入爲警巡使嘗以事縛一擭衛道陵有投鼠之諭出爲歷城令終於滑州刺史

邵智夫同遊南城園林晴晝蔚如煙林外支流盡水田落日趂墟人已散鷺鷥飛上渡頭船

雨中與客飲門外平橋一水分數聲漁唱隔溪聞暖風落絮飄香雪小雨沾花濕夢云釀具未甘名長物詩壇聊欲張吾軍相逢莫惜通宵飲明日閒身不屬君

○楊祕監邦基一首邦基字徳茂大定中進士仕至祕書監禮部尙書文筆字畫有前輩風調世獨以其畫比李伯時云

墨梅粉蝶如知合斷魂啼妝先自怨黃昬花光筆底春風老寂莫嶺南煙雨痕

○呂陳州子羽四首子羽字唐卿大興人大定末進士仕至陳州防禦使元光末爲酷吏所誣以乏軍興系獄比赦至唐卿自縊死朝臣有辧其寃者詔復官希顏爲制辭云毀譽之來在仁賢而不免是非之論至久逺而乃公人謂唐卿於此語爲無媿屏山故人外傳呂氏自國朝以來父子昆弟凡中第者六人以六桂名其堂貞幹字周卿尢自刻苦酷嗜文書著碣石志數十萬言皆近代以來事迹幽隠譎怪詼諧嘲評無所不有在史館論正統獨異眾人謂國家止當承遼大忤章廟旨謫西京運幕量移北京致仕自號虎穀道人晚年感末疾又號呂跛子自作傳以見志閒閒公亦以爲篤志君子也弟士安字晉卿卿云字祥卿子鑑字徳昭皆名士唐卿其從子云

廣平道中風色著黧面霜華侵老須昬埃埋故驛積雪縞修途凍岫新詩句寒林古畫圖夜寒孤月上天地一冰壺

宿章義廣勝寺小邑本無事我來勞簡書路長頻問馬人靜厭烹魚鐘冷僧參外燈殘客夢餘此心誰領會松月夜窗虛

至日歲晏多風雪官閒深屋廬小詩窮則變美酒數斯疏未艸歸田賦空翻引睡書窗明添眼力已覺日光舒

李白醉歸圖春風醉袖玉山頹落魄長安酒肆回忙煞中官尋不得沈香亭北牡丹開

○趙鹽部文昌一首文昌字公權平陽人明昌二年進士仕至遼東路鹽使博學好持論周常山甚愛之子觀字維道從事史院資謹厚不忤於物閒閒許其字畫進進不已可到古人云

軍中寄親舊軍中從事鬢絲垂把釣江湖與願違紅葉闗河爲客久黃花時節寄書歸霜天不盡孤云逺秋意無聊一雁飛鄕社故人應念我豈知南望更依依

○韓內翰玉二首玉字溫甫其先相人五世祖繼寧仕石晉爲行軍司馬從出帝北遷居析津曽孫知白仕遼爲中書令孚爲中書門下平章事賜田盤山遂爲漁陽人曽祖錫字難老仕國朝以濟南尹致仕溫甫明昌五年經義詞賦兩科進士入翰林爲應奉應制一日百篇文不加點又作元勲傳稱旨道陵嘆曰勲臣何幸得此家作傳耶泰和中建言開通州潞水漕渠船運至都升兩階授同知陜州東路轉運使事大安三年都城受圍夏人連陷邠涇陜西安撫司檄溫甫以鳯翔總管判官爲都統府募軍旬月得萬人藉秦州場買馬官香及鳯翔冒買馬七百寶雞埋沒官鐵他州郡弓弩數千以給軍出屯華亭與夏人戰敗之獲牛馬千餘時夏兵五萬方圍平涼又戰於北原夏人疑大軍至是夜解去當路者忌其功驛奏溫甫與夏寇有謀朝廷疑之使使者授溫甫河平軍節度副使且覘其軍先是華州李公直以都城隔絕謀舉兵入援而溫甫恃其軍爲可用亦欲爲勤王之舉乃傳檄州郡云事推其本禍有所基始自賊臣貪容姦賂繼緣二帥貪錮威權旣止夏臺之師旋致會河之敗又云齊魏以髙壘爲能堅蒲絳以穿空爲得計裹糧坐費盡膏血於生民棄甲復來竭資儲於國計要權力而望形勢連歲月而守妻孥又云命令不至京師柰何盼盼四集之師懸懸半歲之上人誰無死有臣子之當然事至於今忍君親之弗顧勿謂百年身後虛名一聽史臣只如今日目前何顏以居人世公直一軍行有日矣將佐違約國朝人有不從者輒以軍法從事京兆統軍便謂公直據華州反遣都統楊珪襲取之皆置極刑公直曽爲書約溫甫溫甫不預知其書乃爲安撫所得﹝公直書三一與京兆宣撫一與溫甫一與楊珪故京兆軍得因書襲華州﹞及使者覘溫甫軍且疑預公直之謀卽實其罪溫甫赴官道出華州被囚死於郡學臨終書二詩壁間士論寃之溫甫先賦怪松云昻蔵殊未展傴僂旋自縮惜爾云外姿耐此胯下辱又云木髙眾必摧地厚敢不局河中皆泛泛澗底自鬱鬱未幾被禍人以爲讖云子不疑字居之小字錦郎以父死非罪誓不祿仕丙申之夏過予冠氏出其父臨命時手書云此去冥路吾心皎然剛直之气必不下沈兒可無慮世亂時艱努力自擭幽明𨿽異寧不見爾予爲之惻然

臨終二詩客自朝那戍東過古鄭原衰年會凶運奇禍發流言白骨將爲土靑蠅且在樊仰呼天外恨沈思地中寃母喪半途鬼兒孤千里魂此心終不滅有路訴天閽又

天下無雙士軍中有一韓才名兩相累世道一何囏旅次窮冬暮囚孤永夜寒身亡家亦破巢覆卵寧完矍鑠鞍仍在驚呼鋏屢彈丈夫忠義耳無惜感歌還

○王都運擴一首擴字充之永平人明昌五年進士累遷同知徳州防禦使事山東饑詔馳驛赴官且以賑貸事付之時棣州饑尢甚而不在發粟之數充之擅開倉救之朝廷不之罪也泰和七年夏旱充之以監察禦史受詔審寃因爲同列言往時審寃一切以末減爲事至殺人者之罪亦貰出之地下之寃當誰理之乎使還言剏設三司不便大略言三司之設特以刻剝爲事大定間一曺望之爲戶部天下倉廩府庫皆實百姓無愁怨之聲存乎其人不在攺官稱也今三司官皆戶部舊員掾屬亦戶曺舊吏豈有愚於戶部而智於三司者乞復戶部之舊無駭民聽可也崇慶初遷河東北路按察僉事上書言時病四一將不知兵二兵不可用三事不素定四用人違其長貞佑二年太原受兵充之之功爲多最後權陜西西路轉運使行六部尙書前政太原喬世權子實燕人趙伯成子文號爲稱職充之表表自見𨿽處細務亦有法掾屬奔走從事無敢後者評者爲子實寛緩欲爲不忍欺子文愼宻欲爲不能欺皆未必能然獨王公之不敢欺爲有徵云年六十三致仕卒子元慶字善甫歸徳行六部郎中次子元亨

題神霄宮淸心軒紛紛百慮自心生方寸淸來百慮平未了此心私自笑更憂時世欲澄淸

○趙吏部伯成三首伯成字子文宛平人明昌五年經義詞賦兩科進士博通書傳有眞積之力性沈厚言必中理從在太學日人以趙骨鯁目之累遷侍禦史拜中丞陜西西路轉運使靜難軍節度使哀宗卽位召爲吏部尙書坐爲飛語所中罷官卒於崧山中潞人宋文之說其臨終甚明了也

蠟梅二首凍蕾含香蠟點勻古來幽谷有佳人詩家只怨和羮晚不道紅梅別是春又

冷艶疎香寂莫濵欲持何物向時人東風自是淸狂手辦作竹籬茅舍春

元弟以所業見投賦詩爲贈耆舊隔存歿爲君重嘆嗟人門得嵇紹文賦見張華夙有淩雲筆方乘犯斗槎忘年卽吾友未可論通家

○梁錄事仲新一首仲新字良輔朝城人明昌五年進士初試仙掌承露詩主司以爲擅場用是知名卒於許州錄事

江天暮雪圖南雪不到地霏霏滿竹樓沙河燈市裏春在木綿裘

○盧待制元一首元字子逹玉田人父啟臣字云叔第進士仕宦亦逹自號浭水先生和趙元發劉師魯葛藤韻云乳兔生長角鏖湯結厚冰木終成假佛髮不礙眞僧莫認指爲月須明火是燈拈花微笑處只記老胡曽子逹幼而敏惠年未二十試於長安爲筞論魁擢第後又中筞魁明昌初章廟設宏詞科命公卿舉所知子逹與郭黻周詢張復亨就試凡七日並中選遂入翰苑累遷至待制元兄長庸弟曽名進士又俱擢髙第時人以燕山竇氏比之屏山故人外傳云爾子安字希謝翔字仲升仲升正大末登科

閒詠天近蒼龍闕居連白馬堂松聲得鄰捨山色出宮墻巷陋輪蹄少庭閒日月長九衢紅霧裏亦有白雲鄕

○太常卿石抹世績一首世績字晉卿承安中進士終於禮部尙書子嵩字企隆應奉翰林文字父子皆死蔡州之難

紙鳶鴟鳶鵰鶚誰雌雄假手成形本自同果物戲人人戲物爲風乘我我乘風扶揺漫擬層霄上髙下都歸半紙中兒輩呶呶方佇目豈知天外有冥鴻

○範滑州中一首中字極之大興人承安中進士累官京西路司農少卿滑州刺史好賢樂善有前輩風流貞佑中髙琪當國専以威刑肅物士大夫被捃摭者笞辱與徒隸等醫家以酒下地龍散投以蠟丸則受杖者失痛覺此方大行於時極之有戲云嚼蠟誰知味最長一杯卯酒地龍香年來紙價長安貴不重新詩重藥方時人傳以爲笑極之嗜讀書一以資於詩詩亦往往可傳壬辰卒於京師年五十七

贈韶山退堂聰和尙郎當舞袖少年場綫索機闗似郭郎今日棚前閒袖手卻從鼓笛看人忙

○趙禮部思文六首思文字庭玉永平人明昌五年進士貞佑中陷沒都城間闗南渡遂爲朝廷所知歷虢州刺史汝州防禦使金安集慶兩軍節度使召拜禮部尙書壬辰卒官爲人誠實樂易自少日有君子長者之目南狩以後趙吏部子文楊禮部之美趙禮部周臣陳司諌正叔與庭玉皆完人終始無玷缺者也弟庭珪同榜登科三子敬叔介叔方叔今居鄕裏

試院中呈同官崔伯善李順之睡起松陰鳥雀嘩忽驚霜果墮檐牙簡書廹促全疎酒眼力眵昬只費茶不學道人飡柏葉卻隨舉子踏槐花提衡文字非吾事崔李風流有故家

侯相浪溪歲寒堂靜中臺榭隔紅塵水色山光日日新不用沿溪種松竹主人元是歲寒人

捕蝗感艸虫有作二首𨿽是形模不苦爭汝能傷稼我能鳴誰知竟有長平禍玉石塡來共一坑又

艸虫悲咽不能言亂逐螟蝗瘞古原水底癡龍正貪睡甕中蠍虎更銜寃﹝二詩疑圍城中作觀者可以意推之﹞

嵩山承天谷又云逍遙谷煙霞直上逍遙谷路轉山腰咫尺迷已覺洞天分聖境更疑石磴是仙梯霜添紅葉黃花好天與金壺玉柱齊﹝兩峯名﹞醉倚西風正南望暮雲煙艸一時低

弔同年楊禮部之美海內文章選人中道徳師爭教衰病足不到鳯皇池

○李坊州芳一首芳字執剛大興人承安二年進士歷幹坊兩州刺史同知都轉運使事爲人敬賢下士欵曲周至聞人一善極口稱道士論以此歸之又精於吏事累以亷能進秩正大末致仕歿於洛陽之難

畱別祿食媿踰量智困念歸愚符竹恆爲累幸及引年初驅馬國西門初服返田廬金閨富才彥絕足駃髙衢眷我謝朝迹冠蓋寵歸途歸途豈不榮顧瞻亦踟躕煌煌丹山鳯覽徳萃淸都行人得棲止老鶴靑天孤石樓俯淸伊旁有野人居儻逢經過便山水足相娛

○劉鄠縣昻三首昻字次霄濟南人承安五年進士調鄠縣令劉光甫曽爲同官稱次霄髙材博學詩時有佳句云

零口早行馬上兀殘夢沈沈天向晨行雲如妒月古道不逢人野曠畊聲逺山髙露气新哦詩無好語聊爾一吟呻

讀三國誌二首虎視鯨吞卒未休一時人物盡風流婦翁正得黃承彥兒子當如孫仲謀乳臭蒙孫眞寄坐齒寒鄰國莫分憂阿瞞狐媚無多罪誰作桓文得到頭又

泣漢遺黎血未幹繁昌新築受終壇天球寶鼎私臧獲坎井抝堂局鳯鸞地易主賓窮赤壁勢成螳雀事烏丸陳言衮衮令人厭枉就輸棊覆舊盤

○錦峯王仲元三首仲元字淸卿平陰人承安中進士以能書名天下歷京兆轉運司幕官子公茂今在雲中

雪中同周臣內翰賦二首天上端花散不收溫溫葉气浹皇州橫溪月澹梅宜臘平野風閒麥有秋淸興雅髙東武會孤吟誰似灞陵遊西山玉立三千丈好句都輸趙倚樓又

初稀時拂拂稍宻自紛紛老樹曉迷月痩峯寒帖云色從空際得聲向靜中聞客枕淸無夢哦詩徹夜分

贈靑柯平隠者太華神明觀靑柯小有天大哉霄壤內無此弟昆賢齊物三千行棲雲二百年初平初起後又得兩臞仙

○盧宜陽洵一首洵字仁甫髙平人李承旨致美見所作上梁文勉使就舉六十一歲呂造牓登科歷河南府教授河陽丞宜陽令致仕後居伊陽年八十三卒仁甫有詩學以鞏原及赤壁圖詩著名招飲雲南園仙杏猩紅破北渚官醪玉汗醇已約尊前成二老全勝月下作三人

白溝白溝淸淺不容舟遼宋封疆限此溝到了山河無定主碧波依舊只東流

○刁涇州白三首白字晉卿信都人呂造牓乙科歷涇州幕官入補省掾卒作詩極致力樂府尢有風調今散失不復見矣

渭水渭水秋天白驪山晚照紅行人迷古道老馬識新丰霜雪滿歸鬢乾坤猶轉蓬愁來成獨酌醉袖障西風

物質物質方圓定營營止自疲鶴鳬傷斷續鵬鷃失髙卑巧宦多成拙徐行未必遲可憐箏上雁來往聽人移

送花縱橫詩酒少年曽老矣追歡謝不能種出好花無用處東鄰乞與坐禪僧

○劉戶部光謙一首光謙字逹卿瀋州人父澤字潤之爲部掾斷獄有陰徳劉之昻與之酬唱其詩有云侯門舊說炎如火陋巷今猶冷似冰半夜杯盤長袖舞白頭書冊短檠燈用是人不敢以府史待之逹卿泰和三年進士資幹局處事詳雅爲朝廷所知累官司農少卿病瘡許州宣宗勅國醫診視之卒年五十六好問爲舉子時識於登封相得甚歡尊酒間談笑有味使人不能忘也

寄陳正叔雷希顏東南形勝古徐州人物休評第幾流落落陳雷天下士故應連榻臥黃樓

○毛提舉端卿一首端卿字飛卿彭城人父矩桓州軍事判官歿王事飛卿二十歲始知讀書遊學齊魯間備極囏苦饑凍疾病不以廢業凡十年以經義魁東平泰和三年擢第累遷提舉榷貨司戶部員外郎性剛明疾惡過甚坐與監察禦史相可否爲所中傷降鄭州司候攺孟津丞將復用矣會卒子思遹今居東平

題崞縣郝子玉此君軒桂林名姓一枝新萬竹靑靑徳有鄰渭上風煙分別派山陽詩酒屬閒人心期已到冰霜窟眼界不知花栁塵萱背從今看輝映嫩香新粉四時春

○康司農錫一首錫字伯祿寧晉人其祖嘗與兄弟分財他田宅無所問止取南中生口十餘人縱爲民而已以故家獨貧父奕爲裏胥性純篤縣令者倚之以納賄及令爲禦史所劾奕自念言直則令被罪終世不齒渠官長而我以事証之何以立於世乃自縊而死令竟以無迹可尋獲免伯祿旣養於外祖田氏田氏見伯祿骨骼異他兒謂當有望使之應童子舉飲食臥起躬自調擭備極勞苦得解赴都一日日暮行茭葦中懼爲同行所遺至背負伯祿而行及長師柏鄕王翰周輔束脩不能備周輔與諸公共賙給之黃裳榜擢第歷櫟陽簿警巡判官辟彭原令補省掾考滿遷開封府判官拜監察禦史言宰相侯摯師安石非相材提點近侍局宗室安之聲勢焰焰請托公行不可使久在禁近朝議偉之選授右司都事京南路司農丞破上蔡諸縣羣不逞把持之黨以河中治中充行六部郎中從軍城陷投水死伯祿孝於母友於其弟有恩義於朋友從政則死心以奉公爲民古所謂公家之利知無不爲者惟伯祿爲然同年生如雷希顏冀京父宋飛卿之等名士數十人世以比唐日龍虎榜至論气質尙以伯祿爲稱首云

按部南陽有贈魯山佳政沾鄰邑白水歡謡見路人縣務淸談君自了農郊夙駕我何勤星河直上冰輪轉桃李前頭玉樹春海寓疲民望他日艸堂那得遽移文

○張戶部徳直一首徳直字伯直平陽人叔祖邦彥字彥才張楫牓登科以當川令致仕有松堂集行於世嘗有詩云靑山澹澹水溶溶盡出蒼祗點化工無限燒痕渾緑染可憐喬木待春風父廸祿字仲英明昌初進士歷岐山上黨二縣令卒於省掾伯直貞佑三年進士釋褐新平簿辟藍田令秩滿父老詣行臺畱再任去之日爲立生祠移沔池通許召補省掾選授右警巡使終於同知武勝軍節度使事子城今居永寧

叔能見過度嶺千峯闊沿溪一徑微山寒花發晚村迥客來稀彊飲酬佳節悲歌送夕暉平生愛歡聚衰病與心違

○馮辰一首辰字駕之臨潼人貞佑三年進士辟涇陽令九歲知作詩

雨後﹝時年十三﹞東風花外錦鳩啼喚起西山雨一犁緑滿蔬畦人不到桔橰閒立夕陽低

○王世昌二首世昌字慶長寧州人貞佑三年同進士出身以信都丞致仕

過華州拔地三峯冷翠微落巖飛瀑噴珠璣吟鞭落托騎驢過戰刃韜蔵牧馬歸十丈玉蓮秋不謝半楞掌月晝還飛地靈人傑無遺逸未分蟠螭老布衣

方城東寺海棠苦茞如鍼艸有芒桃花輕薄絮顚狂少陵例有詩沾丐只枉無言到海棠

○李宜陽過庭一首過庭字庭訓武亭人貞佑二年進士歷宜陽永寧滎陽三縣令所去見思入爲右曺掾斷獄寛平當妖賊李亨首坐所詿誤數百人皆從輕法正大中擢右三部司正終於昌武軍節度副使少日從太原王正之學故詩文皆有可觀人初與交者多不能合久之知其爲淳質長厚人也壬寅四月暴卒於東平子蕚字華甫

讀公孫弘傳古來好客數平津我道眞龍未必眞一个仲舒容不得不知開合爲何人

○田錫二首錫字永錫宛平人興定五年進士調新蔡主簿閒居南陽驥立山下資豪爽自少日有聲場屋間作詩甚多弔蘇墳一篇有英靈還卻眉山秀依舊東風艸木天之句世哄傳之

牧牛圖干戈擾擾徧中州挽粟車行似水流何日承平如畫裏短蓑長笛一川秋

故縣別業九折驅車夢易驚一廛老計喜初成園蔬不借將軍地宅劵何勞宰相名山入平檐供逺翠水環釣石得深淸漫郎聱叟琦玕子誰悟他生與此生

○張介一首介字介夫彭城人正大元年經義第一人歷鞏谷熟二縣令幼有賦聲爲人有蘊藉嘗贈詩人楊叔能末章云我貧自救如沃焦君來過我亦何聊爲君欲寫貧士嘆才思殊減荒村謠楊初以荒村謠得名故云

讀天寶遺事不但昨非今亦非上皇騎馬淚沾衣曲江死後無忠諌卻憶詞人秋雁飛

○龎漢一首漢字茂弘平晉人正大末年進士沈毅有志節待次內鄕北山兵亂遇害

終南溪冷云低壓萬長楊十頃秋陰鎖北堂門外兵塵漲秦楚水邊煙景似湖湘荷翻山雨僧窗晚竹泛溪風客枕涼早晚初平遂眞隠遶陂閒牧石頭羊

○宋景蕭二首景蕭字望之濟川族孫正大六年進士辟令泰安未赴遭亂望之於劉景玄爲外兄故其詩頗獲沾丐嘗有荒山銷盡古今魂之句詩家稱焉

河陰望河朔感寓一首南來邊報日駸駸思禹亭髙淚滿襟野燒爲誰畱白艸荒城空自隔疎林雁聲不斷天連水山色無情古又今離合興亡只如此往年爭識少陵心

春雪用上官明之韻啑啑春虫鬧撲窗地鑪茶鼎蚓聲長詩中有味淸於酒只欠冰梢數點香

○李警院天翼三首天翼字輔之固安人貞佑二年進士歷滎陽長社開封三縣令所在有治聲遷右警巡使汴梁旣下僑寓聊城落薄失次無以爲資辟濟南漕司從事方鑿圓枘了不與世合眾口媒蘗竟罹非命輔之材具甚美且有志於學與人交欵曲周密久而愈厚死之日天下識與不識皆爲流涕予謂天道悠逺良不可知而天理之在人心者亦自不冺也

還家三首幽花雜艸滿城頭華屋惟殘土一丘鄕社舊人何處在語音彊半是陳州又

牡丹樹下影堂前幾醉春風谷雨天二十六年渾一夢堂空樹老我華顚又

殊音異服不相親獨倚荒城淚滿巾秪有靑山淡相對似憐我是此鄕人

○張參議澄四首澄字之純別字仲經本出遼東烏惹族國初遷之隆安祖黃縣府君移官洛水因家焉之純早孤能自樹立避地洛西率資無旬日計而泰然以閉戶讀書爲業嘗從辛敬之趙宜之講學故詩文皆有律度兵後居東平詩名藉甚如雲齊客計窮思蹈海杞人癡絕漫憂天壊壁粘蝸艱國步荒池漂蟻失軍容此類甚多

積雨積雨生頑痺新晴意自怡幽花依小徑野蔓媚疎籬髮少從梳懶年衰與杖宜腐儒慚用拙糲食復何辭

和林秋日感懷寄張丈禦史二首塞艸枯黃秋未殘北風裘褐日生寒田園政憶遂初賦冰雪莫吟行路難囊穎露錐徒自苦蒯緱有劍秪空彈南窗明暖無塵到慚愧髙人老鶡冠又別家六見月牙新萬里風霜老病身塊坐氈廬心悄悄逺懷茅屋夢頻頻瓜田無取終成謗市虎相傳久是眞鄕國歸程應歲暮火鑪煨栗話情親

輥馬圖飛塹乘城力亦優不應伏櫪便垂頭而今世上無良樂兀兀黃塵輥得休

○劉神童微一首微字伯祥益都人七歲能文道陵召入宮賦鳯皇來儀二首稱旨賜經童出身系籍太學後登貞佑二年第

春栁應制得城字翠紐圓勻緑綫輕著行排立弄新晴更看三月春風裏散作飛花滿鳯城

○郭宣道一首宣道字徳明邢州人系出衣冠家人物楚楚而有老成之風貞佑中客南陽名士定興張履坦之罷鄧州觀察閒居此縣之石橋見徳明愛之招致門下飲食教督委曲周備遂有聲場屋間正大末沒兵中

送同捨張耀卿補掾中臺摩雲頭角看昻蔵意外升沈豈易量取士皆知有科舉進身初不在文章闗心雁塔功名晚試手烏臺歲月忙此去一官先有路獨憐燈火夜窗涼

○張仲宣二首仲宣字利夫相州人舉進士有聲子柔字子友今在林慮

下第主司頭惱舊冬烘更著書郎骨相窮曉賦得官何足道直須遮馬困吳融

戲題石鹿蜂猴畫卷橫槊將軍馬足塵判花學士筆頭春功名果屬丹靑手造物如何戲得人

○胡汲一首汲字直卿衛州人少有賦聲與新鄭傅伯祥呂鵬舉相友善貌寢陋而滑稽無窮時命不偶竟窮悴而死

闕題休笑參軍靴不襪休嗟門客食無魚燕鴻來去端誰使鵬鷃逍遙本自如潦倒淵明三徑菊荒唐惠子五車書古人淡裏求眞味身外紛華不羨渠

○王修齡一首修齡字紹先同州人詩有得意好花開早落喚愁芳艸燒還生之句閒閒愛而戲之目爲癡仙人

黃葉行送祖唐臣歸柘縣送君黃葉山黃葉紛不埽上有蕭蕭之風樹下有漫漫之衰艸山中黃葉行復靑髀肉一消人自老酒盡意不盡執手臨古道古道連延走錦襄錦襄日暮浮雲翔一燈孤館相思處寒鴈一聲秋夜長

中州集辛卷終

●中州集卷九

○白先生賁一首賁汴人自號決壽老自上世以來至其孫淵俱以經學顯

客有求觀予孝經傳者感而賦詩古人文瑩理後人但工文文工理愈暗紙札何紛紛君看六藝學天葩吐奇芬詩書分體制禮樂造乾坤千岐更萬轍要以一理存如何臻至理當從踐履論跋涉經險阻鑽研閱寒溫孝弟作選鋒道徳嚴中軍仰觀及俯察萬象入見聞不勞施斧鑿筆下生煙雲髙以君唐虞下以覺斯民君如不我鄙時來對鑪薫

○王內翰樞一首樞字子愼良鄕人遼日登科仕國朝直史館

三河道中十載歸來對故山山光依舊白雲閒不須更讀元通偈始信人間是夢間

○睡軒先生趙晦一首晦字光道管城人宋末代州法曹秀容主簿汴京破後不復仕自號睡軒居士子洵子都大定二十年進士眞定路總管判官孫綱三赴廷試以蔭補官終於永壽令曽孫居禮之讓今在燕中

暮春壓枝梅子半靑黃葉底殘紅雨褪香翠鈿舞風楡落莢緑鍼浮水稻抽秧酒濃猶覺春酲困睡美方便午夢長苦被啼鶯訴花老揮毫聊作送春忙

○浚水王先生世賞四首世賞字彥功汴人與尹無忌王逸賓趙文孺相周旋明昌中保舉才能徳行賜出身釋褐鞏州教授終於鹿邑簿有浚水老人集傳於世

立春後十日登樓今日登樓眼風煙倍覺新溪梅初破萼屋雪半融銀雁外天逾碧鷗邊水自春兒曹應見笑吟望獨傷神

春雪只謂春天暖寧知雪霰飛龍蛇且深蟄花栁不勝威糝糝淩風細紛紛帶雨稀誰當問穹昊生殺果何機

探梅候得南枝破玉腮心顏今日爲君開細看苔徑無行迹先賞應輸我獨來

稱善齋宦途馳逐只堪羞何意須封萬戶侯平日少遊眞可念絕勝辛苦駐壺頭

○南湖靖先生天民一首天民字逹卿滏陽人其父國初官原武因而家焉少日嘗兩魁鄕試自望者不碌碌所與交如龎才卿楊茂才劉之昻王逸賓皆一時名士晚年買田南湖葺亭圃植竹樹以詩酒爲事自號南湖老人年七十九卒子文煒徳昭從孫顒子昻

西子放瓢圖髻鬟蕭颯薴蘿秋千古香溪水自流吳越兵爭竟何得風流輸與五湖舟

○東臯桑先生之維一首之維字之才恩州人蔡丞相伯堅之子壻也以樂府著稱有東臯集傳於世

白髮白髮近年見十中三兩莖半因愁儧出多爲病添成梳裏有時落鑷余還又生老知無可避何處是功名

○步元舉一首元舉闗中人

下第過楡次棲遲零落未歸人已坐無成更坐貧意气敢論題柱客晨昏多負倚門親囊空漸覺錢余貫衣敝翻饒虱滿身遙望秦闗獨惆悵一天風雨落花春

○馮文叔一首文叔遼東人

客捨禿襟納褐破書囊十五年來客異鄕生事穽中揺虎尾窮途天上轉羊腸三朝不遇馮唐老半夜悲歌﹝宀上心下冉﹞戚狂獨倚牛車望遼海西風塵土鬢蒼蒼

○張庭玉一首庭玉字子榮易縣人能日賦百篇有集行於世

卽事烏鳶繞樹山梨熟蝴蝶穿花木槿開赤腳城中借米去蒼頭原上負薪來

○宗道一首道字雲叟山陰人以足疾不仕有詩雲家藏千卷富身得一生閒茅屋經年補柴門盡日闗其自處可見

寶巖僧捨寂寂鐘魚柏滿軒午風輕揚煮茶煙西堂竟日無人到只許山人借榻眠

○鮮於溥三首溥字彥仁宋文臣子駿之後髙祖淳淳之子孝標標之子壽吉壽吉之子坦皆擢進士第而仕亦逹彥仁坦之子以門資仕終於櫟陽令濟源盤谷天壤佳處坦父子居其間飲酒賦詩翛然塵垢之外至今人以髙士目之弟彥魯子忠厚今居鄕裏

魯村道中小橋沙路已堪圖更著衰翁跨蹇驢暮靄似催寒日短秋容仍帶逺林疎鵰盤平野黃楡落兔走橫岡白艸枯漸喜閒身逺朝市一年彊半在村墟

春日仿舊詩體年老逢春莫等閒逢春能得幾回看插花盡要花枝滿把酒休辭酒琖幹好向酒邊畱舞袖不妨花外駐吟鞍聞身健在須行樂燕語鶯啼春又殘

早發燈前夢斷家千里馬上詩成月一痕晨粥未烹官路逺隔林煙火是漁村

○史士舉二首士舉字仲升滎澤人漢功臣弘肇之後髙祖所賜鐵劵故在其大父官濟源樂其山水因家焉父神山令激石琚牓進士仲升以蔭補官歷銅鞮三川兩縣令初任京兆錄事以歲旱擅開倉賑貧身往太一湫禱雨尋獲嘉澍用是得名爲人雅重知義理襃衣緩帶逍遙山水間宛然一老書生也貞佑之亂避於太行保聚失守老幼皆出降仲升義不受辱投絕澗而死年七十九孫庭玉字徳秀今居山陽

超化石根寒澑迸珠璣尋丈驚看雪浪飛我是玉川煙水客蹔來盤礡亦忘歸

晉祠小橋流水竹蕭森竹里人家一徑深只欠東風小籬落梅花疎澹月籠陰

○王敏夫二首敏夫五臺人作詩工於賦物甚爲趙宜之所稱雁門前輩中有許蛻子遷以武皇廟詩著名又酒渇後四句云眼底恨無雲夢澤胸中疑有沃焦山南窗花影三竿日指點銀瓶照病顏有集傳河東往往稱此倪民望字具瞻屏山所謂倪侯頭如筆其鋒不可當者有種松詩云種松莫種栁種栁莫種松堅脆非所計雅俗寧與同可是種松無隙地卻教憔悴栁陰中張韶九成寄朔州茍輔臣云陳雷膠漆輕餘子楚漢風雲屬少年李忠直卿賦雪云不將栁絮春風比好作梨花月夜看至於蘇吉莘老李鵬翼衝霄與具瞻之子仲儀詩文多可傳喪亂之後惜不能記憶之矣

同東巖元先生論詩林逋仙去幾來年驚見梅花第二篇

千歲冰霜松骨痩九秋風露鶴聲圓騰輝定出連城上得趣知從太古前邂逅茅齋話終夕只疑人世攺桑田

李氏友雲樓霧幕煙迷十二欄壺觴招我一躋攀黃簾捲起湘川竹分得西州數點山

○王利賓一首利賓字茂實襄城人朴直純素作詩有古意似其爲人然亦未嘗以示人也家與衛昌叔鄰居而不相往來計平生所交惟不肖而已予一日過襄城知茂實病就臥內候之乃見壁間所黏五言古詩十數首竄攺重疊往往可傳然後知茂實所以交予者特以詩故耳渠旣不言予亦無從知之惜登時不謄寫今忘之矣

題扇頭輕紗畫竹雀柄短不盈握暑气正憑陵淸風一何邈

○孫益一首

益字徳裕秀容人嘗從先大夫學詩

送張安中還雲中﹝名保極云朔名士﹞相送還相送臨分手重分驊驑欣得路鴻雁惜離羣木落黃華露城低紫塞雲中秋月正好千里漫思君

○郝先生天挺一首天挺字晉卿陵川人家世儒素伯父子揚有詩名號東軒老人先生少日有賦聲早衰多疾厭於名場遂不復就舉貞佑之兵避於河南往來淇衛間爲人有崖岸耿耿自信寧落薄而死終不一傍富兒之門年五十七卒於舞陽臨終浩歌自得不以死生爲意其平生自處爲可見矣好問十四五先人令陵川時從先生學舉業先生教之曰今人賦學以速售爲功六經百氏分磔綴緝外或篇題句讀之不知幸而得之不免爲庸人況一敗塗地者乎又曰讀書不爲藝文選官不爲利養惟通人能之又曰今世仕宦多用貪墨敗官皆苦於饑凍不能自堅者耳男子生世不耐饑寒則𨿽小事不能成子試以吾言求之先生工於詩時命好問屬和或言令之子欲就科舉詩非所急將無徒費日力耶先生曰君自不知所以教之作詩正欲渠不爲舉子耳子思溫字和之孫經字伯常今居順天

送門生赴省闈靑出於藍靑愈靑小年場屋便馳聲未饒徐淑早求舉卻笑陸機遲得名嗟我再衰空眊矂喜君初筮已崢嶸此行占取鰲頭穏平地煙霄屬後生

○孫邦傑一首邦傑字伯英雄州容城人曽祖堅國初有功官至隴州刺史伯英少日住太學有時名所與遊皆名士興定初知世將亂棄家爲黃冠師

燒筍煨茁舊聞山谷語勸畊還憶大蘇詩傳將火候無多訣畱得天眞又一奇未放錦﹝被字去皮換朋﹞開束縛已看玉版證茶毘白麻初拜驚燒尾見此應慚富貴癡

○張瓛一首瓛字君玉大名朝城人嗜作詩年已老而刻苦殊未減爲人謹願有禮見稱諸公間卒年六十八子鏞鎭今居鄕裏

送侯道士十年走南北黃塵污人衣翩翩夜啼烏一枝無可依問君何所如鳬舄東南飛恨我不得往失腳穽與機從君知不能一笑人間非何水無蒲魚何山無蕨薇終當拂衣去往叩雲山扉

○徐好問一首好問字裕之永寧人

龍門疏鑿而來道路通行人萬古翠微中南山山寺題詩滿一字何曽到禹功

○呂大鵬一首大鵬字鵬舉密縣人自言宋名相申公之裔宣宗頻歲南伐鵬舉作詩欲以撼主兵者云縫掖無由掛鐵衣劍花生澀馬空肥燈前艸就平南筞一夜江神泣涕歸其以气岸自許皆此類也

夏日﹝北渡後作﹞旋移石枕拂藤牀細灑槐陰趁晚涼大地嗷嗷困鑪鼎老天不肯下殘陽

○髙永一首永字信卿出於盤陽大族父元字善長教信卿作舉子讀書略通卽棄之去爲人不顧細謹有幽並豪俠之風賓客入門則盡家所有者爲具不爲明日計人以此愛之貞佑初避兵太原與李長源居於廣平寺有盜穴墻而入長源性恇怯聞騷窣聲噤不敢語盜盡挈信卿所有而去長源徐曰緑林之子至矣於是信卿生理大狼狽南渡居嵩州出入屏山之門其學遂進初名夔字舜卿又名揆屏山攺焉眞定王之奇士衡攻雜學屏山目爲怪魁王從之內翰爲賦善哭詩奉聖馬餌升公敢爲大言著書十萬言號北新子大略以談兵爲主且曰古人兵法非不盡但未有北新子五十里火雨耳信卿皆與之遊故其詩豪宕譎怪不爲法度所窘有冰柱雪車風調觀咀龍篇及大雨後見寄可槪見矣正大壬辰病沒於京師年四十六

跋賈天升所蔵段志寧山水蒼壁雲气湧長松風雨寒湍流擘山出玉虹飲溪灣胸中無雲夢筆底無江山想見破墨初布袖蛟龍蟠壯觀駭心魄萬象本自閒寒齋靜相對逺意空追攀

○曹用之一首用之歸徳人幼有賦聲屢中甲乙詩亦有功嘗戲作鬼仙語云瀏瀏竹間雨熒熒窗下燈相逢不相顧含淚過巴陵詩有本事中山楊正卿能道所以然眞人作鬼語也

憶舊花鳥巡檐喚曉晴喚來和气滿春城春風二十年前客煮酒靑梅也後生

○趙逹夫二首逹夫太原人性嗜讀書而不事科舉南渡後居緱氏山中安貧守分故終世窮悴壬辰之兵遇害

紅梅西湖句好已成塵蠟點都能幾許春乞與瓊兒薄梳洗才情畱待月中人

栁楊栁攙春不耐秋十分憔悴盡風流水邊沙際風煙冷收拾殘陽合暮愁

○邢安國二首安國字仲祥沁州武鄕人少日有賦聲四十歲後卽不應科舉以詩酒自娛避亂客泌陽十餘年後北歸備極艱苦其見於詩者如此往時李長源傳仲祥栁花一詩渠甚愛之今以丹崖集校之與傳者不同當是長源曽與商略之耶

楊花細點輕團轉復飄隋家堤岸灞陵橋非綿非絮寒無用如雪如霜暖不消狂惹客衣知有恨巧尋禪榻故相撩陂塘回首浮萍滿依舊春風擺翠條

過唐州西李口白沙翠竹溪上村漁家賣魚喚行人西風吹皺一溪水水光日影金鱗鱗

○張溫一首溫字符佐上黨人祖仲容字才翁宋末登科仕至屯田員外郎以好士名天下致仕後有詩云病身衰退謝明朝北洞閒眠晝寂寥十畝晚禾煙冉冉一林修竹雨瀟瀟黒花遮眼秋不落白雪撲頭春未消世事悠悠吾老矣一壺濁酒且逍遙至今爲鄕裏所傳元佐泰和六年李演牓乙科登第詩樂府俱有名於時

感懷一首彌月不出門出門沙漲東風昏老樹擺撼轟雷奔鬼物叫嘯山前村僑居客子驚心魂歸來繞屋尋蘭蓀蘭蓀落索靈苗髠主人醉倒老瓦盆衣袖半帶淋漓痕蕓蕓蕭艾同歸根天生天殺何怨恩糟牀與翁共淸渾絕勝被髮叫帝閽

○馬舜卿一首舜卿名肩龍以字行宛平人先世遼大族有知興中府者故又號興中馬氏祖大中國初登科節度全錦兩州父成誼字宜之張楫牓登科京兆路統軍司判官舜卿在太學有賦聲宣宗初人有告宗室從坦殺人從坦字履道一時賢將帥處猜嫌之地人以爲必死而不敢言其寃舜卿以太學生上書大略謂從坦有將帥材方今人物無有出其右者臣一介書生無用於世願代從坦死畱爲天子將兵書奏詔問汝與從坦交分厚耶舜卿對臣知有從坦而從坦未嘗識臣從坦寃人不敢言臣以死保之宣宗感悟赦從坦授舜卿東平錄事委行臺試驗宰相侯莘公與之語不契畱數月罷歸將渡河與排岸官紛競筐中捜得軍馬糧料名數及利害事目疑其姦人之偵伺者系歸徳獄根勘適從坦至立命出之正大四年冬薄遊鳯翔徳順州將愛申以書招舜卿舜卿欲往鳯翔總管以敵兵勢甚張吾城可恃徳順不可守勸勿往舜卿曰愛申平生未嘗識我一見爲知已我知徳順不可守我往必死然以知已故不得不死也乃舉行槖付族父明之爲死別冒險而去旣至不數日受圍城中義兵七八千而已州將假舜卿鳯翔總管判官守禦一以委之凡受攻百日食盡乃陷軍中募生致之不知所終時年五十三詔贈某官配食褒忠廟舜卿年少時過襄垣題詩酒家壁辭气縱橫時輩少有及者如雲玉鞭再過長安道人面依前似花好殷勤勸我梨花春要看尊前玉山倒他語類此

會州道中山腰薄雪眩朝暾未放陽和入燒痕一片長安世情月梨花院落幾黃昏

△諸相

○劉曺王豫七首豫字彥由阜城人仕宋知濟南府事汴京下立張邦昌爲大楚皇帝宋滅楚更立彥由國號齊建元阜昌八年廢爲蜀王遷黃龍府攺封曹有集十卷行於世二子麟猊孫通海陵朝參知政事四世孫瑛今在太原

雜詩六首竹塢人家瀕小溪數枝紅杏出疎籬門前山色帶煙重幽鳥一聲春日遲又

風荷柄柄弄淸香輕薄沙禽落又翔紅日轉西漁艇散一川山影暮天涼又

古渡停驂日向沈淒涼歸思梗淸吟碧山幾點塞天闊紅葉一林秋意深又

倚巖蕭寺據危崖文室軒窗面水開雪霽暮寒山月上數竿修竹一枝梅又

畫色晴明著色圖山光凝翠接平湖煙嵐自古人難畫逺卽深深近卻無又

寒林煙重暝棲鴉逺寺疎鐘送落霞無限嶺雲遮不斷數聲和月到山家

客館雪消北嶺安排暖寒入東風阻節春絕塞亂山圍古驛他時說著也愁人

○杜丞相充一首充字公美相州人仕宋知滄州歸國拜尙書右丞相領中山行臺以壽終

塵汩汩勞生爲爾忙只除不到白雲鄕步回洛浦生羅襪歌斷秦樓﹝艸敕﹞杏梁閒撲衣襟迷逺望靜穿窗隙鎖斜陽帝城別有風流在輦路春風十里香

○虞令公仲文一首仲文字質夫世南之裔武州寧逺人仕爲遼相歸朝授樞宻使平章政事封秦國公四歲作詩賦煎餅有魚目蟬聲之句人以神童目之

雪花﹝四歲作﹞瓊英與玉蘂片片落前池問著花來處東君也不知

○張丞相孝純一首孝純字永錫滕陽人宣和末知太原國兵圍守踰年人相食幾盡乃下朝廷憐其忠換相職後以相齊致仕汴京建行臺起爲左丞相踰年得請歸鄕裏二兄尙安健鄕人爲作三老圖薨謚安簡子公藥字符石昌武軍節度副使致仕孫觀字彥國世爲文章家曽孫厚之字茂弘承安二年進士

中運使寄酒淸明日到以詩謝之芳樽到日恰淸明似與嘉辰黙計程擬助林園延勝賞肯容桃李落繁英老來官爵渾無味閒裏杯盤卻有情見說使車臨岱麓倘能相過共飛觥

○張左相汝霖一首汝霖字仲澤遼陽人家世貴顯父浩字浩然以門資仕揚歷中外遂升端揆進拜太師封南陽郡王五子仲澤平章政事莘國公汝爲字仲宣河北東路轉運使汝翼仕不逹皆進士也汝方字仲賢自號丹華老人汝猷字仲謀俱至宣徽使父子兄弟各有詩傳於世王子端內翰太師之外孫其淵源有自云

春溪一首黯黯春愁底處消小桃無語半含嬌東風不管前溪水暖緑溶溶拍畫橋

○劉右相長言一首長言字宣叔東平人宋相莘老之孫而學易先生斯立之猶子也父迹年三十五終於儀眞令工詩能文有南榮集傳東州今獨余家有之宣叔正隆宰相詩文能世其家今不復見矣

通叔以詩送古鏡爲長言生日之壽次韻謝之彩衣祿隱非臞仙猶有向來文字緣都城一別兩歲晚寄聲勞苦常相先人間始生俗禮重而我永感方頹然逺憑詩句致奇物欲挽暮景回虞淵規摹九寸函大方古制不作菱花妍開奩拂拭愧陋質但喜虹气浮晴天夫君久要心不遷期與鐵杖論淸堅保身賴此孤月圓明年上印歸行田

○右相文獻公耶律履一首履字履道東丹王之七世孫學通易太玄至於陰陽曆數無不精究嘗以鄕賦一試有司以露索爲恥遂不就舉蔭補國史掾興陵朝累遷薊州刺史入翰林爲修撰歷直學士待制禮部尙書特賜孟宗獻牓進士第俄預淄王定冊功拜參知政事明昌元年進右丞薨年六十一興陵嘗問宋名臣孰爲優履道以蘇端明軾對上曰吾聞軾與王詵交甚欵至作歌曲戲及姬侍非禮之甚尙何足道耶履道進曰小說傳聞未必可信就使有之戲笑之間亦何得深責世徒知軾之詩文人不可及臣觀其論天下事實經濟之良才求之古人陸贄而下未見其比陛下無信小說傳聞而忽賢臣之言明日錄軾奏議上之詔國子監刋行自號忘言居士有集傳於世三子辧才武廟署令善才工部尙書楚才中書令四孫鈞弦鏞鑄

史院從事日感懷不學知章乞鑑湖不隨老阮醉黃壚試從麟閣諸賢問肯屑蘭臺小史無一戰得侯輸妄尉長身奉粟媿侏儒禁城鐘定燈花落坐拊塵編惜壯圖

○張平章萬公一首萬公字良輔東阿人正隆二年進士仕長山令有惠政人爲立祠入爲右司員外郎太師淄王愛之許以宰相器明昌初累遷禦史中丞以言事忤旨除彰國軍節度使召爲大興尹拜參知政事以母老丐歸養出判東平河中濟南丁內艱起復擢平章政事封壽國公爲相知大體有惇龎耆艾之目旣致政而眷顧未衰復起判濟南安撫山東便宜行事未幾得請薨於家謚文貞繪像衍慶宮配享章宗廟廷

戊戌二月中旬登稷山淸榭問囚推案朝還暮危坐不知春淺深今日檐間看風色一株紅杏暗驚心

○董右丞師中一首師中字紹祖邯鄲人後徙洺州皇統九年進士承安中入政府直道自立而以通材濟之泰和初元妃李氏方寵幸兄喜兒爲宣徽使有楊國忠之權一日徳州教授田庭方上書言事云大臣持祿近臣怙寵此言路之所以塞也道陵顧謂紹祖言大臣持祿當謂公等近臣怙寵者爲誰時喜兒侍立殿上紹祖倒笏指之曰莫非謂李喜兒之屬否上頷之紹祖嘗言作宰相不難但一心正兩眼明足矣少日以詼諧得名及在相位亦未嘗廢談笑然不害其爲國朝名相也俄致政賜第京師後三年薨有燕賜邊部詩傳於世紹祖師王內翰彥潛而與之同牓登科彥潛沒後待其子恩禮殷重不減骨肉論者謂孫鐸振之事其兄明之張彀伯英愛其弟伯玉舉世無與爲比至於紹祖之待其師之子則古所未有也有漳川集傳於家

自臨洮還臨潭仍是漢家城漢家城﹝在臨潭羌人所稱﹞積石相望十驛程西略河源東並海此身何地不經行﹝紹祖之孫濟剛記此詩末句又作塵埃風雨嘆勞生﹞

○孫太師鐸一首鐸字振之恩州人大定十三年進士明昌中擢戶部尙書時已有相望及考滿以戶曺繁重且未有可代者特旨進一官再任而同列二人俱以入相矣振之賀席中戲舉靑州老柏院布衣張在詩雲南鄰北裏牡丹開公子王孫去不回惟有庭前老柏樹春風來似不曽來爲禦史所劾降授同知河南府事有以詩送之者云想到洛陽春正好南鄰北裏牡丹開聞者皆大笑振之後入政府遷尙書右丞薨贈太子太師作詩甚多其賦玉簪有披拂秋風如有待裴回涼月更多情之句甚爲詩家所稱

癸亥淸明日翛然一室暗塵凝兀兀端如打坐僧習气未除私自笑短檠還對讀書燈

○梁參政﹝王堂﹞一首﹝王堂﹞字國寶別字瑩中範陽人大定十六年進士歷州縣稍遷警巡使治尙嚴肅權貴斂迹朝廷知其才累試繁劇由中都路轉運使拜戶部尙書俄參知政事資方正敢言大事北兵動立和議人有笑其懦者卒如其言未幾薨於位虎賊吒曰梁﹝王堂﹞在族矣其爲人可知

畱題長平驛秦趙均爲失霸圖起何殘忍括何愚殺降未見無禍者累將其能有種乎日暮悲風噎丹水夜深寒月照頭顱﹝山名也﹞快心千載杜郵劍人所誅耶鬼所誅

○賈左丞益謙一首益謙字亨甫本名守謙避哀宗諱攺焉宣宗朝參知政事出知濟南移鎭河中南渡後召拜左丞尋致仕居鄭州哀宗卽位史官乞因宣廟實錄遂及衛紹王初虎賊旣弒逆乃立宣宗宣宗之人至謂衛王失道天命絕之虎實無罪且於主上有推戴之功獨張信甫上章言虎賊大逆不道當用宋文帝誅傅亮徐羨之故事章奏不報爾後舉朝以大安崇慶之事爲諱及是謂亨甫大安中嘗拜禦史中丞宜知衛王事乃差編修官一人就訪之亨甫知其旨謂來者言知衛王莫如我然我聞海陵被弒而世宗皇帝立大定三十年禁近能暴海陵蟄惡者得美仕史官修實錄誣其淫毒狠鷔遺臭無窮自今觀之百可一信耶衛王勤儉愼惜名器較其行事中材不能及者多矣吾知此而已設欲飾吾言以實其罪吾亦何惜餘年朝議偉之正大三年年八十薨子賢卿頤卿翔卿皆以門資仕今一孫仲明在東平

贈答史院從事見說才名自妙年多慚政府舊妨賢物華天寶無今古鳯閣鸞臺孰後先鄭圃道尊何敢望濟南書在子當傳莫言老眼昬花滿及見風鵬上九天

○丞相壽國髙公汝礪一首汝礪字巖甫應州金城人大定中進士揚歷中外居戶曺三司爲最久相宣宗十年小心畏愼夙夜匪懈篤於古人造膝詭辭之義謀謨周密人莫得而聞元光末宣宗上仙公亦薨於位君臣之契義均同體者於斯見之平生嗜讀書南渡之後機務倥傯未嘗一日廢書不觀臨終畱詩有寄謝東門千樹栁安排靑眼送行人之句時年七十一謚﹝闕﹞配享宣宗廟庭至今士論謂公才量渾厚足爲守成之良相恨所遭不時耳

雨後時雨雨三日田家家萬金有年天子慶憂國老臣心

○胥莘公鼎一首鼎字和之代州繁畤人父持國大定中爲太子司藏有功母后家章宗卽位擢拜尙書右丞和之大定二十八年進士至寧初都城受兵由戶部尙書參知政事宣宗卽位除泰定軍節度使不赴攺判大興貞佑二年拜尙書右丞車駕南渡出爲汾陽軍節度使移知平陽權河東南路宣撫使四年授樞宻副使權右丞兼職如故五年正月朝京師進平章政事封莘國公行臺闗中未幾兼左副元帥明年以溫國公致政封英行臺衛州以病薨於位雷希顏爲作神道碑云黃霸爲良吏稱首及爲丞相與張敞論列功名大減王允當漢祀之衰計誅董卓近古社稷臣然不赦涼州人旋致傕泛之禍蕭俛之淸介崔植之論議皆足爲唐名臣而俛議銷兵植餓朱克融輩不畀一官遂再亂河朔彼或量不足或才略有所窮權不足以濟事智不足以知時故也以姚崇之賢惟其不知道未免爲捄時之相其它可知也國家有通明相曰英國胥公尙兼數公之長予謂希顏此論似涉過差至於爲國朝名相以度量雄天下則在公爲無媿矣在長安日乞致仕表云興造功業方聖主有爲之時表裏山河豈愚臣養病之地送弟有之云世事正須髙著眼宦途休厭少低頭他文類此弟恆常之子嗣祖今在燕中

送弟恆作州男子四方誌人生五馬榮君恩何以報民政不宜輕禦物當存恕存心要盡誠勿矜新號令姑守舊章程斂暴單貧困囚淹狡僞萌慈柔難禁暴苛急必傷生東郡吾將老西陲敵未平一生能幾別四事果難並方此對牀樂愴然分袂驚荒詩何足記聊寫弟兄情

○張左丞行中一首行中字信甫莒州日照人祖莘鎭西軍節度副使父暐禦史大夫以武安軍節度致仕兄行簡易無體榜第一人信甫大定二十八年進士衛紹王朝虎賊已除名爲民賂遺權貴得復用信甫言其必反及弒逆自爲太師尙書令澤王信甫時爲禮部尙書人謂必爲所殺甚危之一日虎下禮部鑄監國寶信甫持不可虎𨿽怒然亦竟不能殺也宣宗卽位授參知政事丞相髙琪専權用事聲勢焰焰人莫敢仰視議論之際惟信甫與之抗朝廷稱焉所居拙軒有爲作銘者其引用發凶豎未形之謀則先識者以爲明犯彊臣不測之威則疾惡者以爲剛蓋實錄云元光末出爲靜難軍節度使哀宗卽位首命召之遷尙書左丞後二年致政卒於崧山之崇福宮信甫家世儒素𨿽位宰相而奉養如寒士日書經史五百字爲課寒暑不廢者四五十年故於書所不讀詩殊有古意也

○右丞文獻公所畫張果像古來人物畫爲難驚見仙公樹石間莫把丹靑名右相太平勲業在人寰

○楊戶部慥二首慥字叔玉代州五臺人承安五年進士歷州縣入爲尙書省令史拜監察禦史侍禦史京西大農司丞京南司農卿戶部侍郎權尙書自入戶曺卽有相望資雅重事無巨細處之皆有法至於知朝廷大體則又非他人所能及也京城受兵權參知政事明年卒於河平叔玉文工於詩而人不以能文稱特未見其文耳

過司竹監有懷王監正之不見崧丘跨鶴仙才名畱得萬人傳春郊漬酒傷今日夜雨論文記昔年宰樹謾懸公子劍髙山已絕伯牙弦故居修竹靑靑在寂莫終南落照邊

幹陵牝雞一啄血波流天下何緣不姓周今日阿婆心力盡幹陵禿似老僧頭

△狀元

○鄭內翰子聃一首子聃字景純大定人少日有賦聲時輩莫與爲敵天徳三年第三人登科士論仍以爲屈而海陵不之許也正隆二年詔景純再試擇能賦者八人先以題付之以困景純且將視其中與否罪賞之﹝禦題天錫勇智正萬邦海陵謂侍臣漢髙祖諱不避之可乎乃攺作萬國﹞及開卷景純果第一人楊伯仁張汝霖中選劉幾綦戩李師顏輩皆被黜海陵終不以景純爲工與被黜者兩罷之趙獻之賀啟云丹桂一枝不失舊物靑錢萬選無媿古人其爲名流所稱道如此累官吏部侍郎攺侍講學士卒其賦酴醿有玉斧無人解修月珠裠有意欲畱仙之句甚爲詩家所稱

卽事一錢不直程衛尉五斗解酲劉伯倫讀罷離騷解衣臥門前花栁自爭春

○孟內翰宗獻六首宗獻字友之開封人大定三年鄕府省禦四試皆第一供奉翰林曺王府文學兼記室參軍以疾尋醫久之授同知單州軍州事丁母憂哀毀致卒劉無黨題其詩卷後云簮紱忘情累山林閱歲陰選官堂印手說法老婆心﹝友之深於內典﹞世路嗟前卻人生變古今公乎眞不死名姓斗之南相人孔嗣訓挽云二十年間事才名一夢新衰羸驚喪母哀毀竟亡身魂返愁楓夜情畱淚艸春黃公酒壚在此去只悲辛汴人髙公振特夫云見說平生夢前途盡目前﹝友之未第時夢中預見前途所至於今皆驗﹞乘除𨿽有數凶禍竟何緣禮樂三千字才名二十年仁人遽如許無路問蒼天又云誰謂詩成讖淸冰果自焚﹝友之雪燭詩固知劫火終無盡誰謂淸冰也自焚未幾下世﹞人嗟埋玉樹天爲落文星﹝友之鄰捨李生言六月中連二明星隕於友之所居虛靜軒前﹞數詩𨿽不盡工姑並記之有以見先生於出處之際死生之變造物者皆使之前知其以天下重名畀之者爲不偶然云

龔平甫森玉軒古人借宅亦種竹大是饕奇心未足髙齋聞有萬瑯玕坐對懷山飲秋緑官閒勝日無一事尊酒不空仍有肉他時剝啄叩君門髙枕矮牀容我宿

舊蓄一琹棄置者久矣李君仲通爲張弦料理仍鼓數曲以詩贈之我家箏奴憂樂同塵埃滿面鬢髮蓬徽弦不具掛墻壁似慚無以娛衰翁夫君一見爲披拂坐使寒谷爲春融中含太古意味足雜以新態來無窮繁聲流水不可諭直與造化相冥通形神久已坐灰槁一旦抉剔驅盲聾寂然反聽杳難詰但覺萬竅俱玲瓏千金不得和扁力誰謂起廢由枯桐曲終玄旨竟誰會非弦非指仍非空拂衣欲往君且止爲我乘興彈悲風

張仲山枝巢達人孤髙與世疎百年直寄猶須臾歸來掩闗聊自如人之不足等有餘樂哉下視濠梁魚逍遙自契蒙莊書異時馭气遊太虛我知枝巢亦蘧廬

栁塘搖搖風影漾寒塘靜裏亭臺日月長不似隋家堤岸上亂鴉殘照管興亡

蘇門花塢繞捨雲山慰眼新看花差後洛陽塵從君小築繁香塢不負長腰玉粒春

閏月九日南崖烘暖貯秋光勝處相﹝波字去皮換公﹞釂一觴俚諺難逢兩寒食閏餘今值小重陽頭風比似常年愈菊面渾如去歲黃老矣歡逰定能幾佳時此樂最難忘

○趙內翰攄一首攄字子充宛平人自號醉全老人

早赴北宮蒼龍雙闕郁層雲湖水鱗鱗栁色新絕似江行看淸曉不知身是趂朝人

○趙文學承元一首承元字善長先世汴人兵火間寓旅河間遂占籍焉大定十三年詞賦第一人除應奉翰林文字兼曺王府文學以疎俊少撿得罪王府貶廢久之遇赦量敍卒於臨洮

探春冰底流泉匹練飛曲塵著栁不禁吹杖藜恰到春生處已有人家插酒旗

○張太保行簡三首行簡字敬甫大定十九年詞賦第一人家世儒臣備於禮文之學典貢舉三十年門生徧天下南渡後遷禮部尙書太子太保翰林學士承旨薨謚文正楊內翰之美銘其墓稱敬甫天性孝友太夫人疾不解衣者數月居喪哀毀過禮事其父禦史大夫自幼至終未嘗少違顏色與諸弟居三十餘年家門肅睦人無閒言率勵子弟不知爲驕侈𨿽處富貴與素士無異平生無泛交無私謁愼勤周宻動循禮法居無怠容口無俚言身無徑行𨿽古君子無以加故天下言家法者惟張氏爲第一言禮樂言文章言徳行之純備者亦惟張氏之歸有集三十卷傳於家敬甫賦燕云王氏烏衣巷盧家白玉堂寒食云餳粥雞球畱故事風花鶯栁鬧春城中秋云露凝灝气沾瑤席云近淸光擭桂宮此類甚多也

六月二十九日北宮朝回疎栁衰荷又一時淸波飛葉夢靈芝年年踏盡溪邊路不覺吳霜點鬢絲

酬郭光秀才疇昔君來事已睽豈知今我又羈棲波臣儻不辭升斗鵠卵終當遇魯雞

題子端雪溪小隱圖出處皆天豈自由仙標終合冠鰲頭不妨貌取黃華景時向鈴齋作臥遊

○張內翰檝四首檝字巨濟先世泰州長春人有官於山陰者遂占籍焉曽祖頥宗銀靑榮祿大夫祖惠懷逺大將軍父夭白虢縣簿巨濟明昌五年詞賦第一人仕至鎭戎州刺史爲人有蘊藉善談論文賦詩筆截然有律度時人甚愛重之陜州詩云駭浪奔生馬荒山臥病駞永寧劉氏園亭云菊老芙蓉衰梨柿葉爭絳叩門人不譍一犬吠深巷此類甚多

秋興飄零千里道牢落半生愁殘月如新月今秋似去秋露濃花气重風細竹聲幽何日淸溪上煙蓑一釣舟

客中絳唇花不語靑眼栁初眠塵去尋芳馬香來載酒舩歸期仍雁後野興已鷗邊惆悵無家客春風又一年

蓮實水妃擎出紺珠囊玉筍雕盤喜乍甞膚白已攙新藕嫩心靑猶帶小荷香鬭餘翠鳥零珎羽飛盡黃蜂露蜜房口腹累人良可笑此身便欲老江鄕

初夏小園緑筍間朱櫻點綴年華似有情露浥葛巾晨气潤風隨竹簟晚涼生閒窺黠鼠潛身處靜厭飛蚊遶鬢聲安得冷泉幽石畔解衣盤礡樹陰淸

○閻治中長言八首長言字子秀濟南長淸人客居兗州之嵫陽祖俊行臺南牓父時升任忠傑牓曽髙以來登科者六世矣子秀少日慕張忠定之爲人故名詠避衛紹王諱攺焉幼孤養於從祖能自振厲好學工詞賦間有前人句法性本豪俊使酒任气及遊京師乃更折節遂以謹厚見稱酒酣耳熱故態稍出嘗以第一流自負屏山獨深知之不以爲過也平生多奇夢果魁天下士論厭服在翰苑十年出爲河南府治中被召以道梗不得前卒於亳州子魯瞻魯安今一孫在洺州

北齊行天保大人襲世貴未待齊成已無魏讖裏方傳近水羊夢中先兆攻城蝟六君三世都能幾二十八年翻手裏細思孝靜靈運詩天道好還非妄矣

應制中秋璧月當秋夜未闌漢宮髙會浹宸歡塊蘇塵世三千界珠翠瑤光十二欄桂實飄香浮壽斚露華零潤溢仙盤都人側聽云韶奏共指天家是廣寒

婆速道中書事此地先經戰人生苦未聊泉源疏地脈田壠上山腰敗石平危徑枯柴補短橋曉煙明逺﹤爂字去火換上林下火﹥暮雪暗歸樵履滑心頻悸梯危骨欲消解鞍空倒臥無夢訖通宵

送麗酒麗橙與秀實禦史驄馬朝回畫合深遙知春意領梅心麗橙嬌軟麗樽小聊助風流對淺斟

閻立本職貢圖諤諤昌周此一書形容獒貢冩成圖寧知右相無深意莫指丹靑便厚誣

盤山招隱圖畫出中盤望隱歸鳴珂朝馬尙遲遲賦詩未敢輕相誚卻恐吾山也勒移

三門集津圖津門未爲天下險勿作駭相觀玆圖偃月堂中李林甫有人能寫此心無

丁氏思祖亭鶴野三千里鳬函五百年人間仍舊徳龜筮得新阡族屬東州望衣冠鼻祖傳異時誰式墓應識子孫賢

○李治中著一首著字彥明眞定人髙才博學詩文得前人體工於字畫頗尙玄言承安二年經義第一人在翰林七年出副定州召爲戶部員外郎坐大中黨事謫臨洮府判官量移西京路按察司判官遷彰徳府治中城再陷避於墖上兵人招降大罵不從掘墖倒而死

觀音院書閣門巷蓬蒿一尺深小軒岑寂似山林鳥聲落枕有髙下山色閱人無古今客裏三年侵老境牀頭一易浣塵襟晚涼癡坐忘言裏滿地西風白玉簪

△異人

○擬栩先生王中立六首中立字湯臣岢嵐人博學彊記問無不知少日治易有聲場屋間家豪於財賓客日滿門所以待之者備極丰腆其自奉則日食淡湯餅一杯而已年四十喪妻遂不更娶亦不就舉選齋居一室枯淡如衲僧如是三四年乃出時人覺其談吐髙闊詩筆字畫皆超絕若有物附之者問之不言也閒閒趙公知平定先生往謁之與之詩云寄語閒閒傲浪仙枉將詩酒污天全黃塵遮斷來時路不到蓬山五百年因言唐世士大夫五百人皆仙人謫降中有爲世味所著迷而不反者如公與我皆是也一日來都下館於閒閒公家中秋夜飲酒賦詩且就公索墨水一盤公如言與之明旦不告而去壁間畱龜鶴二字廣長一丈而墨水具在不知以何物書之也朝士來觀者車馬塡咽都下競傳王先生仙去矣久之先生從外至問二字以何物書之不答題詩其旁雲天地之間一古儒醒來不記醉中書旁人錯比神仙字只恐神仙字不如先生平生詩甚多有醉袖舞嫌天地窄詩情狂壓海山平之句他亦稱此人有問世外事者亦一二言之好作擘窠大字往往瞑目爲之筆意縱放勢若飛動閒閒公甚愛之屏山嘗見先生商略前代人物引先儒論議數十條在目前如人人自相詰難然後以已意斷之以爲辧博中第一流人也臨終預克死期如言而逝州將石倫葬之忻州時年五十六予嘗從先生學問作詩究竟當如何先生舉秦少遊春雨詩雲有情芍藥含春淚無力薔薇臥晚枝此詩非不工若以退之芭蕉葉大梔子肥之句校之則春雨爲婦人語矣破卻工夫何至學婦人先生晚年易名云鶴自號擬栩云

中秋素丸東溟來飛上玻璃盆聊揮五輪手撥去萬里陰印透山河影照開天地心人世有昏曉我未嘗古今﹝屏山所傳作素紈靑溟來聊舒五輪指﹞

雜詩四首華山宮殿白雲封不見當年打睡翁貪看終南山色好不知紅日下前峯又

獨跨蒼虯下太淸春風萬里月華明因君感激爲君說鑿破天機我也驚又

云葉鄰鄰皺碧空笙簫逓響入天風忽驚風浪耳邊急不覺形神來世中又

此生休更問浮名名利區區不暫停我有一丸天上藥用時還解濟蒼生

題裕之樂府後常恨小山無後身元郎樂府更淸新紅裙婢子那能曉送與淩煙閣上人

○王先生予可七首予可字南云吉州人父本軍校南云亦嘗隸籍年三十許大病後忽發狂久之能把筆作詩文及說世外恍惚事南渡後居上蔡遂平郾城之間在郾城爲最久遇文士則稱大成將軍於佛前則諦摩龍什於道則騶天玄俊於貴遊則威錦堂主人爲人軀幹雄偉貌亦奇古戴靑葛巾項後垂雙帶狀若牛耳一金鏤環在頂額之間兩頰以靑湼之指爲翠靨衣長不能掩脛故時人有哨腿王之目落魄嗜酒每入城市人爭以酒食遺之夜宿土室中夏月或屍穢在旁蛆虫狼藉不﹝耶字去耳換血﹞也人與之紙落紙數百言或詩或文散漫碎雜無句讀無首尾多六經中語及韻學家古文奇字字畫峭勁遇宋諱亦時避之人或問以故事其應如響諸所引書皆世所未見談說之際稍若有條貫則又以誕幻語亂之麻知幾張伯玉與之遊最狎說其所詩以百分爲率可曉者才二三耳題崧山石淙云石裂雯華漬月秋蓋石淙之石皆狀若湖玉其髙有五六十尺者石之文如虫蝕木如太古篆籕奇峭秀潤一一在潭水中親到其處知詩爲工也蔡州北懸壺觀仙楡云壺樹苔波月漬皴醉後云一壺天地醒眠小宮體云萬疊雲山飛小雁射虎首句云風色偃貂裘卽閣筆自戲云此虎來矣樂府云唾尖絨舌淡紅甜又自戲云欲下犁舌獄耶和太白宮詞云金盆水不暖翠雀啄晴苔又云鳯蹴瑤華散龍銜桂子香西瓜云一片冷截潭底月六彎斜捲隴頭云烹茶云簾捲緑陰花外月玉山冰雪醉扶翁淩霄花云啼鳥倒衘金羽舞驚虵斜傍玉簾飛威錦堂樂府云鳯環捧席帶香屏鯨杯倚伎和云﹝扌捲﹞﹝屏疑作憑﹞此類尙多人亦多贈南云詩者李子遷云石鼎夜聯詩筆健布囊春醉酒錢麄眞南云傳神詩也壬辰兵亂爲順天軍將領所得知其名竊議欲挈之北歸館於州之瑞云觀南云明日見將領自言云我不能住君家瑞云觀也不數日病卒後復有見之淮上者

宮詞水曲朱門漪漾漫一簾花雨月波寒金閨背襯鴛鴦冷春困秋千立畫幹

南園湖石翠雀銜云墮翠蕪砥峯倒影臥平湖飛花不到穿簾月髙倚晴天一劍孤

馴鶴圖﹝張伯玉家畫幀宮人徐行以手整釵一鶴後隨謂之馴鶴圖伯玉請賦詩欽叔常苦其作詩多不用韻限以釵來苔三字﹞寢處妝鉛未捲釵孤云花帶月邊來六宮簾幕金鸞冷露濕晨煙啄翠苔

雜詩二首白露沙灘浸緑湄小舟艤岸尙依稀山回屏曲江連樹春鎖人家深處歸又

暗悲秋色素團團一雨飄零飆霽寒天淨長空煙斂處彩虹金掛樹頭山

宮體二首紅葉鋪霜撼禦階繡蓮塵蹴襯羅鞋袖沾鶯翅調簧語墮卻銜翹入鬢釵又

驕馬金籠藉艸歸翠鸞屏曲染紅霏憑欄山色春風裏喚得鶯兒燕子飛

○照了居士王彧四首彧字子文洺州人承安中進士資剛決不可犯爲尙書省掾知管差除與郎官相可否卽棄官去往來登封盧氏山中攺名知非字無咎自號照了居士居山中二十年布衣蔬食井臼自親時人哀苦之而知非處之自若也少日爲文工於四六詩亦有功和二宋落花韻四首云曽見嬌窺宋玉墻忽驚遺夢到延涼聚塵非分侵淩玉流水無情葬送香錦韈謾拖終隔面彩灰𨿽吐若爲腸蒼苔碧艸無窮恨木石癡兒亦自傷可人未厭出鄰墻回首空殘翠幕涼好事只傳懷夢艸殊鄕誰致返魂香塵凝燕子慵開眼煙暗馬嵬空斷腸穠李絳桃俱異物爲歌薤露寫余傷緑影浮空只自傷賞心死著未能忘瓊枝不解畱春色銀燭空曽照夜妝肺腑已傳蜂蜜盡肌膏仍與燕泥香情知靑帝回車日合有祥風老退房韶華終竟合凋傷獻笑縈懷忍遽忘露壓不禁昏淚臉風披無柰醉愁妝芳菲頓減園林趣狼藉空餘陌路香卻憶班姬浪辛苦一生都得幾専房旣學佛作決定歌禪家以爲證道新丰之後無有及者初出京有詩云親疎俱穩人倫了婚嫁齊成俗意周一筆盡鉤塵債斷都無虧欠大家休休休休愛著何時是徹頭風息浪平人已渡笑攜明月下孤舟崧山中云撒手寧論萬丈崖腳跟未肯點塵埃東君也自魔君數故著靑紅眼底來來何遲去何早二五不多十不少一聲柄木徧虛空誰識堂堂眞照了又贈安居士國寶云不招措大嗔不喚王子文不惹禪和笑不名王照了他人怕人嫌照了要人嫌人人有面樹有皮努力方便勤妝嚴妝嚴也由賢不然也由賢鼻孔莫遣他人穿又答國寶雲幻人誰拙復誰能遊戲何妨傀儡棚凡事不堪君莫怪儂家面目得人憎又云忽然識破虛空我六合縱橫更有誰正大壬辰參知政事宗室思烈行臺洛陽以知非有重名力致之使參議臺事城陷不知所終子升卿有賦聲早卒

禪頌三首昧已全拋大事憂爲渠剛攬等閒愁桑楡晚景無多子鍼芥人身豈易投閒日構來忙日用此生迷卻再生休鼻頭捩轉從今始看作回程火裏牛吾身非我底爲情說著塵勞特地驚五九盡時山更好澗泉云鳥自春聲

又頌放下情懷觸處安生涯取取沒多般褐衣襤褸聊遮赤短髮鬅鬙底用冠一榻省緣資困歇二匙隨分了饑飡也知苦澀人人笑烈曰初心不敢謾﹝貞佑末行臺都尉南徵獲武經進士李申之於盱眙左右司郎中劉光謙逹卿潤文官李獻能欽叔愛其才辯欲活之以避嫌不敢也乃托以問事機令軍中羈管之申之作詩贈主囚者云一飯感君無地報寸心許國只天知明朝定作長淮鬼馬革仍煩爲裹屍又云胸中萬古橫鍾阜一死鴻毛斷不移又獻書都尉云金國歲歲南侵計所得不能一二州而軍力折耗殆盡今歲此舉亦曽慮人有議其後何以禦之乎爲公計者不若此南軍犬舉斂兵而退𨿽屢出無功得全師而返猶可自救不然師老食殫困頓於堅城之下讒間一行則公受禍不久矣某軍敗而死固其所也乞於盱眙城下責以不降之罪以一死見處使人人知之則都尉亦於名教有功書上之明日申之謀遁歸不果乃殺之欽叔說其臨刑回面南向欣然就戮甚嗟惜之予謂申之胸中萬古橫鍾阜與王知非烈日初心不敢謾皆烈丈夫語故附見於此﹞

○無事道人董文甫八首文甫字國華潞人承安中進士爲人淳質恬於世味於心學有所得人知尊敬之而不知其所以得也子安仁亦學道父子嘗閒居寶丰閉戶不出以習靜爲業朝夕不繼晏如也國華歷金昌府判官禮部員外郎昌武軍節度副使正大中以公事至杞縣自知死期作書與家人及同官又作詩貽杞縣令佐詩畢擲筆於地以扇障面而逝有和太白山明和尙牧牛圖詩刻石於洛陽其引云夫人有等差教分頓漸上根之人一聞千悟不落階級中智而下必由漸進此人牛次第不得不立心性動靜徼妙有無學者所宜諦觀也以人牧牛是動而有制從有以觀其徼者也進進而不已則漸至於回首馴服從無以觀其妙者也有入於無徼及於妙固善矣又不如靜而無礙之爲愈也靜而無礙又不如兩忘雙泯之入神也若夫人牛兩忘明月獨照恍然俱失所在當是時也吾將離形去智神亦無功同於大通與道爲一則向之人牛亦筌蹄中一微塵耳吾儒所謂盡心盡性者無外於是因借明和尙韻再下一轉語會心者必能知之詩不錄

秋夜見卽如無鑪上雪淡而有味水中鹽齊行定慧千燈熖淨識乾坤一鏡奩

晝眠莊周先我復天眞化蝶飛來管領春我亦莊周周亦蝶不知若个是眞身

審是堂按劍人人駭夜光蜀雞合道勝鸞凰飛蛾可是無分別直道油燈是太陽

文中子續經紛紛述作史才雄聽似秋來百艸虫不是春雷轟蟄窟蚓蛇會得化成龍﹝予嘗以王氏六經爲問先生云王氏六經以權道設教𨿽孔子亦然但後人不能知之耳因以此詩見示﹞

臨終詩四首無情喪主沒錢僧送上城南無事人撿盡傳燈無盡錄更無公案遮畨新又

生有地死有處萬牛不能移一步一輪明月印天心此是渠儂住處住又

白髮三千丈紅塵六十年只今無見在虛費艸鞋錢又

今古一輪月分明印碧霄門門蟾影到處處桂香飄不起眼中暈何勞指上標眞空渾照破歸去杖頭挑

△隱徳

○薛繼先四首繼先字曼卿猗氏人少日三赴廷試南渡後隱居洛西山中課童子學事母孝與人交謙遜和雅所居人化之子純孝字方叔有父風客有詐爲曼卿書就方叔取物者曼卿年已老狀貌如少壯人客不知其爲曼卿而以爲方叔也而與之書曼卿如書所取物付之𨿽其家人亦不以語之也監察禦史石玠子堅行部過曼卿曼卿避不之見或言君何無鄕曲情耶曼卿曰君未之思耳凡今時政未必皆善石禦史一有所劾則必謂自我發之同惡相庇他日並鄰里有受禍者其畏愼類此正大未司農卿楊慥叔玉丞康錫伯祿薦曼卿與汴人髙仲振武陟宋可武淸張潛磁陽曺玨大名王汝梅隱操不減古人朝延議授以官以兵亂不果曼卿喜作詩工於賦物如松化石云痩見千年傲霜骨錬成一片補天心時人稱焉壬辰之亂病沒於宜陽仲振字正之系出遼東其兄領開封鎭兵正之幼就舉選年四十後卽以家業付其兄挈妻子居嵩山於書無不讀而以易皇極書爲業安貧樂道不入城市山野小人亦知敬之王汝梅張潛從之學三人行山谷間人望正之風袖翩然如欲仙而未舉也張王說正之嘗遇異人教之養生呼吸吐納日以爲常靈气時至安坐不動而骨節戞戞有聲恍惚中時與眞靈接對所談皆世外事旣不以語人故無得而傳潛字仲升有志節慕荊軻聶政之爲人三十歲乃折節讀書太學諸人髙其行義有張古人之目客嵩山從正之學易五十歲始娶妻妻魯山孫氏亦有賢行夫婦相敬如賓負薪拾穗行歌自得大用與之同業而生理優贍憐髙張之貧時有饋餉皆謝不受鄕裏爲仲升劚瓜田瓜熟仲升約中分之以償其勤眾不忍但小摘而去仲升亦棄瓜不收眾如約然後取食之嘗行道中拾得一斧夫婦計度移時乃持歸就訪其主歸之所居寺荘有兄弟分財致諍者其弟指仲升所居曰我家如此獨不畏張先生笑人耶天興之兵避於少室絕頂時世已亂寇敓暴橫無復人理仲升不甘與之處閉口不食七日而死婦隨亦投絕澗中汝梅字大用律學出身伊陽簿秩滿遂不出性嗜讀書動有禮法生徒以法理就學者兼以經學授之後生輩服其教無敢爲非義者可字予之貞佑之兵其姑嫁大姓槀氏夫與子皆兵死而貲產獨在姑以白金五十笏遺予之予之受不辭一日姑得槀之疎屬立爲後挈之省外家予之置酒會鄕鄰且謂姑言姑往時遺可以金可以槀氏無子故受之姑今有子矣此金槀氏物非姑物也我何名取之因呼妻子舁金出歸之槀氏鄕裏用是重之大兵再駐山陽軍中有聞予之之名者問知所在質其子使人招之曰肯從我者禍福與公共之不然公之子死矣親舊競勸之往予之不從曰吾有子無子與吾兒之死與生皆有命焉豈以一子故並平生所守者而亡之乎其後予之竟以無子死玨字子玉早歲有賦聲誠實樂易世俗機械事皆所不知喜賓客欵於接物無書生气習從之遊者樂之而不厭也六人者喪亂後惟子玉居弘州十二年乃終

九日感懷﹝曼卿﹞衰年易感我今知無訝騷人動楚悲故國久拋兵劫後佳辰多負菊花期一時蘭艾同凋落兩鬢雪霜仍別離髙世輸他陶靖節悠然髙興滿東籬

過洛陽﹝予之﹞西來東去洛陽城千尺浮圖了送迎十日酒旗歌板地白頭孤客可憐生

寄人宰縣﹝仲升﹞縣務無難易人才自異同割雞良暫屈制錦要専工積獘姦贓後遺黎喘汗中不存憂世志底用讀書功嫉惡看平日知君有古風莫教循吏傳獨載魯山翁﹝載方言作上聲呼﹞

白髮感懷﹝子玉﹞少年豪舉气如虹今日蕭然一病翁曉鏡祇添頭上雪春風不緑鬢邊蓬文章那作一錢直燈火空勞半世功擬築糟丘便歸老醉鄕何者是窮通

中州集壬卷終

●中州集卷十

△三知已

○溪南詩老辛願二十首願字敬之福昌人其大父自鳯翔來居縣西南女幾山下以力田爲業敬之自號女幾野人年二十五始知讀書取白氏諷諫集自試一日便能背誦乃聚書環堵中讀之書至伊訓詩至河廣頗若有所省欲罷不能因更致力焉音義有不通者捜訪百至必通而後已有一事闕十年者由是博極羣書於三傳爲尢精至於內典亦稱該洽杜詩韓筆未嘗一日去其手作文有綱目不亂詩律深嚴而有自得之趣性野逸不修威儀貴人延客敬之麻衣艸屨足脛赤露坦然於其間劇談豪飲旁若無人髙獻臣爲河南治中聞其名引爲上客及獻臣爲府尹所誣敬之亦被訊掠幾預一网之禍自是人以敬之之名爲諱絕不與交不二三年日事大狼狽田五六十畆歲入不足一牛屢爲追胥所奪竟賣之以爲食眾雛嗷嗷張口待哺雅負髙气不能從俗俯仰迫以饑凍又不得不與世接其枯槁憔悴流離頓踣往往見之於詩元光初予與李欽叔在孟津敬之自女幾來爲之畱數日其行也欽叔爲設饌備極丰腆敬之放箸而嘆曰平生飽食有數每見吾二弟必得美食明日道路中又當與老饑相抗去矣會有一日辛老子僵僕栁泉韓城之間以天地爲棺槨日月爲含禭狐貍亦可螻蟻亦可耳予二人爲之惻然敬之佳句極多如自憐心似魯連子人道面如裴晉公萬事直須稱好好百年端欲付休休院靜寛畱月窗虛細度云浪翻魚出浦花動鳥移枝之類恨不能悉記耳﹝木棲雲吟窗醉幾秋風晚只許幽人个裏知三鄕光武廟云萬山靑遶一川斜到其處知爲工也﹞予嘗論敬之士之有所立必藉國家教養父兄淵源師友講習三者備而後可諭如世之美婦多出於膏腴甲族薫醲含浸之下閭閻間非無名色一旦作公夫人則舉步羞澀曽大家婢不如其理然也故作新人材言教育也獨學無友言講習也生長見聞言父兄也至於傳記所載西子乃薴蘿山采薪氏之女越君臣教之容止七日而納之王遂能惑夫差傾吳國豈常理也哉敬之落落自拔耿耿自信百窮而不憫百辱而不沮任重道逺若將死而後已者三十年亦可謂難矣南渡以來詩學爲盛後生輩一弄筆墨岸然以風雅自名髙自標置轉相販賣少遭指擿終死爲敵一時主文盟者又皆泛愛多可坐受愚弄不爲裁抑且以激昻張大之語從臾之至比爲曺劉沈謝者肩摩而踵接李杜而下不論也敬之業専而心通敢以是非白黒自任每讀劉趙雷李張杜王麻諸人之詩必爲之探源委發凡例解絡脈審音節辧淸濁權輕重片善不掩微颣必指如老吏斷獄文峻网宻絲毫不相貸如衲僧得正法眼徵詰開示幾於截斷眾流人有難之者則曰我𨿽不解書曉書莫如我故始則人怒之罵之中而疑之已而信服之至論朋輩中有公鑑而無姑息者必以敬之爲稱首蓋不本於教育不階於講習不出於父兄而卓然成就如此然則若吾敬之者眞特立之士哉﹝劉景玄趙宜之雷希顏李欽叔張仲經杜仲梁王仲澤麻知幾﹞

亂後兵去人歸日花開雪霽天川原荒宿艸墟落動新煙困鼠鳴虛壁饑烏啄廢田似聞人語亂縣吏已催錢

贈趙仲常﹝名憲宜之從弟詩有黃塵衮衮時隨腳華髮蕭蕭老壓頭之句﹞趙子年𨿽小論詩樂最深秋風凡幾首冬日更多吟老大吾無力文章爾用心荒山松竹底莫厭數相尋

過崧山催老年光衮衮來好懷知欲向誰開箕山潁水春風裏呼起巢由共一杯

隆徳故宮虵分鹿死已無秦五十年來漢苑春問著流鶯無一語栁條依舊拂墻新

同趙長水泛舟洛水秦山晚自澄孤洲煙樹緑相仍波揺朗月浮金鏡嶺隔華星斷玉繩但覺轉船驚白鳥豈煩揮翣怒靑蠅風塵浩蕩飄蓬裏愧似林宗陪李膺山

寒山寒春靜早闗門新月微光照短垣可恨暮云欺落景卻將殘靄助黃昏

陋室陋室何妨似燕窠暮年終得返魚蓑壺中日月時常好枕上功名不足多往古來今眞夜旦髙天厚地一罝羅鹿門幸有龎公樂牛角徒爲寗戚歌

亂後還三首兵戈爲客苦思鄕春暮還鄕卻自傷典籍散亡山閣冷松筠憔悴野園荒鶯銜晚色啼深樹燕掠春陰入短墻鄰里也知歸自逺競將言語慰淒涼又

亂後還家春事空樹頭無處覓殘紅棠梨妥雪沾新雨楊栁飄綿揚晚風談笑取官驚小子艱難爲客媿衰翁殘年得見休兵了收拾閒身守桂叢又

春來漂泊心情減老去艱危气力微芳艸際天愁思逺干戈滿地故人稀懷金躍馬時何有問捨求田事已違糲食敝衣聊自足白頭甘息漢陰機

題遊彥明林園三首先生未老厭儒冠築屋栽籬守歲寒經史日長常滿案魚蝦溪近得供盤幽花入室無多種痩竹闗情只數竿蕭灑逺辭車馬迹求官何必近長安又

城郭繁華斷往還林園幽﹝門內加臭﹞養髙閒花低暖蘂斜窺水竹亞晴梢巧避山尊俎歲時君得意風埃南北我何顏丹房藥鏡遊心久不惜哀矜洗病孱又

不礙遙看冷翠微盡教叢竹映窗扉籬根傍水知魚樂屋角鄰花鳥自歸濁酒野芹安已久華軒髙馬到從稀人間回首皆堪鄙羨汝幽棲得所依

贈劉庵主﹝劉遼貴族﹞蚤薄軒裳貴髙尋綺皓蹤一囊閭裏藥六尺水雲笻午枕眠芳景晴檐望逺峯柴門常不掩應得野夫從

函闗雙峯髙聳大河旁自古函闗一戰場紫气久無傳道叟黃塵那有棄繻郎煙迷短艸秋還綠露浥寒花晚更香共說河山雄百二不堪屈指算興亡

贈趙宜之二首夫子今詞伯胡爲逺帝京靑雲無轍迹白髮有柴荊鬼戲多年病人髙四海名麟經方有缺無惜繼丘明又

轉徙家無地逢迎客有尊光陰連病枕天地一愚軒霜雪靑松古風塵白璧溫從渠投隙者衮衮向金門

送裕之往許州酒間有請予歌渭城煙雨者因及之白酒畱分袂靑燈約對牀言詩眞漫許知已重難忘爽气虛韓嶽文星照許昌休歌渭城栁衰老易悲傷

寄裕之靑雲一別阮家郎甚欲題詩逺寄將好句眼前常蹉過佳人心上不曽忘誰家秋月茅亭底何處春風錦瑟旁昌谷煙霞久寂莫歡逰還肯到三鄕

山園歲暮山園懶再行蘭衰菊悴頗闗情靑靑多少無名艸爭向殘陽暖處生

○李講議汾二十五首汾字長源平晉人系出雁門曠達不羈好以奇節自許避亂入闗京兆尹子容愛其才招致門下畱二年去之涇州謁張公信甫一見卽以上客禮之自是遊道日廣然闗中無一人敢與相軒輊者元光末用薦書得從事史館舊例史院有監修宰相爲之同修翰長至直學士兼之編修官専纂述之事若從事則職名謂之書冩特抄書小史耳凡編修官得日錄分受之纂述旣定以槁授從事從事錄潔本呈翰長平居無事則翰長及從事或列坐飲酒賦詩一預史事則有官長掾屬之別長源素髙亢不肯一世乃今以斗食故人以府史畜之殊不自聊髙張諸人率以新進入館史家凡例或未能盡知就其所長且不滿長源一笑故刋修之際長源在旁則蓄縮慘沮握筆不能下長源正襟危坐讀太史公左丘明一篇或數百言音吐洪暢旁若無人旣畢顧四坐漫爲一語云看秉筆諸人積不平而雷李尢所切齒乃以嫚罵官長訟於有司然時論亦有不直雷李者故證左相半踰年不能決右丞師公以傷風化爲嫌遣東曺掾置酒和解之不得已乃罷尋入闗明年驅數馬來京師日以馬價佐歡道逢怨家則畫地大數而去又明年恆山公仙在鄧之西山長源往說之署行尙書省講議官旣而恆山與參知政事思烈相異同頗謀自安懼長源言論欲除之遁之泌陽竟爲所害長源孝友亷介過人者甚多寧寒餓而死終不作寒乞聲向人人亦以此愛之平生以詩爲専門之學其所得爲尢多如洛陽才子懷三策長樂鐘聲又一年淸鏡功名兩行淚浮雲親舊一囊錢煙波蒼蒼孟津渡旌旗歷歷河陽城長河不洗中原恨趙括元非上將才三輔樓臺失歸燕上林花木怨啼鵑空餘一掬傷時淚暗墮昭陵石馬前同輩作七言詩者皆不及也辛夘秋遇予襄城杯酒間誦闗中往來詩十數首道其流離世故妻子凋喪道塗萬里奔走狼狽之意𨿽辭旨危苦而耿耿自信者故在鬱鬱不平者不能掩淸壯磊落有幽並豪俠歌謠慷慨之气此詩兵火中散亡今就其少作予所能記憶者錄之

陜州黃河城下水澄澄送別秋風似洞庭李白形骸𨿽放浪並州豪傑未凋零十年道路雙蓬鬢萬里乾坤一艸亭八月崤陵霜樹老傷心休折桞條靑

州北州北光風艶綺羅南來扈從北人多梨園法曲懷奴舞月窟新聲倩女歌紫禁衣冠出金馬靑樓阡陌瞰銅駝薄遊卻憶開元日常逐春風醉兩坡

再過長安細栁斜連長樂坡故宮今日重經過一時人物存公論萬里雲山入浩歌白髮歸來幾人在靑門依舊少年多自憐季子貂裘敝辛苦燈前讀揣摩

汴梁雜詩四首天津橋上晚涼天鬱鬱皇州動紫煙長樂觚稜靑似染建章馳道直於弦犬牙盤石三千國聖子神孫億萬年一策治安經濟了漢庭誰識賈生賢又

琪樹明霞五鳯樓夷門自古帝王州衣冠繁會文昌府旌戟森羅部曲侯美酒名謳陳廣座凝笳咽鼓送華輈秦川王粲何爲者憔悴囂塵坐白頭又

樓外風煙隔紫垣樓頭客子動歸魂飄蕭蓬鬢驚秋色狼藉麻衣涴酒痕天塹波光搖落日太行山色照中原誰知滄海橫流意獨倚牛車笑孝孫又

寥落闗山對月明客窗遙夜夢魂驚二年岐下音書絕八月河南風露淸冉冉暮愁生艸色迢迢秋思入虫聲誰知廣武英雄嘆老卻窮途阮步兵

上淸宮三首憶昔秋風從茂陵詞臣忝預漢公卿瑤池宴罷西王母翠輦歸來北斗城石馬嘶殘人事攺劫灰飛盡海山平惟餘太一池邊月伴我驂鸞上玉京又

蒼梧雲气赤城霞綿絡鈞天帝子家仙掌髙承九霄露霓旌遙駐五云車昆明火劫驚人世瀛海風濤撼客槎醉裏忽逢王子晉玉笙吹上碧桃花又

千劫塵緣謝吏曺道山仙闕事遊遨樓臺縹緲滄溟闊宮殿森羅紫極髙幾代云孫接仙李千年王母醉蟠桃詩成便欲還山去猶待君王賜錦袍

避亂陳倉南山回望三秦追懷淮陰矦信漫賦長句慿髙四顧戰塵昏鶉野山川自吐吞渭水波濤喧隴阪散闗形勢軋興元旌旗日落黃雲戍弓劍霜寒白艸原一飯悠悠從漂母誰憐國士未酬恩

雪中過虎牢蕭蕭行李戞弓刀踏雪行人過虎牢廣武山川哀阮籍黃河襟帶控成臯身經戎馬心逾壯天入風霜气更豪橫槊賦詩男子事徵西誰爲謝諸曺

淸明鳴珂振轂滿重城春日綿綿老燕鶯人在碧雞坊外住澹隨流水過淸明

下第學劍攻書漫自奇回頭三十六年非春風萬里衡門下依舊並州一布衣磻溪封侯輸與曲如鉤冷坐

磻溪到白頭老婦廚中莫彈鋏白魚畱待躍王舟

感寓述史雜詩五十首並引﹝錄五首﹞正大庚寅予行年三十有九獻賦明庭爲有司所病遂有不遇時之嘆皁衣斗食從事史館以素非所好愈鬱鬱不得志臥病中僻居蕭條盡日無來人緬惟先哲凡所以進退出處之際窮逹榮辱之分立身行道建功立事闗諸人事者竊有所感焉於是始自騷人屈平以來下逮漢晉隋唐諸公終之以逺祖雁門武皇作爲述史詩五十首以自慰其羈旅流落之懷述近代則恐涉時事故斷自唐以下不論嗚呼三百篇大抵皆聖賢感憤之所爲作也余以愚忠謬信獲譏於斯世久矣非敢示諸作者庶幾後世有揚子云者出或能亮予之宿心是歲秋七月旣望並州人李汾引蘇客卿秦遊說諸侯獲上卿賈人唇舌事縱橫可憐一世癡兒女爭羨腰間六印榮韓淮陰信仗劍淮陰去復還舉頭西望識龍顏堂堂竟握眞王印未害男兒辱胯間叔孫奉常通秦時博士魯諸生漏网驪山百丈坑邂逅劉郎習綿蕝便能彈壓漢公卿馬中令周腳踏長安陌上塵布衣西上欲誰親君王不省常何策憔悴新丰一旅人逺祖雁門武皇死心唐室正諸侯鐵馬南來隘九州島當日三垂岡上意諸孫空抱腐儒羞

擬張水部行路難洛陽行人心欲折半年西州信音絕彈筆峽口兵塵髙半夜心懸隴山月君不見嗷嗷失羣鳥淚盡眼流血潼闗晝閉漢使稀安得慰我生離別

雲溪曉泛圖曉景澹明月落影潭西丘晴川掛煙樹光拂云河流楓林入行色闗山生白頭羨羨畫中人憶我秦川遊君帆渺何許儻下滄浪洲滄浪吾有約寄謝同盟鷗

古月一篇爲裕之賦古月天不收敵君三萬秋天孫弄明鏡光湧雲間流憶昔放逐江南州金陵女兒歌棹謳艸裹烏紗巾散著紫綺裘酒酣把玉笛直欲捫參歷井騎鬥牛醉中呼兒搖雙舟吾欲乘流下石頭起來茫茫視八極萬里只有元丹丘丹丘子遊人間風塵何爲往復還玉華山人近招我九日朝帝蒼梧山

西歸擾擾王城足是非不堪多病決然歸只因有口談時事幾被無心觸禍機日暮豺狼當路立天寒鵰鶚傍人飛終南山色明如畫何限春風筍蕨肥

避亂西山作三月都門晝不開兵塵一夕捲風回也知周室三川在誰復秦庭七日哀鴉啄腥風下陽翟艸銜寃血上琴臺夷門一把平安火定逐恆山候騎來

○李戶部獻甫一十三首獻甫字欽用欽叔從弟也兄欽止欽若皆中朝名勝家故將種而同時四進士人門之秀照暎一時欽用博通書傳於左氏及地理之學爲精爲人有幹局心所到則絕人逺甚故時人有精神滿腹之目歷咸陽簿辟行臺掾屬正大初夏人請和朝廷以馮子駿往議欽用預行夏使有口辯馮善人無以折之往復之際至以歲幣爲言欽用不能平從旁進曰夏國與敝邑和好百年今𨿽易君臣之名而爲兄弟之國使兄而輸幣寧有據耶曰兄弟且不論宋日曽與吾家二十五萬匹典故具在君獨不知耶金朝必欲修舊好非此例不可欽用作色曰使者尙忍言耶宋以歲幣餌君家而賜之姓岸然以君父自居夏國君臣無一悟者誠謂使者當以爲諱乃今公言之使者果能主此議以從賜姓之例敝邑𨿽歲捐五十萬某請以身任之夏使語塞和議乃定使還朝廷錄其功授慶陽總帥府經歷官尋辟長安令京兆行臺所在供須之繁急於星火欽用所以處之者常若有餘縣民賴之以安入爲尙書省掾壬辰之兵奏充行六部員外郎守備之策時相倚任之以功遷鎭南軍節度副使兼右警巡使車駕東巡死於蔡州之難時年四十所著詩書文號天倪集者畱京師欽用死其家亦破非同年華陰王元禮購得之幾有人琴俱亡之恨然則文字言語之傳與否亦有數存於其間耶

夏夜銀潢淡淡沒疏星一陣涼從雨後生仰看浮雲成獨臥數圍蛛网絡中庭

九龍池春望五年外地看淸明袖手低回過客亭謝絮楚萍無定著春光如我更飄零

興慶池書所見短短菇蒲刺水靑翠萍開處鑑波明畫船轉過垂楊外水面風來聞樂聲

題黃華幽居圖層層佛屋貼山腰山下幽居勝午橋物外人家無稅後閒中生理足漁樵雁踰逺障淩虛迥人與髙秋共寂寥何處人間景如此便應歸隱不須招

長安行長安道無人行黃塵不起生榛荊髙山有峯不復險大河有浪亦已平向來百二秦之形秪今百二秦之名我聞人固物乃固人不爲力物乃傾將軍誓守不誓戰戰士避死不避生殺人飽厭敵自去長安有道誰當行黃塵漫漫愁殺人但見蔽野雞羣鳴河東遊子淚如雨眼花落日迷秦城長安道無人行長安城中若爲情

別春辭東皇按轡來何遲人間二月才芳菲六十日春能幾時不如意事常相隨一聲啼鴂花片飛把酒卻與春別離春緩歸聽我歌滔滔歲月如流波貴憂孰與賤樂多吾寧不欲列華鼎馳鳴珂香屏倚妓薦綺羅人生賦分有定在誰能買愁費天和長安市上酒如海跨驢徑上胭脂坡酒酣醉舞雙婆娑春自來去如予何

秋風怨疎星耿耿明天河夜涼翠幕生微波碧梧委葉傅金井一夕秋風將柰何春風令人和秋風感人悲妾愁自與秋風期秋風爭管人別離燈灺垂紅粉泥暗龜甲屏風雲影亂絡緯弔月啼不斷蓮漏壓荷夜未半涼飄蕭蕭入疎竹枕底寒聲碎瓊玉敲愁撼睡睡不明花露盈盈泫魚目秋風且莫吹念妾守空閨嫁狗隨走雞隨飛九死莫作蕩子妻郎薄幸妾薄命花自無言絮無定碧雲暮合郎未歸幾度妝成掩明鏡

河上之役三首河堤一決豈天窮失在當年固白公誰與麻岡開故道暫教版籍見山東又

新築河堤要策勲萬人采淨北壖薪靑靑好借曺州栁舊是中原一段春﹝曺陷沒已久﹞又

萬夫捲土障橫流負土成山水未收明日落成眞盛事誰能作賦擬黃樓

圍城碧樹蒼煙起暮雲長安陌上斷行人百年王气余飛觀萬里神州隔戰塵身與孤云向雙闕愁隨落日到咸秦山河大地分明在莫爲時危苦愴神

驟雨龍戰云鏖擁日囚鞭驅雷電走蛟虯望中雨腳橫天落觸處湍聲捲地流梁苑樓臺失炎暑漢家城闕動髙秋若爲借得天瓢去倒瀉明河淨九州島

資聖閣登眺同麻杜諸人賦髙閣淩雲眼界寛野煙碧樹有無間天邊孤鳥飛不盡陌上行人殊未還魏國幾回時事攺汴堤千古夕陽閒愁來重倚闌干望崧少西頭是故山

△南冠五人

○司馬侍郎朴一首朴字文季溫公之猶子宋兵部侍郎以奉使見畱居於祁陽授以官托疾不拜遨逰王公之門以壽終文季工書翰有晉人筆意興陵萬幾之暇嘗購其遺墨學之有雪霽同韓公度登圓福寺閣和李效之詩今略載於此積雪日出杲雪飛梅已殘朋遊要及時閣鄰有遐觀乘此蕪穢平快覽天宇寛霽色混銀界曠望連江千山如白毫相滉溢淸揚端一气轉浩渺萬里皆彌漫優哉賦梁苑想象排廣寒此下不可讀當俟善本考之

無餘居士齋壁有沈傳師遊道山嶽麓詩石刻穆仲等和之因亦次韻湘西勝景豈易論羣山騰闖萬馬奔鶴泉一麓騫鵬噣松風十里藏祗園當時侍禦偶題寫筆力孰敢爭雄尊東京少年妙詞藻南陽舊族齊陰樊夭心月脇出奇語使我展讀忘朝昏差差戈劍隱一敵落落旗鼓嚴千屯無餘居士厲幽志細研六藝方專門凍骭嬌兒慣腸莧啼饑痩婦余淚痕惟君徳義允相愜每窮道妙角與根他人勸酒驚逐魂二子頻酌勤空樽醉中詩成渺江海風外幡影徒飛翻捲藏篋笥已戢戢風生襟袖何軒軒嗟乎我亦有餘腐陋哉羊政囚華元

○滕奉使茂實八首茂實字秀穎姑蘇人初名祼徽宗攺賜焉以太學正兼明堂司令與樞宻路允廸翰林修撰宋彥通奉使割三鎭太原尋奉宻詔據城不下國相怒囚使人於雲中欽宗北遷秀穎謁見涕泣請從行主者不之許放允廸彥通南歸茂實畱雁門與兄宗正丞福﹝字伯壽﹞淮南發運使﹝衤奇﹞共居久之家人至自汴梁秀穎往來並代之間布衣終身臨終令黃幡裹屍而葬仍大刻九字云宋使者東陽滕茂實墓士大夫哀其忠爲之起墳於雁門歲時致祭好問兒時先大夫教誦秀穎臨終詩然亦僅能記未章數語而已庚子春自山東還鄕裏值鄕先生雁門李鍾秀﹝挺﹞求秀穎詩文鍾秀云喪亂以來家所藏書焚蕩都盡避兵山中民家偶於破箱中得秀穎詩一編紙已敗爛前序秀穎自作可辧者百餘字大略言能安於死生之分而不能忘感槪不平之气又曰蘇屬國牧羊海上而五言之作自此始予敢援以爲例後敍是筆吏林泉野老彥古﹝彥古不著姓﹞年七十八手錄三滕始未號東陽滕秀穎鳯山思逺記者詩數百首可讀者什六七臨終一詩缺三五字而已非筆吏此集則秀穎之事無以見於世予意先生名節凜然不媿古人其文字言語宜有神物擭持𨿽埋沒之久而光明發見決有不可掩焉者因備述於此亦使彥古之名托之而不腐云﹝衤奇﹞字恐悞當作祹見南申髙濟叔碑﹞

哀隆徳守臣張確確浮休張舜民之弟嘗爲烏延帥幕獨不廷謁童貫作詩弔之睢陽萬古一張巡忠義傳家有世臣顏子伏膺當入室潘郎望拜肯同塵圍城已陷天猶晦仗劍臨危气益振餘子鄰邦盡曺李偸生端作九泉人

天寧節有感節臨重十慶天寧古殿焚香祝帝齡身在北方金佛剎眼看南極老人星千官花覆常陪燕萬里云遙阻在廷松柏滿山聊獻壽小臣孤操亦靑靑﹝汴梁故老云徽宗本以五月五日生以俗忌移之十月十日故此詩有重十之句﹞

雨後蔬盤可喜偶成過雨盤蔬日日新從今休嘆庾郎貧寒虀安取咄嗟辦火食不憂生死鄰野莧何施𨿽可鄙美芹欲獻去無因干戈萬里風塵晦慚媿平生肉食人

五日節物驚心動逺思薫風又見浴蘭時空尋好句書紈扇無復佳人系彩絲酒注菖蒲惟欲醉筒包菇黍不勝悲明年此日當何處風裏孤蓬自不知

喜雨旱暵雨沾渥丰穰都不疑商羊應屢舞布谷彊多知龍見寧非數云行自有時當年班夏令曽得近丹墀

偶成纎云捲盡見秋容古木交陰一埽空雪壓羣山曉來雨葉侵缺甃幾畨風欲歸未得人將老屢送還來鬼亦窮賴得子卿佳傳在整冠時讀慰飄蓬

立春東皇布政物皆春山色禽聲便可人滿穀和風消積雪半窗晴日動遊塵宮花挿帽枝枝秀菜甲堆盤種種新拘窘經時成土俗聊從一醉適天眞

臨終詩並序某奉使亡狀不復反父母之邦猶當請從主行以全臣節或怒而與之死幸以所仗節幡裹其屍及有篆字九爲刋之石埋於臺山之下不必封樹蓋昔年大病夢逰淸涼境界覺而失病所在恐於此有緣如死窮徼則乞骸骨歸悉如前禱預作哀詞幾於不逹方之淵明則不可亦庶幾少遊之遺風也虀鹽老書生謬列王都官索米了無補從事敢辭難殊鄰復盟好仗節來楡闗城守久不下川塗望漫漫儉輩果不惜一往何當還牧羊困蘇武假道拘張騫流離念窘束坐閱四序遷同來悉言歸我獨畱塞垣形影自相弔國破家亦殘呼天竟不聞痛甚傷肺肝相逢老兄弟悼嘆安得驩波瀾捲大廈一木難求安就不違我心渠不汗我顏昔燕破齊王羣臣望風奔王蠋猶守節燕人有甘言經首自絕脰感槪今昔聞未嘗食齊祿徒以世爲民況我祿數世一死何足論逺或死江海近或死朝昏斂我不須衣裹屍以黃幡題作宋臣墓篆字當深刋我室尙少艾兒女皆童頑四海無置錐飄流倍悲酸誰當給衣食使不厄饑寒歲時一酹我猶足慰我魂我魂亦悠悠異鄕寄沈寃他時風雨夜艸木號空山

○通理何先生宏中一首宏中字定逺先世居雁門叔祖靑出武弁任忻州兵馬使因家焉祖行宣西逰遇仙不返行宣之子子奇子霖政和中中武舉髙科子奇秉義郎武州宣寧尉子霖忠翊郎守丰州安丰砦皆沒王事定逺子奇子也幼倜儻儀觀秀整雅以奇節自許宣和末方賊擾江浙定逺以太學武舉進士陳破賊三策徽宗褒諭謂非近日言事者所可比已而破賊如定逺策遂知名宣和元年集英殿試策中第二調滑州韋城尉汴京被圍州郡多避走獨韋不下兵退統制武漢英奏辟欽宗禦札召赴軍前以路塞不果因請兵眞定宣撫司時副帥種師中兵已潰宣撫司檄定逺副漢英守銀冶路旣而太原破西路無完城定逺等提兵並山而東將赴援京師俄漢英戰死定逺收合散亡立山棚七十四所號令所及千里而逺艱食數月人不敢相食詔以爲武節大夫河東河北兩路統制接應使是後國朝兵日盛所守惟銀冶一城而已帥府募人生致定逺天會五年二月糧盡被擒大帥昭刺憐其忠解縛授以官定逺投牒於地曰我常以此物誘人出死力若輩乃欲以此嚇我耶帥嘉其不降屈又問欲還鄕否定逺謀南奔陽以願歸爲言會監送使臣有先與定逺相攻刼者愬之囚西京府君廟二年帥一日召之授以官又不拜使之充軍亦不從取家屬塡城黃龍府益偃蹇不行帥怒褫衣欲斬之定逺忻然就戮曰得死所矣擁之行已數十步帥終不忍召還問爾授官不願充軍又不行塡城又不行斬又不懼畢竟欲如何定逺徐曰生死在公奚問爲帥怒解系之西京獄得州人保任者數十族乃放歸請爲黃冠時神霄宮廢道士舊以徽宗爲東華君將毀其像定逺爲起紫微殿遷像事之年六十三正隆四年病歿自號通理先生所著成眞通理二集藏於家州將傅愼微幾先贈詩云故人何定逺造物不虛生骨骼稜稜痩詩篇字字淸世皆尊道義我獨見忠誠尊酒分攜後何時蓋復傾其餘與朱少章輩唱酬甚多皆爲所推重載之墓碣之陰

述懷馬革盛屍每恨遲西山餓踣更何辭姓名不到中興歷付與皇天后土知

○醉軒姚先生孝錫三十二首孝錫字仲純丰縣人政和四年登科調代州兵曺國朝兵入雁門州將議以城降官屬恇怯投死無所仲純投牀大鼾略不以爲意帥府就注五臺簿未幾移疾去因家五臺善治生亭榭場圃富於遊觀賓客日盈其門州境歲饑出家所藏粟萬石賑貧乏多所全濟鄕人徳之中年之後以家事付諸子放浪山水間詩酒自娛醉軒其自號也資稟簡重喜怒不形於色棄官時年二十九至八十三乃終名士大夫爲詩以弔者數十人先生長於尺牘所著雞肋集喪亂以來止存律詩五卷而已今略載於此次冠卿韻云節物後先南北異人情冷暖古今同次趙獻之韻云紅纈退風花著子綠鍼浮水稻抽秧溪墅早春云久客交情諳冷暖衰年病骨識陰晴春日和徳充雲煙染綠絲迷別浦雨催紅糝綴長條新詩云愁邊日晷偏疑短夢裏江鄕未當歸盤無兼味慚畱客夢厭多岐不到鄕賦雪云酒敵餘威翻索莫詩含幽思倍淸新雨雲岸漲魚吹沫山空石轉雷雪云舞風初學絮帶雨不成花峯山寺云穀虛繁地籟境寂散天香雲生古木千章秀山抱晴川一掌平懷士會云詩忙疎酒醆俸薄減廚煙感懷云玄晏暮年常抱病子山終日苦思歸古詩尢有髙趣恨不復見之矣﹝挽詞今載於此掌飲令胥持國雲山東夫子老河東誰與先生臭味同早歲遽辭名宦裏百年常樂聖賢中醉軒風月千秋恨蝸室樽罍一夢空白玉樓成人不見空餘鄕淚托東風司經劉迎云百年陸陸變蒼茫晚向山林得老蒼孤幹郁生陳柏樹故基巋立魯靈光謀生有道田園樂閱世無心壽命長何日車聲過通徳拜公一炷影前香髙平李仲略云早歲才猷著崎嶇步世艱非嫌食周粟甘學抱吳闗髙義追東漢移文謝北山孤風激貪懦凜凜莫容攀平水毛麾云蓋世淸芬五十年直疑湖海水雲仙不矜江夏無雙譽便造南華第一篇

松菊就荒堪笑晚蒓鱸托興果誰賢佳城鬱鬱髙名在應與臺山萬古傳西京都轉運使丹元子田彥臯云琳瑯風月三千首遊戲塵凡八十秋三徑尙存元亮菊五湖空負子皮舟王元老云夫子人之傑魁然道最純鄕閭連沛邑族系出虞賓淸節冰壺瑩孤標玉樹新妙齡探桂窟雅志傲蒲輪事業傳衣缽風流表搢紳斗南惟此老月旦復誰人忍死哭亡社偸安笑具臣斯文𨿽未喪吾道竟難伸彭澤不書宋東陵無負秦直從彊健日收得自由身把臂言猶在回頭迹已陳發書占賈鵩絕筆感商麟去矣騎箕尾嗟哉厄已辰終天從此別窮壤向誰親墮槨逢王果畱燈待沈彬彭殤俱逝水丘跖共荒搸書帶緣新壠笛聲起舊鄰絕弦雙墮淚掛劍一傷神冡樹悲長夜山花作好春龜趺平木杪誰爲寫光塵承旨黨世傑云望西山以馳弔兮其下維徳人抱明月以螭盤兮寧終屈而不伸天昏廓以四辟兮羣飛紛其上翥將搏挐以並徵兮惜衝風之落羽蘭爲佩兮桂爲帷誰招餘者兮余從與歸靑雲豈難振迹兮顧揵結之不素玄豹自媚其文兮亦何嫌於隱霧詩書與友兮琴尊與遊適意自安兮樂閒自休出吾余以研桑兮猶足以比素封之侯惟淸閒爲祕福兮非有力能兼取𨿽神仙猶可畏兮曽莫樂於下土數與數相乘除兮常此奪而彼與陋巖棲之下槪兮心實往而迹蔵出非徼而處非隱兮吾獨蹈古人之所常隨時委順以終老兮噫先生爲不亡﹞

睡起生涯甘分寄畊桑山色圍門水遶墻困病久懲耽酒癖愛閒猶有和詩忙檐冰滴砌春猶冷野馬浮川日漸長舊事老年多記憶故園歸夢正悠揚

栁溪別墅安車隨意飽甘肥晚食徐行理亦齊山市日髙人未集柴門客至鳥先啼溪橋散望攜笻度野寺牽吟信筆題容膝易安聊自適甕天閒看舞酰雞

歲晚懷二弟少易成歡老易傷壯逰垂白未還鄕煙塵無復音書到魂夢猶疲道路長爆竹又驚新薦歲屠蘇空憶舊傳觴年年此日遙相憶鴻雁何時續斷行

睡起睡起日侵牖開軒遙見山曉風吹臘盡芳艸惹春還煙暖鶯遷谷云低雁渡闗衰年人事減遇酒得開顏

次李平子登臺有感韻落日孤云帶逺岡戍樓煙瘴舊邊場疲民卒歲方懷土逺客慿髙自憶鄕漢使一朝延四皓秦詩千古弔三良行藏此意無人解聊借靑山送酒觴

九日題峯山不須歌吹上叢臺千里晴川入座來世事難慿休掛口生涯見在且銜杯無情趂暖花先老有信迎寒雁已回遙想故園親種菊霜枝露蘂向誰開

次韻王無竸見寄客懷重倚仲宣樓白艸黃雲塞上秋山色不隨塵世攺水聲還抱故城流隙中畏景那堪玩鏡裏衰顏秪自羞多愧詩人苦相憶逺傳佳句弔淸愁

閒居無客訪衰殘柴門盡日闗耽書眞是癖惜酒近成慳苔徑行捜句茅檐臥看山卻嫌明鏡裏偏照鬢毛斑

和成冠卿見寄別恨頻添鬢雪深百年懷抱郁沈沈標名不掛金銀牓涉世空堅鐵石心俗物何勞供一醉殘僧正欲伴孤吟朱弦三弄虛檐寂惟有淸風是賞音

次韻秋興老畏年光速愁添旅夢多西風著梧竹歸思入煙波夜永慿詩遣顏衰得酒和故溪千樹栁誰復曬漁蓑

感白髮彈鋏慿誰聽客歌震雷那復化魚梭梳頭白雪驚新有障眼玄花比舊多鄕問阻兵猶斷絕羈懷慿酒暫消磨不須更問今朝客門外元無雀可羅

曉霽一夜雲峯捲迅雷殘紅狼藉點蒼苔鶯聲豈解畱春住燕語虛勞喚夢回愁寂頓疑詩思減衰殘偏感歲華催栁溪魚鳥應相識乘興無嫌日日來

重九偶成天邊今日又重陽隴樹紅飛雁信霜且插茱茰慰衰鬢莫將詩句撓回腸歌勤皓齒人俱醉舞戀晴暉蝶也忙來日預期扶宿酒未應籬菊減秋香

溪橋早春輕黃未染栁梢勻連日溪風捲塞塵乍暖乍寒花信晚相呼相應鳥聲頻少勤漫挾經綸策老懶空餘病患身追憶故園桃李樹年年紅紫爲誰新

東軒琴示兒子沂古人無復見但有東軒琴一鼓髙山操因窺古人心正聲久沈埋俚耳喧哇淫正可自怡悅不須求賞音

花前獨酌二絕句老將花酒作知音起就花前酒自斟莫便興來先酩酊卻妨眞賞廢捜吟又

移得名花手自栽花知不爲老人開興來誰是尊前客惟有提壺送酒杯

題栁溪別墅雨霽風和不動塵栁邊攜酒賞晴春頻來溪鳥渾相識渡水穿花不避人

芍藥綠蕚披風痩紅苞浥露肥只愁春夢斷化作彩雲飛

次韻李相公偶成簾鳥喚歸夢竹風追夕涼感時空有淚卻老分無方流水依山白孤云帶日黃無人共尊酒散髮臥藜牀

村居偶成靜愛柴門野興幽杖藜徐步到巖丘深林有獸鳥先噪廢圃無人泉自流土瘠稅租隨力辦年丰禾黍過時收客來不慮無供給白酒黃雞亦易求

用峯山舊韻二首信步西風寺窮幽未覺賖松根纒石痩云磴出巖斜思爽餘三唱詩成自一家空餘幾兩屐不踏渡溪槎又

春水上堤沙春晴散望賖衰年花近眼久客夢還家暎日孤鴻沒迎風雙燕斜平生江海意早晚送浮槎

題佛光寺臧谷𨿽殊竟兩亡倚闌終日念行藏已忻境寂洗塵慮更覺心淸聞妙香孤鳥帶煙來逺樹斷雲收雨下斜陽人間未卜蝸牛捨逺目橫秋益自傷

芭蕉鳯翅搖寒碧虛庭暑不侵何因有恨事常抱未舒心

蜀葵傾心知向日布葉解承陰空側黃金盞誰人與對斟

次韻公才對菊見懷髮蓬新感二毛侵尙阻淸尊對菊斟久擬芝蘭同臭味莫疑魚鳥自髙深食貧豈復甘秦炙客病空懷奏楚音掛席無由上牛斗漫慿流水送歸心

寄田朝散善輔粉署標名舊山城識面新靑雲摧勁翮空谷滯幽人世路謀身拙心田育徳醇久要知可卜傾蓋已情親

春日書懷雲散交情薄棊翻世態新山容猶帶臘鳥語已回春節物驚心遽丘園入夢頻東風如解語端笑未歸人

春日溪橋畱戀春光慰病顏無情風雨捲春還陰陰密綠籠溪暗細細疎紅點徑斑老去益憐詩思澀歡來聊破酒腸慳不嫌門外無車轍得遂衰慵一味閒

登樓有懷老愧憑闌目力昏百年懷抱向誰論晴空雁起雲邊塞夕照人歸郭外村因記昔遊驚迅晷暫將離恨付淸尊誰人肯似邊居士逺駕朱輪過雀門

題滕奉使祠本期蘇鄭共揚鑣不意芝蘭失後凋遺老秪今猶涕淚後生無復識風標西陘雁度霜前塞滹水樵爭日暮橋追想生平英偉魄淩雲一笑豈能招

○朱奉使弁三十九首弁字少章宋吉州團練使天會六年以通問見畱命以官托目疾固辭猝然以錐刺之而不爲瞬用是得歸凡居云朔二十年自號觀如居士有曲洧風月堂詩話行於世紹興十二年皇子生大赦宋使洪皓張邵朱弁南歸

蘇子翼送黃精酒仙經何物堪卻老較功無如太陽艸龍銜雞銜名𨿽異菟公羊公事可考蘇君眞是神仙裔橘井陰功貫穹昊雲笈書成數萬言銀闕珠宮用心早獨知此物有奇效福地名山爲儲寶不憚林泉新劚掘斥去杵臼謝篩搗況從髙士論曲糜更課公田收秫稻一朝靈液浮甕盎三冬浩气生襟抱且欣軟飽得澆腸漫說逆流工補腦眼碧那憂散黒花髮白故應還翠葆賈傅只嫌松醥陋劉墮敢誇桑落好直須五斗論解酲寧待三杯乃通道誰知萬里落旄人亦許匏尊自傾倒爲君喚回雪窖春八載羈愁供一埽曼倩宜分此日桃安期莫詫他年棗何煩更采石斛花已覺容顏不枯槁根連石室喜入夢句擬桐溪媿摛藻平生我亦愛書札朱髓綠腸勤探討幸君汲引成此志鶴駕駸駸望仙島吞腥啄腐非夙心歲晚玆言良可保初春以蔓菁作虀因憶往年避難大隗山采蘋澗中爲虀虀成汁爲粉紅色而香美特異乃信鄭人所言爲不誣矣今食新虀因成長韻藏蔬飽三冬媚盤無靃靡陳虀解束縛冰雹散刀幾春畦蕪菁苖入眼漸可喜靑黃含風露采摘從此始持歸作新虀一飽竸鮮美芬香溢肺肝甘脆響牙齒捫腹幽窗下芻豢詎能比憶昔避難初竄身重嵓裏雲煙昏具茨老稚且棲止燕兵大捜索焚蕩石牛底脫命擉虎山野哭紛四起暮投山前店茅棟例燒毀潛伏窟室中衣敝不蓋體妻孥坐相對生意薄於紙晨朝行澗中采芹澗邊洗鄭人誇此虀他菜非所擬氤氳投瓦盎觸鼻似蘭芷一杯紅粉羮析酲勝仙醴乃知野人獻涼薄未宜鄙今來滯殊鄕白首家萬里猶能對葷膻咀嚼出宮徵回思十年夢爭奪殊未巳飽食但謀身吾顙良有泚

北人以松皮爲菜予初不知味虞侍郎分餉一小把因飯素授廚人與園蔬雜進珍美可喜因作一詩吾老似出家晚悟媿根鈍滋旨卻膻葷禪悅要親近偉哉十八公玆道亦精進捨身奉刀幾割體絕嗔恨鱗皴老龍皮鳴齒溢芳潤流膏爲伏龜千歲未須問便堪奴筍蕨詎肯友芝菌跏趺得一飽萬事皆可擯侍郎文懿後落落眾推俊澹然世味薄內典得所信香廚畱淨供頻食不言頓晏然黙不語艸木雷音震得法於此公骨髓傳心印應憐持節人餉此爲問訊欲將無上味爲我洗塵坌食之不敢余感激在方寸

予以年事漸髙气海不能熟生暖冷旅中又無藥物遂用火攻之策灼艾凡二百壯吟呻之際得詩二十韻不作漳濵臥年侵血气衰據鞍思少壯攬鏡嘆淸羸有病方求艾無營莫問蓍心知出下策理勝遇中醫陽燧神逾速銅仙術盡施論功鄙炮制取穴辧毫釐火帝恩光異炎官績用奇書螢比差似珠蟻迫方知忖物嗟炰鱉觀形笑灼龜煙微初炙手气烈漸鉆皮閉目書徒展支頭枕屢移發狂還自哂賈勇僅能支宋鷁追風日吳牛喘月時忠言勞緩頬善謔爲開眉服气工夫逺燒丹歲月遲衛生防後患伐性釋前疑展轉那成夢呻吟且當詩因心念民瘼出位嘆身卑欲已七年病當從百世師保身將保國未可廢箴規

元夕有感朔雪餘千里東風徧九州島闗河中土異燈火上元愁綠蟻嘗新釀靑貂戀故裘紫姑無用卜世事正悠悠

憶鍾離浚浚都同聚讀書螢楚岸春風憶送行三十年前初識面四千里外更闗情出疆我亦徒勞爾入仕君今何似生旅雁相逢須一問要從郵上得新聲

炕寢三十韻風土南北殊習尙非一躅出疆𨿽仗節入國暫同俗淹畱歲再殘朔雪滿崖谷禦冬貂裘敝一炕且跧伏西山石爲薪黝色驚射目方熾絕可邇將盡還自續飛飛湧玄云焰焰積紅玉稍疑雷出地又似風薄木誰容鼠棲冰信是龍銜燭陽曦助喘息未害搖空腹惠气生袴襦仍工展拳足豈惟脫膚鱗兼復平體粟負暄那用詫執熱定思沃收功在歲寒較徳比時燠𨿽余炙手熖寧有爛額酷矧當凝沍晨炎帝獨回轂玄冥眞退聽祝融端可錄嗟予亦何者萬里歌黃鵠偃仰對窗扉妍暖謝衾褥壯懷羞竈媚晚悟笑突曲因思墮指人暴露苦皸瘃頻年未解甲蹈此鋒刃毒遙知革輅中旰食安豆粥陪臣將命來意懇誠亦篤有奇不能吐何術止南牧君心想更切臣罪何由贖此身𨿽自溫此志轉煩促論武貴止戈天必從人欲安得四海春永作蒼生福聊擬少陵翁秋風賦茅屋

秋泉次韻新醅滃滃溢瓶盆潄石秋泉帶雨渾翡翠杯深雲液凝鸕鶿杓滿月波翻照人光入尊罍瑩流齒香隨語笑噴已﹝扌棄﹞扶頭日三丈朝酲未解任昏昏

夜雨枕上淅淅風聲止淒淒雨气涼愁工縈客思夢故遶江鄕書疏親朋少干戈歲月長平城弭節地可復見秋霜

客懷兵气常時見客懷何日開形骸病自痩鬢髮老相催已負秦庭哭終期漢節回風雷識我意一雨洗氛埃

歲序歲序忽將晏節旄嗟未還低云慘眾木寒雨失羣山喪亂闗詩思謳謠發病顏夢魂識舊隱時到碧溪灣

白髮白髮使車前煙波思渺然霜淸獲稻日風急授衣天客館但愁坐釣舟誰醉眠乘槎會有便眞到鬥牛邊

有感容貌與年攺鬢毛隨意斑雁邊云度塞鳥外日銜山仗節功奚在捐軀志未閒不知垂老眼何日覩龍顏

劉善長出示李伯時畫馬圖俯首舉尾拳一蹄掣韁欲嗅驕不嘶奚官聳肩兩足垂意貌自與造父齊雞目麟鬐鳯皇臆玉山禾逺未容食籋云追電有餘地置之畫圖人豈識精神權奇孰可班當在白兔靑龍間君知此馬從何來龍眠胸中十二閒

謝崔致君餉天花三年北饌飽膻葷佳蔬頗憶南州味地菜方爲九夏珎天花忽從五臺至崔侯胸中散千卷金甌名相傳云裔愛山亦如謝康樂得此攜歸豈容易應憐使館久寂寥分餉明明見深意堆盤初見瑤艸痩鳴齒稍覺瓊枝脆樹雞濕爛慚扣門桑蛾靑黃漫趨市赤城菌子立萬釘今日因君不知貴乖龍耳僅免一割沙門業已通三世偃戈息民未有術𨿽復加餐祗增媿雲山去此縱不逺口腹何容更相累報君此詩永爲好捧腹一笑萬事置

戰伐戰伐何年定悲愁是處同黃雲縈晚塞白露下秋空魚躍深波月烏啼落葉風誰知渡江夢一夜繞行宮

龍福寺煮東坡羮戲作山寺解塵鞅溪邊有微行手摘諸葛菜自煮東坡羮𨿽無錦繡腸亦飽風露淸鉤簾坐捫腹落日千峯明

丙申中秋不見月中秋萬里月何處駕冰輪底事來年會不憐今夕人兔疑停杵臼蟾豈避風塵黙識嫦娥意承平賞更新

十七夜對月病骨怯風露愁懷厭甲兵人居絕域久月向此宵明輪仄初經漢光分半隱城遲遲不肯下應識異鄕情﹝人謂少章此詩似微升古塞外而末章尢爲淒絕必有能辧之者﹞

睡軒爲趙光道作深炷鑪香睡息勻蕭然一覺得天眞生涯聊示人間世緣境都忘藥裹身窺牖屢來從汝喚叩門空去任渠嗔更須滿壁圖雲水臥想江湖渺莽春

南齋卽事頻年行役夢庭闈陟岵常嗟腳力疲每訴酒巡嫌客惡力營官事笑兒癡雲山幸不持錢買花竹何妨帶雨移此味貴人元未識恐緣詩好被渠知

餞和父之並州有北何堪說如南未是歸並門子徑往漢節我方鞿筆硯論心久干戈會面稀新程相憶處路入嶺雲微

獨坐艸凍慵抽碧桃癡懶暈紅黃雲猶漢野紫塞漫春風使節空畱滯侯圭未會同階除雪不埽獨立數歸鴻

寒食絕域年華久衰顏淚點新每逄寒食節頻夢故鄕春艸綠惟供恨花紅只笑人南轅定何日無地不風塵

上已行行春向暮猶未見花枝晦朔中原隔風煙上已疑常令漢節在莫作楚囚悲早晚鸞旗發吾歸敢恨遲

送春風煙節物眼中稀三月人猶戀褚衣結就客愁雲片段喚回鄕夢雨霏微小桃山下花初見弱栁沙頭絮未飛把酒送春無別語羨君才到便成歸

天問絕句穴邊酣戰君臣蟻波上羣嬉婢妾魚苦樂不同同一宇問天此理竟何如

客夜城月四更上窗風一室幽纎云縈雁塞重霧逼貂裘兵革何年息乾坤此夜愁殊鄕兩行淚騷屑灑淸秋

攄抱客滯殊方久山圍絕塞深秋風入橫笛夜月傍沾襟造膝他時語捐軀此日心飛霜滿明鏡髮短不勝簮

重九九日今何地寒深紫塞霜敢嫌蘆酒濁且對菊花嘗歲月雙蓬鬢乾坤百戰場賜茰知未舉夢自識鴛行

次韻劉太師苦吟之什長城五字屹逶迆可笑偏師敢出奇句補推敲未安處韻更瘀絮益難時癡迷竟作禽塡海辛苦眞成蟻度絲卻羨彌明攻具速劉侯漫說也能詩

善長命作歲除日立春土牛已著勸農鞭葦索仍專捕鬼權且喜春盤兼守歲莫嗟臘酒易經年東風漸入江梅夢朔雪猶迷塞栁天元會明朝定何處羈臣揮淚節旄前

次韻子文秋興逸興常時有逢秋一倍多山長含楚雨天逺接吳波尋壑同元亮浮家伴志和釣竿行入手還著向來蓑

冬雨冬雨不成雪北風寒未深山藏千疊秀云結四垂陰迥灑淩朝閣殘聲入夜衾端能洗兵甲足慰此時心

寒食感懷次韻吳英叔疾風甚雨老難禁嶺外無餳誰解吟雙鬢客塵諳世變兩眉鄕思盡愁侵楡錢何處迎新火杏粥頻年系此心落日髙城魂易斷天臨牛斗五湖深

春陰關河迢逓繞黃沙慘慘陰風塞栁斜花帶露寒無戲蝶艸連云暗有蔵鴉詩窮莫寫愁如海酒薄難將夢到家絕域東風竟何事秪應催我鬢邊華

寒食淸明六到客愁邊雙鬢星星只自憐兵气尙纒巢鳯閣節旄已落牧羊天紙錢灰入松楸夢餳粥香隨楡栁煙北向雁來寒霧隔音書不比上林傳

李任道編錄濟陽公文章與僕鄙制合爲一集且以云館二星名之僕何人也乃使與公抗衡獨不慮公是非者紛紜於異日乎因作詩題於集後俾知吾心者不吾過也庚申六月丙辰江東朱弁書絕域山川飽所經客蓬歲晚任飄零詞源未得窺三峽使節何容比二星蘿蔦施松慚弱質兼葭倚玉怪殊形齊名李杜吾安敢千載公言有汗靑﹝濟陽公謂宇文叔通叔通受官而少章以死自守恥用叔通見比故此詩以不敢齊名自托至於書年爲庚申與稱江東朱弁者蓋亦有深意云﹞

秋夜秋夜𨿽漸永未抵客愁長秋月𨿽已圓不照寸心方將心貯此愁眞作萬斛量爲月憐此夜誰共千里光空令還家夢欲趂徵鴻翔

△附見

○蘧然子趙滋一首滋字濟甫本出馮翊其祖貞元間來爲南京漕司戶籍判官卒官下妻子不能歸遂爲汴人濟甫少日出閭裏間其曉音律善談笑得之宣政故家遺俗者爲多及長厭於遊蕩乃更折節取古人書讀之學書學畫學詩學論文立志旣堅力到便有所得爲人彊記黙識不遺微隱唐以來名人詩文往往成誦如目前考論文義解析脈絡殆若夙昔在文字間者畫入能品詩學亦有功如黃石廟等作今代秉筆者或亦未可輕議閒閒趙公書法爲今代第一手學者多仿之但得其形似而已濟甫筆勢飛動頗得公不傳之妙宗室胙公文采風流照映一時而濟甫以布衣從之遊商略法書名畫胙公亦以眞賞稱焉隆徳太一故宮樓觀臺沼門戶道路花木水石悉能歷數之聽者曉然如親到其處至於宋名賢所居第宅坊曲與其家行輩羣從孫息姻婭排比前後𨿽生長鄰里者不加詳也嘗過長淸一禪寺與僧談僧言五﹝氵爪﹞傳授圖大不易作濟甫笑曰易與耳因索筆作圖坐中他日以舊本証之不毫末差也丁酉歲歿於東平時年五十九

黃石廟狂豪擊車代無人神石一砭志乃信吹噓風雲遮楚秦炎精熾然四百春一編尙悋續後塵江山有待終此身望望久愁橫目民朝陽淒淒霜未休江燕竟來江北遊山回鼎移海橫流天風何時淸九州島艸泥自古跧王侯神棄不﹝耶字去耳換血﹞誰當羞割牲釃酒空千秋

○先大夫詩四十三首鄕先生權參知政事代郡楊公叔玉譔先人墓銘今略載於此先生姓元氏字徳明秀容人唐禮部侍郎次山之後自幼讀書世俗鄙事終其身不掛口爲人誠實樂易洞見肺腑𨿽童子以言欺之亦以爲誠然也先大夫歿遺產無幾先生布衣蔬食處之自若家人不敢以生理累之僮奴有竊拾東家之棗者立命還之貧人負債則往往令折劵以貸之也累舉不第放浪山水間未嘗一日不飲酒賦詩春秋四十有八終於家先生作詩不事雕飾淸美圓熟無山林枯槁之气居東山福田精舍首尾十五年東嵓其自號也有集三卷藏於家銘曰貪夫徇財智士死名宇宙古今萬轍混並我機弗張我戶弗扃天宇泰然物莫敢攖飲芳食菲巖岫杳冥玉佩瓊琚禦風泠泠魯山之醇次山之淸閱世幾傳猶有典刑邈哉先生明昌承安間科舉之學盛大夫士非賦不談人知先人有聲場屋間其以詩文爲業則不知也先人捐館後十年好問避兵南渡遊道日廣世始知有元東巖之詩楊尙書之美云彼美元夫子學道知觀瀾孔孟澤有餘曽顏膏未殘林觀察顯卿云文章變古名新體孝弟傳家守舊﹝矢見﹞雷內翰希顏云詩句妙九州島孝友化一川王右司仲澤云讀書楓樹林曳杖白石灣至今文彩余虎子仍斑斑李長源云衣冠巢許自髙雅巖壑夔龍非棄捐餘人不能悉記家集亂離以來凡三失之今所存者特吾益之兄及門生輩所記憶者耳小子不肖暗於事機不能髙蹈逺引戀嫪升斗徼幸萬一以取縶維之禍殘息奄奄朝夕待盡誠懼微言將絕謹以古律詩四十首附之中州集之癸冊庶幾來者知百餘年間作詩如先人而人或未之見其餘抱一槪之操泯泯黙黙終老而無聞者豈勝計哉是又可感嘆也

桃源行山中三月山桃開紅霞爛漫無邊涯山家蔵春蔵不得落花流水人間來憶昔攜家竄巖谷秦人半向長城哭回頭塵土失咸陽矰弋徒勞羨鴻鵠冬裘夏葛存大朴小國寡民皆樂俗晝永垣籬雞犬閒春晴門巷桑楡綠漁郎偶到本無心仙境何緣得重尋今日武陵圖上看惟見雲林深復深

送徳溫同捨赴簾試太常侍祠水蒼佩內相夜下金蓮燭皇家結网未曽疎亦有佳人在空谷一從唐賦變遼律仰視折楊猶雅曲雲臺勲業一靑衫被髮操戈踵相屬筋疲力涸僅乃得墨水一升凡幾辱英雄俛首入彀中舉世悉然非子獨子家口眾親又老歲月旨甘須寸祿薦書聞說過南宮冷暖人情到僮僕我初與子偕計吏人後人前隨碌碌不慚齊客售鼓瑟頗爲荊人悲獻玉一詩今日送君行萬里秋風看鴻鵠功名前路知不免雞黍後期良未卜錦標無用吒龍頭帛書且當傳雁足

雨後十日山中雨今朝見夕陽乾坤覺淸曠艸棘有輝光竹影搖殘滴松聲送晚涼南牕聊自適無用說羲皇

覽鏡四十宜未老年年添鬢絲直教隨牒去也是掛冠時臺閣多新賦山林有逸詩悠然一尊酒滿酌不須辭

室人生朝新酒淸渾共糟牀洗盞嘗平時惟欲醉此日重難忘容服慚王霸山林得孟光白頭翁與媼萬事聽諸郎

太原古城惠明寺塔秋望西山萬古壯陪京一日汾流入廢城浩浩市聲爭曉集畇畇原隰但秋耕晉公老去詩仍在﹝晉公晉陽官舍春日詩云白頭官舍裏今日又春風﹞越石亡來恨未平千尺浮圖暮煙底瓦盆濁酒爲誰傾

薄遊同郝漕子玉賦全晉山河百戰場登臨歷歷見興亡夷居狵雜尢堪嘆霸气沈雄亦未量石甕煙霞詩秀潤駘祠風月酒淋浪書生不是功名具慚媿山翁問葛疆

山中秋夕黃卷存余習靑燈共晚涼只知書味永不覺鬢絲長老檜千年物幽蘭一國香平生陶靖節此夕邈相望

寄宗人彥達﹝交城人﹞杯酒無緣接舊歡空將書尺問平安要君知我詩成處落日西風正倚闌

橊華山茶赤黃桃絳白戎葵米囊不入格庭中忽見安石橊嘆息花中有眞色生紅一撮掌中看模冩𨿽工更覺難詩到黃州隔千里畫家辛苦費鉛丹

過鳯皇山﹝在雁門﹞鳯皇聞說似天壇北去南來馬上看想得松聲滿巖谷秋風無際海波寒

瓶形嶺早發﹝在繁畤界﹞海云蕭瑟雪花幹人在羊腸百八盤閒客不知名利苦見時應作畫中看

寒食再逰福田寺春山寂寂掩禪扉復嶺盤盤入翠微布韈靑鞵供勝踐粥魚齋鼓薦玄機日烘幽徑綠煙暖風定曉枝紅雨稀曽是西堂讀書客不應啼鳥也催歸

家園假山八尺飛來峯蒼然立於獨細看甲乙字疑是平泉族山非一艸石見石山亦足便恐東岫云來我檐下宿今朝鑿盆池明朝種松菊自笑住山人何時返巖谷

同侯子晉賦雁沈沈江浦云浩浩朔漠雪微生幾寒暑翅老飛欲折樓中見新過夕照送明滅欹枕數聲來疎牕耿殘月悲鳴或天性南北隨所愜誰念孤旅人年年爲愁絕

寒林圖爲侯子晉賦川光茫茫風景暮一雪無情天地素長安閉門千萬家亦有行人踏長路新丰煙火灞橋水畫史工作荒寒趣雪中故事知幾何偏識詩翁忍寒處君不見淮西城下鵝鸛鳴官軍夜斫吳家營只如黨家麤俗亦不惡銀燭金荷天未明拈出雪詩三十韻蹇驢席帽可憐生﹝雪詩三十韻見坡集﹞

贈答彥文相過之什﹝程太原人﹞剝啄誰叩門開門得吾友握手一大笑慰我離羣久之子富才具事業可力取瞻望靑松姿衰遲愧蒲栁金閨滿鴛鷺什伯自爲偶寂莫林野人過從但鄰叟盤飡無兼味筍蕨才適口窮達俱偶然相逢且杯酒

枕上往時見白髮談笑輕歲月誰謂明鏡裏蕭蕭不勝鑷山林蹉跎久世慮初未絕觸物重興懷忽忽不自愜遭逢有奇耦才用隨巧拙如何杜陵叟自比稷與契茫茫拊塵編何時卒吾業

秋暮王氏園亭細徑雲林底危亭澗水湄秋先殞黃葉寒未老紅葵嚼句幽禽答尋花晚蝶隨無人共幽興思與野僧期

六言北闕三臺五省東山萬壑千巖琴書中有眞味風月外無多談

山園梨葉有靑紅相半者戲作一詩霜輕霜重偶然中一葉𨿽殊萬葉同不信世間閒艸木解隨兒女作靑紅

詩少有吟詩癖吟來欲白頭科名不肯換家事幾曽憂含咀將誰語研摩若自讎百年閒伎倆直到死時休

尊酒土灰論逺計木石笑浮生但有一尊酒何須千載名

憶山中二絕句東寺畱連飲張園爛漫逰兒童望歸路一日幾登樓又

秋色山中好山翁醉不回不知籬下菊霜後幾叢開

山中雨後遶屋湍聲轉臨崖老樹摧雷轟一雨去雲擘兩山開

遣興張翰一杯酒林逋千首詩性惟便自適材敢論時施狡兔從三窟鷦鷯分一枝靑山有佳色只似往年時

發冀州畱別恩禪師詩拙非同社情親本故鄕共知成逺別且復暫相將池古蓮花淨牕深檜葉香何時重攜酒來宿贊公房

貴公子詠髙堂紅燭鼓聲齊舞徧纎腰月未西一曲纒頭一雙錦驊驑空自惜障泥

蓮葉觀音恩禪師所蔵同路宣叔賦瑞相分明一葉中華嚴性海共圓通補陀自有丹靑變畫史區區可得工

謝張使君夢弼饋春肉牙豬肋厚一尺玉鹽花入深蒸脫骨韭芽蓼甲春滿盤走送茅齋慰幽獨山人食貧才一粥幾被艾生嘲苜蓿食前方丈非素懷頗憶懸貆繞髙屋呼來鄰叟共一飽爲說使君方繼肉饑民待哺今幾家無策贊君慚此腹區區一肉見歌詠說食書生良未足卻愁今夕夢寐間有物踏破園蔬綠

仙雞詩並序繁畤義興鎭酒家韓氏子畜一雞以善斗雄其鄕一日敵家以藥飼雞使不知痛求與韓雞對韓雞鬭久果被傷口下頷不收垂死矣一賣藥道人過其門曰我能活此韓欣然使療之裏中諸兒隨看者一二十輩皆使向壁立道人以雞置籠中探手良久若摩拊然者已而取瓢水噀之置瓢籠上卽出門兒曺怪其久不還竊視之雞喙已復生矣道人布袍艸冠腋下懸靑囊落魄嗜酒夜宿寺閣上韓氏子與裏中人奔走求之並所臥艸薦不在矣是時明昌七年仲規弟爲此鎭酒官予亦在焉作仙雞詩以記之老雄健鬭誇擅場韓郎抱歸神色揚豈知黠兒出徼幸毒手一發不得妨毳毛散灑尙可養利嘴一哆何由張靑囊道人何許來自言救藥吾有方垂髯噀水濯殘血半喙隨手生新黃筠籠半開聞腷膊艸冠已往徒驚忙神仙世有寧虛荒惜哉詭激不可量世人鷙勇天且劓況於物也資彊梁敷榮枯枿變金石未若與世鍼膏肓何須變化示狡獪知君辦作淮南王蓬萊東望云茫茫愛而不見心爲狂刀圭不願換凡骨且欲共醉無何鄕

燈下讀林和靖詩落葉落復落淸霜今幾畨疎燈照茅屋山月入頹垣老愛寒花淡幽嫌宿鳥喧卷中林處士相對兩忘言

觀西巖張永淳畫雁慘淡經營下筆難畫成不似卷中看知君連夜江湖夢折葦蕭蕭沙水寒

從趙敷道覓石橊仙人囊中五色露得種昔與蒲桃俱猩猩染花開五月已覺秋實懸庭除張園一酸齒欲裂君家兩株蜜不如竹馬兒童厭梨栗綠囊聊爲剝紅珠

雪行五更驢背滿靴霜殘雪離離艸樹荒身在景中無句寫錯教人比孟襄陽

龍眠畫馬驪黃求馬世皆然滅沒存亡自一天當日鹽車人不識只今空向畫中傳

歲暮﹝艸敕﹞﹝艸敕﹞霜力勁沈沈山气冥北風半夜起吹動一天星

送張冀州致政還都﹝狀元行簡之父﹞一札恩書下紫宸東門祖道畫圖新路人也解賢疏傅河內猶思借冦恂父子文章千載事田園松菊自由身玉京才過梨花節靈沼行春莫厭頻﹝用宋退傳張公閒逰靈沼探春回故事﹞

春雪幾日韶華雪更侵龍公試手本無心寒畱整整斜斜態暖入融融泄泄陰著栁直疑香絮重擁階還似落花深前頭桃李應無恙剩破相如買賦金

楸樹道邊楸樹老龍形社酒澆來漸有靈只恐等閒風雨夜怒隨雷電上靑冥

七夕天河惟有鵲橋通萬劫歡緣一瞬中惆悵五更仙馭逺寂寥云幄掩秋風

觀柘枝伎腰鼓聲幹掲畫梁彩雲擎出柘枝娘簾間飛燕時窺影鑑裏驚鸞易斷腸輕細不妨重暈錦回旋還恐碎明璫杖頭白雨催花急拂散春風兩袖香

○敏之兄詩五首敏之諱好古性識穎悟讀書能彊記務爲無所不窺年二十就科舉時先東巖君已捐館太夫人年在喜懼望其立門戶爲甚切及再上不中意殊不自聊又娶婦不諧日致惡語遂以狷介得疾嘗作望月詩有莫怪更深仍坐待密雲或有暫開時之句人或言詩境不開廣非佳語也嘆曰吾得年不永境趣能開廣否未幾沒於北兵之禍年三十一

中秋無月佳辰無物慰相思先賞空吟昨夜詩莫怪更深仍坐待密雲或有暫開時

讀裕之弟詩槁有鶯聲栁巷深之句漫題三詩其後阿翁醉語戲兒癡說著蟬詩也道奇吳下阿蒙非向日新篇爭遣九泉知又

鶯藏深樹只聞聲不著詩家畫不成慚愧阿兄無好語五言城下把降旌又

傳家詩學在諸郎剖腹畱書死敢忘﹝先人臨終有剖腹畱書之語﹞背上錦囊三箭在直須千古說穿楊

題江村風雨圖渡口舟橫水拍空墨雲傾雨樹號風江山不到紅塵眼半幅煙綃想象中

中州集癸卷終

●中州集附錄元元好問編

自題中州集後鄴下曹劉气盡豪江東諸謝韻尢髙若從華實評詩品未便吳儂得錦袍又

陶謝風流到百家半山老眼淨無花北人不拾江西唾未要曾郎借齒牙又

萬古騷人嘔肺肝乾坤淸气得來難詩家亦有長沙帖莫作宣和閣本看又

文章得失寸心知千古朱弦屬子期愛殺溪南辛老子相従何止十年遲又

平世何曾有稗官亂來史筆亦摧殘百年遺槁天畱在抱向空山掩淚看

中州集附錄終

●中州樂府金元好問集

○吳學士激

人月圓南朝千古傷心事猶唱後庭花舊時王謝堂前燕子飛向誰家恍然一夢仙肌勝雪宮髻堆鴉江州司馬靑衫淚濕同是天涯﹝彥髙北遷後爲故宮人賦此時宇文叔通亦賦念奴嬌先成而頗近鄙俚及見彥髙此作茫然自失是後人有求作樂府者叔通卽批云吳郎近以樂府名天下可往求之﹞

訴衷情夜寒茅店不成眠殘月照吟鞭黃花細雨時候催上渡頭船鷗似雪水如天憶當年到家應是童稚牽衣笑我華顚

春從天上來海角飄零嘆漢苑秦宮墜露飛螢夢回天上金屋銀屏歌吹競舉靑冥問當時遺譜有絕藝鼓瑟湘靈促哀彈似林鶯嚦嚦山澑泠泠梨園太平樂府醉幾度春風鬢變星星舞破中原塵飛滄海風雪萬里龍庭寫胡笳幽怨人憔悴不似丹靑酒微醒對一窓涼月燈火靑熒﹝好問曾見王防禦公玉說彥髙此詞句句用琵琶故實引據甚明今忘之矣﹞

滿庭芳誰挽銀河靑冥都洗故教獨步蒼蟾露華仙掌淸淚向人沾畫棟秋風裊裊飄桂子時入疎簾冰壺裏雲衣霧鬢掬水弄春纎厭厭成勝賞銀盤撥汞寶鑑披奩待不放楸梧影轉西檐坐上淋漓醉墨人人看老子掀髯明年會淸光未減白髮也休添

風流子書劍憶遊梁當時事底處不堪傷蘭楫嫩漪向吳南浦杏花微雨窺宋東墻鳯城外燕隨靑步障絲惹紫遊韁曲水古今禁煙前後莫雲樓閣春艸池塘回首斷回腸年芳但如霧鏡髮成霜獨有蟻尊陶寫蝶夢悠揚聽出塞琵琶風沙淅瀝寄書鴻雁煙月微茫不似海門潮信能到潯陽

○蔡丞相松年

大江東去離騷痛飲問人生佳處能消何物江左諸人成底事空想巖巖靑壁五畝蒼煙一丘寒玉歲晚憂風雪西州扶病至今悲感前傑我夢卜築蕭閒覺來巖桂十里幽香發磈磊胸中冰與炭一酌春風都滅勝日神交悠然得意離恨無毫髮古今同致永和徒記年月又

倦遊老眼放閒身管領黃華三日客子秋髙茅舍外滿眼秋嵐欲滳澤國淸霜澄江爽气染出千林赤感時懷古酒前一笑都釋千古栗裏髙情雄豪割據戲馬空陳迹醉裏誰能知許事俯仰人間今昔三弄胡牀九層飛觀喚取穿雲笛涼蟾有意爲人點破空碧

水調歌頭雲間貴公子玉骨秀橫秋十年流落冰雪香靄紫貂裘燈火春城咫尺曉夢梅花消息蠒紙寫銀鉤老矣黃塵眼如對白蘋洲世間物惟有酒可忘憂蕭閒一段歸計佳處著君侯翠竹江村月上但要綸巾鶴﹝獘字去廾換毛﹞來往亦風流醉墨薔薇露灑徧酒家樓

月華淸樓倚明河山蟠喬木故國秋光如水常記別時月冷半山環佩到而今桂影尋人端好在竹西歌吹如醉望白蘋風裏闗山無際可惜瓊瑤千里有少年玉人吟嘯天外脂粉淸輝冷射藕花冰蕋念老去鏡裏流年空解道人生適意誰會更微雲疎雨空庭鶴唳

江神子慢﹝賦瑞香﹞紫雲點楓葉巖樹小婆娑歲寒節占髙潔纎苞暖釀出梅魂蘭魄照濃碧茗盌添春花气重蕓窓曉蒙蒙浮霽月小眠鼻觀先通廬山夢舊淸絕蕭閒平生淡泊獨芳溫一念猶未衰歇種種陳迹而今老但覓茶煙禪榻寄閒寂風外天花無夢也鴛鴦債從渠千萬刼夜寒回施幽香與愁客

聲聲慢﹝涼陘寄內﹞靑蕪平野小雨千峯還成莫陘寒色裁剪蕓窓憶得伴人良夕遙憐幾重眉黛恨相逢少於行役梨花淚正宮衣春瘦曉紅無力應怪浮雲夫壻不觧趂新醅醉眠涼月怨入闗河西去又傳音息誰知倦遊心事向來年苦思泉石人未老約閭峯多占秀碧

石州慢﹝髙麗使還日作﹞雲海蓬萊風霧鬢鬟不假梳掠仙衣捲盡云霓方見宮腰纎弱心期得處世間言語非眞海犀一點通寥廓無物比情濃覓無情相博離索曉來一枕餘香酒病賴花醫卻灩灩金尊収拾新愁重酌片帆云影載將無際闗山夢魂應被楊花覺梅子雨絲絲滿江幹樓閣

尉遲杯紫雲暖恨翠雛珠樹雙棲晚小花靜院相逢的的風流心眼紅潮照玉盌午香重艸綠宮羅淡喜銀屏小語私分麝月春心一點華年共有好願何時定妝鬟莫雨零亂夢似花飛人歸月冷一夜小山新怨劉郎興尋常不淺況不似桃花春溪逺覺情隨曉馬東風病酒餘香相半

驀山溪淸明緑野玉色明春酒燕地雪如沙爲喚起斗南溫秀鬢絲禪榻夢覺古揚州瑤臺路返魂香好在啼妝痩春前入眼似是章臺栁欲典鷫鸘裘悞金車香迎馬首緑陰靑子後日便東風秋千散莫寒生月到西廂後

鷓鴣天解語宮花出畫檐酒尊風味爲花甜誰憐夢好春如水可柰香餘月入簾春漫漫酒厭厭曲終新恨到眉尖此生願化雙瓊柱得近春風暖玉纎又

秀樾橫塘十里香水花晚色靜年芳胭脂雪瘦燻沈水翡翠盤髙走夜光山黛逺月波長莫云秋影蘸瀟湘醉魂應逐淩波夢分付西風此夜涼

江城子半年無夢到春溫可憐人幾黃昏想見玉徽風度更淸新翠射娉婷云八尺誰爲寫五湖眞好風歸路軟紅塵暖冰魂縷金裙喚起一天星月入金尊畱取木樨花上露揮醉墨灑行雲﹝公有詩八尺五湖明秀峯又云十丈瑯玕倒冰玉明年爲冩五湖眞正用此詞意魏道明作注義有不通故表出之﹞

○蔡太常珪

江城子﹝王溫季自北都歸過予三河坐中賦此﹞鵲聲迎客到庭除問誰歟故人車千里歸來塵色半徵裾珍重主人畱客意奴白飯馬靑芻東城入眼杏千株雪模糊俯平湖與子花間隨分倒金壺歸報東垣詩社友曾念我醉狂無

○髙內翰士談

玉樓春﹝爲伯永作﹞少年人物江山秀流落天涯今白首形容憔悴不如初文彩風流仍似舊百花元是仙家酒千歲靈根能益壽都將萬事付天公且伴老人開笑口

減字木蘭花西湖睡起飛絮遊絲春老矣漲緑涵空十頃玻瓈四面風平時事少天與湖山供坐嘯他日西州卻怕羊曇感舊遊

朝中措瑯琊山色最淸雄心賞待衰翁路轉峯回如畫新亭半濕靑紅風流賓從淸閒歲月且共從容莫笑尊前老大猶堪管領春風

○劉內翰著

鷓鴣天雪照山城玉指寒一聲羌管怨樓間江南幾度梅花發人在天涯鬢已班星點點月團團倒流河漢入杯盤翰林風月三千首寄與吳姬忍淚看

○趙內翰可

望海潮﹝代州南樓﹞云朔南陲全趙幕府河山襟帶名藩有朱樓縹緲千雉回旋云度飛狐絕險天圍紫塞髙寒弔興亡遺迹咫尺西陵煙樹蒼然時移事攺極目傷心不堪獨倚危闌惟是年年飛燕霜雪知還樓上四時長好人生一世誰閒故人有酒一尊髙興不減東山

驀山溪﹝賦崇福荷花崇福在太原晉溪﹞云房西下天共滄波逺走馬記狂遊正芙蓉平鋪鏡面浮空欄檻招我倒芳尊看花醉把花歸扶路淸香滿水楓舊曲應逐歌塵散時節又新涼料開徧橫湖淸淺冰姿好在莫道總無情殘月下晚風前有恨何人見

好事近宻雪聴窓知午醉晚來初覺人與膽瓶梅蕋共此時蕭索倚窓閒看六花飛風輕止還作个裏有詩誰會滿疎籬寒雀

浣溪沙﹝扌臺﹞轉鑪燻自換香錦衾収拾卻遮藏二年塵暗小鴛鴦落木蕭蕭風似雨疎林皎皎月如霜此時此夜最淒涼又

火冷燻鑪香漸消更闌撥火更重燒愁心心字兩俱焦半世淸狂無限事一窓風月可憐宵燈殘花落夢無聊

望海潮﹝發髙麗作﹞云垂余髮霞拖廣袂人間自有飛瓊三館俊遊百銜髙選翩翩老阮才名銀漢會雙星尙相看脈脈似隔盈盈醉玉添春夢云同夜惜卿卿離觴艸艸同傾記靈犀舊曲曉枕餘酲海外九州島郵亭一別此生未卜他生江上數峯靑悵斷雲殘雨不見髙城二月遼陽芳艸千里路傍情

卜算子﹝譜太白詩﹞明月在靑天借問今時幾但見宵從海上來不覺雲間墜流水古今人共看皆如此惟願當歌對酒時長照金尊裏

鷓鴣天金絡閒穿禦路楊靑旗遙認醉中鄕可人自有迎門笑下馬何妨索酒嘗春正好日初長一尊容我駐風光歸來想象行雲處薄雨霏霏灑面涼又

十頃平波溢岸靑艸香沙暖水雲晴輕衫短帽垂楊裏楚酒相看別有情揮彩筆倒銀瓶花枝照眼句還成老來旋減金釵興回施春光與後生﹝集句﹞

鳯棲梧霜樹重重靑嶂小髙棟飛雲正在霜林杪九日黃花才過了一尊聊慰秋容老翠色有無眉黛掃身在西山卻愛東山好流水極天橫晚照酒闌望斷西河道

○鄧千江﹝臨洮人﹞

望海潮﹝上蘭州守﹞云雷天塹金湯地險名藩自古臯蘭營屯繡錯山形米聚喉襟百二秦闗鏖戰血猶殷見陣云冷落時有鵰盤靜塞樓頭曉月依舊玉弓彎看看定逺西還有元戎閫令上將齋壇區脫晝空兜鈴夕解甘泉又報平安吹笛虎牙閒且宴陪珠履歌按雲鬟招取英靈毅魄長繞賀闌山

○任南麓詢

永遇樂月已中秋菊還重九夜久涼重滿地淸霜半天白曉孤唱聞畊壠蕭蕭窓幾依然琴硯但覺鼠窺風動悔生平趍前猛甚晚退卻成無勇興衰更換妍媸淆混造物大相愚弄二釁羞人五交賈鬻侯伯寧無種而今此念消除都盡惟有故山歸夢吾廬更雙溪淸逺萬峯翠擁

馮臨海子翼

江城子臙脂坡上月如鉤問靑樓覓溫柔庭院深沈窓戶掩淸秋月下香雲嬌墮砌花气重酒光浮淸歌皓齒艷明眸錦纒頭若爲酬門外三更燈影立驊驑結習未忘吾老矣煩惱夢赴東流

○李承旨晏

婆羅門引﹝保徳西樓作﹞汗融畏日豈知髙處有風淸倚闌襟袖涼生坐上看崩云脫壊不礙亂峯靑待目窮千里卻怕傷情河汾古城聴裂岸怒濤驚好是烽沈幽障皷臥邊亭西樓老子更無用胸中十萬兵酒到處莫放杯停

虞美人佳人酒暈紅生頰灩灩霞千疊雨餘紅淚濕黃昏誤認當年人面倚朱門飄零又送靑春莫悵望劉郎去教人不恨五更風只恨馬蹄無處避殘紅

鷓鴣天苒苒萋萋雨後村芳塵不到五侯門曾隨曉淚撩詩思又向春風入燒痕春去後憶王孫啼紅南浦記芳溫夕陽樓外連天逺乞與騷人怨楚魂

菩薩蠻﹝回文﹞斷腸人去春將半歸客倦花飛小窓寒夢曉誰與畫愁眉

○劉龍山仲尹

鷓鴣天滿樹西風鎖建章官黃未裹貢前霜誰能載酒陪花使終日尋香過苑墻修月客弄云娘三吳淸興入淋浪艸堂人病風流減自洗銅缾煮蜜嘗又

騎鶴峯前第一人不應著意怨王孫當年艷態題詩處好在香痕與淚痕調鴈柱引蛾顰緑窓弦索合箏﹝秦﹞砌臺歌舞陽春後明月朱扉幾斷魂又

樓宇沈沈翠幾重轆轤亭下落梧桐川光帶晚虹垂雨樹影涵秋鵲喚風人不見思何窮斷腸今古夕陽中碧雲猶作山頭恨一片西飛一片東又

璧月池南剪木棲六朝宮袖窄中宜新聲蹙巧蛾顰黛纎指移﹝秦﹞鴈著絲朱戶小畫簾低細香輕夢隔涪溪西風只道悲秋瘦卻是西風未得知

南歌子橊破猩肌血萱開鳯尾黃蕭閒風簟雪肌涼一枕濃香魂夢到巫陽云紵描瑤艸蓮腮洗玉漿碧梧深院小藤牀此意一江春水正難量

攤破浣溪紗蠶欲眠時日已曛柔桑葉大緑團云羅敷猶小陌上看行人翠實低條梅弄色輕花吹壠麥初勻鳴鳩聲裏過盡太平村

浣溪紗貼體宮羅試夾衣冰藍嬌淺染東池春風一把瘦腰支戲鏤寶鈿呈翡翠笑拈金剪下酴醿最宜京兆畫新眉又

萬疊春山一寸心章臺西去桞陰陰藍橋特爲好花尋別後魚封煙漲闊夢回鸞翼海云深情知頓著有如今又

繡館人人倦踏靑粉垣深處簸錢聲賣花門外緑陰輕簾幙風柔飛燕燕池塘花暖語鶯鶯有誰知道一春情又

摩腹椎腰春事非樂天猶恨小樊歸多生余念向來癡往事半隨殘夢轉飛詞不盡短封題竹奴應笑減腰圍

謁金門簾半窣四座緑圍紅簇歌盡玉臺連夜燭歡緣仍恨促休唱蓮舟新曲煙水畫船揺緑腸斷鴛鴦三十六紫蒲相對浴

○劉記室迎

烏夜啼菱鑑玉箆秋月蕙鑪銀葉朝云宿酲人困屏山夢煙樹小江村翠甲未消蘭恨粉香不斷梅魂離愁分付殘春雨花外泣黃昏又

離恨逺縈楊桞夢魂長遶梨花靑衫記得章臺月歸路玉鞭斜翠鏡啼痕印袖紅墻醉墨籠紗相逢不盡平生事春思入琵琶

○承旨黨公懷英

靑玉案紅莎緑篛春風餅趂梅驛來云嶺紫桂巖空瓊竇冷佳人卻恨等閒分破縹緲雙鸞影一甌月露心魂醒更送淸歌助淸興痛飲休辭今夕永與君洗盡滿襟煩暑別作髙寒境

感皇恩﹝賦疊羅花﹞碧玉撚條藍袍裁葉明艷黃深軟金疊道裝仙子謫墮蘂珠仙闕爲春閒管領花時節漢額妝濃楚腰舞怯襞積裙余舊宮褶東君著意畱伴小庭風月任教鶗鴂喚羣芳歇

鷓鴣天云步淩波小鳯鉤年年星漢踏淸秋只緣巧極稀相見底用人間乞巧樓天外事兩悠悠不應也作可憐愁開簾放入窺窓月且盡新涼睡美休

感皇恩一葉下梧桐新涼風露喜鵲橋成渺云步舊家機杼巧織紫綃如霧新愁還織就無重數天上何年人間朝莫回首星津又空渡盈盈別淚散作半空疎雨離魂都付與秋將去

月上海棠﹝用前人韻﹞傲霜枝裊團珠蕾冷香霏煙雨晚秋意蕭散繞東籬尙彷佛見山淸气西風外夢到斜川栗裏斷霞魚尾明秋水帶三兩飛鴻點煙際疎林颯秋聲似知人倦遊無味家何處落日西山紫翠

○黃華先生庭筠

大江東去﹝癸巳莫冬小雪家集作﹞山堂晚色滿疎籬寒雀煙橫髙樹小雪輕盈如解舞故故穿簾入戶埽地燒香團欒一笑不道因風絮冰漸生研問誰先得佳句有夢不到長安此心安穏只有歸耕去試問雪溪無恙否十里淇園佳處修竹林邊寒梅樹底準擬全家住柴門新月小橋誰埽歸路

謁金門雙喜鵲幾報歸期渾錯盡做舊愁都忘卻新愁何處著瘦雪一痕墻角靑子已妝殘萼不道枝頭無可落東風猶作惡

鳯棲梧衰桞疎疎苔滿地十二闌干故國三千里南去北來人老矣短亭依舊殘陽裏紫蟹黃柑眞解事似倩西風勸我歸與未王粲登臨寥落際鴈飛不斷天連水

菩薩蠻﹝回文﹞斷腸人恨餘香換塵暗鎖窓春小花檐月曉屏掩半山靑又

客愁楓葉秋江隔行逺望髙城故人新恨苦斜日晚啼鴉又

白雲孤暎遙山碧樓倚一天秋斷腸隨鴈斷來鴈與書回

淸平樂﹝賦杏花﹞今年春早到處花開了只有此枝春恰到月底輕顰淺笑風流全似梅花承當疎影橫斜夢想溪南溪北竹籬茅舍人家

烏夜啼淡煙疎雨新秋不禁愁記得靑簾江上酒家樓人不住花無語水空流只有一雙檣燕肯相畱

訴衷情夜涼淸露滴梧桐庭樹又西風燻籠舊香猶在曉帳暖芙蓉雲淡薄月朦朧小簾櫳江湖殘夢半在南樓畫角聲中

淸平樂﹝應制﹞瓊枝瑤月簾捲黃金闕宮鬢蛾兒雙翠葉點綴離南鬧雪東風扇影低還紅雲不隔天顏夜夜華燈萬樹年年碧海三山

水調歌頭秋風禿林葉卻與鬢生華十年長短亭裏落日冷邊笳飛鴈白雲千里況是登山臨水無賴客思家獨鶴歸何晚已後滿林鴉望蓬山雲海闊浩無涯安期玉舄何處袖有棗如瓜一笑那知許事且看尊前故態耳熱眼生花肝肺出芒角漱墨作枯槎

謁金門﹝賦玉簪﹞秋蕭索燈火新涼簾幕翠被不禁臨曉薄南樓聞畫角想見玉壺冰萼一夜西風開卻夢覺烏啼殘月落幽香無處著

○王隠君磵

浣溪紗﹝夢中作﹞林樾人家急莫砧夕陽人影入江深倚闌疎快北風襟雨自北山明處黑雲從白鳥去邊陰幾多秋思亂鄕心

○密國公璹

朝中措襄陽古道灞陵橋詩興與秋髙千古風流人物一時多少雄豪霜淸玉塞雲飛隴首風落江臯夢到鳯凰臺上山圍故國周遭

春艸碧幾畨風雨西城陌不見海棠紅梨花白底事勝賞怱忽政自天付酒腸窄更笑老東君人間客賴有玉管新翻羅襟醉墨望中倚闌人如曽識舊夢回首何堪故苑春光又陳迹落盡後庭花春艸碧

靑玉案凍雲封卻駞岡路有誰訪溪梅去夢裏疎香風暗度覺來誰見一窓涼月瘦影無尋處明朝畫筆江天莫定向漁簔得奇句試問簾前深幾許兒童笑道黃昏時候猶是亷纎雨

秦樓月寒仍暑春來秋去無今古無今古梁臺風月汴堤煙雨水涵天影秋如許夕陽低處徵帆舉徵帆舉一行驚鴈數聲柔櫓

沁園春壯歲耽書黃卷靑燈畱連寸陰到中年贏得淸貧更甚蒼顏明鏡白髮輕簪衲被蒙頭艸鞋著腳風雨蕭蕭秋意深淒涼否缾中匱粟指下忘琴一篇梁父髙吟看谷變陵遷古又今便離騷經了靈光賦就行歌白雪愈少知音試問先生如何卽是布袖長垂不上襟掀髯笑一杯有味萬事無心

西江月一百八般佛事二十四考中書山林朝市等區區著甚來由自苦過寺談些般若逢花倒个葫蘆少時伶俐老來愚萬事安於所遇

臨江仙倦客更遭塵事冗故尋閒地婆娑一尊芳酒一聲歌盧郎心未老潘令鬢先皤醉向繁臺臺上問滿川細桞新荷薫風樓閣夕陽多倚闌凝思久漁笛起煙波

○禮部閒閒趙公秉文

水調歌頭﹝昔擬栩仙人王云鶴贈予詩云寄與閒閒傲浪仙枉隨詩酒墮凡緣黃塵遮斷來時路不到蓬山五百年其後玉龜山人云子前身赤城子也予因以詩寄之云玉龜山下古仙眞許我天臺一化身擬折玉蓮騎白鶴他年滄海看揚塵吾友趙禮部庭說丹陽子謂予再世蘓子美也赤城子則吾豈敢若子美則庶幾焉尙媿辭翰微不及耳因作此以寄意焉﹞四明有狂客呼我謫仙人俗緣千刼不盡回首落紅塵我欲騎鯨歸去只恐神仙官府嫌我醉時嗔笑拍羣仙手幾度夢中身倚長松聊拂石坐看云忽然黒霓落手醉舞紫毫春寄語滄浪流水曽識閒閒居士好爲濯冠巾卻返天臺去華髮散麒麟

靑杏兒風雨替花愁風雨罷花也應休勸君莫惜花前醉今年花謝明年花謝白了人頭乘興兩三甌揀溪山好處追遊但教有酒身無事有花也好無花也好選恁春秋

梅花引﹝過天門闗作﹞山如峽天如席石顚樹老冰崖坼雪霏霏水洄洄先生此道胡爲乎來哉石頭路滑馬蹄蹶昂頭貪看山奇絕短童隨皺雙眉休說淸寒形容想更饑又

﹝原闕﹞杖頭倒掛一壺酒爲問人家何處有捋冰髯暖朝寒何人畫我霜天曉過闗

大江東去秋光一片問蒼蒼桂影其中何物一葉扁舟波萬頃四頋粘天無壁叩枻長歌嫦娥欲下萬里揮冰雪京塵千丈可能容此人傑回首赤壁磯邊騎鯨人去幾度山花發澹澹長空今古夢只有歸鴻明滅我欲從公乘風歸去散此麒麟髮三山安在玉簫吹斷明月

缺月掛疎桐﹝擬東坡作﹞烏鵲不多驚貼貼風枝靜珠貝橫空冷不収半濕秋河影缺月墮幽窓推枕驚深省落葉蕭蕭聴雨聲簾外霜華冷

秦樓月簫聲苦簫聲吹斷夷山雨夷山雨人空不見吹臺歌舞危樓目極傷平楚斷霞落日懷千古懷千古一杯還酹信陵墳土

○胥莘公鼎

阮郎歸﹝寄李都運有之﹞人情冷暖共髙低疎慵非所宜老夫碌碌本無機閒教造物疑形木槁鬢絲垂山林先有期故人只道掛冠遲此心應不知

○許司諫古

行香子秋入鳴臯爽气飄蕭掛衣冠初脫塵勞窓間巖岫看盡昏朝夜山低晴山近曉山髙細數閒來幾處村醪醉模糊信手揮毫等閒陶冩問恁風騷樂因循能潦倒也消揺

眼兒眉濁醪篘得玉爲漿風韻帶橙香持杯笑道鵝黃似酒酒似鵝黃世緣老矣不思量沈醉又何妨臨風對月山歌野調盡我疎狂

○馮內翰延登

玉樓春﹝宴河中瑞云亭﹞長原迆邐孤麋臥野色微茫河界破艸行繩屨緑云深花觸飛丸紅雨妥髙亭初試煎茶火醉玉漸嘩春滿座行杯莫厭轉籌頻佳節等閒飛鳥過

○溪南詩老辛願

臨江仙﹝河山亭畱別欽叔裕之﹞誰識虎頭峯下客少年有意功名淸朝無路到公卿蕭蕭華屋白髮老諸生邂逅對牀逢二妙揮毫落紙堪驚他年聨袂上蓬瀛春風蓮燭莫忘此時情

○李右司獻能

春艸碧紫簫吹破黃州月蔌蔌小梅花飄香雪寂莫花底風鬟顏色如花命如葉千里涴兵塵淩波襪心事鑑影鸞孤箏弦鴈絕舊時雪堂人今華髮斷腸金縷新聲杯深不覺琉璃滑醉夢遶南云花上蝶

江城梅花引﹝爲飛伯賦靑梅﹞漢宮嬌額倦塗黃試新妝立昭陽萼緑仙姿髙髻碧羅裳翠袖捲紗閒倚竹暝云合瓊枝薦莫涼壁月浮香揺玉浪拂春簾瑩綺窓冰肌夜冷滑無粟影轉斜廊冉冉孤鴻煙水渺三湘靑鳥不來天也老斷魂夢淸霜靜楚江

浣溪沙﹝河中環勝樓感懷﹞垂桞陰陰水拍堤欲窮逺目望還迷平蕪盡處莫天低萬里中原猶北頋十年長路卻西歸倚樓懷抱有誰知

○王右司渥

水龍吟﹝從商帥國噐獵同裕之賦﹞短衣匹馬淸秋慣曽射虎南山下西風白水石鯨鱗甲山川圖畫千古神州一時勝事賓僚儒雅快長堤萬弩平岡千騎波濤捲魚龍夜落日孤城鼓角笑歸來長圍初罷風雲慘淡貔貅得意旌旗閒暇萬里天河更須一洗中原兵馬看鞬櫜嗚咽咸陽道左拜西還駕

○李扶風節

滿江紅紙帳溫春睡穏窓槐揺緑吾老矣不堪重著翠圍紅簇千古淸風荊布在一家樂事糟糠足笑杜陵憔悴漫多情須燕玉求凰意傳新曲驂鸞夢從渠續問臨卭何賤會稽何辱畎畝豈無天下士斧斤不到山中木但莫教風雨兩雛鳩危枝宿

○景覃

鳯棲梧倦客情悰紛似縷小院無人臥聴秋虫語歸意已攙新鴈去晚涼更作瀟瀟兩架上秋衣蠅點素冷菊戎裝尙被春花妬別有溪山容杖屨等閒不許人知處

天香市逺人稀林深犬吠山連水村幽寂田瑞安閒東鄰西捨準擬醉時歡適社祈雩禱有簫鼓喧天吹擊宿雨新晴壠頭閒看露桑風麥無端晴亭莫驛恨連年此時行役何似臨流蕭散緩衣輕幘炊黍烹雞自勞有脆緑甘紅薦芳液夢裏春泉糟牀夜滴又

百歲中分流年過半塵勞系人無盡桑柘周圍菅茅低架且喜水親山近倦飛髙鳥算也有閒枝棲穏紙帳紬衾日髙睡起懶梳蓬鬢閒階土花碧潤緩芒鞵恐傷蝸蚓側掩衡門空觧艸玄誰信俗駕輕雲易散賴獨有蓮峯破孤悶世事悠悠從教莫問

○宗室文卿

西江月﹝題邯鄲王化呂仙翁祠堂﹞壁斷何人舊字鑪寒隔歲殘香洞天人去海茫茫玩世仙翁已往西日長安道逺春風趙國臺荒行人誰不悟黃糧依舊紅塵陌上

○髙博州憲

梅花引蒿火目藜羮腹書生寧有封侯骨長須奴下澤車艱闗險阻誰教涉畏途半生落莫長安道一事無成雙鬢老南轅吳北轅胡功名富貴情知不可圖又

槐堂夢鼓笛弄馳驟百年塵一哄陶淵明張季鷹一杯濁酒焉知身後名有溪可漁林可繳須信在家貧也樂熊門春浿江云幾時作个山間林下人又

城下路淒風露今人犁田昔人墓岸頭沙帶蒹葭漫漫昔時流水今人家黃埃赤日長安道倦客無漿馬無艸開涵闗閉涵闗千古如何不見一人閒又

六國擾三秦埽初謂商山遺四老馳單車致緘書裂荷焚芰接武曵長裾髙陽眞得杯中趣身到醉鄕安穏處生忘形死忘名二豪侍側劉伶初醒

○王先生予可

小重山﹝予可自觧﹝煙字去火換赤﹞霜脂粉也﹞寶榭簾鉤捲月窓縷衣金樣褪泛餘香卿卿榮耀寵恩光三竿日顰翠楚山長螺髻戞浮觴鳯奩塵瑩恨浥﹝煙字去火換赤﹞霜賣珠樓外串離腸春殘夢今夜擬髙唐

生查子夜色明河靜好風來千里水殿謫仙人皓齒淸歌起前聲金斚中後聲銀河底一夜嶺頭云遶徧樓前水

長相思風暖時雨晴時燻褶羅衣人未歸螓蛾愁欲飛枕瓊霞瑣窓紗簾月樓空燕子家春風埽落花

○王監使特起

梅花引山之麓河之曲一灣秀色盤虛谷水溶溶雨蒙蒙有人行李蕭蕭落葉中人家籬落炊煙濕天外雲峯迷淡碧野雲昏失前村溪橋路滑平沙沒舊痕又

丹楓下瀟湘夜橫披省見王維畫畫無聲慘經營何如幻我淸寒此道行馬頭風急催行色疑是山靈嫌俗客釣魚磯緑蓑衣有人坐弄滄浪猶未歸

○趙內翰攄

南歌子澗艸萋萋緑林鶯恰恰啼汀沙過雨便無泥換得芒鞋隨意到前溪浦漵渾堪畫雲煙總是題江湖老伴一蓑衣眞个斜風細雨不須歸

虞美人﹝同孟利噐尋春﹞春來日日風成陣桃李飄零盡樹頭樹底覓殘紅只有郭西梨雪照晴空酬春須得如川酒酒債尋常有葛巾欹側倩人扶大似浣花溪上醉騎驢

○孟內翰宗獻

菩薩蠻﹝回文﹞睡驚秋近鳴虫砌蒼鬢摻勻霜影孤燈翳冷長嘆浩歌狂

○張太尉信甫

驀山溪山河百二自古闗中好壯歲喜功名擁徵鞍雕裘繡帽時移事攺萍梗落江湖聴楚語厭蠻歌往事知多少蒼顏白髮故里欣重到老馬省曽行也頻嘶冷煙殘照終南山色不攺舊時靑長安道一回來須信一回老

○王玄佐

洞仙歌﹝賦榛實屏山所錄﹞圓剛定質混物非凡類仁處其中靜忘意任蝶蜂狂遶燕雀喧爭心君正惟取淸白自治黃衣從澹泊此个家風異偶合陰陽棄神智怕旁人冷眼嫌太孤髙樽爼地聊許松梧同噐待他日山林不相容請援手仙芚要充仙贄﹝沮物作渾物﹞

○愚軒居士趙元

行香子鏡裏流年緑變華顚謝西山靑眼依然人生安用利瑣名纒似燕營巢蜂課蜜蟻爭膻詞苑羣仙場屋諸賢看文章大筆如椽閒人書冊且枕頭眠有洗心經傳燈錄坐忘篇又

潦倒無聞坐慣家貧眼昏花心口猶存人皆笑我我盡教人﹝扌棄﹞醉吟風閒釣月困眠云邂逅交親語欸情眞且相從莫浪辛勤西山歸隠不用移文看菊成叢松結子竹生孫又

山擁垣墻水滿溪塘幾人家籬落斜陽又還夏也一霎人忙正稻分畦蠶卸簇麥登場老子徜徉閒日偏長鬢鬔松只管尋涼緑陰何處旋旋移牀有道邊槐門外桞捨南桑

○折治中元禮

望海潮﹝從軍舟中作﹞地雄河嶽疆分韓晉潼闗髙壓秦頭山倚斷霞江吞絕壁野煙縈帶滄洲虎斾擁貔貅看陣云截岸霜气橫秋千雉嚴城五更殘角月如鉤西風曉入貂裘恨儒冠悞我卻羨兜鍪六郡少年三闗老將賀蘭烽火新収天外嶽連樓想斷雲橫曉誰識歸舟剰著黃金換酒羯鼓醉涼州

○先大夫

好事近﹝蔡丞相韻首倡及髙子文屬和附於此﹞夢破打門聲有客袖攜團月喚起玉川髙興煮松檐晴雪蓬萊千古一淸風人境兩超絕覺我胸中黃卷被春云香徹又

天上賜金奩不減壑源三月午盌春風纎手看一時如雪幽人只慣茂林前松風聴淸絕無柰十年黃卷向枯腸搜徹﹝蔡丞相﹞又

誰打玉川門白絹斜封團月晴日小窓活火響一壺春雪可憐桑薴一生顚文字更淸絕直擬駕風歸去把三山登徹﹝髙子文﹞

中州樂府卷終

●中州樂府跋

聲音之道與政通固矣然以三百篇考之成周治矣而夫子不無刪焉鄭衛亂矣而夫子或有取焉何哉則亦以天理之在人心不可變而人之賢不肖不可必故聖賢之所去取惟其人不惟其時惟其言不惟其人惟其意不惟其言中州樂府作於金人吳彥髙輩𨿽當衰亂之極今味其辭意變而不移憫而不困婉而不廹達而不放正而不隨蓋古詩之餘響也是故儼山陸公有取焉亦孔子待鄭衛之意韶承命分校畢敬識淺語以俟公之教焉嘉靖丙申九月庚辰屬吏毛鳯韶謹書

家藏中州集十卷逸其樂府梓人告成殊怏怏然旣得樂府一帙乃九峯書院刻本也不勝劍合之喜苐詞俱雙調淆雜無倫一一按譜釐正如望海潮諸闋與譜不侔未敢輕以意攺其小敍已見詩集中不復贅雲海云毛晉識

河汾諸老詩集

元房祺編

序金源氏自興定以後與元日尋干戈士生其間形之聲詩類多感慨悲歌之語亦其時之使然也若太原元遺山值金亡不仕爲河汾倡正學麻貽溪張石泉房白雲陳子京子揚段克己成己曹兌齋諸老與遺山遊從宦寓中一時雅合以詩鳴河汾大徳間房公祺編集成帙今所傳者是也遺山之文爲一代宗工別有集行於世房公獨取諸老當金元混擾困郁之中其詞藻風標如層峯蕩波金堅玉瑩絕無突梯脂韋之習纎靡弛弱之句河汾之士眞足尙哉侍禦沁水李公叔淵企仰鄕賢出是集以畀開封同知謝侯景星刋行將以正士气嚴禮防以興起嵩洛之士罔俾河汾諸老専其美也天下之士聞之誦之寧不惕然有所感耶弘治十一年秋八月吉旦中憲大夫河南按察司副使濩澤車璽識

河汾諸老詩集卷一元房祺編

貽溪麻先生革信之

上云內帥賈君北極長虹掣西垣太白髙千年知運圯四海共兵鏖霧黑龍蛇鬭山昏虎豹嘷石傷塡海羽波動負山鰲遺介潛寒渚驚鼯走夜牢江山畱慘黯天地入焄蒿眾折思枝拄初寒俟蠒繅明良逢慶會鄕曲得名豪梁棟因人出艅艎爲世操安流欣鼓枻奔浪獨能篙日出戈揮景江翻弩射濤風聲連澒洞裁鑑悉纎豪桃李勤封植茅菅日薙薅獵場遊麂鹿魚渚動鰍魛井邑生春色禾麻飫土膏民歌烏遶屋士喜馬騰槽朔塞閒刁鬥天山擁節旄岱嵩何落落江漢自滔滔大寶珠仍璧長城雉與壕崇牙分棨戟大壤屬鞬櫜日月依龍徳風雲挾豹韜夾山羣戰騎黑水泳輕舠落日觀魚浦秋風射雉臯

送杜仲梁東遊﹝仲梁先稱善夫﹞野馬何決驟飛雲何悠揚商嵓不足稽此士又欲東略宋與梁靑山不知老白日乃許忙菊潭之水淸泠淵野人飲之得長年芳醲不買壽淡泊差可久北山峩峩蒼翠巓丹崖石老生紫煙靈芝秋杞老霜骨黃精茯苓飽新斸望君嶄嶄病以臒酌之食之可以還膚腴況有劉荊州元丹丘子寧捨之汗漫遊涼秋佳月酒一杯送子東下心徘徊半山亭前一茅屋歲寒霜勁君當來

短歌行送秦人薛微之赴中書河流宿層冰山有太古雪翩翩有客來老面黑於鐵盤盤胸臆間猶掛太華月不肯下貴勢便欲叫雙闕朔寒衣裳單路逺馬﹝足敝﹞﹝足薛﹞昔人丈夫事肝膽不可越我歌送君行歌聲何激烈悲風爲我起酒行歌半闋望君靑雲端何惜逺離別

關中行送李顯卿關中行我持一杯酒送君西入秦秦川郁相望渭水流沄沄黃河中折倐復來太華倚天靑壁開我送君兮渺何許春風不肯吹君回舉酒酹五陵浩歌登髙臺終南之山何崔嵬長安舊遊安在哉百年繁華成刼灰千古英雄沈艸萊風塵澒洞豺狼墓天地茫茫入煙霧我載歌送君去太華終南宜有深絕處嵓扃人迹所不到石壁蒼苔老煙雨艸堂掛女蘿充腹多薯蕷玉井蓮開十丈花茯苓根結千年樹白雪靑松良可老鹿門有龎商有皓不然淩雲學輕舉呼取安期羨門語憶昨與君友相逢日日酬杯酒酒闌起舞肝膽開小桃唱罷歌楊柳晉語狎秦臒秦談驚晉叟秦晉之交那可無胡爲不作雙飛鳬碧艸離離生早春哀歌望斷西南云求君於終南之上不可得太華峯頭會見君

阻雪華下愛山久成癖得山眞雋永太華隔風塵五年夢幽境傳聞十丈蓮擬扣玉仙井雪花忽迷漫蒼巓墮昏暝蹇子世緣深方外久自屛意是希夷君俗駕疎造請行行風撼林稍稍云度嶺雲間三峯面隱約露芒穎初如灩澦堆屹起勢奔猛漸如倚天劍萬仞鐵花冷煙霞半明滅瞬息變光景乃知造物心相哀亦相警歸鞭晚怱怱回首心耿耿浩歌夜深寒孤月掛峯頂

置酒半山亭﹝得秋字﹞懷抱久不寫兀坐如縶囚永懷西山勝浩蕩成玆遊嵓壑互窈窕叢蘿郁深幽飛煙入虛無長風跨昆丘楚甸散林莽商顏亦綢繆雷雨天地空景气入夜浮況當節律變萬物颯以秋云來白日慘天澹淸江流西望渺關河沈沈生暮愁蘭苕暗幽谷芰荷老芳洲一笑舉酒觴浩歌聊自酬幽賞興未極慨嘆心悠悠世事蒼茫外寒沙明白鷗

歸潛堂爲劉京叔賦逃淵魚深處避弋鴻冥飛古來賢達士亦復歌采薇南山先廬在兵塵悵暌違山空無人居惟見艸木肥翩然千歲鶴一朝復來歸新築臨渾水行徑窈以微淸流鳴前除白雲入晨扉回顧陵谷遷萬事倐巳非著書入理奧得句窮天機前路政自廹此道倘可幾殷勤抱中璧黽勉畱餘輝第恐遁世志還負習隱譏永懷泉上石一觴與君揮惜無淩風翰遐舉非所希

守約齋爲呂仲和作讀書不務博造道當入微一理貫萬理一岐會眾岐譬彼庖丁刀騞然解牛時節間卽有得肯綮寧復疑道喪向千載聖逺孰可期養勇敵所愾養气動以隨心非安如山遇變鮮不移吾門有聖學觀心乃其師宴坐一室中自得實在玆胡爲滯紛感紬繹如蠒絲人生矧多欲事物日以滋牛羊踐蹊徑虎豹攻藩籬我嘗叩天理誠明不容欺第恐達者事還爲狷者嗤

楊將軍坰馬圖古人相馬不相肉畫工畫馬亦畫骨淡淡生絹一片雲眼中羣龍何突兀飛菟汗血天驥種筆墨之間見飛動前趨後逐互有態涉囓行畱分向背丰艸長林性本眞駉駉駜駜相與馴開元天子盛監牧四十萬匹錦繡屯人言息馬戰所重風鬛霜啼惜無用君不見幽燕飛鞚時中原流血成淵池秖今徵討苦未休金鞍鐵甲彌山丘安得放歸如此馬飲水求芻恣閒暇

題李氏寓酒軒吾聞李謫仙一鬥詩百篇酒家眠又聞陽諫議月廩盡以送酒錢伯倫酒徳頌無功醉鄕仙說到飲中理玆世何渺然古來賢達士以酒全其天所以陶靖節浩歌歸園田獨予醉翁之意不在酒樂在山水靜所便古人巳矣不可作今人紛紛亦能賢北裏富燻天髙樓歌舞筵千金結客多少年哀吹豪竹倒傾玉船以酒互爲市地勢相嬋嫣焉知貧士貧到骨健倒仰天歌黃鵠黃鵠歌罷無翼飛妻啼兒號書一束借問主人翁心迹誰與同我亦頗解飲聖賢時一中酒酣擊尊破兩耳生春風安得園綺遇攜我入山去淸泉爲釀碧溪深醉臥溪頭弄雲雨

盧山兵後得房希白書知弟謙消息聞道王師阻渭津盧山以後陷兵塵軍行萬里速如鬼風慘一川愁殺人亂後僅知家弟在書來疑與故人親夢中亦覺長安逺回首關河淚滿巾

晚步張鞏田間地入荒蕪過客稀村深門巷暮山圍悠悠獨鳥穿雲下筞筞寒烏掠日飛人事百年梧葉老秋風萬里稻花肥兵塵河朔迷歸路惆悵平沙送夕暉

板橋道中篁竹瀟瀟野水濱光風過眼與時新陰崖積雪猶含凍逺樹浮煙巳帶春世故未應悲古道歲華聊得伴閒身蕨芽筍稚行當好莫擬山中問主人

過陜萬古津茅據上游崤函西去接秦頭悲風鼓角重城暮落日關河百戰秋形勝古來須上策塵埃歲晚只羈愁豺狼滿地荊榛合目斷中條是故丘

爲王徳新壽百年人物惜凋零尙喜衣冠見老成數口虀鹽憂桂玉一川風雨獨柴荊紅顏未羨方春好黃髮應從此夜生異日華林講殊禮不妨鳩杖從公行

爲秦人梁帥壽功名萬里駕龍荒不作當年陛楯郎顏角久瞻天上日鬢毛未點鏡中霜衣沾暑雨千秋潤扇引燻風六月涼見說長年出衝靜海山求藥本微茫

送申生取新赴中書寒山漠漠日初曛過盡瀟瀟雁鶩羣百代髙歌餘白雪一朝飛步上靑雲倚門骯髒誰憐我滿腹精神獨見君看取扶搖便鵬翼臨岐且莫嘆離分

寄杜仲梁塞上愁多雲易陰故人𨿽在雁無音交情念子黃金重世故稽人白髮深芳艸春風千里夢靑燈夜雨兩鄕心岱宗入眼東南秀悵望雲山淚滿襟

寄元裕之朔風陰雪晚重重日入寒蕪塞艸空沂水東回無去翼天山南斷有哀鴻三年逺別交情外一夜相思客夢中明日關河對雙淚秖將幽憤寄秋風

竹林院同張之純賦柳色侵尋映短籬竹梢零亂掛殘暉山禽自識忘機客飛下庭柯更不飛稍稍林間布谷聲邨南邨北水雲平偶來竹寺看山坐閒聽淸溪遶捨鳴

中書大丞相耶律公挽詞﹝甲辰五月十四日﹞砥柱中流折藏舟半夜移世賢髙允相人嘆叔孫儀未拜荊州面嘗蒙國士知無階陪引紼萬里望靈輀又

文獻羣公表東丹八葉傳珪璋貽嗣徳蘭藻靄遺編禁籍虛靑瑣神遊定玉泉太常千字誄誰有筆如椽

密國公挽詞鬱鬱佳城閉翩翩銘旐開風悲信陵墓雨入孝王臺萬古傷梁壞千年望鶴來平明國門外簫鼔不勝哀又

漢制隆恩禮周封列屏翰人知尊帝冑我但識儒冠零落傷蘭桂孤城嘆鳯鸞從今門下客長鋏向誰彈

王子壽鄕友生朝自接夫君席頻逢歲律更面嚴知气直語出見生平講學詩書義論交里社情須髯如戟在長對玉峯明

送李端卿之鄴臺僮馬戒晨裝新霜木葉黃嗟予無壯節送子慘離腸林慮荒秋色淸漳下夕陽遙知一尊酒弔古鄴城傍

爲喬子春壽講道顏淵巷新齋友與同守身爲大節寡欲是全功教子勤書裏娛親養疾中黃花佳節近歲歲看秋風

贈劉伯威劉子山中秀相逢气自同箕裘門戶計菽水古人風折節豈爲辱苦心應有終平生湖海志未用哭途窮

贈王明伯遼海遺珠在黃華秀未空百年書法裏萬事酒杯中耿耿此心在悠悠吾道窮好賢明逹事獨喜與君同

秋夜感懷老境歡娛少愁懷感嘆長世途多險阻歸興渺蒼茫疎雨梧桐夜西風蟋蟀牀平明攬靑鏡衰鬢又添霜

趙太監降日自從龍戰野特立孰如公著迹云鵬上收功汗馬中髙談天下計餘事古人風勿藥行逢喜春風兩頰紅

雲中夜雨憔悴杜陵客悲涼王仲宣四圍晴立壁一突午無煙病臥秋風裏愁吟夜雨邊明朝誰裹飯萬一使君憐

渡洛泉石經行久林丘彌望間溪鳴風蕩水谷暗雨含山淡淡輕鷗沒飛飛倦鳥還世緣良日苦空羨野雲閒

浩浩浩浩春風裏悠悠倦客情天寒花寂寞冰泮水縱橫念逺心將折聞兵夢亦驚江山憔悴久倚杖嘆餘生

河汾諸老詩集卷一

河汾諸老詩集卷二元房祺編

石泉張先生宇彥升

送趙宜之歸新安兼簡洛下諸友淒惻復淒惻送君汾水側人生歡會少一別難再得昔經刧火然二鳥奮驚翼嗷嗷各何之同落天西北日夕相和鳴此樂未易極狂風忽吹散一鳥歸故國翺翺入寥廓萬里期一息鄧林有餘陰未肯棲枳棘玉山有嘉禾未肯求粒食一鳥獨未歸毰毸老無力矯首思舊羣澘然涙沾臆

雌雞行雌雞粥粥將鳬兒鳬兒入水雞鳴悲岸南岸北飛且隨但恐搏攫遭鳶鴟岸傍無食寧饑死朝暮不肯須臾離傍人爭笑愚且癡我哀物理爲人欺

雲溪秋泛圖爲閻國寶賦晴嵐滴翠霜樹殷石錦錯落苔花斑人家隱約荒靄外但見籬落連柴關兩山中斷忽空曠下有碧水之潺湲幽人航葦迷逺近思致偃蹇無容攀定非鴟夷成霸業一舸五湖煙浪寛又非坡仙遊赤壁酒酣浩歌江月寒亦當拄杖橫膝看南山心與白雲相對閒胡爲厭山瞰芳渚岸艸汀花適幽趣有聲詩畫無聲詩夏虫未易寒冰語或云此本張季鷹蒓鱸忽憶扁舟輕蹇予有家歸未得一見秋風羽翼生

采蓮﹝分得底字﹞溪風搖搖波彌彌十里芳華照淸沚蘭舟女郎紅玉春日射新籹明水底芙蓉雙臉百媚生吳宮西施漢良娣藕腸折斷雪絲牽入手花枝香﹝艸泥﹞﹝艸泥﹞隔岸誰家貴公子調笑新詞歌艷體吳儂變風有如此誰念采蘋供祭禮

哭侄學業方成二紀過虛舟一夕殞頹波死皆有命憐渠早老獨無依柰我何歸計雲山空莽蒼愁懷日月暗消磨白楊半夜風蕭瑟盡是吾兒薤露歌

感懷世路羊腸劇險艱天心應厭著儒冠老無子息休心易貧有交親托事難文字售人眞滯貨廉平養巳似閒官羲經讀罷無人會庭竹蕭森夜月寒

弔蕭同知蕭蘭一夕隕秋霜數載交情遽忍忘遊覽雲山春並轡笑談風雨夜連牀治心我謂當誠愨處巳君言貴肅莊此理從今誰與論隰州松月渺蒼蒼

上巳日遊平湖微風漠漠水增波禊事重修繼永和脆管當筵淸似語扁舟爭岸疾如梭一時人物成髙會千里雲山入浩歌日暮芝蘭無處覓野花汀艸占春多

送田茂卿赴都宿雨初晴艸木齊一杯汾水恨分攜上林曉色多鶯友長路春風入馬蹄黃卷可能無斗祿靑雲自是有天梯從來俊傑知時務莫爲寒牕故紙迷

和李子微邨居健羨南溪老幽居水石間心無塵事汨身與野雲閒院靜深藏竹墻低易得山蒲團香一炷花落鳥﹝口官﹞﹝口官﹞又

別墅荒城外居閒事事幽栽松添野色接缿引溪流詩社分新韻村醪洗舊愁更求名與利騎鶴望揚州

送李仲暉之洛西同是思鄕客君先著祖鞭驪駒歌落日去雁入髙天莫戀河濱粟當耕谷口田親朋倘相問爲報巳衰年

送馬徳新馬弟吾鄕秀靑雲正壯年四知𨿽自畏六戒得師傳秦府開賢路瀛洲列俊躔秋風黃鵠健老眼看髙鶱

贈皇甫徳璋明徳本生公醫名一代雄杖頭閒日月舌上舊家風雅趣錢神外髙情酒聖中治人陰徳在壽骨秀而丰

和劉敏之韻城居寧不好未易著閒人客至慚無酒詩成莫療貧譚天𨿽有口無地可安身羨殺淸江鷺生來不受塵

秋日出郭離離禾黍滿郊墟棗實紅殷接野閭四十年來無史筆有年今日仗誰書

和李濟夫韻午夢遊仙鳥喚回竹陰埽地淨無埃莫言嘉客閒中少時有淸風自往來

荊公作古非今禍巳成亦知鬼責與天刑試看一病遺言處猶勸傍人誦佛經

襄陵北城溪坐楊柳陰陰水气涼椒花﹝艸敕﹞﹝艸敕﹞野花香地偏愈覺似閒整始信壺天化日長

閒述此性生而與道俱靈源常患少人疏楊侯一語崇經學士子爭相讀四書解作時文一二篇胸中意气自掀然何如剖破酰雞甕看取人間大有天

河汾諸老詩集卷二

河汾諸老詩集卷三元房祺編

陳先生賡子揚

遊龍祠黃河如絲導昆侖萬里南下突禹門枝流潛行大地底派作八道如霆奔吾聞川眞嶽靈有冥宰況乃利澤開洪源神龍窟宅瞰平野千古廟貌何雄尊深林含蓄雷雨潤冷殿似帶波濤痕我來南州走塵坌執熱未濯憂思煩試﹝奭斗﹞甘洌洗肝肺一勺注腹淸且燉悠然晞風坐東廡倐見繪畫如飛鶱仙官華裾乘朱軒旗纛掩藹蛟伏轅雷公電母踏煙霧天吳海若驅鼉黿何時借取霹靂手倒挽銀漢淸乾坤廟前老翁顧我語孺子未易排天閽胡爲髙論乃如此一笑滿面春風溫是時三月遊人繁男女雜沓簫鼔喧搴菱沈玉答靈貺割牲釃酒傳巫言巫言恍惚廟扉闔拜手上馬山煙昏

峴山秋晚圖太山髙嵯峨小山低﹝焙字去火換山﹞嶁淸江錦樹帶秋煙煙際人家在林藪荊河迆南三峴山此圖定繪襄陽否詩人翰墨丹靑手落筆天機隨所有峴首眞在襄陽西遙觀漢水含風猗上有龜龍一片石云是羊公墮涙碑試披禹迹考地誌畫師寧免詩人疑且看滿眼江山好休作燕人過晉悲

子猷訪戴圖兩晉崇玄虛風流變華夏舉世尙淸談天地指一馬依阿竹林賢鴻名重天下王郎衣冠冑亦復慕艸野偶來剡溪上溪水正淸瀉扁舟信﹝波字去皮換公﹞洄气韻可瀟灑誰與好賢心丹素入圖寫山陰懷古意欲攬不盈把賦詩心夷猶六義媿騷雅西風塵冥冥倘有知音者

鐵拄杖閩王鐵杖如楖栗得自荒虛鬼神域鞭笞蜑蠻今幾年霧翳云蒸老蛟黑腹中有篁如細泉牙節宛轉聲鏗然天生神物不虛棄提攜萬里歸坡仙坡仙騎鯨淩紫煙海山一去今千年人間俯仰成今古紛紛長物何須數洛陽銅駞臥荊棘昭陵石馬埋煙雨百斛鼎兩錢錐小大用捨俱兒嬉商顏鶴髮一笻竹何似淩煙功臣玉具髙榰頥黃閣得君眞耐久扶持四海經綸手會須拄到昆侖巓九點靑煙看九有鐵邪杖邪吾不知誠將道眼窺天機一朝雷雨轟空陂須防化作蛟龍飛

武善夫桃源圖武郎種桃滿雲溪三月紅雨行人迷自從玉勒入云馭春風杜宇年年啼飛黃騰達有天倪紫電轉盼天山低要將白璧沽蛾睂更把黃金鑄褭蹄羲和挾輈六龍馳暮景恐廹虞淵西新詩擬喚槐安夢咫尺溪邊春色動飛花漠漠水泠泠蒼苔荒了煙霞洞聞道西風解涴人何處江山可問津徵塵障斷仙源路且看丹靑萬樹春

送李長源月下孤鴻枕上雞髙城今日又分攜九秋雲气崤陵底萬里河聲砥柱西飲罷關山秋寂寂詩成風雨暮淒淒千金善保並州器要放昆侖入馬蹄

寄陜郡楊正卿﹝西庵﹞臨川堂上看飛鴻十載西州一轉蓬親老家貧初有累才疎意廣卒無功姦雄頗忌孔文舉富貴何如張長公滿地塵埃浮世狹一帆思駕五湖風又

遷客形容國士心春風鶴髮不勝簪鍾儀去楚衣冠異王粲依劉歲月深歲晚艱危無短策酒酣悲壯動長吟遙憐蘭省楊夫子一紙書來抵萬金

宣宗挽詞洛邑周初定蒼梧舜不還九天來鶴馭萬國泣龍顏儉徳髙千古鴻勲際兩間無由望弓劍雲气郁橋山

寒食祀墳回登臨晉西原廢寺前朝廢寺枕山河尙有摩云窣堵波故國巳非唐日月老僧猶指晉山河年來筋力登臨倦亂後心情感慨多石蘚荒碑碎文字他年更得幾摩挲又

當年云構倚天開一夕煙塵化刼灰佛閣丹靑余瓦礫禪房花木亦蒿萊春風萬里騷人怨落日千秋杜宇哀斷礎荒煙無限意一章詩律爲誰裁

送寇輔臣古陌風塵點客衣送春君亦伴春歸東風不管離人恨吹落楊花滿地飛

蒲中八詠爲師嵓卿賦蒲津晚渡雲濤注壺口水府蟠九壘公子莫爭舟蛟龍方骫骳虞阪曉行伯樂沈九原泥塗困騏驥千古長阪空無人知此意舜殿燻風巖廊鳴五弦燻兮南風來鳯去徽音絕眢井生莓苔首陽晴雪天風吹瓊瑤白冒首陽頂欲和采薇歌千山凍雲冷東林夜雨林壑冷含秋風雨黯如海何如贊公房靑燈淡相對西嵓疊巘梵剎盤空曲煙霞錦繡紋山靈倘招隱徑入萬重云嬀汭夕陽蓂階降英皇此地嬪有虞南巡竟不返愁雲接蒼梧王屋飛湍縣流落云嵓遙空掛飛練何時﹝奭斗﹞淸泠一颒黃塵面

河汾諸老詩集卷三

河汾諸老詩集卷四元房祺編

陳先生庾子京

送麻信之內鄕山居四海紛挐戰虎龍驚麕無計脫圍中莫貪利祿招時忌要學聱牙與世同汝水應逢寒食雨淅川行趂舞雩風離心洗蕩方如許莫上危樓聽斷鴻

弔麻信之二首獘屣功名懶著鞭劇談豪放本天然閒來每愛從人語醉裏何妨對客眠體瘁漸成中酒病家貧全仰賣碑錢堂堂一去今何在三尺孤墳罩野煙又

風采瓊林未足侔一朝零落委山丘君恩未賜金蓮炬天闕俄成白玉樓詩類貫珠尢可翫室如懸磬更堪憂路遙未暇憑棺奠悵望中條涕泗流

答楊煥然二首梁苑當年記盛遊亂離南北恨遲畱且教紅袖歌金縷莫對靑山數白頭人似贊皇遷蜀郡詩如子美到夔州傳家況有玄文在應使童烏繼纂修又

獻賦當年覲紫宸羨君藻思獨超羣扶持吾道難尢力潤色斯文老更勤學際天人寧有伴文如風水自成紋何時載酒淸伊上奇字時來問子云

淸明後書懷花气燻人動竹齋貪春狂思若爲裁蜂黏落絮飛還墜燕認新巢去復來亂後精魂猶夢境貧中風景剩詩才江山信美非吾土懷抱何時得好開

送孟駕之赴闕文史相從二十年歲寒心事久彌堅向來才力驚遊刃此去功名穩著鞭淺緑美依沙漠艸橫靑遙指拂廬煙應將萬字匡時策挽取恩波下九天

病後贈姚仲寛居士寂寂柴關晝不開虛檐獨步意徘徊百年素業南柯夢一寸丹心古鼎灰野老相過聊問訊溪禽近啄不驚猜好奇誰是劉公子肯爲揚雄載酒來

有懷家兄子揚蕭蕭雙鬢半成絲亹亹襟懷抱所思趨向自知違俗好文章只合伴兒嬉嵩西晚照霞明處洛汭秋風雁過時中有先人獘廬在與君何日理茅茨

贈李彥誠五嶽分崩四海傾便宜一別盡今生艱難契闊重相見四十餘年老弟兄

峴山秋晚圖當年叔子愛玆山陵谷回頭幾變遷縱使丰碑今尙在遊人誰復一澘然

題師嵓卿蒲中八詠蒲津晚渡中條山色照黃河競渡行人晚更多城上危樓倚霄漢憑欄有客正悲歌虞阪曉行五更風露正淸冥馬首殘蟾分外明好句墮前俄失去微吟倐過古虞城舜殿燻風徳化當年被海隅熈熈物性盡昭蘇不知今日吾民慍一聽琴聲解得無首陽晴雪山頭晴雪照城樓潑水融銀眩兩眸蕩滌寒威須美醞浮香醽醁夜來篘東林夜雨瀟瀟寒雨濕觚稜古殿長廊夜气增此地此時誰得意龕燈一點坐禪僧西嵓疉巘螺髮煙鬟矗萬峯行人指點梵王宮鳥飛杳靄蒼茫外人在霏微空翠中嬀汭夕陽水曲山阿古樂鄕聖謨曽此降英皇遺風欲問應無處破屋頹垣半夕陽王屋飛湍表聖當年愛此山倚樓終日看飛湍後人空飲貽溪水不學先生便掛冠

河汾諸老詩集卷四

河汾諸老詩集卷五元房祺編

白雲子房先生皥希白

江上行浮雲澹澹心悠悠杖藜來作江邊遊商人打鼔催行舟洪波不斷東南流木葉蕭蕭荊楚秋勸君休上王粲樓日落滄江增暮愁

賣劍行贈韋漢臣滄海波未澄無人斬長鯨韋郎三尺玉匣中鳴不平蛟龍一出雷雨隨翕忽變化淸四夷可惜有才不見用靑天白日將何爲酒酣起舞抱劍哭肅肅悲風動茅屋不如南山學種田自古靑萍換黃犢

扣角歌贈史吉甫剝剝剝扣牛角自從破卻黃雞殻陰陽二气分淸濁巽則爲風震則雷流者成川峙者嶽易道常行日用間醉夢昏昏人不覺伏羲不得巳而畫文王不得巳而重叔世不及上世隆夫子不言人益蒙著成大傳開盲聾譬如日出滄海東無物不在光明中峨嵋山人史居士來到公安大智寺手攜牛角欲何爲發明三聖心中事人言康節是前身但不家居洛之涘胸中一部皇極書造化功夫際天地舒之則彌滿六合卷之則不盈一握近之則在乎目前逺之則入乎冥邈有人來問先天學扣牛角剝剝剝

貧家女貧家女徳性溫柔寡言語終年辛苦不下機身上卻無絲一縷倡家女兒百不會只向人前賣嬌態繡茵端坐靑樓中銀燭熒煌照珠翠書言福善與禍淫未必天公有此心盜跖長年顏子夭古來顚倒非獨今髙處是昆侖低處是東溟昆侖推不倒東海塡不平物之不齊物之情貧女莫羨倡女榮不義富貴浮雲輕持身但如冰雪淸徳耀荊釵有令名

送王升卿傷哉船子峯頭月昨夜團團今夜缺月華猶自不長圓人生安得無離別世上憂端千萬許惟有別離心最苦盧川春晚送君行落花爲我啼紅雨四海紛紛尙戎馬我曹只合歸林下如椽大筆今無用日課新詩自陶寫嵩陽佳處如罨畫溪可漁兮田可稼我欲從君覓隱居卻恐山靈嫌俗駕

題呂仙亭嶽陽城南呂公洞道人見客無迎送事少方知日月長身閒未覺功名重竹影松陰生午涼山色湖光設朝供髙吟下視世間人幾人不在黃粱夢

寄呈嶽陽諸友稟性太褊率不受塵事觸自小逺市﹝廠墨﹞僻居在嵓谷人間嗜好心捨書百不欲一飽更奚求簞瓢隨分足失腳墮世路纒糾若徽纆人以官爲榮我以官爲辱平生喜髙潔爲官近卑俗平生喜曠達爲官窘邊幅平生喜疎散爲官貴圓熟平生喜忠鯁爲官多諂曲澆漓當此時古道那可復鷦鷯巢一木偃鼠飲滿腹誰能朱門中區區匄粱肉折腰趨下風不厭解印速靑山喚我歸早晚謝羈束一尊石上酒浩歌對松菊

題張信之見山堂自古朝市人罕與山相會山豈欲逺人人自與山背張侯創新居正在闤闠內何以得靑山坐上日相對胸中有丘壑眼前無障礙人物旣蕭散山不問內外晚來天气佳收目入淸快乾坤無一塵艸木有多態千里好風來幾縷殘霞在拄笏當此時未覺功名大

慶王鼎玉生子魏侯照乘珠卞氏連城玉此物豈易得君家貯滿屋平生積徳深天錫以多福熊羆入夢頻不待封人祝長者巳雄偉幼者更淸淑指日看騫騰誰爲犀角禿願君剩買書學語便教讀斯文久不振六經要再續人生宇宙間百歲一瞬速美惡暫時休何者爲榮辱且引昔寧馨遶院種松菊陶潛歸去來有子萬事足

戊子萬事人間巳飽諳一身猶自客天南行非楊秉三無惑性似嵇康七不堪俗學爲名多外飾聖人養徳貴中函有時靜坐深思省三十年前總是慚

寄段誠之咫尺春風三十三不如歸臥舊煙嵐浮雲富貴吾何慕陋巷簞瓢分所甘多語數窮深可戒虛名無用不宜貪寥寥孔學今千載賴有斯人可共談

次前韻寄王升卿谷口人家十二三家家牕戶得晴嵐千章云木秀而野一脈泉流淸且甘狥俗到頭終是病耽書自古不名貪作詩爲問東溪友樽酒何時愜笑談

辛卯生朝呈郭周卿段復之甕面酰雞積有年近來霧豁見全天出言最忌談人惡入徳尢宜去自賢回也屢空趨聖域參乎一惟得心傳佛岐老徑𨿽髙絕不及中庸道坦然

贈趙山甫冦盜連年劇蝟毛一身無處可奔逃陳平自合西歸漢葛亮焉能北事曹嗟我命兼才共薄仰君名與徳俱髙幾時一笑滄浪畔右手持杯左手螯

哭楊叔能仰看飛鴻俯看鱗訃來不覺淚沾巾風塵末路尢多難山澤臒儒只合貧亂後有誰收恨骨眼前無復見斯人襄陽舊隱依然在花落空庭冷淡春

和李正甫九日韻論著哀時總可哀不如且放笑顏開畱連風月憑詩句管領江山有酒杯我欲處身如此處君言裁恨若爲裁從今但有錢三百相約髙樓盡醉回

憶新墻劉徳淵雲煙杳靄水微茫何處靑山是嶽陽白髮滿頭空自老黃塵兩腳爲誰忙同盟鄂渚言猶在偕隱廬峯興未忘近有倦遊詩數首西風吹不到新墻

思隱得个黃牛學種田蓋間茅屋傍林泉情知老去無多日且向閒中過幾年詘道詘身俱是辱愛詩愛酒總名仙世間百物還須買不信靑山也要錢

寄王文炳愛客孔文舉能詩陸士衡十年求識面千里飽聞名鬱鬱芝蘭秀蕭蕭風露淸幾時樽酒畔容我話平生

和楊叔能之字韻遭亂重相見寛心不用悲江山佳麗地人物太平時白蟻千家酒黃花九日詩鹿門不可隱吾道欲安之

丙申元日三十八年過星星白髮多干戈猶浩蕩蹤迹轉蹉跎世事堪長嘆吾生付短歌江湖從此逝煙雨一漁蓑

辛丑巴東元日舊日逢春喜而今怕見春紅塵長路客殘病老夫身政拙難書考家貧只累人自憐頭上發更比去年新

秋夜百計求安未得安此心須在鬢凋殘漫漫長夜渾無睡蟋蟀堂深秋雨寒

自遣幾見秋風幾見春一愁未巳一愁新閒中點檢平生事惟有淸貧不負人又

甕面浮香處處春任他時事百端新自知野鹿山麋相不是麒麟閣上人

別西湖聞說西湖可樂饑十年勞我夢中思湖邊欲買三間屋問徧人家不要詩

題張濟之勝覽軒誰言山色可忘憂誰道澄江銷客愁試倚闌干西北望浮雲依舊暗神州

讀杜詩後學爲詩務鬭奇詩家奇病最難醫欲知子美髙人處只把尋常話做詩又

穹礡冥搜枉費功天然一語自然工況兼詩是窮人物好句多生感慨中又

千里奔馳蜀道難艸堂賓主罄交歡怒冠三掛簾鉤上誰謂將軍禮數寛

春日觀菜手種蕪菁欲療饑春來頗怪發生遲東風貪長新桃李未有功夫到菜畦

河汾諸老詩集卷五

河汾諸老詩集卷六元房祺編

遁庵段先生克巳復之

乙巳淸明遊靑陽峽東山气象太猛悍萬馬駸駸來楚甸中分不肯割鴻溝鍛礪戈矛期一戰西山折北如西漢獨余絳灌奔而殿誰爲劉項決雌雄賴有韓彭力相援盧溝直下兩水合泯泯暗流通一綫突爲瀑布出山口流沫成輪浪成旋前途百步落石甕黛蓄亭渟那敢眄沈沈南去若白虹爲嶼爲泜互隱見鑿開混沌幾千秋世俗𨿽見如不見今人誰有筆如椽爲寫佳名傳寓縣人間佳節重淸明呼兒折簡招諸彥一生能著幾兩屐佳處每欲經行徧山靈著意勸遊人吞吐煙霞生萬變山阿玉女跪焚香嵓畔仙人一笑倩坐者儼若帝王尊劍佩雍容侍閒宴植者磊落如巨人聚立廣廷議封禪拱者矯矯如勇夫執戈戺花著綦弁平灘淺瀨乍可掲溪路曲隨峯勢轉葛屨偏宜苔蘚滑行襟時被薔薇罥當面煙嵐翠舞蛟出岫閒雲飄素練羣行不復事拘檢眼正明時腳還倦班荊共坐溪上石粔籹濁醪具時饌良辰無柰夕陽催羽觴正要淸歌薦醒心況復有寒泉玉池遄返成三咽三分春色二分休風外飛花時一片古人行樂欲及時半百之前猶掣電惟有愛山緣未斷夢寐孱顏添健羨一窮到骨不自治虛負胸中書萬卷謾向山中老卻人生來不識荊州面肝肺槎牙倩酒澆顧我非狂亦非狷紛紛世上無眞是棄置從渠若秋扇歸來新月偃林梢寂寞衡門掩深院

題興公靜樂庵我愛興上人閒處先著腳𨿽有買山錢難尋一丘壑向來棲息地龍象久寂寞重尋林下徑竹石若紛薄溪水恣交流嵓花自開落卻埽丈室中一缾還一缽靜樂題其顏塵緣聊解縛寥寥千歲下此理誰發樂我今爲拈出不免一重錯有淨必有垢無苦亦無樂混沌元不死七竅剛自鑿珍重庵中人萬法本無著獨有太古心油然滿寥廓

冬夜自適四壁摧頹手重泥一枝隨意足成棲歸來巳化千年鶴老去慵聽半夜雞世事榮枯都是幻物情長短不須齊寸心耿耿何人會隱幾寒牕片月低

中秋二首萬籟聲沈暮靄收長河瀉浪洗淸秋遙天千里淡如水明月一輪光滿樓隨意傾銀謀勝賞誰家橫玉調新愁可憐白首蟾宮客羞對嫦娥說舊遊又

夜涼河漢靜無聲澄澈天開萬里晴蟾吐寒光呈皎潔桂排疎影極分明良宵方喜故人共醉語那知鄰捨驚一片詩魂收不得九霄直與月俱淸

雲中暮雨﹝在禹門﹞古壘雲藏一徑微河山依舊昔人非貪徵往古興亡事不覺城頭雨濕衣

憶梅姑射仙人冰雪膚昔年伴我向西湖別來幾度春風換標格而今似舊無

與隱之會午芹精舍酒間雨作麥田日日起黃埃官長憂民意不開底是山靈相嫵媚故驅風雨過江來

楸花楸樹馨香見未曾墻西碧蓋聳孤稜會須雨洗塵埃盡看吐髙花一萬層

河汾諸老詩集卷六

河汾諸老詩集卷七元房祺編

菊軒段先生成巳誠之

題容安堂陳子少英邁逸气不可挫典刑肖乃翁出語輒驚座行止非所能造物聽掀簸功名鷹在鞲歲月蟻旋磨區區一室中十載供史課結廬慕淵明志向有許大淡墨寫形似終日相對坐一室足我容百念付慵惰靑山隱檐楹流水出階左植花數十叢種竹千百个事來若機張事去如缾墮浩然方寸間不受一塵污豈無二仲賢閒暇日相過有酒相獻酬有詩互賡和溪山入笑談珠玉霏咳唾徜徉天地間一物莫非我醉來語更眞卿去我將臥主人正髙眠山鳥莫啼破

題梁氏靜樂堂攘攘區中人役心名與利於身竟何有幹沒不少置叔敬有耳孫犖犖與時異一官不肯覓閒居養髙志築室塵境中中有塵外意方其厭囂啾歸來行少塈牀頭一卷書靜洗紛華累茍能樂其樂寧復事吾事見客不吝情有酒卽成醉爲問東華塵何如北牕睡淸風吹我懷萬事覺無味誰知方寸間自有淸涼地

蘇氏承顏堂登仙不羨飛雙鳬宰官不樂紆金珠行年四十著彩服悲啼效作兒聲呱丈夫豈無四方誌倚閭望望心何如家國無事壽觴舉慈顏得酒增和舒客來艸具對客食殺雞奉母其賢乎榮華富貴固所願有子能盡如君謨至誠不動古未有悅親自得神明扶茁哉冬生孟林筍圉焉日出姜泉魚古來孝感有如此今人蓋以古爲模嘗聞古有色難戒愛深容色何愉愉詩成不覺涕涙俱爾有母遺傷獨無他年誰作孝友傳請錄吾語爲君書

題秋暮山行圖亂山嵂崒爭淸妍寒林寂歷相綿聯人間黃塵千萬丈一點不到山林邊秋光淡薄秋气爽浮雲積翠何蔥芊髙風淒其脫木葉向來面目仍增娟江流一曲抱山麓孤舟斜日棲江湍行人何適來負擔腰膂﹝足拳﹞犖確石頭路蹇驢鞭不前人家前塗渺何許望之不及憂悁悁問公何從得此本筆勢髣髴營丘傳我本山中人見之心惘然嵚﹝上山下奇﹞歷落眞可笑對畫題詩思昔年

送孫仲文行臺之召仲也何人斯不滿六尺長言議間英發入耳音瑯瑯胸懷湛秋水面目嚴淸霜讀書及城旦寓迹鳬鷺行自公少餘暇婉偸奉髙堂甘旨未及親有飯不敢嘗顏色或未怡彩衣戲親傍執喪三年中哀慕如新喪回思顧復勞此意何時忘日聞辟書下且喜還且傷捧檄念吾親不覺涕泗滂拔英外臺選列布皆珪璋掾吏須幾人亦必求循良世人豈無才要以徳自將糾擿誰弗能吾心恐無常詩人有明誡茹柔吐其剛孝爲百行先子孝吾旣詳茍能推此心前路未易量殷懃養云翼行矣勿怱忙

醒心亭牕前流水玉泠泠牕下髙人酒半醒喚省邯鄲枕中夢如看王湛案頭經翛然自得天遊趣恍若那知地境靈說似功名場上客倦遊時節一來聽

送尋正道江邊楊柳才堪折陌上行人還又別春光不解苦畱人兩岸楊花飛白雪江風搖搖吹緑波欲別未別傷如何願君少住聽我歌後日重來白髮多

跋三堂王自寫眞解衣盤礡眞畫史不待濡毛知可矣葛巾艸服常畫我意欲置我山嵓裏虎頭於今幾百年與渠誰後復誰先翛然蛻迹乘風去一笑相逢喜拍肩

跋秦得眞墨晴牕不用辧犀紋墨妙秦郎巳飫聞翠餅瑩如雅背淨玉圖香鄙麝臍燻永寧賜弟今猶少易水無良古亦云老我媿非揮翰手兩丸投贈負伊勤

送馮資深西歸人間蠻觸日干戈暮四朝三能幾何歸去不憂缾粟罄西山雨足蕨薇多蕭蕭華發老書生久欲歸田計未成喜聽日邊消息好故山容得子眞耕三年思慮謾營營重見浮山眼倍靑胸次無塵元自好牀頭況有洗心經候門稚子喜歸來暖熱那無酒一杯抖擻滿身塵土盡襟懷還對好山開

嗅梅玉骨那愁瘴霧傷好將經卷伴南荒坡仙鼻孔淸如水老覺朝云道气長

題張郎中明皇小決圖志在馳驅禍巳胎笑顏況更爲誰開貪爭飛鞠鞭﹝馬蒙﹞去不覺踰垣有鹿來天寶承平事久無弄丸驢背恣馳驅不期一笑宮中戲傳作人間小決圖

如夢庵覺時還笑夢時訛夢覺其間有幾何聊爾藏身大槐國臥看明月上南柯

虞阪曉行林外晨雞第一聲隴頭殘月伴人行未知局促鹽車下老驥蕭蕭又幾鳴

首陽晴雪薇歌一曲對靑山萬古千秋老翠巒望斷空嵓人不見光搖銀海玉峯寒

書師嵓卿蒲中八詠圖後老大溪山入夢頻聊憑圖畫寫情眞歸歟不及身彊健山有英靈恐笑人

河汾諸老詩集卷七

河汾諸老詩集卷八元房祺編

兌齋曹先生之謙益甫

送梁仲文聖人旣巳沒聖道遂不傳異端壅正途榛塞踰千年大儒起相承辟之斯廓然濂溪回北流伊洛開洪源學者有適從披云見靑天我生𨿽多難聞道早有緣中歲苦病目不得深窮研梁君河東秀意气淩孤鶱探道得奧閫辯說如河懸所知非茍知而亦允蹈焉出入口耳者彼我奚足言卻來自秦京過我汾水邊未幾復言別長途北之燕行看奮六翮髙舉淩雲煙功成名遂後歸老河之湍相從講聖學與子長周旋

感寓二首中林有幽蘭羅生雜眾艸地僻人不知芬芳空自好嚴霜凋古木歲晚難獨保願充君子佩探擷尙未早安得淸風來吹香出林表又

髙梧夾金井修竹連淸池梧葉旣薿薿竹實亦累累可棲復可食鳯鳥來何時重華不得見韶樂何能爲日暮空嘆息蕭瑟寒風吹

變白頭吟梧桐不獨老鴛鴦亦雙死靜女懷貞心徇夫正如此柰何及末流不知再醮羞中路多反目幾人能白頭君不見會稽愚婦輕負薪不肯終身事買臣一朝歸佩太守印悔望車塵那敢近人生賦命自不齊貧賤富貴各有時隨雞逐狗聽所適世事悠悠爭得知

閒中作雄鷄啼一聲驚起五更睡出門何擾擾競逐名與利冥冥車馬塵白日暗城市蕭條蓬蒿居獨有羲皇地髙情杳秋云靜性凝止水俛仰天地間澹然無一事

東坡赤壁圖先生矯矯人中龍京塵千丈不可容五年一夢落江海翩然野鶴開囚籠雪堂閉門讀書史興來飄然弄雲水黃泥阪下醉三更赤壁磯頭航一葦明月淸風共一江邁往之气無由降酒酣作賦記淸賞袖有巨筆如長杠一朝騎鯨尋李白人間俯仰成今昔續弦無處覓鸞膠見畫思公空嘆息

風雪障面圖頑云暗空雪正飛老木殭折溪流澌獘裘羸馬柰寒子便面障風何所之僕夫徒行亦良苦吻噤不語心應語人生受凍分豈無但願不作君家奴

秋日雜詩山中有佳人考盤歌在澗別來今幾時歲月忽巳晏相思不得書矯首望飛雁

寄元遺山詩到夔州老更工只今人仰少陵翁自憐奕世通家舊不得論文一笑同艸緑平原愁落日雁飛寒水怨秋風黃金礦裏相思淚幾墮憑髙北望中

秋日懷李仁卿獨倚斜陽百尺樓故人千里思悠悠陶唐祠下煙光晚姑射峯前雁影秋尊酒幾時同李白雲山多處是並州臨風惆悵無人會一曲商歌寫暮愁

麻信之爲壽中州人物一元龍卓犖英才磈磊胸濁酒數杯遺世慮淸詩千首傲侯封諸郎照眼三珠樹舊業關心五老峯頭白他年賦歸去彩衣扶杖看從容

送王仲通從事西遊五見春翩翩書記日爭新懷鄕不作登樓賦佐府眞爲入幕賓世事忽驚翻手雨馬蹄又踏化衣塵古來燕趙多豪傑定有飛書薦鶚人

上巳日感懷舊遊桃李涴丘塵十六年悲客裏春浮白可能澆磈磊踏靑聊且慰酸辛蘭亭修禊人何在庾信傷心賦又新芳艸喚愁花濺涙東風回首一沾巾

白菊數枝的皪照秋淸何物爲花乃寧馨玉骨冰肌誇皎潔風璫月佩想娉婷霜迎葉上迷靑女露下籬邊泣素靈見說寒英能愈疾擬開三徑著茅亭

紅葉枝上萎黃慘未幹嚴霜一夕總成丹色烘曉日燕脂暖影濯秋江蜀錦寒南雁數聲催晼晚西風幾度見凋殘橫山樓下梨千樹每憶童年九日看

北宮光泰門邊避暑宮翠華南去幾年中干戈浩蕩人情變池島荒蕪樹影空魚藻有基埋宿艸廣寒無殿貯涼風登臨欲問前朝事紅日西沈碧水東

題吉甫種徳園培植功夫與日新風光別是一家春三株槐茂堂堪構九畹蘭芳佩可紉桃李陰成應有地棟梁材出豈無人從今不羨燕山竇五桂聯芳老一椿

寄鄕中故人十年夢繞故山薇世事悠悠與願違華表未成遼鶴語靑冥空羨塞鴻歸雲橫北嶺迷鄕眼塵滿西風涴客衣爲報吾州舊親識短書相慰莫令稀

送侯君美歸雲中暫時相見又相違畱滯天涯更易悲客淚淸和秋雨落鄕心杳逐朔雲飛路經險阻行須穩書報平安寄莫遲邂逅故人如問我爲言貧病未能歸

自趙城還府簡子城邊過盡春卻尋歸路並淸汾落花亂逐溶溶水逺樹低連漠漠云姑射雨晴山似染洞羊風暖艸如燻獨憐疲俗誅求困愁嘆聲多不可聞

讀唐詩鼔吹傑句雄篇萃若林細看一一盡精深才髙不似人間語吟苦定勞天外心白璧連城無少玷朱弦三嘆有遺音不經詩老遺山手誰解披沙揀得金

弔王內翰從之往年髙步到瀛洲豈料東陵是故侯庾信竟歸周室老劉楨眞有岱宗遊山瞻斗仰名空在桂折蘭摧恨未休鬱鬱佳城滹水上野煙寒艸木經秋

上韓應州天挺英雄入彀中堂堂自有古人風乘機力贊興龍業唾手能收汗馬功四海威名方共仰一時才武更誰同潁川不是畱黃霸行拜中書作相公

懷劉京叔奕世金蘭契於今只有君英才殊落落餘子謾紛紛一別幾春艸相思空暮云何時展良覿把酒共論文

宿雲臺觀趨程疲永路記宿喜琳宮蓮嶽三峯對松林一徑通地偏殘暑失境靜俗塵空入夜淸詩夢山泉落枕中

中條阻雨行李淹蒲阪歸期念晉州髙風千葉下寒雨一山秋澗響頻驚夢虫聲亂入愁酒醒孤館裏心折大刀頭

初秋雨後積雨蕩煩暑回風吹早涼老苔翻舊碧病葉墮新黃久客應吾道浮生半異鄕黑貂渾獘盡愁看一開箱

九日幽﹝闕二字﹞懶慢令節廢招尋無復歡娛地空驚﹝闕三字﹞閉門黃菊晚步屧紫苔深尙友陶彭澤悠然﹝闕三字﹞

雁北塞迎霜雪西風送羽翰數行天澹澹萬里路漫漫日落秋聲急江空暮影寒故人書斷絕矯首望云端

幽居有感閒居仍地僻門閉艸萊深車馬無還往詩書有討尋嚴霜催歲晚破屋覺寒侵計拙煩親舊誰能數賜金

秋風亭故基危亭冠雉堞飛構何崔嵬一夕墮刼火變化成煙灰頹基翳蓬蒿壞道封莓苔蕭條古城上空有秋風來

除夜三十七年過勞生彊半休此心空耿耿吾道每悠悠感物百憂集思親雙淚流春風添一歲又是五更頭

送李郭一子還鄕喪亂身爲客淹畱涙滿衣亦知生處樂未卜有年歸祖帳臨寒水仙舟漾夕暉春來一相送腸斷故山薇

中書耶律公挽詞虎嘯龍興際乘時自有人風雲開慘淡天地入經綸忽報臺星坼仍傳薤露新斯民感無極灑涙叫蒼旻

應州廟學釋奠夜色齋廚肅秋風殿宇淸右文遭聖代備禮引諸生牢醴嚴三獻豆籩陳兩楹祭餘同飲福旭日樹頭明

送李端卿東行故人有所適驅馬出東城紅樹添秋色靑山滿去程曾爲同省掾偏愴逺離情別後能相憶因風爲寄聲

子猷訪戴圖興盡空回雪夜舟訪人虛語亦悠悠須知汾水多奇士豈獨王家一子猷

梅影隔牕渾似李夫人江月多情爲返魂宛是依依舊顏色向人憔悴立黃昏

秋夜寂寂江城夜向闌西風吹雁叫云端一聲逺過南樓去月滿碧天秋水寒

臨潼溫泉琢玉爲池浴太眞芙蓉花暖水生春誰知寂寞千秋後畱與行人洗路塵

長安早發行李怱怱滻水頭雨餘涼气動新秋五更馬上還家夢先逐西風到晉州

秋夜聞笛云淨寒空月滿樓何人橫玉叫淸秋梁州才罷伊州起不盡關山此夜愁

廢宮斷磚殘礎碎盤花輦路荒涼蔓艸遮玉殿朱樓俱不見壞墻嶾嶙遶人家

過茹越嶺有感山川良是昔人非北望松楸淚滿衣三十餘年成底事全家南渡一身歸

蒲津晚渡黃河城下水沄沄船去船來幾夕曛老盡津頭垂釣客柳陰相對白鷗羣

河汾諸老詩集卷八

河汾諸老詩集跋河汾諸老諸集者乃大同路儒學教授房先生之所編也予一日得之惜乎諸老一代髙名百年淸气巳嘗徧白於天下是集未嘗流布也皇慶癸丑夏特命工鋟木以廣其傳然而諸老之學又豈専乎詩也出處大略巳具前序今書是說以告夫後之學者不爲無益云六月吉日尊賢堂髙昻霄具白

河汾諸老詩集後序近代詩人遺山元先生爲之冠先生太原人太原境與平陽接河山勝槪地土所宜習俗所尙古今人物不殊至如師友淵源文章正脈略與之等故河汾間諸老與天下人材無讓麻貽溪與元老詩學無慊古文出其右公言也張石泉房白雲與元老遊從南者子揚子京二陳昆仲與元老或詩或文數相贈遺者遁庵菊軒有稷亭二段之目與元老相次登第者曹兌齋與元老同爲省掾日以文詩講議者或曰兌齋雲中應人也吾子列河汾之間得無附會歟不然兌齋之先誠應人自客汴梁北渡居平陽者三十餘年發明道學爲文楷式指授後進桃李光輝盈溢其門或教授鄕裏或宦達四方有二子叔舉季行文筆亦盛傳而況狀元王公趙城人曹之外父也兌齋生而隠徳光輝汾晉沒而丘壠在焉豈非吾鄕先生歟夫諸老之詩有深而衝澹如陶柳者有豪放如李翰林劉賓客者有輕俗近雅如元白者有對屬切當如許渾者有騷雅奧義古風大章浸入於杜艸堂之域者往年吾友楊君仲徳議成此集不幸早世仲徳有云不觀遺山之詩無以知河汾之學不觀河汾之詩無以知遺山之大不觀河汾遺山之作不知唐人諸作者之妙不觀唐人之作不知三百篇六義之深意予今纂錄自貽溪至兌齋凡八人得古律詩二百一首號曰河汾諸老詩集皥皥郝先生序文於前甚備不肖繼言於後才識淺陋不能盡其蘊𨿽然吾鄕學者如林有能慕河汾之派觀是集者知所興起雲大徳辛丑歲二月望日橫汾隠者房祺序

河汾諸老詩集校語卷一﹝二葉前十行九字﹞匠﹝原空格○三葉後八行七字﹞澒﹝原作﹝原字不可識﹞後八行十一字﹞暮﹝原作墓後十行十四字﹞艸﹝原空格○六葉後六行十一字﹞放﹝原作故○十葉前七行七字﹞丹﹝原作舟前八行九字﹞神﹝原作仲後二行七字﹞梁﹝原作渠後五行七字﹞封﹝原空格後六行四五字﹞零落﹝原空格○十一葉前五行四五六字﹞鄴城傍﹝原均空格前六行四字﹞春﹝原空格後五行七字﹞華﹝原空格後五行九字﹞未﹝原作木○十二葉前五行五字﹞頰﹝原空格前七行七字﹞涼﹝原空格前八行十三字﹞邊﹝原作過﹞卷二﹝一葉前五行十字﹞鳥﹝原作烏前八行六字﹞鳥﹝原作烏○二葉前一行一字﹞偃﹝原空格後十行二字﹞休﹝原空格後十行六字﹞有﹝原空格○三葉前一行二三字﹞廉平﹝原作庶乎前一行六字﹞似﹝原空格後七行四字﹞紙﹝原作絕﹞卷三﹝一葉後六行十字﹞霆﹝原作﹝原字不可識﹞○二葉前六行八字﹞沓﹝原作還前十行八九字﹞低﹝焙字去火換山﹞﹝原空格○五葉後四行十字﹞君﹝原空格﹞卷四﹝一葉後七行二字﹞淅﹝原空格後七行五字﹞趁﹝原空格後十行十五十六字﹞閒來﹝原空格○二葉前一行十六字﹞中﹝原空格前二行九字﹞堂﹝原空格前五行十三十四字﹞類貫﹝原空格前六行二字﹞室﹝原作空前十行一字﹞袖﹝原空格前十行十五字﹞皇﹝原空格後一行十五字﹞在﹝原空格○三葉前十行二字﹞溪﹝原空格前十行十五字﹞子﹝原空格○四葉後一行十三字﹞昭﹝原作照﹞卷五﹝四葉前二行十六字﹞纆﹝原作纏○六葉後一行一字﹞哭﹝原作器○七葉前十行一字﹞靑﹝原空格前十行四五字﹞要錢﹝原空格○八葉前八行三字﹞求﹝原作未○九葉前二行六字﹞斗﹝原作聞﹞卷六﹝一葉後一行七字﹞泜﹝原作汦後五行十四字﹞阿﹝原作河﹞﹝後九行五字﹞乍﹝原作年後十行十一字﹞﹝上罒下肙﹞﹝原作骨○二葉前八行十六字﹞肝﹝原作府﹞卷七﹝二葉前十行一二字﹞賢乎﹝原空格前十行十六十七字﹞謨至﹝原空格後一行一字﹞誠﹝原空格後一行十六字﹞冬﹝原作人○三葉前九行一字﹞旦﹝原作且後十行六七字﹞泠泠﹝原作冷冷﹞卷八﹝一葉前十行九字﹞苟﹝原作爲前十行十字﹞知﹝原空格前十行十三字﹞允﹝原空格前十行十四字﹞蹈﹝原作舀前十行十七字﹞入﹝原空格後九行二字﹞梧﹝原作林○二葉前二行四字﹞吟﹝原作呤前三行十六字﹞徇﹝原作循後八行五字﹞葦﹝原作○三葉前五行十二字﹞凍﹝原作陳前八行七字盤原作盤○五葉後八行十七字﹞書﹝原作壽○六葉後六行一字﹞往﹝原作性○七葉後一行六至十字﹞殘暑失境靜﹝原均空格﹞後序﹝二葉前八行十六字﹞甚﹝原作其前八行十七字﹞備﹝原空格﹞﹝前九行十六十七字﹞𨿽然﹝原空格前十行十五至十七字﹞是集者﹝原空格後十行十五字﹞具﹝原作共﹞

河汾諸老集影寫元尊賢堂本卷三卷四皆與前卷銜接不另葉尙存刻書舊式汲古閣粵雅堂兩本𨿽皆從此出而款式巳非近刻元人選元詩本行款悉同而元本脫誤處巳據別本校攺不如影寫本之尙存廬山眞面書貴舊刻良有以也今依影寫本影印別爲校語如右壬戌八月畱庵居士

﹝附﹞新訂河汾諸老行年表

元房祺編河汾諸老詩集。收麻革。張宇。房皥。陳賡。陳庾。段克己。段成己。曹之謙八人之作。近日校錄此集。新訂八人年譜如下。

○金章宗明昌元年。庚戌﹝1190年﹞。是年陳賡生。程文海故河東兩路宣慰司參議陳公墓碑云。參議陳公。諱賡。字子揚。退居之十年。至元十一年正月六日卒。年八十五。元好問。耶律楚材。張柔。王鶚。皆生於是年。趙秉文﹝字周臣。號閒閒﹞三十二歲。馮璧﹝字叔獻﹞二十九歲。楊云翼﹝字之美﹞二十一歲。完顏壽﹝字子瑜﹞。十九歲。王若虛﹝字從之﹞十七歲。李純甫﹝字之純。號屏山﹞十四歲。李冶﹝字仁卿﹞十一歲。麻九疇﹝字知幾﹞八歲。雷淵﹝字希顏﹞七歲。王渥﹝字仲澤﹞五歲。

○金章宗明昌五年。甲寅﹝1194年﹞是年陳庾生﹝字子京。號淡軒。猗氏人﹞。程文海故平陽路提舉學校官陳先生墓碑云。明年。年六十八卒。又云。公以中統二年秋八月六日卒。

○金章宗承安元年。丙辰﹝1196年﹞是年段克己生﹝字復之。號遁庵。別號菊莊。稷山人﹞。其甲辰晦日立春日有江城子云。四十九年。彊半在天涯。虞集稷山段氏阡表云。段氏世居絳之稷山。

○金章宗承安四年。己未﹝1199年﹞是年段成己生﹝字誠之。號菊軒。別號遁齋﹞。段成己辛丑淸明後三日詩云。從頭悉讀行年記。慚愧春風四十三。又。克己水龍吟壽捨弟菊軒詞云。恰過重九。其或生於九月。房皥生﹝字希白。號白雲子。臨汾人﹞。其丙申元日詩云。三十八年過。星星白髮多。又戊子詩云。三十年前總是慚。是年元好問十歲。

○金章宗泰和六年。丙寅﹝1206年﹞蒙古鐵木眞卽皇帝位。是爲太祖元年。

○金章宗泰和七年。丁卯﹝1207年﹞是年辛棄疾卒

○金章宗泰和八年。戊辰﹝1208年﹞。十一月丙辰。章宗崩。衛王永濟立。

○金衛紹王大安元年。己巳﹝1209年﹞。是年陸遊卒。元好問二十歲。

○金衛紹王崇慶元年。壬申﹝1212年﹞。河東旱。山西通誌云。崇慶元年。河東旱。賑之。五月。河東大饑。斗米錢數千。流殍滿野。十一月。河東南路陜西東路旱災。二年。河東大旱。與兄陳賡奉二親避亂華陰。其父赴任耀州三白渠規措使。程文海陳庾墓碑云。隨親宦靑州。崇慶壬申。四方兵起。攜家還猗頓。河東破。乃西涉河。客華陰二載。又。元好問爲陳庾父仲謙作規措使陳君墓銘。遭貞佑癸酉之兵弁。還鄕裏。已而南渡河。赴京換三白渠規措使。

○金衛紹王至寧元年。癸酉﹝1213年﹞。陳賡陳庾客居華陰。八月。胡沙虎弒衛紹王。立升王珣。九月始。爲宣宗貞佑元年。秋。蒙古兵分三路伐金。元史太祖紀云。是年秋。分兵三路。命王子術赤察罕臺與窩闊臺爲右軍。皇弟哈撒兒等爲左軍。帝與皇子拖雷爲中軍。復命木華黎攻密州。屠之。是山東河北河東俱無完土。金惟存燕京矣。

○金宣宗貞佑二年。甲戌﹝1214年﹞五月。宣宗遷都汴京。六月。蒙古復圍中都。

○金宣宗貞佑三年。乙亥﹝1215年﹞陳賡陳庾移居洛西治生產。陳庾墓碑云。客華陰二載。河東平。出關居洛西十餘歲。又。陳賡墓碑云。崇慶中。河南亂。奉二親竄華陰。還。買田洛西。治生產。另。程文海洛西書院碑云。國初賈尙書損之。辛徵君願。元員外好問。楊轉運奐。陳參議賡兄弟。姚少傅樞諸儒。皆講學其間。五月庚申。中都破。蒙古入燕。焚宮室。元好問是年汴試不遇。

○金宣宗貞佑四年。丙子﹝1216年﹞麻革謁元好問於嵩山﹝雷淵贈答麻信之序云。麻弟避兵渡河。徑謁裕之於嵩髙﹞。並赴三鄕之女幾。麻革。字信之。號貽溪。生年無考。其遊龍山記云。餘生中條王官五老之下。長侍先人西觀太華。迆邐東遊洛。因避地家焉。

○興定元年丁丑﹝1217年﹞十月。潼關破。是年元好問自秀容避亂河南。客居嵩山。寓居三鄕。次年作論詩絕句三十首。另。金史載其下太行。渡大河。爲箕山琴臺等詩。

○金宣宗興定元年。丁丑﹝1217年﹞。元好問以詩文見禮部尙書趙秉文於汴京。

○金宣宗興定三年。己卯﹝1219年﹞曹之謙於是年中進士第。大淸一統志云。曹之謙。字益甫。號兌齋。應州人。興定中進士。其生年無考。

○金宣宗興定四年。庚辰﹝1220年﹞陳庾墓碑云。興定庚辰。隱盧氏山中。

○金宣宗興定五年。辛巳﹝1221年﹞元好問於是年登進士第。不就選。座主趙秉文。

○金宣宗元光二年。癸未﹝1223年﹞。十二月庚寅。宣宗崩。子守緒立。是爲哀宗。

○金哀宗正大元年。甲申﹝1224年﹞陳賡墓碑云。金正大初。偕弟庾入汴。丞相髙汝礪專恣不道。卽伏闕上封事乞斬。以謝天下。不報。又爲書責諫議大夫陳規不早諫。規入。極言不聽。公長嘆而去。汝礪竟恚死。按。劉祁歸潛誌云。曹恆君章。應州人。髙丞相汝礪之婿也。有子之謙。擢第。是年陳庾再試不第。是年段克己段成己同登進士第。主考官趙秉文書雙飛二字題其裏。

○金哀宗正大四年。丁亥﹝1227﹞陳賡避亂於陜州。麻革。張澄。杜仁傑。髙永。攜家投內鄕令元好問。元好問張仲經詩集序云。仲經出龍山貴族。少日隨官濟南。從名士劉少宣問學。客居永寧。永寧有趙宜之辛敬之劉景玄。其人皆天下之選。而仲經師友之。故早以詩文見稱。及余官西南。仲經偕杜仲梁麻信之髙信卿康仲寧挈家就余內鄕。時劉內翰光甫方解鄧州倅。日得相從文字間。仲經之所成就又非洛西時比矣。

○金哀宗正大五年。戊子﹝1228年﹞房皥是年三十歲。其戊子詩云。萬事人間已飽諳。一身猶自客天南。元好問丁內艱。罷內鄕令。王惲生。

○金哀宗正大七年。庚寅﹝1230年﹞房皥作寄段誠之詩云。咫尺春風三十三。成己時近三十三歲。

○金哀宗正大八年。辛卯﹝1231年﹞房皥作辛卯生朝呈郭周卿段復之。元好問內遷尙書省掾。移家汴京。八月。雷淵卒。李純甫。辛願。或卒於是年。

○金哀宗開興元年。壬辰﹝1232年﹞是年正月。攺元開興。三月。蒙古圍汴京。四月。又攺元天興。十二月。哀宗奔河北。陳賡墓碑云。公之仕。在金以父澤起家。監藍田子午酒。攺陜州鹽場管勾。在是年。元好問規措使陳君墓銘云。正大九年壬辰夏六月。不幸遘疾。終於長子賡之陜州鹽部官舍。陳庾墓碑云。省親於陜。丁父艱。北移解梁。歸潛誌云。三月。北兵迫南京。上下震恐。士庶往往縱酒歌呼。無久生心。時民間皆言官將搜百姓糧。人情洶洶。甚以爲憂。冬十月。果下令。自親王宰相以下皆存三月糧。計口畱之。人三斗。余入官。隱匿者處死。段成已遺山集引曰。余亡友曹君益甫嘗謂余曰。昔與元遺山爲東曹同捨郎。𨿽在艱危警急之際。未嘗一日不言詩。曹之謙是年任尙書省掾。五月。趙秉文卒。六月。李汾卒。十一月。李獻能卒。麻九疇卒。

○金哀宗天興二年。癸巳﹝1233年﹞正月丙午朔。哀宗濟河。兵敗。走歸徳。元好問麻革劉祁欲白二執政﹝完顏奴申。完顏習你阿不﹞。議未決。汴京西面元帥崔立叛。殺二執政。以城降蒙古。二月。崔立迫太學生劉祁麻革撰功徳碑文。曹之謙書錄碑文。歸潛誌載。省掾曹益甫引見首領官張信之元裕之二人。特賜麻革進士出身。按金史載。王若虛。元遺山。均無與此事。陳賡墓碑云。穎川公﹝其父﹞喪。哀毀柴立。時盜寇四起。所向洶洶。乃奉母間行入盧氏山中。數與盜遇。盜輒指善道使去。竟免於難。城破。曹之謙徙居平陽。山西通誌載其徙居平陽。隱居教授三十年而終。五月。麻革被俘。爲驅口﹝奴﹞。押至居延。滯五年。其遊龍山記載其事。元好問羈管於聊城。始編中州集。

○金哀宗天興三年。甲午﹝1234年﹞正月。哀宗傳位於東面元帥承麟。己酉。蔡州破。哀宗自縊於幽蘭軒。承麟爲亂兵所害。金亡。陳庾於猗氏丁母憂。是年秋。張宇寄小曲與耶律楚材﹝是在西域﹞。平陽張宇。字彥升。生卒年無考。山西通誌云。張宇。字彥升。臨汾人。以詩著。號石泉先生。房皥是年爲襄陽府學教諭。楊宏道送房希白序云。方希白之在樊城也。朝不謀夕。誦堯舜周孔不輟。襄陽百萬人。獨以詩見寄。某因謀以王氏之館寓之。又云。延畱浸漬。而後試補府學。交遊趙山甫韓景淵諸丈。受知於南漳縣令楊君。按。楊宏道於紹定末南歸。宋理宗端平二年十二月北遷。寓家濟源。

○蒙古太宗七年。乙未﹝1235年﹞正月。段克己飲於範子和家。詩載其事。六月。劉祁作歸潛誌。七月。元好問居冠氏。依冠氏令趙天錫。

○蒙古太宗八年。丙申﹝1236年﹞是年。蒙古設平陽經籍所。麻革於居延作寄元裕之詩

○蒙古太宗九年。丁酉﹝1237年﹞宋理宗嘉熙元年。陳賡墓碑載此年事。入國朝。用解梁儀忽帥薦爲帥府經歷。辟解鹽司判官。陳庾墓碑載此年事。丁父艱。北移解梁。復有母之憂。服除。辟聘交至。乃應平陽髙雄飛之召。署郡教授。日與髙第弟子寧源李之徒講習問辯。來學日眾。是年秋。元好問還太原。十二月。復返冠氏。

○蒙古太宗十年。戊戌﹝1238年﹞元史載。戊戌。乃命宣徳州宣課使劉中隨郡考試。以經義辭賦論分爲三科。作三日程。儒人被俘爲奴者亦令就試。其主匿弗遣者死。得士四千三十人。免爲奴者四之一。麻革遊龍山記云。今年夏。因赴試武川。歸道渾水。至平陽。是年。段克己兄弟避居龍門山。建芹溪精舍於午芹村。稷山段氏世徳碑云。值金季亂亡。辟地龍門山中。其詞序云。同詩社諸君飲芹溪上。是年秋。元好問挈家還太原。抵濟源。十月至山陽。

○蒙古太宗十一年。己亥﹝1239年﹞是年七月。麻革遊渾源。七夕後三日。作遊龍山記。復返晉南。是年元好問歸秀容。居讀書山。

○蒙古太宗十二年。庚子﹝1240年﹞李庭送麻君信之歸河東云。東風二月汾水頭。一見襟懷卽傾倒。是年。曹之謙主持平陽經籍所。王惲大元故蒙溪先生張君墓碣銘云。戊戌歲設科取士。君以詞賦中選。旣而嘆曰。士當遠大自期。雕虫篆刻何爲哉。適貽溪麻先生洎。前進士兌齋曹丈來主經局。是年五月。趙天錫卒。

○蒙古太宗十三年。辛丑﹝1241年﹞是年淸明後三日。段克己兄弟與諸君燕集封仲堅別墅。作詩。秋。段克己患疾。旋愈。房顥自巴東順江而下。經公安。嶽陽。鄂州。於廬山寄書麻革。達杭州。居西湖。復返平陽。是年。麻革有詩廬山兵後得房希白書知弟謙消息。

○蒙古乃馬眞氏元年。壬寅﹝1242年﹞是年冬。段克己謁玉淸壇。作月上海棠詞。

○蒙古乃馬眞氏二年。癸卯﹝1243年﹞正月元宵。克己與諸友賦詞。述昔日京華所見。是年。陳賡過龍門山。見段克己。月上海棠詞序有載。八月十七日。段克己旅居平陽。見曹之謙。段克己作水調歌頭詞。曹之謙作同韻秋夜聞笛詩。

○蒙古乃馬眞氏三年。甲辰﹝1244年﹞是年五月十四日。耶律楚材卒。年五十五。麻革與曹之謙皆有悼詩。麻革於平陽作關中行送李顯卿。

○蒙古乃馬眞氏四年。乙巳﹝1245年﹞是年淸明。段克己有詩乙巳淸明遊靑陽峽。詞鷓鵠天序云上巳日。再遊靑陽峽。用家弟誠之韻。段成己詞鷓鵠天序云。上巳日陪遁庵兄遊靑陽峽。

○蒙古定宗二年。丁未﹝1247年﹞是年正月。段克己與詩社諸公園亭宴集。有詩紀之。是年立春日。段克己兄弟與詩社諸公會飲。有詩紀之。是年三月。段克己有詩丁未三月二十八日。縣大夫薛寶臣過余芹溪精舍。酒間雨作。時方苦旱。喜而賦之。

○蒙古定宗三年。戊申﹝1248年﹞是年正月。史仲恭客歸。段克己爲賦浣溪紗。四月。段克己遊禹門。段克己有壽弟五十歲詞水龍吟。是年。張炎生。

○蒙古憲宗元年。辛亥﹝1251年﹞是年。段克己卒。是年春。麻革赴秦。訪行中書省議事官李庭。旋返王官谷。

○蒙古憲宗二年。壬子﹝1252年﹞二妙集跋云。遁庵君旣歿。菊軒君徙晉寧北郭。大徳九年。平陽因地震攺晉寧。是年。元好問與張徳輝北見元世祖於潛邸。

○蒙古憲宗三年。癸丑﹝1253年﹞宋理宗寶佑元年。是年。陳庾六十歲。陳庾墓碑云。會中書令耶律鑄奏置經籍所。平陽命公校讎。領所事。世祖徵至六盤山。與語大悅。曹之謙眼疾。瞑廢於家。

○蒙古憲宗四年。甲寅﹝1254年﹞山西通誌云。蒙古甲寅。麻革撰襄陵縣重修廟學碑。今在文廟。麻革當卒於此後數年間。

○蒙古憲宗七年。丁巳﹝1257年﹞九月。元好問卒於獲鹿。曹之謙間遣人卽其家。盡所得。有律詩凡二千二百八十首。又續采所遺落八十二首。將刻梓以傳。以膏潤後學。元房祺河汾諸老詩集序云。近代詩人。遺山元先生爲之冠。先生。太原人。太原境與平陽接。河山勝槪。地土所宜。習俗所尙。古今人物不殊。至如師友淵源。文章正脈。略與之等。故河汾間諸老與天下人材無讓。麻貽溪與元老詩學無慊。古文出其右。公言也。張石泉。房白雲與元老遊從南者。子揚子京二陳昆仲與元老或詩或文數相贈遺者。遁庵。菊軒有稷亭二段之目。與元老相次登者。曹兌齋與元老同爲省掾。日以文詩講議者。又引楊仲徳語云。不觀遺山之詩。無以知河汾之學。不觀河汾之詩。無以知遺山之大。

○蒙古憲宗八年。戊午﹝1258年﹞段成己六十歲。二妙集補遺云。故中議大夫中京副畱守陳公墓表。歲戊午中秋前二日段成己述。

○蒙古世祖中統元年。庚申﹝1260年﹞陳庾六十七歲。陳庾墓碑云。中統初。以宣撫張徳輝薦。授平陽路提舉學校官。陳賡七十一歲。陳賡墓碑云。張徳輝宣撫河東。張仲一建行省。皆署參議。又以行省言授河東兩路宣慰司參議。

○蒙古世祖中統二年。辛酉﹝1261年﹞陳庾墓碑云。公以中統二年秋八月六日卒。以至元二十五年七月二十有五日歸葬臨晉北原嶷山先塋。段成己授平陽提舉學校官。不起。

○蒙古世祖至元元年。甲子﹝1264年﹞陳賡隱退。與沙門道優輩遊。

○蒙古世祖至元三年。丙寅﹝1266年﹞曹之謙卒於平陽。

○蒙古世祖至元四年。丁卯﹝1267年﹞是年。陳賡夫人張氏卒。段成己作霍州廟學碑文。

○蒙古世祖至元七年。庚午﹝1270年﹞是年夏。曹之謙之子刻元遺山詩集成。段成己作引。

○蒙古世祖至元八年。辛未﹝1271年﹞是年。蒙古攺國號爲大元。

○元世祖至元九年。壬申﹝1272年﹞房皥七十四歲。作詩哭楊叔能。房皥當卒於此後數年間。

○元世祖至元十一年。甲戌﹝1274年﹞正月。陳賡卒。年八十五。

○元世祖至元十三年。丙子﹝1276年﹞段成己作永濟縣儒學記。二妙集補遺云。葛仙翁肘後備急方序。至元丙子季秋稷亭段成己題。

○元世祖至元十六年。己卯﹝1279年﹞是年二月。南宋亡。段成己作河中府新修廟學碑文。另作猗氏縣儒學記。

○元世祖至元十九年。壬午﹝1282年﹞段成己卒。年八十四歲。

