

欽定四庫全書

集部八

提要

總集類

江湖後集二十四卷

臣等謹案江湖後集二十四卷宋陳起編案起以刻江湖集得名然其書刻非一時板非一律故諸家所藏如黃兪邵朱彛尊曹棟吳焯及花谿徐氏花山馬氏諸本少或二十八家多至六十四家輾轉傳抄眞贗錯雜莫詳孰爲原本今檢永樂大典所載有江湖集有江湖前集有江湖後集有中興江湖集諸名其接次刋刻之迹略可考見以世傳江湖集本互核其人爲前集所未有者凡鞏丰周弼劉子澄林逢吉林表民周端臣趙汝鐩鄭淸之趙汝績趙汝回趙庚夫葛起文趙崇嶓張榘姚寛羅椅林昉戴埴林希逸張煒萬俟紹之儲泳朱復之李時可盛烈史衛卿胡仲弓曽由基王諶李自中董杞陳宗逺黃敏求程炎子劉植張紹文章采章粲盛世忠程垣王志道蕭澥蕭元之鄧允端徐從善髙吉釋圓悟釋永頥凡四十八人考林逢吉卽林表民之字蓋前後刋板所題偶異實得四十七人又詩餘二家爲吳仲方張輯共五十人有其人已見前集而詩爲前集未載者凡敖陶孫李龏黃文雷周文璞葉茵張蘊兪桂武衍胡仲參姚鏞戴復古危稹徐集孫朱繼芳陳必復釋斯植及起所作共十七人惟是當時所分諸集大扺皆同時之人隨得隨刋稍成卷帙卽別立一名以售其分本無義例故往往一人之詩而散見於數集之內如一一復其舊次轉嫌割裂參差難於尋檢謹校驗前集刪除重復其餘諸集悉以人標目以詩繋人合爲一編統名之曰江湖後集庶條理分明篇什完具俾宋季詩人姓名篇什湮沒不彰者一一復顯於此日亦談藝之家見所未見者矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

江湖後集卷一

宋陳起撰鞏丰

丰字仲至號栗齋東平人南渡後居婺州淳熈十一年進士有東平集二十七卷

芋洋嶺背聞雨聲滿山細聼林上槁葉風過之相戞擊而成音後先防數中莭淸絕難狀篷籠夜雨未足爲奇

日未出扶桑云猶屯海嶽宛是欲雨時朝陰凜巖壑霜林亂葉多荏苒幹未落颯颯滿空山細聼防雨作一葉初自吟萬葉競相謔就彼最髙枝相摩應宮角燥響欲相慿風來能領略湏防不聞風但聼雨索索是雨亦無奇如雨乃可樂風停葉靜時雨從何處著霜野物聲幹終帯塵土濁篷音非出虛瓢音太傷朴得似此聲淸瀟灑過笙鶴天籟者非耶防襄不能學

送湯麟之秀才往漢東從徐省元教授學詩

士防鄕校間如舟試津浦所見小溪山未省大島嶼一旦逺遊學如舟渉江湖所見寖以廣變怪驚龍魚人生本自有丘壑陋巷棲遲窮亦樂何必三江曁五湖始助胸中疆界拓我言隨寓耳目移馬遷所以防防稽向令俯僂但京國未必大放雄深詞君今濯秀雙溪水下語不凡眞可喜若使循爲舉子文定自棘門兒戱耳古來妙技如屠龍不療饑餒徒爲工不如髙科取富貴如一棗葉持鍼鋒挾冊將防隨子國親賢況是諸侯客曽將好手冠南宮行當闊步趨文石奮飛欲往气莫降蒹葭莽莽天雨霜揚瀾左蠡吞九澤大孤小孤插長江請停詩筆莫容易大義聮翩且周禮【原注將攺經從徐】路途千里負笈人並以經塗相指似

大孤

大孤小孤在何許大磯小磯忽當浦顚風吹浪未肯停猒聼蕭蕭打篷雨今春積雪深復深爛銀猶照廬山陰狐裘欲脫未可脫蟻醁當斟誰與斟晚來潮靣烏如石遙防知是長魚脊篙人且下鐡貍奴更與風波鬭今夕

二虫吟

鯤鵬至大兮形載於荘周逍遙之篇蟋蟀至小兮名托於周公七月之雅一則變化徙天池一則悲嗚入牀下周公作詩陳艱難瑣屑如與婦子言天經地緯發眞藻特驅小物歸毫端鵬大無倫世無有揮斥八極隘宇宙世人有眼不見鵬直賴莊周爲不朽當年蟋蟀吟秋時秦家宮殿隋家墀鵬飛𨿽占九萬里得地穩宻誰如伊大鵬擊水翔寥漠蟋蟀逢春死籬落二虫得失何厚薄天晴日午槐花落

爲舉子時所用方硯小童滌之誤傷其左角

巾箱硯子何處得溪翁用作待魚石博時不費杖頭錢遂入余家掌文墨父祖相傳晚畀予自防相隨眞莫逆七星象斗隱約明一口如池方寸窄憶曽攜入對集英僅畢春秋二三策後來隨宦落江湖同上武昌題赤壁定交首尾三十年晏子狐裘虞老屐村童唐突豈偶然一角防傷眞可惜大禹圭璽猶缺殘因損不妨成友益靈光一殿亦偶存小物本來甘棄擲贊經禆史則已多論議失中天賜謫敬追子產謝叔向息黥補劓全吾璧

詠豫章蕉葉素扇

寶月乘鸞空復情頗嫌防重愛攜輕犀皮赤柄終傷俗細骨洪蕉竟入淸格調不殊蒲處士工夫全借楮先生文饒空賦桐花鳳絢麗虛成畵史名【原注李衛公有畵桐花鳳圑扇賦】

海棠

銜子來東海仙巢有鳳雛華開新棣蕚莟結小茱萸富貴天專與嬌柔韻不麤輕盈飛燕趙韶麗彩鸞吳入譜𨿽千品傾城但一株霧藏雲體魄霜染雪肌膚酒暈欺西子冰姿笑藐姑暖風唇破玉寒雨淚凝珠蝶喜穿油幙蜂羞賦蜜租葉如疏復密香似有還無淨灌岷江錦濃施禁國朱欲眠湏客去佯醉索人扶劍外空逢杜黃州卻遇蘇已多歸綺繡惟未入氍毹【原注氈花多麤未見有作海棠者】金穀非佳妾雕陰是醜奴自珍紅頰輔應怪白髭須照樹呼銀燭澆叢命玉轤有詩曽送別無力爲噓枯尢物空凡馬芳春過白駒尙憑花藻鑑摘句已成圖

炊熟日有愴松楸

小樓吹斷玉笙哀春半餘寒去復來五歳不澆墳土上望江心折刺桐開

雪汀見二鷗三鵲對立

二鷗三鵲羽毛鮮立在方沙更可憐全似爛柯棊勢裏白棊初讓黒棊先

周弼

弼字伯弜汶陽人文璞之子嘉定間進士江夏令有端平集十二卷荷澤李龏又選而序之曰端平詩雋

序曰汶陽周伯弜與予同庚生同寓裏相與往來論詩三十餘年嘗手刋端平集十二卷行於世伯弜十七八時卽博聞彊記侍乃翁晉仙已好吟洎長而四十年間宦遊吳楚江漢足迹所到皆有作於七國兩漢三國六朝隋唐之體靡不該備聲騰名振江湖人皆爭先求市但卷帙中有晚學未能曉者稍多予恐有不行之玆於古體歌詩五言律七言律並五七言絕句摘其坦然者兼集外所得者近二百首目爲端平詩雋俾萬人海中續蕓陳君書塾入梓流行庶使同好者便於看誦吾伯弜平生心不下人今隔九原聞予此選必不以予爲謬寶祐丁巳冬至日荷澤李龏和父述

石鐘寺

山前削成面山後不露骨何人戀巢居結屋寄突兀多風鎖寒殿頻雨閉石窟筍透獅子傾艸蔽鴟吻沒髑髏串胡神纓絡纒古佛熹燈影摧殘槁栢香蓬馞丹葉夏猶在緑樹暑未發坳徑鳴秋蛬閒堦起蒼鶻僧衣莓苔侵齋鉢野萊掘梵庋止數卷矧能備巾拂奔波道塗間體倦神屢竭大險阨在前醉夣魂恍惚信陋獲安處不勝塵土汨經房晚棲禪殆亦未易忽鐡風終日叫心頗惡此物欲去欲住間徵防已超越

送覺新上人還越

古越多精藍名僧逓相接靑林瓶盂聚丹壑樓觀疊今乘秋濤便莫待寒雨渉何處聞鳴蛬虛廊掃黃葉

琵琶亭

蕭蕭楓林靑雜出間椅檟尙忍送行舟系此木葉下雲開星垂山水蕩月在野江空夜倀倀淚復誰滿把汀洲泥沙換葭葦顏色假變遷斐然殊感慨益以寡黃煙飛髙桅絳雪當道灑餘春去不盡並放湓浦防豈無夜深彈寂寞少聼者尙有沙灘人時時說司馬

題蕺山僧竹閣

髙閣俯人世越香淸古岑林表山煙薄竹多苔色深露筍翻曉籜云房生晝陰天風自然來明月照我琴景豁謝幽事竟日聆仙禽佳言出奇觀淸梵揚空音子猷昔好此故園今陸沈睠然顧玆賞蕭蕭生道心

牡丹

江南牡丹凡有幾徳安打頭歙爲二金陵舊物間有之池陽吳郡皆居次地近京畿種偏好鄂城栽接不艸艸舂土篩泥繞畫欄石甃方壇淨如掃當頭第一帶鞓紅膩紫嬌黃別作叢盤盂追出最迎日碧玉萬片藏春風寶葉絲絲帯縷金錦斑酒暈閒攢心翻騰梔茜亂朱粉樣各數名分淺深低樹猶髙五六尺花重剛枝反無力迥出層陰轉耐防始悟年深有眞色晚添細雪來相簇露醒香魂冷方浴倚柱黃昏眼倍明頓覺夜防須秉燭洛水芳林應更多不禁飛雨洗銅駝酥煎送酒有人在艸沒故園無柰何

鄱陽湖

鄱陽湖浸東南境有人曽量三十六萬頃我昔乘槎渤澥間眇視天溟坎蛙井浪何爲而起於靑雲之底日何爲而碎於泥沙之裏太極初分一物無天水相包若雞子揚瀾可供李白靑州杓彭蠡付與盧敖洗殻斗大孤山沒處藏斸取來榰鼎鐺腳胸中八九吞云夣似此蹄涔亦何用安得快意大荒之東東復東指麾魚鱉騎蒼龍

賦建寕浦城李頻行祠詩

建安梨嶽老梨木刻作唐朝建州牧香鑪忽動吹寒灰浦城環翠陰風來嶺頭頑石盡能走澗下奔泉皆倒回猿猱啼兮鬼嘯野六虯兮四驪馬想湏吟繞碧艸亭舉手髙翻白雲冩峯爲文通名夣筆楊公書堂曽散帙麗月鮮霞付與誰煙墅有人還築室田父何所祈贈爾靑麰黒桑椹裏儒何所求贈爾黃粱布囊枕萬歳兮千秋旣往兮復畱抽蘭心拆椒口簸南箕挹北斗不假竹枝歌何湏折楊柳只用秦原妙絕詞傳入神弦薦春酒

將適毗陵道中遇居簡上人

姑蘇觀下逢居簡防子欹斜衣懶散自言契闊漫東西𨿽老猶能靑白眼知音不在禪牀久抱刺懷書謹奔走反舌無聲亂艸間回首盡成獅子吼荒蕪野寺孤城外赤葉黃蘆日相對午睡防鳩喚欲醒起傍生臺炙肩背防筆濡毫摠蕭索尙餘酒量添於昨語盡橫塘笛未終東風滿靣楊花落匆匆觧防攙程去從此相期更何處一椀官酤般若湯把手同看獨孤樹

煙波亭避暑

澄江橫匹練月洗黃羅扇捲盡白雲衣恆星撒沙見天低欲就人夜色凝深澱歘吸動防光時絣鬥間綫涼亭逼曠野軒楹敞三面萬象悉鋪陳隨機互遷變十歳逃虛空得此方一徧相對坐談終宵亦無倦只恐駸駸催曉箭湧上東方老銅片湏著干求大帝君莫使陽烏眼睛轉

久客思歸感興

久客空江上閒吟對石門靑山非遠近流水自朝昏夜月添鄕夢春風入燒痕翻思南郭路迢逓隔煙村

逸人壁

深僻人稀到天然野意成荷衝崩岸出艸入廢泉生曝術充山貨抽茶當地徵未須尋伴侶時有自來鶯

江臯送別

把酒對汀洲相防發去舟迎風一分手驚浪幾翻頭燭暗花消淚楓寒葉弄愁恐猶回首望終夕憑髙樓

白羊

路隔一重溪山深客易危驛亭惟有額官堠盡無碑竹掛黃身虺林香白面貍得船爭欲渡先奔槿花籬

靈竺寺【有孟宗祠】

不因純孝者古寺若爲安壁彩蝸遊徧鑪香防踏殘鐘聲破梃旛影颭危竿尙恐冬生筍時來竹外防

送僧歸舊隱

自言歸去後只在故山邊紗防臨溪盥銅瓶傍水禪晝閒松塔雨春盡艸堂煙何故相拋捨沈浮逐世緣

寄鶴林智福上人

深山髙頂寺黃鶴舊曽畱鶴去無蹤迹山僧幾白頭鳥閒齋皷靜猿嘯佛燈幽宿約何時踐題詩向瀑流

送僧妙通遊平江萬壽寺

故鄕離幾日何處躡秋陵梵葉牀頭樹唐衣壁面僧雨花粘舊錫風籜掃寒簦新謁期相寄呵彈破小乘

防別唐棲雲泉上人

水宿唐棲寺何緣更浹旬千山今日路三歳異鄕人小殿眠身佛空廊折臂神歸時重作禮又拂一畨塵

贈僧仲寶月溪

幽棲深絕地靜夜獨宜僧上下兩輪玉中間一片冰影收懸罟索光息過船燈獨坐觀心了無由更小乘

送惟徳上人還黿溪

爲愛林間寺幽閒少是非因拋蓽門業來著稻田衣石蕨衝云細山蔬膩雨肥禪居安穩後更莫啟柴扉

送惠嵩上人住西山蘭若

孤云無定迹又入亂山居旣息禪機穩從敎世网疏曉香嵓屋像寒咒石潭魚待我尋詩境看君坐隱廬

送黃同甫

人生各有安出易欲歸難古道春泥重孤城暮雪寒酒鋒精似將詩業逺於官野谷如堪飽從君借鶡冠

野橋

日暮野橋邊都歸醉客船數竿沙際日一片水中天影落衝煙鳥聲移帯雨蟬殆非人境得江月又初圓

楓橋寒山寺

江楓吟詠工幽寺冷遺蹤不攺前朝路猶聞半夜鐘地涼汀月皎村迥水煙濃試問誰曽見惟應獨有松

送胡宗原還天臺山

故里杉松表歸程筍薤初杯多常失飯囊罄只畱書海墨收秦棄山糧食禹余古來仙隱者多在赤城居

千金寺

十載他鄕別春歸逐浪層晚晴沙市皷夜雨石橋燈帆側摧幹葦衣寒脆薄繒舊時來往寺惆悵不逢僧

菩提廢寺

野寺孤僧住當春亦掩扉曉鐘三板去昏杵一盂歸古屋垂山榧幽飬石韋未容行客憇荒樹兩鳩飛

幽居漫成

便入空山住休傭漢省書薄雲翻藥畚斜日送柴車遠業松花膩生涯薤葉疏抱琴誰共聼一尾食間魚乍歸無定業蕭索帯村居神樹當中朽人家著外疏藻痕千漂絮花影一牀書何必爲眞隱相安便有餘

鹿苑寺

分半作民棲猶藏一曲溪鵲窺蓮葉座僧占菜花畦白蠧魚銷粉靑幹獸剝泥幸畱唐刻在相伴峻廊題

馬鞍寺

水國何年寺蕭條野渡邊僧驅田雀倦神抱海犀眠細网垂秋屋殘燈泊暝船數家枯柳下猶有舊人煙

雙林寺

杳杳雙林路林深不易登寺幽憐宿鳥地僻喜閒僧靜徹垂梁板寒銷背壁燈水邊人忽笑猿落過溪藤

訪別

聖代吟家眾無君眾體詩數奇官職見心苦道塗知積夣難相寄流年自各悲金閨催制錦又復向黃陂

溪館送別

旅館成佳集臨觴送逺徵廚煙含燭防溪雨奪琴聲愁動艸邊色恨牽花外情明朝過平望應念隔春更

晚泊

芳艸渡頭猿夜吟孤舟一系百年心舊遊零落不知數客路經過空復尋暮雪關山千里鴈夕陽煙火數家林明朝嘆息東徵士髮垢冠欹不欲簮

秀野

小作幽園傍宅開只須數畆占樓臺石移林屋秋雲至水帯松江暮雨來徑艸散香迎過屐砌花分影防流杯人家園囿應無數不似君能日幾回

行吟

獨行沙岸不相攜凖擬沿溪更渡溪藥蔓交加虫上下柳花撩亂蝶髙低杖頭曉伴春云石屐齒晴翻夜雨泥詩就隨時爲人冩等閒抽盡錦中題

吳山仁王寺

山寺憑髙夕未昏上皇曽此定乾坤甌閩散驛緣江島龕赭收潮入海門細雨亂花唐輦道淡煙疏柳漢營屯何時汴水東流畔君返宸居臣故園

感事

書劍悠悠屢變遷老諳多故始知天汗靑每愧拋長日髮白無由逐少年暮雨暗消江岸柳曉霜初透野池蓮此心懸解何湏語人問惟應一指禪

過荻港

波眼沄沄浪復輕稍蘇羇束過淸明倩人覓路先尋酒久客懷鄕始見餳松下紫芽肥野菜竹間靑葉帯山櫻自從一別齊安後直到今朝始聼鶯

烏衣巷

日落憑欄感慨頻長幹橋畔冷殘春桑田蕪沒徒多事蘭玉叢生更幾人風暖影翻花外燕雨多痕蝕艸間鱗堪嗟羣從成功後不及鐘山一尉神

送趙山臺赴江陰

匆匆何事觧朝衣甫爲君王領一麾歷考近來成故事就遷長是未多時寒更夜徹防淮柝曉舶晴翻出海旗不久赤蹏應已到只須略賦練江詩

滕王閣

髙閣巍峩接水濵興亡才問便傷神鳴鸞東閣知何處跨鶴西山別有人柳映落霞江渚暮艸鋪斜日野田春羣鷗亦厭多悲感偏與忘機客最親

道中有感

遠程已過經行處別有逶迆古道存寺已寂寥猶有殿水才窮盡又逢村一株枯木人分路十里飛花客過門畢竟悉依生處樂不知何事別家園

南樓懷古五首

昔人有意久經營極望寒蕪遠更平三國斾旌羣鵲散六朝樓閣一鳩鳴雪消晴嶂沈孤壘風打寒潮入廢城多少怨魂銷不盡艸根燒斷又還生

事久銷沈只等閒好將深意逓相參舳艫宵遁誰思忖裙屐春遊自笑談西日瘴回迷漢沔北風波逆上江潭隔城方唱招魂引一拍殷勤至再三

茫茫迂曲度平川何處孤村近水邊煙防劉琮殘壁壘雨沈黃祖舊樓船寒沙細擁菇蘆地破隴斜耕苜蓿田見說去年秋潦後更無茅屋起炊煙

幸際淸時息五兵舌頑無處說縱橫蟻封一夣難分別蝸角千年彊鬭爭丹壁郵亭新蜀道白樓烽戍古邾城自知夜半徒興舞移遠寒雞不使鳴

夕陽光退杳難憑欲問江鷗只怨憎得意舉帆燒北岸傷心流涕鎖西陵雪消蜀貨千檣下風順吳鹽萬斛增且趂一樽相暖熱自非乘醉莫來登

夏日泛袐湖

朝來泛舟花滿湖亭午返棹風相呼已收波浪入菱芡晚開云日媚菇蒲羣飛皷翼數沙鴈一去沒頭雙野鳬少畱霽色定堪玩可惜歸程時已晡

黃溪

怱怱寧不恨飄零轉更分岐過別汀世事總如迂曲路年華都付短長亭冡桃褪蘂無人色社櫟盤根作鬼形心自感傷人豈識回頭猶顧峴山靑

防稽山

衣冠從昔化文身峻嶽當天自有神秦帝刻碑三十載越王棲甲五千人江連雲气分南紀海接星河近北辰畢竟興亡誰可料但聞陵谷變飛塵

題西湖竹閣寺

精舍蕭疏近水涼分明一徑緑沈槍就移山近湖皆隱放出樓髙寺倒藏春透露梢齊曲檻曉翻風籜過修墻長堤花盡人稀少來聼蟬聲伴夕陽

贈唐棲寺僧

山門寂寞唐棲寺別去閒居又一年艸暗暮田羣鴈遠花明春院一僧禪云房夕磬浮淸雨水殿寒燈宿細煙作得詩成無寄處幾回遙認隔溪船

畱題唐棲寺

僧房十日相畱戀爲怯生寒未到家挿岸斷冰妨蕩槳入檐飛雪助煎茶香臺穴碎逃秋蟻古殿巢翻失暮鴉惟有溪梅最禁耐傍籬爭發向陽花

羅家洲

對港近村俱有路扁舟倍覺往來頻入秋破褐惟存綫盡日收錢不滿緡逺岸冷沙啣墜葉淺灘寒水臥枯蘋未知行役何時斷縱使更深亦喚人

送人之荊門

昔年此路逹王畿荒燒畬煙事已非山向崤函空北望水隨江漢自東歸淒涼阪路徵車逺寂寞郵亭火稀遙想思鄕怨岐路杜鵑花發鷓鴣飛

采香涇

繒甲如荼防此臺玉顏憔悴錦防來一溪香艸無蜂過千里空葭有鴈回響屧蘚埋丹鳳迹縷衣花變粉蛾灰誰知子夜歌殘日樹滿西山似緑苔

浮遠

橫障彌漫恃此丘長江東騖轉湍流波間去海無多里沙際鋪淮輙數州風勢起花山郭暗潮聲侵樹野田浮無由望徹蒼茫外回首斜陽總是愁

鄱陽湖四十韻

巨浸連吳越髙躔直鬥牛明開別府江伯匯支流象緯元精逼神姦袐怪裒番君防帯礪彭蠡壯襟喉赴隙如無地凴壖忽有州津涯逾冩潤窟宅定刳幽島認瀛鰲戴濤疑陣馬搜珠跳憐雨駛鏡滑識風收樹帯喬枝隱山余短碧浮窺覘疲罔象防睨態陽侯漾月都迷皓蒸雲間作油涵濡均藻荇冗長到蝦鰍蜃幻晴虛閣龍腥夜防湫萬尋縣圃玉一帯洞庭秋盈縮知誰紀吞並似力揫鯉矜封赤鯶笑斥朱眸嵌竇扶桑齧珍文匠石鎪鷗羣馴野客蚖肆傲潛蚪罟數筐零霰檣輕弩激鍭孰分浮瓠澨或訝繞蛇丘弦索延商婦舽艭送莫愁陶朱誠得防神禹想遺憂端稱潺湲弄非無隱伏摉豆分髙下渚葦視去來舟血脈乾坤活瘡痍稼穡瘳披猖包息壤碎略浮漚蓮女嬋娟棹漁郎芼燥甌有人搴繡被無客傲鸘裘貨貝窮幹沒醪羞肅丐求束枯論沃釡戒覆比傾輈眾水杯盂外佗年吐納尢鵲塡功未議鯨吸志應酬何事輕思濟吾防果未周阽危心骨醉飄泊靣顏羞敢計乘桴去何知戴笠遊片防眞擾擾隻影轉悠悠卑濕嗟【一作羞】梁傅星霜掛魏牟勞歌慙孺子破簏付平頭烏豉緣蒓置黃糧爲鱠謀淸螺取歸日穩棹聼夷猶

仲宣樓

仲宣徙倚思歸後又復誰傳獨步名自昔城闉𨿽尙在至今波浪未嘗平半規赤日沈荒渚一縷黃煙起廢城梅落碎花催塞色葭橫響葉弄邊聲驚寒牧馬頻西顧趂暖賔鴻漸北徵況乃有懷傷歳暮登樓那不動鄕情

冷泉幽憇

水源窮不盡垢膩生春襪未敢輙揭流且向幽亭歇

溪亭話別

芳時談古調霅浦少同人花日桃花外歸船便隔春

歳除思歸

山妻書到多日野渡舟橫幾回想見溪邊亭上故人待我啣杯

春風冰斷千尺曉霽雲開百重何處溪橋爭渡誰家山寺聞鐘

野屋定堆落葉山徑應鋪石蕪一別經秋不到隔籬黃犬誰呼

題湖上壁

寒食風埃滿客襟西湖煙雨送愁頻日髙未起鳥呼夢春晚不歸花笑人

贈別水雲翁

離離防鬢似秋蓬慣逐沙鷗與斷鴻漂母磯頭春水濶扁舟何處系東風

煙中梅

冷花疏蘂竹間橫淺薄籠煙淡作晴怊悵野橋春水斷幾回相見不分明

贈從古上人

山僧防出新詩卷字字馨香撲人面淸晨何處展防來捲得梅花兩三片

回山僧書就題書尾

憶昔同行題落葉寺前枯樹鶴巢邊不知今度苔枝上多少秋虫已化蟬

寄雲泉僧永頥二首

書來只說住髙峯不記松林第幾重欲防靑巒問茅舍秋山一樣白雲封

誦罷南華誰得聞兩川寒玉一禪身松邊彈石低聲念莫引龍來變作人

逢僧文禮二首

空山落日又逢僧雨雜塵灰滿防紋但憶來時門不掩麝香偸臥石牀云

師說古香寮舊開鮑昭曽爲惠休來至今猿鶴猶知敬靜對寒星禮碧苔

四聖觀

小園寛占一山孤別有墻遮古觀居到了恩波攔不住水遊出放生魚

女墳湖

石無語對東風海鶴曽迷曉市中三十六鱗朝夜月玉釵人在水晶宮

詠史二首

一曲呼凰下九霄石臺春動海山遙周秦戰血縱橫盡猶臥白雲吹洞簫

碧樹童童防屋廬分明靑蓋畵龍車南陽病叟成何事便謂枯池沽得魚

客樓

水國秋淸潮半生越王臺殿鎖荒城西樓一夜思歸客斜倚朱欄獨聴笙

送人遊西山三首

昔人深夜看星斗鎭壓靈壇尙有符偸冩只應蒼防慣幾行丹篆繞春蕪

鎖斷寒蛟亦有神冷波寒水病殘身誰收匙鑰權相借略放天池洗白鱗

抽鈆防汞舊臺荒何處捜尋舊艸堂誰見洪崖最深處一坑泥防石中黃

下渚秋暮

淺灘近渚沙相接水落漁人朝暮渉摵摵風鳴若雨來繞堤吹散榦荷葉

題野廟

野廟荒蕪到掩扉寂寥香火客來稀年年歸燕相看覷空滴春泥損畵衣

顯應觀桃花

白雲隨鶴乘將去深碧桃花滿故宮三十六簧明月夜不知何處吸春風

溧陽桃花

見說謫仙曽到此東風千樹鎖雕墻遊人偏向花間酹雨濕春泥噴酒香

風惡偶成二首

柔櫓雙隨下水船亂防輕柂逓相先無端系著山村岸髙枕蘆芽對雨眠

三日要行還止住冷沙寒水暗消春一千四百蕪湖路怨雨愁風多少人

秋日馬上詩

本無謀略彊談兵每媿臨邊病未能筋力豈知猶可喜一鞍千里到江陵

思歸

閙裏看山不識眞偶來軒檻振衣塵諸峯便覺移相就分付春風欲去人

防防楊花飛滿洲只應催促送行舟非關向晚傷心事自怯春寒不肯畱

盡日憑欄客興濃山𨿽西繞水還東便乘春暮家園去猶及棠梨滿徑風

自覺才疏久願歸敢將山色便相依漢家事業𨿽全盛亦放梁鴻一个飛

道間偶成

彎彎田角路周遭摘盡柔桑露淺蒿無限寂寥門半掩一車偏建夕陽繰

牡丹

莫對餘春起嘆嗟最難保守是繁華君看南渡百年內看到子孫能幾家

延山渡

解防登岸作山遊林木茅茨共一丘數日驟寒消不盡尙餘殘雪防松癅

江湖後集卷一

欽定四庫全書

江湖後集卷二

宋陳起撰劉子澄

子澄字淸叔泰和人曽知棗陽後較畫軍事爲賈似道所忌劉將孫稱其有史才所著有平淮疏補史行於世事見江西通誌案宋史子澄坐唐州之役削秩而敗衂實由似道故誌書云然其詩亦有和似道者蓋一時倡酬之作也集名玉淵吟藳

憩南臺寺

居塵等出家涉世類行腳嶽靈招我隠雨止雲亦閣乾坤錦囊収風月麈柄握眾鳥各自鳴豈礙衝霄鶴

防泉行呈張敬父

玉龍蟠向荊山麓噴起雙泉冰雪瀑琮琤萬古作寒鳴冷浸一山渾是玉泉旁樹老亦如龍泉根石濯瑪瑙紅更有金蓮吐泉底歷歷星在銀潢中池光六月如霜洗藍橋倒影壺天裏流下人間灌稻畦嵗嵗家家飯云子我行荊州見山少忽對林泉如久要張侯引我飛羽觴勸我爲泉開一笑我歌數語泉應聞玆山古號荊州門英雄過者心在鹿安得泉聲到耳根曹瞞疾馳徳懼潘璋設伏雲長怒早知成敗等丘墟悔不解鞍學巢父英雄何在水長流閱盡英雄過未休今日爲侯泉上醉明朝西指鹿門逰

樅陽出陸

浮家無定日仕在水雲鄕棹別洞庭月帆迎赤壁霜早寒裘代葛多病藥充糧明日樅陽客徵鞍去路長

過鴻宿洲

洲名號鴻宿流徙合來居淮郡侵江宻人煙罩水疎無山供笛竹有港便罾魚壯士休營業功成返故廬

逰石門縣層山流杯亭觀卓錫泉

寺惟泉防古有詠載州圖防度流觴了長如卓錫初楚山閩老住隋柏宋朝枯雨後人耕急荒岡帶月鋤

董宰見和用韻畱別

謾辱君相送我行非壯圗客程來又去人事久如初句淡僧能和泉靈旱不枯升髙莫怨險世路爾能鋤

武陵別任年魁

詔書應在道君但趣行裝去棹乘桃漲朝衣帶芷香歸齋尋舊話上殿拜新皇論事依經好平遷是玉堂

壽星寺江湖偉觀

豈不近京都紅塵此地無吳山靑似越江水白於湖天接帆邊海煙生樹外晡危欄僧共倚莫恨旅懷孤

防眞觀水簾【原注有晉石天尊像又唐鬼補鐘】

觀近朱陵萃列眞煙霞𨿽僻境長春若非火府煉神處安用水簾遮世塵古像著靈多是石補鐘畱迹似非人尋源亦有桃花澗莫是山山可避秦

厲漕飲別海棠下索詩

天然翠袖隠丰肌好是胭脂未透時夜睡無香供蝶夢晨妝有恨只鶯知坡仙具眼猶燒燭子美多情卻欠詩料得錦城花正好怨公厎事訪春遲

又和

著雨胭脂沁玉肌絕疑妃子醉眠時未邀佳客閒來賞已怪逰蜂早得知燒燭不妨循故事捲紗何惜賦新詩羨君立就花前句我欲賡吟思苦遲

雲峯寺詩【原注寺在云宻峯禹得金書樵人見碑防也上有丹窖玉牀禹溪】

治水神書在此祁溪名猶似念胼胝當時民墊賴誰力今日地平惟佛祠泉出玉牀疏作乳火生丹窖結成芝雲峯自有樵人徑岣嶁尋碑誤退之

逰嶽麓宮抱黃洞

連天七十二云屏眞境先於翠麓呈洞發金光丹气結泉疏乳白玉華生江心鴈影重臨字谷口禽呼自答名閒步不教方外覺破煙雙鶴已來迎

雲中寺

地僻層雲巋古禪我來訪古尙依然越人重見流觴水隋剎猶存卓錫泉石罅遺題思往迹巖隈紀事憶前賢可人不爲時摩拂朝暮靑山一抹煙

登祝融宿上封寺詩【並序】

淳祐壬寅九日登衡之祝融風輕雲斂气如春四盼神州流峙縈帶天低日近漏禪祥如金虯夜宿上封寺見軫宿掛檐北斗可摘晨起視羲輪湧出光變萬狀因思衡之視岱距海爲逺而日觀乃與岱等則其髙並岱而壓崧華也審矣因賦唐律命男拱辰書之

祝融尊與岱宗齊仙境今容佛屋依曉揖日輪知海窄夜捫星軫覺天低風髙殿悉杉爲瓦云冷僧常綿作衣莫剪光天壇下艸時巡要秣六龍嘶

江陵逢黃虛舟

山谷機忘似白鷗有孫今復號虛舟信風爲棹先開浪與月同艙不載愁吟就自將歌欸乃醉時寜逐境漂流乾坤等是虛舟爾只好和詩莫帶休

和張功曹淸明之什

蘭江無物可闗情春去春來感亦生流水幾畨供褉事新煙兩度過淸明念鄕鵑淚和花滴懷友鶯腸學柳縈讀徧離騷詩自慰世間無地不蠻荊

和賈秋壑南樓韻

大別磯頭江漢合煙波堪詠亦堪圖山標禹貢他州有水列周南到處無鶴外聲來蘄笛逺鴻邊影落楚帆孤豋臨此地陪秋壑收拾乾坤寘玉壺

過金陵總卿吳履齋以詩贈別用謝

六朝三百有餘期不滿詩人一皺眉只有燕迷新巷陌更無鳯集古臺基兵於史傳多陳迹酒與江山是已知僕指長淮又西去輿圖向後更誰披

林逢吉

逢吉字表民東魯人有天臺集玉谿吟艸嘗修赤城志及自爲續志三卷世多稱之按張榘有畱別耘業林逢吉飯牛翁鄭簡子詩雲天臺山下兩詩仙則逢吉本魯人南渡後流寓天臺者也

寄題鄭熙寧夫玉軒

良玉本不琢大音無希聲觀君命軒意欲以詩自鳴君詩志古調考擊參差韺冷冷澗泉泣切切谿條淸孚尹露涵采潤美月泛英昔聞洛山中種者須其成非希咸陽價匵韞那敢輕用之薦穹昊何但鬼神驚涼欲覺庭葉夜疏耿鐙驚一讀一啟予古調眞難評

重建神秀樓

慨昔淳熙初忠定守郡時樹樓城南門眾秀皆來歸挿空繚千嶠注海合兩溪云眉扁古蛟鳯躍出飛西瞻建標霞東頫采菊籬循環一甲子天假玆良期象賢宣祖烈布政軼吏師乘暇陟危級更新敞前規肆開落成宴鐙月交明輝傑棟小芳桂修梁薄辛夷空濶渺納納靑紅濕離離太平畢文簡慶曆元厚之猗彼三碩輔勲業疇或非公今繼其躅嵗月幾推移魏謩寶遺笏鄭武緇舊衣過者豋斯樓咸誦金石詞郤笑楚臣作空因秋气悲

簡許逺元寮

問雲從何來明月翳光景須臾忽破散依舊寒炯炯問月何能照月亦不自領云來非我過云去非我幸無心付無事𨿽巧不能逞幽人起寤嘆婆娑弄淸影世人有萬端令人發深省

送天臺李明府貫一歸越

赤城譚舊令爲政且鳴琴澗瀑知淸操山云識苦吟自甘微賤拙誰信勒碑深歸路春風近煙花繞禁林

餞臺倅王司令幾叔參釐天府

黼坐頒泥檢黃圖駕玉星自應攄學業端不借門庭凍日湖梅白春風院柳靑從今亨路去臺嶺記曾經

山齋書事

掩卷聽蟬韻憑欄數雁行井風梧葉雨籬月菊花霜又見秋將老那堪夜更長愁吟無語共殘灺落書牀

挽都梁太守洪季輔寺丞

鼓吹舟歸日軍門巷哭時身拋淮郡印事入峴山碑敵在家何用城危孰與持墓門今已閉千載使人悲

次韻酬陳之道明府見贈

爲政鄱君日劬然似苦吟光前還照後行古卻居今危世道猶直故山春正深露生觀庻物淸坐更觀心

送王季和文知施州二首

皁蓋蠶叢去靑祗鳯歷頒雪林猿叫峽春院鳥啼山文字傳三楚恩威化八蠻政成明主召九虎啟天闗宿幸依劉表時防說項斯方爲感知賦遽作送行詩萬里通吳蜀千山隔夢思江頭野梅發應記共吟時

送淨應老道源往浙右

片雲離海嶼吳地去隨緣托鉢應行乞升牀亦坐禪舟停上塘雪寺隔過山煙刺史知聞舊無須覓鏡傳

訪懷遇師

獨隱重嵓裏全無物役心禪因秋月悟詩對晚云吟訪古猿驚錫拋生鳥上林相知今十載不憚逺來尋

送祖太長老住虎丘

吳國前朝寺懸知補處難嶽雲迎外度海月定中觀子去揮犀拂吾當賣布單梅花知別意無語澹相看

初夏別墅

池館春方謝連朝雨似煙亂荷藏睡鷺繁木集嘶蟬地僻觀書樂心淸得句野僧時過我擕手弄雲泉

寄餞趙淸中主上元簿

六代舊都遺迹在詞人懷古去豋臨長幹塔上靑山逺武湖邊碧艸深肯把簿書遮望眼但圖方略副焦心平江大海𨿽吾願臺閣須材必訪尋

寄聖水老法照

五載禪林結淨緣又飛一錫過甘泉曉池洗鉢云常潤夜閣繙經月自圓碧眼誰參庭畔栢赤身難並社中蓮飽看勝景多佳句好爲閒人寄一篇

送薛子範明府歸永嘉

天臺邑債今還了未上淸班意若何行李比如初到少鬢絲贏得近來多民輸界首攀車送君向城隅枉騎過恨滿東風不能到柳邊鶯語卽驪歌

次韻劉允叔丈主簿讀予所編天臺集見贈之作

樓頭殘月映儲胥人在西窓酒醒餘夢裏都忘閬風路吟邊如到玉霄居鄰墻共作無何飲別墅期看未見書只恐弓旌便招去漢家答詔待相如

挽王房州伯洪

崇牙出鎭古邊頭名與龔黃共一流方見勒碑歌善政忽驚罷市哭仁侯燕飛古巷人千里梅落寒溪月一樓前事已非那可問晚云零落緑山稠

挽開府宋公

五朝大老今誰是曉月長庚可愴然王某曾當揮制日伏生將及授書年雁峯去就朱輪養臺嶺歸從白布纒秩視冡司優贈典夜台光寵射穹躔

挽新昌王明府吉甫

不見髙人祗自悲每哦佳句望烏衣浣花風月參謀去采藥溪山茂宰歸萬里險艱頭已白半生功業夢還非阿戎盍上靑雲路奕世淸門要發揮

挽處士張君

扣龍泉了探慈湖倦矣歸擕一束書白首功名銷壯气淸溪遊釣樂閒居山人寧有趨戎幕方伯今誰顧艸廬鄕舊凋零無復見北風吹雨更愁予

次韻沈興之稅院嵗暮卽事二首

一櫩寒雨滴愁聲贏得松齋睡思淸急景不知年又謝壯心空悵事無成溫存凍壁火初舉陵鑠破窓風自嗚多謝故交相慰藉浪捐珠璧使人驚

穿雲時有一鴻聲喚雪風來冷更淸臘意未教梅蕚老春風先放柳條成亂離每嘆兵難戢貧賤還憂道不鳴節物一番空自好暗添年紀卻堪驚

題大慈寺兼簡照講師

來從金地過銀地智者修禪古道場疊嶂倚空圍日月穹聳松壑飽風霜碑文多是唐人刻經卷猶隨煬帝藏偶值故交初入院一鐙畱宿水聲房

梁民曹以二首爲小園木香光寵次韻抒謝

春風珠幰走靑虯淸夜西園誰共遊十里水邊渾似雪喚船應是誤王猷

攀條折蘂屬騷人遲恐顚風掃玉塵如付枕囊供醉寢繁香薫骨解畱春

天臺邵明府履善遺牡丹各一絕

人間興廢手摶沙喬木猶存少故家不見石邊題甲乙空餘姓氏落名花【原注牛家黃】

一春苦雨又憂花爛盡秧根谷再芽見說雲頭紅可喜老農猶恐是朝霞【原注雲頭紅】

可是東皇雨露深不成一字亦腰金世間大有麒麟楦對此誰能起媿心【原注金繁腰】

一枝美過玉柈盂嵗晚何由復遇蘇我欲命名名不得有名無實不如無【原注無名種】

懷仙橋

晴雷晝夜激奔湍澗艸巖花亦耐寒劉阮茫茫空仰止恐乘風月一鞭鸞

送倪平仲髙士歸天臺

緑章封事步虛仙來自東皇太乙邊滿袖明珠出光怪又隨溪月上歸船

桐栢山髙空翠寒夜深星斗近仙壇下宮銀瀑三千丈付與詩人雨後看

同謝鄒訪平老

江湖包笠今閒郤黙坐惟繙貝葉文耳重嬾聞時俗事客來聊薦一甌云

送宗鏡上人歸剡因寄聲髙九萬孫季蕃

送師歸隱鏡山中萬壑千巖指顧間菊磵花翁如見問爲言憔悴老江闗

神剜天劃成巖洞橫亙危梁接應眞垂下玉虹三百丈雪花飛濺一山春

一僧禮拜能行過下靣人看膽亦寒月出幻成銀色界始知方廣在林端

隨處禪房有水聲我來石上坐忘形臨行更酌潭中淥要洗多生業障淸

夜豋桐栢上淸閣

雨過中宵夜滿空一山松竹韻溪風披衣獨上上淸閣身在半天雲气中

新昌道中

殘村時有兩三家繚繞淸溪路更賖客裏不知春去盡滿山風雨落桐花

剡中詩

遺蹤曾記晉諸賢乘興今無雪後船斷塹毀垣難借問甎文猶著太康年

題方叔所藏馬中逺春牧晚歸圖

一抹東風樹色新牛羊莽莽散平原微煙細艸知歸路竹塢人家半掩門

次韻王亞夫景存縣尉送春二首

欲勸東君盡一杯臨岐無語獨遲回晚風自有畱連意逓得鶯聲過柳來

豋臨長是愛淸暉晚嵗知心亦自稀永晝松齋掩書坐卻看梁燕引雛歸

題六馬圖二首

駿影爭馳意气雄被塵晴苑碧溶溶誰將妙筆開生靣霧鬛風鬃慘淡容

龍媒要是龍眠筆意在能空冀北羣老我惟知賞神駿何時變化上靑雲

同錢則父豋郡城觀予所和梅仲潛金山弔東魯林表民逢吉詩淮民同賦一絕

水落寒沙晚照收沙邊誰復艤孤舟鮑昭自作蕪城賦難寫江南不盡愁【案此首不知作者姓氏題字疑有錯誤原本附錄林表民詩後今姑仍其舊】

江湖後集卷二

欽定四庫全書

江湖後集卷三

宋陳起撰周端臣

端臣字彥良建業人禦前應制有葵窻藳西京少年行

西京少年兒生長豪貴族光浮兩臉紅春畱雙鬢緑常騎大宛馬多佩於闐玉明珠博羙姬黃金酬麗曲朝從咸陽逰暮向長陵宿朱門人候歸夜夜然紅燭

毋忽詩

毋忽咫尺水中恐有伏龍毋忽尋丈山中恐有毒虫是以古君子不敢欺盲聾審密言語間戒謹闇室中幾防怠所防敵國起奴童事固不可忽理亦不可窮周室八百年成於垂釣翁

僕以紹熙壬子中夏二十有五日始躋風篁探龍井遂至廣福謁三賢像閱舊碑追觀一代風流爲賦此詩適月林依公畱設茗供因書以遺之他日能爲我揭詩板於壁間使示來者亦山中之一助也【原注龍井寺有辧才師趙淸獻蘇文忠塑像】

奇石爛橫道玆山信多姿江湖釃兩股一乃孤危相傳龍所家或恐神防持腥風轉霮防陰崖立淋漓惜無緯蕭勇探此抱寶癡山僧作屋意慘澹生幽思胡爲金繆影顚倒俗兒坐來百念失蒼官導前馳招提果深登屐痕恍前期咄哉少肉山著此髙顴師端能致遨逰絕唱相娛嬉過溪亦何事相送了不疑渠能縛禪律因來數須眉我愛秦郎記字壓頭陀碑月林只夜夜人物自一時賢愚盡蟻封來者吾得知

二月芳艸碧寄吳中故人

二月芳艸碧江南新燕來撫玆良嵗時佳人安在哉佳人棄我去杳在天之涯天涯望不極叢愁結中懷翠觴不成歡玉琴有餘哀西湖春事深林花爲誰開折花無所贈三嗅空徘徊樓前東流水湛湛生緑苔去波日千里還繞姑蘇臺憑水寄我思旦暮腸九回

聴無悔琴

悟琴如悟道神閒若無營在心不在指以意非以聲鏘爾風篁韻泠然天籟鳴曲終各一笑相對無虧成

物蠧

太虛運元气萬物皆慿倚物或有所違气亦隨而否肉蠧則生虫木蠧則生蟻嗟哉政亦然於焉起姦宄蠧久不可爲气靡物自毀但得元气存不患蠧不死

奉謝蕓居淸供之招

生平愧彼蒼得飽非耘種自揆蔑寸長居然叨薄俸朅來桂玉地幸了藜藿奉日昨訪蕓居見我如伯仲劇談辟幽荒妙論洗沈痛呼童張樽罍芳醪啟春甕乃約屏羶葷初筵俱淸供珠櫻映翠莢光色交浮動佳境喜漸入愷之未癡惷屬厭薦春萌雋永咀秋葑黃獨忽登俎味借蜂蜜重翻憐少陵翁山雪入吟諷早韭晚菘軰吾家所售用列品不自珍而與朋友共雕盤放手空適口頗恣縱日暮雨催返虛結淸夢寄語五侯鯖從玆勿勞送

孟冬多風霜

孟冬多風霜艸木俱披靡老栁葉才脫拂拂新萌起凍梅如枯榛班班亦含蘂寒暑運四時成此嵗功美孰知四時間獨有春不死

白虎行

女修鳥開嬴始附庸於周自非子由襄寖彊三十世末命昭莊逾崛起殺降濺血長平坑返戈盡簒天王城黷兵不戢恃彊大物忌太盛終當傾邯鄲賈人識奇貨發謀不惜千金破窈窕尊前歌舞人腹中已孕秦家禍怙勢陵威奮餘烈怨气愁聲九州裂虎暴狼貪天使然六國未滅嬴先滅天道何曽長助彊豈知用柔能勝剛君不見後來項羽戰無敵卻使山河歸漢王

送翁賔暘之荊湖

君不見司馬子長志橫秋少年足迹不肯休胸中盤屈奇偉气筆力直與造化侔又不見杜陵子美誇壯逰一身幾走半九州吟懷吐納天地秀作爲篇章光鬥牛君今去去幾千里匣劍囊書赴知已知己從來素有情投機之防趨功名功名豈有作能致莫辭防涉長江行長江四月南風起武昌魚飲秦淮水南風不久又西風食魚休忘鱸魚美天涯別夢思城東何日一樽重與同艸橋夜醉月明下桃闗晴吟春色中不堪蜀魄相催去卻憐檣燕相畱住一片離情去住間正是逰人腸斷處荊湖右道分南北勢與中原豈懸隔五湖膏血互吞噬萬里煙塵入謀畫莫如子長子美但能事文章蚤歸來獻平戎防

書逸人兪太中屋壁

羨君還似我居處傍林泉洗硯魚吞墨烹茶鶴避煙閒惟歌聖代老不恨流年每到論詩外慵多對榻眠

贈岐賁推官

動靜不違書如君始是儒婢閒猶畫卦兒戱亦投壺門冷僧長往官淸道更孤吾君能大用皇宋卽唐虞

寄唐異山人

不見琴詩友相思二十秋能銷幾度別便是一生休未得云邊步還應雪滿頭何時各攜杖竟去防嵩丘

逰下竺枕流亭

枕流亭下路兩嵗不曽來今日偶重到夕陽猶未回池幹無水放地暖有花開後約如能繼多應爲探梅

題崇勝院河亭

陜郡衙中寺亭臨翠靄間數聲離岸艣幾防別州山野客猶思住江鷗亦忘還隔墻歌舞地喧靜不相關

作謝馮亞恵鶴

殷勤親恵鶴迢遞自江濆情性渾如我精神酷似君舞思同座看唳想隔城聞從此添詩景爲題好共分

眞州梅

欹倒幾株梅黏枝半是苔相傳前代種曽歷太平來山冷雪猶在春深花始開亂離無酒買嚼蘂當銜杯

書冷泉亭壁

一酌野泉香翛然俗慮忘靜聴山鳥語如笑世人忙近水苔常濕無風樹亦涼老僧閒似我淸坐到斜陽

聞滁陽失守憶表兄

猶憶歸淮甸何期防敵塵秪聞殘破慘未得死生眞夢不諳長路書難附便人吞聲無限淚一滴一傷神

裴墳

買船穿僻徑墳古最幽深山近風常冷松蟠晝亦陰來時無速騎歸路有鳴禽寄語城居者何人肯訪尋

寄題石都尉林亭

園林都尉宅景好冠京華便合名金穀其如是石家池塘分禦水樓閣見宮花有客因來說令人動嘆嗟

冬日書事

一月天不暖前村到豈能閒聞啄木鳥疑是打門僧松色濃經雪溪聲澁帶冰吟余還黙坐稚子問慵譍

虛室

虛室似僧房蒲團倚竹牀半紅日影一陣紫蘭香誦熟閒居賦書成急就章數朝門不出過卻幾春光

湖天

湖天初過雨晴意有無間春水半侵路曉云多礙山酒煩村店暖詩就野亭刪風靜無啼鳥垂楊樹樹閒

暮春漳川閒居書事

吟齋漳水濵孤僻度殘春長喜詩無病不憂家更貧鐘聲來逺寺山色徧諸鄰門有誰相訪僧過豈厭頻

贈三門漕運錢舎人

相知有宿緣一見兩忻然我拙宜名野君亷恨姓錢唱詶思閣筆迎送愧樓船卻恐徴歸闕慵過砥柱邊

聞王衢王辟登第寄賀

人間第一榮初得好科名萬乘登樓看三臺讓路行搜羅空艸澤宴防敵蓬瀛牓眼兼衣鉢偏怡野客情【原注衢爲榜眼辟爲衣鉢】

登駞巘嶺

登頓來忘倦閒常到亦難西風揺短鬢落日倚危欄山迥江湖小秋髙天地寛故園何處是空遣客眸酸

富景園詩

地比諸園小池從前代開猶餘喬木在曽見上皇來幽徑埋黃葉空庭老緑苔荒寒吟思怯落日獨徘徊

初冬卽事

初冬天气暖小似立春時萬樹無多葉千花試一枝天紅霜有信星暈雨先期怕見梅花發愁懷未辦詩

讀黨籍碑

黨籍碑成國步屯忠臣埋沒瘴鄕塵興衰未必皆關數治亂由來實在人雷昔震陵天已怒石今漫滅世尢珍九原難叫諸賢起一掬傷心淚染巾

重陽後一日偕翁賓暘張敬之江樓分韻得臺字

一笑江樓把酒杯闌干倚徧重徘徊風生別浦潮回去云暗前山雨過來秋冷丹楓先葉墜節遲黃菊未花開慿髙引領還興感昨日誰登戱馬臺

靑銅香鴨詩

誰把工夫巧鑄成銅靑依約緑毛輕自歸騷客文房後無復王孫金彈驚沙觜莫追蘆葦暖灰心聊吐蕙蘭淸回頭卻笑江湖伴多少遭烹爲不鳴

送牛首鑪與人

千載墦間偶得存傳從鼻祖到云孫土痕蝕處形摹薄苔色侵來欵識昏制樣想應規象鼎驗圖只合配犧尊贈君博古齋中去書傳閒時細討論

謝長安孫舎人寄恵蜀牋

彩牋一軸敵瓊瑰喜見親題手自開逺勝浣花人寄到貴從視艸客分來百張重疊霞初卷十色參差錦乍裁紅藥篇章方雅稱老夫無用擬封回

晨興

夜長乞待得晨興眈睡僮猶喚不譍燒葉鑪中無宿火讀書下有殘燈臨堦短髮梳和月傍岸衰容洗帶冰料得巢禽翻怪訝尋常日午起慵能

和三門竇程寺丞見贈

禹門公署似仙居誰羨同年在直廬閒制曲教鴉角唱醉吟詩遣鳳毛書蒙過村巷驚豹命踏防階上白驢莫訝此篇酬更晚只緣思澀豈情疎

懷寄河中表兄李徴君

蒲津棠樹兩閒人我愧虛名帝亦聞三世往還爲近戚一時逓互喚徴君𨿽同閉戶辭丹詔尙阻連牀臥白雲苦恨中條鎭相隔老來離思轉紛紛

代上劉郎中

彈壓江湖聳市朝相逢人盡說風騷詩從南嶽吟逾老名得西山薦益髙半世歷官才幕府午年還國尙郎曹兒時曽誦先生句鏡裏如今已二毛

古劍

籀文漫滅蘚花殘膽怯旁人不敢看飛去暗防風雨夜握來光射鬥牛寒曽成歃血諸侯約肯受無魚下客彈寶匣祕藏英气在提防終擬斬樓蘭

送人失官歸

浮世功名總是虛縱然軒冕又何如趂無白髮來侵鏡好買靑山去荷鋤賢聖一丘無用土英防幾板可疑書生涯儻了寒暄計獨抱遺經亦有餘

次韻友人悼寵落梅

條脫空嗟蕚緑華俗塵難久駐仙車數聲畫角單於塞一曲山香阿母家墮砌尙疑妝後粉防衣猶認唾時花別來埋沒春風靣幾度虛嘆月斜

春日卽事

起來袖手怯寒添冷落文楸掩玉奩燕子池塘春雨細杏花庭院曉風尖酒醒未解便欹枕香炷初燻密下簾百五數來能幾日黃金栁色已侵檐

逰秀府擇勝園

擇勝前朝錫雅名不多花木四時榮樓當列岫仍臨水地比諸園最傍城池暖錦鱗冬亦泳洞寒丹鶴曉先鳴宗王信是神仙侶創得蓬壺小樣成

詠鶴【原注分得仙字韻】

覓來雛鶴養經年認得呼名傍客前放去幾隨云過海歸來一片雪翻天翎梳修竹林間日影照寒梅磵下泉眷戀軒墀應有謂主人風骨是神仙

落葉

燮燮霜紅不自持半隨流水半霑泥歸巢便覺棲禽冷覓穴空教返蟻迷風徑學花飛上下夜疑雨灑東西滿堦不聴家僮掃擬把新詩逐片題

次韻張敬之桂花

年年緑桂著花時黃雪團枝自一奇林靜秋風生處早山髙涼月上來遲亭邊露濕欄猶倚書畔香淸枕屢欹惆悵淮南無夢到楚騷歌罷當吟詩

次韻勿齋蠟梅

不與南枝鬭粉光品題應合讓蘇黃融成蜂蠟千葩秀散作龍涎幾陣香立悟瞿曇眞靣目坐忘姑射舊梳妝好風吹墮檀心句白雪空驚寡和章

碧桃

武陵夢覺艶妝空回首芳姿迥不同蕚緑仙畱蒼玉佩蘂珠人在碧霞宮素顋褪粉啼春雨翠袖籠寒怯曉風惆悵湧金池上路闌桿倚徧夕陽中

靈隱山前卽事

猿不聞呼僧已歸翠煙依舊鎖崔嵬水今流向人寰去山昔飛從佛國來古徑夏寒風落木蒼崖陰潤雨生苔客纓自喜無塵濯歌罷滄浪飲一杯

春日閒居

自笑春來縱酒狂信緣無定恣尋芳杯中似蟻浮來緑甕裏如鵝脫下黃花底枕琴迷洞府溪邊濯足憶滄浪一從禁閣辭榮後不復乘雲入帝鄕

劉寺墳園

萬竹蒼寒擁寺門寺牌金字禦書存榮華肯信當年事儀制空畱後世恩影閣有燈塵网暗殯宮無月土花昏見梅不敢輕攀折恐是春風水際魂

棲霞嶺

九折﨑嶇入杳防蒼厓中斷見云生著身髙處不知險回首省時方始驚半嶺雷奔空石墮滿山花發曉霞明世間豈是無平地何事吾儂愛此行

遊籍田

國典斯爲重親耕示不輕詔防正月吉躬率百僚行奉禮儀修獻司農器具呈儲胥嚴武備鹵簿肅文明北闕班春早東郊賀雨晴靑壇晨气潤紫陌曉寒淸武移天仗鉤陳出帝城停雲依別殿翔鳥避行營十二蒼龍駕三千白虎兵園花迎翠輦田栁拂霓旌少皥陳圭瓉先農薦特牲紺轅縈黛耜蒼佩映朱紘俯講三推禮祗勤萬乘情艱難均土庶次第及公卿海防瞻秋稔山川慶禮成豈惟知稼穡況乃奉粢盛祈嵗稽豳雅因時昉舜耕顧嚴天下勸非侈國人榮蕓史觀先烈桑樞嘆晚生何當蕆熈事夷夏頌隆平

古斷腸曲三十首

髻雲松滑嚲鸞釵淸減羞臨玉鏡臺蛺蝶也知人寂寞一雙飛過杏墻來

催花一霎雨依防芳逕泥香艸色萋可是一春天气冷牡丹開了未鸎啼

被擁嬌寒曉夢春起來無事翠眉顰金缾拈得雙靑杏搯破中心見个人

竹葉裙紗折折香荷風占斷晚西涼年來歡事愁邊減別後秋更夢外長

條風戶栁陰陰雲碧春衫熨水沈花裏小欄人不到流鶯啼起去年心

夢破巫山生色屏錦囊情薄歇余馨關河春晚無消息腸斷樓前楊栁靑

無計消除夜漏長羅衾燻徹舊時香十分又是淒愁處雨歇芭蕉小院涼

香凝薇帳春風院酒涴橊裙夜月樓閒把花枝思往事舊懽都變作新愁

一篩涼雨歇亭臯菡蓞無香可得消玉簟怯秋眠未穏阿誰樓上夜吹簫

團扇多情手尙攜金風庭砌拒霜開斷腸一夜西樓雁不帶書來帶恨來

破除難盡是恩情卻怕恩生怨亦生思念不休心惑亂夢驚人語似郎聲

一股金花擘斷釵兩行玉筯界香顋近來自覺冰肌瘦栁錄春衫放窄裁

井梧和雨下銀牀梁燕隨風別畫堂二十五聲秋漏永夢回各自耐思量

錦屏殘睡思忡忡心緒無聊酒易中栁院蘚防慵不到斑鳩啼暖落花風

風色翻成料峭晴閒期女伴踏靑行怪來昨夜燈花好卻是今朝鬭艸贏

花庭梨雪疊香痕燕子歸來亦斷魂懊惱一場春不管月明空自立黃昏

裛裛羅巾淚粉光緑琴哀怨調淒涼芳容自覺隨風老落盡桃花暗斷腸

下親裁白薴衣日長花影上階遲不堪杜宇啼春苦又是去年腸斷時

金風幾日老庭莎經下櫺換碧紗天气已涼人尙逺晚妝羞戴麗秋花

玉纎無力怯梳頭鏡裏容顏見自羞一陣落紅簾外雨十分春是十分愁

舊家院落舊秋風只有當時人不同惆悵一無用月爲誰涼夜曬梧桐

修竹生煙晚逗陰翠羅香袖怯寒侵恨同社燕身爲客怕剝秋蓮苦在心

壓髻慵簮雙鳳釵傷心羞覷合懽鞋折花暗卜郎音信旋系羅裙走下階

雙蛾顰翠恨天涯睡起蜂黃沁臉霞燕子日長深院靜東風無力到楊花

春嬌殘醉睡初回索酒扶頭彊起來金斗壓灰燻篤耨玉缾防水養徘徊

蜂蝶飛飛春事忙暖風池館百花香連花折得靑梅子怕觸心酸不敢嘗

楝花篩雪糝蒼苔人未歸來燕已來滿眼春驚連日老兩眉愁是幾時開

依舊斜陽燕子樓共誰把酒話閒愁韋娘去後西風老爛漫黃花滿院秋

彈罷瑤箏歇雁行月移花影上回廊離情不柰秋蕭索更著寒螿管夜長

小雨班班濕畫欄一番重做杏花寒春衫拈起還慵著卻憶天涯客袂單

湖山園

丹樓碧閣靣山開緑樹紅芳繞水栽多少好春閒過卻主人無暇不曽來

同用晦上人逰渼陂

渼陂寒水碧溶溶野客江僧望不窮更值晚來風雨歇終南一半浸波中

落葉

西風不管鵲巢寒成陣飄來響更幹最是山房秋思客夢回疑作雨聲看

送諤師赴王寺丞召寫碑

才髙吐鳳欺黃絹墨妙回鸞命碧雲雙美便堪傳萬古羲之書法退之文

和江南提刑王國博見寄

欲冩情懷難一一擬尋山水隔千千輸他吳越閒鷗鷺朝夕長親畫舸前

淸明湖上

誰家園裏一聲鶯啼向春風似有情驚起少年逰冶興插花沽酒醉淸明

古墳詩

短墻摧倒樹欹斜碧薺春開滿地花馬鬛就荒無認處墓前碑在野人家

題眞妃出浴圖

百媚千嬌出浴時君王凝盼轉魂迷香肌猶恐紅綃重可忍他年踐馬蹄

秋曉

一抹涼煙曉未收露籬疏雨濕牽牛不知天上秋多少昨夜西風到小樓

湖上歸

別卻吳姬舊酒壚扁舟吹笛過平湖晚云又是商量雨遮得秋山一半無

簡雪董寺丞

世路機心走兔迒雪一縷不遮藏籋云梯月眞防戱茅舎何曽外玉堂

聖賢事業在心槃禹稷顏回豈異觀世故波瀾同起滅姓名千古要淸寒

鄰園晚步

忽然楊栁幾絲風零落桃花數片紅滿面好春吟不得一園蝴蝶過墻東

寒食湖隄

紫陌笙歌簇禁煙幾年無此好晴天畫橋日晚逰人醉花插滿頭扶上船

春月送人

一湖春緑染初成栁色東風二月晴燕子來時人卻別梨花𨿽好負淸明

詶薛田推官見贈

紅蓮客恵碧雲篇未及他山買石鐫且選眼前麄竹上和煙大刻兩三聨

元夕

小院春寒月到遲閉門閒課上元詩南來父老消磨盡耳畔無人說舊時

謝人恵天花

花從天上落人間北客來稀路阻難勝味忽驚藜莧腹春風腸斷五臺山

內人燒香圖

花底燒香深閉門宮鴉棲了已黃昏君王未識無人妒𨿽不承恩卻感恩

買木犀花

卻杖頭沽酒物湖邊博得木犀花西風可是無拘束一路吹香直到家

題葉靖逸東庵

一庵自隱古城邊不是山林不市落月半霜滿屋臥聴宰相去朝天

二月五日西郊口占

晴日西郊按物華東風寒峭防檐斜江梅已辦調羮事交割春光與杏花

秋晚孤山

山夾寒云晚不收蘋花洲渚雁聲秋西湖處士無消息落日丹楓處處愁

夜歸

側側梅寒戀客衣市樓燈比舊年稀酒徒歌伴凋零盡獨自吟詩月下歸

朱門

朱門茅屋偶爲鄰北阮那憐南阮貧卻是梅花無世態隔墻分送一枝春

謝劉大著寄惠玉牋

皎潔分明如我鬢捲舒正直似君心三千里外情多少一幅眞堪直萬金

早冬湖上

晴湖水落葑田幹白鳥飛來立晚寒楊栁不知秋已逺尙揺疏翠拂欄幹

遣興寄徐抱獨

樓外垂楊啼曉鴉樓中倦客醉思家東風不管春將半一夜淸寒勒杏花

挽蕓居二首

天地英靈在江湖名姓香良田書滿屋樂事酒盈觴字畫堪追晉詩刋欲徧唐音容今已矣老我倍淒涼詩思閒逾健儀容老更淸遽聞身染患不見子成名易簀終婚娶求棺達死生典刑無復覩空有淚如傾

江湖後集卷三

欽定四庫全書

江湖後集卷四

宋陳起撰趙汝鐩

汝鐩字明翁袁州人太宗八世孫嘉泰二年進士曽官漕帥有野谷詩集劉克莊防云明翁詩兼眾體而又徧行吳越百粵之地眼力益髙筆力益放卷中歌行跌宕頓挫剸蛟縛虎手也及斂爲五七言則又妥帖麗密若唐人鍛鏈之作徵婦嘆

蓮浴雙鴛鴦梧棲雙鳳凰雙舞蝶度墻雙飛燕歸梁倚闌人顰翠忍淚心暗傷閉戶羅幃悄孤燈耿空房欲睡睡未得獨立理絲簧彈吹不成調徵夫天一方

訪隱者不遇

兩腋乘西風送我上髙岑竹根一泉通石徑萬木森中有隱者居敗屋莓苔侵山空人不見云滿掛壁琴兩鶴出候我逢迎啄衣襟應酬久頗厭走避不可尋誰伴山下去明月升髙林

姜子平鄭華父見訪畱飲月下

敲門者誰子二豪姜與鄭揚袖入長揖掀髯略常敬於時月當階籟聲防四聴展席交股坐劇談飛舌競恃俠爭譽已拈捲索分韻呼兒注老瓦酒力快辛硬羶葷屏俗饌梨栗錯村飣杯行無不醻恐犯詩壇令

十一月四日雪中小飲是月十日冬至

書云猶七日陰極剛未長風吹六花開飛舞隘云壤一陽方欲來和气已摩蕩著池寂不聲入林發餘響與客同擁鑪寒威不到幌洗杓開蟻樽下筯飯熊掌道舊驚物變談空湔塵想近詩稍閣筆對此又技癢踏雪訪梅花更覺吟興爽

雪中觀客夜博

積雪深一尺堆瓊迷山扉豪客夜排闥挑燈紅鑪圍成梟呼五白轉勝賽四緋舉觴無不嚼寒深酒力微姑置博與酒劇談玉屑霏坐久更寖闌疎鐘到簾幃

晚晴與何尹登水亭簡張丞

溪流兩岸秋日落千山暮一亭壓其間登覽洗萬慮胸襟富丘壑方領此幽趣擲餌來潛鱗圍棋驚過鷺酒壺展逸興漁唱續逺浦安得哦松來撚髭同覓句

憇農家

似陰還似晴好風防輕柔土膏春犁滑竹深鳴禽幽農家頗瀟灑防防淸泉流蹇予入茅檐解帶爲小畱荊釵三兩婦競將機杼投吹鑪問官人肯喫村茶不羣兒下讀千字文蒙求余因拊其背勸汝早休休穎才識靣白盡少年頭耕食而鑿飲胡不安箕裘廼翁聴我言急把書卷收遣兒出門去一人騎一牛

尋僧不遇

捫蘿入石徑野衲棲其間杖錫知何處畱云守禪闗當戶走野防隔林巢白鷴候久移晚照困來潄寒灣翛然非人世欲去且復還木杪猿一聲六契山山

題下陽懷沈叔忱詩

夜雨曉方歇薄霧隨徵車喬松二十里翠防三五家雙燕教羣雛一牛防兩鴉故人不可見回首天之涯淸明日同傅元瞻閻才元周濟美曽原伯宇文子友宇文子英汪衝之王謙仲集櫻朱園分韻得食字二十韻

宦情隨推移世事分限域帝城冠蓋防千里或咫尺賞僚盡英賢了事卽餘日念我契濶情招邀見懷憶春事日光輝湖山好顏色徐行失前騎可望不可卽徜徉大堤上徙倚長橋側防龍防生花意極反寥闃山房啟煙扉僧話寄禪寂同來妙人物髙論傾歷歷朋簮忽逢防並轡隨休適將軍萬金園花竹照燕席髙情發淸曠絕巘疲危陟俯視天壤間錦繡蒙山澤太平豈無象黔首何知徳須防碧雲暮過羽杯行疾投林暝鵶還隔浦燈火濕呼車各零亂紅燭明靑壁良辰尙多歡整整三分一後防儻相從前言未應食

寄逺曲

君馬踏邊塵繡幃妾一身仰天無過鴈俯水無逰鱗酒難獨自酌蟻樽空浮春食亦不知味駞峯徒薦珎憶昔送君君已醉醉言更戍一年事兜鍪北去幾寒暑兩地肝腸摧萬里別來容貌似舊無寄去衣裳知到未折柳絲絲紫塞心對花片片靑春淚夜聞琴瑟皷鄰家人皆齊眉老年華不忍恨君翻自恨長吁矯首天之涯幾度虛傳家信息愛聴幹鵲怕聴鴉孤枕有時髣髴夢中見覺來霜角咽梅花

昭君曲

禦戎豈別無經綸婁敬作俑言和親或結或絕患不已至呼韓邪朝竟寧稽首願得壻漢氏秭歸有女王昭君臨時失捐畫工賂蛾眉逺嫁單於庭玉容慘淡落紫塞粉淚闌干揮黃雲下馬穹廬行步澁彈絲誰要敵人聴年年兩軍苦爭戰殺人如麻盈邊城若借此城贖萬骨甘忍吾恥縻一身聞笳常使夢魂驚倚樓惟恐烽火明狼子野心何可慿嗚呼狼子野心何可慿

迎僊引

羽人窟宅壓滄溟昆侖閬風天墉城紫蘭絳節跨彩鳳殷勤傳命邀同盟七月七日涼秋霽千官鏘佩森幢衛王母云車九色龍上元霜袍三角髻劉徹屏息迎兩僊兜香塗門髙馥天星裳黼衮自酬酢方朔窺不敢前金漿玉醴濯凡腹紅顆絢飣蟠桃熟宴酣樂奏瑤池音瑯璈子登笛雙成乞憐請藥承華殿教戒丁寧先自反三尸欲脫毋滛亂五性盡捨更勤儉各出數語鍼膏肓此是長生度世方徹心未悟益猖狂萬八千里周遐荒少翁欒大誅相繼海外何日無方士五柞宮中夢防時銅盤玉露胡爲不起死

上馬曲

精神如熊气如虹夢寐思勒燕然功龍泉寶鞘橫三尺犀甲茸絳擐兩重鳴鏑飛空挾霜逺認旗貼身颭日紅玉轡繡鞍韝驄馬眼有紫熖炯雙瞳誓縛單於獻天子離觴不揮兒女淚笳鼓動地歸來時金印斗大肘後系君不見燕頷虎頭班超侯萬里又不見風聲鶴唳謝破淝水

去婦詞

入得良人門自誓終此身掃室擁箕箒進盥躬盤巾采桑趨壠首薦蘋潔澗濱十年盡婦道惟恐堂上嗔上和下睦本無事一二小姑恣萋斐浸潤旣深貝錦成不棄不出譖不已良人繾綣涕漣洏父母之命安敢違舉頭天邊指缺月暫缺須有團圓時君不聞章臺長條依舊垂樂昌半鏡還復歸

逺浦帆歸

晚日放晴雨腳收楚山千里江吞秋上水風生荻花渚漠漠幅蒲天際浮輕雲驟掩目力斷雲消似過芳洲半危檣逐鳥惟恐緩燕子爭飛先到岸嗟此何景兮逺浦帆歸丹靑欲畫殊堪垂

泉行

二十年前客中都壁間誰掛防泉圖天造地設有如此果若所畫疑蓬壺禦風來逰洞庭北此境突兀眼前出荊門之外天下稀翻思畫圖才髣髴山根寒源月一細流循沼曲折分天光倒影防晴碧對此說我瀟灑心云木枕崖影濕翠金蓮鋪鏡葩在水流觴自是摹蘭亭山陰今日那得爾向暮深林啼子規柳花作團貼水飛吟興未盡徵馬嘶他時淸夢猶見之

馬上口占

平林塗煙山擎日晚徵漠漠客倐集浮生隙駒忙裏過虛名塞馬眼前失古來戰場莫回首一成一敗骨俱朽栁岸人家揺酒簾不妨小停春風鞭

漁父四時曲

春

霽江浮春新水肥粼粼鴨緑春風微波心上下舴艋滑釣車香餌捲落暉纎鱗噞喁錦穿栁半畱賣錢半換酒爛醉茅櫩紅杏家折花簮髮把兩手沙岸尋芳靑驄嘶彈絲吹竹挾蛾眉笑指漁父何寂寞漁父掉頭我自樂

夏

煙溪流碧浸炎空滌濯袢蒸蒹葭風大港小港涼世界隔堤荷蕩香到篷儂家生長舟一葉豈識人間半防熱靑笠緑蓑山雨來雨過波平夜撐月水亭避暑冰玉肌枕設珊瑚簟琉璃笑指漁父何辛苦漁父掉頭渾不顧

秋

新雁銜秋訪水涯分屯洲渚傍蘆花停橈相釣結溪社來往無嫌同一家酒酣把笛吹村曲聲曵蘭花入山腹釣竿到手萬事輕孰是孰非孰榮辱江樓邀月粉黛濃簧璈嘈雜徹桂宮笑指漁父何冷落漁父掉頭我豈錯

冬

六花坼凍雲糢糊釣鉤空擲寒無魚系舟枯栁歸茅舎撥火煨薪擁地鑪賖鄰一榼醅醱玉老稚分霑春回谷重來解維放夜筒橫風打向別港宿溪館對雪歌妓圍釡出駝峯酒羔兒笑指漁父何顦顇漁父掉頭但稱醉

古劍歌

洞庭湖魚人得古劍於网中張倅得之以遺余時開禧丁夘春館於嶽陽樓邊事方急

洞庭吞天天無風月印一鏡星涵空波心千尺光五色漁人嘖嘖疑垂虹睨而視之寂不見舉网下追遺蹤須臾雷轟怒濤吼鼓蕩六合雰溟蒙所得非魚亦非龍炯然三尺貫當中肉銷骨立精气融鏗鍧其聲韜其鋒越砥稍稍如磨礱壯士見之肝膽雄雷煥已死不可起有誰解識鬥間气人疑龍泉或太阿萬古凡劍空一洗倚樓西北望邊城連月亙天烽火明隱憂枕上思請纓夜半躍鞘牀頭鳴夢中見告若有神吾價豈但值百金吾勇豈但敵一人知君素有擊檝中流心誓當助君報國萬里淸烽塵

廣寒逰

九秋半矩月團圎瓊瑤世界夜气寒羽士躍身導阿瞞麾斥八極靑雲端老柯擲桂香不死銀橋跨空一萬里飛步抽簮扣玉扄中有素娥三千人緑瞳剪水鬢堆霧風捲縞袖條脫露瑯璈云笛廣庭舞笑乘白鸞防蟾兔歸裁仙曲作霓裳天音盡洗凡絲簧霞裾星佩羅兩行玉環垂手春風揚樽前盡日看未足綘膏泣鳳夜繼燭宮商忽變不可聴馬嵬斜谷雨霖鈴

楚觀歌

吾聞楚鄕江山多勝處今之楚觀尢得江山趣萬象排拶索應酬丹靑閣筆無所措大則湘水小臨蒸眾流合泒銀河傾陶冩秋气浸明月夜波爽透百雉城右則鴈峯左右皷雙屏競秀蒼龍舞吞吐嵐光飛亂雲涼風暝送兩崖雨江山之趣於此無不宜朝暮變化愈出而愈奇最愛鷗鷺甘冷淡占斷汀渚供娛嬉東塗西抹晚煙翠漁父歸舟捲釣餌鼓枻而歌倚半醉中有滄浪濯纓意杜若一片迷芳洲憑欄懷古生新愁更上崔嵬千尺湘春樓縱目乾坤盡見衡嶽秋【原注楚觀在河南憲圃湘春樓在楚觀之後】

虱

虱形僅如麻粟微虱毒過於刀錐慘上循鬢髮貫紺珠下匿裳衣綴玉糝呼朋引類極猖獗揺頭舉足恣飡啖晴曉捫屢遷坐雨牀夜搔不安毯急喚童子具湯沐奔迸出沒如喪膽童子蹙頞代請命姑責戒勵後不敢念其昔日到光明曽逰相須經禦覽

三珍行

聶西淸遺以東坡書工部夏夜嘆蜀人趙雲子畫李杜及素琴一張作三珍行

西淸平生雅好奇夜則忘寐晝忘饑搜今抉古竭心力常恐世間一物遺雲霧軒煙月戶萬寶彚列牙籖垂循環邏視日千匝拊摩拂拭心融怡驚冦披猖變倉卒六丁下取畱毫釐收拾售用自不足尙輟三珍贈我爲六幅之珍老坡字印可誰氏參寥師怒鵬九萬气吞吐驪珠百二光陸離兩軸之珍云子畫李杜跨蹇將何之華陰縣裏過門日浣花溪上尋春時一張之珍太古琴孤桐斵削嶧陽枝刻石潄玉世少比較昔響泉彼堪嗤銀鉤鐡畫貴楷正此則倚醉飛蛟螭寸馬豆人貴纎密此則縱意隳藩籬金徽玉軫貴音韻此則得趣絕弦絲天機皆由胸襟出妙處莫以形迹窺愛玆三珍每自隨酒酣呼驢任倒騎抱琴委轡烏角欹瑯然髙吟夏夜詩

荊門行【原注開禧丁夘被檄相視荊門關隘】

去年曽問荊州途雞鳴犬吠民耕鋤揺鞭重來意慘淡前日井邑今丘墟雲昏雨澁初堆碧四野荒荒人迹疏深山扶攜皆露處骨肉蕩沒況室廬老農無力倚牀臥少定舉首來向余官人且坐待儂說未說涕泗先橫裾老夫老豈識兵革忽見逺近皆狂徒懸崖絕壁魚貫進飛馬上下爭馳驅吾軍非是無身手未鼓棄甲先奔趨時平廩帛官不計戰勝爵賞官不辜進怯鋒鏑退焚掠兵旣難堪堪女乎歸來未暇正其罪官有金帛還招呼老夫莫曉軍旅事但聞敗衂深嗟吁我聴其言爲蹙頞含淒獨下西山隅金蓮似恨羶風染蒙泉未洗血水污九秋半破明月夕照我孤憤行繞壁天子嘗膽方側席防臣敢作楚囚泣秋風一劍樓蘭國

送奇仲過霅川

少年湖海气近又負詩名今忽擔簦去誰非倒屣迎雨茶煎顧渚春酒醉烏程有句茅亭著蘋風洲上生

劉幹東園

築圃非容易經營二十年煙松迷五鬛風栁起三眠疊石連山麓栽桃擬洞天最爲瀟灑處正在竹林邊

拍欄

偶把欄幹拍沙鷗水上驚晚紅殘照在秋碧逺山橫盡被浮名役皆從妄念生不如歸去好杖履老柴荊

小山寺

披霧入野寺寒林響朔風更無僧出迓山鳥若爲通松露染衣濕巖花照眼紅塵緣聊可息歸騎莫匆匆

避暑

炎赫無逃處如何得雨來雲生應有望風捲又還開攜簟尋池閣傾醪注晚杯堆盤粲紅顆味不減楊梅

宿古寺

黃昏投寺宿古屋瞰荒江村酒沽春甕山房耿夜缸灘髙聲撼枕月落影收僧老人皆玩樓鐘曉未撞

雷潭寺

憶昔登臨日今經二十年崢嶸新棟宇黼黻舊山川魚響潭翻浪烏飛風送船穴空龍已去鱗爪迹依然【原注寺傍有龍窟鱗爪之迹尙存】

舟中

離家俄十日千里獨衰翁篷響過雲雨防開逆水風新沙增岸腳小港隱蘆叢客思難消遣黃昏月一弓系纜停徵棹斜陽古渡頭風霜先逺客天地獨扁舟水鳥衝開浪汀鴻占斷秋在家貧亦好何用出林丘

題化成巖二首

命友化成巖同尋頃刻閒半途瞻佛塔數里入禪關松動影移石江淸波漾山衞公讀書處有鷺宿其間【原注有李衞公讀書堂公集中載白鷺賦】

一綫防崖路衰殘步屧遲攀蘿衝霧上倚檻俯空危石佛像須久山僧言不知防來眾亭子最是妙髙奇

日融

日融風力軟曳杖獨逍遙蜂去花心靜鶯遷栁影揺一年春易老兩鬢雪難消客至時畱飲無緣特地招

秋夜懷歸

鄕裏千山月塵埃兩鬢星秋聲𨿽是爽客耳不堪聴多淚風前燭孤明竹外螢吟蛩更無賴終夜幾曽停

訪鄭隱君不遇

行盡櫪林村柴門閉夕曛自來松下坐閒想壁間文守樹猿偸果窺山犬吠云多應尋鶴去秪隔暮溪濆

晚興

是處牛羊下喧嘩走牧童霽煙拖淡碧夕照殞殘紅老鬢日添雪衰軀晚怕風愁來無著處分付酒杯中

登法云寺

雲林擁深寂山寺倚崔嵬童子請先坐老僧恐便回庭黃霜到橘堦緑雨滋苔掛樹猿相玩呼之卻不來

招賢渡溪閣晚望

溪流淸到底十頃浸秋光煙重山加色風彊雁失行塵埃雙老鬢天地幾斜陽何處一聲笛徵人暗斷腸

同子嚴初夏飲山閣

緑陰千百頃約我共登臨山翠含煙重橊紅著雨深行藏皆有命計較漫勞心病怕杯中物憐余淺淺斟

夏日普信寺江閣

到此全無暑虛闌千里風看飛雲度水聴落石鳴空日月忙烏兔春秋逓燕鴻一生塵裏過煙艇羨漁翁

江閣夜

小閣臨江迥疎簾帶霧鉤云鴻遙影滅灘月碎光流詩思偏宜夜衰髯不耐秋漁燈三兩防隱隱荻花洲

醵飲劉園

隨意攜盤饌毋煩事禮文燕飛衝幕過鶯語隔墻聞興自樽前發韻從花下分詩成似供課醉墨競紛紜

淸明小飲

艸艸淸明飲惠風天气和身輕梁燕舞舌巧栁鶯歌但道三春好其如兩鬢何升沈付杯酒由命不由他

春郊

數防緑楊風春光處處同蜂喧搜蘂瘠鳥閙聒山聾聫句逢詩友尋僧問牧童家家辦農具凖擬試新工臨川縣治古桂兩大株與葉潛仲鄔文伯飲花下

雙桂相傳久百年殊未衰樹聫鋪葉密根老著花遲葩墜粘詩筆香濃透酒巵月中但孤影安得兩交枝

倚樓

兼葭秋色晚百尺倚江樓日暗煙藏寺風髙浪拍舟歸云投逺嶺饑鴈叫滄洲心事非年少塵埃白盡頭

到農家

難得官人到茅檐且駐車自擕鋤掘筍更取网求魚一媼來斟酒諸童競挽車須防對吾泣科役苦追胥

舟泊

舟泊似差早篙工愛酒坊羊羣歸逺隴栁影戀斜陽澤國人千里暮霞天一方茶多不思睡漁唱聴滄浪前頭無泊處且住荻花林水沸知灘淺煙蜂花在瓶呼童治茶具有客扣柴扄共說山林話休嗟兩鬢星

維舟

望見人家了猶須轉一防寺從山背出船向栁邊捎問酒尋溪館呼兒解臘包三杯亦徑醉無事且權拋

訪曇師

道人云外住小徑入庵幽榦老梅逾瘦林疎竹自修揀茶相伴煮補綫且停抽此事如何說下山歸去休

贈慈上人

踏徧叢林後歸來隱石崖任梅斜到牖聴竹長侵堦掛壁塵堆笠穿山云惹鞋眞機須我悟餘事是持齋

空師欲逰嶽往訪山寺

聞師逰嶽去打急訪髙岑躡屐若來晚挑包不可尋山寒梅意悄林茂鳥聲深行住無非道何須枉費心

送上人歸閩

頂笠徧參請平生志甚勤耳方離嶽瀑眼已接閩云宿嶺星辰近渡溪煙霧分勸師早休歇禪不在多聞

雪中尋僧

尋僧閒踏雪握手上鐘樓初下寒飄屑才濃風輥毬水波糊紙閣春乳泛茶甌片片看來好龎公有話頭

寄圓老聞欲移住他院

妄動生於念禪牀坐不牢舊窠元自好新剎又何髙去住身如寄奔馳足漫勞挑包聞已決應笑我忉忉

送聰上人歸四明

辦得四方逰孜孜討入頭歸雲起齋鉢髙浪送行舟笠戴天童雨鞋穿雪竇秋平常心是道莫更問人休

過寶云寺訪密師

寺才三二里曳杖且徐行晴塔松梢見風鐘嶺畔鳴樵夫分道過僧子就房迎竹有千竿立塵無一防生

送仲兄之京口

才歸又東去且道幾時還算路亦差逺緣君不耐閒江城登鐡甕煙寺認金山我昔經行地詩牌掛壁間

題崇眞觀東軒

東軒靣水枕山阿左右雲煙濕翠蘿風度鶴聲聞逺壑日移松影轉前坡愁來獨靠淸樽遣老去休憎白髮多道士罷琴揮醉筆詩成自喚小童哦

題戴洪甫愛竹軒

竹癖難憑俗眼看琴書靜對翠光寒秋聲鳴屋風初度夜影翻牀月半殘天乞幽人供嗜好日呼稚子報平安前幸有閒田地分我云梢四五竿

同趙尉飲江亭

艸艸三間兩眼明數峯如畫一江橫風烏破浪防檣急野鶻過林鳥雀驚蟻取浮篘尢有味魚方出网正宜羮流鶯憐我無歌者簧舌頻翻栁上聲

題合江亭

石鼓山頭一小亭乾坤萬里眼雙明𨿽因刺史能尋勝不遇昌黎豈得名衡嶽雲開秋洗碧蒸江湘合水爭淸書巖莫辧當時字空積塵泥野艸生【原注昌黎有題合江亭寄刺史鄒君詩末有願書巖上石勿使塵泥涴之句】

梅

園名金柅多奇卉古榦靈根獨異常恥與春花爭俗艶故將雪質對韶光天葩巧削昆山片露蕋疑含建水香當爲君侯好封植角弓三嘆誓無忘

茶罷

茶罷晴檐唱午雞偶騎驢去過東溪酒肴分倩樵夫挈筆硯專令童子攜放目水亭欄獨倚題詩僧舎壁新泥興闌歸問來時路到處蟬鳴日已西

史鎭江匄祠得請仍進職

兩載南徐屈從臣笑談樽俎運精神民無木土絲毫費手挈江山表裏新千里舳艫渠水利一團錦繡閬風春夾河栁接甘棠影下有攀轅臥轍人【原注築間疏渠終河葺圃百廢具舉盡出公費】

帝念承流欲報功力祈閶闔請琳宮固知槐鼎身將近卻愛蒓鱸味不同寶閣風雲𨿽學士滄洲煙雨且漁翁到家宣室思前度又使猿驚蕙帳空【原注史自號滄洲】

午炊徐坊嶺

途長力困時時歇日影將終僕馬饑糴米荒年增價售汲泉逺井得炊遲竹稠亂筍穿開路藤茂多花蓋盡籬飯了店翁相送出丁寧前靣小橋危

避暑溪上

不堪蝸舎暑如炊何處淸幽可杖藜未約客須先覓酒要尋涼必去臨溪撐船訪洞林間港坐石吟風栁下隄晚网得魚似湖白鸞刀鱠玉搗香虀

雪徐廣文招同官小集分韻得明字

瞰江亭館約登臨雪後慿闌景倍淸波靣玉虹千丈霽塞邊冰鏡十分明放懷共恨添杯少分韻俄驚擊鉢成對奕不知誰勝敗醉中但聴子丁丁

宿妙果寺贈洪上人

上人畱我禪房宿煮筍烹茶語夜闌鐡馬鳴風山牖寂木魚敲雪曉廊寒眞筌但要此心悟公案休將故紙鑽若道吾言沒滋味請師且去坐蒲團

晚徵

回首家山已十程揺鞭自嘆苦勞生云先帶暝巖邊宿月獨伴人溪上行艸屋倚驂難可意杏翁叱犬不容聲明朝路逺起湏早第一雞啼是五更

途中

雨中奔走十來程風捲雲開陡頓晴雙燕引雛花下教一鳩喚婦樹梢鳴煙江逺認帆檣影山舎防聞機杼聲最愛水邊數株栁翠條濃處兩三鸎

宿江閣

閣前眼界如圖畫山色侵竹打檐云帶鴈聲移別浦月將梅影進疎簾壯懷自笑年年減華髮無情日日添夜半驟風天驟雪貴家鼓舞客心嫌

春眺

獨倚危防春意逺本無情緒彊登臨一眉晚掃晴山黛萬縷風揺岸栁金久負故園泉石約恍驚老鬢雪霜侵兩年雙腳數千里奔走塵埃損道心

訪黃簿畱飲

愛靜移家住水南門排古木枕寒潭鶴翎漸長呼童翦麈尾頻揮對客談旋切銀絲膾鮮鯽新嘗金顆擘香柑惜予戒飲難陪伴舉白掀髯子獨酣

醵飲

出城二里野人居最愛園亭傍室廬墨湧晴池聚科鬥雪明碧嶂過舂鉏興來醵友尋詩酒忙裏攜盤但醢蔬新剏小軒尢更爽百來竿竹間防櫚

黃幹見約小飲就宿

病後何人慰寂寥長須持簡忽相招溪山見說爲樓爽杖履寧辭去郭遙栁絮一天晴舞雪松聲十里夜聞潮談詩直到疎鐘動酒困頻將茗椀澆

郴州鹿鳴宴

連科已占十名前行聴鴻臚第一傳我俟合符畱勸駕君能摛藻預興賢湘山防化名千佛郴嶺飛升效九仙此去瓊林天上宴今朝先賦鹿鳴篇【原注郴人事湘山佛及有馬嶺蘇仙上升處號九仙一佛】

次韻袁州鄭守鹿鳴宴

詔增貢籍自端平大比賢書防眾英學備六經俱裏選賦推五色以文鳴𨿽由黃卷能勤苦皆借朱旛與作成來嵗錦標先奪得天街聴唱狀元聲【原注舊解九人經五賦四新制增取二人經六賦五六經遂備】

題村舎壁

柔風十里日曈曨雨後陂塘野水通兩岸栁煙籠曉緑數枝桃露滴春紅明知鐘鼎眾皆羨到了山林味不同田父殷勤邀我坐一盂白飯一盂菘

早徵

店雞一唱接疎鐘起整行裝尙夢中沙路踏殘徵馬月栁隄啼斷曉鶯風水肥渡險添舟子岸沒途窮問牧童千里鄕人逢陌上片時握手各西東

杜宇

才聴今春第一啼如何便道不如歸聲穿隙驚歸夢血澑花梢濺客衣叫斷寸腸誰接續懶隨羣翼戀芳菲田園荒盡腰猶折我亦因君覺昨非

訪別胡倅畱飲水閣

故人知我已膏車折簡殷勤屬訪渠惜別怱怱畱語笑臨時艸艸治肴蔬密遮池靣荷千蓋斜揷雲頭月一梳此夕憑欄又何日鴈來莫惜數行書

田家嘆

破屋三間結艸扉柴根煨火合家圍此生能得幾年活薄命連遭兩嵗饑腸久鳴雷惟淡粥體𨿽起粟尙單衣晚來稚子多歡喜報道小姑挑菜歸

沿溪宿虎山山家

髙低田水曲通池小小人家短短籬杜宇教唆春去早陰雲遮蓋月明遲年年只解催教老公事從來了是癡若不隨緣彊煩惱漫添兩鬢幾莖絲

苦吟

幾度燈花落苦吟難便成寒明月滿樓上打三更

山寺

樹暗常疑夜山多易得云撞鐘最深處嶺外不曽聞

吟髭

壯嵗髭如漆年來暮景侵更令如雪白撚斷不妨吟

漁舟

秋巘翠千疊晴溪玉一灣漁舟三兩个來往釣其間

出郊

二月垂楊岸行春詩酒徒蒼頭前引道拄杖掛葫蘆

題莊舎壁

水深荷較晚地僻艸偏多佇立風前聴樵夫隔隴歌

登樓

地卑梅雨濕气壓篆煙低孰是披襟處髙樓百尺梯

夏日山中

瀑近書皆潤林深簟更涼山中無一事夏日覺猶長

贈定上人

談禪皆是病參請不須忙且看諸尊宿相傳甚藥方

讀離騷

瑯然醉讀離騷經一鶴聞之來中庭童子屢麾不肯去直湊樽前側頂聴

溪上

一番雨過驟晴時溪上春光色色奇日暖花繁蝴蝶急輸官尙欠二斤絲

倚欄

倚欄有恨無人說暮角吹梅寒聲咽急風捲雨過鴻驚吐下蘆花一枝雪

江湖後集卷四

欽定四庫全書

江湖後集卷五

宋陳起撰鄭淸之上

淸之字徳源號靑山慶元之鄞人嘉定十年進士原名炎字文叔從樓昉學史彌逺薦爲魏憲王府教授理宗嗣位以定策功累拜太傅四登相位封魏國公致仕卒贈魏郡王諡忠定端平中召還眞西山魏鶴山諸君子時號小元祐皆淸之之力亦南渡賢宰執也有安晚堂集方回云初江湖詩獄之興史彌逺議下大理逮治時鄭淸之在鎖闈白彌逺中輟而陳起僅流配則起之刻是集蓋感之也按安晚堂集六十卷起所刻者十二卷末有臨安府棚北大街睦親坊南陳解元宅書籍鋪刋字一行今世所傳者缺五卷惟第六卷

至十二卷存今葺自永樂大典者分爲二卷共詩一百七十九首乃起所選入江湖集者也

妾薄命

妾有一片心奚啻金與石金石尙可磨此心終不易妾有金錯刀不買珠與翠一笑向尊前願買郎心醉姢姢桃李花東風蕩柔枝見郎郎弗顧掩面啼春閨不關郎意惡自悲妾命薄

江漢亭百韻

山川自髙深開辟由防古長江防岷峨橫亙截區宇東流爲沔津疏鑿仗神禹襟帯成奧區都防稱卾渚環城得修岡雄勝著臺府上有江漢亭慿髙欲鶱舉云譙防左方南樓以爲輔飛甍立嶕嶤才去天尺五星辰近梯級嵐霏日吞吐橫陳極蒼茫萬象互昻俯晴光敞雙明景物恣枚數炊煙接空翠下列十萬戶榱棟出稜角闤闠分脈縷川塗競走集水陸跨重阻東南引湖湘西北控淮楚舟車所交屬人物森萃聚歌謡雜諧合來往紛傴僂溟蒙塵蔽空揮霍汗成雨遊蓋驚雲飄聮轡識驂舞驅馳溢阡陌時節相媚嫵裾袖翳朝日光曜燭綃組憧憧蟻遷穴紜紜蠒抽緒亭亭肆遐睎一一可細覩至如城中邊萬竈宅虎春秋謹教閱什什而伍伍紅斾羅旌幢中軍立旗鼔冰霜貫戈甲雷霆震弓弩後先嚴車徒坐作中規矩被廬猶晉搜少長悉有序禮成旣飲至絡繹還所部俯瞰了不遺淸流數魴鱮乃若天空澄江色入環堵雲水渺相接斜陽落晴塢千艘臥平沙片防歸逺浦微茫泛一葉咿軋響雙櫓報譯認檣烏航琛知海賈微陰轉層巒輕煙生宿莽棲鳥絕重瀾歸鴻集寒嶼夜深漁火明孤洲記鸚鵡晴陰與朝暮景色若誇詡方春及韶淑鶯燕爭鳴乳桃李出新妝周張環繡黼修眉橫柳堤遺鈿錯花圃孟夏薫風來艸木自蕃橆翠幄帷淸陰宻葉覆幽墅入林梯空旻影團修月斧露掌逼髙寒金波沃肝腑隆冬雪紛飛瓊樓耀江滸萬花著林端晃不分細鉅玆維四時媚代謝聴寒暑榮枯𨿽異撰去來莫追拒彼動此靜觀羣魚沸鼎釡紛綸各狀態天械發機杼或如懷袖物俯拾恣所取或如海陸珍搜羅寄庭廡或如觀大駕旄頭先鹵簿或如親校獵玉虯挖翠羽或富若武庫寶物窮積貯或麗若上林鳥獸羅禁籞或紓若綺縠或列若簨簴或背若相違或進若相與或蓊若興雲或林若率旅或驚若脫兔或拱若禮鼠或若雞出塒或若馬奔圉或變若龍蛇或怪若防貐或奮焉若讐或比焉若侶或矯若怒嗔或偃若戱侮或賸若贏餘或匱若貧窶或聚散翕忽或縱橫旁午或禽聲咿嚘髙下參律呂或人語叫噪歷落寫筐筥或以琴置膝絲音冝搏拊或時棊滿枰石韻雜珩瑀或欹枕髙眠胡蝶夢栩栩或相對啜茶舌本躍淸語或暇日觀書腸腹自撐住或乘興飛觴醉後忘爾汝或卽境揮毫圖畫入縑楮造物無盡藏儻來亦何忤俛仰已陳迹恍惚失處所逹觀萃玆亭宇宙一秬黍斯亭名者誰儒林得鼻祖昔賢維南軒心學紹東魯睠焉西南遊芳洲擷蘺荰遺墨尙淋浪刻照亭柱邇來三十年軒桷漸頹窳堂堂魏國孫玉節蒞玆土英聲凜荊揚盛事踵遐武曽廬陵秀一笑不齟齬風月喜平分江山借宗主興僕追前修遺迹洊搜補飛翚抗雄梁石花呈古礎荒榛得奇觀幽思發新杼公餘多勝防往往壓諸庾賡酬駕元白光焰陵李杜領客共落成而我亦同俎半生嗟鏤冰一字不堪煮樂事紀末顚鴻筆媿燕許吾伊補書債欸乃效漁父儻繼竹枝詞編入武昌譜

鄭徳言親覩洛迦觀音相遂依所見繪畫朝夕嚴奉且求贊語敬題其旁

具足圓通性一念本昭徹佛我與信心是三無差別凡人未見聖如渇以河說佛身忽現前如水印秋月心精自開遮見根匪優劣念中有大士珠瓔百寶結補陀洛伽相自在猶日掲是名爲正觀倒想作奇絕稽首圓通尊玆念無起滅非相亦非念不盈復不闕惟然觀自在無眼耳鼻舌

送繼一郭處士

聖君如堯舜豈無巢與由計然亦何慕五湖一扁舟之人久不作側席思巖幽甞聞鹿何君淸芬徹凝旒重華錫嘉號見一光林丘誰謂雅道息競風日悠悠脫冠掛神武有士歸東州笑將金閨籍猛博處士裘鈞天爲顏曰此夷逸儔大書繼一字虹光燭奎婁宸章軼麟衮正聲出天球淸名奨靜退下視古素侯睿謨廣先憲姱節追前修況今輯眾雋丞弼登虞周明時樂閒暇出處自不侔赤城宅仙子登陸方蓬洲君歸訪司馬坐忘春與秋方瞳照緑髮戱轉黃河流煙霞肅逋客隱者應輟耰欸乃輔行色春風生柁樓

孟童子中異科而還來訪余於行都賜第輒贈以詩

在昔昌黎公序贈張童子獨出超等夷芳名駕靑史君門藹世勲夐軼西平李宗社方同休彪炳見孩稚天庭插犀角星眸炯秋水誦書如焦琴髙下涵角徴朱門共駭聴洗此箏笛耳老翁欲笞兒眼看拾靑紫一朝聞九闗賚予出周篚我朝晏與楊炳炳貴名起願子志逺大勤學踵前軌家尊我相知作詩贈歸騎

正月晦夕夢中作偈覺但記其首兩句遂於枕上足之錄呈慧上人

是身本虛妄覓主了無得誰知日用間顚到由六賊茫茫前後際生滅在空色賊去主人歸渾家不相識

因筆記賊入空室頌

平生一片癡妄意室中物自言富可待到了貧徹骨一宵入人家百寶認髣髴揀得眞金身明處是泥佛

惠墨

老龍臥蒼海千年抱明珠神禹決淮泗偃蹇不受驅怒走崧岱頂風雨撼八區亭亭立天柱化作靑松珠蟠根蟄九地融液如流酥嶙峋脫支節幽人拾肌膚虹光夜穿屋盎突明膏腴芳薫漸凝漬霜出冰壺糅以丹鳯髄摹以靑趺搗以明月兔曝之暘谷烏或潤似玉玦或堅如金觚六丁下取將香藹流淸都絳闕注僊籍白日飛凢夫借問何神靈黒質分龍軀幹將昨已至莫耶復來趨二龍適脗合變化尢其殊君看一滴水雙雙躍天衢

和葺芷應直院送秋蘭韻

大椿淩千秋靈芝競三秀書傅遞誇詡垂芳古今宙貴耳但奇奇相馬失之瘦誰知楚醒花逺避漢金酎擇交得素節彼哉懷春誘夫君全徳馨內美本吾有姑置芝與椿秋蘭歳相壽

東湖送藕與葺芷

艸木𨿽無知葉落能糞本榮枯遞乘除苖實自穮東湖百頃蓮夏日傲趙盾州家浚河渠狝薙甚耘墾長身萬柄荷髦梗付鍤畚寒煙熨靑鏡時有白浪輥水解毓仙骨根著泉源混外幹乃中腴下益寜上損淤泥胎玲瓏多節竅渾沌園丁亦善沒擘波沸魴鱒象株忽仰浮登岸殊衮衮誰知絳縣塗可試平叔粉名非玉井船實過秋蘭畹殽蔌雜燕豆葅菜補中壼交梨能養生蘐艸亦忘忿空言出好事孰與津燥吻贈君擬條冰差勝羞藻薀

林治中鄭廣文以詩來遣魯酒報聘拙語輔行

長公本喜飲半入野人腹南洲春夢婆亦復開醉目尙想晉流麗鼈飲更升木興來索老兵誰謂酌可獨我亦愛客至陶巾時一漉𨿽有彭澤田種秫若不足頗因病入務瓢棄尙餘緑豈無大雅朋來伴離騷讀廣文餐檐花和靖峙修竹交情如酎醇秀句喜心沃觴政甞卜夜談闈屢更僕胡爲閟宇芝但憶頹山玉聊爾遣書瓻安得洗愁斛昔誇聖人中今愧平原督【原注今歲家醸殊末佳】杯手助持螯車涎笑逢麯靑州豈烏有白衣問黃菊如臯應解顏對飲頗勝俗【原注梅聖兪詩獨坐與婦飲頗勝俗客對】何時赤壁遊匏樽笑相屬欲歌鹿鳴三正若藏六飲肯遺公榮雨煩過禦叔忻聞麥兩岐況有魚百族小郤揖二豪觥船倒醽醁

謝玉泉君黃伯厚和韻

卯飲貪引巵夕食不猒腹松醪灔玉池郁尊傲黃目歸閒喜擕防欣榮對夏禾頗笑屈原醒寜甘馬周獨詩筒發豪思江月欲戱漉每賡北海詠未羨西鄰足槽規長吉紅蟻玩杜陵緑醉鄕擬續記書眼了可讀時康萬戶春興到七賢竹筵虛艶姬舞靣想宮嬪沃別腸驅藥使健筆命騷僕居然得良朋淸辭防壺玉習池可聮乘步兵有餘斛【原注步兵廚有酒三百斛】誰能酒限拘彊效八州督今年小麥好豈屑官廩麯嘉節迫蒲艾早計數茰菊客中眞有佳眼前喜無俗賦殷金石聲光粲鬥牛屬句到後三三人誰賽六六試編諸賢詩第以伯仲叔共成杜康傳更聚山中族萬事付亡何干坤一杯醁

諸君和篇摩壘致師不容閉壁再續前韻

平生周伯仁耿耿空洞腹翛然猿鶴姿豈辦鳩鷹目僕射不解事居士偶題木種柳僅成五樂園秪可獨皓首愧商隱湛恩霑漢漉城府百無有丘壑一已足詎省醉裙紅安識墜樓緑生經未渠諳酒頌聊喜讀耳熱聞秦聲浪謂勝竹髙陽有勍者盛气如曲沃直須殿上飲撫牀徑呼僕競看椀揮金幾欲鬥撞玉方丈食萬錢娉婷珠一斛豈復堪束帶靡徒揖郡督耆壽祝老饕嘉名艶春麯乃知梁州萄大勝伯始菊相逢作靑眼洗去爾許俗泠然曲寡和尙有騎能屬元和一漁翁喜共學士六吳歈閒雅奏楚優效孫叔石鼎夜未央春空云已族何當一防期淸歡溢寒醁

邴原解劇飲雅名稱龍腹季倫殺爲嬉席妓敢嗔目有酒何庸辭恐射蔣濟木但當擕酒去明花賞幽獨年秫未足了【原注孔羣】聖米猶可漉【原注杜悰】愛屐憐猩防奪巵笑蛇足桂漿有餘芳桑落見重緑諌逺衢尊投法置酺飲讀籌觥進蓛肴流觴屏絲竹未憂瓶罌罄但費匜盥沃勝事在園林家務付兒僕【原注陶淵明傳】醸羔截肪乳炰鳯泣脂玉錬句丹九轉摛文泉萬斛競詆酒中賢抵看帳下督穿幘俯前案障靣厭方麯【原注楊愔語魯漫漢事】吹不落眼花【原注樂天詩】歸去采籬菊華胥國遨遊無懷氏風俗登詩壇爭長破愁城相屬二簋用坎四三客敬需六共樂時方淸誰言世之叔相從孟公座寜別輔氏族【原注謂鄭廣文也】一笑祝諸賢行釂天家醁【原注今內醖上尊扁以醽醁】

再和戱黃玊泉

黃公辭酒壚經笥捧便腹讀書饑鳶聲了了崇文目陂澄萬頃波巢寄一枝木戱題百姓眼自笑孤館獨轍涸聊相濡神液未容漉嘯歌非彈劍悁隘殊躄足文織犧尊黃句綺琴緑不見蠏杯持徒費爾雅讀坐對罌臥墻空有葉映竹枯腸但茶搜燥吻遲【原注去聲】膏沃主人如馬庾酒使欠猩僕【原注封溪令事】思折酤媼劵欲訪義漿玉喟玆鯨吸量矣龍驤斛靈根日灌漑詩課自程督試當閱醫經薄醸借神麯共醉靈均絲未問長房菊飲興非有期衣曬寜免俗杯勺𨿽不勝嘔泄聴隨屬嬾疊陽闗三肯競梟博六不飲但麥豆頗勝劉文叔醉騎黃犢孫歸玩墨君族子爲評酒名擬號安晚醁

謝葺芷和韻

無詩不言酒【原注荊公謂李白無一詩不言酒】作賦眞狂腹未破公子慳況與佳人目壯心思擊壺聖杯賡啄木【原注樂天啄木曲不如飲此神聖杯】袖想胡旋雙妝記揺手獨【原注見陳陶獨揺手行】賔筵乏酬獻醴齊催泲漉禰衡辧撾鼓元崇方病足曾無列屋粉空韻梳鬟緑百篇謫仙詠十軸蒙溪讀【原注見顧云池陽醉歌】有美建安璩競爽淇園竹芒端寒燠轉胸次古今沃臥甕嗤捨郎祭酒可令僕【原注漢僕射中興攺祭酒】時陳南北洗頗醉東西玉𨿽微醖五斗端有才一斛詩壇長齊盟筆陳嚴總督方將喝銀云未肯平封麯【原注李賀酒酣喝月使倒行銀云櫛櫛瑤殿明陸蒙中酒賦抜酒樹平麯封】宮宴看傳柑帝歌須和菊【原注徳宗作黃菊歌翰林學士韋綬奉和】牛心固異撰犢鼻且同俗尊酒日相逢我歌君爲屬嘆期踐三五醸頃虧十六【原注樂府庾信對酒人生一百年歡笑惟三五王績有田十六頃悉以醸酒】酣暢嗟阮修飲狂謝裴叔【原注裴叔則語石崇云飲人狂藥責人以正禮】窪尊畱古制長勺分魯族居然同老襟淺斟醽水醁【原注湘東有醽水故酒得名】

謝鄭廣文和韻

鱣堂心醉經精神應滿腹溫飽非所志飲食不以目【原注溫公謂今人以耳而衣以目而食】說詩稱解頥善問待攻木頗愁百斛量孔庭惟立獨俎豆答衛問筐瓷欠鄒漉【原注見鄒陽酒賦】曾子非養口漆園且尊足時於淸夜分酌以翠勺緑【原注緑尊翠勺爲君斟酌】聊澆磊磈胸不廢吾伊讀每篇亦作句【原注君之來詩每篇必有亦作語】如對記書竹相逢蓋初傾一別桑重沃融尊慚坐滿魯餽疏拜僕衛生不自寶抑首親患玉嚢無諛墓金米乏佳傳斛廚煙防人淸蔬果園夫督粟缾收秫田黍醸用陰麯解同杜陵襟期醉昌黎菊赤手當縛莵【原注來詩有白戰之語】白眼謾嗔俗莊虛左氏宴觴肯西子屬酒債尋常防期遭百六要須中聖賢庻以展伯叔醉入無功

鄕醒起屈原族【原注漢徙屈昭景大族】岸幘一笑粲共賦醽酒醁

贈已訥二老軒【原注靑山惠安寺】

吾聞墨者徒設教本兼愛釋伽其源方識宇宙大河沙與寶塔平等了無礙夫何佛法衰渉晉唐五代祖師南北分鼻孔爭譎怪傳流各衣鉢紛綸辧宗派爾來三百年塗轍日以隘教律復異門禪機亦殊解訂以大小乘森若立矛介虎豹自猙擰蛇龍相噬嘬駕空樹金碧爾汝別疆界蒲盧學抱子嗣續植根蔕蝸爭競蠻觸夷樂騁兜佅裘屨無貳顏楚越隔肝肺天苦覊束心穽堅莫壞之人良可悲賢愚固難槪誰知已訥公粲粲發眉采少年摻袂防瓶錫徧湖海是非不闗耳窮逹付長嘅晚歸耕石田禾枯將種稗惟有舊家山靑眼終不攺掛笠寄淸樾編茅客欠噫目之維摩室而無天女在謂是龎公居似欠孔明拜彊名曰二老當索形骸外泉石日幽雅松竹森蔚薈軒窻抱巖壑胸次絕瑕纇睡起聽粥魚微云初霮防宴坐圓覺埸忘言黙相對二老容於軒須彌納一芥捨軒求二老怒風號大塊軒以二老名未免蛇足畫請更以不二免爲軒所賣我爲說偈言聊以贖詩債

東湖

誰將東湖光斂作大圓鑑千峯就妝束萬象互窺瞰紅消日腳明緑淨山影蘸我來一登臨扁舟聊可纜

次抱拙妾薄命

落花流水何紛紛三分春色二分塵黃鸝繞樹戀不得蝶蜂浪作花都巡昨日繁華今寂寞飄零多屬風雨晨金穀無人粉香死錦蹤繡迹俱成陳世人重花不重葉林園自此無精神東君年少時酷愛枝頭花庸奴桃李妾姚魏滿蹊未數黃娘家一朝棄背春風老懶踏長門堦上艸芳菲特暫歡顏色不長好白頭事人那可期不堪重賦章臺詩

和鄭制幹謝借居且惠朋樽醉螯詩

平生愛山林裏居想王屋孤月自無朋斷雲曽不族詎知嚴遵市儵有賈誼卜西河就索居漆園問尊足翟門羅可去軻宅仁已熟似聞結駟多每見後騎屬魯臺時遣餽監侯已發粟競懽王儉蓮肯問顏公粥家貧願鄰富蒹葭欣倚玉頗容滑稽叟來簉堂上燭猶能辧絲簧漸近不如竹濁醪慁嘉醖庸行參聖讀願爲善頌禱旣醉備五福謀婦擬提壺敲門驚啄木持螯兩從事來就桑下宿美味均適口雙明喜增目命駕匪千里星言媿不夙聮句乏追韓補詩聊繼束終當效樂天駱馬爲酒鬻

拙偈調偃谿上人

昌黎先生入山裏大顚牢把數珠子松下經函著淨瓶照管習之翻卻水丞郎滿擔江西禪行行勘辧鼻撩天偃谿爛嚼雪窻紙換卻舌頭別參起

贈許石田爲僧

平明對鏡良獨難子能脫屣彈指間戱視此身如髦蠻冠巾擺落逃濡闗千鈞彊弩一笑彎萬錢買盡江南山厭渠世路車輪殷赤腳健倒蒼苔斑參寥佛印若是班江湖風月不汝慳汝狂方醒眾所讙我獨見之爲三嘆辧詰孔釋語可刪白雲深處輸君閒

靈隱慧上人惠詩爲古風以贈

貫休齊已唐詩人當時逸气淩簮紳聲名亹亹逼甫白幽蘭直與梅爭春誰知北靣石霜老服勤杖屨皆終身二公所得當蓋世英詞傑句風中塵至今傳者以詩重妙處反爲詩所湮防翰戱墨𨿽佛事炊沙作糗成饑嗔不欲詩工與字巧緒餘能奪道之眞心宗一了萬法具辧才飛轉陶家輪君不見阿難多聞及辧慧咒語要敵摩伽神

乍晴觀蜂房戱占

蜜蜂家計千頭奴日並花課供蜜租粉紅黃白各本色擁腫雙腳尻爲車采花歸來不知數一一到門如合繻方春乳房湧金屋子弟分王遣之國廣輪處處成甘州饞口嚌嚅不遺力蜜脾割盡到蠟膚畢歲辛勤用謀食秋深冬早未見春嗅芳咀華來藻蘋釀成餱糧香滿室日日飽衙知愛君問誰食蜜還主臣阜財富國今何人

和葺芷筍詩

我貧每笑齊之斶晚食𨿽甘未忘肉梅肥尙餘風折緑溟涬餐英命騷僕藩籬剟彼羝角觸送似玉堂如楚束惡詩聊賦徐凝瀑妙句飛來潄鳴玉曽無導吏隨賈餗坐遣跛奚委葵菽茁芽勤視緣坡竹期飫伯仁空洞腹書腸膏腥士之辱得魚不敢餉羊續要知菜味勝山谷步趨彊顏髮曲局盤有美茹無不足陋矣王芻箋淇澳

田家

老農喜說田家早缺月疏星穿木杪洗錚燎艸作晨炊麥飯咽甘虫食蓼兒牽秧馬婦擕笠泥滑不嫌春雨少平疇拍拍水連堤姑惡數聲天欲曉

水急船行頗遲

湖流湍駛欲下瀬舟人挽牽如蹶張空令百丈重牛首如何萬斛浮龍驤進寸退尺天未定暮四朝三風作彊遲明檣烏幸西望看取快箭激修房

重賦章臺

楊花滿地飛蝴蝶釵梁露濕羅衣怯臉痕玉潤拂紅膏顏色如花命如葉鯉魚風起蒲葉香鶯啼燕舞春日長墮紅殘蕚斷君腸悞逐浮萍轉零落自古佳人多命薄

畫馬圖

房精夜隕渥窪水中有天馬變如鬼籋云流赭登玉臺淸風謖謖生雙耳無端遣入天子閒足底百趼如闗山隔河唐將浴牝馬哀鳴頓足將奔還風毛雨鬛不自整肯顧苑北云錦斑但有風稜余瘦骨竊銜不管霜蹄蹶大星昨夜落旄頭好載閼氏媒突厥

舊冬得蔞蒿數十根植之舍傍今春遂可采擷輙持羾黃堂拙語先之聊發一笑

蔞蒿見錄爾雅篇族譜系出荊楚壖居人采擷不論錢橫道躪躒如車前物有貴賤所遇然雞壅豕苓以帝言世間何由正味焉嗜艾昌歜性所便冰壺先生虀甕傳敢驕玉食輕膏羶天隨酷謂杞菊賢一賦金石聲相宣玉糝芋稱蘇仙天上酥酡能比肩憶昔客授湘湖偏乍逢此蒿口流涎嚼寒冰玊香滿咽紺滑琉璃鳴貝編糅以豚膏軟如綿脆甘丰膩潔且鮮天花石耳羞爭姸木雞退飛山之巓笑渠茅蕨成兒拳岸視橰圃眉宇軒七葅五菜誰敢先獨能兄事玊版禪一別楚產知幾年孤根朅來植鄞川春苖出土含曉煙援條小摘喜欲顚故人千里方言還調芼酌之雙觥船枯腸慰滿藜莧緣食芹而美不敢専遣送兵廚羞爼籩噴飯一笑篔簹邊

靜樂用元韻爲勸學之什再和

士惟食志非食力於陵奚事親屨織靜樂一門自師友簣進不爲子貢息元仲季方從太丘海內人士俱願識案上惟作羽籥聲室中定無鉏箒色申旦督課如園蔬子夜程書過衡石舉似翁嫗笞其兒敎育英才笑安得文獻超羣王謝家韋布當磨鐡硯墨

再和勸學韻

仕學優於服田力公儀之家廢葵織詩書爲府道徳林樂在藏修洎遊息濃薰班馬有餘香暗模曹劉豈難識挿架牙籖映隙曛近竹蕓編侵晚色諸生競詫邊腹笥正音如聞孔堂石從知車馬自稽古須信熊魚可兼得四科褒進惟尙賢欽想昌黎方讀墨

碧扇行

冰蠶吐絲靑唾茸天孫轉機聲隆隆帝家初裁新樣月蒼然正色摩寒宮一朝飛隨烈士手九闗自此無剛風乘鸞女與蒲葵翁癡翁騃女誰爲容吳剛斧頭紅玉篆並州剪刀快如箭化工持此天然巧古璧團團照君靣長安四時生麯塵馬頭揺曳春風轉君不見醉李白窮杜甫當時西遊乘蹇驢太淸獻賦動旒冕脫靴笑視將軍奴奇哉二子眞坦率朝暮貰酒黃公壚遊蓋飄雲手遮日未省有扇如淸夫淸夫扇子僅盈尺買斷淸風歸嘯廬何物元規敢相污醉中祗恐李杜呼我當吮筆和墨喚起文與可把君畫入李白杜甫圖

適得鹵蛤頗佳遺餉菊坡因記曾作蛤子詩有文身吳泰伯緘口魯銅人之句戱綴前語代簡

文身泰伯甘斥鹵緘口銅人舌微吐借資墨客富濡沫【原注鹵乃墨魚之沈】骨醉唇香登燕俎半熟含酒老饕賦此翁僅可闖堂戶班班雋永帯神液入室眞味翁未覩菊坡風裁黃豫章如食蝤蛑江揺柱盤餐盡廢太瘦生格逺調髙自淸苦子蛤遣汝到眉桉努力去爲酒中虎【原注諺稱海錯醎者爲捉酒虎】未下醎防有何好猶佀蒓傲傖父海之介夫此小兒雞肋見笑楊徳祖前身曾作水解仙飛入珠宮飲甘露能令齒吻防餘烈一鼎松風潄寒乳

客有誦袁蒙齋得雨酬倡之什輒賡元韻志喜也呈虛齋使君

雷伯四月瘖無聲鳴鳩呼婦鳬浴晴星如撒沙燈吐紅羲和駕鞭乘赤明稚秧鍼水未入種秀麥浪畦猶督耕香車不動百龍蟄轉轆如織千蛇橫愛民太守心語口瘨我以旱寜無生川靈有知亦許異物蛇蜒歸掌撫一雨果從方寸來此念端誠本天與但看父老歌丰年不用兒童學皇舞弭災肯效欒巴噀哺民無異紫芝乳一年事在阿堵中四封笑溢迎門語我州瀦野同淮徐公方有意六輔渠上天下澤鐘惠施千里波及皆君余蒙齋詩成虛齋和我樂賦之如遂初坐對聨珠飽官粟但有歡喜無欷歔祗今快續二賢詠不湏乞米移顏書育王老禪屢惠佳茗比又擕日鑄爲餉因言久則味失師授以焙藏之法必有以傳之笑謂非力所及漫成拙語解嘲錄以爲謝

曾讀茶經如讀律一物不備茶不出未論煮瀹應節度第一收藏在堅宻摘鮮封裹頃焙芳濕蒸爲防防侵疆朝屯莫蒙要微火九轉溫養如丹房育王老慧老茶事新授祕訣乃如此幾畨惠我先春芽朅來細問茶何似我初謂師茶絕奇十日之後如飲糜頗疑緇俗果異撰良苦輙爲居所移吾言未終師絕叫爲茶傳法恨不早綺疏應合有司存料理如前毋艸艸對師大笑喜欲嘩三年宰相食無鮭長須赤腳共井臼荒寒政類山人家扊扅炊盡瓶笙吼何曾敲雪春雲走不如時扣趙州門侍者可人長摸首

江湖後集卷五

欽定四庫全書

江湖後集卷六

宋陳起撰鄭淸之下

賜第登樓

避俗懶成癖登樓睡失魔忘機鷗自下開檻蝶相過髙處景差勝靜中春更多君恩何以報歸夢欲如何

戱調長鳴鶴

瘦鶴雲霄志相從伴獨淸可堪三徑寂頻作九臯鳴博字輸鵝頸橫空避雁聲終辭華表去汘漫逐騎鯨

覺際閒行

斜逕轉山腰平疇露稚苖云低松挾長雨足浪宣驕宿鷺翔孤嶼歸僧睨斷橋倦余成小立新月掛靑霄

三月末泛湖

半晴陰更重乍暖冷猶爭墜葉蒲芽綴新蒓荇靣生鐘聲帯雨澀防力貯風橫客至雙飛鶴歸歟茗可烹

食蛤戱成

滿殻濡潮汐因沙產海滣文身吳泰伯緘口魯銅人雀化宜分雋蛙烹肯擬倫【原注蛙大者名風蛤】試呈饕賦手半熟酒含津

庵前徐步

小橋衘石路安步水之湄浪蓋菇蒲伏寒禁筍蕨癡蜂房深戶牖燕壘漸塗茨過眼春餘幾延緣歸思遲

書齋獨坐

避事寜違俗端居悟及身頴供媵禦方冊替親賔室闇月防入庭空花自陳所安惟適耳誰復辧秋春

東歸越上

急雨先聲入芰荷傍船魚躍弄新波東西黑白投林鳥髙下靑黃異畆禾村豎相呼騎犢背小舟斜艤問漁蓑秋來物物供吟筆不著黃秦可若何

桂花

香粟飛從月姊邊秋花無數總饒先淸芬肯作椒蘭觀雅韻羞陪粉黛妍防就金丹篩雨露染成玊骨跨神仙餘芳更孕靑靑子相伴寒梅到雪前

金峩途中

石路縈紆水繞村酒簾深處見柴門橫塘樹宻鳩攜婦老屋籬深犢有孫麥莟菜花成錦繡筍芽薤甲當雞豚竹輿莫作追程去半似桃源欲細論

奉題蜀邸五云西岷峨保障

西望岷峨天一方誰教地險絕遐荒皇風已喜渾無外國勢那須別有疆黃鶴盤空飛不過金牛拔地去何長漢庭四海皆臣妾一曲歌風未忍忘

小軒偶成

齋余宴坐息深深萬法皆閒境防心輕浪颭荷珠澑玊晴曦穿竹翠籠金岸頭舟楫人歸語檻外菇蒲鳥去音謾說陶車並謝屐如如不動勝登臨

村邊以湯婆樣惠示與詩俱來依元韻

惠中秀外更淸便婭奼嬌羞二八年無柰畏塗生袵席寜教寒夜折冰綿遣來勣嫗知君狀擬伴涪翁到曉天只恐甎花陶學士風流未老續膠

戲占

橫塘雨過水初平浪影窺窻一孔明籬下觸羝五鹿角林間反舌百禽聲柳公權可送行客梅子眞能寛渴兵誰道夏園如所有蓮花端可傲張卿

比以拙詩戱調張籍不知作者已盈軸矣輙和兩韻

展也虞朝庶績熈合修厥貢曁熊貍兕容於野𨿽非地豹澤其文似識時毛革正須供有用血牙安事殺爲嬉國僑惠政人誰犯虎聴多應謝子皮

虓虎寧如有知陸行端自觸危機縛渠呂布還須急驅以王尋謾失威肯使黔驢呈短技直教獵騎合邊圍惡盈詎必分人獸猛獲終擒自衞歸【原注宋人請猛獲於衞石祁子曰天下之惡一也云云衞人歸之】

因防【原注古外切】來詩再賡元韻

組練橫陳壯士貔想因羽舞去窮奇千山白髮存公道十日淸吟費老詩待伴易銷春有腳交光最勝月如眉只愁無著梅花處東絹平章付伯時

續詩之寵依韻以謝

莫搜險韻續貒貔雪景須知雪後奇日絢寒光莊淨界梅將眞色薦新詩試敲折竹煎茶舌旋覓遙岑出黛眉油幕輸君談笑樂聖杯正是一中時

題雪竇千丈巖

並海危峯駕六鼇招提深處緑周遭樛松直上睡龍起怒瀑飛來風虎嘷坐向亭空云作伴待看身與月爭髙山靈意我酬淸賞爲酌冰泉讀楚騷

思鄕味戱成

隔籬野圈防眠犢帶雨村舂雞喚雛旋熟黃粱畱客住滿篘白酒倩人沽未諳旅況三分在早覺藜腸一半枯寄語吾鄕譜鮮子【原注朱謙之有鮮譜】莫教辜負脆皮鱸

除夜求屠蘇

椒盤爲計定春前客裏那知歲籥遷行路問闗穿履雪薄官羞澀看嚢錢媿無黃帝屠蘇酒試謁淵明種秫田【原注徳化彭澤鄕】令尹可人應拍手從教滿意作新年

贈陳童子

前身端合是王充收拾羣經貯腹中書吻可能如布谷筆鋒應不事雕虫看來眉目眞蘭茁攬取詞章作繡筒歸去莫誇童子技好尋芳躅到蟾宮

山行

山行心迹已雙淸驟見淸溪眼爲明鬼谷洞前符竹在觀音巖下魶魚行宗師宴坐空餘石龍女分流不作聲人影交橫到林薄緑煙深處一猿驚

正月六日早行松山道

五更河鼓尙橫陳小立晨光漸可人日出野雞猶唱曉雪晴山鳥競呼春溪筠拂袖霜花落石路支笻蘚迹新慚愧明朝江國近買魚沽酒祓徵塵

送行詩

中年別意增懷抱昨夜秋聲到客船流水孤村鴉好在平沙逺景雁依然惜無繡口供吟筆只有蒓羮愧昔賢付與西湖林處士重陽健倒菊花前

半生霜鬢飄萍迹防度風餐系柳船舞詠未忘雩裏在去來翻似賈胡然先生自是今和靖林下端能友士賢二畆孤山應更好瘦梅疏影小春前

山房秋日卽事

雨後鳴湍走碧溪水聲秋意恰相宜窺蟬螳臂方甲啄蚓雞羣競濟師初月掛檐窻未覺新涼入牖簟先知西風早已催徵棹管領蒓鱸入夢思

失驚墻外已飄黃屈指秋來十日彊暑防負頑猶出沒風師未壯且翺翔橘包捧腹徴藏葉桂蕾呈身只欠香掃盡暮天疑浴罷半眉澹月畫新妝

稻花經雨已脫白楓葉未霜先借緋入紵蚊牙千計巧掛檐蛛腹十分肥田翁看水擕鋤去山婦臨炊抱蔓歸惟有詩腸無一事隔溪數盡暮鴉飛

晨興散步

軟紅銷盡利名韁興到湖山取次行萬馬拍堤春浪起一曝日曉峯橫客中寢飯根塵寂雪後松篁意气生身是定僧無欠防惟餘雙鶴報寒更

僧居西畔鶴居南我向中邊住此庵歲晚結交松莫逆老來知味菜分甘禪心每日閒中得世事新從夢裏諳隱幾空明香穗斷淨揩雙目對晴嵐

晚歲知非蘧伯玊前身作脫戒師兄靑山不灼利名火白髮能銷忿欲兵境對虛空全體現眼無揀擇內心平曉窻醒寂闗何事到枕淸鐘一兩聲

食後閒步

乞得閒身入釣臺柳眉舒盡見桃腮山中歷日花開落物外交朋鶴去來更展書窻延竹影防翻隙地長梅栽春寒無賴欺霜履健倒應愁破緑苔

同黃制屬自延壽寺雨過禪寂寺

箯【原注平聲】輿掠雨到僧門帶得淸閒一二分素喜堂中無偃月朅來寺裏作穿雲赤心莫逆惟松友靑眼相看有竹君燒葉更聮東野句紙窻鎖隙晴曛

偶成

五物中間著一翁園防隨分可支笻章施采服花妝露戛擊鳴球竹嘯風疏種宻栽觀木漸淺流深浚養泉蒙眼前丘壑無佳句自哂詩腸苦未窮

祈晴行西湖上呈館中一二同官

踏盡紅塵挹翠巒江湖淸夢入雕鞍蒙蒙薄霧渾疑雨惻惻疏風不是寒野菊頻催花事早老楓初試葉聲幹恰知病骨宜淸景恨不浮家學釣竿

曉色窺林半淡濃亂鴉飛去水漫空山橫孤霧殘霞外秋在微雲疏雨中官事卻能成勝賞詩壇端可防新功吳儂浪說西湖景蓬觀今逢蘇長公

偶於圃中問訊梅友老榦數枝疎花初放有足喜者率爾有作

洗出金灘鎖骨沙種成老樹競槎牙冰霜歷盡肌生玊牕牖寒深影到紗舊歲枝頭新歲景十分好處一分花誰言冷圃惟秋菊春意撩人乃爾邪

宿翠山

箯輿十里見靑嶄行盡松陰得翠巖萬壑聲中淸磬出一峯髙處白雲緘茶新煮鼎作魚沫僧有可人能塵談自覺靈山緣竟熟佛禪重問後三三

暖風依日佐山行幾許春隨屐齒生溪舞緑云苔出沒田翻翠浪麥斜橫閒中適意榮三事歲晚無年式耦耕一靜可能銷幻藥剰開胸次著崢嶸

旌徳觀

瀛丈移從弱水間君恩泮奐得躋攀茗香壺酒成三事中褐枝笻占獨班境勝亦能充道勝官閒何似在家閒都猶有桃花在更向西湖訪好山

緑蓑靑笠慣菇蒲錯認東湖處士居舟尾笑迎車後客渡頭催買网中魚水程趣戍半規日山意論交千卷書歸去重樓試凝望恍曾雲气矗淩虛

余識頔云岑已三十年晚居覺際又八載矣近因山行疑接談麈偈語奉贈

嬾把無生話更參月移梅影到枝南身心識破夢中蝶頭角老來春後蠶笑斸野泉畦露菊巧尋暖地圃霜柑蒲團睡足書遮眼貝葉叢間防孔耼

調云岑

戱將鶡弁慱緇衣般若叢中賸作癡鵝頸肯爲羅隱笑雞林能辧樂天詩好從休處求安逸莫向閒中覓住持覺際湖山最佳趣藕花洲渚菊東籬

因林治中近有捕虎之役調以拙詩

豺狼當道實堪嗔就乳於莵哭楚臣馮婦下車宜眾說將軍射石見心眞渡河應避馮河勇搏獸終歸舞獸仁他日朕虞須命益九官濟濟定相親

余自東山往金峩住山戒師迎於中塗到上方泉石幽勝有心匠助天巧者因成數語以贈

一奩鳴瀑冩天紳怪石鯨奔欲化鱗靈隱飛來眞相後【原注眞相乃金峩寺類】老坡重證戒師身居山活計今成趣造物工夫總待人自喜愛閒逢勝絕杖藜端不負殘春

贈談命陳總屬

彈鋏朱門歲月過生涯安樂徧行窩談天有口機闗別處世無心笑語多自是君平忠孝在其如曼倩滑稽何一防又作鴟夷去遙想江湖聴踏歌

三友

松號大夫交可絕梅爲淸客志相同英英鳯實卑餘子楚楚龍孫過乃翁晚際一弓櫜素月署中千斛糶淸風小軒正欲供晨坐付與遮攔曉日東

遣興

舟車覆郤萬變人雷動靜兩忘虫臂聴渠得失羊腸何異康荘

出市得鱖魚成六言

長鋏歸來有魚狀似松江之鱸爲向東坡傳語醉臥黃公酒壚

觀史有感

家令身危侯國計洛陽讒擯涕流書都門祖帳何功徳千古徽名說二疏

晚晴

濯翠篩紅獻晚晴爲渠日腳防歸程碧雲四合如相妬才剰西邊一縷明

覺際偶成

自愧端平村宰相今爲安晚野堂翁君恩全付閒身世山水從容一笑中

覓桂花於夷陵宰

月圃仙人試道妝風流六一舊琴堂遙知鼻觀盈秋馥乞與冰曹數粟香

東家竹屋最窮空不識檐花落雨中笑遣吳剛揮玊斧解令冷捨作蟾宮

謝送桂花

金闕眞黃入靚妝仙葩何事到鱣堂只緣風雨要人甚窖取旃林百斛香

道眼如如了色空維摩方病散花中杜陵有酒勤相覓畱竢淸齋出梵宮

自嘲

我亦逢埸因作戱要令竿木自隨身老僧不學靣壁觀山偈隨緣舉似人

感事

退之硫黃藥成疾伯仁金印恩爲讎眼前世事盡如此十日峭寒春作秋

鳯棲方杖

矮伯老於周柱史瘦梅靑似楚離騷推窻欲覓登山路無數靑苔落鸛毛

晚景

斜照染成金色界嫩霞蘸出水紅天个中買得皆眞境不遣詩人費一錢

一巖

一巖洞空掛雲山巧印穹蒼半璧環只爲廣寒宮殿逺故畱闕月在人間

虹出

輕紅淺翠抺弓腰髙映斜陽跨碧霄半似一條瓊玊帶合成五色水晶橋

讀虞美人艸歌戱成

心似合驩因恨結眉如別柳爲愁彎罇前舞影風能偃爭柰當年力拔山

太史報彗星沒

老彗妖芒欲爇天王良見迫爲收鞭紫微一夜璣衡轉甘雨祥風到野田

旌徳觀

半生東甬數間屋一日西湖十首詩回首風光少年客春山擁翠作蛾眉

調云岑

佛法方當惡劇時偃溪笑裏袖鉗錘不教管領千云衲打徹頭闗更問誰

聞蟬

人行沌口三程路蟬作陽闗第四聲待到日夕蟬歇處無端促織替渠鳴

紀龍井上所見

揺曳輕陰羃柳堤坳塘日暖漾鳬鷖無端崖下鳴榔發飛起一聲過水西

梅

粉靣芳心碧玊裳特來宛作故山香徵途不覺春如許更問蘭芽幾寸長

戱作窻蠅詩

曾記窻蠅古徳詩笑渠未有出頭時驀然撞破窻間紙透出虛空未是遲

淸明有感

井泉槐火幾淸明白髮紅顏管送迎榮落智愚千古恨一時分付子防聲

觀王導傳作

江東老子惠之和九錫牛車慍葵婆不殺伯仁君信否澹然推分意如何

食豆莢

西風槭槭艸虫鳴萬莢叢中詫瑞蓂煮啖快輸兒女吻燃萁不忍尙堆靑

蓮房洗硯

圓長已褪靑雲子芳軟猶存緑玊房畱伴陶共新浴要令毛穎沃淸香

小憇上庵

竹邊深靜納新晴瘦防徐行足力輕曲檻負墻塵不到遊蜂時寄采花聲

題東山上方

謝公雅志在東山一入黃扉不復還公去我來山屬我爲公償卻半生閒

題偃溪聞長老堯民擊壤圖

炊煙萬井著僧居人在康衢畫不如寄語偃溪灑淡墨圖中添我一柴車

泊黃檀

夕陽茅屋占江幹風斂炊煙作暮寒間看月光牛背上畫圖添我一檣竿

玊泉觀魚

金鱗玊翅舞漣漪雷雨休言變化遲尺水能開千里潤看來端的是龍兒

謝童天老秋蘭

楚畹春曾泛曉光直畱雅艶到虹藏山中不把一枝到世外那聞千佛香

秋色追隨入慧光肯擕幽卉問行藏深林未省炎涼態來爲閒人特地香

緑葉靑靑【原注音菁】帶紫光【原注經有紫金光聚】拈來笑處沒遮藏宻圓應具楞嚴偈非木非空出妙香

湖風不順

推篷滉漾失船蹤萬頃玻瓈在沌東政戀湖光挾山色知心龍伯贈橫風

聞覺際被風寄頔老

古徳把茅惟蓋頭風飄屋等虛舟矮窻猶有蒲團滑也勝牀前衮雪毬

南坡口號十八首

十日南坡兩日晴時時不放日華明春光似妬閒人占端的春風飽世情

天工忽忽度年光料理人間富貴忙閒裏何曾闗造物一分風景亦收藏

誰將春晚作冬看添著綿衣減卻難道是麥寒猶未在願渠麥熟且禁寒

休言無地起樓臺十个花窠沒處栽東近北鄰西近水且教紅白靣墻開

欲識魚梁試作【原注則个切】看輕拋野淥罩淸寒幾回漉起空無物輸殺羣兒下釣竿

吾宗孫子喜相過一笑檀欒似樂窩且向尊中陪北海直須閒裏識南坡

酷愛鳥鳴山更幽墻陰風雨但颼颼筠籠買得春禽語不防憂時也白頭【原注近得白頭翁善鳴】

管弦不礙登山屐梁肉何妨滿腹書豈是淸談愧夷甫爲無阿堵繞吾廬

試向淸池放小鮮洋洋圉圉忽攸然校人眞个知魚樂殺活機鋒總是禪

分席春畦僅一弓靈根移自石窻東【原注五味子生於四明山】饒渠五味誇仙藥爭似鹽梅正防功

紛綸造化信多才果解分風作去來我向南坡一旬雨春陰今曉爲誰開

小窻白醉篆香遲只有書君伴燕頥料得人間無此樂殷勤獻與定牢辭

枝笻掛起一旬彊剪剪春寒到柳塘白髮不公欺老我偏於閒處引風霜

記得兒時誦古詩其甘如薺謂吾欺淡交休恨相知晚擕向晶盤笑殺伊【原注墻根春薺怒生】

曉來兩鵲屋山鳴報喜多應只報晴似爲東皇傳好語故畱勝賞到淸明

舊日都城飫子魚一鱗今不到茅廬果然額上通三印盡去侯門代鯉書

安晚生涯冷似灰別墅經營半月廻誇與兒郎翁驟富詩嚢盈握送陳雷

紅紅白白共支榮怪底山茶有寜馨倩得司花來判斷不妨一姓養螟蛉

和虛齋勸農十詩

迢遞層陰曉自開僊舟花底問瀛萊文章太守非遊衍爲省春耕特地來

爇天妖熖彗初沈朝汲仁賢簡帝心未用鋒車便脂舝小須千里徧春霖

蔽日寒云悄欲秋仁風載路曉光浮田翁攬抱兒孫笑竹馬橫陳未肯休

問訊桑麻眞郡政按行松菊似家山挽回和气歸田裏只費齋鈴半日閒

暇日棊書六一翁錦檣絲轡與春逢年時豹尾車中望山色有無知幾重

曉夢吟成望帝歸徵鞍未許柳絲知笑聴鄮嶺春禽哢去博延英午漏遲

酡顏醉客玊西東半濕塵衫上翠空鄒谷𨿽寒應解黍朱車靣靣是春風

小隊旌旗半道歸松陰緩防攬淸暉女郎未覺褰帷過笑語相教著嫁衣

老黠山靈具六通解將蒼狗防奇峯虛齋自有靑嚢眼郤笑景純書未工

恰好農時踏翠煙睡龍驚起雨公田官程便作乘閒看不用扁舟學計然

三月二十四日自東山到金峩一宿而歸偶題壁上安晚居士自覺際航湖入東山道金文意行至此淡晴輕冷風防防有聲艸樹淸幽泉石雅防如在天竺靈隱間深靚過之旣暮假榻瀑通夕喧枕始印魯直夢成風雨詩粥魚鳴展鉢而去因筆一絕

橋石天臺水谷簾峯回秀擁更深嚴我來便欲兼忘世少立淸風爲拂髯

和白雲老禪二偈

閱盡恆河水上波聲塵何似泡漚多還師拍板鉗錘後更唱誰家別調歌

檐鐸吟風月半凹黃金布地欠誅茅三更出日眞光景大好欽身正笠包

戱嘲杜宇

呼晴不似鳩知務報喜何如鵲愛人有口自鳴誰禁汝亂啼何必待殘春

遊松山溪塘晴日蕩漾

紅染花梢未是眞一川晴綠最闗人誰知屬玊雙飛處占斷西湖幾許春

漁舟

明月淸風住釣船新秋世界落詩編漁翁若遣騷人作【原注去聲】肯食人間一防煙

卽事

微雲疏雨一分月折葦枯荷彊半秋猶有逺禽飛不盡急翻孤影暮江頭

別僧

溪邊風景逺且平頗似江鄕雙眼明柳風淅淅茘日淡計取生還第一程

頔上人持瑩蘿月五詩見示因走筆和韻聊禦睡魔

蘿月禪機莫彊猜如來無去亦無來霜凝寒緑歸松鬢春染輕紅入杏腮

須彌境界含方廣芥子中間見福昌但使有船堪載月不應無佛漫畱堂

竺干心法拈花笑洙泗家風鼓瑟希一問已應居第二更詢來處落三機

三更日出行千里百尺竿危到幾回遮莫分身兜率去聴從路滑石頭來

病著心華須佛治老僧眼纈要經遮勿逢蘿月五禪偈絕勝盧仝七椀茶

賜第登樓

桃李漫山不是春紛紛蜂蝶趂遊人梅花已帶春歸了分付垂楊浥露塵

病思歸心走兔迒自嗤幻境未渠忘並州便作咸陽看設若桑幹亦故鄕

登飛來峯

懸崖石路擘蒼苔川竇巖扉處處開信是拔山人有力一峯搦碎總飛來

濃綠中見芍藥一朶

杏桃結子已成翁稚緑中間著耄紅階藥元來如許壽麥秋天气露春工

夜雨

依風急雨墊秋淸疏數無時總有聲最是可憐雲裏月幾畨云翳幾畨明

花間見蝶

粉翅縈花幾度忙惜花長是爲春光爭如个个蜂須上到處分甘作乳房

天育二老禪惠示經佛偈答以十詩

二老毫端一滴曹喚醒防語沒叨叨更無慧可安身處作麼當時立得牢

余塵明極彊分離菩薩如來是阿誰旣道本來無一物將何芥子納須彌

龍宮海藏自分明搕灘頭一任傾因果若還終不昧政須防作野狐鳴

書經猶有遮个在畫佛何曾夢見來玲石玊峯雷雨過梅花昨夜一枝開

三經已是太多羅州去休休更問婆个裏幸然無一事何須終日把甎磨

四千刼來閒坐休忽拋長舌閙藍頭若言靣壁爲心法瞿老還須第一籌

懵懂維摩不二門略無遺囑付兒孫普賢若匪剛饒舌此事如何更吐吞

老胡無聖亦無言驀指虛空喚作禪掌血條痕無著處誰教白地患靑顚

般柴運水老龎禪佛法無多在宻邊餅汝將來還與汝因師交防更團圓

生老年來病已深灸瘢著艾復難禁六根四大元無有何處求師下一鍼

江湖後集卷六

欽定四庫全書

江湖後集卷七

宋陳起撰趙汝績

汝績字庶可浚儀人有山臺吟槁

別曹松山

柳條能幾長袖手不忍折東風惡作劇客袂吹欲裂男兒數寸管平世三尺鐡何門無鄒裾有國駐孔轍鷹鸇擊飄風不受錦鞲紲驊驑踏飛電寧顧黃金埒中年易悲傷浩嘆彌激烈常恐兒曹覺況與我輩別侏儒囊粟飽壯士唾壺闕子行亦何以問口尙存舌但惜新相知未是古決絕長安萬花春蘆鞭裊晴雪一第宜慁子相期抱貞節

無罪言

哀哀民何辜遭此凶歉厄初聞數米炊次復並日食艸根掘欲盡木皮屑不給疲老就枯僵少壯作捐瘠千百存什一鳥喙仍菜色朝憂夕恐懼不得見新麥城市逐末徒奔走困貴糴剝牀遂及膚近半死於疫吾皇素仁惠一念軫饑溺發粟通有無寛逋已徴索郡縣乏宣化鞭撲庭下赤貪官猴而冠健吏虎而翼天災偶參防人意莫致詰淮楚困烽塵荊蜀斃鋒鏑湘潭煩調戍洪贑事供億昔聞惟內地可以稱樂國豈料一年饑狼狽如此極公卿飽輿臺王侯羅第宅私財足苞苴公帑罄符籍匪難活民命何以壽國脈子牟心徒勞之武壯自惜安得扣九闗玉階面咫尺天地本至仁君臣願一徳賢人斯在位能者各效職太守務循良監司去姑息智則謀朝野勇則衛疆埸自然風雨時自然稼穡植自然至龢生自然元气實何憂乎驩兜何畏乎彊敵勿罪狂斐言斯言定金石

環碧園饑信守趙蘭臯分韻得燕字

開俯平湖折柳舉離宴五馬遲未發暗雨雜飛霰江東古名州廣信今近甸兵驕費紀律民瘠易咨怨磽田嵗少登孔道楮常賤正須儒者事母媿循吏傳休辭一杯酒往副千里願有語不敢畱低頭媿檣燕

墨歌

空山老桐勁如鐵英枝翦翦夜撐月霜風著子涵玉膏烈手崇朝剖融結別令刳木環淸泉翠缸紙羃籠輕煙霏霏霧掃難聚斷犀烹煉凝蛟涎和成萬杵搗圭璧良工欲售常自惜絕憐剡水多夭藤又慮端溪欠奇石久知此藝人罕精作者未必識者明九華山下祝公子頗以膠法成其名相逢但問詩有幾以詩換墨兩自喜酴醿園館已謝春楊柳池塘正藏水薫風拂拂吹硯波呼兒教作病手磨須防滿硯片雲黒無詩可冩如君何

陳老畫牛

老融棄髮逃於禪胸藏丘壑身林泉時拈寸艸幻墨汁慘淡咫尺生風煙尢工畫牛古絕比不特形似眞神全平生知己一攻媿惜墨如命詩猶傳至今鄞人懷片紙如防圭璧珠璣然陳生少壯曽入室妙處已覺墻及肩岸痕樹影彷佛地雲陰雨气冥蒙天寒禽立背渡淺水野葑沒足行淤田礪角思鬭力居尾倚木揩癢勢擁前或沿艸徑逐羣去或傍茅檐抱犢眠如何盡得此態度前身想住桃林邊世人貴耳不貴目嗚呼此畫空爾妍我方求之不論錢捲收更閱三十年欲尋此老不可得摩挲陳迹方爭憐

題黃存之春莊雨急圖

山濃樹宻春欲浮農夫有事營西疇鵓鴣聲歇風雨急田塍滑防如翻油牢披蓑衣系笠渾身水流兩股栗防時浸種開稻包心急鞭牛牛步急前年春寒再移秧去年夏旱赤地荒東鄰西保幾人在渠今尙得本身彊低頭無言心似苦定願五風十日雨禾頭粒粒飽秋露糠籺充腸米田主我家鏡湖煙水湄身𨿽不耕眼見之何人得此畎畆趣短紙冩出無聲詩坐令展卷三太息力穡莫供浮末食君看此輩終嵗勤返向溝中作捐瘠

憶昔一首

憶昔三十气拂云鉞神纛鬼泣禡文欲提河洛數千里重收圖版歸明君只今萬事付孤憤坐看江西竹生粉薴絲成疋剪釣衣一櫂賀湖煙水逺

遊石

玉妃箋天收雪權東皇領春行人寰恍如身在五云表遊到海上神仙山翠鳯婀娜竹夾道蒼龍偃蹇松當闗壽藤絡崖半靑白文蘚繡徑全斕斑亭臺隱映樹石罅樓觀突兀煙霄間遙峯前後獻奇峭流水左右供潺湲珍禽倐來不可致瑤艸已種何容刪目光貪翫忽炫焜足力亦倦難躋攀日斜路轉歸意迫忽見洞府臨銀灣洞中仙官笑呼客光風霽月冰雪顏云是四明石主新自五老峯頭還猿畱鶴戀不覺久碧落有詔行催班卻愁曳履踐臺斗三十六峯花木閒

離越

東闗寒水深逰子別家心櫂急波鳴枕篷疏月在衾半生多道路何日定山林隔岸聞漁唱離騷不敢吟

峽江龍祠

坐占山回抱平看水怒流丹靑今古像香火往來舟石插靑沙岸雲橫夕照樓揚靈相恐動巫覡有深謀

檜房

老檜倚虛房能生九夏涼讀書參句讀臨字識偏傍婢織蒲爲履童燒術當香興來吟不就頻與月商量

溪翁惠秋蘭

不夢靈均久西風爲返魂頓忘千載逺但喜一香存勁葉牽湘色疏花洗露痕勿嫌盆盎小能貯雪霜根

漁父

換米活妻子餘錢付酒家身前舟似葉世上事如麻擉龞過深浦伴鷗眠淺沙旁人問醒醉鼓枻入蘆花

出郊

難得晴如許春防第一畨鳥啼花底樹雲裏面前山馬躍平沙地帆投落日村戱呼漁子問吾與汝誰閒

和牡丹韻

園工巧栽接樹樹品新奇富覺春無厭貧疑地有私色須綃幄防名記玉牌垂若說能傾日墻根有晚葵

道中登嶺

慚愧輕輿寄僕肩蛇蟠小徑入層巓升髙但覺少平地視下方知在半天尺壠寸田皆石級堵墻椽屋卽人煙客程到此更風雪聞一禽聲恐杜鵑

雁山章君以江山無盡圖求詩

冩此何人云夢胸色塵眞幻等成空看君一軸畵圖上在我半生行記中剡水回舟乘夜雪楚江燃燭聽秋風轉蓬蹤迹徒勞耳心媿鴈山頭白翁

送蔡亷父赴贑辟

同防兩見菊花時忍對西風話別離官逺人應觀所主心平事必得其宜急流進進常思退公事惺惺要帯癡執手羞爲兒女語此言或可當箴規

西山影淡水無聲知道扁舟破曉行我欲夣魂隨去櫂君應望眼斷髙城紅蓮緑水官中事白酒黃花客里程從此欝孤臺上月十分知爲故人明

南坡

小園路口安柴戶日日山翁手自開禽有色聲皆可玩花無香實不須栽柳根著石宜安釣巖罅通泉可泛杯更向南坡臨水處參差純種百株梅

將歸

拄笏西山一笑中掛帆猶及棟花風此身可是屠羊說餘事寧非失馬翁不問鬢毛成早白免將癡面發羞紅故人新寄防州布歸制吟袍管釣篷

送荷渚歸越

湘湖蒓綫正宜羮一舸濤江泛曉晴屋破不妨從客借田荒自欲課奴耕不隨不激眞吾事乍佞乍賢皆世情從此一麾江海去西風斷鴈冷無聲

送荷渚兄自永嘉歸越

荷渚盟鷗冷不飛此畨可與報歸期結廬𨿽小尙堪隱負郭縱荒何慮饑吟得四靈無避處鑄成一錯在來時吾家浸碧幸無恙艸夢何須必謝池

客鬢蕭疏漸禿翁歸來恍與鶴仙同山川米老畵圖上風月放翁詩句中鄰圃有蔬釡滿私田無秫酒樽空欲尋上竈雲門路湖水不多船未通

林壑閒步二絕

懶不看書不賦詩樹陰濃處坐移時世間此等淸閒福問著漁樵卻不知

參差臺榭碧雲中柳北松南一徑通帯得碁枰無敵手與僧不語立薫風

漁父

魚滿笭箵酒滿壺渚鷗汀鶴伴淸孤此身漂泊𨿽無定能與人間作畫圖

迎慶避暑

古寺無風地亦涼人家難得此修廊老僧貪說葛藤話不覺山童上晚香

柬陳宗之

略約東風客袖寒賣花聲裏立防幹有錢不肯沽春酒旋買唐詩對雨看

姚江道中

漉酒蒸糕餽嵗時紛紛兒女換新衣鄰翁七十看鵝鴨日暮破船撐未歸

謝髙左蔵惠墨竹

幅牋幻墨起秋風便與蘭亭景致同料得揮毫盤礡際渭川千畆在胸中

韓仲龢墨竹

墨暈生冰硯影寒素毫幻出碧瑯玕尋常夜月前見此度秋風紙上看

送竹軒歸越

東風隔岸系歸航怕送君行重憶鄕爲探山臺墻下柳新來添得幾絲黃

趙汝回

汝回字防道浚儀人太宗八世孫嘉定七年進士至管進奏院有東閣吟槁

簡陸少監

登瀛彼何人選海無際巨矣萬斛舟不與貧士濟起檣開錦帆逆浪使風勢貧士望洋立惆怳發深喟少監笠澤英淸芬襲蘭砌不經覓舉難不道覓舉易毎恨裏選衰髙才守低位趨榮靡願辱不富焉有貴一塗總不歧只臂韝羣鷙園桃各春妍崖松以霜悴端笏玉扆前極口陳國是上之及公卿下之言守帥剝膚到饑甿孰與防元气凝陰積層霄剽賊延內地毋謂民不神民情卽天意善瑟無獘弦良工先利器所願招雋豪棄取委公義庶防臯伊出扶傾掃沈翳從來立仗馬惟作噉蒭計堂堂不諱朝鳴鳯峙鵷陛

防列眞觀劉道士拉上潮際觀漁

珠宮何岧嶤前江後層嶂開山者何人蕭梁山中相竊惟經營初豈曰此幽賞地靈宜仙事境寂銷俗相旣積惜水功帝命使瀛丈手泥燒丹竈嵗久化黃壤石突古殿出磵循陰廊響道人如修靜我豈陶官長偶結淸淨緣下榻稅塵鞅夜報前溪漁命酒將鱠享撐篷待月來架槳乘潮上秋髙气淒澹淸極思超敞蹔廢一夕眠庶防列眞奬

寄昭武馮司戶

朝解白鵠袍夕投武陽壘武陽眾盜區風傳駭妻子六月日癸亥一書滿三紙具言五月初獨宿鐘石邸脇從在所矜渠魁固無幾仰慿天子威肅導使君指豁逹生路開擲劍秉耡耜始如浮釡魚終如慕羶螘遊騎從何來使我顏有泚幸逃食其烹猶存漢家體黃巾與緑林往昔殊僣擬陸梁能幾時寸戮而已矣理國若理身慮我不慮彼潰癰復何難實恐元气毀江閩五十邑荊棘五千里我農失種獲我士乏儲峙捕招兩悠悠分明養彪兕頃予參此軍忽忽逾一紀素飱歌伐檀居前愧揚粃坊閭儼在目煨燼空遺址使君君子儒規摹用詩禮軍勢李晟孤國事賈生恥蛟龍無波濤胡能制蛇虺誰謂曹掾卑偉矣天下事生平報國軀小節安足死南北久分須君混文軌

送盧五方春分教端州

柳南矯矯蛟龍騫古詩古文髙入天奉試詞場三十年柳度夜夜魁星躔集英殿下聽臚傳唱在第十眾所寃天豈恨汝月蝕篇罰使獨吟瘴海邊中州近年栽木綿春寒秋熱气已偏我心憂國身甚便編排失手安足言敵窺淮漢蹂兩川君相不得髙枕眠古人度嶺悲南遷今人度嶺如登仙端溪溪濶山無煙長腰米白鯽鯇鮮山媼采蕉蜑采蠙羽檄不警徭賦蠲黨碑諸賢昔往還人士盡識洛水源廣文下馬春風前升堂講書鼓鼘鼘逺方朋來笈在肩再拜願預弟子貟中庸大學又商盤周誥非雕鐫燈花兩檐陳俎籩一一口說手注篇霜毫之筆雲濤牋墨香瓦滑不受研下巖古坑石杮塡千夫秉炬入戽泉鑱出一片紫玉甎色如馬肝鵒眼圓得之酬直不論錢乍是對客寒無氊

翠閬行餞宋廷材分教大寧

蜀道不難兮君無聽李白之狂歌石棧梯云入翠閬峽船防水通銀河棧平峽穏行人多灔澦堆前落錦帆諸生郊謁冠峩峩秋堂晨鼓講義出亭夫樵竪知丘軻官冷莫思歸去來且可淡飯閒吟哦君不見江西嶠南賊未滅仕者蚤夜防弓戈

玉溪謡

雍灘束水水箭急逆水上灘灘壁立折篙斷防船不前乘船人懼梢人泣柳風揺春花雨晴飛帆忽過如飛星仙人坐機織錦鯨邀我爲賦銀河淸茫茫天路髙無陛予止坎兮曷爲至閒將身事問仙人仙人笑指灘船是長風引船水沒灘天地變化須防間不生淩淸遡紫骨何用費火燒還丹五百童男東入海水弱山遙無藥采千層萬級通天臺方士致神神不來君不見桃花滿山不知處劉阮逕入天臺去

期平叔兄不至

兄昔別我遊衡麓我亦東吟石橋瀑八年能接幾函書弟今白頭兄何如河水流澌雪風惡梧桐渡口孤舟泊山房夜坐兄不來蠟梅花拆燈花落

贈劉道士

竹嵒鳥啼云影閒此是玉帝藏書山他峯葉盡一霜後仙洞春如三月間白須道人年八十指予漈路從溪入靸著芒鞋不杖藜嘯泉歸去衣裳濕

送張敬甫常薄出守荊門

前年匹馬辭軍幕今年千騎從天落座主門生合虎符棠陰夾路春如昨身名貴驟俗所羨使君夷然心澹泊父書盈篋本孫吳師燈一防傳伊洛莽莽叢榛亂艸中孤松昻昻立冰壑自古十二取世官換得靑袍髮幾鶴曽因窮逹悟乘除以寵爲危不爲樂荊門形勢衿喉地新城突兀壕未鑿天子憂邊復愛民鑿壕還恐妨犂獲謂君夙抱文武資須君小試綏懷略予聞衛國如衛身癰疽甚毒腸胃薄堂堂人物守邊州國中羣盜令誰

薛景石廬

湖村有眞逸愛著釣魚袍鶴語柴門靜身閒筆硯勞移來種別看得桂叢髙所冩𨿽云僻文名不可逃

除夕泛靈溪

拜敕管桃源其如骨未仙年荒醉者少官小野人憐臈雪梅花在溪春艸夢圓新正有忙事未訪洞霄泉

和荷渚寄同遊韻

知幾百事懶夢只在山林一馬塵中出千峯頂上吟月新松逕黒柝靜斗城深相憶梅花下花寒瘦不禁

春吟

一春吟未穩今日再吟看石井桐花晚江城谷雨寒白煙浮野寺蒼蘚繡池欄爲謝松梢鶴官卑去住難

寄題王次防東巖

生事付妻兒山居淸可知自言雪收後不夢客逰時洗石防唐帖憑松讀楚詞卻愁登第去艸沒菊花籬

桂

一夜桂花發千崖風露香樹經秋防過人在月中央不預離騷賦空居寂寞鄕山翁對之飲酒色也鵝黃

送李寅歸裏

憐君竟不耦毎事與心違南雪嵗將暮西江航獨歸停薪待官米借宅共僧扉吾老嫌爲吏相煩尋釣磯

送趙正甫丞湘陰

行舟何所有新酒滿甆瓶若使三閭飲終應一念醒官卑掌苗籍吟苦掩松防淸夢如湘水遙通春艸亭

酬諸友喜歸之作

卻歸思去日十過艸池春新雪滿雙鬢故交余防人蔵書蟫獨飽借宅鶴同貧夜起吟芳什涼風吹桂輪

送劉成道旅遊

從軍不願賞歸補萬松栽獨作漁樵計安知婚嫁催江船深夜月山驛小春梅老境詩閒淡孤吟薦一杯

漁父

衡嶽早來雨湘江增緑波小舟浮似屋香艸結爲蓑水定見魚影夜淸聞櫂歌悠悠百年內醒少醉時多

初夏倚春望六祖寺

柳絮兼花片舞風湘水濵濃嵐如細雨初夏是殘春鳥度山家曲泉淸佛界塵年衰眠易醒歸夢不能眞

聞趙昌甫赴召

甘得眠云復飲冰此翁不獨擅詩名山深難避蒲輪召陛逺聽扶藜杖行老去報君心轉切年來守局夢頻驚有時湖上看埀釣只憶磻溪溪水淸

題劉荊山母墓

緑艸防鬖白露晞老樵能記虎眠時石函深貯懸鐘防翠壁新刋斷織碑隴勢三分松檜色泉聲千古蓼莪悲珪郎向日升堂友畱宿云庵撰誄辭

陸侍右得祠歸裏往餞弗及寄以是詩

三以嚢封入紫防一星今夜出郎闈賈誼幸無湘水謫知章乞得鏡湖歸乘潮不等詩人別望闕恨憂諫者稀笠澤門前古松下他時容我借漁磯

弔盧玉堂

金鑾坡上文星落收拾遺文有防函艸制空教生白髮蓋棺只是著靑衫吟魂夜訪林逋塜破屋寒拋謝客巖自有舊家椽筆在丰碑竪起壓松杉

弔蔣弋陽

悲風急雨柳塘寒巵酒篇詩哭肖韓長記湖西訪梅日獨於船上取琴彈弋陽百姓私營廟紫府無人別擬官墓隴從教長新艸雙鳬何處只空棺

送蔣大璞赴揚州司戶

維揚幕府最風流何掾梅開蔣掾遊新籍楚民今防戶舊年隨帝此停舟慈親就養惟愁雪元帥崇詩不畏秋壕濶城髙豈忘戰平山堂北是神州

縱遊

人事元知不可諧名山踏破防靑鞋百錢掛杖無時醉一鍤隨身到處埋驛壁讀詩摩病眼僧看竹散幽懷亦知詩料無窮盡燈火蕭疏過縣街

西湖重午作

髙誦招魂招屈平只應沈恨隔浮萍著騷直以屍爲諫亡楚如何醉不醒像虎空懸靑艾束辟兵難望防絲靈慿君一激沅湘水淨洗中原血鎧腥

奉歸柳塘潘希白詩槁

織柳縫花雅道衰將題錦捲復敲推夜寒吟苦冰澌合境寂心融造化來斸石昆侖擕玉下乘槎河海到天廻今時古調何人愛東野長江在夜臺

王道士惠柳檜

千年檜出寒巖罅掘得根來比金價髣髴山陰見此株尋思卻是闗仝畵

欽定四庫全書

江湖後集卷八

宋陳起撰趙庚夫

庚夫字仲白莆田人寓居興化軍魏王八世孫兩舉春官不第以宗子取應得右選趙紫芝名冠四靈而仲白亞於紫芝陳振孫書錄解題云劉后村誌其墓擇其詩百篇爲山中小集屬趙南塘序而傳之

寄題孔道士云庵

道人居玉笥手辟小蓬萊門寂山相對庵空云自來茶煙朝宛轉丹气夜昭回欲助梨花夢擕鋤獨種梅

宿花果園

緣無耕種地役此老來身下馬看題壁聞雞起抱薪縣荒賫米過店好啜茶頻僕也師夫子宜爲南北人

遊山歸賦

山光海影一防塵歸到庵中認得眞對境直須心有眼參禪除是膽通身隠無髙論姑隨性貧亦常談莫語人生死看來非大事世間何說更尖新

宿秀才嶺下

雨急寒城墊角巾家家門掩不逢人逺看艸樹疑成雪忽見楊花憶是春復嶺徵夫松作蓋深村客捨石爲鄰淸人神思明朝起半月行程溪水濵

讀曽文淸公集

茶山八十二臒仙千首新詩手自編吟到瘴煙因避冦貴登從槖只棲禪新如月出初三夜澹比湯煎第一泉咄咄逼人門弟子劍南已見祖燈傳

鬢髭

鬢髭漸漸長霜莖老聽山中鶴唳聲九死得生尢可重百年幾日更多營自參梵夾機心息專食藜羮胃气淸檢防依然魔障在艸堂釣艇未忘情

落魄

落魄蕉衫戴道冠菖蒲滿案浸淸寒有錢卽買丹砂煉無病頻將素問看連日遊山僧共往頻年乞米鶴同飡世間不朽非鐘鼎曽與髙人靜處看

落魄江湖夢裏尋起來佳處散煩襟長風送雨晚涼甚獨鴈叫云秋意深胸次直須冰玉防鬢邊莫放雪霜侵淸時我是無能者肯作澤間憔悴吟

懶

懶不梳頭髮覆肩饑吟狂嘯傲流年琴無索眠爲枕牀有蒲團坐當氊夢著架裟曽見佛閒拈如意想登天早知移卻觀書眼去看廬山瀑布泉

眞州聞角

畫角聽時恨最深戍樓偏在女墻陰聲寒恐有新霜落意逺未隨紅日沈涼月一天孤雁影秋風萬里壯夫心連宵只解搜詩思哀怨何曽動羽林

心宇

心宇今無一防塵面毛徑寸垢生鱗齋時野雀臨薌幾定裏山蜂立葛巾欲喚羲黃談太古自疑嵇阮卽前身兒童共指深衣笑問是秦人是晉人

書李長吉集

幾回掩卻又重看吟罷心如著露蘭欲上玉樓窺老筆虯龍擁處雪霜寒

葛起文

起文字君容丹陽人起耕之弟

遊黃山寺

偶爲尋幽出扶笻亦懶拈鸛巢依古塔燕語入虛欄筆下詩初就樽中酒屢添此遊堪喜處膝上一掀髯

詠竹閣

歲寒編竹閣蝸縮度窮年日暴南窗紙風垂北戶簾鑪深全火气鐺小聚茶煙爲索梅花笑防醺步矮檐

窖嶺道中

屨穿蒼蘚滑水復更山重有圃春偏晚無人碓自舂亂雲生峭壁一鳥沒髙峯隨處桃花發仙源似可逢

深院

深院人閒酒淺斟日長簾幕自沈沈梅花可是因春瘦洗雨梳風太不禁

趙崇嶓

崇嶓字漢宗開封人太宗九世孫嘉定十六年進士官至大宗丞有白雲小稿

憶昔一首

憶昔城南會佩馬輕春風芳華感人心折贈以爲容俯仰一相失去若南飛鴻靑靑女蘿衣蔚蔚石上松嵗寒無夕秀安得長相從願爲日月光落君懷袖中三五如循環千里宛可同

題彈梟

彈梟莫彈鶴惜此孤飛翰鶴舉卽千里在靑雲端彈之固無益瘦不充君盤卻恐梧桐枝無復棲鳯鸞

擬人生不滿百

人生不滿百譬如朝露晞白日入虞淵胡不秉燭嬉大耋嗟晷短多憂亦奚爲君看廬道輀車無停時伺晨當及旦佳會當及期

故人

故人西南風遺我一束詩長哦結幽想慌惚若見之遊雲靄層霄聚散安可期虛空聞妙音意重千金貲相思若行月一夕天之涯閒窗穿夣魂碧艸春離離

美人貎如花

美人貌如花獨立古道邊芳年抱幽思艷裔春風前春風固無情桃李終欲言不剪紅豆枝相思獨懸懸

適趣

賦資在山林適趣非任放乾坤入我牖得此一昭曠雨露日以深禾黍日以長妻兒喜相謂一飽知可望飯蔬適我願此意應勿爽

反挽歌二首

生人送死人哀哀涙如霰生人閱寒暑冉冉亦如電來去遞相送展轉不可見丘樊謹封殖陵谷猶有變萬古長如斯何庸致深辯

死生𨿽異塗昭晰本一理崦嵫落圓景一訣非永逝達人隨元化生死一劇耳生生常癡安知非眞死死當安吾歸生當適吾意

用看云體

上有懸石崖下有滑石道中有觀空人容顏半枯槁坐息窮年歳抱此希世寶𨿽然欠奇俊塵翳已一掃或云大道初不剰亦不少用力勤修爲苦辛坐中老新州有樵人此意極了了

穠華

穠華侈春艶松栢淩霜雪芳時若轉盼萬族畏銷歇人生金石交所貴在黃髮同衾異寒燠抱蘊應未察貧賤張與陳利達胡與越安得皎潔心長年似明月

野馬

野馬紛驅馳競此光一隙世事若頷髭朝摘暮還出惟應壯與老冉冉如過客嵗寒山上松稍稍見其實

詠竹生花

竹老方作花淸气應自結結實成瑯玕中心抱冰雪世人弗肯食欲獻終不屑鳯凰在髙岡音響方節節

失題

雲臺會功臣際會若風虎獨有嚴子陵垂竿富春渚相求到幽藐相如有平素吾寢惟吾眞君意應勿忤歸來拂苔石整我竿上縷煌煌道義間足以照今古

春日

勾芒暢生意恵風攺繁霜日月天淸明桃李春輝光庶情悉萌達眾羽同飛翔乘時各有適皥皥齊康莊山人感物化欣愜殊未央回視元气初萬端一防茫我欲觀其防因之問鴻荒

田家

方春事鋤犂晚節多黍稌雞豚樂丰嵗一飽輕萬事少長情熙熙呼喚相爾汝𨿽無禮節拘气象應近古先進不可期無懷在農圃

一蓮

一蓮瓶中枯一蓮池中子結子心𨿽苦而猶勝枯死賞心一日期詎非得生理君看千嵗樗荒郊永淪棄

飲少

平生不善飲飲少醉已極恨不如淵明陶陶少虛日桑嵫無停景寸晷足可惜今人與古人展轉不相識孰能制頽齡擾擾竟何益

白蓮

池上白蓮花秋風洗香雪坐令紅黛皆塵俗一種淒涼不堪折防波脈脈露光漙姑射仙人步煙月

徵婦怨

梧桐葉葉生涼秋燕山早寒已知遒則則力力嘆不休堂前月光使人愁停鍼罷綫淚沾裳朔風漸髙天雨霜妾憂欲死幸未死未死猶堪寄衣去

皎皎

皎皎白玉堂有女白於玉門前車馬任西東門裏苔痕四時緑春風撩亂飛伯勞櫻桃花重紅夭夭夜深撲落金剪刀烏龍睡穏蟾蜍髙

代贈

雙綰玉釵垂相逢暗斂眉紅潮初上臉未語兩心知羅韈淩波拂暗塵露桃煙柳不勝春珊瑚枝下重相見曽是鴛鴦夣里人

髙樓曲

髙樓漠漠東風塵花須落溪生緑云艶歌美酒消好春千金難解靑娥顰燕鶯語言鳯凰意畫空不成天似水潮紅暈臉濃蛾低門前采蘩春正遲

進酒行

玉槽夜壓葡萄碧石澑寒泉響淩歷水精壺中澂琥珀醉呼酒星下瑤席小鬟春風花滿頭堂堂一曲眞珠喉六國三朝春江流眼花落井消千愁

難忘曲

弱花低繡檻月滿緑楊津一笑領深意過於三月春樽前停妙舞堂上設華裀上客不須醉相將夜向晨

幽居

不作無輿嘆幽居體自胖能貧蔬食足投老敝裘安濁酒融春意靑燈話嵗寒外頭無限事忙殺不相干

識得

識得聱牙字三生拙未除閒居兩疏傳餘事二王書老任衣冠古貧從爼豆疎農人適相告早晚出犂鋤

翠云寺

杖屨入云端天空眼力寛地因山气濕窗帶瀑聲寒隠幾俗氛逺捲簾僧夣殘相逢隠淪者妙語亦翻瀾

漢地

漢地文書宻窮邊嵗月深但髙蘇武節不察李陵心過鴈西風急荒臺朔气沈同生不同恨萬里一霑襟

地僻

地僻逢迎少吾生信杳防淸談養生論兀坐太經性拙貧逾樂神淸夣數靈亭亭嵗寒友相對眼終靑

咫尺

咫尺越山海其如千里何祗應憐命薄不道賦情多墜綰交枝玉纎圍百疊羅淸宵無限思枕席起防波

臘月

臘月二十五人家祓舊年山人無可禱睡著不知天

窗前

窗前尋丈地種得一株梅明月淸風我紅塵不復來

失題

白玉誰家郎紅粉何處女秀色總堪憐春風宻相許

幽意

開簾野水聲倚杖靑山色幽意在人間人間不相識

春朝偶書

一夕春歸桃李根淸寒猶勒艶陽魂雪霜雨露年年事惟有梅花地位尊

淮河水

秋風淮水白滄茫中有英雄淚幾行流到海門流不去會隨潮汐過錢塘

天寶禁中

外庭班退壽王歸別有驕兒侍禁闈解事老奴寧及逺君恩如許政忘機

廣寒宮

碧海沈沈桂殿幽滿天風露四時秋寒宮白兔參差老一種淒涼各自愁

臨汝道中

野水平田稻正靑肩輿軋軋趂新晴髼頭奴子無拘束牛背醉眠歌太平

送還吳山槁

萬卷文書一幅巾不將風鑑落埃塵桂花未緑槐花謝獨佩江蘺有幾人

移梅

鄰家爭乞麗春栽玉手輕分帶月培窗下老翁迂入骨淸齋三日爲移梅

癡貓

愛汝斒斕任汝癡了無殺意上須眉通宵防子喧人睡政爾相忘也大奇

醉起

醉起西窗日欲斜新煙初試雨前茶川原春意無聊賴開盡桐花到柹花

幽齋

幽齋宜凊復宜溫髙臥騰騰百不聞贏得神安無夣事從教黃葉夜紛紛

大廷

大廷新革晉春秋王气寧知在荻州泉下髯參心獨快不教司馬恨枋頭

有感

舞罷歌停嵗月深當時勝迹盡銷沈飛雲捲雨人爭賞畱得佳名尙到今

倚樓

平楚連天獨倚樓樓頭日日望行舟相思飛盡梅花雪江上晴雲片片愁

田家

雞豚白酒樂丰年飽卽髙眠不問天少長有恩相爾汝淳風應似伏羲前

西施捧心圖詩

吳苑風光越水春兩山眉裏笑顰分腹心別有堪憂處狂殺君王藐不聞

晚立

古徑苔深晝掩關外頭塵土不曽閒雨晴天气明如鏡靜倚孤松看逺山

獨立

片雲收雨入西山望極蒼茫杳靄間蕩蕩太虛無一事祗應日月不曽閒

譙樓

霜滿譙樓報五更道人睡穏幾曽聽金街應有朝天客佩馬禁寒望曉星

小窗

小窗風定曲肱眠骨冷魂淸夣易圓蝴蝶不飛花自落海棠枝下月娟娟

小窗對客

紙帳梅花自一眞小窗對語坐無裀詩家供給惟風月病與詩疎始覺貧

淸平樂

樂府新聲替舊歌沈香亭北醉顏酡牡丹謝後生秋艸一曲霓裳已覺多

如夣令

日日酒圍花陣畫閣紅樓相近殘月醉歸來長是雨羞雲困低問低問獨自繡幃睡穏

窗外燕嬌鶯妬窗下夢魂無防夢好卻頻驚不到防云深處無緒無緒紅重一簾花雨

更漏子

玉搔頭金約臂嬌重不勝殘醉畱淺黛暈胭脂淺寒生玉肌待歸來渾未凖疑殺那回書信春又好思無窮捲簾花露濃

謁金門

春尙淺江上柳梢風軟銷盡玉梅春不管冷香和夣逺脈脈緑窗新怨花勝無心重剪簾押護香閒不捲捲

簾芳事徧

春意泄香重一枝梅雪寒透玉壺冰暗結玉奴情更劣似語還羞奇絕妬白憐紅時節酒力未醒雙眼襭一

簾風弄月

晴意早簾外數聲啼烏有約不來春夣杳鎖窗防弄曉江上殘梅未掃葉底芳桃紅小天逺斷雲塵不到過春

還艸艸

春意薄江上晚來風惡簾外海棠花半落睡深渾未覺夣想當年行樂新恨暗添金鵲冩就錦牋無處托去

鴻天一角

淸平樂

懷人

鶯歌蝶舞池館春多處滿架花云畱不住散作一川香雨相思夜夜情悰靑衫淚滿啼紅料想故園桃李也應怨月愁風

妬紅欺緑輕浪潮溫玉鸞袖捲香金嬌怯未消寒粟錦衾初罷承歡宿妝防褪香彎醉眼乍松還困斷雲猶繞巫山

南柯子

小姝

絲髮風輕掠酥胸冷不侵背人小立卸瑤簪一縷柔情系得幾人心曲檻花方蓓河橋柳未陰紅羞緑困不能禁惱亂東風無計等春深

掩笑輕擡袖慵妝淺畫眉嫩晴簾箔玉梅飛門外寒輕疎柳趂黃時綰帶香羅結交釵緑玉枝看看又誤踏靑期倚徧欄干心事只春知

浣溪沙

望海潮泛舟

輕雲過雨炎暉初減樓頭片片餘霞曲徑通幽小欄斜護水天薄暮人家暝色趣歸鴉竹風交立玉淸透窗紗斷岸漣漪亂萍芳葦繞煙沙依稀畫艇蓮娃掩鮫綃防沁急槳咿啞香霧霏防冷光揺曵婭紅深映低花天際玉鉤斜磯邊菱唱答驚斷鳴蛙滿棹白蘋歸去幽興繞天涯

沁園春

紫陌芳塵煙縷收寒雨絲過云羨交陰桃葉窗前曲檻認巢燕子柳底朱門回首年時霧鬟風袖褭褭娉娉嬌上春逢迎處盡芳華繾綣玉佩慇懃誰知此際銷魂漫隠約人前笑語溫記掌中纎細眞成一夣花時怨憶應爲雙文載酒心情教眉詩句空悔風流曽誤人慿誰去待寄將恨事兩處平分

摸魚兒

捲珠簾幾畨花信輕寒猶自成陣一年芳事如朝夣容易緑深紅褪寒食近惟自有斷腸垂柳禁春困窗深靜悄疊損縷衣凝塵暗掩金斗熨淸潤章臺恨凖擬芳期未穏舊遊細把重忖鑑鸞釵鳯平分久畱取年時心印誰與問待試寫花牋宻寄教郎認妬香憐粉欲冩卻還羞輕顰淺嘆字字攪方寸

張榘

榘字方叔南徐人

贊崇禧文室二僊圖

鹿皮槲葉容顏枯槁靑巾白袍飄然气貌不同者形所同者道金丹一丸天地同老

敬餞劉興伯提幹之官

平生子劉子勁气橫秋霜不肯作短簿海漘駕飛航稜嶒髙頰顴碧眼須眉蒼鶯花風月夜錦繡傾肝腸諸公盍推轂置之白玉堂筦庫著此士四海空茫茫僕也客於淛云阡淒故鄕退鷁豈坦率瞽無預文章乘除君晚泰尙欲思激昻年饑僅半菽羞澁無酒漿贐別祗此詩君無誚淒涼

登鐘山

登髙得勝遊暫喜塵鞅脫林深鳥聲防石兀馬足滑一笑立髙寒雙明遐闊酒酣百慮消世事等毫末

送姚提干行

虛齋鎭東鄞從之南容君我初未之識邕翰傾殷勤修潔以博習秀美而有文玉犀映秋水英辭湧春云雞距角魯蜀昻然鶴非羣晤言到聖處商也樂所聞最喜直而義壯音駴皷鼖告子少於孟先防養气勛牛山木信美謹勿容斧斤助苗固得槁可使稗不耘觀於所植立眞能張吾軍仁義可效治淵源在河汾詩書自師友芝蘭足膏薰剛風接勁翮去去翔霄旻淸時有聞者必也吾子云

賦山水雪景

寒云凝不飛回風舞霏雪移多山凹平漸釋澗聲咽饑烏噤無語老樹僵欲折薄暮漁舟歸行人稍稀絕詩翁酒力防淸興天末夜深有奇事玉樓耿寒月

約臺府同官王元敬以次七人登巾山以前峯月照半江水分韻得半字

一江貫萬山雙塔抵層漢我來躡勝遊寒日己過半夕陽滿孤村潮勢吞兩岸俯視塵世防云邊數聲鴈

題三茅峯

巨靈握奇石飛落人間世怒拳一擊破髙下成鼎峙三光發其精五嶽借之气精气久以靈稍稍見奇異香之爲艸木淸之爲泉水天則爲洞天地則爲福地嵚嵚白雲根怪巧分鎖細龍潛而虎藏猿啼而鶴唳始焉三僊居終也眾眞萃至今丹砂光上下數萬里淸遊動髙吟今古幾騷士搜奇探幽深或僅見一二輸君呼筆神盡發萬古祕我於塵埃中讀之如親履呼兒謹謄藏再拜歸棐幾

次韻孟師翰鳯兒花滴滴金

彩鳯與幽花動植自形色命名取肖似造化何容力丹穴呈九苞夜夢或吐白未若秋中芳榮悴了無迹物理紛以移血或化爲碧安知秋艸英不作金防滴非繇冶者鑄芳葩自光澤誤彼市中攫一過一目逆

有懷尢贊府季耑

西風約暮雨虛亭得新爽忽焉見崚彷佛呈萬象誰其伴孤吟寒蛩軋幽響碧雲佳人抱膝注遐想

題劉直孺拙逸軒

營營天壌間孰不爲智使有美山中君獨與世俗異一眞不鑿若大愚四體安然如止水人皆喜君得佳扁我於其間有餘議一陰一陽分動靜江河山嶽判流峙造化而欲辭其勞造化之功亦息矣伊周孔孟心乎民老氏莊防忘此世使四君子俱恝然萬古滔滔孰經濟以拙而望巧巧未及成拙先至晦巧而爲拙終焉多與巧相值逸者自逸勞者勞天之降材爾殊爾君才足以應萬殊防手山林恐非計願君畢力運天巧卻換軒名與張子

爲茅峯崇禧主人景架巖贊王肖巖所冩喜容

虯髯如雲眼如月胸次毫端一雪政恐儒冠或誤身尙友虛無老莊列松陰泉影緑悠悠此時此意如何說三眞跨鶴夜相從長嘯一聲山谷裂

贈云竹一老琴師歌

昌黎不作頴師已千古風流隨逝水大音祗在天壌間云竹翁能發其祕明之爲侯王幽之爲神鬼悟翁一轉指頭禪萬事冺然心耳廢澗泉淅瀝走宮商仙佩丁當分角徵數聲急羽來秋空夜半西風掠蛩砌諸公不但知此音眞欲鉤深得其藝大篇小什分珠璣往往不惜兼金餽吾聞南風之歌下舜廊四海熙熙樂平治願翁持此天上頭一鼓解民慍再鼓阜民財勿作區區自丰計

題錢則父凜對軒軒有老檜奇甚

老紅落盡蒼苔院萬物隨時自流轉蒼然古檜夜窗前獨抱寒姿聳孤榦幽人丈室空無埃風聲月影共徘徊樹兮人兮兩淸絕不然君肯居此哉

題金淵緑淨亭

慿髙四望天沈沈平蕪逺樹橫夕陰碧雲吐吞獻奇象乃知造物得我心漁舟兩兩疊煙棹白鳥出沒滄波深悠然呼酒納幽致須臾寒月照古琴

第一峯詩【原注顚倒一七體】

穿雲踏月登茅嶺一陣西風吹客衣松儼立兮如伏山周回兮若幃竹泉淸可鑑苔石坐忘歸鶴唳空靄猿啼翠防白露下碧煙飛適意忘機歔欷

淒淸露重月明紗防濕裌衣輕路險僕倦石危馬驚近市火數防出林鐘一聲客子徵鞍暫解仙家云關未扄濁酒三杯投倦榻夢回畫被冩吟情

雪後呈邵堯章權尉

刮地風成陣漫空雪作團侵陵詩骨瘦開拓酒腸寛入竹寒聲細緘梅冷艶幹長官何太喜農事正相干

半年

半年畱鶴邑嵗晚倦重遊雪柳帶春意煙蕪生暮愁怕看新鳯歷忍拂舊貂裘莫道知心少相親有白鷗

華亭道間

移船過九曲滿袖貯西風木落山容老荷枯水面空客懷詩句裏時事酒杯中莫聽雲間鶴寜呼天外鴻

題雲間皎上人扄緑軒

藂竹傍幽亭蕭然一畫屏色欺春酒碧光映夜燈靑雨葉供香潤風枝揺夣醒卻嫌千畆闊浩緑難扄

題黃巖黃山樓

樓俯澄江碧山宜四面觀壓波橋影闊帶雨櫓聲寒客夣因詩醒歸心得酒寛虛懷納幽致濕翠撲欄幹相公新創雲山觀於州治之東詩以頌之

華榱勝防實相兼卻笑滕王詫棟簾海內一云髙出岫江南列嶂杳平檐作霖錫命宜爰立維石興歌正具瞻寰宇固應同徳宇共期羮鼎試梅鹽

帝城

帝城那得見秋容秋在三吳澤國中蘆未著霜花己白蓼宜近水影偏紅一行落鴈低南浦萬防棲鴉起北風安得畫師模此景釣魚磯上著詩翁

半年再作華亭客每喜輕防得順風白水涵秋千頃淨淸霜粲曉萬山空蹔時放浪如塵外憶昨經過似夢中濁酒三杯眠未熟不能平處枕邊鴻

次韻金陵趙民曹【原注與裝】水閣卽事

尙想溪亭跨鴨頭市囂到曉不曽休角聲吹斷老梅月橋影壓翻寒葦秋三語固知非昔比十年不到使人愁老來著腳茆峯下相望何殊風馬牛

再用韻呈相公

等囿乾坤造化中此花珍重殿春紅矜持不受荼防月披拂正須楊柳風三詠品題眞入妙獨慚屬和未能工防前舊本今應在何必移根江以東

和澄齋劉制幹過蕪湖渭陽宅有感韻

興言陟屺駐徵艎丘水依然亦故鄕萱艸夢寒詩思逺梅花月冷角聲長暫辭小隠從三聘況值淸時已一陽朝籍漸通恩數洽防看梧檟發幽光

畱別耘業林逢吉飯牛翁鄭簡子

天臺山下兩詩仙剪霧裁冰五十年耘業三間千古意飯牛數集幾人傳半江明月曽同賦一段淸風豈偶然匹馬衝寒西驛路碧雲苒苒思綿綿

奉和魏提幹

騎鶴樓前奏宓琴朅來又作海山吟碧雲不隔鄕關夢白髮能灰客子心愧我抗塵徒走俗羨君博古更通今新詩淸響傳空谷擊節長歌到夜深

登蘇臺用袁憲韻贈兩趙提幹【原注汝積防聞】

勝賞多從暇日違眼中朋友欲星稀退休不復思三顧能賦猶堪廣七依遊鹿臺前空逝水棲烏曲裏只斜暉書生懷古眞癡絕看盡閒雲入棟飛

窗上

窗上月朦朧香蕓鼻觀通了無梅竹影猛省在舟中

題啄蜂雀井團雀二圖

遊蜂從何來饑雀巧相遇誰其釋紛拏放汝采花去日暮投荒榛吻利腹良餒爾竟何所爭固結不可解

鴈聲

鴈聲恰值到江東霜影空蒙落晚篷寒著蘆花禁不得一層晴雪亂西風

春吟四絕

岸艸不知緣底緑山花試問爲誰紅元造本來惟寂寞年年多事是春風

沙渚淸泠薄葉水野亭和暖杏花風此中佳趣無人會牛背斜陽臥牧童

花露半幹紅入戶竹風防動緑侵牀翠屏殘夢不知防幽鳥數聲春日長

香鼎灰寒午夢回閒情誰與夢徘徊杖藜信步穿幽徑一陣野芳何防來

送賔書記自揚歸吳門

一葉黃蘆渡茫誤隨野鶴上維揚角聲吹斷梅花夢依舊楓灣半葉霜

聞杜防

流落江南帝魄癡年年啼到緑陰肥蜀山邈在靑天外只勸人歸不自歸

勸農二絕

善端天賦本無殊力穡之餘好讀書莫訝勸農因勸學須知公相起犂鋤

長官誨汝亦諄諄須信民生總在勤試誦殷盤豳七月詩書卽是勸農文

題包虎

正眎眈眈怒作威西風揺毒上牙須山翁祗作丹靑看馮婦從教自下車

日日紅林飽血腴尙將餘力咬枯株髙亭素壁黃昏後疑有悲風落坐隅

詠十月桃【原注夢中得一樹春風怨落暉之句覺而足成】

十月桃開三四枝淒涼時見芳菲小紅不著黃花蝶一樹春風怨落暉

騎鶴仙

擁麾猶願富腰錢千古相傳跨鶴仙莫笑昔人空覬望後來人欲更燻天

題稅軒新築送靑亭四首

花木中間著小亭檐虛不礙兩峯靑數聲啼鳥閙中過不似家山子細聽

日抱吟情到此亭捲簾孤坐看云生詩懷恰與云相似一防悠然度太淸

白雲盡防靑山小紅雨飛時緑樹新佳致仗誰同管領野禽啁哳話深春

日移花影上疎簾香鼎燒殘逐旋添春事已隨詩入夣一庭芳艸緑纎纎

題趙子固水仙圖

紫府川妃夜宴還玉盤金椀落人間香肌不受緇塵污依約風前響佩環

秦淮

往在秦淮問六朝江樓只有女吹簫昭陽太極無行路嵗嵗鵝黃上柳條

至後二日登狼峯

江流不盡天連地山意無窮春復秋多少詩人無分到我來三月得重遊

聞春禽

萬疊雲山擁翠屏筍輿終日面山行幽禽上下好音語到底不知誰命名

江湖後集卷八

欽定四庫全書

湖後集卷九

宋陳起撰姚寛

寛字令威嵊人按文獻通考載西溪居士集五卷陳氏曰姚寛撰寛待制舜明廷輝之子宏字令聲之弟爲工部監門金人來侵寛言木徳所照必無虞言驗將除郎召對得疾僕殿上卒捉搦歌

雙蝶防花飛老女怨春暮撲蝶金粉銷折花顏色故牕中聲喞喞雨泣至天曙問婆許嫁女莫要擇門戶願得不單棲任他流浪去

少年行

少年白鼻騧玉勒錦連韉徑就胡姬飲熟醉當瓐眠剝絲入蠶繭郎意在纒綿

江南新體

悠悠復悠悠日夜瀟湘流瀟湘春艸生行人向南愁緩歌竹枝娘窈窕蘋花洲

江南無春秋花艸紅復緑燕燕撇波飛雁雁依云宿逰子去不歸淒涼采菱曲

劉生

劉生古豪俠意气無與俱隠若一敵國不顧千金軀擊劍探赤丸投瓊叱梟盧醉使新丰酒笑擁西京姝

宿諸曁大雄寺

解榻無凝塵云房愜幽素淸寒薄衾枕防涼散庭戶夢破流水聲鉤簾捲山霧時與靜者俱爲擬湯休句

望行人

戍客久不歸生死關山道出塞入塞雲長亭短亭艸夢防玉堦人愁深花欲老庭樹起秋風寄衣當及早

昭君曲

石崇云昔公主嫁烏孫令琵琶馬上作樂以慰其道路之思送昭君亦然非昭君自彈琵琶也昭君恨帝始不見遇席上請行單於得昭君大喜獻白璧一雙駿馬數疋而已昭君畱北地作怨思之歌傳於漢後爲此辭者多遺其事實

漢宮深鎖千蛾眉妬寵爭妍君不知昭君自恃色殊眾畫師忍爲黃金欺當時望幸君不顧淚濕花枝怨無主一朝按圖聘絕域慷慨尊前爲君去蕭蕭車騎如流水慘澹風沙千萬里昔年公主嫁烏孫妾身況是良家子自嗟薄命無歸路弱質安能事彊主可憐宮錦換氊裘忍變故音作新語馬上琵琶送將逺行路聞之亦淒防寄書空憶鴈南飛只有怨歌傳入漢漢家失計何所獲羽林射士空頭白白璧駿馬無時無傾國傾城難再得

西湖醉歸作

湧金門外防春色水流不盡花枝碧一畨洗雨一畨風墮蘂零紅収不得蜜房羽客尋芳歇蝶翅粉盡金翠防云昏艸暖天亦迷日暮楊花散成雪傾城一醉爭狂蕩踏歌相攜大堤上湘妃有意解明璫桃葉竟誰迎兩槳東君無情背人去脈脈那由話素歸來簾幕護殘燈一夢閒堦月如霧

搏雞行

大雞角角號秋田小雞啾啾隨後先喧鳴得意啄遺黍四顧無人驚復聚靑天閃倐片影落饑鳶搏取塡空嗉紛紛散亂入荊棘老父譍門叫無力鳶飛突去何遒疾大雞還呼小雞出

西溪早行

淸晨出故溪鄰曲未聞雞艸露平平濕溪云漠漠低轉山人忽見分路馬多迷作客風埃裏難堪聼鼓鼙

天臺夜雨

瘴海逺黏天山城入暝煙春潮生蛤暈夜雨長蝸涎燈幾花時落風簾客未眠平生懷此地今夕意茫然

夜坐懷歸簡報恩振老

冷燭翠光殘疏梅雪影寒客心春鴈急詩思暮江寛髣髴連環夢淒涼錦瑟彈明朝山下寺竹問平安

春暮送碧雲闍棃歸靈巖

歸意太怱怱逢春去住中澹香花濕雨薄影絮行風覓句愁何許談興未窮應緣知有處秪莫恨飄蓬

宿多福寺

蕭寺虛庭夜气嘉微風入樹碧交加露荷滴瀝珠無翳月桂扶疏璧有瑕欲采蘋花歸已晚擬尋竹葉夢還賒愁來剰有淒涼意織女銀河又復斜

釣魚

自小弄絲來驚多去復回沙頭晚風起波上夕陽開

春晴

風雨惜春殘新晴爲啟關白雲歸去盡還我舊靑山

眞戒僧首房晝寢

薄薄簾櫳日陰陰殿閣風無人驚午夢雙蝶下花叢

羅椅

椅字子遠廬陵人饒雙峯髙弟寶祐四年登第以秉義郎爲江陵教授攺潭州及宰贛之信丰遷提轄防貨有澗谷集東南紀聞云椅以江南革命歸隱故鄕廬陵大儒也

秋日雜興

秋山何言哉萬物興自防昔翳春空云今作道上斑況此江浦蕙幾何不爲菅幽泉大自在映月瀉潺湲跳魚甚微細解展秋江漪一靜未滿刻一動輙移時豈由魚樂乎或是水性之商量未渠穩風急蘆花低

白蓮花

白鸞仙人按羽衣曲中弄影江南漪江妃閉置未許歸一把靑寒縈玉絲玉絲蟬連不禁折折著透根仍透葉風流極處絕成愁君不見婕妤手中團圓似明月

江石

勢橫截江虎踞足白卻行馮夷哭大川當前波沄沄石也於此受命獨水石擊撞無了時因危見節難見奇世間大有胡廣輩欠讀澗民江石詩

溪南春曉

行逢二三月春映掌中杯緑久山猶淺花寒雨未開誰能柰愁得判不上樓來更莫看云坐瀟湘有鴈回

冷泉亭

老木碧毿毿幽亭著兩三山飛劣到地空處遂爲巖古塔開蒼蘚淸泉滴暮嵐遊人莫來此渠正試春衫

寄答楷侄

時秋四壁冷片紙百回看字古微侵吟淸不到寒人生快意有天下好詩難澗水光如月吾琴爾去彈

題方武成詩卷

斯人懷妙質事事合唐賢命短於長吉吟淸似閬仙寒鴉政鳴噪獨鶴已蹁蹮落日山亭下沈思一愴然

寄危驪塘贈以古鑑

百尺樓頭山雨長夢提白髮濯滄浪從渠金帶花成簇何處魚羮飯不香語妙囊中了今古騷成肘後系瀟湘山寒歲晚蘭苗盛欲當茅獻艸堂

澗底春冰偶不融風前凝作水精宮古人心事如此鑑今代眼明惟有公落月還應照太白秋江只合瞰涪翁送君去貌驪塘影影見疏梅颭晚風

謝南劍黃史君贈松紋劍

使君袖裏玉淵虯曽截蠻江江上流海立山揺三尺外風盲雨怪一時休民元不許佩牛犢客政何妨彈蒯緱遮莫塵淸便回使靑山猶赦郅支頭

題圓覺寺小軒

禪子安排定不癡數拳石映半池巖如大石元生就水似人心未動時二月春深梅不覺五更風起檜先知靑林野寺西湖路直得先生一首詩

遠逰

因夢吳云賦遠逰江花扶柁水悠悠半輪月散千山影一葉舟勝萬斛愁天气漸於寒食近春風只到牡丹休水程孤冷難爲夜起吸滄江當拍浮

題向伯僑吳松雪霽圖

暖來日曬冰滑恨極天寒竹修雲開梵鐸相訴水活漁船自流

天上淸流雪片人間名勝吳松兩賢相戹窘甚賴有斜陽半峯

天隨漫解理艇不慣雪後霜前幸自竹篙閒著拋來借與鄰船

林昉

昉字旦翁三山人

訪隠者

曉入南山路松風最好聴扉黃犬睡尋食老鴉靈童子炊方熟先生醉未醒借來一榻坐防盡相牛經

秋戍

軍頭夜防名新戍起秋程月色黃弓甲風沙黒渭城防笳淸淚滿落葉此生輕努力供王事歸來享太平

老樹

元是誰人種枯殘此磵東半身虛映水一葉尙揺風著雨禽初散當暄蟻欲空年時濃緑影何處夕陽中

同鄭魯望聴杜鵑

每到桃花發山鵑叫得頻今年同聴處吳下未歸人客淚滴殘月物情愁暮春胥江有淸水聊與濯衣塵

山中

衡門客去孏冠巾盡日防山自在身飲澗猨來驚照影泊枝禽起近衝人黒雲欲雨易成晚紅葉如花不當春卻憶東門牽犬恨當年何似布衣貧

泊越浦

老樹津亭防客舟芙蕖香歇蓼花抽越山只作古時翠胥水半隨人事流別港鴈聲天有月防橋漁火夜分秋翻然自笑芒鞵腳十載風波走幾州

春歸

南北春歸有許忙一晴輕防度林塘栁揺別岸東風瘦花落防橋流水香老去客防空劍气日來心事只詩囊幽情一防雲天遠獨鳥無聲飛夕陽

贈別

傍橋買得小溪船略舉離杯去意懸一水夕陽紅蕩影數峯晴樹碧生煙秋聲不防雲間鴈別恨空長栁外蟬後夜他州防明月定知相憶未成眠

贈張髙士

短髮蓬蓬戴小冠客來歡喜愛供看鶴孫夜飬翎猶濕童子南歸語尙蠻擊磬花邊禽醒悟持經下竹平安自言薄有耕桑地無事干人不出山

登龍山塔寺

吳越夕陽多遠山塔樓髙處九秋寒江豚吹浪腥風濕野鳥行空翥雪幹白日潮聲僧老盡黃埃世路客遊難海門航散孤云落酒醒不堪深倚欄

春曉

薄衣初試曉寒輕雲閣殘陰雨弄晴落去好花微有恨生來野艸半無名丹心愛國勞難破白髮欺人鑷又生瘦繞石欄三十匝緑楊何處脆鶯聲

題所寓壁

鹿羣上遙岑云影抵蒼壁無客來敲門倚松讀周易

南屏山畫猿

古木懸藤臂半鉤何年影落此山秋三聲遠憶巴江月夜半孤舟起客愁

山中春曉

婆餅焦啼曉戶開冷東風裏惜殘梅片雲秪傍檐頭宿昨夜何山作雨來

雨中過周氏山荘

吠犬柴門扣未開滿身風雨立蒼苔翠禽一个髙枝上啄得殘桃落地來

戴埴

埴裏居未詳詩多仿月蝕雪車之作非拘拘四靈者也

和王教暮春出逰

矯矯雪霜心孤貞受命獨畱滯染緇塵垢面不靧沐背城借一戰塡塹輸前瀆葵心向朝陽晞光不能燠徒囂終無贏驅馳惟僕僕豈無丰水滋永嗟非佳谷呼爾授芻秣羈紲系駒犢堪羨我良朋林桂賸芳馥博覽繹故書胸中三萬軸悠然西河上日與英俊逐振鐸揚儒風函丈紛冠服師友逓響答循誘教匪撲精進日千里目駭地脈縮顧我闕黨徒無成坐欲速披襟莫奮飛隨羣被私淑枵然藜莧腸殊未飽公餗彈鋏何時歸涎沫流肌肉遙想烹太牢殷勤羮采菽【原注詩箋采菽所以芼太牢待君子也】更當春暮時浴沂衿佩肅心賞弄篇章絕唱淸風穆流水諧朱弦押彊破萬竹孝先謾耐嘲橫榻便空腹安識物外逰幽賞機緣熟矧復有良儔堅久渝晚菊依然蒼筤叢檀欒旁淇澳【原注補韻澳亦作奧荊公押】一緘荷起予明珠得盈掬大雅久不作疏越鼓凡目臨風挹回瀾淨洗塵翳麯披閱不停手豈復憚諄復自笑詩思慳企山才抵麓正望使南印像馬來天竺競病安能振紙空瑟簌絕影天邊鴻坐困家池鶩搜索縱成篇無異虫蠧木所幸情不違合並在旦夙願言戒逝糧出晝勿三宿

輦下曲

舊來聞說京師樂香街十里春風箔朝踏金梯入鳯樓暮下瓊鉤延翠幄蛾緑梅花裝淑質蘭蕙芳笙歌棗下曲琵琶陌上桑宿酲未解鶯催曉玉珂防馬長安道解佩遺簮日日歡不覺紅顏醉中老我謂京國皆繁華何時飛走登云車誰知著足緇塵底八年飄泊空咨嗟蕭蕭竹風暗度耿耿蘭缸燈自語孤坐逢掖凝淸霜獨臥重衾踏寒雨雲雨陽臺夢不成況欲綺席羅傾城丈人屋上烏啼夜幹鵲巢中鳩喚晴啼夜夜未央娟娟素月明喚晴晴未霽寂寂靑春深鳩喚烏啼終有侶猶勝月兔孀居千萬春

雹

黓執徐歲月律中無射京師連雨雹小者如彈大者如拳林柯葉亂下烏鳶折飛翮屋瓦砉劃遭擊撲居人顚沛行道錯愕初疑巨颶掀捲馮夷宮淵珍散墮光閃爍復疑淸霄萬里驅長蛟泣淚盈盈驟飄薄稜層水精碎噴噀珠琲滑有識覷天巧一何景象惡嘗聞聖人在上冬夏無愆伏亭毒二气不相剝破塊封條已無異祉羽無勞驗風角今天子握極衡運斗樞景化豫順羣慝蕭灼精祲胡未孚冰雨墮霄幕其欲霈廣澤胡不爲甘霖沾丐枯焦重甲坼其欲膏土脈胡不爲晞薤厭浥瀼瀼普漸洽其欲表誅伐胡不爲皚駟見而霣艸木黃落其欲弭蟄虫滋生植胡不爲嘉平之三白驅蝗入地千百尺或雲水气專一不解散胡不爲長河玉岸之寒冰可納淩室助頒刷或云陰气脇陽不相入胡不爲氤氳五色之卿靄葉應丰穰昭帝徳此雹舒不如雨露慘不如霜雪結不如冰澌之嚴沍散不如雲霧之蔥鬰夭非欲示懲詎用作戱劇漢儒說證應紛紛太不一或賢邪易位或賦斂苛刻或妻妾失倫或大臣擅法道幽且牽附多穿鑿仲尼百世師麟經戒侵逼此變凡在書公室浸衰削自下陵上曰僭以柔變剛曰剝沸湯湛冷泉凝寒勝燠熱溫雨受陰氛淩沍自然結時當秋气杪是理尢彰灼風起庚庚作令日行西西主殺數至九變金乃從革大則爲兵小刑罰內外靡不以時決天地方防藏沴候生京洛得非少皥執矩未潔齊得非蓐収爲正有顚錯得非箕伯吞聲不掃除靑女護姦不除滅穹旻赫然奮嚴威重陰膠固紛零落我願聖王覩此攬乾綱用夬決登俊良屏邪慝陰塵靜掃單於庭陽和徧龡鄒子律大明威威照九州寒燠時序百谷熟天若雨珠眞可噱請以綴衮冕之十二旒龍旂和鸞之纓絡

彗星

紹定壬辰閠九月己酉之夜彗星出淸臺奏禦正衙避席太官減膳羞瞽宗徹音樂雞竿肆眚出囚系龍扆責躬求讜直精誠徹九垓徳音走重譯圜橋冠帶虀鹽生筦窺熿熿對以臆臣聞泰素朕形黃辧色左旋右轉一闔一辟來伸往屈四時行除舊布新寒暑易恢恢天网疏統理廢厥職東方歲星木主仁不掃暴刻尙捶剝南方熒惑火主禮不掃驕蹇習淩弱西方太白金主義不掃冦盜生亂略北方辰星水主智不掃防蔽長讒慝中央塡星土主信不掃詐欺滋姦猾皇穹遴選綱紀星出持彗帚掃環域日華機上有九彗乍上乍下空如筆歸邪向上有兩彗出也不行見則滅天狗短彗在尾傍火光炎炎空烜赫天攙類彗云如斗蚩尢類彗旗後曲六賊如彗在西方咸漢帶彗居正北驅防舉莫前彗乃排膠轕不指房心明堂位不臨箕尾后妃宅不抵參昴詠衾裯不向牛女逐淫佚不訪獄廩至婁胃不詢蓋營到危室不求社廟上井鬼不好文章逰奎壁不窮天根越亢氐不咨弋獵來栁畢不從枵問虛耗不由張素丐觴客不自觜觹訪葆旅不入栁倉覓廚食不呼七星問急事不召南斗共斟酌天王帝廷爲大角兩旁三星如鼎足所柄所指以建時節曰攝提格灑埽庭內萬化基蕪穢不治孰觀法軫驅風車爲宰輔負衡失平在修飾翼鼓羽翮主蠻夷飛翰不勁必振刷禿帚一加內淸外肅四海九州罔不臣妾帝座中居斡樞機萬年千載不停息

和陳府教授見贈

遺風洙泗濵汲古酌犧罇魚躍池藻翻鶯呼庭樹喧樂山不樂水居城猶居村一朝黃鐘鳴九畹滋蘭根

諭鶴文

鶴陽禽也而防於陰一墮矰繳入於樊籠飲啄棲遲無復介然雅淡之態少焉覊鞲稍縱奮長喙引修吭跳踉落泊過者驚怒觸罪蹈辱羣鳴如訴予心惻然呼而諭之曰猛獸摶也拘於檻子其猛而搏者耶鷙鳥攫也縶於紲子其縶而攫者耶仙姿浮曠而懷淸迥觀子之性泊乎淵靜丹眸含精洪髀舒縞觀子之形粲焉月皎逸气出塵幽響警露觀子之心飄飄雲路九臯摩空萬里籋云度蓬壺跨昆閬豈不邁往而絕塵哉饑不啄腐防謂在田也渇不飲盜泉謂在野也翮短尾雕混迹雞羣鬱鬱豢養壯志未伸又非頡頏煙霞軒翥林汀也結而脰束而翎羽翼旣成靑田赤霄非子之故程也耶言猶未畢羣鶴忿悁竦毛勵翼長紆抑之未伸悼哀訴之弗直皇皇向我若有歌者曰豢予於儲胥之下兮質予於勺水之陂褰頓悴之弗察兮仍顑頷之莫知紛外侮之多儃兮懼昭質之纎夷曠一飽之靡安兮矧上徵乎崦嵫嘹唳四起悲聲徹天修辭慰藉一語莫宣回視周除孤雄屹立寂若無聞淡若無識揖而延之化爲羽客翩然馭風九垓瞬息

羣仙賦【原注中伏日壽宣參政之作】

南端熈穆東閣晏淸瓊鑾颯纚華芝紛繽蹁躚風馭來自殊庭扣閽請曰鳯鳴朝陽龍翔景云翼翼國瑞壽矣卯君余攬徳輝以來禦扉其撤扄閽者辭羣仙曰長贏阜物朝霽霈霖八荒仁壽六气平均意有間矣若爲啟眀閽者曰今日何日願有謁於大鈞羣仙曰豈曲度房中聲揚濮上或彈絲吹竹以奉徽音耶曰有是哉豈栁肢低月蕖艶淩波有若電羽之翁翁者耶曰有是哉豈齊優戱劇謔浪傾河足資笑噱而徹聴營耶曰有是哉豈池塘緑淨蓮芰香浮有所謂鼓蘭槳而歌采菱者耶抑涼臺逺岫竹院碁枰玉壺檐動桃笙波澂方羊燕適爰滌袢暑之襟耶寧風生麈尾扇隔庾塵飄飄羲皇上人耶閽者不答徐而歌曰九垓昊昊兮無聲八柱膴膴兮上騰陽道柔兮陰彚徵孰綱轄是兮伏藏不升羣仙囅然而笑曰槖籥機緘固運轉不停也耶乃賡而和曰鉉必玉兮柅必金鼎中實兮魚弗賔斡造化兮掲乾坤黃中正位兮玉立千春少焉霞袽軒舉環佩鏘鳴仰而視之惟見卿云綺錯泰階衡平實癸未中伏槐府稱壽之辰也

江湖後集卷九

欽定四庫全書

江湖後集卷十

宋陳起撰林希逸

希逸字肅翁號獻機福淸人端平二年進士歷官翰林權直兼崇政殿說書直祕閣知興化軍有鬳齋續集竹溪十一稿劉克莊防云幹淳間林艾軒始好深湛之思加鍜錬之功一傳爲网山林亦之再傳爲樂軒陳藻三傳爲希逸竹溪槁亁中含華滋蕭散中藏嚴宻窘狹中見紆徐王士禎居易錄亦言鬳齋詩多宗門語如題唐明皇按樂圖逹摩渡蘆圖長歌皆佳

題江貫道山水四言【原注此畫疋絹作石林簡齋有詩防之】

逺山叢叢逺樹蒙蒙咫尺萬里江行其中短長何岸髙低何峯彼坻彼渚彼瀑彼洪晴嵐乍豁煙靄蔥籠或斷或屬且淡且濃爾崒奚寺爾盤奚宮或垣陰翳或梁嵌空有吠者厖有樵者翁危檣落碇短棹掀篷往來異趣寂動殊容羃翠其庭豈非盧鴻略彴而渡豈非防昔我經行雲山萬重若淮南北與江西東亦蓑而雨亦防而風乃今追維夢境相從及此開卷恍然昔同誰居作者造化論功淹總其裔熈成是宗聲聞九陛旣召而終謂彼樹白【原注貫道畫林木如算子其身皆白】防其身窮其然豈然訊之天公此名穹壌疇曰不逢

石鼎聨句圖

畫意不畫形形勝意不足正如九方臯相馬不相肉此筆誰爲之繅借以錦玉一幾共三人彌明喜師服酬夜何其漏箭在銀燭誰如豕腹脹誰作龍頭縮始胡爲頡頑末胡爲屈伏彼旣鼻撩天避席徒局束去者俄翩然二子睡正熟扊戶問童奴曉云淒古木質之昌黎萹段段皆實錄用意豈不精或者疑近俗我聞文章家同工而異曲或如駿歷險千里在一蹵或寸步不遺句句必連屬在詩則樂天在文則永叔畫品恐亦然願言寶此軸毋使嘆巧心受嗤於拙目

午齋卽事

晴牕吾伊罷風薄淸晝永陳編防廢興適笑心自領靑精飲何味車笠拂塵境佇立共幽懷虛檐疏竹影

方溪上謡

溪上行吟山裏應山邊閒步溪間影每因人語識山聲卻向溪光見人性溪流自潄溪不喧山鳥相呼山愈靜野雞伏卵似養丹睡鴨依蘆如入定人生何必學臞仙我行自樂疑散聖無主獨賦溪山謡山能逺和溪能聽

云木相參歌

溪翁結茅傍溪南近山繞屋靑如藍天垂四野雲到地千頃萬頃羅松杉著亭小小寄面勢往來萬象牕中含有時倚杖日未吐但見云木朝相參蒼蒼古木大百圍白雲無心出復歸云無盡藏木不老云木千載長依依我醉呼云云不飛風和萬竅如塤箎此時此景誰能盡旣以名亭聊賦之

安丰作

塞北悲笳起淮南古木疏風髙疑唳鶴水落見義魚俗僅傳丹鼎人誰問枕書因吟招隱賦久客自嗟噓

宿西興渡

古寺鳴鐘罷髙林宿鳥忙竹明風弄影荷淨露生香月到中天小星過野水長江村人寂寂敗葉響銀牀

讀程氏遺書

浮生長短夢可見幾英雄不有遺編在應隨落葉空中宵門外雪一月坐間風似此難傳處能言孰與同

與陳同舎飲三元樓

失身杯酒莫追尢爛醉生涯盡自由可倚何須鸚鵡賦相逢且解驌驦裘今無客入揚雄巷終有人題李白樓卻笑三閭太憔悴獨醒猶作畔牢愁

心王

易言不動工夫宻書說惟微體段彰仙漫有方求气母禪非無見指心王靈根本要行藏在槁木寜於應感妨一語何思千古訓莫言爲陸背程張

日用詩

賴得人間念已灰省身克已問參回事隨緣法安排去病向根源防檢來布韈靑鞋資懶散筆牀茶竈恣徘徊偸忙不住提撕著猛可投機亦俊哉

題扃

君從何處叩扄耳學紛紛莫浪聽剗盡念頭方近道掃空注腳始明經見聞日富祗塵積渉歷年深似酒醒不必但疑禪背理請君細讀信心銘

虧欠

休放閒愁到酒邊眼前虧欠是良緣六王才畢秦關失二防俱平晉社遷月滿一輪須漸破屋畱三瓦莫教全誰名缺減人間世𨿽道畨僧也自賢

郊行卽事

野店相依門向背牧童對語岸東西艸枯白見樵成徑木落紅隨葉入溪色有淺深峯逺近影無長短樹髙低眼前好句閒收拾歸到書卻自題

老樹菌生鋪兔目斷蹊泥濕印牛溪山僧渡水防攜履野客歸村獨杖藜羣鳥爭枝聲上下孤松夾澗影東西行吟注意搜詩料欲近前溪路怱迷

世味

世味更甞百念輕眼前何辱又何榮寜教鬼解揶揄汝不許人能駕馭卿躍馬臥龍皆夢事焚香弄鏡了餘生春殘雨水差沾足卻願從今米價平

自警

靜退𨿽知趣味殊終然習气未全除有無對境宜俱遣夢覺何時解一如得力要須生處熟用工最怕宻中疏莫教艸艸匆匆去卻恐從前枉讀書

題詠近槁

挐舟早己向三韓莫放天風解引還九轉黃芽先白雪千年翠甗後紅斑棊無盡算仙猶在性要全空佛未閒得路不須愁險絕看他腳力盡時山

題艾軒詩

爲道難言不著書但知日用是根株當筵自昔傾龍象嗣法何人識馬駒六學卽今皆勦說一齋孤立可長吁犀斜南谷窮愁骨僊境能談舊事無

列子口義成

莊列源流本一宗微言妙趣不妨同但知絕迹無行地【原注莊子齊物論】豈羨輕身可禦風二義乖違劉絕識【原注劉向敍中有二義乖背不似一家書之語】八篇參校湛何功【原注今書八篇張湛所參校】就中細細爲分別具眼應須許此翁

讀關尹子

靑牛車後抱關翁師己西防道卻東著論九篇今獨在命名一字古無同【原注九篇皆一字名】不知身老傳誰氏可愛文奇似考工博大眞人莊所敬寥寥千載想宗風

題新槁

少日無端苦學詩倚樓面壁總成癡斷無子美驚人語差似堯夫遣興時最上宗風理沒久新來家數見聞知吾生恐被師傳誤自比靈云更不疑

至學

至學談理最微負門粗細有誰知蛇生弓影心顚倒馬齕萁聲夢轉移須信風幡元不動能如水鏡卻無疵咸經四字分明訓截斷憧憧未感時【原注先師樂軒云貞吉悔亡四字今古坐右銘也小象以未感害釋之有感有應而後害生未感則無可悔也】

物理六言

以鳥養鳥盡性惟虫能虫知天萬物與我爲一反身樂莫大焉

羊螘不如魚計鴻鵠豈比鴈謀爲問折腰五斗何如散發扁舟

杜鵑前身名宇蝴蝶夢境爲周至理但觀物化吾心自有天遊

醯雞甕中世界蜘蛛网上天機他心我心壹是大知小知俱非

蚯蚓兩頭是性桃花一見不疑了得葛藤三昧卻參芣苢諸詩

非魚知魚誰樂夢鹿得鹿誰誣若與予也皆物【原注莊子語】執而我之則愚【原注關尹子】

田圃雜興

疇昔多慚世网牽収身幸早賦歸田四科人物皆髙第只覺樊遲也自賢

獨坐搔頭曉未梳喜看童僕理園蔬漢儒不悟眞消息卻下簾帷只讀書

郊迎猶待一畨風主相那能不愧容縱道東還心事白更須定洛乞明農

嵗計溪南數畆中但將風雨祝天公人生何必堂廚飯米滲藜羮一飽同

雨過髙低水地平扶犂野老續歌聲憂時莫問蓑衣防但看烏犍破曉耕【原注防語見文公集雜著】

輪輿蓋軫及車弓模冩文奇是考工農具因何卻疏略周公於此愧防【原注笠澤叢書農具說最工】

寄書後作

幾度題書客未還歸鴻節節度鄕關遙知一紙平安字慈母燈前閣淚看

登舟喜頓淸秋暑

觸暑登途眾共猜好風誰料逐帆開天公應是憐行客正忤炎官熱屬來

張煒

煒字子昭杭人有芝田小詩

雜詩

笙簧世所貴正調多溺沈有人懷古心臨風理瑤琴一彈秋月髙忽覺開塵襟或疑澗泉聲忽作鸞鳳吟得意自怡悅子期難再尋銅壺一枝梅盡可爲知音

苦寒二首

北風吹枯桑污注如語汝牎虛夜少寐展轉莫寜處衾裯冷如鐡凜凜不可禦家居猶畏寒何況逺行旅白雪農家瑞亦使天下寒陋巷無饑民此瑞古所難上方播春仁發粟賙饑飡一飽生歡心萬戶各獲安

海棠

楊妃睡未足西子妝太華餘妖媚東君化爲枝上花嬌羞沁紅玉裊娜揉春霞少陵恐添愁不欲詩句誇

題夏訓武珪畵牛

枯木立數莖斷岸走千尺旁有牧牛兒放牛倚拳石牛閒芳艸間兒倦眠局蹐畵手筆入神淡墨奪眞迹慿誰喚兒醒落日歸路僻覺來橫短笛吹斷逺山碧

防葛瑪瑙寺瞻孤山尊者像

柳風吹蘭衿蘚暈識芒履尋幽古招提偶識尊者墓斷碣眠蒼云慈容慘香霧孤山豈無詩未若壁間句

虛谷

虛室旣生白空谷亦傳聲山翁抱髙標借爲虛谷名中有如帶水流出心源淸我欲從之遊臨風濯塵纓

柯山制墨胡處士求字

有客落魄逰京都形服差類山澤臞袖攜一紙故友書來求古銘墨模我方臨池且自娛觸撥雅興生江湖坐扣墨法果不誣出示數餠泥金濡質模溫潤凝龍酥麝气酷烈淸透膚浣濯研沼塵滓無磨動淳漆生金壺吳牋半幅翻雪腴碧雲掩冉生兔須豪家有錢貯金珠誰肯淡好如吾徒自憐我爲貧所拘傾嚢盡易令無餘臨行束擔付獠奴就索詩句榮歸途天下具眼不可污芳名豈借人言沽

試宣毫

中山瑞獸久不出天下筆工徒負名近聞宛陵獲數軰束防管制差專精攜入京師求鑑賞一見不以他毫輕呼童滌硯淬瑿玉催我紙上雲煙生

買劍

袖攜一劍三尺銛試與豪士論醜妍鋒鋩閃爍走冰雪靶鞘激烈拏風煙斷蛟截犀挺靈怪照人切玉光牽聨昔時歐冶不再岀純鉤磐郢名空傳越王苟不遇薛燭萬戶駿馬誰肯捐物𨿽有價瑤無價瑤逢識者逾精鮮主人得之亦自壯十襲珍祕輕萬錢何當佩服卻戎羌會令沙漠無戈鋋

辛丑長至

物意通人事陽生一脈天梅𨿽攙臘破栁已得春先襪頌趨時獻臺云取巧傳所須惟飽耳延頸防丰年

寄任居士【原注希言】

師黙修禪觀龍升虎自閒眼開俱是道心定亦無山癭木牀三尺蓬茅屋半間錬成眞積力防景到瑤關

爲徐叔剛賦逹齋

男兒勁正气期欲展經綸場屋求程藝山林多隠人學優冝必仕道在不妨貧快舉摩霄翮聮翩立要津

題蓮峯集後

奪得蓮峯秀英名馥邇遐文章騰气焰句律煉聱牙一梗江湖客三朝忠義家欲評淸絕處雪月照梅花

紙閣

紙閣新裝褫靑氊喜尙存翠圓垂彩絡紅朶粲陶盆藏宻寒無著融眞體自溫夜深誰晤語花綴短檠昏

遊蔣山

家世帝王州鐘山恥未遊卷書趍幕府散步入林丘泉湃懸崖醜雲閒古樹愁艸堂今在否更欲展詩眸

簡耕月

一犂將暝色月下自耕耘爲適能吟趣非干力穡勤艸芟心地濶苗揠世情分莘野如膺詔新詩就獻君

辛丑長至後九日其夕大風

朝家禱瓊瑞天忽賜雄風靜聽耳轟皷凍眠身屈弓把茅吹捲後矮柱兀揺中拶曉怪威息太陽升海東

過西興渡

久不到西陵重來扣便眼吞滄海碧帆捲越山靑路逺人煙盛官淸風浪停片時登岸口小立望云亭

題淨眾壺隱

古院無僧住含情更惘然綠苔欺破閣白鳥沒飛煙壺隱遲遲日筒分細細泉欄幹聊小憑取次綴詩篇

騎馬

陌上騎驄馬朱纓耀日丹袖欺鞭竹瘦靴入金寒毳防兜貂防茸裘織雁團戎裝吾亦可初不礙儒冠

題友人深居

閒中有眞樂深隱向林巒竹招山色栽梅結嵗寒事因貧後少心到老來安拾芥取靑紫野人猶畏難

觀集芳園

千步入修廊猶聞碧霧香風翻宮襭紫菊染禦枹黃亭宇丹靑老笙歌嵗月長上皇臨幸少書圃自翺翔

謁和靖祠

先生遺隱迹年古路荒涼鶴喚詩防去梅畱姓字香孤山應似舊薦菊謾流芳翻作西湖夢騷人爲斷腸

題心逺別墅

聞說藏修所慿山更接溪百花攙序發萬竹剪云齊地勝塵無染防居俗正迷二王詩絕唱何用我畱題

舟離和州別史君

眷客畱連久分攜各惘情艣搖江水碧城凸曉煙明衣薄寒先覺心平浪不驚鐘山靑在睫歸興逐云生

謙齋席間贈苔磯

因合謙齋飲新編得細哦髯掀天地闊足歷水雲多才敏逢靑眼家成隱翠蘿近聞詩債盛老退欲停戈

訪劉山人隱居

步入山回處茅櫩隱士家逺犇渇驥曲徑裊修蛇純翠千莖竹交紅一架花客來費淸供汲水自煎茶

春晚郊行有懷

行春車馬漸無多閒步郊原玩物華已角未腴陰徑筍似香非韻別籬花子規饒舌空催客蛺蝶貪遊不戀家常記湖邊同詠賞歸鞍扶醉月籠紗

冬至

冷笑書云上魯臺乖祥俱向眼中猜陰逢剝處自陽復否到極時須泰來霜剪艸茸寒欲斷日烘梅粉暖全開吾儂喚作尋常事坐看兒童拜節回

學吟

騷豪矢口便成詩全異推敲鏈句遲一字下平揺不動數聨生就穩難移池塘春艸英靈處水月梅花頴悟時我亦學吟功未進每將此理扣心師

題六和塔秀江亭

秀江亭上駐吟懷苔蘚軒牕四面開潮怒挾風吹海立防聲揺月下天來浮漚世事等出沒泛梗羈人防去回待冩篇詩紀防迹路迢不柰馬頻催

雪自西陵以新詩並水仙見惠

洛浦風流幾隔年江南重見色依然根從埜卉同分品香與梅花可並肩葩白中黃饒蘊借臘梅春暖肆芳妍殷勤並挾新詩送領略丰姿夜不眠

餞友人赴靖州通道尉

竹風荷气約朱明路入渠陽暑尙淸馬耳蕭蕭懸墮月雞聲喔喔勉修程何拘梅政誇年少卽泛蓮漪贊老成莫把西湖浪吟筆楚山空濶更關情

題友人自方家峪遷居北山棲霞嶺

素喜華居逼禁闉北山何事又移文來依嶽麓千章翠閒卻南屏一片雲招月詠梅君自樂煮泉瀹茗客同分未隨燕雀伸忱賀先剪溪藤述寸芹

遊洞霄棲眞洞

筍輿揺兀到山前就宿棲眞古洞天老木倚風淸鶴唳濕雲拖雨防龍眠塵凡夐岀幾千仭足迹經由已半仙到此豈容閒詠筆重來知復是何年

題可山梅花巖

髙人深欲買山居常辦栽梅養鶴圖喜有名園鄰水月不妨淸夢憶江湖羲之坦腹應相愛和靖掀髯足自娛旦夕杖藜須踐約錦囊先束付奚奴

題童宰盤隱

才了花陰入要塗暫時歸去友樵漁逺山數筆意不盡流水一淸有餘我軰愛吟懷退步誰人得計肯閒居古梅樹下三間屋深掩柴門靜讀書

歸畊

紆靑拖紫信天緣才說歸畊自樂然二頃良田供活計一鉏風雨飽丰年妻條桑葉催蠶起兒脫莎衣傍犢眠不是此心甘隱退爲貪農隙理殘編

援藤

援藤穿蘚扣云扉淸足髙標顯翠楣風月任隨時事攺江山不被世情移𨿽無白酒畱君醉卻有靑編可自怡朱紫紛紛徒說貴隱居眞樂幾曽知

桂

癡兒緫向月中求不信人間賸有秋萬防盡垂金粟顆一枝宜上玉搔頭淸香已壓龍涎倒墮蕚冝將蟻醑浮吟得詩成對花舉不須招客費賡酬

簡任新恩

自別梧姿二十年情親何暇鴈傳箋深疑楚澤蟠胸次不放吳霜防鬢邊我憶花間聽樂府君嗟柳下度吟鞭於今又遂啣杯樂湖海相逄豈偶然

寄武岡宰宋雪巖

柳下分攜須影蒼好風吹夢過都梁諸蠻帖化花陰靜一騎飛塵薦墨香書就幾曽逢驛使公餘應不冷奚囊云情鶴態元如舊應倚株梅憶錦鄕

謝朱髙郵惠湛盧詩集

門掩飛花欲曙時起來忽接湛盧詩淸新盡奪冰霜气婉麗渾無脂膩辭題品江山今已了登庸廊廟不冝遲髙沙父老休專惠宣室今興夜半思

寒月郊居

心逺郊居閒亦勝磚鑪紙閣類僧房倦抽樂府翻吳韻獨對騷經味楚羗句到奪將袍錦赤功成消得帶金黃相逢毎惜芝蘭種猶在瀟瀟水竹傍

再逰玉泉觀金魚

曽見金鱗已十年重來鬐鬛尙淒然忍從鰕蠏常爲侶好作蛟龍飛上天古木聳云尊梵宇靈源疏滴潤農阡商霖已得眞賢佐旱暵何勞吁玉泉

謝友人惠筆

翰墨塲中浪得名近來研席愧塵侵紫懷心素鋒鋩健紅束腰身管套深重故交分數種勝於埜老獲千金便當拂繭晴下賸寫新詩倩鶴吟

湖上次韻

湖邊舊好卽潘楊惜不同舟艤岸傍竹葉肯陪三揖醉荷花分受一襟涼雪壺色淨冰心爽金縷歌停玉骨香客防樓臺収晚照獨看西子學吳妝

宿洞霄虛白房

列岫宗奇觀藤蘿結翠門隔巖龍喚雨雲走半牎昏

懷玉山人過越江

玉石紛紛嘆混淆君今懷璞在吟袍快帆聞指西陵去識眼相逄價自髙

秋千

吾今兩鬢已成絲毎毎逢春獨自悲最恨秋千無力上風流不比少年時

防索髙懸錦柱頭女郎花下競風流垂楊影裏曽窺見飛起嬌紅一防愁

賦竹宮羽人蕓谷

昔年摘葉更尋枝踏徧山巓與水涯今日華陽親薦得玉苗僊艸映靈芝

觀王氏山亭舊基

山亭礙月不容畱拆去危基立故丘落日倚笻舒望眼片帆鉤破一江秋

書向耐軒

薌林一譜傳淸白以耐名軒更出奇修竹防牎梅夾路嵗寒消息獨君知

翠微亭

萬木輪囷臥嵗寒一聲啼鳥應空山興來小立危欄畔身在碧雲霄漢間

知果寺參寥泉【原注坡仙嘗瀹茗論詩於此】

破屋伶俜斷碣橫剝苔彷佛見題名自從人去西湖後一掬寒泉便不淸

鷗鷺世界【原注徐氏堂扁】

閒飛蘆葦疑成序獨立菇蒲似不羣愁思無邊煙水闊畵家詩境合平分

謝瑜首座寄黃龍茶

寄我黃龍茗一圭旋烹竹雪試新奇地鑪火軟湯初沸先約梅花小賦詩

底

日炙虛暖欲春前椒蕾破梅英朦朧困眼看書倦驀聽蜂児撲紙聲

巖桂

天街淸曉似香林壓擔秋花塞市心緫被時人低價得葦簾茅屋盡黃金

題問坐主梅隱

萬防春風吐白雲孤芳繞屋占云根幽閒中得幽閒處暗水流香閉門

竹所

數榦當櫩眼便靑翠陰千畆況爲鄰休貪冷地閒風月好作淸朝勁節人

書云萍錄

聚若浮萍防若云江湖姓氏總相聞何煩爵裏重鋪敍只倩梅花舉似君

傑閣崢嶸據桞灣段侯江令夢魂間我來不問興亡事傲立薫風看蔣山

試翁壽鄕貢余墨

萬杵煉麋揺夜月一圭分劑割晴雲雪腴半展陶淨攺罷新詩冩贈君

贈制墨羽人葛太玉

回公膠法不輕傳太玉知機合伴仙安得翠云蜚象管書邀風月上蠻牋

寄簡崇禧司徒髙士【原注佑聖羽人往傳法】

防惹天香隱故廬一山猿鶴伴淸虛有人來叩神仙訣就剪晴雲問起居

花飛

花飛梁苑春消後月落秦樓夜斷時一防不如歸去恨阿誰說與杜防知

簡趙眞休

曽向詩壇奪錦袍至今湖海誦風騷何如放下渾無事句不驚人意更髙

回友人轉示詩卷

拾得驪珠不祕藏來尋識眼共平章臨風一盼畱書架夜夜豪光射竹房

贈梁彌仙【原注羅浮山人】

笑側華陽一幅巾碧眸蒼鬢貌如春羅浮洞裏通勾曲疑怪相逢似故人

雪惠海棠

驅奴分送海棠花裊娜枝頭剪碎霞挿向銅壺當愛惜且畱春色在吾家

題適安隱居

蘿蔓紉巖竹翳閭天然幻出隱人居客來欲問山中趣掛壁絲桐插架書

試童巖野墨

杵麋烘麝樣新翻蟾玉輕磨漆未幹合走春風供化筆肯隨淸譽到詩壇

書和靖故居

童鶴饑臒古屋低孤山猶憶數聨詩先生更有淸髙處未必梅花盡得知

小池

恰恰方池欵竹齋風揺窓扇掩還開無端半夜疏荷雨更帯秋聲入夢來

題村居

村居何識見時節春去春來自一年誰與児童話寒食也將楊栁挿門前

數舎茅茨簇水涯傍檐一樹早梅花年丰便覺村居好竹裏新添賣酒家

欽定四庫全書

江湖後集卷十一

宋陳起撰萬俟紹之

紹之字子紹郢人有郢莊吟槁方洪序曰相家子也按宋宰輔表萬俟卨外無爲宰執者豈卨之族歟又大觀中萬俟湜知澤州以循吏著語云前有王琪後有萬俟固有以亷節顯者也方洪郢莊吟槁序曰洪防侍先君子側一時雋秀多相與遊郢人萬俟子紹相家子也力學好修先君子敬愛之寓居琴川嘗登抑齋先生節惠王公門見聞卓犖故其文閎以肆負西北鯁亮气不隨眾靡故其詩淸以嚴兩上春官人期之與自期不薄也居亡何疾而卒臨革以平生所爲詩屬其友順適葉君俾鋟之梓葉君耽於詩篤於誼不負所托一日擕詩示洪曰子紹予友也亦君友也其詩不可以不傳予旣成其志君盍序之嗚呼一死一生廼見交情吾是以知子紹之不獨能爲文能爲詩且能取友也何敢以固陋辭子紹名紹之郢莊其自號云

餞友宰丹陽

昔曽覘吏事不是小規模萬象胸中布全牛眼底無迅雷推敏速片月對淸孤鐵甕城邊邑今畨凋瘵蘇

傑閣

傑閣倚空闊身髙萬山棟雲飛縹緲簾鐵閙虛閒地步氛埃外天威咫尺間好風吹笑語餘響落人寰

方水滴子

質由良冶就心向主人傾外仿斤金制中藏勺水淸兔毫芳露染龍尾濕云生終命雙眸烱曽窺妙女成

陸墓寺

距城才五里野景自蕭然塘水淸環寺窰煙黒翳天市多沽酒旅橋列賣魚船欲酹宣公塜淵陵幾變遷

旅中

僦樓如斗大不與嬾相便杯酒常妨飯缾花亦費錢狂蹤依客燕短夢怯啼鵑欲去老丘壑無謀可買田

次郊行韻

蝶怕花殘舞更忙隨風柳絮聞輕狂尋芳客去馬蹄倦試酒人歸衣汗香過雨千林舒翠葉防田一水露鍼秧畱春無計空惆悵信手敲棊語夜長

送觀書記住山

本是儒流學釋流枝藤所寓卽淸幽西山不用一錢買北磵空爲百計畱禪向靜中能妙覺詩於閒處得防搜秋風芳蒂甜如蜜許我溪頭系小舟

遊天平山白雲泉

踏開松徑幾層陰一勺寒泉洗客心髙處天風吹靣冷險邊石磴警人深祠尊範像香煙潤碑刻唐詩蘚暈侵鳥道更通幽絕處恨無足力可登臨

遊建康碧瑤洞

洞口篔簹幾百竿洞深襟袂易生寒鹿眠桃塢春常在鶴唳松梢夜未防瓦鼎香騰秋霧薄石盤碁撒曉星殘道人許換塵凡骨同向壇前說煉丹

謁曽祖提刑墓

簮纓輝映紹興間身後淸貧陋巷顏猶有云仍在西浙遠思霜露拜南山祖風三世未應息天道百年今好還欲去欲畱松下路藤花染淚路斕斑

席上次韻

東風幾度客京華今日飄零天一涯無柰剛腸欺竹葉幸因淸坐對梅花更長不覺銷銀燭寒峭從教透碧紗語到前朝行樂處綠楊深院是誰家

呈印主學

君世通城武石城不堪兩處揔烽塵向時未快披云願今日同爲避地人襟宇光風無盡藏杯盤夜雨有餘春喚回十載槐黃夢欲借靈槎去問津

婢態

才入園中便折花廚頭坐話是生涯不時搯數周年限每事誇稱舊主家遷怒故將甌碗擲效矉剛借粉脂搽隔屏竊聽賓朋語汲汲訛傳又妄加

次新竹韻

籜粉飄零幹拂檐午陰比似舊時添棲畱薄霧生秋意勾引淸風滌夏炎弱質自同詩骨瘦新竿也學舞腰纎丁寧養就化龍杖休劈輕絲織繡簾

訪新城宰

野花香細綠陰成風著徵衫暑尙輕流水有聲如學語亂山無數不知名柘林葉盡蠶初熟麥隴人行雉不驚少駐藍輿聊問俗兒童亦悅長官淸

餞常熟宰

籠鶴歸來到北闗玉墀春裏趣朝班九重定問琴川事爲奏通川一渡間

多幸三年依徳宇喜無一事到公庭庭前柳是公遺愛去後相看眼更靑

金陵郊行

快提金勒走郊原拂靣東風醒醉魂好景流連天易晚來朝更過杏花村

冬閨怨

塑出獅毬對畫防笑呼女伴傍前看宮鞋濕透猶堪著未扺空閨繡被寒

寄永興宰兄

相閥崢嶸南渡初百年遺緒要人扶從知物理終無否棠笏於今屬魏謩

憶昔京華聚首時大兄常念阿連癡別來相望天涯遠長誦對牀風雨詩

題扇靣

起晚慵妝立小樓杜鵑聲裏萬紅休儂愁未逐春酲解飛盡楊花不舉頭

蝶戀花

春風

啼鴂一聲云榭晚好夢驚回蓬島疑行徧無緒東風簾自捲香苞雪壓荼防院似有還無煙色展絮暖魚肥時復吹池靣扇影著花蜂蝶見藥防春靜紅塵遠

風入松

一春心事與誰同緣聚眉峯小樓徹夜聽鳴雨想西園錦繡成空欄漾金魚池水鉤閒紫燕簾風年時忻折海棠紅來比芳容如今玉減香銷似怕輕寒懶出房櫳塵滿謝娘吟捲從教飛絮蒙蒙

賀新郎

秣陵懷古

決眥入飛鳥正江南梅雨初晴亂山浮曉鳳去臺空簫聲斷惟南有疏林鴉噪但空鎖吳時花艸指防中原靑山外柰徵塵迷望愁雲繞佳麗地謾凝眺淸風助我舒長嘯問其中虛簾曲檻閱人多少風景不殊江山在況是英雄未老且與尊前一笑欲說前朝興亡事喚謫僊人共傳淸醥歸路晚月明照

儲泳

泳字文卿雲間人著有華谷袪疑說

題胡琴窻方徑

詩窮推不去終有惡圓心樓倚風煙外琴橫星斗沈行看花四靣坐對竹千尋卻笑陶彭澤歸來荒艸深

淸閟軒

萬竹中央住淸心自愛持不除傷砌筍慵洗宿禽枝影落翻經處聲敲入定時重泥新雪壁畱待客題詩

送春

送春歸去後身卻在天涯有夢忘爲客見書如到家樓空初入燕柳暗欲藏鴉故苑新桃李閒開一度花

聞采石分司蕓隱訃

忽聞千里訃涕淚已交橫遽奪英雄去不教功業成人疑藏六甲天使伴長庚惆悵靑山夢分明坐兩楹

小園

墾葦栽花柳園林小小成旋分黃菊本新扁艸堂名池水通湖活江風過竹淸不期車馬到足自稱幽情

亭下

亭下冷泉淸松深地絕塵細看門外樹幾換寺中人別嶂孤猿曉幽花百鳥春坐來危石上疑是比丘身

思歸

客樓髙處望獨立對斜暉負郭有田在故山何日歸秋深楊柳薄水濶鷺鷥飛風景正蕭索何堪聞搗衣

送人遊邊

邊風吹鴈至君卻向邊遊正立功名日去防闗塞秋看雕因撚箭調馬試呈毬奏凱歸時節應須萬戶侯

送兄潮舉【原注防嫂防歸於溫陵】

老來偏惜別此別更闗情水陸三千里舟車一月程鴈聲鄕思遠鸞影旅魂驚楊柳雕零盡無枝可贈行

寄兄玉老【原注時隨兄秀老往守雷陽】

雷陽路迢逓回首亦闗心重別因輕諾遠行多近唫客懷秋色早歸夢嶺雲深莫以書無益人來惜萬金

澱山寺

無路接塵寰中流擁翠鬟望中疑有寺遊處若無山過雨行雲濕衝風釣艇還邊舊鷗鷺心事頗相闗

悼古鏡果佛慧法師

霜毛垂半頂說法國王前定裏修千刼佛中添一員諡尊終後賜眞諦在時傳講下諸徒弟焚香石塔邊

送陳雲厓

出門卽遠道君去有誰令詩價侯門賤時情客路輕晚雲歸獨樹寒雨暗荒城此地還相別誰能不動情

送盧萍齋

當春雁北飛之子獨南歸寒暑本無定去來應有機柳煙迷客棹花露濕徵衣明月人千里相思消息稀

紅藥

紅藥階前半吐葩露枝已入貴人家不如庭下無名艸一度春風一度花

涵虛閣

菊秋梅臘百花春過眼年華醉夢身今日不因登此閣不知人世是紅塵

春日郊行

東風吹著便成花妝防園林賣酒家田野可栽閒艸木十分春色在桑麻

柬藏一

靈竺山前滿逕苔遊春車馬可曽來共君便欲攜尊去一樹海棠花正開

胡定齋惠墨求詩

萬杵霜玉兔魂刀圭煉就許平分流珠輕滴銀蟾露化作催詩一片雲

春晝

亭院深深春晝長度窻蜂影去來忙自從野菜花開後一月燻鑪不炷香

送人

昨日含愁始送春今朝又復送行人江頭楊柳不須折那與愁眉替得顰

覺來

西風吹夢過錢塘獨上孤山叩冷香紙帳四垂燈影薄覺來疑是月昏黃

朱復之

復之字幾仲號湛廬建安人端平中使北展謁八陵劉克莊詩話載摘句初夏云忽聽夏禽三五弄新紅突過石橊枝秋日云紅蕖老去羞明鏡推讓朱榮上蓼花蓋亦纎麗之作也

別湯伯紀

停雲思何長伐木夢苦短飄揺乘風來倐霍摶沙散匪今我獨黯自昔客屢嘆之子曷云戾微陽逼炭囚山對綫景汲井共淸盥玉露泚金莖水泉流藻翰方竹桂芳襲未覺枳棲遠仰天鏡其團一弛弓向半書堂渴吾伊佇立了瑟僴子如飛鴻漸我如禁門鍵天寒柳無枝指直不得挽歸來翫題墨寂寂瞇雙眼

與靜使君約遊姑山記事古風二十韻

苦熱日已遠杪秋遂淒涼邦及淸暇小隊豫郊崗一麾先嶃巖半刺驂翶翔卿月動左轄客星移奉常誰歟南冠者共挹北斗漿翠幄穿晨曦鎖金步流光窮惚某氏建架構遡斯堂閩紅傾泛盎楚緑餖圓方平原磊落人仙碑勒荒唐方平叱石起來問東海桑蔡子狗竇過蛇蟬蛻冥茫麻姑十八九兩髻已成霜惟餘老杉星省識鄧紫陽往事莽如迹且醉糟書房翼亭躋齊雲遊目望八荒挽河落飛瀑灑雪芙蓉裳夕矣憺將歸一一玉帝旁蹇余雅幽尋嗜此崔嵬藏請從浮丘生學笙翳鳳凰他年儻相思矯首空斷腸

夜飲羅懷叟三杯屬余剛制共讀孟郊詩

建子初寒月篝燈對語時獨醒蘓客酒細詠孟生詩蠧老無新捲烏驚有夜枝白雲路不遠明日肯重來

別李商卿

羇思孤耽僻蛩音偶出虛緑陰分坐久淸話見情初春過詩魂怯年銷劍術疏相看漸成故臨別欲何如

滕王閣

傑甚滕王閣登臨思然宿雲開北牖秋水盡南天帝子今何處王童記獨傳客懷無住著浩蕩白鷗前九日偕翁與可江正甫鄭景雲遊鳳山

褁將破防鳳山遊鳳去臺空餘古丘白髮尙能今日客黃花祗作故園秋天浮渭北荒荒杳江入旴南隱隱流我始欲愁君且莫人生何處是吾州

太平寺塵外閒題

髙樹靑圓不見天小風微動竹梢偏衣涵空翠元無雨庭閟餘聲獨有蟬老去此心無所住向來我見不須先狂吟但過寒山子薦得騰騰一味禪

謝張生見湛盧歌

劍術空疏今罷休家山何處越中甌欲談往事渾亡是喜得新詩替莫愁【原注晦庵贈詩有江邊艇子無莫愁之句故云】

葛仙井

葛翁鑿井冽寒泉浸熟丹砂去作仙底事並煩仙子按卻隨海水變桑田

羅懷叟思歸一詩畱之

客子歸期莫有期地鑪松火獨吟時西山暮雨吹成雪錯擬楊花理釣絲

姑山

他文太白不多奇一賦姑山世絕希生後此公方到此趺不見僕前碑

李時可

時字當可裏居未詳劉克莊千家詩載其天寒鴉欲棲一首

野寺

野寺不逢僧修廊且緩行竹藏雙鶴睡風助一蟬鳴坐石侵衣冷臨風潄玉淸詠歸無限意新月帶星橫

別余司法

欲別愁如結來時眉便開相逢兩無事且盡十分杯明月今宵共春風幾日回梅花發墻角此際望君來

雪行

天寒鴉欲棲客路尙遲遲泥滑蹇驢澁風斜破防欹雲藏山斷絕梅苦雪禁持客裏愁無著愁邊卻有詩

題方漕水閣

三間水閣傍溪湄曽倚欄幹此賦詩山色溪光還似舊惜無詩思似當時

舟中夜聞讀書

臨谿一捨竹疎疎舟過時聞夜讀書姓字是誰何必問定應不是俗人居

六朝舊迹

六朝更代防興亡滿地黃花只舊香水鳥不知人事攺雙飛猶自戀寒塘

杜鵑花

杜鵑躑躅正開時自是山家一段奇莫據眼前看易厭帝城只賣擔頭枝

盛烈

烈永嘉人有峴窻浪語

送黃吟隱遊吳門

寒江買櫂催遄徵何如緩泛六橋尋鷗盟侯門懷刺謁掌儐何如散防孤山探梅信吟隱豫章之耳孫調髙琢句期顓門西江不住來西湖喚醒晚唐諸老魂有時吐出驚人語定須貴殺雒京楮膾炙人口徒屬饜還來隻字不堪煮行吟荏苒歲欲暮束裝又問吳中路節翁舊有珠履緣何況薦書袖無數此行一句直萬錢十句唾手腰可纒歸來卸卻揚州鶴推敲調度權架閣

湖天晚霞

鮫人織出綃五色馮夷不敢閟深澤闖得燭龍歸嵫橫舒幾占半天碧光絢列岑浮紫翠琉璃倒蘸成琥珀何當乘風掣下來並州快剪隨意劃制就詩囊百萬个分與江湖放吟客

白髮

白髮非有種如何忽自生盡從方寸地蒔此兩三莖塲屋債猶欠山林計未成頭顱知漸醜羞向鏡中呈

午牕卽事

午困俄驚囀栗畱東風獨立思悠悠蜂搜花醴勤王事燕拓芹巢爲子謀白髮愁邊添漸密靑春忙裏去如流無言猛拍欄幹曲恰喜長須薦茗甌

同黃吟隱湖上散步

暖翻鴨頂一川晴喜共長堤緩轡行落盡繁紅春結局傳來太白酒尋盟人於冷淡交偏好句向蕭閒吟倍淸鵜鴂一聲林外喚短篷歸帯夕陽明

觀下湖漁者

漁舠逗曉來相續短笆亂割春塘淥須畱一半還詩翁要看早晚鴛鴦浴

玉閬風書院偶題【原注西湖雙淸樓之下】

塔倚翠微椽筆勁湖吞碧落硯池寛天然調度誰消得不是吟家出手難

歲事從他沸似糜小窻掛起只看詩不知那樹梅先謝一片香飛入硯池

堤上歸

舟橫別港赴鷗約人立斜陽等燕歸心事一春拈不出兩堤楊柳又綿飛

片雲篩雨過橫塘襯斷蘋風作晚涼意快短檠推不照柳邊聽月對啼螿

漁父詞

曉岸披風駕短篷平蕪煙浪幾重重鳴榔莫近荷花浦鷗鷺早涼眠正濃

春興

涇云全放兩峯靑灣柳絲金照眼明短棹又隨鷗鷺去笙歌少處結春盟

暮天卽事

東寺鐘聨西寺鳴前村樹末暝煙平天涯倦翼歸無限只有鵶飛自喚名

幽庭

幽庭鳥蹴梅花片防防因風摶復散貪看立到晝陰移滿地蒼苔遮一半

朔風

小窻簾箔防重重榾柮鑪心蛻骨紅昨夜朔風能凜冽冰花亦結硯池中

晚步叚橋

垂紅頂上快登臨拍拍秋光滿袖襟伎癢欲吟吟未穩兩山鐘裏莫云深

史衛卿

衛卿鄞人按宋史史彌鞏之孫防卿著書立言一以朱熹爲法又史唐卿與兄防卿同登咸淳元年進士則衛卿亦防卿兄弟行也

秋步述所見

趂晴收斷薪破曉循幽浦山寒樹欲風雲重天將雨兔奔初種畦雞拾獲殘畆葉深樵無蹤水落魚可數幽艸不須生千林秋已素

捧檄家山

閒居愧未能帷幙冷於冰家檄官無俸山吟客有僧池荒眠鷺石樹折飲猿藤寥落誰相問孤明雨夜燈

春晴

平明晴可愛眼界一湖春不見水中鷺惟多堤上人梅花已白盡柳色正靑新日暮無歌舞淸幽屬野身

聽演師琴

禪悟卻參琴山髙水復深七弦手共語萬籟耳無音激烈鬼神淚發揮天地心秋風時一曲懷古更傷今

漁父

白頭長是醉湖海不知年活業惟耕网全家秪住船荷花同鷺宿楊柳得魚穿一笛吹明月朱門謾管弦

書裏中所見

防幹十二纈簾遮獸棟鱗鱗鼎貴家莫道樓臺無地起滿城秋色半槐花

所見

齊眉沈醉綺羅叢心事誰知付去鴻不惜千金畱粉黛更無一語怨東風

有所見

不著畫羅金鏤衣尋常打扮最相宜春風燕子樓前過飄落梨花雪一枝

冷泉觀放水

溪流平地響晴雷石上生風捲雪來醉拍防幹衣袖濕十分身在白雲堆

柳梢靑

蕚綠華身小桃花扇安石橊裙子野問歌周郎顧曲曽惱夫君悠悠羈旅愁人似零落靑天斷雲何處銷魂初三夜月第四橋春

江湖後集卷十一

欽定四庫全書

江湖後集卷十二

宋陳起撰胡仲弓

仲弓字希聖淸源人仲參之兄有葦航漫遊槁按江湖集諸人唱和詩葦航詩名頗著於仲參而諸選家無一及者永樂大典載其集甚夥此乃陳起所選者也

雜興

百年一瞬息萬事皆塵埃所以身後名不如掌中杯山園足花艸雨露相先開獨有崖下松春風不曽來靑林曉霜重百卉顏如灰蒼髯五大夫鬱鬱何佳哉

佳花費事治十無二三本惡艸時掃除已復相苯防試嘗問園丁否泰乃爾反渠方倚鋤笑謂我見事晚老天亦何心生花日衮衮

梁武欲爲佛秦皇欲爲僊萬乘猶不足要與天齊年人生防兩屐過眼如風煙此心苦無已憂患常烹煎不見客斯逐力詆爭秦權寧知咸陽市父子更相憐

海月當觀濤

靑天與海連羲娥代吞吐封姨助餘威陽侯倐起舞或奔千丈龍或轟萬疊鼓蓬弱此路通祗界一斥鹵浩浩無津涯尾閭辟地戶嬴女驅鮫人獻怪扶桑府琛球來百蠻玭珠還合浦獨立象罔外身世等一羽宇宙納溟渤萬山齊傴僂淸風與明月造物不禁取臨流喜得句玉欄失笑拊眺望此一時澒洞注千古安得卷上天霈作天下雨

過駞巘嶺

中興諸將士殺身報明主生前七十創死後一丘土嶺上生愁雲紛紛不可數平生憂國心气結不能吐肝膽常輪囷未知死何所杯酒酹夕陽臨風淚如雨

醜婦謠

人知醜婦醜不知醜婦妍醜婦安乎醜婦徳或可全荊釵與布裙常坐紡織邊妍婦巧於人玉貌長娟娟嫵媚及依阿萬態隨方圓醜者妍之實妍者醜之端醜者妍之徳妍者醜之賊人皆惡其醜我以醜爲則人皆愛其妍我以妍爲惑丁寧醜婦人莫效妍婦顰欲保醜婦徳莫學妍婦色人鑑不可欺妍醜自明白

題金粟洞

名山洞府三十六若擬防峯猶未足有人曽此坐丹鑪有人曽此安碁局一朝悟道歸去來依舊紫雲鎖林屋武榮賈客來洛陽手攜尺書叩巖谷覿面親逢呂洞賓有眼不辧鄭文叔功成行滿欲度人酬之遺以半升粟豈知粒粒皆金砂一服可但能辟穀先嗔後喜來重尋癡心才動隔山谷故老相傳金粟仙淩霄有塔蒼標玉乾坤外物號無塵凢夫到此懶著腳我來稽首問先生若爲乞得壺中藥刀圭分與醫國人卻入深山抱幽獨先生道我亦不塵且走千巖並萬壑它時相過嶽陽樓定把奇書與君讀

過新蓬二嶺

新嶺髙蓬嶺髙兩山前後爭嶆峨世途平處多風波何如嶺嶠肩相摩腳踏實地無偏頗著身髙處不爲勞新嶺髙蓬嶺髙勿令此地生蓬蒿

芳庭爲作希聖二字以詩謝之

貫休鐡畫天下奇芳庭心法今似之偃波垂露久不作雲煙灑灑光陸離北山塔穎健筆卓西湖倒瀉爲研池長空萬里紙一幅等閒揮翰搖坤維大書姓氏牋金闕書仙驚問子爲誰安定後人希聖父曽披骨鯁幹龍墀公權筆諫粗有志未知所遇何如時書仙聞言發一笑風雲際防須有期何當濃墨寫竹帛千古萬古長昭垂

試劍石

靑蛇生膽气袖過洞庭湖旣有虎堪刺豈無龍可屠鐡山何用碎崖石至今枯欲斷樓蘭首能安砥礪歟

法山寺

距城無數里乃有此名山海近云常漫林深風易寒齋余飛鳥下定後野僧閒一宿何曽覺翩然又起單

次法石寺卽事韻

近郊來往熟馴犬向人迎半是吟將老何時隱得成月明山景合潮落海痕生歸路霜鐘外微聞三數聲

淸吟寺

髙僧曽住此長對佛鑪吟蕭寺有興廢淸名無古今禪心秋水瑩燈影石壇深不見鬼神泣空聞鐘磬音

廢寺

鐘皷蕭條久誰從此地來僧房無戶牖佛面有塵埃碑斷眠荒艸廊空長綠苔鵂鶹並蝙蝠時或此徘徊

得闕越州冷掾

寒氊才入手便動帝鄕心千古蘭亭在三年芹水深文排昆體作詩對越人吟自得髙山趣何當遇賞音頥齋聫日有事於琛亭賦詩聊爲解嘲

詩人有公事日日走琛亭紫翠和衣重香塵滿面生蚌還江月濕龍起浪云腥薏苡亦何有奚囊澈底淸

次云心韻贈臞仙

淸修如野鶴心性在雲間蔬食從來瘦林居耐得閒鑪分眞造化夢繞舊鄕關汨汨塵樊者聞風想厚顏

送季同歸龍泉

天寒猶客路行李況擔書喚醒江湖夢歸尋水竹居詞華須近古劍气欲淩虛好趂功名防言詩特緒餘

明發

明發占雞唱停驂數暝鴉半生多在路十日九懷家照水芙蓉色滿園蕎麥花歸田何日是對客話桑麻

題黃耑玉寒瘦藳

防回吟傑句破硯幾遭焚古道不復作唐風猶可聞寒於梅傲雪瘦似竹侵云近世無郊島詩人數到君

山行觀紫雲洞

浪遊知幾載久不到山巓泉石曽畱意煙霞未有緣松陰長匝地塔穎欲鉆天待洗塵埃腳重來訪紫仙

嘲赴緣僧道

身在塵緣外如何更趂緣僧堂淸富貴道院小神仙飯飽休持鉢丹成莫賣錢但能了生死何必問蒼天

山庵

蒲團淸夜話吟鬢任鬅鬙瀹茗遲畱客焚香靜對僧嵐蒸侵硯版月冷逼禪燈萬籟俱岑寂呼童亦不譍

送傅明府之南安

撫字及催科三年鬢已皤公心如日月浮議任風波父老顰眉說兒童拍掌歌歸裝無一物空有防旗多

道中遙觀五峯

五峯天外立驢腳慣經過十載身萍梗今朝面薜蘿云低山色暗風急樹聲多蠟屐何時辦來聽樵子歌

送趙明叔分教潮陽

昌黎遺俗在興教更煩君地產無名木春生半水芹詩歌麟趾化筆補鱷魚文莫厭官氈冷相期粉省蕓

送梅臞三山

曽共梅花約論心到歲寒如何傾別酒獨自上吟鞍藥裹畱余劑詩囊有近刋懷人眇雲際頻展墨龍看【原注梅臞臨別自作墨龍見恵】

自笑

自笑謀生拙多應涉世疎爲貧趨斗祿因病試方書榕葉寒侵戶梅花深結廬焚香坐淸夜吟到曉鐘初

倚欄

倚欄商好句雲散海山靑風急天無恙人驚心地靈潮頭迎日月防片落滄溟夜靜濤聲息龍吟得細聽

薄遊詩

薄遊歸較晚淸气滿丘園鴉噪盤林影蛩聲咽艸根吟腸思茗盌醉眼廹冰盆心迹兩忘處難同俗子論

哀黃鳥

憐君金縷衣失腳蹈危機自是我心惻非關物命微引雛誰共食求友便忘歸送汝入幽谷驚魂何處飛

題崇福寺靑山閣

禪余無一事冷面看靑山明月幾時有白雲終日閒地虛塵不到天逺手難攀直下看人境紛紛醉夢間

爲源上人題寶葉

寶蓮千萬葉葉葉是如來淨土社中得無波水上栽根頭藏舍利香气避塵埃移向松灣去山花不敢開

寒食

初過一百五園林正好看棃花未全禿梅子帶微酸近世煙無禁何人食肯寒東風猶作惡誰念客衣單

不飲

之子靑州裔生來契分疎難從將進請屢下絕交書甕面空浮螘樽前但取魚任他賢與聖淸濁不關渠

春晚山茶花數朶艷甚

萬紅雕落盡畱住隔年花獨艷迎人笑殘妝帶雨斜物情無老少春意自繁華顏色休相妬風流別一家

題淸泉院

孤僧如槁木住處逺人煙山有千年寺名因一派泉堂虛遺像暗壁敗野藤穿法座空塵積無人來叩禪

題通妙亭柱

小亭存古意雅稱道家風池水鴨頭綠山茶鶴頂紅內丹還九轉法鼓叩三通若問希夷事櫩鈴語未終

遊紫澤觀

地偏塵不到俗客可曽來寫帖云侵硯朝眞風滿臺蘭荒根有蠧梅古樹生苔莫論還丹訣金鑪久已灰

虹橋詩

才過虹橋渡漫山皆紫泥鷗邊秋水落牛背夕陽低酒向污樽飲詩從板壁題江郎在何許靈石與天齊

山中

世情紛醉夢抱獨入山林有竹堪醫俗無弦誰賞音松蘿靑嶂合雞犬白雲深未必幽居者能賡梁甫吟

尢溪山中

山中寒意足自笑索裘遲野店雞聲飯頹垣鵶字詩雨餘松徑滑溪漲板橋危問訊恬軒老鄕鄰總不知【原注恬軒乃趙維也棄官入山三十年矣】

柬蕭蕓莊

十載江湖夢鴻飛不到君近聞吟思苦半爲宦情分往事隨流水懷人看暮云相逢又相別安得細論文

舟中卽事

攜家驅官牒短棹泛桃源人語聫篷屋漁歌隔水村雲歸千嶂合雨過一江渾爲愛招提近纜船楊栁根

舟中歸興

舟膠回短棹岸曲抱溪斜香篆迷煙艸燈光閃浪花歸心隨舴艋遺響托琵琶明月如畱客猶籠淺渡沙

寄舟中諸吟友

溪流何太急畫槳去如飛詩壘才無敵愁城醉解圍日斜防影亞風細樂聲微誤入桃源去月明猶未歸

觀江郎石

江郎何日化千古鎭長靑乍見人疑怪多應地有靈世間無此石天上應何星海外蓬萊島猶疑在杳冥

桐江舟中

推篷納山色愁坐對黃昏雨過天無翳舟行水有痕鐘聲來逺寺犬吠隔煙村柳下漁人屋收罾早閉門

延平舟中

雙槳去夷猶延平津上州英雄三尺劍今古一潭秋市近人爭渡山回水急流前頭風浪惡莫放釣魚舟

送羅去華

江湖如許濶無地著詩流難覓靑精飯空回明月舟分甘貧國士莫謁富民侯隨處風波惡無魚可上鉤夜飲頥齋以燈前細雨檐花落爲韻分得前字又得花字賦二首

春歸如惜別淚雨滴櫩前酒病思盧橘吟魂逐杜鵑堂虛香穂直風定燭花圓萬籟沈淸夜瓦溝聞落泉萬仭騷臺立海涯堂堂筆陣走龍蛇喚回蝴蝶三更夢吟落荼一架花座上風流追靖節酒邊豪放逼劉義幅巾危坐淸源石小待山陰漸熟

贈神籟談天

曽將甲子問羣生來向人間說五行眼底精神𨿽晦昧胸中造化卻分明指推寶歷八千數時弄玉簫三四聲袖裏百篇題品盡何曽識得一公卿

次韻賦海棠

萬樹嫣紅壓錦城此花宜雨又宜晴睡中銀燭層層照醉後朱唇暈暈輕攜酒獨來蘇學士逸詩笑殺杜先生雪兒檀板休教唱見說嬌羞不耐驚

次麓湖韻送王用和歸省侍

因訪詩宗特特來子猷興盡轉船回故園松菊元無恙新本芝蘭更欠栽傑句多於貧後出好懷長是醉時開白雲只在靑山外歸去堂前學老萊

次林明府淸源洞壁間韻

解帶臨風臥看山夢魂飛不到人間云蒸空翠和衣濕石潄泉聲透骨寒解語靈禽如有訴倦飛野鶴自知還吟詩盡道隱居好能防人來肯棄官

再和抱拙淸源洞韻

泉聲一路和吟聲可是山云未放晴勌客難攀千丈壁遊仙空負十年盟艸廬不信無龍臥松徑防聞有鶴鳴此舉羨君髙著腳山肴野防薦杯羮

和杜友遊淸源洞韻

涉險何如過虎牢白雲堆裏著身髙登臨我欲招元亮談笑時能接李翺人境下看猶粟粒洞天西去有蟠挑學仙恐是虛無說且向峯頭跨六鼇

已酉上元詩同日立春

又是京華見上元一番燈火奪春寒花蛾巧剪禁風撲防燕新裁帶月看客裏無家愁對酒吟邊索句夜憑欄寄言雲雨休相妬天下人人欲縱觀

和希膺春日醉吟

節物催人白髮新放懷不減少年春叵羅酌酒猶堪醉古錦爲囊未是貧淸坐相看情不惡淡交至久味方眞妓圍笑指紅樓去寂寞窮吟胡楚賓

和壁間韻

萬仭岡邊去路長道人采藥試丹方弈枰誰解爭髙著仙樂時聞按大涼日落塔頭雲气紫雨餘山腳蘚痕蒼年深洞古無塵迹惟有先皇禦墨香

寄鱸鄕主人

天北天南獨鴈飛別君動是隔年期尺書久欠鱸鄕便寸步難邀馬足馳池艸驚回春夢句梅花開到歳寒枝江湖諸老凋零盡從此逢人懶說詩

送趙汝楫分教建安

又領臯比走建安靑衿喜色上眉端詩因老去難言別氊到春來不覺寒當口紫陽傳授學他年粉省校讎官聖門豈必肯私淑莫把規隨一例看

春日雜興

漁翁樵叟自行藏裹飯過從樂未央撲滿自緣錢作祟鴟夷聊以酒爲鄕老來願棄人間世病去欲荒墻下桑黃犢不嫌人日雨村村苖長緑微茫

殘雪初消月正明茅檐自雨竹窓晴肩寒聳聳吟詩骨肺渇泠泠醒酒羮少有梅方成野趣不多松亦作江聲髙人合著山巖裏縱有窮愁澈底淸

野性最於魚鳥親自知不是世間人生成雪壑冰崖面收得煙蓑雨笠身楊栁春來靑眼舊山林老去白頭新毋多感慨令君瘦獨立斜陽一欠伸

吾生身事信天緣一死何須較後先未怕時逢眞太歲或言壽過古稀年窮余祿料齏百甕醉負生涯囊一錢又見山林春意思辧隨芳艸落花眠

天與之愚竟不移經年兀兀槿花籬拙於生事可無粥工乃窮人賴有詩只恁麼休身是客知何以故鬢成絲寒欺雪屋靑燈夜六十猶癡始是癡

緑繞西疇小作勞溪村寒入舊綈袍五窮政坐沒梁鬥百舌不如無口匏獲稻條桑豳雅頌紉蘭餐菊楚離騷客來更話唐虞上盍且卑之毋甚髙

鶴骨嶄嶄疾未瘳怯行山亦倦登樓久知老去自當爾自入春來雨不休虛器甚慙居士屩實封難覓醉鄕侯小遲須有佳晴日待試山翁已健不

春來多病感頹齡艸藥泥瓶不暫停身似漏船難補貼齒如敗屐久凋零炎黃豈解畱年壽莊老聊堪悅性靈長劍拄頤兒戲耳底須麟閣更圖形

花柳村村柰老何一春門巷斷經過無繩可系西沈日有水皆隨東逝波妄想已空騎鶴夢勞生亦厭飯牛歌正須秉燭遊淸夜轉眼蘭亭舊永和

幽溪防日不曽來半是紅香半綠苔樂事毎從忙裏過好花偏向雨中開慣貧可使居無竹髙隱共忻山有萊投老田廬筋力倦不才多病兩悠哉

髙下雲藏野老家縱橫水潄竹籬斜勤將春去許多雨流出山來都是花白首風煙三徑艸淸時鼔吹一池蛙身閒不耐閒雙手洗甑吹香夜作茶

南岡北嶺對窓扉看盡朝嵐與夕暉社後來曽聞燕語雨中誰不惜花飛山醅約莫幾日熟沙筍輪囷一尺圍莫怨風光損桃李荼防芍藥又芳菲

衝雨衝泥處處行物情殊不可詩情牡丹又是一年過春事略無三日晴先後筍爭滕薛長東西鷗背晉齊盟山居寂寞誰堪共杞葉菊苖俱可耕

緑陰芳樹鳥啼春與客相攜發興新半落杏花初過雨防酸梅子已生仁毎尋詩去必遷坐穩跨牛歸不問津筋力尙堪蓑笠在莫欺老子髮如銀

淨掃小房不以貧旋炊野飯喚比鄰子規啼處一村雨芍藥開時三逕春丘壑自成安樂國漁樵尙有老成人茅檐相對坐終日只說桑麻語自眞

題金粟洞

誰信東南有此山防回蠟屐只空還乾坤超岀浮塵外世界深藏粒粟間鶴不歸來華表在犀從飛去紫雲閒捫蘿直上淩霄塔見說防垣手可攀

和瞻甫韻

住在壺中小有天故山猿鶴作忘年雲歸毎失碁盤石人去不生丹竈煙肯信玉華空有洞自貪黃粟便無仙我來立盡斜陽暮猶撚吟髭風月邊

過嶺作

崇岡峻嶺欲淩霄鳥道行邊去路遙客裏恰逢三伏暑程頭方到九秋橋不堪流水鳴嗚咽賴有詩篇慰寂寥但得此身彊健在任渠皤鬢自蕭蕭

舊題寶勝寺壁

十里湖光鏡樣平銀潢一派向東傾寺從楊柳陰中岀僧在蓮花防上行佛地也容擔板漢梵音莫近采菱聲我來借榻醒塵夢歸去吟詩韻更淸

早過豪光嶺

輕煙防日曉霞明身在豪光嶺上行虎過新蹄看未了犬逢舊客喜相迎摘來山栗連蓬買采得溪芹帶葉羮一字推敲猶未穩奚奴知我有詩成

郊行同張宰

雨晴郊外共尋芳細水交流注野塘花欲戀枝風不肯柳才舞影日還藏轉添老態難於健看得閒時少似忙擬訪一僧共茶話禪房扃鎖岀遊方

和劉后村雜興

冬深差喜病根除藥褁猶親酒琖疎門對好山純種竹園通活水可澆蔬櫩牙帶濕霜晴後簾額移陰日出初時有郵筒逓詩至吟余便擬借牛車

防年待漏趣朝班乞得閒身返故山公論盡歸恩怨外淸談不落是非間屠龍肯信無髙手畫虎𨿽成亦彊顏馬革褁屍徒自壯爭如投老得生還

出處難爲卜筮謀植鰭無復轉巖求淸風不度麒麟閣明月空沈鸚鵡洲采石僅埋吟骨在新亭猶帶淚痕羞書生慷慨談時事未必膺門肯見畱

避俗常關白板扉北山泉石尙堪嬉臨流且賦觀魚樂憂國何消捋虎危自許丹心長戀闕獨憐萬戶未逢時割雞爲黍尋常事客至休言子爲誰

邇來筆硯亦相疎野服焚香讀異書築室不須臨孔道閉門只合造輕車有梅花處猶堪酒無竹人家不可居渉世直消誡口過是非榮辱不關渠

誦讀未多才思慳數編遺醜落人間洪音互雜蛙蟬奏封事空投虎豹關楊震有知金忍受相如未死璧終還且須靜守心齋坐學取簞瓢陋巷顏

累疏殷勤奏榻前憂時急似救頭然功名常是中年立忠孝當於晚節全投杖歸來泉石上班荊坐向竹梅邊烏臺無復詩公案弄月嘲風亦偶然

近學時妝越樣新空遺畎畝處忠臣燭之武老未爲老劉伯龍貧可是貧造物不應推若輩江山亦合助斯人掛冠神武當年事明哲從來要保身

宦海風波亦足驚得閒聊爾慰平生𨿽無塞上雪堪臥幸有山中田可耕一老拂衣何太勇羣兒撼樹漫相輕絕憐千丈西涼瀑偏與人間訴不平

當日曽彈貢禹冠懸知出處獨今難寧將退翮翔千仭誰肯模稜持兩端風雨筆頭猶老健江湖吟鬢未凋殘十篇話破平生事畱與時人作樣看

遊承天寺偶成

人間熱惱正匆匆才入山門便不同云板聲中僧出定月臺影裏佛觀空堂陰岑寂常如夜殿角淸涼不見風才得浮雲閒半日明朝馬迹又西東

春晴

寒齋淺酌喜新晴絕倒湘累賦獨醒淸坐苦無佳客話朗吟生怕俗人聽五湖四海雙塵屐萬壑千巖一畫屏雲雨從來翻覆手黃昏更看照泥星

次洪陽巖太卿韻爲方防仲書監賦西淸風月

莫聽豳人歌楚茨鬻書空笑未多貲治中盡說裴懷古館下曽宗韓退之西望前山誰拄笏南來別駕例能詩昔賢自有淸標在添在桐城一段奇

寄朱靜佳明府

十載江湖嘆不遭識君歲月漫蹉跎文書南去靜邊省山水西來佳處多琴調本髙緣撫字詩逋未了欠催科騷人標致淸如許制錦機中制芰荷

寒食雨中用李希膺韻

平明風雨釀春寒試把餳和杏酪餐野祭人來悲冷節郊行誰肯共吟鞍煮香有約泉堪品禁火無條燧莫鑽一百五朝全戒酒定知夢不到邯鄲

夜飲趙明府歸來偶成

睡思濃時酒已醺主人猶自倒金樽綺筵散盡月初上畫燭泣殘宵正分榕葉聲中淸醉夢梅花影裏返吟魂歸來小立樓西角紫防峯頭生白雲

淸泉院用柱間韻

僧居一路曲通村日落層巓生暮云白石巧於山背岀淸泉時向澗邊聞鉢盂未信承龍化錫杖曽經解虎紛歸去鶴猿應笑我稚圭何必更移文

耕田

田可耕兮圃可蔬防年夢不到亨衢山林受用琴書鶴天地交遊風月吾事變無涯人老矣死生有命汝知乎客來時復一杯酒盡作鱸鄕醉隱圖

代壽圓嶠顏文昌【原注時已引年致仕】

長命新絲恰剪裁瓣香南望祝蓬萊千齡春算從天與九節蒲根著地栽範不待年甘引去文𨿽告老召還來肉芝幸有丹書在畱取他年薦壽杯

壽趙黙庵

九十風光老益彊一生長得對東皇結成梅子味初實開盡荼防晚更香堯歷不隨春腳去周天從此日頭長年年常記今時節花滿朝冠酒滿觴

和趙同叔送桂花韻

少年折桂已心灰才臭淸芬鼻觀開喜見月宮和影落傳聞天女散花來黃金枝上畱仙粟白玉臺前絕世埃聚逺樓空成感慨不堪時節苦相催

包家山看桃花

春風吹到小桃根便覺仙凡有路分紫气直衝文徳殿防霞隔斷武陵源錦官城向山頭岀玉蹕聲從天上聞一見圜丘懷故土令人寂寞暗銷魂

次韻柬李希膺

相逢一笑便忘懷防量難當三百杯幕府淸閒無檄至郵筒絡繹有詩來分朋盡屏牛僧孺取女親逢羊角哀滿眼鶯花良不惡春風吹上越王臺

柬倪梅村

蕭寺相逢喜溢眉未言心事我先知半生風月樽中酒十載江湖社裏詩滿眼秋容關客況背時春色到南枝翻思舊日長安市醉拍欄幹歌楚辭

用後村韻送陳先輩

休將心事問西鄰原憲長貧豈是貧黃葉落邊迷去路白雲飛處倍思親世間那得埋金者原上空慙負土人苦語只堪吾與汝倚廬抱恨此情均

南地

數防靑來海上山山根斷處水漫漫爲無南雪地偏暖才有北風天便寒生理盡歸蠻賈去宦遊直作瘴鄕看塵迷鉅野家何在縱有云梯見亦難

回文體二首

紅花濯錦織前山日暖啼鶯春晝閒空院古廊風寂寂僻居幽谷水潺潺宮移舊曲新翻譜酒暈濃愁淺帶顏同調賦詩吟思苦匆匆急逓走囊慳

灣前過渡小舟虛好景妝成天畫圖山列翠屏開戶牖麥翻黃浪滚田圩閒鷗樂處晴波細暮鳥歸邊殘日晡攀柳共人人恨別綿綿落絮有情無

存方寸地

此心僅方寸去天惟咫尺欲付子孫耕先自竭吾力

失題

成蹊𨿽無言嫵媚隨東風挺挺冰雪姿所稟自不同篇篇剔蠧魚字字編科斗螢小無晶光明月入我牖

光風霽月

胸懷自灑落風月特寓形造物無盡藏何假乎丹靑

一志

念頭才起處此一常分明其中有主帥談笑驅五兵

汲淸【原注淸湖渡頭有古井趙庸齋題扁其上】

欲波如濁流心源如古井不患無淸泉祗惡無修綆

鱸鄕道院

宦情原自薄卜得吳松居鄕味已飽諳胡爲羨鱸魚

翠竹

修修靑瑯玕霜雪不可折肯隨流水去賴有歲寒節張南起爲作葦航圖仍示以詩次韻繼賦

風搖古柳散羣鴉小艇尋詩來水涯身在江湖平穩處一塵不到浪頭花

系纜蕭蕭蘆葦傍酒和翰墨醉淋浪靈槎不溯銀河去卻向人間羨野航

過莆城懷劉后村中書因以奉寄

村在山邊云半遮懷人咫尺是天涯眼前不見都觀空負碧桃千樹花

入洛深衣已十春聲名千載有知聞不須更結耆英社溧水前頭獨繪君

當日揚淸激濁流身危肯作稻梁謀不從黨錮諸賢死竊祿偸生亦可羞

模楷從來屬李膺臯比授業我何能倚墻甚欲重參請恐累龍門不敢登

郊行

杜鵑聲裏又花紅處處陰雲日影防心事太平人事好眼前無物不春風

題馮中郎廟

論將宮中可防勲至今香火宻如雲生時不遇孝文帝定有何人肯薦君

山中有花一種俗名花葉不相見感而賦之

世間燕鴈本無情天上參商誰防面花葉自是同根生何事開時不相見

紅逺

濃淡中邊費剪裁朱唇得酒笑顏開春風不度西流水休說香從蜀道來

觀中原指掌圖

月明空照八陵碑玉館瓊樓失舊基故國不堪回首處西風滿地黍離離

觀丙辰省試宣鎖作

四海文章屬品題老夫刮膜有金箆諸君熟讀阿房賦未必能爲五色迷

撒幙焚香冰鑑開觀君切莫負多才黜邊取廸渾閒事只恐紛紛擲甓來

一窓絲雨一簾風當日虀鹽滋味同見說主司多好句肯將蠶蟻待諸公

過釣鉤嶺悼亡友盛景韓

一見防旌作許愁西風飄落冷颼颼早知眞气無伸處悔不當時曲似鉤

暑中雜興

一刻之閒直萬金苦無人可共幽襟成年不作西湖想聽得啼鶯不自禁

不慣山中夜月寒滿窓樹影蘚花幹移牀近壁不敢臥恐是龍蛇之屈蟠

今年不上一竿竹渠豈於人亦世情風雨尙餘千个在結巢吾欲聽秋聲

白鷗吾有一日雅疇昔見之相與親滄浪忽欲從此逝嗔我手揖無詩人

是非不到野溪邊只就梧桐聽雨眠睡熟不知溪水長鷺鷥飛上釣魚船

平生多可曹修士說我唐詩最逼眞不道蹇驢風雪裏何如黃犢過比鄰

俚謂革華烏腳鬼吾尊毛穎黒頭公與華作傳何爲者穎則萬世辭文工

只鋤蔬甲亦妨閒久與溪云斷往還今日偶來僧卻在共煎茶喫話廬山

辛丑上元

官府張燈試太平斯民從此不聊生使君只聽笙歌沸不聽閭閻愁嘆聲

雙髻山

千古丫鬟髙插天淡妝濃抹傅雲煙眼前不見峨眉老獨有靑山長少年

次韻烹筍一絕

錦防才脫見龍孫便好西園到玉尊滿肚歲寒無著處此情難與俗人言

西來洞天

可是胸中負怪奇一丘一壑盡逶迆自從猿向西方去鷲竺飛來未可知

送梅村歸三山

此別重逢知防秋梅花𨿽老更風流東君未漏春消息罰與人間作蹇修【原注時爲王畱耕之孫請姻於泉】

獨笑坐鞍自課詩江雲雨樹兩依依客情生怕西風惡才入秋來便賦歸

逺將歸

不勘圖經認地名亦知此去近桐城行人未至心先至差勝離家第一程

鶴不歸來華表閒輝金耀碧滿湖間後來若有林和靖定不吟梅向此山

寄題春谷監簿

敲碎吟扉杳不聞數聲犬吠谷中云防番欲去重回首立盡斜陽不見君

丹靑閣

紫芝峯上一憑欄煙艸茫茫天地寛眼界已隨流水去丹靑無復舊時看

失題

抱琴終日坐槐庭萬綠陰中一掬淸天地山河俱防芘肯將風浪向人生

年來古道不堪行盡避君廚俊及名莫枉錐刀鞭算手且調金石擊撞聲

謫居姜相庸奚損貧殺元英直是淸風月分來無著處摩挲海眼看長鯨

梅答

多謝東君爲主張十分霜雪十分香開時已辧和羮料肯入風流時世裝

西湖寒食

寒食風光不動塵西湖防處淚沾巾客中忽作松楸夢羞見原頭滴酹人

西陵橋

界破蘇公十里堤雕梁軋水漾虹霓杜鵑也戀錢唐景不向西陵橋上啼

梅坡席上次韻牡丹

爲甚花神受气偏卻來南地逞春妍鞓紅未數靑州種粉白猶疑洛浦仙

不學時妝添酒暈休將風景對茶前沈香亭北空回首目斷關河萬里天

失題

一別家山不計程斷人腸處若爲情客牀欲結鴛鴦夢夜夜相思睡不成

柬石軒

便著工夫去看山蘭亭未遇莫空還向來一段風流事只在茂林修竹間

義谿舟中

夢裏不知身是客卻疑身是老坡仙羽衣道士飛將去月在波心人在船

春遊

不爲尋芳出錦城偶隨吟杖繞山行春風的是多情物吹下紅樓笑語聲

遊天竺靈隱三絕

遊山此是第三回

天竺禪門八字開已斷此生休佞佛又隨人去乞靈來

呼猿才了復臨流洗出胸中一派秋泉石世間眞富貴幾生修得到巢由

冷泉亭角坐移時試看孤峯飛不飛峯自不飛人自醉暮鴉棲了更忘歸

感懷

曽將敝帚棄墻陰十載塵埃懶重尋今日攜來掃花徑老夫安得不關心

欽定四庫全書

江湖後集卷十三

宋陳起撰曾由基

由基三山人

題畫梅水仙山礬三友圖

野梅淸靖節水仙韻坡公山谷秀而野厥有山礬風陶蘇黃三君時異風味同後人思典刑冩入畫圖中

贈貴官家小姬

小蠻初按曲趂拍入涼州宮羽偶失次回眸顧部頭部頭色防嗔靣赭含嬌羞低鬟語同伴周郎曽顧不

用坡仙郁孤防韻送鄭繡使還朝

人人羨登仙去作上界遊誰知世防恩公其晦叔流眾芳正回春一葉偶似秋靈修豈數化宿莽休檻洲卻憐貪榮人前後幾蜃樓策今陳洛陽【原注時上封事】疏肯諛滄州【原注曾南丰久在外滄州防太諛】閶闔浮雲開臺閣淸風畱所期共推慶曆車可復偏重元祐舟

賀林正字

道山羣玉聚前輩說幹淳近代豈乏士淸時賴有君誰傳艾軒喜得嫡孫親所欠非榮進名流萬古芬

遊益公平園懷宜春周宰頌詩

丞相非嗔客名流每舉樽魚烹惟沼在鶴化有軒存惜欠堯夫子幸生夷簡孫【原注宜春宰乃益公侄孫】平泉落誰手文獻說平園

病起幽園檢校

病起無情緒池邊日幾回虫聲低覆艸螺殻細生苔暑退蘆將變秋殘蓼續開久消環繞迹全若未嘗來

送廣西鄭經幹並簡經略

五嶺宜人地君今捧檄行但拚窮徹骨不到黯無聲婉畫從違裏編氓休戚情祖筵誰執爵三祝石先生

古寺

殘經閒竹幾瀹茗供花瓷法窟寂無語禪容晚帶饑虫縈道子畫蛩響外孫碑風定聞疏磬闗卻自知趙嵗寒昆季三人拉李學諭餘同遊南湖次嵗寒韻

紫麒麟楦豈身榮腹有詩書气便淸野酌雅宜招勝士貴遊大半是宗英主翁舊有登堂約古樹今知夾道迎賸欲索梅同一笑卻隨畫角防初更

宦轍

宦轍馳驅塵滿襟解鞍呼酒小登臨天垂碧處秋江淨山弄紫時西日沈韓記合還渠老手王詩似不要新吟撐天拄地吾儒事過耳飛禽空好音

與中朝故人

自憐骨相太邅迍爲米折腰依舊貧古史多防多警省新詩愈攺愈精神與遊造物眞知已怕說天朝多故人蘭菊有時忙不得世間桃李幾畨新

胡講書赴張國錄講席之招良月也

初日融霜泮水淸鵠袍翔集宿中庭先生有道如陽月太白占祥聚徳星安定重來闡湖學橫渠端坐講西銘自憐一惟無傳久避席何時覿典刑

送玉堂守永嘉

衮衮諸公塞要津獨當椽筆演絲綸久陪淸禁聊均佚誰道明河不可親畿郡喜迎賢太守帝旁卻欠直詞臣逸才畢竟九天憶應謂禁中須此人

餘秋責余不歸責之誠是也余非敢忘鄕井而答以是詩

兔狡應多穴狐妖解首丘一巢鳩樣拙何計老莵裘

西湖冰合忽見小舟

四望黯同云平湖墮銀漢一葉栁邊來應是寒澌泮

嘲蠟梅

孤芳不被雪霜欺占得南枝最崛奇气骨不凡風韻少呂毉初見退之詩

聚景園追涼

五云縹緲防檐牙不是尋常富貴家樹樹風蟬涼意足衣巾時復墮槐花

題昌黎傳後

唐治百年生退之行藏端的系興衰三書何用幹時宰天使斯人欲有知

題潘庭堅樂府後奉簡陳僉書

性靈底物堪陶冶郢曲彌髙和彌寡錦囊勿使六丁偸防有昌黎賞東野

晚思

風號谷應樹聲喧陰雨瀟瀟南北村倦翼投林舟宿港滿懷秋思立黃昏

題陳陟屺寺

幽泉落竇碎瓊聲疑是朝天環佩鳴繞寺杉松皆雨露不應秋葉似恩輕

題禦愛牡丹

天香不數魏姚家玉砌雕欄護綘紗聞說弓旌徧巖穴憐才應是勝憐花

王諶

諶字子信陽羨人有潛泉蛙吹集

上之回

蠲吉辰薦明廷只中壇賔萬靈醮祠壽宮禮太一東祀天孫西太室靈芝寶鼎胙元封親郊雍畤回中峯中峯絕崄天所劃百神驅導平如席云髾秀革髙拂空翠輦玉鸞鳴霹靂試憑蕭闗望朔方月支稽首樓蘭降復朝獨鹿狩鳴澤芬樹羽林歸建章建章壁門春晝永井榦防液多遊幸千秋萬嵗柰樂何幾度鸞旗出安定張守送酒次敬字韻作詩謝之遊北山

有客可與遊闕酒得無病豈意四從事過我不待請洗杓挹風度免慙林花盛公學此味如渾厚兼醇正公量虛谷如有來良善應肯分兵廚瀝少佐筆力勁罷營杖頭錢徐取松間徑登臨舊能賦七發踵枚乘此興老來衰西日尙餘映風怒雷再皷云破天一鏡山花下野鳥詩題一堪命府公文章伯聲稱聳羣聼明朝倒錦嚢非是庶所訂豈伊防鳯鳴而聆露鶴警定知謝東山凡百易子敬

黃雀詩

畢逋秦氏烏差池吳宮燕秦人挾彈巢若危吳宮遺火巢空防不知野田雀終日茅檐角卑棲俛啄蓬艾間不畏鷹鸇與繒

贈茅也休

逢人說也休舉世任沈浮淸磬野雲曉素琴山月秋詩材頻料理世事不經求每向滄波上時時戲鴨鷗覿面秖談道知音不和詩盈樽淸竹葉圍坐古梅枝煮茗云生鼎抄糜雪滿匙張山山木落何日又追隨

贈括蒼季此翁

君來古括州吳楚一節遊衣染匡廬碧詩淸雁蕩秋山行尋隠逸野坐傲公侯不欲攜書獻文章生古愁

次韻謝惠山村送水仙

自是神仙客梅花亦讓靑緑垂云葉重黃映雪花輕襪小淩波穏杯斜帶露傾一枝來贈我吟幾覺春生

早行

曉入荊溪路西風快似刀雪深埋樹腳水淺見溪毛嵗序相將換人心只自勞牧童牛背臥令我愧兒曹

送薛端夫赴武學赴舉

溫然如羙玉文以武兼之發鏃妙穿的揮毫不待思行途多早气參學已秋期防報重陽近黃花泛一巵

煮筍

桉有磨人墨囊無使鬼錢難教典班史只可折花鈿破屋日多雨頹檐夜見天山童因煮筍庖下始生煙

飯罷

飯罷扣松闗襟懷分外寛凍雲深擁寺寒瀬淺鳴灘苔剝碑文字香縈古篆盤尋春難著句爲怕起愁端雪意猶商略溪云半有無短莎眠野犢枯樹防寒烏牢落詩仍在蕭條嵗已䢐過門人挽住相倩冩桃符

栁絮

解作漫天雪終成滿地灰行空無罣礙入幕任徘徊巧趂蜂須去輕隨燕翼來顚狂渾不定飛舞過樓臺

北林

經行到北林此地轉驚心小市魚蝦貴荒村竹樹深帆檣侵栁影罾屋占溪陰詩罷還飛去沙鷗識苦吟

宿北山

兀坐苦無營乘閒偶訪僧山深云作伴庵迥石爲朋古木含蒼蘚幽花落翠藤昏鐘三扣罷童子上香燈四壁靜無人翛然夜不驚龕燈光熖薄紙帳夣魂淸有月山猶暗無風松自鳴結茅終隠此髙枕待升平

入邑

馬踏新松影衣沾秀麥寒藤花綴纓珞竹筍透瑯玕詩向閒中得心因靜處寛一聲幽鳥囀深在翠林端野蔓侵沙徑山泉渡口梁樹頭蠶葚熟籬下雀梅香人與春光老閒隨日影長撚須吟不就窮殺孟襄陽

題禇道士雪巘詩卷

五言與七字句句摠淸新但得詩囊富何憂客路貧梅花一巘雪瑤艸半巖春著我司盟去吟邊養病身

酧趙懶翁求墨

防面苦無因緘書意亦勤相望七十里僅隔一重云有句來求墨得詩如見君從知相憶夢花下擬論文

道傍廟

荒祠存玉像畫壁剝蒼苔額古名難問村空祭不來亂鴉號古木鬭雀罥浮埃猶有人求珓西風動紙灰

生日

又是逢初度紅稀緑暗時自斟生日酒閒理去年詩活計惟書在衰容只鏡知人情與天道翻覆似枯棊

旅中述懷

未晚僮先臥無聊自展衾一燈愁裏夢數首客中吟鄰捨誰歌曲譙更逺送音秋風催素髮憔悴滿華簮

到此

到此添離恨垂楊已拂肩擔輕緣少鏹衣暖欲抽綿春事遽如許客懷殊未然竹籬沽酒市雨濕杏花煙

乍歸

去日猶殘雪歸來夏气淸閒隨白雲出看到緑陰成野色供詩料山光快客情路逢鄕父老駐足問行程

過山家

此地知誰隠當門列翠屛栽花多是藥題壁半書經栗防咀紅果山禽墮翠翎峯頭冝眺望只欠小茅亭

簡劉吉父

長安爲客者皆是利名人只有君同我惟添病與貧秋風籬下菊夜雨水邊蒓擬共租船去歸家趂小春

簡章伯和

論交三十載彼此坐詩窮只恨性各別其他心盡同茶苖封谷雨書葉寄蘋風無限懷君意鶯聲緑樹中

舟行卽事

釣艇橫溪水漁罾撘槿籬年丰翁自樂酒熟客先知涼吹生蘋葉斜陽戀竹枝苦吟渾未就倚柂立移時

答章伯和問疾

伏枕屢經旬醫庸藥不靈自從春意動才覺病魂醒露洗桃心赤風楷栁眼靑勞君相憶夢毎夜到巖扃

贈筆工

試子玉簮筆他工總不如毫長宜貯墨管淨可抄書汝自誇淮兔吾猶注魯魚鬢毛斑白盡心折正緣渠

吳江橋

松江期一到二十二三年今日身臨此憑虛骨欲仙塔連吳苑樹帆帶洞庭煙見說鱸魚羙囊無斫鱠錢

招玉淵

欲言非一事曉夕待君來吟屋新裝辦閒門未敢開春光歸巷陌山色入樓臺猶有梅花在相期把酒杯

題詩僧亞愚眉白集

向來已觀集今見自吟詩天下有淸論僧中眞白眉淡如秋水淨濃比夏云奇愼勿輕拈出常人罕見知

到李山寺

防杖扣禪坊空山艸木長殿荒人防席僧去佛無香楡樹苔衣緑松花粉穂黃玆行無伴侶獨自繞修廊

爲簡上人賦古色軒

簡師得道不參禪燕坐常居古色軒夏禹告功遺迹在任公垂釣有車存海通泉洞深千尺寺映重巖月一痕何日短笻塵外去瓣香來此叩門

小舟吚啞渡橫塘十里秋畦粳稻香莫怪雨聲驚客夢要催詩句入行囊重過蘋水波浮緑遙見菊籬花正黃佳節莫論重九後艤篷獨酌泛茱觴

虎丘【原注晉王珣故宅在此】

五百年前吾祖宅云孫從昔未曽經山藏古寺連碧水繞平田稻正靑臺染夜云防帶潤劍涵秋水尙餘腥僧堂借得羊毛筆自蘸寒泉寫石屏

逺出乍歸

五旬行李經吳越四月風光正惠夷緑水悠悠晴脈脈靑條緫緫實離離飛來何處防黃蝶叫徹他山一子規卻把閒身成倦客關心書幾晝長時

簡吳若淸

絲桐掛壁戶常扃雅弄深防俗耳聼滴露研朱重防易焚香炷火細翻經山含晚色千峯紫松傲新霜一靑獨向巖扉抱髙隠有誰能識少防星

舟行

前靣人家是畫圖數間茅屋映菇蒲蒙籠雲裏羣峯出欸乃灘邊一棹孤嵗熟農人還自樂天晴水鳥競相呼絕憐兩岸垂絲栁比卻來時一半枯

次嶽尙書韻

細字書橫防眼明破窻閱盡幾陰晴年來幹祿渾無夢老去吟詩尙有情謾向紙田耕石硯斷無金縷侑銀觥和篇聊博先生笑應笑寒儒太瘦生

寄王仲衡尙書

世態翻雲覆雨間令人合眼夢還山生平名義入肝膈嵗晚師門要面顏鷗鷺波寛𨿽有約鳯凰城近可容閒畱年看試調元手未擬安仁賦拙艱

歸山

特地捫蘿入翠微楊花故故防徵衣遊人盡逐暮光去野老獨擕山色歸擬泛銀濤浮浩難尋玉貌問芳菲吳亡越伯渾休問且買淸樽送落暉

畱山庵

遙山一望靑如染到得山邊卻不靑松徑有風常自掃巖扉入夜不曽扄燒殘栢子重添火沽得村醪旋倒瓶卻羨山僧無一事日長簾下自翻經

病起

連日新晴愜病懷跧藏一室絕纎埃出來未得寒猶在窮不柰何春又回酒盞慚疏朋舊少紙簾不爲俗人開日長自有閒工課汲水銅瓶浸古梅

借樓

借得小樓聊寄迹夜深猶自未扃扉鼠揺暗壁驚人夢螢度破窻粘客衣舊隠圖書從水泛後園松菊與心違思量應被沙鷗笑煙雨滿船胡不歸

題雲海亭

二十年前曾到此重來又是晚春時蘆因水長全然短山被雲遮分外奇漁艇添成古圖畫鴈行防破碧璢璃布衣憔悴江湖客閒倚欄幹自覓詩

秋風

去年相遇釣魚磯今嵗飄飄又入扉渡月薄侵蟾冷拂雲輕助燕鴻飛逗𨖻餘響驚殘夢催促新寒上裌衣欲把絲桐傳此曲破琴弦斷損金徽

泛苕溪

六幅蒲帆去似飛浪翻新漲緑防堤一川水墨王摩詰十里鶯花杜牧之云繞楚宮春雨後煙籠秦樹晚晴時人生來往情何極江北江南酒一巵

遊善區寺

閒來古寺欲防歸無柰徵塵染素衣緑葉云稠荒澗水白雲靑濕舊禪扉牕涵逺色明丹篆鐘冒嵐煙入翠防盛世登封今已矣斷碑無語對斜暉

友人招飲

故人邀我共淸樽躡屐歸來已半醺無限雨聲供醉筆一窻燈影共誰分銅瓶火暖鳴天籟寶鼎香殘拂岫云今夜夢魂淸更甚扁舟冷伴白鷗羣

入山

入卻山來事事宜眼邊何處不闗詩風飄花片上書冊水浸山峯入硯池酒欲飲時斟易盡碁當勝處著嫌遲个中自有無窮趣莫遣兒曹取次知

送墨與則上人

遣送書齋小淨瓶麝煤藏久帶芳馨難書八萬四千偈只寫多心一卷經

苕溪舟次

扁舟煙重冷漁蓑兩岸人家浸小河芳艸自生春自老落花隨雨晚風多

山庵卽景

一炷淸香一局棋坐防山雨到來時晚晴獨步出門去云掛碧靑松樹枝

十月晦日睡起

睡起西午正蹉小春天气尙融和顚狂絕笑檐前蝶不道殘陽已不多

次亞愚韻

萬里春光眼界明半牕斜日醉魂醒有時夢入廬山去瀑布聲中拄杖行

絲絲楊栁拂輕煙那惜牀頭買酒錢此段風流如不賞一般佳致又明年

梅臉斕斑褪粉妝桃心依約暈輕黃春風花艸經行徧次苐安排到海棠

寒梅一樹照淸池花底嫣香尙覓詩稚子不知吟思苦卻來池上數魚兒

嘉興戊戌季春一日畫溪吟客王子信爲亞愚詩禪上人作漁父詞七首

蘭芷流來水亦香滿汀鷗鷺動斜陽聲欸乃間鳴榔儂家只住岸西旁

翁嫗齊眉婦亦賢小姑顏貌正笄年頭髮亂髻鬟偏愛把花枝立柂前

湘妃淚染竹根斑風雨連朝下釣難春浪急石磯寒買得茅柴味亦酸

滿湖飛雪攪長空急起呼兒上短篷蓑笠具畫圖同鐡笛聲長曲未終

離騷讀罷怨聲聲曾向江邊問屈平醒還醉醉還醒笑指滄浪可濯纓

白髮髼松不記年扁舟泊在荻花邊天上月水中天夜夜煙波得意眠

只在靑山可卜鄰妻兒語笑意全眞休識字莫嫌貧方是安閒第一人

李自中

自中字文仲盱江人有秋崖吟槁

篔簹萬个黃雀每棲息其上一息風雨颯至忽聞有殺聲呼童眎之乃鼩嚙也故爲之賦黃頭雀

黃頭雀觜交交尾倬倬突然散去雲路邈東村四靣禾黍稠欲下未下驚呼儔牛羊上山雞犬睡翩蹮蹙步來相求日斜深塹有羅网投宿靑防依篠蕩沙鳴羊角轉崢嶸蹴踏虯枝猶倔彊誰知檐下息爾軀夜半瀝血逢精鼩唇焦舌爛救不得一縷性命才湏臾君不見螳螂捕蟬上髙樹企足昻頭忘反顧人生吞噬更可憐臈月未窮誰悔悟

初夏旅況

南山北山雨蒙蒙鎖斷翡翠千萬重茅檐剝啄鳥未散練帶野水來相衝土堦莎艸如箭鏃冷透篔簹淸入骨雷公挾斧渡長河拋擲牟尼三百斛一身蒲栁寄天涯白雲何處栽胡麻江湖夏潦魚鱉亂錦袍夜月乘仙槎

麻姑山作

小小茅檐下淸吟對此君溪深春漲雨山闊夜藏雲地濕松花冷天晴樹色分敲門尋道士雞犬隔籬聞

送曽景建道州聼讀

晚節傷弓未足憐江湖因此累諸賢名標宇宙千年在事屬朝廷萬口傳湘水有情空引些舂陵無事早歸田多年浪說飛升防不擬如今尙悄然【原注景建嘗爲餘言某年某月某日曽極飛升有金篆符防】

題南康縣山寺

絕無常住只隨緣石榻焚香向佛前風折碧梧能幾日鶴巢白塔已多年無人去剗階邊艸有客來探井底泉休笑空門長寂寂近時地上也流錢

南昌樓贈符子威

占得南樓第一涼焚香終日話蒼茫客來酌酒烹茶外雜采山花供藥王

春曉

門瞰靑山侵艸開苦吟吟上最髙臺春風誰遣鄰家去成陣落花吹過來

董杞

杞字國材番陽人

遊招眞觀

溪旁老子宮古松奮蒼鬛修逕煙霏深中巖祠像設巖頭流云漫千丈藤蘿結猿猱躍其間手疑攀日月巖下緩經行人間諸想滅文楸飛雹鏗朱弦浮磬徹此山宇宙初誰擘坤軸裂六丁曾一戱萬古畱洞穴仙翁昔此棲還丹成白雪佩環升倒景遺臺猶岌嶪菊秋風日佳歸艎雙槳歇便欲茆三間於此謝塵刼

水泛及門用老杜江漲韻

雨聲喧晝夜不斷洶檐流籬落維孤艇溪湖失舊洲訪君無去路狎我有來鷗濤浪相欺得衝門鼓白頭

西園

何處西園好樓雄說媚川村環春色水樹帶夕陽天客促雲間棹漁吹浦外煙且來窮燕賞著句剩流傳

用洪憲韻自述

壯志摩云一劍閒欲屠石堡斬樓蘭功名努力車登阪嵗月驚心水下灘小小茒茨漁子捨星星鬢髮腐儒冠髙山流水無窮思整頓瑤琴試一彈

過彭蠡湖

客子扁舟故里還煙收雨霽出蘆灣浮天浴日重湖水鎭浪回風四望山逺樹離離飛鳥外徵帆防防斷雲間漁翁活計一篷底愛汝白鷗相似閒

題水陸寺

殿樓邊翠麓戶俯淸湘遊客匆匆去髙僧白日長

題薝卜

春花狼藉餘六出淨煩熱衲衣凝夜禪香散深林月

阮閣

陰陰松竹合幽鳥傍人啼一局枯棋罷曦輪又欲西

暮春聞張思順歸期

小園寂寞鎖靑春桃李畱花待主人靑子已團濃緑底歸艎猶未到溪濵

陳宗逺

宗逺字巽齋有寒聴雪集

擬古

蠶絲圖利人利成身已烹蛛絲圖网物网成身益傾漢興弓犬棄楚亂蕭艾生禍福乃如此吾道烏能亨

有感

天地不磈立人爲天地心世無經濟學何以任彌綸沛興園綺隠淵啟虯髯驚漢唐造艸昧數子畱其名我非煙霞徒息養離世氛我非雲水客眼空觀刼塵有身必有用用世非榮身善性自孟子惡性由荀卿气質誠有駁良心乃其純荀卿言治气孟子言養心治如治稊稗惡去善自生養如養佳谷善長惡亦亡善善而惡惡孟荀同臭馨安用泥口耳紛紛爭異名寥寥數千載塵迹汗簡靑麟死不可作紀例存其文世無公是非安得眞勸懲西漢豈無人气節冰雪淸東漢豈無人長厚性質淳特立違時好心事竟埋堙紛紛瀾倒徒空贏身後名

有感

呢喃燕賀廈嘹嚦鴻漸磐戀主江南暖來賓塞北寒炎涼有變易去就無畱難勿嫌烏鵲噪朝朝止屋端

異獸

甬東有異獸俗名訛曰歆其形類猴玃或謂虎之精逐人求口食咿啞小兒聲滿望乃謝去不遂輙生嗔利爪捥人目烏喙啄其身膏血盡且死適意方欠伸行道足一迹深山晝掩門眾疑心是獸何乃靣如人不知椎剝吏人靣而獸心

戱同捨與內競【原注龍泉人】

龍泉函气淸歐冶吐霞綺幹將墮文莫邪潛漫理藏鋒金匣夜光芒銅花玉暈相磨砥雄雌一落東與西相從不隔千山水憶妾與君差池飛送君挾防遊京畿暮云空碧鴈度逺畫梁寂寞鷰來遲但願月宮分彩色豈恨霜閨弄落暉君方倦覊旅妾亦厭枌土錦水鴛鴦巢漢林綺翼飛翔交媚嫵有時嬌妬不自持佯嗔不肯舒眉宇逢君貧困泣牛衣舉案低蛾似頑魯誰知志滿淩暴生剛腸便不愛卿卿望斷犢車揮麈急飽負虎嵎攘臂輕松栢故無情淩霄植根蒂柔蔓托髙翹嵗寒忻附麗何爲絲蘿親反有榮悴異昔日淚霑衣長嗔失意同寒饑今日衣擁淚翻怨得意由輕肥炎涼世態得失間怨君卻悔嗔君時

夢遊月宮【原注壬辰省闈已中而黜因賦此】

蜿虹絳彩垂霄路白波散寒露橫空擲綺結飛梁靉叇靑雲匝風禦颺金排玉水晶宮鸞佩霓袽笑相遇兔停玉杵取霜吳質無端彊猜妬窺見腰中三尺冰便疑斫卻婆娑樹桂香廣陌不得畱灼灼修娥謾回顧天孫飛梭織冰紈帝子吹笙濕香霧笑指瑤臺十二層只怕結鄰未相許防灩金樞煙水寒防駕飛輪撇波去

過橫逺途中

蠶桑事已過耕稼老農勤橋斷荒村雨山埋半嶺雲小松穿石出野水落田分茅店傾醨酒相看亦論文

病起

事業書千卷生涯菊一籬約居慳問卜多病頗知醫防鏡臒添骨挼髭笑解頥閉門方得趣不誦北山移

送洪宰西歸少歌漁春渡是日風雨

送客來孤店疏軒竹數莖歸帆出煙雨羣吏立沙汀似我情何悄如君事最榮待無雲隔岸湏防逺山靑

寺深

寺深幽寂寂四月似秋天夜久聼山雨晚來添石泉斷巖風嘯木疏竹鳥棲煙鐘鼓林梢動空堂已罷禪

安仁樓間晚晴時送黙齋伯回星江

已是悲秋客那堪送逺人亂山殘照慘落葉晚風頻去恨隨帆逺回頭轉意親明朝相憶處鱗鴈達情眞

呈豹林伯進齋表叔

曲逕禪房午幽風動古林泉聲落澗靜磬韻隔云深空谷畱禽語靑山洗客心頓然忘俗想來此不妨吟

資政入村造壽器謾賦

功成身退從來少緑野超然洗俗埃閒出西疇營六檟勝傳南極映三槐迎門村婦防兒拜遮道田翁帶犬回競喜鳴珂歸舊隠爭如鷗鷺不相猜

八月初五日有懷舊事

防來擾擾總何謀且把行藏用酒酬籬菊趂陰移別逕江楓向晚落行舟秋虫在壁催人織歸燕辭巢戀主愁今日去年風物異錢塘還在望山樓

題蕭季賢雪澗軒

避喧寛結小茅廬庭竹栽多引鳯棲滿地松釵風嘯木隔漁艇月涵溪歸鴻目送雲間失賀燕巢成棟外低料想春殘曾有夢謝家芳艸緑將齊

呈陳介叔

靑帝東來駕防韀燒燈過後少晴天逢春已辦穿花屐阻雨先尋載酒船但覺野雲生樹外不知溪水漲灘前落梅有恨香還濕不得飛來傍舞筵

春日書景

狼藉殘梅滿地香遊蜂終日趂晴忙芳堤細艸鱗鱗緑深院垂楊裊裊黃暖霧未消山失木春風無力曉侵裳眼防景物關情甚亟把詩吟送一觴

冬晚

檐樂無風靜自鳴開牕亦復使眸醒投林倦鳥低翻翼觸紙癡蠅細有聲籬外半懸紅子落墻間少見緑莎明陽生陰后春來近凖擬新詩爲發萌

因雨遣興

細雨防防風頓淒防沾沙路不成泥珠排檐网凝絲重瓊積荷盤壓柄低靑艸岸頭三月暮黃梅葉外一山迷小塘水滿魚過塹隨浪流溝入古溪

春雨遣興

靜看何物不關情屋角靑梅子巳成巢拂舊塵迎社燕花移新樹欲流鶯寒生簾幙深春雨暖卜園林甚日晴病起無聊休把酒東君去住亦堪驚

題汪表叔對袁府起借軒和韻

朱門虛老濟川材鏡面芙蕖取次開莫怪偸光鄰士壁絕勝附火乞兒堆拂塵尙欠千尋竹極目何須百尺臺魚鱉不知誰是主也隨流水向東來【原注表叔所居面西故云】

傳聞八月十四日唱名

北斗三魁夜吐芒競傳臚唱擢王揚遙知天上輪光滿先放人間桂籍芳失笑月烏空繞匝那知云鴈不成行姮娥畱取十分好萬里淸輝分外彰

代壽

自上黃樞贊萬機曽將謀略定邊陲平淮便放裴公逸去越猶嫌範相遲防灩池塘蓮萬朶嬋娟亭館竹千枝居東賸有明農志歸衮應賡七月詩

代壽某帥二首

當年禁履上星辰便合登庸秉國鈞蓋海旌幢紆出鎭濟川舟楫已知津但從渤澥淸沂泗肯把關河自越秦醖釀早成六月雨一朝翻手洗炎塵

三年姬衮尙居東官府淸平冠六雄仙洞蟠桃紅映日山亭修竹緑梳風已將儒雅安時俗更卽人和驗嵗丰儉幕棲身無以頌元龜遊戱出蓮叢

壽陳府博

三嶼縈紆秀且奇苕華琢采妙工倕髙羅絳帳聲盈耳戱著斑衣笑解頥魚藻畱連依水密鳯筩凖擬向陽吹的知梅信傳東閣先訪南宮第一枝

代壽帥書三首

欲防棠陰續世傳重移星履下鄞川風薰轅防淸官府日暖瀛壺小洞天塞外不傳靑海箭幕邊穩泛緑池蓮个中便是神仙境何必崆峒訪偓佺

勲業從來簡帝聰東溟還復奏膚公庭前修竹添新緑洞裏蟠桃依舊紅野渡橫舟人未老大川作楫路將通願觀整頓乾坤手不負當年射六蓬

笑談樽俎有餘歡不獨民安吏亦安競喜鯫生兼盛賜那堪鶚表錄防官投機已發千鈞弩速化仍資九轉丹靑眼相逢尢異處他年翹館舊門闌

郊祀慶成詩

寶歷登三禩觚壇類兩儀居歆修大報肇祀述前規景迓初陽吉齋嚴一月期采章循節儉緼豫屛紛離輅象停方貢兵驂卻道馳殊庭崇祝告太室欵靈娭黃道晴曦麗靑郊湛露滋龍常騰旎旖蜺羽勝葳蕤列防森賔衛嚴更警禁帷蒼圓尊上帝黃粹見方只馥鬱陽宮燎芬芳帝籍粢非煙浮羽籥葉气冒尊彛濟濟鏘圓玉峩峩防采云裙紛下逮月璧粲昭垂合奏諧純繹登歌羙緝熈貳觴勤竢獻虛次迄親祠翊翊靈施佑禳禳嘏致祠招揺回左翿閶闔敞南離侍仗朝紳擁升樓禁蹕隨臚驩皆嶽抃驛赦霈皇慈都號登瑤冊追思遺寶龜燕謀端有自鴻祉浩無私肅穆東朝賀登閎宣室釐慶綿千嵗統歡奉萬年巵盛事輝三古龎恩被八維至誠深可卜滿假務深思兢業傳家法盈成保慶基萬方嚴表正九簣戒功虧帝壽齊南極邊塵靜北陲具臣懷羙報成命繹周詩

送友人

黃梅浦逺艸萋萋風細孤帆雨後低漁笛一聲何處作故山回首白雲迷

憫農

條桑事了蒸麻急刈麥人兼種稻歸作苦那能衣食足幾多遊冶厭輕肥

謝石庵見示櫂歌嘆時因以見意

蘆花裊裊西風急獨立髙樓聞鴈聲志士最傷秋夜月江南塞北兩般明

牽牛花

綠蔓如藤不用栽淡靑花繞竹籬開披衣向曉還堪愛忽見蜻蜓帶露來

舟行

鷗鷺灘頭帆卸雨牛羊影外艸生煙漁人撒网潮平晚栁岸維舟取次眠

靈溪舟中風雨

斜風吹雨打篷窓獨棹孤舟向曉江沙岸竹洲煙漠漠靑山飛鷺一雙雙

黃敏求

敏求字叔敏修水人集名橫舟小槁或題詩其後云涪翁之音調朱弦至今艸木猶芳妍後來淸气有所屬鑑轟句法非雕鐫蕭崱序以爲其各體詩時出入於晚唐亦間似楊誠齋不専主山谷云

野塘雜興

仕進固所願貧賤亦所憂抱璞不自珍過取則足羞不如寂寞濵橫此野水舟時乎儻可爲肯遜伊與周著書俟百世亦可軻與丘進退兩不惡久矣吾其籌

地僻車馬稀柴門不須扄晨興正衣冠浣手供鑪馨柰此日永何閒課離騷經一片蘭茝心千古日月明爾豈乏忠憤所欠惟和平要之仕與止奚必分重輕吾但適吾可不願得爾名

別詩人余叔云

萬栁堤邊住挑云過艾東未應爲計左輕去犯詩窮雙屐江湖上淸名宇宙中折梅作行供香已破椒紅筆硯無靈久寒檠自掩門虛名何預我漫刺重煩君茶外無祗待詩邊得細論別懷莫兒女相祝張吾軍【原注時叔云方赴試】

書齋

新辟書齋鶴柵寛一簾風月盡幽閒百年易向忙中過萬事偏於好處慳漫說折腰營斗米何如畱眼防雲山只消一卷梅花句畱得林逋在世間

題陳篔谷陳埜逸吟槁

謝卻梅花吟課少苦無心事惱陶得君近日詩編讀增我晴牕眼力明爽似暑風秋九夏淸逾夜月晝三更後山衣鉢塵埃久賴有雙英主夏盟

予丙子辛巳兩遊解空寺己亥秋又至思上人徙舊徑自怪石中頓發奇觀叔亮弟取山谷詩文名閣曰臥龍巖曰靑玉盎山之門曰天下勝處令泳之作扁爲賦七言

兩扣云關記昔曽重來詩眼倍晶明路移巖石中間入人在洞天深處行玉盎虛明添翠色霜鐘淸冽帶秋聲與君小摘涪翁句畱得靑山不朽名

涼棚

未庚赫日已焚空亭午西齋坐甑同橫竹旋排蒼葉宻小牕移在緑陰中情知瑣碎妨新月稍喜牽連得暑風分我淸涼詩境界一蟬吟到夕陽紅

經理順寧別墅

未必餘資辦艸廬先從意匠起規模某池宜植荷千柄此地合栽梅防株怕礙防山墻矮築要寛種菊徑深鋤林泉隨分成幽趣誰計東郊入畫圖

書鄭亦山冷澹生活

九陌紅塵不肯居防家租屋住西湖月香水影賡和靖雨色晴光憶大蘇詩比晚唐成冷淡人如東野更淸臞晴窻盡展芳編看一片寒冰浸玉壺

遊落星寺

星江山水甲江東所到僧房各不同拳石不知何代隕數椽恰占一湖中廬山屏倚朝昏碧彭蠡帆分上下風除卻金焦相伯仲其他無此水晶宮

栁絮

近日柔絲可著鴉又分晴絮落天涯絕無气力元非雪空費形容不是花便解與春遮去路也添爲客重思家雨餘畱得閒蹤迹緑染浮萍夜聼蛙

寄題靈川簿廨存愛堂二首

一命如何解濟人細看存字最精神莫専紙上求明愛胸次渾涵不盡春

愛無差等墨之徒理一由來分則殊愛只是情仁是性合於仁上著工夫

初秋白雲道院

檜柏株樟竹與松四山互長翠陰濃逼敎秋暑無來路輸與山僧坐晚鐘

莫道秋容冷淡加秋英風露勝春葩拒霜巖桂休相遜占得開時各自花

閒來汲水浸菖蒲淨洗塵埃半防無濯得老根如法瘦養敎矮葉十分臞

次鄭亦山求茶韻

山谷松風賦響湯茗甌今帶六經香君詩莫道窮無對髙出車聲繞九羊【原注車聲繞羊腸山谷煎茶詩前輩云黃九得恁窮亦山有君未知人窮相事之句因戱之】

訊黃乙山於壽寧寺

客中聼雨況僧寮盡日無人訪寂寥一枕秋聲供痛快隔風裏有芭蕉

艸艸茅亭古木間萬瑯玕裏一禪關秋陰只俟風收盡分我浮生半日閒

水墨水仙

玉潤金寒情窈窕縞裙翠帶態輕盈只愁防月淸無對更畫梅作弟兄

古香亭

矮屋檐前老桂叢淸陰分破廣寒宮誰知萬古香無價藏在黃金一粟中

鵝黃雪綴碧瑤枝占斷風髙露下時吏散予方有公事嚼花斟酒古香詩

江湖後集卷十三

欽定四庫全書

江湖後集卷十四

宋陳起撰程炎子

炎子字淸臣宣城人有玉塘煙水集按寜國府誌載程炎水西寺詩云炎涇縣隱士有煙水集應卽炎子而志誤脫子字也

餞周東巖之石門訪汾陽氏並呈友人

漫浪江湖腳周遊到石門能延徐孺子知有令公孫話雨燈輝座醻春酒灎樽況逢朋友在一見必溫存

四安舟中

多行三兩日猶在四安舟天正當寒夜人偏作逺遊風髙云葉動江闊浪花浮防得幽閒趣惟應是白鷗

山中雜詩

側耳橋邊聴聲聲在翠微自甘畱此坐何苦勸人歸院悄驚春晝山空戀夕暉得如鷗與鷺對我欲忘機昆侖初鑿破大巧奪天眞竹鎖三更月桃酣幾度春山空聞鶴唳溪繞卜鷗鄰爲拂畱題石松揺露滴身

登髙感興

破防西風裏龍山憶孟嘉白衣誰送酒黃菊自開花塞逺書傳鴈天昏墨防鴉憑髙窮北望何處是中華次郡太守劉朔齋秋晚謁謝昭亭小飲三首

鞭揺五馬踏沙隄秋晚除書下紫泥蘚壁篆碑猿捧硯松闗唫句鶴分題裴休故宅今爲寺謝朓閒官昔仕齊太守宴歸賔客從數聲山鳥日平西

一禱心香雨便晴萬家和气釀成醺時方入到昭亭路風已吹開疊嶂云話向禪中參冷淡心於靜處息紛紜麥畦邂逅長沮語想徹黃堂亦喜聞

掀髯一笑倚危防面面靑山不厭防霜染丹楓秋色絢日烘紫菊露痕幹鵲鑪火慢燻龍腦蟹眼湯新防鳯團回簇絳紗城郭晚老梅吹角鴈拖寒

題如庵

脫略機闗一散人淸於蘭畹抱幽馨撫松細嚼淵明句防茗閒箋陸羽經春對風光秋對月曉觀雲气夜觀星世間局面多翻覆著數𨿽髙亦懶聼

暮春

花飛檐雨恰經旬彊半韶華斷送頻三月便晴三十日一年只有一分春酒甘不飲心如醉詩苦耽吟味越眞欹枕北窓淸夢覺落紅啼鳥伴幽人

古梅

水邊山腳友漁樵梅欲窺人故故招樹剝龍鱗黏碧蘚枝翹鶴膝糝紅椒詩如老杜吟東閣夢約逋仙過斷橋好待月窓淸影瘦傳他神子上生綃

蠟梅

畫樓人醉燭髙燒滴在寒枝蠟未消蘂撇打鶯金彈滑花懸驅雀防鈴揺歌兒戱拍供檀板妝女輕裁貼翠翹酒掲黃封詩嚼淡時勻乳蜜過山腰

水樂洞

南山水樂洞窈窈白雲深滿耳笙歌者誰能一洗心

歸日

去時雪學楊花舞歸日花如雪樣飛何事楊花並雪絮送人西邁送人歸

登新安五嶺

五嶺﨑嶇一步難白雲兼霧羃中間行人莫道山多險更有人心險似山

天臺陳山夫寄別用韻

斷煙荒艸共幽幽斜雨拋絲織晚愁鷗鳥似知人乍別飛來飛去渡船頭

劉植

植字成道永嘉人安上曽孫有漁屋集

送周知丞之官桐廬

潮滿桐江上秋風洗印時字民知最近占位莫嫌卑紙尾書名大松邊得句遲定懷東閣老無復寄來詩

梅

欲問孤山訊蹇驢行曉晴一枝籬外見數防雪中明太潔難爲友羣芳讓作兄何如伴髙隱豈必盡調羮

送周子余赴松陽簿

長松𨿽劇縣主簿卻優閒溪淺淸見石齋空靜對山吏嚚嫌訟省鄕狹覺民艱獨稱詩人意行吟苔竹間

琵琶亭下問舟

西亭問津處白傅此曽遊無復錦弦曲空停估客舟拋江春浪靜傳柝夜烽收最愛廬峯峭相隨過別州

重遊仙巖觀瀑

四山雲霧重況復值梅天瀑注玉函碧派從銀漢連飛來三百尺流潤幾千年仙者路安在翠蘿靑靄邊

送西外趙知宗

三山蓬閬近賀白是仙才去領宗盟事知從韋素來幾人畱北闕獨棹向南臺踏雨江頭別西陵潮已廻

題王憲使滄浪閣

城池浸空碧鑑影復觀心孺子去何在此歌傳至今一奩涼月白萬井市聲沈坎止寜勞問憑欄意獨深

過彭澤

井邑已非舊柴桑裏尙存春風三畆宅落日數家村隔樹聞雞犬編氓半子孫頽然孤壠在寒菊繞松根

漁父

生不事農耕悠然一舸輕沅湘依舊緑秦漢幾回更晚膾雜香茝夜醺歌濯纓豈同馳騖者秪欲釣虛名

種玉亭爲黃元信賦

鉏徧蒼苔色梅花近地移山深藏羙璞春到長新枝艸木初分潤冰霜久結知百年封殖在終與鼎鬵期

賦鰣魚得眞字

寒碧湛無塵前溪得細鱗香堪配杞菊味不數菇蒓玉露防酘熟秋風一筯新釣緡吾自有何用覓眞

丙午普覺防梅

寂寂西巖寺何人訪靜來重尋舊遊地惟有道師梅樹蠧應畱雪香淸不受埃可堪鬢攺春已隔年催

呈葉先生侍郎

位𨿽奎閣貴獨處一齋空還以經綸事全歸著述中閒心同野水煦物盡春風掩面將何向西楹奠已終

喜曹東畎遷大理寺簿

九衢多雨後庭下艸痕新終擬持平手來爲折檻人印開桐防午吟久燭花春卻恨無來客分題寄所親

嘉禾興聖院

禪闗自幽閴竹亦號眞如況是龍潛地曽經鳯食餘土深抱節宻林淨著行疏誰謂幹淳逹淸陰只似初

重遊法空寺

寺在方山頂山深不厭登瀑飛明月峽橋渡夕陽僧萬法元皆妄餘生了未能累累塔邊塜幾見谷爲陵

悼盧次元

屈賈幽沈地單車去不歸湘江淸見底吟魄逺何依行旐衝殘雨新楸掩落暉誰收遺篋槁有子未勝衣

失題

此是夕郎宅曽經左緯吟數聨漁父曲萬頃碧波心月上白蘋渚秋生古樹陰當年濯纓處淸徹到如今

答東閣

盎乏儲空謾自豪掬泉當酒味尢髙賣文近覺馬卿倦脫贈今無範叔袍松下耕樵相爾汝人間膏火自煎熬荊山山裏山如壁壁罅猶堪種碧桃

防梅呈同遊東閣淸源

此樹何年向此栽孤根低倚佛樓臺不嫌幽壑逢春晚獨在空庭立雪來一段精神肪玉潤數松掩映翠屛開知心借爾歲寒友每到花邊不忍回

靜樂趙觀文挽詞

大星殞地寂無光硯席凝塵閟野堂一老海濵天下憗百年江左恨空長家傳遺槁歸中祕帝錄元勲紀太常路逺生芻來未得淚幹門下老劉郎

題薛氏園

屋頭深鎖嶼頭云髙下亭臺景旋分荷气曉來迎露防泉聲雨後隔溪聞疏櫺不礙松蘿月髙栁時停鷗鷺羣秪恐此身閒未得徴書催發暑如焚

文防飛霞觀

水滿平川月滿船船輕撐入藕花邊移來謝守巖前坐疑是容成洞裏仙茶竈煙遮松際鶴絲桐聲雜樹頭蟬明朝更踐彌明約句擬當年石鼎聨

潯陽江樓

樓壓潯陽地望雄四無倚著拄晴空九支江匯欄幹外防劍峯明霧靄中庾令聲名猶昨日屈平蘭芷又薫風綢繆牖戶知何計須及長淮棗未紅

張紹文

紹文字庶成南徐人

雲溪叔父賜飲大梅花下以疏影橫斜暗香浮動分韻得動字

淸溝泂寒波怪石亂扶擁輕風捲濃雲天際孤月湧主人宴親賔防合意彌重列炬照寒梅繁星粲修隴淸香逼詩魂吟興欲飛動酩酊歸去來嚴城角三弄

鐘山路間

立馬鐘山路斜陽鎖亂峯斷碑生緑蘚古道立靑松春事梅邊覺鄕愁酒後濃興亡多感慨我輩復情鐘

自維揚辭親暫歸裏中登樓有作

爛漫家山景物妍西風收拾下蠻牋半分寒事梅花裏一叚幽懷夕照邊漁唱淒涼招野色鴈行縹緲帯晴煙淮山只在欄幹北目送飛雲重黯然

自淮陽還裏中抵捨一夕卽爲通川之行

喜得歸來席未安又攜書劍上江幹莫陪親戚話情愫空指溪山說肺肝客路幾程來杳杳天涯一棹去漫漫故鄕又被江云隔寫得詩成欲寄難

小院

小院春寒閉寂寥東風吹雪未全消山茶謝了梅花落移得詩情上栁條

醉鄕

醉鄕詩筆是生涯短短蠻牋字字斜沈水一株煙未斷半窓寒月上梅花

酹江月

淮城感興

舉杯呼月問神京何在淮山隱隱撫劍頻防勲業事惟有孤忠挺挺宮闕荒涼衣冠淪沒天地憑誰整一枰棊壊救時著數宜𨿽是幕府文書玉關烽火暫送平安信滿地干戈猶未戢畢竟中原誰定便欲淩空飄然直上拂拭山河影倚風長嘯夜深霜露淒冷

水龍吟

春晚

日遲風軟花香困人天气情懷懶牡丹謝了酴醿開後紅稀綠暗慵下妝樓倦臨鸞鏡粉輕脂淡嘆韶華迆邐將春歸去沈思處空腸斷長是愁蛾不展話春心只憑防燕良辰羙景可堪虛負登臨心眼鴈杳魚沈信音難托水遙山逺但無言倚徧欄幹十二對芳天晚

壺中天

爲兄峯雲水月主人壽

丹臺仙伯記蹤迹當年瓊樓金闕底事來遊人世界爲愛峯雲水月結屋南園境隨人勝不是溪山別今朝初度碧蓮千頃齊發況是鴛侶新諧鳯雛才長占人間歡悅且盡壺天終夕醉聼取妙歌千闋待得西風鶚書飛上更復靑氊物功成名遂赤松還伴髙潔

沁園春

爲叔父雲溪主人壽

數徧時賢誰似雲溪未老得閒自抽身州縣歸休舊隱灰心名利跳出塵寰卸卻朝衣笑拈拄杖日在花陰竹徑間身輕健任髙眠晏起渇飲饑餐垂弧猛省當年且約住春風開壽筵況園亭池館新奇佳麗弟兄子侄歌笑團欒緑鬢朱顏綸巾羽扇做个人間長壽仙霞觴舉願年年今日長對南山

章采

采臨江人

搖搖花行

揺揺花長安城南道小艸欣欣造物勻三月來來野田好女郎厭踏王孫園出郊更覺春嫣然五家蹙成錦繡谷防鬟妙舞玳瑁筵合歡扇裁七寶月防步蓋簇空靑天分司自訟狂驚坐拾遺勸我莫近前此時揺揺絕低小媚紫得映車間鈿幸承踏歌羅襪煗偶荷細摘春心憐豈如黃土岡頭古柟樹花開花落無人覷一枝折頓固弗班五陵雋賞初何預嗚呼世無賞音兮竟大奇古柟蒼蒼雲雨垂

秋日過淸江傅聘君石溪隱居

有羙人如玉招尋故意長山衣猶芰制野飯只菇粱秋入遙空白霜飛一葉黃年年三徑裏來往有求羊

九江庾樓作

去晉千年後風流尙庾郎地收三楚大天過兩淮長北望驚塵暗西歸短髮蒼空畱江上月夜夜照興亡結架思梁日登臨憶漢年佳遊驚我老孤思爲誰牽春水江湖大夕陽天地偏萋萋靑艸外何處是秦川

發興

主靜觀心妙耽奇發興長蘭邊招翡翠梧下待鸞凰天地東風緑江湖西日黃靈修猶浩蕩誰與玩瓊芳

武昌南樓懷古

靑虯修士去遒遒黃鶴飛仙苒苒遊北望日邊秦樹逺西來雪外蜀江浮吳時宮殿千年夢晉國風塵萬里愁今古茫茫無限事月明倚徧庾公樓

滕王閣

佩玉鳴鸞一笑空至今華觀疊靑穹西山殘雨虹腰白南浦驕陽鴈背紅幾度登臨添感慨半生漂泊老英雄檻前猶是唐年水曽見王郎泛短篷

武昌江漢亭憶南軒

亭下防來緑玉虯岷嶓萬里防吳頭江穿南北天心過漢接東西地脈流水上龍爭方一夢山中鵲起已千秋張劉精爽知何在安得同來賦逺遊

別鄂倅趙有孚

芙蓉花下把離觴江漢秋生夕漲涼騕裊神駒行地急超遙仙鶴去天長蜀兵未觧星辰赤淮哨將來日月黃近世平戎無好手請陳上防獻君王

花樹

風吹花樹昨朝紅今日防花樹已空可惜天髙花薄命年年開落只由風

章粲

粲臨江人采之弟

學易齋

天目鑑孤明地籟奠眾響慮淡世欲輕性復道心長斂襟步前庭手執周易往得知三畫初眞契貫穹壤圖【原注圖謂太極圖】書【原注書謂通書】詣其防精實超惚恍啟防析其義端倪見俯仰九京如可作捨此吾安放

題楊總卿鹿岡庵

客行鹿岡暮四顧秋滿目澗碧煙艸滋林黃霜橘熟歸鳥各東西啼螿相斷續愁心浩難畱故山正幽獨

秋日懷松溪趙宰經父

晴牎靜繙書凝塵掩行迹花影晝簾閒苔痕秋徑寂憑髙招逺風緣流防寒碧緘情寄天涯杳杳江閩隔

湖上游矚寄家兄

花霧壓晴埃栁風蕩暄濁錢塘佳麗地春華大堤曲幽禽粲林白野水明湖緑淸賞逺難期懷哉羙如玉

豫章寄家兄

雨時山色深雨餘山意醒千山萬山間秋風鴈聲冷澄江淨秋思明霞烱秋影遙想大云心華觴誰與領

春日憶平陽郡慱士大云心兄

東風歸林園云日靉春事靜觀化道伸良感幽貞利煙芳生暮愁晴絲起新思有酒誰見同惻惻夜亡寐

春日效韋體

新緑灩晴池涓涓泉脈動東風度花梢春音入禽哢而我理羣書朋儔罕迎送翛然愜心期此樂誰能共

豫章宋都官聲父樓上

結架欝岧嶤登晀齊近逺江湖萬頃秋風煙四山晚心賞地曽妍目行天不盡振衣聊消揺閒防云舒捲

詠二疏

人生白駒過世態蒼狗變紛紛慕跖蹻寥寥志務卞赫赫王侯居翕翕富貴戀翠蓋擁防云朱鞍曜驚電金張財力豪許史名聲衒滔滔利欲波卓卓見所見長揖萬乘君發謝朝弁行人相嘆咨羣公遙祖餞髙風振朝野流光照史傳嗟嗟紳緌士來者宜知勸

絜矩書院示學子

四時配四徳元亨利與貞天徳元最重方春木主生夏火物暢茂是爲徳之亨金利秋向實水貞冬實成旣貞又爲元循環未嘗停天髙而地下陰降復陽升气理本同運天人特異名性情節理气其義明且精元亨利貞理因時有足徴生長斂藏气依理常偕行仁禮義知性一初同聖氓惻隱至羞惡辭讓是非情天人二而一如射中鵠正柰何天無心人欲易纒縈無心自無妄通復皆一誠吁嗟其有欲天理隨榛荊殘忍仁斧斤貪冒義蝗螟禮失之綿蕞知止於挈缾天人一而二如水分渭涇大哉古聖人一念天是承仰觀俯以察天降地上騰夭桃華灼灼好鳥鳴嚶嚶木徳自此盛我心惟和平恢炱行熾景是月陰陽爭天明一暢逹朱光布八紘動極必生靜愼哉柔道乘金行兆新涼宇宙日淸泠萬寶就凝實羣葩委芳菁三陰行肅物戒哉色與聲冬至甲子夜一葉開堯蓂凝陰𨿽已剝初陽才有萌觀天於閉塞掩身身欲寧諸君子其來我詩爾其聆子能悟此理見義自瓏玲子或昧此理見義等聾盲善根有由蘗端緒防防呈觸物動惻怛致愛先雛嬰在天元之時春意方勃興聲身貫律度動作鏘璜珩三千三百儀皦皦朝陽升在天亨之時夏气方敷榮利物合於義秋揫味金腥貞固守以知冬藏令一心一太極彼此無損增至哉子朱子講道於考亭若明通公溥萬古破說鈴仁元明可配禮亨通可稱義利公所在知貞溥所能若東南西北隨方有依憑春元東甲乙夏亨南丙丁北貞壬及癸西利辛及庚若震離兌坎隨用無變更火則離黃木則震主靑秋則兌金說冬則坎水盈四者誠昭昭請細與君評眞精妙凝合我得气之英所學背斯理南轅馳幽並當其泉逹時浩浩江河傾當其火然時炎炎已煌熒萌蘗得所養拱把可霄崢冨貴眞浮雲無爲羨金籯榮華忽飄風無爲寵辱驚鴆妖用之媒錢神事之兄四者苟能充於利必無營厚酒促亡家冶容擅傾城四者苟能充於欲必先懲曉起敞吾門參前倚輿衡晦息安其身主敬常惺惺勿謂闇室暗問如對日星勿謂閒居閒凜如警雷霆仁暴判舜桀義利別軻牼存心不以敬焦火寒凝冰事惟非與是一間谷爲陵愼勿思鴻鵠常期肖螟蛉復坐吾語汝而學發新硎造道有標的求已見準防竭力事父母防防謹雞鳴同气曰兄弟急難念脊鴒婦道順爲正子職孝烝烝友義切以偲詩歌木丁丁何莫非此徳拳拳服諸膺何愧百年身何慊萬物靈四者誠存存心乎鏤爲銘然而仁與義又對立門庭知者義所藏禮者仁所形猶之四時運陰陽爲之經春夏陽日長秋冬陰日凝又若仁義中仁尢莫與京元猶五常仁吾因伊川程益信春猶仁通貫如建瓴惟仁爲噐重惟知亦不輕守之不以知惟仁莫能勝須知守之固尢在見之明若夫信猶土是又綱之宏聖門戒去信重於食與兵四端斯無違一心斯有恆天行以不息異乎有欲棖日進以無疆同乎一貫曽此爲義理源源潔流乃淸精體兮實踐見汝顏之瞠

別楊尊

逺遊同是客執別兩情牽天地愁眉破山林歸夢圓西行迷蜀道北望黯淮邊馬上封侯事相期在少年

重陽後送謹常兄之符離

嶺外分擕處離觴話逺途黃花防不足寒鴈去何孤農圃非吾業衣冠本世儒應當重行止無使世氛污

敬賦大人竹林眞隱之圖

野艸閒花競賞音蕭然坐閱嵗年深當貞固日知髙節只靜虛中見本心何處乾坤無鳯集他時風雨有龍吟向來七子皆充隱不止山王累晉林

盛世忠

世忠字景韓淸源人有松坡摘槁

胡葦航寄古劍

有人尺錦長安來逺寄寶匣手自開紅雲紫气燦虛室鋏中靑蛇鱗生苔誠攜掌握一揮動瞬息天地興風雷少年志气老益壯惟願聖詔下九垓廐中我有汗血馬與汝直北淸氛埃丈夫當爲國雪恥笑指經生眞不才

柴門

石砌苔初合柴門手自開日催花影轉風逓竹聲來蟹眼翻茶鼎鵝兒灔酒杯不須憂嵗計魁芋已新栽

劉常簿席上【原注慶某翁八十】

近授長生劵從天下綺筵潞公專洛日呂望佐姬年坐語風生舌梳頭雪滿肩上思耆舊用飛詔到林泉

觀棊

爭先劉與項得勢楚侵秦本是知心友翻成敵國人運籌爭刼殺敗局在逡巡袖手旁觀者機深亦損神

送呂東山之淸漳

君是純陽神淸性亦眞有詩聊遣興無術可醫貧富貴皆尢物江湖易老人置山錢足矣客路莫因循

寄藏叟僧善珍

訪友南山路橋橫古木陰砌苔無俗迹庭栢是禪心舊衲連云補新詩帶月吟同袍嚴戒行別是一叢林

生涯詩

壯嵗欲飛騰生涯亦可矜一千餘日戰三十九年僧硯枕秋風夢書燈夜雨澄儒生貴知命飲水曲吾肱

簡賈戶部

十五年前別相逢各老成舊遊如一夢忽見似重生劇飲無人敵髙談坐客驚諸郎尢可喜事業短燈檠

病起書院偶成

蓄水滋蘭畹開窓近竹林敗糊黃螘閧斷簡老虫侵酒尙欺人病詩能對客吟晨昏一飽足此外不關心

秦竹溪校書淸漳未回

茅齋雅稱竹方牀風過疏籬有暗香劇飲一冬成酒病得閒終日爲詩忙新移橘本便霜信貪防梅花倚夕陽相望故人三百里十宵九夢到淸漳

今是行呈劉以道

少年湖海誤加鞭久戍歸歟暫息肩時有故山來夢裏更無愁緒到唫邊晨飱全仰數畦菜嵗計尢逋二頃田閒倚瘦笻長嘯處此身疑是結繩前

塞上聞角

刁鬥城頭夜月寒一聲嗚咽到江幹梅花吹落渾閒事白首徵人淚暗彈

倦妝圖

睡覺春山懶更添起來餘恨鎖眉尖料應春事關心曲怕見楊花不捲簾

嬾讀書

不弄絲桐不作詩槃池疊石學兒嬉少年讀易都忘卻身似羲皇未畫時

王昭君

漢使南歸絕信音氊庭靑艸始知春蛾眉卻觧安邦國羞殺麒麟閣上人

程垣

垣字務實龍巖人

古樂府

長安花如錦不堪制郎衣拾得並州剪剪花花忽飛淸溪彩鴛鴦野性不可馴君心空愛渠渠無愛君心莫嫌秋後扇明年還六月淒涼暫離別恩情難斷絕

探賾二首

一气自盤礡萬物自儵忽盤礡運髙厚儵忽祝生沒髙厚固冥冥生沒亦汨汨願言握金鏡以祛我之惑莊周一妄誕丘明一浮誇兩都繡春英三京組朝霞楚騷哀靈均鵩賦淒長沙律以素王經春蛙與寒鴉

雜興三首

拋拋機中梭婉婉機中淑蘭膏媚鬢蟬筍纎潤紅玉織成錦繡叚光耀綺霞幅世無黃鐘尺何以制華服靑靑瑯玕竹節直中心虛風月與相忘雪霜不能欺斸之獻良工堪葺黃金輿悲哉渭水濵空抱嵗寒姿南山有孤松夭矯蒼龍質亭亭聳華蓋淸風自永日珍重棟梁材甘心跧崖石梓匠持規矩大器匪易得

樵家

深溪藏毒蛟樵家冰竈口結侶腰彎刀破衲補更厚持擔俯淸流勇往不回首褰裳望靑采豈暇尋枯朽

樵叟

蒼蒼防鬢銀矍鑠不憚勤背曲行步遲徐徐溪水濵羣兒喧南山踏起南山塵翁跣負薪回換得一壺春

樵子

頭蓬面萎黃身輕步忽逮方斫柴薪回又帯刀斧去戱笑茅根掘時暫松根踞間道後山歸人尋不知處

樵徑

捫蘿登峻阪不避嵐霾冒防茅過山防壯者爲前導陰濕畱步迹葉滑無人掃誰言此地幽亦有春風到

樵風

樵夫識雨風起裝樵歸只顧擔重輕無心問是非才觀六鷁退隨知少女機同行采樵人先後不相違

夏日下聞溪渡

溪橋架木度人行人影溪中步步生眞水眞山皆舊識時來時去幾關情魚驚鷗立無閒意鳥逐蟬飛有遁聲暫止筍輿生僕力可人時至午風淸

江湖後集卷十四

欽定四庫全書

江湖後集卷十五

宋陳起撰王志道

志道字希聖義興人有閬風吟槁

題大禹廟

古木夾幽徑森嚴夏禹祠陰雲防陵寢遺廟鎖蛟螭窆石今猶在梅梁事亦奇道人情意厚邀我讀殘碑

和半庵慶成詩韻

重屋祗承敬勿休前星主鬯貳凝旒度筵九尺陳黃目助祭諸王未白頭精意已知通烈祖儀文元不減圜丘兩階屢舞苖民格何況金穰嵗有秋

賦江湖偉觀

東南王气萃錢塘襟帯江湖國勢彊萬頃煙波流徳澤四時弦管樂丰穣帆歸別浦魚鹽聚雨過平堤艸木香欲賦上林才不逮舉頭三祝壽無疆

簡中朝貴人

塲屋辛勤債未償又隨宦轍到河陽米無五斗腰徒折醋有三升鼻慣嘗屢典朝衣賙過客時沽坊酒滌愁腸此心對越知無愧午夜鑪香乞嵗穰

挽趙右司

化瑟初更世道淸宗臣只合在朝廷謀猷況已彌臺衮姓字尢當列禦屏不向紅雲鳴玉佩卻隨丹旐引芻靈象賢喜有金閨彥全似先生舊典刑

和秋浦聞雞偶成

窗前銀燭熖將暗樓上梅花引已殘忽聽雞鳴思起舞百年王業尙偏安

日南長至小飲於雙淸樓坐客九人皆一時名勝各和灣字韻詩予亦效顰以謝

一杯春酒對湖山逺勝夷猶綠水間覓句未工天欲暮碧雲飛滿捨前灣

寄興

五湖深處足逍遙錯把扁舟系栁條塵世不如煙水闊笑騎黃鶴上層霄

僑寄山居霍然防月凡見之於目聞之於耳者輙綴成絕句名之曰田園雜興非敢比石湖聊以寫一時閒適之趣云爾

幽居無事屬山家閉卻柴門日未斜啼鳥一聲驚夢覺小窗閒坐聽蜂衙

羃羃黃雲麥壠秋牧童橫笛倒騎牛百金買得葫蘆扇持向田頭蔽日頭

雨過天靑似蔚藍碧雲收入鳠魚潭蠶姑舉手交相慶趂得新晴老卻蠶

早蠶上箔將成繭晚界蠶方起大眠兩月辛勤敢胥怨成絲成絹更成綿

樹頭桑葉似穿錢凖擬今年賤似前誰信天公難預料今年卻貴似常年

紡車才了辦繅車澗水當門足漚麻輸卻官租償卻債今年猶剩百斤茶

自從巡尉罷搜茶便覺山中气象嘉賣得錢來供飽飯尙餘醉酒插山花

漠漠輕煙護鵲巢楊花無賴矗天髙粼粼白水秧疇滿省卻年時灌漑勞

樵得田頭二麥歸做成餅餌飽妻兒農家喜有耘田本接到秈禾稻熟時

新竹成林猶帶粉早秧出水便成鍼日長門巷無人過一覺夏木陰

和峴窗韻是日也適赴座主西湖社日之防

雨餘西子濕香腮那得心情滯酒杯浪逐畫舡分社飯也教人道賞春來

秋早過湖

漠漠輕雲冒兩山樓臺依約有無間畫船未出波光定一目新鴻度栁灣

和髙簿送梅

文如翻水艷天葩始信才猷屬故家爲愛新吟貪咀嚼霜髭撚斷日西斜

多君時送早春葩不減孤山處士家畱取水窗和月看夜深疏影正橫斜

標格淸奇壓眾葩數枝頻到士元家情知老大花應笑彊飲從教醉眼斜

屈曲溪橋路兩了淡煙如隔小櫺紗南枝已入詩人手三弄從教咽暮笳

逺望靑山兩髻丫水紋風細縐如紗不知逰冶誰家子也捲黃蘆學塞笳

花底莓苔蒲樹丫翠翹玉珥碧襦紗靚妝雅器鳴琴友不向朱門聽鼓笳

口占謝髙簿送錦薫籠

一種薫籠出錦機殷勤遣送到書幃自慚不是裁花手沾得仇香香滿衣

和譚云翔送雙桂韻

雙桂婆娑天上花殷勤分送士元家捷鈐果副聮韀祝謁謝當期谷旦差

漁父

岸芷汀蘭曲曲春綠蓑靑篛老江濆倚舡三弄東風惡吹斷巫山片片雲

嵗朝轎中伊軋聲類櫓舟因感舊逰

嵗朝伊軋上藍輿酷似當年在帝都柔櫓數聲楊桺外小舟逗曉過西湖

蕭澥

澥字汛之自號金精山民有竹外蛩吟藳按金精山在贑州寧都縣道書三十五福地也澥蓋贑之隱者

讀史

雁門翼處不身親成事安知非楚人何事當年良史筆嗇於一傳著功臣

何事漢庭羞噲伍竟於鐘室起疑猜腰間刀劍少年气尙出淮陰跨下來

冩樂府昭君怨後

古今題品防詞人莫怨邊風兩鬢塵不是丹靑曽汝誤琵琶到老一宮嬪

昭君詞

琵琶馬上去躊躇不是丹靑偶誤渠防得吳宮西子事漢家此策未全疎

讀秦紀

築了連云萬里城春風管醉中聽淒涼六籍寒灰裏宿得咸陽火一星

讀文君白頭吟

不頋此身輕夜馳晚年吟苦亦奚爲從來簪折瓶沈事已在雙鬟暗合時

戱效玉臺體

薄幸拋人輕似梭憶君還似恨君多此心至竟眞相憶到得恨時無柰何

題東籬采菊圖

倒樽醉臥菊籬邊此段風流亦偶然要識先生獨醒處平生心事在寒泉

江上冬日效石湖田園雜詠體

溪落洲荒水半篙枯楊兩岸冷蕭騷田家預辦來年事加得陂頭一丈髙

睡起

屋外一蟬鳴樹陰矮窗睡起靜沈沈破衣半解斜陽裏捫得虱時多快心

雪晴

一雪曉來旋放晴瓦溝余滴響中庭開窗已上三竿日滿嶺松梢醉未醒

紹定庚寅紀事

民困饑寒爲盜賊卻從樂處弄干戈大都郡邑初輕視不剪柔桑煩斧柯

稻梁平地冦難防到處搬爲塞上糧路險林深多脫谷東風綠偃滿山秧

桑柘原頭綠正肥巢林春燕引雛飛前村不復炊煙起長是淸明寒食時

山花依舊發新叢溝澮池塘水自通前日人家無間斷頽墻破竈艸萊中

風動緑林千里亂星垂黑气萬家災可憐墮在如今刼人禍天刑先後來

冦中逃山

三三兩兩伏茅茨有事難言只自知心破膽寒無處著風枝露葉亦驚疑

才入林巒屏迹時此身自幸少人知嬰孩底苦不解事偏是怕時方始啼

度九曲嶺

﨑嶇石逕起江濱寸步登天苦瘦身行到三義開路口更從隔嶺問樵人

客中月夜

茅柴白白兩三杯客裏情懷旋旋開正喜江頭風月好卻緣風月又愁來

題或林尼院壁

剪剪香雲翠影寒更無紅粉舊時痕秪因曽悟桃花偈閒卻春風夢防畨

提壺

望斷碧雲無白衣一春長是獨醒時煩君捲舌東風裏休勸饑人食肉糜

常山舟中

兩岸人家峙兩樓中間一水過行舟倚篷碎擘桃花片亂擲江心試急流

還安舟中

亂蟬鳴咽夕陽天楊栁陰中防客船岸下長江流浩浩誰知岸上有幹田

過東平悼曽英甫

前時來客此山居同醉梅邊酒防壺不道後來成死別影堂吟落一燈孤

韶口山家

茅屋一區山四圍門前蕷圃帶茭池兒童似駭儒衣到兩兩三三壁縫窺

避亂山家

野人生長在髙山道路﨑嶇輕往還長是五更炊未熟已籠雞鴨送林間

深村林麓冷颼颼滿眼風光總是愁日月羨渠雙喜鵲自跳自擲樹梢頭

亂後過隆教寺

紙窗破碎网蜘蛛古鐵香鑪灰半無吟得詩成無筆在閒尋枯炭壁間書

亂定到邑

防防野艸自榮華破屋夾茅人賣茶滿巷門基帶磚石有時認得故人家

蕭元之

元之臨江人有鶴臯小槁

塞馬歌答楊侍郎

侍郎贈我六尺騟矯矯龍性天骨殊四蹄鐵立目電閃此其壯志思長驅牽來細觀問廝飬何物有此權奇狀爲言此是古孫龍往往得之沙塞上森張霧鬛碨礌蕭稍駿尾揺朔風冰河蹙裂蹄甲銳竹批兩耳防方瞳向時淮西屢戰勝曽駝猛士敲金鐙帳前欲得不敢言空懸寶珠光照乘我有百發落雁鈚前年引滿射赤眉功成萬死不見賞歸騎驢子吟楚詞浮沈不作飛騰夢感公贈我意勤重旋防臯比作鞍韉更染靑絲結韁鞚祗今中原刀斗鳴黃沙莽莽白骨腥願公急起掃欃槍百萬勲業一旦成我當乘此載前旌男兒報義要輕生

送郡守張宗丞

淮漢秋風起邊聲不可聽九重選良牧內地著郎星土沃桑麻長城荒艸樹靑民居多近水一一是江亭淚落鄕邦事民痍久未瘳官收隨畝劵人上運糧舟冦起徵方急年饑糴未休更聞來取楮何以應需求本是詩書種躬耕寂寞濵傾家市鞍馬捐命犯風塵幕府差功級京華困旅貧不如歸去好依舊號詩人

送季庸奉祠歸裏

昭代昌文化無人嘆陸沈諸公自才傑吾道正山林紫蓋三年綠滄波萬里心長安豈無路塵起污瑤簪

別趙李曹

蓮幕皆佳士如君淡素何圄空公事少官滿薦書多憂國闗丰歉籌邊定戰和艱難別知己吾道欲滄波相別日𨿽淺相期意獨深那知成逺別何以慰孤吟旅鴈蘆花浦啼猿楓樹林明朝應此念把酒亦愁心

聞徳音入蜀

蜀山萬里外聖主得遙聞歸使愁無路遺黎泣見君千年文物郡百戰虎狼羣才退慚司馬無因冩檄文

行子

行子家何處徵帆楚岸開滄江還防曲白鳥忽雙來別酒寒沖醒輕舟浪打回孤懷正牢落更聽暮猿哀

立春日大雪作代簡招友

山意久辭臘林根凍未消淸尊如有待白髮正無聊嵗去梅花在春初桺絮飄同吟二三子折簡可能招

西山道中

省得離家日秋風吹我衣客吟詩句贈兒問防時歸獨宿孤村館長懷舊竹扉羈愁不堪觸山雨暗斜暉

淸明省掃歸舟陸相半

一徑險仍修防溪去未休薜蘿春暗樹楊栁暮遮樓蕩槳漁舟駛寒鐘僧寺幽倚篷賒濁酒猶可洗詩愁

傷廬長史居

昔年傳得文標集每對靑燈一起予偶訪袁人尋古事舊時居處已民居

還西裏所居

長恐山林計未成可能俯仰羨公卿鶴閒不受云拘束梅冷惟堪雪主盟

北闕無書休悔出東臯有秫可歸耕鏡容漸攺驚非昔猶喜傍人喚後生

南浦泊舟

重來江閣俯滄流一帶西山萬古愁漁叟不知來客意徑移船過北沙頭

鄧允端

允端字茂初臨江人

涉江采芙蓉

涉江采芙蓉欲采寄所思所思今何在望斷天一涯將花照秋水秋水淸且漪行樂不得再日暮空淒悲

古樂府

梧桐葉落秋容早夜夜寒蛩泣衰艸鳳釵金冷鬢云凋可惜紅顏鏡中老音塵望斷沈雙鯉喚起相思何日已窗人靜月輪孤六曲屏山冷如水

過處士山齋

一室蕭疎甚禪牀印佛宗樹陰生石蘚茶鼎帶松風去去水千里行行山防重佩琴與詩卷回首翠防中

遣興

得志心偏壯謀生事轉疏雨蓑春種藥月案夜抄書窮逹𨿽同道功名不定居慿誰報消息爲問近何如

題社友詩槁

詩裏機海樣深散於章句斂於心防時要似庖丁刄妙處應同靖節琴韻勝想君言外得字新令我意邊尋癡人說夢終難信何日樽前取次吟

秋興

輕煙漠漠鎖晴嵐野水溪邊小駐驂日暮徵鴻落何處似將風景過江南

試箋

撥開宿火起鑪煙畱得餘香伴夜禪落盡碧桃春不管東風卻放栁飛綿

徐從善

從善字仲善古括人有月窗摘藳

山中

山中隠計成習懶自無營醉薄人生事貧諳世俗情牀頭惟有易身外不須名千載知吾意無如向子平

呈蕓居

生來稽古心文士獨知音世事隨年嬾詩愁入鬢深夢拋三尺組書敵防籯金何似謀淸隠湖山風月林

趙令尹知常軒

利欲如雲翳碧虛已私克盡始還初人情多向巧中拙造物偏從宻處疏冷笑金多堪作塢極知水到自成渠作詩曾廣名軒義應記南州孺子徐

題雅溪必種軒

之子風流邁晉人區區凡木肯同羣數竿隨寓堪爲友一日豈容無此君鏤月影憐虛處見吟秋聲愛靜中聞淩霄事業符髙趣看取年年長綠云

題碧雲禪房

我輩偸閒祗暫時買山應負昔年期客因覓句心自語僧說坐禪寒不知香滯濕云看穗冷磬隨深澗覺聲遲小窗風掠梅花落淸逐茶煙度竹籬

初春

霜曉初陽潔逰嵐散薄痕夜來殘雪盡新水滿漁村

江上夕思

蘆葦風輕晚色和秋光淸潤入漁歌夕陽灔灔長江上最是歸舟載得多

桃花飄盡悵然有感

東風如幻已飛埃劉阮逡巡去不回惆悵香紅能防日又隨流水到蓬萊

書白雲石上

精舍云深流水繞世事良多松自老山中僧定防朝昏門前石逕無人掃

洲別吳菊潭

鄕國無書憶老親昨來邊報不堪聞江頭握手收徵淚不喜畱君喜別君

宿山家

好山長向屋頭橫竹建泉聲入甕鳴洗得芋魁畱客坐旋吹竈火防榕明

卽事

七十衰翁雪滿頭未談邊事涕先流更言近日無和糴縱是防年亦免愁

髙吉

吉字防伯廬陵人有嬾眞小集

自序農服先疇之田畝工用髙曽之規矩思昔與李杜論交气酣懷古歌芒碭之白雲弔梁山之秋艸者非吾家逹夫乎受知黃太史而蜀天巴月之句令人雋永者非吾家子勉乎二公唐宋詩人冠冕余不肖少駑努力窺逺祖不能見窗壁歌嗚嗚嗣遺響固不敢不勉今老矣習嬾成眞耽吟成癖深灰撥火心手相應亦足以發敗囊欲癭𨿽多奚爲刪其蕪穢姑以借手見古人於他日云

江萬里序曰詩本髙人逸士爲之使王公大人見爲屈膝者而近所見類猥甚不能於科舉者必曰詩往往持以走謁門戶是反屈膝於王公大人不暇曽不若俛焉科舉之文猶是出其上逺甚至以科舉之文出其上是有甚出於所謂髙者之下矣髙君防伯於爲詩獨以其能於科舉者而能焉有子屬文文無滯思鷺洲之試其選在三顧容易而居此選哉吾先觀文次觀其詩也然鷺洲之學專爲科舉而父子間其自今以所講於鷺洲者歸而詠情性眞是不知手之舞之足之蹈之矣時至骨換此一時也吾卻當先觀其詩次觀其文也

有所思

上山采芳桂不盈一掬金金色容易變零落傷我心欲以遺所思山遙水沈沈防物豈足貴但感嵗月深

胡不歸二首

客從暑中來淸風入我戶佩帶楚蘭香囊癭湘蘺句一笑忘形骸百年示肺腑烹鯉喚麯生勞苦竹深處逺防焉倀倀歸夢應栩栩回首白雲飛下有白髮母白髮不堪剪兒去定何所頻頻占鵲喜嗷嗷待烏哺去時萱始華執手淚如雨萱華防飄風月落啼杜宇

煢煢蕩子妻空房守幽獨纒綿心緒長吞聲忍夜哭背燈耿孤影香冷云幙低絕憐屋上烏替人嗚嗚啼

試長沙胡邦明墨

墨卿遡源流甄陶何逺矣系出五大夫殺身成人羙防勲淩煙閣繇此著姓氏開國從膠東裂土封黒水平生好太握手忘汝爾一笑吐奇芬燻透詩人髓磨礲去圭角耐久堅莫比朋來自逺方陶管城子傳文章心印千古盡在是我老久絕交未忘抄錄耳種樹書一編養生論盈紙煩卿爲記之嵗晚吾事已

秋窗雜興

月朗眾星稀天髙萬籟息艸露濕秋虫悲淒聲喞喞隔窗聽鳴機寒光曙猶織防物固催人尢爲貧女惜

塞南

塞南月冷烏夜飛茫茫曠野無枝棲防邊夜歌大風起鐵衣如冰凍不死功成那忍乞愛卿叫閽已獻形綺錢塘江邊烏欲棲小卿醉軟紅玉肌嚲云澑簪困未醒山頭赤烏啄金餅春宵恨不長如年無情銀漏何濺濺起來一笑花嫣然

快閣

不跨揚州鶴來尋快閣鷗澄江依舊月落木防畨秋山色橫靑眼交情嘆白頭一聲何處笛我欲理歸舟

雨肥

雨肥蔬解甲坡暖竹添丁物態俱自得人癡終不醒獨行寧媿影眞嬾遂忘形巢燕歸何晚柴門風爲扄

送客之楚

嘶騎隨鞭尾詩囊掛杖頭好風吹客去落日啟予愁沙水搴沅芷邀春醉楚樓故人如問訊云臥嬾如鷗

憶瀟湘故人

竹好無多个江淸不覺深餘香隨去蝶軟語愛幽禽羙景翻成恨經年不寄音長沙一樽酒得共防回斟

覓桂花

金粟如來佛拈花微笑時煩君修月斧分我占秋枝且約黃香住莫令靑女知夜窗淸不寐剩讀防篇詩

庾嶺

庾公陳迹已悠悠春到江南天盡頭依舊冰花照行客瘴煙原不犯淸流

江水悠悠去莫追个中造道有深機我來豈爲觀魚說人笑無鉤釣傍磯

讀淵明傳

誰爲棲棲魯孔丘轍環天下果何求愛人學道行吾志束帶何傷見督郵

巫山秀麗爲四川之奇觀其一晴

巫峽秋深景最幽山嵐潑翠淡煙浮看來不復成雲雨空鎖襄王舊日愁

江湖後集卷十五

欽定四庫全書

江湖後集卷十六

宋陳起撰釋圓悟

圓悟閩人

遊淸源洞

淸旦尋幽洞攀躋有同遊霧雨藏諸峯萬竅響颼飅樹杪飛磴懸巖外見客舟蘚藤垂翠琰風葉隨淸流百丈崖班駁千尺木聳修烏啼暘谷曉雲淡海城秋莓苔蝕丹竈山房花竹幽疏煙生墟落逺水浮汀洲朝斗空壇在升仙往事悠倚防吟未就歸屐少遲畱

山中四首

飛瀑掛髙崖幽禽響虛谷憐此一片景借得數椽屋澗木臥槎牙巖花散芳馥防杖從所之偶到南山麓疏林過防雨西嶺收殘暉艸露濕我屨松風吹我衣坐久四山暝吟余獨鳥飛歸來不知晚蘿月盈牕扉雅懷無所拘偶行度前崗長松發佳色澄潭閟幽光而我亦何幸於此得相羊低頭心語口玆遊那可忘暝色斂平川雲歸日已夕閒行信杖藜倦坐憇苔石花亦滿意紅艸自無心碧吾亦樂吾年人生不滿百

海云閣

天風來海門驚浪作飛雨岸雲過已盡隴樹靑可數掛防鷗鳥外淸吟正凝佇欲去猶未能漁燈粲煙渚

重遊淸源洞

此地今重到藤蘿長碧陰緬思仙去後長有客來吟出鳥江濤白連云嶺樹深杖藜宜少駐靈迹尙堪尋

小立

小立當淸曉一笻吟影孤蘭香和霧濕竹老帯藤枯野水流將合春山淡欲無雨晴猶未卜勞爾鵓鳩呼

晚渡

橋巷低臨水數家深掩門路竆生寂寞人渡更黃昏風色占帆席潮痕認栁根岸回林影暝漁火滿沙村

遊靜眞觀

古觀門幽寂來遊亦夙緣林堪巢老鶴壇可禮眞仙秋晚寒生屋雨深苔印磚舊藏多禦賜應識尙畱傳

題泉州張許祠

泉與睢陽隔事聞猶涕零人𨿽死忠義祠自活英靈壊砌寒云聚空庭古柏靑功名見信史何必更碑銘

和胡教授山庵見訪歸韻

因赴山中約歸途帶暝痕禽聲沈眾樹人影背孤村霧起寒城裏江流古岸根行吟多得句知欲與誰論

大防山

眾山皆弭伏獨讓此峯尊絕頂時猶雨中林晝亦昏逆風松勢偃觸石水聲喧定有幽棲者何因得晤言

山中夜歸

一鶴候柴關林空境自閒竹房秋後凍病叟夜深還樹宻疑無路月明猶在山幽居便所適已是十年間

瑞興寺

路僻今蕪翳寒廚尙起煙僧依三佛住門與數峯連雨潤苔封塔年深竹覆泉創時靈異事猶有斷碑傳

眞人洞

捫葛敲幽戶空山得徧觀云離朝拜石苔積上升壇秋晚澗聲澁月明松影寒眞人不可遇誰復此燒丹

和黃瑞玉山庵

偶尋孤隠處幽僻逺腥葷結屋聊依石栽松卻傍墳山深長霧雨海近風雲不必稱昏憒自然疏見聞

趙山神祠

山中𨿽隠迹名被世人知無策欲幹主有詩還立祠水雲通別渚枳槲防空墀多少能吟者焚香爲拂碑

題秦君亭

昔只爲吟隠偶然依佛居路逢陰壑盡云抱曉巖虛亭在因人重山深與世疏倘懷名利念到此欲何如

承天寺尋勤上人

古寺多陳迹幽花祗自開淨無秋後暑逺絕市中埃苔色侵碑石松陰蔽月臺山人遲未至欲去重徘徊

次姜秦祠和胡教授韻

曉謁崇祠霧靄深行藏因識二賢心榻前自有孤忠疏林下誰賡招隠吟寂寂精廬蒼蘚入堂堂遺像暗塵侵客中莫致生芻奠聊汲山泉薦菊斟

題寶山寺二首

寓此曾三夏重來隔五年溪山亦良是懷想轉淒然去臘應差暖今春定有寒澗梅花半樹侵曉又凋殘

宿友人白雲庵三首

不到嵗時久重來人事疏掃云僧亦去誰伴主翁居萬籟夜俱寂蒲團淸可禪林疏窻過月巖逺竹通泉城裏秋猶熱山中寒已濃紫檀時小炷危坐聼晨鐘

送壁上人歸承天寺

城寺思歸興忽生又攜笻杖出云扄月明後夜空山裏繞屋泉聲只自聽

方海丰詩境樓分賦得春風

暖襲遊人陌上塵不知花信防畨新莫教吹到荼防處吹到荼防是晚春

釋永頤

永頤字山老居唐棲寺有雲泉集按上天竺志云永頤杭之耆宿也淳祐十年冬十一月聞上天竺佛光法師以左藏薛師普占廨院欲作防佛光勿許輙渡江東歸永頥甚髙之遺書嘉慰則永頤之操行亦可知矣

食新茶

自回山中來泉石足幽弄茶經猶掛壁庭艸積已眾拜先俄食新香凝雲乳動心開神宇泰境豁謝幽夢至味延冥遐靈爽脫塵控靜語生云雷逸想超鸞鳯飽此巖壑眞淸風願遐送

和韓澗泉韻題周晉仙山楹

不翦亦不斵山楹在塵表石泉聲淙淙秀谷自圍繞是中覽人未見今日了君固自無心世亦不易曉夣奠何可攀頺然泰山小當時巖壑人百世何矯矯淸冷振霞纓日翳羣陰悄

葺唐棲舊廬

矯時無峻節立行虧眾美逺嶽憚孤徵徘徊就鄕里人情好愉悅我老齊賢鄙娓娓聴鄕言時時容側耳前修不可見法社漸凋毀名山半徵徭祖塔亂獐麂林築無淸資澤居循舊址鑿牖納晴曦蒔竹臨幽泚時將了嵗寒閉戶春風裏

呂晉叔著作遺新茶【原注其品大窠葉收二餅葉二十七一餅郝原葉仲原四餅章阪葉二十九二餅碧原王家二餅大佛嶺遊潤四餅凡六家】

四業及王遊共家原阪嶺嵗摘建溪春爭先取晴景大窠有壯液所發必奇頴一朝團焙成價與黃金逞呂侯得鄕人分贈我已幸其贈幾何多六色十五餅每餅包靑蒻紅籖纒素檾屑之云雪輕啜已神魄惺防待佳客來侑談當晝永

感鴈來紅

落落雲中鴈亭亭階下艸艸心將變紅鴈聲來已早霜風日夜催對此忘吾老玲瓏葉數層次第顏色好胭脂染盡時倚欄如醉倒年年秋鴈來每被吟情惱

越溪吟

石磊磊猿啾啾越王霸業秋山頭英雄喪盡如何數可怪猶存浣紗處當時月照淸溪頭美人如水逐東流至今片石終難攺千載猶含澤國羞

乾元山洪水

乾元山頭洪水發溪有長蛟潛伺察兩岸居人莫等閒年深物怪終騰防往嵗鄰封遭水變只道溪流淨如練倐忽人煙數里間夜半平沈皆不見東南地坼乾坤浮幾畨赤子洪流神去後不復返休看浪打石人頭

薴瀆夜泊

吳城水冷秋風髙迎霜楓葉飄城濠吳儂趨利如趨市髙帆大艑橫江濤黃昏不顧風水惡篙兒怒挈何輕豪薴瀆人家慣迎接憧憧來往無停艘水上懸燈招夜泊沙頭認客相呼號人生富貴多不足亦有裨販當勤勞萬斛髙裝謀重利斗升未給浮輕舠吾生最愛魯仲連封侯不受海上逃輕世肆志甘貧賤誰能富貴詘辱遭夜歌新詩喜逹旦起看徵鴈飛雲臯

野棠

野火回颷掩舊株新叢滿眼臨徵途綠攢深棘欲自蔽千朶萬朶爭敷腴新晴逺客過林阪煙漲吳船春泊晚冶艶空揺蕩子情繁香暗逐吳姬逺吳姬漂泊行人愁年年此花開不休半壓壊墻荒館外亂生春蕪野池頭人間買花貴紈綺一世爭知異朝市曲檻朱闌轉首空野棠無主自成叢

山行與周弼伯弜同賦野廟

芳艸沒荒基終年掩畫扉酒臺幹舊滴香殿入斜暉神樹枝枝曲山魈个个歸春來歌鼓動野老薦新薇

山池早秋

荷葉傾香露山池見早秋石涼幽蟹過枝脆雨蟬休廢堰憑虛漲荒泉入亂流水花紅漠漠相對渚煙浮

送僧之金陵

秋鍼感綫蹊云衲幾回披隴月當牕夜鐘山入句時夣依紅樹宿寒渡碧江遲吳楚繁幽勝相逢苦未期

月夜遊冷泉亭

地靈泉上寺松壑定深淸獨聽子規叫況逢山月明樹藏春洞黒石擁夜泉鳴日出喧車馬終非隠者情

夜歸

昨夜溪上歸云下扣松扉老褐啟重鑰瘦厖循我衣院靜雨聲大气寒燈暈微叨叨聽林鳥春歇訴無依

往龍岫舟中

龍山溪上路短棹臘中行雪霽寒郊闊春回宿霧生栁揺冰綫斷鷺起玉衣明未見晴梅發先思杖屨輕

周令自江夏東歸郜溪

芳艸萋迷徵騎歸且依張負入書帷家園嬾記閒花艸蔬豆重甘舊藿葵崔灝能吟有陳迹襧衡作賦想當時才能往往爲身累好讀淵明飲酒詩

遊何山登道場

中流望極山頭寺溪午聞鐘泊栁津春艸細霑微雨潤老松髙與碧雲鄰鶴歸煙麓書堂廢虎去寒巖蘚石皴無柰薄遊歸路晚水邊風斾濕徵塵

雲巖寺

老來好古尙關心寺裏荒題幾度尋山鵲報晴窺畫閣水雞嫌雨上髙林麥殘餘冷收春候棟落輕風滯晚陰無限幽懷難具寫一慿闌罷一閒吟

送王以通之官金陵

芳辰早失意兼哀不擬君來重舉杯云暗月墻花气重蠟殘風幕鳥聲催醉鄕人有江東役乘興船從闕下回明日沙頭相送罷荼防小院獨徘徊

伯符兄弟最英雄千載靑山繞故宮宋祖只知曹馬事齊髙還與獍梟同暮簫尙帶蘭陵怨春水多愁舊壘空登覽未應迷宿昔夜猿啼在晉時楓

雨牕

江湖春水欲生時開盡梅花鴈北飛風雨滿庭人不寐小牕燈火夜深微

題裴六書堂

數峯相對夕陰遮新占書堂舊竹斜地冷石堦秋菊小一叢開得兩三花

天竺秋日

翠滴千竿濕砌苔曲廊花木小叢開吳僧愛覓閒吟處偸向花邊竹裏來

行繞方池日又斜靑雲小注濕秋霞防幹幾度渾敲徧爲引遊魚出浪花

水仙花

洛浦香銷佩解時荊臺歸去峽云遲緑羅湘帶無心疊玉墜頭花一半垂

鷲峯

山後山前行徧了倚欄不是動秋吟從頭自較山中石煙雨苔痕幾片深

苔峯只對堦基列臥榻云牕煙翠涼老去山中貪勝賞只應迢逓負三湘

過聚景園

路繞長堤萬栁斜年年春艸待香車君王不宴芳春酒空鎖名園日暮花

防梅雜興

春動晴山照野扉早梅開後失歸期夕陽無柰山郵路過盡行人雪滿枝

掛頭方防與烏紗兄自防梅弟煮茶閒問水邊行樂去向陽渾有幾株花

靑松古院一株梅寒殿無人花自開日暮老僧淸梵罷夜深偸照月華來

寄行宮監門王以通

中興天子議攻車嘆息諸公屈壯圖行殿不開塵鎖合至今風雨暗金鋪

玉鉤簾外前朝栁鬭鴨防邊小艶葩莫道君王不曽問好收銀鑰防宮花

觀烏鳶山下藤樹

一株老樹蔽荒村下有藤懸巨蟒身幾度日斜烏鳥散山昏鬼哭斷行人

防張園觀海棠戱作

春色都將付海棠羣仙防處錦屏張約齋妙出春風手子美無情爲發揚

雪中海棠

蜀妃夜謁紫虛皇玉鳯參差促曉妝防罷瑤臺魂未醒胭脂臉上白雲香

聞子規

情誰是不思歸芳艸春深未有期昨夜月明啼更苦

山花滿樹落胭脂

唐棲寺前

唐棲寺前溪水流客防來往舊杭州津亭樹老無人記得見幾回僧白頭

欽定四庫全書

江湖後集卷十七

宋陳起撰吳仲方

仲方字季仁霅川人範七世孫仲孚之兄也著秋潭集今輯自永樂大典散篇者惟詞若干闋名虛齋樂府

鵲橋仙

富沙七夕爲友人賦

翠綃心事紅樓歡宴深夜沈沈無暑竹邊荷外再相逢又還是浮雲飛去錦牋尙濕珠香未歇空惹閒愁千縷尋思不似鵲橋人猶自得一年一度

漢宮春

次方時父元夕見寄

投老歸來記踏靑隄上三度逢君寒冷淡活計明月空樽紅紅白白又一畨春色撩人誰信道閒中天地園林幾見成塵今夕偶無風雨便滿城簫鼓來往紛紛鼇山寶燈照夜羅綺千門珠簾盡捲看娉婷水上行雲應自笑周郎少日風流羽扇綸巾

木蘭花慢

漳州元夕

玉梅吹霽雪覺和气滿南州更連夕晴光一畨小雨朝靄全収人情不知底事但黃童白叟縂追遊駕海千尋防岫漲空萬防星毬風流秀色明眸金蓮步度輕柔任往來燕席香風引舞淸管隨謳何曾見癡太守已登車去也又遲畱人似多情皓月十分照我登樓

永遇樂

七夕和劉隨之

云鴈將秋露螢照夜涼透戶星网珠疏月奩金小淸絕無防暑天孫河鼓東西相望隱隱光流華渚妝樓上靑玉果多少騃兒癡女金鍼暗度蛛絲宻結便有繋人心處經嵗離思霎時歡愛愁緒空萬縷人間天上一般情味枉自錦牋囑付又何似吹笙仙子跨黃鶴去

夜飛鵲

七夕和方時父韻

防云拂斜月萬籟聲沈涼露暗墜桐陰蛾睂乞得天孫巧愔愔樓上穿鍼佳期鵲相報到年時此夕歡淺愁深人間兒女說風流直到如今河漢幾曾風浪因景物牽情自是人心長記秋庭往事鈿花剪翠釵股分金道人無著正蕭然竹枕練衾夢回時天淡星稀閒防一曲瑤琴

沁園春

自鄞歸賦

客問吾年吾將老矣今五十三似北海先生過之又過善財童子參到無參官路太行世情滄海何止嵇康七不堪歸來也是休官令尹有髮瞿曇千巖秀色如藍新著个樓兒恰對南看浮雲自在百般態度長江無際一碧虛涵荔子江珧蒓羮鱸鱠一曲春風酒半酣憑欄處正空流皓月光滿寒潭

賀新郎

送鄭怡山歸裏

載酒陽闗去正西湖連天煙艸滿堤晴絮采翠擷芳遊冶處譍和嬌弦艷鼔看栁外畫船無數萬頃琉璃渾鏡淨陡風波洶洶魚龍舞談笑裏遽如許流觴滿引澆離緒便東西斜陽立馬緑波前浦自是蒓鱸髙興動恰值春山杜宇謾回首軟紅香霧咫尺佳人千里隔望空江明月橫洲渚淸夢斷恨如縷

張輯

輯字宗瑞履信之子馮深目以東仙故又號焉有欸乃集朱湛盧序其詞云東澤得詩法於姜堯章世所傳欵乃集皆以爲采石月下謫仙復出不知其又能詞也今輯自永樂大典散篇者只詞若干首名淸江漁譜

憶秦娥

有寄

春寂寂畫欄背倚春風立楚山無數暮天云碧琴心寫徧愁何極斷腸誰與傳消息當年情墨淚痕猶濕

浣溪紗

壽老母

夏果初收喚緑華冰盤巧簇映金荷香飛上玉流霞明月長畱千嵗色蟠桃多結幾畨花誰知羅帶有丹

砂

霜天曉角

日暮

暮天云闊懶泛琴三疊恰有梅花相伴兒上一枝月憶別恁時節吟情誰共說欹枕偶成淸夢畫角曉更

愁絕

臨江仙

望廬山

迢遞闗山身歷徧煙霞勝處曾遊九江江畔繋孤舟匡廬如畫裏南望插天浮瀑布香鑪齊五老層層爽气陵秋何須魂夢覓瀛洲雲松終可卜我與謫仙儔

洞仙歌

代壽張辰川

蓮舟玉字得眞人親授圮上家風又還有問因何五馬踏月雲臺秋色裏卻賞煙霞袖手酒邊聽說劍歌舞升平方許君爲赤松友任濁世紛紜海水揚塵再相見雪髯依舊且嵗嵗中秋後逾旬更半月東籬菊花重九

滿江紅

題馬蹄山壁【原注予讀書晉王伯遼馬蹄山居雨中欲訪道防稽山空鶴寒落葉自語大書此句於碧崖丹壑間以堅歸盟】

醉髮吹涼但拂劍狂歌而已倩誰問九霄黃鶴便曾來未玉女深松晝靜研朱重防參同契記前回赤水得珠驪龍睡空擾擾人問世除學道無眞是把洪崖肩拍挹浮丘袂朝駕長風滄島上夜騎明月靑天際更幾時回首舊山川三千嵗

東風第一枝

代壽李夫人

雨蘂方桃晴梢漸杏東風嬌語管愛香簾約餘寒喚舞袖翻嫩暖紅顏淸健舊墨竹扶疎手段且碧牕寫就黃庭畫楫海山開卷春自好得花不淡花又好得春不淺曉鶯瑤佩秋生月蘸翠尊波滿長逢花處笑西母霜娥偸換要日邊爭看貂蟬防侍更迎宣勸

瑞鶴仙

壽趙右司

栁風雙燕語問有誰畱人岸花去艣星辰快平步俯圜扉艸色靑靑如許兒童擁路玉豁邊當年杜母料従今指防山川縂是繡衣行處回顧東堂深楚帖長春竹尊淸午紅雲帝所揺佩玉更容與把蓬萊一笑幾畨淸淺緑野爲花作譜向花前三疊琴心看蒼鶴舞

綺羅香

壽趙太卿

欲雨涼生初月在畫防香中淸歗旋種芙蕖深夏木蘭芳沼銀漢入天鏡攙秋福星度雪欄爭照又誰寫萬幅蒓波一江佳思到魚鳥吳兒睂語笑裏要見圜扉緑徧平疇靑繞羽扇綸巾瀟灑玉貌長好問千年慶會風雲政此日靜春花艸更管非霧非煙鶴聲簾幕曉

沁園春

予頃遊廬山愛之歸結屋馬蹄山中以廬山書堂爲扁包日庵作記見稱廬山道人蓋援涪翁山谷例黃叔豹謂予居鄱不應捨近取逺爲更東澤黃魯庵詩帖往來於東澤下加以詩仙二字近與馮可遷遇於京師又能節文號予東仙自是詩盟遂以爲定號十年之間習隱事業略無可記而江湖之號凡四遷視人間朝除夕繳者眞可付一笑對酒而爲之歌曰

東澤先生誰說能詩興到偶然但平生心事落花啼鳥多年盟好白石淸泉家近宮亭眼中廬阜九疊屏開云錦邊出門去且掀髯大笑有釣魚船一絲風裏嬋娟愛月在滄波上下天更叢書觀徧筆牀靜晝蓬睡起茶竈疏煙黃鸖來遲丹砂成未何日風流葛稚川人間世聽江湖詩友號我東仙

賀新郎

代壽趙饒州

緑防涼尊俎映雙旌飛翻新帯日邊恩露千里湖山添鮮碧玉宇光浮眉嫵料範老應難獨步君亦胸中兵十萬把甘霖小小春東楚江上早一犂雨赤城霞起連天姥有丹經親曾宻授八篇奇語道骨仙風騎鯨客合侍紅雲帝所且畫防淸香時度散入邦人簫鼔裏恰春畱芍藥叢歌舞歌更誦大賦

前調

壽湛盧先生

鵲喜花間曉惜凝香低將簾捲海棠開早前度登樓淸嘯月吹入春風不老後五日花朝方到趂舞羅衣花訊暖撚吟髭玉勒迎東笑畱肯住春郵小廬峯靑裏壺天好一千春棋聲晝永劍光云表綘雪驪珠看丹轉金鼎龍盤虎繞且未可飛仙蓬島河洛煙蕪眠狐兔握風雲辦此升平了卻共我拾瑤艸

江湖後集卷十七

欽定四庫全書

江湖後集卷十八

宋陳起撰敖陶孫上

陶孫字器之號體齋長樂人爲太學生題詩三元樓弔趙汝愚爲韓侂冑所捕亡命江湖侂冑敗始登慶元五年進士第官泉州簽判有臞翁集見遺書本王士禎云臞翁古詩歌行頗有盛時江西風气其詩評尢爲談藝家所推引今葺自永樂大典中補詩八十六首

熊得自古英之近江舟子嘩然此異徴也爲之畱皮與膽余均所獲以侈神貺云作獲熊一首時庚辰孟冬七日

來黝者誰僉曰熊與渉江亂流實始逆予天畀敢違俯取以薦維古英神謂予汝有男不夢有妃莫當居然兩目視晝若盲甚者痔下取怒河伯醫者色難請謀諸藥熊兮主方我有囊淸汝決眥扞汝濁腸有如不信剖肝自明寧我一死以與眾生拜神之休率曹披啖爾愛其蹯我愛其膽

古興

我有古時鏡云煉三精魄雙龍防其紐霧紛四塞持照盤古帝面目湛可識包藏久不事天地稍蒼黒昨中試拂拭依舊存八極惟有世人心寸膜不可得

昔我走東海遙望殊庭曲獨木盤九龍欲以鐡网漉紛紛下百怪牙甲爭踏蹴瑚泣沈沈悵望不省錄終然拙用大坐閱年代速寄謝寥陽天龍宮書未讀

前感興一首

烏幾學癡坐吾炊何以晨了知詩自好不與甑相聞蒼蒼本空空嗚呼誰使然甌窶知滿篝稍喜斗斛仁而我亦齊民不貧後世賢腹無一寸溫百憂鎭燒煎巋然一破竈寒虫欲無年更欲辧名字蟋蟀螽斯間書生謹守書放步防疾顚蝦蟇緣靑冥孤光恣吞吐於菟無角翼爲天守門戶持此感物化堯舜萬萬古冰蠶不知寒蓼虫不知苦未知了身口甘暖復防許髙髙化人臺下視多刼灰我欲轟雷車老天怒不開死語無出路六經聖所裁惟應蒯緱劍日夕同歸來

後感興二首

皇天分四時气節幾錯遌俗兒一驚呼識者淚橫落悠悠羲皇前日月何磊犖不世更淩歷地上光景薄十年看花艸皴靣少膏沃看看六鰲背坐愛白日曝何當寥陽天朗詠無生樂

朝爲感興吟暮作感興吟何者最可憐淚盡枯人心身後多所化所遇或淺深柰何姝姝人色裹矜冠襟野芳必在擷濁酒必在斟死題善人表生托君子林置之勿復言愁陰復愁陰

秋日雜興

涼颸動空谷振我庭樹枝鮮榮忽顰蹙顏色慘不怡節序一如此明當戒裘衣寒虫勸機杼惇迫不貸時汝意固可尙我機坐無絲

晝气差小祥夜气益以淸林端動華彩初月當我楹澗光若翻鶴艸露如棲螢攬衣一徙倚肝鬲涵空明一室噤眾籟寂寥無人聲落葉忽墮瓦憂心還獨驚

客從湘中來問我手中松當時一寸根翥霄作鸞龍子可爇我鼎肪可澤我容松今已如此而況種樹翁寄聲十八丈法當理歸笻

陣雲起西北中原暗黃塵豈無康時算無路不得陳書生亦過計夜夜占天文匣劍似識時中宵啞然鳴我亦發悲歌沾衣涕從橫

昨日尙絺綌今日便衾帟天公不闗白故故出不測鄕來三丈熱變滅在倐忽蓬根然醒涼意滿巾幘團扇豈辦此羞澁謝陋質不必待秋來理宜長棄擲

袁同史丈令賦所欲作醉皓堂詩以爲後日數椽張本四老有袁謂乃其逺祖云

黃雲防靈芝丈人非獨醉蕭然四鶴髮海鳥觴味古來閉闗人學道用其意滈池未返璧政欠頹然睡仙苗足風露中有燻心厲支頤得一笑劉郎已爲帝乾坤重蕩滌柰何前星墜昂藏君家老招喚作許事當筵就羽翼顏色變韶穉出山云怡怡還山云泄泄追思千載上把酒足自慰君堂定果耳或者樓閣气是間堪厎用萬甕盛醴齊阿戎气如虎神手了一世政宜日無何雪紵展鵠翅髙吟紫芝曲四老恐歘至

再簡林子大

糟丘酒無時釋面雲濤翻前身阮步兵搜句急追奔詩淸酒更冽自扣玻璃盆緬懷君家翁滿懷蟠虞軒職當調九鼎小卻防北門胸中補衮綫豈但民瘼痊胡爲坐海山揖客通寒溫邊庭失細大益我愁思繁今君富文采色正語不喧念我死塵妙語爲返魂班班古罍洗一笑三家村

淒其嵗晚不勝鄕國墳墓之情再得四篇贈宗之毋以示他人也

鄰曲竟還往嵗除當餽分作我淡生活小龍破宻雲天機亦良勤錯綜合瘁芬松栢靑始獨苕華黃已蕓重趼踏九州一源貫九流嵗晚天報子玆樓斂其秋正西蒼龍尾下掉白鷺洲旁人爲我嘆污瀆橫吞舟紅塵暗九衢生白有我室山平拄笏頤月滿橫琴膝三年蠻府掾不愧紙尾筆夢從南海君供我波羅蜜昔我宦南海賓友日撃鮮今來童市歸掌肉分烏鳶旅食何足校苦望雙旌煙願爲墓戶家毋爲地行僊送安丰尉丁夢符歸霅川因簡之晦兄弟時寓崇川報恩寺【原注潘指昆山宰文叔以作邑制酒丁姻家云】

世紛何豫人直作走千里寒壓破虎韉霜風殺淮葦能來得吾願連夜燈花喜矯矯將軍力一日破萬紙塡胸龍豹韜政坐毛錐子區區寄人幕誰訪習鑿齒相見各挽須士窮乃如此吾謀適不用步到狼山趾荒村圍海气央城如臥已幸當小盤旋長袖爲君起回首叫周郎湟水面欲死往者城南杜鈿車湊流水胡然落此地伴客歌快耳吾徒離濶好見卽裂其眥中年迫婚宦官事漫不理闗心且詩酒甕面撥寒蟻如聞董召南犬雞封石髓感君好兄弟行當訪虛址雍丘且勿念將星落寒紫送歸無好語涼月掛鯨尾君行定過潘茶鼎面曲幾因之啟三請問酒所以止

別袁席之二首

漏盡有行客袁侯挽不來掉頭緇塵中胡爲此徘徊何處非詩具螺江如潑醅公子亦豈癡索笑西湖梅平生詩書腹不計簿領材噫嗚梁父吟慷慨新丰杯夢作方士鳬喚杖聽風雷何知江東路瘦馬衝塵埃君名在吏部作吏始此回獸弱而弩彊蹙縮生自猜自猜固如此一語須君裁王事有靡盬柴車誰當推行矣勿告勞試身文書堆

昨送鄭廣文持氊就客坐今辭習主簿相與枕書臥名字擅一世此法當寒餓臞庵書滿屋十夏作僧過就使君交我指目等奇貨百年寸箠折萬事一甑破獨念君行路歷歷眼中墮入衢酒無聲道信山辭涴每憶上程時店火明个个徵人語暝靄嘶馬帶枯莝是間萬金藥貴子身劑和飲酒端不惡爲米知何柰手板付丞相此語尙須佐

次韻陳景齊糾掾題品山齋數石之作

吾山何足誇君語煩専送姿爲丘壑意重璆琳貢芥胸劃玲瓏瞇眼豁塵瞀白雲足怡悅明月得簸弄居然衛霍近頓壓鄒魯閧故人眞陽守遺補臞庵空數株立拏螭一笑慰歌鳯緬思昔牛李競勢急鞿鞚能令山崒硉所欠腹空洞那知負之走更使逐者眾誰言山上山竟作夢中夢老衰本無欲標榜聊取衷獨憐伏虎雄必得飲羽中荊室𨿽苟完漢儀亦多傯君能載酒來我願共飯甕

有感一首

典衣沽美酒鑄金買艷歌靑燈烱長夜如此粲者何平生有防藺方駕欲更過低顏兒女中郁若鷹在羅酣望八極表老淚如懸河諸兒頗嗤黠見謂同一波相如混滌器謝鯤困擲梭古來賢達人細過非所科竊願天子聖朝廷半丘軻靑春深農桑東盡靑齊阿坐令倡樓女委棄黛黒螺下裏羞陽春中宮張【原注去聲】云和我爲太平人短褐生槖駞醉魂招漫郎或有石可磨

謗議

四方集謗議著面矢如雨前身雷將軍柴立吾甚武卻還觀我生與世實鉏鋙西通禰衡鄰東接康堵以玆料身後藐未得死所一州納一嘲一邑獻一侮並淛十五州我作大謗府餘外九州者設伏特未舉徐思浮言端中實無所主怪雪羣犬吠日百鳥語何由澤其喙環海變春醑坐使聲名髙一日跨堯禹

貰酒

酒泉我南鄰喚客靑旗翻渇心若絆馬未騁意已奔平生無長物取具一瓦盆萬事漫不理得酒雙眉軒相傳新丰坊北奏司命門衣冠敬再拜一病煩公痊冨貴不敢願施我腰脾溫今晨客舟出落日鳴蟬繁屬車得鴟夷秉羽可解暄卻愛畢吏部神全不驚魂渠能給萬甕甘老愚公村

龔立道家藏虢月石屏

桑田鑑一奪周官寒如灰賜玨先淪奔乃自垂棘胎刼火到咸陽六國無珍材空餘虢山在蚌水相縈逥古潭月荒涼孤光翳復開六丁所邀畱珪魄幻紫瑰閟藏三千年握獄無張雷君先世閩南家枕鳯咮堆夜光有感觸渠伊入剸裁向來匪石心不轉誤國魁皦如照萬世是君以聞來逺孫極風流乞語譾余哀摩挲紫雲姿百感集我懷石汝亦不遇無兩歐蘇梅

雪中陳孔章招飲

始秋我如京禇中無所賫蕭條方逆旅敗履手自提入門一曲幾塵暗烏皮低平生實有恃壯气幹虹蜺丈夫死則已未死牛衣啼以玆悟生理得展庶可齊城中雪沒靴凍馬不敢嘶病夫亦怕出登樓去其梯故人知我貧坐有一石韲招要過廬下春風破余淒老懷不勝酒秩筵已如泥感君一寒語醉鄕彊攀躋還歸叱塗路撐斤只槁梨我防三十六第一捐町畦佩服今十年黙化浙東西惟有三宿戀弱念牽房閨常時過飯家屋上瞻烏棲勿輕一壺酒踏凍誰爲攜窮途見弟兄感涕沾防觿世情尙醻答人事多乖睽終焉媿閔嘿夜臥三畫臍何時接綢繆門牡炊家雞入舍更主客愧無鹿門妻謝蓋晞之餉筆仍詶以古壽春石刻金剛經

詩人貴筆精如射得矢同有筆仍工書如矢入彀中先從鼠乞須次論腰到蜂平生竹林交未數阮仲容住逢蔡邕書三日淸我胸還臨晉賢帖明眼搏赤熊規摹到晚唐戰手驚揚風興來欲捉筆趯若螽在蛩夢想諸葛誠腰錢走江東霜气侵短褐十日守兔蹤故人知我鄕孤峯禿玉融遣到管城子令補麟趾終驕豪始入手廩如控姦雄竊擬専賞罰爵之中書公何以報嘉恵古壽碑色空字方蘭亭逸墨比頭陀濃君家閱古腳今日聊防逢更待黒蚍蜉滿紙昏花蒙

和姜堯章桂花裙字韻

紅紫有偏尙桂花總宜人防雪明孤斟絳雲嬌小顰可憐愛花人兩屐穿秋云懷人小山作寄愁中書君向來鷲嶺詩政坐書檄嗔月中落桂子習气知防塵潘郎桃李姿頗亦尊所聞提攜風露前縷衣深紺裙

附堯章作

空山尋桂樹折香思故人故人隔秋水一望一回顰南山北山路載花如行雲闌干望雙槳穠枝儲待君西陵防歌舞夜夜明月嗔棄捐頳玉佩香盡作秋塵楚調秋更苦寂寥無復聞來吟緑叢下涼風吹練裙

送袁席之挈家之任

神龍不池拘威鳯非籠馴自我交袁君愁見地上人一官固兒嬉君視眞埃塵去如下鞲鷹來卽釋嶠云相從復防時孰老西湖春門前烏桕花頗怪烏來頻問知八九雛翅短靑尙新感君攜孥行道路嗟良勤念子春秋學當重博士茵胡爲簿余幹折腰五斗陳祭河先惡池小大則有倫細意事朱墨凡例實要津贈言吾豈敢輒獻所食芹惟時風雨交塗潦埋車輪十年上饒路夢中說悲辛黃泥漫塘坡鳴鼉舞淵淪贈子方竹笻副以白紵巾笻方嚇鬼蜮巾白來祗神意气得人命杯酒聊慇懃上馬莫回頭愼勿愁我貧亦莫作怪事祭竈通比鄰

杼山閣詩【原注杼山以禹四載立名】

攝身上諸峯我無千手目神交庶子泉夢老王官谷平生林壑趣魚鳥卽往復杼山落何許面勢工設伏故人郊居賦雌霓從眾讀大聲嗑黃華令徳猗緑竹永言乘樏叟防計踵納麓方尊讀書倚肯效舞經祝幸當艸木近安事筳篿卜顏公況華扁江令有餘馥騫掀鵬摶海夭矯龍起陸於焉峙橫閣渠是伯夷築何年黃金彈雞狗隨蹋踘還持揮蠅扇靜對振鷺瀑前山入手版後水激防屋風聲逐孫登星采向荀叔誰能治西曹束帶望賜沐淸客班雜坐動處艸皆蓼乾坤磨旋蟻身世蕉覆鹿異時畱峴首羊公難諱獨

次韻蓋宰

大化我虫臂常時炙牛心居然身桔橰老圃愁漢陰簡書實畏人吏事頗見侵千里得蠻語十年生越吟寧爲尺一稽何者可枉尋蓋公學齊魯頗似東海任雙骭畱石涔舉世方盤鍼稍傳閉闗術抑按娯五禽朅來道院中狼山卽知音披衣起視夜欲借北斗斟寤言種秫陶渠肯挾防欽瑯然庭柯句欲和南風琴勾牽老維摩善哉去來今飛不同穴著鞭英雋林

贈縉雲陳志仲主簿楚語一篇

若有人兮江之臯搴珠樹兮紉落毛旣輕舉以逺睞眾流靡靡兮汨獨與吾相遭余懼夫人之仙幻兮指逵術以要之忽攺容而善步兮紛還折之得宜斥姬滿之荒淫兮服堯禹之所趨載神鼎以自隨兮出防魍以驚愚予慮夫參重以賈踣兮曰此耿耿之故也閔一世之滔滔兮謂彼不吾卽而吾亦爲此懼也嵗貿貿其婉晚兮天浩浩其雨霜反而顧余兮被髮內狂前九疑之喪道兮後渭滻之無梁微夫子之亢衡兮防人鬼之披攘望兔迹之咫尺兮仡馳騖之堅彊車軋軋其相摩肩促促其相望欲抽心而攺錯兮慮夫子之我懲忽風後其降予兮天老字予以嘉名獨怦怦其不自得兮淚流軾之縱橫幸哀其中道之離立兮若示之以正通縱世人之不吾與兮吾將卒以自明

燈前曲

琉璃燈暖燒春紅水晶簾垂望欲空美人縹緲隔花霧春心咫尺無由通寶釵沽酒市樓中當筵一曲悲絲桐少年逰蕩足行樂江南日日長春風

借山谷後山詩編於劉宜之司戶因書所見呈宜之兄弟

拾遺詩視孔子道豫章配孟顏後山自餘眾作等別派彪虥貍豹虎一斑我修直筆公萬世議論不到甘謿訕中間杜老饒寒餓陳也絕葷黃尙可天公讐施略相當一字而貧更憐我去年臞庵太荒涼釡中得魚雷隠牀了知詩祟力排擯誰言錮疾蟠膏肓劉郎食飽嗜昌歜又一過目思手攬編詩更著顧癡筆字字可丹藏石防知君療病我益病心手相忘還展詠百年長病可得辭兩翁落唾皆可敬勿云身後無知音此詩百變無邪心虫時鳥足感耳我思正在南風琴誰能首塗追四始以經夾轂騷駕軌意所不快鞭曹劉此時折汝一寸箠長安市上逢聮璧人持一箭與我直請君了卻三萬軸再見坐我牀下客

與太常丞丁晦甫

我昔嘗爲李公客坐覺金气肅東南鉤章棘句防帖妥獨立卻視何巉巉此公行世有步裏十不五試驚愚凡尺書飛出岷峨西每沐問訊相雕鑱向來思賢實微尙夢濯杜老百花潭瓊英玉蘂媚初服風日淸美生妍酣直言李公似杜公前者何愧後何慙今來劃逢丁太常目所未接心已甘孤標出林唳霜鶻健論轉海驅風颿張旜萬里足騎壯冨公所說惟饑饞國中何自得吾兀尊足乃爲公所貧承郎曹司略淸貴龍鸞犠象勞所監工歌韶頀未敢請前有琴瑟紛相參據梧枝防了自解箭鋒一語渠誰諳世間聲利大葦箔置身各自縈繭蠶一聞解縛脫軀命往往唶舌徒婀媕千人萬人聲一防請聴野老眞常談捐身大是守身橛閱世當求出世銜君今气色日日上嵗晚能同彌勒龕

壽通守趙寺丞

忠簡公騎箕尾星千古萬古明天庭在天髙廟足歡喜敕使孫枝扶炳靈輟身仙班寄閒逸閶闔正繞煙花出朝元冠劍妥未動一笑明朝作人日漢家最重水衡丞廩餼錢多上所能掌藏頒用渠式法置之忽分淮股肱春風作意回焦土黃池﨑險爾如許區區鼠輩何足磔此心本應僧伽祖甘泉酒作眞珠紅和气已墮胡牀中奮髯扺掌直細事參佐同此祥沖融大江洸洸去無極江南老人舟色諸公歸補父兄處二十五城那得直海門短簿初來時靑衫恰輟惟煙姿興來得句自推激爲公壓倒崧髙詩

代劉漕使壽相君

神仙窟宅防四明气中和開二月是間表表韋平家奎閣明良拱天闕前周後魯岌相望孕昴降嵩天所設大慈平等現官身思日贊襄盡臣節平生履狶眞益下余刃磔牛何慮缺道逢不平忽偉事坐覺日月妖气豁未嘗示袒勃安劉亦復和羮商得說由來轉物得三昧政爾成風聊一吷涵濡少海益重潤運動紫樞髙柄掲邇來邊瑣向平寧西土民艱隨殄防撞搪噭呼間未免寸地尺天吾忍免公身固已佩安危公壽應當等溟渤花明栁暗沙堤外著眼昌昌見春物想當鳯沼引防龍內樂宮壼儼成列天皇酌醴賜加勞詞人第頌歌明哲防令宇宙還帖泰要與鴻蒙論融結此時桃李競新枝艸木恩光相煥髮小儒囿身坱圠內獨駕封軺來百粵惟當嵗獻南山詩長與天朝誇突兀

贈山慧海長老

向來縛虎正死急今日看牛無可鞭我提審定之兩印十年勘盡諸方禪浙東西山好僧相頭目靜如秋水蓮試令回眼參壁觀掣頓已作狝猴顚平生棒喝不作用何者可毒臞翁拳山爬沙吸淮海上有蜀客蹲其顚石顱鐡脊鋸牙齒老無力供回旋自言小來坐鬼窟木客對誦明月篇山中白石足朝飯無語可對蹲鴟前一行乃得命大謬萬事瓦裂今蕭然只念竿木事遊戱鐡胎五百成拘牽至人無心亦到我顧念塵腳相摩湔是身如雲卽虛幻安要包裹爭鮮妍爾來臞翁頗狡獪隨風轉柂忘洄都梁采藥竟何有杖頭挑得枯藤僊髙堂暗坐觸蝙蝠放光時有堦頭塼了無一法可酬難蒲團禪板久已捐山空月明礎石員百圍老干行參天何當斷手釋椎鑿與師共泛荊溪船

江湖後集卷十八

欽定四庫全書

江湖後集卷十九

宋陳起撰敖陶孫下

中夜嘆

臞庵胸中空濩落正爾有愁無處著比來有酒三捫膺突兀又似堆衡霍道邊俗子略滿眼舉扇鄣塵不容卻正如白日殺快讐艸艸九衢面皆惡不應叔末盡鬼魅世道如此我何樂麞頭鼠目動侮人貌敬逡巡背輕薄其餘邊幅綴周孔汝身無苦何遭縛中原干戈六十載八陵玉座塵漠漠假君無力堪泛掃渠可忘憂置恢拓屯田邊壘差易事三十餘年束髙閣嗚呼吾君至仁厚一言罷行水赴壑雷塘勺陂可復請専創一司足經略牛犁居屋旋塡補虎士編氓間參錯聊城指日下魯奇祁連刻期開衛幕行之十年倘未效臣頭請膏斬馬鍔柰何諸人忍柰事天保正用初無作居然判道君北海不復追隨我西洛墨池到了須楯鼻茶甌小緩支鐺腳儒生寂寞守太共盡同歸一丘壑

張連魯仲本蜀人從其先宦嶺表僅五六十年矣爲言廣州城內有檜奇古甚土人相傳自唐末至今往時東坡先生道惠宿畱此州嘗供佛其下得甘露綴枝之異予徴二事皆無所據而耆舊相傳云爾要必有從來者張乞詩爲賦長謠一篇

亳州仙檜耼翁玩西湖老檜陳朝余區區艸木定何意多生要傍齋房居吾行東廣足已劬兩年才到安期蒲菩提葉老還書蠧波羅子重空懸壺地荒了不快人意照耀南海何能無邇來劃見張公子火雲肉山煉心水搜奇訪古偶及之破笑勞君相指似門前罄折得堵宮諸天龍神俱儼容左呵右禁防所奪上帝遺我駟玉龍問從張公得明證指畫檜身分四印嗟哉此老亦不逢生世適當唐晚閏天回地轉逢今玆霸戰王爭了不知試看左紐足奇怪虎脛骨貫龍鱗皮霜枝雪榦如相偶老大商山餘四叟年深防慣雷霆爭夜定一從牛兕走道形天貌吾何心晚嵗聊依淸磬音忽然空中聞款綮指李丈人勤逺臨更傳坡仙曽設供甘露綴枝如潑汞桃源事托五栁翁後世請將吾語用

長歌行

徐州文壤基崇壇老蔡徑尺刳心肝銅槃照夜血光碧上有慘澹雙鏌干請君載書許君死徹器未竟盟已寒了知今人不如古古人亦有難知處張生刎頸殱陳余酈兒給印屠諸呂勸君結交勿結心報君多是逡巡人捄饑重脫嗾厄出淖曽叨食馬恩輕言托心腹心腹爲禍媒畏途巉空薄側掌要離孤冢空崔嵬我願中堂置甕常盛酒後列絲竹前賓友細腰燈前拓秋窻有來白事酹其口交亦不必結名亦不必聞燕南氍毹借地醉千載一笑平原君

次韻翁伯紹教授

南窻解衣學畫史夢繞西湖貌西子了無一語對靑山側釐隃糜相與閒平明視鏡稀可數生愛詩名壓千古春風別我不作難壺漿瘦驢行出祖政思坐上覓佳客廣文先生秀眉宇船頭把詩報忙事欲些黃陳作黃土摩挲老眼說舊觀絳衣大冠逢建武二公派當百似續行舒綴逺如觀舞百年許長作灰冷手披口吟心獨苦許君一死力負荷麾斥眾楚昌齊語典衣沽酒人敢易鼠壤猶堪窖余窶長生木瓢要賞眞元劉放浪猶詩人眼前生後姑置論紅紫事休天地貧

代送別趙使君

白衫紫領休霑襟聴我一曲截鐙吟使君五馬新鑿蹄大江橫前气駸駸問知淮民何所戀年來家有生犛犬同州雜鞭且未下山陰大錢聊可選門闌書生守遺經二年作吏勞丁寧卽日遂良須盡白平生阮籍眼偏靑君行奏書踏龍尾好爲人間種桃李魚竿冷宦不足言有一負公如此水

雁中箭詞【原注平望澤中觀弋雁者愴然有感己酉十月初四日】

南來羈鴻北方客背負嚴霜飛不得日中命盡射生手一箭正中淩空翮一鴻中機百鴻驚防空細字紛斜橫力窮遭烹忍一死可憐片影長孤徵古人畢弋豈無意登俎亦可無肉味至今暴殄及胎夭殺气爲妖滿天地物生何至相吞屠蒼天變化還須臾坐殿忽作杜鵑去行河豈意黃能趍人虫得防無了日客行感此淚橫臆有弟落南今在亡十年一字無消息冥鴻一來聽祝辭世間踏地今危機菇蒲飽霜湖水滿見艸爲人汝當逺

送楊帥赴詔

謂公目光射牛背公視赤子未脫繃謂公足迹躡龍尾公守凍壁如癡蠅看公進退無一可公欲自判何方慿邇來詔書下峻層趣公入趁花底根腰杖節亦已了持槖上雍須公能公言臣是江西獰坐中十言九帶棖滿朝貴人面雪色可忍一一爲臣頳吉州城南水如澠有蔞可絲魴可罾書生說食涎已滿寄謝龍闕雙觚稜祝融海王神最靈胡能呵霧遮前程堂堂大舸截江去天吳擊鼓馮夷迎孰居其間爲此爭東西欲奪公無情眾生焦灼大火聚公但抱寶眠淸冷

再用韻酬陳祕校來詩有擊楫淸中原之志故中間多及之

海中老蜃噓樓閣局促鶢鶋魯東泊忍能杯視九云夢戢戢魚頭沸相嚼濤江亭東識君面再見白也大鵬作雄辭巳褫壯士气窮髮天驕堪面縛我家荊楚起孤劍奮身多自靑油幕南遷閩嶠已三世土風正坐儒冠錯尙當拂磨十丈崖刻頌欲將文字托今君精悍喜談兵指畫魚麗分鸛鶴防當平敵走行在金印皇皇看手攫不應從我學詩句格律牽纒紛纆索世間冷暖逐處所火井自溫冰井涸論詩說劍亦奇事媿乏三杯澆索寞誓將並敵起三闗不作羣狐猜鎭惡齊紈魯縞我山東指日戎車防於濼

永嘉魏祕校訪僕蕭寺且言出處甚詳屬與餘同客昆山使人不能無懷魏云欲還故鄕而吳中兒女森森如立竹矣因用所惠詩韻聊綴數語以塞來意韻長不復櫽括資客中一噱可也

陳侯一榻懸千古賤子何能望入府門前誰者髙櫑具甚口美髯方快覩裙衣新失大云寺告訴天吳煩拆補陰風立我鐡戶限起倒不供人笑侮邇來稍挫牙角勇一見何知肺肝吐繪衣君欲試華虫鶯領吾方愧桑扈新篇直欲命騷僕寸舌寧當下齊虜已從雁蕩歌貫休更向烏江憐項羽遙知筆下卷波瀾乞與胸中洗塵土魏侯魏侯聽我語醉裏江山疊賓主吳歌一聲落靑蒲遮莫催歸啼杜宇江南江北知何許萬水千山話僧廡因君永嘉說謝客南海維摩堪淚雨樽前卜試鸜鵒舞一閧從渠較鄒魯

送別張長官東歸

勸君少畱持一觴三年一日才初長春風愔愔著桃李露雨沃沃開麻桑道傍簫鼓莫淒咽使君平生面如鐡裁量渠是臺閣具坐使霜蹄困羈紲前生瘡痏生潢池手披腹摩隨所醫州家徴財使家督灌輸輦送無愆期諸郎自是丰年玉誰能待荒學儲穀虛名作祟謹勿近介者得嫌同者俗臞庵先生室無鄰晚年得君情更親常時問政有寛猛獨覺處世無緇燐何人幕府容疎懶憶君髙樓衣帶緩朅來問訊池上魚一笑相看喜無算了知喜極還生愁獨自情上小舟府中參佐足追送坐念長江天際流還家且種鹽官棗垂栁當門樂華皓詔書定起尹翁塗珍重身名莫艸艸

上丁郎中【原注焴】

君家去天才三百君身去天無尺五忽憶泥功棧外山盡是杜老思君路而今西子媚回塘坐令猛士紆柔腸可能直下窺秦隴翻作吳兒時世妝

仲章薛公十一鶴季章李白詩百篇自我過都得二老頗覺閩蜀堪同川今來劃逢丁將軍秀傑萬里來嶓岷篋中當自有行記幸借天壁開嶙峋

送舅氏行

迎面賓鴻去未多攬袪官栁不勝拖還家定笑扊扅曲上水初聴欸乃歌濁酒過鄰通問訊靑燈語夜愜平和機云也有謀東日可解滄浪理釣蓑

寄福淸翅山舅陳夢實

路岐引人不作長野梅官栁禪風光看山看水入詩眼嵗月不覺須眉蒼請從丈人開肺腸身非石人忘故鄕五年江湖枕書睡夢隨南去落翁堂亦知行坐歌白頭池南隠幾浴鳬雙鰥孤肯復有羈旅石塘破寺魂悲涼毛錐不補萬事裂存者各在天一方善和裏地知防易遼東城郭空相望平生何用酷似舅政似嫫母顰施嬙兒時拊頭祝文章只今未入崔蔡行三年一書願見貰骨肉滿縣悲難當屋頭荼防定過墻滿窻日色文章香眼前欠甥頗念否我亦口掛蠔山旁煩將歸意作泉下小待錦衣漫浴妝

北窻雅言寄朱仁叔

風日暖天大裘蠅飛打窻油北窻墳防髙於丘我欲發視勞牽抽把酒起望天門陬斜鴻書破半張紙枯荷网空散鉛水機中挑出錦文詩淚滿鴛鴦半身紫新愁波不窮後愁更隨風美人如嬌春何物可禦冬古人已恨愁不足卻遣今人送愁續輕將玉斧贈吳剛漏得寒光照孤宿素女爲天揀退絲伶倫猛截孤生枝沙虫含寃射千載誰勸黃竹栽瑤池歌夜長歌夜短淮南桂枝香滿滿爲君持酒壽金人少待露盤辭玉椀

飄風荊溪

船頭月渾云不度轉眼光陰遽如許江湖無地寄風威短蓑遺作胡旋舞還將老病入孤舟碧波爲人生白頭闌中五更鵝鴨亂老漁畫肚起長算

贈英徳風和尙

風師風狂無是處文采成龍或成虎向來打橛釘虛空今日入山還削鐻晴窻洗出煙巖秋休嗟李廣不封侯見說行年今在坎老慵且作囚山囚

月華道中

善財平明白下牀供君一鉢曹溪香山中老盧致無恙爲我一洗醒而狂問君江行何所見邂逅今朝識山靣羣峯亦自不相知窪者欲逃危欲獻窪逃危獻知柰何小艸逺志元同科時來隨喜出雲雨不來抱藹休巖阿老人於山消厎物畢願托身仍托骨接頤孤撐看未已萬馬崩騰過倐忽貴人只聴宮門鐶何曽一葉吼冰灘轉頭便下貞陽峽嶺猿舉臂招人還歸來海上亦不惡把酒持螯誇至樂明朝逺碧望林巒依舊朱欄照城郭

再賦薄薄酒

薄薄酒全吾天醜醜婦引吾年敗繒麄布形骸便辛勤著書塞屋椽何如郭外二頃桑麻田折腰斂板髙鳶肩何如方牀八尺供橫眠左爲劍鋩右鼎耳勸君卻步行相先斗量明珠埓編錢郿塢未就臍已燃十眉間坐爭連蜎絕纓滅燭薰鮏羴農家醜婦眉半櫛白頭惟有夫壻憐勸君酒薄君勿嗔尙方賜尊能殺人力微覆餗有明誡食鮭三九元非貧酒不薄人自薄妻不惡人自惡不如濁酒三杯呼醜婦共作原頭賽神舞

續薄薄酒

薄薄酒勝齋蔬麄麄布勝無襦醜妻惡妾勝鰥孤叱塗呵道驅髙車何如醉歸連臂行相扶巍冠束帶商唐虞何如北窻散髮擁腹千爬梳金樽瓦盆酒如一食芹差可無雕胡名堯字孔相號呼百年螻蟻同丘墟朝爲卿相暮匹夫靑黃蚤失溝中枯錐利未必賢椎愚左圓右方徒區區不如濁酒三杯對醜婦荊釵布裙相媚嫵

次醉中歌

犢車油壁塵紛紛恨君不識如花人金鞭爭道誰家郎出門三日香人牀春風酒面吹微鱗主人防釵畱上賓洞房燭花盡意明爲君拂弦駐歡情陣鴻塵聲難安城烏夜啼訴春寒吳歈未終初日上璇題藻井知無恙請君銜杯莫問天茂陵劉郎初學僊人生百嵗俱可憐願君流歡及盛年世間萬事不如酒九環寶帶時人有感君一曲寛百憂當時見人面色羞君不見墻東儒生食井李一生飲牛防讓水

醉歌

得誰釀法乃爾佳連引數杯極口誇須臾忘物亦忘我是非榮辱不可加兒童相隨拍掌笑阿翁醉也扶歸家平生故人趙半刺遣騎折送園中花飲酒不待勸夜如何其月欲斜倒著接防自起舞笛聲趁拍鼓三撾陶陶兀兀意有得小姬在傍雙髻丫驅令磨墨具紙筆滿幅大艸飛龍蛇婦云汝醉當止矣明日酒醒不愧耶

謁衛防政

頃年投詩衛左史今年謁詩衛相公何方客子辟道路詩卷長邀石浦風先生官職泥土如萬事盡付阿堵中天教權嬖表忠節劍首一吷毫毛空只今事業已如許願聞當時北歸語面對手畫眞自知十年絕口吾甚武謝安風流過王芙蓉王公竊其表從來雅志在東山角巾不爲箏歌老古人進寸退一尺江艸江花足自適功名時來不作難雷動風行本無迹百姓相驚當歷耳三江五湖作瘡痏百年天地亦悠悠長鑱老人淚如水側傍湖腳澱山藍出見輕鷗已不凡頗聞琳瑯塞門內三筆六詩公所監何能撰杖閱諸子看公著帽淹防晷朱衣目前空復愁客有焦桐勞下指去家初無可葺墻獨抱遺經天一方石浦倘爲蒼生起天衢日轂遙相望

短歌贈臨安友人

素絲衝塵化爲墨老人雙鬢無由黒俗兒翻手候炎涼惟有君心比霜雪破窻艸亢風雨寒夢遊帝鄕虎當闗枯魚對酒淚濺俎雄劍夜吼銅花幹二十辭家顏色故春心不語弦解語借君古鏡施鉛華含羞獨泣羅房雨靑天中開多不平少年裘馬多流星千金無處買俠骨坐念嵗月空崢嶸

夜坐

來雁無消息寒蟬久寂寥鬢毛隨日化吾意得詩消樓影三更淡天星防夜搖眼中無長物拄頰又明朝

倦夜

河津傳五漏霧雨入千家白日鳴饑鼠深更歇怒蛙境空愁稍進詩短意能加客路多風雨深憂斗柄斜

贈得一禪師

舊時黃正父今日一浮屠四海誰知已三更忽撚須空山吼獅子暗壁於菟何日當吾眼藜牀淡爾臞

燈下嘆

老馬知塗益可羞寒燈冷硯照窮愁著書不望從兒讀歸舍何當與婦謀赤腳踏鯤眞浪許短衣射虎恐長休何人得似襄陽守乞我苕湖十頃秋

次韓耕道贈別韻

一昨羊城別五僊駕言韶石叩鈞天偏師政擬劘詩壘

淺瀨那知滯酒船但使系書勤雁足敢思騰上竦鳶肩區區定取韓康笑賣藥逃名卻自然

病中用杜工部江村韻

早嵗縱橫論九流中年往往愛淸幽細觀夢境皆爭鹿靜遣機心欲狎鷗池上貪閒臨晉帖燈前抱病看吳鉤山林鐘鼎從天賦言志俱慚防與求

和開元寺省公韻

振錫浮杯定偶然繭窠誰見老蠶眠只知大膽嘲無本渠識前身是普賢師欲嬴糧趨建徳我慚觀畫訪開先莫將幻境誇陽焰吐盡多生渇死涎

附省公作

莫辭委刺去蹁躚料得先生已醉眠打徹愁城休彊酒壓低詩社不言賢琴中有趣嗤陶令席下無人誚孝先想是逢人不肯出來臨法防定流涎

至日記見簡輔漢卿二首

滿窻晴旭散輕埃報答生成只酒杯篇什正須今日用嵗時偏傍俗人來輕舠上藕泥初拭小巷爭魚臭不開試作橫竿權土炭聊從夜半陽回

枕上吟哦安意好新詩自覺鬼神扶遙傳舊嵗無多子皆試新衣是早圖天下自須胡伯始江東只在管夷吾鄕山此際當治麥誤矣爲文效兩都

賀郡守得江陰

檢防詩篇方細讀忽傳新渥照澄江榮公銅虎非渠事舊憶河豚是此邦蕭散蓋公宜置舍風流謝守想臨窻他時我得扁舟去直過凝香索酒缸

自笑

抱甕終焉與世迷斵輪久矣嘆吾衰江南未必無佳士海內何由得二兒不共施梁爭折角卻思陶謝與同時歌成未免傍人笑農馬𨿽専技已卑

淸明日湖上晚步

一百五日苦多雨二十四花能防風壯心欲與兒女競

春事翻成冦盜空公私蛙合笙歌裏客主山張圗畫中作意後逰仍獨醉西湖莫忘逺來翁

寄徳久舍人時將過吳門

昏花亂眼嘆吾衰寶帶忘腰羨子宜碓下誰明能行者甕中聊覓永禪師醉鄕欲結無爲社刼火難燒見在詩忽憶扁舟洞庭路霜螯斫雪防橙絲

送王楚材往湖州聴讀

短羽眞成入殻遊小儒蹤迹欲誰求非闗古字誅揚子自是諸生欠沈猶百計千方元薄命雙溪二水各宜秋此行試卜唐夫子防向芹邊問楚囚

贈玻瓈僧慧觀長老

千年觀一如三日客同居只道淸淮近烏知濁世疎地窮初限橘水富巧藏魚排闥風煙入觀心視聴虛飯香鴉闖戶茶熟水鳴除潮載支祁憤天闗禹貢書磬材徴古在石蕝表凶余董杏通鄰堵秦過滿車逰方孤雁去問法翠屏舒何日荊溪道誅蓬對結廬

晚霽湖邊獨步

短短桃身盡著花微風細雨響蘆芽一晴眼底皆新物蛺蝶成羣聚淺沙

題郁氏子牀屏

歌舞教成王謝宅百年華屋防人居豈無藤葛垂陰地女轉繅車兒讀書

醉歸

夜深霜月冷侵膚醉飲歸來得自娯霧气水光同浩誤看田野作江湖

次潮陽寧公詩韻三首【原注時欲往天臺住方廣院】

天外誰飄桂子風老夫鼻觀已先通直須斬斷年時話匹似西來嘆不逢

十方無壁慣曽遊一片孤云任去畱莫話潮陽舊公案天臺行色滿檐頭

竹枝抝折殊多事參取茶甌未到前爲報天臺癡五百撞齋邏粥莫爭先

送行者妙淙往靑龍謁陳七官人

三生同聴寺樓鐘峭芒鞋任所從莫向華亭覓船子趙州橋下有靑龍

爲竹奴解嘲用山谷先生韻

通身有眼更無腸好上臞庵師子牀莫作緑衣顚倒想班姬陳后兩淒涼

送霅川丁世卿宰舒之懷寧

長安亂葉舞徵衣獨把新詩送吏師自古才名諳宦拙邇來官事要兒癡

八公艸木迎人處三老風沙上水時直使邊頭行國寶少年白面且經維

江湖後集卷十九

欽定四庫全書

江湖後集卷二十

宋陳起撰李龏

龏字和父菏澤人家吳興三滙之交不樂仕進年登耄期自作墓志未幾死無子趙文曜復爲志葬之何道兩山之間種梅百株趙徳符題碣曰宋詩人雪林李君之墓按遺書本龏詩止集句二種曰剪綃集曰梅花衲今葺自永樂大典中者有吳湖藥邊吟雪林采蘋吟雪林撚髭吟雪林潄石吟雪林擁蓑吟仍存其目分編於前其無標識及賦一首分體附於後

端居冩興

地偏雙耳靜心近古無懷掃壁書秋夢聽鐘辧午齋貧疎親骨肉老病瘦形骸欲買劉伶鍤教童死卽埋

二月二日行藥城下

病懷歡易失勝踐負流年行藥到城下看春立水邊小花雙蝶閙禿樹一鷗眠弦管同羇旅今辰幾處偏

題瑩講主雲林

聞說有雲林吟人未易吟無風常滃滃不雨自陰陰宿鶴秋枝老懸燈夜屋深𨿽於朝市逺僧住若爲心

貽劉似道

百年能幾日一別又三秋涉世𨿽相似成名卻不侔蘋香分旅夢棗色動邊愁南海曽遊處應多異寶収

贈蜀客

萬里潼川路連年沒野蒿君家在何許客寺忽相遭渇雨秋雲熱窺人夜月髙時平歸蜀去應記識吾曹

松邊晚思

小立聽松聲身如海際行認巢飛鳥盡脫雨素蟾生角動州城逺燈深古巷明一春和病過猶未得心淸

道室雨中

無事役長日幽孱掩道房雨蒸吟軸潤云滃藥鑪香黃螘穿苔走靑蛇入竹藏世緣拋似夢還自覺淒涼

春思

一心無外事春思似秋淸掩室惟欹枕看山間出城花分閒地落筍入斷堦生寂寞從人笑貧難與命爭

夢遊僊

渺渺僊京到不難夢遊頃刻過蓬山桃池根暖春常在桂殿花寒夜弗關簇仗龍來珠箔捲奏章人去玉庭閒塵緣未斷雞聲起又落黃粱未熟間

寒食日

歌哭相喧熟食邊野原花栁盡生煙身如厄木猶多病心似寒灰豈欲然鷗鷺乾坤知有我燕鶯日月認誰憐溪城半掩斜陽暝落得閒愁幾畫船

失題

應是三生愛酒人誤流醉魄入花身風酣日釅微香度全似偸閒穤甕春

木筆

巧如雞距銳如蘸紫濡紅粉不深靑帝合教隨侍史萬花國裏冩春心

緋桃

漢武西池宴未歸霞妃粲粲弄春機靚妝似怕東風笑盡換宮羅五品衣

衣裁緗纈態纎穠猶在瑤池午醉中嫌近淸明時節冷趁渠新火一畨紅

郁李花

花身合向玉新裁同是元指姓來拋擲人間春色裏霞衣小艷亦文哉

聞貴家搗浣

敲風防月重還輕遊子聞來最動情峻宇雕墻雲雨外那知此石有離聲

寓惠日寺

世路兢兢似履冰得閒何處不輸僧靑山未有投閒地我亦僧邊寄一燈

題丁吉父梅扇

簾捲春寒月過中窻風淡暗香濃橫枝半颭蘭缸影曽惹佳人繡唾絨

夢回荊溪聞雨

迢迢殘夢太湖西窻眼未明雞已啼蕙艸無香秋被冷十年情緒雨淒淒

右吳湖藥邊吟

貽陳體忠

十日不作詩昏昏如著酒西風吹笛聲淒然透窻牖暝色起煙浦庭梧多空枝因軫故物念暗螢死書帷濡毫冩中情哀蛬沸窮巷藜藿弗滿餐庸兒謂癡惷天髙白雲逺獨偭梟獺羣蹇步望逸駕衣巾粘垢氛交遊日凋疎芳艸積零露薄俗徒云云此意欲誰訴

答江無極

男兒懶種南山豆短褐踆踆走京口一枝彩筆度陽春五年不飲烏程酒杳眇長堤斷馬蹄吟詩豈爲黃金悲菖蒲花老楓香謝頭上驚霜添暗絲紅雲無光日將暮半幅離情捲幽素迷魂細雨撲寒空秦淮鯉魚撇波去

東家

東家買金鈿西家買翠鈿雙鬟耀釵澤顏色如春妍朝開鉛粉匣金翠爭光鮮妝成倚髙樓誰不生愛憐君不見采蘋老人門似水嬌女無錢作梳洗學他鄰捨爲花鈿惟將素面貼苔錢

貽張巨濟

上國交遊盡見君殊惘然相尋相別日二十二三年紫陌辭塵佩靑門委蠧編詎知歸老地還向峯前

贈摘阮道士

下山何處去語別老君前自背一張阮逺登三楚船夜程依岸芷午飯對江蓮若見知音了歸來定絕弦

贈陳籙士

靑囊傳寶籙龍虎度師家短褐煙霞滿離山歲月賒不愁生白髮自解死朱砂逺向華陽去言尋蔡少霞

寄從弟道士惟中

一門羣從葬秋煙奕世儒家失舊氊汝昔已工敲月句而今惟使醮星錢夫差臺榭遊應徧魯望篇章錄想全古觀燈殘風雨夜可無歸夢入臨川

右雪林采蘋吟

寄余幹鄭丞

君爲丞處是吾鄕門對煙霞竹繞墻於越城荒雲樹暗代陽溪近水苔香的知左宦心應折未必東歸鬢便蒼若過藏山山下寺松楸慿與問淒涼

貽孫花翁

數寸書空筆拈來直欲焚絕憐吟貎減多爲客情分晚逕飄黃葉秋檐掛白雲因君論一飯千古憶田文

早起

逺鐘雲際斷一雁度殘河閏气今年正秋聲昨夜多露花縣蔦蔓風葉捲虫窠坐結西遊恨南鄰猶醉歌

寄張公洞黃宮主

春艸沒驢肩新吟今幾篇每逢僊友說多在石田邊燕穴穿平地龍巢出半天常思訪毛節凡骨恐鮏羴

說經道者

瀾翻口裏說三車一衲惟披百結麻應笑經僧內供奉等寒盡著紫袈裟

送栁鏈師歸臺山

月照秋塵三丈飛破囊攜藥下黃池僊家不數人間事瀑布橋邊憶看棊

題贈秋洞周鏈師

誦熟神農本艸經夜深猿鶴亦潛聽世間三百來般藥用著毉人盡有靈

沆瀣壇邊月影寒朝元多戴蘚花冠俗人或問長生事教看西風一竈丹

送月窻王敬叔遊武夷

客程遙指建溪行要踏東風看幔亭君去莫嫌春色晚落花一路水苔靑

右雪林撚髭吟

題贈髙士章少機

度人經注就進罷徑還鄕自說爲髙士深恩感壽皇斷琴支醉石寒防擲吟牀八十身猶健元無服食方

右雪林潄石吟

寄國史校勘陳體仁

天祿對藜燈丹鉛照眼眀𨿽稱小朝士不是老書生職重三塲筆官聨六館名懷君旣良晤歲久又崢嶸

端午日

髙門髙掛艾天師玉臂還纒五彩絲我只一杯昌歜酒羲皇窻下讀騷辭

折疊扇

尺素裁成半葉荷竹批六夾影相羅玉人笑把遮羞靣還向縚邊見笑渦

早起看竹

殺更聲裏亂啼鴉十二屏山捲碧紗海月傾欹光未沒隔墻猶照紫薇花

節抱秋霜緑玉君一林風月有司存吟邊不領閒公事報了平安聽掩門

右雪林擁蓑吟

祀神詞

食蘋兮昆侖駕文鰩兮西海登羣玉之府兮白雲熊熊祀司天兮毛采占筳篿兮瑤池恍余心兮厲旋升兮軒丘卽平圃兮佇眙颯晨風兮丹木聞環玉兮泠泠神來歸兮洋水舞靑鳥兮都庭陳桂尊兮借白茅申微詞兮再拜以傴歆余誠兮神何私惟怙終兮拙魯

秋徵圖

斷崖兮秋淸野橋兮煙橫彼何人兮短褐跨蹇驢兮孤徵登蜀道兮出函谷叫閶闔兮謁承明蘭臯兮芷葺木涵風兮楚聲渺何之兮不返因有感兮吾生

君子有所思

揚颿越震澤暮上姑蘇臺飛目眺衢市第宅星宮開丹甍翔虹浦碧戶闖瑤街方泉沼淸鏡怪石環蓬萊姬房儲越女歌院集吳娃湧觴廣遙夜蠟淚毬靑煤懸景駛流水安樂難安排堪輿金玉身不防熬豹胎石穹霤能穴樹大風先摧君子哉若人方寸逆自裁

遣興三首

弱齡性淡泊鄭圃吾其師及玆拙生事窮窘常經時無方可紓急何以宣中懷柴門蔽殘席詠書倦徘徊呼兒促觴至目翫天雲飛山鳥送新響日遲花露滋頽然醉櫩下不省何如時𨿽非富貴樂富貴乃所乖

疎松碎明月宻竹篩淸風親交昔與別若謂行相從延企邈不及音容隨想生諒彼亦耿耿飛爽畱空形援琴不能寐意乃多於聲晤言豈無偶眷眷詎可忘

編蓬諧夙心尊古豈文義所得靡有言應酬聊爾爾室中無萊婦童弱偶成四團欒寧無思達此天亦蛻客來問長須新醅可篘未行行陟髙岡一顧俯煙水客去不肯畱吾歸且休矣

寒暑吟

赦寒乃望春赦暑乃望秋望望復望望寒暑無停輈磨空兩靈魄日夜東西流血肉具此體老我誰爲謀泛然寓大塊萬物同一丘壯兮耄所防盛者衰之由暑退秋紅滋寒往春緑稠柰何秋與春不赦腸中愁

蕭寺逢寒食

皇天無私覆白日照不明覽鏡見白髮無路通上淸惡命如惡艸羞與蕭艾爭春風鼓元造吹我來吳城繁華久寂寞車馬猶肥輕寄家盤門裏古寺如荒塋地頑蘚皮厚終日無人行囂譊故相逺妻女多輕驚朝聞勃姑聲暮聞姑惡聲聲云苦復苦朝暮難爲情梨花照愁腸痛似遭五兵一杯寒食酒誰與論浮生

飛仙篇用周艸窻韻

明星燦白石八極傍無端羽駕紫霞表月窟春闌珊三元流珠祕換骨初不難彈指一塵刼世人漫愁嘆王喬羨門生鸞鶴常媻媻剛風導旛旟冉冉如飛翰仙人攬六著著以赬玉盤上朝東華閣主君顏渥丹邀我小稅駕爲說平生歡彤雲爍羽袂鼇背晨光寒

古興四首用周艸窻韻

薫風入虞弦萬物闡生意圖南豈無心所恨老已至浮雲翳髙槐縹緲動羇思吁嗟鷦鷯枝詎可巢孔翠塵坌障防眼閉門息交防聖經斷金義當從古人求淸尊洗風月非可與婦謀據梧不成寐簾影燈幽幽陰崖月常昏曠野日生早太行不通舟車馬畏鳥道艸艸度嵗時空慕茹芝老不有離騷詞何能泄幽抱流俗厭拙直對面猶褒斜冰玉漫堅白錦繡矜姸華往往怪僻者反爲時所誇交情到妻子令人生嘆嗟

采桑行

采桑東陌頭日出紅光流采桑南陌頭和風滿桑鉤采桑西陌頭日落烏颼颼采桑北陌頭明月照歌樓擕籃敢憚逺手胝足成趼蠶饑恐歸遲一日三四返昨朝蠶三眼燈前微合眼夢中見徵夫短衣供築版庭樹啼霜鴉夢回自天涯小姑報蠶起蓬鬢忙梳爬相望萬餘里那敢興怨嗟出門還采葉細雨濕桐花

弔魏嶼川

永嘉嶼川魏起雷客死吳興安定書堂殯於曹公廟中孤櫬望故鄕千有餘裏堂長將遷瘞於義阡余傷其歿作是詩以弔

寓形大塊內變滅如風埃依依孤蘭姿不上黃金防客死古豈無君死猶蒿萊方君初病時秋自京都回空齋數相見書案皆寒灰對飯不能喫買藥親炮煨气劣面如削髙說尙雄瑰破衾褁羸骨今在古廟隈俛仰視所親旅櫬惟霜苔何人置肴豆何人陳酒杯故鄕那得返義塜將就培我成薤歌聲君聞寧不哀

八月三十日小園桂香淸甚招同僚吟賞憶劉判官葉令君

日出理簿書夜常秉燭歸不知花開謝間關園鳥啼朅來巾峯下三度著秋衣丹桂立西風明年開向誰俗吏癡已甚騷人貌難追坐中金蘭契蕭爽芙蓉姿酒漓飲不醉取歡在琴詩村落有貧民攔道訴寒饑官塗一笑過念此令人悲賢哉二大夫露宿東西溪

古贈別三首

撫我膝上琴酌君杯中酒惟琴乃正聲惟酒是醇酎芳年如驚飊願介斯文壽結交非悠悠所貴在耐久今君逺行邁黃葉辭故林驅車背寒日何能冩衝襟勿嘆儒服獘去爲塵土侵白雲在空谷歳晚毋遐心孤寂久杜門莓苔未嘗掃風吹別離顏少日鬢已槁靡靡嵗月逝淸霜散幽艸君去贈一言岐路歸直道

有所思

白蘋洲前風似刀白頭有客披薴袍芙蓉郁紅墮芳沼楊桞擯緑揺空壕搗衣砧歇蛬無語美人淸宵隔湘浦獨掩髙樓聽逺更不禁老樹鳴秋雨

夜宴曲用艸窻韻

博山飛香靄空緑大菊杯心凸金粟百幅罘罳障夜寒歌防小妓吹橫玉蘭堂畫燭如椽麄楚腰魏鬢嬌相扶四筵髙談遏花漏犀盤雜還羅天酥杯行過手如飛箭座上愁無系歡綫曉韉防月朦朧歸東家又報開春宴

猗蘭曲

湘花小朶分幽春封根苔土如蛇鱗東風曉剝兔豪殻靑瑤斛冷香吹人滋香夜滴金蟾水綠葉紫莖光韡韡佩囊荒破赤龍愁璧月斜沈泣騷鬼

古春謡

蒼梧云塞東風路勾芒太皥無行處艸嚙枯泥后土愁桃花自滿雲中樹黃牛力作興農工一犁細雨香蒙蒙阿香夜奉玉皇詔捶鼓空喚閒虵虫

桃州古田鎛歌【原注今武康縣】

老翁犁山田土中獲得昔人墾田噐似鐸有柄如鐘不圜身長二尺徑八寸口薄腹厚唇微穿顏色紺碧艶綠處間有班紅如血鮮形模古拙見者怪銅性已變不復辧疑是死鐡兼頑鈆老翁視爲棄物委牀下一朝移出茅檐前塵灰糠粃俱塞塡乃有博雅識是古田鏄垂涎拂拭再三防扣之尙覺聲隠然水痕土色兩相蝕嘆息不知鑄自三代之何年邀翁問所得共入酒家保買以十萬靑銅錢買來攜歸置几案一架坐插靑絲氊圖書鐘鼎相聨編寶玩要使兒孫傳自秦歷漢以來此鏄只在土出世便苦無常主博雅好事歸泉臺可憐閱世亦如艸頭露髙堂山鬼不守防他家便有好古人又以靑錢易將去

憶昔行

憶昔當年十四五嘗防秋潮到江滸飛裾徑上酒家樓慿欄直望潮生處數百里間名海門悠悠一綫色如銀漸近江心痕漸大洶湧聲吞十萬軍須臾潮頭髙數丈眾潮隨接皆奔上中有雄心拍浪兒幾防紅旗爭蕩漾風前縹緲奪標來神蛟鬼鱷俱摧頽監潮候有伍胥在但見濆薄旋推回後來沙漲西興口潮勢何曾十分有水上人騎騍馬行車如雞棲馬如狗數年之後不可當漰湃驚聞洗目塘汪洋且撥菜園去壩子橋邊亦渺茫神臯內史承天防擺樁疊石曽料理至今遏捺逾十年樁石如城牢在水江頭人謂可安居連年不柰還憂虞西風吹潮半夜起子胥之怒知何如陰威作寒帶煙霧捲石掀沙出幽府堪羨雲中拍浪兒踏著危機不怕危乘除消長君休忽牢執長竿一面旗

婺源琉璃萬燈歌【原注節齋堂中所張】

婺源燈匠奪天巧做出新燈極精好細細琉璃萬縷中織得禽魚及花艸錦娘眷眷繡娘羞煌芒五色燿冰毬江梅盈枝玉彯蘂離枝滿樹紅堆頭水晶不瑩珠璣冷屏間云毋空烘影百尺長竿橫畫梁寶蓋懸空系纎綆緑灔鱗鱗晃曲波斜岡蹙蹙映平坡瓶中梔子豆心綻籃裏海棠絨帶拖午夜髙堂明似晝璧月涵光燦星斗蠟香坱靄熖春陽錦光倒射金杯酒此燈絕妙世間無乃是婺源燈畫圖梁園下客非誇大從今不必說姑蘇

冰壺飲歌

金流石爍艸欲枯炎气熇熇噓洪鑪蘭臺兔園避處無髙堂貯冰排玉壺瑚水晶間犀株扇車作風轉轆轤水戱蠟刻鴻鷗鳬大浮緑李沈朱碧筩捲香防云腴膾盤堆雪封秋鱸美人笑指袁安圖汗珠滴出紅羅襦

苦寒歌

凍天添云埋晝光江河膠合蛟龍僵涸陰噓風無慘烈枯磧莽莽沙浮霜蟄春老屋如冰井獸炭烹紅烘不醒南山飛瀑成玉絲哀猿落孤松頂

關山月

玉門關外月逺接黒山明晃色同沙冷飛光掩雪淸宿師方偃陣防騎復窺城不信長生魄年年照戰爭

對月

水上重樓閉虛空云盡收十分今夜月一片玉晨秋秪有詩能冩都無價可酬寥寥飛鵲外歌吹在靑樓

道場山災後葉靖逸同遊

石爛木全焦鐘魚變寂寥老僧無法說諸佛亦魂消寺有州圖載山余窣堵標嗟嗟伏虎事誰更問前朝

石山僧

禪衣掛石稜月澗瀬流冰釘畫掃寒壁覆棊然夜燈別來增落葉病起損枯藤說透蓮花偈相依有越僧

華亭延恩律師

花防收云席經聲散窅防無言坐巖壑隨意使精靈齋鉢重教漆埋龕預作銘飬成松上鶴相對兩眸靑

寄北山僧

一庵猿鳥外琢石疊禪扄行道拖寒衲消閒補壞經新泉開出逺古像咒來靈常憶相尋日中巖松桂馨

贈華亭延慶坦講主

身不鉆權貴諸方盡說師講多禪子聽行少俗人知猿防挑經錫龍依洗鉢池舊房天目下松長幾秋枝

寄心禪人

寂寂古山根閒房竹半分野禽聽佛偈香艸入禪薫白露滴孤壁悲風生破墳昨來經世業應已付浮雲

送超海翁逰金陵

渺金陵道江天正寂寥孤鴻隨去影一錫破寒飈官渡潮多涸臺城寺半凋離宮見楊栁莫折弄春條

送僧歸杼山

亂峯村口寺舊有晝公房鳥宿猿啼處風吹月在傍揭雲松景黒涸石蘚痕黃明日煙霞外相望隔夕陽

送僧廣明

忽辭同侶去自喜水煙濃江艸有閒色野僧無定蹤衣弢方眼笠瓶系曲枝笻明宿楓橋寺先聽夜半鐘

題贈然鏡潭

象圜非假鑄湛湛一深獨露古今體靜涵天地心月沈聲不響云晦影無侵定起何人防魚龍識梵音

寄輝老

八十空門侶如君有幾僧眼明非服藥身健不扶藤云綴搜吟筆花紛說戒燈小師親得法新度碓頭能

與昭慶因律師

西湖戒壇寺近逼九重天師住無他惱人言有宿緣蓮香燻梵裓栁色防齋筵四分南山律今誰可共宣

春日題吳興峴山寺

花艸滿苕陽東風隔短墻窪樽殘葉爛壊塔老藤僵鴿暝棲苔殿僧寒閉竹房荒阡人哭散惟覺紙煙香

送客赴邊任

山陽今近敵君去酒當呼不爲畱行役閒因說道途春沙郵騎老夜雨戍樓孤袖裏酬君劍須將示丈夫

河軒初秋夜坐

滌熱屢呼茶河軒去郭賒云紅初夜月風白久晴沙樹暗惟聞蚻波明間躍蛙松江鱸入思客老媿浮家

題車蓋實公庵

云火欲燒天得涼過得仙蛙隨殘雨閙犬防一僧禪竹色揺山磴荷聲拂水田別期秋月夜來借石牀眠

雨樓晚思

紅葉入溪樹淒淒吟思防雨連秋市暗鐘繞暮天飛淺井陰螢出髙城宿鳥歸誰知憑欄處愁響隔林機

遊空相寺追憶輝老兼懷伯弜詩

山門掩夕曛芳艸緑紛紛蛛殿縣陰火鵶城聚冷云探吟僧滅度寄靜客離羣何處增惆悵秋房駮蘚文

題友人郊居

鷗鷺羣棲地幽人長閉關孤村皆是水疊石自爲山春雨車溪外秋風笠澤間短籬忘世味惟看釣舟還

烏程趙尉防冬夜詩宴

論詩仙吏宅酒罷夜寒增雪映髙城月風吹古岸冰入橋聞短棹隔塢見防燈重媿羇吟客靑雲去未能

送溧陽友人依茅山玉宸觀主

抱琴遊帝裏一防兩靴塵忽憶歸金瀬還謀老玉宸魚分仙澗月虎讓古山春伏事陶景終非是俗人

樗翁朱安叔下省

眞儒方進用春榜又遺賢時屈道終在才髙人共憐休疑考官眼且結作詩緣桃李東風外身閒卻是仙

憑欄呈劉季良

傲貧成白首萬事不相關有病身元嬾無官心更閒紅塵拋永日黃葉換秋山欲識冥冥意孤鴻夕照間

道院春日

褰簾捲竹房僧去罷焚香濕樹流殘雪疎籬掛夕陽花遲春意靜苔宻凍痕光野水盈愁望尋巢燕已忙

刈田

刈田秋雨外孤嶼集罛師紅樹籠斜照靑篙网細絲鐘殷山麓寺燈淡野塘祠一片鳬鷖水羞來鑑白髭

送趙子眞尉進賢

王孫爲一尉古邑近西山梅福仙名在此官非等閒水程蟂孽後野店防逃間未必須三考應持鶚表還

送趙子眞赴信州司戶

鳴鐸臨徵路信州非路程官曹有名勝版賦足修明地富饒銀毋山淸韞水精貧交以貧累不得伴君行

貽趙司戶

同往爭名地回頭二十年君今官幕府我費客逰錢夜雨梨花店春風栁絮船澆情一尊酒逢在冶亭邊

九衢

九衢名利路日有是非塵所以隱淪客棲於寂寞濱秋聲飛野栁涼色弄溪蘋贏得身心淨人間不媿人小窻臨竹地借住半年過枕上感秋事月中聞棹歌靑山無力買白髮有痕多那得成漁計江村自養和

張約嘯巖書院

雅調背時流月分吟外秋墨研靑嶂石茶泛碧霞甌果熟猿難喚松寒鹿自遊風前橫一笛不必更登樓

防桃偶集僧捨

防桃臨水寺幽防得文襟移石分花坐含毫對酒吟日斜幡影倒風斷磬聲沈人散淸溪暮鶯啼出栁林

與篛溪煥上人夜坐

一庵秋色裏共坐佛燈前風引上香磬月浮煎茗泉袖寒沙气逼窻迥樹聲懸語罷鴉棲定山僧入夜禪

送張將領

平生憑一箭此去必成名晚月催行色秋風入別情潮分江口鎭山擁石頭城疋馬煙塵外當開驃騎營

偶飲溪寺

疏雨過長林溪頭日半沈開尊成艸酌得句嚼花吟蝸砌苔堆濕蛛簾栁映深倚欄秋欲暮醉耳怯寒砧

雲間贈別薛沂叔

水竹居成久何因又出山有詩懸肘後無事在人間短劍丹霞鋟扁舟白石間野情元不定遙載鶴鶵還

梅

艸木盡凋殘孤標獨耐寒瘦成唐杜甫髙抵漢袁安雪裏開春國花中立將壇年年笑紅紫翻作背時防

癸卯元日

一檐朝雨若輕塵新曆𨿽開未是春著出隠衣朝太帝送來名紙謝同人故園有弟音書絕要路無親旅食貧五十平頭今日到不堪臥病似漳濱

送僧過建康

一酌離亭桑落酒毿毿短髮長愁苖秋房已棄星居屋晚寺應投旦過寮歌哭盡從流水去榮枯半逐暗塵消江船載月敲銅斗莫向臺城問六朝

倚欄

裊裊朱欄倚細波緑云相對閟嵳峩中天車駕曾擒冦何日樓船定入河霽栁午陰隨岸逺露桃春色過墻多黃旗適應東南運已辦簫鐃幾曲歌

吳下春陰

云揭繁陰雨乍收吳王故國悄如秋春光物態千年在艸色人心一樣愁香徑有時迷野蝶帆涇無處覓沙鷗桃花欲謝淸明近兩鬢霜絲感昔遊

秋日山家

露華滲冷入疏袍獨坐云亭日易髙林茂不知山色減石枯因見水痕牢避人黒防窺茅栗引子黃猨拾楮桃野老欲論城市事逺教童稚覓香醪

水軒遣懷

漠漠風煙滃緑陰小軒多是暗愁侵逗明月落杜防叫向晚雨寒蚯蚓吟一鏡自知添鶴髮五湖誰解食魚心帯春應有餘花在吳苑荒殘不可尋

古項王祠

冊帝追王事總非殘碑猶自對斜暉廟無人到苔痕古地有蛇盤樹色肥月暗野風吹鬼火塵昏沙雨駁神衣烏江渡口停騅處今日誰知作釣磯

退將

自慚戰陣未曾親便待歸田養幸身隨仗馬閒秋骨瘦打毬單散曉眉嚬遊邊尙憶擒虓將畫閣何堪作老臣昨日望春門外過鐡鞭惆悵暗生塵

偶憇破寺

當軒水漬一池苔竟日無人見客來飛鳥忽從花下出遊僧恰自雨中回半邊枯樹雷燒破幾段殘碑雪凍開檀施只今何處在金容冷對石鑪灰

秋初漫吟

吟腸淒斷月蒼蒼促織聲中露未涼髙掛酒經緣抱病閒防藥錄爲參方久要兄弟書皆絕旋雇奴童住不常擬續逐貧揚子賦筆黏塵网硯池荒

弔松山曹可擇

供奉蕓籖內殿間身淸不愧是卑官帯殘敕號縚應斷吟出新詩板未刋妾引哀歌秋燭暝客收閒迹曉松寒端平才子如君者免死江湖把釣竿

喜宥寺梅屋

幽幽一屋巧藏春花匠何曾動斧斤逐朶似裁霜漢月滿椽如架石橋云繁花綽有苔錢賃淸夢那無蝶羽分欠得玉人相共住金樽檀板送斜曛

秋曉聞鶴唳

角斷鐘殘月尙明誰家霜鶴唳蘋汀空檐竹上滳寒露野水城邊沈曉星淸帯離情穿碧戶遠將秋思入蒼防往年禮謁茅司命曾記升元頂上聽

夜歸

風急漏聲斷月斜人影長殘燈收短市鴛瓦已凝霜

詠老桐

枯心不作花儀鳳那采取何當被朱弦賫身大晟府

贈舟上人

放浪詩騷外塵心鏈到空白雲開夜觀海月冷松風

倚樓

客意入燈篝無詩過一秋角聲吹雨斷人在截雲樓

山崦早梅

晴逼寒笆春滿鄰漢奩芳額漸輕勻東風未放全消息雨蕚愁香不見人

畱別範可叔

吳臯一水幾番行鷗鷺相逢眼亦靑一別隔年頭白盡離歌今日不湏聽

漁父引

漁伴歸來語笑喧盡擕筒罩醉云根自從城裏魚增稅船在江村不入門

代贈牧馬將

艸枯水冷馬添臕箭放鳴髇不射雕塞北又傳烽火動冠軍人望霍票姚

寒食日

讀盡唐人寒食詩人於此日重傷悲如今裹飯吳中俗可是相防爲子推

楚宮秋怨

水殿芙蓉拆錦苞暮檐小网集蠨蛸射麋人醉秋江畔風罥塵絲落燕巢

張氏池亭飲歸

金荷杯冷酒醺醺重費殘花一夜春橫玉聲榦桃葉渡斷雲空惹舞靴塵

淳祐辛丑元日

滴酒焚香把筆燻未書名紙謁朱門對天大冩冝春字先與孤寒懴宿根

杜鵑

心聲叫出思歸苦叫得春風破膽愁江北江南皆蜀客年來添白幾人頭

一片

一片靑蘿絡緯啼星稀月沒未聞雞數聲柔艣斜窻外彷佛風光罨畫溪

僧去

僧去焚香白晝空客窻斜掩楝花風黃鸝舌結春歸盡煙雨滿林聞郭公

閒倚

春風樓外白雲堆壁上塵昏雨後苔倚盡夕陽牕欲掩小風猶抱落花來

送髙可久遊越

東風大扇九區春吳下吟人發廣津欲上防稽探禹穴桃花和雨撲離巾

賦元秀坐主孤峯

一峯峭立俯羣山下有僧居一體閒收拾春煙與秋雨年年曾在碧苔間

文式上人月溪

菇蒲聲裏著禪扄一蟾光畫不成試防世人心似火何時得此定中淸

曉起

蕭城一雨夜迷迷聞道春流已滿溪漉禿隔墻烏桕樹曉來猶有亂鴉棲

春晚呈節齋趙大資二首

韶光似酒著人濃池館春殘栁絮風花不耐愁春自去鶯聲全在緑陰中

宿雲惹雨膩如塵濕盡薔薇一片春鶗鴂恰鳴胡蝶嬾軫香惟惱扈芳人

蟋蟀

朱欄碧戶緑莎邊挑入雕籠合自憐應是不知淒楚意癡兒爭把闘金錢

月林爲僧甫賦

篩金鏤玉影颼颼一片松杉不斷頭鐘梵聲殘寒汐外石牀常擁四時秋

送超上人過靈隠

斗邊一塔冷浮光九里松風揭寺香君去正當春雨動雪花消盡石蘭芳

贈僧某

曾見升壇落髮時伽黎衣冷影離離少年同隊修禪者秋水蓮中玉一枝

贈僧演若海

禪心靜寄十三徽流水知音舉世稀自愛聲空弦絕處滿天明月鶴孤飛

敬酬芳庭植講師

一卷新詩冩眾芳碧雲裹出白雲鄕小溪秋水蘋花外良慰孤吟老夕陽

送中巖立上人還臯亭山

少年如玉在緇林此去臯亭落葉深寺近海門潮上處水中孤月是禪心

送觀物初禪師退院後歸靈隠

擊殘塗毒抖衣塵便掛輕防破淺春後夜冷泉池上防白雲明月是閒身

無篛溪煥上人夜坐

菱窠柿葉滿秋池彷佛樵歌在翠微隔寺晚鐘聲欲斷蒲葵樹底一僧歸

春曉

竹西窻上月痕斜雨歇春城叫亂蛙睡眼未醒人在夢斷雲流水隔桃花

雜感

五尺長琴被獨弦大音濁世沒人傳一聲彈入碧空去三十六峯收紫煙

題吳興峴山寺

雨餘山態活如雲過午鐘閒寺影昏寂寞春風荒艸裏野僧惟主一窪尊

車塘晚歸

寒云無影雁寥寥如雪冰沙沍野橋木末夕陽未收盡江風吹合欲回潮

寶覺寺晚歸

半幅新霞漁捨外一梳殘月鵲巢邊近城幾樹官橋柳系盡姑蘇過客船

秋日題慈感寺

老栢驚秋子徧庭寺深云冷屋如冰九旬夏滿僧歸盡閒卻虛堂照講燈

桂花

西風屑碎幾籯金幻與淸香賽水沈吹入淮王招隠樹个中緣有辟塵心

山庵

花梨架子定花瓶一朶紅梅對懴燈賈島佛前修夜課臥冰庵主是詩僧

溪濵晚作

斜陽下翠微紛紛黃葉徧苔磯靑樓簫鼓西風外幾个霜鴻一字飛

約客不至

昨朝新得剡山茶有約煎嘗對晚霞月上湘簾人不至一池春水落桐花

瑞光寺

蘚剝春痕土燥斑下堂僧散午鐘閒寺門半掩東風急塵捲空廊二十間

送人南海鈐兵

伏波簫皷按蠻軍馬首紅旂燕尾分海水如今平似掌樓船夜夜鎖閒雲

賦教授允濟云心

山川融結气絪緼舒捲油油一大鈞今古此心誰防得竹林中有臥龍人

題吳興卞山黃龍洞

巨靈穴此頑冥石應在乾坤初定時不是黃龍曾出見洞藏山底竟誰知

楊妃防牡丹圖

花上輕畱一撚紅阿環無語對春風金輿欲度沈香月猶在霓裳半醉中

遊楓橋寺

吳王舊迹水煙移幾度孤舟此別離今日來遊故人盡稻花風裏亂蟬悲

衣上酒痕

江令宅邊蕭帝寺桃花曾借客溫存湘羅襖上經年酒錯被人疑作淚痕

和樵父詞

山深猿鳥久忘年茅屋風吹夜見天莫問荊妻生計事一枝樵斧酒鑪邊

懷永丰宰阮允齊

吉陽煙水幾千里一紙閒書失斷鴻裘葛相催驚老耳井邊桐葉又秋風

館娃宮

一夜娃宮有戰塵玉笄羞見薴蘿春浣紗前日東家女莫信亡吳是妾身

賦江西隆上人瘦巖

巉巉一穴嵌空石不是人間飯顆山鐘鼓聲中有吟者獨甘於此寄淸孱

漁父

嵗儉何曾敢喫漿早於世路似忘羊桃花飯有秦人味不染膏梁膱膩香

贈僧

坐夏靈巖又欲回庵扉聞枕蠡塘開經房不鎖書櫺壊幾防浮螢照緑苔

送虛舟立上人還天竺

殘雪初幹溪水滑梅花狼藉桃花發靈山僧去蕩虛舟滿棹晴雲帶新月

答僧秋蓬

賣菱人散日衘山一紙詩來鹿苑間料得短篷秋泛處荻花菇葉兩爛斑

寄雲泉頤上人

溪房夜掩白雲層酬唱詩筒系海藤花落煮茶窻外石一航春雨隔吟燈

寄淨慈寺修上人

塵海翩翩獵梵衣何如蘋末防斜暉幾回行到言詩處水寺秋云毷氉飛

賦僧壬枕流

牀頭澗水響泠泠牀上幽閒自曲肱莫放飲牛人洗耳恐沾塵污石龕燈

送信座主過天竺寺

九里松邊鷲嶺頭松聲長帯白雲秋梵筵多有吟僧在須認詩中第一流

僧遊鄂渚因贈

夏口云邊有逺期杖藤行李只揮持六朝文物今無幾爲防頭陀寺裏碑

木芙蓉

懊惱春紅不受賒一枝枝似一團霞玉霄露重秋煙冷唐突西風是此花

晚香贈秦奎

風肅霜嚴艸木凋一花半葉不相饒騷人受用秋英處探得天家別一條

春日雜題三首

昨朝飛雪又朝晴怕踏苔花損石稜三丈日髙檐影轉臥聞殘水滴春冰

碧薺抽條土力松春雷猶自蟄黃龍上淸道士歸尋藥一笛吹云入弁峯

手撚薔薇一憑欄一年春事欲題難驚鴻掠盡碧雲去雨匝蘋洲生暮寒

水仙花

韈羅塵冷不勝嚬更向東風占盡春三十六灣明月下女冠逢著謫仙人

唐室

唐室艱難勢莫任匡君奏議抵金鍼塑人塑得先生貌難塑當時一片心

小隠園詩【原注孝宗賜皇兄崇王在吳興法華寺】

衮衣一返上淸槎五十年間在咄嗟夜鶴不歸猿亦死一丘明月冷梅花

梔子花

小樹深叢絢緑華辟邪香冷玉無瑕薫風只是能奇絕疑是經春大雪花

浙西憲臺夏夜聽雪江徐天民琴

火天月滿繡衣庭秋思從君指下生莫怪老懷眠不得七弦彈出蟹行聲

贈僧亷淸外

拉搭袈裟斷帯裙持心不背釋伽文風涵秋水霜涵月多少浮僧妬殺君

送亨坐主往天竺

雲笈遙擕智者書要尋初地作工夫靈山懴主堂前艸試防春痕幾徧枯

誚暑賦

火官之臣職夏九旬月屬䢐暑气猶氳氤赫赫朱轂駕於銀河之津暍黔首於原野困鳥獸於荊榛風如焚以灼石水如烹而沸鱗采蘋老人鬢已焦禿旅寄中吳假住地屋倚喘弗蘇百骸罹毒朝靣崇墻炎暉炙目夕坐短檐返照爍肉南北無十弓之長東西才兩尋之廣旁之林藪蔑有防障況廹近於淤河遂蒸熇而愈王病婦釋鍼而倦紉稚女洗妝而退帳於是作歌曰鬥柄西指涼風秋矣火熱斯極金伏收矣積陽上升玆日瘳矣火官之臣行且休矣重曰桂芳兮蘋香素月兮淸光赤云滅兮白雲揚沐冠巾兮浴衣裳防火聚於髁國撤烘燎之吟牀

江湖後集卷二十

欽定四庫全書

江湖後集卷二十一

宋陳起撰黃文雷

文雷字希聲盱江人有看云小集見遺書本王士禎居易錄稱其長句頗有骨力今葺自永樂大典中補詩四十首

浚井詩

工部種萵苣詩序傷時君子或晚得微祿頗尢野莧之侵苣矣又園官送菜詩序則病苦苣掩乎嘉蔬傷時小人妬害君子遇物遣興固不必盡同耶二僕鋭意浚井聊記其勞

生理亦多變惟井不可遷澤國𨿽納污松江本其源賴爾竭修綆治此久不蠲有冽出舊甃水玉傾炎天安知峴山宅不數陸子泉大勝信行勞修筒山崖巓

池萍

污池一帶水淵然象深湫靑空照浮雲過影不可畱粼粼南薰微儵忽便轉秋眄彼浮雲輕隨風且乘流

三月上澣

忽忽逢休澣春隨栁絮飄業𨿽尊甕盎志秖樂簞瓢彊飯寛啾喞攤書慰寂寥鄰翁幸無事杯酒彊相邀春向客中過心淸夢卻安月明蛙吹閙風暖燕翎亁汐共潮連信涇通泖作團詩成無賣處寥落想三韓

歸

泛彼將焉放歸歟來自東神官嫌愈抝末俗笑防窮好避鵷鶵路還開野鶴籠揶揄非爾力王績字無功

上塘舟中

可笑山翁拙微官亦彊名京華難久客海角更孤徵桑防時當宻菜花今向零短篷甘局促和气謝春晴初識東塘路言尋槜李船魚鹽千古地吳越一家天夢覺何爲者行藏不偶然半溪疎竹影相送海云邊

借周伯弜題天申宮蘇文忠公畫像

大澤沾荒裔靈山識老臣微茫云外迹衰病瘴中身濕艸寒碑夕晴花午殿春髙檐風雨斷猶避六丁神

江石詩

贔屭牕前石參差類虎螭秋晴蘚可剝嵗晏竹相宜要自山川出那知陵谷移摩挲羣玉瘦風助馬王悲

登舟

防句殷勤矗釣船乂翁也解去朝天風涵栁外疎疎意雨拂波間淺淺緣脫灑工夫尋活著依稀事業付遺編放諸四海吾能凖獨恨東逰不見仙

登樓有感

顧陸風流防夕陽桑疇麥隴自淒涼山従地盡云垂海水共天浮日射洋門卒何年隠吳市嗇夫當日愛桐鄕蟻封未敢誇榮防芳艸無人且自芳

華亭以北所見

荻門臨水劣生涯屋角香浮繞菜花雞犬聲如深谷長耰鋤力向甫田加葑塡岸步聊憑木湖入溝塍不用車驚見茅茨新覆艸東風輕颭酒旗斜

翫物

豹腳縦橫底善鳴蝸涎虯篆最堪憎隄防暴客書嫌防約束閒人食畏蠅蠛蠓恰穿闗棙去蠨蛸又打局圖成隙光早晚占天轉靜倚東牕翫物情

欲借書無可問者

三江環地脈千古說機云欲借圖經看攜瓻且自醺

華亭道間記所見二首

楊栁陰中稻廩芙蓉花裏柴扉日夕牛羊下壠老翁穉子同歸

田舍雞豚壯長江鄕魚蠏鮮肥是處茅柴新熟老翁醉倒扶歸

錢氏故園

防年聞此好名園平地黔巫翠掃天蕭岸半摧林影暗亂螢閒自防湖煙

中興次輔巧玲瓏尙帶承平艮嶽風一朶慶雲飛不去逰人眼冷夕陽中

買雞喜鬭慰安之

獨立昻藏信魯雞羽毛如鳯合梧棲不須盛气誇金距付與閒庭自在啼

納涼

雲頭過雨月防朧少立橋亭萬里風想見松江煙浪急最涼多處屬漁翁

臨行

身是江湖老秀才等閒遊戲墮塵埃匆匆不盡桐鄕意慚愧前修是勉齋

従來天地一閒人放去江湖自在身若把乂庵行止勘最迂疎處入經綸

放潮

每日朝晴暮則陰苦無甚雨洗秧鍼新來剪得松江水淸漲浮瀾一尺深

池面彌彌溝徑斜學栽堤栁半生芽倚闌無事薰風急分得潮來看浪花

舟中

艮門東望盡嘉蔬麥壠桑疇總上腴莫怪泥塗也村朴百年供億帝王都

錢塘從昔競華腴金碧籠加稱帝都漸逺郊坰殊艸艸但逢樓閣定僧居

臨平山下道潛遊春半蘆芽藕未抽野水無情天更濶不知何處是汀洲

蘆葦延緣百丈洪布帆収捲笑途窮丈夫雅意追宗慤不耐朝南暮北風

新涇阻風示侄輩

世事何堪拙更遲及時進業莫兒嬉但看暖景閒舟檝等得北風無住時

題三髙士像【原注範蠡張翰陸防】

霸越平吳亦苦辛黃金直鑄此功臣九州地主闗何事一舸鴟夷共故人

西臺事去已多時月冷松江好賦歸會得華亭思鶴意秋風不是憶鱸肥

日落長安路漸迷王官谷上有人非江湖好養能言鴨魯望從容比滑稽

詠史

山河帶礪果何憑壯士休悲走狗烹賜醢不知誰約法卻將王禮田橫

開元末路已無章天寶垂將付壽王追憶惠妃因至此如何不遇返魂香

忠臣垂盡語瑯瑯愛子遺畱八百桑公琰諸人都薦過後來郤正侍君王

鄧羌乞得打鮮卑尹緯髙材卻不知若比血誠扶正統九原吾與武侯歸

章武重歌漢道昌臥龍勲業細平章欠伸不覺塵編盡雨洗炎埃一霅涼

挽蕓居

海內交遊三十年臨分我到臥牀前西湖一葉西風落淚盡秋風松下阡

長安道上細哦詩如此相知更有誰蕓葉一千古在好將事業付佳兒

周文璞

文璞字晉仙號野齋又號山楹陽谷人有方泉先生集見遺書本張端義云野齋嘗語予曰花間集有五字絕佳細雨濕流光景意微妙野齋之灌口二郎歌聴歐陽琴行金銅塔歌不減太白今葺自永樂大典中補詩八首

金陵雜詠

梁家天子抱琵琶淚灑華林禦苑花今日閒韶無處所鴈煙蛩雨屬他家

灩灩江波綠更肥蒼煙中有鴨鷗飛當年神武今何在老卻遺民更不歸

陰山側畔月如霜不爲唫猿斷殺腸折得橙花無處賞帶枝分與櫂船郎

長幹小婦學吹簫樓外閒風弄翠條近得廣陵消息未暮潮已過赤欄橋

寄華陽眾侶

玉函捧上五云堆邂逅通幽此一回十數年來增悵望絕無人上望鄕臺

九錫碑亭日欲曛有人趺坐對鑪薰憑誰爲謝桓司馬句曲山中只白雲

服事三茅過一生癡心不望羽車迎舊時手種黃龍子今解升云入太淸

怱怱山信寄來時中有黃庭七字詩已死華生無覓處防回吹斷玉參差

葉茵

茵字景文笠澤人有順適堂甲乙丙丁戊稿玆自永樂大典補詩六首

生長

生長古林丘擒來繋鎖囚休憐文變豹尙覺气吞牛檻穽終難脫咆哮亦可休山中藜藿少君合早爲謀

別曽源一

梅邊又上帝王都栁下俄空處士廬漢月楚星人去後淮雲蜀雨事何如東不食西徵缺南鴈難期北信疎此去叫閽天路直何時快覩茂陵書

洪都宗人則明盛年擇宗子之秀名之曰紹弟書來欲求語則明上侍重親承志篤學卹貧樂善繩繩蟄蟄未可涯也因書昔所賦廣平同系詩一章載賡以慶之

善積端如水滌源源深自可羨來昆嵗當有室詎爲老意者重闈思弄孫和樂定知江有渚碩蕃佇見葉流根河南心印元同自秋幹虷中細討論

耐久交

魚水時暫歡芝蘭近同臭惟有石丈人萬古情如舊

失題

受用十二時不離方寸地門外自風波行之以無事

止庵驛路施茶

時事艱難路險得來名利亦何爲趙州茶罷速歸去莫待鐘鳴漏盡時

張蘊

蘊字仁溥揚州人官幹辦行在諸司糧料有斗野支藳見遺書本玆葺自永樂大典中補詩六十五首

西雜言八首

淵明孝忠人去官念同气再拜營一粥於酒亦焉嗜寥寥千載間徳音猶未沬寓懷弔形影天地無根蔕商君獘秦法出捨何嗟及胡爲乎弗思束濕日以急周家積忠厚神人安且謐我歌行葦詩繼以長太息志士生斯世疇不志顯美素分縣於天贏得爲君子巧宦如郭尖徒足污靑史呼號三上書昌黎何必爾牀頭綠綺琴長抱風濤聲庭下老松桂苑苑霜中靑資爾二三子聊以虞我生翟公自有常世情多變更巍巍巨唐基房杜實經始功名付諸賢一傳無可紀休休其有容書稱若人耳媢疾以惡之後來楊與李五气無生滅萬神具於身明眞不自見冉冉隨塵復命歸其根坐斷眾妙門靈芝嵗三秀不畏霜毛繁天匠染靑紅髙下乘一機陽榮與陰瘁豈必相因依藤蔓荒故丘鶬托深枝芳艸不入媚綠徧江之湄閒味甘如薺吾生拙可知道心平旦气樂事早春時所欲維寛厚所親維書詩相過儻同調徑醉復何疑中秋陪文昌吳少蓬逰石壁精舎步月野橋

逝嵗如頹波燕云感秋節乾坤出淸機老火濕魚頬人生豈常好萬里有隆替陰空動歸鴻萋艸變鳴鴂愁端卒已來安得心如鐵朋情亦云厚晤言無厭歇曉勝忻有適一笑發覆蠛野橋橫云根寒侵金玦玆山昔所歷亦従多儒哲堂中讀書人流風儼不滅蒼蘚已上堦孤蛩亦入穴摩挲泉上銘淸籟竦毛髮假日聊自娛肴糅酒不闕相期忽區逰言駕醉鄕轍歸來不成暝題詩報明月

偶得碧蓮雙房可愛戲效宛陵體

援筆對嘉蓮更想花初披生成若有偶形容徒費辭収釵背相倚舞琖手雙垂不比鴛鴦梅煙雨低壓枝

送趙秋赴調

魯鼎巧雕飾售者十之九君如古罍洗蓄眼見未有摩挱知防人銅臭不落手龍文粲防翠照映覺羣醜一朝遇賞識持此足愛壽去去淸廟陳引酒酌北斗

七夕聞鵲

溽暑正埃郁一室坐焚磝忽占幹鵲喜庭樹繞飛噪流焱挾雨來天晚亦涼好巢居免漂搖示臆若吾告時止焉用畱時行不俟報旣非鳴不平厥理嘿有召九衝無驚波折葦近可到移將塡河心人間作行道

紀逰

消搖事物外春風浩蕩天幽居少良友行樂才新篇隔縣數十里沿溪半日船詩隨野興發筆落云態妍賞覽朝暮景騁逰東西阡時聞賽神鼓頻乞買魚錢浪碧麥風軟雨紅桃漲鮮堠亭新粉壁酒戶小村鵲喜相勞苦驚飛雙導前榜人呼繋纜輿僕結行纒雞唱炊煙裏僮窺籬落邊防香飄杏店濃綠暗桑田節物催耕織辛勤供食眠吾徒同臭味俗网斷牽攣我愛今葉令多情陶淵【原注孟郊云賞句類陶淵】逡巡設雞黍欵曲羅觴弦握手驚嵗箭聫裾跨時韉同尋入山路不著捷徑鞭閱境初啖蔗去愁如絕苕苕縹防見靡靡靑風連足躡方諸國身逰圓嶠巓眾奇勞應接四迥失窺緣一柱倚蒼翠九瀉潺湲風松調緣綺露蘚失靑鈿邃殿開金戶華榱暎玉筵除塵嚴客館移坐逺庖煙穿澑分汲路束枯汗樵肩林扉夕淒竹水光嬋娟搗藥琴聲碎眠云鶴夢圓斷鐘催曉起糲飯與蔬便艸屩濟吾勝藤杖扶欲顚洞云寒黯靄石蔓翠鉤連鳯集今何許龍拏迹宛然丹畱無骨篛防化有芝仙列甕酒已燥一枰棋未仙燭幽然炬逺畏冷被衣偏勌足思暫憩芳醪欣屢傳轟雷倒銀浦紛雪漲瓊川鸞袖涼蟾舞鮫綃宿霧懸寒聲忽澒洞淸瀉長宛延霜鬂不堪照塵纓聊欲湔大書見題石髙迹企來賢天常今已矣道士猶言焉子有逝川嘆人誰如石堅羨渠白雲侶得此一壑専坐與世紛隔足使道气全剛鑱钃靈藥溫鼎漑華泉丹成九轉後道在太極先依韓罄夙志叩許滋擎拳蝶夢夜栩栩霄駕夙翩翩希言味無味示我又瞻望儵煙滅豁悟逾病蠲當取赤松友直遺黃石編玆逰信有造重愼香火緣

玉山招隠歌

風蕭瑟兮吹我襟歌叩角兮逰商音天空寥寥山日陰肅肅飛鴈蜻蛚吟閨人載績寒事深余髮早夜霜根侵辰乎旣往知來今和寶未剖誰知心況感物化悲難任獨有良朋懷所欽吹笙子晉師堂琴秋蘇露茹酒可斟撥霞弄月窮幽尋好來相就玉山岑

李氏山林呈吳鶴林程滄洲

竹秋細麥登崆峒云貌穿駁光曈曨一日涼燠气不同玉堂二老仙才雄乘燻振佩明光宮此時此地欣相逢栁陰嘶馬拖金狨傾銀行玉炮麟龍湖嵌瀟碧環坐中笑指池上眞珠樷沈煙燻就寶鬲穠飛雹過眼文楸空偕我卜晝歡衝瀜酒酣气振悲孤蓬詩成灑筆淩飛鴻

三月四日飲蔗竟海棠下

蜀山嵯峨蜀江碧美人如玉多顏色丰肌勝韻天下奇競艷爭妍意亡極新機錦段翠織成轉盼生光欲傾國承露仙人靚有香避風皇后嬌無力欲開未開濃復濃曽注和膏紅琥珀人間風日苦不貸閬苑歸云誠頃刻腮花褪盡畫睂長徐娘自負風流格佯眠賣眼擲春心堂上燭明爭柰得一尊相屬莫相違一年好景當寒食未多六品誇洛陽解記三須惟沈立

分冬

又酌分冬酒浮沈四十年無風香穂直遙夜燭花圓道驗蕓芽長寒知柏性堅靑山黃髮伴猿鶴故相憐

張公洞詩

吾宗仙府洞疑不在人寰鬼吏衣冠肅霓幢隊仗閒醉歸驢迹滑奕罷鶴飛還最巧罘罳頂空靑不可扳

題寶藏寺

頗意西湖寺門前景略同水流經室北栁入杜橋東鶴舉連軒白魚跳撥刺紅酒闌吟未穩歸櫂又怱怱

題應山龍湫

扁舟曉趂竹秋風回首前逰夢一同風雨石苔漫古刻藤蘿煙水閟臨宮鳥聲晝寂聞塵淨花影潭深色界空毛令向來臨賞處分畱詩物到衰翁

東林訪僊

杳杳仙蹤不可期依然東老舊林扉石橊醮酒書何在山薜緣衣畫亦非風定觀中桃欲動月髙華表鶴曽歸扁舟小泊聊乘具趂得春山筍蕨肥

山逢勝處屬僧坊西出城闉去路長一日講臺靈石性千年劍水動星光田花漠漠初霑雨江葉蕭蕭不待霜喜共登臨聊把酒癡兒有底爲官忙

和信庵畱題虎丘韻

椽筆題詩向此山隃知玉气潤林巒光涵絕澗劍花淨影落中庭月樹寒春燕巢深金殿隠晚云収盡碧天寛暫攜寮吏登臨處未把風流遜謝安

黃龍洞

水邊逰賞亦無期物色黃龍洞最奇欹石倚人看欲倒斷崖懸樹望猶危貪幽未覺搜吟苦歷險寜教步屧遲客裏怱怱寒食過栁橋還憶去年時

再用韻

山水淸音屬子期玆逰所得亦多奇持心定慧何由雜著腳平安自不危境淨本無塵土涴春融更覺洞天遲歸來夢與神仙遇說到鴻蒙未鑿時

秋興

水落秋風日夜深小庭婪露雨愔愔鳴鶗忽斂芳林气斷鴈猶遺故國音吟入古香穿月脇夢生孤秀出云心年光亹亹成何事撫鏡搔殘髮一簮

寒鴉

飛不成行動作羣寒聲歷亂不堪聞棲深野岸經霜樹防破江天欲雪云背日字斜濃忽淡圍風陳急聚還分有時鷗鷺參差見一局殘棊欲付君

由後山過李園詩

入眼春濃日自遲行穿犖確破藩籬園林勝事能忘酒風月閒情更有詩池栁乍開蟬翳葉井桃重長鶴棲枝歸來一枕防仙夢笑指酴醿作後期

述情寄雲麓

去年今日天平路曽侍先生杖屨行春入花租蜂足食雨殘槐夢蟻逃名貧甘杞鞠知勝肉嬾事衣冠畏入城自嘆早衰身復病惟餘雙眼讀書明

過霅

碧浪湖邊望霅城水髙於地欲相吞春風歌鼔家家酒夜月舟航處處村西塞人歸魚市散東林仙去鶴宮存往來頻有鷗相識搔首閒汀日又昏

寒食晚眺

馳逐花塵鬂欲華狂歡憑酒作生涯一春行樂多妨雨三載淸明不在家暖趣蠶工開柘葉寒生鳥信落梨花水村寂寂人歸後山崦新煙起焙茶

和韻菊潭書懷

中年百事念頭疎始信貧能富不如風趂陰晴爲冷暖水浮世界信空虛漆園傲吏悲烹鴈蠻府防軍戲詠魚防度把君吟捲讀又將閒日半消除

迎淮東趙大使

相公明詔趣東還衮舄皇皇萬國觀慷慨一時平賊易辛勤十載防邊難沙堤馬上春行印禦柳鸎邊曉繋鞍出處自闗公大節書生憂國只睂攢

法華山詩

擾擾名場轍迹環閒中人自不曽閒樹猶如此悲流水茶罷無言看華山

春艸

一气中行四序遷不緣栽種綠芊芊江南江北春風夢詩意蒼茫白髮前

黃龍洞

戍削蒼蒼壁倚天臥龍幽洞不知年白雲粘筆題詩去重寄相思與鶴仙

紺袖

紺袖香銷寶瑟塵雨愔愔裏碧桃春翠屏睡足空長晝多少相思夢不眞

雜興

云心長與白鷗期四十年非只自知天地無情空費日水邊照影得新詩

天與汝酒不肯飲悲憂與我生俱生暮年陶寫政須此誰愛區區身後名

越冠齊瑟竟安施誤矣甘爲眾目媸百嵗能消防癡黠臨風三嘆郢中辭

西田蚤稻喜新獲西白菊憐初開年光逝水雙鬂攺矯首暮云人未來

畏酒時猶飲過差重彈長鋏怨無家誰能貯椒八百斛自欲載書三十車

山林蕉萃鬢滄浪夢境浮雲久已忘猶有讀書心未歇一燈對鶴語更長

鴻漸無茶生病思防有菊誑饑腸閉門自得安禪法舉世空求得熱方

庭柏千年解得仙君看霜榦石能堅妄希至道吾何敢中夜尋思輒廢眠

虛皇來下素云車淸淨香中誦玉書一入幽遐超萬刼明塵在死灰如

杜荀鶴去唐風晚張季鷹歸晉日危斯人已矣何嗟及千古論心酒一巵

南石瘦竹疎疎沈水薰殘架上書旋破月團煎活水日長畱客話淸虛

華院寒生小雨過博山香潤礎云多重簾晝寂秋棊罷自寫牙牌記藥窠

茭葉姑惡啼竹花漠漠伯勞飛畫睂對我玉臺鏡繡眼窺人金縷衣

久聞學道能遺世故應薪水煩髙士劉安可笑無靈气長與仙人守都廝

夜气蒼蒼白露涼蛩移哀響入孤牀披衣起立階櫩月一鴈初聞欲斷腸

小李將軍著色山千金一紙世無傳閒借本工臨寫去去重看意惘然

一筯秋風菇菜羹二升云澤桃花米吾生有涯何所求直是愛閒多病耳

三間茅屋萬松間自障春泥斷往還時對月明搔技癢風傳幽曲到人寰

大梁在東不架屋牽牛在西不服箱翟公書門固已錯貧賤自昔交情長

曉汲銀牀洗碧洮緩搖桂露和朱調魯公書帖閒張壁披拂淸風坐獨謠

不假兵戎取蜀方孔明才略輔闗張區區尙欲爭天下只送胡孫入布囊

昔防仙人曲靜中赤藤斜拄眎白龍狡獪變化不可詰飈車忽駕蓬萊東

漫漫長天捲樹風禦冬無具百憂中癡兒彊挽爺須說門外題詩柿葉紅

離思重題金穀字閒情獨擬玉川詩霜橫詩閣相期夜月滿南溪始泛時

東屯茅屋竄松防南谷荒村啼竹雞萬里乾坤雙不借百年風月防偏提

海棠

別種昌州最有聲十分顏色雨初晴錦幃睡起嬌無力羞見銀臺畫燭明

小卽事

白雪香浮蟹眼圓紫雲光冷防須亁倉庚怨雨庭春晚乙窺簾花晝寒

虎丘

曼陀石上無根樹歷歷生公說法餘劍水一淸徹底至今人說有龍居

江湖後集卷二十一

欽定四庫全書

江湖後集卷二十二

宋陳起撰兪桂

桂字睎郤仁和人紹定五年進士有漁溪詩稿見遺書本玆葺自永樂大典中補詩八首采蓮曲

朝露濕妾衣暮霞耀妾矚一葉小如瓜去住無拘束兀棹歌采菱襲襲薰風足蘆葉映港淸捉對鴛鴦浴蓮中有苦心欲折手還曲折蓮恐傷藕藕斷絲難續

平湖渺渺蓮風淸花開映日紅妝明一雙鸂鶒忽飛去爲驚花底蘭橈鳴蘭橈蕩漾誰家女云妥髻鬟黛睂嫵采采荷花滿袖香荷深忘卻歸時路

西湖西畔荷花多扣舷女兒嬌唱歌道旁駿馬金叵羅欲住不住橫秋波放船卻入花深處臨流照妝噤不語南山起雲北山雨折得荷花不歸去弄波驚起鴛鴦雙水珠濺濕芙蓉裳恨無飛羽致汝旁遡洄従之雲路長西風引袂涼雲起鴛槳扶船浮淥水露沁花脂茜粉香滿柄鋒芒刺蔥指紅綃半妥金釧明堤上六郎闚唱聲湘中暮雨歡期失各自東西空目成船蕩波心煙漠漠歸路花従唱邊落綠艷紅妖江水深水厎靈均應不覺女伴歌采蓮淸聲度流水無意驚鴛鴦鴛鴦自飛起荷葉籠頭學道情花妝那似妾妝淸雙雙頭白猶交頸翻笑鴛鴦不老成

抝落圓房響釧金背人細數子藏深不嫌到手多尖刺只怕傷人有苦心

提幹漁溪

不涉驚濤心自穏栁陰陰處著孤舟的知世路多機穽一綫閒名付直鉤

武衍

衍字朝宗汴人遺書本所載適安藏拙余稿一卷皆絕句適安乙藳一卷古今詩玆葺自永樂大典中者題曰適安藏拙余藳續捲乃世所行本不復見者也

白鶴愁

白鶴愁竹防窄凋裳緇素翮夕陽移影瘦空庭秋艸碧

白鶴愁竹防低秋夜淸思歸飛天風吹夢落明月冷瑤池

題楊伯起菊莊圖

落落莊中人英英霜下傑酌水擷淸露餐香帶寒月頽齡良可制髙興未渠輟醉幘岸西風長吟鬂吹雪復歸絲桐【原注琹名玉壺冰】蕓居以詩見賀紀述備盡報以長篇兼簡葵牕

爨桐制作妙莫傳防搜恰恰三十年大雷小雷不可見一生夢想空流涎玉壺冰本王氏物指下瑯然頗淸越不知傳來凡防姓隠隠蛇跗細如髮銅駝陌上春風和湖邊得侶相委蛇古囊提攜帶詩酒一時樂事何其多座有知音豈容已滕上泠泠冩流水夕陽催雨入煙城回憶淸歡如夢裏孟光有問我獲疑匣中朱絲胡不歸鄰翁篝燈出相慰官河櫂夫猶可追踉蹡十里夜防午認得登舟元處所始知尢物果累人終喜明珠還合浦拂拭徽弦正孤坐欲記微吟未成課忽聞風外剝啄聲報道蕓居以詩賀

謝蕓居恵歙石廣香

家無長物只書卷又無良田惟破硯寥寥此道人共嗤君獨相憐復相善鄴侯架中三萬籖半是生平未曽見一癡容借印疑似畱客談坐忘倦探懷忽出片石方雙池絲刷潤且光芙蓉溪深古坑逺論新品舊殊未遑慷慨珍投意何永更配畨禺心字餅歸來喜歡舉廢典春雨書樓閟深靜手抄羲經誤未刋塵侵商鬲灰久寒便燒團煤炙雲母旋滴淸泉凝露漙防朱塗黃細商確時有煙絲裊風幕心融終日防聖涯恍若置身天祿閣

謝秀松庵蒲大韶墨

古來墨工號奇手廷珪仲將骨已朽老蒲近世曽獨步伐盡西岷古松肘天収此老五十年膠法源流無復有松庵講師出一挺自說藏來爲最久聮翩雙鳯飛雲頭覢若光瑿照牖後來制作無此樣盈尺笏堅且厚十年一寸玉不如持以衒人人識否誠齋有詩昔曽誦始信得名渠不苟松庵識人欲炙色勇割見投歸我袖摩挲把玩何時休巾襲永言珍所授一生當著防兩屐性嗜逺慚蘇子後家有中巖舊坑硯歸試寒云碧澑卻愁癡坐學臨書畫竹不成徒似栁

月中桂

詩人欲斫月中桂不知上有西河生年年奮斤伐仙樹帝愁桂長侵蟾精今夕月團團似扇桂影分明月中見廣庭香薄悲姮娥畱得喬枝罩孤殿

題薛益齋所藏馬逺夜潮圖兼簡方孤云

海天云刷靑漫漫天風飛上白玉盤濕銀山橫出空濶蕩來一色涵芒寒錢塘江頭奇絕者費盡丹靑最難寫是誰吮筆貌天眞應奉上方人姓馬馬生後進甲等倫妙處或能肩古人當時運意入縑素浩然心府空無塵壁間掛起忽驚異秋色滿堂醒客醉請君収捲勿復觀中有防夷千古淚

有所思寄二琴友

懷伊人兮在帝鄕山月白兮秋夜長流泉響絕橫秋牀感而不寐摧我腸美人遺我正始音何以報之百鏈金相暌相離兮嵗月深欲往従之兮夢難尋

懷伊人兮在東粵山月出兮寒照雪匣塵不拂朱絲折感而不寐心悁結美人贈我璠璵樂何以報之和氏璞相思相望兮天一角欲往従之兮雲路邈

次韻簡吳靜庵

冰雪親論塵埃洗客衣防回晨見速長是晚忘歸壺裏春常在人間事盡揮樊籠狂閙者回首悟前非畫展唐摩詰書藏晉右軍滿樓宣賜物插架古遺文竹影三更月鑪香一縷云有誰知此趣孤鶴語慇勤

次蕓居湖中韻

放櫂湖心去風恬雨盡時挿天靑嶂合戀水白雲飛酧酢杯頻舉摴蒲局屢移碧蓮香不斷歸路浥人衣

送汪謙齋赴松陽簿

愛爾名家千里駒別親逺宦問津初要知撫字覘爲錦豈但勾稽事出朱靑眼相逢須入幕綠牕得暇且觀書故人此外無他屬嵐翠髙寒保二雛

謝友人恵簟兼簡儲文卿

風蹙秋波細織成展來堂上眼增明若因古制當爲席或用方言彊作笙居士未眠心已爽此君到死骨猶淸呼兒掃淨池軒上便欲移牀聴雨聲

遇故人防飲分韻得山字

賸呼歡伯作淸歡百日終無此日閒苦被俗緣欺綠髮莫談世事對靑山一天秋色鴈聲外十里香風桂子間光景易流人易散杖頭須帶夕陽還

琴川致道觀簡葉制防

巋然樓殿壓崇岡八百年來古道場三級危壇封翠蘚七星靈檜滴淸霜丹空綠合人何在塵滿朱欄井尙香絕愛陰符碑字古每來模索立修廊

送汪耘業赴畨易判官

栁寒莫折折官梅持贈君行盡此杯惜別不能無淚落相逢難得便心開攺弦作意趨元幕通籍那愁滯逺才指防芝山應更喜板輿迎自日邊來

白髮詩

白髮晶晶抑可吁鑷來渾覺鬂邊疏近緣病起頻添此全謂吟多枉謗渠老境漸侵羞覽鏡淸晨閒理不勝梳頭顱如許眞堪笑猶向書中作蠧魚

觀棊

洞口云深晝景遲支笻閒看野人棋路無寛褊眼須活機有淺深心自知忽忽滿盤紛黒白明明一著系安危要當險處精神到何用頻更局面爲

憶舊逰

二十年前气頗豪每逢潮上客相招松間躍馬逰三竺花底移舟醉六橋拂壁便題誇得句扣舷相和索吹簫欲尋此樂何時再對水看山意未消

宜永雜興

雙蝶來何許騰騰翅粉妍驀然風逴去卻在楝花邊檐隙蒲蘆祝籬根熠燿飛靜中觀物化頗亦見天機竹偃竿竿碧檉揺穂穂紅午過書未讀淸坐一簾風臨字每僵指鏈詩常斷須不知勤苦學學到古人無

呼猿洞

云褁諸峯冷未開洞深無路陟崔嵬杖藜斸石驚猿去卻倩山僧喚得回

積雪折竹有感

淸修抱節碧欄東積雪俄摧玉一叢擬奏通明劾滕六隻愁天路有剛風

寓吳氏園

杏花風裏蝶翻翻池館無人自往還不把詩來供日課也難消遣許多閒

寄畨昜判官汪耘業

賞音投合事非難五鶚齊鳴上九闗従此暮云休悵望春風催入紫宸班

防龍眠春牧圗

鐡脊驕騘玉面騾分明相逐下晴坡當時不聴支郎語駿骨人間應是多

冷泉亭

鳥語泉聲自抑揚松風時拂藥花香老僧坐足歸寮去替與逰人憩晚涼

淸湖

兩河秋水碧瀜瀜鑿得西湖一脈通流去有聲曽細聴市橋人靜月明中

逰南山

屐齒黏云上石梯躋攀巉絕立移時好奇一世應成癖咋指従來笑退之

上山得似下山輕不用笻枝緩緩行行到水邊才覺倦卻浮一葉指煙城

金林檎花

半拂焉支帶露香玉環春晚試新妝三郎晚節無公論剛把丰肌比海棠

步虛詞四闋壽吳靜庵

朝元天路慶雲多桂樹吹香冷郁羅應爲仙翁今日壽玲玲環佩下星河

紫鳯銜書出九關頻年光動虎林山龍奎錫號恩𨿽異自視浮榮只等閒

欲識吾庵以靜名內觀何有外無形探天別得長生訣獨抱淸明合至靈

金簡標名玉篆階莫將松鶴擬年華逍遙太極秋光裏細挹天漿對菊花

恭謝慶成詩十闋

二載明禋帝意専瓣香合謝祖宗前向來盛典従頭數紹述應須億萬年

麝蠟籠紗粲玉階珠防齊撤九門開一天星斗明如月法駕徐檠出殿來

宮監推簾探曉星景陽鐘動已妝成鳯輿陸續銜車馬黃道香濃尾駕行

禮成列聖宴羣工浩蕩春風到竹宮傳防簮花俄似錦信知天子是天公

大官宣勸禮優寛中殿妃嬪各盡懽和气滿城天色好不妨直際晚回鑾

樂奏僊韶進壽觥觚稜風細寶香淸隔簾微見龍顏啟緣是優人有笑聲

宮前儀衛尙般還花裏聲傳午漏殘見說禦園才放水聖心防泳正觀瀾

染羅雕艸斡天機簇戴工夫鬭出奇惟有近臣恩數異尙方別賜細欒枝

小白長紅十里春歸來天仗擁香塵翩翩黃屋彤霞裏輦上無花止一人

士庶重重間綺羅霽光燻作小春和禦街兩行瞻天表比似前回人更多

蠟梅二絕句

磬口檀心紫暈重繁香微泄繡簾風照花休用添紅燭卻怕輕明暖易融

賦得姿容類至中哨枝宿葉又春風品題𨿽入江梅譜可惜名同韻不同

逰吳門同樂園書池光亭壁呈使君張都承

一城和气萬花春金碧樓臺處處新太守不孤同樂意木蘭堂上看逰人

書扇

橊花枝上雨迷睡起鉤簾放燕歸檐玉無聲幾潤一篝香靄自燻衣

江湖後集卷二十二

欽定四庫全書

江湖後集卷二十三

宋陳起撰吳仲孚

仲孚字惟信霅川人仲方之弟有菊潭詩集見遺書本玆葺自永樂大典中補詩五首

呈防齋

出處眞麟鳯詩書得正傳仁心全造化風骨半神仙門柳揺春雨庭花鎖暮煙雲防非隠地卽日帝王宣

上湖守趙希蒼

方今選牧匪爲輕果見名邦付老成白髮益堅憂國念丹心常蘊愛君誠月遷花影龎無吠風舞棠陰鶴自行看著碧瀾堂下水與君政事一般淸

徳大才優世所宗漢唐諸老莫如公髙明正直行王事耿介淸廉繼父風六邑人居條教內萬家春出笑談中卽看詔促歸淸禁手把梅花馬首東

上髙疎寮處州守

神仙來守神仙地銘石庭空畫防森道接聖賢韓愈學詩關風教杜陵心二年鼔角傳淸調萬古溪山得賞音卽有詔書催入覲金蓮夜艸玉堂深

呈嶽緫卿

黃塵漠漠路漫漫舊釣空思水國寒鄕信不來雲樹逺斜陽無語下欄幹

胡仲參

仲參字希道淸源人仲弓之弟有竹莊小槁見遺書本玆葺自永樂大典中補詩五首

吳王試劍石

吳王鑄劍成自謂古難比試之髙山巓石裂斷橫理那無昔時人相逢幹將裏故宮宮中白日長春風野田百艸香有誰慷慨不平事被褐踏花推酒缸

次林庭植畱別韻

麯生皆可醉何必問醇醨浩气長看劍愁腸半貯詩歸舟無麥載去路有梅隨瘴海風波惡此行君自知王用和屢言別而未歸頥齋有詩戱之次韻奉寄

幾度西郊餞馬塵曾將尺素托文鱗荷杯酌盡開懷酒柳綫縈回有腳春瘴海自多流落客陽關少見別離人出門有礙何爲者徒負江湖老大身

畱別社友

漫浪歸來六換秋又攜書劍入皇州得些湖海元龍气作个山川司馬遊奔走客塵因念腳勾牽時事上眉頭中朝滿目皆知已還有篇詩遣寄不

和王和禮畱別韻

歸騎怱怱十日程客身猶自戀桐城未應江左追王建且去隆中臥孔明雞黍幾畨陪夜話鶯花一路伴伶聲秦溪溪上無風浪好與白鷗尋舊盟

姚鏞

鏞字希聲號敬庵剡溪人嘉定十年進士吉州判官以平冦功擢守贑州後貶衡陽有雪篷集見遺書本玆葺自永樂大典中補詩六首北髙峯詩

閒處春光淡逢僧共采蒿曲盤山磴險直上塔峯髙風露侵衣冷江湖送眼豪近年無隠者空負數株桃

送僧孤峯

分得西林云滿巢瓣香端爲逺公燒阿兄不觧陶潛飲只倚山中水一瓢

贈孤峯

拄杖尋幽古寺中云容淡淡雨蒙蒙歸來一笑春多事野杏山桃各自紅

憶孤峯

浮杯方渡湘江上又逐孤云到嶽前七十二峯煙雨夜與誰同話懶殘禪

題孤峯房

云木陰森天气淸杜鵑啼了又啼鶯幽人午枕不成夢憶得故山春樹生

泉松

未讓葛洪丹井靈石根流水更淸泠多年不見仙桃出化作老松生茯苓

戴復古

復古字式之天臺人嘗登陸放翁之門以詩鳴江湖間有石屏續稿見遺書本王士禎居易錄云石屏以詩名而多直率然气骨終勝今葺自永樂大典中補詩六首

求先人墨迹呈表兄黃季文

我翁本詩仙遊戱滄海上引手掣鯨鯢失腳墮塵网身窮道則腴年髙气彌壯平生無長物飲盡千斛釀傳家古錦囊自作金玉想篇章久零落人間餘響捜求二十年痛淚濕黃壤君家圖書府墨色照靑嶂我翁有遺迹數紙古田樣髣髴鐘王體吟句更豪放把玩竹林間寒風起淒愴昂昂野鶴姿愧無中散狀兒孤𦇤褓中家風隨掃蕩於玆見筆法可想翁無恙幽居寂寞鄕風月共來往眾醜成獨妍羣瘖怪孤唱一生旣蹉跎人琴遂俱防托君名不朽斯文豈夭相舊作忽新傳識者動慨賞嗟余忝厥嗣朝夕愧俯仰敢墜顯揚思幽光發艸莽假此見諸公丐銘松栢壙君其啟惠心慰彼九泉望

春後呈趙懶庵

久望春風至還經閏月遲梅花丈人行柳色少年時愛酒常無伴吟詩近得師離騷變風雅當效楚臣爲

癸已端午呈李伯髙

客裏幾逢端午節看成雪鬢與霜髯救人采得三年艾背世翻成六日蟾老境可憐歸未得羇懷長是病相兼猛思一醉酬風月笑撚菖花揭酒簾

長沙呈趙東巖運使並簡幕中楊惟叔通判諸丈

日暮逺途行未休白頭又作長沙遊湘江一防不容俗嶽麓四時皆是秋香艸汀州付騷客紅蓮幕府聚名流吟邊萬象冩不得上有風流趙倚樓

到南昌呈宋願父黃子魯諸丈

一秋無便寄平安新鴈聲聲報早寒昨夜檢衣開故篋去年家信把來看

扁舟幾度到南昌東望家山道路長醉裏不知身是客故人多處亦吾鄕

危稹

稹字逢吉臨川人有巽齋稿見遺書本玆葺自永樂大典中補詩三首

日漾水影於窻變態千萬因爲之歌

日在天水在池溶溶漾出黃琉璃須臾影上白雪窻爭奇角異無不爲金鱗鱗玉絲絲鳯花織錦天孫機浮雲疾流星漢動老樹破碎光參差魚跳暈車輪蝦出展圓鏡一物動其間皆足助其勝小兒弄影嗔未大兩手抱石波心墮忽見千丈萬丈金蛇飛鐵騎無聲雪山過中有神人髙丈許金冠嵳峩軀幹武眼花不卽辧誰何徐觀炯炯欄幹露須知變態無定時要此中間爲砥柱其餘妙處不可冩古來大明難繪畵君思舞劍悟書法況今讀書天影下不妨著眼爲端詳此是天下眞文章有能融化入吾用可使筆端萬丈生光芒初不必垂文希價咸陽市亦不必矜誇作賦中書堂請求天黼黻上補舜衣裳大作文明治昭然燭萬方

和靖逸韻

觀書入聖肯成癡宴坐湖邊閱四時桂窟風髙還子在梅村月冷少人知心安競病便成句手約敲推更問誰霜後江山淸到骨明朝髙處共尋詩

送孫行之出守衡陽

日日江頭送客行況聞君去作専城心存臣子無中外士系朝廷有重輕諫疏滿懷催上道中原萬事想關情戎葵到底還傾日側耳衡陽來雁聲

徐集孫

集孫字義夫建安人有竹所吟稿見遺書本今葺自永樂大典中補詩二首

本心參政約遊西山分韻得頂字

僕僕事行役度盡千峯頂恣覧亦云倦困臥殊未醒西爽俄見要前約欲重訂結習若猶在寜復計兩脛天際豁輕陰溪頭橫短艇揺手謝籃輿信步蹋荒徑適意自忘逺迷途誰爲詗此翁平生意故自略畦町何妨一笑回呼童催煮茗兩年已三至我如飫五鼎無乃大屬厭徒欲逃酩酊老筆忽先倡髙標誰與並尙記去載遊金碧光炯炯何處非吾鄕一气相溟涬

余種竹方成扁其室曰竹所友人以詩至用其韻

屋老苔荒席久虛近分一榻與云俱梅花未種招蜂怨竹所𨿽靑欠鶴圖無事看山如對客有時隠幾亦忘吾過門除卻能吟者不是髙僧卽老儒

朱繼芳

繼芳字季實建安人紹定五年進士有靜佳乙稾見遺書本今葺自永樂大典中補詩二十四首

失題

千年白蝙蝠來往撲人衣洞黒鬼相語天寒僧未歸巖溫生石乳煙起作林霏城裏遙看處惟應一翠防

松澤西亭

髙人太多事寒夜本無魚船子今何許涇流只似初白蘋秋浩蕩黃葉晚蕭疎更有斯亭在乾坤一艸廬

桐江舟夜

蕩槳入虛碧星河俱動揺前村漁火近別浦鴈聲遙對景知明月回頭得暗潮桐廬在何許江路夜迢迢

十暑

十暑江湖客塵緇白薴衫人防沙島路風捲海門防帯雨廚煙重通潮井脈咸家書言不盡重拆又重緘

西湖別業

寥寥湖上趣大似水雲僧故國經年夢寒窻獨夜燈鞭聲爭輦道月色淡觚稜一覺平明睡都人卻未能

春遊

雨過靑靑艸湖邊信馬蹄夕陽沙路逺春水板橋低柳暗漁人屋花香燕子泥摩挲酒家壁畱著醉時題

秋風

秋風欺病客力气復何如髮短絲無數衣寛帯有餘見人慵作禮聞鴈彊裁書門外生秋艸呼童不要除

再拜閬風帥幹寶謨郎中

家世蜀靑城摶扶幾萬程神遊應八表骨鏈已三生舉酒呼麟脯吹笙答鳯鳴欲將余馬紲蜷局不堪行

刺桐

刺桐依客捨晴緑上窻紗昨夜還飛葉來時未作花鴉寒驚月色人老惜年華今度逢揺落歸心一倍加

淸明

餳面畱寒不肯濃一年春事看成空人歌人哭淸明日花落花開昨夜風薄薄絮泥行燕子深深茭蕩出鳬翁西陵橋上多車馬有底狂馳百嵗中

新秋雜興

晚煙起處是孤村漠漠郊原白道分菇葉池塘疎雨過豆花籬落夕陽曛逺山空闊圍天在鄰杵丁東帯鴈聞獨自尋詩風滿防不知身入白鷗羣

和政和顏令君韻

恰百年餘得縣名從前官長是誰淸魚鮭市小通蠻逺雞犬村深見吏生過客莫嗔廚傳冷家人方喜俸錢輕卻愁明日朝天去不得黃防飽五更

壽尙書意一先生

天上麒麟地上行當年孔釋送徐卿重來司馬兒童喜初見歐陽老婢驚黃道日開經幄霽紫垣星近履絇明本朝寶防千千嵗惟讀書人共太平

閒觀

閒觀造化余靜極恱自性胡蝶忽飛來吾心已無競

幽尋

幽尋興不淺歸路故遲遲猿斷空山答人行片月隨

冷泉亭

白猿弄淸泚秋入山骨冷老僧怯慿欄忽失架裟影

溪橋

雲歸洞府癡龍睡日澹山椒倦翼還橋上行人橋下水如今日夜不曾閒

見野祭者

粥初香未賜煙百金難買過湖船南崖山下何年骨猶向人間覓紙錢

疎山矮師叔道塲

白雲深處水茫茫四百年餘古道塲我來不見矮師叔手種樹身今許長

行都春事詩

紫陌無泥雨後天緑陰多處正秋千土風未必知農事也聼村夫說種田

蝶

看見靑虫作蝶時不知蝶是此身非牀頭爲有南華捲午枕酣來忽夢飛

張子中牡丹圖

寫來猶自挾春嬌想見當年魏與姚花外小車看未了杜鵑聲裏洛陽橋

次韻胡仲方因楊伯子見寄

此去廬陵定幾程向來笻杖未經行懸知徵棹云邊集大有吟情雪裏生

楚渡食萍應甚美舜祠吹玉直能淸二君卽日靑冥上惟我靑山帯雨耕

陳必復

必復字無咎長樂人淳祐十年進士有山居吟稿見遺書本今葺自永樂大典中補詩二十九首

春日偕遊響應山觀瀑泉飲漱玉亭上分復磴擁危泉賦磴韻十四

溪山晴色妍桃李春意賸野服烏角巾郊遊偶乘興同行皆好賔樂此境物勝古寺臨淸潭鳴泉落危磴孤亭上雲雨木末難認林深行漸迷穀虛語相應陰壑號悲風懸蘿礙飛鐙掃花坐寒石意與幽事稱崖巓記曾遊蘚濕墨痕凝登髙浩懷古嵗月如墮甑百年幾朝昏今昔一長憑道人苦將迎頗亦厭車乘他時營菟裘隙地儻可贈舉杯酌山靈玆語爲我證

題東坡畵像

東坡先生謫仙人騎鯨海宇幾十春麾呵日月斥八極笑觸丰缺天不嗔萬里歸來故無恙諸公非復先朝臣空令後世拜公像洛陽宮闕今成塵

村家

繞郭一溪斜溪村八九家招邀過鄰里欵曲話桑麻老樹低眠石寒流淺潄沙吾生尙萍梗媿爾獨興嗟

積潦簡友人

暝鎖層陰重霾深失逺巒積流上籬落飛影度欄幹石梳風痩垣衣防雨寒深懷褁飯去終媿往來難

葦逕

葦逕通支港舟行倚岸斜曉沙含宿雨老樹著疎花嵗月春城暮人煙水驛賒仍年爲客恨飄泊秪堪嗟

東吳逆旅

他鄕又寒食牢落動歸心世事少如意明時無賞音江湖千里客桑柘一春深昨夜還家夢西窻見緑陰

逺遊

闗山勞眺望宇宙憶經行地隔南溟斷天低北斗橫髙譙聞逺柝孤枕歷寒更隻影惟堪弔殊鄕鮮弟兄

雨晴小步

蠶月家家靜村流處處深艸分兩岸色竹覆半池陰少飲亦防醉獨行還自吟兒童怪相問爭識野夫心

晨徵

亂山迎馬首樹色辧防茫犬吠一村月鴉啼滿屋霜近郊人語早逺市漏聲長隔防誰家圃疎梅出短墻

出郭

泥深畱屐齒出郭少人行逺磬含餘韻疎簾透薄明浮雲時態異流水世情輕只讀南華了年來悟養生

郊行

夏半餘寒在新秧緑未齊僧歸知有寺水盡覺無谿疎徑風行籜空庭鳥篆泥東郊有幽致小暇一扶藜

漏長

漏長知夜久夢薄覺衣輕曙月侵霜白寒星度水明遙空一鴈過鄰屋數雞鳴著論吾寜敢徐徐待老成

意行

出少過從前遊仙夢中寒峯千嶺碧霜葉半林紅霽表浮余景明邊落去鴻意行隨所止端未哭塗窮

偶出

野店荒雞曙籬荊帯暝開漏聲隨雨盡山色傍船來事業歸書卷生涯付酒杯溪翁往還慣不怕白鷗猜

書西齋幾

半枕午窻夢一聲啼鳥淸雨深花有恨春老柳無情退覺身名重閒知世事輕杜門非謝客懶甚闕將迎

遲客小軒

約客久不至春明坐小軒墻陰侵霽色檐暈上波痕晴色麥花老暖風鸎語繁午庭人寂寂桃李亦無言

賦參政叔祖水亭

一段漁歌起夕陽溪山佳處欠平章受風楊柳絲絲弱臨水軒窻面面涼約客有時同把酒橫琴無事自燒香沙頭鷗鳥忘機久卻被官船去較忙

夜宿山庵

扣宿精廬旋啟扉佛香未冷坐多時分僧一半雲歸榻借竹幾些風入詩隔夢聼鐘疑寺逺避寒移枕覺宵遲起看猶有殘窻月春雪滿山啼子規

書齋戱題

數檐隙地葺幽齋小作軒窻傍竹開行蟻上緣風折筍饑鴉爭啄雨殘梅閉門惟有讀書樂愛客苦無佳士來最憶西湖柳陰底扁舟欲去尙徘徊

江湖

江湖路逺總風波欲向山中制芰荷黃葉落來秋色晚亂鴉歸處夕陽多慣經世態知時異拙爲身謀惜嵗過有屋一區田二頃分無淸夢到鳴珂

過隠者居

痩笻獨與鶴相隨行盡荒郊入翠防溪鳥喜晴將子浴山蜂傍暖采花歸空村嵗月徴書晚深徑蒿萊客屨稀久欲依居圖別業自愁無計泣牛衣

奉酬陳介庵明府桐江見寄

寒侵徵袖客先知曉角吹霜下客衣歸興只緣松菊晚宦情肯爲稻粱肥山村日落人收市海浦風生浪打圍怊悵詩成無便寄夜深暗遣夢魂歸

戱折竹葉爲舟示奚奴

乃翁兒戱可憐生折葉浮舟趂岸行有便信風翻覆易無心逐水去畱輕觸崖頗似乘時意藏壑深關遁世情幸喜此身元不系底須壁上覓寰瀛

元日酌悠然賦坐客悠字韻

東風第一畨【去殾】春遊白袷淸樽半日休花气未醒蜂蝶懶宿寒猶殢雨雲愁人煙帯郭居全少林沼當軒趣迥幽吟過小橋歸夢晚亂鐘何處思悠悠

重過東野故居

郭外有村名孟堡舊傳君此卜幽棲艸荒東野千年宅水繞南山一曲溪人物不生詩渺渺秋風無語恨淒淒可憐如許衣冠士不爲畱祠向竹西

歸來

小笠輕蓑臥短篷曉歌楚曲和漁翁片防自識歸來路借得淸江一釣風

幽興

自折疎花插小瓶醉眠明月讀騷經白雲也識幽人意分與秋山一半靑

山中冬至

讀易燒香自閉門懶於世故苦紛紛曉來靜處參生意春到梅花有幾分

夜軒納涼

銀牀破睡霧籠紗翠簟湘紋捲浪斜小院夜深涼似水一池明月浸荷花

釋斯植

斯植號芳庭住錫南嶽寺有采芝小集見遺書本玆葺自永樂大典中補詩二首

和子履雍家園詩

長橋南走羣山間中有雍子之名園蒼云蔽天竹色淨暖香撲地花气繁飛泉來從逺嶺背林下曲折寒波翻珍禽不可見毛質數聲淸絕如哀彈我來據石弄琴瑟惟恐日暮登歸軒塵紛剝落耳目異只疑夢入仙家村知君襟尙我同好作詩閎放莫可攀髙篇絕景兩不及久之想象空冥煩

送李容甫歸北都

先生讀書不下堂堂上有客語浪浪弟子出觀如堵墻怪君眉彩生光芒北都晁夫子一別久相望君來道信問使我開肺腸三日不攺服猶覺芝蘭香平生寡投分一笑且云樂慇懃發黃卷鈍吻慳應酢大杵撞啞鐘已厭音響惡更慙河伯觀未易窮海若索寞嵗華晚颼颼黃葉秋歸心劇流水忽忽不可畱固知此鱣鯨肯托尋常溝直須見老聃可化南榮儔海州嵗有衝天鵠卵如萍實光琢玉蜀雞眇然何敢伏羽成不須求日浴一舉將驚萬人目

江湖後集卷二十三

欽定四庫全書

江湖後集卷二十四

宋陳起撰陳起

起字宗之錢塘人開書肆於睦親坊亦號陳道人寶慶初以江湖詩禍爲史彌逺所黥有蕓居乙槁見遺書本今葺自永樂大典中補詩五十一首

題建溪劉希和吟趣園

佳气滿吳洲瑯瑯謫仙句當其傲雲月風流良可慕寂寥數百載何人踵逸步建溪有劉侯於吟契其趣是知建與吳妙處同一悟水石巧縈紆煙雲互吞吐花光時變山色無旦暮物物可供吟先爲梅花賦

趙紫芝運幹

陋室與髙門東西互接畛相聚𨿽不稠相別殊難忍風防去程遙到時秋未盡少試禆畫材計臺作標凖恨無防羽翔汨汨成蠧隠便結南浦夢獨立江風

蕓隠提管詩來依韻奉答

君詩如梅花將盡春意函一枝漏泄處踏雪寒曾諳肯踐桃李塲溪山還自甘破玉暗香度似親夷甫談我詩如折桐經霜爲一空尙可親時髦托根日華宮莫謂背於時防在春風中小雨灑淸明又是一畨紅

蕓隠再和復用以酬

大藏五千卷齋沐啟寶函彊名禪教律心了一一諳向來曾乞食此味醍醐甘拈花飲先笑意會不待談蕓隠抱奇偉未可論苦空吾皇樂詢道日禦賦政宮防看召嚴徐敷奏陛殿中鳴靴踏龍尾豈久蓮依紅

送別曾防廣赴漕試歸

疋馬來東吳防勲在一戰文場老燕代餘子自北面西風敲鐙歸山應過處戀英气凜橫槊河海能幾見自識韓將軍論交今惓惓

洪扇贈別芮通父

春冰幕千絲我箑美無度習習南浦秋受藏憶襲防之子思吳鱗觸熱遙問津舉箑寄薄劣卻暑兼障塵荊榛道﨑嶇輕車宜徐徐戴星秣驪駒未午投林廬酌月重來期名言毋重違自嗟君是客忍賦別離詩

送賀某赴興化任

賀公夢三刀恩榮被詔函家山繄比鄰風俗應夙諳承流復宣化使民思棠甘向來愷悌心今足副時談壺山邈千里旌旗拂揺空是邦足文物教宜先泮宮嗟余病十載置身藥裹中追送不能逺望望晝錦紅

呈朱叢瑞

囊中五色絲擬將舜裳補玉階遠於天莫睹干戚舞治朝足文物一室自規矩少賤人或欺黔婁況貧窶毋作飯牛歌春滋夜來雨

寄題當湖隠淥亭

曲逕一亭幽三十六水聚檐影接波光蟬聲入秋思開薸靜看云愛月懶種樹濠上意如何疎鐘煙外寺

對菊有懷東園

靑女淩波楚江冷庭前一葉鳴金井砧杵誰家試夾衣西風攪碎蘆花影呼童折取籬下金旋汲山泉注古缾細哦七字延秋色寒香似欠東園淸江上子牟懷魏闕離情一動腸千結急呼鬥酒破霜螯楚月不礙西湖月

答熟庵

昨宵約月臨西池冰蟾不至鶉火飛歸來一室白於晝乃是新詩光陸離當年應剖瓊蚌腹不然何以明於燭細窺字字欲走盤三復庵名悟圓熟一片情田萬古耕有年能得幾書經小疵終是未全稔孰若先生耨獲精南窻寄傲遂初欲移石畦蘭更紉菊茶煙細雜玉鑪沈研影淨涵金井淥林下今才見一人卻疑圖任思舊臣自昔東山豈終隠似聞鸞詔下蒼旻

送郭聖與就監試歸兼簡其弟

楚尾吳頭月光冷山鳥不鳴桂浮影破霜采得蟾邊香蘭菊無言秋耿耿萬年枝外淺紅墻胥山小閣憇晚涼湖波江浪座中接寒篝凝夢歌云觴明朝忙踏槐花市萬丈光芒生璧水金繭紙市相髙兀兀鉤提笑韓子小雁汀沙振寒羽亦復搴衣告歸去近別難甚況逺離一日仙舟隔輕霧

信步

信步過髙崗隨僧到上方泉浸松逕潤風出稻畦薌地險人誰問山深屋亦藏惜無碑可考創立自南唐

三遊錢園並題四時畫圖

只因閒未得又慕得閒名一幅無盡態四時有餘情唫淸招鶴伴機熟付鷗盟坐久不知晚前汀煙水橫

遊禹廟

何期來此地重謁告成祠菲飲泉堪酌桐棺事莫知蟾分丹桂影龍矯老松枝拂石尋遺字苔荒大業碑

雪中送黃希聲西歸

可是歸心急行裝冒雪天向來期重任未可羨先鞭人事虧盈月煙波逺近舩明時困英特此別又三年

蘭亭歸途

山水佳如此都忘客路難鷗明寒渚淨鴈入野田寛事久人多厭心淸夢卻安獨憐鸞翼逺誰念篋衣單

還劉雪坡詞槁

誰與分天巧裁成云錦裳春花籠澹月秋水照斜陽得句皆奇偉知音盡老蒼尙期京國路相與較宮商

嘉平旦雪

天欲做奇事淸寒發化機一云無不覆萬物盡同輝水合漁煙暝山空獵火防夜窻歌七月三嘆及無衣天一孕眞精裁成六出霙大聲聞竹折空色助梅淸節壯氊甘囓兵奇鶩自驚男兒須事業謾說剡舟明

答趙章泉

新詩將逺意千里附文鱗淸響蟬噓露髙閒鶴臥云但知耕野水不暇問朝紳賸欲陪顏笑淒涼吳楚分

借居值雪

已嘆長安索米難可禁風雪滿長安無家又是於人借有命從來只自寛春入園林根覺暖色連天地眼生寒西湖寂寞梅無伴合向孤山忍凍看

夜聼誦太極西銘

六經宇宙包無際消得斯文一貫穿萬水混茫潮約海三辰煥爛斗分天鳶魚察理河洛後金玉追章秦漢前遙夜並聼仍闇味奎明誰敢第三篇

挽宣教郎新差通判慶元府王琮

前月相遇了無恙小窻畫卷手親開不知翁作仙遊去忽見兒封壙記來寂寂蕓居香不斷淒淒松塢韻堪哀客中爲灑秋風淚尙想吟魂繞夜臺

謁陽明洞天

覊遊何事復來東豈是三生太史公舞鶴臺空丹蛻井見龍壇古瑞名宮石帆酒甕遺秦迹玉簡金書閟禹功萬壑松風秋愈壯直將幽意問穹隆

雪後

靑山當戶牖雪後非吾有爲問謝家池緑波還在否

雪中三絕

一天和气到柴門檻內蘭芽也玉溫靜炷衙香誰與伴慈悲大士共黃昏

探梅又復負前盟曽念霜風病不禁淸曉擔頭和雪買數枝親插供觀音

可憐切切度眾生千百年來魄尙靈自防歸依今老矣濯云曉汲薦淸泠

曉寒卽事

芳意迢迢客夢閒亂紅飛盡曉泥幹薄羅尙怯餘寒在一陣東風剪牡丹

趙濟民生日【原注雪中見招老病畏寒荊婦獨往小詩奉寄】

今嵗呈祥殊勝昔六花端爲壽筵開小詩聊寓千秋意不得相陪法喜來

第三橋詩

梅花雪岸去舟單茅屋水田白鷺寒好景幾回吟不得重來無語立防幹

畱題天樂寓張氏湖亭

沈水香銷一局棊客來淺酌旋分題畵欄占得春多少簾捲東風日未西

次黃伯厚惠紙衾韻

冷浸溪藤松下月宻緘逺寄袁安雪忍蹴茸茸一徑氊依約江行曉時節

明逺閣

風捲疎煙逺岫分天開一鏡皎無雲衰荷揺落汀洲晚猶舞餘香墜茜裙

雪中簡趙徳行

滕六庭前三致意應翻奚錦報瓊瑤剡梅莫訝山陰棹寒色欺人是灞橋

修父知縣萬里寄詩久未能答午枕夢見之覺而有答

夢覺疎蟬韻更淒防幹曲曲柳陰移吳蠶蜀繭繰千尺一種愁機兩處絲

夜誦

父子跏趺絕似僧靑燈一琖夜三更讀殘戴記兒將倦山栗旋煨仍擘橙

月下聞桂花

一庭人靜月當空桂不多花細細風香露滴衣涼似水恍然移下廣寒宮

胡季懷有詩約羣從爲秋泉之集輙以山果助筵戱作二疊

近詩通譜江西社新醸攙先天下秋已許眼中窺一豹可容杯裏散千憂

君家香醪蜜不如試投桃李望瑤琚敢誇所無易所有潘郎一出果盈車

詠琴上曹先生

淸如雅操直如弦此意於今久不傳月冷風髙淸禁地只將古調奏鈞天

與適安夜飲憶葵窻

人在江幹月上巵不妨想象一篇詩月來卽是葵窻至對景成三憶曩時

與葦航適安飲

獻酬無算是杯行午酌從容至四更陶母侈於眞率約退思無倦若爲情

觥籌交錯舞傞傞延得嫦娥泛醁波客謂平生無此樂二章聊繼飲中歌

早起

今早神淸覺步輕杖藜聊復到前庭市聲亦有關情處買得秋花插小瓶

井亭橋

桐花夾岸栁遮山水面誰家燕子還摩利閣邊唐相井濯衣人散暮潺潺

分得春禽效香奩體

數聲應寄春消息才轉花梢濃緑隔早知襟韻倦逢迎莫遣臨風情脈脈

喚渡

一帆又是過西陵天正寒時雨欲冰心地自平潮自險回瞻絳闕認觚稜

江湖後集卷二十四

