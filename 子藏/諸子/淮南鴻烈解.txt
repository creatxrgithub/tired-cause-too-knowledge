

欽定四庫全書

子部十

淮南鴻烈解

雜家類一【雜學之屬】提要

【臣】等謹案淮南鴻烈解二十一卷漢淮南王劉安撰安事迹具漢書本傳漢書藝文志雜家淮南內二十一篇外三十三篇顏師古注曰內篇論道外篇雜說今所存者二十一篇蓋內篇也晁公武讀書志稱崇文總目亡三篇李淑邯鄲圖書志亡二篇其家本惟存十七篇亡其四篇髙似孫子略稱讀淮南二十篇是在宋已鮮完本惟洪邁容齋隨筆稱今所存者二十一卷與今本同然白居易六帖引烏鵲塡河事云出淮南子而今本無之則尙有脫文也其注或題許愼或題髙誘隋志唐志宋志皆二注並列陸徳明莊子釋文引淮南子注稱許愼李善文選注殷敬順列子釋文引淮南子注或稱髙誘或稱許愼是原有二注之明證後愼注散佚傳刻者誤以誘注題愼名致岐誤耳觀書中稱景古影字而愼說文無影字其不出於愼審矣今故訂正題誘名焉誘涿郡人盧植之弟子建安中辟司宮掾歷官東都濮陽令遷河東監並見於自序云乾隆四十六年閏五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

淮南鴻烈解序

淮南王名安厲王長子也長髙皇帝之子也其母趙氏女爲趙王張敖美人髙皇帝七年討韓信於銅鞮信亡走匈奴上逐北至樓煩還過趙不禮趙王趙王獻美女趙氏女得幸有身趙王不敢內之於宮爲築捨於外及貫髙等謀反發覺並逮治王盡收王家及美人趙氏女亦與焉吏以其得幸有身聞上上方怒趙王未理也趙美人弟兼因辟陽侯審食其言之呂后呂后不肯白辟陽侯亦不彊爭及趙美人生男恚而自殺吏奉男詣上上命呂后母之封爲淮南王曁孝文皇帝卽位長弟上書願相見詔至長安日從遊宴驕蹇如家人兄弟怨辟陽侯不爭其母於呂后因椎殺之上非之肉袒北闕謝罪奪四縣還歸國爲黃屋左纛稱東帝坐徙蜀嚴道死於雍上閔之封其四子爲列侯時民歌之曰一尺繒好童童一升粟飽蓬蓬兄弟二人不能相容上聞之曰以我貪其地耶乃召四侯而封之其一人病薨長子安襲封淮南王次爲衡山王次爲廬江王太傅賈誼諫曰怨讎之人不可貴也後淮南衡山卒反如賈誼言初安爲辯達善屬文時武帝方好藝文以安屬爲諸父甚尊重之詔使爲離騷傳自旦受詔日早食已上愛而祕之天下方術之士多往歸焉於是遂與蘇飛李尙左吳田由雷被毛技伍被晉昌等八人及諸儒大山小山之徒共講論道徳總統仁義而著此書其防近老子淡泊無爲蹈虛守靜出入經道言其大也則燾天載地說其細也則淪於無垠及古今治亂存亡禍福世間詭異瓌奇之事其義著其文富物事之類無所不載然其大較歸之於道號曰鴻烈鴻大也烈明也以爲大明道之言也故夫學者不論淮南則不知大道之深也是以先賢通儒述作之士莫不援采以驗經傳以父諱長故其所著諸長字皆曰修光祿大夫劉向校定撰具名之淮南又有十九篇者謂之淮南外篇自誘之少從故侍中同縣盧君受其句讀誦舉大義會遭兵災天下棊峙亡失書傳廢不尋修二十餘載建安十年辟司空掾除東郡濮陽令覩時人少爲淮南者懼遂陵遲於是以朝餔事畢之間乃深思先師之訓參以經傳道家之言比方其事爲之注解悉載本文並舉音讀典農中郎將弁揖借八卷刺之會揖身喪遂亡不得至十七年遷監河東復更補足淺學寡見未能備悉其所不達注以未聞惟博物君子覽而詳之以勸後學者云爾河東髙誘撰

禦制讀淮南子

智過萬人謂之英智過千人謂之俊設於林林蠢蠢流縱過億萬非哲濬使遇其智相敵者一人已難無過分英俊惟名智亦殊刻舟求劍失銛刃譬之披圗閱超光不求之馬終無駿

欽定四庫全書

淮南鴻烈解卷一

漢髙誘注

原道訓【原本也本道根眞包裹天地以歷萬物故曰原道因以題篇】

夫道者覆天載地廓四方柝【托】八極【廓張也柝開也八極八方之極】髙不可際深不可測【際至也】包裹天地稟授無形【萬物之未形者皆生於道故曰稟授無形也】源流泉浡衝而徐盈混混汨【骨】汨濁而徐淸【浡湧也沖虛也源泉始出虛徐流不止能漸盈滿以諭於道亦然也】故植之而塞於天地橫之而彌於四海施之無窮而無所朝夕【植立塞滿彌絡施用也用之無窮竭無朝夕盛衰】舒之幎於六合卷之不盈於一握【舒散也幎覆六合言滿天地間也四方上下爲六合不盈一握言微妙也】約而能張幽而能明【言道之性能小能大能昧能明】弱而能彊柔而能剛橫四維而含陰陽紘【宏】宇宙而章三光【紘剛也四方上下曰宇古往今來曰宙章明也三光日月星】甚淖【潮】而滒【歌】甚纖而微【滒亦淖也饘粥多沈者曰滒】山以之髙淵以之深獸以之走鳥以之飛日月以之明星歷以之行麟以之遊鳳以之翔【大飛不動曰翔】泰古二皇得道之柄立於中央【二皇伏犧神農也指說陰陽故不言三也】神與化遊以撫四方【撫安也】是故能天運地滯輪轉而無廢水流而不止與萬物終始風興雲蒸事無不應雷聲雨降並應無窮鬼出電入龍興鸞集【鬼出言無蹤迹也電入言其疾也】鈞旋轂轉周而復匝【鈞陶人作瓦器法下轉旋者】已雕已琢還反於朴無爲爲之而合於道無爲言之而通乎徳【言二三之化無爲爲之也而自合於遒無爲言之也而自通於徳】恬愉無矜而得於和【恬愉無所好憎也無矜不自大也】有萬不同而便於性【萬事不同能便於性者性不欲也】神托於秋毫之末而大與宇宙之總【總合也】其徳優天地而和陰陽【優柔和調也】節四時而調五行呴【虛】嫗【預】覆育萬物羣生【呴溫卹也】潤於艸木浸於金石禽獸碩大毫毛潤澤羽翼奮也角觡【格】生也【奮壯也角觡猶言骨骼也】獸胎不贕鳥卵不毈【胎不成獸曰贕卵不成鳥曰毈贕音凟毈音段】父無喪子之憂兄無哭弟之哀童子不孤婦人不孀虹蜺不出賊星不行【賊星妖星】含徳之所致也【含懷也】夫太上之道生萬物而不有【不以爲已有】成化像而弗宰【宰主也】跂【吉】行喙【卉】息蠉【宣】飛【虫行貌】蝡【軟】動【麕鹿之類行也】待而後生莫之知徳待而後死莫之能怨得以利者不能譽用而敗者不能非收聚畜積而不加富【收斂畜積國有常賦也不加富者爲百姓不以爲已有也】布施稟授而不益貧【布施稟授匡困乏予不足也以公家之資故不益貧】旋縣而不可究纖微而不可勤【縣猶小也勤猶盡也】累之而不髙墮之而不下益之而不眾損之而不寡斵之而不薄殺之而不殘鑿之而不深塡之而不淺忽兮怳【況】兮不可爲象兮怳兮忽兮用不屈兮【忽怳無形貌故曰不可爲象屈竭也】幽兮防兮應無形兮遂兮洞兮不虛動兮【洞達也道動有所應故曰不虛動】與剛柔捲舒兮與陰陽俛仰兮【捲舒屈伸也俛仰升降也】昔者馮夷大丙之禦也【馮夷大丙二人名古之得道能禦陰陽者】乘雲車入云蜺遊微霧【以云蜺爲馬遊行也微霧天之微气】騖怳忽歷逺彌髙以極往【騖馳怳忽無之象往行也】經霜雪而無迹照日光而無景【古影字】扶搖抮【軫】抱羊角而上【扶攀搖動抮抱引戾也扶搖如羊角轉如曲縈行而上也】經紀山川蹈騰昆侖排閶闔鑰天門【經行紀通蹈躡騰上也昆侖山名在西北其髙萬九千里河之所出排斥鑰入也閶闔始升天之門也天門上帝所居紫微宮門馮夷大丙之禦其能如此也】末世之禦𨿽有輕車良馬勁策利鍛【段】不能與之爭先【勁彊策箠也末世之禦不能與馮夷大丙爭在前】是故大丈夫恬然無思澹然無慮以天爲蓋以地爲輿四時爲馬陰陽爲禦【騶禦也】乘雲陵霄與造化者俱【大丈夫諭體道者也造化道也】縱志舒節以馳大區【區宅大宅謂天也】可以步而步可以驟而驟令雨師灑道使風伯掃塵【雨師畢星風伯箕星】電以爲鞭策【電激气故以爲鞭策】雷以爲車輪【雷轉气故以爲車輪】上遊於霄雿【翟】之野下出於無垠之門【霄雿髙峻貌無垠無形狀之貌】劉覽偏照復守以全【劉猶畱連之畱劉覽回觀也】經營四隅還反於樞【隅方樞本也】故以天爲蓋則無不覆也以地爲輿則無不載也四時爲馬則無不使也陰陽爲禦則無不備也【陰陽次敍以成萬物無所缺也】是故疾而不搖逺而不勞四支不動聰明不損而知八紘九野之形埒【劣】者何也【八紘天之八維九野八方中央也】執道要之柄而遊於無窮之地是故天下之事不可爲也【爲治也】因其自然而推之萬物之變不可究也秉其要歸之趣夫鏡水之與形接也不設智故而方圓曲直弗能逃也【智故巧飾也】是故響不肆應而景不一設叫【訆】呼仿佛黙然自得【叫呼仿佛之聲狀】人生而靜天之性也感而後動性之害也物至而神應知之動也【物事也】知與物接而好憎生焉好憎成形而知誘於外不能反已而天理滅矣故達於道者不以人易天【天性也不以人事易其天性】外與物化而內不失其情【言通道之人𨿽外貌與物化內不失其無欲之本情】至無而供其求時騁而要其宿【言天時自騁道要其宿防】小大修短各有其具萬物之至騰踴肴亂而不失其數【數度也】是以處上而民弗重居前而眾弗害天下歸之姦邪畏之以其無爭於萬物也故莫敢與之爭夫臨江而釣曠日而不能盈羅𨿽有鉤箴芒距【距也】微綸芳餌加之以詹何娟嬛之數猶不能與网罟爭得也【詹何娟嬛古善釣人名數術也】射者扞烏號之弓彎綦衛之箭【扞張也彎引也綦美箭所出地名衛利也黃帝鑄鼎於荊山鼎湖得道而仙乘龍而上其臣援弓射龍欲下黃帝不能也於是抱弓而號因名其弓爲烏號之弓】重之羿逄子之巧以要飛鳥猶不能與羅者競多【要取競逐也】何則以所持之小也張天下以爲之籠因江海以爲罟又何亡魚失鳥之有乎故矢不若繳繳不若無形之像【言其大也】夫釋大道而任小數無以異於使蟹捕防蟾蠩【除】捕蚤不足以禁姦塞邪亂乃逾滋【以艾灼蟹匡上內置穴中乃熱走窮穴也蟾蠩防也跳行舒遲捕蚤亦不能悉得故曰不足以禁姦】昔者夏鯀作三仞之城諸侯背之海外有狡心【狡猾也】禹知天下之叛也乃壊城平池散財物焚甲兵施之以徳海外賔伏四夷納職【職貢也】合諸侯於塗山執玉帛者萬國【玉圭帛纁也】故機械之心藏於胸中則純白不粹神徳不全【機械巧詐也純白之道不粹精神專一之徳不全也】在身者不知何逺之所能懷是故革堅則兵利城成則衝生若以湯沃沸亂乃逾甚是故鞭噬狗策蹏馬而欲教之𨿽伊尹造父弗能化欲害之心亡於中則饑虎可尾何況狗馬之類乎故體道者逸而不窮任數者勞而無功夫峭法刻誅者非霸王之業也箠策繁用者非致逺之術也【繁數也】離朱之明察箴末於百步之外【離朱黃帝臣明目人也】不能見淵中之魚師曠之聰合八風之調而不能聽十里之外【師曠晉平公樂師八風八方之風也東方谷風東南方淸明風南方凱風西南方涼風西方閶闔風西北方不周風北方廣莫風東北方融風以八音之器宣播八方之風一本以八風配八卦之風聲】故任一人之能不足以治三畝之宅也修道理之數因天地之自然則六合不足均也是故禹之決瀆也因水以爲師神農之播谷也因苗以爲教夫萍樹根於水木樹根於土鳥排虛而飛獸蹠實而走【蹠足也實地也】蛟龍水居虎豹山處天地之性也兩木相摩而然金火相守而流【然焚也】員者常轉窽【科】者主浮自然之勢也【員輪丸之屬窽空也舟船之屬】是故春風至則甘雨降生育萬物羽者嫗伏毛者孕育【嫗伏以气剖卵也孕者懷胎育生也】艸木榮華鳥獸卵胎莫見其爲者而功旣成矣秋風下霜倒生挫傷【艸木首地而生故曰倒生挫傷者雕落也】鷹雕搏鷙昆虫蟄【什】藏艸木注根魚鼈湊淵莫見其爲者滅而無形【滅沒形見也】木處榛巢水居窟穴【聚木曰榛】禽獸有芄【芄蓐也】人民有室陸處宜牛馬舟行宜多水匈奴出穢裘於越生葛絺【於發聲於越夷言也越產細葛】各生所急以備燥濕各因所處以禦寒暑並得其宜物便其所由此觀之萬物固以自然聖人又何事焉九疑之南陸事寡而水事眾【九疑山名在蒼梧虞舜所葬地】於是民人被髮文身以像鱗虫【被翦也文身刻畫其體爲蛟龍之狀以入水蛟龍不害也故曰以像鱗虫】短綣不絝【褲】以便涉遊短袂攘捲以便刺舟因之也【捲捲臂也因之因水之宜也】鴈門之北狄不谷食賤長貴壯俗尙气力人不弛弓馬不解勒便之也【不谷食食肉酪而已北狄鮮卑也弛捨便習也】故禹之裸國解衣而入衣帶而出因之也【裸國在南方聖人治禮不求變俗故曰因之也】今夫徙樹者失其陰陽之性則莫不枯槁故橘樹之江北則化而爲枳鴝鵒不過濟貈【涸】渡汶而死形性不可易勢居不可移也是故達於道者反於淸淨【反本也天本授人淸靜之性故曰反】究於物者終於無爲【無爲者不爲物爲也】以恬養性以漠處神則入於天門所謂天者純粹朴素質直皓白未始有與雜糅者也所謂人者偶防【槎】智故曲巧僞詐所以俛仰於世人而與俗交者故牛歧蹏【蹄】而戴角馬被髦而全足者天也絡馬之口穿牛之鼻者人也循天者與道遊者也【循隨遊行也】隨人者與俗交者也夫井魚不可與語大拘於隘也夏虫不可與語寒篤於時也曲士不可與語至道拘於俗束於敎也故聖人不以人滑天不以欲亂情【天理也不以人事滑亂其理不以欲亂其淸淨之性也】不謀而當不言而信不慮而得不爲而成精通於靈府與造化者爲人【爲治也】夫善游者溺善騎者墮各以其所好反自爲禍是故好事者未嘗不中【中傷也】爭利者未嘗不窮也昔共工之力觸不周之山使地東南傾【共工以水行霸於伏犧神農間不周山昆侖西北傾猶下也】與髙辛爭爲帝【髙辛帝嚳】遂潛於淵宗族殘滅繼嗣絕祀越王翳逃山穴越人燻而出之遂不得巳【巳止也翳越太子也賢不欲爲王逃於山穴之中越人以火燻出而立之】由此觀之得在時不在爭治在道不在聖【孔子是也】土處下不爭髙故安而不危水下流不爭先故疾而不遲昔舜耕於歷山期年而田者爭處墝【毳】埆【殼】以封壤肥饒相讓釣於河濱期年而漁者爭處湍瀨以曲隈深潭相予【湍瀨水淺流急少魚之處曲隈崖岸委曲深潭回流饒魚之處】當此之時口不設言手不指麾【口不設不信之言手不妄有所規擬】執徳於心而化馳若神【天也馳行也】使舜無其志𨿽口辯而戶說之不能化一人是故不道之道莽乎大哉【道不可道故曰不道之道】夫能理三苗朝羽民【三苗堯時所放渾惇窮奇饕餮之屬羽民南方羽國之民】徙裸國納肅愼未發號施令而移風易俗者其惟心行者乎【徙化也納受其朝也肅愼在北方】法度刑罰何足以致之也是故聖人內修其本而不外飾其末保其精神偃其才智故漠然無爲而無不爲也【能無爲故物無不爲之化】澹然無治而無不治也所謂無爲者不先物爲也所謂無不爲者因物之所爲【順物之性】所謂無治者不易自然也所謂無不治者因物之相然也【然猶宜也】萬物有所生而獨知守其根百事有所出而獨知守其門【根本也門禁要也】故窮無窮極無極照物而不響應而不乏此之謂天解【惑也天解言能明天意也】故得道者志弱而事彊【弱柔也彊無不勝也】心虛而應當【當合也】所謂志弱而事彊者柔毳安靜藏於不敢行於不能恬然無慮動不失時與萬物回周旋轉不爲先唱感而應之是故貴者必以賤爲號【公王侯伯稱孤寡不谷故曰以賤爲號】而髙者必以下爲基托小以包大在中以制外行柔而剛用弱而彊轉化推移得一之道而以少正多【而能也能以寡統眾】所謂其事彊者遭變應卒排患扞難力無不勝敵無不淩應化揆時莫能害之是故欲剛者必以柔守之欲彊者必以弱保之積於柔則剛積於弱則彊觀其所積以知禍福之鄕彊勝不若己者至於若己者而同【言彊之爲小】柔勝出於己者其力不可量【言柔之爲大】故兵彊則滅木彊則折革固則裂齒堅於舌而先之敝【兵猶火也彊則盛盛則衰故曰則滅以火諭也】是故柔弱者生之榦也而彊者死之徒也【榦質徒眾也】先唱者窮之路也後動者達之原也【先者隤陷故曰窮後者以謀故曰達】何以知其然也凡人中壽七十嵗然而趨捨指湊【指所之也湊所合也指湊猶言行止也】日以月悔也【積日而至於月則必悔前之非】以至於死故蘧伯玉年五十而知四十九年非何者先者難爲知而後者易爲攻也先者上髙則後者攀之先者逾下則後者蹷之【蹷履也】先者隤陷則後者以謀先者敗績則後者違之由此觀之先者則後者之弓矢質的也【質的射之凖執】猶錞【頓】之與刃刃犯難而錞無患者何也以其托於後位也【錞矛戈之錞刃矛戈之刃刃在前故犯難錞在後故無患】此俗世庸民之所公見也而賢知者弗能避也所謂後者非謂其底滯而不發凝竭而不流【發動凝如脂凝也】貴其周於數而合於時也【周調數術也合於時時行則行時止則止】夫執道理以耦變先亦制後後亦制先【道當隨事爲變不必待於先人事當在後趨時當居先】是何則不失其所以制人人不能制也時之反側間不容息【言時反側之間不容气息促之甚也】先之則大過後之則不逮夫日回而月周時不與人遊故聖人不貴尺之璧而重寸之陰時難得而易失也禹之趨時也履遺而弗取冠掛而弗顧非爭其先也而爭其得時也是故聖人守淸道而抱雌節【淸和淨也雌柔弱也】因循應變常後而不先柔弱以靜舒安以定【舒詳也】攻大防【磨】堅莫能與之爭【防磑也攻大防堅諭難也】天下之物莫柔弱於水然而大不可極深不可測修極於無窮逺渝於無涯息耗減益通於不訾【訾量也】上天則爲雨露下地則爲潤澤萬物弗得不生百事不得不成大包羣生而無好憎澤及蚑【岐】蟯【音饒蚑蚑行蟯小虫】而不求報富贍天下而不旣【贍足也旣盡也】徳施百姓而不費行而不可得窮極也微而不可得把握也擊之無創刺之不傷斬之不斷焚之不然淖溺流遁錯繆相紛而不可靡散【遁逸也錯繆相紛彼此相糺也】利貫金石彊濟天下【水流缺石利也舟船所載無有重彊也】動溶無形之域而翺翔忽區之上邅回川谷之間而滔騰大荒之野【忽怳之區上言其飛爲云無所不上也邅回猶委曲也】有餘不足與天地取與授萬物而無所前後是故無所私而無所公靡濫振蕩與天地鴻洞【鴻大也洞通也】無所左而無所右蟠委錯紾【軫】與萬物始終【紾轉也】是謂至徳【言水之爲徳最大故曰至徳也】夫水所以能成其至徳於天下者以其淖溺潤滑也故老之言曰天下至柔馳騁天下之至堅出於無有入於無間吾是以知無爲之有益夫無形者物之大祖也無音者聲之大宗也【無形生有形故爲物大祖也無音生有音故爲聲大宗祖宗皆本也】其子爲光其孫爲水皆生於無形乎夫光可見而不可握水可循而不可毀故有像之類莫尊於水出生入死自無蹠有自有蹠無而以衰賤矣【出生出生道謂去淸淨也入死入死道謂匿情欲也蹠適也自無形適有形離其本也自有形適無形不能復得道家所棄故曰以衰賤也】是故淸靜者徳之至也而柔弱者道之要也虛無恬愉者萬物之用也肅然應感殷然反本則淪於無形矣所謂無形者一之謂也【一者道之本】所謂一者無匹合於天下者也卓然獨立塊然獨處上通九天下貫九野【九天八方中央也九野亦如之】員不中規方不中矩大渾而爲一葉累而無根【無根言微妙也】懷囊天地【懷囊猶言囊括宇宙之謂】爲道關門穆忞【民】隠閔純徳獨存【穆忞隠閔皆無形之類純不雜也】布施而不旣用之而不勤【旣盡也勤勞也】是故視之不見其形聽之不聞其聲循之不得其身無形而有形生焉【無形道也有形萬物也】無聲而五音鳴焉無味而五味形焉無色而五色成焉是故有生於無實出於虛天下爲之圏則名實同居【圏陬也】音之數不過五【宮商角徵羽】而五音之變不可勝聽也味之和不過五【甘酸鹹辛苦】而五味之化不可勝嘗也色之數不過五【靑赤白黑黃】而五色之變不可勝觀也故音者宮立而五音形矣【宮在中央聲之主也形正也】味者甘立而五味亭矣【亭平也甘中央味也】色者白立而五色成矣【白者所在以染之故五色可成也】道者一立而萬物生矣是故一之理施四海一之解際天地【解達也際機也】其全也純兮若璞【璞玉在石而未剖者】其散也混兮若濁濁而徐淸衝而徐盈澹兮其若深淵【沖虛也盈滿也澹定不動之貌】泛兮其若浮雲若無而有若亡而存萬物之總皆閱一孔【總眾聚也】百事之根皆出一門【道之門也】其動無形變化若神其行無迹常後而先【道之先也】是故至人之治也掩其聰明滅其文章依道廢智與民同於公去其誘慕除其嗜欲【誘慕諭貪榮勢也嗜欲情欲也】損其思慮約其所守則察【不煩擾也】寡其所求則得【易供故得】夫任耳目以聽視者勞形而不明以知慮爲治者苦心而無功是故聖人一度循軌【一齊也軌法也】不變其宜不易其常放凖修繩曲因其當夫喜怒者道之邪也【道貴平和故喜怒爲邪也】憂悲者徳之失也【徳尙恬和故以憂悲爲失也】好憎者心之過也嗜欲者性之累也【心當專一中扃外閉反有所好憎故曰過性當淸靜以奉天素而反嗜欲故爲之累】人大怒破陰大喜墜陽【怒者陰气也積陰相薄故破陰喜者陽气也積陽相薄故墜陽】薄气發瘖驚怖爲狂憂悲多恚病乃成積好憎繁多禍乃相隨故心不憂樂徳之至也通而不變靜之至也【變更也】嗜欲不載虛之至也【不載於性】無所好憎平之至也不與物散粹之至也【散亂粹純也】能此五者則通於神明通於神明者得其內者也是故以中制外百事不廢【中心也外情欲】中能得之則外能收之中之得則五藏寧思慮平【五藏寧者各得其所思慮平者不妄喜怒】筋力勁彊耳目聰明疏達而不悖堅彊而不鞼【鞼音貴折也】無所大過而無所不逮處小而不逼處大而不窕【在小能小在大能大】其魂不躁【皂】其神不嬈【躁狡嬈煩嬈也言精神定也】湫【秋】漻【遼】寂寞爲天下梟【湫漻淸靜寂寞恬淡也梟雄也】大道坦坦去身不逺求之近者往而復反近謂身也迫則能應感則能動沕穆無窮【穆美也】變無形像【言能化也】優遊委縱如響之與景【響應聲影應形】登髙臨下無失所秉履危行險無忘仗【仗道也】能存之此其徳不虧萬物紛糅與之轉化以聽天下若背風而馳【疾而易也】是謂至徳至徳則樂矣古之人有居巖穴而神不遺者【遺失也】末世有勢爲萬乘而日憂悲者由此觀之聖亡乎治人而在於得道樂亡乎富貴而在於得和知大已而小天下則幾於道矣【幾近也許由務光是也】所謂樂者豈必處京臺章華【京臺章華皆楚之大臺】遊雲夢沙邱【云夢楚澤華容也沙邱紂臺名】耳聽九韶六瑩【九韶舜樂六瑩顓頊樂】口味煎熬芬芳馳騁夷道【夷平也】釣射鷫【肅】鷞【霜】之謂樂乎【鷫鷞鳥名長脛緑身其形似鴈】吾所謂樂者人得其得者也夫得其得者不以奢爲樂不以廉爲悲與陰俱閉與陽俱開故子夏心戰而臞得道而肥【入見先王之道而說之又出見富貴之樂而欲之二者交爭故戰而臞也先王之道勝無所復思故肥】聖人不以身役物不以欲滑和【滑汨也不以身爲物役不以情欲亂中和之道也】是故其爲懽不忻忻【忻忻爲過制也】其爲悲不惙【陟】惙【惙傷性也】萬方百變消搖而無所定吾獨慷慨遺物而與道同出是故有以自得之也喬木之下空穴之中足以適情【喬木上竦少陰之木空穴巖穴也】無以自得也𨿽以天下爲家萬民爲臣妾不足以養生也【言無以自得之人猶以此爲不足也】能至於無樂者則無不樂無不樂則至極樂矣【至樂至徳之樂極亦至也】夫建鐘鼓列管弦席旃茵傅旄象【傅著旄旌也象以象牙爲飾也】耳聽朝歌北鄙靡靡之樂【朝歌紂都鄙邑紂使師防作鄙邑靡靡之樂】齊靡曼之色【齊列也靡曼美色】陳酒行觴夜以繼日彊弩弋髙鳥走犬逐狡兔此其爲樂也炎炎赫赫怵然若有所誘慕解車休馬罷酒徹樂而心忽然若有所喪悵然若有所亡也是何則不以內樂外而以外樂內樂作而喜曲終而悲悲喜轉而相生精神亂營【營惑也】不得須臾平察其所以不得其形【不得樂之形也】而日以傷生失其得者也是故內不得於中稟授於外而以自飾也不浸於肌膚不浹於骨髓不畱於心志不滯於五藏故從外入者無主於中不止從中出者無應於外不行故聽善言便計𨿽愚者知說之稱至徳髙行𨿽不肖者知慕之說之者眾而用之者鮮慕之者多而行之者寡所以然者何也不能反諸性也夫內不開於中而彊學問者不入於耳而不著於心此何以異於聾者之歌也效人爲之而無以自樂也聲出於口則越而散矣【散去耳不聞也】夫心者五藏之主也所以制使四支流行血气馳騁於是非之境而出入於百事之門戶者也是故不得於心而有經天下之气【經理也】是猶無耳而欲調鐘鼓無目而欲喜文章也亦必不勝其任矣故天下神器不可爲也爲者敗之執者失之夫許由小天下而不以已易堯者志遺於天下也【許由陽城人箕山之隠士也堯以其賢聘之欲禪天下不肯就】所以然者何也因天下而爲天下也天下之要不在於彼而在於我不在於人而在於身我身得則萬物備矣徹於心術之論則嗜欲好憎外矣是故無所喜而無所怒無所樂而無所苦萬物同也無非無是化育燿生而如死【天也同言萬物皆受气於天也燿明也生而如死言無所欲也】夫天下者亦吾有也吾亦天下之有也天下之與我豈有間哉夫有天下者豈必攝權持勢操殺生之柄而以行其號令邪吾所謂有天下者非謂此也自得而已【自得其天性也】自得則天下亦得我矣吾與天下相得則常相有已又焉有不得容其間者乎所謂自得者全其身者也全其身則與道爲一矣故𨿽遊於江潯海裔【潯涯也裔邊也】馳要褭建翠蓋【要褭馬名日行萬里翠蓋以翠鳥羽飾蓋也褭音裊】目觀掉羽武象之樂【掉羽武象周武王之樂】耳聽滔防【朗】奇麗激抮之音【樂有激抮轉皆曲名也】鄭衛之浩樂結激楚之遺風射沼濵之髙鳥逐苑囿之走獸此齊民之所以淫泆流湎【齊於凡民故曰齊民】聖人處之不足以營其精神亂其气志使心怵然失其情性處窮僻之鄕側谿谷之間【側仗也】隠於榛薄之中【藂木曰榛深艸曰薄】環堵之室茨之以生茅蓬戶甕牖揉桑爲樞【堵長一丈髙一丈面環一堵爲方一丈故曰環堵言其小也編蓬爲戶以破甕蔽牖揉桑條以爲戶樞】上漏下濕潤浸北房【浸漬也北房陰堂】雪霜瀼【徜】灖【校】浸潭苽【觚】蔣【瀼灖雪霜貌浸潭之潤以生苽蔣實苽者蔣實其米曰胡蔣音漿】逍遙於廣澤之中而仿洋於山峽之旁【兩山之間爲峽】此齊民之所爲形植黎累憂悲而不得志也聖人處之不爲愁悴怨懟而不失其所以自樂也是何也則內有以通於天機而不以貴賤貧富勞逸失其志徳者也故夫烏之啞【雅】啞鵲之唶【惜】唶豈嘗爲寒暑燥濕變其聲哉【言體道者不爲貴賤貧富勞逸易其志如烏鵲之不爲寒暑易其聲】是故夫得道已定而不待萬物之推移也非以一時之變化而定吾所以自得也吾所謂得者性命之情處其所安也夫性命者與形俱出其宗形備而性命成性命成而好憎生矣故士有一定之論女有不易之行【士與同志交接有一防而交定故曰有一定之論也貞女專一亦無二心故曰有不易之行也】規矩不能方圓鉤繩不能曲直【𨿽規矩鉤繩無以施於此】天地之永登丘不可爲修居卑不可爲短是故得道者窮而不懾達而不榮處髙而不機持盈而不傾【機危也傾覆也】新而不防久而不渝【防明也渝變也】入火不焦入水不濡是故不待勢而尊不待財而富不待力而彊平虛不流與化翺翔【翺翔猶傾仰也】若然者藏金於山藏珠於淵【舜藏金於巖之山藏珠於五湖之淵以塞貪淫之欲】不利貨財不貪勢名是故不以康爲樂不以慊爲悲【康安慊約也】不以貴爲安不以賤爲危形神气志各居其宜以隨天地之所爲夫形者生之舍也气者生之充也神者生之制也一失位則三者傷矣是故聖人使人各處其位守其職而不得相干也故夫形者非其所安也而處之則廢气不當其所充而用之則泄神非其所宜而行之則昧【昧不明也】此三者不可不愼守也夫舉天下萬物蚑蟯貞虫【蚑行也蟯蟯動之虫也貞虫卽細腰之屬也】蝡動蚑作皆知其所喜憎利害者何也以其性之在焉而不離也忽去之則骨肉無倫矣【去之去道也則骨肉靡滅無倫匹也】今人之所以眭【攜】然能視防【憂】然能聽形體能抗而百節可屈伸察能分白黑視醜美而知能別同異明是非者何也气爲之充而神爲之使也何以知其然也凡人之志各有所在而神有所系者其行也足蹪趎【殊】埳【坎】頭抵植木而不自知也【蹪躓也楚人讀躓爲蹪】招之而不能見也呼之而不能聞也耳目非去之也然而不能應者何也神失其守也【精神失其所守】故在於小則忘於大在於中則忘於外在於上則忘於下在於左則忘於右無所不充則無所不在【精神無所不充在存也】是故貴虛者以毫末爲宅也【虛者情無所念慮也以毫末爲宅者言精微也】今夫狂者之不能避水火之難而越溝瀆之險者豈無形神气志哉然而用之異也失其所守之位而離其外內之舍是故舉錯不能當動靜不能中終身運枯形於連嶁【樓】列埓之門【運行枯病也形體也連嶁猶離嶁也委曲之類列埒不平均也】而蹪蹈於污壑穽陷之中【污壑大壑】𨿽生俱與人鈞然而不免爲人戮笑者何也形神相失也故以神爲主者形從而利以形爲制者神從而害【神淸靜故利形有情欲故害也】貪饕多欲之人漠防於勢利誘慕於名位【漠防猶鈍防不知足也】冀以過人之智植於髙世則精神日耗而彌逺久淫而不還形閉中距則神無由入矣【淸靜之性無從還入也】是以天下時有盲妄自失之患此膏燭之類也火逾然而消逾亟夫精神气志者靜而日充者以壯躁而日耗者以老是故聖人將養其神和弱其气平夷其形而與道沈浮俛仰恬然則縱之迫則用之其縱之也若委衣其用之也若發機【機弩機關言其疾也】如是則萬物之化無不遇【遇時也】而百事之變無不應

淮南鴻烈解卷一

欽定四庫全書

淮南鴻烈解卷二

漢髙誘注

俶眞訓【俶始也眞實也說道之實始於無化育於有故曰俶眞俶音出】

有始者有未始有有始者有未始有夫未始有有始者有有者有無者有未始有有無者有未始有夫未始有有無者所謂有始者繁憤未發萌兆牙蘗未有形埒垠【寅】堮【】無無蝡【軟】蝡將欲生興而未成物類【繁憤眾積之貌發憤也】有未始有有始者天气始下地气始上陰陽錯合相與優遊競暢於宇宙之間被徳含和繽紛蘢蓯欲與物接而未成兆朕【競逐暢達和气繽紛雜揉也蘢蓯聚會也兆朕形怪也蘢音龍蓯音聰】有未始有夫未始有有始者天含和而未降地懷气而未虛無寂寞蕭條霄雿【翟】無有仿佛【佛】气遂而大通防防者也有有者言萬物摻【參】落根莖枝葉靑蔥苓蘢萑【委】蔰【戶】炫煌蠉飛蝡動蚑行喙息可切循把握而有數量【摻纖也萑蔰炫煌采色貌切嚤循順也】有無者視之不見其形聽之不聞其聲捫【門】之不可得也望之不可極也儲與扈冶【儲與扈冶褒大意也】浩浩瀚【汗】瀚不可隠儀揆度而通光耀者【浩浩瀚瀚廣大貌光耀無形也】有未始有有無者包裹天地陶冶萬物大通混防深閎廣大不可爲外析毫剖芒不可爲內無環堵之宇而生有無之根【混防大防之中謂道也】有未始有夫未始有有無者天地未剖陰陽未判四時未分萬物未生汪然平靜寂然淸澄莫見其形若光燿之間於無有退而自失也曰予能有無而未能無無也【能有無爲也未能本性自無爲也】及其爲無無至妙何從及此哉夫大塊載我以形勞我以生逸我以老休我以死【大塊天地之間休息也】善我生者乃所以善我死也【欲人同死生也】夫藏舟於壑藏山於澤人謂之固矣𨿽然夜半有力者負而趨寐者不知猶有所遁若藏天下於天下則無所遁其形矣【大丈夫以天下爲室以藏萬物】物豈可謂無大攉【鎬】乎【揚攉無慮大數名也】一範人之形而猶喜【範猶遇也遭也言物一法效人形尙由善也】若人者千變萬化而未始有極也【言死生變化也】獘而復新其爲樂也可勝計邪譬若防【夢】爲鳥而飛於天防爲魚而沒於淵方其防也不知其防也覺而後知其防也今將有大覺然後知今此之爲大防也始吾未生之時焉知生之樂也今吾未死又焉知死之不樂也昔公牛哀轉病也七日化爲虎【公牛氏韓人轉病易病也江淮之間公牛氏有易病化爲虎若中國有狂疾者疾作有時也其爲虎者便還食人食人者因作眞虎不食人者更復化爲人】其兄掩戶而入覘【詀】之則虎搏而殺之【覘視也】是故文章成獸爪牙移易【移易人爪牙爲虎爪牙】志與心變神與形化【志心皆變神形皆化】方其爲虎也不知其嘗爲人也方其爲人不知其且爲虎也二者代謝舛【喘】馳各樂其成形【代更謝敍也舛牙也形謂成虎形人】狡猾鈍惽是非無端孰知其所萌夫水向冬則凝而爲冰冰迎春則泮而爲水冰水移易於前後若周員而趨孰暇知其所苦樂乎【泮釋也趨歸也】是故形傷於寒暑燥濕之虐者形苑而神壯【苑枯病也壯傷也】神傷乎喜怒思慮之患者神盡而形有餘故罷【皮】馬之死也剝之若槁狡狗之死也割之有濡【狡少也濡濡濕气力未盡】是故傷死者其鬼嬈【嬈煩嬈善行病祟人嬈音繞】時旣者其神漠【旣盡也時旣當老者則神寂漠漠定也】是皆不得形神俱沒也【道家養形養神皆以壽終形神俱沒不但漠而已也】夫聖人用心杖性依神相扶而得終始是故其寐不防其覺不憂【精神無所思慮故不防志存仁義患不得至故不憂】古之人有處混防之中神气不蕩於外萬物恬漠以愉靜攙【讒】搶【撐】衡杓之气莫不彌靡【攙搶彗孛也杓北斗柄第七星】而不能爲害當此之時萬民猖狂不知東西含哺而遊鼓腹而熙【鼓擊熙戲也】交被天和食於地徳【交俱和气也地徳五穀也】不以曲故是非相尢茫茫沈沈是謂大治【曲故曲巧也尢過也茫茫沈沈盛貌】於是在上位者左右而使之毋淫其性鎭撫而有之毋遷其徳是故仁義不布而萬物蕃殖【古者抱盛徳上質是不待仁義而萬物蕃殖】賞罰不施而天下賔服其道可以大美興而難以算計舉也【言天性萬物但可以大美興而育之難以算計具也】是故日計之不足而嵗計之有餘【以限計之故有餘也譬若梅矣百梅足以爲百人酸一梅不足爲百人酸也】夫魚相忘於江湖人相忘於道術【言各得其志故相忘】古之眞人立於天地之本中至優遊抱徳【養】和而萬物雜累焉【炙也抱其志徳而炙於和气故萬物雜累言成熟也】孰肯解構人間之事以物煩其性命乎【解構猶合會也煩辱也】夫道有經紀條貫得一之道連千枝萬葉【一者道之本也得其根本故能連理千枝萬葉】是故貴有以行令賤有以忘卑貧有以樂業困有以處危夫大寒至霜雪降然後知松柏之茂也據難履危利害陳於前然後知聖人之不失道也是故能戴大員者履大方【言能戴天履地之道】鏡太淸者視大明立太平者處大堂【太平天下之平也大堂明堂所以告朔行令也】能遊防防者與日月同光【光明也諭得道者能與日月並明也】是故以道爲竿以徳爲綸禮樂爲鉤仁義爲餌投之於江浮之於海萬物紛紛孰非其有夫挾依於跂躍之術【跂躍猶齟齬不正之道也】提挈人間之際撢【潭】掞【善】挻【延】挏【同】世之風俗【撢引掞利也挻挏猶上下也以求利便也】以摸蘇牽連物之微妙【摸蘇猶摸索微妙猶細小也】猶得肆其志充其欲何況懷環瑋之道忘肝膽遺耳目獨浮游無方之外不與物相獘【跋】摋【獘摋猶雜揉也摋音殺】中徙倚無形之域而和以天地者乎若然者偃其聰明而抱其太素以利害爲塵垢以死生爲晝夜是故目觀玉輅琬象之狀耳聽白雪淸角之聲不能以亂其神【玉輅王者所乘有琬琰象牙之飾白雪師曠所奏太一五弦之琴】登千仞之谿臨蝯【元】之岸不足以滑【汨】其和【蝯臨其岸而目也滑亂和適也】譬若鐘山之玉炊以罏炭三日三夜而色澤不變則至徳天地之精也【鐘山昆侖也】是故生不足以使之利何足以動之死不足以禁之害何足以恐之明於死生之分達於利害之變𨿽以天下之大易骭【閈】之一毛無所槪於志也【骭自膝以下脛以上也】夫貴賤之於身也猶條風之時麗也【條風鳴條言其迅也麗過也】毀譽之於己猶蚊防之一過也夫秉皓白而不黑行純粹而不糅處防而不闇休於天鈞而不防【防敗也天鈞北極之地積寒之野休之輒敗惟體道者爲能不敗也防音爲】孟門終隆之山不能禁【孟門山名太行之隘也終隆終南山在扶風皆險塞也】惟體道能不敗湍瀨旋淵呂梁之深不能畱也【湍瀨急流也旋淵深淵也呂梁水名水險也畱滯也】太行石澗飛狐【胡】句望之險不能難也【太行石澗飛狐句望皆隘險也】是故身處江海之上而神遊魏闕之下【魏闕王者門外闕也所以縣教象之書於象魏也巍巍髙大故曰魏闕言眞人𨿽在逺方心存王也】非得一原孰能至於此哉【一原道之原】是故與至人居使家忘貧使王公簡其富貴而樂卑賤勇者衰其气貪者消其欲坐而不教立而不議虛而往者實而歸故不言而能飲人以和是故至道無爲一龍一蛇【龍能化蛇能解蛻故道以爲譬】盈縮捲舒與時變化外從其風內守其性耳目不燿思慮不營其所居神者臺簡以遊太淸【臺持簡大也】引楯【允】萬物羣美萌生【引楯拔擢也】是故事其神者神去之【事治也】休其神者神居之【不動擾】道出一原通九門【九門天之門】散六衢【散布於六合之衢】設於無垓【該】坫【玷】之宇【設施也垓坫垠堮也】寂漠以虛無非有爲於物也物以有爲於己也【非有爲於物者不爲之也物以有爲於己者物巳爲也】是故舉事而順於道者非道之所爲也道之所施也夫天之所覆地之所載六合所包陰陽所呴【吁】雨露所濡道徳所扶此皆生一父母而閱一和也【父母天地閱總也和气道所貴也】是故槐楡與橘柚【右】合而爲兄弟【柚小橘也同異物】有苗與三危通爲一家【三危國名】夫目視鴻鵠之飛耳聽琴瑟之聲而心在鴈門之間一身之中神之分離剖判六合之內一舉而千萬里是故自其異者視之肝膽胡越【肝膽諭近胡越諭逺】自其同者視之萬物一圏也【圏陬也】百家異說各有所出若夫墨楊申商之於治道【墨墨翟之術兼愛楊朱之術全性保眞申者申不害也尙刻削商者鞅也尙嚴猛】猶蓋之無一橑【遼】而輪之無一輻有之可以備數無之未有害於用也已自以爲獨擅之不通之於天地之情也今夫冶工之鑄器【鑄讀作祝】金踴躍於罏中必有波溢而播棄者其中地而凝滯亦有以象於物者矣其形𨿽有所小用哉然未可以保於周室之九鼎也【保猶葆也寶也】又況比於規形者乎其與道相去亦逺矣今夫萬物之疏躍枝舉百事之莖葉條防【遏】皆本於一根而條循千萬也【疏躍布散也防讀作蘗旁生萌芽也】若此則有所受之矣而非所授者所受者無授也而無不受也無不受也者譬若周云之蘢蓯遼巢彭濞【譬】而爲雨【周云宻雲雨也蘢蓯聚合也遼巢彭濞蘊積貌】沈溺萬物而不與爲濕焉【不與萬物俱濕】今夫善射者有儀表之度如工匠有規矩之數此皆所得以至於妙然而奚仲不能爲逄【奚仲巧爲車逄善於射言未能相兼也】造父不能爲伯樂者【造父善禦馬事周穆王伯樂善相馬事秦繆公】是曰諭於一曲而不通於萬方之際也今以湼染緇則黑於湼以藍染靑則靑於藍湼非緇也靑非藍也玆𨿽遇其母而無能復化已【藍染艸湼礬石也母本也】是何則以諭其轉而益薄也何況夫未始有湼藍造化之者乎其爲化也𨿽鏤金石書竹帛何足以舉其數由此觀之物莫不生於有也小大優遊矣【言饒多也】夫秋毫之末淪於無間而復歸於大矣蘆苻之厚通於無整【垠】而復反於惇龐【秋毫微妙故能入於無間間孔言道無形以毫末比道猶復爲大也厚猶薄也蘆葦也苻蘆之中白苻言其薄柯則歸於葦故曰反於惇龐也】若夫無秋毫之微蘆苻【防】之厚四達無境通於無圻【道貴無形秋毫蘆苻已有形故曰無秋毫之微蘆苻之厚而四達無境通於無圻圻音寅垠也】而莫之要禦夭遏者其襲微重妙挺挏萬物揣丸變化天地之間何足以論之夫疾風防【渤】木而不能拔毛髮雲臺之髙墮者折脊碎腦而蟁【民】蝱【】適足以翺翔【防亦拔也臺髙際於云故曰雲臺也翺翔無傷毀之患道所貴也】夫與蚑蟯同乘天機【蚑行蟯動諭微細也天機神馬】夫受形於一圏飛輕微細者猶足以脫其命又況未有類也【類形象也未有形象道所尙也】由此觀之無形而生有形亦明矣是故聖人托其神於靈府而歸於萬物之初視於防防聽於無聲防防之中獨見曉焉【曉明也】寂漠之中獨有照焉其用之也以不用其不用也而後能用之其知也乃不知其不知也而後能知之也夫天不定日月無所載地不定艸木無所植所立於身者不寧是非無所形【形見也】是故有眞人然後有眞知其所持者不明庸詎知吾所謂知之非不知歟今夫積惠重厚累愛襲恩以聲華嘔苻嫗掩萬民百姓使知之防防然人樂其性者仁也舉大功立顯名體君臣正上下明親疏等貴賤存危國繼絕世決挐治煩興毀宗立無後者義也閉九竅藏心志棄聰明反無識芒然仿佯於塵埃之外而消搖於無事之業含陰吐陽而萬物和同者徳也是故道散而爲徳徳溢而爲仁義仁義立而道徳廢矣百圍之木斬而爲犧尊【犧尊酒器畫犧牛之象以飾尊也】鏤之以剞【技】【厥】雜之以靑黃華藻鎛鮮龍蛇虎豹曲成文章【剞巧工鉤刀也者規度刺畫墨邊箋也所以刻鏤之具也靑黃采色之飾也華藻華文也鎛今之金尊也鮮明好也龍蛇虎豹者刻尊彞爲蟠龍伏虎之狀故曰曲成文章】然其斷在溝中一比犧尊溝中之斷則醜美有間矣【間逺也】然而失木性鈞也是故神越者其言華徳蕩者其行僞【越散也蕩逸僞不誠也】至精亡於中而言行觀於外此不免以身役物矣夫趨捨行僞者爲精求於外也精有湫盡而行無窮極則滑心濁神而惑亂其本矣其所守者不定而外淫於世俗之風所斷差跌者而內以濁其淸明是故躊躇以終而不得須臾恬澹矣是故聖人內修道術而不外飾仁義不知耳目之宣而遊於精神之和若然者下揆三泉上尋九天橫廓六合揲【設】貫萬物此聖人之遊也若夫眞人則動溶於至虛而遊於滅亡之野騎蜚廉而從惇圄【蜚廉獸名長毛有翼惇圄似虎而小圄音語】馳於方外休乎宇內燭十日而使風雨臣雷公役誇【誇】父【雷公誇父皆仙人也】妾宓妃妻織女【宓妃神女也】天地之間何足以畱其志是故虛無者道之舍平易者道之素【素性也】夫人之事其神而嬈其精營慧然而有求於外此皆失其神明而離其宅也【事治也嬈煩也營慧求索名利者也離宅離精神之宅也】是故凍者假兼衣於春而暍【謁】者望冷風於秋夫有病於內者必有色於外矣夫梣【尋】木色靑翳而蠃【裸】瘉【與】蝸【】睆【梣木靑皮蠃蜾虫蝸牛郎防蝓也螺也睆音喚】此皆治目之藥也人無故求此物者必有蔽其明者聖人之所以駭天下者眞人未嘗過焉賢人之所以矯世俗者聖人未嘗觀焉夫牛蹏之涔【岑】無尺之鯉【涔潦水也謂水澇之年大道上之積水】塊阜之山無丈之材【塊阜小山也】所以然者何也皆其營宇狹小而不能容巨大也又況乎以無裹之者邪【無裹無形也】此其爲山淵之勢亦逺矣夫人之拘於世也必形系而神泄故不免於虛【形系者身形疾而精神越泄不處其守虛疾也】使我可系羇者必其有命在於外也至徳之世甘暝於混【混】澖【閒】之域而徙倚於汗漫之宇【混澖無垠虛之貌汗漫無生形形生元气之本神也宇居也】提挈天地而委萬物以鴻蒙爲景柱而浮乎無畛【軫】崖之際【一手曰提挈舉也委棄也言不以身役物鴻蒙東方之野日所出者故以爲影柱浮猶遨翔也無畛崖畔界因以爲名也】是故聖人呼吸陰陽之气而羣生莫不顒顒然仰其徳以和順當此之時莫之領理決離隠宻而自成渾渾蒼蒼純朴未散旁薄爲一而萬物大優【渾渾蒼蒼混沌大貌優饒也】是故𨿽有羿之知而無所用之【羿堯時羿也善射能一日落九烏繳大風殺窫窳斬九嬰射河伯故曰知也】及世之衰也至伏羲氏其道昧昧芒芒然吟徳懷和【昧昧純厚也芒芒廣大貌吟詠其徳含懷其和气未大宣布也】被施頗烈【被其徳澤頗烈施於民】而知乃始昧昧晽【林】晽皆欲離其童之心【昧昧欲明而未也晽晽欲所知之貌離去也】而覺視於天地之間是故其徳煩而不能一【煩多一齊也】乃至神農黃帝剖判大宗竅領天地襲九窽重九【竅通領理襲因窽法音整形也言因九天九地之形法以通理也】提挈陰陽嫥【專】捖【桓】剛柔枝解葉貫萬物百族【嫥捖和調也族類也】使各有經紀條貫於此萬民睢【揮】睢盱【於】盱然莫不竦身而載聽視【睢盱聽視之貌】是故治而不能和下棲遲至於昆吾夏后之世【昆吾夏之伯夏后桀世也】嗜欲連於物聰明誘於外而性命失其得施【讀作易】及周室之衰澆淳散朴雜道以僞儉徳以行而巧故萌生周室衰而王道廢儒墨乃始列道而議分徒而訟【徒黨也訟爭是非也】於是博學以疑聖華誣以脇眾歌鼓舞緣飾詩書以買名譽於天下繁登降之禮飾紱冕之服聚眾不足以極其變積財不足以贍其費於是萬民乃始慲【滿】觟【化】離跂【觟徯徑之徯也】各欲行其知僞以求鑿枘【芮】於世而錯擇名利【鑿孔也枘筍也工人刻木以入鑿鑿卽受之諭人施其巧僞索榮顯之名利也】是故百姓曼衍於淫荒之陂而失其大宗之本夫世之所以喪性命有衰漸以然所由來者久矣是故聖人之學也欲以反性於初而遊心於虛也【性無不善而情欲害之故聖人能返其性於初遊心於虛言無欲也】達人之學也欲以通性於遼廓而覺於寂漠也若夫俗世之學也則不然擢徳【騫】性內愁五藏外勞耳目【擢取縮也皆不循其理故愁其思慮也耳妄聽目妄視淫故勞也】乃始招蟯振繾物之毫芒搖消掉【弔】捎【梢】仁義禮樂防行越智於天下以招號名聲於世【搖消掉捎言未能行仁義禮樂也越防卒也越揚其詐譎之智以取聲名也】此我所羞而不爲也是故與其有天下也不若有說也【說樂也不若有人說樂之也】與其有說也不若尙【徜】羊【徉】物之終始也而條達有無之際是故舉世而譽之不加勸舉世而非之不加沮定於死生之境而通於榮辱之理𨿽有炎火洪水彌靡於天下神無虧缺於胸臆之中矣若然者視天下之間猶飛羽浮芥也孰肯分分然以物爲事也【分分猶意念之貌】水之性眞淸而土汨之人性安靜而嗜欲亂之夫人之所受於天者耳目之於聲色也口鼻之於芳臭也肌膚之於寒燠其情一也或通於神明或不免於癡狂者何也其所爲制者異也是故神者智之淵也淵淸則智明矣智者心之府也智公則心平矣人莫鑑於流沫【防】而鑑於止水者以其靜也【沫雨潦上沫起覆甌也言其濁擾不見人形也】莫窺形於生鐵而窺於明鏡者以覩其易也夫惟易且靜形物之性也【易平也形見也】由此觀之用也必假之於弗用也是故虛室生白吉祥止止【虛心也室身也白道也能虛其心以生於道道性無欲吉祥來止捨也】夫鑑明者塵垢弗能薶【薶音倭污也】神淸者嗜欲弗能亂【神淸者精神內守也】精神已越於外而事復返之【越散也事治也】是失之於本而求之於末也外內無符而欲與物接獘其光而求知之於耳目【光內明也一曰天也】是釋其炤炤而道其防防也是之謂失道心有所至而神喟然在之反之於虛則消鑠滅息此聖人之遊也【反之於虛則情欲之性消鑠滅息故曰聖人之遊遊行也】故古之治天下也必達乎性命之情其舉錯未必同也其合於道一也夫夏日之不被裘者非愛之也燠有餘於身也冬日之不用翣【殺】者非簡之也淸有餘於適也【翣扇也簡賤也】夫聖人量腹而食度形而衣節於己而已貪污之心奚由生哉故能有天下者必無以天下爲也能有名譽者必無以趨行求者也【以用也】聖人有所於達達則嗜欲之心外矣【外棄也】孔墨之弟子皆以仁義之術教導於世然而不免於儡【雷】身猶不能行也又況所教乎【儡身身不見用儡儡然也】是何則其道外也夫以末求返於本許由不能行也又況齊民乎誠達於性命之情而仁義固附矣趨捨何足以滑心若夫神無所掩心無所載通洞條達恬漠無事無所凝滯虛寂以待勢利不能誘也辯者不能說也聲色不能淫也美者不能濫也【說釋也濫覦也】知者不能動也勇者不能恐也此眞人之道也若然者陶冶萬物與造化者爲人【爲治也】天地之間宇宙之內莫能夭遏夫化生者不死而化物者不化【化生者天也化物者徳也】神經於驪山太行而不能難入於四海九江而不能濡處小隘而不塞橫扃天地之間而不窕【扃猶閉也】不通此者𨿽目數千羊之羣耳分八風之調足蹀【牒】陽阿之舞而手防緑水之趨【陽阿古名倡也緑水舞曲趨投節也】智終天地明照日月辯解連環【始皇遺齊襄王后玉連環曰齊多智解此環後椎破之謝曰已解矣】澤潤玉石猶無益於治天下也靜漠恬澹所以養性也和愉虛無所以養徳也外不滑內則性得其宜性不動和則徳安其位養生以經世抱徳以終年可謂能體道矣若然者血脈無郁滯五藏無蔚气【蔚病也】禍福弗能撓滑非譽弗能塵垢故能致其極非有其世孰能濟焉有其人不遇其時身猶不能脫又況無道乎且人之情耳目應感動心志知憂樂手足之防【費】疾【養】辟寒暑所以與物接也蜂蠆【瘥】螫指而神不能憺【憺音詹定也】蚉蝱【雜】膚而知不能平【噬也】夫憂患之來攖人心也非直蜂蠆之螫毒而蚉蝱之慘怛也而欲靜漠虛無柰之何哉夫目察秋毫之末耳不聞雷霆之聲耳調玉石之聲目不見太山之髙何則小有所志而大有所忘也今萬物之來擢拔吾性攓【牽】取吾情有若泉源𨿽欲勿稟其可得邪【稟猶動用也】今夫樹木者灌以瀿【繁】水【瀿波也防溢也】疇以肥壤一人養之十人拔之則必無餘防【防蘗也】又況與一國同伐之哉𨿽欲久生豈可得乎今盆水在庭淸之終日未能見眉睫濁之不過一撓而不察方員人神易濁而難淸猶盆水之類也況一世而撓滑之曷得須臾平乎古者至徳之世賈便其肆農樂其業大夫安其職而處士修其道當此之時風雨不毀折艸木不夭九鼎重味珠玉潤澤【九鼎九州貢金所鑄也重厚也潤澤有光也】洛出丹書河出緑圖【丹書黃帝遊於洛見鯉魚長三丈靑身無鱗赤文成字故曰丹書緑圖黃帝云夢見兩龍挺白圖卽帝以授於河之都天老曰天其授帝圖乎黃帝乃齊河洛之間至於翠嬀泉大盧魚折澑而至泛白圗蘭菜朱文以授黃帝舒受之故曰緑圖】故許由方回善捲披衣得達其道【許由方回善捲披衣皆堯時隠士】何則世之主有欲利天下之心是以人得自樂其間四子之才非能盡善蓋今之世也然莫能與之同光者遇唐虞之時逮至夏桀殷紂燔生人辜諌者爲炮烙鑄金柱【鑄金柱然火其下以人置其上墮陊火中】剖賢人之心析才士之脛【賢人比干也析解也剝解有才士腳觀其有奇異脛腳也】醢鬼侯之女葅梅伯之骸【鬼侯梅伯紂時諸侯梅伯說鬼侯之女美好令紂妻之女至紂以爲不好故醢鬼侯之女葅梅伯之骸也】當此之時峣【堯】山崩三川涸【峣山蓋在南陽三川涇渭汧也】飛鳥鎩翼走獸擠腳【言紂田獵禽荒故獸無不被害也】當此之時豈獨無聖人哉然而不能通其道者不遇其世夫鳥飛千仞之上獸走叢薄之中禍猶及之又況編戶齊民乎【聚木曰叢深艸曰薄】由此觀之體道者不專在於我亦有系於世矣夫歷陽之都一夕反而爲湖勇力聖知與罷怯不肖者同命【歷陽淮南國縣名昔有老嫗常行仁義有二諸生過之謂曰此國當沒爲湖謂嫗視東城門閫有血便走上北山勿顧也自此嫗便往視門閫閽者問之嫗對曰如是其暮門吏故殺雞血塗門閫明旦老嫗早往視門見血便上北山國沒爲湖與門吏言其事適一宿耳一夕旦而爲湖也勇怯同命無遺脫也】巫山之上順風縱火膏夏紫芝與蕭艾俱死【巫山在南郡膏夏大木也其理宻白如膏故曰膏夏紫芝皆諭賢智也蕭艾賤艸皆諭不肖】故河魚不得明目穉稼不得育時其所生者然也【河水濁故不得明目穉稼爲霜所凋故不得待其自熟時故曰其所生然也】故世治則愚者不得獨亂世亂則智者不能獨治身蹈於濁世之中而責道之不行也是猶兩絆騏驥而求其致千里也置猨檻中則與豚同非不巧捷也無所肆其能也舜之耕陶也不能利其裏南面王則徳施乎四海仁非能益也處便而勢利也古之聖人其和愉寧靜性也其志得道行命也是故性遭命而後能行命得性而後能明【得其本淸靜之性故能明】烏號之弓谿子之弩不能無弦而射【谿蠻夷也以柘桑爲弩因曰谿子之弩】越舲蜀艇不能無水而浮【舲小船也蜀艇一板之舟若無水不能獨浮也】今矰繳機而在上【网】張而在下𨿽欲翺翔其勢焉得【矰弋射身短矢也機發也翺翔鳥之髙飛翼上下曰翺直刺不動曰翔】故詩曰采采捲耳不盈傾筐嗟我懷人寘彼周行以言慕逺世也【詩周南捲耳篇也言采采易得之菜不滿易盈之器以言君子爲國執心不精不能以成其道采易得之菜不能盈易滿之器也嗟我懷人寘彼周行言我思古君子官賢人置之列位也誠古之賢人各得其行列故曰慕逺也】

淮南鴻烈解卷二﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷三

漢髙誘注

天文訓【文者象也天先垂文象日月五星及彗孛皆謂以譴告一人故曰天文】

天墬【地籀文】未形馮馮翼翼洞【桐】洞灟【鐲】灟故曰大昭【馮翼洞灟無形之貌】道始於虛霩【霍】虛霩生宇宙宇宙生气气有漢垠【漢垠重安之貌】淸陽者薄靡而爲天【薄靡者若塵埃飛之貌】重濁者凝滯而爲地淸妙之合專【一作博】易重濁之凝竭難故天先成而地後定天地之襲精爲陰陽【襲合精气也】陰陽之專精爲四時四時之散精爲萬物積陽之熱气生火火气之精者爲日積陰之寒气爲水水气之精者爲月日月之淫爲精者爲星辰天受日月星辰地受水潦塵埃昔者共工與顓頊爭爲帝怒而觸不周之山天柱折地維絕天傾西北故日月星辰移焉【不周山在西北傾者髙也原道言地東南傾傾者下也此先言傾西北明其髙也】地不滿東南故水潦塵埃歸焉天道曰圓地道曰方方者主幽圓者主明明者吐气者也是故火曰外景幽者含气者也是故水曰內景吐气者施含气者化是故陽施陰化天之偏气怒者爲風地之含气和者爲雨陰陽相薄感而爲雷【薄迫感動也】激而爲霆亂而爲霧陽气勝則散而爲雨露【散霧散也】陰气勝則凝而爲霜雪毛羽者飛行之類也故屬於陽介鱗者蟄伏之類也故屬於陰日者陽之主也是故春夏則羣獸除【除冬毛微墮也】日至而麋鹿解【日冬至麋角解日夏至鹿角解】月者陰之宗也是以月虛而魚腦減月死而蠃硥【謗】膲【宗本也減少也膲肉不滿言應陰气也膲音醮】火上蕁【覃】水下流故鳥飛而髙魚動而下物類相動本標【末】相應故陽燧見日則燃而爲火方諸見月則津而爲水【陽燧金也取金杯無緣者熱摩令熱日中時以當日下以艾承之則燃得火方諸陰燧大蛤也熟磨拭令熱月盛時以向月下則水生以銅盤受之下水數滴】虎嘯而谷風至龍舉而景云屬麒麟鬭而日月食鯨魚死而彗星出蠶珥絲而商絕賁星墜而勃海決人主之情上通於天故誅防則多飄風枉法令則多虫螟殺不辜則國赤地令不收則多淫雨【虎土物也谷風木風也木生於土故虎嘯而谷風至龍水也雲生水故龍舉而景云屬屬會也蠶老絲成自中徹外然視之如金精珥表裏見故曰珥絲一曰弄絲於口商音淸細而急故先絕也賁星客星也又作孛星墜隕勃大決溢也防虐也飄風迅也虫食苗心曰螟赤地旱也幹時之令不收納則久雨爲災】四時者天之吏也日月者天之使也星辰者天之期也虹蜺彗星者天之忌也【期防也雄爲虹雌爲蜺忌禁也】天有九野九千九百九十九隅去地五億萬里【九野九天之野也一野千一百一十一隅】五星八風二十八宿五官六府紫宮太微軒轅咸池四守天阿【以上皆星名】何謂九野中央曰鈞天其星角亢氐【韓鄭之分野】東方曰蒼天其星房心尾東北曰變天其星箕斗牽牛【陽气始作萬物萌芽故曰變天尾箕一名析木燕之分野斗吳之分野牽牛一名星紀越分野】北方曰天其星須女虛危營室西北方曰幽天其星東壁奎婁【虛危一名枵齊之分野幽陰也西方季秋將卽於陰故曰幽天營室東壁一名承委衛之分野奎婁一名降婁魯之分野】西方曰昊天其星胃昴【卯】畢西南方曰朱天其星觜嶲參東井【西方金色白故曰昊天或作旻昴畢一名大梁趙之分野朱陽也西南爲少陽故曰朱天觜嶲參一名實沈晉之分野】南方曰炎天其星輿鬼柳七星東南方曰陽天其星張翼軫【柳七星張周之分野一名鶉火東南純乾用事故曰陽天翼軫一名鶉尾楚之分野】何謂五星東方木也其帝太皥【太皥伏犧氏有天下號也死托祀於東方之帝】其佐句芒執規而治春其神爲嵗星其獸蒼龍其音角其日甲乙【木色蒼蒼龍順其色也角木也甲乙皆木也】南方火也其帝炎帝【炎帝少典之子也以火徳王天下號曰神農死托祀於南方之帝】其佐朱明【舊說云祝融】執衡而治夏其神爲熒惑其獸朱鳥【熒惑五星之一朱鳥朱雀也】其音徵其日丙丁【徵火也丙丁皆火也】中央土也其帝黃帝【黃帝少典之子以土徳王天下號曰軒轅氏死托祀於中央之帝】其佐后土執繩而制四方其神爲鎭星其獸黃龍【土色黃也】其音宮其日戊己【宮土戊己土也】西方金也其帝少昊【少昊黃帝之子靑陽也以金徳王號曰金天氏死托祀於西方之帝】其佐蓐【辱】收執矩而治秋其神爲太白其獸白虎其音商其日庚辛【商金也庚辛皆金也】北方水也其帝顓頊【顓頊黃帝之孫以水徳王天下號曰髙陽氏死托祀於北方之帝】其佐防執權而治冬其神爲辰星其獸武其音羽其日壬癸【羽水也壬癸皆水也】太陰在四仲則嵗星行三宿【仲中也四中謂太陰在卯酉子午四面之中】太陰在四鉤則嵗星行二宿【丑鉤辰申鉤巳寅鉤亥未鉤戌謂太陰在四角】二八十六三四十二故十二嵗而行二十八宿日行十二分度之一嵗行三十度十六分度之七十二嵗而周【周徧也】熒惑常以十月入太微受制而出行列宿司無道之國爲亂爲賊爲疾爲喪爲饑爲兵出入無常辯變其色時見時匿【此皆所以譴告人君】鎭星以甲寅元始建斗嵗鎭行一宿當居而弗居其國亡土未當居而居之其國益地嵗熟日行二十八分度之一嵗行十三度百一十二分度之五一十八嵗而周【鎭星一徧】太白元始以正月甲寅與熒惑晨出東方二百四十日而入入百二十日而夕出西方二百四十日而入入三十五日而復出東方出以辰戌入以丑未當出而不出未當入而入天下偃兵當入而不入當出而不出天下興兵辰星正四時常以二月春分效奎婁以五月夏至效東井輿鬼以八月秋分效角亢以十一月冬至效斗牽牛【效見】出以辰戌入以丑未出二旬而入晨之東方夕之西方一時不出其時不和四時不出天下大饑【谷不熟曰饑】何謂八風距日冬至四十五日條風至【艮卦之風一名融爲笙】條風至四十五日明庶風至【震卦之風也爲管】明庶風至四十五日淸明風至【巽卦之風也爲柷】淸明風至四十五日景風至【離卦之風也爲弦】景風至四十五日涼風至【坤卦之風也爲塤】涼風至四十五日閶闔風至【兌卦之風也爲鐘】閶闔風至四十五日不周風至【乾卦之風也爲罄】不周風至四十五日廣莫風至【坎卦之風也爲鼓】條風至則出輕系去稽畱【立春故出輕系】明庶風至則正封疆修田疇【春分播谷故正封疆治田疇】淸明風至則出幣帛使諸侯【立夏長養布恩惠故幣帛聘問諸侯】景風至則爵有位賞有功【夏至陰气在下陽盛於上象陽布施故賞有功封建侯】涼風至則報地徳祀四郊【立秋節農乃登谷嘗祭故報地徳祀四方神】閶闔風至則收縣垂琴瑟不張【秋分殺气國君憯憯故去鐘罄縣垂之樂】不周風至則修宮室繕邊城【立冬節土工其始故治宮室繕修邊城備寇難】廣莫風至則閉關梁決刑罰【象冬閉藏不通關梁也罰刑疑者於是順時而決之】何謂五官東方爲田南方爲司馬西方爲理北方爲司空中央爲都【田主農司馬主兵理主獄司空主土都爲四方最也】何謂六府子午丑未寅申卯酉辰戌巳亥是也太微者太乙之庭也【太微星名太乙天神】紫宮者太一之居也軒轅者帝妃之舍也咸池者水魚之囿也【咸池星名水魚天神】天阿者羣神之闕也【闕猶門也】四宮者所以爲司賞罰【四宮紫宮軒轅咸池天阿】太微者主朱雀【主猶典也】紫宮執斗而左旋日行一度以周於天日冬至峻狼之山【南極之山】日移一度月行百八十二度八分度之五而夏至牛首之山【牛首北極之山】反覆三百六十五度四分度之一而成一嵗天一元始正月建寅日月俱入營室五度天一以始建七十六嵗日月復以正月入營室五度無餘分名曰一紀凡二十紀一千五百二十嵗大終日月星辰復始甲寅元日行一度而嵗有奇四分度之一故四嵗而積千四百六十一日而復合故捨八十嵗而復故曰子午卯酉爲二繩【繩直也】丑寅辰巳未申戌亥爲四鉤東北爲報徳之維也【報復也陰气極於北方陽气發於東方自陰復陽故曰報徳之維四角爲尾也】西南爲背陽之維【西南已過陽將復陰故曰背陽之維】東南爲常羊之維【常羊不進不退之貌東南純陽用事不盛不衰常如此故曰常羊之維】西北爲號通之維【西北純陰陽气閉結陽气將萌號始通之故曰號通之維】日冬至則斗北中繩陰气極陽气萌故曰冬至爲徳【徳始生也】日夏至則斗南中繩陽气極陰气萌故曰夏至爲刑【刑始殺也】陰气極則北至北極下至黃泉故不可以鑿地穿井萬物閉藏蟄虫首穴故曰徳在室陽气極則南至南極上至朱天故不可以夷丘上屋萬物蕃息五穀兆長故曰徳在野日冬至則水從之日夏至則火從之故五月火正而水漏【火正火王也故水滲漏漏濕也】十一月水正而陰勝【水正水王也故陰勝】陽气爲火陰气爲水水勝故夏至濕火勝故冬至燥燥故炭輕濕故炭重日冬至井水盛盆水溢羊脫毛麋角解鵲始巢八尺之修日中而景丈三尺日夏至而流黃澤石精出【流黃土之精也陰气作於下故流澤而出也石精五色之精】蟬始鳴半夏生蟁蝱不食駒犢鷙鳥不搏黃口【五月微陰在夏駒犢黃口肌血脆弱故蟁蝱鷙鳥應陰不食不搏也】八尺之景修徑尺五寸景修則陰气勝景短則陽气勝陰气勝則爲水陽气勝則爲旱陰陽刑徳有七捨何謂七捨室堂庭門巷術野【術道徑也】十二月徳居室三十日先日至十五日後日至十五日而徙所居各三十日徳在室則刑在野徳在堂則刑在術徳在庭則刑在巷陰陽相徳則刑徳合門八月二月陰陽气均日夜分平故曰刑徳合門徳南則生刑南則殺故曰二月防而萬物生八月防而艸木死兩維之間九十一度十六分度之五而升【自東北至東南爲兩維匝四維三百六十五度一度者二千九百三十二里】日行一度十五日爲一節以生二十四時之變斗指子則冬至音比黃鐘【黃鐘十一月也鐘者聚也陽气聚於黃泉之下也】加十五日指癸則小寒音比應鐘【應鐘十月也言陰應於陽轉成其功萬物應時聚藏故曰應鐘】加十五日指丑則大寒音比無射【無射九月也陰气上升陽气下降萬物隨陽而藏無有射出見也故曰無射】加十五日指報徳之維則越陰在地故曰距日冬至四十六日而立春陽气凍解音比南呂【南呂八月也南任也言陽气內藏陰侶於陽任成其功故曰南呂】加十五日指寅則雨水音比夷則【夷則七月也夷傷則法也言陽衰陰發萬物雕傷應法成性故曰夷則】加十五日指甲則雷驚蟄音比林鐘【林鐘六月也林眾鐘聚也陽極陰生萬物眾聚而盛故曰林鐘】加十五日指卯中繩故曰春分則雷行音比防賔【防賔五月也陰气萎防在下似主人陽在上似賔客故曰防賔】加十五日指乙則淸明風至音比仲呂【仲呂四月也陽在外陰在中所以呂中於陽助成功也故曰仲呂】加十五日指辰則谷雨音比姑洗【姑洗三月也姑故也洗新也陽气養生去故就新故曰姑洗】加十五日指常羊之維則春分盡故曰有四十六日而立夏大風濟音比夾鐘【濟止也夾鐘二月也夾夾也萬物去陰夾陽地而生故曰夾鐘】加十五日指已則小滿【小滿四月也】音比太簇【太簇正月律也簇蔟也言陰衰陽發萬物蔟地而生故曰太簇】加十五日指丙則芒種音比大呂【大呂十二月律也呂侶也萬物萌動於下未能達見故曰大呂所以配黃鐘助陽宣功也】加十五日指午則陽气極故曰有四十六日而夏至音比黃鐘加十五日指丁則小暑音比大呂加十五日指未則大暑音比太簇加十五日指背陽之維則夏分盡故曰有四十六日而立秋涼風至音比夾鐘加十五日指申則處暑音比姑洗加十五日指庚則白露降音比仲呂加十五日指酉中繩故曰秋分雷戒蟄虫北鄕音比防賔加十五日指辛則寒露音比林鐘加十五日指戌則霜降音比夷則加十五日指號通之維則秋分盡故曰有四十六日而立冬艸木畢死音比南呂加十五日指亥則小雪音比無射加十五日指壬則大雪音比應鐘加十五日指子故曰陽生於子陰生於午陽生於子故十一月日冬至鵲始加巢人气鐘首陰生於午故五月爲小刑薺麥亭歷枯冬生艸木必死鬥杓爲小嵗【斗第一星至第四爲鬼第五至第七爲杓也】正月建寅月從左行十二辰咸池爲太嵗二月建卯月從右行四仲終而復始太嵗迎者辱背者彊左者衰右者昌小嵗東南則生西北則殺不可迎也而可背也不可左也而可右也其此之謂也大時者咸池也小時者月建也天維建元常以寅始起右徙一嵗而移十二嵗而大周天終而復始淮南元年冬太一在丙子冬至甲午立春丙子【淮南王作書之元年也一曰淮南王僭號】二陰一陽成气二二陽一陰成气三【陰精粗故得气少陽精微故得气多】合气而爲音合陰而爲陽合陽而爲律故曰五音六律音自倍而爲日律自倍而爲辰故日十而辰十二月日行十三度七十六分度之二十六【六或作八】二十九日九百四十分日之四百九十九而爲月而以十二月爲嵗嵗有餘十日九百四十分日之八百二十七故十九嵗而七閏日冬至子午夏至卯酉冬至加三日則夏至之日也【冬至後三日則明年夏至之日】嵗遷六日終而復始【遷六日今年以子冬至後年以午冬至】壬午冬至甲子受制木用事火煙靑【木色靑也東方】七十二日丙子受制火用事火煙赤【火色赤也南方】七十二日戊子受制土用事火煙黃【土中央其色黃】七十二日庚子受制金用事火煙白【西方金其色白】七十二日壬子受制水用事火煙黑【北方水其色黑】七十二日而嵗終庚子受制嵗遷六日以數推之七十嵗而復至甲子甲子受制則行柔惠挺羣禁開闔扇通障塞毋伐木【甲木也木王東方故施柔惠蟄伏之類出由戶故開闔扇通障塞春木王故毋伐木也】丙子受制則舉賢良賞有功立封侯出貨財【火用事象陽明識功勞故封建侯出貨財】戊子受制則養老鰥寡行粰【浮】鬻【欲】施恩澤【土用事象土長養故施恩澤也粰鬻粥也】庚子受制則繕墻垣修城廓審羣禁飾兵甲儆百官誅不法【金用事象金斷害故誅不如法度也】壬子受制則閉門閭大搜客【禁搜客出新客】斷刑罰殺當罪息關梁禁外徙【水用事象冬閉固故禁外徙也】甲子气燥濁丙子气燥陽戊子气濕濁庚子气燥寒壬子气淸寒丙子幹甲子蟄虫早出【木气溫故早出】故雷早行戊子幹甲子胎夭卵毈鳥虫多傷庚子幹甲子有兵壬子幹甲子春有霜戊子幹丙子霆庚子幹丙子夷【夷傷也夷或電】壬子幹丙子雹甲子幹丙子地動庚子幹戊子五穀有殃壬子幹戊子夏寒雨霜甲子幹戊子介虫不爲【不成爲介虫也】丙子幹戊子大旱苽封熯【苽蔣艸也生水土相連特大如薄者也名曰封旱燥故熯也熯音染】壬子幹庚子大剛魚不爲【不成爲魚】甲子幹庚子艸木再死再生丙子幹庚子艸木復榮【今八月九月時李柰復榮生實是也】戊子幹庚子嵗或存或亡甲子幹壬子冬乃不藏【不藏地气發也】丙子幹壬子星墜【墜隕也】戊子幹壬子蟄虫冬出其鄕庚子幹壬子冬雷其鄕季春三月丰隆乃出以將其雨【丰隆雷也】至秋三月【季秋之月】地气不藏乃收其殺百虫蟄伏靜居閉戶【殺气也】靑女乃出以降霜雪【靑女天神靑王女主霜雪也】行十二時之气以至於仲春二月之夕乃收其藏而閉其寒【收斂其所藏而閉之】女夷鼓歌以司天和以長百谷禽鳥艸木【女夷主春夏長養之神也】孟夏之月以熟谷禾雄鳩長鳴爲帝嵗【雄鳩蓋布谷也】是故天不發其陰則萬物不生地不發其陽則萬物不成天圓地方道在中央日爲徳月爲刑月歸而萬物死日至而萬物生逺山則山气藏逺水則水虫蟄逺木則木葉槁日五日不見失其位也聖人不與也【與猶說也】日出於暘谷浴於咸池拂於扶桑是謂晨明【拂猶過一日至】登於扶桑爰始將行是謂朏【窟】明【朏明將明也】至於曲阿是謂旦明【平旦也】至於曾泉是謂蚤食至於桑野是謂晏食至於衡陽是謂隅中至於昆吾是謂正中【昆吾丘在南方】至於鳥次是謂小還【鳥次西南方之山名也鳥所宿止】至於悲谷是謂餔時【悲谷西南方之大壑言其深峻臨其上令人悲思故曰悲谷】至於女紀是謂大還【女紀西北陰地】至於淵虞是謂髙舂【淵虞地名髙舂時加戍民碓舂時也】至於連【爛】石是謂下舂【連石西北山名言將欲防下象悉舂故曰下舂】至於悲泉爰止其女爰息其馬是謂縣車至於虞淵是謂黃昏至於谷是謂定昏【谷北方之山名】日入於虞淵之汜【凡】曙於谷之浦【曙明也浦涯也】行九州七捨有五億萬七千三百九里【自谷至虞淵凡十六所爲九州七捨也】禹以爲朝晝昏夜夏日至則陰乘陽是以萬物就而死冬日至則陽乘陰是以萬物仰而生晝者陽之分夜者陰之分是以陽气勝則日修【修長也】而夜短陰气勝則日短而夜修帝張四維【按以下至爲四時根時本在有其嵗司之後此依宋本】運之以斗【運旋也】月徙一辰復反其所正月指寅十二月指丑一嵗而匝終而復始指寅則萬物螾【螾音引動生貌】律受太蔟太蔟者蔟而未出也指卯卯則茂茂然律受夾鐘夾鐘者種始莢也指辰辰則振之也律受姑洗姑洗者陳去而新來也指巳巳則生已定也律受仲呂仲呂者中充大也指午午者忤也律受防賔防賔者安而服也指未未昧也律受林鐘林鐘者引而止也指申申者呻之也律受夷則夷則者易其則也徳以去矣指酉酉者飽也律受南呂南呂者任包大也指戌戌者滅也律受無射無射者無厭也指亥亥者閡也律受應鐘應鐘者應其鐘也指子子者玆也律受黃鐘黃鐘者鐘已黃也指醜醜者紐也律受大呂大呂者旅旅而去也其加卯酉則陰陽分日夜平矣故曰規生矩殺衡長權藏繩居中央爲四時根道曰規始於一一而不生故分而爲陰陽陰陽合和而萬物生故曰一生二二生三三生萬物天地三月而爲一時故祭祀三飯以爲禮喪紀三踴以爲節兵重三罕以爲制以三參物三三如九故黃鐘之律九寸而宮音調【調和也】因而九之九九八十一故黃鐘之數立焉黃者土徳之色鐘者气之所種也日冬至徳气爲土土色黃故曰黃鐘律之數六分爲雌雄故曰十二鐘以副十二月十二各以三成故置一而十一三之爲積分十七萬七千一百四十七黃鐘大數立焉凡十二律黃鐘爲宮太蔟爲商姑洗爲角林鐘爲徵南呂爲羽物以三成音以五立三與五如八故卵生者八竅律之初生也寫鳳之音故音以八生黃鐘爲宮宮者音之君也故黃鐘位子其數八十一主十一月下生林鐘林鐘之數五十四主六月上生太蔟太蔟之數七十二主正月下生南呂南呂之數四十八主八月上生姑洗姑洗之數六十四主三月下生應鐘應鐘之數四十二主十月上生防賔防賔之數五十七主五月上生大呂大呂之數七十六主十二月下生夷則夷則之數五十一主七月上生夾鐘夾鐘之數六十八主二月下生無射無射之數四十五主九月上生仲呂仲呂之數六十主四月極不生徵生宮宮生商商生羽羽生角角生姑洗姑洗生應鐘比於正音故爲和【應鐘十月也與正音比故爲和和從聲也】應鐘生防賔不比正音故爲繆日冬至音比林鐘浸以濁日夏至音比黃鐘浸以淸以十二律應二十四時之變甲子仲呂之徵也丙子夾鐘之羽也戊子黃鐘之宮也庚子無射之商也壬子夷則之角也古之爲度量輕重生乎天道黃鐘之律修九寸物以三生三九二十七故幅廣二尺七寸【古者幅比皆然也】音以八相生故人修八尺尋自倍故八尺而爲尋有形則有聲音之數五以五乘八五八四十故四丈而爲匹匹者中人之度也一匹而爲制秋分蔈【貓】定蔈定而禾熟【蔈禾穗粟孚甲之芒也定者成也故禾熟】律之數十二故十二蔈而當一粟十二粟而當一寸律以當辰音以當日日之數十【十從甲至癸也】故十寸而爲尺十尺而爲丈其以爲量十二粟而當一分【分言其輕重分銖也】十二分而當一銖十二銖而當半兩衡有左右因倍之故二十四銖爲一兩天有四時以成一嵗因而四之四四十六故十六兩而爲一斤三月而爲一時三十日爲一月故三十斤爲一鈞四時而爲一嵗故四鈞爲一石其以爲音也一律而生五音十二律而爲六十音因而六之六六三十六故三百六十音以當一嵗之日故律曆之數天地之道也下生者倍以三除之上生者四以三除之【鐘律上下相生誘不敏也】

太陰元始建於甲寅一終而建甲戌二終而建甲午三終而復得甲寅之元嵗徙一辰立春之後得其辰而遷其所順前三後五百事可舉【前後太陰之前後也】太陰所建蟄虫首穴而處鵲巢鄕而爲戶太陰在寅朱鳥在卯勾陳在子武在戌白虎在酉蒼龍在辰寅爲建卯爲除辰爲滿已爲平主生午爲定未爲執主陷申爲破主衡酉爲危主杓戌爲成主小徳亥爲收主大徳子爲開主太嵗醜爲閉主太陰太陰在寅嵗名曰攝提格其雄爲嵗星捨斗牽牛以十一月與之晨出東方東井輿鬼爲對太陰在卯嵗名曰單閼【單讀明之明】嵗星捨須女虛危以十二月與之晨出東方柳七星張爲對太陰在辰嵗名曰執除嵗星捨營室東壁以正月與之晨出東方翼軫爲對太陰在巳嵗名曰大荒落嵗星捨奎婁以二月與之晨出東方角亢爲對太陰在午嵗名曰惇牂嵗星捨胃昴畢以三月與之晨出東方氐房心爲對太陰在未嵗名曰協洽嵗星捨觜嶲參以四月與之晨出東方尾箕爲對太陰在申嵗名曰涒【吞】灘【貪】嵗星捨東井輿鬼以五月與之晨出東方斗牽牛爲對太陰在酉嵗名曰作【昨】鄂嵗星捨柳七星張以六月與之晨出東方須女虛危爲對太陰在戌嵗名曰閹茂嵗星捨翼軫以七月與之晨出東方營室東壁爲對太陰在亥嵗名曰大淵獻嵗星捨角亢以八月與之晨出東方奎婁爲對太陰在子嵗名曰困【羣】惇嵗星捨氐房心以九月與之晨出東方胃昴畢爲對太陰在醜嵗名曰赤奮若嵗星捨尾箕以十月與之晨出東方觜嶲參爲對太陰在甲子刑徳合東方宮常徙所不勝合四嵗而離離十六嵗而復合所以離者刑不得入中宮而徙於木太陰所居曰徳辰爲刑徳綱曰日倍因柔曰徙所不勝刑水辰之木木辰之水金火立其處凡徙諸神朱鳥在太陰前一鉤陳在後三武在前五白虎在後六虛星乘鉤陳而天地襲【和也】矣凡日甲剛乙柔丙剛丁柔以至於癸木生於亥壯於卯死於未三辰皆木也火生於寅壯於午死於戌三辰皆火也土生於午壯於戌死於寅三辰皆土也金生於巳壯於酉死於丑三辰皆金也水生於申壯於子死於辰三辰皆水也故五勝生一壯五終九五九四十五故神四十五日而一徙以三應五故八徙而嵗終凡用太陰左前刑右背徳擊鉤陳之衝辰以戰必勝以攻必克欲知天道以日爲主六月當心左周而行分而爲十二月與日相當天地重襲後必無殃星正月建營室二月建奎婁三月建胃【星宜言日明堂月令孟春之月日在營室仲春之月在奎婁季春之月在胃此言星正月建營室誤也】四月建畢五月建東井六月建張七月建翼八月建亢九月建房十月建尾十一月建牽牛十二月建虛

星分度角十二亢九氐十五房五心五尾十八箕十一四分一斗二十六牽牛八須女十二虛十危十七營室十六東壁九奎十六婁十二胃十四昴十一畢十六觜嶲二參九東井三十輿鬼四柳十五星七張翼各十八軫十七凡二十八宿也

星部地名角亢鄭氐房心宋尾箕燕斗牽牛越須女吳虛危齊營室東壁衛奎婁魯胃昴畢魏觜嶲參趙東井輿鬼秦柳七星張周翼軫楚嵗星之所居五穀丰昌其對爲衝嵗乃有殃當居而不居越而之他處主死國亡太陰治春則欲行柔惠溫涼【木徳仁也故柔涼也】太陰治夏則欲布施宣明【火徳陽也故布施宣明也】太陰治秋則欲修備繕兵【金徳斷剖故修兵也】太陰治冬則欲猛毅剛彊【純陰閉固水澤冰凍故剛彊也】三嵗而攺節六嵗而易常故三嵗而一饑六嵗而一衰十二嵗一康【康盛也】甲齊乙東夷丙楚丁南夷戊魏己韓庚秦辛西夷壬衛癸越子周丑翟寅楚卯鄭辰晉巳衛午秦未宋申齊酉魯戌趙亥燕甲乙寅卯木也丙丁巳午火也戊己四季土也庚辛申酉金也壬癸亥子水也水生木木生火火生土土生金金生水子生母曰義母生子曰保子母相得曰專母勝子曰制子勝母曰困以勝擊殺勝而無報以專從事而有功以義行理名立而不墮以保畜養萬物蕃昌以困舉事破滅死亡北斗之神有雌雄十一月始建於子月從一辰雄左行雌右行五月合午謀刑十一月合子謀徳太陰所居辰爲厭日厭日不可以舉百事堪輿徐行雄以音知雌故爲奇辰數從甲子始子母相求所合之處爲合十日十二辰周六十日凡八合合於嵗前則死亡合於嵗後則無殃甲戌燕也乙酉齊也丙午越也丁巳楚也庚申秦也辛卯戎也壬子趙也癸亥胡也戊戌己亥韓也己酉己卯魏也戊午戊子八合天下也太陰小嵗星日辰五神皆合其日有雲气風雨國君當之天神之貴者莫貴於靑龍或曰天一或曰太陰太陽所居不可背而可鄕北斗所擊不可與敵天地以設分而爲陰陽陽生於陰陰生於陽陰陽相錯四維乃通或死或生萬物乃成蚑行喙息莫貴於人孔竅肢體皆通於天天有九重人亦有九竅天有四時以制十二月人亦有四肢以使十二節天有十二月以制三百六十日人亦有十二肢以使三百六十節故舉事而不順天者逆其生者也以日冬至數來嵗正月朔日五十日者民食足不滿五十日日減一斗有餘日日益一升有其嵗司也

攝提格之嵗【格起言萬物承陽而起也】嵗早水晚旱稻疾蠶不登【登成也】菽麥昌民食四升寅在甲曰閼蓬【言萬物鋒芒欲出擁遏未通故曰閼蓬也】

單閼之嵗【單盡閼止也言陽气推萬物而起陰气盡止也】嵗和稻菽麥蠶昌民食五升卯在乙曰旃【在乙言萬物遏甲而出故曰旃也】

執除之嵗【執蟄徐舒也言伏蟄之物皆散舒而出也】嵗早旱晚水小饑蠶閉麥熟民食三升辰在丙曰柔兆【在丙萬物皆生枝布葉故曰柔兆也】大荒落之嵗【荒大也方萬物熾盛而大出霍然落落大布散】嵗有小兵蠶小登麥昌菽疾民食二升巳在丁曰彊圉【在丁言萬物剛盛故曰彊圉也】惇牂之嵗【言萬物皆盛壯也惇牂惇盛牂壯也】嵗大旱蠶登稻疾菽麥昌禾不爲【爲成也】民食二升午在戊曰著雝【在戊言位在中央萬物繁養四方故曰著雝也】

協洽之嵗【協和洽合也言陰欲化萬物和合】嵗有小兵蠶登稻昌菽麥不爲民食三升未在己曰屠維【在己言萬物各成其性故曰屠維屠別維離也】涒灘之嵗【涒大灘修也言萬物皆修其精气也】嵗和小雨行蠶登菽麥昌民食三升申在庚曰上章【上章謂陰气上升萬物畢生也】

作鄂之嵗【作鄂零落也萬物皆陊落】嵗有大兵民疾蠶不登菽麥不爲禾虫民食五升酉在辛曰重光【在辛言萬物就成熟其煌煌故曰重光也】掩茂之嵗【掩蔽茂冒也言萬物皆蔽冒也】嵗小饑有兵蠶不登麥不爲菽昌民食七升戌在壬曰黓【在壬言嵗終包任萬物故曰黓黓音乙】大淵獻之嵗【淵藏獻迎也言萬物終在亥大小深藏窟伏以迎陽】嵗有大兵大饑蠶開菽麥不爲禾虫民食三升

困惇之嵗【困混惇沌也言陽气皆混沌萬物牙孽也】嵗大霧起大水出蠶稻麥昌民食三斗子在癸曰昭陽【在癸言陽气始萌萬物合生故曰昭陽也】赤奮若之嵗【奮起也若順也言陽奮物而起之無不順其性也赤陽色】嵗有小兵早水蠶不出稻疾菽不爲麥昌民食一升

正朝【一作月】夕先樹一表東方操一表卻去前表十步以參望日始出北廉日直入又樹一表於東方因西方之表以參望日方入北廉則定東方兩表之中與西方之表則東西之正也日冬至日出東南維入西南維至春秋分日出東中入西中夏至出東北維入西北維至則正南欲知東西南北廣袤【謀】之數者立四表以爲方一里岠【巨】先春分若秋分十餘日從岠北表參望日始出及旦以相應相應則此與日直也輒以南表參望之以入前表數爲法除舉廣除立表袤以知從此東西之數也假使視日出入前表中一寸是寸得一里也一里積萬八千寸得從此東萬八千里視日方入入前表半寸則半寸得一里半寸而除一里積寸得三萬六千里除則從此西里數也並之東西里數也則極徑也未春分而直巳秋分而不直此處南也未秋分而直已春分而不直此處北也分至而直此處南北中也從中處欲知中南也未秋分而不直此處南北中也從中處欲知南北極逺近從西南表參望日日夏至始出與北表參則是東與東北表等正東萬八千里則從中北亦萬八千里也倍之南北之里數也其不從中之數也以出入前表之數益損之表入一寸寸減日近一里表出一寸寸益逺一里欲知天之髙樹表髙一丈正南北相去千里同日度其陰北表二尺南表尺九寸是南千里陰短寸南二萬里則無景是直日下也陰二尺而得髙一丈者南一而髙五也則置從此南至日下里數因而五之爲十萬里則天髙也若使景與表等則髙與逺等也

淮南鴻烈解卷三

欽定四庫全書

淮南鴻烈解卷四

漢髙誘注

墬形訓【紀東西南北山川藪澤地之所載萬物形兆所化育也故曰地形】

墬形之所載六合之間四極之內【六合巳說在原道四極四方之極無夏有外故謂之內也】昭之以日月經之以星辰紀之以四時要之以太嵗【要正也以太嵗所在正天時也】天地之間九州八極【八極八方之極也】土有九山山有九塞澤有九藪風有八等水有六品何謂九州東南神州曰農土【東南辰焉農神后稷之所經緯也故曰農土】正南次州曰沃土【沃盛也五月建午稼穡盛張故曰沃土】西南戎州曰滔土【滔大也七月建申五穀成大故曰滔土】正西弇州曰並土【並猶成也八月建酉百谷成熟故曰並土】正中冀州曰中土【冀大也四方之主故曰中土】西北臺州曰肥土正北濟州曰成土【未聞】東北薄州曰隠土【薄猶平也隠气所隠藏故曰隠土】正東陽州曰申土【申復也陰气盡於北陽气復起東北故曰申土】何謂九山防稽泰山王屋首山太華岐山太行羊腸孟門【防稽山在防稽郡泰山今在泰山郡是爲東嶽王屋山在今河東恆縣東北所出也首山在蒲阪縣南阿曲之中伯夷所隠太華今農陰山也是爲西嶽岐山今扶風漢陽縣北周家所邑也太行在今上黨太行關直河內野王縣羊腸山名今太原晉陽西北九十里通河西上郡關曰羊腸阪是孟門太行之限也】何謂九塞曰太汾澠阨荊阮方城殽阪井陘令疵句注居庸【太汾在晉澠阨今農澠池是也荊阮方城皆在楚殽阪農郡澠池殽欽吟是也井陘在常山通太原關令疵在遼西句注在鴈門陰館句注居庸在上谷阻陽之東通運都關】何謂九藪【藪澤也】曰越之具區【具區在吳越之間】楚之云夢【云夢在南郡華容】秦之陽紆【陽紆在馮翊池陽一名具圃】晉之大陸【大陸魏獻子所遊焚焉而死者是也】鄭之圃田【圃田在今河南中牟傳曰鄭有原圃猶秦之具囿也吾子取其麋鹿以閒獘邑是也】宋之孟諸【孟諸在今梁園睢陽東北澤】齊之海隅【海隅猶崖蓋近海濵】趙之鉅鹿【今鉅鹿黃阿澤是也】燕之昭余【昭余今太原郡古者屬燕】何謂八風東北曰炎風【艮气所生也一曰融風】東方曰條風【震气所生也一曰明庶風】東南曰景風【巽气所生也一曰淸明風】南方曰巨風【離气所生也一曰凱風】西南曰涼風【坤气所生也】西方曰飂【畱】風【兌气所生也】西北曰麗風【幹气所生也一曰閶闔風】北方曰寒風【坎气所生也一曰廣莫風】何謂六水曰河水赤水遼水黒水江水淮水【河水出昆侖東北陬赤水出其東南遼水出碣石山自塞北東流直遼東之西南入海黑水在雝州江水出岷山在蜀西徼淮水出桐柏山南平陽也】闔四海之內東西二萬八千里南北二萬六千里【子午爲經卯酉爲緯言經短緯長也】水道八千里通谷其名川六百陸徑三千里【陸徑邪徑也陸地也】禹乃使太章步自東極至於西極二億三萬三千五百里七十五步使豎亥步自北極至於南極二億三萬三千五百里七十五步【太章豎亥善行人皆禹臣也海內東西短南北長極內等也】凡鴻水淵藪自三百仞以上二億三萬三千五百五十里有九淵禹乃以息土塡洪水以爲名山【息土不耗減掘之益多故以塡洪水名山大山也】掘昆侖虛以下地【掘猶平也地或作池】中有增城九重其髙萬一千里百一十四步二尺六寸【中昆侖虛中也增重也有五城十二樓見括地像此蓋誕實未聞也】上有木禾其修五尋【土昆侖虛上也五尋長三十五尺】珠樹玉樹琁【窮】樹不死樹在其西【在木禾之西也】沙棠瑯玕在其東【皆玉名也在木禾之東也一說沙棠木名也呂氏春秋曰果之美者沙棠之實也】絳樹在其南【絳赤色】碧樹瑤樹在其北【碧靑玉色】旁有四百四十門【面有十門也】門間四里裏間九純純丈五尺【純裏名】旁有九井玉橫維其西北之隅【橫猶光也橫或作彭彭受不死藥器也】北門開以內不周之風傾宮旋室【傾宮宮滿一頃田中也旋室以旋玉飾室也一說室璇璣關可轉旋故曰旋室】縣圃涼風樊【飰】桐在昆侖閶闔之中【閶闔昆侖虛門名縣圃涼風樊桐皆昆侖之山名】是其疏圃疏圃之池浸之黃水黃水三周復其原【原本也】是謂丹水飲之不死河水出昆侖東北貫防海入禹所導積石山【防海大海也河水自昆侖由地中行禹導而通之至積石山書曰河出積石入猶出也】赤水出其東南陬西南注南海丹澤之東赤水之東弱水出自窮石【窮石山名在張掖北塞水也】至於合黎餘波入於流沙絕流沙南至南海【絕猶過也流沙流行也】洋水出其西北入於南海羽民之南【洋水經隴西氐道東至武都爲漢陽】凡四水者帝之神泉以和百藥以潤萬物昆侖之丘或上倍之【倍之髙倍之也】是謂涼風之山登之而不死或上倍之是謂懸圃登之乃靈能使風雨或上倍之乃維上天登之乃神是謂太帝之居扶木在陽州日之所【太帝天帝也扶木扶桑也在湯谷之南猶照也過陽州東方音費】建木在都廣【建木其狀如牛引之有皮若瓔黃蛇葉若羅都廣南方山名也】眾帝所自上下日中無景呼而無向蓋天地之中也【眾帝之從都廣山上天還下故曰上下日中時日直人上無有晷故曰蓋天地之中】若木在建木西末有十日其華照下地【末端也若木端有十日狀如蓮華華猶光也光照其下也】九州之大純方千里【純緣也亦曰量名也】九州之外乃有八殥【寅】亦方千里【殥猶逺也】自東北方曰大澤曰無通【大澤無通皆藪名】東方曰大渚曰少海【水中可居者曰渚東方多水故曰少海亦澤名】東南方曰昃區曰元【穴】澤南方曰大夢曰浩澤【夢云夢也浩亦大也】西南方曰渚資曰丹澤【蓋近丹水因其名故曰丹澤】西方曰九區曰泉澤西北方曰大夏曰海澤北方曰大防曰寒澤【北方多寒水故曰寒澤】凡八殥八澤之雲是雨九州八殥之外而有八紘【紘維也維落天地而爲之表故曰紘也】亦方千里自東北方曰和丘曰荒土【鳳所自歌鸞所自舞名曰和丘曰荒土】東方曰棘林曰桑野東南方曰大窮曰眾女南方曰都廣曰反戶【都廣國名也山在此國因復曰都廣山言其在日之南皆爲北鄕戶故反其戶也】西南方曰焦僥曰炎土【焦僥短人之國也長不滿三尺】西方曰金丘曰沃野【西方金位也因爲金丘沃猶白也西方白故曰沃野】西北方曰一目曰沙所【國人一目在面中央沙所蓋流沙所出也一曰澤名】北方曰積冰曰委羽【北方寒冰所積因以爲名積冰也委羽山名也在北極之陰不見日】凡八紘之气是出寒暑以合八正必以風雨【八正八風之正也以風雨八紘之內】八紘之外乃有八極自東北方曰方土之山曰蒼門【東北木將用事靑之始也故曰蒼門】東方曰東極之山曰開明之門【明者陽也日之所出也故曰開明之門】東南方曰波母之山曰陽門【東南月建在巳純陽用事故曰陽門據天下諸城東南角門皆陽門是其類也】南方曰南極之山曰暑門【南方盛陽積溫所在故曰暑門】西南方曰編駒之山曰白門【西南月建在申金气之始也金气白故曰白門】西方曰西極之山曰閶闔之門【西方八月建酉萬物成濟將可及收斂閶大也闔閉也大聚萬物而閉之故曰閶闔之門】西北方曰不周之山曰幽都之門【幽闔也都聚也防將始用事順陰而聚故曰幽都之門】北方曰北極之山曰寒門【積寒所在故曰寒門】凡八極之雲是雨天下八門之風是節寒暑八紘八殥八澤之雲以雨九州而和中土【中土冀州】東方之美者有醫母閭之珣【荀】玗【於】琪焉【醫母閭山名在遼東屬國珣玗琪王名】東南方之美者有防稽之竹箭焉【防稽山在今防稽山陰縣之南禹所葬地竹箭今防稽郡出好竹箭是也】南方之美者有梁山之犀象焉【梁山在防稽長沙湘南有犀角象牙皆物之珍也】西南方之美者有華山之金石焉【金美金也石含玉之石也華山今農華陰山南】西方之美者有霍山之珠玉焉【出夜光之珠五色之玉也今河東永安縣】西北方之美者有昆侖之球琳瑯玕焉【球琳瑯玕皆美玉名】北方之美者有幽都之筋角焉【古之幽都在鴈門以北其畜宜牛羊馬出好筋角可以爲弓弩】東北方之美者有斥山之文皮焉【文皮豹虎之皮也】中央之美者有岱嶽以生五穀桑麻魚鹽出焉【岱嶽泰山也王者禪代所祠因曰岱嶽五穀桑麻魚鹽所養人者】凡地形東西爲緯南北爲經山爲積徳川爲積刑【山仁萬物生焉故爲積徳川水智智制斷故爲積刑也】髙者爲生下者爲死【髙者陽主生下者陰主死】丘陵爲牡谿谷爲牝【丘陵髙敞陽也故爲牡谿谷污下陰也故爲牝】水圓折者有珠方折者有玉【圓折者陽也珠陰中之陽方折者陰也玉陽中之陰皆以其類也】淸水有黃金龍淵有玉英【淸水澄故黃金出焉龍淵龍所出遊之淵玉英轉化有精光也】土地各以其類生是故山气多男澤气多女障气多喑【音殷啼極而無聲也】風气多聾林气多癃【音隆病也】木气多傴【音羽僂也】岸下气多腫石气多力【象石堅也】險阻气多癭【上下險阻气沖喉而結多癭咽也】暑气多夭【夭折不終也】寒气多壽穀气多痺丘气多狂衍气多仁【下而污者爲衍】陵气多貪輕土多利重土多遲【利疾也】淸水音小濁水音大【音聲也】湍水人輕遲水人重【湍急流悍水也】中土多聖人皆象其气皆應其類故南方有不死之艸北方有不釋之冰【南方溫故艸有不死者北方寒故冰有不泮釋者】東方有君子之國【東方木徳仁故有君子之國其人冠帶劍食獸使二文虎也】西方有形殘之屍寢居直夢人死爲鬼【西方金金斷剖攻戰之事有形殘之屍也寢寐也居處也金气方剛故其寢寐處夢悟如其夢故曰直夢不終其命死而爲鬼能爲祅怪病人也一說曰形殘之屍於是以兩乳爲目肥臍爲口操干戚以舞以無夢天神斷其手後天帝斷其首也故曰寢居直夢】磁石上飛雲母來水土龍致雨燕鴈代飛【湯遭旱作土龍以像龍雲從龍故致雨也燕鳥也春分而來鴈春分而去北詣漠中也燕秋分而北鴈秋分而南詣彭蠡也故曰代飛代更也】蛤蟹珠龜與月盛衰【與猶隨也】是故堅土人剛弱土人肥壚土人大沙土人細【細小也】息土人美耗土人醜食水者善游能寒【魚鼈鷖鶩之屬】食土者無心而慧【如蚯蚓之屬】食木者多力而�【熊羆之屬�煩腸黃理也�音閉】食艸者善走而愚【麋鹿之屬】食葉者有絲而蛾【蠶是也】食肉者勇敢而捍【虎豹鷹鸇之屬】食气者神明而壽【仙人松喬之屬】食穀者知慧而夭不食者不死而神凡人民禽獸萬物貞虫各有以生【貞虫諸細要之屬】或奇或偶或飛或走莫知其情惟知通道者能原本之天一地二人三【一陽二陰也人生於天地故曰三也】三三而九九九八十一一主日日數十【十從甲至癸】日主人人故十月而生八九七十二二主偶偶以承奇奇主辰辰主月月主馬馬故十二月而生七九六十三三主斗斗主犬犬故三月而生六九五十四四主時時主彘彘故四月而生五九四十五五主音音主猨猨故五月而生四九三十六六主律律主麋鹿麋鹿故六月而生三九二十七七主星星主虎虎故七月而生二九十八八主風風主虫虫故八月而化鳥魚皆生於陰陰屬於陽故鳥魚皆卵生魚遊於水鳥飛於云故立冬燕雀入海化爲蛤萬物之生而各異類蠶食而不飲蟬飲而不食蜉蝣不飲不食介鱗者夏食而冬蟄【介甲也龜鼈之屬鱗魚龍之屬】齕吞者八竅而卵生【鳥魚之屬】嚼咽者九竅而胎生四足者無羽翼戴角者無上齒無角者膏而無前【膏豕也熊猿之屬無前肥從前起也】有角者指而無後【指牛羊麋之屬無後肥從後起也】晝生者類父夜生者似母至陰生牝至陽生牡夫熊羆蟄藏飛鳥時移是故白水宜玉黑水宜砥【砥卓石】靑水宜碧赤水宜丹黃水宜金淸水宜龜汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍漢水重安而宜竹江水肥仁而宜稻平土之人慧而宜五穀

東方川谷之所注日月之所出其人兌形小頭隆鼻大口鳶肩企行竅通於目筋气屬焉蒼色主肝長大早知而不壽其地宜麥多虎豹

南方陽气之所積暑濕居之其人修形兌上大口決【慈】竅通於耳血脈屬焉赤色主心早壯而夭其地宜稻多兕象

西方髙土川谷出焉日月入焉其人面末僂修頸卭【窮】行竅通於鼻【末猶脊也】皮革屬焉白色主肺勇敢不仁其地宜黍多旄【繆】犀

北方幽晦不明天之所閉也寒水之所積也蟄虫之所伏也其人翕【脇】形短頸大肩下尻竅通於陰骨榦屬焉黑色主腎其人惷【衝】愚禽獸而壽其地宜菽【菽荳也】多犬馬【傳曰冀之北土馬之所生言燕代出馬也】

中央四達風气之所通雨露之所防也其人大面短頥美須惡肥竅通於口膚肉屬焉黃色主胃慧聖而好治其地宜禾多牛羊及六畜木勝土土勝水水勝火火勝金金勝木故禾春生秋死【春木王而生秋金王而死】菽夏生冬死【豆火也夏火王而生冬水王而死】麥秋生夏死【麥金也金王而生火王而死】薺冬生中夏死【薺水也水王而生土王而死】木壯水老火生金囚土死火壯木老土生水囚金死土壯火老金生木囚水死金壯土老水生火囚木死水壯金老木生土囚火死音有五聲宮其主也【宮在中央故爲主也】色有五章黃其主也味有五變甘其主也位有五材土其主也是故鏈土生木鏈木生火鏈火生云【云金气所生】鏈雲生水鏈水反土鏈甘生酸鏈酸生辛鏈辛生苦鏈苦生咸鏈咸反甘【鏈猶治也】變宮生徵變徵生商變商生羽變羽生角變角生宮是故以水和土以土和火以火化金以金治木木復反土五行相治所以成器用【土本也故曰五行相生所以成器用】凡海外三十六國自西北至西南方有修股民天民肅愼民【修長也股腳也天民肅愼皆國名一曰肅敬也愼畏也】白民沃民女子民丈夫民【白民白身民被髮亦白女子民其貌無有須皆如女子也丈夫民其狀皆如丈夫衣黃衣冠帶劍皆西方之國】奇【嵇】股民一臂民三身民【奇只也股腳也言其人一臂一手一鼻也三身民蓋一頭有三身皆西方之國】自西南至東南方結胸民羽民讙頭國民裸國民三苗民交股民不死民穿胸民反舌民【三苗國名在豫章之彭蠡交股民腳相交切不死民不食也穿胸胸前穿孔違背反舌民語不可知而自相曉一說舌本在前不向喉故曰反舌也南方之國名】豕喙民鑿齒民三頭民修臂民【豕喙民其喙如豕鑿齒民吐一齒出口下長三尺三頭民身有三頭也修臂民一國民皆長臂臂長於身皆南方之國】自東南至東北方有大人國君子國【東南壚土故人大也】黑齒民股民【其人黑齒食稻其地在湯上谷股民其股黑兩鳥夾之見山海經】毛民勞民【其人體半生毛若矢鏃也勞民正理躁擾不定也皆東方國】自東北至西北方有跂踵民句嬰民【跂踵民踵不至地以五指行也句嬰讀爲九嬰北方之國】深目民無腸民柔利民【皆北方之國】一目民無繼民【一目民目在面中央無繼民其人蓋無嗣也北方之國】雒棠武人在西北陬【皆日所入山之名】硥【蚌】魚在其南【硥魚如鯉魚也有神聖者乘行九野在無繼民之南】有神二人連臂爲帝夜在其西南方【連臂大呼夜行】三珠樹在其東北方有玉樹在赤水之上昆侖華丘在其東南方【在無繼民之東南】爰有遺玉靑馬視肉【其人不知言也】楊桃甘樝【查】甘華百果所生【皆異物也在木曰果在地曰蓏】和丘在其東北【四方而髙曰丘鸞所自歌鳳所自舞故曰和丘在無繼民東北】三桑無枝在其西誇父耽耳在其北方【耽耳耳垂在肩上】誇父棄其策是爲鄧林【誇父神獸也飲河渭不足將飲西海未至道渴死見山海經策杖也其杖生木而成林鄧猶木也】昆吾丘在南方【昆吾楚之祖祝融之孫陸終之子爲夏伯】軒轅丘在西方【軒轅黃帝有天下之號】巫咸在其北方【巫咸知天道明吉凶】立登保之山谷摶【團】桑在東方【暘谷日之所出也摶桑在登保之山東北方】有娀【嵩】在不周之北長女簡翟少女建疵【有娀國名也不周山名簡翟建疵姊妹二人在瑤臺帝嚳之妃也天使鳥降卵簡翟吞之以生契是爲王殷之祖也】西王母在流沙之瀕【地裏志曰西王石室在金城臨羌西北塞外】樂民拏閭在昆侖弱水之洲【水中可居曰洲】三危在樂民西【三危西極之山名】宵明燭光在河洲所照方千里【洲水中所居者燭光所照者方千里】龍門在河淵湍池在昆侖【龍門在河中馮翊夏陽界】燿不周【燿水名一曰山名】申池在海隅【海隅藪也】孟諸在沛【孟諸宋澤在睢陽東北】少室太室在冀州【少室太室在陽城嵩髙下之別名冀堯都冀州冀爲天下之號】燭龍在鴈門北蔽於委羽之山不見日其神人面龍身而無足【蔽至也委羽北方山名一曰龍銜燭以照太陰蓋長千里視爲晝瞑爲夜吹爲冬呼爲夏】后稷壠在建木西【建木在都廣都廣南方澤名】其人死復蘇其半魚在其間【南方人死復生或化爲魚在都廣建木間】流黃沃民在其北方三百里狗國在其東雷澤有神龍身人頭鼓其腹而熙【雷澤大澤也鼓擊也熙戲也地理誌曰於禹貢雷澤在濟陰城陽西北城陽有堯冢】江出岷山東流絕漢入海左還北流至於開母之北右還東流至於東極【岷山在蜀西激水絕猶過也開母山名在東海中】河出積石睢出荊山【河源出昆侖伏流地中方三千里禹導而通之故出積石積石山在金城郡河關縣西南荊山禹貢北條荊山在左馮翊懷徳縣之南下有荊漂原雝州浸也】淮出桐柏山睢出羽山【桐柏山在上黨】淸漳出楬【恰】戾濁漳出發包【楬戾山在上黨發包山一名鹿苦山亦在上黨長子二漳合流經魏郡入淸河也】濟出王屋時泗沂出臺臺術【王屋山在河東垣縣東北時泗沂皆水名臺臺術皆山名處則未聞】洛出獵山【獵山在北地西北夷中洛東南流入渭】汶出弗其流合於濟【弗其山在北海朱虛縣東】漢出嶓冢涇出薄落之山【嶓冢山漢陽縣西界漢水所出南入廣漢東南至雝州入江薄落之山一名笄頭山安定臨涇縣西禹貢涇水所出東南至陽渡大滑】渭出鳥防同穴伊出上魏【鳥防同穴山在隴西首陽西南直渭水所出東防於灃又入河雝州川也上魏山名處則未聞】雒出熊耳【熊耳山在京師上雒之西北】浚出華竅維出覈舟汾出燕京【燕京山名在太原汾陽汾水所出西南至汾陽冀州浸】衽出濆熊淄出目飴【目飴山名】丹水出髙褚【髙褚一名冢領山在京兆上雒丹水所出東至均入沔也】股出嶕山鎬出鮮於涼出茅盧石梁【鮮於茅盧石梁皆山名】汝出猛山淇出大號【猛山一名髙陵山在南定陵縣汝水所出東南至新蔡入淮大號山在河內卭縣北或曰在臨慮西】晉出龍山結給合出封羊【結給合一名也龍山在晉陽之西北晉水所出東入汾封羊山名】遼出砥石釡出景【砥石山名在塞外遼水所出南入海景山在邯鄲西南釡水所出南澤入漳其原浪沸湧正勢如釡中湯故曰釜今謂之釜口】岐出石橋呼池出魯平【魯平山名呼池並州之浸也今中山漢昌呼沲河】泥塗淵出樠【瞞】山維濕北流出於燕【流於北燕北塞外也】

諸稽攝提條風之所生也【諸稽攝提天神之名也艮爲條風】通視明庶風之所生也【通視天神也明庶風震卦之所生】赤奮若淸明風之所生也【赤奮若天神也巽爲淸明風】共工景風之所生也【共工天神也人面蛇身離爲景風】諸比涼風之所生也【諸比天神也坤爲涼風】臯稽閶闔風之所生也【臯稽天神也兌爲閶闔風】隅彊不周風之所生也【隅彊天神也幹爲不周風】窮奇廣莫風之所生也【窮奇天神也在北方道足乘雨龍其形如虎坎爲廣莫風】突【演】生海人【突人之先人】海人生若菌【郡】若菌生聖人聖人生庶人凡突者生於庶人羽嘉生飛龍【飛龍羽嘉飛虫之先飛龍有翼】飛龍生鳳凰鳳凰生鸞鳥鸞鳥生庶鳥凡羽者生於庶鳥毛犢生應龍應龍生建馬建馬生麒麟麒麟生庶獸凡毛者生於庶獸介鱗生蛟龍【介鱗鱗虫之先蛟龍有鱗甲之龍也】蛟龍生鯤鯁鯤鯁生建邪建邪生庶魚凡鱗者生於庶魚介潭生先龍【介國也龜之先】先龍生黿黿生靈龜靈龜生庶龜凡介者生於庶龜暖濕生容【暖一讀暵當風漧燥之貌】暖濕生於毛風毛風生於濕濕生羽風羽風生煗介煗介生鱗薄鱗薄生暖介五類雜種興乎外肖形而蕃【肖像也言相代象而蕃多也】曰馮生陽閼【曰馮水之先也】陽閼生喬如喬如生幹木幹木生庶木凡根拔木者生於庶木根拔生程若【根拔根生之艸先也】程若生玉玉生醴泉醴泉生皇辜皇辜生庶艸凡根茇艸者生於庶艸海閭生屈龍【海閭浮艸之先也屈龍遊龍鴻也】屈龍生容華【容華芙蓉艸花】容華生蔈【蔈流也無根水中艸】蔈生萍藻萍藻生浮艸凡浮生不根茇者生於萍藻正土之气也禦乎埃天埃天五百嵗生缺缺五百嵗生黃埃黃埃五百嵗生黃澒【汞】黃澒五百嵗生黃金【黃金惟石名也中央數五故五百嵗而一化澒水銀也】黃金千嵗生黃龍入藏生黃泉黃泉之埃上爲黃雲陰陽相薄爲雷激爲電上者就下流水就通而合於黃海【黃海中央之海】偏土之气禦乎淸天淸天八百嵗生靑曾靑曾八百嵗生靑澒靑澒八百嵗生靑金靑金八百嵗生靑龍【東方木色靑其數八故八百嵗而一化】靑龍入藏生淸泉淸泉之埃上爲靑雲陰陽相薄爲云雷激爲電上者就下流水就通而合於靑海【東方之海】壯土之气禦於赤天赤天七百嵗生赤丹赤丹七百嵗生赤澒赤澒七百嵗生赤金【南方火其色赤其數七故七百嵗而一化】赤金千嵗生赤龍赤龍入藏生赤泉赤泉之埃上爲赤云陰陽相薄爲雷激爲電上者就下流水就通而合於赤海【南方之海】弱土之气禦於白天白天九百嵗生白礜白礜九百嵗生白澒白澒九百嵗生白金【白金白礜礜石也西方金色白其數九故九百嵗而一化】白金千嵗生白龍白龍入藏生白泉白泉之埃上爲白雲陰陽相薄爲雷激爲電上者就下流水就通而合於白海【西方之海】牝土之气禦於天天六百嵗生砥【砥黑石也】砥六百嵗生澒澒六百嵗生金【北方水其色黒其數六故六百嵗而一化】金千嵗生龍龍入藏生泉泉之埃上爲云陰陽相薄爲雷激爲電上者就下流水就通而合於海【北方之海上者就下天气復從天流下也其通流之水皆入於海】

淮南鴻烈解卷四﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷五

漢髙誘注

時則訓【則法也四時寒暑十二月之常法故曰時則】

孟春之月招搖【北斗第七星】指寅昬參中旦尾中【參西方白虎之防昬時中於南方尾東方蒼龍之宿將旦時中於南方】其位東方其日甲乙盛徳在木【太皥之神治東方甲乙木日盛徳在木木王東方】其虫鱗其音角【東方少陽物去大陰甲散散爲鱗鱗虫龍爲之長角木也位在東方】律中太蔟其數八【律管音也陰衰陽發萬物太蔟地而生故曰太蔟其數八五行數五木第三故曰八也】其味酸其臭羶【木味酸酸者鑽也萬物應陽鑽地而生羶木香羶也】其祀戶祭先脾【蟄伏之類始動生出由戶故祀戶脾屬土陳設俎豆脾在前也春木勝土言常食所勝也一日脾屬木自用其蔵也】東風解凍蟄虫始振蘇【東方木木火母也气溫故東風解水凍也振動蘇生也】魚上負冰獺祭魚【魚鯉鮒之屬內應陽而動上負冰也獺防水禽也取鯉魚於水邊四面陳之世謂之祭魚】鴈北【時之鴈從彭蠡來北過周雒至漢中孕卵也】天子衣靑衣乘蒼龍【周禮馬七尺以上曰龍】服蒼玊建靑旗【服佩也熊虎曰旗】食麥與羊【麥金穀也羊土畜也金土以老食所勝也先食麥以麥爲主也】服八風水防萁【該】燧火【取銅槃中露水服之八方風所吹也取萁木燧之火炊之】東宮禦女靑色衣靑采鼓琴瑟【春王東方故處東宮琴瑟木也春木王故鼓之】其兵矛【矛有鋒鋭似萬物鑽地生】其畜羊【羊土木之母故畜之】朝於靑陽左个以出春令【靑陽者明堂也中方外圜通達四出各有左右房謂之个猶隔也東出謂之靑陽南出謂之明堂出謂之總章北出謂之堂是月天子朝日告朔行於左个之房東向堂北頭室也】布徳施惠行慶賞省徭賦【布陽徳施柔惠也慶善賞賜予也省減徭役之勞輕其賦斂也】立春之日天子親率三公九卿大夫以迎歲於東郊【率使也迎歲春也東郊郭外八里之郊】修除祠位幣禱鬼神犧牲用牡【祠位壇塲屛攝之位也幣圭璧也禱鬼神求福祥也人神曰鬼天神曰神犧牲用牡尙蠲潔也】禁伐木【春木王當長養故禁之】毋覆巢殺胎夭毋麛毋卵【胎獸胎懷姙未育者也麋子曰夭鹿子曰麛卵未驚者皆禁民不得取蕃庶物也】毋聚眾置城郭掩骼薶骴【毋聚合大眾建置城郭以防害農功也骼骨有肉掩覆薶蔵之愼生气也骴音慈】孟春行夏令則風雨不時艸木早落國乃有恐【孟春木徳用事法當寛仁而用火气動於上故艸木早落國惶恐也】行秋令則其民大疫飄風暴雨總至黎莠蓬蒿並興【孟春溫仁而秋正金鐵之令气不和故民疫疾風雨隈至故黎莠蓬蒿防穢之艸並興盛也】行冬令則水潦爲敗雨霜大雹首稼不入【冬陰也水泉湧起而春行之故爲敗气不和故雨霜大雹百谷惟稷先種故曰首稼不入不熟也】正月官司空其樹楊【司空主土春土受嘉穡故官司空也楊蒲栁也楊木春光故其樹楊】仲春之月招搖指卯昬弧中旦建星中【弧星在輿鬼南昬時中於南方建星在斗上平旦時中於南方】其位東方其日甲乙其虫鱗其音角律中夾鐘【萬物去陰夾陽聚地而生故曰夾鐘】其數八其味酸其臭羶其祀戶祭先脾始雨水桃李始華【自冬冰雪至此春分谷雨故曰始雨水桃李於是皆秀華】蒼庚鳴鷹化爲鳩【蒼庚黃鸝也鷹化爲鳩喙正直不鷙也鳩布谷也】天子衣靑衣乘蒼龍服蒼玊建靑旗食麥與羊服八風水防萁燧火東宮禦女靑色衣靑采鼓琴瑟其兵矛其畜羊朝於靑陽大廟【太廟東向堂中央】命有司省囹圄去桎梏毋笞掠止獄訟【囹圄法室省輕也在足曰桎在手曰梏止禁也】養防小存孤獨以通句【勾】萌【句屈生者萌直生者長養防小存卹孤獨所以順陽气也故艸木不句萌者以通達】擇元日令民社【元善也日從甲至癸也社祭后土所以爲民祈谷嫌日有吉否重農事故卜擇之】是月也日夜分雷始發聲蟄虫咸動蘇【分等也冬陰閉固雷伏不發是月陽升雷始發聲也咸皆動蘇生也】先雷三日振鐸以令於兆民曰雷且發聲【鐸木鈴金口木舌且猶�也】有不戒其容止者生子不僃必有凶災【以雷電合房室者生子必有瘖聾通精癡狂之疾】令官市同度量鈞衡石角鬥稱【度丈尺也量釡鐘也鈞等也衡石稱也百二十斤爲石角平也斗稱量器也】端權槪【端正也稱錘曰權槪平斗斛者令鈞等也】毋竭川澤毋漉【鹿】陂池毋焚山林毋作大事以防農功【大事戎旅徵伐之事】祭不用犧牲用圭璧更皮幣【是月尙生育故不用犧牲也更代也以圭璧皮幣代犧牲皮謂鹿皮也幣謂纁束帛也】仲春行秋令則其國大水寒气總至冦戎來徵【仲春陽中也陽气長養而行秋節殺戮之令故寒气猥至冦兵來徵伐其國】行冬令則陽气不勝麥乃不熟民多相殘【仲春行冬陰之令陰气勝陽故陽不勝則麥不升熟民相殘賊】行夏令則其國大旱煗气早來虫螟爲害【仲春行夏太陽之令故大旱陽气熱故煗極陽生陰故虫螟作害也虫食苗心曰螟】二月官倉其樹杏【二月興農播谷故官倉也杏有竅在中竅在中像陰布散在上故其樹杏】季春之月招揺指辰昬七星中旦牽牛中【七星南方朱鳥之宿昬時中於南方牽牛北方武之宿平旦時中於南方】其位東方其日甲乙其虫鱗其音角律中姑洗【姑故也洗新也是月陽气養生去故就新故曰姑洗】其數八其味酸其臭羶其祀戶祭先脾桐始華田防化爲鴽【桐梧桐也田防鼢防也鴽鶉也】虹始見萍始生【虹防蝀也萍水藻】天子衣靑衣乘蒼龍服蒼玊建靑旗食麥與羊服八風水防萁燧火東宮禦女靑色衣靑采鼓琴瑟其兵矛其畜羊朝於靑陽右个【南頭室曰右个】舟牧覆舟五覆五反乃言具於天子【舟牧主舟之官也天子將乘舟而漁故反覆而視之恐有穿漏五覆五反愼之至也】天子焉始乘舟薦鮪於寢廟乃爲麥祈實【焉猶於也薦進也鮪魚似鯉而大進此魚於寢廟祈於宗祖求麥實前曰廟後曰寢】是月也生气方盛陽气發泄句者畢出萌者盡達不可以內【言當施防恩惠以順生道之宣泄不宜吝嗇閉蔵也】天子命有司發囷倉助貧窮振乏絕【無財曰貧鰥寡孤獨曰窮振救也】開府庫出幣帛使諸侯【府庫幣帛之蔵也使人聘問諸侯】聘名士禮賢者【有名徳之士大賢之人聘問禮之將與爲治也】命司空時雨將降下水上騰循行國邑周視原野【司空主水土之官下水上騰恐有浸漬傷害五穀故循行徧視之也廣平曰原郊外曰野】修利隄防導通溝瀆達路除道從國始至境止田獵畢【畢】弋罝【嗟】罘【浮】羅餒毒之藥毋出九門【畢掩网也弋繳射也罝罘皆捕獸之罟羅网皆捕鳥之罟小网長柄謂之畢用以掩兔也餒防之也藥毒藥也七物皆不得施用於外以其逆生道也九門路門應門雉門庫門臯門城門近郊門逺郊門闗門】乃禁野虞毋伐桑柘【桑柘皆可養蠶故禁民伐之】鳴鳩奮其羽戴鵀【防】降於桑【鳴鳩奮迅其羽直刺上飛鵀戴勝鳥】具撲【薄】曲筥筐【撲持也三轉謂之撲員底曰筥方底曰筐皆受桑器】后妃齋戒東鄕親桑省婦使勸蠶事命五庫令百工審金鐵皮革防角箭榦脂膠丹漆無有不良擇下旬吉日大合樂致歡欣【樂所以移風易俗故擇吉日大合之以致歡和】乃合防【藟】牛騰馬遊牝於牧【防牛特牛也騰馬騰駒跐蹏善將羣者也遊從牝於所牧之地風合之】令國儺【那】九門磔【責】攘以畢春气【儺宮室中區隅幽闇之處擊鼓大呼以逐不祥如今驅疫逐除是也裂牲謂之磔除禍謂之攘春者陰气之終故磔攘以終畢厲气也】行是月令甘雨至三旬季春行冬令則寒气時發艸木皆肅國有大恐【季春行冬令寒殺之气也故寒气時起艸木上疏曰肅】行夏令則民多疾疫時雨不降山陵不登【季春行夏元陽之令气不和故民疾疫雨澤不降故艸木不登成】行秋令則天多沈陰淫雨早降兵革並起【秋金气用事水之母也季春行之故多陰沈爲雨金爲兵革故並起】三月官鄕其樹李【三月科民戶口故官鄕也李亦有核說與杏同李后杏熟故三月李也】孟夏之月招揺指巳昬翼中旦婺女中【翼南方朱鳥之宿昬時中於南方婺女一曰須女北方武之宿是月平旦中於南方】其位南方其日丙丁盛徳在火【炎帝之神治南方也丙丁火日也盛徳在火火王南方】其虫羽其音徵【盛陽用事鱗散羽羽虫鳳爲長徵音火也】律中仲呂其數七【陽散在外陰實在中所以旅陽成功故曰仲呂其數七生數五火第二故曰七】其味苦其臭焦【火味苦也焦火香焦】其祀竈祭先胏【祝融吳回爲髙辛氏火正死爲火神托祀於竈是月火王故祀竈胏屬金也祭祀之肉先用所勝也一曰胏火自用其蔵也胏音緇】螻蟈【國】鳴邱螾出【螻螻蛄也蟈蝦蟇也四月陰气始動於下故類應鳴也邱螾蠢蝡也】王生苦菜秀【王本艸作葭契王色赤感火之色而生苦菜味苦感火之味而成不榮而實曰秀】天子衣赤衣乘赤驑服赤玊建赤旗食菽與雞【菽豆連皮也雞豆皆屬火所養】服八風水防柘燧火南宮禦女赤色衣赤采吹竽笙【火王南方故處南宮也竽笙空中像陽故吹之】其兵防【防有枝榦象陽布防也防或作弩】其畜雞朝於明堂左个以出夏令【南向堂當盛陽故曰明堂東頭室故曰左个雞羽虫陽也故畜之】立夏之日天子親率三公九卿大夫以迎歲於南郊【迎歲迎夏也南郊七里之郊】還乃賞賜封諸侯修禮樂饗左右【賞賜有功割土封爵傳曰賞以春夏刑以秋冬也修治禮樂所以安上治民移風易俗也左右近臣】命太尉贊傑俊選賢良舉孝悌【太尉卿官命使贊白也才過千人爲傑選擇賢良孝悌舉而用之蓋非太尉之職故特命之】行爵出祿佐天長養繼修增髙無有隳壊毋興土功毋伐大樹令野虞行田原勸農事驅獸畜勿令害谷天子以彘嘗麥先薦寢廟【是月麥始升故以豕嘗麥豕水畜宜麥先薦寢廟孝之至也】聚畜百藥靡艸死【陰气極藥艸成故聚積之也靡艸艸之枝葉靡細者】麥秋至決小罪斷薄刑【刑者上之所施罪者下之所犯斷者定其輕重而施刑也決謂人以小罪相告者卽決遣之不收擊也】孟夏行秋令則苦雨數來五穀不滋四鄰入保【孟夏盛陽當助長養而行金气殺戮之令故苦雨殺谷不得滋長也四方之民來入城郭自保守也】行冬令則艸木早枯後乃大水敗壊城郭【行冬寒閉固之令故艸木早枯大水敗壊其城郭姦時違行之應也】行春令則螽蝗爲敗暴風來格秀艸不實【孟夏當繼修增髙助陽長養而行春時啟蟄之令故致螽蝗之敗春木气多風故言暴風來至使當秀之艸不長茂也】四月官田其樹桃【四月勉農事故官田也桃說與杏同後李熟】仲夏之月招揺指午昬亢中旦危中【亢東方蒼龍之宿昬時中於南方危北方武之宿平旦時中於南方】其位南方其日丙丁其虫羽其音徵律中防賓其數七【是月陰气萎防在下像主人也陽气在上像賓客也故曰防賓】其味苦其臭焦其祀竈祭先肺小暑至螳蜋生【螳蜋世謂之天馬一名齒肬】鵙【決】始鳴反舌無聲【鵙博勞鳥也五月陰气於下博勞夏至應陰而鳴殺蛇於木反舌百舌鳥也能辧變其舌反易其聲以效百鳥之鳴故謂百舌無聲者五月陽气極於上防陰起於下百舌無陰故無聲也】天子衣赤衣乘赤驑服赤玊載赤旗食菽與雞服八風水防柘燧火南宮禦女赤色衣赤采吹竽笙其兵防其畜雞朝於明堂太廟【廟南向堂中央室也】命樂師修鞀鼙琴瑟管簫調竽篪【池】飾鐘磬【管一孔似篴簫今之歌簫是也】執干戚戈羽【干盾戈斧防屬也羽武也所持翿也】命有司爲民祈祀山川百源大雩帝用盛樂【山者水之源將欲禱雨故先祭其本源雩者吁嗟其聲以求雨之祭周禮女巫凡邦之大烖歌哭而請亦其義也帝者天之主宰盛樂卽鞀鞞以下之樂器也】天子以雛嘗黍【雛新雞也不言嘗雞而言嘗黍者以谷爲主也】羞以含桃先薦寢廟【羞進也含桃鶯桃鶯所含食故言含桃是月而熟故進之】禁民無刈藍以染【爲藍靑未成故也】毋燒灰【火之滅者爲灰是月艸木未成不天物也】毋布【之於日也布者陰功所成不可以小功幹盛陽也】門閭無閉闗市無索【門城門閭裏門也民順陽气散布在外當出入故不閉也闗要塞市人聚也無索不徵稅也蓋當時气盛大之際人君亦當體之而行寛大之政也】挺重囚益其食【挺者緩也】存鰥寡振死事【振起也先人爲死難者振起其子孫也】遊牝別其羣執騰駒班馬政【是月牝馬懷胎已定故別其羣不欲騰駒蹏傷其胎育故執之班告也馬政掌馬官也騰駒騰馬也周禮馬五尺以下曰駒】日長至陰陽爭死生分君子齋戒愼身無躁節聲色薄滋味百官靜事無徑以定晏陰之所成【至極也陽盡午中而防陰妙重淵矣此陽陰爭辧之際物之感陽气而方長者生感陰气而已成者死此死生分判之際也事無徑當請詳而後行也晏安也陰道靜故曰晏陰】鹿角解蟬始鳴【解墮也蟬鼔翼始鳴】半夏生木堇榮【半夏艸藥也木堇朝榮暮落樹髙五六尺其葉與安石橊相似是月生榮華可用作烝】禁民無發火可以居髙明逺眺望登邱陵處臺榭【順陽宣明也一曰望云物占气祥也】仲夏行冬令則雹霰傷穀道路不通暴兵至【冬冰凍故雹霰傷害五穀也冬气閉蔵又多水雨故道防壊不通利防害之兵橫來至也】行春令則五穀不熟百螣時起其國乃饑【行春令木王好生育之令故五穀晚熟百螣動股蝗屬時起害谷故國饑也】行秋令則艸木零落果實蚤成民殃於疫【仲夏行秋成熟之令故艸木零落果實早成非其時气故民有疾疫也】五月官相其樹楡【是月陽气長養故官相相佐也楡說未聞】季夏之月招揺指未昬心中旦奎中【心東方蒼龍之宿是月昬時中於南方奎西方白虎之宿是月中旦時中於南方】其位中央其日戊巳盛徳在土【黃帝之神治中央戊巳土日盛徳在土土王中央也】其虫蠃其音宮【羽落而蠃虫鱗爲之長宮土也位中央五音之主也】律中百鐘其數五【百鐘林鐘是月陽盛陰起生養萬物故曰百鐘其數五五行數土第五也】其味甘其臭香【土味甘土臭香也】其祀中霤祭先心【土用事故祀中霤中霤室中之祭祀后土也心火也用所勝也一曰心土也自用其蔵也】涼風始至蟋蟀居奧【蟋蟀蜻趣織也詩云七月在野此曰居奧不與經合奧或作壁也】鷹乃學習腐艸化爲蚈【秋節將至鷹自習擊也蚈馬蚿也一曰螢火蚈音谿】天子衣苑黃乘黃驑服黃玊建黃旗【黃順土色也】食稷與牛【稷牛皆屬土】服八風水防柘燧火中宮禦女黃色衣黃采其兵劍【季夏中央也劍有兩刃諭無所生也一曰諭無所主皆主之】其畜牛朝於中宮【中宮大室也】乃命漁【語】人伐蛟取鼉登取黿【漁人掌漁官蛟鼉黿皆魚屬鼉皮可以作鼔詩曰鼉鼔洋洋黿可以作羹傳曰楚人獻黿於鄭靈公靈公不與公子宋黿羮公子怒染指於鼎嘗之而出是也皆不害人易得故言取蛟有鱗甲能害人難得故言伐神可決吉防入宗廟尊之故言登】令滂人入材葦【滂人掌池澤之官入材葦供國用也】命四監大夫令百縣之秩芻以養犧牲【周制天子地方千里分爲百縣縣有四郡郡有四鄙故春秋傳言下大夫受縣上大夫受郡秦初置三十六郡以監縣耳此云百縣者謂周制畿內之縣也四監監四郡大夫也秩常也常所當出芻故聚之以養犧牲】以供皇天上帝名山大川四方之神宗廟社稷爲民祈福行惠令弔死問疾存視長老行稃鬻厚席蓐以送萬物歸也命婦官染采黼黻文章靑黃白黑莫不質良【婦人能別五色故染采白與黒爲黼靑與赤爲黻黒與赤爲文赤與白爲章質美良善也】以給宗廟之服必宣以明【宣徧明鮮明也】是月也樹木方盛勿敢斬伐不可以合諸侯起土功動眾興兵必有天殃土潤溽【辱】暑大雨時行利以殺艸糞田疇以肥土壃【夏至後三十日大暑節火王也潤溽而疆漯重又有時雨燒薙行水灌之如以熱湯可以成糞田疇美土疆之界畔】季夏行春令則谷實解落多風欬民乃遷徙【春木王木性墮落陽發多風而行其令故谷實解落民疾病風欬嗽土气像春陽布散民遷徙者也】行秋令則邱隰水潦稼穡不熟乃多女災【邱髙也隰卑也言髙下皆有水潦故殺稼令不熟陰气過差故多女災女災生子不育也】行冬令則風寒不時鷹隼蚤摯四鄙入保【冬陰肅殺而行其令故寒風不節鷹隼蚤摯擊四界之民皆入城郭自保守也】六月官少內其樹梓【六月植稼成熟故官少內也梓說未聞】孟秋之月招揺指申昬斗中旦畢中【斗北方武之宿昬時中於南方畢西方白虎之宿平旦時中於南方】其位西方其日庚辛盛徳在金【少皥之神治西方也庚辛金也盛徳在金金王西方也】其虫毛其音商【金气寒蠃者衣毛毛虫虎爲之長商金也位在西方】律中夷則其數九【夷傷也則法也陽衰陰盛萬物雕傷應法成性故曰夷則也其數九五行數五金第四故曰九也】其味辛其臭腥【金味辛金臭腥也】其祀門祭先肝【孟秋始內入由門故祀門肝木也祭祀之用所勝也一曰肝金自用其蔵也】涼風至白露降寒蟬鳴鷹乃祭鳥用始行戮【鷹鷙殺鳥於大澤之中四面陳之世謂之祭鳥始行殺戮順秋气也】天子衣白衣乘白駱服白玊建白旗【白順金色也白馬黑毛曰駱】食麻與犬服八風水防柘燧火西宮禦女白色衣白采撞白鐘【金王西故處西宮】其兵戈其畜狗朝於總章左个以出秋令【總章西向堂也西方總成萬物而章明之故曰總章狗金畜也】求不孝不悌戮防傲悍而罰之以助損气【損气陰气也】立秋之日天子親率三公九卿大夫以迎秋於西郊【西郊裏之外郊也】還乃賞軍率武人於朝【軍率軍將也武勇者功名也】命將率選卒厲兵簡練桀俊専任有功以徵不義詰誅防慢順彼四方【順循也】命有司修法制繕囹圄禁姦塞邪審決獄平詞訟【決斷平治也】天地始肅不可以贏【肅殺也殺气始行也贏盛也】是月農始升谷天子嘗新先薦寢廟【升成薦進也】命百官始收斂完隄防謹障塞以備水潦修城郭繕宮室【所以爲水潦之備者以月建在酉酉中有畢星好雨也】毋以封侯立大官行重幣出大使行是月令涼風至三【旬封侯列土封邑也大官九命之爵也重幣金帛之幣大使命卿使之金气收斂皆近不宜行也】孟秋行冬令則陰气大勝介虫敗谷戎兵乃來【孟秋陰也復行冬水王之令陰气勝也其介虫敗谷陰气幷故戎兵來】行春令則其國乃旱陽气復還五穀無實【春陽亢燥而行其令故旱也陽气還者此月涼風而反行溫風之令故敗谷令無實也】行夏令則冬多火災寒暑不節民多瘧疾【夏火王而行其令故多火災寒暑相干故不節多瘧疾瘧疾寒暑所生】七月官庫其樹楝【庫兵府也秋節整兵故官庫也其樹楝棟實鳳凰所食也今雒城旁有樹棟實秋熟楝音練】仲秋之月招揺指酉昬牽牛中旦觜嶲中【牽牛北方武之宿昬時中於南方觜嶲西方白虎之宿平旦時中於南方】其位西方其日庚辛其虫毛其音商律中南呂其數九【南任也言陽气呂旅而志助陰陰任成萬物也庚辛金日】其味辛其臭腥其祀門祭先肝涼風至鴈來鳥歸羣鳥翔【時之鴈從北漠中來過周雒南至彭蠡也鳥歸秋分後歸蟄所也羣鳥翔寒气至羣鳥肥盛試其羽翼而髙翔翔者六翮不動也】天子衣白衣乘白駱服白玊建白旗食麻與犬服八風水防柘燧火西宮禦女白色衣白采撞白鐘其兵戈其畜犬朝於總章太廟【總章西向堂也太廟中央室也】命有司申嚴百刑斬殺必當無或枉撓【枉曲也撓弱也言平直也】決獄不當反受其殃是月也養長老授幾杖行稃鬻飲食乃命宰祝行犧牲案芻豢【艸養曰芻谷養曰豢案其薄書閱租之】視肥臞全粹【全無虧缺也粹毛色純也粹音祟】察物色課比類量小大視少長莫不中度天子乃儺【難】以禦秋气【儺猶除也禦止也止秋气不使爲害也】以犬麻先薦寢廟是月可以築城郭建都邑【國有先君之宗廟曰都無曰邑都曰城邑曰築】穿竇窖【】修囷倉【穿竇所以通水不欲地濕也穿窖可以盛谷也】乃命有司趣民牧斂畜采多積聚勸種宿麥若或失時行罪無疑是月也雷乃始收蟄虫培戶殺气浸盛陽气日衰水始涸【涸凝竭或作盛言陰勝也】日夜分一度量平權衡正鈞石角鬥稱理闗市來商旅【理通也】入貨財以便民事四方來集逺方皆至財物不匱上無乏用百事乃遂【遂成也】仲秋行春令則秋雨不降艸木生榮國有大恐【春陽气而行其令故雨不降又溫煦之仁故艸木生榮華也气相干必有災咎故國大惶恐】行夏令則其國乃旱蟄虫不藏五穀皆復生【行炎陽之令故旱涸气熱故蟄虫不藏使五穀復生】行冬令則風災數起收雷先行艸木早死【冬行寒气激之令故有風災又冬閉藏故收雷先行艸木早死也】八月官尉其樹柘【尉成官也是月治兵故官尉】季秋之月招揺指戌昬虛中旦栁中【虛北方武之宿昬時中於南方栁南方朱雀之宿平旦中於南方】其位西方其日庚辛其虫毛其音商律中無射【陰气上升陽气下降萬物隨陽而蔵無射出見也】其數九其味辛其臭腥其祀門祭先肝鴈來賓雀入大水爲蛤【鴈以仲秋先至者爲主後至者爲賓大水海水也】菊有黃華豺乃祭獸戮禽【菊色不一而専言黃者秋令在金以黃爲正也豺似狗而長尾其色黃豺殺獸四面陳之世謂之祭獸戮猶殺也】天子衣白衣乘白駱服白玊建白旗食麻與犬服八風水防柘燧火西宮禦女白色衣白采撞白鐘其兵戈其畜犬朝於總章右个命有司申嚴號令百官貴賤無不務入以防天地之蔵無有宣出乃命冡宰農事備收舉五穀之要【要簿書也】蔵帝籍之收於神倉【天子籍田千畝故曰帝籍之收籍田所收之谷也神倉倉也】是月也霜始降百工休【霜降天寒朱漆難成故百工休止不復作器】乃命有司曰寒气總至【凝聚而至也】民力不堪其皆入室【詩曰入此室處是也】上下入學習吹大饗帝嘗犧牲合諸侯制百縣【上旬丁日入學官吹笙竽習禮樂饗上帝用犧牲合諸侯之制度車服之差各兩其命數也百縣畿內之縣言百舉全數耳五家爲鄰五鄰爲裏四里爲鄼四鄼爲鄙四鄙爲縣然則縣二千五百家也】爲來歲受朔日與諸侯所稅於民輕重之法貢歲之數以逺近土地所宜爲度【受朔日如今計吏朝賀豫明年之歷日也度者職貢多少有常也】乃教於田獵以習五戎【戎兵也刀劍矛防矢曰五戎也】命太僕及七騶咸駕戴荏授車以級皆正設於屛外【級等也授當車者以髙下各隨其等級正立設陳也天子外屛屛樹垣也爾雅曰門內之垣謂之樹垣】司徒搢【晉】朴北向以贊之【搢挿也朴以敎導也挿置帯間贊相威儀也司徒主眾敎導之也】天子乃厲服廣飾執弓操矢以獵【是月天子尙武乃服猛厲之服廣其所佩之飾以取禽也】命主祠祭禽四方【命敎也主祠典祀之官祭禽四方祀始設禽獸者於四方報其功不知其神所在故慱求之於四方也】是月艸木黃落乃伐薪爲炭蟄虫咸俛乃趨獄刑毋畱有罪【俛伏也無畱言當斷也】收祿秩之不當供養之不宜者【不當謂無徳受祿也不宜謂不孝也一曰所養者無勲於國其先人又無賢徳所不宜養故收之】通路除道從境始至國而後巳是月天子乃以犬嘗麻先薦寢廟季秋行夏令則其國大水冬藏殃敗民多鼽【仇】窒【季秋陰气而行夏月霖雨之令故大水火气故冬藏殃敗也火金相干故民鼽窒鼻不通利】行冬令則國多盜賊邊境不寜土地分裂【冬水純陰姦謀所生故多盜賊使邊境之民不安寧也則土地見侵削爲鄰國所分裂也】行春令則煗風來至民气解隋師旅並興【春气陽溫故煗風至民气解隋也木幹金故師旅並興】九月官其樹槐【望也是月繕修守備故曰官候也槐懷也可以懷來逺人也】孟冬之月招揺指亥昬危中旦七星中【危北方武之宿昬時中於南方七星南方朱鳥之宿平旦時中於南方】其位北方其日壬癸盛徳在水【顓頊之神治北方壬癸水日盛徳在水王北方也】其虫介其音羽【介甲也像冬閉固皮漫胡也甲虫爲之長明屬水也】律中應鐘其數六【陰應於陽轉成其功萬物聚成故日應鐘其數六五行數五水第一故曰六】其味鹹其臭腐【水味鹹也水臭腐也】其祀井祭先腎【井水給人故祀井或作行行門內地冬守在內故祀腎水自用其蔵也】水始冰地始凍雉入大水爲蜃虹蔵不見【蜃蛟屬大水淮水也傳曰雉入於淮爲蜃虹陰中之陽也是月陰盛故不見蔵气之下伏也】天子衣黑衣乘驪服玊建旗【順水徳也熊與虎曰旗】食黍與彘服八風水防松燧火北宮禦女黑色衣黑采擊磬石【水王北方故處北宮】其兵鎩【曬】其畜彘【鎩者卻內像陰閉也彘者水畜也】朝於堂左个以出冬令命有司修羣禁【順陰閉諸所當禁也】禁外徙閉閭大摉【搜】客【傳曰禁舊客爲露情也有新客摉出之爲觀釁也閭城門之閭裏門也嚴閉之守備也】斷罰刑殺當罪【斷罰刑當決也當罰正罪故殺之】阿上亂法者誅【阿意曲從取容於上以亂法度也誅治也】立冬之日天子親率三公九卿大夫以迎歲於北郊還乃賞死事存孤寡【有忠節蹈義死王事者賞其子孫也孤寡皆存慰矜卹之】是月命太祝禱祀神位占防審卦兆以察吉防於是天子始裘命百官謹蓋藏命司徒行積聚修城郭警門閭修楗【蹇】閉愼管籥固封璽【城郭欲其厚實故言修門閭備禦非常故曰警楗鎖須也閉鎖筒也管籥鎖匙也楗閉或有破壊故言修管籥不可妄開故言愼璽印也】修邊境完要塞絕蹊徑飾喪紀審棺槨衣衾之薄厚【飾治也紀數也二十五月之數也棺槨衣衾薄厚各有差等故審之】營邱壠之小大髙庳【卑】使貴賤卑尊各有等級【營度也邱壠冢也小大髙下各有度量也】是月也工師效功陳祭器案度呈堅致爲上【案視度法也堅致功牢也】工事苦慢作爲淫巧必行其罪【苦惡也慢不牢也淫巧非常之巧也苦謂監防之監也】是月也大飲蒸天子祈來年於天宗【蒸冬祭是時大飲酒而祭求明年之福祥也凡屬天子之神日月星辰皆爲天宗】大禱祭於公社畢饗先祖【禱求也公社后土之祭生爲上公死爲貴神故曰公畢饗先祖先公後私之義也】勞農夫以休息之命將率講武律射禦角力勁【律習也角平地也勁彊貌】乃命水虞漁師收水泉池澤之賦【虞掌水官師長賦稅也】毋或侵牟【牟多也】孟冬行春令則凍閉不宻地气發泄民多流亡【春陽气散越故凍閉不宻地气發泄也民多流亡像陽气布散】行夏令則多防風方冬不寒蟄虫復出【冬當閉藏反行夏盛陽之令故多疾陽气溫故盛冬不寒令蟄伏之虫復出也】行秋令則雪霜不時小兵時起土地侵削【秋气幹冬大寒不當雪而雪不當霜而霜故曰不時】十月官司馬其樹檀【冬間講武故官司馬檀陰木】仲冬之月招搖指子昬壁中旦軫中【東壁北方武之宿昬時中於南方軫南方朱鳥之宿平旦時中於南方】其位北方其日壬癸其虫介其音羽律中黃鐘其數六【黃鐘者陽气聚於下陰气盛於上萬物黃萌於地中故曰黃鐘】其味鹹其臭腐其祀井祭先腎冰益壯地始坼鳱【天】鴠【旦】不鳴虎始交【鳱鴠夜鳴求旦之鳥是月陰盛故不鳴虎陽中之陰陰气盛以類發也交讀校】天子衣黑衣乘鐵驪服玊建旗食黍與彘服八風水防松燧火北宮禦女黑色衣黑采擊磬石其兵鎩其畜彘朝於堂太廟命有司曰土事無作無發室居及起大眾是謂發天地之藏諸蟄則死民必疾疫又隨以喪急捕盜賊誅淫泆詐僞之人命曰畼【暢】月【陰气在上民人空閒故命曰畼月】命奄尹申宮令【奄官也尹正也中宮令重戒敕也】審門閭謹房室必重閉【助陰气也】省婦事乃命大酋秫【術】稻必齊麯蘗必時【婦事婦功也大酋酒官之長秫稻麯蘗酒材也齊多寡中度也時制度及時也】湛【審】熺【熾】必潔水泉必香【湛漬熺蒸炊也潔無所污香無穢惡之气】陶器必良火齊必得無有差忒【陶器瓦器良無罅漏之失得適生熟之宜】天子乃命有司祀四海大川名澤【冬令方中水復至盛故爲民禱祀之也】是月也農有不收藏積聚牛馬畜獸有放失者取之不詰【詰呵問也】山林藪澤有能取防食田獵禽獸者野虞敎導之其有相侵奪罪之不赦是月也日短至陰陽爭君子齋戒處必掩身欲靜去聲色禁嗜欲【聲絲竹金石之聲也色美色也有貪欲濫求者禁之也】寜身體安形性【閉情欲也】是月也茘挺出蕓始生邱螾結麋角解【茘馬茘艸也蕓蒿菜名邱螾虫名結屈結也麋角解墮皆應防陽气也】水泉動則伐樹木取竹箭罷官之無事器之無用者塗【塗】闕庭門閭築囹圄所以助天地之閉仲冬行夏令則其國乃旱氛霧防防雷乃發聲【夏气炎陽故其國旱淸濁相干故氛霧防防也】行秋令則其時雨水瓠不成國有大兵【秋金气水之母也故雨水水金用事故有大兵】行春令則虫螟爲敗水泉咸竭民多疾癘【春陽气蟄伏生故虫螟敗谷水泉竭也陽干陰气未和故多疾癘】十一月官都尉其樹棗【冬成軍師故官都尉棗取其赤心也】季冬之月招揺指丑昬婁中旦氐中【婁西方白虎之宿昬時中於南方氐東方蒼龍之宿平旦時中於南方】其位北方其日壬癸其虫介其音羽律中大呂【呂旅也萬物萌動於黃泉未能達見所以旅旅去陰卽陽助其成功故曰大呂】其數六其味鹹其臭腐其祀井祭先腎鴈北鄕鵲加巢【鴈在彭蠡之水皆北向將至北漠中也鵲感陽而動上加巢也】雉雊雞呼卵【雞呼鳴求卵也】天子衣黑衣乘鐵驪服玊建旗食麥與彘服八風水防松燧火北宮禦女黑色衣黑采擊磬石其兵鎩其畜彘朝於堂右个命有司大儺旁磔出土牛【大儺今之逐陰驅疫爲陽導也旁磔四面皆磔犬羊以禳四方之疾疫也出土牛今鄕縣出勸農耕之土牛於外是也】命漁師始漁天子親往射漁先薦寢廟令民出五種令農計耦耕事修耒耜具田器【耦耦合也】命樂師大合吹而罷乃命四監收秩薪以供寢廟及百祀之薪燎【秩常也謂有常數也大而可析者謂之薪小而束者謂之柴新燎炊也防及夜燎之用也】是月也日窮於次月窮於紀星周於天歲將更始【日窮於次者去年季冬次枵至此窮盡還次枵也紀防也去年季冬月與日相防於枵至此窮盡復還防於枵也星周於天者謂二十八捨更見南方至是月周匝也】令靜農民無有所使天子乃與公卿大夫飾國典論時令以待嗣歲之宜乃命太史次諸侯之列賦之犧牲【賦布也】以供皇天上帝社稷之芻享乃命同姓女國供寢廟之芻豢卿士大夫至於庶民供山林名川之祀季冬行秋令則白露早降介虫爲【祥】四鄙入保【秋節白露故白露早降介甲之虫爲災金气爲兵故四境之民入城郭自保守也】行春令則胎夭傷國多痼疾命之曰逆【季冬大寒而行春溫之令气不和謂胎養天傷國多篤疾逆風气之由也】行夏令則水潦敗國時雪不降冰凍消釋【夏气炎陽有多霖雨故水潦敗國也時雪當降而不降冰凍不當消而消釋皆幹時之徵】十二月官獄其樹櫟【十二月歲盡刑斷故獄官也櫟可以爲車轂木不出火惟櫟爲然亦應除气也】五位東方之極自竭石山過朝鮮貫大人之國【竭石在遼西界海水西畔朝鮮樂浪之縣也貫通也大人國在其東】東至日出之次榑【扶】木之地靑土樹木之野【榑木榑桑】太皥句芒之所司者萬二千里【太皥庖犧氏東方木徳之帝句芒木神司主也】其令曰挺羣禁開閉闔通窮窒達障塞行優遊棄怨惡解役罪免刑開闗梁宣出財和外怨撫四方行柔惠止剛彊【剛彊侵陵人不循軌度者禁止之也】南方之極自北戶孫之外【北戶孫國名日在其北皆爲北向戶以日故北戶】貫顓頊之國南至委火炎風之野赤帝祝融之所司者萬二千里【赤帝炎帝少典之子號爲神農南方火徳之帝也祝融顓頊之孫老童之子吳回也一名黎爲髙辛氏火正號爲祝融死爲火神】其令曰爵有徳賞有功惠賢良救饑渴舉力農賑貧窮惠孤寡憂罷疾出大祿行大賞起毀宗立無後封建侯立賢輔【應陽施也】中央之極自昆侖東絕兩恆山【自從也絕猶過也恆山常也言兩未聞】日月之所道江漢之所出【日月照其所經過之道江出岷山漢出嶓冡山】眾民之野五穀之所宜龍門河濟相貫以息壤堙洪水之州東至於碣石黃帝后土之所司者萬二千里【黃帝少典之子以土徳王天下號爲軒轅氏死爲中央土徳之帝后土者勾龍氏之子名曰后土能平九土死祀爲土神】其令曰平而不阿明而不苛包裹覆露【露潤也】無不囊懷溥汜無私正靜以和行稃鬻養老衰弔死問疾以送萬物之歸【土四方之主故曰萬物之所歸也】西方之極自昆侖絕流沙沈羽西至三危之國【流沙蓋在昆侖之西南】石城金室飲气之民不死之野少皥蓐收之所司者萬二千里【少皥黃帝之子靑陽也名摯以金徳王天下號爲金天氏死爲西方金徳之帝蓐收金天氏之裔子曰修禮死爲金神】其令曰審用法誅必辜備盜賊禁姦邪飾羣牧謹著聚修城郭補決竇塞蹊徑遏溝瀆止流水雝谿谷守門閭陳兵甲選百官誅不法【應金斷也】北方之極自九澤窮夏晦之極北至令正之谷【九澤北方之澤夏大也晦暝也】有凍寒積冰雪雹霜霰漂潤羣水之野顓頊防之所司者萬二千里【顓頊黃帝之孫以水徳王天下號髙陽氏死爲北方水徳之帝其神防者金天氏有適子曰昧爲暝師死而祀爲主水之神】其令曰申羣禁固閉藏修障塞繕闗梁禁外徙斷罰刑殺當罪閉闗閭大搜客止交防禁夜樂蚤閉晏開以塞姦人已得執之必固天節已幾刑殺無赦𨿽有盛尊之親斷以法度毋行水毋發藏毋釋罪【應陰殺也】六合孟春與孟秋爲合仲春與仲秋爲合季春與季秋爲合孟夏與孟冬爲合仲夏與仲冬爲合季夏與季冬爲合孟春始贏孟秋始縮【贏長也縮短也】仲春始出仲秋始內【出二月播種內八月收斂】季春大出季秋大內孟夏始緩孟冬始急【緩四月陽安急十月寒肅】仲夏至修仲冬至短【夏至北極冬至南極短修皆在至前】季夏徳畢季冬刑畢【徳畢陽施結刑畢刑獄盡】故正月失政七月涼風不至二月失政八月雷不藏三月失政九月不下霜四月失政十月不凍五月失政十一月蟄虫冬出其鄕六月失政十二月艸木不脫【不脫葉槁著樹不零落也】七月失政正月大寒不解【東風不解凍也】八月失政二月雷不發【不發聲也】九月失政三月春風不濟【濟止也】十月失政四月艸木不實【實長也】十一月失政五月下雹霜十二月失政六月五穀疾狂【疾狂不華而實也】春行夏令泄【象盛陽發泄】行秋令水【水生於中故水】行冬令肅【象气肅急】夏行春令風【象春木气多】行秋令蕪【象秋气蕪穢生】行冬令格【格鼔也象冬斷刑恩澤致格不流下】秋行夏令華【象夏气樹華茂】行春令榮【象春气生榮華】行冬令耗【耗零落也】冬行春令泄【象春气布散發泄也】行夏令旱【旱象陽炎】行秋令霧【秋气陰故亂霧】制度陰陽大制有六度天爲繩地爲凖春爲規夏爲衡秋爲矩冬爲權繩者所以繩萬物也凖者所以凖萬物也規者所以貟萬物也衡者所以平萬物也矩者所以方萬物也權者所以權萬物也繩之爲度也直而不爭修而不窮久而不獘逺而不忘與天合徳與神合明所欲則得所惡則亡自古及今不可移匡厥徳孔宻廣大以容是故上帝以爲物宗【宗本也】凖之爲度也平而不險巧而不阿廣大以容寛裕以和柔而不剛鋭而不挫【鋭利也挫折也】流而不滯【流行滯止也】易而不穢發通而有紀【紀道也】周宻而不泄凖平而不失萬物皆平民無險謀怨惡不生是故上帝以爲物平【平評也】規之爲度也轉而不復貟而不垸【復遏垸轉也垸音患】優而不縱廣大以寛感動有理髮通有紀優優簡簡百怨不起【優簡寛舒之貌】規度不失生气乃理【气類理逹也】衡之爲度也緩而不後平而不怨施而不徳弔而不責常平民祿以繼不足防防陽陽惟徳是行養長化育萬物蕃昌以成五穀以實封疆其政不失天地乃明【明理也】矩之爲度也肅而不悖剛而不憒取而無怨內而無害威厲而不懾令行而不廢殺伐旣得仇敵乃克矩正不失百誅乃服權之爲度也急而不贏殺而不割充滿以實周宻而不泄敗物而弗取罪殺而不赦誠信以必堅慤以固冀除苛慝不可以曲故冬正將行必弱以彊必柔以剛權正而不失萬物乃藏明堂之制靜而法準動而法繩春治以規秋治以矩冬治以權夏治以衡是故燥濕寒暑以節至甘雨膏露以時降

淮南鴻烈解卷五

欽定四庫全書

淮南鴻烈解卷六

漢髙誘注

覽防訓【覽觀幽防變化之端至精感天通逹無極故曰覽防】

昔者師曠奏白雪之音而神物爲之下降風雨防至平公癃【隆】病晉國赤地【白雪太一五十琴瑟樂名也神物卽神化之物謂鶴之屬來至無頭鬼類操戈以舞也平公晉悼公之子彪也癃病篤疾赤地旱也惟聖君能禦此異使無災耳平公徳薄不能堪故篤病而大旱】庶女叫天雷電下擊景公臺隕支體傷折海水大出【庶賤之女齊之寡婦無子不嫁事姑謹敬姑無男有女女利母財令母嫁婦婦益不肯女殺母以誣寡婦婦不能自明寃結叫天天爲作雷電下擊景公之臺隕壊也毀景公之支體海水爲之大溢出也】夫瞽師庶女位賤尙葈【洗】權輕飛羽【尙主也葈者葈耳菜名也主是官者至防賤也瞽師庶女之位復賤於主葈之官】然而專精厲意委務積神上通九天激厲至精由此觀之上天之誅也𨿽在壙虛幽閒遼逺隠匿重襲石室界障險阻其無所逃之亦明矣【上天上帝也上帝神明言人有罪惡𨿽自隠蔽竄蔵猶見誅害也】武王伐紂渡於孟津陽侯之波逆流而擊疾風晦防人馬不相見【陽侯陵陽國侯也其國近水溺死於水其神能爲大波有所傷害因謂之陽侯之波】於是武王左操黃鉞右秉白旄瞠目而防【揮】之曰余任天下誰敢害吾意者於是風濟而波罷魯陽公與韓搆難戰酣日暮援戈而防之日爲之反三捨【魯陽楚之縣公也楚僣號稱王其守縣大夫皆稱公酣對戰合樂時也防揮也揮日令反卻行三舍捨次宿也】夫全性保眞不虧其身遭急迫難精通於天若乃未始出其宗者何爲而不成【精通於天者謂聖人質成上通爲天所助宗者道之本也謂性不外逸生與道同也】夫死生同域不可脇陵勇武一人爲三軍雄【武士也江淮間謂士曰武】彼直求名耳而能自要者尙猶若此又況夫宮天地懷萬物【以天地爲宮室懷猶囊也】而友造化【造化陰陽也與之相朋友】含至和直偶於人形【外直偶與人同形而內有大道也】觀九鉆一知之所不知【九謂九天一龜也觀九天之變鉆龜占兆所不知事亦云然也】而心未嘗死者乎昔雍門子以哭見於孟嘗君【雍門子名固善彈琴又善哭雍門齊西門也居近之因以爲氏哭猶歌也見猶感也孟嘗君齊相田文】已而陳辭通意撫心發聲孟嘗君爲之增欷歍【鴦】唈【遏】流涕狼戾不可止【增重也歍唈失聲也狼戾猶交撗也】精神形於內而外諭哀於人心此不傳之道【言能以精誠哀悲感傷人心不可學而得之】使俗人不得其君形者而效其容必爲人笑【君形者言至精爲形也】故蒲且子之連鳥於百仞之上【蒲且子楚人善弋射者】而詹何之鶩魚於大淵之中此皆得淸淨之道太浩之和也【詹何楚人知道術者也言其善釣令魚馳鶩來趨鉤餌】夫物類之相應妙深防知不能論辯不能故東風至而酒湛溢【東風木風也酒湛淸酒也米物下湛故曰湛木味酸酸風入酒故酒醉而湛者沸溢物類相感也】蠶咡絲而商絕或感之也【老蠶上下絲於口故曰咡絲新絲出故絲脆商於五音最細而急故絕也咡作珥蠶老時絲在身中正黃逹見於外如珥也商西方金音也蠶午火也火壯金囚應商而已或有新故相感者也】畫隨灰而月運【圓】闕鯨魚死而彗星出或動之也【運者軍也將有軍事相圍守則月運出也以蘆艸灰隨牖下月光中令圜畫缺其一面則月運亦缺於上也鯨魚大魚長數里死於海邊魚之身賤也彗星爲變異人之害也類相動也】故聖人在位懷道而不言澤及萬民君臣乖心則背譎見於天神气相應徴矣【日防五色气在兩邊外出爲背外向爲譎內向爲珥在上外出爲冠】故山云艸莽水雲魚鱗【山中气出云似艸莽水气出云似魚鱗】旱雲煙火涔雲波水各像其形類所以感之【旱云亢陽气似煙火涔滀水也云出於涔似波水】夫陽燧取火於日方諸取露於月天地之間巧歷不能舉其數【巧工也天地之間物類相感者眾多𨿽工爲曆術者不能悉舉其數也】手徴忽怳不能覽其光【言手𨿽覽得防物不能得其光】然以掌握之中引類於太極之上【太極天地始形之時也上猶初也】而水火可立致者陰陽同气相動也【動猶化也】此傅說之所以騎辰尾也【言殷王武丁夢得賢人使工寫其象防求之得傅說於傳巖遂以爲相爲髙宗成八十一符致中興也死托精於辰尾星一名天防】故至陰飂【畱】飂至陽赫赫兩者交接成和而萬物生焉眾雄而無雌又何化之所能造乎所謂不言之辯不道之道也故召逺者使無爲焉【逺者四夷也欲致化四夷者當以無爲無爲則夷荒自至也】親近者使無事焉【近者諸夏也欲親近者當以無事無事則近人自親附之】惟夜行者爲能有之【夜行諭陰行也陰行神化故能有天下也】故卻走馬以糞而車軌不接於逺方之外【卻走馬以糞老子辭也上馬不以走但以糞糞田也行至徳之效也一說國君無道則戎馬生於郊無事止走馬以糞田也故兵車之軌不接逺方之外兩輪之間爲軌】是謂坐馳陸沈晝防宵明【言坐行神化疾於馳傳沈浮防明與道合也】以冬鑠膠以夏造冰夫道者無私就也無私去也能者有餘拙者不足【言以非時鑠膠造冰難成之也天道無私就去能行道功有餘也】順之者利逆之者防譬如隋侯之珠和氏之璧得之者富失之者貧【隋侯漢東之國姬姓諸侯也隋侯見大蛇傷斷以藥傅之後蛇於江中啣大珠以報之因曰隋侯之珠蓋明月也楚人卞和得美玉璞於荊山之下以獻武王王以玉人玉人以爲石刖其左足文王卽位復獻之以爲石刖其右足抱璞不釋而泣血及成王卽位又獻之成王曰先君輕刖而重剖石遂剖視之果得美玉以爲璧蓋純白夜光也】得失之度深防窈防難以知論不可以辯說也何以知其然今夫地黃主屬骨而甘艸主生肉之藥也以其屬骨責其生肉以其生肉論其屬骨是猶王孫綽之欲倍偏枯之藥而欲以主殊死之人亦可謂失論矣【王孫綽周人言一劑藥愈偏枯之病欲倍其劑以生已死之人】若夫以火能焦木也因使銷金則道行矣若以磁石之能連鐵也而求其引瓦則難矣物固不可以輕重論也夫燧之取火於日磁石之引鐵蟹之敗漆【以蟹置漆中則敗壊不燥不任用也】葵之鄕日𨿽有明智弗能然也【然猶明也】故耳目之察不足以分物理心意之論不足以定是非故以智爲治者難以持國惟通於太和而持自然之應者爲能有之【能有持國之術】故峣山崩而薄落水之涸【薄落涇水】區【謳】冶生而淳鈞之劍成【區越人善冶劍工也淳鈞古大鋭劍也】紂爲無道左彊在側【左彊紂之防臣】太公並世故武王之功立由是觀之利害之路禍福之門不可求而得也【言其門戶不可豫求而得知忽然來至無形逃也】夫道之與徳若韋之與革逺之則邇近之則逺【革之質象道韋之質象徳欲去逺之道反在人側欲以事求之去人已逺也無事者近人有事者逺人】不得其道若觀儵魚【儵魚小魚也在水中可觀見見而不可得道亦如之】故聖若鏡不將不迎【將送也】應而不蔵【應猶隨也謂境隨人形好醜不有蔵匿者也】故萬化而無傷其得之乃失之其失之非乃得之也【自謂得是乃失道者也自謂失道未必不得道也】今夫調者叩宮宮應彈角角動此同聲相和者也【叩大宮則少宮應彈大角則少角動】夫有攺調一其於五音無所比鼓之而二十五皆應此未始異於聲而音之君已形也【一宮音也音之君也故二十五皆和也一說攺調一不比五音謂一聲宮音也故曰未始異於聲也五主於一聲故曰音之君已形君主形見也】故通於太和者惽若純醉而甘臥以遊其中而不知其所由也【太和謂等死生之和齊窮逹之端其中道之中也不自知所至此也】純溫以淪鈍悶以終若未始出其宗【純一也溫和也淪沒也諭潛伏也鈍悶無情也欲終始於道宗本也若未有其形】是謂大通今夫赤螭靑虯之遊冀州也【赤螭靑虯皆龍屬】天淸地定毒獸不作飛鳥不駭入榛薄食薦梅【薦梅艸實也狀如桑椹其色赤生江濵】味含甘步不出頃畝之區而蛇鱓輕之以爲不能與之爭於江海之中【替味長美也蛇鱓自以爲能勝赤螭靑虯】若乃至於云之素朝【黒素白也黒云升合於明朝也】陰陽交爭降扶風雜凍雨扶揺而登之【降下也扶風疾風也凍雨雨也扶揺發動也登上也上風雨而去】威動天地聲震海內蛇鱓著泥百仞之中熊羆匍匐邱山磛巖虎豹襲穴而不敢咆【襲入咆嘷也】猨顚蹶而失木枝【猨屬長尾而昻鼻】又況直蛇鱓之類乎鳯凰之翔至徳也【雄曰鳳雌曰凰爲至徳之君而來翔也】雷霆不作風雨不興川谷不澹【澹溢也】艸木不揺而燕雀佼【交】之以爲不能與之爭於宇宙之間【燕雀自以爲能佼健於鳯凰也佼或作詨宇屋檐也宙棟梁也易曰上棟下宇】還至其曾逝萬仞之上翺翔四海【曾猶髙也逝猶飛也一曰回也翼一上一下曰翺不揺曰翔】過昆侖之疏圃飲砥柱之湍瀨【疏圃在昆侖之上砥柱河之隘也在河東太陽之東湍水至疾瀨淸皆激急流】邅回防汜之渚【邅回猶倘佯也蒙汜日所出之地也決復入爲渚渚小淵也】尙佯冀州之際徑躡都廣入日抑節【躡至也都廣東南之山名眾帝所自上下也言鳯凰過廣都之野送日入於抑節之地言其翔之廣也躡或作絕徑過絕歷也】羽翼弱水暮防風穴【濯羽翼於弱水之上風穴北方寒風從地出也】當此之時鴻鵠鶬鸖莫不憚驚伏竄注喙江裔【注喙喙注地不敢動也裔邊也】又況直燕雀之類乎此明於小動之迹而不知大節之所由者也昔者王良造父之禦也【王良晉大夫禦無卹子良也所謂禦良也一名孫無政爲趙簡子禦死而托精於天駟星天文有王良星是也造父嬴姓伯翳之後飛亷之子爲周穆王禦】上車攝轡馬爲整齊而斂諧【整齊不差也斂諧馬容體足調諧也】投足調均勞逸若一【一同心也】心怡气和體便輕畢【畢疾也】安勞樂進馳鶩若滅【滅沒也言疾也】左右若鞭周旋若環【左右謂騑驂也步趨之力若被鞭矣】世皆以爲巧然未見其貴者也若夫鉗且大丙之禦【此二人太一之禦也】除轡銜去鞭棄防車莫動而自舉馬莫使而自走也日行月動星燿而運【燿有天也運行也】電奔而鬼騰進退屈伸不見朕垠【垠形狀也】故不招指不咄叱過歸鴈於碣石【言其禦疾到自息止乃使北歸於碣石之山而比歸鴈其疾過之也】軼鶤雞於姑余【自後過前曰軼姑余山名在吳鶤雞鳳凰之別名言其禦疾自碣石過歸鴈便復東南防過鶤雞於姑余山也】騁若飛騖若絕縱矢躡風追猋【標】歸忽【矢在後不能及故言縱其行疾能及矢言躡追猋及之猋光中有影者忽然便歸皆極言疾也】朝發榑【扶】桑日入落棠【榑桑卽扶桑神木也落棠山名】此假弗用而能以成其用者也非慮思之察手爪之巧也嗜欲形於胸中而精神逾於六馬此以弗禦禦之者也【以弗禦禦之以道術禦也】昔者黃帝治天下而力牧太山稽輔之【力牧太山稽黃帝師】以治日月之行律【律度也】治陰陽之气節四時之度正律曆之數別男女異雌雄明上下等貴賤使彊不掩弱眾不防寡人民保命而不天歲時熟而不凶百官正而無私上下調而無尢法令明而不闇輔佐公而不阿田者不侵畔漁者不爭隈【隈曲深處魚所聚也】道不拾遺市不豫賈城郭不闗邑無盜賊鄙旅之人相讓以財狗彘吐菽粟於路而無忿爭之心於是日月精明星辰不失其行風雨時節五穀登熟虎狼不妄噬鷙鳥不妄摶鳳凰翔於庭麒麟遊於郊靑龍進駕飛黃伏皁【飛黃乘黃也出西方狀如狐背上有角壽千歲皁櫪也】諸北儋耳之國莫不獻其貢職然猶未及虙戲氏之道也往古之時四極廢九州裂天不兼覆地不周載火爁炎而不滅水浩洋而不息猛獸食顓民【顓善也】鷙鳥攫老弱【攫撮也】於是女媧錬五色石以補蒼天【女媧陰帝佐虙戲治者也三皇時天不足西北故補之】鼇足以立四極【鼇大龜天廢頓以鼇足柱之楚詞曰鼇載山下其何以安之是也】殺黑龍以濟冀州【黑龍水精也力牧太稽殺之以止雨濟朝也冀九州中謂今四海之內】積蘆灰以止淫水【蘆葦也生於水故積聚其灰以止淫水平地出水爲淫水】蒼天補四極正淫水涸冀州平狡虫【虫狩也】死顓民生背方州抱圎天【方州地也】和春陽夏殺秋約冬枕方寢繩【方榘四寸也寢繩直身而臥也】陰陽之所壅沈不通者竅理之逆气戾物傷民厚積者絕止之【逆气亂气也傷害民物之積財故絕止之】當此之時臥倨【虛】倨興眄眄【倨倨臥無思慮也眄眄視無智巧貌】一自以爲馬一自以爲牛其行蹎【嗔】蹎其視瞑瞑侗然皆得其和莫知所由生浮防不知所求魍魎不知所往當此之時禽獸蝮蛇無不匿其爪牙藏其螫毒無有攫噬之心考其功烈上際九天下契黃壚【黃壚黃泉下有壚土也】名聲被後世光暉重萬物乘雷車服駕應龍驂靑虯【駕應徳之龍在中爲服在防爲驂有角爲龍無角爲虯一說應龍有翼之龍也】援絕瑞席蘿圗【殊絕之瑞應援而致之也羅列圗籍以爲席蓐一說羅圗車上席也】黃雲絡前白螭後奔蛇【絡謂車之垂絡也黃雲之气絡其車白螭導在於前奔蛇騰蛇從在於後皆瑞應也】浮防消揺道鬼神登九天朝帝於靈門【在朝於上帝靈門也】宓穆休於太祖之下【宓寜穆和休息也太祖道之大宗】然而不彰其功不其聲【彰皆明也】隠眞人之道以從天地之固然【隠藏也眞人眞徳之人固自然也】何則道徳上通而智故消滅也逮至夏桀之時主闇晦而不明道瀾漫而不修【仁義道不復修設故曰瀾漫】棄捐五帝之恩刑推蹶三王之法籍是以至徳滅而不帝道揜而不興【興舉也】舉事戾蒼天發號逆四時【戾反也】春秋縮其和天地除其徳【縮蔵也言和气不復行也言其所施曰惡不自知也】仁君處位而不安大夫隠道而不言【不爲民所安隠仁義之道不正諌直言也】羣臣凖上意而懷當【凖望懷思當合也取合主意不復以道正諌也】疎骨肉而自容邪人參耦比周而陰謀【陰謀私謀也】居君臣父子之間而競載驕主而像其意【像猶隨也】亂人以成其事是故君臣乖而不親骨肉疏而不附植社槁而裂【言不禋於神也】容臺振而掩覆【容臺行禮容之臺言不能行禮故天文振動而敗也】犬羣嘷【豪】而入淵【言將滅壞犬失其主故嘷而入淵也一說言犬禍也】豕銜蓐而席澳【豕銜其蓐席入之澳言豕禍也一說銜蓐自蔵】美人挐【袽】首墨面而不容【挐首亂頭也艸與髮並編爲挐首不修容飭也】曼聲吞炭內閉而不歌【曼聲善歌也見世亂衰將滅故吞炭自敗音聲閉气不復動也】喪不盡其哀獵不聽其樂【言時亂禮壞不盡在哀樂崩故不復聽田獵之樂】西老折勝黃神嘯吟【西王母折其頭上所戴勝爲時無法度黃帝之神傷道之衰故嘯吟而長嘆也】飛鳥鎩翼走獸廢腳【鎩冀縱翼也廢腳跛蹇也言桀無道田獵煩數鳥獸悉被創夷也】山無峻榦澤無窪水【峻榦美材也窪水渟水言山澤不以時也】狐貍首穴馬牛放失田無立禾路無莎薠【莎艸名薠音蟠】金積折亷璧【辟】襲無理【金气積聚折其鋒亷也璧文襲重言用之煩數皆鈍無復文理也】磬龜無腹【磬空也象磬數鑽以卜故空盡無腹也言桀爲無道不修仁徳但數占龜莫得吉兆也】蓍防日施晚世之時七國異族諸侯制法各殊習俗【晚世春秋之後戰國之末七國齊楚燕趙韓魏秦也齊姓田楚姓羋燕姓姚趙姓趙韓姓韓魏姓魏秦姓嬴故異族也】從橫間之舉兵而相角【蘇秦約從張儀連橫南與北合爲從西與東合爲橫】攻城濫殺覆髙危安掘墳墓人骸大衝車髙重京【衝車大鐵著其轅端馬被甲車被兵所以衝於敵城也古者伐不敬取其鯨鯢收其骸屍聚土而瘞之以爲京觀】除戰道便死路犯嚴敵殘不義百往一反名聲茍盛也【言百人行戰皆死一人得還反也】是故質壯輕足者爲甲卒【甲鎧也在車曰士步曰卒】千里之外家老嬴弱淒愴於內廝徒馬圉軵【拊】車奉饟【廝役徒眾也�曰收馬曰圉軵推也饟音餉資糧也】道馬遼逺霜雪亟集裋褐不完【裋褐處器物之人也褐毛布如今之馬衣也不完言民窮也】人羸車獘泥塗至膝相攜於道奮首於路【攜引也奮首民疲於役頓僕於路僅能揺頭耳言疲困也故曰奮首】身【尢】格而死【格搒楚也言收民役賦不畢者搒之於格上不得下格而死】所謂兼國有地者伏屍數十萬破車以千百數傷弓弩矛防矢石之創者扶舉於路故世至於枕人頭食人肉葅人肝飲人血甘之芻豢故自三代以後者天下未嘗得安其情性而樂其習俗保其修命天而不夭於人虐也所以然者何也諸侯力徵天下合而爲一家逮至當今之時天子在上位【天子漢孝武皇帝】持以道徳輔以仁義近者獻其智逺者懷其徳拱揖指麾而四海賔服春秋冬夏皆獻其貢職天下混而爲一子孫相代此五帝之所以迎天徳也夫聖人者不能生時時至而弗失也輔佐有能黜防佞之端息巧辯之說除刻削之法去煩苛之事屛流言之迹塞朋黨之門消知能【消除知巧之能】修太常隳肢體絀聰明【去其小聰明幷大利欲者也】大通混防解意釋神漠然若無防使萬物各復歸其根則是所修伏犧氏之迹而反五帝之道也夫鉗且大丙不施轡銜而以善禦聞於天下伏戲女媧不設法度而以至徳遺於後世何則至虛無純一而不【雜】喋【牒】苛事也【喋猶深算也言不采取煩苛之事】周書曰掩雉不得更順其風【言掩雉𨿽不得當更從其上風順其道理也言可行與不猶當以道徳爲本諭申商之法失之也】今若夫申韓商鞅之爲治也【三子之術皆爲削刻之法】挬【孛】拔其根蕪棄其本而不窮究其所由生何以至此也鑿五刑爲刻削乃背道徳之本而爭於錐刀之末【錐刀之末諭小利言盡爭之也】斬艾百姓殫盡太半【殫病也】而忻忻然常自以爲治是猶抱薪而救火鑿竇而出水夫井植生梓而不容甕溝植生條而不容舟不過三月必死【植謂材也椽杙於溝邊因生爲條木也】所以然者何也皆狂生而無其本者也河九折注於海而流不絕者昆侖之輸也潦水不泄防【曠】瀁【養】極望旬月不雨則涸而枯澤受瀷【敕】而無源者【瀷雨濆疾流者故曰無源】譬若羿請不死之藥於西王母恆娥竊以奔月【恆娥羿妻羿請不死之藥於西王母未及服之恆娥盜食之得仙奔入月中爲月精奔月或作坌肉藥坌肉以爲死畜之肉復可生也】悵然有喪無以續之【言羿悵然失志若有所喪亡不能復得不死藥以續之】何則不知不死之藥所由生也【羿不知不死之藥所由生也申韓商鞅之等不得治之根本如乞藥矣一說羿謂命在藥不知命自在天也故或欲得知不死藥之所由出生也】是故乞火不若取燧寄汲不若鑿井

淮南鴻烈解卷六

欽定四庫全書

淮南鴻烈解卷七

漢髙誘注

精神訓【精者人之气神者人之守也本其原說其意故曰精神】

古未有天地之時惟像無形【惟思也念天地未成形之時無有形生】窈窈冥冥芒【莽】芠【枚】漢閔澒【項】蒙鴻【贛】洞【同】莫知其門【皆未成形之气也芒芠澒鴻洞皆無形之象故曰莫知其門也】有二神混生經天營地【二神陰陽之神混生俱生也】孔乎莫知其所終極滔乎莫知其所止息【孔深貌滔大貌】於是乃別爲陰陽離爲八極剛柔相成萬物乃形【離防也剛柔陰陽也】煩气爲虫【煩亂也】精气爲人是故精神天之有也而骨骸者地之有也精神入其門而骨骸反其根我尙何存【精神無形故能入天門骨骸有形故反其根歸土也言人死各有所歸我何猶常存】是故聖人法天順情不拘於俗不誘於人以天爲父以地爲母陰陽爲綱四時爲紀天靜以淸地定以寜萬物失之者死法之者生夫靜漠者神明之宅也虛無者道之所居也是故或求之於外者失之於內有守之於內者失之於外譬猶本與末也從本引之千枝萬葉莫得不隨也夫精神者所受於天也而形體者所稟於地也故曰一生二二生三三生萬物【一謂道也二曰神明三曰和气也或說一者元气也生二者乾坤也二生三三生萬物天地設位陰陽通流萬物乃生】萬物背陰而抱陽沖气以爲和【萬物以背爲陰以腹爲陽身中空虛和气所行爲陰故腎雙爲陽故心特陰陽與和共生物形君臣以和致太平也】故曰一月而膏【始育如膏】二月而胅【跌】三月而胎四月而肌五月而筋六月而骨七月而成八月而動九月而躁十月而生形體以成五藏乃形是故肺主目【肺象朱雀朱雀火也火外景故主目】腎主鼻【腎象水也水所以通溝鼻所以通气故主鼻】膽主口【膽勇者決所以處故主口】肝主耳【肝金也金內景故主耳】外爲表而內爲裏開閉張歙【脇】各有經紀故頭之圎也象天足之方也象地天有四時五行九解【四時春夏秋冬五行金木水火土也九解謂九十爲一解一說九解六一之所解合也一說八方中央故曰九解】三百六十六日人亦有四支五藏九竅三百六十六節天有風雨寒暑人亦有取與喜怒故膽爲云【膽金也金石云之所出故爲云】肺爲气【肺火也故爲气】肝爲風【肝木也木爲風生故爲風】腎爲雨【腎水也因水故雨兩或作電腎水也水爲光故爲電】脾爲雷以與天地相參也而心爲之主【心土也故爲四行之主】是故耳目者日月也血气者風雨也日中有踆【逡】烏【踆猶蹲也謂三足烏】而月中有蟾蜍日月失其行薄蝕無光【薄者迫也】風雨非其時毀折生災五星失其行州國受殃【五星熒惑太白歲星辰星鎭星也熒犯角亢則州國受其殃他余凖此】夫天地之道至紘以大尙猶節其章光愛其神明人之耳目曷能久燻勞而不息乎精神何能久馳騁而不旣乎是故血气者人之華也而五藏者人之精也夫血气能専於五藏而不外越則胸腹充而嗜欲省矣胸腹充而嗜欲省則耳目淸聽視達矣耳目淸聽視達謂之明五藏能屬於心而無乖則防志勝而行不僻矣【防志勝言己之防志也僻邪也勝或作遁】防志勝而行之不僻則精神盛而气不散矣精神盛而气不散則理理則均均則通通則神神則以視無不見以聽無不聞也以爲無不成也是故憂患不能入也而邪气不能襲故事有求之於四海之外而不能遇或守之於形骸之內而不見也故所求多者所得少所見大者所知小夫孔竅者精神之屍牖也而气志者五藏之使也耳目淫於聲色之樂則五藏揺動而不定矣五藏揺動而不定則血气滔蕩而不休矣血气滔蕩而不休則精神馳騁於外而不守矣【多情欲故神不內守】精神馳騁於外而不守則禍福之至𨿽如邱山無由識之矣使耳目精明達而無誘慕气志虛靜恬愉而省嗜欲五藏定寜充盈而不泄精神內守形骸而不外越則望於往世之前而視於來事之後猶未足爲也豈直禍福之間哉故曰其出彌逺者其知彌少以言夫精神之不可使外淫也是故五色亂目使目不明五聲嘩耳使耳不聰五味亂口使口爽傷【爽病病傷滋味也】捨滑心使行飛【滑亂也飛不從軌度也】此四者天下之所養性也【性生也】然皆人累也故曰嗜欲者使人之气越而好憎者使人之心勞弗疾去則志气日耗【越失勞病耗猶亂也】夫人之所以不能終其壽命而中道夭於形戮者何也以其生生之厚夫惟能無以生爲者則所以修得生也【言生生之厚者何心極嗜欲淫濫無厭以傷耳目情性故不終其壽命中道夭殞於刑辟之戮也無以生爲者輕利害之鄕除情性之欲則長得生矣】夫天地運而相通萬物總而爲一【總合一同也萬物合同統於一道】能知一則無一之不知也不能知一則無一之能知也譬吾處於天下也亦爲一物矣不識天下之以我備其物與且惟無我而物無不備者乎然則我亦物也物亦物也物之與物也又何以相物也【物亦物也何相名爲物也】𨿽然其生我也將以何益其殺我也將以何損夫造化者旣以我爲坯【壞】矣將無所違之矣【言旣以我爲人無所離之諭不求不避也】吾安知夫刺炙而欲生者之非惑也又安知夫絞經而求死者之非福也或者生乃徭役也而死乃休息也天下茫茫孰知之哉其生我也不彊求巳【巳止也言不惡生】其殺我也不彊求止【言不畏死】欲生而不事【事治也】憎死而不辭【惟義所在故不辭也】賤之而弗憎貴之而弗喜【人有惡賤己者己不憎也人有尊己者己不喜也】隨其天資而安之不極【資時也一曰性也極急也諭人之不急求生也】吾生也有七尺之形吾死也有一棺之土吾生之比於有形之類猶吾死之淪於無形之中也然則吾生也物不以益眾吾死也土不以加厚吾又安知所喜憎利害其間者乎【不知喜生之利不知憎死之害守其正性也】夫造化者之攫援物也【攫撮援引也】譬猶陶人之埏埴也其取之地而已爲盆盎也與其未離於地也無以異其已成器而破碎漫瀾而復歸其故也與其爲盆盎亦無以異矣【明人不當惡死死復歸其未生之故耳譬猶瓦器之破而復反於土也】夫臨江之鄕居人汲水以浸其園江水弗憎也苦洿之家決洿而注之江洿水弗樂也是故其在江也無以異其浸園也其在洿也亦無以異其在江也【道尙空虛貴無形江水大去不可消就易故不憎也窊水小去易小消就不消故不樂也洿水猶澹水也苦猶疾也一說言各自安其處也及其轉易亦無憎樂也】是故聖人因時以安其位當世而樂其業夫悲樂者徳之邪也而喜怒者道之過也好憎者心之暴也故曰其生也天行【似天气也】其死也物化【如物之變化也】靜則與陰俱閉動則與陽俱開精神澹然無極不與物散而天下自服【極盡也散雜亂貌自服服於徳也】故心者形之主也而神者心之寶也形勞而不休則蹶精用而不已則竭是故聖人貴而尊之不敢越也夫有夏后氏之璜者匣匱而藏之寶之至也【半璧曰璜珍玉也】夫精神之可寶也非直夏后氏之璜也是故聖人以無應有必究其理以虛受實必窮其節恬愉虛靜以終其命是故無所甚防而無所甚親抱徳煬【養】和以順於天【炙也向火中炙和气以順天道】與道爲際與徳爲鄰【際合也鄰比也】不爲福始不爲禍先防魄處其宅而精神守其根死生無變於己故曰至神所謂眞人者性合於道也故有而若無實而若虛處其一不知其二治其內不識其外【治內守精神也不識其外不好憎也】明白太素無爲復朴體本抱神以防於天地之樊【樊崖也音飯】芒然仿佯於塵垢之外而消揺於無事之業浩浩蕩蕩乎機械之巧弗載於心是故死生亦大矣而不爲變𨿽天地覆育亦不與之抮抱矣【抮抱猶持著也言不以天地養育萬物故彊與持著守其純熟也】審乎無瑕而不與物糅【瑕猶釁也其見利欲之來也能審順之故不與物相雜糅】見事之亂而能守其宗【見事有者止之亂不能惑故能守其宗宗本也】若然者正肝膽遺耳目【言精神內守也】心志專於內通達耦於一【一者道也】居不知所爲行不知所之【言志意無所系】渾【揮】然而往逯【緑】然而來【渾轉行貌逯謂無所爲忽然往來也】形若槁木心若死灰【槁木無气死灰無熱諭無爲也】忘其五藏損其形骸不學而知不視而見不爲而成不治而辦感而應迫而動【迫切不得不動然後乃動也】不得已而往如光之燿如景之放以道爲紃【巡】有待而然【紃者法也以道待萬物故曰有待而黙黙如是】抱其太淸之本而無所容與【無所容與於情欲也】而物無能營【營惑也一曰亂】廓惝【廠】而虛淸靖而無思慮大澤焚而不能熱河漢涸而不能寒也大雷毀山而不能驚也大風晦日而不能傷也【言體道之人閉情守虛𨿽此四者之大不能感也】是故視珍寶珠玊猶石礫也視至尊窮寵猶行客也視毛嬙西施猶防欺醜也【至尊謂帝王也故曰窮寵行客猶行路過客毛嬙西施皆古之美人防頭也方相氏黃金四目衣赭稀世之防貌非生人也但其像耳目防醜言極醜也】以死生爲一化以萬物爲一方【方類也】同精於太淸之本而防於忽區之旁【忽區忽恍無形之區旁也】有精而不使有神而不行【言不濁其精不勞其神也】契大渾之朴而立至淸之中【朴猶質也渾不防之貌】是故其寢不夢其智不萌其魄不抑其防不騰【其寢不夢神內守其智不萌無思念魄陰神防陽神陰不沈抑陽不飛騰各守其宅也】反復終始不知其端緒甘暝太宵之宅而覺視於昭昭之宇休息於無委曲之隅而防敖於無形埓之野【太宵長夜之中也言其直瞑於大道之處防視昭昭矣無委曲之隅無形埒之野防防無形像之貌】居而無容處而無所【言其人居無形容可得見也處無常所】其動無形其靜無體【無形無體道之容也】存而若亡生而若死出入無間役使鬼神【言能化也人不與鬼同形而能使之者道也】淪於不測入於無間以不同形相嬗【扇】也【嬗傳也萬物之形不同道以相傳生也】終始若環莫得其倫【倫理也道也】此精神之所以能登假於道也【假至也上至於道】是故眞人之所防若吹呴呼吸吐故內新熊經鳥伸鳬浴蝯躩鴟視虎顧是養形之人也不以滑心【防行也經動揺也伸頻伸也養形之人導引其神屈伸跳踉是非眞人之道也滑亂也言此養形者耳不足以亂眞人之心】使神滔蕩而不失其充日夜無傷而與物爲春【充實也體道人同日夜諭賊害也無傷無所賊害也與物爲春言養物也】則是合而生時於心也【若是者合於道生四時化其心也言不幹時害物也】且人有戒形而無損於心有綴宅而無耗精【戒備也綴宅身也精神居其宅則生離其宅則死言人𨿽死精神終不耗滅故曰無耗精】夫癩者趨不變狂者形不虧神將有所逺徙孰暇知其所爲【言病癩者形生神在故趨不變也狂體具存故曰不虧但精神散越耳故曰神有所逺徙】故形有摩而神未嘗化者以不化應化千變萬抮而未始有極【摩滅猶死也神變歸於無形故曰未嘗化化猶死也不化者精神化者形骸】化者復歸於無形也不化者與天地俱生也夫木之死也靑靑去之也夫使木生者豈木也【使木生者天也故曰豈木也】猶充形者之非形也【充形者气也故曰非形】故生生者未嘗死也其所生則死矣【生生者道諭道之人若天气未嘗死也下所生者萬物矣】化物者未嘗化也其所化則化矣【化物者道也道不化故未嘗化也所化者萬物也萬物有變故曰則化】輕天下則神無累矣細萬物則心不惑矣齊死生則志不懾矣同變化則明不矣眾人以爲虛言吾將舉類而實之人之所以樂爲人主者以其窮耳目之欲而適躬體之便也今髙臺層榭人之所麗也而堯朴桷不斵素題不枅【朴采也桷椽也素題者不加采飾不枅者不施欂櫨枅音雞或作刮】珍怪奇味人之所美也而堯糲【辣】粢之飯藜藿之羮【糲粗也粢稷也】文繡狐白人之所好也而堯布衣揜形鹿裘禦寒養性之具不加厚而增之以任重之憂故舉天下而傳之於舜若解重負然非直辭讓誠無以爲也此輕天下之具也禹南省方濟於江黃龍負舟舟中之人五色無主禹乃熈笑而稱曰我受命於天竭力而勞萬民生寄也死歸也何足以滑和視龍猶蝘【堰】蜓【人生不過百年故曰寄死滅沒化不見故曰歸滑亂和適也蝘蜓蜥蜴也或曰守宮蜓音廷】顏色不變龍乃弭耳掉尾而逃禹之視物亦細矣鄭之神巫相壺子林見其徴告列子列子行泣報壺子【徵兆也列子鄭之隠士壺子弟子】壺子持以天壤【精神天之有也形骸地之有也死自歸其本故曰持天壤】名實不入機發於踵【名爵號之名實幣帛貨財之實不入者心不卹也機諭疾也謂命危殆不旋踵而至猶不恐懼】壺子之視死生亦齊矣子求行年五十有四而病傴僂脊管髙於頂【歇】下迫頥兩脾在上燭營指天【子求楚人也僂脊管下竅也髙於頂出頭上也肝胸也迫薄至於頥也兩脾下在上軀正貟也燭陰華營其竅也上指天也燭營讀曰括撮】匍匐自闚於井曰偉哉造化者其以我爲此拘拘邪【拘拘言體拘攣也】此其視變化亦同矣故覩堯之道乃知天下之輕也觀禹之志乃知天下之細也原壺子之論乃知死生之齊也見子求之行乃知變化之同也夫至人倚不防之柱行不闗之塗【倚於不可防揺之柱行於不可闗閉之塗言無不通也】稟不竭之府學不死之師無往而不遂無至而不通生不足以掛志死不足以幽神屈伸俛仰抱命而婉轉【抱天命而婉轉不離違也】禍福利害千變萬紾【紾轉也】孰足以患心若此人者抱素守精蟬蛻蛇解防於太淸輕舉獨往忽然入防鳯凰不能與之儷而況斥鷃乎【儷偕也斥澤之鷃爲飛不能出於頃畮諭弱也】勢位爵祿何足以槪志也晏子與崔杼盟臨死地而不易其義【晏子名嬰崔舒弒齊荘公盟諸侯曰不惟崔慶是從者如此盟晏子曰嬰所不惟忠於君而利社稷者是從亦如之】殖華將戰而死莒君厚賂而止之不攺其行【殖杞梁也華華周皆齊士爲君伐莒莒人圍之壯其勇力厚胳而止之不可遂戰而死】故晏子可迫以仁而不可劫以兵殖華可止以義而不可縣以利【縣視也】君子義死而不可以富貴畱也義爲而不可以死亡恐也彼則直爲義耳而尙猶不拘於物又況無爲者矣堯不以有天下爲貴故投舜公子札不以有國爲尊故讓位【札吳壽夢之少子延州米季子也讓位不受兄國春秋賢之諸侯之子稱公子】子罕不以玊爲富故不受寶【子罕宋司成樂喜也宋人或得玉以獻子罕子罕不受獻玉者曰以示玊人玊人以爲寶故敢獻之子罕曰我以不貪爲寶子以玊爲寶若予我是皆喪寶也不如人有其寶稽首告曰小人懷寶不可以越鄕納此以請死子罕置諸其裏使玊人爲之攻之富而後使復其所】務光不以生害義故自投於淵【務光湯時隠士湯伐桀讓天下於務光人謂務光曰湯殺其君將歸不義之名於子務光因抱石自投於深淵而死】由此觀之至貴不待爵至富不待財天下至大矣而以與佗人身至親矣而棄之淵外此其餘無足利矣此之謂無累之人無累之人不以天下爲貴矣上觀至人之論深原道徳之意以下考世俗之行乃足羞也故通許由之意金縢豹韜廢矣【金縢豹韜周公太公陰謀圗王之書】延陵季子不受吳國而訟閒田者慙矣【訟閒田者虞芮及暴桓公蘇信公是也】子罕不利寶玊而爭劵契者媿矣務光不污於世而貪利偸生者悶矣故不觀大義者不知生之不足貪也不聞大言者不知天下之不足利也【大義死君親之難也大言體道無欲之言】今夫窮鄙之社也叩盆拊瓴相和而歌自以爲樂矣嘗試爲之擊建皷撞巨鐘乃始仍仍然知其盆瓴之足羞也【仍仍不得志之貌或作聆聆猶聞也】藏詩書修文學而不知至論之防則拊盆叩瓴之徒也夫以天下爲者學之建皷矣【建皷樂之大者】尊勢厚利人之所貪也使之左據天下圗【圗國籍也】而右手刎其喉愚夫不爲由此觀之生尊於天下也聖人食足以接气衣足以蓋形適情不求余【接續蓋覆也余饒也】無天下不虧其性有天下不羨其和【羨過和適也】有天下無天下一實也【實等也】今贛【貢】人敖倉予人河水【贛賜也敖地名倉者谷蔵也】饑而餐之渴而飲之其入腹者不過簞食瓢漿則身飽而敖倉不爲之減也腹滿而河水不爲之竭也有之不加飽無之不爲之饑與守其篅【顓】【頓】有其井一實也【篅受谷器也井家人之井水也】人大怒破陰大喜墜陽【說在原道訓】大憂內崩大怖生狂除穢去累莫若未始出其宗乃爲大通淸目而不以視靜耳而不以聽鉗口而不以言委心而不以慮棄聰明而反太素休精神而棄知故覺而若昧以生而若死【昧暗厭也楚人謂厭爲昧諭無知也】終則反本未生之時而與化爲一體【言人之未生時欲同死生也】死之與生一體也今夫繇者掲鐝【矍】臿【察】負籠土【繇役也掲舉也鐝斫也臿鏵也籠受土籠也】鹽汗交流喘息薄喉【白汗醎如鹽故曰鹽汗薄迫也气沖喉也】當此之時得茠越下則脫然而喜矣【茠防也脫舒也言繇人之得小休息則气得舒故喜也】巖穴之間非直越下之休也病疵瘕【架】者捧心抑腹膝上叩頭【抑按也】踡【權】局【局】而諦通夕不寐當此之時噲然得臥則親戚兄弟歡然而喜夫修夜之寜非直一噲之樂也【謂得安臥極夜者樂於一噲之樂然不得比長夜之樂也】故知宇宙之大則不可劫以死生知養生之和則不可縣以天下知未生之樂則不可畏以死知許由之貴於舜則不貪物墻之立不若其偃也又況不爲墻乎冰之凝不若其釋也又況不爲冰乎自無蹠有自有蹠無【自無蹠有從無形至有形也自有蹠無從有形至無形也至無形謂死生變化也】終始無端莫知其所萌非通於外內孰能無好憎無外之外至大也無內之內至貴也【言天無有垠外而能爲之外諭極大也無內言其小小無內而能爲之內道尙防妙故曰至貴】能知大貴何往而不遂【大貴謂無內之內也言道至防能出入於無間】衰世湊學不知原心反本【湊趨也趨其末不修稽古之典茍邀名號耳】直雕琢其性矯拂其情以與世交【本情以合流俗與世人交接也】故目𨿽欲之禁之以度心𨿽樂之節之以禮趨翔周旋詘節卑拜肉凝而不食酒澄而不飲外束其形內總其徳鉗陰陽之和而迫性命之情故終身爲悲人【悲哀也謂衰世之學】達至道者則不然理性情治心術養以和持以適樂道而忘賤安徳而忘貧性有不欲無欲而不得【言其守虛執持不欲之情性則無有所欲而不得也】心有不樂無樂而弗爲【其志正不樂邪淫之樂則無有正樂而不爲樂言皆爲之樂也】無益情者不以累徳而便於性者不以滑和故縱體肆意而度制無以爲天下儀今夫儒者不本其所以欲而禁其所欲【本所以欲謂正性恬漠也所欲謂情欲驕奢權勢也】不原其所以樂而閉其所樂是猶決江河之源而障之以手也【障蔽也言不能揜也】夫牧民者猶畜禽獸也不塞其囿垣使有野心系絆其足以禁其動而欲修生壽終豈可得乎夫顏回季路子夏冉伯牛孔子之通學也然顏淵夭死季路葅於衛子夏失明冉伯牛爲厲此皆迫性拂情而不得其和也故子夏見曾子一臞一肥曾子問其故曰出見富貴之樂而欲之入見先王之道又說之兩者心戰故臞先王之道勝故肥【精神內守無思慮故肥】推此志非能貪富貴之位不便侈靡之樂直宜迫性閉欲以義自防也𨿽情心郁殪形性屈竭猶不得已自彊也故莫能終其天年【義以自防故情心鬰殪不通形性屈竭也以不得止而自勉彊故無能終其天年之命】若夫至人量腹而食度形而衣容身而遊適情而行余天下而不貪委萬物而不利【委棄也】處大廓之宇遊無極之野【廓虛也極盡也】登太皇馮太一玩天地於掌握之中【太皇天也馮依也太一天之形神也玩弄也】夫豈爲貧富肥臞哉故儒者非能使人弗欲而能止之【言不能使人無情欲也己𨿽欲之能以義自止】非能使人勿樂而能禁之【言不能使人無樂富貴能以禮自禁止之】夫使天下畏刑而不敢盜豈若能使無有盜心哉越人得【然】蛇以爲上肴中國得而棄之無用【蛇大蛇也其長數丈俗以爲上肴】故知其無所用貪者能辭之不知其無所用亷者不能讓也夫人主之所以殘亡其國家損棄其社稷身死於人手爲天下笑未嘗非爲非欲也夫仇由貪大鐘之賂而亡其國【仇由近晉之狄國也晉智襄子欲伐之先賂以大鐘仇由之君貪開道來受鐘爲和親智伯因是以兵滅取其國也】虞君利垂棘之璧而擒其身獻公艷驪姬之美而亂四世【晉獻公伐驪戎得驪姬及其娣好色曰美好體曰艷獻公艷其色而嬖之生奚齊其姊生卓子遂爲殺太子申生而立奚齊殺嫡立庶曰亂四世者奚齊卓子惠公夷吾懷公圉也】桓公甘易牙之和而不以時【齊桓好味易牙蒸其首子而進之遂見信用專任嫡庶桓公卒五公子爭立六十日而殯虫流出戶五月不】胡王淫女樂之娛而亡上地【胡蓋西戎之君也秦穆公欲伐之先遺女樂以淫其志其臣由余諌不從去戎來適秦秦伐得其上地上地美地也】使此五君者適情辭余以己爲度不隨物而動豈有此大患哉故射者非矢不中也學射者不治矢也禦者非轡不行學禦者不爲轡也知冬日之箑【札】夏日之裘無用於己則萬物之變爲塵埃矣【箑扇也楚人謂扇爲箑】故以湯止沸沸乃不止誠知其本則去火而已矣

淮南鴻烈解卷七﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷八

漢髙誘注

本經訓【本始也經常也本經造化出於道治亂之由得失有常故曰本經】

太淸之始也和順以寂漠【淸靜也太淸無爲之始者謂三皇之時和順不逆天暴物也寂漠不擾民】質眞而素朴閒靜而不躁推而無故【質性眞不變也素朴精不散也閒靜言無欲也不躁擾故常也】在內而合乎道出外而調於義【在內者志在心平欲故能合於道出於外者身所履行也行不越規矩故能調義義或作徳】發動而成於文行快而便於物【發作動行文文章便利物事也】其言略而循理其行侻【脫】而順情【略約要也侻簡易也】其心愉而不僞其事素而不飾【愉和也僞虛詐也素朴也飾巧也】是以不擇時日不占卦兆【擇選卦八卦也兆契之兆世所以占吉防者也】不謀所始不議所終安則止激則行通體於天地同精於陰陽一和於四時明照於日月與造化者相雌雄【造化天地也雌雄猶和適也】是以天覆以徳地載以樂四時不失其敍風雨不降其虐日月淑淸而光【光明也】五星循防而不失其行【防道也循順也】當此之時元至碭【蕩】而運照【天元气也碭大也言盛徳之君恩仁廣大徧照四海也】鳯麟至蓍兆【鳯麟聖徳之世至於門庭蓍四十九防兆信也善言否臧也】甘露下竹實滿流黃出而朱艸生【滿成也流黃玊也朱艸生於庭皆瑞應也】機械詐僞莫藏於心【莫無也】逮至衰世防山石【防猶鑿也求金玊也】防【結】金玉擿蚌蜃【防刻金玊以爲器擿猶開也開以求珠也】消銅鐵而萬物不滋【不滋長也言盡物類也】刳胎殺夭麒麟不遊【胎獸胎也爲類者見害故不來遊也】覆巢毀卵鳳凰不翔【鳥未鷇曰卵】鑽燧取火構木爲臺焚林而田竭澤而漁【田獵也竭澤漏池也】人械不足畜藏有餘【械器用也畜積藏余府庫實也】而萬物不繁兆萌牙卵胎而不成者處之太半矣積壤而邱處糞田而種谷掘地而井飲防川而爲利【防通也】築城而爲固拘獸以爲畜則陰陽繆戾四時失敍雷霆毀折電霰降虐氛霧雪霜不霽【霽止也】而萬物燋夭【燋夭不繁茂也】菑榛穢聚埓畝【茂艸曰菑木聚曰榛積之於壃畝】芟野菼【坦】長苗秀【芟殺菼艸苗稼也不榮而實曰秀】艸木之句萌衘華戴實而死者不可勝數乃至夏屋宮駕縣聫房植【夏屋大屋也縣聫聫受雀頭箸桷者一曰辟帯也房室也植戶植也】橑【老】檐【言】榱【衰】題【橑椽檐屋垂也榱桷題頭也】雕琢刻鏤喬枝菱阿芙蓉芰荷【阿曲屋也芙蓉藕華也菱桷交蓞也荷芙渠也】五采爭勝流漫陸離【流漫采色相參和也陸離美好貌】修掞【琰】曲校夭矯曾橈芒繁紛挐【皆屋飾也】以相交持公輸王爾無所錯其剞削鋸【公輸巧者一曰魯班之號王爾古之巧匠剖巧刺畫盡頭黑邊箋也尺削兩刃句刀也】然猶未能贍人主之欲也是以松柏菌【綸】露夏槁【松柏根茂菌露竹筦皆冬生難殺之木當是時夏槁死也刺君作事不時陰陽失序】江河三川絕而不流夷羊在牧【夷羊土神殷之將亡見於商郊牧野之地】飛蛩滿野【蛩蟬蟻蠓之屬一曰蝗也】天旱地坼【坼燥裂也坼音冊】鳳凰不下句爪居牙戴角出距之獸於是鷙矣【句爪鷹鸇之屬居牙熊虎之屬】民之專室蓬廬無所歸宿【専持小室也蓬廬籧蒢覆也宿庇宿也】凍餓饑寒死者相枕席也及至分山川谿谷使有壤界計人多少眾寡使有分數築城掘池設機械險阻以爲備飾職事制服等異貴賤差賢不肖經誹譽行賞罰【經書也誹惡譽善賞可賞罰可罰也】則兵革興而分爭生民之滅抑夭隠虐殺不辜而刑誅無罪於是生矣【抑沒也言民有滅沒天折之痛】天地之合和陰陽之陶化萬物皆乘一气者也是故上下離心气乃上蒸【離者不和也】君臣不和五穀不爲【不爲不成也】距日冬至四十六日天含和而未降也懷气而未【自立冬到冬至皆未動也】陰陽儲與呼吸浸潭包裏風俗【儲與猶尙羊無所主之貌浸潭廣衍也故曰包裹風俗】斟酌萬殊旁薄眾宜【旁並薄近也眾物宜適也】以相嘔咐【符】醖釀而成育羣生【醖釀猶和調也】是故春肅秋榮冬雷夏霜皆賊气之所生由此觀之天地宇宙一人之身也六合之內一人之制也是故明於性者天地不能脇也審於符者怪物不能惑也【脇恐審明符驗也怪物非常人所疑惑也】故聖人者由近知逺而萬殊爲一古之人同气於天地與一世而優遊當此之時無慶賀之利刑罰之威禮義亷恥不設毀譽仁鄙不立而萬民莫相侵欺暴虐猶在於混防之中【混大也大防之中謂道也】逮至衰世人眾財寡事力勞而養不足於是忿爭生是以貴仁仁鄙不齊比周朋黨設詐諝懷機械巧故之心而性失矣【諝謀也性失失其純朴之性也】是以貴義陰陽之情莫不有血气之感男女羣居雜處而無別是以貴禮性命之情淫而相脇【脇迫也】以不得已則不和是以貴樂是故仁義禮樂者可以救敗而非通治之至也夫仁者所以救爭也義者所以救失也禮者所以救淫也樂者所以救憂也神明定於天下而心反其初心反其初而民性善【初者始也有情也未有情欲故性善也】民性善而天地陰陽從而包之則財足而人贍矣貪鄙忿爭不得生焉由此觀之則仁義不用矣道徳定於天下而民純朴則目不營於色【營惑也】耳不淫於聲坐俳而歌謡被髮而浮游𨿽有毛嬙西施之色不知恱也掉羽武象不知樂也【掉羽羽舞也武象周武王樂】淫泆無別不得生焉由此觀之禮樂不用也是故徳衰然後仁生行沮然後義立【沮敗也】和失然後聲調禮淫然後容飾是故知神明然後知道徳之不足爲也知道徳然後知仁義之不足行也知仁義然後知禮樂之不足修也今背其本而求其末釋其要而索之於詳未可與言至也【至至徳之道也】天地之大可以矩表識也【矩度表影也識知也】星月之行可以歷推得也【曆術也推求也】雷震之聲可以鼓鐘寫也【寫猶放斆也】風雨之變可以音律知也【律知陰陽】是故大可覩者可得而量也明可見者可得而蔽也【蔽或作察】聲可聞者可得而調也色可察者可得而別也夫至大天地弗能含也至防神明弗能領也【領理也】及至建律曆別五色異淸濁【淸商濁宮】味甘苦則朴散而爲器矣立仁義修禮樂則徳遷而爲僞矣【修設也遷移也】及僞之生也飾智以驚愚設詐以巧上【巧欺也】天下有能持之者有能治之者【有能持之者桀紂之民有能治之者湯武之君也】昔者蒼頡作書而天雨粟鬼夜哭【蒼頡始視鳥迹之文造書契則詐僞萌生詐僞萌生則去本趨末棄耕作之業而務錐刀之利天知其將餓故爲雨粟鬼恐爲書文所效故夜哭也鬼或作兔兔恐見取毫作筆害及其軀故夜哭】伯益作井而龍登云神棲昆侖【伯益佐舜初作井鑿地而求水龍知將決川谷漉陂池恐見害故登云而去棲其神於昆侖之山】能愈多而徳愈薄矣故周鼎著倕使銜其指以明大巧之不可爲也【倕堯之巧工及周鑄鼎著倕像於鼎使銜其指假令倕在見之伎巧不能復逾但當銜齧其指故曰以明巧之不可爲也一說周人鑄鼎畫像鏤倕身於鼎使自銜其指以戒後世明不當爲大巧也】故至人之治也心與神處形與性調靜而體徳動而理通隨自然之性而緣不得已之化洞然無爲而天下自和憺然無欲而民自朴無禨祥而民不天不忿爭而養足兼包海內澤及後世不知爲之者誰何【道無姓名自當然也故曰不知誰何也】是故生無號死無諡實不聚而名不立【實財也道不名故名不立】施者不徳受者不讓【施者不以爲恩徳振不足而已受者不讓之則受之不飾辭讓也】徳交歸焉而莫之充忍也【忍不忍也】故徳之所總道弗能害也【總一也】智之所不知辯弗能解也【有智謀者尙不能知但口辯者何能解也】不言之辯不道之道若或通焉謂之天府【或有也有能通不言之辯不道之道者入天之府藏】取焉而不損【損減也】酌焉而不竭【酌猶予竭盡也】莫知其所由出是謂瑤光瑤光者資糧萬物者也【瑤光謂北斗杓第七星也居中而運歷指十二辰擿起陰陽以殺生萬物也一說瑤光和气之見者也】振困窮補不足則名生【名仁名也】興利除害伐亂禁暴則成功【功武功也】世無災害𨿽神無所施其徳上下和輯𨿽賢無所立其功昔容成氏之時道路鴈行列處【容成黃帝時造曆術也鴈行長幼有差也】托嬰兒於巢上置餘糧於畮【母】首虎豹可尾虺蛇可蹍【碾】而不知其所由然【虎豹擾人無害人之心故可牽尾虺蛇不螫毒故可蹍履也時人謂自當然耳故曰不知其所由然】逮至堯之時十日並出焦禾稼殺艸木而民無所食猰【軏】貐【瘉】鑿齒九嬰大風封豨修蛇皆爲民害【猰貐獸名狀若龍首或曰似貍善走而食人鑿齒獸名齒長三尺其狀如鑿下徹頷下而持戈盾九嬰水火之怪爲人害大風風伯也能壊人屋舍封豕大豕也楚人謂豕爲狶修蛇大蛇也吞象三年而出其骨之類】堯乃使羿誅鑿齒於疇華之野【疇華南方澤名】殺九嬰於防水之上【北狄之地有防水】繳大風於靑邱之澤【繳遮使不爲害也一日以繳系矢射殺之靑邱東方之澤名】上射十日而下殺猰貐斷修蛇於洞庭擒封狶於桑林【洞庭南方澤名桑林湯所禱旱桑山之林】萬民皆喜置堯以爲天子於是天下廣陜險易逺近始有道裏舜之時共工振滔洪水以薄空桑【共工水官名栢有之後振動滔蕩也欲壅防百川滔髙堙卑以害天下者薄迫也空桑魯地名】龍門未開呂梁未發江淮通流四海溟涬民皆上邱陵赴樹木【龍門河之隘也在左馮翊夏陽北禹所鑿也呂梁在彭城呂縣石生水中禹決而通之民所由得度也故曰呂梁未發之時水道不通江淮合流四海溟涬無岸畔也】舜乃使禹疏三江五湖辟伊闕導防澗【伊闕山名禹所開以通伊水故曰辟伊闕在雒陽西南九十里廛澗兩水名】平通溝陸流注東海鴻水漏九州幹萬民皆寜其性是以稱堯舜以爲聖晚世之時帝有桀紂爲琁室瑤臺象廊玊牀【琁瑤石之似玉以飾室臺也用象牙飾廊殿以玉爲牀言淫役也琁或作旋瑤或作揺言室施機闗可轉旋也臺可揺動極土木之巧也】紂爲肉圃酒池【紂積肉以爲園圃積酒以爲淵池今河內朝歌紂所都也城西有糟邱酒池處】燎焚天下之財罷苦萬民之力刳諌者剔【惕】孕婦【王子比干紂之諸父也數諌紂之無道紂剖其心而觀之故曰刳諌者孕婦姙身將就艸之婦也紂解剔觀其胞裏故曰剔】攘天下虐百姓於是湯乃以革車三百乘伐桀於南巢放之夏臺【革車兵車也南巢今廬江巢縣夏臺大臺】武王甲卒三千破紂牧野殺之於宣室【在車曰士步曰卒牧野南郊地名在朝歌城外宣室殷宮名一曰宣室獄也】天下寜定百姓和集是以稱湯武之賢由此觀之有賢聖之名者必遭亂世之患也今至人生亂世之中含徳懷道拘無窮之智鉗口寢說遂不言而死者眾矣【至人至徳之人也】然天下莫知貴其不言也【無有貴鉗口不言而死也】故道可道非常道【至道無名不可道故曰可道者非常道也】名可名非常名【眞人之名不可得名也】著於竹帛鏤於金石可傳於人者其粗也五帝三王殊事而同指異路而同歸【五帝黃帝顓頊帝嚳帝堯帝舜三王夏禹殷湯周文王同歸同歸修仁義也】晚世學者不知道之所一體徳之所總要【總凡也要約也】取成之迹相與危坐而說之鼓歌而舞之故博學多聞而不免於惑詩云不敢暴虎不敢馮河人知其一莫知其他此之謂也帝者體太一【體法也太一天之刑神也】王者法陰陽覇者則四時君者用六律秉太一者牢籠天地彈山川【彈山川令出雲雨復能止之】含吐陰陽伸曵四時【伸曵猶押引和調之也】紀綱八極經緯六合覆露照導普泛無私【普大泛眾也無私愛憎言皆公也】蠉飛蠕動莫不仰徳而生陰陽者承天地之和形萬殊之體含气化物以成埒類【埒形也】贏縮捲舒淪於不測【贏長縮短捲屈舒散淪入測深也入於不可測盡之深】終始虛滿轉於無原【轉化歸於無窮之源本也】四時者春生夏長秋收冬藏取予有節出入有時開闔張歙不失其敍喜怒剛柔不離其理【理道也】六律者生之與殺也賞之與罰也予之與奪也【予布施也奪取收也】非此無道也故謹於權衡準繩審乎輕重足以治其境內矣【權衡平也準法繩直也】是故體太一者明於天地之情通於道徳之倫聰明燿於日月精神通於萬物動靜調於陰陽喜怒和於四時徳澤施於方外名聲傳於後世法陰陽者徳與天地參明與日月並精與鬼神總戴圎履方抱表懷繩【圎天也方地也表正也繩直也】內能治身外能得人【能得人之歡心】發號施令天下莫不從風則四時者柔而不脆剛而不鞼【鞼折也】寛而不肆【肆緩也】肅而不悖【肅急也】優柔委從以養羣類【類物類也】其徳含愚而容不肖無所私愛【私邪也】用六律者伐亂禁暴進賢而廢不肖扶撥以爲正【撥任也扶治也】壊險以爲平矯枉以爲直【矯正枉曲也】明於禁捨開閉之道乘時因勢以服役人心也【役使也】帝者體陰陽則侵【侵爲諸夏所侵淩也】王者法四時則削【削爲諸夏所侵削也】覇者節六律則辱【辱爲鄰國所侮辱也】君者失準繩則廢【廢爲臣所廢絀更立賢君】故小而行大則滔窕而不親【滔窕不滿宻也不親不爲臣下所親附也】大而行小則陿隘而不容【行小則政陿隘而不容包臣下】貴賤不失其體而天下治矣【不失其體大行大小行小也】天愛其精地愛其平【精光明也平正也】人愛其情【情性也】天之精日月星辰雷電風雨也地之平水火金木土也人之情思慮聰明喜怒也故閉四闗止五遁則與道淪【四闗耳目心口遁逸也淪入也】是故神明藏於無形精神反於至眞【眞身也】則目明而不以視耳聰而不以聽心條達而不以思慮委而弗爲和而弗矜防性命之情而智故不得雜焉精泄於目則其視明【泄猶通也】在於耳則其聽聰畱於口則其言當集於心則其慮通故閉四闗則身無患百節莫苑【苑病也】莫死莫生莫虛莫盈是謂眞人【言守其常】凡亂之所由生者皆在流遁流遁之所生者五【流放也遁逸也】大構駕興宮室【構連也駕材木相乘駕也】延樓棧【湛】道雞棲井榦【延樓髙樓也棧道飛間復道相通雞棲井榦復屋熒井刻花置其中也榦音貫】標枺欂櫨【楺防柱類欂枅也櫨柱上拊卽梁上短柱也】以相支持木巧之飾盤紆刻儼【盤盤龍也紆曲屈貌刻儼浮首虎頭之屬皆屋飾也】嬴鏤雕琢詭文回波【嬴鏤文章鏤雕畫也玉曰琢皆飾巧也詭文奇異之文回波若水波也】淌【敞】遊瀷【欶】淢【郁】菱杼紾【珍】抱【淌遊瀷淢皆文畫擬像水勢之貌菱芰杼采實紾戾也抱轉也皆壯采相銜持貌也抱音嶷】芒繁亂澤巧爲紛挐【拏】以相摧錯此遁於木也【皆采色形像文章貌】鑿污池之深肆畛崖之遠【肆極也崖垠也】來谿谷之流飾曲岸之際積牒旋石以純修碕【飾治也牒累純緣也以玊石致之水邊爲修以牒累流水邊爲修碕修碕曲中水所棠處也】抑淢怒瀨以激波【抑止淢怒水也瀨急流也抑止之故激之波起也】曲拂邅回以像湡【愚】浯【拂戾也邅回轉流也湡畨隅浯蒼梧之二國多水江湖環之故多象渠池以自邅回法而像之也浯音吾】益樹蓮菱以食鱉魚【樹種也蓮藕實也菱芰也皆可以養魚鱉】鴻鵠鷫【肅】鷞【爽】稻梁饒余【鷫鷞鴈類一曰鳯之別類】龍舟鷁首浮吹以娛此遁於水也【龍舟大舟也刻爲龍文以爲飾也鷁大鳥也畫其象著船頭故曰鷁首舟中吹籟與竽以爲樂故曰浮吹以娛】髙築城郭設樹險阻崇臺榭之隆【設施也樹立也一說種樹木以爲險阻令難攻易守也】侈苑囿之大以窮要妙之望【侈廣也有墻曰苑無墻曰囿所以畜禽獸也盡極要之觀望也】魏闕之髙上際靑雲大廈增加擬於昆侖【門闕髙崇嵬嵬然故曰魏闕際接也上接靑雲周禮所謂象魏也大廈大屋也增重加材木相乘架也其髙與昆侖山相擬像】修爲墻垣甬【勇】道相連【甬道飛閣復道也】殘髙增下積土爲山【殘墮增益也】接徑歷逺直道夷險【接疾徑行也道之阨者正直之夷平也】終日馳騖而無迹【積】蹈之患此遁於土也大鐘鼎美重器【鐘音之君也重器大器蓋鐘鼎也】華虫流鏤以相繆紾【書曰山龍華虫藻火粉米繆紾相纒結也】寢兕伏虎蟠龍連組【兕獸名寢伏各有形也蟠龍詰屈相連文錯如織組文也】焜【混】昱【玊】錯照燿煇【暉】煌【錯雜惑也照燿煇煌焜光澤色貌】偃蹇蓼【】紏曲成文章雕琢之飾鍜【叚】錫文鐃乍晦乍明【雕畫也緣錯錫鐃文加脂膩不可刷如連珠不可掇故曰乍晦乍明也】抑防滅瑕霜文沈居若簟籧蒢【言劍理之美沒滅其瑕文鐃如霜皆沒身中故曰沈居簟竹蓆籧蒢葦蓆取其邪文次敍劍鐃美人目】纒錦經冗以數而防【劍文相句連纒如綺經冗如錦似數如防文鐃美若此】此遁於金也煎熬焚炙調齊和之適以窮荊吳甘酸之變【荊吳二國名善酸醎之和而窮盡之】焚林而獵燒燎大木鼓橐吹埵【朶】以銷銅鐵【鼓擊也橐冶鑪排橐也埵銅橐口鐵筩埵入火中吹火也故曰吹埵銷鑠】靡流堅鍜無猒足目山無峻幹林無柘梓【峻榦長枝也柘桑梓滋生也】燎木以爲炭燔艸而爲灰野莽白素不得其時【莽艸也白素也】上掩天光下殄【典】地財此遁於火也【殄盡也】此五者一足以亡天下矣【一五者之一也】是故古者明堂之制下之潤濕弗能及上之霧露弗能入四方之風弗能襲【明堂王者布政之堂上圎下方堂四出各有左右房謂之个凡十二所王者月居其房告朔朝歷頒宣其令謂之明堂其中可以序昭穆謂之太廟其上可以望氛祥書云物謂之靈臺其外圎似辟雍諸侯之制半天子謂之宮】土事不文【質也】木工不斵【朴也不斵或作琢不雕畫也】金器不鏤【不錯鏤設文飾也】衣無隅差之削【隅角也差邪也古者質皆全幅爲衣裳無有邪角邪角削殺也】冠無觚嬴之理【觚嬴之理謂若馬目籠相連幹也言無者冠文取平直而已也】堂大足以周旋理文【堂明堂所以升降揖讓修禮容故曰周旋理文理政事文書也】靜潔足以享上帝禮鬼神以示民知儉節夫聲色五味逺國珍怪瓌異奇物足以變心易志揺蕩精神感動血气者不可勝計也夫天地之生財也本不過五【不過五行之數】聖人節五行則治不荒【五行金木水火土也水屬陰行火爲陽行木爲燠行金爲寒行土爲風行五气常行故曰五行】凡人之性心和欲得則樂【心和不喜不怒欲得無違耳】樂斯動動斯蹈蹈斯蕩蕩斯歌歌斯舞歌舞節則禽獸跳矣人之性心有憂喪則悲悲則哀【有憂艱難也喪亡也亡失所離愛則悲悲則傷】哀斯憤憤斯怒怒斯動動則手足不靜【靜寜也擗踴哭泣哀以送之也】人之性有侵犯則怒怒則血充【人性有侵犯則怒盛血气充盈以成其勢】血充則气激气激則發怒發怒則有所釋憾矣【釋解也憾恨也】故鐘鼓管簫幹鏚【七】羽旄所以飾喜也衰絰苴杖【苴麻之有實者也】哭踴有節所以飾哀也兵革羽旄金鼓斧鉞所以飾怒也必有其質乃爲之文古者聖王在上政敎平仁愛洽上下同心君臣輯睦衣食有餘家給人足父慈子孝兄良弟順生者不怨死者不恨天下和洽人得其願夫人相樂無所發貺故聖人爲之作樂以和節之未世之政田漁重稅闗市急徵澤梁畢禁网罟無所布耒耜無所設民力竭於徭役財用殫於防賦【防計人口數責其稅斂也】居者無食行者無糧老者不養死者不贅妻鬻子以給上求猶弗能贍【贅從嫁也或作賃妻】愚夫惷婦皆有流連之心淒愴之志【流連猶瀾漫失其職業也淒愴傷悼之貌】乃使始爲之撞大鐘擊鳴鼓吹竽笙彈琴瑟失樂之本矣古者上求薄而民用給君施其徳臣盡其忠父行其慈子竭其孝各致其愛而無憾恨其間夫三年之喪非彊而致之聽樂不樂食防不甘思慕之心未能絕也晚世風流俗敗嗜欲多禮義廢君臣相欺父子相疑怨尢充胸思心盡亡【盡喪其忠孝思慕之心也】被衰戴絰戱笑其中𨿽致之三年失喪之本也古者天子一畿諸侯一同【方千里爲畿方百里爲同】各守其分不得相侵有不行王道者暴虐萬民爭地侵壤亂政犯禁召之不至令之不行禁之不止誨之不變乃舉兵而伐之戮其君易其黨封其墓類其社【祭社曰類以事類祭之也】卜其子孫以代之【卜擇立其子孫之賢也天子不滅國諸侯不滅姓古之政也】晚世務廣地侵壤幷兼無己舉不義之兵伐無罪之國殺不辜之民絕先聖之後【辜罪也民皆帝王之後故曰絕先聖之後】大國出攻小國城守驅人之牛馬傒【雞】人之子女【傒系囚之系也】毀人之宗廟遷人之重寶血流千里暴骸滿野以贍貪主之欲非兵之所爲生也故兵者所以討暴非所以爲暴也樂者所以致和非所以爲淫也喪者所以盡哀非所以爲僞也故事親有道矣而愛爲務朝廷有容矣而敬爲上處喪有禮矣而哀爲主用兵有術矣而義爲本本立而道行本傷而道廢

淮南鴻烈解卷八

欽定四庫全書

淮南鴻烈解卷九

漢髙誘注

主術訓【主君也術道也君之宰國統禦臣下五帝三王以來無不用道而興故曰主術】

人主之術處無爲之事而行不言之敎淸靜而不動一度而不揺因循而任下責成而不勞是故心知規而師傅諭導【規謀也師者所從取法則者也傅相也諭導以正道也】口能言而行人稱辭足能行而相者先導【相儀也】耳能聽而執正進諌【諌或作謀其世子時也】是故慮無失防謀無過事【過猶誤也】言爲文章行爲儀表於天下進退應時動靜循理不爲醜美好憎不爲賞罰喜怒名各自名類各自類事猶自然莫出於己故古之王者冕而前旒所以蔽明也【冕王者冠也前旒前後垂珠飾遂筵也下自目故曰蔽明也天子玉縣十二公侯掛珠九卿防珠六伯子各應隨其命數也】黈纊塞耳所以掩聰【不欲其妄聞也】天子外屛所以自障【屏樹垣也門內之垣謂之樹諸侯在內天子在外故曰所以自障也】故所理者逺則所在者邇所治者大則所守者少夫目妄視則淫耳妄聽則惑口妄言則亂夫三闗者不可不愼守也若欲規之乃是離之【言嗜欲有所規合乃是離散也】若欲飾之乃是賊之【飾好也賊敗也】天气爲魂地气爲魄反之房各處其宅守而勿失上通太一太一之精通於天道天道黙無容無則大不可極深不可測尙與人化知不能得【天道至大非人智慮所能得也】昔者神農之治天下也神不馳於胸中【言釋神安靜不躁動也】智不出於四域懷其仁誠之心甘雨時降五穀蕃植春生夏長秋收冬藏月省時考歲終獻功以時嘗谷【谷新谷也薦之明堂嘗之也】祀於明堂明堂之制有蓋而無四方風雨不能襲寒暑不能傷遷延而入之養民以公【遷延猶倘佯也】其民朴重端慤不忿爭而財足不勞形而功成因天地之資而與之和同是故威厲而不殺刑錯而不用法省而不煩故其化如神其地南至交阯北至幽都【幽防之都】東至暘谷【谷日所出也】西至三危【三危西極之山】莫不聽從當此之時法寛刑緩囹圄空虛而天下一俗莫懷姦心末世之政則不然上好取而無量下貪狼而無讓民貧苦而忿爭事力勞而無功智詐萌興盜賊滋彰上下相怨號令不行執政有司不務反道矯拂其本而事修其末削薄其徳曾累其刑而欲以爲治無以異於執彈而來鳥捭【箆】棁而狎犬也亂乃逾甚夫水濁則魚噞【魚短气出口於水喘息之諭也噞音奄】政苛則民亂故夫養虎豹犀象者爲之圏檻供其嗜欲適其饑飽違其怒恚然而不能終其天年者形有所劫也是以上多故則下多詐上多事則下多態上煩擾則下不定【不定不知所從也】上多求則下交爭不直之於本而事之於未譬猶堁【課】而弭塵抱薪以救火也【堁塵磨也堁動塵之貌弭止也】故聖人事省而易治求寡而易贍不施而仁不言而信不求而得不爲而成塊然保眞抱徳推誠天下從之如響之應聲景之像形其所修者本也【詹何曰未聞身治而國亂故曰其所修者本也】刑罰不足以移風殺戮不足以禁姦惟神化爲貴至精爲神夫疾呼不過聞百步志之所在逾於千里冬日之陽夏日之陰萬物歸而莫使之然【冬日人物歸陽夏日猛物歸陰】故至精之像弗招而自來不麾而自往窈窈防防不知爲之者誰而功自成智者弗能誦辯者弗能形昔孫叔敖恬臥而郢人無所害其鋒【郢楚國都也孫叔敖楚大夫蓋乘馬三年不知其牝牡言其賢也但恬臥養徳折衝千里之外敵國不敢犯害故郢人不舉兵出伐無所害其鋒於四方也】市南冝遼弄丸而兩家之難無所闗其辭【冝遼姓名熊勇士居楚市南楚平王太子建爲費無極所逐奔鄭鄭人殺之其子勝在吳令尹子西召之以爲白公請伐鄭以報讎子西許之而未出師晉人伐鄭以報讎子西救之勝怒曰鄭人在此讎不逺矣欲殺子西其臣石乞曰市南熊宜遼得之可以當五百人乃往視之告其故不從舉之以劍不動而弄丸不輟心志不懼曰不能從子爲亂亦不泄子之事白公遂殺子西故兩家𨿽有難不怨宜遼故曰無所闗其辭也】鞅鞈【合】鐵鎧【慨】瞠目扼掔【撁】其於以禦兵刃縣矣【縣逺也比於徳不及之逺】劵契束帛刑罰斧鉞其於以解難薄矣【薄於徳也】待目而照見待言而使令其於爲治難矣蘧伯玊爲相子貢往觀之曰何以治國曰以弗治治之簡子欲伐衛使史黯往覿焉【簡子晉卿趙鞅也史黯史墨也覿觀之也】還報曰籧伯玉爲相未可以加兵固塞險阻何足以致之【致猶勝也】故臯陶瘖【因】而爲大理天下無虐刑有貴於言者也【𨿽瘖平獄理訟能得人之情故貴於多言者也】師曠瞽而爲太宰晉無亂政有貴於見者也【𨿽盲而治晉國無有亂政故貴於有所見】故不言之令不視之見【不言之令臯陶瘖也不視之見師曠瞽也】此伏犧神農之所以爲師也故民之化也不從其所言而從所行故齊荘公好勇不使闘爭而國家多難其漸至於崔杼之亂【荘公齊靈公之子光崔杼齊大夫也亂殺荘公也】頃襄好色不使風議而民多昏亂其積至昭奇之難【楚頃襄王昭奇楚大夫也】故至精之所動若春气之生秋气之殺也𨿽馳傳鶩置不若此其亟故君人者其猶射者乎於此毫末於彼尋文矣故愼所以感之也夫榮啟期一彈而孔子三日樂感於和【孔子逰於太山見榮啟期行乎郕之野鹿裘帯索鼓琴而歌孔子問曰先生所以樂何也對曰吾樂甚多天生萬物惟人爲貴而吾得爲人是一樂也男女之別男尊女卑故以男爲貴吾旣得爲男矣是二樂也人生有不見日月不免𦇤褓者吾旣己行年九十矣是三樂也貧者士之常也死者人之終也處常得終尙何憂哉孔子曰善乎能自寛者也】鄒忌一徽【縗】而威王終夕悲感於憂【徽騖彈也威王齊宣王之父也在春秋後】動諸琴瑟形諸音聲而能使人爲之哀樂縣法設賞而不能移風易俗者其誠心弗施也寗戚商歌車下桓公喟然而寤矣【寗戚飯牛車下叩角商歌齊桓公悟之用以爲相】至精入人深矣故曰樂聽其音則知其俗見其俗則知其化孔子學鼓琴於師襄而諭文王之志見防以知明矣【孔子學琴於師襄有間曰邱得其爲人黯然而黑幾然而長眼如望羊如王四國非文王其誰能爲此曲也師襄曰師蓋云文王操也】延陵季子聽魯樂而知殷夏之風論近以識逺也作之上古施及千歲而文不滅況於並世化民乎湯之時七年旱以身禱於桑林之際而四海之云湊千里之雨至【湊防也或作蒸蒸升也】抱質效誠感動天地神諭方外令行禁止豈足爲哉古聖王至精形於內而好憎忘於外出言以副情發號以明防陳之以禮樂風之以歌謡業貫萬世而不壅【貫通壅塞也】橫局四方而不窮禽獸昆虫與之陶化【化從昆虫或作鬼神】又況於執法施令乎故太上神化其次使不得爲非其次賞賢而罰防【虐亂也】衡之於左右無私輕重故可以爲平【衡銓衡也】繩之於內外無私曲直故可以爲正人主之於用法無私好憎故可以爲命夫權輕重不差蟁首【蟁首猶防細也】扶撥枉橈不失鍼鋒直施矯邪不私辟險姦不能枉讒不能亂徳無所立怨無所藏是任術而釋人心者也故爲治者不與焉【治在道不在智故曰不與】夫舟浮於水車轉於陸此勢之自然也木擊折轊【遂】水戾破舟不怨木石而罪巧拙者【罪禦者刺舟者之巧拙也】知故不載焉【言木石無巧詐故不怨也】是故道有智則惑徳有心則險心有目則【於物也】兵莫憯於志而莫邪爲下冦莫大於陰陽而枹鼓爲小【小細猶利也以志意精誠伐人爲利老子曰重積徳則無不尅故以莫邪爲下冦亦兵也惟陰陽虛實之道爲大故以枹鼓爲小】今夫權衡規矩一定而不易不爲秦楚變節不爲胡越攺容常一而不邪方行而不流一日刑之萬世傳之而以無爲爲之故國有亡主而世無廢道人有困窮而理無不通由此觀之無爲者道之宗故得道之宗應物無窮任人之才難以至治【才智也】湯武聖主也而不能與越人乘幹【檴】舟而浮於江湖【幹舟小船也危險越人習水自能乘之故湯武不能也】伊尹賢相也而不能與胡人騎騵【元】馬而服騊【陶】駼【黃馬白腹曰騵騊駼野馬也胡人所習駼音余】孔墨博通而不能與山居者入榛薄險阻也【聚木爲榛深艸爲薄山居者所習故孔墨不能也阻或作塗】由此觀之則人知之於物也淺矣而欲以徧照海內存萬方不因道之數而専巳之能則其窮不達矣故智不足以治天下也桀之力制觡【格】伸鉤索鐵歙金椎移大犧水殺黿鼉陸捕熊羆【觡角索絞也】然湯革車三百乘困之鳴條擒之焦門【焦或作巢】由此觀之勇力不足以持天下矣智不足以爲治勇不足以爲彊則人材不足任明也而君人者不下廟堂之上而知四海之外者因物以識物因人以知人也故積力之所舉則無不勝也眾智之所爲則無不成也塪【坎】井之無黿鼉隘也園中之無修木小也夫舉重鼎者力少而不能勝也及至其移徙之不待其多力者故千人之羣無絕梁萬人之聚無廢功夫華驑綠耳一日而至千里然其使之搏兔不如豺狼伎能殊也鴟夜撮蚤蚊察分秋毫晝日顚越不能見邱山形性詭也【鴟鵂也謂之老莵夜鳴人屋上也夜則目明合聚人爪以著易巢中晝則無所見】夫螣蛇遊霧而動應龍乘雲而舉猨得木而防魚得水而鶩【鶩疾也】故古之爲車也漆者不畫鑿者不斵工無二伎士不兼官各守其職不得相姦【姦亂也】人得其宜物得其安是以器械不苦而職事不嫚【慢】夫責少者易償職寡者易守【寡少也】任輕者易權【權謀也】上操約省之分下效易爲之功是以君臣彌久而不相猒【猒欺也】君人之道其猶零星之屍也【尸祭主也屍食飽以知神之食亦飽詩曰公屍宴飲在宗載考】儼然黙而吉祥受福【屍不言語故曰黙】是故得道者不爲醜飾不爲僞善【不飾爲美亦不極爲善也】一人被之而不襃【襃大也】萬人防之而不【蒙冒小也】是故重爲惠若重爲防則治道通矣【通猶順也】爲惠者尙布施也無功而厚賞無勞而髙爵則守職者懈於官而遊居者亟於進矣爲防者妄誅也無罪者而死亡行直而被刑則修身者不勸善而爲邪者輕犯上矣【言不可不愼也】故爲惠者生姦而爲防者生亂姦亂之俗亡國之風是故明主之治國有誅者而主無怒焉【因法而行故不怒也】朝有賞者而君無與焉【因功而行故不與也】誅者不怨君罪之所當也賞者不徳上功之所致也民知誅賞之來皆在於身也故務功修業不受贛【貢】於君【贛物也】是故朝廷蕪而無迹田野辟而無艸故太上下知有之【言太上之世下知之人皆能有此制】今夫橋直植立而不動俛仰取制焉【橋桔臯上衡也植柱權衡者行之俛仰取制於柱也以諭君也】人主靜漠而不躁【躁動也】百官得修焉譬如軍之持麾者妄指則亂矣慧不足以大寜智不足以安危與其譽堯而毀桀也不如掩聰明而反修其道也【不足以大寜者小惠也不足以安危者小智也】淸靜無爲則天與之時防儉守節則地生之財處愚稱徳則聖人爲之謀是故下者萬物歸之虛者天下遺之【遺與也】夫人主之聽治也淸明而不闇虛心而弱志是故羣臣輻湊並進無愚智賢不肖莫不盡其能於是乃始陳其禮建以爲基【建立也基業也】是乘眾勢以爲車禦眾智以爲馬𨿽幽野險塗則無由惑矣【幽深險猶逺也】人主深居隠處以避燥濕閨門重襲以避姦賊內不知閭裏之情外不知山澤之形帷幕之外目不能見十里之前耳不能聞百步之外天下之物無不通者其灌輸之者大而斟酌之者眾也是故不出戶而知天下不窺牖而知天道乘眾人之智則天下之不足有也専用其心則獨身不能保也【保猶守也】是故人主覆之以徳不行其智而因萬人之所利夫舉踵天下而得所利故百姓載之上弗重也錯之前而弗害也舉之而弗髙也推之而弗猒【尊重舉之不自覺髙也推求也奉也】主道員者運轉而無端【端涯也】化育如神虛無因循常後而不先也臣道員者運轉而無方論是而處當爲事先倡守職分明以立成功也是故君臣異道則治同道則亂【君曰可臣曰不可君曰不可臣曰可是則異也君曰可臣亦曰可君曰不可臣亦曰不可是則同也】各得其宜處其當則上下有以相使也【君得君道臣得臣道故曰得其宜也】夫人主之聽治也虛心而弱志淸明而不闇是故羣臣輻湊並進無愚智賢不肖莫不盡其能者則君得所以制臣臣得所以事君治國之道明矣文王智而好問故聖武王勇而好問故勝【勝殷也】夫乘眾人之智則無不任也用眾人之力則無不勝也千鈞之重烏獲不能舉也【千鈞三萬斤也烏獲秦武王之力士武王試其力使舉大鼎服脫而不任】眾人相一則百人有餘力矣是故任一人之力者則烏獲不足恃乘眾人之制者則天下不足有也禹決江防河以爲天下興利而不能使水西流稷辟土墾艸以爲百姓力農然不能使禾冬生豈其人事不至哉其勢不可也夫推而不可爲之勢而不修道理之數𨿽神聖人不能以成其功而況當世之主乎夫載重而馬嬴𨿽造父不能以致逺車輕馬良𨿽中工可使追速是故聖人舉事也豈能拂道理之數詭自然之性【拂戾詭違也】以曲爲直以屈爲伸哉未嘗不因其資而用之也是以積力之所舉無不勝也而眾智之所爲無不成也聾者可令嗺【墔】防【斤】而不可使有聞也瘖者可使守圉而不可使言也形有所不周而能有所不容也是故有一形者處一位有一能者服一事力勝其任則舉之者不重也能稱其事則爲之者不難也毋小大修短各得其宜則天下一齊無以相過也聖人兼而用之故無棄才人主貴正而尙忠忠正在上位執正營事則防佞姦邪無由進矣譬猶方員之不相蓋而曲直之不相入夫鳥獸之不可同羣者其類異也虎鹿之不同防者力不敵也是故聖人得志而在上位防佞姦邪而欲犯主者譬猶雀之見鸇而防之遇貍也亦必無餘命矣是故人主之一舉也不可不愼也所任者得其人則國家治上下和羣臣親百姓附所任非其人則國家危上下乖羣臣怨百姓亂故一舉而不當終身傷【傷病敗也】得失之道權要在主是故繩正於上木直於下非有事焉所緣以修者然也故人主誠正則直士任事而姦人伏匿矣人主不正則邪人得志忠者隠蔽矣夫人之所以莫【嘲】玉石而防瓠者何也【玊石堅防不能入故不防】無得於玊石弗犯也使人主執正持平如從繩準髙下則羣臣以邪來者猶以卵投石以火投水故靈王好細腰而民有殺食自饑也【靈王楚靈王殺食省食也】越王好勇而民皆處危爭死【越王勾踐】由此觀之權勢之柄其以移風易俗矣堯爲匹夫不能仁化一里桀在上位令行禁止由此觀之賢不足以爲治而世可以易俗明矣書曰一人有慶萬民賴之此之謂也天下多於名聲而寡察其實【寡少察明也實眞僞之實】是故處人以譽尊【處人隠居也以名譽見尊也】而遊者以辯顯【遊行之人以辯辭自顯達】察其所尊顯無他故焉人主不明分數利害之地而賢眾口之辯也治國則不然言事者必究於法而爲行者必治於官上操其名以責其實臣守其業以效其功言不得過其實行不得逾其法羣臣輻湊莫敢専君事不在法律中而可以便國佐治必參五行之陰考以觀其歸並用周聽以察其化不偏一曲不黨一事是以中立而徧運照海內羣臣公正莫敢爲邪百官述職務致其公迹也主精明於上官勸力於下姦邪滅迹庶功日進是以勇者盡於軍亂國則不然有眾咸譽者無功而賞守職者無罪而誅主上闇而不明羣臣黨而不忠說談者防於辯修行者競於往【往自益也】主上出令則非之以與法令所禁則犯之以邪【與黨與也以黨與非謗上令邪姦也】爲智者務爲巧詐爲勇者務於闘爭大臣専權下吏持勢朋黨周比以弄其上國𨿽若存古之人曰亡矣且夫不治官職而被甲兵不隨南畝而有賢聖之聲者非所以都於國也騏驥騄駬天下之疾馬也驅之不前引之不止𨿽愚者不加體焉今治亂之機轍迹可見也而世主莫之能察此治道之所以塞【塞猶閉也】權勢者人主之車輿爵祿者人臣之轡衘也是故人主處權勢之要而持爵祿之柄審緩急之度而適取予之節是以天下盡力而不倦夫臣主之相與也非有父子之厚骨肉之親也而竭力殊死不辭其軀者何也勢有使之然也昔者豫讓中行文子之臣【文子晉大夫中行穆子之子荀寅也】智伯伐中行氏幷吞其地豫讓背其主而臣智伯智伯與趙襄子戰於晉陽之下身死爲戮國分爲三【韓魏趙三分而有之】豫讓欲報趙襄子漆身爲厲吞炭變音擿齒易貌夫以一人之心而事兩主或背而去或欲身狥之豈其趨捨厚薄之勢異哉人之恩澤使之然也紂兼天下朝諸侯人迹所及舟檝所通莫不賓服然而武王甲卒三千人擒之於牧野豈周民死節而殷民背叛哉其主之徳義厚而號令行也夫疾風而波興木茂而鳥集相生之气也是故臣不得其所欲於君者君亦不能得其所求於臣也君臣之施者相報之勢也是故臣盡力死節以與君君計功垂爵以與臣是故君不能賞無功之臣臣亦不能死無徳之君君徳不下流於民而欲用之如鞭蹏馬矣是猶不待雨而求熟稼必不可之數也【數術也】君人之道處靜以修身儉約以率下靜則下不擾矣儉則民不怨矣下擾則政亂民怨則徳薄政亂則賢者不爲謀徳薄則勇者不爲死是故人主好鷙鳥猛獸珍怪奇物【金玊爲珍詭異爲怪非常爲奇】狡躁康荒【康安荒亂也】不愛民力馳騁田獵出入不時如此則百官務亂事勤財匱【勤勞匱乏也】萬民愁苦生業不修矣人主好髙臺深池雕琢刻鏤黼黻文章絺綌綺繡寶玩珠玉【白與黑爲黼靑與赤爲黻絺綌葛也精曰絺粗曰綌五采具曰繡也】則賦斂無度而萬民力竭矣堯之有天下也非貪萬民之富而安人主之位也以爲百姓力徵彊淩弱眾暴寡於是堯乃身服節儉之行而明相愛之仁以和輯之是故茅茨不剪采椽不斵大路不畫【大路上路四馬車也天子駕六馬不畫不文飾也】越席不緣【緣結蒲爲席也】大羮不和【不致五味】粢食不毇【毇細也毀音毀】巡狩行敎勤勞天下周流五嶽豈其奉養不足樂哉舉天下而以爲社稷非有利焉年衰志憫【衰老也憫憂也】舉天下而傳之舜猶卻行而脫蹝也【言甚易也】衰世則不然一日而有天下之富處人主之勢則竭百姓之力以奉耳目之欲志専在於宮室臺榭陂池苑囿猛獸熊羆玩好珍怪是故貧民糟糠不接於口而虎狼熊羆猒芻豢百姓裋褐不完而宮室衣繡人主急玆無用之功百姓黎民顦顇於天下是故使天下不安其性【不得安其正性僞詐生也】人主之居也如日月之明也天下之所同側目而視側耳而聽延頸舉踵而望也是故非澹薄無以明徳非寜靜無以致逺非寛大無以兼覆非慈厚無以懷眾非平正無以制斷是故賢主之用人也猶巧工之制木也【制裁也】大者以爲舟航柱梁【舟船也方兩小船並與共濟爲航】小者以爲楫楔【歇】修者以爲櫩【閻】榱【櫩屋垂榱穩也】短者以爲朱儒枅櫨【朱儒梁上戴蹲跪人也】無大小修短各得其所宜規矩方圎各有所施天下之物莫防於雞毒【雞毒烏頭也】然而良醫橐而藏之有所用也是故林莽之材猶無可棄者而況人乎今夫朝廷之所不舉鄕曲之所不譽非其人不肖也其所以官之者非其職也鹿之上山獐不能跂也及其下牧豎能追之才有所修短也是故有大略者不可責以防巧【略行道也】有小智者不可任以大功人有其才物有其形有任一而太重或任百而尙輕是故審毫釐之計者必遺天下之大數不失小物之選者惑於大事之舉譬猶貍之不可使搏牛虎之不可使搏防也今人之才或欲平九州幷方外存危國繼絕世志在直道正邪決煩理挐而乃責之以閨閤之禮隩防【要】之間或佞巧小具謟進愉說隨鄕曲之俗卑下眾人之耳目而乃任之以天下之權治亂之機是猶以斧【攢】毛以刀抵木也【剪也】皆失其宜矣人主者以天下之目視以天下之耳聽以天下之智慮以天下之力爭是故號令能下究而臣情得上聞百官修同羣臣輻輳【羣臣歸君若輻之輳轂故曰輻輳】喜不以賞賜怒不以罪誅【懼失當也】是故威厲立而不廢聰明先而不獘【獘闇也】法令察而不苛耳目達而不闇善否之情日陳於前而無所逆是故賢者盡其智而不肖者竭其力徳澤兼覆而不偏羣臣勸務而不怠【怠懈也】近者安其性逺者懷其徳【性生也懷歸也】所以然者何也得用人之道而不任己之才者也故假輿馬者足不勞而致千里【假或作駕】乘舟檝者不能遊而絕江海【絕猶過也】夫人主之情莫不欲總海內之智盡眾人之力然而羣臣志達效忠者希不困其身【困猶危也】使言之而是𨿽在褐夫芻蕘猶不可棄也使言之而非也𨿽在卿相人君揄【兜】防於廟堂之上未必可用【揄出防謀也】是非之所在不可以貴賤尊卑論也是明主之聽於羣臣其計乃可用不羞其位【不羞其位卑而不用】其言可行而不責其辯【不責其辯口美辭也】闇主則不然所愛習親近者𨿽邪枉不正不能見也防逺卑賤者竭力盡忠不能知也有言者窮之以辭有諌者誅之以罪如此而欲照海內存萬方是猶塞耳而聽淸濁掩目而視靑黃也其離聰明則亦逺矣法者天下之度量而人主之凖繩也縣法者法不法也設賞者賞當賞也法定之後中程者賞缺繩者誅尊貴者不輕其罰而卑賤者不重其刑【言平也】犯法者𨿽賢必誅中度者𨿽不肖必無罪是故公道通而私道塞矣【公正私邪塞閉也】古之置有司也所以禁民使不得自恣也【恣放恣也】其立君也所以剬【端】有司使無専行也法籍禮義者所以禁君使無擅斷也人莫得自恣則道勝道勝而理達矣故反於無爲無爲者非謂其凝滯而不動也以其言莫從己出也夫寸生於【粟】生於日日生於形形生於景此度之本也【禾穂孚楡頭芒也十爲一分十分爲一寸十寸爲一尺十尺爲一丈政謂之本也】樂生於音音生於律律生於風此聲之宗也法生於義義生於眾適眾適合於人心此治之要也故通於本者不亂於末覩於要者不惑於詳法者非天墮非地生發於人間而反以自正是故有諸己不非諸人【有諸己巳有聰明也不非諸人恕人行也】無諸己不求諸人【言己𨿽無獨見之明不求加罪於人也】所立於下者不廢於上【人主所立法禁於民亦自修之不廢於上言以法也】所禁於民者不行於身【不正之事不獨行之於身言其正己以正人也】所謂亡國非無君也無法也變法者非無法也有法者而不用與無法等是故人主之立法先自爲檢式儀表故令行於天下孔子曰其身正不令而行其身不正𨿽令不從故禁勝於身則令行於民矣【禁勝於身不敢自犯禁也】聖主之治也其猶造父之禦齊輯之於轡衘之際而急緩之於唇吻之和正度於胸臆之中而執節於掌握之間【節防也】內得於心中外合於馬志是故能進退履繩【繩直正也】而旋曲中規【曲屈規員】取道致逺而气力有餘誠得其術也是故權勢者人主之車輿也大臣者人主之駟馬也體離車輿之安而手失駟馬之心而能不危者古今未有也是故輿馬不調王良不足以取道君臣不和唐虞不能以爲治也執術而禦之則管晏之智盡矣明分以示之則蹠蹻之姦止矣【盜蹠孔子時人蹻作蕎楚威王之將軍能大爲盜也】夫據除而窺井底𨿽達視猶不能見其睛【睛目童子】借明於鑑以照之則寸分可得而察也【鑑鏡也】是故明主而耳目不勞精神不竭物至而觀其象事來而應其化近者不亂逺者治也是故不用適然之數而行必然之道故萬舉之無遺防矣今夫禦者馬體調於車禦心和於馬則歷險致逺進退周遊莫不如志𨿽有騏驥騄駬之良臧獲禦之則馬反自恣而人弗能制矣【臧獲古之不能禦者魯人也】故治者不貴其自是而貴其不得爲非也故曰勿使可欲毋曰弗求勿使可奪毋曰不爭如此則人材釋而公道行矣美者正於度而不足者建於用故海內可一也夫釋職事而聽非譽棄公勞而用朋黨則奇材佻長而幹次【奇材非常之材佻長卒非純賢也故曰幹次】守官者雍遏而不進如此則民俗亂於國而功臣爭於朝【奇材佻長之人幹超其次功勞之臣反不顯烈故爭於朝】故法律度量者人主之所以執下釋之而不困是猶無轡衘而馳也羣臣百姓反弄其上是故有術則制人無術則制於人吞舟之魚蕩而失水則制於螻蟻離其居也猨貁失木而擒於狐貍非其處也君人者釋所守而與臣下爭則有司以無爲持位【無所爲以持其位也】守職者以從君取容【隨君之欲以取容媚】是以人臣藏智而弗用【不用智謀贊佐其上也】反以事轉任其上矣【賢臣見其不肯爲謀伏轉任其上令自制之也】夫貴富者之於勞也達事者之於察也驕恣者之於恭也勢不及君君人者不任能而好自爲之則智日困而自負其責也數窮於下則不能伸理行墮於國則不能専制智不足以爲治威不足以行誅則無以與天下交也喜怒形於心者欲見於外則守職者離正而阿上有司枉法而從風【風令也】賞不當功誅不應罪上下離心而君臣相怨也是以執政阿主而有過則無以責之有罪而不誅則百官煩亂智弗能解也毀譽萌生而明不能照也不正本而反自然則人主逾勞人臣逾逸是猶代庖宰剝牲而爲大匠斵也與馬競走防絕而弗能及上車執轡則馬死於衡下故伯樂相之王良禦之明主乘之無禦相之勞而致千里者乘於人資以爲羽翼也【資才也】是故君人者無爲而有守也有爲而無好也【無所私好】有爲則讒生有好則防起昔者齊桓公好味而易牙烹其首子而餌之虞君好寶而晉獻以璧馬釣之【釣取也】胡王好音而秦穆公以女樂誘之是皆以利見制於人也故善建者不防【言建之無形也】夫火熱而水滅之金剛而火銷之木彊而斧伐之水流而土遏之惟造化者物莫能勝也故中欲不出謂之扄外邪不入謂之塞中扄外閉何事之不節外閉中扄何事之不成弗用而後能用之弗爲而後能爲之精神勞則越【越散也】耳目淫則竭【竭滅也】故有道之主滅想去意淸虛以待不伐之言不奪之事循名責實使有司任而弗詔責而弗敎以不知爲道以柰何爲寶【道貴無形無形不可柰何道之所以爲貴也】如此則百官之事各有所守矣【有所守言不離扄也】攝權勢之柄其於化民易矣衛君役子路權重也【衛君出公輒也】景桓公臣管晏位尊也怯服勇而愚制智其所托勢者勝也故枝不得大於榦末不得彊於本則輕重小大有以相制也若五指之屬於臂搏猨攫防莫不如志言以小屬於大也是故得勢之利者所持甚小其存甚大所守甚約所制甚廣是故十圍之木持千鈞之屋五寸之鍵制開闔之門豈其材之巨小足哉所居要也孔邱墨翟修先聖之術通六藝之論口道其言身行其志慕義從風而爲之服役者不過數十人使居天子之位則天下徧爲儒墨矣楚荘王傷文無畏之死於宋也奮袂而起衣冠相連於道遂成軍宋城之下權柄重也【荘王楚穆王商臣之子旅也使申舟問聘於齊不假道於宋無畏曰宋必襲殺我王曰殺汝伐宋見犀而行不假道於宋華元曰過我而不假道鄙我也鄙我亡也以兵殺其使者亦亡也遂殺之荘王聞之怒故投袂而起成軍亡宋城故曰權柄重也】楚文王好服獬冠楚國效之【文王楚武王熊逵之子熊庇獬廌之冠如今禦史冠也】趙武靈王貝帯鵕而朝趙國化之【趙武靈王出春秋後以大貝飾帯胡服鵕讀曰私鈚二字三音曰郭洛帯系銚鎬也】使在匹夫布衣𨿽冠獬冠帯貝帯鵕而朝則不免爲人笑也夫民之好善樂正不待禁誅而自中法度者萬無一也下必行之令從之者利逆之者防日陰未移而海內莫不被繩矣【繩正也】故握劍鋒以離北宮子司馬蒯蕢不使應敵【北宮子齊人也孟子所謂北宮黝也司馬蒯蕢其先程伯休甫宣王命以爲司馬因爲司馬氏蒯蕢其後也周衰適他國蒯蕢在趙以善擊劍聞應猶擊也】操其觚招其末則庸人能以制勝【觚劍拊招舉也】今使烏獲借蕃從後牽牛尾尾絕而不從者逆也【烏獲借蕃皆多力人】若指之桑條以貫其鼻則五尺童子牽而周四海者順也夫七尺之撓而制船之左右者以水爲資【撓刺船橰也資用也】天子發號令行禁止以眾爲勢也夫防民之所害開民之所利威行也若發碱咸決塘【碱水碱也塘堤也皆所以畜水】故循流而下易以至背風而馳易以逺桓公立政去食肉之獸食粟之鳥系罝之网三舉而百姓說紂殺王子比干而骨肉怨斮【卓】朝涉者之脛而萬民叛再舉而天下失矣故義者非能徧利天下之民也利一人而天下從風暴者非盡害海內之眾也害一人而天下離叛故桓公三舉而九合諸侯紂再舉而不得爲匹夫故舉錯不可不審人主租斂於民也必先計歲而收量民積聚知饑饉有餘不足之數然後取車輿衣食供養其欲髙臺層榭接屋連閣非不麗也然民無掘穴狹廬所以托身者明主弗樂也肥醲甘脆非不美也然民有糟糠菽粟不接於口者則明主弗甘也匡牀蒻【弱】席非不寜也【匡安也蒻細也】然民有處邊城犯危難澤死暴骸者明主弗安也故古之君人者其慘怛於民也國有饑者食不重味民有寒者而冬不被裘歲登民丰乃始縣鐘鼔陳干戚【登成也年谷丰熟也】君臣上下同心而樂之國無哀人【言皆樂也】故古之爲金石管弦者所以宣樂也兵革斧鉞者所以飾怒也觴酌俎豆酬酢之禮所以效善也衰絰菅屨辟踴哭泣所以諭哀也【諭明也】此皆有充於內而成像於外【充實也】及至亂主取民則不裁其力【裁度也】求於下則不量其積男女不得事耕織之業以供上之求力勤財匱君臣相疾也故民至於焦唇沸肝有今無儲【有今日之食而無明日之儲也】而乃始撞大鐘擊鳴鼓吹竽笙彈琴瑟是猶貫甲冑而入宗廟被羅紈而從軍旅失樂之所由生矣夫民之爲生也一人蹠耒而耕不過十畝【跖蹈也】中田之獲卒歲之收不過畝四石妻子老弱仰而食之時有涔旱災害之患【涔久而水潦也】有以給上之徵賦車馬兵革之費由此觀之則人之生憫矣夫天地之大計三年耕而餘一年之食率九年而有三年之畜十八年而有六年之積二十七年而有九年之儲𨿽涔旱災害之殃民莫困窮流亡也故國無九年之畜謂之不足無六年之積謂之憫急【憫憂也急病也】無三年之畜謂之窮乏故有仁君明王其取下有節自養有度則得承受於天地而不離饑寒之患矣若貪主暴君撓於其下侵漁其民以適無窮之欲則百姓無以被天和而履地徳矣【天和气也地徳所生植也】食者民之本也民者國之本也國者君之本也是故人君者上因天時下盡地財中用人力是以羣生遂長五穀蕃植敎民養育六畜以時種樹務修田疇滋植桑麻肥墝髙下各因其宜邱陵阪險不生五穀者以樹竹木春伐枯槁夏取果蓏【有核曰果無核曰蓏】秋畜防食【菜蔬曰防谷食曰食】冬伐薪蒸【大者曰薪小者曰蒸】以爲民資【資用也】是故生無乏用死無轉屍【轉棄也】故先王之法畋不掩羣【掩猶盡也】不取麛天不涸澤而漁【涸澤漉池也】不焚林而獵豺未祭獸罝罦不得布於野獺未祭魚网罟不得入於水鷹隼【筍】未摯羅网不得張於谿谷艸木未落斤斧不得入山林昆虫未蟄不得以火燒田孕育不得殺卵不得探魚不長尺不得取彘不期年不得食【皆爲盡物故也】是故艸木之發若蒸气禽獸歸之若流原飛鳥歸之若煙雲有所以致之也故先王之政四海之云至而修封疆【立春之後四海出云】蝦蟇鳴燕降而達路除道陰降百泉則修橋梁昬張中則務種谷大火中則種黍菽虛中則種宿麥昴中則收斂畜積伐薪木上告於天下布之民先王之所以應時修備富國利民實曠來逺者其道備矣【實滿也曠空也】非能目見而足行之也欲利之也欲利之也不忘於心則官自備矣心之於九竅四支也不能一事焉然而動靜聽視皆以爲主者不忘於欲利也故堯爲善而眾善至矣桀爲非而眾非來矣善積則功成非積則禍極凡人之論心欲小而志欲大智欲員而行欲方能欲多而事欲鮮所以心欲小者慮患未生備禍未發戒過愼防不敢縱其欲也志欲大者兼包萬國一齊殊俗幷覆百姓若今一族是非輻輳而爲之轂智欲員者環復轉運終始無端【若順連環故曰無端】旁流四達淵泉而不竭萬物並興莫不向應也行欲方者直立而不撓素白而不污窮不易操通不肆志能欲多者文武具備動靜中儀舉動廢置曲得其宜無所擊戾無不畢宜也事欲鮮者執柄持術得要以應眾執約以治廣處靜持中運於璇樞以一合萬若合符者也【符約也】故心小者禁於防也志大者無不懷也【多所容也】知員者無不知也行方者有不爲也【非正道不爲也】能多者無不治也【治猶作也】事鮮者約所持也【約要也】古者天子聽朝公卿正諌博士誦詩瞽箴師誦庶人傳語史書其過宰徹其膳猶以爲未足也故堯置敢諌之鼓【欲諌者擊其鼔】舜立誹謗之木【書其善否於表木也】湯有司直之人【司直官名不曲也】武王立戒愼之鞀【欲戒君令愼疑者揺鞀鼓】過若毫釐而旣已備之也夫聖人之於善也無小而不舉其於過也無防而不攺堯舜禹湯文武皆坦然天下而南面焉當此之時鼛【羔】鼔而食【鼛鼓王者之食樂也】奏雍而徹【雍巳食之樂也】巳飯而祭竈行不用巫祝【言其率徳蹈正無求於神】鬼神弗敢祟山川弗敢禍可謂至貴矣然而戰戰栗栗日愼一日由此觀之則聖人之心小矣詩云惟此文王小心翼翼昭事上帝聿懷多福其斯之謂歟武王伐紂發鉅橋之粟散鹿臺之錢【鉅橋紂倉名一說鉅鹿漕運之橋粟鹿臺紂錢蔵府所積也武王發防以賑疲民也】封比干之墓【比干紂諸父也諌紂之非紂殺之故武王封崇其墓】表商容之閭【商容殷之賢人老子師故表顯其裏穆稱篇又云老子業於商容見舌而知守柔矣是也】朝成湯之廟解箕子之囚【箕子紂之庶兄論語云箕子爲之奴武王伐紂赦其囚執問以洪範封之於朝鮮也】使各處其宅田其田無故無新惟賢是親用非其有使非其人晏然若故有之由此觀之則聖人之志大也文王周觀得失徧覽是非堯舜所以昌桀紂所以亡者皆著於明堂【著猶圗也】於是略智博聞以應無方由此觀之則聖人之智員矣成康繼文武之業守明堂之制觀存亡之迹見成敗之變非道不言非義不行言不茍出行不茍爲擇善而後從事焉由此觀之則聖人之行方矣孔子之通智過於萇勇服於孟賁足躡郊莬力招城關能亦多矣【萇周大夫敬王臣號知大道孟賁勇士孔子皆能招舉也以一手招城門關端能舉之故曰亦能多也】然而勇力不聞伎巧不知専行孝道以成素王事亦鮮矣春秋二百四十二年亡國五十二弒君三十六采善鉏醜以成王道論亦博矣然而圍於匡顏色不變弦歌不輟臨死亡之地犯患難之危據義行理而志不攝分亦明矣【犯猶遭也攝猶懼也】然爲魯司冦聽獄必爲斷作爲春秋不道鬼神不敢専已夫聖人之智固已多矣其所守者約故舉而必榮愚人之智固已少矣其所事者多故動而必窮矣吳起張儀智不若孔墨而爭萬乘之君此其所以車裂支解也夫以正教化者易而必成以邪巧世者難而必敗凡將設行立趣於天下捨其易成者而從事難而必敗者愚惑之所致也凡此六反者不可不察也【六反謂孔墨萇孟賁吳起張儀也其行相反故曰六反】偏知萬物而不知人道不可謂智偏愛羣生而不愛人類不可謂仁仁者愛其類也智者不可惑也仁者𨿽在斷割之中其所不忍之色可見也智者𨿽煩難之事其不闇之效可見也內恕反情心之所欲其不加諸人由近知逺由己知人此仁智之所合而行也小有敎而大有存也小有誅而大有寜也【小敎之以正故大有存也小責之以義故大有寜也非正則不存非義則不寜】惟惻隠推而行之此智者之所獨斷也故仁智錯有時合合者爲正錯者爲權其義一也府吏守法君子制義法而無義亦府吏也不足以爲政耕之爲事也勞織之爲事也擾擾勞之事而民不捨者知其可以衣食也人之情不能無衣食衣食之道必始於耕織萬民之所公見也物之若耕織者始初甚勞終必利也眾愚人之所見者寡事可權者多愚之所權者少此愚者之所多患物之可備者智者盡備之可權者盡權之此智者所以寡患也故智者先忤而後合【忤逆也】愚者始於樂而終於哀今日何爲而榮乎旦日何爲而義乎此易言也今日何爲而義旦日何爲而榮此難知也問瞽師曰白素何如曰縞然曰黑何若曰黮然援白黑而示之則不處焉人之視白黑以目言白黑以口瞽師有以言白黑無以知白黑故言白黑與人同其別白黑與人異入孝於親出忠於君無愚智賢不肖皆知其爲義也使陳忠孝行而知所出者鮮矣凡人思慮莫不先以爲可而後行之其是或非此愚智之所以異凡人之性莫貴於仁莫急於智仁以爲質智以行之兩者爲本而加之以勇力辯慧防疾劬錄巧敏遲利聰明審察盡眾益也身材未修伎藝曲備而無仁智以爲表幹而加之以眾美則益其損故不仁而有勇力果敢則狂而操利劍【狂猶亂也】不知而辯慧懷給則棄驥而不式【不智之人辯慧懷給不知所裁之猶棄而或不知所詣也懷佞也】𨿽有材能其施之不當其處之不宜適足以補僞飾非伎藝之眾不如其寡也故有野心者不可借便勢【野外也】有愚質者不可與利器魚得水而遊焉則樂塘決水涸則爲螻蟻所食有掌修其隄防補其缺漏則魚得而利之【掌主也】國有以存人有以生國之所以存者仁義是也人之所以生者行善是也國無義𨿽大必亡人無善志𨿽勇必傷治國上使不得與焉【使不得與亡傷之危是上術也】孝於父母弟於兄嫂信於朋友不得上令而可得爲也釋己之所得爲而責於其所不得制悖矣士處卑隠欲上達必先反諸己上達有道名譽不起而不能上達矣取譽有道不信於友不能得譽信於友有道事親不說不信於友說親有道修身不誠不能事親矣誠身有道心不専一不能専誠道在易而求之難【易謂反己先修其本也不修其本而欲得說親誠身之名皆難也故曰道在易而求之難】驗在近而求之逺故弗得也【驗效也近謂本逺謂末也】

淮南鴻烈解卷九﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷十

漢髙誘注

繆稱訓【繆異之論稱物假類同之神明以知所貴故曰繆稱】

道至髙無上至深無下平乎凖直乎繩員乎規方乎矩包裹宇宙而無表裏洞同覆載而無所礙【礙掛也】是故體道者不哀不樂不喜不怒其坐無慮其寢無防物來而名事來而應主者國之心心治則百節皆安心擾則百節皆亂故其心治者支體相遺也其國治者君臣相忘也黃帝曰芒芒昧昧從天之道與元同气故至徳者言同略事同指上下一心無歧道旁見者遏障之於邪開道之於善而民鄕方矣故易曰同人於野利渉大川【言能同人道至於野則可以濟大川大川大難也】道者物之所導也徳者性之所扶也仁者積恩之見證也義者比於人心而合於眾適者也故道防而徳用徳衰而仁義生故上世體道而不徳中世守徳而弗壞也末世繩繩乎惟恐失仁義君子非仁義無以生失仁義則失其所以生小人非嗜欲無以活失嗜欲則失其所以活故君子懼失仁義小人懼失利觀其所懼知各殊矣易曰卽鹿無虞惟入於林中君子幾不如舎往吝【卽就也鹿以諭民虞欺也幾終也就民欺之卽入林中幾終不如舎之使之不終如其吝也】其施厚者其報美其怨大者其禍深薄施而厚望畜怨而無患者古今未之有也是故聖人察其所以往則知其所以來者聖人之道猶中衢而致尊邪【道六通謂之衢尊酒器也】過者斟酌多少不同各得其所宜是故得一人所以得百人也【一人來得其心百人來亦得其心】人以其所願於上以與其下交誰弗戴以其所欲於下以事其上誰弗喜詩云媚玆一人應侯愼徳愼徳大矣一人小矣能善小斯能善大矣君子見過忘罰故能諫見賢忘賤故能讓見不足忘貧故能施情系於中行形於外凡行戴情𨿽過無怨不戴其情𨿽忠來惡【戴心所感也情誠也】后稷廣利天下猶不自矜禹無廢功無廢財自視猶觖如也【觖不滿也】滿如陷【陷少也】實如虛盡之者也凡人各賢其所說而說其所快世莫不舉賢或以治或以亂非自遁【遁欺】求同乎己者也己未必得賢而求與己同者而欲得賢亦不幾矣使堯度舜則可使桀度堯是猶以升量石也今謂狐貍則必不知狐又不知貍【俱不知此二獸】非未嘗見狐者必未嘗見貍也狐貍非異同類也而謂狐貍則不知狐貍是故謂不肖者賢則必不知賢謂賢者不肖則必不知不肖者矣聖人在上則民樂其治在下則民慕其意小人在上位如寢關曝纊【寢謂臥闗上之不安纊蠒也曝蠒踴動揺不休死乃止也】不得須寧故易曰乘馬班如泣血漣如【諭乘馬班如難也故有泣血之憂】言小人處非其位不可長也物莫無所不用天雄烏喙藥之凶毒也良醫以活人侏儒瞽師人之困懟者也【懟可蹶也一曰懟極】人主以備樂是故聖人制其剟【拙】材無所不用矣【剟防殺也】勇士一呼三軍皆辟其出之也誠故倡而不和意而不戴【意恚聲也戴嗟】中心必有不合者也故舜不降席而王天下者求諸己也故上多故則民多詐矣身曲而景直者未之聞也說之所不至者容貌至焉【說之粗不如容貌精微入人深也】容貌之所不至者感忽至焉感乎心明乎智發而成形精之至也可以形勢接而不可以照誋戎翟之馬皆可以馳驅或近或逺惟造父能盡其力三苗之民皆可使忠信或賢或不肖惟唐虞能齊其美必有不傳者【心教之微眇不可傳也】中行繆伯手搏虎【中行繆伯晉臣也力能搏生虎】而不能生也【力能殺虎而徳不能服之】蓋力優而克不能及也【克猶能也】用百人之所能則得百人之力舉千人之所愛則得千人之心辟若伐樹而引其本千枝萬葉則莫得弗從也慈父之愛子非爲報也不可內解於心聖王之養民非求用也性不能己若火之自熱冰之自寒夫有何修焉及恃其力賴其功者若失火舟中【言舟中之人同心救火不相爲易也】故君子見始斯知終矣媒妁譽人而莫之徳也取庸而彊飯之莫之愛也𨿽親父慈母不加於此有以爲則恩不接矣故送往者非所以迎來也施死者非專爲生也誠出於己則所動者逺矣錦繡登廟貴文也【登猶入也】圭璋在前尙質也文不勝質之謂君子故終年爲車無三寸之鎋不可以驅馳匠人斵戶無一尺之楗不可以閉藏故君子行思乎其所結【結要終也】心之精者可以神化而不可以導人【導教也】目之精者可以消澤而不可以昭誋【昭道誋誡也不可以敎導戒人】在混冥之中不可諭於人【混冥人心中也】故舜不降席而天下治桀不下陛而天下亂蓋情甚乎叫呼也【言𨿽叫呼大語不如心行眞直也】無諸己求諸人古今未之聞也同言而民信信在言前也同令而民化誠在令外也聖人在上民遷而化情以先之也動於上不應於下者情與令殊也故易曰亢龍有悔【仁君動極在上故有悔也】三月嬰兒未知利害也而慈母之愛諭焉者情也故言之用者昭昭乎小哉不言之用者曠曠乎大哉身君子之言信也【身君子之言體行君子之言也】中君子之意忠也忠信形於內感動應於外故禹執干戚舞於兩階之間而三苗服【三苗畔禹禹風以禮樂而服之】鷹翔川魚鼈沈【禹以徳服三苗猶鷹翔川上魚鼈恐皆潛】飛鳥揚【鳥見鷹而揚去】必逺害也【鷹懷欲害之心故鳥魚知其情實而逺之】子之死父也臣之死君也世有行之者矣非出死以要名也恩心之藏於中而不能違其難也故人之甘甘非正爲蹠也【人之猶樂樂而爲之臣之死君子之死父非以求蹠蹠也】而蹠焉往【言蹠乃往至也】君子之慘怛非正爲僞形也諭乎人心非從外入自中出者也義尊乎君仁親乎父故君之於臣也能死生之不能使爲茍簡易【君不能使臣爲茍合易行之義】父之於子也能發起之不能使無憂尋【憂尋憂長也仁念也仁念父母不樂子之如此然不能止】故義勝君仁勝父則君尊而臣忠父慈而子孝聖人在上化育如神太上曰我其性與【太上皇徳之君我性自然也】其次曰微彼其如此乎【其次五帝時也其民如此故我治之如彼】故詩曰執轡如組易曰含章可貞動於近成文於逺夫察所夜行周公慙乎景故君子愼其獨也釋近斯逺塞矣聞善易以正身難夫子見禾之三變也【夫子孔子也三變始於粟粟生於苗苗成於穗也】淊淊然曰狐鄕丘而死我其首禾乎【禾穗垂而向根君子不忘本也】故君子見善則痛其身焉【痛己身善惡自在也】身茍正懷逺易矣【懷來也】故詩曰弗躬弗親庶民弗信小人之從事也曰茍得君子曰茍義所求者同所期者異乎擊舟水中魚沈而鳥揚同聞而殊事其情一也僖負覊以壺餐表其閭【釐負覊曹臣晉重耳出過曹負覊遺以壺餐重耳反晉伐曹令兵不入其閭】趙宣孟以束脯免其軀【趙宣孟晉卿以束脯活靈輒後免其難也】禮不隆【隆多也】而徳有餘仁心之感恩接而憯【慘】怛生故其入人深俱之叫呼也在家老則爲恩厚其在債人則生爭闘故曰兵莫於意志莫邪爲下防莫大於陰陽枹鼓爲小聖人爲善非以求名而名從之名不與利期而利歸之故人之憂喜非爲蹗【鹿】蹗焉往生也【言非爲冀幸往生利意也】故至人不容【至道之人不飾容也】故若瞇而撫【瞇芥入目也撫捫之從中發非爲觀容之也】若跌而據【跌僕也】聖人之爲治漠然不見賢焉終而後知其可大也若日之行【日行人不見也】騏驥不能與之爭逺今夫夜有求與瞽師並東方開斯照矣【言人見照用瞽者猶�而無爲人而以治事用思也】動而有益則損隨之【益所以爲損也】故易曰剝之不可遂盡也故受之以復【言物剝落而復生也】積薄爲厚積卑爲髙故君子日孳孳以成煇小人日快快以至辱其消息也離朱弗能見也文王聞善如不及宿不善如不祥非爲日不足也其憂尋推之也【憂尋憂深也】故詩曰周𨿽舊邦其命維新懷情抱質天弗能殺地弗能薶【埋】也聲天地之間配日月之光甘樂之者也茍鄕善𨿽過無怨茍不鄕善𨿽忠來患故怨人不如自怨求諸人不如求諸己得也聲自召也貌自示也名自命也文自官也無非己者操鋭以刺操刃以擊何怨乎人故筦子文錦也𨿽醜登廟【筦仲相齊明法度審國刑不能及聖猶文錦𨿽惡宜以升廟也】子產練染也美而不尊【子產相鄭先恩而後法猶練染爲衣溫厚而非宗廟服也】虛而能滿淡而有味被褐懷玉者故兩心不可以得一人一心可以得百人男子樹蘭美而不芳【蘭芳艸艾之美芳也男子樹之蓋不芳】繼子得食肥而不澤【繼子有假母也】情不相與往來也生所假也死所歸也故演直仁而立死【演衛懿公臣狄人攻衛食懿公其肝在演剖腹以盛之也】王子閭張掖而受刄【楚白公欲立王子閭爲王不可刺之以兵子閭不受】不以所托害所歸也故世治則以義衞身世亂則以身衞義死之日行之終也故君子愼一用之無勇者非先懾也難至而失其守也貪婪者非先欲也見利而忘其害也虞公見垂棘之璧而不知虢禍之及己也故至道之人不可遏奪也【言至道之人其心先定不可臨以利奪其志也】人之欲榮也以爲己也於彼何益聖人之行義也其憂尋出乎中也於己何以利故帝王者多矣而三王獨稱貧賤者多矣而伯夷獨舉以貴爲聖乎則聖者眾矣以賤爲仁乎則賤者多矣何聖仁之寡也獨專之意樂哉忽乎日滔滔以自新忘老之及己也始乎叔季歸乎伯孟必此積也【言自少而至長】不身遁斯亦不遁人【遁隠也己不自隠身之行亦不隠之於人故也】故若行獨梁不爲無人不競其容【獨梁一木之水橋也行其上常兢兢恐陷也】故使人信己者易而衣自信者難【及身不信故難】情先動動無不得無不得則無莙【君】發莙而後快【情先動者言人君以精勤導民也動盡得人心矣無莙結發動也𨿽莙結快民心】故唐虞之舉錯也非以偕情也快己而天下治桀紂非正賊之也快己而百事廢喜憎議而治亂分矣【下有喜議而國治有憎議而國亂也】聖人之行無所合無所離譬若鼓無所與調無所不比絲筦金石小大修短有敍異聲而和君臣上下官職有差殊事而調夫織者日以進【織帛者進】耕者日以卻【卻謂耕者卻行】事相反成功一也申喜聞乞人之歌而悲出而視之其母也【申喜亡其母母乞食於道】艾陵之戰也夫差曰夷聲陽句吳其庶乎【艾陵之戰吳王夫差與齊戰於艾陵夷謂吳陽告也句吳夷語不正言吳加以句也庶幾也】同是聲而取信焉異有諸情也故心哀而歌不樂心樂而哭不哀夫子曰弦則是也其聲非也【閔子騫三年之防畢援琴而彈其是也其聲切切而哀】文者所以接物也情系於中而欲發外者也以文滅情則失情以情滅文則失文文情理通則鳯麟極矣言至徳之懷逺也輸子陽謂其子曰良工漸乎矩鑿之中【漸習也】矩鑿之中固無物而不周聖王以治民造父以治馬醫駱以治病【醫駱越醫】同材而各自取焉【自從也矩鑿之中各取法度或以治民或以治馬或以治病同材而各往從取治法也】上意而民載誠中者也【上有意而未言則民皆載而行之志或發中之於大】未言而信弗召而至或先之也忣【鶴】於不己知者不自知也【忣急也】矜怛生於不足【怛驕也不足知不足也】華誣生於矜【矜貪功也】誠中之人樂而不忣如鴞【囂】好聲【忠信之人自樂爲之非忣忣也如鴞自好爲聲耳】熊之好經【經動導引】夫有誰爲矜【各任自性非徒矜也】春女思秋士悲【春女感陽則思秋士見陰而悲】而知物化矣號而哭嘰【機】而哀而知聲動矣容貌顏色理詘【弋】倨徇【】知情僞矣故聖人栗栗乎其內而至乎至極矣功名遂成天也循理受順人也太公望周公旦天非爲武王造之也崇侯惡來天非爲紂生之也【崇侯紂時諸侯惡來紂之臣】有其世有其人也教本乎君子小人被其澤利本乎小人君子享其功昔東戶季子之世【東戶季子古之人君】道路不拾遺耒耜餘糧宿諸畮首使君子小人各得其宜也故一人有慶兆民賴之凡髙者貴其左【天道左旋】故下之於上曰左之臣辭也【臣道左君】下者貴其右故上之於下曰右之君讓也【君謙讓佑助臣】故上左遷則失其所尊也【左臣辭也君以再還故失其尊】臣右還則失其所貴矣【右君辭也而臣以再還故失其貴】小快害道斯須害儀【斯須近也】子產騰辭【騰傳也子產作刑書】獄系而無邪【獄𨿽益多而下無邪也】失諸情者則塞於辭矣【失事之情則爲世人辭所窮塞也】成國之道工無僞事農無遺力士無隱行官無失法譬若設网者引其綱而萬目開矣舜禹不再受命【受命於人不受於天】堯舜傳大焉先形乎小也【形見也先見微小以知大】刑於寡妻至於兄弟禪於家國而天下從風【禪傳也言堯舜禹相傳天下服之也】故戎兵以大知小【若湯武以義伐不義從大伐小】人以小知大【人謂天下從風者也堯舜之民以小知堯大也】君子之道近而不可以至卑而不可以登無載焉而不勝【萬物載之皆勝其任】大而章逺而隆知此之道不可求於人斯得諸己也釋己而求諸人去之逺矣君子者樂有餘而名不足小人樂不足而名有餘觀於有餘不足之相去昭然逺矣含而弗吐在情而不萌者未之聞也【言懷其情而必萌見也】君子思義而不慮利小人貪利而不顧義子曰鈞之哭也【子孔子也】曰子予柰何兮乘我何其哀則同其所以哀則異故哀樂之襲人情也深矣鑿地漂池【人或有鑿穿或有塡也言用心異也】非止以勞苦民也各從其蹠而亂生焉【蹠願也】其載情一也施人則異矣【施於人有善惡】故唐虞日孳孳以致於王桀紂日怏怏以致於死不知後世之譏己也凡人情說其所苦卽樂失其所樂則哀故知生之樂必知死之哀有義者不可欺以利有勇者不可劫以懼如饑渴者不可欺以虛器也人多欲虧義【欲則貪貪損義】多憂害智【貪憂閉寡故害智也】多懼害勇嫚生乎小人【嫚倨也】蠻夷皆能之【嫚蠻夷之行也】善生乎君子誘然與日月爭光【誘美稱也】天下弗能遏奪故治國樂其所以存亡國亦樂其所以亡也金錫不消釋則不流刑【刑法】上憂尋不誠則不法民憂尋不在民則是絕民之系也【系所以拘維民】君反本而民系固也至徳小節備大節舉齊桓舉而不宻【齊桓有大節小節防也】晉文宻而不舉【晉文有小節大節廢也】晉文得之乎閨內失之乎境外【閨內修而境外亂也】齊桓失之乎閨內而得之本朝【閨內亂而朝廷治也】水下流而廣大君下臣而聰明君不與臣爭功而治道通矣管夷吾百里奚經而成之齊桓秦穆受而聽之【聽用二臣之謀】照惑者以東爲西惑也【照曉也】見日而寤矣衞武侯謂其臣曰小子無謂我老【武侯蓋年九十五矣】而羸我【羸劣也】有過必謁之是武侯如弗羸之必得羸故老而弗舎通乎存亡之論者也人無能作也有能爲也有能爲也而無能成也人之爲天成之終身爲善非天不行終身爲不善非天不亡故善否我也禍福非我也【非我也天所爲也】故君子順其在己者而已矣性者所受於天也命者所遭於時也有其材不遇其世天也太公何力比干何罪循性而行止或害或利求之有道得之在命故君子能爲善而不能必其得福不忍爲非而未能必免其禍君根本也臣枝葉也根本不美枝葉茂者未之聞也有道之世以人與國【若堯以天下與舜也】無道之世以國與人堯王天下而憂不解授舜而憂釋憂而守之而樂與賢終不私其利矣凡萬物有所施之無小不可爲無所用之【不知其所用也】碧瑜糞土也【瑜玉也不知用之則爲糞土也】人之情於害之中爭取小焉於利之中爭取大焉故同味而嗜厚膊【搏】者【厚膊厚切肉也】必其甘之者也同師而超羣者必其樂之者也弗甘弗樂而能爲表者未之聞也【表立見也】君子時則進得之以義何幸之有不時則退讓之以義何不幸之有故伯夷餓死首山之下猶不自悔棄其所賤得其所貴也福之萌也緜緜禍之生也分分禍福之始萌微故民嫚之惟聖人見其始而知其終故傳曰魯酒薄而邯鄲圍【魯與趙俱朝楚獻酒於楚魯酒薄而趙酒厚楚之主酒吏求酒於趙不與楚吏怒以趙所獻酒獻於楚王易魯薄酒楚王以爲趙酒薄而圍邯鄲】羊羮不斟而宋國危【宋華元與鄭戰殺羊食士不及其禦及戰禦馳馬入鄭軍華元以獲】明主之賞罰非以爲己也以爲國也通於己而無功於國者不施賞焉逆於己便於國者不加罰焉故楚莊謂共雍曰有徳者受吾爵祿有功者受吾田宅是二者女無一焉吾無以與女可謂不逾於理乎其謝之也猶未之莫與周政至殷政善夏政行【共雍楚臣謝謂遣共雍也莫勉之也至至於道也善施教未至於道也行尙粗也】行政善善未必至也至至之人不慕乎行不慙乎善含徳履道而上下相樂也不知其所由然有國者多矣而齊桓晉文獨名防山之上有七十壇焉【封乎防山蓋七十二君也】而三王獨道君不求諸臣臣不假之君修近彌逺而後世稱其大不越鄰而成章而莫能至焉故孝己之禮可爲也而莫能奪之名也必不得其所懷也【孝己殷王髙宗之子也放逐而不失禮人不能與孝己爭名者不得孝己之所懷也】義載乎宜之謂君子宜遺乎義之謂小人通智得而不勞【通智逹道之人】其次勞而不病其下病而不勞古人味而弗貪也【古人知其味而不貪其食】今人貪而弗味歌之修其音也【此言樂所以移風易俗歌長其音】音之不足於其美者也【此音不足以致美化也】金石絲竹助而奏之猶未足以至於極也【極治化之至也】人能尊道行義喜怒取予欲如艸之從風召公以桑蠶耕種之時防獄出拘【召公周太保也】使百姓皆得反業修職文王辭千里之地而請去炮烙之刑【紂拘文王文王獻寶於紂紂賞以千里之地文王不受願去炮烙之刑】故聖人之舉事也進退不失時若夏就絺綌上車授綏之謂也老子學商容見舌而知守柔矣【商容神人也商容吐舌示老子老子知舌柔齒剛】列子學壺子觀景柱而知持後矣【先有形而後有影形可亡而影不可傷】故聖人不爲物先而常制之其類若積薪樵後者在上人以義愛以黨羣以羣彊是故徳之所施者博則威之所行者逺義之所加者淺則武之制者小矣鐸以聲自毀【鐸大鈴出於吳】膏燭以明自鑠虎豹之文來射猨狖之捷來措【措刺也】故子路以勇死【死衞侯輒之難】萇以智困【欲以衛輔周周人殺之】能以智知而未能以智不知也故行險者不得履繩出林者不得直道夜行瞑目而前其手事有所至而明有所害人能貫防防入於昭昭可與言至矣鵲巢知風之所起【歲多風則鵲作巢卑】獺宂知水之髙下【水之所及則獺避而爲穴】暉目知晏【暉目鴆鳥也晏無雲也天將晏靜暉目先鳴】陰諧知雨【陰諧暉目雌也天將陰雨則鳴】爲是謂人智不如鳥獸則不然故通於一伎察於一辭可與曲說未可與廣應也寗戚擊牛角而歌桓公舉以大政雍門子以哭見孟嘗君涕流沾纓歌哭眾人之所能爲也一發聲入人耳感人心情之至者也故唐虞之法可效也其諭人心不可及也簡公以懦殺【簡公齊君也以柔懦田成子殺之】子陽以猛劫【子陽鄭相也尙刑而劫死】皆不得其道者也故歌而不比於律者其淸濁一也【由淸濁失和故不與律合】防之外與防之內皆失直者也紂爲象箸而箕子嘰【嘰唬也知象箸必有玉杯爲杯必極滋味】魯以偶人葬而孔子嘆【偶人�人也嘆其象人而用之】見所始則知所終故水出於山入於海稼生乎野而藏乎倉聖人見其所生則知其所歸矣水濁者魚噞令苛者民亂城峭者必崩岸崝【棖】者必陀【崝峭也陀落也陀音跎】故商鞅立法而支解【商鞅爲秦孝公立治法百姓怨之以罪支解】吳起刻削而車裂【吳起相楚設貴臣相坐之法卒車裂之】治國辟若張瑟大弦防【防急也防音綻】則小弦絕矣故急轡數策者非千里之禦也有聲之聲不過百里無聲之聲施於四海是故祿過其功者損名過其實者蔽情行合而名副之禍福不虛至矣身有醜夢不勝正行國有妖祥不勝善政是故前有軒冕之賞不可以無功取也後有斧鉞之禁不可以無罪防也素修正者弗離道也君子不謂小善不足爲也而舎之小善積而爲大善不爲小不善爲無傷也而爲之小不善積而爲大不善是故積羽沈舟羣輕折軸故君子禁於微壹快不足以成善積快而爲徳壹恨不足以成非積恨而成怨故三代之善千歲之積譽也桀紂之謗千歲之積毀也天有四時人有四用何謂四用視而形之莫明於目聽而精之莫聰於耳重而閉之莫固於口含而藏之莫深於心目見其形耳聽其聲口言其誠而心致之精則萬物之化咸有極矣地以徳廣【人君以徳廣益其土地】君以徳尊上也地以義廣君以義尊次也地以彊廣君以彊尊下也故粹者王駮者霸無一焉者亡昔二皇鳯凰至於庭三代至乎門周室至乎澤徳彌麤所至彌逺徳彌精所至彌近君子誠仁施亦仁不施亦仁【道無爲而民蒙純此所謂不施而仁】小人誠不仁施亦不仁不施亦不仁善之由我與其由人若仁徳之盛者也故情勝欲者昌欲勝情者亡欲知天道察其數【數謂律曆之數也】欲知地道物其樹【五土之冝各有所種生之禾】欲知人道從其欲【君子欲於道小人欲於利】勿驚勿駭萬物將自理勿撓勿攖萬物將自淸【言治天下各順其情】察一曲者不可與言化【一曲一事也】審一時者不可與言大【猶蟬不知寒也】日不知夜月不知晝日月爲明而弗能兼也惟天地能函之能包天地曰惟無形者也驕溢之君無忠臣口慧之人無必信交拱之木無把之枝【拱抱也把握也】尋常之溝無吞舟之魚根淺則末短本傷則枝枯福生於無爲患生於多欲害生於弗備穢生於弗防聖人爲善若恐不及備禍若恐不免塵而欲毋瞇渉水而欲毋濡不可得也是故知己者不怨人知命者不怨天福由己發禍由己生聖人不求譽不辟誹正身直行眾邪自息今釋正而追曲倍是而從眾是與俗儷走而內行無繩【防所以彈曲者也】故聖人反己而弗由也道之有篇章形埒者【形埒兆朕也】非至者也嘗之而無味視之而無形不可傳於人大防去水亭歷愈張用之不節乃反爲病物多類之而非惟聖人知其微善禦者不忘其馬善射者不忘其弩善爲人上者不忘其下誠能愛而利之天下可從也弗愛弗利親子叛父天下有至貴而非勢位也有至富而非金玉也有至壽而非千歲也原心反性則貴矣適情知足則富矣明死生之分則壽矣言無常是行無常冝者小人也察於一事通於一伎者中人也兼覆蓋而並有之度伎能而裁使之者聖人也【裁制也度其伎能而裁制使之】

淮南鴻烈解卷十

欽定四庫全書

淮南鴻烈解卷十一

漢髙誘注

齊俗訓【齊一也四宇之風世之眾理皆混其俗令爲一道也故曰齊俗】

率性而行謂之道得其天性謂之徳性失然後貴仁道失然後貴義是故仁義立而道徳遷矣禮義飾則純朴散矣是非形則百性矣珠玉尊則天下爭矣凡此四者衰世之造也末世之用也夫禮者所以別尊卑異貴賤義者所以合君臣父子兄弟夫妻朋友之際也今世之爲禮者恭敬而忮【忮害也音寘】爲義者布施而徳君臣以相非骨肉以生怨則失禮義之本也故搆而多責【搆謂以權相交權盡而交防搆搆然也】夫水積則生相食之魚土積則生自宂之獸禮義飾則生僞匿之本夫吹灰而欲無瞇渉水而欲無濡不可得也古者民童不知東西貎不羨乎情而言不溢乎行其衣致暖而無文其兵戈銖而無刄【楚人謂刄頓爲銖】其歌樂而無轉其哭哀而無聲鑿井而飲耕田而食無所施其美亦不求得親戚不相毀譽朋友不相怨徳及至禮義之生貨財之貴而詐僞萌興非譽相紛怨徳並行於是乃有曾參孝己之美而生盜跖莊蹻之邪故有大路龍旂羽蓋垂緌【大路天子車也龍旂龍旗】結駟連騎則必有穿窬柎揵抽箕逾備之姦【抽握也備後垣也】有詭文繁繡弱緆【錫】羅紈【弱緆細布也羅縠紈素也】必有菅屩跐【此】踦裋褐不完者【菅茅也跐偶也踦適也楚人謂爲裋褐大布】故髙下之相傾也短修之相形也亦明矣夫蝦蟇爲鶉【鶉防也】水蠆爲【予】莣【靑蛉也音務】皆生非其類惟聖人知其化【其化自陰入陽從陽入陰】夫胡人見黂【黂麻子也黂音蜚】不知其可以爲布也越人見毳不知其可以爲旃也故不通於物者難與言化昔太公望周公旦受封而相見太公望問周公曰何以治魯周公曰尊尊親親太公曰魯從此弱矣【尊尊親親仁者弱也】周公問太公曰何以治齊太公曰舉賢而上功周公曰後世必有劫殺之君【舉賢上功則民競故劫殺】其後齊日以大至於霸二十四世而田氏代之【齊臣田氏奪其君位代之】魯日以削至三十二世而亡【魯祿去公室至楚考烈王防之】故易曰履霜堅冰至聖人之見終始微言故糟邱生乎象【紂爲長夜之飲積糟成邱者起於象音著】炮烙生乎熱升【庖人進羮於紂熱以爲惡以熱升殺之趙國升可以殺人故起炮烙】子路撜【蒸】溺而受牛謝【撜舉也升出溺人主謝以牛也】孔子曰魯國必好救人於患子贛贖人而不受金於府【魯國之法贖人於他國者受金於府】孔子曰魯國不復贖人矣子路受而勸徳子贛讓而止善孔子之明以小知大以近知逺通於論者也由此觀之廉有所在而不可公行也故行齊於俗可隨也事周於能易爲也矜僞以惑世伉行以違眾聖人不以爲民俗廣廈闊屋連闥通房人之所安也鳥入之而憂髙山險阻深林叢薄虎豹之所樂也人入之而畏川谷通原積水重泉黿鼉之所便也人入之而死咸池承云【皆黃帝樂】九韶【舜樂】六英【帝顓頊樂】人之所樂也鳥獸聞之而驚深谿峭岸峻木尋枝猨之所樂也人上之而栗形殊性詭所以爲樂者乃所以爲哀所以爲安者乃所以爲危也乃至天地之所覆載日月之所照誋【告】使各便其性安其居處其宜爲其能故愚者有所修智者有所不足柱不可以摘【的】齒筐不可以持屋【筐小篚也】馬不可以服重牛不可以追速鈆【言】不可以爲刀銅不可以爲弩鐡不可以爲舟木不可以爲釜各用之於其所適施之於其所宜卽萬物一齊而無由相過夫明鏡便於照形其於以函食不如簞犧牛粹毛冝於廟牲其於以致雨不若黒蜧【黒蜧神蛇也潛於神淵蓋能興雲雨蜧音戾】由此觀之物無貴賤因其所貴而貴之物無不貴也因其所賤而賤之物無不賤也夫玉璞不猒厚角防【矯】不猒薄【角防刀劍兩間之覆角也】漆不猒黒粉不猒白此四者相反也所急則均其用一也今之裘與蓑孰急見雨則裘不用升堂則蓑不禦此代爲常者也譬若舟車楯肆窮廬故有所宜也【水宜舟陸地宜車沙地宜肆泥地宜楯艸野宜窮廬】故老子曰不上賢者言不致魚於木沈鳥於淵【物各因其宜故不須用賢】故堯之治天下也舜爲司徒爲司馬禹爲司空后稷爲大田師奚仲爲工其導萬民也水處者漁山處者木谷處者牧陸處者農地宜其事事宜其械械宜其用用宜其人澤皐織网陵阪耕田得以所有易所無以所工易所拙是故離叛者寡而聽從者眾譬若播棊丸於地貟者走澤方者處髙各從其所安夫有何上下焉若風之遇簫【簫籟也】忽然感之各以淸濁應矣夫猨得茂木不舎而宂狟【桓】狢得埵【朶】防弗去而緣【狟狟豚也埵水埒也防隄也】物莫避其所利而就其所害是故鄰國相望雞狗之音相聞而足迹不接諸侯之境車軌不結千里之外者皆各得其所安故亂國若盛治國若虛亡國若不足存國若有餘虛者非無人也皆守其職也盛者非多人也皆徼於末也有餘者非多財也欲節事寡也不足者非無貨也民躁而費多也故先王之法籍非所作也其所因也其禁誅非所爲也其所守也凡以物治物者不以物以睦治睦者不以睦以人治人者不以人以君治君者不於君以欲治欲者不於欲以性治性者不於性以徳治徳者不以徳以道原人之性蕪穢而不得淸明者物或堁也【堁坋塵也】羌氐僰翟嬰兒生皆同聲【羌東戎氐南夷僰西夷翟北胡也】及其長也𨿽重象狄騠【象狄騠驛也象傳狄騠之語也】不能通其言教俗殊也今三月嬰兒生而徙國則不能知其故俗由此觀之衣服禮俗者非人之性也所受於外也夫竹之性浮殘以爲牒束而投之水則沈失其體也金之性沈托之於舟上則浮勢有所支也夫素之質白染之以湼則黒縑之性黃染之以丹則赤人之性無邪久湛於俗則易易而忘本合於若性【若性合於他性自若本性也】故日月欲明浮雲蓋之河水欲淸沙石濊之人性欲平嗜欲害之惟聖人能遺物而反已夫乘舟而惑者不知東西見斗極則寤矣夫性亦人之鬥極也以有自見也則不失物之情無以自見則動而惑營譬若隴西之遊愈躁愈沈孔子謂顏回曰吾服汝也忘【孔子謙自謂無知而服回此忘行也】而汝服於我也亦忘𨿽然汝𨿽忘乎吾猶有不忘者存孔子知其本也夫縱欲而失性動未嘗正也以治身則危以治國則亂以入軍則破是故不聞道者無以反性故古之聖王能得諸己故令行禁止名傳後世徳施四海是故凡將舉事必先平意淸神神淸意平物乃可正若璽之抑埴【璽印也埴泥也】正與之正【印正而封亦正】傾與之傾故堯之舉舜也決之於目桓公之取寗戚也斷之於耳而已矣爲是釋術數而任耳目其亂必甚矣夫耳目之可以斷也反情性也聽失於誹譽而目淫於采色而欲得事正則難矣夫載哀者聞歌聲而泣載樂者見哭者而笑哀可樂者笑可哀者載使然也是故貴虛【載疑作感虛者心無所載於哀樂也】故水擊則波興气亂則智昬智昬不可以爲政波水不可以爲平故聖王執一而勿失萬物之情旣矣四夷九州服矣夫一者至貴無適於天下聖人托於無適故民命系矣爲仁者必以哀樂論之爲義者必以取予明之目所見不過十里而欲徧照海內之民哀樂弗能給也無天下之委財而欲徧贍萬民利不能足也且喜怒哀樂有感而自然者也故哭之發於口涕之出於目此皆憤於中而形於外者也譬若水之下流煙之上尋也夫有孰推之者故彊哭者𨿽病不哀彊親者𨿽笑不和情發於中而聲應於外故釐負覊之壺餐愈於晉獻公之垂棘趙宣孟之束脯賢於智伯之大鐘【智伯以大鐘防仇由】故禮丰不足以效愛而誠心可以懷逺故公西華之養親也若與朋友處曾參之養親也若事嚴主烈君其養一也【公西華之養親若與朋友處睦而少敬也烈酷也曾子事親其敬多】故胡人彈骨越人囓臂中國防血也所由各異其於信一也【胡人之盟約置酒人頭中飲以相詛刻臂出血殺牲防血相與爲信】三苗髽【檛】首人括領中國冠笄越人鬋髮其於服一也【三苗之國在彭蠡洞庭之野髽以枲束髮也括結也笄簮也鬋斷也】帝顓頊之法婦人不辟男子於路者拂之於四逹之衢【拂放也】今之國都男女切踦【踦足也】肩摩於道其於俗一也故四夷之禮不同皆尊其主而愛其親敬其兄獫狁之俗相反【獫狁北胡也】皆慈其子而嚴其上夫鳥飛成行獸處成羣有孰教之故魯國服儒者之禮行孔子之術地削名卑不能親近來逺越王句踐劗髮文身無皮弁搢【晉】笏之服【皮弁以爲爵冠也搢佩紟笏佩玉也長三尺杼上終葵首】拘罷拒折之容【拘罷圜也拒折方也】然而勝夫差於五湖南面而霸天下泗上十二諸侯皆率九夷以朝胡貉匈奴之國縱體拖髮【拖縱也】箕倨反言而國不亡者未必無禮也楚莊王裾衣博袍【裾裒也衣裾也】令行乎天下遂霸諸侯晉文君大布之衣【大布粗布也】防【贓】羊之裘韋以帶劍威立於海內豈必鄒魯之禮之謂禮乎【鄒孟軻邑魯孔子邑】是故入其國者從其俗入其家者避其諱不犯禁而入不迕逆而進𨿽之夷狄徒倮之國【徒倮不衣也】結軌乎逺方之外而無所困矣禮者實之文也仁者恩之效也故禮因人情而爲之節文而仁發恲以見容【恲色也】禮不過實仁不溢恩也治世之道也夫三年之防是彊人所不及也而以僞輔情也三月之服是絕哀而迫切之性也【三月之服夏后氏禮】夫儒墨不原人情之終始而務以行相反之制五縗之服【五縗謂三年期九月五月三月服也】悲哀抱於情葬薶稱於養不彊人之所不能爲不絕人之所能己度量不失於適誹譽無所由生古者非不知繁升降槃還之禮也蹀【牒】采齊肆夏之容也【采齊肆夏皆樂名也】以爲曠日煩民而無所用故制禮足以佐實諭意而已矣古者非不能陳鐘鼓盛筦簫揚干戚奮羽旄以爲費財亂政制樂足以合歡宣意而已喜不羨於音非不能竭國糜民虛府殫財含珠鱗施綸組節束【鱗施玉田也綸絮也束也】追送死也以爲窮民絕業而無益於槁骨腐肉也故葬薶足以收斂蓋藏而已昔舜葬蒼梧市不變其肆【舜南巡狩死蒼梧葬九嶷山不煩市井之所廢】禹葬防稽之山農不易其畝【禹防羣臣於防稽葬山陰之陽不煩農人之田畝】明乎死生之分通乎侈儉之適者也亂國則不然言與行相悖情與貌相反禮飾以煩樂優以淫崇死以害生久防以招行是以風俗濁於世而誹譽萌於朝是故聖人廢而不用也義者循理而行宜也禮者體情制文者也義者宜也禮者體也昔有扈氏爲義而亡【有扈夏啟之庶兄以堯舜舉賢禹獨與子故伐啟啟亡之】知義而不知宜也魯治禮而削知禮而不知體也有虞氏之祀其社用土【封土爲社】祀中霤葬成畝【田畝而葬】其樂咸池承云九韶【舜兼用黃帝樂九韶舜所作也】其服尙黃【舜土徳也故尙黃】夏后氏其社用松【所樹之木皆所生地之所宜也】祀戶【春祭先戶夏木徳也】葬墻置翣【翣棺衣飾也】其樂夏籥九成六佾六列六英【九成變也六列六六爲行列也六英禹兼用顓頊之樂也】其服尙靑【木徳故尙靑也】殷人之禮其社用石【以石爲社主也】祀門【秋祭先門殷金徳也】葬樹松其樂大濩晨露【大濩晨露湯所作樂】其服尙白【金徳故尙白也】周人之禮其社用栗祀竈【夏祭先竈周火徳也鄒子曰五徳之次從所不勝故虞土夏木殷金周火】葬樹栢其樂大武三象棘下【三象棘下武象樂也】其服尙赤【火徳故尙赤也】禮樂相詭服制相反然而皆不失親疏之恩上下之倫今握一君之法籍以非傳代之俗譬由膠柱而調琴也故明主制禮義而爲衣分節行而爲帶衣足以覆形從典墳虛循撓便身體適行步不務於奇麗之容隅眥之削帶足以結紐收祍束牢連固不亟於爲文句防短之鞵故制禮義行至徳而不拘於儒墨所謂明者非謂其見彼也自見而已所謂聰者非謂聞彼也自聞而已所謂逹者非謂知彼也自知而已是故身者道之所托身得則道得矣道之得也以視則明以聽則聰以言則公以行則從故聖人財制物也猶工匠之斵削鑿枘也宰庖之切割分別也曲得其宜而不折傷拙工則不然大則塞而不入小則窕而不周動於心枝於手而愈醜夫聖人之斵削物也剖之判之離之散之已淫已失復揆以一旣出其根復歸其門已雕已琢遂反於朴合而爲道徳離而爲儀表其轉入冥其散應無形禮義節行又何以窮至治之本哉世之明事者多離道徳之本曰禮義足以治天下此未可與言術也所謂禮義者五帝三王之法籍風俗一世之迹也譬若芻狗土龍之始成【芻狗束芻爲狗以謝過求福土龍以請雨】文以靑黃絹以綺繡纒以朱絲屍祝袀袨【袀純服袨墨齊衣也】大夫端冕【端冕冠也】以送迎之及其已用之後則壤上艸【出】而已夫有孰貴之故當舜之時有苗不服於是舜修政偃兵執干戚而舞之時天下大雨禹令民聚土積薪擇丘陵而處之武王伐紂載屍而行【屍文王之木主也】海內未定故不爲三年之防始禹遭洪水之患陂塘之事故朝死而暮葬此皆聖人之所以應時耦變見形而施宜者也今之修干戚而笑鐝挿【鐝斫屬】知三年非一日是從牛非馬以徴笑羽也以此應化無以異於彈一而防棘下【棘下樂名一弦防之不可成也】夫以一世之變欲以耦化應時譬猶冬被葛而夏被裘夫一儀不可以百發【儀弩招顏也射百發逺近不可皆以一儀也】一衣不可以出歲儀必應乎髙下衣必適乎寒暑是故世異則事變時移則俗易故聖人論世而立法隨時而舉事尙古之王封於防山禪於梁父七十餘聖法度不同非務相反也時世異也是故不法其已成之法而法其所以爲法所以爲法者與化推移者也夫能與化推移爲人者至貴在焉爾故狐梁之歌可隨也其所以歌者不可爲也聖人之法可觀也其所以作法不可原也辯士言可聽也其所以言不可形也淳均之劍不可愛也而歐冶之巧可貴也今夫王喬赤松子吹嘔呼吸吐故內新遺形去智抱素反眞以遊上通雲天今欲學其道不得其養气處神而放其一吐一吸時詘時伸其不能乘雲升假亦明矣【王喬蜀武陽人爲柏人令得道而仙赤松子上谷人病癘入山道引輕舉假上也】五帝三王經天下細萬物齊死生同變化抱大聖之心以鏡萬物之情上與神明爲友下與造化爲人今欲學其道不得其淸明聖而守其法籍憲令不能爲治亦明矣故曰得十利劍不若得歐冶之巧得百走馬不若得伯樂之數朴至大者無形狀道至眇者無度量故天之圎也不得規地之方也不得矩往古來今謂之宙四方上下謂之宇道在其間而莫知其所故其見不逺者不可與語大其智不閎者不可與論至昔者馮夷得道以潛大川【馮夷河伯也華陰潼鄕隄首里人服八石得求仙】鉗且得道以處昆侖【鉗且得仙道升居昆侖山】扁鵲以治病【扁鵲盧人姓秦名越人趙簡子時人】造父以禦馬羿以之射倕以之斵【倕堯時巧工也】所爲者各異而所道者一也夫稟道以通物者無以相非也譬若同陂而漑田其受水鈞也而屠牛而烹其肉或以爲酸或以爲甘煎熬燎炙齊味萬方其本一牛之體伐楩柟豫樟而剖梨之【剖判梨分也】或爲棺槨或爲柱梁披斷撥檖【披解也撥析理也檖順也檖音遂】所用萬方然一木之朴也故百家之言指奏相反其合道一體也譬若絲竹金石之防樂同也其曲家異而不失於體伯樂韓風秦牙管靑【四子皆古善相馬者】所相各異其知馬一也故三皇五帝法籍殊方其得民心鈞也故湯入夏而用其法武王入殷而行其禮桀紂之所以亡而湯武之所以爲治故剞【幾】劂【厥】銷【削】鋸陳非良工不能以制木鑪橐埵坊【鑪索埵皆冶具也坊土形也】設非巧冶不能以治金屠牛吐一朝解九牛而刀以剃毛【屠牛吐齊之大屠剃截髮也】庖丁用刀十九年而刀如新剖硎【庖丁齊屠伯也新剖始制也硎磨刀石】何則遊乎眾虛之間【眾虛之間剖中理也】若夫規矩鉤繩者此巧之具也而非所以巧也故瑟無弦𨿽師文不能以成曲【師文樂師】徒弦則不能悲故弦悲之具也而非所以爲悲也若夫工匠之爲連鐖運開陰閉錯【連鐖鐖發也運開相通也陰閉獨閉也因而相錯也】入於冥冥之眇神調之極遊乎心手眾虛之間而莫與物爲際者父不能以教子瞽師之放意相物寫神愈舞而形乎弦者兄不能以諭弟今夫爲平者凖也爲直者繩也若夫不在於繩凖之中可以平直者此不共之術也故叩宮而宮應彈角而角動此同音之相應也其於五音無所比而二十五弦皆應此不傳之道也故蕭條者形之君【蕭條深靜也】而寂漠者音之主也【微音生於寂漠】天下是非無所定世各是其所是而非其所非所謂是與非各異皆自是而非人由此觀之事有合於己者而未始有是也有忤於心者而未始有非也故求是者非求道理也求合於己者也去非者非批邪施也【施微曲也】去忤於心者也忤於我未必不合於人也合於我未必不非於俗也至是之是無非至非之非無是此眞是非也若夫是於此而非於彼非於此而是於彼者此之謂一是一非也此一是非隅曲也彼一是非宇宙也今吾欲擇是而居之擇非而去之不知世之所謂是非者不知孰是孰非老子曰治大國若烹小鮮爲寛裕者曰勿數撓【裕饒也】爲刻削者曰致其醎酸而已矣晉平公出言而不當師曠舉琴而撞之跌祍宮壁【跌祍至平公衣祍中宮壁】左右欲塗之【欲塗師曠所敗壁也】平公曰舎之以此爲寡人失孔子聞之曰平公非不痛其體也欲來諫者也韓子聞之曰【韓子韓公子非】羣臣失禮而弗誅是縱過也有以也夫平公之不霸也故賓有見人於宓子者【宓子子賤也】賓出宓子曰子之賓獨有三過望我而笑是攓【牽】也【攓慢也】談語而不稱師是返也交淺而言深是亂也賓曰望君而笑是公也談語而不稱師是通也交淺而言深是忠也故賓之容一體也或以爲君子或以爲小人所自視之異也故趣舎合卽言忠而益親身疏卽謀當而見疑親母爲其子治扢【蓋】禿而血流至耳見者以爲其愛之至也使在於繼母則過者以爲嫉也事之情一也所從觀者異也從城上視牛如羊視羊如豕所居髙也闚面於盤水則員於杯則隨面形不變其故有所員有所隨者所自闚之異也今吾𨿽欲正身而待物庸遽知世之所自窺我者乎若轉化而與世競走譬猶逃雨也無之而不濡常欲在於虛則有不能爲虛矣【爲者失之執者敗之】若夫不爲虛而自虛者【性自然也】此所慕而不能致也故通於道者如車軸不運於巳而與轂致千里轉無窮之原也不通於道者若迷惑告以東西南北所居聆聆【聆聆意暁解也】一曲而辟【辟小邪僻也】然忽不得復迷惑也故終身於人辟若俔【譴】之見風也【俔候風者也世所謂五兩凡候風以雞羽重五兩系五丈旗】無須防之間定矣故聖人體道反性不化以待化則幾於免矣【無爲以待有爲免免世難也】治世之體易守也其事易爲也其禮易行也其責易償也是以人不兼官官不兼事士農工商鄕別州異是故農與農言力士與士言行工與工言巧商與商言數是以士無遺行農無廢功工無苦事商無折貨各安其性不得相干故伊尹之興土功也修脛者使之跖鐝【長脛以蹋挿者使入深鐝音矍】彊脊者使之負土【脊彊者任負重】者使之準【目不正因令睎】傴者使之塗【傴人塗地因其俛也】各有所宜而人性齊矣胡人便於馬越人便於舟異形殊類易事而悖失處而賤得勢而貴聖人總而用之其數一也夫先知逺見逹視千里人才之隆也而治世不以責於民【言民不以己求備於下也】博聞彊志口辯辭給人智之美也而明主不以求於下敖世輕物不污於俗士之伉行也而治世不以爲民化神機陰閉剞劂無迹人巧之妙也而治世不以爲民業故萇師曠先知禍福言無遺策而不可與眾同職也公孫龍折辯抗辭別同異離堅白【公孫龍趙人好分折詭異之言以白馬不得合爲二物離而爲二也】不可以眾同道也北人無擇非舜而自投淸泠之淵【北人無擇古隠士非舜非其徳之衮】不可以爲世儀魯般墨子以木爲鳶而飛之三日不集而不可使爲工也故髙不可及者不可以爲人量行不可逮者不可以爲國俗夫契輕重不失銖兩聖人弗用而縣之乎銓衡視髙下不差尺寸明主弗任而求之乎浣準【浣準水望之平】何則人才不可專用而度量可世傳也故國治可與愚守也而軍制可與權用也夫待騕褭【裊】飛兔而駕之則世莫乘車【騕褭良馬飛兔其子褭兔走蓋皆一日萬里也】待西施毛嬙而爲配則終身不家矣【西施毛嬙古好女也】然非待古之英俊而人自足者因所有而並用之夫騏驥千里一日而通駑馬十舎旬亦至之【旬十日也】由是觀之人材不足專恃而道術可公行也亂世之法髙爲量而罪不及重爲任而罰不勝危爲禁而誅不敢民困於三責則飾智而詐上犯邪而幹免【干求也】故𨿽峭法嚴刑不能禁其姦何者力不足也故諺曰鳥窮則噣【喙】獸窮則【觸】人窮則詐此之謂也道徳之論譬猶日月也江南河北不能易其指馳騖千里不能易其處趍舎禮俗猶室宅之居也東家謂之西家西家謂之東家𨿽臯陶爲之理不能定其處故趍舎同誹譽在俗意行鈞窮逹在時湯武之累行積善可及也其遭桀紂之世天授也今有湯武之意而無桀紂之時而欲成霸王之業亦不幾矣昔武王執戈秉鉞以伐紂勝殷搢笏杖殳以臨朝【殳木杖也】武王旣沒殷民叛之周公踐東宮【東宮太子之宮】履乘石【人君升車有乘石也】攝天子之位負扆而朝諸侯【戶牖之間謂之扆】放蔡叔誅管叔克殷殘商祀文王於明堂七年而致政成王夫武王先武而後文非意變也以應時也周公放兄誅弟非不仁也以匡亂也故事周於世則功成務合於時則名立昔齊桓公合諸侯以乘車退誅於國以斧鉞晉文公合諸侯以革車退行於國以禮義桓公前柔而後剛文公前剛而後柔然而令行乎天下權制諸侯鈞者審於勢之變也顏闔魯君欲相之【顏闔魯隱士】而不肯使人以幣先焉鑿培而遁之【培屋後墻也】爲天下顯武【楚人謂士爲武】使遇商鞅申不害刑及三族又況身乎世多稱古之人而髙其行並世有與同者而弗知貴也非才下也時弗宜也故六騏驥駟駃騠【駃騠北瞿之良馬也】以濟江河不若窽木便者【窽空也】處世然也是故立功之人簡於行而謹於時今世俗之人以功成爲賢以勝患爲智以遭難爲愚以死節爲戇【壯】吾以爲各致其所極而已王子比干非不知箕子被髮佯狂以免其身也然而樂直行盡忠以死節故不爲也伯夷叔齊非不能受祿任官以致其功也然而樂離世伉行以絕眾故不務也許由善捲非不能撫天下寧海內以徳民也然而羞以物滑和故弗受也豫讓要離【豫讓智伯臣要離吳王闔閭臣】非不知樂家室安妻子以偸生也然而樂推誠行必以死主故不畱也今從箕子視比干則愚矣從比干視箕子則卑矣從管晏視伯夷則戇矣從伯夷視管晏則貪矣趍舎相非嗜欲相反而各樂其務將誰使正之曾子曰擊舟水中鳥聞之而髙翔魚聞之而淵藏故所趍各異而皆得所便故惠子從車百乘以過孟諸【惠子名施仕爲梁相視車百乘志尙未足孟諸宋澤】莊子見之棄其餘魚【莊子名周蒙人隱而不仕見惠施之不足故棄余魚】【提】胡飲水數斗而不足【胡污澤鳥】鱓【善】鮪【委】入口若露而死【鱓鮪魚名】智伯有三晉而欲不贍【三晉智伯兼範中行地瞻足也】林類榮啟期衣若縣衰而意不慊【林類榮啟期皆隱士慊恨也】由此觀之則趣行各異何以相非也夫重生者不以利害己立節者見難不茍免貪祿者見利不顧身而好名者非義不茍得此相爲論譬猶冰炭鉤防也何時而合若以聖人爲之中則兼覆而幷之未有可是非者也夫飛鳥主巢狐貍主穴巢者巢成而得棲焉宂者宂成而得宿焉趍舎行義亦人之所棲宿也各樂其所安致其所蹠謂之成人【蹠至也】故以道論者總而齊之治國之道上無苛令官無煩治士無僞行工無淫巧其事經而不擾其器完不飾亂世則不然爲行者相揭以髙【揭舉】爲禮者相矜以僞車輿極於雕琢器用逐於刻鏤求貨者爭難得以爲寶詆文者處煩撓以爲慧爭爲佹辯久積而不訣無益於治工爲奇器歷歲而後成不周於用故神農之法曰丈夫丁壯而不耕天下有受其饑者婦人當年而不織天下有受其寒者故身自耕妻親織以爲天下先其導民也不貴難得之貨不器無用之物是故其耕不彊者無以養生其織不彊者無以揜形有餘不足各歸其身衣食饒溢姦邪不生安樂無事而天下均平故孔丘曾參無所施其善孟賁成荊無所行其威【成荊古勇士也】衰世之俗以其知巧詐僞飾眾無用貴逺方之貨珍難得之財不積於養生之具澆天下之淳【澆薄也淳厚也】析天下之朴牿服馬牛以爲牢滑亂萬民以淸爲濁性命飛揚皆亂以營貞信漫瀾人失其情性於是乃有翡翠犀象黼黻文章以亂其目芻豢黍梁荊吳芬馨以嚂【藍】其口【荊吳國也芬珍味嚂貪求也】鐘鼓管簫絲竹金石以淫其耳趍舎行義禮節謗議以營其心於是百姓縻沸豪亂暮行逐利煩挐澆淺【淺薄也旣薄尙澆也】法與義相非行與利相反𨿽十管仲弗能治也且冨人則車輿衣纂錦【纂繪也】馬飾傅旄象帷幕茵席綺繡絳組靑黃相錯不可爲象貧人則夏被褐帶索唅菽飲水以充腸以支暑熱冬則羊裘解札【解札裘敗解也】短褐不掩形而煬竈口【煬炙也】故其爲編戶齊民無以異然貧冨之相去也猶人君與僕虜不足以論之夫乘奇技僞邪施者自足乎一世之間守正修理不茍得者不免乎饑寒之患而欲民之去末反本由是發其原而壅其流也夫雕琢刻鏤傷農事者也錦繡纂組害女工者也農事廢女工傷則饑之本而寒之原也夫饑寒並至能不犯法幹誅者古今之未聞也故仕鄙在時不在行利害在命不在智夫敗軍之卒勇武遁逃將不能止也勝軍之陳怯者死行懼不能走也故江河決沈一鄕父子兄弟相遺而走爭升陵阪上髙丘輕足先升不能相顧也世樂志平見鄰國之人溺尙猶哀之又況親戚乎故身安則恩及鄰國志爲之防身危則忘其親戚而人不能解也遊者不能拯溺手足有所急也灼者不能救火身體有所痛也夫民有餘卽讓不足則爭讓則禮義生爭則暴亂起扣門求水莫弗與者所饒足也林中不賣薪湖上不鬻魚所有餘也故物丰則欲省求贍則爭止秦王之時或人葅子利不足也【生子殺葅之】劉氏持政獨夫收孤財有餘也【劉氏謂漢也】故世治則小人守政而利不能誘也世亂則君子爲姦而法弗能禁也

淮南鴻烈解卷十一

欽定四庫全書

淮南鴻烈解卷十二

漢髙誘注

道應訓【道之所行物動而應考之禍福以知驗符也故曰道應】

太淸問於無窮曰子知道乎無窮曰吾弗知也【太淸元气之淸者也無窮無形也】又問於無爲曰子知道乎無爲曰吾知道【無爲有形故知道也】子之知道亦有數乎無爲曰吾知道有數曰其數柰何無爲曰吾知道之可以弱可以彊可以柔可以剛可以陰可以陽可以窈可以明可以包裹天地可以應待無方此吾所以知道之數也太淸又問於無始曰【無始未始有之气也】鄕者吾問道於無窮曰吾弗知之又問於無爲無爲曰吾知道曰子之知道亦有數乎無爲曰吾知道有數曰其數柰何無爲曰吾知道之可以弱可以彊可以柔可以剛可以陰可以陽可以窈可以明可以包裹天地可以應待無方吾所以知道之數也若是則無爲知與無窮之弗知孰是孰非無始曰弗知之深而知之淺弗知內而知之外弗知精而知之粗太淸仰而嘆曰然則不知乃知邪知乃不知邪孰知知之爲弗知弗知之爲知邪無始曰道不可聞聞而非也道不可見見而非也道不可言言而非也孰知形之不形者乎故老子曰天下皆知善之爲善斯不善也故知者不言言者不知也白公問於孔子曰人可以微言【白公楚平王孫太子建子勝也建見殺白公怨而欲復讐故問微言也】孔子不應【知白公有陰謀故不應也】白公曰若以石投水中何如曰吳越之善沒者能取之矣曰若以水投水何如孔子曰菑【甾】澠【敏】之水合易牙嘗而知之【菑澠齊二水名】白公曰然則人固不可與微言乎孔子曰何謂不可誰知言之謂者乎夫知言之謂者不以言言也【不以言心知之】爭魚者濡逐獸者趍非樂之也故至言去言至爲無爲夫淺知之所爭者末矣白公不得也故死於浴室【楚殺白公於浴室之地也】故老子曰言有宗事有君夫惟無知是以不吾知也白公之謂也惠子爲惠王爲國法【惠王梁惠王惠子惠施也】已成而示諸先生先生皆善之奏之惠王惠王甚說之以示翟煎曰善惠王曰善可行乎翟煎曰不可惠王曰善而不可行何也翟煎對曰今夫舉大木者前呼邪許【虎】後亦應之此舉重勸力之歌也豈無鄭衛激楚之音哉然而不用者不若此其宜也治國有禮不在文辯故老子曰法令滋彰盜賊多有此之謂也田駢以道術說齊王【田駢齊臣】王應之曰寡人所有齊國也道術難以除患願聞國之政田駢對曰臣之言無政而可以爲政譬之若林木無材而可以爲材願王察其所謂而自取齊國之政焉己𨿽無除其患害天地之間六合之內可陶冶而變化也齊國之政何足問哉此老之所謂無狀之狀無物之象者也若王之所問者齊也田駢所稱者材也材不及林林不及雨【雨然後材乃得生也】雨不及陰陽陰陽不及和和不及道【道者和之由生之本也】白公勝得荊國不能以府庫分人七日【白公簒得楚國貪其材積七日】石乙入曰【石乙白公之黨】不義得之又不能布施患必至矣不能予人不若焚之毋令人害我白公弗聽也九日葉公入【葉公楚大夫子髙自方城之外入殺白公】乃發大府之貨以予眾出髙庫之兵以賦民因而攻之十有九日而擒白公夫國非其有也而欲有之可謂至貪也不能爲人又無以自爲可謂至愚矣譬白公之嗇也何以異於梟之愛其子也【梟子長食其母】故老子曰持而盈之不如其已揣而銳之不可長保也趙簡子以襄子爲後董閼於曰無卹賤今以爲後何也【董閼於趙氏臣無卹襄子之名簡子之庻子也】簡子曰是爲人也能爲社稷忍羞【襄子能柔能忍恥也】異日知伯與襄子飲而批襄子之首大夫請殺之襄子曰先君之立我也曰能爲社稷忍羞豈曰能刺人哉處十月知伯圍襄子於晉陽襄子防隊而擊之【防分也隊軍二百人爲一隊分斯隊卒擊之】大敗知伯破其首以爲飲器【飲溺器椑榼也】故老子曰知其雄守其雌其爲天下谿齧缺問道於被衣【齧缺被衣皆堯時老人也】被衣曰正女形壹女視天和將至攝女知正女度神將來含徳將來附若美而道將爲女居惷乎若新生之犢而無求其故言未卒齧缺繼以讐夷【讐夷熟視不言貌】被衣行歌而去曰形若槁骸心如死灰直實不知以故自持墨墨恢恢無心可與謀彼何人哉故老子曰明白四達能無以知乎趙襄子攻翟而勝之尢人終人【尢人終人瞿之二邑】使者來謁之襄子方將食而有憂左右曰一朝而兩城下此人之所喜也今君有憂色何也襄子曰江河之大也不過三日【三日而減也】飄風暴雨日中不須防【言其不終日也】今趙氏之徳行無所積今一朝兩城下亡其及我乎孔子聞之曰趙氏其昌乎夫憂所以爲昌也而喜所以爲亡也勝非其難者也賢主以此持勝故其福及後世齊楚吳越皆嘗勝矣然而卒取亡焉不通乎持勝也惟有道之主能持勝孔子勁杓國門之關【杓引也古者縣門下從上古引之者難也】而不肯以力聞墨子爲守攻公輸般服而不肯以兵知【墨子𨿽善爲兵而不肯以知兵聞也】善持勝者以彊爲弱故老子曰道沖而用之又弗盈也惠孟見宋康王蹀足謦【】欬【咳】疾言曰寡人所說者勇有功也不說爲仁義者也客將何以教寡人惠孟對曰臣有道於此人𨿽勇刺之不入𨿽巧有力擊之不中大王獨無意邪宋王曰善此寡人之所欲聞也惠孟曰夫刺之而不入擊之而不中此猶辱也臣有道於此使人𨿽有勇弗敢刺𨿽有力不敢擊夫不敢刺不敢擊非無其意也臣有道於此使人本無其意也夫無其意未有愛利之心也臣有道於此使天下丈夫女子莫不歡然皆欲愛利之心此其賢於勇有力也四累之上也大王獨無意邪【此上凡四事皆累於世而男女莫不歡然爲上也】宋王曰此寡人所欲得也惠孟對曰孔墨是已孔丘墨翟無地而爲君無官而爲長【無地爲君以道富也無官爲長以徳尊也】天下丈夫女子莫不延頸舉踵而願安利之者今大王萬乘之主也誠有其志則四境之內皆得其利矣賢於孔墨也逺矣宋王無以應惠孟出宋王謂左右曰辯矣客之以說勝寡人也故老子曰勇於不敢則活由此觀之大勇反爲不勇耳昔堯之佐九人【謂禹臯陶稷契伯夷倕益防龍也】舜之佐七人【皆與堯同臣共七人也】武王之佐五人【謂周公召公太公畢公毛公也】堯舜武王於九七五者不能一事焉然而垂拱受成功焉善乘人之賢也故人與驥逐走則不勝驥托於車上則驥不能勝北方有獸其名曰蹷防前而菟後【防前足短菟後足長故謂之蹷】趨則頓走則顚常爲蛩蛩駏【巨】驉【虛】取艸以與之【蛩蛩駏驉前足長後足短故能乘虛而走不能上也】蹷有患害蛩蛩駏驉必負而走此以其能托其所不能故老子曰夫代大匠斵者希不傷其手薄疑說衛嗣君以王術嗣君應之曰予所有者千乘也願以受教薄疑對曰烏獲舉千鈞又況一斤乎杜赫以安天下說周昭文君【昭文君周衰分爲西東各自立其君】文君謂杜赫曰願學所以安周赫對曰臣之所言不可則不能安周臣之所言可則周自安矣此所謂弗安而安者也故老子曰大制無割故致數輿無輿也魯國之法魯人爲人妾於諸侯有能贖之者取金於府子贛贖魯人於諸侯來而辭不受金孔子曰賜失之矣夫聖人之舉事也可以移風易俗而受教順可施後世非獨以適身之行也今國之富者寡而貧者眾贖而受金則爲不廉不受金則不復贖人自今以來魯人不復贖人於諸侯矣孔子亦可謂知禮矣故老子曰見小曰明魏武侯問於李克曰【李克武侯之相】吳之所以亡者何也李克對曰數戰而數勝武侯曰數戰數勝國之福其獨以亡何故也對曰數戰則民罷數勝則主防以防主使罷民而國不亡者天下鮮矣防則恣恣則極物罷則怨怨則極慮上下俱極吳之亡猶晚矣夫差之所以自剄於幹遂也【越伐吳夫差所以自殺也】故老子曰功成名遂身退天之道也寗越欲幹齊桓公困窮無以自逹於是爲商旅將任車【任載也】以商於齊暮宿於郭門之外桓公郊迎客夜開門辟任車爝火甚盛【爝炬火也】從者甚眾寗越飯牛車下望見桓公而悲擊牛角而疾商歌桓公聞之撫其僕之手曰異哉歌者非常人也命後車載之桓公及至從者以請桓公贛之衣冠而見說以爲天下桓公大說將任之羣臣爭之曰客衛人也衛之去齊不逺君不若使人問之問之而故賢者也用之未晚桓公曰不然問之患其有小惡也以人之小惡而忘人之大美此人主之所以失天下之士也凡聽必有驗一聽而弗復問合其所以也【合已聽知之意所以用之】且人固難合也權而用其長者而已矣當是舉也桓公得之矣故老子曰天大地大道大王亦大域中有四大而王處其一焉以言其能包裹之也大王亶父居邠翟人攻之事之以皮帛珠玉而弗受曰翟人之所求者地無以財物爲也大王亶父曰與人之兄居而殺其弟與人之父處而殺其子吾弗爲皆勉處矣爲吾臣與翟人奚以異且吾聞之也不以其所養害其養杖策而去民相連而從之遂成國於岐山之下【岐山今之美陽山其下有周地因以爲天下號】大王亶父可謂能保生矣𨿽富貴不以養傷身𨿽貧賤不以利累形今受其先人之爵祿則必重失之所自來者久矣而輕失之豈不惑哉故老子曰貴以身爲天下焉可以托天下愛以身爲天下焉可以寄天下矣中山公子牟【中山鮮虞之國】謂詹子曰身處江海之上心在魏闕之下爲之柰何【江海之上言志在於己身心之魏闕也言內守】詹子曰重生重生則輕利【重生己之性也】中山公子牟曰𨿽知之猶不能自勝則從之從之神無怨乎【言不勝己之情欲則當縱心意則己神無怨也】不能自勝而彊弗從者此之謂重傷之人無壽類矣故老子曰知和曰常知常曰明益生曰祥心使气曰彊是故用其光復歸其明也楚莊王問詹何曰治國柰何對曰何明於治身而不明於治國楚王曰寡人得立宗廟社稷願學所以守之詹何對曰臣未嘗聞身治而國亂者也未嘗聞身亂而國治者也故本任於身不敢對以末楚王曰善故老子曰修之身其徳乃眞也桓公讀書於堂輪人斵輪於堂下釋其椎鑿而問桓公曰君之所讀者何書也桓公曰聖人之書輪扁曰其人在焉桓公曰已死矣輪扁曰是直聖人之糟粕耳【糟酒滓也粕已漉之精也】桓公勃然作色而怒曰寡人讀書工人焉得而譏之哉有說則可無說則死輪扁曰然有說臣試以臣之斵輪語之大疾則苦而不入【苦急意也】大徐則而不固【緩意也】不不苦應於手厭於心而可以至妙者臣不能以教臣之子而臣之子亦不能得之於臣是以行年七十老而爲輪今聖人之所言者亦以懷其實窮而死獨其糟粕在耳故老子曰道可道非常道名可名非常名昔者司城子罕相宋謂宋君曰夫國家之安危百姓之治亂在君行賞罰夫爵賞賜予民之所好也君自行之殺戮刑罰民之所怨也臣請當之宋君曰善寡人當其美子受其怨寡人自知不爲諸侯笑矣國人皆知殺戮之專制在子罕也大臣親之百姓畏之居不至期年子罕遂卻宋君而專其政故老子曰魚不可脫於淵國之利器不可以示人王壽負書而行見徐馮於周【王壽古好書之人徐馮周之隱者也】徐馮曰事者應變而動變生於時故知時者無常行書者言之所出也言出於知者知者藏書於是王壽乃焚書而舞之【自喜焚其書故舞也】故老子曰多言數窮不如守中令尹子佩請飲莊王【子佩楚莊王之相請飲請置酒也】莊王許諾子佩防揖北靣立於殿下【防徒跣也揖舉手也】曰昔者君王許之今不果往意者臣有罪乎莊王曰吾聞子具於彊臺彊臺者南望料山以臨方皇【料山山名方皇水名也一曰山名】左江而右淮其樂忘死若吾薄徳之人不可以當此樂也恐畱而不能反故老子曰不見可欲使心不亂晉公子重耳出亡過曹無禮焉【曹共公聞重耳駢脇使袒而捕魚設薄以觀之】釐負羇之妻謂釐負羇曰君無禮於晉公子吾觀其從者皆賢人也【從者狐偃趙衰之屬也】若以相夫子反晉國必伐曹子何不先加徳焉釐負羇遺之壺餕而加璧焉重耳受其餕而反其璧及其反國起師伐曹克之令三軍無入釐負羇之裏故老子曰曲則全正則直越王勾踐與吳戰而不勝國破身亡困於防稽忿心張膽气如湧泉選練甲卒赴火若滅然而請身爲臣妻爲妾親執戈爲吳兵先馬走果擒之於幹遂【先馬走先馬前而走也】故老子曰柔之勝剛也弱之勝彊也天下莫不知而莫之能行越王親之故覇中國趙簡子死未葬中牟入齊【中牟自入臣於齊】已葬五日襄子起兵攻圍之未合而城自壤者十丈襄子擊金而退之【軍法鼓以進眾鉦以退之】軍吏諫曰君誅中牟之罪而城自壞是天助我何故去之襄子曰吾聞之叔向曰君子不乘人於利不迫人於險使之治城城治而後攻之中牟聞其義乃請降故老子曰夫惟不爭故天下莫能與之爭秦繆公請伯樂曰子之年長矣子姓有可使求馬者乎【子姓謂伯樂子】對曰良馬者可以形容防骨相也相天下之馬者若滅若失若亡【若滅其相不可見也若失乍入乍出也若亡髣髴不及也】其一若此馬者絕塵弭轍【絕塵不及也弭轍引迹疾也】臣之子皆下材也可告以良馬而不可告以天下之馬臣有所與供儋纒采薪者九方堙【纒索也九方堙人姓名也】此其於馬非臣之下也請見之繆公見之使之求馬三月而反報曰已得馬矣在於沙邱繆公曰何馬也對曰牡而黃使人往取之牝而驪繆公不說召伯樂而問之曰敗矣子之所使求者毛物牝牡弗能知又何馬之能知伯樂喟然大息曰一至此乎是乃其所以千萬臣而無數者也若堙之所觀者天機也得其精而忘其粗在內而忘其外見其所見而不見其所不見視其所視而遺其所不視若彼之所相者乃有貴乎馬者馬至而果千里之馬故老子曰大直若屈大巧若拙吳起爲楚令尹適魏問屈宜若曰【屈宜若楚大夫亡在魏者也】王不知起之不肖而以爲令尹先生試觀起之爲人也屈子曰將柰何吳起曰將衰楚國之爵而平其制祿損其有餘而綏其不足砥礪甲兵時爭利於天下屈子曰宜若聞之昔善治國家者不變其故不易其常今子將衰楚國之爵而平其制祿損其有餘而綏其不足是變其故易其常也行之者不利宜若聞之曰怒者逆徳也兵者防器也爭者人之所本也今子陰謀逆徳好用防器始人之所本逆之至也【本者謂兵爭也】且子用魯兵不宜得志於齊而得志焉【吳起爲將伐齊敗之】子用魏兵不宜得志於秦而得志焉【吳起爲魏西河守秦兵不敢東下也】宜若聞之非禍人不能成禍吾固惑吾王之數逆天道戾人理至今無禍差須夫子也【差須猶意須也】吳起惕然曰尙可更乎屈子曰成刑之徒不可更也【成刑之徒刑禍已成於眾】子不若惇愛而篤行之老子曰挫其銳解其紛和其光同其塵晉伐楚三舎不止大夫請擊之莊王曰先君之時晉不伐楚及孤之身而晉伐楚是孤之過也若何其辱羣大夫曰先臣之時晉不伐楚今臣之身而晉伐楚此臣之罪也請三擊之王俛而泣涕沾襟起而拜羣大夫晉人聞之曰君臣爭以過爲在己且輕下其臣不可伐也夜還師而歸老子曰能受國之垢是謂社稷主宋景公之時熒惑在心公懼召子韋而問焉【子韋司星者也】曰熒惑在心何也子韋曰熒惑天罰也心宋分野【宋之分野上屬房心之星】禍且當君𨿽然可移於宰相公曰宰相所使治國家也而移死焉不祥子韋曰可移於民公曰民死寡人誰爲君乎寧獨死耳子韋曰可移於歲公曰歲民之命歲饑民必死矣爲人君而欲殺其民以自活也其誰以我爲君者乎是寡人之命固已盡矣子韋無復言矣子韋還走北靣再拜曰敢賀君天之處髙而聽卑君有君人之言三天必有三賞君今夕星必徙三舎君延年二十一歲公曰子奚以知之對曰君有君人之言三故有三賞星必三徙舎舎行七里三七二十一故君移年二十一歲臣請伏於陛下以伺之星不徙臣請死之公曰可是夕也星果三徙舎故老子曰能受國之不祥是謂天下王昔者公孫龍在趙之時謂弟子曰人而無能者龍不能與遊有客衣褐帯索而見曰臣能呼公孫龍顧謂弟子曰門下故有能呼者乎對曰無有公孫龍曰與之弟子之籍後數日往說燕王至於河上而航在一汜【汜水涯也】使善呼之一呼而航來故曰聖人之處世不逆有伎能之士故老子曰人無棄人物無棄物是謂襲明子發攻蔡逾之【子發楚宣王之將軍逾越勝之也】宣王郊迎列田百頃而封之執圭【楚爵功臣賜以圭謂之執圭比附庸之君】子發辭不受曰治國立政諸侯入賔此君之徳也發號施令師未合而敵遁此將軍之威也兵陳戰而勝敵者此庶民之力也夫乘民之功勞而取其爵祿者非仁義之道也故辭而弗受故老子曰功成而不居夫惟不居是以不去晉文公伐原【原周邑周防王以原賜文公原叛伐之】與大夫期三日三日而原不降文公令去之軍吏以原不過一二日將降矣君曰吾不知原三日而不可得下也以與大夫期盡而不罷失信得原吾弗爲也原人聞之曰有君若此可弗降也遂降溫人聞亦請降【時周人亦以溫予文公溫相連皆叛】故老子曰窈兮防兮其中有精其精甚眞其中有信故美言可以市尊美行可以加人公儀休相魯【公儀休故魯博士也】而嗜魚一國獻魚公儀子不受其弟子諌曰夫子嗜魚弗受何也答曰夫惟嗜魚故弗受夫受魚而免於相𨿽嗜魚不能自給魚毋受魚而不免於相則能長自給魚此明於爲人爲己者也故老子曰後其身而身先外其身而身存非以其無私邪故能成其私又曰知足不辱狐丘丈人謂孫叔敖曰【丈人老而杖於人者】人有三怨子知之乎孫叔敖曰何謂也對曰爵髙者士妬之官大者主惡之祿厚者怨處之孫叔敖曰吾爵益髙吾志益下吾官益大吾心益小吾祿益厚吾施益博是以免三怨可乎故老子曰貴必以賤爲本髙必以下爲基大司馬捶【朶】鉤者年八十矣而不失鉤芒【捶鍛銀擊也鉤釣鉤也】大司馬曰子巧邪有道邪曰臣有守也臣年二十好捶鉤於物無視也非鉤無察也是以用之者必假於弗用也而以長得其用而況持無不用者乎物孰不濟焉故老子曰從事於道者同於道文王砥徳修政三年而天下二分歸之【砥礪也文王三分天下有其二】紂聞而患之曰余夙興夜寐與之競行則苦心勞形縱而置之恐伐餘一人崇侯虎曰周伯昌行仁義而善謀太子發勇敢而不疑中子旦恭儉而知時若與之從則不堪其殃縱而赦之身必危亡冠𨿽獘必加於頭及未成請圗之屈商乃拘文王於羑里【屈商紂臣也羑里地名在河內湯陰】於是散宜生乃以千金求天下之珍怪得騶虞雞斯之乘【騶虞白虎黒文而仁食自死之獸日行千里雞斯神馬也】玉百工【二玉爲一工也】大貝百朋【五貝爲一朋也】豹黃羆靑犴【犴胡地野犬犴音岸】白虎文皮千合以獻於紂因費仲而通【費仲紂佞臣也】紂見而說之乃免其身殺牛而賜之文王歸乃爲玉門築靈臺相女童擊鐘鼓【玉門以玉飾門爲柱樞也相女童相視之一曰相匠也】以待紂之失也紂聞之曰周伯昌攺道易行吾無憂矣乃爲炮烙剖比干剔孕婦殺諌者文王乃遂其謀故老子曰知其榮守其辱爲天下谷成王問政於尹佚曰吾何徳之行【尹佚史佚也】而民親其上對曰使之時而敬順之王曰其度安在曰如臨深淵如履薄冰王曰懼哉王人乎尹佚曰天地之間四海之內善之則吾畜也不善則吾讎也昔夏商之臣反讎桀紂而臣湯武宿沙之民皆自攻其君而歸神農【伏羲神農之間有共工宿沙霸天下者也】此世之所明知也如何其無懼也故老子曰人之所畏不可不畏也跖之徒問跖曰盜亦有道乎跖曰奚適其無道也夫意而中藏者聖也入先者勇也出後者義也分均者仁也知可否者智也五者不備而能成大盜者天下無之由此觀之盜賊之心必托聖人之道而後可行故老子曰絕聖棄智民利百倍楚將子發好求技道之士楚有善爲偸者往見曰聞君求技道之士臣偸也願以技賫一卒【賫備卒足也】子發聞之衣不給帯冠不暇正出見而禮之左右諌曰偸者天下之盜也何爲之禮君曰此非左右之所得與後無幾何齊興兵伐楚子發將師以當之兵三卻楚賢良大夫皆盡其計而悉其誠齊師愈彊於是市偸進請曰臣有薄技願爲君行之子發曰諾不聞其辭而遣之偸則夜解齊將軍之幬帳而獻之子發因使人歸之曰卒有出薪者得將軍之帷使歸之於執事明又復往取其枕子發又使人歸之明日又復往取其簮子發又使歸之齊師聞之大駭將軍與軍吏謀曰今日不去楚君恐取吾頭乃還師而去故曰無細而能薄在人君用之耳故老子曰不善人善人之資也顏回謂仲尼曰回益矣仲尼曰何謂也曰回忘禮樂矣【回忘禮樂絕聖棄知入於無爲也】仲尼曰可矣猶未也異日復見曰回益矣仲尼曰何謂也曰回忘仁義矣仲尼曰可矣猶未也異日復見曰回坐忘矣【言坐自忘其身以至道也】仲尼遽然曰何謂坐忘顏回曰隳支體黜聰明離形去知洞於化通是謂坐忘仲尼曰洞則無善也化則無常矣而夫子薦賢【薦先也】丘請從之後故老子曰載營魄抱一能無離乎專气至柔能如嬰兒乎秦穆公興師將以襲鄭蹇叔曰不可臣聞襲國者以車不過百里以人不過三十里爲其謀未及發泄也甲兵未及銳獘也糧食未及乏絕也人民未及罷病也皆以其气之髙與其力之盛至是以犯敵能威今行數千里又數絕諸侯之地以襲國臣不知其可也君重圗之穆公不聽蹇叔送師衰經而哭之師遂行過周而東鄭賈人髙矯鄭伯之命以十二牛勞秦師而賔之三帥乃懼而謀曰吾行數千里以襲人未至而人已知之其備必先成不可襲也還師而去當此之時晉文公適薨未葬先軫言於襄公曰【先軫晉大夫也襄公晉文公子】昔吾先君與穆公交天下莫不聞諸侯莫不知今吾君薨未塟而不弔吾防而不假道是死吾君而弱吾孤也請擊之襄公許諾先軫舉兵而與秦師遇於殽大破之擒其三軍以歸穆公聞之素服廟臨以說於眾【說解也】故老子曰知而不知尙矣不知而知病也齊王后死王欲置後而未定使羣臣議薛公欲中王之意【薛公田嬰也】因獻十珥而美其一旦日因問美珥之所在因勸立以爲王后齊王大說遂尊重薛公故人主之意欲見於外則爲人臣之所制故老子曰塞其兌閉其門終身不勤盧敖遊乎北海【盧敖燕人秦始皇召以爲博士使求神仙亡而不反也】經乎太陰入乎闕【太陰地名也闕北方之山也】至於谷之上【谷山名】見一士焉深目而鬢淚注而鳶肩【淚水】丰上而殺下軒軒然方迎風而舞顧見盧敖慢然下其臂遁逃乎碑【慢然止舞也匿於碑陰】盧敖就而視之方倦殻而食蛤梨【楚人謂倨爲倦殻甲也蛤梨海蚌也】盧敖與之語曰惟敖爲背羣離黨窮觀於六合之外者非敖而已乎敖幼而好遊至長不渝周行四極惟北陰之未闚今卒睹夫子於是子殆可與敖爲友乎若士者齤【拳】然而笑曰嘻子中州之民寧肯而逺至此此猶光乎日月而載列星【言太陰之地尙見日月也】陰陽之所行四時之所生其此夫不名之地猶穾奧也【言我所遊不可以字名之地以盧敖所行比之則如穾奧奧室中也】若我南遊乎岡防【浪】之野北息乎沈墨之鄕西窮防防之黨東開鴻蒙之先此其下無地而上無天聽焉無聞視焉無矚【屬】此其外猶有汰【太】沃之汜【汰沃四海子天之際水流聲也汜涯也】其餘一舉而千萬里【千萬里汰汜之外也】吾猶未能之在【吾尙未至此地】今子遊始於此乃語窮觀豈不亦逺哉然子處矣吾與汗漫期於九垓之外吾不可以久駐若士舉臂而竦身遂入雲中盧敖仰而視之弗見乃止駕【止其所駕之車】止柸【坯】治【楚人謂恨不得爲柸治也】悖若有防也曰吾比夫子猶黃鵠與蠰虫也【蠰虫虫之幼也】終日行不離咫尺【八寸爲咫十寸爲尺】而自以爲逺豈不悲哉故莊子曰小人不及大人小知不及大知朝菌不知晦朔【朝菌朝生暮死之虫也生水上狀似蠶蛾一名孳母海南謂之虫邪】蟪蛄不知春秋【蟪蛄貂蟟也】此言明之有所不見也季子治亶父三年【季子子賤也】而巫馬期絻【問】衣短褐易容貌往觀化焉見得魚釋之巫馬期問曰凡子所爲魚者欲得也今得而釋之何也漁者對曰季子不欲人取小魚也【古者魚不盈尺不上俎也】所得者小魚是以釋之巫馬期歸以報孔子曰季子之徳至矣使人闇行若有嚴刑在其側者季子何以至於此孔子曰丘嘗問之以治言曰誡於此者刑於彼季子必行此術也故老子曰去彼取此岡兩問於景【罔兩水之精物也景日月水光晷也】曰昭昭者神明也【罔兩恍惚之物見景光明以爲神也】景曰非也罔兩曰子何以知之景曰扶桑受謝日照宇宙【扶桑日所出之木受謝扶桑受日旦澤出之也】炤炤之光輝燭四海闔戶塞牖則無由入矣若神明四通並流無所不及上際於天下蟠於地化育萬物而不可爲象俛仰之間而撫四海之外照照何足以明之故老子曰天下之至柔馳騁天下之至堅光耀問於無有【光耀可見而無有至虛者】曰子果有乎其果無有乎【有形生於無形何以能生物故問果有乎其無有也】無有弗應也光耀不得問而就視其狀貌冥然忽然視之不見其形聽之不聞其聲搏之不可得望之不可極也光耀曰貴矣哉孰能至於此乎予能有無矣未能無無也【言我能使形不可得未能殊無形也】及其爲無無又何從至於此哉故老子曰無有入於無間吾是以知無爲之有益也白公勝慮亂【白公將爲父復讐起兵亂因思慮之】罷朝而立倒杖策錣【鍼】上貫頥【策馬捶端有鍼以刺馬謂之錣倒杖策故錣貫頥也】血流至地而弗知也鄭人聞之曰頥之忘將何不忘哉【白公之父死鄭人預之故懼之】此言精神之越於外智慮之蕩於內則不能漏理其形也【漏補空也】是故神之所用者逺則所遺者近也【近謂身也】故老子曰不出戶以知天下不窺牖以見天道其出彌逺其知彌少此之謂也秦皇帝得天下恐不能守發邊戍築長城修關梁設障塞具傳車置邊吏然劉氏奪之若轉閉錘【閉錘格也上之錘所以編薄席反覆之易】昔武王伐紂破之牧野乃封比干之墓表商容之閭柴箕子之門【紂死箕子亡之朝鮮舊居空故柴護之也】朝成湯之廟發鉅橋之粟散鹿臺之錢破鼓折枹【浮】防弓絕弦去舎露宿以示平易解劍帶笏以示無仇於此天下歌謡而樂之諸侯執幣相朝三十四世不奪故老子曰善閉者無關鍵而不可開也善結者無繩約而不可解也尹需學禦三年而無得焉私自苦痛常寢想之【寢堅思之】中夜夢受秋駕於師【秋駕善禦之術】明日往朝師望之謂之曰吾非愛道於子也恐子不可予也今日教子以秋駕尹需反走北靣再拜曰臣有天幸今夕固夢受之故老子曰致虛極守靜篤萬物並作吾以觀其復也昔孫叔敖三得令尹無喜志三去令尹無憂色延陵季子吳人願一以爲王而不肯許由讓天下而弗受晏子與崔杼盟臨死地不變其儀此皆有所逺通也精神通於死生則物孰能惑之荊有佽【次】非得寶劍於幹【寒】隊【干國在今臨淮出寶劍蓋爲莫邪洞鄂之形也】還反度江至於中流陽侯之波兩蛟夾繞其舩【蛟龍屬也魚滿二千五百斤蛟來爲之主也】佽非謂枻舩者曰【枻欋也】嘗有如此而得活者乎對曰未嘗見也於是佽非瞑目防然攘臂防劍曰武士可以仁義之禮說也不可劫而奪也此江中之腐肉朽骨棄劍而已余有奚愛焉赴江刺蛟遂斷其頭舩中人盡活風波畢除荊爵爲執圭孔子聞之曰夫善載腐肉朽骨棄劍者佽非之謂乎故老子曰夫惟無以生爲者是賢於貴生焉齊人淳於髠以從說魏王魏王辯之約車十乘將使荊辭而行人以爲從未足也復以衡說其辭若然【從說說諸侯之計當相從也衡說從之非是當橫更計也】魏王乃止其行而防其身失從心志而又不能成衡之事是其所以固也夫言有宗事有本失其宗本技能𨿽多不若其寡也故周鼎著倕而使齕其指先王以見大巧之不可也故愼子曰匠人知爲門能以門所以不知門也故必杜然後能門【愼子名到齊人不知門不知門之要也門之要在門外】墨者有田鳩者欲見秦惠王約車申轅【申束也】畱於秦周年不得見客有言之楚王者往見楚王楚王甚悅之予以節使於秦至因見予之將軍之節惠王見而說之出捨喟然而嘆告從者曰吾畱秦三年不得見不識道之可以從楚也物故有近之而逺逺之而近者故大人之行不掩以繩【掩猶揮也】至所極而已矣此所謂筦子梟飛而維繩者【言爲士者上下無常進退無恆不可繩也以諭飛梟從下繩維之而欲翺翔則不可也】丰水之深千仞而不受塵垢投金鐵鍼焉則刑見於外非不深且淸也魚鼈龍蛇莫之肯歸也是故石上不生五穀禿山不遊麋鹿無所陰蔽隱也昔趙文子問於叔向曰晉六將軍其孰先亡乎【六將軍韓魏趙範中行知伯也】對曰中行知氏文子曰何乎對曰其爲政也以苛爲察以切爲明以刻下爲忠以計多爲功譬之猶廓革者也廓之大則大矣裂之道也故老子曰其政悶悶其民純純其政察察其民缺缺景公謂太卜曰子之道何能對曰能動地【動震也】晏子往見公公曰寡人問太卜曰子之道何能對曰能動地地可動乎晏子黙然不對出見太卜曰昔吾見句星在房心之間地其動乎【句星客星也房句星守房心則地動也】太卜曰然晏子出太卜走往見公曰臣非能動地地固將動也田子陽聞之曰晏子黙然不對者不欲太卜之死往見太卜者恐公之欺也晏子可謂忠於上而惠於下矣故老子曰方而不割廉而不劌魏文侯觴諸大夫於曲陽飲酒酣文侯喟然嘆曰吾獨無豫讓以爲臣乎【豫讓事知伯而死其難故文侯思以爲臣】蹇重舉白而進之【蹇重文侯臣舉白進酒也】曰請浮君【浮猶罰也以酒罰君】君曰何也對曰臣聞之有命之父母不知孝子有道之君不知忠臣夫豫讓之君亦何如哉【豫讓相其君而君見殺亦何如不足貴也】文侯受觴而飲釂不獻【釂盡也】曰無管仲鮑叔以爲臣故有豫讓之功故老子曰國家昏亂有忠臣孔子觀桓公之廟【桓公魯君】有器焉謂之宥巵【宥在坐右】孔子曰善哉乎得見此器顧曰弟子取水水至灌之其中則正【中水半巵中也】其盈則覆孔子造然革容曰善哉持盈者乎子貢在側曰請問持盈曰益而損之曰何謂益而損之曰夫物盛而衰樂極則悲日中而移月盈而虧是故聰明睿智守之以愚多聞博辯守之以儉武力毅勇守之以畏富貴廣大守之以陋徳施天下守之以讓此五者先王所以守天下而弗失也反此五者未嘗不危也故老子曰服此道者不欲盈夫惟不盈故能獘而不新成武王問太公曰寡人代紂天下是臣殺其主而下伐其上也吾恐後世之用兵不休闘爭不已爲之柰何太公曰甚善王之問也夫未得獸者惟恐其創之小也【獵禽恐不能殺故恐其創小也】已得之惟恐傷肉之多也王若欲久持之則塞民於兌【兌耳目鼻口也老子曰塞其兌是也】道全爲無用之事煩擾之教彼皆樂其業供其情昭昭而道冥冥於是乃去其瞀【茂】而載之木【瞀秛髮也木鶩鳥冠也知文者冠鶩】觧其劍而帶之笏爲三年之喪令類不蕃髙辭卑讓使民不爭酒肉以通之竽瑟以娛之鬼神以畏之繁文滋禮以弇其質厚葬久防以亶【丹】其家含珠鱗施綸組以貧其財深鑿髙壠以盡其力家貧族少慮患者寡以此移風可以持天下弗失故老子曰化而欲作吾將鎭之以無名之朴也

淮南鴻烈解卷十二

欽定四庫全書

淮南鴻烈解卷十三

漢髙誘注

汜論訓【博說世間古今得失以道爲化大歸於一故曰汜論】

古者有鍪【謀】而綣領以王天下者矣【古者蓋三皇以前也鍪頭著兜鍪防言未知制冠也綣領皮衣屈而紩之如今胡家韋襲反褶以爲領一說鍪放髮也綣繞頸而已皆無飾也】其徳生而不辱【刑措不用也】予而不奪【予予民財也不奪無所徵求於民也】天下不非其服同懷其徳【非猶譏呵也懷歸也】當此之時陰陽和平風雨時節萬物蕃息【政不虐生無夭折也】烏鵲之巢可俯而探也禽獸可覊而從也【從猶牽也】豈必襃衣博帶句襟委章甫哉【襃衣謂方與之衣如今吏人之左衣也博帶大帶句襟今之曲領襃衣也委委貌章甫冠名】古者民澤處復穴【處居也復宂重窟也一說穴毀隄防崖岸之中以爲窟室】冬日則不勝霜雪霧露夏日則不勝暑熱蟁防聖人乃作爲之築土構木以爲宮室上棟下宇以蔽風雨【棟屋穩也宇屋之垂】以避寒暑而百姓安之伯余之初作衣也【伯余黃帝臣世本曰伯余制衣裳一曰伯余黃帝】緂【恬】麻索縷手經指掛其成猶网羅【緂銳索功也】後世爲之機杼勝以便其用而民得以揜形禦寒古者剡耜而耕摩蜃而耨【剡利也耜臿屬蜃大蛤摩令利用之耨耨除苗穢也】木鉤而樵抱甀而汲【鉤鐮也樵薪蒸甀武今兗州曰小武爲甀幽州曰瓦】民勞而利薄后世爲之耒耜耰鋤斧柯而樵桔臯而汲【防椎三輔謂之儓所以覆種也】民逸而利多焉古者大川名谷衝絕道路不通往來也乃爲窬【兪】木方版以爲舟航【窬空也方並也舟相連爲航也】故地勢有無得相委輸【運所有輸所無】乃爲靻【祖】蹻而超千里肩荷負儋【耽】之勤也【靻蹻靻靸也勤勞也】而作爲之楺輪建輿駕馬服牛民以致逺而不勞爲鷙禽猛獸之害傷人而無以禁禦也而作爲之鑄金鍛鐵以爲兵刃猛獸不能爲害故民迫其難則求其便困其患則造其備人各以其所知去其所害就其所利常故不可循器械不可因也【循隨也當時之可攺則攺之也】則先王之法度有移易者矣古之制婚禮不稱主人【當婚者之身不稱其名也稱諸父兄師友】舜不告而娶非禮也立子以長文王舎伯邑考而用武王非制也【伯邑考武王之兄廢長立聖以庶代嫡聖人之權也】禮三十而娶文王十五而生武王非法也【三十而娶者陰陽未分時俱生於子男從子數左行三十年立於己女從子數右行二十年亦立於己合夫婦故聖人因是制禮使男三十而娶女二十而嫁其男子自己數左行十得寅故人十月而生於寅男子數從寅起女自己數右行得申亦十月而生於申故女子數從申起歲星十二歲而周天天道十二而備故國君十二歲而冠冠而娶十五生子重國嗣也故不從制】夏后氏殯於阼階之上【禮飯於牖下小斂於戶內大斂於阼階在牀曰屍在棺曰柩殯於賓位祖於庭葬於墓也於阼階猶在主位未忍以賓道逺之】殷人殯於兩楹之間【楹柱也記曰殷殯之於堂上兩柱之間賓主共】周人殯於西階之上【蓋以賓道遣之】此禮之不同者也有虞氏用瓦棺【有虞氏舜世也瓦棺陶瓦】夏后氏堲【卽】周【夏后氏禹世無棺槨以瓦廣二尺長四尺側身累之以蔽土曰堲周】殷人用槨【用栢爲槨厚之宜以棺爲制也】周人墻置翣此葬之不同者也【周人兼用棺槨故墻設翣狀如今要扇畵文挿置棺車箱以爲飾多少之差各從其爵命之數也】夏后氏祭於闇【於室中中夜祭之也】殷人祭於陽【堂上日平旦祭也】周人祭於日出以朝【於日出時祭於庭中朝者庭也】此祭之不同者也堯大章舜九韶禹大夏湯大濩周武象此樂之不同者也故五帝異道而徳覆天下三王殊事而名施後世此皆因時變而制禮樂者譬猶師曠之施瑟柱也所推移上下者無寸尺之度而靡不中音故通於禮樂之情者能作音有本主於中而以知榘【矩】彠【約】之所周者也【榘方也彠度法也】魯昭公有慈母而愛之死爲之練冠故有慈母之服【慈母父所命養己者也此大夫之妾士之妻謂之女母禮爲緦麻三月昭公獨練也】陽侯殺蓼侯而竊其夫人故大饗廢夫人之禮【陽侯陽陵國侯也蓼侯臯陶之後偃姓之國侯也今在廬江古者大饗飲酒君執爵夫人執豆陽侯見蓼侯夫人美艷因殺蓼侯而娶夫人由是廢致夫人之禮】先王之制不宜則廢之末世之事善則著之是故禮樂未始有常也故聖人制禮樂而不制於禮樂【聖人能作禮樂不爲禮樂所制】治國有常而利民爲本政教有經而令行爲上茍利於民不必法古茍周於事不必循舊夫夏商之衰也不變法而亡三代之起也不相襲而王故聖人法與時變禮與俗化衣服器械各因其宜故變古未可非而循俗未足多也【循隨也】百川異源而皆歸於海百家殊業而皆務於治王道缺而詩作周室廢禮義壞而春秋作詩春秋學之美者也皆衰世之造也儒者循之以教導於世豈若三代之盛哉以詩春秋爲古之道而貴之又有未作詩春秋之時夫道之缺也不若道其全也誦先王之詩書不若聞得其言聞得其言不若得其所以言【聞聖人之言不如得其未言時本意】得其所以言者言弗能言也【聖人所言微妙凡人𨿽得之口不能以言】故道可道者非常道也【常道深隱幽防不可道也猶聖人之言微妙不可言】周公事文王也行無專制【專獨制斷也】事無由己【請而後行】身若不勝衣言若不出口有奉持於文王洞洞屬屬如將不能恐失之【洞洞屬屬婉順貌如將不能勝之恐失之愼之至也】可謂能子矣武王崩成王防少周公繼文王之業履天子之籍聽天下之政【籍圗籍也政治也籍或作阼】平夷狄之亂誅管蔡之罪負扆而朝諸侯誅賞制斷無所顧問威動天地聲懾海內【懾服也】可謂能武矣成王旣壯周公屬籍致政北靣委質而臣事之【以圗籍付屬成王致猶歸也北靣委玉帛之質執臣之禮也】請而後爲復而後行無擅恣之志無伐矜之色可謂能臣矣故一人之身而三變者所以應時矣何況乎君數易世國數易君人以其位逹其好憎【人人以其寵位行其所好憎其所憎也】以其威勢供嗜欲而欲以一行之禮一定之法應時偶變其不能中權亦明矣【一行之禮非隨時禮也一定之法非隨時法也】故聖人所由曰道所爲曰事道猶金石一調不更事猶琴瑟每攺調【金石鐘聲故曰調而不更琴瑟有數急柱有前卻故調事亦如之也】故法制禮義者治人之具也而非所以爲治也【言法制禮義可以爲治之基耳非所以爲治治在其人之徳猶弓矢射之具也非能必中中在其人之功】故仁以爲經義以爲紀此萬世不更者也若乃人考其身才而時省其用𨿽日變可也【言人能考度其才時省其行擇其善者而崇用之不必循常故曰𨿽日變可也惟仁義不可攺耳故萬世不更】天下豈有常法哉當於世事得於人理順於天地祥於鬼神則可以正治矣【當合也祥順也】古者人醇工龎商朴女重【醇厚不虛華也工龎器堅致也商朴不爲詐也女重貞正無邪也】是以政教易化風俗易移也今世徳益衰民俗益薄欲以朴重之法治旣獘之民是猶無鏑銜橜策錣而禦馯馬也【鏑銜口中央鐵大如雞子中黃所制馬口也錣揣頭箴也馯馬突馬也】昔者神農無制令而民從【無制令結繩以治也】唐虞有制令而無刑罰【有制令煥乎其有文章其政常仁義民無犯法幹誅故曰無刑】夏后氏不負言【言而信也】殷人誓【以言語要誓亦不違】周人盟【有事而防不恊而盟盟者殺牲防血以爲信也】逮至當今之世忍訽【後】而輕辱貪得而寡羞欲以神農之道治之則其亂必矣伯成子髙辭爲諸侯而耕天下髙之今之時人辭官而隱處爲鄕邑之下豈可同哉古之兵弓劍而已矣槽【曹】柔無擊修防無刺【槽柔木矛無擊無鐵刃也刺鋒也】晚世之兵隆衝以攻渠幨以守【隆髙也衝所以臨敵城衝突壞之渠漸也一曰渠甲名幨幰所以禦矢也】連弩以射銷車以闘【連車弩通一弦以牛挽之以刃著左右爲機開發之曰銷車】古之伐國不殺黃口不獲二毛【黃口防也二毛有白髮者】於古爲義於今爲笑古之所以爲榮者今之所以爲辱也古之所以爲治者今之所以爲亂也夫神農伏羲不施賞罰而民不爲非然而立政者不能廢法而治民舜執干戚而服有苗【舜時有苗叛舜執幹威而舞於兩階之間有苗服從】然而徵伐者不能釋甲兵而制疆防由此觀之法度者所以論民俗而節緩急也器械者因時變而制宜適也夫聖人作法而萬物制焉【制猶從也】賢者立禮而不肖者拘焉【拘猶檢也】制法之民不可與逺舉拘禮之人不可使應變耳不知淸濁之分者不可令調音心不知治亂之源者不可令制法必有獨聞之耳獨見之明然後能擅道而行矣夫殷變夏周變殷春秋變周【變攺也】三代之禮不同何古之從大人作而弟子循【循遵也】知法治所由生則應時而變不知法治之源𨿽循古終亂今世之法籍與時變禮義與俗易爲學者循先襲業據籍守舊教以爲非此不治是猶持方枘而周貟鑿也欲得宜適致固焉則難矣今儒墨者稱三代文武而弗行是言其所不行也非今時之世而弗攺是行其所非也稱其所是行其所非是以盡日極慮而無益於治勞形竭智而無補於主也今夫圗工好畫鬼魅而憎圗狗馬者何也鬼魅不世出而狗馬可日見也夫存危治亂非智不能道而先稱古𨿽愚有餘故不用之法聖王弗行不驗之言聖王弗聽天地之气莫大於和和者陰陽調日夜分而生物春分而生秋分而成生之與成必得和之精故聖人之道寛而栗嚴而溫柔而直猛而仁【言剛柔寛猛相濟也】太剛則折太柔則捲聖人正在剛柔之間乃得道之本積陰則沈積陽則飛陰陽相接乃能成和夫繩之爲度也可捲而伸也引而伸之可直而睎【睎望也】故聖人以身體之夫修而不橫短而不窮直而不剛久而不忘者其惟繩乎故恩推則懦懦則不威【推猶移也】嚴推則猛猛則不和愛推則縱縱則不令【縱放也】刑推則虐虐則無親【虐害也喜害人人無親之】昔者齊簡公釋其國家之柄而專任其大臣【簡公悼公陽生之子任也一徳不解曰簡大臣陳成子】將相攝威擅勢私門成黨而公道不行故使陳成田常鴟夷子皮得成其難【難殺簡公之難】使呂氏絕祀而陳氏有國者【太公姓呂簡公其後也絕祀陳氏代之也】此柔懦所生也鄭子陽剛毅而好罰【子陽鄭君也一曰鄭相】其於罰也執而無赦舎人有折弓者畏罪而恐誅則因猘【制】狗之驚以殺子陽【舎人家臣也國人逐猘狗以亂擾舎人因之以殺子陽】此剛猛之所致也今不知道者見柔懦者侵則矜爲剛毅見剛毅者亡則矜爲柔懦此本無主於中而見聞舛馳於外者也故終身而無所定趨【舛乖也安定趨歸也】譬猶不知音者之歌也濁之則郁而無轉【郁湮也轉讀作傳】淸之則燋而不謳【憔悴也謳和也】及至韓娥秦靑薛談之謳【三人皆善謳者】侯同曼聲之歌【二人善歌一曰曼長】憤於志積於內盈而發音則莫不比於律而和於人心何則中有本主以定淸濁不受於外而自爲儀表也今夫盲者行於道人謂之左則左謂之右則右遇君子則易道遇小人則防溝壑何則目無以接物也【接見也】故魏兩用樓翟吳起而亡西河【魏文侯任樓翟吳起不用他賢秦伐防其西河之地】湣【汶】王專用淖齒而死於東廟【湣王田常之後代呂氏爲齊侯春秋之後僣號稱王淖齒楚將奔齊爲臣湣王無道淖齒殺之擢其筋懸廟門之梁三日而死】無術以禦之也文王兩用呂望召公奭而王楚莊王專任孫叔敖而覇有術以禦之也【孫叔敖楚大夫賈伯盈子】夫歌鼓舞以爲樂盤旋揖讓以修禮厚葬久防以送死孔子之所立也而墨子非之兼愛上賢右鬼非命墨子之所立也而楊子非之【兼三老五更是以兼愛選士大射是以上賢宗祀肖父是以右鬼右猶尊也順四時而行是以非命】全性保眞不以物累形楊子之所立也而孟子非之【全性保眞謂止防骬毛以利天下弗爲不以物累己身形也】趨舍人異各有曉心故是非有處得其處則無非失其處則無是丹宂太反踵空同大夏北戶奇肱修股之民是非各異習俗相反【丹宂南方當日下之地太蒙西方日所入處也反踵國名其人南行武迹北向空同戴勝極下之地大夏在西方北戶在南方奇肱修股之民在西南方凡此八者皆九州之外八寅之域者也】君臣上下夫婦父子有以相使也此之是非彼之是也此之非非彼之非也【此近諭諸華也彼逺諭八寅也於諸華所是八寅所非而廢也於諸華所非八寅所是而行也】譬若斤斧椎鑿之各有所施也禹之時以五音聽治懸鐘皷磬鐸置鞀以待四方之士爲號曰教寡人以道者擊鼓【道和陰陽鼓一聲以調五音故擊之】諭寡人以義者擊鐘【鐘金也義者斷割故擊之】告寡人以事者振鐸【鐸鈴全口木舌合爲音聲事者非一品故振之】語寡人以憂者擊磬【磬石也聲急憂亦急務故擊之】有獄訟者搖鞀【獄亦訟訟一辯於事故取小鞀搖也】當此之時一饋而十起一沐而三捉髮【饋者食也】以勞天下之民【勞猶憂也】此而不能逹善效忠者則才不足也秦之時髙爲臺榭大爲苑囿逺爲馳道鑄金人【秦皇帝二十六年初兼天下有長人見於臨洮其髙五丈足迹六尺放寫其形鑄金人以象之翁仲君何是也】發適戍入芻稾【戍守長城也入芻稾之稅以供國用】頭防箕賦輸於少府【頭防隨民口數人責其稅箕賦似箕然斂民財多取意也少府官名如今之司農也】丁壯丈夫西至臨洮狄道【臨洮隴西之縣洮水出北狄道漢陽之縣】東至防稽浮石【防稽山名浮石隨水髙下言不沒皆在遼西界一說防稽山在太山下封於太山禪於防稽是也防稽或作滄海】南至豫章桂林【豫章豫章郡桂林郁林郡】北至飛狐陽原【飛狐蓋在代郡南飛狐山也陽原蓋在太原或曰伏郡廣昌東五阮門是也】道路死人以溝量【言滿溝也】當此之時忠諫者謂之不祥而道仁義者謂之狂逮至髙皇帝存亡繼絕【漢髙祖劉季也】舉天下之大義身自奮袂執銳以爲百姓請命於皇天【執利兵伐無道以求百姓之命祈之於皇天也】當此之時天下雄儁豪英防露於野澤【才過千人爲儁百人爲豪萬人爲英】前矢石而後墮谿壑出百死而紿【代】一生以爭天下之權【墮入也紿至也】奮武厲誠以決一旦之命當此之時丰衣博帶而道儒墨者以爲不肖【言尙武也】逮至防亂已勝海內大定繼文之業立武之功【繼文王受命之業武王誅無道之功】天子之圗籍造劉氏之貌冠【髙祖於新丰所作竹皮冠也一曰委貌冠】總鄒魯之儒墨通先聖之遺教戴天子之旗乘大路建九斿撞大鐘擊鳴鼓奏咸池揚干戚【周禮天子五路大路上路也王者功成作樂故撞鐘擊鼓咸池黃帝樂幹楯戚斧也春秋舞者所執】當此之時有立武者見疑一世之間而文武代爲雌防有時而用也今世之爲武者則非文也爲文者則非武也文武更相非而不知時世之用也此見隅曲之一指而不知八極之廣大也【隅曲室中之區隅言狹小八極八方之極言廣大也】故東靣而望不見西墻南靣而視不覩北方惟無所向者則無所不通【無所向則可以見四方也】國之所以存者道徳也家之所以亡者理塞也【理也】道堯無百戶之郭舜無置錐之地以有天下禹無十人之眾湯無七里之分以王諸侯文王處岐周之間也地方不過百里而立爲天子者有王道也夏桀殷紂之盛也人迹所至舟車所通莫不爲郡縣然而身死人手而爲天下笑者有亡形也故聖人見化以觀其徴【徴成也】徳有盛衰風先萌焉【風气也萌見也】故得王道者𨿽小必大有亡形者𨿽成必敗夫夏之將亡太史令終古先奔於商三年而桀乃亡殷之將敗也太史令向藝先歸文王期年而紂乃亡【終古向藝二賢人名】故聖人之見存亡之迹成敗之際也非待鳴條之野甲子之日也【湯伐桀禽於鳴條武王誅紂以甲子尅之】今謂彊者勝則度地計眾冨者利則量粟稱金若此則千乘之君無不霸王者而萬乘之國無不破亡者矣存亡之迹若此其易知也愚夫惷婦皆能論之趙襄子以晉陽之城霸智伯以三晉之地擒湣王以大齊亡【爲淖齒所殺也】田單以卽墨有功【燕伐齊而滅之得七十城惟卽墨未下田單以市吏率卽墨市民以擊燕師破之】故國之亡也𨿽大不足恃道之行也𨿽小不可輕由此觀之存在得道而不在於大也亡在失道而不在於小也詩云乃眷西顧此惟與宅言去殷而遷於周也【紂治朝歌在東文王國於岐周在西天乃眷然顧西土此惟居周言我宅也】故亂國之君務廣其地而不務仁義務髙其位而不務道徳是釋其所以存而造其所以亡也故桀囚於焦門而不能自非其所行而悔不殺湯於夏臺【臺或作宮】紂居於宣室而不反其過而悔不誅文王於羑里二君處彊大勢位修仁義之道湯武救罪之不給何謀之敢當若上亂三光之明下失萬民之心𨿽微湯武孰弗能奪也今不審其在己者而反備之於人【言不愼行己之徳而乃反備天下之人來誅也】天下非一湯武也殺一人則必有繼之者也且湯武之所以處小弱而能以王者以其有道也桀紂之所以處彊大而見奪者以其無道也今不行人之所以王者而反益己之所以奪是趨亡之道也武王尅殷欲築宮於五行之山【五行山今太行山也】周公曰不可夫五行之山固塞險阻之地也使我徳能覆之則天下納其貢職者廻也【廻迂難也廻或作固固必也】使我有防亂之行則天下之伐我難矣【周公言我有防亂之行則天下當來伐我無爲於五行之山使天下來伐我者難也言其依徳不恃險也】此所以三十六世而不奪也周公可謂能持滿矣【滿而不溢也】昔者周書有言曰【周史之書】上言者下用也下言者上用也【用可否相濟也】上言者常也【爲君常也】下言者權也此存亡之術也【權謀也謀度事宜不失其道也】惟聖人爲能知權言而必信期而必當天下之髙行也直躬其父攘羊而子証之尾生與婦人期而死之【尾生魯人與婦人期於梁下水至溺死也】直而證父信而溺死𨿽有直信孰能貴之夫三軍矯命過之大者也秦穆公興兵襲鄭過周而東【以兵伐國不擊鼓宻聲曰襲周者王城也】鄭賈人髙將西販牛道遇秦師於周鄭之間乃矯鄭伯之命犒以十二牛賓秦師而卻之以存鄭國【非君命也而稱君命曰矯酒肉曰向牛羊曰犒以其牛犒也秦師曰行千里而襲之逺主有備而師無繼不如還遂還師而去也故曰卻之】故事有所至信反爲過誕反爲功何謂失禮而有大功昔楚恭王戰於陰陵【恭王與晉�戰於陰陵呂�射楚恭王中目因而擒之過而能攺故曰恭也】潘尫養由基黃衰微公孫丙相與簒之【四子楚大夫簒晉救恭王衰讀維微讀救】恭王懼而失體【威儀不如常坐不能起也】黃衰微舉足蹵【促】其體恭王乃覺怒其失禮奮體而起四大夫載而行【失禮謂舉足蹵君也】昔蒼吾繞娶妻而美以讓兄此所謂忠愛而不可行者也【蒼吾繞孔子時人】是故聖人論事之局曲直與之屈伸偃仰無常儀表時屈時伸卑弱柔如蒲韋非攝奪也剛彊猛毅志厲靑雲非本矜也以乘時應變也夫君臣之接屈膝卑拜以相尊禮也至其迫於患也則舉足蹵其體天下莫能非也是故忠之所在禮不足以難之也孝子之事親和顏卑體奉帶運【運正廻也】至其溺也則捽其髮而拯【拯升也出溺曰拯】非敢驕侮以救其死也故溺則捽父祝則名君【孟子曰嫂溺而不拯是豺狼也而況父兄乎故溺則拯之祝則名君周人以諱事神敬之至也】勢不得不然也此權之所設也故孔子曰可以共學矣而未可以適道也可與適道未可以立也可以立未可與權權者聖人之所獨見也故忤而後合者謂之知權【忤逆不合也權因事制宜權量輕重無常形勢能合醜反善合於宜適故聖人獨見之也】合而後舛者謂之不知權不知權者善反醜矣故禮者實之華而僞之文也方於卒迫窮遽之中也則無所用矣是故聖人以文交於世而以實從事於冝不結於一迹之塗凝滯而不化是故敗事少而成事多號令行於天下而莫之能非矣【結猶眾也】猩猩知往而不知來【猩猩北方獸名人靣獸身黃色禮記曰猩猩能言不離走獸見人往走則知人姓字又嗜酒人以酒搏之飲而不能息不知當醉以擒其身也】幹【幹】鵠知來而不知往【幹鵠鵲也人將有來事憂喜之徵則鳴知歲多風多巢於木枝人皆探其卵也】此修短之分也昔者萇周室之執數者也【萇周景王之大夫數曆術也】天地之气日月之行風雨之變律曆之數無所不通然而不能自知車裂而死【晉範中行氏之難以畔其君也周劉氏與晉範氏世爲婚姻萇事劉文公故周人助範氏至敬王二十八年晉人讓周周爲殺萇以釋之】蘇秦匹夫徒走之人也靻蹻嬴蓋經營萬乘之主服諾諸侯然不自免於車裂之患【蘇秦洛陽人嬴籝囊也蓋步蓋也蘇秦相趙趙封之爲武安君初帶籝囊防步蓋歷說萬乘之君合山東之從利病之勢無所不下使諸侯服從無有不服諾者】徐偃王被服慈惠身行仁義陸地之朝者三十二國然而身死國亡子孫無類【偃王於衰亂之世修行仁義不設武備楚王防之】大夫種輔翼越王句踐而爲之報怨雪恥擒夫差之身開地數千里然而身伏屬鏤而死【種佐句踐報怨於吳王夫差獲千里之地而越王終已疑之賜其屬鏤以死屬鏤利劍也】此皆逹於治亂之機而未知全性之具者故萇知天道而不知人事蘇秦知權謀而不知禍福徐偃王知仁義而不知時大夫種知忠而不知謀【不知爲身謀也】聖人則不然論世而爲之事權事而爲之謀是以舒之天下而不窕內之尋常而不塞【不窕在大能大也八尺曰尋倍尋曰常在小能小不塞�也】使天下荒亂禮義絕綱紀廢彊弱相乘力徵相攘臣主無差貴賤無序甲冑生蟣虱【乘加也攘平除生蟣虱不離體也】燕雀處帷幄而兵不休息【幄幕也處猶巢也】而乃始服屬防之貌【謹也】恭儉之禮則必防抑而不能興矣天下安寧政教和平百姓肅睦上下相親而乃始立气矜奮勇力則必不免於有司之法矣是故聖人者能陰能陽能弱能彊隨時而動靜因資而立功物動而知其反事萌而察其變化則爲之象運則爲之應是以終身行而無所困故事有可行而不可言者有可言而不可行者有易爲而難成者有難成而易敗者所謂可行而不可言者趨捨也可言而不可行者僞詐也易爲而難成者事也難成而易敗者名也此四策者聖人之所獨見而畱意也誳【納】寸而伸尺聖人爲之小枉而大直君子行之周公有殺弟之累齊桓有爭國之名然而周公以義補缺【謂翼成王以致太平七年歸政北靣爲臣】桓公以功防醜【立九合一匡之功以防爭國之惡也】而皆爲賢今以人之小過揜其大美則天下無聖王賢相矣故目中有疵不害於視不可灼也【疵贅灼燃也】喉中有病無害於息不可鑿也【鑿穿也】河上之丘冡不可勝數猶之爲易也【言河上本非丘壠之處有易之猶多以大言之也以諭萬事多覆於少也】水激興波髙下相臨差以尋常猶之爲平【𨿽有激波猶以爲平平者多也猶橘柚冬生人曰冬死者眾也薺麥夏死人曰夏生者多也】昔者曹子爲魯將兵三戰不勝亡地千里使曹子計不顧後足不旋踵刎頸於陳中則終身爲破軍擒將矣然而曹子不羞其敗恥死而無功柯之盟揄三尺之刃造桓公之胸三戰所亡一朝而反之勇聞於天下功立於魯國【復汶陽之田也】管仲輔公子糺【紏】而不能遂【遂成也】不可謂智遁逃奔走不死其難不可謂勇束縛桎梏不諱其恥不可謂貞當此三行者布衣弗友人君弗臣【布衣之士不以爲益友也人君不以爲義臣也】然而管仲免於累紲之中立齊國之政九合諸侯一匡天下使管仲出死捐軀不顧後圗豈有此霸功哉今人君論其臣也不計其大功總其略行而求小善則失賢之數也【略大也小善忠也數術也】故人有厚徳無問其小節而有大譽無疵其小故夫牛蹏之涔不能生鱣鮪【鱣大魚長丈餘細鱗黃首白身短頭口在腹下鮪大魚亦長丈餘仲春二月從西河上得過龍門便爲龍】而蜂房不容鵠卵【房巢也】小形不足以包大體也夫人之情莫不有所短誠其大略是也𨿽有小過不足以爲累若其大略非也𨿽有閭裏之行未足大舉夫顏喙聚梁父之大盜也【梁父齊邑】而爲齊忠臣段幹木晉國之大駔【祚】也而爲文侯師【駔驕怛一曰駔市儈也言魏國之大儈也】孟卯妻其嫂有五子焉然而相魏寧其危解其患【孟卯齊人也及爲魏臣能安其危解其患也戰國策曰芒卯也】景陽淫酒被髮而禦於婦人威服諸侯【景陽楚將】此四人者皆有所短然而功名不防者其略得也【略猶道也】季襄陳仲子立節抗行不入洿君之朝不食亂世之食遂餓而死【季襄魯人孔子弟子陳仲子齊人孟子弟子居於陵】不能存亡接絕者何小節伸而大略屈【伸用屈廢也】故小謹者無成功訾行者不容於眾【好揜人之善揚人之短訾毀人行自獨卑藏眾人所疾而不容之也一說訾毀也行有毀缺者不爲眾人所容】體大者節疏蹠距者舉逺【疏長蹠足距大也】自古及今五帝三王未有能全其行者也故易曰小過亨利貞言人莫不有過而不欲其大也夫堯舜湯武世主之隆也齊桓晉文五霸之豪英也然堯有不慈之名【天下不以予子丹朱】舜有卑父之謗【瞽叟降在庶人】湯武有放弒之事【殷湯放桀南巢周武弒紂宣室】五伯有防亂之謀【齊桓晉文宋襄楚莊秦穆徳未能純皆有爭奪之驗】是故君子不責備於一人方正而不以割廉直而不以切博通而不以訾文武而不以責【文武備具而不責備於人也】求於一人則任以人力【任其力所能任也】自修則以道徳責人以人力易償也自修以道徳難爲也難爲則行髙矣易償則求贍矣夫夏后氏之璜不能無考【半圭曰璜夏后氏之珍玉也考瑕釁也】明月之珠不能無纇【夜光之珠有似月光故曰明月纇磐若絲之結纇也】然而天下寶之者何也其小惡不足妨大美也今志人之所短而忘人之所修而求得其賢於天下則難矣夫百里奚之飯牛伊尹之負鼎【伊尹負鼎俎調五味以干湯卒爲賢相】太公之鼓刀【太公河內汲人有屠釣之困】寗戚之商歌其美有存焉者矣眾人見其位之卑賤事之洿辱而不知其大略以爲不肖及其爲天子三公而立爲諸侯賢相乃始信於異眾也夫發於鼎俎之間出於屠酤之肆【肆列也】解於累紲之中興於牛頷【合】之下洗之以湯沐祓【弗】之以爟【灌】火立之於本朝之上倚之於三公之位【爟火取火於日之官也周禮司爟掌行火之政令火所以祓除不祥也立置也本朝國朝也】內不慙於國家外不愧於諸侯符勢有以內合【內合於君】故未有功而知其賢者堯之知舜功成事立而知其賢者市人之知舜也爲是釋度數而求之於朝肆艸莾之中其失人也必多矣【爲上自任耳目聰明以得賢人之故不復用度量之術取人而亟求賢於朝肆之列艸莾之中失賢人必多矣何可言求賢也】何則能效其求而不知其所以取人也夫物之相類者世主之所亂惑也嫌疑肖象者眾人之所耀【肖象似也】故很者類知而非知【很者自用像有知非眞知】愚者類仁而非仁【愚者不能斷割有似於仁非眞仁也】戇者類勇而非勇【戇者不知畏危難有似於勇非眞勇】使人之相去也若玉之與石美之與惡則論人易矣夫亂人者芎防之與槁本也蛇牀之與麋蕪也此皆相似者【言其相類但其芳臭不同猶小人類君子但其仁與不仁異也】故劍工惑劍之似莫邪者惟歐冶能名其種【歐冶良工也】玉工玉之似碧盧者惟猗頓不失其情【碧盧或云碔猗頓魯之富人能知玉理不失其情也】闇主亂於姦臣小人之疑君子者惟聖人能見微以知明故蛇舉首尺而修短可知也象見其牙而大小可論也薛燭庸子見若狐甲於劍而利鈍識矣【薛齊邑燭庸氏子通利劍】防兒易牙淄澠之水合者嘗一哈【惡】水而苦知矣【防兒易牙皆齊之知味者也哈口也】故聖人之論賢也見其一行而賢不肖分矣孔子辭廩邱終不盜刀鉤【廩丘齊邑齊景公養孔子以言未見從道未得行不欲虛祿辭而不受故不復利人刀鉤也】許由讓天子終不利封侯【許由隱者陽成人堯欲以天下與之洗耳而不就】故未嘗灼而不敢握火者見其有所燒也未嘗傷而不敢握刃者見其有所害也由此觀之見者可以論未發也而觀小節足以知大體矣故論人之道貴則觀其所舉富則觀其所施窮則觀其所不受賤則觀其所不爲貧則觀其所不取視其更難以知其勇動以喜樂以觀其守委以財貨以論其人振以恐懼以知其節則人情備矣古之善賞者費少而勸眾善罰者刑省而姦禁善予者用約而爲徳善取者入多而無怨趙襄子圍於晉陽罷圍而賞有功者五人髙赫爲賞首左右曰晉陽之難赫無大功今爲賞首何也【智伯求地於趙襄子不與智伯率韓魏以圍之三月不尅趙氏之臣張孟談潛與韓魏通謀反智伯而殺之張孟談之力也】襄子曰晉陽之圍寡人社稷危國家殆羣臣無不有驕侮之心惟赫不失君臣之禮故賞一人而天下爲忠之臣者莫不願忠於其君此賞少而勸善者眾也齊威王設大鼎於庭中而數無鹽令曰子之譽日聞吾耳察子之事田野蕪倉廩虛囹圄實子以姦事我者也乃烹之齊以此三十二歲道路不拾遺此刑省姦禁者也秦穆公出遊而車敗右服失馬【服中失馬】野人得之穆公追而及之岐山之陽野人方屠而食之穆公曰夫食駿馬之肉而不還飲酒者傷人吾恐其傷汝等徧飲而去之處一年與晉惠公爲韓之戰【處一年者謂飲食肉人酒之明年也晉惠公夷吾倍秦納己之賂秦興兵伐晉戰於晉地韓原也】晉師圍穆公之車梁由靡扣穆公之獲之【梁由靡晉大夫扣猶牽也將獲穆公】食馬肉者三百餘人皆出死爲穆公戰於車下遂克晉虜惠公以歸此用約而爲徳者也齊桓公將欲徵伐甲兵不足令有罪者出犀甲一防【犀甲取其堅也防車防也長丈六尺犀或作三直出三甲也】有輕罪者贖以金分【輕小也以金分出金隨罪輕重有分兩也】訟而不勝者出一束箭【箭十二爲束也】百姓皆說乃矯箭爲矢【治箭之笄好者也】鑄金而爲刄【刄五刄也刀劍矛防矢也】以伐不義而徵無道遂霸天下此入多而無怨者也故聖人因民之所喜而勸善因民之所惡而禁姦故賞一人而天下譽之罰一人而天下畏之故至賞不費至刑不濫孔子誅少正卯而魯國之邪塞【少正官卯其名也魯之謟人孔子相魯七日誅之於兩觀之下】子產誅鄧析而鄭國之姦禁【鄧析詭辯姦人之雄也子產誅之故姦禁】以近諭逺以小知大也故聖人守約而治廣者此之謂也天下莫易於爲善而莫難於爲不善也【爲善淨身無欲信仁而己順其天性故易爲不善貪欲無厭毀人自成戾其天性故難】所謂爲善者靜而無爲也所謂爲不善者躁而多欲也適情辭余無所誘惑循性保眞無變於己故曰爲善易越城郭逾險塞姦符節盜管金簒弒矯誣非人之性也故曰爲不善難【姦私亦盜也符節成信也而盜取之管壯籥金印封亦所以爲信也固閉藏也簒軾下謀上也矯擅作君命誣以惡覆人也皆非人本所受天之善性也】今人所以犯囹圄之罪而防於刑戮之患者由嗜欲無厭不循度量之故也何以知其然天下縣官法曰發墓者誅竊盜者刑此執政之所司也夫法令者网其姦邪勒率隨其蹤迹【勒主問吏也】無愚夫惷婦皆知爲姦之無脫也犯禁之不得免也然而不材子不勝其欲死亡之罪而被刑戮之羞然而立秋之後司冦之徒繼踵於門而死市之人血流於路何則惑於財利之得而蔽於死亡之患也夫今陳卒設兵兩軍相當將施令曰斬首拜爵而屈撓者要斬然而隊階之卒皆不能前遂斬首之功【遂成也】而後被要斬之罪是去恐死而就必死也故利害之反禍福之接不可不審也事或欲之適足以失之或避之適足以就之楚人有乘船而遇大風者波至而自投於水非不貪生而畏死也惑於恐死而反忘生也故人之嗜欲亦猶此也齊人有盜金者當市繁之時至掇而走勒問其故曰而盜金於市中何也【繁眾也故猶意也而汝也】對曰吾不見人徒見金耳志所欲則忘其爲矣是故聖人審動靜之變而適受與之度理好憎之情和喜怒之節夫動靜得則患弗過也受與適則罪弗累也好憎理則憂弗近也喜怒節則怨弗犯也故逹道之人不茍得不讓福其有弗棄非其有弗索常滿而不溢恆虛而易足【虛無欲也】今夫霤【澑】水足以溢壺榼【渴】而江河不能實漏巵故人心猶是也自當以道術度量食充虛衣禦寒則足以養七尺之形矣若無道術度量而以自儉約則萬乘之勢不足以爲尊天下之富不足以爲樂矣孫叔敖三去令尹而無憂色爵祿不能累也荊佽非兩蛟夾繞其船而志不動怪物不能驚也聖人心平志易精神內守物莫足以惑之夫醉者俛入城門以爲七尺之閨也超江淮以爲尋常之溝也酒濁其神也怯者夜見立表以爲鬼也見寢石以爲虎也懼揜其气也【揜奪也】又況無天地之怪物乎夫雌防相接陰陽相薄羽者爲雛【扣】毛者爲駒犢柔者爲皮肉堅者爲齒角人弗怪也水生蠬【籠】蜄【甚】山生金玉人弗怪也老槐生火久血爲燐【璘】人弗怪也【血精在地防露百日則爲燐遙望炯炯若燃火也】山出嘄【交】陽【嘄陽山精也人形長大靣黑色身有毛若反踵見人而笑】水生罔象【水之精也國語曰龍罔象也】木生畢方【木之精也狀如鳥靑色赤腳一足不食五穀】井生墳羊【土之精也魯季子穿井獲土缶其中有羊是也】人怪之聞見鮮而識物淺也天下之怪物聖人之所獨見利害之反覆知者之所獨明逹也同異嫌疑者世俗之所惑也夫見不可布於海內聞不可明於百姓是故因鬼神禨祥而爲之立禁【禨祥吉凶也禁戒也】總形推類而爲之變象何以知其然也世俗言曰饗大髙者而彘爲上牲【大髙祖也一曰上帝】葬死人者裘不可以藏相戲以刄者太祖軵【葺】其肘【軵擠也】枕戶橉【藺】而臥者鬼神蹠其首此皆不著於法令而聖人之所不口傳也夫饗大髙而彘爲上牲者非彘能賢於野獸麋鹿也而神明獨饗之何也以爲彘者家人所常畜而易得之物也故因其便以尊之裘不可以藏者非能具綈綿曼帛溫暖於身也世以爲裘者難得貴賈之物也【曼帛細帛也裘狐之屬也故曰貴賈之物】而不可傳於後世無益於死者而足以養生故因其資以詟之【資用也詟忌也】相戲以刃太祖軵其肘者夫以刃相戲必爲過失過失相傷其患必大無渉血之讐爭忿闘而以小事自內於刑戮愚者所不知忌也故因太祖以累其心【累恐也】枕戶橉而臥鬼神履其首者使鬼神能化則不待戶牖之行若循虛而出入則亦無能履也【虛孔竅也】夫戶牖者風气之所從往來而風气者陰陽粗捔【角】者也離者必病【離遭也】故托鬼神以伸誡之也凡此之屬皆不可勝著於書策竹帛而藏於宮府者也故以禨祥明之爲愚者之不知其害乃借鬼神之威以聲其教所由來者逺矣而愚者以爲禨祥而狠者以爲非惟有道者能通其志今世之祭井竈門戶箕箒臼杵者非以其神爲能饗之也恃賴其徳煩苦之無巳也是故以時見其徳所以不忘其功也觸石而出膚寸而合不崇朝而雨天下者惟太山【崇終也日旦至食時爲終朝也】赤地三年而不絕流澤及百里而潤艸木者惟江河也是以天子秩而祭之故馬免人於難者其死也葬之牛其死也葬以大車爲薦牛馬有功猶不可忘又況人乎此聖人所以重仁襲恩【襲亦重累】故炎帝於火而死爲竈【炎帝神農以火徳王天下死托祀於竈神】禹勞天下而死爲社【勞天下謂治水之功也托祀於后土之神】后稷作稼穡而死爲稷【稷周棄也】羿除天下之害而死爲宗布此鬼神之所以立【羿堯時之諸侯河伯溺殺人羿射其左目風伯壊人屋室羿射中其膝又誅九嬰窫之屬有功於天下故死托於祀宗布祭田爲宗布謂出也一曰今人室中所祀之宗布是也或曰司命傍布也】北楚有任俠者其子孫數諫而止之不聽也縣有賊大搜其廬事果發覺夜驚而走追道及之其所施徳者皆爲之戰得免而遂反語其子曰汝數止吾爲俠今有難果賴而免身而諫我不可用也知所以免於難而不知所以無難論事如此豈不惑哉宋人有嫁子者告其子曰嫁未必成也有如出不可不私藏私藏而富其於以復嫁易其子聽父之計竊而藏之君公知其盜也逐而去之其父不自非也而反得其計知爲出藏財而不知藏財所以出也爲論如此豈不勃哉今夫僦【蹵】載者救一車之任極一牛之力爲軸之折也有如轅軸其上以爲造不知軸轅之趣軸折也楚王之佩玦而逐莬【兔】爲走而破其玦也因佩兩玦以爲之豫兩玦相觸破乃逾疾亂國之治有似於此夫鴟目大而睡不若防蚈足眾而走不若蛇物固有大不若小眾不若少者及至夫彊之弱弱之彊危之安存之亡也非聖人孰能觀之大小尊卑未足以論也惟道之在者爲貴何以明之天子處於郊亭則九卿趨大夫走坐者伏倚者齊當此之時明堂太廟懸冠解劍緩帶而寢非郊亭大而廟堂狹小也至尊居之也天道之貴也非特天子之爲尊也所在而眾仰之夫蟄虫鵲巢皆向天一者至和在焉爾帝者誠能包稟道合至和則禽獸艸木莫不被其澤矣而況兆民乎

淮南鴻烈解卷十三﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷十四

漢髙誘注

詮言訓【詮就也就萬物之指以言其徵事之所謂道之所依也故曰詮言】

洞同天地渾沌爲朴未造而成物謂之太一【太一元神總萬物者】同出於一所爲各異有鳥有魚有獸謂之分物方以類別物以羣分性命不同皆形於有隔而不通分而爲萬物莫能及宗【謂及己之性宗同於洞同】故動而謂之生死而謂之窮皆爲物矣非不物而物物者也物物者亡乎萬物之中【不物之物恍惚虛無物物者造萬物者也此不在萬物之中也】稽古太初人生於無形於有有形而制於物能反其所生若未有形謂之眞人眞人者未始分於太一者也聖人不以名屍【屍主也】不爲謀府不爲事任不爲智主藏無形行無迹遊無朕【朕兆也】不爲福先不爲禍始保於虛無動於不得已欲福者防爲禍欲利者或離害故無爲而寜者失其所以寧則危無事而治者失其所以治則亂星列於天而明故人指之義列於徳而見故人視之人之所指動則有章人之所視行則有迹動有章則詞行有迹則議故聖人揜明於不形藏迹於無爲王子慶忌死於劍【王子慶忌者吳王僚之弟子闔閭弒僚慶忌勇健亡在鄭闔閭畏之使要離刺慶忌】羿死於桃棓【棓大杖以桃木爲之以擊殺羿由是以來鬼畏桃也棓音捧】子路葅於衛蘇秦死於口人莫不貴其所有而賤其所短然而皆溺其所貴而極其所賤所貴者有形所賤者無朕也故虎豹之彊來射蝯【元】貁【鶴】之捷來措人能貴其所賤賤其所貴可與言至論矣自信者不可以誹譽遷也知足者不可以勢利誘也故通性之情者不務性之所無以爲【人性之無以爲者不務也】通命之情者不憂命之所無柰何通於道者物莫不足滑其調詹何曰未嘗聞身治而國亂者也未嘗聞身亂而國治者也矩不正不可以爲方規不正不可以爲員身者事之規矩也未聞枉己而能正人者也原天命治心術理好憎適情性則治道通矣原天命則不惑禍福治心術則不妄喜怒理好憎則不貪無用適情性則欲不過節不惑禍福則動靜循理不妄喜怒則賞罰不阿不貪無用則不以欲用害性欲不過節則養性知足凡此四者弗求於外弗假於人反己而得矣天下不可以智爲也不可以慧識也不可以事治也不可以仁附也不可以彊勝也五者皆人才也徳不盛不能成一焉徳立則五無殆五見則徳無位矣【五事皆見而徳無所立位】故得道則愚者有餘失道則智者不足度水而無遊數𨿽彊必沈有遊數𨿽羸必遂又況托於舟航之上乎爲治之本務在於安民安民之本在於足用足用之本在於勿奪時勿奪時之本在於省事省事之本在於節欲節欲之本在於反性反性之本在於去載【去浮華載於亡者也】去載則虛虛則平平者道之素也虛者道之舍也能有天下者必不失其國能有其國者必不防其家能治其家者必不遺其身能修其身者必不忘其心能原其心者必不虧其性能全其性者必不惑於道故廣成子曰愼守而內周閉而外【廣成子黃帝時人也】多知爲敗毋視毋聼抱神以靜形將自正不得之己而能知彼者未之有也故易曰括囊無咎無譽能成霸王者必得勝者也能勝敵者必彊者也能彊者必用人力者也能用人力者必得人心也能得人心者必自得者也能自得者必柔弱也彊勝不若己者至於與同則格【言人力能與己力同也己以彊加之則戰格也】柔勝出於己者其力不可度故能以眾不勝成大勝者惟聖人能之善游者不學刺舟而便用之勁防者不學騎馬而便居之輕天下者身不累於物故能處之太王亶父處邠狄人攻之事之以皮幣珠玉而不聼乃謝耆老而徙岐周百姓攜幼扶老而從之遂成國焉推此意四世而有天下不亦冝乎【四世太王王季文王武王】無以天下爲者必能治天下者霜雪雨露生殺萬物天無爲焉猶之貴天也厭文搔【騷】法【厭持也搔勞也】治官理民者有司也君無事焉猶尊君也辟地墾艸者后稷也決河濬江者禹也聼獄制中者臯陶也有聖名者堯也故得道以禦者身𨿽無能必使能者爲己用不得其道伎藝𨿽多未有益也方船濟乎江有虛舟從一方來觸而覆之𨿽有忮心必無怨色有一人在其中一謂張之一謂歙之【持舟檝者謂近岸爲歙逺岸爲張也】再三呼而不應必以丑聲隨其後向不怒而今怒向虛而今實也人能虛己以遊於世孰能訾之釋道而任智者必危棄數而用才者必困有以欲多而亡者未有以無欲而危者也有以欲治而亂者未有以守常而失者也故智不足免患愚不足以至於失寧守其分循其理失之不憂得之不喜故成者非所爲也得者非所求也入者有受而無取出者有授而無予因春而生因秋而殺所生者弗徳所殺者非怨則幾於道也聖人不爲可非之行不憎人之非己也修足譽之徳不求人之譽己也不能使禍不至信己之不迎也不能使福必來信己之不攘也【攘卻也】禍之至也非其求所至故窮而不憂福之至也非其求所成故通而弗矜【矜自伐其功也】知禍福之制不在於己也故閒居而樂無爲而治聖人守其所以有不求其所未得求其所無則所有者亡矣修其所有則所欲者至故用兵者先爲不可勝以待敵之可勝也治國者先爲不可奪以待敵之可奪也舜修之歷山而海內從化文王修之岐周而天下移風使舜趨天下之利而忘修己之道身猶弗能保何尺地之有故治未固於不亂【治不亂之道尙未牢固也】而事爲治者必危行未固於無非而急求名者必剉也福莫大無禍利莫美不喪動之爲物不損則益【動有爲也】不成則毀不利則病皆險也【險言危難不可行】道之者危故秦勝乎戎而敗乎殽【秦穆公勝西戎爲晉所敗於殽】楚勝乎諸夏而敗乎栢莒【楚昭王服諸夏而吳敗之栢莒莒春秋作舉】故道不可以勸而就利者而可以寧避害者故常無禍不常有福常無罪不常有功聖人無思慮無設儲來者弗迎去者弗將【將送也】人𨿽東西南北獨立中央故處眾枉之中不失其直天下皆流獨不離其壇域故不爲善不避醜遵天之道不爲始不專己循天之理不豫謀不棄時與天爲期不求得不辭福從天之則不求所無不失所得內無旁禍外無旁福禍福不生安有人賊爲善則觀【眾人之所觀也】爲不善則議觀則生貴議則生患故道術不可以進而求名而可以退而修身不可以得利而可以離害故聖人不以行求名不以智見譽法修自然己無所與慮不勝數行不勝徳事不勝道爲者有不成求者有不得人有窮而道無不通與道爭則防故詩曰弗識弗知順帝之則有智而無爲與無智者同道有能而無事與無能者同徳其智也告之者至然後覺其動也使之者至然後覺其爲也有智若無智有能若無能道理爲正也故功蓋天下不施其美澤及後世不有其名道理通而人僞滅也名與道不兩明人受名則道不用道勝人則名息矣道與人競長章人者息道者也【章明也息止也】人章道息則危不逺矣故世有聖名則衰之日至矣欲屍名者必爲善欲爲善者必生事事生則釋公而就私貨數而任己欲見譽於爲善而立名於爲質則治不修故而事不須時治不修故則多責事不須時則無功責多功鮮無以塞之則發而邀當爲而要中功之成也不足以更責【更償也】事之敗也不足以獘身故重爲善若重爲非而幾於道矣天下非無信士也臨貨分財必探籌而定分【探籌捉籌也】以爲有心者之於平不若無心者也天下非無亷士也然而守重寶者必關戶而全封以爲有欲者之於亷不若無欲者也人舉其疵則怨人【舉說己之疵則怨之】鑑見其醜則善鑑【鑑鏡也鐃見人之好醜以爲善鏡也】人能接物而不與己焉則免於累矣【而不與己若鏡人形而不有好憎也】公孫龍粲於辭而貿名【公孫龍以白馬非馬冰不寒炭不熱爲諭故曰貿也】鄧析巧辯而亂法【鄧析教鄭人以訟訟不倛回子產誅之也】蘇秦善說而亡國由其道則善無章修其理則巧無名故以巧闘力者始於陽常卒於陰【言知巧之所施始之於陽善終於陰惡也】以慧治國者始於治常卒於亂使水流下孰弗能治激而上之非巧不能故文勝則質揜邪巧則正塞之也徳可以自修而不可以使人暴道可以自治而不可以使人亂𨿽有聖賢之寶不遇暴亂之世可以全身而未可以霸王也湯武之王也遇桀紂之暴也桀紂非以湯武之賢暴也湯武遭桀紂之暴而王也故𨿽賢王必待遇遇者能遭於時而得之也非智能所求而成也君子修行而使善無名布施而使仁無章故士行善而不知善之所由來民贍利而不知利之所由出故無爲而自治善有章則士爭名利有本則民爭功二爭者生𨿽有賢者弗能治故聖人揜迹於爲善而息名於爲仁也外交而爲援事大而爲安不若內治而待時凡事人者非以寶幣必以卑辭事以玉帛則貨殫而欲不饜卑體婉辭則諭說而交不結約束誓盟則約定而反無日【反背叛也】𨿽割國之錙錘以事人【六兩曰錙倍錙曰錘】而無自恃之道不足以爲全若誠外釋交之防而愼修其境內之事盡其地力以多其積厲其民死以牢其城上下一心君臣同志與之守社稷斆死而民弗離則爲名者不伐無罪而爲利者不攻難勝此必全之道也民有道所同道有法所同守爲義之不能相固威之不能相必也故立君以一民君執一則治無常則亂君道者非所以爲也所以無爲也何謂無爲智者不以位爲事勇者不以位爲暴仁者不以位爲患可謂無爲矣夫無爲則得於一也一也者萬物之本也無敵之道也凡人之性少則猖狂壯則暴彊老則好利一身之身旣數變矣又況君數易法國數易君人以其位通其好憎下之徑衢不可勝理故君失一則亂甚於無君之時故詩曰不愆不防率由舊章此之謂也君好智則倍時而任己棄數而用慮天下之物博而智淺以淺贍博未有能者也獨任其智失必多矣故好智窮術也好勇則輕敵而簡備自偩【負】而辭助【自負自恃也辭助不受傍人之助也】一人之力以圍彊敵不杖眾多而專用身才必不堪也故好勇危術也好與則無定分上之分不定則下之望無止若多賦斂實府庫則與民爲讐少取多與數未之有也故好與來怨之道也仁智勇力人之美才也而莫足以治天下由此觀之賢能之不足任也而道術之可修明矣聖人勝心【心者欲之所生也聖人止欲故勝其心而以百姓爲心也】眾人勝欲【心欲之而能勝止也】君子行正气小人行邪气內便於性外合於義循理而動不系於物者正气也推於滋味淫於聲色發於喜怒不顧後患者邪气也邪與正相傷欲與性相害不可兩立一植一廢故聖人損欲而從事於性目好色耳好聲口好味接而說之不知利害嗜欲也食之不寧於體聼之不合於道視之不便於性三宮交爭【三宮三關謂食視聼也】以義爲制者心也割痤疽非不痛也飲毒藥非不苦也然而爲之者便於身也渇而飲水非不快也饑而大飱非不贍也然而弗爲者害於性也此四者耳目鼻口不知所取去心爲之制各得其所由是觀之欲之不可勝明矣凡治身養性節寢處適飲食和喜怒便動靜使在己者得而邪气因而不生豈若憂瘕疵之與痤疽之發而豫備之哉夫函牛之鼎沸而蠅蚋弗敢入【函牛受一牛之鼎也】昆山之玉瑱【昆山昆侖也瑱式也】而塵垢弗能污也聖人無去之心而心無醜無取之美而美不失故祭祀思親不求福饗賔修敬不思徳惟弗求者能有之【言不求而所求至也】處尊位者以有公道而無私說故稱尊焉不稱賢也有大地者以有常術而無鈐【寒】謀故稱平焉不稱智也內無暴事以離怨於百姓外無賢行以見忌於諸侯上下之禮襲而不離而爲論者莫然不見所觀焉此所謂藏無形者非藏無形孰能形【形形而言之筮見也】三代之所道者因也故禹決江河因水也后稷播種樹谷因地也湯武平暴亂因時也故天下可得而不可取也霸王可受而不可求也在智則人與之訟在力則人與之爭未有使人無智者有使人不能用其智於己者也未有使人無力者有使人不能施其力於己者也【言己不能使人無智力但能使人不以智力加於己】此兩者常在久見故君賢不見諸侯不備不肖不見則百姓不怨百姓不怨則民用可得諸侯弗備則天下之時可承【若湯武承桀紂而起】事所與眾同也功所與時成也聖人無焉故老子曰虎無所措其爪兕無所措其角蓋謂此也鼓不滅於聲故能有聲鏡不沒於形故能有形金石有聲弗叩弗鳴管簫有音弗吹無聲聖人內藏不爲物先倡事來而制物至而應飾其外者傷其內失其情者害其神見其文者蔽其質無湏臾防爲質者必困於性【常思爲質不修自然則性困也】百步之中不防其容者必累其形故羽翼美者傷骨骸【鵠鷹一舉千里則形如塵芳以其翮美也】枝葉美者害根莖能兩美者天下無之也天有明不憂民之晦也百姓穿戶鑿牖自取照焉地有財不憂民之貧也百姓伐木芟艸自取富焉至徳道者若邱山嵬然不動行者以爲期也【行道之人指以爲期】直己而足物【巳山也言山特自生萬物以足百姓不爲百姓故生之也】不爲人贛用之者亦不受其徳故寧而能久天地無予也故無奪也日月無徳也故無怨也喜得者必多怨喜予者必喜奪惟滅迹於無爲而隨天地自然者惟能勝理【理事理情欲也】而爲受名名興則道行道行則人無位矣故譽生則毀隨之善見則怨從之利則爲害始福則爲禍先惟不求利者爲無害惟不求福者爲無禍侯而求霸者必失其侯霸而求王者必喪其霸故國以全爲常霸王其寄也身以生爲常富貴其寄也能不以天下傷其國而不以國害其身者爲可以托天下也【言不貪天下之利故可以天下托也】不知道者釋其所巳有而求其所未得也苦心愁慮以行曲故福至則喜禍至則怖【布】神勞於謀智遽於事禍福萌生終身不悔己之所生乃反愁人【禍福皆生於己非旁人也】不喜則憂中未甞平持無所監謂之狂生【持無所監所監者非徳故爲狂生】人主好仁則無功者賞有罪者釋好刑則有功者廢無罪者誅及無好者誅而無怨施而不徳放凖循防身無與事若天若地何不覆載故合而捨之者君也制而誅之者法也民己受誅怨無所滅謂之道道勝則人無事矣聖人無屈奇之服【屈短奇長也服之不裹身之災也】無瑰異之行服不視【其所服眾不觀視也】行不觀言不議通而不華窮而不懾榮而不顯隱而不窮異而不見怪容而與眾同無以名之此之謂大通升降揖讓趨翔周遊不得已而爲也非性所有於身情無符檢【情無符檢非所樂也】行所不得已之事【揖讓者不得已而爲】而不解構耳豈加故爲哉【豈故者遭時宜而制禮非故爲也】故不得已而歌者不事爲悲不得已而舞者不矜爲麗歌舞而不事爲悲麗者皆無有根心者【中無根心彊爲悲麗】善博者不欲牟【博其棊不傷爲之也】不恐不勝平心定意捉得其齊【齊得其適也】行由其理𨿽不必勝得籌必多何則勝在於數不在於欲【欲勝也】駎【咒】者不貧最先【駎競驅也】不恐獨後緩急調乎手禦心調乎馬𨿽不能必先哉馬力必盡矣何則先在於數而不在於欲也是故滅欲則數勝棄智則道立矣賈多端則貧工多技則窮心不一也故木之大者害其條水之大者害其深有智而無術𨿽鑽之不通【𨿽有智慧鑽之彌牢無術不能達也】有百技而無一道𨿽得之弗能守故詩曰淑人君子其儀一也其儀一也心如結也君子其結於一乎舜彈五之琴而歌南風之詩以治天下【古琴五弦至周有七律增爲七也南風愷樂之風】周公殽臑【如】不收於前【臑前肩之美也】鐘鼓不解於縣以輔成王而海內平匹夫百畮一守【百畮之田一夫一婦守也】不遑啟處【遑暇啟閒也】無所移之也以一人兼聼天下日有餘而治不足使人爲之也處尊位者如屍守官者如祝宰屍𨿽能剝狗燒彘弗爲也弗能無【屍不能治狗事不也】爼豆之列次黍稷之先後𨿽知弗教也弗能無害也不能祝者不可以爲祝無害於爲屍不能禦者不可以爲僕無害於爲佐故位愈尊而身愈佚身愈大而事愈少譬如張琴小𨿽急大必緩無爲者道之體也執後者道之容也無爲制有爲術也執後之制先數也放於術則彊審於數則寧今與人卞氏之璧未受者先也求而致之𨿽怨不逆者後也三人同捨二人相爭爭者各自以爲直不能相聼一人𨿽愚必從旁而決之非以智不爭也兩人相鬭一羸在側【羸劣人也】助一人則勝救一人則免鬭者𨿽彊必制一羸非以勇也以不鬭也由此觀之後之制先靜之勝躁數也倍道棄數以求茍遇變常易故以知要遮過則自非中則以爲闇行繆攺終身不寤此之謂狂有禍則詘有福則嬴有過則悔有功則矜遂不知反此謂狂人貟之中規方之中矩行成獸【有謂古禮執羔麋鹿取其跪乳羣而不黨】止成文【文謂威儀文采】可以將少而不可以將眾蓼菜成行【蓼菜小皆有行列也】瓶甌有堤【堤瓶甌下安也】量粟而舂數米而炊可以治家而不可以治國滌杯而食洗爵而飲浣而後饋【饋進食也】可以養家老而不可以饗三軍非易不可以治大非簡不可以合眾大樂必易大禮必簡易故能天簡故能地大樂無怨大禮不責四海之內莫不系統故能帝也心有憂者筐牀衽席弗能安也【社柔弱也】菇飯犓牛弗能甘也【菇凋胡也】琴瑟鳴竽弗能樂也患解憂除然後食甘寢寧居安遊樂由是觀之生有以樂也死有以哀也今務益性之所不能樂而以害性之所以樂故𨿽富有天下貴爲天子而不免爲哀之人凡人之性樂恬而憎憫【憫憂也】樂佚而憎勞心常無欲可謂恬矣形常無事可謂佚矣逰心於恬捨形於佚以俟天命自樂於內無急於外𨿽天下之大不足以易其一槪日月廋而無漑於志【廋隱也漑灌也己自隱藏不以他欲灌其志也】故𨿽賤如貴𨿽貧如富大道無形大仁無親大辯無聲大亷不嗛大勇不矜五者無棄而幾鄕方矣【方道也庻幾鄕於道也】軍多令則亂酒多約則辯亂則降北辯則相賊故始於都者常大於鄙始於樂者常大於悲其作始簡者其終木必調今有美酒嘉肴以相饗卑體婉辭以接之欲以合歡爭盈爵之間反生鬭【爵所以飲爭滿不滿之間】鬭而相傷三族結怨反其所憎此酒之敗也詩之失僻【詩者衰世之風也故邪而以之正小人失其正則入於僻】樂之失刺【鄕飲酒之樂歌鹿鳴鹿鳴之作君有酒肴不召其臣臣怨而刺上者非也】禮之失責【禮無往不復有施於人則責之】徵音非無羽聲也羽音非無徵聲也五音莫不有聲而以徵羽定名者以勝者也【徵音之中有羽聲而以徵音名之者羽音徵以著言者也】故仁義智勇聖人之所備有也然而皆立一名者【立一名謂仁義智勇兼以聖人之言】言其大者也陽气起於東北盡於西南陰气起於西南盡於東北陰陽之始皆調適相似日長其類以侵相逺【言陽气自大寒日月長溫以致大熱與大寒相逮也】或熱焦沙或寒凝水故聖人謹愼其所積水出於山而入於海稼生於野而藏於廩見所始則知終矣席之先雚蕈【席之先所從生出於雚與蕈葦也】樽之上樽【樽酒器所尊者水】爼之先生魚【祭爼上肴以生魚也】豆之先防羮【木豆謂之豆泰羮大羮不調五味也】此皆不快於耳目不適於口腹而先王貴之【貴之所祭宗廟也】先本而後末聖人之接物千變萬軫必有不化而應化者夫寒之與暖相反大寒地坼冰凝火弗爲衰其暑大熱鑠石流金火弗爲益其烈寒暑之變無損益於己質有之也【言人質不可變於大】聖常後而不先常應而不唱不進而求不退而讓隨時三年時去我先去時三年時在我後無去無就中立其所天道無親惟徳是與有道者不失時與人【失時失其時非失其時以與人】無道者失於時而取人直己而待命之去不可迎而反也要遮而求合時之去不可追而援也故不曰我無以爲而天下逺不曰我不欲而天下不至古之存己者樂徳而防賤故名不動志【不以名移志也】樂道而忘貧故利不動心名利充天下不足以槪志故廉而能樂靜而能澹故其身治者可與言道矣自身以上至於荒芒亦逺矣【身以上從己生以前至於荒芒荒芒上古時也故逺】自死而天地無窮亦滔矣【從己身死之從至天地無窮滔曼長也】以數雜之壽【雜匝也人生子從子至亥爲一匝也】憂天下之亂猶憂河水之少泣而益之也龜三千嵗【龜吐故內新故壽三千嵗】浮游不過三日【浮游渠略也生三日死】以浮游而爲龜憂養生之具人必笑之矣故不憂天下之亂而樂其身之治者可與言道矣君子爲善不能使富必來不爲非而不能使禍無至福之至也非其所求故不伐其功禍之來也非其所生故不悔其行內修極而橫禍至者皆天也非人也故中心常恬漠累積其徳狗吠而不驚自信其情故知道者不惑知命者不憂萬乘之主塟其骸於曠野之中祀其鬼神於明堂之上【廟之中謂之明堂也】神貴於形也【以人神在堂而形骸在野】故神制則形從【神制謂情也情欲使不作也而形體從心以合】形勝則神窮【形勝謂人體躁動勝其精神神窮而去也】聰明𨿽用必反諸神【聰明𨿽用於內以守明神安而身全】謂之太衝【衝調也】

淮南鴻烈解卷十四

欽定四庫全書

淮南鴻烈解卷十五

漢髙誘注

兵略訓【兵防也防亂之萌皆在略謀解諭至論用師之意也故曰兵略】

古之用兵者非利土壤之廣而貪金玉之略【略獲也】將以存亡繼絕平天下之亂而除萬民之害也凡有血气之虫含牙帯角前爪後距有角者觸有齒者噬有毒者螫有蹏者趹喜而相戱怒而相害天之性也人有衣食之情而物弗能足也故羣居雜防分不均求不贍則爭爭則彊脇弱而勇侵怯人無防骨之彊爪牙之利故割革而爲甲爍鐵而爲刄貪昧饕餮之人殘賊天下萬人搔動莫寧其所有聖人勃然而起乃討彊暴平亂世夷險除穢以濁爲淸以危爲寧故不得不中絕【中絕謂若殷王中相絕滅】兵之所由來者逺矣黃帝嘗與炎帝戰矣【炎帝神農之末世也與黃帝戰於阪泉黃帝滅之】顓頊嘗與共工爭矣【共工與顓頊爭爲帝觸不周山】故黃帝戰於涿鹿之野【黃帝與蚩尢戰於涿鹿涿鹿在上谷】堯戰於丹水之浦【堯以楚伯受命滅不義於丹水丹水在南陽】舜伐有苖【有苖三苖也】啟攻有扈【禹之子啟伐有扈於甘甘在古扶風郡】自五帝而弗能偃也又況衰世乎夫兵者所以禁暴討亂也炎帝爲火災故黃帝擒之共工爲水害故顓頊誅之教之以道導之以徳而不聼則臨之以威武臨之威武而不從則制之以兵革故聖人之用兵也若櫛髮耨苗所去者少而所利者多殺無罪之民而養無義之君害莫大焉殫天下之財而贍一人之欲禍莫深焉使夏桀殷紂有害於民而立被其患不至於爲炮烙晉厲宋康行一不義而身死國亡不至於侵奪爲暴此四君者皆有小過而莫之討也故至於攘天下【攘奪也】害百姓肆一人之邪而長海內之禍此大論之所不取也所爲立君者以禁暴討亂也今乘萬民之力而反爲殘賊是爲虎傅翼曷爲弗除夫畜池魚者必去猵獺【食魚者也】養禽獸者必去豺狼又況治人乎故霸王之兵以論慮之以防圖之以義扶之非以亡存也將以存亡也故聞敵國之君有加虐於民者則舉兵而臨其境責之以不義刺之以過行兵至其郊乃令軍師曰毋伐樹木毋抉墳墓毋【熱】五穀【燒也】毋焚積聚毋捕民虜毋收六畜乃發號施令曰其國之君傲天侮鬼決獄不辜殺戮無罪此天之所以誅民之所以仇也兵之來也以廢不義而復有徳也有逆天之道帥民之賊者身死族滅以家聼者祿以家以裏聼者賞以裏以鄕聼者封以鄕以縣聼者侯以縣尅國不及其民廢其君而易其政尊其秀士而顯其賢良振其孤寡卹其貧窮出其囹圄賞其有功百姓開門而待之淅米而儲之【淅漬也】惟恐其不來也此湯武之所以致王而齊桓晉文之所以成霸也故君爲無道民之思兵也若旱而望雨渇而求飲夫有誰與交兵接刄乎故義兵之至也至於不戰而止晚世之兵君𨿽無道莫不設渠壍【塹】傅堞而守【傅守也堞城上女墻】攻者非以禁暴除害也欲以侵地廣壤也是故至於伏屍流血相支以日而霸王之功不世出者自爲之故也夫爲地戰者不能成其王爲身戰者不能立其功舉事以爲人者眾助之舉事以自爲者眾去之眾之所助𨿽弱必彊眾之所去𨿽大必亡兵失道而弱得道而彊將失道而拙得道而工國得道而存失道而亡所謂道者體圎而法方背陰而抱陽左柔而右剛履幽而戴明變化無常得一之原以應無方是謂神明夫圓者天也方者地也天圓而無端故不可得而觀地方而無垠故莫能窺其門天化育而無形象地生長而無計量渾渾沈沈孰知其藏凡物有朕惟道無朕【言萬物可朕也而道不可朕也】所以無朕者以其無常形勢也輪轉而無窮象日月之運行若春秋有代謝若日月有晝夜終而復始明而復晦莫能得其紀制刑而無刑故功可成物物而不物故勝而不屈刑兵之極也至於無刑可謂極之矣是故大兵無創與鬼神通五兵不厲天下莫之敢當建鼓不出庫諸侯莫不慴【折】防【零】沮膽其處故廟戰者帝神化者王所謂廟戰者法天道也神化者法四時也修政於境內而逺方慕其徳制勝於未戰而諸侯服其威內政治也古得道者靜而法天地動而順日月喜怒而合四時叫呼而比雷霆音气不戾八風詘伸不獲五度【獲誤也五度五行也】下至介鱗上及毛羽條修葉貫萬物百族由本至末莫不有序是故入小而不偪【偪廹也】處大而不窕浸乎金石潤乎艸木宇中六合振毫之末【或曰宇中四宇也】莫不順比道之浸洽滒淖纎防無所不在是以勝權多也夫射儀度不得則格的不中【格射之椹質也的射準也】驥一節不用而千里不至夫戰而不勝者非鼓之日也【鼓之日謂陳兵擊鼔鬭之日也】素行無刑久矣故得道之兵車不發軔【軔車不支】騎不被鞍鼓不振塵旗不解捲【捲束也】甲不離矢刄不嘗血朝不易位賈不去肆農不離野招義而責之大國必朝小城必下因民之欲乘民之力而爲之去殘除賊也故同利相死同情相成同欲相助順道而動天下爲向因民而慮天下爲鬭獵者逐禽車馳人趍各盡其力無刑罰之威而相爲斥闉【因】要遮者【斥也闉塞也】同所利也同舟而濟於江卒遇風波百族之子捷捽【族】招杼船【捷疾取也】若左右手不以相徳其憂同也故明王之用兵也爲天下除害而與萬民共享其利民之爲用猶子之爲父弟之爲兄威之所加若崩山決塘敵孰敢當故善用兵者用其自爲用也不能用兵者用其爲己用也用其自爲用則天下莫不可用也用其爲己用所得者鮮矣兵有三詆【詆要事也】治國家理境內行仁義布徳惠立正法塞邪隧羣臣親附百姓和輯上下一心君臣同力諸侯服其威而四方懷其徳修政廟堂之上而折衝千里之外拱揖指防而天下響應此用兵之上也地廣民眾主賢將忠國富兵彊約束信號令明兩軍相當鼓錞【淳】相望【錞錞於也形如鐘以和鼓】未至兵交接刄而敵人奔亡此用兵之次也知土地之宜習險隘之利明奇正之變察行陳解贖之數維枹【浮】綰而鼔之【綰貫枹椎也系於臂以擊鼓也】白刄合流矢接涉血屬腸輿死扶傷流血千里暴骸盈場乃以決勝此用兵之下也今夫天下皆知事治其末而莫知務修其本釋其根而樹其枝也夫兵之所以佐勝者眾而所以必勝者寡甲堅兵利車固馬良畜積給足士卒殷軫【殷眾也軫乘輪多盛貌】此軍之大資也而勝亡焉明於星辰日月之運刑徳奇賌【該】之數【奇賌陰陽奇祕之要非常之術】背鄕左右之便此戰之助也而全亡焉良將之所以必勝者恆有不原之智不道之道難以眾同也夫論除謹【論除論賢除吏謹愼也】動靜時吏卒辧兵甲治正行伍連什伯明鼓旗此尉之官也【軍尉所以尉鎭眾也】前後知險易見敵知難易發斥不忘遺【發有所見斥斥度視也】此之官也【軍望者也】隧路亟【隧道也亟言治軍隧道疾也】行輜治【行輜道路輜重也】賦丈均【賦治也軍壘尺丈均平也】處軍輯井竈通此司空之官也【軍司空補空修繕者】收藏於後遷捨不離無淫輿無遺輜此輿之官也【輿眾也領輿眾在軍之後者】凡此五官之於將也猶身之有股肱手足也必擇其人技能其才使官勝其任人能其事告之以政申之以令使之若虎豹之有爪牙飛鳥之有六翮莫不爲用然皆佐勝之具也非所以必勝也兵之勝敗本在於政政勝其民下附其上則兵彊矣民勝其政下畔其上則兵弱矣故徳義足以懷天下之民事業足以當天下之急選舉足以得賢士之心謀慮足以知彊弱之勢此必勝之本也地廣人眾不足以爲彊堅甲利兵不足以爲勝髙城深池不足以爲固嚴令繁刑不足以爲威爲存政者𨿽小必存爲亡政者𨿽大必亡昔者楚人地南捲沅湘【捲屈取也沅湘二水名】北繞潁【影】泗【潁泗二水名也】西包巴蜀東裹郯【談】淮【巴蜀郯淮地名】潁汝以爲洫【洫溝也】江漢以爲池垣之以鄧林【鄧林沔水上險】緜之以方城【緜落也方城楚北塞也在南陽葉縣】山髙尋雲谿肆無景【肆極也極溪之深不見景也】地利形便卒民勇敢蛟革犀兕以爲甲冑修鎩短鏦【鏦小矛也鏦音匆】齊爲前行積弩陪後【積弩連弩也】錯車衛旁疾如錐矢【錐金蔟箭羽之矢也】合如雷電解如風雨然而兵殆於垂沙【垂沙地名】眾破於栢舉楚國之彊大地計眾中分天下然懷王北畏孟嘗君背社稷之守而委身彊秦【懷王入秦秦畱之藍田也】兵挫地削身死不還二世皇帝【二世秦始皇少子胡亥也】勢爲天子富有天下人迹所至舟檝所通莫不爲郡縣然縱耳目之欲窮侈靡之變不顧百姓之饑寒窮匱也興萬乘之駕而作阿房之宮【阿房地名秦所築也】發閭左之戍【秦皆發閭左民未及發而秦亡也】收大半之賦【貲民之三而稅二】百姓之隨逮肆刑挽輅首路死者【隨逮應召也肆刑極刑輅挽輦橫木也】一旦不知千萬之數天下敖然若焦熱傾然若苦烈上下不相寧吏民不相憀【憀賴也憀音遼】戍卒陳勝興於大澤攘臂袒右【陳勝字涉汝陰人也大澤沛靳縣袒右脫右臂衣也】稱爲大楚而天下響應當此之時非有牢甲利兵勁弩彊衝也伐棘棗而爲矜【棘棗酸棗也矜矛柄也】周錐鑿而爲刃【周內也然矜以內鑽鑿也】剡摲【懴】筡【屠】奮儋【詹】鐝【摲剡鋭也鐝斫也鐝音矍】以當修防彊弩攻城略地莫不降下天下爲之麋沸螘【倚】動云徹席捲方數千里勢位至賤而噐械甚不利然一人唱而天下應之者積怨在於民也武王伐紂東面而迎歳【太嵗在寅】至汜而水【汜地名水有大雨水也】至共頭而墜【共頭山名在河曲共山墜隕也】彗星出而授殷人其柄【時有彗星柄在東方可以掃西人也】當戰之時十日亂於上風雨擊於中然而前無蹈難之賞而後無遁北之刑白刃不畢拔而天下得矣是故善守者無與禦而善戰者無與鬭明於禁捨開塞之道乘時勢因民欲而取天下故善爲政者積其徳善用兵者畜其怒徳積而民可用怒畜而威可立也故文之所以加者淺則勢之所勝者小徳之所施者博則威之所制者廣威之所制者廣則我彊而敵弱矣故善用兵者先弱敵而後戰者也故費不半而功自倍也湯之地方七十里而王者修徳也智伯有千里之地而亡者窮武也故千乘之國行文徳者王萬乘之國好用兵者亡故全兵先勝而後戰【徳先勝之而後乃戰湯武是也】敗兵先戰而後求勝徳均則眾者勝力敵則智者勝愚勢侔則有數者禽無數【侔等也】凡用兵者必先自廟戰主孰賢將孰能民孰附國孰治蓄積孰多士卒孰精甲兵孰利器備孰便故運籌於廟堂之上而決勝千里之外矣夫有形埓者天下訟【公也】見之有篇籍者世人傳學之此皆以形相勝者也善形者弗法也所貴道者貴其無形也無形則不可制迫不可度量也不可巧詐也不可規慮也智見者人爲之謀形見者人爲之功眾見者人爲之伏器見者人爲之備動作周還倨句詘伸可巧詐者皆非善者也善者之動也神出而鬼行星燿而逐進退詘伸不見朕防鸞舉麟振鳳飛龍騰發如秋風疾如駭龍【龍魚也飛之疾者也】當以生系死以盛乘衰以疾掩遲以飽制饑若以水滅火若以湯沃雪何往而不遂何之而不用達在中虛神在外漠志運於無形出於不意與飄飄往與忽忽來莫知其所之與條出與間入莫知其所集卒如雷霆疾如風雨若從地出若從天下獨出獨入莫能應圉疾如鏃矢何可勝偶一晦一明孰知其端緒未見其發固已至矣故善用兵者見敵之虛乘而勿假也追而勿捨也迫而勿去也擊其猶猶陵其與與疾雷不及塞耳【用疾雷之聲不暇復塞耳也】疾霆不暇掩目善用兵若聲之與響若鏜之與鞈【鞈鼓鞞聲】瞇不給撫呼不給吸當此之時仰不見天俯不見地手不麾戈兵不盡拔擊之若雷薄之若風炎之若火陵之若波敵之靜不知其所守動不知其所爲故鼔鳴旗麾當者莫不廢滯崩阤天下孰敢厲威抗節而當其前者故淩人者勝待人者敗爲人杓者死【杓所系也】兵靜則固專一則威分決則勇心疑則北力分則弱故能分人之兵疑人之心則錙銖有餘不能分人之兵疑人之心則數倍不足故紂之卒百萬之心武王之卒三千人皆專而一故千人同心則得千人力萬人異心則無一人之用將卒吏民動靜如身乃可以應敵合戰故計定而發分決而動將無疑謀卒無二心動無墮容口無虛言事無嘗試應敵必敏發動必亟故將以民爲體而民以將爲心心誠則支體親刃心疑則支體撓北心不專一則體不節動將不誠心則卒不勇敢故良將之卒若虎之牙若兕之角若鳥之羽若蚈之足【蚈馬蠸也】可以行可以舉可以噬可以觸彊而不相敗眾而不相害一心以使之也故民誠從其令𨿽少無畏民不從令𨿽眾爲寡故下不親上其心不用卒不畏將其形不戰守有必固而攻有必勝不待交兵接刃而存亡之機固以形矣兵有三勢有二權有气勢有地勢有因勢將充勇而輕敵卒果敢而樂戰三軍之眾百萬之師志厲靑雲气如飄風聲如雷霆誠積逾而威加敵人此謂气勢硤路津關大山名塞龍蛇蟠【蟠屈也】卻笠居【卻偃覆也笠登】羊腸道【羊腸一屈一伸】發笱門【發笱竹笱所以捕魚其門可入而不得出】一人守隘而千人弗敢過也此謂地勢因其勞倦怠亂饑渴凍暍推其摿【安】摿擠其揭揭【擠排也摿摿欲臥也揭揭欲拔也】此謂因勢善用間諜【言軍之反間也】審錯規慮設蔚施伏【艸木蕃盛曰蔚也】隱匿其形出於不意敵人之兵無所適備此謂知權陳卒正前行選進退俱什伍摶前後不相撚【撚揉蹈也】左右不相干受刃者少傷敵者眾此謂事權權勢必形吏卒專精選良用才官得其人計定謀決明於死生舉錯得失莫不振驚故攻不待衝隆云梯而城拔【云梯可依云而立所以瞰敵之城中】戰不至交兵接刃而敵破明於必勝之攻也故兵不必勝不茍接刃攻不必取不爲茍發故勝定而後戰鈴縣而後動故眾聚而不虛散兵出而不徒歸惟無一動動則淩天振地抗泰山蕩四海鬼神移徙鳥獸驚駭如此則野無校兵【敵家之兵不來相交復也】國無城守矣靜以合躁治以持亂無形而制有形無爲而應變𨿽未能得勝於敵敵不可得勝之道也敵先我動則是見其形也彼躁我靜則是罷其力也形見則勝可制也力罷則威可立也視其所爲因與之化觀其邪正以制其命餌之以所欲以罷其足彼若有間急塡其隙極其變而束之盡其節而僕之敵若反靜爲之出奇彼不吾應獨盡其調【言我之盡調以待敵也】若動而應有見所爲彼持後節【彼謂敵持後節敵在後使先己】與之推移彼有所積必有所虧精若轉左陷其右陂【右陂西也】敵潰而走後必可移敵迫而不動名之曰奄遲擊之如雷霆斬之若艸木燿之若火電欲疾以遫【速】人不及步鋗【喧】車不及轉轂兵如植木弩如羊角人𨿽眾多勢莫敢格諸有象者莫不可勝也諸有形者莫不可應也是以聖人藏形於無而遊心於虛風雨可障蔽而寒暑不可開閉以其無形故也夫能滑淖精微貫金石窮至逺放乎九天之上蟠乎黃盧之下惟無形者也善用兵者當擊其亂不攻其治是不襲堂堂之冦不擊塡塡之旗【塡塡旗立牢端貌】容未可見以數相持彼有死形因而制之敵人執數動則就陰以虛應實必爲之禽虎豹不動不入陷阱麋鹿不動不離罘飛鳥不動不絓网羅魚鼈不動不擐唇喙物未有不以動而制者也是故聖人貴靜靜則能應躁後則能應先數則能勝疏博則能禽缺故良將之用卒也同其心一其力勇者不得獨進怯者不得獨退止如邱山發如風雨所淩必破靡不毀沮動如一體莫之應圉是故傷敵者眾而手戰者寡矣夫五指之更彈不若捲手之一挃【挃也】萬人之更進【更代也】不如百人之俱至也今夫虎豹便捷熊羆多力然而人食其肉而席其革者不能通其知而壹其力也夫水勢勝火章華之臺燒【章華楚之髙壹】以升勺沃而救之𨿽涸井而竭池無柰之何也舉壺榼盆盎而以灌之其滅可立而待也今人之與人非有水火之勝也而欲以少耦眾不能成其功亦明矣兵家或言曰少可以耦眾此言所將非言所戰也或將眾而用寡者勢不齊也【勢不齊士不同力也】將寡而用眾者用力諧也若乃人盡其才悉用其力以少勝眾者自古及今未嘗聞也神莫貴於天勢莫便於地動莫急於時用莫利於人凡此四者兵之幹植也然必待道而後行可一用也夫地利勝天時巧舉勝地利勢勝人故任天者可迷也任地者可束也任時者可迫也任人者可惑也夫仁勇信廉人之美才也然勇者可誘也仁者可奪也信者易欺也廉者易謀也將眾者有一見焉則爲人禽矣由此觀之則兵以道理制勝而不以人才之賢亦自明矣是故爲麋鹿者則可以罝罘設也【麋鹿有兵而不能以鬭無術之軍也】爲魚鼈者則可以网罟取也【魚鼈之兵散而不集】爲鴻鵠者則可以矰繳加也【鴻鵠之兵髙而無被】惟無形者無可柰也是故聖人藏於無原故其情不可得而觀運於無形故其陳不可得而經無法無儀來而爲之宜無名無狀變而爲之象深哉睭【帚】睭逺哉悠悠且冬且夏且春且秋上窮至髙之末下測至深之底變化消息無所凝滯建心乎窈防之野而藏志乎九旋之淵【九旋言深淵也】𨿽有明目孰能窺其情兵之所隱議者天道也所圖畫者地形也所明言者人事也所以決勝者鈐勢也故上將之用兵也上得天道下得地利中得人心乃行之以機發之以勢是以無破軍敗兵及至中將上不知天道下不知地利專用人與勢𨿽未必能萬全勝鈐必多矣下將之用兵也博聞而自亂多知而自疑居則恐懼發則猶豫是以動爲人禽矣今使兩人接刃巧拙不異而勇士必勝者何也其行之誠也夫以巨斧擊桐薪不待利時良日而後破之加巨斧於桐薪之上而無人力之捧𨿽順招搖挾刑徳【招搖斗杓也刑十二辰也徳十日也】而弗能破者以其無勢也故水激則悍矢激則逺夫栝淇衛箘簵【栝箭栝也淇衛箘簵箭之所出也】載以銀錫【載飾也飾箭以銀】𨿽有薄縞之幨【縞細繒也】腐荷之矰【荷蓮華也矰猶矢也】然猶不能獨射也假之防角之力弓弩之勢則貫兕甲而徑於革盾矣夫風之疾至於飛屋折木虛舉之下大遲自上髙邱【虛舉不駕也風疾飛之下大遲復上髙邱也】人之有所推也是故善用兵者勢如決積水於千仞之隄若轉貟石於萬丈之谿天下見吾兵之必用也則孰敢與我戰者故百人之必死也賢於萬人之必北也況以三軍之眾赴水火而不還踵乎𨿽誂【弔】合刃於天下誰敢在於上者【誂卒也𨿽卒然合與天下爭人誰敢在其上者】所謂天數者左靑龍右白虎前朱雀後武【角亢爲靑龍參井爲白虎星張爲朱雀鬥牛爲武用兵者右參井左角亢背鬥牛鄕星張此順北斗之銓衡也】所謂地利者後生而前死左牡而右牝【髙者爲生下者爲死邱陵爲牡谿谷爲牝】所謂人事者慶賞信而刑罰必動靜時舉錯疾此世傳之所以爲儀表者固也然而非所以生儀表者因時而變化者也是故處於堂上之陰而知日月之次序見瓶中之冰而知天下之寒暑夫物之所以相形者微惟聖人達其至故鼓不與於五音而爲五音主水不與於五味而爲五味調將軍不與於五官之事而爲五官督故能調五音者不與五音者也能調五味者不與五味者也能治五官之事者不可揆度者也是故將軍之心滔滔如春【壙】如夏湫【啾】漻【遼】如秋典凝如冬【典常凝正也常正於冬也】因形而與之化隨時而與之移夫景不爲曲物直響不爲淸音濁觀彼之所以來各以其勝應之是故扶義而動推理而行掩節而防割【掩覆也覆其節制斷割也】因資而成功使彼知吾所出而不知吾所入知吾所舉而不知吾所集始如狐貍彼故輕來合如兕虎敵故奔走夫飛鳥之摯也俛其首猛獸之攫也匿其爪虎豹不外其爪而噬不見齒故用兵之道示之以柔而迎之以剛示之以弱而乘之以彊爲之以歙而應之以張將欲西而示之以東先忤而後合前防而後明若鬼之無迹若水之無創故所鄕非所之也所見非所謀也舉措動靜莫能識也若雷之擊不可爲備所用不復故勝可百全與明通莫知其門是謂至神兵之所以彊者民也民之所以必死者義也義之所以能行者威也是故合之以文齊之以武是謂必取威儀並行是謂至彊夫人之所樂者生也而所憎者死也然而髙城深池矢石若雨平原廣澤白刃交接而卒爭先合者彼非輕死而樂傷也爲其賞信而罰明也是故上視下如子則下視上如父上視下如弟則下視上如兄上視下如子則必正四海下視上如父則必正天下上親下如弟則不難爲之死下事上如兄則不難爲之亡是故父子兄弟之冦不可與鬭者積恩先施也故四馬不調造父不能以致逺弓矢不調羿不能以必中君臣乖心則孫子不能以應敵【孫子名武吳王闔閭之將軍也】是故內修其政以積其徳外塞其醜以服其威察其勞逸以知其飽饑故戰日有期視死若歸故將必與卒同甘苦俟饑寒故其死可得而盡也故古之善將者必以其身先之暑不張蓋寒不被裘所以程寒暑也險隘不乘上陵必下所以齊勞佚也軍食熟然後敢食軍井通然後敢飲所以同饑渴也合戰必立矣射之所及以共安危也故良將之用兵也常以積徳擊積怨以積愛擊積憎何故而不勝主之所求於民者二求民爲之勞也欲民爲之死也民之所望於主者三饑者能食之勞者能息之有功者能徳之民以償其二積而上失其三望國𨿽大人𨿽眾兵猶且弱也若苦者必得其樂勞者必得其利斬首之功必全死事之後必賞【死事以軍事死賞其後子孫也】四者旣信於民矣主𨿽射雲中之鳥而釣深淵之魚彈琴瑟聲鐘竽惇六博【惇者致也】投髙壺兵猶且彊令猶且行也是故上足仰則下可用也徳足慕則威可立也將者必有三隧四義五行十守所謂三隧者上知天道下習地形中察人情【凡此三事者人所從蹊隧者也】所謂四義者便國不負兵【負程也】爲主不顧身見難不畏死決疑不辟罪所謂五行者柔而不可捲也剛而不可折也仁而不可犯也信而不可欺也勇而不可淩也所謂十守者神淸而不可濁也謀逺而不可慕也操固而不可遷也知明而不可蔽也不貪於貨不淫於物不嚂【罕】於辯不推於方不可喜也不可怒也是謂至於窈窈防防孰知其情發必中詮言必合數動必順時解必中揍【揍理也】通動靜之機明開塞之節審舉措之利害若合符節疾如彍【廓】弩勢如發矢一龍一蛇動無常體莫見其所中莫知其所窮攻則不可守守則不可攻蓋聞善用兵者必先修諸己而後求諸人先爲不可勝而後求勝修己於人求勝於敵己未能治也而攻人之亂是猶以火救火以水應水也何所能制今使陶人化而爲埴則不能成盆盎【陶人化爲埴陶人復變爲埴土不能化埴土也】工女化而爲絲則不能織文錦同莫足以相治也故以異爲奇兩爵相與鬭未有死者也鸇鷹至則爲之解以其異類也故靜爲躁奇【有出於人】治爲亂奇飽爲饑奇佚爲勞奇奇正之相應若水火金木之代爲雌雄也善用兵者持五殺以應【五殺五行】故能全其勝拙者處五死以貪故動而爲人擒兵貴謀之不測也形之隱匿也出於不意不可以設備也謀見則窮形見則制故善用兵者上隠之天下隠之地中隠之人隠之天者無不制也何謂隠之天大寒甚暑疾風暴雨大霧防晦因此而爲變者也何謂隠之地山陵邱阜林叢險阻可以伏匿而不見形者也何謂隠之人蔽之於前望之於後出奇行陳之間發如雷霆疾如風雨巨旗【搼捲取也】止鳴鼓而出入無形莫知其端緒者也故前後正齊四方如繩出入解續不相越淩翼輕邊利【翼軍之翼之邊而利】或前或後離合聚散不失行伍此善修行陳者也明於奇正賌陰陽刑徳五行望气候星防禨祥此善爲天道者也設規慮施蔚伏見用水火出珍怪鼓噪軍所以營其耳也曳梢肆柴揚塵起堨【梢小柴也堨埃】所以營其目者此善爲詐佯者也錞鉞牢重固植而難恐勢利不能誘死生不能動此善爲充榦者也【充盈榦彊也】剽疾輕悍勇敢輕敵疾若滅沒此善用輕出奇者也相地形處次捨治壁壘審煙斥居髙陵捨出處此善爲地形者也因其饑渴凍暍勞倦怠亂恐懼窘步乘之以選卒擊之以宵夜此善因時應變者也易則用車【曷平地也】險則用騎涉水多弓【水中不可用弩故以弓便】隘則用弩【隘可以手弩以爲距】晝則多旌夜則多火晦防多鼓此善爲設施者也凡此八者不可一無也然而非兵之貴者也夫將者必獨見獨知獨見者見人所不見也獨知者知人所不知也見人所不見謂之明知人所不知謂之神神明者先勝者也先勝者守不可攻戰不可勝攻不可守虛實是也上下有隙將吏不相得所持不直卒心積不服【言積怨不服之也】所謂虛也主明將良上下同心气意俱起所謂實也若以水投火所當者陷所薄者移牢柔不相通而勝相奇者虛實之謂也故善戰者不在少善守者不在小勝在得威敗在失气夫實則鬭虛則走盛則彊衰則北吳王夫差地方二千里帶甲七十萬南與越戰棲之防稽北與齊戰破之艾陵西遇晉公擒之黃池【晉公謂平侯也擒之服晉也】此用民气之實也其後驕溢縱欲拒諌喜諛憢悍遂過【憢勇急也】不可正諭大臣怨懟百姓不附越王選卒三千人擒之於隧因制其虛也夫气之有虛實也若明之必晦也故勝兵者非常實也敗兵者非常虛也善者能實其民气以待人之虛也不能者虛其民气以待人之實也故虛實之气兵之貴者也凡國有難君自宮召將詔之曰社稷之命在將軍卽今國有難願請子將而應之將軍受命乃令祝史太卜齋宿三日之太廟鉆靈卜吉日以受鼓旗君入廟門西面而立將入廟門趍至堂下北面而立主親操鉞持頭授將軍其柄曰從此上至天者將軍制之復操斧持頭授將軍其柄曰從此下至淵者將軍制之將已受斧鉞答曰國不可從外治也軍不可從中禦也二心不可以事君疑志不可以應敵臣旣以受制於前矣鼓旗斧鉞之威臣無還請願君亦以垂一言之命於臣也君若不許臣不敢將君若許之臣辭而行乃爪鬋【鬋爪送終之禮去手足爪】設明衣也【明衣喪衣也在於闇防故言明】鑿凶門而出【凶門北出門也將軍之出以喪禮處之以其必死也】乘將軍車載旌旗斧鉞累若不勝其臨敵決戰不顧必死無有二心是故無天於上無地於下無敵於前無主於後進不求名退不避罪惟民是保利合於主國之實也上將之道也如此則智者爲之慮勇者爲之鬭气厲靑雲疾如馳騖是故兵未交接而敵人恐懼若戰勝敵奔畢受功賞吏遷官益爵祿割地而爲調決於封外卒論防軍中【言有罪而誅】顧反於國放旗以入斧鉞報畢於君曰軍無後治乃縞素辟捨請罪於君君曰赦之退齊服大勝三年反舍【大勝敵者還三年乃反故捨也】中勝二年下勝期年兵之所加者必無道之國也故能戰勝而不報取地而不反民不疾疫將不夭死五穀丰昌風雨時節戰勝於外福生於內是故名必成而後無餘害矣

淮南鴻烈解卷十五

欽定四庫全書

淮南鴻烈解卷十六

漢髙誘注

說山訓【山爲道本仁者所處說道之防委積若山故曰說山】

魄問於魂曰道何以爲體【魄人陰神也防人陽神也陰道祖於陽故魄問防道以何等形體也】曰以無有爲體【道無形以無有爲體也】魄曰無有有形乎防曰無有何得而聞也防曰吾直有所遇之耳【言適遭遇知之也】視之無形聽之無聲謂之幽防幽防者所以諭道而非道也【諭似也】魄曰吾聞得之矣乃內視而自反也防曰凡得道者形不可得而見名不可得而揚【揚猶稱也揚或作象】今汝已有形名矣何道之所能乎魄曰言者獨何爲者【魄謂魂曰子尙無形何故有言】吾將反吾宗矣【宗本也魄言將反於無有】魄反顧防忽然不見反而自存亦以淪於無形矣【魄反而自存亦以入於無形之中矣形或作有】人不小學不大迷【小學不博不能通道故大迷也】不小慧不大愚【小慧不能通物故大愚也】人莫鑑於沬雨而鑑於澄水者以其休止不蕩也【沬雨雨潦上覆甕也澄止水也蕩動也沬雨或作流潦】詹公之釣千歳之鯉不能避【詹公詹何也古得道善釣者有精術故能得千歳之鯉也】曾子攀柩車引輴【春】者爲之止也【曾子至孝送親喪悲哀攀援柩車而挽者感之爲之止輴棺下輪也】老母行歌而動申喜精之至也【申喜楚人也少亡其母聞乞人行歌聲感而出視之則其母也】瓠巴鼓瑟而淫魚出聽【瓠巴楚人也善鼓瑟淫魚喜音出頭於水而聽之淫魚長頭身相半長丈餘鼻正白身正黒口在頷下似鬲獄魚而身無鱗出江中也】伯牙鼓琴駟馬仰秣【仰秣仰頭吹吐謂馬笑也】介子歌龍蛇而文君垂泣【介子介推也從晉文公重耳出奔翟遭難絕糧介子推割肌啗之公子復國賞從亡者子推獨不及故歌曰有龍矯矯而失其所有蛇從之而啖其口龍旣升云蛇獨泥處龍以諭文公也蛇以自諭也於是文公覺悟求介子推不得而號泣之】故玉在山而艸木潤【玉陽中之陰也故能潤澤艸木】淵生珠而岸不枯【珠陰中之陽也有光明故岸不枯】螾無筋骨之彊爪牙之利【螾一名蜷也】上食晞堁下飲黃泉用心一也【晞幹也堁土塵也楚人謂之堁一情專也】淸之爲明杯水見眸子濁之爲闇河水不見太山視日者聽雷者聾人無爲則治有爲則傷【道貴無爲也故治有爲者則傷傷猶病也】無爲而治者載無也【言無爲而能致治者常載行其無爲】爲者不能有也【爲者有爲也有謂好憎情欲不能恬澹靜漠故曰不能無爲也】不能無爲者不能有爲也【不能行淸靜無爲者不能大有所致其治立其功也】人無言而神【無道者道不言也道能化故神】有言者則傷【道不貴言故言有傷】無言而神者載無【道貴無言能致於神載行也常行其無言也】有言則傷其神之神者【道賤有言而多反有言故自傷其神】鼻之所以息耳之所以聽終以其無用者爲用矣【無用者謂鼻耳中空處也】物莫不因其所有而用其所無【以其所無用爲用也】以爲不信視籟與竽【籟三孔籥也以其管孔空處以成音也故曰視籟與竽也】念慮者不得臥【詩曰耿耿不寐如有隠憂又曰展轉伏枕寤寐永嘆是也】止念慮則有爲其所止矣【止猶去也彊自抑去念慮非眞無念慮則與物所止矣】兩者俱亡則至徳純矣【兩者念慮與彊不念慮也忘二者則神內守故至徳純一】聖人終身言治所用者非其言也用所以言也【非其言非其所常言也用所以言者用當所治之言】歌者有詩然使人善之者非其詩也【善之者善其音之淸和也不善其詩】鸚鵡能言而不可使長【鸚鵡鳥名出於蜀郡赤喙者是其色縹綠能效人言長主也】是何則得其所言而不得其所以言【得其言者知效人言也不知所以長言教令之言也】故循迹者非能生迹者也【循隨也隨人故迹不能創基造制自爲新迹如鸚鵡知效人言不能自爲長主之言也】神蛇能防而復續而不能使人勿防也神能見夢元王而不能自出漁者之籠【宋元王夜夢見得神而未獲也漁者豫且捕魚得以獻元王元王剝以卜】四方皆道之門戶牖向也在所從闚之故釣可以教騎騎可以教禦禦可以教刺舟【此四術者皆謹敬加順其道故可以相教】越人學逺射防天而發適在五步之內不易儀也【越人習水便舟而不知射射逺反直仰向天而發矢勢盡而還故近在五步之內防猶望也儀射法言不曉射故不知易去防天之法也】世已變矣而守其故譬猶越人之射也月望日奪其光陰不可以乘陽也【月十五日與日相望東西中繩則月食故奪月光也差則虧至晦則盡】日出星不見不能與之爭光也【星陰也不能奪日之光也】故末不可以彊於本指不可以大於臂下輕上重其覆必易一淵不兩鮫水定則淸正動則失平故惟不動則所以無不動也江河所以能長百谷者能下之也夫惟能下之是以能上之【上大也】天下莫相憎於膠漆【膠漆相持不解故曰相憎一說膠入漆中則敗漆入膠亦敗以多少推之故曰相憎】而莫相愛於冰炭【冰得炭則解歸水復其性炭得冰則保其炭故曰相愛】膠漆相賊冰炭相息也墻之壊愈其立也【壊反本還爲土】冰之泮愈其凝也以其反宗【泮釋也反水也宗本也】泰山之容巍巍然髙【容形也】去之千里不見埵堁逺之故也【埵堁猶席翳也埵讀似望作江淮間人言能得之也】秋毫之末淪於不測是故小不可以爲內者大不可以爲外矣【小不可爲內復小於秋毫之末謂無有也無有無形者至大不可爲外也】蘭生幽宮不爲莫服而不芳舟在江海不爲莫乘而不浮君子行義不爲莫知而止休夫玉潤澤而有光其聲舒【舒緩也揚和也】渙乎其有似也【似君子也】無內無外不匿瑕穢【無內無外表裏通也匿藏也】近之而濡望之而隧夫照鏡見眸子微察秋毫明照晦防故和氏之璧隨侯之珠出於山淵之精君子服之順祥以安寧【服佩也君子佩而象之無有情欲能順善以安其身】侯王寶之爲天下正【寶重也侯王重其天性若凡民之重珠玉故以爲天下正無所阿私也】陳成子恆之劫子淵捷也【陳成子將弒齊簡公使勇士十六人脇其大夫子淵捷欲與分國捷不欲故曰劫之】子罕之辭其所不欲而得其所欲【所欲不貪爲寶】孔子之見黏【拈】蟬者白公勝之倒杖防也【倒杖防傷其頥血流及屨而不覺言精有所在也】衛姬之論罪於桓公【衛姬衛女齊桓公夫人桓公有伐衛之志衛姬望見桓公色而知之故請公殺贖衛之罪】子見子夏曰何肥也魏文侯見之反被裘而負芻也【知其皮盡則毛無所傅也】兒說之爲宋王解閉結也【結不可解者而能解之解之以不解】此皆微眇可以觀論者【微眇爲見始知終也】人有嫁其子而敎之曰爾行矣愼無爲善曰不爲善將爲不善邪應之曰善且由弗爲況不善乎此全其天器者【器猶性也孟子曰人性善故曰全其天性】拘囹圄者以日爲修當死市者以日爲短日之修短有度也有所在而短有所在而修也則中不平也【中心也】故以不平爲平者其平不平也嫁女於病消者夫死則後難復處也【以女爲妨夫後人不敢娶故難復嫁處也一說女以天下人皆消不肻復嫁之也】故沮捨之下不可以坐【沮捨壊也】倚墻之傍不可以立【爲踣壓也】執獄牢者無病【執主也厲鬼畏之故不病】罪當死者肥澤【計決心之無外思一說治當死者罪已定無憂故肥澤也】刑者多壽心無累也【刑者宮人也無情欲之累精神不耗故多壽也】良醫者常治無病之病故無病聖人者常治無患之患故無患也夫至巧不用劍【巧在心手故不用劍也】善閉者不用關楗【善閉其心故不關楗也】淳於髠之告失火者此其類【淳於髠齊人也告其鄰穾將失火使曲穾徙薪鄰人不從後竟失火言者不爲功救火者焦頭爛額爲上客刺不備預諭凡人不知豫閉其情欲而思得人救其禍】以淸入濁必困辱以濁入淸必覆傾君子之於善也猶采薪者見一介掇之見靑蔥則防之【言無所捨也君子行善亦如之】天二气則成虹地二气則泄藏【陰陽相干二气也】人二气則成病【邪气幹正气故成病】陰陽不能且冬且夏【陰不能陽陽不能陰冬自爲冬夏自爲夏也】月不知晝日不知夜【言不能相兼也】善射者發不失的善於射矣而不善所射【所射者死故曰不善】善釣者無所失善於釣矣而不善所釣【所釣者魚也於魚不善也】故有所善則不善矣鐘之與磬也近之則鐘音充【充大也】逺之則磬音章【磬石也音淸明逺聞而章著也】物固有近不若逺逺不如近者今曰稻生於水而不能生於湍瀨之流【湍流水也】紫芝生於山而不能生於盤石之上【根無所植也】慈石能引鐵及其於銅則不行也【行猶使也不能使隨也】水廣者魚大山髙者木修廣其地而薄其徳譬猶陶人爲器也揲挺其土而不益厚破乃愈疾【愈益也疾速也】聖人不先風吹不先雷毀不得已而動故無累月盛衰於上則蠃蠬應於下同气相動不可以爲逺【月盛則蠃蠬內減故曰蠃蠬應於下月陰精也蠃蠬亦陰也故曰同气也類能相感故曰不可爲逺】執彈而招鳥揮棁而呼狗欲致之顧反走故魚不可以無餌釣也獸不可以虛器召也【召猶致也】剝牛皮鞟以爲鼔正三軍之眾然爲牛計者不若服於軛也狐白之裘天子被之而坐廟堂然爲狐計者不若走於澤亡羊而得牛則莫不利失也防指而免頭則莫不利爲也故人之情於利之中則爭取大焉於害之中則爭取小焉將軍不敢騎白馬【爲見者識一說白防服故不敢騎也傳曰晉襄公與姜戎子墨衰敗秦師於殽言其變防服也故不敢騎白馬也】亡者不敢夜揭炬【亡逃亡也】保者不敢畜噬狗【保城郭居也保饒人也不敢畜噬人狗也】雞知將旦鶴知夜半而不免於鼎俎【鶴夜半而鳴也以無知謀不能免於鼎俎以諭將軍當兼五材不可以無權譎】山有猛獸林木爲之不斬園有螫虫藜藿爲之不采【言人畏也】爲儒而踞裏閭【儒尙禮義踞裏閭非也】爲墨而朝吹竽【墨道尙儉不好樂縣名朝歌墨子不入吹竽非也】欲滅迹而走雪中拯溺者而欲無濡是非所行而行所非今夫闇飲者非嘗不遺飲也使之自以平則𨿽愚無失矣是故不同於和而可以成事者天下無之矣【和猶適也】求美則不得美不求美則美矣【心自求美名則不得美名也而自損則有美名矣故老子曰致數輿無輿也】求醜則不得醜求不醜則有醜矣不求美又不求醜則無美無醜矣是謂同【天也天無所求也人能無所求故以之同】申徒狄負石自沈於淵而溺者不可以爲抗【申徒狄殷末人也不忍見紂亂故自沈於淵抗髙也】髙誕而存鄭誕者不可以爲常事有一應而不可循行人有多言者猶百舌之聲【百舌鳥名能易其舌效百鳥之聲故曰百舌以諭人𨿽事多言無益於事】人有少言者猶不脂之戶也【言其不鳴故不脂之諭無聲也一說不脂之戶難開閉亦諭人少言語也】六畜生多耳目者不詳防書著之【詳善也多耳目者以爲妖災也諭人有多言而少誠實比之於不詳也】百人抗浮不若一人挈而趨【抗舉也浮瓠也百人共舉不如一人持之走便也】物固有眾而不若少者引車者二六而後之【轅三人兩轅六人故謂二六一說十二人】事固有相待而成者兩人俱溺不能相拯一人處陸則可矣故同不可相治必待異而後成【同謂君所謂可臣亦曰可君所謂否臣亦曰否猶以水濟水誰能食之是謂同故不可以相治異謂濟君之可替君之否引之當道是謂異也故可以成事也】千年之松下有茯苓上有兔絲【茯苓千歳松脂也兔絲生其上而無根一名女蘿也】上有叢蓍下有伏聖人從外知內以見知隱也喜武非俠也【俠輕也】喜文非儒也好方非醫也好馬非騶也知音非瞽也知味非庖也此有一槪而未得主名也【此六術者皆善之而未純無所適名】被甲者非爲十步之內也百步之外則爭深淺深則達五藏淺則至膚而止矣死生相去不可爲道裏【言相逺也】楚王亡其猨而林木爲之殘【楚王莊王旅也猿捷躁依木而處故殘林以求之】宋君亡其珠池中魚爲之殫【殫盡也】故澤失火而林憂上求材臣殘木上求魚臣幹谷上求楫而下致船上言若絲下言若綸【綸大繳也】上有一善下有二譽上有三衰下有九殺【衰殺皆諭逾也傳曰上之所好下尢甚焉故有九殺也】大夫種知所以彊越而不知所以存身萇知周之所存而不知身所以亡知逺而不知近【逺謂彊越存周也近謂其身也】畏馬之辟也不敢騎【辟旁也】懼車之覆也不敢乘是以虛禍距公利也【虛空也】不孝弟者或詈父母生子者所不能任其必孝也然猶養而長之【任保也】範氏之敗有竊其鐘負而走者【範氏範吉射範防之孫範鞅獻子之子昭子也敗者趙簡子伐之故人竊其鐘也一曰知伯滅範氏也】鎗然有聲懼人聞之遽掩其耳憎人聞之可也自掩其耳悖矣【悖惑也】升之不能大於石也升在石之中夜之不能修其歳也夜在歳之中仁義之不能大於道徳也仁義在道徳之包【仁義小道徳大也在道徳包裹猶升在斛之中夜在歳之內也】先鍼而後縷可以成帷先縷而後鍼不可以成衣鍼成幕虆【羅】成城事之成敗必由小生言有漸也【幕帷也上曰幕旁曰帷縷非鍼無以通故宜先也虆土籠也始一匱以上於城故曰事之成敗必由小生】染者先靑而後黑則可先黑而後靑則不可工人下漆而上丹則可下丹而上漆則不可萬事猶此所先後上下不可不審【審知也】水濁而魚噞【魚短气黃噞出口於水上】形勞則神亂【形亂神不治也】故國有賢君折衝萬里【衡兵車也所以衝突敵城也言賢君徳不可伐故能折於逺敵之衝車於千里之外使敵不敢至也魏文侯禮下段幹木而秦兵不敢至此之謂也】因媒而嫁而不因媒而成【媒人以禮成爲室家也】因人而交不因人而親【以徳親也】行合趨同千里相從趨不合行不同對門不通海水𨿽大不受胔【慈】芥日月不應非其气【陽燧取火方諸取水气相應也非此不得故曰不應非其气也】君子不容非其類也人不愛倕之手而愛己之指【倕堯之巧工也𨿽倕巧人不能以倕巧故愛其手也謂倕手無益於己故自愛其指也】不愛江漢之珠而愛己之鉤【江漢𨿽有美珠不爲己用故不愛也鉤鉤也可以得魚故愛之】以束薪爲鬼以火煙爲气以束薪爲鬼朅而走【夜行見束薪以爲鬼故去而走】以火煙爲气殺豚烹狗【以火煙爲吉防之气殺牲以攘之惑也】先事如此不如其後【此先事之人也如此不如徐徐出其後者也】巧者善度知者善豫【豫備也】羿死桃部不給射慶忌死劍鋒不給摶【桃部地名羿夏之諸侯有窮君也爲弟子逢蒙所殺不及攝己而射也摶捷也慶忌吳王僚之子也要離爲闔閭刺之故死劍不及設其捷疾之力】滅非者戶告之曰我實不與我防亂謗乃愈起止言以言止事以事譬猶揚堁而弭塵抱薪而救火【止言當以嘿止事當以卜今以言止言以事止事猶揚堁止塵塵愈起抱薪救火火愈熾也】流言雪污譬猶以湼拭素也【流放雪除也湼黑素白也】矢之於十步貫兕甲於三百步不能入魯縞騏驥一日千里其出致釋駕而僵【釋稅僵僕也猶矢於三百步不能穿魯縞言矢竭勢盡也】大家攻小家則爲暴大國並小國則爲賢【夏世不能尙徳茍任勞力而以辟土折境並兼人國爲賢也】小馬非大馬之類也小知非大知之類也【小馬不可以進道致千里故不得與大馬同類小知不可以治世長民故不得與大知同類】被羊裘而賃固其事也貂裘而負籠甚可怪也【籠土籠也】以潔白爲污辱譬猶沐浴而抒混薫燧而負彘【燒薫自香也楚人謂之薫燧】治疽不擇善惡醜肉而並割之農夫不察苗莠而並耘之豈不虛哉壞塘以取發屋而求貍掘室而求鼠割唇而治齲【區】桀跖之徒君子不與殺戎馬而求狐貍援兩鼈而失靈防右臂而爭一毛折鏌邪而爭錐刀用智如此豈足髙乎【髙猶貴也】寧百刺以鍼無一刺一刀寧一引重無久持輕寧一月饑無一旬餓【饑食不足餓困乏也】萬人之蹪愈於一人之隧【隧陷也】有譽人之力儉者舂至旦不中員呈猶讁之察之乃其母也【讁責怒也稱譽人力儉呈作不中科員而責怒也君子視之乃自呈作其母以爲力挾以此譽人孰如毀之故諺曰問誰毀之小人譽之此之謂也】故小人之譽人反爲損【損毀也】東家母死其子哭之不哀西家子見之歸謂其母曰社何愛速死吾必悲哭社【江淮謂母爲社】夫欲其母之死者𨿽死亦不能悲哭矣謂學不暇者𨿽暇亦不能學矣【言有事務不暇學如此曹之人𨿽閒暇無務亦不能學也】見窽木浮而知爲舟見飛蓬轉而知爲車見鳥迹而知著書以類取之【窽穴讀曰科也】以非義爲義以非禮爲禮譬猶倮走而追狂人盜財而與乞者竊簡而寫法律蹲踞而誦詩書割而捨之鏌邪不防肉執而不釋馬犛截玉【馬尾也】聖人無止無以歳賢昔日兪昨也【賢兪猶勝也言今歳勝於昔歳今日勝於昨日諭聖人自修進也】馬之似鹿者千金天下無千金之鹿玉待礛【藍】諸而成器【礛諸攻玉之石言物有待賤而貴者也礛廉或直言藍也】有千金之璧而無錙錘之礛諸【六銖曰錙八銖曰錘言其賤也】受光於隙照一隅受光於牖照北壁受光於戶照室中無遺物況受光於宇宙乎天下莫不借明於其前矣由此觀之所受者小則所見者淺所受者大則所照者博江出岷山河出昆侖濟出王屋潁出少室漢出嶓分流斘馳注於東海所行則異所歸則一通於學者若車軸轉轂之中不運於己與之致千里終而復始轉無窮之源不通於學者若迷惑告之以東西南北所居聆聆【聆聆猶了了言迷解也】背而不得不知凡要寒不能生寒熱不能生熱不寒不熱能生寒熱故有形出於無形未有天地能生天地者也至深微廣大矣【未有天地生天地故無形生有形也】雨之集無能霑待其止而能有濡【集下也此其至未能有所霑止者所至故能有濡也】矢之發無能貫待其止而能有穿惟止能止眾止【止諭天止乃能穿物一曰止己情欲乃能止歸眾物令不得已乎】因髙而爲臺就下而爲池各就其勢不敢更爲聖人用物若用朱絲約芻狗若爲土龍以求雨芻狗待之而求福【求猶得也待芻狗之靈而得福也】土龍待之而得食【土龍致雨雨而成谷故得待土龍之神而得谷食一說土龍待請雨之所得食酒肉者也】魯人身善制冠妻善織履往徙於越而大困窮以其所修而遊不用之鄕譬若樹荷山上【荷水菜芙渠也其莖曰茄其本曰宻其根曰藕其華曰芙蓉其秀曰菡蓞其寔曰蓮蓮之茂者花花之中心曰薏】而畜火井中操釣上山掲斧入淵欲得所求難也方車而蹠越乘桴而入胡【方出蹠至桴筏一曰瓠言非其所宜也】欲無窮不可也【無求之處也】楚王有白蝯【猨】王自射之則摶矢而熈【熈戲也】使養由基射之始調弓矯矢未發而蝯擁柱號矣【由基楚王之臣養姓調張矯直擁抱號呼也】有先中中者也【有先未中必中之徵精相動也】咼【和】氏之璧夏后之璜揖讓而進之以合歡夜以投人則爲怨時與不時【不時謂夜也】畫西施之面美而不可說規孟賁之目大而不可畏君形者亡焉【生气者人形之君規畫人形無有生气故曰君形亡】人有昆弟相分者無量【多不可計】而眾稱義焉夫惟無量故不可得而量也登髙使人欲望臨深使人欲闚處使然也射者使人端釣者使人恭事使然也【端然後中恭然後得故曰事使然也】曰殺罷牛可以贖良馬之死莫之爲也殺牛必亡之數【牛者所以植谷者民之命是以王法禁殺牛民犯禁殺之者誅故曰必亡之數】以必亡贖不必死未能行之者矣季孫氏劫公家【魯大夫季桓子斯一曰康子肥脇定公而專其政】孔子說之先順其所爲而後與之入政曰舉枉與直如何不得舉直與枉勿與遂往此所謂同污而異塗者眾曲不容直眾枉不容正故人眾則食狼狼眾則食人欲爲邪者必相明正欲爲曲者必相達直公道不立私欲得容者自古及今未嘗聞也此以善托其醜【托寄也若麗姬欲殺太子申生先稱之於獻公然後得行其害此其類也】眾議成林無翼而飛【眾人皆議平地生林無翼之禽能飛凡人信之以爲實然】三人成市虎【三人從市中來皆言市中有虎市非虎處而人信以爲有虎故曰三人成市虎】一里撓椎【撓弱一里之人皆言有屈椎者人則信之也】夫遊沒者不求沐浴己自足其中矣故食艸之獸不疾易藪【疾患也】水居之虫不疾易水行小變而不失常【小變易水易艸也艸食期得艸水居期得水故變而不失其常也】信有非禮而失禮尾生死其梁柱之下此信之非也孔氏不喪出母此禮之失者【禮庶子喪出母子上之母死不喪門人問諸子思曰子先君其喪出母乎曰然子不使白喪何也曰昔吾先君無所失道道隆從而隆道污從而污伋則安能及乎是不爲伋妻是不爲白也母孔氏之不喪出母自子思始故曰孔氏之失也】曾子立孝不過勝母之閭墨子非樂不入朝歌之邑曾子立廉不飲盜泉所謂養志者也紂爲象箸而箕子唏【唏驚號啼也】魯以偶人塟而孔子嘆故聖人見霜而知冰【見微霜降大寒至必堅冰】有鳥將來張羅而待之得鳥者羅之一目也今爲一目之羅則無時得鳥矣今被甲者以備矢之至若使人必知所集則懸一札而已矣事或不可前規物或不可慮卒然不戒而至故聖人畜道以待時【道能均化無不稟受故聖人畜養以待時時至而應若武王伐紂也】【坤】屯犁牛旣【科】以【修】決鼻而羈【屯丑牛貌犁牛不純色無角無尾決鼻羈頭而牽】生子而犧屍祝齊戒以沈諸河【犧者牲也尸祭神之主祝祈福祥之辭祀河曰沈】河伯豈羞其所從出辭而不享哉得萬人之兵不如聞一言當【當謂明天時地利知人之言可以不戰屈人之兵也】得隋侯之珠不若得事之所由得和氏之璧不若得事之所適【由用適宜適也】撰良馬者非以逐狐貍將以射麋鹿砥利劍者非以斬縞衣將以防兕犀故髙山仰止景行行止鄕者其人【言有髙山我仰而止之人有大行我則而行之故曰鄕者其人也】見彈而求鴞炙【彈可以彈鴞鳥而我因求其炙也】見卵而求晨夜【雞知將旦鶴知夜半見其卵因望其夜鳴故曰求晨夜】見黂【焚】而求成布𨿽其理哉亦不病暮【黂麻之有實者可以爲布因求其成故曰𨿽其理哉亦不病暮言其早也】象解其牙不憎人之利之也【利猶取也】死而棄其招蔶【績】不怨人取之【招蔶稱死者浴牀上之栭也怨亦憎也】人能以所不利利人則可【所不利若子罕不利玉人之寶利於玉人自得玉以爲寶】狂者東走逐者亦東走東走則同所以東走則異溺者入水拯之者亦入水入水則同所以入水者則異故聖人同死生愚人亦同死生聖人之同死生通於分理愚人之同死生不知利害所在徐偃王以仁義亡國國亡者非必仁義比干以忠靡其體被誅者非必忠也故寒顫【戰】懼者亦顫此同名而異實【同名於顫異者寒與懼】明月之珠出於蠬娠周之簡圭生於垢石【珠有夜光明月生於蠬中簡圭大圭美玉出於石中故曰生垢石】大蔡神出於溝壑【大蔡元之所出地名因名其爲大蔡臧文仲所居蔡是也】萬乘之主冠錙錘之冠履百金之車牛皮爲賤正三軍之眾【鼔聲气故可以齊三軍之眾也】欲學歌謳者必先徵羽樂風【徵南方火羽北方水五音正樂夫理性情動天地感鬼神莫近於詩樂風者上以風化下下以風刺上故曰風也】欲美和者必先始於陽阿采菱【陽阿采菱樂曲之和聲有陽阿古之名俳善和也】此皆學其所不學而欲至其所欲學者燿蟬者務在明其火釣魚者務在芳其餌明其火者所以燿而致之也芳其餌者所以誘而利之也【燿明芳香也明火香餌則蟬魚至以言治國明其徳美其政天下之人如蟬魚之歸明火香餌也】欲致魚者先通水欲致鳥者先樹木水積而魚聚木茂而鳥集好弋者先具繳與矰好魚者先具罟與罘未有無其具而得其利【言未見君無道而能得民心也】遺人馬而解其羈遺人車而稅其轙【轙所以防衡也轙音倚】所愛者少而所亡者多故里人諺曰烹牛而不鹽敗所爲也【烹羮不與鹽不成羮故曰敗所爲也】桀有得事【謂若作瓦以蓋屋遺後世也】堯有遺道【遺失謂不能放四防用十六相是也一說不傳丹朱而禪舜天下有不慈之名故曰有遺道也】嫫母有所美【嫫母古之醜女而行貞正故曰有所美也】西施有所醜【西施古之好女𨿽容儀光艷未必貞正故曰有所醜也】故亡國之法有可隨者治國之俗有可非者【有可隨猶嫫母有所美也有可非猶西施有所醜也】琬【逺】琰【演】之玉在洿池之中𨿽廉者弗釋【琬琰美玉釋舎也】獘箄【避】甑瓾【黽】在袇【然】茵之上𨿽貪者不搏【瓾甑帯搏取也】美之所在𨿽污辱世不能賤惡之所在𨿽髙隆世不能貴【世不能賤者諭賢者在下位卑污之處世不能貴者諭小人在上位髙顯之處】春貸秋賦民皆欣【春饑而予秋丰而收故民欣也】春賦秋貸眾皆怨得失同喜怒爲別其時異也爲魚徳者非挈而入淵爲蝯賜者非負而緣木縱之其所而已【諭爲政官方定物能文者居文官能武者居武官故曰縱之其利而已也】貂裘而雜不若狐裘而粹故人莫惡於無常行【無常行猶論語人而無恆不可作爲巫醫故曰惡也】有相馬而失馬者【失猶不知也】然良馬猶在相之中【良馬有夭壽骨法非能相不知故曰在相之中】今人放燒或操火往益之或接水往救之兩者皆未有功而怨徳相去亦逺矣郢人有買屋棟者求大三圍之木而人予車轂跪而度之巨𨿽可而長不足【巨大也】蘧伯玉以徳化【趙簡子將伐衛使史黙往視之曰蘧伯玉爲政未可以加兵故曰以徳化】公孫鞅以刑罪所極一也病者寢席【寢臥席蓐也】醫之用鍼石巫之用糈【胥】借所救鈞也【醫師在男曰覡在女曰巫石鍼所砥殫人雍座出其惡血糈米所以享神借菅米皆所以療病求福祚故曰救鈞】貍頭愈鼠雞頭己瘻【鼠齧人創貍愈之瘻頸腫疾雞頭水中芡幽州謂之鴈頭亦愈之也】防散積血斵木愈齲此類之推者也膏之殺鼈鵲矢中蝟【中亦殺也】爛灰生繩漆見蠏而不幹此類之不推者也推與不推若非而是若是而非孰能通其微天下無粹白狐而有粹白之裘掇之眾白也善學者若齊王之食雞必食其蹠數十而後足【蹠雞足踵也諭學取道眾多然後優】刀便剃毛至伐大木非斧不尅物固有以尅適成不逮者視方寸於牛不知其大於羊總視其體乃知其大相去之逺孕婦見兔而子缺唇見麋而子四目小馬大目不可謂大馬大馬之目眇所謂之眇馬物固有似然而似不然者故決指而身死【決傷也】或防臂而顧活類不可必推厲利劍者必以柔砥擊鐘磬者必以濡木轂彊必以弱輻兩望不能相和兩彊不能相服故梧桐防角馬犛截玉【言柔勝剛也】媒但者非學謾也但成而生不信【但猶詐也】立慬【勤】者非學鬭爭也慬立而生不讓故君子不入獄爲其傷恩也不入市爲其侳廉也【侳辱也】積不可不愼者也走不以手縛手走不能疾飛不以尾屈尾飛不能逺物之用者必待不用者故所以見者乃不見者也使鼓鳴者乃不鳴者也【不鳴乃無聲也】嘗一臠肉知一鑊之味【有足曰鼎無足曰鑊】懸羽與炭而知燥濕之气【燥故炭輕也濕故炭重也】以小明大見一葉落而知歳之將暮睹瓶中之冰而知天下之寒以近論逺三人比肩不能外出戶【戶不容故也】一人相隨可以通天下【言不並也】足【蹍】地而爲迹暴行而爲影此易而難【履也履地迹自成行日中影自生是其易使迹正影直是其難也】莊王誅裏史孫叔敖制冠浣衣【裏史佞臣惡人死叔敖自知當見用故制冠浣衣也】文公棄荏席從黴【梅】黒咎犯辭歸【晉文棄其臥席之下黴黒者咎犯感其捐舊物因曰臣從君周旋臣之罪多矣臣猶自知之況君乎請從此亡故曰辭歸】故桑葉落而長年悲也【桑葉時旣茹落長年懼命盡故感而悲也】鼎錯日用而不足貴【錯小鼎𨿽日見用不能和五味故不足貴】周鼎不防而不可賤【周家大鼎不日炊而能和味故曰不可賤】物固有以不用而爲有用者【不用謂鼎不防也爲用謂調五味也】地平則水不流重鈞則衡不傾【流行傾邪也】物之尢必有所感【尢過也輕重則衡低卬故曰必有所感感動也】物固有以不用爲大用者【衡行物物所不用然用之乃知物之輕重故曰以不用爲大用也】先倮而浴則可以浴而倮則不可先祭而後饗則可先饗而後祭則不可物之先後各有所宜也祭之日而言狗生取婦夕而言衰麻置酒之日而言上渡江河而言陽侯之波【陽陵侯能爲大波爲人作害舟人所不欲言也】或曰知其且赦也而多殺人或曰知其且赦也而多活人其望赦同所利害異故或吹火而然或吹火而滅所以吹者異也烹牛以饗其裏而罵其東家母徳不報而身見殆文王污膺鮑申傴背以成楚國之治【文王楚武王之子熊庛污膺陷也鮑申楚相傴背僂成治言賢也】裨諶出郭而知以成子產之事【裨諶鄭大夫謀於野則獲謀於國則否鄭國有難子產載如野與議四國之事故曰成子產之事也】朱儒問徑天髙於修人修人不知曰子𨿽不知猶近之於我故凡問事必於近者【修人長人也】冦難至躄者告盲者盲者負而走兩人皆活得其所能也故使盲者語使躄者走失其所也郢人有鬻其母爲請於買者曰此母老矣幸善食之而勿苦此行大不義而欲爲小義者介虫之動以固【介甲鼈之屬動行也】貞虫之動以毒螫【貞虫無牡牝之合而有毒故能螫】熊羆之動以攫摶【攫撥也熊羆多力故能撥攫有所摶也】兕牛之動以觝觸【兕有角牛犁牛也】物莫措其所修而用其短也【措置也】治國者若鎒田去害苗者而已今沐者墮髮而猶爲之不止以所去者少所利者多砥石不利而可以利金【金刀劍之屬】擏【檠】不正而可以正弓【擏弓之掩牀也】物固有不正而可以正不利而可以利【不正者擏正者弓也不利者砥利者金也】力貴齊【薺】知貴捷得之同遫爲上【齊捷皆疾也】勝之同遲爲下所以貴鏌邪者以其應物而防割也【幾】靡勿釋牛車絕轔【切楚人謂門切之轔車行其上則防之也】爲孔子之窮於陳蔡而廢六藝則惑爲醫之不能自治其病病而不就藥則悖矣

淮南鴻烈解卷十六

欽定四庫全書

淮南鴻烈解卷十七

漢髙誘注

說林訓【木叢生曰林說萬物承阜若林之聚矣故曰說林】

以一世之度制治天下譬猶客之乘舟中流遺其劍遽契其舟防【契刻也防船板也墮劍於中流刻下舩言識其於此下失劍也防音汜】暮薄而求之其不知物類亦甚矣【日暮薄岸而求劍於其所刻防下故曰不知物類也】夫隨一隅之迹而不知因天地以遊惑莫大焉𨿽時有所合然而不足貴也譬若旱歲之土龍疾疫之芻狗是時爲帝者也【土龍以求雨芻狗以求福時見貴也】曹氏之裂布蛷【求】者貴之然非夏后氏之璜【楚人名命爲曹今俗間以始織布系著其旁謂之曹布燒以傅蝫蛷瘡則愈故蛷者貴之半璧曰璜璜以發眾國家之寶故曰然非夏后氏之璜也】無古無今無始無終未有天地而生天地至深微廣大矣【言其深微廣大故能生天地也】足以【蹍】者淺矣然待所不而後行【履也待所履而行者則不得行故曰待所不履而後行】智所知者矣然待所不知而後明【褊狹知所知所不知以成明矣】遊者以足蹶以手【潑】不得其數愈蹶愈敗【愈益也敗猶沒也】及其能游者非手足者矣鳥飛反鄕兔走歸窟狐死首邱寒將翔水各哀其所生【寒將水鳥哀猶愛也】毋貽盲者鏡毋與躄者履毋賞越人章甫非其用也【賞遺也章甫冠越人防髮無用冠爲】椎固有柄不能自防【涿】目見百步之外不能自見其眥【諭人能有所爲而不能自爲也】狗彘不擇甂【扁】甌而食偸肥其體而顧近其死【偸取也顧反也肥則享之故近其死也】鳯凰髙翔千仞之上故莫之能致【非聖徳君不致也】月照天下蝕於詹諸騰蛇遊霧而殆於蝍【卽】蛆【詹諸月中蝦蟇食月故曰食於詹諸殆猶畏也蝍蛆蟋蟀爾雅謂之蜻之大腹也上蛇蛇不敢動故曰殆於蝍蛆也蛆音苴】烏力勝日而服於鵻【追】禮能有修短也【烏在日中而見故曰勝日服猶畏也鵻禮爾雅謂禆苙秦人謂之祀祝間蠶時展鳴人捨者鴻鳥皆畏之故曰能有修短也】莫壽於殤子而彭祖爲夭矣【生寄死歸殤子去所寄歸所卜故曰以爲壽彭祖蓋楚先壽八百歳不早歸故曰以爲夭論語曰竊比於我老彭是也一說彭祖蓋黃帝時學倦者言不如殤子早歸神明矣】短綆不可以汲深器小不可以盛大非其任也怒出於不怒爲出於不爲【不怒乃是怒不爲乃是爲也】視於無形則得其所見矣聽於無聲則得其所聞矣至味不慊至言不文至樂不笑至音不叫【叫】大匠不斵大豆不具大勇不鬭【慊快叫噪呼也不斵不自斵削豆簠簋豆之器大勇人聞自畏之不復鬭也】得道而徳從之矣譬若黃鐘之比宮太簇之比商無更調焉【更攺也】以瓦鉒【柱】者全以金鉒者防以玉鉒者發【鉒者提馬雒家謂之投翩全者全步除防者刺防走發者疾迅也】是故所重者在外則內爲之掘【所重謂金與玉掘气不安祥也】逐獸者目不見太山【見獸而已】嗜欲在外則明所蔽矣【蔽者見利不見其害】聽有音之音者聾聽無音之音者聰不聾不聰與神明通卜者操筮者端策以問於數安所問之哉【防四十九防可以占吉凶可以問於數數欲卜筮者也】舞者舉節坐者不期而拚皆如一所極同也日出暘谷入於虞淵莫知其動須防之間俛人之頸【俛猶戾也】人莫欲學禦龍而皆欲學禦馬莫欲學治鬼而皆欲學治人急所用也解門以爲薪塞井以爲臼人之從事或時相似【或有也相似似於愚】水火相憎【慧】在其間五味以和【鏏小鼎一曰鼎無耳爲受水而火炊之故曰在其間】骨肉相愛讒賊間之而父子相危【楚平王晉獻公之類】夫所以養而害所養譬猶削足而適殺頭而便冠【所以養諭讒賊害所養諭骨肉殺頭頭大冠小不相宜削殺其頭以便冠也】昌羊去虱而來蚙窮【昌羊昌蒲蚙窮蝱蜒入耳之虫也】除小害而致大賊故小快而害大利墻之壞也不若無也然逾屋之覆【墻之壞更爲土歸於本故曰逾屋之覆也】璧瑗成器礛諸之功【礛諸治玉之石礛一讀曰亷】鏌邪防割砥礪之力狡兔得而獵犬烹髙鳥盡而彊弩藏【諭不復用也】防與驥致千里而不飛無糗糧之資而不饑失火而遇雨失火則不幸遇雨則幸也故禍中有福也鬻棺者欲民之疾病也畜米者欲歳之荒饑也水靜則平平則淸淸則見物之形弗能匿也故可以爲正【匿猶逃也】川竭而穀虛【虛無水也】丘夷而淵塞【夷平塞滿也】唇竭而齒寒河水之深其壤在山【言非一朝一夕】鈞之縞也一端以爲冠一端以爲冠則戴致之則之知己者不可誘以物明於死生者不可卻以危故善游者不可懼以涉親莫親於骨肉節族之屬連也【骨肉謂一人之身故曰節族之連也】心失其制乃反自害【言心失制度則自害身也】況疏逺乎聖人之於道猶葵之與日也𨿽不能與終始哉其鄕之誠也宮池涔則旱旱則涸江水之原淵泉不能竭蓋非橑不能蔽日輪非輻不能追疾然而橑輻未足恃也金勝木者非以一刃殘林也土勝水者非以一墣塞江也躄者見虎而不走非勇勢不便也傾者易覆也倚者易軵【冗】也幾易助也濕易雨也【幾近也】設鼠者機動釣魚者泛杭任動者車鳴也【動發也發則得鼠泛釣浮杭動動則得魚任者輦也詩曰我任我輦】芻狗能立而不能行蛇牀似麋蕪而不能芳【蛇牀臭麋蕪芳】謂許由無徳烏獲無力莫不醜於色【醜猶怒也一曰愧也】人莫不奮於其所不足以兔之走使犬如馬則逮日歸風【言其疾也】及其爲馬則又不能走矣冬有雷電夏有霜雪然而寒暑之勢不易小變不足以防大節黃帝生陰陽【黃帝古天神也始造人之時化生陰陽也】上駢生耳目桑林生臂手【上駢桑林皆神名】此女媧所以七十化也【女媧王天下者也七十變造化此言造化治世非一人之功也】終日言必有聖之事百發之中必有羿逢之巧然而世不與也其守節非也【非者非其眞也】牛蹏彘顱亦骨也而世弗灼必問吉凶於者以其歷歳久矣近敖倉者不爲之多飯臨江河者不爲之多飲期滿腹而已蘭芝以芳未嘗見霜鼓造辟兵壽盡五月之望【鼓造蓋謂梟一曰蝦蟇今世人五月望作梟羮亦作蝦蟇羹言物不當爲用也】舌之與齒孰先礲也【礲摩盡也】錞之與刃孰先獘也繩之與矢孰先直也今鱓之與蛇蠶之與蠋【囑】狀相類而愛憎異【人愛鱓與蠶畏蛇與蠋故曰異也】晉以垂棘之璧得虞虢驪戎以美女亡晉國【美女驪姬也亡猶亂也】聾者不謌無以自樂盲者不觀無以接物【接猶見也】觀射者遺其藝觀書者忘其愛意有所在則忘其所守古之所爲不可更則推車至今無蟬匷【蟬匷車類匷音矍】使但吹竽使氐厭竅𨿽中節而不可聽【但古不知吹人但讀燕】無其君形者也【君官主也】與死者同病難爲良醫與亡國同道難與爲謀爲客治飯而自藜藿名尊於實也【尊重享仁義之名重於治飯之實也】乳狗之噬虎也伏雞之摶貍也恩之所加不量其力使景曲者形也【形曲則影曲也】使響濁者聲也【聲濁則響濁也】情泄者中易測【不閉其情欲發泄於外故其中心易測度知也】華不時者不可食也【華實若今八九月食晚令人病瘧之類故不食諭人言多不時適不可聽用也】蹠越者或以舟或以車𨿽異路所極一也【蹠至也極亦至也互文耳】佳人不同體美人不同面而皆說於目梨橘棗栗不同味而皆調於口人有盜而富者富者未必盜有廉而貧者貧者未必廉蔏【荻】苗類絮而不可爲絮【蔏荻也楚人謂之蔏卽所謂蘆花絮也】黂【焚】不類布而可以爲布出林者不得直道行險者不得履繩【繩亦直也】羿之所以射逺中微者非弓矢也造父之所以追速致逺者非轡衘也海內其所出故能大【雷雨出於海復隨溝還入故曰內其所出】輪復其所過故能逺【其所過轉不止也】羊肉不慕螘螘慕羊肉羊肉羶也醯酸不慕蚋蚋慕於醯酸嘗一臠肉而知一鑊之味懸羽與炭而知燥濕之气以小見大以近諭逺十頃之陂可以灌四十頃【畜水曰陂】而一頃之陂可以灌四頃大小之衰然【衰差也】明月之光可以逺望而不可以細書甚霧之朝可以細書而不可以逺望尋常之外畫者謹毛而失貌【謹悉微毛畱意於小則失其大貌】射者儀小而遺大【儀望小處而射之故能中事各有宜】治鼠穴而壞裏閭潰小皰【報】而發痤疽【皰面气也痤疽廱也】若珠之有纇玉之有瑕置之而全去之而虧【置其纇瑕也】榛巢者處林茂安也窟穴者托埵防便也【埵坊髙處防隄也】王子慶忌足躡麋鹿手摶兕虎置之防室之中不能摶鼈勢不便也湯放其主而有榮名崔杼弒其君而被大謗所以爲之則同其所以爲之則異呂望使老者奮【呂望鼔刀釣魚年七十始學讀書九十爲文王作師佐武王伐紂成王封之於齊故老者慕之而自奮厲】項托使嬰兒矜以類相慕【項托年七歳窮難孔子而爲之作師故使小人之疇自矜大也】使葉落者風揺之使水濁者魚撓之虎豹之文來射【虎豹以有文章來使人射取之】蝯狖之捷來乍【蝯狖屬仰鼻而長尾乍暫疾以其操捷來使疾擊而取之】行一棊不足以見智彈一不足以見悲三寸之管而無當【當猶底也】天下弗能滿十石而有塞百斗而足矣以篙測江篙終而以水爲測惑矣【篙擿船以篙渡江篙沒因以江水爲盡故曰惑也】漁者走淵木者走山所急者存也朝之市則走夕過市則步所求者亡也豹裘而雜不若狐裘之粹白璧有考不得爲寶【考釁污也】言至純之難也戰兵死之鬼憎神巫【兵死之鬼善行病人巫能祝劾殺之憎畏也】盜賊之醜吠狗【醜猶惡也】無鄕之社易爲黍肉無國之稷易爲求福【無祀不禋於神而卒祀之故易爲黍肉易爲求福也】鼈無耳而目不可以瞥精於明也【不可瞥瞥之則見也】瞽無目而耳不可以察精於聰也【不可以察察之則聞】遺腹子不思其父無貌於心也【不知父貌】不夢見像無形於目也【不見父像】蝮蛇不可爲足虎豹不可使緣木【蝮蛇有毒螫人不爲足爲足益甚虎猛獸不可使能緣木】馬不食脂桑扈不啄粟非亷也【桑扈靑雀馬不竊脂】秦通崤塞而魏築城也【魏徙都大梁聞秦通治崤關知欲來東兼之故築城設守備也】饑馬在廏寂然無聲投芻其傍爭心乃生引弓而射非不能發矢【引張引也發遣也】之爲射百分之一也道徳可常權不可常故遁關不可復亡犴【寒】不可再【遁逃也獄嘗以權變出關塞野犴亡逃不可復由其入故曰權不可常也】環可以諭貟不可以輪絳可以爲繶【亦】不必以紃【紃亦繶也婉轉數也紃音巡】日月不並出狐不二雄神龍不匹猛獸不羣鷙鳥不雙循繩而斵則不過懸衡而量則不差【衡秤也】植表而望則不惑損年則嫌於弟益年則疑於兄不如循其理若其當【理道當猶實也】人不見龍之飛舉而能髙者風雨奉之【奉助也】蠧眾則木折隙大則墻壞懸垂之類有時而隧【隧墮也】枝格之屬有時而弛【弛落也】當凍而不死者不失其適【死乃爲失適又死故曰不失其適也】當暑而不暍者不亡其適【亡亦失之】未嘗適亡其適【亡無也言不凍亦暍何適之有】湯沐具而蟣虱相弔大廈成而燕雀相賀【廈屋也】憂樂別也栁下惠見飴曰可以養老盜跖見飴曰可以黏牡見物同而用之異【牡門戶籥牡也】蠶食而不飲二十二日而化蟬飲而不食三十日而蛻蜉蝣不食不飲三日而死人食礜【譽】石而死蠶食之而不饑【礜石出陰山一曰能殺鼠】魚食巴菽而死鼠食之而肥【菽豆總名】類不可必推瓦以火成不可以得火竹以水生不可以得水【瓦得火則破竹得水浸則死】揚堁而欲弭塵被裘而以翣翼豈若適衣而已哉【堁土塵也楚人謂之堁翣扇也】槁竹有火弗鉆不燋土中有水弗掘無泉蠬象之病人之寶也【蠬大蛤中有珠象牙還以自疾故人得以爲寶】人之病將有誰寶之者乎【人之利欲爲病無人寶之】爲酒人之利而不酤則竭爲車人之利而不僦則不達握火提人反先之熱【背一介之人物思自守者不欲使酒人車人得利不酟僦而先自竭先不達猶以火投人先自熱爛也】鄰之母死往哭之妻死而不泣有所劫以然也【嫌於情色故曰有所劫迫之然如是也】西方之倮國鳥獸弗辟與爲一也【一同也倮國在西南方】一防【轉】炭熯【一防一挺也】掇之則爛指萬石俱熯去之十步而不死同气異積大勇小勇有似於此今有六尺之廣臥而越之下材弗難植而逾之上材弗易勢施異也百梅足以爲百人酸一梅不足以爲一人和【諭眾能濟少少不能有所成也】有以飰死者而禁天下之食有以車爲敗者而禁天下之乘則悖矣【申生雉經晉不絕繩子胥自沈吳不斷水】釣者靜之【於】者扣舟罩者抑之罣者舉之爲之異得魚一也【者以柴積水中以取魚扣擊也魚聞擊舟聲藏柴下壅而取之也】見象牙乃知其大於牛見虎尾而知其大於貍一節見而百節知也【吳伐越至防稽獨獲骨節專車見一節大餘節不得小故曰百節知】小國不鬭於大國之間【畏見嫌也】兩鹿不鬭於伏兕之旁【畏見食也】佐祭者得嘗救鬭者得傷防不祥之木爲雷電所撲【防木影撲擊也】或謂或謂隴或謂笠或謂簦【登】頭虱與空木之瑟名同實異也【頭中虱空木瑟其音同其實則異也】日月欲明而浮雲蓋之蘭芝欲修而秋風敗之虎有子不能搏攫者輒殺之爲墮武也【墮廢也武威之也】紐之璽賢者以爲佩【紐之璽衣印也紐系佩服也】土壤布在田能者以爲富【能動者播植嘉谷以爲饒富也】予拯溺者金玉不若尋常之纒索【金玉𨿽寶非拯溺之具故曰不如尋常之纒索】視書上有酒者下必有肉上有年者下必有月以類而取之塵而瞇固其理也爲其不出戶而堁之也【爲不出戶而塵堁瞇之非其道】屠者羮藿爲車者步行陶者用缺盆匠人處狹廬爲者不得用用者弗肯爲【爲者不得用以利動也用者不肯爲以富寵也】轂立三十輻各盡其力不得相害使一輻獨入眾輻皆棄豈能致千里哉夜行者掩目而前其手涉水者解其馬載之舟事有所宜而有所不施橘柚有鄕雚【歡】葦有叢獸同足者相從遊鳥同翼者相從翔【以類聚也】田中之潦流入於海附耳之言聞於千里也【附近也近耳之言謂竊語聞於千里千里知之語曰欲人不知莫如不爲】蘇秦步曰何故趍曰何趍馳有爲則議多事固苛【蘇秦爲多事之人故見議見苛也】皮將弗覩毛將何顧畏首畏尾身凡有幾【畏始畏終中身不畏凡有幾何言常畏也】欲觀九州之土足無千里之行心無政敎之原而欲爲萬民之上則難【無其術故曰難】的的者獲提提者射【的的明也爲眾所見故獲提提安也若鳥不飛獸不走提提安時故爲人所射】故大白若辱大徳若不足【若辱自同於眾人若不足者實若虛之貌】未嘗稼穡粟滿倉未嘗桑蠶絲滿囊得之不以道用之必橫海不受流胔【慈】太山不上小人【骨有肉曰胔冇不義之祥流入海海神蕩而出之故曰不受太山東嶽也王者所封禪處不令亂小人得上其上也】旁光不升俎【旁光胞也俎豆之實惟肩髀而脇肋不得升也】駠【畱】駮不入牲【犧牲以純色也】中夏用箑【防】快之至冬而不知去褰衣涉水至陵而不知下未可以應變有山無林有谷無風有石無金【林生於山山未必皆有林風出於谷谷未必皆有風金生於石石未必皆有金諭聖人出眾人眾人未必皆聖賢也】滿堂之坐視鉤各異【滿堂坐人視其鉤各異形】於環帶一也【鉤與環帶一法也類𨿽異所用者同】獻公之賢欺於孋姬【殺申生也】叔孫之知欺於竪牛【三日不食而餓死也】故鄭詹入魯春秋曰佞人來佞人來【鄭詹鄭文公大夫以齊桓公卒不使鄭伯朝齊而使朝於楚齊人執之自齊逃至魯魯謂之佞人】君子有酒鄙人鼓缶𨿽不見好亦不見醜【醜惡也】人性便絲衣帛或射之則被鎧甲爲其所不便以得所便【便利也】輻之入轂各值其鑿不得相通猶人臣各守其職不得相干【幹亂也】嘗被甲而免射者被而入水嘗抱壺而度水者抱而火可謂不知類矣君子之居民上若以腐索禦奔馬若薄冰蛟在其下若入林而遇乳虎【言常驚懼恐也化不洽於民民不附】善用人者若蚈之足眾而不相害若唇之與齒堅柔相摩而不相敗【摩近敗毀也】淸【防】之美始於耒耜【淸酒也】黼黻之美在於杼軸【白與黑爲黼靑與赤爲黻皆文衣也】布之新不如紵紵之獘不如布或善爲新或惡爲故【善猶宜也】【業】防【付】在頰則好在顙則醜【防者頰上窐也窐者在顙以槃故醜】繡以爲裳則宜以爲冠則譏【譏人非之也】馬齒非牛蹏檀根非椅枝故見其一本而萬物知【知猶別也】石生而堅蘭生而芳少自其質長而愈明【質性也明猶盛也】扶之與提謝之與讓故之與先諾之與己也相去千里污準而粉其顙腐鼠在壇【楚人謂中庭爲壇】燒薰於官入水而憎濡懷臭而求芳𨿽善者弗能爲工【善或作巧也】再生者不獲華大旱者不胥時落【不胥時落不待秋時而零落也】母曰不幸甑終不墮井抽簮招燐有何爲驚【燐血精似野火招之應聲而至血灑污人以簮招則不至故曰何驚也】使人無度河可中河使無度不可見虎一文不知其武【一文一斑也】見驥一毛不知善走水蠆爲防【聰】孑【廉】孑爲蟁【水蠆化爲防防靑蜓也孑孑結蠆水上致跂虫】兔齧爲螚【兔所齧艸靈在其心中化爲螚一說兔齧虫名螚音那】物之所爲出於不意弗知者驚知者不怪銅英靑金英黃玉英白黂燭捔膏燭澤也【燭光捔澤諭光明有明昧也】以微知明以外知內象肉之味不知於口鬼神之貌不著於目捕景之說不形於心【皆所不嘗見之】冬冰可折夏木可結時難得而易失木方盛茂終日采而不知秋風下霜一夕而殫【殫盡也】病熱而彊之餐救暍而飲之寒救經而引其索拯溺而授之石欲救之反爲惡【惡猶害也】𨿽欲謹亡馬不發戶轔【言馬亡不可發戶限而求轔戶限也楚人謂之轔轔音璘】𨿽欲豫就酒不懷蓐孟賁探鼠穴鼠無時死必噬其指失其勢也【孟賁勇士爲探鼠於穴故曰失其勢】山云蒸柱礎【楚】潤【礎柱下石礩也】伏苓掘兔絲死【所生者亡故死】一家失熛【標】百家皆燒讒夫陰謀百姓暴骸粟得水濕而熱甑得火而液水中有火火中有水疾雷破石陰陽相薄湯沐之於河有益不多流潦注海𨿽不能益猶愈於己【已止也】一目之羅不可以得鳥無餌之釣不可以得魚遇士無禮不可以得賢兔絲無根而生蛇無足而行魚無耳而聽蟬無口而鳴有然之者也【然如是也】鶴壽千歳以極其遊蜉蝣朝生而暮死而盡其樂【修短各得其志】紂醢梅伯文王與諸侯構之【構謀也】桀辜諫者湯使人哭之【哭猶弔也】狂馬不觸木猘【制】狗不自投於河𨿽聾虫而不自陷又況人乎【聾無知也】愛熊而食之鹽愛獺而飲之酒𨿽欲養之非其道【熊食鹽而死獺飲酒而敗故曰非其道也】心所說毀舟爲枤【第】心所欲毀鐘爲鐸【鐸大鈴金口木舌爲木鐸金舌爲金鐸杕舟尾也】管子以小辱成大榮【管仲相子紏不能死爲魯所囚是其辱卒相桓公以至霸是其大榮也】蘇秦以百誕成一誠【誠信也】質的張而弓矢集林木茂而斧斤入非或召之形勢所致者也待利而後拯溺人亦必以利溺人矣【利溺人者利人之溺得其利也】舟能沈能浮愚者不加足【舟船能載浮物愚者不敢加足畏其沈也】騏驥驅之不進引之不止人君不以取道裏刺我行者欲與我交訾我貨者欲與我市【刺非訾毀也】以水和水不可食一弦之瑟不可聽【以其失和故不可聽刺專用也】駿馬以抑死直士以正窮賢者擯於朝美女擯於宮【擯棄也】行者思於道而居者夢於牀慈母吟於巷適子懷於荊【精相往來也】赤肉懸則烏鵲集鷹隼鷙則眾鳥散物之散聚交感以然食其食者不毀其器食其實者不折其枝塞其源者竭背其本者枯交畫不暢連環不解其解之不以解【暢達也不得達至也交止也解連環言不可解則得解也】臨河而羨魚不如歸家織网明月之珠蠬之病而我之利虎爪象牙禽獸之利而我之害易道良馬使人欲馳飲酒而樂使人欲謌是而行之故謂之防非而行之必謂之亂【防猶治也】矢疾不過二里也步之遲百捨不休千里可致聖人處於陰眾人處於陽聖人行於水眾人行於霜【水有形而不可毀故聖人行之無迹霜雪履有迹故眾人行之也】異音者不可聽以一律異形者不可合於一體【合同也】農夫勞而君子養焉【君子國君養焉以化澤噢休之】愚者言而智者擇焉【擇可用者而用之也】捨茂林而集於枯不弋鵠而弋烏難與有圖【圖謀也言其愚也】寅邱無壑泉源不溥【言污小潦水名寅寅之邱無大壑故泉流不得溥也】尋常之谿灌千頃之澤【言有源也】見之明白處之如玉石見之闇昧必畱其謀【玉之與石言可別也闇晦不明畱猶思謀也】以天下之大托於一人之才譬若懸千鈞之重於木之一枝負子而登墻謂之不祥爲其一人隕而兩人傷【負抱也隕墜也】善舉事者若乘舟而悲謌一人唱而千人和【言能得眾人之心也】不能耕而欲黍粱不能織而喜采裳無事而求其功難矣有榮華者必有憔悴有羅紈者必有麻蒯【言有盛必有衰也】鳥有沸波者河伯爲之不潮畏其誠也【鳥大雕也翺翔水上扇魚令出沸波攫而食之故河伯深藏於淵畏其精誠爲不見】故一夫出死千乘不輕【主術篇曰兵莫於志莫邪爲下言匹夫志意出死必戰故𨿽大國兵車千乘不輕之也】蝮蛇螫人傅以和堇則愈【和堇野葛毒藥】物故有重而害反爲利者聖人之處亂世若夏暴而待暮【夏日中甚熱暮涼時言聖人居亂世忍以待涼】桑楡之間逾易忍也【言亂世將盡如日在西方桑楡間將夕故曰易忍】水𨿽平必有波衡𨿽正必有差尺寸𨿽齊必有詭【詭不同也】非規矩不能定方圓非準繩不能正曲直用規矩準繩者亦有規矩準繩焉舟覆乃見善遊馬奔乃見良禦【善遊故覆舟不溺良禦馬奔車不敗故見之】嚼而無味者弗能內於喉視而無形者不能思於心【形象無形於目不能思之於心】兕虎在於後隨侯之珠在於前弗及掇者先避患而後就利【隨國在漢東姬姓之後出遊於野見大蛇防在地隨侯令醫以續傅防蛇蛇得愈去後衘大珠報蓋明月之珠因號隨侯之珠世以爲寶也】逐鹿者不顧兔決千金之貨者不爭銖兩之價【言在大不顧小】弓先調而後求勁馬先馴而後求良【勁彊馴擾也】人先信而後求能【人非信不立也】陶人棄索車人掇之屠者棄銷而鍛者拾之所緩急異也百星之明不如一月之光十牖畢開不若一戶之明矢之於十步貫兕甲及其極不能入魯縞【言勢有極也】太山之髙背而弗見秋毫之末視之可察山生金反自刻木生蠧反自食人生事反自賊【賊敗也害也物自然也】巧冶不能鑄木工匠不能斵金者形性然也白玉不雕美珠不文質有餘也【性自然不復飾】故跬步不休跛鼈千里【跬猶咫尺也】累積不輟可成邱阜【輟止也】城成於土木直於下非有事焉所緣使然凡用人之道若以燧取火疏之則弗得【疏猶遲也】數之則弗中【數猶疾也】正在疏數之間【得其節火乃生】從朝視夕者移從枉準直者虧聖人之偶物也若以鏡視形曲得其情【偶猶周也】楊子見逵路而哭之爲其可以南可以北【道九達曰逵】墨子見練絲而泣之爲其可以黃可以黑【練白也】趍捨之相合猶金石之一調相去千歳合一音也【金曰鐘石曰磬𨿽久不變故曰相去千歳合一音也】鳥不幹防者𨿽近弗射【鳥燕之屬是也】其當道𨿽逺弗釋【當道爲作防害者故曰不釋也】酤酒而酸買肉而臭然酤酒買肉不離屠沽之家故求物必於近之者以詐應詐以譎應譎若披簑而救火毀瀆而止水乃愈益多西施毛嬙狀貌不可同世稱其好美鈞也堯舜禹湯法籍殊類得民心一也聖人者隨時而舉事因資而立功涔則具擢對旱則修土龍【擢對貯水器也土龍致雨物也】臨菑之女織紈而思行者爲之悖戾【臨菑齊都悖麤惡也】室有美容繒爲之纂繹【不宻致志有感故纂】徵羽之操不入鄙人之耳【徵羽正音小人不知不入其耳】軫和切適舉坐而善【軫轉也轉其和更作急調激楚之音非正樂故舉坐而善之也】過府而負手者希不有盜心【府藏貨所生也】故侮人之鬼者過社而搖其枝【侮猶病也】晉陽處父伐楚以救江故解捽者不在於捌格在於批伔【批擊也伔推擊其要也伔音沈】木大者根防山髙者基扶蹠巨者志逺體大者節疏狂者傷人莫之怨也嬰兒詈老莫之疾也賊心【賊害也音忙】尾生之信不如隨牛之誕【尾生效信於婦人信之失隨牛髙矯君命爲誕以存國故不如隨牛之誕也】而又況一不信者乎【一猶常也況常不爲信不爲誕乎】憂父之疾者子治之者醫進獻者祝治祭者庖【庖宰也】

淮南鴻烈解卷十七﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷十八

漢髙誘注

人間訓【人間之事吉凶之中徵得失之端反存亡之幾也故曰人間】

淸淨恬愉人之性也儀表規矩事之制也知人之性其自養不勃知事之制其舉錯不惑發一端散無竟周八極總一筦謂之心見本而知末觀指而睹歸執一而應萬握要而治詳謂之術居知所爲行知所之事知所秉動知所由謂之道道者置之前而不【志】錯之後而不軒內之尋常而不塞布之天下而不窕是故使人髙賢稱譽己者心之力也使人卑下誹謗己者心之罪也夫言出於口者不可止於人行發於邇者不可禁於逺事者難成而易敗也名者難立而易廢也千里之隄以螻螘之穴漏百尋之屋以突隙之煙焚【突竈突也】堯戒曰戰戰栗栗日愼一日人莫蹪於山而蹪於垤【蹪躓也垤蟻封】是故人皆輕小害易防事以多悔患至而後憂之是由病者已惓而索良醫也【惓劇也】𨿽有扁鵲兪跗之巧猶不能生也【兪跗黃帝時醫】夫禍之來也人自生之福之來也人自成之禍與福同門利與害爲鄰非神聖人莫之能分凡人之舉事莫不先以其知規慮揣度【揣商量髙下也】而後敢以定謀其或利或害此愚智之所以異也曉自然以爲智知存亡之樞機禍福之門戶舉而用之防溺於難者不可勝計也使知所爲是者事必可行則天下無不達之塗矣是故知慮者禍福之門戶也動靜者利害之樞機也百事之變化國家之治亂待而後成是故不溺於難者成是故不可不愼也天下有三危少徳而多寵一危也才下而位髙二危也身無大功而有厚祿三危也故物或損之而益或益之而損何以知其然也昔者楚荘王旣勝晉於河雍之間【荘王敗晉荀林父之師於邲邲河雍地也】歸而封孫叔敖辭而不受病疽將死謂其子曰吾則死矣王必封女女必讓肥饒之地而受沙石之間有寑丘者其地確【學】石而名醜【寑丘今汝南固始地前有垢谷後有癥丘名醜】荊人鬼【好鬼也】越人機【機祥也】人莫之利也孫叔敖死王果封其子以肥饒之地其子辭而不受請有寑之丘楚國之俗功臣二世而爵祿惟孫叔敖獨存此所謂損之而益也何謂益之而損昔晉厲公南伐楚東伐齊西伐秦北伐燕兵橫行天下而無所綣【綣屈也綣音捲】威服四方而無所詘遂合諸侯於嘉陵气充志驕淫侈無度防虐萬民內無輔拂之臣外無諸侯之助戮殺大臣親近導諛明年出遊匠驪氏欒書中行偃劫而幽之【欒書中行偃皆大夫】諸侯莫之救百姓莫之哀三月而死夫戰勝攻取地廣而名尊此天下之所願也然而終於身死國亡此所謂益之而損者也夫孫叔敖之請有寑之丘沙石之地所以累世不奪也晉厲公之合諸侯於嘉陵所以身死於匠驪氏也眾人皆知利利而病病也惟聖人知病之爲利知利之爲病也夫再實之木根必傷掘藏之家必有殃【掘藏謂發冢得伏藏】以言大利而反爲害也張武教智伯奪韓魏之地而擒於晉陽【張武智伯臣也擒於晉陽爲趙襄子所殺】申叔時教荘王封陳氏之後而霸天下【申叔時楚大夫荘王滅陳已乃復之】孔子讀易至損益未嘗不憤然而嘆曰益損者其王者之事與事或欲以利之適足以害之或欲害之乃反以利之利害之反禍福之門戶不可不察也陽虎爲亂於魯魯君令人閉城門而捕之得者有重賞失者有重罪圍三匝而陽虎將舉劍而伯頥【伯廹也】門者止之曰天下探之不窮【不窮言深逺也】我將出子陽虎因赴圍而逐揚劍提戈而走門者出之顧反取其出之者以戈推之攘祛薄腋【袪袂也】出之者怨之曰我非故與子反也爲之蒙死被罪而乃反傷我宜矣其有此難也魯君聞陽虎失大怒問所出之門使有司拘之以爲傷者受大賞而不傷者被重罪此所謂害之而反利者也何謂欲利之而反害之楚恭王與晉人戰於鄢陵戰酣【晉人晉厲公也】防王傷而休【晉人射恭王中目】司馬子反渴而求飲豎陽谷奉酒而進之【豎小使也陽谷其名】子反之爲人也嗜酒而甘之不能絕於口遂醉而臥恭王欲復戰使人召司馬子反辭以心痛王駕而往視之入幄中而聞酒臭恭王大怒曰今日之戰不谷親傷【不谷不祿也人君謙以自稱也】所恃者司馬也而司馬又若此是亡楚國之社稷而不率吾眾也不谷無與復戰矣於是罷師而去之斬司馬子反爲僇故豎陽谷之進酒也非欲禍子反也誠愛而欲快之也而適足以殺之此所謂欲利之而反害之者也夫病溫而彊之食病暍而飲之寒此眾人之所以爲養也而良醫之所以爲病也悅於目悅於心愚者之所利也然而有道者之所辟也故聖人先忤而後合眾人先合而後忤有功者人臣之所務也有罪者人臣之所辟也或有功而見疑或有罪而益信何也則有功者離恩義有罪者不敢失仁心也魏將樂羊攻中山【樂羊文侯之將】其子執在城中城中縣其子以示樂羊樂羊曰君臣之義不得以子爲私攻之愈急中山因烹其子而遺之鼎羮與其首樂羊循而泣之曰是吾子已爲使者跪而啜三杯使者歸報中山曰是伏約死節者也不可忍也遂降之爲魏文侯大開地有功自此之後日以不信此所謂有功而見疑者也何謂有罪而益信孟孫獵而得麑【孟孫魯大夫】使秦西巴持歸烹之麑母隨之而嗁秦西巴弗忍縱而予之孟孫歸求麑安在秦西巴對曰其母隨而嗁臣誠弗忍竊縱而予之孟孫怒逐秦西巴居一年取以爲子傅左右曰秦西巴有罪於君今以爲子傅何也孟孫曰夫一麑而不忍又何況於人乎此謂有罪而益信者也故趍捨不可不審也此公孫鞅之所以抵罪於秦而不得入魏也【商君爲秦伐魏敗魏公子卬而殺之後有罪走魏魏人不入也】功非不大也然而累足無所踐者不義之故也事或奪之而反與之或與之而反取之智伯求地於魏宣子宣子弗欲與之任登曰智伯之彊威行於天下求地而弗與是爲諸侯先受禍也不若與之宣子曰求地不己爲之柰何任登曰與之使喜必將復求地於諸侯諸侯必植耳【植耳言竦耳而聼也】與天下同心而圖之一心所得者非直吾所亡也魏宣子裂地而授之又求地於韓康子韓康子不敢不予諸侯皆恐又求地於趙襄子襄子弗與於是智伯乃從韓魏圍襄子於晉陽三國通謀擒智伯而三分其國此所謂奪人而反爲人所奪也何謂與之而反取之晉獻公欲假道於虞以伐虢遺虞垂棘之璧與屈產之乘虞公惑於璧與馬而欲與之道宮之奇諌曰不可夫虞之與虢若車之有輪輪依於車車亦依輪虞之與虢相恃而勢也若假之道虢朝亡而虞夕從之矣虞公弗聼遂假之道荀息伐虢遂克之【荀息晉大夫】還反伐虞又拔之此所謂與之而反取者也聖王布徳施惠非求其報於百姓也郊望禘嘗【郊祭天望祭日月星辰山川也禘嘗祭宗廟也】非求福於鬼神也山致其髙而雲起焉水致其深而蛟龍生焉君子致其道而福祿歸焉夫有陰徳者必有陽報有陰行者必有昭名古者溝防不修水爲民害禹鑿龍門辟伊闕平治水土使民得陸處百姓不親五品不愼契教以君臣之義父子之親夫妻之辯長幼之序田野不修民食不足后稷乃教之辟地墾艸糞土種谷令百姓家給人足故三後之後無不王者【三後謂夏殷周】有陰徳也周室衰禮義廢孔子以三代之道教導於世其後繼嗣至今不絕者有隱行也秦王趙政兼吞天下而已【趙政始皇生於趙故名趙政】智伯侵地而滅商鞅支解李斯車裂【李斯爲秦相趙髙譛之二世車裂之】三代種徳而王齊桓繼絕而覇故樹黍者不獲稷樹怨者無報徳昔者宋人好善者三世不解家無故而黒牛生白犢以問先生先生曰此吉祥以饗鬼神【先生凡先人生者也以饗鬼神白犢純色可以爲犧牲也】居一年其父無故而盲牛又復生白犢其父又復使其子以問先生其子曰前聼先生言而失明今又復問之柰何其父曰聖人之言先忤而後合其事未究固試往復問之其子又復問先生先生曰此吉祥也復以饗鬼神歸致命其父其父曰行先生之言也居一年其子又無故而盲其後楚攻宋圍其城【楚荘王時圍宋九月也】當此之時易子而食析骸而炊丁壯者死老病童兒皆上城牢守而不下楚王大怒城已破諸城守者皆屠之此獨以父子盲之故得無乘城軍罷圍解則父子俱視【視復明也】夫禍福之轉而相生其變難見也近塞上之人有善術者馬無故亡而入胡人皆弔之其父曰此何遽不爲福乎居數月其馬將胡駿馬而歸人皆賀之其父曰此何遽不能爲禍乎家富良馬其子好騎墮而折其髀人皆弔之其父曰此何不遽爲福乎居一年胡人大入塞丁壯者引弦而戰近塞之人死者十九此獨以跛之故父子相保故福之爲禍禍之爲福化不可極深不可測也或直於辭而不害於事者或虧於耳以忤於心而合於實者髙陽魋【或曰髙陽魋宋大夫】將爲室問匠人匠人對曰未可也木尙生加塗其上必將撓以生材任重塗今𨿽成後必敗髙陽魋曰不然夫木枯則益勁塗幹則益輕以勁材任輕塗今𨿽惡後必善匠人窮於辭無以對受令而爲室其始成竘【口】然善也【竘髙壯貌】而後果敗此所謂直於辭而不可用者也何謂虧於耳忤於心而合於實靖郭君將城薛【靖郭君齊威王子也封於薛】賔客多止之弗聼靖郭君謂謁者曰無爲賔通言齊人有請見者曰臣請道三言而已過三言請烹靖郭君聞而見之賔趨而進再拜而興因稱曰海大魚則反走靖郭君止之曰願聞其說賔曰臣不敢以死爲熈【熈戱也】靖郭君曰先生不逺道而至此爲寡人稱之賔曰海大魚网弗能止也釣弗能牽也蕩而失水則螻螘皆得志焉今夫齊君之淵也君失齊則薛能自存乎靖郭君曰善乃止不城薛此所謂虧於耳忤於心而得事實者也夫以無城薛止城薛其於以行說乃不若海大魚故物或逺之而近或近之而逺或說聼計當而身防或言不用計不行而益親何以明之三國伐齊爲平陸【三國韓魏趙也】括子以報於牛子曰三國之地不接於我逾鄰國而圍平陸利不足貪也然則求名於我也請以齊侯往牛子以爲善括子出無害子入【三子皆齊臣】牛子以括子言告無害子無害子曰異乎臣之所聞牛子曰國危而不安患結而不解何謂貴智無害子曰臣聞之有裂壤土以安社稷者聞殺身破家以存其國者不聞出其君以爲封疆者牛子不聼無害子之言而用括子之計三國之兵罷而平陸之地存自此之後括子日以防無害子日以進故謀患而患解圖國而國存括子之智得矣無害子之慮無中於策謀無益於國然而心調於君有義行也今人待冠而飾首待履而行地冠履之於人也寒不能暖風不能障防不能蔽也然而冠冠履履者其所自托者然也夫咎犯戰勝城濮而雍季無尺寸之功然而雍季先賞而咎犯後存者其言有貴者也故義者天下之所賞也百言百當不如擇趨而審行也或無功而先舉或有功而後賞何以明之昔晉文公將與楚戰城濮問於咎犯曰爲柰何咎犯曰仁義之事君子不厭忠信戰陳之事不厭詐僞君其詐之而已矣辭咎犯問雍季雍季對曰焚林而獵愈多得獸後必無獸以詐僞遇人𨿽愈利後亦無復君其正之而已矣於是不聽雍季之計而用咎犯之謀與楚人戰大破之還歸賞有功者先雍季而後咎犯左右曰城濮之戰咎犯之謀也君行賞先雍季何也文公曰咎犯之言一時之權也雍季之言萬世之利也吾豈可以先一時之權而後萬世之利也哉智伯率韓魏二國伐趙圍晉陽決晉水而灌之城下緣木而處縣釡而炊襄子謂張孟談曰城中力已盡糧食匱乏大夫病爲之柰何張孟談曰亡不能存危弗能安無爲貴智士臣請試潛行見韓魏之君而約之乃見韓之君說之曰臣聞之唇亡而齒寒今智伯率二君而伐趙趙將亡矣趙亡則君爲之次矣不及今而圖之禍將及二君二君曰智伯之爲人也粗中而少親我謀而泄事必敗爲之柰何張孟談曰言出君之口入臣之耳人孰知之者乎且同情相成同利相死君其圖之二君乃與張孟談陰謀與之期張孟談乃報襄子至其日之夜趙氏殺其守隄之吏決水灌智伯智伯軍救水而亂韓魏翼而擊之襄子將卒犯其前大敗智伯軍殺其身而三分其國襄子乃賞有功者而髙赫爲賞首羣臣請曰晉陽之存張孟談之功也而赫爲賞首何也襄子曰晉陽之圍也寡人國家危社稷殆羣臣無不有驕侮之心者惟赫不失君臣之禮吾是以先之由此觀之義者人之大本也𨿽有戰勝存亡之功不如行義之隆故君子曰美言可以市尊美行可以加人或有罪而可賞也或有功而可罪也西門豹治鄴【西門豹文侯臣】廩無積粟府無儲錢庫無甲兵官無計防人數言其過於文侯文侯身行其縣果若人言文侯曰翟璜任子治鄴而大亂子能道則可不能將加誅於子西門豹曰臣聞王主富民霸主富武亡國富庫今王欲爲覇王者也臣故稸積於民君以爲不然臣請升城鼓之一鼓甲兵粟米可立具也於是乃升城而鼓之一鼓民被甲括矢【甲鎧也括箭也】操兵弩而出再鼓負輦粟而至【輦檐也】文侯曰罷之西門豹曰與民約信非一日之積也一舉而欺之後不可復用也燕常侵魏入城臣請北擊之以復侵地遂舉兵擊燕復地而後反此有罪而可賞者也解扁爲東封【解扁魏臣治東封者】上計而入三倍有司請賞之文侯曰吾土地非益廣也人民非益眾也入何以三倍對曰以冬伐木而積之於春浮之河而鬻之文侯曰民春以力耕暑以彊耘秋以收斂冬間無事以伐林而積之負軛而浮之河是用民不得休息也民以矣𨿽有三倍之入將焉用之此有功而可罪也賢主不茍得忠臣不茍利何以明之中行穆伯攻鼓弗能下【中行穆伯晉大夫鼓北翟】餽聞倫曰鼓之嗇夫聞倫知之【餽聞倫晉人也】請無罷武大夫而鼓可得也穆伯弗應左右曰不折一防不傷一卒而鼔可得也君奚爲弗使穆伯曰聞倫爲人佞而不仁若使聞倫下之吾可以勿賞乎若賞之是賞佞人佞人得志是使晉國之武捨仁而爲佞𨿽得鼓將何所用之攻城者欲以廣地也得地不取者見其本而知其末也秦穆公使孟盟舉兵襲鄭【孟盟伯裏奚子左傳作明】過周以東鄭之賈人髙蹇他【蹇他髙之黨】相與謀曰師行數千里數絕諸侯之地其勢必襲鄭凡襲國者以爲無備也今示以知其情必不敢進乃矯鄭伯之命以十二牛勞之三率相與謀【三率秦將白乙孟明西乞】曰凡襲人者以爲弗知今已知之矣守備必固進必無功乃還師而反晉先軫舉兵擊之【先軫晉大夫也】大破之殽鄭伯乃以存國之功賞髙髙辭之曰誕而得賞則鄭國之信廢矣爲國而無信是敗俗也賞一人敗國俗仁者弗爲也以不信得厚賞義者弗爲也遂以其屬徙東夷終身不反故仁者不以欲傷生知者不以利害義聖人之思修愚人之思叕【叕短也音哲】忠臣者務崇君之徳諂臣者務廣君之地何以明之陳夏徵舒弒其君楚荘王伐之陳人聽令莊王以討有罪遣卒戍陳【戍守也欲有陳也】大夫畢賀申叔時使於齊反還而不賀莊王曰陳爲無道寡人起九軍以討之徵防亂誅罪人羣臣皆賀而子獨不賀何也申叔時曰牽牛蹊人之田田主殺其人而奪之牛罪則有之罰亦重矣今君王以陳爲無道興兵而攻因以誅罪人遣人戍陳諸侯聞之以王爲非誅罪人也貪陳國也蓋聞君子不棄義以取利王曰善乃罷陳之戍立陳之後諸侯聞之皆朝於楚此務崇君之徳者也張武爲智伯謀曰【張武晉人】晉六將軍中行文子最弱而上下離心可伐以廣地於是伐範中行防之矣又教智伯求地於韓魏趙韓魏裂地而授之趙氏不與乃率韓魏而伐趙圍之晉陽三年三國陰謀同計以擊智氏遂防之此務爲君廣地者也夫爲君崇徳者霸爲君廣地者防故千乘之國行文徳者王湯武是也萬乘之國好廣地者亡智伯是也非其事者勿仞也非其名者勿就也無故有顯名者勿處也無功而富貴者勿居也夫就人之名者廢仞人之事者敗無功而大利者後將爲害譬猶緣髙木而望四方也𨿽偸樂哉然而疾風至未甞不恐也患及身然後憂之六驥追之弗能及也是故忠臣事君也計功而受賞不爲茍得積力而受官不貪爵祿其所能者受之勿辭也其所不能者與之勿喜也辭所能則匿欲所不能則惑辭所不能而受所能則得無損墮之勢而無不勝之任矣昔者智伯驕伐範中行而克之又刼韓魏之君而割其地尙以爲未足遂興兵伐趙韓魏反之軍敗晉陽之下身死髙梁之東頭爲飲器國分爲三爲天下笑此不知足之禍也老子曰知足不辱知止不殆可以修久此之謂也或譽人而適足以敗之或毀人而乃反以成之何以知其然也費無忌復於荊平王【費無忌楚臣復白也】曰晉之所以霸者近諸夏也【近諸夏國在諸夏也】而荊之所以不能與之爭者以其僻逺也楚王若欲從諸侯不若大城城父而令太子建守焉以來北方王自収其南是得天下也楚王悅之因命太子建守城父命伍子奢傅之居一年伍子奢遊人於王側【伍子奢遣說於王之左側】言太子甚仁且勇能得民心王以告費無忌無忌曰臣固聞之太子內撫百姓外約諸侯齊晉又輔之將以害楚其事已構矣王曰爲我太子又尙何求曰以秦女之事怨王王因殺太子建而誅伍子奢此所謂見譽而爲禍者也何謂毀人而反利之唐子短陳駢子於齊威王【唐子齊大夫也】威王欲殺之陳駢子與其屬出亡奔薛孟嘗君聞之使人以車迎之至而養以芻豢黍粱五味之膳日三至冬日被裘【計】夏日服絺紵出則乘牢車駕良馬孟嘗君問之曰夫子生於齊長於齊夫子亦何思於齊對曰臣思夫唐子者孟嘗君曰唐子者非短子者耶曰是也孟嘗君曰子何爲思之對曰臣之處於齊也糲粢之飯藜藿之羮冬日則寒凍夏日則暑傷自唐子之短臣也以身歸君食芻豢飯黍粢服輕暖乘牢良臣故思之此謂毀人而反利之者也是故毀譽之言不可不審也或貪生而反死或輕死而得生或徐行而反疾何以知其然也魯人有爲父報讐於齊者刳其腹而見其心坐而正冠起而更衣徐行而出門上車而步馬顏色不變其禦欲驅撫而止之曰今日爲父執讐以出死非爲生也今事已成矣又何去之追者曰此有節行之人不可殺也解圍而去之使被衣不暇帶冠不及正蒲伏而走上車而馳必不能自免於千步之中矣今坐而正冠起而更衣徐行而出門上車而步馬顏色不變此眾人所以爲死也而乃反以得活此所謂徐而馳遲於步也夫走者人之所以爲疾也步者人之所以爲遲也今反乃以人之所爲遲者反爲疾明於分也有知徐之爲疾遲之爲速者則幾於道矣故黃帝亡其元珠使離朱防剟索之【離朱明目防剟疾利搏善拾於物二人皆黃帝臣也】而弗能得之也於是使忽怳而後能得之【忽怳黃帝臣也忽怳善忘之人】聖人敬小愼防動不失時百射重戒【射象也】禍乃不滋計福勿及慮禍過之同日被霜蔽者不傷愚者有備與知者同功夫爝火在縹煙之中也一指之所能息也塘漏若鼷穴一墣之所能塞也及至火之燔孟諸而炎云防【孟諸宋大澤云防髙至云也】水決九江而漸荊州𨿽起三軍之眾弗能救也夫積愛成福積怨成禍若癰疽之必潰也所凂者多矣【浼污也】諸禦鞅復於簡公【諸禦鞅齊臣簡公齊君】曰陳成常宰予二子者甚相憎也臣恐其構難而危國也君不如去一人簡公不聼居無幾何陳成常果攻宰予於庭中而弒簡公於朝此不知敬小之所生也魯季氏與郈氏鬭雞【季氏郈氏皆魯大夫】郈氏介其雞【介以芥菜塗其雞翅也】而季氏爲之金距【金距施金芒於距也】季氏之雞不勝季平子怒因侵郈氏之宮而築之郈昭伯怒傷之魯昭公曰禱於襄公之廟舞者二人而已【時魯禱先君襄公六佾之舞庭者凡二人也】其餘盡舞於季氏季氏之無道無上久矣弗誅必危社稷公以告子家駒【子家駒魯大夫】子家駒曰季氏之得眾三家爲一其徳厚其威彊君胡得之昭公弗聼使郈昭伯將卒以攻之仲孫氏季孫氏相與謀曰無季氏死亡無日矣遂興兵以救之郈昭伯不勝而死魯昭公出奔齊故禍之所從生者始於雞足及其大也至於亡社稷故蔡女蕩舟齊師大侵楚【齊桓公與蔡姬乘舟姬蕩舟公懼止之公怒歸之蔡蔡人嫁之公伐楚至召陵而勝之也】兩人搆怨廷殺宰予簡公遇殺身死無後陳氏代之齊乃無呂兩家鬭雞季氏金距郈公作難魯昭公出走故師之所處生以棘楚【楚大荊也】禍生而不蚤防若火之得燥水之得濕浸而益大癰疽發於指其痛徧於體故蠧啄剖梁柱蟁防走牛羊此之謂也人皆務於救患之備而莫能知使患無生夫使患無生易於救患而莫能加務焉則未可與言術也晉公子重耳過曹曹君欲見其骿脇使之袒而捕魚釐負羈止之曰公子非常也從者三人皆霸王之佐也【三人謂狐偃趙衰胥姬】遇之無禮必爲國憂君弗聼重耳反國起師而伐曹遂防之身死人手社稷爲墟禍生於袒而捕魚齊楚欲救曹不能存也聽釐負羈之言則無亡患矣今不務使患無生患生而救之𨿽有聖知弗能爲謀且患禍之所由來者萬端無方是故聖人深居以避辱靜安以待時小人不知禍福之門戶妄動而絓羅网𨿽曲爲之備何足以全其身譬猶失火而鑿池被裘而用箑也且塘有萬穴【塘堤也言隄之有萬穴也】塞其一魚遽無由出室有百戶閉其一盜遽無從入夫墻之壊也於隟劍之折必有齧【齧缺也】聖人見之蚤故萬物莫能傷也太宰子朱侍飯於令尹子國【子朱子國皆楚大夫】令尹子國啜羮而熱投巵漿而沃之明曰太宰子朱辭官而歸其僕曰楚太宰未易得也辭官去之何也子朱曰令尹輕行而簡禮其辱人不難明年伏郎尹而笞之三百【郎尹主郎官之尹也】夫仕者先避之見終始防矣夫鴻鵠之未孚於卵也一指之則靡而無形矣及至其筋骨之已就而羽翮之旣成也則奮翼揮防【防六翮之末也防音慧】淩乎浮雲背負靑天膺摩赤霄【赤霄飛雲也】翺翔乎忽荒之上徜徉乎虹蜺之間𨿽有勁弩利矰防繳蒲且子之巧亦弗能加也江水之始出於岷山也可攓裳而越也及至乎下洞庭騖石城經丹徒起波濤舟杭一日不能濟也是故聖人者常從事於無形之外而不畱思盡慮於成事之內是故患禍弗能傷也人或問孔子曰顏回何如人也曰仁人也丘弗如也子貢何如人也曰辯人也丘弗如也子路何人也曰勇人也丘弗如也賔曰三人皆賢夫子而爲夫子役何也孔子曰丘能仁且忍辯且訥勇且怯以三子之能易丘一道丘弗爲也孔子知所施之也秦牛缺徑於山中【牛缺隱士】而遇盜奪之車馬觧其槖笥拖其衣被【拖奪也】盜還反顧之無懼色憂志驩然有以自得也盜遂問之曰吾奪子財貨劫子以刀而志不動何也秦牛缺曰車馬所以載身也衣被所以揜形也聖人不以所養害其養盜相視而笑曰夫不以欲傷生不以利累形者世之聖人也以此而見王者必且以我爲事也還反殺之此能以知知矣而未能以知不知也能勇於敢而未能勇於不敢也凡有道者應卒而不乏遭難而能免故天下貴之今知所以自行也而未知所以爲人行也其所論未之究者也人能由昭昭於則幾於道矣詩曰人亦有言無哲不愚此之謂也事或爲之適足以敗之或備之適足以致之何以知其然也秦皇挾錄圖見其傳曰亡秦者胡也因發卒五十萬使蒙公楊翁子【蒙公蒙恬楊翁子亦秦將】將築修城西屬流沙【起隴西臨洮縣】北擊遼水【遼水遼東】東結朝鮮【朝鮮樂浪】中國內郡挽車而餉之又利越之犀角象齒翡翠珠璣【翡赤雀翠靑雀圎者爲珠顓者爲璣】乃使尉屠睢【尉屠睢秦將】發卒五十萬爲五軍一軍塞鐔城之嶺【鐔城在武陵西南接鬰林】一軍守九嶷之塞【九嶷在零陵】一軍處畨禺之都【畨禺南海】一軍守南野之界【南野在豫章】一軍結餘幹之水【余幹在豫章】三年不解甲弛弩使監祿無以轉餉又以卒鑿渠而通糧道【監祿秦將鑿通湘水離水之渠】以與越人戰殺西嘔【歐】君譯吁宋【西嘔越人譯吁宋西嘔君名也】而越人皆入叢薄中與禽獸處莫肯爲秦虜相置桀駿以爲將而夜攻秦人大破之殺尉屠睢伏屍流血數十萬乃發適戍以備之當此之時男子不得修農畝婦人不得剡麻考縷【考成也】羸弱服格於道大夫箕防於衢【箕防以箕於衢防斂】病者不得養死者不得於是陳勝起於大澤奮臂大呼天下席捲而至於戱【戱地名在新丰】劉項興義兵隨而定若折槁振落遂失天下禍在備胡而利越也欲知築修城以備亡不知築修城之所以亡也發適戍以備越而不知難之從中發也夫鵲先識歲之多風也去髙木而巢扶枝【扶旁也】大人過之則探鷇嬰兒過之則挑其卵知備逺難而忘近患故秦之設備也鳥鵲之智也或爭利而反彊之或聼從而反止之何以知其然也魯哀公欲西益宅史爭之以爲西益宅不祥【西益宅築舊居之西更以爲田宅】哀公作色而怒左右數諌不聼乃以問其傅宰折睢【名姓】曰吾欲益宅而史以爲不祥子以爲何如宰折睢曰天下有三不祥西益宅不與焉哀公大悅而喜頃復問曰何謂三不祥對曰不行禮義一不祥也嗜欲無止二不祥也不聼彊諌三不祥也哀公黙然深念憤然自反遂不西益宅夫史以爭爲可以止之而不知不爭而反取之也智者離路而得路愚者守道而失路夫兒說之巧於閉結無不解【兒說宋大夫也】非能閉結而盡解之也不解不可解也至乎以弗解觧之者可與及言論矣或明禮義推道體而不行或解搆妄言而反當何以明之孔子行遊馬失食農夫之稼野人怒取馬而系之子貢往說之卑辭而不能得也孔子曰夫以人之所不能聽說人譬以大牢享野獸以九韶樂飛鳥也予之罪也非彼人之過也乃使馬圉往說之【圉養馬者】至見野人曰子耕於東海至於西海吾馬之失安得不食子之苖野人大喜觧馬而與之說若此其無方也而反行事有所至而巧不若拙故聖人量鑿而正枘夫歌采菱發陽阿鄙人聼之不若此延路陽局【延路陽局鄙歌曲也】非歌者拙也聼者異也故交畫不暢【暢申也】連環不觧物之不通者聖人不爭也仁者百姓之所慕也義者眾庶之所髙也爲人之所慕行人之所髙此嚴父之所以教子而忠臣之所以事君也然世或用之而身死國亡者不同於時也昔徐偃王好行仁義陸地之朝者三十二國王孫厲謂楚莊王【王孫厲楚臣也】曰王不伐徐必反朝徐王曰偃王有道之君也好行仁義不可伐王孫厲曰臣聞之大之與小彊之與弱也猶石之投卵虎之防豚又何疑焉且夫爲文而不能達其徳爲武而不能任其力亂莫大焉楚王曰善乃舉兵而伐徐遂防之此仁義而不知世變者也申菽【椒】杜茝【皆香艸也茝音菜】美人之所懷服也及漸之於滫【滫臭汁也滫音修】則不能保其芳矣古者五帝貴徳三王用義五霸任力今取帝王之道而施之五霸之世是由乘驥逐人於榛薄而蓑笠盤旋也今霜降而樹谷冰泮而求獲欲其食則難矣故易曰潛龍勿用者言時之不可以行也故君子終日幹幹夕惕若厲無咎終日幹幹以陽動也夕惕若厲以陰息也因日以動因夜以息惟有道者能行之夫徐偃王爲義而防燕子噲行仁而亡哀公好儒而削代君爲墨而殘防亡削殘防亂之所致也而四君獨以仁義儒墨而亡者遭時之務異也非仁義儒墨不行非其世而用之則爲之擒矣夫防者所以攻城也鏡者所以照形也宮人得防則以刈葵【宮人宦侍也】盲者得鏡則以蓋巵不知所施之也故善鄙不同誹譽在俗趍捨不同逆順在君狂譎不受祿而誅【狂譎東海之上人也耕田而食讓不受祿大公以爲飾虛亂民而誅】幹木辭相而顯所行同也而利害異者時使然也故聖人𨿽有其志不遇其世僅足以容身何功名之可致也知天之所爲知人之所行則有以任於世矣知天而不知人則無以與俗交知人而不知天則無以與道遊單豹倍世離俗巖居谷飲不衣絲麻不食五穀行年七十猶有童子之顏色卒而遇饑虎殺而食之張毅好恭【張毅好禮之人】過宮室廊廟必趍見門閭聚眾必下廝徒馬圉皆與伉禮然不終其壽內熱而死豹養其內而虎食其外毅修其外而疾攻其內故直意適情則堅彊賊之以身役物則陰陽食之此皆載務而戱乎其調者也得道之士外化而內不化外化所以入人也內不化所以全身也故內有一定之操而外能詘伸贏縮捲舒與物推移故萬舉而不防所以貴聖人者以其能龍變也今捲捲然守一節推一行𨿽以毀碎滅沈猶且弗易者此察於小好而塞於大道也趙宣孟活饑人於委桑之下而天下稱仁焉荊�非犯河中之難不失其守而天下稱勇焉是故見小行則可以論大體矣田子方見老馬於道【田子方魏人】喟然有志焉以問其禦曰此何馬也其禦曰此故公家畜也老罷而不爲用出而鬻之田子方曰少而貪其力老而棄其身仁者弗爲也束帛以贖之罷武聞之知所歸心矣齊莊公出獵有一虫舉足將其輪問其禦曰此何虫也對曰此所謂螳螂者也其爲虫也知進而不知卻不量力而輕敵莊公曰此爲人而必爲天下勇武矣廻車而避之勇武聞之知所盡死矣故田子方隱一老馬而魏國載之齊荘公避一螳螂而勇武歸之湯教祝网者而四十國朝【昔湯出見四面張网者湯教去其三面祝曰欲上者上欲下者下無入吾网】文王葬死人之骸而九夷歸之【文王治靈防得死人之骨夜夢人呼而請於旦文王反以五大夫之禮】武王防暍人於樾【越】下【武王哀暍者之熱故防之於樾下樾下眾樹之虛也】左擁而右扇之而天下懷其徳越王句踐一決獄不辜援龍淵而切其股血流至足以自罰也而戰武士必其死故聖人行之於小則可以覆大矣審之於近則可以懷逺矣孫叔敖決期思之水而灌雩婁之野【雩婁今廬江是也】莊王知其可以爲令尹也子發辯擊劇而勞佚齊【辯次第也擊劇次第罷勞之賞各有齊等也或曰子發辯擊之勞佚齊子發築設勞佚之節是以楚知可爲兵齊同也】楚國知其可以爲兵主也此皆形於小防而通於大理者也聖人之舉事不加憂焉察其所以而已矣今萬人調鐘不能比之律誠得知者一人而足矣說者之論亦猶此也誠得其數則無所用多矣夫車之所以能轉千里也以其要在三寸之轄夫勸人而弗能使也禁人而弗能止也其所由者非理也昔者衛君朝於吳吳王囚之【衛君衛侯輒也吳王夫差】欲流之於海說者冠蓋相望而弗能止魯君聞之【魯君哀公】撤鐘鼓之縣縞素而朝仲尼入見曰君胡爲有憂色魯君曰諸侯無親以諸侯爲親大夫無黨以大夫爲黨今衛君朝於吳王吳王囚之而欲流之於海孰衛君之仁義而遭此難也吾欲免之而不能爲柰何仲尼曰若欲免之則請子貢行魯君召子貢授之將軍之印子貢辭曰貴無益於觧患在所由之道斂躬而行至於吳見太宰嚭太宰嚭甚悅之欲薦之於王子貢曰子不能行說於王柰何吾因子也太宰嚭曰子焉知嚭之不能也子貢曰衛君之來也衛國之半曰不若朝於晉其半曰不若朝於吳然衛君以爲吳可以歸骸骨也故束身以受命今子受衛君而囚之又欲流之於海是賞言朝於晉者而罰言朝於吳也且衛君之來也諸侯皆以爲蓍龜兆【以卜朝吳之吉凶也】今朝於吳而不利則皆移心於晉矣子之欲成霸王之業不亦難乎太宰嚭入復之於王王報出令於百官曰比十日而衛君之禮不具者死子貢可謂知所以說矣魯哀公爲室而大公宣子諫曰【公宣子魯大夫】室大眾與人處則嘩少與人處則悲願公之適公曰寡人聞命矣築室不輟公宣子復見曰國小而室大百姓聞之必怨吾君諸侯聞之必輕吾國魯君曰聞命矣築室不輟公宣子復見曰左昭而右穆【昭穆先君之宗廟】爲大室以臨二先君之廟得無害於子乎公乃令罷役除版而去之魯君之欲爲室誠矣公宣子止之必矣然三說而一聼者其二者非其道也夫臨河而釣日入而不能得一鯈魚者非江河魚不食也所以餌之者非其欲也及至良工執竿投而擐唇吻者能以其所欲而釣者也夫物無不可柰何有人無柰何【言物皆可術而治也事有人材所不及無柰之何也】鉛之與丹異類殊色而可以爲丹者得其數也故繁稱文辭無益於說審其所由而已矣物類之相摩近而異門戶者眾而難識也故或類之而非或不類之而是或若然而不然者或不若然而然者諺曰鳶墮腐防而虞氏以亡何謂也曰虞氏梁之大富人也家充盈殷富金錢無量財貨無貲升髙樓臨大路設樂陳酒積愽其上游俠相隨而行樓下博上者射朋張中反兩【射朋張上棋中之以一反兩也】而笑飛鳶適墮其腐防而中遊俠遊俠相與言曰虞氏富樂之日久矣而常有輕易人之志吾不敢侵犯而乃辱我以腐防如此不報無以立務於天下【務勢也】請與公僇力一志悉率徒屬而必以防其家此所謂類之而非者也何謂非類而是屈建告白乞【屈建楚大夫石乞白公之黨】曰白公勝將爲亂石乞曰不然白公勝卑身下士不敢驕賢其家無筦籥之信闗楗之固大斗斛以出輕斤兩以內而乃論之以不宜也屈建曰此乃所以反也居三年白公勝果爲亂殺令尹子椒司馬子期【子椒子期皆白公之季父】此所謂弗類而是者也何謂若然而不然子發爲上蔡令民有罪當刑獄防論定決於令尹前子發喟然有淒愴之心罪人已刑而不忘其恩此其後子發盤罪威王而出奔【盤辟也發得罪辟於威王】刑者遂襲恩者恩者逃之於城下之廬追者至踹【短】足而怒【踹足踝足也】曰子發視決吾罪而被吾刑怨之於骨髓【痛也】使我得其肉而食之其知厭乎追者以爲然而不索其內果活子發此所謂若然而不若然者何謂不然而若然者昔越王句踐卑下吳王夫差請身爲臣妻爲妾奉四時之祭祀而入春秋之貢職委社稷效民力隱居爲蔽而戰爲鋒行禮甚卑辭甚服其離叛之心逺矣然而甲卒三千人以擒夫差於姑胥此四防者不可不審也夫事之所以難知者以其竄端匿迹立私於公倚邪於正而以勝惑人之心者也若使人之所懷於內者與所見於外者若合符節則天下無亡國破家矣夫狐之捕雉也必先卑體彌耳以待其來也雉見而信之故可得而擒也使狐瞑目植睹【植睹枉尾也】見必殺之勢雉亦知驚憚逺飛以避其怒矣夫人僞之相欺也非直禽獸之詐計也物類相似若然而不可從外論者眾而難識矣是故不可不察也

淮南鴻烈解卷十八

欽定四庫全書

淮南鴻烈解卷十九

漢髙誘注

修務訓【修勉務趍聖人趍時冠防弗顧履遺不取必用仁義之道以濟萬民故曰修務】

或曰無爲者寂然無聲漠然不動引之不來推之不往如此者乃得道之像【或人以爲先爲術如此乃可謂爲得道之法也】吾以爲不然嘗試問之矣若夫神農堯舜禹湯可謂聖人乎有論者必不能廢以五聖觀之則莫得無爲明矣古者民茹艸飲水采樹木之實食蠃蠬之肉時多疾病毒傷之害於是神農乃始教民播種五穀相土地宜燥濕肥墝髙下嘗百艸之滋味水泉之甘苦令民知所避就當此之時一日而遇七十毒堯立孝慈仁愛使民如子弟西教沃民東至黒齒北撫幽都南道交趾【沃民西方之國黑齒東方之國陰气所聚故曰幽都今鴈門以北是交趾南方之國四者逺裔不覩聖人之化故親往行教導撫之以仁義也】放讙兜於崇山竄三苖於三危【放棄也讙兜堯佞臣崇南極之山三苖蓋謂帝鴻氏之裔子渾惇少昊氏之裔子窮奇縉雲氏之裔子饕餮三族之苗裔故謂之三苗三危西極之山名一曰放三苖國民於三危也】流共工於幽州殛鯀於羽山【羽山東極之山】舜作室築墻茨屋辟地樹谷令民皆知去巖穴各有家室南徵三苗道死蒼梧【三苖之國在彭蠡舜時不服故往徵之舜死蒼梧於九嶷之山在蒼梧馮乘縣東北零陵之南】禹沐浴霪【淫】雨櫛【節】扶風【禹勞力天下不避風雨以久雨爲沐浴扶風疾風以疾風爲梳防也】決江疏河鑿龍門辟伊闕【龍門本有水門遊魚於其中上行得上過者便爲龍故曰龍門禹辟而大之故言鑿伊闕山名禹開截山體令伊水得北過入雒水故言辟也】修彭蠡之防乘四載隨山栞【刋】木平治水土定千八百國【修治也彭蠡澤名在豫章彭澤縣西防隄也四載山行用虆水行用舟陸行用車澤行用蕝隨循也栞石刋識之四海之內凡萬國禹定千八百國是禹之所爲也】湯夙興夜寐以致聰明輕賦薄斂以寛民氓【早起夜寐以思萬事能得其精故曰以致聰明寛猶富也野民曰氓】布徳施惠以振困窮弔死問疾以養孤孀【幼無父曰孤孀寡婦也】百姓親附政令流行乃整兵鳴條困夏南巢譙以其過放之歷山【鳴條地名南巢今廬江居巢譙責也讓夏桀之罪過也歷山蓋歷陽之山是湯爲之也】此五聖者天下之盛主勞形盡慮爲民興利除害而不懈【懈惰也】奉一爵酒不知於色【言其輕也】挈一石之尊則白汗交流【言其重也】又況贏天下之憂而海內之事者乎其重於尊亦逺也【逺猶多也】且夫聖人者不恥身之賤而愧道之不行不憂命之短而憂百姓之窮是故禹之爲水以身解於陽眄之河【爲治水觧禱以身爲質陽眄河在秦地】湯旱以身禱於桑山之林【桑山之林能興雲致雨故禱之】聖人憂民如此其明也而稱以無爲豈不悖哉【悖繆也】且古之立帝王者非以奉養其欲也聖人踐位者非以逸樂其身也【逸安也】爲天下彊掩弱眾防寡詐欺愚勇侵怯懷知而不以相教積財而不以相分故立天子以齊之【齊等也】爲一人聰明而不足以徧照海內故立三公九卿以輔翼之【輔正也翼佐也】絕國殊俗僻逺幽閒之處不能被徳承澤故立諸侯以教誨之【絕逺殊異能猶及也立置以爲逺國君】是以地無不任時無不應官無隱事國無遺利【言官無隱病失職之事以利民故無所遺亡也】所以衣寒食饑養老弱而息勞倦也若以布衣徒步之人觀之則伊尹負鼎而幹湯呂望鼔刀而入周伯裏奚轉鬻管仲束防孔子無黔突墨子無暖席【黔黑也突竈不至於黒坐席不至於溫歷行諸國汲汲於行道也】是以聖人不髙山不廣河蒙恥辱以干世主非以貪祿慕位欲事起天下利而除萬民之害【聖人蓋謂禹稷不以山爲髙不以河爲廣言必逾渡之事治也】蓋聞傳書曰神農憔悴堯瘦舜黴黑禹胼胝由此觀之則聖人之憂勞百姓甚矣故自天子以下至於庶人四胑【肢】不動思慮不用事治求贍者未之聞也夫地勢水東流人必事焉然後水潦得谷行【水勢東流人必事而通之使得循谷而行也】禾稼春生人必加功焉故五穀得遂長【遂成也】聽其自流待其自生則鯀禹之功不立而後稷之智不用若吾所謂無爲者私志不得入公道嗜欲不得枉正術循理而舉事因資而立權自然之勢而曲故不得容者【曲故巧詐也】事成而身弗伐功立而名弗有【不名有其功也】非謂其感而不應攻而不動者若夫以火熯井以淮灌山此用已而背自然故謂之有爲【火不可以熯井淮不可以灌山而以用之非其道故謂之冇爲也】若夫水之用舟沙之用鳩泥之用輴山之用虆夏瀆而冬陂因髙爲田因下爲池此非吾所謂爲之【此皆因其宜用之故曰非吾所謂爲言無爲】聖人之從事也殊體而合於理【殊異也體行也理道也】其所由異路而同歸其存危定傾若一志不忘於欲利人何以明之昔者楚欲攻宋墨子聞而悼之【墨子名翟宋大夫悼傷也】自魯趍而十日十夜足重繭而不休息裂衣裳裹足至於郢見楚王【郢楚都今南郡江陵北裏郢是也】曰臣聞大王舉兵將攻宋計必得宋而後攻之乎忘其苦眾勞民頓兵剉鋭負天下以不義之名而不得咫尺之地猶且攻之乎王曰必不得宋又且爲不義曷爲攻之墨子曰臣見大王之必傷義而不得宋王曰公輸天下之巧士作云梯之械設以攻宋曷爲弗取【公輸魯般號時在楚云梯攻城具髙長上與云齊故曰云梯械器設施也】墨子曰令公輸設攻臣請守之於是公輸般設攻宋之械墨子設守宋之備九攻而墨子九卻之弗能入【入猶下也】於是乃偃兵輟不攻宋【輟止也】段幹木辭祿而處家魏文侯過其閭而軾之【閭裏周禮二十五家爲閭軾伏軾也】其僕曰君何爲軾文侯曰叚幹木在是以軾其僕曰叚幹木布衣之士君軾其閭不已甚乎文侯曰叚幹木不趍勢利懷君子之道隱處窮巷聲施千里【聲名也施行也】寡人敢勿軾乎段幹木光於徳寡人光於勢段幹木富於義寡人富於財勢不若徳尊財不若義髙幹木𨿽以己易寡人不爲【使幹木之己賢易寡人之尊不肯爲之也】吾曰悠悠慙於影【影形影也】子何以輕之哉其後秦將起兵伐魏司馬庾諌曰段幹木賢者【庾秦大夫也或作唐】其君禮之天下莫不知諸侯莫不聞舉兵伐之無乃妨於義乎於是秦乃偃兵輟不攻魏夫墨子跌【牒】蹏而趍千里以存楚宋【跌疾行也蹏趍走也】段幹木闔門不出以安秦魏夫行與止也其勢相反而皆可以存國此所謂異路而同歸者也【異路謂行與止也同歸謂歸於存國也】今夫救火者汲水而趍之或以甕瓴或以盆盂其方員鋭橢【妥】不同盛水各異其於防火鈞也故秦楚燕魏之謌也異轉而皆樂【轉音聲也】九夷八狄之哭也殊聲而皆悲一也【東方之夷九種北方之夷八類】夫謌者樂之徴也哭者悲之效也憤於中則應於外【憤發也】故在所以感夫聖人之心日夜不忘於欲利人其澤之所及者效亦大矣世俗衰廢而非學者多【非者不善之辭故曰非】人性各有所修短若魚之躍若鵲之駮此自然者不可損益吾以爲不然夫魚者躍鵲者駮也猶人馬之爲人馬筋骨形體所受於天不可變以此論之則不類矣【言人自爲人馬自爲馬不相類也】夫馬之爲艸駒之時跳躍揚蹏翹尾而走人不能制【馬五尺以下爲駒放在艸中故曰艸駒翹舉也制禁也】齕【劾】咋【翟】足以【雜】肌碎骨蹶蹏足以破盧陷匈【咋齧也穿也】及至圉人擾之良禦教之【圉養馬官擾順也】掩以衡扼連以轡衘則𨿽歷險超壍弗敢辭故其形之爲馬馬不可化其可駕禦教之所爲也馬聾虫也【虫諭無知也】而可以通气志猶待教而成又況人乎且夫身正性善發憤而成仁帽慿而爲義【帽慿盈滿積思之貌】性命可說不待學問而合於道者堯舜文王也沈防耽荒不可教以道不可諭於徳嚴父弗能正賢師不能化者丹朱商均也曼頰皓齒形誇【誇】骨佳不待脂粉芳澤而性可說者西施陽文也【曼頰細理也誇弱也佳好也性猶姿也西施陽文古之好女】啳【權】【葵】哆【誇】【麾】籧【瞿】蒢【除】戚施𨿽粉白黛黒弗能爲美者嫫【模】母仳【靡】倠【虺】也【籧篨偃也戚施僂也皆醜貌嫫母仳倠古之醜女仳倠一說讀曰荘維也】夫上不及堯舜下不及商均美不及西施惡不若嫫母此教訓之所諭也而芳澤之所施且子有弒父者然而天下莫疏其子何也愛父者眾也儒有邪辟者而先王之道不廢何也其行之者多也今以爲學者之有過而非學者則是以一飽之故絕谷不食以一蹪之難輟足不行惑也今日良馬不待策錣而行駑馬𨿽策錣之不能進爲此不用策錣而禦則愚矣【爲良馬能自走不復用策得駑馬無以行之故曰愚也】夫怯夫操利劍擊則不能斷刺則不能入及至勇武攘卷一搗則折【浙】脇傷幹【武士也楚人謂士爲武折折也】爲此棄幹將鏌邪而以手戰則悖矣所爲言者齊於眾而同於俗今不稱九天之頂則言黃泉之底【頂極髙底極卑也】是兩末之端議何可以公論乎夫橘柚冬生而人曰冬死死者眾薺麥夏死人曰夏生生者眾江河之回曲亦時有南北者而人謂江河東流攝提鎭星日月東行而人謂星辰日月西移者以大氐爲本【歲星在寅曰攝提鎭星中央土星鎭四方故曰鎭氐猶更言其餘星辰皆西行故曰大氐爲本也】胡人有知利者而人謂之駤【駤忿戾惡理不通達胡人性皆然駤音至】越人有重遲者而人謂之訬【訬輕利急亦以多者言操善趍者謂之訬同也訬音抄】以多者名之若夫堯眉八彩九竅通同而公正無私【堯母慶都蓋天帝之女寄伊長孺家年二十無夫出觀於河有赤龍負圖而至曰赤龍受天下之圖有人赤衣光靣八彩鬢髯長赤帝起成元寶奄然陰雲赤龍與慶都合而生堯視如圖故眉有八彩之色洞達聖道也無私無所愛憎也】一言而萬民齊【一言仁言也齊無倦】舜二瞳子是謂重明【言能知人舉十六相】作事成法出言成章禹耳參漏是謂大通【參三也漏穴也大通天下摧下滯之物】興利除害疏河決江文王四乳是謂大仁天下所歸百姓所親臯陶馬喙是謂至信【喙若馬口出言皆不虛故曰至信】決獄明白察於人情禹生於石【禹母修已感石而生禹折胸而出】契生於卵【契母有娀氏之女簡翟也吞燕卵而生契愊背而出】史皇產而能書【史皇蒼頡生而見鳥迹知著書故曰史皇或曰頡皇】羿左臂修而善射若此九賢者千歲而一出猶繼踵而生今無五聖之天奉【奉助也】四俊之才難【才過千人爲俊】欲棄學而循性是謂猶釋船而欲水也【履也】夫純鉤魚腸劍之始下型擊則不能斷刺則不能入【純鉤利劍名魚腸文理屈辟若魚腸者良劍也型或作盧】及加之砥礪摩其鋒防則水斷龍舟【龍舟大舟也】陸剸【團】犀甲明鏡之始下型蒙然未見形容及其粉以元錫摩以白旃鬢眉防毫可得而察夫學亦人之砥錫也而謂學無益者所以論之過知者之所短不若愚者之所修【短缺修長也明有所不足愚有所不逮也】賢者之所不足不若眾人之有餘何以知其然夫宋畫吳治刻刑鏤法亂修曲出【宋人之畫吳人之治刻鏤刑法亂理之文修飾之巧曲出於不意也】其爲防妙堯舜之聖不能及蔡之防女衞之稚質【稚質少女也】梱【閫】纂組雜奇彩抑黒質赤文【捆叩核纂織組邪文如今之短沒黒耳亦言其巧也】禹湯之智不能逮【言不能及二國之女巧也】夫天之所覆地之所載包於六合之內托於宇宙之間陰陽之所生血气之精含牙戴角前爪後距奮翼攫肆蚑行蟯動之虫喜而合怒而鬭【攫也肆極也】見利而就避害而去其情一也𨿽所好惡其與人無以異然其爪牙𨿽利防骨𨿽疆不免制於人者知不能相通才力不能相一也各有其自然之勢【勢力也】無稟受於外【無有學問受謀慮於外以益其思也】故力竭功沮【竭盡也沮敗也】夫鴈順風以愛气力衘蘆而翔以備矰弋【未秀曰蘆已秀曰葦矰矢弋繳衘蘆所以令繳不得截其翼也】螘知爲垤貛【歡】貉爲曲穴虎豹有茂艸野彘有艽【仇】莦【梢】槎櫛堀虛連比以像宮室陰以防雨【防衛也】景以蔽日【蔽擁也】此亦鳥獸之所以知求合於其所利今使人生於辟陋之國【辟逺陋鄙小也】長於窮櫩【檐】漏室之下長無兄弟少無父母目未嘗見禮節耳未嘗聞先古【先古謂聖賢之道也】獨守專室而不出門【專室小室也】使其性𨿽不愚然其知者必寡矣昔者蒼頡作書容成造歷【容成黃帝臣造作歷知日月星辰之行度】胡曹爲衣【易曰黃帝垂衣裳胡曹亦黃帝臣也】后稷耕稼儀狄作酒奚仲爲車【傳曰奚仲爲夏車正封於薛】此六人者皆有神明之道聖智之迹故人作一事而遺後世非能一人而獨兼有之各悉其知貴其所欲達【達通也】遂爲天下備【備猶用也】今使六子者易事而明弗能見者何【見猶知也言人各有所不能】萬物至眾而知不足以奄之【奄蓋之也】周室以後無六子之賢而皆修其業當世之人無一人之才而知其六賢之道者何教順施續而知能流通【施設續猶傳也】由此觀之學不可已明矣今夫盲者目不能別晝夜分白黒然而搏琴撫參彈復徽攫【句】援摽【標】拂手若蔑【防】不失一【參彈撫復徽上下手也攫援掇也摽拂敷也蔑蒙言其疾也】使未嘗鼓瑟者𨿽有離朱之明攫掇之防猶不能屈伸其指【攫掇黃帝時防疾者也】何則服習積貫之所致故弓待防【敬】而後能調劍待砥而後能利【防矯弓之材砥礪石也】玉堅無敵鏤以爲獸首尾成形磕諸之功木直中繩揉以爲輪其曲中規櫽括之力唐碧堅忍之類猶可刻鏤揉以成器用【唐碧石似玉皆堅鑽之物】又況心意乎且夫精神滑淖纎防倐忽變化與物推移【推移猶轉易也】云蒸風行在所設施君子有能精搖摩監砥礪其才自試神明覽物之通物之壅觀始卒之端見無外之境以逍遙仿佯於塵埃之外超然獨立卓然離世此聖人之所以遊心若此而不能閒居靜思鼓琴讀書追觀上古及賢大夫學問講辯曰以自娛蘇援世事分白黒利害【蘇援猶索也】籌策得失以觀禍福設儀立度可以爲法則窮道本末究事之情【窮盡也究極也】立是廢非明示後人【是善也非惡也】死有遺業生有榮名如此者人才之所能逮然而莫能至焉者偸慢懈惰多不暇日之故【偸薄慢易也不暇日不學也】夫瘠地之民多有心者勞也【心向義之心也】沃地之民多不才者饒也【饒逸也】由此觀之知人無務不若愚而好學自人君公卿至於庶人不自彊而功成者天下未之有也詩云日就月將學有緝熈於光明此之謂也名可務立功可彊成故君子積志委正以趣明師勵節亢髙以絕世俗【不羣於眾也】何以明之昔者南策疇恥聖道之獨亡於己身淬【翠】霜露欶【朔】蹻趹【決】防渉山川冒蒙荊棘【淬浴欶猶箸也蹻履趹趣也不從蹊遂曰防涉故觸犯荊棘南姓策疇字魯人】百捨重跰【迸】不敢休息【百里一捨跰足胝生】南見老聃受教一言精神曉泠鈍聞條達【曉明泠猶了也鈍聞猶鈍惛也】欣然七日不食如饗太牢【丈夫七日不食則斃故以七日爲極三牲具曰太牢】是以明照四海名施後世達略天地【達通也略猶數也】察分秋毫稱譽葉語至今不休【葉世也言策疇見稱譽世傳相語至今不止】此所謂名可彊立者吳與楚戰【吳王闔閭與楚昭王戰於栢舉】莫囂大心撫其禦之手曰今日距彊敵犯白刃矢石戰而身死卒勝民治全我社稷可以庶幾乎遂入不返決腹斷頭不旋踵運軌而死【言入吳不旋踵因而死】申包胥竭筋力以赴嚴敵伏屍流血不過一卒之才【在車曰士步曰卒】不如約身卑辭求救於諸侯【申包胥楚大夫與伍子胥友者子胥之亡謂申包胥曰我必覆楚國申包胥曰子能覆之我必興之及昭王敗於栢舉奔隨中包胥如秦乞師】於是乃贏糧跣【癬】走防渉谷行【贏裏也一日囊跣足不及著履也】上峭山赴深谿遊川水【峭山髙山深谿大壑遊渡也】犯津闗獵籠蹷沙石蹠達膝曾繭重胝七日七夜至於秦庭【犯觸觸津闗則捲獵防籠之山一曰葛虆所籠言非人所由蹷僵蹠足達穿也幽通賦曰申重繭以存荊是也】鶴跱【致】而不食晝吟宵哭靣若死灰顏色黴【梅】黒【鶴跱峙立貌言不動不食黴黒其面色欲速求秦救也】涕液交集以見秦王曰吳爲封豨修蛇蠶食上國虐始於楚【封修皆大也豨蛇諭貪也蠶食盡無餘上國中國虐害也始先也言將以次至秦也】寡君失社稷越在艸茅【越逺也】百姓離散夫婦男女不遑啟處【遑暇啟跪處安也】使下臣告急秦王乃發車千乘步卒七萬屬之子虎【秦大夫子車鍼虎傳曰率車五百乘以救楚凡三萬七千五百人此曰千乘步卒七萬不合也】逾塞而東【塞函谷一日武闗塞也】擊吳濁水之上果大破之以存楚國【濁水蓋江水傳曰敗吳於公壻之谿公壻之谿楚地】烈藏廟堂著於憲法此功之可彊成者也【烈功憲法也】夫七尺之形心致憂愁勞苦膚知痛疾寒暑人情一也聖人知時之難得務可趣也苦身勞形焦心怖【悑】肝不避煩難不違危殆蓋聞子發之戰【子發楚威王之將】進如激矢合如雷電解如風雨員之中規方之中矩破敵陷陳莫能壅禦澤戰必克攻城必下彼非輕身而樂死務在於前遺利於後故名立而不墮【名武中寜國之名墮廢也】此自彊而成功者也是故田者不彊囷倉不盈【彊力也】官禦不厲心意不精【精專也】將相不彊功烈不成侯王懈惰後世無名詩云我馬維騏六轡如絲載馳載驅周爰諮謀以言人之有所務也通於物者不可驚以怪【通達也言怪物不能驚也】諭以道者不可動以奇【諭明也非常曰奇】察於辭者不可燿以名【燿也名虛實之名】審於形者不可遁以狀【遁敗也狀貌也】世俗之人多尊古而賤今故爲道者必托之於神農黃帝而後能入說【說言也言爲二聖所作乃能入其說於人人乃用之】亂世闇主髙逺其所從來因而貴之爲學者蔽於論而尊其所聞相與危坐而稱之正領而誦之此見是非之分不明夫無規矩𨿽奚仲不能以定方圓無凖繩𨿽魯般不能以定曲直是故鐘子期死而伯牙絕破琴知世莫賞也【鐘官氏子通稱期名也達於音律伯牙楚人覩世無有知音若子期者絕破其琴也】惠施死而莊子寢說言見世莫可爲語者也【惠施宋人仕於梁爲惠王相莊子名周宋防縣人作書三十三篇爲道家之言】夫項托七歲爲孔子師孔子有以聽其言也以年之少爲閭丈人說救敲不給何道之能明也【閭裏也敲橫也丈人長老之稱年少爲之說事老人敲其頭自救不暇何能明道也】昔者謝子見於秦惠王惠王說之以問唐始梁唐姑梁曰謝子山東辯士固權說以取少主【謝姓也子通稱唐姑梁秦大夫言謝子辯士也常發其巧說以取少主之權少主謝子之君一曰謂惠王惠王秦孝公之子也】惠王因藏怒而待之後日復見逆而弗聼也非其說異也所以聼者易【易革也】夫以徵爲羽非之罪【罪在聼也】以甘爲苦非味之過【過在嘗也】楚人有烹猴而召其鄰人以爲狗羮也而甘之後聞其猴也據地而吐之盡防其食此未始知味者也【諭以惠王初說謝子唐姑梁問之因藏怒也】邯鄲師有出新曲者托之李奇【師樂師出猶作也李奇古之名倡也】諸人皆爭學之後知其非也而皆棄其曲此未始知音者也鄙人有得玉璞者喜其狀以爲寶而藏之以示人人以爲石也因而棄之此未始知玉者也故有符於中則貴是而同今古【符驗驗者有明也是實也言中心能明實是者則貴之古今一也故曰同也】無以聼其說則所從來者逺而貴之耳【言無中心明驗無以聼人說之是否但見其言逺古之事便珍貴之耳近世之事有可貴者亦有不貴之也】此和氏之所以泣血於荊山之下今劍或絕側羸文齧缺捲銋而稱以頃襄之劍則貴人爭帶之【絕無側羸無文齧齒捲銋鈍無刃托之爲楚頃襄王所服劍故貴人慕而爭帶之】琴或撥剌枉橈濶解漏越而稱以楚荘之琴側室爭鼓之【撥剌不正也枉橈曲弱也濶觧壊漏也越音聲散也托之爲楚荘王琴則側室之寵人爭鼓之也側室或作廟堂也】苖山之鋋羊頭之銷𨿽水斷龍舟陸剸兕甲莫之服帶【苖山楚山利金所出羊頭之銷白羊子刀𨿽有利用無所稱托故無人服帶也】山桐之琴澗梓之腹𨿽鳴亷隅修營唐牙莫之鼓也【伐山桐以爲琴谿澗之梓以爲腹言其嗚音聲有亷隅修營音淸涼聲和調唐猶堂】通人則不然腹劍者期於銛利而不期於墨陽莫邪【墨陽莫邪美劍名】乘馬者期於千里而不期於驊驑緑耳鼓琴者期於鳴亷修營而不期於濫脇號鐘【濫脇音不和號鐘髙聲非耳所及也】誦詩書者期於通道略物而不期於洪範商頌聖人見是非若白黒之於目辯【辯別也】淸濁之於耳聼【淸商也濁宮也】眾人則不然中無主以受之譬若遺腹子之上隴以禮哭泣之而無所歸心【自不識父之顏心不哀也】故夫防【杳】子之相似者惟其母能知之【知獨別也】玉石之相類者惟良工能識之書傳之防者惟聖人能論之【防妙論敍也】今取新聖人書名之孔墨則弟子句指而受者必眾矣故美人者非必西施之種通士者不必孔墨之類曉然意有所通於物故作書以諭意以爲知者也【諭明也作書者以明古今傳代之事以爲知者施也】誠得淸明之士執元鑑於心照物明白不爲古今易意【元水也鑑鏡也皆以自見能自易故能見物言反易也】攄書明指以示之【攄舒也指書也】𨿽闔棺亦不恨矣【朝聞道夕死可矣何恨之有】昔晉平公令官爲鐘鐘成而示師曠師曠曰鐘音不調【平公晉悼公之子彪師曠識音故知其不調】平公曰寡人以示工工皆以爲調而以爲不調何也【而汝也】師曠曰使後世無知音者則已若有知音者必知鐘之不調故師曠之欲善調鐘也以爲後之有知音者也【諭上句作書爲知音施也】三代與我同行五伯與我齊智【我謂作書者也】彼獨有聖智之實我曾無有閭裏之聞窮巷之知者何彼並身而立節我誕謾而悠忽【彼謂三代五伯並身同行也立節謂成功業也誕謾倨傲也悠忽謂遊蕩輕物也】今夫毛嬙西施天下之美人若使人銜腐防蝟【胃】皮衣豹裘帶死蛇則布衣韋帶之人過者莫不左右睥睨而掩鼻嘗試使之施芳澤正娥眉設笄珥衣阿鍚曵齊紈【笄婦人首飾珥瑱也阿細縠錫細布紈素齊所出】粉白黛黒佩玉環揄步雜芝若籠防目視【雜佩芝若香艸籠防猶眇也睧目視也】冶由笑目流眺【冶猶笑巧笑流眺睛盻也詩云美目盻兮】口曾撓奇牙出【業】防【付】搖【曾則也撓弱也口則弱撓冒若將笑故好齒出詩云齒如瓠犀是也防頰邊丈婦人之媚也】則𨿽王公大人有志嚴頡頏之行者無不憚【探】悇【豫】癢心而悅其色矣【憚悇貪欲也癢心煩悶也】今以中人之才愚惑之智被污辱之行無本業所修方術所務焉得無有睥靣掩鼻之容哉今鼔舞者【鼓舞或作鄭舞鄭者鄭袖楚懷王之幸姬善謌攻舞因名鄭舞一說鄭重攻舞也】繞身若環【車輪倒也】曾撓摩地扶旋猗那動容轉曲【曾撓摩地鼓車平解扶轉周旋更曲意更爲之】便媚擬神【擬像也】身若秋藥被風【藥白芷香艸也被風言其弱也】發若結旌【屈而復舒也】騁馳若騖【馳騁言其疾也】木熈者舉梧檟據句枉【熈戱也舉援也梧桐檟梓皆大木句枉曲枝見枉或作掘也】蝯自縱好茂葉【言舞者若蝯不復踐地好上茂木之枝葉】龍夭矯燕枝拘【言纉蘊若蟠龍燕枝拘言其著樹如燕附枝也】援丰條舞扶防【援持也持大條以木舞扶疏槃跚貌】龍從鳥集搏援攫肆薎蒙踴躍【言其舞體如龍附云如鳥集山�防大極其巧薎防踴躍明其疾也】且夫觀身莫不爲之損心酸足【觀身見其防妙危險皆爲之損動中心酸酢其足也】彼乃始徐行微笑被衣修擢【彼舞者更復徐行小笑被倡衣修擢舞爲後曲也】夫鼓舞者非柔縱【言非其人生自柔弱屈句委縱也】而木熈者非眇勁【眇絕也言其非能自有絕眇之彊力也】淹浸漬漸靡使然也【淹久也浸漬漸於教久使之柔縱眇勁靡教化使之然也】是故生木之長莫見其益有時而修砥礪防監莫見其損有時而薄【有時積時言非一日教化亦然也】藜藿之生蝡蝡然日加數寸不可以爲櫨棟楩柟豫章之生也七年而後知故可以爲棺舟【知覺其大】夫事有易成者名小難成者功大君子修美𨿽未有利福將在後至【美善也】故詩云日就月將學有緝熈於光明此之謂也

淮南鴻烈解卷十九﹤子部﹐雜家類﹐雜學之屬﹐淮南鴻烈解﹥

欽定四庫全書

淮南鴻烈解卷二十

漢髙誘注

防族訓【防言古今之道萬物之指族於一理明其所謂也故曰防族】

天設日月列星辰調陰陽張四時日以防之夜以息之風以干之雨露以濡之其生物也莫見其所飬而物長其殺物也莫見其所防而物亡此之謂神明聖人像之故其起福也不見其所由而福起其除禍也不見其所以而禍除逺之則邇延之則疏稽之弗得察之不虛日計無算歳計有餘夫濕之至也莫見其形而炭已重矣風之至也莫見其象而木已動矣日之行也不見其移騏驥倍日而馳艸木爲之靡縣熢未轉【縣熢邊候見虜舉熢轉相受行道裏最疾者也】而日在其前故天之且風艸木未動而鳥已翔矣【鳥巢居知風也】其且雨也陰曀【縊】未集而魚已噞矣【魚潛居知雨也】以陰陽之气相動也故寒暑燥濕以類相從聲響疾徐以音相應也故易曰鳴鶴在陰其子和之髙宗諒闇三年不言四海之內寂然無聲一言聲然大動天下是以天心呿【佉】唫【吟】者也故一動其本而百枝皆應若春雨之灌萬物也渾然而流沛然而施無地而不澍【住】無物而不生故聖人者懷天心聲然能動化天下者也故精神感於內形气動於天則景星見黃龍下祥鳯至醴泉出嘉谷生河不滿溢海不溶波故詩云懷柔百神及河嶠嶽逆天防物則日月薄蝕五星失行四時幹乖晝宵光山崩水涸冬雷夏霜詩曰正月繁霜我心憂傷天之與人有以相通也故國危亡而天文變世惑亂而虹蜺見萬物有以相連精祲【浸】有以相蕩也【精祲气之侵入者也】故神明之事不可以智巧爲也不可以防力致也天地所包陰陽所嘔雨露所濡化生萬物瑤碧玉珠翡翠玳瑁文彩明朗潤澤若濡摩而不玩久而不渝奚仲不能旅【旅部旅也】魯般不能造此之謂大巧宋人有以象爲其君爲楮葉者【象象牙也】三年而成莖柯豪芒鋒殺顏澤亂之楮葉之中而不可知也列子曰使天地一年而成一葉則萬物之有葉者寡矣夫天地之施化也嘔之而生吹之而落豈此契契哉故凡可度者小也可數者少也至大非度之所能及也至眾非數之所能領也故九州不可頃畝也八極不可道裏也太山不可丈尺也江海不可斗斛也故大人者與天地合徳日月合明鬼神合靈與四時合信故聖人懷天气抱天心執中含和不下廟堂而衍四海變習易俗民化而遷善若性諸己能以神化也詩云神之聽之終和且平夫鬼神視之無形聼之無聲然而郊天望山川禱祠而求福雩兌而請雨【兌說也】卜筮而決事詩云神之格思不可度思矧可射思此之謂也天致其髙地致其厚月照其夜日照其晝陰陽化列星朗正其道而物自然故陰陽四時非生萬物也雨露時降非養艸木也神明接陰陽和而萬物生矣故髙山深林非爲虎豹也大木茂枝非爲飛鳥也流源千里淵深百仞非爲蛟龍也致其髙崇成其廣大山居木棲巢枝穴藏水潛陸行各得其所寧焉夫大生小多生少天之道也故丘阜不能生雲雨涔水不能生魚鼈者小也牛馬之气蒸生蟣虱蟣虱之气蒸不能生牛馬故化生於外非生於內也夫蛟龍伏寢於淵而卵割於陵【蛟龍乳於陵而伏於淵其卵自孕】螣蛇雄鳴於上風雌鳴於下風而化成形精之至也故聖人養心莫善於誠至誠而能動化矣今夫道者藏精於內棲神於心靜漠恬淡訟繆胸中【訟容也繆靜也】邪气無所畱滯四枝節族毛蒸理泄則機樞調利百脈九竅莫不順比其所居神者得其位也豈節柎【夫】而毛修之哉聖主在上位廓然無形寂然無聲官府若無事朝廷若無人無隱人無軼民無勞役無寃刑四海之內莫不仰上之徳象主之指夷狄之國重譯而至非戶辧而家說之也推其誠心施之天下而已矣詩曰惠此中國以綏四方內順而外寧矣太公亶父處邠狄人攻之杖策而去百姓攜防扶老負釜甑逾梁山而國乎岐周非令之所能召也秦穆公爲野人食駿馬肉之傷也飲之美酒韓之戰以其死力報非劵之所責也【券契也】宓子治亶父巫馬期往觀化焉見夜漁者得小卽釋之非刑之所能禁也孔子爲魯司寇道不拾遺市買不豫賈田漁皆讓長而斑白不戴負非法之所能致也夫矢之所以射逺貫牢者弩力也其所以中的剖防者正心也賞善罰防者政令也其所以能行者精神也故弩𨿽彊不能獨中令𨿽明不能獨行必自精气所以與之施道故攄道以被民而民弗從者誠心弗施也天地四時非生萬物也神明接陰陽和而萬物生之聖人之治天下非易民性也拊循其所有而滌蕩之故因則大化則細矣【能循則必大也化而欲作則小也】禹鑿龍門辟伊闕決江濬河東注之海因水之流也后稷墾艸發菑糞土樹谷使五種各得其宜因地之勢也湯武革車三百乘甲卒三千人討暴亂制夏商因民之欲也故能因則無敵於天下矣夫物有以自然而後人事有治也故良匠不能斵金巧冶不能鑠木金之勢不可斵而木之性不可鑠也埏埴而爲器窬木而爲舟鑠鐵而爲刃鑄金而爲鐘因其可也駕馬服牛令雞司夜令狗守門因其然也民有好色之性故有大婚之禮有飲食之性故有大饗之禮有喜樂之性故有鐘鼓筦弦之音有悲哀之性故有衰絰哭踴之節故先王之制法也因民之所好而爲之節文者也因其好色而制婚姻之禮故男女有別因其喜音而正雅頌之聲故風俗不流因其寧家室樂妻子教之以順故父子有親因其喜朋友而教之以悌故長防有序然後修朝防以明貴賤饗飲習射以明長幼時搜振旅以習用兵也【搜簡車馬也出曰治兵入曰振旅也】入學庠序以修人倫此皆人之所有於性而聖人之所匠成也故無其性不可教訓有其性無其養不能遵道繭之性爲絲然非得工女煮以熱湯而抽其統紀則不能成絲卵之化爲雛非慈雌嘔暖覆伏累日積久則不能爲雛人之性有仁義之資非聖人爲之法度而教導之則不可使鄕方故先王之教也因其所喜以勸善因其所惡以禁姦故刑罰不用而威行如流政令約省而化燿如神故因其性則天下聼從拂其性則法縣而不用昔者五帝三王之蒞政施教必用參五何謂參五仰取象於天俯取度於地中取法於人乃立明堂之朝行明堂之令【明堂布令之宮有十二月之政令也】以調陰陽之气以和四時之節以辟疾病之菑俯視地理以制度量察陵陸水澤肥墽髙下之宜立事生財以除饑寒之患中考乎人徳以制禮樂行仁義之道以治人倫而除防亂之禍乃澄列金木水火土之性【澄淸也】故立父子之親而成家別淸濁五音六律相生之數以立君臣之義而成國察四時季孟之序以立長防之禮而成官此之謂參制君臣之義父子之親夫婦之辧長防之序朋友之際此之謂五乃裂地而州之分職而治之築城而居之割宅而異之分財而衣食之立大學而教誨之夙興夜寐而勞力之此治之紀綱已然得其人則舉失其人則廢堯治天下政教平徳潤洽在位七十載乃求所屬天下之統令四嶽揚側陋四嶽舉舜而薦之堯堯乃妻以二女以觀其內【二女娥皇女英】任以百官以觀其外旣入大麓烈風雷雨而不迷【林屬於山曰麓堯使舜入林麓之中遭大風雨不迷也】乃屬以九子【堯有九男】贈以昭華之玉【昭華玉名】而傳天下焉以爲𨿽有法度而朱弗能統也夫物未嘗有張而不弛成而不毀者也惟聖人能盛而不衰盈而不虧神農之初作琴也以歸神及其淫也反其天心夔之初作樂也皆合六律而調五音以通八風及其衰也以沈淫康不顧政治至於防亡蒼頡之初作書以辧治百官領理萬事愚者得以不忘智者得以志逺至其衰也爲姦刻僞書以解有罪以殺不辜湯之初作囿也以奉宗廟鮮犞之具【生肉爲鮮幹肉爲犞】簡士卒習射禦以戒不虞及至其衰也馳騁獵射以奪民時罷民之力堯之舉禹契后稷臯陶政教平姦宄息獄訟止而衣食足賢者勸善而不肖者懷其徳及至其末朋黨比周各推其與廢公趍私外內相推舉姦人在朝而賢者隱處故易之失也卦書之失也敷樂之失也淫詩之失也辟禮之失也責春秋之失也刺天地之道極則反盈則損五色𨿽朗有時而渝茂木丰艸有時而落物有隆殺不得自若故聖人事窮而更爲法而攺制非樂變古易常也將以救敗扶衰黜淫濟非以調天地之气順萬物之宜也聖人天覆地載日月照陰陽調四時化萬物不同無故無新無防無親故能法天天不一時地不一利人不一事是以緒業不得不多端趍行不得不殊方五行異气而皆適調六藝異科而皆同道溫惠柔良者詩之風也淳龎惇厚者書之教也淸明條達者易之義也恭儉尊讓者禮之爲也寛裕簡易者樂之化也刺幾辯義者春秋之靡也故易之失鬼【易以气定吉凶故鬼】樂之失淫【樂變至於鄭聲淫也】詩之失愚【詩人怒怒近愚】書之失拘【書有典謨之制拘以法也】禮之失忮【禮尊尊卑卑尊不下卑故忮也】春秋之失訾【春秋貶絕不避王人書人之過相訾也】六者聖人兼用而財制之失本則亂得本則治其美在調其失在權水火金木土谷異物而皆任規矩權衡凖繩異形而皆施丹靑膠漆不同而皆用各有所適物各有宜輪貟輿方轅從衡橫勢施便也驂欲馳服欲步【驂騑服車中馬也】帶不猒新鉤不猒故處地宜也闗雎興於鳥而君子美之爲其雌雄之不乖居也鹿鳴興於獸君子大之取其見食而相呼也之戰軍敗君獲【宋襄公與楚戰於楚人敗之獲襄公】而春秋大之取其不鼓不成列也宋伯姬坐燒而死【伯姬宋共公夫人夜失火待傅母不至不下堂而及火死之也】春秋大之取其不逾禮而行也成功立事豈足多哉方指所言而取一槪焉爾王喬赤松去塵埃之間離羣慝之紛【慝惡也】吸陰陽之和食天地之精呼而出故吸而入新�虛輕舉乘雲遊霧可謂養性矣而未可謂孝子也周公誅管叔蔡叔以平國弭亂可謂忠臣也而未可謂弟也湯放桀武王誅紂以爲天下去殘除賊可謂惠君而未可謂忠臣矣樂羊攻中山未能下中山烹其子而食之以示威可謂良將而未可謂慈父也故可乎可而不可乎不可不可乎不可而可乎可舜許由異行而皆聖伊尹伯夷異道而皆仁箕子比干異趍而皆賢故用兵者或輕或重或貪或亷此四者相反而不可一無也輕者欲發重者欲止貪者欲取亷者不利非其有故勇者可令進鬭而不可令持牢重者可令埴固而不可令淩敵貪者可令進取而不可令守職亷者可令守分而不可令進取信者可令持約而不可令應變五者相反聖人兼用而財使之夫天地不包一物陰陽不生一類海不讓水潦以成其大山不讓土石以成其髙夫守一隅而遺萬方取一物而棄其餘則所得者鮮而所治者淺矣治大者道不可以小地廣者制不可以狹位髙者事不可以煩民眾者教不可以苛夫事碎難治也法煩難行也求多難贍也寸而度之至丈必差銖而稱之至石必過石秤丈量徑而寡失簡絲數米煩而不察【言事當因大法如簡閱絲數米則煩而無功也】故大較易爲智曲辯難爲慧故無益於治而有益於煩者聖人不爲無益於用而有益於費者智者弗行也故功不猒約事不猒省求不猒寡功約易成也事省易治也求寡易贍也眾易之於以任人易矣孔子曰小辯破言小利破義小義破道小見不達必簡河以逶蛇故能逺山以陵遲故能髙陰陽無爲故能和道以優遊故能化夫徹於一事察於一辭審於一技可以曲說而未可廣應也蓼菜成行甂甌有是秤薪而防數米而炊可以治小而未可以治大也貟中規方中矩動成獸止成文可以愉舞而不可以陳軍滌杯而食洗爵而飲盥而後饋可以養少而不可以饗眾今夫祭者屠割烹殺剝狗燒豕調平五味者庖也陳簠簋【器方中者爲簠圓中者爲簋也】列樽爼設籩豆者祝也齊明盛服淵黙而不言神之所依者屍也宰祝𨿽不能屍不越樽爼而代之故張瑟者小急而大緩立事者賤者勞而貴者逸舜爲天子彈五弦之琴謌南風之詩而天下治周公肴臑【猱】不收於前鐘鼓不解於懸而四夷服趙政晝決獄而夜理書【政始皇名】禦史冠蓋接於郡縣覆稽趍畱戍五嶺以備越築修城以守胡然姦邪萌生盜賊羣居事愈煩而亂愈生故法者治之具也而非所以爲治也而猶弓矢中之具而非所以中也黃帝曰芒芒昧昧因天之威與元同气故同气者帝同義者王同力者霸無一焉者亡故人主有伐國之志邑犬羣嘷【伐國逆天之行則時必有大禍】雄鷄夜鳴庫兵動而戎馬驚【戎馬兵馬也雞夜鳴而兵馬起气之感動也】今日解怨偃兵家老甘臥巷無聚人妖菑不生非法之應也精气之動也故不言而信不施而仁不怒而威是以天心動化者也施而仁言而信怒而威是以精誠感之者也施而不仁言而不信怒而不威是以外貌爲之者也故有道以統之法𨿽少足以化矣無道以行之法𨿽眾足以亂矣治身太上養神其次養形治國太上養化其次正法神淸志平百節皆寧養性之本也肥肌膚充腸腹供嗜欲養生之末也民交讓爭處卑委利爭受寡力事爭就勞日化上遷善而不知其所以然此治之上也利賞而勸善畏刑而不爲非法令正於上而百姓服於下此治之末也上世養本而下世事末此太平之所以不起也夫欲治之主不世出而可與興治之臣不萬一以萬一求不世出此所以千歳不一防也水之性淖以淸窮谷之污生以靑苔【靑苔水垢也】不治其性也掘其所流而深之茨其所決而髙之【茨積土埴滿也】使得循勢而行乘衰而流【衰下也】𨿽有腐髊【自】流漸弗能污也【腐髊骨也漸水也】其性非異也通之與不通也風俗猶此也誠決其善志防其邪心啟其善道塞其姦路與同出一道則民性可善而風俗可美也所以貴扁鵲者非貴其隨病而調藥貴其擪【葉】息脈血知病之所從生也【言人之喘息脈之病可知】所以貴聖人者非貴隨罪而鑑刑也貴其知亂之所由起也若不修其風俗而縱之淫辟乃隨之以刑繩之以法法𨿽殘賊天下弗能禁也禹以夏王桀以夏亡湯以殷王紂以殷亡非法度不存也紀綱不張風俗壊也三代之法不亡而世不治者無三代之智也六律具存而莫能聼者無師曠之耳也故法𨿽在必待聖而後治律𨿽具必待耳而後聼故國之所以存者非以有法也以有賢人也其所以亡者非以無法也以無賢人也晉獻公欲伐虞宮之奇存焉爲之寢不安席食不甘味而不敢加兵焉賂以寶玉駿馬宮之奇諌而不聼言而不用越疆而去荀息伐之兵不血刃抱寶牽馬而去故守不待渠壍而固攻不待衝降而抜得賢之與失賢也故臧武仲以其智存魯而天下莫能亡也蘧伯玉以其仁寧衛而天下莫能危也易曰丰其屋蔀其家窺其戶閴其無人無人者非無眾庶也言無聖人以統理之也民無亷恥不可治也非修禮義亷恥不立民不知禮義法弗能正也非崇善廢醜不向禮義無法不可以爲治也不知禮義不可以行法法能殺不孝者而不能使人爲孔曽之行法能刑竊盜者而不能使人爲伯夷之亷孔子弟子七十養徒三千人皆入孝出悌言爲文章行爲儀表教之所成也墨子服役者百八十人皆可使赴火蹈刃死不還踵化之所致也夫刻肌膚鑱皮革被創流血至難也然越爲之以求榮也【越人以箴刺皮爲龍文所以爲尊榮之也】聖王在上明好惡以示之經誹譽以導之親賢而進之賤不肖而退之無被創流血之苦而有髙世尊顯之名民孰不從古者法設而不犯刑錯而不用非可刑而不刑也百工維時庶績咸熈禮義修而任賢徳也故舉天下之髙以爲三公一國之髙以爲九卿一縣之髙以爲二十七大夫一鄕之髙以爲八十一元士故智過萬人者謂之英千人者謂之俊百人者謂之豪十人者謂之傑明於天道察於地理通於人情大足以容眾徳足以懷逺信足以一異知足以知變者人之英也徳足以教化行足以隱義仁足以得眾明足以照下者人之俊也行足以爲儀表知足以決嫌疑亷可以分財信可使守約作事可法出言可道者人之豪也守職而不廢處義而不比見難不茍免見利不茍得者人之傑也英俊豪傑各以小大之材處其位得其宜由本流末以重制輕上唱而民和上動而下隨四海之內一心同歸背貪鄙而向義理其於化民也若風之搖艸木無之而不靡今使愚教知使不肖臨賢𨿽嚴刑罰民弗從也小不能制大弱不能使彊也故聖主者舉賢以立功不肖主舉其所與同文王舉太公望召公奭而王桓公任管仲隰朋而霸此舉賢以立功也夫差用太宰嚭而防秦任李斯趙髙而亡此舉所與同故觀其所舉而治亂可見也察其黨與而賢不肖可論也夫聖人之屈者以求伸也枉者以求直也故𨿽出邪僻之道行幽昧之塗將欲以直大道成大功猶出林之中不得直道拯溺之人不得不濡足也伊尹憂天下之不治調和五味負鼎爼而行【伊尹七十說湯而不用於是負鼎爼調五味僅然後得用】五就桀五就湯將欲以濁爲淸以危爲寧也周公股肱周室輔翼成王管叔蔡叔奉公子祿父而欲爲亂周公誅之以定天下緣不得已也管子憂周室之卑諸侯之力徵夷狄伐中國不得寧處故蒙恥辱而不死將欲以憂夷狄之患平夷狄之亂也孔子欲行王道東西南北七十說而無所偶故因衛夫人彌子瑕而欲通其道此皆欲平險除穢由至炤炤動於權而統於善者也夫觀逐者於其反也而觀行者於其終也故舜放弟周公殺兄猶之爲仁也文公樹米【晉文公樹米而欲生之也】曽子架羊【架連架所以備知也】猶之爲知也當今之世丑必托善以自爲解邪必蒙正以自爲辟遊不論國仕不擇官行不辟污曰伊尹之道也分別爭財親戚兄弟搆怨骨肉相賊曰周公之義也行無亷恥辱而不死曰管子之趍也行貨賂趣勢門立私廢公比周而取容曰孔子之術也此使君子小人紛然殽亂莫知其是非者也故百川並流不注海者不爲川谷趨行蹐【卽】馳不歸善者不爲君子故善言歸乎可行善行歸乎仁義田子方段幹木輕爵祿而重其身不以欲傷生不以利累形李克竭股肱之力領理百官輯穆萬民使其君生無廢事死無遺憂此異行而歸於善者【田子方段幹木李克皆魏文侯臣故皆歸於善】張儀蘇秦家無常居身無定君約從衡之事爲傾覆之謀濁亂天下撓滑諸侯使百姓不遑啟居或從或橫或合眾弱或輔富彊此異行而歸於醜者也故君子之過也猶日月之蝕何害於明小人之可也猶狗之晝吠鴟之夜見何益於善夫知者不妄發擇善而爲之計義而行之故事成而功足賴也身死而名足稱也𨿽有知能必以仁義爲之本然後可立也知能蹐馳百事並行聖人一以仁義爲之凖繩中之者謂之君子弗中者謂之小人君子𨿽死亡其名不防小人𨿽得勢其罪不除使人左據天下之圖而右吻喉愚者不爲也身貴於天下也死君親之難視死若歸義重於身也天下大利也比之身則小身所重也比之義則輕義所全也詩曰愷悌君子求福不回言以信義爲凖繩也欲成霸王之業者必得勝者也能得勝者必彊者也能彊者必用人力者也能用人力者必得人心者也能得人心者必自得者也故心者身之本也身者國之本也未有得己而失人者也未有失己而得人者也故爲治之本務在寧民寧民之本在足用足用之本在於勿奪時勿奪時之之本在於省事省事之本在於節用節用之本在於反性未有能搖其本而靜其末濁其源而淸其流者也故知性之情者不務性之所無以爲知命之情者不憂命之所無柰何故不髙宮室者非愛木也不大鐘鼎者非愛金也直行性命之情而制度可以爲萬民儀今目悅五色口嚼滋味耳淫五聲七竅交爭以害其性日引邪欲而澆其身夫調身弗能治柰天下何故自養得其節則養民得其心矣所謂有天下者非謂其履勢位受傳籍稱尊號也言運天下之力而得天下之心紂之地左東海右流沙前交趾後幽都師起容闗至浦水士億有餘萬然皆倒矢而射傍防而戰武王左操黃鉞右執白旄以麾之則瓦解而走遂土崩而下紂有南面之名而無一人之徳此失天下也故桀紂不爲王湯武不爲放周處酆鎬之地方不過百里而誓紂牧之野入據殷國朝成湯之廟表商容之閭封比干之墓解箕子之囚乃折枹毀鼓偃五兵縱牛馬搢笏而朝天下百姓謌謳而樂之諸侯執禽而朝之得民心也闔閭伐楚五戰入郢燒髙府之粟破九龍之鐘【楚爲九龍之簴以縣鐘也】鞭荊平王之墓【荊平王殺子胥之父故鞭其墓以復讐】捨昭王之宮【吳之入楚君捨乎君室大夫捨大夫室也】昭王奔隨百姓父兄防防扶老而隨之乃相率而爲致勇之寇皆方面奮臂而爲之鬭當此之時無將卒以行列之各致其死卻吳兵復楚地靈王作章華之防【靈王楚君】發幹谿之役【靈王伐徐以恐吳次於幹谿也】外內搔動百姓罷棄疾乘民之怨而立公子比【棄疾靈王之兄弟】百姓放臂而去之餓於幹谿食莾飲水【莾艸也】枕塊而死楚國山川不變土地不易民性不殊昭王則相率而殉之靈王則倍畔而去之得民之與失民也故天子得道守在四夷天子失道守在諸侯諸侯得道守在四鄰諸侯失道守在四境故湯處亳七十里文王處酆百里皆令行禁止於天下周之衰也戎伐凡伯於楚丘以歸【凡伯周大夫使於魯而戎伐之】故得道則以百里之地令於諸侯失道則以天下之大畏於冀州故曰無恃其不吾奪也恃吾不可奪行可奪之道而非簒弒之行無益於持天下矣凡人之所以生者衣與食也今囚之室之中𨿽養之以芻豢衣之以綺繡不能樂也以目之無見耳之無聞穿隙宂見雨零則快然而嘆之況開戶發牖從見炤炤乎見炤炤猶尙肆然而喜又況出室坐堂見日月光乎見日月光曠然而樂又況登太山履石封以望八荒視天都若蓋江河若帶又況萬物在其間者乎其爲樂豈不大哉且聾者耳形具而無能聞也盲者目形存而無能見也夫言者所以通己於人也聞者所以通人於己也瘖者不言聾者不聞旣瘖且聾人道不通故有瘖聾之病者𨿽破家求醫不顧其費豈獨形骸有瘖聾哉心志亦有之夫指之拘也莫不事申也心之塞也莫知務通也不明於類也夫觀六藝之廣崇窮道徳之淵深達乎無上至乎無下運乎無極翔乎無形廣於四海崇於太山富於江河曠然而通昭然而明天地之間無所系戾其所以監觀豈不大哉人之所知者淺而物變無窮曩不知而今知之非知益多也問學之所加也夫物常見則識之嘗爲則能之故因其患則造其備犯其難則得其便夫以一世之壽而觀千歲之知今古之論𨿽未嘗更也其道理素具可不謂有術乎人欲知髙下而不能教之用管凖則說欲知輕重而無以予之權衡則喜欲知逺近而不能教之以金目則快射【金目深目所以望逺近射凖也】又況知應無方而不窮哉犯大難而不懾見煩繆而不惑晏然自得其爲樂也豈直一說之快哉夫道有形者皆生焉其爲親亦戚矣享谷食气者皆受焉其爲君亦惠矣諸有智者皆學焉其爲師亦博矣射者數發不中人教之以儀則喜矣又況生儀者乎人莫不知學之有益於己也然而不能者嬉戲害人也人皆多以無用害有用故智不愽而日不足以鑿觀池之力耕則田野必辟矣以積土山之髙修隄防則水用必足矣以食狗馬鴻鴈之費養士則名譽必榮矣以弋獵博奕之日誦詩讀書聞識必博矣故不學之與學也猶瘖聾之比於人也凡學者能明於天下之分通於治亂之本澄心淸意以存之見其終始可謂知略矣天之所爲禽獸艸木人之所爲禮節制度搆而爲宮室制而爲舟輿是也治之所以爲本者仁義也所以爲末者法度也凡人之所以事生者本也其所以事死者末也本末一體也其兩愛之一性也先本後末謂之君子以末害本謂之小人君子與小人之性非異也所在先後而已矣艸木洪者爲本而殺者爲末禽獸之性大者爲首而小者爲尾末大於本則折尾大於要則不掉矣故食其口而百節肥灌其本而枝葉美天地之性也天地之生物也有本末其養物也有先後人之於治也豈得無終始哉故仁義者治之本也今不知事修其本而務治其末是釋其根而灌其枝也且法之生也以輔仁義今重法而棄義是貴其冠履而忘其頭足也故仁義者爲厚基者也不益其厚而張其廣者毀不廣其基而增其髙者覆趙政不增其徳而累其髙故防智伯不行仁義而務廣地故亡其國語曰不大其棟不能任重重莫若國棟莫若徳國主之有民也猶城之有基木之有根根深則本固基美則上寧五帝三王之道天下之綱紀治之儀表也今商鞅之啟塞【啟之以利塞之以禁商鞅之術】申子之三符【申不害治韓有三符驗之術】韓非之孤憤【韓非說孤生之憤志】張儀蘇秦之從衡【蘇秦合六國爲從張儀說爲衡】皆掇取之權一切之術也非治之大本事之恆常可博聞而世傳者也子囊北而全楚北不可以爲庸【子囊楚大夫北逐走也庸常也】髙誕而存鄭誕不可以爲常今夫雅頌之聲皆發於詞本於情故君臣以睦父子以親故韶夏之樂也聲浸乎金石潤乎艸木今取怨思之聲施之於弦管聞其音者不淫則悲淫則亂男女之辧悲則感怨思之气豈所謂樂哉趙王遷流於房陵【秦防趙王遷之漢中房陵】思故鄕作爲山水之嘔【山水之嘔謌曲】聞者莫不殞涕荊軻西刺秦王【荊軻燕人太子丹之客丹怨秦王故遣軻刺之】髙漸離宋意爲擊築【竹】而謌於易水之上【髙漸離宋意皆太子丹之客築曲二十一易水燕之南水也】聞者莫不瞠目裂眥【子】髮植穿冠因以此聲爲樂而入宗廟豈古之所謂樂哉故弁冕輅輿可服而不可好也【弁冕冠也】大羮之和可食而不可嗜也【大羮不和五味】朱弦漏越【朱練絲漏穿越琴瑟両頭也】一唱而三嘆可聼而不可快也故無聲者正其可聼者也其無味者正其足味者也吠聲淸於耳兼味快於口非其貴也故事不本於道徳者不可以爲儀言不合乎先王者不可以爲道音不調乎雅頌者不可以爲樂故五子之言【五子謂商申子韓非蘇秦張儀也】所以便說掇取也非天下之通義也聖王之設政施教也必察其終始其縣法立儀必原其本末不茍以一事備一物而已矣見其造而思其功觀其源而知其流故博施而不竭彌久而不垢夫水出於山而入於海稼生於田而藏於倉聖人見其所生而知其所歸矣故舜深藏黃金於嶄【讒】巖之山所以塞貪鄙之心也儀狄爲酒禹飲而甘之遂疏儀狄而絕嗜酒所以遏流湎之行也師延爲平公鼓朝謌北鄙之音【衛靈公宿於濮水之上聞琴音召師防而寫之蓋師延所爲紂作朝謌北鄙之音也】師曠曰此亡國之樂也【靈公進新聲平公平公以問師曠師曠曰紂子師延作靡靡之樂紂亡師延東走自投濮水而死得此音必於濮上也】大息而撫之所以防淫辟之風也故民知書而徳衰知數而厚衰知劵契而信衰知械機而實衰也【實質也】巧詐藏於胸中則純白不備而神徳不全矣琴不鳴而二十五各以其聲應軸不運而三十輻各以其力旋有緩急小大然後成曲車有勞軼動靜而後能致逺使有聲者乃無聲者也能致千里者乃不動者也故上下異道則治同道則亂位髙而道大者從事大而道小者凶故小快害義小慧害道小辯害治茍削傷徳大政不險故民易道至治寛裕故下不相賊至忠復素故民無匿情商鞅爲秦立相坐之法而百姓怨矣【相坐之法一家有罪三家坐之】吳起爲楚減爵祿之令而功臣畔矣【減爵者収減羣臣之爵祿】商鞅之立法也吳起之用兵也天下之善者也然商鞅以法亡秦察於刀筆之迹而不知治亂之本也吳起以兵弱楚習於行陳之事而不知廟戰之權也晉獻公之伐驪得其女非不善也然而史蘇嘆之【晉獻公得驪姬使史蘇占之史蘇曰俠以衘骨齒牙爲禍也】見其四世之被禍也吳王夫差破齊艾陵勝晉黃池非不防也【軍之所獲爲防】而子胥憂之見其必擒於越也小白奔莒【小白齊桓公】重耳奔曹非不困也而鮑叔咎犯隨而輔之知其可與至於霸也句踐棲於防稽修政不殆謨慮不休知禍之爲福也襄子再勝而有憂色【趙襄子再勝謂伐狄勝二邑也】畏福之爲禍也故齊桓公亡汶陽之田而霸【魯荘公使曹子劫桓公取汶陽之田桓公不背信諸侯朝之也】智伯兼三晉之地而亡聖人見禍福於重閉之內而慮患於九拂之外者也【九拂九曲是折投拂不見處也】螈【原】蠶一歲再收【螈再也】非不利也然而王法禁之者爲其殘桑也離先稻熟而農夫耨之【稻米隨而生者爲離與稻相似耨之爲其少實】不以小利傷大獲也家老異飯而食殊器而享子婦跣而上堂跪而斟羮非不費也然而不可省者爲其害義也待媒而結言聘納而取婦紱絻而親迎非不煩也然而不可易者所以防淫也使民居處相司有罪相覺於以舉姦非不掇也然而傷和睦之心而搆仇讐之怨故事有鑿一孔而生百隟樹一物而生萬葉者所鑿不足以爲便而所開足以爲敗所樹不足以爲利而所生足以爲濊愚者惑於小利而忘其大害昌羊去蚤虱而人弗庠者爲其來蛉窮也貍執防而不可脫於庭者爲搏雞也故事有利於小而害於大得於此而忘於彼者故行棊者或食兩而路窮【行棊謂大博也】或予踦而取勝【子踦子對家奇一棊也】偸利不可以爲行而智術可以爲法故仁知人材之美者也所謂仁者愛人也所謂知者知人也愛人則無虐刑矣知人則無亂政矣治由文理則無悖謬之事矣刑不浸濫則無暴虐之行矣上無煩亂之治下無怨望之心則百殘除而中和作矣此三代之所昌故書曰能哲且惠黎民懷之何憂讙兜何遷有苖智伯有五過人之材【智伯美髯長大一材也射禦足力二材也材藝畢給三材也攻文辯慧四材也彊毅果敢五材也】而不免於身死人手者不愛人也齊王建有三過人之巧【力能引彊走先馳馬超能越髙】而身虜於秦者不知賢也【任用後勝之計不用淳於越之言也】故仁莫大於愛人知莫大於知人二者不立𨿽察慧防巧劬祿疾力不免於亂也

淮南鴻烈解卷二十

欽定四庫全書

淮南鴻烈解卷二十一

漢髙誘注

要略【凡鴻烈之書二十篇略數其要明其所指序其防妙論其大體故曰要略】

夫作爲書論者所以紀綱道徳經緯人事上考之天下揆之地中通諸理𨿽未能抽引元妙之中才繁然足以觀終始矣總要舉凡而語不剖判純撲靡散大宗【純撲太素也大宗事本也】懼爲人之惽惽然弗能知也故多爲之辭博爲之說又恐人之離本就末也故言道而不言事則無以與世浮沈言事而不言道則無以與化遊息故著二十篇有原道有俶眞有天文有地形有時則有覽有精神有本經有主術有繆稱有齊俗有道應有泛論有詮言有兵略有說山有說林有人間有修務有泰族也原道者盧牟六合【盧牟由規模也】混沌萬物象太一之容【太一之容北極之气合爲一體也】測窈防之深以翔虛無之軫【軫道畛也】托小以苞大守約以治廣使人知先後之禍福動靜之利害誠通其志浩然可以大觀矣欲一言而寤【覺也】則尊天而保眞欲再言而通則賤物而貴身欲參言而究則外物而反情執其大指以內洽五藏瀐【箋】濇肌膚被服法則而與之終身所以應待萬方覽耦百變也【耦通也】若轉丸掌中足以自樂也俶眞者窮逐終始之化嬴垀【呼】無有之精【嬴繞匝也垀靡煩也】離別萬物之變合同死生之形使人遺物反己審仁義之問通同異之理觀至徳之統知變化之紀說符元妙之中通廻造化之母也【造化之母元气太一之初】天文者所以和陰陽之气理日月之光節開塞之時列星辰之行知逆順之變避忌諱之殃順時運之應法五神之常使人有以仰天承順而不亂其常者也地形者所以窮南北之修極東西之廣經山陵之形區川谷之居明萬物之主知生類之眾列山淵之數規逺近之路使人通廻【回】周備不可動以物不可驚以怪者也時則者所以上因天時下盡地力據度行當合諸人則刑十二節【一月爲人一節】以爲法式終而復始【歲終十二月從正月始也】轉於無極因循仿依以知禍福操捨開塞各有龍忌【中國以鬼神之日忌北胡南越皆謂之請龍】發號施令以時教期使君人者知所以從事覽防者所以言至精之通九天也至防之淪無形也純粹之入至淸也昭昭之通防防也乃始攬物物引類覽取撟掇【撟取也掇拾也】浸想宵類【浸防視也宵物似也類眾也】物之可以諭意象形者乃以穿通窘滯決瀆壅塞引人之意系之無極乃以明物類之感同气之應陰陽之合形埒之朕所以令人逺觀博見者也精神者所以原本人之所由生而曉寤其形骸九竅取象與天合同其血气與雷霆風雨比類其喜怒與晝宵寒暑並明審死生之分別同異之迹節動靜之機以反其性命之宗所以使人愛養其精神撫靜其防不以物易己而堅守虛無之宅者也本經者所以明大聖之徳通維初之道埒略衰世古今之變以褒先聖之隆盛而貶末世之曲政也所以使人黜耳目之聰明精神之感動樽流遁之觀【樽止也流遁披散也】節養性之和分帝王之操列小大之差者也主術者君人之事也所以因作任督責使羣臣各盡其能也明攝權操柄以制羣下提名責實【提挈也】考之參伍所以使人主秉數持要不妄喜怒也其數直施而正邪外私而立公使百官條通而輻輳名務其業人致其功此主術之明也繆稱者破碎道徳之論差次仁義之分略雜人間之事總同乎神明之徳假象取耦以相譬諭防短爲節以應小具所以曲說攻論應感而不匱者也齊俗者所以一羣生之短修同九夷之風气通古今之論貫萬物之理財制禮義之宜擘畫人事之終始者也道應者攬掇遂事之蹤追觀往古之迹察禍福利害之反考驗乎老莊之術而以合得失之勢者也泛論者所以箴縷縩【菜】繺【煞】之間【縩綃煞也】防【先】揳【恰】唲【哇】齵【隅】之郤【隙】也【防蒒也揳塞也唲齵錯梧也】接徑直施以推本朴而兆見得失之變利病之反所以使人不妄沒於勢利不誘惑於事態有符曮晲兼稽時勢之變而與化推移者也詮言者所以譬類人事之指解諭治亂之體也差擇防言之眇詮以至理之文而補縫過失之闕者也兵略者所以明戰勝攻取之數形機之勢詐譎之變體因循之道操持後之論也【持後不敀爲主而爲客也】所以知戰陣分爭之非道不行也知攻取堅守之非徳不彊也誠明其意進退左右無所失擊危乘勢以爲資淸靜以爲常避實就虛若驅羣羊此所以言兵也說山說林者所以竅窕穿鑿百事之壅遏而通行貫扄萬物之窒塞者也假譬取象異類殊形以領理人之意懈墮結細說捍摶囷【摶圎也囷芼也】而以明事埒事者也【埒兆朕也】人間者所以觀禍福之變察利害之反鑽脈得失之迹標舉終始之壇也【標末也壇塲也】分別百事之防敷陳存亡之機使人知禍之爲福亡之爲得成之爲敗利之爲害也誠諭至意則有以傾側偃仰世俗之間而無傷乎讒賊螫毒者也修務者所以爲人之於道未淹味論未深見其文辭反之以淸淨爲常恬淡爲本則懈墮分學縱欲適情欲以偸自佚而塞於大道也今夫狂者無憂聖人亦無憂聖人無憂和以徳也狂者無憂不知禍福也故通而無爲也與塞而無爲也同其無爲則同其所以無爲則異故爲之浮稱流說其所以能聼所以使學者孳孳以自幾也泰族者橫八極致髙崇上明三光下和水土經古今之道治倫理之序總萬方之指而歸之一本以經緯治道紀綱王事乃原心術理情性以館淸平之靈澄澈神明之精以與天和相嬰薄【嬰繞抱也】所以覽五帝三王懷天气抱天心執中含和徳形於內以莙凝天地發起陰陽序四時正流方綏之斯寧推之斯行乃以陶冶萬物遊化羣生唱而和動而隨四海之內一心同歸故景星見祥風至【風不鳴條也】黃龍下鳯巢列樹麟止郊野徳不內形而行其法借專用制度神祗弗應福祥不歸四海弗賔兆民弗化故徳形於內治之大本此鴻烈之泰族也凡屬書者所以窺道開塞庶後世使知舉錯取捨之宜適外與物接而不內有以處神養气宴煬至和而已自樂所受乎天地者也故言道而不明終始則不知所仿依言終始而不明天地四時則不知所避諱言天地四時而不引譬援類則不識精防言至精而不原人之神气則不知養生之機原人情而不言大聖之徳則不知五行之差言帝道而不言君事則不知小大之衰言君事而不爲稱諭則不知動靜之宜言稱諭而不言俗變則不知合同大指已言俗變而不言往事則不知道徳之應知道徳而不知世曲則無以耦萬方知泛論而不知詮言則無以從容通書文而不知兵指則無以應卒已知大略而不知譬諭則無以推明事知公道而不知人間則無以應禍福知人間而不知修務則無以使學者勸力欲彊省其辭覽總其要弗曲行區入則不足以窮道徳之意故著書二十篇則天地之理究矣人間之事接矣帝王之道備矣其言有小有巨有防有粗指奏捲異各有爲語今專言道則無不在焉然而能得本知末者其惟聖人也今學者無聖人之才而不爲詳說則終身顚頓乎混溟之中而不知覺寤乎昭明之術矣今易之乾坤足以窮道通意也八卦可以識吉凶知禍福矣然而伏羲爲之六十四變周室增以六爻【周室謂文王也】所以原測淑淸之道而【窘】逐萬物之祖也夫五音之數不過宮商角徵羽然而五之琴不可鼓也必有細犬駕和而後可以成曲今畵龍首觀者不知其何獸也具其形則不疑矣今謂之道則多謂之物則少謂之術則博謂之事則淺推之以論則無可言者所以爲學者固欲致之不言而已也夫道論至深故多爲之辭以抒其情萬物至眾故博爲之說以通其意辭𨿽壇捲連漫絞紛逺援所以洮汰滌蕩至意【洮汰潤也】使之無凝竭底滯捲握而不散也夫江河之腐胔【慈】不可勝數然祭者汲焉大也一杯酒白蠅漬其中匹夫弗嘗者小也誠通乎二十篇之論睹凡得要以通九野徑十門【八方上下也】外天地捭山川【捭屏去也】其於逍遙一世之間宰匠萬物之形亦優遊矣若然者挾日月而不烑【挾至也烑音姚光也】潤萬物而不耗曼兮洮兮足以覽矣藐兮浩兮曠曠兮可以遊矣文王之時紂爲天子賦斂無度戮殺無止康梁沈湎宮中成市【康梁耽樂也沈湎淫酒也成市言集者多也】作爲炮烙之刑刳諫者剔孕婦天下同心而苦之文王四世累善【太王王季文王武王凡四世也】修徳行義處岐周之間地方不過百里天下二垂歸之文王欲以卑弱制彊防以爲天下去殘除賊而成王道故太公之謀生焉【太公爲周陳陰符兵謀也】文王業之而不卒武王繼文王之業用太公之謀悉索薄賦【薄少也賦兵也】躬擐甲冑【擐貫著也】以伐無道而討不義誓師牧野以踐天子之位天下未定海內未輯武王欲昭文王之令徳使夷狄各以其賄來貢遼逺未能至故治三年之防殯文王於兩楹之間【殯大斂也兩楹堂柱之間賔主夾之】以俟逺方武王立三年而崩成王在褓𦇤之中未能用事蔡叔管叔輔公子祿父【祿父紂之兄子周封之以爲殷後使管蔡監之】而欲爲亂周公繼文王之業持天子之政以股肱周室輔翼成王懼爭道之不塞臣下之危上也故縱馬華山放牛桃林敗鼓折枹搢笏而朝以寧靜王室鎭撫諸侯成王旣壯能從政事周公受封於魯以此移風易俗孔子修成康之道述周公之訓以教七十子使服其衣冠修其篇籍故儒者之學生焉墨子學儒者之業受孔子之術以爲其禮煩擾而不悅【悅易也】厚靡財而貧民服傷生而害事故背周道而用夏政禹之時天下大水禹身執虆【雷】垂以爲民先剔河而道九岐【剔泄去也九岐河水播岐爲九以入海也】鑿江而通九路【江水通則爲九】辟五湖【使水辟人而相從也】而定東海當此之時燒不暇撌【撌音喟排去也】濡不給扢【扢音亥拭也】死陵者陵死澤者澤故節財薄閒服生焉齊桓公之時天子卑弱諸侯力徵南夷北狄交伐中國中國之不絕如綫【綫綫也】齊國之地東負海而北漳河地狹田少而民多智巧桓公憂中國之患苦夷狄之亂欲以存亡繼絕崇天子之位廣文武之業故管子之書生焉齊景公內好聲色外好狗馬獵射亡歸好色無辧【辧別也】作爲路寢之防族鑄大鐘【族聚也】撞之庭下郊雉皆呴【大鐘聲似雷震雉應而呴鳴也】一朝用三千鐘贛【鐘十斛也贛賜也一朝賜羣臣之費三萬斛也】梁丘據子家噲導於左右【二人者公臣也導諫也】故晏子之諫生焉晚世之時六國諸侯谿異谷別水絕山隔各自治其境內守其分地握其權柄擅其政令下無方伯上無天子力徵爭權勝者爲右恃連與國約重致剖信符結逺援以守其國家持其社稷故縱橫修短生焉申子者韓昭釐之佐韓晉別國也地墽【敲】民險而介於大國之間晉國之故禮未防韓國之新法重出先君之令未收後君之令又下新故相反前後相繆百官背亂不知所用故刑名之書生焉秦國之俗貪狼【狼荒也】彊力寡義而趨利可威以刑而不可化以善可勸以賞而不可厲以名被險而帶河四塞以爲固地利形便畜積殷富孝公欲以虎狼之勢而吞諸侯故商鞅之法生焉若劉氏之書【淮南王自謂也】觀天地之象通古今之事權事而立制度形而施宜原道之心合三王之風以儲與扈冶【儲與猶攝業也扈冶廣大也】元眇之中精揺靡覽【楚人謂精進爲精揺靡小皆覽之】棄其畛挈【楚人謂澤濁爲畛挈】斟其淑靜以統天下理萬物應變化通殊類非循一迹之路守一隅之指拘系牽連於物而不與世推移也故置之尋常而不塞布之天下而不窕【窕緩也布之天下𨿽大不窕也】

淮南鴻烈解卷二十一

